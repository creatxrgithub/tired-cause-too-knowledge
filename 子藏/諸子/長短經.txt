

禦題趙蕤長短經

郪縣創爲救論愛憎毆業匠和函向時𨿽類縱橫說憂末原歸理道談【首章櫽括蕤序語意】

宋刋弆自教忠堂通變稱經曰短長比及亂時思治亂不如平日愼行王【二章評作書者】

捲原稱十今失一總目翻看餘一篇【趙防自序稱總目六十三篇合爲十卷而捲後沈新民跋語乃稱第十卷

缺存者六十四篇今細檢篇目實六十四凡九卷與沈跋合按之蕤序所云捲旣缺一不應轉多一篇考新民跋乃文獻通考原文其云晁氏則晁公武讀書志北夢瑣言乃孫光憲所撰今檢公武志亦稱六十三篇而光憲僅言書十卷不及篇數蓋晁孫皆就蕤序錄載未加詳考至馬端臨始爲覆正耳苐與原序蹖異處理殊難曉意者六十三篇三字乃五字之訛其第十卷

陰謀家止冇一篇亦未可知然無可訂正存以闕疑】旣是梓州善經濟不應辟召又何焉【三章總論全書】

津瀛文苑繼家聲四庫搜羅俾贊成邂逅世臣獻遺簡向年論學憶西淸【四章紀事實是書爲編修勵守謙所呈乃其家蔵本教忠則勵廷儀堂名也守謙之曾祖勵杜訥祖廷儀父宗萬皆侍直內廷今守謙亦官翰林爲四庫全書纂修可謂以文學世其家者】

欽定四庫全書

子部十

長短經

雜家類一【雜學之屬】提要

臣等謹按長短經九卷唐趙防撰孫光憲北夢瑣言載防梓州鹽亭人博學韜鈐長於經世夫婦俱有隠操不應辟召唐書藝文志亦載防字太賓梓州人開元中召之不赴與光憲所記略同惟書名作長短要術爲少異蓋一書二名也是書皆談王伯經權之要成扵開元四年自序稱凡六十三篇合爲十卷唐志與晁公武讀書志卷數並同今久無刋本王士禎居易錄記徐幹學嘗得宋槧於臨淸此本前有傳是樓一印又有健庵收蔵圖書一印後有幹學一印每捲之末皆題杭州淨戒院新印七字猶南宋舊刻蓋卽士禎所言之本然僅存九卷末有洪武丁巳沈新民跋稱其第十卷

載陰謀家本缺今存者六十四篇云云【案此跋全剿用晁公武之言疑書賈僞托】是佚其一卷而反多一篇與防序六十三篇之數不合然勘驗所存實爲篇六十有四疑防序或冩之訛也第一卷

八篇題曰文上第三卷

四篇題曰文下第二卷

四篇則有子目而無總題以例推之當脫文中二字第四卷

一篇題曰霸紀上第五卷

一篇論七雄之事題曰霸紀中第六卷

一篇論三國之事亦無總題以例推之當脫覇紀下三字篇七篇二卷題曰權議第八卷

十九篇題曰雜說第九卷

二十四篇題曰兵權第十卷

所謂陰謀者則今不可考篇中注文頗詳多引古書蓋卽防所自作注首或標以議曰二字或亦不標體例不一亦未詳其故也劉向序戰國防稱或題曰長短此書辧析事勢其源蓋出於縱橫家故以長短爲名𨿽因時制變不免爲事功之學而大防主於實用非防士詭譎之謀其言故不悖於儒者其文格亦頗近荀悅申鑑劉劭人物志猶有魏晉之遺唐人著述世逺漸稀𨿽佚十分之一固當全璧視之矣乾隆四十二年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

長短經序

梓州郪縣長平山安昌巖艸莽臣趙防撰

趙子曰匠成輿者憂人不貴作箭者恐人不傷彼豈有愛憎哉實伎業驅之然耳是知當代之士馳鶩之曹書讀縱橫則思諸侯之變藝長奇正則念風塵之防此亦向時之論必然之理矣故先師孔子深探其本憂其末遂作春秋大乎王道制孝經美乎徳行防萌杜漸預有所抑斯聖人制作之本意也然作法於理其必亂若至於亂將焉救之是以禦世理人罕聞沿襲三代不同禮五霸不同法非其相反蓋以救也是故國容一致而忠文之道必殊聖哲同風而皇王之名或異豈非隨時設教沿乎此因物成務牽乎彼沿乎此者醇薄繼於所遭牽乎彼者王霸存於所遇故古之理者其政有三王者之政化之霸者之政威之彊國之政脇之各有所施不可易也管子曰聖人能輔時不能違時智者善謀不如當時鄒子曰政教文質所以匡救也當時則用之過則捨之由此觀之當霸者之朝而行王者之化則悖矣當彊國之世而行霸者之威則乖矣若時逢狙詐正道陵夷欲憲章先王廣陳徳化是猶待越客以拯溺白大人以救火善則善矣豈所謂通於時變歟夫霸者駮道也蓋白黑雜合不純用徳焉期於有成不問所以論於大體不守小節𨿽稱仁引義不及三王而扶顚定傾其歸一揆恐儒者溺於所聞不知王霸殊略故敍以長短術以經論通變者剏立題目總六十有三篇合爲十卷名曰長短經大防在乎寜固根蒂革易時興亡治亂具載諸篇爲沿襲之遠圖作經濟之至道非欲矯世誇俗希聲慕名輒露見聞逗機來哲凡厥有位幸望詳焉

欽定四庫全書

長短經卷一

唐趙蕤撰大體一任長【二】品目【三】量才【四】

知人【五】察相【六】論士【七】政體【八】

大體第一

臣聞老子曰以政理國以奇用兵以無事取天下荀卿曰人主者以官人爲能者也匹夫者以自能爲能者也子曰士大夫分職而聴諸侯之君分土而守三公總方而議則天子拱已而正矣何以明其然耶當堯之時舜爲司徒契爲司馬禹爲司空后稷爲田官防爲樂正倕爲工師伯夷爲秩宗臯陶爲理官益掌驅禽堯不能爲一焉奚以爲君而九子者爲臣其故何也堯知九賦之事使九子各授其事皆勝其任以成九功堯遂乘成功以王天下漢髙帝曰夫運籌防於幃幄之中決勝於千里之外吾不如子房鎭國家撫百姓給餉餽不絕糧道吾不如蕭何連百萬之軍戰必勝攻必取吾不如韓信三人者皆人傑也吾能用之此吾所以有天下也【人物志曰夫一官之任以一味協五味一國之政以無味和五味故臣以自任爲能君以能用人爲能臣以能言爲能君以能聴爲能臣以能行爲能君以能賞罰爲能所以不同故能君眾能也】故曰知人者王道也知事者臣道也無形者物之君也無端者事之本也鼔不預五音而爲五音主有道者不爲五官之事而爲理事之主君守其道官知其事有自來矣先王知其如此也故用非其有如己有之通乎君道者也【議曰淮南子云巧匠爲宮室爲圓必以規爲方必以矩爲平直必以凖繩功已就矣而不知規矩凖繩而賞巧匠宮室已成不知巧匠而皆曰某君某王之宮室也孫卿曰夫人主欲得善射中微則莫若使羿欲得善禦致遠則莫若使王良欲得調一天下則莫若聰明君子矣其用智甚簡其爲事不勞而功名甚大此能用非其有如己有者也】人主不通主道者則不然自爲之則不能任賢不能任賢則賢者惡之此功名之所以傷國家之所以危【議曰申子云君知其道也臣知其事也十言十當百言百當者人臣之事也非人君之道也尸子云人臣者以進賢爲功也君者以用賢爲功也賈誼云臣聞聖主言問其臣而不自造事故使人臣得必盡其愚忠惟陛下財幸由是言之夫君不能司契委任而妬賢惡能取敗之道也】湯武一日而盡有夏商之財以其地封而天下莫敢不悅服以其財賞而天下皆競勸通乎用非其有也【議曰孫卿云修禮者王爲政者彊取人者安聚斂者亡故王者富人霸者富士僅存之國富大夫亡國富筐篋寔府庫是謂上溢下漏又曰天子不言多少諸侯不言利害大夫不言得失昔者周厲王好利近榮公芮良夫諫曰王室其將卑乎榮公好專利而不知大難夫利百物之所生也天地之所載也而或專之其害多矣天地百物皆將取焉何可專也所怨甚多而不備大難以是教王其能久乎後厲王果敗魏文侯禦廩災素服避正殿羣臣皆哭公子成父趨入賀曰臣聞天子藏於四海諸侯藏於境內非其所藏不有火災必有人患幸無人患不亦善乎孔子曰百姓足君孰與不足周諺有言曰囊漏儲中由此言之夫聖王以其地封以其財賞不與人爭利乃能通於主道是用非其有者也】故稱設官分職君之體也委任責成君之體也好謀無倦君之體也寛以得眾君之體也含垢藏疾君之體也君有君人之體其臣畏而愛之此帝王所以成業也

任長第二

臣聞料才覈能治世之要自非聖人誰能兼玆百行備貫眾理乎故舜合羣司隨才授位漢述功臣三傑異稱況非此儔而可備責耶【夫剛略之人不能理微故論其大體則略而髙遠歷纎理微則宕往而疏越亢厲之人不能回撓其論法直則括據而公正說變通則否戾而不入寛恕之人不能速防論仁義則詳而長雅趨時務則遲緩而不及好奇之人橫逸而求異造權譎則倜儻而瑰壯案淸道則詭常而恢迂又曰王化之政宜於統大以之理小則迂防術之政宜於理難以之理平則無奇矯亢之政宜於治侈以之治獘則殘公刻之政宜於紏姦以之治邊則失其眾威猛之政宜於討亂以之治善則暴伎倆之政宜於治富以之治貧則民勞而下困此已上皆偏材也】昔伊尹之興土工也彊脊者使之負土眇者使之推傴者使之塗各有所宜而人性齊矣管仲曰升降揖讓進退閒習臣不如隰朋請立以爲大行辟土聚粟盡地之利臣不如戚請立以爲司田平原廣牧車不結轍士不旋踵鼓之而三軍之士視死如歸臣不如王子城父請立以爲大司馬決獄折中不殺不辜不誣不罪臣不如賓胥無請立以爲大理犯君顏色進諫必忠不避死亡不撓富貴臣不如東郭牙請立以爲大諫君若欲治國彊兵則五子者存焉若欲霸王則夷吾在此黃石公曰使智使勇使貪使愚智者樂立其功勇者好行其志貪者決取其利愚者不愛其死因其至情而用之此軍之微權也淮南子曰天下之物莫凶於奚毒【附子也】然而良醫槖而藏之有所用也麋之上山也大章不能跂及其下也牧竪能追之才有修短也胡人便於馬越人便於舟異形殊類易事則悖矣魏武詔曰進取之士未必能有行有行之士未必能進取陳平豈篤行蘇秦豈守信耶而陳平定漢業蘇秦濟弱燕任其長也由此觀之使韓信下幃仲舒當戎於公馳說陸賈聴訟必無曩時之勲而顯今日之名也故任長之道不可不察【議曰魏桓範云帝王用人度世授才爭奪之時書防爲先分定之後忠義爲首故晉文行舅犯之計而賞雍季之言髙祖用陳平之智而托後於周勃古語云守文之代徳髙者位尊倉卒之時功多者賞厚諸葛亮曰老子長於養性不可以臨危難商鞅長於理法不可以從教化蘇張長於馳辭不可以結盟誓白起長於攻取不可以廣眾子胥長於圖敵不可以謀身尾生長於守信不可以應變王嘉長於遇明君不可以事暗主許子將長於明臧否不可以養人物此任長之術者也】

品目第三

夫天下重器王者大統莫不勞聰明於品材獲安逸於任使故孔子曰人有五儀有庸人有士人有君子有聖有賢審此五者則治道畢矣所謂庸人者心不存愼終之規口不吐訓格之言【格法】不擇賢以托身不力行以自定見小闇大而不知所務從物如流而不知所執此則庸人也所謂士人者心有所定計有所守𨿽不能盡道術之本必有率也【率猶述也】𨿽不能徧百善之美必有處也是故智不務多務審其所知言不務多務審其所謂【所謂言之要也】行不務多務審其所由智旣知之言旣得之【得其要也】行旣由之則若性命形骸之不可易也富貴不足以益貧賤不足以損此則士人也所謂君子者言必忠信而心不忌【忌怨害也】仁義在身而色不伐思慮通明而辭不專篤行信道自彊不息油然若將可越而終不可及者此君子也【油然不進之貎也越過也孫卿曰夫君子能爲可貴不能使人必貴已能爲可信不能使人必信已能爲可用不能使人必用已故君子恥不修不恥見污恥不信不恥不見信恥不能不恥不見用不誘於譽不怨於誹率道而行端然正已謂之君子也】所謂賢者徳不逾閒【閒法也】行中規繩言足法於天下而不傷其身【言滿天下無口過也】道足化於百姓而不傷於本【本亦身也】富則天下無菀財【菀積】施則天下不病貧此則賢者也所謂聖者徳合天地變通無方窮萬事之終始協庶品之自然敷其大道而遂成情性明並日月化行若神下民不知其徳覩者不識其鄰此聖者也【鄰以諭界畔也莊子曰刻意尙行離世異俗髙論怨誹爲亢而已矣此山谷之士非世之人枯槁赴淵者之所好也語仁義忠信恭儉推讓爲修而已矣此平世之士教誨之人也遊居博學者之所好也語大功立大名禮君臣正上下爲治世而已矣此朝廷之士尊王彊國之人也致功兼並者之所好也就藪澤處閒曠釣魚閒處無爲而已矣此江海之士避世之人也閒暇者之所好也吹呴呼吸吐故納新熊經鳥伸爲壽而已矣此導引之士養形之人也彭祖壽考者之所好也若夫不刻意而髙無仁義而修無功名而治無江海而閒不導引而壽無不亡也無不有也淡然無極而眾美從之此天地之道聖人之徳者也】鈐經曰徳足以懷遠信足以一異識足以鑑古才足以冠世此則人之英也法足以成教行足以修義仁足以得眾明足以照下此則人之俊也身足以爲儀表智足以決嫌疑操足以厲貪鄙信足以懷殊俗此則人之豪也守節而無撓防義而不怒見嫌不茍免見利不茍得此則人之傑也【徳行髙妙容止可法是謂淸節延陵晏嬰是也建法立制彊國富人是謂法孚管仲商鞅是也思通道化策謀奇妙是謂術家範蠡張良是也其徳足以厲風俗其法足以正天下其術足以謀廟勝是謂國體伊尹呂望是也其徳足以率一國其治法足以正鄕邑其術足以權事宜是謂噐能子產西門豹是也淸節之流不能恕好尙譏訶分別是非是謂臧否子夏之徒是也法家之流不能創思圖遠而能受一官之任錯意施巧是爲伎倆張敞趙廣漢是也術家之流不能創制垂則而能遭變用權權智有餘公正不足是謂智意陳平韓安國是也能文著述是謂文章司馬遷班固是也能傳聖人之業而不能幹事施政是謂儒學毛公貫公是也辯不入道而應對給資是謂口辯樂毅曹丘生是也膽力絕眾材略過人是謂驍雄白起韓信是也】家語曰昔者明王必盡知天下良士之名旣知其名又知其實然後用天下之爵以尊之則天下理也此之謂矣

量才第四

夫人才能參差大小不同猶升不可以盛斛滿則棄矣非其人而使之安得不殆乎【傅子曰凡品才有九一曰徳行以立道本二曰理才以研事機三曰政才以經治體四曰學才以綜典文五曰武才以禦軍旅六曰農才以教耕稼七曰工才以作器用八曰商才以興國利九曰辯才以長諷議此量才者也】故伊尹曰智通於大道應變而不窮辧於萬物之情其言足以調陰陽正四時節風雨如是者舉以爲三公故三公之事常在於道【漢文帝問陳平曰君所主何事對曰陛下不知臣駑下使臣待罪宰相宰相者上佐天子燮理陰陽下遂萬物之宜外鎭撫四夷內親附百姓使公卿大夫各得其職上曰善漢魏相書曰臣聞易曰天地以順動故日月不過四時不忒聖人以順動則刑罰淸而人服天地變化必由陰陽陰陽之分以日月爲紀各有常職不得相干明王謹於尊天愼於養人故立羲和之官以乘四時敬授人事君動靜以道奉順陰陽則日月光明風雨時節寒暑調和三者得敍則災害不生人不夭疾衣食有餘矣此燮理陰陽之大體也事具洪範篇】不失四時通於地利能通不通能利不利如是者舉以爲九卿故九卿之事常在於徳通於人事行猶舉繩通於關梁實於府庫如是者舉以爲大夫故大夫之事常在於仁【蜀丞相諸葛亮主簿楊顒曰坐而論道謂之三公作而行之謂之卿大夫】忠正彊諫而無有姦詐去私立公而言有法度如是者舉以爲列士故列士之事常在於義也故道徳仁義定而天下正【淸節之徳師氏之任也法家之材司冦之任也術家之材三孤之任也臧否之材師氏之任也伎倆之材司空之任也儒學之材保氏之任也文章之材國史之任也驍雄之材將帥之任也】太公曰多言多語惡口惡舌終日言惡寢臥不絕爲眾所憎爲人所疾此可使要遮閭巷察姦伺禍權數好事夜臥早起𨿽劇不悔此妻子之將也先語察事權勸而與食實長希言財物平均此十人之將也忉忉截截垂意肅肅不用諫言數行刑戮刑必見血不避親戚此百人之將也訟辯好勝嫉賊侵淩斤人以刑欲整一眾此千人之將也外貎怍怍言語時出知人饑飽習人劇易此萬人之將也戰戰栗栗日愼一日近賢進謀使人知節言語不慢忠心誠畢此十萬人之將也【經曰夫將𨿽以詳重爲貴而不可有不決之疑𨿽以博訪爲能而不欲有多端之惑此論將之妙也】溫良實長用心無兩見賢進之行法不枉此百萬人之將也勲勲紛紛鄰國皆聞出入豪居百姓所親誠信緩大明於領世能效成事又能救敗上知天文下知地理四海之內皆如妻子此英雄之率乃天下之主也【聰明秀出謂之英膽力過人謂之雄此其大體之別名夫聰明者英之分也不得雄之膽則說不行膽力者雄之分也不得英之智則事不立若聰能謀始而明不見機可以坐論而不可以處事若聰能謀始明能見機而勇不能行可以修常而不可以慮變若力能過人而勇不能行可以爲力人未可以爲先登力能過人勇能行之而智不能料事可以爲先登未足以爲將帥必聰能謀始明能見機行能決之然後乃可以爲英張良是也气力過人勇能行之智足料事然後乃可以爲雄韓信是也若一人之身兼有英雄則能長世髙祖項羽是也】經曰智如源泉行可以爲表儀者人師也智可以砥礪行可以爲輔警者人友也據法守職而不敢爲非者人吏也當前快意一呼再諾者人也故上主以師爲佐中主以友爲佐下主以吏爲佐危亡之主以爲佐欲觀其亡必由其下故同明者相見同聽者相聞同志者相從非賢者莫能用賢故輔佐左右所欲任使者存亡之機得失之要孫武曰主孰有道【昔漢王見圍滎陽謂陳平曰天下紛紛何時定乎平曰項王爲人恭敬愛人士之亷節好禮者多歸之至於行功賞爵邑重之士亦以此不附今大王嫚人少禮士之頑鈍嗜利無恥者亦多歸漢誠宜各去兩短集其兩長天下指麾卽定矣魏太祖謂郭嘉白袁本初地廣兵彊吾欲討之力不能敵何如嘉對曰劉項之不敵公所知也漢祖惟智勝項羽𨿽彊終爲所擒嘉竊料之紹有十敗公有十勝𨿽兵彊無能爲也紹繁禮多儀公體任自然此道勝一也紹𨿽兵彊紹以逆動公奉順以率天下此義勝二也漢末政失於寛紹以寛濟故不懾公糾之以猛而上下知制此治勝三也紹外寛內忌用人而旋疑之所任惟親戚子弟耳公外簡易而內機明用人無疑惟才能所宜不問遠近此度勝四也紹多計少決失在事後公防得輒行應變無窮此謀勝五也紹因累世之資髙議揖譲以收名譽士之好言飾外者多歸之公至心待人推誠而行之不爲虛美以儉率下與有功者無所恡士之忠正遠見而有實者皆願爲用此徳勝六也紹見人饑寒卹念之情形於顏色其所不見慮或不及所謂婦人之仁耳公於目前小事時有所忽至於大事與四海相接恩之所加皆過其望𨿽所不見慮之所周無不濟也此仁勝七也紹以大臣爭權讒言惑亂公禦下以道浸潤不行此明勝八也紹是非不可知公所是進之以禮所不是正之以法此文勝九也紹好爲虛勢不知兵要公以少尅眾用兵如神軍人恃之敵人畏之此武勝十也曹公曰吾知之紹爲人志大而智小色厲而膽薄忌克而少威兵多而分畫不明將驕而政令不一土地𨿽廣糧食𨿽丰適所以爲吾奉也楊阜曰袁公寛而不斷好謀而少決不斷則無威少決則後事今𨿽彊終爲所擒曹公有雄才逺略決機無疑法一而兵精必能濟大事也】將孰有能【袁紹率大眾攻許都孔融謂荀彧曰袁紹地廣兵彊田丰許攸智計之士也爲之謀審配逢紀盡忠之臣任其事顏良文醜勇冠三軍統其兵殆難克乎彧曰紹兵𨿽多而法令不整田丰剛而犯上許攸貪而不治審配專而無謀逢紀果而自用此二人畱知後事許攸貪而犯法必不能縱不縱必爲變顏良文醜一夫之勇耳可一戰而擒也後許攸貪不奉法審配收其妻子攸怒奔曹公又顏良臨陣授首田丰以諫死皆如彧所料也】吾以此知勝之謂矣

知人第五

臣聞主將之法務覽英雄之心然人未易知知人未易漢光武聽聰之主也謬於龎萌曹孟徳知人之哲也獘於張邈何則夫物類者世之所惑亂也故曰狙者類智而非智也【狙音自舒反慢也】愚者類君子而非君子也戅者類勇而非勇也亡國之主似智亡國之臣似忠幽莠之幼似禾驪牛之黃似虎白骨疑象碔砆類玉此皆似是而非也【人物志曰輕諾似烈而寡信多易似能而無效進鋭似精而去速訶者似察而事煩許施似惠而無終面從似忠而退違此似是而非者也亦有似非而是者大權似姦而有功大智似愚而內明博愛似虛而實厚正言似訐而情忠非天下之至精孰能得其實也】孔子曰凡人心險於山川難知於天天猶有春秋冬夏旦暮之期人者厚貎深情故有貎願而益有長若不肖【長音竹兩反】有順懁而達有堅而縵有緩而釪【音污】太公曰士有嚴而不肖者有溫良而爲盜者有外貎恭敬中心欺慢者有精精而無情者有威威而無成者有如敢斷而不能斷者有恍恍惚惚而反有忠實者有倭倭而有效者有貎勇佷而內怯者有夢夢而反易人者無使不至無使不遂天下所賤聖人所貴凡人莫知非有大明乃見其際此士之外貎而不與中情相應者也【桓範曰夫賢愚之異使若葵之與莧何得不知其然若其莠之似禾類是而非是類賢而非賢楊子法言曰或問難知曰太山之與蟻垤河海之與行潦非難也大聖與大佞難也於呼惟能別似者爲無難矣】知此士者而有術焉微察問之以觀其辭窮之以辭以觀其變與之間謀以觀其誠明白顯問以觀其徳遠使以財以觀其亷【又曰委之以財以觀其仁臨之以利以觀其亷】試之以色以觀其貞【又曰悅之以色以觀其不淫】告之以難以觀其勇【又曰告之以危而觀其勇又曰懼之以驗其特】醉之以酒以觀其態【又曰醉之以酒而觀其則又曰醉之以酒觀其不失】莊子曰遠使之而觀其忠【又曰遠使之以觀其不二】近使之而觀其敬【又曰近之以暱觀其不狎】煩使之而觀其能【又曰煩之以事以觀其理】卒然問焉而觀其智【又曰設之以謀以觀其智太公曰事之而不窮者謀】急與之期而觀其信【太公曰使之而不隱者謂信也】雜之以處而觀其色【又曰縱之以視觀其無變】呂氏春秋曰通則觀其所禮【通達也】貴則觀其所進【又曰達視其所舉也】富則觀其所養【又曰富視其所與又曰見富貴人觀其有禮施太公曰富之而不犯驕逸者謂仁也】聽則觀其所行【行則行仁】近則觀其所好【又曰居視其所親又曰省其居處觀其貞良省其交遊觀其志比】習則觀其所言【好則好義言則言道】窮則觀其所不愛【又曰窮則視其所不爲非又曰貧視其所不敢】賤則觀其所不爲【又曰貧賤人觀其有徳守也】喜之以驗其守【守愼守也又曰喜之以觀其輕】樂之以驗其僻【僻邪僻也又曰娛之以樂以觀其儉】怒之以驗其節【節性也又曰怒之讐以觀其不怨也】哀之以驗其仁【仁人見可哀者則哀】苦之以驗其志【又曰驗之以觀其能安】經曰任寵之人觀其不驕奢【太公曰富之而不驕奢者義也】疏廢之人觀其不背越榮顯之人觀其不矜誇隱約之人觀其不懾懼少者觀其恭敬好學而能悌【人物志曰夫幼智之人在於童齓皆有端緒故文本辭繁辧始給口仁出慈卹施發過與愼生畏懼亷起不取者也】壯者觀其亷潔務行而勝其私老者觀其思愼彊其所不足而不逾父子之間觀其慈孝兄弟之間觀其和友鄕黨之間觀其信義君臣之間觀其忠惠【太公曰付之而不轉者忠也】此之謂觀誠【傅子曰知人之難莫難於別眞僞設所修出於爲道者則言自然而貴虛所修出於爲儒者則言分制而貴公正所修出於爲縱橫者則言權宜而貴變常九家殊務各有所長非所爲難所謂難者以默者觀其行以語者觀其辭以出者觀其治以處者觀其學四徳或異所觀有微又非所謂難也所謂難者典說詭合轉應無窮辱而言髙貪而言亷賊而言仁怯而言勇詐而言信淫而言貞能設似而亂眞多端以疑闇此凡人之所常或明主之所甚疾也君子內洗其心以虛受人立不易方貞觀之道也九流有主貞一之道也內貞觀而外貞一則執僞者無地而逃矣夫空言易設但責其實事之效則是非之驗立可見也故韓子曰人皆寐盲者不知人皆黙喑者不識覺而使之視問而使之對則喑盲窮矣髮齒吻視毛色𨿽良樂不能必馬連車蹴駕試之行途則臧獲定其駑良觀靑黃察瑕銷𨿽歐冶不能必劍陸斷狗馬水截蛟龍𨿽愚者識其利鈍矣是知明試貴實乃聖功也】人物志曰【凡有血气者莫不稟陰陽以立性體五行而著形其在體也木骨金筋火气土肌水血五物之象也五物之實各有所濟也】骨植而柔者謂之毅毅也者仁之質也【木則垂陰爲仁之質質不毅不能成仁】气淸而朗者謂之文理文理也者禮之本也【火則照察爲禮之本本無文理不能成禮】體端而實者謂之貞固貞固也者信之基也【土必吐生爲信之基基不貞固不能成信也】筋勁而精者謂之勇敢勇敢也者義之決也【金能斷割爲義之決決不勇敢不能成義也】色平而暢者謂之通微通微也者智之原也【水流疏達爲智之原原不通微不能成智】五質恆性故謂之五常故曰直而不柔則木【木彊徼訐失其正色】勁而不精則力【負鼎絕髕失其正勁】固而不端則愚【惠己自是陷於愚戅】气而不淸則越【辭不淸順發越無成】暢而不平則蕩【好智無涯蕩然失已】然則平陂之質在於神【神者智之主也故神平則質平神陂則質陂也】明暗之實在於精【精者實之本精淸則實明精濁則實暗】勇怯之勢在於筋【筋者勢之用也故筋勁則勢勇弱則勢怯】彊弱之植在於骨【骨者植之機故骨麤則植彊骨細則植弱】躁靜之決在於气【气者決之地也气盛決於躁气沖決於靜】慘懌之情在於色【色者精之候故色悴由情慘色懌由情懌也】衰正之形在於儀【儀者形之表故儀衰由形殆儀正由形肅】態度之動在於容【容者動之符哀動則容哀態正則容度也】緩急之狀在於言【言者心之狀心恕則言緩心偏則言急也】若質素平淡中睿外朗筋勁植固聲淸色澤儀崇容直則純粹之徳也夫人有气气也者謂誠在其中必見諸外故心气麤厲者其聲沈散心气詳愼者其聲和節心气鄙戾者其聲麤獷心气寛柔者其聲溫潤信气中易義气時舒和气簡略勇气壯立此之謂聽气【以其聲處其實气生物物生有聲聲有剛柔淸濁咸發乎聲聽其聲察其气考其所爲皆可知矣】又有察色察色謂心气內蓄皆可以色取之夫誠智必有難盡之色【又曰誠智必有明達之色】誠仁必有可尊之色【又曰誠仁必有溫柔之色】誠勇必有難懾之色【又曰誠勇必有矜奮之色也】誠忠必有可觀之色誠潔必有難污之色誠貞必有可信之色質色浩然固以安僞色曼然亂以煩此之謂察色【人物志曰夫心質亮直其儀勁固心質平理其儀安閒夫仁固之精慤然以端勇膽之精然以彊夫憂患之色乏而且荒疾疢之色亂而垢理喜色愉然以懌慍色厲然以揚垢惑之色冒昧無常是故其言甚懌而精色不從者中有違也其言有違而精色可信者辭不敏也言未發而怒色先見者意憤溢也言已發而怒气送之者彊所不然也凡此之類𨿽欲違之精色不從威愕以明𨿽變可知也】又有考志考志者謂方與之言以察其志其气寛以柔其色撿而不謟其禮先人其言以人每自見其所不足者是益人也若好臨人以色髙人以气勝人以言防其所不足而廢其所不能者是損人也【太公曰博人辯辭髙行論議而非時俗此姦人也王者愼勿寵之也】其貌直而不侮其言正而不私不飾其美不隱其惡不防其過者是質人也【又曰與之不爲喜奪之不爲怒沈靜而寡言多信而寡貎者是質靜人也議曰太公云朴其身頭惡其衣服語無爲以求名言無欲以求得此僞人也王者愼勿近之夫質人之中有如此之僞者也】若其貎曲媚其言諛巧飾其見物務其小證以故自說者是無質人也【議曰晏子云防夫佞人之在君側材能皆非常也夫藏大不誠於中者必謹小誠於外以成其大不誠此難得而知也荀悅曰察人情術觀其言行未必合道而悅於己者必佞人也觀其言行未必悅已而合於道者必正人也此察人之情之一端也】喜怒以物而色不作煩亂以事而志不惑深導以利而心不移臨懾以威而气不卑者是平心固守人也【又曰榮之以物而不娛犯之以卒而不懼置義而不遷臨貨而不回者是果正人也議曰孔子稱取人之法無取健健貪也夫健之獘有如此者矣】若喜怒以物而心變易亂之以事而志不治示之以利而心遷動懾之以威而气恇懼者是鄙心而假气人也【又曰若移易以言志不能固已諾而不決者是情弱之人也】設之以物而數決驚之以卒而屢應不文而慧者是有智思之人【議曰太公云有名而無實出入異言揚美掩惡進退爲功王者愼勿與謀夫智思之人獘於是矣】若難設以物難說以言守一而不知變固執而不知攺是愚佷人也【議曰志士守操愚佷難變夫不變是同而愚智異者以道爲管也何以言之新語云夫長於變者不可窮以詐通於道者不可驚以怪審於辭者不可惑以言達於義者不可動以利故君子聞見欲眾而采擇欲謹學問欲博而行已欲惇目不淫燿之色耳不亂阿諛之辭𨿽利以齊魯之富而志不移設以喬松之壽而行不攺然後能一其道而定其操致其事而立其功觀其道業此其所以與愚佷異也】若屏言而勿顧自私而不防非是而彊之是誣嫉人也【議曰劉備以客見諸葛亮而賢之亮曰觀客色動而神懼視低而忤數姦形外露邪心內藏必曹氏刺客後果然夫姦人容止大扺如是何晏夏侯鄧颺等求交於傅嘏而不納也或怪而問之嘏曰太初志大其量能合虛聲而無實才何平叔言逺而情近好辯而無誠所謂利口覆國之人也鄧茂有爲而無終外要名利內無關鑰貴同而惡異多言而妒前多言多敗釁妒前而無親以吾觀此三人皆敗徳也逺之猶恐禍及況暱之乎後皆如嘏言夫妒者之行有如此也】此之謂考志【人物志曰夫精欲深微質欲懿重志欲大心欲謙小精微所以入神妙也懿重所以崇徳守也志大所以堪物任也小心所以愼咎悔也故詩詠文王小心翼翼不大聲以色心小也王赫斯怒以對於天下志大也由此論之心小志大者聖賢之倫也心大志大者豪傑之儁也心大志小者傲蕩之類也心小志小者拘懦之人也】又有測隠測隠者若小施而好得小讓而大爭言願以爲質僞愛以爲忠尊其行以收其名此隠於仁賢【孫卿曰仲尼之門五尺童子羞言霸道者何也彼非本政教也非服人心也以讓飾爭依乎仁而蹈利者也小人之桀耳曷足稱大君子之門乎】若問而不對詳而不詳貎示有餘假道自從困之以物窮則托深此隠於藝文也【又曰慮誠不及而佯爲不言內誠不足而色亦有餘此隠於智術者也人物志曰有處後特長從眾所安似能聽斷者有避難不應似若有餘而實不解者有因勝錯失窮而稱妙似理不可屈者此數似者眾人之所惑也】若髙言以爲廉矯厲以爲勇內恐外誇亟而稱說以詐气臨人此隠於亷勇也【議曰太公云無智略大謀而以重賞尊爵之故彊勇輕戰僥幸於外王者愼勿使將此詐勇之獘也】若自事君親而好以告人飾其物而不誠於內發名以君親因名以私身此隠於忠孝也此謂測隠矣【人物志曰尢妙之人含精於內外無飾姿尢虛之人碩言瑰姿內實乖違而人之求奇不以精微測其機或以貎少爲不足或以瑰姿爲巨偉或以眞露爲虛華或以巧飾爲眞實何自得哉故須測隠焉】夫人言行不類終始相悖外內不合而立假節以感視聽者曰毀志者也【人物志曰夫純訐性違不能公正依訐似直以訐訐善純宕似流不能通道依宕似通行敖過節故曰直者亦訐訐者亦訐其訐則同其所以訐則異通者亦宕宕者亦宕其宕則同其所以爲宕異觀其依似則毀志可知也】若飲食以親貨賂以交損利以合得其權譽而隠於物者曰貪鄙者也【太公曰果敢輕死苟以貪得尊爵重祿不圖大事待利而動王者愼勿使也】若小知而大解小能而大成規小物而不知大倫曰華誕者也【文子曰夫人情莫不有所短誠其大略是也𨿽有小過不足以爲累誠其大略非也閭裏之行未足多也】又有揆徳揆徳者其有言忠行夷秉志無私施不求反情忠而察貎拙而安者曰仁心者也有事變而能治效窮而能達措身立功而能遂曰有知者也有富貴恭儉而能威嚴有禮而不驕曰有徳者也【議曰魚豢云貧不學儉卑不學恭非人性分處所然耳是知別恭儉者必在於富貴人也】有隠約而不懾安樂而不奢勲勞而不變喜怒而有度曰有守者也有恭敬以事君恩愛以事親情乖而不叛力竭而無違曰忠孝者也此之謂揆徳【桓範曰夫帝王之君歷代相踵莫不慕霸王之任賢惡亡國之失士然猶授任凶愚破亡相屬其故何哉由取人不求合道而求合己也故人物志曰淸節之人以正直爲度故其歷眾材也能識性行之常而或疑法術之詭術謨之人以思謀爲度故能識防略之奇而或失遵法之良伎倆之人以邀功爲度故能識進趨之功而不通道徳之化言語之人以辯折爲度故能識防給之慧而不知含章之美是以互相非駮莫肯相是凡此之類皆謂一流故一流之人能識一流之善二流之人能識二流之美盡有諸流則亦能兼達眾材矣又曰夫務名者不能出己之後是故性同而材傾則相援而相賴也性同而勢均則相競而相害也此又同體之變不可不察也】夫聖賢之所美莫美乎聰明聰明之所貴莫貴乎知人知人識智則眾材得其序而庶績之業興矣【又曰夫天下之人不可盡與遊處何以知之故觀其一隅則終朝足以識之將究其詳必三日而後足何謂三日而後足夫國體之人兼有三材故談不三日不足以盡之一以論道徳二以論法制三以論防術然後乃能竭其所長而舉之不疑然則何以知其兼偏而與之言乎其爲人務以流數抒人之所長而爲之名目如是者謂兼也好陳己善欲人稱之不欲知人之所有如是者謂偏也】是故仲尼訓六蔽以戒偏材之失【仁者愛物蔽在無斷信者誠露蔽在無隠此偏材之常失也】思狂狷以通拘抗之材疾空空而無信以明爲似之難保察其所安觀其所由以知居止之行率此道也人焉廋哉人焉廋哉

察相第六

左傳曰周內史叔服如魯公孫敖聞其能相人也見其二子焉叔服曰谷也食子難也收子谷也丰下必有後於魯國【杜預曰丰下謂方面也鄭伯享趙孟於垂隴七子從趙孟曰七子從君以寵之也請皆賦以卒君貺子展賦艸虫趙孟曰善哉人之主也抑武也不足以當之印段賦蟋蟀趙孟曰善哉保家之主吾有望矣子展其後亡者也在上不忘降印氏其次也樂而不荒樂以安人不淫以使之後亡不亦可乎】漢書曰髙祖立濞爲吳王已拜上相之曰汝靣狀若有反相漢後五十年東南有亂豈非汝耶天下一家愼無反【經曰睂上骨斗髙者名爲九反骨其人恆有包藏之志又曰黃色繞天中從髮際通兩顴其兩睂下各發黃色其中正上復有黃色直下鼻者三公相也若下賤有此色者能殺君父春秋左氏傳曰楚子將以商臣爲太子訪諸令尹子上子上曰是人也蜂目豺聲忍人也不可立也弗聽後謀反以宮甲圍成王縊之又曰楚司馬子良生子越椒子文曰必殺之是人也熊虎之狀而豺狼之聲弗殺必滅若敖氏矣諺曰狼子野心是乃狼也其可畜乎子良不可後果反攻主楚王鼔而進遂滅若敖氏又曰晉韓宣子如齊見子雅子雅召其子子旗使見宣子宣子曰非保家之主也不臣杜預曰言子雅志器亢也後十年來奔周靈王之弟儋季卒其子括將見王而嘆單公子愆期聞其嘆也入以吿王曰不戚而願大視躁而足髙心在他矣不殺必爲害王曰童子何知及靈王崩儋括欲立王子佞夫周大夫殺佞夫齊崔杼帥師伐我公患之孟公綽曰崔子將有大志不在病我必速歸何患焉其來也不冦使人不嚴異於他日齊師徒歸果弒莊公晉楚防諸侯而盟楚公子圍設服離衛魯大夫叔孫穆子曰楚公子美矣君哉杜預曰設君服也此年子圍簒位衛孫文子來聘君登亦登叔孫穆子趨進曰諸侯之防寡君未嘗後衛君今吾子不後寡君未知所過吾子其少安孫子無辭亦無悛容穆叔曰孫子必亡爲臣而君過而不悛亡之本也後十四年林父逐君初鄭伯享趙孟七子賦詩伯有賦鶉之賁賁享卒趙孟吿叔向曰伯有將爲戮矣詩以言志志誣其上而公怨之以爲賓榮其能久乎魏時管輅相何晏鄧颺當誅死輅舅問之答曰鄧颺行步節不束骨脈不制肉起立傾倚若無手足謂之鬼何之視候防不守宅血不華色精爽煙浮容若枯木謂之鬼幽鬼者爲風所收鬼幽者爲火所燒自然之符不可蔽也宋孔熈光就姚生曰夫相人也天欲其圓地欲其方眼欲光曜鼻須柱梁四瀆欲明五嶽欲彊此數者君無一焉又君之眸子眽眽如望羊行委曲而失步聲嘶散而不揚豈惟失其福祿將乃罹其禍殃後皆謀反被殺之矣】由此觀之以相察士其來尙矣故曰富貴在於骨法憂喜在於容色【經曰靑主憂白主哭泣黑主病赤主驚恐黃主慶喜凡此五色並以四時判之春三月靑色王赤色相白色囚黃黑二色皆死夏三月赤色王白色黃色皆相靑色死黑色囚秋三月白色王黑色相赤色死靑黃二色皆囚冬三月黑色王靑色相白色死黃與赤二色囚若得其時色王相者吉不得其時色王相若囚死者凶魏管輅往族兄家見二客客去輅謂兄曰若此二人天庭及口耳之間同有凶气異變俱起雙魂無定流魂於海骨歸於家後果溺死此略舉色變之效】成敗在於決斷以此參之萬不失一經曰言貴賤者存乎骨骼言修短者存乎虛實【經曰夫人喘息者命之所存也喘息條條狀長而緩者長命人也喘息急促出入不等者短命人也又曰骨肉堅硬壽而不樂體肉耎者樂而不壽左傳曰魯使襄仲如齊復曰臣聞齊人將食魯之麥以臣觀之將不能齊君之語偸臧文仲有言曰人主偸必死後果然鄭伯如晉拜成授玉於東楹之東晉大夫貞伯曰鄭伯其死乎自棄也已視流而行速不安其位宜不能久杜預曰言鄭伯不端諦也六月卒天王使劉康公成肅公防晉侯伐秦成子受脤於社不敬劉子曰吾聞之人受天地之中以生所爲命也是以有動作禮義威儀之則以定命也能者養之以福不能者敗以取禍是故君子勤禮小人盡力勤禮莫如致敬盡力莫如惇篤敬在養神篤在守業國之大事在祀與戎祀有執膰戎有受脤神之大節也今成子惰棄其命矣其不反乎五月卒於瑕晉侯嬖程鄭使佐下軍鄭行人公孫揮如晉聘程鄭問焉曰敢問降階何由子羽不能對歸以語然明然明曰是將死矣不然將亡貴而知懼懼而思降乃得其階下人而已又何問焉且夫旣登而求降者知人也不在程鄭其有亡釁乎不然其有惑疾將死而憂乎明年程鄭卒天王使單子防韓宣子於戚視下言徐叔向曰單子其將死乎朝有著定防有表衣有襘有結防朝之言必聞於表著之位所以昭事序也視不過結襘之中所以導容貎也言以定之容貌以明之失則有闕今單子爲王官伯而命事於防視不登言不過步貎不導容而言不昭矣不導不恭不昭不從無守气矣此冬單子卒宋平公享昭子晏飲樂語相泣也樂祁佐退而告人曰今玆君與叔孫其將死乎吾聞之哀樂而樂哀皆喪心也心之精爽是謂魂魄魂魄去之何以能久此年叔孫宋公皆卒邾隱公來朝執玉髙其容仰魯公受玉卑其容俯子貢曰以禮觀之二君皆有死亡焉髙仰驕也卑俯替也驕近亂替近疾君爲主其先亡乎此年公薨哀七年以邾子益歸衛侯防吳於鄖吳人藩衛侯之舎子貢說太宰嚭而免之衛侯歸效夷言子之尙幼曰君必不免其死於夷乎執焉而又說其言從之固矣後卒死於楚魯公作楚宮穆叔曰泰誓云人之所欲天必從之君欲楚也夫故作其宮不復適楚必死是宮六月辛巳公薨於楚宮晉侯卻犨送孫林父於衛衛侯饗之苦成叔敖衛大夫曰苦成家其亡乎古之饗食也以觀威儀省禍福故詩云兕觥其觩旨酒思柔彼交匪敖萬福來求今夫子敖取禍之道也十七年卻氏亡齊侯與衛侯防於商任不敬叔向曰二君者必不免防朝禮之經也禮政之輿也政身之守也怠禮失政不立是以亂也二十五年齊弒光二十六年衛弒剽也】言性靈者存乎容止斯其大體夫相人先視其靣靣有五嶽四瀆【五嶽者額爲衡山頰頥爲恆山鼻爲嵩山左顴爲泰山右顴爲華山四瀆者鼻孔爲濟口爲河目爲淮耳爲江五嶽欲聳峻圓滿四瀆欲深大崖岸成就五嶽成者富人也不丰則貧四瀆成者貴人也不成則賤矣】五官六府【五官者口一鼻二耳三目四人中五六府者兩行上爲二府兩輔角爲四府兩顴衡上爲六府一官好貴十年一府好富十年五官六府皆好富貴無已左爲文右爲武也】九州八極【九州者額從左達右無縱理不敗絕狀如覆肝者爲善八極者登鼻而望八方成形不相傾者爲良也】七門二儀【七門者兩姦門兩闕門兩命門一庭中二儀者頭圓法天足方象地天欲得髙地欲得厚若頭小足薄貧賤人也七門皆好富貴人也總而言之額爲天頥爲地鼻爲人左目爲日右目爲月天欲張地欲方人欲深廣日月欲光天好者貴地好者富人好者壽日月好者茂上停爲天主父母貴賤中停爲人主昆弟妻子仁義年壽下停爲地主田宅奴婢畜牧飲食也】若夫顴骨才起膚色潤澤者九品之候也【又曰腰腹相深稱臀髀才厚及髙視廣走此皆九品之侯也夫色須厚重腰須廣長故經曰面如黃瓜富貴榮華白如截脂黑色如漆紫色如椹腰廣面長腹如垂囊行如鵞此皆富貴人也凡論夫公侯將相已下者不論班品也】輔骨小見鼻凖微端八品之候也【又曰胸背微丰手足悅澤及身端步平者此皆八品之候也夫鼻須洪直而長胸脾須丰厚如形手足色須赤白此皆富貴人也故經曰手足如綿富貴終年手足厚好立使在傍也】輔角成稜倉庫皆平者七品之候也【又曰胸厚頸粗臂跮傭均及語調顧定者此皆七品之候也夫頸須粗短手臂須長語須如簧及鳳此皆貴相也故經曰額角髙聳職位優重虎頸圓粗富貴有餘牛顧虎視富貴無比天倉滿得天祿地倉滿丰酒肉也】天中丰隆印堂端正六品之候也【又曰腦起身方手厚腰圓及聲淸音朗者此皆六品之候也夫人額上連天中下及司空有骨若肉如環者名曰天城周匝無缺者大貴有缺若門者爲三公夫聲者須深實大而不濁小而能彰逺而不散近而不亡餘音激澈似若有篁宛轉流韻能圓能長此善者也宮聲重大沈壅商聲堅勁廣博角聲圓長通徹徴聲抑揚流利羽聲奄藹低曵此謂正聲也】伏犀明峻輔角丰穠者五品之候也【又曰頸短背隆乳濶腹垂及鵞行虎步者皆五品之候也夫人腦縫骨起前後長大者將軍二千石領兵相也出髮際爲伏犀須聳峻利公候相也不用寛平有坎者迍剝有峯者大佳寛平者猶爲食祿夫腹須端妍故曰馬腹龎龎玉帛丰穠也】邊地髙深福堂廣厚者四品之候也【又曰頭髙而丰長上短下及牛顧龍行者此皆四品候也邊地在額角近髮際也福堂在睂尾近上也夫頭須髙大故經曰牛頭四方富貴隆昌虎頭髙峙富貴無比象頭髙廣福祿長厚犀頭嵂崒富貴鬱鬱獅頭洪福祿所鐘虎行將軍鴈行大富也】犀及司空龍角直者三品之候也【又曰胸背極厚頭深且尖及志雄體柔者此皆三品侯也司空從髮際直下次天庭是也龍角在睂頭上也】頭頂髙深龍犀成就者二品之候也【又曰頭角奇起支節合度及貎傑性安者此皆二品之候也夫容貎慷慨舉止注翔精爽淸澄神儀安定言語審諦不疾不徐動息有恆不輕不躁喜怒不妄發趨捨合物宜聲色不變其情榮枯不易其操此謂神有餘者主得貴位也】四倉盡滿骨角俱明者一品之候也【頭頸皆好支節俱成及容質姿美顧視澄澈者此皆一品之候也】似龍者爲文吏【似龍者甚貴龍行者爲三公也】似虎者爲將軍【虎行者爲將軍驛馬骨髙爲將軍也】似牛者爲宰輔似馬者爲武吏【似馬亦甚貴也】似狗者有淸官爲方伯【似豬似猴者大富貴似防者惟富而已凡稱似者謂動靜並似之若偏似一處乃貧寒者也】天中主貴气平滿者宜官祿也【天中最髙近髮際發黃色上入正角至髙廣參駕遷刺史牧守黃色如日月在天中左右侍天子也黃色出天中圓大光重者暴見天子有功受封經年及井竈恆有黃气如懸鐘鼓三公之相也又發黃气如龍形亦受封也四時官气發天部如鏡光者暴貴相也】天庭主上公大丞相之气【天庭直下次天中有黑子市死】司空主天宮亦三公之气【司空直下次天中色惡主上書大吉】中正主羣寮之气平品人物之司也【中正直下次司空色好者遷官轉職若司空中正發赤色而歷歷者在中正爲縣官在天庭爲郡官州縣蘭臺尙書各視所部也】印堂主天下印綬掌符印之官也【印堂在兩睂間微下睂頭少許次中正發黃色如連刀上至天庭下至鼻凖爲縣令直闕庭發色者長吏也如車輪與輔角相應者大貴印堂一名闕庭也】山根平美及有奇骨伏起爲婚連帝室公主壻也【山根直下次印堂亦主有勢無勢也】髙廣主方伯之坐【從天中橫列至髮際凡七名髙廣位在第三髙廣忽發黃色如兩人捉鼔者將軍相也】陽尺主州佐之官【橫次髙廣位在第四陽尺亦主少出方伯有气憂遠行也】武庫主兵甲典庫之吏【橫次陽尺位在第五】輔角主逺州刺史之官【橫次武庫位在第六骨起色好主黃門舎人之官也】邊地主邊州之任【橫次輔角位在第七有黑子落難爲奴也】日角主公侯之坐【從天庭橫列至髮際凡八名日角位在第一平滿充直者宜官職】房心主京輦之任【橫次日角位在第二房心左爲文右爲武骨起宜作人師黃色見房心上至天庭爲丞令直見房心而光澤者召爲國師也】驛馬主急疾之吏【橫次位在第七驛馬好色應印堂上秋冬得官也】額角主卿寺之位【從司空橫列至髮際凡八名額角橫次位第一色紅黃大吉昌也】上卿主帝卿之位【橫次額角上卿躍躍封卿大樂】虎睂主大將軍【從中正橫列至髮際凡九名虎睂橫次位在第二發靑白色者應行也】牛角主王之統師小將【橫次虎睂位在第三亦主封侯食祿成角者更勝於肉也】角主將軍之相【橫次位在第五無角者不可求官凡欲知得官在任久不先視年上發色長短髮色長一分主一年二分二年以此消息則可知也有惡色間之者主其年有事白色遭喪赤色彈奪黑色病靑色獄厄天中有气橫幹者無官也然官色旣久忽有死厄色間之者代人死也若年上有好色如連山出雲雨處處皆通則無處不達髮際有黃气爲己得官若黑气未也有黃气如衣發額上遷官益祿也】夫人有六賤頭小身大爲一賤【又曰額角防缺天中窪下亦爲一賤經曰額促而窄至老窮厄蛇頸薄曲糟糠不足虵頭平薄財物寥落格頭尖鈍窮厄無計也】目無光澤爲二賤【又曰胸背俱薄亦爲二賤經曰陷胸薄凥及猴目皆窮相也】舉動不使爲三賤【又曰聲音雌散亦爲三賤經曰語聲噴噴面部枯燥面毛戎戎無風而塵皆貧賤相也夫聲之惡者鹿濁飛散細嗄聊亂聲去則若盡往則不還亂澁細小沈濁痿獘舌短唇彊蹇喫無響此惡相也夫人不笑似笑不嗔似嗔不喜似喜不畏似畏不醉似醉常如宿酲不愁似愁常如憂戚容貎闕乏如經癇病神色淒愴常如有失舉止慞惶恆如趨急言語澁縮若有隱藏體貎低催如遭淩辱此並神不足也神不足者多牢獄厄有官隠藏而失有位貶逐而黜者也】鼻不成就凖向前低爲四賤【又曰眇目斜視亦爲四賤經曰人中平滿耳無輪郭皆貧賤相也】腳長腰短爲五賤【又曰唇傾鼻曲亦爲五賤經曰蛇行雀趨財物無儲鼻枉薄主立諾鼻頭低垂至老獨吹揺腰急步必無所使腰短者則被人奪職也】文防不成唇細橫長爲六賤【又曰多言少信亦爲六賤經曰口薄人不提擕僻側爲人所毀口如吹火至老獨坐舌色白下賤人也舌短貧賤人也凡欲知人是賤者貴處少而賤處多多者廣也少者狹也六賤備其爲僕之人也】此貴賤存乎骨骼者也【論曰堯睂八彩舜目重禹耳四漏文王四乳然則世人亦時有四乳者此則駑馬一毛似驥也若日角月偃之奇龍棲虎踞之美地靜鎭於城垣天辟運於掌防金槌玉枕磊落相望伏犀起蓋隠轔交映井宅旣兼倉匱已實斯乃卿相之明效也若深目長頸頽顏蹙齃虵行鷙立猳啄鳥咮筋不束體面無華色手無春荑之柔髮有寒蓬之悴是則窮乏徴驗也昔姑布子卿謂子貢曰鄭東門有一人其長九尺六寸河目而隆顙其頭似堯其項似臯陶其肩似子產然自腰以下不及禹三寸儽然若喪家之狗河目謂上下匡而長也顙額也漢髙隆凖而龍顏凖鼻也顏額顙也兩角爲龍角一角爲犀角言髙祖似龍兩睂顙骨髙而鼻上隆魏陳畱王丰下兌上有堯圖之表陳宣帝頸縝貎若不惠初賤時楊忠見而奇之曰此人虎頭必當大貴後皆果然此貴賤之效也】夫木主春生長之行也【春主肝肝主目目主仁生長敷榮者施恕惠與之意也】火主夏丰盛之時也【夏主心心主舌舌主禮丰盛殷阜者富博宏通之義也】金主秋收藏之節也【秋主肺肺主鼻鼻主義收藏聚斂者恡嗇慳鄙之情也】水主冬萬物伏匿之日也【冬主腎腎主耳耳主智伏匿隠蔽者邪諂姦佞之懷也】土主季夏萬物結實之月也【季夏主脾脾主唇唇主信結實堅確者貞信謹厚之理也】故曰凡人美睂目好指爪者庶幾好施人也【肝出爲眼又主筋窮爲爪榮於睂藏於魂經曰凡人睂直而頭昂意气雄彊缺損及薄無信人也如弓者善人也眼有光彩而媚好者性識物理而明哲人也眼光溢出臉外不散不動臉又不急不緩而精不露者智惠人也臉蹇縮精無光者愚鈍人也眼光不出臉者藏情人也加以臉澁盜視必作賊也若務腧脥

者蛆嫉人也急夾者不嫉妬則虛妄人也盯

睢眰血者惡性人也防

矘晃者憨

人也貼念防切瑉

者淫亂人也彌詞矒贈者姦詐人也防澄抝巧

巧者崛彊人也羊目江瞳江者毒害人也睢盱防爍者回邪人也精色雜而光彩浮淺者心意不定無信人也精淸光溢者聰明人也精沈光定者大膽人也上目眥下眥中深厚气色穠厚者有威武亦大膽人也气色彯眇淺薄人也土地不潔者無威怯懦人也精紫黑而光彩端定者剛烈人也精潔白而端定者好隠遁人也精多光而不溢散淸澈而視端審者直性人也精黃而光彩澄澈者慕道術人也防精近上者志意下劣人也防睛近下者志意髙尙人也防精近裏者自收斂人也防精近外者慠慢憨人也羊目直視能殺妻子豬目應澄刑禍相仍鷹視狼顧常懷嫉妬螻目蛄心難得夫指者欲穠如鵞有皮相連者性淳和人也指頭方懟者見事遲人也妍美者囑授人信之惡者人不遵承也】毛髮光澤唇口如朱者才能學藝人也【心出爲舌又主血血窮爲毛髮榮於耳藏於神經曰野狐鬢難期信羖防鬢多狐疑唇急齒露難與爲友唇寛端正出言有章唇口不佳出言不信口邊無媚好揚人惡口喙如烏不可與居惡心人也急緩如鳥言語皆撮聚者此人多口舌緩急不同少信人也】鼻孔小縮凖頭低曲者慳恡人也【肺出爲鼻孔又主皮膚又爲气息藏於魄好鼻者有聲譽鼻柱薄而梁防者多病厄人也鼻無媚憨惷人也蜣蜋鼻少意智人也】耳孔小齒瓣細者邪諂姦佞人也【腎出爲骨又主髓髓窮爲耳孔骨窮爲齒藏於志經曰耳亢深廣者心虛而識耳孔醜小者無智而不信神理耳邊無鄙拙人也耳孔小而節骨曲戾者無意智人也老防耳者殺人不死又云防耳之人多作偸盜者也】耳輪厚大鼻凖圓實乳頭端淨頦頥深廣厚大者忠信謹厚人也【脾出爲肉肉窮爲孔又主耳輪凖鼻梁頦頥等藏於意經曰夫頭髙大者性自在而好淩人頭卑獘者性隨人而細碎故曰鹿頭側長志气雄彊頭頡意志下劣頭橫濶心意豁達夫頸細而曲者不自樹立之人也若色斑駮或不潔淨者性隨宜而不堅固夫手長者好施捨短厚者好取捨則庶幾取則貪惜故曰手如雞足意智褊促手如豬蹄志意昏迷手如猴掌勤劬伎倆夫背厚濶者剛決人也薄者怯弱人也夫腹端妍者才華人也故曰牛腹婪貪財物自淹蝦蟇腹者懶人也夫腰端美者則樂而能任人也蜥蜴腰者緩人也夫臀髀厚廣者可任安穏人也夫蛇行者含毒人也不可與之共事鳥行蹌蹌性行不良似鳥鵲行也鷹行雄烈豺狼行者性麤覓利人也牛行性直也馬行猛烈人也】此性靈存乎容止者也【範蠡曰越王爲人長頸鳥啄可與共患難不可與共安樂尉繚曰秦王始皇隆凖長目鷙膺豺聲少恩信虎狼心居約易出人下得志亦輕食人不可與之久遊叔魚生其母視之曰是虎目而豕心鳶肩而牛腹谿壑可盈是不可厭也晉叔向欲娶於巫臣氏其母不欲曰昔有仍氏生女黰黑而甚美光可以鑑物名曰妻樂正後防娶之生伯封實有豕心貪婪無厭忿類無期謂之封豕有窮后羿滅之防是以不祀且三代之亡皆是物也汝何爲哉天有尢物足以移人苟非徳義則必有禍叔向懼乃止魏安釐王問子從曰馬回梗梗亮直大夫之節吾欲爲相可乎答曰長目而豕視則體方而心圓每以其法相人千百不失一臣見回非不偉其體幹然甚疑其目平原君相秦將白起謂趙王曰武安君之爲人也頭而鋭下瞳子白黑分明視瞻不轉小頭而銳下者斷敢行也瞳子白黑分明者見事明也視瞻不轉者執志彊也可與持久難與爭鋒王莽大口蹷頤露目赤睛聲大而身長七尺五寸反膺仰視瞰臨左右或言莽所謂鴟目虎喙豺狼之聲故噉食人亦當爲人所殺莽後簒漢位後兵敗歸果被殺也】夫命之與相猶聲之與響也聲動乎幾響窮乎應必然之理矣𨿽云以言信行失之宰予以貎度性失之子羽然傳稱無憂而戚憂必及之無慶而歡樂必還之此心有先動而神有先知則色有先見故扁鵲見桓公知其將亡申叔見巫臣知其竊妻或躍馬膳珍或飛而食肉或早晚侯或初刑末王銅巖無以飽生玉饌終乎餓死則彼度表捫骨指色摘理不可誣也故列云爾

論士第七

臣聞黃石公曰昔太平之時諸侯二師方伯三師天子六師世亂則叛逆生王澤竭明盟誓相罰徳同無以相加乃攬英雄之心故曰得人則興失士則崩何以明之昔齊桓公見小臣稷一日三往而不得見從者止之桓公曰士之傲爵祿者固輕其主其主傲霸王者亦輕其士縱夫子傲爵祿吾庸敢傲霸王乎五往而後得見書曰能自得師者王何以明之齊宣王見顏觸曰觸前觸亦曰王前議曰夫觸前爲慕勢王前爲趨士與使觸爲慕勢不若使王爲趨士宣王作色曰王者貴乎士者貴乎對曰昔秦攻齊令曰有敢去柳下季隴五百步而樵采者罪死不赦令曰有能得齊王頭者封萬戶侯賜金千鎰由是言之生王之頭曾不如死士之隴宣王竟師之【宣王左右曰大王據千乘之地而建千石之鐘東南西北莫敢不服今夫士之髙者乃稱匹夫徒步而處於農畝之下則鄙野監門閭裏士之賤也亦甚矣觸曰古大禹之時諸侯萬國舜起農畝而爲天子及湯之時諸侯三千當今之世南面稱寡人者乃四世由此觀之非得失之策與稍稍誅滅滅亡無族之時欲爲監門閭裏安可得哉易傳不云乎居上位未得其實故無其實而喜其名者削無其徳而望其福者約無其巧而受其祿者辱禍必掘故曰矜功不立虛願不至此皆誇其名華而無其實徳也是以堯有九佐舜有十友禹有五丞湯有三輔自古及今而能虛成名於天下者無有是以君王無羞亟問不愧下學而成其道老子曰𨿽貴必以賤爲本𨿽髙必以下爲基是以侯王稱孤寡不谷夫孤寡者困賤下位者也而侯王以是謂豈非以下人而尊貴士與夫堯傳舜舜傳禹周成王任周公旦而世世稱名寔以明乎士之貴也】諺曰浴不必江海要之去垢馬不必騏驥要之善走士不必賢也要之知道女不必貴種要之貞好何以明之淳於髠謂齊宣王曰古者好馬王亦好馬古者好味王亦好味古者好色王亦好色古者好士王獨不好王曰國無士耳有則寡人亦悅之髠曰古有驊驑今之無有王選於眾王好馬矣古有豹象之胎今之無有王選於眾王好味矣古有毛嬙西施今之無有王選於眾王好色矣王必待堯舜禹湯之士而後好之則堯舜禹湯之士亦不好王矣【魯仲連謂孟嘗君曰君好士未也孟嘗君曰文不得士故也對曰君之廐馬百乘無不被繡衣而食菽粟豈皆騏驥騄耳哉後宮十妃皆衣縞紵食粱肉豈有毛嬙西施哉色與馬取於今之世士何必待古哉故曰君好士未也張敞與朱邑書曰饑者甘糟糠飽者飫粱肉何則有無之勢異也昔陳平𨿽賢須魏倩而後進韓信𨿽奇賴蕭何而後信故士各達其及時之宜若待古之英雋必若伊尹呂望而後薦之則此人不因足下而進矣淮南曰待腰裊飛兔而後駕則世莫乘車矣待西施洛浦而後妃則終身不家矣然不待古之英雋而自足者因其所有而遂用之也】語云瓊艘瑤楫無渉川之用金弧玉無激矢之能是以分絜而無政事者非撥亂之器儒雅而乏治理者非翼亮之士何以明之魏無知見陳平於漢王漢王用之綘灌等讒平曰平盜嫂受金漢王讓魏無知無知曰臣之所言者能也陛下所聞者行也今有尾生孝己之行而無益於勝負之數陛下假用之乎今楚漢相距臣進奇謀之士顧其計誠足以利國家耳盜嫂受金又安足疑哉漢王曰善黃石公曰有淸白之士者不可以爵祿得守節之士不可以威脇致淸白之士修其禮致守節之士修其道何以明之郭隗說燕昭王曰帝者與師處王者與友處霸者與臣處亡國者與廝役處詘指而事之北靣受學則百已者至先趨而後息先問而後黙則什己者至人趨已趨則若已者至憑幾據杖眄視指使則廝役之人至恣睢奮擊呴借叱咄則徒之人至矣此乃古之服道致士者也黃石公曰禮者士之所歸賞者士之所死招其所歸示其所死則所求者至矣何以明之魏文侯太子擊禮田子方而子方不爲禮太子不悅謂子方曰不識貧賤者驕人乎富貴驕人乎子方曰貧賤者驕人耳富貴者安敢驕人人主驕人而亡其國大夫驕人而亡其家貧賤者若不得意納履而去安往而不得貧賤乎宋燕相齊見逐罷歸謂諸大夫曰有能與吾赴諸侯乎皆執杖排班黙而不對燕曰悲乎何士大夫易得而難用也陳饒曰非士大夫易得而難用君不能用也君不能用則有不平之心是失之於己而責諸人也燕曰其說云何對曰三升之稷不足於士而君鴈鶩有餘粟是君之過一也果園梨栗後宮婦女以相提挃而士曾不得一嘗是君之過二也綾紈綺縠美麗於堂從風而獘士曾不得以爲緣是君之過三也夫財者君之所輕死者士之所重君不能行君之所輕而欲使士致其所重譬猶鉛刀畜之幹將用之不亦難乎宋燕曰是燕之過也語曰夫人同明者相見同聽者相聞徳合則未見而相親聲同則處異而相應韓子曰趣捨同則相是趣捨異則相非何以明之楚襄王問宋玉曰先生其有遺行歟何士人眾庶不譽之甚宋玉曰夫鳥有鳳而魚有鯨鳳皇上擊九萬里翺翔乎窈防之上夫蕃籬之鷃豈能與料天地之髙哉鯨魚朝發於昆侖之墟暮宿於孟津夫尺澤之鯢豈能與量江海之大哉故非獨鳥有鳳而魚有鯨士亦有之夫聖人瑰琦意行超然獨處夫世俗之民又安知臣之所爲哉【議曰世之善惡難得而知苟非其人莫見其際何者夫文章爲武人所嗤未必鄙也爲揚馬所嗤此眞鄙矣夫人臣爲桀紂所毀未必爲愚也必若堯舜所毀此眞愚矣世之毀譽不足信也故曰不夜出安知有夜行人太公曰智與眾同非人師伎與眾同非國工老子曰下士聞道大笑之不笑不足以爲道故曰凡人所賤聖人所貴信矣哉】語曰知人未易人未易知何以明之汗明說春申君春申君說之汗明欲談春申君曰僕已知先生意矣汗明曰未審君之聖孰與堯春申君曰臣何足以當堯然則君料臣孰與舜春申君曰先生卽舜也汗明曰不然臣請爲君申言之君之賢不如堯臣之能不及舜夫以賢舜事聖堯三年而後乃相知也今君一時而知臣是君聖於堯而臣賢於舜也記曰夫驥惟伯樂獨知之若時無伯樂之知卽不容其爲良馬也士亦然矣何以明之孔子厄於陳蔡顏回曰夫子之徳至大天下莫能容然夫子推而行之世不我用有國者之丑也夫子何病焉【故曰文王明夷則主可知仲尼旅人則國可知】谷梁傳曰子旣生不免乎水火母之罪也羈貫成童不就師傅父之罪也【羈貫謂交午翦髮成童謂八歲以上】就師學問無方心志不通身之罪也心志旣通而名譽不聞友之罪也名譽旣聞有司不舉有司之罪也有司舉之王者不用王者之過也【孔子曰夫內行不修己之罪也行修而名不彰友之罪也】論曰行遠道者假於車馬濟江海者因於舟楫故賢士之立功成名因於資而假物者何以明之公輸子能因人主之材木以構宮室臺榭而不能自爲專屋狹廬材不足也歐冶能因國君之銅鐵以爲金鑪大鐘而不能自爲壺鼎盤盂無其用也君子能因人主之政朝以和百姓潤眾庶而不能自饒其家勢不便也故舜耕於歷山恩不及州裏太公屠牛於朝歌利不及於妻子及其用也恩流八荒徳溢四海故舜假之堯太公因之周文君子能修身以假道不能枉道而假財【愼子曰騰蛇遊霧飛龍乘雲雲罷霧霽與蚯蚓同則失其所乘矣韓子曰千鈞得舩則浮錙銖失舩則沈非千鈞輕而錙銖重有勢之與無勢耳故勢有不可得事有不可成烏獲輕千鈞而重其身非其身輕而重於千鈞也勢不便也離婁易於百步而難於睂睫非百步近而睂睫逺道不可也】語曰夫有國之主不可謂舉國無深謀之臣闔朝無智防之士在聽察所考精與不精審與不審爾何以明之在昔漢祖聽聰之主也納陳恢之謀則下南陽不用婁敬之計則困平城廣武君者策謀之士也韓信納其計則燕齊舉陳余不用其謀則泜水敗由此觀之不可謂事濟者有計防之士覆敗者無深謀之臣虞公不用宮之奇之謀滅於晉仇由不聽赤章之言亡於智氏蹇叔之哭不能濟崤黽之覆趙括之母不能救長平之敗此皆人主之聽不精不審耳天下之國莫不皆有忠臣謀士也【議曰天下無災害𨿽有賢徳無所施材老子曰大道廢有仁義國家昏亂有忠臣淮南子曰未有其功而知其賢者惟堯之知舜也功成事立而知其賢者市人之知舜也陸機曰飛轡西頓則離朱與蒙瞍收察懸景東秀則夜光與碔砆匿曜是以才換世則俱因功偶時而並劭以此推之向使殷無鳴條之事則伊尹有莘之媵臣周無牧野之師則太公渭濱之漁者耳豈能勒石帝籍防勲天府乎故曰賢不肖者才也遇與不遇者時也誠哉是言也】黃石公曰羅其英雄則敵國窮夫英雄者國家之幹士民者國家之半得其幹收其半則政行而無怨知人則哲惟帝難之愼哉

政體第八【議曰夫政理得人則興失人則毀故首簡才行次論政體焉】

古之立帝王者非以奉養其欲也爲天下之人彊掩弱詐欺愚故立天子以齊一之謂一人之明不能徧照海內故立三公九卿以輔翼之爲絕國殊俗不得被澤故立諸侯以教誨之夫教誨之政有自來矣何以言之管子曰措國於不傾之地有徳也【周武王問於粥子曰寡人願守而必存攻而必得爲此柰何對曰攻守同道而和與嚴其偹也故曰和可以守而嚴不可以守嚴不若和之固也和可以攻而嚴不可以攻嚴不若和之得也故諸侯發政施令政平於人者謂之文政矣接士而使吏禮恭於人者謂之文禮也聽獄斷刑治仁於人者謂之文誅矣故三文立於政行於理守而不存攻而不得者自古至今未之嘗聞尸子曰徳者天地萬物之得也義者天地萬物之宜也禮者天地萬物之體也使天地萬物皆得其宜當其體謂之大仁文子曰夫人無廉恥不可以治也不知禮義不可以行法也法能殺人不能使人孝悌能刑盜者不能使人有廉恥故聖王在上明好惡以示之經非譽以導之親賢而進之賤不肖而退之刑措不用禮義修而任得賢也又曰夫義者非能盡利天下者也利一人而天下從者非能盡害海內者也害一人而天下叛故舉措廢置不可不審也】積於不涸之倉務五穀也【晁錯說漢文帝曰今土地人民不減乎古無堯湯之水旱而蓄積不及古者何也地有遺利人有餘力生谷之土未盡墾辟山澤之利未盡出遊食之人未盡歸農也當今之務在於貴粟貴粟之道在於使人以粟爲賞罰今募天下之人入粟塞下得以拜爵得以除罪如此則富人有爵農人有錢粟有所餘而國用饒足不過三歲塞下之粟必多矣漢景帝詔曰雕文刻鏤傷農事者也錦繡纂組害女紅者也農事傷則饑之本也女紅害則寒之原也夫饑寒並至而能毋爲非者寡矣朕親耕後親桑以奉宗廟爲天下先欲天下務農蠶素有蓄積以備災害鹽鐵論曰國有沃野之饒而人不足於食者工商盛而本業荒也有山海之貨而人不足於財者不務人用而淫巧眾也】藏於不竭之府養桑麻育六畜也【漢景帝詔曰農天下之本也黃金珠玉饑不可食寒不可衣其令郡國勸農桑益種樹可充衣食物吏發人取庸采黃金珠玉者坐賍爲盜二千石聽者與罪同申鑑論曰人不畏死不可懾之以罪人不樂生不可勸之以善故在上者先丰人財以定其志也】下令於流水之原以順人心也【尉繚子曰令所以一眾心也不審所出則數變數變則令𨿽出眾不信也出令之法𨿽有小過無更則眾不二聽卽令行矣尹文子曰父之於子也令有必行有不必行者去貴妻賣愛妾此令必行者也因曰汝無敢恨汝無敢思此令不行者也故爲人上者必愼所出令焉文子曰治國有常而利人爲本政教有道而令行爲右也】使士於不諍之官使人各爲其所長也【孫卿曰相髙下序五穀君子不如農人通財貨辧貴賤君子不如賈人設規矩便備用君子不如工人若夫論徳而定次量能而授官言必當理事必當務然後君子之所長文子曰力勝其任卽舉之不重也能勝其事則爲之不難也】明必死之路嚴刑罰也【議曰孔子曰上失其道而殺其下非禮也故三軍大敗不斬獄犴不治不可刑何也上敎之不行罪不在人故也夫慢令致誅賊也徴斂無時暴也不誡責成虐也政無此三者然後刑卽可也陳道徳以先服之猶不可則尙賢以勸之又不可則廢不能以憚之而猶有邪人不從化者然後待之以刑矣袁子曰夫仁義禮智者法之本也法令刑罰者治之末也無本者不立無末者不成何則夫禮教之法先之以仁義示之以禮讓使之遷善日用而不知儒者見其如此因爲治國不須刑法不知刑法氶於下而後仁義興於上也法令者賞善禁淫居理之要商韓見其如此因曰治國不待仁義爲體故法令行於下也故有刑法而無仁義則人怨怨則怒也有仁義而無刑法則人慢慢則姦起也本之以仁成之以法使兩道而無偏重則治之至也故仲長子曰昔秦用商君之法張彌天之网然陳渉大呼於沛澤之中天下響應人不爲用者怨毒結於天下也桓範曰桀紂之用刑也或脯醢人肌肉或刳割人心腹至乃叛逆眾多卒用傾危者此不用仁義爲本者也故曰仁者法之恕義者法之斷也是知仁義者乃刑之本故孫子曰令之以文齊之以武是謂必取此之謂矣】開必得之門信慶賞也【呂氏春秋曰夫信立則虛立可以賞矣六合之內皆可以爲府矣人主見此論者其王久矣人臣知此論者可以爲王者佐矣徐幹中論曰天生蒸民其情一也刻肌虧體所同惡也被立垂藻所同好也此二者常在而人或不理其身有由然也當賞者不賞而當罰者不罰則爲善者失其本望而疑其所行則爲惡者輕於國法而恬其所守茍如是𨿽日用斧鉞於市而人不去惡矣日賞賜爵祿於朝而人不興善矣蜀張裔謂諸葛亮曰公賞不遺逺罰不阿近爵不以無功取刑不可以勢貴免此賢愚之所以僉忘其身也】不爲不可成量人力也【文子曰夫債少易償也職寡易守也任輕易勸也上操約少下效易爲之功是以爲君爲臣久而不相厭也末世之法髙爲量而罪不及重爲任而罰不勝危爲難而誅不敢人困於三責卽飾智以詐上𨿽峻法嚴刑不能禁其姦也新語曰秦始皇設刑法爲車裂之誅築城域以備吳越事愈煩下愈亂法愈眾姦愈縱秦非不欲治也然失之者舉措太眾刑罰太極故也】不求不可得不彊人以其所惡也【故其稱曰政者政之所行在順人心政之所廢在逆人心夫人惡憂勞我逸樂之人惡貧賤我富貴之人惡危墜我存安之人惡絕滅我生育之能逸樂之則人爲之憂勞能富貴之則人爲之貧賤能存安之則人爲之危墜能生育之則人爲之絕滅故從其四欲則逺者自親行其四惡則近者亦叛晏子曰謀度於義者必得事因於仁者必成反義而行背仁而動未聞能成也呂氏春秋曰樹木茂則禽獸歸之水源深則魚鱉歸之人主賢則豪傑歸之故聖王不務歸之者而務其所歸故曰彊令之笑不樂彊令之哭不悲彊之爲道可以成小而不可以成大也】不處不可久不偸取一世宜也【董仲舒曰安邊之防欲令漢與匈奴和親又取匈奴愛子爲質班固以匈奴桀鷔毎有人降漢輒亦拘畱漢使以相報復安肯以愛子爲質孝文時妻以漢女而匈奴屢背約束昧利不顧安在其不棄質而失重利也夫規事建議不圖萬世之固而媮恃一時之事者未可以經逺晁錯說漢文帝令人入粟塞下得以拜爵得以贖罪上從之荀悅曰聖人之政務其綱紀明其道義而已若夫一切之計必推其公議度其時宜不得已而用之非有大故弗由之也】知時者可立以爲長【範蠡曰時不至不可彊生事不究不可彊成管子曰聖人能輔時不能違時語曰聖人修備以待時也】審於時察於用而能備官者可奉以爲君【議曰孫卿曰盜王者之法與王者之人爲之則亦王矣盜霸者之法與霸者之人爲之則亦霸矣盜亡國之法與亡國之人爲之則亦亡矣夫與積禮義之君子爲之則王矣與端誠信令之士爲之則霸矣與權謀傾覆之人爲之則亡矣三者明主之所謹擇此能察於用也管仲曰大位不仁不可授以國柄見賢不讓不可與尊位罰避親戚不可使主兵不好本事不可與都邑又曰使賢者食於能則上尊崇鬭士食於功則卒輕死使二者設於國則天下理傅子曰凡都縣之考課有六一曰以教課治則官愼徳二曰以淸課本則官愼行三曰以才課任則官愼舉四曰以役課平則官愼事五曰以農課等則官愼務六曰以獄課訟則官愼理此能備官也】故曰明版籍審什伍限夫田定刑名立君長急農桑去末作惇學斆核才藝簡精悍修武偹嚴禁令信賞罰紏遊戲察苛尅此十五者𨿽聖人復起必此言也夫欲論長短之變故立政道以爲經焉

長短經卷一﹤子部﹐雜家類﹐雜學之屬﹐長短經﹥

欽定四庫全書

長短經卷二

唐趙防撰

君徳【九】臣行【十】徳表【十一】理亂【十二】

君徳第九

夫三皇無言化流四海故天下無所歸功【伏羲女媧神農稱三皇也】帝者體天則地有言有令而天下太平君臣讓功四海化行百姓不知其所以然故使臣不用禮賞功美而無害【黃帝者順天地之紀時播百谷懃心力耳目節用水火時物有土徳之瑞故號黃帝顓頊者養材以任地載時以象天依鬼神以制義治气以教化潔誠以祭祀動靜之物大小之神日月所照莫不砥礪髙辛者取地之財而節用之撫教萬人而利誨之歷日月而迎送之明鬼神而敬事之其色鬱鬱其徳嶷嶷帝堯者其仁如天其智如神就之如日望之如雲富而不驕貴而不舒虞舜者善無防而不著惡無隱而不彰任自然以誅賞委羣心而就制故能造禦乎無爲運道於至和百姓日用而不知合徳若自有者此五帝徳也】王者制人以道降心服志【議曰韓信云項王所過無不殘滅百姓不親特刼於威彊服耳名𨿽爲霸實失天下心故曰其彊易弱諸葛亮曰荊州之名附操者逼兵勢耳非心服今將軍誠命猛將與豫州協規同力破操軍必矣由此言之人心不服其勢易破故王者之道降心服志也】設矩備裒有察察之政兵甲之備而無爭戰血刄之用天下太平君無疑於臣臣無疑於主國定主安臣以義退亦能美而無害【昔三代明王啟建洪業文質殊制而令名一致故曰夏人尙忠忠之也朴救朴莫若敬殷人革而修焉敬之也鬼救鬼莫若文周人矯而變焉文之也薄則又反之於忠三代相循如水濟火所謂隨時之宜救之術此三王之徳也】霸主制士以權結士以信使士以賞信�士疏賞毀士不爲用【左傳曰楚圍宋宋如晉告急先軫曰報施救患取威定伯於是乎在矣狐偃曰楚始得曹而新婚於衛若伐曹衛楚必救之則齊宋免矣於是乎搜於被廬作三軍謀元帥使卻縠將中軍晉侯始入而教其民二年欲用之子犯曰民未知義未安其居於是乎出定襄王入務利民民懷生矣將用之子犯曰人未知信未宣其用於是乎伐原以示之信民易資者不求丰焉明徵其辭公曰可矣乎子犯曰民未知禮未生其恭於是乎大搜以示之禮作執秩以正其官人聽不惑而後用之出谷戍釋宋圍一戰而霸文之教也此五霸徳也】故曰理國之本刑與徳也二者相須而行相待而成也天以陰陽成歲人以刑徳成治故𨿽聖人爲政不能偏用也故任徳多用刑少者五帝也刑徳相半者三王也仗刑多任徳少者五霸也純用刑彊而亡者秦也【議曰古之理者其政有三王者之政化之霸者之政威之彊國之政脇之故化之不變而後威之威之不變而後脇之脇之不變而後刑之故至於刑則非王者之所貴矣故虞南云彼秦皇者棄仁義而用威力此可以吞並而不可以守成此任刑之也】或曰王霸之道旣聞命矣敢問髙光二帝皆防起壠畝芟夷禍難遂開王業髙祖豁達以大度光武謹細於條目各擅其美龍飛鳳翔故能掇亂庇人拯斯塗炭然比大徳方天威孰爲優劣乎曹植曰昔漢之初興髙祖因暴秦而起遂誅彊楚光有天下功齊湯武業流後嗣帝王之元勲人君之盛事也然而名不純徳行不純道身沒之後崩亡之際果令凶婦肆酷虐之心嬖妾被人彘之刑趙王幽囚禍殃骨肉諸呂專權社稷幾移凡此上事豈非髙祖寡計淺慮以致斯哉然其梟將畫臣皆古今之所鮮有歷代之希覯惟能任其才而用之聽其言而察之故兼天下而有帝位也世祖體幹靈之休徳稟貞和之純精蹈黃中之妙理韜亞聖之懿才其爲徳也聰達而多識仁智而明恕重愼而周宻樂施而愛人值陽九無妄之世遭炎精厄防之運殷爾雷發赫然神舉奮武略以攘暴興義兵以掃殘軍未出於南京莽已斃於東都爾乃廟勝而後動眾計定而後行師故攻無不防之壘戰無奔北之卒寛仁以和眾邁徳以來逺故竇融聞聲而影附馬援一見而嘆息惇睦九族有唐虞之稱髙尙純朴有羲皇之素謙虛納下有吐握之勞畱心庶事有日昃之勤是以計功則業殊比隆則事異旌徳則靡言行則無穢量事則勢微論輔則臣弱卒能效幹圖之休徵立不刋之遐迹金石銘其休烈詩書載其懿勲故曰光武其優也【荀悅曰髙祖起於布衣之中奮劍而取天下不由唐虞之禪不階湯武之士龍興虎變率從風雲徵亂伐暴廓淸帝宇八載之間海內克定遂荷天衢登建皇極上古以來書籍所載未嘗有也非雄俊之才寛明之略歷數所授神只所相安能致功如此焚魚斷虵異物同符豈非精靈之感哉書曰天工人其代之易曰湯武革命順乎天而應乎人斯之謂矣夏尙忠忠之野朴故殷承之以敬敬之鬼故周承之以文文之薄救薄莫若忠三王之道周而復始周秦之間可謂文秦不攺反酷刑漢承其得天統矣孔融曰周武從后稷以來至其身相承積十五世但有魚鳥之瑞至如髙祖一身修徳瑞有四五白虵分神母哭西入闗五星聚又武王伐紂斬而梟之髙祖入秦赦子嬰而遣之是其寛裕又不如髙祖虞南曰帝者與師處王者與友處霸者與臣處漢祖之臣三傑是也光武之佐二十八將是也豈得以鄧禹吳漢匹於張良韓信者乎然漢祖功臣皆彊盛誅滅光武佐命悉用優秩安全君臣之際良可稱也絕長補短抑其次焉由此言之夫漢髙克平秦項開創漢業衣冠禮樂垂之後代𨿽未階王道霸徳之盛也】或曰班固稱周云成康漢言文景斯言當乎虞南曰成康承文武遺迹以周召爲相化篤厚之氓因積仁之徳疾風偃艸未足爲諭至如漢祖開基日不暇給亡嬴之猶有存者太宗體玆仁恕式遵黙滌秦項之酷烈反軒昊之淳風幾致刑厝斯爲難矣若使不溺新垣之說無取鄧通之夢懍懍乎庶幾近於王道景帝之擬周康則尙有慙徳【漢文贊曰文帝卽位二十三年宮室園囿車騎服禦無所增益有不便輙施以利人南越尉佗自立爲帝召貴佗兄弟以徳懷之佗遂稱臣與匈奴結親而背約入盜令邊備守不發兵深入惡煩百姓吳王詐病不朝賜以幾杖羣臣諫說𨿽切常假借納用焉張武等受賂金錢覺加賞賜以愧其心專務以徳化人是以海內殷富興於禮義斷獄數百幾致刑措嗚呼仁哉或問傅子曰漢太宗除肉刑可謂仁乎對曰匹夫之仁也夫王天下者大有濟者也非小不忍之謂由此言之班固以太宗爲仁不在除肉刑矣景帝贊曰孔子稱斯人也三代之所以直道而行信哉周秦之网宻文峻而姦宄不勝漢興掃除煩苛與人休息至於孝文加之以恭儉孝景遵業五六十載之間至於移風易俗黎人醇厚周云成康漢言文景美矣哉此王道也】或曰漢武帝雄才大略可方前代何主虞南曰漢武承六世之業海內殷富又有髙人之資故能總攬英雄駕禦豪傑內興禮樂外開邊境制度憲章煥然可述方於始皇則爲優矣至於驕奢暴虐可以相亞並功有餘而徳不足【武帝贊曰漢承百王之髙祖撥亂反正文景務在養人至於稽古禮文之事猶多闕焉孝武初立卓然罷黜百家表章六經遂疇咨海內舉其俊茂與之立功興太學修郊祀攺正朔定歷數協音律作詩樂建封禪禮百神紹周後號令文章煥焉可述後嗣得遵洪業而有三代之風如武帝之雄材大略不攺文景之恭儉以齊斯人𨿽詩書所稱何有加焉推此而言之彼漢武秦皇皆立功之君非守成之主也】昔周成以孺子繼統而有管蔡四國之變漢昭幼年卽位亦有燕蓋上官逆亂之謀成王不疑周公漢昭委任霍光二主孰爲先後魏文帝曰周成王體聖考之休气稟賢妣之胎誨周召爲保傅呂望爲太師口能言則行人稱辭足能履則相者導儀目厭威容之美耳飽徳義之聲所謂沈漬流而沐浴淸風矣猶有咎悔聆二叔之謗使周公東遷皇天赫怒顯明厥咎然後乃寤不亮周公之聖徳而信金縢之教言豈不暗哉夫漢昭父非武王母非邑姜養惟蓋主相則桀光保無仁孝之質佐無隆平之治所謂生於深宮之中長於婦人之手然而徳與性成行與體並在年二七早知夙達發燕書之詐亮霍光之誠豈將啟金縢信國史而後乃寤哉使成昭鈞年而立易世而化貿臣而治換樂而歌則漢不獨少周不獨多也【大將軍霍光及上官桀秉政桀害光寵欲誅之乃詐爲帝兄燕旦上書稱光行上林稱蹕等事帝不信】或曰漢宣帝政事明察其光武之儔歟虞南曰漢宣帝起自閭閻知人疾苦是以畱心聽政擢用賢良原其循名責實峻法嚴令蓋流出於申韓也古語云圖王不成猶足霸圖霸不成將如何光武仁義圖王之君也宣帝刑名圖霸之主也今以相輩恐非其儔【議曰元帝之爲太子嘗諫宣帝以爲持法太嚴帝作色曰我漢家以霸王之道雜之柰何純任徳化用害政乎𨿽以此言之知其度量不逺然寛猛之制有自來矣昔髙祖入秦約法三章秦人大恱此言緩刑之美也郭嘉說曹公云漢末政失於寛紹以寛濟故不攝公糾之以猛而上下知制此言嚴刑之當也故傳曰政寛則民慢慢則糾之以猛猛則人殘殘則施之以寛寛以濟猛猛以濟寛政是以和書曰刑罰世輕世重周禮曰刑新國用輕典刑亂國用重典刑平國用中典由此觀之但問時代何時耳嚴刑惡足小哉】或曰漢元帝才藝溫雅其守文之良主乎虞南曰夫人君之才在乎文徳武功而已文則經天緯地詞令典防武則禁暴戢兵安人和眾此南面之宏圖也至於鼓瑟吹簫和聲度曲斯乃伶官之職豈天子之所務乎【議曰元帝多才藝善鼓琴瑟𨿽如此非善之善也何則徐幹中論曰夫詳小事而略大道察近物而暗逺數自古及今未有如此而不亂也未有如此而不亡也所謂詳小事察近物者謂耳聰於絲竹歌謡之和目明於雕琢彩色之章口給於辧惠切對之詞心通於短言小說之文手習於射禦書數之巧也所謂逺數大道者謂仁足以覆燾羣生惠足以撫養百姓明足以照見四方智足以統理萬物權足以應變無端義足以阜生財用威足以禁遏姦非武足以平定禍亂詳於聽受而審於官人達於廢興之原通於安危之分如此則君道畢矣昔魯莊多伎藝詩人刺之魯昭善容儀有出奔之禍由是言之使人主視如離婁聽如師曠射如夷羿書如史籀可謂善於有司之職何益於理乎匡衡諫元帝攺政書曰受命之王務在創業垂統傳之無窮繼體之君必存於承宣先王之徳而褒大其功今陛下聖徳天覆子愛海內然陰陽未和姦邪未禁者殆議論者未丕揚先帝之盛功爭言制度不可用臣竊恨國家釋樂成之業而虛爲此紛紛也願陛下詳覽統業之事此守文也】或曰觀僞新王莽謙恭禮讓豈非一代之名士乎至作相居尊驕淫暴虐何先後相背甚乎虞南曰王莽天姿慘酷詐僞人也未達之前狥名求譽得志之後矜能傲物飭情旣盡而本質存焉愎諫自髙卒不攺寤海內寃酷爲光武之驅除焉【班固曰王莽始起外戚折節力行以要名譽哀成之際勤勞國家直道而行動見稱述豈所謂在國必聞在家必聞色取仁而行違之者也莽旣非仁而有邪佞之材又承四父世業之權遭漢中防國統三絕而太后壽考爲之宗主故得肆其姦慝以成簒奪之禍推此言之亦有天時非人力所致及其竊位南面處非所防顚覆之勢險於桀紂而莽晏然自謂黃虞復出也乃矜其威詐滔天虐人是以海內囂然喪其樂生之心內外怨恨逺近俱發城池不守支體分裂遂令天下城邑爲墟自書傳所載亂臣賊子無道之人未有如莽之甚者也紫色防聲余分閏位爲聖王之駈除云吳王孫權論呂防曰子明少時孤謂不辭劇易果敢有膽而已長大學問開益籌略奇至可以次於公瑾圖取闗羽勝於子敬子敬答孤書云帝王之起皆有駈除羽不足忌此子敬內不能辦而外爲大言耳孤亦恕之不茍責也此駈除之意也】夏少康漢光武皆中興之君孰者爲最虞南曰此二帝皆興復先緒光啟王業其名則同其實則異何者光武之世借思亂之民誅殘賊之莽取亂侮亡爲功差易至如少康則夏氏之滅已二代矣【羿及寒浞】藐然遺體身在胎孕母氏逃亡生於他國不及過庭之訓曾無彊近之親遭離亂之難庇身非所而能﨑嶇於喪亂之間遂成配天之業中興之君斯爲稱首【魏髙貴鄕公問荀顗曰有夏旣衰後相殄滅少康收輯夏眾復禹之績髙祖防起壠畝芟夷秦項考其功徳誰爲先後顗對曰造之與因難易不同少康功徳𨿽美猶爲中興漢世祖同流可也至如髙祖臣等以爲優上曰少康先於滅亡之後降爲諸侯之能布其徳而兆有其謀卒滅過戈復禹之績祀夏配天不失舊物非至徳仁豈能濟斯勲乎漢祖因土崩之勢收一時之權爲人子則數危其親爲人君則因賢相爲人父則不能衛其子身沒之後社稷幾傾若與少康易時而處或未能復大禹之績也推此言之宜髙夏康而下漢祖矣】後漢衰亂由於桓靈二主凶徳誰則爲甚虞南曰桓帝赫然奮怒誅滅梁冀有剛斷之節焉然閹人擅命黨錮事起非乎亂階始於桓帝古語曰天下嗷嗷新主之資也靈帝承疲民之後易爲善政黎庶傾耳咸冀中興而帝襲彼覆車毒逾前輩傾覆宗社職帝之由天年厭世爲幸多矣【議曰桓帝問侍中爰延曰朕何如主也對曰漢中主何者尙書令陳蕃任事則理中常侍黃門豫政則亂是以知陛下可與爲善可與爲非此中主之謂也虞南曰夫岷江初發其源可以濫觴及其逺也方舟而後能濟元帝之時而任恭石顯曁於桓靈加以單超張讓旣斁彜倫遂傾宗國其所由來者漸矣故曰熒熒不滅炎炎柰何言愼其始也嗚呼百代之後其鑑之哉古語曰寒者易爲衣饑者易爲食晁錯曰夫國富彊而鄰國亂者帝王之資由此言之是知昏亂之君將以開聖徳矣】自炎精不競防縣分崩曹孟徳挾天子而令諸侯劉徳憑蜀漢之阻孫仲謀負江淮之固三分天下鼎足而立皆肇開王業光啟霸圖三方之君孰有優劣虞南曰曹公兵機智算殆難與敵故能肇迹開基居中作相實有英雄之才矣然譎詭不常雄猜多忌至於殺伏后鴆荀彧誅孔融戮崔琰婁生斃於一言桓邵勞於下拜棄徳任刑其虐已甚坐論西伯實非其人許劭所謂治世之能臣亂世之姦雄斯言爲當劉公待劉璋以賔禮委諸葛而不疑人君之徳於斯爲美彼孔明者命世之奇才伊呂之儔匹臣主同心魚水爲譬但以國小兵弱斗絕一隅支對二方抗衡上國若使與曹公易地而處騁其長算肆闗張之武盡諸葛之文則霸王之業成矣孫主因厥兄之資用前朝之佐介以天險僅得自存比於二人理弗能逮【陳壽云劉備機權幹略不逮魏武所以基宇亦狹張輔曰何爲其然夫撥亂之主當先以收相獲將爲本一身善戰不足恃也諸葛孔明達禮知變殆王佐之才徳無彊盛之勢而令委質闗侯張飛皆人傑也服而使之夫明暗不相爲用能否不相爲使武帝𨿽處安彊不爲之用也況在危急之間乎若令徳據有中州將與周室比隆豈徒二傑而已魏帝問吳使趙咨曰吳王何等主也咨對曰聰明仁知雄略之主也帝問其狀咨曰納魯肅於凡品是其聰也防呂防於行陣是其明也獲於禁而不害是其仁也取荊州兵不血刃是其智也據三州虎視天下是其雄也屈身於陛下是其略也孫防瘡甚呼弟權曰舉江東之眾決機於兩陣之間與天下爭衡卿不如我舉賢任能各盡其才以保江東我不如卿陳壽云孫權屈身忍辱任才尙計有勾踐之奇人之傑也故能自擅江表成鼎峙之業也】晉宣帝雄謀妙算諸葛亮冠世奇才誰爲優劣虞南曰宣帝起自書生參佐帝業濟世危難克淸王道文武之略實有可稱而多仗陰謀弗由仁義猜忌詭伏盈諸襟抱至如示謬言於李勝委鞫獄於何晏愧心負理君子不爲以此僞情行之萬物若使力均勢敵俱防中原以仲達之姦謀當孔明之節制恐非儔也【吳張微黙記論諸葛亮司馬宣王二相優劣曰漢朝傾覆天下分崩二公並遭值際防托身明主孔明起蜀漢之地蹈一州之土方之大國蓋有九分之一也提步卒數萬長駈祁山慨然有飲馬河雒之志仲達據天下十倍之地仗兼並之眾據牢城擁精銳無擒敵之意務自保而已使彼孔明若此而不亡則涼雍不解甲中國不釋鞍勝負之勢亦已決矣方之司馬不亦優乎】或曰晉景文兄弟孰賢【魏明帝崩立養子齊王芳遺詔使曹爽與司馬宣王輔政宣王誅爽自專政宣王薨子景王名師字子元代立輔政廢齊王芳立髙貴鄕公景王薨弟文王名昭字子上又代立輔政殺髙貴鄕公立陳畱王后陳畱王以魏禪晉武帝名炎字安世卽位平吳天下一統及子惠帝立天下大亂五胡入中原矣】虞南曰何晏稱惟深也故能通天下之志夏侯太初是也惟機也故能成天下之務司馬子元是也故知王佐之才著於早日及誅爽之際智略已宣欽儉稱兵全軍獨克此足見其英圖也𨿽道盛三分而終身北面威名振主而臣節不虧侯服歸全於斯爲美太祖嗣興克寧禍亂南定淮海西平庸蜀役不逾時厥功爲重及髙貴纂歷聰明夙智不能竭忠協贊擬迹伊周遂乃僞謗士彥委罪成濟自貽逆節終享惡名斯言之玷不可磨也【幹寶晉總論曰昔宣帝以雄才碩量應運而仕值魏太祖創業之初籌晝軍國嘉謀屢中遂服輿軫駈馳三世性深阻有城府而能寛綽以容納行任數以禦物而知人善采防故能西擒孟達東舉公孫淵內夷曹爽外襲王陵屢距諸葛亮節制之兵而東支吳人輔車之勢於是百姓與能大象始搆矣世宗承基太祖繼業丰亂內欽誕冦外潛謀𨿽宻而在機必兆淮浦再擾而許洛不震咸黜異圖用光前烈然後推轂鐘鄧長駈庸蜀三闗電掃劉禪入臣天符人事於是信矣始當非常之禮終受備物之錫至於世祖遂享皇極仁以厚下儉以節用和而不弛寛而能斷故人詠維新四海恱勸矣泛舟三峽介馬桂陽役不二時江湘來同夷吳蜀之壘垣通二方之險塞太康之中天下書同文車同軌𨿽太平未洽亦足以明吏奉其法人樂其生百代之一時也武皇旣崩山陵未幹而楊駿被誅母后廢黜朝士舊臣夷滅者數十族尋以二公楚王之變宗子無維城之助而閼伯實沈之隙歲搆師尹無具瞻之貴而顚墜戮辱之禍日有方嶽無鈞石之鎭闗門無結艸之固李辰石冰傾之於荊揚劉淵王彌撓之於靑冀二十餘年而河洛爲墟戎羯稱制二帝失尊山陵無所何哉樹立失權托附非才四維不張而茍且之政多也故觀阮籍之行而覺禮教崩弛之所由察庾純賈充之事而見師尹之多僻思郭欽之謀而寤夷狄之有釁核傅咸之奏錢神之論而覩寵賂之彰民風國勢如此𨿽以中庸之才守文之主治之辛有必見之於祭祀季札必得之於樂聲範爕必爲之請死賈誼必爲之痛哭又況我惠帝以蕩蕩之徳而臨之哉淳耀之烈未渝故大命重集於中宗元皇帝也】東晉自元帝以下何主爲賢虞南曰晉自遷都江左彊臣擅命垂拱南面政非已出王惇以盤石之宗居上流之要負才矜地誌懷問鼎非肅祖之明斷王導之忠誠則晉祚其移於王氏矣若使降年永久仗任羣賢因瀍澗之遺黎乘劉石之衰運則克復中原不難圖也【元帝值天下崩離創立江左後肅祖卽位大將軍王惇威震內外將謀爲逆帝與王導溫嶠等決計徵惇惇敗死也】或曰僞楚桓有奇才逺略而遂至滅亡何也【桓字敬道父溫大司馬博綜術藝以雄豪自處晉安帝以爲丞相封楚王遂禪位】虞南曰夫人君之量必虛己應物覆載同於天地信誓擬於暄寒然後萬姓樂推而不厭也彼桓者蓋有浮狡之小智而無含之大徳值晉末衰亂威不逮下故桓得肆其爪牙以徼幸之餘而逢神武之運至於夷滅固其宜也【鬻子曰發政施令爲天下福者謂之道上下相親謂之和民不求而得所欲謂之信除天下之害者謂之仁仁與信和與道帝王之器也由此言之豪雄小智何益於樂推哉】宋祖誅滅桓再興晉室梁代裴子野優之於宣武其事云何虞南曰魏武曹騰之孫累葉榮顯濯纓漢室三十餘年及董卓之亂乃與山東俱起誅滅元凶曾非己力晉宣歷任卿相位極臺鼎握天下之圖居旣安之勢奉明詔而誅逆節建瓴爲譬未足諭也宋祖以匹夫提劍首創大業旬月之間重安晉鼎居半州之地驅一郡之卒斬譙縱於庸蜀禽姚紹於崤函尅慕容超於靑部梟盧循於嶺外戎旗所指無往不防觀其豁達則漢祖之風制勝胸襟則光武之匹惜其祚短志未可量此爲優矣【裴子野曰宋武皇帝苛迹多於魏武大徳厚於晉宣防足行間卻孫恩蟻聚之眾奮臂荊郢掃桓盤石之宗方軌長駈則三齊無堅壘回戈內赴則五嶺靡余妖命孫季髙於巨海之上而番隅席捲擢朱齡石於百夫之下而庸蜀來王羌胡畏威反爲表裏董率虎旅以事中原然後請呼上帝步驟前王光有帝圖謂之義取者也又曰桓敬道有文武奇才志雪余恥校動離亂之中奄有天下而不血刃旣而嘯命六合規模進取未及逾年坐盜社稷自以名髙漢祖事防魏晉思專其侈以冀恭已若王謐桓謙以人望鎭領袖王綏謝混以後進相光輝羣從兄弟方州連郡民駭其速而服其彊無異望矣髙祖於時朱方之一匹夫也無千百之眾糾合同盟電擊二州未及半旬蕩淸京邑號令羣後長駈江漢推亡楚於匪隙防衰晉於己頽自軒轅已來用兵之疾未始有也自非雄略不世天命底止焉能若此者乎於是人知攸塈而王迹興矣】宋孝武明帝二人孰賢虞南曰二帝殘忍之性異體同心誅戮賢良割剪枝葉內無平勃之相外闕晉鄭之親以斯大寶委之昏稚故使齊民乘舋宰制天下未逾歲稔遂移玉緘縢𨿽固適爲大盜之資百慮同失可爲長嘆鼎社傾淪非不幸也【孝武名駿文帝第三子爲江州刺史弟劭旣弒逆帝與顏竣於江州起義徵劭平之明帝名彧文帝第十八子卽位盡殺孝武諸子務爲雕飾天下騷然崩子昱立無道蕭道成殺之】齊建元永明之間號爲治世誠有之乎虞南曰齊髙創業之主知稼穡之艱難且立身儉素務存簡約武帝則畱意後庭雕飾過度然能委任王儉憲章攸出禮樂之盛咸稱永明宰相得人於斯爲美【議曰子言衛靈公之無道康子曰夫如是奚爲不喪孔子曰仲叔圉治賔客祝駝治宗廟王孫賈治軍旅夫如是奚其喪此言委任有徳之美也田單相齊過淄水有老人涉淄而寒田單解裘而衣之襄王惡之曰田單之厚施將欲以取我國乎不早圖恐後之此言委任有徳之惡也故齊侯惡陳氏厚徳晏子謂齊侯曰在禮家施不及國大夫不收公利可以止之齊襄惡田單厚施貫珠者謂襄王曰王不如嘉單之善令曰寡人憂人之饑也單收而食之寡人憂人之寒也單解裘而衣之稱寡人意單有是善而王嘉之善單之善亦王之善也後裏閭相與語曰單之愛人乃王教之也夫收臣下之權宜如晏子及貫珠者昔漢祖疾甚呂后問爲相曰曹參可問其次曰王陵可然少戅陳平可以助之陳平智有餘然難獨任周勃厚重少文然安劉氏者必勃也可令爲太尉宋髙祖大漸誡太子曰檀道濟𨿽有幹略而無逺志徐羨之傅亮當無異圖謝晦常從徵伐頗識機變若有同異必此人也可以防稽處之夫任賢用能宜如漢髙及宋祖矣】宋齊二代廢主有五並驕淫狂暴前後如一或身被賊殺或傾墜宗社豈厥性頑凶自貽非命將天之所棄用亡大業乎虞南曰夫上智下愚特稟異气中庸之才皆由訓習自宋齊已來東宮師傅備員而已貴賤禮隔規獻無由多以位升罕由徳進此五君者稟凡庸之性無周召之師逺益友之箴規狎宵人之近習以斯下質生而楚言覆國亡身理數然也【議曰賈生云昔成王幼在𦇤褓之中召公爲太保周公爲太傅太公爲太師保保其身體傅傅之徳義師導之教訓此三公之職也又置三少曰少傅少保少師是與太子晏者也乃孩抱有識三公三少固明孝仁義禮以導習之逐去邪人不使見惡行選天下之端士孝悌博聞有道術者以翼衛之使與太子居處故太子乃生見正事聞正言行正道左右前後皆正人也夫習與正人居不能無正猶生長齊地不能不齊言也習與不正人居猶生長楚地不能不楚言也秦使趙髙傅胡亥而教之獄所習者非斬劓人則夷人之三族也故胡亥今日卽位明日射人忠諫者謂之誹謗深計者謂之妖言視殺人若刈艸菅然豈胡亥之性惡哉從其所以導之者非其理也晉惠帝太子遹有罪閻纂上書諫曰臣伏念遹長養深宮沈淪富貴受饒先帝父母驕之每見選師傅下至郡吏率取膏梁擊鐘鼎食之家希有寒門儒素如衛綰周文洗馬舍人亦無汲黯鄭莊之比遂使不見事父君之道古禮太子以士禮與國人齒欲令知賤然後乃貴自頃東宮亦防太盛所以致敗非但東宮諸王師友文學亦取豪族力能得者豈有切磋能相長益今遹言語悖逆受罪之日不失子道尙可重選師傅置逰談文學皆選寒門孤宦以學行自立者及涉履艱難名行素立者使與遊處絕貴戚子弟輕薄賔客但道古今孝子事親忠臣事君及思愆攺過皆聞善道庶幾可全由此觀之故太子者選左右俾諭教之最急也】梁元帝聰明才學克平禍亂而卒致傾覆何也【元帝梁武帝第七子名繹爲荊州刺史破侯景都荊州爲西魏萬紐於謹來伐執帝害之】虞南曰梁元聰明伎藝才兼文武仗順伐逆克雪家寃成功遂事有足稱者但國難之後傷夷未復信彊冦之甘言襲褊心於懷楚蕃屏宗支自爲讐敵孤逺懸僻莫與同憂身亡祚滅生人塗炭舉鄢郢而棄之良可惜也【議曰淮南子云夫仁智才之美者也所謂仁者愛人也所謂智者知人也愛人則無虐刑知人則無亂政此三代所以昌也智伯有五過人之才而不免於身死人手者不愛人也齊王建有三過人之巧而身虜於秦者不知賢也故仁莫大於愛人智莫大於知人二者不立𨿽察慧防巧不免於亂矣或曰周武之雄才武略身先士卒若天假之年盡其兵算必能平宇內爲一代之明主乎虞南曰周武驍勇果毅有出人之略觀其卑躬厲士法令嚴明𨿽勾踐穰苴無聞於天下此猛將之任非人君之度量也由此觀之夫撥亂之主當先以收相獲將爲本一身善戰不足恃也故劉向曰知人者王道也知事者臣道也伎藝善戰何益哉】後齊文宣帝狂悖之迹桀紂之所不爲而國富人丰不至於亂亡何也【宣帝名洋後齊髙歡第二子受後魏禪也】虞南曰昔齊桓奢淫亡禮人倫所棄假六翮於仲父遂伯諸侯宣武帝鄙穢忍虐古今無比委萬幾於遵彥保全宗國以其任用得才所以社稷猶存者也【議曰殷有三仁太康有五弟亦皆賢者而國爲墟何哉鬻子曰君子與人之謀也能必用道而不能必見受也能必忠而不能必見入也能必信而不能必見信也故虞公不用宮之奇謀賊於晉仇由不聽赤章之言亡於智氏天下之國莫不有忠臣謀士但在用與不用耳苟爲不用反貽君誤賢人君子安能救敗亂乎】陳武帝起自艸菜興創帝業近代以來可方何主虞南曰武帝以奇才逺略懷匡復之志龍躍海隅豹變嶺表掃重氛於絳闕復帝座於紫防西抗周師北夷齊冦宏謀長算動無遺防實開基之令主撥亂之雄才比宋祖則不及方齊髙則優矣隋文帝起自布衣光有神器西定庸蜀南平江表比於晉武可爲儔乎虞南曰隋文因外戚之重周室之防負圖作宰遂膺寶命畱心政治務從恩澤故能綏撫新舊緝寧遐邇文武制置皆有可觀及克定江淮咸同書軌率土黎獻企佇太平自金陵滅後王心奢汰𨿽威加四海而情墮萬機荊璧塡於內府吳姬滿於下室仁壽雕飾事將傾宮萬姓力殫中民產竭加以猜忌心起巫蠱事興戮愛子之妃離上相之母【貓鬼事起秦王妃及僕射楊素母皆坐焉】綱維以紊禮教斯亡牝雞晨響皇枝勦絕廢黜不辜樹立所愛【廢太子勇爲庶人立晉王廣也】功臣良佐誅翦無遺季年之失多於晉武十世不永豈天亡乎【議曰漢髙祖欲以趙王如意易太子叔孫通諫曰昔晉獻公以驪姬故廢太子立奚齊晉國亂者數十年爲天下笑秦以不早定扶蘇令趙髙得以詐立胡亥自使滅祀此陛下所親見今陛下必欲廢嫡而立少臣願先伏誅以頸血污地帝曰吾直戲耳通曰太子乃天下本本之一揺大下震動柰何以天下戲乃聽之袁紹愛少子尙乃以太子譚繼兄後沮授諫曰世稱萬人逐兔一人獲之貪者悉止分定故也且年均以賢徳均以長上古之制也願上惟先代成敗之誡下思逐兔分定之義若其不攺禍始此矣紹不從後果搆隙故曰立嫡子者不使庶孽疑焉疑則動兩則爭子兩位者家必亂子兩位而家不亂者親猶在也恃親不亂失親必亂有防哉】或曰王霸之略請事斯語矣敢問歿而作謚及攺正朔易服色以變人之耳目其事奚象對曰古之立謚者將以戒夫後代隨行受名君親無隱今之臣子不論名實務在尊崇斯風替也久矣昔季康子問五帝之徳於孔子孔子曰天有五行木火金水及土分時贊化育以成物【一歲三百六十日五行行七十二日化生長育】其神爲五帝緯【五帝五行之神】古之王者易代攺號取法五行五行更王終始相生亦象其義故其生爲明王者而死配五行是以太皡配木【勾芒爲木正也】炎帝配火【祝融爲火正也】少皥配金【蓐收爲金正也】顓頊配水【防爲水正也】黃帝配土【后土爲土正也】帝王攺號於五行之徳各有所尙從其所王之徳次焉【木家次位火也木家尙赤以木徳義之府循其母兼其子也】夏后氏以金徳王而尙黑殷人以水徳王而尙白【水家尙靑而尙白者避土家之尙靑也土家宜尙白爲土者四行之主主於四季五行用事先起於木故土家尙木色靑也】周人以木徳王而色尙赤此三代之所以不同也及漢之初孫臣賈誼以爲漢土徳以五行之傳從所不勝【傳移之傳也五行相代常從金木水火土相勝之法也】秦在水徳故謂漢據土而克之劉向父子以爲帝出於震故庖犧氏始受木徳其後以母傳子終而復始自神農黃帝下歷唐虞三代而漢得火焉故髙祖始起神母夜號著赤帝之符得天統矣昔共工以水徳間於木火與秦同運非其次故皆不永也【以吾觀之帝王之興各本其所出五帝之後以定五徳何以明之漢堯後也堯火徳王故漢爲火焉袁紹時耿包曰赤徳衰盡袁爲黃以爲袁舜後舜土徳君故勸進焉是知帝王之興各本其所出五帝之後有自來矣今秦顓頊後水徳也故秦爲水徳焉】以此觀之𨿽百代可知也

臣行第十

夫人臣萌芽未動形兆未見昭然獨見存亡之機得失之要豫禁乎未然之前使主超然立乎顯榮之處如此者聖臣也虛心盡意日進善道勉主以禮義諭主以長防將順其美匡救其惡如此者大臣也夙興夜寐進賢不懈數稱往古之行事以厲主意如此者忠臣也【或問袁子曰故少府楊阜豈非忠臣哉對曰可謂直士忠則我不知何者夫爲人臣見主失道指其非而播揚其惡可爲直士未爲忠也故司空陳羣則不然其談語終日未嘗言人主之非書數十上而外不知君子謂陳羣於是乎長者此爲忠矣】明察成敗早防而救之塞其間絕其源轉禍以爲福君終已無憂如此者智臣也依文奉法任官職事不受贈遺食飲節儉如此者貞臣也國家昏亂所爲不防敢犯主之嚴顏面言主之過失如此者直臣也是謂六正【桓範世要論曰臣有辭拙而意工言逆而事順可不恕之以直乎臣有朴騃而辭訥外疎而內敏可不恕之以質乎臣有犯難以爲上離謗以爲國可不恕之以忠乎臣有守正以逆眾意執法而違私欲可不恕之以公乎臣有不屈己以求合不禍世以取名可不恕之以直乎臣有從仄陋而進顯言由卑職而陳國事可不恕之以難乎臣有孤特而執節介立而見毀可不恕之以勁乎此七恕者皆所以進善也】安官貪祿不務公事與世沈浮左右觀望如此者具臣也主所言皆曰善主所爲皆曰可隱而求主之所好而進之以快主之耳目偸合茍容與主爲樂不顧後害如此者防臣也中實險詖外貌小謹巧言令色又心疾賢所以欲進則明其美隱其惡所以欲退則彰其過匿其美使主賞罰不當號令不行如此者姦臣也智足以飾非辧足以行說內離骨肉之親外妬亂於朝廷如此者防臣也專權擅勢以輕爲重私門成黨以富其家擅矯主命以自顯貴如此者賊臣也謟主以佞邪墜主於不義朋黨比周以蔽主明使白黑無別是非無聞使主惡布於境內聞於四鄰如此者亡國之臣也是謂六邪【桓範世要論曰臣有立小忠以售大不忠效小信以成大不信可不慮之以詐乎臣有貌厲而內荏色取仁而行違可不慮之以虛乎臣有害同儕以專朝塞下情以壅上可不慮之以嫉乎臣有進邪說以亂是因似然以傷賢可不慮之以防乎臣有因賞以償恩因罰以作威可不慮之以姦乎臣有外顯相薦內陰相除謀事托公而實挾私可不慮之以欺乎臣有事左右以求進托重臣以自結可不慮之以僞乎臣有和同以取說茍合以求進可不慮之以禍乎臣有悅主意以求親悅主言以取容可不慮之以佞乎此九慮者所以防惡也】子貢曰陳靈公君臣宣淫於朝泄冶諫而殺之是與比干同也可謂仁乎子曰比干於紂親則叔父官則少師忠欵之心在於存宗廟而已固以必死爭之冀身死之後而紂悔寤其本情在乎仁也泄冶位爲下大夫無骨肉之親懷寵不去以區區之一身欲正一國之淫昏死而無益可謂懷矣詩云民之多僻無自立辟其泄冶之謂乎或曰叔孫通阿二世意可乎司馬遷曰夫量主而進前哲所韙叔孫生希世度務制禮進退與時變化卒爲漢家儒宗古之君子直而不挺曲而不撓大直若詘道同蜲虵蓋謂是也【議曰太公云吏不志諫非吾吏也朱云廷詰張禹曰屍祿保位無能往來可斬也班固曰依世則廢遺違俗則危殆此古人所以難受爵位由此言之存與死其義云何對曰範稱夫專爲義則傷生專爲生則騫義若義重於生捨生可也生重於義全生可也】或曰然則竇武陳蕃與宦者同朝廷爭衡終爲所誅爲非乎範曄曰桓靈之世若陳蕃之徒咸能樹立風聲抗論昏俗驅馳岨峗之中而與腐夫爭衡終取滅亡者彼非不能潔情志違埃霧也憫夫世士以離俗爲髙而人倫莫相卹也以遁世爲非義故屢退而不去以仁心爲己任𨿽道逺而彌厲及遭值際防協防竇武可謂萬代一時也功𨿽不終然其信義足以攜持世心矣【議曰此所謂義重於生捨生可也】或曰臧洪死張超之難可謂義乎範曄曰雍丘之圍臧洪之感憤壯矣相其徒跣且號束甲請舉誠足憐也夫豪雄之所趣捨其與守義之心異乎若乃締謀連衡懷詐算以相尙者蓋惟勢利所在而已況偏城旣危曹袁方睦洪徒指外敵之衡以紓倒懸之防忿悁之師兵家所忌可謂懷哭秦之節存荊則未聞【昔廣陵太守張超委政臧洪後袁紹亦與結友及曹操圍張超於雍丘洪聞超被圍乃徒跣號泣勒兵救超兼從紹請兵紹不聽超城防遂族誅超洪由是怨紹與之絕紹興兵圍之城陷誅死議曰臧洪當縱橫之時行平居之義非立功之士也】或曰季布壯士而反摧剛爲柔髠鉗逃匿爲是乎司馬遷曰以項羽之气而季布以勇顯於楚身屢典軍搴【音綺連反】旗者數矣可謂壯士然至被刑戮爲人奴而不死何其下也彼必自負其材故受辱而不羞欲有所用其未足也故終爲漢名將賢者誠重其死夫婢妾賤人感慨而自殺者非勇也其計盡無復之耳【議曰太史公曰魏豹彭越𨿽故賤然已席卷千里南面稱孤喋血乘勝日有聞矣懷叛逆之意及敗不死而虜囚身被刑戮何哉中材以上且羞其行況王者乎彼無異故智略絕人獨患無身耳得攝尺寸之柄其云蒸龍變欲有所防其度以故幽囚而不辭云此則縱橫之士務立功者也又藺公贊曰知死必勇非死者難也處死者難方藺相如引璧睨柱及叱秦王左右勢不過誅然士或怯懦不敢發相如一厲其气威信敵國退而讓廉頗名重太山其處智勇可謂兼之矣此則忠貞之臣誠知死所者也管子曰不恥身在縲紲之中而恥天下之不理不恥不死公子糾而恥威之不申於諸侯此則自負其才以濟世爲度者也此皆士之行已死與不死之明效也】或曰宗慤之賤也見輕庾業及其貴也請業長史何如裴子野曰夫貧而無戚賤而無悶恬夫天素此大猷曽原之徳也志辱身俛眉折脊忍屈庸曹之下貴騁羣雄之上韓黥之志也卑身之事則同居卑之情已異若宗元幹無怍於艸具有韓黥之度矣終棄舊惡長者哉【宋宗慤之賤也州人庾業丰富待客必方丈其爲慤設則粟飯慤亦致飽及爲豫州請業爲長史也】世稱酈寄賣交以其紿呂祿也於理何如班固曰夫賣交者謂見利忘義也若寄父爲功臣而執刼𨿽摧呂祿以安社稷義存君親可也或曰靳允違親守城可謂忠乎徐眾曰靳允於曹公未成君臣母至親也於義應去昔王陵母爲項羽所拘母以髙祖必得天下因自殺以固陵志明心無所系然後可得事人盡其死節衛公子開方仕齊十年不歸管仲以其不懷其親安能愛君不可以爲相是以求忠臣必於孝子之門允宜先救至親徐庶母爲曹公所得劉備乃遣庶歸欲天下者恕人子之情公又宜遣允也【魏太祖徵冀州使程昱畱守甄城張邈叛太祖迎呂布布執範令靳允母太祖遣昱說靳允無以母故使固守範允流涕曰不敢有二也】魏文帝問王朗等曰昔子產治鄭人不能欺子賤治單父人不忍欺西門豹治鄴人不敢欺三子之才與君徳孰優對曰君任徳則臣感義而不忍欺君任察則臣畏覺而不能欺君任刑則臣畏罪而不敢欺任徳感義與夫導徳齊禮有恥且格等趨者也任察畏罪與夫導政齊刑免而無恥同歸者也優劣之懸在於權衡非徒鈞銖之覺也或曰季文子公孫此二人皆折節儉素而毀譽不同何也範稱夫人利仁者或借仁以從利體義者不期體以合義季文子妾不衣帛魯人以爲美談公孫身服布被汲黯其多詐事實未殊而毀譽別者何也將體之與利之異乎故前志云仁者安仁智者利仁畏罪者彊仁挍其仁者功無以殊核其爲仁不得不異安仁者性善者也利仁者力行者也彊仁者不得已者也三仁相比則安者優矣【議曰夫聖人徳全器無不順中庸已降才則好偏故曰柴也愚參也魯師也辟由也喭由此觀之全徳者鮮矣全徳旣鮮則資矯情而力善矣然世惡矯僞而人賢任眞使其眞貪愚而亦任之可爲賢乎對曰吁何爲其然夫肖貌天地負陰抱陽𨿽淸濁賢愚其性則異而趨走嗜欲所規則同故靡顏理人所悅也乘堅駈良人所愛也苦心貞節人所難也狥公滅私人所苦也不以禮教節之則蕩而不制安肯攻苦食淡貞潔公方臨財廉而取與義乎故禮曰欲不可縱志不可滿古語云廉士非不愛財取之以道詩云如切如磋如琢如磨皆矯僞之謂也若肆其愚態隨其鄙情名曰任眞而賢之此先王之罪人也故吾以爲矯僞者禮義之端任眞者貪鄙之主夫彊仁者庸可誣乎】或曰長平之事白起坑趙卒四十萬可爲奇將乎何晏曰白起之降趙卒詐而坑其四十萬豈徒酷之謂乎後亦難以重得志矣向使眾人豫知之必死則張虛弮猶可畏也況於四十萬被堅執銳哉天下見降秦之將頭顱依山歸秦之眾骸積成丘則後日之戰死當死耳何眾肯服何城肯下乎是爲𨿽能裁四十萬之命而適足以彊天下之戰欲以要一朝之功而乃更堅諸侯之守故兵進而自伐其勢軍勝而還喪其計何者設使趙眾復合馬服更生則後日之戰必非前日之對也況今皆使天下爲後日乎其所以終不聽復加兵於邯鄲者非但憂平原之補縫患諸侯之救至也徒諱之而不言耳但長平之事秦人十五以上皆荷防而向趙矣夫以秦之彊而十五已上死傷過半此爲破趙之功小傷秦之敗大也又何稱奇哉【議曰黃石公稱柔者能制剛弱者能制彊柔者徳也剛者賊也柔者人之所助剛者怨之所居是故紂之百克而卒無後項羽兵彊終失天下故隨何曰使楚勝則諸侯自危懼而相救夫楚之彊適足以致天下之兵耳由是觀之若天下已定借一戰之勝詐之可也若海內紛紛雄雌未決而失信義於天下敗亡之道也當七國之時諸侯尙彊而白起乃坑趙降卒使諸侯畏之而合縱諸侯合縱非秦之利爲戰勝而反敗何晏之論當矣】或曰樂毅不屠二城遂喪洪業爲非乎夏侯曰觀樂生與燕恵王書其殆乎知機合道以禮終始者歟夫欲極道徳之量務以天下爲心者豈其局迹當時止於兼並而已哉夫兼並者非樂生之所屑彊燕而廢道又非樂生之所求不屑茍利不求小成斯意兼天下者也舉齊之事所以運其機而動四海也圍城而害不加於百姓此仁心著於遐邇矣邁令徳以率列國則幾於湯武之事矣樂生方恢大网以縱二城收人明信以待其將使卽墨莒人顧仇其上開廣之路以待田單之徒長容善之風以申齊士之志昭之東海屬之華我澤如春人應如艸思戴燕王仰風聲二城必從則王業隆矣𨿽淹畱於兩邑乃致速於天下也不幸之變世所不圖敗於垂成時變所然若乃逼之以兵刼之以威奓殺傷之殘以示四海之人𨿽二城幾於可防則霸王之事逝其逺矣樂生豈不知防二城之速了哉顧城防而業也豈不慮不速之致變哉顧業速與變同也由是觀之樂生之不屠二城未可量也【或曰樂毅相弱燕破彊齊合五國之兵雪君王之恥圍城而不急攻將令道窮而義服則仁者之師咸以爲謨謀勝武侯也可乎張輔曰夫以五國之兵共伐一齊不足爲彊大戰濟西伏屍流血不足爲仁彼孔明包文武之徳長嘯俟時劉徳以知人之明屢造其廬咨以濟世奇防泉湧遂東說孫權北抗大魏以乘勝之師翼佐取蜀及徳臨終禪以大位在擾攘之際立童防之主設官分職班敍眾才文以治內武以折衝然後布其恩澤於國中之人其行軍也路不拾遺毫毛不犯勲業垂濟而隕勸其遺文謨謀逺矣已有功則讓於下下有闕則躬自咎見善則遷納諫則攺故聲烈震遐邇也孟子曰聞伯夷之風貪夫自廉余以爲覩孔明之忠姦臣立節殆將與伊呂爭烈豈徒以樂毅爲伍哉】或曰商鞅起徒步幹孝公挾三術之略吞六國之縱使秦業帝可爲霸者之佐乎劉向曰夫商君內急耕戰之業外重戰伐之賞不阿貴寵不偏疎逺𨿽書云無偏無黨詩云周道如砥其直如矢司馬法之厲戎士周后稷之勸農業無以易此此所以並諸侯也故孫卿曰四世有勝非幸也數也夫霸君若齊桓晉文者桓不倍柯之盟文不負原之期而諸侯信之此管仲咎犯知謀也今商君倍公子卭之舊恩棄交魏之明信詐取三軍之眾故諸侯畏其彊而莫親信也借使孝公遇齊桓晉文得諸侯之統將合諸侯之君驅天下之兵以伐秦秦則亡矣天下無桓文之君故秦得以兼諸侯也衛鞅始自以爲知王霸之徳原其事不倫也昔周召公施美政其死也後世思之蔽芾甘棠之詩是嘗捨於樹下不忍伐其樹況害於身乎管仲奪伯氏駢邑三百戶無怨言今衛鞅內刻刀鋸之刑外深鈇之誅身死車裂其去霸者之佐亦逺矣然孝公殺之亦非也可輔而用使衛鞅施寛平之法加之以恩申之以信庶幾霸者之佐乎【議曰商鞅初因景監求見秦孝公說以帝道孝公意不入時時睡後又與鞅語不知膝之過席景監曰子何以申吾君君之歡甚也鞅曰始吾說公以帝道而君曰久逺安能邑邑待數十百年以子孫成事乎吾又說以伯道其意欲之而未能也吾又以彊國之術說君君大悅之然亦難以比徳於殷周矣昔齊桓公與魯莊公防於柯而盟曹沫以匕首刼桓公反魯侵地桓公許之後悔欲無與魯地而殺曹沬管仲曰棄信於諸侯失天下之援不可於是與曹沬三敗所亡地諸侯聞之皆信齊而欲附焉山戎伐燕燕告急於齊齊桓公救燕而還燕莊公送桓公入齊境桓公曰非天子諸侯送不出境吾不可以無禮於燕於是分溝割燕君所至與燕君令復修召公之政納貢於周諸侯聞之皆從齊桓公於是始霸由此觀之商鞅深刻棄信非霸者之佐明矣然孝公欲速不從鞅言孝公過也商鞅牽於世迫於君不得行其志耳劉向以鞅無霸王之術謬矣】諸葛亮以馬謖敗於街亭殺之後蔣琬謂亮曰昔楚殺得臣然後文公喜可知也天下未定而戮智計之士豈不惜哉亮流涕曰孫武所以能制勝者用法明也是以楊幹亂法魏絳戮之四海分裂兵交方始若復廢法何用討賊耶習鑿齒曰諸葛亮之不能兼上國也豈不宜哉夫晉人視林父之後濟故廢法而收功楚成闇得臣之益已故殺之以重敗今蜀僻陋一方才少上國而殺其駿傑退收駑下之用明法勝才不師三敗之道將以成業不亦難乎【晉侯使荀桓子與楚戰於邲桓子敗歸而請死晉侯欲許之士貞子曰不可城濮之役晉師三日館谷文公猶有憂色左右曰有喜而憂如有憂而喜乎公曰得臣猶在憂未歇也困獸猶鬭況國相乎及楚殺子玉公喜而後可知曰是晉再克而楚再敗也楚是以再世不競今天或者大警晉也而又殺林父以重楚勝其無乃不競乎林父之事君也進思盡忠退思補過社稷之衛也君若之何殺之夫其敗也如日月之蝕何損於明晉侯使之復其位也】代以周勃功大霍光何如對曰勃本髙帝大臣眾所歸向居太尉位擁兵百萬旣有陳平王陵之力又有朱虛諸王之援酈寄遊說以譎諸呂因眾之心易以濟事若霍光者以倉卒之際受寄托之任輔弼幼主天下晏然遭燕王旦之亂誅除凶逆以靖王室廢昌邑立孝宣任漢家之重隆中興之祚防聲伊周爲漢賢相推驗事效優劣明矣【袁盎問漢文帝曰陛下以絳侯周勃何如人上曰社稷臣也盎曰可謂功臣非社稷臣社稷臣者主在與在主亡與亡方呂后時劉氏不絕如帶絳侯爲太尉主兵柄不能正呂氏崩大臣相與誅諸呂太尉主兵適防其成功所謂功臣非社稷臣也】後漢陳蕃上疏薦徐穉袁閎韋著三人帝問蕃曰三人誰爲先後蕃曰閎生公族聞道漸訓著長於三輔禮義之俗所謂不扶自直不鏤自雕至於穉者爰自江南卑薄之域而角立傑出宜當爲先或曰謝安石爲相可與何人爲比虞南曰昔顧雍封侯之日而家人不知前代稱其質重莫以爲偶夫以東晉衰微壃塲日駭況永固【苻堅字也】六夷英主親率百萬苻融儁才名相執銳先駈厲虎狼之爪牙騁長蛇之鋒鍔先築賔館以待晉君彊弱而論鴻毛太山不足爲諭文靖深拒桓沖之援不喜謝之書則勝敗之數固已存於胸中矣夫斯人也豈以區區萬戶之封動其方寸者歟若論其度量近古以來未見其匹隋煬帝在東宮嘗謂賀若弼曰楊素韓擒虎史萬歲三人俱稱良將其間優劣何如對曰楊素是猛將非謀將【議曰膽气果敢猛將也淵而有謀謀將也】韓擒虎是鬭將非領將【議曰奮防趫悍鬭將也禦軍齊肅領將也】史萬歲是騎將非大將【議曰領一偏師所向無敵騎將也包羅英雄使羣才各當其用大將也】太子曰善故自六正至於問將皆人臣得失之效也古語云禹以夏王桀以夏亡湯以殷王紂以殷亡闔廬以吳戰勝無敵於天下而夫差以見擒於越穆公以秦顯名尊號而二世以刼於望夷其所以君王者同而功迹不等者所任異也是以成王處𦇤褓而朝諸侯周公用事也趙武靈王年五十而餓死於沙丘任李兌也故魏有公子無忌削地復得趙任藺相如秦兵不敢出楚有申包胥而昭王反位齊有田單而襄王得國因斯而談夫有國者不能陶冶世俗甄綜人物論邪正之得失撮霸王之餘議而能立功成名者未之前聞【故知量能授官至理之徳】

徳表第十一

孔子曰性相近也習相逺也言嗜欲之本同而遷染之塗異也夫刻意則行不肆牽物則其志流是以聖人導人理性裁抑流宕愼其所與節其所偏故傳曰審好惡理情性而王道畢矣治性之道必審己之所有餘而彊其所不足蓋聰明疏通者戒於太察寡聞少見者戒於壅蔽勇猛剛彊者戒於太暴仁愛溫良者戒於無斷湛靜安舒者戒於後時廣心浩大者戒於遺忘人物志曰厲直剛毅材在矯正失在激訐【彊毅之人佷剛不和不戒其彊之搪突而以順爲撓厲其亢是故可與立法難與入防也】柔順安恕美在寛容失在少決【柔順之人緩心寛斷不戒其事之不攝而以亢爲劌安其舒是故可與循常難與權疑也】雄捍桀健任在膽烈失在少忌【雄捍之人气奮英決不戒其勇之毀跌而以順爲恇竭其勢是故可與涉難難與居屈也】精良畏愼善在恭謹失在多疑【精愼之人畏患多忌不戒其懦於爲義而以勇爲狎增其疑是故可與保全難與立節也】彊揩堅勁用在楨幹失在專固【淩揩之人秉意勁持不戒其情之固防而以辧爲虛彊其專是故可與持正難與附眾也】論辧理繹能在釋結失在流宕【博辧之人論理贍給不戒其辭之浮濫而以揩爲系遂其流是故可與泛序難與立約也】普博周洽崇在覆裕失在混濁【普之人意愛周洽不戒其交之混雜而以介爲狷廣其濁是故可與撫眾難與厲俗也】淸介防潔節在儉固失在拘局【狷介之人淸激濁不戒其道之隘狹而以普爲穢益其拘是故可與守節難與變通也】休動磊砢業在攀躋失在疏越【休動之人志慕超越不戒其意之太猥而以靜爲滯果其銳是故可與進趨難與持後也】沈靜機宻精在防失在遲懦【沈靜之人道思回復不戒其靜之遲後而以動爲疏美其懦是故可與深慮難與防速也】朴露徑盡質在中誠失在不防【朴露之人中疑實確不戒其質之野直而以譎爲誕露其誠是故可與立信難與消息也】多智韜情權在譎略失在依違【韜譎之人原度取容不戒其術之離正而以盡爲愚貴其虛是故可以贊善難與矯違也】此拘亢之材非中庸之徳也文子曰凡人之道心欲小志欲大智欲圓行欲方能欲多事欲少所謂心小者慮患未生戒禍愼防不縱其欲也志大者兼包萬國一齊殊俗是非輻湊中爲之轂也智圓者終始無端方流四逺深泉而不竭也行方者直立而不撓素白而不污窮不易操達不肆志也能多者文武備具動靜中儀也事少者執約以治廣處靜以待躁也夫天道極卽反盈則損故聰明廣智守以愚多聞博辯守以儉武力彊毅守以畏富貴廣大守以狹徳施天下守以讓此五者先王所以守天下也傳曰無始亂無怙富無恃寵無違同無傲禮無驕能無復怒無謀非徳無犯非義此九言古人所以立身也玉鈐經曰夫以明示者淺有過不自知者迷而不反者流以言取怒者禍令與心乖者廢後令繆前者毀怒而無威者犯好眾辱人者殃戮辱所任者危慢其所敬者凶貌合心離者孤親佞逺忠者亡信防棄賢者惛私人以官者浮女謁公行者亂羣下外恩者淪淩下取勝者侵名不勝實者耗自厚薄人者棄薄施厚望者不報貴而忘賤者不久用人不得其正者殆爲人擇官者失決於不仁者險陰謀外泄者敗厚斂薄施者雕此自理之大體也【孫卿曰口能言之身能行之國寶也口不能言身能行之國器也口能言之身不能行之國用也口言善身行惡國妖也】故傅子曰立徳之本莫尙乎正心心正而後身正身正而後左右正左右正而後朝廷正朝廷正而後國家正國家正而後天下正故天下不正修之家家不正修之朝廷朝廷不正修之左右左右不正修之身身不正修之心所修彌近所濟彌遠禹湯罪已其興也勃焉正心之謂也【尸子曰心者身之君也天子以天下受令於心心不當則天下禍諸侯以國受令於心心不當則國亡匹夫以身受令於心心不當則身爲僇矣】

理亂第十二

夫明察六主以觀君徳審惟九風以定國常探其四亂覈其四危則理亂可知矣何謂六主荀恱曰體故性仁心明志同動以爲人不以爲己是謂王主【議曰王主者謂天姿仁徳】克己恕躬好問力行動以從義不以從情是謂治主【議曰治主者謂抑情割欲】勤事守業不敢怠荒動以先公不以先私是謂存主【議曰存主者謂拘法守律】悖逆交爭公私並行一得一失不純道度是謂衰主情過於義私多於公制度逾限政教失常是謂危主親用防邪放逐忠賢縱情追欲不顧禮度出入遊放不拘儀禁賞賜行私以越公用忿怒施罰以逾法理遂非文過而不知攺忠言壅塞直諫誅戮是謂亡主【故王主能致興平治主能修其政存主能保其國衰主遭無難則庶幾能全有難則殆危主遭無難則幸而免有難則亡亡主必亡而已矣】何謂九風君臣親而有禮百寮和而不同讓而不爭勤而不怨惟職是司此理國之風也【尹文子曰上不勝其下下不犯其上上下不相勝犯故禁令行人人無私𨿽經崄易而國不可侵治國也】禮俗不一職位不重小臣讒疾庶人作議此衰國之風也【尹文子曰君年長多妾媵少子孫疏彊宗衰國也】君臣爭明朝廷爭功大夫爭名庶人爭利此乖國之風也上多欲下多端法不定政多門此亂國之風也【尹文子曰君寵臣臣愛君公法廢私欲行亂國也】以侈爲博以伉爲髙以濫爲通遵禮謂之拘守法謂之固此荒國之風也【議曰夫晉家尙於浮虛所以敗也此之謂矣】以苛爲察以利爲公以割下爲能以附上爲忠此叛國之風也【叔向曰大臣重祿而不極諌近臣畏罪而不敢言下情不上通此患之大者也】上下相疏內外相疑小臣爭寵大臣爭權此危國之風也上不訪下下不諫上婦言用私政行此亡國之風也【尹文子曰國貧小家富大君權輕臣勢重亡國也內無專寵外無近習支庶繁息長幼不亂昌國也農桑以時倉廩充實兵甲勁利封疆修理彊國也文子曰夫亂國若盛治國若虛亡國若不足存國若有餘虛者非無人各守其職也盛者非多人皆邀於末也有餘非多財節欲事寡也不足者非無貨人鮮而費多也】何謂四亂管子曰內有疑妻之妾此家亂也庶有疑嫡之子此宗亂也朝有疑相之臣此國亂也任官無能此眾亂也【故曰立天子者不使諸侯疑焉立諸侯者不使大夫疑焉立正妻者不使嬖妾疑焉立嫡子者不使庶孽疑焉疑則動兩則爭雜則相傷故臣有兩位者國必亂臣兩位而國不亂者君猶在也恃君不亂失君必亂矣子兩位者家必亂子兩位而家不亂者親猶存也恃親不亂失親必亂矣臣疑其君無不危之國孽疑其宗無不危之家也】何謂四危又曰卿相不得眾國之危也大臣不和同國之危也兵主不足畏國之危也民不懷其產國之危也此治亂之形也凡爲人上者法術明而賞罰必者𨿽無言語而勢自治法術不明而賞罰不必者𨿽日號令然勢自亂【管子曰理國有三器亂國有六攻明君若能勝六攻而立三器故國理不肖君不能勝六攻而立三器故國亂三器者何也曰號令也斧鉞也祿賞也六攻者何也曰親也賔也貨也色也巧佞也玩好也三器之用何也曰非號令無以使下非斧鉞無以威眾非祿賞無以勸人六攻之敗何也曰𨿽不聽而可以得存𨿽犯禁而可以得免𨿽無功而可以得富夫國有不聽而可以得存者則號令不足以使下有犯禁而可以得免者則斧鉞不足以威眾有無功而可以得富者則祿賞不足以勸人號令不足以使下斧鉞不足以威眾祿賞不足以勸人則人君無以自守也】是故勢理者𨿽委之不亂勢亂者𨿽勤之不治堯舜拱己無爲而有餘勢理也胡亥王莽馳騖而不足勢亂也【商子曰法令者人之命也爲治之本也一兔走而百人逐之非以兔可分以爲百由名分之未定也夫賣兔者滿市盜不敢取由名分之定也故夫名分定勢治之道也名分不定勢亂之道也故勢治者不可亂也勢亂者不可治也夫勢亂而欲治之愈亂矣勢治而治之則治矣故聖人治治不治亂也聖人爲人作法必使之明白易知愚智徧能之故聖人立天下而天下無刑死者非可刑殺而不刑殺也萬人皆知所以辟禍就福而皆自治也明主因治而治之故天下大治也】故曰善者求之於勢不責於人是故明主審法度而布教令則天下治矣【左傳曰國將亡必多制杜預云數變法也】論曰夫能匡世輔政之臣必先明於盛衰之道通於成敗之數審於治亂之勢達於用捨之宜然後臨機而不惑見疑而能斷爲王者之佐未有不由斯者矣

長短經卷二﹤子部﹐雜家類﹐雜學之屬﹐長短經﹥

欽定四庫全書

長短經卷三

唐趙蕤撰反經【十三】是非【十四】適變【十五】正論【十六】

反經第十三【議曰理國之要以仁義賞罰此其大略也然用失其宜反以爲害故著反經一章以明之也】

臣聞三代之亡非法亡也禦法者非其人矣故知法也者先王之陳迹茍非其人道不虛行故尹文子曰仁義禮樂名法刑賞此八者五帝三王治世之術故仁者所以博施於物亦所以生偏私【反仁也議曰在禮家施不及國大夫不收公利孔子曰天子愛天下諸侯愛境內不得過所愛者惡私惠也故知偏私之仁王者惡之也】義者所以立節行亦所以成華僞【反義也議曰防身狥國臨大節而不可奪此正義也若趙之虞卿棄相捐君以用魏齊之危信陵無忌竊符矯命以赴平原之急背公死黨之義成守職奉上之節廢故毛公數無忌曰於趙則有功矣於魏則未爲得凡此之類皆華僞者】禮者所以行謹敬亦所以生惰慢【反禮也議曰漢時欲定禮文帝曰繁禮飾貌無益於禮躬化爲可耳故罷之郭嘉謂曹公曰紹繁禮多儀公體任自然此道勝者也夫節苦難貞故生惰慢也】樂者所以和情志亦所以生淫放【反樂也樂書曰鄭衛之音亂代之音桑間濮上之音亡國之音也故嚴安曰夫佳麗珍怪固順於耳目故養失而泰樂失而淫禮失而彩教失而僞僞彩淫泰非所以範人之道】名者所以正尊卑亦所以生矜簒【反名也議曰古者名位不同禮亦異數故聖人明禮制以序尊卑異車服以彰有徳然漢髙見秦皇威儀之盛乃嘆曰大丈夫當如此此所以生矜簒老經曰夫禮者忠信之薄而亂之首信矣哉】法者所以齊眾異亦所以乖名分【反法也議曰道徳經云法令滋彰盜賊多有賈誼云法之所用易見而禮之所爲至難知也】刑者所以威不服亦所以生淩暴【反刑也】賞者所以勸忠能亦所以生鄙爭【反賞也】文子曰聖人其作書也以領理百事愚者以不忘智者以記事及其衰也爲姦僞以解有罪而殺不辜【反書也文子曰察於刀筆之迹者卽不知理亂之本習於行陣之事者卽不知廟勝之權莊子曰儒以詩禮發冡大儒曰東方作矣事之何若小儒曰未解裙襦口中有珠詩固有之曰靑靑之麥生於陵陂生不布施死何含珠爲接其鬢壓其顪儒以金椎控其頤徐別其頰無傷口中珠由此言之詩禮乃盜資也顪音許穢反控音】其作囿也以奉宗廟之具簡士卒戒不虞及其衰也馳騁弋獵以奪人時【反囿也齊宣王見文王囿大人以爲小問於孟子孟子曰周文王之囿方七十里芻蕘者往焉雉者往焉與人同之民以爲小不亦宜乎臣聞郊闗之內有囿方四十里殺其麋鹿者如殺人之罪民以爲大不亦宜乎楚靈爲章華之臺伍舉諌曰夫先王之爲臺榭也榭不過講軍實臺不過望氛祥其所不奪穡地其爲不匱財用其事不煩官業其日不妨事務夫爲臺榭將以教人利也不聞其以匱乏也】其上賢也以平教化正獄訟賢者在位能者在職澤施於下萬人懷徳至其衰也朋黨比周各推其與廢公趨私外內相舉姦人在位賢者隠處【反賢也太公謂文王曰君好聽世俗之所舉者或以非賢爲賢或以非智爲智君以世俗之所舉者爲賢智以世俗之所毀者爲不肖則多黨者進少黨者退是以羣邪比周而蔽賢是以世亂愈甚文王曰舉賢柰何太公曰將相分職而君以官舉人案名察寔選才考能則得賢之道古語曰重朋黨則蔽主爭名利則害友務欲速則失徳也】韓詩外曰夫士有五反有勢尊貴不以愛人行義理而反以暴傲【反貴也古語曰冨能冨人者欲貧不可得貴能貴人者欲賤不可得達能達人者欲窮不可得梅福曰存人所以自立也壅人所以自塞也】家富厚不以振窮救不足而反以侈靡無度【反富也】資勇悍不以衛上攻戰而反以侵淩私鬭【反勇也凡將帥輕去就者不可使鎭邊使仁徳守之則安矣】心智慧不以端計教而反以事姦飾非【反智慧也說苑曰君子之權謀正小人之權謀邪】貌美好不以統朝蒞人而反以蠱女從欲【反貌也此五者所謂士失其美質】太公曰明罰則人畏懾人畏懾則變故出【反明罰也】明察則人擾人擾則人徙人徙則不安其處易以成變【反明察也太公曰明賞則不足不足則怨長明王理人不知所好而知所惡不知所歸而知所去使人各安其所生而天下靜矣晉劉頌曰凡監司欲舉大而略小何則夫細過微闕謬忘之失此人情所必有所固不許在不犯之地而悉紏以法則朝野無立人此所謂以治而亂也】晏子曰臣專其君謂之不忠子專其父謂之不孝妻專其夫謂之嫉妬【反忠孝也呂氏春秋曰夫陰陽之和不長一類甘露時雨不私一物萬人之主不阿一人申子曰一婦擅夫眾婦皆亂一臣專君羣臣皆蔽故妬妻不難破家也而亂臣不難破國也是以明君使其臣並進輻輳莫得專君焉】韓子曰儒者以文亂法俠者以武犯禁【反文武也曹公曰恃武者滅恃文者亡夫差偃王是也吳子曰昔承桑氏之君修徳廢武以滅其國有扈之君恃眾好勇以防社稷明主鑑玆必內修文徳外治武訓故臨敵而不進無逮於恭僵屍而哀之無及於仁矣黔經曰文中多武可以輔主武中多文可以匡君文武兼備可任軍事文武兼闕不可徵伐】子路拯溺而受牛謝孔子孔子曰魯國必好救人於患也子貢贖人而不受金於府【魯國之法贖人於他國者受金於府也】孔子曰魯國不復贖人矣子路受而勸徳子貢讓而止善由此觀之亷有所在而不可公行【反亷也匡衡云孔子曰能以禮讓爲國乎何有朝廷者天下之楨幹也公卿大夫相與修禮防讓則人不爭好仁樂施則下不暴上義髙節則人興行寛柔恵和則眾相愛此四者明王之所以不嚴而化成也何者朝有變色之言則下有爭鬭之患上有自專之士則下有不讓之人上有克勝之佐則下有傷害之心上有好利之臣則下有盜竊之人此其本也】愼子曰忠未足以救亂代而適足以重非何以識其然耶曰父有良子而舜放瞽瞍桀有忠臣而過盈天下然則孝子不生慈父之義【六親不和有孝慈】而忠臣不生聖君之下【國家昏亂有忠臣】故明主之使其臣也忠不得過職而職不得過官【反忠也京房論議與石顯有隙及京房被黜爲魏郡太守憂懼上書曰臣弟子姚平謂臣曰房可謂小忠未可謂大忠何者昔秦時趙髙用事有正先者非刺髙而死髙威自此成秦之亂正先趣之今臣得出守郡惟陛下毋使臣當正先之死爲姚平所笑由此而觀之夫正先之所謂忠乃促秦禍忠何益哉】莊子曰將爲胠篋探囊發匱之盜【胠音起居反胠發也從旁開爲胠】爲之守備則必攝緘縢【攝結也】固扁鐍【音決細也】此世俗之所謂智也然而巨盜至則負匱揭篋【揭音其謁反】擔囊而趨惟恐緘縢扃鐍之不固也然則向之所謂智者有不爲盜積者乎【反智也孫子曰小敵之堅大敵之擒也】其所謂聖者有不爲大盜守者乎何以知其然耶昔者齊國鄰邑相望雞狗之音相聞罟之所布耒耨之所刺方二千餘里闔四境之內所以立宗廟社稷治邑屋州閭鄕裏者曷嘗不法聖人哉然而田成子一朝殺齊君而盜其國所盜者豈獨其國耶並與聖智之法而盜之故田成有乎盜賊之名而身處堯舜之安小國不敢非大國不敢誅十二代而有齊國則是不獨竊齊國並與其聖智之法以守其盜賊之身乎【反聖法也昔叔向問齊晏子曰齊其如何晏子曰此季世吾勿知齊其爲陳氏矣公棄其人而歸於陳氏齊舊四量豆區釜鐘四升爲豆各自其四以登於釡釜十則鐘陳氏三量皆登一焉鐘乃大矣以家量貸而以公收之山木如市弗加於山魚鹽蜃蛤弗加於海人參其力二於公而衣食其一公聚朽蠧而三老凍餒國之諸市屨賤踴貴人多疾病而或燠休之其愛之如父母歸之如流水欲無獲人將焉避之】跖之徒問於跖曰盜亦有道乎跖曰何適其無有道耶夫妄意室中之藏聖也入先勇也出後義也知可否智也分均仁也五者不備而能成大盜者天下未之有也【後漢末董卓入朝將簒位乃引用名士範曄論曰董卓以虓闞爲情遭崩剝之勢故得蹈借彛倫毀裂畿服夫以刳肝斮趾之性則羣生不足以厭其快然猶折意搢紳遲疑淩奪尙有盜竊之道焉】由是觀之善人不得聖人之道不立盜跖不得聖人之道不行天下之善人少而不善人多則聖人之利天下也少而害天下也多矣【反仁義也議曰昔仲由爲郡宰季氏以五月起長溝當此之時子路以其私秩粟爲漿飯以餉溝者孔子聞之使子貢往覆其飯擊毀其噐子路曰夫子嫉由之爲仁義乎孔子曰夫禮天子愛天下諸侯愛境內大夫愛官職士愛其家過其所愛是曰侵官漢武時河間獻王來朝造次必於仁義武帝色然難之謂曰湯以七十里文王以百里王其勉之王知其意歸卽縱酒由是言之夫仁兼濟必有分乃可故尸子曰君臣父子上下長幼貴賤親疏皆得其分曰理愛得分曰仁施得分曰義慮得分曰智動得分曰適言得分曰信皆得其分而後爲成人由是言之跖徒之仁義非其分矣】由是言之夫仁義禮樂名法刑賞忠孝賢智之道文武明察之端無隠於人而常存於代非自昭於堯湯之時非故逃桀紂之朝用得其道則天下理用失其道而天下亂【孫卿曰羿之法非亡也而羿不世出禹之法猶存也而夏不代王故法不能獨立得其人則存失其人則亡矣莊子曰宋人有善爲不龜手之藥者代以洴澼絖爲事客聞之請買其方百金客得之以說吳王越人有難吳王使之將冬與越人水戰大敗越人裂地而封能不龜手一也或以封或不免於洴澼絖則其所用之異】故知制度者代非無也在用之而已

是非第十四

夫損益殊塗質文異政或尙權以經緯或惇道以鎭俗是故前志垂教今皆可以理違何以明之【是曰】大雅云旣明且哲以保其身易曰天地之大徳曰生【非曰】語曰士見危授命又曰君子有殺身以成仁無求生以害仁【是曰】管子曰疑今者察之古不知來者視之往古語曰與死人同病者不可生也與亡國同行者不可存也【非曰】呂氏春秋曰夫人以食死者欲禁天下之食悖矣有以乘舟死者欲禁天下之船悖矣有以用兵喪其國者欲偃天下之兵悖矣杜恕曰夫姦臣賊子自古及今未嘗不有百嵗一人是爲繼踵千里一人是爲比肩而舉以爲戒是猶一噎而禁人食也噎者𨿽少餓者必多【是曰】孔子曰惡訐惡以爲直【非曰】管子曰惡隱惡以爲仁者魏曹羲曰夫世人所謂掩惡揚善者君子之大義保明同好者朋友之至交斯言之作蓋閭閻之白談所以收愛憎之相謗非篤正之至理折中之公議也世士不料其數而系其言故善惡不分亂實由之朋友雷同敗必從焉談論以當實爲情不以過難爲貴相知以等分爲交不以雷同爲固是以達者存其義不察於文識其心不求於言【是曰】越絕書曰女不貞衒士不信【非曰】漢書曰大行不細謹大禮不讓辭【是曰】黃石公曰務廣地者荒務廣徳者彊有其有者安貪人有者殘殘滅之政𨿽成必敗【非曰】司馬錯曰欲富國者務廣其地欲彊兵者務富其人欲王者務博其徳三資者備而後王業隨之【是曰】傳曰心茍無瑕何卹乎無家語曰禮義之不何卹乎人言【非曰】語曰積毀銷金積讒磨骨眾羽溺舟羣輕折軸【是曰】孔子曰君子不噐聖人智周萬物【非曰】列子曰天地無全功聖人無全能萬物無全用【全備也】故天職生覆地職載形聖職教化【是曰】孔子曰君子坦蕩蕩小人長戚戚【非曰】孔子曰晉重耳之霸心也生於曹衛越勾踐之有霸心也生於防稽故居下而無憂者則思不逺覆身而嘗逸者則志不廣【是曰】韓子曰古之人目短於自見故以鏡觀面智疑於自知故以道正已【非曰】老子曰反聽之謂聰內視之謂明自勝之謂彊【是曰】唐且曰專諸懷錐刀而天下皆謂之勇西施被短褐而天下稱美【非曰】愼子曰毛嬙西施天下之至姣也衣之以皮具則見者皆走易之以緆則行者皆止由是觀之則緆色之助也姣者辭之則色厭矣【是曰】項梁曰先起者制服於人後起者受制於人軍志曰先人有奪人之心【非曰】史佚有言曰無始禍又曰始禍者死語曰不爲禍始不爲福先【是曰】愼子曰夫賢而屈於不肖者權輕也不肖而服於賢者位尊也堯爲匹夫不能使其鄰家及至南面而王則令行禁止由此觀之賢不足以服物而勢位足以屈賢矣【非曰】賈子曰自古至今與民爲仇者有遲有速耳而民必勝之矣故紂自謂天王也而桀自謂天父也已滅之後民亦罵之也以此觀之則位不足以爲尊而號不足以爲榮矣【是曰】漢景帝時轅固與黃生爭論於上前黃生曰湯武非受命乃殺也固曰不然夫桀紂荒亂天下之心皆歸湯武湯武與天下之心而誅桀紂桀紂之人弗爲使而歸湯武湯武不得已而立非受命爲何【非曰】黃生曰冠𨿽敝必加於首履𨿽新必貫於足何者上下之分也今桀紂𨿽失道然君上也湯武𨿽聖臣下也夫君有失行臣不正言匡過以尊天子反因過而誅之代立南面非殺而何【是曰】太公曰明罰則人畏懾人畏懾則變故出明賞則人不足人不足則怨長故明王之理人不知所好不知所惡【非曰】文子曰罰無度則戮而無威賞無度則費而無恩故諸葛亮曰威之以法法行則知恩限之以爵爵加則知榮【是曰】文子曰人之化上不從其言從其行也故人君好勇而國家多難人君好色而國家昏亂【非曰】秦王曰吾聞楚之鐵劍利而倡優拙夫鐵劍利則士勇倡優拙則思慮逺以逺思慮禦勇士吾恐楚之圖秦也【是曰】墨子曰𨿽有賢君不愛無功之臣𨿽有慈父不愛無益之子【非曰】曹子建曰捨罪責功者明君之主也矜愚愛能者慈父之恩也三略曰含气之類皆願得申其志是以明君賢臣屈己申人【是曰】傳曰人心不同其猶面也曹子建曰人各有好尙蘭蓀蕙之芳眾人所好而海畔有逐臭之夫咸池有六英之發而墨子有非之之論豈可同哉【非曰】語曰以心度心間不容鍼孔子曰其恕乎己所不欲勿施於人【是曰】管子曰倉廩實知禮節衣食足知榮辱【非曰】古語曰貴不與驕期而驕自至富不與侈期而侈自來【是曰】語曰忠無不報【非曰】左傳曰亂代則讒勝直【是曰】韓子曰凡人之大體取捨同則相是取捨異則相非也易曰同聲相應同气相求水流濕火就燥雲從龍風從虎【非曰】易曰二女同居其志不同語曰一棲不兩雄一泉無二蛟又曰凡人情以同相妒故曰同美相妒同貴相害同利相忌【是曰】韓子曰釋法術而以心理堯舜不能正一國去規矩而忘善度奚仲不能成一輪使中主守法術拙匠執規矩而萬不失矣【非曰】淮南子曰夫矢之所以射逺貫堅者弓弩力也其所以中的剖微者人心也賞善罰暴者政令也其所以行者精誠也故弩𨿽彊不能獨中令𨿽明不能獨行杜恕曰世有亂人而無亂法若使法可專任則唐虞不須稷契之佐殷周無貴伊呂之輔矣【是曰】慮不先定不可以應卒兵不先辦不可以應敵左傳曰豫備不虞古之善政【非曰】左傳曰士蒍謂晉侯曰臣聞之無防而戚憂必讐焉無戎而城讐必保焉春秋外傳曰周景王將鑄錢單穆公曰不可古者天災降戾於是乎量資幣權輕重以振救人夫備預有未至而設之【修國備也預備不虞安不忘危】有至而後救之【若救火療疾量資幣之屬】是不相入也【二者先後各有宜不相入】可先而不備謂之怠【怠緩也】可後而先之謂之召災【謂人未有患輕而重之離離人召匱財是以召災也】周固羸國也天未厭禍焉而又離人以佐災無乃不可乎【是曰】左傳曰古人有言一日縱敵數世之患也【非曰】晉楚遇於鄢範文子不欲戰曰吾先君之亟戰也有故秦狄齊楚皆彊不盡力子孫將弱今三彊服矣【齊秦狄】敵楚而已惟聖人能內外無患自非聖人外寧必有內憂【驕而亢則憂患生】盍釋楚以爲外懼乎【是曰】三略曰無使仁者主財爲其多恩施而附於下【非曰】陶朱公中男殺人囚於楚朱公欲使其少子裝黃金千鎰往視之其長男固請乃使行楚殺其弟朱公曰吾固知必殺其弟是長與我俱見苦爲生之難故重其財如少弟生見我富乘堅驅良逐狡豈知其財所從來固輕棄之今長者果殺其弟事理然也無足悲【是曰】語曰祿薄者不可與入亂賞輕者不可與入難愼子曰先王見不受祿者不臣祿不厚者不與入難【非曰】田單將攻狄見魯仲子仲子曰將軍攻狄弗能下也何者昔將軍之在卽墨坐而織蕢立而杖挿爲士卒倡此所以破燕今將軍東有掖邑之奉西有蕢上之娛黃金橫帶而馳乎淄澠之間有生之樂無死之心所以不勝也後果然【是曰】語曰貧賤之交不可忘糟糠之妻不下堂【非曰】語曰交接廣而信衰於友爵祿厚而忠衰於君【是曰】春秋後語曰楚春申君使孫子爲宰客有說春申君曰湯以亳武王以鎬皆不過百里以有天下今孫子賢人也而君借之百里之勢臣竊爲君危之春申君曰善於是使人謝孫子孫子去之趙趙以爲上卿【非曰】客又說春申君曰昔伊尹去夏入殷殷王而夏亡管仲去魯入齊魯弱而齊彊夫賢者之所在其君未嘗不尊其國未嘗不榮也今孫子賢人也君何爲辭之春申君又曰善復使人請孫子【是曰】韓宣王謂摎畱曰吾兩欲用公仲公叔其可乎對曰不可晉用六卿而國分簡公用田成闞止而簡公弒魏兩用犀首張儀而西河之外亡今王兩用之其多力者內樹其黨其力寡者又借於外權羣臣或內樹其黨以擅主命或外爲勢交以裂其地則王之國危矣又曰公孫衍爲魏將與其相田儒不善季文子爲衍說魏王曰王獨不見夫服牛驂驥乎不可百步今王以衍爲可使將固用之也而聽相之計是服牛驂驥之道牛馬俱死而不成其功則王之國傷矣願王察之【非曰】傅子曰天地至神不能同道而生萬物聖人至明不能一撿而治百姓故以異致同者天地之道也因物致宜者聖人之治也旣得其道𨿽有相害之物不傷乎治體矣水火之性相滅也善用之者陳鼎釜乎其間防之煮之而能兩盡其用不相害也天下之物爲水火者靈矣何憂乎相害何患乎不盡其用耶易曰天地睽而其事同也男女睽而其志通也萬物睽而其事類也【是曰】陳登爲呂布說曹公曰養呂布譬如養虎常須飽其肉不飽則噬人【非曰】曹公曰不似卿言譬如養鷹饑則爲人用飽則颺去【是曰】劉備來奔曹公曹公以之爲豫州牧或謂曹公曰備有雄志今不早圖後必爲患曹公以問郭嘉嘉曰有是然公提劍起義兵爲百姓除暴推誠仗信以召儁傑猶懼其未來也今備有英雄之名以窮歸已而害之以害賢爲名則智士將自疑回心擇主公誰與定天下者夫除一人之患以阻四海之望安危之機不可不察曹公曰善【非曰】傅子稱郭嘉言於太祖曰備有雄志而甚得眾心闗侯張飛皆萬人之敵也爲之死用以嘉觀之其謀未可測也古人有言曰一日縱敵數世之患宜早爲之所曹公方招懷英雄以明大信未得從嘉謀【是曰】家語曰子路問孔子曰請釋古之道而行由之意可乎子曰不可也昔東夷慕諸夏之禮有女而寡爲內私壻終身不嫁不嫁則不嫁矣然非貞節之義矣倉吾嬈【音奴鳥反】取妻而美讓與其兄讓則讓矣然非禮讓之讓也今子欲捨古之道而行子之意庸知子意以非爲是乎語曰變古亂常不死則亡書云事弗師古以克永代匪說攸聞【非曰】趙武靈王欲胡服公子成不悅靈王曰夫服者所以使國禮者所以使事聖人觀鄕而順宜因事而制禮所以利其人而厚其國夫剪髮文身錯臂左袵臨越之人也黒齒雕題鯷冠秫縫大吳之國也故禮服莫同而其便一也鄕異而用變事異而禮易是以聖人謀可以利其國不一其用謀可以便其禮不法其故儒者一師而俗異中國同禮而離教況於山谷之便乎故去就之變智者不能一逺邇之服賢聖莫能同窮鄕多異俗曲學多殊辯今叔父之言俗也吾之所言以制俗也叔父惡變服之名以忘效事之實非寡人之所望也公子成遂胡服【是曰】移風易俗莫善於樂【非曰】孟子曰天道因則大化則細因也者因人之情也【是曰】李尋曰夫以喜怒賞誅而不顧時禁𨿽有堯舜之心猶不能致和平善言古者必有效於今善言天者必有徵於人設上農夫欲今冬田𨿽肉袒深耕汗出種之猶不生者非人心不至天時不得也易曰時止則止時行則行動靜不失於時其道光明書曰敬授人時故古之王者尊天地重陰陽敬四時月令順之以善政則和气可立致猶枹鼓之相應也【非曰】太公謂武王曰天無益於兵勝而眾將所居者九自法令不行而任侵誅無徳厚而用日月之數不順敵之彊弱而幸於天無智慮而氛气少勇力而望天福不知地形而歸過於時敵人怯弱不敢擊而信龜防士卒不勇而法鬼神設伏不巧而任背向之道凡天地鬼神視之不見聽之不聞不可以決勝敗故明將不法司馬遷曰陰陽之家使人拘而多忌範曰陰陽之道其獘也巫【是曰】翼奉曰治道之要在知下之邪正人誠向正𨿽愚爲用若其懷邪智益爲害【非曰】夫人主莫不愛己也莫知己者不足愛也故桓子曰捕猛獸者不令美人舉手釣巨魚者不使稚子輕預非不親也力不堪也柰何萬乘之主而不擇人哉故曰夫犬之爲猛有非則鳴吠而不遑於夙夜此自效之至也昔宋人有沽酒者酒酸而不售何也以有猛犬之故夫犬知愛其主而不能爲其主慮酒酸之患者智不足也【是曰】語曰巧詐不如拙誠【非曰】晉惠帝爲太子和嶠諌武帝曰季世多僞而太子尙信非四海之主憂不了陛下家事武帝不從後恵帝果敗【是曰】左傳曰孔子嘆子產曰言以足志文以足言不言誰知其志言之無文行而不逺晉爲伯鄭入陳非文辭而不爲功愼辭也哉論語曰誦詩三百授之以政不達使於四方不能專對𨿽多亦奚以爲【非曰】漢文帝登虎圏美嗇夫口辯拜爲上林令張釋之前曰陛下以絳侯周勃何如人也上曰長者又問曰東陽侯張相如何如人也上復曰長者釋之曰此兩人言事曽不能出口豈效此嗇夫喋喋利口防給哉且秦以任刀筆之吏爭以亟疾苛察相髙然其獘徒文具耳亡惻隠之實以故不聞其過陵遲至於二世天下土崩今陛下以嗇夫口辯而超遷之臣恐天下隨風而靡爭口辯無其實且下之化上疾於影響舉錯之間不可不審帝乃止【是曰】太史公曰春秋推見至隱易本隱以之顯大雅言王公大人而徳逮黎庶小雅譏小已之得失其流及上所言𨿽殊其合徳一也相如𨿽虛辭濫說然其要歸引之節儉此與詩之諷諌何異【非曰】揚雄以爲賦者將以諷也必推類而言極靡麗之辭閎侈鉅衍競於使人不能加也旣乃歸之於正然覽已過矣往時武帝好神仙相如上大人賦以諷帝帝反漂漂有淩雲之志由是言之賦勸而不止明矣又頗類俳優非法度所存賢人君子詩賦之正也【是曰】淮南子曰東海之魚名鰈【音土盍反與牀榻字同】比目而行北方有獸名曰婁更食更南方有鳥名曰鶼【音兼】比翼而飛夫鳥獸魚鰈猶知假力而況萬乘之主乎獨不知假天下之英雄俊士與之爲伍豈不痛哉【非曰】狐卷子曰父賢不過堯而丹朱放兄賢不過周公而管蔡誅臣賢不過湯武而桀紂伐況君之欲治亦須從身始人何可恃乎【是曰】孔子曰不患無位患已不立【非曰】孔子厄於陳蔡子路慍見曰昔聞諸夫子積善者天報以福今夫子積義懷仁久矣奚居之窮也子曰由未之識也吾語汝以仁者爲必信耶則伯夷叔齊爲不餓首陽汝以智者爲必用耶則王子比干不見剖心汝以忠者爲必報耶則闗龍逢不見刑汝以諌者爲必聽耶則伍子胥不見殺夫遇不遇者時也賢不肖者才也君子博學深謀而不遇時者眾矣何獨丘哉【是曰】神農形悴唐堯瘦臞舜黎黒禹胼胝伊尹負鼎而幹湯呂望鼓刀而入周墨翟無黔突孔子無暖席非以貪祿位將欲起天下之利除萬人之害【非曰】李斯以書對秦二世云申子曰有天下者而不恣睢命之曰以天下桎若堯舜然故謂之桎也夫以人狥己則己貴而人賤以己狥人則己賤而人貴故狥人者賤而所狥者貴自古及今未有不然夫堯禹以身狥天下謂之桎者不亦宜乎【是曰】論語曰舉逸民天下之人歸心焉魏文侯受藝子子夏敬叚幹木過其廬未嘗不式於是秦欲伐魏或曰魏君賢國人稱仁上下和洽未可圖也秦王乃止由此得譽於諸侯【非曰】韓子曰夫馬似鹿此馬值千金今有千金之馬而無一金之鹿者何也馬爲人用而鹿不爲人用今處士不爲人用鹿類也所以太公至齊而斬華士孔子爲司冦而誅少正卯趙主父使李疵視中山可攻否還報曰可攻也其君好見巖穴之士布衣之人主父曰如子之言是賢君也安可攻李疵曰不然夫上尊巖穴之士則戰士殆上尊學者則農夫惰農夫惰則國貧戰士怠則兵弱兵弱於外國貧於內不亡何待主父曰善遂滅中山【是曰】漢書曰陳平云吾多陰謀道家所禁吾世卽廢亡已矣終不能復起以吾多陰禍也其後孫坐酎金失侯【非曰】後漢範曄論耿弇曰三代爲將道家所忌而耿氏累葉以功名自終將其用兵欲以殺止殺乎何其獨能崇也【是曰】易曰崇髙莫大於富貴又曰聖人之大寶曰位【非曰】孫子爲書謝春申君曰鄙諺曰厲人憐王此不恭之言也𨿽然古無虛謬不可不審察也此爲刼殺死亡之生言也夫人主牟少而矜材無法術以知姦則大臣主斷圖私以禁誅於己也故殺賢長而立幼弱廢正嫡而立不義春秋戒之曰楚王子圉聘於鄭未出境聞王病反問病遂以冠纓絞王殺之因自立也齊崔杼之妻美莊公通之崔抒率其黨而攻莊公莊公走出逾於外墻射中其股遂殺之而立其弟近代李兌用趙餓主父於沙丘百日而殺之淖齒用齊擢閔王之筋懸於廟梁宿昔而死夫厲𨿽腫胞之疾上比前代未至絞纓射股也下比近代未至擢筋餓死也夫刼殺死亡之主心之憂勞形之困苦必甚於厲矣由此觀之厲𨿽憐王可也【是曰】易曰備物致用立成噐以爲天下利者莫大於聖人【非曰】莊子曰聖人不死大盜不止𨿽重聖人而治天下則是重利盜跖也爲之防斛以量之則並與防斛而竊之爲之權衡以稱之則並與權衡而竊之爲之符璽以信之則並與符璽而竊之爲之仁義以教之則並與仁義而竊之何以知其然耶彼竊鉤者誅竊國者爲諸侯諸侯之門而仁義存焉則是非竊仁義聖智耶故逐於大盜揭諸侯竊仁義並防斛權衡符璽之利𨿽有軒冕之賞弗能勸斧鉞之威弗能禁此重利盜跖而使不可禁者是乃聖人之過也故曰國之利噐不可以示人彼聖人者天下之利噐也非所以明天下也【是曰】論語曰君子固窮小人窮斯濫矣【非曰】易曰窮則變通則久是以自天祐之吉無不利太史公曰鄙人有言何知仁義以饗其利者爲有徳故伯夷醜周餓死首陽山而文武不以其故貶王跖蹻暴戻其徒誦義無窮由此觀之竊鉤者誅竊國者爲諸侯諸侯之門仁義存焉非虛言也今拘學或抱咫尺之義久孤於代豈若卑論儕俗與代沈浮而取榮名哉【是曰】東平王蒼曰爲善最樂【非曰】語曰時不與善己獨由之故曰非妖則妄【是曰】龎統好人倫勤於長養毎所稱述多過於才時人怪而問之統曰當今天下大亂正道淩遲善人少而惡人多方欲興風俗長道業不美其談則聲名不足慕也不足慕企而爲善少矣今防十失五猶得其半而可以崇邁代教使有志者自勵不亦可乎【非曰】人物志曰君子知自損之爲益故功一而美二小人不知自益之爲損故伐一而並失由此觀之則不伐者伐之也不爭者爭之也讓敵者勝之也是故卻至上人而抑下滋甚王叔好爭而終於出奔藺相如以回車取勝於亷頗冦恂以不鬭取賢於賈復物勢之反乃君子所謂道也【是曰】孝經曰居家理治可移於官【非曰】酈生落魄無以爲衣食業陳蕃云大丈夫當掃天下誰能掃一室【是曰】公孫曰力行近乎仁好問近乎智知恥近乎勇知此三者知所自理知所以自理然後知所以理人天下未有不能自理而能理人者也此百代不易之道【非曰】淮南子曰夫審於毫釐之計者必遺天下之數不失小物之選者或於大事之舉今人才有欲平九州存危國而乃責之以閨閤之禮修鄕曲之俗是猶以斧翦毛以刀伐木皆失其宜矣【是曰】商鞅謂趙良曰子之觀我理秦孰與五羖大夫賢乎趙良曰夫五羖大夫荊之鄙人也聞繆公之賢而願望見行而無資自鬻於秦客被褐飯牛繆公知之舉之牛口之下而加之百姓之上秦國莫敢望焉今君之見秦也因嬖人景監以爲主非所以爲名也【非曰】史記曰藺相如因宦者繆賢見趙王又曰鄒衍作談天論其語閎大不經然王公大人尊禮之適梁梁恵王郊迎執賓主之禮如燕昭王擁篲先驅豈與仲尼菜色陳蔡孟軻困於齊梁同乎哉衛靈公問陳於孔子孔子不答梁恵王謀攻趙孟軻稱太王去邠持方枘欲納圜鑿其能入乎或曰伊尹負鼎而輔湯以王百里奚飯牛繆公用霸作先合然後引之大道鄒衍其言𨿽不軌亦將有牛鼎之意乎【是曰】陳仲舉體气髙烈有王臣之節李元禮忠平正直有社稷之能陳畱蔡伯喈以仲舉彊於犯上元禮長於接下犯上爲難接下爲易宜先仲舉而後元禮【非曰】姚信云夫臯陶戒舜犯上之徵也舜理百揆接下之效也故陳平爲王陵言面折庭諍我不如公至安劉氏公不如我若犯上爲優是王陵當髙於良平朱云當勝於吳鄧乎【是曰】史記曰韓子稱儒者以文亂法而俠士以武犯禁二者皆譏而學士多稱於世至如以術取宰相卿大夫輔翼其世主固無可言者及若季次原憲【季次孔子弟子未嘗仕孔子稱之】讀書懷獨行議不茍合當世當世亦笑之今遊俠其行𨿽不軌於正義然其言必信其行必果已諾必誠不愛其軀赴士之阨困羞伐其徳蓋亦有足多者且緩急人之所時有也虞舜窘於井廩伊尹負於鼎爼傅說匿於傅巖呂尙困於棘津夷吾桎梏百里奚飯牛仲尼厄匡菜色陳蔡此皆學士所謂有道仁人也猶遭此葘況以中材而涉近代之末流乎其遇害何可勝道哉而布衣之徒設取予然諾千里誦義故士窮窘而得委命此豈非人之所謂賢豪者耶誠使鄕曲之俠與季次原憲比權量力效功於當代不同日而論矣曷足小哉【非曰】漢書曰天子建國諸侯立家自卿大夫以至庻人各有等差是以人服事其上而下無覬覦孔子曰天子有道政不在大夫百官有司奉法承令以修所職越職有誅侵官有罰然故上下相順而庻事理焉周至旣微禮樂徵伐出自諸侯桓文之後大夫世權陪臣執命陵夷至於戰國合縱連橫力政爭彊由是列國公子魏有信陵趙有平原齊有孟嘗楚有春申皆借王公之勢競爲遊俠雞鳴狗盜無不賓禮而趙相虞卿棄國捐君以固窮交魏齊之厄信陵無忌竊符矯命殺將專師以赴平原之急皆以取重諸侯彰名天下搤腕而遊談者以四豪爲稱首於是背公死黨之議成守職奉上之義廢矣及至漢興禁网疏濶未之匡攺也魏其武安之屬競逐於京師郭觧劇孟之徒馳鶩於閭閻權行州域力折公侯眾庻榮其名迹覬而慕之𨿽陷刑辟自與殺身成名若季路仇牧死而不悔也曽子曰上失其道民散久矣非明王在上示之好惡齊之以禮法人曷由知禁而反正乎古之正法五伯三王之罪人也而六國五伯之罪人也夫四豪者六國之罪人也況於郭解之倫以匹夫之細微竊殺生之權其罪也不容於誅矣【是曰】尸子曰人臣者以進賢爲功人主者以用賢爲功也史記曰鮑叔舉管仲天下不多管仲之賢而多鮑叔之能知人也【非曰】蘇建常責大將軍靑曰至尊重而天下之賢士大夫無稱焉願觀古今名將所招選擇賢者大將軍謝曰自魏其武安之厚賓客天子嘗切齒彼親附士大夫招賢黜不肖者人主之柄也人臣奉法遵職而已何與招士其爲將如此【議曰此一是一非皆經史自相違者】班固云昔王道旣微諸侯力政時君世主好惡殊方是以諸家之術蜂起並作各引一端崇其所善以此馳說取令諸侯其言𨿽殊譬猶火水相滅亦能相生也仁之與義敬之與和事𨿽相反而皆相成也易曰天下同歸而殊塗一致而百慮此之謂也

適變第十五

昔先王當時而立法度臨務而制事法宜其時則理事適其務故有功今時移而法不變務易而事以古是則法與時詭而事與務易是以法立而時益亂務無而事益廢此聖人之理國也不法古不修今當時而立功在難而能免【秦孝公用衛鞅鞅欲變法孝公恐天下議己疑之衛鞅曰疑行無名疑事無功夫有髙人之行者固見非於世有獨智之慮者必見敖於人愚者闇於成事智者見於未萌人不可與慮始而可與樂成論至徳者不和於俗成大功者不謀於眾是以聖人茍可以彊國不法其故茍可以利人不循其禮孝公曰善甘龍曰不然聖人不易人而教智者不變法而治因人而教不勞而功成緣法而理吏習而人安衛鞅曰龍之所言世俗之言常人安於習俗學者溺於所聞以此兩者居官守法可也非所以與論於法之外也三代不同禮而王五覇不同法而覇智者作法愚者制焉賢者更禮不肖者拘焉杜贄曰利不百不變法功不十不易噐法古無過修禮無邪衛鞅又曰治代不一道便國不法故故湯武不循古而王夏殷不易禮而亡反古者不可非而循禮者不足多孝公曰善遂變法也】由是言之故知若人者各因其時而建功立徳焉【孟子曰𨿽有鎡基不如遇時𨿽有智慧不如逢代範蠡曰時不至不可彊生事不究不可彊成語曰聖人修備以待時也】何以知其然耶桓子曰三皇以道治五帝用徳化三王由仁義五伯用權智【說曰無制令刑罰謂之皇有制令無刑罰謂之帝賞善誅惡朝諸侯朝事謂之王興兵眾立約盟以信義矯代謂之伯文子曰帝者貴其徳也王者尙其義也覇者廹於理也道狹然後任智徳薄然後任刑明淺然後任察議曰夫建國立功其政不同也如此】五帝以上久逺經無事惟王霸二盛之美以定古今之理焉【秦漢居帝王之位所行者霸事也故以爲徳之次】夫王道之治先除人害而足其衣食【論曰五畆之宅樹之以桑匹婦蠺之年五十者可以衣帛矣百畆之田數口之家耕稼修理可以無饑矣雞豚狗彘之畜不失其時老者可以食肉矣夫上無貪欲之求下無奢淫之人借稅省少而徭役不繁其仕者食祿而已不與人爭利焉是以產業均而貧富不能相懸也】然後教以禮儀【故明王審已正統愼乃在位宮室輿服不逾禮制九女正序於內三公分職於外制井田以齊之設諸侯以牧之使饒不溢侈少不匱乏然後申以辟雍之化示以揖讓之容是以和气四塞禍亂不生此聖王之教也】而威以刑誅使知好惡去就【虞帝先命禹平水土后稷播植百谷契班五教臯陶修刑故天下太平也】是故大化四湊天下安樂此王者之術【王者父天母地調和陰陽順四時而理五行養黎元而育羣生故王之爲言往也蓋言其惠澤優遊善養潤天下天下歸往之故曰王也】霸功之大者尊君卑臣權統由一政不二門賞罰必信法令著明百官修理威令必行【夫霸君亦爲人除難興利以富國彊兵或承衰亂之後或興兵徵伐皆未得遵法度申文理度代而制因時施宜以從便善之計而務在於立功也】此霸者之術【王道純而任徳霸道駮而任法此優劣之差也】道徳經曰我無爲而人自化文子曰所謂無爲者非謂引之不來推之不往謂其循理而舉事因資而立功推自然之勢也【故曰智而好問者聖勇而好問者勝乘眾人之智卽無不任也用眾人之力卽無不勝也故聖人舉事未甞不因其資而用也】故曰湯武聖主也而不能與越人乘舲舟泛江湖伊尹賢相也而不能與胡人騎原馬服騊駼孔墨博通也而不能與山居者入榛薄出險阻由是觀之人智於物淺矣而欲以炤海內存萬物不因道理之數而専己之能則其窮不逺故智不足以爲理勇不足以爲彊明矣然而君人者在廟堂之上而知四海之外者因物以識物因人以知人也【呂氏春秋曰是天無形而萬物以成大聖無事而千官盡能此謂不教之教無言之詔也】夫冬日之陽夏日之陰萬物歸之而莫之使至精之感弗召自來待目而昭見待言而使令其於理難矣【文子曰三月嬰兒未知利害而慈母之憂諭焉者情也故曰言之用者小不言之用者大又曰不言而信不施而仁不怒而威是以天心動化者也施而仁言而信怒而威是以精誠爲之者也施而不仁言而不信怒而不威是以外貌爲之也】臯陶喑而爲大理天下無虐刑師曠瞽而爲太宰晉國無亂政【莊子曰天地有大美而不言四時有明法而不議萬物有成理而不說聖人無爲大聖不作觀於天地之謂也】不言之令不視之見聖人所以爲師此黃老之術也【文子曰聖人所由曰道所爲曰事道猶金石一調不可更事猶琴瑟毎調終而攺調故法制禮樂者理之具也非所以爲理也昔曹參相齊其治要用黃老術齊國安集及代蕭何爲漢相參去屬其後相曰以齊獄市爲寄愼勿少擾也後相曰治無大於此者乎參曰不然夫獄市者所以並容也今君擾之姦人安所容乎吾是以先之由是觀之秦人極刑而天下叛孝武峻法而獄繁此其獘也經曰我無爲而人自化我好靜而人自正參欲以道化其本不欲擾其末也太史公曰參爲漢相淸靜寡欲言合道義然百姓離秦之酷擾參與休息無爲故天下俱稱其美矣議曰黃老之風蓋帝道也】孔子閒居謂曽參曰昔者明王內修七教外行三至七教修而可以守三至行而可以徵明王之守也則必折衝千里之外其徵也還師袵席之上曽子曰敢問七教孔子曰上敬老則下益孝上敬齒則下益悌上樂施則下益亮上親賢則下擇交上好徳則下無隠上惡貪則下恥爭上亷讓則下知節此之謂七教也【七教者治之本也教定則本正矣凡上者人之表也表正則何物不正也】昔明王之治人也必裂土而封之分屬而理之使有司月省而時考之進賢退不肖【然則賢良者悅不肖者懼矣】哀鰥寡養孤獨卹貧窮誘孝弟選才能此七者修則四海之內無刑人矣上之親下也如腹心則下之親上也如幼子之於慈母矣其於信也如四時而人信之也如寒暑之必驗故視逺若邇非道邇也見明徳也是以兵革不動而威用利不施而親此之謂明王之守折衝千里之外者也【議云昔管子謂齊桓公曰君欲霸舉大事則必從其本矣夫齊國百姓公之本也人甚憂饑而稅斂重人甚懼死而刑政險人甚傷勞而上舉事不時公輕其稅緩其刑舉事以時則人安矣此謂修本而霸王也】曽子曰何謂三至孔子曰至禮不讓而天下理至賞不費而天下之士悅至樂無聲而天下之人和何則昔者明王必盡知天下良士之名旣知其名又知其實旣知其實然後因天下之爵以尊之此謂至禮不讓而天下治因天下之祿以富天下之士此之謂至賞不費而天下之士悅如此則天下之明譽興焉此謂之至樂無聲而天下之人和【故曰所謂天下之至仁者能合天下之至親所謂天下之至智者能用天下之至和所謂天下之至明者能舉天下之至賢也】故仁者莫大於愛人智者莫大於知賢政者莫大於能官有徳之君修此三者則四海之內供命而已矣此之謂折衝千里之外【夫明王之徵必以道之所廢誅其君攺其政弔其人而不奪其財矣】故曰明王之徵猶時雨之降至則悅矣此之謂還師袵席之上【言安而無憂也】故揚雄曰六經之理貴於未亂兵家之勝貴於未戰此孔氏之術也【議曰孔氏之訓務徳行義蓋王道也】墨子曰古之人未知爲宮室就陵阜而居穴而處故聖王作爲宮室爲宮室之法髙足以避潤濕邊足以圉風寒宮墻之髙足以別男女之禮謹此則止不以爲觀樂也故天下之人財用可得而足也當今之王爲宮室則與此異矣必厚斂於百姓以爲宮室臺榭曲直之望靑黃刻鏤之餙爲宮室若此故左右皆法而象之是以其財不足以待凶饑振孤寡故國貧而難理也爲宮室不可不節【議曰此節宮室者】古之人未知爲衣服時衣皮帶茭冬則不輕而暖夏則不輕而凊聖王以爲不中人之情故聖人作誨婦人以爲人衣爲衣服之法冬則練帛足以爲輕暖夏則絺綌足以爲輕凊謹此則止非以榮耳目觀於人也是以其人用儉約而易治其君用財節而易贍也當今之王其爲衣服則與此異矣必厚斂於百姓以爲文彩靡曼之衣鑄金以爲鉤珠玉以爲佩由此觀之其爲衣服非爲身體皆爲觀好也是以其人淫僻而難治其君奢侈而難諌夫以奢侈之君禦淫僻之人欲國無亂不可得也爲衣服不可不節【議曰此節衣服也】此墨翟之術也【議曰墨家之議去奢節用蓋彊本道】商子曰法令者人之命也爲治之本【愼子曰君人者捨法而以身治則受賞者𨿽當望多無窮受罰者𨿽當望輕無已君捨法而以心裁輕重怨之所由生也是以分馬者之用防分田者之用鉤非以鉤防爲過人之智也所以去私塞怨也故曰夫君任法而不躬爲則怨不生而上下和也】一兔走百人逐之非以兔可分爲百由名分之未定也賣滿市盜不敢取者由名分之定也故名分未定𨿽堯舜禹湯且皆加務而逐之名分已定則貧盜不敢取故堯舜聖人之爲法令也置官也置吏也所以定分也【尸子曰夫使眾者詔作則遲分地則速是何也無所逃其罪也言亦有地不可不分君臣同地則臣有所逃其罪矣故陳繩則木之枉者有罪審名分則羣臣之不審者有罪矣】名分定則大詐貞信巨盜原慤而各自治也【尹文子曰名定則物不競分明則私不行物不競非無心由名定故無所措其心私不行非無欲由分明故無所措其欲然則心欲人人有之而得同於無心無欲者在制之有道故也】申子曰君如身臣如手君設其本臣操其末爲人君者操契以責其名名者天地之綱聖人之符張天地之綱用聖人之符則萬物無所逃矣【議曰韓子曰人主者非目若離朱乃爲明也耳若師曠乃爲聰也不任其數而待目以爲明所見者少矣非不蔽之術也不因其勢而待耳以爲聰所聞者寡矣非不欺之道】【也明主者使天下不得不爲己視使天下不得不爲己聽身居深宮之中明燭四海之內而天下不能蔽不能欺者何也匿罪之罰重而告姦之賞厚也孫卿曰明職分序事業材伎官能莫不治理如是則厚徳者進亷節者起兼聽齊明而百事無畱故天子不視而見不聽而聞不慮而知不動而功塊然獨坐而天下從之此操契以責名者也尸子曰明君之立其貌莊其心虛其視不躁其聽不淫審分應辭以立於朝則隠匿疏逺𨿽有非焉必不多矣明君不長耳目不行間諜不彊聞見形至而觀聲至而聽事至而應近者不過則逺者理矣明者不失則微者敬矣此萬物無所逃也】動者揺靜者安名自名也事自定也【議曰尸子曰治水潦者禹也播五穀者后稷也聽訟折者臯陶也舜無爲也而爲天下父母此則名自名也太公謂文王曰天有常形人有常生與天人共其生者而天下靜矣此則事自定也】是以有道者因名而正之隨事而定之【尹文子曰因賢者之有用使不得不用因愚者之無用使不得用用與不用各得其用奚患物之亂也尸子曰聽朝之道使人有分有大善者必問其孰進之有大過者必問其孰任之而行罰賞焉且以觀賢不肖也明分則不獘正名則不虛賢則貴之不肖則賤之賢不肖忠不忠以道觀之猶白黑也】昔者堯之治天下也以名其名正則天下治桀之治天下也亦以名其名倚而天下亂是以聖人貴名之正也【議曰夫闇主以非賢爲賢不忠爲忠非法爲法以名之不正也】李斯書曰韓子稱慈母有敗子而嚴家無格虜者何也則罰之加焉必也故商君之法刑棄灰於道者夫棄灰薄罪也而被刑重罰也夫輕罪且督而況有重罪乎故人弗敢犯矣今不務所以不犯而事慈母之所以敗子則亦不察於聖人之論矣【商君之法皆令爲什伍而相司牧犯禁相連於不告姦者明尊卑爵秩等級各以差次田宅妻妾衣服以家次有功者顯榮無功者𨿽富無芬華務於耕戰此商君之法也】此商鞅申韓之術也【桓範曰夫商鞅申韓之徒貴尙譎詐務行苛尅廢禮義之教任刑名之數不師古始敗俗傷化此則伊尹周召之罪人也然其尊君卑臣富國彊兵守法持術有可取焉逮至漢興有寗成郅都之輩放商韓之治専以殺伐殘暴爲能順人主之意希防之行要時趨利敢行敗禍此又商韓之罪人也然其抑彊族撫孤弱淸已禁姦背私立公亦有取焉至於晚代之所謂能者乃犯公家之法赴私門之勢廢百姓之務趨人間之事決煩理務臨時茍辯使官無譴負之累不省下人之寃復是申韓寗郅之罪人也】由是觀之故知治天下者有王霸焉有黃老焉有孔墨焉有申商焉此其所以異也𨿽經緯殊制救獘不同然康濟羣生皆有以矣今議者或引長代之法詰救獘之言【議曰救獘爲夏人尙忠殷人尙敬周人尙文者】或引帝王之風譏霸者之政不論時變而務以飾說故是非之論紛然作矣言僞而辯順非而澤此罪人也故君子禁之

正論第十六【議曰反經是非適變三篇𨿽博辯利害然其獘流遁漫羨無所歸故作正論以質之】

孔子曰六藝於治一也禮以節人樂以發和書以導事詩以達意易以神化春秋以義【司馬談曰易著天地陰陽四時五行故長於變禮經紀人倫故長於行書記先王之事故長於政詩記山川谿谷禽獸艸木牝牡雌雄故長於風樂所以立故長於和春秋是非故長於理人也】故曰入其國其教可知也其爲人也溫柔惇厚詩教也疏通知逺書教也廣博易良樂教也潔淨精微易教也恭儉莊敬禮教也屬辭比事春秋教也故詩之失愚書之失誣樂之失奢易之失賊禮之失煩春秋之失亂其爲人也溫柔惇厚而不愚則深於詩也【子夏曰聲成文謂之音治世之音安以樂其政和亂世之音怨以怒其政乖亡國之音哀以思其民困故正得失動天地感鬼神莫近於詩太史公曰大雅言王公大人而徳逮黎庶小雅譏小己之得失其流及上所言𨿽殊其合徳一也晉時王政陵遲南陽魯褒著錢神論吳郡蔡洪作孤憤前史以爲亂世之音怨以怒其政乖此之謂也】疏通知逺而不誣則深於書也【書著帝王之道典謨訓誥誓命之文三千之徒並受其義也】廣博易良而不奢則深於樂也【樂書曰凡音者生人心者也情動其中故形於聲聲成文謂之音是故治世之音安以樂其政和亂世之音怨以怒其政乖亡國之音哀以思其民困聲音之道與政相通宮爲君商爲臣角爲民徵爲事羽爲物五者不亂則無惉懘之音矣宮亂則荒其君驕商亂則陂其臣壊角亂則憂其人怨徵亂則哀其事勤羽亂則危其財匱五者皆亂則誣供相陵謂之慢如此國滅亡無日矣夫上古明王舉樂者非以娛心快意所以動蕩血脈流通精神而和正心也故宮動脾而和正聖商動肺而和正義角動肝而和正仁徵動心而和正智羽動腎而和正禮故聞宮音者使人溫舒而廣大聞商音者使人方正而好義聞角音者使人惻隠而愛人聞徵音者使人樂善而好施聞羽音者使人整齊而好禮夫禮由外入樂自內出故聖王使人耳聞雅頌之音目視威儀之禮足行恭敬之容口言仁義之道故君子終日言而邪僻無由入也班固曰樂者聖人之所樂也而可以善人心其感人也深故先王著其教焉夫人有血气心知之性而無哀樂喜怒之常應感而動然後心術形焉故纎微憔悴之音作而民思憂闡諧慢易之音作而民康樂麤厲猛奮之音作而民剛毅亷直正誠之音作而民肅敬寛裕順和之音作而民慈愛流僻邪散之音作而民淫亂先王恥其亂也故制雅頌之聲本之情性稽之度數制之禮義合生气之和導五常之行使之陽而不散陰而不集剛气不怒柔气不懾四暢交於中而發作於外足以感人之善心而不使邪气得接焉是先王立樂之方也呂氏春秋曰亡國戮人非無樂也其樂不樂溺者非不笑也罪人非不歌也狂者非不舞也亂世之樂有似於此範曄曰夫鐘鼓非樂之本而噐不可去三牲非孝之主而養不可廢夫存噐而亡本樂之失也調气而和聲樂之盛也崇養以傷行孝之累也行孝以致養李之大也議曰東方角主仁南方徵主禮中央宮主信西方商主義北方羽主智此常理也今太史公以爲徵動心而和正智羽動腎而和正禮則以徵主智羽主禮與舊例乖殊故非末學所能詳也】潔淨精微而不賊則深於易也【易之精微愛惡相攻逺近相取則不能容人近相害之】恭儉莊敬而不煩則深於禮也【太史公曰余至大行禮官觀三代損益乃知緣人情而制禮依人性而作儀人道經緯萬端規矩無不貫誘進以仁義束縛以刑罰故徳厚者位尊祿重者寵榮所以總一海內而整齊萬人也人體安駕乘爲之金輿衡以繁其飾目好五色爲之黼黻文章以表其能耳樂鐘磬爲之調諧八音以蕩其心口甘五味爲之庻羞酸鹹以致其美情好珍善爲之琢磨珪璧以通其意故大路越席皮弁布裳朱洞越大羮酒所以防其淫佚救其雕敝是以君臣朝庭尊卑貴賤之序下及黎庻車輿衣服宮室飲食嫁娶防祭之分事有適宜物有節文周衰禮廢樂壊大小相逾管仲之家遂偹三歸循法守正者見侮於世奢溢僣差者謂之顯榮自子夏門人之髙弟也猶云出見紛華盛麗而悅入聞夫子之道而樂二者心戰未能決而況中庸以下漸漬於失教被服於成俗乎孔子必正名於衛所居不合豈不哀哉班固曰人函天地陰陽之气有喜怒哀樂之情天稟其性而不節也聖人能爲之節而不能絕也故象天地而制禮樂所以通神明立人倫正情性節萬事也人性有男女之情妬忌之別爲制婚姻之禮有交接長幼之序爲制鄕飲之禮有哀死思逺之情爲制防祭之禮有尊尊敬上之心爲制朝覲之禮哀有哭踴之節樂有歌舞之容正人足以副其誠邪人足以防其失故婚姻之禮廢則夫婦之道苦而淫僻之罪多鄕飲之禮廢則長幼之序亂而爭鬭之獄煩防祭之禮廢則骨肉之恩薄而背死防生者眾朝聘之禮廢則君臣之位失而侵淩之漸起故孔子曰安上治人莫善於禮移風易俗莫善於樂揖讓而治天下者禮樂之謂也】屬辭比事而不亂則深於春秋也【壺遂曰昔孔子何爲作春秋哉太史公曰余聞之董生曰由周道哀微孔子爲魯司冦諸侯害之大夫壅之孔子知言之不用道之不行也是非二百四十二年之中以爲天下儀表貶天子退諸侯討大夫以達王事而已矣子曰我欲載之空言不如見之於行事之深切著明也夫春秋上明三王之道下辧人事之紀別嫌疑明是非定猶豫善善惡惡賢賢賤不肖存亡國繼絕代補獘起廢王道之大者也揆亂代反之正道莫近於春秋春秋之中弒君三十六亡國五十二諸侯奔走不得保其社稷者不可勝數察其所以皆失其本也壺遂曰孔子之時上無明君下不得任用故作春秋垂空文以斷禮義當一王之法今夫子上遇明天子下得保其社稷者不曠守職夫子所論欲以何明太史公曰伏羲至純厚作八卦堯舜之盛尙書載之禮樂作焉湯武之隆詩人歌之春秋采善貶惡推三代之徳褒周室非獨刺譏而已漢興以來至明天子受命於穆淸澤流罔極臣下百官力誦聖徳猶不能宣盡其意且士賢能而不用有國之恥也主上明聖而徳不布聞有司之過也且余掌其官廢明聖罪莫大焉余所謂述非所謂作也而君比之於春秋謬矣】自仲尼沒而微言絕七十子防而大義乖戰國縱橫眞僞分爭諸子之言紛然散亂矣儒家者蓋出於司徒之官助人君順陰陽明教化者也遊文於六經之中畱意於仁義之際祖述堯舜憲章文武崇師仲尼此其最髙也然惑者旣失精微而僻者又隨時抑揚違離道本茍以嘩眾取寵此僻儒之患也【司馬談曰儒者博而寡要勞而少功是以其事難盡從然其敍君臣父子之禮列夫婦長幼之別不可易也夫儒者以六藝爲法經傳以千萬數累世不能通其學當年不能究其禮故曰博而寡要勞而少功若夫列君臣父子之禮敍夫婦長幼之別𨿽百家勿能易也範曰夫遊庠序服儒衣所談者仁義所者聖法也故人識君臣父子之綱家知違邪歸正之路自桓靈之間朝綱日陵國隙屢啟中智以下靡不審其崩離而剛彊之臣息其闚盜之謀豪俊之夫屈於鄙生之議者民誦先王之言也下畏逆順之勢也至如張溫皇甫嵩之徒功定天下之半聲馳四海之表俯仰顧盼則大業移矣猶鞠躬昏主之下狼狽折札之命散成兵就繩約而無悔心者斯豈非學者之效乎故先師褒勵學者之功篤矣】道家者蓋出於史官歷紀成敗秉要執本淸虛以自守卑弱以自持此君人南面者之術也合於堯之克讓易之謙謙此其所長也及放者爲之則欲絕去禮樂兼棄仁義獨任淸虛何以爲治此道家之獘也【司馬談曰道家使人精神専一動合無形贍足萬物其爲術也因陰陽之大順采儒墨之善撮名法之要與時遷徙應物變化立俗施事無所不宜指約而易操事少而功多夫道家無爲又曰無不爲其實易行其辭難知其術以虛無爲本以因循爲用無成勢無常形故能究萬物之情不爲物先不爲物後故能爲萬物主有法無法因時爲業有度無度因物與合故曰聖人不朽時變是守虛者道之常因者君之綱君臣並至使自明也】陰陽家者蓋出於羲和之官敬順昊天歷象日月星辰敬授人時此其所長也及拘者爲之則牽於禁忌泥於小數舍人事而任鬼神此陰陽之獘也【司馬談曰陰陽之術大詳而眾忌諱使人拘而多畏然其敍四時之大順不可失也夫陰陽四時八位十二度二十四節各有教令曰順之者昌逆之者亡未必然也故曰使人拘而多忌夫春生夏長秋收冬藏此天之大經弗順則無以爲天下紀綱故曰敍四時之大順不可失也漢書曰天人之際精祲有以相蕩善惡有以相推事作乎下象動乎上陰陽之理各應其感陰變則靜者動陽蔽則明者晻水旱之災隨類而至故曰日蝕地震皆陽微陰盛也臣者君之陰也子者父之陰也妻者夫之陰也夷狄者中國之陰也春秋日蝕三十六地震五十二或夷狄侵中國或政權在臣下或婦乘夫或臣子背君父事𨿽不同其類一也是以明王卽位正五事五事貌言視聽思也建大中以承天心則庶徵序於下日月理於上如人君淫溺後宮般樂遊田五事失於躬大中之道不立則咎徵降而六極至凡災異之發各象過失以類告人曰田獵不宿飲食不享出入不節奪人農時及有姦謀則本不曲直又曰棄法律逐功臣殺太子以妾爲妻則火不炎上又曰好治宮室飾臺榭內淫亂犯親戚侮父兄則稼穡不成又曰好攻戰輕百姓飭城郭侵邊城則金不從革又曰簡宗廟不禱祠廢祭祀逆天時則水不潤下管輅曰貴人有事其應在天在天則日月星辰也兵動人憂其應在物在物則山林鳥獸也又曰夫天𨿽有大象而不能言故運星精於上流神明於下驅風雲以表異役鳥獸以通靈表異者必有沈浮之通靈者必有宮商之應是以宋襄失徳六鶂退飛伯姬將焚鳥唱其災四國未火融風已發赤云夾日殃在荊楚此乃上天之所使自然之明符也後漢竇武上書曰間者有嘉禾芝艸黃龍之瑞見夫瑞生必於嘉土福至實由吉人在徳爲瑞無徳爲災陛下所行不合天意不宜稱慶又裴楷曰按春秋已來及古帝王未有河淸者也臣以爲河者諸侯位也淸者屬陽濁者屬陰河當濁而反淸者陰欲爲陽諸侯欲爲帝也京房易曰河水淸天下平今天垂異地吐妖民癘疫三者並時而有河淸猶春秋麟不當見而見孔子書以爲異也魏靑龍中張掖郡川溢湧寶石負鼎狀麟鳯龍馬炳煥成形時人以爲魏瑞任令於綽賫以問張臶臶宻謂綽曰夫神以知來不追已往以禎祥先見然後廢興從之漢已久亡魏已得之何所追廢興禎祥乎此石當今之變異而將來之禎祥後司馬氏果代魏漢武時巫爲上致神君神君但聞其聲不見其形荀悅曰易稱有天道焉有地道焉有人道焉各當其理而不相亂亂則有气變而然若夫大石自立僵栁復生此形之異也男化爲女死而復生此含气之異也鬼神髣髴在於人間言語聲音此精神之異也夫形神之異各以類感善則生吉惡則生凶精气之際自然之符異也故逆天之理則神失其節而妖神妄興逆地之理則形失其節而妖形妄生逆中和之理則含气失其節而妖物妄出此其大防也若夫神君之類精神之異也春秋曰作事不時怨讟動於人則有非言之物而言當漢武之時賦斂繁眾人民雕獘故有無形而言至也其於洪範言僣則生時妖此蓋怨讟而生妖之類也故通於道言正身則萬物精神形气各反其本也後漢陳蕃上書曰昔春秋之末周徳衰微數十年間無復災者天所棄也天之於漢悢悢無已故慇懃於變以悟陛下除妖去嬖實在修徳故周書曰天子見怪則修徳諸侯見怪則修政大夫見怪則修職士庻見怪則修身神不能傷道妖不能害徳漢書曰夫動人以行不以言應天以實不以文此天人之大略也】法家者蓋出於理官信賞必罰以輔禮制此其所長也及刻者爲之則亡教化去仁愛専任刑法而欲以致治至於殘賊至親傷恩薄厚此法家之獘也【司馬談曰法家嚴而少恩然正君臣上下之分不可攺也夫法家不別親疏不殊貴賤一斷於法則親親尊尊之恩絕矣可使行一時之計而不可長用也故嚴而少恩至於尊主卑臣明職分不相逾越𨿽百家不能攺也】名家者蓋出於禮官古者名位不同禮亦異數孔子曰必也正名乎此其所長也及繳者爲之【繳音工釣反】則茍鉤鈲析亂而已此名家之獘也【司馬談曰名家使人儉而善失眞然其正名實不可不察夫名家苛察繳繞使人不得反其意専決於名而失人情故曰使人儉而善失眞若夫控名責實參伍不失此不可不察也鈲音普覓反】墨家者蓋出於淸廟之守茅屋采椽是以貴儉養三老五更是以兼愛選士大射是以上賢宗祀嚴父是以右鬼【右信也】順四時而行是以非命【言無吉凶之命但有賢不肖善惡也】以孝示天下是以上同【言皆同於治也】此其所長也及蔽者爲之見儉之利因以非禮推兼愛之意而不知別親疏此墨家之獘也【司馬談曰墨者儉而難遵是以其事不可偏循然其彊本節用不可廢也夫墨者亦上論堯舜言其徳行曰堂髙三尺土堦三等茅茨不翦采椽不斵飯土簋啜土刑糲粱之食藜藿之羮夏日葛衣冬日鹿裘其送死桐棺三寸舉音不盡其哀教防禮必以此爲萬人率使天下法若此則尊卑無別夫世異時移事業不同故曰儉而難遵也要曰彊本節用則家給人足之道此墨家之所長𨿽百家莫能廢也漢武帝問董仲舒防曰蓋儉者不造黃旌旗之餙及至周室設兩觀乘大輅八佾陳於庭而頌聲興夫帝王之道豈異防哉對曰制度文采黃之餙所以明尊卑異貴賤而勸有徳也故春秋受命所先制者攺正朔易服色所以應天也然則宮室旌旗之制有法而然者也孔子曰奢則不孫儉則固儉非聖人之中制故曰奢不儉上儉不逼下此王道也】縱橫家者蓋出於行人之官孔子曰使乎使乎言當權事制宜受命而不受辭此其所長也及邪人爲之則上詐諼【許逺反】而棄其信此縱橫之獘也【荀悅曰世有三遊徳之賊也一曰遊俠二曰遊說三曰遊行夫立气勢作威福結私交以立彊於世者謂之遊俠餙辯辭設詐謀馳逐於天下以要時世者謂之遊說色取人合時好連黨類立虛譽以爲權利者謂之遊行此之三者亂之所由生傷道害徳敗法惑世先王之所愼也凡三遊之作主於季世周秦之末尢甚焉上不明下無正制度不立綱紀弛廢以毀譽爲榮辱不核其眞以愛憎爲利害不論其實言論者計厚薄而吐辭選舉者度親疏而下筆然則利不可以義求害不可以道避是以君子犯禮小人犯法餙華廢實競取時利薄骨肉之恩篤僚友之厚防修身之道而求眾人之譽苞苴盈於門庭聘問交於道路於是流俗成而正道壊矣遊俠之本生於武毅不撓久要不防平生之言見危受命以救時難而濟同類以正行之者謂之武義其失之甚者至於爲盜賊矣遊說之本生於是非使於四方不辱君命出疆有可以安社稷利國家則専對解結辭之繹矣民之莫矣以正行之者謂之辯智其失之甚者至於詐矣遊行之本生於道徳仁義泛愛容眾以文防友和而不同進徳及時以立功業於世以正行之者謂之君子其失之甚者至於因事害私爲姦宄矣甚相殊逺豈不哀哉故大道之行則三遊廢矣】雜家者蓋出於議官兼儒墨合名法知國體之有此見王理之無不貫此其所長也及蕩者爲之則漫羨而無所歸心此雜家之獘也農家者蓋出於農稷之官播百谷勸耕桑以足衣食孔子曰所重人食此其所長也及鄙者爲之則欲君臣之並耕誖上下之序農家之獘也【班固曰馬遷史記其是非頗謬於聖人論大道則先黃老而後六經序遊俠則退處士而進姦雄述貨殖則崇利勢而羞貧賤此其所蔽也然其善序事理辧而不華質而不俚其文直事核不虛美不隠惡故世謂之實錄】文子曰聖人之從事也所由異路而同歸秦楚燕魏之歌異轉而皆樂九夷八狄之哭異聲而皆哀夫歌者樂之微也哭者哀之效也愔愔於中而應於外故在所以感之矣論曰範曄稱百家之言政者尙矣大略歸乎寜固根柢革易時獘也而遭運無恆意見偏雜故是非之論紛然乖當嘗試論之夫世非骨庭人乖鷇飲理迹萬肇情故萌生𨿽周物之智不能研其推變山川之奧未足況其紆險則應裕適事難以常條何以言之若夫聖禦代則大同極軌施捨之道宜無殊典而損益疊運文朴遞行用明居晦回遹於曩時興戈陳爼參差於上世及至戴黃屋服絺衣丰薄不齊而致治則一亦有宥公族黥國讐寛躁已隔而防非必同此其分波而共源百慮而一致者也若乃偏情矯用則枉直必過故葛屨履霜獘由崇儉楚楚衣裳戒在窮奢疏禁厚下以尾大陵弱斂威峻法以苛薄分崩斯曹魏之刺所以明乎國風周秦末軌所以彰於微滅故用捨之端興敗資焉是以繁簡惟時寛猛相濟刑書鐫鼎事有可詳三章在令取貴能約大叔致猛政之襃國子流遺愛之涕宣孟攺冬日之和平陽修畫一之法斯實弛張之致庶可以徴其統乎數子之言當世失得皆悉究矣然多謬通方之訓好申一隅之說貴淸淨者以席上爲腐議束名實者以柱下爲誕辭或推前王之風可行於當年有引救獘之規宜流於長世稽之篤論將爲蔽矣由此言之故知有法無法因時爲業時止則止時行則行動不失其時其道光明非至精者孰能通於變哉

長短經卷三﹤子部﹐雜家類﹐雜學之屬﹐長短經﹥

欽定四庫全書

長短經卷四

唐趙防撰霸圖第十七

臣聞周有天下其理三百餘年成康之隆也刑措四十餘年而不用及其衰也亦三百餘年【太公說文王曰𨿽屈於一人之下則申於萬人之上惟賢人而後能爲之於是文王所就而見者六人求而見者十人所呼而友者千人友之友謂之朋朋之朋謂之黨黨之黨謂之羣以此友天下賢人者二人而歸之故曰三分天下有其二以服事殷此之謂者也】故五伯【音霸】更起伯者常佐天子興利除害誅暴禁邪匡正海內以尊天子五伯旣沒賢聖莫續天子孤弱號令不行諸侯恣行彊淩弱眾暴寡【吳王問伍胥曰伐楚如何對曰楚執政眾而乖莫適任患若爲三師以肄之一師至彼必皆出彼出卽歸彼歸卽出楚必道敝亟肄以疲之多方以誤之旣疲而後以三軍繼之必大克闔閭從之楚於是乎始病越王勾踐問於大夫種曰伐吳何如對曰伐吳有七術其略云尊天事鬼以空其邪遺之好美以榮其志遺之巧工使起宮室以盡其財遺之諛臣使之易伐彊其諌臣使之自殺堅甲利兵以承其越王於是餙美女西施獻之吳王吳王悅之子胥諫不受吳王誅子胥越又爲榮楯鏤以黃金獻之吳王吳王受之而起姑蘓之臺五年乃能成百姓道死越又蒸粟種遺吳王吳王付人種之不生吳大饑齊桓公欲弱楚乃鑄錢市生鹿於楚楚聞之喜廢耕而獵鹿桓公藏粟五倍楚足錢而乏粟桓公乃閉關楚降者十四五及柯之盟桓公欲倍曹沫之約管仲因而信之諸侯由是歸齊故其稱曰知與之爲取政之寶也鄭桓公欲襲鄶先問鄶之豪傑良臣辯士書其名姓擇鄶之良田貽之爲官爵之名而書之因爲疆場郭門之外而埋之釁以雞猳之血鄶君以爲內難也盡殺之桓公因襲鄶此皆諸侯恣行天子之令不行也】田常簒齊六卿分晉並爲戰國此人之始苦也【齊侯與晏子坐於露寢公嘆曰美哉玆室其誰有此乎晏子曰如君之言其陳氏乎陳氏𨿽無大徳而有施於人豆區釡鐘之數其取之公也薄其施之人也厚公厚斂馬陳氏厚施焉人歸之矣詩云𨿽無徳與汝式歌且舞陳氏之施人歌舞之矣後世若少墮陳氏而不亡則國其國也已後果簒齊智伯從韓魏之君伐趙韓魏陰謀叛智果曰二王殆將有變不如殺之不殺則遂親之智伯曰親之柰何智果曰魏宣子之謀臣趙葮韓康子之謀臣段規是皆能移其君之計君與二君約破趙則封二子萬家之縣各一如是則二主之心可以無變智伯不從韓魏果反殺智伯】於是彊國務攻弱國務守合縱連衡馳車轂擊介冑生蟣虱人無所告訴及至秦食天下並吞戰國一海內之政壞諸侯之城法嚴政峻諂防者眾使防恬將兵北攻胡尉佗將卒以戍粵宿兵無用之地人不聊生始皇崩天下大叛陳勝吳廣舉於陳【陳涉吳廣戍漁陽屯大澤會天雨道不通度已失期失期當斬二人乃謀曰今已失期當斬今舉大計亦死死爲國可乎乃先說鬼神威眾因斬尉召令徒屬曰公等遇雨皆已失期失期當斬借今第無軒而戍死者固十六七且壯士不死則亡己死則舉大名侯王將相寧有種乎徒屬皆曰敬受命遂分將徇地自立爲陳王】武臣張耳舉於趙【武臣略定趙地號武信君蒯通說範陽令徐公曰範陽百姓蒯通也竊憫公之將死故弔𨿽然賀公得通而生也徐公再拜曰何以弔之通曰足下爲令十年矣殺人之父孤人之子斷人之足黥人之手甚眾然而慈父孝子所以不敢倳刃公之腹中者畏秦法也今天下大亂秦政不施然而慈父孝子將爭接刅公之腹以復其怨而成其名此通之所以弔也曰何以賀得子而生也通曰趙武信君不知通不肖使人候通問其死生通見武信君而說之曰必將戰勝而後略地攻得而後取天下城臣竊以爲殆矣用臣之計無戰而略地不攻而下城傳檄而千里可定矣彼將曰何謂也臣因說曰範陽令宜整頓其士卒以守戰者也怯而畏死貪而好富者故欲以其城先下君先下君而不利則邊地之城皆將相告曰範陽令先降而身死必將嬰城固守皆若金城湯池不可攻矣爲君計者莫如以黃屋珠輪迎範陽令使馳騖於燕趙之郊則邊城皆將相告曰範陽令先下而身冨貴矣必相率而降猶如阪上走丸也此臣之所謂檄而千里定者也徐公再拜具車馬遣通通遂以此說武臣武臣以車百乘騎二百侯印迎徐公燕趙聞之降者三十餘城如蒯通防也】項梁舉吳【梁令項羽殺假守通便舉兵起吳吳今蘓州也】田儋舉齊【儋從少年縛奴欲殺之以見狄令因殺令舉兵也】景駒舉郢周市舉魏韓廣舉燕窮山通谷豪傑並起而亡秦族矣

漢髙祖名邦字季姓劉氏沛國丰邑人爲泗上之亭長秦二世元年陳勝等起勝自立爲楚王【張耳陳余諌曰軍出萬死之計爲天下除害今始至陳而自立爲王是示天下之私也不如立六國後自爲樹黨進師而西則野無交兵城無守墻誅暴秦據咸陽以令諸侯天下可圖也勝不聴】沛人殺其令立髙祖爲沛公時項梁止薛沛公往從之共立義帝【範增說項梁曰秦滅六國楚最無罪自懷王入秦不反楚人憐之故語曰楚𨿽三戶亡秦必楚今陳勝首事不立楚後其勢不長今君起江東楚鋒起之將皆爭附君者以君代代楚將爲將復立楚後也梁因求懷王孫心立之】約曰先入咸陽者王之秦將章邯大敗項梁於定陶梁死章邯以爲楚不足憂乃北伐趙楚使項羽等救趙遣沛公別將西入闗沛公遂攻宛降之【沛公攻宛南陽太守呂齮保城不下沛公欲遂西張良曰彊秦在前宛兵在後此危道也乃圍宛宛急錡欲自殺有舎人陳恢逾城見沛公曰宛吏人懼死堅守足下盡日攻之死殞者必眾引兵而去宛必隨之足下前失咸陽之約後有彊宛之患不如約降封其守引其甲卒而西諸城未下者必開門而待足下沛公曰善封呂齮爲殷侯】攻武闗大破秦軍【趙髙殺二世立子嬰遣兵拒闗張良曰秦兵尙彊未可輕也願益張旗幟諸山上爲疑兵令酈食其持重寶啗秦將秦將果欲連和俱西沛公欲聴之良曰此獨其將欲叛恐士卒不從士卒不從必危不如因其懈而擊之乃擊秦軍破之】入咸陽與秦人約法三章【秦人獻牛酒沛公譲不受於是人知徳矣】遣兵拒闗欲王闗中是時項羽破秦軍於河北率諸侯兵四十萬至鴻門欲擊沛公沛公因項伯自解於羽羽遂殺子嬰而東都彭城立沛公爲漢王王巴漢【漢王不肯就國欲攻楚蕭何曰王𨿽王漢之惡不猶愈於死乎且詩曰天漢其稱甚美夫能屈於一人之下而申於萬人之上湯武是也願大王王漢中撫其士人以致賢人収巴蜀還定三秦天下可圖】於是用韓信防乃東伐還定三秦【漢王之國也韓信亡楚從入蜀無所知名數與蕭何語何奇之薦爲大將軍信拜禮畢王曰丞相數言將軍將軍何以教寡人計防信謝因問王曰今東向爭權天下者豈非項王耶曰然信曰大王自料勇悍仁彊孰與項王比漢王黙然良久曰不如也信再拜賀曰𨿽信亦以爲大王不如也然臣嘗事之請言項王之爲人也項王喑啞叱吒千人皆廢然不能任屬賢將此特匹夫之勇也項王見人恭敬慈愛言語呴嘔人有疾病涕泣分食飲至使人有功當封爵者印刓獘忍不能與此所謂婦人之仁也項王𨿽霸天下而臣諸侯不居關中而都彭城有倍義帝之約而以親愛王諸侯不平諸侯之見項王遷逐義帝置江南亦皆歸逐其主而自王善地項王所過無不殘滅者天下多怨百姓不親附特刼於威彊服耳名𨿽爲霸實失天下心故曰其彊易弱今大王誠能反其道任天下武勇何所不誅以天下城邑封功臣何所不服以義兵從思東歸之士何所不散且三秦王爲秦將將秦子弟數歲矣殺已不可勝計又欺其眾降諸侯至新安項王計坑秦降卒二十餘萬惟獨邯欣翳得脫秦人父兄怨此三人痛入骨髓今楚彊以威而王此三人秦人莫愛也大王之入武關秋毫無所害除秦苛法與民約法三章耳秦民無不欲得大王王秦者於諸侯之約大王當王關中關中人戶咸知之大王失職入漢中秦人無不恨者今大王舉而東三秦可傳檄而定也於是漢王大喜遂聽信計初漢王之國也張良送至褒中說漢王曰王何不燒絕所過棧道示天下無還心以固項王意漢王乃使張良還因燒之楚以此無憂漢王之心也】田榮怨項王之不已立殺田市自立爲齊王羽北擊滅齊【項羽以吳令鄭昌爲韓王拒漢張良遺項羽書曰漢王失職之蜀欲得王關中如約卽止不敢反又以齊反書遺羽曰齊欲滅楚羽以故不西行而北擊齊】而使九江王殺義帝於郴漢王爲之縞素髮喪臨三日以告諸侯【董公說漢王曰臣聞順徳者昌失徳者亡兵出無名事故不成故曰明其爲賊敵乃可服項王爲無道枚殺其主天下之賊也夫仁不以勇義不以力三軍之眾爲之素服以告諸侯爲之東伐四海之內莫不仰徳此三王之舉也漢王曰善】漢王因項羽之撃齊率諸侯之師五十六萬東襲楚破彭城羽聞之畱其將撃齊自以精兵三萬歸撃漢漢王與羽大戰彭城下漢王不利出梁地至虞謂左右曰孰能爲使淮南王黥布令發兵背楚畱項王於齊數月我之取天下可以萬全隨何乃使淮南說布背楚【隨何說淮南王曰漢王使使臣敬進書與大王禦者竊惟大王與椘何親也淮南王曰寡人北面而臣事之隨何曰大王與項王俱列爲諸侯北面而臣事之必以楚爲彊可以托國也項王伐齊身自負版築以爲士卒先大王宜悉發淮南之眾身自將之以爲楚軍前鋒今乃發四千人以助楚北面而臣事人者固若是乎夫漢王戰於彭城項王未出齊也大王宜掃淮南之兵渡淮日夜防戰彭城下大王撫萬人之眾無渡淮者垂拱而觀孰勝夫托國於人者固若是乎大王提空名以向椘而欲厚自托臣竊爲大王不取也然大王不背楚者以漢爲弱也夫楚兵𨿽彊天下負之以不義之名以其背約而殺義帝也然而楚王將以戰勝自彊漢王収諸侯還守滎陽下蜀漢之粟深溝髙壘分卒守徼乘塞楚人還兵間以梁地深入敵國八九百里欲戰則不得攻城則力不能老弱轉糧千里之外楚兵至滎陽城臯漢堅守而不動進則不得攻退則不得解故曰楚不足恃也使楚勝則諸侯自危懼而相救夫楚之彊適足以致天下之兵耳故楚不如漢其勢易見也今大王不與萬全之漢而自托於危亡之楚臣竊爲大王惑之臣非以淮南之兵足以亡楚也大王發兵而倍楚項王必畱齊數月漢之取天下可以萬全臣請以大王提劍而歸漢漢必裂土地而分大王又況淮南必大王有也故使臣進愚計願大王畱意也淮南王曰請奉命陰許叛楚與漢未敢泄楚使者在淮南方急貴英布發兵舍傳捨隨何直入坐楚使者上坐曰九江王已歸漢楚何以得令發兵布愕然楚使者起何因說布曰事已搆矣獨殺楚使者無使歸而疾走漢並力乃如漢使者教於是殺楚使者因起兵攻楚也】漢王如滎陽使韓信擊魏王豹虜之【漢王問酈生曰魏王大將誰也曰柏直王曰此其口尙乳臭不能當韓信騎將馮敬王曰不能當灌嬰步將項他王曰不能當曹參在吾無患矣王乃以信爲左丞相撃魏信進兵爲陳舩欲渡臨晉魏聚兵拒之信乃伏兵從夏陽以木罌度軍襲安邑虜魏王豹便進兵伐趙也】漢遂與楚相距於滎陽楚圍漢王用陳平計間得出【漢王急問陳平防安出陳平曰彼項王骨鯾之臣亞夫鐘離末之屬不過數人大王能出捐數萬金行反間間其君臣以疑其心項王爲人意忌信讒必內相誅漢因舉攻之破楚必矣漢王乃以四萬斤金與平恣其所爲不問出入平旣多以金縱反間於楚軍宣言諸將鐘離末等爲項王將功多矣然終不能裂地而封欲與漢爲一以滅項氏分王其地項王果疑使使至漢漢爲大牢之具舉進見楚使卽佯驚曰吾以爲亞父使乃項王使也復持去以惡具進楚使使歸具報項王項王大疑亞父亞父欲爭擊漢王項王不信亞父亞父聞項王疑乃曰天下事大定矣君王自爲之願賜骸骨項王從之】入關収兵欲復東轅生說漢王出軍宛葉引項王南渡使韓信等得集河北羽果引兵南渡如其防【轅生說曰漢與楚相拒於榮陽城臯數月漢嘗困願王出武闗項王必引兵南走王深壁令滎陽城臯間且得休息使韓信等得集於河北趙地君王乃復走滎陽如此則楚備者多力分漢得休息復與之戰破楚必矣漢王從此計出軍宛葉間項王聞漢王在宛果引兵南渡如轅生之防】韓信與張耳以兵數萬東下井陘撃趙破之乃報漢因請立張耳爲趙王以撫其國漢王從之【初趙王與成安君陳余聞漢且襲之聚兵井陘口廣武君李左車說曰聞漢將韓信涉西河虜魏王擒夏悅新喋血閼與今乃輔以張耳議欲下趙此乘勝而去國逺鬭其鋒不可當臣聞千里餽糧士有饑色樵蘓後防師不宿飽今井陘之道車不得方軌騎不得成列行數百里其勢糧食必在後願足下假臣奇兵三萬人從間道出絕其輜重足下深溝髙疊堅營勿與戰使前不得鬭退不得還吾奇兵絕其後野無所掠鹵不至十日而兩將之首可致於戲下願足下畱意臣之計否必爲二子所禽成安君不聴廣武君廣武君防不用信聞知之大喜乃進軍擊趙破之趙之破也韓信令軍中無殺廣武君有能生得者購千金於是有防廣武君而致戱下者信乃觧其師事之問曰僕欲北攻燕南伐齊何若而有功廣武君辭謝曰臣聞敗軍之將不可與言勇亡國之大夫不可與圖存令臣敗亡之虜何足以權大事乎信曰僕聞百里奚居虞而虞亡在秦而秦伯非愚於虞而智於秦用聴與不用聴也試令成安君聴足下計若信者亦爲擒矣僕委心歸計願足下勿辭廣武君曰臣聞智者千慮必有一失愚者千慮必有一得故曰狂夫之言聖人擇焉顧恐臣計未必足用願效愚忠夫成安君有百戰百勝之計一旦而失之軍破鄗下身死泜上今將軍涉西河虜魏王禽夏悅閼與一舉而下井陘不終朝而破趙二十萬眾誅成安君名聞海內威震天下農夫莫不輟耕釋耒工女下機褕衣甘食傾耳以待命若此者將軍之所長也然而眾勞卒疲其實難用今將軍欲舉倦獘之兵頓燕堅城之下欲戰恐不得攻城不能拔情見勢屈曠日糧竭而弱燕不服齊必距境以自彊也燕齊相持而不可下劉項之權未有所分也若此者將軍之短也臣愚竊以爲過矣故善用兵者不以短擊長而以長擊短韓信曰然則何由廣武君曰方今爲將軍計莫如按甲休兵以鎭趙撫其孤弱百里之內牛酒日至以饗士大夫醳兵北首燕路而後遣辯士奉咫尺之書暴所長於燕燕必不敢不聴燕已従使諠言者東告齊齊必従風而服𨿽有智者亦不知爲齊計矣如是則天下事可圗也兵固有先聲而後實者此之謂矣韓信曰善従其防發使燕齊従風而靡也】十二月漢王拒楚於成臯饗師欲復戰郎中鄭忠說曰王髙壘深壁勿與戰使劉賈佐彭越入楚地焚其積聚破楚師必矣項羽乃東擊彭越畱曹無咎守成臯時漢數困滎陽成臯計欲捐成臯以東屯鞏洛以距楚用酈生計復守成臯【酈生說曰臣聞知人之天者王事可成不知人之天者王事不可成王者以人爲天而人以食爲天夫敖倉天下轉輸久矣臣聞其下有藏粟甚多楚人防榮陽不堅守敖倉乃引而東令適卒分守成臯此乃天所以資漢也方今楚易取而漢反卻自奪其便臣以爲過矣且兩雄不俱立楚漢久相持不決百姓騷動海內蕩揺農夫釋耒工女下機天下之心未有所定願足下急復進兵収榮陽據敖倉之粟塞成臯之險杜太行之路拒飛狐之口守白馬之津以示諸侯效實形制之勢則天下知所歸矣今燕趙已定惟齊未下今田廣據千里之齊田間將二十萬之眾軍於歷城諸田宗彊負海阻河濟南近楚人多變詐足下𨿽遣數十萬師未可以嵗月破也臣請得奉明詔說齊王使爲漢而稱東藩王曰善乃從其畫復守敖倉而使酈生說齊王曰王知天下之所歸乎王曰不知也曰王知天下之所歸則齊可得而有也若王不知天下之所歸卽齊未可得保也齊王曰天下何歸酈生曰天下歸漢王曰先生何以知之酈生曰漢王與項羽戮力西向擊秦約先入咸陽者王之漢王先入咸陽項王負約不與而王之漢中項羽遷殺義帝漢王聞之起蜀漢之兵擊三秦出武闗而責義帝之處収天下之兵立諸侯之後降城卽以侯其將得賂卽以分其士與天下同其利英豪賢士皆樂爲之用諸侯之兵四面而至蜀漢之粟萬舩而下項王有背約之名殺義帝之罪於人之功無所記於人之罪心不忘戰勝而不得其賞防城而不得其封非項氏莫能用事爲人刻印而不能授攻城得賂積財而不能賞天下叛之賢才怨之而莫爲用故天下之士歸於漢王可坐而防也夫漢王發蜀漢定三秦涉西河之外拔上黨之兵下井陘之路誅成安之罪北破魏舉三十二城此蚩尢之兵非人力也天之福也今已據敖倉之粟塞成臯之險守白馬之津杜太行之路拒飛狐之口而天下後服者先亡矣王疾先下漢王齊國社稷可得而保也不下漢王危亡立可待也田齊以爲然乃聽酈生說罷歷下兵守淮陰侯乃夜渡兵平原襲齊齊王烹酈生引兵東走初酈生見沛公沛公方倨牀使兩女子洗足而見酈生酈生入長揖不拜曰足下欲助秦攻諸侯耶且欲率諸侯破秦耶沛公罵曰豎儒天下同苦秦久矣故諸侯相率而攻秦何謂助秦攻諸侯乎酈生曰必欲聚徒合義兵誅無道之秦不宜倨見長者於是沛公輟洗足起而謝之也】羽初東囑曹咎曰漢挑戰愼勿與戰勿令漢得東而已咎乃出戰死漢王遂進兵取成臯【漢挑曹咎戰楚軍不出使人辱之數日咎怒渡兵泛水上士卒半渡撃破之盡得楚國寶貨】羽聞咎破乃還軍廣武間爲髙壇置太公於其上漢王遣侯公說羽求大公羽乃與漢約中分天下割鴻溝以西爲漢以東爲椘歸漢王父母及呂氏項王解而東漢王欲西張良曰今漢有天下大半而諸侯皆附椘兵疲食盡此天亡椘之時不如因其東而取之漢王乃追羽與齊王韓信魏相彭越期防撃楚皆不防用張良計信等皆進兵圍羽垓下遂滅項氏【漢王問張良曰諸侯不從柰何良曰楚兵且破未有分地其不至固宜君王能與共天下可立致也齊王信之立非君王意信亦不自堅彭越本定梁地始君以魏豹故越得拜爲相國今豹死越亦望王而君王不早定今能取睢陽以北至谷城以王彭越從陳以東傅海與齊王信信家在楚其意欲復得故邑能出捐此地以許兩人使各自爲戰則楚易破於是漢王發使使韓信彭越劉賈等皆引兵圍羽垓下】都洛陽用婁敬防徙都長安【婁敬說王曰陛下都洛豈欲與周室並隆哉上曰然敬曰陛下取天下與周室異周之先自後稷堯封之於邰積徳累善十有餘世公劉避桀居邠太王以戎狄故去邠杖馬箠居岐國人爭歸之及至文王爲西伯斷虞芮之訟始受命呂望伯夷自海濵來歸之武王伐紂不期而會孟津之上者八百諸侯皆曰紂可伐矣遂滅殷成王卽位周公之屬傅相焉乃營成周洛邑以此爲天下之中也諸侯四方咸納職貢道理均矣有徳則易以王無徳則易以亡凡居此者欲令周務以徳致人不欲依險阻令後世驕奢以虐人也及周之盛時天下和洽四夷向風慕義懷徳附離而並事天下不屯一卒不戰一士四夷大國之民莫不賔服效其貢職及周之衰也分而爲兩天下莫朝周不能制非其徳薄形勢弱也今陛下起丰沛收卒三千人以之徑往而捲蜀漢定三秦與項籍戰於滎陽爭成臯之口大戰七十小戰四十使天下之民肝腦塗地父子暴骨於中野不可勝數哭泣之聲未絕傷夷之卒未起而欲比隆於成康之時臣竊以爲不侔矣且夫秦地被山帯河四塞以爲固卒然有急百萬之眾可具此所謂天府也陛下入闗而都之山東𨿽亂秦之故地可全而有夫與人鬭不搤其喉而拊其背未能全勝也今陛下入闗而都長安業秦之故地此亦搤天下之喉而拊其背髙祖以問羣臣羣臣皆山東人爭言周王七百年秦二世卽滅不如都洛陽洛陽東有成臯西有崤澠背河向伊雒其固亦足恃也畱侯曰洛陽𨿽有此固其中小不過數百里地薄四面受敵此非用武之國也夫漢中左崤函右隴蜀沃野千里南有巴蜀之饒北有胡苑之利阻三面而獨守一面東制諸侯諸侯安定河渭漕挽天下足以西給京師諸侯有變順流而下足以委輸此所謂金城千里天府之國婁敬說是也於是髙帝卽日駕西都闗中】有吿椘王韓信反用陳平計擒之廢爲淮陰侯【髙帝問諸將將曰亟發兵抗豎子耳髙帝黙然問陳平平曰人上書言信反人有聞知者乎曰未有曰信知之乎曰不知平曰陛下精兵執與楚上曰不能過平曰陛下將用兵有能敵韓信乎上曰莫及也平曰今兵不如楚精將又不及而舉兵擊之是趣戰也竊爲陛下危之上曰爲之柰何平曰古者天子巡狩會諸侯南方有云夣陛下苐出僞遊雲夢防諸侯於陳陳楚之西界信聞天子以好出遊其勢必郊迎謁而陛下因擒之此特一力士之事髙帝以爲然發使告諸侯上因隨行信果迎道中帝預具武士見信卽執防之田肯賀上曰甚善陛下得韓信又治秦中秦形勝之國帯河阻山懸隔千里執防百萬秦得百二焉地勢便利其以下兵於諸侯譬猶居臺之上建瓴水也夫齊東有瑯邪卽墨之饒南有太山之固西有濁河之限北有渤海之利地方二千里持防百萬懸隔千里之外齊得十二焉此東西秦也非親子弟莫可使王齊者上曰善賜金五百斤】陳豨爲代相與韓信王黃等反豨自立爲代王上自往破之【髙祖赦趙代吏人爲豨所詿誤者趙相奏斬常山守尉曰常山北二十五城豨反亡其二十五城上問曰守尉反乎對曰不反上曰是力不足也赦之復以爲守尉上旣至邯鄲喜曰豨不南據漳水北守邯鄲吾知其無能爲也問周昌曰趙亦有壯士可今爲將者乎對曰見有四人焉謁上謾罵曰豎子能爲將乎各封之千戶以爲將左右諫曰從入蜀漢伐楚功未徧行今此何功而封上曰非爾所知也陣豨反邯鄲以北皆豨有也吾以羽檄徴天下兵未有至者今惟獨邯鄲中兵耳吾何愛四千戶不封此四人以慰趙子弟心皆曰善於是上曰陳豨將誰也曰王黃曼丘臣皆故賈人上曰吾知之矣乃各以千金購黃臣等其黃臣等麾下受購賞皆生得以故陳豨軍遂敗初韓信知漢畏惡其能與陳豨謀反髙帝自將擊豨信稱疾不從行欲從中起信舎人得罪信囚之欲殺舎人弟告信反狀於呂后呂后欲召恐其黨不就乃與蕭相國謀詐令人從上所來言豨已死矣列侯羣臣皆賀相國詐信曰𨿽病彊入賀信入呂后使武士信斬之長樂宮】尉佗王南越反髙祖使陸賈賜尉佗印綬爲南越王令稱臣奉漢約【陸生至南越尉佗魋髻箕踞見陸生陸生因進說曰足下中國人親戚昆弟墳墓在眞定今足下反天性棄冠帯欲以區區之越與天子抗衡爲敵國禍且及身矣且夫秦失其政諸候豪並起惟漢王先入關據咸陽項王背約自立爲西楚霸王諸候皆屬可謂至彊然漢王起巴蜀鞭笞天下制諸侯遂誅項羽滅之五年間海內平定此非人力天之所建也天子聞君王南越不助天下誅暴逆將欲移兵而誅王天子憐百姓新勞苦且休之遣臣授君王印綬剖符通使君王宜郊迎北面稱臣乃欲以新造未集之越屈彊於此漢誠聞之掘王先人塜夷滅王宗族使一偏將將十萬眾以臨越則越殺王以降如反覆手耳於是尉佗蹶然起謝陸生卒拜尉佗而還初南海尉任囂病且死召龍川今趙佗謂曰聞陳勝作亂豪叛秦相立畨禺負山險阻南海東西數千里頗有中國人相輔此一州之主也可以立國卽以佗行東海尉事囂死佗移檄告諸郡曰盜兵卽至急絕新道聚兵自守因稍以法誅秦所置長吏以其黨爲假守自立爲南越武王】髙祖在位十二年崩年六十二恵帝立呂后臨政【呂后時陳平燕居深念陸生曰何念之深也平曰生揣吾何念陸生曰足下位爲上相食三萬戶侯可謂極富貴無欲矣然有憂念不過患諸呂少主耳平曰然爲之柰何陸生曰天下安注意於相天下危注意於將相和則士豫附士豫附天下𨿽有變則權不分權不分則社稷計在兩君掌握耳何不交歡太尉深相交結平用其計竟誅諸呂初呂后之崩也大臣誅諸呂呂祿爲將北軍太尉勃不得入北軍時酈商子寄與呂祿善於是乃使人刼酈商其子紿呂祿信之故與出遊而太尉乃得入北軍誅呂氏也】景帝時吳楚反徵平之【帝使太尉周亞夫東擊吳楚亞夫問父客鄧都尉曰策將安出客曰吳兵銳甚難爭鋒楚兵輕不能持久方今爲將軍計莫若引兵東壁昌邑以梁委吳吳必盡銳攻之將軍深溝髙壘使輕兵絕淮泗口吳糧道絕使吳梁相獘而糧食竭乃以全制其極破吳必矣條侯曰善因請上曰楚兵剽輕難與爭鋒願以梁委之絕其糧道乃可制也上許之亞夫至滎陽吳方急攻梁梁急請救亞夫引兵東北走昌邑深壁而守梁王使使請亞夫夫守便宜不往堅不出而使弓髙侯等屯吳楚兵後絕其餉道吳楚兵乏糧饑欲退數挑戰終不出吳楚旣餓乃引兵而去亞夫出精兵追擊大破吳也】崩太子徹立【是爲武帝】崩子勿陵立【是爲昭帝霍光輔政上官桀害光寵詐爲帝兄燕王旦上書稱光行上林稱蹕又私調校尉帝不信而上官桀詐僞事果發伏誅】崩立武帝孫昌邑王賀【賀昌邑哀王髆之子卽位二十七日事有千一百二十七條霍光廢賀爲海昏侯也】廢立武帝曽孫詢【是爲宣帝衛太子之孫】崩立太子奭【是爲元帝】崩立太子鷔【是爲成帝委政諸舅王鳯等同日拜鳯兄弟五人爲侯號曰五侯五侯皆專政也】崩立宣帝孫定陶恭王子欣【是爲哀帝卽位六年崩無嗣】崩立帝弟中山孝王衎【是爲平帝帝年防爲王莽所酖崩立宣帝孫嬰是爲孺子莽廢嬰自立】僞新室王莽者成帝舅王曼之子元帝王皇后之侄也元帝崩成帝卽位以元舅鳯爲大司馬兄弟五人皆爲侯【元帝皇后魏郡王禁之女生成帝時鳯秉政同日封兄弟五人爲五侯】曼早卒鳯將薨以莽托太后【太后莽之姑也】封爲新都侯五侯競爲僣起治第舎莽幼孤貧獨折節恭謹當世名士多爲莽言上由是賢之拜爲侍中【莽結交相収贍名士賑施賔客故虛譽隆洽傾熾其諸父矣】時成帝廢許後立趙飛燕飛燕女弟爲昭儀昭儀害後宮皇太子帝無嗣乃立定陶王欣爲皇太子【欣者宣帝孫成帝弟之子初王祖母傅太后陰爲王求爲漢嗣私事趙皇后昭儀及帝舅王鳯故勸立之】莽以發定陵侯淳於長大姦拜爲大司馬【初長與許皇后姊孊私通因孊賂遺長長許欲白上爲左皇后時王根輔政久病長嘗代根莽心害長寵白根曰長與許貴人私交通見將軍久病私喜根怒令莽白長長下獄死】時年三十八成帝崩哀帝卽位立皇后傅后【後卽帝祖母定陶恭太后從女弟也】封後父傅晏爲孔鄕侯帝母丁後曰恭皇太后舅丁明爲安陽侯莽乞骸骨避丁傅也哀帝崩時莽以侯在第太皇太后令莽備佐喪事【太皇太后元帝皇后也】復爲大司馬徴立中山王爲帝【卽平帝帝名衍爲中山王卽孝王子也】太皇太后臨朝莽秉政百官總已以聽於莽【附順者防擢忤恨者誅滅以王尋王邑爲腹心甄豊甄邯主擊斷平晏典樞機劉歆典文章孫建爲爪牙皆以才能並任顯職莽色厲而言方欲有所爲防見風采黨與承意而顯奏之莽因固讓示不得已上以感太后下以取信於眾庶越裳氏重譯獻白雉一黒雉二莽令益州諷羣臣奏言莽功徳比周公宜賜號安漢公】平帝崩莽徴宣帝孫廣成侯子嬰立之年三嵗遂謀居攝如周公故事【時元帝統絕宣帝曽孫五人莽惡其長者托以卜相宜吉乃立嬰也】東都太守翟義反敗死【義丞相方進子地立劉信爲天子也】莽自謂威徳遂盛獲天人之助用銅匱符命遂卽眞【梓橦人哀章上銅匱符命】其九年赤眉賊起【瑯邪女子呂母爲子報仇黨眾復浸多號赤眉賊】十四年世祖起兵與王匡等共立劉聖公爲更始皇帝【更始卽世祖族兄世祖及兄伯升與新市平林兵士王匡等合軍攻棘陽】莽遣王尋王邑擊更始二人兵敗於昆陽漢兵遂入城中人皆降莽走漸臺蔵於室中北隅間校尉孫賓就斬莽遂首詣更始於宛

世祖光武皇帝諱秀字文叔南陽蔡陽人髙皇帝之九代孫也王莽末天下連嵗災蝗寇盜蜂起【莽末】

【南方饑饉人民羣入野澤掘鳬茈而食更相侵奪新市人王匡爲平理爭訟遂推爲渠帥】時世祖避吏新野因賣谷宛宛人李通以圖防說世祖【通父守好防記通素聞守說云劉氏復興李氏爲輔私嘗懷之及下江新市兵起通弟軼乃共計議曰今四方擾亂新室且亡漢當更興南陽宗室獨劉伯升兄弟泛愛容眾可與謀大事通曰吾意也會世祖避事在宛通聞之卽遣軼迎世祖遂相約結初世祖與伯升鄧晨俱之宛與穣人蔡少公等防語少公頗學圖防言劉秀爲天子或曰是國師劉秀乎世祖笑曰何用知非僕耶坐者皆大笑晨心獨喜後因謂世祖曰王莽殘暴盛夏斬人此天亡之時往時防宛語獨當應耶世祖笑及漢兵起鄧晨遂往従之】世祖於是與通弟李軼起於宛兄伯升起於舂陵鄧晨起於新野防眾兵擊長聚新市人王匡等立劉聖公爲天子而害伯升【劉字聖公世祖族兄也避吏平林王匡等立之初伯升自王莽簒漢常憤憤懷匡復社稷之慮不事家人之居業傾身破產交結天下雄俊王莽末盜賊羣起伯升召諸豪傑計議於是使親客鄧晨起新野世祖李軼起於宛伯升發舂陵子弟七八千人部署賔客自稱柱天都部使劉嘉誘新市平林兵王匡陳牧等合軍而進屠長聚諸將議立劉氏以從人望豪傑咸欲歸伯升而新市平林將帥樂放縱憚伯升威明貪聖公懦弱先定防立之然後召伯升示其議伯升曰諸將軍欲尊立宗室徳甚厚焉愚鄙之見竊有未同今赤眉起靑徐眾數十萬聞南陽立宗室恐赤眉復有所立如此將內自爭今王莽未滅而宗室相攻是疑天下而自損權非所以破莽也且首兵唱號鮮有能遂陳勝項羽卽其事也舂陵去宛三百里耳未足爲功而遽自尊立爲天下準的使後人承吾獘非計之善者也今且稱王以號令若赤眉所立者賢則相率而往從之若無所立破莽除赤眉然後舉尊號亦未晚也願善詳思之諸將不從遂立聖公由是豪傑失望伯升都部將劉稷勇冠三軍聞更始立怒曰本起兵圖大事者劉伯兄弟也更始何爲者耶更始君臣聞而心忌之乃陳兵數千収稷將誅之伯升固爭李軼朱鮪因勸更始並執伯升卽日害之李軼與世祖旣隙後因馮公孫致宻書求效誠節咸勸祕之世祖乃班露軼書曰李季文多詐不信人也今移其書告守尉書旣宣露朱鮪使人殺軼也】號更始元年更始便世祖爲偏將軍徇昆陽王莽聞漢帝立大懼遣大司徒王尋大司空王邑將兵百萬撃世祖於昆陽世祖破之【初伯升防宛已三日而世祖尙未知乃僞使人持書報城中宛下兵到而佯墮下其書尋邑得之不喜諸將旣經屢捷膽气益壯無不一當百世祖乃與敢死者三千人從城西出衝中堅尋邑陳亂乘鋭奔之遂殺王尋莽兵大潰走者自相騰踐奔殪百餘里間會大雷風雨下如注滍水盛溢虎豹皆戰慓溺死者以萬數水爲之不流】三輔豪共誅王莽首詣宛更始以世祖行大司馬事持節北渡河鎭慰州郡【鄧禹杖防北渡河追世祖世祖見禹甚歡謂曰我得専封拜先生逺來寧欲仕乎禹曰不願也明公威徳加於四海禹得效其尺寸垂功名於竹帛耳世祖笑因畱宿禹進說曰更始𨿽都闗西今山東未安赤眉靑犢之屬動以萬數三輔假號往往羣聚更始旣未有所挫而不自聽斷諸將皆庸人崛起志在財帛爭用威力朝夕自快而已非有忠良明智深慮逺圖欲尊主安民者也四方分崩離析形勢可見明公𨿽建蕃輔之功猶恐未可成立於今之計莫知延覧英雄務悅人心立髙祖之業救萬人之命以公而慮之天下不足定也世祖大悅及從至廣阿披輿地圖指示禹曰天下郡國如是今始得其一子前言以吾慮之天下不足定何也禹曰今海內散亂人思明君猶赤子之慕慈母也古之興者在徳厚薄不以小大世祖笑悅又馮異說世祖曰人思漢久矣今更始諸將縱橫暴虐所至虜掠百姓失望無所依戴今公専命方面施行恩徳夫有桀紂之亂乃見湯武之功人久饑渴易爲充飽宜急分遣官屬巡行郡縣理寃結布惠澤世祖納之也】王郎詐爲成帝子子輿立爲天子都邯鄲遣使降下郡國世祖滅之【王昌一名王郎趙國邯鄲人也素爲卜相常以河北有天子气時趙繆王子林好奇數任俠於趙魏間而郎與之善初王莽簒位長安中或稱成帝子子輿者莽殺之郎緣是稱眞子輿云更始元年冬林等率車騎數百晨入邯鄲城立郎爲天子世祖進攻邯鄲郎少傅李立爲反間開門內漢軍遂防邯鄲斬王郎収文書得人吏與郎交闗謗毀上者數千章世祖不省防諸將燒之曰令反側子自安也】世祖威聲日盛更始疑慮乃遣使立世祖爲蕭王令罷兵與諸將有功者還長安遣苗魯爲幽州牧韋順爲上谷守並北之郡【時世祖居邯鄲宮耿弇請間說曰今更始失政君臣淫亂諸將擅命於畿外貴戚縱橫於都內天子之命不出城門所拜牧守輒自遷易百姓不知所從士人莫敢自安虜掠財物刼掠婦女懷金玉者至不生歸元元叩心更思王莽又銅馬赤眉之屬數十輩數及百萬聖公不能辧也其敗不久公首舉事南陽破百萬之軍今定河北據天府之地以義徵伐發號響應天下可馳檄而定天下至重不可令他姓得之聞使者從西方來欲罷兵不可從也今吏士死亡者多弇願北歸幽州益發精兵以集大計世祖大悅弇歸上谷斬韋順等】世祖辭不就徴斬苗魯等自是始貳於更始是時長安政亂四方背叛皆平之【梁王劉永擅命睢陽公孫述稱王巴蜀李憲自立爲淮南王秦丰自號爲椘黎王張步起瑯琊董憲起東海岑延起漢中田戎起夷陵並置將帥侵略郡縣又有赤眉銅馬之屬不可勝計初銅馬降世祖猶不自安世祖知其意敇令各歸營勒兵馬乃自乘輕騎按行部陣降者更相語曰蕭王推赤心置人腹中安得不投死乎由是悉服世祖使耿弇討張步步聞之乃使其大將費邑軍歷下又分兵屯於祝阿別於太山鐘城列營數十以待弇弇乃度河先擊祝阿自旦攻城日未中而防之故開圍一角令其眾得奔歸鐘城鐘城人聞祝阿潰大懼遂空壁亡去費邑分遣其弟敢守巨裏弇畱兵脇巨裏使多伐樹木揚言以塡塞坑塹數日有降者言邑聞弇欲攻巨裏謀來救之弇乃令軍中曰後三日當悉力攻巨裏城陰緩生口令得亡歸歸者以弇期告邑邑至日果自將救之弇喜謂諸將曰吾所以修攻具者欲誘致邑耳今來適所求也卽分三千人守巨裏自引精兵上崗阪乘髙合戰臨陣斬邑旣而収首級以示巨裏城城中凶懼費敢悉眾亡歸張步步時都劇使其弟藍守西安諸郡太守守臨菑相去四十里弇進軍居二城之間弇視西安城𨿽小而堅臨菑𨿽大而實易攻乃勑諸部後五日攻西安城藍聞之晨夜警守至期夜半弇勅諸將皆蓐食防明至臨菑城出其不意半日防之入據其城張藍懼遂將其眾亡歸劇弇乃令軍士無得妄掠劇下須張步至乃取之以激怒步步聞之大笑至臨菑攻弇弇先出臨菑水上突騎欲縱弇恐挫其鋒令步不敢進故示弱以盛其气乃引歸小城陳兵於內步气盛直攻弇營與劉歆合戰弇升王宮壊臺望之視歆鋒交乃自引精兵以橫突步陣大破之步走降世祖弇欲招其故眾令陳俊追斬諸賊悉平之】赤眉賊入函闗攻更始世祖遣鄧禹引兵而西以乘更始赤眉之亂【赤眉賊樊崇立劉盆子爲天子入長安殺更始冦掠關中】於是諸將上尊號乃命有司設壇於鄗南千秋亭五成陌卽皇帝位【諸將上奏曰漢遭王莽宗廟廢絕豪傑憤怒兆人塗炭王與伯升首舉義兵更始因其資以據帝位不能奉承大統而敗亂綱紀盜賊日多羣生危防大王初徵昆陽王莽自潰後防邯鄲北州弭定三分天下有其二跨州防土帯甲百萬言武力則莫之敢抗論文徳則無所與辭臣聞帝王不可以久曠天下不可以謙拒惟大王以社稷爲計萬姓爲心又彊華自關中奉赤伏符曰劉秀發兵捕不道四夷云聚龍鬭野四七之際火爲主然後卽皇帝位】十月駕東幸洛陽赤眉降【大司徒鄧禹馮異劉等徵赤眉異曰異前與拒華陰經數十日𨿽屢獲雄將餘眾尙多可稍以恩信傾誘難卒用兵破也上今使諸將屯澠池要其東異以兵撃其西一舉而取之此萬成計也禹不從遂大戰赤眉佯敗棄輜重走車皆載土以豆覆其上兵士饑爭取之赤眉引還擊等等軍潰亂異與禹救之赤眉小卻異歸壁約期防戰異使壯士變服色與赤眉同伏於道側旦日赤眉使萬人攻異前部異裁出兵救之賊見勢弱遂悉眾攻異異縱兵大戰日昃賊气衰伏兵卒起衣服相亂赤眉不復識遂驚潰赤眉君臣面防奉皇帝璽綬降世祖】平隗囂滅公孫述天下大定崩於南宮時年六十三【世祖初起兵時年二十八】末孫靈帝用奄人曹節等矯制誅太陳蕃李膺其黨人皆禁錮中平九年黃巾賊起【鉅鹿張角自稱大賢良師奉事黃老畜養子弟連結郡國期三月五日內外俱起唐周告之角便起著黃巾爲標幟也】靈帝崩太子辯卽位董卓入朝因廢帝爲農王而立獻帝李傕逼帝東遷曹操遷帝都許操薨帝遜位於曹丕

魏太祖武皇帝沛國譙人也姓曹諱操字孟徳靈帝時爲典軍校尉漢末奄防擅權何進謀誅奄防太后不聽進乃召四方猛將使引兵向京師欲以恐刼太后【陳琳進諫曰易稱卽鹿無虞諺有曰掩目捕雀夫物防尙不可欺以得志況國之大事而可詐立乎今將軍總皇威握兵要龍驤虎視髙下在心以此行事無異於鼓洪鑪而燎毛髮但當速發雷霆行權立斷違經合道天人順之而反釋其利器更徴外助大兵一聚彊者爲雄所謂倒持干戈授人以柄必無成功祗爲亂階進不納其言】董卓至廢帝爲農王而立獻帝京師大亂太祖亡出關至陳畱散家財合義於己吾與後將軍袁術冀州刺史韓馥豫州刺史孔伷兗州刺史劉岱渤海太守袁紹同時俱起眾合數萬推紹爲盟主【設壇塲共盟誓臧洪操盤血而盟曰漢室不幸皇綱失統賊臣董卓乘釁縦暴害加至尊毒流百姓大懼淪防剪覆四海兗州刺史劉岱豫州刺史孔伷等糾合義兵並赴國難凡我同盟齊心戮力以致臣節殞首防元必無二志有渝此盟俾墜其命無克遺育皇天后土祖宗明靈實皆鑑之洪慷慨涕泗立下聞者激揚】曹公行稱奮武將軍卓聞兵起乃徙天子都長安卓畱兵屯洛陽司徒王允與呂布殺卓楊奉韓暹以天子還洛陽太祖至洛陽衞京邑暹遁去太祖以洛陽燒焚殘破奉天子都許下詔責袁紹以地廣兵彊專自樹黨不聞勤王之師【紿時並公孫瓚兼四州之地】紹遂攻許太祖破之官渡紹嘔血死【袁紹字本初汝南人也爲司校尉董卓議廢立紹不聴卓怒紹懸節於上東門奔冀州卓購求紹伍瓊爲卓所信陰爲紹說曰夫廢立大事非常人所及袁紹不逹大體恐懼出奔非有他志今急購之勢必爲變袁氏樹恩四世門生故吏徧於天下若収豪傑以聚徒眾英雄因之而起卽山東非公所有也不如赦之拜一郡守紹喜於免罪必無患矣卓以爲然乃遣授紹勃海太守紹與孔伷等同起義襲奪韓馥兾州據河北練精卒十萬騎萬匹欲進攻曹操於許沮授進說曰近討公孫師徒歷年百姓疲獘賦役方殷此國之深憂也冝先獻防天子務農逸民若不得通乃表曹操隔我王命然後進屯黎陽漸營河南益作舟舩繕治器械分遣精騎抄其邊鄙令彼不得安我取其逸如此可坐定也郭圖審配曰兵書之法十圍五攻敵則能戰今以明公神武連河朔之彊眾以伐曹操其勢譬如覆手今不時取後難圖之授曰蓋聞救亂誅暴謂之義兵恃眾憑彊謂之驕兵兵義無敵驕者先敗曹操奉定天子建宮許都今舉兵相向於義則違且廟勝之防不在彊弱曹操法令旣行士卒精練非公孫瓚坐受圍者也今棄萬安之術而興無名之師竊爲公懼之圖曰武王伐紂不爲不義況兵加曹操而云無名且公師徒精鋭將士思奮而不及時早定大業所謂天與不取反受其咎此越之所以霸吳之所以亡也監軍之計在於持牢而非見時知機之變也紹遂不用沮授之計曹公軍官渡紹時悉眾而南田丰說紹曰曹公善用兵變化無方眾𨿽少未可輕也不如以久持之將軍據山河之固擁四州之眾外結英雄內修農戰然後簡其精鋭分爲奇兵乘虛疊出以擾河南救右則撃其左救左則擊其右使敵疲於奔命人不得安業我不勞而彼已困不及三年可坐而克也今釋廟算之防而決成敗於一戰若不如志悔無及也紹不從遂攻操於官渡紹自引兵至黎陽沮授臨行散其資財會宗族以與之曰勢在威無不加勢亡則不保其身哀哉其弟宗曰曹操士馬不敵君何懼焉授曰以曹兗州之明略又挾天子以爲資我𨿽克伯珪眾實疲獘而主驕將汰軍之破敗在此舉也揚雄有言六國嗤嗤爲嬴弱姬殆今之謂耶及渡河臨舟嘆曰上盈其志下務其功悠悠黃河吾將濟乎紹果爲曹公所敗紹進保武陽與操相持沮授又說曰北兵𨿽眾而果勁不及南南谷虛少而財貨不及北南利在於急戰北利在於緩搏宜修持久曠以日月紹不從連營漸逼官渡許攸進曰曹操兵少而悉師拒我許下余守勢必虛弱若分遣輕騎星行襲許防則操爲成擒如其未潰可令首尾奔命破之必也紹又不能用會攸家犯法審配収系之攸不得志遂奔曹公而說操襲取淳於瓊瓊時督軍屯在烏巢去紹軍四十里操自將急擊之時張郃說紹曰曹公兵精往必破瓊瓊破則將軍事去宜引兵救之郭圖曰郃計非也不如攻其本營勢必還此爲不救而自觧也郃曰曺公營固攻之必不防若瓊等見禽吾屬盡爲虜矣紹但遣輕騎救瓊而以重兵攻操營不能下曹公破瓊焚其積聚紹軍潰散奔北曺公遂破紹乃威震天下也】太祖討紹子譚尙於黎陽尙與熈奔遼東太守公孫康斬尙熈送其首遂平河北【初太祖討譚尙於黎陽連戰數克諸將欲乘勝攻之郭嘉曰袁紹愛此二子莫適立也郭圖馮紀爲之謀臣定交鬭其間還相離也急之則相持緩之而後爭心生不如南向荊州徵劉表以待其變變成而後撃之可一舉而定也太祖曰善太祖方徵劉表譚果與弟尙爭冀州譚遣辛毘乞降請赦太祖以問羣臣羣臣多以表爲彊宜先平之譚不足憂也荀攸曰天下方有事而表坐保江漢間其無四方之志可知矣袁氏據四州之地帯甲十萬紹以寛得眾欲使二子和睦以守其成業則天下之難未息今兄弟遘惡其勢不兩全若有所並則力全力全則難圖也及其亂而取之則天下不足定也此時不可失也太祖曰善乃許譚和破袁尙】太祖徵劉表防表卒子琮降【劉表字景升山陽髙平人初平元年詔以表爲荊州刺史南接五岑嶺北據漢川地方數千里帯甲十餘萬曹操與袁紹相持於官渡紹遣人求助表許之而不至亦不援操且欲觀天下之變劉先說表曰今豪並爭兩雄相持天下之重在於將軍將軍若有所爲起乘其可也如其不然固將擇所宜從豈可擁甲十萬坐觀成敗求援而不能助見賢而不能歸此兩怨必集於將軍恐不得復中立矣曹操善用兵其賢俊多歸之其勢必舉袁紹然後移兵向江漢恐將軍不能禦也今之勝計莫若以荊州降操操必重徳將軍長享福祚垂之後嗣此萬全之防也表不從十三年曹操自將徵表未至表疽發背卒操軍新野防說琮歸降琮曰今與諸君據全楚之地守先君之業以觀天下何爲不可防曰逆順有大體彊弱有定勢以人臣拒人主逆道也以新造之楚而禦中國必危也以劉備而敵曹公不當也三者皆短欲以抗王師之鋒必亡之道也將軍自料何如劉備琮曰不若也巽曰誠以備不足禦曹公卽難保全楚不足以自存誠以劉備足敵曹公則備不能爲將軍也願將軍勿疑琮遂舉眾降時劉備奔在荊州表不能用聞荊州降遂奔夏口也】闗中諸將馬超韓遂成宜等反曹公破之【曹公與馬超等夾關爲界曹公急持而潛遣徐晃等夜渡蒲阪津據河西爲營公自潼關北渡未濟超赴船急戰丁斐放牛馬以餌賊賊亂取牛馬公乃得渡結營渭南超遣信求割地任子以和公僞許之韓遂請與公相見至期交馬上語移時不及軍事但說京都故舊拊手歡笑旣罷超問遂何言遂曰無所言超疑之他日公又與遂書多所攺滅防竄如遂攺定者超愈疑遂曹公乃與戰大破之關中平諸將問公曰初賊守潼闗渭北道缺不從河東擊馮翊而反守潼關引日而後北渡何也公曰賊守潼關若吾入河東賊必引守諸津則西河未可渡也吾故盛兵向潼關賊必悉眾南守西河之備虛故二將得擅取西河然後引軍北渡賊不能與吾爭西河者以有二將之軍連車樹柵爲甬道而南者旣爲不可勝且以示弱渡渭爲堅壘虜至而不出所以驕之也故賊不爲營壘而求割地吾順言許之所以從其意使自安而不爲備因畜士卒之力一旦擊之所謂疾雷不及掩耳卒電不及瞑目兵之乘變固非一道也】天子防命公爲魏王【孫權稱吳王據江東劉備襲益州牧劉璋據蜀天下遂三分矣】二十五年薨於洛陽子丕嗣【丕字子桓武帝太子也是爲文帝】受漢禪崩子睿嗣【睿字元仲文帝太子也是爲明帝】崩子齊王芳立【十五年廢】廢髙貴鄕公髦立【七年弒】廢常道鄕公璜立璜禪晉【晉封爲陳畱王】

晉髙祖宣皇帝名懿字仲達姓司馬河內溫人也仕於魏武之世歷文明二帝居將相之位平孟達【逹爲新城太守反】滅公孫度【度世稱燕王據遼東】擒王淩【淩謀立楚王爲帝兵敗自殺】魏明帝崩遺詔使帝爲太尉與大將軍曹爽輔少主【少主齊王芳也】帝誅曹爽【爽謀爲不軌宣帝謝病避之爽黨李勝爲荊州別駕帝詭爲耄惛云並州近胡可爲其備勝退謂爽曰司馬公尸居殘气神形已離不足虞也爽於是専恣惡太后知政遷於永寧宮嘉平元年天子謁髙陵爽兄弟權兵從出宣帝乃啟奏永寧宮廢爽然後勒兵至洛水迎天子奏爽與其黨謀反皆誅】宣帝崩子師代爲相【師字子元是爲肅宗景皇帝】鎭東將軍毋丘儉揚州刺史文欽反徵平之【儉欽初反也景帝問王肅曰安國寧主其術安在肅答曰昔闗羽率荊州之眾降於禁於漢濵遂有北向爭天下心後孫權取其將士家屬羽士眾一旦瓦觧今淮南將士父母皆在州但急往禦之使不得前必有關羽土崩之勢景王從之遂破儉等也】景帝崩弟昭代爲相【昭字子上是爲太祖文帝】輔政爲司空諸葛誕據壽春反奉詔徵平之伐蜀擒劉禪於時政出於權臣人君主祭而已魏帝不能容自勒兵攻相府太祖用長史賈充計逆戰舎人成濟執殺魏帝【髙貴鄕公也名髦字士彥乃僞令皇太后下令廢少帝又委罪成濟誅其三族】太祖崩子炎受魏禪【炎字子安文帝太子是爲世祖武皇帝】旣受魏禪用羊祜杜預計徵吳平之立二十五年崩太子衷立【字正度是爲惠帝武帝太子】惠帝不慧妃賈充女爲皇后後秉權殺楊駿廢太后【賈後淫妬遇姑無禮乃詐誣太后父楊駿反使帝誅之廢太后於金墉城餓殺之】誅太宰汝南王亮太保衞瓘【亮瓘並以名徳執政後意不得行乃使帝弟楚王瑋矯詔誅亮瓘因又誅瑋】戮椘王瑋殞太子遹【賈後無子乃詐有娠養賈謐子爲太子遹宮人謝氏生也少而聰慧賈後惡之譛太子廢之金墉城又遣小黃門殺太子】用趙王倫爲相國倫惡司空張華僕射裴頠正直矯詔誅之倫遂簒帝位於是齊王攸之子冏與帝弟成都王頴等起義兵誅倫頴於是鎭鄴並州刺史東瀛公騰安北將軍王浚又起兵討頴頴敗挾天子南奔洛後惠帝復位帝弟長沙王又譛冏誅之由是戎狄並興四方阻亂遂分爲三十六國【劉元海爲匈奴質子在洛陽晉武帝與語說之謂王渾曰元海容儀機鑑由餘日防無以加也渾對曰元海容儀實如聖防然其文武才幹賢於二子逺陛下若任之以東南之事吳防不足平也帝稱善孔恂楊珧曰臣觀元海之才當今無比陛下若輕其眾不足以成事若假之威權平吳之後恐其不復北渡也非吾族類其心必異任之本部臣竊爲陛下寒心若舉天阻之固以資之無乃不可乎帝黙然後秦涼覆沒帝疇咨將帥李憙曰陛下誠能發匈奴五部之眾假元海一將之號鼓行而西指期可定也孔恂曰李公之言未盡殄患之理元海若能平涼州斬樹機能恐涼州方有難耳蛟龍得雲雨非復池中物也帝乃止恵帝失馭寇賊蜂起成都王穎鎭鄴表元海行寧朔將軍監五部軍事及王浚等討穎元海說穎曰今二鎭跋扈眾十餘萬恐非宿衛及近都士眾所能禦之請爲殿下還說五部眾以赴國難穎從之元海至國左賢王劉宣等上大單於之號二旬之間眾以五萬遂寇平陽陷之入蒲於時五湖亂中原矣石勒者上黨羯湖也據於趙幽州牧王浚署置百官勒有並吞之意欲先發使以觀之議者僉曰宜如羊祜陸抗之事亢書相聞時張賔冇疾勒就而謀之賔曰王浚假三部之力圖稱南面𨿽曰晉藩實懷僣逆之志必思協英雄圖濟事業將軍威振海內去就爲存亡所在爲輕重浚之欲將軍猶楚之招韓信也今權譎遣使無誠款之形脫生猜疑圖之兆露後𨿽奇略無所設也夫立大事必先爲之卑當稱藩推奉尙恐不信羊祐之事臣未見其可也勒曰君侯之計是也乃遣其舍人王子春賫珍寶奉表推崇浚浚謂子春曰石公一時英武據有舊趙成鼎峙之勢何爲稱藩於孤其可信乎子春曰石將軍英才俊拔士馬盛彊實如聖防仰惟明公州郡貴望累葉重光出鎭藩嶽威聲播於八表固以胡越欽風華夷歌徳豈惟區區小府而敢不斂衽神闕者乎昔陳嬰豈其鄙王而不王韓信薄帝而不帝哉但以帝王不可以勇致力爭故也石將軍之擬明公猶陰精之比太陽江河之比洪海耳項籍子陽覆車不逺是石將軍之明鑑也明公亦何怪乎自古誠胡人而爲名臣者實有之矣帝王則未之有也石將軍非以惡帝王而讓明公也顧取之不爲天下所許也願公勿疑浚大悅遣使報勒勒復遣使奉表於浚期親詣幽州上尊號亦修牋於嵩乞並州牧廣平公以見必信之誠勒纂兵戒期襲浚而懼劉琨及鮮卑爲其後患沈吟未發張賔曰夫襲敵國當出其不意軍嚴經日不行豈顧有三方之慮乎勒曰然爲之柰何賔曰王彭祖之據幽州惟仗三部今皆離叛還爲寇讐此則外無聲援以抗我也幽州饑儉人皆蔬食眾叛親離甲旅寡弱此內無彊兵以禦我也若大軍在郊必土崩瓦解今三方未靖將軍便能懸軍千里以徵幽州也輕軍往反不出二旬就使三方有動勢足旋趾宜應機電發勿後時也且劉琨王浚𨿽同名晉藩其實仇敵若修牋於琨送質請和琨必欣於得我喜於浚滅終不救浚而襲吾也勒曰善於是輕騎襲幽州勒晨至薊北門叱門者開門疑有伏兵先驅牛羊數千頭聲言上禮實塡諸街巷使兵不得動發勒入浚乃懼勒入其聽事令甲士執浚送於襄國市斬之此三十六國之大略也】惠帝立十四年崩弟豫章王熾立【字丰度是爲懷帝】都長安爲劉聰所殺【後魏拓跋氏以晉懷帝永嘉三年自雲中入雁門北有沙漠南據陰山眾數十萬至孝文乃攺跖跋爲元氏都洛陽肅宗崩大都督爾朱榮謀立莊帝榮害靈太后及王公二千人立莊帝帝殺爾朱榮左僕射爾朱世隆率榮部曲自晉陽襲京城執莊帝殺之而立恭帝又廢之髙歡乃知廣平王子修後爲斛律斯椿所脇走入闗周太祖宇文黒獺奉帝都長安披艸萊立朝廷是爲西魏詔授宇文泰爲丞相泰又害出帝立南陽王寶炬是爲文帝文帝崩立王子爲帝又廢之而立恭帝泰爲太師泰薨子覺嗣封周公魏帝禪位於覺泰之第三子受禪國號周至宣帝帝崩禪於隋初爾朱榮之殺莊帝也髙歡爲晉州刺史起兵誅之立魏出帝歡爲丞相後魏旣西入闗乃立淸河王之子善見爲帝遷都鄴是爲東魏髙歡薨子齊王洋受東魏禪國號齊至溫公緯爲周所滅周又爲隋所滅隋文帝旣受周禪又南滅陳天下一統矣】懷帝崩立吳王晏子業是爲湣帝亦爲劉聰所殺【此時胡亂中原晉元乃遷都江左也】

中宗元皇帝睿乃興於江東【睿字景文宣帝曾孫也元帝幼而聰敏及中原喪亂乃與王惇等渡江撫綏江左甚得眾心後王惇於武昌反至石頭帝攻之不克乃委政於惇惇還鎭武昌郡】帝在位十六年崩太子紹立【紹字道畿是爲肅宗明皇帝】王惇威振內外將謀爲逆肅宗徵破之【用溫嶠等決計徵之初惇之謀反也溫嶠爲其從事中郎夙夜綜其府事僞相親善京兆尹缺嶠說惇曰宜自樹腹心以間搆人主愚謂錢鳯可用惇曰莫若君嶠僞辭讓臨別之際嶠自起行酒嶠僞醉以手板擊錢鳯幘幘爲之墮乃作色曰錢世儀何人溫太眞自行酒而敢不飲鳯不悅以醉爲解明日嶠將發鳯說惇畱之惇曰嶠常云錢世儀精神滿腹昨小加聲色豈得以此相讒耶嶠至都陳惇反逆狀】三年肅宗崩至孝武帝昌明立簡文皇帝三子羝賊苻堅防淮南晉冠軍將軍謝等大破堅於淝水【苻堅以百萬之眾至淝水謝乃選勇士八千人涉渡淝水遣使謂堅曰阻水爲陣曠日持久請小卻與君周旋秦諸將聞前軍卻謂已失利朱序之徒聲云堅敗大軍退自相塡籍聞風聲鶴唳皆曰南軍至也遂大敗】堅還長安【苻堅因此卒亡滅也】二十一年帝崩自後遂干戈相繼至安帝爲桓所簒宋祖劉裕平至恭帝遂禪於宋

髙祖武皇帝姓劉名裕字徳輿彭城人桓簒晉【僞楚桓字敬徳譙國龍亢人也形貌瓌特爲江州刺史襲殺荊州刺史殷仲堪防稽王世子元顯專政以跋扈遣軍徵之聞見討卽率眾下至京師殺元顯詔以爲丞相封楚王遂禪位】髙祖與劉毅何無忌等潛謀匡復起兵平【時桓使桓鎭廣陵劉道規爲中兵參軍令道規襲桓修鎭丹徒髙祖爲修中兵參軍自襲修克期同發劉毅道規等旣襲廣陵斬桓以其眾南渡髙祖何無忌襲京師斬桓修率二州之眾千二百人進捨竹裏移檄京師曰夫成敗相因理不常泰狡焉縱虐或值聖明自我大晉屢搆陽九之厄隆安以來皇家多故貞良斃於豺狼忠臣碎於虎口桓敢肆淩慢阻兵荊郢肆暴都邑天未忘難凶力實繁逾年之間遂傾皇祚主上播越流幸非所神器沈辱七廟墮墜𨿽夏后之罹浞豷有漢之遭莽卓方之於未足爲諭自簒逆於今歷載彌年亢旱民不聊生士庶病於轉輸文武困於版防室家分析父子乖離豈惟大東有杼軸之悲摽梅有傾筐之怨而已哉仰觀天文俯察人事此而可存孰有可亡幾在有心誰不扼腕裕等所以叩心泣血不遑啟處夕寤宵興思奬忠烈潛搆﨑嶇過於履虎乘機奮發義不圖全輔國將軍劉毅廣武將軍何無忌等忠烈斷金精誠貫日投袂荷戈志在畢命義眾旣集文武爭先咸謂不有一統事無以輯辭不獲已遂總軍要庶上憑祖宗之靈下罄義夫之力翦馘逋逆蕩淸華夏公侯諸君或世樹忠貞或身寵爵祿而並俛眉猾竪無由自效顧瞻周道寧不弔乎今日之事良其防也裕以虛薄才非古人受任於旣傾之運接勢於己替之機丹誠未宣感奮塡激望霄漢以永懷顧山川而增佇投檄之日神馳賊廷何無忌之辭也桓使桓謙屯東陵卞範之屯覆舟山義軍朝食並其餘進造覆舟山東令羸兵登山多張旗幟布滿山谷髙祖率眾奔之士皆殊死戰謙軍一時潰走單騎走江陵將入蜀奔至枚回州逢益州參軍費恬之黨射殺之】奉天子反正因居將相之任封豫州郡公蜀賊譙縱稱王髙祖遣將徵平之【髙祖使朱齡石率眾二萬自江陵伐蜀髙祖誡曰劉敬宣往出黃武無功而退今者師出應道靑衣賊料我當出其不意復從內水如此則涪城之戍必有重兵若逼黃武正墮其計今軍自外水出取城都疑兵向黃武此制敵之上防爲書於函署曰至白帝發諸將𨿽行未知所趨及至白帝乃發書言眾軍悉由外水臧熹自中水出廣漢使羸弱乘髙檻千餘向黃武譙縱果至譙道福重兵守涪城朱齡石次彭模拒成都二百里譙縱大將侯暉等屯彭模朱齡石謂劉鐘曰天方暑熱賊今固險攻之難抜秪困吾師欲畜鋭息甲伺隙而進卿以爲何如鐘曰不然前揚聲言大眾由內水故譙道福不敢捨涪今重兵卒至出其不意侯暉之徒已破膽矣暉之阻兵非堅壁也因其懼而攻之其勢易克克彭模鼔行而前成都不能守矣緩兵相持虛實將見涪軍復來難爲敵也若進不能戰退無所資二萬餘人同爲蜀子虜矣從之明日遂攻皆克斬侯暉於是遂進克諸城諸城守相次瓦解縱自縊而死】姚僣號於西京髙祖徵平之擒【髙祖旣滅秦入長安畱子義眞鎭長安而還江南時赫連都統萬聞之大悅謂王買徳曰朕將進圖長安卿試言進取之方略買徳曰劉裕滅秦所謂以亂易亂未有徳政以濟蒼生關中形勝之地而以弱才小兒守之非經逺之規狼狽而反者欲速成篡事無暇有意於中原陛下以順伐逆義貫幽顯百姓懸命望陛下旗鼔以日爲歲淸泥上洛南師之要衝宜置逰軍斷其去來之路然後杜潼闗塞崤峽絕其水陸之道聲檄長安申布恩澤三輔之人皆壺漿以迎王師矣義眞獨坐空城逃竄無所一旬之間必見縛於麾下所謂兵不血刃不戰而自定也勃勃善之南伐長安髙祖懼召義眞東鎭洛陽以朱齡石守長安長安人逐齡石而迎勃勃遂失闗中也】鮮卑慕容超據守靑州稱燕王髙祖徵擒超【初超叔父徳盜有三齊徳死超襲其位遂冦淮北髙祖將有事中華因其侵也乃北伐超大將軍公孫五樓說超曰吳兵輕銳難與爭鋒截斷大峴使不得入上防也堅壁靑野芟除粟麥中防也防城待戰下防也超曰引使過峴我以銕騎躝之成擒矣何防靑野自取蹙弱乎初謀是役也諫者申賊若嚴守大峴則堅壁廣固守而不出軍無所資何能自攴髙祖曰不然鮮卑性貪略不及遠旣幸其勝且愛其谷謂我孤軍將不及久必將引我且示輕戰師一入峴吾何患焉旣逾峴虜軍未出髙祖喜曰天贊我也眾曰軍未克公何悅焉髙祖曰師旣過險士有必死之志餘糧棲畝軍無匱乏之憂虜墮吾計勝可必也六月慕容超使五樓防臨朐羸老守廣固聞軍近超亦會焉拒臨朐四十里有巨蔑水超使五樓往防之曰晉軍得水則難敗也五樓馳進前鋒孟龍符奔就爭先得據之五樓退大軍冇四千人分爲兩翼方軌徐進未及臨朐賊騎交至龍符等拒之曰向昃戰猶酣髙祖謂檀韶等曰虜之精兵悉於是矣臨朐畱守必將寡弱子以潛軍逾其後往必尅城多易旗幟此韓信所以克趙也且吾前言兵自海道往必聲之韶等鼔行而進賊望曰每軍至超棄城走遂尅之軍聞城陷懼而不敢動髙祖親鼓士卒咸奮大奔崩之超奔廣固進軍圍之城陷獲超歸於京師斬於建康市】賊盧循據南海因髙祖北伐乘虛下襲建業髙祖還乃平之劉毅據荊州貳於髙祖髙祖遣將徵誅毅【裴子野曰義旗同盟莫有能全其功名者何也相與見疇日之趫捷不知王業之艱難彼則褰裳濡足惟利是視我則芟夷羣醜寧或負人劉希樂諸葛長民皆人傑也豈其暗於天命亦勢使然歟假如何孟齡石長道庶其有血食善哉武王之作周也八百諸侯皆同防曰紂可伐矣尙還師於孟津豈不知順人行戮惡欲速多禍也髙祖東方之師疾則疾矣而僥幸之釁於是乎繁嗚呼仁義之獘至於偸薄而況奇功哉】荊州刺史司馬休之反徵之【裴子野曰書稱慮善以動動惟厥時若司馬休之之動非其時天方厭晉罔敢知吉已𨿽得眾能違天乎五運推移無有不亡之國爲廢姓處亂朝賢若三仁且猶顚沛而況豪俠者哉昔中原殄滅衣冠道盡於時四海爭奉中宗豈徒系於晉徳實大有禮義故能遂兼南國其興也勃焉至於義熈不欲異於是矣而宗室交流未忘前事波迸越逸禍敗相尋豈龕黎之伐多將咎周之徒孔熾不達興廢何其黯歟】晉帝加髙祖位相國總百揆揚州牧封十郡爲宋公晉安帝崩大司馬瑯琊王卽位徴帝入輔禪位於宋【帝奉表陳譲表不獲通宋臺臣勸進猶不許太史令駱達陳天文符應曰按晉義熙元年至元熈元年太白晝見經天凡七占曰太白晝經天人更主異姓興義熙七年五虹見於東方占曰五虹見天子黜聖人出九年鎭星嵗星太白熒惑聚於東井十三年鎭星入太微占曰鎭星守太微有立王有徙王元熙元年黒龍四登於天易傳曰冬龍見天子亡社稷大人受命漢建武至建安末一百九十六年而禪魏魏自黃初至咸熙末四十六年而禪晉晉自太始至今百五十六年三代揖讓咸窮於六六亢位也帝乃從之】永初元年六月丁夘卽帝位於南郊設壇柴燎告天禮畢備法駕幸建康宮臨太極前殿大赦攺元在位三年崩【初大漸召太子誡之曰檀道濟𨿽有幹略而無逺志徐羨之與傅亮當無異圖謝晦常從徵伐頗識機變若有同異必此人也可以防稽處之後皆如言也】立太子義符【是爲滎陽王卽位昏亂司空徐羨之輔政廢爲滎陽王】廢立冝都王義隆【是爲文帝帝髙祖第二子爲太子劭所殺初劭及弟濬並多乖禮度懼上知乃爲巫蠱咒咀帝聞之大怒將廢劭而殺濬更議所立持疑未定以事語濬母潘淑妃以告劭劭悖凶乃弒帝於合殿劭卽位也】弒立武陵王駿【是爲孝武皇帝文帝第三子也劭弒帝駿起義兵至京誅劭】崩立太子子業【是爲前廢帝帝凶悖左右壽寂之殺之】崩立湘東王彧【是爲明帝文帝第十八子也孝武諸子江州刺史晉安王勛尋陽王子房等並舉兵反皆徵平之】崩立太子昱【是爲後廢帝在位凶悖常欲殺楊玉夫玉夫懼是夜七夕令玉夫伺織女渡報已王敬則先與玉夫通謀玉夫帝眠熟遂斬之送首與齊王蕭道成也】崩立順帝準【是爲順皇帝明帝第三子也】遜位於齊蕭道成凡八代六十年

齊太祖髙皇帝諱道成姓蕭氏東海蘭陵人也爲輔國將軍宋明帝初防稽太守尋陽王子房及在東諸郡起兵徐州刺史薛安都據彭城歸魏遣從子索兒攻淮陰晉安王勛遣臨川內史張淹自鄱陽道入三吳帝並討平之使鎭淮陰七年徴還都【宋明帝嫌帝非人臣相而人間流言帝爲天子愈以爲疑帝初見徵部下勸勿就徵帝曰主上自誅諸弟爲太子防弱作萬嵗後計何關他族惟應速發緩當見疑骨肉相殘自非靈長之運禍難方興與卿等戮力也】至拜常侍明帝崩遺詔使與袁粲共掌機事江州刺史桂陽王休範舉兵反帝討平之【初範舉兵朝廷惶駭帝與禇彥回集中書省計議莫有言者帝曰昔上流謀逆皆因淹緩以敗休範必逺懲前失輕兵急下乘吾無備請頓新亭以當其鋒因索筆下議余並注同乃單車白服出新亭築壘未畢賊騎交至乃解衣髙臥以安眾心竟破之也】遷中領軍蒼梧王深相猜忌【帝晝臥裸袒蒼梧王率數十騎直入領軍府立帝於宮內畫腹爲射的自引滿射之左右玉夫固諫曰領軍腹大是佳射堋而一箭便死後無復射不如以骲箭射之一箭中臍蒼梧投弓於地也】常語左右楊玉夫伺織女度報我是夜七夕玉夫懼取千牛刀殺之【玉夫與王敬則通謀殺蒼梧賫首送領軍府報帝帝乃戎服夜入殿中明旦召袁粲等計議粲欲有言帝鬢須盡張眼光如電敬則防刀跳躍麾眾曰天下之事皆應決蕭公敢有開一言者染敬則刀乃自取白紗防加帝首令卽位曰事須及熱帝正色曰卿都不自解也】帝乃迎立順帝荊州刺史沈攸之反帝討之【初攸之稱太后命已下都袁粲劉秉等見帝威名日盛不自安與攸之通謀舉事殿內帝命王敬則於殿內誅之】進位相國封齊公備九錫【防曰朕以不造夙罹旻凶嗣君失徳書契未紀威侮五行虔劉九族神厭靈斁海水羣飛綴旒之殆未足爲譬豈直小宛興刺黍離作歌而已哉天贊皇宋實啟明宰爰登寡昧纂承大業髙勲至徳振古絕倫𨿽保衡翼殷博陸匡漢方斯蔑如也今將授公典禮其敬聽朕命乃者袁劉搆禍實繁有徒子房不臣稱兵協亂顧瞻宮掖將成茂艸言念邦國翦爲仇讐當此之時人無固志投袂徇難超然奮發登戎車而戒路執金版而先驅麾鉞一臨凶黨冰泮此則覇業之基勤王之始也安都背叛竊據徐方敢率犬羊淩虛淮浦索兒愚悖同惡相濟天柞無象背順歸逆北鄙黔黎奄墜塗炭公受命宗祊精貫朝日擁節軍門气逾霄漢破釡之捷斬馘蔽野石梁之戰梟其渠帥保境全人江陽卽序此又公之功也張淹迷昧不顧本朝爰自南區志圖東夏潛軍間入竊覬不虞於時江服未夷皇途薦阻公忠義奮發在險彌亮以寡制眾所向風偃朝廷無東顧之憂閩越有來蘇之望此又公之功也匈奴野心侵掠疆醜羯侜張勢振彭泗公奉辭伐罪戒旦晨徵兵車始交氛防時蕩弔死扶傷宣皇澤俾我淮淝復沾盛化此又公之功也自玆厥後獫狁孔熾封豕長蛇重窺上國而世故相仍師出已老角城髙壘指日淪防公眷言王事發憤忘食躬擐甲冑祖險若夷分疆畫界開創靑兗此又公之功也桂陽負眾輕問九鼎裂冠毀冕拔本塞源烈火焚於王城飛矢集於君屋羣後憂惶元戎無主公挺劍凝神則奇謀不世把旄指麾則懦夫成勇信宿之間宣陽底定此又公之功也蒼梧肆虐諸夏糜沸淫刑以逞誰則無辜黔首相悲朝不謀夕髙祖之業已淪文明之軌誰嗣公逺稽殷漢之義近遵魏晉之典猥以眇身入奉宗社七廟淸謐九區反政此又公之功也袁劉攜貳成此亂階醜圖潛搆危機宻發據有石頭志犯應路神謨內運霜鋒外舉祅沴載澄國途恱穆此又公之功也沈攸包藏嵗月滋彰蜂目犲聲阻兵安忍乃眷西顧緬同異域而經綸維始九伐未申長惡不悛遂逞凶逆公仗鉞出關凝威江甸正情與皎日同亮明略與秋云競爽至義所感人百其心積年逋誅一朝顯戮湘浦安流章臺順軌此又公之功也公有濟天下之勲加之以明哲道庇生靈志匡宇宙戮力肆心劬勞王室險阻艱難備嘗之矣若乃締搆宗室之勲造物資始之澤雲布霧散光被六合弼餘一人永淸四海遐方欵關而慕義荒服重譯而來庭汪哉邈乎無得而名之也】四月宋帝禪位於齊甲午卽皇帝位於南郊柴燎告天【曰皇帝臣道成敢用牡昭告於皇皇后帝夫肇自生靈樹以司牧所以闡極則天開元創物肆玆大道惟命不於常昔在虞夏受終上代粵自漢魏揖讓中葉咸煥諸方冊載在典謨水徳旣微仍世多故實賴道成匡救之功以濟於厥難大造顚墜再搆區宇誕惟天人罔弗和防乃仰協歸運景屬與能用集大命於玆辭徳匪嗣至於累仍而羣公卿士庶尹禦事爰及黎獻曁於百戎僉曰皇天眷命不可以固違人神無統不可以曠主畏天之威敢不祗順鴻歷敬簡元辰防奉皇符登壇受禪告類上天以答人衷式敷萬國惟明靈是饗】禮畢備法駕幸建康宮臨太極前殿大赦攺元建元四年崩立太子賾【是爲世祖武皇帝也】崩立太孫昭業【是爲郁林王卽位無道武帝梓宮下渚帝於端門內奉辭輼輬車裁入閣卽奏湖伎髙宗殺之】崩立弟昭文【廢爲海陵王也】廢立西昌侯鸞【是爲髙宗明皇帝始安貞王道生子也卽位亟行誅戮且寢疾經年預爲梓宮之故地髙武諸子掃地無餘也】崩立太子寶卷【是爲東昏侯卽位凶暴以金花帖地令潘妃行其上曰此步步生蓮花也又於宮中爲市自爲市吏以潘妃爲市令義師至爲左右所殺】崩立和帝寶融【明帝第八子也】以位禪梁【先是文惠太子與才人共賦七言詩句後輒云愁和帝是驗矣東昏侯宮裏作散叛髻反根向後東昏時天下散叛矣又立帽騫其口而舒兩翅名曰鳳渡三橋裂裙向後總而結之名曰反縛黃鸝梁武宅在三橋而鳳渡之鳳翔之驗也黃鸝者皇離也而反之東昏戮死之應也先是百姓及朝士以帛塡胸名曰假兩假者非正名也儲兩而假之明不得眞也東昏誅子廢爲庶人假兩之意也】梁髙祖武皇帝名衍姓蕭氏爲巴陵王法曹后爲竟陵王子良八友【初皇考之薨不得志及至郁林失徳齊明帝作輔將爲廢立計常欲助齊明傾齊武之嗣以雪心恥齊明亦知之毎與帝謀時齊明將追隨王恐不從又以王敬則在防稽恐爲變以問帝帝曰隨王𨿽有美名其實庸劣旣無智謀之士爪牙惟仗司馬垣歷生武陵太守卞白龍耳此並惟利是爲若防以顯職無不載馳隨王止須折簡耳敬則志安江東窮其富貴宜選美女以娛其心齊明曰吾意也果如其防】魏將王肅攻司州帝破之以功封建康郡男齊明帝崩東昏卽位遺詔以帝爲都督雍州刺史【東昏時劉暄等六人更直省內分日帖勅世謂六貴又有禦刀等八人號曰八要皆口擅王言權行國憲帝謂王防曰政出多門亂是階矣當今避禍惟有此地勤行仁義可坐作西伯但諸弟在都恐罹時患也須與益州圖之耳時上長兄懿罷益州還仍行郢州事帝與謀不從懿尋被害也】長兄懿被害帝起義【召僚佐集於防事告以舉兵是日建牙先是東昏以劉山陽爲巴西太守使過荊州就行事蕭頴冑以襲襄陽帝知其謀乃遣王天武詣江陵徧與州府人書論軍事天武旣發帝謂防曰今日坐收天下矣荊州得天武至必回惶無計若不見同取之如拾芥耳斷三峽據巴蜀分兵定湘中便全有上流以此威聲臨九斷彭蠡檄江南風之靡艸不足比也政小延引日月耳江陵本憚襄陽人加唇亡齒寒必不孤立寧得不見同耶以荊雍之兵掃定東夏韓白重出不能爲計況以無算昏主役禦刀應勑之徒哉及山陽至巴陵帝復令天武賫書與頴冑兄弟去後帝謂張防曰用兵之道攻心爲上攻城次之心戰爲上兵戰次之今日是也近遣天武往州府人皆有書今只有兩封與行事兄弟云一一具天武口及問天武口無所說天武是行事心膂彼聞必謂行事兄弟共隠其事則人人生疑山陽惑於眾口判相嫌貳則行事進退無以自明是馳兩空函定一州也山陽至江安果疑不止頴冑乃斬天武送山陽信之至荊州馳入城將逾閾懸門發折其轅投車而走陳秀抜防逐之斬於門外頴冑卽遣馹使傳首於帝仍以南康王尊號之議來告曰時不利當須待來年二月帝答曰今坐甲十萬糧用日竭若頓兵十旬必生悔吝且太白出西方仗義而動天時人謀有何不利昔武王伐紂行逆太嵗復須待來年耶帝不從乃赫然大號也】戊申帝發自襄陽【帝畱弟守襄陽城謂曰當置心襄陽人腹中推誠信之勿疑也天下一家乃當相見也】郢魯諸城及諸將並降【初東皆遣吳子陽十三軍救郢州進據巴口帝命王茂潛師襲加湖子陽竄走眾盡溺於江郢魯二城相視奪气先是東昏使陳伯之鎭江州爲子陽聲援帝謂諸將曰夫徵討未必須實力聽威聲耳今加湖之敗誰不詟服陳武牙卽伯之之子狼狽奔歸彼人之情當凶懼我謂九江可傳檄而定也因命搜所獲俘囚得伯之憧主蘇隆之厚加賞賜使致命焉魯山城郢並降伯之及子武牙見帝至並束甲請罪】壬午帝鎭石頭命眾軍圍六門衛尉張稷斬東昏以黃油裏首送軍【帝命呂僧珍勒兵封府庫及圖籍収潘妃誅之以宮女二千人分賚將士也】平京邑齊和帝以位禪梁帝卽位太淸元年齊司徒侯景以十三州內屬侯景反至京師幽帝而崩【天監中釋寶志爲詩曰昔年三十八今年八十三四中復有四城北火酣酣帝封記之帝三十八克建業八十三遇火災元年四月十四日同泰寺火災皆如其言此之謂也】侯景立武帝太子綱爲帝又爲景所殺【追尊爲太宗簡文皇帝也】湘東王繹於荊州使王僧辯等平侯景首江陵【僧辯等勸進曰軍眾以今月戊子總集建康分勒武旅百道同趨轟然大潰羣凶四滅伏惟陛下咀痛茹哀嬰憤忍酷自紫庭綘闕胡塵四起掖垣好畤冀馬云豺狼當路非止一人鯨鯢不梟經五載矣天威旣振寃恥並雪百司嶽牧仰祈宸鑑咸以錫珪之功旣歸有道當璧之禮允屬聖明而優詔謙沖杳然凝邈飛龍可躋而乾爻在四帝閽云叫而閶閤未開謳歌再馳是用翹首豈可久稽羣議有曠彞則也】景子湘東王卽位於江陵【是爲孝元皇帝武帝第七子也】魏使萬紐於謹來攻梁王蕭詧率眾防之帝見執魏人戕帝【初武陵之平議者欲因其舟艦遷都建鄴宗懍黃羅漢皆楚人不願移曰建鄴王气已盡渚宮洲已滿百於是乃畱尋而嵗星在井熒惑守心帝觀之慨然謂朝臣曰吾觀象將恐有賦但吉凶在吾運數由天避之何益尋爲魏軍所逼城防見執進土嚢而殞之古老相云洲滿百荊州出天子桓爲荊州刺史內懷逆意乃遣鑿破一洲以應百數隨而崩破竟無所成宋文帝爲宜都王在藩一洲自立俄而文帝纂統太淸末枝江揚誾浦生一洲明年而梁元帝立氶聖末其洲與大岸通也】江陵旣防王僧辯陳霸先等議立帝子方智【是爲敬皇帝元帝第九子】於江州奉迎至建業卽位太平二年禪位於陳

陳髙祖武皇帝姓陳氏名霸先吳興長城人也梁武帝時爲直閣將軍侯景反髙祖率所領與侯景大戰侯景敗死湘東王卽位授南徐州刺史還鎭京口承聖三年西魏攻陷西臺髙祖與王僧辯立晉安王進帝位司空僧辯又與齊氏和新納貞陽侯【髙祖嘆曰嗣主髙皇之孫元皇之子竟有何辜坐見廢黜假立非次此情可知也】髙祖以爲不義潛師襲王僧辯於石頭克之是夜縊僧辯貞陽侯遜位晉安王復立徐嗣徽北引齊師遣蕭軌等四十六將濟江至莫府山髙祖並破之進帝位丞相進爵爲陳王永定三年梁帝禪位於陳三年【熒惑守心天尊也】上崩【時上長子衡陽王爲質於周乃立髙祖弟始興烈王長子蒨也】立弟子蒨【是爲世祖文皇帝也】崩立太子伯宗【是爲廢帝】廢立頊【是爲髙宗宣皇帝始興烈王苐二子也】崩立太子叔寶是爲長城公也叔寶在東宮好學有文藝及卽位耽酒色【左右侫嬖珥貂者五十人婦人美貌麗服者千餘人賞使孔貴妃等八人夾坐江總孔範等十人預宴號曰狎客先令八婦人襞防牋置五言詩十客一時繼和遲則罰酒君臣酣飲從昏達旦以此爲常也】隋文帝初受周禪甚惇鄰好宣帝崩遣使赴弔修敵國之禮書稱名頓首而後主驕奢書末云想彼統內如宜此宇宙淸泰隋文帝不悅以示朝臣賀若弼楊素等以爲主辱再拜請罪並求致討文帝曰我爲人父母豈可限一衣帶水而不拯之乎命作戰舩【人請宻之文帝曰吾將顯行天誅何宻之有使投柹於江若彼能攺我又何求】以晉王廣爲元帥督八十總管以致討【初隋師送璽書暴後主惡三十萬紙徧諭江東諸軍旣下江鎭或相繼奏聞沈客卿掌機宻抑而不言隋軍臨江後主曰王气在此齊兵三度來周兵再度至無不摧沒虜今來必自敗縱酒作詩不輟隋軍或進防姑孰或斷曲阿之衝乃下詔曰犬羊淩縱侵竊郊畿蜂蠆有毒宜時掃定以蕭摩訶爲皇畿大都督分兵守要害僧尼道士執役隋軍南北道並進眾軍敗績】韓擒虎入自南掖門文武各官皆遁出擒後主【隋帥之入也僕射袁憲勸端坐殿上正色待之後主曰鋒刃之下未可交當吾自有計乃逃於井隋軍人以防引之驚其太重乃與張貴妃孔貴人同乘而上隋文帝聞之大驚鮑宏對曰東井於天文爲秦分今王都所在投井其天意也先是江東多唱王獻之桃葉辭云桃葉復桃葉渡江不用檝但渡無所苦我自迎接汝及晉王廣軍於六合鎭其山名桃葉果乘陳舩而渡之也】晉王廣入據臺城送後主於東宮已後主與王公百司發自建鄴之長安及至京師列陳輿服引後主及王公使宣詔讓後主後主屏息不能對封長城公【隋文帝東巡登芒山後主侍飲賦詩曰日月光天徳山河壯帝居太平無以報願上東封書及出隋文帝目送之曰此敗豈不由詩酒將作詩功夫何如思安時事也】至仁壽四年終於洛陽【先是蔣山眾鳥鼔翼撫膺曰柰何帝柰何帝後主在東宮時有鳥一足集其殿庭以觜畫地成文曰獨足上髙臺盛艸化爲灰欲知吾家處朱闗當水開觧者以爲獨足言後主獨行無眾盛艸言荒穢隋承火運得火而灰及至京師家於都水臺所謂髙臺當水也有防稽人史溥曾夣著朱衣人武冠自天而下以手執金牌溥往看上文曰陳氏五主三十四年陳亡果如夢梁末童謡曰可憐巴馬子一日行千里不見馬上郎但見黃塵起黃塵污人衣皂莢相料理僧辯滅羣臣以謡言奏言僧辯本乘巴馬擊侯景馬上郎王字也塵謂陳也而不觧皂莢之謂旣而陳滅於隋說者以爲江東以羯羊角爲皂莢隋氏姓楊楊羊也言終滅於隋北齊末諸省官多稱省主主將見省也則興亡之兆盡有徵云】隋髙祖姓楊氏名堅周武帝初爲隋州刺史女爲太子妃周宣帝立拜爲大司馬宣帝崩立靖帝進爵爲隋王遂禪位焉攺號開皇元年九年平陳廢太子勇爲庶人立晉王廣爲皇太子髙祖崩太子卽位【是爲煬帝】煬帝無道盜賊蜂起十三年幸江都李宻設壇於鞏自署爲魏公【宻遼東人蒲山公寛之子也少倜儻有大志常有思亂之心與楊感爲刎頸交感以勢淩之宻怒曰決機兩陣之間喑啞叱吒三軍披靡邀功一時宻不如公若渉彼長途驅防賢俊使各申其用公不如宻豈可以一階一級而輕天下士大夫耶及感反宻歸之爲其謀主後感敗宻變姓名奔翟譲譲立宻爲魏公開幕府置僚屬有九十餘萬人】梁歸都據夏州劉武周殺太原畱守王恭舉兵反竇建徳自號夏王朱粲自號楚王劉元進據吳都煬帝聞羣賊起大懼使馮慈明徴兵東都【煬帝聞盜賊蜂起召羣臣問之皆曰此防竊狗偸何足以憂侍禦史韋徳裕曰今海內土崩綱紀大壞而內史侍郎虞世基禦史大夫裴蘊等阿媚陛下隠祕不言所謂積薪已燃宗廟必不血食矣周書曰綿綿不絕將成江河陛下勿以諛言不以介意乃詔馮慈明詣東都徴兵將以討宻爲徼邏所獲歸之李宻宻聞慈明至大悅謂慈明曰皇天無親惟徳是輔主上毒流四海天下咸知宻紏合蒼生思平宇內熊羆之士百萬有餘據敖倉之粟帶成臯之險干戈精練甲冑堅實決東海可西流蹴泰山可東倒以此禦敵何敵不摧以此攻城何城不防東都危急不日將降幸少畱意同建功名慈明曰蒲山公策名先帝位極朝端明公不思造我之恩翻懷反噬之志棄皇隋之大徳卽梟感之頑囂惡積禍盈敗不旋踵网漏吞舟至於今日昔巨君以天下之眾獘於光武處仲以江左之師窮乎明帝明公以烏合之卒不越數千狼顧防張彊梁村防惟徳是輔公何預焉宻乃幽之於司徒府慈明宻令人詣東都事泄翟譲殺之】詔唐國公淵鎭太原五月甲子唐公舉義兵遙尊煬帝爲太上皇立代王侑爲天子行伊霍故事檄天下聞之響應【此裴寂殷開山計也代王侑時在西京】秋七月唐公將西圖長安仗白旗誓眾於太原之野被甲三萬畱公子元吉守太原義師次霍邑隋武牙郎將宋老生拒義師時連雨不霽糧運不給又訛言突厥將襲太原唐公懼命旋師用秦王諫乃止【秦王諫曰獨夫肆虐天下崩離狼顧蜂飛跨州連縣丈夫不得耕耘女子不得紡績故仗劍汾晉舉斾秦墟將斬封豕以安萬人戮鯨鯢而淸四海據崤函之固挾天子之威令諸侯定天下是以聞之響應投赴如歸今遇小敵便將返斾恐義師一朝觧體大事去矣勢不可全歸守太原則一城賊耳恐不旋踵禍變仍生乃止也】老生背城一戰斬之平霍邑【諸城皆降惟屈突通鎭河東堅守不下也】冬十月義師次長樂宮衛文升挾代王乘城拒守十一月平京師尊代王爲天子攺元義寧【遣使四出狥郡縣隋行宮唐公悉罷之後宮還其親屬初隋將多侵百姓百姓患之及義師至秋毫無犯皆曰眞吾君也】時煬帝將之丹陽而大臣將卒皆北人不願南遷咸思歸宇文化及因百姓之不堪命殺煬帝於江都隋室王侯無少長皆斬之立嗣王浩爲天子化及爲丞相【上曾夢見靑衣兒謂曰去亦死住亦死不若乘船渡江水裴蘊虞世基皆南人贊成其事將率不願南遷將因防鴆之南陽公主懼殺其婿以謀告宇文士及士及告其兄化及遂反執帝帝曰吾何負於天地而至此乎馬文舉對曰臣聞萬姓不可無主故立君以撫之是知一人養萬姓非萬姓養一人髙祖文皇帝粵有下國丕隆大寶除苛政布恩徳南伐彊陳北滅狡虜二十餘年河淸海晏旣而棄世升遐陛下卽位違逺社稷委棄京師巡逰行幸略無寧歲漕通河洛控引江淮丁壯倦勞苦老弱疲轉餉髙熲賀若弼先朝重臣勲徳俱茂薛道衡英華冠世經綸之才咸被非辜卒遭夷戮賢哲之士退謟佞之子升又頻年討遼徵役不息行者不返國用空虛白骨被於原野肝膽塗於艸澤悠悠寃魂有謂上帝將假手於人矣及在雁門取辱戎虜重圍旣觧理須寧息方更巡逰吳越翺翔江上頭會箕斂以供行樂士卒無短褐後宮厭羅綺士卒無糟糠犬馬賤粟肉甲冑生蟣虱戎馬不解鞍拒諫餙非無心反駕遂使九縣分八紘幅裂以天下之富四海之貴一旦棄之猶曰無罪臣竊爲陛下羞之乃黙然縊殺之】五月戊子天子侑遜位於別宮禪位於唐都長安【大業末謡曰桃李子洪水逺楊山宛在花園裏李唐姓也洪水者唐王諱也楊隋姓也花者葉不實也園囿也代王名侑與囿音同言揚侑𨿽爲帝終於歷數有歸唐王當踐其位也】己巳王世充達等立越王侗爲皇帝於洛陽六月宇文化及自江都至彭城據黎陽稱許李宻率大軍壁淸淇惇煌張守一聞宻之拒化及也說越王以討越王不用其防用孟琮計與宻連和【張守一說曰臣聞鴻鵠之翮未就衝天之情已萌武豹之文未偹食牛之心已成今陛下據全周之地背河面洛帶甲十萬粟支數十年此覇王之資非待翮成文偹之勢也固城自守不以濟世爲心何異夫羣蟻之嬰一穴乎竊爲陛下不取越王曰若之何對曰三王之興五伯之舉莫不由兵以成大業故夏啟有甘野之師齊桓起召陵之眾皆以徵討不庭伐叛威慝也今天下土崩英雄競起爲陛下腹心之患者莫過夏魏夏遣師涉河則東都非陛下之地魏遣師逾洛洛口之粟非陛下所有累卵之危無以加也臣聞兵以正合而以奇勝韓信所以斬成安子房所以降秦也請選精銳之士二萬人守洛陽三萬人循河而守以備夏寇之來親率大軍出洛口掩魏之師魏之君臣謂陛下從天而至倉卒之間智者不爲計矣李宻旣滅則建徳懾气備守邊疆相時而動則文皇之業可修世祖之基不墜越王曰朕新受命人神未附兵革屢興恐士大夫解體於我守一曰陛下以累聖之資繼二祖之業𨿽夏人之思禹徳復戴少康漢室之戀劉宗重尊光武以今況古彼有慙徳況宻有可伐之勢者三何則始宻與翟譲同起烏合之眾大業已就宻乃殺譲而奪其位士卒初喪其主鬼神新失其祀人神未附一也地廣兵眾法令不明賞罰不信二也精銳之卒並拒秦王鞏洛所畱悉皆老病乘其虛而襲之必得志矣三也志曰奪人之先又曰天時不如地利地利不如人和陛下兼此三事又居之以先無不克矣王將從之孟琮曰化及率思歸之眾其鋒不可當李宻英雄勇略不世非宻無以滅化及且襲之不得復生一化及臣請說以利害示以大節使爲元戎以除凶祲徐議其後未爲晚焉王曰善孟琮東說宻曰明公以烏合之卒宻邇王城罕慕徳之人無山澤之固兵法所謂四分五裂特所忌焉今東有化及之師西有東都之眾來拒化及則王師襲其後備東都而不行則化及之師日至於是六軍屯洛口化及下武牢誠恐不暇轉旋敗亡已及今皇帝世宗成帝之子世祖明帝之孫也以累世之資當樂推之運士馬百萬據有舊都宇文化及懷音蔑聞親行梟獍主人枕戈待旦將卒蓄力待明將軍誠能率先啟行誅鋤凶暴則有盤石之安無累卵之危也晉文捨斬祛齊桓置射鉤況主上聖哲自天寛和容眾勿以疇昔之失過望於皇帝也狐裘羔防將軍擇焉宻初聞張守一之謀大懼及琮至大悅使記室李儉朝越王大悅拜宻爲太尉魏國公】李宻無東都之慮盡鋭攻化及破之宻自敗化及益以驕傲越王命王世充撃宻宻不用祖君彥計師敗績遂西奔京師尋謀叛殺之【王世充之擊宻也宻會郡寮議之裴仁基曰世充今悉鋭而至洛下必空但堅守其要路無令得東而已以銳卒三萬循河曲而上示逼東都東都必急世充必救待其至洛然後還軍如此吾有餘力彼勞奔命兵法所謂彼出則歸彼歸則出數戰以疲之多方以誤之也宻曰公知其一不知其二今世充之兵不可當者三兵仗精鋭一也決計深入二也食盡求戰三也我伹乘城固守蓄力待時彼欲戰不得求走無路不盈十日世充之首可致麾下諸君以爲何如單雄信曰以樂戰之兵當思歸之卒食飽不敵戰必克矣祖君彥曰不可夫師曲爲老師正爲直曲則爲饑直則爲飽世充挾隋室之威不可爲曲主公以逆爲名不可爲直裴光祿之謀一時之上也主公之防持久之上也單將軍之言滅亡之下也夫物不兩大勝無常資故慶者在閭弔者在門誠恐乘於化及必殆於世充請案甲息兵侯時觀釁世充志大而體彊心勇而多悍忸於自伐必有異圖不盈數年禍將作矣然後仗順而舉應天順人嵩嶽爲城洛水爲池武臣勁兵經略於外文吏儒士守之於內孰與邀一時之功墜萬全之業欲取之先與之將弱之必彊之欲取而不與必受天咎將弱而不彊必受天殃願主公始與之而彊之我承其獘以全制其後無弗捷矣宻日智哉欲不戰王伯當單雄信曰天下安樂百姓無事耨文采墨從容於廟堂武不如文四海沸騰英雄競起角帝圖王蕩淸氛祲文不如武各有其時不可戾也越王滛虐之餘天厭之久矣且天命不常能者代之何曲直之有請以定亂屬武臣制治屬文吏今日不戰大事去矣宻遂用單雄信防合戰宻師敗績世充乘勝趨洛口宻左長史邴元眞以倉城降宻奔武牢不敢入北渡河遂奔唐初王伯當與單雄信徐世勣俱爲宻將軍中號爲三傑故宻信之而大戰】大唐武徳二年王世充殺越王侗於洛陽僣稱尊號隋氏滅矣【梁時沙門寶志爲書曰牽三來就九索虜下殿走意欲東南逰厄在彭城口今玆三月江東童謡曰江水何冷冷楊栁何靑靑人今正好樂已復戍彭城牽三就九十二年也戍言輸也吳人謂北人爲虜江都西有彭城村村有彭城水上引其水入西閣之下果於此被執初上在江都聞英雄競起皆曰此乃狂賊終無所成及聞義師起上方臥驚起曰此得之矣楊廣博覧多聞而不知學淵爲天子安用聖爲撫心而嘆久之復臥曰王者不死天自成人也】論曰幹寶稱帝王之興必俟天命茍有代謝非人事也堯舜內禪體文徳也漢魏外禪順大名也湯武革命應天人也髙光爭伐定功業也各因其運而得天下隨時之義大矣範煜曰自古喪大業絕宗禋其所以致削弱禍敗者蓋漸有由矣三代以嬖色取禍嬴氏以奢虐致災西京自外戚失祚東都緣閹尹傾國成敗之來先史商之久矣自秦漢迄於周隋觀其興亡𨿽亦有數然大扺得之者皆因得賢豪爲人興利除害其失之也莫不因任用羣小奢汰無度孔子曰以約失之者鮮矣又曰逺佞人去僻惡有防哉【昔秦王見周之失統防權於諸侯遂自恃任人不封立諸侯及陳勝楚漢咸由布衣非封君有土而並滅秦髙祖旣定天下念項王從函谷入而已由武闗到惟修闗梁彊守禦內充寔三軍外多發長戍及王翁之奪取乃不犯闗梁而坐得其處王翁見以專國秉政得之卽抑重臣收下權及其失之又不從大臣生焉更始見王翁以失百姓心亡天下旣西到京師恃人悅聲則自安樂不納諫臣赤眉圍於外近臣反於城遂以破敗由是觀之夫患害非一何可勝爲防偹哉賈誼曰夫事有招禍法有起姦惟置賢良然後無患耳】

長短經卷四﹤子部﹐雜家類﹐雜學之屬﹐長短經﹥

欽定四庫全書

長短經卷五

唐趙防撰

七雄略苐十八

臣聞天下大器也羣生重蓄也器大不可以獨理蓄重不可以自守故劃野分疆所以利建侯也親疏相鎭所以關盛衰也昔周監二代立爵五等封國八百同姓五十五深根固本爲不可拔者也故盛則周召相其治衰則五霸扶其弱所以夾輔王室左右厥世此三聖制法之意【文武周公爲三聖】然厚下之典獘於尾大自幽平之後日以陵夷爵祿多出於陪臣徵伐不由於天子吳並於越【越王勾踐敗吳欲遷吳王於甬東與百家君之吳王曰孤老矣不能事君王遂自剄死越王滅吳】晉分爲三【晉昭公六年卒六卿欲弱公室遂以法盡滅羊舌氏之族而分其邑爲十縣六卿各以其子爲大夫晉益弱六卿皆大哀公四年趙襄子韓康子魏桓子共殺智伯盡分其地至烈公十九年周威王賜趙韓魏皆命爲諸侯晉遂滅】鄭兼於韓【鄭桓公者周厲王少子也幽王以爲司徒問太史伯曰王室多故予安逃死乎太史伯曰獨有雒之東土河濟之南可居公曰何如對曰地近虢鄶虢鄶之君貪而好利百姓不附今公爲司徒民皆愛公請試居之民皆公之民也桓公曰善竟國之至後世君乙爲韓哀侯所滅並其國鄭遂亡】魯滅於楚【魯頃公二年楚考烈王滅魯魯頃公亡遷於卞邑爲家人魯遂絕】海內無主四十餘年而爲戰國矣秦據勢勝之地騁狙詐之兵蠶食山東山東患之蘓秦洛陽人也合諸侯之縱以賔秦張儀魏人也破諸侯之縱以連橫此縱橫之所起也【議曰易稱先王建萬國而親諸侯孔子作春秋爲後世法譏世卿不攺制世侯由是觀之諸侯之制所從來上矣荀悅曰封建諸侯各世其位欲使視人如子愛國如家置賢卿大夫考績黜陟使有分土而無分人而王者總其一統以禦其政故有暴於其國者則人叛人叛於下誅加於上是以計利思害勸賞畏威各競其力而無亂心天子失道則侯伯正之王室微弱則大國輔之𨿽無道不虐於天下此所以輔相天地之宜以左右人者也曹元首曰先王知獨理之不能久故與人共理之知獨守之不能固故與人共守之兼親疎而兩用參同異而並進輕重足以相鎭親疎足以相衛兼並路塞逆節不生也陸士衡曰夫爲人不如厚己利物不如圖身安上在乎悅下爲己存乎利人夫然則南面之君各矜其治九服之人知有定主上之子愛於是乎生下之體信於是乎結世治足以惇風道衰足以禦暴彊毅之國不能擅一時之勢雄俊之人無以寄霸王之志蓋三代所以直道四王所以垂業夫興衰隆替理所固冇教之廢興存乎其人願法期於必涼明道有時而闇故世及之制獘於彊禦厚下之典漏於末折浸弱之釁遘自三季陵夷之禍終於七雄所謂末大必折尾大難掉此建侯之獘也】蘇秦初合縱至燕【周武定殷封召公於燕與六國並稱王】說燕文侯曰燕東有朝鮮遼東北有林胡樓煩西有雲中九原南有呼沲易水地方二千餘里帶甲數十萬車六百乘騎六千匹粟支數年南有碣石鴈門之饒北有棗栗之利民𨿽不田作而足於棗栗矣此所謂天府者也夫安樂無事不見覆軍殺將無過燕者大王知其所以然乎夫燕所以不犯冦被甲兵者以趙爲之蔽其南也秦趙相斃而王以全燕制其後此所以不犯冦也且夫秦之攻燕也逾雲中九原過代上谷【今易州也】彌地數千里𨿽得燕城秦計固不能守也秦之不能害燕亦明矣今趙之攻燕也發號出令不至十日而數十萬之軍軍於東垣矣渡呼沲涉易水不至四五日而距國都矣故曰秦之攻燕也戰於千里之外趙之攻燕也戰於百里之內夫不憂百里之患而重於千里之外計無過於此者是故願大王與趙從親天下爲一則燕國必無事矣燕文侯許之【樂毅獻書燕王曰比目之魚不相得則不能行故古者稱之以其合兩而如一也今山東不能合弱而如一是山東之智不如魚也又譬如軍士之引車也三人不能行索二人五人而車因行矣今山東三國弱而不能敵秦索二國因能勝秦矣然而山東不知相索則智固不如軍士矣胡與越人言語不相知志意不相通同舟而渡波至其相救助如一今山東之相與也如同舟而濟秦之兵至不能相救助如一智又不如胡越之人矣三物者人之所能爲一山東主遂不悟此臣之所爲山東苦也願大王熟慮之今韓梁趙三國已合矣秦見三晉之堅也必南伐楚趙見秦之伐楚必北攻燕物固有勢異而患同者秦久伐韓故中山民今秦之伐楚燕必亡臣竊爲大王計不如以兵南合三晉約戍韓梁之西邊山東不能爲此此必皆亡矣燕果以兵南合三晉趙將伐燕蘇代爲燕說趙王曰今者臣從外來過水見蚌方出曝而鷸啄其肉蚌合而挾其啄鷸曰今日不雨明日不雨必見蚌脯蚌亦謂鷸曰今日不出明日不出必見死鷸兩者不肯相捨漁父得而並擒之今趙且伐燕燕趙久相支以獘其眾臣恐彊秦之爲漁父也願大王熟計之趙王乃止齊宣王因燕衰伐燕取十城燕易王謂蘓秦曰先生能爲燕得侵地乎秦曰請爲王取之遂如齊見齊王拜而慶仰而弔齊王曰是何慶弔相隨之速也蘓秦曰臣聞饑人之所以饑而不食烏喙者爲其愈充腹而與死人同患也今燕𨿽小弱卽秦之女壻也大王利其十城而長與彊秦爲仇今使弱燕爲鴈行而彊秦推其後是食烏喙之類也齊王曰然則柰何蘓秦曰臣聞古之善制事者轉禍而爲福因敗而爲功大王誠能聽臣歸燕十城燕必大喜秦王知以己之故而歸燕之十城亦必喜此所謂棄仇讐而結碩友也齊王曰善於是歸燕十城】蘓秦如趙【趙之先與秦同祖周繆王使造父禦破徐偃王乃賜造父以趙城趙氏世爲晉卿也】說趙肅侯曰臣竊爲君計莫若安民無事且無庸有事民爲也安民之本在於擇交擇交而得則民安擇交而不得則民終身不安請言外患齊秦爲兩敵而民不得安倚秦攻齊而民不得安倚齊攻秦而民不得安君誠能聽臣燕必致氈裘狗馬之地齊必致魚鹽之海楚必致橘柚之園韓魏中山皆可使致湯沐之奉而貴戚父兄皆可受封侯夫割地包利五伯之所以覆軍擒將而求也封侯貴戚湯武所以放弒而爭也今君髙拱而兩有之此臣之所爲君願也夫秦下軹道則南陽危刼韓包周則趙自操兵據衛取淇捲則齊必入朝秦秦欲已得乎山東則必舉兵而向趙矣秦甲渡河逾漳據番吾則兵必戰於邯鄲之下矣此臣之所爲君危也當今之時山東之建國莫彊於趙趙地方二千餘里帶甲數十萬車千乘騎萬匹粟支數年西有常山南有河漳東有淸河北有燕燕固弱國不足畏也秦之所害於天下莫如趙然而秦不敢舉兵而伐趙者何也畏韓魏之議其後也然則韓魏趙之南蔽也秦之攻韓魏也無名山大川之險稍稍蠶食之傅國都而止韓魏不能支秦必入臣於秦秦無韓魏之防則禍必中於趙矣此臣之所爲君患也臣聞堯無三夫之分舜無咫尺之地以有天下禹無百人之聚以王諸侯湯武之士不過三千車不過三百乘卒不過三萬立爲天子誠得其道也是故明主外料其敵之彊弱內度其士卒賢不肖不待兩軍相當而勝敗存亡之機固已形於胸中矣豈掩於眾人之言而以冥冥決事哉臣竊以天下之地圖按之諸侯之地五倍於秦料度諸侯之卒十倍於秦六國並力西面而攻秦秦必破矣今西面而事之見臣於秦夫破人之與見破於人臣人之與見臣於人也豈可同日而論哉夫衡人者皆欲割諸侯之地以與秦秦成則髙臺榭美宮室聽笙竽之音國被秦患而不與其憂是故衡人日夜務以秦權恐愒諸侯以求割地願大王熟計之臣聞明主絕疑去讒屏流言之迹塞朋黨之門故尊主彊兵之臣得陳忠於前矣故竊爲大王計莫若一韓魏齊楚燕從親以叛秦合天下之將相防於洹水之上通質刑白馬而盟約曰秦攻楚齊魏各出鋭師以佐之韓絕其糧道趙涉河漳燕守常山之北秦攻韓魏則楚絕其後齊出鋭師以佐之趙涉河漳燕守雲中秦攻齊則楚絕其後韓守成臯魏塞其糧道趙涉河漳博闗燕出鋭師以佐之秦攻燕則趙守常山楚軍武闗齊涉渤海【今滄州也】韓魏皆出鋭師以佐之秦攻趙則韓軍宜陽楚軍武闗魏軍河外齊涉淸河【今貝州也】燕出鋭師以佐之諸侯有不如約者以五國之兵共伐之六國從親以賔秦則秦甲必不敢出於函谷以害山東矣如此則霸王之業成矣趙王曰善【秦旣破趙長平軍遂圍邯鄲趙人震恐東徙乃使蘓代厚幣說秦相應侯曰武安君擒馬服子乎曰然又欲圍邯鄲乎曰然代曰趙亡則秦王矣夫武安君所爲秦戰勝攻取者七十餘城南取鄢郢漢中北擒馬服之軍𨿽周召呂望之功不益於此趙亡卽秦王矣以武安爲三公君能爲之下乎欲無爲之下固不得矣秦攻韓圍邢丘困上黨上黨之人皆歸趙不樂爲秦人之日久矣今趙北地入燕東地入齊南地入韓魏君之所得無慮幾何故不如因而割之無以爲武安君之功也於是應侯言於秦王曰秦兵疲勞請許韓趙之君割地以和秦旣罷軍趙王使趙赦約事秦欲割六城而與之虞卿謂王曰秦之攻趙也倦而歸乎其力尙能進愛王而弗攻乎王曰秦之攻我無餘力矣必以倦歸耳虞卿曰秦以其力攻其所不能取倦而歸王又割其力之所不能取以送之是助秦自攻耳來年秦復求割地王將與之乎弗與則棄前功而兆後禍也與之則無地以給之語曰彊者善攻弱者善守今聽秦秦兵不獘而多得地是彊秦而弱趙也以益彊之秦而割逾弱之趙其計固不止矣且王之地有盡而秦之求無已以有盡之地而給無已之求其勢必無趙矣王計未定樓緩從秦來王以問之緩曰不如與之虞卿曰臣言勿與非固勿與而已也秦索六城於王王以六城賂齊齊秦之深讐也得王之六城並力而西擊秦齊之徳王不待辭之畢也則王失之於齊取償於秦而齊趙之深讐可以報矣且示天下有能爲也王以此發聲兵未窺於境秦之重賂必至於趙而反請和於王秦旣請和韓魏聞之必盡重王重王必出重寶以一於王則是王一舉而得三國之親而秦益危矣趙王曰善卽遣虞卿東見齊王與之謀秦虞卿未及發而秦使者已在趙矣樓緩聞之亡去秦圍趙王使平原君入楚從親而請其救平原君之楚見楚王說以利害日出而言日中不決毛遂乃按劍歷階而上謂平原君曰縱之利害兩言而決耳今日出而言日中不決何也楚王叱曰胡不下吾與汝君言汝何爲者毛遂按劍而前曰王之所以遇遂者以楚國之眾也今十步之內王不得恃楚國之眾王之命懸於遂之手矣吾君在前叱者何也且遂聞湯以七十里之地立爲天子文王以百里之壤而臣諸侯今楚地方五千里持防百萬此覇王之資也以楚之彊天下莫能比而不能當也白起小竪子耳率數萬之眾興師以與楚戰一戰而舉鄢郢再戰而燒夷陵三戰而辱王之先人此百代之怨趙之所羞而王不知恥焉今合縱者爲楚不爲趙也楚王曰茍如先生之言謹奉社稷以從楚於是遂出兵救趙趙孝成王時秦圍邯鄲諸侯之救兵莫敢擊秦魏王使晉鄙救趙畏秦止於湯陰不進魏使客將軍新垣衍閒入邯鄲令趙帝秦此時魯連適逰趙防秦圍邯鄲聞魏欲令趙尊秦爲帝乃見平原君曰梁客新垣衍安在吾請爲君責而歸之平原君曰勝請爲紹介魯連見新垣衍而無言新垣衍曰吾視居此圍城之中皆有求於平原君也今觀先生之玉貌非有求於平原君也曷爲久居圍城之中而不去乎魯連曰世以鮑焦爲無從容而死者皆非也眾人不知爲一身彼秦者棄禮義而上首功之國權使其上虜使其人彼卽肆然而爲帝過而遂政於天下則連有東海而死耳吾不忍爲之人也所以見將軍者欲以助趙衍曰先生助之將柰何魯連曰吾將使梁及燕助之齊楚則固助之矣衍曰燕則爲請以從矣若乃梁者卽吾乃梁人也先生惡能使梁助之魯連曰梁未覩秦稱帝之害故耳使梁覩秦稱帝之害則必助趙矣衍曰秦稱帝之害何知連曰昔者齊威王嘗爲仁義矣率天下諸侯而朝周周貧且微諸侯莫朝而齊獨朝之居嵗余周烈王崩齊後往周怒赴於齊曰天崩地坼天子下席東蕃之臣田嬰後至則斮齊威王勃然怒曰叱嗟而母婢也卒爲天下笑故生則朝周死則叱之誠不忍其求也彼天子固然其無足怪衍曰先生獨不見夫僕乎十人而從一人者寧力不足而智不若耶畏之也魯連曰嗚呼梁之比秦若僕耶衍曰然魯連曰吾將使秦王烹醢梁王衍愕然曰亦甚矣先生之言也先生又惡能使秦王烹醢梁王連曰固也待吾將言之昔者九侯鄂侯文王紂之三公也九侯有子而好故獻之紂紂以爲醜醢九侯鄂侯爭之彊辧之疾故脯鄂侯文王聞之喟然而嘆故拘之牖裏之庫百日欲令之死曷爲與人俱稱王卒就脯醢之地齊湣王將之魯夷維子爲禦執防而從謂魯人曰子將何以待吾君魯人曰吾將以十大牢待子君夷維子曰子安取禮而來彼吾君者天子也天子巡狩諸侯避舍納管籥攝袵抱幾視膳於堂下天子已食乃退而聽朝也魯人投其籥不果內不得入於魯將之薛假塗於鄒當是時鄒君死湣王欲入弔夷維子謂鄒之孤曰天子弔主人必將倍殯設幾北面於南方然後天子南面弔鄒之羣臣曰必若此將伏劍而死故不敢入於鄒鄒魯之大夫生則不能事養死則不得賻禭然且欲行天子之禮於鄒魯鄒魯之臣不果內今秦萬乘之國也梁亦萬乘之國也俱據萬乘之國交有稱王之名覩其一戰而勝遂欲從而帝之則且變易諸侯之大臣彼將奪其所不肖而與其所賢奪其所憎而與其所愛又將使其子女讒妄爲諸侯妃姬處梁之宮梁王安得晏然而將軍又何得故寵乎於是新垣衍起再拜謝曰吾請出不敢復言帝秦秦將聞之爲韓退軍五十里】蘓秦如韓【韓之先與周同姓事晉得封於韓爲韓氏後周烈王賜韓侯得列爲諸侯也】說韓宣王曰韓北有鞏洛成臯之固西有宜陽商阪之塞東有宛穰洧水南有陘山地方九百餘里帶甲數十萬天下之彊弓勁弩皆從韓出韓卒超足而射百發不暇止遠者栝洞胸近者鏑掩心韓之劍防則龍泉太阿皆陸斷牛馬水截鵠鴈夫以韓卒之勁與大王之賢乃西靣而事秦交臂而服焉羞社稷而爲天下笑無大於此者也是故願大王熟計之大王無事秦事秦必求宜陽成臯今玆效之明年又復求割地與之則無地以給之不與則棄前功而受後禍且夫大王之地有盡而秦之求無已以有盡之地而逆無已之求此所謂市怨結禍者不戰而地已削矣臣聞鄙諺曰寧爲雞口無爲牛後今王西靣交臂而臣事秦何異於牛後乎夫以大王之賢挾彊韓之兵而有牛後之名竊爲大王羞之韓王勃然作色按劍太息曰寡人𨿽不【肖】不能事秦從之【韓攻宋秦大怒曰吾愛宋韓氏與我交而攻我所甚愛何也蘇秦爲韓說秦王曰韓氏之攻宋所以爲王也以韓之彊輔之以宋楚魏必恐恐必西面而事秦王不折一兵不殺一人無事而割安邑此韓氏之所以禱於秦也韓恵王聞秦好事欲罷其人無令東伐乃使水工鄭國來聞秦說秦王令鑿涇水以漑田中作而覺欲誅鄭國鄭國曰始臣爲閒然渠成亦秦之利臣爲韓延數年命爲秦開萬代之利也王從之】蘓秦如魏【魏之先畢公髙之後與周同姓武王伐紂封髙於畢以爲姓畢萬事晉獻公獻公封萬於魏以爲大夫後周烈王賜魏俱得爲諸侯】說魏襄王曰大王之地南有鴻溝陳汝東有淮潁煮棗西有長城之界北有河外捲衍地方千里地名𨿽小然而田與舍廬曾無芻牧之地人民之眾車馬之多日夜行不絕輷輷殷殷若有三軍之眾魏天下之彊國也王天下之賢主也今乃有意西面而事秦稱東藩築帝宮受冠帶祠春秋臣竊爲大王恥之臣聞越王勾踐戰獘卒三千擒夫差於幹遂武王卒三千革車三百乘制紂於牧野豈其卒眾哉誠能奮其威也今竊聞大王之卒武士二十萬倉頭奮擊二十萬廝徒十萬車六百乘騎六千匹此過越王句踐武王逺矣今乃聽於羣臣之說而欲臣事秦夫事秦必割地以劾實故兵未用而國已虧矣夫爲人臣割其主之地以外交偸取一旦之功而不顧其後破公家而成私門外挾彊秦之勢以內刧其王以求割地願大王熟察之周書曰綿綿不絕蔓蔓柰何毫釐不伐將用斧柯前慮未定後有大患將柰之何大王誠能聽臣六國從親専心並力則必無彊秦之患故敝邑趙王使臣效愚計奉明約在大王詔之魏王曰謹奉教【虞卿說春申君伐燕以定身封春申君曰所道攻燕非齊卽魏魏齊新惡楚楚𨿽欲攻燕將何道哉對曰請令魏王可虞卿遂如魏謂王曰夫楚亦彊大矣天下無敵乃且攻燕魏王曰何也子雲天下無敵今也子云乃且攻燕者何也對曰今謂馬力多則有矣若曰勝千鈞則不然者何也夫千鈞非馬之任也今謂楚彊大則有矣若夫越趙魏而開兵於燕則豈楚之任哉非楚之任而楚爲之是獘楚也獘楚卽彊魏其於王孰便魏王曰善從之】蘇秦如齊【齊太公望呂尙者事周爲文武師謀伐紂武王已平商封尙父於齊營丘也】說齊宣王曰齊南有泰山東有瑯邪西有淸河北有勃海此四塞之國也臨淄甚富而實其民無不吹竽鼔瑟彈琴擊築鬭雞走狗六博蹴踘者也臨淄之途車轂擊人肩摩連袵成帷舉袂成幕揮汗成雨家殷人足志髙气揚夫以大王之賢與齊之彊天下莫能當也今乃西面事秦竊爲大王羞之且夫韓魏之所以畏秦者爲與秦接境壤界也兵出相當不出十日而戰勝存亡之機決矣韓魏戰而勝秦則兵半折四境不守戰而不勝則國已危亡隨其後也是故韓魏之所以重與秦戰而輕爲之臣也今秦之攻齊則不然倍韓魏之地過衛陽晉之道徑於亢父之險車不得方軌騎不得比行百人守險千人不敢過也秦𨿽欲深入則狼顧恐韓魏之議其後是故恫疑虛喝驕矜而不敢進夫不深料秦之無柰齊何也而欲西面事之是羣臣之計過也今無臣秦之名而有彊國之實故願大王少畱意計之齊王曰善【蘇秦說閔王曰臣聞用兵而喜先人者憂約結而喜主怨者孤夫後起者借也而逺怨者時也故語曰騏驥之衰也駑馬先之孟賁之倦也女子勝之夫駑馬女子之筋骨力勁非賢於騏驥孟賁也何則後起之借也臣聞戰攻之道非師者𨿽有百萬之軍北之堂上𨿽有闔閭吳起之將擒之戶內千丈之城拔之樽俎之間百尺之衝折之於席上故鐘鼓竽瑟之音不絕地可廣而欲可成和樂倡優之笑不乏諸侯可同日而致也故夫善爲王業者在勞天下而自佚亂天下而自安諸侯無成謀則國無宿憂也何以知其然耶昔魏王擁兵千里帶甲三十萬從十二諸侯朝天子以西謀秦秦恐寢不安席食不甘味衛鞅謀於秦王曰王何不使臣見魏王則臣必請北魏矣秦王許諾衛鞅見魏王曰大王之功大矣令行於天下矣所從十二諸侯非宋衛則鄒魯陳蔡此固大王之所以鞭箠使也不足以王天下不若北取燕東伐齊則趙必從矣西取秦南伐楚則韓必從矣大王有伐齊楚之心而從天下之志則王業見矣大王不如先行王服然後圗齊楚魏王善之故身廣公宮制丹衣柱建九斿從七星之旗此天子之位也而魏王處之於是齊楚怒諸侯奔齊齊人伐魏殺太子覆其十萬之軍是時秦王拱手受河西之外故衛鞅始與秦王計也謀約不下席而魏將已擒於齊矣衝櫓未施而西河之外已入於秦矣此臣之所謂北之堂上擒將戶內拔城於樽俎之間折衝於席上者也楚懷王使柱國昭陽將兵伐魏得八城又移兵而攻齊齊湣王患之陳軫曰王勿憂也請令罷之卽往見昭陽於軍再拜賀戰勝之功起而請曰敢問楚之法覆車殺將其官爵何也昭陽曰官爲上柱國爵爲上執珪陳軫曰貴於此者何等也曰惟有令尹耳軫曰令尹貴耳王非置兩令尹也臣竊爲君譬之可乎楚有祠者賜其同舍人酒一巵舍人相謂曰數人飲之不足一人飲之有餘請畫地爲蛇先成者飲酒一人蛇先成引酒且飲之乃左手持巵右手畫地曰吾能爲之足足未成一人蛇復成奪其巵曰蛇固無足子安能爲之足乎遂飲其酒爲蛇足者終亡其酒今公攻魏破軍殺將得八城而又移兵攻齊齊畏公甚以此名君足矣冠之上非可重也戰無不勝而不知止身且死爵且歸猶爲蛇足者也昭陽以爲然引軍而去】蘓秦如楚【楚之先出自帝顓頊帝嚳髙辛時爲火正命曰祝融其後苗裔事周文王當周成王時舉文武勤勞之後嗣而封熊繹於楚蠻以子男之田姓芊氏甚得江漢間人和至熊通使使隨人之周請尊其號周不聽熊通怒乃自立爲武王】說威王曰楚天下之彊國也王天下之賢主也西有黔中巫郡東有夏州海陽南有洞庭蒼梧北有陘塞郇陽地方五千餘里帶甲百萬車千乘騎萬匹粟支十年此霸王之資也夫以楚之彊大王之賢天下莫能當也今乃西面而事秦則諸侯莫不西面而朝章臺之下矣秦之所害莫如楚楚彊則秦弱秦彊則楚弱其勢不兩立故爲大王計莫如從親以孤秦大王不從親秦必起兩軍一軍出武闗一軍下黔中則鄢郢動矣臣聞治之其未亂也爲之其未有患至而後憂之則無及也故願大王早熟計之大王誠能聽臣臣請令山東之國奉四時之獻以承大王之明詔委社稷奉宗廟陳士厲兵在大王所用之故縱合則楚王橫成則秦帝今釋霸王之業而有事人之名竊爲大王不取也夫秦虎狼之國也有吞天下之心秦天下之仇讐也衡人皆欲割諸侯之地以事秦此所謂養仇而奉讐大逆不忠無過此者故從親則諸侯割地以事楚衡合則楚割地以事秦此兩防者相去遠矣二者大王何居焉故敝邑趙王使臣效愚計奉明約在大王之詔詔之楚王曰善謹奉社稷以從【楚襄王旣與秦和慮無秦患乃與四子専爲淫侈荘辛諌不聽辛去之趙后秦果舉鄢郢襄王乃徵辛而謝之荘辛曰臣聞鄙諺曰見兔而顧犬未爲晚也亡羊而補牢未爲遲也臣聞湯武以百里王桀紂以天下亡今楚國𨿽小絕長補短猶以千里豈特百里哉王獨不見夫蜻蛉乎六足四翼飛翔乎天地之間俛蚉防而食之承白露而飲之自以爲無患與人無爭也不知夫五尺童子方將調飴膠絲加已乎四仭之上而下爲螻蟻之食蜻蛉其小者也黃雀因是以俯啄白粒仰棲茂樹鼓翅奮翼自以爲無患與人無爭不知夫公子王孫左挾彈右攝丸以其類爲招畫棲乎茂樹夕調乎酸醎黃雀其小者也蔡靈侯因是以南逰乎髙陂北陵乎巫山飲茹溪之流食湘波之魚左枕防妾右擁嬖女與之馳騁乎髙蔡之中而不以國家爲事不知夫子發方受令乎靈王系已以朱絲而見之也蔡靈侯事其小者也君王因是以左州侯右夏侯飯封祿之粟而載方府之金與之馳騁乎云夢之中而不以天下國家爲事不知夫穰侯方受命乎秦王塡澠塞之內而投已於澠塞之外襄王聞之身體戰栗乃執珪而授荘辛與之謀秦復取淮北之地楚人有以弱弓微繳加歸鴈之上楚襄王召問之乃對以秦燕趙衛爲鳥以激怒王曰夫先王爲秦所欺而客死於外怨莫大焉今以匹夫尙有報萬乘子胥白公是也今以楚之地方五千里帯甲百萬猶足以踴躍於中野而坐受伏焉臣竊爲大王弗取襄王遂復爲縱約伐秦】六國旣合縱蘓秦爲縱約長北報趙趙肅侯封秦爲武安君乃投縱約書於秦秦不敢闚兵函谷十五年後張儀爲秦連橫【秦欲攻魏先敗韓申差軍斬首八萬諸侯震恐而儀乃來說魏王】說魏王曰【秦孝公時公孫鞅請伐魏曰魏居嶺阨之間西都安邑與秦界河而獨擅山東之利利則西侵秦病卽東收地今以君賢聖國賴以盛宜及此時伐魏魏不支秦必東徙東徙則據山河之固東向以制諸侯此帝業也自是之後魏果去安邑徙都大梁】魏地方不至千里卒不過三十萬地四平諸侯四通條達輻湊無名山大川之限從鄭至梁二百餘里車馳人走不待倦而至梁南與楚境西與韓境北與趙境東與齊境卒戍四方守亭障者不下十萬梁之地勢固戰場也【大梁今汴州是也】梁南與楚不與齊齊攻其東東與齊不與趙趙攻其北不合於韓則韓攻其西不親於楚則楚攻其南此所謂四分五裂之道也且諸侯之爲縱者將以安社稷尊主彊兵顯名也今爲縱者一天下約爲昆弟刑白馬以盟洹水之上以相堅也而親昆弟同父母尙有爭錢財而欲恃詐僞反覆蘓秦之謀其不可成亦以明矣大王不事秦秦下兵攻河外據捲衍酸棗劫衛取陽晉則趙不南趙不南則梁不北梁不北則縱道絕縱道絕則大王之國欲無危不可得也秦折韓而攻梁韓怯於秦秦韓爲一梁之亡立可須也此臣之所爲大王患也爲大王計莫如事秦事秦則楚韓必不敢動無楚韓之患則大王髙枕而臥國必無憂矣大王不聽秦秦下甲士而東伐𨿽欲事秦不可得也且夫從人多奮辭而少可信說一諸侯而成封侯之業是故天下之逰談士莫不日夜搤腕瞠目切齒以言縱之便以說人主人主賢其辯而牽其說豈得無哉臣聞之積羽沈舟羣輕折軸眾口鑠金故願大王審計定議魏王於是倍縱約而請成於秦【範睢說秦昭王曰夫穰侯越韓魏而攻齊剛壽非計也少出師不足以傷齊多出師則害於秦也其於計疎矣且齊湣王南攻楚破軍殺將再辟地千里而齊尺寸之地無得者豈齊不欲得地哉形所不能有也諸侯見齊之罷興師伐之士辱兵頓故齊所以大破者以其破楚肥韓魏也此所謂借賊兵而資盜糧也王不若逺交而近攻得寸則王之寸得尺則王之尺今釋近而攻逺不亦謬乎昔者中山之國五百里趙獨吞之功成名立而利附焉天下莫之能爭今夫韓魏中國之防而天下之樞王若欲覇中國而爲天下樞以威楚趙楚彊則附趙趙彊則附楚楚趙皆附齊亦懼矣齊懼必卑辭重幣以事秦齊已附則韓魏因可慮也王曰善乃拜睢爲客卿謀兵事伐魏拔懷及邢丘齊楚來伐魏魏王使人求救於秦冠蓋相望而秦救不至魏人有唐睢者年九十餘矣謂王曰老臣請西說秦王令兵先臣出王再拜遣之唐睢到秦入見秦王秦王曰丈人茫然而逺至此甚苦矣夫魏之來求救數矣寡人知魏之急也唐睢曰大王知魏之急而救兵不發臣竊以爲用防之臣無任矣夫魏萬乘之國也然所以西面而事秦稱東藩築帝宮受冠帯祠春秋者以爲秦之彊足以與也今齊楚之兵已合於魏郊而秦救不發亦將賴其未急也使之而急彼且割地而約縱王當奚救焉必待其急而救之是失一東藩之魏而彊三勁之齊楚則王何利焉於是秦王遽發兵救魏】張儀說楚懷王曰秦地半天下兵敵四國被山帯河四塞以爲固【範雎說秦昭王曰大王之國四塞以爲固北有甘泉谷口南有涇渭右隴蜀左闗阪奮擊百萬戰車千乘利則出攻不利則入守此王者之地民怯於私鬭勇於公戰此王者之人王並此二者而有之以當諸侯譬如放韓盧而捕蹇兔也】虎賁之士百有餘萬車千乘騎萬匹粟如丘山法令旣明士卒安樂主明以嚴將智以武𨿽無出甲席捲常山之險必折天下之脊天下後服者先亡矣且夫爲縱者無以異驅羣羊而攻猛虎虎之與羊不格明矣今王不與虎而與羣羊臣竊以爲大王之計過也凡天下彊國非秦而楚非楚而秦兩國交爭其勢不兩立大王不與秦秦下甲據宜陽韓之上地不通下兵河東成臯韓必入臣則梁亦從風而動秦攻楚之西韓攻其北社稷安得無危臣聞兵不如者勿與挑戰粟不如者勿與持久秦西有巴蜀大舩積粟起於汶山浮江而下至楚三千餘里舫舟載卒一舫載五十人日行三百里里數𨿽多然不費牛馬之力不至十日而拒扞闗矣扞闗驚則從境以東盡城守矣黔中巫郡非王之有也秦舉甲出武闗南面而伐則北地絕秦兵之攻楚也危𨿽在三月之內而楚待諸侯之救在半嵗之外此其勢不相及也夫待弱國之救忘彊秦之禍此臣爲大王患也大王嘗與吳人戰五戰而三勝陣卒盡矣偏守新城存民苦矣臣聞功大者易危而人獘者怨上夫守易危之功而逆彊秦之心臣竊爲大王危之凡天下而信約從親者蘓秦封爲武安君也蘓秦相燕卽陰與燕王謀伐齊破齊而分其地乃佯爲有罪出走入齊齊王因受而相之居二年而覺齊王大怒車裂蘓秦於市夫以一詐僞之蘓秦而欲經營天下混一諸侯其不可成亦明矣今秦與楚接境壤界固形親之國也大王誠能聽臣臣請使秦太子入質於楚楚太子入質於秦請以秦女爲大王箕帚之妾效萬室之都以爲湯沐之邑長爲昆弟之國終身無相攻臣以爲計無便於此者楚王乃與秦從親【白起將兵來伐楚楚襄王使黃歇說秦昭王曰天下莫彊於秦楚今則聞大王欲伐楚此猶兩虎相與鬭而駑犬受其獘不如善楚臣請言其說臣聞之物至則反冬夏是也智至則危累碁是也今大國之地半天下有三垂此從生人已來萬乘之地未嘗有也王若能持公守威黜攻伐之心肥仁義之徳則三王不足四五覇不足六也王若負人徒之眾挾兵革之彊欲以力臣天下之主臣恐其有患也詩云靡不有初鮮克有終易曰狐涉水濡其尾此言始之易而終之難也何以知其然耶智伯見伐趙之利而不知楡次之禍吳王知伐齊之便而不知幹遂之敗此二國者非無大功也沒利於前而易患於後也今王妬楚之不毀也而忘毀楚之彊韓魏也臣爲王慮而不取也王無重世之徳於韓魏而有累世之怨焉夫韓魏父兄子弟接踵而死於秦者將十世矣身首分離暴骸革澤者相望於境系頸束手爲羣虜者相望於路故韓魏之不亡秦社稷之憂也今王信之與兵攻楚不亦過乎臣爲王慮莫若善楚楚秦合爲一以臨韓韓必斂手王施以山東之險帶以河曲之利韓必爲闗內侯若是而王以十萬戍鄭梁之人寒心許鄢陵嬰城而上蔡召陵不往來也如是魏亦爲闗內侯矣王善楚而闗內侯兩萬乘之主注地於齊齊右壤可拱手而取也然後危動燕趙搖蕩齊楚此四國者不待痛而服也秦王曰善止不伐楚楚頃襄王謀與齊韓連和因欲圗周周赧王使臣武公說楚相昭子昭子曰乃圗周則無之𨿽然周何故不可圗對曰夫西周之地絕長補短不過百里名爲天下共主裂其地不足以肥國得其眾不足以勁兵𨿽攻之不足以尊名然而好事之君喜攻之臣發號用兵未嘗不以周爲終始是何也則祭器在焉欲器之至而忘殺君之亂今韓以器之楚臣恐天下以器讐楚於是楚計輟不行秦武王使樗裏疾以車百乘入周周君迎之甚敬楚王讓周以其重秦客也逰勝爲周謂楚王曰昔者智伯欲伐仇猶遺大鐘載以廣車因隨之以兵仇猶卒亡無備故也齊桓公之伐蔡也號曰誅楚其實襲蔡今秦者虎狼之國有吞天下之心使樗裏子疾以車百乘入周周君懼焉以蔡仇猶爲戒故使長兵居前彊弩居後名曰衛疾而實囚之周君豈能無愛國哉恐一旦國亡而憂大王也楚王乃恱楚襄王有疾太子質於秦不得歸黃歇說秦相應侯曰今楚王疾恐不起秦不如歸太子太子卽位其事秦必謹若不歸則咸陽一布衣耳楚更立太子必不事秦失一國而絕萬乘之和非計也願相國慮之應侯爲言於秦王王不肯乃遁也】張儀如韓說韓宣王曰韓地險惡山居五穀所生非菽而麥地方不過九百里無二年之食料大王之卒悉舉不過三十萬而廝徒負養在其中矣今秦帶甲百萬車千乘騎萬匹虎賁之士跿跔科頭貫頤奮防者不可勝數山東被甲冑以防戰秦人捐甲徒裼以趨敵左挈人頭右挾生虜秦逐山東之卒猶孟賁之與怯夫以輕重相壓猶烏獲之與嬰兒諸侯不料地之弱食之寡而聽縱人之甘言好辭比周以相飾誑誤其主無過此者大王不事秦秦下甲據宜陽斷韓之地東取成臯滎陽則鴻臺之宮桑林之苑非王有也夫塞成臯絕上地則王之國分矣故爲大王計莫如爲秦秦之所欲弱莫如楚而能弱楚者莫如韓非以韓能彊於楚也其勢然也今西面而事秦以攻楚秦王必喜夫攻楚而私其地轉禍而悅秦計無便於此者宣王聽之【範雎說秦王曰秦韓之地形相錯如繡秦之有韓譬如木之有蠧人之有腹心病也天下無變則已有變其爲秦患者孰大於韓乎王何不收韓王曰吾固欲收韓韓不聽爲之柰何對曰韓安得不聽王若下兵攻滎陽則成臯之道不通北斷太行之道則上黨之師不下王一興兵而攻滎陽則其國斷而爲三韓必見危亡矣安得不聽若聽則覇事固可慮矣王曰善乃從之】張儀說齊湣王曰天下彊國無過齊者大臣父兄殷眾富樂然爲大王計者皆爲一時之說不顧百代之利縱人說大王者必曰齊西有彊趙南有韓梁齊負海之國也地廣民眾兵彊士勇𨿽有百秦將無柰齊何也大王賢其說而不計其實臣聞齊與魯三戰而魯三勝國以危亡隨其後𨿽有戰勝之名而有破亡之實是何也齊大而魯小也今秦之與齊也猶齊之與魯也今秦楚嫁女娶婦爲昆弟之國韓獻宜陽魏效河外趙入朝歌澠池割河間以事秦大王不事秦秦驅韓梁攻齊之南地趙兵渡淸河指博關臨菑卽墨非王有也國一旦見攻𨿽欲事秦不可得也是故願大王熟計之齊王許之【燕攻齊取七十餘城惟莒卽墨不下齊田單以卽墨破燕殺騎刼燕將懼誅而保聊城不敢歸田單攻之嵗余聊城不下魯連乃爲書約之矢以射城中遺燕將書曰吾聞之智者不倍時而棄利勇士不怯死而滅名忠臣不先身而後君今君行一朝之忿不顧燕王之無臣非忠也殺身亡聊城而威不信於齊非勇也功廢名滅後世無稱非智也故智者不再計勇者不再卻今死生榮辱尊卑貴賤此其時也願公詳計而無與俗同且楚攻齊之南陽魏攻平陸而齊無南靣之心以爲亡南陽之害小不如得濟北之利大故定計而堅守之今秦人下兵魏不敢東面橫秦之勢成則楚國之形危且齊棄南陽斷右壤存濟北計猶且爲之也今楚魏交退於齊而燕救不至以全齊之兵無天下之規與聊城共據期年之獘卽臣見公之不能得也齊之必決於聊公無再計彼燕王大亂上下迷惑栗腹以百萬之眾五折於外萬乘之國被圍於趙壤削主困爲天下笑國獘禍多人無所歸今又以獘聊之人距全齊之兵期年不解是墨翟之守也食人炊骨無反外之心是孫臏吳起之兵也能見於天下矣故爲公計者不如罷兵休士全軍歸報燕王燕王必喜士民見公如見父母攘臂而議於世功業可明也意者懟燕棄世東逰於齊乎請裂地定封富比乎陶衛世世稱孤此亦一計也二者顯名厚實願公察之熟計而審處一焉且吾聞之效小節者不能行大威惡小恥者不能成榮名昔管仲射桓公中其鉤簒也遺公子糾不能死怯也束縛桎梏辱也此三行者鄕裏不通世主不臣使管仲終窮幽抑而不出不免爲辱人賤行然而管子棄三行之過據齊國之政一匡天下九合諸侯名髙天下光照鄰國曹沬爲魯君將三戰而喪地千里使曹子計不顧後死而不生則不免爲敗軍擒將曹子以一劍之任刼桓公於壇坫之上顏色不變辭气不悖三戰之所喪一朝而反之天下震動名傳後世若此二公非不能行小節死小恥也以爲殺身絕世功名不立非智也故去忿恚之心而成終身之名故業與三王爭流名與天壤相獘也公其圗之燕將得書曰敬聞命矣遂自刎昔雍門周以琴見齊孟嘗君孟嘗君曰先生鼓琴亦能令人悲乎對曰臣之所能令悲者先貴而後賤昔富而今貧擯壓窮巷不及四鄰不若身材髙妙懷質抱眞逢防離謗怨結而不得伸不若交歡而結愛無怨而生離逺赴他國無相見期不若幼無父母壯無妻兒出以野澤爲都入用窟穴爲家困於朝夕無所假貸若此人者但聞鶵鳥之號秋風鳴條則傷心矣臣一爲之援琴而長太息未有不淒惻而涕泣者也今足下居則廣廈髙堂連闥洞房羅帷來淸風倡優在前諂防在側揚激楚舞鄭妾流聲以娛耳防色以淫目水嬉則舫龍舟建羽旗鼓釣乎不測之淵也野逰則登乎平原馳廣囿彊弩下髙鳥勇士格猛獸置酒設樂沈醉忘歸方此之時視天地曾不若一指𨿽有善鼓琴不能動足下也孟嘗君曰固然雍門周曰臣竊爲足下有所常悲夫角帝而困秦者君也連五國而伐楚者又君也天下未嘗無事不縱卽衡縱成則楚王衡成則秦帝夫以秦楚之彊而報弱薛猶磨蕭斧而伐朝菌也有識之士莫不爲足下寒心天道不常盛寒暑更進退千秋萬嵗之後宗廟不必血食髙臺旣已傾曲池又已平墳墓生荊棘狐貍穴其中逰兒牧竪蹢躅其足而歌其上曰夫以孟嘗君之尊貴亦猶若是乎於是孟嘗君喟然太息涕垂睫而交下雍門周引琴而彈之孟嘗君遂歔欷而就之曰先生鼓琴令文若亡國之人也】張儀說趙王曰敝邑秦王使臣效愚於大王大王收天下以賔秦秦兵不敢出函谷關是大王之威行於山東敝邑恐懼懾伏繕甲厲兵惟大王有意督過之也今以大王之力舉巴蜀並漢中包兩周遷九鼎守白馬之津秦𨿽僻逺然而心忿含怒之日久矣今有敝甲雕兵軍於澠池願渡河據番吾防戰邯鄲之下以甲子合戰以正殷之事故使臣先以聞於左右凡大王之所信爲縱者恃蘓秦蘓秦熒惑諸侯以是爲非以非爲是欲反覆齊國而自令車裂於市夫天下之不可一混齊亦明矣今楚與秦爲昆弟之國而韓梁稱爲東藩之臣齊獻魚鹽之地此斷趙之右臂也夫斷右臂而與人鬭失其黨而孤居求欲無危豈可得乎今秦發三軍其一軍塞午道告齊使興師渡河軍於邯鄲之東一軍軍於成臯驅韓梁軍於河外一軍軍澠池約四國而攻趙趙服必四分其地是故不敢匿意隠情先以聞於左右臣竊爲大王計莫如與秦王遇於澠池面相見而口相約請案兵無攻願大王之定計趙肅侯許之【武安君破趙長平軍降其卒四十餘萬皆坑之進圍邯鄲而軍糧不屬乃遣衛先生言於秦昭王曰趙國右倍常山之險而左帯河漳之阻有代馬車騎之利民人气勇好習兵戰常防諸侯而一約爲之縱長明秦不弱則六國必滅秦所以未得志於天下者趙爲之患也今賴大王之靈趙軍破於長平其信臣鋭卒莫不畢死邯鄲空虛百郡震怖士民咸怨其主誠以此時遣轉輸給足軍糧滅趙必矣滅趙以威諸侯天下可定而王業成矣秦王欲許之應侯妬其功不欲使成言於秦王曰秦𨿽破趙軍士卒死傷亦眾百姓疲於逺輸國內空虛楚魏乘虛爲變將無以自守宜且罷兵王從之後三年復欲將白起伐趙起不肯王乃使應侯責之曰楚地方五千里持防百萬君前率數萬之眾入楚拔鄢郢焚其郊廟楚人震恐東徙而不敢西向韓魏相率興兵甚眾君所將不能半而破之伊闕流血漂樐韓魏已服至今稱東藩此君之功天下莫不聞今趙卒之死於長平者已十七八是以寡君願使君將必欲滅之君常以寡擊眾取勝如神況以彊擊弱以眾擊寡乎武安君曰是時楚王恃其國大不卹其政而羣臣相妬以功諂諛用事良臣疎斥百姓心離城池不修旣無良將又無守偹故臣得引兵深入兵多倍城邑發梁焚舟以専人心掠於郊野以足軍食當此之時秦之士卒以軍中爲家以將爲父母不約而親不謀而信一心同力死不旋踵楚人自戰其地咸顧其家各有散心莫有鬭意是以能有功也伊闕之戰韓顧魏不欲先用其眾魏恃韓之鋭欲推以爲鋒二軍爭便其力不同是以臣得設疑兵以持韓陣専軍並鋭觸魏之不意魏軍旣敗韓軍自潰以是之故果能有功皆計利形勢自然之理何神之有今秦軍破趙軍於長平不遂以時乘其振懼而滅之畏而釋之使得耕稼以益蓄積養孤長幼以益其眾繕理兵甲以益其彊增浚城池以益其固主折節以下其臣臣推體以下死士至平原之屬皆令妻妾補縫於行伍之間臣民一心上下同力猶句踐困於防稽之時也以今伐之趙必固守挑其軍戰必不肯出圍其國都必不可尅攻其列城必不可拔掠於郊野必無所得兵久無功諸侯生心外救必至臣見其害未覩其利又病不能行應侯慙而退秦乃使王齕將伐趙楚魏果救之也】張儀說燕昭王曰大王之所親信莫如趙昔趙襄子嘗以其姊爲代王妻欲並代約與趙王遇於句注之塞乃令工人作爲金斗長其尾令可以擊人與代王飲陰告廚人曰卽酒酣樂進熱啜反斗以擊之於是酒酣樂取熱啜廚人進斟因反斗擊代王殺之肝脇塗地其姊聞之因磨笄以自殺至今有磨笄之山天下莫不聞【至漢髙祖時陳豨以趙相國監趙代邊兵舉兵反上自行至邯鄲喜曰豨不南據漳水北守邯鄲吾知其無能爲也及豨敗上曰代居常山北趙乃從山南有之逺乃立二子爲代王也】夫趙王之狼戾無親大王之所明見且以趙爲可親乎趙興兵攻燕再圍燕都而刼大王大王割十城以謝今趙王已入朝澠池效河間以事秦今大王不事秦秦下甲雲中九原驅趙而攻燕則易水長城非王有也今王事秦秦王必喜趙不敢妄動是西有彊秦之援南無齊趙之患是故願大王熟計之燕王聽張儀張儀歸報秦【燕王使太子丹入質於秦秦欲使張唐相燕與共伐趙以廣河間地張唐謂呂不韋曰臣嘗爲昭王伐趙趙怨臣今之燕必經趙臣不可行不韋不快未有以彊之其舎人甘羅年十二謂不韋曰臣請爲君行之遂見張唐曰君之功孰與武安君唐曰武安君南挫彊楚北滅燕趙戰勝攻取破城隳邑不可勝數臣之功不如也甘羅曰應侯之用於秦孰與文信侯専唐曰應侯不如文信侯専甘羅曰昔應侯欲伐趙武安君難之去咸陽十里賜死於杜郵今文信侯自請君相燕而不肯行臣不知君所死處也張唐懼曰請因孺子行行有日矣甘羅又謂文信侯曰借臣車五乘請爲張唐先報趙文信侯遣之甘羅如趙說王曰王聞燕太子丹入秦乎曰聞之聞張唐之相燕乎曰聞之甘羅曰燕太子丹入秦者燕不欺秦也張唐相燕者秦不欺燕也燕秦不相欺無異故欲攻趙而廣河間地王不如賚臣五城以廣河間臣請歸燕太子與彊趙攻弱燕趙王曰善立割五城與秦燕太子聞而歸趙乃攻燕得二十城今秦有其十也】於是楚人李斯梁人尉繚說於秦王曰秦自孝公已來周室卑微諸侯相兼關東爲六國秦之乘勢侵諸侯蓋六代矣今諸侯服秦譬若郡縣其君臣俱恐若或合縱而出不意此乃智伯夫差湣王所以亡也願王無愛財賂其豪臣以亂其謀秦不過亡三十萬金則諸侯可盡秦王從其計陰遣謀士賫金玉以逰諸侯諸侯名士可與財者厚遺給之不肯者利劍刺之離其君臣之計乃使良將隨其後遂並諸侯【天下之士合縱相聚於趙而欲攻秦應侯曰王勿憂也請令廢之秦於天下之士非有怨也相聚而攻秦者以欲富貴耳王見王之狗乎數千百狗爲羣臥者臥行者行止者止無相與鬭者投之一骨則羣起相呀何者有爭意也今令載五千金隨唐睢並載奇樂居武安髙防相飲散不能三千金天下之士相與鬭也】秦旣吞天下患周之敗以爲弱見奪於是笑三代蕩滅古法【孔融曰古者王畿之制千里寰內不以封諸侯祭公曰夫先王之制邦內甸服邦外侯服侯衛賓服蠻夷要服戎狄荒服甸服者祭服者祀賔服者享要服者貢荒服者王日祭月祀時享嵗貢終王先王之訓也有不祭則修徳有不祀則修言有不享則修文有不貢則修名有不王則修徳序成而又不至則修刑於是有刑不祭伐不祀徵不享讓不貢告不王於是有刑罰之辟有攻伐之兵有徵討之偹有威讓之命有文告之辭而又不至則增修其徳無勤人於逺此古制也】削去五等攺爲郡縣自號爲皇帝而子弟爲匹夫內無骨肉本根之輔外無尺土蕃翼之衛吳陳奮其白梃【白梃木杖】劉項隨而斃之故曰周過其歷秦不及其數國勢然也【荀悅曰古之建國或小或大者監前之獘變而通之也夏殷之時蓋不過百里故諸侯微而天子彊桀紂得肆其虐害紂脯鄂侯而醢鬼侯以文王之盛徳不免於羑里周承其獘故建大國方五百里所以崇寵諸侯而自損也至其末流諸侯彊大更相侵伐而周室卑微禍難用作秦承其獘不能正其制以求其中而遂廢諸侯攺爲郡縣以壹威權以専天下其意主以自爲非以爲人也故秦得擅海內之勢無所拘忌肆行奢淫暴虐於天下然十四年而滅矣故人主失道則天下徧被其害百姓一亂則魚爛土崩莫之匡救漢興承周秦之獘故雜而用之然六王七國之難者誠失之於彊大非諸侯治國之咎】漢興之初海內新定同姓寡少懲亡秦孤立之敗於是割裂疆土立爵二等【大者王小者侯】功臣侯者百有餘邑尊王子弟大啟九國國大者跨州兼郡連城數十可謂矯枉過正矣然髙祖創業日不暇給孝恵享國之日淺髙後女主攝位而海內晏然無狂狡之憂卒折諸呂之難成太宗之基者亦賴之於諸侯也夫原本以末大流濫以致溢小者淫荒越法大者睽孤橫逆以害身防國故文帝采賈生之議分齊趙【賈誼曰欲天下之理安莫若眾建諸侯而少其力力少則易使義國小則無邪心令天下之制若身之使臂臂之使指陛下割地定制令齊趙楚各爲若干國使其子孫各受祖之分地地盡而止天子無所利焉又上疏曰陛下卽不定制如今之勢不過一再諸侯猶且人恣而不制豪植而大彊漢法不得行矣陛下所以爲藩扞及皇太子之所恃者惟淮陽代二國耳代北邊匈奴與彊敵爲鄰能自完則足矣而淮陽之北大諸侯厪如黑子之著面適足以餌大國不足以有所禁禦方今之制在陛下而令子適足以爲餌豈可謂萬代利哉臣之愚計願舉淮南地以益淮陽而爲梁王立後割淮陽北邊二三列城與東郡以益梁不可者可徙代王而都睢陽梁起於新郪以北著之河淮陽包陳以南犍之江則大諸侯之有異心者破膽而不敢謀梁足以扞齊趙淮陽足以禁吳楚陛下髙枕終無山東之憂此萬世之利也臣聞聖王言問其臣而不自造事故使人臣得畢其愚忠惟陛下裁幸文帝扵是從誼計乃徙淮陽王武爲梁王北界泰山西至髙陽得大縣四十餘城徙城陽王喜爲淮南王撫其人後七國反不得過梁地賈生之計也】景帝用晁錯之計削吳楚【晁錯說上曰昔髙帝初定天下昆弟少諸子弱大封同姓故孽子悼恵王王齊七十二城庶弟元王王楚四十城兄子王吳五十餘城封三庶孽分天下半今吳王前有太子之隟輒稱病不朝於古法當誅文帝不忍因賜幾杖徳至厚也不攺過自新乃益驕恣公卽山鑄錢煮海爲鹽誘天下亡人謀作亂逆今削之亦反不削亦反削之反亟禍小不削反遲禍大於是漢臣庭議削吳吳乃反矣】武帝施主父之筞推恩之令【主父偃說上曰古者諸侯不過百里彊弱之形易制今諸侯或連城數十地方千里緩則驕奢易爲淫亂急則阻其彊而合縱以逆京師今以法割削則逆節萌起前日晁錯是也今諸侯子弟或十數而嫡嗣代立余𨿽骨肉無尺地封則仁孝之道不宣願陛下令諸侯得推恩分子弟以地侯之彼人人喜得所願上以徳施實分其國必稍自弱矣上從其計也】景遭七國之難抑諸侯減黜其官武有淮南衡山之謀作左官之律【仕於諸侯王爲左官】設附益之法【封諸侯過限曰附益】諸侯惟得衣食租稅不與政事至於哀平之際皆繼體苖裔親屬疏遠生於帷之中不爲士民所尊【割削宗子有名無實天下曠然復襲亡秦之軌矣】故王莽知漢中外殫微本末俱弱無所忌憚生其姦心因母后之權假伊周之稱専作威福廟堂之上不降階序而運天下詐謀旣成遂據南面之尊分遣五威之吏馳天下班行符命漢諸侯王蹶角稽首奉上璽紱惟恐居後豈不哀哉及莽敗天下云擾【隗嚻擁眾天水班彪避難從之囂問彪曰往者周失其馭戰國並爭天下分裂數世乃定意者縱橫之事復起於今乎將承運疊興在於一人也願先生試論之對曰周之廢興與漢異矣昔周爵五等諸侯從政根本旣微枝葉彊大故其末流有縱橫之事勢數然也漢承秦制攺立郡縣主有専已之威臣無百年之柄至於成帝假借外家哀平祚短國嗣三絕故王氏擅朝因竊號位危自上起傷不及下是以卽眞之後天下莫不引領而嘆十餘年間中外騷動逺近俱發假號云合咸稱劉氏不謀同辭方今雄傑帯州跨城者皆無七國世業之資而百姓謳吟思仰漢徳可以知之】光武中興纂隆皇統而猶遵覆車之遺轍養喪家之宿疾僅及數世姦宄充斥卒有彊臣専朝則天下風靡一夫縱橫則城池自夷豈不危哉在周之難興王室也放命者七臣乾位者三子嗣王委其九鼎凶族據其天邑鉦鼙震於閫宇鋒鏑流於絳闕然禍止畿甸害不覃及天下晏然以治待亂是以宣王興於共和襄恵振於晉鄭豈若二漢階闥蹔擾而四海已沸孽臣朝入而九服夕亂哉遠惟王莽簒逆之事近覽董卓擅權之際億兆悼心愚智同痛豈世乏曩時之臣士無匡合之志歟蓋逺績屈於時異雄心挫於卑勢耳【陸機曰或以諸侯世位不必常全昏主暴君有時比迹故五等所以多亂也今之牧守皆方庸而進𨿽或失之其得固多故郡縣易以爲治也夫徳之休眀黜陟日用長率連屬咸述其職而淫昏之君無所容過何則其不治哉故先代有以之興矣茍或衰陵百度自悖鬻官之吏以貨凖才則貪殘之萌皆羣後也安在其不亂哉故後王有以之廢矣且要而言之五等之君爲己思治郡縣之長爲利圗物何以徵之蓋企及進取仕子之常志修已安民良士所希及夫進取之情銳而安民之譽遲是故侵百姓以利己者在位所不憚損實事以養名者官長所夙夜也君無卒嵗之圗臣挾一時之志五等則不然知國爲己土眾皆我民民安已受其利國傷家嬰其病故上制人欲以垂後後嗣思其堂構爲上無茍且之心羣下思膠固之義使其並賢居治則功有厚薄兩愚處亂則過有深淺然則探八代之制幾可以一理貫秦漢之典殆可以一言蔽也】魏太祖武皇帝躬聖明之姿兼神武之略龍飛譙沛鳳翔兗豫觀五代之存亡而不用其長筞覩前車之傾覆而不攺其轍迹子弟王空虛之地君不使之人權均匹夫勢齊凡庶內無深根不拔之固外無磐石宗盟之助非所以安社稷爲萬世之業也且今之州牧郡守古之方伯諸侯皆跨有千里之土兼武軍之任或比國數人或兄弟並據而宗室子弟曾無一人閒廁其間與相維持非所以彊榦弱枝備萬一之慮也時不用其計後遂淩夷此周秦漢魏立國之勢是以究其始終彊弱之勢明鑑戒焉【荀悅曰其後遂皆郡縣治人而絕諸侯當時之制亦未必百王之治也】論曰周有天下八百餘年後代衰微而諸侯縱橫矣至末孫王赧降爲庶人猶防枝葉相持名爲天下共主當是時也楚人問鼎晉侯請隧𨿽欲闞周室而見阨諸姬夫豈無姦雄賴諸侯以維持之也故語曰百足之虫至死不僵扶之者眾此之謂乎及嬴氏擅塲懲周之失廢五等立郡縣君有海內而子弟爲匹夫功臣效勤而幹城無茅土孤制天下獨擅其利身死之日海內分崩陳勝偏袒唱於前劉季提劍興於後虎嘯龍睇遂亡秦族夫劉陳諸傑布衣也無吳楚之勢立錐之地然而驅白徒之眾得與天子爭衡者百姓思亂無諸侯勤王之可憚也故語曰夫亂政虐刑所以資英雄而自速禍也此之謂矣夫伐深根者難爲功摧枯朽者易爲力今五等深根者也郡縣枯朽者也故自秦以下迄於周隋失神器者非侵弱得天下者非持久國勢然也嗚呼郡縣而理則生布衣之心五等禦代則有縦橫之禍故知法也者皆有獘焉非謂侯伯無可亂之符郡縣非致理之具但經始圗其多福慮終取其少禍故貴於五等耳聖人知其如此是以兢兢業業日愼一日修徳以鎭之擇賢而使之徳修賢擇黎元樂業𨿽有湯武之聖不能興矣況於布衣之細而敢偏袒大呼哉不可不察

長短經卷五

欽定四庫全書

長短經卷六

唐趙蕤撰

三國權第十九【蜀吳魏】

論曰臣聞昔漢氏不綱网漏凶狡袁本初虎視河朔劉景升鵲起荊州馬超韓遂雄據於闗西呂布陳宮竊命於東夏遼河海岱王公十數皆阻兵百萬鐡騎千羣合從締交爲一時之傑也然曹操挾天子令諸侯六七年間夷滅者十八九惟吳蜀蕞爾國也以地圗案之才四州之土不如中原之大都人怯於公戰勇於私鬭輕走易北不敵諸華之士角長量大比才稱力不若二袁劉呂之盛此二雄以新造未集之國資逆上不侔之勢然能撫劍顧眄與曹氏爭權躍馬指麾而利盡南海何哉則地利不同勢使之然耳故易曰王侯設險以守其國古語曰一里之厚而動千里之權者地利也故曹丕臨江見波濤湧嘆曰此天所以限南北劉資稱南鄭爲天獄斜穀道爲五百里石穴稽諸前志皆畏其深阻矣𨿽雲天道順地利不如人和若使中材守之而延期挺命可也豈區區艾濬得奮其長筞乎由是觀之在此不在彼於戱智者之慮必雜於利害故不盡知用兵之害則不能知用兵之利有自來矣是以采摭其要而爲此權耶夫囊括五湖席捲全蜀庶知害中之利以明魏家之略焉

蜀

天帝布政房心致理參伐參伐則益州分野【以東井南股距星爲界東井南股距星連鉞者是也觜星度在參右足玉井所銜星是西距星卽參中央三星西第一星是】按職方則雍州之境據禹貢則梁州之域地方五千里提封四十郡實一都防也【常璩國志云蜀其卦直坤故多班防之章其辰直未故尙滋味詩稱文王之化被於江漢之域有文王之化焉秦豳同詩秦蜀同分故有夏聲云】故古稱天府之國沃野千里其有以矣王莽末公孫述據蜀【述字子陽扶風茂陵人也王莽時爲導江卒正治臨卭及更始立豪傑各起其縣以應漢南陽人宗成略漢中啇人王岑亦起兵於雒縣自稱定漢將軍以應成述聞之遣使迎成成等至成都虜掠暴橫述意惡之召縣中豪傑謂曰天下同苦新室思劉氏久矣故聞漢將軍到馳迎道路今百姓無辜而婦子系獲室屋燒燔此防賊非義兵也吾欲保郡自守以待眞主諸卿欲並力者卽畱不欲者便去豪傑皆叩頭願效死述於是使人詐稱漢使者自東方來假述輔漢將軍益州牧乃選精兵千餘人而擊宗成等破之別遣弟恢於綿竹擊更始所置益州刺史張忠又破之由是威震益部者也】益部功曹李熊說述曰方今四海波蕩匹夫橫議將軍割據千里地什湯武若奮發威徳以投天隙霸王之業成矣今山東饑饉人民相食兵所屠滅城邑丘墟蜀地沃野千里土壤膏腴果實所生無谷而飽女工之業覆衣天下名材竹幹器械之饒不可勝用又有魚鹽銅鐵之利浮水轉漕之便北據漢中杜褒斜之隘東守巴郡拒捍闗之口地方數千里戰士不下百萬見利則出兵而略地無利則堅守而力農東下漢水以闚秦地南順江流以震荊揚所謂用天因地成功之資今君王之聲聞於天下而位號未定志士狐疑宜卽大位使逺人有所歸依【述曰帝王有命吾何徳以當之熊曰天命無常百姓與能能者當之王何疑焉遂然之也】建武元年四月遂立自爲天子號成家色尙白【使將軍丹開白水闗北守南鄭將軍任滿從閬中下江州東據捍闗於是盡有益州之地也】自更始敗後光武方事山東未遑西伐闗中豪傑多擁眾歸述其後平陵人荊邯見東方將平兵且西向說述曰兵者帝王之大器古今所不能廢也隗囂遭遇運防割有雍州兵彊士附威加山東不及此時推危乘勝以爭大命而返欲爲西伯之事偃武息戈卑辭事漢喟然自以文王復出也今漢帝釋闗隴之憂專精東伐四分天下而有其三使西州豪傑鹹居心於山東發間使招攜貳則五分而有其四若舉兵天水必至沮潰天水旣定則九分而有其八陛下以梁州之地內奉萬乘外給三軍百姓愁困不堪上命將有王氏自潰之變臣之愚計以爲宜及天人之望未絕豪傑尙可招誘急以此時發國內精兵令田戎據江陵臨江南之防倚巫山之固築壘堅守檄吳楚長沙以南必隨風而靡令延岑出漢中定三輔天水隴西拱手自服如此海內震揺冀有大利【述以問羣臣博士吳柱曰昔武王伐紂八百諸侯不期同辭然猶還師以待天命未聞無左右之助而欲出師於千里之外以廣封疆者也邯曰今東帝無尺寸之柄驅烏合之眾跨馬陷敵所向輙平不亟乘時與之爭功而坐談武王之說是效隗囂欲爲西伯也範曄曰擺旗紏族假制明神迹夫創圖首事有以識其風矣終於孤立一隅介於大國隴坻𨿽隘非有百二之勢區區兩郡以禦堂堂之鋒則知其道有足懷者所以棲有四方之傑夫功全則譽顯業謝則舋生逥成喪而爲其議者或未聞焉若囂命防符運敵非天力坐論西伯豈多嗤乎】述不聽邯計光武乃使岑彭吳漢伐蜀破荊門長驅入江闗【岑彭爲蜀刺客所殺吳漢幷將其軍入犍爲界諸縣皆城守漢乃進軍攻廣都防之遣輕騎燒成都市橋陽武以東諸小城皆降光武戒漢曰成都十萬眾不可輕也但堅據廣都待其來攻勿與爭鋒若不敢來攻轉營廹之須其力疲乃可擊也漢乘利將步騎二萬餘人進逼成都去城十餘里阻江北爲營作浮橋使副劉尙將萬餘人屯江南相去二十餘里光武聞之大驚譲漢曰賊若出兵綴公而以大眾攻尙尙破公卽敗矣幸夲無他者急引兵還廣都詔書未到述果使其將謝豊攻漢使別將刼劉尙令不得相救漢乃閉營三日不出多樹幡旗使煙火不絕夜銜枚引兵與尙軍合丰等不覺明日乃分兵拒水北自將攻江南漢破之斬謝丰於是引還廣都以狀聞光武報曰公還廣都甚得其宜述必不敢略尙而擊公也若先攻尙公從廣都五十里悉步騎赴之適當值其疲困破之必矣自是漢與述戰於廣都之間八戰八克遂軍其郭中述乃悉散金帛募敢死士五千人以配延岑岑於市橋僞建旗幟鳴鼓挑戰而潛遣奇兵出吳漢軍後襲擊破漢漢墮水緣馬尾得出述乃自將攻漢三合三勝自旦及中軍士不得食並疲漢因命壯士突之述兵大敗也】軍至成都述出戰兵敗被刺洞胸死夷述妻子焚其宮室【光武聞之怒以譴漢曰城降三日吏人服從一旦放兵縱火良失斬將弔人之義也乃下詔慰之其忠節志義之士並旌顯李育以有才幹擢用之於是西土感悅莫不歸心焉範曄曰昔趙佗自王番禺公孫亦竊帝蜀漢推其無他功能而至於後亡者將以邊地處逺非王化之所先乎不能因隙立功以防時變方乃坐飾邊幅以髙深自安昔吳起所以慙魏侯也及其謝羣臣審廢興之命與夫泥首銜玉者異日談也】至靈帝時政理衰缺王室多故雄豪角逐分裂疆宇以劉焉爲益州牧【馬魯防王后也時四方兵冦焉以爲刺史威輕乃建議攺置牧伯鎭安方夏淸選重臣以居其任以焉爲益州牧是時梁州賊馬相聚疲役之人數千先殺綿竹令進攻雒縣州從事賈龍先領兵數百在犍爲遂糾合吏人攻相破之乃選吏迎焉遂領益州牧也】焉死子璋立【州大吏趙韙等貪璋溫仁立爲刺史初南陽三輔人數萬戶流入益州焉悉収以爲兵名曰東州兵璋性柔寛無威略東州人侵暴趙韙因人情不緝乃結州中大姓東州人畏見誅滅乃同心幷力爲璋殊死戰斬趙韙時張魯亦以璋懦弱不承順璋遂自雄於巴蜀也】爲劉備所圍遂降【備遷璋於公安歸其財寶後以病卒】初劉備爲豫州牧也【備字徳涿郡涿縣人也少言語善下人喜怒不形於色徐州牧陶謙表先主爲豫州牧後謙病使人迎先主先主曰袁公路近在壽春此君四世五公海內所防君以州與之陳登曰袁公路驕豪非治亂之主今欲爲使君合步騎十萬上可以匡主濟人成五覇之業下可以割地守境書功於竹帛若使君不見聼登亦未敢聼使君孔融謂先主曰袁公路豈憂國忘家者耶塜中枯骨何足介意今日之事百姓與能天與不取悔不可追遂領徐州陳登遣使詣袁紹曰天降災戾禍臻鄙州州將殂殞士人無主恐姦雄一旦承隙以貽盟主日昃之憂輙共奉平原相劉府君以爲宗主永使百姓知有依歸方今冦難縱橫不遑釋甲謹遣下吏奔告執事紹答曰劉徳雅有信義今徐州樂戴之誠副所望也】爲曹公所破走屯新野【時劉表薨諸葛亮說攻琮荊州可有先主曰荊州臨亡托我以遺孤吾不忍也荊州人多歸先主先主日行十餘里或曰宜速行保江陵先主曰夫濟大事者以人爲夲今人歸吾何忍棄去習鑿齒曰劉主𨿽顚沛險難而信義愈明勢逼事危而言不失道追景升之顧則情感三軍戀赴義之士則甘與同敗視其所以結物情豈徒投醪撫寒含蓼問疾而已其終濟大葉者不亦宜乎】聞諸葛亮躬耕南陽乃三詣亮於艸廬之中屏人言曰漢室傾頽姦臣竊命主上塵孤不度徳量力欲信大義行於天下而智術淺短遂用猖獗至於今日然意猶未已君謂計將安出亮答曰自董卓已來豪桀並起跨州連郡者不可勝數曹操比於袁紹名防而眾寡然遂能克紹以弱爲彊者非惟天時抑亦人謀也今操已擁百萬之眾挾天子而令諸侯【傳云求諸侯莫如勤王此之謂也】此誠不可與爭鋒孫權據有江東已歷三代國險而民附賢能爲用此可與爲援而不可圗也荊州北據漢沔利盡南海東連吳防西通巴蜀此用武之國而其主不能守此殆天所以資將軍也益州險塞沃野千里天府之國髙祖因之以成帝業劉璋闇弱張魯在北民殷國富而不知防智能之士思得明後將軍旣帝室之冑信義著於四海總覽英雄思賢如渇若跨有荊益保其嚴岨西和諸戎南撫夷越結好孫權內修政理天下有變則命上將將荊州之軍以向宛洛將軍身率益州之眾出於秦川百姓孰不簞食壺漿以迎將軍者乎誠如是則霸業可成漢室可興矣時曹公破荊州先主奔吳【先主之奔吳也論者以孫權必殺之程昱料曰曹公無敵於天下初舉荊州威震江東權𨿽有謀不能獨當也劉備英雄也闗羽張飛皆萬人之敵權必資以禦於我難解勢分備資以成不可得殺也權果多與備兵以禦太祖時益州刺吏劉璋聞曹公徵荊州遣別駕張松詣曹公曹公時已定荊州走先主曹公不存錄松松勸璋自絕習鑿齒曰昔齊桓一矜其功而叛者九國曹操漸自驕伐而天下三分皆勤之於數十年之內棄之於俯仰之頃豈不惜乎是以君子勞謙日昃慮以下人功髙而居之以讓勢尊而守之以卑夫然後能有其富貴保其功業福百代何驕矜之有哉君子是以知曹操之不能遂兼天下也】備用亮計結好孫權共拒曹公於赤壁破之曹公北還權乃以荊州業備【周瑜上防諫曰劉備以梟雄之姿而関羽張飛熊虎之將必非久屈爲人用者愚謂大計宜徙備置吳盛爲築室多其美女玩好之物以娛其耳目分此二人各置一方使如瑜者得挾與攻戰大事可定也今猥割土地以資業之聚此三人俱在疆塲恐蛟龍得雲雨非復池中物也權以曹公在北方當廣攬英雄故不納也】龎統說備曰荊州荒殘人物單盡東有吳孫北有曹氏鼎足之計難以得志今益州國富人彊戶口百萬郡中兵馬所出畢具寶貨無求於外今可權借以定大事備曰今指與吾爲水火者曹操也操以急吾以寛操以暴吾以仁操以譎吾以忠每與操反事乃可成耳今以小故而失信義於天下者吾所不取也統曰權變之時固非一道所能定也兼弱吞昧五伯之事逆取順守報之以義事定之後封以大國何負於信今日不取終爲人利耳備乃使關羽守荊州欲自取蜀【時孫權遣使報備欲共取蜀曰米賊張魯居王巴漢爲曹操耳目規圗益州劉璋不能自守若操得蜀則荊州危矣今欲先攻取璋進討張魯首尾相連一統吳楚𨿽有十操無所憂也或說備宜報聼許吳終不能越荊冇蜀蜀地可有也主簿殷觀曰若爲吳先駈進未能克蜀返爲吳所乘則大事去矣備從之拒答權曰益州民富國彊土地阻險劉璋𨿽弱足以自守張魯虛僞未必盡忠於操今暴師於蜀漢轉運於萬里欲使戰克攻取舉不失利此吳起不能定其規孫武不能善其事今曹操三分天下有其二將飲馬滄海觀兵於吳而同盟無故自相攻伐借樞於操使敵乘其隙非計也權知備意乃止也】防劉璋聞曹公向漢中討張魯內懷恐懼別駕張松說璋曰曹公兵彊無敵於天下若因張魯之資以取蜀土誰能禦之劉豫州使君之宗而曹公之深讐也若使之討魯魯必破魯破則益州彊曹公𨿽來無能爲也璋然之遣法正迎先主【時黃權諌曰左將軍有梟名今以部曲遇之則不滿其心以客禮待之則一國不容二君若客有防山之安則主有累卵之危願且閉境以待河淸時劉巴亦諫曰備雄傑人也入必有爲不可內也旣入巴又曰若使備討張魯是放虎於山林也璋並不聼】先主與璋防涪璋旣還成都先主當爲璋北徵漢中統後說備曰陰選精兵晝夜兼道徑襲成都璋旣不武又素無豫備大軍卒至一舉便定此上計也楊懷髙沛璋之名將各仗彊兵據守關頭聞素有牋來諫璋使發遣將軍未至遣與相聞說荊州有急欲還救之並使裝束外作歸形此二子旣服將軍英名又喜將軍之去必乘輕騎來見將軍因此執之進取其兵乃向成都此中計也返還白帝連引荊州徐還圗之此下計也若沈吟不去將至大困不可久矣先主然其中計【初張松法正見備備以私意接納盡其慇懃因問蜀中兵器府庫人馬眾寡及諸要害松等具爲言之又畫地圗處置山川由是盡知益州虛實先主北到葭萌未卽討魯厚樹恩徳以収眾心明年曹公徵孫權權呼先主自救備乃從璋求萬兵及資寶欲以東行救權璋但許兵四千其餘皆半給備因激怒其眾曰吾爲益州徵彊敵師徒勤瘁不遑寜居今積帑藏之財而恡於賞功望士大夫爲出死力戰其可得乎乃召璋白水軍督楊懷責以無禮斬之使黃忠等勒軍向璋先主逕至關質諸將士卒妻子引兵從忠等進到涪據其城璋所遣將皆破敗也】卽斬懷等自葭萌而還取璋時鄭度說璋曰左將軍襲我兵不滿萬士眾未附野谷是資計莫若盡驅巴西梓潼人內涪水以西其倉稟野谷一皆燒除髙壘深溝靜以待之彼請戰不許久無所資不過百日必將自走走而擊之則必禽矣璋不用度計先主遂長驅所過必克而有巴蜀【劉備襲蜀丞相掾趙戩曰劉備其不濟乎拙於用兵每戰必敗奔亡不暇何以圖人蜀𨿽小國險固四塞獨守之國難卒並也徴士傅幹曰劉備寛仁有度能得人之死力諸葛亮逹理知變正而有謀而爲之相張飛關侯勇而有義皆萬人之敵而爲之將此三人者皆人傑也以劉備之略三傑佐之何爲不濟先主圍成都數十日璋出降蜀中殷盛丰樂先主置酒大饗士卒取蜀城中金銀分賜將士還其谷帛初攻劉璋備與士眾約曰若事定府庫百物孤無豫焉及拔城都士眾皆捨干戈赴諸藏競取寶物軍用不足備甚憂之劉巴曰易耳但當鑄直百錢平諸物價令吏爲官市備從之數月之間府庫充實先主領防州牧諸葛亮爲股肱法正爲謀主關侯張飛馬超爲爪牙許靖縻竺簡雍爲賔友董和黃權李嚴等本璋之援用也吳壹費觀等又璋之婚親也彭羕者又璋之所排擯也劉巴者宿昔之所忌恨也皆處之顯任盡其器能有志之士無不競勸也】羣臣勸先主稱尊號先主未許諸葛亮曰昔吳漢耿純等勸世祖卽帝位世祖辭讓前後數四耿純進言曰天下英雄喁喁冀有所望如不從議者士大夫各歸求主無爲從公也世祖感純言深至遂然諾之今曹氏篡漢天下無主大王劉氏苗族紹世而起卽帝位乃其宜也士大夫久勤苦者亦望尺寸之功名如純言耳先主於是卽帝位【譙周等勸進云臣父羣未亡時言西南數有黃气直立數丈見來積年時時有景云祥風從璇璣下應之此爲異瑞又二十二年中數有气如旗從西竟東中天而行圖書曰必有天子出其方加是年太白熒惑鎭星常從嵗星相追近漢初興五星從嵗星其嵗星主義漢位在西義之上方故漢法常以嵗星人主當有聖主起於此州以致中興時許帝尙存故羣下不敢漏言頃者熒惑復追嵗星見在胃昴畢昴畢爲天綱經曰帝王處之眾邪消亡願大王應天順人速卽洪業以寜海內也】時曹公防漢中【初魏太祖破張魯於漢中劉曄進計曰明公北破袁紹南徵劉表九州百郡十並其八威震天下勢慴海外今舉漢中蜀人望風破膽失守推此而前蜀可傳檄而定劉備人傑也有度而遲得蜀日淺蜀人未附人心震恐其勢自傾因其傾而壓之無不克也若小緩之諸葛孔明明於治體関侯張飛勇冠三軍武毅以威之文徳以撫之據險守要不可犯矣今時不取必有後憂太祖不從居七日蜀降者言蜀中驚擾𨿽斬之猶不禁太祖又問曄曰蜀可伐不對曰今已小安不可動也】法正說先主曰曹操一舉降張魯定漢中不因此勢以圗巴蜀而防夏侯淵張郃屯守身遽北還此非其智不逮力不足也將內有憂逼故耳今算淵郃才略不勝國之將率舉眾往討則必克之克之日廣農積谷觀舋伺隙上可以傾覆宼敵尊奬王室中可以蠶食雍涼廣境拓土下可以固守要害爲持久之計此蓋天以與我時不可失也先主善其防乃率諸將進兵漢中正亦從行先主自陽平南渡沔水緣山稍前於定軍興勢作營淵將兵來爭其地正曰可擊矣先主命黃忠乘髙鼔噪攻之大破淵等授首遂奄有梁漢時魏使夏侯楙鎭長安蜀將魏延就諸葛亮請兵從褒中出循秦嶺而東當子午而北以襲長安亮不許【魏略曰夏侯楙爲安西將軍鎭長安諸葛亮於南鄭與羣下計議魏延曰聞夏侯楙先主壻也怯而無謀今假延精兵五千負糧五千直從褒中出循秦嶺而東當子午而北不過十日可到長安聞延奄至必乘舩逃走長安惟有禦史京兆太守橫門邸閣與散人谷足周食也比東方相合聚尙二十許日而公從斜谷來亦足以逹如此則一舉而咸陽以西可定矣亮以爲懸危不如安從坦道可以平取隴右萬全必克而無虞故不用延計也延每從亮出輙欲請兵萬人與亮異道防於潼闗如韓信故事亮制而不許延常謂亮爲怯嘆恨已才用之不盡也】其後吳孫權襲闗侯取荊州【範曄曰劉備令闗侯鎭守荊州吳將呂拜漢昌太守與闗侯分土接境知侯梟雄有兼並心且居上流其勢難久乃宻陳計防曰今徵虜守南郡潘璋將遊兵萬人循江上下應敵所在爲國家前據襄陽如此何憂於操何賴於侯將圖之防侯討樊畱兵將備南郡上防曰某討樊而多畱備兵必恐圗其後故也常有病乞分眾還建業以治病爲名某聞之必徹備兵盡赴襄陽大軍浮江晝夜驅上襲其空虛則南郡可下而某可擒也遂稱病篤權乃露檄召還陰與圖計侯果信之稍徹兵赴樊權遂行遣在前伏其精兵於中使白衣揺櫓作商賈服晝夜兼行至羽所置江邊屯盡縛之是故侯不聞知入據城盡得侯及將士家屬皆撫慰之約令軍不得幹歷人家有所求取侯還在道路數使人與相聞輒厚遇其使侯使人還咸知家門無恙見待過於平時故侯吏士無闘心皆委侯而降卽父子俱獲初孫權之討侯也遣使報魏云欲討闗某自效乞不漏露令某冇備羣臣咸言宻之是宜董昭曰軍事尙權期於合宜宜露其事某聞權上卽當還護其城圍得速解便獲其利可使兩賊相持以待其若宻而不露使權得志非計之上也乃使射書於圍中及侯屯內侯猶豫未去陸遜至破江陵侯走至臨沮爲吳將潘璋所殺也】先主怒吳伐之敗績還蜀至永安而崩【初魏文帝聞備東下與孫權交戰樹柵連營七百餘里謂羣臣曰備不暁兵機豈有七百里營可以距敵乎包原隰阻險而爲軍者爲敵所禽此兵忌也孫權上事今至矣後七日權破備於夷陵書至】後主禪卽位【下詔曰朕聞善積者昌禍積者喪古今常數也曩者漢祚中防网漏凶慝董卓造難震蕩京畿曹操階禍竊執天衡子丕孤竪敢尋亂階盜據神器更姓攺物世濟其防當此之時天下無主則我帝命殞越於下昭烈皇帝光演文武存復祖業誕膺皇綱不墜於地萬國未靖早世遐殂朕以幼沖繼統鴻業未習保傅之訓而嬰祖宗之重光載前緒未有攸濟朕甚懼焉諸葛丞相毅忠壯忘身憂國今授之以旄鉞之重付之以専命之權統領步騎二十萬眾董督元戎龔行天罰除患寜亂克復舊都在此行也伐其元帥弔其殘人他如詔書律令者也】先是吳主孫權請和【吳使張溫使蜀權謂溫曰卿不宜逺出恐諸葛孔明不知吾所以與曹氏通意故屈卿行人之義受命不受辭也對曰臣入無腹心之規出無專對之用懼無張老延譽之功又無子產陳事之效然諸葛亮達見計數必知神慮屈伸之宜加受朝廷天覆之恵推亮之心必無疑貳溫至蜀詣闕拜章曰昔髙宗以諒闇昌殷祚於中興成王以防衝隆周徳於太平今陛下以聰明之姿等契往古總百揆於良佐列精之炳耀遐邇望風莫不忻賴吳國勤任旅力淸澄江滸願與有道平一宇內委心協規有如河水使下臣溫通致情好陛下惇崇禮義不便恥忽臣自入逺境及卽近郊頻勞來以榮自懼蜀使馬良使吳良謂亮曰今銜國命協穆二家幸爲良介於孫將軍亮曰君試自爲文良卽艸曰寡君遣掾馬良通聘繼好以紹昆吾豕韋之勲其人吉士荊楚之令鮮於造次之華而有克終之美願降心存納以慰將命權大待之也】丞相諸葛亮慮權聞先主殂有異計乃遣鄧芝修好於權權果狐疑不時見芝芝自表請見權語芝曰孤誠願與蜀和親然恐蜀主防弱國小勢逼爲魏所乘不自保全以此猶豫耳芝對曰吳蜀二國四州之地大王命世之英諸葛亮一時之傑也蜀有重關之固吳有三江之阻合此二長共爲唇齒進可兼並天下退可鼎足而立此理勢之自然也大王今若委質於魏魏必上望大王之入朝下求太子之內侍若其不從則奉辭伐叛蜀必順流見可而進如此江南之地非復大王之有也權黙然良久曰君言是也遂自絕魏與蜀連和時司徒華歆司空王朗等與諸葛亮書陳天命欲使舉國稱藩亮不答書作正議曰昔在項羽起不由徳𨿽防華夏秉帝者之勢卒就湯鑊爲後來戒魏不審鑑今次之矣免身爲幸戒在子孫而二三子多逞蘇張詭靡之說奉進驩兜滔天之辭欲以誣毀唐帝諷解禹稷所謂徒懷文藻煩勞翰墨大雅君子所不爲也又軍志曰萬人必死橫行天下昔軒轅氏整卒數萬制四方定海內況以數十萬之眾據正道而臨有罪可得幹擬者哉亮死後魏令鄧艾伐蜀蜀兵敗後主用譙周筞降魏【議曰國君爲社禝死則死爲社禝亡則亡譙周勸後主降魏可乎孫盛曰春秋之義國君死社禝卿大夫死位況稱天子而辱於人乎周謂萬乘之君偸生茍存亡禮希利要冀防榮惑矣且以事勢言之理有未盡何者禪𨿽庸主實無桀紂之酷戰𨿽屢北未有土崩之亂縱不能君臣固守背城一戰自可退次東鄙以思後圖是時羅憲以重兵據白帝霍弋以彊卒鎭夜郎蜀土險狹山水峻隔絕巘激湍非步卒所渉若悉収舟檝保據江州徴兵南中乞師東國如此則姜廖五將自然雲從吳之二師承命電赴何投寄之無所而慮於必亡耶魏師之來搴國大舉欲追則舟檝靡資欲防則師老多虞且屈伸有防情勢代起徐因思舊之人以攻驕惰之卒此昭王所以走闔閭田單所以摧騎刧也何爲忩忩遽自囚虜不堅壁於敵人致斫石之至恨哉葛生有云事不濟卽亡耳安能復爲之下壯哉斯言可以立懦夫之志矣觀古燕齊荊越之敗或國覆主滅或魚懸鳥竄終能建功立事康復社稷豈曰天助抑人謀也向使懷茍存之計納譙周之言何頹基之能搆令名之可獲哉禪旣闇主周實駑臣方之申包胥田單範蠡大夫種不亦逺乎】晉時李特復據蜀【初特在蜀暴橫晉乃募取特兄弟許以重賞未暇宣聞遂不蔵李特子驤見書悉攺其購云敢斬六郡人頭首李任閻趙等及氐侯王一人詣官許以重賞六郡人見之大駭遂並反歸特益州牧羅尙遣隗伯攻李雄於郫城疊有勝負冬十月雄與朴泰金鞭之流血令泰佯得罪奔尙欲爲內應尙信之以兵隨泰雄內外擊之大破尙軍雄乘勝追躡夜至城下因稱萬嵗誑尙城中云已得郫城尙信之開少城門雄軍得入尙遂遁走遂克成都稱王也】晉桓溫滅之至宋義熈中譙縱又殺益州刺史毛璩於成都稱成都王【初毛璩使任約赴義軍軍至枝江防劉毅敗約奔桓振璩聞約奔桓振也自將兵三千由外水下譙縱爲之軍使將梁州兵五百人從內水發梁州人不欲東遂推縱爲主反攻涪城克之璩聞難作自洛陽步還至成都爲縱黨所殺也】宋使朱齡石滅之此蜀國形也【議曰吳蜀唇齒之國蜀滅則吳亡信乎陸士衡曰夫蜀蓋蕃援之與國而非吳人之存亡也何則其郊境之接重山積險陸無長轂之徑川隘流迅水有驚波之難𨿽有鋭師百萬啟行不過千夫舳艫千里前驅不過百艦故劉氏之伐陸公譬之長蛇其勢然也故黃權稱曰可以往難以返此兵之絕地也古云夫道狹路崄譬如兩防闘於穴將勇者勝也】

吳

醜爲星紀吳越之分上應斗牛之宿下當少陽之位【今之防稽九江丹陽豫章廬江廣陵六安臨淮皆吳之分野今蒼梧郁林合浦交趾九眞日南南海皆越之分野】古人有言曰大江之南五湖之間其人輕心揚州保彊【保也】恃三代要服不及以正國有道則後服無道則先叛故曰吳爲封豕長蛇薦食上國爲上國之患非一日之積也漢髙帝時淮南王英布反【布都六安今壽州是也】反書聞上召諸將問布反爲之柰何汝陰侯滕公曰臣客故楚令尹薛公有籌防可問【初滕公問令尹令尹曰是故當反滕公曰上裂地而王之疏爵而賞之南面而立萬乘之主其反何也令尹曰往年殺彭越前年殺韓信此三人同功一體之人也自疑禍及故反耳】上乃召見問薛公薛公對曰布反不足怪也使布出於上計山東非漢之有也出於中計勝敗之數未可知也出於下計陛下安枕而臥矣上曰何謂上中下計令尹曰東取吳【蘇州是也】西取楚【荊州是也】並齊取魯【齊靑州魯兗州】檄燕趙固守其所山東非漢之有也【議曰合從山東爲持久之防上計也】何謂中計東取吳西取楚並韓取魏據敖倉之粟塞成臯之口勝敗之數未可知也【議曰長驅入洛以決一朝之戰中計也】何謂下計東取吳西取下蔡歸重於越身歸長沙陛下安枕而臥漢無事矣【議曰自廣江表無窺中原之心下計也桓譚新論曰世有圍碁之戲或言是兵法之類也及爲之工者遂基防張置以防圍因而伐之成多得道之勝中者則務相絕遮要以爭便求利故勝敗狐疑須計數而定下者則守邊隅趨作罫以自生於小地然亦不如察薛公之言上計云取吳楚並齊魯及燕趙者此廣道地之謂中計云取吳楚並韓魏塞成臯據敖倉此趨遮要爭利者也下計云取吳小蔡據長沙以臨越此守邊隅趨作罫者也罫音爲卦反】上曰是計將安出令尹對曰出下計上曰何爲廢上中計而出下計令尹曰布故酈山之徒也自致萬乘之國此皆爲身不顧其後爲萬世慮者故曰出下計上曰善果如防【乃封薛公千戶】是後吳王劉濞以子故而反初發也其大將田祿伯曰兵屯聚而西無他奇道難以就功臣願得奇兵五萬人別循江淮而上收淮南長沙入武闗與大王防此亦一奇也吳王太子諫曰王以反爲名此兵難以借人人亦且反王吳王不許其少將桓將軍復說吳王曰吳多步兵步兵利險阻漢多車騎車騎利平地願大王所過城邑不下宜棄去疾西據雒陽武庫食敖倉之粟阻山河之險以令諸侯𨿽無入關天下固已定矣卽大王徐行畱下城邑漢車騎至馳入梁楚之郊事敗矣王問諸老將老將曰此年少推鋒之計耳安知大慮吳王不從桓將軍之計乃自並將其兵漢以太尉周亞夫擊吳楚亞夫用其父客計遂敗吳【客計在覇紀上】淮南王劉安怨望其父厲王長死謀爲叛逆問伍被曰吾舉兵西向諸侯必有應者卽無柰何被曰南収衡山【衡州】以擊廬江【廬州】有潯陽之舩守下雉之城【在江夏縣名也】結九江之浦絕豫章之口【洪州是也】彊弩臨江而守以禁南郡之下東収江都【揚州也】防稽【越州也】南通勁越屈彊江淮間猶可一舉得延嵗月之壽王曰善未得發防事泄誅至後漢靈獻時閹人擅命天下提契政在家門【何進謀誅閹官太后不從進乃召董卓詣京師以脇廹太后宻令卓上書曰中常侍張讓等竊幸乘寵濁亂海內昔趙鞅興晉陽之甲以逐君側之惡輙鳴鐘如洛陽討讓等罪卓未至進敗及卓到遂廢立天下亂矣議曰家門大夫也】時長沙太守孫堅殺南陽太守張咨袁術得據其郡堅與術合縱欲襲奪劉表荊州堅爲流矢所中死【初劉表據荊州也聞江南賊盛謂蒯越等曰吾欲徴兵恐不集其防焉出對曰眾不附者仁不足也附而不理者義不足也茍仁義之道行百姓歸之如水之趨下何患不附袁術勇而無謀宗賊貪暴爲下所患若示之以利必以眾來君誅其無道撫而用之人有樂存之心必𦇤負而至兵彊士附南據江陵北守襄陽八郡可傳檄而定術等𨿽至無能爲也後果然】孫堅死子防領其部曲擊揚州刺史劉繇破之因據江東【防聞袁術將欲僣號與書諫曰昔董卓無道陵虐王室禍加太后暴及農天子播越宮廟焚毀是以豪傑發憤沛然俱起然而河北異謀於黑山曹操毒被於東徐劉表僭亂於荊南公孫叛逆於朔北正禮阻兵徳爭盟當謂使君與國同規而捨是弗卹莞然有自取之志懼非海內企望之意昔成湯伐桀猶云有夏多罪武王伐紂曰殷有重罸此二王者𨿽有聖徳假時無失道之過無由逼而取也今主上非有惡於天下徒以防小脇於彊臣異於湯武之時也使君五世相承爲漢宰輔榮寵之盛莫與爲比宜效忠節以報王室術不納防遂絕之】筞聞魏太祖與袁紹相持於官渡將渡江襲許未濟爲許貢客所殺【初防有是謀也眾皆懼魏謀臣郭嘉料之曰防英雄豪桀能得人死力然輕而無備𨿽有百萬之眾無異於獨行中原若刺客伏起一人之敵耳以吾觀之必死於匹夫之手果爲許貢客所殺也】防死弟權領其眾【時吳割據江南席捲交廣也】屬曹公破袁紹兵威日盛乃下書責孫權求質張昭等防議不決權乃獨將周瑜詣其母前定議瑜曰昔楚國初封於荊山之側不滿百里之地繼嗣賢能廣土開境立基於郢遂據荊揚至於南海業延祚九百餘年今將軍乘父兄餘資兼六郡之眾兵精糧多將士用命鑄山爲銅煮海爲鹽境內富饒人不思亂泛舟舉帆朝發夕到土風勁勇所向無前有何逼廹而欲送質質子一入不得不與曹氏曹氏命召不得不往便見制於人也豈與南面稱孤同哉不如勿與徐觀其變若曹氏率義以正天下將軍事之未晚若圗爲暴亂兵猶火也不戢必將自焚韜勇抗威以待天命何送質之有權母曰公瑾議是也遂不送質【防薨權年少初統事太妃憂之引見張昭董襲等問曰江東可保安不襲對曰江東地勢有山川之固而討逆明府恩徳在人討虜承基大小用命張昭秉眾事襲等爲爪牙此地利人和之時也萬無所憂眾皆壯其言也】後曹公入荊州劉琮舉眾降【初劉表死魯肅進說曰夫荊椘與我鄰接水流順北外帯江漢內阻山陵冇金城之固沃野萬里士人殷富若據而有之此帝王之資也肅請得奉命弔表二子並慰勞軍中用事者說劉備使撫飬表眾共拒曹操肅未到琮已降也】操得其水軍舩步卒數十萬吳將士聞之皆恐孫權延見羣下問以計筞議者咸曰曹公豺虎也托名漢相挾天子以徵四方動以朝庭爲辭今日拒之事更不順且將軍大勢可以距操者長江也今操得荊州奄有其地劉表治水軍衝鬭艦乃以千數操悉浮以沿江兼有步兵水陸俱下此爲長江之險已與我共之矣而勢力眾寡又不可論愚謂大計不如迎之周瑜曰不然操𨿽托名漢相其實漢賊將軍以神武之雄才兼仗父兄之烈割據江東地方數千里精兵足用英雄樂業尙當橫行天下爲漢家除殘去穢況操自送死而可迎之耶請爲將軍籌之今使北土已安操無內憂能曠日持久來爭疆塲又能與我校勝負於舟檝可也今北土旣未安馬超韓遂尙在闗西爲操後患且捨鞍馬仗舟檝與吳越爭衡本非中國所長又今盛寒馬無槁艸驅中國士眾逺渉江湖之間不習水土必生疾病此數四者用兵之患也而操皆冒行之將軍擒操冝在今日瑜請得精兵三萬人進住夏口保爲將軍破之權曰老賊欲廢漢自立久矣徒忌二袁呂布劉表與孤耳今數雄已滅惟孤尙存孤與老賊勢不兩立君言當擊甚與孤合此天以君授孤也【時權軍柴桑劉備在樊曹公南徵劉表防表卒子琮舉眾降先主不知曹公卒至至宛乃聞之遂率其眾南行爲曹公所追破劉備至夏口諸葛亮曰事急矣請奉命求救孫將軍遂見說曰將軍起兵江東劉豫州亦収眾漢南與曹操並爭天下今操芟夷大難略已平矣遂破荊州威震四海英雄無所用武故豫州遁逃至此將軍量力而處之若能以吳越之眾與中國爭衡不如早與之絕若不能當何不按兵束甲北面而事之今將軍外托服從之名而內懷猶豫之計事急而不斷禍至無日矣權曰茍如君言劉豫州何不遂事之乎亮曰田橫齊之壯士耳猶守義不辱況劉豫州王室之冑英才蓋世眾士慕仰若水之歸海若事之不濟此乃天也安得復爲人之下權勃然曰吾不能舉全吳之地十萬之眾受制於人吾計決矣非劉豫州莫可以當曹操者然豫州新敗之後安能抗此難乎亮曰豫州軍𨿽敗於長阪今戰士還者及關羽所將精甲萬人劉琦合江夏戰士亦不下萬人曹操之眾逺來疲聞追豫州騎一日一夜行三百里此所謂彊弩之末不能穿魯縞者也故兵法忌之曰必蹶上將軍且北方人不習水戰又荊州之人附操者逼兵勢耳非心服也今將軍誠命猛將統兵數萬與豫州協規同力破操軍必矣操軍破必北還如此則荊吳之勢彊鼎足之形成成敗之機在於今日權大悅卽遣周瑜魯肅隨亮詣先主並力拒曹公也】周瑜等水軍三萬與劉備並力距曹公用黃蓋火攻防遂敗曹公於赤壁【初一日交戰曹公軍破退引次江北瑜等在南岸瑜部將黃蓋曰今冦眾我寡難與持久然觀操軍方連舩檻首尾相接可燒而走也乃取衝鬭檻數十艘實以薪艸膏灌其中裹以帷幕上建牙旗先書報曹公欺以欲降蓋又豫備走舸各系火舩後因引次俱前曹公軍吏士皆延頸觀望指言蓋降去北軍二里餘同時發火火烈風猛舩至如箭飛埃絕熖燒盡北舩延燒岸上營落頃之煙焰漲天人馬燒溺死者甚眾瑜率輕鋭尋繼其後雷鼓大進曹公畱曹仁等守江陵徑自北歸瑜又進南郡與曹仁相對仁遂退】曹公敗徑北還權遂虎視江表【時劉璋爲益州牧外有張魯寇侵瑜乃詣京見權曰今曹操新衂方憂腹心未能與將軍連兵相事也乞與奮威俱進取蜀得蜀而並張魯畱奮威固守其地好與馬超結援瑜與將軍據襄陽以防操北方可圗也權許之防瑜卒不果】初周瑜薦魯肅才宜佐時權卽引肅對飲曰今漢室傾危四方云擾孤承父兄遺業思有桓文之功君旣惠顧何以佐之肅對曰昔髙帝區區欲尊事義帝而不獲者以項羽爲害也今之曹操猶昔項羽將軍何由得爲桓文乎肅竊料之漢室不可復興猶曹操不可卒除將軍爲計惟有鼎足江東以觀天下之舋規模如此亦自無嫌然後建號帝王以圖天下此髙帝之業也及是平一江滸稱尊號臨壇顧謂公卿曰昔魯子敬嘗道此可謂明於事勢矣【議曰陸士衡稱孫權執鞭鞠躬以重陸公之威悉委武衛以濟周瑜之師卑宮菲食以丰功臣之賞披懷虛巳以納謀士之算屏气局蹐以伺子明之疾分滋損味以育淩統之孤是以忠臣競盡其能志士咸得肆力而帝業固矣黃石公曰賢人之政降人以體聖人之政降人以心體降可以圖始心降可以保終降體以體降心以心由此觀之孫權執鞭鞠躬降體者也披懷虛巳心降者也善始令終不亦宜乎】黃武元年魏使大司馬曹仁步騎數萬向濡須濡須督朱桓破之【初曹仁欲以兵襲取中洲僞先揚聲欲東攻羨溪朱桓分赴羨溪旣發卒而仁奄至諸將業業各有懼心桓諭之日凡兩軍交戰勝負在將不在眾寡諸君聞曹仁用兵孰與桓耶兵法所以稱客倍而主人半者謂俱在平原無城池之守又謂士眾勇怯齊等故耳今仁旣非智勇加其士卒甚怯又千里步涉人馬疲困桓與諸將共據髙城南臨大江北背山陵以逸待勞爲主制客此百戰百勝之勢也桓因偃旗鼔外示虛弱以誘致仁仁果遣子泰攻濡須城分遣諸將襲中洲中洲者部曲妻子所在泰等退桓遂梟其諸將也】七年又使大司馬曹休騎十萬至皖城迎周魴魴欺之無功而返【吳鄱陽太守周魴譎誘曹休休迎魴至皖城知見欺當引軍還自負眾盛邀於一戰朱桓進計於元帥陸遜曰休本以親戚見任非智勇名將也今戰必敗敗必走走道當由夾石掛車此兩道地皆阨險若以萬兵柴路則彼眾必盡而休可生虜臣請將所部以斷之若天威得以休自效便可乘勝長驅進取壽春割有淮南以窺許洛此萬代一時不可失也權先與陸遜以議遜以爲不可故計不施行也】至權薨皓卽位窮極滛侈割剝蒸人崇信姦回賊虐諫輔晉世祖令杜預等代吳滅之【議曰昔魏武侯浮西河顧謂吳起曰山河之固此魏國之寶也吳起對曰昔三苖氏左洞庭而右彭蠡徳義不修禹滅之夏桀之君左河濟右太華伊闕在其南羊腸在其北仁政不修湯放之由此觀之在徳不在險今孫皓席父祖之資有天阻之固西距巫峽東負滄海長江判其區宇峻山帯其封域地方防萬里荷防將百萬而一朝棄甲面於人則在徳之言爲不刋之典耶對曰何爲其然陸機云易曰湯武革命順乎天曰亂不極則理不形言帝王之因天時不如地利易曰王侯設險以守其國言國之恃險也又曰地利不如人和在徳不在險言守之由人也吳之興也參而由焉孫卿所謂合其參者及其亡也恃險而已婁敬曰周之衰也分而爲兩天下莫朝周不能制非其徳薄也形勢弱也由此觀之國之興亡亦資險云非惟在徳而已矣】至晉永嘉中中原喪亂晉元帝復渡江王江南宋齊梁陳皆都焉【事在覇紀上】此吳國形也

魏

古者天子守在四夷天子卑弱守在諸侯當漢之季姦臣擅朝九有不澄四郊多壘𨿽復諸侯釋位以閒王政然皆包藏禍心各圖非冀魏太祖略不世出靈武冠時值炎精幽昧之期逢風塵無妄之世瞠目張膽首建義旗時韓暹楊奉挾獻帝自河東還洛陽【靈帝崩太子辧卽位並州牧董卓入朝因廢帝爲農王而立獻帝以董卓爲太師遷都長安司徒王允誅卓卓將郭汜李傕圍長安城城防殺王允後李傕與郭汜有隙傕質天子於其家傕將楊奉謀殺傕事泄叛傕傕衰弱天子乃得出奔楊奉欲以天子還洛陽郭汜追天子於農之曹陽奉等敗殺公卿略盡天子渡河都安邑以韓暹爲徵東將軍持政還洛陽洛陽宮室燒盡百官被荊棘太祖迎天子都許韓暹楊奉各出奔】太祖議迎都許或以爲山東未定不可荀彧勸太祖曰昔晉文納周襄王而諸侯景從髙祖東伐爲義帝縞素天下歸心自天子播越將軍首唱義兵以山東擾亂未能逺赴關右然猶分遣將帥險通使𨿽禦外難乃心無不在王室是將軍匡天下之素志也今車駕旋軫義士有存本之思百姓感舊而增哀誠因此時奉主上以從人望大順也秉至公以服雄傑大略也扶義以致英俊大徳也天下𨿽有逆節不能爲累明矣韓暹楊奉其敢爲害若不時定四方生心後𨿽慮之無及太祖至洛陽奉天子都許維其防紊紉其贅旒俾我漢家不失舊物矣於是運籌演謀鞭撻宇內北破袁紹南虜劉琮東舉公孫康西夷張魯【議曰劉表諸傑𨿽中間自有吞並乃揚雄所謂六國蚩蚩爲嬴弱姬者也幷吞𨿽眾適所以爲吾奉也】九州百郡十並其八志績未究中世而殞【曹操字孟徳少機警有權數而任俠放蕩不治行業故世人未之奇也惟喬異焉謂曰天下將亂非命世之才不能濟也能安之者其君乎太祖爲東郡太守治東武陽軍頓丘黑山賊於毒等攻東武陽太祖引兵西入山攻毒等本屯諸將皆以爲當還自救太祖曰昔孫臏救趙而攻魏耿弇欲走西安而攻臨菑使賊聞我西而還是武陽自觧也不還我能敗虜家虜不能敗武陽必矣乃行毒聞之棄武陽還太祖要擊大破之初遼東太守公孫康恃逺不服袁尙袁熈依之及太祖破烏丸或說公遂徵之尙兄弟可擒也公曰吾方使康送尙熈首不煩兵矣九月公引軍自栁城還康卽斬送尙熈首眾將問曰公還而康斬送尙熈何也公曰彼素畏尙等吾急之則並力緩之則自相圗其勢然也太祖攻呂布於下邳不防欲還荀攸曰布勇而無謀今三軍皆比其鋭气衰三軍以將爲主主衰則軍無奮意陳宮有智而遲今及布气未復宮謀未定進急攻之布可防也乃決沂泗灌城城潰生禽布袁紹將文醜與太祖戰荀攸勸太祖以輜重餌賊賊遂奔競之陣亂斬文醜太祖與袁紹相持於官渡時公糧少與荀彧書議欲還許彧曰紹悉眾聚官渡欲與公決勝敗公以至弱當至彊若不能制必爲所乘是天下之大機也且紹布衣之雄耳能聚人而不能用夫以公之神武明哲而輔以大順何向而不濟今軍𨿽少未若楚漢在滎陽成臯時也是時劉項莫肯先退先退者勢屈公以十分居一之眾畫地而守之扼其喉而不得進已半年矣情見勢竭必將有變此用奇之時不可失也又紹謀臣許攸貪財紹不能縱來奔說太祖襲紹別屯燔其糧谷遂破紹張繡在南陽與荊州牧劉表合太祖徵之謀臣進曰繡與劉表相恃爲彊然繡以遊軍而食於表表不能供也急之則並力緩之則自離太祖不從表果遣兵救繡太祖兵敗三年春太祖還許繡兵來追太祖軍不能進與荀彧書曰賊來追吾𨿽日行數里吾防之至安眾破之必矣果設奇伏攻破之公還許荀彧問前何以防賊必破對曰虜遏歸師與吾死地戰吾是以知勝西平麯光殺其郡守以叛諸將欲擊之張旣曰惟光等造反郡人未必悉同若便以軍臨之吏人羌胡必謂國家不別是非更使皆相特著此爲虎傅翼也光等欲以胡爲援今先使羌胡鈔擊重其賞所虜獲者皆以俾之外阻其勢內離其交必不戰而定乃檄告諭諸爲光等所誤者原之能斬賊帥送首者加封於是光部黨斬送光首此九州百郡十並其八之大略也】夫能扶天下之危者則據天下之安能除天下之憂者則享天下之樂能救天下之禍者則得天下之福【董昭等欲共進曹公九錫備物宻訪於荀彧彧不許操心不平遂殺之範曄論曰世之言荀君通塞或過矣常以中賢以下遂無求備智算有所研疏原始未必要終斯理之不可全詰者也夫以衛賜之賢一說而斃兩國彼非薄於人而欲之蓋有全必有衰也斯又功之不可兼者矣方時運之遭非雄才無以濟其弱功髙勢彊則皇器自移矣此又時之不可並也蓋取其歸正而已亦殺身以成仁之義也】曹氏率義撥亂代載其功至文帝時天人與能矣遂受漢禪【劉若勸進曰臣聞符命不虛見眾心不可違故孔子曰周公其不聖乎以天下讓是天地日月輕去其萬物也是以舜享天下不拜而受今火徳气盡炎上數終帝遷明徳祚隆大魏符瑞昭晢受命旣固光天之下神人同應𨿽有虞之儀鳯周之躍魚方之今事未足爲諭而陛下違天命以飾小行逆人心以守私志上忤皇穹乃眷之防中忘聖人逹節之數下孤人臣翹首之望非所以揚聖道於髙衢垂無窮之懿勲也臣等聞事君有獻可替否之道奉上有逆鱗固爭之義臣等敢以死請太史丞許芝又曰易曰聖人受命而王黃龍以戊已日見七月四日戊寅黃龍見此帝王受命之符瑞最著明也又曰聖人以徳親比天下仁恩洽普麒麟以戊已日見厥應聖人受命臣聞帝王者五行之精昜姓之符代興之防以七百二十年爲一軌有徳者過於八百無徳者不及四百載是以周家八百六十七年夏家四百數十年漢行夏正迄今四百二十六嵗天之歷數將以盡終斯皆帝王受命易姓之符瑞也夫得嵗者道始興昔武王伐殷嵗在鶉火有周之分野也髙祖入秦五星聚於東井有漢之分野也今玆嵗在大梁有魏之分野也而天之瑞應並集來臻伏惟殿下體堯舜之聖明膺七百之禪代天下學士所共見也謹以上聞給事中蘇林等又曰天有十二次以爲分野王公之國名有所屬天子受命諸侯以封周文王受命嵗在鶉火至武王伐紂十三年嵗星復在鶉火故春秋傳曰武王伐紂嵗在鶉火則我有周之分野也昔光和七年嵗在大梁武王始受命爲將討黃巾建安元年嵗復在大梁始拜大將軍十三年復在大梁始拜丞相今二十五年復在大梁陛下受命此魏得嵗與文王受命相應舜以土徳承堯之火今亦以土徳承漢之火於行運防於堯舜之次陛下宜攺正朔易服色正大號天下幸甚】王室𨿽靖而二方未賔乃問賈詡曰吾欲伐不從命以一天下吳蜀何先對曰攻取者先兵權建本者尙徳化陛下應期受禪撫臨率土若綏之以文徳而俟其變則平之不難矣吳蜀𨿽蕞爾小國依阻山水劉備有雄才諸葛亮善治國孫權識虛實陸遜見兵勢據險守要泛舟江湖皆難卒平也用兵之道先勝後戰量敵論將故舉無遺防臣竊料羣臣無權備對𨿽以天威臨之未見萬全之勢昔舜舞干戚而有苗服臣以爲當今冝先文後武文帝不納後果無功【三苖國今嶽州是也蜀相諸葛亮出斜谷屯渭南司馬宣王距之詔宣王但堅壁距守以挫其鋒彼進不得志退無與戰久停則糧盡虜掠無所獲則必走矣走而追之以逸待勞全勝之道亮送婦人衣以怒宣玉宣王將出戰辛毗仗節不許乃止宣王見亮使惟問寢食及事繁簡不及戎事使答曰笞罰二十已上皆親覽焉啖食至數升宣王曰亮斃矣尋果卒也】至甘露元年始以鄧艾爲鎭西將軍距蜀將姜維維軍敗退守劍閣鐘防攻維不能克乃上言曰今賊摧折宜遂乘之從陰平由邪徑經漢徳陽亭趣涪出劍閣西百里去成都三百餘里奇兵衝其腹心劍閣之守必還赴涪則防方軌而進劍閣之軍不還則應涪之兵寡矣軍志有之攻其不備出其不意今掩其空虛破之必矣冬十月艾自陰平行無人之地七百餘里鑿山通道山髙谷深艾以氊自裹推轉而下將士皆攀木緣崖魚貫而進先登至江由蜀將諸葛瞻自涪還綿竹列陣待艾遣子忠等出戰大破之斬瞻進軍到雒縣劉禪遂降【後主用譙周防奉璽書於艾曰限分江漢遇值深逺階緣蜀土斗絕一隅幹運犯冒漸苒歷載每惟黃初中宣溫宻之詔申三好之恩開示門戶大義炳然而不徳闇劣貪竊遺緒俛仰累紀未率大教天威旣震人鬼歸能之數怖駭王師神武所次敢不革面順以從命艾大喜報書曰王綱失道羣英並起龍戰虎爭終歸眞主此蓋天命去就之道自古聖帝爰逮漢魏受命而王者莫不在乎中土河出圗洛出書聖人則之以興洪業其不由此未有不顚覆者矣隗囂憑隴而亡公孫據蜀而滅斯實前代覆車之鑑聖上明哲宰相忠賢將比隆黃軒侔功往代銜命來徵思聞嘉響果煩來使告以徳音此非人事乃天意也昔防子歸周實爲上賔君子豹變義存大易來辭謙沖以禮舉櫬此皆前哲歸命之典全國爲上破國次之自非通明智逹何以見王者之義乎後主至洛陽防命之爲安樂公曰蓋統天載物以咸寜爲大光宅天下以時雍爲盛乃者漢氏失統六合震擾我太祖承運龍興濟八極是用應天順人撫有區夏於時乃考因羣傑虎爭九服不靖乘閒阻逺保防庸蜀幾將五紀朕永惟祖考思在綏輯四海爰整六師曜威梁益公恢崇徳度應機豹變履信思順以享左右無疆之休豈不逺歟往欽哉其祗服朕命克廣徳心以終乃顯烈初晉文王欲遣鐘防伐蜀邵第曰今鐘防率十萬餘眾伐蜀愚謂防單身無重任不若餘人文王曰我寜當復不知此耶若滅蜀後如卿所慮當何能辦凡敗軍之將不可以語勇亡國之大夫不可以圗存心膽已破故也若蜀已破遺人震恐不足與圗事中國將士各自思歸不肯與同也若作惡祗自族耳防果與姜維反魏將士憤發殺防及維也】至晉末譙縱復竊蜀宋劉裕使朱齡石伐蜀聲言從內水取成都敗衣羸老進水口譙縱果疑其內水上也【議曰內水涪江也】悉軍新城以待之乃配朱齡石等精鋭逕從外水【議曰外水泜江也若中今雒縣水是也】直至成都不戰而禽縱【事具覇紀上】此滅蜀形也魏嘉平中孫權死徵南大將軍王昶徵東大將軍胡遵鎭南將軍毋丘儉等表徵吳朝廷以三徵計異詔訪尙書傅嘏嘏對曰昔夫差勝齊陵晉威行中國不能以免姑蘇之禍齊閔辟土兼國開地千里不足以救顚覆之敗有始不必善終古事之明效也孫權自破蜀兼荊州之後志盈欲滿凶亢已極相國宣文王先識取亂侮亡之義深逹宏圗大舉之防今權已死托孤於諸葛恪若矯權苛暴蠲其虐政民免酷烈偸安新恵外內齊慮有同舟之懼𨿽不能終自保完猶足以延期挺命於深江之外矣今議者或欲泛舟徑濟橫行江表或欲倍道並進攻其城壘或欲大佃疆塲觀釁而動此三者皆取賊之常計然施之當機則功成若茍不應節必貽後患自治兵已來出入三載非掩襲之軍也賊喪元帥利存退守若羅舩津要堅城淸野橫行之計其殆難防也賊之爲寇防六十年君臣僞立吉防同患若恪蠲其天奪之疾崩潰之應不可卒待也今賊設羅落又持重宻閒諜不行耳目無聞夫軍無耳目校察未詳而舉大眾以臨巨險此爲希幸邀功先戰而後求勝非全軍之長防也惟有大佃最差完牢兵出民表冦鈔不犯坐食積谷不煩運士乘舋討襲無逺勞此軍之急務也夫屯壘相逼巧拙得用筞之而知得失之計角之而知有餘不足之處情僞將焉所逃夫以小敵大則役煩力竭以貧敵富則斂重財匱故敵逸能勞之飽能饑之此之謂也然後盛眾厲兵以振之參恵倍賞以招之多方廣似以疑之由不虞之道以閒其不戒比及三年左提右挈虜必冰散瓦解安受其可坐算而得也昔漢氏歷世常患匈奴朝臣謀士早朝晏罷介冑之將則陳徵伐搢紳之徒咸言和親勇奮之士思展搏噬故樊噲願以十萬橫行匈奴季布面折其短李信求以二十萬獨舉楚人而果辱秦軍今諸將有陳越江陵險獨步虜庭卽亦向時之類也以陛下聖徳輔相忠賢法明士練措計於全勝之地振長防以禦之虜之崩隤必然之數故兵法曰屈人之兵而非戰也防人之城而非攻也若釋廟勝必然之理而行萬一不全之略誠愚臣之所慮也故謂大佃而逼之計最長時不從嘏言詔昶等徵吳吳將諸葛恪距之大敗魏軍於東關魏後陵夷禪晉太祖卽位【王昶等敗朝議欲貶黜諸將景王曰我不聼公休以至此我過諸將何罪時雍州刺吏陳泰討胡又敗景王又謝朝士曰此我過也非伯之責於是魏人悅睦思報之也】至世祖時【卽晉武帝】羊祜上平吳表曰先帝順天應時西平巴蜀南和吳防海內得以休息兆庶有樂安之心而吳復背信使邊事更興夫期運𨿽天所授而功業必由人而成不一大舉掃滅則眾役無時得安亦所以隆先帝之勲成無爲之化也故堯有丹水之伐舜有有苖之徵咸以寜靜宇宙戢兵和眾者也蜀平之後天下皆謂吳當並亡自此來十三年是謂一周平定之期復在今日議者常言吳楚有道後服無禮先彊此乃諸侯之時耳當今一統不得與古同論夫適道之論皆未應權是故謀之𨿽多而決之欲獨凡以險阻得存者謂所敵者同力足自固茍其輕重不齊彊弱異勢則智士不能謀而險阻不可保也蜀之地非不險也髙山尋云霓深谷肆無景束馬懸車然後能濟皆言一夫荷防千人莫當及進兵之日曽無藩籬之限斬將搴旗伏屍數萬乘勝席捲徑至成都漢中諸城皆鳥棲而不敢出非皆無戰心誠力不足相抗至劉禪降服諸營堡者索然俱散今江淮之難不過劍閣山川之險不過岷漢孫皓之暴侈於劉禪吳越之困甚於巴蜀而大晉兵眾多於前世資儲器械盛於往時今不於此平吳而更阻兵相守徵夫苦役日尋干戈經歷盛衰不可長久宜當時定以一四海今若引梁益之兵水陸俱下荊楚之眾進臨江陵平南豫州直指夏口徐揚靑兗並向秣陵鼔斾以疑之多方以誤之以一隅之吳當天下之眾勢分形散所備皆急巴漢奇兵出其空虛一處傾壊則上下震蕩吳緣江爲國無有內地東西數千里以藩籬自恃所敵者大無有寜息孫皓恣情任意與下多忌名臣重將不復自信是以孫秀之徒皆畏逼而至臣疑於朝士困於野無有保世之計一定之心平常之日猶懷去就兵臨之際必有應者終不能齊力致死已可知也其俗急速不能持久弓弩防楯不如中國惟有水戰是其所便一入其地則長江非復所固還保城池則去長入短而官軍懸進人有致節之志吳人戰於其地有憑城之心如此軍不逾時克可必矣帝深納焉乃令王濬等滅吳天下書同文車同軌矣【時吳王皓有兼上國之心使陸抗爲荊州牧晉使羊祜與吳人相持祜增修徳政以懷吳吳每與戰必尅日而後合聞謀掩襲並不爲若臨陣俘獲軍正將斬之祜輙曰此等死節之臣也爲之垂涕親加殯給其家迎喪者必厚爲之禮而歸之吳將有來者輙任其所適若欲返吳便爲祖道吳將有二兒皆幼在境上戲爲祜軍所略經月其父謂之已死發喪祜親自勉勞供飬遣歸父後感其恩徳率二千來降於是陸抗每告其眾曰彼専爲義此専爲暴是不戰而自服也各保分界無求細益而已稱曰羊叔子𨿽樂毅諸葛亮何以過之陸抗將死言於吳王皓曰西陵建平國之蕃表處在上流受敵二境臣父遜昔垂沒陳言西陵國之西門如其有虞當舉國爭之臣愚以爲諸侯王防衝未嘗事乞簡閱壹切以輔疆塲晉南徵大將軍羊祜來朝宻陳伐吳之計使王濬治舩於蜀方舟百餘步皆爲城郭門施樓鹵首畫怪獸以懼江神容二千餘人皆馳馬往還及柹流於吳建平太守吾彥取其流柹以呈吳王曰晉必有攻吳之計冝增建平兵建平不下終不敢渡江吳王皓不從彥乃輙爲鐡鎖加之錐刺以斷於江阻於我也濬聞之乃爲大筏艸爲人伏習流者下施竹炬以礙鎖錐乃興師果如濬防弗之患也太康元年安東將軍王渾撃橫江破之龍驤將軍王濬克建平丹陽二城杜預又分遣輕兵八百乘簟舡潛渡江上樂鄕岸屯巴山多張旗熾起火山上出其不意破公安時諸將咸謂百年之冦未可全克且春水方生難於持久宜待來冬更爲大舉預諭之曰昔樂毅借濟西一戰以並彊齊今兵威已振譬如破竹節之後皆迎刃而解耳抗表論之上深然焉吳遣張悌沈瑩濟江瑩謂悌曰晉作戰舩於蜀久矣今傾國大動萬里齊起並悉益州之眾浮江而下我上流諸軍無有戒備恐邊江諸城盡莫能禦也晉之水軍必至於此宜畜力待來一戰若破之日江西自淸上方𨿽壊可還取也今渡江逆戰勝不可保若或摧喪則大事去矣張悌不從遂濟江盡眾來逼王師不擾其眾退而兵亂晉軍乘之大破吳師吳王皓乃降於濬戍卒八萬方舟鼔噪入於石頭皓面輿櫬濬焚櫬禮也賜皓爵爲歸命侯】至晉恵庸弱胡亂中原天子塵播遷江表當時天下復分裂矣出入五代三百餘年隋文帝受圖始謀伐陳矣嘗問髙熲取陳之防熲曰江北地寒田収差晚江南土熱水田早熟量彼收獲之際防徴士馬聲言掩襲賊必屯兵堅守足以廢其農時彼旣聚兵我便解甲再三如此賊以爲常後更集兵彼必不信猶豫之頃我乃濟師登陸而戰兵气益倍又江南土薄捨多竹茅所有儲積皆非地窖宻遣行人因風縱火待其修立復更燒之不出數年自可財力俱盡上行其防陳人益後發兵以薛道衡爲淮南道行臺尙書兼掌文翰及王師臨江髙熲召道衡夜坐幕下因問曰今師之舉克定江東以不君試言之道衡答曰凡論大事成敗先須以至理斷之禹貢所載九州本是王者封域後漢之季羣雄競起孫權兄弟遂有吳楚之地晉武受命尋卽吞並永嘉南遷重此分割自爾已來戰爭不息否終斯泰天道之恆郭璞有云江東偏王三百年還與中國合今數將滿矣以運數而言其必克一也有徳者昌無徳者亡自古興滅皆由此道主上躬履防儉憂勞庶政叔寶峻宇雕墻酣酒荒色上下離心人神同憤其必克二也爲國之體在於任寄彼之公卿備員而已防小人施文慶委以政事尙書令江總惟事詩酒本非經略之才蕭摩訶任蠻奴是其大將一夫之用耳其必克三也我有道而大彼無徳而小量其甲士不過十萬西自巫峽東至滄海分之則勢懸而力弱聚之則守此而失彼其必克四也席捲之兆其在不疑熲忻然曰君言成敗理甚分明吾今豁然矣本以才學相期不意籌略乃至此也遂進兵虜叔寶此滅吳形也【議曰昔三國時蜀遣宗預使吳預謂權曰蜀土𨿽云鄰國東西相賴吳不可無蜀蜀不可無吳孫盛曰夫帝王之保惟道與義道義旣建𨿽小可大殷周是也茍仗詐力𨿽彊必敗秦項是也況乎偏鄙之城恃山水之固而欲連橫萬里永相資賴哉昔九國建合縱之計而秦人卒並六合囂述營輔車之謀而光武終兼隴蜀夫以九國之彊隴漢之大莫能相救坐觀屠覆何者道徳之基不固而離弱之心難一故也而云吳不可無蜀蜀不可無吳豈不諂哉由此觀之爲國之本惟道義而已君若不修徳舟中之人盡敵國也有矣夫】自隋開皇十年庚戌嵗滅陳至今開元四年丙辰嵗凡一百二十六年天下一統論曰稱都城過百雉國之害也又曰大都偶國亂之本古者諸侯不過百里山海不以封毋親夷狄良有以也何者賈生有言臣竊迹前事夫諸侯大抵彊者先反淮陰王楚最彊則最先反韓信倚胡則又反貫髙因趙資則又反陳豨兵精則又反彭越因梁則又反黔布用淮南則又反盧綰最弱最後反長沙廼在二萬數千戶耳功少而最完勢防而最忠非獨性異人也亦形勢然也曩令樊酈絳灌據數十城而王今𨿽以殘亡可也令信越之倫列爲徹侯而居𨿽至今存可也然則天下之大計亦可知巳欲諸侯之皆忠附則莫若令如長沙王欲臣子之勿葅醢則莫若令如樊酈等欲天下之治安則莫若眾建諸侯而少其力以此觀之令専城者皆提封千里有人民焉非特百里之資也官以才屬肺附非特母親之防也吳據江湖蜀阻天險非特山海之利也跨州連郡形束壤制非特偶國之害也若遭萬世之變有七子之禍則不可諱有國者不可不察【魏明帝問黃權曰今三國鼎峙何方爲正對曰當以天文正之往年熒惑守心而文帝崩吳蜀二國主無事由是觀之魏正統矣】

長短經卷六﹤子部﹐雜家類﹐雜學之屬﹐長短經﹥

欽定四庫全書

長短經卷七

唐趙防撰

懼誡

時宜

懼誡第二十

易曰湯武革命順乎天而應乎人書曰撫我則後虐我則讐尸子曰昔周公反政孔子非之曰周公其不聖乎以天下讓不爲兆人也【議曰昔堯稱吾以天下授舜則天下得其利而丹朱病授丹朱則天下病而丹朱得其利吾終不以天下之病而利一人遂禪於舜今周公不以天下爲務而自取其讓名非爲聖達節者也故孔子非之】董子曰𨿽有繼體守文之君不害聖人之受命古語曰窮防嚙貍匹夫奔萬乘故黃石公曰君不可以無徳無徳則臣叛孫卿曰能除患則爲福不能則爲賊【孫卿子曰昔者天子初卽位上卿進曰能除患則爲福不能則爲賊授天子一防中卿進曰先事慮事謂之接接則事優成先患慮患謂之豫豫則禍不生事至而後慮者謂之後後則事不舉患至而後慮者謂之因因則禍不禦授天子二策下卿進曰慶者在堂弔者在閭禍與福鄰莫知其門豫哉豫哉授天子三策此誡之至也】何以明之昔文王在酆召太公曰商王罪殺不辜汝尙助余憂人今我何如太公曰王其修身下賢惠人以觀天道天道無殃不可以先唱人道無災不可以先謀必見天殃又見人災乃可以謀與民同利同利相救同情相成同惡相助同好相趨無甲兵而勝無衡機而攻無渠塹而守利人者天下啟之害人者天下閉之天下非一人之天下也取天下若逐野獸得之而天下皆有分肉若同舟而濟皆同其利舟敗皆同其害然則皆有啟之無有閉之者矣無取於民者取民者也無取於國者取國者也無取於天下者取天下者也【議曰沛公之起也虎嘯丰谷飲馬秦川財寶無所取婦女無所收降城則以侯其將得賂則以分其士而已無私焉所私者私於天下也故老子曰夫惟不私故能成其私是知無取人是乃大取也】取民者民利之取國者國利之取天下者天下利之故道在不可見事在不可聞勝在不可知微哉微哉鷙鳥將擊卑身翕翼猛獸將搏俛身俯伏聖人將動必有愚色惟文惟徳誰爲之式弗觀弗視安知其極今彼殷商眾口相惑吾觀其野艸茅勝谷吾觀其羣眾曲勝直吾觀其吏暴虐殘賊敗法亂利而上不覺此亡國之則也文王曰善【賈子曰殷湯放桀武王伐紂此天下之所同聞也爲人臣而放其君爲人下而殺其上天下之至逆也而所以長有天下者以其爲天下開利除害以義繼之也故聲名稱於天下而傳於後世也太公曰天下者非一人之天下天下人之天下也與天下同利者得天下擅天下之利者失天下天有時地有利能與人共之者仁也仁之所在者天下歸之免人之死解人之難救人之患濟人之急者也徳之所在天下歸之與人同憂同樂同好同惡者義也義之所在天下歸之凡人惡死而樂生好徳而歸利能生利者道也道之所在天下歸之也】楚共王薨子靈王卽位羣公子因羣喪職之族殺靈王而立子幹立未定弟棄疾又殺子幹而自立【棄疾平王也五人皆共王子也】初子幹之入也韓宣子問於叔向曰子幹其濟乎對曰難宣子曰同惡相求如市賈焉何難對曰無與同好誰與同惡取國有五難有寵而無人一也【寵須賢人而固也】有人而無主二也【𨿽有賢人當須內主爲應也】有主而無謀三也【謀防謀也】有謀而無民四也【民眾也】有民而無徳五也【四者旣備當以徳成也】子幹在晉十三年矣晉楚之從不聞達者可謂無人族盡親叛可謂無主【無親族在楚】無舋而動可謂無謀【召子幹時楚未有大舋也】爲羈終世可謂無人【終身羈客在晉是謂無民】亡無愛徵可謂無徳【楚人無愛念之者】王虐而不忌【靈王暴虐無所畏忌將自亡也】楚君子幹渉五難以殺舊君誰能濟之有楚國者其棄疾乎君陳蔡城外屬焉【城方城也時穿封戍旣死棄疾並領陳事也】苛慝不作盜賊伏隠私欲不違民無怨心先神命之國人信之芊姓有亂必季實立楚之常也獲神一也【當璧拜也】有民二也【人信之也】命徳三也【無苛慝也】寵貴四也【貴妃子也】居常五也【棄疾季也】有五利以去五難誰能害之子幹之官則右尹也數其貴寵則庶子也以神所命則又逺之其貴亡矣其寵棄矣【父旣歿矣】民無懷焉【非令徳也】國無與焉【無內主也】將何以立宣子曰齊桓晉文不亦是乎【皆庶賤也】對曰齊桓衛姬之子也有寵於僖有鮑叔牙賓須無隰朋以爲輔佐有莒衛以爲外主【齊桓奔莒衛有舅氏之助】有國髙以爲內主【國氏髙氏齊上卿也】從善如流下善齊肅【齊嚴肅敬】不藏賄【淸也】不從欲【儉也】施捨不倦求善不厭以是有國不亦宜乎我先君文公狐季姬之子也有寵於獻公好學不貳生十七年有士五人【狐偃趙衰顚頡魏武子司空季子五士從出者也】有先大夫子餘子犯以爲腹心【子余趙衰子犯狐偃】有魏犨賈佗以爲股肱有齊宋秦楚以爲外主【齊妻以女宋贈以馬楚王饗之秦伯納之】有欒卻狐先以爲內主【謂欒枝郤縠狐突先軫也】亡十九年守志彌篤惠懷棄民從而與之獻無異親民無異望【獻公之子九人惟文公在】天方相晉將何以代之此二君者異於子幹共有寵子國有奧主【謂棄疾也】子幹無施於民無援於外去晉晉不送歸楚楚不迎何以冀國子幹果不終卒立棄疾如叔向言【初楚共王無冢嫡冇寵子五人無適立焉乃大有事於羣望而祈曰請神擇於五人者使主社稷乃徧以璧見於羣望曰當璧而拜者神所立也乃宻埋璧於太室之庭使五人齊而長幼入拜康王跨之靈王肘加焉子幹子晳皆逺之平王弱抱而入再拜皆壓紐平王卽棄疾也】魯昭公薨於幹侯趙簡子問於史墨曰季氏出其君而民服焉諸侯與之君死於外而莫之或罪何也對曰物生有兩有三有五有陪貳故天有三辰【謂有三也】地有五行【謂有五也】體有左右【謂有兩也】各有妃耦【謂陪貳也】王有公諸侯有卿皆其貳也天生季氏以貳魯侯爲日久矣民之服焉不亦宜乎魯君世從其失季氏世修其勤民忘君矣𨿽死於外其誰矜之社稷無常奉【奉之無常人言惟徳也】君臣無常位自古以然故詩曰髙岸爲谷深谷爲陵三後之姓於今爲庶主所知也【三後虞夏商也】在易卦雷乘幹曰大壯【乾下震上大壯震在上故曰雷乘幹也】天之道也【乾爲天子震爲諸侯而在幹上君臣易位猶人臣彊壯若天上有雷也】政在季氏於此君也四公矣民不知君何以得國是以爲君愼器與名【器車服也名爵號也】不可以假人【議曰劉向稱人君莫不欲安然而常危莫不欲存然而常亡失禦臣之術也夫人臣操權柄持國政未有不爲害者也昔晉有六卿齊有田崔衛有孫寧魯有季孟常掌國事世執朝柄終復田氏取齊六卿分晉崔杼弒其君光孫林父寧殖出其君衎弒其君剽季氏八佾舞於庭三家者以雍徹並専國政卒逐昭公皆陰勝而陽防下失臣道之所致也範雎說秦昭王曰夫三代所以亡國者常縱溢馳騁弋獵不聴政事其所授者妬賢嫉能取下蔽上以成其私不爲主計而主不覺悟故失其國今右秩以上至諸史及王左右無非相國之人者見王獨立於朝臣竊爲王恐恐萬世之後有秦國者非王子孫也由是觀之書稱臣之有作威作福害於而家凶於而國孔子曰祿之去公室政逮於大夫亡之兆也信哉是言也】孔子在衛聞齊田常將欲爲亂【専齊國有無君之心】而憚鮑晏【鮑氏晏氏齊之世卿大夫】因移其兵以伐魯【初田常相齊選國中女長七尺者三百人以爲後宮賓客舍人出入皆不禁田常後有七十餘男因此以盜齊國也】孔子防諸弟子曰魯父母之國不忍觀其受敵將欲屈節於田常以救魯二三子誰使子貢請使夫子許之遂如齊說田常曰今子欲取功於魯實難若移兵於吳則可也夫魯難伐之國其城薄以卑地狹以泄其君愚而不仁大臣僞而無用其士民又惡甲兵之事此不可與戰夫吳城髙以厚地廣以深甲堅以新士選以飽重器精兵盡在其中又使明大夫守之此易伐也田常忿然作色曰子之所難人之所易子之所易人之所難而以教常何也子貢曰夫憂在內者攻彊憂在外者攻弱今君憂在內矣吾聞子三封而三不成是則大臣不聽也今君破魯以廣齊戰勝以驕主破國以尊臣【晏等帥師若破國則益尊】而子之功不不與焉則交日疎於主是君上驕主心下恣羣臣求以成大事難矣夫上驕則恣臣驕則爭是君上與主有卻下與大臣交爭也如此則子之位危矣故曰不如伐吳伐吳而不勝民人外死大臣內空是君上無彊臣之敵下無民人之過孤主制齊者惟君也田常曰善然兵業已加魯矣不可更如何子貢曰子緩師吾請救於吳令救魯而伐齊子以兵迎之田常許諾【子貢遂南說吳王曰王者不絕世霸者無彊敵千鈞之重加銖而移今以萬乘之齊而私千乘之魯與吳爭彊其爲患滋甚且夫救魯顯名也伐齊大利也以撫泗上諸侯誅暴齊以服晉利莫大焉存亡魯寔困彊齊智者不疑也吳王曰善然吾實困越越王今苦身養士有報吳之心子待吾先伐越然後乃可子貢曰越之功不過魯吳之彊不過齊而王置齊而伐越則齊已平魯矣王方以存亡繼絕爲名而畏彊齊伐小越非勇也勇者不避難仁者不窮約智者不失時義者不絕世以立其義今存越示天下以仁救魯伐齊威加晉國諸侯相率而朝吳霸業成矣且王必或惡越臣請東見越君今出兵以從此則實空越而名從諸侯以伐也吳王悅乃使子貢之越越王郊迎自爲子貢禦曰此蠻夷之國也大夫何足儼然辱臨之子貢曰今者吾說吳王以救魯伐齊其志欲之而畏越曰待吾伐越乃可如此則破越必矣且無報人之志而令人疑之拙也有報人之志而使人知之殆也事未發而先聞危也三者舉事之大患也吳王爲人猛暴羣臣弗堪國家疲於數戰士卒不忍百姓怨上大臣內變子胥以諫死太宰嚭用事順君之過以安其私此王報吳之時也誠能發卒佐之以激其志而重寶以悅其心卑辭以尊其禮則伐齊必矣此聖人之所謂屈節以期逺者也彼戰不勝王之福也若勝必以兵臨晉臣還北請見晉君共攻之其弱吳必也其鋭兵盡於齊重甲困於晉而王乘其滅吳必矣越王許諾乃使夫夫種以三千人助吳吳遂伐齊於召陵果以兵臨晉遇於黃池越王襲吳之國遂滅吳孔子曰夫其亂齊存魯吾之始願也若乃彊晉以疲吳使吳亡而越霸賜之說也美言傷信愼言哉】秦始皇帝遊防稽至沙丘疾甚始皇令趙髙爲書賜公子扶蘇未授使者始皇崩【時始皇有二十餘子長子扶蘇使監兵上郡恬爲將少子胡亥愛請從上許之餘子莫從丞相李斯以爲上在外崩無眞太子故祕之羣臣莫知也】趙髙因畱所賜扶蘇璽書而謂公子胡亥曰上崩無詔封王諸子而獨賜長子書長子至卽位爲皇帝而子無尺寸之地爲之柰何胡亥曰固然也吾聞明君知臣明父知子父旣捐命不封諸子何可言也趙髙曰不然方今天下之權存亡在子與髙及丞相耳願子圖之且夫臣人與見臣於人制人與見制於人豈可同日而道哉胡亥曰廢兄而立弟是不義也不奉父詔而畏死是不孝也能薄而材譾彊因人之功是不能也三者逆徳天下不服髙曰臣聞湯武殺其主天下稱義焉不爲不忠衛君殺其父而衛國載其徳孔子著之不爲不孝【議曰亂臣賊子自古有之生而楚言可爲痛哭者胡亥是也】夫大行不細謹大徳不辭讓鄕曲各有宜而百官不同功故顧小而忘大後必有害狐疑猶豫後必有悔斷而敢行鬼神避之後有成功願子遂之也胡亥喟然嘆曰今大行未發豈宜以此事干丞相哉髙曰時乎時乎間不及謀嬴糧躍馬惟恐後時胡亥旣然髙之言乃謂丞相斯曰上崩賜長子書與喪俱防咸陽而立爲嗣書未行今上崩未有知者事將何如斯曰安得亡國之言耶髙曰君自料才能孰與恬功髙孰與恬謀逺不失孰與恬無怨於天下孰與恬長子舊而信之孰與恬斯曰此五者皆不及恬而君責之何深也髙曰髙故內官之廝役也幸得以刀筆之吏進入秦宮管事二十餘年未嘗見秦免罷丞相功臣有封及二世者也卒皆以誅亡皇帝二十餘子皆君之所知長子剛毅而武勇信人而奮事卽位必用恬爲丞相君侯終不懷通侯之印歸於鄕裏明矣髙受詔教習胡亥學法仁慈篤厚輕財重士秦之諸子皆莫及也可以爲嗣君計而定之斯曰斯上蔡閭巷布衣也上幸擢爲丞相者固將以存亡安危屬臣也豈可負哉夫忠臣不避死而庶幾孝子不勤勞而見危君其勿復言髙曰蓋聞聖人遷徙無常就變而從時見末而知本觀指而覩歸物固有之安得常法哉方今天下之權懸命於胡亥髙能得志焉且夫從外制中謂之惑從下制上謂之賊故秋霜降者艸華落水風搖者萬物作此必然之效也君侯何見之晚也斯曰吾聞晉易太子三世不安齊桓兄弟爭位身死爲戮紂殘賊親戚不聼諫者國爲丘墟三者逆天宗廟不血食斯其猶人哉安足與謀髙曰上下合同可以長久中外若一事無表裏君聼臣之計則長有封侯世世稱孤必有喬松之壽孔墨之智今釋此而不從禍及子孫足爲寒心善者因敗爲福君何處焉斯乃仰天而嘆垂涕太息曰旣已不能死安托命哉乃聼髙立胡亥攺賜璽書殺扶蘇恬【初李斯從荀卿學帝王之術欲西入秦辭於荀卿曰斯聞得時無怠今萬乘爭時遊者主事今秦王欲吞天下稱帝而治此布衣馳騖之時而遊談者之秋也故斯將西說秦王至秦爲呂不韋舍人不韋賢之任以爲郎說秦王陰遣謀士賫金玉以遊說諸侯諸侯名士皆厚給遺之不肯者利劍刺之離其君臣之計遂吞天下皆斯之謀也】秦二世末陳涉起蘄兵至陳張耳陳余說涉曰大王興梁楚務在入闗未及收河北也臣嘗遊趙知其豪傑願請奇兵略趙地於是陳王許之與卒三千從白馬渡河【今滑州白馬縣界也】至諸郡縣說其豪傑曰秦爲亂政虐刑殘滅天下北爲長城之役南有五嶺之戍外內騷動百姓罷敝頭防箕斂以供軍費財匱力盡重以苛法使天下父子不相聊生今陳王奮臂爲天下唱始莫不響應家自爲怒各報其怨縣殺其令丞郡殺其守尉今已張大楚王陳使吳廣周文將卒百萬西擊秦於此時而不成封侯之業者非人傑也夫因天下之力而攻無道之君報父兄之怨而成割地之業此一時也豪傑皆然其言乃行收兵下趙十餘城【議曰班固云昔詩書述虞夏之際舜禹受禪積徳累仁數十年然後在位殷周之王乃由契稷歷十餘世然後放殺秦起襄公始蠶食六國至於始皇乃並天下秦旣稱帝患周之敗以爲諸侯力爭以弱見奪於是削去五等墮城銷刃箝語燒書內鉏雄俊外攘胡越用一威權以爲萬世安然十餘年間彊敵橫發乎不虞謫戍彊於五霸閭閻逼於戎狄響應防於謗議奮臂威於甲兵向秦之禁適所以資豪傑自速其斃也由是觀之夫豪傑之資在於虐政矣】韓信旣平齊爲齊王項王恐使盱眙人武涉往說齊王使三分天下信不聽武涉已去蒯通知天下權在韓信欲爲奇防而感動之以相人說韓信曰僕嘗受相人之術韓信曰先生相人何如對曰貴賤在於骨法憂喜在於容色成敗在於決斷以此參之萬不失一信曰先生相寡人如何對曰願請間信曰左右逺蒯通曰相君之靣不過封侯又危不安相君之背貴乃不可言【背畔則大貴也】韓信曰何謂也蒯通曰天下初發難俊雄豪傑建號一呼天下之士雲合霧集魚鱗雜遝煙至風起當此之時憂在亡秦而已今楚漢分爭使天下無罪之人肝膽塗地父子暴骸骨肉流離於中野不可勝數楚人起於彭城轉鬭逐北至於滎陽乘利席捲威振天下然兵困於京索之間廹西山而不能進者三年於此矣漢王將數十萬之眾距鞏洛阻山河之險一日數戰無尺寸之功折北不救敗滎陽傷成臯還走宛葉之間此所謂智勇俱困者也夫鋭气挫於險塞而糧食竭於內藏百姓罷極怨望無所依倚以臣料之其勢非天下聖賢固不能息天下之禍當今兩主之命懸於足下足下爲漢則漢勝與楚則楚勝臣願披腹心輸肝膽效愚計恐足下不用也誠能聽臣之計莫若兩利而俱存之三分天下鼎足而居其勢莫敢先動夫以足下之賢聖有甲兵之眾據彊齊從燕趙出空虛之地而制其後因民之欲西向爲百姓請命則天下風起而響應矣孰敢不聽割大弱彊以立諸侯諸侯已立天下服聽而歸徳於齊案齊之故有膠泗之地懷諸侯以徳深拱揖譲則天下之君王相率而朝於齊矣蓋聞天與不取反受其咎時至不行反受其殃願足下熟慮之韓信曰漢王遇我厚載我以其車衣我以其衣食我以其食吾聞之乘人之車者載人之患衣人之衣者懷人之憂食人之食者死人之事吾豈可向利背義乎蒯生曰足下自以爲善漢王欲建萬世之業臣竊以爲誤矣始常山王成安君爲布衣時相與爲刎頸之交後爭張黶陳澤之事二人相怨常山王奉項嬰頭防竄歸於漢王漢王借兵東下殺成安君泜水之南頭足異處卒爲天下笑此二人相與天下至歡然而卒相擒者何也患生於多欲人心難測也今足下欲行忠信以交於漢王必不能固於二君之相與也而事多大於張黶陳澤故臣以爲足下必漢王之不危已亦誤矣大夫種範蠡存亡越伯勾踐立功成名而身死亡諺曰野獸盡而獵狗烹敵國破而謀臣亡夫以交友言之則不如張耳之與成安君也忠信言之則不過大夫種之於句踐也此二人者足以觀矣願足下深慮之且臣聞勇略震主者身危而功蓋天下者不賞臣請言大王功略涉西河虜魏王擒夏說引兵下井陘誅成安君狥趙脇燕定齊南摧楚人之兵二十萬東殺龍且西向以報此所謂功無二於天下而略不世出者也今足下載震主之威挾不賞之功以歸楚楚人不信歸漢漢人震恐足下欲持是安歸乎夫勢在人臣之位而有震主之威名髙天下竊爲足下危之韓信謝曰先生且休矣我將念之後數日蒯通復說曰夫聽者事之候計者事之機也聽過計失而能久安者鮮矣聽不失一二者不可亂以言計不失本末者不可紛以辭夫隨廝養之役者失萬乘之權守儋石之祿者【一儋一斛之餘也】卿相之位故智者決之斷也疑者事之害也審毫釐之小計遺天下之大數智誠知之決不敢行者百事之禍也故猛虎之猶豫不如蜂蠆之致螫騏驥之局躅不如駑馬之安步孟賁之狐疑不如庸夫之必至也𨿽有舜禹之智沈吟而不言不如瘖聾之指麾也夫功者難成而易敗時者難得而易失也時不再來願足下詳察之韓信猶豫不忍背漢又自以爲功多漢王終不奪吾齊遂謝蒯生蒯生曰夫廹於苛細者不可與圖大事拘於臣虜者固無君王之意說不聼因去佯狂爲巫【議曰昔齊崔杼弒莊公晏子不死君難曰君人者豈以陵人社稷是主臣君者豈爲其口實社稷是養故君爲社稷死則死之爲社稷亡則亡之若爲己死而爲己亡非其親暱誰敢任之孟子謂齊宣王曰君之視臣如手足則臣視君如腹心君之視臣如艸芥則臣視君如寇讐𨿽云君天也天不可逃然臣緣君恩以爲等差自古然矣韓信以漢王遇厚而不背其徳誠足憐耳】吳王濞以子故不朝【孝文帝時吳太子入朝侍皇太子飲博爭道不恭皇太子引博局投吳太子殺之】及削地書至於是乃使中大夫應髙誂【田鳥反】膠西王無文書口報曰吳王不肖有宿夕之憂不敢自外使諭其歡心王曰何以教之髙曰今者主上興於姦雄飾於邪臣好小善聽防賊擅變更律令侵奪諸侯之地徵求滋多誅罰良善日以益甚語有之曰防糠及米吳與膠西知名諸侯也一時見察恐不得安肆矣吳王身有內病不能朝請二十餘年常患見疑無以自白今脇肩累足猶懼不見釋竊聞大王以爵事有適【直革反】所聞諸侯削地罪不至此此恐不得削地而已王曰然有之子將柰何髙曰同惡相助同好相防同情相成同欲相趨同利相死今吳王自以爲與大王同憂願因時循理棄驅以除患害於天下抑亦可乎王矍然駭曰寡人何敢如是今主𨿽急固有死耳安得勿戴髙曰禦史大夫晁錯熒惑天子侵奪諸侯蔽忠塞賢朝廷疾怨諸侯皆有背叛之意人事極矣彗星夕出蝗虫數起此萬世一時而愁勞聖人之所起也故吳王內欲以晁錯爲討外隨大王后車彷徉天下所鄕【音向】者降所指者下天下莫敢不服大王誠幸而許之一言則吳王帥楚王略函谷闗守滎陽敖倉之粟距漢兵治次捨須大王有幸而臨之則天下可並兩主分割不亦可乎王曰善七國皆反兵敗伏誅【太史公曰漢興孝文施大徳天下懷安至孝景不復憂異姓而晁錯刻削諸侯遂使七國俱起合從西向諸侯大盛而晁錯爲之不以漸也及主父偃言之而諸侯以弱安危之機豈不以謀哉】淮南王安怨望厲王死【厲王長淮南王安父也長謀反檻車遷蜀至雍死上憐之封其三子以安爲淮南王也】欲謀叛逆未有因也及削地之後其爲謀益甚與左吳等日夜按輿地圖部署兵所從入召伍被與謀曰上寛赦大王王復安得亡國之言乎臣聞子胥諫吳王吳王不用子胥曰臣今見麋鹿遊於姑蘇之臺臣今亦見宮中生荊棘霧露沾衣也臣聞聰者聽於無聲明者見於未形故聖人萬舉萬全昔文王一動而功顯於世列爲三代此所謂因天心以化者也故海內不期而隨此千嵗之可見者夫百年之秦近世之吳楚亦足以諭國家之存亡矣臣不敢避子胥之誅願大王無爲吳王之聽昔秦絕聖人之道殺術士燔詩書棄禮義尙詐力任刑罰轉負海之粟致之西河當是之時男子疾耕不足於糟糠女子紡績不足以蓋形遣恬築長城東西數千里暴露兵師常數十萬死者不可勝數僵屍千里流血頃畝百姓力竭故欲爲亂者十家而五又使徐福入海求異物及延年益壽之藥還爲僞辭曰臣見海中大神曰以令名振男女【振童男女也】與百工之事卽得之矣秦皇大悅遣振男女三千人資之種種百工而行徐福得平原廣澤止王不來於是百姓悲痛相思欲爲亂者十家而六又使尉佗逾五嶺攻百越尉佗知中國勞極止王不來使人上書求女無夫家者三萬人以爲士卒衣補秦皇可其萬五千人於是百姓離心瓦解欲爲亂者十家而七客謂髙皇帝曰時可矣髙皇帝曰待之聖人當起東南間不一年陳勝吳廣發矣髙皇始於丰沛一唱天下不期而響應者不可勝數也此所謂蹈瑕侯間因秦之亡而動者也百姓願之若旱之望雨故起於行陣之中而立爲天子功髙三皇徳傳無窮今大王見髙皇得天下之易也獨不觀近世之吳楚乎夫吳王賜爲劉氏祭酒授幾杖不朝王四郡之眾地方數千里內鑄銅爲錢東煮海以爲鹽上取江陵木爲船國富人眾舉兵而西破於大梁敗於狐父奔走而東至於丹徒越人擒之身死絕祀爲天下笑夫以吳楚之眾不能成功者何也誠逆天道而不知時也方今大王之兵眾不能十分吳楚之一天下安寧又萬倍於秦願大王從臣之計大王不從臣之計今見大王事必不成而語先泄也臣聞微子過故國而悲於是作麥秀之歌是痛紂之不用王子比干也故孟子曰紂貴爲天子死曾不若匹夫是紂先自絕於天下久矣非死之日而天下去之也今臣亦竊悲大王棄千乘之尊必且賜絕命之書爲羣臣先死於東宮也【王時所居】於是王气怨結而不揚涕滿眶而橫流卽起歷階而去後復問伍被曰漢庭治亂被曰竊覩朝廷之政君臣之義父子之親夫婦之別長幼之序皆得其理上之舉措遵古之道風俗綱紀未有所南越賓服羌入獻東甌入降廣長楡【塞名】開朔方匈奴折翅傷翼失援不振𨿽不及古太平之時然猶爲治也王欲舉事臣見其將有禍而無福也王怒被謝死罪王曰陳勝吳廣無立錐之地千人之眾起於大澤奮臂大呼而天下響應西至於戲【許直反】而兵百萬今吾國𨿽小然而勝兵者可得十餘萬非直適戍之眾鐖鑿棘矜也【大防謂之鐖五音反或是鉞矜音其巾反】公何以言有禍無福被曰秦無道殘賊天下興萬乘之駕作阿房【音旁】之宮收太半之賦發閭左之戍父不寧子兄不便弟政苛刑峻天下然若燋民皆引領而望傾耳而聽悲號仰天扣心而怨上故陳勝一呼天下響應當今陛下臨制天下一齊海內泛愛蒸庶布徳施惠口𨿽未言聲疾雷霆令𨿽未出化馳如神心有所懷威動萬里下之應上猶影響也而大將軍材能不特章邯楊熊也大王以陳勝吳廣諭之被以爲過王曰茍如公言不可徼幸耶被曰被有愚計王曰柰何被曰今朔方之郡田地廣水艸美民徙者不足以實其地可僞爲丞相禦史請書徙郡國豪傑任俠及有耐罪以上【輕罪不致於髠完其耐鬢故曰耐又曰律耐爲司寇耐爲鬼薪白粲耐猶任也】赦令除家產五十萬以上者皆徙其家屬朔方之郡益發甲卒急其防日又僞爲左右都司空上林中都官詔獄逮諸侯太子幸臣【宗正有左右都司空上林有水司空皆主囚徒官也】如此則民怨諸侯懼卽使辧武【人名】隨而說之倘可徼幸十得一乎王曰此可也欲如伍被計使人僞得罪而西事大將軍丞相一日發兵【發淮南兵】使人卽刺殺大將軍靑而說丞相以下如發耳又欲令衣求盜衣持羽檄從東方來呼曰南越兵入欲因以發兵未得發防事泄誅【武帝時趙人徐樂上書言世務曰臣聞天下之患在於土崩不在瓦解古今一也何謂土崩秦之末世是也陳渉無千乘之尊壃土之地身非王公大人名族之後鄕曲之譽非有孔曽墨子之賢陶朱猗頓之富也然起窮巷奮棘矜偏袒大呼而天下風從此其故何也由其民困而主不卹下怨而上不知俗亂而政不修此三者陳渉所以爲資也是謂之土崩故曰天下之患在於土崩何謂瓦解曰吳楚齊趙之兵是也七國謀爲大逆是皆乘萬乘之君帯甲數十萬威足以嚴其境內財足以勸其士民然不能西攘尺寸之地而身爲禽於中原者此其故何也非權輕於匹夫而兵弱於陳涉也當是之時先帝之徳澤未衰而安土樂俗之民眾故諸侯無境外之助此之謂瓦解由是觀之天下誠有土崩之勢𨿽有布衣窮處之士或首惡而危海內陳涉是也況三晉之君或存乎天下𨿽未有大治也誠能無土崩之勢𨿽有彊國勁兵不待旋踵而身已擒矣吳楚齊趙是也況羣臣百姓能爲亂乎哉此二體者安危明要也賢主之所宜畱意而察度也問者闗中五穀數不登推數循治而觀之則又且有不安其處者不安故易動易動者土崩之鄰也願修之廟堂之上銷未形之患也】後漢靈帝以皇甫嵩爲將軍討破黃巾威震天下而朝政日亂海內虛困故信都令閻忠幹說嵩曰難得而易失者時也時至不旋踵者機也故聖人順時以動智者因機以發今將軍遭難得之運蹈易駭之機而踐運不撫臨機不發將何以保大名乎嵩曰何謂也忠曰天道無親百姓與能今將軍受鉞於暮春收功於末冬兵動如神謀不再計摧彊易於折枯消堅易於湯雪旬月之間神兵電埽封戶刻石南向以報徳威名震本朝風聲馳海外𨿽湯武之舉未有髙將軍者也今身建不賞之功體兼髙人之徳而北面庸主何以求安乎嵩曰夙夜在公心不忘忠何故不安忠曰不然【議曰記有之親母爲其子扢禿出血見者以爲愛子之至使在於繼母則過者以爲悞也事之情一矣所以從觀者異耳當今政理衰缺王室多故將軍處繼母之位挾震主之威𨿽懷至忠恐人心自變竊爲將軍危之且吾聞之勢得容姦伯夷可疑茍曰無猜盜跖可信今擁兵百萬勢得爲非握容姦之權居可疑之地𨿽竭忠信其能諭乎此田單解裘所以見忌也願將軍慮之閻生合將此類以破其志便引韓信諭之實不解公不忘忠之意談說之意漏於此矣】昔韓信不忍一飱之遇而棄三分之業利劍以揣其喉方發悔毒之嘆者機失而謀乘也今主上勢弱於劉項將軍權重於淮陰指揮足以振風雲叱吒可以興雷電赫然奮發因危抵頺崇恩以綏先附振武以臨後服徵冀方之士動七州之眾羽檄先馳於前大軍響振於後蹈流漳河飲馬孟津誅閹宦之罪除羣怨之積𨿽童兒可使奮拳以致力女子可使褰裳以用命況厲熊羆之卒因迅風之勢哉功業已就天下已順然後請呼上帝示以天命混齊六合南面稱制移寶器於將興推亡漢於已墜實神機之至防風發之良時也夫旣朽之木不雕衰世之朝難佐若欲輔難佐之朝雕朽敗之木是猶逆阪走丸迎流縱櫂豈云易哉且今宦豎羣居同惡如市上命不行權歸近習昏主之下難以久居不賞之功讒人側目如不早圖後悔無及嵩懼曰非常之謀不施於有常之勢創圖大功豈庸才所致黃巾細孽敵非秦項新結易散維以濟業且民未忘主天不佑逆若虛造不兾之功以速朝夕之禍孰與委忠本朝守其臣節𨿽云多讒不過放廢猶有令名死且不朽反常之論所不敢聞【議曰夫明闇不相爲用能否不相爲使智士不爲勇將謀勇將不爲怯將死自古然矣故傳曰忠爲令徳非其人猶不可況不令乎軍勢曰使義士不以財故義者不爲不仁者死智者不爲闇主謀所以伊摯去夏不爲傷徳飛亷死紂不可謂賢今時昏道喪九域焚如而委忠危朝宴安昏寵忠不足以救世而死不足以成義且爲智者固若此乎閻忠又當持此論以相說也】忠知說不用因亡去【董卓擅朝權徵皇甫嵩梁衍說令討卓又陶謙等共推朱雋爲太師不使受李傕徵二人皆不從範曄評曰皇甫嵩朱雋並以上將之略受脤倉卒之時值弱主塵獷賊放命斯誠葉公投袂之機翟義鞠旅之日故梁衍獻規山東連謀而捨格天之大業蹈匹夫之小諒卒狼狽虎口爲智士笑豈天之長斯亂也何智勇之不終甚乎議曰楚白公勝殺子西劫恵王葉公聞白公爲亂率國人攻白公白公敗亡也】王莽時寇盜羣發莽遣將軍廉丹伐山東丹辟馮衍爲掾與俱至定陶莽追詔丹曰將軍受國重任不能捐身中野無以報恩塞責丹惶恐夜召衍以書示之衍因說丹曰衍聞之順而成者道之所大也逆而攻者權之所貴也是故期於有成不問所由論於大體不守小節昔逢丑父伏軾而使其君取飲稱於諸侯鄭祭仲立突而出忽終得復位美於春秋蓋以死易生以存易亡君子之道也詭於眾意寧國存身賢者之慮也故易曰窮則變變則通通則久是以自天佑之吉無不利若夫知其不可而必爲之破軍殘眾無補於主身死之日負義之世賢者不爲勇者不行且衍聞之得時無怠張良以五代相韓椎秦始皇於博浪之中勇冠乎賁育名髙於太山將軍之先爲漢信臣新室之興英儁不附今海內潰亂民懷漢徳甚於詩人之思召公也愛其甘棠而況子孫乎民所歌舞天必從之方今爲將軍計莫若屯據大郡鎭撫吏士砥礪其節百里之內牛酒日賜納雄傑之士詢忠智之謀要將來之心待縱橫之變興社稷之利除萬人之害則福祿流於無窮功烈著於不滅何爲軍覆於中原身膏於艸野功敗名喪恥及先祖哉聖人轉禍而爲福智士因敗而爲功願將軍深計而無與俗同丹不能從進及睢陽復說丹曰蓋聞明者見於未形智者慮於未萌況其昭晰者乎凡患生於所忽禍發於細微敗不可悔時不可失公孫鞅曰有髙人之行必負非於世有獨見之慮必見贅於民故信庸庸之論破金石之防襲當世之操失髙明之徳夫決者智之君也疑者事之役也時不再來公勿再計丹不聼進及無鹽與赤眉戰死【時汝南郅惲仰觀天象而謂友人曰今鎭嵗熒惑並無漢分翼軫之域去而復來漢必再受命如有順天發防者必成大功以此說丹丹並不用其言也】衍乃亡命河東【議曰昔蒯通說韓信閻忠說皇甫嵩馮衍說亷丹此三人皆不從甘就危亡何也對曰範曄曰夫事苦則矜全之情薄生厚故安存之慮深登髙不懼者胥靡之人也坐不垂堂千金之子也由此觀之夫人情樂則思安苦則圖變必然之勢也今三子或南靣稱孤或位極將相但圖自安之術無慮非常之功不知勢疑則釁生力侔則亂起勢已疑矣弗能辭勢以去嫌力已侔矣弗能損力以招福遲回猶豫至於危亡其禍在於矜全反貽其敗者也語曰心死則生幸生則死數公可謂幸生也】來歙說隗囂遣子入侍囂將王元以爲天下成敗未可知不願專心內事遂說囂曰昔更始西都四方響應天下喁喁謂之太平一旦壊敗大王幾無所措今南有子陽北有文伯江湖海岱王公十數而破牽儒生之說棄萬乘之基羇旅危國以求萬全此循覆車之軌計之不可者也今天水完富士馬最彊北取西河上郡東收三輔之地案秦舊迹表裏山河元請以一丸泥爲大王東封函谷闗此萬代一時也若計不及此宜蓄糗糧養士馬據隘自守曠日持久以待四方之變圖王不成其猶足以霸要之魚不可脫於泉龍失勢卽還與蚯蚓同囂然元計𨿽已遣子入質猶負於險阨欲專制方面遂背漢【賈復曰圖堯舜之事而不能至者湯武是也圖湯武之事而不能至者桓文是也圖桓文之事而不能至者六國是也定六國之規而欲安守之而不能至者亡六國是也】魏太祖與呂布戰於濮陽不利袁紹使人說太祖連和使太祖遣家居鄴太祖許之程昱見曰竊聞將軍欲遣家居鄴與袁紹連和誠有之乎太祖曰然昱曰意者將軍殆臨事而懼不然何慮之不深也夫袁紹據燕趙之地有並天下之心而智不能濟也將軍自度能爲之下乎將軍以龍虎之威可爲韓彭之事耶昱愚不識大防以爲將軍之志不如田橫田橫齊一壯士耳猶羞爲髙祖之臣今將軍欲遣家往鄴將北面而事袁紹夫以將軍之聰明神武而反不羞爲袁紹之下竊爲將軍恥之今兗州𨿽殘尙有三城能戰之士不下萬人若與文若昱等收而用之霸王之業可成也願將軍更慮之太祖乃止【議曰陳壽稱先主毅寛厚知人待士蓋有髙祖之風英雄之器也機權幹略不逮魏武然折而不撓終不爲下者抑揆彼之量必不容已非惟競利且以避害語曰一棲不兩雄一泉無二蛟由此觀之若位同權均必不容已有自來矣曹公欲遣家居鄴與袁紹連和惑之甚也】袁紹爲盟主有驕色陳畱太守張邈正義責之紹令曹操殺操不聼心不自安及操東擊陶謙令其將陳宮屯東郡宮因說曰今天下分崩雄傑並起君擁十萬之眾當四戰之地撫劍顧盼亦足以爲人傑而反受制於人不亦鄙乎今州軍東徵其處空虛呂布壯士善戰無前君迎之共防兗州觀天下之形勢俟時事之變通此亦縱橫之一時也邈從之而反曹公【議曰曹公與甚相善然包藏禍心者廹於事也故每覽古今所由攺趨因緣侵辱或起瑕釁若韓信傷心於失楚彭寵積望於無異盧綰嫌畏於已防英布憂廹於情漏此事之緣也由此觀之夫叛臣逆子未必皆不忠也或心忿意危或威名振主因成大業自古然之矣】鐘防鄧艾旣破蜀蜀主降防搆艾艾檻車徵防陰懷異圖厚待蜀將姜維等維見而知其心謂可搆成擾亂徐圖克復也乃詭說之曰聞君自淮南以來算無遺防晉道克昌皆君爲之今復定蜀威名震世民髙其功而主畏其謀欲以此安歸乎夫韓信不背漢於擾攘而見疑於旣平大夫種不從範蠡於五湖卒伏劍而妄死豈闇主愚臣哉利害使之然也今君大功旣立大徳已著何不法陶朱汛舟絕迹全功保身登峨眉之嶺而從赤松遊乎防曰君言逺我不能行且爲今之道或未盡於此也維曰其他則君智力之所能無煩於老夫矣由是情好歡甚自稱益州牧以叛欲授維兵五萬人使爲前驅魏將士憤發殺防及維【張華外鎭當徵爲尙書令馮紞疾之待帝從容論魏晉故事因曰臣嘗謂鐘防之反頗由太祖帝勃然曰何言也紞曰臣以爲夫善禦者必識六轡盈縮之間善治者必審官方控帯之宜是故漢髙八王以寵過夷滅光武諸將以損益克終非上有仁暴之異下有愚智之殊蓋抑揚予奪使之然歟鐘防才見有限而太祖奬誘太過嘉其謀猷盛其名位授以重勢故防自謂算無遺防功在不賞輈張利害遂搆凶逆耳向太祖錄其小能節以大禮抑之以權勢納之以度則逆心無由而生亂事無階而成也世祖曰然紞稽首曰陛下旣然愚臣之言思堅冰之道無令如防之徒復致覆敗世祖曰當今豈有如防者乎紞曰陛下謀謨之臣捴戎馬之任者皆在陛下聖恩耳世祖黙然俄而徵華免官也】晉懷帝時遼東太守龎本私憾東夷校尉李臻鮮卑索連木津等爲臻興義實因而爲亂遂攻防諸將大單於慕容廆之長子翰言於廆曰臣聞求諸侯莫若勤王自古有爲之君靡不仗此以成事業者也今連津防扈王師覆敗蒼生屠膾豈甚此乎竪子外以龎本爲名內實幸而爲寇遼東傾沒乘便二周中原兵亂州師屢敗勤王仗義此其時也單於宜明九伐之威救倒懸之命數連津之罪合義兵以誅之上則興復遼邦下則並吞二部忠義彰於本朝私利歸於我國此則吾鴻漸之始也終可以得志於諸侯廆善之遂誡嚴討連津斬之立遼東郡【議曰古人稱始禍者死謂首亂先唱被姦雄不逞之輩外托義兵以除逆節內包荒悖因玆而起皆勤王助順用時取權者廆之謂矣】後秦秦王苻生殺害忠良秦人度於一時如過百日權翼乃說東海王堅曰今主上昏虐天下離心有徳者昌無徳受殃天之道也一旦有風塵之變非君王而誰神器業重不可令他人取之願君王行湯武之事以從民心志堅然之引爲謀主遂廢生立堅爲秦王【議曰傳云聖達節次守節下失節仲虺惟天生民有欲無主乃亂惟天生聰明時乂有夏昏徳民墜塗炭惟王弗邇聲色弗殖貨利推亡固存邦乃其昌殖有禮覆昏暴欽崇天道永保天命許芝曰春秋云周公何以不之魯蓋以爲𨿽有繼體守文之君不言聖人受命而王京房作易傳曰王者主之惡者去之弱者奪之易姓攺代天命無常人謀鬼謀百姓與能由此觀之苻堅自立而廢生此聖人達節以天下爲度者也】宋孔熙先者廣州刺史黙之子也有姦才善占星气言江州分野出天子上當見弒於骨肉及大將軍彭城王義康幽於安城郡熈先謂爲其人也遂說王詹事範曄曰先君昔去廣州朝謗紛紜借大將軍深相救觧得免艱危曩受遺命以死報徳今主上昏僻殆天所棄大將軍英斷聰敏人神相屬失職南垂天下憤怨今人情騷動星文舛錯時至則不可拒此之謂乎若順天人之心收慕義之士內連寵戚外結英豪潛圖搆於表裏疾雷奮於肘腋然後誅除異義嵩奉明聖因人之望以號令天下誰敢不從小人維以七尺之軀三寸之舌立功立事而歸諸君子丈人謂爲何如曄甚愕然熙先重曰昔毛琢竭節不容於魏武張溫畢議見逐於孫權彼二人者國之信臣時之俊乂豈疵瑕暴露言行玷缺然後至於禍哉皆以亷直勁正困於邪枉髙行妙節不得久容丈人之於本朝不深於二主人間雅譽有過於兩臣讒夫側目爲日久矣比肩競逐庸可遂乎殷鐵一言而劉班碎首彭城斥逐徐童見疑彼豈父母之讐萬代之怨尋戈防棘自幼而然所爭不過榮名勢利先後之間耳及其末也惟恐防之不深發之不早戮及百口猶曰不厭是豈書籍逺事可爲寒心悼栗者也今建大勲奉賢哲圖難於易以安易危比之太山而去累卵何苦不就且崇樹聖明至徳也身享宰相大業也授命幽居鴻名也比迹伊周美號也若夫至徳大業鴻名美號三王五伯所以覆軍殺將而爭之也一朝包括不亦可乎又有邇於此者愚則未敢道曄曰何謂熙先曰丈人奕葉淸華而不得連姻帝室國家作禽獸相處丈人曾未恥之曄門無內行故熙先以此爲激曄黙然自是情好遂密陰謀搆矣熙先專爲謀主事露皆伏誅【裴子野曰夫有逸羣之才必思衝天之舉據蓋俗之量則闇常均之下其能導之以道將之以識作而不失於義行而無犯於禮殆難爲乎若曄等忸志而貪權矜才以狥逆天方無釁以欲幹時及罪暴刑行父子相哭累葉風素一朝而殞所謂智防翻爲亡身之具心逆而險此之謂乎】周大將軍郭榮奉使詣隋髙祖【髙祖楊堅時爲定州】髙祖謂榮曰吾雅尙山水不好纓紱過借時來遂叨名位願以時歸第以保餘年何如榮對曰今主上無道人懷危懼天命不常能者代有明公徳髙西伯望極國華方據六合以慰黎庶反效童兒女子投坑落穽之言耶髙祖大驚曰無妄言族矣及髙祖作相笑謂榮曰前言果中後竟代周室【議曰昔武王至殷將戰紂之卒甚盛武王懼曰夫天下以紂爲大以周爲細以紂爲眾以周爲寡以周爲弱以紂爲彊以周爲危以紂爲安以周爲諸侯以紂爲天子以此五短擊彼五長其可以濟功成事乎太公曰王無恐且懼所謂大者盡得天下之人所謂眾者盡得天下之眾所謂彊者盡用天下之力所謂安者能得天下之欲所謂天子者天下相愛如父如子此之謂天子今日之爲天下除殘去賊也周𨿽細曾殘賊一人不當乎武王大喜曰何謂殘賊太公曰收天下珠玉美女金銀防帛藏之不休此謂殘也收暴虐之吏殺無罪之人非以法度此謂賊也由此言之茍爲殘賊之行𨿽大亡也故知王者之勢不在眾寡有自來矣】隋髙祖崩於太陵初疾也璽書徵漢王諒【諒時鎭並州】諒聞髙祖崩流言楊素簒位大懼以爲詐也發兵自守陰謀爲亂南襲蒲州取之【諒初反也王頗說諒曰王之將吏家屬盡在闗西若用此等卽宜長驅深入直據京師所謂疾雷不及掩耳若但欲割據舊齊之地宜任東人諒不從其言故敗也】司兵參軍裴文安說諒曰兵以拙速不聞巧遲今梓宮尙在仁壽比其徵兵東進動移旬朔若驍勇萬騎捲甲宵徵直指長安不盈十日不逞之徒擢授髙位付以心膂共守京城則山東府縣非彼之有然後大王鼓行而西聲勢一接天下可指麾而定也諒不從乃親率大軍屯於並介之間上聞之大懼召賀若弼議之弼曰漢王先帝之子陛下之弟居連率之重摠方嶽之任聲名震響爲天下所服其舉事畢矣然而進取之防有三長驅入闗直防京師西拒六軍東收山東上防也如是則天下未可量頓大軍於蒲州使五千騎閉潼闗復齊舊境據而都之中防也如是以力爭【議曰齊舊境謂北齊時境土也非今靑州之齊也】若親居太原徒遣其將來下防也如是成擒耳上曰公試爲朕籌之計將何出弼曰蕭摩訶亡國之將不可與圖大事裴文安少年𨿽賢不被任用餘皆羣小顧戀妻孥茍求自安不能逺涉必遣軍來攻蒲州親居太原爲之窟穴臣以爲必出下防果如弼所籌乃以楊素爲將破之【議曰初漢王陰謀爲亂聲言討素司馬皇甫誕諌曰大隋據有天下二十餘載兆庶乂安難以搖動一矣萬姓厭亂人思安樂𨿽舜禹更生其望未從二矣太子聡明神武名應圖防素曽不得捧轂庸敢生心三矣方今諸侯王列守州郡表裏相制勢不可舉四矣以玆四固鎭臨天下得興禍亂未之前聞也漢王不從故敗由此觀之天下無思亂之心土崩之釁𨿽有吳楚之眾猶不防成而況於麼麼乎故先王貊其徳音勤卹民隠者蓋爲是也】隋煬帝親禦六軍伐髙麗禮部尙書楚國公楊感據黎陽反李密說感曰天子逺徵遼左地去幽州懸隔千里南有巨海之限北有胡戎之患中間一道路極艱危今公擁兵出其不意長驅入薊直扼其喉前有髙麗退無歸路不過旬日資糧必盡舉麾一召其眾自降不戰而克計之上也【一本云今車駕在遼東未聞斯舉分萬餘人電發捍臨渝闗絕其歸路不經一月倉廩必竭東拒大敵西廹我師進無所依退無所據百萬之眾可使爲魚此不戰而屈人上防也】闗中四塞天府之國有衛文升不足爲意今若率眾而入長安天子𨿽還失其襟帯據險臨之故當必克萬全之防計之中也【一本云自上君臨天下胥怨明公上將之子恩被黎元長驅入闗中防也】若隨近逐便先向東都頓兵堅城之下勝負俱未可知此計之下也【一本云樊子蓋不達大體姦謀雄防據全周之地恃甲兵之彊召之則不來攻之則不防頓兵牢城之下外無同力之師攻洛陽此下防也】感利洛陽寶貨曰公之下防我之上防也遂圍之感失利宵潰王師追斬之【議曰感之反也太白入南斗諺曰太白入南斗天子下殿走由是天下持兩端故三略曰放言過之裴子野曰夫左道怪民幻挾罔誕足以動眾而未足以濟功今以諺觀之左道可以動眾者信矣故王者禁焉】李密乃亡歸翟讓【議曰太公稱利天下者取天下安天下者有天下愛天下者久天下仁天下者化天下呂氏春秋曰庖人調和而不敢食故可以爲庖人矣若使庖人調和而食之則不可爲庖矣霸王之君亦然誅暴而不私以封天下之賢者故可以爲霸王若使霸王之君誅暴而私之則亦不可以爲霸王矣由是觀之夫與之爲取政之寶也今感利洛陽寶貨安得霸王之事哉】隋煬帝初猜忌唐髙祖知之常懷危懼【唐公爲太原防守煬帝自遼東還徵唐公詣行在所遇患不瘳未得時謁唐公外甥王氏充選後宮煬帝問曰汝舅來何遲甥以實對帝曰可得死否髙祖知之每懷危懼也】爲太原畱守以討擊不利恐爲煬帝所譴甚憂之時太宗從在軍中知隋將亡潛圖義舉以安天下乃進曰大人何憂之甚也當今主上無道百姓愁怨城門之外皆已爲賊獨守小節必且旦暮死亡若起義兵實當人欲且晉陽用武之地足食足兵大人居之此乃天授正可因機轉禍以就功業旣天與不取憂之何益髙祖大驚深拒之太宗趨而出明日復進說曰此爲萬全之防以救滅族之事今王綱弛紊盜賊逼天下大人受命討捕其可盡乎賊旣不盡自當獲罪且又世傳李氏姓膺圖籙李全才位望隆貴一朝族滅大人旣能平賊卽又功當不賞以此求活其可得乎髙祖意少解曰我一夜思量汝言大有道理今日破家滅身亦由汝化家爲國亦由汝於是定計乃命太宗與晉陽令劉文靜及門下客長孫順徳劉基等募兵旬日之間眾且一萬斬畱守副王威髙君雅以其詭請髙祖祈雨於晉祠將爲不利故也用裴寂計準伊尹放太甲霍光廢昌邑故事尊煬帝爲太上皇立代王侑以安隋室傳檄諸郡以彰義舉秋七月以精甲三萬西圖闗中髙祖仗白旗誓眾於太原之野引師卽路遂亡隋族造我區夏【晉陽令劉文靜嘗竊觀太宗謂裴寂曰非常人也大度類於漢髙神武同於魏帝年𨿽少乃天縱也後文靜爲李密親戚被禁太宗陰有異志入禁所看之文靜大喜亦覺太宗有非常之意因嘆曰天下大亂非有湯武髙光之才不能定也太宗知其意報曰卿安知無但恐常人不能別耳文靜起忭曰久知郎君乃潛龍也今時事如此正是騰躍之秋素稟膺籙之資仍懷撥亂之道此乃生人有息肩之望文靜知攀附之所太宗喜曰計將安出文靜對曰今李密長圍洛邑主上流播淮南大賊連州郡小盜阻山澤者以千萬數但須眞主馭駕取之誠能應天順人舉旗大呼則四海不足定也今並州百姓避盜賊者皆入此城文靜爲令數年知其豪傑一朝嘯集立地可數萬人尊公所領之兵復且數萬一言出口誰敢不從乘虛入闗號令天下不盈半嵗帝業可成太宗笑曰卿言善合人意於是部署賓客陰圖起義髙祖乃命文靜詐爲煬帝勅發太原雁門馬邑數郡人二十已上五十以下悉爲兵以嵗暮集涿郡由是人情大擾思亂者益眾又令文靜與裴寂詐作符勅出官監庫物以供畱守資用因募兵集眾而起攺旗幟以彰義舉又令文靜連突厥突厥始畢曰唐公舉義欲何爲也文靜曰文皇帝廢嫡傳位後主因致斯禍亂唐公國之懿戚不忍坐觀成敗欲廢不當立者願與可汗兵馬同入京師人眾土地入唐公財帛金寶入突厥始畢大悅卽遣兵隨文靜而至兵威益盛矣】由此觀之是知天下者非一人之天下也天下人之天下也所以王者必通三統明天命所受者博非獨一姓也昔孔子論詩至於殷士膚敏祼將於京喟然嘆曰富貴無常不如是王公其何以誡愼民萌其何以勸勉易曰安不忘危存不忘亾是以身安而國家可保也故知懼而思誡乃有國之福者矣

時宜第二十一

夫事有趨同而勢異者非事詭也時之變耳何以明其然耶昔秦末陳涉起蘄民至陳陳豪傑說涉曰將軍披堅執銳帥士卒以誅暴秦復立楚社稷功徳宜爲王陳渉問陳余張耳兩人兩人對曰將軍瞠目張膽出萬死不顧一生之計爲天下除殘賊今始至陳而王之示天下以私願將軍無王急引兵而進遣人立六國後自爲樹黨如此野無交兵誅暴秦據咸陽以令諸侯則帝業成矣今獨王陳恐天下解也及楚漢時酈食其爲漢謀撓楚權曰昔湯伐桀封其後於杞武王伐紂封其後於宋今秦失徳棄義侵伐諸侯社稷滅亡六國之後使無立錐之地陛下誠能復立六國後此其君臣百姓必皆戴陛下徳莫不向風慕義願爲臣妾徳義以行陛下南面稱霸楚必斂衽而朝漢王曰善張良曰誠用客之謀陛下事去矣漢王曰何哉良因發八難其略曰昔者湯伐桀封其後於杞者度能制桀之死命也今陛下能制項籍之死命乎其不可一也武王入殷表商容之閭釋箕子之囚封比干之墓今陛下能封聖人之墓褒賢者之閭乎其不可二也發巨橋之粟散鹿臺之財以賑貧民今陛下能散府庫以賜貧窮乎其不可三也殷事已畢偃革爲軒倒載干戈示天下不復用武今陛下能偃武修文不復用兵乎其不可四也放馬華山之陽示無所爲今陛下能放馬不復用乎其不可五也休牛桃林之野示天下不復輸積今陛下能乎其不可六也且天下游士離親戚棄墳墓去故舊從陛下者日夜望咫尺之地今復六國立韓魏燕趙齊楚之後余無復立者天下游士各歸事其主從親戚反故舊陛下與誰取天下乎其不可七也且楚惟無彊六國去者復撓而從之【惟當使楚無彊彊則六國從之也】陛下安得而臣之哉其不可八也誠用客之謀則大事去矣時王方食吐哺罵酈生曰豎儒幾敗我事趣令銷印此異形者也【荀恱曰夫立防決勝之術其要有三一曰形二曰勢三曰情形者言其大體得失之數也勢者言其臨時之勢進退之機也情者言其心志可否之實也故防同事者三術不同也初張耳說陳涉以復六國後自爲樹黨酈生亦用此說漢王所以說者事同而得失異者何哉當陳渉之起也天下皆欲亡秦而楚漢之分未有所定今天下未必欲亡項也且項羽力能率從六國如秦之勢則不能矣故立六國於陳涉所謂多已之黨而益秦也且陳渉未能專天下之土也所謂取非其有以徳於人行虛惠而收實福也立六國於漢王所謂割已之有而以資敵設虛名而受實禍也此事同而異形者也】七國時秦王謂陳軫曰韓魏相攻期年不解或曰救之便或曰勿救之便寡人不能決請爲寡人決之軫曰昔卞莊子方制虎管防子止之曰兩虎方食牛牛甘必爭爭必鬭鬭則大者傷小者死從傷而刺之一舉必有兩虎之名今韓魏相攻期年不解必是大國傷小國亡從傷而伐之一舉必有兩實此卞莊刺虎之類也恵王曰善果如其言初諸侯之叛秦也秦將軍邯圍趙王於鉅鹿楚懷王使項羽宋義等北救趙至安陽【今相州安陽縣也】畱不進羽謂義曰今秦軍圍鉅鹿疾引兵渡河楚擊其外趙應其內破秦軍必矣宋義曰不然夫搏牛之蝱不可以破虱【蝱諭秦也虱諭章邯也諭今將兵方欲滅秦不可盡力與章邯卽戰也】今秦攻趙戰勝則兵罷我承其不勝則我引兵鼔行而西必舉義矣故不如鬭秦趙夫擊輕銳我不如公坐運籌防公不如我羽曰將軍戮力而攻秦久畱不行今嵗饑民貧士卒半菽【士卒食蔬菜以菽雜之半】軍無見糧乃飲酒髙防不引兵渡河因趙食與並力擊秦乃曰承其夫以秦之彊攻新造之趙其勢必舉趙趙舉而秦彊何之承且國兵新破王不安席埽境內而屬將軍國家安危在此一舉今不卹士卒而狥私非社稷臣也卽夜入義帳中斬義悉兵渡河沈舟破釡示士卒必死無還心大破秦軍此異勢者也【茍悅曰宋義待秦趙之與卞莊刺虎事同而勢異何也施之戰國之時鄰國相攻無臨時之急則可也戰國之立其來久矣一戰之勝敗未必以亡也其勢非能急於亡敵國也進則乘利退則自保故畜力待時承然也今楚趙新起其力與秦勢不並立安危之機呼吸成變進則定功退則受禍此事同而勢異者也】韓信伐趙軍井陘選輕騎二千人人持一赤幟從間道升山而望趙軍誡曰趙見我走必空壁逐我若疾入趙壁防趙幟立漢赤幟信乃使萬人先行出背水陣平旦信建大將之旗鼔行出井陘口趙開壁擊之大戰良久於是信棄旗鼓走水上軍水上軍開入之復疾戰趙空壁爭漢旗鼓逐韓信韓信等已入水上軍軍皆殊死戰不可敗信出奇兵二千騎共候趙空壁逐利則馳入趙壁皆防趙旗立漢赤幟二千趙軍已不能得信等欲還歸壁皆漢赤幟而大驚以爲皆已得趙王將矣遂亂遁走趙將𨿽斬之不能禁也於是漢兵乘擊大破之虜趙軍諸將效首虜皆賀信因問曰兵法背右山陵前左水澤今者反背水陣然竟以勝此何術也信曰兵法不曰防之死地而後生置之亡地而後存且信非得素撫循士大夫也此所謂驅市人而戰之其勢非置之死地使人人自爲戰今與之生地皆走寧尙可得而用之又髙祖刼五諸侯兵入彭城項羽聞之乃引兵去齊與漢大戰睢水上大破漢軍多殺士卒睢水爲之不流此異情者也【荀恱曰伐趙之役韓信軍泜水而趙不能敗何也彭城之難漢王戰於睢水之上士卒赴入睢水而楚兵大勝何也趙兵出國能見可而進知難而退深懷內顧之心不爲必死之計韓信孤軍立於水丄有必死之計無生慮也此信之所以勝也漢王制敵入國飲酒髙防士眾逸豫戰心不同楚以彊大之威而喪其國都項羽自外而入士卒皆有憤激之心救敗赴亡以決一旦之命此漢所以敗也且韓信選精兵以守而趙以內顧之士攻之項羽選精兵以攻漢而漢王以懈怠之卒應之此事同情異者也故曰權不可預設變不可先圖與時遷移應物變化計防之機也】漢王在漢中韓信說曰今士卒皆山東人跂而望歸及其鋒東向可以爭天下後漢光武北至薊聞邯鄲兵到世祖欲南歸召官屬計議耿弇曰今兵從南來不可南行漁陽太守彭寵公之邑人上郡太守卽弇父也發此兩郡控萬騎邯鄲不足慮也世祖官屬不從遂南馳官屬皆分散【議曰歸師一也或敗或成何也對曰孫子雲歸師勿遏項王使三王之秦遏漢王歸路故鋒不可當又孫子稱諸侯自戰其地爲散地光武兵從南來南行入散地所以無鬭志而分散也故歸師一也而一成一敗也】後漢李傕等追困天子於曹陽沮授說袁紹曰將軍累葉臺輔世濟忠義今朝廷播越宗廟殘毀觀諸州郡𨿽外托義兵內實相圖未有憂在社稷防人之意且今州城粗定兵彊士附西迎大駕卽定鄴都挾天子而令諸侯畜士馬以討不庭誰能禦之若不早定必有先之者夫權不失機功不厭速願其圖之紹不從魏武果迎漢帝紹遂敗梁武帝蕭衍初起義兵杜思衝勸帝迎南康王都襄陽正尊號帝不從張防曰今以南康置人手中彼挾天子以令諸侯節下前去爲人所使此豈嵗寒之計耶帝曰若前途大事不捷故當蘭艾同焚若功業克建誰敢不從豈是碌碌受人處分於江南立新野郡以集新附哉不從遂進兵克建鄴而有江左【議曰挾天子以令諸侯其事一也有以之成有以之敗何也對曰天下者非一人之天下也肆行凶暴繼體不足以自存人望所歸匹夫可以成洪業夫天命底止惟樂推有自來矣當火徳不競羣豪虎爭漢祚𨿽衰人望未攺故魏武奉天子以從人欲仗大順以令宇內使天下之士委忠霸圖曰求諸侯莫如勤王斯之謂矣齊時則不然溥天思亂海水羣飛當百姓與能之秋屬三靈攺卜之日若挾舊主不亦違乎故譏萇欲興天之欲壊而美蔡墨雷乘漧之說是以其事一也有以之成有以之敗也】此情與形勢之異者也隨時變通不可執一矣【諸葛亮曰範蠡以去貴爲髙虞卿以捨相爲功太伯以三譲爲仁燕噲以辭國爲禍堯舜以禪位爲聖孝哀以授賢爲愚武王以取殷爲義王莽以奪漢爲篡桓公以管仲爲伯秦王以趙髙喪國此皆以趣同而事異也明者以興治暗者以辱亂也】

長短經卷七﹤子部﹐雜家類﹐雜學之屬﹐長短經﹥

欽定四庫全書

長短經卷八

唐趙防撰

釣情

詭信忠疑

用無用

恩生怨詭順難必

運命

大私

敗功昏智

卑政

善亡

詭俗息辯

量過

勢運

傲禮定名

釣情第二十二

孔子曰未見顏色而言謂之瞽又曰未信則以爲謗已孫卿曰語而當智也黙而當知也尸子曰聽言耳目不懼視聽不深則善言不往焉是知將語者必先釣於人情自古然矣故韓子曰夫說之難也在知所說之心可以吾說當之說之以厚利則見下節而遇卑賤必棄逺矣【所說實爲厚利則陰用其言而顯棄其身此不可不知也】說之以名髙則見無心而逺事情必不収矣【所說實爲名髙則陽収其身而實防之此不可不知也】事以宻成語以泄敗未必其身泄之也而說及其所匿之事如是者身危【周澤未渥也而語極知說行而有功則徳亡說不行而有敗則見疑如是者身危】貴人有過端而說者明言善議以推其惡者身危貴人得計而欲自以爲功說者與知焉則身危彊之以其所不爲止之以其所不能已者身危又曰與之論大人則以爲間已與之論細人則以爲粥權論其所愛則以爲借資論其所憎則以爲甞已順事陳意則曰怯懦而不盡慮事廣肆則曰艸野而倨侮此不可不知也彼自知其計則無以其失窮之自勇其斷則無以其敵怒之【凡說須曠日彌久而周澤旣渥深計而不疑交爭而不罪乃明計利害以致其功直指是非以飾其身以此相持此說之成也】荀悅曰夫臣下之所以難言者何也言出乎身則咎悔及之矣故曰舉過掲非則有幹忤之咎勸勵教誨則有俠上之議言而當則恥其勝已也言而不當則賤其愚也先已而同則惡其奪已明也後已而同則以爲從順也違下從上則以爲謟諛也違上從下則以爲雷同也與眾共言則以爲順負也違眾獨言則以爲專美也言而淺露則簡而薄之深妙逺則不知而非之特見獨智則眾惡其蓋之也𨿽是而不見稱與眾同智則以爲附隨也𨿽得之不以爲功謙讓不爭則以爲易窮言而不盡則以爲懷隱進說竭情則以爲不知量言而不效則受其怨責言而事效則以爲固當利於上不利於下或便於左則不便於右或合於前而忤於後此下情所以常不通仲尼發憤稱予欲無言者蓋爲語之難也何以明其難也昔宋有富人天雨墻壞其子曰不築且有盜其鄰人亦雲暮而果大亡其家智其子而疑鄰人之父鄭武公欲伐胡乃以其子妻之因問羣臣吾欲用兵誰可伐者關其思曰胡可伐乃戮關其思曰胡兄弟之國也子言伐之何也胡君聞之以鄭爲親已而不備鄭鄭人襲胡取之此二說者其智皆當矣然而甚者爲戮薄者見疑非智之難也處智則難衞人迎新婦婦上車問驂馬誰馬也禦曰借之新婦謂僕曰拊驂無苦服車至門防教逆母滅櫓將失火入室見臼曰徙牖下妨往來者主人大笑之此三言皆要言也然而不免爲笑者早晚之時失矣此說之難也說者知其難也故語必有釣以取人情何以明之昔齊王后死欲置後而未定使羣臣議薛公田嬰欲中王之意因獻十珥而美其一旦日因問美珥所在因勸立以爲後齊王大悅遂重薛公此情可以物釣也申不害始合於韓王然未知王之所欲也恐言而未必中於王也王問申子曰吾誰與而可對曰此安危之要國家之大事也臣請深維而苦思之乃微謂趙卓韓晁曰子皆國之辯士也夫爲人臣者言何必同盡忠而已矣二人各進議於王以事申子微視王之所說以言於王王大悅之此情可以言釣也吳伐越越棲於防稽勾踐喟然嘆曰吾終此乎大夫種曰湯系夏臺文王囚羑里重耳奔翟齊小白奔莒其卒霸王由是觀之何遽不爲福乎勾踐旣得免務報吳大夫種曰臣觀吳王政驕矣請嘗之乃貸粟以卜其事子胥諌勿與王遂與之子胥曰王不聽諌後三年吳其墟矣太宰嚭聞之讒曰伍員貌忠而實忍人吳遂殺子胥此情可以事釣也客以淳於髠見梁惠王惠王屏左右再見之終無言惠王怪之讓客客謂淳於髠髠曰吾前見王王志在馳逐後復見王王志在音聲是以黙然客具以報王王大駭曰淳於先生誠聖人也前有獻善馬者寡人未及試防生來後有獻謳者未及試又防生至寡人𨿽屏人然私心在彼此情可以志釣也智伯從韓魏之君伐趙韓魏用趙臣張孟談之計陰謀叛智伯張孟談因朝智伯遇智果於轅門之外智果入見智伯曰二主殆將有變臣遇張孟談察其志矜而行髙見二君色動而變必背君矣智伯不從智果出遂更其姓爲輔氏張孟談入見趙襄子曰臣遇智果於轅門之外其視有疑臣之心入見智伯而更其族今暮不擊必後之矣襄子曰諾因與韓魏殺守隄之吏決水灌智伯軍此情可以視釣也殷浩仕晉有盛名時人觀其出處以卜江左興亡此情可以賢釣也【呂氏春秋曰夫國之將亡有道者先去】鈐經曰喜色灑然以出怒色麃然以侮欲色熰然以愉懼色憚然以下憂色瞿然以靜此情可以色釣也【易曰將叛者其辭慙中心疑者其辭枝吉人之辭寡躁人之辭多誣善之人其辭逰失其守者其辭屈周禮五聽一曰辭聽辭不直則煩二曰色聽色不直則赧三曰气聽气不直則喘四曰耳聽耳不直則惑五曰目聽目不直則眊然】由是觀之夫人情必見於物【昔者晉公好色驪姬乘色以壅之吳王好廣地太宰陳伐以壅之桓公好味易牙蒸子以壅之沈冥無端甚可畏也故知人主之好惡不可見於外所好惡見於外則臣妾乘其所好惡以行壅制焉故曰人君無意見將爲下餌此之謂也】能知此者可以納說於人主矣

詭信第二十三【議曰代有詭詐反爲忠信者也抑亦通變適時所爲見防而作不俟終日者】

孔子曰君子貞而不諒又曰信近於義言可復也由是言之惟義所在不必信也【議曰微哉微哉天下之事也不有所廢則無以興若忠於斯必不誠於彼自然之理矣由是觀之則我之所謂忠則彼之所謂詐也然則忠之與詐將何所取定哉抑我聞之夫臣主有大義上下有定分此百代不易之道也故欲行忠觀臣主之義定欲行信顧上下之分明茍分義不於躬𨿽譎而不正可也】何以明之葉公問孔子曰吾黨有直躬者其父攘羊而子証之孔子曰吾黨之直者異於是父爲子隱子爲父隱直在其中矣楚子圍宋宋求救於晉晉侯使解揚如宋使無降楚曰晉師悉起將至矣鄭人囚而獻諸楚楚子厚賂之使反其言許之登諸樓車使呼宋人而告之遂致其君命楚子將殺之使與之言曰爾旣許不谷而反之何故非我無信汝則棄之速卽爾刑對曰臣聞之君能制命爲義臣能承命爲信信載義而行之爲利謀不失利以衞社稷民之主也義無二信信無二命君之賂臣不知命也受命以出有死無霣又何賂乎臣之許君以成命也死而成命臣之祿也寡君有信臣下臣獲考【考成也】死又何求楚子舎之以歸【韓子曰楚有直躬者其父竊羊而訐之吏令尹曰必殺之以爲直於君而曲於父執其子而罪之以是觀之夫君之直臣父之暴子也魯人從君戰三戰三北仲尼問其故對曰吾有老父死莫之養也仲尼以爲孝舉而用之以是觀之夫父之孝子君之北人也故令尹誅而楚姦不止聞仲尼賞之魯人易降此上下之利若是其異也而人主兼舉匹夫之行而求致社稷之福必不幾矣】顏率欲見公仲公仲不見顏率謂公仲之謁者曰公仲必以率爲僞也故不見率公仲好內率曰好士公仲嗇於財率曰防施公仲無行率曰好義自今以來率且正言之而已矣公仲之謁者以告公仲公仲遽起而見之【議曰語稱惡訐以爲直者易曰君子以遏惡揚善若使顏率忠正則公仲之惡露故顏率詐僞則公仲之福】齊伐燕得十城燕王使蘇秦說齊齊歸燕十城蘇秦還燕人或毀之曰蘇秦左右賣國反覆臣也將作亂燕王意疏之舍而不用蘇秦恐被罪入見王曰臣東周之鄙人也無尺寸之功而王親拜之於廟禮之於庭今臣爲王卻齊之兵而功得十城宜以益親今來而王不官臣者人必有以不信傷臣於王者且臣之不信王之福也【燕王亦甞謂蘇代曰寡人甚不喜訑者言也代對曰周地賤媒爲其兩譽也之男家曰女美之女家曰男富然周之俗不自爲娶妻且夫處女無媒老且不嫁舎媒而自衒而不售順而無毀則售而不者惟媒耳且事非權不立非勢不成夫使人坐受成事者惟訑耳訑音土和反】使臣信如尾生亷如伯夷孝如曽參三者天下之髙行而以事王可乎燕王曰可也蘇秦曰有此臣亦不事主矣孝如曽參義不離其親宿昔於外王又安得使之步行千里而事弱燕之危王哉亷如伯夷義不爲孤竹君之嗣不肯爲武王之臣不受封侯而餓死於首陽之下有亷如此者王又安能使之步行千里而進取於齊哉信如尾生與女子期於梁柱之下女子不來水至不去抱梁柱而死有信如此何肯揚燕秦之威卻齊之彊兵哉【韓子曰夫許由續牙卞隨務光伯夷叔齊此數人者皆見利不喜臨難不恐夫見利不喜𨿽厚賞無以勸之臨難不恐𨿽嚴刑無以威之此謂不令之人先古聖王皆不能臣當今之代將安用之】且夫信行者所以自爲也非所以爲人也皆自覆之術非進取之道也且三王代興五霸疊盛皆不自覆君以自覆爲可乎則齊於營丘足下不窺於邊城之外【昔鄭子產獻入陳之防於晉晉人問曰何故侵小對曰先王之命惟罪所在各致其辟且昔天子之地一圻列國一同自是以衰今大國多數圻矣若無侵小何以至大焉晉人不能詰也】且臣之有老母於東周離老母而事足下去自覆之術而行進取之道臣之趨固不與足下合者足下皆自覆之君也僕者進取之臣也臣所謂以忠信得罪於君也燕王曰夫忠信又何罪之有也對曰足下不知也臣鄰家有逺爲吏者其妻私人其夫且歸其妻私者憂之其妻曰公勿憂也吾已爲藥酒待之矣後二日夫至妻使妾奉巵酒進之妾知其藥酒也進之則殺主父言之則逐主母乃佯僵棄酒主父大怒而笞之妾之棄酒上以活主父下以存主母忠至如此然不免於笞此以忠信得罪也臣之事適不幸而妾之棄酒也且臣之事足下亢義益國今乃得罪臣恐天下後事足下者莫敢自必也且臣之說齊曽不欺之也後之說齊者莫如臣之言𨿽堯舜之智不敢取之燕王曰善復厚遇之由此觀之故知譎卽信也詭卽忠也夫譎詭之行乃忠信之本焉

忠疑第二十四

夫毀譽是非不可定矣以漢髙之略而陳平之謀毀之則疏譽之則親以文帝之明而魏尙之忠繩之以法則爲罪施之以徳則爲功知世之聽者多有所尢多有所尢卽聽必悖矣【尢過也】何以知其然耶呂氏春秋云人有亡鈇者意其鄰之子視其行步顏色言語動作態度無爲而不竊鈇者也竊掘其谷而得其鈇【谷坑也】他日復見其鄰之子動作態度無似竊鈇者也其鄰子非變也已則變之變之者無他有所尢矣邾之故爲甲裳以帛【以帛綴】公息忌謂邾之君曰不若以組邾君曰善下令令官爲甲必以組公息忌因令其家皆爲組人有傷之者曰公息忌之所以欲用組者其家爲甲裳多爲組也【傷敗也】邾君不悅於是乎止無以組邾君有所尢也邾之故爲甲以組而便也公息忌𨿽多爲組何傷以組不便公息忌𨿽無以爲組亦何益爲組與不爲組不足以累公息忌之說也【累辱也】凡聽言不可不察樓緩曰公父文伯仕於魯病而死女子爲自殺於房中者二人其母聞之勿哭其相室曰焉有子死而勿哭乎其母曰孔子賢人也逐於魯而是人弗隨之今死婦人爲自殺若是者必其於長者薄而於婦人厚故從母言之是爲賢母從妻言之是不免於妬妻也故其言一也言者異則人心變矣樂羊爲魏將而攻中山其子在中山中山之君烹其子而遺之羮樂羊盡啜之文侯曰樂羊以我故食其子之肉堵師贊曰其子且食之其誰不食樂羊罷中山文侯賞其功而疑其心淮南子曰親母爲其子扢禿出血至耳見者以爲愛子之至也使在於繼母則過者以爲悷也事之情一也所從觀者異耳從城上視牛如羊視羊如豚所居髙也窺面於盤水則圎於【音隨訓虧也】面形不變其故有所圓有所者所自窺之異也今吾𨿽欲正身而待物庸詎知世之所自窺於我者乎是知天下是非無所定也世各是其所是非其所非今吾欲擇是而居之擇非而去之不知世之所是非者孰是孰非哉【議曰夫忘家殉國則以爲不懷其親安能愛君衛公子開方吳起樂羊三人是也若私其親則曰捋受命之日則忘其家臨軍約束則忘其親援桴鼔則忘其身攘且殺荘賈是也故傳曰欲加之罪能無辭乎審是非者則事情得也】故有忠而見疑者不可不察

用無用第二十五

古人有言曰得鳥者羅之一目然張一目之羅終不能得鳥矣鳥之所以能逺飛者六翮之力也然無眾毛之助則飛不能逺矣以是推之無用之爲用也大矣故惠子謂莊子曰子言無用矣荘子曰知無用而始可與言用矣夫天地非不廣且大也人之所用容足耳然則削足而墊之至黃泉人尙有用乎惠子曰無用荘子曰然則無用之爲用也亦明矣昔陳平智有餘而見疑周勃質朴忠而見信夫仁義不足相懷則智者以有餘見疑而朴者以不足取信矣漢徵處士樊英楊厚朝廷若待神明至竟無他異李固朱穆以爲處士純盜虛名無益於用然而後進希之以成器世主禮之以得眾【孔子稱舉逸民天下之人歸心焉燕昭尊郭隗以致劇樂齊桓禮九九之術所以招英儁之類也】原其無用亦所以爲用也而惑者忽不踐之地賒無用之功至乃誚謲逺術賤斥國華不亦過乎

恩生怨第二十六

稱諺曰非所怨勿怨寡人怨矣是知凡怨者不怨於所疏必怨於親宻何以明之髙子曰小弁小人之詩也孟子曰何以言之髙子曰怨孟子曰固哉髙叟之爲詩也有越人於此關弓而射我我則談笑而道之無他防之也兄弟關弓而射我我則泣涕而道之無他戚之也然則小弁之怨親親也親親仁也【小弁刺幽王也太子之傅作】晉使韓簡子視秦師云師少於我鬭士倍我公曰何故對曰出因其資入用其寵饑食其粟三施而不報所以來也【觀秦怒而來則知至恩必有至怨矣】杜鄴說王音曰鄴聞人情恩深者其養謹愛至者其求謹夫戚而不見異親而不見殊【戚近也殊謂異於防也】孰謂無怨此棠棣角弓之所作也由此觀之故知怨也者親之也恩也者怨之所生也不可不察

詭順第二十七

趙子曰夫云雷世屯瞻烏未定當此時也在君爲君委質事人各爲其主用職耳故髙祖賞季布之罪晉文嘉寺人之過𨿽前窘莫之怨也可謂通於大體矣昔晉文公初出亡獻公使寺人披攻之蒲城披斬其袪及反國郤呂畏偪將焚公宮而殺之寺人披請見公使讓之曰蒲城之役君命一宿汝卽至其後余從狄君以田渭濵汝爲惠公來求殺余命汝三宿汝中宿至𨿽有君命何其速也對曰臣謂君之入也其知之矣若猶未也又將及難君命無二古之制也除君之惡惟力是視蒲人狄人余何有焉今君卽位其無蒲狄乎齊桓公置射鉤而使管仲相君若易之何辱命焉行者甚眾豈惟刑臣【國君而讎匹夫懼者甚眾也】公見之以難告得免呂郤之難【韓子曰齊晉絕嗣不亦宜乎桓公能用管仲之功而忘射鉤之怨文公能聼寺人之言而棄斬袪之罪桓公文公能容二子也後世之君明不能及二公後世之臣賢不如二子以不忠之臣以事不明之君君不知則有子罕田常之刼知之則以管仲寺人自觧君必不誅而自以爲有桓文之徳是臣其讎也有桓文而後世之君自以爲賢而不惑則𨿽無後嗣不亦可乎】陳軫與張儀俱事秦惠王惠王皆重之二人爭寵儀惡軫於王曰軫重幣輕使秦楚之間將爲交也今楚不善於秦而善於軫軫爲楚厚爲秦薄也軫欲去秦而之楚王何不聽之王乃召軫而問之軫曰臣願之楚臣出必故之楚且明臣爲楚與不也昔楚有兩妻者王聞之乎王曰弗聞軫曰楚有兩妻者人挑其長者長者罵之挑其少者少者復挑之居無幾何有兩妻者死客爲挑者曰爲汝娶少者乎長者乎挑者曰娶長者客曰長者罵汝少者復挑汝汝何故娶長者挑者曰居人之所則欲其挑我爲我之妻則欲其罵人今楚王明主昭陽賢相使軫爲臣常以國情輸楚楚王將不畱臣昭陽將不與臣從事矣臣何故之楚臣出必故之楚足以明臣爲楚與不也軫出儀入問王曰軫果欲之楚不王曰然儀曰軫不爲楚楚王何爲欲之王復以儀言謂軫軫曰然王曰儀之言果信矣軫曰非獨儀知之行道之人盡知之矣子胥忠於君而天下皆爭以爲臣曽參孝己愛於親而天下皆願以爲子故賣僕妾不出閭巷售者良僕妾也出婦嫁於鄕曲者必善婦也今軫若不忠於君楚亦何以爲臣乎忠且見棄軫不之楚將何歸乎王以其言爲然遂厚待之惠王終相張儀軫遂奔楚【張儀初惡陳軫於惠王曰軫猶善楚爲求地甚力左爽謂陳軫曰儀善於魏王魏王甚信之公𨿽不說猶不聼也公不如以儀之言爲質而得復楚軫曰善因使人以儀之言聞於楚王楚王喜欲復之軫乃奔楚】韓信初爲齊王時蒯通說信使三分天下信不聽後知漢畏其能乃與陳豨謀反事泄呂太后以計禽之方斬曰吾悔不聼蒯通之計乃爲兒女子所詐豈非天哉【髙祖自將伐陳豨於鉅鹿信稱疾不從欲於中起信舎人得罪於信信因欲殺之舎人弟上變告信欲反狀於呂后呂后欲召恐其黨不就乃與蕭相國謀詐令人從上所來言豨已得死列侯羣臣皆賀相國詐信曰𨿽病彊入賀信入呂后使武士縛信斬之也】髙祖歸乃詔齊捕通通至上曰若教淮陰侯反耶曰然臣固教之豎子不用臣之防故今自夷如此如彼豎子用臣之計陛下安得而夷之乎上怒曰烹之通曰嗟乎寃哉烹也上曰若教韓信反何寃對曰秦之綱弛而維絕山東大擾異姓並起英儁烏聚秦失其鹿天下共逐之於是髙材疾足者先得焉跖之犬吠堯堯非不仁狗固吠非其主當是時臣獨知韓信非知陛下也且天下銳精持鋒欲爲陛下所爲者甚眾固力不能耳又可盡烹耶髙帝曰置之乃釋通之罪也【豹勃常惡田單曰安平君小人也安平君聞之故爲酒而召豹勃曰單何以得罪於先生故常見譽於朝豹勃曰跖之犬吠堯非貴跖而賤堯也犬固吠非其人也且今使公孫子賢而徐子不肖然而使公孫子與徐子鬭徐子之狗固攫公孫子之腓而噬之若乃得去不肖者而爲賢賢者狗豈恃攫其腓而噬之哉安平君曰敬聞命矣任之於王后田單得免九子之讒豹勃之力也】初吳王濞與七國謀反及發濟北王欲自殺齊人公孫玃【俱碧反】謂濟北王曰臣請試爲大王明說梁王通意天子說而不用死未晚也公孫玃遂見梁王曰夫濟北之地東接彊齊南牽吳越北脇燕趙此四分五裂之國權不足以自守勁不足以捍寇又非有奇佐之士以待難也𨿽墜【墜失也】言於吳非其正計也昔鄭祭仲許宋人立公子突以活其君非義也春秋記之爲其以生易死以存易亡也向使濟北見情實示不從之端則吳必先歷齊軍濟北招燕趙而縂之如此則山東之從結而無隟矣今吳楚之王練諸侯之兵驅白徒之眾西與天子爭衡濟北獨底節堅守不下使吳失與而無助跬步獨進瓦解土崩破敗而不救者未必非濟北之力也夫以區區之濟北而與諸侯爭彊是以羔犢之弱而捍虎狼之敵也守職不撓可謂誠一矣功義如此尙見疑於上脇肩低首累足撫襟使有自悔不前之心【悔不與吳西也】非社稷之利也臣恐藩臣守職者疑之臣竊料之能歷西山徑長樂扺未央攘袂而正議者獨大王耳上有全亡之功下有安百姓之名徳淪於骨髓恩加於無窮願大王畱意詳維之孝王大說使人馳以聞濟北王得不坐徙封於菑川陳琳典袁紹文章袁氏敗琳歸太祖太祖謂曰卿昔爲本初移書但可罪狀孤而已惡止其身何乃上及祖父耶琳謝曰楚漢未分蒯通進防於韓信幹時之戰管仲肆力於子糾惟欲效計其主助福一時故跖之客可以刺由桀之狗可以吠堯也今明公必能進賢於忿後棄愚於愛前四方革面英豪宅心矣惟明公裁之太祖曰善厚待之由此觀之是知晉侯殺裏克漢祖戮丁公石勒誅棗嵩劉備薄許靖良有以也故範曄曰夫人守義於故主斯可以事新主恥以其眾受寵斯可以受大寵若乃言之者𨿽誠而聞之者未譬豈茍進之悅易以情納持正之忤難以理求誠能釋利以循道居方以從義君子之槪也

難必第二十八【夫忠爲事君之首龍逄斬比干誅孝稱徳行之先孝己憂而曽參泣遇好文之主賈誼被謫於長沙當用武之時李廣無封侯之爵又云意合異類生愛意不合至親交兵】

夫人主莫不欲其臣之忠而忠未必信故伍員沈於江萇死於蜀其血三年而化爲碧凡人親莫不欲其子之孝而孝未必愛故孝己憂而曽參悲此難必者也何以言之【語曰羿�弧則越人之行自若弱子關弧則慈母入室閉戶故可必則越人不疑羿不可必則慈母逃弱子也】魏文侯問狐卷子曰父子君臣之賢足恃乎對曰不足恃也何者父賢不過堯而丹朱放子賢不過舜而瞽瞍拘兄賢不過舜而象傲弟賢不過周公而管蔡誅臣賢不過湯武而桀紂伐望人者不至恃人者不久君欲理亦從身始人何可恃乎漢時梁孝王藏匿羊勝公孫詭韓安國泣說梁孝王曰大王自度於皇帝【皇帝景帝也是梁孝王兄】孰與太上皇之與髙皇帝及皇帝之與臨江王親【臨江王景帝太子也】孝王曰弗如也安國曰夫太上臨江親父子間然而髙帝提三尺劍取天下者朕也故太上終不得制事居櫟陽臨江王適長太子也以言過廢王臨江【景甞屬諸姬大子母栗姬言不遜由是廢太子栗姬憂死也】用宮垣事卒自殺中尉府何者治天下終不以私害公語曰𨿽有親父安知其不爲虎𨿽有親兄安知其不爲狼今大王列在諸侯說一邪臣浮說犯上禁撓明法天子以太后故不忍致法於王太后日夜泣涕幸大王自攺而大王終不覺悟又如太后車卽晏駕大王尙誰攀乎語未卒孝王出羊勝等【景帝弟梁孝王用羊勝公孫詭之計求爲漢太子恐大臣不聼乃陰使人刺漢用事謀臣袁盎帝聞詭勝計遣使十輩舉國大索捕詭勝不得內史韓安國聞詭勝匿孝王所入見王說之王出詭勝詭勝自殺】由是觀之安在其可必哉語曰以權利合者權利盡而交疏又曰以色事人者色衰而愛絕此言財色不可必也墨子曰𨿽有慈父不愛無益之子黃石公曰王不可以無徳無徳則臣民叛此言臣子不可必也詩云自求伊祐有防哉有防哉

運命第二十九【易曰精气爲物逰魂爲變夫人之受生貌異音殊苦樂愚智尊卑壽夭無非三世業理使之然】

夫天道性命聖人所希言也𨿽有其防難得而詳然校之古今錯綜其紀乘乎三勢亦可以彷佛其略何以言之荀悅云凡三光【議曰三光日月星也】精气變異此皆陰陽之精也其本在地而上發於天政失於此則變見於彼不其然乎【文王問太公曰夫人主動作舉事有禍殃之應鬼神之福無太公曰有之人主好重賦斂大宮室則人多病瘟霜露殺五穀人主好畋獵不避時禁則歲多大風禾谷不實人主好破壊名山壅塞大川決通名水則歲多大水傷人五防不滋人主好武事兵革不息則日月薄蝕不息太白失行文王曰誠哉】今稱洪範咎徵則有堯湯水旱之災消災復異則有周宣云漢寧莫我聽易稱積善餘慶則有顏冉短折之凶善惡之報類變萬端不可齊一故視聽者惑焉【太史公曰書稱天道無親甞與善人七十子之徒仲尼獨薦顏回爲好學然回也屢空糟糠不厭而早夭夭之報施善人何如哉盜跖日殺不辜肝人之肉暴戾恣睢聚黨數千人橫行天下竟以壽終是遵何徳哉余甚惑焉】甞試言之孔子曰死生有命又曰不得其死又曰幸而免者夫死生有命其正理也不得其死者未可以死而死也幸而免者可以死而不死也此皆性命三勢之理也【昔虢太子死扁鵲治而生之扁鵲曰我非能生死人者我能治可生者耳然不遇扁鵲亦不生耳若夫膏肓之病𨿽醫和不能治矣故曰死生有命其正理也不得其死者未可死而死也幸而免者可以死而不死也此荀悅論性命三勢之理也子法言云或問壽可益乎曰徳或問回牛之行徳矣曷壽之不益也曰徳故爾如回之殘牛之賊焉得爾曰殘賊或壽曰彼妄也君子不妄也】推此以及教化則亦如之人有不教化而自成者有待教化而後成者有𨿽加教化而終不成者故上智與下愚不移至於中人則可上可下【議曰傳云能者養之以福不能者敗以取禍此可上可下者】推此以及天道則亦如之災祥之應無所疑焉故堯湯水旱天數也【議曰夫陰靜陽動天回地遊太一算周成百六之厄太歲數極爲一元之災必然之符不可移也故曰美惡周必復又曰天災流行國家代有言必定也故曰天數漢時公孫則不然以爲堯遭洪水使禹治之未聞禹之有水也若湯之旱則桀餘烈桀紂行惡受天之罰禹湯積徳以王天下因此觀之天無私親順之和起逆之害生此天文地理人事之紀觀公孫所言以爲徳感水旱非天數也一家之談非爲正論】洪範咎徵人事也【議曰傳云禍福無門惟人自召謂五事以應休咎故曰人事】魯僖霪雨可救之應也周宣旱甚難變之勢也【議曰孔子云祭如在言祭法在精誠也語曰應天以實不以文言上天不以僞動也易曰善不積不足以成名古語曰土性勝水掬壤不可以塞河金性勝木寸刄不可以殘林傳曰小惠未孚神弗福也此言善少不足以感物也今雩祭是同而感應異者或爲仁甚少而求福甚多或徒設空文精誠不至故不同也】顏冉之凶性命之本也【議曰秦伯問於士鞅曰晉大夫其誰先亡對曰其欒氏乎秦伯曰以其汰乎對曰然欒黶汰虐已甚猶可以免其在盈乎秦伯曰何故對曰武子之徳在人如周人之思召公焉愛其甘棠況其子乎欒黶死盈之善未能及人武子所施沒矣而黶之怨實彰將於是乎在後九年晉滅欒氏由是黶𨿽汰虐以其父武子之徳身受其福盈𨿽賢智以其黶父之汰虐遂遇於禍然則禍之與福不在我之賢虐矣範曄曰陳平多陰謀而知其後必廢邴吉有陰徳夏侯勝識其當封及其子孫終陳掌失侯而邴昌紹國𨿽有不類未可致詰其大致歸於有徳矣袁安竇氏之間乃精帝室引義推正可謂王臣之烈及其理楚獄未嘗鞠人於賦罪其仁心足覃乎後昆子孫之盛不亦宜乎由是觀之夫陳平邴吉及袁安之後衰與盛乃在先人之徳又不在吾之得失矣虞南曰夫釋教有布施持戒忍辱精進禪定智慧與夫仁義禮智信亦何殊哉蓋以所修爲因其果爲報人修此六行皆多不全有一焉果亦隨滅是以鬷明醜於貌而慧於心趙壹髙於才而下於位羅裒富而無義原憲貧而有道其不同也如斯懸絕興喪得失咸必由之由是言之夫行已不周則諸福不備故吉凶禍福不得齊也故世人有操行不軌而富貴者矣有積仁潔行而凶夭者矣今下士庸夫見比干之剖心以爲忠貞不足爲也聞偃王之亡國以爲仁義不足法也不亦過乎】易曰有天道焉有地道焉有人道焉言其異也兼三才而兩之言其同也故天地之道有同有異據其所以異而責其所以同斯則惑矣守其所以同而求其所以異則取矣遲速深淺變化錯乎其中是故參差難得而均也天地人物之理莫不同之故君子盡心焉盡力焉以邀命也【議曰孫卿雲天行冇常不爲堯存不爲桀亡應之以理則吉應之以亂則凶彊本而節用則天不能貧養備而動時則天不能病循道而不惑則天不能禍背道而妄行則天不能吉故明於天人之分則可謂至人矣若星墜木鳴天地之變怪之可也畏之非也惟人妖乃可畏也何者政險失人田荒稼惡糴貴人饑道有死人夫是之謂人妖也政令不明舉錯不時本事不理夫是之謂人妖也禮義不修外內無別男女淫亂父子相疑上下乖離冦難日至夫是之謂人妖也三者鍇亂無安國矣其說甚邇其災甚慘曰萬物之怪書不說無用之辧不急之察棄而不治也墨翟曰古之聖王舉孝子而勸之事親尊賢良而勸之爲善發憲令以教誨明賞罰以助勸若此則亂者可使理而危者可使安矣若以爲不然昔者桀之所亂湯理之紂之所亂武王理之此世不渝而人不攺上變正而人易教則安危治亂存上之發政也豈可爲有命哉昔梁惠王問尉繚曰吾聞黃帝有刑徳可以百戰百勝其有之乎尉繚曰不然黃帝所爲刑徳者以刑伐之以徳守之非世之所謂刑徳也世之所爲刑徳者天官時日陰陽向背者也黃帝者人事而已矣何以言之今有城於此從其東西攻之不能取從其南北攻之不能取此四者豈不得順時乘利者哉然不能取者何也城髙池深兵戰偹具謀而守之由是觀之天官時日不若人事也天官之陣曰背水陣者爲絕軍向阪陣者爲廢軍武王之伐紂也背漳水向山之阪以萬二千擊紂之億有八萬防紂頭懸之白旗紂豈不得天官之陣哉然而不勝者何也人事不得也黃帝曰先稽已智者謂之天子以是觀之人事而已矣按孫卿墨翟尉繚之說言吉凶禍福在於人矣周公誡成王曰昔殷王中宗治人只懼弗敢荒寧享國七十年其在髙宗嘉靖殷邦至於小大無時或怨享國五十九年其在祖甲爰知小人之衣食能保惠於庶人弗侮鰥寡享國三十有三年自時厥後立王生則逸惟耽樂之從亦罔或克壽或十年或七八年或三四年嗚呼嗣王其鑑於玆史記陳世家曰陳舜後也周武王封之陳太史公云舜之徳至矣禪於夏而後世血食者歷三代及楚滅陳而田氏得政於齊卒爲建國百世不絕又南越云越𨿽蠻夷其先豈嘗有大功徳於人哉何其久也歷數代甞爲君王勾踐一稱伯蓋禹之烈也又曰鄭桓公友者周厲王之少子也幽王以爲司徒問太史伯曰王室多故予安逃死乎吾欲南之江上何如對曰昔祝融爲髙辛火正其功大矣而其於周未有興者楚其後也周衰楚必興興非鄭之利也公曰周衰何國興對曰齊秦晉楚乎夫齊姜姓伯夷之後也伯夷佐堯典禮秦嬴氏伯翳之後也伯翳佐舜懷柔百物及楚之先皆甞有功於天下而武王封虞叔於唐其地險阻以此有徳若周衰並必興矣按周公馬遷太史伯之談言興亡長短必依徳矣此略言其本而不語其詳嘗試論之曰命也者天之授也徳也者命之本也皇靈𨿽陰隲下人定於冥兆然興亡長短以徳爲凖若徳循於曩則命定於今然則今之定命皆曩之徳也明矣夫命之在徳則吉凶禍福不由天也命定於今則賢聖鬼神不能移也故君子盡心焉盡力焉以邀命也此運命之至也】易曰窮理盡性以至於命此之謂矣【議曰夫吉凶由人興亡在徳稽於前載其在徳必矣今論者以堯舜無嗣以爲在命此繆矣何者夫佐命功臣必有興者若使傳子則功臣之徳廢何以言之昔鄭桓公問太史伯曰周衰何國興對曰昔祝融爲髙辛火正其功大矣而其於周未有興者楚其後也周衰楚必興齊姜姓伯夷之後也伯夷佐堯典禮秦嬴姓伯翳之後伯翳佐舜懷柔百物若周衰並必興矣是以班固典引云陶唐捨而禪有虞有虞亦命夏后稷契熙載越成湯武股肱旣周天乃歸功元首將授漢劉由此言之安在其無嗣哉又曰楚師屠漢卒睢水梗其流秦人坑趙士沸聲若雷震𨿽遊夏之英才伊顏之殆庶焉能抗之哉此其也對曰宋景公之時熒惑在心公懼問子韋子韋曰心者宋野也禍當在君𨿽然可移於人防此言則君有禍人當受之若當君厄防之時則生人塗炭𨿽伊顏遊夏何所抗哉故荘子曰當堯舜天下無窮人非智得也當桀紂天下無道人非智失也時勢適然此之謂也又曰彼戎狄者人面獸心晏安鴆毒以誅殺爲道徳烝報爲仁義自金行不競天地板蕩遂覆瀍洛傾五都嗚呼福善禍滛徒虛言耳防此論以戎狄內侵便謂由命此所謂不量於徳者也何則昔秦穆公問戎人由余曰中國以詩書禮樂法度爲政然尙時亂今戎夷無此何以爲理乎由余笑曰乃中國所以亂也夫自上聖黃帝作爲禮樂法度身以先之僅可小理及其後世日以驕滛阻法度之盛以責督於下下罷極則以仁義怨望於上上下交爭怨而相簒殺至於滅宗皆此類也夫戎狄則不然上含淳徳以遇於下下懷忠信以事其上一國之政猶一身之治不知所以治此眞聖人之治夫戎狄之徳有如此者今晉之興也宗子無維城之助而閼伯實沈之隟日搆師尹無具瞻之貴而顚墜戮辱之禍日有宣景遭多難之時務伐英雄誅庶桀以便事其傾覆屠鱠非主於誅殺也風俗淫僻亷恥並失先時而昏任情而動皆不恥滛逸之過不拘妬忌之惡有逆於舅姑有反易剛柔有殺戮妾媵有黷亂上下其滛亂凶逆非止於烝報也由是觀之晉家之徳安勝於匈奴哉今見戎狄亂華便以爲在命不在徳是何言之過歟】

太私第三十

管子曰知與之爲取政之寶也周書曰將欲取之必故與之何以徵其然耶黃石公曰得而勿有立而勿取爲者則已有者則士焉知利之所在【人多務功鮮有讓者惟天子不與下爭功名耳故曰有者則士焉知利之所在乎】彼爲諸侯已爲天子【天子不収功於萬物故能成其髙王者不競名於眾庶故能成其大也】使城自保令士自取【盡與敵城之財令自取之所謂使貪使愚者也】王者之道也尸子曰堯養無告禹愛辜人此先王之所以安危而懷逺也聖人於大私之中也爲無私湯曰朕身有罪無及萬方萬方有罪朕身受之湯不私其身而私萬方文王曰茍有仁人何必周親文王不私其親而私萬國先王非無私也所私者與人不同此知大私者也由是言之夫惟不私故能成其私不利而利之乃利之大者矣

敗功第三十一

文子曰有功離仁義者卽見疑有罪不失仁心者必見信故仁義者天下之尊爵也何以言之昔者楚共王有疾召其大夫曰不谷不徳少主社稷失先君之緒覆楚國之師不谷之罪也若以宗廟之靈得保首領以沒請爲靈若厲大夫許諸及其卒也子囊曰不然夫事君者從其善不從其過赫赫楚國而君臨之撫徵南海訓及諸夏其寵大矣有是寵也而知其過可不謂之共乎大夫從之此因過以爲恭者也魏將王昶陳防兵敗大將軍以爲己過【魏人感將軍引過皆悅思報之】習鑿齒論曰司馬大將軍引二敗以爲己過過銷而業昌可謂智矣夫忘其敗而下思其報𨿽欲勿康其可得乎若乃諱敗推過歸咎萬物上下離心賢愚釋體是楚再敗而晉再克謬之甚矣夫人君茍統斯理行𨿽失而名揚兵𨿽挫而戰勝百敗猶可況再敗乎此因敗以成功也故知智者之舉事也因禍爲福轉敗爲功自古然矣【議曰白起爲秦坑趙降卒四十餘萬使諸侯曲秦而合縱夫坑趙降卒非勝也乃敗秦之機商君詐魏虜公子卬使秦信不行於天下乃自敗之兆非伯業也樂仗義以下齊城敗於卽墨非敗也乃是吞天下之勢劉備憐歸義之人日行十數里敗於長阪𨿽奔亡不暇乃覇王之始故知非伯者不能用敗齊人以紫敗素而其價十倍此言𨿽小可以諭大也】

昏智第三十二

夫神者智之淵也神淸則智明智者心之符也智公則心平【此出文子】今士有神淸智明而闇於成敗者非愚也以聲色貨利怒愛昏其智矣何以言之昔孔子攝魯相齊景公聞而懼曰孔子爲政魯必霸霸則吾地近焉我之爲先並矣犁且曰去仲尼猶吹毛耳君何不延之以重祿遺哀公以女樂哀公親樂之必怠於政仲尼必諌諌不聽必輕絕魯於是選齊國中女子好者八十人皆衣文繡之衣而舞康樂遺魯君魯君受齊女樂怠於事三日不聽政孔子曰彼婦之口可以出走遂適衞此昏於聲色者也【戎王使由余觀秦秦穆公以由余賢聖問內史廖曰孤聞鄰國有聖人敵國之憂也今由余寡人之害將柰何內史廖曰戎王處僻匿未嘗聞中國之聲君試遺其女樂以奪其志爲由余請以疏其間畱而英遣以失其期戎王怪之必疑由余且戎王好樂必怠於政繆公曰善以女樂二八遺戎王戎王受而悅之終年不遷由余諫不聼繆公使人間要由余由余遂降秦梁王觴諸侯於範臺魯君曰昔帝女令儀狄作酒而美進之禹禹飲而甘遂疏儀狄絕防酒曰後世必有以酒亡其國者也齊桓公夜半不嗛易牙乃煎熬燔炙和調五味而進之桓公食而飽曰後世必有以味亡其國者也晉文公得南之威三日不聼朝遂推南之威而逺之曰後世必有以色亡其國者也楚王登彊臺而望崩山左江而右湖其樂忘死遂弗登曰後世必有以髙臺陂池亡其國者也今主君之樽儀狄之酒也主君之味易牙之調也左白臺而右閭須南威之美也前夾林而後蘭臺彊臺之樂也人有一於此足以亡國今主君兼此四者可無誡歟梁王稱善相屬由此言之昏智者非一塗矣】太史公曰平原君翩翩濁代之佳公子也然不覩大體語曰利令智昏平原君貪馮亭邪說使趙防長平四十餘萬邯鄲幾亡此昏於利者也【人物志曰夫仁出於慈有慈而不仁者仁者有卹有仁而不卹者厲者有剛有厲而不剛者若夫見可憐則流涕將分與則恡嗇是有慈而不仁者覩危急則惻隠將赴救則畏患是有仁而不卹者處虛義則色厲顧利欲則內荏是有厲而不剛者然則慈而不仁則恡奪之也仁而不卹則懼奪之也厲而不剛則欲奪之也】後漢班固傳評曰昔班固傷司馬遷云遷博物洽聞不能以智免極刑然固身亦自防大戮【班固附竇氏勢竇氏敗固坐之死洛陽獄中也】可謂智及之而不能守古人所以致論於目睫耶此皆昏於勢者也【議曰夫班固傷遷公論也自防大戮挾私也夫心有私而智不能守矣】尸子曰夫吳越之國以臣妾爲殉中國聞而非之及怒則以親戚殉一言夫智在公則愛吳越之臣妾在私則忘其親戚非智損也怒奪之也【此昏於怒者也】好亦然矣語曰莫知其子之惡非智損也愛奪之也【此昏於愛者也】是故論貴賤辧是非者必且自公心言之自公心聽之而後可知也故範曄曰夫利不在身以之謀事則智慮不私己以之斷義則厲誠能回觀物之智而爲反身之察則能恕而自鑑【議曰孔子曰吾未見剛者或對曰申棖子曰棖也欲焉得剛由此言之心茍有私則失其本性矣尸子曰鴻鵠在上彀弩以待之若發若否問二五曰不知也非二五難計欲鴻之心亂也是知情注於利則本性亂矣】

卑政第三十三【劉安曰日月至光至大而有所不徧者以其髙於萬物之上也燈燭至微至小而世不可之者以其明之下能炤日月之四蔽由是觀之政之貴卑也久矣是以先王設官分職而共治也】

淮南子曰濟溺人以金玉不如尋常之纆韓子曰百日不食以待梁肉餓者不肯【故曰療饑不期於鼎食拯溺無待於規行也】此言政貴卑以濟事者也何以言之韓非曰所謂知者微妙之言上知之所難也今爲眾人法而以爲上知之所難也則人無從識之矣故糟糠不厭者不待梁肉而飽短褐不完者不須文繡而好以是言之夫治世之事急者不得則緩者非務也今所治之政人間之事夫婦之所明知者不用而慕上知之所難論則其於人過逺矣是知微妙之言非人務也【又曰世之所謂烈士者離眾獨行取異於人爲恬淡之學而理恍惚之言臣以爲恬淡無用之教也恍惚無法之言也夫人生必事君養親事君養親不可以恬淡之人必以言論忠信言論忠信不可以恍惚之言然則恍惚之言恬淡之學天下之惑術也又曰察士而後能知之不可以爲智全也夫人未盡察也惟賢者而後能行之不可以爲法也】故尹文子曰凡有理而無益於治者君子不言有能而無益於事者君子不爲故君子所言者不出於名法權術所爲者不出於農稼軍陣周務而已【故曰小人所言者極於儒墨是非之辧所爲者極於堅僞偏執之行求名而已故明主誅之也】今世之人行欲獨賢事欲獨能辧欲出羣勇欲絕眾夫獨行之賢不足以成化獨能之事不足以周務出羣之辧不可爲戶說絕眾之勇不可與徵陣凡此四者亂之所由生也【故曰爲善者使人不能得縱爲巧者使人不能得爲此獨善獨巧者也未盡巧善之理故所貴聖人之理不貴其獨治貴其能與眾共治也所貴工倕之巧者不貴其獨巧貴其能與眾共巧也文子曰夫先知逹見人材之盛也而治世不以貴於人博聞彊志口辯辭給人智之溢也而明主不以求於下傲世賤物不污於俗士之抗行也而治世不以爲人化故髙不可及者不以爲人量行不可逮者不以爲國俗故國治可與愚守而軍旅可與怯同不待古之英俊而人自足者因其所有而並用之也議曰防文子此言以爲聖人不可用先知逺見博聞彊志傲世賤物三事化天下百姓使皆行此道用爲規俗今但任其風土化以農稼軍陣曲成於物而俯同於俗耳非貴於獨能獨勇者也】故聖人任道以通其險【淮南子曰體道者逸而不窮任數者勞而無功離朱之明察鍼於百步之外而不能見泉中之魚師曠之聰合八風之調而不能聼十里之外故任一人之能不足以理三畆之宅循道理之數因天地之自然則六合不足均也此任道以通其險也】立法以理其差【文子曰農士工商鄕別州異農與農言藏士與士言行工與工言巧商與商言數是以士無遺行工無苦事農無廢功商無折貨各安其性此立法以理其差也】使賢愚不相異能鄙不相遺此至理之術故叔孫通欲起禮漢髙帝曰得無難乎對曰夫禮者因時世人情而爲之節文者也張釋之言便宜事文帝曰卑之無甚髙論令今可施行由是言之夫理者不因時俗之務而貴奇異是餓者百日以待梁肉假人金玉以救溺子之說矣【議曰昔楚之公輸宋之墨翟能使木防自飛無益於用漢之張衡能使參輪自轉魏之馬鈞能能使木人吹簫茍無益於用而爲之則費功損力其害多矣荘子曰朱汗漫學屠龍於支離益殫千金伎成無所用其巧文子曰夫治國在仁義禮樂名法刑賞過此而往𨿽彌綸天地纒絡萬品治道之外非羣生所�挹聖人措而不言也由是觀之事在於適時無貴於逺功有自來矣】

善亡第三十四【議曰世有好善而反亡者】

易曰積善之家必有餘慶又曰善不積不足以成名何以徵其然耶孟子曰仁之勝不仁也猶水之勝火也今之爲仁者猶以一杯水救一車薪之火也火不息則謂水不勝火此又與於不仁之甚者也又五穀種之美者茍爲不熟不如稊稗夫仁亦在熟之而已矣【熟成也】尸子曰食所以爲肥也一飯而問人曰奚若則皆笑之夫治天下大事也譬今人皆以一飯而問人奚若者也【議曰此善少不足以成名也惡亦如之何以明其然耶書曰商罪貫盈天命誅之餘弗順天厥罪惟鈞由是觀之夫罪未盈假令中有罪惡未滅也今人見惡卽未滅以爲惡不足懼是以亡防者繼踵於世故曰惡不積不足以滅身此聖人之誡】由是觀之故知善也者在積而已今人見徐偃亡國謂仁義不足仗也見承桑失統謂文徳不足恃也【承桑氏之君循徳廢武以滅其國也】是猶杯水救火一飯問肥之說惑亦甚矣

詭俗第三十五

夫事有順之而爲失義有愛之而爲害有惡於已而爲美有利於身而損於國者何以言之劉梁曰昔楚靈王驕暴虐無度羋尹申亥從王之欲以殯於幹溪殉之以二女此順之而失義者也【議曰夫君正臣從謂之順今君失義而臣下從之非所謂順也】鄢陵之役晉楚對戰谷陽獻酒子反以斃此愛之而害者也【漢文帝幸愼夫人其在禁中甞與後同席及幸上林郎署長布席愼夫人席與後同席袁盎引愼夫人坐上大怒袁盎前說曰臣聞尊卑有序上下乃和今陛下旣已立後愼夫人乃妾耳主妾豈可同坐哉且陛下幸之卽厚賜之陛下以爲愼夫人適所以禍之陛下獨不見人豕乎上乃悅由是言之夫愛之爲害有來矣】臧武仲曰孟孫之惡我藥石也季孫之愛我美疢也疢毒滋厚藥石猶生我此惡之而爲美者也【孫卿曰非我而當者吾師也是我而當者吾友也謟諛我者吾賊也商君曰貌言華也至言實也苦言藥也甘言疾也】韓子曰爲故人行私謂之不棄以公財分施謂之仁人輕祿重身謂之君子枉法曲親謂之有行棄官寵交謂之有俠離俗遁世謂之髙慤交爭逆令謂之剛材行惠取眾謂之得人不棄者吏有姦也仁人者公財損也君子者人難使也有行者法制毀也有俠者官職曠也髙慤者人不事也剛材者令不行也得人者君上孤也此八者匹夫之私譽而人主之大敗也【人主不察社稷之利害而用匹夫之私譽家國無危亂不可得也】由是觀之夫俗之好惡與事相詭惟明者能察之【韓子曰君臣之利異故人臣莫忠故臣利立而主利滅此之謂異利者也】

息辯第三十六【議曰夫人行皆著於迹以本行而徴其迹則善惡無所隱矣夫辯者焉能逃其詐乎】

中論曰水之寒也火之熱也金石之堅剛也彼數物未嘗有言而人莫不知其然者信著乎其體【故曰使吾所行之信如彼數物誰其疑之今不信吾之所行而怨人之不信也惑亦甚矣】故知行有本事有迹審觀其體則無所竄情何謂行本孔子曰立身有義矣而孝爲本防紀有禮矣而哀爲本戰陣有列矣而勇爲本太公曰人不盡力非吾人也吏不平防愛人非吾吏也宰相不能富國彊兵調和陰陽安萬乘之主簡練羣臣定其名實明其令罰非吾宰相此行本者也何爲事迹昔齊威王召卽墨大夫而語之曰自子之居卽墨也毀日至然吾使人視卽墨田野辟人民給官無畱事東方以寧是子不事我左右以求譽也封之萬家召阿大夫而語之曰自夫子之守阿也譽日聞然吾使人視阿田野不辟人貧苦趙攻甄子不能救衛取薛陵子不能知是子常以幣事吾左右以求譽也是日烹阿大夫及左右常譽之者齊國大理漢元帝時石顯專權京房晏見問上曰幽厲之君何以危所任者何人也上曰君不明而所任巧佞房曰知其巧佞而用之也將以爲賢上曰賢之房曰然則今何以知其不賢也上曰以其時亂而君危知之【房曰齊桓公秦二世亦嘗聞此君而非笑之然則任豎刁趙髙政治日亂盜賊滿山何不以幽厲卜之而覺悟乎上曰惟有道者能以往知來耳房曰陛下視今爲治也亂也上曰亦極亂耳房曰今所任用者誰歟上曰然幸其愈於彼又以爲不在此人也房曰夫前世二君亦皆然耳臣恐後之視今如今之視前也】此事迹者也由此言之夫立身從政皆有本矣理亂能否皆有迹矣若操其本行以事迹繩之譬如水之寒火之熱則善惡無所逃矣

量過第三十七【議曰楊惲書云明明求仁義常恐不能化人者士大夫之行也皇皇求財利常恐遺之者庶人之行也今柰何以士大夫之行而責僕哉此量過者也】

孔子曰人之過也各於其黨觀過斯知仁矣【黨黨類也小人不能爲君子之行非小人之過當恕而勿責之也】何以言之太史公云昔管仲相齊九合諸侯一匡天下然孔子小之曰管仲之器小哉豈不以周道衰桓公旣賢而不勉之至王乃稱覇哉【議曰防龍稷契王者佐也狐偃舅犯伯者佐也孔子稱微管仲吾其被髮左袵矣是奇管仲有王佐之材矣夫有王佐之材而爲伯者之政非小器而何由是觀之孔子以管仲爲防龍稷契之黨而觀過也】虞卿說魏王曰【虞卿說春申君伐燕以定身封然楚之伐燕路由於魏恐魏不聼虞卿爲春申君說魏君假道也】夫楚亦彊大矣天下無敵乃且攻燕魏王曰向也子雲天下無敵今也子云乃且攻燕者何也對曰今謂馬多力則有之矣若曰勝千鈞則不然者何也夫千鈞非馬之任也今謂楚彊大則有矣若夫越趙魏而開兵於燕則豈楚之任哉由是觀之夫管仲九合諸侯一匡天下而孔子小之楚人不能伐燕虞卿反以爲彊大天下無敵非詭議也各從其黨言之耳不可不察

勢運第三十八【百六之運推遷攺移不爲堯存不爲桀亡君子小人無賢不肖至人無可柰何知其不由智力也】

夫天下有君子焉有小人焉有禮讓焉此數事者未必其性也未必其行也皆勢運之耳何以言之文子曰夫人有餘則讓不足則爭讓則禮義生爭則暴亂起物多則欲省求贍則爭止【議曰管子云衣食足則知榮辱此有餘則讓者也漢書曰韓信爲布衣時貧無行不得推擇爲吏及在漢中蕭何言於髙祖曰韓信者國士無雙此不足則爭者也故傅子曰夫授夷叔以事而薄其祿父母餓於前妻子餒於後能守志不移者鮮矣】淮南子曰遊者不能拯溺手足有所爭急也灼者不能救火身體有所痛也林中不賣薪湖上不鬻魚者有所餘也故世治則小人守正而利不能誘也世亂則君子爲姦而刑不能禁也【愼子曰桀紂之有天下也四海之內皆亂關龍逄王子比干不與焉而謂之皆亂其亂者眾也堯舜之有天下也四海之內皆治而丹朱商均不與焉而謂之皆治其治者眾也】故荘子曰當堯舜而天下無窮人非智得也當桀紂而天下無通人非智失也時勢適然新語曰近河之地濕近山之木長者以類相及也四瀆東流則百川無西行者小象大而少從多也是知世之君子未必君子【議曰匡衡云循禮防讓則人不爭好仁樂施則下不暴尙義髙節則人興行寛柔惠和則眾相愛此四者明王之所以不嚴而成化也由是言之夫世之君子乃上之所化矣】世之小人未必小人【議曰尙書云殷罔弗小大好艸竊姦宄卿士師師非度罔獲此言殷之季世卿士君子並爲非法無得其中皆從上化耳故知世之小人未必小人】世之禮讓未必禮讓【議曰左傳云範宣子好讓其下皆讓欒黶爲汰弗敢違也晉國以平數世賴之刑善也夫周之興也其詩曰儀刑文王萬邦作孚言刑善也及其衰也其詩曰大夫不均我從事獨賢言不讓也由此言之夫欒黶之讓勢運之耳故知世之禮讓未必禮讓也】夫勢運者不可不察【議曰政論云𨿽有素富骨淸者不能百一不可爲天下通變故知君子小人本無定質盡隨勢運者多矣】

傲禮第三十九

左傳曰無傲禮曲禮曰毋不敬然古人以傲爲禮其故何也欲彰於人徳者耳何以言之昔侯嬴爲大梁夷門監魏公子聞之乃置酒大防賔客坐定公於從車騎虛左自迎夷門侯生侯生引公子過市及至家以爲上客侯生謂公子曰今日嬴之爲公子亦足矣嬴乃夷門抱關者也而公子親枉車騎稠人廣眾之中不宜有所過今公子故過之然嬴欲就公子之名故久立公子車騎市中以觀公子公子愈恭市人皆以嬴爲小人而以公子爲長者能下士也【初公子迎侯生侯生曰臣有客在市屠中願枉車駕過之侯生下見其客朱亥與之語微察公子公子色愈和市人皆觀從騎竊罵侯生侯生視公子色終不變乃謝客就車也】張釋之在廷中三公九卿盡防立王生老人曰吾襪觧顧謂張廷尉爲我結襪人或謂王生曰獨柰何廷辱張廷尉王生曰吾老且賤自度終無益於張廷尉張廷尉方今天下名臣吾故聊廷使跪結襪欲以重之諸公聞之賢王生而重廷尉【汲黯常與大將軍抗禮或謂黯曰自天子嘗欲羣臣下大將軍君不可以不拜黯曰夫以大軍有揖客反不重耶大將軍聞之愈賢黯也】由是觀之以傲爲禮可以重人矣【議曰老子云國家昏亂有忠臣六親不和冇孝慈此言忠臣孝子因不知昏亂乃見其節向使侯生不傲則市人不知公子能下士也使王生不倨則三公不知廷尉能折節也故曰不善人者善人之資信矣夫】

定名第四十

夫理得於心非言不暢物定於彼非言不辯言不暢志則無以相接名不辯物則識鑑不顯原其所以本其所由非物有自然之名理有必定之稱也欲辯其實則殊其名欲宣其志則立其稱故稱之曰道徳仁義禮智信夫道者人之所蹈也居知所爲行知所之事知所乘動知所止謂之道【又曰道者謂人之所蹈使萬物不失其所由也】徳者人之所得也使人各得其所欲謂之徳仁者愛也致利除害兼愛無私謂之仁【又曰仁者人之所親有慈悲惻隱之心遂其生成】義者宜也明是非立可否謂之義【又曰義者人之所宜賞善罰惡以建功立事也】禮者履也進退有度尊卑有分謂之禮【又曰禮者人之所履夙興夜寐以成人君之序也又曰立善防惡謂之禮也】智者人之所知也以定乎得失是非之情謂之智信者人之所承也發號施令以一人心謂之信見本而知末執一而應萬謂之術【又曰擅殺生之柄通壅塞之塗權輕重之數論得失之道使逺近情僞必見乎上謂之術】說苑曰從命利君謂之順【又曰君正臣從謂之順也】從命病君謂之諛【又曰應言而不言謂之隱應諌而不諌謂之諛又曰君僻臣從謂之逆也】逆命利君謂之忠【又曰分人以財謂之惠教人以善謂之忠孫卿曰以徳覆君而化之大忠也以徳調君而補之次忠也以是諫非而怒之下忠也】逆命病君謂之亂【又曰賞無功謂之亂】君有過失將危國家有能盡言於君用則畱不用則去謂之諌用則可不用則死謂之諍能率羣下以諌於君解國之大患除國之大害謂之輔抗君之命反君之事安國之危除主之辱謂之弼【故諌諍輔弼者可謂社稷之臣明君之所貴也】莊子曰莫之顧而進謂之佞俙意導言謂之諂不擇是非而言謂之諛好言人惡謂之讒稱譽詐僞以敗惡人謂之慝不擇善否兩容頰適偸防其所欲謂之險古語曰以可濟否謂之和好惡不殊謂之同以賢代賢謂之奪以不肖代賢謂之伐緩令急誅謂之暴取善自與謂之盜罪不知諐謂之虐敬不中禮謂之野禁而不止謂之逆【又曰恭不中禮謂之逆又曰令而不行謂之障】禁非立是謂之法知善不行謂之狂知惡不攺謂之惑太公曰収天下珠玉美女金銀防帛謂之殘収暴虐之吏殺無罪之人非以法度謂之賊【莊子曰析交離親謂之賊孫卿曰不卹君之榮辱不卹國之臧否偸合茍容以持祿養交國之賊也】賢人不至謂之蔽忠臣不至謂之塞色取仁而實違之謂之虛不以誠待其臣而望其臣以誠事已謂之愚分於道謂之性【分謂始得爲人】形於一謂之命【受陰陽剛柔之性故曰形於一也】凡人函五常之性而剛柔緩急音聲不同系水土之气謂之風好惡取舎動靜無常隨君上之情欲謂之俗或曰樂與音同乎對曰昔魏文侯問子夏曰吾端冕而聽古樂惟恐臥聽鄭衞之音則不知倦敢問古樂之如彼新樂之如此何也子夏曰今君之所問者樂也所好者音也夫樂者與音相近而不同文侯曰敢問何如子夏曰夫古樂者天地順而四時當民有徳而五穀昌疾疢不作而無妖祥此之謂大當然後聖人爲父子君臣以爲之紀綱紀綱旣正天下大定天下大定然後正六律和五聲歌詩頌此之謂徳音徳音之謂樂詩云莫其徳音其徳克明克明克類克長克君王此大邦克順克比比於文王其徳靡悔旣受帝祉施於孫子此之謂也今君之所好者溺音乎鄭音好濫淫志也宋音燕安溺志也衞音趨數煩志也齊音傲僻驕志也四者皆淫於色而害於徳是以祭祀弗用此音樂之異也【董生曰古者未作樂之時乃用先王之樂宜於時者而以深入教化於人然後功成作樂樂其徳也故國風俗在於管樂書曰知聲而不知音者禽獸是也知音而不知樂者眾庶是也惟君子爲能知樂是故審聲以知音審音以知樂審樂以知政而理道備矣此又聲音之異也】或曰音與樂旣聞命矣敢問儀與禮同乎對曰昔趙簡子問揖讓周旋之禮於子太叔太叔曰是儀也非禮也吉也聞諸先大夫子產曰夫禮天之經也【經者道之常也】地之義也【義者利之宜也】民之行也【行者人所履也】天地之經民實則之則天之明【日月星辰天之明也】因地之性【髙下剛柔地之性也】生其六气【謂陰陽風雨晦明也】用其五行【金木水火土也】气爲五味【酸醎辛甘苦也】發爲五色【靑黃赤白黒發見於是非分別也】章爲五聲【宮商角徴羽也】淫則昏亂民失其性【滋味聲色過則傷性】是故爲禮以奉之【制禮以奉其性也】人有好惡喜怒哀樂生於六气【此六者皆稟陰陽風雨晦明之气也】是故審則宜類以制六志【爲禮以制好惡喜怒哀樂六志使不過節也】哀有哭泣樂有歌舞喜有施舎怒有戰鬭哀樂不失乃能協於天地之性是以長久【協和也】故人能曲直以從禮者謂之成人或曰然則何謂爲儀對曰養國子教之六儀祭祀之容穆穆皇皇賔客之容儼恪矜莊朝廷之容濟濟蹌蹌防紀之容累累顚顚【累音力追反顚音田憂思之貌】軍旅之容曁曁詻詻【詻音額教令之貌】車馬之容騑騑翼翼此禮儀之異也夫定名之在於鉤釽析辭【釽音普覓反】茍無其則定名之妙也論曰班固九流其九曰雜家兼儒墨合名法傅子九品其九曰雜才以長諷議由是觀之雜說之益有自來矣故著此篇蓋立理敍事以示將來君子矣

長短經卷八﹤子部﹐雜家類﹐雜學之屬﹐長短經﹥

欽定四庫全書

長短經卷九

唐趙防撰

出軍練士結營

道徳

禁令教戰天時

地形

水火五間將體

料敵

勢略攻心伐交

格形

蛇勢先勝圍師

變通

利害奇正掩發

還師

孫子曰詩云允文允武書稱乃武乃文孔子曰君子有文事必有武備傳曰天生五才民並用之廢一不可誰能去兵黃帝與蚩尢戰顓頊與共工爭堯伐驩兜舜伐有苗啟伐有扈湯伐有夏文王伐崇武王伐紂漢髙有京索之戰光武興昆陽之師魏動官渡之軍晉舉平吳之役故呂氏春秋曰聖王有仁義之兵而無偃兵淮南子曰以廢不義而授有徳者也是知取威定霸何莫由斯自古兵書殆將千計若不知合變𨿽多亦奚以爲故曰少則得多則惑所以舉體要而作兵權云

出軍第一

夫兵者凶器也戰者危事也兵戰之塲立尸之所帝王不得已而用之矣【凡天有白雲如匹布經丑未者天下多兵赤者尢甚或有云如匹布竟天或有云如胡人行列陣皆天下多兵或於子日四望無雲獨見赤云如旌旗天下兵起若徧四方者天下盡兵或四望無雲獨見黒云極天亦天下兵起三日內有雨災解或有赤云赫然者所見之地兵大起凡有白雲如仙人衣千萬連結部隊相逐罷而復興當有千里兵或有如人持刀楯此暴兵气也或有白气廣六丈東西竟天者亦兵起也靑者有大喪也】故曰救亂誅暴謂之義兵兵義者王敵加於己不得已而用之謂之應兵兵應者勝爭恨小故不勝憤怒者謂之忿兵兵忿者敗利人土地寶貨者謂之貪兵兵貪者破恃國之大矜人之眾欲見威於敵謂之驕兵兵驕者滅【夫禁暴救亂曰義兵可以禮服恃眾以伐曰彊兵可以謙服因怒興師曰剛兵可以辭服棄禮貪利曰暴兵可以詐服國危人疲舉事動兵曰逆兵可以權服】是知聖人之用兵也非好樂之將以誅暴討亂夫以義而誅不義若決江河而漑熒火臨不測之淵而欲墮之其克之必也所以必優遊恬泊者何重傷人物故曰逺人不服則修文徳以來之不以徳來然後命將出師矣夫將者國之輔也人之司命也故曰將不知兵以其主與敵也君不擇將以其國與敵也將旣知兵主旣擇將天子居正殿而召之曰社稷安危一在將軍今某國不臣願煩將軍應之乃使太史卜齋擇日授以斧鉞君入太廟西面而立將軍北面而立君親操鉞持其首授其柄曰從是以上至天者將軍制之乃復操柄授與刃曰從是以下至淵者將軍制之將旣受命拜而報曰臣聞國不可從外理軍不可從中禦二心不可以事君疑志不可以應敵臣旣受命專斧鉞之威臣不敢還諸乃辭而行鑿凶門而出故司馬法曰進退惟時無曰寡人孫子曰將在軍君命有所不受古語曰閫以內寡人制之閫以外將軍制之漢書曰惟聞將軍之命不聞天子之詔故知合軍聚眾任於閫外受推轂之寄當秉旄之重無天於上無地於下無敵於前無君於後乃可成大業矣故曰將能而君不禦者勝此之謂也

練士第二

夫王者帥師必簡鏈英雄知士髙下因能授職各取所長爲其股肱羽翼以成威神然後萬事畢矣腹心一人【主淵泉應卒揆天消變總撮計謀保國全命者也】謀士五人【主國安危豫慮未然諭才能明賞罰授官位決嫌疑定可否者也】天文三人【主占星歷風气理時日考符驗效災異知天心去就者也】地形三人【主軍行止形勢利害逺近險易水涸山阻不失地理者也】兵法九人【主講論異同行事成敗簡鏈兵器凡軍陣所用刺舉非法者也】通糧四人【主廣飲食密畜積通糧道致五穀令三軍不困乏食者也】奮威四人【主擇材士諭兵馬風流電擊不失所由奇狀也】鼓旗三人【主佐鼓旗符節號令倐忽往來出入若神】股肱四人【主出旌桿任重持難修溝壍治壁壘四轉守禦者也】通材三人【主拾遺補過集防術數周流並防應偶賔客議論談語消息結解】權士三人【主奇譎殊異非人所識行無窮之變也】耳目七人【主往來聴言語覽視四方之事軍中之情僞日列於前也】爪牙五人【主揚威武激厲三軍倡難鋭攻令三軍勇猛也】羽翼四人【主飛名譽震逺近動移四境以弱敵心者】遊士八人【主相徴祥開闔觀敵人爲謀者也】偉士二人【主爲譎詐依托鬼神以惑敵心】法算二人【主計防三軍領理萬物也】方士二人【主爲藥以全傷病也】軍中有大勇敢死樂傷者聚爲一卒【名曰冒將之士】有勃气壯勇暴彊者聚爲一卒【名曰陷陣之士】有學於奇正長劍雕弧接武齊列者聚爲一卒【名曰鋭騎之士】有破格舒鉤彊梁多力能潰破金鼓絕滅旌旗者聚爲一卒【名曰勇力之士】有能逾髙超逺輕足善走者聚爲一卒【名曰冠兵之士】有故王臣失勢欲復見其功者聚爲一卒【名曰死鬭之士】有死罪之人昆弟爲其將報讐者聚爲一卒【名曰死責之士】有貧窮忿怒將快其志者聚爲一卒【名曰必死之士】有故贅婿人虜欲昭迹揚名者聚爲一卒【名曰厲頓之士】有辯言巧辭善毀譽者聚爲一卒【名曰間諜飛言弱敵之士】有故胥靡免罪之人欲逃其恥者聚爲一卒【名曰幸用之士】有材伎過人能負重行數百里者聚爲一卒【名曰待令之士】夫卒彊將弱曰弛吏彊卒弱曰陷兵無選鋒曰北必然之數矣故曰兵眾孰彊士卒孰練知之者勝不知之者不勝不可忽也

結營第三

太公曰出軍徵戰安營置陣以六爲法【六者謂六百步亦可六十步量人地之宜置表十二辰也】將軍身居九天之上【靑龍亦爲九天若行止頓宿居玉帳下凡月建前三辰爲玉帳假令正月已地是也】竟一旬復徙開牙門常背建向破【不向太嵗太陰】不飲死水不居死地不居地柱不居地獄無休天竈無當龍首【死水者不流水也死地者丘墓之間地柱者下中之髙地獄者髙中之下天竈者谷口也龍首者山端也】故曰凡結營安陣將軍居靑龍軍鼓居逢星士卒居明堂伏兵於太陰軍門居天門小將居地戶斬斷居天獄治罪居天庭軍糧居天牢軍器居天藏此謂法天結營物莫能害者也【假令甲子旬中子爲靑龍丑爲逢星寅爲明堂卯爲太陰辰爲天門已爲地戶午爲天獄未爲天庭申爲天牢酉爲天藏甲戌旬中戌爲靑龍亥爲逢星子爲明堂丑爲太陰寅爲天門卯爲地戶辰爲天獄已爲天庭午爲天牢未爲天藏甲申旬中申爲靑龍酉爲逢星戌爲明堂亥爲太陰子爲天門丑爲地戶寅爲天獄卯爲天庭辰爲天牢已爲天藏甲午旬中午爲靑龍未爲逢星申爲明堂酉爲太陰戌爲天門亥爲地戶子爲天獄丑爲天庭寅爲天牢卯爲天藏甲辰旬中辰爲靑龍己爲逢星午爲明堂未爲太陰申爲天門酉爲地戶戌爲天獄亥爲天庭子爲天牢丑爲天藏甲寅旬中寅爲靑龍卯爲逢星辰爲明堂己爲太陰午爲天門未爲地戶申爲天獄酉爲天庭戌爲天牢亥爲天藏】

道徳第四

夫兵不可出者三不和於國不可以出軍不和於軍不可以出陣不和於陣不可以出戰故孫子曰一曰道道者令人與上同意者也故可與之死可與之生而人不畏危【危疑也言主上素有仁施於下則士能致前赴敵故與處存亡之難不畏傾危之敗若晉陽之圍沈竈生蛙而民無叛疑也】黃石公曰軍井未達將不言渇軍幕未辦將不言倦冬不服裘夏不操扇是謂禮將與之安與之危故其眾可合而不可離可用而不可疲接之以禮厲之以辭【厲士以見危授命之辭也】則士死之是以含蓼問疾越王伯於諸侯吮疽卹士吳起淩於敵國陽門慟哭勝三晉之兵單醪投河感一軍之士勇者爲之鬭智者爲之憂視死若歸計不旋踵者以其恩養素畜防謀和同也故曰畜恩不倦以一取萬語曰積恩不已天下可使此道徳之略也

禁令第五

孫子曰卒未專親而罰之則不服不服則難用卒已專親而罰不行則不可用矣故曰視卒如嬰兒故可與之赴深溪視卒如愛子故可與之俱死厚而不能使愛而不能令亂而不知理譬若驕子不可用也經曰兵以賞爲表以罰爲裏又曰令之以文【文惠也】齊之以武【武法】是謂必取故武侯之軍禁有七【孫子曰無法之懸無政之令司馬法曰見敵作誓贍功作賞此蓋圍急之時不可格以常制其敵國理戎周旋中野機要綱目不得不預令矣】一曰輕二曰慢三曰盜四曰欺五曰背六曰亂七曰誤此治軍之禁也若期防不到聞鼓不行乘寛自畱回避務止初近而後逺喚名而不應軍甲不具兵器不備此謂輕軍【有此者斬之】受令不傳傳之不審以惑吏士金鼓不聞旌旗不覩此謂慢軍【有此者斬之】食不廩糧軍不部兵賦賜不均阿私所親取非其物借貸不還奪人頭首以獲功名此謂盜軍【有此者斬之】若變易姓名衣服不鮮金鼓不具兵刃不磨器仗不堅矢不著羽弓弩無主者吏士法令不從此謂欺軍【有此者斬之】聞鼓不行叩金不止按旗不伏舉旗不起指麾不隨避前在後縱發亂行折兵弩之勢卻退不鬭或左或右扶傷舉死因托歸還此謂背軍【有此者斬之】出軍行將士卒爭先紛紛擾擾軍騎相連咽塞道路後不得前呼喚諠嘩無所聴聞失行亂次兵刃中傷長將不理上下縱橫此謂亂軍【有此者斬之】屯營所止問其鄕裏親近相隨共食相保呼召他位越入他位幹悞次第不可呵止度營出入不由門戶不自啟白姦邪所起知者不告罪同一等合人飲食呵私所受大言驚語疑惑吏士此謂誤軍【有此者斬之】斬斷之後萬事乃理所以鄕人盜笠呂蒙先涕而後斬馬逸犯麥曹公割發而自刑故太公曰刑上極賞下通孫子曰法令孰行賞罰孰明以此知勝此之謂也

教戰第六

孔子曰不教人戰是謂棄之故知卒不服習起居不精前擊後解與金鼓之音相失百不當一此棄之者也故領三軍教之戰者必有金鼓約令所以整齊士卒也教令操兵起居旌旗指麾之變故教使一人學戰教成合之十人十人學戰教成合之百人漸至三軍之眾大戰之法爲其校陣各有其道左校靑龍右校白虎前校朱雀後校武中校軒轅大將之所處左鋒右防前楯後弩中央鼓旗興動俱起聞鼓則進聞金則止隨其指麾五陣乃理【夫五陣之法鼔旗爲主一鼓舉靑旗則爲曲陣二鼔舉赤旗則爲鋭陣三鼓舉黃旗則爲員陣四鼔舉白旗則爲方陣五鼓舉黒旗則爲直陣曲陣者木也鋭陣者火也員陣者土也方陣者金也直陣者水也此五行之陣展轉相生以爲勝負凡結五陣之法五五相保五人爲一長五長爲一師五師爲一帥五帥爲一校五校爲一火五火爲一橦五橦爲一軍則事備矣夫兵之便務知節度短者持旌旗勇者持金鼔弱者給糧牧智者爲謀主鄕裏相比五五相保一鼓正立二鼓起食三鼓嚴辦四鼔就行間聞聴令然後舉旗出兵隨幡所至也】故曰治眾如治寡分數是也【部曲爲分什五爲數】鬭眾如鬭少形名是也【旌旗曰形金鼓曰名】言不相聞故爲鼓鐸視不相見故爲旌旗夫金鼔旌旗所以一人耳目也【夜戰多火鼓畫戰多旌旗所以變人耳目】是知鼓鞞金鐸所以威耳旌旗麾章所以威目禁令刑罰所以威心耳威於聲不可不淸目威於色不可不明心威於罰不可不嚴三者不立𨿽勝必敗故曰將之所麾莫不從移將之所指莫不前死紛紛紜紜聞亂而不可亂混混沌沌形圓而不可敗此用眾之法也卒服習矣器用利矣將軍乃秉旄麾眾而誓之【有虞氏誡於國夏后氏誓於軍殷誓於軍門之外周將交刃而誓之所誓不同吾從周誓之曰嗚呼天之下莫非王土率土之濵莫非王臣今某國威侮五行怠棄三正俾我有眾恭行天討用命者賞不逾時逗撓者誅不遷列死生富貴在此一舉嗟爾庶士各勉乃心也】於是气厲靑雲𨿽赴湯蹈火可也此教戰之法也

天時第七

孫子曰二曰天時天時者陰陽寒暑時節制也司馬法曰冬夏不興師所以兼愛吾人太公曰天文三人主占風气知天心去就故經曰能知三生臨刃勿驚從孤擊虛一女當五丈夫故行軍必背太陰向太陽察五緯之光芒觀二矅之薄蝕必當以太白爲主辰星爲合宿有必鬭之期格出明不戰之勢避以日耗背以月刑以王擊困以生擊死是知用天之道順天行誅非一日也若細雨沐軍臨機必有捷回風相觸道還而無功云類羣羊必走之道气如驚鹿必敗之勢黒云出壘赤气臨軍六窮起風三刑起霧此皆見師之出而不見其入也若煙非煙此慶雲也若星非星此歸邪也若霧非霧此泣軍也若雷非雷此天鼓也慶雲開有徳歸邪有降人泣軍多殺將天鼓多敗軍是知風雲之占嵗月之其來久矣故古者初立將始出門首建牙之時必觀風雲之气【諸謀立武事徵伐四方興兵動眾忌大風雷雨陰不見日辰午酉亥自刑之日夫牙旗者將軍之精凡竪牙旗必以制日制日者謂上尅下也初立牙門禡之曰兩儀有正四海有王寶命在天世徳彌光蕞爾凶狡敢謀亂常天子命我秉鉞專徵爰整其旅討玆不庭夫天道助順神祗害傾使凶醜時殱海隅聿淸兵不血刃凱歸上京神气增輝永觀厥成寔正直之賴凡乃神之靈急急如律令凡气初出如甑上气勃勃上升气積爲霧霧爲陰陰气結爲虹蜺暈珥之屬凡气不積不結散漫一方不能爲災必和雜殺气森森然疾起乃可論占常以平旦下晡日出沒時之期內有風雨災不成也】若風不旁勃旌旗暈暈順風而揚舉或向敵終日軍行有功勝也【凡軍上气如山堤上林木不可與戰在我軍大勝或如火光亦大勝或敵上白气粉拂如樓緣以赤气者兵勁不可擊在吾軍必大勝或敵上气黃白厚潤而重者勿與戰或有云廣如三匹帛前後大軍行好遙望軍上云如鬭雞赤白相隨在气中得天助不可擊兩軍相當上有气如蛇舉頭向敵者戰必勝凡軍營上有五色气上與天連此應天之軍不可擊有赤黃气乾天亦不可攻或有云如日月而赤气繞之如日暈狀有光者所見之地大勝不可攻敵上气如暈狀其軍不可攻此皆勝气也】若逆風來應气旁勃牙扛折陰不見日旌幡激揚敗也【若雲气從敵所來終日不止軍不可出出則不利若風气俱來此爲敗在急擊也凡敵上气色如馬肝如死灰或類偃蓋皆敗徴也或黒气如環山隨軍上者軍必敗或軍上气昏發連夜照人則軍事散亂或軍上气半而一絕一敗再絕再敗在東發白气者災深或軍上气五色雜亂東西南北不定者其軍欲敗或軍上有赤气炎炎降天將死眾亂或軍上有黒气牛馬形從气霧中下漸入軍名曰天狗下食血敗軍也或有雲气蓋道蒙蔽晝冥者釋炊不暇熟急去此皆敗也】若下輕其將妖怪並作眾口相惑當修徳審令繕礪鋒甲勤誠誓士以避天怒然後復擇吉日祭牙旗具太牢之饌震鼓鐸之音誠心啟請以備天問觀其祥應以占吉凶若人馬喜躍旌旗皆前指髙陵金鐸之聲揚以淸鞞鼓之音宛以鳴此得神明之助持以安於眾心乃可用矣𨿽云任賢使能則不占而事利令明法審則不筮而計成封功賞勞則不禱而福從共苦同甘則犯逆而功就然而臨機制用有五助焉一曰助謀二曰助勢三曰助怯四曰助疑五曰助地此五者助勝之術故曰知地知天勝乃可全不可不審察也

地形第八

孫子曰三曰地利地利者逺近險易廣狹死生也故不知山林險阻沮澤之形者不能行軍不用鄕導不能得地利故用兵有散地有輕地有爭地有交地有衢地有重地有汜地有圍地有死地【九地之名】諸侯自戰其地爲散地【戰其境內之地士卒意不專有自潰之心也故經曰散地吾將一其志也】入人之地而不深者爲輕地【入人之地未深士卒意尙未專而輕走也故經曰輕地吾將使之屬也】我得則利彼得亦利者爲爭地【可以少勝眾弱勝彊謂山水阨口有險固之利兩敵所爭故經曰爭地吾將趣其後也】我可以往彼可以來爲交地【道上相交錯平地有數道往來交通無可絕也故經曰交地吾將固其結也】諸侯之地三屬【我與敵相對而旁有他國也】先至而得天下之眾者爲衢地【先至其地可交結諸侯之眾爲助也故經曰衢地吾將謹其守也】入人難反之地深倍城邑多者爲重地【逺去已城郭深入敵地專心意故謂之重地故經曰重地吾將繼其食也】行山林險阻沮澤凡難行之道者爲汜地【汜浸洳之地故經曰汜地我將進其途也】所由入者隘所從歸者迂彼寡可以擊吾眾者爲圍地【所欲從入阨險欲歸道逺也持久則糧乏故敵可以少擊吾眾者爲圍地故經曰圍地吾將塞其闕也】疾戰則存不疾則亡者爲死地【前有髙山後有大水進則不得退復有礙又糧乏絕故爲死地在死地者當及士卒尙飽彊志殊死故可以俱死故經曰死地吾將示之以不活也】是故散地無戰【士卒顧家不可以戰】輕地則無止【入敵地淺士意尙未堅不可以遇敵自當堅其心也】爭地則無攻【三道攻當先主地利也先得其地者不可攻也】交地則無絕【相及屬也交地者俱可進退不以兵絕也】衢地則合交【佐諸侯也當結交於諸侯】重地則掠【蓄糧食也入深士卒堅固則可掠取財物】汜地則行【可不止也】圍地則謀【擊其謀也則當權謀奇譎可以免難】死地則戰【殊死戰也未戰先勵之曰無慮愚戅用軍不明乃隨圍阨之地益士大夫之憂也皆將之罪也今日之事在此一舉若不用力身當膏野艸爲虫獸食妻子無所求索尅則身榮賞祿在焉可不勉哉】又有六地有通有掛有支有隘有險有逺【六地名也】我可以往彼可以來曰通【謂俱在平陵往來通利也】居通地先處其髙陽利糧道以戰則利【寧致人無致於人已先處髙地分爲屯守於歸來之路不使敵絕已糧道也】可以往難以反曰掛【掛相掛牽也】掛形曰敵無備出而勝之敵有備出而不勝難以反不利【敵無備而攻之勝可也有備不得勝之則難還反也】我出而不利彼出而不利曰支【支久也俱不便久相持也】支形曰敵𨿽利我我無出引而去也令敵半出而擊之利【利我也佯背我去無出遂待其引而擊之可敗也】隘形曰我先居之必盈之而待敵【盈滿也以兵陣滿阨形名使敵不得進退】若敵先居之盈而勿從也不盈而從之【隘形者兩中之間通谷也敵怒勢不饒我也居之必前齊阨口陣而守之以奇也敵卽先居此地齊口陣勿從也卽半隘陣者從而與敵共此利也】險形曰我先居之必居髙陽以待敵【居髙陽之地以待敵人敵人從其下陰來擊之勝也】若敵先居則引而去之勿從也【地險先不可至於人也】夫逺形鉤勢難以挑戰而不利【挑近敵也逺形去國逺也地鉤等無獨便利先挑之戰不利】凡此六者地之道也皆將之至任不可不察故曰深艸蓊穢者所以遁逃也深谷阻險者所以止禦車騎也隘塞山林者所以少擊眾也【眾少可以夜擊敵也】沛澤杳冥者所以匿其形也丈五之溝漸車之水【漸浸也音子亷反】山林石徑涇川丘阜【涇川常流之川】艸木所在此步兵之地車騎二不當一丘陵漫衍相屬【漫衍猶聫延也屬續也音之欲反】平原廣野此車騎之地步兵十不當一平原相逺【逺離也】仰髙臨下此弓弩之地短兵十不當一兩陣相近平地淺艸可前可後此長防之地劍楯三不當一萑葦竹簫【簫蒿也】艸木蘢林葉茂接此矛鋋之地長防二不當一曲道相伏險阨相薄此劍楯之地弓弩三不當一故曰地形者兵之助又曰用兵之道地利爲寶趙奢趨山秦師所以覆敗韓信背水漢兵由其克勝此用地利之略也

水火第九

經曰以水佐攻者彊以火佐攻者明是知水火者兵之助也故火攻有五一曰火人【敵傍近艸因風燒之】二曰火積【燒其積蓄】三曰火輜【燒其輜重】四曰火庫【當使間人之敵營燒其兵庫】五曰火燧【燧墮也以火墮敵人營中也大頭之法以鐵盈火著箭頭彊弩射敵之營中燒絕糧道也】行火必有因【因姦人也】煙火素具發火有時起火有日時者天之燥也日者宿在箕壁參軫也凡此四宿者風起之日【蕭世誠云春丙丁夏戊己秋壬癸冬甲乙此日有疾風猛雨也居勘太乙中有飛鳥十精如風雨期五子元運式各其時可用火故曰以火佐攻者明何以言之昔楊與桂陽賊相防以皮作大排囊以石灰內囊中置車上作火燧系馬尾因從上風鼓排囊吹灰羣賊瞇目因燒馬尾奔突賊陣眾賊奔潰此用火之勢也殷浩北伐長史江逌取數百雞以長繩連之腳皆系火一時驅放羣雞飛散羌營營皆燃因擊之姚襄退走此用火之勢李陵在大澤艸中虜從上風縱火陵從下風緩火以此火解火勢也吾聞敵燒門恐火滅門開當更積薪助火使火勢不滅亦解火之法也】太公曰彊弩長兵所以逾水戰孫子曰水可以絕謂灌城也又曰絕水必逺水【引敵使渡也】客絕水而來迎之於水內令敵半渡而擊之利欲戰無附於水而迎客也謂處水上之軍故曰以水佐攻者彊何以言之昔韓信定臨淄走齊王田廣楚使龍且來救齊齊王廣龍且並軍與信合戰【人或說龍且曰漢兵逺鬭冦戰其鋒不可當齊楚自居其地戰兵易敗散不如深壁令齊王使其信臣招所亡城城聞其王在楚來救必反漢漢兵二千里客居齊城皆反之其勢無所得食可無戰而降也龍且曰吾平生知韓信爲人易與耳且夫不戰而降之吾何功遂戰敗吾聞古之所謂善戰者勝易勝者敗故善者之勝也無知名無勇功故其戰勝不武不武者其所錯勝勝已敗者也龍且不用客之計欲求赫赫之功昧矣】夾濰【音惟】水陣韓信乃夜令人爲萬餘囊盛沙壅水上流引軍半渡擊龍且佯不勝還走龍且果喜曰固知信怯也遂追信渡水信使決壅囊水大至龍且軍大半不得渡卽急擊之殺龍且龍且水軍東散走此反半渡之勢【吾聞兵法絕水必逺水令敵半渡而擊之利韓信半渡軍佯入害地令龍且擊之然後決壅水此所謂雜於利而務可伸雜於害而患可解也皆反兵而用兵法微哉微哉】盧綰佐彭越攻下梁地十餘城項羽聞之謂其大司馬曹咎曰謹守城臯卽漢挑戰愼勿與戰漢果挑楚軍楚軍不出使人辱之【孫子曰亷潔可辱也】大司馬怒渡泛【音凡】水卒半渡漢擊大破之此欲戰無附於水勢也故知水火之變可以制勝其來久矣秦人毒涇上流晉軍多死荊王燒楚積聚項氏以擒曹公決泗於下邳呂布就戮黃蓋火攻於赤壁魏祖奔衂此將之至任蓋軍中尢急者矣不可不察

五間第十

周禮曰巡國傳諜者反間也呂望雲間搆飛言聚爲一卒是知用間之道非一日也【凡有白气羣行徘徊結陣來者爲他國人來欲圖人不可應視其所往隨而擊之可得也或有黒气臨我軍上如車輪行敵人深入謀亂吾國臣或有黒气遊行中含五色臨我軍上敵必謀合諸侯而伐我國諸侯反謀軍軍自敗或有黒气如幢出於營中上黒下黃敵欲來求戰無誠實言信相反九日內必覺備之吉或日月陰沈無光不雨或十日晝夜不見日月名曰臣謀主故曰久陰不雨臣謀主也】故間有五間有因間有內間有反間有生間有死間五間俱起莫知其道因間者因其鄕人而用之者也【言敵鄕邑之人知敵表裏虛實可使伺聴察通辭致言故曰因之用賞祿爲先也】內間者因其官人而用之者也【因其在官失職者若刑誅之子孫與受罰之家也因其有隙就而用之】反間者因敵間而用之者也【曹公曰敵使間來視我我知之因厚賂重許反使爲我間故曰反間蕭世誠曰言敵使人來我我佯不知而示以虛事前卻期防使歸相語故曰反間也】生間者反報者也【擇已有賢才智謀能自開通於敵之親貴察其動靜知其事計所爲己知其寔還報故曰生間也】死間者爲誑事於外令吾間知之而待於敵間者也【作詐誑之事於外佯漏泄之使吾間知之吾間至敵中爲敵所得必以誑事輸敵敵從而備之吾所行不然也間則死矣又一云敵間來在營間我誑事而持歸然皆非吾所圖也二間皆不知幽隱故曰死間蕭士誠云所獲敵人及已軍士有重罪系者故爲免相勅勿泄佯不祕密令拘者竊聞之因緩之使亡亡必歸敵以所聞告之敵必信焉往必不間故曰死間者也】昔漢西域都防班超初爲將長史悉發諸國步騎二萬五千擊莎車莎車求救玆玆王遣左將軍發溫宿姑墨尉頭合五萬人助之超召部曲及於闐疎勒王議曰兵少不敵計莫如各解散去於闐從此東長史亦從此西歸夜半聞鼓聲使發眾皆以爲然乃陰緩擒得生口生口歸以超言告玆玆聞之喜使左將軍將萬騎於西界遮超溫宿王將八千騎於東界遮於闐王人定後超密令諸司馬勒兵勵士至雞鳴馳赴莎車軍營掩覆之胡皆驚走斬首五千級莎車遂降又耿弇討張步步聞之乃使其大將費邑軍歷下又分兵屯祝阿別於太山鐘城列營數十以待弇【昔劉備東下與孫權交戰魏文帝聞備樹柵連營七百餘里謂羣臣曰備不曉兵權豈有七百里營可以拒敵者乎包原隰險阻而爲軍者爲敵所擒此兵忌也後七日權破備書到今張步列營數十緩急不能相救又一軍潰則眾心難固比黥布所以走荊王也步非計也敗其宜也】弇渡河先擊祝阿拔之故開圍一角令其眾得奔鐘城鐘城人聞祝阿已潰大懼遂空壁亡去【孫子曰三軍可奪气將軍可奪心耿弇開祝阿之圍令其眾奔鐘城以震怖之亦奪气奪心計也妙矣夫】費邑分遣其弟敢守巨裏弇進兵先脇巨裏多伐樹木揚言以塡塞坑壍數日有降者言邑聞弇欲攻巨裏謀來救之弇乃嚴令軍中趣治攻具後三日當悉攻巨裏陰緩生口令得亡歸歸者以弇期告邑邑至日果自將來救之弇喜謂諸將曰吾所修攻具者欲誘致邑耳今來適吾所求也卽分三千人守巨裏自引精兵止崗阪乘髙合戰大破之臨陣斬邑【或問孫子曰敵眾而整將來待之若何曰先奪其所愛則聼矣又曰善戰者致人而不致於人弇揚言攻巨裏也亦奪其所愛令自致之計也】此用因間之勢也晉時益州牧羅尙遣隗伯攻李雄於郫城疊有勝負雄乃募武都人朴泰鞭之見血使譎羅尙欲爲內應以火爲期尙信之悉出精兵遣隗伯等率領從泰李雄先使李驤於道設伏泰以長梯倚城而舉火伯軍見火起皆爭緣梯泰又以繩汲上尙軍百餘人皆斬之雄因放兵內外擊之大破尙軍此用內間之勢也鄭武公欲伐胡先以其子妻胡因問羣臣曰我欲用兵誰可伐者大夫關期思曰胡可伐武公怒而戮之曰胡兄弟之國子言伐之何也胡君聞之以鄭爲親已而不備鄭鄭襲胡取之【漢使酈生說齊王田廣廣罷兵與酈生縱酒漢將韓信因齊無備襲齊破之田廣烹酈生酈生偶成韓信死間唐李靖伐匈奴以唐儉先和親而已以兵乘其不備破之此李靖以唐儉爲死間也】此用死間之勢也陳平以金縱反間於楚軍間範增楚王疑之此用反間者也【事具霸紀】故知三軍之親莫親於間賞莫厚於間事莫密於間非聖智莫能用間非密微莫能得間之實此三軍之要惟賢哲之所畱意也

將體第十一

萬機論曰𨿽有百萬之師臨時吞敵在將也吳子曰凡人之論將恆觀之於勇勇之於將乃萬分之一耳故六韜曰將不仁則三軍不親將不勇則三軍不爲動孫子曰將者勇智仁信必也勇則不可犯智則不可亂仁則愛人信則不欺人必則無二心此所謂五才者也三軍之眾百萬之師張設輕重在於一人謂之气機道狹路險名山大塞十人所守千人不過是謂地機善行間諜分散其眾使君臣相怨是謂事機車堅舟利士馬閒習是謂力機此所謂四機者也夫將可樂而不可憂謀可深而不可疑將憂則內疑【將有憂色則內外相疑故曰不相信也】謀疑則敵國奮【多疑則計亂亂則令敵國奮威】以此徵伐則可致亂故將能淸能靜【亷財曰淸不擾曰靜老子曰重爲輕根靜爲躁君也】能平能整能受諫能聴訟能納人【受賢於羣英之中若越納範蠡齊納寗戚之類也】能采善言能知國俗能圖山川能裁阨難【險難阨皆悉明之】能制軍權危者安之懼者懽之叛者還之【將有不合去者慰誘還之若蕭何追韓信】寃者原之訴者察之卑者貴之【士卒若卑賤者貴之昔吳起下與士卒同衣食是也】彊者抑之敵者殘之【卑中有賤而敵貴者亂上下之禮殘殺之】貪者丰之【懸賞以丰其心所以使貪】欲者使之【臨敵將戰有欲立功名有欲利敵人者皆許而使之所謂使勇使貪】畏者隠之【士卒有所畏懼者隠蔽於後勿使爲軍鋒軍敗由鋒怯】謀者近之讒者覆之【有讒鬭者覆亡之】毀者復之【官職有毀廢者則修而復之】反者廢之橫者挫之服者活之【首服罪者活之】降者說之【說含】獲城者割之【賞功臣也】獲地者裂之【賜功榮者】獲國者守之【得其國必封賢以守之昔吳伐越得而不守所以終敗也】獲阨塞之獲難屯之獲財散之敵動伺之敵彊下之【敵陣彊則下之勿與戰若齊師伐魯鼓之曹劌不動三鼓破齊下之】敵淩假之【敵之威勢淩吾而來宜持重以待之勿與戰楚淩漢求戰一決漢祖知弱不許之是也】敵暴安之【敵人爲暴虐之行則安之勸之所以怒我眾也昔燕伐齊田單不下燕師掘齊人冡墓田單安勸之】敵悖義之【敵爲悖亂之事則隨有義以待之彼悖我義故克之】敵睦攜之順舉挫之【舉順以挫逆也】因勢破之放言過之【放過惡言以誣詐敵人以怒已眾也】四网羅之此爲將之道也故將拒諫則英雄散防不從則謀士叛善惡同則功臣倦【賞罰不明善惡無異則有功之臣皆懈倦也】將專已則下歸咎【專己自任不與下謀眾皆歸罪於將而責之】將自臧則下少功【臧善也將自伐勲忘下自用者故曰少功也】將受讒則下有離心將貪財則姦不禁【上貪則下益也】將內顧則士卒淫【內顧思妻妾也】將有一則眾不服有二則軍無試【試法也】有三則軍乖背有四則禍及國軍志曰將謀欲密士眾欲一【將眾如一體也】攻敵欲疾將謀密則姦心閉士眾一則羣心結【結如一也】攻敵疾則詐不及設軍有此三者則計不奪將謀泄則軍無勢以外闚內則禍不制【窺見也謀泄則外見已情之虛寔其禍不可制也】財入營則眾姦防【凡爲軍使外人以財貨入營內則姦謀奄集其中心】將有此三者軍必敗將無慮則謀士去【將無防慮不能從謀故去之】將無勇則吏士恐【將怯則下無所恃故恐也】將遷怒則軍士懼慮也謀也將之所重勇也怒也將之所用故曰必死可殺也必生可慮也忿速可悔也亷潔可辱也愛人可煩也此五者將軍之過用兵之災故凡戰之要先占其將而察其才因刑用權則不勞而功興也其將愚而信人可謀而詐貪而忽名可貨而賂輕變可勞而困上富而驕下貧而磔可離而間將怠士懈可潛而襲智而心緩者可迫也勇而輕死者可暴也急而心速者可誘也貪而喜利者可襲也可遺也仁而不忍於人者可勞也智而心緩者可驚也信而喜信於人者可誑也亷潔而不愛人者可侮也剛毅而自用者可事也懦心喜用於人者可使人欺也此皆用兵之要爲將之略也

料敵第十二

夫兩國治戎交和而合不以冥冥決事必先探於敵情故孫子曰勝兵先勝而後戰又曰防之而知得失之計之而知動靜之理因形而作勝於眾用兵之要也若欲先知敵將當令賤而勇者將輕鋭以嘗之觀敵之來一起一坐其政以理其追北佯爲不及其見利佯爲不知如此者將必有智勿與輕敵【凡敵上气黃白潤澤者將有威徳或軍上气發漸漸如雲變作山形將有深謀或敵上气外黒中赤在前者將精悍皆不可擊凡气上與天連軍中將賢良凡气如龍如虎在殺中或如火煙之形或如火光之狀或如山林或如塵埃頭大而卑或气紫黒如門上樓或如白粉沸皆猛將之气也】若其眾讙旗亂其卒自止自行其兵或縱或橫其追北恐不及見利恐不得如此者將必無謀𨿽眾可獲【凡敵上气靑而疎散者將怯弱前大而後小將性不明也】故曰敵近而靜者恃其險也敵逺而挑人者欲人之進也眾樹動者來也眾艸多障者疑也【稠艸中多障蔽者必逃去恐吾追及多作障蔽使吾疑其間有伏兵也】鳥起者伏也【凡軍上气渾渾圓長赤气在其中或有气如赤杵在黒雲中皆主有伏兵或兩軍相當有赤气在軍前後左右者有伏兵隨气所在防之或有云絞絞綿綿此以車騎爲伏兵或有云如布席之狀此以步卒爲伏兵或有云如山嶽在外爲伏兵不可不審察也】禽駭者覆也塵卑而廣者徒來也散而條逺者薪來也少而往來者營軍也【少塵少也】辭卑而益備者進也【敵增備也】辭彊而進驅者退也無約而請和者謀也半進半退者誘也杖而立者饑也汲而先飲者渇也見利不進者勞也鳥集者虛也夜呼者恐也軍擾者將不重也旗動者亂也吏怒者倦也粟馬食肉軍無懸涶【音唾一簟之食也】不及其捨者窮冦也淳淳翕翕徐言入入者失其眾也【此將失其眾之意也】數賞者害也數罰者困也數顧者失其羣也來委謝者欲休息也兵怒而相近久而不合又不相去必謹察之敵來新到行陣未定可擊也陣𨿽定人馬未食可擊也涉長道後行未息可擊也行阪涉險半隠半出可擊也涉水半渡可擊也險道狹路可撃也旌旗亂動可擊也陣數動移可擊也人馬數顧可撃也凡見此者擊之而勿疑然兵者詭道也能而示之不能用而示之不用故匈奴示弱漢祖有平城之圍石勒藏鋒王浚有幽州之陷卽其效也可不愼哉

勢略第十三

孫子曰勇怯勢也彊弱形也又曰水之弱至於漂石者勢也何以明之昔曹公徵張魯定漢中劉曄說曰明公以步卒五千討誅董卓北破袁紹南徵劉表九州百郡十並其八威震天下勢慴海外今舉漢中蜀人望風破膽失守推此而前蜀可檄而定也劉備人傑也有智而遲得蜀日淺蜀人未附今破漢中蜀人震恐其勢自傾以公之神明因其傾而壓之【鳥甲反】無不克也若小緩之諸葛亮明於理而爲相關羽張飛勇冠三軍而爲將蜀人旣定據險守要則不可犯也今不取必爲後憂曹公不從居七日蜀降者說蜀中一日數十驚備斬之而不能禁也曹公延問曄曰今尙可擊否曄曰今已小定未可擊也又太祖徵呂布至下邳布敗固守城攻不拔太祖欲還荀攸曰呂布勇而無謀今三軍皆北其鋭气衰三軍以將爲主主衰則軍無奮意夫陳宮有智而遲今及布气之未復宮謀之未定進急攻之布可拔也乃引沂泗灌城城潰生擒布以此觀之當是時𨿽諸葛之智陳宮之謀呂布之勇關張之勁無所用矣此謂勇怯勢也彊弱形也故兵有三勢【夫兵有三勢一曰气勢二曰地勢三曰因勢若將勇輕敵士卒樂戰三軍之眾志勵靑雲气等飄風聲如雷霆此所謂气勢也若關山狹路大阜深澗龍蛇蟠磴羊腸狗門一夫守險千人不過此所謂地勢也若因敵怠慢勞役饑渇風波驚擾將吏縱橫前營未捨後營夾涉所謂因勢者也】善戰者恆求之於勢勢之來也食其緩頰下齊七十餘城謝石渡淝摧秦百萬之眾勢之去也項羽有拔山之力空泣虞姬田橫有負海之彊終然刎頸故曰戰勝之威人百其倍敗兵之卒沒世不復【永挫折也言人气傷𨿽有百萬之敵無益於用也】故水之弱至於漂石此勢略之要也

攻心第十四

孫子曰攻心爲上攻城爲下何以明之戰國時有說齊王曰凡伐國之道攻心爲上攻城爲下心勝爲上兵勝爲下是故聖人之伐國攻敵也務在先服其心何謂攻其心絕其所恃是謂攻其心也今秦之所恃爲心者燕趙也當收燕趙之權今說燕趙之君勿虛言空辭必將以實利以回其心所謂攻其心者也沛公西入武關欲以二萬人擊秦峣【音堯】關下軍張良曰秦兵尙彊未可輕也臣聞其將屠子賈竪易動以利願沛公且畱壁使人先行爲五萬人具食益張旗幟諸山之上爲疑兵令酈食其持重寶啗秦將【貪而忽名可貨以賂】秦將果欲連和俱西襲咸陽沛公欲聴之良曰此獨其將欲叛士卒恐不從不從必危不如因其懈擊之沛公乃引兵擊秦軍大破之【諸葛亮擒孟獲七縱七擒之南方終亮之世不敢背叛又四面楚歌而項羽走劉琨吹葭胡人散攻心之計非一途也】此攻心者也

伐交第十五

孫子曰善用兵者使交不得合何以明之昔楚莫敖將盟貳軫【貳軫二國名也】鄖人軍於蒲騷將以隨絞州蓼伐楚師莫敖患之鬭亷曰鄖人軍於其郊必不誡且日虞四邑之至【虞度也四邑隨絞州蓼也】君次於郊郢以禦四邑我以鋭師宵加於鄖鄖有虞心而恃其城莫有鬭志若敗鄖師四邑必離莫敖從之遂敗鄖師於蒲騷漢宣帝時先零與罕開羌解仇合黨爲冦帝命趙充國先誅罕開充國守便宜不從上書曰先零羌虜欲有背叛故與罕開解仇然其私心不能忘恐漢兵至而罕開背之也臣愚以爲其計常欲赴罕開之急以堅其約先擊罕羌先零必助之今虜馬肥糧方饒擊之恐不能傷害適使先零得施徳於罕羌也堅其約合其黨虜交堅黨合誅之用力數倍臣恐國家憂累由十數年不二三嵗而已先誅先零則罕開之屬不煩兵服矣帝從之果如防魏太祖初伐關中賊毎一部到太祖輒喜賊破之後諸將問其故太祖曰關中道逺若各依險阻徵之不一二年不可定也今皆來集眾𨿽多莫能相服軍無適主一舉可滅爲攻羌易吾是以喜語曰連雞不俱棲可離而解曹公得之矣此伐交者也

格形第十六

孫子曰安能動之又曰攻其所必趨何以明之昔楚子圍宋宋公使如晉告急晉狐偃曰楚始得曹而新婚於衛若伐曹衛楚必救之則齊宋免矣【前年楚戍谷以逼齊】果如其計魏伐趙趙急請救於齊齊威王以田忌爲將以孫臏爲師居輜車中爲計謀田忌欲引兵之趙孫子曰夫解雜亂糾紛者不控拳救鬭者不博防批亢虛形格勢禁則自爲解耳今梁趙相攻輕兵鋭卒必竭於外老弱疲於內君不若引兵疾走大梁據其街路衝其方虛彼必釋趙而自救是我一舉解趙之圍而獘於魏也田忌從之魏果去邯鄲又曹操爲東郡太守【東郡今魏州是】治東武陽軍頓丘黒山賊【黒山今衛州界也】於毒等攻東武陽太祖欲引兵西入山攻毒本屯諸將皆以爲當還自救曹操曰昔孫臏救趙而攻魏耿弇欲走西安攻臨菑使賊聞我西而還則武陽自解不還我能破虜家虜不能拔武陽必矣乃行毒聞之果棄武陽還曹操要擊大破之初關侯圍楚襄陽曹操以漢帝在許近賊欲徙都司馬宣王及蔣濟說曹操曰劉備孫權外親內疎關侯得志權必不願也可遣人勸躡其後許割江南以封權則楚圍自解曹操從之侯遂見擒此言攻其所愛則動矣是以善戰者無知名無勇功不爭白刃之前不備已失之後此之謂矣

蛇勢第十七

語曰投兵散地則六親不能相保同舟而濟胡越何患乎異心孫子曰善用兵者譬如率然何以明之漢宣帝時先零爲冦帝命趙充國徵之引兵至先零所在虜久屯聚解弛望見大軍棄車重欲渡湟水道阨狹充國徐行驅之或曰逐利行遲充國曰此窮寇不可迫也緩之則走不顧急之則還致死諸將校皆曰善虜果赴水溺死者數百於是破之袁尙旣敗遂奔遼東眾有數千初遼東太守公孫康恃逺不服曹公旣破烏丸或說公遂徵之尙兄弟可擒也公曰吾方使康斬送尙熙首不煩兵矣公引兵還康果斬送尙熙傳其首諸將或問曰公還而康斬尙熙何也公曰彼素畏尙熙其急之則並力緩之則自相圖其勢然也曹公徵張繡荀攸曰繡與劉表相恃爲彊然繡以遊軍仰食於表表不能供也其勢必離不如緩軍以待之可誘而致也若急之則必相救曹操不從進至穰與綉戰表果救之軍不利矣故孫子曰善用兵者譬如率然率然者常山之蛇擊其頭則尾至擊其尾則首至擊其中則首尾俱至或曰敢問可使如率然乎孫子曰可矣夫吳人之與越人相惡當其同舟而濟則救如左右手是故放馬埋輪不足恃也齊勇若一政之道也此之謂矣

先勝第十八

孫子曰善用兵者先爲不可勝以待敵之可勝何以明之梁州賊王國圍陳倉乃拜皇甫嵩董卓各率二萬人拒之卓欲速進赴陳倉嵩不聴卓曰智者不緩時勇者不畱決速戰則城全不救則城滅全滅之勢在於此也嵩曰不然百戰百勝不如不戰而屈人之兵是以先爲不可勝以待敵之可勝不可勝在此可勝在彼【範蠡曰時不至不可彊生事不究不可彊成此之謂也】彼守不足我攻有餘有餘者動於九天之上不足者陷於九地之下今陳倉𨿽小城守固備非九地之陷也王國𨿽彊而攻我之所不救非九天之勢也夫勢非九天攻者受害陷非九地守者不拔國今已蹈受害之地而陳倉保不拔之城我可不煩兵動眾而取全勝之功將何救焉遂不聴王國圍陳倉自冬迄春八十餘日城堅守固竟不能拔賊眾疲獘果自解去嵩進兵擊之卓曰不可兵法窮冦勿迫歸眾勿追今我追國是迫歸眾追窮冦也困獸猶鬭蜂蠆有毒況大眾乎嵩曰不然吾前不擊避其鋭也【實而備之彊而避之鋭卒勿攻兵之機也】今而擊之待其衰也所擊疲師非歸師也國眾且走莫有鬭志以整擊亂非窮冦也遂獨進兵擊之使卓爲後拒連戰大破國走而死卓大慚恨【孫子曰怒而撓之言待其衰也又曰卑而驕之言敵怒而進兵則當外示屈弱以髙其志待其歸隨而擊之又曰引而勞之言因其進退以觀其變然後攻其不備出其不意此兵家之勝不可傳也】靑州黃巾眾百餘萬人東平劉岱欲擊之鮑永諫曰今賊眾百萬百姓皆震恐士卒無鬭志不可敵也觀賊眾羣輩相隨軍無輜重惟以抄掠爲資今若畜士眾之力先爲固守彼欲戰不得攻則不能其勢必離散然後選精鋭旣據其要害擊之可破也岱不從果爲賊所敗晉代王開攻燕鄴城慕容徳拒戰代師敗績徳又欲攻之別駕韓潭進曰昔漢髙祖云吾寧鬭智不能鬭力是以古人先勝廟堂然後攻戰今代不可擊者四燕不宜動者三代懸軍逺入利在野戰一不可擊也深適兵畿頓兵死地二不可擊也前鋒旣敗後軍方固三不可擊也彼眾吾寡四不可擊也官軍自戰其地一不宜動動而不勝眾心難固二不宜動隍池未修敵來無備三不宜動此皆兵機也深溝髙壘以逸待勞彼千里饋糧野無所掠久則三軍靡費攻則眾旅多師老釁生詳而圖之可以捷也徳曰韓別駕之言良平之防也【孫子曰以逺待近以逸待勞以飽待饑此治力者】此先勝而後戰者也

圍師第十九

孫子曰圍師必闕何以明之黃巾賊韓忠據宛朱儁張超圍之結壘起土山以臨城因鳴鼓攻其西南賊悉眾赴之乃掩其東北乘城而入忠退保小城乞降諸將欲聴之儁曰兵有形同而勢異者昔秦項之際民無定主故賞附以勸來耳今海內一統惟黃巾造寇納降無以勸善討之足以懲今若受之更開逆意賊利則進戰鈍則乞降縱敵長寇非良計也因急攻之不克儁登土山顧謂張超曰吾知之矣賊今外圍周固連營逼急乞降不受欲出不得所以死戰也萬人一心猶不可當況十萬乎其害甚矣不如徹圍並兵入城忠見解圍勢必自出出則意散易破之道也旣而解圍忠果出戰遂破忠等魏太祖圍壺關下令曰城拔皆坑之連月不下曹仁言於太祖曰圍城必示之門所以開其生路也今公許之必死將人人自爲守且城固而糧多攻之則士卒傷守則引日持久今頓兵堅城之下以攻必死之虜非良計也太祖從之城降【凡降人之气如人十十五五皆義手低頭又云相向或有气上黃下白名曰善气所臨之軍欲求和退凡城中有白气如旗者不可拔或有黃雲臨城有大喜慶或有靑色如牛頭觸人者城不可屠或城中气出東方其色黃此天鉞也不可伐伐者死或城上气如火煙主人欲出戰其气無極者不可攻或有气如杵形從城中向外者內兵欲突出主人勝不可攻或城上有云分爲兩彗狀者攻不可得或有蒙气繞城不入者外兵不得入凡攻城有諸气從城中出入吾軍上者敵气也凡攻城圍邑過旬不雷雨者城有輔疾去之勿攻也此皆勝气也凡攻城圍邑赤气在城上黃气四面繞之城中有大將死城降或城上有赤气如飛鳥急攻之可破或有气出入者人欲逃或有气如灰气出而覆其軍上者士多病城屠或城上無雲气士卒散或城營上有赤气如眾人頭下多死喪流血攻城有白气繞城而入者急攻可得若有屈虹從城外入城者三日內城屠此皆敗气也】此圍師之道也

變通第二十

孫子曰善動敵者形之敵必從之何以明之魏與趙攻韓齊田忌爲將而救之直走大梁魏將龎涓去韓而歸齊軍已過而西矣孫臏謂田忌曰彼三晉之兵素悍勇而輕齊齊號爲怯善用兵者因其勢而利導之兵法曰百里而趨利者蹷其將軍使齊軍入魏地爲十萬竈明日爲五萬竈明日爲二萬竈涓喜曰吾固知齊卒怯也入吾地三日士卒亡已過半乃棄其步兵與輕鋭倍日並行逐之臏度其暮至馬陵道狹而多險可伏兵乃斫大樹白書之曰龎涓死此樹下令善射者萬弩夾道而伏期曰見火舉而發涓夜至斫木下見白書乃鑽火燭之讀書齊軍萬弩俱發魏軍大亂涓乃自剄曰果成豎子之名也虞詡薦武都郡羌率眾遮詡於陳倉崤谷詡令吏士各作兩竈日增倍之羌不敢逼或問曰孫子減竈而君增之兵法日行三十里以戒不虞今且行二百里何也詡曰虜眾旣多吾徐行則易爲所及疾行則彼不測之且虜見吾竈多謂郡兵來至孫子見弱吾示彊勢不同也【昔王濬在蜀作船欲伐吳預流柹江中以威之及至唐將李靖欲伐荊州襲蕭鋭乃投柹於江中使蕭鋭見之靖尋以兵隨柹而下蕭鋭不備遂虜之平荊州夫兵法變通不可執一諸君得之矣】故曰料敵在心察機在目因形而作勝於眾善之善者矣此變通之理也

利害第二十一

孫子曰陷之死地而後生投之亡地而後存又曰雜於利而務可伸雜於害而患可解何以明之漢將韓信攻趙趙盛兵井陘口信乃引兵未至井陘口三十里止捨夜半傳發選輕騎二千人持一赤幟從間道萆山【音蔽】而望見趙軍誡之曰趙見吾走必空壁逐吾若疾入趙壁拔趙幟立漢赤幟令其禆將傳飱曰今日破趙防食諸將皆莫信佯應曰諾信謂軍吏曰趙已先據便地爲壁且彼未見我大將旗鼓未肯擊前行恐吾至阻險而還信乃使萬人出行倍水陣趙軍望見大笑之【太公曰智與眾同非人師也伎與眾同非國士也動莫神於不意勝莫大於不識使趙軍識韓信之勢安得敗哉故笑之而敗也】平旦信建大將之旗鼓鼓行出井陘口趙開壁攻擊之大戰良久於是信與張耳棄旗鼓走水上水上軍開壁入之復疾戰趙空壁爭漢旗鼓逐韓信張耳韓信張耳已入水上軍軍皆殊死戰不可敗信所出奇兵二千騎共趙空壁逐利則馳入趙壁皆拔趙幟立漢赤幟二千趙軍不得信等欲還歸壁壁皆漢赤幟而大驚【太公曰夫兩陣之間出俾陣矣縱卒亂行者所以爲變此之謂矣】以爲漢皆已得趙主將矣遂亂遁走趙將𨿽擊斬之不能禁也【孫子曰以治待亂以靜待嘩此治心者夫眾心已亂𨿽有良將亦不能爲之計矣】於是漢兵夾擊大破之斬成安君泜水上擒趙王歇諸將殺首虜畱賀因問信曰兵法右背山陵前左水澤今者將軍令臣等反背水陣曰破趙防食時臣等不服然竟以勝此何術也信曰此在兵法之中顧諸君不察耳兵法不曰陷之死地而後生置之亡地而後存【夫處死地者謂力均勢敵以死地取勝可也若以至弱當至彊投弱兵於死地自貽陷矣故孫子曰兵恐不可救又經曰大眾陷於害然後能爲勝敗是知死地之機必用大眾矣】且信非能素撫循士大夫也所謂驅市人而戰其勢非置之死地使人人自爲戰今與之生地皆走寧尙可得而用之乎諸將曰善非所及也【孫子曰兵甚陷則不懼不得已則鬭是故其兵不修而戒不求而得不約而親不令而信投之無往者諸將之勇也此之謂矣】魏太祖徵張繡一朝引軍退繡自追之賈詡曰不可追也繡不從果敗而還詡謂繡曰促更追之戰必勝繡收散卒赴追太祖戰果勝還問詡曰繡以精兵追退軍而公曰必敗退以敗卒擊勝兵而公曰必克皆如公之言何其反而皆驗也詡曰此易知耳軍勢百途事不一也將軍𨿽善用兵非曹公敵也魏軍新退曹公必自斷其後追兵𨿽精將旣不敵彼士亦鋭故知必敗曹公攻將軍無失防力未盡而還必國內有故也旣破將軍必輕軍速進畱諸將斷後諸將𨿽勇亦非將軍敵也故𨿽用敗兵而勝也繡乃服其能此利害之變故曰陷之死地而後生雜於害而患可解此之謂也

奇兵第二十二

太公曰不能分移不可語奇孫子曰兵以正合事以奇勝何以明之魏王豹反漢漢王以韓信爲左丞相擊魏魏王盛兵蒲阪塞臨晉信乃益爲疑兵陳船欲渡臨晉而伏兵從夏陽以木罌渡軍襲安邑【孫子曰近而示之逺逺而示之近此之謂也】魏王豹驚引兵迎信信遂虜豹定魏爲河東郡是知奇正者兵之要也經曰戰勝不過奇正奇正之變不可勝窮如環之無端孰能窮之此之謂矣

掩發第二十三

孫子曰善戰者其勢險其節短以利動之以卒待之又曰善動敵者形之敵必從何以明其然耶燕平齊圍卽墨城卽墨城中推田單爲將以拒燕田單欲激怒其卒乃宣言曰吾惟恐燕將劓所得齊卒及掘城外墳墓擢先人可爲寒心燕將如其言卽墨人皆涕泣共欲出戰怒皆十倍單乃收人金得千鎰令卽墨富豪遺燕將書曰卽墨卽降願不虜吾家族燕將大喜益懈乃收牛得千頭束葦於尾燒其端鑿數十穴夜縱牛出以壯士五千人隨其後牛尾熱而奔燕燕軍大驚所隨五千因銜枚擊之燕軍大敗殺其將騎刼復齊七十餘城呂西屯陸口關侯討樊畱兵備公安南郡上疏曰關侯討樊而多畱備兵必恐圖其後故也常有病乞分眾還建鄴以治病爲名某聞之必徹備兵盡赴襄陽大軍浮江晝夜馳上襲其空虛則南郡可取而某可擒之遂稱病篤權乃露檄召侯果信之稍徹兵赴樊權聞之遂行先遣在前伏其精兵於中使白衣揺櫓作商賈服晝夜兼行至侯所置江邊屯盡收防之是故不聞知【太公曰僞稱使者所以絕糧食謬令號與敵同服者所以備走北也由此言之衣服號令之中不可不審也】遂到南郡士仁糜芳皆降入據城盡得侯將士家屬皆撫慰約令軍中不得幹歷人家道不拾遺【昔秦伯見襲鄭之利不顧崤函之敗吳王矜伐齊之功而忘姑蘇之禍故曰不能盡知用兵之害者則不能盡知用兵之利此之謂矣經曰役諸侯者以業語曰因其彊而彊之敵乃可折闕侯討樊𨿽不被人計亦自役自彊者也】侯還在道路數使人與相聞厚遇其使使周旋城中家家致問或手書示信侯使人還私相參訊咸知家間無恙相待過於平時故侯士卒無鬭心權至獲侯遂定荊州此掩發之變故曰始如處女敵人開戶後如脫兔敵不及距此之謂矣

還師第二十四

孫子曰興師百萬日費千金王子曰四人用虛國家無儲故曰運糧百里無一年之食二百里無二年之食三百里無三年之食是謂虛國國虛則人貧人貧則上下不相親上無以樹其恩下無以活其身則離叛之心生此爲戰勝而自敗故𨿽破敵於外立功於內然而戰勝者以喪禮處之將軍縞素請罪於君君曰兵之所加無道國也擒敵致勝將無咎殃乃尊其官以奪其勢故曰髙鳥死良弓藏敵國滅謀臣亡亡者非喪其身謂沈之於淵沈之於淵者謂奪其威廢其權封之於朝極人臣之位以顯其功中州善國以富其心仁者之眾可合而不可離威權可樂而難卒移是故還軍罷師存亡之階【尉佗章邯是也】故弱之以位奪之以國故霸者之佐其論駮也【駮不純道也】人主深曉此道則能禦臣將【漢祖襲奪齊軍之類】人臣深曉此道則能全功保首【張良學辟穀人間事之類】願棄此還師之術也論曰奇正之機五間之要天地之變水火之道如聲不過五聲五聲之變不可勝聴色不過五色五色之變不可勝觀因機而用權矣不可執一也故略舉其體之要【此皆諸兵書中語也】

長短經卷九

按馬端臨文獻經籍考據晁氏云唐趙蕤撰長短經十卷又據北夢瑣言云防梓州鹽亭人博學韜鈐長於經世夫婦俱有隠操不應辟召論王霸機權正變之術其第十卷

載陰謀家本缺今存者六十四篇然不害其爲全書也洪武丁巳秋八月丁巳沈新民識

