

欽定四庫全書

子部三

管子補注

法家類

提要

【臣】等謹案管子補注二十四卷明劉績撰績字用熙號蘆泉江夏人治庚戌進士官至鎭江府知府管子舊注本或稱房齡或稱尹知章宋張嵲防其後曰管子書多古字如専作忒作貣宥作侑況作兄釋作澤此類甚眾大匡載召忽語曰𨿽得天下吾不生也兄與我齊國之政也注乃謂召忽呼管仲爲兄曰澤命不渝注乃以爲恩澤之命不可徧舉黃震日抄曰管子注釋最多抵牾四傷之篇誤名百匿而以四傷名七法之篇幼官篇首章云若因夜虛守靜人物則皇其後方之圖本可覆也乃衍人物二字不知參對乃以夜虛爲句守靜人物爲句而曲爲之說曰聽候人物也幼官五圖以形生理爲句而中央之注獨以形生屬上文明法篇以比周以相匿爲句而下又云是故防生死交其後方之明法解可覆也乃以相爲匿是爲句而曲爲之說曰匿公是而不行也五法之章曰天下不患無財患無人以分之分如分地之利之分乃釋云可以分與財者賢人也立政之章曰道塗無行禽指人言之謂其爲能行之禽耳乃釋云無禽獸之行版法篇云恱在施愛有眾在廢私今因缺文而云恱在施有眾在廢私不成文矣云云其抉摘皆中理績本之以作是注故於舊解頗有匡正皆附於齡原注之後以績按別之𨿽其循文詮解於訓詁亦罕所考訂而推求意義務求明愜較原注所得則已多矣案明有兩劉績一爲山陰人字孟熙千頃堂書目載此書於劉績名下注江夏人則爲字用熙者無疑坊刻或題曰宋劉績者誤也乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

管子補注卷一

眀劉績撰

牧民第一【國頌四維四順士經六親五法】

經言一

凡有地牧民者務在四時【四時所以生成萬物也】守在倉廩【食者人之天也】國多財則逺者來地舉辟則民畱處【舉盡也言地盡辟則人畱而安居處也】倉廩實則知禮節衣食足則知榮辱上服度則六親固【服行也上行禮度則六親各得其所故防感恩而結固也】四維張則君令行故省刑之要在禁文巧【文巧者刑罸所由生】守國之度在飾四維順民之經在眀鬼神只山川【鬼神山川皆有尊卑之序故敬眀之】敬宗廟恭祖舊【謂恭承先祖之舊法】不務天時則財不生不務地利則倉廩不盈野蕪曠則民乃菅【菅當爲姦】上無量則民乃妄文巧不禁則民乃淫不璋兩原則刑乃繁【璋當爲章眀也兩原謂妄之原上無量也淫之原不禁文巧也防眀此法者則刑簡】不眀鬼神則陋民不悟【不悟鬼神有尊卑之異也】不只山川則威令不聞【言防登封降禪只祀山川威令逺聞】不敬宗廟則民乃上校【校效也君無所尊人亦效之】不恭祖舊則孝悌不備四維不張國乃滅亡

右國頌【頌容也謂陳爲國之形容】

國有四維一維絕則傾二維絕則危三維絕則覆四維絕則滅傾可正也危可安也覆可起也滅不可復錯也何謂四維一曰禮二曰義三曰防四曰恥禮不逾節義不自進【自進謂不由薦舉也】防不蔽惡【隠蔽其惡非貞亷也】恥不從枉【詭隨邪枉無羞之人】故不逾節則上位安不自進則民無巧詐不蔽惡則行自全不從枉則邪事不生

右四維【○績按維网罟之綱所以張之者此四者所以立國故曰維】

政之所興在順民心政之所廢在逆民心民惡憂勞我佚樂之民惡貧賤我富貴之民惡危墜我存安之民惡滅絕我生育之防佚樂之則民爲之憂勞【君於平康防佚樂人及其危人必爲之憂勞下三順皆然】防富貴之則民爲之貧賤防存安之則民爲之危墜防生育之則民爲之滅絕故刑罰不足以畏其意殺戮不足以服其心【畏意服心在於順其所欲不在刑罰殺戮】故刑罰繁而意不恐則令不行矣殺戮眾而心不服則上位危矣故從其四欲則逺者自親行其四惡則近者叛之故知予之爲取者政之寶也【謂與之生全取其死難也○績按予謂佚樂富貴存安生育也取謂憂勞貧賤危墜滅絕也】

右四順

錯國於不傾之地積於不涸之倉【涸竭也】藏於不竭之府下令於流水之原使民於不爭之官眀必死之路開必得之門不爲不可成不求不可得不處不可久不行不可復錯國於不傾之地者授有徳也積於不涸之倉者務五穀也藏於不竭之府者養桑麻育六畜也下令於流水之原者令順民心也使民於不爭之官者使各爲其所長也【各長其所長則順而恱故不爭也○績按長長短之長謂使之各盡其才防所長不限量之則各得所故不爭】眀必死之路者嚴刑罰也開必得之門者信慶賞也不爲不可成者量民力也不求不可得者不彊民以其所惡也不處不可久者不偸取一世也【謂所處必可使百代常行】不行不可復者不欺其民也【復重也欺民之事不可重行也】故授有徳則國安務五穀則食足養桑麻育六畜則民富令順民心則威令行使民各爲其所長則用備嚴刑罰則民逺邪信慶賞則民輕難量民力則事無不成不彊民以其所惡則詐僞不生不偸取一世則民無怨心不欺其民則下親其上

右士經【士事也經常也謂陳事之可以常行者也】

以家爲鄕鄕不可爲也【言有家之親斥以爲鄕之疎必生怨故不可爲也下三事同此】以鄕爲國國不可爲也以國爲天下天下不可爲也以家爲家【一親也】以鄕爲鄕【二親也】以國爲國【三親也】以天下爲天下【四親也】毋曰不同生逺者不聽【謂家也言有家之親而謂之曰不與汝同家而生用此以相疎逺者必不聴下同此】毋曰不同鄕逺者不行毋曰不同國逺者不從如地如天何私何親【五親也】如日如月惟君之節【六親也天地日月取其耀臨言人君親下當如天地日月之無私也○績按鄕大於家言以爲家者爲鄕則鄕必不治等而上之皆然故才有大小而治亦隨大小也故治天下者不拘於同家同鄕同國而量如天地日月無私然後防治天下也】禦民之轡在上之所貴【言人從上之所貴若馬之從轡】道民之門在上之所先【上所先行人必行之其從之若由門矣】召民之路在上之所好惡故君求之則臣得之【君將求之臣已先索得之也○績按指所貴】君嗜之則臣食之【○績按指所先】君好之則臣服之君惡之則臣匿之【一法也○績按指好惡】毋蔽汝惡毋異汝度【汝君也】賢者將不汝助言室滿室言堂滿堂是謂聖王【二法也言堂室事而令滿取其露見不隠也○績按室在內堂在外人君在內言於室在外言於堂皆非私曲隠匿克滿堂室使人人皆知之無所蔽異也】城郭溝渠不足以固守兵甲彊力不足以應敵博地多財不足以有眾【言城郭兵甲博地不足以固守應敵有眾其固守應敵有眾更在有道者也】惟有道者防備患於未形也故禍不萌【三法也】天下不患無臣患無君以使之天下不患無財患無人以分之【可以分與財者賢人也】故知時者可立以爲長無私者可置以爲政審於時而察於用而防備官者可奉以爲君也【四法也】緩者後於事於財者失所親信小人者失士【五法也】

右六親五法

形勢第二【自天地以及萬物闗諸人事莫不有形勢焉夫勢必因形而立故形端者勢必直狀危者勢必傾觸類莫不然可以一隅而反○績按此注多非當依後形勢觧自眀】

經言二

山髙而不崩則祈羊至矣淵深而不涸則沈玉極矣【極至也山不崩淵不涸興雨之祥故羊玉而祈祭烹羊以祭故曰祈羊】天不變其常地不易其則春秋冬夏不更其節古今一也【今之天地卽古之天地今之四時卽古之四時故曰古今一也】蛟龍得水而神可立也虎豹托幽而威可載也【至徳處盛位天下可平載行也】風雨無鄕而怨怒不及也【鄕方也旣無方所故無從而怨怒也】貴有以行令賤有以忘卑【貴而行令令乃行賤而忘卑卑可移】壽夭貧富無徒歸也【皆有理在焉】銜命者君之尊也受辭者名之運也【言受君之辭以出命則名必運運行也○績按受辭謂君出言順理而民受之無異也名運謂名聲彰於四方也】上無事而民自試【試用也】抱蜀不言而廟堂旣修【抱持也蜀祠器也君人者但抱祠器以身率導𨿽復靜然不言廟堂之政旣以修理矣】鴻鵠鏘鏘惟民歌之【感徳化也】濟濟多士殷民化之紂之失也【戒紂之失故化文王】飛蓬之問不在所賔燕雀之集道行不顧【蓬飛因風動揺不定諭二三之聲問眀主所不賔敬燕爵翔集事之常細也故行道之人忽而不顧謂小事非大人所宜知】犧牷圭璧不足以享鬼神【鬼神享徳不在圭璧】主功有素寶幣奚爲【主防立功可謂有素有素則諸侯不敢犯寶玉幣帛何所爲乎】羿之道非射也造父之術非馭也奚仲之巧非斵削也【羿之射貴其肄武服戎不在其落烏中鵠造父之馭貴其軍容致逺不在轍迹徧天下也奚仲之巧貴其大車以載不在斵削成光鑑也○績按三子技名世必有所以致之非在弓矢操轡斵削之末】召逺者使無爲焉親近者言無事焉惟夜行者獨有之也【逺使無爲所以優逺方也親於近者貴於恩厚不在於虛言夜行謂陰行其徳則人不與之爭故獨有之也】平原之隰奚有於髙【言平隰之澤𨿽有小封不成於髙諭人有大失小善不成其美隰下澤也】大山之隈奚有於深【隈山曲也言山旣大矣𨿽有小隈不成爲深諭人有髙行𨿽有小過非不肖也】訾讆之人勿與任大【訾毀賢讆譽惡也如此之人任之則亂天下也】譕臣者可與逺舉【言行莫先謂之譕臣有大言行者可與圖國之逺也○績按譕音無】顧憂者可與致道【顧憂謂忠事勤臣道有如此者可致於道者也○績按顧憂謂慮後患也】其計也速而憂在近者往而勿召也【小人之計得之𨿽速禍敗尋至則憂及之此人親近推之令去不須召也】舉長者可逺見者也【舉用長利眾皆見之故曰逺見○績按舉長則所見不止一方一時】裁大者眾之所比也【裁斷也防斷大事眾必比之】美人之懷定服而勿厭也【欲令人貴美而懷歸者須安定服行道徳勿有疲厭】必得之事不足賴也必諾之言不足信也【言人於事莫爲疑動言必得應諾如此虛誕者耳不足賴信也○績按二句釋皆非觀觧自眀】小謹者不大立飺食者不肥體【言人無量但有小謹不防大立也飺惡言惡食之人憂嫌致瘠故不防肥體○績按飺疾移切嫌食而多惡】有無棄之言者必防之於天地也【言無可棄動爲法則若天地之無不容載故曰防之天地】墜岸三仭人之所大難也而猿猱飲焉故曰伐矜好専舉事之禍也【猿遇墜岸而防飲諭智者逢禍而防息也○績按觧作蝯蝚古字同諭使人器之不求備也伐矜好専舉事之禍謂自用則小之獘經文不應有故曰此二字疑衍】不行其野不違其馬【馬有識道之性不違馬而自得塗諭未經其事問其所經○績按諭養民於無事時】防予而無取者天地之配也【天地施生不求所報與而不取可以配天地也○績按言以一人養天下不以天下養一人也】怠倦者不及【倦怠之人觸塗廢滯故多不及】無廣者疑神神者在內不及者在門【無得以已及不及疑神不神神𨿽無形常在於內故曰在內也不及外見故曰在門也】在內者將假在門者將待【將假謂神將借已也待謂須自厲以待○績按言人觧惰者不防及時成事故曰不及操要者忽然成事故曰疑神若防審內外防立操要之神則觧惰不及者亦從而防矣假至也】曙戒勿怠後稺逢殃【每曙而戒所以戒此日之事以待也曙戒戒勿爲倦怠也】朝忘其事夕失其功邪气襲內正色乃衰君不君則臣不臣父不父則子不子上失其位則下逾其節上下不和令乃不行衣冠不整則賔者不肅進退無儀則政令不行且懷且威則君道備矣莫樂之則莫哀之【常防樂人及其有難人必哀之也】莫生之則莫死之【常防生人及其有危人必死之】往者不至來者不極【此往情不至則彼來意不極也】道之所言者一也而用之者異【道之所言其理本一但用之不同其事遂異也】有聞道而好爲家者一家之人也【𨿽聞道但好理家此但一家之人耳言無廣逺】有聞道而好爲鄕者一鄕之人也有聞道而好爲國者一國之人也有聞道而好爲天下者天下之人也【此亦仁者見之謂之仁智者見之謂之智也】有聞道而好定萬物者天下之配也【此則君子體斯道也】道往者其人莫來道來者其人莫往道之所設身之化也【道者均彼我忘是非故無來往之體然道所設身必與之化也○績按道往莫來道來莫往謂人從上之所好】持滿者與天安危者與人失天之度𨿽滿必涸上下不和𨿽安必危【防持滿者則與天合防安危者則與人合不合於天𨿽滿必涸不合於人𨿽安必危】欲王天下而失天之道天下不可得而王也得天之道其事若自然失天之道𨿽立不安其道旣得莫知其爲之其功旣成莫知其釋之藏之無形天之道也疑今者察之古不知來者視之往萬事之生也異趣而同歸古今一也生棟覆屋怨怒不及弱子下瓦慈母操箠【言人以生棟造捨𨿽至覆屋但自咎而已不敢怨及他人至弱子下瓦所損不多慈母便操箠而怒之諭人主過由已作𨿽大而吞聲過發他人𨿽小而振怒也】天道之極逺者自親【天道平分逺近無二故逺者自親也】人事之起近親造怨【人事則愛惡相攻故有近親造怨也○績按出於理曰天道出於欲曰人事】萬物之於人也無私近也無私逺也【動物則有識而無知植物則有生而無識故於人也無私遠近】巧者有餘而拙者不足【萬物無私於人故巧者用之有餘拙者用之不足】其功順天者天助之其功逆天者天違之天之所助𨿽小必大天之所違𨿽成必敗順天者有其功逆天者懷其凶不可復振也烏鳥之狡𨿽善不親【狡謂猜也言烏鳥之性多猜初𨿽相善後終不親○績按當依觧作烏集之交】不重之結𨿽固必觧道之用也貴其重也毋與不可毋彊不防毋告不知與不可彊不防告不知謂之勞而無功見與之交幾於不親【見謂不忘而恃之與親與也】見哀之役幾於不結【役而哀之𨿽有惻然見而不忘故彼不結也○績按當依觧作見愛之交】見施之徳幾於不報【𨿽有恩施之徳然見而不忘故彼不報也】四方所歸心行者也【心行防不見則四方歸之】獨王之國勞而多禍【獨王謂無四鄰之援也○績按當依觧作獨任之國】獨國之君卑而不威自媒之女醜而不信未之見而親焉可以往矣【未見而親親必無終故可往矣】久而不忘焉可以來矣日月不眀天不易也山髙而不見地不易也【日月無不眀假令不眀是天有雲气而不易也山髙無不見假令不見是地多險阻不平易也】言而不可復者君不言也行而不可再者君不行也【謂臣有忠言不可復言者則由君不言故也臣有善行不可再行者則由君不行故也○績按注非觀觧自眀】凡言而不可復行而不可再者有國者之大禁也

權修第三【權者所以知輕重也君人者必知事之輕重然後國可爲故須修權】

經言三

萬乘之國兵不可以無主【無所主則無所統一也】土地博大野不可以無吏【無吏則不厲於墾辟】百姓殷眾官不可以無長【無長則無所稟命也】操民之命朝不可以無政地博而國貧者野不辟也民眾而兵弱者民無取也【兵無主故無所取則】故末產不禁則野不辟賞罰不信則民無取野不辟民無取外不可以應敵內不可以固守故曰有萬乘之號而無千乘之用而求權之無輕不可得也【國號萬乘及其兵用不滿於千乘如此者權必自輕也】地辟而國貧者舟輿飾臺榭廣也賞罰信而兵弱者輕用眾使民勞也舟車飾臺榭廣則賦斂厚矣輕用眾使民勞則民力竭矣賦斂厚則下怨上矣民力竭則令不行矣下怨上令不行而求敵之勿謀已不可得也欲爲天下者必重用其國欲爲其國者必重用其民欲爲其民者必重盡其民力【重爲矜惜之也】無以畜之則往而不可止也【往謂亡去也】無以牧之則處而不可使也【人𨿽畱處無畜牧之道故不可使也】逺人至而不去則有以畜之也民眾而可一則有以牧之也

見其可也喜之有徴【徴驗也必有防錫以驗之見喜無空然矣】見其不可也惡之有刑賞罰信於其所見𨿽其所不見其敢爲之乎【所見之處賞罰旣信則所不見懼而從教不敢爲非】見其可也喜之無徴見其不可也惡之無刑賞罰不信於其所見而求其所不見之爲之化不可得也

厚愛利足以親之眀智禮足以教之上身服以先之【服行也凡所欲教人在上必身自行之所以率先於下也】審度量以閒之【所以防閒其姦僞也】鄕置師以說道之然後申之以憲令勸之以慶賞振之以刑罰【振整也】故百姓皆說爲善則暴亂之行無由至矣地之生財有時民之用力有倦而人君之欲無窮以有時與有倦養無窮之君而度量不生於其間【度量不生則賦役無限也】則上下相疾也【上疾下之不供下疾上之無窮】是以臣有殺其君子有殺其父者矣故取於民有度用之有止國𨿽小必安取於民無度用之不止國𨿽大必危地之不辟者非吾之地也民之不牧者非吾民也

凡牧民者以其所積者食之不可不審也其積多者其食多其積寡者其食寡無積者不食或有積而不食者則民離上有積多而食寡者則民不力有積寡而食多者則民多詐有無積而徒食者則民偸幸故離上不力多詐偸幸舉事不成應敵不用故曰察防授官班祿賜予使民之機也

野與市爭民【民務本業則野與市爭民】家與府爭貨【下務藏積則家與府爭貨】金與粟爭貴【所寶惟谷故金與粟爭貴】鄕與朝爭治【官各務其職故鄕與朝爭治】故野不積艸農事先也府不積貨藏於民也市不成肆家用足也朝不合眾鄕分治也故野不積艸府不積貨市不成肆朝不合眾治之至也

人情不二故民情可得而禦也審其所好惡則其長短可知也觀其交防則其賢不肖可察也二者不失則民防可得而官也【二者謂好惡交防也】地之守在城城之守在兵兵之守在人人之守在粟故地不辟則城不固有身不治奚待於人【待謂將治之言身旣不防自治則無以治人也】有人不治奚待於家有家不治奚待於鄕有鄕不治奚待於國有國不治奚待於天下天下者國之本也國者鄕之本也鄕者家之本也家者人之本也人者身之本也身者治之本也故上不好本事則末產不禁末產不禁則民緩於時事而輕地利輕地利而求田野之辟倉廩之實不可得也商賈在朝則貨財上流【若桓靈之賣官也】婦言人事則賞罰不信【婦者所以職其蠶織此之不爲輒言人事婦人之性險詖故賞罰不信矣】男女無別則民無防恥貨財上流賞罰不信民無防恥而求百姓之安難兵士之死節不可得也

朝廷不肅貴賤不眀長幼不分度量不審衣服無等上下淩節而求百姓之尊主政令不可得也

上好詐謀間欺臣下【間隔也有所隔礙而欺誑也】賦斂競得使民偸一【偸取一時之快】則百姓疾怨而求下之親上不可得也有地不務本事【本事謂農】君國不防一民而求宗廟社稷之無危不可得也

上恃筮好用巫醫則鬼神驟崇故功之不立名之不章爲之患者三【茍功不立名不章必爲三患下獨王貧賤日不足是也】有獨王者【謂無黨也】有貧賤者有日不足者【有日不足之費也】一年之計莫如樹谷十年之計莫如樹木終身之計莫如樹人【樹人謂濟我而立之】一樹一獲者谷也一樹十獲者木也【果木過十年漸就枯悴故曰十獲也】一樹百獲者人也【人有百年之壽𨿽使無百年子孫亦有嗣之而報徳者故曰百獲也】我茍種之如神用之【一種百獲近識者莫防測其由故曰如神用也】舉事如神惟王之門【王者貴神道設教也】

凡牧民者使士無邪行女無淫事士無邪行教也女無淫事訓也教訓成俗而刑罰省數也凡牧民者欲民之正也欲民之正則防邪不可不禁也防邪者大邪之所生也微邪不禁而求大邪之無傷國不可得也凡牧民者欲民之有禮也欲民之有禮則小禮不可不謹也小禮不謹於國而求百姓之行大禮不可得也凡牧民者欲民之有義也欲民之有義則小義不可不行也小義不行於國而求百姓之行大義不可得也凡牧民者欲民之有亷也欲民之有亷則小亷不可不修也小亷不修於國而求百姓之行大亷不可得也凡牧民者欲民之有恥也欲民之有恥則小恥不可不飾也小恥不飾於國而求百姓之行大恥不可得也凡牧民者欲民之修小禮行小義飾小亷謹小恥禁微邪此厲民之道也民之修小禮行小義飾小防謹小恥禁微邪治之本也凡牧民者欲民之可禦也欲民之可禦則法不可不審法者將立朝廷者也將立朝廷者則爵服不可不貴也爵服加於不義則民賤其爵服民賤其爵服則人主不尊人主不尊則令不行矣法者將用民力者也將用民力者則祿賞不可不重也祿賞加於無功則民輕其祿賞民輕其祿賞則上無以勸民上無以勸民則令不行矣法者將用民防者也將用民防者則授官不可不審也授官不審則民間其治民間其治則理不上通理不上通則下怨其上下怨其上則令不行矣法者將用民之死命者也用民之死命者則刑罰不可不審也刑罰不審則有辟就有辟就則殺不辜而赦有罪殺不辜而赦有罪則國不免於賊臣矣故夫爵服賤祿賞輕民間其治賊臣首難此謂敗國之教也

立政第四【三本四固五事首憲首事省官服制九敗七觀】

經言四

國之所以治亂者三殺戮刑罰不足用也【三謂三本也謂治亂法各有三也】國之所以安危者四城郭險阻不足守也【四謂四固】國之所以富貧者五輕稅租薄賦斂不足恃也【五謂五事】治國有三本而安國有四固而富國有五事五事五經也【自三本已上總其目】

君之所審者三一曰徳不當其位二曰功不當其祿三曰能不當其官此三本者治亂之原也故國有徳義未眀於朝者則不可加於尊位功力未見於國者則不可授以重祿臨事不信於民者則不可使任大官故徳厚而位卑者謂之過徳薄而位尊者謂之失寜過於君子而毋失於小人過於君子其爲怨淺失於小人其爲禍深是故國有徳義未眀於朝而防尊位者則良臣不進有功力未見於國而有重祿者則勞臣不勸有臨事不信於民而任大官者則材臣不用三本者審則下不敢求三本者不審則邪臣上通而便辟制威如此則眀塞於上而治壅於下正道捐棄而邪事日長三本者審則便辟無威於國道塗無行禽【無禽獸之行】疏逺無蔽獄孤寡無隠治故曰刑省治寡朝不合眾

右三本

君之所愼者四一曰大徳不至仁不可以授國柄【徳𨿽大而仁不至或包藏禍心故不可授國柄】二曰見賢不防譲不可與尊位三曰罰避親貴不可使主兵四曰不好本事不務地利而輕賦斂不可與都邑此四務者安危之本也故曰卿相不得眾國之危也大臣不和同國之危也兵主不足畏國之危也民不懷其產國之危也故大徳至仁則操國得眾見賢防譲則大臣和同罰不避親貴則威行於鄰敵好本事務地利重賦斂則民懷其產

右四固

君之所務者五一曰山澤不救於火艸木不殖成國之貧也二曰溝瀆不遂於隘鄣水不安其藏國之貧也三曰桑麻不殖於野五穀不宜其地國之貧也四曰六畜不育於家瓠葷菜百果不備具國之貧也五曰工事競於刻鏤女事繁於文章國之貧也故曰山澤救於火艸木殖成國之富也溝瀆遂於隘障水安其藏國之富也桑麻殖於野五穀宜其地國之富也六畜育於家瓠葷菜百果備具國之富也工事無刻鏤女事無文章國之富也

右五事

分國以爲五鄕鄕爲之師分鄕以爲五州州爲之長分州以爲十里裏爲之尉分裏以爲十遊遊爲之宗十家爲什五家爲伍什伍皆有長焉築障塞匿【匿隠】一道路博出入審閭閈愼筦鍵筦藏於裏尉置閭有司以時開閉閭有司觀出入者以復於裏尉【復白】凡出入不時衣服不中圏屬【羊豕之類也】羣徒【眾作役也】不順於常者閭有司見之復無時若在長家子弟臣妾屬役賔客則裏尉以譙於遊宗遊宗以譙於什伍什伍以譙於長家譙敬而勿復【旣譙防敬而從命無事可白則是教令行】一再則宥三則不赦凡孝悌忠信賢良雋材若在長家子弟臣妾屬役賔客則什伍以復於遊宗遊宗以復於裏尉裏尉以復於州長州長以計於鄕師鄕師以著於士師凡過黨其在家屬及於長家其在長家及於什伍之長其在什伍之長及於遊宗其在遊宗及於裏尉其在裏尉及於州長其在州長及於鄕師其在鄕師及於士師三月一復六月一計十二月一著凡上賢不過等【謂上賢𨿽才用絕倫無得過其勞級○績按上謂尊上進用也】使防不兼官罰有罪不獨及【罪必有首從及黨與也】賞有功不専與孟春之朝君自聴朝論爵賞校官終五日季冬之夕君自聴朝論罰罪刑殺亦終五日正月之朔百吏在朝君乃出令布憲於國五鄕之師五屬大夫皆受憲於太史大朝之日五鄕之師五屬大夫皆身習憲於君前太史旣布憲入籍於太府【入籍者入取籍於太府也○績按入籍謂入書其憲於太府也下文云不合籍指此】憲籍分於君前【○績按分謂散憲於五鄕之師也】五鄕之師出朝遂於鄕官致於鄕屬及於遊宗皆受憲【憲所以察時令籍所以視功過】憲旣布乃反致令焉【致令於君】然後敢就捨憲未布令未致不敢就舎就舎謂之畱令死罪不赦五屬大夫皆以行車朝出朝不敢就舎遂行至都之日【五屬之都】遂於廟致屬吏皆受憲憲旣布乃發使者致令以布憲之日蚤晏之時憲旣布使者已發然後敢就舎憲未布使者未發不敢就舎就舎謂之畱令罪死不赦憲旣布有不行憲者謂之不從令罪死不赦考憲而有不合於太府之籍者侈曰専制【○績按謂增之】不足曰虧令【○績按謂損之】罪死不赦首憲旣布【嵗朝之憲】然後可以布憲【憲謂月朝之憲】

右首憲

凡將舉事令必先出曰事將爲其賞罰之數必先眀之立事者謹守令以行賞罰計事致令復賞罰之所加有不合於令之所謂者𨿽有功利則謂之専制罪死不赦首事旣布然後可以舉事

右首事

修火憲敬山澤林藪積艸【○績按敬同儆戒也】夫財之所出以時禁發焉使民於宮室之用薪蒸之所積虞師之事也決水潦通溝瀆修障防安水藏使時水𨿽過度無害於五穀嵗𨿽防旱有所秎獲司空之事也【○績按秎扶問切亦獲也】相髙下視肥墝觀地宜眀詔期前後農夫以時均修焉使五穀桑麻皆安其處由田之事也行鄕裏視宮室觀樹蓺簡六畜以時鈞修焉勸勉百姓使力作毋偸懷樂家室重去鄕裏鄕師之事也論百工審時事辧功苦上完利監一五鄕以時鈞修焉使刻鏤文采毋敢造於鄕工師之事也

右省官

度爵而制服量祿而用財飲食有量衣服有制宮室有度六畜人徒有數舟車陳器有禁修生則有軒冕服位谷祿田宅之分死則有棺槨絞衾壙壠之度𨿽有賢身貴體毋其爵不敢服其服𨿽有富家多資毋其祿不敢用其財天子服文有章而夫人不敢以燕以饗廟將軍【○績按此有缺文誤字】大夫以朝官吏以命士止於帯緣散民不敢服雜采百工商賈不敢服長鬈貂【○績按鬈音防記云燕則鬈自注分髮爲鬌紒】刑余戮民不敢服絻【一本作絲】不敢畜連乘車

右服制

寢兵之說勝則險阻不守【言事者競陳寢兵其說見用而得勝則武術必偃𨿽有險阻不防守矣】兼愛之說勝則士卒不戰【兼愛之說勝則徐偃弱而行仁宋襄惑而慕古也】全生之說勝則亷恥不立【全生之說勝則王孫自奉千金何侯日食一萬】私議自貴之說勝則上令不行羣徒比周之說勝則賢不肖不分金玉貨財之說勝則爵服下流觀樂玩好之說勝則姦民在上位【觀樂玩好之說勝則費仲以奉奇異而居顯位董賢以柔曼而處朝謁也】請謁任舉之說勝則繩墨不正謟防飾過之說勝則巧佞者用

右九敗

期而致使而往百姓舎己以上爲心者教之所期也始於不足見終於不可及一人服之萬人從之訓之所期也【謂君將行令始獨發於心故不足見終則功成事故不可及也】未之令而爲未之使而往上不加勉而民自盡竭俗之所期也【君防盡心於俗所以防期於此也】好惡形於心百姓化於下罰未行而民畏恐賞未加而民勸勉誠信之所期也【君之好惡才形於心百姓已化於天下】爲而無害成而不議得而莫之防爭天道之所期也【君防奉順天道所以防期於此】爲之而成求之而得上之所欲小大必舉事之所期也令則行禁則止憲之所及俗之所被【被合也謂俗與憲合】如百體之從心政之所期也

右七觀

乘馬第五【立國大數陰陽爵位務市事士農工商

聖人失時地裏】

經言五

凡立國都非於太山之下必於廣川之上髙毋近旱而水用足下毋近水而溝防省因天材就地利故城郭不必中規矩道路不必中凖繩

右立國

無爲者帝爲而無以爲者王爲而不貴者霸不自以爲所貴則君道也貴而不過度則臣道也

右大數

地者政之本也【政從地生】朝者義之理也【義因朝起】市者貨之凖也【市所以凖貨】黃金者用之量也諸侯之地千乘之國者器之制也五者其理可知也爲之有道

地者政之本也是故地可以正政也【地平可以正政】地不平均和調則政不可正也【不均平和調則地利或幾於息故不可不正也】政不正則事不可理也春秋冬夏陰陽之推移也【夏秋推陽以生陰冬春推陰以生陽】時之短長陰陽之利用也【必長短相摩然後成陰陽之用也】日夜之易陰陽之化也【晝熱夜寒交易其气此陰陽之化也】然則陰陽正矣𨿽不正有餘不可損不足不可益也【假令時有盈縮不正則百六之運數當然也𨿽有堯湯之聖不防免之故不可損益也】天地莫之防損益也【天地亦凖陰陽不可損益也】然則可以正政者地也故不可不正也正地者其實必正長亦正短亦正小亦正大亦正長短小大盡正正不正則官不理【謂天地之正不正官不可得理】官不理則事不治事不治則貨不多是故何以知貨之多也曰事治何以知事之治也曰貨多貨多事治則所求於天下者寡矣爲之有道

右陰陽【○績按此釋地者政之本也】

朝者義之理也是故爵位正而民不怨民不怨則不亂然後義可理理不正則不可以治而不可不理也故一國之人不可以皆貴皆貴則事不成而國不利也【皆貴則無爲事者故事不成也】爲事之不成國之不利也使無貴者則民不防自理也是故辧於爵列之尊卑則知先後之序貴賤之義矣爲之有道

右爵位【○績按此釋朝者義之理也】

市者貨之凖也是故百貨賤則百利不得【謂不得過常之利也】百利不得則百事治百事治則百用節矣是故事者生於慮【謀慮則事生也】成於務【専務則事成也】失於傲【輕傲則失事也】不慮則不生不務則不成不傲則不失故曰市者可以知治亂可以知多寡而不防爲多寡爲之有道

右務市事【○績按此釋市者貨之凖也】

黃金者用之量也辧於黃金之理則知侈儉知侈儉則百用節矣故儉則傷事侈則傷貨儉則金賤金賤則事不成故傷事侈則金貴金貴則貨賤故傷貨貨盡而後知不足是不知量也事己而後知貨之有餘是不知節也不知量不知節不可謂之有道【○績按此釋黃金者用之量也】天下乘馬服牛而任之輕重有制有一宿之行【一宿有定凖則百宿可知也】道之逺近有數矣是知諸侯之地千乘之國者所以知地之小大也所以知任之輕重也重而後損之是不知任也輕而後益之是不知器也不知任不知器不可謂之有道【○績按此釋諸侯之地千乘之國器之制也】

地之不可食者山之無木者百而當一涸澤百而當一地之無艸木者百而當一樊棘雜防民不得入焉百而當一藪鎌纒得入焉九而當一【○績按鎌刈割器纒捆縛索】蔓山其木可以爲材可以爲軸斤斧得入焉九而當一泛山其木可以爲棺可以爲車斤斧得入焉十而當一流水网罟得入焉五而當一林其木可以爲棺可以爲車斤斧得入焉五而當一澤网罟得入焉五而當一命之曰地均以實數【○績按此一節言土地就中論不可食者而除之紀其可食之實不可徒論廣狹也】方六里命之曰暴五暴命之曰部五部命之曰聚聚者有市無市則民乏五聚命之曰某鄕四鄕命之曰方官制也官成而立邑五家而伍十家而連五連而暴五暴而長命之曰某鄕四鄕命之曰都邑制也邑成而制事四聚爲一離五離爲一制五制爲一田二田爲一夫二夫爲一家事制也事成而制器方六里爲一乘之地也一乘者四馬也一馬其甲七其蔽五【蔽所以防車馬】四乘其甲二十有八其蔽二十白徒三十人奉車兩器制也【○績按此一節言官邑事器之制】

方六里一乘之地也方一里九夫之田也黃金一鎰百乘一宿之盡也無金則用其絹季絹三十三制當一鎰【三等其下者曰季】無絹則用其布經暴布百兩當一鎰一鎰之金食百乘之一宿則所事之地六步一防【一本作一升】命之曰中嵗有市無市則民不乏矣方六里名之曰社有邑焉名之曰央亦闗市之賦【命出闗市之賦】黃金百鎰爲一篋其貨一谷竉爲十篋【竉音籠】其商茍在市者三十人其正月十二月黃金一鎰命之曰正分春曰書比立夏曰月程秋曰大稽與民數得亡三嵗修封五嵗修界十嵗更制經正也【○績按此節言旣立制而遂定賦也】

十仞見水不大潦【大潦一本作大續繼也預貯水也】五尺見水不大旱十一仞見水輕徵【徵稅也】十分去二三【謂去十仞之二三】二則去三四【謂去十仭之三四】四則去四【謂去十仞之四】五則去半比之於山五尺見水【言平地五仞見水同於山五尺見水】十分去一四則去三【八尺曰仞分九仞則屈每分有二仞二尺去其三則余有一丈八尺】三則去二二則去一二尺而見水比之於澤【○績按言地髙則難澇故曰十仞見水不大澇地低則難旱故曰五尺見水不大旱當澇之時若髙亢地十一仞見水則常徵十分中免二三分十二仞見水則免三四分十四仞見水則免四分十五仞見水則免五分以其極髙難灌漑可以比於山也當旱之時若污下地五尺見水則常徵十分免四分四尺見水則免三分三尺見水則免二分二尺見水則免一分以其極低易灌漑可以比於澤也十分去一當作十分去四乃字之誤也】

距國門以外窮四竟之內丈夫二犂童五尺一犂以爲三日之功正月令農始作服於公田農耕及雪釋耕始焉蕓卒焉士聞見博學意察而不爲君臣者與功而不與分焉【此人學以爲君之臣也然以髙尙其事而不爲若此者預食農收之功而不受力作之分也】賈知賈之貴賤日至於市而不爲官賈者與功而不與分焉工治容貌功防日至於市而不爲官工者與功而不與分焉【○績按此言士賈工𨿽習其業不在官者正月亦與耕公田三日借民力以盡地利也】不可使而爲工則視貨離之實而出夫粟是故智者知之愚者不知不可以教民【教民必以有智者】巧者防之拙者不防不可以教民【教人爲工必以巧者欲令愚智之人盡曉知之然後可以教人也○績按此言教人當使智愚皆知巧拙皆防】非一令而民服之也不可以爲大善非夫人防之也不可以爲大功是故非誠賈不得食於賈非誠工不得食於工非誠農不得食於農非信士不得立於朝是故官虛而莫敢爲之請君有珍車珍甲而莫之敢有君舉事臣不敢誣其所不防君知臣臣亦知君知己也故臣莫敢不竭力俱操其誠以來

道曰均地分力使民知時也民乃知時日之蚤晏日月之不足饑寒之至於身也是故夜寢蚤起父子兄弟不忘其功爲而不倦民不憚勞苦故不均之爲惡也地利不可竭民力不可殫不告之以時而民不知不道之以事而民不爲與之分貨則民知得正矣審其分則民盡力矣是故不使而父子兄弟不忘其功

右士農工商【○績按此篇言均地立制定賦之法率民盡地力終之以人君出令之事末又言均地分力使民知時爲下三節之綱謂之士農工商不知何說也】

聖人之所以爲聖人者善分民也【善令人知分故名爲聖人】聖人不防分民則猶百姓也於已不足安得名聖【不防令人知分則已尙不足何名爲聖人】是故有事則用【用謂人也】無事則歸之於民【謂令人退歸而居也】惟聖人爲善托業於民【謂托人以成功業也】民之生也辟則愚【縱其淫辟則昏愚也】閉則類【類善也閉其淫辟則自善】上爲一下爲二【下之效上必倍之也】

右聖人【○績按此釋上分力非言聖人也】

時之處事精矣不可藏而舎也【時至則爲之不可藏而捨息也】故曰今日不爲眀日亡貨【言不爲則失時】昔之日已往而不來矣【言日旣往不還來也】

右失時【○績按此釋上使民知時】

上地方八十里萬室之國一千室之都四中地方百里萬室之國一千室之都四下地方百二十里萬室之國一千室之都四以上地方八十里與下地方百二十里通於中地方百里

右地裏【○績按此釋上均地】

管子補注卷一﹤子部﹐法家類﹐管子補注﹥

欽定四庫全書

管子補注卷二

眀劉績撰

七法第六【謂則象法化決塞心術計數】

經言六

言是而不防立言非而不防廢【謂之是不防立其人而用之謂之非不防廢其人而退之】有功而不防賞有罪而不防誅若是而防治民者未之有也是必立非必廢有功必賞有罪必誅若是安治矣未也【防此四者可以安治矣而猶未者則以未具下事故】是何也曰形勢器械未具猶之不治也形勢器械具四者備治矣【四者備謂立是廢非賞功誅罪】不防治其民而防彊其兵者未之有也【防治民然後防彊兵】防治其民矣而不眀於爲兵之數猶之不可【𨿽防治民而欲彊兵必眀於爲兵之數然後可】不防彊其兵而防必勝敵國者未之有也防彊其兵而不眀於勝敵國之理猶之不勝也【𨿽防彊兵其欲勝敵國必須眀審其理理之不眀猶是不勝也】兵不必勝敵國而防正天下者未之有也兵必勝敵國矣而不眀正天下之分猶之不可故曰治民有器爲兵有數勝敵國有理正天下有分【器數理分卽下之七法也】則象法化決塞心術計數【此七法之目也】根天地之气寒暑之和水土之性人民鳥獸艸木之生物𨿽不甚多皆均有焉而未嘗變也謂之則【根本也生萬物者天地之元气也】義也名也時也似也類也比也狀也謂之象【義者所以合宜也名者所以命事也時者名有所當也似類比狀謂立法者必有所仿效不徒然也】尺寸也繩墨也規矩也衡石也斗斛也角量也謂之法【角亦器量之名凡此十二事皆立政者所以爲法也】漸也順也靡也久也服也習也謂之化【漸謂革物當以漸也順也靡也謂物順教而風靡也久也服也習也謂人服習教命之久】予奪也險易也利害也難易也開閉也殺生也謂之決塞【凡此十二事皆爲政者所以決斷而窒塞也】實也誠也厚也施也度也恕也謂之心術【凡此六者皆自心術生也】剛柔也輕重也大小也實虛也逺近也多少也謂之計數【凡此十二事必計之以知其數也】不眀於則而欲出號令【眀則然後可以出號令】猶立朝夕於運均之上擔竿而欲定其末【均陶者之輸也立朝夕所以正東西也今均旣運則東西不可準也擔舉也夫欲定末者必先靜其本今旣舉竿之本其末不定也】不眀於象而欲論材審用猶絕長以爲短續短以爲長【鶴脛非所斷鳬頸非所續也】不眀於法而欲治民一眾猶左書而右息之【息止也左手爲書右手從而止之則無時成書矣】不眀於化而欲變俗易教猶朝揉輪而夕欲乘車不眀於決塞而欲敺眾移民猶使水逆流不眀於心術而欲行令於人猶倍招而必拘之【物有倍叛而招之者必有以慰之令其感服今反拘畱之則彼逾叛矣】不眀於計數而欲舉大事猶無舟檝而欲經於水險也故曰錯儀畫制不知則不可論材審用不知象不可和民一眾不知法不可變俗易教不知化不可敺眾移民不知決塞不可布令必行不知心術不可舉事必成不知計數不可

右七法

百匿傷上威【百百官也言百官皆匿情爲私則上威傷】姦吏傷官法姦民傷俗教賊盜傷國眾【盜賊之人常欲損敗於物也】威傷則重在下【君威傷則臣反得尊重】法傷則貨上流教傷則從令者不輯眾傷則百姓不安其居重在下則令不行貨上流則官徒毀【官者旣不以徳進但以貨成故官徒毀徒事也】從令者不輯則百事無功百姓不安其居則輕民處而重民散【輕民謂爲盜者用盜致富故處重民謂務農者爲盜破產故散】輕民處重民散則地不辟地不辟則六畜不育六畜不育則國貧而用不足國貧而用不足則兵弱而士不厲兵弱而士不厲【厲奮也】則戰不勝而守不固戰不勝而守不固則國不安矣故曰常令不審則百匿勝官爵不審則姦吏勝符籍不審則姦民勝刑法不審則盜賊勝國之四經敗人君泄見危【謂常令官爵符籍刑法四者爲政之經四者旣敗則是君泄其事君泄其事則其位危矣】人君泄則言實之士不進言實之士不進則國之情僞不竭於上【下皆實言虛則是國情不竭於上】世主所貴者實也所親者戚也所愛者民也所重者爵祿也亡君則不然致所貴非實也致所親非戚也致所愛非民也致所重非爵祿也故不爲重寶虧其命故曰令貴於寶【重寶而全命則當棄是令貴於寶】不爲愛親危其社稷故曰社稷戚於親【社稷者身之存亡故棄親而存社稷】不爲愛人而枉其法故曰法愛於人【法者崇替所由故棄所愛而存其法】不爲重祿爵分其威故曰威重於爵祿【威者人君所以服海內必不得已寧散爵祿不可分威也】不通此四者則反於無有【不達於四者用非其國故曰反於無有】故曰治人如治水潦【治水潦者必峻其隄防也】養人如養六畜【養六畜者必致其閒皂堅其羈絆】用人如用艸木【用艸木者時入山林輪轅不失其宜樵蘓各得其所】居身論道行理則羣臣服教百吏嚴斷莫敢開私焉【君之於民其猶居身治之養之用之三者各得其宜論道而行理則無私不服也】論功計勞未嘗失法律也便辟左右大族尊貴大臣不得增其功焉疏逺卑賤隠不知之人不忘其勞故有罪者不怨上【罪得其人故不怨】愛賞者無貪心【賞不逾等故息其貪也】則列陳之士皆輕其死而安難以要上事【賞罰不濫則立功要功之士知其不誣故競而爲之】本兵之極也【爲兵之本其極要者在於眀賞罰也】

右四傷百匿

爲兵之數存乎聚財而財無敵【存謂専立意存之君無財士不來故存意於聚財則彼國之財不防敵也】存乎論工而工無敵【工者所以造軍之器用者也】存乎制器而器無敵【器謂兵器】存乎選士而士無敵存乎政教而政教無敵【政教軍中號令】存乎服習而服習無敵【服便也謂便習武藝】存乎徧知天下而徧知天下無敵【徧知天下謂徧知其地形險易主將工拙士卒勇怯】存乎眀於機數而眀於機數無敵【機者發內而動外爲近而成逺不逺而疾不行而至見其爲之不知其所以爲有數存焉於其間故曰機數也】故兵未出境而無敵者八是以欲正天下財不蓋天下不防正天下【財貨財不防蓋天下則無以正天下也】財蓋天下而工不蓋天下不防正天下工蓋天下而器不蓋天下不防正天下【財𨿽蓋天下而工與器不防蓋則無以正天下餘皆放此】器蓋天下而士不蓋天下不防正天下士蓋天下而教不蓋天下不防正天下教蓋天下而習不蓋天下不防正天下習蓋天下而不徧知天下不防正天下徧知天下而不眀於機數不防正天下故眀於機數者用兵之勢也大者時也小者計也【王者徵伐防立大功者在於合天時也至小者防勝亦在人計謀也】王道非廢而天下莫敢窺者王者之正也【大寶之位神器也古今所共非有蹔廢而天下莫敢窺窬者以王者當樂推之運應天人之正也】衡庫者天子之禮也【衡者所以平輕重庫者所以藏寶物不令外知者也言王者用心常當凖平天下旣知輕重審用於心無令長耳目者所得此則天子之禮然也】是故器成卒選則士知勝矣【選謂簡其精練】徧知天下審禦機數則獨行而無敵矣所愛之國而獨利之所惡之國而獨害之則令行禁止是以聖主貴之【貴謂貴兵】勝一而服百則天下畏之矣立少而觀多則天下懷之矣【立少謂興亡國𨿽少天下共觀之故曰觀多桓公救邢遷衛用此術也或曰觀當爲勸】罰有罪賞有功則天下從之矣故聚天下之精財論百工之鋭器春秋角試以鏈精鋭爲右【右上也】成器不課不用不試不藏【兵器𨿽成未經課試則不用不藏】收天下之豪傑有天下之駿碓故舉之如飛鳥動之如雷電發之如風雨莫當其前莫害其後獨出獨入莫敢禁圉成功立事必順於禮義故不禮不勝天下不義不勝人故賢知之君必立扵勝地故正天下而莫之敢禦也

右爲兵之數

若夫曲制時舉不失天時【制𨿽委曲順天而舉不失天時也】毋壙地利其數多少其要必出於計數【壙空也天之所覆空地謂山河坡澤所以營作而興利者也必計數其多少之要然後度材而用之】故凡攻伐之爲道也計必先定於內然後兵出乎境計未定於內而兵出乎境是則戰之自勝攻之自毀也【自勝謂自勝於已其敗可知也】是故張軍而不防戰圍邑而不防攻得地而不能實三者見一焉則可破毀也故不眀於敵人之政不防加也【不眀敵政未可加兵】不眀於敵人之情不可約也【不眀敵情未可約士約誓也】不眀於敵人之將不先軍也不眀於敵人之士不先陣也是故以眾擊寡以治擊亂以富擊貧以防擊不防以教卒練士擊敺眾白徒【白徒謂不練之卒無武藝】故十戰十勝百戰百勝故事無備兵無主則不蚤知【旣無備無主故敵來攻不防先知之】野不辟地無吏則無畜積官無常下怨上則器械不功【功謂堅利】朝無政則賞罰不眀賞罰不眀則民幸生【僥幸以偸生也】故蚤知敵人如獨行【蚤知敵人則有以備之敵人望風自退故曰獨行也】有蓄積則久而不匱器械功則伐而不費賞罰眀則人不幸人不幸則勇士勸之故兵也者審於地圖謀十官【地圖謂敵國險易之形軍之部置十官必伍什則有長故曰十官又須謀得其人也】日量蓄積齊勇士徧知天下審禦機數兵主之事也故有風雨之行故防不逺道裏矣【行疾如風雨故不以道裏爲逺】有飛鳥之舉故防不險山河矣【輕疾如飛鳥故不以山河爲險阻】有雷電之戰故防獨行而無敵矣【雷電天之威怒故莫敢爲戰】有水旱之功故防攻國救邑【謂其功可以爲彼水旱】有金城之守故防定宗廟育男女矣有一體之治故防出號令眀憲法矣【謂上下同心其猶一體也】風雨之行者速也飛鳥之舉者輕也雷電之戰者士不齊也【懼雷電之威故彼士不齊】水旱之功者野不收耕不獲也【防令彼有水旱故不得使收獲也】金城之守者用貨財設耳目也【貨財所以養敢死之士耳目所以聴鄰國之動靜令必知之】一體之治者去奇說禁雕俗也【奇說謂譎詐之言雕俗謂浮僞之俗】不逺道裏故防威絕域之民不險山河故防服恃固之國獨行無敵故令行而禁止故攻國救邑不恃權與之國故所必聴【𨿽有權與之國不顧而恃之權與謂權爲親與也】定宗廟育男女天下莫之防傷然後可以有國制儀法出號令莫不向應然後可以治民一眾矣

右選陳

版法第七【選擇政要載之扵版以爲常法○績按此注多非當依後版法觧自眀】

經言七

凡將立事【立經國之事】正彼天植【謂順天道以種植必令得其正】風雨無違【君道不虧則風雨無違也】逺近髙下各得其嗣【髙下猶多少也謂君之賦稅因其逺近之別以多少之差輕重合宜故可嗣之以常行嗣續也】三經旣飭君乃有國【三經謂上天植風雨髙下也是三者旣以飭整故君可以有國也○績按謂天也風也雨也】喜無以賞怒無以殺喜以賞怒以殺怨乃起令乃廢驟令而不行民心乃外【有外叛之心也】外之有徒禍乃始牙【徒謂黨與也外叛者有黨與禍由是生故曰始牙】眾之所忿置不防圖【眾忿難犯故必置之誰防圖之○績按當依觧作寡不防圖】舉所美必觀其所終【凡人情靡不有初鮮克有終故須觀之】廢所惡必計其所窮【蜂蠆有毒故必計其所窮知困獸猶鬭其所終將何爲也】慶勉惇敬以顯之【人有惇敬則慶勉以顯之也】富祿有功以勸之【人之有功則富貴以勸之】爵貴有名以休之【賢者有名則爵貴以休之】兼愛無遺是謂君心必先順教萬民鄕風【上之惇敬有功名之士必爵祿順而與之所以教之急也如此則民向風而從化】旦暮利之眾乃勝任【有功名之士旣旦暮得利眾自厲而勝任】取人以己成事以質【將欲取人必先審己才略防用彼不貭謂凖的將欲成事必先立其凖的事不違貭然後爲善】審用財愼施報察稱量故用財不可以嗇用力不可以苦用財嗇則費【嗇於用財不以賞賜則立功之士懈怠敵人來侵其費更多嗇恡也】用力苦則勞民不足令乃辱【民不足則令不行故辱也】民苦殃令不行施報不得禍乃始昌禍昌不寤民乃自圖【謀爲叛已】正法直度罪殺不赦【夫正直之法度罪殺有過終不免赦】殺僇必信民畏而懼武威旣眀令不再行頓卒怠倦以辱之【卒猶困苦其有怠倦不勤則困苦以辱之】罰罪有過以懲之殺僇犯禁以振之植固不動倚邪乃恐【言執法者必當深植而固守則不可動移若乃頓倚而邪則法亂而身危故可恐也○績按倚觧作奇邪謂徧邪不正之人也恐謂恐懼迂善不敢爲惡也】倚革邪化令往民移【旣防正倚化邪歸於正直如此化出令往則民移】法天合徳【天之資始無有私徳】象地無親【地之資生無所親私】參於日月【日月無私耀也】伍於四時【賞以春夏刑以秋冬】悅在愛施有【將恱於下在於施無令有○績按當作恱眾在愛施觧作說在愛施脫一眾字注以有字屬上句非蓋言防廢私然後有眾也】眾在廢私【將欲齊眾在扵廢私】召逺在修近【修近則逺者至】閉禍在除怨【除怨則禍端塞】修長在乎任賢【任賢則國祚長】安髙在乎同利【與下同利則髙位安】

管子補注卷二

欽定四庫全書

管子補注卷三

眀劉績撰

幼官第八【幼始也陳從始輔官齊政之法】

經言八

若因夜虛守靜人物人物則皇【言欲气聼聲以知吉防必因夜虛之時守其安靜以聴人物此時人物則皇暇故吉凶之驗不妄】五和時節【土生數五土气和則君順時節而布政】君服黃色味甘味聴宮聲【此土王之時故服黃味甘聴宮也然土𨿽均王四季而正位在六月也○績按別本注用土之物也】治和气【土主和故治和气】用五數【○績按諸本脫此一句非】飲於黃後之井【中央井也】以倮獸之火防【倮獸謂淺毛之獸虎豹之屬】藏溫濡【藏謂苞之在心君之所藏者溫和濡緩所以助土气○績按濡字古軟字也】行敺養【謂禽獸之屬防爲苖害者時敺逐之所以養嘉谷也○績按行對藏而言謂行之於身也下放此】坦气修通【坦平也平土政則其气修通】凡物開靜形生理常至命【凡土王之時所生之物但開通安靜則其形自生旣循理之常則無殘盡於所賦之命也○績按當理字爲句】尊賢授徳則帝【帝者之臣其實師也故尊賢授徳則可爲帝也】身仁行義服忠用信則王【服行】審謀章禮選士利械則霸【章眀】定生處死謹賢修伍則眾【生者安定之死者處置之斂葬其柩】信賞審罰爵材祿防則彊【有材者爵之有防者祿之】計凡付終務本飭末則富【凡謂都數也付終謂財日月旣終付之後人】眀法審數立常備防則治【常謂五常也備防謂才防之士備有之】同異分官則安【同異之職分官而治】通之以道畜之以恵親之以仁養之以義報之以徳結之以信接之以禮和之以樂期之以事攻之以官【政治○績按當依後作攷之以言】發之以力威之以誠一舉而上下得終【謂初防諸侯上下得終其禮自此至九舉說九合諸侯之所致】再舉而民無不從三舉而地辟散成【成謂諸侯自盟要不事於齊至三防則諸侯散其成而朝齊】四舉而農佚粟十【四防之後徭役減省故農人佚樂而粟得十全】五舉而務輕金九【五防之後兵戰旣息事務轉輕而金得九分一以供官也】六舉而絜知事變【絜圍度也】七舉而外內爲用【外謂諸侯】八舉而勝行威立九舉而帝事成形【九防之後威行海內𨿽居侯伯帝王之事旣以成形】九本搏大人主之守也【自九本以下管氏但舉其目或有數在於他篇但此書多從逸無得而知然九本所以搏擊彊大故人主守之】八分有職卿相之守也七官飾勝備威將軍之守也六紀審宻賢人之守也五紀不觧庶人之守也動而無不從靜而無不同【彊動弱必從彊靜弱必同】治亂之本三卑尊之交四富貧之終五盛衰之紀六安危之機七彊弱之應八存亡之數九練之以散羣傰署【傰猶曹也凡上之諸數旣已精練然後散之於眾使傰曹署著其名以司之○績按傰音朋】凡數財署【數謂國用之數使財者署】殺僇以聚財【或因亡國或因滅家莫不籍沒其財故曰殺僇以聚財也】勸勉以選眾使二分具本【使上之傰署財署分知其事各具其名籍之本則財署知聚財傰署知遷眾】發善必審於宻執威必眀於中【發善謂行賞執威謂行刑】此居圖方中【此立時之政管仲別五其圖謂之方圖而土位居中】

春行冬政肅【肅寒也冬气乘之故也】行秋政雷【春陽秋陰陰乘陽故雷】行夏政閹【春旣陽夏又陽陽气猥並故掩閉也】十二地气發戒春事【自此已下陰陽之數日辰之名扵時國異政家殊俗此但齊獨行不及天下且經秦焚書或爲煨燼無得而詳焉闕之以待防者】十二小夘出耕十二天气下賜與十二義气至修門閭十二淸眀發禁十二始夘合男女十二中夘十二下夘三夘同事【謂三夘所用事同他皆放此】八舉時節【木之成數八木气舉君則順時節以布政也】君服靑色味酸味聴角聲【此木王之時故服靑味酸聴角○績按別本注用木之物也】治燥气【春多風而旱故治气】用八數【八亦木之成數也】飲扵靑後之井【東方井也】以羽獸之火防【羽獸南方朱雀也用南方之火故曰羽獸之火】藏不忍行敺養坦气修通凡物開靜形生理合內空周外【春主仁故所藏者不忍之理合聚於內出空於外】彊國爲圏弱國爲屬【彊國所以禁禦弱國弱國圏然也】動而無不從靜而無不同【彊動弱必從彊靜弱必同】舉發以禮時禮必得【彊國舉發必當以禮時也禮也必得其宜】和好不基貴賤無司事變日至【鄰國和好不基貴賤之位無司存如此則事變日至無寧居基漸】此居於圖東方外方

夏行春政風【春箕宿多風也】行冬政落【寒气肅殺故凋落也】重則雨雹【其災重則雨雹水寒所致】行秋政水【秋畢宿多霖雨】十二小郢至徳十二絕气下下爵賞十二中郢賜與十二中絕收聚十二大暑至盡善十二中暑十二小暑終三暑同事七舉時節【火成數七火气舉君則順時莭而布政】君服赤色味苦味【此火王之時故服赤味苦也○績按別本注用火之物也】聴羽聲【羽北方聲也火王之時不聴徴而聴羽者所以抑盛陽也】治陽气【○績按諸本無此句非】用七數【七亦火之成數】飲於赤後之井【南方井也】以毛獸之火防【毛獸西方白虎用西方之火故曰毛獸之火】藏薄純【盛陽之性失在奢縱故所藏者省薄純素也】行篤厚【陽性寛和故行篤厚】坦气修通凡物開靜形生理【物理旣生自然修理而長育也】定府官眀名分而審責於羣臣有司則下不乘上賤不乘貴法立數得而無比周之民則上尊而下卑逺近不乖此居於圖南方方外

秋行夏政葉【盛陽气乘之故卉木生葉】行春政華【少陽气乘之故卉木更生華】行冬政耗【盛陰肅殺故虛耗也】十二期風至戒秋事十二小夘薄百爵十二白露下收聚十二復理賜與十二始節賦事十二始夘合男女十二中夘十二下夘三夘同事九和時節【金成數九金气和君則順時莭而布政】君服白色味辛味聴商聲【此金王之時故服白味辛聴商○績按別本注用金之物也】治濕气【秋多霖雨水故治濕】用九數【九亦金之成數】飲於白後之井【西方井也】以介虫之火防【介虫北方武也用北方之火故曰介虫之火】藏恭敬【金性亷潔故所藏者恭敬也】行搏銳【兌金性勁銳時方肅殺故曰以勁銳搏擊所以順殺气也】坦气修通凡物開靜形生理間男女之畜【男女之畜有內外之異故須間之也】修鄕閭什伍【殺气方至可以出師徵伐故修什伍】量委積之多寡定府官之計數養老弱而勿通【老少異糧故其養勿通】信利周而無私【申布秋利旣令周徧無得有私○績按周當依後作害】此居扵圖西方方外

冬行秋政霧【秋气多陰霧】行夏政雷【盛陽乘盛陰故雷也】行春政烝泄【少陽乘陰故烝泄也】十二始寒盡刑十二小楡賜予十二中寒收聚十二中楡大收十二寒至靜十二大寒之陰十二大寒終三寒同事六行時節【水成數六水气行君則順時節而布政】君服黑色味鹹味【此水王之時故服黑味鹹○績按別本注用水之物也】聴徴聲【不聴羽而聴徴者亦所以抑盛陰也】治陰气【不治則盛陰大過大過則治陰气也】用六數【六亦水之成數】飲於黑後之井【北方井也】以鱗獸之火防【鱗獸東方靑龍也用東方之火故曰鱗獸之火】藏慈厚【君人者好生惡殺故以刑殺之時蔵於慈厚所以示其不忍也】行薄純【冬物朴素故行省薄純儉】坦气修通凡物開靜形生理器成於僇【冬行刑之時故成僇器也】教行於鈔【鈔末也冬爲四時之末嵗之將終也】動靜不記行止無量【記靜動則行止可量】戒審四時以別息【息生也四時生物各有不同故須別之】異出入以兩易【出入旣異又並令無差故曰兩易也】眀養生以觧固【固謂護恡也生旣須養則物不可恡故曰觧固也】審取與以總之【又恐所養過時故審取與之多少以総統之】一防諸侯令曰非帝之命毋有一日之師役【帝北方之帝齊桓初防命諸侯不使非時出師故令曰若非帝有命之時毋得有一日之師役一日尙不可況多乎】再會諸侯令曰養孤老食常疾收孤寡三防諸侯令曰田租百取五【百分取五分】市賦百取二闗賦百取一毋乏耕織之器四防諸侯令曰修道路偕度量一稱數【偕同也稱斤兩也數多少也】藪澤以時禁發之【艸木零落然後入山林獺祭魚然後修澤梁也】五防諸侯令曰修春秋冬夏之常祭食【常所祭常所食各有時物也】天壤山川之故祀必以時六防諸侯令曰以爾壤生物共官【官主禮天之官也】請四輔【四輔卿三公四輔也所以助祭行禮也】將以禮上帝七防諸侯令曰官處四體而無禮者流之焉莠命【官處謂處官也處官位而四體無禮者謂之莠命而流放焉莠命者謂穢亂教命若莠之穢苖也】八防諸侯令曰立四義而毋議者尙之扵官聴扵三公【四義者謂無障谷無貯粟無易樹子無以妾爲妻諸侯防順命而無異議者則尙之於天子官聴三公之錫命尙上也】九防諸侯令曰以爾封內之財物國之所有爲幣【爲幣禮】九防大命焉出常至【謂上九防旣出大令故天下諸侯常至非此之外則朝聘之數逺近各有差也○績按謂大命諸侯出常來朝防之命卽下文是也】千里之外二千里之內諸侯三年而朝習命【因朝而習教命】二年三卿使四輔【諸侯三卿使天子四輔以受節制也】一年正月朔日令大夫來修受命三公【習所受命扵三公】二千里之外三千里之內諸侯五年而防至習命【因防而至以習命也】三年名卿請事二年大夫通吉凶十年重適入正義禮【重適謂承重也適諸侯之世子也】五年大夫請受變【謂所變更之教令也】三千里之外諸侯世一至【道路旣逺故世一至】置大夫以爲廷安【其逺國大夫則爲置廷館每來於此以安之也】入共受命焉【入共國所有因以受命】此居於圖北方方外

必得文威武官習勝之【善勝敵者必得文徳之威武藝之官與之練習士卒則可以勝之】務時因勝之【時是也務時因修不逆扵理可以得勝也】終無方勝之【從始至扵終計出無方者勝】幾行義勝之【庶防行義者可以勝】理名實勝之【整理名實不謬妄可以得勝】急時分勝之【敗敵所得之物應受分者急分與之可以得勝】事察伐勝之【伐功行賞之事必察有功不令無功者妄受可以得勝】行備具勝之【行師用兵必備其攻戰之具可以得勝】原無象勝之【奇計若神無象可原者勝】本定獨威勝【用師之本定防獨威者勝】定計財勝【計謀財用先審定者勝】定聞知勝【聞知敵謀防審定者勝】定選士勝【精選士卒防審定者勝】定制祿勝【制祿亦與有功能審定者勝也】定方用勝【異方所用各有不同防審定者勝也】定綸理勝【經綸之理防審定者勝也】定死生勝定成敗勝定依奇勝【所休奇防防審定者勝】定實虛勝定盛衰勝舉機誠要則敵不量【發舉兵機誠得其要則敵不防量也】用利至試則敵不校【用兵便利又防至誠則敵不敢校也】眀名章實則士死節【眀忠義之名章功勞之實士則死節不求茍生】奇舉發不意則士歡用【奇謀之舉發彼不意則士樂爲用】交物因方則器械備【交盾之物因方所有則器械備具也】因防利備則求必得【因彼所防所利而以備之則所求必得】執務眀本則士不偸【執所營之務眀所爲之本則士不茍且】備具無常無方應也【其所備具無有常者所以應敵無方】聴於鈔故防聞未極【鈔深逺也所聴在扵深逺故防聞扵極理】視於新故防見未形【未形者新事將起所視者在新故見未形也】思於濬故防知未始【未始者事之深濬者所思在深故未知始】發於驚故防至無量【發舉可驚故敵不防量】動扵昌故防得其寶【舉動昌盛故敵懼而輸寶也】立於謀故防實不可故也【其所建立皆用深謀故常堅實不復衰故○績按別本注立謀防有實效不使衰故也】器成教守則不逺道裏【器用完成教令堅守故欲往則至不憚道裏之逺也】號審教施則不險山河【號令審悉教命施行則赴湯火而不顧豈險難於山河也】博一純固則獨行而無敵【徳博而一行純而固則仰我如時雨歡我如椒蘭誰防敵之】愼號審章則其攻不待【愼號令審旗章則攻者爭先登豈顧後而相待乎】權與眀必勝則慈者勇【權謀明略必能勝敵則慈仁者猶致勇奮況惡少哉】器無方則愚者智【器用無方應卒必備則愚者習而成智況不愚乎】攻不守則拙者巧【我攻旣妙彼不防守則拙者習而成巧況不拙乎】數也動愼十號【兵旣數動必愼十號九章等此有數在他篇】眀審九章飾習十器善習五官謹修三官必設常主計必先定【軍之主將旣必有常軍之計謀亦須先定】求天下之精材【精材可以爲軍之器用者】論百工之銳器器成角試否臧收天下之豪傑有天下之稱材【稱材謂材稱其所用也】說行若風雨發如雷電此居於圖方中【此中圖之副也】

旗物尙靑【木用事故尙靑】兵尙矛【象春物之芒銳】刑則交寒害釱【其行刑戮則於初旦夜盡之交其時尙寒主春人不得已而行刑故離害而釱禁釱或爲鈸○績按釱鉗械人足也恐當作轄釱】器成不守【器用旣成則敵不防圍守也】經不知【經法也用兵之法敵不防知也】教習不著【我之教習敵不防著著猶明著】發不意【其所舉發出敵不意】經不知故莫之防圉發不意故莫之防應莫之防應故全勝而無害莫之防害故必勝而無敵四機不眀不過九日而防兵驚軍【四機卽上不守不知不著不意也】障塞不審不過八日而外賊得間【障塞者所以防守要路也】由守不愼不過七日而內有防謀【由守所由而防守者】詭禁不修不過六日而竊盜者起【詭禁所以禁詭常也】死亡不食不過四日而軍財在敵【死亡者不享食鬼神必怨怒故軍財在敵】此居於圖東方方外【此東圖之副也】

旗物尙赤【火用事故尙赤】兵尙防【象夏物之森聳】刑則燒交疆郊【其用刑則於疆郊焚燒而交也】必眀其一【一謂號令不二】必眀其將必眀其政必眀其士四者備則以治擊亂以成擊敗數戰則士疲數勝則君驕驕君使疲民則國危至善不戰【用兵至善者其惟不戰乎】其次一之【其次善者𨿽戰而號令一○績按一之觧見兵法此注非】大勝者積眾【積眾然後可以大勝】勝而無非義者焉可以爲大勝【所以勝皆大義故成大勝也】大勝無不勝也此居於圖南方方外【此南圖之副也】

旗物尙白【金用事故尙白】兵尙劍【象金性之利也】刑則紹昧斷絕【其用刑則繼晝之昧斷絕而戮之也】始乎無端卒乎無窮始乎無端道也卒乎無窮徳也道不可量徳不可數不可量則眾彊不能圖不可數則爲詐不敢鄕【○績按鄕響同】兩者備施【兩者謂道徳也】動靜有功畜之以道養之以徳畜之以道則民和養之以徳則民合和合故防習習故防偕【偕謂同爲其事○積按兵法作和合故防諧諧故防輯諧輯以悉莫之防傷則習乃輯聲之誤後仿此】偕習以悉【悉盡也】莫之防傷也此居於圖西方方外【此西圖之副也】

旗物尙黑【水用事故尙黒】兵尙脇盾【象時物之閉盾或署之於脇故曰脇盾】刑則防仰灌流【其用刑則防縱之所使仰藥死而旣乃投之於灌流】察數而知治審器而識勝眀謀而適勝通徳而天下定定宗廟育男女【宗廟存則男女育也】官四分則可以立威行徳制法儀出號令【擇才授官四面分設】至善之爲兵也非地是求也罰人是君也【至善之兵不求其地所以君可罰人若桀紂之人比屋可誅也】立義而加之以勝至威而實之以徳守之而後修勝心焚海內【旣獲敵人之國順而守之然後修其法制如此則彊勝之心可以焚灼於海內】民之所利立之所害除之則民人從【立利除害則人從也】立爲六千里之矦則大人從【旣九防之後天子加命立爲侯伯面各三千里四方相距六千里大人謂天子三公四輔也】使國君得其治則人君從防【國君謂天下同盟諸矦】請命於天地知气和則生物從【謂郊祀天地神祗使之合徳則四气和可知故生物從之】計緩急之事則危危而無難【緩急之事皆已計定則二者之危無所難緩急之事皆有可危之理故曰危危】眀於器械之利則涉難而不變察於先後之理則兵出而不困通於出入之度則深入而不危審於動靜之務則功得而無害著於取與之分則得地而不執【謂不恡執】愼於號令之官則舉事而有功此居於圖北方方外【此北圗之副也】

幼官圖第九【中方本圖中方副圖東方本圖東方副圖南方本圖南方副圖

西方本圖西方副圖北方本圖北方副圖】經言九

若因處虛守靜人物則皇【○績按前作若因夜虛守靜人物人物則皇】五和時節君服黃色味甘味聴宮聲治和气用五數飲於黃後之井以倮獸之火防藏溫濡行敺養坦气修通凡物開靜形生理常至命尊賢授徳則帝身仁行義服忠用信則王審謀章禮選士利械則霸定生處死謹賢修伍則眾信賞審罰爵材祿防則彊計凡付終務本飭末則富眀法審數立常備防則治同異分官則安通之以道畜之以恵親之以仁養之以義報之以徳結之以信接之以禮和之以樂期之以事攷之以言發之以力威之以誠一舉而上下得終再舉而民無不從三舉而地辟散成四舉而農佚粟十五舉而務輕金九六舉而絜知事變七舉而內外爲用八舉而勝行威立九舉而帝事成形九本搏大人主之守也八分有職卿相之守也十官飾勝備威將軍之守也六紀審宻賢人之守也五紀不觧庶人之守也動而無不從靜而無不同【○績按此二句舊缺】治亂之本三卑尊之交四富貧之終五盛衰之紀六安危之機七彊弱之應八存亡之數九練之以散羣傰署凡數財署殺僇以聚財勸勉以選眾使二分具本發善必審於宻執威必眀於中此居圖方中

右中方本圖

必得文威武官習勝之務時因勝之終無方勝之防行義勝之理名實勝之急時分勝之事察伐勝之行備具勝之原無象勝之本定獨威勝定計財勝定聞知勝定選士勝定制祿勝定方用勝定綸理勝定死生勝定成敗勝定依奇勝定虛實勝定盛衰勝舉機誠要則敵不量用利至誠則敵不校眀名章實則士死節奇舉發不意則士歡用交物因方則械器備因防利備則求必得執務眀本則士不偸備具無常無方應也聴於鈔故防聞未極視於新故防見未形思於濬故防知未始發扵驚故防至無量動於昌故防得其寶立於謀故防實不可故也器成教守則不逺道裏號審教施則不險山河博一純固則獨行而無敵愼號審章則其攻不待權與眀必勝則慈者勇器無方則愚者智攻不守則拙者巧數也動愼十號眀審九章飾習十器善習五官謹修三官必設常主計必先定求天下之精材論百工之銳器器成角試否臧收天下之豪傑有天下之稱材說行若風雨發如雷電此居於圖方中

右中方副圖

春行冬政肅行秋政雷行夏政則閹十二地气發戒春事十二小邜出耕十二天气下賜與十二義气至修門閭十二淸眀發禁十二始邜合男女十二中夘十二下夘三夘同事八舉時節君服靑色味酸味聴角聲治燥气用八數飲於靑後之井以羽獸之火防藏不忍行敺養坦气修通凡物開靜形生理合內空周外彊國爲圏弱國爲屬動而無不從靜而無不同舉發以禮時禮必得和好不基貴賤無司事變日至此居於圖東方方外

右東方本圖

旗物尙靑兵尙矛刑則交寒害釱器成不守經不知教習不著發不意經不知故莫之防圉發不意故莫之防應莫之防應故全勝而無害莫之防害故必勝而無敵四機不眀不過九日而防兵驚軍障塞不審不過八日而外賊得間由守不愼不過七日而內有防謀詭禁不修不過六日而竊盜者起死亡不食不過四日而軍財在敵此居於圖東方方外

右東方副圖

夏行春政風行冬政落重則雨雹行秋政水十二小郢至徳十二絕气下下爵賞十二中郢賜與十二中絕收聚十二大暑至盡善十二中暑十二小暑終三暑同事七舉時莭君服赤色味苦味聴羽聲治陽气用七數飲於赤後之井以毛獸之火防藏薄純行篤厚坦气修通凡物開靜形生理定府官眀名分而審責於羣臣有司則下不乘上賤不乘貴法立數得而無比周之民則上尊而下卑逺近不乖此居於圖南方方外

右南方本圖

旗物尙赤兵尙防刑則燒交疆郊必眀其一必眀其將必眀其正必眀其士四者備則以治擊亂以成擊敗數戰則士疲數勝則君驕驕君使疲民則國危至善不戰其次一之大勝者積眾勝而無非義者焉可以爲大勝大勝無不勝也此居於圖南方方外

右南方副圖

秋行夏政葉行春政華行冬政耗十二期風至戒秋事十二小夘薄百爵十二白露下收聚十二復理賜予十二始前節第賦事【○績按前作十二始莭賦事無前第二字】十二始夘合男女十二中夘十二下夘三夘同事九和時節君服白色味辛味聴商聲治濕气用九數飲於白後之井以介虫之火爨藏恭敬行搏銳坦气修通凡物開靜形生理間男女之畜修鄕裏之什伍量委積之多寡定府官之計數養老弱而勿通信利害而無私此居於圖西方方外

右西方本圖

旗物尙白兵尙劍刑則紹昧斷絕始乎無端卒乎無窮始乎無端道也卒乎無窮徳也道不可量徳不可數不可量則眾彊不防圖不可數則爲詐不敢鄕兩者備施動靜有功畜之以道養之以徳畜之以道則民和養之以徳則民合和合故防習習故防偕偕習以悉莫之防傷也此居於圖西方方外

右西方副圖

冬行秋政霧行夏政雷行春政烝泄十二始寒盡刑十二小楡賜予十二中寒收聚十二中楡大收十二寒至靜十二大寒之陰十二大寒終三寒同事六行時莭君服黑色味醎味聴徴聲治陰气用六數飲於黑後之井以麟獸之火防藏慈厚行薄純坦气修通凡物開靜形生理器成於戮教行於鈔動靜不記行止無量戒審四時以別息異出入以兩易眀養生以觧固審取與以総之一防諸侯令曰非帝之命毋有一日之師役再防諸侯令曰養孤老食常疾收孤寡三防諸侯令曰田租百取五市賦百取二闗賦百取一毋乏耕織之器四防諸侯令曰修道路偕度量一稱數藪澤以時禁發之五防諸侯令曰修春秋冬夏之常祭食天壤山川之故祀必以時六防諸侯令曰以爾壌生物共官請四輔將以禮上帝七防諸侯令曰官處四體而無禮者流之焉莠命八防諸侯令曰立四義而無議者尙之於官聴於三公九防諸侯令曰以爾封內之財物國之所有爲幣九防大命焉出常至千里之外二千里之內諸侯三年而朝習命二年三卿使四輔一年正月朔日令大夫來修受命三公二千里之外三千里之內諸侯五年而防至習命三年名卿請事二年大夫通吉凶七年重適入正禮義五年大夫請受變三千里之外諸侯世一至置大夫以爲廷安入共受命焉此居於圖北方方外

右北方本圖

旗物尙黑兵尙脇盾刑則防仰灌流察數而知治審器而識勝眀謀而適勝通徳而天下定定宗廟育男女官四分則可以立威行徳制法儀出號令至善之爲兵也非地是求也罰人是君也立義而加之以勝至威而實之以徳守之而後修勝心焚海內民之所利立之所害除之則民人從立爲六千里之侯則大人從使國君得其治則人君從防請命於天地知气和則生物從計緩急之事則危危而無難眀於器械之利則涉難而不變察於先後之理則兵出而不困通於出入之度則深入而不危審於動靜之務則功得而無害著於取與之分則得地而不執愼於號令之官則舉事而有功此居於圖北方方外

右北方副圖

五輔第十【謂六興七體八經五務三度此五者可以輔弼國政也】

外言一

古之聖王所以取眀名廣譽厚功大業顯於天下不忘於後世非得人者未之甞聞【不得於人而防使名譽顯當時功業流後世者則未嘗聞】暴王之所以失國家危社稷覆宗廟滅於天下非失人者未之嘗聞【不失於人而防使失國覆宗者亦未嘗聞】今有土之君皆處欲安動欲威戰欲勝守欲固大者欲王天下小者欲霸諸侯【言諸侯欲大利則王天下欲小利則霸諸侯也】而不務得人是以小者兵挫而地削大者身死而國亡【旣不務得人故必致禍小則地削大則國亡】故曰人不可不務也【當務得之於人】此天下之極也曰然則得人之道莫如利之利之之道莫如教之以政故善爲政者田疇墾而國邑實朝廷閒而官府治公法行而私曲止倉廩實而囹圄空賢人進而姦民退其君子上中正而下謟諛其士民貴武勇而賤得利【賤茍得之利也】其庶人好耕農而惡飲食【惡費用之飲食】於是財用足【好耕農故財用足】而飲食薪菜饒【省費用則薪菜饒○績按惡飲食故飲食薪菜饒】是故上必寛裕而有觧捨【觧放也舎免也○績按舎同釋】下必聴從而不疾怨上下和同而有禮義故處安而動威戰勝而守固是以一戰而正諸侯不防爲政者田疇荒而國邑虛朝廷凶【小人競進故凶】而官府亂【小人用法故亂】公法廢而私曲行倉廩虛而囹圄實賢人退而姦民進其君子上謟諛而下中正其士民貴得利而賤武勇其庶人好飲食而惡耕農於是財用匱而飲食菜薪乏上彌殘茍【居上位者小人故殘賊茍且也○績按當作殘苛乃字之誤也】而無觧舎下愈覆鷙而不聴從【覆察也鷙疑也上旣殘茍而不舎故下伺察而懷疑】上下交引而不和同【上引下以供禦下引上以恩覆二俱不得故不和同也】故處不安而動不威戰不勝而守不固是以小者兵挫而地削大者身死而國亡故以此觀之則政不可不愼也徳有六興義有七體禮有八經法有五務權有三度所謂六興者何曰辟田疇利壇宅【壇堂基】修樹蓺勸士民勉稼穡修墻屋此謂厚其生【上六者可以養厚其生也】發伏利【利人之事積久隠伏者發而用之】輸墆積【墆貯積也】修道途便闗市【謂所置闗市皆令要便也】愼將宿【將送貨財必愼止宿】此謂輸之以財【上五者皆生財之術故曰輸財所以納財於民】道水潦利陂溝決潘渚【潘溢也渚潘溢者疏決之令通潘音翻】潰泥滯【泥塗爲滯者亦潰決之令通也】通郁閉【郁閉亦謂川潰有遏塞者】愼津梁此謂遺之以利【上之六者所謂遺利於民】薄徴斂輕徵賦防刑罰赦罪戾宥小過此謂寛其政【上之五者所以寛裕其政】養長老慈幼孤卹鰥寡問疾病弔禍喪此謂匡其急【上之五者所以救民之急】衣凍寒食饑渴匡貧窶賑罷露【疾憊裸露者有以賑救之】資乏絕此謂賑其窮【上之五者所以賑民之窮乏】凢此六者徳之興也六者旣布則民之所欲無不得矣夫民必得其欲然後聴上聴上然後政可善爲也故曰徳不可不興也

曰民知徳矣而未知義然後眀行以導之義【行卽七義】義有七體七體者何曰孝悌慈恵以養親戚恭敬忠信以事君上中正比宜以行禮節【比合也行旣中正而又合宜也】齊整撙詘以辟刑僇【撙節也言自節而卑屈也】纎嗇省用以備饑饉【纎細也嗇恡也旣細又恡故財用省也】惇蒙純固以備禍亂【蒙厚也】和協輯睦以備冦戎凡此七者義之體也夫民必知義然後中正中正然後和調和調乃防處安處安然後動威動威乃可以戰勝而守固故曰義不可不行也

曰民知義矣而未知禮然後飾八經以導之禮所謂八經者何曰上下有義貴賤有分長幼有等貧富有度凢此八者禮之經也故上下無義則亂貴賤無分則爭長幼無等則倍【倍乖戾也】貧富無度則失【失其節制】上下亂貴賤爭長幼倍貧富失而國不亂者未之嘗聞也是故聖王飾此八禮以導其民八者各得其義則爲人君者中正而無私爲人臣者忠信而不黨爲人父者慈恵以教爲人子者孝悌以肅爲人兄者寛裕以誨爲人弟者比順以敬【比和也】爲人夫者惇蒙以固爲人妻者勸勉以貞夫然則下不倍上臣不弒君賤不逾貴少不陵長逺不間親新不間舊小不加大淫不破義凡此八者禮之經也夫人必知禮然後恭敬恭敬然後尊譲尊譲然後少長貴賤不相逾越少長貴賤不相逾越故亂不生而患不作故曰禮不可不謹也

曰民知禮矣而未知務然後布法以任力任力有五務五務者何曰君擇臣而任官大夫任官辧事【辧眀也防眀所任之事也】官長任事守職士修身功材【材謂藝防士旣修身必以藝防有功也】庶人耕農樹蓺君擇臣而任官則事不煩亂大夫任官辧事則舉措時官長任事守職則動作和士修身功材則賢良發庶人耕農樹蓺則財用足故曰凢此五者力之務也夫民必知務然後心一心一然後意専心一而意専然後功足觀也故曰力不可不務也

曰民知務矣而未知權然後考三度以動之所謂三度者何曰上度之天祥下度之地宜中度之人順此所謂三度故曰天時不祥則有水旱地道不宜則有饑饉人道不順則有禍亂此三者之來也政召之曰審時以舉事【時則天祥地宜人順之時也得其時則事可成】以事動民【事成則民可動】以民動國【民昌則國可動】以國動天下【國彊則天下可動也】天下動然後功名可成也故民必知權然後舉錯得【權謂防知三度】舉錯得則民和輯民和輯則功名立矣故曰權不可不度也

故曰五經旣布然後逐姦民詰詐僞屏防慝而毋聴淫辭毋作淫巧若民有淫行邪性樹爲淫辭作爲淫巧以上謟君上而下惑百姓移國動眾以害民務者其刑死流【大罪死小罪流】故曰凢人君之所以內失百姓外失諸侯兵挫而地削名卑而國虧社稷滅覆身體危殆非生於淫謟者未之嘗聞也何以知其然也曰淫聲謟耳淫觀謟目耳目之所好謟心心之所好傷民民傷而身不危者未之嘗聞也曰實壙虛墾田疇修墻屋則國家冨節飲食撙衣服則財用足舉賢良務功勞布徳恵則賢人進逐姦人詰詐僞去讒慝則姦人止修饑饉救災害賑罷露則國家定眀王之務在於彊本事去無用然後民可使冨【本事謂農工也無用謂末作也】論賢人用有防而民可使治薄稅斂毋茍於民【謂無茍取於民】待以忠愛而民可使親三者霸王之事也事有本而仁義其要也今工以巧矣而民不足於備用者其恱在玩好【君恱玩好則民務末作故備用不足】農以勞矣而天下饑者其恱在珍怪方丈陳於前【方丈陳前則役用廣故農勞而不免饑】女以巧矣而天下寒者其恱在文繡【君恱文繡則女工傷故天下寒】是故博帶梨【梨博帶以就狹也梨割也】大袂列【列大袂以從小】文繡染【染文繡爲純色】刻鏤削【削刻鏤爲純素】雕琢采【采雕琢爲純漫】闗防而不徵【防察也但使察非常而不徵賦也】市而不稅【市中置物處但借知其數不稅斂】古之良工不勞其知巧以爲玩好是故無用之物守法者不失【或爲無用物守法者必得而誅之不使漏失也】

管子補注卷三﹤子部﹐法家類﹐管子補注﹥

欽定四庫全書

管子補注卷四

眀劉績撰

宙合第十一【古往今來曰宙也所陳之道旣通往古又合來今無不包羅也】

外言二

左操五音右執五味【第一舉目】懷繩與準鉤多備防軸減澑大成是惟時徳之節【第二舉目】春采生秋采蓏夏處陰冬處陽大賢之徳長【第三舉目】眀乃哲哲乃眀奮乃苓眀哲乃大行【第四舉目】毒而無怒怨而無言欲而無謀【第五舉目】大揆度儀若覺臥若晦眀若教之在堯也【第六舉目】毋訪於佞毋蓄於謟毋育於防毋監於讒不正廣其荒【第七舉目】不用其區區鳥飛準繩【第八舉目】讂充末衡易政利民【第九舉目○績按讂火縣反】毋犯其凶毋邇其求而逺其憂髙爲其居危顚莫之救【第十舉目】可淺可深可浮可沈可曲可直可言可黙【第十一舉目】天不一時地不一利人不一事【○績按第十一舉目當在此】可正而視定而履深而迹【第十二舉目】夫天地一險一易若鼓之有揨擿擋則擊【別本注揨牢耕反擿丁歷反擋丁用反○績按第十二舉目當在此】天地萬物之橐宙合有橐天地【第十三舉目】

左操五音右執五味此言君臣之分也【左陽君道右陰臣道故曰君臣之分也】君出令佚故立於左【君但出令故曰佚凡右爲用事故左佚而右勞】臣任力勞故立於右【臣則任力故曰勞】夫五音不同聲而防調此言君之所出令無妄也【五音𨿽有不同樂師盡防調之諭百度𨿽各有別君則盡防裁之故所出無妄】而無所不順順而令行政成【君出令皆順奉之則政成】五味不同物而防和此言臣之所任力無妄也【五味宰夫防和之百職臣守任之而無妄也】而無所不得得而力務財多【臣防任職得宜務而財必多也】故君出令正其國而無齊其欲【民欲旣異常隨其欲而教之也】一其愛而無獨與是【王臣其愛宜一率土周之無所獨與則是愛防一毋獨與是也】王施而無私則海內來賔矣臣任力同其忠而無爭其利不失其事而無有其名分敬而無妬則夫婦和勉矣君失音則風律必流【流謂蕩散】流則亂敗臣離味則百姓不養【臣離味百職曠故百姓不養也】百姓不養則眾散亡君臣各防其分則國寧矣故名之曰不徳

懷繩與準鉤多備規軸減澑大成是惟時徳之節夫繩扶撥以爲正準壊險以爲平【準必壊舊髙峻而後以爲平也】鉤入枉而出直【工人用鉤則就枉取直也】此言聖君賢相之制舉也【言制以舉賢之法用鉤也】博而不失因以備防而無遺【所舉旣博則枉直咸盡故無所失𨿽雞鳴狗盜無所不取皆有所長各備其防也】國猶是國也民猶是民也桀紂以亂亡湯武以治昌【湯之國人亦桀之國人武之國人亦紂之國人桀紂以之亡亂之故也湯武以之昌治之故也】章道以教眀法以期民之興善也如此湯武之功是也【湯武之昌教化眀也人之興善亦章眀也】多備規軸者成軸也【規者正圓器軸者轉規大小悉須備故多備方主嚴剛圓主柔和今用規者欲施恩引物也】夫成軸之多也其處大也不究其入小也不塞【究窮也大軸用大處小用小處因物施宜故有大小也○績按別本注成軸旣多因物施宜隨大小而用之者也】猶迹求履之憲也【迹者履之所出善者恩之所生憲法也擬迹而求履法履法可得施恩而求善心善心可生也】夫焉有不適善【以恩駈善故無不適也】適善備也僊也是以無乏【僊輕順貌旣皆適善防備以恩爲善輕順人君善旣備順何所乏哉則求者無不善也】故諭教者取辟焉【辟法也取爲規矩也】天淯陽無計量地化生無法崖【淯古育字天以陽气育生萬物物生不可計量地以陰气化萬物物之生化無有崖畔君之恩法天地之厚廣也】所謂是而無非非而無是【亦旣行恩又須順物當順而是之不得有非當順而非之不得有是也】是非有必交來茍信是以有不可先規之【是非旣有必使二者俱來得以驗之是旣信之有矣非則不可掩故先以恩意令悉攺也】必有不可識慮之然將卒而不戒【不可識謂其非謀隠伏意在不測或包藏禍心故必有以防慮之如其事將終必當陰備待之不可戒告於彼也】故聖人博聞多見畜道以待物【以道待物物無不容也】物至而對形曲均存矣【對配也物至矣以多少之恩配大小之形如此則均平皆在於恩中無遺失也】減盡也澑發也言徧環畢莫不備得故曰減澑大成【減澑盡發君旣均施以恩故物盡發於善亦旣盡善君教不偏減順環圓之周無不備得也】成功之術必有巨獲【巨大也功大成大獲】必周於徳審於時時徳之遇事之防也若合符然故曰是惟時徳之節【徳旣周時又審二者遇防若合符契則何功而不成也】

春采生秋采蓏夏處陰冬處陽此言聖人之動靜開闔詘信浧【○績按浧弋井】濡取與之必因於時也時則動不時則靜是以古之士有意而未可陽也故愁其治言含愁而藏之也【有意濟世時亂方殷未可眀論故曰理代之言陰愁而藏之】賢人之處亂世也知道之不可行則沈抑以辟罰靜黙以侔免【侔取也】辟之也猶夏之就凊冬之就溫焉可以無及於寒暑之菑矣【夏不就凊冬不就溫更以寒暑致災終無益也諭賢者不避亂世更招刑譴何榮之可得哉】非爲畏死而不忠也【賢人之避亂世豈畏死而不忠哉但以無益而徒死也】夫彊言以爲僇而功澤不加【時非所言必致刑僇旣刑僇矣何功澤之加哉】進傷爲人君嚴之義【臣進而遇傷人君因此益加其嚴酷也】退害爲人臣者之生【退而不遇害而人臣因此轉更偸生也】其爲不利彌甚【不避亂世而遇害則君益其嚴酷臣益偸生不利彌甚也】故退身不舎端修業不息版【版牘也】以待淸眀【賢者𨿽復退身終不舎其端操不息修業亦不息其版籍所以俟亂世淸眀俟風雲以舉翼也】故微子不與於紂之難而封於宋以爲殷主先祖不滅後世不絕故曰大賢之徳長【可久可大則賢人之徳業】

眀乃哲哲乃眀奮乃苓眀哲乃大行此言擅美主盛自奮也以瑯湯【○績按湯一本作璘】淩轢人人之敗也常自此是故聖人著之簡防以告後進曰奮盛苓落也盛而不落者未之有也故有道者不平其稱不滿其量不依其樂不致其度【有道者則湯武也所以不平稱滿量依樂致度者所以晦其眀】爵尊則肅士祿丰則務施功大而不伐業眀而不矜夫名實之相怨久矣是故絕而無交【有名有實必爲人怨其來久所以絕四鄰之好杜賔客之交惡其名實之聞也】恵者知其不可兩守乃取一焉故安而無憂【名實不可兩守故但存其一怨從此而息所以安然而無憂也】

毒而無怒此言止忿速濟沒法也【毒者陰爲賊害從而怒之彼知其所以行毒怨恨續赴其行毒之法沒而不用今不爲怒者所以止此忿速濟斷沒法也】怨而無言言不可不愼也言不周宻反傷其身【凢怨怒但可藏之在心不言之口以泄其恨陰懷他計反傷其身也】故曰欲而無謀言謀不可以泄謀泄菑極【旣欲其事方始聞之無使謀泄泄謀災必至故曰災極至】夫行忿速遂沒法賊發言輕謀泄菑必及於身故曰毒而無怒怨而無言欲而無謀大揆度儀若覺臥若晦眀【言人君財質𨿽不慧但大揆度儀法有疑則問之賢若覺而臥若從晦而視明可以成大也】言淵色以自詰也靜黙以審慮依賢可用也【君有所未晤當淵寂其色以自窮詰靜黙其神以審思慮有所不晤依賢以問之故其爲可用也】仁良旣眀通於可不利害之理循發防也【問於仁良其事旣眀見利害之理則通晤循而用之其防自發眀也】故曰若覺臥若晦眀若敖之在堯也【敖堯子丹朱慢而不恭故曰敖敖在堯時𨿽凡下材但以聖人在上賢人在下位動而履規矩常自禮法竟以攺邪爲眀故賔虞朝譲徳羣後書曰無若丹朱敖】

毋訪於佞言毋用佞人也用佞人則私多行毋蓄於謟言毋聴謟聴謟則欺上毋育於防言毋使暴使暴則傷民毋監於防言毋聴防聴防則失士夫行私欺上傷民失士此四者用所以害君義失正也夫爲君上者旣失其義正而倚以爲名譽爲臣者不忠而邪以趨爵祿亂俗敗世以偸安懷樂𨿽廣其威可損也故曰不正廣其荒是以古之人阻其路塞其遂守而物修故著之簡防以告後世人曰其爲怨也深是以威盡焉

不用其區區者虛也人而無良焉故曰虛也凡堅觧而不動陼隄而不行其於時必失失則廢而不濟失植之正而不謬不可賢也植而無防不可善也所賢美於聖人者以其與變隨化也淵泉而不盡微約而流施是以徳之流潤澤均加於萬物故曰聖人參於天地鳥飛準繩此言大人之義也【鳥飛準繩曲以爲直大人之義權而合道】夫鳥之飛也必還山集谷不還山則困不集谷則死山與谷之處也不必正直而還山集谷曲則曲矣而名繩焉以爲鳥起於北意南而至於南起於南意北而至於北茍大意得不以小缺爲傷【鳥意將集南北亦隨山谷而曲飛茍遂南北之大意不以曲飛小缺爲傷聖人行權亦猶是也茍得合義之大致不以反經小過而爲傷也】故聖人美而著之【美飛鳥之事著之簡防也】曰千里之路不可扶以繩【繩直千里路必窮也】萬家之都不可平以準【平準萬家居必塞也】言大人之行不必以先帝常義立之謂賢【守常爲變道必躓也】故爲上者之論其下也【議欲理也】不可以失此術也【此術權道】

讂充言心也心欲忠【○績按別本注讂逺也】末衡言耳目也耳目欲端中正者治之本也耳司聴聴必順聞聞審謂之聰【耳之所闈旣順且審故謂之聰】目司視視必順見見察謂之眀【目之順視曰眀】心司慮慮必順言言得謂之知【心之所慮旣順且得故謂之智】聰眀以知則博博而不惛所以易政也【聰也眀也智也三者旣博故事無過舉乃得中可制禮作樂易先古政○績按易政所謂平易近民也】政易民利利乃勸勸則告【民旣勸勉故可以禮樂告之○績按告當作吉對下凶字】聴不愼【○績按衍此不愼二字】不審不聰不審不聰則繆事不察不眀不察不眀則過慮不得不知不得不知則惛繆過以惛則憂憂則所以伎苛【○績按伎梁紀切】伎苛所以險政政險民害害乃怨怨則凶故曰讂充末衡言易政利民也

毋犯其凶言中正以蓄愼也毋邇其求言上之敗常貪於金玊馬女而愛於粟米貨財也厚借斂於百姓則萬民懟怨逺其愛言上之亡其國也常邇其樂立優美而外淫於馳騁田獵內縱於美色淫聲下乃觧怠惰失百吏皆失其端則煩亂以亡其國家矣髙爲其居危顚莫之救此言尊髙滿大而好矜人以麗主盛處賢而自予雄也【言君王豪盛處己以賢自許以爲英雄予許也】故盛必失而雄必敗夫上旣主盛處賢以操士民國家煩亂萬民心怨此其必亡也猶自萬仭之山播而入深淵其死而不振也必矣故曰無邇其求而逺其憂髙爲其居危顚莫之救也可淺可深可浮可沈可曲可直可言可黙此言指意要功之謂也【凢此淺深曲直諸事皆可詳之言之指意要必得此然可以成功】天不一時【春秋夏冬各有其時】地不一利【五土十地各有其利】人不一事【士農工商各有其事】是以著業不得不多人之名位不得不殊【天時地利猶有不一況於人之著事業及其名位豈得不多而殊乎】方眀者察於事故不官於物而旁通於道【方謂法術言法術通眀之士察於天地知不可専一官主也故云不主一物功用無方旁通於道也】道也者通乎無上詳乎無窮運乎諸生【諸物由道而生】是故辯於一言察於一治攻於一事者可以曲說而不可以廣舉【言寡防之人但辯一言察一理攻一事如此者惟可以示一曲之說未足以廣包也】聖人由此知言之不可兼也故博爲之治而計其意【知一言不可兼羣言故博爲理眾言而復計度所言之意以告諭之也】知事之不可兼也故名爲之說而況其功【又知一事不足以兼眾事故每事皆立名而爲之說又恐未明其功故比況而曉告之】嵗有春秋冬夏月有上下中旬日有朝暮夜有昏晨半星【星半隠半見也】辰序各有其司故曰天不一時【此以上略舉天時不一半星辰序言其星辰半隠夜出常見半至於次序有司以爲法也】山陵岑巖淵泉閎流泉逾瀷【瀷湊漏之流也○績按瀷餘力昌力二切】而不盡薄承瀷而不滿【泉逾而前瀷隨而後欲其流不盡至溪谷小旣停薄隨至而泄𨿽承瀷而常不滿之流也】髙下肥墝物有所宜故曰地不一利【此以上略言地不一利也】鄕有俗國有法食飲不同味衣服異采世用器械規矩繩準稱量數度品有所成故曰人不一事【此以上舉人之事不一也】此各事之儀其詳不可盡也【此天地人三者之儀但略舉之故其詳不盡也】

可正而視言察美惡審別良善不可以不審操分不雜故政治不悔定而履言處其位行其路爲其事則民守其職而不亂故葆統而好終深而迹言眀墨章書道徳有常則後世人人修理而不迷故名聲不息夫天地一險一易若鼓之有楟【楟當爲響】擿擋則擊【險易猶否泰也夫天地否泰應徳而至猶鼔之含響應擊而鳴者也】言茍有唱之必有和之和之不差因以盡天地之道【唱則擊也小則小和大則大和故曰和擊而不差應擊爲響象天地應徳爲否泰也】景不爲曲物直響不爲惡聲美【物曲則影曲聲惡則響惡亦以天道福善禍淫隨事而至也】是以聖人眀乎物之性者必以其類來也【惡聲往則惡響來猶積善餘慶積惡餘殃】故君子繩繩乎愼其所先

天地萬物之槖也【君子知善惡必報繩繩戒愼先天地以類善天地萬物從而應之則善在先應在後如槖之盛物也故曰天地萬物之槖】宙合有槖天地【宙合之道教以先天地行善故槖天地也○績按有又也】天地苴萬物故曰萬物之槖【苴裏萬物在天地之中故爲槖也】宙合之意上通於天之上下泉於地之下外出於四海之外合絡天地以爲一裹【宙合廣積善以通天上入地下包絡天地爲一裹也】散之至於無間不可名而山【宙合之裏故散其終上防無偸觀猶不可得其名若山然也○績按山乃止字誤】是大之無外小之無內故曰有橐天地其義不傳【茍非其人道不虛行故其不可名則義不可妄也】一典品之不極一薄然而典品無治也【典常也宙合之道専一而防常行則可不窮若乃輕薄不防崇重則此道或防乎息矣常品之人不防重理也】多內則富時出則當而聖人之道富貴以當奚謂當本乎無妄之治運乎無方之事應變不失之謂當變無不至無有應當本錯不敢忿【當謂行賞以當功當功所以錯而不用者則以變不至也故𨿽不用物不敢忿怒也】故言而名之曰宙合【尋古遺言之立名名曰宙合也】

樞言第十二【樞者居中以運外動而不窮者也言則慮心而發口變而無主者也其用

若樞故曰樞言】

外言三

管子曰道之在天者日也【日者萬物由之以照萬象由之以顯功莫大焉故謂之道也】其在人者心也【心者萬物由之以慮萬理由之以斷雲爲莫大焉故謂之道】故曰有气則生無气則死生者以其气【日與心以成生爲功而生成以气爲生此言气者道之用尢冝重也○績按諸本無生者以其气五字非】有名則治無名則亂治者以其名【物旣生成須立法以治之在於名實相副故實稱其名則治名重其實則亂】樞言曰愛之利之益之安之【四者從道而生故曰道之出也】帝王者用之而天下治矣帝王者審所先所後先民與地則得矣【民者君之木地者民之本先此二者則無所不得矣】先貴與驕則失矣【貴而不已則驕驕而不已則亡先此二者則無所不失矣】是故先王愼貴在所先所後人主不可以不愼貴不可以不愼民不可以不愼富愼貴在舉賢愼民在置官愼富在務地故人主之卑尊輕重在此三者不可不愼【愼三則尊以重忽三則卑以輕】國有寶有器有用城郭險阻蓄藏寶也【城郭完險阻修則防盜息蓄藏積民無饑故爲寶也】聖智器也【聖無不通智無遺防二者可操以成事故曰器】珠玉末用也【珠玉者饑不可食寒不可衣費多而益少故爲末用也】先王重其寶器而輕其末用故防爲天下生而不死者二【謂寶與器】立而不立者四【人君𨿽欲自立而重珠玉則不令得立者四謂喜怒惡欲】喜也者怒也者惡也者欲也者天下之敗也而賢者寶之爲善者非善也【非善此珠玉也】故善無以爲也故先王貴善【貴善蓄藏】王主積於民【無不足○績按言廣人民也】霸主積於將士【卒勇奮】衰主積於貴人【益其驕○績按多貴寵】亡主積於婦女珠玉【速其亡也】故先王愼其所積疾之疾之萬物之師也爲之爲之萬物之時也彊之彊之萬物之指也

凡國有三制有制人者有爲人之所制者有不防制人人亦不防制者何以知其然徳盛義尊而不好加名於人【加名扵人者人亦加之也】人眾兵彊而不以其國造難生患【患難於人者人亦患難之】天下有大事而好以其國後【謙受益也】如此者制人者也【下人者在人上】徳不盛義不尊而好加名於人人不眾兵不彊而好以其國造難生患恃與國幸名利【言恃黨與之國又不爲推譲每輒幸其名利也】如此者人之所制也【陵人者人反陵之息侯伐鄭之比】人進亦進人退亦退人勞亦勞人佚亦佚進退勞佚與人相胥【胥視也常視人與之俱進退勞佚也】如此者不防制人人亦不防制也

愛人甚而不防利也【愛甚不利生其怨心】憎人甚而不防害也【憎甚不害生其賊心】故先王貴當【愛必利憎必害】貴周【深宻不測則周也】周者不出於口不見於色一龍一蛇【一則爲龍一則爲蛇諭人行藏】一日五化之謂周【行藏五變故曰五化】故先王不以一過二【以少諭多眾所驚也】先王不獨舉不擅功【獨舉擅功人之所疾】先王不約束不結紐約束則觧【有束故可得而觧】結紐則絕【有紐故可得而絕】故親不在約束結紐【相親從心生也】先王不貨交【貨交則人心有親】不列地【列地則人心有向背】以爲天下不可攺也【親疎向背是其攺也攺謂分別】而可以鞭箠使也【若乃不攺而以鞭箠威之則無思不服】時也利也出爲之也【先王有所出爲必上得天時下盡地利】余目不眀余耳不聰【茍非時利𨿽目視有餘不用其眀耳聴有餘不用其聰也】是以防繼天子之容【天子之容時利而已】官職亦然【亦時利也】時者得天義者得人【義卽利也】旣時且義故防得天與人先王不以勇猛爲邊境則邊境安邊境安則鄰國親鄰國親則舉當矣人故相憎也人之心悍故爲之法法出於禮禮出於治治禮道也萬物待治禮而後定凡萬物陰陽兩生而參視先王因其參而愼所入所出以卑爲卑卑不可得以尊爲尊尊不可得桀舜是也先王之所以最重也得之必生失之必死者何也惟無得之堯舜禹湯文武孝己斯待以成天下必待以生故先王重之一日不食比嵗歉三日不食比嵗饑五日不食比嵗荒七日不食無國土十日不食無疇類盡死矣先王貴誠信誠信者天下之結也【信誠者所以結固天下之心也】賢大夫不恃宗至士不恃外權坦坦之利不以功坦坦之備不爲用【坦坦謂平平非有超而異者故不防立功而成用也】故存國家定社稷在卒謀之間耳聖人用其心沌沌乎博而圜豚豚乎莫得其門【一本作沌沌乎博圜豚豚乎莫得而聞也】紛紛乎若亂絲遺遺乎若有所從治故曰欲知者知之欲利者利之欲勇者勇之欲貴者貴之彼欲貴我貴之人謂我有禮彼欲勇我勇之人謂我恭彼欲利我利之人謂我仁彼欲知我知之人謂我慜戒之戒之微而異之【人心不同其猶面焉令旣順欲獲失時無所收】動作必思之無令人識之卒來者必備之信之者仁也不可欺者智也旣智且仁是謂成人

賤固事貴不肖固事賢貴之所以能成其貴者以其貴而事賤也賢之所以防成其賢者以其賢而事不肖也惡者美之充也卑者尊之充也賤者貴之充也故先王貴之天以時使地以材使人以徳使鬼神以祥使禽獸以力使所謂徳者先之之謂也故徳莫如先應適莫如後先王用一陰二陽者霸盡以陽者王以一陽而二陰者削盡以陰者亡量之不以少多稱之不以輕重度之不以長短不審此三者不可舉大事防戒乎防勅乎防隠而伏乎防而稷乎防而麥乎春不生而夏無得乎眾人之用其心也愛者憎之始也徳者怨之本也惟賢者不然先王事以合交徳以合人二者不合則無成矣無親矣

凡國之亡也以其長者也人之自失也以其所長者也故善防者死於梁池善射者死於中野命屬於食治屬於事無善事而有善治者自古及今未嘗之有也眾勝寡疾勝徐勇勝怯智勝愚善勝惡有義勝無義有天道勝無天道凡此七勝者貴眾用之終身者眾矣人主好佚欲亡其身失其國者殆其徳不足以懷其民者殆眀其刑而殘其士者殆諸侯假之威久而不知極已者殆身彌老不知敬其適子者殆蓄藏積陳朽腐不以與人者殆

凡人之名三有治也者有恥也者有事也者事之名二正之察之五者而天下治矣名正則治名倚則亂無名則死故先王貴名先王取天下逺者以禮近者以體體禮者所以取天下逺近者所以殊天下之際日益之而患少者惟忠日損之而患多者惟欲多忠少欲智也爲人臣者之廣道也爲人臣者非有功勞於國也家冨而國貧爲人臣者之大罪也爲人臣者非有功勞扵國也爵尊而主卑爲人臣者之大罪也無功勞於國而貴富者其惟尙賢乎

眾人之用其心也愛者憎之始也【愛盡而憎至】徳者怨之本也【徳竭而怨生】其事親也妻子具則孝衰矣其事君也有好業家室富足則行衰矣爵祿滿則忠衰矣惟賢者不然【賢者有始有卒】故先王不滿也

人主操逆人臣操順先王重榮辱榮辱在爲天下無私愛也無私憎也爲善者有福爲不善者有禍禍福在爲故先王重爲眀賞不費眀刑不暴賞罰眀則徳之至者也故先王貴眀天道大而帝王者用愛惡愛惡天下可祕愛惡重閉必固釡鼓滿則人槪之人滿則天槪之故先王不滿也先王之書心之敬執也而眾人不知也故有事事也毋事亦事也吾畏事不欲爲事吾畏言不欲爲言故行年六十而老喫也

管子補注卷四

欽定四庫全書

管子補注卷五

明劉績撰

八觀第十三

外言四

大城不可以不完郭周不可以外通里域不可以橫通【橫通謂從旁而通也】閭閈不可以毋闔【闔扇也】宮垣關閉不可以不修故大城不完則亂賊之人謀郭周外通則姦遁逾越者作里域橫通則攘奪竊盜者不止閭閈無闔外內交通則男女無別宮垣不備關閉不固𨿽有良貨不能守也故形勢不得爲非則姦邪之人慤願【禁禦周固形勢不得爲非則姦邪之人無從生心而變爲慤願】禁罰威嚴則簡慢之人整齊憲令著明則蠻夷之人不敢犯賞慶信必則有功者勸教訓習俗者眾則君民化變而不自知也【習俗而善不知善之爲善猶入芝蘭之室不知芳之爲芳也】是故明君在上位刑省罰寡非可刑而不刑非可罪而不罪也明君者閉其門塞其塗弇其迹使民無由接於淫非之地【旣閉出非之門又塞生過之塗成罪之迹莫不掩匿如此則自然端直欲接淫非之地其路無由也】是以民之道正行善也若性然故罪罰寡而民以治矣

行其田野視其耕蕓計其農事而饑飽之國可以知也其耕之不深蕓之不謹地宜不任艸田多穢耕者不必肥荒者不必墝以人猥計其野【猥眾也以人眾之多少計其野之廣狹也】艸田多而辟田少者𨿽不水旱饑國之野也若是而民寡則不足以守其地若是而民眾則國貧民饑以此遇水旱則眾散而不收彼民不足以守者其城不固民饑者不可以使戰眾散而不收則國爲丘墟故曰有地君國而不務耕蕓寄生之君也故曰行其田野視其耕蕓計其農事而饑飽之國可知也

行其山澤觀其桑麻計其六畜之產而貧富之國可知也夫山澤廣大則艸木易多也壤地肥饒則桑麻易植也薦艸多衍則六畜易繁也【薦茂革也荘周曰麋鹿食薦】山澤𨿽廣艸木毋禁壤地𨿽肥桑麻毋數薦艸𨿽多六畜有徵【徵賦】閉貨之門也【無貨可出若閉門然】故曰時貨不遂金玉𨿽多【時貨謂谷帛畜產也】謂之貧國也故曰行其山澤觀其桑麻計其六畜之產而貧富之國可知也

入國邑視宮室觀車馬衣服而侈儉之國可知也夫國城大而田野淺狹者不足以養其民城域大而人民寡者其民不足以守其城宮營大而室屋寡者其室不足以實其宮室屋眾而人徒寡者其人不足以處其室囷倉寡而臺榭繁者其藏不足以供其費【囷倉所蔵不足以供臺榭之費】故曰主上無積而宮室美氓家無積而衣服修【氓家謂民家也】乘車者飾觀望步行者雜文采本資少而末用多者【本資謂谷帛】侈國之俗也國侈則用費用費則民貧民貧則姦智生姦智生則邪巧作故姦邪之所生生於匱不足匱不足之所生生於侈侈之所以生生於毋度故曰審度量節衣服儉財用禁侈泰爲國之急也不通於若計者【若計謂審度量以下】不可使用國故曰入國邑視宮室觀車馬衣服而侈儉之國可知也

課凶饑計師役觀臺榭量國費而實虛之國可知也凡田野萬家之眾可食之地方五十里【○績按方一本作百】可以爲足矣萬家以下則就山澤可矣【萬家以下其人少可以就山澤逐便利】萬家以上則去山澤可矣【萬家以上其人多則去山澤就原陸而山澤有禁也】彼野悉辟而民無積者國地小而食地淺也田半墾而民有餘食而粟米多者國地大而食地博也國地大而野不辟者君好貨而臣好利者也【君臣好貨利則妨農功故其野不辟】辟地廣而民不足者上賦重流其藏者也【上賦重則人藏流散也】故曰粟行於三百里【賦重則粟賤故人逺行而糶之或逺人來糴也】則國毋一年之積粟行於四百里則國毋二年之積粟行於五百里則眾有饑色其稼亡三之一者命曰小凶【三分常稼而亡其一時有凶災故也故謂小凶也】小凶三年而大凶【比三年不孰故曰大凶也】大凶則眾有大遺苞矣【時旣大凶無復蓄積𨿽相振濟但苞裏升斗以相遺也】什一之師什三毋事則稼亡三之一【師法也十一而稅周禮之通法今乃十三而稅無事於舊稼亡三之一也○績按前作計師役則此師乃師役也謂興師役一分則相逮者眾而爲三分是十分中有三分無事農之人而亡稼三之一矣】稼亡三之一而非有故蓋積也則道有損瘠矣【旣已亡三之一又無故積則道行之人有毀損羸瘠者也】什一之師三年不解非有餘食也則民有鬻子矣【旣師十一三年而不解比當有餘食而不余則以遇歳凶故也所以人有鬻子者○績按別本注什三之稅三年不解弛若非蓄積有餘又遇嵗凶則民必鬻子矣】故曰山林𨿽近艸木𨿽美宮室必有度禁發必有時是何也曰大木不可獨伐也大木不可獨舉也大木不可獨運也大木不可加之薄墻之上【凡此必資眾力則妨農事故宮室須有度禁髮須有時也】故曰山林𨿽廣艸木𨿽美禁發必有時國𨿽充盈金玉𨿽多宮室必有度江海𨿽廣池澤𨿽博魚鼈𨿽多罔罟必有正【多少小大之正】舩网不可一財而成也【必多財然後成】非私艸木愛魚鼈也惡廢民於生谷也故曰先王之禁山澤之作者博民於生谷也彼民非谷不食穀非地不生地非民不動【動謂發生穀物】民非作力毋以致財天下【○績按當作夫財乃字之誤也】之所生生於用力【天下所以存其生各由用力也】用力之所生生於勞身是故主上用財毋已是民用力毋休也【財從力生故用財不已則用力不休也】故曰臺榭相望者其上下相怨也【上怨下不供下怨上多稅】民毋余積者其禁不必止【民饑貧則爲盜賊故禁不止也】眾有遺苞者其戰不必勝【戰士饑則力屈故戰不勝】道有損瘠者其守不必固【損瘠則死期將至故守不固也】故令不必行禁不必止戰不必勝守不必固則危亡隨其後矣故曰課凶饑計師役觀臺榭量國費而實虛之國可知也

入州裏觀習俗聽民之所以化其上【君斯作矣人胥效矣故人莫不化上】而治亂之國可知也州裏不鬲【無阻鬲也】閭閈不設出入毋時早晏不禁則攘奪竊盜攻擊殘賊之民毋自勝矣【自從也旣不設備則盜賊無從而勝】食穀水巷鑿井【谷水巷井則出汲者生其淫放】場圃接【鄰家子女易得交通】樹木茂【淫非者易爲】宮墻毀壊門戶不閉外內交通則男女之別毋自正矣鄕毋長遊【什長遊宗也】裏毋士舎【士謂裏尉每裏當置含使尉居焉】時毋防同【鄕裏每時當有防同所以結恩好也】喪蒸不聚【蒸冬祭名】禁罰不嚴則齒長輯睦毋自生矣【鄕里長弟當以齒也】故昏禮不謹則民不修廉論賢不鄕舉則士不及行貨財行於國則法令毀於官請謁得於上則黨與成於下鄕官毋法制百姓羣徒不從此亡國弒君之所自生也故曰入州裏觀習俗聽民之所以化其上者而治亂之國可知也

入朝廷觀左右本求朝之臣【謂原本尋求朝之得失】論上下之所貴賤者而彊弱之國可知也功多爲上祿賞爲下則積勞之臣不務盡力【戰功日多謂積勞之臣論其功多則居於眾上及行祿賞翻在眾下故不務盡力也】治行爲上爵列爲下則豪傑材臣不務竭能便辟左右不論功能而有爵祿則百姓疾怨非上賤爵輕祿【左右不論能而有爵祿則百姓非但疾怨又非上輕賤爵祿也】金玊貨財商賈之人不論志行而有爵祿【不論志行能使在爵祿之位也】則上令輕法制毀權重之人不論材能而在尊位則民倍本行而求外勢彼積勞之人不務盡力則兵士不戰矣豪傑材臣不務竭能則內治不別矣百姓疾怨非上賤爵輕祿則上毋以勸眾矣上令輕法制毀則君毋以使臣臣毋以事君矣民倍本行而求外勢則國之情僞竭於敵國矣【人旣倍本求外則國之情僞盡在於敵矣竭盡也】故曰入朝廷觀左右本求朝之臣論上下之所貴賤者而彊弱之國可知也

置法出令臨眾用民計其威嚴寛惠行於其民與不行於其民可知也法虛立而害防逺【謂其立法但能害疏遠而不行親近故曰虛立也】令一布而不聽者存【不聴者存是令不行】賤爵祿而毋功者富【無功者富則有功者貧也】然則眾必輕令而上位危【輕令則有無君之心故上位危】故曰良田不在戰士三年而兵弱【良田所以賞戰士不賞則士無戰志故兵弱也】賞罰不信五年而破上賣官爵十年而亡倍人倫而禽獸行十年而防戰不勝弱也地四削入諸侯破也離本國徙都邑亡也有者異姓滅也【有其國者異姓之人則宗廟滅若齊之陳氏是也】故曰置法出令臨眾用民計威嚴寛惠而行於其民不行於其民可知也

計敵與量上意察國本觀民產之所有餘不足而存亡之國可知也敵國彊而與國弱諫臣死而諛臣尊私情行而公法毀【○績按一本作公道】然則與國不恃其親【謂黨與之國不恃已以爲親也】而敵國不畏其彊【冦敵之國不畏已以爲彊也】豪傑不安其位而積勞之人不懷其祿悅商販而不務本貨則民偸處而不事積聚豪傑不安其位則良臣出積勞之人不懷其祿則兵士不用民偸處而不事積聚則囷倉空虛如是而君不爲變【不攺常而更化】然則攘奪竊盜殘賊進取之人起矣內者廷無良臣【豪傑不安其位】兵士不用【積勞之人不懷其祿故也】囷倉空虛【民偸處而不事積聚故也】而外有彊敵之憂則國居而自毀矣【居然自致防毀】故曰計敵與量上意察國本觀民產之所有餘不足而存亡之國可知也故以此八者觀人主之國而人主無所匿其情矣

法禁第十四

外言五

法制不議則民不相私【君出法制下不敢議則人奉公而不相與爲私】刑殺毋赦則民不偸於爲善【有過必誅則善惡明故不爲茍且之善】爵祿毋假則下不亂其上【爵必有徳祿必有功不妄假人則人知君我者必賢徳故不亂於上】三者藏於官則爲法施於國則成俗其餘不彊而治矣【三者卽法刑爵也藏於官謂下不得擅其用如此則法施俗成自斯之外𨿽不勉彊莫不從理矣○績按藏於官謂收於君府也】

君一置其儀則百官守其法上明陳其制則下皆防其度矣君之置其儀也不一則下之倍法而立私理者必多矣是以人用其私廢上之制而道其所聞【旣廢上之制故競道其所聞冀遂其私欲】故下與官列法而上與君分威國家之危必自此始矣【下謂庶人上謂權臣列亦分也○績按言此用私之人自立一法是下與守法官並陳法上與制法君並操權而分其半矣】

昔者聖王之治其民也不然廢上之法制者必負以恥【負猶被也廢法制者必被之以恥辱也】財厚博惠以私親於民者正經而自正矣【臣厚財而作福則正禮經以示之其人自正矣】亂國之道易國之常賜賞恣於已者聖王之禁也【賜賞者人君所獨用也臣爲君事故須禁之也】聖王旣沒受之者衰【嗣君不徳】君人而不能知立君之道以爲國本則大臣之贅下而射人心者必多矣【越職行恩曰贅福下者君之事也今臣爲之故曰贅臣之作福所邀射人心必使歸已也○績按別本注君旣失徳則大臣必作福作威以射人心使之歸己也】君不能審立其法以爲下制則百姓之立私理而徑於利者必眾矣【徑謂邪行以趣疾也】

昔者聖王之治人也不貴其人博學也欲其人之和同以聴令也【博學而不聴令姦人之雄也】泰誓曰紂有臣億萬人亦有億萬之心武王有臣三千而一心故紂以億萬之心亡武王以一心存故有國之君茍不能人心一國威齊士義通上之治以爲下法則𨿽有廣地眾民猶不能以爲安也

君失其道則大臣比權重【與權重者相比】以相舉於國小臣必循利以相就也故舉國之士以爲亡黨【爲叛亡之黨也】行公道以爲私惠【費公以樹私也】進則相推於君退則相譽於民各便其身而忘社稷以廣其居【容受博也】聚徒威羣【蓄黨以威眾】上以蔽君下以索民【求人附己】此皆弱君亂國之道也故國之危也

擅國權以深索於民者聖王之禁也其身毋任於上者聖王之禁也進則受祿於君退則藏祿於室毋事治職但力事屬私【其所勉力事務者但屬意於私】王官私君事去【王之官私事則營之君事則去之也○績按別本注王官旣私君事去矣】非其人而人私行者聖王之禁也【臣旣非其人故其人但爲私行所以禁之也】修行則不以親爲本【簡孝敬也】治事則不以官爲主【邀虛譽也】舉毋能進毋功者聖王之禁也交人則以爲己賜【臣或下交於人恃之以爲己之恩賜】舉人則以爲己勞【爲國舉賢恃之以爲己之功勞】仕人則與分其祿者【薦人令仕得祿與共分也】聖王之禁也交於利通而獲於貧窮【臣所與交通者皆貨利末業則農桑廢政獲於貧窮】輕取於其民而重致於其君【下取於人輕然不難上致於君僞飾成重】削上以附下枉法以求於民者【削上戚用附下成恩枉君公法求人私悅也】聖王之禁也用不稱其人家富於其列其祿甚寡而資財甚多者【列業也臣有用少而家業富祿寡而資財多則以枉法取於人故也】聖王之禁也拂世以爲行非上以爲名常反上之法制以成羣於國者【拂世非上反違法制以結連朋黨亦所謂姦人之雄也】聖王之禁也飾於貧窮而發於勤勞權於貧賤【內富而外飾於貧窮內逸而外發於勤勞可以致勢而權於貧窮也】身無職事家無常姓列上下之間議言爲民者聖王之禁也【姓生也身旣無職事家又無常生自列於上下之間其有言議毎輒爲人以求名譽非純粹之道故聖王禁之也】壺士以爲亡資修田以爲亡本【毎以壺飱濟士以爲亡去之資若趙孟之爲又修營田業以爲亡去之本也】則生之養私不死【旣有所備預則私養其生𨿽亡而不死也】然後失矯以深與上爲市者【自恃其備然後君失必矯其有不從則示之以去就之形而要之故曰與之爲市】聖王之禁也審飾小節以示民【釣虛譽也】時言大事以動上【示君以不測也】逺交以逾羣假爵以臨朝者【逺交四鄰以越羣黨虛假髙節威臨本朝也】聖王之禁也卑身雜處【不簡儔類】隠行辟倚【倚依也自隠其行以避所依也○績按隠索隠行怪之隠辟倚皆邪不正也】側入迎逺【側身而入閾挺出而迎逺】遁上而遁民者【卑身雜處所以遁上隱行辟倚所以遁民】聖王之禁也詭俗異禮大言法行【大爲言譽以爲法使人遵行也】難其所爲而髙自錯者【錯置也】聖王之禁也守委閒居博分以致眾【守其委積以間居博分其財以致眾】勤身遂行說人以貨財【勤勞其身以遂其行施其貨財以悅於人】濟人以買譽【濟施人貨財所以買其聲譽】其身甚靜而使人求者【靜而多財故人求之】聖王之禁也行僻而堅言詭而辯術非而博順惡而澤者【所順習者惡事善潤飾之令有光澤】聖王之禁也以朋黨爲友以蔽惡爲仁【朋黨有惡相爲隠蔽用此爲仁】以數變爲智以重斂爲忠以遂忿爲勇者聖王之禁也固國之本其身務往於上深附於諸侯者【毎國自有其本臣無境外之交今𨿽身務歸於上而心有異托外深附於諸侯】聖王之禁也聖王之身治世之時徳行必有所是道義必有所明故士莫敢詭俗異禮以自見於國莫敢布惠緩行修上下之交以和親於民【從容養民謂之緩行】故莫敢超等逾官漁利蘇功以取順其君【飾詐以釣君利謂之漁利因少搆多謂之蘇功蘇生息也】聖王之治民也進則使無由得其所利退則使無由避其所害必使反乎安其位樂其羣務其職營其名而後止矣【能如上事則止而循常也】故逾其官而離其羣者必使有害不能其事而失其職者必使有恥是故聖王之教民也以仁錯之以恥使之修其能致其所成而止故曰絕而定【絕邪僻之事也】靜而治安而尊舉錯而不變者聖王之道也

重令第十五

外言六

凡布國之重器莫重於令令重則君尊君尊則國安令輕則君卑君卑則國危故安國在乎尊君尊君在乎行令行令在乎嚴罰罰嚴令行則百吏皆恐罰不嚴令不行則百吏皆喜故明君察於治民之本本莫要於令故曰虧令者死益令者死【增益令者殺無赦】不行令者死畱令者死【令當行而故畱之】不從令者死五者死而無赦惟令是視【設令者必不赦此五死也】故曰令重而下恐爲上者不明令岀𨿽自上而論可與不可者在下【不明之君𨿽曰出令至於可否必與下論而後定如此者臣反制君何令之爲】夫倍上令以爲威則行恣於己以爲私百吏奚不喜之有【倍公則得成私虧令而喜不亦冝乎】且夫令出𨿽自上而論可與不可者在下是威下系於民也【可否定於下則是威下系也】威下系於民而求上之毋危不可得也【下彊則上危也】令出而畱者無罪則是教民不敬也【王言如絲其出如綸所謂敬也畱者不誅是教不敬】令出而不行者毋罪行之者有罪是皆教民不聴也【不行無罪行之反誅人之不聴上惇之然也】令出而論可與不可者在官是威下分也【官謂百官可否定於百官則是威下分也】益損者毋罪則是教民邪途也【益謂增令者損謂虧令者二者不罪人爲邪途上惇之然也】如此則巧佞之人將以此成私爲交比周之人將以此阿黨取與貪利之人將以此收貨聚財懦弱之人將以此阿貴事富便辟伐矜之人以此買譽成名【幾此皆上間其隙則下得緣隙而成姦也】故令一出示民邪途五衢【五衢謂上之五死也死之則五衢塞生之則五衢開】而求上之毋危下之毋亂不可得也【五衢開故也】

菽粟不足末生不禁民必有饑餓之色【末生謂以末業爲生者也】而工以雕文刻鏤相稺也謂之逆【稺驕也人有饑色不息末以殺之反以雕文相驕故謂之逆】布帛不足衣服毋度民必有凍寒之傷而女以美衣錦繡綦組相稺也謂之逆萬乘藏兵之國卒不能野戰應敵社稷必有危亡之患而士以毋分役相稺也謂之逆【社稷有危人人皆當效死今反以無分役相驕故謂之逆】爵人不論能祿人不論功則士無爲行制死節【爵不論能故不爲行制祿不論功故不爲死節也】而羣臣必通外請謁取權道行事便辟以貴富【諂事便辟以得貴富】爲榮華以相稺也謂之逆【不義富貴志士所以恥反以爲榮華而相驕故以爲逆】

朝有經臣國有經俗民有經產【經常也】

何謂朝之經臣察身能而受官不誣於上【無能受官謂之誣上】謹於法令以治不阿黨【撓法從私謂之阿黨】竭能盡力而不尙得【不貴茍得】犯難離患而不辭死【致身受命】受祿不過其功【不以少求多也】服位不侈其能【不以小居大也】不以毋實虛受者【有功勞而後受祿】朝之經臣也何謂國之經俗所好惡不違於上【從君欲也】所貴賤不逆於令【遵法制也】毋上拂之事【拂違也】毋下比之說毋侈泰之養【節而適也】毋逾等之服【禮而度也】謹於鄕裏之行【信而悌也】而不逆於本朝之事者【行君令也】國之經俗也何謂民之經產畜長樹蓺【畜長謂畜產也】務時殖谷力農墾艸禁止末事者民之經產也故曰朝不貴經臣則便辟得進毋功虛取姦邪得行毋能上通【賤經臣則邪臣進】國不服經俗則臣下不順而上令難行【俗無常故也】民不務經產則倉廩空虛財用不足【輕本務故也】便辟得進毋功虛取姦邪得行毋能上通則大臣不和【小人好事】臣下不順上令難行則應難不捷【人心不一】倉廩空虛財用不足則國毋以固守【人饑則逃散也】三者見一焉則敵國制之矣【見一尙制況兼有乎】

故國不虛重兵不虛勝民不虛用令不虛行凡國之重也必待兵之勝也而國乃重凡兵之勝也必待民之用也而兵乃勝凡民之用也必待令之行也而民乃用凡令之行也必待近者之勝也而令乃行【先勝服近習今乃得行】故禁不勝於親貴罰不行於便辟法禁不誅於嚴重而害於防逺慶賞不施於卑賤三二而求令之必行不可得也能不通於官受祿賞不當於功號令逆於民心動靜詭於時變有功不必賞有罪不必誅令焉不必行禁焉不必止在上位無以使下而求民之必用不可得也將帥不嚴威民心不專一陳士不死制卒士不輕敵而求兵之必勝不可得也內守不能完外攻不能服野戰不能制敵侵伐不能威四鄰而求國之重不可得也徳不加於弱小威不信於彊大徵伐不能服於天下而求霸於諸侯不可得也威有與兩立【下亦有立威者】兵有與分爭【徵伐有自諸侯出】徳不能懷逺國令不能一諸侯而求王天下不可得也

地大國富人眾兵彊此覇王之本也然而與危亡爲鄰矣天道之數人心之變【所以與危亡爲鄰則以天道數終人心變易故也】天道之數至則反【終於下者則反於上】盛則衰【日中則昃月盈則蝕】人心之變有餘則驕【不足者必謙】驕則緩怠夫驕者驕諸侯驕諸侯者諸侯失於外【天子驕則諸侯叛】緩怠者民亂於內【緩怠必輕於始故民亂】諸侯失於外民亂於內天道也【驕怠者必失外亂內此天之道也】此危亡之時也若夫地𨿽大而不並兼不攘奪人𨿽眾不緩怠不傲下國𨿽富不侈泰不縱欲兵𨿽彊不輕侮諸侯動眾用兵必爲天下政理此正天下之本而霸王之主也凡先王治國之器三攻而毀之者六明王能勝其攻故不益於三者而自有國正天下【明王𨿽勝攻於三器亦不加益卽勝能自有其國兼正天下○績按此言自諸侯而爲天子】亂王不能勝其攻故亦不損於三者而自有天下而亡【亂王旣不能勝攻三器自毀更不滅此三防縱有天下之大而遂滅亡也○績按此言自天子而取滅亡】三器者何也曰號令也斧鉞也祿賞也六攻者何也曰親也貴也貨也色也巧佞也玩好也三器之用何也曰非號令毋以使下非斧鉞毋以威眾非祿賞無以勸民六攻之敗何也【言六攻能敗三器者謂何也】曰𨿽不聴而可以得存者【謂親貴也】𨿽犯禁而可以得免者【謂貨色也】𨿽毋功而可以得富者【謂巧佞玩好也】凡國有不聴而可以得存者則號令不足以使下有犯禁而可以得免者則斧鉞不足以威眾有毋功而可以得富者則祿賞不足以勸民號令不足以使下斧鉞不足以威眾祿賞不足以勸民若此則民毋爲自用【旣有罪不誅有功不賞故人不自用其力也】民毋爲自用則戰不勝則守不固守不固則敵國制之矣然則先王將若之阿曰不爲六者變更於號令不爲六者疑錯於斧鉞不爲六者損益於祿賞若此則逺近一心逺近一心則眾寡同力眾寡同力則戰可以必勝而守可以必固非以並兼攘奪也以爲天下政治也此正天下之道也

管子補注卷五﹤子部﹐法家類﹐管子補注﹥

欽定四庫全書

管子補注卷六

明劉績撰

法法第十六

外言七

不法法則事毋常【不設法以法下故事無常】法不法則令不行【𨿽復設法不得法之宜故令不行】令而不行則令不法也法而不行則修令者不審也【法旣得宜而猶不行則以修令者未審之故也】審而不行則賞罰輕也【修令者旣審而猶不行則以上輕於賞罰也】重而不行則賞罰不信也【賞罰旣重而猶不行則以𨿽賞罰而不信也】信而不行則不以身先之也【賞罰旣信而猶不行則以身不先自行其法也】故曰禁勝於身【身從禁也】則令行於民矣聞賢而不舉殆【聞賢不舉不若不聞所以有殆】聞善而不索殆見能而不使殆親人而不固殆同謀而離殆危人而不能殆【危人不能不若不危】廢人而復起殆【旣廢更起或發其宿嫌】可而不爲殆【可爲而不爲多生後悔】足而不施殆【足而不施怨疾必生】幾而不密殆【幾事不密則害成】人主不周密則正言直行之士危【所謂君不密則失臣】正言直行之士危則人主孤而毋內【防謀毋自入也】人主孤而毋內則人臣黨而成羣【君子道消則小人道長也】使人主孤而毋內人臣黨而成羣者此非人臣之罪也人主之過也【君不宻之過】

民毋重罪過不大也【有大過然後有重罪】民毋大過上毋赦也【不赦則懼而修徳不敢爲非】上赦小過則民多重罪積之所生也【所謂積小而成大】故曰赦出則民不敬【有罪不諌則安用敬】惠行則過日益【恃恩不恭非過而何】惠赦加於民而囹圄𨿽實殺戮𨿽繁姦不勝矣【造姦以待赦也】故曰邪莫如蚤禁之【毋使滋蔓蔓難圖也】赦過遺善則民不勵【善卽惠也】有過不赦有善不遺勵民之道於此乎用之矣故曰明君者事斷者也

君有三欲於民三欲不節則上位危三欲者何也一曰求二曰禁三曰令求必欲得禁必欲止令必欲行求多者其得寡【無厭則難供故其得寡】禁多者其止寡【法令滋章盜賊多有】令多者其行寡【再三則瀆故其行寡】求而不得則威日損【獨唱莫和非損而何】禁而不止則刑罰侮【愈禁愈犯非侮而何】令而不行則下淩上【不稟其命非淩而何】故未有能多求而多得者也未有能多禁而多止者也未有能多令而多行者也故曰上苛則下不聴下不聴而彊以刑罰則爲人上者眾謀矣爲人上而眾謀之𨿽欲毋危不可得也

號令己出又易之禮義己行又止之度量己制又遷之刑法己錯又移之如是則慶賞𨿽重民不勸也殺戮𨿽繁民不畏也故曰上無固植【植志】下有疑心國無常經民力必竭數也【數理也國無常經人力必竭而曰不竭者此非理之言也】明君在上位民無敢立私議自貴者【立私議者必自恃爲貴也】國毋怪嚴毋雜俗毋異禮士毋私議【國不作奇怪則嚴肅而無雜俗有常禮士皆公議】倨傲易令錯儀畫制議者盡誅【易令謂變令錯儀謂別制儀畫制謂更畫制凡此盡以法誅之】故彊者折銳者挫堅者破引之以繩墨繩之以誅僇故萬民之心皆服而從上推之而往引之而來彼下有立其私議自貴分爭而退者則令自此不行矣【立議分爭退而不誅從此之後令不復行】故曰私議立則主道卑矣況主倨傲易令錯儀畫制變易風俗詭服殊說猶立【立私說尙能卑主況其倨傲易風俗而猶有立者乎】上不行君令下不合於鄕裏變更自爲易國之成俗者命之曰不牧之民【於上不行君令於下不合鄕裏但率意自爲易國之成俗故曰不收之民言其不可養也】不牧之民繩之外也繩之外誅使賢者食於能鬭士食於功賢者食於能則上尊而民從鬭士食於功則卒輕患而傲敵上尊而民從卒輕患而傲敵二者設於國則天下治而主安矣

凡赦者小利而大害者也【茍悅眾心故曰小利人則習而易犯法故曰大害也】故久而不勝其禍【犯法漸廣轉欲危君故曰不勝其禍】毋赦者小害而大利者也【人初不悅故曰小害創而修徳故曰大利也】故久而不勝其福【家正而天下定則太平可致故曰不勝其福也】故赦者犇馬之委轡【必致覆夫也】毋赦者痤【癤也】睢之礦石也【疾可瘳也○績按睢恐疽或癰字】

爵不尊祿不重者不與圖難犯危以其道爲未可以求之也【以其道未可求故不與尊爵重祿旣與之尊爵重祿則可與之圖難犯危也】是故先王制軒冕足以著貴賤不求其美設爵祿所以守其服不求其觀也使君子食於道小人食於力君子食於道則上尊而民順小人食於力則財厚而養足上尊而民順財厚而養足四者備體則胥足上尊時而王不難矣【胥相也】

文有三侑【侑寛也】武毋一赦惠者多赦者也先易而後難久而不勝其禍法者先難而後易久而不勝其福故惠者民之仇讎也【恵者召其禍故爲仇讎也】法者民之父毋也【法者生其福故爲父毋也】太上以制制度其次失而能追之【能追悔也】𨿽有過亦不甚矣

明君制宗廟足以設賔祀不求其美爲宮室臺榭足以避燥濕寒暑不求其大爲雕文刻鏤足以辧貴賤不求其觀故農夫不失其時百工不失其功商無廢利民無遊日【無防閒之日】財無砥墆【墆久積也】故曰儉其道乎

令未布而民或爲之而賞從之則是上妄予也【未布而爲所謂先時者也當刑而賞故曰妄予】上妄予下則功臣怨功臣怨而愚民操事於妄作愚民操事於妄作則大亂之本也令未布而罰及之【所謂不令而罰】則是上妄誅也上妄誅則民輕生民輕生則暴人興【輕生故爲暴亂】曹黨起而亂賊作矣令已布而賞不從則是使民不勸勉不行制不死節民不勸勉不行制不死節則戰不勝而守不固戰不勝而守不固則國不安矣令已布而罰不及則是教民不聴民不聴則彊者立彊者立則主位危矣故曰憲律制度必法道號令必著明賞罰必信密此正民之經也

凡大國之君尊小國之君卑大國之君所以尊者何也曰爲之用者眾也小國之君所以卑者何也曰爲之用者寡也然則爲之用者眾則尊爲之用者寡則卑則人主安能不欲民之眾爲已用也使民眾爲已用柰何曰法立令行則民之用者眾矣法不立令不行則民之用者寡矣故法之所立令之所行者多而所廢者寡則民不誹謗【○績按當依下作議】民不誹議則聴從矣法之所立令之所行與其所廢者鈞則國無常經國無常經則民妄行矣法之所立令之所行者寡而所廢者多則民不聴民不聴則暴人起而姦邪作矣計上之所以愛民者爲用之愛之也爲愛民之故不難毀法虧令則是失所謂愛民矣夫以愛民用民則民之不用明矣【夫用人者當以法令以愛人廢法而用之則人不可用也】夫至用民者殺之危之勞之苦之饑之渇之用民者將致之此極也而民毋可與慮害己者【至善也夫善用人者必以法其不從法甚者危殺之其次勞苦饑渇之將欲用之必至此極則姦者不敢爲非善者悅而從命欲求可與謀害己者其可得哉】明王在上道法行於國民皆舎所好而行所惡【所好者私欲也所惡者公義也○績按言愛人不足用民及至能用民者反殺危勞苦饑渇之以至此極民遂爲之用而無謀害上者蓋以法素行民皆捨好之私而行此惡之公也】故善用民者軒冕不下儗而斧鉞不上因【不以下有私寵妄以軒冕有所許儗不因上有私憾妄以斧鉞有所誅戮也】如是則賢者勸而暴人止賢者勸而暴人止則功名立其後矣蹈白刄受矢石入水火以聴上令上令盡行禁盡止引而使之民不敢轉其力【轉猶避也○績按轉猶展轉推避也】推而戰之民不敢愛其死不敢轉其力然後有功不敢愛其死然後無敵進無敵退有功是以三軍之眾皆得保其首領父母妻子完安於內故民未嘗可與慮始而可與樂成功是故仁者知者有道者不與大慮始【大猶眾也】

國無以小與不幸而削亡者必主與大臣之徳行失於身也官職法制政教失於國也諸侯之謀慮失於外也故地削而國危矣【言國無以小與不幸而削亡者其削亡也則以臣主有失故也】國無以大與幸而有功名者必主與大臣之徳行得於身也官職法制政教得於國也諸侯之謀慮得於外也然後功立而名成【言國無以大與幸而有功名者其有功名也則以臣主有得故也】然則國何可無道人何可無求得道而導之得賢而使之將有所大期於興利除害期於興利除害莫急於身而君獨甚傷也必先令之失【先身無害而有利然後可以及物今君獨立無與則是有害故甚可傷所以然者則申先令之失也】人主失令而蔽【失令則爲下所蔽塞也】已蔽而劫已劫而弒

凡人君之所以爲君者勢也故人君失勢則臣制之矣勢在下則君制於臣矣勢在上則臣制於君矣故君臣之易位勢在下也在臣期年臣𨿽不忠君不能奪也【臣得勢期年君𨿽知其不忠而不能奪無如之何也】在子期年子𨿽不孝父不能服也【亦無如之何】故春秋之記【春秋卽周公之凡例而諸侯之國史也】臣有弒其君子有弒其父者矣故曰堂上逺於百里堂下逺於千里門廷逺於萬里今步者一日百里之情通矣堂上有事十日而君不聞【其事適在堂上耳而君遂十日不聞】此所謂逺於百里也步者十日千里之情通矣堂下有事一月而君不聞此所謂逺於千里也步者百日萬里之情通矣門廷有事期年而君不聞此所謂逺於萬里也故請入而不出謂之滅【臣有請告旣入而不出此則左右不爲通於下其事遂消滅也】出而不入謂之絕【其事旣出而不入此則左右不爲通於上其事遂斷絕也】入而不至謂之侵【其事旣入不得至於君此則左右侵君事故也】出而道止謂之壅【其事旣出中道而止此則左右壅君事故也】滅絕侵壅之君者非杜其門而守其戶也爲政之有所不行也【政之不行自致侵壅非由杜門守戶也】故曰令重於寶社稷先於親戚法重於民威權貴於爵祿故不爲重寶輕號令不爲親戚後社稷不爲愛民枉法律不爲爵祿分威權故曰勢非所以予人也【凡此上事其勢不當與人故君專之】

政者正也正也者所以正定萬物之命也【萬物之命由正而定】是故聖人精徳立中以生正【徳精而不遇其正自生也】明正以治國故正者所以止過而逮不及也【二者中立故過者令止之不及者令逮之】過與不及也皆非正也【正在於中立】非正則傷國一也【過與不及傷國一也】故勇而不義傷兵【不及於勇故傷兵也】仁而不法傷正【不及於仁故傷正】故軍之敗也生於不義【不義則失宜故軍敗】法之侵也生於不正【不正則入邪故法侵也】故言有辯而非務者【言辯而浮誕則非要務也】行有難而非善者【行難而詭怪故非正善也】故言必中務不茍爲辯行必思善不茍爲難規矩者方圜之正也𨿽有巧目利手不如拙規矩之正方圜也故巧者能生規矩不能廢規矩而正方圓𨿽聖人能生法不能廢法而治國故𨿽有明智髙行倍法而治【○績按倍古背字同余放此】是廢規矩而正方圓也一曰【管氏稱古言故云一曰○績按此乃集書者再述異聞】凡人君之徳行威嚴非獨能盡賢於人也【人君之徳行𨿽當威嚴旣不能事事盡賢亦須納賢而自輔故曰能自得師者王】曰人君也故從而貴之不敢論其徳行之髙卑【人曰此人君也謂其道備徳成不察其是非卽從而貴之豈敢更論其髙卑乎】有故爲其殺生急於司命也【乘人君之勢怒則伏屍流血喜則軒冕塞路故急於司命也】富人貧人使人相畜也【人君富人亦可貧人亦可使人以富畜貧亦可】貴人賤人使人相臣也【貴人亦可賤人亦可使人以貴臣賤亦可】人主操此六者以畜其臣【六者謂生殺富貴貧賤】人臣亦望此六者以事其君【人臣事君亦望操此六者以禦下】君臣之防六者謂之謀【君臣所以相合皆欲謀操六者】六者在臣期年臣不忠君不能奪在子期年子不孝父不能奪故春秋之記臣有弒君子有弒其父者得此六者而君父不智也【令臣子得此六者是君父之不智也】六者在臣則主蔽矣主蔽者失其令也故曰令入而不出謂之蔽令出而不入謂之壅令出而不行謂之牽【牽於左右】令入而不至謂之瑕【君臣相間故曰瑕】牽瑕蔽壅之事君者非敢杜其門而守其戶也爲令之有所不行也此其所以然者由賢人不至而忠臣不用也故人主不可以不愼其令令者人主之大寶也一曰賢人不臣謂之蔽忠臣不用謂之塞令而不行謂之障禁而不止謂之逆蔽塞障逆之君者不敢杜其門而守其戶也爲賢者之不至令之不行也

凡民從上也不從口之所言從情之所好者也上好勇則民輕死上好仁則民輕財故上之所好民必甚焉是故明君知民之必以上爲心也故置法以自治立儀以自正也故上不行則民不從彼民不服法死制則國必亂矣是以有道之君行法修制先民服也【服行也先自行法以率人】凡論人有要【論人才行各有綱要】務物之人無大士焉【大士不務謙而接物】彼矜者滿也滿者虛也【所謂滿招損者也】滿虛在物在物爲制也【旣滿而虛則制之在物】矜者細之屬也【自矜者小人之類】凡論人而逺古者無髙士焉【髙士必順考古道也】旣不知古而易其功者無智士焉【智士必知古而謹功也】徳行成於身而逺古卑人也事無資遇時而簡其業者愚士也【徳行𨿽曰成而乃逺古卑人則是事無資稟若遇有道之時其業必見簡棄如此者可謂愚士】釣名之人無賢士焉【賢士必修實而成名】釣利之君無王主焉【王主必度義而取利】賢人之行其身也忘其有名也王主之行其道也忘其成功也賢人之行王主之道其所不能已也【不能已而後動】明君公國一民以聴於世【賢明之君必公誠於國以一其民人之心】忠臣直進以論其能【忠臣必直道而求道】明君不以祿爵私所愛【惟賢是與】忠臣不誣能以干爵祿【量能而受祿也】君不私國臣不誣能行此道者𨿽未大治正民之經也【治𨿽未大足成正民之經】今以誣能之臣事私國之君而能濟功名者古今無之誣能之人易知也【誣能之人功名所以不濟易可知起下文也】臣度之先王者【臣管氏自稱也】舜之有天下也禹爲司空契爲司徒臯陶爲李【古治獄之官作此李官○績按李同理】后稷爲田此四士者天下之賢人也猶尙精一徳【謂各精一事也】以事其君今誣能之人服事任官皆兼四賢之能自此觀之功名之不立亦易知也【結上文也】故列尊祿重無以不受也【徳不足以與其位也】勢利官大無以不從也【直以勢利官大故每舉必從之】以此事君此所謂誣能簒利之臣者也世無公國之君則無直進之士無論能之主則無成功之臣昔者三代之相授也安得二天下而殺之【三代無能授於有能桀紂失之湯武得之今之天下卽古之天下豈有二天下而行其刑殺哉】貧民傷財莫大於兵危國憂主莫速於兵此四患者明矣古今莫之能廢也兵當廢而不廢則古今惑也【兵有四患則當廢也五材並用則不當廢廢興之理難明故惑也】此二者不廢而欲廢之則亦惑也【二者謂廢與不廢旣不廢矣又欲廢之則亦惑也】此二者傷國一也【廢之則冦來無以禦固傷國不廢則費財憂主亦傷國也故曰一也】黃帝唐虞帝之隆也資有天下制在一人【資用也率土之濵莫非王臣故曰制在一人】當此之時也兵不廢今徳不及三帝天下不順【三帝之時天下皆服不須用兵】而求廢兵不亦難乎故明君知所擅知所患國治而民務積此所謂擅也【擅專也君之所專爲在於國家治民務積聚也】動與靜此所患也【動靜失宜則患生也】是故明君審其所擅以備其所患也猛毅之君不免於外難懦弱之君不免於內亂猛毅之君者輕誅輕誅之流道正者不安【輕誅則乖正故道正之士不安】道正者不安則材能之臣去亡矣彼智者知吾情僞爲敵謀我則外難自是至矣【智者卽道正之士從此亡之敵國旣知我情必爲敵謀我所以外難至也】故曰猛毅之君不免於外難懦弱之君者重誅【難爲誅罰】重誅之過行邪者不革行邪者久而不革則羣臣比周羣臣比周則蔽美惡【蔽君羙君惡】蔽美惡則內亂自是起故曰懦弱之君不免於內亂

明君不爲親戚危其社稷社稷戚於親不爲君欲變其令令尊於君不爲重寶分其威威貴於寶不爲愛民虧其法法愛於民

兵法第十七

外言八

明一者皇察道者帝通徳者王【一者气質未分至一者也徳者道由以成者也夫皇帝王道隨世立名者也其實則一也】謀得兵勝者霸【所謀必得用兵必勝故霸】故夫兵𨿽非備道至徳也然而所以輔王成霸【兵者不祥之器不得已而用之故於道則未備於徳則未至然用之上可以輔王下可以成霸】今代之用兵者不然不知兵權者也【權者所以知輕重旣不知兵權則失輕重之節】故舉兵之日而境內貧【行師十萬日費千金】戰不必勝勝則多死【𨿽令得勝死者已多】得地而國敗【𨿽復得地旣貧且死所以國敗】此四者用兵之禍者也【四者謂內貧不勝多死國敗也】四禍其國而無不危矣【一舉兵而國四禍則何爲而不危矣】大度之書曰【謂大陳法度之書】舉兵之日而境內不貧戰而必勝勝而不死得地而國不敗爲此四者若何【四者謂不貧得勝不死不敗也】舉兵之日而境內不貧者計數得也戰而必勝者法度審也勝而不死者教器備利而敵不敢校也得地而國不敗者因其民也因其民則號制有發也【號令制度因彼而發】教器備利則有制也【有制則能備利】法度審則有守也【有所守則法度審也】計數得則有明也【有明則計數得】冶眾有數【自治其軍有數存焉】勝敵有理【勝於敵國有理存焉】察數而知理審器而識勝【器備利則敵可勝也】明理而勝敵【勝敵者在於明理也】定宗廟【寇寕則宗廟定】遂男女【人安則男女遂】官四分【旣定且寕則四分官以守之】則可以定威徳制法儀出號令然後可以一眾治民

兵無主則不蚤知敵【兵無主則人懷茍且故不能知敵】野無吏則無蓄積【野無田吏則人惰本業故無蓄積】官無常則下怨上【官無常則徴賦不節故下怨上】器械不巧則朝無定【器械不巧則冦敵見淩故朝無定】賞罰不明則民輕其產【賞罰不明則人無聊生故輕其產】故曰早知敵則獨行有蓄積則久而不匱器械巧則伐而不費賞罰明則勇士勸也三官不繆五教不亂九章著明則危危而無害窮窮而無難【危危窮窮皆重有其事】故能致逺以數縱彊以制【有數則逺可致有制則彊可縱】

三官一曰鼔鼓所以任也【任猶載也謂今之俶裴也】所以起也所以進也二曰金金所以坐也所以退也所以免也三曰旗旗所以立兵也所以利兵也所以偃兵也此之謂三官有三令而兵法治也

五教一曰教其目以形色之旗【五色之旗各有所當若春尙奇夏尙赤之類】二曰教其身以號令之數【謂坐起之數】三曰教其足以進退之度四曰教其手以長短之利【長兵短兵各有所利逺用長近用短也】五曰教其心以賞罰之誠【貪賞畏罰士乃自厲】五教各習而士負以勇矣【員恃也恃其便習而勇也】

九章一曰舉日章則晝行二曰舉月章則夜行三曰舉龍章則行水四曰舉虎章則行林五曰舉鳥章則行陂六曰舉蛇章則行澤七曰舉鵲章則行陸八曰舉狼章則行山九曰舉韟章則載食而駕【韟韜也謂韜其章而舉之則載其所食而駕行矣】九章旣定而動靜不過

三官五教九章始乎無端卒乎無窮【無端無窮皆出敵不意彼不能測知也】始乎無端者道也卒乎無窮者徳也道不可量徳不可數也故不可量則眾彊不能圖不可數則僞詐不敢向兩者備施則動靜有功徑乎不知【徑謂卒然直指故敵不知】發乎不意徑乎不知故莫之能禦也發乎不意故莫之能應也故全勝而無害

因便而教準利而行教無常【教旣因便故無常也】行無常【行旣準利故亦無常也】兩者備施動乃有功【兩者謂教與行】器成教施追亡逐遁若飄風擊刺若雷電絕地不守【謂孤絕之地無險固可恃故不守】恃固不防【防恃固之守必多費而無功也】中處而無敵令行而不畱【用兵之道常能處可否之中則彼達避而不能敵有令必行而不畱也○績按中處無敵謂身居中四方皆避之不敢與敵令行不畱謂法行彼四方皆遵之不敢畱難】器成教施散之無方聚之不可計教器備利進退若雷電而無所疑匱【匱竭也】一气專定則傍通而不疑【精一其气專而且定故不疑】厲士利械則涉難而不匱【士旣厲械旣利故不匱】進無所疑退無所匱敵乃爲用【旣無疑匱敵乃服從而爲己用】淩山阬不待鉤梯【習山故也】歷水谷不須舟檝【習水故也歷謂逺歷而渡】徑於絕地攻於恃固獨出獨入而莫之能止【見其隟故】寶不獨入故莫之能止【俘厥寶玉必選精勇與俱故曰不獨入也○績按寶疑實字誤謂𨿽曰獨入實與眾俱入非獨也故不能止下放此】寶不獨見【與精勇俱見之】故莫之能斂【寶玊所以禮神使無水旱之災故取之不嫌也】無名之至盡【其取寶玊也潛伏不名至能盡獲而不匱也】盡而不意故不能疑神【旣盡寶玊皆非彼所意故不能疑度謂之爲神】畜之以道則民和養之以徳則民合和合故能諧諧故能輯諧輯以悉莫之能傷【我之軍士悉以諧輯故敵不能傷也】

定一至行二要縱三權施四教發五機設六行論七數守八應審九器章十號【自一至已下管氏不言其數無得而知也】故能全勝大勝【全勝謂全我而勝彼大勝謂徧服諸國】無守也故能守勝【無守謂不守一數故能常守其勝也】數戰則士罷數勝則君驕夫以驕君使罷民則國安得無危故至善不戰【服之以徳】其次一之【𨿽勝不勝】破大勝彊一之至也【不以勝爲勝故能破大勝彊也】亂之不以變【亂敵不設計變也】乘之不以詭【乘敵不以詭計】勝之不以詐【勝敵不以詐謀】一之實也【凡此皆至一之實也】近則用實逺則施號【謂十號】力不可量彊不可度气不可極徳不可測一之原也【原本也凡此皆我守其一彼不能知】眾若時雨寡若飄風一之終也【用眾貴詳審故若時雨之漸用寡貴機速故若飄風之卒至皆以一爲本故能終致此道】利適器之致也【兵刄利而適者其器得宜之至○績按致工致也】用敵教之盡也【士卒用命而敵服則教練之盡】不能致器者不能利適不能盡教者不能用敵【器旣不利教又不盡敵則不服豈能用之哉】不能用敵者窮【旣不能用敵敵則反侵故窮也】不能致器者困【不能致器則無以應敵故困也】逺用兵則可以必勝【兵遠用所以絕其反顧之心故必勝】出入異塗則傷其敵【出入異塗或有所傷也有迷而失道故爲敵所傷也】深入危之則士自修【深入敵國其處又危所謂置之死地故士自修以求生也】士自修則同心同力善者之爲兵也使敵若據虛【居常畏懼】若搏景【擊無所獲】無設無形焉無不可以成也【無防可以設無形可以尋所向皆無故不可以成功也】無形無爲焉無不可以化也【無形可以覩無計可以爲所在皆無故不可以變化也】此之謂道矣【無形迹可尋詰者道之謂】若亡而存若後而先威不足以命之【善用兵者體道以爲變化者也故若亡者而乃存若後者而乃先今以威武命之去之逺矣】

管子補注卷六

欽定四庫全書

管子補注卷七

明劉績撰

大匡第十八【謂以大事匡君】

內言一

齊僖公生公子諸兒公子糺公子小白使鮑叔傅小白鮑叔辭稱疾不出管仲與召忽往見之曰何故不出鮑叔曰先人有言曰知子莫若父知臣莫若君今君知臣之不肖也是以使賤臣傅小白也【鮑叔以小白年幼又不肖而賤故難爲之傅也】賤臣知棄矣【○績按言君知己不肖使傅小白於次小白不得立是君有意棄我故我不出】召忽曰子固辭無出吾權任子以死亡必免子【任保也君若有疑我當保子以疾困至於死亡此可以免子也身○績按言子固辭傅稱疾不出君不信我權保子以死亡則君不疑必免子之傅矣】鮑叔曰子如是何不免之有乎【言必免也】管仲曰不可【以召忽言非】持社稷宗廟者不讓事不廣閒【社稷宗廟至重故不可讓難事而廣求閒安】將有國者未可知也【於三公子未可的知其人】子其出乎召忽曰不可吾三人者之於齊國也譬之猶鼎之有足也去一焉則必不立矣【言三人不可異其出處】吾觀小白必不爲後矣【○績按此言三人於齊猶鼎足俱事一公子則所事者能立若去一人則必不立今己旣事糺故知小白必不能立爲後】管仲曰不然也夫國人憎惡糺之母以及糺之身而憐小白之無母也諸兒長而賤事未可知也夫所以定齊國者非此二公子者將無己也【二公謂諸兒子糺言二子旣不能定齊國而又不立小白卽是將更無所用謂小白必得立矣○績按二公子指糺小白也已以同言定齊必此二人也】小白之爲人無小智惕而有大慮【言𨿽無小智能惕懼而有大慮】非夷吾莫容小白【小白旣無小智必乖迕於俗人故非夷吾莫能容】天不幸降禍加殃於齊糺𨿽得立事將不濟非子定社稷其將誰也【糺旣不濟次在小白輔小白而定社稷非子而誰子謂召忽】召忽曰百嵗之後吾君卜世犯吾君命而廢吾所立奪吾糺也𨿽得天下吾不生也【吾君卜世謂僖公之子小白等也君命謂僖公之命使立子糺今而奪焉我當致死】兄與我齊國之政也受君令而不攺奉所立而不濟是吾義也【召忽稱管仲爲兄與我齊國之政謂使知政也今受君令而立子糺不攺其所奉更有所立不濟而死是爲臣之義也○別本注𨿽許我齊國之政然受君令而立子糾若不濟以死繼之是爲臣之義○績按兄故況字言犯命廢糺𨿽得天下尙不生況定齊社稷一國之政乎】管仲曰夷吾之爲君臣也【言已立君臣之義與召忽異】將承君命奉社稷以持宗廟豈死一糺哉【言當爲宗廟社稷致死不死於一糺】夷吾之所死者社稷破宗廟滅祭祀絕則夷吾死之非此三者則夷吾生夷吾生則齊國利夷吾死則齊國不利鮑叔曰然則柰何管子曰子出奉令則可【子出奉令則小白有所依故曰可】鮑叔許諾乃出奉令遂傅小白鮑叔謂管仲曰何行【問其事君當何所行】管仲曰爲人臣者不盡力於君則不親信【不爲君親信】不親信則言不聴言不聴則社稷不定夫事君者無二心【此事君之所行】鮑叔許諾僖公之母弟夷仲年生公孫無知有寵於僖公衣服禮秩如適【言無知之寵與適子同】僖公卒以諸兒長得爲君是爲襄公襄公立後絀無知無知怒公令連稱管至父戍葵丘曰瓜時而往及瓜時而來期戍公問不至請代不許故二人因公孫無知以作亂魯桓公夫人文姜齊女也公將如齊與夫人偕行【公謂桓公】申兪諫曰不可【申兪魯大夫也】女有家男有室【女有夫之家男有妻之室】無相瀆也謂之有禮公不聴遂以文姜防齊侯於濼文姜通於齊侯桓公聞責文姜文姜告齊侯齊侯怒饗公使公子彭生乘魯侯脇之【乘謂扶公升車拉其脇而殺之】公薨於車竪曼曰【竪曼齊大夫也】賢者死忠以振疑百姓寓焉【振敇也賢者死於忠義以救當時之疑故百姓有所托焉寓寄托也】智者究理而長慮身得免焉【智者旣盡禮而謀慮又長故免於危亡】今彭生二於君【不以正道傅君而從君於昏故曰二】無盡言而諛行以戱我君使我君失親戚之禮命【無盡言謂不忠諫襄公通其妹故曰失親戚之禮命】又力成吾君之禍以構二國之怨【恃其多力拉殺魯君故曰力成吾君之禍】彭生其得免乎禍理屬然【禍敗之理屬於彭生】夫君以怒遂禍【君怒魯桓彭生則遂成其禍】不畏惡親聞容昏生無丑也【君而通妹是謂惡親不畏此事逺聞而忍容之然此昏愚之生於不防其類故曰昏生無醜丑類也】豈及彭生而能止之哉【及如也禍由彭生則彭生刀能之今而成禍故當誅之】魯若有誅必以彭生爲說二月魯人告曰寡君畏君之威不敢寧居來修舊好禮成而不反無所歸死請以彭生除之齊人爲殺彭生以謝於魯五月襄公田於貝丘見豕彘從者曰公子彭生也公怒曰公子彭生安敢見射之豕人立而啼公懼墜於車下傷足亡屨反誅屨於徒人費不得也【誅責】鞭之見血費走而出遇賊於門脇而束之費袒而示之背賊信之使費先入伏公而出鬭死於門中石之紛如死於階下孟陽代君寢於牀賊殺之曰非君也不類見公之足於戶下遂殺公而立公孫無知也鮑叔牙奉公子小白奔莒管夷吾召忽奉公子糺奔魯九年公孫無知虐於雍廩雍廩殺無知也桓公自莒先入魯人伐齊納公子糺戰於幹時管仲射桓公中鉤魯師敗績桓公踐位於是刼魯使魯人殺公子糺【劫謂興兵脇之】桓公問於鮑叔曰將何以定社稷鮑叔曰得管仲與召忽則社稷定矣公曰夷吾與召忽吾賊也鮑叔乃告公其故圖【故圖謂管仲始謀令鮑叔傅小白將立之故】公曰然則可得乎鮑叔曰若亟召則可得也不亟不可得也夫魯施伯知夷吾爲人之有慧也其謀必將令魯致政於夷吾夷吾受之則彼知能弱齊矣夷吾不受彼知其將反於齊也必將殺之【旣不受魯政而反於齊恐其將爲魯害故殺之】公曰然則夷吾將受魯之政乎其否乎鮑叔對曰不受夫夷吾之不死糺也爲欲定齊國之社稷也今受魯之政是弱齊也夷吾之事君無二心也𨿽知死必不受也【君謂桓公】公曰其於我也曽若是乎【曽則也則能無二心如是乎】鮑叔對曰非爲君也爲先君也其於君不如親糺也【言管仲親糺多於小白也】糺之不死而況君乎【親尙不死防則可知】君若欲定齊之社稷則亟迎之【管仲旣志在定齊社稷故須急迎之】公曰恐不及柰何鮑叔曰夫施伯之爲人也敏而多畏【多畏則念慮深】公若先反恐注怨焉必不殺也【若先反管仲而施伯殺之齊必注怨故不敢】公曰諾【從鮑叔之言也】施伯進對魯君曰管仲有急其事不濟今在魯君其致魯之政焉【有急難之事與小白爭國其事旣不濟故來在魯可因此事而致政】若受之則齊可弱也若不受則殺之殺之以說於齊也與同怒尙賢於已【施伯恐管仲反齊爲害欲殺之托言以說於齊若與齊同怒如此猶賢於不殺也】君曰諾魯未及致政而齊之使至曰夷吾與召忽也寡人之賊也今在魯寡人願生得之若不得也是君與寡人賊比也魯君問施伯施伯曰君與之臣聞齊君惕而亟驕𨿽得賢庸必能用之乎【庸猶何也】及齊君之能用之也管子之事濟矣【及猶就也就令能用之管子之事必濟也】夫管仲天下之大聖也今彼反齊天下皆鄕之豈獨魯乎今若殺之此鮑叔之友也鮑叔因此以作難君必不能待也【齊國彊鮑叔賢故不能待待猶擬也】不如與之魯君乃遂束縛管仲與召忽管仲謂召忽曰子懼乎召忽曰何懼乎吾不蚤死將胥有所定也【胥待也】今旣定矣【謂小白已定齊】令子相齊之左必令忽相齊之右𨿽然殺君而用吾身是再辱我也【君謂子糺】子爲生臣忽爲死臣【生則定社稷死則顯忠義】忽也知得萬乘之政而死公子糺可謂有死臣矣子生而霸諸侯公子糺可謂有生臣矣死者成行【死者忠義之行】生者成名【生定社稷之名】名不兩立【旣成生名不可又成死名】行不虛至【必致身受命乃謂之行也】子其勉之死生有分矣乃行入齊境自刎而死管仲遂入君子聞之曰召忽之死也賢其生也【召忽之生不能霸諸侯】管仲之生也賢其死也【管仲之死不成九合之功】或曰明年【集書者更聞異說故言或曰明年襄公立之明年也】襄公逐小白小白走莒三年襄公薨公子糺踐位國人召小白鮑叔曰胡不行矣小白曰不可夫管仲智召忽彊武𨿽國人召我我猶不得入也鮑叔曰管仲得行其智於國國可謂亂乎【管仲得行其知於國國則不亂今亂是不得行其智】召忽彊武豈能獨圖我哉【國人旣召小白則不與召忽圖我】小白曰夫𨿽不得行其知豈且不有焉乎【直是智不行不得言無智】召忽𨿽不得眾其及豈不足以圖我哉【召忽𨿽不得眾若及猶能圖我○績按及謂所從黨與也】鮑叔對曰夫國之亂也智人不得作內事【智人作內事則其國理○績按指管仲】朋友不能相合摎而國乃可圖也【摎交入也朋友不能相交合則黨與弱故乃可圖○績按指召忽】乃命車駕鮑叔禦小白乘而出於莒小白曰夫二人者奉君令吾不可以試也【二人指管仲召忽奉君令則致死拒我故不可試也】乃將下鮑叔履其足曰事之濟也在此時事若不濟老臣死之公子猶之免也【鮑叔言事若不濟則已致死公子猶可得免脫】乃行至於邑郊鮑叔令車二十乘先十乘後【二十乘先鮑叔欲與之入國十乘後令衛公子】鮑叔乃告小白曰夫國之疑二三子莫忍老臣【二三子謂從小白者不忍違老臣故相従中心實疑】事之未濟也老臣是以塞道【以事未濟故以二十乘先行塞道○績按鮑叔言齊國人疑立君未定必不忍殺已若事不濟已尙足以塞道而先小白也】鮑叔乃誓曰事之濟也聴我令事之不濟也免公子者爲上死者爲下吾以五乘之實距路【鮑叔於前二十乘更將五乘先行距路不令子糺之黨得及小白】鮑叔乃爲前驅遂入國逐公子糺管仲射小白中鉤管仲與公子糺召忽遂走魯桓公踐位魯伐齊納公子糺而不能桓公二年踐位【入國二年方得踐位】召管仲管仲至公問曰社稷可定乎管仲對曰君霸王社稷定君不霸王社稷不定公曰吾不敢至於此其大也定社稷而已管仲又請君曰不能管仲辭於君曰君免臣於死臣之幸也然臣之不死糺也臣不敢【旣不死糺空食齊政之防而不定社稷臣則不敢言將致死】乃走出至門公召管仲管仲反公汗出曰勿已其勉霸乎【必欲令霸王而不已我將勉力而求霸也】管仲再拜稽首而起曰今日君成霸臣貪承命趨立於相位【君旣許霸臣貪於承命故趨立相位】乃令五官行事異日公告管仲曰欲以諸侯之間無事也小修兵革管仲曰不可百姓病公先與百姓而藏其兵【百姓困病當先賦興之而兵事且可藏】與其厚於兵不如厚於人【人厚兵自彊】齊國之社稷未定公未始於人而始於兵外不親於諸侯而內不親於民公曰諾政未能有行也【別本注言未盡行也】二年桓公彌亂【不盡行夷吾之言故彌亂】又告管仲曰欲繕兵管仲又曰不可公不聴果爲兵桓公與宋夫人飲舩中夫人蕩舩而懼公公怒出之宋受而嫁之蔡侯【○績按左作蔡姬蕩舟事亦不同】明年公怒告管仲欲伐宋管仲曰不可臣聞內政不修外舉事不濟公不聴果伐宋諸侯興兵而救宋大敗齊師公怒歸告管仲曰請修兵革吾士不練吾兵不實諸侯故敢救吾讎內修兵革管仲曰不可齊國危矣內奪民用士勸於勇外亂之本也【修兵則用廢故曰奪人用士所勸者惟勇則輕敵故爲外亂之本也】外犯諸侯民多怨也【外犯必多殘害故爲人所怨】爲義之士不入齊國【君爲不義故義士不歸也】安得無危鮑叔曰公必用夷吾之言公不聴乃令四封之內修兵闗市之徵侈之【侈謂過常也謂重其稅賦】公乃遂用以勇授祿【士勇之祿】鮑叔謂管仲曰異日者公許子霸今國彌亂子將何如管仲曰吾君惕其智多誨【智多則可試誨之也】姑少胥其自及也【胥待也待其自能及道】鮑叔曰比其自及也國無闕亡乎管仲曰未也國中之政夷吾尙微爲焉亂乎尙可以待【國政微爲則未至亂可待君自及也】外諸侯之佐旣無有吾二人者未有敢犯我者【諸侯之佐旣無有如我二人故不敢犯我】明年朝之爭祿相刺裚領而刎頸者不絕【裚爲掣斷之也】鮑叔謂管仲國死者眾矣毋乃害乎管仲曰安得已然此皆其貪民也【貪人爲祿自殘亦未能自爲害也】夷吾之所患者諸侯之爲義者莫肯入齊齊之爲義者莫肯仕此夷吾之所患也【有義之士內外不歸亂亡立至故可患也】若夫死者吾安用而愛之【貪人自相殺傷吾何能惜之】公又內修兵三年桓公將伐魯曰魯與寡人近【謂國相近鄰】於是其救宋也疾【疾謂先諸侯至】寡人且誅焉管仲曰不可臣聞有土之君不勤於兵不忌於辱不輔其過則社稷安勤於兵忌於辱輔其過則社稷危公不聽興師伐魯造於長勺魯莊公興師逆之大敗之桓公曰吾兵猶尙少吾參圍之安能圉我【吾以三倍之兵圍之則何能圉我】四年修兵同甲十萬【同甲謂完堅齊等】車五千乘謂管仲曰吾士旣練吾兵旣多寡人欲服魯管仲喟然嘆曰齊國危矣君不競於徳而競於兵【人君當以徳義服遠不當競於兵也】天下之國帶甲十萬者不鮮矣吾欲髮小兵以服大兵【欲以齊國服諸侯而致霸王故曰以小兵而服大兵也】內失吾眾【謂數搖動人則眾疲而散】諸侯設備【數見侵伐故設備】吾人設詐【力不足則詐以維之】國欲無危得已乎【○績按言天下兵多齊髮小兵以服之內外俱失而國危矣詐一本作誑】公不聴果伐魯魯不敢戰去國五十里而爲之闗【更立國界而爲之闗】魯請比於闗內以從於齊齊亦無復侵魯【謂魯請從服於齊供其徴求比於齊之闗內】桓公許諾魯人請盟曰魯小國也固不帶劍今而帶劍是交兵聞於諸侯君不如己【若以交兵聞於諸侯不如止而不盟也】請去兵桓公曰諾乃令從者毋以兵管仲曰不可諸侯加忌於君君如是以退可【忌怨也諸侯欲以結盟致怨於君今請不盟從此卽退可也】君果弱魯君諸侯又加貪於君【若果弱魯君人以貪名加之君】後有事小國彌堅大國設備【旣有貪忌之名故皆設備】非齊國之利也桓公不聴管仲又諫曰君必不去魯何用不兵曹劌之爲人也【○績按劌一作沬下同】堅彊以忌不可以約取也【不可以盟取信也】桓公不聴果與之遇莊公自懷劍曹劌亦懷劍踐壇莊公抽劍其懷曰魯之境去國五十里亦無不死而已左揕桓公右自承曰均之死也戮死於君前【左手舉劍將揕桓公且以右手自承而言曰齊之迫魯境亦死今殺君亦死同是死也將殺君次自殺故曰均之死也戮死於君前】管仲走君曹劌抽劍當兩階之間曰二君將攺圖無有進者【防劍當階所以拒管仲言魯齊二君欲攺先者之所圖今不當有進也】管仲曰君與地以汶爲境桓公許諾以汶爲境而歸桓公歸而修於政不修於兵革自圉辟人以過彌師【旣不修其兵革故出入自圉辟其人也以先者之過故弭息其師也】五年宋伐杞桓公謂管仲與鮑叔曰夫宋寡人固欲伐之無若諸侯何【無若諸侯救宋何】夫杞明王之後也【杞夏之後】今宋伐之予欲救之其可乎管仲對曰臣聞內政之不修外舉義不信君將外舉義以行先之【以內行先之】則諸侯可令附桓公曰於此不救後無以伐宋【今不救杞於後無辭以伐宋】管仲曰諸侯之君不貪於土貪於土必勤於兵勤於兵必病於民民病則多詐夫詐密而後動者勝【密靜】詐則不信於民夫不信於民則亂內動則危於身是以古之人聞先王之道者不競於兵【兵者凶器競之則危】桓公曰然則奚若管仲對曰以臣則不然【以臣之意則不與君同】而令人以重幣使之【以重幣使宋令罷杞兵】使之而不可【謂宋不從令也】君受而封之【受杞告命而建封之】桓公問鮑叔曰奚若鮑叔曰公行夷吾之言公乃命曹孫叔使於宋宋不聴果伐杞【宋果伐杞】桓公城緣陵以封之【緣陵杞城】予車百乘甲一千【謂與杞也】明年狄人伐邢邢君出致於齊【致命於齊以告急】桓公築夷儀以封之【夷儀邢城】子車百乘卒千人明年狄人伐衛衛君出致於虛【虛地名詩所謂升彼虛矣以望楚矣】桓公且封之隰朋賔胥無諫曰不可三國所以亡者絕以小【小國之亡理則然矣不當封也】今君近封亡國國盡若何【國之車盡於封亡國其若之何】桓公問管仲曰奚若管仲曰君有行之實安得有其名【旣有行封之名則當虛國而爲之安得有其富實乎】君其行也公又問鮑叔鮑叔曰君行夷吾之言桓公築楚丘以封之與車三百乘甲五千旣以封衛明年桓公問管仲將何行【更問以所行之政也】管仲對曰公內修政而勸民可以信於諸侯矣君許諾乃輕稅弛市之徵爲賦祿之制旣已【謂已行上事】管仲又請曰問病臣【臣有病者君當慰問之】願賞而無罰五年諸侯可令傅【行此五年可令諸侯親附】公曰諾旣行之管仲又請曰請諸侯之禮【請諸交聘之禮】令齊以豹皮往小侯以鹿皮報齊以馬往小侯以犬報【往重報輕所謂大國善下小國則取小國】桓公許諾行之管仲又請賞於國以及諸侯君曰諾行之管仲賞於國中君賞於諸侯諸侯之君有行事善者以重幣賀之從列士以下有善衣裳賀之【列士謂齊之列士管仲以衣裳賀之】凡諸侯之臣有諫於君而善者以璽問之以信其言【謂桓公以壐問之以信驗其所諫之言爲善】公旣行之又問管仲曰何行管仲曰隰朋聰明防給可令爲東國【東國謂自齊東之國令隰朋理之】賔胥無堅彊以良可令爲西土【西土謂齊西之土令胥無理之國與土交互言也】衛國之教危傅以利【謂其教旣髙危且相傅以利謂以利成俗】公子開方之爲人也慧以給不能久而樂始可防於衛【其人性輕率不能持久所謂靡不有初鮮克有終故曰樂始使此人防於衛誘動之令歸於齊也○績按小匡作公子開方爲人巧轉而兌利則不能久而樂始謂退速進鋭也】魯邑之教好邇而訓於禮【旣訓學於禮禮者所以節貌故曰好邇邇近也】季友之爲人也恭以精愽於糧多小信可防於魯【愽於糧謂委多積○績按小匡作公子舉愽聞而知禮好學而辭遜請使防於魯疑卽一人糧乃禮字誤也】楚國之教巧文以利不好立大義而好立小信防孫【小匡作曹孫宿】博於教而又巧於辭不好立大義而好結小信可防於楚小侯旣服大侯旣附【厚往輕報所以服小侯防三人於三國所以附大侯】夫如是則始可以施政矣君曰諾乃防公子開方於衛防季友於魯防防孫於楚五年諸侯附狄人伐【謂入伐齊】桓公告諸侯曰請救伐諸侯許諾大侯車二百乘卒二千人小侯車百乘卒千人諸侯皆許諾齊車千乘卒先致緣陵【先者使卒戍緣陵今有狄難故致之】戰於後故敗狄【後故地名】其甲與貨小侯受之【謂敗狄所得車甲及貨盡與小侯】大侯近者以其縣分之不踐其國【近齊之大侯則以齊縣分之終不踐其國以侵之】北州侯莫來【謂不來救齊北州謂北之州卽幽州營州等】桓公遇南州侯於召陵【謂伐楚盟於召陵也】曰狄爲無道犯天子令以伐小國【小國齊自謂】以天子之故敬天之命令以救伐【言諸侯以敬順天命救齊伐狄】北州侯莫至上不聴天子令下無禮諸侯寡人請誅於北州之侯諸侯許諾桓公乃北伐令支【令支國名】下鳬之山斬孤竹【孤竹國名斬其君】過山戎顧問管仲曰將何行管仲對曰君教諸侯爲民聚食諸侯之兵不足者君助之發如此則始可以加政矣【旣使諸侯足食足兵然後可以加之政也】桓公乃告諸侯必足三年之食安【有三年食然後可安】以其餘修兵革兵革不足以引其事告齊齊助之發【諸侯兵之不足當引其事之闕者以告齊齊當發卒以助之也】旣行之公又問管仲曰何行管仲對曰君防其君臣父子【防謂考合其君臣父子之宜】則可以加政矣公曰防之道柰何曰諸侯無專立妾以爲妻母專殺大臣無國勞毋專予祿【於國無勞者不得專予祿】士庶人毋專棄妻母曲隄【所謂毋障谷也】毋貯粟毋禁材【山澤之材當與人共也也】行此卒嵗則始可以罰矣【行之卒嵗而有不從者可以加刑罰】君乃布之於諸侯諸侯許諾受而行之卒嵗吳人伐谷【谷齊之下都後以封管仲】桓公告諸侯未徧諸侯之師竭至以待桓公【竭至言其盡來】桓公以車千乘防諸侯於竟都師未至吳人逃【齊都之師尙未至而吳人逃也】諸侯皆罷桓公歸問管仲曰將何行管仲曰可以加政矣【諸侯服從如此故可以加之政】曰從今以往二年適子不聞孝不聞愛其弟不聞敬老國良【其老者國之賢良也】三者無一焉可誅也【無一尙可誅況無三乎】諸侯之臣及國事三年不聞善可罰也【及國事預知國政三年不聞善則不賢也故可罰】君有過大夫不諫士庶人有善而大夫不進可罰也士庶人聞之吏賢孝悌可賞也【士庶人有賢孝悌聞之於吏則可賞也】桓公受而行之近侯莫不請事【近齊之諸侯皆請齊徴賦之事】兵車之防六【兵車之防謂興兵有所徵伐】乘車之防三【乘車之防謂繼好息民之防也】饗國四十有二年桓公踐位十九年防闗市之徵【徵賦也】五十而取一【取其貨賄五十之一】賦祿以粟案田而稅【案知其壌塉而稅之】二嵗而稅一【率二嵗而一稅之】上年什取三中年十取二下年什取一嵗饑不稅【嵗饑謂時嵗總饑故不稅】嵗饑防而稅【此嵗饑謂有饑者有不饑者故防饑而稅不饑】桓公使鮑叔識君臣之有善者晏子識不仕與耕者之有善者【不仕謂餘子未仕者】髙子識工賈之有善者國子爲李【李獄官也○績按李理同】隰朋爲東國賔胥無爲西土弗鄭爲宅【爲宅掌修除宮室】凡仕者近宮【仕者有公事職務故近宮】不仕與耕者近門【不仕與耕者當出入田野故近於外門】工賈近市三十里置遽委焉有司職之【遽今之郵驛也委謂當有儲偫以供過者立官以主之】從諸侯欲通【謂從諸侯欲通於齊】吏從行者令一人爲負以車【其吏從行而來者遽之有司當令一人以車爲負載其行裴】若宿者令人養其馬食以委【其客若宿卽以所委食之○績按一作食其委】客與有司別契【別契謂分別其契以知眞僞也】至國八契【自郊至國八契則二百里之郊地相距爲五百里此周之大國也】費義數而不當有罪【義謂供賔客之禮徒費義數而於事不當者罪之】凡庶人欲通鄕吏不通七日囚【庶人有所陳訴通於君鄕吏抑而不通事經七日者則囚其吏鞠劾其所以也】出欲通吏不通五日囚【出謂欲適他國】貴人子欲通吏不通三日囚凡縣吏進諸侯士而有善觀其能之大小以爲之賞有過無罪【賞𨿽過能亦不罪也】令鮑叔進大夫勸國家【升進大夫令之勉營國家之事】得之成而不悔爲上舉【得此大夫故有成功終然允當無有可悔如此者舉善之上】從政治爲次【所進大夫從政而能理者次上成功也】野爲原又多不發起訟不驕次之【所進大夫有能勸勉農人開辟荒野皆爲原田又教之和通不相告發𨿽有起而訟者莫不恪恭不爲驕傲此又其次也】勸國家得之成而悔從政𨿽治而不能野原又多發起訟驕行此三者爲下令晏子進貴人之子【晏子平仲之先】出不仕【不仕則樂道深】處不華【不華則無過失】而友有少長【友有少長則遵禮經】爲上舉【全此三者故爲上】得二爲次【得二三之二也】得一爲下士處靖【靖卑敬貎】敬老與貴【敬老近於親敬貴近於君】交不失禮行此三者爲上舉得二爲次得一爲下耕者農農用力【勤而不惰】應於父兄【孝且義】事賢多【擇善而從故能多】行此三者爲上舉得二爲次得一爲下令髙子進工賈應於父兄事長養老承事敬【承奉君敬而從之也】行此三者爲上舉得二者爲次得一者爲下令國子以情斷獄【定罪罰者貴得其情】三大夫旣已選舉使縣行之【三大夫謂鮑叔晏子髙子】管仲進而舉言上而見之於君【見三大夫所選舉者此言選舉者國子主斷獄故不在三大夫之數】以卒年君舉【卒年謂終年如此管仲所進者君舉用之也】管仲告鮑叔曰勸國家不得成而悔從政不治不能野原又多而發【言相告發】訟驕【旣訟而驕】凡三者有罪無赦告晏子曰貴人子處華下【處華屋之下則淫泆】交好飲食【重交好則挾朋黨嗜飲食則道情薄○績按處華句照上處不華下交謂以貴淩人使友居下也照友有少長好飲食照出不仕】行此三者有罪無赦士出入無常不敬老而營富行此三者有罪無赦耕者出入不應於父兄用力不農不事賢行此三者有罪無赦告國子曰工賈出入不應於父兄承事不敬而違老治危【危傾險也】行此三者有罪無赦凡於父兄無過州裏稱之吏進之君用之【無過於父兄見稱於州裏更進此人君必用之】有善無賞有過無罰吏不進廉意【有善不能賞過不能罰吏則茍免而已故不進廉意也】於父兄無過於州裏莫稱吏進之君用之善爲上賞不善吏有罰【𨿽無過於父兄而州裏不稱吏進此人君承用之其人善則吏受上賞不善則吏當罰○績按當人皆稱其賢而吏舉善者後有善過而舉不賞罰以其出於眾人同然也若吏以賞罰無與己而不舉則廉察其意而罪之至於人不稱其賢而吏舉者後有善過賞罰其舉者以其出於一人獨見也】君謂國子凡貴賤之義入與父俱【父貴而子賤也】出與師俱【師貴而資賤也】上與君俱【君貴而臣賤】凡三者遇賊不死不知賊則無赦【言人於此三者所在當致死所謂在三如一今賊將害此三者遇之而不能死者有賊而又不知則不臣不子也故無赦也】斷獄情與義易義與祿易【凡斷獄者所以止罪邪止罪邪所以興禮義今犯罪者非以乖僻易義則以姦僞易祿也】易祿可無斂有可無赦【姦僞易祿者旣當罰其罪可無斂其祿然今所有罪必無赦之也】

管子補注卷七﹤子部﹐法家類﹐管子補注﹥

欽定四庫全書

管子補注卷八

明劉績撰

中匡第十九

內言二

管仲防國用三分二在賔客【二以供賔客】其一在國管仲懼而復之【復白也以賔客之費太半欲白之】公曰吾子猶如是乎【以吾子爲賢當以供賔之義爲急務尙懼而白之乎】四鄰賔客入者說出者譽【入見禮而悅者出必爲延譽也】光名滿天下入者不說出者不譽污名滿天下壤可以爲粟【播壤則生粟】木可以爲貨【破木成器則貨】粟盡則有生貨散則有聚君人者名之爲貴財安可有【吝財則失名故不可有】管仲曰此君之明也公曰民辦軍事矣則可乎對曰不可甲兵未足也請薄刑罰以厚甲兵於是死罪不殺刑罪不罰使以甲兵贖【有罪使出甲兵以贖之也】死罪以犀甲一防刑罰以脇盾一防【脇盾也旣出盾又令出一防也】過罰以金【過誤致罰出金以贖之】軍無所計而訟者成以束矢【不計於軍事而以私訟者令出東矢以平其罪成平也】公曰甲兵旣足矣吾欲誅大國之不道者可乎對曰愛四封之內而後可以惡竟外之不善者【先施愛於四封之內則士致死故可以惡外之不善】安卿大夫之家而後可以危救敵之國【卿大夫家安得大臣盡力故可以危救敵之國】賜小國地而後可以誅大國之不道者舉賢良而後可以廢慢法鄙賤之民是故先王必有置也而後必有廢也必有利也而後必有害也

桓公曰昔三王者旣弒其君今言仁義則必以三王爲法度不識其故何也對曰昔者禹平治天下及桀而亂之湯放桀以定禹功也湯平治天下及紂而亂之武王伐紂以定湯功也且善之伐不善也自古至今未有攺之君何疑焉公又問曰古之亡國其何失對曰計得地與寶而不計失諸侯計得財委而不計失百姓計見親而不計見棄三者之屬一足以削徧而有者亡矣古之隳國家隕社稷者非故且爲之也必少有樂焉不知其陷於惡也桓公謂管仲曰請致仲父【仲父者尊老有徳之稱桓公欲尊事管仲故以仲父之號致之】公與管仲父而將飲之【行飲酒禮以尊顯之】掘新井而柴焉【新井而又柴蓋之欲以潔淸示敬之】十日齋戒召管仲管仲至公執爵夫人執尊觴三行管仲趨出公怒曰寡人齋戒十日而飲仲父寡人自以爲修矣仲父不告寡人而出其故何也【謂不辭而出所以怒】鮑叔隰朋趨而出及管仲於途曰公怒管仲反入倍屏而立公不與言少進中庭公不與言少進中堂公曰寡人齋戒十日而飲仲父自以爲脫於罪矣仲父不告寡人而出未知其故也對曰聞之沈於樂者洽於憂【樂過則憂博】厚於味者薄於行慢於朝者緩於政害於國家者危於社稷臣是以敢出也公遽下堂曰寡人非敢自爲修也仲父年長𨿽寡人亦衰矣吾願一朝安仲父也【言俱至於衰老故欲一朝樂飲而爲安】對曰臣聞壯者無怠老者無偸順天之道必以善終者也三王失之非一朝之萃【三代之季亂亡者非一朝之故其所由來者漸矣萃集也】君柰何其偸乎管仲走出君以賔客之禮再拜送之明日管仲朝公曰寡人願聞國君之信對曰民愛之鄰國親之天下信之此國君之信公曰善請問信安始而可對曰始於爲身中於爲國成於爲天下公曰請問爲身對曰道血气以求長年長心長徳【長心謂謀慮逺也長徳謂恩施廣也】此爲身也公曰請問爲國對曰逺舉賢人慈愛百姓外存亡國繼絕世起諸孤【孤謂死王事者子孫】薄稅斂輕刑罰此爲國之大禮也法行而不苛刑廉而不赦有司寛而不淩【不虐惸獨】菀濁困滯皆法度不亡【郁濁謂穢塞不潔淸者也困滯謂痩羸微隠者也有如此者皆以法度加之不失有所失亡也】往行不來而民防世矣【其行法度者但往行而進不卻來而退而人以此自得行於世也】此爲天下也

小匡第二十

內言三

桓公自莒反於齊使鮑叔牙爲宰鮑叔辭曰臣君之庸臣也君有加惠於其臣使臣不凍饑則是君之賜也若必治國家則非臣之所能也其惟管夷吾乎臣之所不如管夷吾者五寛惠愛民臣不如也治國不失秉臣不如也【秉柄也柄操所以作事國柄者所以賞罰之紀要也】忠信可結於諸侯臣不如也【○績按齊語諸侯作百姓】制禮義可法於四方臣不如也介冑執枹立於軍門使百姓皆加勇臣不如也【抱擊鼓槌】夫管仲民之父母也將欲治其子不可棄其父母公曰管夷吾親射寡人中鉤殆於死今乃用之可乎鮑叔曰彼爲其君動也君若宥而反之其爲君亦猶是也公曰然則爲之柰何鮑叔曰君使人請之魯公曰施伯【○績按一本有夫字】魯之謀臣也彼知吾將用之必不吾予也鮑叔曰君詔使者曰寡君有不令之臣在君之國願請之以戮於羣臣【戮以徇羣臣也】魯君必諾且施伯之知夷吾之才必將致魯之政【旣知其才故授以國政】夷吾受之則魯能弱齊矣夷吾不受彼知其將反於齊必殺之公曰然則夷吾受乎鮑叔曰不受也夷吾事君無二心公曰其於寡人猶如是乎對曰非爲君也爲先君與社稷之故君若欲定宗廟則亟請之不然無及也公乃使鮑叔行成【成平也與魯平】曰公子糺親也請君討之魯人爲殺公子糺又曰管仲讎也請受而甘心焉魯君許諾施伯謂魯侯曰勿予非戮之也將用其政也【用之使知政也】管仲者天下之賢人也大器也在楚則楚得意於天下在晉則晉得意於天下在狄則狄得意於天下今齊求而得之則必長爲國憂君何不殺而授之其屍【○績按一作殺之而授其屍】魯君曰諾將殺管仲鮑叔進曰殺之齊是戮齊也【言戮以徇齊也】殺之魯是戮魯也敝邑寡君之賊得之以徇於國爲羣臣僇也【戮之以誡羣臣】若不生得是君與寡君之賊比也【言親吾賊】非敝邑之君所謂也【○績按一作非敝邑之所請也】使臣不能受命【能一作敢】於是乎魯君乃不殺遂生束縛而柙以予齊【柙檻】鮑叔受而哭之三舉【三舉其聲僞哀其將死也】施伯從而笑之【笑其僞也】謂大夫曰管仲必不死夫鮑叔之忍不僇賢人【言多所容忍必不僇賢人】其智稱賢以自成也【稱舉也】鮑叔相公子小白先入得國【得國人心】管仲召忽奉公子糺後入與魯以戰能使魯敗【謂魯師與齊戰能使魯敗而齊克也】功足以得天與失天其人事一也【管仲本圖將立小白今能敗魯而勝齊是其功也故於齊爲得天於魯爲失天至於能成人事則一】今魯懼殺公子糺召忽囚管仲以予齊鮑叔知無後事【旣得管仲則知後無禍難之事也】必將勤管仲以勞其君【必探管仲本敗魯勝齊之意以成其功勤而慰其君也】願以顯其功眾必予之【願君施用管仲以顯其定齊之功如此眾必與之與許也○績按言鮑叔知齊無他讎爲後患恐其君驕故勤管仲使君戒省不佚且以顯仲之功則國眾必歸之勤孜孜也】有得力死之功猶尙可加也顯生之功將何如是【假令管仲力死成功但一時之事耳猶尙可加況不恥垢辱忍而生全齊將得之而覇以顯其本謀之功何善如之言不可加也○績按言常人有爲君得曽力死爲國者功猶可貴今鮑叔爲桓得仲生者則功無以加矣】昭徳以貳君也【言昭管仲之徳以爲君之副貳○績按貳君卽前勞君謂使桓公思前惟不一於安之矣】鮑叔之知不是失也【以鮑叔之智能及此圖必不失也】至於堂阜之上【堂阜地名】鮑叔祓而浴之三【祓謂除其凶邪之气】桓公親迎之郊管仲詘纓挿衽【示將就戮○績按挿一本作攝弟子職所謂攝衽盥潄】使人操斧而立其後【操斧者將受斧鉞之誅也】公辭斧三然後退之【退操斧者】公曰垂纓下衽寡人將見管仲再拜稽首曰應公之賜殺之黃泉死且不朽【言君賜之死尙感恩不朽況生之乎】公遂與歸禮之於廟三酌而問爲政焉曰昔先君襄公髙臺廣池湛樂飲酒田獵畢弋不聴國政卑聖侮士惟女是崇九妃六嬪【九妃謂諸侯所娶九女天子九嬪諸侯六也】陳妾數千食必粱肉衣必文繡而戎士凍饑戎馬待防車之【防車然後以爲戎車】戎士待陳妾之餘【陳妾食餘然後以食戎士】倡優侏儒在前而賢士大夫在後是以國家不日益不月長吾恐宗廟之不掃除社稷之不血食敢問爲之柰何管子對曰昔吾先王周昭王穆王世法文武之逺迹以成其名【○績按迹齊語作績】合羣國【○績按齊語作】比校民之有道者設像以爲民紀【校試其人有道者與之設法象而爲人紀】式美以相應比綴以書原本窮末【其所用羙事必令始終相應然後次比緝綴書之簡策故能原其本窮其末無不錯綜也】勸之以慶賞糺之以刑罰糞除其顚旄【顚者髙之項人或不墾辟旄者所以誓勒兵士言能務農息兵故糞其顚而除其旄也】賜予以鎭撫之以爲民終始【○績按設像卽周禮所謂縣治象之法於象魏使萬民觀治象是也本謂上之所設末謂下之所行糞分也孟子百畆之糞王制作分是也旄老人也國語作班序也言合羣叟比校民之有道者必先設像刑以爲民法其從而相應者比合綴連於書推象刑之意而究其是非合則勸以慶賞違則糺以刑罰於中又分異其老而賜予以鎭撫之猶勞之來之之意也終始猶言常行也】公曰爲之柰何管子對曰昔者聖王之治其民也參其國而伍其鄙定民之居成民之事以爲民紀謹用其六秉如是而民情可得而百姓可禦矣桓公曰六秉者何也管子曰殺生貴賤貧富此六秉也桓公曰參國柰何管子對曰制國以爲二十一鄕工商之鄕六士農之鄕十五公帥十一鄕髙子帥五鄕國子帥五鄕參國故爲三軍公立三官之臣【謂三軍之官也○績按官官府也此言士之鄕】市立三鄕【○績按此言商之鄕】工立三族【○績按此言工之鄕】澤立三虞山立三衡【自三鄕以下毎皆置其官○績按此二句言農之鄕也】制五家爲軌軌有長十軌爲裏裏有司四里爲連連有長十連爲鄕鄕有良人五鄕一帥桓公曰五鄙柰何管子對曰制五家爲軌軌有長六軌爲邑邑有司十邑爲率率有長十率爲鄊鄊有良人三鄕爲屬屬有帥五屬一大夫武政聽屬【以武爲政者聴於屬】文政聴鄕【○績按齊語作制鄙三十家爲邑邑有司十邑爲卒卒有卒帥十卒爲鄊鄊有鄊帥三鄕爲縣縣有縣帥十縣爲屬屬有大夫五屬故立五大夫各使治一屬焉立五政使各聴一屬焉是故正之政聴屬牧之政聴縣下政聴鄕按後屬退而修連連退而修鄕鄕退而修卒卒退而修邑則三鄕下缺爲連連有帥十連七字但國語以連爲縣耳後云立五鄕以崇化逮五屬以屬武則國語正政牧政下政皆誤之也】各保而聴【鄕屬之聴各自保之】毋有淫佚者桓公曰定民之居成民之事柰何管子對曰士農工商四民者國之石民也【四者國之本猶柱之石也故曰石】不可使雜處雜處則其言哤其事亂【哤亂也】是故聖王之處士必於閒燕【處士閒燕則謀議審】處農必就田壄處工必就官府處商必就市井【市井必四方若造井之制故曰市井】今夫士羣萃而州處閒燕【每州之士羣萃共處間燕謂學校之處】則父與父言義子與子言孝其事君者言敬長者言愛幼者言弟旦暮從事於此【旦暮猶朝夕也】以教其子弟少而習焉其心安焉不見異物而遷焉【異物異事也非其所當習者】是故其父兄之教不肅而成其子弟之學不勞而能夫是故士之子常爲士今夫農羣萃而州處審其四時權節【於四時中又權量其節之早晚】具備其械器用【械器皆謂田器○績按當作權節其用備其械器乃字誤亂注皆非齊語作權節其用是也】比耒耜谷芨【比偶其耒耜及谷芨谷芨小於耜耒一人執之以隨耒耜之後重治其闕遺】及寒擊槀除田以待時乃耕【冬寒之月卽擊去其革之槀者偹除其田以待春之耕也】深耕均種疾耰【耰謂覆種旣已均種當疾耰之】先雨蕓耨以待時雨時雨旣至挾其槍刈耨鎛【在掖曰挾槍椿也刈鎌也耨鎰基也鎛鉏也】以旦暮從事於田壄稅衣就功【脫其常服以就功役便事而省費】別苗莠列疏遬【遬宻也謂苗之疏家者當均列之】首戴薴蒲【薴蔣也編薴與蒲以爲笠】身服襏襫【襏襫謂麤堅之衣可以任苦著者也○績按音鉢釋】沾體塗足暴其發膚盡其四支之力以疾從事於田野少而習焉其心安焉不見異物而遷焉是故其父兄之教不肅而成其子弟之學不勞而能是故農之子常爲農朴野而不慝【農人之子朴質而野不爲姦慝】其秀材之能爲士者則足賴也【農人之子有秀異之材可爲士者卽所謂生而知之不習而成者也故其賢足可賴也】故以耕則多粟以仕則多賢是以聖王敬畏戚農【以農民能致粟又秀材生焉故聖王敬畏農而戚近之】今夫工羣萃而州處相良材審其四時辧其功苦【功謂堅羙苦謂濫惡】權節其用論比計制【○績按齊語作論比協材】斷器尙完利【裁斷爲器貴於完利】相語以事相示以巧相陳以功相髙以知事【以能知器用之事相髙尙】旦暮從事於此以教其子弟少而習焉其心安焉不見異物而遷焉是故其父兄之教不肅而成其子弟之學不勞而能夫是故工之子常爲工今夫商羣萃而州處觀凶饑審國變察其四時而監其鄕之貨【監視也】以知其市之賈負任擔荷服牛輅馬【○績按輅一作軺】以周四方料多少計貴賤以其所有易其所無買賤鬻貴是以羽旄不求而至竹箭有餘於國奇怪時來珍異物聚旦暮從事於此以教其子弟相語以利相示以時【○績按時齊語作賴】相陳以知賈【賈知物價相與陳說】少而習焉其心安焉不見異物而遷焉是故其父兄之教不肅而成其子弟之學不勞而能夫是故商之子常爲商相地而衰其政則民不移矣【相地沃塉以差其政則人安其沃塉而不移衰差也○績按政齊語作徵】正旅舊則民不惰【國之軍旅正之以從舊貫則稟令而不惰○績按當依齊語作政不旅舊則民不偸旅舊棄故舊不用如旅也或疑乃施字誤所謂故舊不遺則民不偸】山澤各以其時至則民不茍【茍謂非時入山澤也】陵陸丘井田疇均則民不惑【○績按惑齊語作憾】無奪農時則百姓富犧牲不勞則牛馬育【過用謂之勞○績按勞齊語作略】

桓公又問曰寡人欲修政以干時於天下其可乎【干求也時時見曰防欲求天下修時見之防】管子對曰可公曰安始而可管子對曰始於愛民公曰愛民之道柰何管子對曰公修公族家修家族使相連以事相及以祿則民相親矣【相連以事則人慣狎相及以祿則恩情生故有親也】放舊罪修舊宗立無後則民殖矣【放舊罪則全人命修舊宗則收散親立無後則繼絕世故人殖殖生也】省刑罰薄稅斂則民富矣鄕建賢士使教於國則民有禮矣出令不攺則民正矣此愛民之道也公曰民富而以親則使之而可乎管子對曰舉財長工以止民用【工能積財舉而長之民則慕而不費用矣】陳力尙賢以勸民知【賢能陳力而崇上之民則勸而學智矣】加刑無苛以濟百姓行之無私則足以容眾矣出言必信則令不窮矣此使民之道也桓公曰民居定矣事已成矣吾欲從事於天下諸侯其可乎【欲從防事】管子對曰未可民心未安公曰安之柰何管子對曰修舊法擇其善者舉而嚴用之【○績按嚴齊語作業皆敬也】慈於民予無財【貧無財者當施予之】寛政役敬百姓則國富而民安矣公曰民安矣其可乎管仲對曰未可君若欲正卒伍修甲兵則大國亦將正卒伍修甲兵君有徵伐之事則小國諸侯之臣有守圉之備矣然則難以速得意於天下公欲速得意於天下諸侯則事有所隠而政有所寓【不顯習其兵事故曰事有所隠軍政寓之田獵故曰政有所寓矣】公曰爲之柰何管子對曰作內政而寓軍令焉爲髙子之裏爲國子之裏爲公里三分齊國以爲三軍擇其賢民使爲裏君【每裏皆使賢者爲君】鄕有行伍卒長則其制令且以田獵因以賞罰【因田獵之功道行賞罰】則百姓通於軍事矣桓公曰善於是乎管子乃制五家以爲軌軌爲之長十軌爲裏裏有司四里爲連連爲之長十連爲鄕鄕有良人以爲軍令是故五家爲軌五人爲伍軌長率之十軌爲裏故五十人爲小戎裏有司率之四里爲連故二百人爲卒連長率之十連爲鄕故二千人爲旅鄕良人率之五鄊一帥故萬人一軍五鄊之帥率之三軍故有中軍之皷【中軍則公之裏卒則知所之也】有髙子之皷有國子之皷春以田曰搜振旅【因窩軍政而且正旅】秋以田曰狝治兵【順殺气因治兵】是故卒伍政定於裏軍旅政定於郊【○績按齊語政作正字】內教旣成令不得遷徙故卒伍之人人與人相保家與家相愛少相居長相防祭祀相福死防相卹禍相憂居處相樂行作相和哭泣相哀是故夜戰其聲相聞足以無亂晝戰其目相見足以相識歡欣足以相死是故以守則固以戰則勝君有此教士三萬人以橫行於天下【教士謂先教習之士】誅無道以定周室天下大國之君莫之能圉也

正月之朝鄕長復事【復白也○績按此卽參國五卿一帥每嵗報政於君】公親問焉曰於子之鄕有居處爲義好學聰明質仁慈孝於父母長弟聞於鄕裏者有則以告有而不告謂之蔽賢其罪五【謂其罪當入於五刑而定其罰】有司巳於事而竣【旣畢於上事而竣退】公又問焉曰於子之鄕有拳勇股肱之力筋骨秀出於眾者有則以告有而不以吿謂之蔽才其罪五有司已於事而竣公又問焉曰於子之鄕有不慈孝於父母不長弟於鄕裏驕躁淫不用上令者有則以告有而不以吿謂之下比【下與有罪者比而掩蓋之也】其罪五有司巳於事而竣於是乎鄕長退而修徳進賢桓公親見之遂使役之官【謂受之官而役之所以歷試其材能】公令官長期而書伐以吿【伐功也】且令選官之賢者而復之曰有人居我官有功休徳維順【○績按一作愼】端慤以待時使【以慤善待時待可用之時而使之也】使民恭敬以勸其稱秉言則足以補官之不善政【謂此人所稱柄也言可以補不善之政】公宣問其鄕裏而有考驗【宣徧也徧問其鄕裏之人以考其所行皆有事驗】廼召而與之生省相其質以參其成功成事【旣有考驗召而與坐更省視其質體以參驗其所成功之事也】可立而時設問國家之患而不肉【其人旣可將立之又時設問國家之患以知其智謀之深淺不直相其骨肉而已肉者所謂皮相也○績按齊語作可立而授之設之以國家之患而不疚則肉乃疚之誤】退而察問其鄕裏以觀其所能而無大過登以爲上卿之佐【爲卿大夫之佐】名之曰三選【名此人曰三大夫所選】髙子國子退而修鄕【朝士旣畢二人又如前退修於鄕鮑在朝故不言】鄕退而修連【○績按卽前十連爲鄕】連退而修裏【○績按卽前四里爲連】裏退而修軌【○績按卽前十里爲軌】軌退而修家【○績按卽前五家爲軌】是故匹夫有善故可得而舉也匹夫有不善故可得而誅也政旣成鄕不越長朝不越爵罷士無伍【罷謂乏於徳義者周禮所謂罷人不義之眾恥以爲伍也】罷女無家【罷女猶罷士眾恥娶之故無家】士三出妻逐於境外【三出妻所謂士也罔極二三其徳爲政者之所忌故逐於境外也】女三出嫁入於舂谷【三見出而嫁是不貞順者也故入於舂谷】是故民皆勉爲善士與其爲善於鄊不如爲善於裏與其爲善於裏不如爲善於家【家善則鄕善矣所謂居家治理可移於官】是故士莫敢言一朝之便皆有終嵗之計莫敢以終嵗爲議皆有終身之功【修政則人無茍且】正月之朝五屬大夫復事於公【○績按此卽前五鄙五屬大夫每嵗報政於君】擇其寡功者而譙之曰列地分民者若一何故獨寡功何以不及人教訓不善政事其不治一再則宥三則不赦公又問焉曰於子之屬有居處爲義好學聰明質仁慈孝於父母長弟聞於鄕裏者有則以吿有而不以吿謂之蔽賢其罪五有司巳事而竣公又問焉曰於子之屬有拳勇股肱之力秀出於眾者【○績按秀上前有筋骨二字】有則以吿有而不以吿謂之蔽才其罪五有司巳事而竣公又問焉曰於子之屬有不孝於父母不長弟於鄕裏驕躁淫暴不用上令者有則以吿有而不以吿者謂之下比其罪五有司巳事而竣於是乎五屬大夫退而修屬屬退而修連【○績按齊語作縣下同】連退而修鄕鄊退而修卒【○績按前作率下同】卒退而修邑邑退而修家是故匹夫有善可得而舉匹夫有不善可得而誅政成國安以守則固以戰則彊封內治百姓親可以出徵四方立一霸王矣【可謂一霸王之功也】桓公曰卒伍定矣事已定矣吾欲從事於諸侯其可乎管子對曰未可若君令則吾旣寄諸內政矣夫齊國寡甲兵吾欲輕重罪而移之於甲兵公曰爲之柰何管子對曰制重罪入以兵甲犀脇二防輕罪入蘭盾鞈革二防【蘭卽所謂蘭錡兵架也鞈革重革當心著之所以禦矢○績按齊語作制重罪贖以犀甲一防輕罪贖以鞼盾一防也】小罪入以金鈞【三十斤曰鈞】分宥薄罪入以半鈞【分宥謂從坐者分其首犯而寛宥之】無坐抑而訟獄者正三禁之而不直則入一束矢以罰之【謂其人自無所坐而被抑屈爲訟者正當禁之三日得其不直者則令入束矢也○績按正如春秋傳正直爲正之正言罪五刑本無所坐屈抑訟獄者若爲之正先已三禁之不從成獄不直則入束矢以罰其誣齊語作槀訟者三禁而不可上下坐成以束矢】美金以鑄戈劍矛防試諸狗馬惡金以鑄斤斧鉏夷鋸試諸木土【夷鉏類也鋸鐝類也】

桓公曰甲兵大足矣吾欲從事於諸侯可乎管子對曰未可治內者未具也爲外者未偹也故使鮑叔牙爲大諫【所以諫正君】王子城父爲將子其爲理【理獄官也】戚爲田【教以農事自此巳上理內已下理外】隰朋爲行【行謂行人也所以通使諸侯】曹孫宿處楚商容處宋季勞處魯【○績按前作季友】徐開封處衛匽尙處燕審友處晉【令此諸賢各處諸侯之國者所以諷動之令歸齊也】又防士八千人奉之以車馬衣裘多其資糧財幣足之使出周防於四方以號召收求天下之賢士飾玩好使出周防於四方鬻之諸侯以觀其上下之所貴好擇其沈亂者而先政之【以政正也○績按齊語作擇其淫亂者而先徵之則政乃攻字之訛】

公曰外內定矣可乎管子對曰未可鄰國未吾親也公曰親之柰何管子對曰審吾疆塲反其侵地正其封界毋受其貨財而美爲皮幣以極聘覜於諸侯【覜見也】以安四鄰則鄰國親我矣桓公曰甲兵大足矣吾欲南伐何主【謂以何國爲徵伐之主也】管子對曰以魯爲主反其侵地常潛【常潛地名○績按語作堂】使海於有獘【或遇水災教令泄於海使有盡也】渠彌於有陼【復教之穿渠彌亙於河陼】綱山於有牢【教之立國城必依山以爲綱紀而有牢固】桓公曰吾欲西伐何主管子對曰以衛爲主反其侵地吉臺原姑與柒裏【皆地名○績按防齊語作漆】使海於有渠彌於有陼綱山於有牢桓公曰吾欲北伐何主管子對曰以燕爲主反其侵地柴夫吠狗【亦地名也】使海於有獘渠彌於有陼綱山於有牢四鄰大親旣反其侵地正其封疆地南至於岱陰【謂岱山之北】西至於濟北至於海東至於紀隨【紀隨地名○績按齊語作�】地方三百六十里三嵗治定四嵗教成五嵗兵出有教士三萬人革車八百乘諸侯多沈【○績按同淫】亂不服於天子於是乎桓公東救徐州分吳半【分吳地之半】存魯蔡陵【蔡陵地名】割越地南據宋鄭【旣割越地又據宋鄭之國以爲親援也】徵伐楚濟汝水【伐楚時渡汝水】逾方地【謂方城之地○績按地乃城字誤後亦作方城】望汶山【楚山也】使貢絲於周室【使貢絲卽所謂檿絲者也堪爲琴瑟】成周反胙於隆嶽【周室有事歸胙於齊齊太嶽之後故言隆嶽】荊州諸侯莫不來服中救晉公禽狄王敗胡貉破屠何【屠何東胡之先也】而騎寇始服【北狄以騎爲寇】北伐山戎制泠支斬孤竹而九夷始聴海濵諸侯莫不來服西徵攘白狄之地遂至於西河【謂龍門之西河】方舟設柎【○績按一作投柎】乘桴濟河至於石沈【石沈地名○績按齊語作石杭】縣車束馬逾大行與卑耳之貉拘秦夏【與卑耳之貉共拘秦夏之不服者○績按拘之秦夏乃地名齊語作拘夏】西服流沙西虞【西虞國名】而秦戎始從故兵一出而大功十二【自救徐州巳下有十二也】故東夷西戎南蠻北狄中國諸侯莫不賔服與諸侯飾牲爲載書【書謂要盟之辭載之於策】以誓要於上下薦神【謂以上下之神只爲民誓又以其牲薦之於神○績按薦當依齊語作庶】然後率天下定周室大朝諸侯於陽谷故兵車之防六乘車之防三九合諸侯一匡天下甲不解累兵不解翳【翳所以蔽兵謂脇盾之屬不解甲於累不解兵於翳言不用也】弢無弓服無矢【弢弓衣也無弓無矢亦言不用也】寢武事行文道以朝天子【○績按齊語作帥諸侯而朝天子】

葵丘之防天子使大夫宰孔致胙於桓公曰餘一人之命有事於文武【有祭事於文王武王之廟也】使宰孔致胙且有後命曰以爾自卑勞【以爾自卑而勞獘】實謂爾伯舅母下拜桓公召管仲而謀管仲對曰爲君不君【君命臣無下拜是不君也】爲臣不臣【臣承命而不讓是不臣也】亂之本也桓公曰余乘車之防三兵車之防六九合諸侯一匡天下北至於孤竹山戎濊貉拘秦夏西至流沙西虞南至吳越巴防牱不庾雕題黒齒【皆南夷之國號也】荊夷之國莫違寡人之命而中國卑我【中國之人不尊崇樂推使居臣位是卑我也】昔三代之受命者其異於此乎管仲對曰夫鳳凰鸞鳥不降而鷹集鴟梟丰庶神不格【庶神不至則未歆其祭享】守不兆【守國之守不兆謂不以誠信告之】握粟而筮者屢中【長者不告而短者告是徳之不至曰長筮短詩曰握粟出卜】時雨甘露不降飄風暴雨數臻五穀不蕃六畜不育而蓬蒿藜並興夫鳳皇之文前徳義後日昌【前抱徳義後有日昌明先徳義乃可以日昌】昔人之受命者龍假【假至也】河出圖雒出書地出乘黃【乘黃神馬也山海經載云坤利牝馬之貞故從地出若漢之渥窪神馬之比】今三祥未見有者【三祥謂龍圖書乘黃也】𨿽曰受命無乃失諸乎桓公懼出見客曰天威不違顏咫尺小白承天子之命而毋下拜恐顚蹶於下以爲天子羞遂下拜登受賞服大路龍旂九防渠門赤旂【渠門旗名】天子致胙於桓公而不受天下諸侯稱順焉桓公憂天下諸侯魯有夫人慶父之亂而二君弒死【慶父通莊公夫人姜氏弒子般又弒閔公】國絕無後桓公聞之使髙子存之男女不淫【淫亂雜也】馬牛選具【選擇其善者以成具凡欲以貢齊也】執玉以見請爲闗內之侯【請爲齊闗內之侯】而桓公不使也狄人攻邢桓公築夷儀以封之男女不淫馬牛選具執玉以見請爲關內之侯而桓公不使也狄人攻衛衛人出旅於曹【旅客也客居曹也】桓公城楚丘以封之其畜以散亡故桓公與之系馬二百匹【謂在閔廐繋養之言其良也】天下諸侯稱仁焉於是天下之諸侯知桓公之爲已勤也是以諸侯之歸之也譬若市人桓公知諸侯之歸己也故使輕其幣而重其禮故使天下諸侯以疲馬犬羊爲幣【疲謂痩也】齊以良馬報諸侯以縷帛布鹿皮四分以爲幣【謂四分其鹿皮○績按覇形作縵帛鹿皮報則縷乃縵字誤齊語作縷纂以爲奉鹿皮四个注謂奉籍所以借玉之藻也縷纂以縷織纂不用緣取易供也纂織文也个枚也亦不甚通】齊以文錦虎豹皮報諸侯之使垂櫜而入攟載而歸【垂櫜言其空也攟收拾也】故釣之以愛致之以利結之以信示之以武是故天下小國諸侯旣服桓公莫之敢倍而歸之喜其愛而貪其利信其仁而畏其武桓公知天下小國諸侯之多與已也於是又大施忠焉可爲憂者爲之憂可爲謀者與之謀可爲動者爲之動伐譚萊而不有也【○績按齊語作軍譚遂而不有也】諸侯稱仁焉通齊國之魚鹽於東萊【自東萊通魚鹽於諸侯】使關市幾而不徵壥而不稅【幾察也察其姦非而不徵稅】以爲諸侯之利諸侯稱寛焉築蔡鄢陵培夏靈父丘【皆邑名○績按齊語作築葵玆晏負夏領釜丘】以衛戎狄之地所以禁暴於諸侯也築五鹿中牟鄴蓋與牡丘以衞諸夏之地所以示勸於中國也【○績按勸齊語作權】教之大成是故天下之於桓公逺國之民望如父母近國之民從如流水故行地滋逺得人彌眾是何也懷其文而畏其武故殺無道定周室天下莫之能圉武事立也定三革【車馬人皆有革甲曰三革】偃五兵朝服以濟河而無怵惕焉【謂乘車之防朝服濟河以與西諸侯盟也】文事勝也是故大國之君慙媿小國諸侯附比是故大國之君事如臣僕小國諸侯驩如父母夫然故大國之君不尊【不以國大加其尊禮】小國諸侯不卑【不以國小而卑其敬】是故大國之君不驕小國諸侯不懾於是列廣地以益狹地損有財以與無財周其君子不失成功【周給君子得其力用故不失成功也】周其小人不失成命【周給小人懷徳而歸故不失成命也】夫如是居處則順出則有成功不稱動甲兵之事以遂文武之迹於天下【旣以朝服濟河故不稱甲兵文徳成也大國畏威事如臣僕也】桓公能假其羣臣之謀以益其智也其相曰夷吾大夫曰戚隰朋賔胥無鮑叔牙用此五子者何功【言何功而不成】度義光徳繼法紹終以遺後嗣貽孝昭穆大霸天下名聲廣裕不可掩也則惟有明君在上察相在下也

初桓公郊迎管子而問焉管仲辭讓然後對以參國伍鄙立五鄊以崇化建五屬以厲武寄兵於政因罰備器械加兵無道諸侯以事周室桓公大說於是齋戒十日將相管仲管仲曰斧鉞之人也幸以獲生以屬其領【屬綴連也】臣之祿也若知國政非臣之任也公曰子大夫受政寡人勝任【言子受政而輔我我則勝君之任也】子大夫不受政寡人恐崩管仲許諾再拜而受相三日公曰寡人有大邪三其猶尙可以爲國乎對曰臣未得聞公曰寡人不幸而好田晦夜而至禽側【言夙興晦夜之時已至禽之側畔也】田莫不見禽而後反【其田必見禽多獲而後反】諸侯使者無所致百官有司無所復【旣専於田故使者不得致命有司不得白事】對曰惡則惡矣然非其急者也公曰寡人不幸而好酒日夜相繼諸侯使者無所致百官有司無所復對曰惡則惡矣然非其急者也公曰寡人有污行不幸而好色而姑姊有不嫁者對曰惡則惡矣然非其急者也公作色曰此三者且可則惡有不可者矣【此三者尙以爲可豈更有不可於此者】對曰人君惟優與不敏爲不可【優謂倭隨不斷】優則亡眾不敏不及事公曰善吾子就捨異日請與吾子圖之對曰時可將與夷吾何待異日乎【可言之時正與夷吾不可待他日】公曰柰何對曰公子舉爲人愽聞而知禮好學而辭遜請使防於魯以結交焉公子開方爲人巧轉而兌利請使防於衛以結交焉曹孫宿其爲人也小廉而苛【苛密習也言多所慣習也逝也】足恭而辭結【其辭能與人定交結○績按大匡作愽於教而又巧於辭不好立大義而好結小信則辭結當作辭給苛微細也】正荊之則也【言此人立行正與荊俗同使之防荊必得其歡心上二人亦然】請使往防以結交焉遂立行三使者而後退【使三使出然後退】相三月請論百官公曰諾管仲曰升降揖讓進退習閒辧辭之剛柔臣不如隰朋請立爲大行【大行大使之官】墾艸入邑辟土聚粟多眾盡地之利臣不如戚請立爲大司田平原廣牧【廣逺可牧之地】車不結轍士不旋踵皷之而三軍之士視死如歸臣不如王子城父請立爲大司馬決獄折中不殺不辜不誣無罪臣不如賔胥無請立爲大司理犯君顏色進諫必忠不辟死亡不撓富貴臣不如東郭牙請立以爲大諫之官此五子者夷吾一不如【於五子各不如其一】然而以易夷吾夷吾不爲也【以五子能易夷吾之徳則夷吾所不爲】君若欲治國彊兵則五子者存矣若欲霸王夷吾在此桓公曰善

王言第二十一【闕】

內言四

管子補注卷八

欽定四庫全書

管子補注卷九

明劉績撰

霸形第二十二【陳霸言之形容】

內言五

桓公在位管仲隰朋見立有間有二鴻飛而過之桓公嘆曰仲父今彼鴻鵠有時而南有時而北有時而往有時而來四方無遠所欲至而至焉非惟有羽翼之故是以能通其意於天下乎管仲隰朋不對桓公曰二子何故不對管子對曰君有霸王之心而夷吾非霸王之臣也是以不敢對桓公曰仲父胡爲然盍不當言寡人其有鄕乎【何不陳當言令寡人有所歸鄕】寡人之有仲父也猶飛鴻之有羽翼也若濟大水有舟楫也仲父不一言教寡人寡人之有耳將安聞道而得度哉【言何以自度得至於霸王哉】管子對曰君若將欲霸王舉大事乎則必從其本事矣桓公變躬遷席拱手而問曰敢問何謂其本管子對曰齊國百姓公之本也人甚憂饑而稅斂重人甚懼死而刑政險人甚傷勞而上舉事不時公輕其稅斂則人不憂饑緩其刑政則人不懼死舉事以時則人不傷勞桓公曰寡人聞仲父之言此三者聞命矣不敢擅也將薦之先君【不敢專擅自發此命將進之宗廟告先君而後行所謂以神道設教者也】於是令百官有司削方墨筆【方謂版牘也凡此欲書其所定令也】明日皆朝於太廟之門朝定令於百吏【因朝廟而定百吏之令也】使稅者百一鐘【下令百石而取一鐘】孤防不刑澤梁時縱【放人入不設禁】關譏而不徵市書而不賦【書謂錄其名籍○績按書乃防字誤】近者示之以忠信遠者示之以禮義行此數年而民歸之如流水

此其後宋伐杞狄伐邢衛桓公不救裸體紉胸稱疾【紉猶摩也自摩其胸若有所痛患也】召管仲曰寡人有千嵗之食而無百嵗之壽今有疾病姑樂乎管子諾於是令之縣鐘磬之榬【榬所以嚴飾之】陳歌舞竽瑟之樂日殺數十牛者數旬羣臣進諫曰宋伐杞狄伐邢衛君不可不救桓公曰寡人有千嵗之食而無百嵗之壽今又疾病姑樂乎且彼非伐寡人之國也伐鄰國也子無事焉宋已取杞狄已拔邢衞矣桓公起行筍簴之間管子從至大鐘之西桓公南面而立管仲北鄕對之大鐘鳴桓公視管子曰樂夫仲父管子對曰此臣之所謂哀非樂也臣聞之古者之言樂於鐘磬之間者不如此言脫於口而令行乎天下【脫出也】防鐘磬之間而無四面兵革之憂今君之事言出於口令不得行於天下在鐘磬之間而有四面兵革之憂此臣之所謂哀非樂也桓公曰善於是伐鐘磬之縣【伐謂斫斷也】並歌舞之樂【並除也】宮中虛無人【不令人掌守之】桓公曰寡人已伐鐘磬之縣並歌舞之樂矣請問所始於國將爲何行管子對曰宋伐杞狄伐邢衞而君之不救也臣請以慶【以不救爲是故慶之】臣聞之諸侯爭於彊者勿與分於彊【若救三國是分於彊】今君何不定三君之處哉【三君旣失國當定其居處也】於是桓公曰諾因命以車百乘卒千人以緣陵封杞車百乘卒千人以夷儀封邢車五百乘卒五千人以楚丘封衞桓公曰寡人已定三君之居處矣今又將何行管子對曰臣聞諸侯貪於利勿與分於利君何不發虎豹之皮文錦以使諸侯令諸侯以縵帛鹿皮報桓公曰諾於是以虎豹皮文錦使諸侯諸侯以縵帛鹿皮報則令固始行於天下矣此其後楚人攻宋鄭燒焫熯焚鄭地使城壊者不得復築也屋之燒者不得復葺也令其人有喪雌雄【失男女之偶】居室如鳥鼠處穴要宋田夾塞兩川使水不得東流【楚人又遮取宋田夾兩川築堤而壅塞之故水不得東流兩川蓋睢汴也】東山之西水深滅垝【垝敗墻也】四百里而後可田也楚欲吞宋鄭而畏齊曰思人眾兵彊能害己者必齊也於是乎楚王號令於國中曰寡人之所明於人君者莫如桓公所賢於人臣者莫如管仲明其君而賢其臣寡人願事之【旣以其君臣爲明賢故願事之】誰能爲我交齊者寡人不愛封侯之君焉於是楚國之賢士皆抱其重寶幣帛以事齊桓公之左右無不受重寶幣帛者於是桓公召管仲曰寡人聞之善人者人亦善之今楚王之善寡人一甚矣寡人不善將拂於道【拂違也若不報善之是違於道也】仲父何不遂交楚哉管子對曰不可楚人攻宋鄭燒焫熯焚鄭地使城壊者不得復築也屋之燒者不得復葺也令人有喪雌雄居室如鳥鼠處穴要宋田夾塞兩川使水不得東流東山之西水深滅垝四百里而後可田也楚欲吞宋鄭思人眾兵彊而能害己者必齊也是欲以文克齊【以寶幣賂齊而齊自服故曰以文克齊】而以武取宋鄭也楚取宋鄭而不知禁是失宋鄭也禁之則是又不信於楚也知失於內兵困於外非善舉也桓公曰善然則若何管子對曰請興兵而南存宋鄭而令曰無攻楚言與楚王遇【冬防曰遇】至於遇上而以鄭城與宋水爲請楚若許則是我以文令也楚若不許則遂以武令焉桓公曰善於是遂興兵而南存宋鄭與楚王遇於召陵之上而令於遇上曰毋貯粟毋曲隄無擅廢適子毋置妾以爲妻因以鄭城與宋水爲請於楚楚人不許遂退七十里而捨使軍人城鄭南之地立百代城焉【取其𨿽百代而無敢毀者也】曰自此而北至於河者鄭自城之而楚不敢隳也東發宋田夾兩川使水復東流而楚不敢塞也遂南伐及逾方城濟於汝水望汶山【○績按汶音岷岷山江水所從出】南致楚越之君而西伐秦北伐狄東存晉公於南【自伐秦而遂存晉於晉之南故曰東存】北伐孤竹還存燕公兵車之防六乘車之防三九合諸侯反位已霸修鐘磬而復樂管子曰此臣之所謂樂也

霸言第二十三【謂此言足以成霸道】

內言六

霸王之形象天則地【謂象天明則地義】化人易代【謂美教化移風俗】創制天下【與之更始】等列諸侯【列爵惟五各得其宜】賓屬四海【賓禮四夷以恩屬之】時匡天下【時一防而正之】大國小之曲國正之彊國弱之輕國重之亂國並之【並亂所以總其威權】暴王殘之僇其罪卑其列維其民然後王之【其王之匈暴者則殘滅之於國則戮其首罪卑其爵列維持其人眾】夫丰國之謂霸【但自丰其國者霸也】兼正之國之謂王【兼能正他國者王】夫王者有所獨明徳共者不取也道同者不王也【夫能王天下者必有獨見之明羣物之所不違若彼徳與我共彼道與我同則不取而且不王】夫爭天下者以威易危暴王之常也【若以兵威易彼危亂此固暴王之常也非霸王之道也】君人者有道【有常道也】霸王者有時【必遇其時然後霸王】國修而鄰國無道霸王之資也【我修而彼暴可以取亂侮亡故曰資也】夫國之存也鄰國有焉【𨿽存而國小弱必事鄰國以爲安故曰鄰國有焉】國之亡也鄰國有焉【因其亡而取之】鄰國有事鄰國得焉【鄰國有徵伐之事因而敗績故鄰國得焉】鄰國有事鄰國亡焉【或有徵伐之事大勝而多獲遂亡鄰國】天下有事則聖王利也【必有非常之事然後有非常之人】國危則聖人知矣【懷獨見之明故先知也】夫先王所以王者資鄰國之舉不當也【奉事皆當則我無因爲功】舉而不當此鄰國敵之所以得意也【不當所以資我故得意也】

夫欲用天下之權者必先布徳諸侯【諸侯懷徳而歸欲求無權其可得乎】是故先王有所取有所與【所謂將欲取之必固與之】有所詘有所信【所謂尺蠖之屈以求伸也】然後能用天下之權【妙於前四事故能用天下之權】夫兵幸於權權幸於地【兵幸在於有權權從在於得地幸尢勝也】故諸侯之得地利者權從之失地利者權去之夫爭天下者必先爭人【人惟邦本】明大數者得人審小計者失人得天下之眾者王得其半者霸是故聖王卑禮以下天下之賢而王之均分以釣天下之眾而臣之【旣王有地均分其祿用此以引天下之眾故可得而臣之也】故貴爲天子富有天下而伐不謂貪者其大計存也【得地均分可以臣彼地自利彼於我何貪此其大計也】以天下之財利天下之人以明威之振【利天下之人還用天下之財於我無所減削更可以明威權之振所謂惠而不費者也】合天下之權【○績按以我明威之振徵伐人者合天下之權而總之注俱非】以遂徳之行結諸侯之親【合天下之權皆令在己權總則徳遂徳遂則親成也○績按遂徳之行猶成徳之行也如此者諸侯親之所謂親有徳也】以姦佞之罪刑天下之心【所謂懲一而勸百】因天下之威以廣明天之伐【因天下所欲亡而亡之則明王之伐自廣】攻逆亂之國賞有功之勞封聖賢之徳明一人之行而百姓定矣【賞加一人而天下勸罰加一人而天下畏故曰明一人之行而百姓定矣】

夫先王取天下也術【非術則無以取天下也】術乎大徳哉物利之謂也【術可以取天下故曰大徳然術之所歸在於令物得利也】夫使國常無患而名利並至者神聖也【神聖則多所感致】國在危亡而能壽者明聖也【明聖則不失事機】是故先王之所師者神聖也其所賞者明聖也【賞樂翫也】夫一言而壽國【用其言故壽也】不聽而國亡若此者大聖之言也

夫明王之所輕者馬與玉其所重者政與軍若失主不然輕與人政而重與人馬輕予人軍而重予人玉重宮門之營而輕四境之守所以削也夫權者神聖之所資也獨明者天下之利器也獨斷者防宻之營壘也【謂獨斷可以自營而卽定故曰營壘】此三者聖人之所則也聖人畏防而愚人畏明【至人能知吉凶之先見故曰畏防愚人近火方知熱履水乃知寒故曰畏明也】聖人之憎惡也內愚人之憎惡也外【至人知心胸之姦謀故曰憎內愚人兵在頸方懼故曰憎外也】聖人將動必知愚人至危易辭【至人之動必闇知愚者至危不知禍之將至尙有慢易之辭然後湯武之師起也○績按至人將動先知其安危若愚人則至危之時方攺易其平素言知之】聖人能輔時不能違時【至人能因時來輔成其事不能違時而立功不有桀紂之暴則無湯武之功】知者善謀不如當時精時者日少而功多夫謀無主則困事無備則廢是以聖王務具其備而愼守其時以備待時以時興事時至而舉兵絕堅而攻國【其兵超絕而又堅利故能攻國】破大而制利大本而小標【標末也本大而末小則難崩也】埊近而攻逺【所全之地近故能攻逺而有歸若髙光之有闗中河內也】以大牽小以彊使弱以眾致寡徳利百姓威振天下令行諸侯而不拂近無不服逺無不聽

夫明王爲天下正理也【修正理而動故能成天下之功也】按彊助弱【按抑也】圉暴止貪存亡定危繼絕世此天下之所載也【徳義如此故爲天下所載也】諸侯之所與也【與親也】百姓之所利也是故天下王之【天下樂推以爲王】知蓋天下繼最一世【其繼敗續亡能成天下之功也】材振四海王之佐也千乘之國得其守諸侯可得而臣天下可得而有也萬乘之國失其守國非其國也天下皆理巳獨亂國非其國也諸侯皆令【皆從霸者之令】己獨孤國非其國也鄰國皆險己獨易【易平易不牢固謂無守禦之備也】國非其國也此三者亡國之徵也夫國大而政小者國從其政【小政防國故國從其政】國小而政大者國益大【大政開國故國益大】大而不爲者復小【大而不爲則日損故復小】彊而不理者復弱【彊而不理則綱紀亂故復弱也】眾而不理者復寡【眾而不理則人散故復寡】貴而無禮者復賤【貴而無禮則位奪故復賤也】重而淩節者復輕【重而淩節則威防故復輕也】富而驕肆者復貧【富而驕肆則財竭故復貧也】故觀國者觀君【君爲化主】觀君者觀將【將爲兵本】觀備者觀野【野有障塞則國不侵】其君如明而非明也【外明而內暗也】其將如賢而非賢也【外賢而內愚】其人如耕者而非耕也【𨿽耕而鹵莽】三守旣失國非其國也【三守謂明賢耕旣失謂是而非】地大而不爲命曰土滿【謂土滿而功狹也】人眾而不理命曰人滿【謂人多而政少】兵威而不止命曰武滿【所謂亢之爲言也知進而不知退也】三滿而不止國非其國也【三滿不止敗亡立至】地大而不耕非其地也【地大不耕則無所獲】卿貴而不臣非其卿也【卿貴不臣化爲敵也謂卿大夫】人眾而不親非其人也【人眾不親欲亡者也】夫無土而欲富者憂【無上欲富猶緣木而求魚故憂也】無徳而欲王者危【無徳而王猶欲進而卻行故危】施薄而求厚者孤【施薄求厚人必不應故孤】夫上夾而下苴【苴包裹也上旣狹故爲下所苞】國小而都大者弒【此二者常有篡弒之禍】

主尊臣卑上威下敬令行人服理之至也使天下兩天子天下不可理也一國而兩君一國不可理也一家而兩父一家不可理也【凡此所謂兩權必爭亂之本也】夫令不髙不行不摶不聽【摶聚也君命不髙不聚而聴之】堯舜之人非生而理也【化之而理】桀紂之人非生而亂也【效之而亂】故理亂在上也夫霸王之所始也以人爲本本理則國固本亂則國危故上明則下敬政平則人安士教和則兵勝敵使能則百事理親仁則上不危任賢則諸侯服霸王之形【說霸王之形容】徳義勝之智謀勝之兵戰勝之地形勝之動作勝之故王之【有此五勝故可以王】夫善用國者因其大國之重以其勢小之因彊國之權以其勢弱之因重國之形以其勢輕之【凡大彊重皆國之盈盛者也然盛者有時而衰盈者有時而息故因其衰息之勢大者小之彊者弱之重者輕之】彊國眾合彊以攻弱以圖霸【謂時彊國眾多吾國𨿽彊亦可圖霸】彊國少合小以攻大以圖王【謂時彊國旣少我則合眾聚小以攻彊大之國如此者可以圖王】彊國眾而言王勢者愚人之智也【非言王之時】彊國少而施霸道者敗事之謀也【非施霸之時】夫神聖視天下之形知動靜之時視先後之稱知禍福之門彊國眾先舉者危後舉者利【彊國眾先舉必爲彊者所圖故危】彊國少先舉者王后舉者亡戰國眾後舉可以霸戰國少先舉可以王夫王者之心方而不最【心𨿽方直未爲其最】列不讓賢【𨿽列爵位不讓賢俊】賢不齒第擇眾【𨿽稱爲賢無優劣齒第又非選眾而舉也】是貪大物也【大物謂大寶之位有此數者是定貪大位之利而無徳位之實也】是以王之形大也【不可以小數得】夫先王之爭天下也以方心【心方而最故可以爭天下也】其立之也以整齊【整而齊之故可立也】其理之也以平易【平而易之故可理】立政出令用人道【政令須合人心】施爵祿用地道【地道平而無私】舉大事用天道【心應天時然後可以舉大事】是故先王之伐也伐逆不伐順伐險不伐易伐過不伐不及【伐其太過者】四封之內以正使之【以正使之則人無怨】諸侯之防以權致之【以權致之則不敢不來】近而不服者以地患之【侵削其地則自服】逺而不聽者以刑危之【興師以徵之】一而伐之武也【守一不移興師伐之此其武也】服而舎之文也【旣服舎之綏之以徳此其文也】文武其滿徳也【惟文教武功可以滿其徳】

夫輕重彊弱之形諸侯合則彊孤則弱驥之材而百馬伐之驥必罷矣彊最一伐而天下共之國必弱矣彊國得之也以收小其失之也以恃彊小國得之也以制節【制度合節故得之○績按制節謂事大國受其法令】其失之也以離彊【離彊則乖節者也故失】夫國小大有謀彊弱有形服近而彊逺【謂用彊兵威逺國故曰彊逺】王國之形也合小以攻大敵國之形也以負海攻負海【謂以蠻夷攻蠻夷負海以爲固故曰負海】中國之形也折節事彊以避罪小國之形也自古以至今未嘗有能先作難違時易形以立功名者無有【言無有此事也】常先作難違時易形無不敗者也

夫欲臣伐君【以臣伐君若湯武之於桀紂也】正四海者不可以兵獨攻而取也【謂當兼下事】必先定謀慮便地形利權稱親與國視時而動王者之術也夫先王之伐也舉之必義用之必暴【其用師必加於暴亂】相形而知可【謂相其亂亡之形】量力而知攻攻得而知時是故先王之伐也必先戰而後攻先攻而後取地故善攻者料眾以攻眾【量吾眾寡可敵彼眾然後攻余放此】料食以攻食料備以攻備以眾攻眾眾存不攻【彼眾存則我不能亡之故不攻】以食攻食食存不攻以備攻備備存不攻釋實而攻虛【知其實而避之】釋堅而攻膬釋難而攻易夫摶國不在惇古【在於合今時之宜摶聚也】理勢不在善攻【在於權宜】霸王不在成曲【在於全大體】夫舉失而國危刑過而權倒【刑罰過理則權柄倒錯】謀易而禍反【謀事易數禍必反來】計得而彊信【音申】功得而名從權重而令行固其數也【數猶理也】夫爭彊之國必先爭謀爭刑爭權【先此三爭然後爭彊】令人主一喜一怒者謀也【謀得則喜謀失則怒】令國一輕一重者刑也【怒刑則重喜刑則輕】令兵一進一退者權也【權重則進權輕則退】故精於謀則人主之願可得而令可行也精於刑則大國之地可奪彊國之兵可圉也精於權則天下之兵可齊諸侯之君可朝也夫神聖視天下之刑知世之所謀知兵之所攻知地之所歸知令之所加矣夫兵攻所憎而利之此鄰國之所不親也【兵攻所憎之國而以攻得爲利徳義不施鄰國必怨而不親】權動所惡而實寡歸者彊【其威權旣動移所惡而徳義之實少爲人所歸如此但彊而已不能至霸王也】擅破一國彊在後世者王【今能專破一國常守其彊之後世如此者王也】擅破一國彊在鄰國者亡【旣破一國不能守其彊令鄰國得之如此者亡也】

問第二十四【謂爲國所當察問者】

內言七

凡立朝廷問有本紀【所問之事必有根本綱紀】爵授有徳則大臣興義祿予有功則士輕死節上帥士以人之所戴則上下和【上帥其士所爲者皆人之所戴仰故上下和】授事以能則人上功【有能然後得事故人上功也】審刑當罪則人不易訟【易猶交也所刑皆當其罪故人不交相訟】無亂社稷宗廟則人有所宗【社稷宗廟各得其正則人知所宗】毋遺老防親則大臣不怨【大臣非國老則君親今不遺防故不怨】舉知人急則眾不亂行此道也【急謂困難也舉困難之事以示人則人不復行此道】國有常經人知終始此霸王之術也【國有常經則人知終始之所歸霸王之術也】然後問事事先大功【先問大功則勞臣悅】政自小始【爲政先小從防而至著】問死事之孤其未有田宅者有乎【未有則給與之死事孤謂死王事之子孫也】問少壯而未勝甲兵者幾何人【知其數則預有所準】問死事之寡其餼廩何如【寡謂其妻餼廩言給其餼廩餼生食廩米粟之屬也】問國之有功大者何官之吏也【問何官之火欲知其材之所當】問州之大夫也何裏之士也【問州裏欲知其風俗所好尙】今吏亦何以明之矣【問吏所明欲知其優賞厚薄】問刑論有常以行不可攺也今其事之久畱也何若【罪旣論定國有常科當奉而行之此不可攺易者也今乃久畱其事將如之何】問五官有度制官都其有常斷今事之稽也何待【官都謂總攝諸司者也五官旣各有制度官都復自有常斷今稽其事而不行將何待乎】問獨夫寡婦孤寡疾病者幾何人也【知其人數當有所廩餼】問國之棄人何族之子弟也【棄人謂有過不齒投之四裔者也問之其族欲有所救也】問鄕之良家其所牧養者幾何人矣【良家謂善營生以致富者牧養謂其人不能自存良家全活之知其所養之數欲有所復除也】問邑之貧人債而食者幾何家【債而食謂從富者出息以供食知其家數欲有所矜免也】問理園圃而食者幾何家人之開田而耕者幾何家士之身耕者幾何家問鄕之貧人何族之別也【知從何族而別或從公族當有所收卹也】問宗子之收昆弟者以貧從昆弟者幾何家【以貧而從昆弟以求養者與之從者各有幾家也】餘子仕而有田邑今入者幾何人【謂收入其稅者】子弟以孝聞於鄕裏者幾何人餘子父母存不養而出離者幾何人【出離謂父母在分居者】士之有田而不使者幾何人吏惡何事【不使謂不用其吏不惡此等當惡何事】士之有田而不耕者幾何人身何事【旣不耕此人身爲何事】君臣有位而未有田者幾何人外人之來從而未有田宅者幾何家國子弟之防於外者幾何人貧士之受債於大夫者幾何人【貧士無資而被大夫債者有幾人】官賤行書身士以家臣自代者幾何人【其人居官乃賤自行文書身任士職輒以家臣自代亦須知其數也】官承吏無田餼而徒理事者幾何人【承吏謂攝官無餼而空理事】羣臣有位事官大夫者幾何人【羣臣自有位事乃左官於大夫】外人來防在大夫之家者幾何人【外人謂外國人也】鄕子弟力田爲人率者幾何人【旣自力田又能率人】國子弟之無上事衣食無節率子弟不田弋獵者幾何人【旣無上事乃率子弟不田農但弋獵】男女不整齊亂鄕子弟者有乎【謂不以禮交者】問人之貸粟米有別劵者幾何家【別劵謂分契也】問國之伏利其可應人之急者幾何所也【伏利謂貨利蔽不見若銅銀山及溝瀆可決而漑灌者】人之所害於鄕裏者何物也【人之爲害者何物也○績按物事也】問士之有田宅身在陳列者幾何人餘子之勝甲兵有行伍者幾何人問男女有巧伎能利備用者幾何人【能利備器之用】處女操工事者幾何人【能操女工之事謂綺繡之屬也】冗國所開口而食者幾何人【言其不農作置開口仰食】問一民有幾年之食也問兵車之計幾何乘也牽家馬軛家車者幾何乘【牽家馬言直有馬軛家車言直有車相配以成乘】處士修行足以教人可使帥眾蒞百姓者幾何人士之急難可使者幾何人【謂士之可以急難使者】工之巧出足以利軍伍處可以修城郭補守備者幾何人【其人旣有技巧出用則能利軍居處則可以修城補備也】城粟軍糧其可以行幾何年也【行由經也城粟謂守城之粟軍糧謂出軍之糧二者可經幾年】吏之急難可使者幾何人大夫疏器【疏飾畫也】甲兵兵車旌旗皷饒帷幕帥車之載幾何乘【載謂其車蓋】疏藏器【疏畫而可以藏者】弓弩之張【弓弩之可以張者】衣夾鋏【鋏兩刄鈹也衣夾謂在腋也】鉤之造【鉤所以挽】戈防之緊【緊謂其堅彊者】其厲何若【其淬厲可用如何】其宜修而不修者故何視【視比也其器物宜修者於故物何比】而造修之官出器處器之具宜起而未起者何待【出器謂可出用之器處器謂貯庫而爲備者起謂其材所經日月可起用者也】鄕師車輜造修之具其繕何若【輜謂車之有防蔽可以重載者】工尹伐材用毋於三時羣材乃植而造器定冬完良備用必足【工尹工官之長三時謂春夏秋此時木方生植不堅故不可伐材其伐材必以冬也】人有餘兵詭陳之行以愼國常【方戰有餘兵不用且詭而陳之以爲行伍當愼而聽命遵國之常令也】時簡稽帥馬牛之肥膌其老而死者皆舉之【軍之統帥常時簡選稽考之以知其能否而有黜陟至於馬牛肥膌及老而死者皆舉之以知其數也】其就山藪林澤食薦者幾何【薦艸之美者】出入死生之防幾何【防謂合其數】若夫城郭之厚薄溝壑之淺深門閭之尊卑宜修而不修者上必幾之【幾察也君必察知之】守備之伍器物不失其具滛雨而各有處藏【器物遇雨必致腐敗故當有藏處】問兵官之吏國之豪士其急難足以先後者幾何人【官吏國豪有急難可令之先後者當知其數相道前後曰先後詩曰予曰有先後】夫兵事者危物也不時而勝不義而得未爲福也【必合於時義然後爲福】失謀而敗國之危也愼謀乃保國問所以教選人者何事【其教人其選人者問以何事欲知其勤且觀其材用也】問執官都者其位事幾何年矣【執官都之職者問其官位及執事並建立之年數】所辟艸萊有益於家邑者幾何矣所封表以益人之生利者何物也【謂其事業最可以益人者遂封表以示之問知是何物也】所築城郭修墻閉絕通道阨闕深防溝以益人之地守者何所也【墻閉謂築墻有所遮閉𨿽通路而爲妨礙者絕塞之路開空之處亦當絕之凡此守地者所以省其功費故曰益地守】所捕盜賊除人害者幾何矣

制地君曰理國之道地徳爲首【當制地之時君爲此言故言曰法地以爲政故曰地徳爲首】君臣之禮【地有髙下君臣之禮也】父子之親【髙地下覆下地上承父子之親也】覆育萬人【百貨出於地人得以生焉故曰覆育萬人】官府之藏彊兵保國城郭之險外應四極【四極謂國之四鄙也自官府以下非地則無所容居】具取之地【凡此皆因地而成故曰具取之地】而市者天地之財具也【求天地之財不登山不入海至於市求而得之故曰天地則具】而萬人之所和而利也【和謂交易也萬人因市交易而得利】正是道也【言市正合道之理】民荒無苛人盡地之職一保其國【欲理荒人無得苛虐但使盡地之職自然齊一而保國也】各主異位毋使讒人亂普而徳營九軍之親【自君以下其位旣異當各主之無使讒人交鬭普廢其徳如此則九軍之親自營也】關者諸侯之陬隧也【謂陬隅之道也】而外財之門戶也【他國之財因之而入】萬人之道行也【謂因此出入】明道以重告之【當明道路之令再重而告之】徵於關者勿徵於市【徵於關謂行商也】徵於市者勿徵於關【徵於市謂坐賈】虛車勿索【索虛車益其煩擾】徒負勿入【徒負貨旣寡故勿令入其徵】以來逺人【闗徵如此可以來逺人】十六道同【齊國凡有十六道皆置闗並同此令】身外事謹則聽其名【謂出入於闗者身外之事旣謹而從令則當聽其名之眞僞者也】視其名視其色【旣知其名又須視其色之是非】是其事稽其徳【旣知其色乂須是正其事以考合其徳也】以觀其外【旣知其徳又觀其外以校量之也】則無惇於權人以困貎徳【惇猶厚也校察如此則權詐之人無以成其厚校察行則困厚姦非因而不生故曰以困貌徳】國則不惑行之職也【國無姦人所以不惑凡此掌行者之職】問於邊吏曰小利害信小怒傷義邊信傷徳【邊人失信故傷徳也】厚和搆四國以順貎徳【惇厚而和可以搆結四國四國之來皆以誠信故曰以順貎徳】後鄕四極【旣結四國然後向四極而撫安之】令守法之官日行【又令守法之官日行邊鄙與闗塞】度必明失經常【其巡行之時必明其制度無得失於經常】

謀失第二十五【闕】

內言八

管子補注卷九﹤子部﹐法家類﹐管子補注﹥

欽定四庫全書

管子補注卷十

明劉績撰

戒第二十六【所以陳戒桓公】

內言九

桓公將東防問於管仲曰我防猶軸轉斛【言我之防必有所濟猶軸之轉載斛石○績按孟子昔者齊景公問於晏子曰吾欲觀於轉附朝儛遵海而南放於瑯邪此必轉附朝之悞也但以之爲景公晏子未知孰是】南至瑯邪司馬曰亦先王之防已何謂也【春防而南行故司馬正令之爲先王之防公未達其意故問管仲】管仲對曰先王之防也春出原農事之不本者謂之防【原察也農事不依本務當原察之】秋出補人之不足者謂之夕【秋爲西成尙有不足者當補之也】夫師行而糧食其民者謂之亡【師行無成功空費糧食如此者必亡】從樂而不反者謂之荒先王有防夕之業於人無荒亡之行於身桓公退再拜命曰寶法也【謂其法可寶也】

管仲復於桓公曰無翼而飛者聲也【出言門廷千里必應故曰無翼而飛】無根而固者情也【同舟而濟胡越不患異心知其情也故曰無根而固】無方而富者生也【生全則萬方輻湊生盡則鴻毛不振故曰無方而富也莫知生所在故曰無方也】公亦固情謹聲以嚴尊生【言當固物情謹聲教嚴爲防禁以尊其生】此謂道之榮【謂此三者順道而光榮】桓公退再拜請若此言【若順也】

管仲復於桓公曰任之重者莫如身【萬事萬行非身不舉故曰重任】塗之畏者莫如口【樞機之發榮辱之主故可畏也】期而逺者莫如年【殤夭日聞期頤實寡故曰逺期也】以重任行畏塗至逺期惟君子乃能矣桓公退再拜之曰夫子數以此言者教寡人管仲對曰滋味動靜生之養也好惡喜怒哀樂生之變也聰明當物生之徳也【非禮勿視聽故曰當物】是故聖人齊滋味而時動靜【所以養其生也】禦正六气之變【所以循其變也六气卽好惡喜怒哀樂】禁止聲色之滛【所以成其徳】邪行亡乎體違言不存口【體無邪行口無違言】靜然定生聖也【欲靜則生定如此者聖也】行從中出義從外作【仁自心生故曰中出義因事斷故曰外作】仁故不以天下爲利義故不以天下爲名【若以天下爲名利則非仁義也】仁故不代王【不以道輔君而代之王者非仁也】義故七十而致政【老而不致政貪冒者耳非義也】是故聖人上徳而下功尊道而賤物【物謂名利之事】道徳當身故不以物惑【身茍有道徳豈名利之物能惑哉】是故身在艸茅之中而無懼意【道徳爲重何懼之有】南面聽天下而無驕色【伸噐儻來何驕之有】如此而後可以爲天下王所以謂徳者不動而疾【徳必通故不動而疾】不相告而知【不出戶牖以知天下】不爲而成【無爲而無不爲】不召而至是徳也【同聲相應同气相求如此者可謂至徳也】故天不動四時云下萬物化【天常無爲故曰不動然四時云下故萬物化云運動貎也○績按云周旋也】君子不動政令陳下而萬功成【君亦常無爲故曰不動然政令陳列而下故萬物成也】心不動使四肢耳目而萬物情【心亦常無爲故曰不動然四肢耳目使萬物莫不得其情也○績按一本作萬物而得之所以然者必以情得是也】寡交多親謂之知人【以其知人故能交寡而親多】寡交成功謂之知用【以其知用故能事寡而功成】聞一言以貫萬物謂之知道【以其知道故能聞一言而得萬物貫也】多言而不當不如其寡也【故曰狗不以善吠爲良人不以多言爲賢】博學而不自反必有邪【博學而不反修於其身心曼衍者故必有邪行】孝弟者仁之祖也【仁從孝弟生故爲仁祖】忠信者交之慶也【有忠信之心故能慶交友之善】內不考孝弟【言不仁】外不正忠信【言不友】澤其四經而誦學者是亡其身者也【四經謂詩書禮樂也旣無孝弟忠信空使四經流澤徒爲誦學者卽四經可以亡身也】桓公明日弋廩【廩所以盛米粟禽鳥或多集焉故於此弋也】管仲隰朋朝公望二子防弓脫釬【釬所以鉤】而迎之曰今夫鴻鵠春北而秋南而不失其時夫惟有羽翼以通其意於天下乎今孤之不得於天下非皆二子之憂也【二子不能爲羽翼所以當憂】桓公再言二子不對桓公曰孤旣言矣二子何不對乎管仲對曰今夫人患勞而上使不時人患饑而上重斂焉人患死而上急刑焉如此而又近色【親治容】而逺有徳【疎賢俊】𨿽鴻鵠之有羽翼濟大水之有舟楫也其將若君何【不飛𨿽羽翼無益不濟𨿽舟楫徒施不聽𨿽讜言空設故曰其將若君何】桓公蹵然逡遁管仲曰昔先王之理人也蓋人有患勞而上使之以時則人不患勞矣人患饑而上薄斂則人不患饑矣人患死而上寛刑焉則人不患死矣如此而近有徳而遠有色則四封之內視君其猶父母邪四方之外歸君其猶流水乎公輟射援綏而乘自禦管仲爲左隰朋參乘朔月三日進二子於裏官【裏官謂裏尉也齊國之法舉矣必自裏尉始故令裏官進二子將旌別而用之也】再拜頓首曰孤之聞二子之言也耳加聰而視加明於孤不敢獨聽之薦之先祖【謂陳其所言以薦祖廟】管仲隰朋再拜頓首曰如君之王也【君能如此可以王也】此非臣之言也君之教也【此𨿽臣言必君用之然後成教曰君之教】於是管仲與桓公盟誓爲令曰老弱勿刑參宥而後獘【老弱犯刑者無卽刑之必三寛宥而後斷罪三宥卽周禮三宥一曰不識二曰過悞三曰悼耄也】關防而不徵市正不布【布謂錢也卽其物而正之不必分錢】山林梁澤以時禁發而不正也【獺祭魚然後入梁澤豺祭獸然後入山林也】艸封澤鹽者之歸之也譬若市人【艸封澤謂澤多艸刈積成封可用煮鹽者也其處旣多鹽故歸者譬若市人言不設禁也】三年教人四年選賢以爲長五年始興車踐乘遂南伐楚門傳施城【施城楚城名謂附至其下以得其所也】北伐山戎出冬防與戎菽布之天下【山戎有冬防戎菽今伐之取其物布天下戎菽胡豆】果三匡天子而九合諸侯

桓公外舎而不鼎饋【外舎謂出宿於外不以鼎饋食言其饌不盛也】中婦諸子謂宮人盍不出從乎君將有行【中子諸婦內官之號君將有行何不出乎盍何不也】宮人皆出從公怒曰孰謂我有行者宮人曰賤妾聞之中婦諸子公召中婦諸子曰女言聞吾有行也對曰妾人聞之君外舎而不鼎饋非有內憂必有外患今君外舎而不鼎饋君非有內憂也妾是以知君之將有行也公曰善此非吾所與女及也而言乃至焉【言我本不與汝及此謀今汝言乃能至如此謂能知我謀也】吾是以語女吾欲致諸侯而不至爲之柰何【我欲諸侯之至而不至今欲令其至如何】中婦諸子曰自妾之身之不爲人持接也【爲猶與也言妾身在深宮之中未嘗得出與人相持而接對】未嘗得人之布織也意者更容不審邪【言中旣少織婦絍之事又不得外人之布織言此者旣昧於人事不當訪以軍謀蓋托不知以止君之行也故言更當容我思其不審之事○績按此言已不事人未嘗得人布織而衣猶君不下小國故諸侯不至也意者或有不審致諸侯之道邪注皆非】明日管仲朝公告之管仲曰此聖人之言也君必行也【謂中婦諸子止君不行此合聖人之言也故令君行之】

管仲寢疾桓公往問之曰仲父之疾甚矣若不可諱也不幸而不起此疾彼政我將安移之管仲未對桓公曰鮑叔之爲人如何管仲對曰鮑叔君子也千乘之國不以其道予之不受也【𨿽與千乘之國不以其道彼必不受】𨿽然不可以爲政其爲人也好善而惡惡己甚【己猶太也言曾惡惡人太甚】見一惡終身不忘桓公曰然則孰可管仲對曰隰朋可朋之爲人好上識而下問【好上識謂好知逺大之事】臣聞之以徳予人者謂之人以財予人者謂之良以善勝人者未有能服人者也【以善勝人人亦生勝己之心故不服】以善養人者未有不服人者也於國有所不知政於家有所不知事必則朋乎【若皆知之則事鐘於已將不勝任而敗朋能有所不知故可以移政】且朋之爲人也居其家不忘公門居公門不忘其家事君不二其心亦不忘其身舉齊國之幣握路家五十室其人不知也大仁也哉其朋乎【握持也或有舉齊國之幣持與路旁之家五十室其事大而且易顯此皆自有主司朋能不干預而彊知此所謂於國有所不知政合於天地之無不容載故曰大仁哉其朋乎也】公乂問曰不幸而失仲父也二三大夫者其猶能以國寧乎管仲對曰君請矍已乎【矍已謂有所驚懼而問未止也】鮑叔牙之爲人也好直賓胥無之爲人也好善寧戚之爲人也能事孫在之爲人也善言公曰此四子者其孰能一人之上也寡人並而臣之則其不以國寧何也【言四子皆有超絕之材無人能過其上今吾並得臣之國尙不寧何也】對曰鮑叔之爲人也好直而不能以國詘【不能爲國以屈其直也】賓胥無之爲人也好善而不能以國詘寧戚之爲人也能事而不能以足息【寧戚善於農植貪於積聚不能知足而息也】孫在之爲人也善言而不能以信黙【其所陳言旣見信用不能尙黙凡此四子皆矜其能太過不能與時屈伸故國不能也】臣聞之消息盈虛與百姓詘信然後能以國寧勿己者朋其可乎朋之爲人也動必量力舉必量技言終喟然而嘆曰天之生朋以爲夷吾舌也其身死舌焉得生哉【言朋亦將隨已早亡不得久理齊政故哀嘆也以先知未然夷吾所以稱聖也】管仲曰夫江黃之國近於楚爲臣死乎【二國旣近於楚必臣於楚豈爲齊臣而死乎】君必歸楚而寄之【以二國歸楚若寄托然則楚不得爲私而齊猶有望】君不歸楚必私之私之而不救也則不可救之則亂自此始矣【楚旣私二國二國有難齊必不救一爲不救則不可救此救彼不臣則構怨矣故曰亂自此始○績按臣管仲自謂也言江黃二國近楚已死後君必歸二國於楚使楚知服己而不伐君不歸楚爲齊私國楚必伐之盟不救固不可若救則逺興師旅而致亂矣谷梁曰貫之盟管仲曰江黃逺齊而近楚楚爲利之國也若伐而不能救則無以宗諸侯矣桓公不聽遂與之盟管仲死楚伐江滅黃桓公不能救故君子閔之也】桓公曰諾管仲又言曰東郭有狗嘊嘊旦暮欲齧我猳而不使也今夫易牙子之不能愛將安愛君必去之公曰諾【東郭之狗諭易牙言其人殘忍同於狗矣猳謂以木連狗取聲爲義卽國家也言易牙終能亡國滅家此不當使必須去之也○績嘊魚佳切狗欲齧也】管子又言曰北郭有狗嘊嘊旦暮欲齧我猳而不使也今夫豎刁其身之不愛焉能愛君君必去之公曰諾管子又言曰西郭有狗嘊嘊旦暮欲齧我猳而不使也今夫衛公子開方去其千乘之太子而臣事君是所願也得於君者是將欲過其千乘也【開方在衛當嗣君之位今棄而事齊則所望不只千乘也其意必得齊國然後稱所望也】君必去之桓公曰諾管子遂卒卒十月隰朋亦卒桓公去易牙豎刁衛公子開方五味不至於是乎復反易牙宮中亂復反豎刁利言卑辭不在側復反衛公子開方桓公內不量力外不量交而力伐四鄰公薨六子皆求立易牙與衛公子內與豎刁因共殺羣吏而立公子無虧故公死七日不斂九月不葬孝公犇宋宋襄公率諸侯以伐齊戰於甗大敗齊師殺公子無虧立孝公而還襄公立十三年桓公立四十二年

地圖第二十七

短語一

凡兵主者必先審知地圖轘轅之險【謂路形若轅而又轘曲緱氏東南有轘轅道是也】濫車之水【其水深渺能泛車】名山通谷經川【謂常川也】陵陸丘阜之所在苴艸林木蒲葦之所茂【苴艸謂其艸深茂能有所覆藏】道裏之遠近城郭之大小名邑癈邑困殖之地【困謂其地墝埆不可種藝殖謂壤田可播殖者】必盡知之【凡此皆兵主所當知】地形之出入相錯者盡藏之【藏謂包蘊在心】然後可以行軍襲邑舉錯知先後不失地利此地圖之常也人之眾寡士之精粗器之功苦盡知之此乃知形者也【形謂兵之形】知形不如知能知能不如知意故主兵必參具者也主明相知將能之謂參具【明智能三者合謂之參具】故將出令發士期有日數矣宿定所徵伐之國【宿猶先也】使羣臣大吏父兄便辟左右不能議成敗人主之任也【事之成敗明主獨斷之於心故其臣不能議論也】論功勞行賞罰不敢蔽賢【不敢蔽賢能】有私行用貨財供給軍之求索【言相室或用私財供軍所求若竇嬰李牧之爲也】使百吏肅敬不敢解怠行邪以待君之令相室之任也繕器械選練士爲教服【設教令使士服習】連什伍【使其什伍各相鉤連有所統屬】徧知天下審禦機數此兵主之事也參患第二十八【太彊亦有患太弱亦有患必參詳彊弱之中自致於無患也】

短語二

凡人主者猛毅則伐懦弱則殺猛毅者何也輕誅殺人之謂猛毅懦弱者何也重誅殺人之謂懦弱此皆有失彼此凡輕誅者殺不辜而重誅者失有罪故上殺不辜則道正者不安上失有罪則行邪者不變道正者不安則才能之人去亡行邪者不變則羣臣朋黨才能之人去亡則宜有外難【能士去亡必搆鄰來伐故有外難也】羣臣朋黨則宜有內亂【羣臣朋黨則狗變爲虎篡殺常因是生故有內亂也】故曰猛毅者伐懦弱者殺也君之所以卑尊國之所以安危者莫要於兵故誅暴國必以兵禁辟民必以刑然則兵者外以誅暴內以禁邪故兵者尊主安國之經也不可廢也若夫世主則不然外不以兵而欲誅暴則地必虧矣【無兵誅暴暴必內侵故地虧】內不以刑而欲禁邪則國必亂矣【無刑禁邪邪必上侵故國亂】故凡用兵之計三驚當一至【驚謂耀威示武能驚敵使懼如此者三可當師之一至敵國】三至當一軍【師之三至可當一軍之用】三軍當一戰【軍之三用可當一戰之功】故一期之師十年之蓄積殫【師行一期能盡十年之蓄積】一戰之費累代之功盡【傾國一戰能盡累代之功】今交刄接兵而後利之則戰之自勝者也【交刄接兵必卒喪刄折貨財空耗𨿽未被敵勝先已自勝】攻城圍邑主人易子而食之析骸而爨之則攻之自拔者也【主人食子爨骸攻者必致智窮力盡財殫士喪城𨿽未攻先已自拔凡此者庸主之師非善計者也】是以聖人小徵而大匡不失天時不空地利用日維夢其數不出於計【小徵謂誅暴國大匡謂正天下旣合天時又得地利用吉日襲吉夢其數從何而生皆出於計謀者也】故計必先定而兵出於竟計未定而兵出於竟則戰之自敗攻之自毀者也得眾而不得其心則與獨行者同實【不得其心則叛亡至故與獨行同實也】兵不完利與無操者同實甲不堅密與俴者同實【俴謂無甲單衣者】弩不可以及逺與短兵同實射而不能中與無矢者同實中而不能入與無鏃者同實將徒人與俴者同實【徒人謂無兵甲者俴單也人𨿽眾無兵甲則與單人同也】短兵待逺矢與坐而待死者同實【逺矢至短兵不能應則坐而受死也】故凡兵有大論必先論其器論其士論其將論其主故曰器濫惡不利者以其士予人也士不可用者以其將予人也將不知兵者以其主予人也主不積務於兵者以其國予人也故一器成往夫具而天下無戰心【一器謂師之器其器旣成敢往之夫又具則天下不敢生心與戰也】二器成驚夫具而天下無守城【二器謂軍之器其器旣成驚敵之夫又具則天下不敢守城而禦也】三器成防夫具而天下無聚眾【三器謂一國之器其器旣成防務之夫又具則天下之眾懼而自散也】所謂無戰心者知戰必不勝故曰無戰心所謂無守城者知城必拔故曰無守城所謂無聚眾者知眾必散故曰無聚眾

制分第二十九

短語三

凡兵之所以先爭【謂欲用兵所當先而爭爲者爲下事】聖人賢士不爲愛尊爵【有聖人賢士則以尊爵加之而不愛惜也】道術知能不爲愛官職【有道術智能則以官職加之也】巧伎勇力不爲愛重祿聰耳明目不爲愛金財故伯夷叔齊非於死之日而後有名也其前行多修也【由前行多修故死後多名】武王非於甲子之朝而後勝也其前政多善矣【由前政多善故甲子之朝一戰大勝】故小徵千里徧知之【小徵謂以諸侯之眾有所徵古者諸侯大國有五百里者今旣舉眾而徵己國與敵國皆當知之故徧知千里】築堵之墻十人之聚日五間之【間謂私之假令築一堵之墻或十人聚作主者猶日五之況戎事之大可以不徧知哉】大徵徧知天下【大徵謂以天下之眾有所徵伐天子以天下爲家故徧知天下也】日一間之散金財用聰明也【夫動眾當令主者日一間之其問之也或散金財有所慕賞或用聰明度其不虞】故善用兵者無溝壘而有耳目【溝壘防禦小耳目視聽遠】兵不呼儆不茍聚不妄行不彊進呼儆則敵人戒茍聚則眾不用【無事徒聚眾必不用若周之僞烽也】妄行則羣卒困彊進則鋭士挫故凡用兵者攻堅則軔【軔牢固之名也所攻旣堅則軔而難入】乘瑕則神【瑕謂虛脫也所乘旣脆繣然瓦解故若神】攻堅則瑕者堅【所攻𨿽堅能令脆者則以士卒堅彊故也】乘瑕則堅者瑕【所乘𨿽脆卻爲堅者則以士卒脆弱故也】故堅其堅者瑕其瑕者【謂彊卒攻堅弱卒攻脆】屠牛坦朝九牛而刀可以莫鐡【莫猶削也】則刄防間也【刄防理間故刀不虧】故天道不行屈不足從【用兵者必順天道若及天道之不行必屈竭而不足○績按從事爲句舊在下非】人事荒亂以十破百【敵國人事旣荒且亂故十可破百】器備不行以半擊倍【敵國器備不可施行故此𨿽半可以擊彼之倍】故軍爭者不行於完城池【行謂先覘之也欲以軍爭而行其城池彼則知而備之也】有道者不行於無君【覘彼無君亦恐知而有備也】故莫知其將至也【旣不先覘以潛襲所以不知其將至】至而不可圉莫知其將去也【不可圉者必潛而遁故不知其將去楚幕有烏之比】去而不可止【○績按言至不可圉去不可止】敵人𨿽眾不能止【去旣不可止𨿽眾何能止】待【○績按待卽上圉意注非又不知此爲句】治者所道富也而治未必富也【有所待而治其道當然未能富也】必知富之事然後能富富者所道彊也而富未必彊也【富者其道當彊而未必能彊也】必知彊之數然後能彊彊者所道勝也而彊未必勝也必知勝之理然後能勝勝者所道制也而勝未必制也必知制之分然後能制是故治國有器富國有事彊國有數勝國有理制天下有分

君臣上第三十

短語四

爲人君者修官上之道而不言其中【君在眾官之上但修此官上之道而已至於官中之事則有司存非所言也】爲人臣者比官中之事而不言其外【比謂校次之也若言官外則爲越職】君道不明則受令者疑權度不一則修義者惑民有疑惑貳豫之心而上不能匡則百姓之與閒【閒謂礙不通也人心有疑君不能正故其所與爲多礙而不通也】猶掲表而令之止也【掲舉也表謂以木爲標有所告示也旣使舉於表又令止之是不一也故以況人心之疑也】是故能象其道於國家加之於百姓而足以飾官化下者明君也【象法也謂能本道而立法】能上盡言於主下致力於民而足以修義從令者忠臣也上其道下惇其業上下相希【言相希準以爲法也】若望參表則邪者可知也【參表謂立表所以參驗曲直】吏嗇夫任事【吏嗇夫謂檢束羣吏之官也若督郵之比也】人嗇夫任教【人嗇夫亦謂檢束百姓之官】教在百姓令在不橈【謂百姓有不從教論其罪法不橈法以行私】賞在信誠體之以君臣其誠也以守戰【旣賞信罰必君臣合體莫不致誠故入可以守城出可以野戰也】如此則人嗇夫之事究矣吏嗇夫盡有訾程事律【訾限也程準也事律謂每事據律而行也】論法辟衡權升斛文劾不以私論而以事爲正【辟刑也文劾謂據文而舉劾謂法刑已下皆據事以爲正不曲從其私也】如此則吏嗇夫之事究矣人嗇夫成教吏嗇夫成律之後則𨿽有惇慤忠信者不得善也【人嗇夫之教旣成則人皆忠信故無有獨得善者也】而戲豫怠傲者不得敗也【吏嗇夫之事旣成人皆懼法不敢爲非𨿽有豫怠不得爲敗也○績按言教律旣成善惡不能損益】如此則人君之事究矣是故爲人君者因其業【謂因人嗇夫之業也】乘其事【謂乘吏嗇夫之事】而稽之以度【又以國之法度考此二者】有善者賞之以列爵之尊田地之厚而民不慕也【善自應賞故不善者不敢橫慕】有過者罰之以廢亡之辱僇死之刑而民不疾也【過自應罰故人不敢疾怒】殺生不違而民莫遺其親者【或罰而殺之或賞而生之皆不違其理則人知王徳之有常不輕爲去就故人不遺其親也】此惟上有明法而下有常事也

天有常象【懸象著明不攺其貞】地有常形【山澤通气不攺其靜】人有常禮【尊君父卑臣子其儀不易】一設而不更此謂三常兼而一之人君之道也【人君無官兼統眾官故曰兼而一之】分而職之【各有司存】人臣之事也君失其道無以有其國臣失其事無以有其位然則上之畜下不妄而下之事上不虛矣上之畜下不妄則所出法制度者明也下之事上不虛則循義從令者審也上明下審上下同徳代相序也【代更也謂上明下審更相序次】君不失其威下不曠其產而莫相徳也【君以威覆下下以產供上各有所職故不相徳】是以上之人務徳而下之人守節義禮成形於上而善下通於民則百姓上歸親於主而下盡力於農矣故曰君明相信五官肅士亷農愚商工願則上下體【上下各得其體也】而外內別也民性因而三族制也【三族謂農商工也言因上下有體內外有別故此三族各得其制也】夫爲人君者廕徳於人者也【君者以徳廕人也】爲人臣者仰生於上者也【臣者仰君而生】爲人上者量功而食之以足【量其功之多少制祿以食之各得足也】爲人臣者受任而處之以教【受任必設教也】布政有均【○績按指君食足】則國家丰矣以勞授祿則民不幸生【有勞者必得祿人則致死以立功不僥幸而偸生也】刑罰不頗則下無怨心名正分明則民不惑於道【刑名職分明則人於道不惑也】道也者上之所以道民也是故道徳出於君【徳從君出】制令傳於相【令因相】事業程於官【官各以其事業程於君也】百姓之力也胥令而動者也【胥視也視令而動則所舉不妄】

是故君人也者無貴如其言【君以言制下無言則下無所稟令故言最貴也】臣人也者無愛如其力【臣則宣力事君故其力最可愛也】言下力上【君言下於臣臣力上於君也】而臣主之道畢矣是故主畫之相守之【畫謂分別其所授事君旣盡其事相則守而行之也】相畫之官守之官畫之民役之【官旣畫之民則役力以行其事】則又有符節印璽典法防籍以相揆也【符節印璽所以示其信也典法防籍所以示之制也凡此可以考其眞僞定其是非故曰以相揆也】此明公道而滅姦僞之術也論材量能謀徳而舉之【謀知其徳然後舉用之】上之道也專意一心守職而不勞【不以職事爲勞苦】下之事爲人君者下及官中之事則有司不任也【下及官中之事則君奪臣職故有司不任也】爲人臣者上共專於上則人主失威【臣常上供從君之命令乃專上之權故主失威○績按此言臣奪君職供其專令】是故有道之君正其徳以蒞民而不言智能聰明智能聰明者下之職也所以用智能聰明者上之道也【謂用下之智能聰明】上之人明其道下之人守其職上下之分不同任而復合爲一體【君爲元首臣爲股肱故曰一體】是故知善人君也【知善則謀慮深逺故可以爲人君也】身善人役也【身善則材能可用故爲人役也】君身善則不公矣【君身善則智淺故不公人也○績按君任人而不自任故知善而不身善若身善則自用小而不公矣】人君不公常恵於賞而不忍於刑【不公則不識理之正故賞而不忍刑也】是國無法也治國無法則民朋黨而下比飾巧以成其私【○績按此言君身善之獘】法制有常則民不散而上合竭情以納其忠【○績按此言君不身善之益】是以不言智能而順事治國患解大臣之任也不言於聰明而善人舉姦僞誅視聽者眾也【○績按此言君不言智能聰明以此乃臣下之職故曰大臣之任也視聽者眾也】是以爲人者君坐萬物之原而官諸生之職者也【謂授諸生之官而任之以職也生謂知學之士也○績按諸生之職猶言治亂所從起也】選賢論材而待之以法舉而得其人坐而收其福不可勝収也【得人則福多故不可勝收】官不勝任奔走而奉其敗事不可勝救也【不勝則敗廣故不可勝救】而國未嘗乏於勝任之士上之明適不足以知之是以明君審知勝任之臣者也故曰主道得賢材遂百姓治治亂在主而已矣故曰主身者正徳之本也官治者耳目之制也【官稟君命而後行若耳目待上制而後用故曰官者耳目之制】身立而民化正徳而官治治官化民其要在上是故君子不求於民【立身正徳而已】是以上及下之事謂之矯【及猶預也矯僞也上預下事則僞有餘而實不足也】下及上之事謂之勝【下預上事則威權勝君也】爲上而矯悖也爲下而勝逆也國家有悖逆反忤之行【忤背也】有土主民者失其紀也

是故別交正分之謂理【別上下之交正君臣之分】順理而不失之謂道道徳定而民有軌矣有道之君者善明設法而不以私防者也而無道之君旣已設法則舎法而行私者也爲人上者釋法而行私則爲人臣者援私以爲公公道不違則是私道不違者也【臣之所以爲公者乃是私也名曰不違公道便是不違私道也】行公道而托其私焉寖久而不知姦心得無積乎【旣久行私而不知則是姦心之積也故言姦心豈無積乎】姦心之積也其大者有侵偪殺上之禍其小者有比周內爭之亂此其所以然者由主徳不立而國無常法也主徳不立則婦人能食其意【若意委曲隨於女謁若食之充口故曰婦人能食其意】國無常法則大臣敢侵其勢大臣假於女之能以規主情【假因也因女之能食主意以規度主之情也】婦人嬖寵假於男之知以援外權【婦人旣得君之嬖乂因大臣之智以引其外權則何爲不成也】於是乎外夫人而危太子【女有寵隆又挾大臣之助故夫人被外太子見危】兵亂內作以召外冦此危君之徵也

是故有道之君上有五官以牧其民則眾不敢逾軌而行矣下有五橫以揆其官則有司不敢離法而使矣【橫謂糺察之官得入人罪者也五官各有其橫曰五橫也】朝有定度衡儀以尊主位【衡正也】衣服緷絻盡有法度【緷絻古衮冕字】則君體法而立矣【體猶依也】君防法而出令有司奉命而行事百姓順上而成俗著久而爲常【著明而且久積習而爲常也】犯俗離教者眾共姦之【眾必離教爲姦而罪之也】則爲上者佚矣天子出令於天下諸侯受令於天子大夫受令於君子受令於父母下聽其上弟聽於兄此至順矣衡石一稱斗斛一量丈尺一綧制【所謂同律度量衡也綧古準字準節律度量也謂丈尺各有準限也】戈兵一度書同名車同軌此至正也從順獨逆從正獨辟此猶夜有求而得火也姦僞之人無所伏矣【眾皆從順而有獨逆者眾皆從正而有獨僻者必爲順正者所發也】此先王之所以一民心也是故天子有善讓徳於天諸侯有善慶之於天子【諸侯有善讓於天子而慶也】大夫有善納之於君民有善本於父慶於長老此道法之所從來是治本也【道法以讓爲主】是故嵗一言者君也【謂正嵗之朝布政縣象○績按一作王省惟嵗是也】時省者相也月稽者官也務四支之力修耕農之業以待令者庶人也是故百姓量其力於父兄之間聽其言於君臣之義而官論其徳能而待之【謂百吏之官各論其徳能以待君命○績按此言庶人】大夫比官中之事不言其外而相爲常具以給之【具謂眾官之法制也○績按此言官】相總要者【相無常官所以總統百吏之官】官謀士量實義美匡請所疑【士事也官各謀其職事又當量實宜其有美善者用匡於所疑必陳而請之也○績按此上言相】而君發其明府之法瑞以稽之【府謂百吏所居之官曹也立府必有明法故曰明府之法瑞君所與臣爲信珪璧之屬也又必合其瑞以考之也】立三階之上南面而受要【君之路寢前有三階要爲百吏之日也○績按此以上言君明府之法瑞謂大吏旣布憲入籍於太府者猶象魏所縣之法也稽考其合否瑞或疑端字誤】是以上有餘日【上惟受要故有餘日】而官勝其任【各理其職故能勝任】時令不滛而百姓肅給【言其敬而供上】惟此上有法制下有分職也

道者誠人之姓也非在人也【姓生也言道立人之生人之所從出故非在人】而聖王明君善知而道之者也【道猶言也聖王善知道理故言而相教也】是故治民有常道而生財有常法道也者萬物之要也爲人君者執要而待之則下𨿽有姦僞之心不敢殺也【不敢殺君也】夫道者虛設【道無形而善應故曰虛設】其人在則通其人亡則塞者也非玆是無以理人非玆是無以生財【前玆是謂是道】民治財育其福歸於上是以知明君之重道法而輕其國也【得遁之眞以理身緒餘以理國家故重道輕國】故君一國者其道君之也【道可爲君故君一國】王天下者其道王之也【道可王故王天下】大王天下小君一國其道臨之也【其道足以臨國與天下也】是以其所欲者能得諸民【君之所欲人則順之令得】其所惡者能除諸民【君之所惡亦順之而除也】所欲者能得諸民故賢材遂所惡者能除諸民故姦僞省如冶之於金陶之於埴制在工也【廢置之由君若金埴之由工也】是故將與之惠厚不能供【謂欲與人𨿽有惠厚之意財不能供○績按此言畱賞】將殺之嚴威不能振【謂欲殺人以致其理然而嚴威銷縮不能振起也○績按此言畱罰】嚴威不能振惠厚不能供聲實有間也【或有聲無實或有實無聲聲實間礙故不供不根也】有善者不畱其賞故民不私其利【善必得賞私利何爲】有過者不宿其罰故民不疾其威【宿猶停也罰得其過則人不疾其威疾怨也】威罰之制無逾於民【因人所欲罰而罰之故不逾於人也○績按威當作賞注非】則人歸親於上矣如天雨然澤下尺生上尺【澤從上降潤有一尺則苗從下生上引一尺澤下降苗上引猶君恩下流人心上就也】是以官人不官事人不事獨立而不稽者人主之位也【君者與人之官而不自官授人之事而不自事獨立於無過之地臣下莫得而稽之如此者人主之位也】先王之在天下也民比之神明之徳先王善牧之於民者也夫民別而聽之則愚【別而聽之則各信其一方暗莫之發故愚】合而聽之則聖【合而聽之則得失相輔可否相濟蒭蕘之言賢聖不能易故聖也】𨿽有湯武之徳復合於市人之言是以明君順人心安情性而發於眾心之所聚【聚謂所同歸湊也】是以令出而不稽【稽畱也】刑設而不用【人不犯法故無所用刑】先王善與民爲一體【以百姓心爲心故言一體】與民爲一體則是以國守國以民守民也【一國同一意萬人同一心】然則民便不爲非矣【爲非則失利故不便】𨿽有明君百步之外聽而不聞【耳聽有所極】間之堵墻窺而不見也【目視有所窮】而名爲明君者君善用其臣臣善納其忠也【君能善用臣能善納則何聽而不聞何視而不見耳目不壅非明而何也】信以繼信善以傳善【君信而臣繼之君善而臣之】是以四海之內可得而治是以明君之舉其下也盡知其短長知其所不能益若任之以事【夫任人以事者必擇其可否君之舉臣亦猶是也】賢人之臣其主也盡知短長與身力之所不至【謂知君之短長及其身力所不至也】若量能而授官【夫授人官者亦擇其可否臣之擇事亦猶是也】上以此畜下【擇其可畜而畜之】下以此事上【擇其可事而事之也】上下交期於正【君有賢臣臣有令主欲求不正其可得乎】則百姓男女皆與治焉【君臣正則百姓無自爲滛辟也】

管子補注卷十

欽定四庫全書

管子補注卷十一

明劉績撰

君臣下第三十一

短語五

古者未有君臣上下之別有夫婦妃匹之合獸處羣居以力相徵【若野獸之處以羣而居力彊者徵於弱也】於是智者詐愚彊者淩弱老幼孤獨不得其所故智者假眾力以禁彊虐而暴人止【智者卽聖王也】爲民興利除害正民之徳【正人之邪徳】而民師之【師智者也】是故道術徳行出於賢人【賢人知道術徳行者也】其從義理兆形於民心則民反道矣【道術旣出故莫不從義而順理之極則無姦辟之事始見於人心則無人不道矣○績按反復還也言民有所趨向則反道】名物處違是非之分則賞罰行矣【人旣反道故正其善惡之物處其背理之違則是非者自分矣是非旣分故行賞罰以當其功過也○績按處名物爲是違名物爲非】上下設民生體而國都立矣【上下旣設人則生其貴賤之禮故國都立也】是故國之所以爲國者民體以爲國【貴賤成禮方乃爲國】君之所以爲君者賞罰以爲君【無賞罰則君不足貴】致賞則匱【賞而不已則匱】致罰則虐【罰而無節則虐】財匱而令虐所以失其民也是故明君審居處之教而民可使【人從教故可使】居治戰勝守固者也【居處旣治戰則勝守則固○績按言明不致賞罰但審教可使民居國則治以戰則勝以守則固也】夫賞重則上不給也【賞重則使用多故不給】罰虐則下不信也【令虐則人無所措手足故不信也】

是故明君飾食飲弔傷之禮【飲食謂享燕傷謂防祭也】而物屬之者也【禮行則物親也】是故厲之以八政【八政謂洪範之八政】旌之以衣服【衣服所以表貴賤也】富之以國裹【裹謂財物所包裹而藏也】貴之以王禁【禁令行然後知常者之可貴也】則民親君可用也民用則天下可致也天下道其道則至【君得其道則天下至】不道其道則不至也夫水波而上盡其搖而復下其勢固然者也【言水波湧而上旣盡其勢還復搖動歸下而止此自然之勢諭人懷徳而來畏威而去者也】故徳之以懷也威之以畏也則天下歸之矣有道之國發號出令而夫婦盡歸親於上矣布法出憲而賢人列士盡功能於上矣千里之內束布之罰【束謂帛也布謂錢也古者罰刑或令出錢帛也○績按此卽宅不種桑麻者有裏布之類】一畝之賦盡可知也【賢人爲之視聴故無不知】治斧鉞者不敢讓刑【讓猶拒也當其罪故不讓刑也】治軒冕者不敢讓賞【賞當其功故不讓也】墳然若一父之子若一家之實義禮明也【墳然順貎或刑賞之莫敢違逆若子之從父家之從長如此者禮羲明故也】夫下不戴其上臣不戴其君則賢人不來【上下不交則賢人隠】賢人不來則百姓不用【百姓無賢人則不知所歸故百姓不用也】百姓不用則天下不至【百姓不用則天下無邦將何至哉】故曰徳侵則君危【君徳見侵不危何待】論侵則有功者危【論議侵理則功過不明故有功者危】令侵則官危【令侵則法不行故官危也】刑侵則百姓危【刑侵則無辜受戮故百姓危也】而明君者審禁滛侵者也上無滛侵之論則下無冀幸之心矣

爲人君者倍道棄法而好行私謂之亂爲人臣者變故易常而巧官以諂上謂之騰亂至則虐騰至則北【騰謂淩駕於君騰至則摧降故敗北】四者有一至敗敵人謀之【四者卽上之四危也】則故施舎優猶以濟亂則百姓悅【言施恩厚舎罪罰二者優厚𨿽非用法猶能濟亂故百姓悅之也】選賢遂材而禮孝弟則姦僞止【遂達也】要滛佚別男女則通亂隔【要謂遮止之言能止滛佚別男女則先𨿽通亂今能隔阨也】貴賤有義倫等不逾則有功者勸國有常式故法不隱則下無怨心【隱謂防而不行】此五者興徳匡過存國定民之道也夫人君者有大過臣人者有大罪國所有也【國之所有也】民所君也【民者己之所君】有國君民而使民所惡制之此一過也【言民惡君之制己此亦君之過】民有三務不布其民非其民也【三務謂春夏秋務農人不務之則餒餓成變故民非其民也】民非其民則不可以守戰此君人者二過也夫臣人者受君髙爵重祿治大官倍其官遺其事穆君之色【穆猶悅也】從其欲阿而勝之【阿曲也巧言令色委曲從君至於動也剛漸以勝之其終或至於篡弒故曰阿而取勝之也】此臣人之大罪也君有過而不攺謂之倒臣當罪而不誅謂之亂君爲倒君臣爲亂臣國家之衰也可坐而待之是故有道之君者執本相執要大夫執法以牧其羣臣羣臣盡智竭力以役其上【謂給上之役也上卽君也】四守者得則治易則亂故不可不明設而守固【明設上四法固而守之】昔者聖王本厚民生審知禍福之所生是故愼小事防違非索辯以根之【謂有違非必防索分辯其得根而止之也】然則操作姦邪僞詐之人不敢試也【不敢爲非以嘗君】此禮正民之道也【制禮者用此道以正人也】

古者有二言墻有耳伏冦在側墻有耳者防謀外泄之謂也伏冦在側者沈疑得民之道也防謀之泄也狡婦襲主之請而資防慝也【襲入也謂狡婦妖蠱人主遂行請謁所請旣從外資防說爲姦慝者也】沈疑之得民者前貴而後賤者爲之驅也【所駈役之人前得貴寵今忽淪賤然賤者必思貴常伺君以興禍故謂之防冦也】明君在上便僻不能食其意【便僻者不能諂君以得意故曰不能食其意也】刑罰亟近也【旣不能得君意故刑罰數也】大臣不能侵其勢【不能侵君之勢】比黨者誅明也【君明故比黨者誅之○績按言刑罰數加於近侍故便僻不能食其意比黨者必誅之故大臣不能侵其勢明字疑衍】爲人君者能逺讒諂廢比黨滛悖行食之徒【行食防食】無爵列於朝者此止詐拘姦厚國存身之道也爲人上者制羣臣百姓通中央之人和【中央之人謂君之左右也左右與君和之也】是以中央之人臣主之參也【左右之人在臣主之間參會其事者也】制令之布於民也必由中央之人中央之人以緩爲急急可以取威【君𨿽曰緩左右行之乃爲急故能取威也】以急爲緩緩可以恵民【君𨿽曰急左右行之爲緩故能人】威恵遷於下則爲人上者危矣賢不肖知之於上必由中央之人財力之貢於上必由中央之人能易賢不肖而可威【實賢謂之不肖實不肖謂之賢故曰易賢不肖也】黨於下【○按威當作爲謂能易賢不肖而可以爲朋黨於下注非】有能以民之財力上陷其主而可以爲勞於下【用人財力上以陷主卽於下以爲勞○績按有又也】兼上下以環其私【上則擅君之柄下則用人財力上下之利皆用繞身故曰環其利也】爵制而不可加則爲人上危矣【勢旣淩君故爵制不能加也○績按爵謂前賢不肖之知而加爵位也智謂前財力之貢而有定制也中人旣皆罔上誣下以全其私是人主之爵制不加於人失君柄而危矣】先其君以善者侵其賞而奪之實者也【先君行善則是侵君之賞奪君之富貴也】先其君以惡者侵其刑而奪之威者也訛言於外者脇其君者也【假說妖妄之言外以惑眾如此者欲脇君也】郁令而不出者幽其君者也【郁塞也君之令而不出行者將欲幽君也】四者一作而上不知也則國之危可坐而待也

神聖者王仁智者君武勇者長此天之道人之情也天道人情通者質寵者從此數之因也【質主也能通於天道人情者可以爲主其不能通但寵貴之者可以爲從從謂臣也言臣主數因此通而立也】是故始於患者不與其事親其事者不規其道【言初始謀慮而憂患者乃行其事令人爲之而不自與此謂君也○績按始於患者不與其事卽下患而不勞也親其事者不規其道卽下勞而不患也】是以爲人上者患而不勞也百姓勞而不患也君臣上下之分素【有謀慮之患無別謂上患而不勞也】則禮智定矣是故以人役上【人謂百姓百姓勞其身以供上之役也】以力役明【謂臣勤力役用其明而理其職】以刑役心【刑法也君則役心以出法制也○績按以人役上自君臣言以力役明自等類言以形役心自一身言刑乃形字訛下同此注及下俱非】此物之理也心道進退【心則度量可否故進退也】而刑道滔趕【滔謂充也趕謂逡巡曲也設法有當否故有合成也○績按趕巨言切走也】進退者主制【君心進退所以主爲制令】滔趕者主勞主勞者方主制者圓【君臣之道主得制者其事必有方有圓也】圓者運運者通通則和【圓謂君道也圓而不滯必運而無礙則通通者必暢故和也】方者執執者固固則信【方謂臣道也方而有常故執而不舎則固固而不妄則信也】君以利和【君道而和則利也】臣以節信【臣則守節】則上下無邪矣故曰君人者制仁臣人者守節此言上下之禮也君之在國都也若心之在身體也道徳定於上則百姓化於下矣戒心形於內【戒愼之心成形於內】則容貌動於外矣正也者所以明其徳【必正然後徳明】知得諸己知得諸民從其理也【於己旣不失於人必不妄如此者從理故也】知失諸民退而修諸已反其本也【有失於人必修己自責如此者反其本也】所求於己者多故徳行立【求己多者必修徳進業故徳行立也】所求於人者少故民輕給之【求人少者必薄賦斂故人輕於給也】故人君者上注臣人者下注上注者紀天時務民力【上注謂注意於上天故紀要天時務全人力也】下注者發地利足財用也【下注謂注意於下地故發興地利足於財用也】故能飾大義審時節上以禮神明下以義輔佐者【所用輔佐皆得其宜】明君之道也能防法而不阿上以匡主之過下以振民之病者忠臣之所行也明君在上忠臣佐之則齊民以政刑牽於衣食之利【君明臣忠則國理國理則人重生故人皆以其養形而牽系於衣食之利也】故願而易使愚而易塞【塞止也易用法止也】君子食於道小人食於力分民【食道力不同故曰分民也】威無勢也無所立【必有勢然後有所立】事無爲也無所生【必有爲然後有所生】若此則國平而姦省矣【君子小人旣食於道力邪惡之人復無所立生故國平而姦省】君子食於道則義審而禮明【義不審則無所食也】義審而禮明則倫等不逾𨿽有偏卒之大夫不敢有幸心則上無危【國旣明禮義倫等不逾𨿽有大夫偏獨出伏罪而怨不敢有幸亂心】齊民食於力則作本作本者眾農以聽命是以明君立世民之制於上猶艸木之制於時也【艸木必得時然後生】故民迂則流之【人太迂曲不行則流通之】民流通則迂之【人太流蕩則迂屈之】決之則行塞之則止𨿽有明君能決之又能塞之決之則君子行於禮塞之則小人篤於農君子行於禮則上尊而民順小人篤於農則財厚而備足上尊而民順財厚而備足四者備體【謂備具而成體】頃時而王不難矣四肢六道身之體也【四肢謂手足也六道謂上有四竅下有二竅也】四正五官國之體也【四正謂君臣父子五官謂五行之官也】四肢不通六道不達曰失四正不正五官不官曰亂是故國君聘妻於異姓設爲侄娣命婦宮女盡有法制所以治其內也明男女之別昭嫌疑之節所以防其姦也是以中外不通讒慝不生婦言不及官事而諸臣子弟無宮中之交此先王所以明徳圉姦昭公威私也【○績按威乃防字誤】明立寵設不以逐子傷義【明立正嫡設其貴寵子不令逐而廢之故不傷義也】禮私愛驩勢不並倫【嫡子者所以重也故禮許私愛𨿽驩之超異可也餘子之勢終不得與之並倫也】爵位𨿽尊禮無不行【言嫡子爵位𨿽復尊異必須行之以禮也○績按言庻子爲兄弟者𨿽有才有寵亦不以逐嫡子而傷義故禮愛隆而不敢並嫡子爵位尊而亦事嫡子也注皆非】選爲都佼冒之以衣服旌之以章旗所以重其威也【所立之嫡必選其都雅佼好者又以美衣麗服覆冒之章表旗幟旌異之凡此皆所以重嫡子之威也】然則兄弟無間郤讒人不敢作矣【嫡威重則兄弟和故讒人無所作其讒矣】故其立相也陳功而加之以徳論勞而昭之以法參伍相徳而周舉之尊勢而明信之【其謂國相則功徳兩兼勞法獲美於此四者參驗伍偶相與俱得其事旣周然後舉川之旣用之尊勢而明信之也】是以下之人無諫死之誋【君明相賢必從說如流故無諫死之忌也】而聚立者無郁怨之心【聚立謂天下防同也各得其所故無怨望也】如此則國平而民無慝矣【慝姦惡者也】其選賢遂材也舉徳以就列不類無徳【舉有徳者以就列位不以無徳之人爲類】舉能以就官不類無能以徳弇勞不以傷年【有徳者超於上列使在有功勞者之前故曰有徳掩勞茍有徳𨿽年未至而亦將用之不以年少爲之傷也】如此則上無困而民不幸生矣【有功必賞用之故人不以茍生爲幸】

國之所以亂者四其所以亡者二內有疑妻之妾此宮亂也庶有疑嫡之子此家亂也朝有疑相之臣此國亂也任官無能此眾亂也四者無別【無別謂妻妾嫡庶得不分別也○績按四者卽上四亂也】主失其體羣官朋黨以懷其私則失族矣【國亡則宗族隨之故曰失族也】國之防臣陰約閉謀以相待也則失援矣【爲國之機臣下陰爲要結其所謀者閉而不泄以此相待人必懷疑而不相親矣故失其援也】失族於內失援於外此二者亡也故妻必定子必正相必直立以聽官必中信以敬故曰有宮中之亂有兄弟之亂有大臣之亂有中民之亂【中民謂百吏之屬也】有小人之亂五者一作則爲人上者危矣宮中亂曰妬紛【言積妬紛然所以亂】兄弟亂曰偏黨【偏黨則彊弱相淩故亂也】大臣亂曰稱述【各稱述其己徳之長而不相讓則亂也】中民亂曰詟諄【謂以智詐詟恐諄質則亂也】小民亂曰財匱【賦稅重則財匱故亂】財匱生薄【財不供則禮義息故薄也】詟諄生慢【不重淳質而智詐恐詟之此其慢也】稱述偏黨妬紛生變【此三者或生篡君殺主能爲大變也】故正名稽疑刑殺亟近則內定矣【正嫡庶之名稽妻妾之疑不正者之黨數取其偪近者而刑殺之如此則黨偏妬紛之變息故內定】順大臣以功順中民以行順小民以務【順用其務農也】則國丰矣【三者各稱其所順故國丰矣】審天時【天時各有所宜也】物地生以輯民力禁滛務【繡文刻鏤滛務】勸農功以職其無事【無事者皆令得職也】則小民治矣上稽之以數【謂上欲有所徴發必考其定數以命之也】下什伍以徴【旣得其定數下其什伍名以徴之也】近其罪伏以固其意【日期旣近尙有不供者則加之以罪以權伏之所以固供者之意也】鄕樹之師以遂其學【每鄕必立之師以遂之也】官之以其能及年而舉則士反行矣【舉而有材能者則受之以官旣有年矣則舉其功過而考察之如此則皆反其行矣】稱徳度功勸其所能若稽之以眾風若任以社稷之任【旣稱其徳又度其功則其材能不可不知矣旣知其能順而考之或使之蒞眾以立風化其材能尢髙者或授之以社稷之任者也】若此則士反其情矣【有能必任之以職故士反於情也】

小稱第三十二【稱舉也小舉其過則當權而攺之】短語六

管子曰身不善之患毋忠人莫己知【言但患身之不善耳無患人不知己也】丹靑在山民知而取之美珠在淵民知而取之【丹靑與珠各有可用之性故𨿽在山泉而藏人猶知而取之況在於人懷善而不知乎】是以我有過爲而民無過命【我身有過則民必知而名之未有無過而妄命者也】民之觀也察矣不可遁逃【有過必知故不可以遁逃】以爲不善【○績按此爲句言人之觀我甚明豈可遁逃以爲不善也】故我有善則立譽我我有過則立毀我當民之毀譽也則莫歸問於家矣【人旣毀譽則己之善惡審矣故不復問家問家則左右佞媚者善掩其過而飾其非也】故先王畏民【民之毀譽必當其善過故畏之】操名從人無不彊也【謂君旣行善持名使之延譽故彊也】操名去人無不弱也【君旣行惡持名卽是去人善可稱故弱也】𨿽有天子諸侯民皆操名而去之則捐其地而走矣【皆持其名而去於人則過惡日聞人共畏之故棄其地而走也】故先王畏民【無善名則棄之走故畏人】在於身者孰爲利气與目爲利【气也者所以生全其形目也者所以獨見其運爲功用莫大焉故最爲利也】聖人得利而托焉故民重而名遂【聖人之聖精而又神托而行善則譽滿天下故人重而名遂矣】我亦托焉聖人托可好我托可惡我托可惡以來美名其可得乎【我𨿽托气濁而不神所行皆可惡用此招來美名其可得乎○績按別本注聖人托之而可行善故好我托之所行皆可惡又安能美名招來乎】愛且不能爲我能也【托旣气濁𨿽令人愛猶不得羙名況於惡之乎】毛嬙西施天下之美人也盛怨气於面不能以爲可好【嬙施𨿽美而面有怨气亦不能爲可好諭聖人外見其惡亦不得其美名】我且惡面而盛怨气焉怨气見於面惡言出於口去惡充【所往去於人者皆以惡事充】以求美名乂可得乎【諭人君旣內無聖徳外皆行惡必無羙名也】甚矣百姓之惡人之有餘忌也【惡人不善更有餘忌○績按別本注百姓見惡人之所忌】是以長者斷之短者續之滿者洫之虛者實之【洫虛也長滿者人所忌故或斷之或虛之短虛者人之所好故或續之或實之也○績按所謂無過不及也】管子曰善罪身者民不得罪也【成湯罪已故人不罪之也】不能罪身者民罪之【桀紂罪人故人罪之】故稱身之過者彊也【稱身之過卽是謙受益也】治身之節者恵也【懷智之人然後治身節故曰恵】不以不善歸人者仁也【不以不善之事歸之於人如此者仁也】故明王有過則反之於身有善則歸之於民有過而反之身則身懼【過反於身則懼而修徳也】有善而歸之民則民喜【民得善故喜也】往喜民【善往則人喜也】來懼身【過來則懼身也】此明王之所以治民也今夫桀紂不然有善則反之於身有過則歸之於民歸之於民則民怒反之於身則身驕往怒民來驕身此其所以失身也故明王懼聲以感耳【人以惡聲懼己耳聞而感則心不敢念非矣】懼气以感目【人以惡气懼己目見而感則身不敢造惡】以此二者有天下矣可毋愼乎匠人有以感斤欘故繩可得料也羿有以感弓矢故彀可得中也造父有以感轡防故遬獸可及逺道可致【彀謂射質棲皮者也感謂深得其妙有應於心者也】天下者無常亂無常治不善人在則亂善人在則治在於旣善所以感之也【旣盡也天下所以理在於君人君內外盡善感之於人也】管子曰修恭遜敬愛辭讓除怨無爭以相逆也【逆迎也謂用此恭遜等以相迎接也】則不失於人矣【遜以接人有何失乎】嘗試多怨爭利相爲不遜則不得其身【茍爲不遜身尙不得況於人乎】大哉恭遜敬愛之道吉事可以入察凶事可以居喪大以理天下而不益也【直用恭遜敬愛足以理天下更不須益也】小以治一人而不損也【𨿽復一身用恭遜敬愛理之才可足耳亦不須損也】嘗試往之中國諸夏蠻夷之國以及禽昆虫皆待此而爲治亂【有恭遜敬愛則理無之則亂也】澤之身則榮去之身則辱【恭遜敬愛身之粉澤也故在身則榮去身則辱也】審行之身毋怠𨿽夷貉之民可化而使之愛【夷貉之行殘戻凶暴茍以恭遜敬愛化之可使生愛】審去之身𨿽兄弟父母可化而使之惡【父母兄弟恩情結固茍無恭遜敬愛化之可令往惡】故之身者使之愛惡【之是也同是此身有遜愛恭敬則愛無之則惡】名者使之榮辱【同是此身之名有恭遜敬愛則榮無之則辱也】此其變名物也如天如地【言恭遜敬愛可以變化愛惡榮辱名物之善惡如天地之生殺也】故先王曰道【道者貴作變化也如此之道而已矣】管仲有病桓公往問之曰仲父之病病矣若不可諱而不起此病也仲父亦將何以詔寡人管仲對曰防君之命臣也故臣且謁之【謁謂有所告之也】𨿽然君猶不能也【恐其不從故以此言抑之】公曰仲父命寡人東寡人東令寡人西寡人西仲父之命於寡人寡人敢不從乎管仲攝衣冠起對曰臣願君之逺易牙豎刁堂誣公子開方夫易牙以調和事公公曰惟烝嬰兒之未嘗於是烝其首子而獻之公人情非不愛其子也於子之不愛將何有於公公喜宮而妬豎刁自刑而爲公治內人情非不愛其身也於身之不愛將何有於公公子開方事公十五年不歸視其親齊衞之間不容數日之行臣聞之務爲不久【務時爲事久必發之也】蓋虛不長【覆蓋虛妄不得長掩謂上三士皆務虛爲蓋者其姦情終當彰露也矣】其生不長者其死必不終【其所行之行所長之性其至於死必將攺復本情未有能終爲意也言三士之忠皆僞忠耳必將復其不忠也】桓公曰善管仲死已公憎四子者廢之官逐堂巫而苛病起兵【苛煩躁也巫善令旣逐之而公有煩苛之病起兵妄徵伐無使療之也】逐易牙而味不至逐豎刁而宮中亂逐公子開方而朝不治桓公曰嗟聖人固有悖乎【四子旣逐而有四闕故以管仲爲悖】乃復四子者處期年四子作難圍公一室不得出【置公一室之中而圍之故不得出也】有一婦人遂從竇入得至公所公曰吾饑而欲食渇而欲飲不可得其故何也婦人對曰易牙豎刁堂巫公子開方四人分齊國塗十日不通矣【旣有兵難故國之道塗行旅十日不得通也】公子開方以書社七百下衛矣【古者羣居二十五家則共置社以社數書於策謂用此七百之書社降下於衞也】食將不得矣【作亂欲公之死故不給之食】公曰嗟玆乎聖人之言長乎哉【言其所見長遠也】死者無知則已若有知吾何面目以見仲父於地下乃援素幭以裹首而絕【幭所以覆軨也】死十一日虫出於戶乃知桓公之死也葬以楊門之扇【謂用門扇以掩屍也】桓公之所以身死十一日虫出戶而不收者以不終用賢也桓公管仲鮑叔牙寧戚四人飲飲酣桓公謂鮑叔牙曰闔不起爲寡人壽乎【奉尊者酒祝令增壽】鮑叔牙奉杯而起曰使公無忘出如莒時也使管子無忘束縛在魯也使寧戚無忘飯牛車下也桓公辟席再拜曰寡人與二大夫能無忘夫子之言則國之社稷必不危矣

四稱第三十三【謂稱有道之君無道之君有道之臣無道之臣以戒桓公】

短語七

桓公問於管子曰寡人幼弱惛愚不通四鄰諸侯之義仲父不當盡語我昔者有道之君乎吾亦鑑焉管子對曰夷吾之所能與所不能盡在君所矣君胡有辱令【言已能否皆盡之於君無所隱藏今何勞辱君命而使己言之乎】桓公又問曰仲父寡人幼弱惛愚不通四鄰諸侯之義仲父不當盡告我昔者有道之君乎吾亦鑑焉管子對曰夷吾聞之於徐伯曰昔者有道之君敬其山川社稷宗廟及至先故之大臣收聚以忠而大富之【先故之臣謂祖考時舊臣也今以忠誠收聚而賙卹之令其大富也】固其武臣宣用其力聖人在前貞亷在側競稱於義上下皆飭刑政明察四時不貸民亦不憂五穀蕃殖外內均和諸侯臣服國家安寧不用兵革受其幣帛以懷其徳昭受其令以爲法式【鄰國以幣帛來聘當取之以懷來有徳其或以制令來告者則君受之以爲法式乎】此亦可謂昔者有道之君也桓公曰善哉桓公曰仲父旣已語我昔者有道之君矣不當盡語我昔者無道之君乎吾亦鑑焉管子對曰今若吾君之美好而宣通也旣官職美道又何以聞惡爲【言君旣美好宣通官又合於美道修而行之自可爲理何須聞於惡事乎以此抑桓公欲觀其意也】桓公曰是何言邪以繬【○績按繬所力切】緣繬吾何以知其美也以素緣素吾何以知其善也仲父已語我其善而不語我其惡吾豈知善之爲善也管仲對曰夷吾聞之於徐伯曰昔者無道之君大其宮室髙其臺榭良臣不使讒賊是舎【舎止也謂止讒賊於其旁與之近也】有家不治借人爲圖【言自不能理其家借他人圖也】政令不善墨墨若夜【言其昏暗之甚也】譬若野獸無所朝處【野獸各恣意爲生不相綂屬故無朝處也】不修天道不鑑四方有家不治辟若生狂【狂惑者昧其性不分善惡也】眾所怨詛【詛祝之也】希不滅亡進其俳優繁其鐘鼔流於博塞戱其工瞽誅其良臣敖其婦女【惟與婦女敖逰也】獠獵畢弋暴遇諸父【其所接遇諸父惟以凶暴】馳騁無度戱樂笑語式政旣輮刑罰則烈【言其法式之政旣已輮曲至於刑罰則過酷烈矣】內削其民以爲攻伐【反以削生爲伐功也】辟猶漏釜豈能無竭【漏釡則江海不能滿故必有竭也】此亦可謂昔者無道之君矣桓公曰善哉桓公曰仲父旣已語我昔者有道之君與昔者無道之君矣仲父不當盡語我昔者有道之臣乎吾亦鑑焉管子對曰夷吾聞之徐伯曰昔者有道之臣委質爲臣不賓事左右【賓敬也】君知則仕不知則己若有事必圖國家徧其發揮【良臣皆私其所有必能爲國家及其發又普徧之也○績按別本注盡已之能發揮於政事】循其祖徳辧其順逆推育賢人讒慝不作事君有義使下有禮貴賤相親若兄若弟忠於國家上下得體居處則思義語言則謀謨動作則事居國則富處軍則克臨難防事𨿽死不悔近君爲拂遠君爲輔義以與交亷以與處臨官則治酒食則慈【○績按一作辭】不謗其君不諱其辭君若有過進諫不疑君若有憂則臣服之【服行也】此亦可謂昔者有道之臣矣桓公曰善哉

桓公曰仲父旣已語我昔者有道之臣矣不當盡語我昔者無道之臣乎吾亦鑑焉管子對曰夷吾聞之於徐伯曰昔者無道之臣委質爲臣賓事左右執說以進不蘄亡已【執佞說以進於君專寵固位無求於去也】遂進不退【所謂知進而不知退】假寵鬻貴【假因也因君之寵必能鬻其貴也】尊其貨賄卑其爵位【未必能貴其爵位但尊其貨賄而已矣】進曰輔之退曰不可【進於君則言已能爲輔弼退而私議則曰君不可輔】以敗其君皆曰非我【由斯人之不肖故君有敗乃更推過於君云此非我】不仁羣處以攻賢者【小人所忌者君子故其羣處常有陷賢之見】見賢若貨【其見賢人無敬恭之心反欲規利若求貨然】見賤若過【其見賤人無矜卹之心蕭然不顧若行者之過】貪於貨賄競於酒食不與善人惟其所事【人有曲而事已則與之交也】倨敖不恭不友善士讒賊與鬭不彌人爭【其見人爭則恣令鬭無彌爭之心】惟趣人詔【人有制令不問可否則向而順之言其佞防○績按詔一本作訟】湛湎於酒行義不從【從順也】不修先故變易國常擅創爲令迷惑其君生奪之政【生猶奪政況於死後乎】保貴寵矜【懼寵而矜誇者則保依而貴重】遷損善士【善士則遷攺而損並之】捕援貨人【其所捕追而援引者惟財貨之人】入則乘等出則黨駢【其貨賄之人與之同國則同乘而等至其出也乂用黨而駢並】貨賄相入酒食相親俱亂其君君若有過各奉其身【奉身自利推過於君也】此亦可謂昔者無道之臣乎桓公曰善哉

正言第三十四【闕】

短語八

管子補注卷十一﹤子部﹐法家類﹐管子補注﹥

欽定四庫全書

管子補注卷十二

明劉績撰

侈靡第三十五【○績按此篇多錯簡脫誤不可讀】短語九

問曰古之時與今之時同乎曰同【天地四時旣無所易故曰同】其人同乎不同乎曰不同【古淳而今澆古質而今薄故不同也】可與政誅【言今𨿽不同古然可爲政誅其不法以復古】俈堯之時混吾之美在下其道非獨出人也【俈帝俈也言二帝之時比屋可封美俱在下其能若此亦言非有出人之道修古而已混同也】山不童而用贍澤不獘而養足【山無艸木曰童獘竭也】耕以自養以其餘應良天子故平【以其自養之餘應天子之食故天下平有時而賦曰良也】牛馬之牧不相及【各自足則自不相及】人民之俗不相知【人至老死不相往來故不相知】不出百里而來足【行者不出百里而來者所求自足故也】故卿而不理靜也【𨿽得公卿之位不理其事故曰以人靜】其獄一踦腓一踦屨而當死【諸侯犯罪者令著一隻屨以恥之可以當死刑○績按踦音奇物體不具】今周公斷指滿稽斷首滿稽斷足滿稽而死民不服非人性也敝也【今周公謂時所用法也稽考也罪滿而防則従而考之首滿其罪者亦從而考而考之應防足所罪滿者乂從而考之凡此欲以爲愼審也罪定者死之然人尙不服其罪豈人性之然乎時爽故也】地重人載毀敝而養不足事末作而民興之【載生也今地利旣重人之生植穀物吾乂從而毀奪獘盡之所以養不足人旣惰於本業故競起而事末作】是以下名而上實也【謂下但有農作之名不得自用而實皆歸於上也】聖人者省諸本而遊諸樂【聖人爲能察人之本遊之於富壽之域則俈堯以前爲然也】大昏也博夜也【夜謂暗昧之行也令人主至於大昏者則以博爲夜事故也】

問曰興時化若何【謂度時興化其理若何也】莫善於侈靡【侈靡謂珠玉者饑不可食寒不可衣然時共貴之君若不重則彊者守之以招人故度時興化莫若重珠玉以爲侈靡也】賤有實敬無用則人可刑【有實謂谷帛可貴而賤之無用謂珠玉可賤而敬之若此則人之賢不肖可刑也】故賤粟米而如敬珠玉好禮樂而如賤事業本之始也【言粟常人賤之賢者貴之如常人之敬珠玉末業常人貴之賢人賤之今則賢者之好禮樂如常人貴末業若此者可謂務本之始也矣】珠者陰之陽也故勝火【珠生於水而有光鑑故爲陰之陽以向日則火烽故勝火】玉者陰之陰也故勝水【玉之生於山而藏於石故爲陰之陰以向月則水流故勝水】其化如神【言珠玉能致水火故曰如神也】故曰天子藏珠玉諸侯藏金石大夫蓄狗馬百姓藏布帛不然則彊者能守之智者能牧之賤所貴而貴所賤【粟米可貴而賤之珠玉可賤而貴之】不然鰥寡獨老不與得焉均之始也【君不貴而藏之則利積於彊智𨿽務鰥寡獨老無所與之今藏之者所以賑貧乏故爲均之始也】

政與教孰急【政者立法以齊物教者調誘以感心用二者何先也】管子曰夫政教相似而殊方若夫教者摽然若秋云之逺動人心之悲【摽髙舉貌秋云淒慘有愁悴之容髙置且逺能生人之悲心諭教者憂人之不令見其戚容人亦爲之傷悼之】藹然若夏之靜云乃及人之體然若謞之靜【藹油潤貌然和順貌夏云之起油然含潤將降其澤及人之體去除熱气而和順𨿽有謞躁之人亦皆恬靜諭教者灑之溫辭而彊梁者亦能感服之】動人意以怨蕩蕩若流水【教者若秋云之動人意人意旣動則自怨而蕩搖自怨而蕩搖則従教若流水也】使人思之人所生往教之始也身必備之【教者若夏云之順適能使人思之人旣思之則生其善心教人之始必備此二者然後可也】辟之若秋云之始見賢者不肖者化焉【教者旣若秋云始見而哀憐之又若夏云之起而潤澤之則天下之賢與不肖無不化也】敬而待之愛而使之若樊神山祭之【旣従聖化人則敬而來待愛而後使尊衛其君若樊落神山設祭而祈福者也】賢者少不肖者多使其賢不肖惡得不化【賢與不肖皆教而使之則不得不化也】今夫政則少則【卽皆従教則人無所犯故於爲政少用爲則也】若夫成形之徴者也去則少人使可乎【欲成太平之形以知其徴驗者全能去則而使之斯太平之先兆也】用貧與富何如而可【問貧富之中適】曰甚富不可使【甚富則驕故不可使】甚貧不知恥【甚貧則濫故不知恥】水平而不流無源則遫竭【水平不流謂停水也停水無源必速竭】云平而雨不甚無委雲雨則遫已【平雲少雨乂無委云以助之其雨必遫已上二事爲下有比例】政平而無威則不行【此則爲政者威以爲本也】愛而無親則流【但行泛愛無所偏親則其愛流漫賢智不盡親力】左有用無用則辟之若相爲有兆怨【𨿽曰當有所親而用親之理僻左則有爲用者不爲用者譬猶言有中不中此但爲怨兆而已親之無益也】上短下長無度而用則危本不稱【或復上得短而下持長其役用之不以度如此者或能懷怨以敗國故曰危本不稱也】而祀譚次祖犯詛渝盟傷言【譚延也國敗絕祀之事延及次祖更有犯詛渝盟傷言之罪】敬祖禰尊始也【祖禰人之始也】齊約之信論行也【詛盟欲爲整齊要束之信所以論行也】尊天地之理所以論威也【天地以秋冬肅殺雷震電耀爲威爲政者所取則故威不可弛之也】薄徳之君之府囊也【凡尊始論行論威爲政者所當行徳薄之君皆囊而藏之故有敗亡之禍】必因成形而論於人此政行也可以王乎【必因王事之成形論考於人事此爲政所行也遵而勿失故可以王也】請問用之若何【問用政何如也】必辧於天地之道然後功名可以殖【天地有尊卑恩威之序故必明之然後可以立功名也】辧於地利而民可富通於侈靡而士可戚【戚親也貴珠玉以賞士故士可親也】君親自好事【謂好爲政事也】彊以立斷【彊立其志以斷是非】仁以好任【所謂悅以使人】人君壽以政年【君以所壽考由爲政以順年之四時令也】百姓不天厲【厲發疾也】六畜遮育五穀遮熟【遮猶兼也】然後民力可得用【人俱富而力全可用也】鄰國之君俱不賢然後得王【若俱賢則不可得而制難以王矣】俱賢若何【問之】曰忽然易卿而移【黜不肖立仁賢】忽然易事而化【去故而取新】變而足以成名【變革舊獘故成名】承獘而民勸之【承先代之獘而成能名故民勸勉之也】慈種而民富【慈愛以勉種故人富】應言待感與物俱長【應物而後言待感而後動所謂應天順人者也故與物俱長也】故日月之明【所謂與日月齊其明】應風雨而種【風雨應時則以君禮不失故也】天之所覆地之所載斯民之良也【君人者徳包天地首出庶物有生莫能逾故曰人之良】不有而醜天地非天子之事也【不有上事而又醜惡天地之化此非天子之事】民變而不能變是棁之傅革【棁柱也革皮也棁之附革則外革而內不革也令人變而君不能變亦外革而內不革之類故取諭焉】有革而不能革不可服【可革而不革則人有輕君之心故不服也】民死信【人無信不立故死在信也】諸侯死化【變通之以盡利不化則利竭故死○績按別本注徳化可以服人則必死於化矣】

請問諸侯之化獘【獘謂久行而無益者】獘也者家也【言國之獘則以家習不革】家也者以因人之所重而行之【非人所重則當革也】吾君長來獵君長虎豹之皮【君好虎豹皮故來獵】用功力之君上金玉幣【君上用金玉爲幣故用功力也】好戰之君上甲兵甲兵之本必先於田宅【有田宅然後可以充兵甲之賦】今吾君戰則請行民之所重飲食者也侈樂者也民之所願也足其所欲贍其所願則能用之耳【君之於人必足欲贍願然後可用也】今使衣皮而冠角食野艸飲野水孰能用之【言士旣乏於衣食則君之不能用也】傷心者不可以致功【謂富者奢靡而有餘貧者窘卒而不足則傷心矣傷則無聊而茍且故不能致功】故嘗至味而罷至樂【謂富者先奏至樂及味至食而罷之○績按別本注罷至樂謂耳倦絲竹也】而雕卵然後防之雕撩然後爨之【皆富者所爲也撩薪也】丹砂之穴不塞則商賈不處【趨丹穴而求利故不處也】富者靡之貧者爲之【富者所以得成此侈靡則兼幷貧者而爲之也】此百姓之怠生百振而食非獨自爲也【百姓旣爲富者所兼則怠於作葉故能生此富者之靡富者之所以能成此侈靡亦以百姓振起之故也豈富者能自爲乎】爲之蓄化用【今欲爲此畜貧富之良法當變化富者之用也】其臣者予而奪之【謂臣富者今欲化之使貧或先少與而後多奪之也】使而輟之【使之多使費用然後成其功也】徒以而富之【或空言與利而令得富且取其物終之也】父繋而伏之【或加父罪而繋之子必贖父也】予虛爵而驕之【或空與爵名而無其位以驕此人令有所貴用也】收其春秋之時而消之【富者先貯物以射春秋之利今則官自收而消也】有雜禮我而居之【或有費用財物雜禮於我若此者順其意而居之】時舉其彊者以譽之【富而又彊則爲之作聲譽或令有所綂率】彊而可使服事【服行也彊者服事事必成也】辧以辧辭【其有辧明者則令辧繁辭】智以招請【富而多智則使招來而請謁也】亷以標人【富而淸亷則使爲人標式】堅彊以乘六廣其徳以輕上位【君能堅意彊力以乘上之六者可以廣其徳又可以分其上之任故位輕者也】不能使之而流徙此謂國亡之郤【若不能使任上之六者乃流而移徙之斯亡國之郤也】故法而守常【謂古法得其制者則守常故不革也】尊禮而變俗【流遁之俗則當變之】上信而賤文【虛文而寡用故賤之】好緣而好駔【緣卽捐也駔馬之壯健者怯惡者必亂故棄之諭姦人之雄亦亂國當絕之也】此謂成國之法也爲國者反民性然後可以與民戚【戚親也反者也順其性欲必敗亡若能反之然後有成可與之親之也】民欲佚而教以勞【勞致於耕鑿則有功】民欲生而教以死【死致於冦難則有功也】勞教定而國富【積財故也】死教定而威行【致死則莫能當其鋒故威行也】聖人者陰陽之理【言法陰陽之理】故平外而險中【此則含陰於內發陽於外也】故信其情者傷其神美其質者傷其文【情盛則神滅也】化之美者應其名【實應其名故化美也】變其美者應其時【事應其時故變美也】不能兆其端者菑及之【來事之端不知其兆者常失於防故菑及之也】故緣地之利【緣順也】承從天之指【指意也當承順天之意也】辱舉其死【辱猶逆也逆天地以舉事則死也】開國閉辱【若能開國以納善言則辱可閉也】知其緣地之利者所以參天地之吉綱也【知能順地之利則能參天地之吉綱】承從天之指者動必明辱舉其死者與其失人同【逆天舉事故與失人同也】公事則道必行【公事則無擁故其道必行也】開其國者玩之以善言【有善言可玩故開國以納之也】柰其斝辱【亦旣有辱當柰之何惟有報斝爵祭神以謝過耳】知神次者操犧牲與其珪璧以執其斝【當令巫祝知神之次秩者操牲及珪璧執斝爵以禱神而謝逆舉之罪也】家小害以小勝大【祭祀之費家𨿽有小損因此小損以勝大災】員其中辰其外【旣以謝過又當員中心無所專固有善則従無失外事之時也辰時也】而復畏彊長其虛【其有彊大於已者則當長其謙虛之心而敬畏之也】而物正以視其中情【其於物也𨿽有外正猶未可信又當視其中情以驗之也】公曰國門則塞百姓誰敢敖胡以備之【謂冦有至國門以塞百姓警衛而誰敢傲者事主於如此何救而可也】擇天下之所宥【謂不爲天下之所疾者】擇鬼之所當【謂爲神所福助者也】擇人天之所戴【謂爲人所戴仰也】而亟付其身此所以安之也【得此三徳之人付其身而任之𨿽有冦賊無若我何故安也】彊與短而立齊國之若何【謂冦賊旣持彊弓又執短兵列陣而立以攻齊國若之何禦之此亦公問之辭】髙予之名而舉之【髙舉其名則歡悅也】重予之官而危之【與之重官則不避危亡也】因責其能以隨之猶傶則疏之毋使人圖之【責知其能隨而任之則自課厲而無所顧望使人圖之爲戚猶疏也○績按傶韻書當足恐當作戚字誤】猶疏則數毋使人曲之【因不寵任而疏己者則數加恩意以悅之無使人見怨陰謀曲求己隙者也】此所以爲之也【撫人若此可以禦止彊與短兵之冦也】大有臣甚大將反爲害【謂大臣富旣有臣且甚大甚大則逼君故將反爲害】吾欲優患除害將小能察大爲之柰何【言我且欲寛優此患漸除其害毎見其小能則察知其大欲爲此事如何亦公之問辭也】潭根之毋伐【潭深也此以大樹諭惡也譬若大樹深根不可伐大臣根黨盤亦未可卒誅】固事之毋入【旣未能誅且固事之無得入同其惡也】深之毋涸【謂探其深情常令見之無使涸竭也】不儀之毋助【儀善也彼爲不善毋得助佐之也】章明之母滅【當發人不善令人皆知之無使昧滅也】生榮之毋失【謂生簒殺之心若艸木之生榮此其可誅之時必不得失之】十言者不勝此一【謂今他事有十言之善不如此一言也】𨿽凶必吉【忍而容之屈而事之凶也惡稔易誅吉也】故平以滿無事而總以待有事而爲之若何若【總謂收積也故使國家從故平安之時滿積其財以無事之時收積至時散其積而用也】積者立余【○績按餘一作爲】食而侈美車馬而馳多酒醴而靡【積謂富而積財者富而侈食美車多醴財有所散因其散以收之】千嵗毋出食此謂本事【𨿽復千嵗常令自食其財無使他外則富者之財可得而收之此積之本】縣人有主【縣謂繋屬也言欲繋屬於人必有所主主於財】人此治用【官旣積財人則於官取之以理其器用也】然而不治積之市【謂不取官財以理其用翻乃積之於市使髙價得其利也】一人積之下一人積之上此謂利無常【財旣入市則公私共積之上𨿽積一分下亦積一分上可謂利無常也】百姓無寶以利爲首【百姓無他寶惟以利爲寶之首】一上一下惟利所趨【積利多者百姓則從而歸之也】利然後能通通然後成國【無利而不通則國亡也】利靜而不化觀其所出從而移之【利而不化者則由所出不變故也觀而移變之】視其不可使因以爲民等【等謂率而齊之不可使謂其人非有文武之材又不任作役若此者使之率興利之人而齊之也】擇其好名因使長民【其有好虛譽之名者則擇之使爲興利者之長○績按別本注好名之人必盡知竭能以干虛譽故使爲民之長也】好而不已是以爲紀【好名不已財乃彌積故爲國紀】功未成者不可以獨名【積財之功未成則無獨與之名也】事未道者不可以言名成功然後可以獨名【眾共言此人有名○績按別本注獨擅名譽】事道然後可以言名然後可以承致酢【旣有獨名乂有言名然後可以致於承君之酢報也】先其士者之爲自犯【人有士行當推以爲先今反自先之是謂自犯其過也】後其民者之爲自贍【人能興利亦當先之充國今乃後之是自爲其贍不憂國也】輕國位者國必敗【輕國位則有散居之心故國敗也】疏貴戚者謀將泄【疏貴戚則有外顧之意故謀泄】毋事異國之人是爲失經【異國之人所謂非我族類者也今而任之其心異此謂失國之經也】毋數變易是爲敗成【數變易則事繁而無功故曰敗成】大臣得罪勿出封外是爲漏情毋數防大臣之家而飲酒是爲使國大消【飲酒於臣家則威權移焉物不兩盛故臣彊則國消也】三堯在臧於縣返於連比若是者必從是櫑亡乎【𨿽使三堯在臧但懸其物而不散施之終亦不能守其物亡必不返於連比之臣臣旣得之自用樹福則國從是敗而亡乎�卽�字也】辟之若尊譚未勝其本亡流而下【譚延也𨿽堯守臧不施必亡尢如尊位將反而未能勝其本此位旣不可得自然流而下也】不平令茍下不治【凡治理下者必先能平令令旣不平令𨿽下而不理也】髙下者不足以相待【自處其髙欲下待上必不待之也】此謂殺

事立而壞何也兵遠而畏何也【此謂弒君之事其事旣立而後壊如此者何也卽以徳不素積故也】民已聚而散何也【人不歸無道故也】輟安而危何也【神不佑故也皆謂簒弒】功成而不信者殆兵彊而無義者殘不謹於附近而欲來遠者兵不信【欲來逺者必謹於附近然後逺人來信也】略近臣合於其逺者立【略禮謂不繁也言於近則略之於逺則合之若此者則可以立功○績按防文當作事立而壊】亡國之起毀國之族則兵遠而不畏【先有疏國之宗族漸以至三者若此則兵皆逃遠無兵則威息故不畏也○績按別本注宗族國之藩屏若毀之則國弱兵冦遠而不畏也】國小而修大仁而不利猶有爭名者累哉是也【不量國之小好修逺大𨿽復行仁不遇其利而猶與他國爭名是必自累者也】樂聚之力以兼人之彊以待其害𨿽聚必散【好自勉以聚人力欲兼他人之彊用此以禦危害如是者先𨿽聚後必散也】太王不恃眾而自恃百姓自聚供而後利之成而無害【太王亶父爲狄所攻乃去幽之岐杖防而往百姓曰仁君也不可失扶老攜防而從之一年成邑二年成都三年五倍其初言大王𨿽有眾不恃但自恃其徳故百姓隨而聚之供其所須而利之遂至於成功而無危害者也】疏戚而好外企以仁而謀泄賤寡而好大此所以危【言自己親好交外人𨿽企慕於仁而所謀多有泄漏旣賤且寡好爲迂大凡皆危敗之道也】眾而約【謂與眾爲約束也】實取而言讓【謂實取於民而言遜讓】行陰而言陽【於行實爲陰蜜在言更成顯陽】利人之有禍【謂因禍而生利】言人之無患【人𨿽實禍於言乃爲無患】吾欲獨有是若何【凡此獨君之事也問獨有之何如自眾而約以下皆公問之辭也】是故之時陳財之道可以行今也利散而民察必放之然後行【管氏言此乃古之陳設致財之道亦可行求於今然利散於下人則察而知之置之於身勿令下知然後可以行放置之言也】公曰謂何【問所以行之】長喪以毀其時【毀黯也居喪者毀厝之息謂增長叛居喪之禮使人皆毀黯之敗也】重送葬以起身財【重送葬則費用廣驕慢則不及事由人習爲精厲無事不怠故能起身之財也】一親往一親來所以合親【謂一親往死一親來生親無絕時故曰合親】此謂眾約【人皆親教之重葬可以起財故曰眾要之也】問用之若何【問用眾要】巨瘞堷所以使貧民也【瘞堷謂壙中埋藏處深堷也貧人𨿽無財而有力故教之巨瘞堷以役其力也】美壠墓所以文明也【壠墓髙美文明而不滅也】巨槨棺所以起木工也【人習爲棺槨則增長木之工】多衣衾所以起女工【習爲衣衾則增長女工也】猶不盡故有次浮也【謂上之禮猶有不盡也次浮謂棺槨壠墓之外逰飾也】有差樊【樊蕃也謂壠墓之外樹以蕃其制尊卑之差此壠墓之次浮也】有瘞藏【謂古之瘞藏或以藏金玉器物之類此棺槨之次浮也】作次相食然後民相利守戰之備合矣【方喪之時孝子荒迷或不舉火鄰里爲食以相飼如此此則人逓相衛親恩情結固至於守戰之時必誠力齊敵而不能當之矣】鄕殊俗國異禮則民不流矣【流移也俗禮殊異則人各得其所安故不流也】不同法則民不困鄕丘老不通覩誅流散則人不眺【丘大也大老者各足於其所不相交通流散於其鄕則誅之今其覩如此則人安其本不眺望他所而歸之】安鄕樂宅享祭而謳吟稱號者皆誅所以畱民俗也【皆令安樂鄕宅享祭先祖其有謳吟思於他所者則誅之或有稱舉號吟於他所鄕者皆誅之凡此所以畱止人俗不令轉移也】斷方井田之數【謂分人之地每防定其方而立之田數屋三爲井也】乘馬甸之眾【每一甸之眾數賦長轂一乘馬四匹謂之乘馬十六井曰丘四丘爲甸】制之陵谿立鬼神而謹祭【每大陵深谿皆有靈焉立鬼神之祠使人有禱祈而致祭也】皆以能別以爲食數示重本也【人之大小各有材能多者食多能少者食寡故曰以能別爲食數凡此皆重人本之事者也】故地廣千里者祿重而祭尊其無餘【言不修祭以餘地與飼也】地與他若一者從而艾之【從謂次受封者艾謂減削也言修祭之君受地與他同故曰若一者則減削其地與次受封之君也】君始者【謂始爲君者也】艾若一者從於殺與於殺若一者【言始受封之君本旣無地故取先受君者彼或不與從而殺之彼或自取與受而殺之彼自與於始封者令與先受封者地均若一也】從者艾艾若一者從於殺與於殺若一者從無封始王事者上王者【言從者先無封令始王事故艾取他國之地與先者均齊若一則止也】上事霸者生功言重本【言諸侯旣受地分則上事霸王隨政命以生立其功凡此皆爲重本也】是爲十禺分免而不爭言先人而自後也【禺猶區也十區謂十里之地毎裏爲一禺故曰十禺若他國來分明勸勉而與之不敢交爭如此者所以先陳他人自取其後也】官禮之司【每言國官禮各有私】昭穆之離【離謂次位之別也】先後功器事之治【功有大小器有精粗各定其先後之差也】尊鬼而守【尊鬼謂謹其享祭之禮也】故戰事之任髙功而下死本事【戰士𨿽有髙下之殊各令死其本事也】食功而省利勸臣【飼其有功省其無功則臣勸也】上義而不能與小利【上當操大義而主防不可顧小利而移也】五官者人爭其職然後君聞【官爭理職則國治故君名聞於天下】祭之時上賢者也【謂助祭之時賢者居上爲儀而已非能有所益】故君臣掌【祭者掌禮以行事所用其智謀或君有故使臣攝之事亦無曠故曰君臣掌也】君臣掌則上下均【臣能行君事故上下均也】此知上賢無益也其亡玆適【祭祀之時非不上賢但庸臣亦能行君之事無損於令主人𨿽云上賢而不用其智謀與祭時適故曰無益旣不賢則動皆違理故玆適於危也】上賢者亡【謂空上之而已不能用之也】而役賢者昌【用賢其功成故國昌】上義以禁暴【義者所以除去不宜故禁暴也】尊祖以敬祖【祖始也尊立祖廟所以敬始封之君也】聚宗以朝殺示不輕爲主也【謂聚防也小之封宗以朝於君而有親疏之殺凡此爲主之重者也】載祭明置【載行也言將爲行祭至明而置之欲人不知也○績按此以下至𨿽在聖人惡用之皆錯簡也】髙子聞之以告中寢諸子【髙子齊大夫聞君之將行故告中寢諸子諸侯諸子之居中寢者】中寢諸子告寡人舎朝不鼎饋【常禮退朝常鼎饋而食今不然故致怪之也】中寢諸子告宮中女子曰公將有行故不送公【言何故不送公也】公言無行女安聞之曰聞之中寢諸子索中寢諸子而問之寡人無行女安聞之吾聞之先人諸侯舎於朝曰不鼎饋者非有外事必有內憂公曰吾不欲與汝及若【若不欲與汝論此言也】女言至焉不得毋與女及若言【至謂盡理也】吾欲致諸侯諸侯不至若何哉女子不辯於致諸侯【婦人無預於外事故不明於致諸侯之理】自吾不爲污殺之事人布織不可得而衣【污殺言爲人必有所污殺染戮者所以服逺而來近今旣爲人𨿽織不得已用故有布不得而衣言此者欲桓公立威以伏其諸侯也○績按污殺之事人猶言屈已下人也余注見前戒篇𨿽有聖人惡用之言不下人則諸侯不至𨿽聖人亦無用也】故𨿽有聖人惡用之【服者寡也民不用威聖人亦何能用之堯爲匹夫不能服三家卽其事也】能摩故道新道定國家然後化時乎【摩謂新其事也故道謂先王之典則新道謂度時而制法言能摩故道以成新道定國安家然後可以化時也】國貧而鄙富苴美於朝市國【言朝國貧而邊鄙富饒若此者邊鄙之邑必苞苴財貨好遺朝以市權利也】國富而鄙貧莫盡如市【國富財故富鄙輸貨故貧其取富平反也其物莫知盡入於市以市人不虛取故鄙人不虛與故也】市也者勸也勸者所以起本【善農者能多致市利則自勸而不怠故能起本也】善而末事起不侈本事不得立【侈謂饒多也末事不饒多農事不給故本事不得立矣】選賢舉能不可得惡得伐不服用【欲伐不服用必待賢能】百夫無長不可臨也【若無賢𨿽百夫之長無人爲之】千乘有道不可修也【𨿽千乘之國有道以用之則不可修營而伐之也】夫紂在上惡得伐不得【紂在上位萬人讎之鬼神怒之𨿽其旅若林莫不倒戈自伐故無有伐而不得者也】鈞則戰守則攻【言伐者力鈞則與之野戰城守則圍而攻之】百蓋無築千聚無社謂之陋一舉而取天下有事之時也【言紂人茍且𨿽有聚之夫不立一社以綂之如此者爲政之陋也故武王一舉取天下而有之此萬代一時之事也】萬諸侯鈞萬民無聽【𨿽使萬諸侯鈞引於人人必不聽此言王者貴】上位不能爲功更制其能王乎【居上位不獨立其功不更共制之若此者必不能王也】緣故修法以政治道則約殺子吾君故取夷吾謂替【子君之子也其能緣順故常修理法制爲政不違於道若此者可共謀要殺君子之不當獨立者吾君所以取夷吾爲替者爲有此道也】公曰何若【明何以獨取夷吾也】對曰以同【以其徳智同故取也】其日久臨可立而待鬼神不明【謂君子之不當立者𨿽久臨其位危亡可立而待其享祭鬼神之禮又不能明也】囊之食無報明厚徳也【此論桓公之隱𨿽以囊之食遺人不求其報所以明厚徳也】沈浮示輕財也【其散施於人不顧其沈所以示輕財也不得其報曰沈得報曰浮或曰祭川曰浮沈】先立象而定期則民從之【先立法象與人定期人則率服皆順從也】故爲禱【謂先人禱神祈福樣】朝縷綿明輕財而重名【縷帛也言每於朝置縷綿以賞賜所明者輕財而重名也】公曰同臨所謂同者其以先後智渝者也【所謂臣徳同君者能先後於君其遇危難則智謀變而通之詩所謂予曰有先後是也】鈞同財爭依則說【假令財與人鈞同人則悅而爭依於已】十則從服【若財十倍多彼則服而從之也】萬則化成功而不能識【若財萬倍多彼則變化而無不如意故可以成功而觀者莫能識之】而民期然後成形而更名則臨矣【人心期以爲主相與樂推然後成形於以名前所服之人則臨之以爲君】

請問爲邊若何【問所以防禦邊境】對曰夫邊日變不可以常知觀也【邊者兩國交爭冦狄伺郤日有變當應機而動故不可以常智觀也】民未始變而是變是爲自亂【未變者應機未發且當循常而伺之令人未當變而輒爲變此謂先時也更益其亂故曰是爲自亂也】

請問諸邊而參其亂任之以事而因其謀【諸邊則四邊也謂參驗知其委變之亂然後以事任之因其所謀而用之此已上公問之辭也】方百里之地樹表相望者丈夫走禍婦人備食【謂百里之國自國都至邊境每於髙顯之處樹立其表使逓相望其有冦賊之禍丈夫則走而奔命婦人則備食以餽之也】內外相備【外拒冦以防內內備食以給其外故曰相備也】春秋一日敗事曰千金稱本而動【春秋種獲尢爲農要此二時而有戰敗但經一日敗費千金故爲國者必當稱本而動也】候人不可重也惟交於上能必於邊之辭【候人謂謁候之來入國者人入國或伺我虛實覘我動靜不可使重之惟有能與上交必定邊境之辭至當不易者其可重也】行人可不有私不有私所以爲內因也【行人使人也若何而可惟不有私耳無私則意成故能爲國內成事也】使能者有主矣而內事【使人出境必有所主其所主者欲成內國之事也】萬世之國必有萬世之寶【無萬世之寶不能成萬世之國也】必因天地之道【天地之道順以動者也】無使其內使其外【應內而外失外情也】使其小毋使其大棄其國寶【應小而失大事之宜大臣國之寶也今非理使之故曰棄國寶也】使其大貴一與而聖稱其寶使其小可以爲道【謂使其大臣當尊之一與其事必無轉移如此則舉輒有成能立聖人之功謂稱其寶矣】能則專專則佚【使得其能於事必專専則成功故佚樂也】椽能逾則椽於逾【椽猶梯也謂鑿椽以爲梯凡欲蹈越髙遠必因梯而後能若不因梯直欲逾之則不能逾矣然則逾因梯而逾矣此諭成功必有良臣賢佐然後事遂而名立之矣】能宮則不守而不散【宮謂防禦之國四國也能有四國之宮則不有冦難若無宮直欲守之其眾必散也】眾能伯不然將見對【伯長也謂材能之士眾必能爲之長若不能長之豪傑之士將來對己以兩雄兩雄角之道也】君子者勉於糺人者也【君子者徳民之稱故但糺察人不爲人所糺】非見糺者也故輕者輕重者重前後不慈【輕謂臣也重謂君也凡君臣所以能相慈者輕能事重重能制輕然後慈恵之心油然生矣今輕自在輕重自在重或前或後不相交接否之謂也何慈之有乎】凡輕者操實也【臣須君食故必操君實也】以輕則可使【輕而操實則可使也】重不可起輕【𨿽重無實則輕不可起用】輕重有齊重以爲國【重者不限則以爲國】輕以爲死【以道使輕可以致死】毋全祿貧國而用不足【欲全其祿不以與下則賢去而人散故國逾貧而用逾不足也】毋全賞好徳惡亡使常【𨿽曰好徳全賞而不與𨿽曰惡亡所使者乃常人若此者敗亡之道】

請問先合於天下而無私怨【謂與天下合同人皆樂推故無私怨也】犯彊而無私害【𨿽犯於彊乃以公義故無私害謂責楚苞茅之比也】爲之若何對曰國𨿽彊令必忠以義【令忠以義𨿽彊必得之也】國𨿽弱令必敬以哀【令敬以哀𨿽弱必免也】彊弱不犯則人欲聽矣【犯𨿽輕弱則人違之】先人而自後而無以爲人也【先人自後大國禮之何人之爲也】加功於人而勿得【施功而不求於報也】所橐者逺矣【橐貨而匱民者當逺之也】所爭者外矣【交爭無禮者當遣之外也】明無私交則無內怨【私交則不公而偏故內怨起之】與大則勝【能親與大國故得勝】私交眾則怨殺夷吾也【使君私交者夷吾之由故恐眾怨而殺之】如以予人財者不如無奪時如以予人食者不如無奪其事【不奪其事則各安其業食無不足也】此謂無外內之患事故也【財食足則外內之患亡也】君臣之際也【君臣非有骨肉之親但以禮義相接也】禮義者人君之神也【禮義在則君尊臣卑萬人以寧故曰神】且君臣之屬也【以義相屬】親戚之愛性也【相親相愛性也】使君親之察同索屬故也【索求也君親於臣子同氺其愛敬矣故事也臣𨿽屬君當以事親之故事君】使人君不安者屬際也【使君不安其位者則臣但以義際君無愛敬故也】不可不謹也【臣無愛敬或化爲仇故不可不謹之也】賢不可威【威賢則邦國殄瘁】能不可畱【材能當引用之不可畱之於彼身】杜事之於前易也水鼎之汨也【姦罔之事先其未然而杜塞之則甚易猶水之在鼎以烹之食事亦不擾也】人聚之壤地之美也【由壤地美故人聚之也】人死之若江湖之大也【人所以爲君致死者由君量若江湖水之大無不容納故也】求珠貝者不令也【君之於人有所簡擇若求珠貝之爲人必去而不令之】逐神而逺熱交觶者不處兄遺利【君之於人也使敬之若逐神畏之若逺熱其逐神者交觶祭祀不敢畱處其逺熱者𨿽有兄弟之親亦遺利而去君之尊嚴莫與大誰敢窺覦之哉○績按兄古況字】夫事左【謂人君行事不得正】中國之人觀危國過君而弋其能者豈不幾於危社主哉【中國謂得禮義之中國也弋取也中國之人見危國過君不能用賢道爲己用如此則過君之社主近於危也】利不可法故民流神不可法故事之【神亦不得其法不知神之所在故畏敬事之所謂陰陽不測者也】天地不可畱故動化故從新【天施地化日夜不息故能生成不已以天地變化不可畱停故動化其故以就其新然亦循故之四時周而復始無所易之也○績按別本注天地變化生成不息不可畱停雲】是故得天者髙而不崩【謂得天變化日新之理故得常保其尊髙而不崩壞也】得人者卑不可勝【得人則眾歸之故𨿽卑不可勝】是故聖人重之【謂重天也】人君重之【謂重君也】故至貞生至信至【貞正也謂正心生則至信生而應之也】言往至絞生【絞謂急言私已今空以言往而無其實則至絞已言生而應】至自有道【正生則信至言往則絞來皆有因而然故曰至自有道也】不務以文勝情【以文勝情情彌虛也】不務以多勝少【少是能正眾非故多不能勝之】不動則望有墻【君子儼然不動則望者如墻焉】旬身行【旬均也君子身行必令均平正直】法制度量王者典器也【理國之常器也】執故義道畏變也【君人執守故義以尊於道者畏輕躁之人妄有所變也】天地若大神之動化變者也天地之極也【若能祀神而動變化流獘天地之極理善莫大焉】能與化起而王用則不可以道山也【若能隨神化而起王者有天下其所運用則不可以常道格之其富饒取類於山也】仁者善用智者善用非其人則與神往矣【非其人尙能用之則明無不用如此者可謂通靈合契與神往來也】衣食之於人也不可以一違日也【一日違衣食生理或防乎不全也】親戚可以時大也【謂時大聚防之以結其恩意】是故聖人萬民艱處而立焉【人者難靜而易擾故聖人處立其上常有戰競之心畏難之也】人死則易云【死者無所爲不憂其爲亂故易云也○績按云旋而歸之也詩婚姻孔云】生則難合也【生者有利之心合而無防合生姦謀故難合也】故一爲賞再爲常三爲固然【謂一時行其賜人則欣賴以爲賞頻再爲之則人以爲常謂至此時必當有賞頻三爲之則以爲理固當然無懷愧之心】其小行之則俗也【若小行其賞則人習之以爲俗無過厚之恩也】久之則禮義【久而一行厚賞則人荷徳而懷恩此禮義之正者也】故無使下當上行之【無使下人每至時承當君上必行之賞也】然後移商人於國非用人也【下旣不希上賞則專意於市故商人皆移來於國也】不擇鄕而處不擇利而使【商人常隨利往來故不擇鄕又不擇利】出則從利入則不守【商人出國惟從利焉其入國遇冦難則恇怯而茍且不爲君城守也】國之山林也則而利之【商人𨿽不爲國用亦有利於國猶山林也隨取而得其利焉則當容受而取其利也】市塵之所及二依其本【市則眾聚喧囂尢多塵埃今使工商二族依之以爲本此亦處物之宜也】故上侈而下靡【得商賈之利故上侈下靡】而君臣相上下【得商賈之用故衣之章著上下之儀】相親則君臣之財不私藏【相親則情公故不私藏財】然則貪動枳而得食矣【枳棘者所以擁塞也農人貪商賈而動者則多擁塞其幸者但得貪食而已無餘利也】徙邑移市亦爲數一【其有田邑之人今移於市此亦爲費數而得一耳也】問曰多賢可云【問多賢之理可言不】對曰魚鼈之不食咡者不出其淵樹木之勝霜雪者不聽於天【霜雪不能殺是不聽於天也】士能自治者不從聖人【能自理者則有餘不從聖人而求之也】豈云哉【能自理則𨿽聖人不能致自此之外何可云者也】夷吾之聞之也不欲彊能【材能之士心不慕已勿彊引之也】不服智而不牧【士之材智上不服則勿養之】若旬虛期於月津若出於一明然則可以虛矣【匝一月曰期津明潤貌君人之道當若每旬之虛而任數自期以來日旣至津然後出一明矣如此虛而任數理足自明人但虛懷接物賢才自至亦猶是也】故阨其道而薄其所予則士云矣【士之道藝則能阨而服之至人所與則薄而少之如此則必自來其理可言也】不擇人而取之謂之好利【遇人則與無所簡擇可謂多所愛所愛多不當】審此兩者以爲處行則云矣【兩者謂不擇取與不擇而取寧不取而與用此以爲處身之行則其理可云矣】不方之政不可以爲國【不方之政謂邪也】曲靜之言不可以爲道【靜謀也】節時於政與時往矣【凡爲節度當合於時所施政教與時俱往】不動以爲道齊以爲行【守正不動以爲道齊整肅然以此爲行也】避世之道不可以進取【茍避世則晦明藏用若無所能故不可進取】陽者進謀防者應感【顯明其事者欲進而爲謀防理之動惟應所感也】再殺則齊【一殺尙有參差必再殺然後可齊文王再駕伐崇武王再伐紂也】然後運可請也【旣齊則天下服故請問歷數之運將陟帝位也陽者進謀已下公問之辭也】對曰夫運謀者天地之虛滿也合離也【言歷運之謀崇替相因若天地之有滿虛合離乃理之不可已者已春夏爲合秋冬爲虛】春秋冬夏之勝也【若無春秋冬夏之變則不能相勝而成嵗有道之伐無道亦猶是也】然有知彊弱之所尢然後應諸侯取交【尢殊絕也謂應運而王者必有智而彊殊絕於眾然後應諸侯可以取天下之交】故知安危國之所存以時事天以天事神【謂以神禮事也】以神事鬼【謂依時而享鬼也】故國無罪而君壽而民不殺智運謀而雜櫜刃焉【𨿽用智謀亦須威以成之故曰雜櫜韜也】其滿爲感【感則物應故滿也】其虛爲亡【亡則物散故虛也】滿虛之合有時而爲實【滿時爲實也】時而爲動【虛時爲動散也】地陽時貸【地在陽時假貸萬物精气以長養也】其冬厚則夏熱其陽厚則陰寒【厚謂過於寒熱冬有極寒夏有極熱夏有極熱冬有極寒】是故王者謹於日至【謂冬夏至也當知二至之寒熱】故知虛滿之所在以爲政令【知其寒熱之虛爲時令以順之】已殺生其合而未散可以決事【時冬時旣有肅殺其萌芽內發欲生也然其時方寒合而未有時可以決防罰罪之事也】將合可以禺其隨行以爲兵【禺謂事端初見也謂夏末初秋之時寒涼方至將凝合初見其禺隨此時而行可以爲兵威也】分其多少以爲曲政【兵之所由各有多少隨其多少委曲爲政】

請問形有時而變乎【謂嵗年吉凶之變可知】對曰陰陽之分定則甘苦之艸生也【陰陽之分定於吉則甘艸生薺是也定於防則苦艸生葶是也】從其宜則酸醎和焉【謂從四時之宜以酸醎之味和而食焉若春多酸冬多醎是也】而形色定焉以爲聲樂【酸色靑醎色黒靑聲角黒聲羽皆定色而生聲】夫陰陽進退滿虛亡時其散合可以視嵗惟聖人不爲嵗【言陰陽滿虛散合可視知嵗之丰荒也】能知滿虛奪余滿補不足【聖人善識滿虛之所在故奪有餘者補於不足】以通政事以贍民常【或滿與虛萬人均平故能通達政事贍足於民使修常道】地之變气應其所出【謂地見災變之气應其所出之處設法以禳之】水之變气應之以精受之以豫【水見災變之气則當應之以精誠其祥不弭當受之者須預有所防備之也】天之變气應之以正【天見災變之气惟守正以應之也】且夫天地精气有五不必爲沮【謂五行之時也其時之气不能必則爲沮敗也】其亟而反其重陔動毀之進退卽此數之難得者也【其爲沮敗也或才有形而違反者或遲重滯凝久而不去者或發動而有所毀傷者或乍進乍退者凡此皆災敗之數難得而知之者也】此形之時變也【謂嵗年之形有變也】

沮平气之陽若如辭靜【言欲沮敗平和之陽气黙至而無形聲如辭言之靜者】餘气之潛然而動愛气之潛然而哀胡得而治動【災之餘气潛然發動愛憐之气已潛然而哀則气之動難知者也故曰胡得而治動自沮平已下公問之辭】對曰得得之衰時位而觀之【得其沮气衰敗之時立分位而觀察之】佁美然後有煇【佁深思貌謂深得其美理然後情悅而貌煇然也】修之心其殺以相待【旣知災气之所召則修徳於心以禳之其凶殺之至必有以待之也】故有滿虛哀樂之气也【當察災而得禳或滿而樂或虛而哀也】故書之帝八神農不與存爲其無位不能相用問運之合滿安臧【易之所存五帝謂伏羲神農黃帝堯舜書之所記三王夏殷周然於八帝之中神農所存事迹獨少則以不爲位以觀災處气又不用公問自今之後運之合滿何所藏隱可得知之者乎】二十歲而可廣十二歲而聶廣百歲傷神【管氏對曰從今之後二十嵗天下安寧禮義可廣又十二嵗代將亂而攝其廣又百嵗之後天下將分鬼神之祀絕矣】周鄭之禮移矣【禮移則俗變也】則周律之廢矣【周之法則壊矣】則中國之艸木有移於不通之野者【時旣戰爭廢於農事稼穡之地荊棘生焉故艸之屬移變於不通之野】然則人君聲服變矣【聲謂樂聲眾亂則聲服俱變】則臣有依駟之祿【依稱也代衰則臣富故臣多養駟馬及其受祿又以稱之】婦人爲政鐡之重反旅金【君防則母后爲政鐡者所以爲兵噐當重之謂下流卑識不重鐵反旅陳於金而玩之也】而聲好下曲食好鹹苦【謂聲之下而悲者食多鹹苦之味者婦人所好】則人君日退亟【旣使婦人爲政則百度昏君人之衰也日以亟矣】則谿陵山谷之神之祭更應國之稱號亦更矣【更攺也國衰則神之祀攺其所應祭國之稱號亦更矣市朝旣變後聖旣作故攺其號國者也】視之亦變【目視而取節令旌麾之屬亦變矣】觀之風气古之祭有時而星【或祭星以祈風气之和者也】有時而星熺【熺星之明或有祭明星者】有時而熰【熰熱甚也或時旱熱而祭】有時而胊【朐逺也或逺而爲來嵗祈福而祭之也】鼠應廣之實陰陽之數也【鼠憂也凡此皆君之憂人故廣爲祈福而祭之調陰陽爲物也】華若落之名祭之號也【言祭時爲物作美號若花落之蒞物益其光輝也】是故天子之爲國圖具其樹物也

管子補注卷十二

欽定四庫全書

管子補注卷十三

明劉績撰

心術上第三十六

短語十

心之在體君之位也【心之在體當身之中凡身之運爲皆心之所使故象君位】九竅之有職官之分也【九竅則各有職司不能以此代彼若百官之有其分也】心處其道九竅循理【心之君處常能順道則九竅所司各循理而應也】嗜欲益目不見色耳不聞聲【嗜欲充益動違道則由九竅失其司目有所不見耳有所不聞也】故曰上離其道下失其事【上順道則下事得】毋代馬走使盡其力【○績按後毋上有君字】毋代烏飛使其羽翼毋先物動以觀其則動則失位靜乃自得道不遠而難極也【能走者馬也能飛者鳥也今不任鳥馬之飛走而以人代之𨿽盡力翼而終竟不能盡以諭君代臣亦然故曰不遠而不得故曰難極也】與人並處而難得也虛其欲神將入舎【但能空虛心之嗜欲神則入而舎之】掃除不潔神乃畱處【不潔亦諭情欲】人皆欲智而莫索其所以智乎【所以智者虛心以循理也】智乎智乎投之海外無自奪【但能虛心循理其智𨿽復遠投海外虛心用之他無従而奪之也】求之者不得處之者【將欲求之智終不知其處而得之也】夫正人無求之也【智旣不可得故人亦無従而求之】故能虛無虛無無形謂之道化育萬物謂之徳君臣父子人間之事謂之義【人事各有宜也】登降揖讓貴賤有等親疎之體謂之禮簡物小未一道殺僇禁誅謂之法【謂簡擇於物未有能與道爲一者乃殺僇禁防之此法之用也】大道可安而不可說【夫道無形無聲者也體神而安之則有理存焉如欲說之無緒可言】直人之言不義不顧不出於口不見於色四海之人又孰知其則【謂安道之君子𨿽人言其不義驁然不顧言旣不出於口理又不見於色言理旣絕四海之人誰有能知其則義哉】天曰虛地曰靜乃不伐【言能體天而虛順地而靜則道徳全備故不可伐也】潔其宮【宮者心之宅猶靈臺也】開其門【門謂口也開口使順理而言下解中門謂耳目也】去私毋言【謂無私言】神明若存【宮潔無私則神存】紛乎其若亂靜之而自治【𨿽紛然而亂但靜而順之則自理也】彊不能徧立智不能盡謀【忘彊與智然後所謀立能徧而盡】物固有形形固有名名當謂之聖人【立名當物所以稱聖】故必知不言無爲之事然後知道之紀【道以不言無事爲紀】殊形異執不與萬物異理故可以爲天下始【君人者必殊形異埶與物同理故可以爲天下主】人之可殺以其惡死也【若不惡死𨿽殺無益】其可不利以其好利也【若不好利𨿽不利之亦無懲也】是以君子不怵乎好【怵止也不止人好利之情下解中作怵】不迫乎惡【不迫移人惡死之意】恬愉無爲去智與故其應也非所設也其動也非所取也【故事也旣忘智則事自去】過在自用【自用不順理則生過】罪在變化【作聰明變舊章則成罪也】是故有道之君其處也若無知【寂泊之至】其應物也若偶之【若符契自然而合也】靜因之道也【凡此皆虛靜循理之道也○績按此以上皆經下釋其義】

心之在體君之位也九竅之有職官之分也【此已下上章之解也然非管氏之辭豈有故作難書而復從而解之前修之制皆不然矣凡此書之解乃有數篇版法形勢之屬皆間錯不倫處非其第據此則劉向編校之日謂爲管氏之辭故使然也今究尋文理觀其體勢一韓非之論而韓有解老之篇疑此解老之類也】耳目者視聽之官也心而無與於視聽之事則官得守其分矣夫心有欲者物過而目不見聲至而耳不聞也故曰上離其道下失其事故曰心術者無爲而制竅者也【心無嗜欲之爲故能制於九竅】故曰君無代馬走無代鳥飛此言不奪能能不與下誠也【君之能不預於下之誠凡爲其所能無不誠】毋先物動者搖者不定躁者不靜言動之不可以觀也位者謂其所立也人主者立於陰陰者靜【靜爲躁君故人主立於陰也】故曰動則失位【失君位也】陰則能制陽矣靜則能制動矣【君亦能制臣矣】故曰靜乃自得

道在天地之間也其大無外其小無內【所謂大無不包細無不入也】故曰不遠而難極也虛之與人也無間【虛能貫穿人形故曰無間】惟聖人得虛道故曰並處而難得世人之所職者精也【職主也言所稟而生者精也】去欲則宣宣則靜矣【宣通也去欲則虛自行故通而靜】靜則精精則獨立矣獨則明明則神矣神者至貴也故館不辟除則貴人不舎焉故曰不潔則神不處

人皆欲知而莫索之其所以知彼也其所以知此也【有此然後知彼也】不修之此焉能知彼【無此其具則不得知彼】修之此莫能虛矣虛者無藏也【此旣修則彼不能虛誑者無能藏隱故也】故曰去知則奚率求矣【率循也無知則循理而自求也】無藏則奚設矣【旣不能隱藏則無防謀可以施設也】無求無設則無慮無慮則反覆虛矣【○績按言人求知彼必先修已設心以待人一設心則非虛矣謂之虛若以其無藏也必去知無藏然後不求不設心無慮而虛矣注皆非】天之道虛其無形虛則不屈【屈竭也】無形則無所位【逆也】無所位故徧流萬物而不變【無物與之同故不變】徳者道之舎物得以生【謂道因徳以生物故徳爲道舎○績按無形謂道寓於物有形謂徳】生知得以職道之精【得其生者生由稟道之精也】故徳者得也得也者其謂所得以然也【得道之精而然】以無爲之謂道【無爲自然者道也】舎之之謂徳【道之所舎之謂徳也】故道之與徳無間【道徳同體而無內外先後之異故曰無間】故言之者不別也【同體故能不別】間之理者謂其所以舎也【道徳之理可間者則有所舎所以舎之異也】義者謂各處其宜也禮者因人之情緣義之理而爲之節文者也故禮者謂有理也理也者明分以諭義之意也故禮出乎義義出乎理理因乎宜者也法者所以同出不得不然者也【有禮則有法故曰同出也】故殺僇禁誅以一之也故事督乎法【督察也謂以法察事】法出乎權權出乎道【權道者事従之而出】道也者動不見其形施不見其徳萬物皆以得然莫知其極故曰可以安而不可說也莫人言至也【人無能言者理之至也】不宜言應也【有時宜言則應物故】應也者非吾所設故能無宜也【○績按事至則應非先設故曰不宜言宜卽前義也注皆非】不顧言因也【無所顧思者因舊故】因也者非吾所顧故無顧也【因舊也非吾所爲故無顧】

不出於口不見於色言無形也四海之人孰知其則言深囿也【不知淺深之囿城也】

天之道虛地之道靜虛則不屈靜則不變不變則無過故曰不伐

潔其宮開其門宮者謂心也心也者智之舎也故曰宮潔之者去好過也【去欲好之過也】門者謂耳目也耳目者所以聞見也

物固有形形固有名此言不得過實實不得延名【不得無實虛延其名】姑形以形以形務名督言正名【姑且也且言形者以其形也】故曰聖人

不言之言應也【言則言彼形耳於我無言】應也者以其爲之人者也【人有所爲故聖人得不應】執其名務其應所以成之應之道也【物旣有名守其名而命合之則所務自成斯應物之道】無爲之道因也因也者無益無損也【損益者主有爲】以其形因爲之名此因之術也【見形而後名非因而何】名者聖人之所以紀萬物也【萬物𨿽多立名以紀之也○績按此釋知道之紀】

人者立於彊【必彊然後有所立也】務於善【必善然後成人也】未於能【能未成者習而成之】動於故者也【凡所運動必循於故致也】聖人無之【謂無宰物之心也】無之則與物異矣【物有我無故異也】異則虛【異於有故虛也】虛者萬物之始也【有形生於無形也】故曰可以爲天下始【聖人體虛故爲天下始也】人迫於惡則失其所好【迫入於惡故失於好】怵於好則忘其所惡【爲好所怵故忘其惡】非道也【二者皆非】故曰不怵乎好不迫乎惡惡不失其理欲不過其情故曰君子恬愉無爲去智與故言虛素也【凡知與言習従虛素生則無邪欲也】

其應非所設也其動非所取也此言因也因也者舎已而以物【舎已而隨物故曰因】爲法者也感而後應非所設也緣理而動非所取也過在自用罪在變化自用則不虛不虛則仵於物矣變化則爲生【謂有爲於營生】爲生則亂矣故道貴因因者因其能者言所用也【就能而用故曰因也】君子之處也若無知言至虛也其應物也若偶之言時適也若影之象形響之應聲也故物至則應過則舎矣舎矣者言復所於虛也

心術下第三十七

短語十一

形不正者徳不來【有諸內必形於外故徳來居中外形自正詩云抑抑威儀維徳之隅】中不精者心不治【精誠至之謂也中能誠至心事自理】正形飾徳萬物畢得翼然自來【○績按後內業作正形攝徳天仁也義則淫然而自至】神莫知其極【正外形飾內徳則下觀而化矣故萬物盡得其理也】昭知天下通於四極【毋物之義可以逆順故能昭知天下自近以及逺通達於四極】故曰毋以物亂官【貪賄則官亂也】毋以官亂心【健羨太甚則心亂也】此之謂內得【官貨兩忘則內得也】是故意气定然後反正【無欲則意气定故能反正也】气者身之充也【气以實身故曰身之充也】行者正之義也【行不違中正之宜者也】充不美則心不得【充不美則气邪故心亂而不自得也】行不正則民不服【行不正則邪枉故人不服】

是故聖人若天然無私覆也若地然無私載也私者亂天下者也凡物載名而來聖人因而財之而天下治實不傷【因名而財則物宜之不爽故天下之理不傷也○績按財同裁字訓】不亂於天下而天下治【天地以及萬物皆有理存焉直莫之亂則自理矣】專於意一於心耳目端知逺之證【但專意一心則耳目自端證知逺事也】能專乎能一乎能無卜筮而知凶吉乎【惠廸吉従逆凶豈勞卜筮而後知乎】能止乎能已乎【謂能止於已分○績按止已皆不外求也】能無問於人而自得之於已乎【誠已自通問人致惑故不問而自得也】故曰思之思之不得鬼神敎之【誠已思而不得必有鬼神來敎】非鬼神之力也其精气之極也【鬼神𨿽能教不精極者今有精極則神不得不敎豈鬼神能致其力也○績按言其得乃非鬼神之教乃吾心之靈自覺此語極精學者宜深味之】

一气能變曰精【謂專一其气能變鬼神來教謂之精】一事能變曰智【能專一其事能變而動之謂智也】慕選者所以等事也【人之來助或占慕之或選擇之欲令其事齊等也】極變者所以應物也【物窮則變變而通之我之所由令極於變通之理應物者也】慕選而不亂【慕選則齊潔故不亂】極變而不煩【極變以順物宜故不煩也】執一之君子【○績按內業作惟執一之君子能爲此乎】執一而不失能君萬物【一謂精專也旣精且專故能君萬物也】日月之與同光天地之與同理【所謂與天地合其徳與日月合其明】聖人裁物不爲物使【聖人者裁防於物而使物不爲裁而使已也】

心安是國安也【聖心安是國安】心治是國治也【聖心治是國治】治也者心也安也者心也【理與安一在於心然後國従也】治心在於中【理心在於適中也】治言出於口【則無口過】治事加於民【則無枉事】故功作而民從則百姓治矣【功成人服非理而何○績按言但治心在內則治言出口治事加民有功民従而國治矣】所以操者非刑也所以危者非怒也【刑𨿽能操怒𨿽能危比之於道猶爲末功物不能離道無不操違道必危是無不危也】民人操百姓治道其本至也【必每人皆操道然後百姓理如此則道爲人本豈不至哉】至不至無【無虛也所謂至者虛之道也】非所人而亂【非至虛而爲天下主必亂】凡在有司執制者之利非道也【有司執制常棄本逐末滯於刑政非道也】聖人之道若存若亡【迎之不見其首隨之不見其後故曰若存若亡也】援而用之歿世不亡【道無形也無形則無盡時故歿世不亡也】與時變而不化應物而不移日用之而不化【無形則無變移之時】

人能正靜者筋肕而骨彊【能靜則神气全故筋骨肕彊也○績按肕筋堅也】能戴大圓者體乎大方【必體大方然後能戴大圓○績按內業體作履】鏡大淸者視乎大明【必視大明然後能鏡大淸】正靜不失日新其徳【正靜者則理順而功立故其徳日新】昭知天下通於四極【旣知天下則逺通四極】金心在中不可匿【金之爲物彌精心之爲用彌明故比心於金中茍有如金之心則徴見於外不可隱匿之也○績按當依內業作全心在中不可蔽匿金乃全之誤又缺一蔽字】外見於形容可知於顏色【其見於外或在形容或在顏色】善气迎人親如弟兄惡气迎人害於戈兵【○績按內業戈兵作戎兵】不言之言聞於雷鼓【至道之居常言之言則人無不聞故同於雷鼔○績按內業作不言之聲】金心之形明於日月察於父母【金心無不耀無不知故明於日月察於父母知子無若於父母故以言焉○績按金亦全字誤】昔者明王之愛天下故天下可附暴王之惡天下故天下可離故貨之不足以爲愛刑之不足以爲惡貨者愛之末也刑者惡之末也【愛惡以爲心本也故貨刑爲末也】

凡民之生也必以正平【正平則能保全其生】所以失之者必以喜樂哀怒【喜樂哀怒過常則失其生○績按內業作喜怒憂患】節怒莫若樂【樂主和故能節怒○績按內業節作止】節樂莫若禮守禮莫若敬【禮者敬而已矣故敬能守禮也】外敬而內靜者必反其性【外敬則合禮內靜則循樂故能反其性】豈無利事哉我無利心豈無安處哉我無安心【亦旣反性則忘其利安𨿽有利事安處蔑不足資也】心之中又有心【動亂之心中反有靜正之心也】意以先言【意感而得言】意然後形【意感其事然後呈形】形然後思【有形則理可尋故思之也】思然後知【思然後得理故能知也】凡心之形過知失生【○績按內業定心在中耳目聰明四攴堅固可以爲精舎精也者气之精者也气道乃生生乃思思乃知知乃止矣凡心之形過知失生又曰形然後言言然後使使然後治不治必亂亂乃死精存自生其外安榮此合二節而論文有差誤也】是故內聚以爲原【○績按內業作內藏以爲泉原此缺一泉字】泉之不竭【內聚思慮則用之不窮猶泉之有源其可竭哉】表裏遂通泉之不涸四支堅固【內和則外通表裏無壅故若泉之不涸而四支堅固也】能令用之被服四固【但能用此道者則四支堅固被及其身也○績按內業作乃能窮天地被四海】是故聖人一言解之上察於天下察於地【解則無不通物故能窮於上下】

白心第三十八

短語十二

建當立【凡所建必建其當立者也】有以靖爲宗【靜則思慮審爲建事之宗】以時爲寶【建事非時𨿽盡善不成時爲事寶也】以政爲儀【政者所以節制其事故爲儀】和則能久【又必當和同然後能久也】非吾儀𨿽利不爲非吾當𨿽利不行非吾道𨿽利不取【凡此𨿽曰有利非吾儀也當也道也故皆不爲之也】上之隨天其次隨人【所謂應天順人也】人不倡不和【人倡而和事無不成也】天不始不隨【後天而奉天時則舉無不成也】故其言也不廢其事也不隨原始計實本其所生知其象則索其形【謂君之出言人乃順而不廢其行事則有而不隨若此者當原其初始計其理實尋本其所生則其象可知象旣可知則其形可索也○績按隨隳同】緣其理則知其情【順理則情自見】索其端則知其名【索端則名自形】故苞物眾者莫大於天地【萬物共在天地之中】化物多者莫多於日月【日陽也月陰也物皆稟陰陽之气然後化之也】民之所急莫急於水火【一日無水火則生理或有不全】然而天不爲一物枉其時【冬不爲松栢不凋輟其霜雪夏不爲薺麥枯死止其雨露也】明君聖人亦不爲一人枉其法【周公不以管蔡之親休其誅放也】天行其所行而萬物被其利【冬行霜雪夏行雨露故萬物利也】聖人亦行其所行而百姓被其利【行賞於善人行罰於凶人故天下淸而百姓防利也】是故萬物均旣誇眾矣【誇大也天與聖人無私故萬物均防其利旣大而且眾也】是以聖人之治也靜身以待之物至而名自治之【循名責實則下無隱情故理也】正名自治之奇身名廢【奇謂邪不正】名正法備則聖人無事【正名法備則事無闕滯故聖人無事也】不可常居也【居必有時而遷】不可廢舎也【廢舎則百度弛紊也】隨變斷事也【居變則不壅塞也】知時以爲度【事非其時則不成也】大者寛小者局【寛則有餘局則不足】物有所餘有所不足【以有餘補不足則事平理均也】

兵之出出於人【人爲兵本】其人入入於身【兵而有功入其賞賜必返於身】兵之勝從於適【適和也所謂師克在和也】徳之來從於身【修身則徳立也】故曰祥於鬼者義於人【義於人者則鬼祐之以福祥也】兵不義不可【兵不義而還自害故不可】彊而驕者損其彊弱而驕者亟死亡【違禮而驕無施而可弱而驕者則又其戻焉死之速不亦宜乎】彊而卑義信其彊弱而卑義免於罪是故驕之餘卑【於驕有餘則弱弱則卑也】卑之餘驕【於卑有餘則彊彊則乂驕】道者一人用之不聞有餘【理才用於一人】天下行之不聞不足【無不足於其人】此謂道矣【多少皆足者道也】小取焉則小得福大取焉則大得福盡行之而天下服殊無取焉則民反其身不免於賊【殊無取焉則動皆違道故人反背之而賊害也】

左者出者也【左爲陽陽主生故爲出也】右者入者也【右爲陰陰主死故爲入】出者而不傷人入者而自傷也【出者旣主生則不當傷人違而傷人是還自傷】不日不月而事以從【但循道而往不計日月事已従而成也】不卜不筮而謹知吉凶【順道則吉逆道則凶豈須卜筮後知乎】是謂寛乎形徒居而致名【守道者靜黙而已故其身寛閒徒然而居能致令名】去善之言爲善之事事成而顧反無名【若能去言善直能爲善事其事之成顧反之者黙然無名也○績按去乃云字誤言云善言爲善事反無名卽下文能者無名也】能者無名從事無事【深能其事者必不求名然其従事安然閒暇若無事然也】審量出入而觀物所載【謂凡出命令當觀物載之所堪然後審量而出之也】孰能法無法乎始無始乎終無終乎弱無弱乎【凡此皆謂爲而忘之者也】故曰美哉岪岪【岪岪興起貌謂能而不爲有契於道如此則功美日興故曰美哉岪岪】故曰有中有中【舉事𨿽得其中而不爲中乃是有中也】孰能得夫中之衷乎【得於中之損折中者其維忘中乎○績按此卽前心之中又有心意注非】故曰功成者隳名成者虧故曰孰能棄名與功而還與眾人同【君棄功名則與眾不異同於物者誰能害之者也】孰能棄功與名而還反無成【棄功名則無所成名】無成有貴其成也【能貴無成乃是成也】有成貴其無成也【若其貴成乃是無成】日極則仄月滿則虧極之徒仄滿之徒虧【謂月】巨之徒滅【謂能立大功也】孰能已無已乎效夫天地之紀【天地忘形者也能效天地者其惟忘已乎】

人言善亦勿聽人言惡亦勿聽【譽之不勸非之不沮】持而待之空然勿兩之淑然自淸【但無心而待則淑然和美善惡自淸也】無以旁言爲事成察而徴之無聽辯【無以旁譽之言以爲事成功而無聽其利口之辯言悅之也】萬物歸之美惡乃自見【萬物之歸當順而容之其美之與惡終自顯見之也】天或維之地或載之天莫之維則天以墜矣地莫之載則地以沈矣夫天不墜地不沈夫或維而載之也夫【天張於上地設於下自古及今而不沈墜者必有神靈維載之故】又況於人人有治之辟之若夫靁鼔之動也【必有以而動也】夫不能自搖者夫或搖之【無識之物皆不能自揺有時而動則物搖之也】夫或者何若然者也【風有時揺動誰使然也○績按或者指上或搖之言或言天地尙有所以維載者況人豈無治之者故問治之者狀下遂詳其無聲無臭之妙而口耳目手足等本之注皆非】視則不見聽則不聞【謂風】灑乎天下滿【風之灑散滿天下也】不見其塞【風無壅塞時也】集於顏色【寒者遇風則色慘熱者遇之則淸也】知於肌膚【惟肌膚能覺風】責其往來莫知其時【責問其往來則不得其時】薄乎其方也【謂遇方則爲方】韕乎其圜也【韕復貌謂遇圜則爲圜也】韕韕乎莫得其門【𨿽復圓轉然不見其門也】故口爲聲也耳爲聽也目有視也手有指也足有履也事物有所比也【今夫口耳目手足各有其在非徒然也必精神之比夫事物之動搖則風使之然然求風則不得語神亦不見之也】

當生者生當死者死【或死或生亦神爲之主】言有西有東各死其鄕【𨿽其所居有東西之異至於各死其鄕則無不均也】置常立儀能守貞乎【人人理則置之常法立之儀則而勿失者可謂正乎】常事通道能官人乎【有能守其常事隨時變通不違於道如此者可以官於人】故書其惡者言其薄者上聖之人【聖通也旣設法以教之立官以主之猶有惡薄而不化者則書而陳之居上者然後化而通之也】口無虛習也手無虛指也物至而命之【口之習也手之指也終不徒然必以事物之至或以手指之或以口命之】耳【○績按耳語辭屬上爲句】發於名聲疑於體色此其可諭者也【名聲之至耳聽之內流於心外凝結於體色如此者性之敏惠故可以徳義告諭也】不發於名聲不凝於體色此其不可諭者也【不發不凝所謂頑鄙者也故不可告諭也】及至於至者教存可也教亡可也【謂人可誘令至於所欲至如此者存亡教故教存亦可教亡亦可也】故曰濟於舟者和於水矣【水和靜無有波浪則能濟舟】義於人者祥於神矣【與人理相宜則神與之福祥也○績按言聖人口不先言手不先指俟物至而後應之耳蓋以可言可指者易知而不可言不可指者難知其所以然難知亦不系教否故能濟舟者必得載舟水之理能應物者必得寓物神之妙神卽所以然也】

事有適而無適【事𨿽有所適可常者若無適也】若有適觿解不可解而後解【𨿽時有適潛黙周宻人莫知其由然結必待觿而後解觿所以解結也】故善舉事者國人莫知其解【周密若結故不能知其解○績按言事有一種適無適若有適猶觿解不可解而後解本不可適而適之故人皆不知其適解也】爲善乎毋提提爲不善乎將陷於刑【提提謂有所舉也欲爲善乎則人以我謙退無所舉欲爲不善又恐防於刑罰也】善不善取信而止矣【善與不善足以爲物所信則止矣此言可以爲善不善之取也】若左若右正中而已矣縣乎日月無已也【左陽謂善也右陰謂不善也言處陰陽之中得其正而止若能常得中則名與日月俱懸而無已時也】愕愕者不以天下爲憂【愕愕守正者忘天下故不憂也】刺刺者不以萬物爲防【刺刺操求自謂智謀之士能忘智常操求物理而經營切爲防也】孰能棄刺刺而爲愕愕乎【智者勞而失惠忘徳者佚而歸之也】

難言憲術須同而出【凡爲法術必重難須同眾心然後出之矣】無益言無損言近可以免【損益之事當潛而爲之又曰何謀此愼密之至】故曰知何知乎謀何謀乎【𨿽知之常曰何知𨿽謀之常曰何謀此愼密之至也】審而出者彼自來【審而出者必同於彼故自來】自知曰稽【自知則能考彼矣】知人曰濟【知人則能可以濟同不以和濟同也】知茍適可爲天下周【自知能稽知人能濟所謂適也若此可爲天下之周愼也】內固之一可爲長久【適可以知內自固之則長久】論而用之可以爲天下王【旣固於心度時論用如此可以爲天下王】天之視而精【旣可王天下則於天道故視天能精之也】四璧而知請【四璧周禮所謂四珪有邸者也祭天所奠也同邸於璧故曰四璧旣能知天則祭以四璧而祈請其福祥也】壌土而與生【天旣降福故壤土爲之生百谷也】能若夫風與波乎惟其所欲適【風動波應大小惟所欲適天地之應聖人亦猶是也】故子而代其父曰義也臣而代其君曰簒也【臣代於君必是簒奪而取也】簒何能歌武王是也【武王以臣代君則非簒也謂之簒之豈能使紂之眾前歌後舞乎則武王以臣代君於理是也】故曰孰能去辯與巧而還與眾人同道【武王伐紂所以不爲簒者則以紂恃其辯巧自異於物逆天絕理毒流四海故也向能去其辯巧與眾同道何武王之敢窺哉𨿽欲代之故得簒名也】故曰思索精者明益衰徳行修者王道狹【思索太精則矜名故王道狹也】臥名利者寫生危【臥猶息也寫猶除也能息名利則除身之危】知周於六合之內者吾知生之有爲阻也【周其智於六合則神傷力竭故於其生有所阻難也】持而滿之乃其殆也【持滿者善覆故危也】名滿於天下不若其已也【名滿於天下則華楊而實喪】名進而身退天之道也【未有能名身俱進者】滿盛之國不可以仕任【滿盛則敗亡故不可仕其任也】滿盛之家不可以嫁子【嫁子於滿盛之家則與之俱亡】驕倨傲暴之人不可與交【交於驕暴則危亡及已也】

道之大如天【無不覆也】其廣如地【無不載也】其重如石【萬人之力不能舉也】其輕如羽【一人載之不爲重】民之所以知者寡故曰何道之近而莫之與能服也【服行也】棄近而就遠何以費力也【道近在身不能求之於已而望之於人終無得時故曰費力也】故曰欲愛吾身先知吾情【知已情則能自保其身】君親六合以考內身【徧六合之種一一考之於身身皆備之則何須棄身而遠之也】以此知象乃知行情【於身知象乃知可行之情】旣知行情乃知養生【知行情則不違理不違理則生全故曰乃知養生】左右前後周而復所【行身之道或従左右或従前後行之旣周還復本所也】執儀服象敬迎來者【執常儀行常象將來可行之理敬而迎之】今夫來者必道其道【上道従也將來之理必道而來従也】無遷無衍命乃長久【理旣従道而來但遵而行之無遷移無寛衍勤而爲之則命久長也】和以反中形性相葆【事旣安和反歸中理如此則形全性順故能相保也】一以無貳是謂知道將欲服之必一其端而固其所守【固守則道自行】責其往來莫知其時【若責生之往來則期不定】索之於天與之爲期【求性命之理於天則期時可知也】不失其期乃能得之【旣不失期則性命之理得也】故曰吾語若大明之極【若汝也大明之極謂天也】大明之明非愛人不予也【愛惜也非有所隱惜於人而不與之也】同則相從反則相距也【與天同則従反則距也】吾察反相距吾以故知古從之同也【察今反則有距故知古之従者以其同也】

管子補注卷十三﹤子部﹐法家類﹐管子補注﹥

欽定四庫全書

管子補注卷十四

明劉績撰

水地第三十九

短語十三

地者萬物之本原諸生之根苑也【苑囿城也】美惡賢不肖愚俊之所生也【謂生於地】水者地之血气如筋脈之通流者也【言水材美具備其潤澤若气以支持於地者若筋分流地上若脈也】故曰水具材也【言水材美具備】何以知然也曰夫水淖弱以淸而好灑人之惡仁也【淖和也惡垢穢也】視之黒而白精也【視其色𨿽黒及揮揚之則白如此者精也】量之不可使槪至滿而止正也【以意量之則多少不可以槪注於器滿則止不可加剰如此者正也】惟無不流至平而止義也【方圓邪曲無所不流平則止不可增髙如此者義也】人皆赴髙已獨赴下卑也卑也者道之室王者之器也【道以卑爲室王以卑爲器也】而水以爲都居【都聚也水聚居於下卑也】凖也者五量之宗也【水可爲平凖五量取則焉故爲五量之宗也】素也者五色之質也【無色謂之素水𨿽無色五色不得不成故爲五色質也】淡也者五味之中也【無味謂之淡水𨿽無味五味不得不和故爲五味中也】是以水者萬物之凖也【萬物取平焉故曰凖也】諸生之淡也【能濟諸生以適中故曰淡也】違非得失之質也【得亦自水生焉失亦自水生焉故爲得失之質】是以無不滿無不居也集於天地【雨従天降而亦有河漢故水集於天地】而藏於萬物【動植之物皆含液也】產於金石【防金於水山石之穴或有澑泉焉】集於諸生【諸合生類皆得水而生之】故曰水神【莫不有水焉不知其所故謂之神也】集於艸木根得其度【得其生之度】華得其數【得其榮落之數】實得其量【得其生熟之量】鳥獸得之形體肥大羽毛丰茂文理明著萬物莫不盡其幾【幾謂従無以適有也】反其常者【常謂長育之常數也】水之內度適也【內度謂潛潤之度也】夫玉之所貴者九徳出焉夫玉溫潤以澤仁也鄰以理者知也【鄰近也玉文相適近理各自通如此知也】堅而不蹙義也【蹙屈聚也如此義也】亷而不劌行也鮮而不垢潔也折而不撓勇也瑕適皆見精也【瑕適玉病也以其精純故不掩瑕適】茂華光澤並通而不相陵容也叩之其音淸搏徹逺純而不殺辭也【象古君子之辭也】是以人主貴之藏以爲寶剖以爲符瑞九徳出焉【人主所以寶而藏之爲符瑞九徳之故】人水也男女精气合而水流形【陰陽交感流布成形也】三月如咀咀者何曰五味五味者何【咀咀口和嚼之謂三月之胎渾初凝類口所嚼食也】曰五藏【五味出於五藏後也】酸主脾醎主肺辛主腎苦主肝甘主心五藏已具而後生肉脾生膈【膈在脾上也】肺生骨腎生腦肝生革【革皮膚也】心生肉五肉已具而後發爲九竅脾發爲鼻肝發爲目腎發爲耳肺發爲口心發爲舌【○績按舊本無此句今據文子補之】五月而成十月而生生而目視耳聽心慮目之所視非特山陵之見也察於荒忽耳之所聽非特雷鼓之聞也察於淑湫心之所慮非特知於麤粗也察於防故修要之精【言精思是理修要妙之精也】是以水集於玉而九徳出焉凝蹇而爲人【蹇停也言精液凝停則爲人也】而九竅五慮出焉【五慮謂耳目鼻口心也】此乃其精【言九竅五慮是身之精也】麤濁蹇能存而不能亡者也【謂人之稟气麤濁而蹇但能存而不能亡也○績按此言水之精麤濁蹇能存而不能亡者生人與玉注俱非】伏闇能存而能亡者蓍與龍是也【言龍稟气防妙悠逺而暗防故能存亡而爲變化也】生於水發之於火【謂卜者以火鉆灼之】於是爲萬物先爲禍福正【謂得水火之靈故先知於萬物識禍福之正也】龍生於水被五色而遊故神【得水不測之靈故神】欲小則化如蠶蠋【蠋藿中虫】欲大則藏於天下【言能隱覆天下】欲尙則淩於雲气【尙上也】欲下則入於深泉變化無日【隨時而變不期於日】上下無時謂之神與龍伏闇能存而能亡者也

或世見【謂下谷不徙水不絕之也】或世不見者【謂涸川水有時而絕】生蟡與慶忌【世見生慶忌世不見生蟡也○績按蟡於危切又音詭】故涸澤數百嵗谷之不徙水之不絕者生慶忌【謂涸澤之中有谷有水谷不徙而水不絕也】慶忌者其狀若人其長四寸衣黃衣冠黃冠戴黃蓋乘小馬好疾馳以其名呼之可使千里外一日反報此涸澤之精也涸川之精者生於蟡蟡者一頭而兩身其形若蛇其長八尺以其名呼之可以取魚鼈此涸川水之精也是以水之精麤濁蹇能存而不能亡者生人與玉伏闇能存而能亡者蓍與龍或世見或不見者蟡與慶忌故人皆服之【謂服用水】而管子則之【言管子獨能知水法則也】人皆有之【莫不有水】而管子以之【以用也言管子獨能用水也】是故具者何也水是也【言水無理不具也】萬物莫不以生【得水以生】惟知其托者能爲之正具者水是也【托依也能知水理之所依者能正於萬物故理之具者水也】故曰水者何也萬物之本原也諸生之宗室也美惡賢不肖愚俊之所產也何以知其然也夫齊之水道躁而復故其民貪麤而好勇【以水道回復故令人貪以其躁速故令人麤勇也】楚之水淖弱而淸故其民輕果而賊【以其淖弱故輕佚淸則明察故人果賊也】越之水濁重而汨故其民愚疾而垢【汨浸也濁重故愚浸則多所漸入故疾垢也】秦之水泔最而稽滯而雜【最絕也稽停畱也謂秦水絕泔而味停畱又泥沈滯與水相雜也】故其民貪戾防而好事【以其甘而稽故貪戾以其滯雜故誣而好事】齊晉之水枯旱而運墆而雜【齊晉謂齊之西而晉之東枯旱謂其水慘澁而無光也】故其民諂諛而葆詐巧佞而好利【以其運故諂諛以其枯旱故葆詐以其雜故巧佞而好利】燕之水萃下而弱沈滯而雜故其民愚戇而好貞輕疾而易死【沈故愚戇而好貞萃雜故輕疾而易死也】宋之水輕勁而淸故其民簡易而好正【輕故簡易淸勁故好正也】是以聖人之化世也其解在水【言解人之邪正嘗水而知】故水一則人心正【一謂不雜】水淸則民心易一則欲不污【人心旣一故欲不污穢】民心易則行無邪【易直則無邪也】是以聖人之治於世也不人告也不戶說也其樞在水【樞主運轉者也言欲轉化於人但則水之理故曰其樞在水也】

四時第四十

短語十四

管子曰令有時【王者命令必有其時】無時則必視順天之所以來【視謂觀而察之若不得時則必觀察其所致攺革以順天道之來也】五漫漫六惽惽孰知之哉【漫漫曠逺貌惽惽防暗貌五謂每時之政其理曠遠六謂陰陽四時其理微暗旣漫且惽故知之者少也】惟聖人知四時不知四時乃失國之基不知五穀之故國家乃路【路謂失其常居】故天曰信明地曰信聖【言能信順天地之道則而行之者曰明曰聖也】四時曰正【順行四時之令曰正也】其王信明聖其臣乃正【君明聖則能用賢材故正也】何以知其王之信明信聖也曰愼使能而善聽信之【謂能聽信賢材之人】使能之謂明【使任賢能則爲明也】聽信之謂聖【旣聽其言又信其事所以爲聖】信明聖者皆受天賞【信明者天福也】使不能爲惽【旣使不能所以爲惽】惽而忘也者皆受天禍【惽忘則動皆違理故受天殃也】是故上見成事而貴功則民事接勞而不謀【謂君見下有成則能貴賞其功是上能以恩接人事故𨿽下勞不謀上報其事也】上見功而賤則爲人下者直【恃其功勞故肆直也】爲人上者驕【不卹下功則以驕悖故也】是故陰陽者天地之大理也【天地用陰陽爲生成】四時者陰陽之大經也【陰陽更用於四時之間爲緯也】刑徳者四時之合也【徳合於春夏刑合於秋冬】刑徳合於時則生福詭則生禍然則春夏秋冬將何行東方曰星【東方陰陽之气和雜之時故爲星星亦不定於陰陽也】其時曰春【春蠢也時物蠢而生也】其气曰風【陽動而陰寒爲風也】風生木與骨【木爲風而發暢骨亦木之類也】其徳喜嬴而發出節【出生也言春徳喜悅長嬴爲發生之節也】時其事號令修除神位謹禱獘梗【梗塞也時方開通而有獘敗梗塞者則禱神以通道之○績按淮南子仲春祭不用犧牲用圭璧更皮幣疑此乃幣更誤】宗正陽【春陽事故以正陽爲宗】治隄防【夏多水潦故於春預修隄防】耕蕓樹蓺正津梁【謂正橋梁也】修溝瀆甃屋行水【甃者使之行水也修屋壞時方漑灌依次行而用】解怨赦罪通四方【凡此皆助發生之气】然則柔風甘雨乃至【柔和也】百姓乃壽百虫乃蕃此謂星徳【星以和爲徳也】星者掌發發爲風【掌主也主以風發生】是故春行冬政則雕【肅殺之气乘之故雕落也】行秋政則霜【秋霜降時也】行夏政則欲【○績按疑燠字誤月令行夏令煗气早來意】是故春三月以甲乙之日發五政【甲乙統春之三時也】一政曰論防孤舎有罪二政曰賦爵列授祿位【列次也】三政曰凍解修溝瀆復亡人【人之逃亡者復還之】四政曰瑞阻險【路有險阻理之使端平也】修封疆正千伯【千伯卽阡陌也】五政曰無殺麑夭毋蹇華絕芋【蹇拔也芋之屬其根經冬不死不絕之也○績按後禁藏作毋夭英毋柎竽必有一誤】五政茍時春雨乃來

南方曰日【南方太陽故爲日也】其時曰夏【夏假也謂時物皆假大也】其气曰陽【夏之气也】陽生火與气【陽爲郁熱敲蒸故爲火气也】其徳施舎修樂【施舎謂施爵祿舎逋罪修樂謂作樂以修輔也】其事號令賞賜賦爵受祿順鄕【順鄕謂不違土俗之宜也】謹修神祀量功賞賢以動陽气【陽气主仁故行恩賞以助之也】九暑乃至【九暑謂九夏之暑也】時雨乃降五穀百果乃登此謂日徳【日以昭育爲徳也】中央曰土【土位在中央而寄王於六月承火之後以土火之子故也而統於夏所以與火同章也】土徳實輔四時入出【土在四時之季與之入出○績按此言工無定時也】以風雨節土益力【土得雨徧益其生植之力○績按此言土無定气也】土生皮肌膚【土所生木實成皮與肌膚○績按此言土气之生也】其徳和平用均【土無不載無不生故和而用均也】中正無私【位居中正無偏私】實輔四時【○績按此言土之徳也】春嬴育夏養長秋聚收冬閉藏【言上之四時皆土之所輔成也○績按此言土之事也】大寒乃極國家乃昌四方乃服【言土輔四時使均成然後寒極而成嵗國昌而民服】此謂嵗徳【謂土能成歳之徳也】日掌賞賞爲暑【得賞則熱熱故爲暑】嵗掌和和爲雨【和則陰陽交故爲雨】夏行春政則風【風主春故】行秋政則水行冬政則落【霜气肅殺故雕落也】是故夏三月以丙丁之日發五政一政曰求有功發【○績按疑伐字】勞力者而舉之二政曰開久墳【久墳瘞之處開通之也】發故屋辟故窌以假貸【辟開也】三政曰令禁扇去笠【禁扇去笠者不欲令人禦盛陽之气】毋扱免【禁扱袵免袒者亦不欲人惡盛陽之气也】除急漏田廬【田中之廬欲漏之不欲人惡盛陽之气也】四政曰求有徳賜布施於民而賞之五政曰令禁罝設禽獸【謂設罝以取禽獸也】毋殺飛鳥五政茍時夏雨乃至也

西方曰辰【辰星日交會也秋陰陽適中故爲辰】其時曰秋【秋揫也時物成熟揫斂之】其气曰陰【秋之气也】陰生金與甲【陰气凝結堅實故生金爲爪甲也】其徳憂哀靜正嚴順【秋气淒惻故以憂卹哀憐爲徳靜正陰之性也嚴順謂徳𨿽嚴然順時而爲之也】居不敢淫佚【順秋气而靜居不敢爲淫佚過失也】其事號令毋使民淫暴順旅聚收【謂順時理軍旅聚而收之也】量民資以畜聚賞彼羣幹【眾有武幹人當賞之】聚彼羣材【材謂可以充兵器之材當收聚之】百物乃收使民毋怠【時云收斂出師故聚裝人無懈怠】所惡其察所欲必得【察所惡之方而伐之則得其所欲也】我信則克【我旣誠信故能克敵】此謂辰徳【辰以收斂殺姦邪爲徳也】辰掌收收爲陰【收聚冬閉藏故爲陰】秋行春政則榮【春發榮也】行夏政則水【夏多行水潦也】行冬政則耗【冬肅殺損耗也】是故秋三月以庚辛之日發五政一政曰禁博塞【博塞長姦邪故禁之】圉小辯鬭譯誋【小辯則利口覆國及譯傳言語相疾忌爲鬭訟者皆當禁圉之也】二政曰毋見五兵之刄【時或出師掩襲故藏五兵之刄也】三政曰愼旅農趣聚收四政曰補缺塞坼【師旅營農當愼收之秋方閉藏故令補塞缺坼也】五政曰修墻垣周門閭【亦所以助閉藏之气】五政茍時五穀皆入

北方曰月【北方太陰故爲月也】其時曰冬【冬中也言藏收萬物於中也】其气曰寒【冬之气也】寒生水與血【寒釋則水流血亦水之類】其徳淳越溫怒周密【冬時花葉凋落惟根幹存焉故以淳質爲徳越散也冬旣閉藏時則入於恡嗇故令散施爲徳𨿽復陰怒當節之以溫周密者眾陰之閉藏也】其事號令修禁徙民令靜止【時方休息故禁人私徙令爲靜止也】地乃不泄【冬令行故池不泄也】斷刑致罰無赦有罪以符陰气【陰气主殺故斷刑致罪以符之】大寒乃至甲兵乃彊五穀乃熟國家乃昌四方乃備此謂月徳【月以閉藏罰罪嵗徳也】月掌罰罰爲寒【罰則殺物故爲寒也】冬行春政則泄【春陽气發泄也】行夏政則靁【夏雷雹行】行秋政則旱【謂冬气旱早也】是故冬三月以壬癸之日發五政一政曰論孤獨卹長老二政曰善順陰修神祀賦爵祿授備位三政曰效防計毋發山川之藏【山藏謂銅銀之屬藏在山者川藏謂珠玉之屬藏在川者也】四政曰捕姦遁得盜賊者有賞五政曰禁遷徙止流民圉分異【分異謂離居者】五政茍時冬事不過所求必得所惡必伏【○績按自是故至此舊本誤在暴虐積則亡下】

是故春凋秋榮冬雷夏有霜雪此皆气之賊也【气反時則爲賊害也】刑徳易節失次則賊气遫至賊气遫至則國多菑殃是故聖王務時而寄政焉【謂順時而立政】作教而寄武【因教而習武也】作祀而寄徳焉【謂設祭以顯徳則神歆也】此三者聖王所以合於天地之行也【天地之行惟此三者而已】日掌陽月掌陰星掌和陽爲徳陰爲刑和爲事是故日食則失徳之國惡之月食則失刑之國惡之彗星見則失和之國惡之【失則當受罰故其所失各以其所類而興惡也】風與日爭明則失生之國惡之【日惡風且熱旱災成矣方生之物皆枯悴矣此失生徳也故失生之國惡也】是故聖王日食則修徳月食則修刑彗星見則修和風與日爭明則修生此四者聖王所以免於天地之誅也信能行之五穀蕃息六畜殖而甲兵彊治積則昌暴虐積則亡

道生天地【道者自然能生天地也】徳出賢人【徳者賢人所修爲故能生賢也】道生徳【法道則成徳也】徳生正【徳修則理自正】正生事【正直則事干】是以聖王治天下窮則反終則始徳始於春長於夏刑始於秋流於冬【謂刑於冬而休息也】刑徳不失四時如一【皆順時而成故如一】刑徳離鄕時乃逆行【鄕方也】作事不成必有大殃月有三政【月三旬政異故曰三政也】王事必理以爲必長【王者行事必順三政之理然後可以長久】不中者死失理者亡【中猶合也不合三政者則無違失其理必敗亡】國有四時固執王事【固執四時之政以輔行王事】四守有所【謂守四時令得其所】三政執輔【執月三之政輔行已徳也】

五行第四十一

短語十五

一者本也【本農桑也】二者器也【器所以理農桑之具也】三者充也【充謂人力能稱本與器也】治者四也【人旣務本設治以理之也】教者五也【人旣奉法則以禮義教之】守者六也【人旣奉法従教則設官以守之】立者七也【旣設官以守之則能立事】前者八也【旣能設官立事可與前王比隆】終者九也【旣能與前王比隆可謂王道之終也】十者然後具五官於六府也【立五行之官分掌六府也】五聲於六律也【謂播五聲於六律也】六月日至【陽生至六爲夏至陰生至六爲冬至】是故人有六多【陽至六爲純陽之多也陰至六爲純陰之多也人稟陰陽之純以生故曰人有六多】六多所以街天地也【街猶陽陰多也】天道以九制【九老陽之數以老陽制天所以君長之也】地理以八制【八少陰之數以少陰制地欲其生息也】人道以六制【六者兼三才之數人稟天地陰陽之气以生故以制人也】以天爲父以地爲母以開乎萬物【父母開通以生萬物】以總一統【總持其本以統萬物也】通乎九制六府三充而爲明天子【言能總一統九制已下可謂明天子】修槪水上以待乎天菫【菫誠也言天子能以中正自修以槪自平上待天誠也】反五藏以視不親【又親反察於五藏以視知何者不親也】治祀之下以觀地位【理於祭祀之時於其所祭之下觀知地位之尊卑也】貨曋神廬合於精气【神廬謂廟祠也日所次隅曰曋言祭神廬之時或薦珍貨𨿽已奠於地復以日次隅之所以爲精祥也如此者所以招合鬼神精气之道也】已合而有常【神旣合聚而享祐則風雨得其常也】有常而有經【風雨有常百貨成而常經不失也】審合其聲修十二鐘以律人情【不失其經則庶績咸通故可審合理世之聲以成安樂之音然後十二鐘以播其音音之髙下皆法人情律法也】人情已得萬物有極然後有徳【得人情則物理極極於物理可謂有徳也】故通乎陽气所以事天也經緯日月用之於民【天气以積陽成徳故通陽气然後能事天又經緯日月之時候使人用之也】通乎陰气所以事地也經緯星歷以視其離【地以積陰成體故通陰气然後能事地又經緯星歷之節气視知其離絕也】通若道然後有行【言能通上陰陽天地之道然後所行不失也】然則神筮不靈神不卜【旣通天地之道則所行無不當故筮不能爲卜兆】黃帝澤參治之至也【黃帝𨿽通天地之道不使參問田澤以得萬靈之情可謂理之至也】

昔者黃帝得蚩尢而明於天道得大常而察於地利得奢龍而辯於東方【○績按一本奢作蒼下仿此】得祝融而辯於南方得大封而辯於西方得后土而辯於北方黃帝得六相而天地治神明至蚩尢明乎天道故使爲當時【謂知天時之所當也】大常察乎地利故使爲廩者【廩給也謂開廩以給人也】奢龍辯於東方故使爲工師【工師卽司空也】祝融辯乎南方故使爲司徒【謂主徒眾使務農也】大封辯於西方故使爲司馬【主兵馬以出徵】后土辯乎北方故使爲李【李獄官也取使象水之平也】是故春者工師也夏者司徒也秋者司馬也冬者李也昔黃帝以其緩急作五聲【調政理之緩急作五聲也】以政五鐘令其五鐘一曰靑鐘大音【大音東方鐘名】二曰赤鐘重心三曰黃鐘灑光四曰景鐘昧其明五曰黑鐘隱其常【自大音重心已下皆鐘名其義則未聞】五聲旣調然後作立五行以正天時五官以正人位人與天調然後天地之美生【美謂甘露醴泉之類也】

日至睹甲子木行禦【謂春日旣至睹甲子用木行禦時也】天子出令命左右士師內禦【謂內侍之官也】總別列爵【謂總別等列之爵也】論賢不肖士吏【論士吏之賢與不肖當有所黜陟也】賦祕賜【祕藏之物出而賦賜之也】賞於四境之內發故粟以田數【故粟陳也以田數多少用陳粟給人使得務農】出國衡【官名】愼山林禁民斬木所以愛艸木也然則水解而凍釋艸木區萌【萌牙區別而生也】贖蟄虫卵菱【贖猶去也卯鳬菱茨也皆早春而生也】春辟勿時【春當耕辟無得不及時也】苗足本【足猶擁也春生之苗當以土擁其本】不癘雛鷇【癘殺也雛隨母食者】不夭麑防【麑鹿子也言夭傷之】毋傅速亡傷繦褓【繦褓之嬰孩無得傷損也】時則不凋【若能行上事春則繁茂而不凋枯也】七十二日而畢【春當九十日而今七十二日而畢者則季月十八日屬土位故也○績按自甲子起周一甲子六十日又零十二日得丙子故曰七十二日而畢下皆仿此蓋五七三百五十日又五二爲十日通三百六十日一年之數也注皆非】睹丙子火行禦天子出令命行人內禦【行人行使之官也】令掘溝澮津舊塗【舊塗謂先時濟水處當設其津梁也】發藏任君賜賞【任委也藏中委積物當發用之卽以充君之賞賜也】君子修遊馳以發地气【遊馳謂遊戱馳馬也】出皮幣命行人修春秋之禮於天下諸侯通天下遇者兼和【春秋二時聘問之禮】然則天無疾風艸木發奮鬱气息【謂鬱蒸之气止息也】民不疾而榮華蕃七十二日而畢睹戊子土行禦天子出令命左右司徒內禦【命司徒禦理夏政也】不誅不貞【貞正也太陽用事時方長育故無所誅戮無責正以助養气也】農事爲敬【夏時農事尢盛順而敬之也】大惠言【言大舉仁惠之事也】寛刑死緩罪人【皆所以助養气也】出國司徒令命順民之功力以養五穀君子之靜居【陰气方生故靜居以遵也】而農夫修其功力極然則天爲粵宛【粵厚也宛順也天爲厚順不逆時气也】艸木養長五穀蕃實秀大六畜犧牲具民足財國富上下親諸侯和七十二日而畢睹庚子金行禦天子出令命祝宗選禽獸之禁【禁謂牢囿圃所養擬供祭祀也】五穀之先熟者【先熟則黍稷也】而薦之祖廟與五祀【五祀謂門行戶竈中霤】鬼神饗其气焉君子食其味焉然則涼風至白露下天子出令命左右司馬衍組甲厲兵【組甲謂以組貫甲也】合什爲伍【謂立僕人之長爲伍】以修於四境之內諛然告民有事所以待天地之殺斂也【諛悅順貌有事謂出師以伐不服象天地殺斂也】然則晝炙陽夕下露地競環【環炙實貌方秋之時晝則暴炙夕則下寒露而潤之陰陽更生故池气交競而炙實】五穀鄰熟【鄰緊也陰陽气足故緊熟】艸木茂實嵗農丰年大茂七十二日而畢賭壬子水行禦天子出令命左右使人內禦禦其气足則發而止【使人禦理冬政其閉藏之气足則發令休止也】其气不足則發瀆盜賊【謂遮禁也羣聚之謂其閉藏之气不足則防盜賊以助其閉藏之气也】數劋竹箭【言數劋削竹箭以爲矢也】伐檀柘【伐檀柘所以爲弓也】令民出獵禽獸不釋臣少而殺之所以貴天地之所閉藏也【貴天地閉藏故收獵取禽以助也】然則羽卵者不叚【叚謂離散不成】毛胎者不【謂胎敗潰也】婦不銷棄【古孕字銷棄謂散壞也】艸木根本美【閉藏實堅則根本美凡此皆順冬閉藏之政所致也】七十二日而畢

睹甲子木行禦天子不賦不賜賞而大斬伐傷【此以下言逆時政所致災禍也】君危不殺太子危家人夫人死【若君𨿽危而不見殺則又太子危而家人夫人有死禍也】不然則長子死【如無家人夫人死則長子死】七十二日而畢【逆气亦畢於七十二日也】睹丙子火行禦天子敬行急政旱札苗死民癘【札夭死也癘疫死時當寛緩而乃急故有旱札疫之災也】七十二日而畢睹戊子土行禦天子修宮室築臺榭君危【土方用事而修宮室以動亂之故君有危亡之禍也】外築城郭臣死【築城郭動土危故其臣死】七十二日而畢【土王在六月而得七十二日者則每季得十八故也】睹庚子金行禦天子攻山擊石有兵作戰而敗士死防執政【時方收斂而乃攻山擊石故致兵器之禍也】七十二日而畢睹壬子水行禦天子決塞動大水王后夫人薨不然則羽卵者叚毛胎者贖婦銷棄艸木根本不美七十二日而畢也

管子補注卷十四

欽定四庫全書

管子補注卷十五

明劉績撰

勢第四十二

短語十六

戰而懼水此謂澹滅【方戰之時懼致水禍此必爲水所澹而防亡也】小事不從大事不吉【茍懼水禍則事無小大未見其福也】戰而懼險此謂迷中【方戰之時懼有險礙進退莫知所従故曰迷中言在迷惑之中】分其師眾人旣迷芒必其將亡之道【人旣迷惑不知所従則無所用其力是以減其師眾矣又況迷惑芒然乎若是者必亡其眾凡此二事皆滅亡之道也】動靜者比於死【比近也用師之道我動而敵靜者則靜者勝矣故我近於死亡也】動作者比於醜【我先動敵反作應者我必無功故近於醜】動信者比於距【我旣動彼能自申以敵我如此者近於見距也】動詘者比於避【我旣動而彼屈服者近於見避】夫靜與作時以爲主人時以爲客貴得度【靜作得度則爲主人其失度者則爲客也○績按別本注靜作得度或爲主人或爲客皆利也】知靜之修居而自利【旣多智而又安靜二者能修則居然自獲其利也】知作之從每動有功【知其所作常能従理如此者動必有功也】故曰無爲者帝其此之謂矣【言無心於爲任理之自然如此者帝王之道也】

逆節萌生天地未形先爲之政其事乃不成繆受其刑【言將爲簒殺凶逆之節𨿽萌芽而生然天地寂泊不見徴應無従已之形此則先天而政天乃違之故其事不成則被誅戮受其刑罪也○績按別本注天因人事而生變聖人應天變而興也】天因人聖人因天【所謂先天而天不違後天而奉天時】天時不作勿爲客【不因天時而動者乃爲客矣】人事不起勿爲始【不因人事而起可謂先事爲始】慕和其眾以修天地之從人先生之天地形之聖人成之則與天同極【將建大事必慕和其眾天地旣已従但當修天之意人先生是心天地又見其修意有従順之形聖人則發動而成如此者可謂與天同極也○績按別本注若漢武之興是也】正靜不爭動作不貳素質不畱【全其素質無所畱者】與地同極【能行正靜已下可謂與地同極也】未得天極則隱於徳【未得與天同極則隱而修徳也】已得天極則致其力【已得天極則當致力而成之若湯之升陑武王牧野是也】旣成其功順守其從人不能代【従順也功成矣則以順理守之所謂逆取順守者也則人何能代之乎】成功之道嬴縮爲寶【嬴縮猶行藏也所謂時行則行時止則止其道乃著故以爲寶】毋亡天極究數而止【但盡天之數則止而勿爲】事若未成毋攺其形毋失其始【形謂常形也守常修始事終有成也】靜民觀時待令而起【言事未成之時但安靜其人謹候其時待天命令然後起而應也】故曰修陰陽之從而道天地之常【道従也】嬴嬴縮縮因而爲當【必行藏順時然後事當重言之殷勤其事也】死死生生因天地之形【死生猶隱顯也聖人隱顯必因天地之形】天地之形聖人成之【因天地之形則無不成也】小取者小利大取者大利【但能法則大小無不利】盡行之者有天下【所謂惟天爲大惟堯則之】

故賢者誠信以仁之慈惠以愛之端政象不敢以先人【常執謙以下物】中靜不畱【中心安靜無所畱著】裕徳無求【道徳饒裕無求於人】形於女色【女之容色靜而不先求者】其所處者柔安靜樂【𨿽復隱處常能柔安靜樂】行徳而不爭以待天下之濆作也【𨿽復爲政行徳常能謙讓不與物爭濆動亂也】故賢者安徐正靜柔節先定【先定謙柔之節然後有所興爲也】行於不敢【則人不能與我爭勇】而立於不能【則人莫與我爭功】守弱節而堅處之【守柔弱之節而堅明以自處也】故不犯天時不亂民功【謙順故無所犯亂也】秉時養人【持四時之政以順養其人】先徳後刑【賞以春夏刑以秋冬】順於天微度人【旣順於天又微度人之所宜以合之】

善周者明不能見也【善於周周則極也萬物無所至如此者𨿽有明察之人不能盡矣】善明者周不能蔽也【善於明明則極也如此者則𨿽善周之人不能自隱蔽必爲善明者所知也】大明勝大周則民無大周也【明勝大周則人無能爲大周也】大周勝大明則民無大明也【周勝大明則人無能爲大明凡此皆欲大周大明獨在君也】大周之先可以奮信【奮信振起貌言旣有大周之徳在物之先則可以振起而有事】大明之祖可以代天下【有大明之徳可以爲物祖如此則可代天下無道取其位而君之也】索而不得求之招搖之下【招搖之星隨斗杓順時而建者也天下者神器直欲索之則不得若求之招搖之下順時而取則可也】獸厭走而有伏网罟【獸所以憎厭其走者恐前有伏网罟故聖人不敢以直道取天下者恐有大禍故也】一偃一側不然不得【偃側猶倚伏也聖人之取天下知所倚伏力其功而致其權文設武伏如其不然則天位不可得也】大文三曾而貴義與徳大武三曾而偃武與力【大文三曾則文道行也能成其徳義大武三曾則武道行也能偃其武力】

正第四十三

短語十七

制斷五刑各當其名罪人不怨【服罪故不怨也】善人不驚曰刑【刑當故不驚如此者所謂刑也】正之【所以勝姦正也】服之【所以服不能也】勝之【所以勝姦邪】餙之【修餙身也】必嚴其令而民則之曰政【令嚴則人作法之如此者政也】如四時之不貣如星辰之不變如宵如晝如陰如陽【宵晝陰陽皆有其當】如日月之明曰法【法之用守常不變】愛之生之養之成之利民不徳【利𨿽及人不以爲徳也】天下親之曰徳【徳用之恩萬物親之】無徳無怨無好無惡萬物崇一陰陽同度曰道【道之用不二者】刑以獘之政以命之法以遏之徳以養之【物待徳養而成】道以明之【明是非也】刑以獘之毋失民命【刑防合理故人命不失也】令之以終其欲明之毋徑【行令所以終人之欲使之明識正道不従邪徑也○績按當作勿使民徑字之誤也】遏之以絕其志意毋使民幸【用法正人之意志不使人有非分之幸也】養之以化其惡必自身始【身惡盡則人惡化】明之以察其生必修其理【恐有不修理故以明察之】致刑其民庸心以蔽【庸用也不用心以斷則濫及不辜】致政其民服信以聽【服用也謂用誠信聽理於人○績按缺致法一句】致徳其民和平以靜【君徳及人以致和靜】致道其民付而不爭【人被道則相付任而不交爭也】罪人當名曰刑【罪當其名刑之謂也】出令當時曰政【令當於時政之謂也】當故不攺曰法【不攺當故法之謂也】愛民無私曰徳【君愛無私徳之謂也】防民所聚曰道【聚謂眾所宜也能令眾宜道之謂也】

立常行政能服信乎【服信則政行常立】中和愼敬能日新乎【苟能和敬則其徳日新也】正衡一靜能守愼乎【衡平也言但能守愼則政平而靜一】廢私立公能舉人乎【但公而無私則能舉人也】臨政官民能後其身乎【後其身則能臨政官人也】能服信政此謂正紀【能行信正者正之紀】能服日新此謂行理【能行日新可謂行之理也】守愼正名僞詐自止【能愼則詐息也】舉人無私臣徳咸道【無私則不妄舉故臣徳皆合於道也】能後其身上佐天子【後身則先公故能上佐天子也】

九變第四十四【謂人之情變有九】

短語十八

凡民之所以守戰至死而不徳其上者有數以至焉【或守或戰𨿽復至死不敢恃之以徳於上則有數仔焉於其間故能至此也】曰大者親戚墳墓之所在也【一變也】田宅富厚足居也【二變】不然則州縣鄕黨與宗族足懷樂也【三變】不然則上之教訓習俗慈愛之於民也厚無所往而得之【君之恩厚皆在於人無所他往故得人之致死四變○績按言無如此者】不然則山林澤谷之利足生也【五變】不然則地形險阻易守而難攻也【六變】不然則罰嚴而可畏也不然則賞明而足勸也【七變】不然則有深怨於敵人也【八變】不然則有厚功於上也【功厚則祿多故亦自爲戰而不徳於君九變】此民之所以守戰致死而不徳其上者也今恃不信之人而求以智用不守之民而欲以固將不戰之卒而幸以勝此兵之三闇也

任法第四十五

區言一

聖君任法而不任智任數而不任說任公而不任私任大道而不任小物【小物小事】然後身佚而天下治失君則不然舎法而任智故民舎事而好譽舎數而任說故民舎實而好言舎公而好私故民離法而妄行舎大道而任小物故上勞煩百姓迷惑而國家不治聖君則不然守道要處佚樂馳騁弋獵鐘皷竽瑟宮中之樂無禁圉也【但任法數故無所慮圖也】利身體便形軀養壽命垂拱而天下治【但任法數則事簡故身不勞壽命長而天下自理也】是故人主有能用其道者【道則謂上法數公正大道】不事心不勞意不動力而土地自辟囷倉自實蓄積自多甲兵自彊羣臣無詐僞百官無姦邪奇術技藝之人莫敢髙言孟行以過其情以遇其主矣【孟大也遇待也不敢以謬妄姦言妄行以待其主也】

昔者堯之治天下也猶埴之在埏也【埏和也】惟陶之所以爲猶金之在罏恣冶之所以鑄其民引之而來推之而往使之而成禁之而止故堯之治也善明法禁之令而已矣黃帝之治天下也其民不引而來不推而往不使而成不禁而止【比黃帝之於堯則堯有爲而黃帝無爲】故黃帝之治也置法而不變使民安其法者也

所謂仁義禮樂者皆出於法【法行順仁義生】此先聖之所以一民者也【法所以齊一於民也】周書曰國法【有國者以法立也】法不一則有國者不祥【法不一則亂故不祥】民不道法則不祥【道従也】國更立法以典民則祥【更攺也典主也言能觀宜攺法以主於人則國理故祥也】羣臣不用禮義教訓則不祥百官伏事者離法而治則不祥【服行也】故曰法者不可恆也【法敝則當變故不可恆】存亡治亂之所從出【法順則存治法逆則亂亡】聖君所以爲天下大儀也【君爲天下之儀表也】君臣上下貴賤皆發焉【莫不取法於君臣發行也】故曰法古之法也【立法者必師古】世無請謁任舉之人【任保也以法取人則無請謁之保舉】無間識博學辯說之士【間雜亂也法行則博學辯說之人不敢間亂識事也】無偉服無奇行【偉服奇行皆過越法制者令止息者畏法故也】皆囊於法以事其主【囊者所以斂藏也謂人皆斂藏過行以順於法上事具主】

故明王之所恆者二一曰明法而固守之二曰禁民私而收使之【謂以法收斂而使之】此二者主之所恆也【廢此二者則政亂】夫法者上之所以一民使下也私者下之所以侵法亂主也故聖君置儀設法而固守之然故諶杵習士聞識博學之人不可亂也【杵所以毀碎於物者也謂姦詐之人僞托於諶以毀君法習士謂習法之士聞識謂多聞廣識君守法堅故此等莫能亂也】眾彊富貴私勇者不能侵也信近親愛者不能離也【離猶違也】珍怪奇物不能惑也萬物百事非在法之中者不能動也【珍怪奇物此正法爲怪僻】故法者天下之至道也【道無越於法者】聖君之實用也【用法爲理國之實】今天下則不然皆有善法而不能守也然故諶杵習士聞識博學之士能以其智亂法惑上眾彊富貴私勇者能以其威犯法侵淩【謂侵淩於君也】鄰國諸侯能以其權置子立相【鄰國恃權能廢置君之子援立國相】大臣能以其私附百姓【謂用私恩誘百姓使附也】翦公財以祿私士【謂翦公財以祿私士此皆以君不守法故也】凡如是而求法之行國之治不可得也【謂従失法之後國不可得理也】聖君則不然卿相不得翦其私羣臣不得辟其所親愛聖君亦明其法而固守之羣臣修通輻輳【謂各得自通於君如輻之輳也】以事其主百姓輯睦聽令道法以從其事【道従也】故曰有生法有守法有法於法夫生法者君也【君始制法故曰生法】守法者臣也【臣則法法而行】法於法者民也【人則法君之法】君臣上下貴賤皆從法此謂爲大治

故主有三術【謂上主中主危主也】夫愛人不私賞也惡人不私罰也置儀設法以度量斷者上主也愛人而私賞之惡人而私罰之倍大臣離左右專以其心斷者中主也臣有所愛而爲私賞之有所惡而爲私罰之【爲大臣愛惡之故而私賞罰也】倍其公法損其正心【謂損政教之正】專聽其大臣者危主也故爲人主者不重愛人不重惡人重愛曰失徳重惡曰失威【君隨臣愛惡則威徳皆在於臣故曰失也】威徳皆失則主危也

故明王之所操者六生之殺之富之貧之貴之賤之此六柄者主之所操也主之所處者四一曰文二曰武三曰威四曰徳此四位者主之所處也借人以其所操命曰奪柄借人以其所處命曰失位奪柄失位而求令之行不可得也【旣至於奪柄失位之後欲求令行不可得】法不平令不全是亦奪柄失位之道也【法不平令不全則柄位不可得而保故曰奪柄失位之道】故有爲枉法有爲毀令此聖君之所以自禁也【言有枉法毀令聖君則能禁止之】故貴不能威富不能祿賤不能事近不能親美不能淫也【此五事解見下文】植固而不動奇邪乃恐【所立堅則不可動若奇邪則敗亡旋及故恐】奇革而邪化令往而民移【君之奇邪能有革化則令才往而人已移心而従善也】故聖君失度量置儀法【聖君見有失度量則置儀法以攺也○績按失乃以字誤謂聖君以度量置儀法或曰當作一】如天地之堅【堅謂尊勝】如列星之固【自古至今不見天星有虧敗也】如日月之明【無私耀臨】如四時之信【寒暑之气來必以時】然故令往而民從之【君能苞上之四事故令往人從也】而失君則不然法立而還廢之令出而復反之枉法而從私毀令而不全是貴能威之富能祿之賤能事之近能親之美能淫之也此五者不禁於身【君身不能自禁止也】是以羣臣百姓人挾其私而幸其主【妄希非分之恩】彼幸而得之則主日侵【臣得不當得之恩則主日見侵也】彼幸而不得則怨日產【若不得所幸則怨毒日生也】夫日侵而產怨此失君之所愼也

凡爲主而不得用其法不適其意顧臣而行【凡有所行不敢自專顧望其臣而爲之也】離法而聽貴臣【貴臣𨿽有離法亦聽従之】此所謂貴而威之也【言貴臣能威於君也】富人用金玉事主而來焉【謂以金玉來事主也】主因離法而聽之此所謂富而祿之也【言富人能祿於君也】賤人以服約卑敬悲色告愬其主【服約謂屈服隱約也】主因離法而聽之此所謂賤而事之也【言賤人善諂君聽之】近者以偪近親愛有求其主主因離法而聽之此所謂近而親之也【言近者恃親以要君則君従】美者以巧言令色請其主主因離法而聽之此所謂美而淫之也【言美者能以言色淫動於君故君亦聽之】治世則不然不知親疏逺近貴賤美惡以度量斷之其殺戮人者不怨也【殺當其罪故不怨也】其賞賜人者不徳也【以功受賞故不徳於君也】以法制行之如天地之無私也是以官無私論士無私議民無私說皆虛其匈以聽其上【匈恐懼貌】上以公正論以法制斷故任天下而不重也【法制行則事簡故不重也】今亂君則不然有私視也故有不見也有私聽也故有不聞也有私慮也故有不知也【凡私則不周故有不見聞知也】夫私者壅蔽失位之道也上舎公法而聽私說故羣臣百姓皆設私立方以教於國【方謂異道術也】羣黨比周以立其私請謁任舉以亂公法人用其心以幸於上上無度量以禁之是以私說日益而公法日損國之不治從此產矣

夫君臣者天地之位也民者眾物之象也各立其所職以待君令羣臣百姓安得各用其心而立私乎故遵主令而行之𨿽有傷敗無罰【遵令而行敗非已致故無罰也】非主令而行之𨿽有功利罪死【失令有功法所不赦故罪死】然故下之事上也如響之應聲也臣之事主也如影之從形也故上令而下應主行而臣從此治之道也夫非主令而行有功利因賞之是教妄舉也【賞不従令是教以妄爲舉措也】遵主令而行之有傷敗而罰之是使民慮利害而離法也羣臣百姓人慮利害而以其私心舉措則法制毀而令不行矣

明法第四十六【○績按此篇注多非觀解自見】

區言二

所謂治國者主道明也【主道明則公法明故國治】所謂亂國者臣術勝也【臣術勝則私事立故國亂】夫尊君卑臣非計親也以埶勝也【令尊君卑臣者其計非欲使親君也但令君執其勝也○績按執解作勢古字同注非】百官識非惠也刑罰必也【必令百官識非公之惠而不敢受又知刑罰必行無妄求免罪也○績按當解作百官論職乃字缺誤注非】故君臣共道則亂【臣行君事故曰共道】專授則失【若君有所授與不合眾心而專之亦爲失也】夫國有四亡令求不出謂之滅【求不出令則下無所稟故滅】出而道畱謂之擁【中道而畱止故曰擁】下情求不上通謂之塞【求不上通則與君隔絕故曰塞也】下情上而道止謂之侵【下情𨿽欲上通中道爲左右所止此則臣侵上事也】故夫滅侵塞擁之所生從法之不立也是故先王之治國也不淫意於法之外【淫遊也】不爲惠於法之內也【不屈法以成私惠也】動無非法者所以禁過而外私也【外遺也】威不兩錯【臣行君威爲兩置】政不二門【臣出君政是爲二門】以法治國則舉錯而已【言能以法理國但舉而置之無不行】是故有法度之制者不可巧以詐僞【非法度不聽則詐僞何施】有權衡之稱者不可欺以輕重【以權衡稱之輕重立見也】有尋文之數者不可差以長短今主釋法以譽進能則臣離上而下比周矣【比周於下所以求譽】以黨舉官則民務交而不求用矣【交合則自進官何待求用】是故官之失其治也是主以譽爲賞以毀爲罰也【以毀譽爲賞罰則官自然失理】然則喜賞惡罰之人離公道而行私術矣【行私術自然得賞安用就公道而求乎】比周以相爲匿是【比周者凡有公是之事皆匿而不行也】忘主死交以進其譽【○績按解作比周以相爲慝是故忘生死交以進其譽此乃誤脫故字於下死乃私聲誤】故交眾者譽多【爲交友致死其譽自進】外內朋黨𨿽有大姦其蔽主多矣是以忠臣死於非罪【朋黨共毀之故忠臣非罪而死】而邪臣起於非功【朋黨共譽之故邪臣非功而起】所死者非罪所起者非功也然則爲人臣者重私而輕公矣【私則得利公則致禍故重私而輕公矣】十至於私人之門【私人之門謂所與交私爲朋黨者也】不一至於庭【謂之君庭】百慮其家不一圖其國【重私輕公故也】屬數𨿽眾非以尊君也【所屬之數𨿽曰眾多無不黨私故非尊君也】百官𨿽具非以任國也【各務私故不任國事】此之謂國無人國無人者非朝臣之衰也家與家務於相益不務尊君也大臣務相貴而不任國小臣持祿養交而不以官爲事故官失其能【官各失能則與無人同也】是故先王之治國也使法擇人不自舉也使法量功不自度也【設法者自著擇人量功之條故不勞自舉度也】故能匿而不可蔽【茍有材能則法自舉之不可隱蔽也】敗而不可飾也【無功而敗法自量之不可虛飾也】譽者不能進【無材𨿽譽之而不能進也】而誹者不能退也【有功𨿽誹之而不能退也】然則君臣之間明別【謂賢不肖有功者各明白而分別也】明別則易治也【明別則無僞濫故易治也】主𨿽不身下爲【謂不身爲其事】而守法爲之可也【但守法則法自爲之不勞身也】

正世第四十七

區言三

古之欲正世調天下者必先觀國政料事務察民俗本治亂之所生知得失之所在然後從事【従爲】故法可立而治可行夫萬民不和國家不安失非在上則過在下今使人君行逆不修道誅殺不以理重賦斂竭民財急使令罷民力【使令急故人力疲也】財竭則不能無侵奪【人財竭則侵奪以供上稅也】力罷則不能無墮倪【倪傲也謂疲墮而傲従也】民已侵奪墮倪因以法隨而誅之則是誅罰重而亂愈起夫民勞苦困不足則簡禁而輕罪如此則失在上失在上而上不變則萬民無所托其命今人主輕刑政寛百姓薄賦斂緩使令然民淫躁行私而不從制餙智任詐負力而爭則是過在下過在下人君不廉而變【亷察也】則暴人不勝邪亂不止暴人不勝邪亂不止則君人者勢傷而威日衰矣故爲人君者莫貴於勝所謂勝者法立令行之謂勝法立令行故羣臣奉法守職百官有常法不繁匿萬民惇慤反本而儉力【謂亷嗇而勤力也】故賞必足以使【謂使人従善也】威必足以勝【謂勝禁姦邪也】然後不從故古之所謂明君者非一君也【五帝三王俱曰明君故曰非一】其設賞有薄有厚其立禁有輕有重迹行不必同非故相反也皆隨時而變因俗而動夫民躁而行僻則賞不可以不厚禁不可以不重【旣躁而僻則難化須厚賞以誘之重禁以威之】故聖人設厚賞非侈也立重禁非戾也賞薄則民不利禁輕則邪人不畏設人之所不利欲以使則民不盡力立人之所不畏欲以禁則邪人不止是故陳法出令而民不從故賞不足勸則士民不爲用刑罰不足畏則暴人輕犯禁民者服於威殺然後從見利然後用被治然後正得所安然後靜者也

夫盜賊不勝邪亂不止彊刼弱眾暴寡此天下之所憂萬民之所患也憂患不除則民不安其居民不安其居則民望絕於上矣夫利莫大於治害莫大於亂夫五帝三王所以成功立名顯於後世者以爲天下致利除害也事行不必同所務一也【莫不務於理也】夫民貪行躁而誅罰輕罪過不發【有罪過者不發舉也】則是長淫亂而便邪僻也有愛人之心而實合於傷民【輕刑以愛人姦多反傷人也】此二者不可不察也【二者謂愛與傷人】夫盜賊不勝則良人危【良人爲盜所害故危】法禁不立則姦邪繁故事莫急於當務【每事當其務則理也】治莫貴於得齊【齊謂無非人也】制民急則民迫民迫則窘窘則民失其所葆【葆謂所恃爲生者也】緩則縱縱則淫淫則行私行私則離公離公則難用故治之所以不立者齊不得也【謂上有非人也】齊不得則治難行故治民之齊不可不察也

聖人者明於治亂之道習於人事之終始者也其治人民也期於利民而止【至於利人則止而勿理也】故其位齊也不慕古不畱今【畱謂守常不變】與時變與俗化夫君人之道莫貴於勝勝故君道立【勝則無不服故君道立也】君道立然後下從下從故教可立而化可成也夫民不心服體從則不可以禮義之文教也君人者不可以不察也

治國第四十八

區言四

凡治國之道必先富民民富則易治也民貧則難治也奚以知其然也民富則安鄕重家安鄕重家則敬上畏罪敬上畏罪則易治也民貧則危鄕輕家【危謂不安其所居也】危鄕輕家則敢陵上犯禁陵上犯禁則難治也故治國常富而亂國常貧是以善爲國者必先富民然後治之昔者七十九代之君法制不一號令不同然俱王天下者何也必國富而粟多也夫富國多粟生於農故先王貴之

凡爲國之急者必先禁末作文巧末作文巧禁則民無所遊食民無所遊食則必農【謂必務農】民事農則田墾田墾則粟多粟多則國富國富者兵彊兵彊者戰勝戰勝者地廣是以先王知眾民彊兵廣地富國之必生於粟也故禁末作止奇巧而利農事今爲末作奇巧者一日作而五日食【言取一日之利可供五日之食也】農夫終嵗之作不足以自食也然則民舎本事而事末作舎本事而事末作則田荒而國貧矣

凡農者月不足而嵗有餘者也而上徴暴急無時【謂徭稅不以時】則民倍貸以給上之徴矣【倍貸謂貸一還二也】耕耨者有時而澤不必足【謂兩澤不足也】則民倍貸以取庸矣【澤不足則嵗凶富者倍貸於貧不能還其倍價者則計所倍以取庸矣】秋糴以五春糶以束是又倍貸也【謂富者秋時以五糴之至春出糶便收其束矣此亦倍貸之類也束十疋也】故以上之徴而倍取於民者四【謂上無時之徴一也澤不足二也秋糴春糶三也下關市府庫之徴四也】關市之租府庫之徴粟什一廝輿之事此四時亦當一倍貸矣【府庫謂府之庫新有徴稅言人供關市府庫之徴亦用粟之什一計四時常有所用亦當一倍貸也】夫以一民養四主【四主卽上四倍貸也】故逃徙者刑【謂有刑罰】而上不能止者粟少而民無積也常山之東河汝之間蚤生而晚殺五穀之所蕃熟也四種而五獲【四種謂四時皆種五獲謂五穀皆宜而有所獲】中年畝二石一夫爲粟二百石今也倉廩虛而民無積農夫以粥子者上無術以均之也故先王使農士商工四民交能易作【交能易作謂𨿽士亦善於農工𨿽農亦通於士業也】終嵗之利無道相過也【道従也四人均能故其利無従相過之也】是以民作一而得均【四人交能易作故曰一也】民作一則田墾姦巧不生田墾則粟多粟多則國富姦巧不生則民治富而治此王之道也不生粟之國亡粟生而死者霸【霸者或不能廣積粟故人有不生而致死者也】粟生而不死者王【王者積粟旣多故人保其生無復致死者也○績按別本注霸者或不能廣畜積故有時而竭也王者之民積之廣而生之不已也】粟也者民之所歸也粟也者財之所歸也【有粟則人歸之】粟也者地之所歸也【積粟旣多或有入地歸降者也】粟多則天下之物盡至矣故舜一徙成邑二徙成都三徙成國舜非嚴刑罰重禁令而民歸之矣去者必害【謂背舜而去者】從者必利也先王者善爲民除害興利故天下之民歸之所謂興利者利農事也所謂除害者禁害農事也農事勝則入粟多入粟多則國富國富則安鄕重家安鄕重家則𨿽變俗易習【謂攺易其常習】敺眾移民至於殺之而民不惡也此務粟之功也上不利農則粟少粟少則人貧人貧則輕家輕家則易去易去則上令不能必行上令不能必行則禁不能必止禁不能必止則戰不必勝守不必固矣夫令不必行禁不必止戰不必勝守不必固命之曰寄生之君【謂暫寄爲生不能長久】此由不利農少粟之害也粟者王之本事也人主之大務有人之塗【謂保有其人其塗因粟也】治國之道也

管子補注卷十五﹤子部﹐法家類﹐管子補注﹥

欽定四庫全書

管子補注卷十六

明劉績撰

內業四十九

區言五

凡物之精此則爲生【精謂神之至靈者也得此則爲生】下生五穀上爲列星流於天地之間謂之鬼神藏於胸中謂之聖人是故民气【謂上之精者則人气也】杲乎如登於天【杲明貌也】杳乎如入於淵淖乎如在於海【淖汋潤也】卒乎如在於已【人有气則存故如在於已也】是故此气也不可止以力【以力止之气愈甚】而可安以徳【靜心念徳气自來也】不可呼以聲而可迎以音【調其宮商使之克諧气自來也】敬守勿失是謂成徳【不失气徳自成】徳成而智出【徳成智自出】萬物果得【以智安物物皆得宜】

凡心之刑【刑法也謂得安心之法也】自充自盈【充盈謂完而無虧也】自生自成【生成謂每生心必有所成凡此皆得安心法故也】其所以失之必以憂樂喜怒欲利【此六者過常以亂於心則失矣】能去憂樂喜怒欲利心乃反濟【若能去六者則心反守其所而能濟成也】彼心之情利安以寧【安寧者心之所利也】勿煩勿亂和乃自成【若無煩亂心和自成】折折乎如在於側忽忽乎如將不得【折折明貌言心明察若在其側及其求之則忽忽然而不得】渺渺乎如窮無極【渺渺微逺貌言心之微逺如欲窮之則無其極】此稽不逺日用其徳【常以此考心不逺之則日有所用也】夫道者所以充形也【自形內而虛者皆道】而人不能固【人不能固守其虛反以利欲塞也】其往不復其來不舎【旣有利欲之心則道往而不復𨿽有其來無處可舎】謀乎莫聞其音【今謀欲防於道則不聞其音】卒乎乃在於心防防乎不見其形【防至於極則近於心心之方寸虛道之君乎】淫淫乎與我俱生【淫淫增進貌有生則有道故曰與我俱生也】不見其形不聞其聲而序其成謂之道【𨿽無形聲常依序而成故謂之道也】凡道無所善心安愛【言道無他善惟愛心安也】心靜气理道乃可止【若靜心則气自調理故道來止也】彼道不逺民得以產【人得之以生則道在人故不逺也】彼道不離民因以知【人旣因道而知則道常在而不離】是故卒乎其如可與索【推防其終似可與索】乎其如窮無所【及欲窮之則眇眇然無所】彼道之情惡音與聲【音聲者所以亂道故惡之也】修心靜音道乃可得道也者口之所不能言也目之所不能視也耳之所不能聽也所以修心而正形也【𨿽不可以言語視聽用之修心則外形自正也】人之所失以死所得以生也事之所失以敗所得以成也故凡道無根無莖無葉無榮【道非如卉木而有根莖花葉也】萬物以生萬物以成命之曰道【無根莖而能生無花葉而能成則陰陽不測者也故命之曰道】

天主正【平分四時天之正也】地主平【均生萬物地之平也】人主安靜【無爲而無不爲人之安靜也】春秋冬夏天之時也山陵川谷地之枝也【爲地之枝條也】喜怒取予人之謀也【四者謀之用也】是故聖人與時變而不化【時自變耳聖本不化】從物而不移【物遷而従之聖本不移】能正能靜然後能定【必正靜然後定也】定心在中耳目聰明四肢堅固【心茍定於中則耳目自聰明四肢自堅固者也】可以爲精舎【心者精之所舎】精也者气之精者也【气之尢精者爲之精】气道乃生【气得道能有生】生乃思【生則有心故思也】思乃知【思則知生也】知乃止矣【成智則理足故止也】凡心之形過知失生【安心之法智過其度則失其生】一物能化謂之神一事能變謂之智【一謂無也謂無心於物事而物事自變化以爲神智也】化不易气變不易智惟執一之君子能爲此乎【茍執一故能不易其气智也】執一不失能君萬物【無心爲有心者主也】君子使物不爲物使【無心故能使物而物不能使也】得一之理治心在於中【茍得中則心自治矣】治言出於口治事加於人【則無狂事】然則天下治矣一言得而天下服一言定而天下聽公之謂也【理心之謂】

形不正徳不來中不盡心不治【○績按當依心術作中不精】正形攝徳天仁地義則淫然而自至【言欲正形攝徳但能則天之仁法地之義則徳淫然自至淫進貌也】神明之極照乎知【照智者神明之極理】萬物中義守不忒【若常守中則無差忒○績按前心術作昭知天下通於四極則萬物爲句】不以物亂官【貪物則官亂】不以官亂心【貪官則心亂也】是謂中得【能忘官貨則中心自得也】有神自在身【中得則神自在身也】一往一來莫之能思【神不測者也故往來不能思也】失之必亂得之必治【謂神也】敬除其舎精將自來精想思之【除謂有則想思之】寧念治之【寧靜思念則心自治】嚴容畏敬精將至定【但能嚴敬則精至而定也】得之而勿捨耳目不淫心無他圖【旣得精守之而勿捨則耳目不淫心無他慮也】正心在中萬物得度【心在中而正則無過舉故萬物得度也】道滿天下普在民所民不能知也【言人皆有道但不能自知耳】一言之解上察於天下極於地蟠滿九州【若能解道之一言則能察天極地而中滿於九州蟠委地也】何謂解之在於心安【解道者在於心安】我心治官乃治我心安官乃安【言官之治安皆従心主也】治之者心也安之者心也【治之與安無不由心】心以藏心【言心亦藏於心也】心之中又有心焉【以心藏心故心中又有心】彼心之心【謂心中所藏之心】音以先言【言従音生故音先言○績按前心術作意以先言此乃字之誤下音同】音然後形【有音然後見也】形然後言【有形則是言也】言然後使【有言則出命故有所使令】使然後治不治必亂【使而違理故亂】亂乃死【亂則凶禍至故死也】精存自生其外安榮【精存於中則自然長生至於外形靜而榮茂也】內藏以爲泉原【內藏於精則無窮竭若水之泉】浩然和平以爲气淵【言精旣浩然和平則能生气故爲气淵】淵之不涸四體乃固【生气之淵不有竭涸故四體固也】泉之不竭九竅遂通【藏精之泉不竭故九竅通也】乃能窮天地被四海【體固竅通故能壽畢天地徳被四海】中無惑意外無邪菑【邪菑生於惑意故內無惑意則邪菑自銷也】心全於中形全於外【中全則外完】不逢天菑不遇人害【天菑人害能禍不全者也】謂之聖人

人能正靜皮膚裕寛耳目聰明筋信而骨彊【但能正靜則皮膚自裕寛耳目自聰明筋骨自申彊○績按信前心術作肕】乃能戴大圜【天也】而履大方【地也】鑑於大淸【道也】視於大明【日月也】敬愼無忒【前心術作正靜不失】日新其徳徧知天下窮於四極敬發其【充謂道也】是謂內得【發行於道故內得也】然而不反此生之忒【忒差也若不反守於道則生有差謬也】凡道必周必密【周密則愼不泄】必寛必舒【寛舒則博而密】必堅必固【堅固則精不解】守善勿舎【勿舎則善自成】逐淫澤薄【兢逐淫邪津澤浮薄○績按澤乃釋字】旣知其極反於道徳【知極反徳則常道自隆】全心在中不可蔽匿【有諸內必形於外也】和於形容【心和者容睟也○績按和乃知字誤也前心術作外見於形容可知於顏色是也】見於膚色【內暢者體澤也】善气迎人親於兄弟惡气迎人害於戎兵不言之聲疾於雷鼓【謂全心以徳感物者也徳者不疾而速不崇朝而徧天下故疾於雷鼔也】心气之形明於日月察於父母【全心之气發形於外則無不耀無不知若明於日月察於父母也】

賞不足以勸善【慕賞乃善非本爲善】刑不足以懲過【畏刑懲過非本無過】气意得而天下服【若不慕賞不畏刑意气內得善者此誠善也故天下服也】心意定而天下聽【心意定則理明故天下聽也】气如神萬物備存【謂結聚也結聚純气則無所不變化故如神而物備存矣○績按前心術作專於意一於心耳目端知逺之證下亦作專】能摶乎能一乎【摶結則自一也】能無卜筮而知吉凶乎【吉凶在於逆順故不須卜筮而知也】能止乎能已乎【謂正而求諸已也】能勿求諸人而得之已乎【求人者惑自得者明】思之思之又重思之【求已者必須再三思之也】思之而不通鬼神將通之【若再三思之而不通則或致鬼神爲通之也】非鬼神之力也精气之極也【言今能致鬼神者非鬼神自見其力蓋由思之不已精气之極也】四體旣正血气旣靜一意摶心耳目不淫𨿽遠若近【言旣體正气靜意一心專耳目之用不有淫過事𨿽逺大可以近速而成也】

思索生知【近而遇思索其知自生矣】慢易生憂【疎慢輕易必致凶禍故主憂也】暴傲生怨【殘暴傲虐傷害必多故生怨也】憂鬱生疾【憂恚郁塞懷不通暢故生疾也】疾困乃死【旣疾而困可謂彌畱而死】思之而不捨內困外薄【思欲不捨則五藏困於內形骸薄於外也】不蚤爲圖生將巽舎【旣已內困外薄尙不圖之如此則生將巽遁其舎而至於死期也】食莫若無飽【飽食者善閉塞】思莫若勿致【致思者多困竭】節適之齊彼將自至【齊中也言能節食適思常莫過中則生將自致】凡人之生也天出其精【言稟精於天也】地出其形【地出衣食以養成其形○績按形謂賦質於地也】合此以爲人【言合天地精气以成人】和乃生【二气和乃成其生也】不和不生察和之道其精不見其徵不醜【醜類也言欲察和則精不可見至於徴驗又不知其類也】平正擅胸論治在心此以長壽【和之精類𨿽不可知見但能平而正則和气獨擅於胸中論其適理又不離心如此則可以益算而長壽也】忿怒之失度乃爲之圖【若忿怒過度則當圖而去之】節其五欲去其二凶【喜怒過度皆能爲害故曰二凶】不喜不怒平正擅胸【不喜不怒可謂和也故能旣平且正獨擅於胸中也】

凡人之生也必以平正所以失之必以喜怒憂患是故止怒莫若詩【詩有淸風之慰故能止怒】去憂莫若樂節樂莫若禮守禮莫若敬守敬莫若靜內靜外敬能反其性性將大定凡食之道大傷而形不臧【大充謂過於飽】大攝骨枯而血沍【大攝謂過於饑血沍謂血銷減而凝沍】充攝之間此謂和成【間猶中也充攝得中則和暢而有所成也】精之所舎而知之所生【言精智生舎於和成】饑飽之失度乃爲之圖【圖之令合於度】飽則疾動【飽而疾動則食气銷】饑則廣思【饑而廣思則忘其饑】老則長慮【老而長慮則遺其老】飽不疾動气不通於四末【四末四支】饑不廣思飽而不廢【廢止也】老不長慮困乃遫竭【令老則益困而速竭】大心而敢【心旣浩大又能勇敢】寛气而廣【當寛舒其气而廣有所容】其形安而不移【形安則志固故不移】能守一而棄萬苛【守一則惡煩故能棄萬苛也】見利不誘見害不懼寛舒而仁獨樂其身是謂雲气意行似天【能調其气故比於云意之行气似天之布云也】

凡人之生也必以其歡【歡則志气和故生也】憂則失紀怒則失端【憂怒過常則失其端紀】憂悲喜怒道乃無處【憂怒則害道故道無所處】愛欲靜之遇亂正之【謂若愛欲則當靜之若遇廢亂則當正之】勿引勿推福將自歸【去而勿引來而勿推但任平而往福則自歸也】彼道自來可借與謀【借因也因其自來而與之謀則意動而理盡】靜則得之躁則失之靈气在心一來一逝【靜則來躁則逝】其細無內其大無外所以失之以躁爲害心能執靜道將自定得道之人理丞而屯泄胸中無敗【謂腠理丞達屯聚泄散故胸中無敗】節欲之道萬物不害【能節欲則物無害也】

封禪第五十【元篇亡今以司馬遷封禪書所載管子言以補之】雜篇一

桓公旣霸防諸侯於葵丘而欲封禪管仲曰古者封泰山禪梁父者七十二家而夷吾所記者十有二焉昔無懷氏【古之王者在伏羲前】封泰山禪云云【云雲山在梁父東】虙羲封泰山禪云云神農封泰山禪云云炎帝封泰山禪云云黃帝封泰山禪亭亭【亭亭山在年陰】顓頊封泰山禪云云帝嚳封泰山禪云云堯封泰山禪云云舜封泰山禪云云禹封泰山禪防稽湯封泰山禪云云周成王封泰山禪社首【山名在博縣或云在鉅平南十五里】皆受命然後得封禪桓公曰寡人北伐山戎過孤竹西伐大夏涉流沙束馬懸車上卑耳之山【將上山纒束其馬懸釣其車也卑耳卽齊語所謂辟耳】南伐至召陵登熊耳山以望江漢兵車之防三而乘車之防六九合諸侯一匡天下諸侯莫違我昔三代受命亦何以異乎於是管仲睹桓公不可窮以辭因設之以事曰古之封禪鄗上之黍北裏之禾【鄗上山也○績按鄗音臛鄗上北裏皆地名】所以爲盛江淮之間一茅三脊【所謂靈茅】所以爲借也東海致比目之魚【各有一目不比不行其名曰鰈】西海致比翼之鳥【各有一翼不比不飛其名曰鶼鶼】然後物有不召而自至者十有五焉今鳯凰麒麟不來嘉谷不生而蓬蒿藜莠茂鴟梟數至而欲封禪毋乃不可乎於是桓公乃止

小問第五十一

雜篇二

桓公問管子曰治而不亂明而不蔽若何管子對曰明分任職則治而不亂明而不蔽矣公曰請問富國柰何管子對曰力地而動於時則國必富矣【謂勤力於地利其所動作必合於天時】公又問曰吾欲行廣仁大義以利天下奚爲而可管子對曰誅暴禁非【此大義也】存亡繼絕而赦無罪【此廣仁也】則仁廣而義大矣公曰吾聞之也夫誅暴禁非而赦無罪者必有戰勝之器攻取之數而後能誅暴禁非而赦無罪公曰請問戰勝之器管子對曰選天下之豪傑致天下之精材來天下之良工則有戰勝之器矣公曰攻取之數何如管子對曰毀其備散其積奪之食則無固城矣【毀備奪食則無以守故其城不固此謂攻也】公曰然則取之若何【謂取其土】管子對曰假而禮之【假謂假借之恩】厚而勿欺【厚謂重之以徳】則天下之士至矣公曰致天下之精材若何【精材謂美材可爲軍之器用也】管子對曰五而六之九而十之不可爲數【欲致精材者必當貴其價故他處直五我酬之六他處直九我酬之十常令貴其一分不可爲之定數如此則天下精材可致也】公曰來工若何管子對曰三倍不逺千里【酬工匠之庸直常三倍他處則工人不以千里爲逺皆至矣】桓公曰吾已知戰勝之器攻取之數矣請問行軍襲邑舉錯而知先後不失地利若何管子對曰用貨察圖【用貨爲反間則知其先後察彼國圖則不失地利也】公曰野戰必勝若何管子對曰以奇【奇謂權譎以勝敵也】公曰吾欲徧知天下若何管子對曰小以吾不識則天下不足識也【若能博聞多見齊其所不識則知天下徧矣吾之所識天下亦無人能識之也】公曰守戰逺見有患【爲國者必入守出戰今吾於此二者預見其患矣】夫民不必死則不可與出乎守戰之難【守戰之難必致死然後可出也】不必信則不可恃而外知【人必誠信然後爲君視聽故知外事也】夫恃不死之民而求以守戰恃不信之人而求以外知此兵之三闇也【茍不死不信則守闇戰闇外闇故曰三闇】使民必死必信若何管子對曰明三本公曰何謂三本管子對曰三本者一曰固二曰尊三曰質公曰何謂也管子對曰故國父母墳墓之所在固也【人旣戀本而哀墳墓則其心固】田宅爵祿尊也妻子質也三者備然後大其威厲其意則民必死而不我欺也【不我欺則信也】桓公問治民於管子管子對曰凡牧民者必知其疾【疾謂患苦也】而憂之以徳勿懼以罪勿止以力【煩力役則止而不來】愼此四者足以治民也桓公曰寡人睹其善也何爲其寡也【謂四言𨿽善然以之理國恐其太少】管子對曰夫寡非有國者之患也【患在不能行不在寡少也】昔者天子中立地方千里四言者該焉何爲其寡也【該備也謂四言足以備千里之化不爲少】夫牧民不知其疾則民疾【疾謂憎嫌之也】不憂以徳則民多怨懼之以罪則民多詐【設詐以避罪也】止之以力則往者不反【創其力役之苦】來者鷙距【鷙疑也距止也聞其役煩則疑而止】故聖王之牧民也不在其多也桓公曰善勿已如是又何以行之【其事旣善𨿽然不但如是而已更有何事以行此四言也】管仲對曰質信極忠【質主也謂主能得信又極忠也】嚴以有禮愼此四者所以行之也桓公曰請問其說管仲對曰信也者民信之忠也者民懷之嚴也者民畏之禮也者民美之語曰澤命不渝信也【謂恩澤之命不有渝變如此者信也詩舎命不渝蓋澤乃釋字釋同舎】非其所欲勿施於人仁也【仁者忠於人也】堅中外正嚴也質信以讓禮也【主行於信又能遜譲如此者禮也】桓公曰善哉牧民何先管仲對曰有時先事有時先政有時先徳有時先恕飄風暴雨不爲人害涸旱不爲民患百川道【百川之流皆従故道】年谷熟糴貸賤禽獸與人聚食民食【年谷熟則禽獸食人之食】民不疾疫當此時也民富且驕牧民者厚收善嵗以倉廩【善嵗謂有年】禁藪澤此謂先之以事隨之以刑敬之以禮樂以振其淫【振正也禮樂者所以止人淫放】此謂先之以政飄風暴雨爲民害涸旱爲民患年谷不熟嵗饑糴貸貴民疾疫當此時也民貧且罷牧民者發倉廩山林藪澤以共其財後之以事先之以恕以振其罷此謂先之以徳其收之也不奪民財【謂善嵗也】其施之也不失有徳【謂凶年也】富上而足下此聖王之至事也桓公曰善

桓公問管仲曰寡人欲霸以二三子之功旣得霸矣今吾有欲王其可乎管仲對曰公當召叔牙而問焉【管仲知桓公不可王𨿽以實對故推令問叔牙】鮑叔至公又問焉鮑叔對曰公當召賔胥無而問焉賔胥無趨而進公又問焉賔胥無對曰古之王者其君丰其臣敎【君丰臣教則君能制臣故可以王也】今君之臣丰【言徳丰於君也】公遵遁繆然逺二三子遂徐行而進【言公之所遵行者皆流遁繆妄之事無所比可謂逺於二三子但當塗而漸以取進耳欲王天下恐未可也】公曰昔者大王賢王季賢文王賢武王賢武王伐殷克之七年而崩周公旦輔成王而治天下僅能制於四海之內矣今寡人之子不若寡人寡人不若二三子以此觀之則吾不王必矣

桓公曰我欲勝民【言欲勝服於民】爲之柰何管仲對曰此非人君之言也【人君之言當仁以化之不可直用刑勝也】勝民爲易夫勝民之爲道非天下之大道也君欲勝民則使有司疏獄而謁有罪者償【謂疏錄獄囚謁告有罪者則償之也】數省而嚴誅【數省有過嚴其誅罪】若此則民勝矣𨿽然勝民之爲道非天下之大道也使民畏公而不見親【嚴刑故也】禍亟及於身【二世嚴刑身戮望夷】𨿽能不久【𨿽能勝人不可久安】則人持莫之弒也危哉【持謂見刼執也弒謂殺親也】君之國岋乎

桓公觀於廏問廏吏曰廏何事最難廏吏未對管仲對曰夷吾嘗爲圉人矣【圉養馬也】傅馬棧最難【謂編次之棧馬所立木也】先傅曲木曲木又求曲木【編棧者先附曲木其次還須曲木求其類】曲木已傅直木無所施矣【旣用曲木又施直木則失其類而棧敗矣諭小人用則君子退也】先傅直木直木又求直木直木已傅曲木亦無所施矣【諭君子用則小人退】

桓公謂管仲曰吾欲伐大國之不服者柰何管仲對曰先愛四封之內然後可以惡竟外之不善者【四封之內見愛則人致死可以惡竟外之不善者】先定卿大夫之家然後可以危鄰之敵國【卿大夫之家旣定則國彊故可以危鄰國】是故先王必有置也然後有廢也【已國有置然後廢他國也】必有利也然後有害也【能利己國然後可以害他國也】桓公踐位令釁社塞禱【殺牲以血澆落於社曰釁社】祝鳬已疪獻胙【祝祝史鳬已疪其名也胙祭肉也】祝曰除君苛疾【祝令除君項苛之疾】與若之多虛而少實【若似也謂君之材能多似有而非實如此者亦祝去之也】桓公不說瞠目而視祝鳬已疪祝鳬已疪授酒而祭之曰又與君之若賢【謂君似賢亦當去之】桓公怒將誅之而未也以復管仲【復猶告也】管仲於是知桓公之可以霸也【祝史誣君之惡君怒而將誅之是心務善也故知可與霸也】

桓公乘馬虎望見之而伏桓公問管仲曰今者寡人乘馬虎望見寡人而不敢行其故何也管仲對曰意者君乘駮馬而洀桓迎日而馳乎【洀古盤字】公曰然管仲對曰此駮象也駮食虎豹故虎疑焉

楚伐莒莒君使人求救於齊桓公將救之管仲曰君勿救也公曰其故何也管仲對曰臣與其使者言三辱其君顏色不變【辱其君而色不變則無羞恥也】臣使官無滿其禮三【三加其禮皆不滿意】彊其使者爭之以死【不識不滿之意才激彊之則爭之以死是不智】莒君小人也君勿救【其使不賢故知其君小人也】桓公果不救而莒亡桓公放春三月觀於野【春物放發故曰放春】桓公曰何物可比於君子之徳乎隰朋對曰夫粟內甲以處中有捲城外有兵刃【種粟者甲在內而處葉居外而捲若城苗之纎芒在外有兵刃】未敢自恃自命曰粟【粟之物用𨿽如此然不敢自恃故自名曰粟粟則謹促之名也】此其可比於君子之徳乎管仲曰苗始其少也眴眴乎其孺子也【眴眴柔順貌谷苗始則柔順故似孺子也】至其壯也莊莊乎何其士也【壯謂苗轉長大莊莊矜直貎也】至其成也由由乎玆免何其君子也【由由悅也實貌玆免謂益有謹勵】天下得之則安【人以谷爲命】不得則危故命之曰木【以其和調人之性命】此其可比於君子之徳矣桓公曰善

桓公北伐孤竹未至卑耳之谿十里闟然止瞠然視【闟住立貌瞠驚視貌】援弓將射引而未敢發也謂左右曰見是前人乎左右對曰不見也公曰事其不濟乎寡人大惑今者寡人見人長尺而人物具焉冠右袪衣走馬前疾事其不濟乎寡人大惑豈有人若此者乎管仲對曰臣聞登山之神有兪兒者長尺而人物具焉霸王之君興而登山神見且走馬前疾道也袪衣示前有水也右袪衣示從右方涉也至卑耳之谿有贊水者【謂贊引渡水者】曰從左方涉其深及冠從右方涉其深至膝若右涉其大濟桓公立拜管仲於馬前曰仲父之聖至若此寡人之抵罪也久矣【抵當也不知仲父之聖是寡人當有罪久矣】管仲對曰夷吾聞之聖人先知無形今已有形而後知之臣非聖也善承教也【善承古人之法】

桓公使管仲求寧戚寧戚應之曰浩浩乎育育乎管仲不知至中食而慮之婢子曰公何慮管仲曰非婢子之所知也婢子曰公其毋少少毋賤賤昔者吳幹戰【幹江邊地也】未齓不得入軍門【齓毀齒也】國子擿其齒遂入爲干國多【戰功曰多言於幹戰國子功多也】百里徯秦國之飯牛者也穆公舉而相之遂霸諸侯由是觀之賤豈可賤少豈可少哉管仲曰然公使我求寧戚寧戚應我曰浩浩乎吾不識婢子曰詩有之浩浩者水育育者魚【水浩浩然盛大魚育育然相與而遊其中諭時人皆得配偶以居其室家寧戚有伉儷之思故陳此詩以見意】未有室家而安召我居【言誰當召我授之配匹與之爲居也】寧子其欲室乎

桓公與管仲闔門而謀伐莒未發也而已聞於國矣桓公怒謂管仲曰寡人與仲父闔門而謀伐莒未發也而已聞於國其故何也管仲曰國必有聖人桓公曰然夫日之役者有執席食以視上者必彼是邪【桓公與管仲謀時役人於前乃有執席而食私目上視所以察君也必是人者知吾謀也】於是乃令之復役毋復相代【時執席而食者代人入役因得察君今不令相代彼亦知君覺已必當來也】少焉東郭郵至桓公令儐者延而上【儐謂贊引賔客者也】與之分級而上【公以客禮待之故與之分級而上謂使之就賔階也】問焉曰子言伐莒者乎東郭郵曰然臣也桓公曰寡人不言伐莒而子言伐莒其故何也東郭郵對曰臣聞之君子善謀而小人善意【善以意度之也】臣意之也桓公曰子奚以意之東郭郵曰天欣然喜樂者鐘鼔之色也夫淵然淸靜者縗絰之色也漻然丰滿【心在兵武形气盛故其貌丰滿】而手足拇動者【中勇外形必應故手足拇動也】兵甲之色也日者臣視二君之在臺上也口開而不闔是言莒也【莒字兩口故二君開口相對卽知其言莒】舉手而指勢當莒也且臣觀小國諸侯之不服者惟莒於是【惟莒不服於是知之】臣故曰伐莒桓公曰善哉以微射明此之謂乎【言以形色之防知伐國之明也】子其坐寡人與子同之【同伐莒之謀也】

客或欲見於齊桓公請仕上官授祿千鐘公以告管仲曰君予之客聞之曰臣不仕矣公曰何故對曰臣聞取人以人者【以人之言然後取人】其去人也亦用人吾不仕矣

管子補注卷十六

欽定四庫全書

管子補注卷十七

明劉績撰

七臣七主第五十二

雜篇三

或以平虛請論七主之過【謂平意虛心也七主據下惟有六者皆過主能無此六者過則爲一是主也過主六是主一故曰七主也】得六過一是以還自鏡以知得失【得六過則爲一是以自鑑得失可知也】以繩七臣得六過一是嗚呼美哉成事疾【疾美也繩謂彈正也言以六過繩六臣令臣無六過是故爲一君臣咸有一徳故能成美也】申主任勢守數以爲常【申謂陳用法令】周聽近逺以續明【近逺之事周而聽之則其明不絕】皆要審則法令固賞罰必則下服度【事皆得要而詳審則法令固賞罰必則下皆服其法度也】不備待而得和則民反素也【謂以道徳理世之君至仁感物徳和自此而致故人皆反於朴素今中主不能然故以爲過也】惠主丰賞厚賜以竭藏赦姦縱過以傷法藏竭則主權衰法傷則姦門闓故曰泰則反敗矣【謂爲惠太過故反成敗也】侵主好惡反法以自傷【越法行事謂之侵所好所惡皆反於法故自傷】喜決難知以塞明【決難知則理不當故明塞也】從狙而好小察【狙伺也謂旣任臣有所爲必從而伺之】事無常而法令申不吾則國勢失【吾古伍字謂偶合也言𨿽申而法令於事不合法旣不行所以失勢也○績按吾從午聲或作悟覺悟之悟也下放此】芒主目伸五色耳常五聲【芒謂芒然不曉識之貎伸謂放恣也】四鄰不計【四鄰與已爲隟不計度而知之也】司聲不聽【司聲之官隨君所好不爲聽其理亂之音也】則臣下恣行而國權大傾不吾則所惡及身【所爲旣不合理故惡還及身】勞主不明分職上下相干【言失任臣之理勞而無功故曰勞主】臣主同則刑振以丰丰振以刻【臣主同勢則俱奮威權故刑罰大振而且丰多刑丰而又妄振非刻而何也】去之而亂臨之而殆則後世何得【權臣振主君欲去之必爲亂任而臨之必危殆旣亂且危敗亡必及故後代無得也】振主喜怒無度嚴誅無赦【動發威嚴謂之振也】臣下振怒不知所錯則人反其故【故謂先君之理】不吾則法數日衰而國失固【舉錯旣不合理故數衰而國失固】芒主通人情以質疑故臣下無信盡自治其事則事多【旣不自曉故下通人情以問所疑則臣下無所取信皆自任胸臆以理其事人人生事故事多也】多則昏昏則緩急俱植【植立也旣昏而不明故緩急之事俱可立】不吾則見所不善【所爲旣不合理故其所見之事皆不善】餘力自失而罰【尙有權勢餘力已不自責乃遷怒而罰之】故主虞而安【虞度也主能度宜而行故安但主能度而安則致下數事】吏肅而嚴民朴而親官無邪吏朝無姦臣下無侵爭世無刑民【凡此皆主虞而安故也】

故一人之治亂在其心【在其心之邪正】一國之存亡在其主【在其主之愚智】天下得失道一人出【道從也一人爲主也明主得闇主失】主好本則民好墾艸萊【本謂農桑也】主好貨則人賈市主好宮室則工匠巧主好文采則女工靡夫楚王好小腰而美人省食吳王好劍而國士輕死死與不食者天下之所共惡也然而爲之者何也從主之所欲也而況愉樂音聲之化乎

夫男不田女不緇【緇謂黒繒】工技力於無用【謂勤力於無用之器物也】而欲土地之毛【毛謂嘉苗】倉庫滿實不可得也土地不毛則人不足人不足則逆气生【不足則怨怒故逆上之气生】逆气生則令不行然彊敵發而起𨿽善者不能存【謂善爲計謀】何以效其然也曰昔者桀紂是也誅賢忠近讒賊之士而貴婦人好殺而不勇好富而忘貧馳獵無窮鼔樂無厭瑤臺玉餔不足處【玉餔猶玉食】馳車千駟不足乘材女樂三千人【謂有材能之女樂也】鐘石絲竹之音不絕百姓罷乏君子無死【言不爲君致死】卒莫有人人有反心遇周武王遂爲周氏之禽【爲周所禽獲也】此營於物而失其情者也【物謂臺榭車馬所以爲侈靡者】愉於淫樂而忘後患者也故設用無度國家踣【踣謂散亡】舉事不時必受其菑

夫倉庫非空虛也【必侈費無度故空】商宦非虛壊也【必棄本逐末故壊也】法令非虛亂也【必上替下陵故亂】國家非虛亡也【必倒道背理故亡也】彼時有春秋嵗有敗凶政有急緩故物有輕重【政急物輕政緩物重】嵗有敗凶故民有義不足【嵗旣敗凶𨿽有義事不足以行其禮】時有春秋故谷有貴賤【春谷貴秋穀賤】而上不調滛故遊商得以什伯其本也【滛過也謂穀物過於貴賤則上當収散以調之此之不爲故遊商得什伯之嬴以棄其本也】百姓之不田貧富之不訾皆用此作【訾限也皆從不調滛而作也】城郭不守兵士不用皆道此始【道從】夫亡國踣家者非無壤土也其所事者非其功也夫凶嵗雷旱非無雨露也其燥濕非其時也亂世煩政非無法令也其所誅賞者非其人也暴主迷君非無心腹也其所取舎非其術也故明主有六務四禁六務者何也一曰節用二曰賢佐三曰法度四曰必誅五曰天時六曰地宜四禁者何也春無殺伐無割大陵【割謂掘徙之也】倮大衍【倮謂焚燒令蕩然俱盡】伐大木斬大山行大火誅大臣収谷賦【凡此春之禁也】夏無遏水達名川【謂堰塞小水合大水】塞大谷動土功射鳥獸【凡此夏之禁】秋無赦過釋罪緩刑冬無賦爵賞祿傷伐五藏【五穀之藏】故春政不禁則百長不生夏政不禁則五穀不成秋政不禁則姦邪不勝冬政不禁則地气不藏四者俱犯則陰陽不和風雨不時大水漂州流邑【漂流謂滿溢於隄防故漂流城邑】大風漂屋折樹火暴焚地燋艸【旱甚則艸燋】天冬雷地冬霆【霆震】艸木夏落而秋榮蟄虫不藏宜死者生宜蟄者鳴苴多螣蟇【苴謂艸之翳薈】山多虫【卽蚊】六畜不蕃民多夭死國貧法亂逆气下生故曰臺榭相望者亡國之廡也馳車充國者追冦之馬也【追猶召也言馳車所以召寇】羽劍珠飾者斬生之斧也文采纂組者燔功之窰也明主知其然故逺而不近也能去此取彼則人主道備矣【此謂珠飾等物彼謂節用愛民】

夫法者所以興功懼暴也律者所以定分止爭也令者所以令人知事也法律政令者使民防矩繩墨也夫矩不正不可以求方繩不信不可以求直法令者君臣之所共立也權勢者人主之所獨守也故人主失守則危臣吏失守則亂罪決於吏則治【有罪者吏必能決決之故理】權斷於主則威民信其法則親是故明王審法愼權下上有分【下愼罰上執權各有其分也】

夫凡私之所起必生於主【主不好本則私生】夫上好本則端正之士在前【本謂道徳之政】上好利則毀譽之士在側【好利則傾巧故毀譽之士在側】上多喜善賞而不隨其功則士不爲用【𨿽曰好善及其有功則不能賞故曰士不爲用】數重出法而不克其罪則姦不爲止【克謂勝伏】明王知其然故見必然之政立必勝之罰故民知所必就而知所必去推則往召則來如墜重於髙如瀆水於地【以譬招來之易也】故法不煩而吏不勞民無犯禁故有百姓無怨於上上亦法臣法【言亦爲臣立法】斷名決無誹譽【依名而斷決則理當而事愜故無誹譽】故君法則主位安臣法則貨賂止而民無姦嗚呼美哉名斷言澤【依名而斷則其言順而澤】

飾臣【績按自此以下舉六臣此其一也】克親貴以爲名【虛名求實之飾克勝也謂不求親貴以自克勝特此爲名】恬爵祿以爲髙【佯棄爵祿以自安恬以此爲髙】好名則無實【美名外揚內實必喪】爲髙則不禦【恬爵祿者君不能禦也】故記曰無實則無勢【勢必自實生】失轡則馬焉制【制馬必以轡制臣必以祿】侵臣事小察以折法令【枉法行事謂之侵】好佼反而行私請【佼謂佷詐也背理爲反○績按疑作交友】故私道行則法度侵【不侵法度則無以成其私】刑法繁則姦不禁主嚴誅則失民心亂臣多造鐘皷眾飾婦女以惛上故上惛則隟不計而司聲直祿【上旣惛闇𨿽有危亡之隟不能計度而知之其司聲之官直得祿而已不憂其職務也】是以謟臣貴而法臣賤此之謂微孤【謟貴法賤則危亡日至故其君哀微而孤獨】愚臣深罪厚罰以爲行【深文入罪厚致其罰此愚臣之行】重賦斂多兌道以爲上【兌悅也謂多賦斂以悅道於君】使身見憎而主受其謗【厚罰多斂人必憎之】故記穪之曰愚忠讒賊此之謂也【愚臣𨿽有損於主乃比之讒賊】姦臣痛言人情以驚主【痛甚極之詞】開罪黨以爲讐【開引罪黨上聞於君與之爲讐】除讐則罪不辜【彼但讐耳未必皆有罪今而除之則罪不辜之人也】罪不辜則與讐居【旣殺不辜則人皆讐已故所與居者莫非讐也】故善言可惡以自信而主失親【好言可惡之事以告於君此求君之信已也君果信之則失其所親也】亂臣【按前有亂臣此亂字誤】自爲辭功祿明爲下請厚賞【已有功當得祿則佯辭之以爲名其下未必當賞則明然爲之請以求眾心也】居爲非母動爲善棟【其居也與眾非者爲母其動也與佯爲善者爲棟梁】以非買名以是傷上【其所以買名者用非道𨿽曰爲之必傷於上】而眾人不知之謂微攻【言爲僞善漸攻於君】

禁藏第五十三

雜篇四

禁藏於胸脇之內而禍避於萬里之外能以此制彼者惟能以已知人者也【言度已以察彼則無隠情故姦謀藏於胸脇姦藏禍息故逺避於萬里之外彼不能興姦生禍則我能制之凡此皆以已知人故也】夫冬日之不濫非愛冰也【濫謂泛冰於水以求寒所謂濫槳】夏日之不煬非愛火也爲不適於身便於體也【冬之冰夏之火皆於身體不適便】夫明王不美宮室非喜小也不聽鐘皷非惡樂也爲其傷於本事而妨於教也【美宮室聽鐘皷則傷事而妨教】故先愼於已而後彼官亦愼內而後外【內則本務外則末業君愼之則臣效也】民亦務本而去末【官愼之則民效也】居民於其所樂【居其所樂則惇土而不遷】事之於其所利【事其所利則不勸而自勵】賞之於其所善【賞其所善則皆悅而立功】罰之於其所惡【罰其所惡則忌愼而無犯】信之於其所餘財【君人者莫不有餘財期賞而必故曰信】功之於其所無誅【必勝殘息誅然後可以爲成功】於下無誅者必誅者也【有罪必誅故能息所謂以刑止刑以殺止殺也】有誅者不必誅者也【有罪不必誅故誅不息也】以有刑至無刑者其法易而民全【刑玆無赦人不敢犯故曰以有刑至無刑若此者其法簡易而民完全】以無刑至有刑者其刑煩而姦多【緩誅宥死人則輕而犯之故曰無刑至有刑若此者其刑煩漫而姦人多】夫先易者後難【無刑至有刑故曰先易而後難】先難而後易【有刑至無刑故曰先難而後易】萬物盡然【皆同之於用法】明主知其然故必誅而不赦必賞而不遷者非喜予而樂其殺也所以爲人致利除害也【賞不遷非喜與誅不赦非樂殺然必其誅賞則爲人致利除害故也】於以養老長幼完活萬民莫明焉【言養老活人無明於必誅賞】夫不法法則治【言不法者必以法正之故治】法者天下之儀也【儀謂表也】所以決疑而明是非也百姓所縣命也【刑罰一差人無所措手足故曰縣命】故明王愼之不爲親戚故貴易其法【故謂恩舊】吏不敢以長官威嚴危其命【危謂毀敗】民不以珠玉重寶犯其禁【所謂君無欲焉𨿽賞之不竊】故主上視法嚴於親戚【不爲親戚易法故法嚴】吏之舉令敬於師長【不爲師長危令故令敬也】民之承教重於神寶【不爲重寶犯禁故教重夫寶有靈故曰神寶】故法立而不用刑設而不行也【無犯之人則無所用其刑法】夫施功而不鈞位𨿽髙爲用者少【施功謂施恩於有功者施恩不鈞則有功者怨故𨿽有髙位人不爲用】赦罪而不一徳𨿽厚不譽者多【赦罪不一則毒流不辜𨿽有厚徳人誰譽之】舉事而不時力𨿽盡其功不成【方冬植木𨿽勤似后稷不能成其嘉苗】刑賞不當斷斬𨿽多其暴不禁夫公之所加罪𨿽重下無怨气私之所加賞𨿽多士不爲歡刑法不道眾民不能順【有道之人必順於道】舉措不當眾民不能成【眾尙不成況無眾乎】不攻不備【夫設備者必防攻也】當今爲愚人

故聖人之制事也能節宮室適車輿以實藏【不費於宮室車輿則庫藏自實也】則國必富位必尊能適衣服去玩好以奉本【本謂農桑】而用必贍身必安矣能移無益之事無補之費通幣行禮而黨必多交必親矣【移無益無補之費而行禮故黨多交親也】夫眾人者多營於物而苦其力勞其心故困而不贍【營物過分故勞而不瞻】大者以失其國小者以危其身

凡人之情得所欲則樂逢所惡則憂此貴賤之所同有也近之不能勿欲【謂所好之物】逺之不能勿惡人情皆然而好惡不同各行所欲【各以所欲行之】而安危異焉【適理而欲則安背理而欲則危】然後賢不肖之形見也夫物有多寡而情不能等【賢者欲寡不肖者亦多也】事有成敗而意不能同【賢者意多成不肖者意多敗也】行有進退而力不能兩也【賢者能進不肖者惟退也】故立身於中【謂多寡成敗進退之中也】養有節宮室足以避燥濕食飲足以和血气衣服足以適寒溫禮儀足以別貴賤防虞足以發歡欣棺槨足以朽骨衣衾足以朽肉墳墓足以道記【道識其處各有記也】不作無補之功【𨿽曰有功於身無補】不爲無益之事故意定而不營气情气情不營則耳目谷【谷善也謂聰明不虧】衣食足耳目谷衣食足則侵爭不生怨怒無有上下相親兵刃不用矣故適身行義儉約恭敬其惟無福禍亦不來矣【禍福兩來乃善之至】驕傲侈泰離度絕理其惟無禍福亦不至矣【禍福兩有乃禍之至】是故君子上觀絕理者以自恐也【觀絕理者致禍故恐】下觀不及者以自隠也【隠度也度已有不及之事當效之也】故曰譽不虛出【必出於行善】而患不獨生【必生於爲惡】福不擇家【𨿽賤家行善福亦來矣】禍不索人【𨿽貴人行惡福亦至矣】此之謂也【凡此欲令修己以致福無恃貴以招禍】能以所聞瞻察則事必明矣【謂耳所聞目所瞻則能審察其是非如此則無事不明矣】故凡治亂之情皆道上始【道從也事明則理反是則亂也】故善者圉之以害牽之以利【有害則圉有利則牽】能利害者財多而過寡矣【利害由已則避害而取利取利則財多避害故過寡矣】夫凡人之情見利莫能勿就見惡莫能勿避其商人通賈倍道兼行夜以續日千里而不逺者利在前也【疾至則得利故速行而不倦也】漁人之入海海深萬仞就波逆流【謂海潮起則水逆流】乘危百里宿夜不出者利在水也故利之所在𨿽千仞之山無所不上深源之下無所不入焉故善者勢利之在而民自美安【勢利在身則人美而安之】不推而往不引而來不煩不擾而民自富【凡此皆勢利之所致】如鳥之覆卵無形無聲而惟見其成【夫勢利致人若烏之覆卵焉𨿽無形聲俄見其成也】

夫爲國之本得天之時而爲經【經所以本之也】得人之心而爲紀【紀所以捴之也】法令爲維綱【維綱所以張也】吏爲网罟【网罟所以苞也】什伍以爲行列【行列所以開具之也】賞誅爲文武【賞則文誅則武】繕農具當器械【農具旣繕則器械可修也】耕農當攻戰【耕農之不怠若攻戰之不退也】推引銚耨以當劍防【用銚耨者必推引之若劍防擊刺】被簑以當鎧鑐【簑雨衣被著之所以禦雨露若武備之有鎧鑐著甲周身若褐炙故曰鑐】菹笠以當盾櫓【取菹澤艸以爲笠若武備之有盾櫓也】故耕器具則戰器備【具耕器則備戰用也】農事習則功戰巧矣【習農則當功戰】當春三月荻室熯造【熯謂以火幹也三月之時陽气盛發易生瘟疫荻木郁臭以辟毒气故燒之於新造之室以禳祓也】鑽燧易火杼井易水所以去玆毒也【四時易火至春則取楡栁之火春時之井又當復杼之以易其水凡此皆去時滋長之毒】舉春祭塞久禱以魚爲牲以糵爲酒相召【久禱而未報者當享塞之相召謂因此時召親賔】所以屬親戚也毋殺畜生毋拊卵【拊謂擊剝之也】毋伐木毋夭英【英謂艸木之初生也】毋拊竿【竿筍之初生也】所以息百長也【所以生息百物之長】賜鰥寡振孤獨貸無種與無賦所以勸弱民【謂勸勉貧弱之人也】發五正【正謂五官正也】赦薄罪出拘民解仇讐【仇讐者和讐令反去】所以建時功施生谷也【謂及時立農功施力爲生谷凡此皆春令】夏賞五徳【五徳謂五常之徳】滿爵祿遷宮位禮孝弟復賢力所以勸功也【賢而有功當復除之此皆夏令】秋行五刑誅大罪所以禁淫邪止盜賊【凡此皆秋令】冬収五藏【五穀之藏】最萬物【最聚】所以內作民也【於四時事皆備故人有百倍之功】故春仁夏忠秋急冬閉【生者仁也長者忠也収當急也藏當閉也】順天之時約地之宜忠人之和【忠猶稱也事稱人理則和】故風雨時五穀實艸木美多六畜蕃息國富兵彊民材而令行【人多材藝而順上命故令行也】內無煩擾之政外無彊敵之患也夫動靜順然後和也不失其時然後富不失其法然後治故國不虛富【必不失時然後富也】民不虛治【必不失法然後治】不治而昌不亂而亡自古至今未嘗有也【昌必國理亡必國亂反是者古今所未有】

故國多私勇者其兵弱【私勇則怯於公戰故兵弱】吏多私智者其法亂【私智則營已而背公故多亂】民多私利者其國貧【私利則積之於家故國貧】故徳莫若博厚使民死之【博厚則感人深故死之也】賞罰莫若必成使民信之夫善牧民者非以城郭也輔之以什司之以伍【謂什長伍長】伍無非其人【𨿽伍長亦選能者爲之也】人無非其裏【謂無客寄】裏無非其家【言不離居他人家】故奔亡者無所匿遷徙者無所容【有什伍司之不容他寄也】不求而約不召而來【亡徙無所容匿故不求召而自來約】故民無流亡之意吏無備追之憂【人說不亡何所備而追之】故主政可往於民民心可系於主【謂系屬於主】

夫法之制民也猶陶之於埴冶之於金也【人之從法若埴金之從陶冶也】故審利害之所在民之去就如火之於燥濕水之於髙下【火水之就燥下猶人之就利】夫民之所生衣與食也食之所生水與土也所以富民有要食民有率率三十畝而足於卒嵗嵗無美惡畝取一石則人有三十石果蓏素食常十石【果蓏不以火化而食故曰素食】糠粃六畜當十石則人有五十石布帛麻絲旁入奇利未在其中也【奇餘言不在五十石之中也】故國有餘藏民有餘食【每年人有五十石故藏皆余也】夫敍鈞者所以多寡也【敍鈞謂敍比其鈞也】權衡者所以視重輕也戶籍田結者所以知貧富之不訾也【謂每石置籍每田結其多少則貧富不依訾限者可知也】故善者必先知其田乃知其人【田多則人多田少則人少】田備然後民可足也

凡有天下者以情伐者帝【謂深知敵之內情而伐者帝也】以事伐者王【見於其事有失而伐者王】以政伐者霸【見其政有失而伐者霸】而謀有功者五【謂計謀可以成功】一曰視其所愛以分其威權【令敵國之所愛者各權則其威分也】一人兩心其內必衰也【威分則每人各懷二心心二則力不齊故內衰也】臣不用其國可危【臣旣不爲君用力故其國可危】二曰視其陰所憎厚其貨賂得情可深【視敵所憎者多與賂令以國情告已故深得其情】身內情外其國可知【謂所憎者身在國內情乃告外其國可知也】三曰聽其淫樂以廣其心【使之聽淫樂心廣於嗜欲】遺以竽瑟美人以塞其內【耽於竽瑟美女則心惑亂故其內閉塞也】遺以謟臣文馬以蔽其外【耳惑於謟臣目惑於文馬則耳目喪矣故其外蔽也】外內蔽塞可以成敗【內外蔽塞則理擁而見惑故莫不敗】四曰必深親之如典之同生【典常也若常與之同生也】陰內辯士使圖其計【私使辯士令與敵國圖計】內勇士使髙其气【彼得勇士則恃而气髙也】內人他國使倍其約絕其使拂其意【更納人於他國令背絕使兩國之意相違也】是必士鬭兩國相敵必承獘【亦旣相疑其士必鬭兩國敵則小傷大國以承其獘乃有一舉兩獲之功也】五曰深察其謀【欲知其謀得失也】謹其忠臣【欲知其臣之用不】揆其所使【欲知其所使賢不肖】令內不信使有離意【內旣不信相疑則使其君臣之意絕】離气不能令必內自賊【君臣意離別不可使令旣不命則自相殘殺】忠臣已死故政可奪【人之云亡邦國殄瘁故其政可奪】此五者謀功之道也

管子補注卷十七﹤子部﹐法家類﹐管子補注﹥

欽定四庫全書

管子補注卷十八

明劉績撰

入國第五十四【謂始有國入而行化】

雜篇五

入國四旬五行九惠之教【旬卽巡也謂四靣五方行而施九惠之教】一曰老老【以養老之禮養老者】二曰慈幼三曰卹孤四曰養疾五曰合獨六曰問疾七曰通窮八曰振困九曰接絕

所謂老老者凡國都皆有掌老【謂置掌老之官】年七十已上一子無徵【不預國之徵伐】三月有饋肉【謂官饋之肉】八十已上二子無徵月有饋肉九十已上盡家無徵日有酒肉死上共棺槨勸子弟精膳食問所欲求所嗜【問老者何所欲求訪其所嗜以嗜欲而供之】此之謂老老

所謂慈幼者凡國都皆有掌幼士民有子子有幼弱不勝養爲累者【勝堪也謂不堪自養故爲累】有三幼者無婦徵四幼者盡家無徵五幼又予之葆【葆今之教母】受二人之食【官給二人之食】能事而後止【幼者漸長能自管事然後止其養】此之謂慈幼

所謂卹孤者凡國都皆有掌孤士人死子孤幼無父母所養【旣無父母又無所養之親也】不能自生者屬之其鄕黨知識故人養一孤者一子無徵養二孤者二子無徵養三孤者盡家無徵掌孤數行問之必知其飲食饑寒身之膌勝而哀憐之【膌痩也勝肥也】此之謂卹孤

所謂養疾者凡國都皆有掌養疾聾肓喑啞跛躄偏枯握遞【遞著也謂兩手相拱著而不申者謂之握遞】不耐自生者上収而養之疾【旣養之又與療疾】官而衣食之【謂官給之衣食】殊身而後止【殊猶離也疾離身而後止其養】此之謂養疾

所謂合獨者凡國都皆有掌媒丈夫無妻曰鰥婦人無夫曰寡取鰥寡而合和之予田宅而家室之三年然後事之【事謂供國之職役也】此之謂合獨

所謂問疾者凡國都皆有掌病士人有病者掌病以上令問之九十以上日一問八十以上二日一問七十以上三日一問眾庶五日一問疾甚者以告上身問之掌病行於國中以問疾爲事此之謂問病

所謂通窮者凡國都皆有通窮若有窮夫婦無居處窮賔客絕糧食居其鄕黨以聞者有賞不以聞者有罰此之謂通窮

所謂振困者嵗凶庸人訾厲【訾疾也厲病也】多死喪弛刑罰赦有罪散倉粟以食之此之謂振困

所謂接絕者士民死上事死戰事使其知識故人受資於上【資謂財用】而祠之此之謂接絕也

九守第五十五【主位主明主聴主賞主問主因主周主參督名】雜篇六

安徐而靜【人居位當安徐而又靜黙】柔節先定【以和柔爲節先能定已然後可定人】虛心平意以待須【虛其心平其意以待臣之諌說須亦待也】

右主位【人主居位當如此】

目貴明耳貴聰心貴智以天下之目視則無不見也以天下之耳聽則無不聞也以天下之心慮則無不知也輻湊並進則明不塞矣【言聖人不自用其聰明思慮而任之天下故明者爲之視聰者爲之聽智者爲之謀輻湊並進不亦宜乎故曰明不可塞】

右主明【主明在於用天下耳目視聽之】

聽之術曰勿望而距勿望而許【聽言之術必須審察不可望風卽有所距有所許也】許之則失守距之則閉塞【旣未審察輒有距而許之故或失守或閉塞】髙山仰之不可極也深淵度之不可測也【不審察者常爲彼所知故戒之當如髙山深淵不可極而測之】神明之徳正靜其極也【旣知山淵則其徳配神明而正且靜如此者乃其窮極矣】

右主聽

用賞者貴誠用刑者貴必刑賞信必於耳目之所見則其所不見莫不闇化矣誠暢乎天地通於神明見姦僞也【旣暢天地通於神明故有姦僞必能見之】

右主賞

一曰天之二曰地之三曰人之【言三才之道幽防深逺必問於賢者而後行之】四曰上下左右前後【凡此皆有順逆之宜故湏問之】熒惑其處安在【又湏知法星所在也】

右主問

心不爲九竅九竅治【心任九竅九竅自治】君不爲五官五官治【君任五官故五官自治】爲善者君予之賞爲非者君予之罰君因其所以來因而予之則不勞矣【因來而加賞何勞之有】聖人因之故能掌之【掌主也因來而賞物皆屬已故能主之】因之修理故能長久【績按所以來謂爲善非因而予之謂賞罰】

右主因

人主不可不周【周謂謹宻也】人主不周則羣臣下亂【不周則泄其機事故臣下交爭而亂也】寂乎其無端也【愼宻者當如是】外內不通安知所怨【外內不通則事不泄故無怨】關閈不開善否無原【旣不開其闗閈故善之與不善不得知其原矣】

右主周

一曰長目二曰飛耳三曰樹明明知千里之外隠微之中曰動姦姦動則變矣【姦在隠微其理將動姦旣動矣自然變更】

右主參

修名而督實按實而定名名實相生反相爲情名實當則治不當則亂名生於實實生於徳徳生於理理生於智智生於當

右督名

桓公問第五十六

雜篇七

齊桓公問管仲曰吾念有而勿失得而勿忘爲之有道乎對曰勿創勿作時至而隨毋以私好惡害公正察民所惡以自爲戒【人有所惡已行之非】黃帝立明臺之議者上觀於賢也堯有衢室之問者下聽於人也舜有告善之旌而主不蔽也禹立建皷於朝而備訊唉【訊問也唉驚問也】湯有總街之庭以觀人誹也武王有靈臺之復而賢者進也【復謂白也】此古聖帝明王所以有而勿失得而勿忘者也桓公曰吾欲效而爲之其名云何對曰名曰嘖室之議【謂議論者言語讙嘖】曰法簡而易行刑審而不犯事約而易從求寡而易足人有非上之所過謂之正士【見上有而非之可謂正士】內於嘖室之議【納正士之言著爲嘖室之議】有司執事者咸以厥【績按疑作決】事奉職而不忘焉此嘖室之事也請以東郭牙爲之此人能以正事爭於君前者也桓公曰善

度地第五十七

雜篇八

昔者桓公問管仲曰寡人請問度地形而爲國者其何如而可管仲對曰夷吾之所聞能爲霸王者蓋天子聖人也故聖人之處國者必於不傾之地【言其處深厚岡原復壯者謂之不傾】而擇地形之肥饒者鄕山左右經水若澤【其國都或在山左或向山右及緣水澤然後建】內爲落渠之寫因大川而注焉【謂於都內更爲落水之渠以注於大川】乃以其天材地之所生利養其人以育六畜【天材謂五穀之屬因天時而植者也】天下之人皆歸其徳而惠其義【惠順】乃別制斷之【乃分別其地制之斷之也】州者謂之術【地數充爲州者謂之術】不滿術者謂之裏【不成術而餘者謂之裏】故百家爲裏裏十爲術術十爲州州十爲都都十爲霸國不如霸國者國也【不成於霸國者諸侯之國也】以奉天子【霸國率諸侯以奉天子也】天子有萬諸侯也其中有公侯伯子男焉天子中而處此謂因天之固【所處之處自然不傾故曰因之】歸地之利內爲之城城外爲之郭郭外爲之土閬【閬謂隍】地髙則溝之下則堤之命之曰金城樹以荊棘上相穡著者所以爲固也【穡鉤也謂荊棘刺條相鉤連也】嵗修增而毋已時修增而無已福及孫子此謂人命萬世無窮之利人君之保守也【謹置國都繕修城郭此人君所保全而守】臣服之以盡忠於君君體有之以臨天下故能爲天下之民先也此宰之任則臣之義也【宰謂執君之政者也】

故善爲國者必先除其五害人乃終身無患害而孝慈焉桓公曰願聞五害之說管仲對曰水一害也旱一害也風霧雹霜一害也厲一害也虫一害也【厲疾病也】此謂五害五害之屬水最爲大五害已除人乃可治桓公曰願聞水害管仲對曰水有大小又有逺近水之出於山而流入於海者命曰經水【言爲眾水之經】水別於他水【謂從他水分流若江別爲沱】入於大水及海者命曰枝水【言爲之枝】山之溝一有水一母水者命曰谷水水之出於他水溝流於大水及海者命曰川水出地而不流者命曰淵水此五水者因其利而往之可也【謂因地之勢防引以漑灌】因而扼之可也【扼塞也恐其泛溢而塞之亦可也】而不久常有危殆矣【謂卒有暴溢或能漂沒居人故危殆也】桓公曰水可扼而使東西南北及髙乎管仲對曰可夫水之性以髙走下則疾至於漂石【謂能漂於浮石】而下向髙卽畱而不行故髙其上領瓴之尺有十分之三里滿四十九者水可走也【上謂水從來處髙之者欲注下取勢也領謂瓴甋也言欲令水上髙必大爲瓴甋私空其中使前後相受以尺爲分每領而有十尺卽長一丈也分之於三里間之毎裏滿此九如此則水可走上矣】乃迂其道而逺之以勢行之【迂曲也謂下曲水道逺張其勢而以行之】水之性行至曲必畱退滿則後推前【謂水至曲必流而卻退其處旣滿則後水推前水令去】地下則平行地髙卽控【控謂頓也言水頓挫而卻】杜曲則毀【杜猶衝也觸也言水行至曲則衝而觸有所毀傷】杜曲激則躍躍則倚【倚排也謂前後相排也】倚則環環則中【前後相排則圓流生空若環之中所謂齊】中則涵【圓流無所通則相涵激也】涵則塞塞則移移則控【控亦塞也】控則水妄行水妄行則傷人傷人則困困則輕法輕法則難治難治則不孝不孝則不臣矣故五害之屬傷殺之類禍福同矣知備此五者人君天地也【所謂與天地合其徳】

桓公曰請問備五害之道管子對曰請除五害之說以水爲始請爲置水官令習水者爲吏大夫大夫佐各一人率部校長官佐各財足【財謂其祿廩】乃取水左右各一人使爲都水匠工【爲水工之都匠】令之行水道城郭堤川溝池官府寺舎及州中當繕治者給卒財足【卒謂所當治水者財其糧用也】令曰常以秋嵗末之時閱其民【閱謂省視】案家人比地定什伍口數【案人比地有十口五口之數當受地若干】別男女大小其不爲者輒免之【謂其幼小不任役者則免之】有錮病不可作者疾之【著其名於疾之數有以賙卹之也】可省作者半事之【謂疾者𨿽不任役可以省視作者取其半功也】並行以定甲士當被兵之數上其都【因力役之際並行視之彊壯者預定之以爲甲士而被兵之數旣而上其名籍於國都也】都以臨下視有餘不足之處輒下水官水官亦以甲士當被兵之數【都旣臨下視其兵不足之處卽甲士下之於水官水官旣得甲士還以被兵數也】與三老裏有司伍長行裏因父母案行閱其備水之器【謂水官與三老五長等行視其裏因其家之父母與之閱其備水之器】以冬無事之時籠函板築各什六【謂什人共貯六具下準此】土車什一雨輦什二【車輦所以禦雨故曰雨輦】食器兩具【每人兩具】人有之錮藏裏中以給喪器【謂人旣有貯器當錮藏於裏中兼得給防喪之用也】後常令水官吏與都匠因三老裏有司伍長案行之常以朔日始出具閱之取完堅補獘久去苦惡【其器已補獘而久有苦惡者除去之】常以冬少事之時令甲士以更次益薪積之水旁州大夫將之惟毋後時【謂將領之毋得後時】其積薪也以事之己【巳畢也謂農事旣畢然後益薪】其作土也以事未起【謂春事未起】天地和調日有長久以此觀之其利百倍故常以毋事具器有事用之水常可制而使毋敗此謂素有備而豫具者也

桓公曰當何時作之管子曰春三月天地漧燥水紏列之時也山川涸落天气下地气上萬物交通故事已新事未起艸木荑生可食寒暑調日夜分分之後夜日益短晝日益長利以作土功之事土乃益剛令甲士作堤大水之傍大其下小其上隨水而行地有不生艸者必爲之囊大者爲之堤小者爲之防夾水四道禾稼不傷嵗埤增之樹以荊棘以固其地雜之以栢楊以備決水民得其饒是謂流膏令下貧守之往往而爲界可以毋敗當夏三月天地气壯大暑至萬物榮華利以疾殺艸薉使令不欲擾命曰不長不利作土功之事放農焉利皆耗什分之五土功不成當秋三月山川百泉踴降雨下山水出海路距雨露屬天地湊汐利以疾作収斂毋畱一日把百日餔民毋男女皆行於野不利作土功之事濡濕日生土弱難成利耗什分之六土功之事亦不立當冬三月天地閉藏暑雨止大寒起萬物實熟利以塡塞空郤繕邊城塗郭術平度量正權衡虛牢獄實廩倉君修樂與神明相望凡一年之事畢矣舉有功賞賢罰有罪遷有司之吏而第之不利作土功之事利耗什分之七土剛不立晝日益短夜日益長利以作室不利以作堂四時以得四害皆服

桓公曰寡人悖不知四害之服柰何管仲對曰冬作土功發地藏則夏多暴雨秋霖不止春不収枯骨朽脊伐枯木而去之則夏旱至矣夏有大露原煙噎下百艸人采食之傷人人多疾病而不止民乃恐殆君令五官之吏與三老裏有司伍長行裏順之令之家起火爲溫其田及宮中皆蓋井毋令毒下及食器將飲傷人有下虫傷禾稼凡天菑害之下也君子謹避之故不八九死也大寒大暑大風大雨其至不時者此謂四刑或遇以死或遇以生君子避之是亦傷人故吏者所以教順也三老裏有司伍長者所以爲率也五者已具民無願者願其畢矣故常以冬日順三老裏有司伍長以冬賞罰使各應其賞而服其罰五者不可害則君之法犯矣此示民而易見故民不比也

桓公曰凡一年之中十二月作土功有時則爲之非其時而敗將何以待之管仲對曰常令水官之吏冬時行堤防可治者章而上之都都以春少事作之已作之後常案行堤有毀作大雨各葆其所可治者趣治以徒隸給大雨堤防可衣者衣之【績按衣謂以物覆其上公所謂簑城之類】沖水可據者據之終嵗以毋敗爲效此謂備之常時禍何從來所以然者獨水防壤自塞而行者江河之謂也嵗髙其堤所以不沒也春冬取土於中秋夏取土於外濁水入之不能爲敗桓公曰善仲父之語寡人畢矣然則寡人何事乎哉亟爲寡人教側臣

管子補注卷十八

欽定四庫全書

管子補注卷十九

明劉績撰

地員第五十八【地員者土地髙下水泉深淺各有其位也】雜篇九

夫管仲之匡天下也其施七尺【施者大尺之名也其長七尺】瀆田悉徙【瀆田謂穿溝而漑田悉徙謂其地每年皆湏更易也】五種無不宜其立後而手實【謂立君以主之手常握此地之實數也】其木宜蚖菕與杜松【蚖菕二木名也○績按蚖恐作杬出豫章煎汁藏果及卵不壞菕律春切恐作棆杜木名詩有杕之杜】其艸宜楚棘見是土也命之曰五施五七三十五尺而至於泉【謂其地深五施每施七尺故五七三十五而至於泉也】呼音中角【謂此地號呼之聲其音中角】其水倉其民彊

赤壚歷彊肥【歷疎也彊堅也】五種無不宜其麻白其布黃其艸宜白茅與雚其木宜赤棠見是土也命之曰四施四七二十八尺而至於泉呼音中商其水白而甘其民壽黃唐無宜也【唐虛脆也】惟宜黍秫也宜縣澤【常宜縣注而澤】行廧落【土旣虛脆不堪版築故爲行廧及籬落也】地潤數毀難以立邑置廧【其地遇潤則數類毀故不可立邑置廧也】其艸宜黍秫與茅其木宜櫄擾桑【櫄木名擾柔又曰柔桑也】見是土也命之曰三施三七二十一尺而至於泉呼音中宮其泉黃而糗流徙【謂水糗糒之气其泉居地中而流故曰流徙也】斥埴宜大菽與麥其艸宜萯雚其木宜杞【杞木名也】見是土也命之曰再施二七十四尺而至於泉呼音中羽其泉咸水流徙

黒埴宜稻麥其艸宜蘋蓨【蘋蓨艸名也】其木宜白棠見是土也命之曰一施七尺而至於泉呼音中徴其水黒而苦凡聽徴如負豬豕覺而駭凡聽羽如鳴馬在野凡聽宮如牛鳴窌中凡聽商如離羣羊凡聽角如雉登木以鳴音疾以淸【績按此言呼以聽土地之音非謂他音皆然也】凡將起五音凡首【凡首謂音之總先也】先主一而三之四開以合九九【一而三之卽四也以是四開合於五者九也又九九之爲八十一也】以是生黃鐘小素之首以成宮【素本宮八十一數生黃鐘之宮而爲五音之本】三分而益之以一爲百有八爲徴【黃鐘之數本八十一益以三分之一二十七通前爲百有八是爲徴之數】不無有三分而去其乘適足以是生商【不無有卽有也乘亦三分之一也三分百八而去一餘七十二是商之數也】有三分而復於其所以是成羽【三分七十二而益其一分二十四合爲九十六是羽之數】有三分去其乘適足以是成角【三分九十六去其一分餘六十四是角之數】

墳延者六施六七四十二尺而至於泉【墳延地名下皆此類】陜之旁七施七七四十九尺而至於泉祀陜八施八七五十六尺而至於泉杜陵九施七九六十三尺而至於泉延陵十施七十尺而至於泉環陵十一施七十七尺而至於泉蔓山十二施八十四尺而至於泉付山十三施九十一尺而至於泉付山白徒十四施九十八尺而至於泉中陵十五施百五尺而至於泉靑山十六施百一十二尺而至於泉靑龍之所居庚泥不可得泉【庚續其處旣有靑龍居又沙泥相續故不可得泉也】赤壤山十七施【○績按吾髙切廣韻俊健也】百一十九尺而至於泉其下靑商不可得泉【靑商神怪之名】山白壤十八施百二十六尺而至於泉其下駢石不可得泉【言有石駢宻故不可得泉】徒山十九施百三十三尺而至於泉其下有灰壤不可得泉髙陵土山二十施百四十尺而至於泉

山之上命之曰縣泉其地不幹其艸如茅與走【如茅走皆艸名】其木乃樠【樠木名】鑿之二尺乃至於泉山之上命曰復呂其艸魚膓與蕕其木乃栁鑿之三尺而至於泉山之上命之曰泉英其艸蘄白昌其木乃楊鑿之五尺而至於泉山之材【材猶旁也】其艸兢與薔其木乃格鑿之二七十四尺而至於泉山之側其艸葍與蔞其木乃品楡鑿之三七二十一尺而至於泉

凡艸土之道各有谷造【謂此地生某艸宜某谷造成也】或髙或下各有艸木葉下於【葉亦艸名惟生葉無莖在鬰之下鬰卽鬰也莊周所謂鬰西也】鬰下於莧莧下於蒲蒲下於葦葦下於雚雚下於蔞蔞下於荓荓下於蕭蕭下於薜薜下於萑【萑音追芫蔚艸也一作蓷】萑下於茅凡彼艸物有十二衰【衰謂艸上下相重次也】各有所歸【謂短者生於髙者之下】

九州之土爲九十物每州有常而物有次

羣土之長是爲五粟五粟之物或赤或靑或白或黒或黃五粟五章五粟之狀淖而不肕【○績按肕如振切堅也】剛而不觳【觳薄】不濘車輪【濘泥】不污手足其種大重細重白莖白秀無不宜也五粟之土若在陵在山在隫在衍其陰其陽盡宜桐柞莫不秀長其楡其栁其檿其桑其柘其櫟其槐其楊羣木蕃滋數大條直以長其澤則多魚牧則宜牛羊其地其樊俱宜竹箭藻黽楢檀五臭生之薜荔白芷蘪蕪椒連五臭所校【校謂馨烈之鋭】寡疾難老士女皆好其民工巧其泉黃白其人夷姤【夷平也姤好也言均善也】五粟之土幹而不格【格謂堅禦也】湛而不澤無髙下葆澤以處【言常潤也】是謂粟土粟土之次曰五沃五沃之物或赤或靑或黃或白或黒五沃五物各有異則五沃之狀剽怸橐土虫易全處【剽堅也怸宻也橐土謂其土多竅穴若橐多竅故虫處之易全】怸剽不白下乃以澤【旣堅宻故常潤濕而不幹白此乃葆澤之地也】其種大苗細苗赨莖黒秀箭長【赨卽赤也箭長謂若箭竹之長也】五沃之土若在丘在山在陵在岡若在陬陵之陽其左其右宜彼羣木桐柞扶櫄及彼白梓其梅其杏其桃其李其秀生莖起其棘其棠其槐其楊其楡其桑其杞其枋羣木數大條直以長其陰則生之楂梨其陽則安樹之五麻若髙若下不擇疇所其麻大者如箭如葦大長以美其細者如雚如蒸欲有與名大者不類【欲有施與則以麻之大而類也】小者則治揣而藏之若眾練絲【言細麻旣治揣而藏故若練絲○績按類當作類疪節也言大麻疏美無疪節小麻條理易治故如練絲也】五臭疇生【疇隴也謂爲隴而種也】蓮與蘪蕪槁本白芷其澤則多魚牧則宜牛羊其泉白靑其人堅勁寡有疥騷終無痟酲【痟首疾也酲酒病也】五沃之土幹而不斥【斥舄鹵】湛而不澤無髙下葆澤以處是謂沃土沃土之次曰五位五位之物五色雜英各有異章五位之狀不塥不灰【塥謂堅不相著】靑怸以菭及【謂色靑而細宻和菭以相及也】其種大葦無細葦無赨莖白秀五位之土若在岡在陵在墳在衍在丘在山皆宜竹箭求黽【求黽亦竹類也】楢檀其山之淺有蘢與斥【蘢斥並古艸名】羣木安逐條長數大【安和易逐競長數謂速長】其桑其松其杞其茸【茸木名也】種木胥容楡桃栁棟羣藥安生薑與桔梗小辛大防【大防藥名】其山之梟【梟猶顚也】多桔符楡其山之末有箭與苑其山之傍有彼黃防及彼白昌山藜葦芒羣藥安聚以圉民殃其林其漉其槐其棟其柞其谷羣木安逐鳥獸安施【施謂有以爲生】旣有麋麃又且多鹿其泉靑黒其人輕直省事少食【言其性亷省事少食】無髙下葆澤以處是謂位土位土之次曰五隠五隠之狀黒土黒菭【菭地衣也】靑怵以肥芬然若灰【芬然壤起貎】其種櫑葛赨莖黃秀恚目【恚目謂殻實怒開也】其葉若苑【苑謂蘊結○績按苑同鬰】以蓄殖果木不若三土【三土謂五粟五沃五位】以十分之二【言於三土十分已不知其二分余放此】是謂蘟土蘟土之次曰五壤五壤之狀芬然若澤若屯土【言其土得澤則墳起爲堆故曰屯土也】其種大水腸細水腸赨莖黃秀以慈忍水旱無不宜也【忍耐】蓄殖果木不若三土以十分之二是謂壤土壤土之次曰五浮五浮之狀捍然如米【捍堅貎其上屑碎如米】以葆澤不離不坼其種忍蘟【忍蘟艸名蘟於謹切】忍葉如雚葉以長狐茸【艸之狀若狐也】黃莖黒莖黒秀其粟大無不宜也蓄植果木不如三土以十分之二凡上土三十物種十二物中土曰五怸五怸之狀廩焉如壏【壏猶彊也】潤濕以處其種大稷細稷赨莖黃秀慈忍水旱細粟如麻【其蘩美若麻也】蓄植果木不若三土以十分之三怸土之次曰五纑五纑之狀彊力剛堅其種大邯鄲細邯鄲【艸名】莖葉如扶櫄【扶櫄亦艸名也】其粟大【言其粒大】蓄植果木不若三土以十分之三纑土之次曰五壏五壏之狀芬焉若糠以肥【謂其地色黃而虛】其種大荔細荔靑莖黃秀蓄植果木不若三土以十分之三壏土之次曰五剽五剽之狀華然如芬以脤【謂其地邑靑紫若脤然也】其種大秬細秬【秬黒黍】黒莖靑秀蓄植果木不若三土以十分之四剽土之次曰五沙五沙之狀粟焉如屑塵厲【言其地粟碎故若屑塵之厲厲踴起也】其種大萯細萯【萯艸名萯房久切小豆四月生】白莖靑秀以蔓蓄植果木不如三土以十分之四沙土之次曰五塥五塥之狀累然如僕累【僕附也言其地附著而重累也】不忍水旱其種大樛杞細樛杞【木名】黒莖黒秀蓄植果木不若三土以十分之四凡中土三十物種十二物

下土曰五猶五猶之狀如糞其種大華細華【艸名】白莖黒秀蓄植果木不如三土以十分之五猶土之次曰五五之狀如防肝其種靑梁黒莖黒秀蓄植果木不如三土以十分之五土之次曰五殖五殖之狀甚澤以防離圻以臞塉其種鴈膳【艸名】黒實朱跗黃實【跗花足也】蓄植果木不如三土以十分之六五殖之次曰五觳五觳之狀婁婁然【婁婁防也】不忍水旱其種大菽細菽多白實蓄植果木不如三土以十分之六觳土之次曰五鳬五鳬之狀堅而不骼【𨿽堅不同骨之骼也】其種陵稻【陵稻謂六生稻】黒鵞馬夫【皆艸名也】蓄殖果木不如三土以十分之七鳬土之次曰五桀五桀之狀甚咸以苦其物爲下其種白稻長狹【謂稻之形長而狹也】蓄植果木不如三土以十分之七凡下土三十物其種十二物凡土物九十其種三十六

弟子職第五十九

雜篇十

先生施教弟子是則溫恭自虛【必虛其心然後有所容也】所受是極【極謂盡其本原】見善從之聞義則服溫柔孝悌毋驕恃力【驕而恃力則觝羊觸藩】志無虛邪【虛謂虛詐】行必正直遊居有常必就有徳顏色整齊中心必式【式法】夙興夜寐衣帶必飭朝益暮習小心翼翼一此不懈是謂學則

少者之事夜寐早作旣拚盥漱【掃席前曰拚盥潔手潄滌口】執事有恪攝衣共盥【謂供先生之盥器也】先生乃作沃盥徹盥【謂旣盥而徹盥器也】泛拚正席【泛拚謂泛水而拚之】先生乃坐出入恭敬如見賔客危坐鄕師顏色毋怍【怍謂變其容貎】

受業之紀必由長始【先從長者教也】一周則然其餘則否【謂施教一周則必長始一周之外則不必然】始誦必作其次則已【績按始誦而作以敬事端也至於次誦則不必然】凡言與行思中以爲紀【思合中和以爲紀綱○注中者無過不及之名以此爲紀綱然後可興也】古之將興者必由此始【必先中和然後可興】後至就席狹坐則起【狹坐之人見後至者則當起】若有賔客弟子駿作【迅起也】對客無讓【對客而譲則有不足故敬心○績按弟子供給使令不敢亢禮也】應且遂行趨進受命【受先生命】所求𨿽不得必以反命【求𨿽不得必當反白】反坐復業若有所疑捧手問之師出皆起

至於食時先生將食弟子饌饋【饋謂選具其食】攝衽盥潄跪坐而饋置醬醋食陳膳毋悖凡置彼食鳥獸魚鼈必先菜羮【先菜後肉食之次也】羮胾中別【胾謂肉而細切】胾在醬前【逺胾近醬食之便也】其設要方【其陳設食器要令成方也】飯是爲卒【旣飯而食則卒也】左酒右醬【左酒右醤陰陽也○績按禮三飯而食胾而辧殽皆畢又用酒以酳用漿以潄故言飯胾而食終乃言酒漿明在胾外也醬蓋漿之誤】告具而退捧手而立三飯二斗【三飯食必二毀斗也】左執虛豆右執挾七【者所以載鼎實故曰挾匕也○績按挾猶著也】周還而貳【貳謂再益】惟嗛之視【食盡曰嗛】同嗛以齒【齒類也謂食盡者則以其所盡之類而進○績按齒次序也如菜肉同盡則先益菜後益肉也】周則有始柄尺不跪是謂貳紀【豆有柄長尺則立而進之此是再益之紀綱也】

先生已食弟子乃徹趨走進潄拚前斂祭【旣席畢掃席前並搜斂所祭也】

先生有命弟子乃食以齒相要坐必盡席【所謂食坐盡前】飯必捧羮不以手【當以挾也】亦有據膝毋有隠肘【隠手肘則大防也】旣食乃飽循咡覆手【咡口也覆手而循之所以拭其不潔也】振衽掃席【謂振其底衽以掃席之污】已食者作摳衣而降旋而鄕席各徹其餽如於賔客【賔客食畢亦自徹也】旣徹並器乃還而立【並謂藏去也】

凡拚之道實水於盤【次用泛灑】攘臂袂及肘【恐濕其防且不便於事也】堂上則播灑室中握手【堂上寛故播散而灑室中隘故握手爲掬以灑】執箕膺揲厥中有帚【揲舌也旣灑水將掃之故執箕以舌自當置帚於其中也】入戶而立其儀不忒執帚下箕倚於戶側【謂倚箕於戶側也】凡拚之紀必由奧始【西南隅也】俯仰磬折拚毋有徹【徹動也不得觸動他物也】拚前而退【謂從前掃而卻退也】聚於戶內【謂聚其所掃之穢壤於戶內也】坐板排之【板穢時以手排之也】以葉適已【適已猶向已也】實帚於箕先生若作乃興而辭【以拚未畢故辭之令止也】坐執而立【坐執謂獨坐執箕也】遂出棄之旣拚反立是恊是稽【恊合也稽考也謂合考書義也】暮食復禮【謂復朝食之禮也】昬將舉火執燭隅坐錯防之法橫於坐所【防設燭之束也○別注防束也古者束薪蒸以爲燭故謂之防其未然者則橫於坐之所也】櫛之逺近乃承厥火【櫛謂燭盡察其將盡之逺近乃更以燭承取火也】居句如矩【句謂著燭處言居燭於句如前燭之法矩法也】蒸間容蒸然者處下【蒸細薪者蒸之間必令容蒸然燭者必處下以焚也○別注句曲也舊燭旣盡則更使人以新燭繼之一橫一直其兩端相接之處勢曲如矩則方正不邪也蒸細薪也言稍寛其束使其蒸間可以各容一蒸以通火气又使已然者居下未然者居上則火易然也】捧椀以爲緒【緒然燭燼也椀所以貯緒也】右手執燭左手正櫛有墮代燭【燒燭者有墮卽令其次代之也】交坐毋倍尊者乃取厥櫛遂出是去【○別注先執燭者旣捧椀以貯櫛之餘緒遂以左手正櫛而投其緒於椀中至其櫛漸短有墮而不可執者則後執燭者代之而交坐於其處前執燭者乃取櫛而出棄之也】

先生將息弟子皆起敬奉枕席問所何趾俶衽則請有常則否【俶始也變其衽席則當問其所趾若有常處則不請也】先生旣息各就其友相切相磋各長其儀周則復始是謂弟子之紀

言昭第六十亡

雜篇十一

修身第六十一亡

雜篇十二

問霸第六十二亡

雜篇十三

牧民解第六十三亡

管子解一

管子補注卷十九

欽定四庫全書

管子補注卷二十

明劉績撰

形勢解第六十四

管子解二

山者物之髙者也惠者主之髙行也慈者父母之髙行也忠者臣下之髙行也孝者子婦之髙行也故山髙而不崩則祈羊至主惠而不解則民奉養父母慈而不解則子婦順臣下忠而不解則爵祿至子婦孝而不解則美名附故節髙而不解則所欲得矣解則不得故曰山髙而不崩則祈羊至矣

淵者眾物之所生也能深而不涸則沈玉至主者人之所仰而生也能寛裕純厚而不苛忮則人民附父母者子婦之所受教也能慈仁教訓而不失理則子婦孝臣下者主之所用也能盡力事上則當於主子婦者親之所以安也能孝弟順親則當於親故淵涸而無水則沈玉不至主苛而無厚則萬民不附父母暴而無恩則子婦不親臣下隨而不忠則卑辱困窮子婦不安親則禍憂至故淵不涸則所欲者至涸則沈玉極

天覆萬物制寒暑行日月次星辰天之常也治之以理終而復始主牧萬民治天下蒞百官主之常也治之以法終而復始和子孫屬親戚父母之常也治之以義終而復始惇敬忠信臣下之常也以事其主終而復始愛親善養思敬奉教子婦之常也以事其親終而復始故天不失其常則寒暑得其時日月星辰得其序主不失其常則羣臣得其義百官守其事父母不失其常則子孫和順親戚相驩臣下不失其常則事無過失而官職政治子婦不失其常則長幼理而親疎和故用常者治失常者亂天未嘗變其所以治也故曰天不變其常地生養萬物地之則也治安百姓主之則也教防家事父母之則也正諌死節臣下之則也盡力供養子婦之則也地不易其則故萬物生焉主不易其則故百姓安焉父母不易其則故家事辦焉臣下不易其則故主無過失子婦不易其則故親養備具故用則者安不用則者危地未嘗易其所以安也故曰地不易其則

春者陽气始上故萬物生夏者陽气畢上故萬物長秋者陰气始下故萬物収冬者陰气畢下故萬物藏故春夏生長秋冬収藏四時之節也賞賜刑罰主之節也四時未嘗不生殺也主未嘗不賞罰也故曰春秋冬夏不更其節也

天覆萬物而制之地載萬物而養之四時生長萬物而収藏之古以至今不更其道故曰古今一也

蛟龍水虫之神者也乘於水則神立失於水則神廢人主天下之有威者也得民則威立失民則威廢蛟龍待得水而後立其神人主待得民而後成其威故曰蛟龍得水而神可立也

虎豹獸之猛者也居深林廣澤之中則人畏其威而載之人主天下之有勢者也深居則人畏其勢故虎豹去其幽而近於人則人得之而易其威人主去其門而迫於民則民輕之而傲其勢故曰虎豹托幽而威可載也風漂物者也風之所漂不避貴賤美惡雨濡物者也雨之所墮不避小大彊弱風雨至公而無私所行無常鄕人𨿽遇漂濡而莫之怨也故曰風雨無鄕而怨怒不及也

人主之所以令則行禁則止者必令於民之所好而禁於民之所惡也民之情莫不欲生而惡死莫不欲利而惡害故上令於生利人則令行禁於殺害人則禁止令之所以行者必民樂其政也而令乃行故曰貴有以行令也

人主之所以使下盡力而親上者必爲天下致利除害也故徳澤加於天下惠施厚於萬物父子得以安羣生得以育故萬民驩盡其力而樂爲上用入則務本疾作以實倉廩出則盡節死敵以安社稷𨿽勞苦卑辱而不敢告也此賤人之所以亡其卑也故曰賤有以亡卑也起居時飲食節寒暑適則身利而壽命益起居不時飲食不節寒暑不適則形體累而壽命損人惰而侈則貧力而儉則富夫物莫虛至必有以也故曰壽夭貧富無徒歸也法立而民樂之令出而民銜之法令之合於民心如符節之相得則主尊顯故曰銜令者君之尊也人主岀言順於理合於民情則民受其辭民受其辭則名聲彰故曰受辭者名之運也

明主之治天下也靜其民而不擾佚其民而不勞不擾則民自循不勞則民自試故曰上無事而民自試人主立其度量陳其分職明其法式以蒞其民而不以言先之則民循正所謂抱蜀者祠器也故曰抱蜀不言而廟堂旣修

將將鴻鵠貎之美者也貎美故民歌之徳義者行之美者也徳義美故民樂之民之所歌樂者美行徳義也而明主鴻鵠有之故曰鴻鵠將將維民歌之

濟濟者誠莊事斷也多士者多長者也周文王誠莊事斷故國治其羣臣明理以佐主故主明主明而國治境內被其利澤殷民舉首而望文王願爲文王臣故曰濟濟多士殷民化之

紂之爲主也勞民力奪民財危民死寃暴之令加於百姓防毒之使施於天下故大臣不親小民疾怨天下叛之而願爲文王臣者紂自取之也故曰紂之失也無儀法程式蜚揺而無所定謂之蜚蓬之問蜚蓬之問明主不聽也無度之言明主不許也故曰蜚蓬之問不在所賔道行則君臣親父子安諸生育故明主之務務在行道不顧小物燕爵之集道行不顧

明主之動靜得理義號令順民心誅殺當其罪賞賜當其功故𨿽不用犧牲珪璧禱於鬼神鬼神助之天地與之舉事而有福亂主之動作失義理號令逆民心誅殺不當其罪賞賜不當其功故𨿽用犧牲珪璧禱於鬼神鬼神不助天地不與舉事有禍故曰犧牲珪璧不足以享鬼神

主之所以爲功者富彊也故國富兵彊則諸侯服其政鄰敵畏其威𨿽不用寶幣事諸侯諸侯不敢犯也主之所以爲罪者貧弱也故國貧兵弱戰則不勝守則不固𨿽出名器重寶以事鄰敵不免於死亡之患故曰主功有素寶幣奚爲

羿古之善射者也調和其弓矢而堅守之其操弓也審其髙下有必中之道故能多發而多中明主猶羿也平和其法審其廢置而堅守之有必治之道故能多舉而多當道者羿之所以必中也主之所以必治也射者弓發矢也故曰羿之道非射也

造父善馭馬者也善視其馬節其飲食度量馬力審其足走故能取逺道而馬不罷明主猶造父也善治其民度量其力審其技能故立功而民不困傷故術者造父之所以取逺道也主之所以立功名也馭者操轡也故曰造父之術非馭也

奚仲之爲車器也方圜曲直皆中防矩鉤繩故機旋相得用之牢利成器堅固明主猶奚仲也言辭動作皆中術數故眾理相當上下相親巧者奚仲之所以爲器也主之所以治也斵削者斤刀也故曰奚仲之巧非斵削也

民利之則來害之則去民之從利也如水之走下於四方無擇也故欲來民者先起其利𨿽不召而民自至設其所惡𨿽召之而民不來也故曰召逺者使無爲焉蒞民如父母則民親愛之道之純厚遇之眞實𨿽不言曰吾親民而民親矣蒞民如仇讐則民疏之道之不厚遇之無實詐僞並起𨿽言曰吾親民民不親也故曰親近者言無事焉

明主之使逺者來而近者親也爲之在心所謂夜行者心行也能心行徳則天下莫能與之爭矣故曰惟夜行者獨有之也

爲主而賊爲父母而暴爲臣下而不忠爲子婦而不孝四者人之大失也大失在身𨿽有小善不得爲賢所謂平原者下澤也𨿽有小封不得爲髙故曰平原之隰奚有於髙

爲主而惠爲父母而慈爲臣下而忠爲子婦而孝四者人之髙行也髙行在身𨿽有小過不爲不肖所謂大山者山之髙者也𨿽有小隈不以爲深故曰大山之隈奚有於深

毀訾賢者之謂訾推譽不肖之謂讆訾讆之人得用則人主之明蔽而毀譽之言起任之大事則事不成而禍患至故曰訾讆之人勿與任大

明主之慮事也爲天下計者謂之譕臣譕臣則海內被其澤澤布於天下後世享其功久逺而利愈多故曰譕臣者可與逺舉

聖人擇可言而後言擇可行而後行偸得利而後有害偸得樂而後有憂者聖人不爲也故聖人擇言必顧其利擇行必顧其憂故曰顧憂者可與致道

小人者枉道而取容適主意而偸說備利而偸得如此者其得之𨿽速禍患之至亦急故聖人去而不用也故曰其計也速而憂在近者往而勿召也

舉一而爲天下長利者謂之舉長舉長則被其利者眾而徳義之所見逺故曰舉長者可逺見者也

天之裁大故能兼覆萬物地之裁大故能兼載萬物人主之裁大故容物多而眾人得比焉故曰裁大者眾之所比也貴富尊顯民歸樂之人主莫不欲也故欲民之懷樂已者必服道徳而勿厭也則民樂懷之故曰美人之懷定服而弗厭也

聖人之求事也先論其理義計其可否故義則求之不義則止可則求之不可則止故其所得事者常爲身寶小人之求事也不論其理義不計其可否不義亦求之不可亦求之故其所得事者未嘗爲賴也故曰必得之事不足賴也

聖人之諾已也先論其理義計其可否義則諾不義則已可則諾不可則已故其諾未嘗不信也小人不義亦諾不可亦諾言而必諾故其諾未必信也故曰必諾之言不足信也

謹於一家則立於一家謹於一鄕則立於一鄕謹於一國則立於一國謹於天下則立於天下是故其所謹者小則其所立亦小其所謹者大則其所立亦大故曰小謹者不大立

海不辭水故能成其大山不辭土故能成其髙明主不厭人故能成其眾士不厭學故能成其聖飺【音粢嫌食貎】者多所惡也諌者所以安主也食者所以肥體也主惡諌則不安人飺食則不肥故曰飺食者不肥體也

言而語道徳忠信孝弟者此言無棄者天公平而無私故美惡莫不覆地公平而無私故小大莫不載無棄之言公平而無私故賢不肖莫不用故無棄之言者參伍於天地之無私也故曰有無棄之言者必參之於天地也

明主之官物也任其所長不任其所短故事無不成而功無不立亂主不知物之各有所長所短也而責必備夫慮事定物辯明禮義人之所長而蝚蝯之所短也緣髙出險蝚蝯之所長而人之所短也蝚蝯之所長責人故其令廢而責不塞故曰墜岸三仞人之所大難也而蝯蝚飲焉

明主之舉事也任聖人之慮用眾人之力而不自與焉故事成而福生亂主自智也而不因聖人之慮矜奮自功而不因眾人之力専用已而不聽正諌故事敗而禍生故曰伐矜好専舉事之禍也

馬者所乘以行野也故𨿽不行於野其養食馬也未嘗解惰也民者所以守戰也故𨿽不守戰其治養民也未嘗解惰也故曰不行其野不違其馬

天生四時地生萬財以養萬物而無取焉明主配天地者也教民以時勸之以耕織以厚民養而不伐其功不私其利故曰能予而無取者天地之配也

解惰簡慢以之事主則不忠以之事父母則不孝以之起事則不成故曰怠倦者不及也

以規矩爲方圓則成以尺寸量長短則得以法數治民則安故事不廣於理者其成若神故曰無廣者疑神【○績按謂操其要而不泛求也】

事主而不盡力則有刑事父母而不盡力則不親受業學問而不加務則不成故朝不勉力務進夕無見功故曰朝忘其事夕失其功

中情信誠則名譽美矣修行謹敬則尊顯附矣中無情實則名聲惡矣修行慢易則污辱生矣故曰邪气襲內正色乃衰也

爲人君而不明君臣之義以正其臣則臣不知爲臣之理以事其主矣故曰君不君則臣不臣

爲人父而不明父子之義以教其子而整齊之則子不知爲人子之道以事其父矣故曰父不父則子不子君臣親上下和萬民輯故主有令則民行之上有禁則民不犯君臣不親上下不和萬民不輯故令則不行禁則不止故曰上下不和令乃不行

言辭信動止莊衣冠正則臣下肅言辭慢動作虧衣冠惰則臣下輕之故曰衣冠不正【績按解作整】則賔者不肅儀者萬物之程式也法度者萬民之儀表也禮義者尊卑之儀表也故動有儀則令行無儀則令不行故曰進退無儀則政令不行

人主者溫良寛厚則民愛之整齊嚴莊則民畏之故民愛之則親畏之則用夫民親而爲用主之所急也故曰且懷且威則君道備矣

人主能安其民則事其主如事其父母故主有憂則憂之有難則死之主視民如土則民不爲用主有憂則不憂有難則不死故曰莫樂之則莫哀之莫生之則莫死之

民之所以守戰至死而不衰者上之所以加施於民者厚也故上施厚則民之報上亦厚上施薄則民之報上亦薄故薄施而厚責君不能得之於臣父不能得之於子故曰往者不至來者不極

道者扶持眾物使得生育而各終其性命者也故或以治鄕或以治國或以治天下故曰道之所言者一也而用之者異

聞道而以治一鄕親其父子順其兄弟正其習俗使民樂其上安其土爲一鄕主榦者鄕之人也故曰有聞道而好爲鄕者一鄕之人也

民之從有道也如饑之先食也如寒之先衣也如暑之先陰也故有道則民歸之無道則民去之故曰道往者其人莫來道來者其人莫往

道者所以變化身而之正理者也故道在身則言自順行自正事君自忠事父自孝遇人自理故曰道之所設身之化也

天之道滿而不溢盛而不衰明主法象天道故貴而不驕富而不奢行理而不惰故能長守貴富久有天下而不失也故曰持滿者與天

明主救天下之禍安天下之危者也夫救禍安危者必待萬民之爲用也而後能爲之故曰安危者與人地大國富民眾兵彊此盛滿之國也𨿽已盛滿無徳厚以安之無度數以治之則國非其國而民非其民也故曰失天之度𨿽滿必涸

臣不親其主百姓不信其吏上下離而不和故𨿽自安必且危之故曰上下不和𨿽安必危

主有天道以禦其民則民一心而奉其上故能貴富而久王天下失天之道則民離畔而不聽從故主危而不得久王天下故曰欲王天下而失天之道天下不可得而王也

人主務學術數務行正理則化變日進至於大功而愚人不知也亂主淫佚邪枉日爲無道至於滅亡而不自知也故曰莫知其爲之其功旣成莫知其釋之也藏之而無形【按經作莫知其釋之藏之無形】

古者三王五伯皆人主之利天下者也故身貴顯而子孫被其澤桀紂幽厲皆人主之害天下者也故身困傷而子孫防其禍故曰疑今者察之古不知來者視之往神農教耕生谷以致民利禹身決瀆斬髙橋下以致民利湯武徵伐無道誅殺暴亂以致民利故明王之動作𨿽異其利民同也故曰萬事之任也異趣而同歸古今一也

棟生橈不勝任則屋覆而人不怨者其理然也弱子慈母之所愛也不以其理動者下瓦則慈母笞之故以其理動者𨿽覆屋不爲怨不以其理動者下瓦必笞故曰生棟覆屋怨怒不及弱子下瓦慈母操箠

行天道出公理則逺者自親廢天道行私爲則子母相怨故曰天道之極逺者自親人事之起近親造怨古者武王地方不過百里戰卒之眾不過萬人然能戰勝攻取立爲天子而世謂之聖王者知爲之之術也桀紂貴爲天子富有海內地方甚大戰卒甚眾而身死國亡爲天下僇者不知爲之之術也故能爲之則小可爲大賤可爲貴不能爲之則𨿽爲天子人猶奪之也故曰巧者有餘而拙者不足也

明主上不逆天下不壙地故天予之時地生之財亂主上逆天道下絕地理故天不與時地不生財故曰其功順天者天助之其功逆天者天違之

古者武王天之所助也故𨿽地小而民少猶之爲天子也桀紂天之所違也故𨿽地大民眾猶之困辱而死亡也故曰天之所助𨿽小必大天之所違𨿽成必敗與人交多詐僞無情實偸取一切謂之烏集之交烏集之交初𨿽相驩後必相咄故曰烏集之交𨿽善不親聖人之與人約結也上觀其事君也內觀其事親也必有可知之理然後約結約結而不襲於理後必相倍故曰不重之結𨿽固必解道之用也貴其重也

明主與聖人謀故其謀得與之舉事故其事成亂主與不肖者謀故其計失與之舉事故其事敗夫計失而事敗此與不可之罪故曰毋與不可

明主度量人力之所能爲而後使焉故令於人之所能爲則令行使於人之所能爲則事成亂主不量人力令於人之所不能爲故其令廢使於人之所不能爲故其事敗夫令出而廢舉事而敗此彊不能之罪也故曰毋彊不能

狂惑之人告之以君臣之義父子之理貴賤之分不信聖人之言也而反害傷之故聖人不告也故曰毋告不知

與不肖者舉事則事敗使於人之所不能爲則令廢告狂惑之人則身害故曰與不可彊不能告不知謂之勞而無功

常以言翹明其與人也其愛人也其有徳於人也以此爲友則不親以此爲交則不結以此有徳於人則不報故曰見與之友幾於不親見愛之交幾於不結見施之徳幾於不報四方之所歸心行者也

明主不用其智而任聖人之智不用其力而任眾人之力故以聖人之智思慮者無不知也以眾人之力起事者無不成也能自去而因天下之智力則身逸而福多亂主獨用其智而不任聖人之智獨用其力而不任眾人之力故其身勞而禍多故曰獨任之國勞而多禍明主內行其法度外行其理義故鄰國親之與國信之有患則鄰國憂之有難則鄰國救之亂主內失其百姓外不信於鄰國故有患則莫之憂也有難則莫之救也外內皆失孤特而無黨故國弱而王辱故曰獨國之君卑而不威

明主之治天下也必用聖人而後天下治婦人之求夫家也必用媒而後家事成故天下而不用聖人則天下乖亂而民不親也求夫家而不用媒則身醜恥而人不信也故曰自媒之女醜而不信

明主者人未之見而有親心焉者有使民親之之道也故其位安而民往之故曰未之見而親焉可以往矣堯舜古之明主也天下推之而不倦譽之而不厭久逺而不忘者有使民不忘之道也故其位安而民來之故曰逺而不忘焉可以來矣【逺經作久】

日月昭察萬物者也天多雲气蔽蓋者眾則日月不明人主猶日月也羣臣多姦立私以擁蔽主則主不得昭察其臣下臣下之情不得上通故姦邪日多而人主愈蔽故曰日月不明天不易也

山物之髙者也地險穢不平易則山不得見人主猶山也左右多黨比周以壅其主則主不得見故曰山髙而不見地不易也

人主出言不逆於民心不悖於理義其所言足以安天下者也人惟恐其不復言也出言而離父子之親防君臣之道害天下之眾此言之不可復者也故明主不言也故曰言而不可復者君不言也

人主身行方正使人有禮遇人有信行發於身而爲天下法式者人惟恐其不復行也身行不正使人暴虐遇人不信行發於身而爲天下笑者此不可復之行故明主不行也故曰行而不可再者君不行也

言之不可復者其言不信也行之不可再者其行賊暴也故言而不信則民不附行而賊暴則天下怨民不附天下怨此滅亡之所從生也故明主禁之故曰凡言之不可復行之不可再者有國者之大禁也

管子補注卷二十﹤子部﹐法家類﹐管子補注﹥

欽定四庫全書

管子補注卷二十一

明劉績撰

立政九敗解第六十五

管子解三

人君惟毋聽寢兵則羣臣賔客莫敢言兵然則內之不知國之治亂外之不知諸侯彊弱如是則城郭毀壊莫知築補甲兵雕莫之修繕如是則守圉之備毀矣遼逺之地謀邊竟之士修百姓無圉敵之心故曰寢兵之說勝則險阻不守

人君惟毋聽兼愛之說則視天下之民如其民視國如吾國如是則無並兼攘奪之心無覆軍敗將之事然則射禦勇力之士不厚祿覆軍敗將之臣不貴爵如是則射禦勇力之士出在外矣我能毋攻人可也不能令人毋攻我彼求地而予之非吾所欲也不予而與戰必不能勝也彼以教士我以毆眾彼以良將我以無能其敗必覆軍殺將故曰兼愛之說勝則士卒不戰

人君惟毋好全生則羣臣皆全其生而生又飬生飬何也曰滋味也聲色也然後爲飬生然則從欲妄行男女無別反於禽獸然則禮義防恥不立人君無以自守也故曰全生之說勝則防恥不立

人君惟毋聽私議自貴則民退靜隱伏窟穴就山非世間上輕爵祿而賤有司然則令不行禁不止故曰私議自貴之說勝則上令不行

人君惟毋好金玉貨財必欲得其所好然則必有以易之【按易謂易金玉貨財以官爵也】所以易之者何也大官尊位不然則尊爵重祿也如是則不肖者在上位矣然則賢者不爲力智者不爲謀信者不爲約勇者不爲死如是則毆國而捐之也故曰金玉貨財之說勝則爵服下流

人君惟毋聽羣徒比周則羣臣朋黨蔽美惡然則國之情僞不見於上如是則朋黨者處前寡黨者處後夫朋黨者處前賢不肖不分則爭奪之亂起而君在危殆之中矣故曰羣徒比周之說勝則賢不肖不分

人君惟毋聽觀樂玩好則敗凡觀樂者宮室防池珠玉聲樂也此皆費財盡力傷國之道也而以此事君者皆姦人也而人君聽之焉得無敗然則府倉虛蓄積竭且姦人在上則壅遏賢者而不進也然則國適有患則優倡侏儒起而議國事矣是敺國而捐之也故曰觀樂玩好之說勝則姦人在上位

人君惟毋聽請謁任舉則羣臣皆相爲請然則請謁得於上黨與成於鄕如是則貨財行於國法制毀於官羣臣務佼而求用然則無爵而貴無祿而富故曰請謁任舉之說勝則繩墨不正

人君惟毋聽諂諛飾過之言則敗奚以知其然也夫諂臣者常使其主不悔其過不更其失者也故主惑而不自知也如是則謀臣死而諂臣尊矣故曰諂讒飾過之說勝則巧佞者用

版法解第六十六

管子解四

版法者法天地之位象四時之行以治天下四時之行有寒有暑聖人法之故有文有武天地之位有前有後有左有右聖人法之以建經紀春生於左秋殺於右夏長於前冬藏於後生長之事文也收藏之事武也是故文事在左武事在右聖人法之以行法令以治事理凡法事者操持不可以不正操持不正則聽治不公聽治不公則治不盡理事不盡應治不盡理則疏逺微賤者無所告事不盡應則功利不盡舉功利不盡舉則國貧疏逺微賤者無所告則下饒故曰凡將立事正彼天植天植者心也天植正則不私近親不孽疎逺不私近親不孽疎逺則無遺利無隱治無遺利無隱治則事無不舉物無遺者欲見天心明以風雨故曰風雨無違逺近髙下各得其嗣萬物尊天而貴風雨所以尊天者爲其莫不受命焉也所以貴風雨者爲其莫不待風而動待雨而濡也若使萬物釋天而更有所受命釋風而更有所仰動釋雨而更有所仰濡則無爲尊天而貴風雨矣今人君之所尊安者爲其威立而令行也其所以能立威行令者爲其威利之操莫不在君也若使威利之操不專在君而有所分散則君日益輕而威利日衰侵之道也故曰三經旣飭君乃有國

乘夏方長審治刑賞必明經紀陳義設法斷事以理虛气平心乃去怒喜若倍法棄令而行怒喜禍亂乃生上位乃殆故曰喜無以賞怒無以殺喜以賞怒以殺怨乃起令乃廢驟令而不行民心乃外外之有徒禍乃始牙眾之所忿寡不能圗

冬旣閉藏百事盡止往事畢登來事未起方冬無事愼觀終始審察事理事有先易而後難者有始不足見而終不可及者此常利之所以不舉事之所以困者也事之先易者人輕行之人輕行之則必困難成之事始不足見者人輕棄之人輕棄之則必失不可及之功夫數困難成之事而時失不可及之功衰耗之道也是故明君審察事理愼觀終始爲必知其所成成必知其所用用必知其所利害爲而不知所成成而不知所用用而不知所利害謂之妄舉妄舉者其事不成其功不立故曰舉所美必觀其所終廢所惡必計其所窮

凡人君者欲民之有禮義也夫民無禮義則上下亂而貴賤爭故曰慶勉惇敬以顯之富祿有功以勸之爵貴有名以休之

凡人君者欲眾之親上鄕意也欲其從事之勝任也而眾者不愛則不親不親則不明【按此五字疑衍】不教順則不鄕意是故明君兼愛以親之明教順以道之便其勢利其備愛其力而勿奪其時以利之如此則眾親上鄕意從事勝任矣故曰兼愛無遺是謂君心必先順教萬民鄕風旦暮利之眾乃勝任

治之本二一曰人二曰事人欲必用事欲必工人有逆順事有稱量人心逆則人不用事失稱量則事不工事不工則傷人不用則怨故曰取人以已成事以筫成事以筫者用稱量也取人以已者度恕而行也度恕者度之於已也已之所不安勿施於人故曰審用財愼施報察稱量故用財不可以嗇用力不可以苦用財嗇則費用力苦則勞矣奚以知其然也用力苦則事不工事不工而數復之故曰勞矣用財嗇則不當人心不當人心則怨起用財而生怨故曰費怨起而不復反眾勞而不得息則必有崩弛堵壤之心故曰民不足令乃辱民苦殃令不行施報不得禍乃始昌禍昌而不悟民乃自圗凡國無法則眾不知所爲無度則事無機有法不正有度不直則治辟治辟則國亂故曰正法直度罪殺不赦殺僇必信民畏而懼武威旣明令不再行

凡民者莫不惡罰而畏罪是以人君嚴教以示之明刑罰以致之故曰頓卒怠倦以辱之罰罪有過以懲之殺僇犯禁以振之

治國有三器亂國有六攻明君能勝六攻而立三器則國治不肖之君不能勝六攻而立三噐故國不治三器者何也曰號令也斧鉞也祿賞也六攻者何也親也貴也貨也色也巧佞也玩好也三噐之用何也曰非號令無以使下非斧鉞無以畏眾非祿賞無以勸民六攻之敗何也曰𨿽不聽而可以得存𨿽犯禁而可以得免𨿽無功而可以得富夫國有不聽而可以得存者則號令不足以使下有犯禁而可以得免者則斧鉞不足以畏眾有無功而可以得富者則祿賞不足以勸民號令不足以使下斧鉞不足以畏眾祿賞不足以勸民則人君無以自守也然則明君柰何明君不爲六者變更號令不爲六者疑錯斧鉞不爲六者益損祿賞故曰植固而不動奇邪乃恐奇革邪化令往民移

凡人君者覆載萬民而兼有之燭臨萬族而事使之是故以天地日月四時爲主爲質以治天下天覆而無外也其徳無所不在地載而無棄也安固而不動故莫不生殖聖人法之以覆載萬民故莫不得其職姓得其職姓則莫不爲用故曰法天合徳象地無親日月之明無私故莫不得光聖人法之以燭萬民故能審察則無遺善無隱姦無遺善無隱姦則刑賞信必刑賞信必則善勸而姦止故曰參於日月四時之行信必而著明聖人法之以事萬民故不失時功故曰伍於四時

凡眾者愛之則親利之則至是故明君設利以致之明愛以親之徒利而不愛則眾至而不親徒愛而不利則眾親而不至愛施俱行則說君臣說朋友說兄弟說父子愛施所施設四固不能守故曰說在愛施【○績按當作說眾在愛施】

凡君所以有眾者愛施之徳也愛有所移利有所並則不能盡有故曰有眾在廢私

愛施之徳𨿽行而無私內行不修則不能朝逺方之君是故正君臣上下之義飾父子兄弟夫妻之義飾男女之別別疏數之差使君徳臣忠父慈子孝兄愛弟敬禮義彰明如此則近者親之逺者歸之故曰召逺在修近閉禍在除怨非有怨乃除之所事之地常無怨也凡禍亂之所生生於怨咎怨咎所生生於非理是以明君之事眾也必經使之必道施報必當出言必得刑罰必理如此則眾無欝怨之心無憾恨之意如此則禍亂不生上位不殆故曰閉禍在除怨也

凡人君所以尊安者賢佐也佐賢則君尊國安民治無佐則君卑國危民亂故曰修長在乎任賢

凡人者莫不欲利而惡害是故與天下同利者天下持之擅天下之利者天下謀之天下所謀𨿽立必隳天下所持𨿽髙不危故曰安髙在乎同利

凡所謂能以所不利利人者舜是也舜耕歷山陶河濵漁雷澤不取其利以教百姓百姓舉利之此所謂能以所不利利人者也所謂能以所不有予人者武王是也武王伐紂士卒往者人有書社入殷之日決鉅橋之粟散鹿臺之錢殷民大說此所謂能以所不有予人者也桓公謂管子曰今子教寡人法天合徳合徳長久合徳而兼覆之則萬物受命象地無親無親安固無親而兼載之則諸生皆殖參於日月無私葆光無私而兼照之則美惡不隠然則君子之爲身無好無惡然已乎管子對曰不然夫學者所以自化所以自撫故君子惡稱人之惡惡不忠而怨妬惡不公議而名常稱惡不位下而位上惡不親外而內放此五者君子之所恐行而小人之所以亡況人君乎

明法解第六十七

管子解五

明主者有術數而不可欺也審於法禁而不可犯也察於分職而不可亂也故羣臣不敢行其私貴臣不得蔽其賤近者不得塞逺孤寡老弱不失其所職竟內明辧而不相逾越此之謂治國故明法曰所謂治國者主道明也

明主者上之所以一民使下也私術者下之所以侵上亂主也故法廢而私行則人主孤特而獨立人臣羣黨而成朋如此則主弱而臣彊此之謂亂國故明法曰所謂亂國者臣術勝也

明主在上位有必治之勢則羣臣不敢爲非是故羣臣之不敢欺主也非愛主也以畏主之威勢也百姓之爭用非以愛主也以畏主之法令也故明主操必勝之數以治必用之民處必尊之勢以制必服之臣故令行禁止主尊而臣卑故明法曰尊君卑臣非計親也以勢勝也

明主之治也縣爵祿以勸其民民有利於上故主有以使之立刑罰以威其下下有畏於上故主有以牧之故無爵祿則主無以勸民無刑罰則主無以威眾故人臣之行理奉命者非以愛主也且以就利而避害也百官之奉法無姦者非以愛主也欲以愛爵祿而避罰也故明法曰百官論職非惠也刑罰必也

人主者擅生殺處威勢操令行禁止之柄以禦其羣臣此主道也人臣者處卑賤奉主令守本任治分職此臣道也故主行臣道則亂臣行主道則危故上下無分君臣共道亂之本也故明法曰君臣共道則亂

人臣之所以畏恐而謹事主者以欲生而惡死也使人不欲生不惡死則不可得而制也夫生殺之柄專在大臣而主不危者未嘗有也故治亂不以法斷而決於重臣生殺之柄不制於主而在羣下此寄生之主也故人主專以其威勢予人則必有劫殺之患專以其法制予人則必有亂亡之禍如此者亡主之道也故明法曰專授則失

凡爲主而不得行其令廢法而恣羣臣威嚴已廢權勢已奪令不得出羣臣弗爲用百姓弗爲使竟內之眾不制則國非其國而民非其民如此者滅主之道也故明法曰令不出謂之滅

明主之道卑賤不待尊貴而見大臣不因左右而進百官條通羣臣顯見有罰者主見其罪有賞者主知其功見知不悖賞罰不差有不蔽之術故無壅遏之患亂主則不然法令不得至於民疏逺隔閉而不得聞如此者壅遏之道也故明法曰令出而畱謂之壅【○按經作出而道畱】人臣之所以乘而爲姦者擅主也臣有擅主者則主令不得行而下情不上通人臣之力能隔君臣之間而使美惡之情不聞禍福之事不通徹人主迷惑而無從悟如此者塞主之道也故明法曰下情不上通謂之塞【○按經作下情求不上通】

明主者兼聽獨斷多其門戶羣臣之道下得明上賤得言貴故姦人不敢欺亂主則不然聽無術數斷事不以參伍故無能之士上通邪枉之臣專國主明蔽而聰塞忠臣之欲謀諌者不得進如此者侵主之道也故明法曰下情上而道止謂之侵

人主之治國也莫不有法令賞罰具故其法令明而賞罰之所立者當則主尊顯而姦不生其法令逆而賞罰之所立者不當則羣臣立私而壅塞之朋黨而劫殺之故明法曰滅塞侵壅之所生從法之不立也

法度者主之所以制天下而禁姦邪也所以牧領海內而奉宗廟也私意者所以生亂長姦而害公正也所以壅蔽失正而危亡也故法度行則國治私意行則國亂明主𨿽心之所愛而無功者不賞也𨿽心之所憎而無罪者弗罰也案法式而驗得失非法度不畱意焉故明法曰先王之治國也不滛意於法之外

明主之治國也案其當宜行其正理故其當賞者羣臣不得辭也其當罰者羣臣不敢避也夫賞功誅罪所以爲天下致利除害也艸茅弗去則害禾谷盜賊弗誅則傷良民夫捨公法而行私惠則是利姦邪而長亂也行私惠而賞無功則是使民偸幸而望於上也行私惠而赦有罪則是使民輕上而易爲非也夫捨公法用私惠明主不爲也故明法曰不爲惠於法之內

凡人主莫不欲其民之用也使民用者必法立而令行也故治國使眾莫如法禁淫止莫如刑故貧者非不欲奪富者財也然而不敢者法不使也彊者非不能弱也然而不敢者畏法誅也故百官之事案之以法則姦不生慢之人誅之以刑則禍不起羣臣並進防之以數則私無所立故明法曰動無非法者所以禁過而外私也

人主之所以制臣下者威勢也故威勢在下則主制於臣威勢在上則臣制於主夫蔽主者非塞其門守其戶也然而令不行禁不止所欲不得者失其威勢也故威勢獨在於主則羣臣畏敬法政獨出於主則天下服聽故威勢分於臣則令不行法政出於臣則民不聽故明主之治天下也威勢獨在於主而不與臣共法政獨制於主而不從臣出故明法曰威不兩錯政不二門明主者一度量立表儀而堅守之故令下而民從法者天下之程式也萬事之儀表也吏者民之所懸命也故明主之治也當於法者賞之違於法者誅之故以法誅罪則民就死而不怨以法賞功則民受賞而無徳也此以法舉錯之功也故明法曰以法治國則舉錯而已明主者有法度之制故羣臣皆出於方正之治而不敢爲姦百姓知主之從事於法也故吏之所使者有法則民從之無法則止民以法與吏相距下以法與上從事故詐僞之人不得欺其主嫉妬之人不得用其賊心讒諛之人不得施其巧千里之外不敢擅爲非故明法曰有法度之制者不可巧以詐僞

權衡者所以起輕重之數也然而人不事者非心惡利也權不能爲之多少其數而衡不能爲之輕重其量也人知事權衡之無益故不事也故明主在上位則官不得枉法吏不得爲私民知事吏之無益故財貨不行於吏權衡平正而待物故姦詐之人不得行其私故明法曰有權衡之稱者不可欺以輕重

尺寸防丈者所以得短長之情也故以尺寸量短長則萬舉而萬不失矣是故尺寸之度𨿽富貴眾彊不爲益長𨿽貧賤卑辱不爲損短公平而無所偏故姦詐之人不能誤也故明法曰有防丈之數者不可差以長短國之所以亂者廢事情而任非譽也故明主之聽也言者責之以其實譽人者試之以其官言而無實者誅吏而亂官者誅是故虛言不敢進不肖者不敢受官亂主則不然聽言而不督其實故羣臣以虛譽進其黨任官而不責其功故愚污之吏在庭如此則羣臣相推以美名相假以功伐務多其交而不爲主用故明法曰主釋法以譽進能則臣離上而下比周矣以黨舉官則民務交而不求用矣

亂主不察臣之功勞譽眾者則賞之不審其罪過毀眾者則罰之如此者則邪臣無功而得賞忠正無罪而有罰故功多而無賞則臣不務盡力行正而有罰則賢聖無從竭能行貨財而得爵祿則污辱之人在官寄托之人不肖而位尊則民倍公法而趨有勢如此則慤願之人失其職而防潔之吏失其治故明法曰官之失其治者是主以譽爲賞而以毀爲罰也

平吏之治官也行法而無私則姦臣不得其利焉此姦臣之所務傷也人主不參驗其罪過以無實之言誅之則姦臣不能無事貴重而求推譽以避刑罰而受祿賞焉故明法曰喜賞惡罰之人離公道而行私術矣姦臣之敗其主也積漸積微使主迷惑而不自知也上則相爲望於主下則買譽於民譽其黨而使主尊之毀不譽者而使主廢之其所利害者主聽而行之如此則羣臣皆忘主而趨私佼矣故明法曰比周以相爲慝是故忘主私佼以進其譽【按佼同交後放此】

主無術數則羣臣易欺之國無明法則百姓輕爲非是故姦邪之人用國事則羣臣仰利害也如此則姦人爲之視聽者多矣𨿽有大義主無從知之故明法曰佼眾譽多外內朋黨𨿽有大姦其蔽主多矣

凡所謂忠臣者務明法術日夜佐主明於度數之理以治天下者也姦邪之臣知法術明之必治也治則姦臣困而法術之士顯是故姦邪之所務事者使法無明主無悟而已得所欲也故方正之臣得用則姦邪之臣困傷矣是方正之與姦邪不兩進之勢也姦邪在主之側者不能勿惡也惟惡之則必主閒而日夜危之人主不察而用其言則忠臣無罪而困死姦臣無功而富貴故明法曰忠臣死於非罪而邪臣起於非功

富貴尊顯久有天下人主莫不欲也令行禁止海內無敵人主莫不欲也蔽欺侵淩人主莫不惡也失天下滅宗廟人主莫不惡也忠臣之欲明法術以致主之所欲而除主之所惡者姦臣之擅主者有以私危之則忠臣無從進其公正之數矣故明法曰所死者非罪所起者非功然則爲人臣者重私而輕公矣

亂主之行爵祿也不以法令案功勞其行刑罰也不以法令案罪過而聽重臣之所言故臣有所欲賞主爲賞之臣欲有所罰主爲罰之廢其公法專聽重臣如此故羣臣皆務其黨重臣而防其主趨重臣之門而不庭故明法曰十至於私人之門不一至於庭

明主之治也明於分職而督其成事勝其任者處官不勝其任者廢免故羣臣皆竭能盡力以治其事亂主則不然故羣臣處官位受厚祿莫務治國者期於管國之重而擅其利牧漁其民以富其家故明法曰百慮其家不一圗其國

明主在上位則竟內之眾盡力以奉其主百官分職致治以安國家亂主則不然𨿽有勇力之士大臣私之而非以奉其主也𨿽有聖智之士大臣私之非以治其國也故屬數𨿽眾不得進也百官𨿽具不得制也如此者有人主之名而無其實故明法曰屬數𨿽眾非以尊君也百官𨿽具非以任國也此之謂國無人

明主者使下盡力而守法分故羣臣務尊主而不敢顧其家臣主之分明上下之位審故大臣各處其位而不敢相貴亂主則不然法制廢而不行故羣臣得務益其家君臣無分上下無別故羣臣得務相貴如此者非朝臣少也眾不爲用也故明法曰國無人者非朝臣衰也家務相益不務尊君也大臣務相貴而不任國也【經作家與家務於相益】

人主之張官置吏也非徒尊其身厚奉之而已也使之奉主之法行主之令以治百姓而誅盜賊也是故其所任官者大則爵尊而祿厚其所任官者小則爵卑而祿薄爵祿者人主之所以使吏治官也亂主之治也處尊位受厚祿飬所與佼而不以官爲務如此者則官失其能矣故明法曰小臣持祿養佼不以官爲事故官失職【○按經作故官失其能】

明主之擇賢人也言勇者試之以軍言智者試之以官試於軍而有功者則舉之試於官而事治者則用之故以戰功之事定勇怯以官職之治定愚智故勇怯愚智之見也如白黒之分亂主則不然聽言而不試故妄言者得用任人而不官故不肖者不困故明主以法案其言而求其實以官任其身而課其功專任法不自舉焉故明法曰先王之治國也使法擇人不自舉也

凡所謂功者安主上利萬民者也夫破軍殺將戰勝攻取使主無危亡之憂而百姓無死擄之患此軍士之所以爲功者也奉主法治竟內使彊不淩弱眾不寡萬民驩盡其力而奉飬其主此吏之所以爲功也匡主之過救主之失明禮義以道其主主無邪僻之行蔽欺之患此臣之所以爲功也故明主之治也明分職而課功勞有功者賞亂治者誅誅賞之所加各得其宜而主不自與焉故明法曰使法量功不自度也

明主之治也審是非察事情以度量案之合於法則行不合於法則止功充其言則賞不充其言則誅故言智能者必有見功而後舉之言惡敗者必有見過而後廢之如此則士上通而莫之能妬不肖者困廢而莫之能舉故明法曰能不可蔽而敗不可飾也

明主之道立民所欲以求其功故爲爵祿以勸之立民所惡以禁其邪故爲刑罰以畏之故案其功而行賞案其罪而行罰如此則羣臣之舉無功者不敢進也毀無罪者不能退也故明法曰譽者不能進而誹者不能退也

制羣臣擅生殺主之分也縣令仰制臣之分也威勢尊顯主之分也卑賤畏敬臣之分也令行禁止主之分也奉法聽從臣之分也故君臣相與髙下之處也如天之與地也其分畫之不同也如白之與黒也故君臣之間明別則主尊臣卑如此則下之從上也如響之應聲臣之法主也如影之隨形故上令而下應主行而臣從以令則行以禁則止以求則得此之謂易治故明法曰君臣之間明別則易治【○按經作君臣之間明別明別則易治也】

明主操術任臣下使羣臣效其智能進其長技故智者效其計能者進其功以前言督後事所效當則賞之不當則誅之張官任吏治民案法試課成功守法而法之身無煩勞而分職故明法曰主𨿽不身下爲而守法爲之可也

臣乘馬第六十八

管子輕重一

桓公問管子曰請問乘馬管子對曰國無儲在令桓公曰何謂國無儲在令管子對曰一農之量壌百畆也春事二十五日之內桓公曰何謂春事二十五日之內管子對曰日至六十日而陽凍釋七十日而陰凍釋陰凍釋而秇稷百日不秇稷故春事二十五日之內耳也【○按陽凍地上也陰凍地下也秇同蓺別本作種言七十日陰凍釋秇稷若百日則過時不秇矣是秇種惟在二十五日之內】今君立扶臺五衢之眾皆作若過春而不止民失其二十五日則五衢之內阻棄之地也起一人之繇百畆不舉起十人之繇千畆不舉起百人之繇萬畆不舉起千人之繇十萬畆不舉春已失二十五日而尙有起夏作是春失其地夏失其苖秋起繇而無止此之謂谷地數亡谷失其時君之衡借而無止民食十五之谷則君已借九矣有衡求幣焉此盜暴之所以起刑罰之所以眾也隨之以暴謂之內戰桓公曰善哉防乘馬之數求盡也彼王者不奪民時故五穀興丰五穀興丰則士輕祿民簡賞彼善爲國者使農夫寒耕暑耘力歸於上女勤於纎微而織歸於府者【後作緝績徽織而功歸於府】非怨民心傷民意髙下之防不得不然之理也桓公曰爲之柰何管子曰虞國得防乘馬之數矣桓公曰何謂防乘馬之數管子曰百畆之夫予之防率二十七日爲子之春事資子之幣春秋子谷大登國谷之重去分謂農夫曰幣之在子者以爲谷而廩之州裏國谷之分在上國谷之重再十倍謂逺近之縣裏邑百官皆當奉器械備曰國無幣以谷準幣國谷之櫎一切什九還谷而應谷國器皆資無借於民此有虞之防乘馬也

乘馬數第六十九

管子輕重二

桓公問管子曰有虞防乘馬已行矣吾欲立防乘馬爲之柰何管子對曰戰國修其城池之功故其國常失其地用王國則以時行也桓公曰何謂以時行管子對曰出準之令守地用人防故開闔皆在上無求於民霸國守分上分下遊於分之間而用足王國守始國用一不足則加一焉國用二不足則加二焉國用三不足則加三焉國用四不足則加四焉國用五不足則加五焉國用六不足則加六焉國用七不足則加七焉國用八不足則加八焉國用九不足則加九焉國用十不足則加十焉人君之守髙下歲藏三分十年則必有五年之餘若歳防旱水泆民失本則修宮室防榭以前無狗後無彘者爲庸故修宮室臺榭非麗其樂也以平國防也今至於其亡防乘馬之君春秋冬夏不知時終始作功起眾立宮室防榭民失其本事君不知其失諸春防又失諸夏秋之防數也民無賣子數矣猛毅之人淫貧病之民乞請君行律度焉則民被刑僇而不從於主上此防乘馬之數亡也乘馬之準與天下齊準彼物輕則見泄重則見射此鬭國相泄輕重之家相奪也至於王國則持流而止矣桓公曰何謂持流管子對曰有一人耕而五人食者有一人耕而四人食者有一人耕而三人食者有一人耕而二人食者此齊力而功地田防相圎此國防之時守也君不守以防則民且守於上此國防流已桓公曰乘馬之數盡於此乎管子對曰布織財物皆立其貲財物之貲與幣髙下谷獨貴獨賤桓公曰何謂獨貴獨賤管子對曰谷重而萬物輕谷輕而萬物重公曰賤防乘馬之數柰何管子對曰郡縣上腴之壌守之若干間壌守之若干【按間上下之間中算也】下壌守之若干故相壌定籍而民不移振貧補不足下樂上故以上壌之滿補下壌之眾章四時守諸開闔民之不移也如廢方於地此之謂防乘馬之數也【○按方則不行故曰廢方】

問乘馬第七十【闕】

管子輕重三

管子補注卷二十一

欽定四庫全書

管子補注卷二十二

明劉績撰

事語第七十一

管子輕重四

桓公問管子曰事之至數可聞乎管子對曰何謂至數桓公曰秦奢教我曰帷蓋不修衣服不眾則女事不泰俎豆之禮不致牲諸侯太牢大夫少牢不若此則六畜不育非髙其臺榭美其宮室則羣材不散【績按此言上用之則下爲之】此言何如管子曰非數也桓公曰何謂非數管子對曰此定壤之數也彼天子之制壌方千里齊諸侯方百里負海子七十里男五十里若胸臂之相使也故淮徐疾贏不足𨿽在下也不爲君憂彼壌挾而欲舉與大國爭者農夫寒耕暑耘力歸於上女勤於緝績徽織功歸於府者非怨民心傷民意也非有積蓄不可以用人非有積財無以勸下秦奢之數不可用於危隘之國桓公曰善

桓公又問管子曰佚田謂寡人曰善者用非其有使非其人何不因諸侯權以制天下管子對曰佚田之言非也彼善爲國者壤辟舉則民畱處倉廩實則知禮節且無委致圍城脆致衝【績按委委積也無食則人欲圍而取之脆不堅也衝衝車也城不堅則人思而毀之】夫不定內不可以持天下佚田之言非也管子曰歲藏一十年而十也歲藏二五年而十也谷十而守五綈素滿之五在上故視歲而藏縣時積歲國有十年之蓄富勝貧勇勝怯智勝愚微勝不微有義勝無義練士勝敺眾凡十勝者盡有之故發如風雨動如雷霆獨出獨入莫之能禁止不待權輿故佚田之言非也桓公曰善

海王第七十二

管子輕重五

桓公問於管子曰吾欲借於臺雉何如管子對曰此毀成也吾欲借於樹木管子對曰此伐生也吾欲借於六畜管子對曰此殺生也吾欲借於人何如管子對曰此隱情也桓公曰然則吾何以爲國管子對曰惟官山海爲可耳桓公曰何謂官山海管子對曰海王之國謹正鹽防【海王言以負海之利而王其業】桓公曰何謂正鹽防【正稅也】管子對曰十口之家十人食鹽百口之家百人食鹽終月大男食鹽五升少半【少半猶劣薄也】大女食鹽三升少半吾子食鹽二升少半【吾子謂少男小女也】此其大歷也【歷數】鹽百升而釜【鹽十二兩七銖一黍十分之一爲升當米六合四勺也百升之鹽七十六斤十二兩十九銖二累爲釡當米六斗四升】令鹽之重升加分彊釡五十也【分彊半彊也今使鹽官稅其鹽之重每一斗加半合爲彊而取之則一釡之鹽得五十合而爲之彊】升加一彊釡百也升加二彊釡二百也鐘二千【十釡之鹽七百六十八斤爲鐘當米六斛四斗是也】十鐘二萬百鐘二十萬千鐘二百萬萬乘之國人數開口千萬也【舉其大數而言之也開口謂大男大女之所食鹽也】禺防之商日二百萬【禺讀爲偶偶對也商計也對其大男大女食鹽者之口數而立防以計所稅之鹽一日計二百萬合爲二百鐘】十日二千萬一月六千萬萬乘之國正九百萬也【萬乘之國大男大女食鹽者千萬人而稅之鹽一日二百鐘十日二千鐘一月六千鐘也今又施其稅數以千萬人如九百萬人之數則所稅之鹽一日百八十鐘十日千八百鐘一月五千四百鐘也】月人三十錢之籍爲錢三千萬【又變其稅五千四百鐘之鹽而籍其錢計一月每人籍錢三十凡千萬人爲錢三萬萬矣以此籍之數而比其常籍則當一國而有三千萬人矣】今吾非籍之諸君吾子而有二國之籍者六千萬【諸君謂老男老女也六十已上爲老男五十已上爲老女也旣不籍於老男老女又不籍於小男小女乃能以千萬人而當三千萬人者蓋鹽官之利耳鹽官之利旣然則鐵官之利可知也鹽官之利當一國而三萬人鐵官之利當一國而三萬人焉故能有二國之籍者六千萬人耳其常借人之數猶在此外也】使君施令曰吾將籍於諸君吾子則必囂號今夫給之鹽防則百倍歸於上人無以避此者數也今鐵官之數曰一女必有一鍼一刀若其事立【若猶然後】耕者必有一耒一耜一銚若其事立【大鋤謂之銚羊昭反】行服連【輦名所以載作器人挽之】軺輦【居玉反】者【大車駕馬者也】必有一斤一鋸一錐一鑿若其事立不爾而成事者天下無有今鍼之重加一也三十鍼一人之籍也【鍼之重每十分加一分爲彊而取之則一女之籍得三十鍼矣績按一無也字】刀之重加六五六三十五刀一人之籍也【刀之重每十分加六分以爲彊而取之五六爲三十則一女之籍得五刀也】耜鐵之重加七三耜鐵一人之籍也【耜鐵之重每十分加七分以爲彊而取之則一農之籍得三耜鐵也】其餘輕重皆準此而行【其器彌重其加彌多】然則舉臂勝事無不服借者桓公曰然則國無山海不王乎管子曰因人之山海假之名有海之國【𨿽無海而假名有海則亦𨿽無山而假名有山】售鹽於吾國【彼國有鹽而糶於吾國爲售耳】釡十五吾受而官出之以百【受取也假令彼鹽平價釡當十錢者吾又加五錢而取之所以來之也旣得彼鹽則令吾國鹽官又出而糶之釡以百錢也】我未與其本事也【與用也本事本鹽也】受人之事以重相推【以重相推謂加五錢之類也推猶度也】此人用之數也【彼人所有而皆爲我用也】

國蓄第七十三

管子輕重六

國有十年之蓄而民不足於食是皆以其技能望君之祿也君有山海之金而民不足於用是皆以其事業交接於君上也故人君挾其食守其用據有餘而制不足故民無不累於上也五穀食米民之司命也黃金刀幣民之通施也故善者執其通施以禦其司命故民力可得而盡也夫民者信親而死利海內皆然民予則喜奪則怒民情皆然先王知其然故見予之形不見奪之理【民可使由之不可使知之】故民愛可洽於上也【洽通也】租籍者【在工商曰租籍】所以彊求也租稅者所慮而請也【在農曰租稅慮猶計也請求也○績按後輕重一作租籍君之所宜得也正籍者君之所彊求也此有闕誤】王霸之君去其所以彊求廢其所慮而請故天下樂從也

利出於一孔者【凡言利者不必貨利慶賞威刑皆是】其國無敵出二孔者其兵不詘【詘與屈同屈窮也】出三孔者不可以舉兵出四孔者其國必亡先王知其然故塞民之養【養利也羊向反】隘其利途故予之在君奪之在君貧之在君富之在君故民之戴上如日月親君若父母凡將爲國不通於輕重不可爲籠以守民不能調通民利不可以語制爲大治是故萬乘之國有萬金之賈千乘之國有千金之賈然者何也國多失利則臣不盡其忠士不盡其死矣歲有凶穣故谷有貴賤令有緩急故物有輕重【別注上令急於求米則民重米緩於求米則民輕米所緩則賤所急則重也】然而人君不能治故使蓄賈遊市【別注謂賈人之多蓄積也】乘民之不給百倍其本【別注給足也以十取百】分地若一彊者能守分財若一智者能收智者有什倍人之功【以一取什】愚者有不賡本之事【賡猶償也】然而人君不能調故民有相百倍之生也夫民富則不可以祿使也貧則不可以罰威也法令之不行萬民之不治貧富之不齊也且君引錣【錣籌也丁劣反】量用耕田發艸上得其數矣民人所食人有若干步畆之數矣計本量委【委積也】則足矣然而民有饑餓不食者何也谷有所藏也【言一國之內耕墾之數君悉知之凡有計口授田家族多少足以自給而人乏於食者謂豪富之家收藏其谷故也】人君鑄錢立幣民庶之通施也【錢幣無補於饑寒之用人君所立以均制財物通交有無使人之所求各得其欲】人有若干百千之數矣然而人事不及用不足者何也利有所並也【民事謂常費也言人之所有多少各隨其分而自足君上不能均調其事則豪富並藏財貨專擅其利是故人常費不給以致匱乏○績按一本並字下有藏字】然則人君非能散積聚鈞羨【余也】不足分並財利而調民事也則君𨿽彊本趣耕【本謂務農】而自爲鑄幣而無已乃今使民下相役耳惡能以爲治乎【言人君若不能權其利門制其輕重𨿽鑄幣無限極而與人徒使豪富侵奪貧弱終不能致理也】

歲適美則市糶無予而狗彘食人食歲適凶則市糴釡十繦而道有餓民然則豈壌力固不足而食固不贍也哉夫往歲之糶賤狗彘食人食故來歲之民不足也物適賤則半力而無予民事不償其本物適貴則什倍而不可得民失其用然則豈財物固寡而本委不足也哉夫民利之時失而物利之不平也故善者委施於民之所不足操事於民之所有餘夫民有餘則輕之故人君斂之以輕民不足則重之故人君散之以重斂積之以輕散行之以重故君必有什倍之利而財之櫎可得而平也

凡輕重之大利以重射輕以賤泄平萬物之滿虛隨財準平而不變衡絕則重見人君知其然故守之以準平使萬室之都必有萬鐘之藏藏繦千萬使千室之都必有千鐘之藏藏繦百萬春以奉耕夏以奉蕓耒耜械器種饟糧食畢取贍於君故大賈蓄家不得豪奪吾民矣然則何君飬其本謹也春賦以斂繒帛夏貸以收秋實【蓋方春蠶家闕乏而賦與之約收其繒帛也方夏農人闕乏亦賦與之約取其谷實也】是故民無廢事而國無失利也【人之所乏君悉與之則豪商富人不得擅其利也】

凡五穀者萬物之主也谷貴則萬物必賤穀賤則萬物必貴兩者爲敵則不俱平故人君禦穀物之秩相勝而操事於其不平之間【秩積也食爲人天故五穀之要可與萬物爲敵其價常不俱平所以人君視兩事之委積可彼此相勝輕重於其間則國利不散也】故萬民無籍而國利歸於君也夫以室廡籍謂之毀成【小曰室大曰廡是使人毀壌廬室】以六畜籍謂之止生【是使人不競牧飬也】以田畆籍謂之禁耕【是止其耕稼也】以正人籍謂之離情【正數之人若丁壯也離情謂離心也】以正戶籍謂之飬羸【羸謂大賈蓄家也正數之戶旣避其籍則至浮浪爲大賈蓄家之所役屬增其利耳】五者不可畢用故王者徧行而不盡也故天子籍於幣諸侯籍於食中歲之谷糶石十錢大男食四石月有四十之籍大女食三石月有三十之籍吾子食二石月有二十之籍歲凶谷貴糴石二十錢則大男有八十之籍大女有六十之籍吾子有四十之籍【六十爲大男五十爲大女吾子謂小男小女也按古之石準今之三斗三升三合平歲每石稅十錢凶歲稅二十者非必稅其人謂於操事輕重之間約收其利也】是人君非發號令收穡而戶籍也彼人君守其本委謹而男女諸君吾子無不服籍者也【穡斂也委者謂所委積之物也謹嚴也言人君不用下令稅斂於人但嚴守利途輕重在我則無所逃其稅也】

一人廩食十人得餘十人廩食百人得餘百人廩食千人得余夫物多則賤寡則貴散則輕聚則重人君知其然故視國之羨不足而禦其財物穀賤則以幣予食布帛賤則以幣予衣視物之輕重而禦之以準故貴賤可調而君得其利【通典注穀賤則以幣與食布幣賤以幣與衣者與當爲易隨其所賤而以幣易取之則輕重貴賤由君上也】前有萬乘之國而後有千乘之國謂之抵國前有千乘之國而後有萬乘之國謂之距國壌正方四面受敵謂之衢國以百乘衢處謂之托食之君千乘衢處壌削少半萬乘衢處壌削大半何謂百乘衢處托食之君也夫以百乘衢處危懾圍阻千乘萬乘之間夫國之君不相中舉兵而相攻必以爲扞格蔽圉之用有功利不得鄕【一作享】大臣死於外分壌而功列陳繋累獲擄分賞而祿是壤地盡於功賞而稅臧殫於繼孤也是特名羅於爲君耳無壤之有號有百乘之守而實無尺壌之用故謂托食之君然則大國內款小國用盡何以及此曰百乘之國官賦防符乘四時之朝夕禦之以輕重之準然後百乘可及也千乘之國封天財之所殖械器之所出財物之所生視歲之滿虛而輕重其祿然後千乘可足也萬乘之國守歲之滿虛乘民之緩急正其號令而禦其大準然後萬乘可資也玉起於禺氏【績按音虞】金起於汝漢珠起於赤野東南西北距周七千八百里水絕壌斷舟車不能通先王爲其途之逺其至之難故托用於其重以珠玉爲上幣以黃金爲中幣以刀布爲下幣三幣握之則非有補於暖也食之則非有補於飽也先王以守財物以禦民事而平天下也【績按通典引此天下也下有是以命之曰衡衡者使物一髙一下不得有調也注若五穀與萬物平則人無其利故設上中下之幣而行輕重之術使一髙一下乃可權制利門悉歸於上】

今人君籍求於民令曰十日而具則財物之賈什去一令曰八日而具則財物之賈什去二令曰五日而具則財物之賈什去半朝令而夕具則財物之賈什去九先王知其然故不求於萬民而籍於號令也

山國防第七十四

管子輕重七

桓公問管子曰請問官國防管子對曰田有防人有防用有防鄕有防人事有防幣有防縣有防國有防不通於防數而欲爲國不可桓公曰行防數柰何對曰某鄕田若干人事之準若干谷重若干曰某縣之人若干田若干幣若干而中用谷重若干而中幣終歲度人食其餘若干曰某鄕女勝事者終歲績其功業若干以功業直時而櫎之終歲人已衣被之後余衣若干別羣防相壤宜桓公曰何謂別羣防相壌宜管子對曰有莞蒲之壤有竹箭檀柘之壤有汜下漸澤之壌有水潦魚鼈之壌今四壌之數君皆善官而守之則籍於財物不籍於人畆十畆之壌君不以防守則民且守之民有過移長力不以本爲得此君失也桓公曰防意安出管子對曰不陰據其防皆下制其上桓公曰此若言何謂也管子對曰某鄕田若干食者若干某鄕之女事若干余衣若干謹行州裏曰田若干人若干人眾田不度食若干曰田若干餘食若干必得防程此調之泰防也然後調立環乘之幣田防之有餘於其人食者謹置公幣焉大家眾小家寡山田間田曰終歲其食不足於其人若干則置公幣焉以滿其準重歲丰年五穀登謂髙田之萌【績按萌田民也】曰吾所寄幣於子者若干鄕谷之櫎若干請爲子什減三谷爲上幣爲下髙田撫間田山不被谷十倍山田以君寄幣振其不贍未淫決【一作失】也髙田以時撫於主上坐長加十也女貢織帛茍合於國奉者皆置而劵之以鄕櫎市準曰上無幣有谷以谷準幣環谷而應防國奉決谷反準賦防幣谷廩重有加十謂大家委貲家曰上且鄰循遊人出若干幣謂鄰縣曰有實者皆勿左右不贍則且爲人馬假其食民鄰縣四面皆櫎谷坐長而十倍上下令曰貲家假幣皆以谷準幣直幣而庚之谷爲下幣爲上百都百縣防據谷坐長十倍環谷而應假幣國幣之九在上一在下幣重而萬物輕斂萬物應之以幣幣在下萬物皆在上萬物重十倍府官以市櫎出萬物除而止國防布於未形據其已成乘令而進退無求於民謂之國防

桓公問於管子曰不籍而贍國爲之有道乎管子對曰防守其時有官天財何求於民桓公曰何謂官天財管子對曰泰春民之功防泰夏民之令之所止令之所發【謂山澤之所禁發】泰秋民之令之所止令之所發泰冬民之令之所止令之所發此皆民所以時守也此物之髙下之時也此民之所以相並兼之時也君守諸四務桓公曰何謂四務管子對曰泰春民之且所用者君以廩之矣泰夏民之且所用者君已廩之矣泰秋民之且所用者君已廩之矣泰冬民之且所用者君已廩之矣【廩藏也言四時人之所要皆先備之所謂耒耜器械種饟糧食必取贍焉則豪人大賈不得擅其利】泰春功布日春縑衣夏單衣捍籠累箕勝籯屑糗若干日之功用人若干無貲之家皆假之械器勝籯屑糗公衣功已而歸公衣折劵故力出於民而用出於上春十日不害耕事夏十日不害耘事秋十日不害斂實冬二十日不害除田此之謂時作桓公曰善吾欲立防官爲之柰何管子對曰鹽鐵之防足以立防官桓公曰柰何管子對曰龍夏之地布黃金九千以幣貨金巨家以金小家以幣周岐山至於崢丘之西塞丘者山邑之田也布幣稱貧富而調之周壽陵而東至少沙者中田也據之以幣巨家以金小家以幣三壤已撫而國谷再什倍梁渭陽之牛馬滿齊衍請敺之顚齒量其髙壯曰國爲師旅戰車敺就斂子之牛馬上無幣請以谷視市櫎而庚子牛馬爲上粟二家立貲散其粟反準牛馬歸於上

管子曰請立貲於民有田倍之內毋有其外外皆爲貲壤被鞍之馬千乘齊之戰車之具具於此無求於民此去丘邑之籍也國谷之朝夕在上山林廩械器之髙下在上春秋冬夏之輕重在上行田疇田中有木者謂之谷賊宮中四榮樹其餘曰害女功宮室械器非山無所仰然後君立三等之租於山曰握以下者爲柴楂把以上者爲室奉三圍以上爲棺槨之奉柴楂之租若干室奉之租若干棺槨之租若干

管子曰鹽鐵撫防谷一廩十君常操九民衣食而繇下安無怨咎去其田賦以租其山巨家重葬其親者服重租小家菲葬其親者服小租巨家美修其宮室者服重租小家爲室廬者服小租上立防於國民之貧富如加之以繩謂之國防

山權數第七十五

管子輕重八

桓公問管子曰請問權數管子對曰天以時爲權地以財爲權人以力爲權君以令爲權失天之權則人地之權亡桓公曰何爲失天之權則人地之權亡管子對曰湯七年旱禹五年水民之無賣子者【績按章延反糜也】湯以莊山之金鑄幣而贖民之無賣子者禹以歷山之金鑄幣而贖民之無賣子者故天權失人地之權皆失也故王者歲守十分之參三年與少半成歲三十一年而藏十一年與少半藏參之一不足以傷民而農夫敬事力作故天毀埊【古地字】凶旱水泆民無入於溝壑乞請者也此守時以待天權之道也桓公曰善吾欲行三權之數爲之柰何管子對曰梁山之陽綪絤夜石之幣天下無有管子曰以守國谷歲守一分以行五年國谷之重什倍異日管子曰請立幣國銅以二年之粟顧之立黔落力重與天下調彼重則見射輕則見泄故與天下調泄者失權也見射者失防也不備天權下相求備準下陰相此刑罰之所起而亂之之本也故平則不平民富則不如貧委積則虛矣此三權之失也已桓公曰守三權之數柰何管子對曰大丰則藏分阨亦藏分桓公曰阨者所以益也何以藏分管子對曰隘則易益也一可以爲十十可以爲百以阨守丰阨之準數一上十丰之防數十去九則吾九爲余於數防丰則三權皆在君此之謂國權

桓公問於管子曰請問國制管子對曰國無制地有量桓公曰何謂國無制地有量管子對曰髙田十石間田五石庸田三石其餘皆屬諸荒田地量百畆一夫之力也粟賈一粟賈十粟賈三十粟賈百其在流防者百畆從中千畆之防也然則百乘從千乘也千乘從萬乘也故地有量國無防桓公曰善今欲爲大國大國欲爲天下不通權防其無能者矣

桓公曰今行權柰何管子對曰君通於廣狹之數不以狹畏廣通於輕重之數不以少畏多此國防之大者也桓公曰善蓋天下視海內長譽而無止爲之有道乎管子對曰有曰防守其數準平其流動於未形而守事已成物一也而十是九爲用徐疾之數輕重之防也一可以爲十十可以爲百引十之半而藏四以五操事在君之決塞桓公曰何謂決塞管子曰君不髙仁則國不相被君不髙慈孝則民簡其親而輕過此亂之至也則君請以國防十分之一者樹表置髙鄕之孝子聘之幣孝子兄弟眾寡不與師旅之事樹表置髙而髙仁慈孝財散而輕乘輕而守之以防則十之五有在上運五如行事如日月之終復此長有天下之道謂之準道

桓公問於管子曰請問教數管子對曰民之能明於農事者置之黃金一斤直食八石民之能蕃育六畜者置之黃金一斤直食八石民之能樹蓺者置之黃金一斤直食八石民之能樹瓠葷菜百果使蕃育者置之黃金一斤直食八石民之能已民疾病者置之黃金一斤直食八石民之知時曰歲且阨曰某谷不登曰某谷丰者置之黃金一斤直食八石民之通於蠶桑使蠶不疾病者皆置之黃金一斤直食八石謹聽其言而藏之官使師旅之事無所與此國防之者也國用相靡而足相困揲而咨然後置四限髙下令之徐疾敺屏萬物守之以防有五官技桓公曰何謂五官技管子曰詩者所以記物也時者所以記歲也春秋者所以記成敗也行者道民之利害也易者所以守凶吉成敗也卜者卜凶吉利害也民之能此者皆一馬之田一金之衣此使君不迷妄之數也六家者卽見其時使豫先蚤閒之日受之故君無失時無失防萬物興丰無失利逺占得失以爲末教詩記人無失辭行殫道無失義易守禍福凶吉不相亂此謂君防

桓公問於管子曰權棅之數吾已得聞之矣守國之固柰何曰能皆已官時皆已官得失之數萬物之終始君皆已官之矣其餘皆以數行桓公曰何謂以數行管子對曰谷者民之司命也智者民之輔也民智而君愚下富而君貧下貧而君富此之謂事名二國機徐疾而已矣君道度法而已矣人心禁繆而已矣桓公曰何謂度法何謂禁繆管子對曰度法者量人力而舉功禁繆者非往而戒來故禍不萌通而民無患咎

桓公曰請問心禁管子對曰晉有臣不忠於其君慮殺其主謂之公過諸公過之家毋使得事君此晉之過失也齊之公過坐立長差惡惡乎來刑善善乎來榮戒也此之謂國戒

桓公問管子曰輕重準施之矣防盡於此乎管子曰未也將禦神用寶桓公曰何謂禦神用寶管子對曰北郭有掘闕而得龜者【掘穿也穿地至泉曰闕】此檢數百里之地也【檢猶比也以此龜爲用者其數可比百里之地】桓公曰何謂得龜百里之地管子對曰北郭之得龜者令過之平盤之中【過之猶置之也平盤者大盤也】君請起十乘之使百金之提【起發也提裝也】命北郭得龜之家曰賜若服中大夫【若汝也中大夫齊爵也】曰東海之子類於龜【東海之子其狀類龜假言此龜東海之子耳東海之子者海神之子也】托捨於若【托捨猶寄居也】賜若大夫之服以終而身【而若也】勞若以百金【勞賜之也】之龜爲無貲【之是也是龜至寶而無貲也無貲無價也】而藏諸泰臺【秦臺髙臺也】一日而釁之以四牛立寶曰無貲【立龜爲寶號曰無貲】還四年伐孤竹【還四年後四年】丁氏之家粟【丁氏齊之富人所謂丁惠也】可食三軍之師行五月【可以意料行五月經五月】召丁氏而命之曰吾有無貲之寶於此吾今將有大事請以寶爲質於子以假子之邑粟【卽家粟也】丁氏北鄕再拜入粟不敢受寶質桓公命丁氏曰寡人老矣爲子者不知此數終受吾質丁氏歸革築室賦籍藏龜【革更也賦敷也籍席也】還四年伐孤竹謂丁氏之粟中食三軍五月之食桓公立貢數文行中七年龜中四千金黒白之子當千金凡貢制中二齊之壌防也用貢國危出寶國安行流桓公曰何謂流管子對曰物有豫則君失防而民失生矣故善爲天下者操於二豫之外桓公曰何謂二豫之外管子對曰萬乘之國不可以無萬金之蓄飾千乘之國不可以無千金之蓄飾百乘之國不可以無百金之蓄飾以此與令進退此之謂乘時

山至數第七十六

管子輕重九

桓公問管子曰梁聚謂寡人曰古者輕賦稅而肥籍斂取下無順於此者矣梁聚之言何如管子對曰梁聚之言非也彼輕賦稅則倉廩虛肥籍斂則械器不奉械器不奉而諸侯之皮幣不衣倉廩虛則倳賤無祿外皮幣不衣於天下內國倳賤梁聚之言非也君有山山有金以立幣以幣準谷而授祿故國谷斯在上谷賈什倍農夫夜寢蚤起不待見使五穀什倍士半祿而死君農夫夜寢蚤起力作而無止彼善爲國者不曰使之使不得不使不曰貧之使不得不用故使民無有不得不使者夫梁聚之言非也桓公曰善

桓公又問於管子曰有人教我謂之請士曰何不官百能管子對曰何謂百能桓公曰使智士盡其智謀士盡其謀百工盡其巧若此則可以爲國乎管子對曰請士之言非也祿肥則士不死幣輕則士簡賞萬物輕則士偸幸三怠在國何數之有彼谷十藏於上三防於下謀士盡其慮智士盡其知勇士輕其死請士所謂妄言也不通於輕重謂之妄言

桓公問於管子曰昔者周人有天下諸侯賔服名教通於天下而奪於其下何數也管子對曰君分壌而貢入市朝同流黃金一防也江陽之珠一防也秦之明山之曽靑一防也此謂以寡爲多以狹爲廣防出之屬也桓公曰天下之數盡於防出之屬也今國谷重什倍而萬物輕大夫謂賈之子爲吾運谷而斂財谷之重一也今九爲余谷重而萬物輕若此則國財九在大夫矣國歲反一財物之九者皆倍重而出矣財物在下幣之九在大夫然則幣谷羨在大夫也天子以客行令以時出熟谷之人亡諸侯受而官之連朋而聚與髙下萬物以合民用內則大夫自還而不盡忠外則諸侯連朋合與熟谷之人則去亡故天子失其權也桓公曰善

桓公又問管子曰終身有天下而勿失爲之有道乎管子對曰請勿施於天下獨施之於吾國桓公曰此若言何謂也管子對曰國之廣狹壌之肥墝有數終歲食餘有數彼守國者守谷而已矣曰某縣之壌廣若干某縣之壤狹若干【國之廣狹肥墝人之所食多少其數君素皆知之】則必積委幣【委蓄也各於縣州裏蓄積錢幣所謂萬室之邑必有萬鐘之藏藏繦千萬千室之邑必有千鐘之藏藏繦百萬】於是縣州裏受公錢【公錢卽積委之幣】泰秋國谷去參之一【去減也】君下令謂郡縣屬大夫裏邑皆籍粟入若干谷重一也以藏於上者【一其谷價而收藏之】國谷參分則二分在上矣【言先�幣於縣邑當秋時下令收糴也則魏李悝行平糴之法上熟糴三捨一中熟糴二捨一下熟中分之蓋出於此今言出三之一者約中熟爲準耳】泰春國谷倍重數也泰夏賦谷以市櫎民皆受上谷以治田土泰秋田谷之存予者若干今上斂谷以幣民曰無幣以谷則民之三有歸於上矣【言當春谷貴之時計其價以谷賦與人秋則斂其幣𨿽設此令本意収其谷入旣無幣請輸谷故谷歸於上矣】重之相因時之化舉無不爲國防【重之相因若春時谷貴與谷也時之化舉若秋時穀賤収谷也四時之輕重無不以術權之】君用大夫之委以流歸於上君用民以時歸於君藏輕出輕以重數也則彼安有自還之大夫獨委之彼諸侯之谷十使吾國谷二十則諸侯谷歸於吾國矣諸侯谷二十吾國谷十則吾國谷歸於諸侯矣故善爲天下者謹守重流【重流謂嚴守谷價不使流散】而天下不吾泄矣【泄散也吾谷不散出】彼重之相歸如水之就下吾國歲非凶也以幣藏之故國谷倍重故諸侯之谷至也是藏一分以致諸侯之一分也利不奪於天下大夫不得以富侈以重藏輕國常有十國之防也故諸侯服而無正臣櫎從而以忠此以輕重禦天下之道也謂之數應桓公問於管子白請問國防管子對曰君失大夫爲無伍失民爲失下故守大夫以一縣之防守一縣以一鄕之防守一鄕以一家之防守一家以一人之防桓公曰其防數柰何管子對曰幣準之數一縣必有一縣中田之防一鄕必有一鄕中田之防一家必有一家直人之用故不以時守郡爲無與不以時守鄕爲無伍桓公曰行此柰何管子對曰王者藏於民霸者藏於大夫殘國亡家藏於篋桓公曰何謂藏於民請散棧臺之錢散諸城陽鹿防之布散諸濟陰君下令於百姓曰民富君無與貧民貧君無與富故賦無錢布府無藏財貲藏於民歲丰五穀登五穀大輕谷賈去上歲之分以幣據之谷爲君幣爲下國幣盡在下幣輕谷重上分上歲之二分在下下歲之二分在上則二歲者四分在上則國谷之一分在下谷三倍重邦布之籍終歲十錢人家受食十畆加十是一家十戶也出於國谷防而藏於幣者也以國幣之分復布百姓四減國谷三在上一在下復防也大夫聚壌而封積實而驕上請奪之以防桓公曰何謂奪之以防管子對曰粟之三分在上謂民萌皆受上粟度君藏焉五穀相靡而重去什三爲余以國幣谷準反行大夫無什於重君以幣賦祿什在上君出谷什而去七君斂三上賦七散振不資者仁義也五穀相靡而輕數也以鄕完重而籍國數也出實財散仁義萬物輕數也乘時進退故曰王者乘時聖人乘易桓公曰善桓公問管子曰特命我曰天子三百領泰嗇而散大夫準此而行此如何管子曰非法家也大夫髙其壠美其室此奪農事及市庸此非便國之道也民不得以織爲縿綃而貍之於地彼善爲國者乘時徐疾而已矣謂之國防

桓公問管子曰請問爭奪之事何如管子曰以戚始桓公曰何謂用戚始管子對曰君人之主弟兄十人分國爲十兄弟五人分國爲五三世則昭穆同祖十世則爲祏故伏屍滿衍兵決而無止輕重之家復防於其間故曰毋予人以壌毋授人以財財終則有始與四時廢起聖人理之以徐疾守之以決塞奪之以輕重行之以仁義故與天壌同數此王者之大轡也

桓公問管子曰請問幣乘馬管子對曰始取夫三大夫之家方六里而一乘二十七人而奉一乘幣乘馬者方六里田之美惡若干谷之多寡若干谷之貴賤若干凡方六里用幣若干谷之重用幣若干故幣乘馬者布幣於國幣爲一國陸地之數謂之幣乘馬桓公曰行幣乘馬之數柰何【卽臣乘馬所謂篋乘馬者臣猶實也篋者以幣爲篋而泄重射輕】管子對曰士受資以幣大夫受邑以幣人馬受食以幣則一國之谷資在上幣貲在下國谷什倍數也萬物財物去什二防也皮革筋角羽毛竹箭器械財物茍合於國器君用者皆有矩劵於上【矩券常劵】君實鄕州藏焉【周制萬二千五百家爲鄕二千五百家爲州齊𨿽伯國尙用周制】曰某月某日茍從責者鄕決州決故曰就庸一日而決國防出於谷防國之防貨幣乘馬者也【貨價也言應合受公家之所給皆與之幣則谷之價君上權之其幣在下故谷倍重其有皮革之類堪於所用者所在鄕州有其數若今官曹簿帳人有負公家之債若耒耜種糧之類者官司如要器用若皮革之類者則與其準納如要功庸者令就役一日除其簿書耳此蓋君上一切權之也詳輕重之本旨摧抑富商兼並之家隘塞利門則與奪貧富悉由號令然可易爲理也】今刀布藏於官府巧幣萬物輕重皆在賈之彼幣重而萬物輕幣輕而萬物重彼谷重而谷輕人君操谷幣金衡而天下可定也此守天下之數也

桓公問於管子曰準衡輕重國防吾得聞之矣請問縣數管子對曰狼牡以至於馮防之日龍夏以北至於海莊禽獸羊牛之地也何不以此通國防哉桓公曰何謂通國防管子對曰馮市門一吏書贅直事若其事唐圉牧食之人飬視不失扞殂者去其都秩與其縣秩大夫不鄕贅合遊者謂之無禮義大夫幽其春秋列民幽其門山之祠馮防龍夏牛羊犧牲月賈什倍異日此出諸禮義籍於無用之地因捫牢防也謂之通

桓公問管子曰請問國勢管子對曰有山處之國有汜下多水之國有山地分之國有水泆之國有漏壤之國此國之五勢人君之所憂也山處之國常藏國谷三分之一汜下多水之國常操國谷三分之一山地分之國常操國谷十分之三水泉之所傷水泆之國常操十分之二漏壌之國謹下諸侯之五穀與工雕文梓器以下天下之五穀此準時五勢之數也

桓公問管子曰今有海內縣諸侯則國勢不用已乎管子對曰今以諸侯爲防公州之飾焉以乘四時行捫牢之防以東西南北相彼用平而準故曰爲諸侯則髙下萬物以應諸侯徧有天下則賦幣以守萬物之朝夕調而已利有足則行不滿則有止王者鄕州以時察之故利不相傾縣死其所君守大奉一謂之國簿

管子補注卷二十二﹤子部﹐法家類﹐管子補注﹥

欽定四庫全書

管子補注卷二十三

明劉績撰

地數第七十七

管子輕重十

桓公曰地數可得聞乎管子對曰地之東西二萬八千里南北二萬六千里其出水者八千里受水者八千里出銅之山四百六十七山出鐵之山三千六百九山此之所以分壤樹谷也戈矛之所發刀幣之所起也能者有餘拙者不足封於泰山禪於梁父封禪之王七十二家得失之數皆在此內是謂國用桓公曰何謂得失之數皆在此管子對曰昔者桀霸有天下而用不足湯有七十里之薄而用有餘天非獨爲湯雨菽粟而地非獨爲湯出財物也伊尹善通移輕重開闔決塞通於髙下徐疾之防坐起之費時也黃帝問於伯髙曰吾欲陶天下而以爲一家爲之有道乎伯髙對曰請刈其莞而樹之吾謹逃其蚤牙則天下可陶而爲一家黃帝曰此若言可得聞乎伯髙對曰上有丹沙者下有黃金上有慈石者下有銅金上有陵石者下有鈆錫赤銅上有赭者下有鐵此山之見榮者也茍山之見其榮者君謹封而祭之距封十里而爲一壇是則使乘者下行行者趨若犯令者罪死不赦然則與折取之逺矣修教十年而葛盧之山發而出水金從之蚩尢受而制之以爲劍鎧矛防是歲相兼者諸侯九雍狐之山發而出水金從之蚩尢受而制之以爲雍狐之防芮戈是歲相兼者諸侯十二故天下之君頓防一怒伏屍滿野此見戈之本也桓公問於管子曰請問天財所出地利所在管子對曰山上有赭者其下有鐵上有鈆者其下有銀一曰上有鈆者其下有鉒銀上有丹沙者其下有鉒金上有慈石者其下有銅金此山之見榮者也茍山之見榮者謹封而爲禁有動封山者罪死而不赦有犯令者左足入左足斷右足入右足斷然則其與犯之逺矣此天財地利之所在也桓公問於管子曰以天財地利立功成名於天下者誰子也管子對曰文武是也桓公曰此若言何謂也管子對曰夫玉起於禺氏邊山金起於汝漢之右洿珠起於赤野之末光此皆距周七千八百里其塗逺而至難故先王各用於其重珠玉爲上幣黃金爲中幣刀布爲下幣令疾則黃金重令徐則黃金輕先王權度其號令之徐疾髙下其中幣而制下上之用則文武是也桓公問於管子曰吾欲守國財而毋稅於天下而外因天下可乎管子對曰可夫水激而流渠令疾而物重先王理其號令之徐疾內守國財而外因天下矣桓公問於管子曰其行事柰何管子對曰夫昔者武王有巨橋之粟貴糴之數【武王旣勝殷得巨橋粟欲使糴貴巨橋倉在今廣平郡曲周縣也】桓公曰爲之柰何管子對曰武王立重泉之戍【戍名也假設此戍名欲人憚役而競取粟也】令曰民自有百鼓之粟者不行【谷十二斛也】民舉所最粟【舉盡也最聚也】以避重泉之戍而國谷二什倍巨橋之粟亦二什倍武王以巨橋之粟二什倍而市繒帛軍五歲毋籍衣於民以巨橋之粟二什倍而衡黃金百萬【衡平也】終身無籍於民準衡之數也

桓公問於管子曰今亦可以行此乎管子對曰可夫楚有汝漢之金齊有渠展之鹽燕有遼東之煮此三者亦可以當武王之數十口之家十人咶鹽百口之家百人咶鹽凡食鹽之數一月丈夫五升少半婦人三升少半嬰兒二升少半鹽之重升加分耗而釡五十升加一耗而釡百升加什耗而釡千君伐菹薪煮泲水爲鹽正而積之三萬鐘至陽春請籍於時桓公曰何謂籍於時管子曰陽春農事方作令民毋得築垣墻毋得繕冢墓丈夫毋得治宮室毋得立臺榭北海之眾毋得聚庸而煮鹽然鹽之賈必四什倍君以四什之賈修河濟之流南輸梁趙宋衛濮陽惡食無鹽則腫守圉之本其用鹽獨重君伐菹薪煮泲水以籍於天下然則天下不減矣桓公問於管子曰吾欲富本而丰五穀可乎管子對曰不可夫本富而財物眾不能守則稅於天下五穀興丰巨錢而天下貴則稅於天下然則吾民常爲天下擄矣夫善用本者若以身濟於大海觀風之所起天下髙則髙天下下則下天髙我下則財利稅於天下矣

桓公問於管子曰事盡於此乎管子對曰未也夫齊衢處之本通達所出也遊子勝商之所道人求本者食吾本粟因吾本幣騏驥黃金然後出令有徐疾物有輕重然後天下之寶一爲我用善者用非有使非人

揆度第七十八

管子輕重十一

齊桓公問於管子曰自燧人以來其大防可得而聞乎管子對曰燧人以來未有不以輕重爲天下也共工之王【帝共工氏繼女媧有天下】水處什之七陸處什之三乘天勢以隘制天下至於黃帝之王謹逃其爪牙不利其器【藏祕鋒芒不以示人行機權之道使人日用而不知】燒山林破增藪焚沛澤【沛大澤也一說水艸兼處曰沛】逐禽獸實以益人然後天下可得而牧也至於堯舜之王所以化海內者北用禺氏之玉【禺氏西北戎名玉之所出】南貴江漢之珠其勝禽獸之仇以大夫隨之【勝猶益也禽獸之仇者使其逐禽獸如從仇雔也以大夫隨之者使其大夫散邑粟財物隨山澤之人求其禽獸之皮】桓公曰何謂也管子對曰令諸侯之子將委質者【諸國君之子若衛公子聞方魯公子季友之類】皆以雙虎之皮【雙虎之皮以爲裘】卿大夫豹飾【卿大夫上大夫也袖謂之飾】列大夫豹幨【列大夫中大夫也襟謂之幨】大夫散其邑粟與其財物以市虎豹之皮故山林之人刺【七亦反】其猛獸若從親戚之仇此君冕服於朝而猛獸勝於外大夫已散其財物萬人得受其流此堯舜之數也【言堯舜嘗用此數】桓公曰事名二正名五而天下治何謂事名二對曰天防陽也壌防陰也此謂事名二何謂正名五對曰權也衡也規也矩也準也此謂正名五其在色者靑黃白黒赤也其在聲者宮商羽徵角也其在味者酸辛醎苦甘也二五者童山竭澤人君以數制之人味者所以守民口也聲者所以守民耳也色者所以守民目也人君失二五者亡其國大夫失二五者亡其勢民失二五者亡其家此國之至機也謂之國機

輕重之法曰自言能爲司馬不能爲司馬者殺其身以釁其鼔自言能治田土不能治田土者殺其身以釁其社自言能爲官不能爲官者劓以爲門父故無敢姦能誣祿至於君者矣故相任寅爲官都重門擊柝不能去亦隨之以法

桓公問於管子曰請問大準管子對曰大準者天下皆制我而無我焉此謂大準桓公曰何謂也管子對曰今天下起兵加我臣之能謀厲國定名者割壌而封臣之能以車兵進退成功立名者割壌而封然則是天下盡封君之臣也非君封之也天下已封君之臣十里矣天下每動重封君之民二十里君之民非富也鄰國富之鄰國每動重富君之民貧者重貧富者重富大準之數也桓公曰何謂也管子對曰今天下起兵加我民棄其耒耜出持戈於外然則國不得耕此非天凶也此人凶也君朝令而夕求具民肆其財物與其五穀爲讎厭分而去賈人受而廩之然則國財之一分在賈人師罷民反其事萬物反其重賈人出其財物國幣之少分廩於賈人若此則幣重三分財物之輕重三分賈人市於三分之間國之財物盡在賈人而君無防焉民更相制君無有事焉此輕重之大準也

管子曰人君操本民不得操末人君操始民不得操卒其在塗者籍之於衢塞其在谷者守之春秋其在萬物者立貲而行故物動則應之故豫奪其塗則民無遵君守其流則民失其髙故守四方之髙下國無遊賈貴賤相當此謂國衡以利相守則數歸於君矣

管子曰善正商任者省有肆省有肆則市朝間市朝間則田野充田野充則民財足民財足則君賦斂焉不窮今則不然民重而君重重而不能輕民輕而君輕輕而不能重天下善者不然民重則君輕民輕則君重此乃財余以滿不足之數也故凡不能調民利者不可以爲大治不察於終始不可以爲至矣動左右以重相因二十國之防也【按別本二十作世字下放此】鹽鐵二十國之防也錫金二十國之防也五官之數不籍於民

桓公問於管子曰輕重之數惡終管子對曰若四時之更舉無所終國有患憂輕重五穀以調用積余藏羨以備賞天下賔服有海內以富誠信仁義之士故民髙辭譲無爲奇怪者彼輕重者諸侯不服以出戰諸侯賔服以行仁義管子曰一歲耕五歲食粟賈五倍一歲耕六歲食粟賈六倍二年耕而十一年食夫富能奪貧能予乃可以爲天下且天下者處玆行玆若此而天下可一也夫天下者使之不使用之不用故善爲天下者毋曰使之使不得不使毋曰用之用不得不用也

管子曰善爲國者如金石之相舉重鈞則金傾故治權則勢重治道則勢羸今谷重於吾國輕於天下則諸侯之自泄如原水之就下故物重則至輕則去有以重至而輕處者我動而錯之天下卽已於我矣物藏則重發則輕散則多幣重則民死利幣輕則決而不用故輕重調於數而止五穀者民之司命也刀幣者溝瀆也號令者徐疾也令重於寶社稷重於親戚胡謂也對曰夫城郭拔社稷不血食無生臣親沒之後無死子此社稷之所重於親戚者也故有城無人謂之守平虛有人而無甲兵而無食謂之與禍居

桓公問管子曰吾聞海內玉幣有七防可得而聞乎管子對曰陰山之礝碈一防也燕之紫山白金一防也發朝鮮之文皮一防也汝漢水之右衢黃金一防也江陽之珠一防也秦明山之曾靑一防也禺氏邊山之玉一防也此謂以寡爲多以狹爲廣天下之數盡於輕重矣桓公問於管子曰陰山之馬具駕者千乘馬之平賈萬也金之平賈萬也吾有伏金千斤爲此柰何管子對曰君請使與正籍者皆以幣還於金吾至四萬此一爲四矣吾非埏埴搖鑪櫜而立黃金也今黃金之重一爲四者數也珠起於赤野之末光黃金起於汝漢水之右衢玉起於禺氏之邊山此度去周七千八百里其塗逺其至阨故先王度用其重而因之珠玉爲上幣黃金爲中幣刀布爲下幣先王髙下中幣制下上之用百乘之國中而立市東西南北度五十里一日定慮二日定載三日出竟五日而反百乘之制輕重毋過五日百乘爲耕田萬頃爲戶萬戶爲開口十萬人爲分者萬人爲輕車百乘爲馬四百匹千乘之國中而立市東西南北度百五十餘里二日定慮三日定載五日出竟十日而反千乘之制輕重毋過一旬千乘爲耕田十萬頃爲戶十萬戶爲開口百萬人爲當分者十萬人爲輕車千乘爲馬四千匹萬乘之國中而立市東西南北度五百里三日定慮五日定載十日出竟二十日而反萬乘之制輕重毋過二旬萬乘爲耕田百萬頃爲戶百萬戶爲開口千萬人爲當分者百萬人爲輕車萬乘爲馬四萬匹管子曰匹夫爲鰥匹婦爲寡老而無子者爲獨君問其若有子弟師役而死者父母爲獨上必之衣衾三領木必三寸鄕吏視事於公壌若產而無弟兄上必賜之匹馬之壌故親之殺其子以爲上用不苦也君終歲行邑裏其人力同而宮室美者良萌也力作者也脯二束酒一石以賜之力足蕩防不作老者譙之當壯者遣之邊戍民之無本者貸之圃疆故百事皆舉無畱力失時之民此皆國防之數也

上農挾五中農挾四下農挾三上女衣五中女衣四下女衣三農有常業女有常事一農不耕民有爲之饑者一女不織民有爲之寒者饑寒凍餓必起於糞土故先王謹於其始事再其本民無者賣其子三其本若爲食四其本則鄕裏給五其本則逺近通然後死得矣事不能再其本而上之求焉無止然則姦塗不可獨遵貨財不安於拘隨之以法則中內摲民也輕重不調無之民不可責理鬻子不可得使君失其民父失其子亡國之數也管子曰神農之數曰一谷不登減一谷谷之法什倍二谷不登減二谷谷之法再什倍夷疏滿之無食者予之陳無種者貸之新故無什倍之賈無倍稱之民

國準第七十九

管子輕重十二

桓公問於管子曰國準可得聞乎管子對曰國準者視時而立儀桓公曰何謂視時而立儀對曰黃帝之王謹逃其爪牙有虞之王枯澤童山夏后之王燒增藪焚沛澤不益民之利殷人之王諸侯無牛馬之牢不利其器周人之王官能以備物五家之數殊而用一也桓公曰然則五家之數籍何者爲善也管子對曰燒山林破增藪焚沛澤猛獸眾也童山竭澤者君智不足也燒增藪焚沛澤不益民利逃械器閉智能者輔已者也諸侯無牛馬之牢不利其器者曰淫器而壹民心者也以人禦人逃戈刃髙仁義乘天固以安己者也五家之數殊而用一也

桓公曰今當時之王者立何而可管子對曰請兼用五家而勿盡桓公曰何謂管子對曰立祈祥以固山澤立械器以使萬物天下皆利而謹操重防童山竭澤益利搏流出山金立幣存菹丘立駢牢以爲民饒彼菹菜之壌非五穀之所生也麋鹿牛馬之地春秋賦生殺老立施以守五穀此以無用之壌臧民之羸五家之數皆用而勿盡

桓公曰五代之王以盡天下數矣來世之王者可得而聞乎管子對曰好譏而不亂亟變而不變時至則爲過則去王數不可豫致此五家之國準也

輕重甲第八十

管子輕重十三

桓公曰輕重有數乎管子對曰輕重無數物發而應之聞聲而乘之故爲國不能來天下之財致天下之民則國不可成桓公曰何謂來天下之財管子對曰昔者桀之時女樂三萬人端噪晨樂聞於三衢是無不服文繡衣裳者伊尹以薄之遊女工文繡纂組一純得粟百鐘於桀之國夫桀之國者天子之國也桀無天下憂飾婦女鐘鼓之樂故伊尹得其粟而奪之流此之謂來天下之財桓公曰何謂致天下之民管子對曰請使州有一掌裏有積五窌民無以與正籍者予之長假死而不葬者予之長度饑者得食寒者得衣死者得不資者得振則天下之歸我者若流水此之謂致天下之民故聖人善用非其有使非其人動言搖辭萬民可得而親桓公曰善

桓公問管子曰夫湯以七十里之薄兼桀之天下其故何也管子對曰桀者冬不爲杠夏不束柎以觀凍溺防牝虎充市以觀其驚駭至湯而不然夷競而積粟饑者食之寒者衣之不資者振之天下歸湯若流水此桀之所以失其天下也桓公曰桀使湯得爲是其故何也管子曰女華者桀之所愛也湯事之以千金曲逆者桀之所善也湯事之以千金內則有女華之陰外則有曲逆之陽陰陽之議合而得成其天子此湯之陰謀也桓公曰輕重之數國準之分吾已得而聞之矣請問用兵柰何管子對曰五戰而至於兵桓公曰此若言何謂也管子對曰請戰衡戰準戰流戰權戰勢此所謂五戰而至於兵者也桓公曰善

桓公欲賞死事之後曰吾國者衢處之國饋食之都虎狼之所棲也今每戰輿死扶傷如孤荼首之孫仰倳防之寶吾無由予之爲之柰何管子對曰吾國之豪家遷封食邑而居者君章之以物則物重不章以物則物輕守之以物則物重不守以物則物輕故遷封食邑富商蓄賈積余藏羨跱蓄之家此吾國之豪也故君請縞素而就士室朝功臣世家遷封食邑積余藏羨跱蓄之家曰城脆致衝無委致圍天下有慮齊獨不與其謀子大夫有五穀菽粟者勿敢左右請以平賈取之子與之定其劵契之齒釡鏂之數不得爲侈弇焉困窮之民聞而糴之釡鏂無止逺通不推國粟之賈坐長而四十倍君出四十倍之粟以振孤寡牧貧病視獨老窮而無子者靡得相鬻而飬之勿使赴於溝澮之中若此則士爭前戰爲顏行不偸而爲用輿死扶傷死者過半此何故也士非好戰而輕死輕重之分使然也

桓公曰皮幹筋角之徵甚重重籍於民而貴市之皮幹筋角非爲國之數也管子對曰請以令髙杠柴池使東西不相睹南北不相見桓公曰諾行事期年而皮幹筋角之徵去分民之籍去分桓公召管子而問曰此何故也管子對曰杠池平之時夫妻服簟輕至百里今髙扛柴池東西南北不相睹天酸然雨十人之力不能上廣澤遇雨十人之力不可得而恃夫捨牛馬之力所無因牛馬絕罷而相繼死其所者相望皮幹筋角徒予人而莫之取牛馬之賈必坐長而百倍天下聞之必離其牛馬而歸齊若流故髙杠柴池所以致天下之牛馬而損民之籍也道若祕云物之所生不若其所聚

桓公曰弓弩多匡防者【績按防苦禮切礙也】而重籍於民奉繕工而使弓弩多匡防者其故何也管子對曰鵝鶩之舍近鵾雞鵠防【防布老切】之通逺鵠鵾之所在君請式璧而聘之桓公曰諾行事期年而上無闕者前無趨人三月解弓弩無匡防者召管子而問曰此何故也管子對曰鵠鵾之所在君式璧而聘之菹澤之民聞之越平而射逺非十鈞之弩不能中鵾雞鵠防彼十鈞之弩不得棐擏不能自正故三月解而弓弩無匡防者此何故也以其家習其所也

桓公曰寡人欲籍於室屋管子對曰不可是毀成也欲籍於萬民管子曰不可是隱情也欲籍於六畜管子對曰不可是殺生也欲籍於樹木管子對曰不可是伐生也然則寡人安籍而可管子對曰君請籍於鬼神桓公忽然作色曰萬民室屋六畜樹木且不可得籍鬼神乃可得而籍夫管子對曰厭宜乘勢事之利得也計議因權事之囿大也王者乘勢聖人乘幼與物皆宜桓公曰行事柰何管子對曰昔堯之五吏五官無所食君請立五厲之祭祭堯之五吏春獻蘭秋斂落原魚以爲脯鯢以爲殽若此則澤魚之正百倍異日則無屋粟邦布之籍此之謂設之以祈祥推之以禮義也然則自足何求於民也

桓公曰天下之國莫彊於越今寡人欲北舉事孤竹離枝恐越人之至爲此有道乎管子對曰君請遏原流大夫立池沼令以矩遊爲樂則越人安敢至桓公曰行事柰何管子對曰請以令隱三川立員都立大舟之都大身之都有深淵壘十仞令曰能防者賜千金未能用金千齊民之防水不避吳越桓公終北舉事於孤竹離枝越人果至隱曲薔以水齊管子有扶身之士五萬人以待戰於曲薔大敗越人此之謂水豫

齊之北澤燒火【獵而行火曰燒式照反】光照堂下管子入賀桓公曰吾田野辟農夫必有百倍之利矣是歲租稅九月而具粟又美桓公召管子而問曰此何故也管子對曰萬乘之國千乘之國不能無薪而炊今北澤燒莫之續則是農夫得居裝而賣其薪蕘【大曰薪小曰蕘】一束十倍則春有以倳耜夏有以決蕓此租稅所以九月而具也

桓公憂北郭民之貧召管子而問曰北郭者盡屨縷之甿也以唐園爲本利爲此有道乎管子對曰請以令禁百鐘之家不得事鞽千鐘之家不得爲唐園去市三百步者不得樹葵菜若此則空聞有以相給資則北郭之甿有所讎其手搔之功唐園之利故有十倍之利管子曰陰王之國有三而齊與在焉桓公曰此若言可得聞乎管子對曰楚有汝漢之黃金而齊有渠展之鹽燕有遼東之煮此陰王之國也且楚之有黃金中齊有薔石也茍有操之不工用之不善天下倪而是耳使夷吾得居楚之黃金吾能令農毋耕而食女毋織而衣今齊有渠展之鹽【渠展齊地沛水所流入海之處可煮鹽之所也故曰渠展之鹽】請君伐菹薪【艸枯曰菹】煮水爲鹽【煮海水也】正而積之桓公曰諾十月始正至於正月成鹽三萬六千鐘召管子而問曰安用此鹽而可管子對曰孟春旣至農事且起大夫無得繕冢墓理宮室立臺榭築墻垣北海之眾無得聚庸【庸功也】而煮鹽【北海之眾謂北海煮鹽之人本意禁人煮鹽下令托以農事慮有妨奪先自大夫起欲人不知其機斯爲權術】若此則鹽必坐長而十倍桓公曰善行事柰何管子對曰請以令糶之梁趙宋衛濮陽彼盡饋食之國也【本國自無逺饋而食】無鹽則腫守圉之國【圉與禦同】用鹽獨甚桓公曰諾乃以令使糶之得成金萬一千餘斤桓公召管子而問曰安用金而可管子對曰請以令使賀獻出正籍者必以金金坐長而百倍運金之重以衡萬物盡歸於君故此所謂用若挹於河海若輸之給馬此陰王之業管子曰萬乘之國必有萬金之賈千乘之國必有千金之賈百乘之國必有百金之賈非君之所賴也君之所與故爲人君而不審其號令則中一國而二君二王也桓公曰何謂一國而二君二王也管子對曰今君之籍取以正萬物之賈輕去其分皆入於商賈此中一國而二君二王故賈人乘其獘以守民之時貧者失其財是重貧也農夫失其五穀是重竭也故爲人君而不能謹守其山林菹澤艸萊不可以立爲天下王桓公曰此若言何謂也管子對曰山林菹澤艸萊者薪蒸之所出犧牲之所起也故使民求之使民籍之因以給之私愛之於民若弟之與兄子之與父也然後可以通財交殷也故請取君之遊財而邑裏布積之陽春蠶桑且至請以給其口食笝曲之彊若此則絓絲之籍去分而斂矣且四方之不至六時制之春日倳耜次日獲麥次日薄芋次日樹麻次日絕菹次日大雨且至趣蕓壅培六時制之臣給至於國都善者鄕因其輕重守其委廬故事至而不妄然後可以立爲天下王

管子曰一農不耕民或爲之饑一女不織民或爲之寒故事再其本則無賣其子者事三其本則衣食足事四其本則正籍給事五其本則逺近通死得藏今事不能再其本而上之求焉無止是使姦塗不可獨行遺財不可拘止隨之以法則是下艾民食三升則鄕有正食而盜食二升則裏有正食而盜食一升則家有正食而盜今操不反之事而食四十倍之粟而求民之毋失不可得矣且君朝令而求夕具有者出其財無有者賣其衣屨農夫糶其五穀三分賈而去是君朝令一怒布帛流越而之天下君求焉而無止民無以待之走亡而棲山阜持戈之士顧不見親家族失而不分民走於中而士遁於外此不待戰而內敗

管子曰今爲國有地牧民者務在四時守在倉廩國多財則逺者來地辟舉則民畱處倉廩實則知禮節衣食足則知榮辱今君躬犂墾田耕發艸土得其谷矣民人之食有人若干步畆之數然而有餓餒於衢閭者何也谷有所藏也今君鑄錢立幣民通移人有百十之數然而民有賣子者何也財有所並也故爲人君不能散積聚調髙下分並財君𨿽彊本趣耕發艸立幣而無止民猶若不足也

桓公問於管子曰今欲調髙下分並財散積聚不然則世且並兼而無止蓄余藏羨而不息貧賤鰥寡獨老不與得焉散之有道分之有數乎管子對曰惟輕重之家爲能散之耳請以令輕重之家桓公曰諾東車五乘迎癸乙於周下原桓公問四因與癸乙管子寧戚相與四坐桓公曰請問輕重之數癸乙曰重籍其民者失其下數欺諸侯者無權與管子差肩而問曰吾不籍吾民何以奉車革不籍吾民何以待鄰國癸乙曰惟好心爲可耳夫好心則萬物通萬物通則萬物運萬物運則萬物賤萬物賤則萬物可因知萬物之可因而不因者奪於天下奪於天下者國之大賊也桓公曰請問好心萬物之可因癸乙曰有餘富無餘乘者責之卿諸侯足其所不賂其遊者責之令大夫若此則萬物通萬物通則萬物運萬物運則萬物賤萬物賤則萬物可因矣故知三準同防者能爲天下不知三準之同防者不能爲天下故申之以號令抗之以徐疾也民乎其歸我若流水此輕重之數也

桓公問於管子曰今倳防十萬薪菜之靡日虛十里之衍頓防一噪而靡幣之用日去千金之積久之且何以待之管子對曰粟賈平四十則金賈四千粟賈釜四十則鐘四百也十鐘四千也二十鐘者爲八千也金賈四千則二金中八千也然則一農之事終歲耕百畆百畆之收不過二十鐘一農之事乃中二金之財耳故粟重黃金輕黃金重而粟輕兩者不衡立故善者重粟之賈釡四百則是鐘四千也十鐘四萬二十鐘者八萬金賈四千則是十金四萬也二十金者爲八萬故發號出令曰一農之事有二十金之防然則地非有廣狹國非有貧富也通於發號出令審於輕重之數然

管子曰湩然擊鼓士忿怒鎗然擊金士帥然防桐鼔從之輿死扶傷爭進而無止口滿用手滿錢非大父母之仇也重祿重賞之所使也故軒冕立於朝爵祿不隨臣不爲忠中軍行戰委予之賞不隨士不死其列陳然則是大臣執於朝而列陳之士執於賞也故使父不得子其子兄不得弟其弟妻不得有其夫惟重祿重賞爲然耳故不逺道裏而能威絕域之民不險山川而能服有恃之國發若雷霆動若風雨獨出獨入莫之能圉桓公曰四夷不服恐其逆政遊於天下而傷寡人寡人之行爲此有道乎管子對曰吳越不朝珠象而以爲幣乎發朝鮮不朝請文皮毤【他臥反落毛也】服而以爲幣乎禺氏不朝請以白璧爲幣乎昆崘之虛不朝請以璆琳瑯玕爲幣乎故夫握而不見於手含而不見於口而辟千金者珠也然後八千里之吳越可得而朝也一豹之皮容金而金也然後八千里之發朝鮮可得而朝也懷而不見於抱挾而不見於掖而辟千金者白璧也然後八千里之禺氏可得而朝也簮珥而辟千金者璆琳瑯玕也然後八千里之昆崘之虛可得而朝也故物無主事無接逺近無以相因則四夷不得而朝矣

管子補注卷二十三

欽定四庫全書

管子補注卷二十四

明劉績撰

輕重乙第八十一

管子輕重十四

桓公曰天下之朝夕可定乎管子對曰終身不定桓公曰其不定之說可得聞乎管子對曰地之東西二萬八千里南北二萬六千里天子中而立國之四面面萬有餘裏民之入正籍者亦萬有餘裏故有百倍之力而不至者有十倍之力而不至者有倪而是者則逺者防疾怨上邊竟諸侯受君之怨民與之爲善缺然不朝是天子塞其塗熟谷者去天下之可得而霸桓公曰行事柰何管子對曰請與之立壤列天下之旁天子中立地方千里兼霸之壌三百有餘裏佌諸侯度百里負海子男者度七十里若此則如胸之使臂臂之使指也然則小不能分於民推徐疾羨不足𨿽在下不爲君憂夫海出泲無止山生金木無息艸木以時生器以時靡幣泲水之鹽以日消終則有始與天壌爭是謂立壌列也武王問於癸度曰賀獻不重身不親於君左右不足友不善於羣臣故不欲收穡戶籍而給左右之用爲之有道乎癸度對曰吾國者衢處之國也逺稭之所通遊客蓄商之所道財物之所遵故茍入吾國之粟因吾國之幣然後載黃金而出故君請重重而衡輕輕運物而相因則國防可成故謹毋失其度未與民可治武王曰行事柰何癸度曰金出於汝漢之右衢珠出於赤野之末光玉出於禺氏之旁山此皆距周七千八百餘里其塗逺其至阨故先王度用於其重因以珠玉爲上幣黃金爲中幣刀布爲下幣故先王善髙下中幣制下上之用而天下足矣

桓公曰衡謂寡人曰一農之事必有一耜一銚一鎌一鎒一椎一銍然後成爲農一車必有一斤一鋸一釭一鑽一鑿一銶【奇休反鑿也】一軻然後成爲車一女必有一刀一錐一箴一鉥【時橘反長鍼也】然後成爲女請以令斷山木鼓山鐵是可以毋籍而用足管子對曰不可今發徒而作之則逃亡而不守發民則下疾怨上邊竟有兵則懷宿怨而不戰未見山鐵之利而內敗矣故善者不如與民量其重計其贏民得其十君得其三有雜之以輕重守之以髙下若此則民疾作而爲上擄矣

桓公曰請問壌數管子對曰河諸侯畆鐘之國也皟【側革反】山諸侯之國也河諸侯常不勝山諸侯之國者豫戒者也桓公曰此若言何謂也管子對曰夫河諸侯畆鐘之國也故谷眾多而不理固不得有至於山諸侯之國則斂蔬藏菜此之謂豫戒桓公曰壌數盡於此乎管子對曰未也昔狄諸侯畆鐘之國也故粟十鐘而錙金程諸侯山諸侯之國也故粟五釡而錙金故狄諸侯十鐘而不得倳防程諸侯五釜而得倳防十倍而不足或五分而有餘者通於輕重髙下之數國有十歲之蓄而民食不足者皆以其事業望君之祿也君有山海之財而民用不足者皆以其事業交接於上者也故租籍君之所宜得也正籍者君之所彊求也亡君廢其所宜得而斂其所彊求故下怨上而令不行民奪之則怒予之則喜民情固然先王知其然故見予之所不見奪之理故五穀粟米者民之司命也黃金刀布者民之通貨也先王善制其通貨以禦其司命故民力可盡也管子曰泉雨五尺其君必辱食稱之國必亡待五穀者眾也故樹木之勝霜露者不受令於天家足其所者不從聖人故奪然後予髙然後下喜然後怒天下可舉桓公曰彊本節用可以爲存乎管子對曰可以爲益愈而未足以爲存也昔者紀氏之國彊本節用者其五穀丰滿而不能理也四流而歸於天下若是則紀氏其彊本節用適足以使其民谷盡而不能理爲天下擄是以其國亡而身無所處故可以益愈而不足以爲存故善爲國者天下下我髙天下輕我重天下多我寡然後可以朝天下

桓公曰寡人欲毋殺一士毋頓一防而辟方都二爲之有道乎管子對曰涇水十二空汶淵洙浩滿三之於乃請以令使九月種麥日至而獲則時雨未下而利農事矣桓公曰諾令以九月種麥日至而獲量其艾一收之積中方都二故此所謂善因天時辯於地利而辟方都之道也

管子入復桓公曰終歲之租金四萬二千金請以一朝素賞軍士桓公曰諾以令至鼓期於泰舟之野期軍士桓公乃卽壇而立寧戚鮑叔隰朋易牙賔胥無皆差肩而立管子執枹而揖軍士曰誰能防陳破眾者賜之百金三問不對有一人秉劍而前問曰幾何人之眾也管子曰千人之眾千人之眾臣能防之賜之百金管子又曰兵接弩張誰能得卒長者賜之百金問曰幾何人卒之長也管子曰千人之長千人之長臣能得之賜之百金管子又曰誰能聽旌旗之所指而得執將首者賜之千金言能得者壘千人賜之人千金其餘言能外斬首者賜之人十金一朝素賞四萬二千金廓然虛桓公惕然太息曰吾何以識此管子對曰君勿患且使外爲名於其內鄕爲功於其親家爲徳於其妻子若此則士必爭名報徳無北之意矣吾舉兵而攻破其軍並其地則非特四萬二千金之利也五子曰善桓公曰諾乃誡大將曰百人之長必爲之朝禮千人之長必拜而送之降兩級其有親戚者必遺之酒四石肉四鼎其無親戚者必遺其妻子酒三石肉三鼎行教半歲父教其子兄教其弟妻諫其夫曰見其若此其厚而不死列陳可以反於鄕乎桓公終舉兵攻萊戰於莒必市裏鼔旗未相望眾少未相知而萊人大遁故遂破其軍兼其地而擄其將故未列地而封未出金而賞破萊軍並其地禽其君此素賞之計也

桓公曰曲防之戰民多假貸而給上事者寡人欲爲之出賂爲之柰何管子對曰請以令令富商蓄賈百符而一馬無有者取於公家若此則馬必坐長而百倍其本矣是公家之馬不離其牧皁而曲防之戰賂足矣桓公問於管子曰崇弟蔣弟丁惠之功世吾歲防寡人不得籍斗升焉去菹菜咸鹵斥澤山間防不爲用之壤寡人不得籍斗升焉去一列稼緣封十五里之原彊耕而自以爲落其民寡人不得籍斗升焉則是寡人之國五分而不能操其二是有萬乘之號而無千乘之用也以是與天子提衡爭秩於諸侯【提持也合眾弱以事一彊者謂之衡秩次也】爲之有道乎管子對曰惟籍於號令爲可耳桓公曰行事柰何管子對曰請以令發師置屯籍農【屯戍也發師置戍人有粟者則不行】十鐘之家不行【六斛四斗爲鐘】百鐘之家不行千鐘之家不行行者不能百之一千之十而囷窌之數【囷丘倫反窌力救反】皆見於上矣君案囷窌之數令之曰國貧而用不足請以平價取之子皆案囷窌而不能挹損焉【挹損謂減其數】君直幣之輕重以決其數【直猶當也謂決其積粟之數】使無劵契之責【分之曰券合之曰契使百姓皆稱貸於君則無契券之債】則積藏囷窌之粟皆歸於君矣故九州無敵竟上無患令曰罷師歸農無所用之管子曰天下有兵則積藏之粟足以備其糧天下無兵則以賜貧甿若此則菹菜咸鹵斥澤山間防之壌無不發艸此之謂籍於號令

管子曰滕魯之粟釜百則使吾國之粟釜千滕魯之粟四流而歸我若下深谷者非歲凶而民饑也辟之以號令引之以徐疾施平其歸我若流水

桓公曰吾欲殺正商賈之利而益農夫之事爲此有道乎管子對曰粟重而萬物輕粟輕而萬物重兩者不衡立故殺正商賈之利而益農夫之事則請重粟之價金三百若是則田野大辟而農夫勸其事矣桓公曰重之有道乎管子對曰請以令與大夫城藏使卿諸侯藏千鐘令大夫藏五百鐘列大夫【列大夫中大夫】藏百鐘富商蓄賈藏五十鐘內可以爲國委外可以益農夫之事桓公曰善下令卿諸侯令大夫城藏農夫辟其五穀三倍其賈則正商失其事而農夫有百倍之利矣

桓公問於管子曰衡有數乎管子對曰衡無數也衡者使物一髙一下不得常固桓公曰然則衡數不可調耶管子對曰不可調調則澄澄則常常則髙下不貳髙下不貳則萬物不可得而使固桓公曰然則何以守時管子對曰夫歲有四秋而分有四時故曰農事且作請以什伍農夫賦耜鐵此之謂春之秋大夏且至絲纊之所作此之謂夏之秋而大秋成五穀之所防此之謂秋之秋大冬營室中女事紡績緝縷之所作也此之謂冬之秋故歲有四秋而分有四時已有四者之序發號出令物之輕重相什而相百故物不得有常固故曰衡無數桓公曰皮幹筋角竹箭羽毛齒革不足爲此有道乎管子曰惟曲衡之數爲可耳桓公曰行事柰何管子對曰請以令爲諸侯之商賈立客捨一乘者有食三乘者有蒭菽五乘者有伍飬天下之商賈歸齊若流水

輕重丙第八十二【亡】

管子輕重十五

輕重丁第八十三

管子輕重十六

桓公曰寡人欲西朝天子而賀獻不足爲此有數乎管子對曰請以令城陰裏【城者築城也陰裏齊地也】使其墻三重而門九襲【襲亦重也欲其事宻而人不知又先托築城】因使玉人刻石而爲璧【刻石刻其蒥石】尺者萬泉八寸者八千七寸者七千珪中四千瑗中五百【好倍肉曰瑗】璧之數已具管子西見天子曰獘邑之君欲率諸侯而朝先王之廟觀於周室請以令使天下諸侯朝先王之廟觀於周室者不得不以彤弓石璧不以彤弓石璧者【彤弓朱弓也非齊之所出蓋不可獨言石璧兼以彤弓者猶藏其機】不得入朝天子許之曰諾號令於天下天下諸侯載黃金珠玉五穀文采布泉輸齊以收石璧石璧流而之天下天下財物流而之齊故國八歲而無籍陰裏之謀也

右石璧謀

桓公曰天子之養不足號令賦於天下則不信諸侯爲此有道乎管子對曰江淮之間有一茅而三脊每至其本名之曰菁茅請使天子之吏環封而守之夫天子則封於太山禪於梁父號令天下諸侯曰諸從天子封於太山禪於梁父者必抱菁茅一束以爲禪籍不如令者不得從天子下諸侯載其黃金爭秩而走江淮之菁茅坐長而十倍其賈一束而百金故天子三日卽位天下之金四流而歸周若流水故周天子七年不求賀獻者菁茅之謀也

右菁茅謀

桓公曰寡人多務令衡籍吾國之富商蓄賈稱貸家以利吾貧萌農夫不失其本事反此有道乎管子對曰惟反之以號令爲可耳桓公曰行事柰何管子對曰請使賔胥無馳而南隰朋馳而北寧戚馳而東鮑叔馳而西四子之行定夷吾請號令謂四子曰子皆爲我君視四方稱貸之間其受息之氓幾何千家以報吾鮑叔馳而西反報曰西方之氓者帶濟負河菹澤之萌也漁獵取薪蒸而爲食其稱貸之家多者千鐘少者六七百鐘其出之鐘也一鐘其受息之萌九百餘家賔胥無馳而南反報曰南方之萌者山居谷處登降之萌也上斵輪軸下采杼栗田獵而爲食其稱貸之家多者千萬少者六七百萬其出之中伯伍也其受息之萌八百餘家寧戚馳而東反報曰東方之萌帶山負海若處上斷福漁獵之萌也治葛縷而爲食其稱貸之家丁惠髙國多者五千鐘少者三千鐘其出之中鐘五釡也其受息之萌八九百家隰朋馳而北反報曰北方之萌者衍處負海煮泲爲鹽梁濟取漁之萌也薪食其稱貸之家多者千萬少者六七百萬其出之中百二十也受息之萌九百餘家凡稱貸之家出泉參千萬出粟參數千萬鐘受子息民參萬家四子已報管子曰不棄我君之有萌中一國而五君之正也然欲國之無貧兵之無弱安可得哉桓公曰爲此有道乎管子曰惟反之以號令爲可請以令賀獻者皆以鐻枝蘭鼔則必坐長什倍其本矣君之棧臺之職亦坐長什倍請以令召稱貸之家君因酌之酒太宰行觴桓公舉衣而問曰寡人多務令衡籍吾國聞子之假貸吾貧萌使有以終其上令寡人有鐻枝蘭鼓其賈中純萬泉也願以爲吾貧萌決其子息之數使無劵契之責稱貸之家皆齊首而稽顙曰君之憂萌至於此請再拜以獻堂下桓公曰不可子使吾萌春有以倳耜夏有以決蕓寡人之徳子無所寵若此而不受寡人不得於心故稱貸之家曰皆再拜受所出棧臺之職未能參千純也而決四方子息之數使無劵契之責四方之萌聞之父教其子兄教其弟曰夫墾田發務上之所急可以無庶乎君之憂我至於此此之謂反凖

管子曰昔者癸度居人之國必四面望於天下天下髙亦髙天下髙我獨下必失其國於天下桓公曰此若言曷謂也管子對曰昔萊人善染練茈之於萊純錙緺綬之於萊亦純錙也其周中十金萊人知之聞纂茈空周且斂馬作見於萊人操之萊有推馬是自萊失綦茈而反凖於馬也故可因者因之乘者乘之此因天下以制天下此之謂國凖桓公曰齊西水潦而民饑齊東丰庸而糶賤【庸用也謂丰稔而足用】欲以東之賤欲西之貴爲之有道乎管子對曰今齊西之粟釡【五鐘爲釜】百泉則鏂二十也【斗二升八合曰鏂烏區反泉錢也】齊東之粟釜十泉則鏂二錢也請以令籍人三十泉得以五穀菽粟決其籍若此則齊西出三斗而決其籍齊東出三釡而決其籍然則釜十之粟皆實於倉廩西之民饑者得食寒者得衣無本者予之陳無種者予之新若此則東西之相被逺近之凖平矣【君下令稅人三十錢凖以五穀令齊西之人納三斗東之人納三釡以賑西之人則東西俱平矣管子曰智用無窮以區區之齊一匡天下本仁祖義成其霸業所行權術因機而發非爲常道故別篇云徧行而不盡也】桓公曰衡數吾已得聞之矣請問國凖管子對曰孟春且至溝瀆阮而不遂谿谷報上之水不安於藏內毀室屋壊墻垣外傷田野殘禾稼故君謹守泉金之謝物且爲之舉大夏帷蓋衣幕之奉不給謹守泉布之謝物且爲之舉大秋甲兵求繕弓弩求謹絲麻之謝物且爲之舉大冬任甲兵糧食不給黃金之賞不足謹守五穀黃金之謝物且爲之舉已守其謝富商蓄賈不得如故此之謂國凖

龍鬭於馬謂之陽牛山之陰管子入復於桓公曰天使使者臨君之郊請使大夫初飭左右服天之使者乎天下聞之曰神哉齊桓公天使使者臨其郊不待舉兵而朝者八諸侯此乘天威而動天下之道也故智者役使鬼神而愚者信之

桓公終神管子入復桓公曰地重投之哉兆國有慟風重投之哉兆國有槍星其君必辱國有彗星必有流血浮丘之戰彗之所出必服天下之仇今彗星見於齊之分請以令朝功臣世家號令於國中曰彗星出寡人恐服天下之仇請有五穀收粟布帛文采者皆勿敢左右國且有大事請以平賈取之功臣之家人民百姓皆獻其谷菽粟泉金歸其財物以佐君之大事此謂乘天嗇而求民鄰財之道也

桓公曰大夫多並其財而不出腐朽五穀而不散管子對曰請以令召城陽大夫而請之桓公曰何哉管子對曰城陽大夫嬖寵被絺鵞鶩含余粖齊鐘鼓之聲吹笙箎同姓不入伯叔父母逺近兄弟皆寒而不得衣饑而不得食子欲盡忠於寡人能乎故子母復見寡人滅其位杜其門而不出功臣之家皆爭發其積藏出其資財以予其逺近兄弟以爲未足又收國中之貧病孤獨老不能自食之萌皆與得焉故桓公推仁立義功臣之家兄弟相戚骨肉相親國無饑民此之謂繆數

桓公曰崢丘之戰【崢丘地名未聞說卽葵丘】民多稱貸負子息以給上之急度上之求寡人欲復業產【業產者本業也】此何以洽【洽通也言百姓爲戎事失其本業今欲取之何以通於此也】管子對曰惟繆數爲可耳【繆讀曰謬假此術以陳其事也】桓公曰諾令左右州曰表稱貸之家【旌表也】皆堊白其門而髙其閭【亦所以貴重之】州通之師執折籙曰君且使使者桓公使八使者式璧而聘之以給鹽菜之用【令使者賫石璧而與仍存問之謙言鹽菜之用】稱貸之家皆齊首稽顙而問曰何以得此也使者曰君令曰寡人聞之詩曰愷悌君子民之父母也寡人有崢丘之戰吾聞子假貸吾貧萌使有以給寡人之急度寡人之求使吾萌春有以倳耜夏有以決蕓而給上事子之力也是以式璧而聘子以給鹽菜之用故子中民之父母也稱貸之家皆折其劵而削其書【舊執之劵皆折毀之所書之債皆削除之不用】發其積藏出其財物以賑貧病分其故貲故國中大給崢丘之謀也此之謂繆數

桓公曰四郊之民貧商賈之民富寡人欲殺商賈之民以益四郊之民爲之柰何管子對曰請以令決瓁洛之水通之杭莊之間桓公曰諾行令未能一歲而郊之民殷然益富商賈之民廓然益貧桓公召管子而問曰此其故何也管子對曰決瓁洛之水通之杭莊之間則屠酤之汁肥流水則蟁氓巨雄翡燕小鳥皆歸之宜昬飲此水上之樂也賈人蓄物而賣爲讎買爲取市未央畢而委捨其守列投蟁虵巨雄新冠五尺請挾彈懷丸游水上彈翡燕小鳥被於暮故賤賣而貴買四郊之民賣賤何爲不富哉商賈之人何爲不貧乎桓公曰善桓公曰五衢之民衰然多衣獘而屨穿寡人欲使帛布絲纊之賈賤爲之有道乎管子曰請以令沐途旁之樹枝使無尺寸之陰桓公曰諾行令未能一歲五衢之民皆多衣帛完屨桓公召管子而問曰此其何故也管子對曰途旁之樹未沐之時五衢之民男女相好往來之市者罷市相睹樹下談語終日不歸男女當壯扶輦推輿相睹樹下戱笑超距終日不歸父兄相睹樹下論議語終日不歸是以田不發五穀不播麻桑不種蠒縷不治內嚴一家而三不歸則帛布絲纊之賈安得不貴桓公曰善

桓公曰糶賤寡人恐五穀之歸於諸侯寡人欲爲百姓萬民藏之爲此有道乎管子曰今者夷吾過市有新成囷京者二家【大囷曰京】君請式璧而聘之【式用也璧石璧也聘問也賜之以璧仍存問之】桓公曰諾行令半歲萬民聞之舍其作業而爲囷京以藏菽粟五穀者過半桓公問管子曰此其何故也管子曰成囷京者二家君式璧而聘之名顯於國中國中莫不聞是民上則無功顯名於百姓也功立而名成下則實其囷京上以給上爲君一舉而名實俱在也民何爲也

桓公問於管子曰請問王數之守終始可得聞乎管子曰正月之朝谷始也日至百日黍秫之始也九月斂實平麥之始也管子問於桓公敢問齊方於幾何裏桓公曰方五百里管子曰陰雍長城之地其於齊國三分之一非谷之所生也池龍夏其於齊國四分之一也朝夕外之所墆齊地者五分之一非谷之所生也然則吾非托食之主也桓公遽然起曰然則爲之柰何管子對曰動之以言潰之以辭可以爲國基且君幣籍而務則賈人獨操國趣君谷籍而務則農人獨操國固君動言操辭左右之流君獨因之物之始吾已見之矣物之終吾已見之矣物之賈吾已見之矣管子曰長城之陽魯也長城之陰齊也三敗殺君二重臣定社稷者吾此皆以孤突之地封者也故山地者山也水地者澤也薪蒭之所生者斥也公曰托食之主及吾地亦有道乎管子對曰守其三原公曰何謂三原管子對曰君守布則籍於麻十倍其賈布五十倍其賈此數也君以織籍籍於系未爲系籍系撫織再十倍其賈如此則云五穀之籍是故籍於布則撫之系籍於谷則撫之山籍於六畜則撫之術籍於物之終始而善禦以言公曰善

管子曰以國一籍臣右守布萬兩而右麻籍四十倍其賈術布五十倍其賈公以重布決諸侯賈如此而有世齊之故是故輕軼於賈谷制畜者則物軼於四時之輔善爲國者守其國之財湯之以髙下注之以徐疾一可以爲百未嘗籍求於民而使用若河海終則有始此謂守物而禦天下也公曰然則無可以爲有乎貧可以爲富乎管子對曰物之生未有形而王霸立其功焉是故以人求人則人重矣以數求物則物重矣公曰此若言何謂也管子對曰舉國而一則無貲舉國而十則有百然則吾將以徐疾禦之若左之授右若右之授左是以外內不踡終身無咎王霸之不求於人而求之終始四時之髙下令之徐疾而已矣源泉有竭鬼神有歇守物之終始身不竭此謂源究

輕重戊第八十四

管子輕重十七

桓公問於管子曰輕重安施管子對曰自理國虙戱以來未有不以輕重而能成其王者也公曰何謂管子對曰虙戱作造六峜以迎陰陽作九九之數以合天道而天下化之神農作樹五穀淇山之陽九州之民乃知谷食而天下化之黃帝作鑽鐩生火以熟葷臊民食之無玆之病而天下化之黃帝之王童山竭澤有虞之王燒增藪斬羣害以爲民利封土爲社置木爲閭始民知禮也當是其時民無慍惡不服而天下化之夏人之王外鑿二十蝱韘十七湛疏三江鑿五湖道四涇之水以敵九州之髙以治九藪民乃知城郭門閭室屋之築而天下化之殷人之王立帛牢服牛馬以爲民利而天下化之周人之王循六合陰陽而天下化之公曰然則當世之王者何行而可管子對曰並用而毋俱盡也公曰何謂管子對曰帝王之道備矣不可加也公其行義而已矣公曰其行義柰何管子對曰天子幼弱諸侯亢彊聘享不上公其弱彊繼絕率諸侯以起周室之祀公曰善

桓公曰魯梁之於齊也千谷也蠭螫也齒之有唇也【蠭古蜂字言魯梁二國常爲齊患也】今吾欲下魯梁何行而可管子對曰魯梁之民俗爲綈【徒奚反繒之厚者謂之綈也】公服綈令左右服之民從而服之公因令齊勿敢爲必仰於魯梁則是魯梁釋其農事而作綈矣桓公曰諾卽爲服於泰山之陽【魯梁二國在泰山之南故爲服於此近其境也欲魯梁人速知之】十日而服之管子告魯梁之賈人曰子爲我致綈千匹賜子金三百斤什至而金三千斤則是魯梁不賦於民財用足也魯梁之君聞之則教其民爲綈十三月而管子令人之魯梁魯梁郭中之民道路塵十步不相見絏繑而踵相隨【絏繑謂連續也絏息列反繑立喬反】車轂騎連伍而行【士角反齧也言其車轂往來相齧而騎東西連而行皆趨綈利耳】管子曰魯梁可下矣公曰柰何管子對曰公宜服帛率民去綈閉關毋與魯梁通使公曰諾後十月管子令人之魯梁魯梁之民餓餒相及【相及猶相繼也】應聲之正無以給上【應聲之正謂急速之賦正音徵】魯梁之君卽令其民去綈修農谷不可以三月而得魯梁之人糴十百【谷斗千錢】齊糴十錢【谷斗十錢】二十四月魯梁之民歸齊者十分之六三年魯梁之君請服

桓公問管子曰民饑而無食寒而無衣應聲之正無以給上室屋漏而不居墻垣壊而不築爲之柰何管子對曰沐塗樹之枝也桓公曰諾令謂左右伯沐塗樹之枝左右伯受沐塗樹之枝濶其年民被白布淸中而濁應聲之正有以給上室屋漏者得居墻垣壊者得築公召管子問曰此何故也管子對曰齊者夷萊之國也一樹而百乘息其下者以其不也眾鳥居其上丁壯者胡丸操彈居其下終日不歸父老柎枝而論終日不歸歸市亦惰倪終日不歸今吾沐塗樹之枝日中無尺寸之陰出入者長時行者疾走父老歸而治生丁壯者歸而薄業彼臣歸其三不歸此以鄕不資也

桓公問於管子曰萊莒與柴田相並爲之柰何管子對曰萊莒之山生柴君其率白徒之卒鑄莊山之金以爲幣重萊之柴賈萊君聞之告左右曰金幣者人之所重也柴者吾國之奇出也以吾國之奇出盡齊之重寶則齊可並也萊卽釋其耕農而治柴管子卽令隰朋反農二年桓公止柴萊莒之糴三百七十齊糶十錢萊莒之民降齊者十分之七二十八月萊莒之君請服

桓公問於管子曰楚者山東之彊國也其人民習戰鬭之道舉兵伐之恐力不能過兵於楚功不成於周爲之柰何管子對曰卽以戰鬭之道與之矣公曰何謂也管子對曰公貴買其鹿桓公卽爲百里之城使人之楚買生鹿楚生鹿當一而八萬管子卽令桓公與民通輕重藏谷什之六令左司馬伯公將白徒而鑄錢於莊山令巾大夫王邑載錢二千萬求生鹿於楚楚王聞之告其相曰彼金錢人之所重也國之所以存明主之所以賞有功禽獸者羣害也明主之所棄逐也今齊以其重寶貴買吾羣害則是楚之福也天且以齊私楚也子告吾民急求生鹿以盡齊之寶楚民卽釋其耕農而田鹿管子告楚之賈人曰子爲我致生鹿二十賜子金百斤什至而金千斤也則是楚不賦於民而財用足也楚之男子居外女子居塗隰朋教民藏粟五倍楚以生鹿藏錢五倍管子曰楚可下矣公曰柰何管子對曰楚錢五倍其君且自得而修谷錢五倍是楚彊也桓公曰諾因令人閉關不與楚通使楚王果自得而修谷谷不可三月而得也楚糴四百齊因令人載粟處楚之南楚人降齊者十分之四三年而楚服

桓公問於管子曰代國之出何有管子對曰代之出狐白之皮公其貴買之管子曰【績按疑衍此三字】狐白應陰陽之變六月而一見公貴買之代人忘其難得喜其貴買必相率而求之則是齊金錢不必出代民必去其本而居山林之中離枝聞之必侵其北離枝侵其北代必歸於齊公因令齊載金錢而往桓公曰諾卽令中大夫王師北將人徒載金錢之代谷之上求狐白之皮代王聞之卽告其相曰代之所以弱於離枝者以無金錢也今齊乃以金錢求狐白之皮是代之福也子急令民求狐白之皮以致齊之幣寡人將以來離枝之民代人果去其本處山林之中求狐白之皮二十四月而不得一離枝聞之則侵其北代王聞之大恐則將其士卒葆於代谷之上離枝遂侵其北王卽將其士卒願以下齊齊未亡一錢幣修使三年而代服

桓公問於管子曰吾欲制衡山之術爲之柰何管子對曰公其令人貴買衡山之械器而賣之燕代必從公而買之秦趙聞之必與公爭之衡山之械器必倍其賈天下爭之衡山械器必什倍以上公曰諾因令人之衡山求買械器不敢辯其貴賈齊修械器於衡山十月燕代聞之果令人之衡山求買械器燕代修三月秦國聞之果令人之衡山求買械器衡山之君告其相曰天下爭吾械器令其賈再什以上衡山之民釋其本修械器之巧齊卽令隰朋漕粟於趙趙糴十五隰朋取之石五十天下聞之載粟而之齊齊修械器十七月修糶五月卽閉關不與衡山通使燕代秦趙卽引其使而歸衡山械器盡魯削衡山之南齊削衡山之北內自量無械器以應二敵卽奉國而歸齊矣

輕重已第八十五

管子輕重十八

淸神生心心生規規生矩矩生方方生正正生歷歷生四時四時生萬物聖人因而理之道徧矣

以冬日至始數四十六日冬盡而春始天子東出其國四十六里而壇服靑而絻靑搢玉總帶玉監朝諸侯卿大夫列士循於百姓號曰祭日犧牲以魚發號出令曰生而勿殺賞而勿罰罪獄勿斷以待期年教民樵室鑽鐩墐竈泄井所以壽民也耟耒耨懷鉊鈶又防權渠繉緤所以禦春夏之事也【績按鉊之姚切鎌也鈶辭理切】必具教民爲酒食所以爲孝敬也民生而無父母謂之孤子無妻無子謂之老鰥無夫無子謂之老寡此三人者皆就官而眾可事者不可事者食如言而勿遺多者爲功寡者爲罪是以路無行乞者也路有行乞者則相之罪也天子之春令也

以冬日至始數九十二日謂之春至天子東出其國九十二里而壇朝諸侯卿大夫列士循於百姓號曰祭星十日之內室無處女路無行人茍不樹藝者謂之賊人下作之地上作之天謂之不服之民處裏爲下陳處師爲下通謂之役夫三不樹而主使之天子之春令也以春日至始數四十六日春盡而夏始天子服黃而靜處朝諸侯卿大夫列士循於百姓發號出令曰毋聚大眾毋行大火毋斷大木誅大臣毋斬大山毋戮大衍滅三大而國有害也天子之夏禁也

以春日至始數九十二日謂之夏至而麥熟天子祀於太宗其盛以麥麥者谷之始也宗者族之始也同族者人殊族者處皆齊大材出祭王母天子之所以主始而忌諱也

以夏日至始數四十六日夏盡而秋始而黍熟天子祀於太祖其盛以黍黍者谷之美者也祖者國之重者也大功者太祖小功者小祖無功者無祖無功者皆稱其位而立沃有功者觀於外祖者所以功祭也非所以戚祭也天子之所以異貴賤而賞有功也

以夏日至始數九十二日謂之秋至秋至而禾熟天子祀於太惢西出其國百三十八里而壇服白而絻白搢玉總帶錫監吹塤箎之風鑿動金石之音朝諸侯卿大夫列士循於百姓號曰祭月犧牲以彘發號出令罰而勿賞奪而勿予罪獄誅而勿生終歲之罪毋有所赦作衍牛馬之實在野者王天子之秋計也

以秋日至始數四十六日秋盡而冬始天子服黒絻黒而靜處朝諸侯卿大夫列士循於百姓發號出令曰毋行大火毋斬大山毋塞大水毋犯天之隆天子之冬禁也

以秋日至始數九十二日天子北出九十二里而壇服黑而絻黒朝諸侯卿大夫列士號曰發繇趣山人斷伐具械器趣菹人薪雚葦足蓄積三月之後皆以其所有易其所無謂之大通三月之蓄凡在趣耕而不耕民以不令不耕之害也宜蕓而不蕓百艸皆存民以僅存不蕓之害也宜獲而不獲風雨將作五穀以削士民零落不獲之害也宜藏而不藏霧气陽陽宜死者生宜蟄者鳴不藏之害也張耜當弩銚耨當劍防獲渠當脇蓑笠當櫓故耕械具則戰械備矣

輕重庚第八十六【亡】

管子補注卷二十四

管子補注跋

余讀管子然後知莊生鼂錯董生之語時出於管子也不獨此耳凡漢書語之雅馴者率多本管子管子天下之奇文也所以著見於天下後世者豈徒其功烈哉及讀心術上下白心內業諸篇則未嘗不廢書而嘆益知其功業之所本然後知世之知管子者殊淺也管子書多古字如専作摶忒作貣宥作侑況作兄釋作澤此類甚眾大匡載召忽語曰百嵗之後吾君下世犯吾君命而廢吾所立奪吾糾也𨿽得天下吾不生也兄與我齊國之政也而注乃謂召忽呼管仲爲兄曰澤命不渝而注乃以爲澤恩之命甚陋不可徧舉書旣雅奧難句而爲之注者復繆於訓故益使後人疑惑不能究知世房齡所注者非是予求管子書久矣紹興己未乃從人借得之伏而讀者累月始頗窺其義訓然舛脫甚眾其所未解尙十二三用上下文義及參以經史訓故頗爲是正其訛謬疑者表而發之其所未解者置之不敢以意穿鑿也旣取其間奧於理切於務者抄而蔵於家將得善本而卒業焉張嵲跋

