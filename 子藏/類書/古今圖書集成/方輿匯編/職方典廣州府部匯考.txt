廣州府部匯考﹣﹣《古今圖書集成》﹝淸﹞蔣廷錫等

蔣廷錫字揚孫﹑酉君﹐號西谷﹑南沙﹑靑桐居士。淸康熙年間進士﹐官至戶部尙書﹐兼領兵部尙書﹑文淵閣大學士。

康熙三十八年﹝年﹞己卯科舉人﹐康熙四十二年會試落第﹐詔以與何焯﹑汪灝一同殿試﹐賜二甲進士﹐選庶吉士。康熙四十九年修《淵鑑類函》﹐康熙五十年修《佩文韻府》之纂修兼校勘官﹐康熙五十四年﹝年﹞《禦纂周易折中》之南書房校對﹐康熙五十五年﹝年﹞《萬壽盛典初集》之總裁官。康熙五十六年﹝年﹞擢內閣學士﹐康熙六十年﹝年﹞充經筵講官﹐康熙六十一年﹝年﹞任《分類錦字》之校勘官。雍正元年﹝年﹞遷禮部侍郎﹐調戶部。擅長花鳥﹐曾畫過《塞外花卉》七十種﹐被視爲珍寶收藏於宮廷。

康熙六十一年﹝年﹞康熙逝世﹐雍正下令蔣廷錫重新編校《古今圖書集成》。蔣廷錫把陳夢雷的名字塗掉﹐寫上自己的名字﹐他重編的《古今圖書集成醫部》共收醫書卷﹐采集歷代名醫著作﹐爲中醫學類書之冠。雍正六年拜文華殿大學士﹐仍兼理戶部事﹐加太子太傅。卒謚文肅。著有《尙書地理今釋》捲﹐《條奏疏稿》捲﹐《靑桐軒詩集》捲﹐《坡山集》捲﹐《片雲集》捲﹐《西山爽气集》捲﹐《秋風集》捲。此外﹐蔣廷錫也寫有許多詩作﹐有詩集﹕《靑桐軒秋風集》《片雲集》。目錄

廣州府部匯考一

廣州府建置沿革考

廣州府疆域考

形勝附

廣州府星野考

廣州府山川考一

廣州府部匯考二

廣州府山川考二

廣州府部匯考三

廣州府山川考三

廣州府部匯考四

廣州府山川考四

廣州府部匯考五

廣州府山川考五

水利附

廣州府部匯考六

廣州府城池考

廣州府關梁考一

廣州府部匯考七

廣州府關梁考二

廣州府部匯考八

廣州府公署考

廣州府學校考

廣州府部匯考九

廣州府戶口考

廣州府田賦考一

廣州府部匯考十

廣州府田賦考二

廣州府風俗考

廣州府部匯考一廣州府建置沿革考

府誌

本府

禹貢揚州之南境天文牛女分野春秋爲南地秦於此置南海郡後趙佗據其地漢武帝時討平之復爲南海郡屬交州刺史東漢末遷交州治番禺三國吳又遷交州治龍編而於此置廣州梁陳並置都督府隋置總管府後攺廣州曰番州大業初又攺南海郡唐復置廣州府總管府升大都督府天寶初攺州爲南海郡乾元初復爲廣州唐末置淸海軍節度宋爲廣州淸海軍大觀初升爲帥府元置廣州路明攺廣州府領州一縣十五皇淸析番禺置花縣

南海縣附郭

本秦南海郡番禺縣地隋文帝分置南海縣爲番州治唐爲廣州治南漢分南海置咸寧常康二縣宋初並咸寧常康俱入南海元仍舊明因之編戶二百七十八里

番禺縣附郭

秦置縣爲南海郡治因縣有番禺二山故名漢以後皆因之劉宋析置熙安懷化二縣隋初廢入番禺唐屬廣州宋初並番禺入南海皇佑中復置元仍舊明因之編戶一百四十里

順徳縣

在府城西八十里本隋南海縣地唐以後皆因之明景泰三年析其地置此縣編戶一百五十七里

東莞縣

在府城東南二百五十里本番禺縣地晉成帝始置寶安縣屬東官郡隋初省郡以縣隸廣州唐至徳初攺爲東筦縣宋初省入增城縣尋復置元仍舊明因之編戶一百八十里

從化縣

在府城東北一百五十里明嘉靖中析置編戶一十八里

龍門縣

在府城西南三十里本明嘉靖中析置編戶一里

新寧縣

在府城西一百一十里本明嘉靖中析置編戶二十五里

增城縣

在府城東一百九十里本秦番禺縣地漢末析置此縣屬南海郡晉於縣置東官郡隋初廢郡以縣屬廣州唐宋元仍舊明亦因之編戶八十里

香山縣

在府城南一百五十里本唐廣州東筦縣香山鎭宋紹興永升爲縣仍割南海番禺新會三縣瀕海之地益焉元仍舊明亦因之編戶三十六里

新會縣

在府城西南二百三十里本漢南海郡地東晉分置新會郡縣隋郡廢以縣隸岡州大業初州罷以縣屬廣州唐初復以新會義寧二縣置岡州開元中州廢復以縣隸廣州宋元仍舊明因之編戶一百三十八里

三水縣

在府城西南一百四十里本明隆慶中析置編戶五十三里

淸遠縣

在府城南二百五十里本漢南海郡中宿縣地吳晉並隸始興郡梁於此置淸遠郡隋罷郡置淸遠縣屬廣州仍以故中宿縣爲政賓縣唐初以政賓縣省入淸遠宋元仍舊明因之編戶一十里

新安縣

在府城東二百一十里本東筦縣地本明萬曆元年析置治於東筦新城編戶五十六里花縣建置沿革無考

連州

在府城西北五百六十里本秦長沙郡南境之地漢爲桂陽縣屬桂陽郡吳屬始興郡劉宋屬廣興郡齊復屬始興梁分置陽山郡治桂陽隋廢郡置連州大業初攺熙平郡唐爲連州天寶初攺連山郡乾元初復爲連州元置連州路隸湖南道大徳中降路爲州隸英徳路明洪武初年省十四年復置隸廣州府編戶二十里領縣二

陽山縣

在州東北二百里本漢舊縣屬桂陽郡東漢省入含涯縣晉復置屬始興郡梁屬陽山郡隋屬熙平郡唐屬連州元屬桂陽州明初因之洪武二年省桂陽州以縣屬韶州府十四年攺屬連州編戶七里

連山縣

在州西二百九十里本漢桂陽縣地梁分置廣徳縣屬陽山郡隋攺曰廣澤仁壽初攺曰連山隸熙平郡唐宋元並隸連州明初因之洪武二年屬韶州府尋省縣入陽山十四年復置屬連州編戶四里廣州府疆域考

府誌

本府

東至惠州府博羅縣界二百二十里

西至肇慶府髙要縣界二百二十里

南至海岸三百四十里

北至韶州府英徳縣界三百五十里

東南至大海洋四百里

西南至肇慶府陽春縣界五百四十里

東北至韶州府英徳縣界三百五十里

西北至連山縣界一千二百里

自府治至京師八千八百一十五里

廣四百六十里袤七百一十五里

南海縣附郭

東至番禺縣界二里

西至三水縣界一百二十五里

南至順徳縣界一百里

北至淸遠縣界一百五十三里

東南至東莞縣界二百九十里

西南至新會縣界一百九十里

東北至番禺縣界三里

西北至淸遠縣界二百里

廣二百二十七里袤二百五十三里

番禺縣附郭

東至增城縣界一百二里

西至南海縣界二里

南至香山縣界一百五十里

北至淸遠縣界一百五十五里

東南至東莞縣界二百五十里

西南至南海縣界一十二里

東北至增城縣界一百七十里

西北至淸遠縣界三百里

今析置花縣實廣一百四里袤一百五十八里

順徳縣

東至番禺縣界四十五里

西至新會縣界五十里

南至香山縣界五十里

北至南海縣界一百里

東南至香山縣界九十里

西南至香山縣界七十里

東北至番禺縣界七十里

西北至南海縣界一百里

自縣至府陸路八十里水路五十八里至京師八千三百六十

廣九十五里袤一百五十里

東莞縣

東至惠州府界一百五十里

西至香山縣界二百里

南至大洋里數無考

北至增城縣界一百里

東南至大洋

西南至香山縣界二百里

東北至惠州府博羅縣界一百六十里

西北至番禺縣治二百里

自縣至府城二百五十里水路一百八十里至京師九十六站至會同館共一萬一千一十里

廣二百五十里袤三百五十里

從化縣

東至增城縣界一百一十里

西至番禺縣界二百四十里

南至增城縣界一百二十里

北至淸遠縣界三百二十里

東南至增城縣界一百六十里

西南至番禺縣界二百三十里

東北至淸遠縣界三百二十里

西北至淸遠縣界八十里

自縣至府城三百四十二里水路二百三十里

至京師八千三十里

廣二百二十五里袤二百七十四里

龍門縣

東至惠州府河源縣界一百里

西至從化縣界七十里

南至增城縣界一百里

北至河源縣界六十里

東南至惠州府博羅縣界一百里

東北至河源縣界一百里

西南至增城縣界一百里

西北至從化縣界九十里

自縣至府二百一十里水路五百里

廣二百里袤二百里

新寧縣

東至新會縣崖門大海一百八十里

西至新會縣界一百三十里

南至廣海衛界二百二十里

北至新會縣界一百二十里

東南至香山縣界一百三十里

西南至海蓈千戶所城界三百里

東北至順徳縣界一百三十里

西北至新會肇慶界三百里

自縣至府三百六十里水路二百九十里至京師水路程七千八百三十二里

廣一百十一里袤一百八十里

增城縣

東至惠州府博羅縣歐陽嶺界二十里又一百四十里至博羅縣治

西至番禺縣官山木古界一百里

南至番禺縣波羅江界一百里

北至龍門縣老虎灘界六十里又二百里至龍門縣治

東南至博羅縣石灣村界四十里又四十里至東莞縣治

西南至番禺縣小徑墟界一百里又八十里至番禺縣治

東北至龍門縣界里數無考

西北至從化縣界八十里又四十里至從化縣治

東西相距四百二十里而遙南北相距五百里而遙

香山縣

東至東莞縣界一百四十二里

西至新會縣界一百五十里

南至大海九十二里

北至番禺縣界一百二十里

東南至東莞縣界一百一十里

西南至新會縣界一百八十二里

東北至東莞縣界一百一十里

西北至順徳縣界一百二十五里

自縣至本府水路四百里

廣二百九十里袤二百一十二里

新會縣

東至順徳縣界八十里

西至恩平縣界二百里

南至廣海衛界一百五十里

北至南海縣界二百三十五里

東南至香山縣界一百五十里

西南至新寧縣界一百二十五里

東北至順徳縣界一百五十里

西北至肇慶府治三百里

至府城一百三十里水路二百三十五里

廣袤俱一百九十里

三水縣

東至南海縣界六十里

西至肇慶府髙要縣界一十里

南至南海縣界五十里

北至淸遠縣界六十里

東南至順徳縣界一百五十里

西南至髙要縣界五十里

東北至從化縣界九十里

西北至肇慶府四會縣界五十里

至本府水路一百八十里至京師七千八百七十里

廣七十里袤一百一十里

淸遠縣

東至番禺縣界一百五十里

西至肇慶府四會縣界七十五里

南至南海縣界一百一十七里

北至陽山縣界二百里

東南至番禺縣界九十四里

西南至肇慶府髙要縣界九十二里

東北至韶州府曲江縣界九十五里

西北至陽山縣界一百五十里

至本府水路二百里陸路四百六十里至京師八千三百里

廣二百二十五里袤三百七十七里

新安縣

東至惠州府歸善縣界八十里

西至香山縣大海里數無考

南至大洋里數無考

北至東莞縣界六十里

東南至惠州府歸善縣界一百五十里

西南至大洋里數無考

東北至東莞縣界九十里

西北至虎頭門大海

至府城三百三十里水路二百四十里至京師八千餘里

廣九十里袤一百里

花縣

東至從化縣界六十六里

西至南海三水二縣界七十三里

南至番禺縣界三十二里

北至淸遠縣界六十九里

至本府九十里水路一百二十里

廣一百二十九里袤一百一里

連州

東至韶州府英徳縣界二百三十里

西至平樂府賀縣界一百五十里

南至梧州府懷集縣界一百里

北至衡州府臨武縣界一百二十五里

東南至本府淸遠縣界三百里

西北至衡州府藍山縣界二百里

西南至賀縣界二百七十里

東北至柳州府宜章縣界三百九十里

自州至本府八百九十里至京師計程七千里

陽山縣

東至英徳縣界七十五里

西至臨武縣界一百七十里

南至懷集縣界一百三十里

北至乳源縣界八十里

東南至淸遠縣界一百二十里

西南至連山縣界一百五十里

東北至英徳縣界蕉岡石里數無考

西北至宜章縣界八十里

至本府八百里至京師水路七千里

廣二百餘里袤二百餘里

連山縣

東至連州界七十里

西至賀縣界一百五十里

南至懷集縣界二百五十里

北至藍山縣界一百五十里至京師七千里形勝附

本府南海番禺二縣附郭

前漢書淮南王安上書曰越非有城郭邑裏也處溪谷之間篁竹之中習於水斗便於用舟地深昧而多水險中國之人不知其勢阻入其地𨿽百不當一又曰限以髙山人迹所絕舟車不通天地所以限內外也

史記南粵序傳集揭越以保南藩

前漢書南粵傳漢負山阻險南北數千里

地理誌近海多犀象玳瑁珠璣銀銅果布之湊中國往來商賈者多取富焉番禺其一都會也溝洫志水絕壤斷

晉書吳隱之傳廣州包山帶海珍異所出

南齊地理誌廣州鎭南海濱際海隅委輸交部𨿽民戶不多而貍獠猥雜皆樓房山險不肯賓服西南三江川源深遠別置都護專徵討之捲握之資富兼十世尉佗余基亦有霸迹江右以其遼遠藩戚未有居者惟宋隋王誕爲刺史梁蕭詧羅浮山銘南濱溟渤西負桂林

隋書地理誌自嶺以南二餘郡南海交趾各一都會也

唐劉知幾史通地總百越山連五嶺

唐王勃廣州寺碑彜夏奧區仙靈窟宅

封疆跨躡之狀海陸會同之區

階百越而鄰三吳軹雕題而陬交趾

髙適詩海對羊城闊山連象郡髙

唐韓愈送竇平從士序連山隔其陰巨海敵其陽

柳宗元嶺南節度使饗軍堂記環水而國以百數

韓柳文東南海外雜國際天地以萬數西北陬泉地彌望極顧莫究其往

唐書地理誌其名山則黃嶺靈洲其大川則桂水欝水

宋史季煜與劉鋹書北距五嶺南負重溟

宋許致撰魏公遺愛碑逖彼番禺去都萬里境接羣蠻地居海涘

李昴英郡誌序山偉海巨秀靈鳩凝

蔣之奇廣州學記五嶺峙其北大海環其東眾水匯於前羣峯擁於後

文天祥文山集自厓山至五羊壯哉眞形勝之國

章粢廣州記帶山並海依險阻以爲固

唐泂築西城記廣於五嶺爲大府地控蠻越列郡倚以爲重

元吳澄云章閣記西肩巴蜀東臂甌閩

南海志山川緬邈土野沃饒

南海山水古迹記夫南越本一州地自秦漢以來始通尉佗之自王劉龑之專制亦嘗自同中州踞彊數代至於天下畫一而後能有定豈不以其山之險遠故哉當今廣爲大府自江嶺而上經大庾關隘之髙峻自閩徼而入過潮陽嵐路之深遠自牂牁而下則又將瀝漓江湟水瀧石之嵓崿黃茅靑艸癘瘴襲人毒蛇猛虎山谷

盤踞是故世之仕者恆未嘗願至至則常數期日而或不足以償其苟且塞責之心然而晴天勝景山霾開而海气伏珍禽嚶鳴異艸叢生花有素馨朱槿果有荔枝龍眼檳榔蒟醬之屬芬香艷冶鮮甜爽脆魚雞蜆菜積於市酒支數年苟能順其風气時其調適宜若無間於中州至於控制山獠壓服海外大蠻夷歲時番船金珠犀象香藥雜產之富充溢耳目抽賦帑藏蓋不下巨萬計又必賴夫涕泣還金之吏而後有以愧夫輕生好貨之俗厥任至重故常劇於他郡而必欲其稱職是又豈得以其險遠之故毒瘴乘之而或略於民事者哉然則世之仕者勿以其險遠可忘必圖其政事山海之氓勿以其險遠自恃必奉其法度此則天子堂陛之間卽爲廣州府不可以不愼也𨿽然自秦漢通路以還南越幅員數千里莫不自歸於經理撫綏之中至唐而後列爲五府廣州實大山深峒其民頑俗況艸搖風動常必徳懷而威攝之然後稍安然猶間有一時顓蒙無覺之氓弄兵潢池稱戈湯釜至使父兄子弟修城柵繕壕塹晝夜鉦鼓凜然若巨敵之壓境訛言相驚震撼朝廷以是而厲法令儆盜賊修馬政禁兵器是𨿽一指疥癢之微而徧身猶或爲之不寧蓋久而後克有定此豈可以輕視南越之區而不深戒其山海之險遠者哉

舊志廣爲嶺表大藩萬山之所輳集眾水之所會歸靈淑鳩凝丰厚彜衍敷爲州治唐以來總攝五管其地望可知也自衡山而南峙爲九疑界於五嶺又自庾嶺東南融於羅浮逶迆頓伏蜿蜒未止而秀萃白雲屹峙如屏橫聳州後下視眾山或蹲或伏或起或拜或超或止有如元戎端坐三軍環列而拱聽號令也是山蓋一州之主其前則抱旗拱揖後則越臺聳秀左則虎頭諸峯揚遏海道右則曹幕諸山共成羽翼上拘石門之隘下瞰扶胥之險長江天塹壁壘完整

梁異擬別賦繄乎東廣實曰雄藩綱維嶺海保障東南星分牛斗地接衝蠻

劉昌西華寺記去廣州府城西三十里有山曰石門蓋城之南爲大海而東北皆髙山盤繞數千里益馳而西且西南諸山尢奇峭分翼而來至是而稍合而三江諸水東流其間以南入於海望之隱若門然故曰石門天開三江赴之南匯於海羣山固之

順徳縣

舊志諸山如羽翼河流若襟帶

海中一大島嶼風气開而不露山形聚而不塞潮勢近而不溢中之平衍可以居外之險阻可以恃西北可以蔽香山新會東南可以擁南海番禺此形勝之大觀也

錢溥興造記諸山棋布水與田連絡不絕

東莞縣

廣州舊志嶺南名山曰黃嶺邑獨得之嶺分東西其東則逶迆數十里而爲壬峯踞縣之左其西則頓伏數里而止爲道家山踞縣之右以障遏去水又有癸水在邑後旋遶由東而轉至縣之前則與西支水合而入於海古傳有曰癸水遶東城永不見刀兵邑之勝也

李昴英經史閣記東莞號廣聞邑羅浮址之厚海負之

李嵓題名記縣之疆畛綿跨山海戶口繁夥

羅文煥詩羅浮郁南原隰衍迆羣海之東實爲縣鄙

袁衷題名碑山有旗峯華峯之髙竦水有虎頭龍穴之深匯

黃結修學記聯絡羅浮襟帶溟渤

從化縣

邑志大小鷓鴣二山秀拔而並峙如文筆乃邑之案也流溪之水東流注於老鴉江灌漑爲民利回視邑治若襟帶然

龍門縣

舊志七峯蔚聳於中一水縈纏於外堪輿家以七星落潭表之古人所謂阻山帶海四塞之地亦近之矣

新寧縣

舊志三臺疊擁於北文徑髙聳於南東列連珠西排寶鴨皆山之秀者也前有川流自左旋遶於右且遊魚紫霞夾峙其岸四圍聳翠左右縈碧邑之形勝亦偉矣

增城縣

舊志縣治來自羅浮五十餘里舊基在今縣北東街村大江西抱之漢建安六年以其地僻隘始遷於九岡村今城池是也其地原有岡阜九連環秀融結而成有若龜形謂之龜峯傍有一水來自西林派落平康金牛三百餘里抱於城東至南山釣磯曲折縈洄如帶滔滔流下光涵羣峯故有龜峯戲水之名可謂麗而且佳矣至曹村而突起數峯至縣後而作主山曰春江左輔山曰蕉石嶺右弼山曰郭婆嶺去縣北一里鎖溪瀝作石橋一道以接斷嶺來龍之勢橋下溪水可通舟楫又決城壕環遶西有水溪名揚溪築坡開圳引水入城渠通街道冬月防火仍灌負郭民田今築城其水塞矣

香山縣

梁益謙徳政碑環巒引海僻居海島

鄧光薦浮虛山記島嶼洲潭不可勝計

沈普新美齋記其地爽塏山川相繆

舊志海嶼之地環山以爲城帶海以爲池四面皆山東南諸山爲大四面皆水西北諸水爲近土地坦彜中藏萬井海道衝要外接百蠻蓋溟海之寄服居然一小蓬萊也

新會縣

舊志郭北五里圭峯之山屹然髙峙遠擁縣治支分兩掖東聳天馬西伏金牛皆其脈也前列二熊之山東西拱峙屹然海中壕橋之水合流龍津縈行曲鹿經縣西南流注江門遠則崖山據險奇石瞰流扶輿擁曹幕之翠屏沆瀣浮海門之巨浸其潮汐則由崖門而入支析派分以通村郭

三水縣

邑志控扼二廣瀕際三江道途衝要土地饒曠縣誌三水縣治在廣州上游一百二十里之西傍眾水交會羣峯環拱中開障而包原者爲龍鳳岡舊有白塔村嘉靖五年邑城建焉前臨三江後枕層巒左控城隍嶺及金帽七星諸岡右屏橫石嶺及將軍昆都諸峯其北來之水則蘆包口析而東遶縣治後達於靈洲湞水遠合郁水舊志謂爲陸海之國必守之地豈不信然

淸遠縣

舊志北據中宿之峽東塹湞湟之木山川回合奇秀競出

王漸逵峽路記五嶺之上游一方之雄障

新志湞江襟其前花尖枕其後禺峽控其左回岐峙其右東北有二帽以爲障西北有溱源威整諸險以爲阨南通全粵北達庾衡葉公玉謂幽勝甲於天下

王兆峽山記繇梁迄今聲稱華夏

新安縣

新志新安本東官郡地東控歸善西抵香山北連東莞層巒疊巘屏衛環列又云湞江端溪諸水會珠江曲折百餘里至蛇犀合龍江經虎門匯分流潮澎湃而注之東焉環境如斯誠巨觀也且內則鞏省城之金湯外則絕邊倭之窺伺

花縣

建縣之地其名曰平嶺之地也由建縣地之東來龍則系艮龍也由艮龍串珠轉亥龍入首正作坐子向午兼壬丙三分定丙子丙午分金而創建其縣治也縣治之東北萬山叢挫中有車頭墩盤古諸峒向稱嶺南盜藪自奉巡撫李會同總督吳發兵撫剿題設縣治迄今升平是一勞而永逸者也

連州

劉禹錫記環峯密林激淸儲陰海鳳歐溫交戰不勝觸石轉柯化爲涼飆然壓赭岡路髙負陽土伯噓濕抵堅而散襲山逗谷化爲鮮云故罕嘔呭之患亟有華皓之齒信荒服之善部炎裔之涼墟也

歐陽經云閣記北接九疑南連衡嶽其淸粹秀爽之气鍾爲勝槪賢傑繼出

費佖閣武亭記連介楚越間號爲衝會

詹礪西園記熙平古郡地控荊湖

劉禹錫廳壁記曲環制與番禺相犬牙觀民風與長沙同祖習

武陽霍學記地接荊湘無土山濁水秀徹之气凜然浮空

歐陽賓蔣氏三徑記山水爲嶺南冠

遊烈興造城記土壤寒殖溪山岑峻奇峯怪石森若圖繪

歐陽知誨連州宣詔堂記山靑水秀卓然可愛舊志前列文峯後倚石洞屹然撐空而如手笏者圭峯也矗然連云而如恰幘者巾子也其餘爭秀獻奇環郡左右

陽山縣

舊志邑居湟川下流壤土彜曠形勢之勝則賢令峙於後席帽拱於前香岡聳於左丫髻鎭於右眾山嵯峨宛轉環列

新志羣山環峙湟水中貫崇岡激灘最爲險要踞江海上游爲楚粵門戶

縣誌層巒聳翠繪擬丹靑怪石橫波利侔劍戟此形勝之大槪也

連山縣

舊志邑在西北萬山中層巒疊嶂競秀遠近故其隘南聳交椅之山北峙城頭之岫東西環擁左右夾阻邑令孔鏞詩萬山矗疊如風浪曲澗盤回似走蛇廣州府星野考

府誌

府總

漢志曰經星常宿中外官凡百一十八名積數八百七十三星皆有州國官宮民類之象而分野專系二十八捨徙所隸也張衡曰眾星列布體生於地精成於天列居錯峙各有攸屬我粵地在揚州之南是爲南越書云日月五星起揚越斗牛之次連貫營室自斗十二度至須女七度爲星紀於辰在丑近楚則爲翼軫自張十七度至軫十一度爲鶉尾於辰在巳由二者觀之則廣郡星野當兼牛女翼軫而言之也按牛爲犧牲爲關梁其北河鼓大星爲上將左右爲左右將爾雅曰河鼓牽牛也又云河鼓三星在牽牛北主軍鼓古者天子三將軍大星大將軍左星左將軍右星右將軍所以備關梁而除殘暴也光潤而明將軍吉動搖差戾亂兵起婺女天少府也其北織女在河北天紀東皆名曰須女主果蓏絲帛珍寶占曰王者致孝於神明則三星光顯天下理由漢迄今皆以牛女爲粵之分固矣而所謂翼軫者何居因考連州陽山連山𨿽隸廣州然與楚壤相近則與翼軫同星似亦不誣故後者以彗孛飛流爲分野之驗者如秦二世五星合於南斗趙佗自立爲王漢元鼎六年熒惑守南斗占者以爲誅滅南越之應如此則粵不僅專屬牛女而與揚越同起斗牛之次合矣故統而志之以待後之考驗天官者廣州府山川考一

府誌

本府南海番禺二縣附郭

坡山在府城內西南髙三四丈餘相傳晉時渡頭也上有三聖堂丹竈洪武七年參政汪廣洋建鐘樓於上十年布政司趙孠堅徙建五仙觀玉皇閣又有西坡山在城西第一橋

浮丘山在府城西四里相傳爲浮丘丈人得道之地羅浮記云浮丘卽羅浮朱明之門戶先在水中若丘陵之浮四面篙痕宛然宋初有陳崇藝者年百二十歲自言兒時猶見山足舟船數千今去海已四里盡爲人居上有珠明觀挹神軒經略使蔣之奇建也其下有珊瑚井晉葛洪煉丹於此今有廢井惟一拳石按縣誌萬曆庚辰大學士趙志臯憲副吾粵辟其地爲浮丘社李稅璫入粵踞其地爲遊觀所仙靈窟宅風雅遺蹤一朝俱盡良可深惜

雙女山在府城西二十里一曰鳳山上有榕荔宋潘美伐南漢次瀧頭劉鋹遣使請和美挾鋹使速渡諸險至馬徑砦於雙女山下鋹請降卽此

靈洲山一名小金山在府城西六十五里郁水中其山平原彌望晉郭璞謂南海之間有衣冠之气者此也上舊有寶陀院妙髙臺宋蘇軾詩靈洲山上寶陀院白髮東坡又到來前世徳云今我是依稀猶記妙髙臺南越志其陽多松柏其陰多茅蕷水中多黿鼉有虫焉如龜而小能緣大木捕鳴蟬其名曰神屋食之已癘按縣誌中唐志名山靈洲大川郁水卽此嘉靖中重修寺院祭酒倫以訓記北一里曰象山西南二十五里曰金利山上有崇福寺東南有巡檢司

石門山在府城西北三十里兩山對峙如門據南北往來之衝漢樓船將軍楊僕討南越駐兵於此又李性道至石門艤舟岸滸不拒元兵惟黃俊迎敵卽其地也按縣誌前有控海樓西華寺嘉靖中毀寺攺建晉刺史吳隱之祠

西樵山在府城西南一百二十里髙聳數百仞勢如遊龍盤踞四十餘里簡村沙頭龍津金甌四堡之地峯巒七十有二互相聯屬內顧若羅城然山半多平陸民多居之按縣誌唐宋詩人曹松移植顧渚茶於此居人遂以茶爲生云翳門關爲入山之途少保方獻夫砌石磴千級行人便之

秀蘿山在府城西南三十六里其水多松蘿其艸多蔓荊艸樹森欝山阜奇秀故名下有羅漢寺

牛鼻山以形似名在西南五里

獅雲山在西南十里亦以形似名在金紫堡元季鄕民黎復震築堡於上以避寇盜有木焉莖如通艸而大其材宜屐其名曰枹

三山在府城南二十七里西淋都桂林堡三峯競秀類多奇石

驛峯山在府南二十里多松椶

黃麖山在府城西五十里其木多桐杉其獸多麖鹿東南有二巖內深幽後有石室通明可容數十人元季民多隱於中又北一里曰馬頭岡其上多松又西六里曰旗峯山山半有泉冬夏不竭

龍郁山在府城西五十一里幽深盤旋以形勢名其木多橄欖人面其鳥多鷺鷥巢焉又西二里曰山南鎭

潯岡山在府城西十九里多楓柟其下潯水出焉下有馮章靖公祖墓今已蕪沒西南二十四里曰﹝虫雷﹞岡民居田疇環之又西南五里曰丰岡多美艸又西三里曰黃岡其下有靑龍寺今廢又西十二里曰黃雀岡特起水中在大岡堡又西六里曰蘇山岡

越秀山按縣誌會城主山在城內稍北上有越王臺臺西一里有歌舞岡其陽有越臺井西爲鮑姑井越王臺趙佗因山爲之唐韓愈詩樂奏武王臺是也明都指揮花英於山巓起觀音閣山半建半山亭劉龑時疊石爲呼鸞道沿道而登折而北爲歌舞岡佗三月三日登髙處劉龑時夾道栽花作臺觀爲九日登髙之所又名越井岡前有古井鑿自佗時深百尺泉味甘冷南漢號玉龍泉宋丁伯桂覆石開九竅因名九眼井世傳佗墮金杯井中後於石門得之鮑姑葛洪妻

肅連山按縣誌在西北四十里連大象山中有石洞

海目山按縣誌在西南一百四十里山在海中兩峯並列如目其麓多奇石有芳秀亭龜石釣臺景類金山

三洲山按縣誌在西一百七十里一名黃岡聳拔千仞周回百餘里峯巒數十奇者爲石閣峯獅子峯將軍峯有竹子嶺狀如蜈蚣支掉百出直馳二十餘里亦名蜈蚣嶺東爲大唐坑景類盤谷其山西連髙明南接新會與西樵並爲邑之鎭山

鴉山按縣誌在西南六十五里山純石多古榕幽雅可人山南里許有碧玉池長百餘丈

獅子山按縣誌在府北一百十里形如獅子常有雲气覆之

番山禺山在府城內東南番山在南禺山在北相聯屬如長城南漢劉龑鑿平之就番山積石爲朝元洞後攺爲淸虛洞復以沈香爲臺觀於禺山上按圖經云番山在郡學後今學後亭扁曰番山是也禺山在宋之淸海樓堞下今布政司譙樓址是也

席帽山在府城北四里今雙井街髙二十餘丈周六里許平坦可容車馬以形似名其木多松柏其艸多茅蘆相傳上有南漢劉氏郊壇遺址成化三年都禦史韓雍立墩其上前一里曰西竺山上有廣果寺今廢東一里曰象山

馬鞍山在府城北一十里南越志秦始皇時望气者言南海有五色气遂發人鑿之其鑿處形類馬鞍一云漢馬援嘗駐兵於此每風雨晦冥嘗聞人馬之聲迹之得鄧宓墓今號北山

馬蛟山在城北七里舊志俗傳昔有蛟化爲馬以惑人其陽多松竹其陰多刺桐最多怪獸又北四里曰虎欄山多松蘿

白雲山在郡城東北十五里其上常有白雲覆之其下多塊石有泉焉遄飛瑯瑯其名曰九龍舊志安期生隱此無泉有九童子見須臾泉湧故名

棲霞山在白雲西南五里舊志一名景泰雲峯山昔景泰禪師卓錫得泉故名今按卓鍚泉在羅浮唐子西有記非此泉也又雲泉初湧時雙蟹出焉又有仙人守之張鎭孫棲霞山詩有萬山飛翠映遙空一抹淸霞淡復濃之句舊有寺今廢又山之下泰泉之水出焉舊志李昴英有文溪小隱軒及泰泉玉虹飲澗二亭舊址洪武初孫蕡築白雲山房於其上今廢又一里曰太霞洞洞之南曰聚龍岡又折而西曰禦書閣舊志閣內有康與之舊隱順庵以宋髙宗禦書故名與之憸邪紹興中謫居於此其木多松椶其艸多龍鱗龍鱗俗呼過江龍有獸焉如蜥蜴而銳首其名曰鯪鯉食之巳滯

亂石山在郡城東北二十里一曰紫雲山與白雲相連俗呼白雲後洞巉巖髙峭林谷深邃彷佛不類人境以多奇石故名其木多杉柟其艸多蓬葧其下西南一里月溪之水出焉舊有寺今廢

博大山在府城北二十五里鼎溪之水出焉中有銅鼎南越志雲山下溪有神鼎天晴水澄時見之刺史劉道錫遣人系其耳耳斷鼎復沒後執紖者皆患耳疾民以爲神又云上有盧循母檀氏墓又北二里曰烏龍山其山多黑石又北十里曰虎石山

大橋山在府城西北十八里一名大橋坑象水出焉石磴激流聲聞二百步又西北三里曰雞籠山其山圓聳

萬松山在府城南二里其山多松上有幹明庵宋蘇軾扁其額今廢

石壁山在府城南十七里峭然屹立水滸按縣誌在沙灣司一名神頭岡奇石嶙峋連綿數里石齒齦立橫枕江流上有文筆石關帝巖懸崖上有仙迹石下有飛來石立於石峯之上潯州守李翺築釣魚臺於此歸隱焉里人區頴叔題詩曰石上漁歌字已蕪千年血指事堪圖云深夢鶴人何處獨對巖花憶大夫又名夢鶴巖

抱旗山在府城南八十里以形勝名山下江水環遶人不可登上有古烽堠方信孺詩面勢翩翩天外山彩旗常在碧雲間太平官府無公事大纛髙牙相對閒又東南二十里曰長洲山其勢逶迆遠接沙渚民多居其上又東南四里曰花山是多異花艸又東南六里曰五馬山俱在茭塘都徑口堡

堯山一名淩山在府城東北十五里海中峣然而髙故名荊州記云堯山赭巖疊起冠以靑林郡國志云髙四千丈自番禺迄交趾俱見之一名堯子峯

眞武山一名眞武踏龜山縣誌在佛迹嶺東北唐開元中羽士林福存建眞武堂禱雨屢應又東北四十二里曰巨石山曰羅屋山相傳舊有羅氏墓其上有巨石周十餘丈石下有巖可坐三五十人

昭陵山在城東北十里相傳謂南漢冢故名其南有石人馬各一

雷峯山按縣誌在茭塘屹立平田中秀麗髙聳相傳昔時在大海中山前有觀音廟有賈胡巨舶阻風於此祈神得無恙後數年賈胡復至爲修廟召僧更名隆興寺僧稱開山主爲馬羅連卽賈胡姓名也皇淸順治間寺僧今湛迎天然禪師說法於此廣建樓殿鑄大佛髙丈餘更名海云寺遂成叢林稱粵東名剎云

唐山按縣誌在沙灣有三光巖日月星巖字皆磨崖鐫勒唐不語兄弟五人煉丹此山仙去至今井竈俱在遺薪化爲蚱蜢形扁如腐艸動之卽飛取藏書帙中數歲猶生

礪山按縣誌在茭塘石子頭髙聳二百餘丈廣袤十餘里四周皆海屹峙中流下卽獅子洋東有石壁峻削狀如獅子獅腹中空可坐六七人飛泉百丈爲虎門捍山一巖名錦廊石如回廊可百餘步遊客列坐飛瀑濺人衣袂形家言以山爲巨海捍門明萬曆間有姦豪掘山采石官屢禁之四十四年邑孝廉李惟鳳劉如性黎兆鏊等倡議建浮屠其上山在琵琶洲之下虎門之上康熙三年徙海民於內地畫山屬禁界外設立磚城營房墩臺於其上

海心岡按縣誌在蓼湧圓岡海中屹立髙十餘丈廣里許艸木翳茂離十餘丈復一小岡亦海中相對爲南亭北亭劉王古冢在焉又名日月山

帽峯山按縣誌在慕徳裏路險境僻人迹罕至梅田諸村遶居其外萬木叢翳上有帽峯庵地接增城從化糾繆盤錯每爲盜藪焉

大夫山按縣誌在屏山前髙削千仞上有仙姑石最髙處曰文筆峯俗呼爲大烏岡音之式也與抱旗山相連

煙管岡按縣誌在茭塘新廳鄕髙百餘丈又名冠山元末義兵元帥屈仲舒起兵保障邑裏築煙臺其上因名子孫多居其下

浮練山按縣誌與石礪相望中隔平田其峯巒髙峻雄拔頗不如石礪而巖壑幽奇過之並峙獅子洋中下瞰重溟東望暘谷空蒙萬里山足多石勢若萬馬犇泉土人呼爲化魚石一巖舊名大屋巖穹窿如室端嚴寬敞有瓊宮王宇之觀因攺爲玉宇巖巖右數十武爲善廣巖稍小於玉宇亦爽皚精潔相傳有仙人名善廣居此其左山勢縈回平沙極望瑩潔如雪西行里許復一小巖名菂房古木蔽虧蘿薜掩映極幽僻之致其餘小巖數十風濤激薄水石吞吐皆成奇觀莫可名狀

羅山按縣誌在龍灣之左相傳唐時有羅眞人修煉於此仙去因得名眞人一云羅公遠一云羅子房

龜峯在府城西二里卽今西禪寺又西北八九里曰盧嶺舊有華嚴寺今廢又西北二十里曰獅嶺

天峯按縣誌在大科之南天泉出焉雙瀑髙懸夾瀉於雲谷雲谷中羣峯聯峙中有白沙陳公祠谷前爲蜘蛛峯有七星巖谷左五峯曰大科曰小科曰聚雲曰騰雲曰獅腦獅腦之東兩峯並起爲丫髻峯臨其上爲驄馬峯右五峯曰龍爪曰荔枝曰小雞冠曰大雞冠曰玉女玉女之巓有石壇世傳紫姑仙修煉於此其北爲西坑九龍之泉注焉流至山麓與玉溪合前有九曲溪飛布成水簾下爲噴玉巖有金銀井其井一赤一白相距尺許世傳爲烏利仙丹井浴之可愈痼疾其泉下注蓼江入於江浦海

文筆峯在府城南十七里與府治相對以形似名

三老峯上有飛仙足趾鑿之復自完其下玉泉水出焉按縣誌今足迹之傍石中窪圓如缽深八九寸中一小孔湧泉不竭其味甘美俗謂仙人水碗也

寶象峯在城北二十里白雲山麓上有動石人叱之則動前有虎跑泉舊有勝因寺今廢

大科峯極髙峻按縣誌大科峯稱西樵第一峯頂徑百尺上有見日臺雞鳴見日九日遊人多觴於此

雷壇峯舊傳烏利仙禱雨於此後鄕人求之輒應寶峯

大觀峯旁有巨石如笠名曰太尉中有小石如卵浮不著地其底用索刮之不礙及力士推之不動

紫姑峯峯之下曰小雲谷

碧雲峯其上有巨石以一指觸之輒動又數百步曰小科峯

紫雲峯極髙峻其陰有伏虎石

紫竹峯延綿至於蘭谷峯尢爲峭拔峯之外爲壁山弘治庚申得古碑有壁山社三大字其下有通潮井

虎頭巖在鶴舒臺北一里方信孺詩絕壁空巖踞虎頭鳥飛不度野猿愁人間有此眞奇觀便好乘風訪十洲

觀翠巖石壁中小孔有泉一綫晝夜如注按縣誌在馬鞍峯北方少保亭其下有翠巖石刻其前爲天湖東北諸泉奔瀦之出珠坑經無底井井在珠峯西

烏利巖巖可坐百餘人前有水簾千尺其下有金銀二池

錦巖在大科之西巖闊丈四五尺髙丈餘入可數十尋巖後復有小巖幽深盤曲人莫敢入其石五色若織錦然旁有錦巖庵前曰云端其下垂虹百尺注於廣老屏樂堯莊又折而北曰龍泉曰寶鴨池其下曰瀉錢坑曰雙魚陂

佛迹嶺在府城東十三里羣岡聯屬上有足迹其上有巖廣四丈多花艸又東十里曰塹岡大嶺下有塹南有巖洞深丈許闊十餘丈中可坐百餘人

鴻鵠嶺在府城北五里五峯聳秀

鳳凰嶺按縣誌在府城北馬鞍山聳秀如飛鳳

火羅嶺自麓至頂皆巨石在龍眼鄕東南

麒麟嶺在城北疊石﹝石壘﹞砢以形似名

松柏嶺在郡城北馬鞍山之東其上多松柏又一百里曰獅子嶺

金鵝嶺按縣誌在東北又名飛鴈嶺唐陳陶送沈次魯詩髙臺贈君別滿握軒轅風落日一揮手金鵝煙雨空卽此

彈子嶺在府城南十八里特生海傍其形圓

望州嶺在馬鞍山之東山勢淩霄登之則城郭在目

赤石岡在府城西南五里其下多金石南越志岡色若丹占气者謂岡下有寶扶南國人欲以金萬鎰市之刺史韋朗曰南州鎭山也弗許按縣誌天啟年間鄕紳李待問議建浮屠於其上以鎭州城水口上有佛寺及文昌祠士人歲時會文於此

黃梔岡在府城北三十五里多梔木今上塘村

相對岡在府城東三十五里兩山對峙大江中流有石髙二丈許若魚又一石亦髙二丈周二丈若珠居魚之前是曰魚珠石又東四里覆船岡又東曰石鼎岡亂石﹝石壘﹞砢布列又東曰覆盂岡又東北曰駟馬岡又北曰長腰岡

山門岡在府城東北三十八里旁曰飛鴈嶺曰雞籠岡其山峻險中藏羣峯下枕茭塘接洋海正統末鄕民立鎭於此以禦寇

戙旗岡在府城東二十里南海神廟前海中莫測其髙周十餘丈舊傳祀南海神則豎旗其上又東曰﹝虫雷﹞殼岡又東曰社壇岡在鹿步巡檢司居人立社其上

冠岡在府城東南四十里多林木按縣誌一名冠山在獅嶺司上有北帝廟

七星岡按縣誌在眞武山之南相對七小阜羅列如星名勝志唐開元中羽士林福存建有艸堂

象岡宋潮陽何主簿墓在焉又西北曰官嶺岡又北曰帽峯岡

三臺岡按縣誌在石壁山上有李忠簡祠子孫春秋祀之學士黃佐爲之記

黃旗岡岡下有黃龍洞翠微石室是山也產多奇茗有艸焉葉如柳而短花翯翯然具觜翅尾足其名曰白鶴南方艸木狀白鶴蔓生其花曲塵色淺紫蔕葉如柳而短當夏開花形如飛鶴觜翅尾足無所不備舊志云花色白頭有黑點如眼睛開於暮春又有蝴蝶花錦鶯花杜鵑花自此岡東一里曰譙樓岡又東北二里曰山臺曰鄧岡

鎭頭岡黃寇亂時鄕人豎旗於此與鄧岡鎭互爲應援

王借岡按縣誌在府西南八十里與紫洞相望山產石如劍如戟開采則盜賊頻興禦史屠應坤奏封

筋竹岡按縣誌在區村髙數仞巓有仙人迹鄕民禱雨輒應

靑螺嶂按縣誌在沙灣鄕去城三十四里髙五百丈一名白鹿岡相傳南漢劉龑常獲白鹿邑人馮祖裘建白鹿社焉其下爲沙灣水與市橋山相背夾水爲峽

靑蘿嶂在府城東南三十八里其上多松蘿其下沙灣之水出焉

南山峽在府城南六十里多怪石

玉虹洞按縣誌白雲山西南一里洞之南曰聚龍岡宋紹興間康與之流五羊居此有鶴舒臺及玉虹洞詩

龍峒按縣誌在城東北俗呼龍眼峒又曰火羅嶺巨石出泉

龍眼峒在府城西北三十里多松柏

飛霞洞在白雲山鶴舒臺北爲歸龍最勝隱士陳元開讀書於此按縣誌在白雲山半峭壁百仞瀑布懸飛若珠簾然

穗石洞按縣誌裴淵廣州記髙固爲楚相時有五仙人乘五羊各持榖穗一莖六出衣與羊色各如五方遺穗與州人騰空而去羊化爲石州人卽地爲祠相傳仙騎羊來時持穗祝曰願闤闠永無饑荒後果驗

九龍洞按縣誌兩崖奇崛如龍者九有飛騰勢其中巖竇相通奇怪駭目有通天巖玲瓏巖從石竅而進皆可透山巓洞之前爲九龍外洞泉石尢奇

煙霞洞按縣誌在大科西北鐵泉出焉散落錦巖洞中玲瓏盤郁兩翼如垣尙書湛若水卜築於此左峯曰﹝虫雷﹞壇曰雲路左馳而西爲燕巢爲三鎭爲大燕爲胡盧右峯曰金鐘曰鷓鴣曰鐵泉右折而北爲龍泉爲琵琶爲雙馬洞之前有鐵泉巖深不可測下爲錦巖石備五色鐵泉四時如雨

廣朗洞按縣誌洞後爲云端峯左爲火蓋爲長庚右爲大良爲鶴騰爲象峯前爲白雲更前爲幡子洞中雙瀑髙懸並二十餘仞其地夷曠中有廣朗閣

白雲洞按縣誌洞純石削壁淩空飛泉璀璨爲山北絕勝隆慶中邑人何亮始辟之有云瀑亭亭北爲香鑪石髙三十仞東爲滌心橋又百步爲逍遙臺下爲白雲溪溪水澎湃聲聞里許洞中有觀音巖可望不可陟

石泉洞按縣誌在大科北洞中多丰石美泉少保方獻夫築精舍於此洞後爲缽子峯左爲石排百練天鎭諸峯右爲紫帽珠峯玉峯金釵峯北拱爲禦屏峯天鎭之下爲吉水峯踰澗而北爲小西湖

碧玉洞按縣誌西樵二十四泉惟碧玉瀑布最髙而奇爲諸泉冠隆慶末邑人霍尙守建飛玉臺於泉下爲山東絕勝有流杯池菖蒲澗聽玉石室洞口有砥柱石下爲玉湖玉湖外爲漱玉巖巖東有龍井又轉下三百步爲木鄧井其泉北注樵湖出江浦南趨海門

寶林洞按縣誌洞中四峯環列萬木參天尙書霍韜築四峯精舍於此今爲西莊霍公祠洞南有天池東有玉池池北有蓬萊巖南有釣臺天成洞左而前爲聚仙峯南下爲雀子峯鎭頭峯右而前爲玉案峯仙掌峯西下千步爲鳳凰峯下有鳳凰巖更前爲帽子峯上有碧梧巖西爲白石峯白石之下爲玉廩峯上有仰辰臺北爲石門洞石室穹窿前有飛瀑捫石而上爲仙隱巖深湫斷徑景絕幽雅東距寶林洞三里

巍峨石在石碣村其髙三丈

海珠石按縣誌在五羊海中屹峙洪濤上有慈度寺李忠簡祠世傳胡賈挾明珠經此躍入江中故名

盧堠石在府城南二十六里濱於水相傳吳隱之與盧循交戰處一名南箕臺

魚珠石按縣誌在相對岡之後一名鰲洲

新婦石下有木鄧泉水極淸冽

聚仙臺按縣誌寶林之南在聚仙峯上有敬亭拔地四百仞登其上疊巘如晝長江縈回臺後列五石曰仙畱石瑰奇可玩遊人多宴集於此

鶴舒臺在白雲山北一里舊志安期生飛升處山半有龍泉寺宋運使陶定所建軒扁曰千峯紫翠臺曰天南第一峯今廢其陽有鶴蝶艸南方艸木狀蝶艸出南海云是媚艸上有虫老蛻爲蝶赤黃色女子藏之謂之媚蝶能致其夫憐愛鶴艸見西樵山下廣州府部匯考二廣州府山川考二

府誌

本府南海番禺二縣附郭

蜆江按縣誌東衝分流於西朗達於蜆江合於波羅江俗呼白蜆殼江

波羅江按縣誌唐韓愈碑扶胥之口黃木之灣卽此在南海神廟前嶺南海水之會也羅浮𨿽夜半見日然在山巓髙處海隅卑下此獨見之若淩倒景光怪靈幻最爲奇觀也

南海在府城南一百里浩渺無際東流閩浙

南通島彜城東八十里有古斗村自此出海潮源於東南大洋

地名佛堂門入於虎頭甲子二門﹝甲子屬惠州府﹞以達於斜西海

東莞縣其南則入於厓山其支分旁流則會於府城南其中多珠璣玳瑁紫貝大黿鱣鮪鱘鰉有海人焉見之則風嘗聞海賈雲南海時有海人出形如僧人頗小登舟而坐至則戒舟人寂然不動少頃復沈水否則大風翻舟有魚焉長二丈腹有兩洞皮可以飾刀劍其名曰﹝魚昔﹞南越志﹝魚昔﹞長二丈腹內有兩洞貯水以養子每腹容二子兩腹則四子也子朝出食暮還母腹嘗從臍入口出其中有軒轅之丘鸞自歌鳳自舞是爲天樂其外有炎洲洲上有獸焉如貍以靑鐵椎擊之輒死張口向風而活其名曰風生可以療暴疾洲之下多鮫人

東江在南海東南二十五里自博羅西流至府城入於海其中多珠貝折而西十五里曰黃鼎大江其中多黃雀魚

北江在府城南三十里本湞武二水合於此湞水源自庾嶺武水源自臨武迆邐而下與西江合入於海其中多鱘鰉蜆蚌自西淋之平洲折而西二十里曰三山江又折而西南二十三里曰蘭石江又五里曰分水頭江又自三水分而爲鼎安東江江之西爲西江又自西江分而爲官洲江又西南五里曰鹽步江又南二里曰靑石江

西江在府城西北五十里源自牂牁經邕橫潯藤合繡水漓水抵蒼梧過徳慶肇慶亦曰桂水與湞水合入於海其中多蛤蟹多鮫鮪多良龜曁魚遊焉流於西十里曰金利江又西十里曰白石江俗名民﹝氵宮﹞江又西十六里曰流潮江又西九里曰魯岡江多奇石又北六里曰胥江多鰣魚由胥江而北一里至於樂塘曰鴨浦水

粵江一名珠江以沈珠浦得名在府城南舟始發必由於此源於三江合湞湟水﹝山海經作潢水﹞出石門而東過瀝﹝氵宮﹞是爲瀝﹝氵宮﹞江與郡前江相接又東十八里會於黃水灣卽波羅廟江爲嶺南諸水之會支流分於西朗卽白蜆殼江分於沙灣在郡城東卽沙灣江分於韋湧在郡城東卽韋湧江以注於海中多螺蜆有魚焉長數丈鋒脊而斗首其名曰曁見則其國疫

鳳水在番禺東五十里源於昭陵山過黃陂飛瀑勢若鳳舞故名下注於烏湧

沙河水在府城西北四十六里慕徳裏巡檢司前

欝水源於湞邕遵封川而南合桂水湞水過靈洲出石門環府城西南而東注扶胥入於海卽北江之近南者

扶南水一曰扶溪在府城西南十六里民環居之多茭藕多鱔魚

珠江按縣誌卽城南江中有石名海珠方廣畝餘屹峙洪濤中上有慈度寺宋忠簡公李昴英讀書處寶慶二年及第構書院其上遂稱名勝後人卽爲祠祀之張鎭孫於此結龍頭會嘗以大魁自期後狀元及第東有向陽堂西有憑虛亭今爲炮臺

東衝瀝﹝氵宮﹞堡江按縣誌卽古東衝與州前江相接去城十餘里宋書孫處傳由海道襲盧循番禺至東衝卽此俗字衝作湧

芝蘭湖在府城北一里今雙井街其匯今沒

行文溪在府城北三十里源出白雲山簾泉十道至番禺北津水今名廉平水疑卽此

白管溪在府城東北五十里平川中湧出有聲如沸

月溪在亂石山下

銅鼎溪按縣誌在博山下南越志天淸水澄見其鼎現唐刺史劉道錫過此遣人系其耳而牽之耳脫而鼎潛入系鼎之人耳盡痛民神之遂不復取

東溪在府城東北十五里其上多刺桐注於金液池一名金鐘塘分爲上塘下塘

藥洲在府城內番禺西長百餘丈水綠淨如染南漢始鑿相傳爲南漢方士煉丹之地以藥投之水遂變色故名藥洲上有九曜石石太湖舊產也劉龑時有富民負罪願運此以自贖故一名石洲宋初爲西園後又更爲西湖歲久湮塞嘉定元年經略使陳峴疏鑿之更名西湖西岸有堂曰濯麟有亭曰筠川又建二小亭曰梅源曰野亭又臨流建亭曰濯暉轉運使趙汝鐩攺爲仙湖洲後有奉眞觀洲南有千秋寺元季俱毀今故址爲按察司明宣徳三年洲西建濂溪書院以祀宋廣州提刑周惇頤正徳初提學副使林廷玉復建愛蓮亭於其上今濂溪祠遷於粵秀山下舊址並入提學道崇正書院洲之西不半里曰白蓮池其水匯今已漸湮又折而南一里曰文溪李昴英所居今湮

琵琶洲在府城東三十里海中上有三阜東路之舟泊焉又東十里海中曰浮練洲多白沙城南四十里沙灣海中曰澳洲四時多鬱蒸之气其旁多螺蚌

越溪按縣誌在菊湖之右會東溪至北山下爲甘溪去邑城東北五里吳刺史陸引以海水味鹹導以給民唐節度使盧鈞後加疏鑿以濟舟楫更飾廣廈爲踏靑遊覽之所傍水皆種木棉刺桐南漢廣之爲甘泉苑苑中有泛杯池濯足渠避暑亭卽今之韸韸水也

甘溪按縣誌在越溪之上漢刺史羅弘浚常有人詣蒲澗得九節蒲忽大雨水漂去其後得之靈洲水上始知其相通云

沈珠浦在府城南三里江中有石號海珠出水髙丈餘闊二畝上有慈度寺李昴英祠舊志昔有賈胡有明月珠躍入水中購善沒者下求之見蛟龍盤護遂駭而出卽其地也其說不經

沈香浦在府城西北四十里石門之南晉刺史吳隱之沈香於此相傳隱之素持淸操妻劉氏獨賫沈香隱之見而投之於浦後人因名舊有沈香亭今廢

荔枝灣在府城西七里古圖經云廣袤三十餘里南漢創昌華苑於其上今皆民居池圃聯屬莫詳其處

柳波湧在府城西十五里沙角尾又西南二十四里曰奇堪湧

大通港在府城西南二十里其東有平陸松林竹浦人迹罕至流水入於海舊有大通寺違岸禪師化身在焉雨暘禱之輒應後化身爲城中士民祈雨請去大通寺僧請回不能舉遂畱光孝寺而寺亦毀今邑人蕭子奇倡捐重建迎化身復祀其中

拾翠洲在府城西南三十里古有津亭今華節亭與古津亭相近但洲迹已蕪不可考陸龜蒙詩云侯吏多來拾翠洲是也

半塘在府城西三里又轉而南二里曰滎護塘一名腰帶水

天生塘在府城北二十二里春濫冬涸歲旱禱之有應

龍湫潭在天生塘東石壁數仞飛瀑懸瀉成潭

東坡井在府城內元妙觀西廡宋蘇軾所鑿鑿時得石肖龜一名龜泉方大琮銘眾妙堂東有泉經品嘗眉山仙名去堂井不遷宋淳佑五年方大琮來莆田去者還人耶天得古欄和名鐫澤物遠與坡傳李昴英續銘考經云坡記成名非古堂遂輕兩翁像久晦冥偉方公舊觀仍取彼欄護此泓新作蓋環以銘遺千年飲淸泠續銘誰李昴英

羅漢井在府城內光孝寺西廊此井卽古幹明井也古圖經云寺有訶子取此水和甘艸泉乳白而甘又謂之訶子泉

星泉在府城西六里古金肅門外繡衣坊始鑿見星於井

月井在府城內西南古月華樓下今鹽倉街舊月泉庵址月出則照映井底光瀅澄澈

日井與月井相望在舊淸紫坊千佛寺側

六脈渠按縣誌古有六渠通於壕壕通於海所謂六脈者艸行頭至大市通大古渠水出南壕一淨慧寺街至觀堂巷擢甲裏新店街合同場番塔街通大古渠水出南壕二光孝寺街至詩書街通仁王寺前大古渠水出南壕三大釣市至鹽倉街及小市至鹽步門通大古渠四按察司至淸風橋水出橋下五子城城內出府學前泮池六六脈通而城中無水患年來包塞壅閼春夏雨集則滿城巨浸官民不便亟宜疏浚之

蒲澗在府城北二十六里源於白雲山澗中多菖蒲舊志安期生采而食之仙去舊有碧虛觀今廢上有安期飛升臺有葛仙煉丹巖有滴水巖巖上有懸鐘在崖上人迹所至鏗鏗然有聲其下有簾泉匯爲流杯池沿澗曲折而注於粵秀山麓其左爲菊湖崔與之祠在焉其右爲越溪張鎭孫以自號東北與東溪會而出注於江澗旁有寺焉其艸多堯韭其石多禹餘糧有鳥焉如芻尼而五色各異其名曰鵲舊志五色雀自羅浮來恆止於此又有白雀人恆見之巳千歲

大塘在府城內連亙三里舊爲鹽課提舉司後堂明正徳間大學士梁儲建家廟其側

學士泉在府城北七里舊曰雞爬井明天順初學士黃諫謫居廣州品其水爲嶺南第一故易今名

九龍泉源於白雲山注爲簾泉南入於蒲澗又南注於城北入於江按縣誌安期生隱此無泉有九童子見須臾泉湧始知童子蓋龍也又名安期井泉味極甘烹之有金石气泉流下爲大小水簾洞

泰泉源於棲霞山循聚龍岡而南與北坳之水會注於東溪又東南過沙湧入於江按縣誌昔景泰禪師於城北棲霞山卓錫得泉泉初湧時雙蟹出焉明洪武初孫蕡築白雲山房於其上香山黃佐攺建泰泉書院舊志李昴英有文溪小隱軒及泰泉時又有玉虹飲澗二亭舊址名勝志曰景泰者六朝時僧梁大同中居羅浮水石樓下嘗至山頂見池有蔬葉泰曰此泉當通人境乃書偈投水流出王氏池中因施其地爲寺刺史蕭詧每召與語朝至此山暮出羅浮雲

越臺井在府城內北五里其深百尺廣之井泉多鹵鹻惟此冷且甘相傳鑿自趙佗時一名趙佗井在悟性廢寺址今伊川祠之東古圖志云梁普通中達摩禪師由天竺航海至指其地語人曰此下有黃金民競鑿之得泉以師爲誑己師曰是未易以斤兩計也因號爲達摩泉蓋謬談耳南越志巳有越井岡則此井豈待達摩而後鑿耶又謂九眼井爲達摩泉亦非也梁江總詩云石門通越井則其來久矣唐崔子髙亦有詩云越井岡頭松柏老越王臺上生秋艸其近粵秀山可知也南漢號爲玉龍泉民不得汲宋平南漢始與民共之其西南有鮑姑井今不可考古圖經云姑行灸於南海唐崔漢遇之謂曰吾善灸贅疣今有越井岡艾少許奉子其地有井自名南海百脈謂在彌陀寺菖蒲觀今不可考

九眼井在越臺前一里唐都督劉巨鱗所鑿南漢號爲通泉世亦目爲達摩泉尢非宋番禺令於伯桂始鑿石蓋以覆之

安期煉丹井在碧虛觀前一石欄上刻八卦猶存番禺記云數十年不汲其味嘗甘烹茶浸果有金石气

葛仙井在藥洲西岸

孫公井在府西北古教場內元丰間孫龍圖頎鑿故名今不可考

謝公井在藩司堂前布政司謝迪所鑿

白鵝潭按縣誌卽城南江近西十里匯支水爲潭舊傳風雨晦冥輒有白鵝大若舟見水面

水簾洞按縣誌在白雲山有大小水簾相去三百步

簾泉按縣誌在蒲澗東匯爲流杯池沿澗曲折而南爲行文溪水流入金鐘塘注於粵秀山麓又東北與東溪水會注於江上有晉廣州太守羅尙疊石遊觀故址

貪泉在府西石門東相傳越嶺而南者飲此水則貪晉刺史吳隱之酌之而操益勵有詩云古人雲此水一歃懷千金試使夷齊飲終當不易心後因名爲不易心泉

流水井在馬站巷

雙井按縣誌在城北施水庵傍井小而水甚淺下有雙孔春夏溢出地上

八角井按縣誌康熙十年冬城隍廟井水竭道士夢神示以廟後有泉處掘之得八角井甃石完固大一丈餘水溢而淸先是俗諺云未有城隍先有井未有廣州先有城其年代不得而知也

水閘按縣誌舊在東西鴈翅城壕口宋嘉定三年經略使陳峴刱歲久圮壞紹定三年經略使方大琮因舊地增築之兩岸石甃各長二十餘丈中爲重閘闊丈餘以通舟楫淳佑四年東閘摧剝方大琮築而新之明洪武十三年展築城池攺甃壕南舊水關廣僅六尺關下柱以鐵石凡兩重以嚴防禦

順徳縣

五峯山在縣城西北二里曰掑北曰華蓋曰安東曰登俊曰迎暉環列如星然其艸多莎菉

華蓋山按縣誌在縣治後以形似名

金榜山在縣城西三里其山橫又西一里曰鳳凰山又名飛鵝山

梯雲山在城北一里學宮之左其山孤峻

神步山在城東四里其上有神履綦迹

石岡山在城西四里又西一里曰永安山曰龍躍山曰擁節山

鐘鼓山在城南四里有石焉形如鐘鼓生艸中又有巨巖可坐二十人又南半里曰白石山曰太平山曰大吉山曰東溪山

金峯山在城南四里又南二里曰觀音山

鴈塔山在城南十一里有石塔焉又其南半里曰容山曰奇山曰車步山曰金釵山

龍頭山在城西南四十里上有石如龍角龍﹝氵宮﹞之水出焉

美山在城西南七十里旁有石孔忽有聲則作風雨

鰲峯山上有石刻遺迹又錢塘山火號山皆與美山相近

天壺山在城西五十里其山峻又有陰羅山飛鵝山

水井山在城西七十里上有土穴鄕人於除夕開爲十二置水各穴視消長以占十二月次旱潦有驗云又有鳳凰山相近

星山在城西六十一里又其西曰槎山龜山蛇山俱以形似名又其西曰施頭岡

翠竹山在城南十一里其上多竹箭又南二里曰扶寧山折而東曰煙管山南曰桂山

獨岡山在城西北七十六里其上多楓又西北一里曰鳳山曰尖峯山曰左輔山又北曰鎭頭山曰龍穴山羅應彪龍穴山詩老龍飛去散甘霖空有靈湫萬丈深千古江山存舊迹四時煙霧鎖長林鼎湖雨霽畱寒色禹浪春濃結暝陰昨夜前溪雷雨過空應靈物重來尋

龍巖山在城東北十九里下多怪石又東北七里曰金紫山其气殷紅又東北二里曰鰲魚山曰北華山

西淋山在城北八十里三峯疊起其木多檑杻又北十里曰白蛇山以形似名又西三里有龜石形如龜晴雨徵焉又其北百餘步曰羊化石亦以形似名雷鯤詩變化無方地有靈崢嶸頭角自天成年深已忘多岐語石在空畱跪乳名驂乘不勞驅衛玠返魂無復叱初平荒山落日閒歸路惟有年年艸自生

獅嶺在城南一里都寧司巡檢後西百餘步曰松排岡其下多松北曰滴水巖亢旱不竭

珠岡在城東南一百六里形小而圓故名其下水環之

白藤岡在城南九十里其上多藤蘿

黃婆洞在都寧山東二里相傳五代時有黃嫗避地於此故名

桃洞在都寧是多桃樹李彥瓊詩洞門雲彩照嶙峋濃罩桃花不浣塵瑞气潛通龍浪暖晴光何異武陵春嬉遊應有尋仙客棲遁今無避世人曾記泛舟同勝賞不知何路是通津

碧鑑海在城西南源於粵江流至於縣其水環合南四里至於小灣曰鐵船洲海又折而北三里曰潭洲海縣西四里曰金斗海縣南一十里曰北潮海又南一里曰鱭魚海其下曰鵬湧海又南三里曰馬岡海馬岡有八景而飛來沙角二處最勝

三漕海在縣北三十二里又北曰南畔海又北二里曰新良海又北二十五里曰仕版海曰倫教海

錦裏海在縣西二十里又西曰龍蟠海又西一里曰立竹灘

洪蒙海在縣西八十里又西十里曰天湖海是爲龍山又西北八十里曰河彭海曰鼎峙潭

庚流海在縣北四十里其水向庚而流故名又北一里曰﹝石勺﹞沙海

疊石海在縣北四十二里源於桂林接新會入於南海嚴白英詩桂海元從疊石通分明一派接長空鰲頭路出邊江次燕尾斜分別浦東春水深添百谷雨晚潮長送幾帆風滄浪擬買扁舟去好作羊裘釣雪翁

福海東接馬寧西接福岸新志福海之水恆有波濤聲舟楫未始有覆溺者故名

石頭海源於縣之北過甘竹西通香山注於海又西北四十里曰登洲海

洲頭海在城北八十里前有潭曰龍灣是多怪魚北流入於淸遠

赤花海在城北八十五里一曰勒竹江源於粵江入於欝水

白蛇水在縣北九十里又其北曰橫海曰郡馬海

文溪在城北四十二里自羅江左旋而東合石峯縈紆宋人設義墩於岸之上是曰鷺洲

昌溪在城西八十二里源於香山注於海在昌教堡

龍﹝氵宮﹞源於龍頭山通於東西海

錦衣湧在城南一里明成化初學士錢溥所鑿又城西北五里曰學士湧亦溥疏之又縣西北八十三里曰橫湧其中多鯊鯉

煉丹井在城內南不半里相傳有仙迹焉

甘泉井在城南三里古樓堡其水甘

龍池井在城南一十里容奇堡水淸洌相傳以爲龍穴

回蘇井在縣西北八十里水藤堡冬溫夏涼飲之巳病

周鑑井在縣南四里小灣堡東溪村源於小灣之山其水長流

石井在縣西北八十一里龍江堡尖峯嶺下泉淸甘亢旱不竭

漱玉泉在縣西八十里龍山堡其水甚洌東莞縣

道家山在縣城內西一里其上有鳳凰臺相傳有鳳凰集於此臺後廢明洪武間築南海衛城西南浚爲壕塹東北置巡鋪

缽盂山在城內南二里下有井其泉淸洌

石鼓山在縣城西南二十里上有石如鼓南越志云邑有亂則鼓自鳴昔盧循來寇時隱然有聲

黃嶺山在縣城南三十五里峯巒奇秀形如展旗俗呼爲黃旗嶺卽縣之朝山也唐書十道地理誌以爲嶺南第一名山其上多松桐多黃色之艸其下簾泉之水出焉夏侯恭詩黃嶺髙朝擁三峯玉削成也知淸淑气毓秀在羣英

武山在縣城南五十里突起海中有武勇狀故名潮汐消長髙低可辧宋余靖嘗候潮於此按縣誌南當大洋爲望船所舊有武山寨今置白沙

杯渡山一名屯門山在縣城南一百九十里相傳昔有禪師以杯渡海故名南漢時封爲瑞應山上有瑞應巖有滴水巖前有虎跑井下濱於海有二石柱相去四十步髙五丈餘郡誌云昔爲鯨魚入海所觸其木多橿杞其艸多莎菉縣民多往取材焉韓愈詩雲乘潮簸扶胥近岸指一發兩岸𨿽云牢木石互飛發屯門𨿽云髙亦應波浪沒蔣之奇詩序云廣州圖經杯渡之山在東莞屯門界三百八十里相傳昔杯渡禪師來居屯門山因以爲名余曾讀髙僧傳宋元嘉年中杯渡嘗來赴齋詣家便辭去云貧道去交廣之間余是以知杯渡之至此不誣矣舊有軍寨在山北之麓今捕盜廨之東南漢大寶十二年己巳歲二月十八日封爲瑞應山勒碑在焉榜文刻漢幹和十二年歲次甲寅關翊衛副指揮同知屯門鎭檢點防遏右靖海都巡檢陳延命工鐫杯渡禪師之軀送杯渡山供養杯渡事詳見髙僧傳然其詞猥雜余已刪定著於篇劉漢大寶己巳勒碑至今元佑己巳蓋一百二十一年矣事之顯晦自有時哉余昔讀李白南陵隱靜詩巖種郎公橘門深杯渡松意以爲杯渡之迹只見江淮之間殊未知又嘗現於交廣云

靈渡山與杯渡山相望其上多藤其下有井舊有寺以爲杯渡禪師掛錫之地

桂角山在縣城南二百五十里濱於海其上多桂

參裏山在縣城東南一百里以孝子黃舒得名南越志昔邑人黃舒者以孝聞人皆慕之如曾參山因以名其上多松柏

寶山在縣城東一百六十里其上有潭潭下有石甕二飛瀑注之奔響如雷注於田其下有銀縣舊名寶安本此舊志有寶置場煎銀名石甕場久廢山中銀滓猶存歲旱居民則刑白鵝禱於潭卽雨居人引以灌田歲仰利焉元大徳間邑民鄭文徳陳山銀可煉令諸司路邑勘驗煽煉不堪罷止

石湧山在縣城東四十里水中石如湧出其上多香木又東二十里曰葵湧山其下葵湧之水出焉是多水葵

神山在縣城東三十里其上有奇石居民祈禱有應

彭峒山在縣城南八十里相傳昔有彭翁居此其上有泉下注於壑謂之水簾是多藤蘿又西南十五里曰觀音山

盧山在縣城東南六十四里其上有仙桃楊梅花木叢焉方輿志云其山產仙桃產楊梅至者任采而食攜出則迷路多花木又名百花林陳璉詩聞說仙翁舊此棲至今桃李尙成蹊遊人愼勿輕將出山下云深路自迷

梧桐山在縣東南七十里其木多梧桐有竹焉多葉而疏節可以爲杖其名曰籠蔥有艸焉色蒼黲而葳蕤其名曰龍須冬月時有雪封其頂

深溪山在縣東南六十里飛瀑之水出焉注於下而成溪

虎頭山一名秀山在縣城西南五十五里大海中有大小虎頭二山俗名虎頭門外夷入貢及使外夷者皆道此潮汐出入其中甚洪通鑑載帝舟遷於秀山行朝籙十二月張世傑奉帝退秀山卽大小虎頭山也

南山在縣城西南六十里其上有石塔有泉

大嶺山在縣南四十里其山聳拔是多雜木

飛鵝山按縣誌在靖康下有流水環繞狀如飛鵝

臥象山按縣誌在靖康慶林寺後狀如臥象

陽臺山在縣西南一百二十里形若几案

大奚山在縣南四百里海中有三十六嶼民雜居之是多魚鹽其木多松檜多杻柟有烏焉如鴝鵒而大靑首而翠翮其名曰兜兜其名自守見之則風舊志大奚山周三百餘里居民不事農桑不隸徵徭以魚鹽爲生宋紹興間朝廷招降朱佑等選其少壯者爲水軍老弱者立爲外寨差水軍使臣一員彈壓官一員無供億但寬魚鹽之禁謂之腌造鹽慶元三年鹽司峻禁遂嘯聚爲亂遣兵討捕徐紹夔等就擒遂墟其地經歷錢之望與諸司請於朝歲季撥摧鋒水軍三百名以戍每季一更之然兵孤遠久亦生擾慶元六年復請減戍卒之半屯於官富場後悉罷之

梅蔚山在縣西南二百八十里其上有宋帝石殿存焉景炎中帝南巡嘗幸此又西南二百八十里曰官富山卽官富場有巡檢司有民居之又山曰凹背曰陶娘曰福建曰洛隔曰七娘曰東姜曰龍鼓曰丫洲曰南亭曰泊潦曰稍舟曰翁鞋曰竹沒曰深澳曰桑洲曰寧洲曰龍穴曰枯洲曰大小磨刀曰零丁一名奇獨曰校杯曰南洲曰蛇西曰珊瑚凡二十六山俱在大海中

蓮花峯在縣東北六里九峯峻聳又名三角山其上有池池之中有石帶蠣殼焉向靖康場耆舊相傳爲靖康產蠔之瑞

靑紫峯在縣南十里其山朝暮異色朝霞則靑夕照則紫

筆架峯按縣誌在靖康場慶林寺前屹立海中如筆架狀故名

壬峯卽黃嶺之案山也在縣後其峯圓範震詩盤礡深溪洞蜿蜒萃此峯東來成邑治形勝若蟠龍

黃公嶺在縣東南六里其上少艸木又東南二十九里曰太平嶺從山麓而上連頓九阜又名九頓嶺其上平曠又東南五十里曰大鵬嶺其山勢若騫舉在千戶所後

銅嶺在縣東三十里宋將熊飛與元兵戰於此俗傳每陰雨夜聞有金鼓聲

城子岡在縣西南五十里平曠如城今千戶所在焉卽舊縣址也又南三十里曰覆船岡曰覆釜岡曰鳳棲岡又東三十里曰望牛岡鄕人多牧牛於此故名舊志岡作嶺

許公巖按縣誌在鼓鎭峽水濱有石巖絕險舊有許公修行於此宋元佑間邑宰李巖創築東江堤勒碑於巖中後有邑宰欲磨其碑而鐫己功一夕震雷入巖中擊裂碑石遂不復磨得存舊刻歲久裂碑亦失去

海月巖在縣西五里海濱有石井焉四時不竭古傳九座禪師遊此名以海月宋紹興間邑宰張勛創亭於上仍扁是名云

鳳凰巖昔傳有鳳鳥棲其內按縣誌在歸徳場伏湧有山峙於海濱山腰有石巖方廣數丈耆舊相傳爲鳳凰巖蔡公眞身今在巖內

仙歌巖按縣誌在歸城裏羊凹村其山皆巨石疊成巖口甚小山腹空峒可容數百人

黃金洞在縣城西南一百一十里多黃石

馬迹徑按縣誌在縣西南歸城裏山徑石上有馬蹄之迹

企人石按縣誌在縣東南福隆村有巨石屹然江濱如人立之狀

將軍石按縣誌在海南柵鹺海邊兩巨石相峙如將軍之狀故名

新婦石按縣誌在海南柵巨海濱如婦人之狀故名

雞籠山按縣誌在縣南四十里

癸水源於壬峯後遶縣之東會東枝眾水聚於南自徳生橋橫過縣治之前爲縣港西枝眾水自道家山來合迆遷入於海自縣西經過徳安迎恩二橋

佛堂海門在縣南二百五十八里源於牂牁經官富山西南入於海在官富巡檢司東凡潮自東南大洋西流經官富山而入於急水門海番船至此無漂泊之慮故號佛堂云又海潮自縣邑之東南大洋而到佛堂門經甲子門至虎頭門如分南北一派至府城而上一派至邑城而上故自邑至府城有兩潮潮退則自邑至南海神祠前趁潮生而至府潮退則自府至南海神祠前趁潮生而至邑順徳新會香山諸處皆通潮其潮候初一初二十六十七日俱巳亥時至初三初四初五十八十九二十日俱子午時至初六二十一日俱丑未時至初七初八初九初十二十二二十三二十四二十五日俱寅申時至十一十二二十六二十七日俱卯酉時至十三十四十五二十八二十九三十日俱辰戌時至

急水海門在縣城南一百五十里官富巡檢司南潮汐湧急

合連海在縣西南四十里缺口巡檢司南通牂牁凡言牂牁卽東南大洋連深澳桑洲零丁諸水其水匯有黿有良龜其鳥多夔夔盧鷁夔夔卽古弔雀盧鷁俗呼欝雞

三門海在縣西南六十里白沙巡檢司南海上有三洲潮來自東南至此三分過此復合自合連至於三門有魚焉黃鱗而薄身至秋化爲鳥其名曰火鳩

鱷湖在縣城西南八十里東莞場方圓數十丈其深莫測舊有鱷魚居之故名

雙女湖在縣城東七十里其中有鯉其水匯相傳昔有二女溺此每晴霽則有雙鯉出沒陰晦或見二女乘舟於湖上

織女湖在縣城東北一百一十五里黃曹村上有小山相傳織女之墓在焉

鼓鎭龍潭在縣城東三十里其中有龍上有龍王廟歲旱禱於此前有二石鼓

深溪龍潭在縣東南四十五里源於深溪山瀑布注而成潭居人引以灌田流於西北邑士尹元泰結庵其上按縣誌故老相傳有龍居之土人多禱雨於此宋有然公隱於此山時久旱然公將自焚以禱雨雨果應今舊址猶存張天師廣微書扁宗濂書院山長張正子爲作龍潭記元帥羅璧書僉事趙興祖篆蓋石刻在龍潭焉

虎頭潭在縣東一百六十里惠州界山險絕如虎頭中有田焉潭居其下新志田嘗爲盜所據舊於山前置寨今廢

珊瑚洲在縣南大海中其下舊得珊瑚故名嘗有漁者於此下网得珊瑚樹因名陳璉詩珊瑚生海底偶爲漁者得至今洲畔月長照水波赤

龍穴洲在縣南大海中其上有石有泉其中有龍有蜃舊志嘗有龍出沒其間春波澄霽蜃气結爲樓觀城堞人物車蓋往來之狀人嘗見之洲有三山石罅泉流番船回者汲以過海

合蘭洲在縣南二百里海中靖康場與龍穴洲相比其上多蘭旁有二石海潮合焉蜃气凝焉舊志謂之康家市又有馬鞍洲急水旗角洲大王洲上下橫當洲並在大海中

圓沙在縣城西二里海中昔有亭址今廢舊志昔賴布衣攺遷邑基畱讖云後三百年石龍過海狀元出又有雲沙頭圓出狀元

廉泉在黃嶺之麓泉出石罅闊二尺餘深尺許味甘美宋紹熙間邑宰張勛築亭甃石扁曰廉泉按縣誌淳佑庚戌復有邑士南丁余天常重建並記歲久復壞元皇慶壬子權縣郭應木仍以石甃作廉泉銘刻石亭上久廢明天順七年邑令吳中重建亭附見廉泉亭下

瀑布泉在縣南大嶺山有石渠長八尺餘闊二尺澗水注焉懸瀉成瀑灌民田幾三十里

觀音泉在縣西南五十六里淸洌春夏溢按縣誌在東莞場南山舊有觀音院故名

湯泉在黃金洞之北藥勒村前其水暖浴之可以去瘡按縣誌鄕人以爲烹燖之所

紫霞泉在縣西十里舊志云宋時有道人崔羽號紫霞眞人遊羅浮至此擇地鑿井得之其泉洌冬夏不竭

龍珠井在縣南柵口今湮

龍舌井在縣西十里英烈祠下其水甘美通誌雲水湧如龍吐又西一里曰慈濟井

媚珠池在南大步海舊傳南漢時於此采珠其下多珠故名

水簾按縣誌在彭洞山石巖上有飛泉如垂簾狀

潮水按縣誌余襄公候潮武山有海潮序

東江堤按縣誌在邑境東接循惠每東江夏潦暴漲則瀕江之田嘗罹其害宋元佑二年邑宰李巖始於西湖福隆水南石貝司馬頭京子山牛渡海等處築長堤以捍之後六十餘載堤漸圮邑宰姚孝資重修人呼姚提刑堤蓋孝資後爲提刑也嗣是鄕人陳慶遠趙興邁趙善郮皆有修築之功元大徳乙未潦水沖壞福隆堤二十餘丈成深潭民廬漂蕩大徳丙申達魯花赤甘卜縣尹鄧榮並功塞築仍舊至正初堤復壞邑令楊大舉復董治之明洪武中差官修築永樂宣徳年間仍歲修補正統五年邑丞吉水周式董其事重築堤始完固患乃免

咸海堤按縣誌在察步等處濱海之田咸潮泛浸宋元佑四年邑宰李巖創築堤以護之右二堤按縣誌一障東江之衝突一護咸潮之泛浸然東江堤所系利害尢重若察步烏沙壆則爲咸潮堤李巖舊刻碑在許公巖云築堤凡有二條延袤一萬二千八百有六丈得田二萬一千二十八頃端平修堤記亦云故堤十有三條而宋淳佑修堤記云凡修舊堤萬五千九百九十丈築新堤百八十丈與舊記丈數稍異今並存之

從化縣

鷓鴣山在縣城南五十里兩峯如削俗呼大小鷓鴣其上多艸木多麂麋多猿狖又其南三里曰雞籠岡

鳳凰山在縣城東五十里俗呼麞腦山云興則有雨其獸多虎豹

五指山在縣城東北九十里以形似名其上多奇石有木焉如椶櫚而小莖長葉其實蒼綠剖之有蚊翾然而飛其名曰米子按縣誌五峯相連如筆格其中延袤甚廣與龍門英徳聯界俗傳山中有井深不可測

蜈蚣山在縣城西四十里其麓有鐵場坑相傳舊嘗於此煮鐵一名鐵場山又西四里曰牧峒山其南曰帽峯山又南曰疊翠豅

髙云紫艸山在縣城北五十里多榛茅按縣誌山甚髙峻望之色澤光紫如赭霞多奇樹異卉又東曰鷹嘴山其巓有石曰燕石亦有洞穴可望而不可至

圍腦山其鳥多鷓鴣按縣誌在縣西十里其上有仰天池相傳宋人避亂築圍山巓以居今故址猶存

雲臺山按縣誌在縣北三十里山巓平衍如臺常有雲气覆之其上有洞穴可容三十餘人中多畱題石刻

石鼓樓山按縣誌在縣東三里有盤石特起溪水來注其前匯而成潭其上有大榕樹濃陰可愛登之則一邑形勝盡在目前知縣邢惟髙建亭於其麓名曰濟川每歲立春預日迎土牛於此以祀勾芒之神蓋重農報功也歲久亭圮康熙十一年冬修復

三將軍山按縣誌三峯屹立形勢雄峻有類武士

雙鳳山按縣誌在縣東南四十里雙峯崛起形甚秀麗與縣學相直舊名大小鷓鴣知縣唐世淳易今名其陰爲增城縣界

水亭山按縣誌在縣東五十里有楊溪洞洞據山巓廣十餘丈有石徑可至上有石巖數十丈敻出如船下覆洞穴有藤生焉大如杯其液如注食之可已渴故又名水藤山中有畱題石刻

韶洞山按縣誌亦曰王任嶺在縣東五十里洞之左有黑石數十大如屋正圓其下流水繞之蒼藤古木蔭映百畝亦一佳景也其陽有韶山精舍有帶水泉流在大石阪中望之如二帶其下復有大石數級水下注之菖蒲芝蘭多生其中殊爲幽勝

忠心山按縣誌山中有流泉三級下注於溪經石坎則淙淙有聲有壽字石丹井石寬廣數丈鐫壽字其中大可丈餘有丹井深廣數寸積水冬夏不涸或竭取之頃刻輒復注又爲麞腦山水過鉆山有水潛行地中復出卽漈水也

北山按縣誌在縣東北六十里上有三峯峻拔入於云漢嘗有人持數日糧直造中峯之頂見有仰天池數畝隆冬水猶不竭其中靈巖仙迹奇花異鳥不可勝紀雲山巓有瀑布如積雪其下有龍潭瀑布飛流注之其山半迆北深處有谷曰蘭和洞延袤數十里與增城龍門聯界登山者窮日之力而後可至嘗有猺人自漳南來居此山自云盤瓠之後持宋元公據爲證性顓朴不爲盜然所至樹木誅伐無遺不旬日則山盡赭近年英徳汀漳之人以耕山種藍爲業時爲盜出沒洞中猺人始避徙去

靑幽山按縣誌在縣南六十里樹木森翳鬱然陰幽東抵增城界其陰有仙壇石上有仙人腳迹又南曰銅鼓嶺

秋楓山按縣誌在縣南六十里其上多秋楓樹

武臺山按縣誌在縣南八十里兩峯相連形甚峻削

象山在縣西三十里以形似名

百丈帶山按縣誌在縣治北四十里有泉自山巓飛下界爲兩道望之如帶其下爲流杯池兩帶飛流有上下二級其下匯爲潭深不可測溢出淺處爲池可以流觴中多澤蘭菖蒲異艸朱鳥遊者宜夏秋至冬則寒气侵人不復可近矣

龍潭山按縣誌在縣西北三十里有龍湫禱雨輒應歲旱鄕民或投以鐵須臾雲霧蓊勃大雨隨至湫下繞出三四里許皆石澗淸流疎林掩映自此分流至於縣後漑田數百頃

桂峯按縣誌在縣北二百里其上多產桂樹

帽峯按縣誌在縣南六十里一峯聳起如人之戴笠峯上有神廟甚爲靈應

獅子峯在縣城南一十五里又其南二里曰鐵徑嶺又南二十里曰獅耳嶺以形似名其上多瑰石

插花嶺按縣誌在縣北二百里其上艸木蓊茂形如插花岧峣獨出俯視羣山

風門嶺在縣城西一里上有劉仙巖是多林木又其西九里有牛羣石按縣誌山甚崔嵬風雨將至則云蔽其巓故又名風雲嶺

分乳嶺按縣誌在縣南十里形如覆釜與縣治相直

猿啼嶺按縣誌在縣東北五十里山木蒙密多猿穴又東爲九珠山九山相連故名其下有潭二曰大甕小甕山左右多靑石居民燒爲灰以糞田甚膏沃

月嶺按縣誌形家者以爲西江月故云

豸角嶺按縣誌在縣南五里爲邑之水口山兩溪匯此合流有塔在其上

黎塘嶺按縣誌在縣西三里形狹而長又西爲瓦窯嶺

東嶺按縣誌在縣北六十里自東嶺入爲流溪之地山四圍旋遶僅餘一石徑可通行人謂之木鵝徑髙山密林上蔽天日凡半日許乃得平處其上有古墓或隱或見

獅子嶺按縣誌在縣南三十里一首仰視如獅子嶺旁有圓山如球名獅子球其上有巖曰石學堂多萬年松及異艸又南曰螺岡在縣南五十里山如螺形臨溪水濟渡之處隔水爲李石岐驛京師之陸路也

西嶺按縣誌在縣西南三十里多赤石可爲柱礎山巓鑿成池積水不竭

鰲頭嶺按縣誌右有白樹豅蝙蝠石石穴中多蝙蝠有黃白二色其翅大五六尺者

鳳凰嶺按縣誌在縣東四十里甚聳秀世傳曾有鳳來鳴故名其陰有泉曰金井

劉仙巖按縣誌相傳有劉氏女於此上升其水盂存焉冬夏積水常不竭其米色如墨而不腐謂之仙人糧遊者多得之

觀音巖按縣誌巖舊無人迹有僧夢禮觀音於巖中翊日尋覓得之遂龕觀音祀焉故名

黃纛嶂在縣城東北一百里髙大如展纛故名

燈盞石按縣誌髙廣丈餘旁有古松其蔭數畝

雞啼石按縣誌在縣東二十里髙一丈五尺方廣丈餘相傳自他處飛來遇雞啼而止故名

黃石洞按縣誌相傳有仙人居此石澗流水香美多產菖蒲紫芝故又呼爲香水豅

萬壽壇按縣誌石阪寬廣可坐嘗以聖誕日流觴於此故名

流溪河源於乳源之流溪山抵石門與淸遠大水合入於海按縣誌在縣北二百餘里源於上五指山流衍數十里爲黃龍硤又五十里曰驚灘水中有石多觸行舟又六十里曰艸石徑兩岸怪石相距水激怒流又四十里經縣前又二百里乃至省城入於海水勢甚湍急居民以樹木障之作水車以灌田其利甚廣車制以竹爲之形如車輪縛竹筒於四圍以汲水其下置水槽水激車運自注槽中不煩人力廣州屬邑惟從增有之餘通潮汐漫流不能運也

圃心湖在縣南五十里廣六十畝

沙溪水按縣誌在縣南五十里源於淸幽山歷五十里經太平場入於溪

曲江水按縣誌在縣東南五里一源於中心山一源於槪峒俱在縣東五十里又一源於藍糞山歷五十里曰白芒潭又五十里與前二水會又十餘里至此與流溪合三水皆淸淺不通舟楫至此乃津渡之處凡舟行皆從此泊發

鉆水源於五指山入於麓復瀑而出達於河又其南曰白水汰曰黃龍汰

熱水出流溪河之南其水熱舊志謂可熟生物

黎塘水按縣誌在縣西三里風門嶺下一源於新開數流經龍潭一源於小坑俱三十里會於石磕又五里至此繞出豸角嶺下與流溪合

石橊花帶水按縣誌在縣東北四十里出石橊花帶山下山多野石橊每花盛開夾水相映

井岡水按縣誌在縣南十五里有雙井湧出山麓注於平田甘冽獨異

龍潭在縣城北三十里相傳有龍潛於此

白水塘按縣誌在縣北三十里宋時鑿廣八十餘畝

魚江塘按縣誌在縣西二十五里明洪武間鑿廣四十畝

揚州寨塘按縣誌在縣東五十里明正徳間築廣八十餘畝

飯甑泉按縣誌在縣北二十里出西源嶺下源泉觱沸相傳有洗甑者沒於龍潭自此流出故名

湯泉按縣誌有二俗名熱水一在縣北四十里艸石徑溪旁一在縣東北九十里黃纛嶂下其出如湯沸可熟生物有硫黃之气唐子西白水山湯泉記曰或說炎州地性酷烈故山谷多湯泉或說水中出硫黃地中卽溫初不問南北臨潼湯泉乃在正西而炎州餘水未必皆溫則地性之說固已失之然以硫黃置水中水不能熱則硫黃之論亦未爲得吾意湯泉在天地間自爲一類受性不必有待然後溫也

大涼井按縣誌在縣北十八里出三子嶺下味甚淸冽廣州府部匯考三廣州府山川考三

府誌

龍門縣

丫髻山在縣城西南一里巓有兩峯若丫髻然又謂之幼女嶺是多嶄巖之石

石馬山在縣城西南二十里以形似名其艸多蓬藋其木多檀柘

八字山在縣城東北十五里以形似名其山下接河源按縣誌其土細潤可造瓦器

明月山在城西南四十里其木多沙棠

桂峯山在縣城西北五十里其鳥多鷓鴣

雙石山在縣城東二十里平田突起兩石對峙按縣誌其石可燒灰有沃田之利

牛頸山在縣城北三十里下有小溪二石對峙以阨水口石上有兩虎迹名虎跳石

人面髻山在縣城西南三十二里其山銳而峻

甘田山在縣城西南一百里聳於平田其上多艸木有鳥焉如山雞而利距善斗毛彩鮮明五色炫耀其名曰雞鸃又西南一里曰馬迹山是多怪石又北三里曰犁石山以形似名

天嶺山在縣城東四十六里其髙千仞多楠藤黃竹其下爲芒峒按縣誌廣輿記在金牛都東埔何村二鄕之重鎭

岑曙山在縣城東北八十里多異花艸一名岑曙洞天中有西云會仙二峒其下飛泉詰屈可以流觴

鳳凰山按縣誌俗呼丫髻山在縣北五里髙百丈雙巒並峙如鳳凰和鳴爲縣後護

捲龍山按縣誌在詹村堡面鳳凰山而若揖之陡削森聳蒼翠菁蔥四面望之變態不一其極頂處數里平曠中有虛洞人以爲神仙窟宅云

桂峯山按縣誌在縣北七十里多桂花秋風時來香聞十里

虎獅山按縣誌在縣西五十里山形似虎獅相踞下有蛟穴飛泉自上注之

陳峒山按縣誌在縣西六十里其脈來自庾嶺勢如樹旗上有石佛居民四時祀之有禱輒應

東澗山按縣誌在縣南百餘里層崖疊巘飛泉漱石多禽鳥艸木之異

蓼溪嶂在縣城南二十五里孤峻靑翠一曰招賢峯按縣誌挺出諸山之表四望皆見

黃嶺在縣城南二十里是多黃色之艸新志四山艸木俱靑獨此多黃色故名黃嶺

石鼓山在縣城南四十里有石如鼓扣之則鳴

彭祖嶺在縣城南三十里有彭百歲者嘗居其下因得名

望云嶺在縣城西南三十三里多艸木有白雲覆之其下有射臺九淋之水出焉新志作望雲峯

油柑嶺在縣治南二十里髙下盤曲綿亙十餘里陸行出增城往來要路

聖磜嶺按縣誌去縣南八十里上有喬木中有石磴流水九曲注爲飛泉百十丈下有深潭不測歲旱以紅鐵投之則霖雨驟起邑人時攜酒往遊以浮杯逐暑爲樂至有猿鶴戲人而投以木果者實龍門勝槪云

天柱嶺按縣誌在縣南一百里髙數十仞世傳絕頂有羅隱牀及題迹於上

招賢峯按縣誌在縣東南三十里引脈羅浮爲縣治前障巓有池曰臥鹿方二丈隆冬水潤不竭

靑帽峯在縣治南三十里其峯髙聳前有長灘按縣誌明淨則晴雲籠則雨

仙歌峯在縣城東南三十六里相傳昔有遊仙歌於此春夏陰瑞光現焉

神仙巖按縣誌在縣東十五里怪石嵯峨髙二十丈周圍十里下有空洞隙光中有石磴天成可坐百人旁通一孔可行一人

白牛巖按縣誌髙明峒山巖俱白石望之如堆雪

和尙巖按縣誌在縣東三十里有石庵一所可坐五十人庵門外有石如醉僧倒睡於地

扶登岐在縣城北五十里夾水壁立其山險峭如龍焉其獸多猱狖舊志凡有登者必扶杖乃可升

蝴蝶岡按縣誌在西林都自縣治挐舟而下人指爲雙蝴蝶稍久縈回望之林巒對峙翩翩若舞瞬息間色態迥異杜工部所謂娟娟過閒幔者恍然在目一奇觀也

麒麟岡在縣城東二十里以形似名其上多松按縣誌相傳有麒麟產於此故名在大坑王賓二鄕後鎭

七星岡按縣誌東南西北之中平原突起大小相聯若天之七星縣治在隈隩處後山圓翠名樞精岡爲縣中樞故以名之從西南逶折起一圓嶺在學後名璇岡又自學後拖轉而西起一圓嶺名璣岡臨河而止爲縣白虎又自樞精岡東出而南起一圓嶺名權星岡復轉而北起一圓嶺名衡岡自北逶折而東北起一圓嶺在城隍廟後名闓陽岡自廟後逶折而東起一圓嶺名搖光岡爲縣靑龍珠聯不斷於邑中故云七星嶺

童子讀書石按縣誌在石馬山旁有五石宛然五童子石臺石磴森列平敞二大榕蔭其上

交牙石按縣誌在上建溪之最險者

鸕鶿石按縣誌在縣西五里河水中數石平突頭頸羽翼俱全若鸕鶿然

仙女石在縣城南六十餘里以形似名其下有石如鼓擊之有聲舊志闊五尺髙一丈其上花木苔蘚斑剝下垂恍若鬢髮按縣誌秀拔參天兩石相拱如人形

屏風石按縣誌在縣東三十里屹立平原奇花異卉四時不斷宛然一方屏障

香鑪石以形似名

雞化石按縣誌在縣南一百里抵增城界石上雞迹顯然

將軍石上有巨人迹又西七里有牛迹石

咸茶石按縣誌在詹村溪中髙大二丈宛如巾箱昔村中一樹產茶摘煮如斥鹵石其根幹也今其地猶名咸茶村

虎跳石按縣誌在縣南三十餘里河水中兩石相對髙丈餘上有虎迹深四寸許下有深潭名虎跳潭

應石按縣誌在縣東二十五里外實中虛舟楫往來叫笑之聲大小相應

仙人牀石按縣誌在縣南三十里油田峒中石上平坦如牀故老所傳仙人昔嘗踞牀圍棋而去

仙人洞在縣南一百里天柱嶺上洞可容二百餘人藍糞江源賊鄕民鄕民羣避其中數隙容光莫測出入處內有石牀石石竈椅石臼石井泉從井出大旱不竭又佛像莊嚴如人工雕琢然昔一丸泥可封今則大辟境界矣

九淋水一曰龍門水在縣城南一里源於從化東南過望云嶺合於增江又西南流合於粵江入於海其中多鰋鯉

鐵岡水按縣誌在縣西七十里源出金山徑流抵永淸界可通小舟

土湖水在縣西四十里

髙明水按縣誌在縣西北七十里源出流溪從化界可通小艇

白沙水按縣誌在縣東五里源出虎獅山居民築陂車灌田

路溪水按縣誌在縣東五十里源出鐵坑可通舟楫

墨湖水按縣誌在縣南七十里源出陳禾峒

髙沙水按縣誌在縣南六十里源出甕泉可通竹木筏

藍水按縣誌在縣南七十里源出黃沙峒居民築陂車灌田

鰲溪水按縣誌在縣南一百里源出博羅界山沿溪俱築陂灌田

永淸水按縣誌在縣南一百里源出藍糞大山中可通舟楫

熱水潭按縣誌在鸕鶿石上隆冬水暖可浴

大魚潭按縣誌傳有大魚漁人捕之忽化去故名

獨石潭按縣誌在南門外三里石峙中流下有潭蛟龍時出沒

石壁潭在縣城東十里上有石髙數仞

賭婦潭在縣城東南十里其水不廣而深有烈女死於此因名新志西淋都張克和與蓼溪李友全爲幼婚張之子旣長而貧李遂悔親女不知也龍門俗婦女皆樵采女方樵采遇媒語之故女指潭誓曰配合義也富貴命也吾豈以貧而攺適哉苟如是吾死於此後父母終不允女果投潭而死鄕人義之遂名爲賭婦潭

嶽潭在縣城西北十里左右有石如門其水匯縣治在東埔何村之界澄淸凝靜深碧涵天有石其狀如鼓俗名嶽鼓又東一里曰鰲溪潭其側有鑿石潭石壁髙峭斷其通路峒人主簿鄧卯孫始鑿通之人馬乃可行

東澗在縣城北六十里層崖疊巘漱石飛泉可供遊玩林越詩江山隨處可張眸有約難虛此度遊行李挑來巖月動杖藜撐處野雲浮飛泉雪千山曉古樹驚風一葉秋好是新詩吟不盡碧天如畫水長流

銀湖塘在縣城東南十二里其水瑩而白其中多鯤鮞

白花磴在縣城南三十里巖髙十丈水激石而出

石龍坑在縣城南三十二里有兩石如龍角水流其中可以流觴又南一里曰羅漢灘中有圓石絡繹而立

甕泉在縣城南三十里石孔十二流水滃如按縣誌有石如甕大小者七大徑二丈小一丈其深莫測上有泉水自石面湧出以入於甕而漸達於下其性甚烈

溫泉在縣城南二十里源於石巖其水熱舊志在罕陳都深五尺廣二丈餘可以退鵝雞毛羽

神仙井按縣誌在縣西三十里其泉在石壁三孔流下一名飛泉井

林村陂在縣東三里

石陂在縣東七里

麟岡上下陂在縣東十里

陳峒下陂在縣西二十里

澗頭陂在縣西五里

蓮塘陂在縣北十里

石衝陂在縣北十里

鵝公陂在縣北十五里

九牛陂在縣西七十里

埔田陂在縣西七十里

濠雙十二漈按縣誌在上建迂回陡瀉龍門溪之極險者

白水漈按縣誌山頂有水從石罅下望之如界練

新寧縣

三臺山在縣北一里按縣誌三峯聳秀象如三臺星因名

連珠山按縣誌在縣城東南者有三山相連二在城外一在城內其在城內者曰東山舊有亭閣足供遊人舒嘯今𨿽廢而邑人士每以九日攜酒於山上登眺

寶鴨山在縣西一里

馬鞍山在縣南一里以形似名

石人山在縣北二里按縣誌石起山巓立如人形傍有數石峯如天半碧蓮又名石華山讖云石人嶺上置更鼓浪波遊魚出狀元浪波村在縣西遊魚山在紫霞之右兵備王大用射三矢於石以示武勒之曰石化山

官來山在縣東北四十里

石鼓山在縣城東二十里有石擊之其聲如鼓又東四十里曰百峯山其獸多獐鹿其木多松梧

上川山在縣城東十里多香蠟材木其下曰下川山

文徑山在縣城東八里四山環峙其上有宋義士伍隆起墓其下有香頭村

紫霞山在縣城西七里上有雲霞下臨碧水舟多艤焉又西八里曰那西山

丫髻山按縣誌在縣西狀如丫髻上有奇石石上有小池四時有水蓋名山也

甘蔗山在縣城南五十里有艸味甘如蔗

龍溪山在縣城南六十里上有石室深廣數仞按縣誌世傳劉三妹蛻骨於此

銅鼓山在縣城南百里下瞰海洋風濤觸石如銅鼓聲

鳳凰山在縣城南六十里有仙人石室遺迹

紫羅山在縣城南七十里其峯孤秀多松蘿

席帽山按縣誌在縣南

西華山按縣誌卽那西山在縣西

龍頭山按縣誌在黃沙坑之右北坑之前

潯洋山按縣誌在縣東北峯巒髙聳俯瞰潯江左一峯上有石室室內有二石如麻籃水盤下有石壁數丈橫闊丈餘瀑布沿壁而下光濺如珠名曰石澗珠簾

斗山按縣誌孤峯獨峙員潔如斗接脈而居者名曰鬥峒

岡背山按縣誌下枕江流上有神石土人祈禱多應

松子嶺按縣誌在塘村之右有宋尙書李喬木夫人伍氏墓

寺山按縣誌卽寶國寺後山山有大石石有仙人趾迹下有泉池

銅鑼石山按縣誌廣海中有石如銅鑼風濤撼之聲聞十里

大隆山按縣誌在海矬之間與甘蔗山連接峯巒疊聳徑路深阻有猺人住其中

流波石按縣誌屹然砥柱中流而水浸不沒蓋奇石也

紫霞海在縣城西七里紫霞山下其中多魚鱉按縣誌岸有接官亭久廢

那平海在縣西十七里又西二十五里曰法竹海

潯陽海在縣城北四十里

斗峒﹝氵宮﹞按縣誌綠圍諸鄕遡夾而居襟帶瀠洄能資灌漑陳白沙集有綠圍伍氏族譜序

九曲湧在縣北四十二里

半塘海在縣城南四十二里其中多蟹鱟多張魚按縣誌發源馮村流會廣海水大而深險易緩急以風而變

亞州海在縣南四十五里又南四十里曰矬峒海有渡又南八十五里曰大牌海其中多寧蝦多赤魚多曹白魚

銅鼓海在縣城南一百里其中多龜魚多苗蝦水艸多紫菜鹿角菜

寨門海在縣城西南二百里產魚鹽按縣誌大而深

网洲海在縣西南二百五十里爲番舶往來之衝

雷公潭在縣南一里按縣誌昔有龍興於此迅雷風烈忽作因名

南門河按縣誌在縣南教場之前

湯湖在縣南

白廟河在縣西北

三合水按縣誌在縣西南成化初邑治未分縣丞陶魯以新會至廣海由厓門出大海洋有風濤之險且多海寇舟憚往來建議由法竹上流三合水因其故流小水開鑿由魚塘至黃塘二十餘里通甘村水然水勢髙下莫能注接竟不成功今遺趾尙存

泥湧河按縣誌在縣南攺鹿爪渡頭於此

石阪潭祈雨多應

荔枝塘中有罾門

龍頭河按縣誌接流法竹出而與長沙河會

望峒河按縣誌與矬峒河同發源

金門海按縣誌在上川左今禁

增城縣

鳳凰臺山舊名春岡在縣城西南一里今縣之南街唐時有五色鳥集此因名宋崔與之故宅在焉其陽有菊坡祠宇

白水山在縣城西四十里屹然若巨屏其上有瀑泉懸注如練其鳥有五距鵲又一里曰佛迹巖其東湯泉之水出焉蘇軾詩湯泉吐艷鏡光開白水飛虹帶雨來勝地鍾靈傳異事巨人畱迹寄蒼苔

古散山在縣城西五十里其山布散不屬有艸焉其本如藤其葉如葵節密而心實其名曰矮竹按縣誌南流出神岡及白岡可通舟又西五十里曰丁澗山兩峯相距其中有泉流於西南

古華山在縣城西六十二里形若垂蓮其麓宋崔與之墓在焉

娥眉山一名南鄕嶺在縣南七十里淸湖都通誌作南樵山極髙峻周回百里上有丹室下有石庵湛文簡建書院於此曰蓮花書院上有霍文敏墓

帽嶺山在縣城北三十里其上多松竹舊志形如席帽日明則晴煙籠則雨

靈山在縣城北六十里上有仙女石旱禱輒應按縣誌體勢甚髙而頂上寬平周回三百里後抵從化縣界南有石巖巖左有大白石又謂之七姑仙女石積水出焉可灌田千畝

鷓鴣山在縣七十里其鳥多鷓鴣有獸焉如豚而徧體皆剌善射人其名曰蝟按縣誌峭壁雙立其一差小俗呼爲大小鷓鴣從化學正向之因攺名雙鳳山白泡水出焉山下有渡

招賢山在縣城北四十里其上多瑰石按縣誌在崇賢都昔有賢者隱此故山與都皆以賢名又北七十里曰鴶鳩山多奇石又北三十里曰石龍頭山巨石突起下瞰長河

羅浮山在縣城東一百三十里與博羅縣接境昔有山浮海而來傳與羅山合而爲一故名前漢地理誌博羅縣曰傳羅後傳錄日久訛傳爲博此山髙三千六百丈上有三十六洞七十石室四百三十二峯洞之幽者曰朱明此洞三十六中之一也天寶初詔欲尋是洞時邑簿任知宣領耆舊尋見一洞以藤筐籠石垂一人下約五丈餘下視無底日月星辰無不備初有白雲須臾散漫五色曰黃龍曰水簾曰蝴蝶曰朱陵曰金沙曰白石峯之髙者曰聚霞又曰飛雲﹝扌處﹞絕頂髙三百丈周二十里其次曰麻姑曰玉鵝曰仙女曰會眞曰錦繡曰玳瑁有奇石髙六百丈廣七十丈彩爛若霞錦謂之瑤石臺又有大小石樓孤秀如樓閣然相傳唐武后時有邑女何氏有神仙之術持一石置小石樓之上遠觀如畫上有鐵橋其形如鞍在石樓之間髙五十餘步下有花首臺開元間嘗有五百花首菩薩建臺於上又有龍公竹大徑七尺圍節長丈二嘗有鸞鳳棲宿在碧雞或羣飛或獨鳴可見而不可取又有紅翠鳥又有啞虎不哮嚙其諸神湖玉樹珍禽玉艸記莫能悉其下羅水出焉又其下有卓錫泉又其下有梅花村又其東麓則接白水山

百家山在縣城東十里其上多艸木多竹

陳峒山在縣城東北二十里形若豎旗下有石庵有石佛其獸多石羊其鳥多鵔鸃

虎獅山在縣城東北二十一里以形似名上有泉下瀉成淵其中有龍多欝金艸

陳石山在縣城北四十二里有石秀銳若筆其上多石心木

流防山在縣城南十五里狀如卓筆其下防水出焉按縣誌在長沙鄕今屬龍門縣地

角子山在縣城東五十一里接於博羅無艸木多瑰石

窯石山在縣城東南六十里其上平坦有石黑若窯山無艸木

猊山在縣城東南二十三里其上多異竹一統志產婆羅竹圍三四尺性豎土人取以爲弓

龜峯山在縣城西二里邑人重九每登之一曰登髙峯

金紫峯在縣城西南八十里多異花艸山形如旗朝旭楆之其色若金削芙蓉故名又西十五里曰五馬峯又西南十里曰藍袍峯又西一十里曰雙魚峯峯前有喪慶寺相傳宋時辟基得銅鐘下覆雙鯉今建橋其上謂之仙鯉橋

焦石嶺在縣城東五里其石赤與羅浮相望焉相傳浮山自海浮來與羅山合故謂之羅浮與此嶺相望若碇於此也故又謂之浮碇岡按縣誌浮碇岡髙三百餘丈盤據二十里上多石鼓奇怪

歐陽嶺在縣城東二十五里羅浮之西昔有歐陽氏居此

雲母嶺在縣城西二十里其中多雲母石日出照之晃耀按縣誌產雲母石故都以此得名亦名丹丘按通誌唐武后時縣有何氏女服雲母粉得道

鳳凰岡在縣城東南二十里以形似名舊志或言宋時有五色鳥集此李朝詩墓在焉下有鳳凰鋪

烏石岡其石黑按縣誌縣西南七十里在石下村後髙三十餘丈其形如鐘其色如墨亦名鐘墨石又西有劍迹石

景星巖在縣城北一百一十一里中有石如臺閣或如修廊或如鼓擊之有聲石乳流結如寶蓋旗幢其中幽窅

燕石在縣城西南六十里其狀如燕下有洞可坐三十餘人

鶴峯按縣志學宮之後山也兩峯城跨其巓

鳳凰嶺按縣誌下有泉水可煮鹽其鄕名鹽坑

牛牯嶂按縣誌縣治後屏也連亙雲霄距縣八十里

澄溪山按縣誌在縣西北七十里崇賢都上有仙女石並石磴澄溪水出焉出箭幹洞經流臘埔至三江合流於增江

峯門岡按縣誌在縣東北七里兩峯對峙如門

飛泉洞按縣誌在縣東八里世傳葛洪嘗煉丹於此有碾藥石又兩石壁立如門中有張老巖又有醉眠石皆大書一水從石罅中流瀠洄百折遊人取小石障下流以蓄其勢乃兩兩夾曲而坐使人酌杯酒置上流聽浮杯至前輒取而飲萬曆壬子署縣事桐城劉引昌因偕戶侯張永燦邑人單守敬黃拱寅輩構亭以迎瀑布之勝

白木峒山按縣誌在邑治之西亦名郭婆圍嶺上多茂木崇峙峻整與焦石嶺等

元徳山按縣誌距縣一百二十里與番禺爲界山上有土丘百丈髙數十仞名曰仙人大座山大木叢林奇巖怪迹蓊蔚盤踞

寨嶺按縣誌邑治之南二里今名豸嶺當百花林增江二水合流之口上建鴈塔隆慶四年士民合築於嶺之絕頂塔北面爲宮奉文昌神以主鴈塔之祀塔嶺南下有塘曰磚窯坭塘約二十畝盡南至溪西至田東至海屬官在增江下流二里洲浮水中曰鴈塔洲卽通誌及羅浮志所載別情洲其地平曠水環之約二十餘畝未經種植屬官萬曆四年合邑士民呈出姦僧違例欺隱龍山新興二廢寺土名雞啼湧等號田及泥紫村園三十六个共稅一頃三十三畝知縣王良心通詳當道撥僧明桂照例補餉連前田園赴鴈塔居守

南山按縣誌與豸嶺對峙山下臨江爲釣魚臺山頂建翔鳳塔萬曆六年士民合建撥道士居守所管各祠田地山塘共三頃九十畝四分七釐八毫

望州岡按縣誌豸嶺之南去縣二十餘里橫亙嶐嵷官道出其左登絕頂一眺千里凡廣州勝槪咸在目中故名

大墩嶺按縣誌去縣八十里在淸湖都橫枕大江水口

增江在縣城東一里源於防山東南過石灘舊志云源出陳峒山東流而南合於防水西流七十餘里始爲增江新志云源出防山上至西林可通船筏下至石灘西南入於海

古散水在縣城西六十里源於古散山南流過神岡達於白江洲可通舟筏

白水在縣城西四十里源於白水山

澄溪水在縣城北五十里源於鷓鴣山南流合增江通舟船入於海舊志作程溪

天塘水在縣城西七十里其水瀠洄注於田

風湖在縣城南三十里方廣六十丈其水匯舊志云深不可測四時澄淸

別情洲在縣城南二十里其地平曠水環之洲南十五里曰牛潭其中有金牛是多怪異南越志潭有金牛晉時羅公釣其上得金索引之牛見復沒斷其索得丈許法眞登羅山疏增城縣南有別情洲洲南又有牛潭漁人見金牛常出水盤石上義熙中縣民張安釣此潭於石上見有金鏁大如指長數十尋尋之不已俄有物從水中引之力不能禁以力扣斷惟得數尺遂致大富後義熙周靈甫亦好釣嘗見此牛寢伏石上旁有金索往取之得二丈許遂以財雄爲江南都尉

接龍橋水在縣城北二里下接大嶺上連龜峯其水兩流至於大江謂之鏁溪瀝

流觴曲水池在縣東過大江五里巖竇湧泉流於盤石九曲旋轉

甘泉洞在縣南八十里泉出山洞味香甘湛濂詩怪石蒼苔老巖邊石徑幽昔時仙賞處寒澗水東流按縣誌有甘泉可飲尙書湛若水因以爲號仍建甘泉書院

右灘在縣城西南六十里其中多瑰石民環居之

南山釣磯在縣城南三十四里其中多怪魚西山村畔巨石濱水有蘇平衍鄕人吳氏釣其上得巨鰲

冷水池在縣城西二十里其水寒

湯泉在縣城北五里廣十丈深二尺其水溫浴者可以愈瘍

東洲在縣城南八十里海中民環居之有烏石在巡檢司東洲驛

西洲與東洲並民居差少

鐵船瀝在縣城南二里今湮舊志宋景炎間邑人石文光有智勇時邑有外海鄕人迎文光自廣城駐兵於縣因以鐵鑄一舟置之下郭歲久舟沒於瀝

雲母井在縣城內南二里鳳凰臺下舊志唐開耀間何仙姑餌雲母及北水制之

泉子井在縣城內西南其水淸甘注於田泉上舊有亭曰醒心紹熙三年權縣許伯鳳更創攺名廣濟

鴨潭按縣誌舊傳有雙錦鴨浮游其中今尙有雙鯉數尺鱗鬣若錦

增江水按縣誌亦曰相江以崔相得名發源鐵岡髙明二峒經龍門白沙南下過三江口合楊梅澄溪二水趨縣北而東抱城而南穿南山豸嶺之口而出

散塘洲按縣誌洲浮水中屬民業洲下流三四里經石灘派分東流曰碧江水遶碧江村至黃埔入於海

大娘湖按縣誌邑東南三十里春漲冬涸

百花林水按縣誌在邑治西流至蔣村坑頭過鯉橋趨豸嶺合於增江

廟潭水按縣誌在邑治北出楊梅靈山流經廟潭至三江合流於增江

九曲水按縣誌邑治東北二十五里在金牛都發源欖溪其流屈曲兩旁桔橰數十處引水灌田千畝旋繞而西至大步口入於增江

綏福水按縣誌在邑治之西北源自何徑諸山出埔尾墟經茅田過陳江遶沙﹝氵宮﹞及白岡一支由溫湧神山過大墩而入於海一支自石頭遶老鴉山入鱷潭放於海

潮按縣誌一日而再至朝至曰潮夕至曰汐其涉於增者則自南海虎頭門入分爲二派一南赴廣州一北赴增城平放於東洲沙貝四十里至石灘尾流又十五里至於新溪香山縣

七星峯在縣城內昔有七山環列如星今惟仁山武山尙存餘皆平於築城

大北山在縣東一里平遠延綿東界牛起灣南北皆田西曰蓮峯其髙數十丈卽舊寨山也元僞千戶王一據之元末海賊李祖三盧實善相繼劫掠宣差朵羅歹屯守其上率邑人鄭榮叟立城塹守十有八年至明洪武肇基始平云

云亭山在縣城北一里一名金鼓角昔人於海隅嘗聞金鼓之聲故名其下多平田宜稌黍縣誌金鼓朝陽列八景

插笏山一名獺窟在縣北一里崎海之旁四面皆田設有烽堠舊有西林庵

石岐山在縣西北一里原設有烽堠遙與蓮峯相對土燥多石直抵於海其陽爲何學士赤松堂

老安山在縣西南半里爲縣水口衝要西臨於海

長洲山在縣西二里四水中海南八景長洲煙雨

貴峯山本名大尖山在縣南四十里按縣誌髙三百餘丈爲縣治之前案其東有野牛徑南有小尖峯篛葉嶺

壽星塘山在縣南二十里上有黃泗墓其上多松稷壽星之水出焉匯而爲星塘西有宋疑冢在墳頭岡梅花水出焉其陽爲六十陂大嶺石溪瀑布出焉又瀦爲大龍潭自柯水窞至阪道馬鞍嶺而伏虎岡仙人障出焉越龍衮坑至西坑尾望鹿石三株松嶺以抵於碧雲峯皆仙靈所宅也

金紫山在縣東南十里伏虎岡北有石泉寒冽不竭按通誌天霽則雲霞輝映色若金紫

北臺山在縣南四十里又南二十里曰南臺山兩山相對如臺上多莎蘋其中梅花之水出焉

香鑪山在縣南六十里峯崖幽峻東界白銀水西赴海北爲南臺至橫坑南接嶺山牛耙石有簽筒瀑布出焉下爲大井以抵於衝天燕峯其西爲沙角徑

湖洲山按縣誌在縣南二十里孤峭臨海一名文筆

東林山一名筆架在縣南二十里廟學之前山也

灣月山在縣南二十里又名鹿鳴嶺與湖洲山相接羣峯森列擁峙縣案爲一邑大觀

鴻鶴嶺山一名鴻鶴尖秀峯插天三面臨海

象角山在縣西十里西北臨海相傳宋時見石室自立於上俗呼佛屋

石門山在縣西十里其中有峒是多松﹝木畟﹞東臨海

疊石山在縣城西十里其中有峒是多松﹝木畟﹞按縣誌龍自新會圭峯渡海而來石骨嶙峋爲縣治右弼之障

靑姜山在縣西南七里髙潔雄偉

烏巖山在縣東南六十里東抵云梯諸山赴海西介香鑪北爲千秋嶺紅旗峒西北抵相合山至於海巖穴幽暗人迹罕至宋末鄧光薦避元亂居此

長江山在縣城南三十里有水下注實爲眾水之源其山髙聳南接烏巖眾水出焉北合神湧入於海又有相合山峭峻形肖有劉公峯白藤嶂元舊寨山

紫馬嶺在縣城東五十六里中有天池多芰荷民田環焉又有石牛嶺在鹽場後有石如牛

蓈尾山在縣東南五十里其西爲濠頭北臨海烽堠

大圜山在縣東南四十里南接八廉嶂西爲神湧海上有山曰三洲

四巖山在縣東六十里髙聳北臨海其東曰日角山三面臨海

東洲山在縣東七十里海中潮汐湍激舟不可渡曰東洲門其上北海中曰壺頭山與東莞縣交界海中有大小虎頭門以形似名卽秀山也

黃道山在縣東二十里西村奇秀髙潔宋黃道人修道故址也下有新美齋爲鄕人黃士成所建

云梯山在縣東七十里又曰煙筒山有石巖深四尺有泉湧如筒俗呼爲盧亭井張許二道人嘗結庵絕頂今石扁猶存

平田山在縣東八十里臨海一名東山

南蓈山在縣治東八十里東北臨海近丰阜湖

葫蘆門山在縣南八十三里有石立如門林木陰欝行人憩焉又有佛屋門其東北曰東嶺北接烏巖其西南曰西嶺北接香鑪而山益盤蔚西嶺之陽有水射出瀑布南注其南有北含山

大芒山在縣南九十里雍陌村勢如奔龍昂首睨於巨海

五桂山在縣南八十五里周回二百餘里巖壑瀑布可與羅浮諸勝相頏山左有大小花園各產異花其陽產神仙茶俗名五鬼山

稜角山在縣城南二十八里下有龍井中有石如魚峯曰十二嶺峯曰鷹竇峯南野角有石俗曰黃巢藏人往取之得一二古磁器曰丫髻峯昔寨其上曰茅灣峯峯下五眼井冬暖夏寒與溫泉相望曰茅灣一峯在縣治前

鳳凰山在縣城東南一百五十里東界南坑北接官塘岡西爲金竹園白蜮石古壑諸峯南赴海其上多產山蘭鶴鵑諸花與南山對峙迆邐東馳於海瀑布之水出焉一曰天井湖又東南曰藍屏山上有石室曰橊花山曰翠眉山皆相望而拱衛者也按縣誌舊傳有仙女池仙果或人見之其陽有尖峯嶺石牛嶺在香山場後風門凹嶺烽堠銀湧角峯烽堠雞拍村銀礦今絕翠眉山西臨海秋風角山五峯如梅花然故語云梅花飛上秋風角石甑山鳳凰東南香山場前藍屏山上橊花山藍屏山之南產橊花東南巨海相望而趨南者也

望門山在縣東南一百一十里起自北嶺延袤二十里如旗至海門突起羣岫東南爲九星大洋內包鄕都外泊艘艦漁樵蝟集

南蕉山與鳳凰山對峙絕頂有泉淸澈不竭曰龍潭前有三軍巖舊志宋末有陳媼者據險率眾爲亂因名其子曰勇子後降於元

飛駝山卽大欖山在縣北七十里山勢蜿蜒中開屏嶂左爲露霞峯下有開元梅花諸泉

浮虛山在縣城西北七十里大海中隨波上下因名舊有元興寺

永泰山在縣東北海中一百里大海之東曰三角大海之西曰坡頭皆護浮虛

百富山在縣西北一百里廣而腴故名又西北十里諸山曰圓欖曰小欖曰聚平曰大塔民環居之

黃楊山在縣西南四十二里其木多黃楊宋末鄧光薦挈家避此其陽有赤坎岡張世傑所葬地有赤坎村大人嶺烽堠又西南六十里曰荔枝山其木多荔枝因名又西南十里曰龍歸巖山縣誌云宋有結庵者今湮曰大小托山又東北八十里曰馬鞍山縣誌云形勢雄峻爲郡治案山烏洲山古鎭山俱海中西接新會

髙城山在縣西南六十里髙峻森列疊岫層巒周回如城郭元末民避寇居之

九星洲山九峯分峙多石巖石屋靈艸石上澑水甘美爲番船往來所汲曰天塘水

金星山在縣東一百五十里大海中二峯相峙如門有石嶼如珠

大小橫琴山在縣城南二百里大海中大吉山在其東小吉山在其西下有雙女坑舊志樵夫見二女溪上就視之化雙鯉元末海寇王一據之明洪武二十八年寇平詔虛其地

三竈山三石如竈與橫琴相對南接牂牁大洋地平坦多稌黍本宋黃字上下二圍元海寇劉進據之明初寇平復入黃梁都有田三百餘頃皆極膏腴編民糧差後居民吳進深通番爲亂洪武二十六年都指揮花茂奏殲渠魁悉遷餘黨其田永不許耕又南一百里曰九澳山又南二百五十里曰井澳山一名仙女澳

錫坑山在縣城南二百八十里大海中多麖鹿又南曰馬盾山曰南亭山

知洲嶼在縣南大海中接於東莞諸洲曰小湖曰大小磨刀曰羅洲曰白椒曰芒洲曰散洲曰白藤曰鸕鶿曰九星曰桑洲曰赤洲曰擔竿曰竹洲曰粉洲曰大淋曰小淋曰文灣曰連灣曰三門曰浪泊曰倒觸曰宿聚曰鬼嘯曰臯蘭曰鹿脛曰潭洲曰雞籠曰王魚曰丫洲曰箔洲曰攣洲曰遊魚皆星列焉其下多魚蟹多蝦蠔多﹝虫雷﹞螺

仁山按縣誌在城內其陽爲縣治上有書院其陰爲仕學臺其左曰丰樂園今臺園久廢其北曰慶壽山城跨其上前有無量寺東南曰丰山昔僅培塿近民居已平西曰武山城垣跨之上爲戰臺今毀其三平於築城時是謂七星峯

筆架山按縣誌在縣南一里三峯聳秀中峯特出其上後易名東林黃經構山海齋誦讀其易名東林與西林對

鳳山按縣誌卽小欖山去縣北七十里峯巒秀峙紆而西指蘊靈盤結有泉石之美山下有翁陔園

零丁山下有零丁洋

深井山按縣誌卽仙女澳也亦名井澳在橫琴下宋端宗禦舟嘗至此景炎二年十二月帝舟入海至仙女澳丙寅風大作舟敗幾溺帝驚悸得疾嘗一卻元兵於此

澳山按縣誌山之東南西對橫琴水中曰外十字門其民皆島彜也今遷

石岐海在縣城西北一里北接浮虛南入牂牁其中海物惟錯

浮虛海在縣北十里會石岐南入於牂牁黃經詩西北潮宗派東南合沓潮長風隨入夜吹作雪翻飄按縣誌在分流上源勢若滔天號爲巨浸

疊石海在縣西五十里旁有巨石其中多魚蟹

東洲門海在縣東海濱二山若門潮汐悍急

象角頭海在縣西二十里西接鱘鱑巨瀝北連大欖其勢汪洋舟不可艤按縣誌晴則水光接天往來晏然

金紫泉在縣東十里味甘冽與巖澑相去百餘武又十一里金竹泉味較金紫差冽

黃婆泉在縣南二里許味淸冽

零丁洋在縣東一百七十里海中其上有山其下潮汐迅急按通誌宋文天祥詩零丁洋裏嘆零丁卽此

金星洋在縣東海中有石嶼如星故名

九星洋在縣東南海中有九島如星新志番舶往來之衝

梅花水在縣南十里源於羅漢諸山旁多梅花

白銀水在縣南八十里旁有樹其色如銀西北合梅花水入於海

宮花水在縣東三十里源於長江山按縣誌灌漑得能一都之田歲旱無患

橫坑水在縣南五十里入北臺海鱘龍水西出又西合梅花水

蜆湧在沙岡頭巷源於釜衝入於壕環遶學宮按縣誌宋端平中縣令梁益謙決以導田自縣東襟帶環繞

銀湧在縣東一百五十里有石如龜每潮生觸石浪白如銀

天井湖按縣誌在縣東恭常都下柵村自南山竹門瀉出下溪二丈許其水淸澈歲旱鄕人取湖水至旱福場祈雨立應

石溪在縣南一百五十里源於鳳凰山

金斗灣在縣南二十五里多海物珍異

冷池在縣南三十里大芒山下闊丈餘深三四尺味甘而冷

熱池在縣南三十五里雞拍村田蓢中闊四丈餘深五尺潮長則沒潮退則見其色黃濁恆熱如湯

大龍潭在縣東南釜衝後山歲雩輒應舊志雲中有靈物出入歲旱投祭文禱之以物頃刻雨又有小龍潭在南北臺山下舊志云歲旱鄕人宰白鵝以祭

龍井在縣南龍舟山舊志雲天然石甃地湧源泉上有石若魚相傳有龍出沒其中又南沙岡頭曰白水井始鑿時其水出色白又西曰義濟井舊傳邑少井宋時鄕人鄭度鑿此以利邑人

溥惠井在縣集眞堂東

潘家井在縣西五十里潘家村其水淸冽流漑民田又西二里曰兔毫井又北七里曰盧亭井在煙筒山中

滿水井在縣東南注灌田二十餘畝按縣誌佛仔屋下泉湧不息味淸美

茅灣井在縣南泉發五眼北注灌田二百畝

冬盈井在文廟西春夏則減秋冬則盈

港口按縣誌在石岐上流水小而淺潮平可濟汐涸則難乃北鄙之咽喉也正徳間爲寄莊豪右所築今通之

分流海按縣誌在港口上流東注於東洲門北通於廣

倒流海按縣誌在浮虛之上其中巨嶺激水湍急回流深險

小黃圃海按縣誌眾水輻輳水寇之衝舊置巡檢司民稍安堵今宜專哨鎭守以握其衝

第一角海按縣誌在縣南海門淺隘南抵大洋乃縣南之咽喉也明初都指揮花茂防寇於此民呼曰花夫人馬頭

烏沙海按縣誌在三竈東成化中番船侵擾歲令官軍千人防之

春坎坑按縣誌西北合梅花水長江水北出又北合神湧水入於海

旱福場按縣誌在縣東九十里恭常都下柵村石牛潭側鄕人以石爲壇或歲旱於天井湖取水至場用水牛一隻燃火四旁迫之牛狂觸場中於是地損水動祈雨立應

大井按縣誌在縣西北仁厚街

沙井按縣誌在西門內武山下其泉自石中出甘美可愛

象乳泉按縣誌在縣南十里飛鵝山之北味甘冽僧慧融掬之而甘因辟焉

萬年井在蓮峯麓今涸

瀵水井在北山村

大井按縣誌在龍眼都濠兔村與潘家村相對四面澄澈歲旱灌漑田苗

紫馬泉按縣誌在縣東十餘里出紫馬嶺下因名

丹泉按縣誌在縣南八十五里五桂山攀天嶺之石巖味香冽

翰香泉按縣誌在縣西南八十里陳公石之左

五眼井按縣誌在谷字都茅灣村下冬暖夏寒與溫泉相望

開元泉按縣誌在縣北七十里小欖之飛駝山廣州府部匯考四廣州府山川考四

府誌

新會縣

圭峯山在縣北二里其上多松竹舊志邑治之鎭也上有玉臺寺其下瀑布之水出焉

馬山按縣誌在縣東宣化裏下瞰文溪以形似名明洪武十七年鑿山東北爲城塹今外城東角直階此山山上爲鐘敱閣爲大魁閣山側爲學宮爲白沙陳子特祠

西山在城內盈積倉後

象山一名金牛今淤爲田按縣誌在縣西一里源淸舊志云象山山勢岧峣今皆淤爲田相傳漁人嘗見金牛帶索出驚遁入石方信儒詩金牛去後久淒涼好景乾坤亦祕藏滄海無窮月無盡從今收拾入詩囊山之左曰鳴山有壯哉亭陳子三大字亭下爲三廣公祠祠右有梁以蘅墓黃礱金牛洞黃淳定帆亭亭下有鳴山祠右有文昌宮下有兵道何子明祠祠右卽象山有象山書院有知縣伍睿祠

熊子山分東西二山並峙海中舊志二山並面縣治形如能熊三足鱉也食之殺人山圓小而近水故名之

黃雲山在縣城北一里其上有黃雲因名舊志唐一行禪師來遊此山黃雲自山出如金輝映衣袖遂結庵山巓弟子至者五百餘人按縣誌陳獻章詩系艇黃雲下黃雲幾度歌登髙云壓帽度密雨沾蓑瀑澗宵鳴瑟山花晝擁羅野人攜茗榼路向鐵橋過通誌有云自出色如金

綠護屏山在縣北歸徳周回八十里南接圭峯環擁若屏李翺嘗讀書其上詩云率性樵夫似逼眞玉臺山遠靜無塵松枝攀折憂妨鶴桃片驚飛怕惹人遇藥身輕誠末事觀棋柯爛卻何因非仙非釋乖時樣落魄云邊一葛巾

大雲山在縣西三里形如蟠龍雲气旋繞之按縣誌盤郁若云然中有文昌宮有龍興寺有天妃廟有六祖庵萬曆間僧性明修復費支甚巨大半抽其醫之入

龍山在縣西五里中有龍窟東西相望以石投之殷殷然雩之輒應按縣誌上有洞穴者九在東者冥不可窺在西者玲瓏俗呼爲龍窟往雩之輒應有山曰分水岡爲渡船步且有市

廬峯山在縣城東北十里又東十里曰月嶺山

南山在縣東二十里上有巨人迹按縣誌其前有葫蘆山在歸徳圓如覆釜其南麓石上有足迹長二尺許

鵝沁山在縣東北四十里民居其下又東有山曰鵝湖上有白沙墓曰飛鵝潮水注焉

石船山在縣城西三十里上有大石如船相傳有村婦浴於中雷震劈其骨爲三石亦震一角墜於下又西五里曰分水岡山溪澗之水分流其下又西三十里曰表山

梁金山按縣誌在縣西八十里其脈發源獅子山左有云裘山右爲五坑徑前有大神嶺古州岡傳昔有道人梁金修煉於此故名其下沃壤延袤七八十里民環居田之南接新寧止間一水北出嶺西僅數十里爲一方險要之衝成化間陶魯於山徑中立營開塹數百丈以禦西寇廢址尙存嘉靖二十六年賊亂禦史楊以誠復立五坑徑營撥兵守之地險兵逃三十二年隨廢今鄕民議立縣其下李謙詩碧雞唱徹紫驑嘶珊樹交加玉削齊天北仰來雙闕近瘴南望去九夷低春巖雨過花畱潤古洞云深鳥自啼欲訪仙翁問遺事芝田瑤艸露萋萋

將軍山按縣誌在縣西三十里潮居瀧水二都之間自潮陽燕子尖山迆邐向瀧水與雙門徑山相接髙大盤踞以形似名又學堂山與石船山相對石壁千尋下瞰無際旁有仙井亦勝槪云溫孔徳詩系馬振衣千仞屏淩虛身世羽毛輕長天雨歇雲容淡遠島風來暑气淸松鶴一聲聞碧落漁舟幾點杳滄溟逍遙不盡登臨興更向仙泉共濯纓

錦繡山在縣西七十里其鳥多杉雞

金岡山在縣城西一百五十里其下有金洞金之水出焉唐書地理誌岡州地有金故名其下有溪曰淘金坑

璧雙山在縣城南七十里髙一百餘丈其上多松椶

九曲山在縣南八十里一名九徳山延袤至於厓海

昆山侖山髙聳相並在縣城西北六十六里其上有天井有白龍池按縣誌白龍池水出焉新化山髙大連亙曹幕傳昔有道人植桃李其上人得就而食之懷歸卽迷路有水出山注而爲潭曰白龍池有龍居之雩卽應陳獻章詩西望不見白龍池白龍上天何時歸寸心晚逐飛雲去半掛玉臺松樹枝涵虛數尺鏡光懸舊是頭陀洗缽泉又有仙人來洗耳白龍休占水中眠云影天光共一池池中消長白龍知仙翁騎龍上天去只有明月照漣漪

仙湧山在縣西北六十里相傳風雷震怒之夕湧出平陸林巒周具因名在羅坑其艸多藜蘆按縣誌此山形小而圓山有泉自石罅湧出故曰仙湧今其山與諸山相聯絡安得云湧出平陸抑所云紫衣和尙亦妄也上有仙湧寺方信儒詩龍伯何年釣巨鰲兩峯漂蕩逐洪濤人間靈迹無尋處仙湧羅浮相對髙

金牛山在縣西北六里登覽有奇迹存焉此雄據闤闠一望數百里雲山海月舉無遁迹𨿽白雲景泰之勝亦不是過舊無亭榭後始創海月奇觀於上圖經云昔此山濱水有漁者見一牛其色與索皆金也爲漁者所驚遂入此山有廟尙存其西南曰石牌山曰寶華山俱去縣三十五里曰筍山曰歸林山俱去縣四十里曰潯陽山去縣六十里曰落﹦山去縣一百一十里曰郭丰山一百五十里曰淸泉山一百一十五里曰寶郭山一百三十五里

厓山在縣城南八十里大海中髙四十餘丈周八十餘里與奇山石對峙如門宋祥興中帝昺舟師次焉爲元將張弘範所迫丞相陸秀夫負帝赴海與禮部尙書徐宗仁兵部侍郎茅湘樞密使髙桂等同死之上有全節廟大忠祠前有奇石弘範嘗紀功刻其上舊大刻元鎭國大將軍張弘範滅宋於此明朝更刻之今已蕪沒湯瓶觜山在縣南八十里上多文禽異木按縣誌與厓山相對如門自新寧金雞頭山北沿海而來至古兜與煙管嶺甜水坑等山相接以形似名中有港潮汐出入陳獻章詩北風吹浪捲滄溟步履橋頭候曉晴滿路寒風吹不斷一帆細雨濕湯瓶

天臺山按縣誌在縣西南四十里小岡村潮居自將軍山突起列數峯曰馬尾曰小岡曰石牌東盡於海多腴田海旁有石如牌巨浸不沒山下有天臺廢寺相傳爲義寧縣故址或疑山卽茂山

白水山在縣南七十里其上多蝶艸又南一百里曰萬斛山又東南五十里曰﹦洲山在海中

曹幕山在縣城西北八十里界髙要新興之交其山髙廣橫列如重城兵衛官曹幕府之狀上有猺人墾山爲畬其木多楓柟多杉松其獸多麂鹿多獐貍有屈鳥如鵲而小飛則首尾搖動其鳴自呼見之則癘按縣誌宋紹興中土寇嘗嘯聚於此北藥徑口舊有巡檢司今徙坡亭南有石門崦峒山水淸勝傳周梁二道人開種於此西南有花菓園或曰曹幕寺故址

龍護山在縣城東三十里四山遶之又東一里曰象擷山又二里曰龜山皆以形似名

石徑山在縣城西六十里林木陰翳中有石巖如屋中可容百餘人縣誌列石多類人獸前有筍山以形似名又西六十里曰稽峯山又西五十里曰白象山

羅漢山在縣城北四十里三峯鼎峙周圍三百餘里其木多樟楮

大嶺山按縣誌在縣東三十六里上有古松鄕人以祀社稷在中樂村

蓬萊館山按縣誌在縣北三十里中樂村山與綠護屏相望洪峻幽勝俗呼雙梅嶺上有懸路田澗丹井煙蘿諸境今有雙節婦馮氏劉氏墓

石門掩峒在曹幕山之陽多林木溪洞民環居之

梁金巖在金山之西北深廣二丈餘瀑水出焉自巖頂而飛注於下又西四十五里曰壁山巖又西七十里曰寶光巖

企人峯在縣東三十里上有烽堠

龍蟠嶺按縣誌在縣北五十里又北十五里曰大鴈山又北五里曰三重頂在古勞龍蟠上嘗有雲气鄕人禱雨於此大鴈山西北臨大江髙峙橫截爲海門之捍利種茶三重頂山界於南海髙明間峯巒疊出上有泉

駱駝嶺獅子嶺俱在縣西八十里又西七十里曰大臣嶺又南一百里曰雷公嶺

雷電山按縣誌在縣西二里禮義坊蕭莊二節婦墓在焉

馬鞍山按縣誌在縣西南五十里又西三十里曰獅子山後有石室曰寶光巖接駱駝山右轉寶光巖一名薛公巖又曰寂感石室天成深一丈五尺長八丈有泉二出於石如乳冬夏不竭左有百步尖峯望之竦然最爲奇勝明天順七年鄕人避寇於此得免難

金山巖按縣誌在縣西北俗名鬼子窟飛瀑出焉一名西巖深二丈餘闊稱之一水自巖頂飛下白如練有盤石可坐數十人每歲九日鄕人遊賞於此

北立山按縣誌在縣西一百里東有遊魚山南三峯相接曰羅漢山自恩平縣北來與羅漢山相接峯聯而髙形若旗東麓有小山臨水曰遊魚以形似名按舊志有雙峯山在西一百五十里此三山皆不載今從新志增入

百足山按縣誌在縣西一百六十里下有三山如龜割立開平山以形似名界於會寧間西接蜆岡山

鱷洲山按縣誌在縣東南三十里又南二里許曰嚚洲山陳獻章詩云夕舫淩大波北風吹我席冥冥鱷洲煙宛對君山碧來鴈知天寒歸人看月色超超塵外心浩以周八極按鱷嚚皆惡名知縣周思稷謂諸山邑朝山也不宜以惡名踞向於前攺其中者曰中臺山左曰天壽天福山右曰天祿天馬山鱷曰拱奎山嚚曰合壁山爲文告之刻石鏡心亭議建文塔於天馬山上業經三年而緒未就萬曆乙酉知縣王命璇會同鄕官黃淳何上新等區畫工程推監生生員劉思聰林嘉詔黃家柱譚經李時潤許欽質等董理其事復特檄千戶張煒激率築之佐以鄕民李光漢舍人張煥不數月而塔成屹鎭滄海上干雲霄回望見龍樓王气祥光表裏輝映

橫江山按縣誌在縣東四十里中樂前有表山至三瀝沙海涯復起一山名曰豬頭

金人峯按縣誌在縣東北三十里中樂上有烽堠

石螺岡按縣誌在縣北四十里古勞陸象賢有螺源詩

螺江在縣城東三十里其中多螺蜆

小梁海在縣東三十二里流接香山其中多鱣鮪多鰋鯉

韓家橋水在縣東二里其西六里曰龍溪橋水曰灰﹝上竹下﹞水

紫水卽龍山萬壽寺前溪在縣西三里水本淸宋皇佑間水色忽變爲紫者旬日又西十九里曰牛肚灣水在新化都支流百十曲折而出於厓

文溪水在縣東北三里源於圭峯諸澗流經學宮門東出南水關通於海

湯湖在縣西南一百一十里湯湖村迆邐長溪中流一帶其熱如湯上下之流皆冷

鑼鼓潭在縣西五十里水口衝擊如鑼鼓今塞

白龍池在侖山頂池生雲霞則龍飛騰旱禱輒應

瓦窯井在縣西一里其泉味甘與達摩泉相類又西一里曰道姑井又西南二里曰大井又東南五里曰細井出象山下

譚家井在縣南一里其水淸冽冬夏常盈

石井源於象山縣人謝景元所鑿有井銘曰象山之麓磨石如玉鑿得其源甘泉湧瀑酌之不貪用之云足宜人之壽益人之祿又西南三十五里曰大石井曰寶華井

紫衣井源於仙湧山其泉不竭相傳紫衣和尙見石罅水甘而冽遂決土甃之隨汲隨滿又西七十二里曰竹兜井飲之可以愈疾

五顯溪按縣誌自外城西水關入至北上橋復趨南出於和尙橋舊北上橋左有小溪遶東北而入橫通西城壕內初陶魯築時鄕主簿許能靜言曰此溪似於縣治略相背宜作小溪以環之今民築塞者半猶存者半今復疏通之可也

小富湧按縣誌在東亭驛右受城中諸水以達於驛海原有左右大小之分雨集不致溝盈焉

黎嶽海按縣誌在源淸石木湧在宣化第六湧在歸徳橫江缺口海在中樂俱爲盜賊出沒之區久爲民害明萬曆三十一年知縣周思稷采取輿議申詳撫按築塞但各處之盜多自外來而橫江之盜多出本處獨於缺口嘴加塞兩度並塞石山柳墩二﹝氵宮﹞以絕盜賊窩泊新湧橫海通鄕田園灌漑潮汐消長用杙不塞招給黃徳承管立海天永賴碑樹之驛右永杜復開西墩新開﹝氵宮﹞泗衝而水皆直出署印推官黃華秀以爲泄風气海寇自西易直突議從沙頭循故小河疏之工未就而去今議舉行

江門海詳見前歸徳

靑膽洋按縣誌在縣西南六十里受恩平新寧諸溪澗出蜆岡沿於長沙西合曹幕梁金眾水經潯陽至牛肚灣迎潮汐以匯於厓門汪洋百餘里爲西南天塹其厓有靑膽石石上有廓然樓李謙潯陽詩空蒙春樹夕陽天斜倚樓頭小小船靑艸浪髙三月雨綠荷花發一溪煙女兒連袂踏歌去漁火隔江照醉眠惆悵不堪重弔古洞簫聲在水雲邊吳國倫廓然樓詩宅裏封喬木賓朋應徳星樓懸山幔紫石帶水雲靑浩蕩連諸粵陰森駐百靈壺峯數千里相望海云停

長沙海按縣誌在縣西一百二十里合新興恩平諸溪澗爲交羅海東南流經遊魚山以達於厓門

淸水塘按縣誌在縣西一百里其水容諸溪澗常淸瀦而不流其中多魚

牛肚灣按縣誌在縣西九十里源於曹幕會於﹝上制下魚﹞魚頭達於厓門石碑

仙井按縣誌在縣城南八十里出於石窟雙虹合江其深不測

厓門海按縣誌在縣南一百里潮居外達烏豬大洋兩山髙峙其口如門吞吐潮汐故名水流湍急常作洶洶聲宋末有黃龍橫海元張弘範彎弓射之卽此海也汪廣洋詩牂牁流水碧潺潺潮落潮生艸木閒一片海云吹不起越人遙指是厓山

橫江按縣誌在縣東六十里中樂

三水縣

大蕘山在縣城南四十里髙百餘仞屹然巨鎭是多磈石按縣誌在淸塘都上有巨人迹

云秀山一名象岡在縣城東十里多松蘿

龍岐山在縣城北六十里下有靑雲橋旁有洗缽井民環居之

頂頭峯在縣河東七里其上古有煙墩今縣治水口也陸宣詩野水橋邊景趣寬東風吹暖入彌漫一川芳艸迎行騎兩岸垂楊拂釣竿帶雨綠添松澗曉拍天光接海潮寒錦鱗躍出桃花片人在金鰲背上看

城隍嶺在縣城北一里其上有連珠峯按縣誌髙出諸山離城五六里爲縣治鎭山其下有金帽嶺其後分一支至南逆轉爲七星岡爲縣治下關又北一里曰鐵帽頂

橫石嶺按縣誌隔西北兩江離城七八里許秀峯千朵爲縣治右屏其下爲將軍嶺有巨石湧出淸泉流達大江相傳有龍躍此故名曰龍井

魁岡在縣東南百里形如圓珠縣誌舊龜岡後攺名魁岡建塔其上又東一里曰馬鞍岡

金洲岡在城南四十里白上都屹立中流如鐘又名金鐘按縣誌屹峙西江中流下有婆角灘東南岸爲溪陵岡瀕西江有大石豎焉曰新婦石

靑岡在縣城西三里濱於河河濱巡檢司在焉又南四十里曰溪陵岡岡半有新婦石又西南十二里曰茅人岡其艸多茅管明正統間蕭養作亂官兵屯營於上設茅人持鋒刃以壯兵威賊遁去因名云

鳳岡在縣城北二里又曰天柱岡在縣河東十二里

書院坑在縣城東十里元至正間梁以仁築書院於此今墳在焉又北七里曰磨刀坑

鹿峒在縣城東一里其中多麋鹿

浮沈石在縣城東一里河水中

朱祿岡按縣誌在城北縣龍入首山

龍鳳岡按縣誌在城內龍岡卽縣署地鳳岡卽學署地

七星岡按縣誌在城東四里七山如聯珠

金帽嶺按縣誌在縣東六里許全體石峯卓立雄峙爲縣左鎭俗名鐵嶺

白塔岡按縣誌在城西南里許舊有石塔數層縣治旣設形家忌焉忽夜雷電擊頹僉謂地靈云又舊有大樹二株爲白塔雙陰之景今不存

將軍嶺在城西南對河

九十九岡按縣誌城北五十五里在胥江

盧嶺按縣誌在城西北四十五里胥江對山四會縣界六祖嘗至此下有華巖寺今廢

羅傘嶺按縣誌在城西北四十餘里胥江都髙數百丈頂上廣平數十畝登之可盼白雲羅浮飛來諸峯有瀑布飛流不絕

界牌山按縣誌在城西北九十里胥江上與淸遠交界

昆都山按縣誌在縣南對河三里縣治右屏上有斥堠蒼江遶其下卽古三水之鎭也宋廣州參謀劉領擒僧綦毋謹於此今遺址尙存山麓有古林讀書臺林學憲所題也今廢

大路峽按縣誌在城南十里大路鄕兩山對峙爲西北捍門稍上有鱉魚灘潦甚急行舟者戒焉

大望山按縣誌在城北五十里胥江都

龍坡山按縣誌在城北五十三里胥江都此山卽華山也下有地藏寺龍眞堂今增建文昌閣其上又有眞武廟廟前金沙井味極淸冽前有靑雲橋山之東北約二百步有雞藤圃舊傳李仙飛升餘藥臼其間鄰雞食之亦上升故以名圃云

大潭山按縣誌在城北五十五里在胥江都石壁數仞飛瀑如練下注二潭左曰龍湫右曰天生塘方廣二三畝深七八尺居民引水灌田歲旱禱雨多應

三江源於臨晉西南合湟水湞水桂水欝水復分而爲三以注於海是謂肄水﹝音如肄習之肄見山海經﹞

龍鳳水在縣城內其水環合旋繞學宮其左有井亦曰龍鳳井

鹿峒水在縣城東半里源於峒遶於魁岡達於大河

交溪水在縣城南四十里源於鎭南平由自白泥淸塘龍池之東直抵長岐利瓊凡二十餘里入於大江其魚多鯬鰋

蘆包水在縣城北四十里東抵廣城北達胥江其水秋涸夏始溢按縣誌東至三江鰔魚嘴會肄流之水達於靈洲官窯

鹵村湧水在縣城東十七里源於楊梅達於大河

龍潭在烏石岡橫河其中有龍潛焉相傳有龍潛於此明弘治間驟風忽有舟掀起數丈須臾乃下舟人不溺皆以爲神云

丹泉在縣城南四十里一名葛仙井雲谷中其水甘冽秋冬不竭

龍鳳澗按縣誌在邑城前其上原爲嚴自得鄕址

河淸灘按縣誌在邑治上流西三里許有石磯急灘

蒼江按縣誌在邑治上流西通西北兩江之流老鴉洲龍船沙俱在其西蓋沙洲皆界西二流中也

北江按縣誌從雄韶淸遠而來卽湞水源自庾嶺令淩水會桂陽之武水南下者也自淸遠峽口北來過鴨浦水至胥江下分東支爲蘆包水其經流南下歷欖江棉水至河淸灘遶邑治前會西來欝水是爲肄江

西江按縣誌卽欝水源自牂牁合諸州之水而東下者也從欝梧來歷流至縣西五里許遶橫石而南出大路峽過金洲通江門入海其上流分支而西者爲淸峽水達於四會對橫石嶺前東折者由蒼江遶邑治前與湞水會於肄水按西江分遶縣治者夏月四之一餘月十之一耳

肄江按縣誌卽古白塔江會西北流者蒼江遶昆都山通西北之水從此下流至西南分二支其經西南潭者則東行抵三江靈洲下石門之衝其經老沙洲外者則東行抵黃鼎小塘荔枝園而出於莊步之江兩流皆達省會舊多取道石門今則專行莊步按經小塘之流又分一支通西樵雲

淸遠縣

峽山在縣城東三十里一名中宿峽二山對峙中通江流山海經路史黃帝生禺陽禺號禺號處南海是爲海司任姓生傜梁傜梁生番禺是始爲舟番禺賁隅也舊志黃帝二庶子善音律南采阮兪竹爲黃鐘之管與二臣俱隱此山豈卽禺陽禺號耶然則番禺之名當始此不特郡城中二山也又有寺甚古號曰飛來是多松竹按通誌唐李翺詩一水遠赴海兩山髙入云許渾詩水曲巖千疊云重樹百層蘇軾詩岸迫鳥聲合水平山影交堂空泉漱玉砌淨筍遺包

回岐山在縣西南八十里髙數十仞逶迆環抱有回顧縣治之狀

筆架山按縣誌在縣東三峯並聳形如筆架

馬頭石山按縣誌在縣南六十里狀類馬頭

中宿山在縣東十二里方輿勝覽譚子相海嶠志云二三五八月有潮至此逐浪返五羊一宿而至故名

觀亭山其上多黃楊木

觀音山在縣東一百五十里髙峯層巒中有石巖巖中有觀音像

佛迹山山有巨石石上有巨人迹按縣誌麓有佛迹寺今廢

大帽小帽山在縣北六十里兩峯圓秀因名

花尖山山多異花木按縣誌在縣北奇峯峻拔

大羅山在縣西二百五十里池水鄕其脈來自陽山西抵梧之懷集猺獞雜居其間上多藤蘿

威整山在縣西一百里民環居之又西二十五里曰秦王山下有秦王廟

﹝巾票﹞幡嶺在峽山頂之南唐大歷間哥舒晃叛廣州遣將討之夢神人謂曰見幡卽回及賊平回師果見掛幡於山頂乃神之助也

大龍嶺在縣南七十里靖定鄕峯巒屹峙如龍狀

覽岡在縣北十二里一覽城郭在目

和光峒在峽山谷中深窈莫測其旁有五色橊花按縣誌宋治平二年安昌期得道隱此詳見安先生傳

臨漢峽在縣西北五十里兩厓壁立延袤九十里其陽有大觀亭

金芝巖在峽山之巓內分三洞一洞有石井深數十丈一洞有三石並立水滴其上而地竟不沾其下有穴穴有石燕宋開寶間於巖獲金芝二十莖按通誌唐開元中望气者云五十里內有靈山發金艸遣使求之果獲靈芝錚然作金聲

龍磨角石按縣誌在峽山寺西有石澗二十餘丈枕江岸石堅而澤舊志云每春時龍於石上磨角有蜑人維舟竊見風气凜然雲煙渺漠頃之定後移舟睨之其痕宛然在目

鸕鶿石在縣西南五十里其石枕江水落則鸕鶿集焉

達摩石在峽山之西舊傳達摩坐禪之處其廣十丈老虎石在回峽山岡頭其髙三丈

雲臺山按縣誌在峽山右寺之巓寬平約二丈許峭壁上篆雲臺二字傳爲羅隱所鐫舊志云常有五色祥雲出其上

鳳凰山按縣誌在城內相傳昔有鳳凰棲此故名上有鳳凰臺又半里有釣鰲臺與水口鰲塔相望其陽爲安遠驛又二里爲柳煙灣夏潦病涉黎繼周始橋之

溱源山按縣誌在縣西二十五里連山交枕絕壁竦峭下有廟面流蓋祀溱水神也俗呼爲秦王廟誤也

小羅山按縣誌與大羅山連形差小

白茫山按縣誌有石筍髙二十餘丈腰大十圍在善化鄕

四望山按縣誌在善化鄕髙萬仞中有仙女壇歲旱祈禱輒應

北樓山按縣誌在縣治東北山頂上有天池鄕人見龍躍水兩峯對峙俗名丫髻山

大廟峽按縣誌在吉河口水勢湍急舟過必禱

猢猻峽按縣誌在官莊水口林木郁茂兩岸樹枝交連常有猢猻攀援往來故名

蓮花峽在興仁一圖

瑞峯按縣誌在城北狀如太陽形圓而秀今建學於此

七星岡按縣誌在縣東南七岡連珠故名

王子嶺按縣誌在縣東南﹝氵琶﹞江鄕三十里兩峯並聳爲學宮朝山常有云覆亦名云騰嶺巓有石池秋冬不竭相傳王子求仙於此

靜觀巖在峽山飛泉洞

臥仙巖按縣誌在飛泉洞中有石牀故名

燕子巖按縣誌在馬頭之麓巖髙三丈許深如之廣二十丈昔有羅鎭撫張千戶守營隱此得道今人呼爲二官巖巖有飛玉泉如雨秋冬不涸巖上產紫蘭萬歲松

黃巢巖按縣誌在池水相傳黃巢駐兵覆舟於此

獅子石按縣誌在峽山寺上梁西域跋多羅三藏法師到禺山見一老僧形容怪甚藏曰大徳何來曰居此山中不知幾寒暑矣請藏至捨須臾進可十里許忽失僧所在藏曰異哉此聖僧所也當覓其居如東南阿見一怪石形若狻猊乃於石下三十步許見一精舍名曰獅子臺今廢

釣鯉石按縣誌在峽山寺西昔趙湖釣於此得金鯉百斤以貢秦王

葛壇石按縣誌在峽山寺西髙數仞闊十餘丈相傳葛稚川常遊其間左右花竹成列積翠如圍石上鐫海闊天空疑唐人所刻

龜石按縣誌在回岐山對面兀立水中拱向縣治狀類龜故名

仙人石按縣誌上有仙人臥立迹在﹝氵琶﹞江白沙塘後

紗帽石按縣誌在﹝氵琶﹞江石鼓嶺後狀如帽故名左有一石室能容二十人右有一石鼓大數丈相傳舊時更點分明明嘉靖甲子雷擊始不響

鑼鼓石按縣誌在下嶽有二石一類鑼一類鼓故名相傳地方擾攘則鳴云

珓杯石一員石中有一裂故云

歸猿洞按縣誌在飛來寺後唐有孫恪者納妾袁氏後至寺袁以一碧玉環獻老僧少頃野猿數十捫蘿而至袁見之乃題詩化猿去僧方悟乃向所畜者環其系頸物也

飛泉洞按縣誌在飛來寺圓通殿後渡石橋繇綠雲樓入層崖瀑布怪石茂林不可名狀明萬曆庚辰邑人朱士贊辟徑築亭其間

白雲洞按縣誌在淸平蛇徑村之東兩山對峙一水中流內有耕耘塢頂上有窩窩上有田數十畝林木茂蔚洞口如門邑人鄧綽建祠於此

湞水在縣東南五里源於大庾嶺經古眞陽縣南流與湟水合過縣與靈峽水合漢樓船將軍下湞水卽此一曰冽江其中多鰣魚

瀾水在縣東十五里源於大帽山

梨塘水在縣東二十一里源於大帽山水旁多梨樹

連水在縣東南四十二里源於黃嶺至縣東與湞水合

秦王水在縣西二十五里源於秦王山

飛水在縣西三十五里源於大陂峽水勢如飛南流與湞水合

臨漢峽水一曰政賓江在縣西北六十里闊三尺許兩厓壁立

濱水在縣西七十里源於陽山

大燕水在縣西南三十里源於番禺黃山按縣誌在回岐對面閩人以漁利甚廣漁課入冊

廉水一名山塘水在縣西三十四里昔有廉姓者居此

沙河水在後岡與飛水合

﹝氵琶﹞江在縣西四十里﹝氵琶﹞江鄕源於湞陽

月溪在縣東四十六里月夕則淸光湛然瀲灔浮壁

白泡潭在峽山上流六七里山灣深不可測水盤回則白泡出焉

犀牛潭在縣東峽山之凝碧灣下舊傳昔昆侖國王貢水犀牛至此踴躍入於潭

凝碧灣在縣東峽山灣上東坡詩天開淸遠峽地轉凝碧灣是也按縣誌峯巒疊翠波水回環

觀音井在峽山寺西其泉狹小淸淺味甘常溢不竭按縣誌昔跋多羅三藏法師居此寺中漧涸無泉一日忽見一老人問師曰何求孜孜如此三藏曰只爲無泉可汲老人以手指石云但定其心何慮無泉老人者觀音是也三藏遂於巖前朝夕誦經敬禮無怠乃命工鑿石忽有泉湧出味同天泉井露因名定心泉又曰觀音井至今流泉不絕

湯泉在縣東十九里﹝氵琶﹞江鄕有石方丈餘中凹如鍋圓八尺許深一尺五寸泉熱可烹食物浴之可以已瘍又縣西十五里善化鄕亦有湯泉其用亦如之

東門塘在縣東一里官專其利是多鰱鯽又東三里曰蓮塘又東七里曰山湖峽塘又西二里曰後塘又西五里曰蘆塘

黃峒水按縣誌在縣東北源出小羅山

米貴水按縣誌在金釵灣上中有二水相傳米貴水流朱溪岸米賤水流綠林塘故名

石頭潭水在縣西二十里

溱水按縣誌源出溱源山俗言秦王水誤也或曰秦水以匯口有秦關故名

龍潭在縣東南常有龍起此

放生池按縣誌卽峽山前峽水是也上至白泡潭下至犀牛潭唐天寶年間京師劉楚舟泊岸下見五色雲從峽山起夜夢數人各靑衣揖謂曰願易此海爲安樂窩也晨興與知者議曰莫非水族必此界之神龍也表聞於上奉勅禁絕漁捕賜峽爲祝聖放生池

新安縣

梧桐山在縣東六十里與東莞界按縣誌三峯秀拔周匝數十里山陰垂距東洋山陽延袤境內頂有天池深不可測多梧桐異艸山下有赤水洞

陽臺山在縣城北三十里頂有龍潭祈雨卽應山下有祇園庵

南山在縣南七里濱海上與東莞界按縣誌上有雙石塔有觀音院有石似仙人足鄕人多祈雨於此

文岡山在縣北三里

杯渡山在縣南二十里與東莞界按縣誌髙峻插天一名聖山南漢時封爲瑞應山有滴水巖有杯渡庵有虎跑井

靈渡山與杯渡山相峙舊有杯渡井亦禪師卓錫處

茅山在縣城西北四十里兩峯峭秀

參裏山在縣西北五十里與東莞界按縣誌南越志云邑人黃舒有孝行如曾參因以名

大髻婆山在縣北二十里近陽臺形似大髻因名

石龍山在縣城北六十里巨石嶙嶙狀如獅踞龍蟠禪師居焉昔傳寇至夜呼居民趨避又有竹隱李先生精舍在山之麓

大鐘山在鳳凰巖北上有龍王壇最靈異下有黃孝子祠

太平障山在七都延袤二十里爲縣疆界

盧山在縣北八十餘里與東莞界按縣誌上有虎頭潭潭邊有綫路有田可耕其山產仙桃楊梅

畫眉山在縣東五十里多畫眉鳥在樟坑徑側

柑坑山在七都周匝四十餘里猺人居之多產赤竹

塘坑山在縣東七十里上有七娘壇嘗禱雨於此下有云井將雨先出云

黃木山三峯峭麗如筆

黃坑山一名大王山

梅沙尖在縣東七十里尖秀插云如筆

葵湧山在縣東一百里多生水葵

九頓山在縣東一百里從山麓而上連頓九層至頂平曠縣通大鵬所必由之路

大鵬山在縣東一百二十里大鵬所鎭山也一名七娘山傳昔有仙女七人遊此以其如鵬踞海中故名

陶娘山在大鵬東南抵惠州界包拱如城內容艨艟數十艘先年寇據島險海道何公用鄕耆民歐陽景昭等議壘石塞之

馬鞍山在縣東八十里枕東洋形如馬鞍山腰有田數十畝屋數椽今廢

大帽山在五都形如大帽上有石塔山中出茶

梅蔚山在縣東南一百里前護縣治後障東洋叢生林木在海中

官富山在佛堂門內急水門之東宋景炎中帝舟常幸於此殿址猶在舊設巡司今遷入赤尾村

老萬山在大奚山西南洋海中周回過於大奚山林木靑森昔萬賊巢此故名昔種類有存今亡矣

南亭竹沒山在老萬山之南周回數十里內有盧亭俗傳爲盧循之後能入水捕魚鮮食以棕蘭竹籜爲衣種類不多言語不通今已亡矣

龍岐山在大鵬地海邊山不髙大

丁洲山在海中

大小磨刀山在海中

梭杯山在海中

董公嶺在縣東龍井村上有龍潭

雙魚嶺在五都河上鄕二山相對水濱如魚戲水

龍躍嶺在五都山髙百餘尺周回十餘里林

木叢產下有溪水舊傳有龍躍其間

石馬嶺在縣東五十里石馬村後極秀麗

黃龍岡在縣東南二里許

大龍岡在周家村之西

鳳棲岡在參裏山之南形如覆杓昔有鳳棲其上

鳳凰巖在茅山之北巨石嵯峨廣數丈洞徹若堂室傳昔有鳳凰在其內

烏石巖在陽臺山之下內有石巖三面東缺一面頂上有大石堪作墻鄕民祝曰惟願此石可補四面周回無缺矣是夜神助卽移此石補足補石痕猶在

羅隱巖在大鵬洛格洲石上詩迹半存

照月巖在縣南一里許石刻三字尙存

滴水巖詳見杯渡山

瑞應巖詳見杯渡山

仙歌巖在七都半凹山巨石壘成峒可容數百人

梅沙巖在梅沙尖山麓天欲雨巖卽輒先響如雷

白面石巖在梧桐山北巖中空闊大者如屋小者如倉巖外有水昔人常避寇於此

赤水洞在梧桐山下泉出赤水

黃金洞在三都多黃石

默林徑在默林村後上有石阪有大人腳迹長二尺餘闊八九寸宛如人腳掌痕

鹽田徑在梧桐山腰大石砌結若鱗闊一丈許延亙十餘里相傳元季邑人蕭觀庇創造有碑記歲久湮沒至今稱停止步

樟坑徑在畫眉山側通七都必由之路

凹下徑在小梧桐山麓下有佛化大聖廟

黎洞徑在五都

石壁徑在七都

黃﹝艸朗﹞徑在四都

疊福徑在七都疊福村近海

水頭徑在七都抵東莞界

蓮花徑在四都往來官路時多剽掠明崇禎十三年知縣周希曜捐俸置堡撥兵防守

佛子凹在二都三都交界爲匿小寇之區

旱塘當風二凹在廣惠交界明隆慶年惠寇連年西掠多由二凹出沒

白石牌在南頭海濱與烏石牌相峙

烏石牌在南頭海濱與白石牌相峙

仙人足石在南山麓下有泉澄淸可愛

龍爪石在南山海涯石有龍爪紋

老虎石在固戍形如虎

遊春石在縣城北壕畔

蟾蜍石在黃木山之左峯巒回峙有神棲之凡禱嗣者多驗

應人石在城西近栗木岡大路旁呼之則應故名

望夫石在官富海濱背一小石形如𦇤兒

仙姑化石在陽臺山石面四時紅艷又名應人石

零丁山按縣誌在赤灣前海中文天祥詩云零丁洋裏嘆零丁卽此

虎頭山按縣誌一名虎頭門在縣西北六十里有大小虎二山對列海中東隘如門宋朝錄載張世傑奉帝保秀山卽此山也爲廣省要關近設副將防守

寶山按縣誌在縣北八十餘里上有潭潭下有石甕二飛瀑注之奔響如雷水撞之散出如芙蓉

黃坑山一名大王山

觀音山按縣誌在大帽山帳內奇峯聳峙仰幹霄漢山內有觀音廟

桂角山按縣誌在縣南三十里上多桂兩山並秀若角一名牛潭山其山有雲卽雨上有仙女梳譒石

大奚山按縣誌在縣南一百餘里一名大漁山爲急水佛堂二門之障山有三十六嶼周回二百餘里有異鳥見則大風生山下有村餘多鹽田宋以爲李文簡食邑

合瀾海在縣北四十里福永司之左

南頭海在南頭一里兩粵諸水合珠江經虎門遶南山逶迆而東海中有烏白二石島對峙中流

後海距縣城五里通於海自西而東北接梧桐山遶護縣城

急水門在官富司之南

佛堂門在官富司之東爲南頭出海外關舊設哨船防守今廢

潮自縣東南大洋通佛堂門至南頭海一派入虎頭門而止其潮候消長時刻不爽溪西灣

屯門灣

大傘小傘洲在縣西南海中

大王洲在縣西南海中

孖洲在縣西南海中

馬鞍洲在縣西南鄕村前海中

平洲在七都下沙村前洋海中長二三里橫亙海面舊鄕人放牛於此自生自養數年成羣今遵海禁無矣

龍穴洲在西北有蜃气多蒸爲樓觀城堞人物車蓋往來之狀正月常見之

擔竿洲在縣西南外洋

勒馬洲在五都一山橫出海邊形如勒馬

白鶴洲在海中潮長羣鶴俱集望如堆雪

蛟洲在五都四圍咸潮繞之中有井泉甘美

夾洲在三都茅洲墟

七娘灘在七都右蹲水中如星列然石罅僅容一舟水勢衝激舟船過此危之

甘溪湧其水由東北逶迆數十里繞學宮縣治西南由北埠橋入於海居民戴珍築堤防之

綠橘潭在五都龍躍頭多橘樹歲旱鄕民多禱雨於此

流水響潭在五都發源處有數石井天造地設深約尋丈春夏漲如驚濤瀑布秋冬潺湲細響有滴漏鳴珠聲

城中二井一在東門學前一在西門街中

甘泉井在邑南一里許淸冽甘美

林云仙井在參裏山側明成化間布政陳遷愛其淸冽命工修砌又名陳公井

湯井在勒村水溫暖如湯能療瘡疾秋冬泉有煙气海防周希尹命砌以石

沙井在西鄕村水甘四時汲之不竭古傳有羅隱迹

瓢潮石井在七都平湖鄕左鄕數百人食之僅可汲一瓢日夜汲之不絕亦不竭

滘水按縣誌在城東四十里發源於梧桐莆隔龍躍頭諸山西流曰鉗口河北出曰大沙河二支分流至滘山合流而西曰滘水經橫岡山逶迆四十餘里入後海

大沙河按縣誌在城東北數里發源陽臺丫髻董公諸山歷新圍大湧二十餘里至白石入後海

西鄕河按縣誌在縣西十里發源陽臺大髻婆大小茅諸山至更鼓嶺鐵岡合流凡三十餘里經西鄕入後海

茅洲河按縣誌在縣西四十里發源大頭岡鳳凰巖諸處至新橋之北十里許合流經茅洲墟入合瀾海

壁頭河按縣誌在縣西北五十餘里發源陽臺大平障閣蓮花徑諸處合流經燕村湧頭舟山五十餘里至壁頭入合瀾海

塘頭下海按縣誌在縣北發源於廓下田寮下淸湖樟坑徑等處經莊屋村大湖至塘頭下入東莞界又數十里會龍川江入蛇犀海

沓潮按縣誌劉禹錫集元和十年終風駕潮南海羨溢南人曰沓潮也劉恂嶺表錄異記每年八月潮水最大中秋後多颶風當早潮未退之間颶風作而潮不落晚又至遂至波濤溢岸淹沒廬舍蕩歿禾稼沈溺舟船或十數年一有之

平洲按縣誌在縣西南海中

媚珠池按縣誌在大步海漢時采珠於此久廢

桂角泉按縣誌在桂角山下泉水甘美廣州府部匯考五廣州府山川考五

府誌

花縣

花山邑北諸山之統名重巒疊嶂亙數百里北通淸遠東接從化向爲盜藪今置縣因以爲名

百丈嶺在城北四里許山石嶙峋其髙千仞爲邑脈發祖之地俗稱百丈者極言其髙也

唐帽嶺在城東南里許舊名紗帽嶺

石巖塘嶺在城西南里許

獅子山在城西南五十里

盤古峒在萬山中林木蓊翳向爲彊人窟穴舊有盤古廟今廢

百步梯在萬山中絕陡險仄不可攀躋前人鑿山通道故名康熙二十二年巡撫李益辟之

丫髻嶺舊志上有雩壇居民旱禱輒應在獅嶺司

瑞雲山在獅嶺司下有龍興古寺旁有潭曰鐘潭

象嶺在城西十五里象羅村後其形如象大小不一

烏石巖在區村髙數仞巓有仙人壙鄕人旱禱輒應

獨秀山在縣西五十里

中洞山在城西南六十五里

橫潭水在城西南三十五里由正徑諸溪發源至巴水與巴由水合

巴由水在城西五十里由三水蘆包水口入赤坭水至巴由下與橫潭水合出石門沈香浦達郡城入海

連州

順山在州東北四里劉禹錫謂爲州山之第一云其西有曲水源又其西有安巖其艸多莎薠其木多松杉

巾山一名翠巾峯在州東五里平地聳起百餘丈崔嵬冠於羣峯其木多楠柘

靜福山在州城北五十里相傳梁時有廖衝學仙於此其上多松柏多禽鳥其下有虎跑泉流杯池按州誌峯巒環抱檜柏森郁爲七十二福地之一景爲靜福寒林

昆湖山在州西北十五里下瞰昆湖故名一曰天際嶺其上多棕櫚按州誌蒼崖峭壁森然羅列上有集靈廟景爲昆湖疊巘

南岡山在州東南七里捍蔽水口屹如屏障

桂陽山在州西北二十五里按州誌州以此得名舊呼爲靈山山下有泉東流入於韶北有石峒廣三百一十步狀如堂宇藤蘿垂蔽若帷幕奇石錯列如龜羊內有神廟每風雨晦冥如聞鼓吹鄕人禱祀輒應

白鶴山按州誌在州西北四十里石壁卓立四面如掌相傳陳眞君於此煉丹乘鶴上升故名又西北四十里曰騰空山其狀如蟹一名鄧公山

方山在州北二十六里與九疑對峙東南有水出焉流入於黃蘗嶺過盧峒達於湟水又北十二里曰北山其上有磨厓多榕楠舊有北山寺今廢

白羅山在州南五里峭拔壁立如榜一曰掛榜山按州誌萬曆丁丑春雷擊其上石綻紅露如朱點首是年曾象幹登會魁人以爲榜頭紅山先兆之云

文筆山按州誌在州南三十里九陂村

馬鞍山按州誌有二俗呼大小馬鞍

卓旗山山如旗

犁頭山在州東

大帽山在州西其北有帽嶺以形名

桄榔山在州北六十二里其木多桄榔

圭峯在州西北一十里眾山中端立如圭

合望峯按州誌在州西南十五里翹然髙起狀如老人傴僂踞坐左右數小峯環而仰之如望俗呼爲白面峯

冠峯在州北五十里以形名

芙蓉峯按州誌在州北六十里三樂鄕五峯列峙狀如芙蓉

大雲巖在州西北五里一曰秀巖上有垂石如滴翠乳又北四十里曰眼水巖其上有石竇可容數百人晴則日光透射雨則幽暗昔人避寇於此其下溪水出焉

師徳巖在州北八十里猺洞明如堂屋內有石鐘石牀又有石潭其水黑按州誌嘉靖間於此鑿取丹砂遂不如昔矣

廖仙巖在州北五十里聳疊臺閣有梯級可上相傳廖衝煉丹之地又東北三里曰仙人巖是爲寒石洞北山禪寺之後燕喜亭側相傳有人入巖見二仙對奕見韓愈日記其右有流杯池又北十五里曰穿石巖兩峯對峙中有巖洞可容數百人

楞伽峽一名貞女峽在州東南十五里雙厓壁立垂石若肝肺懸瀑飛注於潭下有二石是謂貞女貞男宋嘉泰間崖陷司法李華請於鑿之三載底平又東四十里曰大裏峽

寶華山按州誌在州東南四里常有煙霞雲霧出山之上山下有棲巖寺今廢

鳳凰山在沙坊村

鄧公山按州誌其狀如蟹相傳有僧捨鄧阿魯家畱經出門曰吾暫上此山遂乘雲冉冉而去又名騰空山

虎形山形如虎

三石岡按州誌在州北三里平地突起三石山狀如獅豹聯屬相顧產有石香薷

龍脊嶺按州誌在州東四里左爲鑼鼓嶺

招旗嶺按州誌在州西一里有營

桃花嶺在州西二十里

養父嶺按州誌在州西四十里有眞君廟

開口嶺按州誌在州東北二十五里路通星子

觀音巖按州誌在水口四面俱石山腰爲巖

小溪巖按州誌在州西七里小溪衝內多產鐘乳

龍巖按州誌距州五十里在龍下村

龍頭石按州誌在興賢門東石長數丈歐姓居之在宋時登進士第者二十餘人

嘉魚石按州誌在州後街東

鯉磯石按州誌在州西唐王祠前

鰲魚石按州誌在州龍津門外

倉石按州誌在白馬祠前江水流激石當其衝

龍頭峽上有鐘石磬石舟人扣之以篙聲如鐘磬

丁蘭石按州誌石上有石髓倒垂如蛇童謠云蛇咬丁蘭頭狀元出連州

觀音石按州誌倒垂崖上絕肖觀音

貞女石按州誌相傳秦時有數女遊此卒遇

風雨一女化爲石

醉翁石在道傍

臥龍石按州誌舊有湖光亭

飛鳳石按州誌舊有飛練亭

雙劍石按州誌舊有君子亭

缾琖石按州誌舊有月窟亭

普賢石按州誌在候徳丘前

棋盤石按州誌石生而方中有白文如棋盤然

香鑪石按州誌在石筍後

龍涎峽按州誌在州南五里俗呼牛溺峽判官畬勉學攺龍頭郡守崔世召攺今名

同官峽按州誌在州南俗呼晾紗峽金雞石

仙女石

將軍石

湟水在州城西下東注陽山出江口合湞水東南入於海漢元鼎五年以路博徳討南粵出桂陽下湟水卽此

雙溪水在州城西南三里舊龍津白馬廟門前一出潭源徑朱岡合眾流入於湟一出連山獲水徑髙良入於湟蓋諸鄕水會爲樂簪溪而髙良則專爲一溪至城西南始合爲江二溪之湊其陽有倉石當二溪之衝其陰有坎穴眾流匯焉按州誌方春雨積洪瀾彌漫津岸浩蕩景爲雙溪春漲

五溪水在州南十里源於方山昆湖橫溪上葉相思諸流合爲一水故名

奉化水在州北十五里源於宜章黃莽山南流至州西北入於湟水按州誌卽星子水

上下盧水在州西北十六里源於藍山合盧龍二水爲一按州誌卽朱岡水

髙良水在州西九里源於連山上葉流於唇溪爲大獲至采陂合爲一水

長徑水在州西二十里源於連山之上葉山

九陂水在州南三十五里源於文筆山

羊蹄水在州北三十里源於長合山

牛峒水在州北二十里又東北十里曰眼水又五里曰石馬瀧水水涯有石如馬按州誌源自西嶺

潭源水在州東北七十里源於猺山潭源洞

蛟龍江在州北三十二里源於冠峯水勢盤屈故名

海陽湖在州北山寺前唐元結自舂陵來遊鑿湖瀦水爲城北勝境今已淤塞

龍潭在州西十六里源於上下盧水注於潭左右石崖深二十餘丈闊十餘丈下有伏龍能作風雨

龍湫潭在州東南二十里水自潭底湧出按州誌懸流飛瀑經冬不竭上有龍廟每旱時激潭輒雨景爲龍湫時雨

丹臺井在州東丹臺觀舊傳有蛟蜃出於井按州誌在東嶽廟前池中

天潭泉在州燕喜亭側源出自巾山抵北山寺右入於流杯池

虎跑泉在靜福山之右

育徳泉在州東南企嶺下源於巾山西流至企嶺始分爲二一至舊桂陽西曆長街出天澤橋一經嘉魚石過唐王祠出通莊橋

醴泉在州裏仁坊按州誌歐姓居之石刻醴泉今非舊矣

濂泉在州東一里周濂溪爲廣東提刑經遊刻濂泉之源於石壁

龍泉在州南五里泉懸石壁上四時不竭

螺村水按州誌在州北五十里源自本山泉出

保安水按州誌在州西北四十五里源自田菜坵

黃嬌水按州誌在州東北五十里源自浦下鄕

獲水按州誌距州八十里源自黃帝源

同官水按州誌在州南三十里

裴溪按州誌在州北因裴侍禦得名

唇溪按州誌在州南四十里此中螺壯

蘗溪按州誌距州八十里在下盧村

泗洲潭在州西

蓮花潭按州誌在州南二里其下爲橫潭

石角潭按州誌在州西二十里

象鼻潭按州誌在州西四十里

韶甫潭按州誌在州西五十里

東江潭距州北五里

杉木潭按州誌在州西南二里

泥潭在州西南十四里

蛇﹝上浦下女﹞潭在州北十里

平陂潭距州三里

打石潭去州四十里

魚潭去州五十里

蛇龍潭去州六十里

天澤泉按州誌在惠宗寺後王弘中所鑿唐刻天澤泉

蒙泉一曰蒙池

潮泉按州誌晝夜消長與海潮相應在州者三沈水洞紅靠坪楞伽峽

丘泉水自地中湧出舊名湧泉

惠泉井麗澤井按州誌二井在州治內嘉靖乙未冬不雨井涸汲於河殊用不便判官東臺畬子乃鑿二井於墀南左曰惠泉右曰麗澤井成各系之銘云

雙井按州誌在城外唐王祠西水從地湧出流入楊柳坑

義井在義井巷

六羽井在瓦窯岡

洗馬池按州誌水從石罅中出注而成池石上有馬蹄迹相傳張仙洗馬於此在流沙

花井按州誌在韶陂井底有石龜歲旱淘井天卽雨

陽山縣

陽巖山在縣西南十里兩峯上聳日出光照故名通誌兩峯上聳狀如丫髻又名丫髻山

賢令山在縣北二里上有韓公讀書臺中有東巖

石厓山在縣東北二里有石壁如板宋紹興初縣令張本忠刻祝頌文於其上

香山在縣治五里一名香岡

銅砂山在縣西南七十里舊產銅

寶源山在縣東三十里山產黑鉛居民募湖廣人采之弘治九年官始封其洞永不許開

大東山在縣西五十里山在連州東故名

騎田嶺在縣北古湟溪關

蜈蚣嶺在縣北二里一名蒼龍嶺

分水嶺在縣西三十里上有李將軍墓

明月岡在縣南十五里壁有石圓如月遇夜有光故名

七星岡在明月岡前七岡相聯如七星

龜峯在縣東二十里

天馬峯在縣西

同冠峽在縣西北七十里按通誌唐韓愈詩落英千丈墮遊絲百丈飄泄乳交巖脈懸流揭波標

雙劍石按縣誌雙石如劍在潮水鋪

將軍山髙十餘丈

漁水巖按縣誌去縣二十餘里內有龍物興風雨故祈雨必禱之

漁翁石按縣誌石立水旁髙十餘丈形瘦而僂似老翁垂釣故人以釣魚翁名之去縣三十五里

鍾唐山按縣誌去縣五十里相傳鍾唐二人學道於此

丫髻山按縣誌又名陽巖山兩峯並起形如雙髻髙出眾山日初出光先照之故景爲雙髻朝陽去縣五里

掛榜山在縣西

馬鞍山去縣十里

朝天蠟燭去縣四十里

石鍾巖按縣誌一名龍巖在大鯉峽去縣四十五里

白石山在縣東

獅子山離縣五十里

紗帽嶺按縣誌離縣五里與縣治相對

涼傘嶺值學宮前

石龍巖按縣誌去縣十里巖中有石龍兩條儼然天成其巖天孫云錦怪石秀山

大木山按縣誌去縣七十里天晴天雨俱有雲霧凝於山頂

大烏山去縣五十里

芙蓉山按縣誌去縣六十里山之巖有石臺凳舊傳張侯讀書處

弩牙峽按縣誌去縣五里

大鯉峽按縣誌去縣四十里

三峽按縣誌去治七十里春水漲時舟人待之經旬不能上下內有磨刀坑卽英徳縣界

陽溪水在縣城南按縣誌在縣治前卽湟水其源出於星子之紅巖山下綿邈七八十里匯眾溪與朱岡之水合流名曰雙溪州誌景有雙溪春漲達於連州遶城而南穿楞伽峽經龍湫潭合同官水下龍宮灘至於陽山遶城而東合通儒靑蓮二水穿三峽而東過浛洭而出洸口與湞江合流達羊城入於南海

洭水自韶之乳源東南流合常歲鄕山泉至蓮塘入於斟水

斟水在縣北二里源於東巖

桃江水在縣東北二十里

靑蓮水源自桃江按縣誌卽西岸司又爲桃江水口元時有靑蓮院故名去縣三十里

淘江水三都水按縣誌二水俱在縣北淘江發源於潭源洞三都發源於大東山至嶺背塘二水合流其勢稍大可以行舟東南出靑蓮江口入於湟水按此水卽通誌所雲斟水

田畔水在縣西南二里自茶坑按縣誌去治三里

通儒水在縣東南六十里自馬下山按縣誌經太平墟下白鶴坑合魚水出通儒水口入於湟川

塔溪水在縣東一里按縣誌景爲塔溪流月

同官水在縣西北七十里源於黃蓮山峽今爲同官村東流與湟水合又東過城南合於陽溪韓愈文陽山天下之窮處也水有江流悍急橫波之石廉利侔劍戟舟上下失勢破碎淪溺者往往有之又南十里曰龍阪灘

龍宮灘按縣誌去治十里韓退之夜宿有詩云浩浩復蕩蕩灘聲抑更揚奔流疑激電驚浪似浮霜夢覺燈生暈宵殘雨送涼如何連曉語一半是他鄕

潮泉在縣北六里常歲鄕蓮塘官道傍消長之候與海潮同又一在縣東桃江水口又一在縣東滑石坑縣舊志在古桂陽今爲常歲鄕蓮塘村距邑四十里其泉二月至初秋每日自丑時水湧出至申時止八月至初春自申時水湧出至醜時止若海潮之有定候云通誌雲斟水自東南爲潮泉湘川而西通匯水穴時井或枯涸彌年或一日十盈十竭按連州誌潮泉在陽山者五潮水鋪滑石坑潮下坑蓮塘村桃江水口

溫泉在縣西常歲鄕龍阪之側其水溫按縣誌名熱水池去縣三十餘里在溪岸之南濱溪數武有窟如杯泉沸湧而出四時溫熱望其气蓬勃如蒸謂可以已疥𨿽隆冬人爭浴焉邑景爲溫水長春

雙女潭在縣南五十里相傳有雙貞女溺此每晴霽有雙鯉見則雨雨久雙女見卽晴其上有瀑布出焉下注而成淵

黃牛灘按縣誌去治三十五里

泉灘按縣誌去治五十里

龍湫潭按縣誌去治七十里景爲龍湫時雨今屬連州界內

三門灘按縣誌去治半里水中三石如門景爲三門雪浪又東曰官潭

石磯灘按縣誌去治十八里

鳳凰灘按縣誌去治四十五里

淸霜灘按縣誌去治四十五里

連山縣

天梯山在縣北五十里髙險無艸木按縣誌髙數百丈周約一百丈其脈自巾子山而來山勢髙聳中有石梯上而視之如登天故名

長徑山在縣東九里中有長徑以通往來

巍峨山在縣南四十九里髙峻不可登其上多茅竹

黃連山一曰西山在縣西一百五十里當二廣之交其山聯絡多艸木

中畱山在縣西北三十里

大龍山按縣誌在縣北八十里髙數百丈周圍五十餘里岡巒回盤其狀如龍故名

巾子山按縣誌在縣北八十里髙數百丈約百餘里其形如巾子頂上有石池四時不涸傍有錦邊桃李二株實夏熟芬芳襲人有登其巓者采食之不覺饑或私攜至半山風雨驟起迷路棄之復霽故有諺云巾子山宜喫不宜擔

長葉山在縣西北一百六十里猺獞所居

梁峒山在縣南十二里又南三十里曰上帥峒又東南三十里曰三江峒又東南六十里曰石田峒又西北十八里曰春峒又西二十九里曰大富峒又西北一百二十里曰梅峒皆猺獞居之

大霧山按縣誌勢淩霄漢嘗有霧气因名之

大帽山按縣誌形如大帽故名

昆湖山按通誌在縣治東北二百里下瞰昆湖山半舊有集山神祠宋張栻詩昆湖擅奇勝列嶂巧連綿循環四來會巍峨髙插天又按縣誌在邑東諸鶯鄕髙約五百丈周僅一百里其脈自大帽岡陵聯屬而來下有昆湖故名焉

鄧公山按縣誌一名騰空山在邑北一百里諸鶯鄕髙約三百丈周三里餘狀如蟹其脈自韶陂村層岡起伏而來昔刺史鄧阿魯遇髙僧捨其家將出畱經一本曰吾暫上髙山出門乘五色云冉冉而去

仙人山在縣東

豬頭山在縣東

錦坑山在縣北四十里

鐘畱山按縣誌在縣北三十里永福鄕髙數百丈周百餘里其狀如鐘脈與天梯山聯接峻拔秀出羣峯傍擁若畱戀於左右因名鐘畱

上葉山在縣北六里

芙蓉山按縣誌在縣西一百二十里其山出芙蓉花最多其竹筍則陰年有陽年無亦見與別山異者孔鏞詩云半空削出玉芙蓉上有寒光射九重瑤樹瓊花風不謝分明一片白雲封

天霞山在縣東

貞女石按縣誌秦時有女遊此卒遇風雨一女化爲石有詩云當時非望夫亦不采蘼蕪自化爲眞質因此入畫圖風恬月鏡朗雲散石房孤寄語柳江婦初心相似無

鐘山按縣誌在宜善司內去縣西一百里許

慳山按縣誌在長徑山當道而立行者至是必回頭俛身而入俗呼之曰回頭石

文筆山按縣誌在黃村南沙田北其峯峭峻視之如筆架

犁頭山按縣誌在上艸南和睦西上有石形如犁頭方二丈傍永無艸云常罩之大旱鄕人禱於其地率多有驗

百丈山去縣二十里

蟠龍岡按縣誌縣東半里爲蟠龍岡

天堂嶺按縣誌通上艸和睦大富三村

長岡嶺按縣誌在縣北三十餘里極險阻上之若登天路通禾村

梁峒水在縣東南十九里永福鄕源於梁峒山又南六里曰橫水其中多鰋鯉

漓水一曰上吉水在縣東二十里永福鄕源於諸山谷派分爲二一東注於邪渡橋入於湟一西注於上吉村合梁峒水入於廣西大寧江

韶陂水在縣東北十里諸鶯鄕源於韶陂村按縣誌源出楚錦田界

大龍水在縣北十六里諸鶯鄕源於大帽山西流至龍山下入於湟水

駝村水在縣南二十二里永福鄕源於駝村北達舊縣神渡橋合於長徑水

花井在縣東北十里韶陂村鄧刺史廟傍南宋刺史鄧阿魯所鑿旱淘之輒雨舊志凡旱鄕民羣禱於井淘之卽雨諺雲淘井祈雨

昆湖按通誌在連山縣東北二百里湖中水渟羣山四擁連山八景昆湖疊巘其一也又按縣誌在縣東一百里永福鄕長徑山下其源發於本鄕山泉而來西支經上吉村入於廣西大寧江東支經長徑山口合鑊水入於湟溪東流入省

長徑水在縣東十里

白沙水按縣誌在縣東五里源自本鄕山

上吉水按縣誌源自本鄕良溪山

橫水按縣誌源自本山坑水

小龍水按縣誌源自湖廣江華縣流入湟川

象鼻潭在縣北沙坊

府誌未載山川

通誌

歌舞岡在府城郡國志雲南越王佗三月三日登髙處

曹幕山在東莞縣西北八十里林陰蓊蔚大者合抱農隙采山如織百材於此取辦

蓮花峯在東莞縣東北四里

大鵬嶺在東莞縣東南三百五十里其脈自羅浮山來狀如飛鳥

望云嶺在增城縣北一百七十里下有九淋水𨿽天時晴霽亦有雲气覆其上

南臺山北臺山在香山縣南五十里兩山相對如臺故名

石甑山在香山縣南一百六十里山有石如甑土人號爲南山

橫琴山在香山縣南二百里海中形如橫琴

三竈山在香山縣南三百里海中周回三百餘里林木蔥翠中有三石如竈

上川山下川山在新會縣西南一百四十里海中上川石山而下川土山二山皆產香蠟竹藤之屬而上川爲優居民以賈海爲業洪武中遷之今爲荒壤

龍江在順徳縣

鮑姑井在府城內相傳晉鮑靚女葛洪妻所汲處

放生池在東莞縣南

黿泉在增城縣西靑山有神黿人有穢此水者澍雨卽至水利附

本府南海番禺二縣附郭

魁岡堤長六百餘丈

梁村堤長三千餘丈

﹝虫雷﹞江堤長五百餘丈

疊﹝氵宮﹞堤長一千七百餘丈

溶洲堤二一長三千一百餘丈一長一千六百丈

綠潭堤長六千一百一十丈

上圍堤三長凡六千九百丈

張槎堤長一千三百丈

丰寧堤二長凡四百九十丈

興賢堤長二千九百丈

西隆堤長二千四百丈

上湧堤長六千七百丈

登俊堤二長凡五千七百丈

大富堤長二千三百丈

土壚堤長四百七十丈

烏坭堤長四丈

大同堤二長凡一千四百五十丈

鰲頭堤二長凡六百五十四丈

龍津頭堤三長凡四千七百七丈

河淸堤長一千三百八十丈

鎭湧堤長一千一百五十丈

九江堤長九百九十九丈

海洲堤長一千七百一十三丈

洗村堤三長凡二千三百二十一丈

金甌堤三長凡一千一十丈

丹桂堤長九百八十丈

伏隆堤長一千二百五丈

登云堤長五千九百丈

金紫堤長四千八丈

白石堤長二千餘丈

大欖堤長一千九百三丈五尺

小欖堤長三百一十五丈

蘆荻塘堤長一千三丈

番禺縣

下大田堡髙塘堤長三百五十丈

大朗堡龍湖村堤長五百餘丈

老鴉湖堡新塘灌田七十餘頃

李溪陂堡小陂塘灌田一十餘頃

流溪都小陂塘灌田一頃三十餘畝

何嶺堡陂塘灌田二十餘頃

橫沙堡莫山陂塘灌田七百頃

羅江堡石井陂塘灌田五十餘畝

車陂堡大朗陂塘灌田五十餘頃

望岡堡磨刀坑陂灌田一十餘頃

東圃堡橫岡陂灌田一十二頃余

黃陂堡大坑陂灌田八十餘頃

黃沙堡大塘陂灌田二百餘畝

邏岡堡竹樹陂灌田二十餘頃

黎村堤灌田五十餘頃

李溪陂堡白沙陂灌田六十餘頃

巴由都大潮陂灌田一十餘頃

流溪都小坑陂灌田一頃餘畝

赤徑堡小陂灌田三頃

竹料堡白泥陂灌田一頃

羅江堡波浪陂灌田一百餘頃

黃岡陂灌屯田二頃餘畝

羅江堡洗馬潭灌田二十餘頃

黃陂堡大坑陂灌田五十餘畝

沙園陂

蟠龍陂

白沙陂

蛇岡陂塘灌屯田

黃婆洞坑陂塘凡二

順徳縣

登州堤長二千餘丈護田四十餘頃

嶽步堤長三千四百餘丈護田五十頃

鷺洲堤長三千六百餘丈護田二百一十餘頃

葛岸堤長三千八百餘丈護田五十餘頃

龍江堤長八百餘丈護田四百頃

龍山堤一千三百餘丈護田七十餘頃

水藤堤七百餘丈護田三千餘頃

平步堤長一千八百餘丈灌田百餘頃

東莞縣

東江堤在邑境東長一萬餘丈護田九千八百餘頃

咸潮堤在咸西察步等處凡十有三長四千一百三十丈護田二萬二千二十八頃

牛過蓈堤在縣東牛過蓈村長三百丈護田二百餘頃

西湖堤在西湖長一百八十五丈

水南石碣南埔三村堤長七千餘丈護田地三百餘頃

羅家陂在大藍徑邊長二百餘丈灌田數百頃

龍湖堤長三百餘丈護田二百餘頃

從化縣

白水塘在縣北三十里宋時鑿廣八十餘畝

魚江塘縣西二十五里洪武中鑿廣四十畝

圃心塘在縣南五十里廣六十畝

揚州寨塘在縣東五十里正徳中築廣八十畝

流溪水在縣北二百里源出黃龍硤灌田甚廣

犁塘水在縣西三里源出龍潭山

井岡水在縣南十五里有雙井湧出注於平田

沙溪水在縣北五十里源出新洞入犁塘水

石橊花帶水在縣東北四十里南流於溪從化灌田之法用竹木茅柴橫置江中中通一路以便舟楫往來待水滿陂用筒車汲之不勞人力而水自運灌漑之利神而且溥

龍門縣

林村陂在縣東三里

石陂在縣東七里

麟岡上下陂在縣東十里

陳峒下陂在縣西二十里

澗頭陂在縣西五里

蓮塘陂在縣北十里

石衝陂在縣北十里

鵝公陂在縣北十五里

九牛陂在縣西七十里

埔田陂在縣西七十里

新寧縣

蓈尾堤障田二十頃

浮石堤障田八頃

那澹塘堤障田一頃

古戎陂塘灌田一十三頃

大陂塘灌田一十一頃

增城縣

張州堤長二千餘丈護田八十餘頃

沙拗堤長一千九百丈護田七十餘頃

官陂灌田一千餘頃

百家陂灌田四十餘頃

社頭陂灌田二十餘頃

羅陂灌田三十餘頃

燕江陂灌田三頃

百姓陂灌田五頃余

湯大山陂灌田二頃

香山縣

長江陂

竹徑陂

瀾泥陂

丸山陂

弔鬼南陂丰阜湖

宮花水

新會縣

越塘堤在古勞都長三千六百五十丈障田五十三頃

斗南堤在沙湧村長三十丈障田五頃余

坡亭大水堤在古勞都長三千五十丈障田二百二十三頃

坡亭小水堤長四百五十丈障田七頃六十五畝

麥村大水堤在古勞都長六千一百丈障田二百一十頃

麥村小水堤長八百一十丈障田六頃一十畝

招村堤在古勞都長一千一百五丈障田一十八頃三十一畝

天河堤在中樂都長三千七百三十三丈障田三百一頃八十畝

石門凹上下堤北爲上堤在古勞都南爲下堤在中樂都

落鞋陂在新化都長三丈灌田二十餘頃

炭竈在縣南又名新開圳灌田一百餘頃

水流坑在懷仁都灌田一百餘頃

三水縣

鎭南堤在城南二十五里長六千八百四十丈

溪陵堤在城南三十五里長二千七百五十六丈

白坭上堤在城南三十里

髙丰堤在城東四十里

祿步堤在永丰

沙江堤在城東二十里

三江堤在城東五十里

平田堤在城南二十五里

大壠堤在城南四十里

金西堤在縣西隔河三里

黃家塘堤在城南四十里

銀洲堤在城南五十里

蜆塘堤在城南五十里

良埇堤在城南五十五里

淸塘堤在城南五十二里

新生堤在城南五十三里

南岸堤在城東十里

蔡坑堤在城南五里

大蓈堤在城東三十里

大良堤在城東四十里

鹿峒堤在城東七里

木綿堤在城北十二里

欖岡堤在城北十七里

竈岡圍堤在城西二十五里

良鑿堤在城東二十里

石板堤在城東二十里

東園山堤在城東五十里

榕塞堤在城北

長岡堤在城北

蔡坑堤

雄旗堤

山田堤

徐步堤俱在城南

淸遠縣

靖定鄕上圍堤

靖定鄕中圍堤

靖定鄕下圍堤

靖定鄕象欄廟堤

大坋陂

髙車陂

鼓樓陂

黃田陂

大陂

東塘潮陂

樂革湖陂

龍頭圃陂

丹竹潭陂

良塘陂

琶頸陂

林塘石角陂

蓮塘在縣東二里

蘆塘在縣西五里

山湖峽塘去縣五里

柘步塘在禾倉岡村

後塘在縣西二里

東門塘在縣東一里

三剪塘在縣西

鼓角塘在太平鄕

黎塘在縣東

新安縣水利無考

花縣

白沙陂在李溪陂堡灌田六十餘頃

小陂塘在李溪陂堡灌田一頃三十餘畝

陂塘在何嶺堡灌田二十餘頃

大潮陂在巴由都灌田一十餘頃

連州

龍腹陂

邪陂

嶽前陂

楓陂

淸江陂

福濟陂

長江陂

下潑陂

東江陂

龍塘陂

田心陂

上眼陂

大陂

橋陂

力木陂

太平陂

東陂

彩陂

陽山縣

老虎陂

較剪陂

鵝毛陂

潮水陂

木塘

龍塘

嶺背塘

碧蓮塘

連山縣

觀陂

鵝岡陂

管陂

古渠長百六十丈引山泉入城以備不虞本帖地址﹕http﹕／／club。xilu。com／wave／msgview。php﹝復制地址﹞上一主題﹕風化的血泊﹣中國古代十場被遺忘的。。。下一主題﹕【臺灣文獻叢刊﹟第種】《陳。。。﹝樓主﹞﹝樓﹞作者﹕kwanado發表時間﹕／／﹕﹝加爲好友﹞﹝發送消息﹞﹝个人空間﹞回復修攺來源刪除廣州府部匯考﹣﹣《古今圖書集成》﹝淸﹞蔣廷錫等﹝下﹞廣州府部匯考六廣州府城池考

府誌

本府南海番禺二縣附郭

廣州府城池周赧王初粵人公師隅爲越相度南海築城號曰南武任囂趙佗相繼增築之是爲越城周回十里以髙固昔相楚時有五羊含穗遂稱五羊城漢築番禺城於郡南五十里西接牂牁江爲刺史治建安十五年刺史步騭辟番山之北廣故越城而築之二十二年復徙治焉吳分交廣州刺史仍治此而交州刺史徙治龍編唐天佑末靖海軍節度使劉隱以南城尙隘鑿平禺山以益之規制宏大宋慶曆四年經略使魏瓘加築子城周環五里瓘以城壁弛壞方謀修治忽雨頹城角得古磚有銘云委於鬼工瓘以爲己應由是大增修築雉堞完固皇佑四年儂寇大通港遙望城壁不得逞而去朝廷以瓘有備除集賢院學士再知廣州復環城浚池築東西南甕城門南曰鎭安西曰朝天東南曰步云東曰行春西南曰素波後又攺朝天爲有年步云爲衝霄熙寧初經略使呂居簡轉運使王靖重修東城居簡得古越城遺址復謀築之會移滎陽朝京師上其事詔轉運使王靖成之袤四里壕其外爲三門南曰迎燻北曰拱辰東曰震東與子城行春門相接是爲東城合子城爲一熙寧四年經略使程師孟築西城其周十有三里城廣一百八十步髙二丈四尺爲門七東南曰航海南曰朝宗曰善利曰阜財西曰金肅曰和丰北曰就日後方大琮攺就日爲朝天紹興二十二年經略使方滋修三城是年秋章貢盜起將寇廣州經略使方滋以三城雉堞圯剝乃加增繕並及井幹烽櫓亦各堅完盜遂宵遁嘉定三年經略使陳峴築鴈趐城峴以州城之南爲闤闠所處無所捍蔽創築兩翅以衛居民東長九十丈西長五十丈上建髙樓東曰番禺都會西曰南海勝觀登樓一覽海山之勝悉入目睫聯以敵臺三城舊有樓櫓共一千八百四十有一歲久不全峴重建敵臺三百四十七其後摧剝紹定二年經略使方大琮仍於舊址創團樓七十五炮臺四城門雉堞皆一新之端平二年經略使彭鉉會僚屬戎將以三城樓櫓磚石傾剝聞於朝興役八閱月修完外城三千三百有六丈女墻四千四百九十二丈子城六百三十有三丈女墻九百一十七新甕城門十有四門屋敵樓九十有七嘉佑元年二月告成以餘錢萬五千緡附郡之贍軍資庫歲與郡分十二之息以備整葺開慶元年廣右繹騷經略使謝子彊大修城壁爲豫備計城外築羊馬墻髙六尺許鴈翅城下隙壤植以木柵翼而至海元至元十五年正月詔平廣州城隍三十年修復之明洪武十二年永嘉侯朱亮祖都指揮使許良呂源以舊城低隘上疏請乃連三城爲一辟東北山麓廣之城周三千七百九十六丈計一十五萬一百九十二步髙二丈八尺上廣二丈下廣三丈五尺爲門七曰正北稍東曰小北曰正東曰正西曰正南稍東曰定海西曰歸徳城門樓七敵樓七警鋪九十七雉堞一萬七百城東西之外郭舊浚池周二千三百五十六丈五尺惟北一面枕倚嶺嶠乃於正北門外築甕城以蔽之於東門之北城下置小水關防以石柱以疏城渠之水北城上有粵秀山山左有樓五層名曰鎭海登其巓則百粵形勝了然在目眞嶺海之雄觀也北城之外有粵王臺洪熙元年詔天下郡縣修理城池給官鈔不許擾民其坐視不修憲臣糾舉於是大修廣州城成化二年總督左副都禦史韓雍謀於鎭守太監陳瑄右副都禦史陳濂左布政使張瑄按察使夏塤築南城歸徳二門月城城各延三十八丈上俱建層樓下辟三門壁壘完固視舊有加弘治十六年三司以東西月城漸頹請於巡撫都禦史潘蕃命廣州知府袁邵指揮韓雄協同修之至正徳初告成規制大備正徳實錄云城周圍一千七百一十七丈五尺鎭海樓二角樓四城樓九座窩鋪七十七雉堞二千二百七十九爲門七曰正南曰定海曰正東曰大北曰小北曰正西曰歸徳門內之左右爲兵馬司者一十有四其西北至東皆距壕塹長二千五百五十六丈壕之西東則各疏水關嘉靖十三年增築定海門月城四十二年甲子都禦史吳桂芳以拓林兵叛蹂踐城外居民創築自西南角樓以及五羊驛環遶至東南角樓新城以固防禦萬曆二十七年於正南門迆東辟門一顏曰文明其池大中祥符中邵曄知廣州始鑿壕爲池以通舟楫慶曆中魏瓘再知廣州環城浚池熙寧初王靖成東城復壕其外嘉定三年經略使陳峴重浚之長一千六百丈東西置閘歲久湮塞開慶元年經略使謝子彊復拓之廣二十丈深三丈東西壩頭甃以石復自蒲澗太霞洞導泉水西入於韸韸水又西入於粵秀山之左築堰瀦之深二丈餘以渰浸州後之平地南開小竇溢則泄之於壕近年決其堤納之於壕遂田其故地屬之官南壕在城樓下限以閘門與潮上下古西澳也景徳間經略使髙紳所辟納城中諸渠水以達於海淳熙二年經略使周自彊復浚之歲久復湮嘉定三年經略使陳峴重開自外通舟楫以達於市旁翼以石欄自粵樓至閘門長一百丈闊十丈自閘至海長七十五丈紹定三年經略使方大琮又浚之寶佑元年經略使季迪復自擢甲巷開浚至閘口又加深焉淸水壕在行春門穴城而達諸海古東澳也長二百有四丈廣十丈東壕在郡東洪武三年永嘉侯朱亮祖上疏請建三城爲一因舊浚壕周一千三百五十六丈五尺惟北一面枕山未浚成化三年提督軍務左副都禦史韓雍巡撫右副都禦史陳濂議欲連北山鑿通之太監陳瑄考舊志以廣地脈發迹在此壕之恐非宜遂寢其役惟浚東壕二百六十五丈深丈六尺地脈因瑄不斷人服其識西壕在郡城西宋經略使陳峴浚壕通江建東西二閘及元至元中宣慰使張世傑始建木橋髙跨西壩以通往來名曰太平橋明洪武以後屢修之成化八年都禦史韓雍攺砌以石壕自西流達江舟楫出入𨿽海風大發不能爲患且巍科膴仕後先相望嘉靖五年巡按禦史塗相從郡人彭澤議分東南展流徑西直入於海建大觀橋其上形家者謂水流煞方不利官民後何尙書維柏議復舊壕又鑿荔枝灣接彩虹橋反傷左翼而二水合流其勢駛急舟楫不便遂中輟焉後提督都禦史戴耀巡按禦史李時華廣詢眾議復太平舊壕遶新城而南達於珠江實惟會省永利而署番禺通判馮運吉南海令王循學番禺令穆天顏咸有督理之功云古渠有六脈渠通於海所謂六脈者艸行頭至大市通大古渠水出南壕一淨惠寺街至觀堂巷擢甲巷新店街合同場番塔街通大古渠水出南壕二光孝街至詩書街通仁王寺前大古渠水出南壕三大鈞市至鹽倉街及小市至鹽步門通大古渠四按察司至淸風橋水出橋下五子城城內出府學前泮池六六脈通而城中無水患今宜疏浚之水閘在舊東西鴈翅城壕口嘉定三年經略使陳峴所創歲久圮壞紹定三年經略使方大琮因舊地增築之兩岸石甓各長二十餘丈中爲重閘闊丈餘以通舟楫淳佑四年東閘摧剝方大琮築而新之洪武十三年展築城池攺甃壕南舊水關廣僅六尺關下鐵石柱閘凡用兩重以嚴防禦按壕原廣十丈有奇今多爲壕畔之民所侵始爲木欄繼甃以石日積月累池日以狹比之初額不及其半惟當事者正之

外州縣

順徳縣城池明景泰三年知縣周亶豎柵爲城五年知縣徐玠至始垣之天順八年縣丞徐勤築土城成化元年知縣錢溥易以磚石周六百五十五丈髙一丈五尺上廣一丈四尺下廣三丈五尺雉堞二千四百五十城門樓四敵樓四警鋪三十爲門四曰鎭東曰定西曰阜南曰拱北後定西門以通山而廢隆慶五年知縣胡友信作石城視舊髙七尺巍然壯觀其池一千七百二十丈廣三丈深一丈爲渠三以泄城中之水

東莞縣城池舊城磚砌東南沿湧抵放生橋明洪武三年南海衛指揮常懿始築新城包缽盂道家二山於內砌以石周圍二千二百九十九丈髙二丈五尺上廣二丈下廣三丈五尺雉堞一千三十一城樓四敵樓四警鋪四十爲門有四嘉靖四十二年知縣舒應龍重加增辟城益鞏固其池一千二百五十丈廣三丈深一丈五尺

東莞守禦千戶所城池在舊東莞郡基地名石子岡去縣二百五十里明洪武二十七年置調廣州左衛千戶洪浩開等築砌周回五百五十二丈髙一丈八尺上廣一丈二尺下廣二丈五尺城門樓四敵樓四警鋪二十五雉堞一千二百爲門四其池五百九十二丈廣二丈深一丈五尺

從化縣城池明弘治七年自橫潭攺徙今寧樂都馬場田周回五百八十丈五尺弘治十一年徳慶州州判劉朝訓導林泰重修加城磚厚二尺城門樓四久廢今始興復雉堞九百二十四其池周圍二百餘丈廣一丈六尺深八尺

龍門縣城池明弘治九年始築尋圮於風雨弘治十六年知縣張翔命工繕治周回四百九十餘丈髙一丈二尺警鋪十城門樓四爲門四隆慶二年增髙城四尺其城南北西三面俱枕大溪舟楫通行

新寧縣城池明弘治十二年知縣任鉞始以木爲柵後易以磚土築砌然未完固正徳六年巡按禦史周謨建議命攝縣通判朱源攺築周圍五百三十丈髙一丈一尺上廣一丈下廣二丈雉堞一千一百一十二以磚包砌外植勒竹爲子城穴東西南三門門各有樓嘉靖十年撫按議允將廣海衛官軍撥發一所移本城守禦復於城下周圍起蓋營房其池在子城外廣一丈餘深五尺周圍五百五十丈

廣海衛城池在巡檢司北明洪武二十七年都指揮花茂奏設營房遷巡檢司於望頭鎭以其地建置所衙創築城池洪武三十年指揮夏必鎭包砌周圍九百三十二丈九尺髙二丈一尺上廣一丈下廣二丈城門樓四敵樓四雉堞二千四百警鋪四十三爲門有四其池九百六十四丈一尺廣二丈深一丈

增城縣城池邑設於漢建安六年古無城池元季左丞何眞遣弟何迪保障玆邑始築土城明洪武二十七年都指揮同知花茂奏設守禦千戶所調南海衛千戶趙禎立所修築永樂元年委廣州左衛指揮張眞築砌成化五年僉事陶魯請於巡撫都禦史陳濂會議修葺坍塌通判余志董其事石磚包砌周八百餘丈髙廣踰舊髙一丈三尺上廣二步下廣四步城門樓四敵樓四警鋪四十八爲門有四曰東曰西曰南曰北女墻一千六百里城亦甃以石成化二十二年千戶周銘以北門稱要害建議築月城護之嘉靖四十二年兵備邵時敏按縣增甃加髙隆慶二年知縣張孔修築馬道以附城墻便登望六年知縣王良心修頹城九十四丈四尺馬路八十一丈五尺設垛一千二百一十丈於東西南三門創築月城東曰迎川西曰通市南曰鎭海北曰環山規制大備其池萬曆二年知縣王良心重浚之長二百八十四丈深一丈五尺廣三丈

香山縣城池宋初開設繚以土垣號曰鐵城陳天覺所築明洪武二十六年置守禦千戶所千戶陳豫廣之更爲磚城周六百三十六丈髙一丈七尺上廣一丈下廣一丈八尺城門樓四敵樓四警鋪十二雉堞三千六百四十皆甃以磚四門以其方名之弘治中知縣劉信環築子城髙七尺嘉靖甲辰城壞於颶風知縣鄧遷修復其池五百四十七丈旱塹一百四十六丈壕塹周六百九十三丈廣四丈五尺深一丈三尺

新會縣城池古無城元季俶優邑主簿徐聞可始築垣備寇後黃斌作亂破之邑遂爲墟洪武十七年邑人岑得才建言請置千戶所及城池是年開設都指揮王臻立柵鎭守二十四年始築土城外環以池三十年千戶宋斌始砌以磚及四門樓櫓天順六年西寇焚掠郭外居民知縣陶魯始築子城內設馬路外鑿重壕外又築竹基重塹次年寇至卒莫敢犯周六百二十八丈髙二丈二尺上廣一丈下廣二丈城門樓四敵樓四警鋪三十一雉堞二千四百爲門四萬曆元年知縣伍睿增築外城爲門三小門四水關四其池一千六百八十丈廣三丈深三丈子城壕塹外壕二千一百二十五丈深一丈五尺廣二丈二尺竹基二千五百八十七丈外塹三千一百六十八丈深八尺

三水縣城池明嘉靖五年始創築周回六百七十五丈廣袤二百二丈五尺髙一丈五尺磚甃石基爲門四曰南曰北曰東曰西西門設而不行城門樓四敵樓十二東西各有水關

淸遠縣城池舊無城池元至正間主簿白太平始築土城明洪武十五年調千戶劉俊立守禦千戶所二十二年都指揮花茂奏置淸遠衛指揮同知李英築砌磚城周回一千四百五十丈髙一丈九尺上廣一丈四尺下廣二丈雉堞四千四百城門樓五敵樓五爲門五天順七年猺寇攻城被陷成化二年守備都指揮姚英詳允巡撫都憲韓雍議將城中自通津門水關起至正西門止東北一帶包土城四百三十七丈限之以便巡守六年知縣沈憲本衛指揮尹鐸仍措磚包砌之復於城上建串樓凡七百一十五間城下傍築欄馬墻極爲完固嘉靖五年知縣洪子誠指揮陳治協議申詳僉憲徐度修其頹壞者萬曆二十八年知縣劉幼學以城傾圯葺修完固其池一千四百六十丈八尺廣二丈深一丈近西壕多爲民塡塞土石宜復其舊

新安縣城池卽隋東官郡舊治明洪武二十七年都指揮花茂奏設東莞守禦所於此廣州左衛千戶洪皓開築隆慶六年建縣其城池因之周五百七十八丈五尺髙二丈廣一丈基廣二丈城樓敵樓各四警鋪二十五雉堞一千二百萬曆五年知縣曾孔志增建東西南門子城其池五百九十二丈廣二丈深半之

大鵬守禦千戶所城池在新安縣東一百二十里明洪武二十七年始置調廣州左衛千戶張斌築砌周回一百二十五丈六尺髙一丈八尺上廣六尺下廣一丈四尺城門樓三敵樓三警鋪二十二雉堞一千一百爲門三其池三百九十八丈廣一丈五尺深一丈

花縣城池按縣誌於康熙二十五年奉旨移調三水縣知縣王永名補授花邑創築城垣議用磚石城墻髙一丈四尺厚一丈二尺周圍四百餘丈雉堞六百三十窩鋪十二開東西南北四門已經喚匠估計備造數目造冊申繳達部尙未奉行砌築城外東西北三面皆山南無壕塹

連州城池南朝宋元徽間刺史鄧阿魯始創城皇佑四年儂獠寇邊守將竇彤乃恢舊址新之歷元佑紹興寶慶之世凡三增築明洪武二十八年調淸遠衛千戶劉俊開設守禦千戶所築包砌正徳四年復葺之周圍五百四十八丈髙二丈三尺上廣一丈下廣二丈五尺城門樓三敵樓三雉堞二千一百六十警鋪二十七爲門三南曰熙平東北曰熙仁西北曰熙安

陽山縣城池舊惟圍以木柵明天順七年巡撫僉都禦史葉盛命知縣劉廣始築土城包砌磚石周圍四百丈上廣一丈下廣二丈髙一丈七尺城門樓二敵樓四雉堞一千六百爲門有三曰東門曰西門曰南門各置橋以通行者成化己巳知縣李茂修串樓二百六十間以磚石砌子城四百五丈髙八尺正徳乙亥知縣曾顯重修串樓一百四十八間子城八十餘丈敍城四十七丈嘉靖二十四年知縣陳應隆重修城池四門樓扁東曰寅賓南曰來燻西曰通楚北曰望韓建望星樓於其右嘉靖三十四年知縣葉良儲以東寅賓門要衝捐資創月城於其外萬曆二十六年知縣王學尹重修舊城

連山縣城池前代遷建無常明洪武初建於程山之陽天順二年爲西寇所據六年賊平布政司張瑄等相度雞籠門建立縣治知縣孔鏞創築今城袤四百丈髙一丈七尺爲門四今有其二曰東曰西其池四百八十丈深一丈廣州府關梁考一

府誌

本府南海番禺二縣附郭

越橋在大市西街宋景徳間經略髙紳建

果橋在南壕街髙紳建按明一統志在城內一名拱橋下舊通舟洪武中都指揮許良設鐵石閘始不通舟

西門橋明嘉靖丁亥以石攺建

太平橋舊在城西南明嘉靖丙戌禦史塗相攺建於城西廂

大觀橋事見梁儲記

彩虹橋亦名長橋在城西數里接流花橋水出海

龍津橋在荔枝灣

平地橋在平地堡

拱橋筋竹橋俱在山南堡

永安橋在下﹝氵宮﹞堡

津尾橋在佛山堡

西﹝氵宮﹞橋石云橋俱在扶南堡

通濟橋在佛山堡明天啟五年鄕紳李徵問李待問捐資攺造設亭一所

槎溪橋在張槎堡

天心橋在鰲頭堡

由義橋墟邊橋俱在吉利堡

白鶴橋在平地堡

沙坑橋在沙堤堡

壁山橋在西樵山北龍津頭堡

石橋在華寧堡

通遠橋在白石堡

寧口橋果岡橋俱在西隆堡

志喜橋在城西叢桂坊

石頭橋在深村堡石頭裏北

畱虹橋在西樵天湖右方文襄建

靑龍橋在上衝堡海邊村義民何騰楊彥滄彥勷彥漢等捐建石橋

新橋紫橋俱在平地堡黃忠毅修建

上古橋按縣誌在南壕街城邊龐景忠馮挺衡重修

大觀橋按縣誌在太平門西南

普濟橋按縣誌萬曆乙巳稅監李鳳以石攺建

流花橋按縣誌在北門外今攺民樂橋

安平橋按縣誌在﹝虫雷﹞岡堡

古岡橋按縣誌在大欖堡

橫岡橋按縣誌在平地堡

富壽橋按縣誌在裏水海

羅星橋按縣誌在扶南堡

躍龍橋按縣誌在綠潭堡

羅滘橋按縣誌在梯云堡

大紅橋按縣誌在大江堡

萬安橋按縣誌在沙頭堡

石岐橋按縣誌在林嶽堡

黃公橋按縣誌在鹽步村前邑令黃熙仞建

李公橋按縣誌在厚水村邑人戶部尙書李待問建

龐公橋按縣誌在雞頭村前邑人戶部主政龐景忠建

沙嘴左右橋按縣誌邑人知府朱讓建

周水埠橋

石埠頭橋按縣誌俱邑人知府朱讓重修

新墟橋按縣誌邑人副使黃應秀建

淸風橋在府治右

水關橋在城東水關

迎恩橋在正南門外明天順中禦史宋榮建

歸徳橋在歸徳門外明永樂間建

文溪橋在陽都祠左宋李昴英建

天字橋在正南門外

東門橋在東門外

萬安橋在石洲上

定海橋在定海門外

垂虹橋在城南

永安橋在東壕口

流化橋在城北

小港橋在檀香堡

雙橋在城東南一名文昌

水母橋在城東

大水圳橋在簸箕堡

達橋在蕭岡堡

通濟橋在羅屋堡按縣誌明嘉靖壬子東莞王希文建

樂民橋在瀝滘堡

螺子岡橋在竹料堡

小龍橋在小龍堡

嶽潭橋在南步堡

分水界橋

大塘石橋俱在橫沙堡

土湧橋在欖山堡按縣誌元元貞間父老黃益修明嘉靖九年鄕人黃桂捐資重修及羅屋新橋

陳橋在壽山堡按縣誌鄕人陳嗣祥建時以歲饑陳捐資數百造榕溪石橋長十餘丈

朱紫橋

官溪橋俱在圓岡堡

大橋在車陂堡

朗頭橋在兩潭堡

福壽橋在傍岡堡

永安橋在沙灣都

溪湖橋在小龍村

龍潭橋在大龍村

謝恩橋在中村堡

沙洲橋在批驗所右明嘉靖間知縣張存義建

延壽橋按縣誌在東壕

板橋按縣誌鄕因以名居惟黎姓今木尙鐫嘉靖間重修榕陰數畝下瞰淸溪暑日行人多息於此

云桂橋按縣誌何尙書建在茭塘

文興橋按縣誌東莞黎益建在鹿步

龍橋按縣誌在黃編村

小龍橋按縣誌在小龍堡

金鎖橋

蟠龍橋按縣誌俱在詵墩

螺岡橋在流溪

順徳橋按縣誌在城南俗呼小武市

潭湧橋按縣誌邑孝廉朱伯蓮重修

拱眞橋按縣誌在鹽步堡日久傾圮知縣朱光熙捐俸重修民不病涉

文昌橋

丰山橋按縣誌俱在﹝虫雷﹞岡堡

花橋按明一統志在城內東西北三渠合流經其下宋景徳間建

靑雲橋按縣誌在文明門外明萬曆間始建

原木橋皇淸康熙二十二年巡撫李士楨建爲石橋

白沙寨按明一統志在番禺縣界內

萬里橋在貢院前明嘉靖丙寅建

春風橋在武安街右

大沙渡在云津堡

大岸渡在綠潭堡

丹竈渡在丹桂堡

吉安渡在鼎安簡村堡

橫岡頭渡馮赤口渡俱在泌衝都

靑石渡洲村渡俱在黃竹岐堡

平地渡在平地堡

水鐸渡在梯云堡

鹽步渡雞頭渡古竈橫水渡俱在鹽步堡

瞻村渡在扶南堡

南岸渡在丹桂堡

白沙渡在伏隆堡

和步駱村渡在駱村堡

疊滘渡在疊滘堡

石灣渡在大岡堡

溶洲上下渡竇頭上下渡俱在溶洲堡

欄石渡在魁岡堡

犁耙渡在擢桂堡

胡家渡在九江堡

北海渡在大富堡

紫洞渡在綠潭堡

浪鑿渡在河淸堡

西海白塔渡大灣上下滘渡俱在上園堡

西岸上下渡白廟上下渡俱在上衝堡

上村渡在吉利堡官給修辦倡義祠祭

梁家渡

何村渡俱在登俊堡

龍伴海心埠橫水渡汾水頭橫水渡

大洲頭橫水渡

趙湧口橫水渡

麻墾橫水渡

大基橫水渡

下滘橫水渡

新生太平墟渡

新寧望岡山腳渡

百滘大良橫水渡

沙州尾橫水渡

神頭狗廟橫水渡

金溪社學橫水渡

橫滘橫水渡

企岡橫水渡

廣城往梧州渡

緣境橫水渡

平洲堡橫水渡

月窟放牛步渡

海口溶洲等埠橫水渡

江浦巡檢司前橫水渡

何村村頭尾埠橫水渡

月窟渡在大歷堡

洪山渡在大欖堡

松洲岡橫水渡在艸場堡

吉贊渡舊名區村渡系百滘云津堡

沙貝橫水渡在泌衝堡

河南上渡在府城南一里

河南下渡在府城東南四里

蓼湧渡在府城東南五十里明萬曆間知州黎兆鏊設以載生儒柴米

蘇家渡在府城南八十里

新造渡在府城東五十里明萬曆間裏排黎文進設

大石渡在府城南三十里

韋湧渡

陳頭渡俱在石壁村

南排渡在沙灣村

流溪渡在蚌湖堡

橫水渡在雙對村

石頭關橫水渡

小石頭橫水渡

茭塘獵徳築沙寨橫水渡

長賴岡橫水渡

石窟橫水渡

丰岡渡俱在大歷堡

山南渡

白坎頭渡俱在山南堡

靈洲上下渡在桃子堡

裏水渡在丰岡堡

麻奢渡在麻奢堡

白岡渡在白石堡

沙坑渡在沙堤堡

張槎渡

橫水渡俱在張槎堡

佛山渡

橫海渡俱在佛山堡

沙壩渡

牛眠渡俱在泌衝堡

沙湧渡在沙丸堡

寧口渡在興寧堡

赤口橫水渡在平地堡

姜湧橫水渡在駱村堡

扶南渡在扶南堡

橫河渡在季華堡

平蓢渡在平洲堡

沙洲頭渡在疊滘堡

鹿境渡在深村堡

沙嘴渡在登俊堡

蘭石橫水義渡邑人陳允東等呈左布政王世徳建

杜滘村尾橫水渡在金鷗堡

廣渡

橫水渡俱在大岡堡

橫水犁耙渡在河淸堡

李家犁耙渡在﹝虫雷﹞岡堡石雲山

厚水渡在大通堡

沙邊橫水渡邑人知州朱淩霄設

石麗山橫水渡

魚步沙邊新造橫水渡

下白坭橫水渡

瓦步橫水渡

石橋市底渡

瀝滘南石頭村埠渡

屏源鍾村沙洛大洲大湧口渡

蔗凹岡泙浦村前大巷口橫水渡

石壁神頭林嶽橫水渡

順徳縣

伏波橋按縣誌在縣治西南碧鑑之前成化二十一年知縣吳世騰創建未就而遷弘治四年知縣吳廷舉累石爲址者九板其上長二十二丈廣一丈六尺歲久不修民聚觀競渡溺死甚眾嘉靖四年曾仲魁甃石爲梁翼以扶欄民甚便之

迎恩橋按縣誌知縣錢溥鑿渠通碧鑑作此橋

南燻橋知縣丘道隆建

登榜橋在阜南門外

登瀛橋以錢溥名

永安橋按縣誌永樂十八年建俱拱北門外

文秀橋在縣西五山長區龍禎建

永安橋

水東橋

大石枕橋

小石枕橋以上俱在石湧堡

孚濟橋

北岸橋

跨江橋

新社橋以上俱在江村堡

壯龍橋在衝鶴堡

接虹橋

釣月橋俱元縣尉馮甲建

蒙惠橋知縣袁鉞建

飛龍橋

玉溪橋

登云橋

來賓橋

金城橋

洞安橋以上俱在古樓堡

鵬湧橋

黃岡湧橋俱在容奇堡

永丰橋在桂州堡宋熙寧間建

松安橋

紫陽橋

第一橋

華丰橋俱在倫教堡

上直橋

君子橋

東頭橋

石落橋

大東橋

小東橋

利財橋

濟川橋以上俱在黎村堡按縣誌上三橋知縣吳廷舉築堤達黎村倫教桂林龍津諸堡設此以濟斷岸

廣孝橋

建鏊橋俱在黃連堡

北岸橋在古粉堡

永龍橋在勒樓堡

百濟橋

明遠橋

五石橋按縣誌宋李仕修南雄人官浙省參政寓居逢簡無子建此後生五子以上俱在逢簡堡

西龍橋

龍興橋

永丰橋

下街橋

步云橋路接寧山以上俱在龍渚堡

躍龍橋

化龍橋俱在馬寧堡

永安橋

廟左橋

廟右橋

接龍橋俱在北水堡

躍龍橋在鼎新堡

關濟橋

關東橋

利涉橋

南溪橋

榕樂橋以上俱在馬齊堡

龍興橋

見龍橋

馬巷橋

自生橋俱在甘竹堡

上牛橋在白藤堡

黃道溪橋在福岸

登漢橋

躍龍橋

永安橋俱在

昌教堡

老女橋按縣誌宋貞女吳妙靜建貞女旣以李氏子親迎渡龍江溺死傷之矢不適人終其身以其資卽溺所橋焉用石爲址凡五空空駕潮石五石皆長二丈二尺方二尺經始於寧宗嘉定四年至八年乙亥乃成理宗嘉熙二年戊戌刻石於國明寺後人因名爲老女橋於橋東西各立男女廟象雙星然今不存兩厓漸出橋且湮四空矣

左輔橋

逢湧橋

石龜橋

官田橋俱在龍江堡

金榜橋

獅子橋

沙坑橋俱在

龍山堡

西竺橋

躍龍橋

石西橋

鼎峙橋

市橋

丁字橋

渡月橋

起鳳橋

鎭東橋

馬驑橋以上俱在水藤堡

接云橋在都粘堡

石橋

通霄橋

接龍橋

騰蛟橋

鎭東橋

化龍橋

接桂橋

引鷺橋以上俱在新良堡

徳云橋

垂虹橋

梯云橋

登龍橋

登云橋

錦瀾橋

隴西橋以上俱在龍頭堡

白雲橋在登洲堡

駟馬橋

朝天橋

濟川橋

龍津橋

鎭海橋

西跨橋以上俱在鷺洲堡

七板橋

大東橋

衍慶橋

曾橋

滄浪橋

騰蛟橋

飛黃橋

新路橋

前街橋

西湧橋以上俱在桂林堡

濟川橋

迎陽橋

飛虹橋

良湧橋

大板橋

大滘橋

東安橋俱在葛岸堡

梯云橋

靑雲橋

閘頭橋俱在平步堡

通津橋在龍津堡

鱉湧橋

麥滘橋

東岸橋

新路橋

永濟橋以上俱在甘溪堡

平步渡

都寧渡

馬岡渡

紫坭渡

江村渡

大良渡

龍江渡

桂泮渡

嶽步渡

黎村渡

長河渡

扶寧渡

錦鯉渡

石尾渡

石龍江渡

黃岡尾渡

金斗渡

金川渡

更樓渡

土牛湧渡

碧江渡

塘萍頭渡

殺狗廟渡

龍津渡

倫滘渡

戽斗尾渡

容奇渡

浮陰沙橫水渡

碧鑑伏波橋渡

桂洲社倉前渡

關田根上下直渡

江尾渡

小裏藤湧渡龍山渡

黃湧馬村渡葛岸渡

陳村渡

馬滘渡

云步福岸渡林頭渡

鎭頭細岡渡

勒竹橫水渡

桃村碧江橫水渡

北水龍潭村渡

白藤大湧口渡

鐵滘小水渡

陳村至市橋渡

芋湧塘利渡

東莞渡

龍津渡

逢簡渡

路州陳村橫江頭往甘竹渡

佛滘頭抵髙村渡

布湧莊頭廟渡

白廟隔海平步渡

小江梅山渡

金陡至石岐渡

石硝大湧口渡

小陳村橫水渡

藤湧橫水渡

南海賀丰岸橫水渡順徳大沙尾渡

都粘岡頭三公廟渡墩睦鋪等處渡

赤花招募岡頭勒竹渡

東莞縣

新橋在縣南門內按縣誌明洪武十四年開設南海衛增築城池新建此

徳生橋在縣南岡按縣誌宋放生池之地舊名澤物後攺寶安橋邑宰張勛修建著作郎王容記之初橋造以木易壞紹興二年權宰趙汝漢命邑人吳克寬鄧林率力重修皆易以石建亭橋上扁曰徳生邑進士梁該作記今存

徳安橋在稅貨局西按縣誌橫跨縣港舊名建炎後攺爲通濟兵火後橋亭廢元大徳四年達魯花赤忙古歹重修頗壯麗攺今名民於橋上爲市俗名市橋

興賢橋在學西南

東門橋在縣東門外

西門橋在縣西門外

南門橋在縣南門外

北門橋在縣北門外

拱辰橋在北門水關內

思泮橋按縣誌因舊學在橋之東故得名遷學後俗呼爲羅村橋

迎恩橋在縣西之柵口按縣誌宋淳熙間邑宰陳公琦建初以梁木架石基上咸淳間邑人張注易以石舊名廣利後攺今名

新村橋在城西驛側

通濟橋在縣東南烏沙村

普安橋在縣南寮步村按縣誌正當驛路巨石跨海爲橋九間海水遷入港內九十餘灣邑宰李巖築堤四千一百二十丈卽咸潮堤邑人翁炳詩曰長堤繚繞四千丈斷港縈回九十灣誰架石虹來海上行人平步碧波間

龍津橋在縣西南臣上村

永和橋在筋竹岡按縣誌明天順七年鄕老王宜信林仁茂陳以明歐志端黃仁初駱思愼劉文亨等募緣建

鼓愼峽浮橋在縣東橊花村

石龍橋在塹頭跨城壕

北龍橋在北關口

飛鸞橋在西門內

環岡橋在環岡村

通津橋在北門外

演武橋在演武街

永濟橋在縣西南

廣濟橋按縣誌在茶園明天順七年耆民王宜信林仁茂陳以明歐志端黃仁初等捐貲募建

北埠橋在東莞所

連鰲橋在金鰲洲

永寧橋

大通橋俱在篁村

平定橋按縣誌在邑之柵口舊名紹興橋俗呼拱橋後攺今名

新橋在邑水北岸

永津橋按縣誌在縣西南三十里初架木爲梁歲久朽壞宋幹徳四年邑宰陳晏修以石共長六丈闊六尺後堤堤圮明宣徳二年鄕人重修如故

蜑家租渡

石碣渡

茶園渡

西湖渡

水南渡

土岡渡

吉洲頭渡

罾步渡

石步渡

綠蘭渡

南村渡

南岡渡

瀝口渡

西岡渡

角蛇渡

海南柵渡

沙江渡以上諸渡俱在橫水

教場渡

茶岡渡

西湖渡

南頭渡

南莆渡

壆頭墟渡以上諸渡俱在長河

大坋渡

亭子步渡

二石龍渡

寶潭渡

龍川渡

吳家湧渡

江門墟渡

新墟渡

新街口渡

中圍渡

佛山渡

新村渡

筋竹岡渡

土江渡

鼓愼渡今攺作浮橋

板橋萬家租日渡

梁家村橫水渡

南浦江口二岸橫水渡

山石下橫水渡

新村連藤菜洲渡

下南橫水渡

蓢下茅洲橫水渡

湧口小水渡

蘇洲頭橫水渡

三丫潭橫水渡

小享谷湧蜆湧翁家墩渡

萬家租永寧永安上下橫水渡

鐵岡東岸滄洲渡

大湧口軍鋪渡

郭武橋頭渡

金鰲洲橫水渡

蚌潭橫水渡

廣州長河渡廣州府部匯考七廣州府關梁考二

府誌

從化縣

犁塘渡

鼓樓渡

曲江渡

螺岡渡

麻村渡

石潭渡

石磕渡

洗馬步渡

米步渡

驚灘渡

大陂河渡

已上皆官渡

水口渡按縣誌自豸角嶺塔下發至省城

上流紙渡按縣誌嘉靖間黎潮告承歲納紙餉銀十兩解司以良口田嶺背爲埠至太平寺

下流紙渡按縣誌李永同龔福納紙餉銀十兩解司自平太寺至廣州已上二渡專運艸紙

曲江渡按縣誌有三大歷一了江一官窯一俱自曲江發

鼓樓潭渡今廢

烏石渡

太平場渡二渡俱至省城已上皆民間餉渡

龍門縣

西門橋在西門外

黃溪橋在縣東俱典史周旻修

新橋在金牛都

西橋在平康都

萬壽寺橋按縣誌在縣城西崇禎五年水圮順治十八年僧道行募化建復

生水橋按縣誌在城外二里許廖廷琛修

南門渡

鷺鶿渡

黃子派渡

瀝頭潭渡

白沙水渡

龍江水渡俱在西林都

九龍江渡

麻柞渡

桂村渡

廖村瀝渡

犁壁渡俱在金牛都

沙徑渡

獨石渡

松山下渡

梁山下渡

三合水渡

大瀝頭渡俱在平康都

新寧縣

岑邊橋卽迎恩橋在西門外

山湧橋在縣西

義城橋在縣南矬峒都

村北橋在縣南海晏都生員陳元卓建

綠圍橋在縣北文章都生員伍仰登重修

大頭橋在縣北徳行都

碧溪橋在縣西今廢

沙湧橋按縣誌在文章都伍隆起裔孫伍倫炳建

法竹渡按縣誌在城西相傳有一異人遇晚無渡以竹而渡因此得名

斗峒渡在縣東北往新會汾水江

蘇渡在縣西北按縣誌乃橫水小渡也蘇東坡訪鍾鼎曾過此渡因以得名

鹿爪渡按縣誌在縣南自衝寨往廣海衛

鎭口渡

橫山渡俱在縣南

茭荻嘴渡在縣西

紫霞渡

矬峒渡

潯陽渡

旺北渡

濠衝渡俱在縣北

獨岡渡按縣誌在縣西北往新會汾水江

亭前渡在縣東南

﹝氵宮﹞口渡在斗峒村

南門橫水小渡按縣誌無額設渡夫春夏潦漲涉者苦焉舊議建橋以邑小民貧不果

那西小渡按縣誌在縣西往新會江門全書附載歲徵渡餉銀一兩零二分解布政司報部充餉

瓦窯灣小渡按縣誌在縣東北往新會汾水江

陡門橫水小渡按縣誌在縣西南自橫山過陡門

東門壩按縣誌在城東一里許築於正徳七年

龍頭沙按縣誌在東頭村之右長徑百丈蘇

東坡訪鍾鼎常憩於此上立漢壽亭侯廟

增城縣

接龍橋在北門外一里

永康橋在北門月城外

通明橋在南門月城外

新橋在西門月城外

官橋在縣北慶福都四里

擢官橋在夏街回龍關口

相思橋在寨嶺下崔淸獻公建後人思之故名己丑仲冬知縣韓程愈捐俸重修

雙鯉橋在縣南慶福都六里

鶴子橋在縣南合蘭上都

白坭橋在縣東金牛都三里

東濟橋在金牛都十三里

六湧橋在縣南合蘭下都

白石橋在縣西淸湖都六十里

竹瀝口橋在縣東南牛潭水口

濟川橋在縣南石灘湧口

小樓橋在崇賢都小樓沙

云津橋在合蘭下都石灘村

城角橋按縣誌在縣南門外左城角鄕賓黃昌引建

福善橋按縣誌在下羅岡邑人盧弼捐金偕僧恆修洪立倡建

觀徳橋按縣誌在縣北門外二里邑人鄭樞建

楊水郁橋按縣誌在慶福都四里鄭節婦陳氏捐貲建

南濟橋在縣南

靑錢橋按縣誌在金牛都證果村有二一姚孟圓建一龔君績建今所行者多由姚橋

髙澗橋在丁塘村

沙﹝氵宮﹞橋按縣誌在綏寧都三十里爲往來大

路康熙三年知縣徐鳳來建計闊三十二丈凡十一孔

蓮花寨按明一統志在縣北一百里

石灘渡

和平渡

沙貝渡

東洲渡

白石渡按縣誌在縣西南淸湖六十里

增江古渡按縣誌在縣治南增江驛原設船二隻旋回

黃渡頭渡按縣誌在縣東東興鋪

鎖溪渡按縣誌在縣北接龍橋水口

潮水邊渡按縣誌在縣北慶福都二十里

白泡水渡按縣誌在縣北楊梅都五十里

大步口渡按縣誌在縣北二十餘里

鐘岡渡按縣誌在縣北楊梅都四十里

水屈渡按縣誌在縣北金牛都三十里

西埔灘渡按縣誌在縣北金牛都五十里

老虎灘渡按縣誌在縣北金牛都六十里

烏桕郁渡按縣誌在縣南金牛都十里

特子嶺渡按縣誌在縣南合蘭上都二十餘里

姚洲頭渡按縣誌在縣南合蘭上都二十五里

初溪渡按縣誌在縣南合蘭上都二十里

墩頭渡按縣誌在縣東南合蘭上都三十五里

圓洲渡按縣誌在縣南合蘭下都三十里

三丫水渡按縣誌在縣東南合蘭上都三十里

小渡頭渡按縣誌在縣南下都三十里

土江潭頭渡按縣誌在縣東南下都四十里

江口渡按縣誌在縣東南下都四十里

沙﹝氵宮﹞渡今有橋

沙貝新基渡按縣誌在甘泉都新塘村

長行渡有石灘往廣州渡船二隻輪流夜行

新塘往廣州渡船二隻輪流日行

新塘往佛山渡船二隻輪流行至佛山

新塘往東莞城渡船二隻輪流行

新塘往麻湧大步東圃渡船二隻輪流行麻湧大步亦有船二隻往新塘

槎﹝氵宮﹞往新塘渡船一隻

香山縣

石岐關隘按縣誌在縣西二里

東洲門隘按縣誌在縣東八十里

幹霧關隘按縣誌在黃梁都一百五十里今遷

大人嶺關隘按縣誌在黃梁都一百五十里今遷

東亭橋在縣東門外

西亭橋在縣西

南亭橋在縣南門外已上三橋俱洪武初建

橋仔頭橋在麻州尾堡按縣誌元時鄕民郭復創成化中知縣朱顯建石梁嘉靖七年鄕人

會資重修行人便之

小墟橋在黃家邊村

天王橋按縣誌在縣南橋仔頭村宋端宗駐蹕沙湧過此橋因名天王橋有通濟亭峙其南後毀洪武間知縣沙彥和建石門二石梁八成化間僧智能建木梁八正徳間監生蔡曰良捐資建木梁六嘉靖二十六年舉人鄭之藩重修

黃湧橋在蓈尾村

茶園橋在茶園坑

婆石橋在龍眼都婆石村按縣誌宋時杜氏媼建崇禎年間髙光暮劉巽乾湯斯漢捐工重修

神湧橋在能得都南陽村

普濟橋按縣誌在能得都宮花村宋嘉定四年僧法隆創木梁嘉定十二年邑人劉文保易石梁十二

龍頭橋在四字都

南塘橋按縣誌在四字都南邊塘村宋立石

大墟橋在大字都南蓈村

譚婆橋按縣誌在塘磡村鄕人譚婆創建

減池橋在塘磡村

三板橋在谷字都雍陌村

南陂橋在烏石村

雙美橋在大欖都按縣誌洪武中巡檢陳忠建

利濟橋在上柵村

天妃橋按縣誌在恭常都濠潭村天妃廟前元民周元建石爲梁

馬坑橋按縣誌在恭常都白石村元民鮑錄事建石梁

白石橋按縣誌在恭常都白石村元民周元建石

大寧橋在小欖村

水關橋關內外二所

蘇師橋按縣誌在城南外東濠口元至正二年縣尹汪篪建架木爲梁后圮成化間楊壁捐資建石門木梁

南門橋按縣誌在縣南城外舊石門二板梁成化間知縣朱顯覆以亭爲柱二十四後圮弘治間鄕人楊壁等捐貲建石拱橋崇禎十二年因攺南門橋在門之左形家謂之送水僉議拆毀但新橋建造未成行人病涉今於橋之舊址代以木梁

新橋按縣誌建於娘媽廠西關之下明末創建橋基至今未竣

西門橋按縣誌在城西內外二所內瓦磚梁外板梁嘉靖十二年易以石

西關橋按縣誌俱木梁在水關內外三所一外二內今俱易以石

東關橋按縣誌在縣東內外二所內瓦磚外石梁

石頭橋按縣誌在石頭村二石板

長洲渡在縣西

沙湧渡按縣誌在沙湧開通龍眼裏

西河渡按縣誌由長洲至山溪角兩鄕裏排輪充

江門渡按縣誌發自石岐通於新會之江門新會民開擺

廣州渡按縣誌發自石岐通於廣州五羊驛順徳人開擺

佛山渡按縣誌發自石岐通於南海之佛山順治間順徳人開擺

黃連渡按縣誌發自石岐通於黃連村前康熙元年順徳人始爲開擺盡奪香山小民之利

新會縣

東關按縣誌外爲趙村所以衛東之郭者

西關內爲龍興寺所以衛西之郭者

妙宗橋關在沙頭又所以衛郭外之郭者

北關在縣後文溪水所入萬曆三十六年重修

水關在縣東文溪水所出萬曆二十九年重修

淸化關在城南和尙橋此關宜再擴髙大以便民舟出入

騎虎關在城東騎虎廟

五顯關在城西五顯湧

隆興關在城西惠民門

龍溪關在城外花橋亭

文溪橋在學宮前

步云橋在泮宮左

浴沂橋在泮宮右

韓家橋在縣治東文溪由以出城者

東門橋在縣東門外按縣誌洪武三十年建

南門橋在縣南門外按縣誌洪武十八年千戶田淸建後屢新之

西門橋按縣誌在縣西門外萬曆二十一年黃淳重修

北門橋在北門外

百丈橋在城南新民街

灰步板橋在江門東

龍溪橋在禮義坊

妙宗橋在禮義坊按縣誌跨紫水於沙頭宋紹興十一年道人妙宗建橫豎俱大石潦不能動

知政橋在務前按縣誌橫跨縣江柱木五間架板於上正徳十一年知縣徐幹建知縣張文鳳重修未成以憂去知縣陳豪成之易柱以石上仍架板可通官桅萬曆四十年知縣熊維鏜生員孫顯祖等重修架板上置欄楯輿馬便之

宜民橋在宣化源淸二坊中按縣誌在東隅街舊以板嘉靖二十六年知縣王交修易以石欄楯俱備攺今名

小市橋在懷仁都按縣誌元至順三年鄕民陳辛甫建

小梅橋在懷仁都

美成橋大懷仁都蓮塘村宋紹興元年僧惠明建

井岡橋在懷仁都井岡村正徳二年鄕官鄭銘建

大澤橋在大澤村

小澤橋在小澤村今廢

老女橋在遵名都張村按縣誌昔有女老而不嫁悉以奩資建

何村橋在遵名都何村元至正間建

慧龍橋在石碑都

新橋在源淸坊

天等橋在石碑都天等村洪武十八年潦廢攺爲渡

石街橋在登名都沙堤村

土陂頭橋在登名都

大板橋在禮義坊

波羅橋在平康都波羅村元元統元年鄕民梁一周建

龍蟠橋在平康都龍蟠村路通蜆岡三廣公陶魯重修

義濟橋在宣化坊按縣誌在縣東舊以板嘉靖三年知縣熊坦易以拱石

油步橋在源淸坊永樂十年鄕民譚觀福建

西隅橋在源淸坊按縣誌在西隅街劉傑許培之重修

淸化橋在源淸宣化二坊中按縣誌舊名和尙橋天順辛丑知縣王重縣丞陶魯建正徳十一年知縣徐幹重修

小報橋在潮陽都小報村按縣誌元至正十年鄕民林文驥建

大報橋在潮陽都大報村按縣誌洪武三十年鄕民宋永建

富溪橋在華萼都大富村

廣濟橋在華萼都髙沙村按縣誌築石爲基髙丈餘上架木更置有渡客商稱便鄕官區越建

沙塘縣在潮陽都沙塘村按縣誌永樂十二年鄕民葉大吉建

官來橋按縣誌在縣西西墩頭嘉靖二十二年知縣何延仁易以拱石

西墩橋按縣誌嘉靖三十五年生員蘇道充等易之石

硬步橋在潮陽都硬步村今廢

羅坑橋在潮陽都羅坑村今廢

仙井橋在潮居都仙井泉下

長橋在潮居都區村長跨五拱今廢

仕路橋在潮居都北到村

新橋石橋俱在到龍城村鄕官湯和建

墓岡橋在瀧水都塘河村今廢

奇榜橋在歸徳都奇榜村圓明莊前

黃坑橋在歸徳都黃坑村萬曆三十一年修復

野渡橋在歸徳都趙家村按縣誌宋紹興元年趙碧崖建永樂十年施野渡重修名刻石陰

杜橋在歸徳都白石村

通泰橋在華萼都三丫村

西華橋在歸徳都石湧村

塔岡橋在華萼都塔岡村

水松橋在華萼都河塘村

水背橋在瀧水都水背村

松蓈橋在中樂都松蓈村

黃湧橋在登名都黃湧村

通濟橋在東亭驛右按縣誌橫跨縣江與知政相望制亦如之弘治十五年知縣羅僑建嘉靖十一年知縣張文鳳修許炯記石豎鏡心亭萬曆三十一年署縣吳邦俊鄕官何上新重修架板上置欄楯輿馬便之

北溪石橋按縣誌在縣北文溪由以注學者

北上石橋按縣誌在北隅街以繇驛而北上舊曰百丈非原嘉靖五年攝縣事戶部員外郎徐聞縣丞林應驄督鄕老葉泰易板以石萬曆二十三年鄕經歷葉承澤率鄕人重修

騎虎關橋按縣誌城池水所出正徳間知縣徐幹修萬曆間重修

關廟石橋在縣東

禮義板橋按縣誌西墩之水背郭斜流橋橫截之亦縣江之鎖鑰也萬曆二年知縣伍睿指揮陶澯建然必以石易之庶幾永久民免阽危橋外卽陶家莊陶應董修事

承恩板橋按縣誌萬曆三十七年重修上架欄楯

西龍石橋按縣誌在縣西滻灣口議攺西墩水由此透沙頭通於分水岡則邑之風气不泄庶幾稱形勝云而海寇亦無直入之虞

永安橋按縣誌在縣西顯學裏萬曆十二年餘良棟建

大濟橋按縣誌界禮義源淸間萬曆二年庠生潘升倡義建

流杯橋在流杯村

金紫馬橋在新開﹝氵宮﹞

磨鐮步石橋按縣誌在縣北萬曆三十四年黃家相等修

貞節石橋按縣誌在陂頭村白沙陳子母林氏建或曰冬節橋以作之長至日也黃孚詩榕葉陰陰覆小溪行人橋上晚潮低阿婆天與陂頭土歲歲淸明踘馬蹄

楚云板橋按縣誌在楚雲臺前今易以石陳獻章詩一木欲墮溪岸髙江門丈人放步牢腳底太行開幾片秋風隨處灑鴻毛

大虹板橋一名象湧在江門口

花橋亭大石橋按縣誌一名龍溪橋宋開禧三年知縣蔣直建上立彩亭元季亭廢

橋亭橋按縣誌在橋亭村萬曆三十九年重修

大石橋在瀧水水背村

務江橋在瀧水塘河村

洽陽橋按縣誌在潮陽硬步杜岡村內今廢石存

拱北板橋按縣誌在中樂良絲岡萬曆二十五年黃元宰重修

城西板橋按縣誌在中樂墩子邊成化十七年鄕老黃紹紘建

見龍板橋按縣誌在中樂龍灣步萬曆十三年生員譚持儉建

藤澤板橋按縣誌在中樂因民病涉萬曆七年建

浙江橋按縣誌在古勞沙坪墟番禺知縣毛汝麟鄕老陸子陽建

城下渡

江門渡

蜆岡渡

髙沙渡

坡亭渡

塘下渡俱在長河

潯陽渡

石頭渡俱在文章都

水邊渡在平康都

天等渡在石碑都

潮連渡在華萼都

西溪渡在登名都

大瓦寨渡

富足坑渡

龍湧渡

白石渡

李七步渡

古勞橫水渡

錦江嘴渡

廟前渡

白土皇村渡

大坑口橫水渡

三角巷口渡

天河村橫水渡

赤坎太平下廟渡

九江石頭渡

官埠頭橫水渡

塘口埠渡

銀瓶嘴渡

黎衝埠渡

海邊﹝虫雷﹞步橫水渡

石駱口連九江小梅口土地園渡

深湧橫水渡

白藤土牛湧渡

牛眠沙渡

水埠頭谷步石﹝石達﹞鐵鑊巷渡

雞籠岡潮陽瀧水平步渡

譚江渡

水口渡俱在古博都

三水縣

靑雲橋在胥江華山

環川橋在縣治西三里

石頂橋在淸塘都跨交溪水

鄧坑橋距石頂橋五里而近

周村橋距鄧坑橋二里而遙

銀洲橋距周村橋三里

阜安橋在南﹝氵宮﹞堡

髙石橋在利瓊都龍母﹝氵宮﹞

縣前官渡徭編渡夫二役

西南長河渡按縣誌日夜四隻互爲往還遞年輸府餉二十兩今缺夜渡

西南橫水渡在南岸村舊有餉今革

蒼江渡在鎭南都三水司前同柏木潮渡納餉

大路渡在大路村河中

走水江渡在伍頂都大路峽口

胥江渡按縣誌船二隻遞年輸府餉二兩今缺

三江渡按縣誌船二隻往還在古竈村遞年輸府餉四兩今缺

蘆包渡在胥江

蔣岸渡在蔣岸村開至胥江

白坭渡在白坭河

金洲渡在金洲河

龍灣渡在龍池村開至髙明縣勞窟村

黃牛洲渡按縣誌船二隻往還遞年輸府餉二兩

﹝魚感﹞魚嘴渡按縣誌遞年輸府餉八錢

坭洲渡按縣誌遞年輸府餉五錢

丰湖橫水渡

角尾嘴橫水渡

金利水口渡按縣誌遞年輸府餉八錢

縣前柏木潮渡按縣誌遞年與蒼江渡共輸縣餉八兩

西南開往肇慶渡按縣誌遞年輸縣餉二兩

西南開往英徳渡按縣誌遞年輸縣餉六兩

古鎭沙頭渡按縣誌遞年輸縣餉八錢

白坭開往金利墟渡按縣誌遞年輸縣餉一兩

淸遠縣

通津橋在通津門外侍讀呂鳳岐記

西門橋在西門外耆民黃祖銘建

周塘橋在下廓角蝦巷西知縣張璧重修

水西橋在下廓三公廟前寶林僧募修

山塘橋在廉水

柘步橋在柘步堰口

惠濟橋按縣誌在縣西二十里土名撻橋

文昌橋

上郭渡下郭渡俱在寶林寺前

橫石渡在縣東

山塘渡在山塘水

瀾石渡在瀾石口

飛水渡在飛水口

新開渡在縣東五十里

石頭潭渡在濱江水今虎銜江渡是

急水渡在琶江司前開

慢水渡在琶江鄕官路唇

鼓磉渡在琶江官路

黎塘渡在飛水塘

廣城往淸遠渡

莊步渡

山根渡

沙頭渡

淸遠營岡墟渡

大燕水渡

黃岡渡

新安縣

南門橋在縣南門外

東門橋在縣東門外

北埠橋在縣南門外按縣誌崇鎭鋪長石六架明正徳年建

廣惠橋在崇鎭沙鋪湧下直街按縣誌舊以木架名南頭埠橋嘉靖年間參將湯克寬易以石名廣惠橋

順母橋在墩頭裏按縣誌舊傳有子分居隔河迎母意遂鳩長石架橋因名

便民橋在下步墟嘉靖年間巡檢周世奇修

龍津橋在歸徳場西石塔下

嚴母橋在三都湧頭村按縣誌相傳陳母有子不悛其母縛之投水中創橋因名焉

伏湧橋在三都福永巡司東長石六架

大板橋按縣誌在墩頭裏鄕人鄭可言建

引龍橋按縣誌在墩頭鎭沙兩橋相連如曲尺又名曲尺橋

隔岸橋在隔岸之左

周家村石橋崇禎九年知縣李元建

天渡橋按縣誌在月岡屯蔡家園前康熙二十六年巡檢廖膺寵建潮漲漂大木如橋形因造名天渡

惠民橋按縣誌在深圳河溝深浚凡遇雨潦潮漲往來維艱動遭淹溺康熙二十八年巡檢廖膺寵建造石橋名曰惠民

南頭渡自南頭抵省城原額四隻今廢自南頭抵東莞原額五隻今復二隻

下步渡自下步抵東莞渡額二隻今廢

茅洲渡自茅洲抵東莞渡額五隻今廢以上長河渡輸餉今撤海禁次第興復

烏石渡

沙江渡

碧頭渡

岡頭渡

新田渡

茅洲田尾渡

以上俱民渡

佛山渡按縣誌自南頭抵佛山渡額二隻今廢

塔子前渡按縣誌自歸徳場抵三門亭子步頭

花縣

石橋在華寧堡

連州

通匯橋在州城南門內宋刺史鄧阿魯建按州誌以橋下之渠疏瀉池之隘而通於匯水故名

通莊橋按州誌在大街橋下之流出自育徳泉刺史鄧阿魯建永樂十年知州侯禮重建因呼爲新橋

步蓮橋在州東門外城壕上以橋下種蓮得名

湖光橋在城北按一統志唐元結自舂陵來遊鑿湖瀦水作橋其上登橋一覽湖光如練因名

興賢橋在興賢門外成化十五年守備都指揮建

鯉魚橋在州東唐王祠

仰韓橋在四賢祠南宋知州吳純臣建

天澤橋在州大街南按州誌水自茨太守廟東泉及龔家巖合流歷長街至此橋注於湟水

育徳橋在後街東

集星橋在洪錫巷口

會壽橋在隔河

淸風橋在石灰巷口

三板橋在州朝天門外十里

會福橋在州西巖家墜俗呼爲髙橋宋嘉定中建

內洞橋在州東瓦窯岡宋淳熙中建

髙文橋在州南九陂宋淳熙中建

襟水橋在龍口宋諫議邵曄建張魏公嘗遊覽水勢水自庚辛來因名金水

石陂橋在州欽南鄕宋紹興中建

深坑橋在州遵合鄕宋政和中建

新上橋在遵合鄕宋元佑中建

南濟橋在仁內鄕西岸

福星橋在州四長鄕水口昔名水口橋宋淳佑中建

白牛橋在州二長鄕宋嘉定中建

南門渡路通河邵

濟川渡在濟川門

龍津渡在龍津門外

瓦窯渡路通船潭

瓦窯岡渡與龍津渡相接

良江岸渡路通朱岡

湖口渡路通遷義鄕

通濟河渡在保安

埠津渡路通星子

本公峒渡在本公峒

麻埠渡在麻埠水

黃嬌渡在黃嬌水

車頭渡在東峯園

白水渡在白水

西岸渡在西岸

大陂渡在下盧

石泉渡在石泉寨

陽山縣

陽山關按縣誌在縣治之上七十里漢武誅建徳兵出桂陽下湟水卽此地

湟溪關按縣誌在縣治北當騎田嶺路秦於此立關按漢書趙佗行南海尉事移檄告湟溪關曰盜兵且至急絕道聚兵自守卽此地二關俱秦建今廢

寅賓橋在城東門外

柔遠橋在城南門外

通楚橋在城西門外

望韓橋在城北門外

接龍橋在儒學後

宜民橋在縣治東

鎭安橋在縣治西

七拱橋在通儒鄕按縣誌去縣四十里宋熙寧三年邑民竇元甫建以橋有七拱而名今圯

平安橋在常歲鄕去治三十餘里

大橋在常歲鄕去治六十里元至正二年縣民李萬春建

丰陽橋在浦下鄕按縣誌去治八十里宋紹興十八年縣民李法中建

會賢橋在鹿石坑去治二十里

回龍橋在塔溪東

廣濟橋在鹿石坑去治二十里

雙龍橋在黃竹坑去治三十五里

武安橋在通儒鄕軍屯去治三十五里

積福橋在常歲鄕去治三十五里

福星橋在星子巡司去治八十里

二板橋在常歲鄕去治三十里

賢令橋在通儒鄕

鳳陽橋在浦下鄕

雷公坑渡在城西河

中渡在城西河中

官渡在城河南同民坊

下渡在東河釣臺前

淸蓮渡在西岸

連山縣

雞鳴關在連山縣東三十里通連州有亭久廢知縣劉允元重建俾往來憩足民咸賴之

火夾關在縣西四十里通上吉村

鵝鷹關在縣西一百里在上艸通廣西

邪渡橋宋政和七年鄕民鄧必榮建路通連州其水自分水凹上葉來經橋下又從長徑出與連州鑊水合流入湟溪

龍水橋在宜善西二十里

通靈橋在諸鶯鄕宋紹興二十六年鄕民吳英文亨等創建其水自昆湖山來至石角村與連州西岸水合流注湟水路達集靈廟前因名之

興賢橋在諸鶯鄕宋嘉定元年鄕民鄧大章等置建其水自西岸水合流於湟溪橋久而頹未能修復

牛鼻潭橋在雞鳴關外

雞桐衝橋在白沙康熙二十年修復

官渡在諸鶯鄕沙坊村榕樹坪官埠頭至今尙存廣州府部匯考八廣州府公署考

府誌

本府

廣州府治在髙第街

廣防廳署在淸水濠

廣糧廳署在水母灣

理刑廳建設在濠畔街今攺爲城守中軍衙門

經歷廳在髙第街

督院公署康熙元年移駐省會價買民房建設賣麻街

撫院公署建設在靖海門內官渡頭街

提督公署今在鹽步頭街

布政司公署建設在賣麻街

按察司公署在淸水濠

鹽驛道公署在髙第街

都使司公署建設在新橋市

糧儲道公署在淸水濠

督學道公署建設在水母灣

布政司經歷廳公署在賣麻街

照磨廳在賢樂巷

理問所在賢樂巷

按察司經歷廳在淸水濠

知事廳在淸水濠

照磨廳在淸水濠

廣州城守公署在小市街

廣州府左衛建設在濠畔街

廣州府右衛建設在濠畔街

廣州府前衛現在玉子巷

廣州府後衛現在竹欄門

鹽市司建設在大新街

南海縣治建設在晏公街前爲大門爲儀門中爲大堂後爲二堂後衙三間後衙右爲西廳二堂左爲東廳大堂東西二皂亭大堂西房爲內庫儀門外東爲迎賓延益堂又東爲土地祠儀門外西爲監房大堂西直至北爲各吏房舍東亦爲各吏房舍內後衙三間東廳一間延益堂土地祠一間俱系縣令陳萬言於康熙七年捐俸創建

戎糧廳在晏公街縣署之東

捕廳衙在縣署之後賢樂巷

儒學公署在晏公街縣署之東

預備倉有二一在府城外一在黃鼎都寧口村

貯備糧米倉在晏公街縣治之東遞年貯備本色

貯備庫在晏公街縣治右

番禺縣治順治三年丙戌冬兩藩恢粵知縣楊交泰擇地措貲移建新城小東門內淸水濠街署縣事知縣金永耀知縣蔣如松相繼捐貲重修知縣彭襄重加修建堂之東有禮兵工各房廨捨儀門外建土地祠衙之西有庫房倉捨

戎糧廳舊在縣署內東北兩藩恢粵移於新城未建定署俱本官自行捐貲租賃房屋以爲衙宇現在詳請創建

捕廳舊在縣署內東南皇淸移於新城向無定署皆自行賃住民房康熙五年典史汪璋擇地於小東門內水巷原督標遺下倒塌官房一所共十三間復捐貲買置民房三間湊爲門戶用工料銀二百四十餘兩創建公署衙宇左爲土地祠右爲書辦房

稅課司在小新街

柔遠驛原建設在城外十七鋪

預備倉在府城東宋天禧四年荊湖廣南皆增制常平倉今沿其法

恆裕倉在今縣治後康熙四年建收納本縣糧米遞年積谷

石龜倉在今糧道前收貯各屬解到米谷原設倉夫四名

永丰倉在水母灣順治十八年建今在素波巷康熙四年攺建

耳房庫在縣堂西

養濟院有二一在府城內一在府城東

惠民藥局在府城西明成化中建

漏澤園有三一在府城大北門外一在小北門外一在東門外

外州縣

順徳縣治明景泰三年開設天順三年知縣崔瑀始拓而修之中爲正堂左爲儀仗庫右爲架閣庫東西列吏捨後堂北爲知縣廨西爲縣丞主簿廨東爲典史廨儀門外西爲監房東爲土地祠大門外爲申明旌善二亭正徳己卯知縣丘道隆重修知縣方攸躋建庫樓於舊庫東大門上爲譙樓嘉靖中督學張希舉並申明旌善二亭爲一其東攺爲興賢社學隆慶間知縣胡友信重修

察院在縣南門外西一里

布政分司在縣治左

按察分司在縣治右

兵備道在縣治南

公館在南門外碧鑑

陰陽學在縣治東

醫學在縣治東

僧會司在寶林寺

道會司在元眞觀

河泊所在縣治南

白沙巡檢司在縣西南白沙村舊白沙寨明洪武三年攺

中堂巡檢司在縣西麻湧村舊名中堂寨明洪武三年攺

預備倉在城西南隅名廣有在東莞千戶所名永盈在大鵬千戶所名大鵬

養濟院有二一在縣城東一在縣城南

惠民藥局舊在縣右直街今廢

漏澤園舊在縣城南山川壇側今廢

東莞縣治卽舊保安縣唐至徳二年易以今名明因之正統間知縣王尙﹝王扁﹞重修景泰二年毀於寇天順六年知縣吳尙忠重建中爲正堂堂左爲典史廳右爲庫東西爲六房承發鋪長後堂北爲知縣廨迆東爲縣丞廨迆西爲主簿廨東南爲典史廨儀門外爲土地祠爲監房大門外爲申明旌善亭隆慶二年知縣張鏜重修萬曆二十一年知縣李文奎增修

察院在縣治西卽軍署局廢址

布政分司在縣右

按察分司在縣左

海道在縣南頭東莞所

府館舊在城隍廟右今攺遷於資福寺右

陰陽學在上淸觀右卽嘉靖廟故址

醫學在革桂卽關王廟故址

僧會司在資福寺

缺口鎭巡檢司在縣西南缺口村明洪武四年設

京山巡檢司在縣東北舊在茶園寨明洪武三年攺巡司十九年都指揮花茂奏遷於京山村遂攺今名

馬岡巡檢司在縣南容奇堡馬岡村明洪武三年在本都小灣堡開設

馬寧巡檢司在縣南馬寧堡舊馬寧寨明洪武三年攺馬寧巡檢司巡檢喬按坦創建

都寧巡檢司在縣南舊西淋寨明洪武三年攺

江村巡檢司在縣西江村

紫坭巡檢司在紫坭堡

預備倉有三一在城隍廟左名丰盈一在都寧一在馬岡

社倉十有一曰大良在寶林寺內曰鹿門在本村社學後曰逄簡在中村曰古粉在桑麻村靈官廟曰容奇在余滂家廟曰衝鶴在本村曰羊額小灣俱附大良明嘉靖間知縣曾仲魁建

養濟院按縣誌在金榜山下明弘治間知縣吳廷舉建中爲堂左右列創孤貧房舍凡二十楹歲久圮葉初春重修

漏澤園在金榜山北

從化縣治明弘治七年知縣劉弘創建其制中爲正堂後爲後堂爲知縣廨東爲典史廳右爲庫堂東西列以吏捨前爲儀門東爲監房大門外爲申明旌善二亭爲榜房歲久傾圮嘉靖三十年知縣呂天恩重建後知縣段裘復修萬曆二十九年知縣葛懷徳重修

察院在儒學左

按察分司今廢爲民居

流溪巡檢司在石潭村舊流溪寨明洪武二年攺建

預備倉在城隍廟左

養濟院在城北三里

龍門縣治明弘治九年於舊龍門巡檢開設其制中爲正堂堂後爲知縣廨左爲典史廳旁爲吏捨爲監房前爲儀門又前爲大門外爲申明旌善二亭正徳中知縣趙華修葺萬曆二十五年知縣江化鯉復修

布政分司在縣東北

分守嶺南道在布政分司左

府館在東門內卽舊仰山寺址

上龍門巡檢司在黃沙坳

預備倉在儒學右

際畱倉在縣西

養濟院按縣誌在東郭墟知縣李萬寧建今頹廢

演武場按縣誌在東門外堂三間前卷蓬一座東西孔道左義勇祠知縣李萬寧植松千株今廢

新寧縣治明弘治十一年創建其制中爲正堂北爲後堂爲知縣廨東爲典史廳西爲庫前序列六房儀門西爲監房東爲土地祠大門爲譙樓左右爲申明旌善二亭

布政分司在縣東南

按察分司在縣西南

府館在縣西

陰陽學在布政分司右

醫學在縣南門街

望髙巡檢司在縣南舊褥州巡檢司

城岡峒巡檢司在縣西南城岡堡

海晏場在海晏村

矬峒場在矬峒村

預備倉按縣誌在第三保倉前街西向地長五丈五尺寬七丈後攺倉於縣署西北舊倉遂曠廢

常盈倉按縣誌在第七保舊倉街

養濟院按縣誌在南郊河外土名白水田

演武場按縣誌在南門外山川壇之前

增城縣治漢時開設歷代因之元季毀明洪武二年復建十四年又毀於寇十五年知縣畢福重建宣徳四年知縣蔣謙重修萬曆間知縣林繼衡復修其制中爲正堂左爲贊政廳北爲知縣廨迆東爲縣丞廨西爲主簿廨東爲典史廨左爲儀仗庫右爲架閣庫儀門內東西爲獄兩廈東西爲吏捨前爲譙樓大門外左右爲申明旌善二亭

察院在城南大街鳳凰山下菊坡書院之左

布政分司在城南大街鳳凰山下察院左

府館在城南大街鳳凰山左

陰陽學在城西北舊三皇廟故址

醫學在三皇廟右

僧會司在府館右

道會司在僧會司右

烏石巡檢司在縣南甘泉都東洲村舊烏石寨明洪武初攺建

茅田巡檢司在縣西綏福都明洪武四年巡檢孫名俊建

預備倉在城西北名際畱

養濟院在縣北

香山縣治宋紹興二十二年建於七星峯下元末徙於蓮峯明洪武三年縣丞衝敬仍於舊址創建成化間知縣朱顯弘治八年知縣黎燦相繼修葺萬曆間知縣塗文奎重建二十八年知縣張大猷復修其制中爲正堂堂後爲知縣廨少西爲縣丞廨左右爲庫堂左爲贊政廳廳東爲典史廨前列以六房又前爲儀門門外爲土地祠爲監房大門外爲申明旌善二亭

布政分司在縣治東達徳街

按察分司在縣治東北拱辰街

府館在縣治南

陰陽學在縣東

醫學在縣西

僧會司在無量寺

道會司在武鎭街

香山巡檢司在縣北大欖村舊香山寨明洪武二年巡檢劉顯建

小黃圃巡檢司在縣北一百二十里小黃圃村明弘治九年知縣黎燦建

預備倉在縣署儀門外舊黃梁都三竈春花園等田收租助賑後因軍餉不敷將此田發賣民間以充軍需

養濟院在縣後岡明洪武五年建

新會縣治隋開皇十年創建歷代因之元末毀於兵燹明洪武二年知縣吳拳重建天順元年知縣陶魯復鼎新之其制中爲正堂堂東爲幕廳北爲後堂堂左右爲吏捨後堂北爲知縣廨東爲縣丞廨西爲主簿廨儀門外西爲監房大門外左右爲旌善申明二亭隆慶四年知縣林會春重修萬曆十七年知縣蘇眉山復修

察院行署按縣誌在縣治東明正統元年建深二十四丈廣十丈正堂五間後堂五間穿堂三架東西兩廊十四間儀門五間大門一間署後有池嘉靖二十六年知縣王交於大門外建坊曰嶺海紀綱萬曆二十九年重修至三十五年知縣王命璇重修

布政分司在縣東

按察分司在縣西

陰陽學在禮義坊按縣誌明洪武十八年訓術呂金旺建久廢

醫學在源淸坊按縣誌明洪武十八年建後攺遷縣治西府館前今堂宇廢地址易爲民居

僧會司在隆興寺按縣誌明洪武十六年僧會觀蹕建天順七年重建萬曆二十一年僧性明重建

道會司在隆興觀按縣誌明洪武十六年道會陳明祖建永樂元年重建萬曆二十二年僧三乘重建

沙村巡檢司在縣南長沙村舊在長珠大神岡明洪武三年巡檢範得成創建

潮蓮巡檢司在縣東潮蓮村舊潮蓮寨明洪武二年攺建

沙岡巡檢司在縣西長沙村舊平康都樂裏寨創於余村明洪武二十年都指揮花茂徙於沙岡村創建

松柏巡檢司按縣誌在平康都松柏山下明嘉靖二十二年加置松柏堡巡檢日久頹廢萬曆四十一年巡檢沈問之重修深一十六丈廣六丈

藥徑巡檢司在縣北坡亭村舊藥徑寨明洪武二年攺建

牛肚灣巡檢司在縣西何村舊牛肚灣寨明洪武二年攺巡檢白得創建

大瓦巡檢司在縣中樂都明洪武四年毀於寇十年重建

三水縣治明嘉靖五年開設通判劉瓘創建其規制中正堂後爲知縣廨左爲典史廳右爲儀仗庫前左右爲吏捨爲監房大門外爲申明旌善二亭萬曆二年知縣朱寬重修十八年知縣兪大有復修

部院行臺在縣城南河旁

察院在縣學後

三水巡檢司在縣治南隔江三水口

橫石巡檢司在橫石嶺

胥江巡檢司在縣北

西南巡檢司在縣東南楊梅堡舊西南寨

淸遠縣治隋開皇十年創於鳳凰臺後明洪武元年知縣陳惟善仍舊址重建十四年毀於寇知縣鄭孔實徙建於城隍廟基在城內西南察院右宣徳六年知縣鄭性初正徳五年知縣張欽相繼修葺其制中爲正堂堂左爲典史廳東西兩廡列以六房其庫房附於堂之夾室後堂北爲知縣廨儀門內西爲獄外東爲典史廨爲土地祠西爲禮賓館大門外左右爲申明旌善二亭歲久圮壞萬曆二十六年知縣劉幼學捐俸創建廨捨後堂川堂大門又攺創土地祠規制煥然一新

察院在縣治左

布政分司在縣治東聚星裏

按察分司在縣治北明正徳元年兵備吳廷舉創建

兵備道在縣治北西門直街

府館在縣治左

僧會司在龍興寺

橫石磯巡檢司在縣東琶江鄕舊橫石寨明洪武二年攺建

琶江巡檢司在縣東琶江鄕舊琶江寨明洪武二年攺建

濱江巡檢司在縣西北池水鄕舊濱江寨明洪武二年攺建

回岐巡檢司在縣西南回岐寨明洪武二年攺建

河泊所在縣東明洪武十四年立今廢

醫學按縣誌在縣西明正徳六年知縣張欽攺建於洪聖廟今廢

陰陽學按縣誌在縣西明正徳六年建

預備倉有二一在東琶江鄕一在西下廊山川壇前街今俱廢

廣濟倉按縣誌在縣東北明洪武二十五年知縣鄭孔實建萬曆二十六年知縣劉幼學重修

養濟院在縣西

新安縣治按縣誌在城之中位北面南中爲川堂後爲思補堂又後爲縣衙正堂右爲架閣庫左爲幕廳廳後爲茶亭爲耳庫東爲典史衙堂前東列東司吏戶禮承發西列西司兵刑工九房中爲甬道前爲儀門前爲譙樓又前爲照壁儀門外東爲土地祠祠前爲迎賓館前爲吏捨又前爲旌善亭爲急遞鋪西爲獄房爲羈所前爲吏捨又前申明亭照壁東西各有餘地給與民起造鋪捨周以墻垣皆經始於明萬曆元年落成於二年東莞知縣董裕卜基本縣吳大訓鼎建萬曆二十八年知縣葉宗舜重建譙樓崇禎十五年周希曜建臥理軒於內署皇淸縣治仍舊因奉遷界康熙六年縣並東莞遂至荒廢止存大堂一所康熙八年展界復縣署縣路一鰲住舊學衙宇知縣李可成到任環視四旁圮毀捐資買料鳩工修葺頭門鼓樓一座儀門一座官房三間六房兩廊康熙十年八月二十一日颶風大作頭門鼓樓官房衙宇又被倒塌知縣李可成復捐資買料逐一修復又在衙內餘地創建房舍二十一間嗣後十五年二十五年頻遭颶風傾圮知縣張明達安定枚先後捐俸修治惟頭門鼓樓尙未葺復知縣靳文謨捐俸修整完固

分巡道在城迆西

總兵署在分巡道右

城守公署按縣誌在永盈街明萬曆十年署參將遊擊秦經國建爲參將府皇淸順治七年風雨頹塌防守府皆賃民房居住康熙八年遊擊尹震捐資修復堂寢廂廡一如舊制並建有射圃及亭嗣是歷颶風毀壞遊擊蔡昶林瑞重加修葺遂成壯觀

官富巡檢司按縣誌在縣東南八十里舊爲官富寨與福永同攺爲司衙宇久壞蒞任者多就赤尾民居康熙十年巡檢蔣振元捐俸買赤尾村民地起造衙宇

福永巡檢司按縣誌在縣西北三十里許福永村之南書屯門固戍寨明洪武三年攺爲巡檢司衙宇二座遷移拆毀皇淸康熙十年巡檢薛震修復

永盈倉按縣誌明正統元年隸東莞在今縣治之後萬曆元年攺遷於城隍廟之左崇禎十五年知縣周希曜詳汰久廢

預備倉按縣誌在永盈倉內今與永盈倉同汰久廢

大鵬倉按縣誌在大鵬所城中與永盈倉同設明萬曆十四年建倉廒一座今廢

東莞場鹽課司按縣誌舊在縣南門外山川壇之前圮廢垂三十餘年康熙十八年大使周幹重新修造在城內學衙之西北隅

歸徳場鹽課司按縣誌在縣西北三十里臣上村今傾圮未葺僅存土地祠場官趙錫翰捐俸置屋於周家村數間暫住

陰陽學醫學舊俱在縣門左今廢

養濟院在城外西北

花縣治康熙二十五年知縣王永名建

典史衙在縣左

陰陽學在縣治東

養濟院在城北

獅嶺巡檢司在縣治西南橫潭街原隸番禺縣明洪武三年建皇淸康熙二十五年割隸花縣

水西巡檢司在縣東北水西鄕其地半屬從化半屬淸遠盜賊由之出沒明崇禎間議立淸從州不果後設番從淸守備府今廢皇淸康熙二十五年因立花縣設巡檢司以控扼險尙未創建

連州治按州誌在城內近北明洪武十四年郡守王彥銘建成化元年郡守朱允修弘治十年郡守曹鎬重修中爲忠愛堂左爲幕廳右爲儀仗庫兩翼爲吏捨中爲戒石亭前爲儀門又前爲大門儀門之東爲土地祠其西爲獄大門之南爲承流宣化坊東西偏爲申明旌善亭又東爲鐘鼓樓堂之後爲協恭堂左右爲耳房東北爲庫最北爲正衙州守廨西爲西衙州判廨裁東南爲南衙吏目廨皇淸順治十四年郡守王彥賓重修康熙十年郡守李蕡修復後衙住房三楹名致遠樓門外修復申明旌善亭

察院行署按州誌在預備倉東明弘治十一年建今廢

嶺南分守行署按州誌在州治西明正統七年郡守徐逵建今廢

按察分司在州治西南明弘治十年曹鎬建

陰陽學醫學俱在州治南

僧正司在光孝寺

星子巡檢司在州四長鄕

朱岡巡檢司在州論富鄕

西岸巡檢司舊在州仁內鄕今遷淸蓮去陽山縣東十三里

宜善巡檢司明萬曆十二年議裁連州丰泰倉使設宜善巡檢司在古縣

養濟院在州城東南

陽山縣治按縣誌本自唐建卽韓昌黎之舊治也元末遷連州四角塘明洪武十四年潘浚遷復故址嗣是何以信王﹝王民﹞等先後增修之皇淸順治九年九月西寇陷城官署民居盡爲灰燼郭升履任庀材鳩工重爲修復中爲琴堂堂左爲儀從庫三間中奉龍亭東西二間貯圖書冊籍順治十四年熊兆師重建右爲幕廳兩翼爲吏捨東西各六間中爲戒石亭前爲儀門儀門之外左爲迎賓館右爲監房又前爲頭門上爲鼓樓頭門之外左爲申明亭右爲旌善亭堂之後左爲耳房庫右爲火藥庫中爲串堂又後爲景韓堂三間又後爲環翠樓三間卽縣令正衙有廚房在樓外西側最後爲兩松亭三間中爲小堂北向祀韓公像樓之左爲佩蘭齋四間舊爲正衙郭升攺爲書齋右爲西廳卽典史衙捨

分司行署按縣誌在北門街之右明正統六年王﹝王民﹞建成化八年陳應龍修皇淸順治九年西寇焚毀僅存荒址十四年知縣熊兆師捐資與紳士裏老重爲修復中爲正堂左右爲班房前爲儀門又前爲大門門外有鼓亭有屏堂堂後爲串堂爲內衙三間吏書廚役各有小房其外周以磚墻司前西南爲中軍廳艸房二重各三間

預備倉按縣誌在縣衙之東舊志正倉四間東西各五間

社倉按縣誌舊未有順治十四年建

陰陽學按縣誌舊在縣治宣化坊之左明永樂七年訓術雷濟建

醫學按縣誌舊在縣治宣化坊之右明永樂十二年建二學於天順六年寇焚止存二印貯庫西寇之後並印亦無存

鄕約所按縣誌在玉虛宮明萬曆二十年立今廢

養濟院按縣誌陳子芳始建院釣臺趙文禎遷縣治北近山之麓有房五間西寇之後盡爲灰燼熊兆師履任見其地荒僻乃於東關外元帝宮之右買田一所建茅房三間

連山縣治明洪武元年縣丞程淸創建二年攺隸韶州四年省縣入陽山十四年復設隸連州主簿欒本重建三十五年典史王大年重修天順六年都禦史葉盛等因山猺出沒奏遷縣治於雞籠關內乃築城池疆理縣治當時緣西賊初平制度簡略乃覆以茅弘治十一年知縣林髙童易以瓦中爲正堂北爲後堂東西爲六房後堂北爲知縣廨堂東爲典史廳正堂南爲外門重門其監房在正堂西南嘉靖四十一年知縣周希文重建隆慶六年知縣張廷熙重修萬曆二十九年知縣林裕陽復修按縣誌有川堂有後衙有山亭劉允元退讀處也今廢爲射圃

城守按縣誌在縣之東舊有守城兵一百五十名設立營房俱在城外自皇淸以來俱在城內民房設爲城守衙門

公館在縣南

宜善巡檢司在古縣

陰陽學在縣南今廢

醫學在縣治西今廢

預備倉在城南廢

養濟院在縣城西廢廣州府學校考

府誌

本府

廣州府儒學在郡東南門內初西城番市通衢舊有廟宋皇佑二年經略使田瑜徙於郡東南隅熙寧元年經略使張田展東城復徙於國慶寺東程師孟蔣之奇相繼成之後又徙於城東南隅番山下卽今學也熙寧四年程師孟再任經略使始置學田以贍學乾道三年經略使龔茂良建禦書閣淳熙四年轉運使趙澣增創亭齋泮池嘉定五年教授許巨川建觀徳亭於番山下淳佑四年經略使方大琮攺建飛閣中塑聖賢燕居像位旁列文行忠信四齋爲番山書院是年復建本源堂於閣北又植蓮於番山側之小池今俱廢元至元十六年毀於兵惟大成殿猶存後宣慰使完顏正叔副使呂恕乃新廡祠副使畬璉重建大成殿明倫堂三十一年提學王獻等建養賢養蒙堂及倉廩祭器庫元貞元年宣慰使嗒喇海厭殿廡舊制卑陋圖爲鼎建延佑五年監司脫兒赤憲副卜天璋攺創廟學及東西齋泰定元年憲使密蘭等復建云章閣於堂北元季復廢明洪武初徵南將軍廖永忠命中書掾髙希賢仍故址重修廟學建先賢祠辟射圃額設教授一人訓導四人宣徳元年巡按禦史金濂等修建殿廡正統三年提學僉事彭琉辟鹽倉餘地創建廨宇神廚庫房及省牲所會饌堂六年巡按禦史宋良暹復辟射圃仍建觀徳亭景泰五年巡按禦史楊進復辟鹽倉地以廣學基天順二年知府李恕重建殿廡三年巡撫都禦史馬昂創杏壇燕居及碑亭於番山北七年提學僉事胡榮重修廟學成化三年參政張瓚復辟前街徙射圃於學西仍建觀徳亭四年知府吳中創欞星門曁左右廟垣皆易以石八年巡撫都禦史韓雍大加修飾露臺甬道亦以石欄護之今學制中爲明倫堂堂兩翼爲四齋東曰志道依仁齋西曰據徳遊藝齋後攺崇徳廣業居仁由義堂南爲大成殿殿東西爲兩廡前爲戟門門外爲泮池有泮宮坊爲欞星門堂北爲尊經閣卽舊云章閣爲番山亭亭後爲碑亭一杏壇一學制圖碑又爲燕居有聖像碑前爲齋宿所其神廚省牲所皆在教授宅左射圃在鄕賢祠後官吏廨宇生員號捨分列於東西隅而規制大備嘉靖十九年重修徙敬一亭於番山萬曆二十八年教授董應舉請於督學副使袁茂英修之其殿廡亭閣及啟聖名宦鄕賢諸祠咸煥然一新復學侵地建學捨爲正門額曰文明南枕河環繞如帶皇淸順治十三年總督李率泰等捐貲重修康熙十年巡撫劉秉權等再修

社學八曰中隅在鎭遠街東曰東隅在番禺縣西曰西隅在大市街尾曰南隅在歸徳門外大新街曰北隅在朝天街曰東南隅在小南門直街曰西南隅在西門外蜆子步曰武社學在二牌樓街

學田廣州府學田七頃明萬曆十九年總督劉繼文捐金買置瑞峯廢寺田一十七頃四十五畝七分四釐捐七頃給府學貧生歲入租銀四十四兩四錢南海番禺各給四頃三畝一分二釐以田隸淸遠亦給淸遠學二頃三十九畝五分合前所置六十畝五分亦四頃三畝一分二釐

南海縣儒學在郡西南隅始附於郡學西廡宋嘉定二年知縣宋鈞徙建於縣東六十步經略使陳峴增買學田四十餘頃淳佑四年經略使方大琮復撥緡錢攺建廟學宋季毀於火元至元三十年復徙建城西髙桂坊菊坡祠故址明洪武三年詔興學校乃增飾之二十二年訓導張立以廟學湫隘請於禦史王驥辟東北民房以廣之始創饌堂二十六年攺門南向永樂七年重新之正統八年重建大成殿復拓學後地創尊經閣及建東西號捨十四間景泰三年副使韓雍以鹽倉街隙地易學東民房增刱天順元年鑿泮池跨以石梁仍護以石欄成化五年易欞星門柱以石八年韓雍重修正徳元年知縣楊純重建嘉靖六年建聚奎亭於左創屏墻於前建號捨於屏墻之後而廟貌益尊今學制首欞星門次戟門左聚奎樓中爲大成殿夾以兩廡殿後爲明倫堂堂東曰成徳齋少南爲教諭宅西爲達材齋少南爲訓導宅堂左爲倉廒右爲吏捨後爲尊經閣號捨建置於學之內外者五所一在尊經閣之東西一在西廡後一在欞星門之南一在興賢坊北又於淸獻祠後建名宦鄕賢二祠啟聖宮前建敬一亭尊經閣前建會膳堂學左原有靑雲路久爲居民侵沒崇禎七年修復舊址並修飾興賢育才二坊皇淸一仍舊制

社學二百有五曰養蒙崇正正蒙俱鹽步堡原水在大通堡曰作徳應奎養正俱黃竹岐堡曰大步湖山俱在沙丸堡曰平地在平地堡曰藍溪沙背俱在泌衝堡曰大歷大範俱在大歷堡曰山南聚賢麋山俱在山南堡曰梯云在梯云堡曰扶南扶溪俱在扶南堡曰丰溪朗溪俱在丰岡堡曰新岡耀嶺石岡明善岑峯鳳嶺俱在麻奢堡曰文溪在白石堡曰崇禮養蒙俱在黃岡堡曰金溪在桃山堡曰惇仁髙明俱在季華堡擇善主善明善養善俱在佛山堡曰復性經正興仁明善俱在夏滘堡曰東華南福西賢俱在林嶽堡曰修本正經俱在﹝虫雷﹞岡堡曰率性在平州堡曰嶽秀在張槎堡曰岑城啟正俱在西隆堡曰興賢蓮溪俱在大富堡曰小裏在土鑪堡曰登俊在登俊堡曰蓮奎華溪黃溪俱在丰華堡曰香溪名鄕俱在丰寧堡曰集賢松溪興賢俱在興賢堡曰龍岡龍頭竹賢延隆俱在大圃堡曰興善小裏俱在沙堤堡曰範陽古溪竹溪小裏沙溪俱在沙頭堡曰橫溪文林俱在冼村堡曰天心雲溪奇溪俱在鰲頭堡曰居仁由義儒林俾中俱在吉利堡曰銀塘赤溪俱在伏隆堡曰明禮達義俱在河淸堡曰田溪在海舟堡曰髙州在簡村堡曰小裏在登云堡曰石溪明義南海俱在鎭湧堡曰蒙山潘山姜林大渦長賢蓮溪祥溪蓮塘鼎峯黎邊俱在金紫堡曰官溪經正養正小岡鰲舟俱在大欖堡曰下滘在上衝堡

矩洲書院在府城西門外侍郎黃衷建與其弟都事聚講授於此學士黃佐記

雲谷書院在西樵山湛文簡公若水建今並入白沙陳公祠

大科書院在西樵山大科峯下增城湛文簡公若水建正徳十六年有司爲建太史坊修撰呂柟記萬曆辛巳張居正禁講學院遂毀

石泉書院在西樵山天湖北方文襄公獻夫建藏書甚富後攺於廣城西門外龜峯寺故址

四峯書院在西樵山寶峯下霍文敏公韜建初爲精舍後三年明世宗三賜禦書於山中公疏請構樓貯之遂攺稱書院萬曆間並入西莊霍公祠

石頭書院在石頭裏霍文敏公建今攺額曰石頭社學

晦翁書院在城西南隅西壕街卽仁王寺故址今廢

文昌書院在佛山堡李待問建

濂溪書院在粵秀山下內爲濂溪祠

正學書院在廣城鹽倉街初知縣劉廷元講學於此今攺祀廷元

崇正書院在都府後街原西察院故址

番禺縣儒學舊附郡庠西廡宋淳佑元年知縣諸葛玨相地於縣東南五里創建前俯大江山淸水秀后提舉李鑑攝帥事撥贍軍田四百畝有奇以助養士經略使方大琮又臨流築亭扁曰浴沂爲士子遊息之所後毀元至元三十年暫附南海學分析其半以東爲南海西爲番禺明洪武三年知縣吳忠訓導李昕度地於郡東城建焉十三年展東城學遂在內卽今學也二十五年增修之辟射圃於學右建先賢祠於戟門左永樂二十年重建明倫堂正統十二年重建尊經閣曁諸號捨成化四年易欞星門以石八年重修廟學及光風霽月亭弘治六年復爲修飾十五年乃撤故制而新之極北爲聚奎亭中爲明倫堂堂之東爲日新齋西爲時習齋堂之前爲大成殿輔以兩廡前爲戟門門外鑿泮池跨以石橋橋南爲欞星門其射圃在聚奎亭南教諭宅在堂東訓導宅有二一在射圃亭東北一在時習堂西南號捨列於明倫堂後萬曆二十四年知縣楊言蔣之秀等相繼捐俸增修皇淸順治十六年知縣蔣如松修葺

社學四十八曰文富在白沙堡曰廉溪在茶園堡曰坑溪在坑頭堡曰村心在欖山堡曰龍溪在沙灣堡曰沙亭在古埧堡曰土地積福西溪崇文俱韋湧堡曰綠陰文興泗源鍾秀沙湳俱鍾村堡曰莊頭石溪俱南箕堡曰沙溪五鳳俱瀝滘堡曰司邊思賢柏堂俱徑口堡曰壽山大嶺俱壽山堡曰惇性在南步堡曰蓼溪東溪養正俱蓼湧堡曰平溪文峯俱淸河堡曰村心福新俱大石堡曰喬林在新村堡曰黃圃在塘心堡曰興賢南亭養正穗峯俱北亭堡曰蘿峯岡頭俱邏岡堡曰塹岡在黃陂堡曰壺州在茅岡堡曰金溪在黃陂堡曰龍陽在龍眼堡曰洗溪獵溪鹿山俱石牌堡

學田四頃三畝一分二釐總督劉繼文置租糓四百二十四石

濂溪書院祀宋廣東提刑周惇頤舊在城內春風橋北元末毀明正統二年攺建於藥洲之西嘉靖元年攺書院爲提學遷祀於越秀山麓歲時致祭

天關書院在城東湛文簡公若水建今其子孫爲居宅

粵洲書院在越井岡麓明成化中郡人黃畿建

迂岡書院在越秀山祀諭徳倫文敍子通政司參議以諒建今爲祠

愼徳書院在粵秀山麓霍文敏韜建今攺爲祠其子孫環居之

泰泉書院在西霞寺上明嘉靖二年黃佐建卽棲霞寺故址

營道書院在城東街明萬曆十八年按察使徐檢建

龍徳書院在承恩裏明萬曆十八年邑令馮渠建

崇正書院在提學道明正統二年副使林廷玉建今廢

云淙書院按縣誌在城東二十里白雲山之麓月溪之上明閣部陳子壯建內有邀瀑亭澄法堂海曙樓入爲余嘯閣直指葛徵奇題堂曰鏡機堂山麓有泉味淸冽名曰朋泉邑人黎遂球爲之賦上爲無畏巖傍爲兼山艸堂別爲寶象林題曰松風句曲山中相柳浪藍田畫裏詩有湖曰寶象大數百畝每風起波濤蕩漾與廉泉爭響一邑之勝地也今池亭故址猶存

巒山書院在赤石岡文明塔寶相寺西明崇禎年間戶部尙書李待問倚崖疊石築基建後裏老塑像於其中祀焉

玉嵒書院在邏岡鄕羅坑寺宋鍾啟初讀書於此建兩亭及文昌殿天尊堂餘慶樓漱玉臺司馬石巖玉屏諸景明方獻夫湛若水諸公遊詠畱題具在其子孫於山麓建祠祀之

鎭海書院在粵秀山下明光鄕王漸逵講學處今廢

白山書院在城北明嘉靖二十四年巡按禦史陳儲秀爲祭酒倫以訓建四海儒宗坊今廢

禺山書院在府學後宋嘉定間建梁百揆講學於此有詩明爲鄕紳會議公燕之地今爲關帝廟碑刻猶存

穗城書院在城南龍藏街康熙二十二年督糧道蔣尹建內祀名宦流寓鄕賢有碑

番山書院在新城淸水濠街康熙二十二年知縣李文浩建

珠江書院在新城木棑頭康熙二十四年廣州府知府劉茂溶建外州縣

順徳縣儒學在縣治東南宣化街明景泰三年創其廟廡堂齋公廨號捨咸以茅覆迄六年始易以瓦天順四年攺建兩齋及饌堂其廚庫倉廩以次建置成化元年知縣錢溥甃泮池創麗澤亭建奎文閣後知縣吳世騰建號房八十餘間弘治間知縣吳廷舉重修戟門兩齋正徳間知縣曾憲修欞星門易以石柱攺建號房一百二十間中爲文廟左爲啟聖宮前爲戟門爲泮池又前爲欞星門殿後爲明倫堂堂東爲進徳齋西爲修業齋堂北爲觀頤堂卽舊饌堂極北爲麗澤亭爲奎文閣閣南爲敬一箴亭西爲教諭宅其訓導宅一在進徳齋東北一在儀門東南射圃在梯雲山麓嘉靖二年訓導羅溥以兩廡圯甚毀淫祠重修十二年建啟聖祠四十三年繼修廟廡齋堂隆慶六年鑿泮池蓄水深廣倍昔中跨以石橋周圍石欄繞之萬曆十一年修欞星門及殿廡階楯與奎文閣麗澤亭之朽腐者閣之左爲鄕賢祠又左爲名宦祠學官廨捨凡三所教諭廨在奎文閣右訓導廨一在進徳齋左一在啟聖宮之前從明倫堂左出爲儀門直出爲儒學門門之東爲射圃舊爲府館地嘉靖五年署縣事林應聰自奎文閣東移建於此中爲堂左爲射器庫右爲梯云社學皇淸因之康熙十一年知縣王尹以堂廡摧朽與教諭徐鼎藩重修大殿兩廡啟聖宮及鄕賢名宦二祠進徳修業兩齋賢關聖域二坊曁明倫堂邑人徐云祚記

社學四十二曰興賢在縣治左曰梯云在射圃右曰北隅在鳳山書院曰官阜岡安俱在北門外曰連鰲在大良堡曰養蒙在碧鑑堡曰徳云錦溪龜山俱在龍頭堡曰西裏黃村羅田俱在龍津堡曰東朗在甘溪堡曰塘頭正源俱在逢簡堡曰毓賢北頭俱在蓋華堡曰蓮鰲在黃蓮堡曰振文曰碧梧在羊額堡曰育秀在桂州堡曰北惇興後俱在黎村堡曰道源在勒樓堡曰淸源在小灣堡曰靑雲在平步堡曰萃賢在古樓堡曰龍興正蒙俱在甘竹堡曰諸才朵秀桃村俱在都粘堡曰福田在北灣堡曰羅田麥岸見龍黃村良山龜峯玉泉龍頭俱在龍山堡

學田二頃八十九畝明萬曆九年沈釱置其租九十七兩六錢五分修廟學給貧生咸藉之

鳳山書院在鳳山麓吳廷舉建今攺爲四賢祠

羊額書院在羊額堡宋淳熙間縣尉盧滄致仕回建爲東西兩齋東教族人西教里人歲久圮故址不存明嘉靖乙酉知縣曾仲魁撤淫祠建署以今名

金峯書院在古樓堡地藏院側宋張文獻公後裔以學錄致政於家建斯院誨鄕曲子弟

昌溪書院在昌教堡明洪武間教諭梁英文建今被埋沒

鼎齋書院宋麥雷奮咸淳中登進士任南恩州參軍兼陽江尉得請歸田遂建今院於馬寧龍頭山

翠巖書院在桂州堡

錦云書院在登州堡里人何宗順宗和建明永樂間解元曾節司教事學者從遊甚眾

儀庵書院

九峯書院

鳳凰書院俱在龍津堡攺淫祠爲之

鵬山書院在容奇堡

五峯書院在甘竹堡鄕人譚善亮讀書處

碧川書塾在江村堡鄕人盧秉常建

泮浦書院在龍頭堡梁解元讀書處

靑雲館在平步化樂寺鄕儒唐豫創未就而卒明景泰攺元鄕老何淮等成之舉豫子璧爲師遠方士子至者頗眾璧有詩云憶我先人雪滿簪欲從此地課靑衿經營未遂當年志繼述俄成此日心蕓桂香中銀漢遠詩書聲裏白雲深幾回默坐思遺訓淸涕潸然自不禁

壺山書房在江尾堡壺山下白沙陳獻章爲

梁景行題

義齋書院在大羅村宋咸淳間進士黎宏號淳翁累官至大中大夫制置大使歸田建立書院捐俸給招集四方賢士講習其中時李忠簡公在焉公復題曰義齋書院歲久圮壞孫孝廉來王重修

石湖別業邑人羅孫耀建中有亭臺樓閣匯潭峙嶼曰迷蝶園總鎭張勛筆曰山水奇觀知縣王引題

帆園書院邑人陳迪儁建每蓮開荔熟遊人雜沓花風鳥語相呼於重泉樹杪之間名人題詠頗眾

東莞縣儒學在東城外舊在縣東南二里許宋淳熙間縣令王中行遷於東郭卽今學也開禧二年知縣劉棠移大成殿於學右嘉定十四年攺建學以從廟向嘉熙三年知縣許巨川建經史閣淳佑辛丑重建大成殿宋季毀於兵燹元至元二十八年重建經史閣大徳五年重修明洪武三年詔興學校五年撤廟廡堂捨而重建之十四年廟學災三十年復建洪熙元年重加修葺正統四年重建講堂六年修飾殿廡辟射圃地修觀徳亭講書樓捨浚泮池建攀桂亭今攺爲致遠亭規制弘敞遂與廟學等天順七年重修成化二年又修正徳十三年重建明倫堂仰髙亭十三年建東西齋十五年建儀門及倉庫嘉靖四年創射圃亭於明倫堂東北二十五年修廟建敬一箴亭四十年倡建尊經閣四十一年修啟聖祠東西廡及泮橋學門萬曆二十八年築垣於廟學之南以民居衝射形家所忌崇禎八年重修殿廡門堂及亭閣諸祠重建教諭廨新創土地祠於戟門之東知州溫可貞捐修鄕賢祠教諭錢夢蘭重建觀徳亭三益亭其學制首爲學門門內爲泮池跨以石橋直北爲儀門左右爲吏房又北爲明倫堂堂之前爲兩齋東曰進徳西曰修業堂後爲尊經閣爲麗澤堂左右爲號捨爲庖所爲庫房少西爲敬一箴亭前爲露臺翼以石欄夾以兩廡南爲戟門門之東爲名宦祠西爲鄕賢祠又南爲欞星門垣柱皆石廟北爲啟聖祠爲文昌祠爲三益亭爲射圃亭東北爲觀徳亭教諭宅在明倫堂東訓導宅一在儀門之東一在鄕賢祠之東北爲聖域坊西爲賢關坊前有塘環以墻

鰲臺書院在後街鳳林坊知府王恪建

養正書院在水北岸

圓沙書院在城西柵口

城南書院在徳生橋西明天順七年邑令吳中建

西石書院在東莞黃潀明永樂間黎氏建

象岡書院在東莞明永樂間鄕人蔡克恭始建

鳳岡書院有二一在東莞北柵明天順間鄕

人陳奎建一在三水學內崇禎間知縣蔣獻奇建

寶岡書院在東莞雞頭岡鄕人仇宥等建

寧溪書院在東莞大寧明天順間盧能建

龍頭書院在東莞邑人林培李元表李元弼等建

道山書院在東關邑人陳絢溫一復等建

同寅書院以上俱在東莞城內

金溪書院在金鰲洲知縣尹邦寧建

鳳山書院在茶山

鵬南書院邑人劉孔武建置田二十畝作公費

濯鱗書院在龍湖頭

中石書院在石牌

天南書院在大分

學租學前塘一口歲收租銀一十七兩四錢興賢橋南瀕壕地屋五十七間租銀一十二兩二錢土名獨樹村田四十二畝五分租銀一十八兩二錢七分五釐

沙坦沒官田並原祀田在大陣州者麥地六十畝歲租銀七兩二錢

演武坊上下隙地屋若干間歲租二十四兩九錢八分八釐除納武衛硝黃余給諸生燈油又增紙稅銀四兩

又增置錫餉銀八兩貯爲修學之用俱明崇禎間置今廢

從化縣儒學在縣治左明弘治七年創十三年知縣宋晏建兩廡十六年建明倫堂正徳九年建欞星門嘉靖元年建堂齋尊經閣二年修廟學創號捨省牲所三十年建戟門三十四年攺建廟廡三十六年落成廟左爲土地祠右爲庫三十四年又創建啟聖祠廢尊經閣爲之其左爲名宦祠右爲鄕賢祠四十三年重修萬曆二十四年又修大門三十五年重修廟廡戟門號捨復建敬一亭及鄕賢祠十五年重修泮池掘下數尺土皆五色有暖气如霧衝起工人皆駭於是石欄一夕盡崩折乃甃磚其下琢石新之歲久祠廟堂廡所在傾塌池復崩圮崇禎五年知縣王至章捐俸重修皇淸因之

社學一曰中隅在儒學東

濂泉書院今廢

韶山書院在縣之左

翠峯艸堂在韶峒邑人黎貫建

學地歲收租銀八兩四錢四分在縣貯候修造祠宇支用

龍門縣儒學在縣治西明弘治九年始建中爲明倫堂堂左右列以兩齋東曰居仁西曰由義堂南爲大成殿東西翼以兩廡前爲戟門又前爲欞星門其教官公廨一在儀門左一在其後嘉靖中知縣吳宗元建敬一箴亭啟聖祠皇淸鼎興學宮宛然舊制如故但堂廟門廡已屬頹圮康熙五六年知縣楊熚始捐資修復

社學在縣治左軍都圍佛龍圍各一

新寧縣儒學在縣治東明弘治十一年建中建文廟兩廡戟門欞星門明倫堂東西齋號房列於明倫堂後左右爲廚房之屬猶多未備近知縣王臣始修敬一亭建啟聖祠及射圃堂下兩旁設進徳修業二齋各翼以號房五間堂之後左教諭衙訓導衙堂之東爲育英門後攺爲進賢門東有入聖門其學地長四十九丈八尺皇淸因之

社學一曰中隅在分司左

學田土名大白牛方圓背大湧口塘子坑共稅一十畝五分九釐八毫六絲

又土名型背田稅一十五畝零五釐八毫二項田俱知縣揭廷植置歲徵租銀五兩七錢六分九釐七毫解提學道

增城縣儒學在縣治北鶴子峯下宋開禧間建於城西北登髙峯下舊建西齋開禧間並爲二嘉定二年復攺爲四後毀於兵燹元至元五年邑人李肖龍刻木主祠於鄭總老家鄭遂以宅爲學至順三年遷於城西衝霄門外面鳳凰臺創建明洪武三年仍建於舊址後縣治破殘學亦傾圮永樂以來相繼修復宣徳三年重建正統二年重修成化三年建堂殿齋塑立聖賢像位跨池以橋甃池以石而規制漸備嘉靖間重修十七年建啟聖祠增號捨於學左萬曆三年重建歲久祠廟堂廡傾塌四十七年卽故址而重建焉前露臺環以石欄下爲廣墀以展祀事東西廡深視廟三之一前爲戟門兩旁爲庫房又前爲欞星門廟東數十武爲啟聖祠天啟四年乃建魁樓於學之左崇禎十年攺明倫堂於廟後左爲教諭衙西爲訓導衙規制大備皇淸因之順治十二年屏墻傾圮訓導王徳新捐資建復康熙二年以所向非宜知縣徐鳳來乃卜吉而大修之

社學二曰中隅在鳳凰山東公館左曰北隅在城北厲壇右

菊坡書院在鳳凰山下爲宋丞相崔與之建

明城書院在城西

獨岡書院在甘泉都

蓮花書院在淸湖都俱湛文簡公若水建

鳳池書院在增城治西北學宮左知縣鄒元忠建

講院在增城會仙鋪鄕紳曾受益王三奇舉人盧應徵等建以爲講學課士之所

鳳臺書院在增城分司左知縣陸淸源建

學田二頃九十九畝五分六釐九毫歲租銀三十四兩五錢六分一釐除糧差歲存銀二十六兩三錢三分六釐

香山縣儒學在城東隅宋紹興二十六年始建於縣東一里蓮峯山下淳佑四年徙建於縣西南濱於城壕元至元二十二年修明倫堂泰定三年攺徙蓮峯舊址元季毀於兵燹明洪武三年仍舊修復正統元年重建後漸頹毀正徳十六年始就城中別置講堂嘉靖元年建公廨於講堂之北環列號捨其規制正殿五間東西翼以兩廡各五間戟門三間明倫堂三間左齋曰博文右齋曰約禮各三間其後有倉有饌堂各三間有神廚三間其後爲啟聖祠左爲禦箴亭敬一亭教諭廨捨在明倫堂左訓導廨捨二所其一在明倫堂右其一在饌堂左東西有號捨二十間嘉靖二十六年修葺萬曆三十三年遷復蓮峯舊址工未告峻知縣羅繼宗捐俸克成之

社學三曰大館在城西曰東隅在達徳街曰蓬岸在縣東

仁山書院在縣治北知縣鄧遷建學士黃佐記

學田一頃一十二畝九分八釐按一頃在龍一三甲劉鳳戶內原系劉鳳戶丁捐送入學一十二畝九分八釐在場二三甲盧建猷戶內每年除納稅糧外共徵銀二十二兩二錢二分零今除荒實徵銀八兩二錢二分零

新會縣儒學在縣治東北宣化坊宋慶曆中始建元因之後毀於兵燹惟存欞星門石柱六明洪武三年仍建於故址十八年開拓城垣乃徙於前百餘步抵舊址稍南宣徳八年復新之弘治甲子刱道源亭十二年十六年相繼修之嘉靖八年颶風折欞星門及牌坊僉事莫相樹之十一年建敬一箴亭創啟聖祠十二年修號捨講堂十九年創尊經閣泮池浴沂二橋並泮宮坊爲仰聖門立宮墻萬仞坊於前二十一年仰聖門圮三十二年修泮池深四十五丈廣三十三丈今制中爲文廟東西爲兩廡前爲戟門又前爲欞星門外爲牌坊曰儒林曰泮宮今廢廟後爲明倫堂輔以兩齋東曰進徳西曰修業堂後爲尊經閣東爲啟聖祠三十三年學宮敬一亭啟聖祠仰聖門東西墻垣並學西號捨俱爲颶風所折三十四年重修啟聖祠創泮水中橋隆慶六年建天朝文獻坊於學前街建大觀亭於學宮左馬山之上萬曆十年修號捨十二年建文昌閣於學左二十五年修大成殿明倫堂及兩齋二十七年修欞星門及左右橋三十六年移左右橋於東角上曰化龍橋崇禎十五年按院柳寅東捐俸重修皇淸順治九年重建啟聖宮十三年重修學宮康熙二年重修欞星門十年募修文廟

社學十五曰宣化坊二曰源淸坊二曰禮義坊三曰歸徳都一曰華萼都二曰中樂都二曰潮居都二曰瀧水都一

象山書院在城公元隱士張撝所居後爲寺明嘉靖二十二年知縣何廷仁攺建爲象山書院

古岡書院在縣西南元至正中知縣沈壽爲羅蒙正建明洪武中以築城廢

三水縣儒學在縣治東明嘉靖六年創建八年增修規制未備三十二年重修中爲文廟旁爲兩廡前爲戟門又前爲欞星門殿後爲明倫堂堂東西翼以兩齋萬曆二十四年重修四十年再修天啟四年攺泮池於欞星門內累砌以磚欄以石橋又於欞星門外髙築照墻崇禎三年修戟門九年又於泮池左開一門曰龍門十一年修射圃及號房皇淸學制一仍舊規歲久傾圮順治十六年知府黎民貴捐修戟門康熙九年重修殿廡設復神位欞星門外故有聖域賢關二坊昔經兵毀今皆修復

學地西偏屋三十間東偏屋三十間今圮訓導陳大覿招民居住以供解道地租

肄水江西蒼江有蘆艸洲歲租銀九錢今潦水湧出無存

淸遠縣儒學宋淳佑四年縣令楊觀建於縣治東南元季毀明洪武三年卽故址創建三十一年新之宣徳六年毀於西寇次年重建殿堂齋廡及門正統六年辟學基增號捨十二年徙射圃於城西南景泰三年攺建明倫堂成化十六年重修嘉靖三年遷建於北門城外瑞峯寺故址四年重修十八年創崇文書院及號房二十三年遷入城內舊基卽今學也中爲文廟東西兩廡前爲欞星門泮池各祠堂齋廨捨皆備二十四年又遷瑞峯寺隆慶五年知縣鄧文學移廟向巽峯萬曆二十四年建啟聖祠二十五年修欞星門皇淸順治甲午以後明倫堂祠捨相次傾圮康熙四年卜舊衛故址鳩工興造中爲文廟明倫堂戟門欞星門左爲啟聖宮傍爲兩廡鄕賢名宦祠左右爲文昌尊經閣五年十一月學宮告竣

社學八東街上廓街下廓街靖定鄕﹝氵琶﹞江鄕太平鄕善化鄕吉河鄕各一

崇文書院在城東北今廢

瑞峯書院明弘治甲子督學潘府建今爲儒學

同文書院在儒學右明萬曆二十三年建

學田在池水鄕土名木雲沙水烏石頭村前寨腳廟前等處廢寺田稅六十畝零四分九釐七毫六絲

土名爛坑苦竹坑和尙岡松柏峎龍歸水等處田稅二頃二十九畝五分零三毫系總督劉繼文捐金置買與前縣蘇廷龍捐置池水鄕等處田共計三頃歲收除糧差外貯給貧生燈油喪葬等用

新安縣儒學舊在城東門外明萬曆元年鼎建二十三年攺建於城南嗣後知縣季汝祥相繼成之中爲文廟傍列兩廡前爲戟門爲泮池又前爲欞星門門前爲屏墻殿後爲明倫堂旁立進徳修業兩齋後爲敬一亭東爲啟聖祠又東爲文昌尊經閣前爲教諭訓導署署東爲鄕賢名宦兩祠禮門在進徳齋南儀門在從祀廡東前爲大門與欞星門並門外兩坊崇禎十五年知縣周希曜以科目辰星復建於東門之外正殿兩廡儀門欞星門一如舊制皇淸因之至康熙十年八月二十一日颶風大作遽爾傾塌知縣李可成修復

學田土名艸松蓢田一百二十七畝零歲收稅銀八兩今荒

又土名觀音座臨洲尾麒麟腹瓦窯墩提調蓢等處田共稅一百一十八畝一分八釐七毫歲收租銀七兩六分今荒

又土名閂門洛中圍勒馬洲園田共稅七十五畝歲收租谷二十七石支給貧生費用又東門學前魚塘二口

花縣儒學在縣治東皇淸康熙二十五年知縣王永名創建殿廡戟門泮池欞星門照墻及啟聖祠名宦鄕賢兩祠規模詳備方在艸創尙未落成

社學四曰金溪曰養恆曰大岡曰平山

連州儒學宋咸平六年始建書堂於城內東南隅崇寧間遷於聯壁坊政和四年知州歐陽震復遷東園乾道八年兵燹仍遷東南隅書堂故址端平元年復遷建於列秀亭右元因之又毀於兵明洪武二年遷於中峯山下是年州廢學亦隨焉四年復州學亦復建於四角塘卽陽山儒學舊基二十一年同知劉本和請復徙於列秀故址正統二年創號捨歸民侵地以廣學基出稅二畝科米五斗一升三合六勺景泰五年建大成殿弘治五年重加修飾正徳三年撤廟學而新之其制中爲大成殿兩翼爲東西廡前爲戟門欞星門外爲泮池舊有橋有亭又前爲泮宮亭廟東北爲啟聖祠又東北爲文昌閣廟後爲明倫堂兩翼爲齋後爲敬一亭最後爲尊經閣儒學門在啟聖祠南其東射圃堂西爲學正廨又西爲訓導廨後廢俱萬曆甲申知府時一新修皇淸鼎興學仍舊址康熙十年欞星門爲風雨所圮泮池橋亭爲土寇所毀知府李蕡以次修復

社學三曰中隅在城隍廟西曰西隅在端平門水關外曰北隅在州治後

丞相書院在連州嘉魚坊爲魏公立

天衢書院在連州靜福山郡人黃捐讀書之所

連州學田土名大桑園平底衝洽村尾夫田共稅二十一畝七分三釐五毫七絲五忽

又土名洛陽水田稅三畝

陽山縣儒學宋崇寧間始建於縣治之東岡元至元二年徙於連州四角塘元季毀於兵燹明洪武二年縣並連山學亦因之四年學以縣復仍建於四角塘十四年遷縣於陽巖山之右學亦隨遷是年仍於東岡創建永樂間重修殿廡講堂猶覆以茅宣徳五年重修廟學始覆以瓦成化十年重修明年繼修正徳五年鼎建堂齋十一年重修十四年建欞星門嘉靖九年建大成殿浚泮池十九年建明倫堂兩衙東西齋號捨垣墻二十二年創啟聖祠二十七年創射圃二十九年創學捨於西萬曆間先後修葺二門易以磚瓦十九年鑿泮池瀦水築以灰砂崇禎元年重修中爲文廟設木主兩翼爲東西齋前爲戟門爲泮池深一丈廣三丈中爲橋一栱又前爲欞星門石柱三間門外有屏左爲儒學門又左爲啟聖祠戟門左爲名宦祠右爲鄕賢祠殿後爲明倫堂兩翼建兩齋左爲居仁右爲由義爲號捨十八間今廢前爲聚奎門後爲敬一亭堂之內左有臥碑右有忠孝碑有射圃觀徳亭學官廨庫房二間倉房三間皇淸順治九年西寇焚毀殆盡十一年郭升重建十五年建兩廡啟聖祠名宦鄕賢二祠曁儒學儀門規模漸備

社學二一在縣治東嶺南道右一在縣治東城隍廟右

尊韓書院按明一統志在縣東韓愈讀書於此後人因建書院

學田土名楊梅坑田一十二畝歲收租銀四兩五錢花毛四斤

又土名大城岡田稅四畝四分歲收租銀二兩

又土名墳峎給峎長窵頭田稅四畝二分歲收租銀九錢

又土名山田小白芒共稅一十六畝租銀三兩三錢以上租銀遞年齋長收取送堂買辦燈油給與諸生肄業

連山縣儒學在縣治之東宋淳熙八年縣令區興建咸淳二年毀於兵元至治三年知縣何再興仍故址創建元季藍山人陳淵僭據縣治學因圮毀明洪武三年仍卽舊基重建四年歸並陽山縣學十四年始設永樂十八年徙於縣治右正統元年重修景泰末毀於西賊天順六年寇平遷縣治於雞籠關內學亦隨之時西賊初平制度簡略皆覆以茅弘治七年修廟學未完十二年始落成之中爲文廟東西有廡前戟門後明倫堂正徳中屢災至今廟學皆茅茨而已廣州府部匯考九廣州府戶口考

通誌

府總

順治十四年府全書開載丁口共三十六萬三千七百八十五丁口內除南海番禺順徳新安新寧淸遠六縣軍蜑竈戶事故等項五萬四千五百八十三丁口又除割附開平縣一萬六百六丁口新會順徳香山三水續報審豁逃亡事故四千六百二丁龍門陽山二縣不成丁二千五百二十二丁每二丁折成丁一丁共該丁一千二百六十一丁又不成丁三千六百丁香山三水新安新寧續報新增丁口三千一百一十三丁口並河泊所丁九百零二丁外實在人丁二十二萬九千一百四十七丁

南海五萬一千三百二十七丁

番禺二萬三十三丁

順徳二萬八千六百丁

東莞二萬五千一百三十四丁

新會二萬五百九十三丁

三水八千七百二十三丁

從化三千四百五十八丁

新寧九千二百五十三丁

新安五千一百九十一丁

香山一萬一千二百丁

增城一萬七千四百四十五丁

淸遠四千四百六十六丁

龍門四千三百三十七丁

連州一萬三千六百五十一丁

陽山四千四百一十八丁

連山一千四十五丁

實在食鹽課銀一十三萬四千六百三十八口

南海四萬七百二十口

番禺一萬九千一百七十五口

順徳九千五百七十二口

東莞一萬六千六十四口

新會五千三百八十九口

三水九千三百三十七口

從化四千三百四十四口

新寧三千一百五十九口

新安一千二百五十五口

香山二千五百三十一口

增城一萬二千八百九十四口

淸遠三千四十二口

龍門二千七十五口

連州二千三百一十一口

陽山一千二百六十九口

連山七百九十口

康熙元年府總實在人丁一十九萬四千六百二十九丁九分三釐五毫九忽六微四纖河泊所丁七百零四丁新編丁五千六百七十三丁

南海五萬五千六百七十三丁河泊所七百四

丁新編一千八十五丁

番禺一萬八千六百九丁

東莞二萬二千八百五十八丁七分三釐五毫

九忽六微四纖

新安二千一百七十二丁

順徳一萬七千九十二丁新編丁二千二百一十四丁

新會一萬六百五丁

增城一萬七千四百四十五丁

三水九千二百三十一丁

新寧四千五百六十一丁新編一千七百六十四丁

龍門四千九百二十一丁內新編丁一千一百六十八丁以二丁折成丁一丁該丁五百八十四丁共四千三百三十七丁

香山五千三百五十丁二分新編二百六十八丁

從化三千四百五十八丁

淸遠四千四百六十六丁

連州一萬三千三百九丁新編三百四十二丁

陽山五千九十五丁內新編丁一千三百五十四丁以二丁折成丁一丁該六百七十七丁共四千四百一十八丁

連山一千四十五丁

實在食鹽課銀一十二萬三千八百七十二口五分三釐五毫九忽六微四纖小口一十一口

南海四萬六千二百四十八口

番禺一萬四千一百二十五口

東莞一萬三千九百三十四口七分三釐五毫九忽六微四纖

新安一千二百八十四口

順徳六千五百四口

新會一千三百三十六口

增城一萬二千八百九十四口

三水九千一百六十七口

新寧二千九百六十二口

龍門二千七十五口

香山一千五百八十六口八分小口一十一口

從化四千三百四十四口

淸遠三千四十二口

連州二千三百一十一口

陽山一千二百六十九口

連山七百九十口

康熙十一年府總實在人丁二十二萬四千二百一十六丁三分九釐八毫二忽一微二纖河泊所丁六百八十六丁新編丁六千六百三十九丁

南海五萬七千一百四十八丁河泊所六百八十六丁新編一千二百一丁

番禺二萬八千九百五十六丁新編二十九丁

東莞二萬四千八百八十八丁七分七釐七毫六絲九忽二纖

順徳二萬四百七十四丁新編二千六百三十八丁

新會一萬六千六十六丁二分一釐三絲三忽一微

香山六千八百二十五丁九分一釐新編一百八十五丁

增城一萬七千四百四十五丁

新寧七千八百八十五丁新編二千二百四十四丁

新安三千九百七十二丁

三水九千二百三十一丁

從化三千四百五十八丁

龍門四千三百三十七丁

淸遠四千四百六十六丁

連州一萬三千三百九丁新編三百四十二丁

陽山四千七百八丁五分

連山一千四十五丁

實在食鹽課銀一十四萬八千八十三口一分六釐四毫五絲七忽二微二纖小三口

南海四萬八千四百九十二口

番禺二萬六千二百八十口

東莞一萬五千四百六十四口七分七釐七毫六絲九忽二纖

順徳七千九百三十九口

新會六千二百八十六口五分八釐六毫八絲八忽二微

香山一千九百一十口八分小三口

增城一萬二千八百九十四口

新寧四千三百五口

新安一千五百一口

三水九千一百六十七口

龍門二千七十五口

從化四千三百四十四口

淸遠三千四十二口

連州二千三百一十一口

陽山一千二百八十一口

連山七百九十口

花縣丁共七千七百四十三丁俱南番二縣割撥並割康熙元年六年十一年二十年編審

花縣口共六千七百七十五口俱南番二縣割撥並割康熙元年六年十一年二十年編審廣州府田賦考一

通誌

府總

順治十四年府全書開載官民竈僧尼道徭匠夏稅農桑田地山塘蓈溪塘湖海坦繒門渡埠湧陂通共一十萬四千八百八頃三十三畝八分三釐六毫內除新會割附開平縣稅二千八百四十五頃五分九釐

南海一萬五千八百一十頃八十二畝三分一毫

番禺一萬一千九百四十三頃八畝四分三釐七毫

順徳八千七百一十六頃五十五畝二分三釐五毫

東莞一萬三千一百三十五頃三十六畝二分一釐

新會一萬二千二百二十四頃七十一畝五分八毫

除割附開平縣二千八百四十五頃五分九釐三水五千一十七頃五十九畝八分六釐八毫

從化一千八百四十二頃六十七畝二分一毫

新寧三千五百四十五頃六十七畝四分四釐八毫

新安四千三十九頃五十六畝七分六釐五毫

香山七千七十五頃三十五畝五分七釐七毫

增城六千七百五十九頃八十二畝六分二毫

淸遠五千九百一十三頃九十三畝一分六釐六毫

龍門二千五百八十三頃二十三畝八分七釐三毫

連州三千九十八頃六十九畝六分九釐一毫

陽山二千六百五十頃二畝三分五釐四毫

連山四百五十一頃二十一畝六分

夏稅農桑米九百一十石六斗二升六合六勺內除連山縣米七十二石五升四合六勺均爲民米一例派徵外

南海一百七十七石九升三合

番禺三百一十九石八斗七升九合九勺

順徳六斗八升八合九勺

東莞三十三石五斗二升三合八勺

新會六石五斗七升五合九勺

三水一十四石二鬥二合

從化縣

新寧一石六斗二升一合一勺

新安四石五斗四升

香山一十七石九斗三勺

增城一百九十五石二斗四升三合二勺

淸遠八石四斗四升一合五勺

龍門四斗

連州五十石二鬥八合七勺

陽山八石三斗九升一合一勺

連山七十二石五鬥四合六勺

官民僧尼道竈秋糧米三十萬九千五百二十石八斗八升六合三勺

南海五萬二千五百二十八石八斗二升七合

番禺四萬七百一十七石一斗八升二合三勺

順徳三萬五千八百六石四升三合五勺

東莞三萬五千七百九十九石四升七合六勺

新會二萬九千二百五十三石五斗六升三合七勺

三水一萬五千一百一十三石三斗一升五合四勺

新寧八千三百九十八石八斗八升三合三勺

從化三千五百六十四石一斗五升三合八勺

新安一萬七百六石三斗三升六合二勺

香山二萬三千九百二十八石三升四合八勺

增城二萬四千九百九十四石九斗五升八勺

淸遠一萬四百四十九石六斗一升四合一勺

龍門八千一十石七斗八升二合二勺

連州五千五百四十石二斗六升八合九勺

陽山二千七百六十三石五斗四升二合五勺

連山一千二百九十九石四斗七升七合四勺

魚課油翎鰾米一萬一千五百二十五石七升七勺

南海一千四百三十四石四斗五升四合七勺

番禺三千七百九十四石一斗四升一合二勺

順徳一千三百六十五石五斗五升五勺

東莞一千二百七十七石七斗九升三合一勺

新會一千二百七十四石一斗八升

三水一百四十一石八斗四升七合八勺

從化無

新寧無

新安九百四十一石二斗五升

香山七百六十九石九斗九升三合

增城一百八十七石一斗

淸遠二百九十石三斗六升

龍門無

連州二十四石四斗四勺

陽山二十四石

連山無

戶部項下京庫鋪墊地畝共銀一十萬六千二百七十九兩四錢二分四釐五毫府屬十七州縣徵解

兵部項下驛傳節裁銀六千七百六十九兩二錢一分新會順徳香山東莞增城龍門三水從化新安新寧連州陽山十二州縣徵解

工部項下均一四司竹木翠毛等料一萬六千二百三十三兩二錢四釐府屬十七州縣徵解魚油料水腳共銀一百二十二兩二錢六分八釐六毫遇閏加銀一十兩八錢八釐七毫南海番禺順徳新會三水香山淸遠增城新安新寧十縣徵解

畱備軍器軍器料銀四百四十五兩二錢七分九釐十七州縣徵解

畱充兵餉原廣西梧州府廣備倉米銀二萬二千一百六十兩五錢七釐七毫水腳銀二十八兩五錢九分三釐四毫南海番禺東莞順徳新會三水香山淸遠增城新安花縣十一縣徵解撥運梧州府今畱充本省兵餉廣西梧州府精兵月糧銀二千五百兩水腳銀三兩四分四釐九毫原順徳龍門二縣徵解梧州府今畱充本省兵餉

解司備用軍餉米銀三萬八千六百四十一兩五錢六分一釐二毫內除議將香山等縣升科米派充司餉移抵南海縣定弓虛稅銀一千二百四十三兩五錢三分七釐五毫尙銀三萬七千三百九十八兩二分三釐七毫南海番禺東莞順徳龍門從化新會香山三水淸遠增城新寧連州連山陽山十六州縣徵解

本府永丰倉米銀二萬八千三百五十四兩二錢四分七釐三毫南海番禺順徳淸遠三水增城龍門香山連州陽山連山十一州縣徵解

本府儒學倉米銀四百二十三兩三錢六分九毫南海番禺二縣徵解

州縣倉庫閒月本折色米銀除連山縣湊支經費外共銀三萬一千六百四十八兩三錢三分八釐三毫遇閏加銀二百九十八兩一錢三分八釐六毫東莞新會順徳龍門三水增城香山新安新寧淸遠從化連州陽山連山十四州縣徵解

各縣儒學倉米銀二千七百八十兩九錢八分五釐九毫遇閏加銀一百三十二兩六錢六分三釐七毫南海番禺東莞順徳新會增城香山淸遠從化三水龍門新安新寧十三縣徵解

原總兵廩糧中營操軍月餉今攺充餉銀五百一十四兩五錢三分三釐七毫遇閏加銀一百一十三兩七錢九分三釐八毫十七州縣徵解原州縣營兵工食今攺充兵餉銀一百四十七兩陽山連山二縣徵解

原番禺縣編復裁革京庫水腳湊給汾水頭海心岡募兵工食今攺充餉銀一百兩該縣徵解原新寧縣分豬坑營兵工食今攺充餉銀一十九兩二錢遇閏加銀一兩八錢該縣徵解

魚課米銀二千二百五十一兩六錢六分二釐二毫遇閏加銀二百兩二錢九釐五毫南海番禺東莞順徳新會三水香山淸遠增城新安連州陽山十二州縣徵解

繒門埠課米銀六錢三分番禺縣徵解

本色兵餉新安縣永盈倉本色米二千一百八石六鬥六合二勺該縣徑徵起解

存畱徭差銀四萬九千一兩二錢八釐五毫閏銀三千四百六十三兩二錢一分九釐二毫

民壯銀四萬四千九百一十三兩七分七釐閏銀三千一百三十兩九錢二分九釐九毫

戶口鹽鈔銀七千二百二十兩九錢八分一釐三毫閏銀五百七十五兩九錢九分三釐一毫布政司解戶南海縣三名番禺縣四名新會縣二名三分一釐六絲順徳三名東莞縣四名香山縣四名增城縣四名龍門縣一名三水縣二名淸遠縣二名連州一名共解戶三十名三分一釐六絲每名編水腳銀五十兩免差充餉銀三十兩共銀二千四百二十四兩八錢四分九釐一毫解司備支

總督部院俸薪銀二百八兩八錢四分遇閏加銀一十七兩四錢三釐三毫順徳縣徵解

撫院俸薪蔬菜心紅案衣家人口糧共銀七百一十一兩一錢遇閏加銀五十九兩二錢五分八釐三毫家人口糧奉文全裁充餉南海縣徵解

操賞書吏門子轎傘夫舍人鋪兵共銀一千三百九十七兩六錢遇閏加銀七十四兩八錢番禺縣徵解

操賞皂隸共銀六百七十二兩八錢遇閏加銀一十四兩四錢南海縣徵解

巡按禦史蔬菜心紅門子皂隸舍人共銀七百三兩二錢遇閏加銀五十八兩六錢南海縣徵解

書吏轎傘扇夫鋪兵共銀五百三十二兩八錢遇閏加銀四十四兩四錢番禺縣徵解

布政司左布政使俸薪蔬菜心紅吏書門子皂隸轎傘扇夫快手聽事吏鋪兵共銀一千四百七十九兩七錢八釐遇閏加銀一百二十三兩三錢七釐九毫修宅家夥桌幃銀一百兩南海縣徵解

右布政使俸薪蔬菜心紅吏書門子快手皂隸轎傘扇夫聽事吏鋪兵共銀六百三十二兩五錢八釐遇閏加銀五十二兩七錢七釐九毫案衣家夥桌幃銀八十兩番禺縣徵解

按察司按察使俸薪蔬菜心紅吏書門子快手皂隸轎傘夫聽事吏鋪兵禁卒共銀一千一百七十九兩二錢四分遇閏加銀九十八兩二錢六分九釐九毫修宅家夥桌幃刑具銀一百四十兩新會縣徵解

提督糧儲道俸薪心紅蔬菜吏書門子快手皂隸轎傘扇夫聽事吏鋪兵共銀七百五十九兩七錢一分六釐遇閏加銀六十三兩三錢九釐五毫修宅家夥桌幃銀一百兩東莞縣徵解

分守廣南韶道俸薪蔬菜心紅吏書門子快手皂隸轎傘扇夫聽事吏鋪兵共銀七百五十九兩七錢一分六釐遇閏加銀六十三兩三錢九釐五毫修宅家夥桌幃銀一百兩順徳縣徵解驛傳兵巡道俸薪蔬菜心紅吏書門子快手皂隸轎傘扇夫聽事吏鋪兵共銀七百五十九兩七錢一分六釐遇閏加銀六十三兩三錢九釐五毫修宅家夥桌幃銀一百兩增城縣徵解

海鹽道俸薪蔬菜心紅書吏門子快手皂隸轎傘扇夫聽事吏鋪兵共銀七百六兩八錢四分四釐遇閏加銀五十八兩九錢三釐五毫修宅家夥桌幃銀一百兩三水縣徵解

提學道俸薪蔬菜心紅吏書門子快手皂隸轎傘扇夫聽事吏鋪兵共銀七百六兩八錢四分四釐遇閏加銀五十八兩九錢三釐五毫修宅家夥桌幃銀一百兩香山縣徵解

布政司經歷俸薪書辦門子皂隸馬夫共銀一百二十七兩四錢八分四釐遇閏加銀一十兩六錢二分三釐六毫東莞縣徵解

布政司理問俸薪書辦門子皂隸馬夫共銀一百二十七兩四錢八分四釐遇閏加銀一十兩六錢二分三釐六毫東莞縣徵解

布政司照磨俸薪書辦門子皂隸馬夫共銀九十七兩一錢八分遇閏加銀八兩九分八釐三毫順徳縣徵解

布政司廣丰庫大使俸薪書辦皂隸共銀五十三兩一錢二分遇閏加銀四兩四錢二分六釐六毫東莞縣徵解

廣丰庫副使俸薪書辦皂隸共銀五十三兩一錢二分遇閏加銀四兩四錢二分六釐六毫東莞縣徵解

按察司經歷俸薪書辦門子皂隸馬夫共銀一百一十三兩八錢九分遇閏加銀九兩四錢九分八毫新會縣徵解

按察司知事俸薪書辦門子皂隸馬夫共銀九十八兩七錢二釐遇閏加銀八兩二錢二分五釐二毫新會縣徵解

按察司照磨俸薪書辦門子皂隸馬夫共銀八十三兩五錢一分四釐遇閏加銀六兩九錢五分九釐五毫三水縣徵解

按察司司獄俸薪書辦皂隸共銀五十三兩一錢二分遇閏加銀四兩四錢二分六釐六毫新會縣徵解

本府知府俸薪心紅共銀一百八十四兩四分四釐遇閏加銀一十五兩三錢三分六釐九毫修宅家夥桌幃銀七十兩刑具銀二十兩書辦門子馬步快皂轎傘扇夫禁卒倉庫書庫子斗級各役於順治九年會議每名月給銀五錢共銀七百二十六兩遇閏加銀六十兩南海縣徵解

本府海防同知俸薪心紅共銀一百一十兩五錢五分六釐遇閏加銀九兩二錢一分二釐九毫修宅家夥桌幃銀二十兩書辦門子步快皂隸燈夫轎傘扇夫各役照會議每名月給銀五錢共銀二百二十二兩遇閏加銀一十八兩五錢番禺縣徵解

康熙二十五年添設理事同知一員官吏衙役俸食照額

本府通判俸薪心紅銀一百三兩四錢六分遇閏加銀八兩六錢二分一釐六毫修宅家夥桌幃銀二十兩書辦門子步快皂隸燈夫轎傘扇夫各役照會議每名月給銀五錢共銀二百二十二兩遇閏加銀一十八兩五錢東莞縣徵解本府推官俸薪心紅銀八十三兩四錢九分遇閏加銀六兩九錢五分七釐四毫修宅家夥桌幃銀二十兩書辦門子步快皂隸燈夫轎傘扇夫各役照會議每名月給銀五錢共銀二百三十四兩遇閏加銀一十九兩五錢順徳縣徵解奉裁

本府經歷俸薪銀四十八兩二錢二釐遇閏加銀四兩一分六釐八毫書辦門子皂隸馬夫各役照會議每名月給銀五錢共銀四十二兩遇閏加銀三兩五錢

本府照磨俸薪銀三十一兩五錢二分遇閏加銀二兩六錢二分六釐六毫書辦門子皂隸馬夫各役照會議每名月給銀五錢共銀四十二兩遇閏加銀三兩五錢俱東莞縣徵解

本府儒學教授俸薪銀三十一兩五錢二分遇閏加銀二兩六錢二分六釐六毫

訓導二員俸薪共該銀六十三兩四分遇閏加銀五兩二錢五分三釐二毫三員教官餵馬艸料共銀三十六兩齋夫書辦門子掌教分教膳夫共銀一百五十五兩二錢遇閏加銀一十二兩九錢三分三釐三毫

本府司獄司司獄俸薪銀三十一兩五錢二分遇閏加銀二兩六錢二分六釐六毫書辦皂隸照會議每名月給銀五錢共銀一十八兩遇閏加銀一兩五錢

本府稅課司大使俸薪銀三十一兩五錢二分遇閏加銀二兩六錢二分六釐六毫書辦皂隸照會議每名月給銀五錢共銀一十八兩遇閏加銀一兩五錢俱三水縣徵解

本府遞運所大使俸薪銀三十一兩五錢二分遇閏加銀二兩六錢二分六釐六毫書辦皂隸各役照會議每名月給銀五錢共銀一十八兩遇閏加銀一兩五錢香山縣徵解

本府永丰倉大使俸薪銀三十一兩五錢二分遇閏加銀二兩六錢二分六釐六毫書辦皂隸各役照會議每名月給銀五錢共銀一十八兩遇閏加銀一兩五錢

副使俸薪銀三十一兩五錢二分遇閏加銀二兩六錢二分六釐六毫書辦皂隸各役照會議每名月給銀五錢共銀一十八兩遇閏加銀一兩五錢俱新安縣徵解

本府儒學廩生四十名每名歲支廩糧銀七兩二錢共銀二百八十八兩南番二縣四六徵給市舶提舉司提舉俸薪蔬菜心紅共銀一百一十五兩六錢八分四釐遇閏加銀九兩六錢四分三毫修宅桌幃銀三十兩書辦門子快手皂隸轎傘扇夫聽事吏鋪兵各役照會議每名月給銀五錢共銀二百四兩遇閏加銀一十七兩市舶司吏目俸薪銀三十一兩五錢二分遇閏加銀二兩六錢二分六釐六毫書辦門子皂隸籠馬傘夫各役照會議每名月給銀五錢共銀六十兩遇閏加銀五兩俱新會縣徵解

鹽課提舉司提舉俸薪蔬菜心紅共銀一百一十五兩六錢八分四釐遇閏加銀九兩六錢四分三毫修宅桌幃共銀三十兩書辦門子快手皂隸轎傘扇夫聽事吏鋪兵燈夫各役照會議每名月給銀五錢共銀二百四兩遇閏加銀一十七兩

鹽課司吏目俸薪銀三十一兩五錢二分遇閏加銀二兩六錢二分六釐六毫書辦門子皂隸馬傘夫照會議每名月給銀五錢共銀六十兩遇閏加銀六兩

鹽課司批驗所大使俸薪銀三十一兩五錢二分遇閏加銀二兩六錢二分六釐六毫書辦皂隸照會議每名月給銀五錢共銀一十八兩遇閏加銀一兩五錢俱增城縣徵解

連州知州俸薪心紅共銀一百一十五兩六錢八分四釐遇閏加銀九兩六錢四分三毫傘扇銀十兩修宅家夥銀二十兩全裁修理監倉銀二十兩書辦門子皂隸馬快民壯燈夫禁卒轎傘扇夫庫倉書庫子斗級各役照會議每名月給銀五錢共銀七百八十八兩四錢遇閏加銀六十五兩七錢修理監倉銀二十兩連州吏目俸薪銀三十一兩五錢二分遇閏加銀二兩六錢二分六釐六毫書辦門子皂隸馬夫照會議每名月給銀五錢共銀四十二兩遇閏加銀三兩五錢

連州儒學學正俸薪銀三十一兩五錢二分遇閏加銀二兩六錢二分六釐六毫

訓導俸薪銀三十一兩五錢二分遇閏加銀二兩六錢二分六釐六毫教官二員餵馬艸料共銀二十四兩齋夫書辦門子膳夫掌教分教共銀一百五十五兩二錢遇閏加銀一十二兩九錢三分三釐三毫

連州巡檢二員俸薪共銀六十三兩四分遇閏加銀五兩二錢五分三釐二毫書辦皂隸照會議每名月給銀五錢二分共銀三十六兩遇閏加銀三兩

連州儒學廩生三十名每名歲支廩糧銀七兩二錢共銀二百一十六兩

連州會試舉人水手編銀五十兩三錢二分五釐九毫

連州鋪兵一十四名每名歲支工食銀六兩共銀八十四兩遇閏加銀七兩

南海縣番禺縣新會縣順徳縣東莞縣香山縣增城縣龍門縣三水縣從化縣淸遠縣新安縣新寧縣連山縣陽山縣花縣知縣共十六員俸銀每員二十七兩四錢九分遇閏加銀二兩二錢九分八毫共銀四百三十九兩八錢四分閏銀三十六兩六錢五分二釐八毫薪銀每員三十六兩遇閏加銀三兩共銀五百七十六兩閏銀四十八兩心紅紙張油燭每員三十兩遇閏加銀二兩五錢共銀四百八十兩閏銀四十兩修宅家夥銀每員二十兩共銀三百二十兩於順治九年四月會議全裁解部迎送上司轎傘扇銀每員一十兩共銀一百六十兩吏書每縣十二名共一百九十二名原因龍門新寧連山陽山四縣賦額不敷每縣酌減三名今置花縣照減三名共吏書一百七十七名照會議每名月給銀五錢歲共給銀一千零六十二兩遇閏加銀八十八兩五錢門子每縣二名共三十二名照會議每名月給銀五錢歲共給銀一百九十二兩遇閏加銀一十六兩皂隸每縣十六名共二百五十六兩原因龍門從化新寧連山陽山五縣賦額不敷共酌減一十九名今花縣酌減五名實共皂隸二百三十二名照會議每名月給銀五錢歲共給銀一千三百九十二兩遇閏加銀一百一十六兩馬快每縣八名共一百二十八名原因龍門新寧連山陽山四縣賦額不敷共酌減一十五名今建花縣酌減四名實共馬快一百九名照會議每名月給銀五錢艸料銀九錢歲共給銀一千八百三十一兩二錢遇閏加銀一百五十二兩六錢民壯每縣五十名共八百名原因龍門新寧從化連山陽山五縣賦額不敷共酌減五十六名今建花縣減十名實共民壯七百三十四名照會議每名月給銀五錢歲共給銀四千四百四兩遇閏加銀三百六十七兩燈夫每縣四名共六十四名原因連山陽山二縣賦額不敷共酌減四名今建花縣照減二名實共燈夫五十八名照會議每名月給銀五錢歲共給銀三百四十八兩遇閏加銀二十九兩看監禁卒每縣八名共一百二十八名原因龍門新寧從化連山陽山五縣賦額不敷共酌減一十七名今建花縣減五名實共禁卒一百六名照會議每名月給銀五錢歲共給銀六百三十六兩遇閏加銀五十三兩修理倉監銀每縣二十兩共銀三百二十兩轎傘扇夫每縣七名共一百一十二名原因連山縣賦額不敷酌減扇夫一名實共轎傘扇夫一百一十一名照會議每名月給銀五錢歲共給銀六百六十六兩遇閏加銀五十五兩五錢庫書每縣一名共一十六名照會議每名月給銀五錢歲共給銀九十六兩遇閏加銀八兩倉書每縣一名共一十六名照會議每名月給銀五錢歲共給銀九十六兩遇閏加銀八兩庫子每縣四名共六十四名原因新寧連山陽山三縣賦額不敷共酌減六名今建花縣照減二名實共庫子五十六名照會議每名月給銀五錢歲共給銀三百三十六兩遇閏加銀二十八兩斗級每縣四名共六十四名原因龍門新寧連山陽山四縣賦額不敷酌減七名今建花縣減二名實共斗級五十五名照會議每名月給銀五錢歲共給銀三百三十六兩遇閏加銀二十七兩五錢

縣丞南海縣番禺縣東莞縣順徳縣新會縣香山縣增城縣三水縣各一員共八員俸銀每員二十四兩三錢二釐遇閏加銀二兩二分五釐二毫共銀一百九十四兩四錢一分六釐閏銀一十六兩二錢一釐六毫薪銀每員二十四兩遇閏加銀二兩共銀一百九十二兩閏銀一十六兩書辦每員一名共八名照會議每名月給銀五錢歲共給銀四十八兩遇閏加銀四兩門子每員一名共八名照會議每名月給銀五錢歲共給銀四十八兩遇閏加銀四兩皂隸每員四名共三十二名照會議每名月給銀五錢歲共給銀一百九十二兩遇閏加銀一十六兩馬夫每員一名共八名照會議每名月給銀五錢歲共給銀四十八兩遇閏加銀四兩

典史南海縣番禺縣東莞縣順徳縣新會縣香山縣增城縣龍門縣三水縣從化縣淸遠縣新安縣新寧縣連山縣陽山縣花縣各一員共十六員俸銀每員一十九兩五錢二分遇閏加銀一兩六錢二分六釐六毫共銀三百一十二兩三錢二分閏銀二十六兩二分五釐六毫薪銀每員一十二兩遇閏加銀一兩共銀一百九十二兩閏銀一十六兩書辦每員一名共一十六名照會議每名月給銀五錢歲共給銀九十六兩遇閏加銀八兩門子每員一名共十六名照會議每名月給銀五錢歲共給銀九十六兩遇閏加銀八兩皂隸每員四名共六十四名原因連山縣賦額不敷酌減一名實共六十三名照會議每名月給銀五錢歲共給銀三百七十八兩遇閏加銀三十一兩五錢馬夫每員一名共十六名照會議每名月給銀五錢歲共給銀九十六兩遇閏加銀八兩

儒學教諭南海縣番禺縣東莞縣順徳縣新會縣香山縣增城縣龍門縣三水縣從化縣淸遠縣新安縣新寧縣連山縣陽山縣花縣各一員共十六員俸銀每員一十九兩五錢二分遇閏加銀一兩六錢二分六釐六毫共銀三百一十二兩三錢二分閏銀二十六兩二分五釐六毫薪銀每員一十二兩遇閏加銀一兩共銀一百九十二兩閏銀一十六兩

訓導十六員俸銀每員一十九兩五錢二分遇閏加銀一兩六錢二分六釐六毫共銀三百一十二兩二分閏銀二十六兩二分五釐六毫薪銀每員一十二兩遇閏加銀一兩共銀一百九十二兩閏銀一十六兩齋夫每學原六名今置花縣儒學齋夫三名共九十三名每名歲支工食銀一十二兩共銀一千一百一十六兩遇閏加銀九十三兩書辦每學一名共十六名每名歲支工食銀七兩二錢共銀一百一十五兩二錢遇閏加銀九兩六錢門子每學原五名內掌教三名分教二名今建花縣儒學門子二名內掌教一名分教一名共七十七名每名歲支工食銀七兩二錢共銀五百五十四兩四錢遇閏加銀四十六兩二錢膳夫每學二名共三十二名每名歲支工食銀二十兩共銀六百四十兩遇閏加銀五十三兩三錢三分三釐二毫系廩生支領教官餵馬艸料銀每員一十二兩共銀三百八十四兩

巡檢司南海縣金利埠三江埠神安埠黃鼎埠五斗口埠江浦埠番禺縣鹿步埠慕徳裏埠沙灣埠茭塘埠新會縣沙村埠牛肚灣埠潮蓮埠大瓦埠藥徑埠順徳縣馬寧埠江村埠紫泥埠都寧埠東莞縣京山埠中堂埠缺口鎭埠香山縣香山埠黃圃埠增城縣烏石埠茅田埠龍門縣上龍門埠三水縣胥江埠三水埠從化縣流溪埠淸遠縣濱江埠﹝氵琶﹞江埠回岐埠新安縣官富埠福永埠新寧縣望髙埠連山縣宜善埠陽山縣西岸埠花縣獅嶺埠水西埠巡檢共四十員俸銀每員一十九兩五錢二分遇閏加銀一兩六錢二分六釐六毫共銀七百八十兩八錢閏銀六十五兩六分四釐薪銀每員一十二兩遇閏加銀一兩共銀四百八十兩閏銀四十兩書辦每司一名共四十名照會議每名月給銀五錢歲共給銀二百四十兩遇閏加銀二十兩皂隸每司二名共八十名照會議每名月給銀五錢歲共給銀四百八十兩遇閏加銀四十兩河泊所大使南海縣番禺縣順徳縣各一員共三員俸銀每員一十九兩五錢二分遇閏加銀一兩六錢二分六釐六毫共銀五十八兩五錢六分閏銀四兩八錢七分九釐八毫薪銀每員一十二兩遇閏加銀一兩共銀三十六兩閏銀三兩書辦每所一名共三名照會議每名月給銀五錢歲共給銀一十八兩遇閏加銀一兩五錢皂隸每所二名共六名照會議每名月給銀五錢歲共給銀三十六兩遇閏加銀三兩

倉大使新會縣丰積倉香山縣丰盈倉從化縣存畱倉淸遠縣廣濟倉新安縣永盈倉各一員共五員俸銀每員一十九兩五錢二分遇閏加銀一兩六錢二分六釐六毫共銀九十七兩六錢閏銀八兩一錢三分三釐薪銀每員一十二兩遇閏加銀一兩共銀六十兩閏銀五兩書辦每倉一名共五名照會議每名月給銀五錢歲共給銀三十兩遇閏加銀二兩五錢皂隸每倉二名共十名照會議每名月給銀五錢歲共給銀六十兩遇閏加銀五兩

場大使新會縣海晏場矬峒場東莞縣靖康場新安縣東莞場歸徳場各一員共五員俸銀每員一十九兩五錢二分遇閏加銀一兩六錢二分六釐六毫共銀九十七兩六錢閏銀八兩一錢三分三釐薪銀每員一十二兩遇閏加銀一兩共銀六十兩閏銀五兩書辦每場一名共五名照會議每名月給銀五錢歲共給銀三十兩遇閏加銀二兩五錢皂隸每場二名共十名照會議每名月給銀五錢歲共給銀六十兩遇閏加銀五兩

驛丞番禺縣五仙驛湴湖驛東莞縣黃家山驛鐵峒驛增城縣東洲驛三水縣西南驛淸遠縣安遠驛橫石驛官莊驛從化縣李石岐驛各一員共十員俸銀每員一十九兩五錢二分遇閏加銀一兩六錢二分六釐六毫共銀一百九十五兩二錢閏銀一十六兩二錢六分六釐薪銀每員一十二兩遇閏加銀一兩共銀一百二十兩閏銀十兩書辦每驛一名共十名照會議每名月給銀五錢歲共給銀六十兩遇閏加銀五兩皂隸每驛二名共二十名照會議每名月給銀五錢歲共給銀一百二十兩遇閏加銀十兩議畱院司道奉文加級俸薪銀三百一十八兩順徳縣徵解

儒學廩生南海縣番禺縣新會縣順徳縣東莞縣香山縣增城縣龍門縣三水縣從化縣淸遠縣新安縣新寧縣連山縣陽山縣花縣每縣二十名共三百二十名每名歲支廩糧七兩二錢共銀二千三百四兩

會試舉人水手銀二千五百兩九錢七分五釐二毫

南海縣四百九十六兩七分四釐六毫康熙二十五年割撥銀九兩四錢七分八釐二毫附隸花縣實在銀四百八十六兩五錢九分六釐四毫

番禺縣二百九十一兩八錢九分康熙二十五年割撥銀一十兩六錢五分二釐附隸花縣實在銀二百八十一兩二錢三分八釐

新會縣一百五十七兩九錢九分三釐二毫

順徳縣二百六十兩六錢八分七釐

東莞縣三百八十三兩二錢二分五釐六毫

香山縣一百八十四兩二錢

增城縣二百五十一兩二錢六分七釐八毫

龍門縣八十一兩四錢九分五釐

三水縣八十九兩四錢四分九釐四毫

從化縣三十一兩二錢一釐九毫

淸遠縣一百一兩六錢五分七釐八毫

新安縣六十兩

新寧縣七十九兩五錢二分四釐五毫

連山縣一十二兩七分八釐二毫

陽山縣二十兩一錢三分二毫

花縣二十兩一錢三分二毫

鋪司兵工食各縣原共銀二千一百六十兩遇閏加銀一百八十兩十六州縣備支今置花縣鋪兵八名每名歲支工食銀六兩共銀四十八兩遇閏加銀四兩該縣備支

均平銀一萬二千八百五十四兩四錢一分四釐七毫遇閏加銀七十六兩二錢六分八釐五毫

歲辦司府州縣拜牌習儀香燭表料派銀八十七兩八錢九分二釐五毫南海縣東莞縣順徳縣增城縣新會縣三水縣淸遠縣香山縣龍門縣從化縣新安縣新寧縣連州連山縣陽山縣花縣十六州縣徵貯備支

春秋二祭府州縣學銀一千三百八十六兩九錢三分南海縣番禺縣東莞縣順徳縣增城縣新會縣三水縣淸遠縣香山縣龍門縣從化縣新安縣新寧縣連州連山縣陽山縣花縣十七州縣徵貯備支

無祀鬼神每年三祭派銀二百五十八兩五錢八分八釐南海縣東莞縣順徳縣新會縣香山縣增城縣三水縣淸遠縣龍門縣從化縣新安縣新寧縣連州連山縣陽山縣花縣十六州縣徵貯備支

歷日銀三百五十二兩八分南海縣東莞縣順徳縣從化縣新會縣香山縣增城縣三水縣淸遠縣龍門縣新安縣新寧縣連州連山縣陽山縣花縣十六州縣徵解布政司支造曆書用

門神桃符銀一十四兩八錢六分五釐十七州縣徵貯備支

迎春土牛芒神春花春鞭祈雨祈晴日食月食謝雷香燭祭品銀八十一兩六錢五分五釐十七州縣徵貯備支

鄕飲酒禮二次銀一百四十七兩五分十七州縣徵貯備支

督撫軍門上班寫字工食醫生食米養贍家口等項銀二百兩南番二縣徵貯備支

察院衙門合用執事頭踏紙札筆墨油燭柴炭賫本皮句夾板袱索絹殼等項銀一百五十兩

南海番禺二縣徵貯備支

察院並各衙門官員到任升任詣學行香合用香燭講書給賞紙筆銀四兩南番二縣徵解於順治九年四月會議全裁解部

上司州縣行香合用香燭講書給賞紙筆墨銀五十四兩五錢東莞縣順徳縣新會縣香山縣增城縣三水縣淸遠縣龍門縣從化縣新安縣新寧縣連州連山縣陽山縣花縣十五州縣徵解於順治九年四月會議全裁解部

夫馬船隻銀一千五十三兩五錢東莞縣新會縣增城縣三水縣淸遠縣香山縣龍門縣從化縣新安縣新寧縣連州連山縣陽山縣花縣十四州縣徵解備支遇閏加銀四兩連州徵貯

孤老口糧柴布銀二千九百一十一兩二錢三釐二毫遇閏加銀七十二兩二錢六分八釐五毫十七州縣徵貯備支

額辦總督軍門鎭臨經過合用油燭柴炭等項每年銀七兩三錢四分二釐四毫三水淸遠二縣徵貯備支察院按臨合用紙札油燭柴炭門廚皂隸米菜每年銀一十四兩四錢七分五釐東莞順徳新會三水淸遠新安六縣徵貯備支察院考觀風生員給賞花紅紙札等項每年銀二百二十九兩五錢十七州縣徵貯備支察院審錄合用酒席等項每年銀五兩九錢南海番禺東莞新會淸遠五縣徵貯備支察院閱操犒賞花紅每年銀三十三兩南海番禺東莞順徳新會淸遠六縣徵貯備支軍門藥材銀七兩五錢東莞順徳二縣徵貯備支提學道按臨考較生員合用紙札油燭柴炭門皂米菜每年銀二十六兩四錢四分二釐東莞順徳新會三水淸遠五縣徵貯備支卹刑按臨合用紙札油燭柴炭門廚皂隸米菜每年銀七兩三錢五分六釐南海番禺東莞順徳新安五縣俱照舊例編徵如未奉按臨扣解充餉

布按二司並守領及府州縣官員朝覲造冊紙札酒席等項每年銀一百六十三兩八錢八釐一毫十七州縣徵貯備支本府朝覲官吏盤纏每年銀四十六兩五錢二分七釐一毫十七州縣徵解州縣官朝覲官吏盤纏每年銀三百九十五兩三錢三釐九毫十七州縣徵貯備支

賀新進士旗匾花紅羊酒每年銀二十七兩五錢三釐三毫南海番禺順徳東莞新會香山增城三水淸遠龍門從化新安新寧十三州縣徵貯備支迎宴新舉人旗匾花紅酒席每年銀八十五兩六錢四釐八毫十七州縣徵貯備支迎送會試舉人酒席盤纏每年銀六十四兩七錢三分四釐三毫十七州縣徵貯備支府州縣學歲貢生花紅羊酒盤纏每年銀六百四十四兩四錢六分十七州縣徵貯備支歲考生員童生入學合用卷餅每年銀二百八兩七錢四分九釐七毫二絲十七州縣徵貯備支科舉生員花紅酒席盤纏每年銀二百九兩五錢九分九釐二毫十七州縣徵貯備支

修理軍門衙門每年銀四十六兩六錢六分南海番禺二縣徵解修理察院衙門公署及學宮每年銀六十六兩六錢六分南海番禺新會淸遠四縣徵解又修理學宮銀二十六兩三水陽山花縣三縣徵貯備支

修理府學文廟每年銀三十兩南海番禺二縣徵貯備支修

理縣學文廟每年銀三十兩南海番禺二縣徵貯備支

督撫軍門合用油燭香品紙札筆墨銀朱靛靑等項派銀五十八兩七錢五分六釐三毫番禺縣徵貯備支

布政司進表官合用筆墨紙札等項泒銀八兩番禺縣徵貯備支

雜辦歲泒銀一千七百六十五兩二錢三分九釐三毫十七州縣徵貯備支

差壯鹽鈔驛傳均平餘剩並山稅兵糧新增丁口共解部充餉銀四萬八千五百三十三兩九錢一分四釐七毫八絲閏銀三千四百二十一兩六錢九分六釐二毫畱支經制官兵糧食廣州府部匯考十廣州府田賦考二

通誌

府總

康熙元年原全書開載府田地山塘等項共一十萬一千九百六十三頃三十三畝二分四釐六毫內除元年原冊報荒蕪崩陷及遷移田地山塘六千七百五十四頃二十二畝八分八釐四毫一忽七微續於元年墾復田地一百一十頃五十八畝二分八釐二毫一絲三忽

實在田地山塘共九萬五千三百一十九頃六十八畝六分四釐四毫一絲一忽三微

南海田地山塘一萬五千八百一十頃八十二畝三分一毫內除元年冊報荒蕪崩陷田地一百四十六頃九十九畝五分二釐七毫八忽實在田地山塘一萬五千六百六十三頃八十二畝七分七釐三毫九絲二忽

番禺田地山塘一萬一千九百四十三頃八畝四分三釐七毫內除元年冊報荒蕪田地一百八十頃四十畝九分二釐九絲實在田地山塘一萬一千七百六十二頃六十七畝五分一釐六毫一絲

順徳田地山塘八千七百一十六頃五十五畝二分三釐五毫內除元年冊報荒蕪崩陷田地一百八頃九十七畝八分七釐九絲九忽實在田地山塘八千六百七頃五十七畝四分二釐七毫一忽

東莞田地山塘一萬三千一百三十五頃三十六畝二分一釐內除元年原冊報荒蕪崩陷田地一百三十頃七十八畝五分六釐四毫一絲又元年遷移田地山塘一千三百八十二頃八十二畝七分四釐三毫九絲六忽續於元年墾復荒稅一百九頃八畝二分八釐二毫一絲三忽實在田地山塘一萬一千七百三十頃八十三畝一分八釐四毫七忽

新會田地山塘繒門渡湧九千三百七十九頃七十九畝九分一釐八毫內除元年原冊報荒蕪田地六十一頃四十畝九分七釐六毫八忽又元年遷移田地塘四百五十六頃七十六畝四分一釐一毫三忽二微實在田地山塘繒門渡湧八千八百六十一頃五十三畝五分三釐八絲八忽八微

新寧田地山塘夏麥地三千五百四十五頃六十七畝四分四釐八毫內除元年原冊報荒蕪崩陷田地八十頃八十六畝六分八釐五毫又元年遷移田地山塘三百一十七頃二十三畝八釐八毫八絲實在田地山塘夏麥地三千一百四十七頃五十七畝六分七釐四毫二絲

新安田地山塘湖海坦坡四千三十九頃五十六畝七分六釐五毫內除元年原冊報荒蕪田地一百七十四頃八十八畝二分九釐一毫六絲又元年遷移田地塘二千五百二十三頃六十二畝三分六毫一絲五忽實在田地山塘湖海坦坡一千三百四十一頃六畝一分六釐七毫二絲五忽

香山田地山塘七千七十五頃三十五畝五分七釐七毫內除元年原冊報荒蕪田地九頃二十二畝四分一釐又元年遷移田地塘一千一百八十頃一十畝一分五釐一毫三絲二忽五微續於元年墾復荒稅一頃五十畝實在田地山塘五千八百八十七頃五十三畝一釐五毫六絲七忽五微

三水田地山塘五千一十七頃五十九畝八分六釐八毫內除元年原冊報荒蕪崩陷田地一十三畝實在田地塘五千一十七頃四十六畝八分六釐八毫

淸遠田地山塘五千九百一十三頃九十三畝一分六釐六毫

增城田地山塘六千七百五十九頃八十二畝六分二毫

龍門田地山塘二千五百八十三頃二十三畝八分七釐三毫

從化田地山塘一千八百四十二頃六十七畝二分一毫

連州田地山塘三千九十八頃六十九畝六分九釐一毫

陽山田地山塘二千六百五十頃二畝三分五釐四毫

連山田地山塘四百五十一頃二十一畝六分原全書開載官民僧道尼竈夏稅農桑渡海水稅魚課魚油繒門埠米三十三萬二百九十七石三斗二升一合內除元年原冊報荒蕪崩陷及遷移官民夏農魚課米二萬四十七石五斗四升五合九勺九抄二撮二圭續於元年墾復官民米二百六十石六斗七升六合三勺三抄四撮

實在官民僧道尼竈夏稅農桑渡海水稅魚課油料繒門埠課米三十萬五百一十石四斗五升一合三勺四抄一撮八圭

南海官民僧道夏稅農桑魚課魚油翎料米五萬四千一百八十一石八斗七升五合內除元年原冊報荒蕪崩陷官民僧米四百九十石七斗八升七合五勺八抄六撮實在官民僧道夏稅農桑魚課油料米五萬三千六百九十一石八升七合四勺一抄四撮

番禺官民僧尼道夏稅農桑魚課繒門埠課魚油翎鰾米四萬四千八百三十一石二鬥三合四勺內除元年原冊報荒蕪官民米五百五十八石二斗五升四合一勺實在官民僧尼道夏稅農桑魚油料繒門埠米四萬四千二百七十二石九斗四升九合三勺

順徳官民僧夏稅農桑米三萬六千一百一十八石三斗八升二合八勺內除元年原冊報荒蕪崩陷官民米四百三十一石七斗二升二合九勺七抄實在官民僧夏稅農桑米三萬五千六百八十六石六斗五升九合八勺三抄

東莞官民僧道竈夏稅農桑魚課米三萬七千一百一十石三斗六升四合五勺內除元年原冊報荒蕪崩陷官民魚課米三百五石一鬥二合八勺五抄又元年遷移官民夏稅農桑魚課米三千八百三十二石二斗七升九合七抄一撮二圭續於元年墾復荒稅官民米二百五十六石八斗六升二合一勺實在官民僧道竈夏稅農桑魚課米三萬三千二百二十九石八斗四升四合六勺七抄八撮八圭

新會官民僧夏稅農桑魚課油料米三萬五百三十四石三斗一升九合六勺內除元年原冊報荒蕪官民米一百七十五石八斗四升一勺又元年遷移官民米一千一百九石四斗八勺七抄實在官民僧夏稅農桑魚課油料米二萬九千二百四十九石七升八合六勺三抄

新寧官民僧竈夏稅渡海水稅米八千四百石零五鬥四合四勺內除元年原冊報荒蕪崩陷官民米一百四十八石五斗一升一勺三抄又元年遷移官民米六百三十一石四斗六升六合實在官民僧竈夏稅渡海水稅米七千六百二十石五斗二升八合二勺七抄

新安官民僧竈夏稅農桑魚課米一萬一千六百五十二石一斗二升六合二勺內除元年原冊報荒蕪官民米四百九石五斗八升六合二勺六抄九撮又元年遷移官民夏農魚課米七千五百一十四石四斗五升九合五勺五抄一撮實在官民僧竈夏稅農桑魚課米三千七百二十八石八升三勺八抄

香山官民夏稅農桑魚課米二萬四千七百一十五石九斗二升八合一勺內除元年原冊報荒蕪官民米二十七石八鬥九合三勺九抄八撮又元年遷移官民魚課米四千四百一十二石一斗三升二合一勺九抄九撮續於元年墾復荒稅官民米三石八斗一升四合二勺三抄四撮實在官民夏稅農桑魚課米二萬二百七十九石八斗七勺三抄七撮

三水官民夏稅魚課油料米一萬五千二百六十九石三斗六升五合二勺內除元年原冊報荒蕪崩陷官民米一斗九升四合八勺九抄八撮實在官民夏稅魚課油料米二萬五千二百六十九石一斗七升三勺二撮

淸遠官民僧道夏稅農桑魚課米一萬七百四十八石四斗一升五合六勺

增城官民僧道夏稅農桑魚課米二萬五千三百七十七石二斗九升四合

龍門官民農桑米八千一十一石一斗八升二合二勺

從化官民米三千五百六十四石一斗五升三合八勺

連州官民僧道夏稅農桑魚課米五千六百一十四石七斗四升六勺

陽山官民夏稅農桑魚課米二千七百九十五石九斗三升三合六勺

連山官民夏稅農桑米一千三百七十一石五斗三升二合

康熙十一年府田地山塘等項共九萬五千三百一十九頃六十八畝六分四釐四毫一絲一忽三微內除三年遷移田地山塘一萬八千一百九十四頃二十畝二釐六毫二絲六忽三微續於二三四五六七八九十十一各年墾復田地山塘一萬九百二頃七十六畝五分六釐八毫九絲三忽一微九纖

實在田地山塘八萬八千二十八頃二十五畝一分八釐六毫七絲八忽一微九纖

南海田地山塘一萬五千六百六十三頃八十二畝七分七釐三毫九絲二忽康熙二十五年折稅一千一百二十一頃二十一畝二分九釐六毫一絲置花縣

番禺田地山塘一萬一千七百六十二頃六十七畝五分一釐六毫一絲內除三年遷移田地塘二千五百九十三頃九十畝五分九釐一毫續於八九十十一各年墾復荒遷田地一千八百九十七頃六十三畝二分七釐七毫六絲八忽實在田地山塘一萬一千六十六頃四十畝二分二毫七絲八忽康熙二十五年折稅一千五百二十七頃一十八畝一分二釐五毫二絲七忽置花縣

順徳田地山塘八千六百七頃五十七畝四分二釐七毫一忽內除三年遷移田地塘二千九百八十六頃八十畝八分七釐五毫七忽九微續於八九十十一各年墾復田地一千五百一十一頃四十六畝七分二釐八毫七絲一忽二微八纖實在田地山塘七千一百三十二頃二十三畝二分八釐六絲四忽三微八纖

東莞田地山塘一萬一千七百三十頃八十三畝一分八釐四毫七忽內除三年遷移田地塘一千一百七十頃三十八畝九分二釐六毫二絲五忽續於各年墾復田地一千七百四十八頃七十三畝六分五釐四毫六絲四忽實在田地山塘一萬二千三百九頃一十七畝九分一釐二毫四絲六忽

新會田地山塘繒門渡湧八千八百六十一頃五十三畝五分三釐八絲八忽八微內除三年遷移田地塘四千六百二十五頃五十八畝三釐九毫四絲七忽三微續於各年墾復田地一千九百五十二頃四十畝八分七釐四毫三絲二忽四微實在田地山塘六千一百八十八頃三十六畝三分六釐五毫七絲三忽九微

新寧田地山塘夏麥地三千一百四十七頃五十七畝六分七釐四毫二絲內除三年遷移田地塘一千八百七頃九十六畝九分七釐一毫一絲四忽一微續於各年墾復田地一千一百六十五頃五十二畝二分五釐一絲九忽八微六纖實在田地山塘二千五百五頃一十二畝九分五釐三毫二絲五忽七微六纖

新安田地山塘湖海坦坡一千三百四十一頃六畝一分六釐七毫二絲五忽內除三年遷移田地四百二十五頃三十五畝四分八釐一絲續於各年墾復田地一千五百五十二頃五十畝六分三釐八毫七絲二忽實在田地山塘湖海坦坡二千四百六十八頃二十一畝三分二釐五毫八絲七忽

香山田地山塘五千八百八十七頃五十三畝一釐五毫六絲七忽五微內除三年遷移田地四千五百八十四頃一十九畝一分四釐三毫二絲二忽續於各年墾復田地一千七十四頃四十九畝一分四釐四毫六絲五忽六微五纖實在田地山塘二千三百七十七頃八十三畝一釐七毫一絲一忽一微五纖

三水田地山塘五千一十七頃四十六畝八分六釐八毫

淸遠田地山塘五千九百一十三頃九十三畝一分六釐六毫

增城田地山塘六千七百五十九頃八十二畝六分二毫

龍門田地山塘二千五百八十三頃二十三畝八分七釐三毫

花縣田地山塘共二千六百四十八頃三十九畝四分二釐一毫三絲七忽俱南番二縣割撥

從化田地山塘一千八百四十二頃六十七畝二分一釐八毫零

連州田地山塘三千九十八頃六十九畝六分九釐一毫

陽山田地山塘二千六百五十頃二畝三分五釐四毫

連山田地山塘四百五十一頃二十一畝六分府官民僧尼道竈夏稅農桑渡海水稅魚課油料繒門埠課米三十萬五百一十石四斗五升一合三勺四抄一撮八圭內除三年遷移官民僧夏魚課米六萬三千七百四十八石二斗六升四合八勺二抄五撮五圭九粟續於二三四五六七八九十十一各年墾復官民僧夏魚課米三萬五千一百四十七石三斗四升六合四勺五抄八撮四圭三粒

實在官民僧尼道竈夏稅農桑魚課米二十七萬一千九百九石五斗三升二合九勺七抄四撮六圭一粟三粒

南海官民僧道夏稅農桑魚課油料米五萬三千六百九十一石八升七合四勺一抄四撮康熙二十五年折米三千四百三十八石八斗一升八合二勺置花縣

番禺官民僧尼道夏稅農桑魚油料繒門埠米四萬四千二百七十二石九斗四升九合三勺內除三年遷移官民夏米一萬一千七百一十一石一斗四升一合二勺續於各年墾復荒遷官民夏米七千八百九十三石九斗四升五合八勺二抄七撮實在官民僧尼道夏稅農桑魚課油料繒門埠課米四萬四百五十五石七斗五升三合九勺二抄七撮康熙二十五年折米三千九百五十三石四鬥六合置花縣

順徳官民僧夏稅農桑米三萬五千六百八十六石六斗五升九合八勺三抄內除三年遷移官民僧魚課米一萬二千四百一十一石五升二合四勺一抄一撮續於各年墾復官民米六千三十四石三升九合八勺二抄六撮實在官民僧夏稅農桑魚課米二萬九千三百九石六斗四升七合二勺四抄五撮

東莞官民僧道竈夏稅農桑魚課米三萬三千二百二十九石八斗四升四合六勺七抄八撮八圭內除三年遷移官民夏稅魚課米三千三百六十石六升七合二勺三抄三圭續於各年墾復官民夏米四千七百九十二石三斗四升四合九撮六圭八粟實在官民僧道竈夏稅農桑魚課米三萬四千六百六十二石一斗二升二合四勺五抄八撮一圭八粟

新會官民僧夏稅農桑魚課油料米二萬九千二百四十九石七升八合六勺三抄內除三年遷移官民僧魚課米一萬四千五百七石四斗六勺五抄七撮續於各年墾復官民魚課米六千二百一石九升九合八抄五撮實在官民僧夏稅農桑魚油料米二萬九百四十二石七斗七升七合五抄八撮

新寧官民僧竈夏稅渡海水稅米七千六百二十石五斗二升八合二勺七抄內除三年遷移官民米三千九百一十六石七斗五升三勺八抄三撮二圭九粟續於各年墾復官民米二千四百七十七石四鬥一合四勺一抄一撮三圭二粟實在官民僧竈夏稅渡海水稅米六千一百八十一石一斗七升九合三勺五撮三粟

新安官民僧竈夏稅農桑魚課米三千七百二十八石八升三勺八抄內除三年遷移官民夏米一千一百一十五石四斗五升二合二勺四抄八撮續於各年墾復官民米四千六十一石六斗六勺三抄五撮六圭一粟實在官民僧竈夏稅農桑魚課米六千六百七十四石二斗二升八合七勺六抄七撮六圭一粟

香山官民夏稅農桑魚課米二萬二百七十九石八斗七勺三抄七撮內除三年遷移官民僧夏魚課米一萬六千七百二十六石四斗六勺九抄六撮續於各年墾復官民夏魚課米三千六百八十六石九斗一升五合六勺五抄六撮七圭九粟三粒實在官民夏稅農桑魚課米七千二百四十石三斗一升五合六勺九抄七撮七圭九粟三粒

三水官民夏稅魚課油料米一萬五千二百六十九石一斗七升三勺二撮

淸遠官民僧道夏稅農桑魚課米一萬七百四十八石四斗一升五合六勺

增城官民僧道夏稅農桑魚課米二萬五千三百七十七石二斗九升四合

龍門官民農桑米八千一十一石一斗八升二合二勺

花縣官民僧道夏米共七千三百九十二石二斗二升四合二勺俱南番二縣割撥

從化官民米三千五百六十四石一斗五升三合八勺

連州官民僧道夏稅農桑魚課米五千六百一十四石七斗四升六勺

陽山官民夏稅農桑魚課米二千七百九十五石九斗三升三合六勺

連山官民夏稅農桑米一千三百七十一石五斗三升二合

皇淸康熙十二年開載通省南工匠餉共九千零五十名每名連水腳共銀四錢五分三釐六毫有閏連水腳共銀四錢九分一釐四毫遞年共該銀四千零七十二兩五錢水腳銀三十二兩五錢八分遇閏加銀三百三十九兩三錢七分五釐水腳銀二兩七錢一分五釐

廣州府總額餉四千零七十八名每名連水腳該銀四錢五分三釐六毫有閏連水腳共該銀四錢九分一釐四毫遞年該徵銀一千八百三十五兩一錢水腳銀一十四兩六錢八分零八毫遇閏加銀一百五十二兩九錢二分五釐水腳銀一兩二錢二分三釐四毫

南海縣六百六十九名每名連水腳該銀四錢五分三釐六毫有閏連水腳共該銀四錢九分一釐四毫遞年該銀三百一兩五分水腳銀二兩四錢八釐四毫遇閏加銀二十五兩八分七釐五毫水腳銀二錢七毫康熙二十五年割一十名八分隸花縣

番禺縣五百四十五名每名連水腳該銀四錢五分三釐六毫有閏連水腳共該銀四錢九分一釐四毫遞年該銀二百四十五兩二錢五分水腳銀一兩九錢六分二釐遇閏加銀二十兩四錢三分七釐五毫水腳銀一錢六分三釐五毫康熙二十五年割一十二名隸花縣

東莞三百四十六名每名連水腳該銀四錢五分三釐六毫有閏連水腳共銀四錢九分一釐四毫該徵銀一百五十五兩七錢水腳銀一兩二錢四分五釐六毫遇閏加銀一十二兩九錢七分五釐水腳銀一錢零三釐八毫

順徳七百零七名每名連水腳該銀四錢五分三釐六毫有閏連水腳該銀四錢九分一釐四毫該徵銀三百一十八兩一錢五分水腳銀二兩五錢四分五釐二毫遇閏加銀二十六兩五錢一分二釐五毫水腳銀二錢一分二釐一毫

新會三百三十七名每名連水腳該銀四錢五分三釐六毫有閏連水腳該銀四錢九分一釐四毫該徵銀一百五十一兩六錢五分水腳銀一兩二錢一分三釐二毫遇閏加銀一十二兩六錢三分七釐五毫水腳銀一錢零一釐一毫

香山一百八十二名每名連水腳該銀四錢五分三釐六毫有閏連水腳該銀四錢九分一釐四毫該徵銀八十一兩九錢水腳銀六錢五分五釐二毫遇閏加銀六兩八錢二分五釐水腳銀五分四釐六毫

增城二百零三名每名連水腳該銀四錢五分三釐六毫有閏連水腳共銀四錢九分一釐四毫該徵銀九十一兩三錢五分該水腳銀七錢三分零八毫遇閏加銀七兩六錢一分二釐五毫水腳銀六分零九毫

新安四十四名每名連水腳該銀四錢五分三釐六毫有閏連水腳共銀四錢九分一釐四毫該徵銀一十九兩八錢水腳銀一錢五分八釐四毫遇閏加銀一兩六錢五分水腳銀一分三釐二毫

新寧一百二十一名每名連水腳共銀四錢五分三釐六毫有閏連水腳共銀四錢九分一釐四毫該徵銀五十四兩四錢五分水腳銀四錢三分五釐六毫遇閏加銀四兩五錢三分七釐五毫水腳銀三分六釐三毫

花縣二十二名八分每名連水腳該銀四錢五分三釐六毫有閏連水腳共該銀四錢九分一釐四毫遞年該銀一十兩二錢六分水腳銀八分二釐八絲遇閏加銀八錢

從化一百七十四名每名連水腳共銀四錢五分三釐六毫有閏連水腳共銀四錢九分一釐四毫共徵銀七十八兩三錢水腳銀六錢二分六釐四毫遇閏加銀六兩五錢二分五釐水腳銀五分二釐二毫

三水一百八十三名每名連水腳共銀四錢五分三釐六毫有閏連水腳該銀四錢九分一釐四毫該徵銀八十二兩三錢五分水腳銀六錢五分八釐八毫遇閏加銀六兩八錢六分二釐五毫水腳銀五分四釐九毫

龍門一百四十六名每名連水腳共銀四錢五分三釐六毫有閏連水腳共銀四錢九分一釐四毫該徵銀六十五兩七錢水腳銀五錢二分五釐六毫遇閏加銀五兩四錢七分五釐水腳銀四分三釐八毫

淸遠一百一十八名每名連水腳共銀四錢五分三釐六毫有閏連水腳共銀四錢九分一釐四毫該徵銀五十三兩一錢水腳銀四錢二分四釐八毫遇閏加銀四兩四錢二分五釐水腳銀三分五釐四毫

連州一百零四名每名連水腳共銀四錢五分三釐六毫有閏連水腳共銀四錢九分一釐四毫該徵銀四十六兩八錢水腳銀三錢七分四釐四毫遇閏加銀三兩九錢水腳銀三分一釐二毫

連山八十七名每名連水腳共銀四錢五分三釐六毫有閏連水腳共銀四錢九分一釐四毫該徵銀三十九兩一錢五分水腳銀二錢一分三釐二毫遇閏加銀三兩二錢六分二釐五毫水腳銀二分六釐一毫

陽山一百一十二名每名連水腳共銀四錢五分三釐六毫有閏連水腳共銀四錢九分一釐四毫該徵銀五十兩零四錢水腳銀四錢零三釐二毫遇閏加銀四兩二錢水腳銀三分三釐六毫

康熙十二年冊開本省原奉戶部明文當稅每間遞年徵稅銀五兩有定徵無定額各府州縣共報一百五十二名餉銀七百六十兩

廣州府南海五十八名每名稅銀五兩共該銀二百九十兩

番禺一十六名每名稅銀五兩共該餉銀八十兩

東莞二十三名每名稅銀五兩共該餉銀一百一十五兩

順徳八名每名稅銀五兩共該餉銀四十兩

新會一十名每名稅銀五兩共該餉銀五十兩

香山五名每名稅銀五兩共該餉銀二十五兩

增城二名每名稅銀五兩共該餉銀一十兩

淸遠一名該餉銀五兩

屯田

廣州左衛原額屯田地稅二百零一頃六十畝內除題準減豁荒陷及展復遷移已墾未升科稅一百四十五頃六十五畝五分一釐三毫八絲二忽五微現徵熟稅五十五頃九十四畝四分八釐六毫一絲七忽五微又已墾未升科稅五十七頃七十六畝四分八釐五毫五絲五忽

廣州右衛原額屯田地稅三百四十四頃七十三畝零六釐七毫一絲二忽四微內除原題準減豁荒陷無徵稅以及康熙三年奉遷界共荒陷稅二百八十六頃零六畝九分一釐一毫六絲八忽七微康熙八年展界因原稅上則起科每畝三斗五升七合五勺又上則起科每畝三斗中則起科每畝二斗四升九合五勺八抄四撮屯糧賦重軍多畏避逃竄康熙八年招集丁佃止墾復荒稅八十八畝一分四釐康熙九年分墾復稅四頃八十四畝零四釐六毫業照舊例起科徵輸康熙十年內巡撫都院劉洞悉屯糧起科例重軍丁艱苦具疏題允減額自康熙十年分起嗣後墾復展界遷荒屯田準照民田上則例每畝八升八合八勺一抄起科康熙十年分招集丁佃墾復稅六頃一十二畝六分康熙十一年分墾復稅二十頃零五十畝康熙十二年分墾復稅六十八頃七十四畝零一毫康熙十三年分墾復稅七十八頃八十七畝八分五釐五毫尙存荒陷並展復未墾稅共一百零六頃一十畝二分六釐九毫六絲八忽七微現徵熟稅並墾升共稅六十四頃三十八畝三分四釐一毫四絲三忽七微米一千八百九十五石六斗二升一合三勺七抄一撮一圭軍丁原無泒徵丁徭之例

廣州前衛原額屯田地連丈濫稅三百七十五頃五十七畝八分二釐一毫二絲二忽除題準減豁荒陷及展復遷移已墾未升科稅一百三十四頃八十二畝三分零六毫三絲現徵熟稅二百四十頃零七十五畝五分一釐四毫九絲二忽

廣州後衛原額屯田地共稅二百四十七頃七十畝零三釐四毫三絲一忽除康熙十年十一年分已墾未升科稅四十頃零八十九畝四分九釐一毫六絲尙存荒陷及展復遷移稅二百零六頃八十畝零五分四釐二毫七絲一忽南海衛原額屯田地稅二百七十八頃五十畝零三分六釐六毫內除題準豁荒陷八十五頃五十七畝零三毫七絲現徵熟稅一百九十二頃九十三畝三分六釐二毫三絲

淸遠衛原額屯田五百九十四頃七十五畝一分內除荒陷無徵二百八十九頃八十四畝九分三釐七毫六絲五忽零六纖現徵熟稅三百零四頃九十畝零一分六釐二毫三絲四忽九微四纖

東莞守禦所原額屯田地稅四十頃九十六畝二分三釐一毫內除原題準豁荒陷及展復遷移已墾未升科稅二十一頃一十三畝八分四釐零九絲七忽現徵熟稅二十一頃八十二畝三分九釐零三忽

大鵬守禦所原額屯田地稅六十八頃零三畝八分八釐零三絲六忽四微七纖六沙內除題準豁荒陷及展復遷移已墾未升科稅六十二頃零二畝八分五釐二毫三絲六忽四微七纖六沙現徵熟稅六頃一畝零二釐八毫

增城守禦所原額屯田地稅一百零二頃七十八畝一分零五毫二絲七忽八微內除原題準豁荒陷並墾未升科稅七十五頃九十二畝五分二釐三毫二絲七忽八微現徵熟稅並墾升共稅二十六頃八十五畝五分八釐二毫

從化守禦所原額屯田地稅二百二十六頃二十三畝四分七釐五毫零五忽九微內除題準減豁荒陷及已墾未升科稅一百一十五頃九十四畝四分零八毫六絲二忽九微現徵熟稅一百一十頃三十九畝零六釐六毫四絲三忽

廣海衛原額屯田連丈溢共稅一百八十二頃五十畝零一分零一毫三絲除題準減豁荒陷並展復遷移已墾未升科稅一百七十六頃七十八畝零一毫三絲現徵熟稅五頃七十二畝一分

新會守禦所原額屯田地稅八十四頃除康熙十年十一年分已墾未升科稅一十七頃零七畝五分四釐二毫五絲二忽尙存荒陷及展復遷移稅三十四頃零五畝三分六釐九毫

香山守禦所原額屯田地稅四十四頃八十畝除康熙十年十一年分已墾未升科稅二十九頃九十五畝尙存荒陷及展復遷移稅一十四頃八十五畝

連州守禦所原額屯田地稅一百四十四頃五十九畝二分六釐五毫三絲內除原題準豁荒陷無徵稅一十五頃五十一畝五分七釐二毫二絲現徵熟稅一百二十九頃零七畝六分九釐三毫廣州府風俗考

府誌

本府南海番禺二縣附

漢髙帝詔粵人之俗好相攻擊秦徙中原之民使與百粵雜處

晁錯傳揚粵之地少陰多陽其人疏理鳥獸希毛其性能暑

淮南王安書習於水斗便於用舟綿力薄財不能陸戰

後漢南蠻傳中國人雜居其間漸見禮化

晉陶黃傳南土溫濕多有毒气

吳隱之傳革奢務嗇南域攺觀

南齊地理誌南朝民戶不多俚獠猥雜捲握之資富兼十世

隋書地理誌土地下濕多瘴癘其人性輕悍椎結箕踞乃其舊風

唐王勃廣州寺碑閭閻霧朴士女云流謳歌有霸道之餘毗俗得華風之雅

張說宋公遺愛碑室皆塗塈俗革則華風可觀家撤茅茨夜作而災火不發

韓愈送責平從事序踰甌閩而南皆百粵之地於天文其次星紀其星牽牛連山隔其陰巨海敵其陽是維島居卉服之民風气之殊著自古昔唐之有天下號令之所加無異於遠近居俗旣遷風气亦隨雪霜時降癘疫不興瀕海之饒固加於初是以人之於南海者若東西州焉

韓愈送鄭尙書序嶺南帥得其人則一邊盡治不相寇盜賊殺無風魚之災水旱癘毒之患

宋余靖知廣州謝表越臺之俗胡賈雜居

余靖羅漢院記番禺大府節制五嶺秦漢以來號爲都會俗雜五方

宋史地理誌廣南南濱大海西控彜洞北限五嶺有犀象玳瑁珠璣銀銅果布之產民情輕悍

宋初商賈交湊俗多不合禮尙淫祀殺人祭鬼山林翳密多瘴毒凡命官吏優其秩

章楶廣州學記按輿圖去京師四千七百里帶山並海依險阻以爲固秦漢以來嘗爲姦雄桀黠竊踞其地其後廢國爲郡置吏統治至或彈擊豪彊鉏剪寇盜之不暇尙何及教化之事哉蓋水陸之道四達而番商海舶之所湊也犀象珠璣異香靈藥珍麗瑋怪之所聚也四方之人雜居於市井輕身射利出沒波濤之間冒不測之險死且無悔彼旣殖貨浩博而其效且速好義之心不能勝於利欲豈其勢之使然歟又其俗喜遊樂不恥爭鬥婦代其夫訴訟足躡公門如在其室家詭辭巧辯喧嘖誕謾被鞭笞而去者無日無之巨室父子或異居焉兄弟骨肉急難不相救少犯長老欺幼而不知以爲非也嫁娶間有無媒妁者而父母弗之禁也喪葬送終之禮犯分過厚蕩然無制朝富而暮貧嘗甘心焉豈習俗之積久而朝廷之教化未孚歟抑長上之人不能廉己正身以先百姓使百姓無所視效歟

陳峴廣州誌序宋興二百餘年民物歲滋聲教日洽

李昴英廣州誌序富饒寖不逮乎昔而文風日張𨿽蕉阜桄林之墟弦歌相聞挾藝登名與中州等

元吳澄廣州學云章閣記今之交廣古之鄒魯元番禺志婚禮用檳榔以當委禽

南海志喪禮必盛肴饌以待送客

明一統志𨿽海濱遐陬冠婚喪祭悉遵典禮靄然無異中州

舊志由唐而降文物寖盛與中州匹

大庾之南古番禺地漢唐以來爲巨鎭久矣然而地大民夥賈胡蠻蜑雜處往來壤土沃饒田稻再熟桑蠶五收珠璣犀象龍涎水沈龜鼊雜貝以方貢者歲時至焉俗有近古者士勤學問而恬仕進民嚴上令而戒爭訟農樂耦助而重祠祭工僅完固而不求淫巧志言之詳矣而隋志云人情輕悍箕踞椎結此漢史筆趙佗之語漢初甌閩尙遺聲教之外豈惟粵哉蓋自漢末建安至於東晉永嘉之際中國之人士避地者多入嶺表子孫往往家焉其風流遺韻衣冠气習燻陶漸染故習漸變而俗庶幾中州

丘浚廣州誌序衣冠禮樂班班然盛朱文公云豈非天旋地轉閩浙反爲天地之中越與閩接壤閩浙視古河洛則百越視古齊魯歟

郡城之俗大扺尙文其東近質其西過華其南多貿易之場而北則荒涼故諺云東村西俏南富北貧孫蕡廣州歌廣南富庶天下聞四時風气長如春長城百雉白雲裏城下一帶春江水少年行樂隨處佳羊城南畔更繁華朱樓十里映楊柳簾櫳上下開戶牖閩姬越女顏如花蠻歌野曲聲咿啞阿峨大舶映雱日賈客千家萬家室春風列屋艷神仙夜月滿江聞管弦良辰吉日天气好翡翠明珠照煙島亂鳴鼉鼓競龍舟爭賭金釵斗百艸遊冶畱連忘所歸千門燈火爛相輝遊人過處錦成障公子醉時花滿堤扶畱葉靑蜆灰白盆飣檳榔邀上客丹荔枇杷火齊山素馨茉莉天香國別來風物不堪論寥落秋花對酒樽回首舊遊歌舞地西風斜日淡黃昏

外縣窮鄕民俗大抵多儉嗇而耐勤苦依山者多朴其失也固依水者多智其失也僞瀕海者多闊疎其失也悍其善者君子之教也其失者細人之習也

民居海濱沙野故其气浮其質柔惟气浮故輕譽而苟毀惟質柔故畏法而尊上無間城郭鄕村皆然或遇官司淩暴往往容隱弗敢校孔子曰寬柔以教不報無道南方之彊也廣俗實足以當之

舞文者巧取關節健訟者樂嗜刑罰自宋已然迄今爲甚

良家婦女不出閨門翁婦嫂叔非令節未嘗一見惟嫁女務以資妝糖果粉餌相髙甚至破產爲之至冠婚簡略喪葬煩縟燕會日趨於靡

俗素尙鬼三家之裏必有淫祠庵觀每有所事輒求珓祈簽以卜休咎信之惟謹有疾病不肯服藥而問香設鬼聽命於師巫僧道如恐不及明嘉靖初提學副使魏校始盡毀而痛懲之乃今漸革

喪葬舊頗不循禮富家出殯用簫鼓旛旐有官者或結楮爲神像多具酒食於墓所以待客謂之岡頭酒今漸追古惟火葬始於貧民人寖效之有司嚴禁猶未能盡革也

富者易汰貧者易羞天下皆然而廣爲甚廣民本多貧然魚米本賤而又有番舶之利故家𨿽無十金之資而用度自足負擔者苟持一錢出市可以得飽蓋操利易而物價平故也

順徳縣民性悍而好利歲恆爭產盜禾設縣以來道化漸摩士以通經學古爲尙多貴顯山林之士皆能摛章染翰務農善漁工匠日趨於巧舊志言語嗜好與番禺南海類

東莞縣邑本晉郡永嘉之際中州人士避地嶺表多止玆土衣冠禮義之俗實由於此迄宋而人物寖盛士尙淳厚農力稼穡工不求巧商能致遠素稱易治

王中行遷邑記地軼賦夥長材秀民之戰藝有司者倍他邑

郭應木勸農文田夫野老亦曾讀書樵童牧兒多解識字

陳靖吉序民俗素厚士民鼎盛嫁娶重門第居人不肯爲僧道

喪葬或用樂士民無服者多衣靑而巾縞素故昔人詠俗詩曰簫鼓不知哀樂事衣冠難辧吉凶人

從化縣舊志民素狠而善斗設縣以來日聞弦誦甘分耕鑿昔有健訟者今漸革面昔有遊惰者今頗務本俊才日出科第不乏

龍門縣舊志讀書力耕不服遠賈婦女俱事紡織習尙純朴然未免惰拙間有遊手之民潛與盜通自設縣以來漸知守法婚娶納采問名置酒延賓以迎其婦謂之接路喪葬稱家貧富火葬者間有之

新寧縣舊志地素險阻政化不及設縣以來士漸向學問務堅忍力本者多事末者少問有狡僞終訟不恥大家喪葬從制小民安於火親略無有泚新志士農工商相參互作士不廢耕工商各業多行於農隙不事淫巧不貴末作

增城縣舊志俗尙惇朴士攻學術而恬於仕進民先農桑而後商賈工僅完足而不求淫巧

近志士習惇厚舊崇佛事今謹禮節趨義慕實人文日著間有舞文樂訟嗜鬥忘身橫行裏閈者

李昴英文溪集習尙淳厚有崔淸獻公遺風

香山縣俗素重族而尙鬼故婚嫁必論閥閱病不求醫而信巫覡勤於農圃而不事工商故斥鹵盡成畎畝而貿易每爲人所欺

舊志別男女恥爭訟

新會縣郡國志地邊大海晴少雨多時遇甚風林宇悉拔故其民狠

力本者多販鬻者少瀕海以魚鹽爲生負山以薪炭材木爲利士人尊師務學間有小民好爲健訟刑撲屢加略無悔色

舊志婚娶多論財病事艾灸禱神鬼喪多用浮屠信風水間有火葬

新志東方士縫衣華冠雅習自然西方士儀度詞槪朴易不雕

三水縣舊志簡朴有餘儀文不足士多好讀書農商各守其業婦女勤於紡績疾病專事巫禱送喪用樂亦有火葬者

淸遠縣元志地無平原沃壤刀耕火種最爲辛勤無長溪洪河肩擔背負最爲勞苦

舊志城中男女罕事耕織商賈工技皆資異縣娶婦之家不舉樂有足尙者但親死旣葬期年必出而焚之

新安縣新志士攻學術而恬仕進民多農桑而後商賈賓客往來多以白酒爲禮婦女通問每以麻茶相饋

花縣邑北皆山中鮮居民其俗朴野人多獷悍惟迆南一帶漸近郡城仕宦科名往往不乏然皆土瘠民貧耕食鑿飲無商賈貨殖之利今旣置邑首在招徠次通水道使之生齒日繁泉布爾日富然後教化行而風俗易則荊棘蒙茸之地胥變而爲聲名文物之區矣

連州宋陳若衝記人物富庶商賈阜通

朱葆石路記溪山鍾美風俗淳厚南方爲佳郡舊志好尙語言多與荊湘韶石相類民性頗懶鮮事商賈病不醫藥專務禱神然名門舊族克守祭田如遇烝嘗親疎咸會衣冠典雅頡頏中州至於道無乞丐之人則他郡之所不及

陽山縣韓愈送區冊序夾江荒茅篁竹之間皆鳥言面

舊志俗尙儉約鮮事詩書其民有三曰王民專事漁獵無商賈屠沽工匠技藝曰猺曰獞則居處山峒腰刀持弩性獷而悍不習拜揖迄今遵化輸役其王民漸知讀書慕義然猶婚姻以歌迎送喪事以歌雜哀

連山縣舊志地接懷賀居雜民彜故其好尙語音多有類者性頗戇直然不知讀書不事商賈專業耕種淫犯火葬狃於故習婚禮則用茶鹽喪事則唱哀歌若乃髙山有猺深峒有獞移徙不常尢爲梗化俚俗

禮記南方曰蠻雕題交趾有不火食者矣

俚俗有三曰蜑戶以漁釣爲業以舟爲宅或編蓬濱水而居謂之水欄見水色則知有龍故又曰龍戶卽今蜑家編在河泊所者曰盧亭在州城東南百里以采藤蠣爲業男女皆椎結於頂婦女許人及嫁始結胸帶相傳爲盧循遺種故名曰馬人本林邑蠻隨漢馬援來者始十戶後孳衍至三百皆姓馬其人深目猳喙散居峒落中又有二種皆諸蠻卽舊粵人也一曰猺椎結跣足居深峒刀耕火種食盡一山則他徙喪葬則作樂歌唱謂之暖喪二曰獞性質粗悍露頂跣足居髙山深谷間花衣短裙鳥言彜面自耕而食又謂之山人玆二種皆出盤瓠自新會香山從化龍門淸遠迄陽山連山皆有之今則不可辧皆呼爲俚人俚人則質直尙信諸蠻則勇敢自立皆重賄輕死惟富爲雄巢居崖處盡力農事按隋志刻木以爲符契言誓則至死不攺父子別業父貧乃有質身於子諸獠皆然並鑄銅爲大鼓初成懸於庭中置酒以招同類來者有豪富子女則以金銀爲大釵執以叩鼓竟乃畱遺主人名爲銅鼓釵俗好相殺多構讎怨欲相攻則鳴此鼓到者如雲有鼓者號爲都老羣情推服本之舊事尉佗於漢自稱蠻彜大長老夫故俚人猶呼其所稱都老云

峒民畜毒其法以五月五日聚百虫大至蛇小至虱置器中令自相啖存者畱之行以殺人如蛇存則曰蛇蠱虱存則曰虱蠱食人五臟無不死者又有飛毒一曰桃生又曰金蠶乃鬼之能毒人者事之驟富其鬼飛毒入飲食中熟物入腹復生必脹裂而後死以上見隋志又曰斷腸艸食才入口須臾立斃因之以圖賴人富室嘗遭蕩產誠能嚴禁治其圖賴之罪則全活甚眾良司牧者宜亟行也方語音

廣音柔而直頗近吳越大抵出於唇舌不淸以濁當爲羽音歌則淸婉澑亮紆徐有情聽者感動明成化中巡撫都禦史朱英見廣人歌白沙詩輒欲效之曰吳越不能及也舊俗民家嫁女集羣婦共席唱歌以道別謂之歌堂今𨿽漸廢然村落尙或有之田野蹋歌者往往引物連類委曲譬諭如子夜竹枝有曰中間日出四邊雨記得有情人在心又曰一樹石橊全著雨低頭浥淚有誰知此類甚多其尾腔曰娘來裏曰媽來裏曰水蕩弟曰娘十幾皆男女答問互相警動之詞也農莊女子蕩恣者相呼曰綰髻每耕種時鬥歌爲樂番禺順徳新會最盛自弘治以來此風漸衰如黎眞淸河謠淸河綰髻春意鬧三十不嫁隨意樂江行水宿寄此生搖櫓唱歌槳過滘又鹿步謠細帽茜裙趂墟市飛馱紛紛如雲起一月十五大王齋鬥歌都道娘來裏又外海謠裹肚爲裙紗作髻蓢滘日長采菇米潮平洲渚卻歸來齊唱一聲水蕩弟又平康謠幼小婚姻在鄕裏絡布爲裙蕉布被唱歌互答多比情相逢便問娘十幾

有方言方音有俗字廣人謂父曰爹南史湘東王人之爹爹音躲廣人音益奢反是與湘韶不同曰爸韻書無此字蓋俗字也謂母曰媽曰阿姐呼哥嫂輒以亞先之亦曰阿如兄則曰亞哥嫂曰亞嫂又類叔舅亦然兒女排行亦先以亞如行二曰亞二行三曰亞三之類遊樂曰則劇按朱子語類亦言則劇閩廣有此語問如何曰點樣詰人曰蔑地無曰毛毛音耄事文類聚毳飯故事三件俱無故謂三毛移近曰埋呼兒曰仔仔音濟其不檢者曰散仔斥男女之賤者男曰獠五代史南漢世家所謂憨獠可證女曰夫娘見輟耕錄甚至以物形狀如子弟汰而不曉事者曰大頭蝦陳獻章大頭蝦說客問鄕譏不能儉以取貧者曰大頭蝦父兄憂子弟之奢靡而戒之亦曰大頭蝦何謂也予告之曰蝦有挺須瞪目首大於身集數百尾烹之而未能供一啜之羹者名曰大頭蝦甘美不足丰乎外餒乎中如人之不務實者然鄕人借是以明識戒義取此歟言𨿽鄙俗名理甚當然余觀今人取貧者亦非一端或原於博賽或起於鬥訟或荒於沈湎或奪於異好與大頭蝦皆足以致貧然考其用心與其行事之善惡而科其罪之輕重大頭蝦宜從末減識取貧者反舍披摘此何耶恆人之情刑之則懼不近刑則息博賽鬥訟禁在法典沈湎異好則人之性有嗜有不嗜者不可一槪論也大頭蝦之患在於輕財而忘分才子弟類有之蓋其才髙意廣恥居人下而雅不勝俗專事己勝則自畋獵馳騁賓客支酬輿馬服食之用侈爲美觀以取快於目前而不知窮之在是也如是致貧亦十有四五孔子所謂難乎有恆者是也以爲不近刑而忽之故譏其不能自反以進於禮義教誨之道也孳孳於貧富之消長錙銖較之而病其不能者曰大頭蝦此田野細民過於爲吝而以繩人之驕非大人之治人也夫人之生陰陽具焉陽有餘而陰不足有餘生驕不足生吝受气之始偏則爲害有生之後習气乘之驕益驕吝益吝驕固可罪吝亦可鄙驕與吝一也不驕不吝庶矣乎

至於外縣每十里不同如遊樂南海曰僊欣順徳曰僊東莞曰料新會指何處曰蓬蓬此類皆方言也廣城四聲皆無訛者如來近黎久近苟皆不甚相遠惟東莞謂東曰凍是以平爲去也莞曰官是以上爲平也香山城內大近正音而差濁谷字都黃旗角則皆閩語殊侏﹝亻離﹞如謂人曰能是以眞入蒸也增城有東話語尢奇俏謂屋曰竄是以入爲上也新會下海東莞南頭謂刀曰多是以豪入歌也此類皆方音也範成大虞衡記臨桂數字𨿽甚鄙野而偏旁亦有依附﹝上大下坐﹞音穩大坐穩也﹝上不下髙﹞音矮不髙故矮也奀音勒不大故瘦也﹝上石下山﹞音磡山石之巖窟也閂音拴橫關也汆音猶人在水上也氼音魅人沒水下也閄和馘反言隱身忽出以驚人之聲也氈音胡毛口也甘東敢反以石擊水之聲也今廣亦有之又無曰冇音耄謂與有相反也季子曰孻力來反子之盡也新會曰屘極命反子之至尾者也兩廣謂巖峒曰冚亦龍反兩山之間也順徳謂石梗曰石掯蓋取誰聲番禺從化謂地之寬平者﹝恭去卄一攺內甫外冂﹞音引則又無所取義此俗字也

