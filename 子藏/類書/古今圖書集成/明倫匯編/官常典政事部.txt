

政事部總論說苑

政理政有三品王者之政化之霸者之政威之彊者之政脇之夫此三者各有所施而化之爲貴矣夫化之不變而後威之威之不變而後脇之脇之不變而後刑之夫至於刑者則非王者之所得已也是以聖王先徳教而後刑罰立榮恥而明防禁崇禮義之節以示之賤貨利之獘以變之修近理內政橛機之禮一妃匹之際則莫不慕義禮之榮而惡貪亂之恥其所由致之者化使然也季孫問於孔子曰如殺無道以就有道何如孔子曰子爲政焉用殺子欲善而民善矣君子之徳風也小人之徳艸也艸上之風必偃言明其化而已也治國有二機刑徳是也王者尙其徳而希其刑霸者刑徳並湊彊國先其刑而後徳夫刑徳者化之所由興也徳者養善而進闕者也刑者懲惡而禁後者也故徳化之崇者至於賞刑罰之甚者至於誅夫誅賞者所以別賢不肖而列有功與無功也故誅賞不可以繆誅賞繆則善惡亂矣夫有功而不賞則善不勸有過而不誅則惡不懼善不勸而能以行化乎天下者未嘗聞也書曰畢協賞罰此之謂也水濁則魚困令苛則民亂城峭則必崩岸竦則必﹠﹟故曰急轡銜者非千里禦也有聲之聲不過百里無聲之聲延及四海故祿過其功者損名過其實者削情行合而民副之禍福不虛至矣詩云何其處也必有與也何其久也必有以也此之謂也子貢問治民於孔子孔子曰懍懍焉如以腐索禦奔馬子貢曰何其畏也曰夫通達之國皆人也以道導之則吾畜也不以道導之則吾讎也若何而毋畏冊府元龜

公正夫子曰苟正其身矣於從政乎何有又曰子帥以正孰敢不正錯有言曰方直之士奉法令不容私若夫執徳不回謹身率下無黨於物直道而行故政平而訟理令行而禁止也漢制郡守課最者或入爲公卿宣帝曰使百姓無嘆息愁恨之聲者其惟良二千石乎故有奉公不阿守法見憚抑彊扶弱而志在無私以一警百而威克厥愛是以賞罰信而權寵莫能干政令行而豪右不能犯所以人從其化而吏不敢欺也詩曰剛亦不吐又曰好是正直其斯之謂歟

仁惠易曰體仁足以長人書曰安民則惠用仁惠而親百姓者其惟良二千石乎由漢以來循吏間作至於勤宣徳讓專行寬厚哀此鰥寡賑其乏絕形惻隱之心術務平反於刑典掩覆道骸保全生物夭癘之所及加之營卹民賦之不登代其輸送𨿽復犯矯詔之義冒畫一之法亦無憚焉自非安仁而知義果行而邁徳以博濟爲己任者亦惡能及是哉

教化孔子曰道之以政齊之以刑民免而無恥道之以徳齊之以禮有恥且格然則徳禮之與政刑感人之深淺成俗之厚薄可知也自堯命州牧事多闕文秦置郡守民罕見徳迨於兩漢之世始有循吏之名或興學而化行或修禮而教闡或引咎而人知勸或掩過而人遷善若文翁韓延壽之屬皆著異迹煥乎惇史後之繼踵比比有焉非夫仁信篤誠寬厚淸靜正其身而率下者孰能至於此哉

能政自秦氏罷侯置守漢室之興率循無攺垂及中葉品式備具故有與我共此之嘆而二千石之著治效者率加褒賞以申勉勵史氏所述循吏爲盛焉東京而下咸可徵也自非厲精爲治正身率下遵道徳齊禮之訓以變風美俗推務本明利之術以厚生阜財措枉而擊彊興廉而崇讓先之以條教濟之以仁惠居之以寬簡輔之以彊明又曷能致政治之淸夷吏人之歡愛所居民富所去見思生有榮號死見奉祀斯仲尼所謂旣富而教三年有成者爲不誣矣

興利昔大禹之敍九功曰利用以阜財厚生以養民班固之述循良曰所居民富蓋夫君子之爲政必求所以利於人而行之也歷代而下賢守接武乃能相其土宜以興物役始資乎悅使終啟於善利或導達溝瀆以滋於灌漑或辟除污萊以繁於稼穡築堤塌以備水潦疏河漕以通輸運興鑄冶以贍農器造橋梁以濟徒涉陶瓦履屋以寧室居鑿山通道以便行旅皆丰功被於萌庶休明載於緗簡流風餘烈沒而不朽其古之良二千石者歟

勸課易曰利物以和義書曰厚生以養民班固之述循吏曰所居民富由漢而下牧守之可紀者曷嘗不以勸課爲先焉乃有勗之以耕耨勉之以樹藝鑄作乎田器惇率乎稼政教之以孳畜而祭養無闕訓之以蠶績而纕帛是供居土者勤身以濟眾在下者知方而從化獘俗丕革美利惇洽由是家給人足政平訟治恥格之風著徳讓之道隆管子所謂衣食足知榮辱者其識治體矣

廉儉班固有言曰謹身帥先居以廉平不至於嚴而民從化者循吏之道也是知公廉則絕私淸儉則寡欲故能使政平而訟理吏肅而民服焉周禮小宰之職獘羣吏之治者有六皆以廉爲本孔子曰以約失之者鮮矣歷代而下居牧守之任以淸白著稱者比比有之是皆以道化人砥名礪節確然有守涅而不淄者也至若斬馬芻而席羊皮衣祗裯而宿樹下者斯固克己過差逼下已甚然迹其矯抗亦有所激云

靜理夫古人之爲政者曷嘗不崇淸靜以致治資簡易以成化故老氏著元默之教仲尼垂恥格之訓蓋斯民三代之所以直道而行也豈可挾術而致擾哉漢室而下良牧相繼乃有推寬大之志布仁厚之徳宣流愷悌惇修禮讓專務通恕悉蠲煩苛或反己而自思獄訟以止或責成而委任曹事咸舉物安其所民受其賜斯足以爲循吏之稱首矣

推誠禮云惟天下至誠爲能盡其性又曰惟天下至誠爲能化夫欲盡物之性而化之者其惟至誠乎故古之良二千石妙識治體推誠明之性爲撫禦之術簡略苛細輸寫心腹選任於淳質慰薦於勤勵待眾以信而民不忍欺推功於下而人樂爲用或因壘以諭寇賊或刻期以遣囚系動發於衷以底於治宜乎詔敕之嘉獎史冊之褒紀傳云安靜之吏悃愊無華日計不足月計有餘其是之謂乎

謠頌虞書曰勸之以九歌卜商有言曰嗟嘆之不足故﹠﹟歌之蓋謠頌之作其來尙矣若乃牧守之寄風教所出而能惇淸靜之治流愷悌之政愛養萌庶蠲除苛刻厚生以興利遏彊而去惡孤弱以之成立閭裏由其富庶乃有斑白之詠齠﹠﹟之謠發於委巷布於行路自非仁厚淪於骨髓誠心激於肺腑又豈能抑揚蹈厲周旋詠嘆言有章而聲成文者哉傳曰入其國其教可知是之謂也

感瑞夫政平訟理民無愁怨至和浹洽瑞物來格斯蓋肇自人心契於神道者矣自漢室而下重牧守之任循良間作徳讓宣洽協气斯兆嘉瑞薦降至於服猛騺之性不爲物害弭螟蠈之災無入郡境膏雨隨應夭癘自消枯木發榮靈泉沸湧美利浹於萌庶休徵表於圖牒著之曩紀形於謠頌自非仁化之淵塞誠心之﹠﹟合亦何以通至誠之感臻無方之應者焉

遺愛仲尼之稱子產曰古之遺愛班固之述循吏曰所去見思夫君子之爲政也仁愛深矣故其恩徳淪於骨髓風烈播於弦詠攀轅遮道而惜其罷去號呼啜泣而形於戀慕以至邀車駕而願借畱守闕門而求代罪取其姓以名子避其名以易官申奉祠之禮修服喪之報致恭於丘墓懷徳於息裔自非明允惇篤宣慈惠利以濟眾救物爲任者亦何以及玆蓋桃李不言而下自成蹊非可驅而致之也已

條教易臨之象曰君子以教思無窮容保無疆論語云旣富矣又何加焉蓋居長人之任興教爲本令下禁止風行艸偃其所由來尙矣漢氏而下良吏繼出乃能推本俗尙講求治要思所懲革樹之風聲由是獎善防非置之表率遏彊撫弱爲之約束尊賢興學禁淫起廢除律令之不便祛風軌之因習至於樹藝之便利蠶績之程品布帛之度舂汲之宜靡不爲立科條以杜紛競眞得夫善人爲邦之旨哉詩曰愷悌君子民之父母異乎不戒視成者已

課最由漢以來重長人之寄有會課之法稽勞底績以功多者爲最焉蓋取乎治行殊等閥閱彰著乃處乎上第或申之懋賞所以旌勸良吏聳厲當世者也若夫考績之典紀旌虞書大計之法著於周制所以揆勞而責實獎能而褒善載於前籍斯爲懿範然而牧守之重吏民之本患於數易罔克成化倘善人爲邦復久於其道亦未有不邁徳惇教厚生美俗而致尢異之課者矣

禮士夫見善如不及先儒之丕訓就賢體遠爲政之要道自昔牧人守土之吏曷嘗不尊尙賢者詳延俊乂申其禮遇咨其道義然後能成化而美俗哉至若幾杖之設以重於耆年書記之問以獎其髙行親詣閭巷靡辭於屈體召至郡閭欽聞其緒言或重其經術待以師友或接之恩紀同乎昆弟及至旌異其徳推顯其材褒待越於常制延辟極其勤懇用能聳厲四封之內激昂中人之志使其靡然向風翕然遷善遵行禮讓臻乎恥格周書所謂庸庸祗祗者謂此物也夫漢曹參爲齊相聞膠西有蓋公善治黃老言使人厚幣請之旣見蓋公蓋公爲言治道貴乎淸淨而民自定推此類具言之參於是避正堂捨蓋公焉

旌表夫追甄往烈申獎至行興廉而舉孝尙賢而崇徳乃爲政之所先也況乎居嶽收之任爲萬夫之長風化攸系品庶式瞻自非惇勗名義旌別淑慝亦何以臻恥格之漸成懷音之美哉由漢曁唐循良間作乃有移書以褒直節置饋以禮先民至若貞操邁倫懿範絕俗或著之銘刻或加以辟署或表厥鄕裏揚其淑聲或列之圖像形於善頌或枉顧於衡蓽或薦推於廩賜旣優異於羣萃復升聞於王庭故能激厲頹弛聳動倫伍致民徳之歸厚成政績之尢異焉

薦賢國有進賢之令易稱匯徵之吉蓋淑人君子志不掩善義從公共冀得英哲以奉其上者也夫十室之邑必有忠信三人同行必有我師況乎百城共治萬夫觀政按察封部親撫萌俗者哉至乃節行純正才譽彰著名迹韜﹠﹟鄕裏推服或屬吏之善治或令族之久廢咸能特達慰薦周旋稱述揚於王庭舉不失徳傳曰惟善人能舉其類豈虛語也哉

愛民夫牧守吏民之本可以感物而行化者也居其任者苟能宣恩澤之詔布忠厚之教廣求民瘼洞達治體知所疾苦去其繁密俾夫百姓寬息一境休和玆所謂良二千石矣漢氏而下循良間作至有專行仁惠務於安輯振卹周困拯濟孤弱或條上其損益或蠲省其賦調至於推恕心以惜民力違科禁以順物情苟利於人靡顧於己或出私積以代民租故能上下忻賴所在化行爲吏人所稱績用可紀非夫忠信之長慈惠之師庶幾乎徳讓之風者亦胡以臻此

威嚴書曰威克厥愛允濟故子產有言惟有徳者能以寬服人其次莫如猛夫火之烈民望而畏之故鮮死焉斯威嚴之謂也由漢以來長人之吏以武健彊禦而著稱者蓋有之矣莫不因其天姿之峻厲乘其民風之豪橫由是懲習俗之獘嚴其約束去害羣之惡正其典刑姦吏震悚羣盜屏去風化肅於境內威聲動於鄰壤人用胥畏吏不敢欺此其所以爲能也若夫山甫之不吐剛茹柔而徳舉仲尼謂以寬濟猛而致和亦何必厲气作威然後臻夫治者已

革獘夫政化之貪獘民俗之浮僞因習而不攺流蕩而忘返非夫賢明之長窮察其事形於教條峻其科謫﹠﹟去﹠﹟害納之軌物又曷能祛累積之根柢革閭閻之視聽哉東漢而下居方牧之任者乃有勤求民瘼崇樹治本惇正道以祛多僻厲徳色以窒邪思去泰甚以厚其生蠲煩苛以除其疾出令畫一而下莫敢犯立誠果斷而妖不下興用能阜康斯人澄淸屬邑信孚於比屋風動於百姓興化成治易俗至道惠浹於封內澤及於後世詩曰愷悌君子民之父母其是之謂歟

彊明古者列爵分土以封諸侯威福自專政令己出故俗旣易治民亦恭命秦氏而下罷侯置守地廣於曩日勢輕於昔人至於抑兼並制豪猾評獄犴靜鄕閭非彊以立威明以鑑物則何以致尢異之治興謠誦之聲乎然則寬猛相濟韋弦在禦乃有誡之於懦以苛爲彊防之在暗用察爲明卽古之循良異乎斯矣苟或彊而不苛明而不察曲直立斷而輔以簡易情僞洞見而兼以仁恕固可以三月而報政百年而勝殘焉

智略夫鉤深致遠表微達變之謂智臨事制宜經物成務之謂略蓋君子之所以熙民志而贊邦治何莫由斯道也若乃膺長人之寄總連城之政兵農之眾條教所出禮義之化風軌攸系由漢而下良吏接武乃有材謀兼蘊幾神獨照設計策以屏寇盜推恩信而懷戎旅撫禦夷落而威惠式孚招輯萌庶而流徙來復興利以竭地方備患以謹天戒式遏邊圉而保障增固居守京邑而輦轂以淸斯皆負兼濟之用得馭眾之術眞王國之俊傑者哉

招輯小雅鴻雁之作美其能勞來安集使離散者寧其居鰥寡者得其所也若乃總列城之任膺共此之寄或仍歲凶荒民居流徙或師旅之後瘡痍未復或寇盜羣萃侵擾封部或夷獠狙獷密邇亭障乃能懷輯化誘循撫愛養俾𦇤負者相屬而至安堵者無攺其舊推以恩信凶戾爲之革音惇以仁惠殊俗因而款附下興樂國之詠上有長城之賴斯固道徳齊禮之餘風招攜懷遠之美政也

武功自秦分天下爲三十六郡而守尉皆領兵至晉武平吳去州郡武備其後盜賊四起以至大亂山濤之論精矣若乃百城提封之廣比屋士民之富或因歲凶荒嘯聚不逞合烏鳥之眾弄潢池之兵竊法干紀敢行稱亂至於邊城候望之所羌戎走集之地或伺間而入寇或屬國之內叛烈火燎原當急圖於撲滅農夫去艸非可使其滋蔓蓋有乘其便宜不暇中覆率厲士眾摧鋒致討震耀國威攘除民患固已名載勛籍事藏策府其或鄰敵接畛申嚴警備拒戰而克勝交侵而大獲者其績亦茂矣詩云幹城傳云保障皆是之謂歟

剌舉夫方伯之任民物是司必在當官而行臨事而斷不畏權幸靡私親暱糾發瑕釁考案是非使吏不能爲姦民不受其獘政事明舉風威振肅除民之害於斯爲要先民有言養禾者去其稂莠其斯之謂歟

屏盜夫養雞者不畜貍牧獸者不育豺樹木者憂其﹠﹟保人者除其賊故古之爲邦者著詰盜之制垂去惡之訓以惠保於小民也矧乃百城共治之攸重萬夫觀政之所屬寬猛爲術慘舒云系而能奮嫉惡之志竭刺姦之勞勇略速成威信兼達廣設科禁周深淵藪行反間之計開自新之路懸告捕之賞恕旣往之罪傳檄惇諭殲厥凶渠厲兵掩擊滅其黨類或竄伏他境或悔歸本業澄淸所治震肅鄰部路有遺而莫顧商次野而如室其或饑民放僻獷俗貪殘無假滋章不煩血刃推心布惠令行禁止斯又堯舜之良吏也

折獄呂刑有折獄之文秋官有獘訟之義非夫明智絕俗臨事不惑又安能察微隱而辧疑似以厭乎人心者哉自炎漢而下修舉吏職親民之重濟以法術由是按察捕劾著績尢異若乃詰作折惑申冤訊盜斷之以經義聽之以辭气濟之以識略參之以奇譎靡待兩造之備克申片言之敏置於憲法畏若神明斯固簡孚閱實之可尙也

修武備夫備豫不虞古之善教思艱圖易政之善經乃有居牧伯之重總連城之寄屬寇攘之連結或羌戎之密邇以至俯逼彊敵旁接叛壘而能發先見之慮設未然之防厚囷倉之蓄增池隍之固簡稽軍實申明師律訓練講閱之必至斥堠烽燧之必嚴峻誅賞之令治戰守之具觸類而長大爲之防用能應變無窮遇戰必克﹠﹟幹城之詠得庇民之術者焉古所謂物不素具則不可以應卒誠哉是言矣

抑豪彊孔子曰齊之以刑國僑曰糾之以猛是知剛嚴武健以禦其下者蓋亦有不得已而然也若夫豪猾之民陵暴疲弱兼並之族雄張邑裏撓敗法令侵害吏治復有倚恃彊勢肆行姦宄條教不足以懲違徳義不能以宣化由是聳疾邪之志以除惡爲務靡顧權右專事威斷道徳齊禮我則未暇風行霜烈一致於法俾暴橫者自禁柔﹠﹟者獲全其或深刻之過差勝任而愉快固與夫斷斷守道之吏異矣

政事部名臣列傳一

有虞氏

八愷八元按左傳季文子曰昔髙陽氏有才子八人蒼舒隤敳檮戭大臨尨降庭堅仲容叔達齊聖廣淵明允篤誠天下之民謂之八愷髙辛氏有才子八人伯奮仲堪叔獻季仲伯虎仲熊叔豹季貍忠肅共懿宣慈惠和天下之民謂之八元此十六族也世濟其美不隕其名以至於堯堯不能舉舜臣堯舉八愷使主后土以揆百事莫不時序地平天成舉八元使布五教於四方父義母慈兄友弟共子孝內平外成

夏

奚仲按通誌初黃帝作車少昊加牛奚仲加馬禹命奚仲爲車正建旗旐以別尊卑等級

商

中衍按史記秦本紀柏翳生二子一曰大廉實鳥俗氏二曰若木實費氏大廉元孫曰孟戲中衍鳥身人言帝太戊聞而卜之使禦吉遂致使禦而妻之自太戊以下中衍之後遂世有功以佐殷國故嬴姓多顯遂爲諸侯

祖己按史記殷本紀帝武丁祭成湯明日有飛雉登鼎耳而呴武丁懼祖己曰王勿憂先修政事祖己乃訓王曰惟天監下典厥義降年有永有不永非天夭民中絕其命民有不若徳不聽罪天旣附命正厥徳乃曰其柰何嗚呼王嗣敬民罔非天繼常祀毋禮於棄道武丁修政行徳天下咸歡殷道復興帝武丁崩子帝祖庚立祖己嘉武丁之以祥雉爲徳立其廟爲髙宗遂作髙宗肜日及訓按尙書大傳湯之後武丁之前王道不振桑谷俱生於朝七日而大拱武丁問諸祖己祖己曰桑谷野艸而生於朝朝必亡武丁懼側身修行思先王之道興滅國繼絕世舉逸民明養老之道三年之後重譯而朝者六國

周一

散宜生按淮南子道應訓文王砥徳修政紂聞而患之乃拘文王於羑里於是散宜生乃以千金求天下之珍怪得騶虞雞斯之乘元玉百工大貝百朋元豹黃羆靑犴白虎文皮千合以獻於紂因費仲而通紂見而說之乃免其身殺牛而賜之按尙書孔傳虢叔閎夭散宜生太顚南宮括凡五臣佐文王爲胥附奔走先後禦侮之臣

太顚按史記周本紀文王遵后稷公劉之業則古公公季之法篤仁敬老慈少禮下賢者日中不暇食以待士士以此多歸之太顚閎夭散宜生鬻子辛甲大夫之徒皆往歸之崇侯虎譖西伯於殷紂曰西伯積善累徳諸侯皆向之將不利於帝帝紂乃囚西伯於羑里閎夭之徒患之乃求有莘氏美女驪戎之文馬有熊九駟他奇怪物因殷嬖臣費仲而獻之紂紂大說曰此一物足以釋西伯況其多乎乃赦西伯賜之弓矢釜鉞使西伯得徵伐武王卽位十一年徧告諸侯以東伐紂至商國散宜生太顚閎夭皆執劍以衛

閎夭按大紀周之臣子日夜憂懼謀救其君父者無所不至竭國中珍寶良馬使閎夭太顚來獻諸侯憂懼入見請昌蓋是時西有昆吾之患北有玁狁之難紂乃召昌釋之因獻西洛之地請除炮烙之刑紂大喜許之賜之弓矢鈇鉞使專徵伐爲西方諸侯伯按汲冢周書克殷解太顚閎夭皆執輕呂以奏王王入卽位於社太卒之左乃命閎夭封比干之墓

南宮適按史記周本紀武王九年東伐紂命南宮適散鹿臺之財發巨橋之粟以振貧弱萌隸命南宮適史佚展九鼎寶玉按通誌紂囚西伯於羑里周之臣散宜生南宮適閎夭患之而問於呂尙尙知其賢相與見西伯羑里乃求有莘之美女驪戎之文馬有熊之九駟西海濱之白狐林陵怪獸江淮大貝因嬖臣費仲而獻之散宜生趨而進曰西藩之臣昌命其行人敢效其寶以免其辜紂大說曰一物足以釋其辜況多乎

辛甲按劉向別錄辛甲故商之臣事紂蓋七十五諫不聽而去至周召公與語賢之以告文王文王自迎之封於長子按通誌文王之爲政也訪於辛甲重以周召畢榮是以能治

八虞按晉語文王之卽位也詢於八虞而咨於二虢度於閎夭而謀於南宮諏於蔡原而訪於辛尹重之以周召畢榮億寧百神而柔和萬民

仲山甫按通誌宣王元年王命仲山甫出使諭王之徳意於四方乃城東方以定齊邑海內翕然向風諸侯復宗周尹吉甫作詩以美之按周語魯武公以括與戲見王王立戲樊山父諫曰不可立也不順必犯犯王命必誅故出令不可不順也令之不行政之不立行而不順民將棄上夫下事上少事長所以爲順也今天子立諸侯而建其少是教逆也若魯從之而諸侯效之王命將有所壅若不從而誅之是自誅王命也是事也誅亦失不誅亦失天子其圖之王卒立之魯侯歸而卒及人殺懿公而立伯禦三十二年宣王伐魯立孝公諸侯從是而不睦宣王欲得國子之能導訓諸侯者樊穆仲曰魯侯孝王曰何知之對曰肅恭明神而敬事老賦事行刑必問於遺訓而咨於故實不幹所問不犯所咨王曰然則能訓治其民矣乃命魯孝公於夷宮宣王旣喪南國之師乃料民於太原仲山父諫曰民不可料也夫古者不料民而知其少多司民協孤終司商協名姓司徒協旅司寇協姦牧協職工協革場協入廩協出是則少多死生出入往來者皆可知也於是乎又審之以事王治農於藉搜於農隙耨獲亦於藉狝於旣烝狩於畢時是皆習民數者也又何料焉不謂其少而大料之是示少而惡事也臨政示少諸侯避之治民惡事無以賦令且無故而料民天之所惡也害於政而妨於後嗣王卒料之及幽王乃廢滅

石碏按左傳隱公三年衛莊公娶於齊東宮得臣之妹曰莊姜美而無子衛人所爲賦碩人也又娶於陳曰厲嬀生孝伯早死其娣戴嬀生桓公莊姜以爲己子公子州吁嬖人之子也有寵而好兵公弗禁莊姜惡之石碏諫曰臣聞愛子教之以義方弗納於邪驕奢淫佚所自邪也四者之來寵祿過也將立州吁乃定之矣若猶未也階之爲禍夫寵而不驕驕而能降降而不憾憾而能眕者鮮矣且夫賤妨貴少陵長遠間親新間舊小加大淫破義所謂六逆也君義臣行父慈子孝兄愛弟敬所謂六順也去順效逆所以速禍也君人者將禍是務去而速之無乃不可乎弗聽其子厚與州吁遊禁之不可桓公立乃老四年春衛州吁弒桓公而立州吁未能和其民厚問定君於石子石子曰王覲爲可曰何以得覲曰陳桓公方有寵於王陳衛方睦若朝陳使請必可得也厚從州吁如陳石碏使告於陳曰衛國褊小老夫耄矣無能爲也此二人者實弒寡君敢卽圖之陳人執之而請﹠﹟於衛九月衛人使右宰醜﹠﹟殺州吁於濮石碏使其宰獳羊肩﹠﹟殺石厚於陳君子曰石碏純臣也惡州吁而厚與焉大義滅親其是之謂乎

管仲按左傳莊公九年秋師及齊師戰於幹時我師敗績公喪戎路傳乘而歸秦子梁子以公旗辟於下道是以皆止鮑叔帥師來言曰子糾親也請君討之管召讎也請受而甘心焉乃殺子糾於生竇召忽死之管仲請囚鮑叔受之及堂阜而稅之歸而以告曰管夷吾治於髙傒使相可也公從之三十二年春城小谷爲管仲也閔公元年狄人伐邢管敬仲言於齊侯曰戎狄豺狼不可厭也諸侯親暱不可棄也宴安鴆毒不可懷也詩云豈不懷歸畏此簡書簡書同惡相卹之謂也請救邢以從簡書齊人救邢僖公四年春齊侯以諸侯之師侵蔡蔡潰遂伐楚楚子使與師言曰君處北海寡人處南海惟是風馬牛不相及也不虞君之涉吾地也何故管仲對曰昔召康公命我先君太公曰五侯九伯女實徵之以夾輔周室賜我先君履東至於海西至於河南至於穆陵北至於無棣爾貢包茅不入王祭不共無以縮酒寡人是徵昭王南徵而不復寡人是問對曰貢之不入寡君之罪也敢不共給昭王之不復君其問諸水濱師進次於陘屈完及諸侯盟僖公七年秋盟於寧母謀鄭故也管仲言於齊侯曰臣聞之招攜以禮懷遠以徳徳禮不易無人不懷齊侯修禮於諸侯諸侯官受方物鄭伯使太子華聽命於會言於齊侯曰泄氏孔氏子人氏三族實違君命若君去之以爲成我以鄭爲內臣君亦無所不利焉齊侯將許之管仲曰君以禮與信屬諸侯而以姦終之毋乃不可乎子父不姦之謂禮守命共時之謂信違此二者姦莫大焉公曰諸侯有討於鄭未捷今苟有釁從之不亦可乎對曰君若綏之以徳加之以訓辭而帥諸侯以討鄭鄭將覆亡之不暇豈敢不懼若總其罪人以臨之鄭有辭矣何懼且夫合諸侯以崇徳也會而列姦何以示後嗣夫諸侯之會其徳刑禮義無國不記記姦之位君盟替矣作而不記非盛徳也君其勿許鄭必受盟夫子華旣爲太子而求介於大國以弱其國亦必不免鄭有叔詹堵叔師叔三良爲政未可間也齊侯辭焉子華由是得罪於鄭冬鄭伯使請盟於齊十二年冬齊侯使管夷吾平戎於王使隰朋平戎於晉王以上卿之禮饗管仲管仲辭曰臣賤有司也有天子之二守國髙在若節春秋來承王命何以禮焉陪臣敢辭王曰舅氏余嘉乃勛應乃懿徳謂督不忘往踐乃職無逆朕命管仲受下卿之禮而還君子曰管氏之世祀也宜哉讓不忘其上詩曰愷悌君子神所勞矣十七年齊侯之夫人三王姬徐嬴蔡姬皆無子齊侯好內多內寵內嬖如夫人者六人長衛姬生武孟少衛姬生惠公鄭姬生孝公葛嬴生昭公密姬生懿公宋華子生公子雍公與管仲屬孝公於宋襄公以爲大子雍巫有寵於衛共姬因寺人貂以薦羞於公亦有寵公許之立武孟管仲卒五公子皆求立冬十月乙亥齊桓公卒易牙入與寺人貂因內寵以殺羣吏而立公子無虧孝公奔宋十二月乙亥赴辛巳夜殯按齊語桓公自莒反於齊使鮑叔爲宰辭曰臣君之庸臣也君加惠於臣使不凍餒則是君之賜也若必治國家者則非臣之所能也若必治國家者則管夷吾乎臣之所不若夷吾者五寬惠柔民弗若也治國家不失其柄弗若也忠信可結於百姓弗若也制禮義可法於四方弗若也執枹鼓立於軍門使百姓加勇焉弗若也桓公曰夫管夷吾射寡人中鉤是以濱於死鮑叔對曰夫爲其君動也君若宥而反之夫猶是也桓公曰若何鮑子對曰請諸魯桓公曰施伯魯君之謀臣也夫知吾將用之必不予我矣若之何鮑子對曰使人請諸魯曰寡君有不令之臣在君之國欲以戮於羣臣故請之則予我矣桓公使請諸魯如鮑叔之言嚴公以問施伯施伯對曰此非欲戮之也欲用其政也夫管子天下之才也所在之國則必得志於天下令彼在齊則必長爲魯國憂矣嚴公曰若何施伯對曰殺而以其屍授之嚴公將殺管仲齊使者請曰寡君欲親以爲戮若不生得以戮於羣臣猶未得請也請生之於是嚴公使束縛以予齊使齊使受而以退比至三釁三浴之桓公親逆之於郊而與之坐問焉曰昔吾先君襄公築臺以爲髙位田狩畢弋不聽國政卑聖侮士而惟女是崇九妃六嬪陳妾數百食必粱肉衣必文繡戎士凍餒戎車待遊車之裂戎士待陳妾之餘優笑在前賢材在後是以國家不日引不月長恐宗廟之不埽除社稷之不血食敢問爲此若何管子對曰昔吾先王昭王穆王世法文武遠績以成名合羣比校民之有道者設像以爲民紀式權以相應比綴以度﹠﹟本肇末勸之以賞賜糾之以刑罰班序顚毛以爲民紀統桓公曰爲之若何管子對曰昔者聖王之治天下也參其國而伍其鄙定民之居成民之事陵爲之終而愼用其六柄焉桓公曰成民之事若何管子對曰四民者勿使雜處雜處則其言哤其事易公曰處士農工商若何管子對曰昔聖王之處士也使就閒燕處工就官府處商就市井處農就田野令夫士羣萃而州處閒燕則父與父言義子與子言孝其事君者言敬其幼者言悌少而習焉其心安焉不見異物而遷焉是故其父兄之教不肅而成其子弟之學不勞而能夫是故士之子恆爲士令夫工羣萃而州處審其四時辧其功苦權節其用論比協材旦莫從事施於四方以飭其子弟相語以事相示以巧相陳以功少而習焉其心安焉不見異物而遷焉是故其父兄之教不肅而成其子弟之學不勞而能夫是故工之子恆爲工令夫商羣萃而州處察其四時而監其鄕之資以知其市之賈負仟儋荷服牛軺馬以周四方以其所有易其所無市賤鬻貴旦莫從事於此以飭其子弟相語以利相示以賴相陳以知賈少而習焉其心安焉不見異物而遷焉是故其父兄之教不肅而成其子弟之學不勞而能夫是故商之子恆爲商令夫農羣萃而州處察其四時權節其用耒耜枷芟及寒擊﹠﹟除田以待時耕及耕深耕而疾耰之以待時雨時雨旣至挾其槍刈耨鎛以旦莫從事於田野脫衣就功首戴茅蒲身衣襏襫沾體塗足暴其發膚盡其四支之敏以從事於田野少而習焉其心安焉不見異物而遷焉是故其父兄之教不肅而成其子弟之學不勞而能夫是故農之子恆爲農野處而不暱其秀民之能爲士者必足賴也有司見而不以告其罪五有司已於事而竣桓公曰定民之居若何管子對曰制國以爲二十一鄕桓公曰善管子於是制國以爲二十一鄕工商之鄕六士鄕十五公帥五鄕焉國子帥五鄕焉髙子帥五鄕焉參國起案以爲三官臣立三宰工立三族市立三鄕澤立三虞山立三衡桓公曰吾欲從事於諸侯其可乎管子對曰未可國未安桓公曰安國若何管子對曰修舊法擇其善者而業用之遂滋民與無財而敬百姓則國安矣桓公曰諾遂修舊法擇其善者而業用之遂滋民與無財而敬百姓國旣安矣桓公曰國安矣其可乎管子對曰未可君若正卒伍修甲兵則大國亦將正卒伍修甲兵則難以速得志矣君有攻伐之器小國諸侯有守禦之備則難以速得志矣君若欲速得志於天下諸侯則事可以隱令可以寄政桓公曰爲之若何管子對曰作內政而寄軍令焉桓公曰善管子於是制國五家爲軌軌爲之長十軌爲裏裏有司四里爲連連爲之長十連爲鄕鄕有良人焉以爲軍令五家爲軌故五人爲伍軌長帥之十軌爲裏故五十人爲小戎裏有司帥之四里爲連故二百人爲卒連長帥之十連爲鄕故二千人爲旅鄕良人帥之五鄕一帥故萬人爲一軍五鄕之帥帥之三軍故有中軍之鼓有國子之鼓有髙子之鼓春以振旅秋以狝治兵是故卒伍整於裏軍旅整於郊內教旣成令勿使遷徙伍之人祭祀同福死喪同卹禍災共之人與人相疇家與家相疇世同居少同遊故夜戰聲相聞足以不乖晝戰目相視足以相識其歡欣足以相死居同樂行同和死同哀是故守則同固戰則同彊君有此士也三萬人以方行於天下以誅無道以屏周室天下大國之君莫之能禦也正月之朝鄕長復事君親問焉曰於子之鄕有居處好學慈孝於父母聰慧質仁發聞於鄕裏者有則以告有而不以告謂之蔽明其罪五有司已於事而竣桓公又問焉曰於子之鄕有拳勇股肱之力秀出於眾者有則以告有而不以告謂之蔽賢其罪五有司已於事而竣桓公又問焉曰於子之鄕有不慈孝於父母不長弟於鄕裏驕躁淫暴不用上令者有則以告有而不以告謂之下比其罪五有司已於事而竣是故鄕長退而修徳進賢桓公親見之遂使役官桓公令官長期而書伐以告且選選其官之賢者而復用之曰有人居我官有功休徳惟愼端愨以待時使民以勸綏謗言足以補官之不善政桓公召而與之語訾相其質足以比成事誠可立而授之設之以國家之患而不疚退問其鄕以觀其所能而無大厲升以爲上卿之贊謂之三選國子髙子退而修鄕鄕退而修連連退而修裏裏退而修軌軌退而修伍伍退而修家是故匹夫有善可得而舉也匹夫有不善可得而誅也政旣成鄕不越長朝不越爵罷士無伍罷女無家夫是故民皆勉爲善與其爲善於鄕也不如爲善於裏與其爲善於裏也不如爲善於家是故士莫敢言一朝之便皆有終歲之計莫敢以終歲之議皆有終身之功桓公曰伍鄙若何管子對曰相地而衰徵則民不移徵不旅舊則民不偸山澤各致其時則民不苟陸阜陵墐井田疇均則民不憾無奪民時則百姓富犧牲不略則牛羊遂桓公曰定民之居若何管子對曰制鄙三十家爲邑邑有司十邑爲卒卒有卒帥十卒爲鄕鄕有鄕帥三鄕爲縣縣有縣帥十縣爲屬屬有大夫五屬故立五大夫各使治一屬焉立五正各使聽一屬焉是故正之政聽屬牧正聽縣下政聽鄕桓公曰各保治爾所無或淫怠而不聽治者正月之朝五屬大夫復事桓公擇是寡功者而謫之曰制地分民如一何故獨寡功教不善則政不治一再則宥三則不赦桓公又親問焉曰於子之屬有居處爲義好學慈孝於父母聰慧質仁發聞於鄕裏者有則以告有而不以告謂之蔽明其罪五有司已於事而竣桓公又問焉曰於子之屬有拳勇股肱之力秀出於眾者有則以告有而不以告謂之蔽賢其罪五有司已於事而竣桓公又問焉曰於子之屬有不慈孝於父母不長弟於鄕裏驕躁淫暴不用上令者有則以告有而不以告謂之下比其罪五有司已於事而竣五屬大夫於是退而修屬屬退而修縣縣退而修鄕鄕退而修卒卒退而修邑邑退而修家是故匹夫有善可得而舉也匹夫有不善可得而誅也政旣成以守則固以徵則彊桓公曰吾欲從事於諸侯其可乎管子對曰未可鄰國未吾親也君若欲從事於天下諸侯則親鄰國桓公曰若何管子對曰審吾疆場而反其侵地正其封疆無受其資而重爲之皮幣以驟聘俯於諸侯以安四鄰則四鄰之國親我矣爲遊士八十人奉之以車馬衣裘多其資幣使周遊於四方以號召天下之賢士皮幣玩好使人鬻之四方以監其上下之所好擇其淫亂者而先徵之桓公問曰夫軍令則寄諸內政矣齊國寡甲兵爲之若何管子對曰輕過而移諸甲兵桓公曰爲之若何管子對曰制重罪贖以犀甲一戟輕罪贖以盾一戟小罪﹠﹟以金分宥閒罪索訟者三禁而不可上下坐成以束矢美金以鑄劍戟試諸狗馬惡金以鑄鉏夷斤欘試諸壤土甲兵大足桓公曰吾欲南伐何主管子對曰以魯爲主反其侵地堂潛使海於有蔽渠弭於有渚環山於有牢桓公曰吾欲西伐何主管子對曰以衛爲主反其侵地臺原姑與漆裏使海於有蔽渠弭於有渚環山於有牢桓公曰吾欲北伐何主管子對曰以燕爲主反其侵地柴夫吠狗使海於有蔽渠弭於有渚環山於有牢四鄰大親旣反侵地正封疆地南至於餉陰西至於濟北至於河東至於紀酅有革車八百乘擇天下之甚淫亂者而先徵之卽位數年東南多有淫亂者萊莒徐夷吳越一戰帥服三十一國遂南徵伐楚濟汝逾方城望汶山使貢絲於周而反荊州諸侯莫不來服遂北伐山戎刜令支斬孤竹而南歸海濱諸侯莫不來服與諸侯飾牲爲載以約誓於上下庶神與諸侯戮力同心西徵攘白翟之地至於西河方舟設泭乘桴濟河至於石抗縣車束馬逾大行與辟耳之溪拘夏西服沙西吳南城周反胙於絳嶽濱諸侯莫不來服而大朝諸侯於陽榖兵車之屬六乘車之會三諸侯甲不解累兵不解翳弢無弓服無矢隱武事行文道帥諸侯而朝天子葵丘之會天子使宰孔致胙於桓公曰餘一人之命有事於文武使孔致胙且有後命曰以爾自卑勞實謂爾伯舅無下拜桓公召管子而謀管子對曰爲君不君爲臣不臣亂之本也桓公懼出見客曰天威不違顏咫尺小白余敢承天子之命曰爾無下拜恐隕越於下以爲天子羞遂下拜升受命賞服大路龍旗九旒渠門赤旗諸侯稱順焉桓公憂天下諸侯魯有夫人慶父之亂二君殺死國絕無嗣桓公聞之使髙子存之翟人攻邢桓公築夷儀以封之男女不淫牛馬選具翟人攻衛衛人出廬於曹桓公城楚丘以封之其畜散而無育桓公與之系馬三百天下諸侯稱仁焉於是天下諸侯知桓公之爲己動也是故諸侯歸之譬若市人桓公知諸侯之歸己也故使輕其幣而重其禮故天下諸侯罷馬以爲幣縷纂以爲奉鹿皮四諸侯之使垂櫜而入稛載而歸故拘之以利結之以信示之以武故天下小國諸侯旣許桓公莫之敢背就其利而信其仁畏其武桓公知天下諸侯多與己也故又大施忠焉可爲動者爲之動可爲謀者爲之謀軍譚遂而不有也諸侯稱寬焉通齊國之魚鹽於東萊使關市譏而不徵以爲諸侯利諸侯稱廣焉築葵玆晏負夏領釜丘以禦戎狄之地所以禁暴於諸侯也築五鹿中牟蓋與牡丘以衛諸夏之地所以示權於中國也教大成定三革隱五刃朝服以濟河而無怵惕焉文事勝矣是故大國慚愧小國附協惟能用管夷吾寧戚隰朋賓胥無鮑叔牙之屬而伯功立按史記本傳管仲夷吾者潁上人也少時常與鮑叔牙遊鮑叔知其賢管仲貧困常欺鮑叔鮑叔終善遇之不以爲言已而鮑叔事齊公子小白管仲事公子糾及小白立爲桓公公子糾死管仲囚焉鮑叔遂進管仲管仲旣用任政於齊齊桓公以霸九合諸侯一匡天下管仲之謀也管仲曰吾始困時嘗與鮑叔賈分財利多自與鮑叔不以我爲貪知我貧也吾嘗爲鮑叔謀事而更窮困鮑叔不以我爲愚知時有利不利也吾嘗三仕三見逐於君鮑叔不以我爲不肖知我不遭時也吾嘗三戰三走鮑叔不以我爲怯知我有老母也公子糾敗召忽死之吾幽囚受辱鮑叔不以我爲無恥知我不羞小節而恥功名不顯於天下也生我者父母知我者鮑子也鮑叔旣進管仲以身下之子孫世祿於齊有封邑者十餘世常爲名大夫天下不多管仲之賢而多鮑叔能知人也管仲旣任政相齊以區區之齊在海濱通貨積財富國彊兵與俗同好惡故其稱曰倉廩實而知禮節衣食足而知榮辱上服度則六親固四維不張國乃滅亡下令如流水之源令順民心故論卑而易行俗之所欲因而予之俗之所否因而去之其爲政也善因禍而爲福轉敗而爲功貴輕重愼權衡桓公實怒少姬南襲蔡管仲因而伐楚責包茅不入貢於周室桓公實北徵山戎而管仲因而令燕修召公之政於柯之會桓公欲背曹沫之約管仲因而信之諸侯由是歸齊故曰知與之爲取政之寶也管仲富擬於公室有三歸反玷齊人不以爲侈管仲卒齊國遵其政常彊於諸侯

鮑叔牙按左傳莊公八年初襄公立無常鮑叔牙曰君使民慢亂將作矣奉公子小白出奔莒亂作管夷吾召忽奉公子糾來奔九年秋鮑叔帥師來言曰子糾親也請君討之管召讎也請受而甘心焉乃殺子糾於生竇召忽死之管仲請囚鮑叔受之及堂阜而稅之歸而以告曰管夷吾治於髙傒使相可也公從之按史記齊世家桓公之立發兵攻魯心欲殺管仲鮑叔牙曰臣幸得從君君竟以立君之尊臣無以增君君將治齊卽髙傒與叔牙足也君且欲霸王非管夷吾不可夷吾所居國國重不可失也於是桓公從之乃詳爲召管仲欲甘心實欲用之管仲知之故請往鮑叔牙迎受管仲及堂阜而脫桎梏齋祓而見桓公桓公厚禮以爲大夫任政按新序雜事篇桓公與管仲鮑叔﹠﹟戚飲酒桓公謂鮑叔姑爲寡人祝乎鮑叔奉酒而起曰祝吾君無忘其出而在莒也使管仲無忘其束縛而從魯也使﹠﹟子無忘其飯牛於車下也桓公避席再拜曰寡人與二大夫皆無忘夫子之言齊之社稷必不廢矣此言常思困隘之時必不驕矣按說苑正諫篇齊桓公謂鮑叔曰寡人欲鑄大鐘昭寡人之名焉寡人之行豈避堯舜哉鮑叔曰敢問君之行桓公曰昔者吾圍譚三年得而不自與者仁也吾北伐孤竹﹠﹟令支而反者武也吾爲葵丘之會以偃天下之兵者文也諸侯抱美玉而朝者九國寡人不受者義也然則文武仁義寡人盡有之矣寡人之行豈避堯舜哉鮑叔曰君直言臣直對昔者公子糾在上位而不讓非仁也背太公之言而侵魯境非義也壇場之上詘於一劍非武也侄娣不離懷﹠﹟非文也凡爲不善徧於物不自知者無天禍必有人害天處甚髙其聽甚下除君過言天且聞之桓公曰寡人有過乎幸記之是社稷之福也子不幸教幾有大罪以辱社稷復恩篇鮑叔死管仲舉上﹠﹟而哭之泣下如雨從者曰非君父子也此亦有說乎管仲曰非夫子所知也吾嘗與鮑子負販於南陽吾三辱於市鮑子不以我爲怯知我之欲有所明也鮑子嘗與我有所說王者而三不見聽鮑子不以我爲不肖知我之不遇明君也鮑子嘗與我臨財分貨吾自取多者三鮑子不以我爲貪知我之不足於財也生我者父母知我者鮑子也士爲知己者死而況爲之哀乎

寧戚按淮南子道應訓寧戚欲於齊桓公困窮無以自達於是爲商旅將任車以商於齊暮宿於郭門之外桓公郊迎客夜開門辟任車爝火甚盛從者甚眾寧戚牛車下望見桓公而悲擊牛角而疾商歌桓公聞之撫其僕之手曰異哉歌者非常人也命後車載之桓公及至從者以請桓公贛之衣冠而見說以爲天下桓公大說將任之羣臣爭之曰客衛人也衛之去齊不遠君不若使人問之問之而故賢者也用之未晚桓公曰不然問之患其有小惡也以人之小惡而忘人之大美此人主之所以失天下之士也按說苑君道篇齊桓公問於寧戚曰管子今年老矣爲棄寡人而就世也吾恐法令不行人多失職百姓疾怨國多盜賊吾何如而使姦邪不起民衣食足乎寧戚對曰要在得賢而任之桓公曰得賢柰何寧戚對曰開其道路察而用之尊其位重其祿顯其名則天下之士騷然舉足而至矣桓公曰旣以舉賢士而用之矣微夫子幸而臨之則未有布衣屈奇之士踵門而求見寡人者寧戚對曰是君察之不明舉之不顯而用之疑官之卑祿之薄也且夫國之所以不得士者有五阻焉主不好士諂諛在傍一阻也言便事者未嘗見用二阻也壅塞掩蔽必因近習然後見察三阻也訊獄詰窮其辭以法過之四阻也執事適欲擅國權命五阻也去此五阻則豪俊並興賢智求處五阻不去則上蔽吏民之情下塞賢士之路是故明王聖主之治若夫江海無不受故長爲百川之主明王聖君無不容故安樂而長久因此觀之則安主利人者非獨一士也桓公曰善吾將著夫五阻以爲戒本也

季友按左傳莊公二十七年秋公子友如陳葬原仲非禮也原仲季友之舊也三十二年初公築臺臨黨氏見孟任從之閟而以夫人言許之割臂盟公生子般雩講於梁氏女公子觀之圉人犖自墻外與之戲子般怒使鞭之公曰不如殺之是不可鞭犖有力焉能投蓋於稷門公疾問後於叔牙對曰慶父材問於季友對曰臣以死奉般公曰鄕者牙曰慶父材成季使以君命命僖叔待於鍼巫氏使鍼季鴆之曰飲此則有後於魯國不然死且無後飲之歸及逵泉而卒立叔孫氏八月癸亥公薨於路寢子般卽位次於黨氏冬十月己未共仲使圉人犖賊子般於黨氏成季奔陳立閔公閔公元年秋八月公及齊侯盟於落姑請復季友也齊侯許之使召諸陳公次於郎以待之季子來歸嘉之也二年初公傅奪卜齮田公不禁秋八月辛丑共仲使卜齮賊公於武闈成季以僖公適邾共仲奔莒乃入立之以賂求共仲於莒莒人歸之及密使公子魚請不許哭而往共仲曰奚斯之聲也乃縊閔公哀姜之娣叔姜之子也故齊人立之共仲通於哀姜哀姜欲立之閔公之死也哀姜與知之故孫於邾齊人取而殺之於夷以其屍歸僖公請而葬之成季之將生也桓公使卜楚丘之父卜之曰男也其名曰友在公之右間於兩社爲公室輔季氏亡則魯不昌又筮之遇大有之幹曰同復於父敬如君所及生有文在其手曰友遂以命之成風聞成季之繇乃事之而屬僖公焉故成季立之僖公元年冬莒人來求賂公子友敗諸酈獲莒子之弟拿非卿也嘉獲之也公賜季友汶陽之田及費三年齊侯爲陽谷之會來尋盟冬公子友如齊﹠﹟盟

斗谷於菟按左傳莊公三十年夏楚公子元歸自伐鄭而處王宮斗射師諫則執而梏之秋申公斗班殺子元斗谷於菟爲令尹自毀其家以紓楚國之難僖公五年楚斗谷於菟滅弦弦子奔黃於是江黃道柏方睦於齊皆弦姻也弦子恃之而不事楚又不設備故亡二十年隨以漢東諸侯叛楚冬楚斗谷於菟帥師伐隨取成而還君子曰隨之見伐不量力也量力而動其過鮮矣善敗由己而由人乎哉詩曰豈不夙夜謂行多露二十三年秋楚成得臣帥師伐陳討其貳於宋也遂取焦夷城頓而還子文以爲之功使爲令尹叔伯曰子若國何對曰吾以靖國也夫有大功而無貴仕其人能靖者與有幾二十七年楚子將圍宋使子文治兵於暌終朝而畢不戮一人子玉復治兵於蒍終日而畢鞭七人貫三人耳國老皆賀子文子文飲之酒蒍賈尙幼後至不賀子文問之對曰不知所賀子之傳政於子玉曰以靖國也靖諸內而敗諸外所獲幾何子玉之敗子之舉也舉以敗國將何賀焉子玉剛而無禮不可以治民過三百乘其不能以入矣苟入而賀何后之有宣公四年初楚司馬子良生子越椒子文曰必殺之是子也熊虎之狀而豺狼之聲弗殺必滅若敖氏矣諺曰狼子野心是乃狼也其可畜乎子良不可子文以爲大戚及將死聚其族曰椒也知政乃速行矣無及於難且泣曰鬼猶求食若敖氏之鬼不其餒而及令尹子文卒斗般爲令尹子越爲司馬蒍賈爲工正譖子揚而殺之子越爲令尹己爲司馬子越又惡之乃以若敖氏之族圄伯嬴於轑陽而殺之遂處烝野將攻王王以三王之子爲質焉弗受師於漳澨秋七月戊戌楚子與若敖氏戰於臯滸伯棼射王汰輈及鼓跗著於丁寧又射汰輈以貫笠轂師懼退王使巡師曰吾先君文王克息獲三矢焉伯棼竊其二盡於是矣鼓而進之遂滅若敖氏初若敖娶於生斗伯比若敖卒從其母畜於淫於子之女生子文焉夫人使棄諸夢中虎乳之子田見之懼而歸夫人以告遂使收之楚人謂乳谷謂虎於菟故命之曰鬥谷於菟以其女妻伯比實爲令尹子文其孫箴尹克黃使於齊還及宋聞亂其人曰不可以入矣箴尹曰棄君之命獨誰受之君天也天可逃乎遂歸復命而自拘於司敗王思子文之治楚國也曰子文無後何以勸善使復其所攺命曰生按楚語斗子文三捨令尹無一日之積卹民之故也成王聞子文之朝不及夕也於是乎每朝設脯一束糗一筐以羞子文成王每出子文之祿必逃王止而後復人謂子文曰人生求富而子逃之何也對曰夫從政者以庇民也民多曠者而我取富焉是勤民以自封也死無日矣我逃死非逃富也按說苑至公篇楚令尹子文之族有幹法者廷理拘之聞其令尹之族也而釋之子文召廷理而責之曰凡立廷理者將以司犯王令而察觸國法也夫直士持法柔而不撓剛而不折今棄法而背令而釋犯法者是爲理不端懷心不公也豈吾營私之意也何廷理之駁於法也吾在上位以率士民士民或怨而吾不能免之於法今吾族犯法甚明而使廷理因緣吾心而釋之是吾不公之心明著於國也執一國之柄而以私聞與吾生不以義不若吾死也遂致其族人於廷理曰不是刑也吾將死廷理懼遂刑其族人成王聞之不及履而至於子文之室曰寡人幼少置理失其人以違夫子之意於是黜廷理而尊子文使及內政國人聞之曰若令尹之公也吾黨何憂乎乃相與作歌曰子文之族犯國法程廷理釋之子文不聽卹顧怨萌方正公平

公孫枝按左傳僖公九年十二月晉郤芮使夷吾重賂秦以求入曰人實有國我何愛焉入而能民土於何有從之齊隰朋帥師會秦師納晉惠公秦伯謂郤芮曰公子誰恃對曰臣聞亡人無黨有黨必有讎夷吾弱不好弄能鬥不過長亦不攺不識其他公謂公孫枝曰夷吾其定乎對曰臣聞之惟則定國詩曰不識不知順帝之則文王之謂也又曰不僭不賊鮮不爲則無好無惡不忌不克之謂也今其言多忌克難哉公曰忌則多怨又焉能克是吾利也十三年冬晉薦饑使乞糴於秦秦伯謂子桑與諸乎對曰重施而報君將何求重施而不報其民必攜攜而討焉無眾必敗謂百里與諸乎對曰天災流行國家代有救災卹鄰道也行道有福鄭之子豹在秦請伐晉秦伯曰其君是惡其民何罪秦於是乎輸粟於晉自雍及絳相繼命之曰泛舟之役十五年秋晉侯之入也秦穆姬屬賈君焉且曰盡納羣公子晉侯烝於賈君又不納羣公子是以穆姬怨之晉侯許賂中大夫旣而皆背之賂秦伯以河外列城五東盡虢略南及華山內及解梁城旣而不與晉饑秦輸之粟秦饑晉閉之糴故秦伯伐晉九月晉侯逆秦師遂使請戰曰寡人不佞能合其眾而不能離也君若不還無所逃命秦伯使公孫枝對曰君之未入寡人懼之入而未定列猶吾憂也苟列定矣敢不承命壬戌戰於韓原晉戎馬還濘而止秦獲晉侯以歸公子縶曰不如殺之無聚慝焉子桑曰歸之而質其大子必得大成晉未可滅而殺其君祇以成惡且史佚有言曰無始禍無怙亂無重怒重怒難任陵人不祥乃許晉平

百里傒按左傳僖公十三年冬晉薦饑使乞糴於秦秦伯謂百里與諸乎對曰天災流行國家代有救災卹鄰道也行道有福秦於是乎輸粟於晉自雍及絳相繼命之曰泛舟之役按史記秦本紀繆公五年晉獻公滅虞虢虜虞君與其大夫百里傒以璧馬賂於虞故也旣虜百里傒以爲秦繆公夫人媵於秦百里傒亡秦走宛楚鄙人執之繆公聞百里傒賢欲重贖之恐楚人不與乃使人謂楚曰吾媵臣百里傒在焉請以五羖羊皮贖之楚人遂許與之當是時百里傒年已七十餘繆公釋其囚與語國事謝曰臣亡國之臣何足問繆公曰虞君不用子故亡非子罪也固問語三日繆公大說授之國政號曰五羖大夫百里傒讓曰臣不及臣友蹇叔蹇叔賢而世莫知臣常遊困於齊而乞食人蹇叔收臣臣因而欲事齊君無知蹇叔止臣臣得脫齊難遂之周周王子頹好牛臣以養牛幹之及頹欲用臣蹇叔止臣臣去得不誅事虞君蹇叔止臣臣知虞君不用臣臣誠私利祿爵且畱再用其言得脫一不用及虞君難是以知其賢於是繆公使人厚幣迎蹇叔以爲上大夫九年晉獻公卒夷吾使人請秦求入晉於是繆公許之使百里傒將兵送夷吾十二年晉旱來請粟丕豹說繆公勿與因其饑而伐之繆公問百里傒傒曰夷吾得罪於君其百姓何罪於是用百里傒言卒與之粟以船漕車轉自雍相望至絳三十二年冬晉文公卒鄭人有賣鄭於秦曰我主其城門鄭可襲也繆公問蹇叔百里傒對曰經數國千里而襲人希有得利者且人賣鄭庸知我國人不有以我情告鄭者乎不可繆公曰子不知也吾已決矣遂發兵使百里傒子孟明視蹇叔子西乞術及白乙丙將兵行日百里傒蹇叔二人哭之繆公聞怒曰孤發兵而子沮哭吾軍何也二老曰臣非敢沮君軍軍行臣子與往臣老遲還恐不相見故哭耳二老退謂其子曰汝軍卽敗必於殽厄矣三十三年春秦兵遂東更晉地當是時晉文公喪尙未葬太子襄公怒曰秦侮我孤因喪破我滑遂墨衰絰發兵遮秦兵於殽擊之大破秦軍無一人得脫者虜秦三將以歸文公夫人秦女也爲秦三囚將請晉君許之歸秦三將三將至繆公素服郊迎向三人哭曰孤以不用百里傒蹇叔言以辱三子三子何罪乎子其悉心雪恥毋怠遂復三人官秩如故愈益厚之三十六年繆公復益厚孟明等使將兵伐晉乃誓於軍曰嗟士卒聽無嘩余誓告汝古之人謀黃髮番番則無所過以申思不用蹇叔百里傒之謀故作此誓令後世以記余過

趙衰按左傳僖公二十三年晉公子重耳奔狄從者狐偃趙衰顚頡魏武子司空季子及楚楚子乃送諸秦他日公享之子犯曰吾不如衰之文也請使衰從公子賦河水公賦六月趙衰曰重耳拜賜公子降拜稽首公降一級而辭焉衰曰君稱所以佐天子者命重耳重耳敢不拜二十五年冬趙衰爲原大夫晉侯問原守於寺人勃鞮對曰昔趙衰以壺﹠﹟從徑餒而弗食故使處原二十七年冬楚子及諸侯圍宋宋公孫固如晉告急於是乎搜於被廬作三軍謀元帥趙衰曰郤縠可臣亟聞其言矣說禮樂而惇詩書詩書義之府也禮樂徳之則也徳義利之本也夏書曰賦納以言明試以功車服以庸君其試之乃使郤縠將中軍郤溱佐之使狐偃將上軍讓於狐毛而佐之命趙衰爲卿讓於欒枝先軫使欒枝將下軍先軫佐之荀林父禦戎魏犨爲右三十一年秋晉搜於淸原作五軍以禦狄趙衰爲卿文公二年秦伯猶用孟明孟明增修國政重施於民趙成子言於諸大夫曰秦師又至將必辟之懼而增徳不可當也詩曰毋念爾祖聿修厥徳孟明念之矣念徳不怠其可敵乎五年冬晉趙成子欒貞子霍伯臼季皆卒

﹠﹟兪按左傳僖公二十八年春晉侯伐衛二月楚人救衛夏四月戊辰次於城濮己巳楚師敗績衛侯聞楚師敗懼出奔楚遂適陳使元咺奉叔武以受盟或訴元咺於衛侯曰立叔武矣其子角從公公使殺之咺不廢命奉夷叔以入守六月晉人復衛侯﹠﹟武子與衛人盟於宛濮曰天禍衛國君臣不協以及此憂也今天誘其衷使皆降心以相從也不有居者誰守社稷不有行者誰扞牧圉不協之故用昭乞盟於爾大神以誘天衷自今日以往旣盟之後行者無保其力居者無懼其罪有渝此盟以相及也明神先君是糾是殛國人聞此盟而後不貳諸侯先期入﹠﹟子先長牂守門以爲使也與之乘而入公子歂犬華仲前驅叔武將沐聞君至喜捉發走出前驅射而殺之公知其無罪也枕之股而哭之歂犬走出公使殺之元咺出奔晉冬會於溫討不服也衛侯與元咺訟﹠﹟武子爲輔鍼莊子爲坐士榮爲大士衛侯不勝殺士榮刖鍼莊子謂﹠﹟兪忠而免之執衛侯歸之於京師置諸深室﹠﹟子職納橐饘焉元咺歸於衛立公子瑕三十年春晉侯使醫衍鴆衛侯﹠﹟兪貨醫使薄其酖不死公爲之請納玉於王與晉侯皆十﹠﹟王許之秋乃釋衛侯三十一年冬狄圍衛衛遷於帝丘卜曰三百年衛成公夢康叔曰相奪予享公命祀相﹠﹟武子不可曰鬼神非其族類不歆其祀杞鄫何事相之不享於此久矣非衛之罪也不可以間成王周公之命祀請攺祀命文公四年秋衛﹠﹟武子來聘公與之宴爲賦湛露及彤弓不辭又不答賦使行人私焉對曰臣以爲肄業及之也昔諸侯朝正於王王宴樂之於是乎賦湛露則天子當陽諸侯用命也諸侯敵王所愾而獻其功王於是乎賜之彤弓一彤矢百玈弓矢千以覺報宴今陪臣來繼舊好君辱貺之其敢幹大禮以自取戾

趙盾按左傳僖公二十三年晉公子重耳奔狄狄人伐廧咎如獲其二女叔隗季隗納諸公子公子取季隗生伯鯈叔劉以叔隗妻趙衰生盾二十四年狄人歸季隗於晉而請其二子文公妻趙衰生原同屏括樓嬰趙姬請逆盾與其母子余辭姬曰得寵而忘舊何以使人必逆之固請許之來以盾爲才固請於公以爲嫡子而使其三子下之以叔隗爲內子而己下之文公六年春晉搜於夷捨二軍使狐射姑將中軍趙盾佐之陽處父至自溫攺搜於董易中軍陽子成季之屬也故黨於趙氏且謂趙盾能曰使能國之利也是以上之宣子於是乎始爲國政制事典正法罪辟刑獄董逋逃由質要治舊洿本秩禮續常職出滯淹旣成以授大傅陽子與大師賈佗使行諸晉國以爲常法秋八月乙亥晉襄公卒靈公少晉人以難故欲立長君趙孟曰立公子雍好善而長先君愛之且近於秦秦舊好也置善則固事長則順立愛則孝結舊則安爲難故故欲立長君有此四徳者難必抒矣賈季曰不如立公子樂辰嬴嬖於二君立其子民必安之趙孟曰辰嬴賤班在九人其子何震之有且爲二嬖淫也爲先君子不能求大而出在小國辟也母淫子辟無威陳小而遠無援將何安焉杜祁以君故讓逼姞而上之以狄故讓季隗而己次之故班在四先君是以愛其子而仕諸秦爲亞卿焉秦大而近足以爲援母義子愛足以威民立之不亦可乎使先蔑士會如秦逆公子雍賈季亦使召公子樂於陳趙孟使殺諸郫冬十一月丙寅晉殺續簡伯賈季奔狄宣子使臾駢送其帑七年夏秦康公送公子雍於晉曰文公之入也無衛故有呂郤之難乃多與之徒衛穆嬴日抱大子以啼於朝曰先君何罪其嗣亦何罪捨適嗣不立而外求君將焉置此出朝則抱以適趙氏頓首於宣子曰先君奉此子也而屬諸子曰此子也才吾受子之賜不才吾惟子之怨今君𨿽終言猶在耳而棄之若何宣子與諸大夫皆患穆嬴且畏逼乃背先蔑而立靈公以禦秦師箕鄭居守趙盾將中軍先克佐之荀林父佐上軍先蔑將下軍先都佐之步招禦戎戎津爲右及菫陰宣子曰我若受秦秦則賓也不受寇也旣不受矣而復緩師秦將生心先人有奪人之心軍之善謀也逐寇如追逃軍之善政也訓卒利兵秣馬蓐食潛師夜起戊子敗秦師於令狐至於刳首己丑先蔑奔秦士會從之狄侵我西鄙公使告於晉趙宣子使因賈季問酆舒且讓之﹠﹟舒問於賈季曰趙衰趙盾孰賢對曰趙衰冬日之日也趙盾夏日之日也冬晉郤缺言於趙宣子曰日衛不睦故取其地今已睦矣可以歸之叛而不討何以示威服而不柔何以示懷非威非懷何以示徳無徳何以主盟子爲正卿以主諸侯而不務徳將若之何夏書曰戒之用休董之用威勸之以九歌勿使壞九功之徳皆可歌也謂之九歌六府三事謂之九功水火金木土谷謂之六府正徳利用厚生謂之三事義而行之謂之徳禮無禮不樂所由叛也若吾子之徳莫可歌也其誰來之盍使睦者歌吾子乎宣子說之十二年秦爲令狐之役故冬秦伯伐晉取羈馬晉人禦之趙盾將中軍荀林父佐之郤缺將上軍臾駢佐之欒盾將下軍胥甲佐之範無卹禦戎以從秦師於河曲臾駢曰秦不能久請深壘固軍以待之從之秦人欲戰秦伯謂士會曰若何而戰對曰趙氏新出其屬曰臾駢必實爲此謀將以老我師也趙有側室曰穿晉君之婿也有寵而弱不在軍事好勇而狂且惡臾駢之佐上軍也若使輕者肆焉其可秦伯以璧祈戰於河十二月戊午秦軍掩晉上軍趙穿追之不及反怒曰裹糧坐甲固敵是求敵至不擊將何俟焉軍吏曰將有待也穿曰我不知謀將獨出乃以其屬出宣子曰秦獲穿也獲一卿矣秦以勝歸我何以報乃皆出戰交綏秦行人夜戒晉師曰兩軍之士皆未慭也明日請相見也臾駢曰使者目動而言肆懼我也將遁矣薄諸河必敗之胥甲趙穿當軍門呼曰死傷未收而棄之不惠也不待期而薄人於險無勇也乃止秦師夜遁復侵晉入瑕十三年春晉侯使詹嘉處瑕以守桃林之塞晉人患秦之用士會也夏六卿相見於諸浮趙宣子曰隨會在秦賈季在狄難日至矣若之何中行桓子曰請復賈季能外事且由舊勛郤成子曰賈季亂且罪大不如隨會能賤而有恥柔而不犯其知足使也且無罪乃使魏壽餘僞以魏叛者以誘士會執其帑於晉使夜逸請自歸於秦秦伯許之履士會之足於朝秦伯師於河西魏人在東壽餘曰請東人之能與夫二三有司言者吾與之先使士會士會辭曰晉人虎狼也若背其言臣死妻子爲戮無益於君不可悔也秦伯曰若背其言所不歸爾帑者有如河乃行繞朝贈之以策曰子無謂秦無人吾謀適不用也旣濟魏人噪而還秦人歸其帑其處者爲劉氏十四年邾文公元妃齊姜生定公二妃晉姬生捷災文公卒邾人立定公捷災奔晉秋晉趙盾以諸侯之師八百乘納捷災於邾邾人辭曰齊出貜且長宣子曰辭順而弗從不祥乃還周公將與王孫蘇訟於晉王叛王孫蘇而使尹氏與聃啟訟周公於晉趙宣子平王室而復之宣公元年夏宋人之弒昭公也晉荀林父以諸侯之師伐宋宋及晉平宋文公受盟於晉又會諸侯於扈將爲魯討齊皆取賂而還鄭穆公曰晉不足與也遂受盟於楚陳共公之卒楚人不禮焉陳靈公受盟於晉秋楚子侵陳遂侵宋晉趙盾帥師救陳宋會於棐林以伐鄭也楚蒍賈救鄭遇於北林囚晉解揚晉人乃還晉人伐鄭以報北林之役於是晉侯侈趙宣子爲政驟諫而不入故不競於楚二年秦師伐晉以報崇也遂圍焦夏晉趙盾救焦遂自陰地及諸侯之師侵鄭以報大棘之役楚斗椒救鄭曰能欲諸侯而惡其難乎遂次於鄭以待晉師趙盾曰彼宗競於楚殆將斃矣姑益其疾乃去之晉靈公不君厚斂以雕墻從臺上彈人而觀其辟丸也宰夫胹熊蹯不熟殺之置諸畚使婦人載以過朝趙盾士季見其手問其故而患之將諫士季曰諫而不入則莫之繼也會請先不入則子繼之三進及澑而後視之曰吾知所過矣將攺之稽首而對曰人誰無過過而能攺善莫大焉詩曰靡不有初鮮克有終夫如是則能補過者鮮矣君能有終則社稷之固也豈惟羣臣賴之又曰衮職有闕惟仲山甫補之能補過也君能補過衮不廢矣猶不攺宣子驟諫公患之使鉏麑賊之晨往寢門辟矣盛服將朝尙早坐而假寐麑退嘆而言曰不忘恭敬民之主也賊民之主不忠棄君之命不信有一於此不如死也觸槐而死秋九月晉侯飲趙盾酒伏甲將攻之其右提彌明知之趨登曰臣侍君宴過三爵非禮也遂扶以下公嗾夫獒焉明搏而殺之盾曰棄人用犬𨿽猛何爲斗且出提彌明死之初宣子田於首山捨於翳桑見靈輒餓問其病曰不食三日矣食之舍其半問之曰宦三年矣未知母之存否今近焉請以遺之使盡之而爲之簞食與肉置諸櫜以與之旣而與爲公介倒戟以禦公徒而免之問何故對曰翳桑之餓人也問其名居不告而退遂自亡也乙丑趙穿攻靈公於桃園宣子未出山而復大史書曰趙盾弒其君以示於朝宣子曰不然對曰子爲正卿亡不越竟反不討賊非子而誰宣子曰嗚呼我之懷矣自貽伊戚其我之謂矣孔子曰董狐古之良史也書法不隱趙宣子古之良大夫也爲法受惡惜也越竟乃免宣子使趙穿逆公子黑臀於周而立之壬申朝於武宮初麗姬之亂詛無畜羣公子自是晉無公族及成公卽位乃宦卿之適子而爲之田以爲公族又宦其餘子亦爲餘子其庶子爲公行晉於是有公族餘子公行趙盾請以括爲公族曰君姬氏之愛子也微君姬氏則臣狄人也公許之冬趙盾爲旄車之族使屏季以其故族爲公族大夫

季孫行父按左傳文公六年臧文仲以陳衛之睦也欲求好於陳夏季文子聘於陳且娶焉秋季文子將聘於晉使求遭喪之禮以行其人曰將焉用之文子曰備豫不虞古之善教也求而無之實難過求何害八月乙亥晉襄公卒十三年冬公如晉朝且尋盟衛侯會公於沓請平於晉公還鄭伯會公於棐亦請平於晉公皆成之鄭伯與公宴於棐子家賦鴻雁季文子曰寡君未免於此文子賦四月子家賦載馳之四章文子賦采薇之四章鄭伯拜公答拜十五年春季文子如晉爲單伯與子叔姬故也秋齊人侵我西鄙故季文子告於晉齊侯侵我西鄙謂諸侯不能也遂伐曹入其郛討其來朝也季文子曰齊侯其不免乎己則無禮而討於有禮者曰女何故行禮禮以順天天之道也己則反天而又以討人難以免矣詩曰胡不相畏不畏於天君子之不虐幼賤畏於天也在周頌曰畏天之威於時保之不畏於天將何能保以亂取國奉禮以守猶懼不終多行無禮弗能在矣十六年春王正月及齊平公有疾使季文子會齊侯於陽﹠﹟請盟齊侯不肯曰請俟君間十八年莒紀公生太子僕又生季佗愛季佗而黜僕且多行無禮於國僕因國人以弒紀公以其寶玉來奔納諸宣公公命與之邑曰今日必授季文子使司寇出諸竟曰今日必達公問其故季文子使大史克對曰先大夫臧文仲教行父事君之禮行父奉以周旋弗敢失隊曰見有禮於其君者事之如孝子之養父母也見無禮於其君者誅之如鷹鸇之逐鳥雀也先君周公制周禮曰則以觀徳徳以處事事以度功功以食民作誓命曰毀則爲賊掩賊爲藏竊賄爲盜盜器爲姦主藏之名賴姦之用爲大凶徳有常無赦在九刑不忘行父還觀莒僕莫可則也孝敬忠信爲吉徳盜賊藏姦爲凶徳夫莒僕則其孝敬則弒君父矣則其忠信則竊寶玉矣其人則盜賊也其器則姦兆也保而利之則主藏也以訓則昏民無則焉不度於善而皆在於凶徳是以去之昔髙陽氏有才子八人蒼舒隤敳檮戭大臨尨降庭堅仲容叔達齊聖廣淵明允篤誠天下之民謂之八愷髙辛氏有才子八人伯奮仲堪叔獻季仲伯虎仲熊叔豹季貍忠肅共懿宣慈惠和天下之民謂之八元此十六族也世濟其美不隕其名以至於堯堯不能舉舜臣堯舉八愷使主后土以揆百事莫不時序地平天成舉八元使布五教於四方父義母慈兄友弟共子孝內平外成昔帝鴻氏有不才子掩義隱賊好行凶徳醜類惡物頑嚚不友是與比周天下之民謂之渾惇少﹠﹟氏有不才子毀信廢忠崇飾惡言靖譖庸回服讒搜慝以誣盛徳天下之民謂之窮奇顓頊氏有不才子不可教訓不知話言告之則頑捨之則嚚傲很明徳以亂天常天下之民謂之檮杌此三族也世濟其凶增其惡名以至於堯堯不能去縉雲氏有不才子貪於飲食冒於貨賄侵欲崇侈不可盈厭聚斂積實不知紀極不分孤寡不卹窮匱天下之民以比三凶謂之饕餮舜臣堯賓於四門流四凶族渾惇窮奇檮杌饕餮投諸四裔以禦魑魅是以堯崩而天下如一同心戴舜以爲天子以其舉十六相去四凶也故虞書數舜之功曰愼徽五典五典克從無違教也曰納於百揆百揆時序無廢事也曰賓於四門四門穆穆無凶人也舜有大功二十而爲天子今行父𨿽未獲一吉人去一凶矣於舜之功二十之一也庶幾免於戾乎宣公元年夏季文子如齊納賂以請會十年秋季文子初聘於齊十八年公孫歸父以襄仲之立公也有寵欲去三桓以張公室與公謀而聘於晉欲以晉人去之冬公薨季文子言於朝曰使我殺適立庶以失大援者仲也夫臧宣叔怒曰當其時不能治也後之人何罪子欲去之許請去之遂逐東門氏子家還及笙壇帷復命於介旣復命袒括發卽位哭三踴而出遂奔齊書曰歸父還自晉善之也成公二年晉郤克將中軍以救魯衛季文子帥師會之四年夏公如晉晉侯見公不敬季文子曰晉侯必不免詩曰敬之敬之天惟顯思命不易哉夫晉侯之命在諸侯矣可不敬乎秋公至自晉欲求成於楚而叛晉季文子曰不可晉𨿽無道未可叛也國大臣睦而邇於我諸侯聽焉未可以貳史佚之志有之曰非我族類其心必異楚𨿽大非吾族也其肯字我乎公乃止六年二月季文子以之功立武宮非禮也聽於人以救其難不可以立武立武由己非由人也冬季文子如晉賀遷也七年春吳伐郯郯成季文子曰中國不振旅蠻夷入伐而莫之或卹無弔者也夫詩曰不弔昊天亂靡有定其此之謂乎有上不弔其誰不受亂吾亡無日矣君子曰知懼如是斯不亡矣八年春晉侯使韓穿來言汶陽之田歸之於齊季文子餞之私焉曰大國制義以爲盟主是以諸侯懷徳畏討無有貳心謂汶陽之田敝邑之舊也而用師於齊使歸諸敝邑今有二命曰歸諸齊信以行義義以成命小國所望而懷也信不可知義無所立四方諸侯其誰不解體詩曰女也不爽士貳其行士也罔極二三其徳七年之中一與一奪二三孰甚焉士之二三猶喪妃耦而況霸主霸主將徳是以而二三之其何以長有諸侯乎詩曰猶之未遠是用大簡行父懼晉之不遠猶而失諸侯也是以敢私言之九年爲歸汶陽之田故諸侯貳於晉晉人懼會於蒲以尋馬陵之盟季文子謂範文子曰徳則不競尋盟何爲範文子曰勤以撫之寬以待之堅彊以禦之明神以要之柔服而伐貳徳之次也夏季文子如宋致女復命公享之賦韓奕之五章穆姜出於房再拜曰大夫勤辱不忘先君以及嗣君施及未亡人先君猶有望也敢拜大夫之重勤又賦綠衣之卒章而入十一年夏季文子如晉報聘且﹠﹟盟也十六年宣伯通於穆姜欲去季孟而取其室將行穆姜送公而使逐二子公以晉難告曰請反而聽命姜怒公子偃公子鉏趨過指之曰女不可是皆君也公待於壞隤申宮儆備設守而後行是以後使孟獻子守於公宮秋會於沙隨謀伐鄭也宣伯使告郤犨曰魯侯待於壞隤以待勝者郤犨將新軍且爲公族大夫以主東諸侯取貨於宣伯而訴公於晉侯晉侯不見公七月公會尹武公及諸侯伐鄭將行姜又命公如初公又申守而行諸侯之師次於鄭西我師次於督揚不敢過鄭宣伯使告郤曰魯之有季孟猶晉之有欒範也政令於是乎成今其謀曰晉政多門不可從也寧事齊楚有亡而已蔑從晉矣若欲得志於魯請止行父而殺之我斃蔑也而事晉蔑有貳矣魯不貳小國必睦不然歸必叛矣九月晉人執季文子於苕丘公還待於鄆使子叔聲伯請季孫於晉郤曰苟去仲孫蔑而止季孫行父吾與子國親於公室對曰僑如之情子必聞之矣若去蔑與行父是大棄魯國而罪寡君也若猶不棄而惠僥周公之福使寡君得事晉君則夫二人者魯國社稷之臣也若朝亡之魯必夕亡以魯之密邇仇讎亡而爲讎治之何及郤曰吾爲子請邑對曰嬰齊魯之常隸也敢介大國以求厚焉承寡君之命以請若得所請吾子之賜多矣又何求範文子謂欒武子曰季孫於魯相二君矣妾不衣帛馬不食粟可不謂忠乎信讒慝而棄忠良若諸侯何子叔嬰齊奉君命無私謀國家不貳圖其身不忘其君若虛其請是棄善人也子其圖之乃許魯平赦季孫冬十月出叔孫僑如而盟之僑如奔齊十二月季孫及郤盟於扈歸刺公子偃召叔孫豹於齊而立之十八年冬晉士魴來乞師季文子問師數於臧武仲對曰伐鄭之役知伯實來下軍之佐也今彘季亦佐下軍如伐鄭可也事大國無失班爵而加敬焉禮也從之襄公二年夏齊姜薨初穆姜使擇美檟以自爲櫬與頌琴季文子取以葬君子曰非禮也禮無所逆婦養姑者也虧姑以成婦逆莫大焉詩曰其惟哲人告之話言順徳之行季孫於是爲不哲矣且姜氏君之妣也詩曰爲酒爲醴烝畀祖妣以洽百禮降福孔偕四年秋定姒薨不嬪於廟無櫬不虞匠慶謂季文子曰子爲正卿而小君之喪不成不終君也君長誰受其咎初季孫爲己樹六檟於蒲圃東門之外匠慶請木季孫曰略匠慶用蒲圃之檟季孫不禦君子曰志所謂多行無禮必自及也其是之謂乎五年冬季文子卒大夫入斂公在位宰庀家器爲葬備無衣帛之妾無食粟之馬無藏金玉無重器備君子是以知季文子之忠於公室也相三君矣而無私積可不謂忠乎

士會按左傳文公六年趙盾使先蔑士會如秦逆公子雍七年秦康公送公子雍於晉曰文公之入也無衛故有呂郤之難乃多與之徒衛穆嬴日抱太子以啼於朝宣子與諸大夫皆患穆嬴且畏逼乃背先蔑而立靈公以禦秦師戊子敗秦師於令狐至於刳首己丑先蔑奔秦士會從之士會在秦三年不見士伯其人曰能亡人於國不能見於此焉用之士季曰吾與之同罪非義之也將何見焉及歸遂不見十二年秦爲令狐之役故冬秦伯伐晉取羈馬晉人禦之趙盾將中軍荀林父佐之郤缺將上軍臾駢佐之欒盾將下軍胥甲佐之範無卹禦戎以從秦師於河曲臾駢曰秦不能久請深壘固軍以待之從之秦人欲戰秦伯謂士會曰若何而戰對曰趙氏新出其屬曰臾駢必實爲此謀將以老我師也趙盾側室曰穿晉君之婿也有寵而弱不在軍事好勇而狂且惡臾駢之佐上軍也若使輕者肆焉其可十三年晉人患秦之用士會也夏六卿相見於諸浮趙宣子曰隨會在秦賈季在狄難日至矣若之何中行桓子曰請復賈季能外事且由舊勛郤成子曰賈季亂且罪大不如隨會能賤而有恥柔而不犯其知足使也且無罪乃使魏壽餘僞以魏叛者以誘士會執其帑於晉使夜逸請自歸於秦秦伯許之履士會之足於朝秦伯師於河西魏人在東壽餘曰請東人之能與夫二三有司言者吾與之先使士會士會辭曰晉人虎狼也若背其言臣死妻子爲戮無益於君不可悔也秦伯曰若背其言所不歸爾帑者有如河乃行繞朝贈之以策曰子無謂秦無人吾謀適不用也旣濟魏人噪而還秦人歸其帑其處者爲劉氏宣公三年晉侯伐鄭及郔鄭及晉平士會入盟十年冬楚子伐鄭晉士會救鄭逐楚師於潁北十二年春楚子圍鄭夏六月晉師救鄭荀林父將中軍先縠佐之士會將上軍郤克佐之趙朔將下軍欒書佐之趙括趙嬰齊爲中軍大夫鞏朔韓穿爲上軍大夫荀首趙同爲下軍大夫韓厥爲司馬及河聞鄭旣及楚平桓子欲還曰無及於鄭而剿民焉用之楚歸而動不後隨武子曰善會聞用師觀釁而動徳刑政事典禮不易不可敵也不爲是徵楚軍討鄭怒其貳而哀其卑叛而伐之服而捨之徳刑成矣伐叛刑也柔服徳也二者立矣昔歲入陳今玆入鄭民不罷勞君無怨讟政有經矣荊屍而舉商農工賈不敗其業而卒乘輯睦事不姦矣蒍敖爲宰擇楚國之令典軍行右轅左追蓐前茅慮無中權後勁百官象物而動軍政不戒而備能用典矣其君之舉也內姓選於親外姓選於舊舉不失徳賞不失勞老有加惠旅有施捨君子小人物有服章貴有常尊賤有等威禮不逆矣徳立刑行政成事時典從禮順若之何敵之見可而進知難而退軍之善政也兼弱攻昧武之善經也子姑整軍而經武乎猶有弱而昧者何必楚仲虺有言曰取亂侮亡兼弱也汋曰於鑠王師遵養時晦耆昧也武曰無競惟烈撫弱耆昧以務烈所可也彘子曰不可晉所以霸師武臣力也今失諸侯不可謂力有敵而不從不可謂武由我失霸不如死且成師以出聞敵彊而退非夫也命以軍帥而卒以非夫惟羣子能我弗爲也師遂濟楚少宰如晉師曰寡君少遭閔凶不能文聞二先君之出入此行也將鄭是訓定豈敢求罪於晉二三子無淹久隨季對曰昔平王命我先君文侯曰與鄭夾輔周室毋廢王命今鄭不率寡君使羣臣問諸鄭豈敢辱候人敢拜君命之辱彘子以爲使趙括從而更之曰行人失辭寡君使羣臣遷大國之迹於鄭曰無辟敵羣臣無所逃命楚子又使求成於晉晉人許之盟有日矣楚許伯禦樂伯攝叔爲右以致晉師晉魏錡求公族未得而怒欲敗晉師請致師弗許請使許之遂往請戰而還趙旃求卿未得且怒於失楚之致師者請挑戰弗許請召盟許之與魏錡皆命而往郤獻子曰二憾往矣弗備必敗彘子曰鄭人勸戰勿敢從也楚人求成弗能好也師無成命多備何爲士季曰備之善若二子怒楚楚人乘我喪師無日矣不如備之楚之無惡除備而盟何損於好若以惡來有備不敗且𨿽諸侯相見軍衛不徹警也彘子不可士季使鞏朔韓穿帥七覆於敖前故上軍不敗乙卯楚人遂疾進師車馳卒奔乘晉軍桓子不知所爲鼓於軍中曰先濟者有賞中軍下軍爭舟舟中之指可掬也晉師右移上軍未動駒伯曰待諸乎隨季曰楚師方壯若萃於我吾師必盡不如收而去之分謗生民不亦可乎殿其卒而退不敗十六年春晉士會帥師滅赤狄甲氏及畱吁鐸辰三月獻狄俘晉侯請於王戊申以黻冕命士會將中軍且爲大傅於是晉國之盜逃奔於秦羊舌職曰吾聞之禹稱善人不善人遠此之謂也夫詩曰戰戰兢兢如臨深淵如履薄冰善人在上也善人在上則國無幸民諺曰民之多幸國之不幸也是無善人之謂也冬晉侯使士會平王室定王享之原襄公相禮殽烝武子私問其故王聞之召武子曰季氏而弗聞乎王享有體薦宴有折俎公當享卿當宴王室之禮也武子歸而講求典禮以修晉國之法十七年範武子將老召文子曰燮乎吾聞之喜怒以類者鮮易者實多詩曰君子如怒亂庶遄沮君子如祉亂庶遄已君子之喜怒以已亂也弗巳者必益之郤子其或者欲已亂於齊乎不然余懼其益之也余將老使郤子逞其志庶有豸乎爾從二三子惟敬乃請老郤獻子爲政襄公二十七年子木問於趙孟曰範武子之徳何如對曰夫子之家事治言於晉國無隱情其祝史陳信於鬼神無愧辭子木歸以語王王曰尙矣哉能歆神人宜其光輔五君以爲盟主也

仲孫蔑按左傳宣公九年春王使來徵聘夏孟獻子聘於周王以爲有禮厚賄之十四年秋九月楚子圍宋孟獻子言於公曰臣聞小國之免於大國也聘而獻物於是有庭實旅百朝而獻功於是有容貌采章嘉淑而有加貨謀其不免也誅而薦賄則無及也今楚在宋君其圖之公說成公五年孟獻子如宋報華元也六年子叔聲伯如晉命伐宋秋孟獻子叔孫宣伯侵宋晉命也十三年春晉侯使郤錡來乞師將事不敬孟獻子曰郤氏其亡乎禮身之幹也敬身之基也郤子無基且先君之嗣卿也受命以求師將社稷是衛而惰棄君命也不亡何爲三月公如京師宣伯欲賜請先使王以行人之禮禮焉孟獻子從王以爲介而重賄之夏四月戊午晉侯使呂相絕秦晉欒書將中軍荀庚佐之士燮將上軍郤錡佐之韓厥將下軍荀罃佐之趙旃將新軍郤至佐之郤毅禦戎欒鍼爲右孟獻子曰晉師乘和必有大功五月丁亥晉侯以諸侯之師及秦師戰於麻隧秦師敗績獲秦成差及不更女父十六年宣伯通於穆姜欲去季孟而取其室將行穆姜送公而使逐二子公以晉難告曰請反而聽命姜怒公子偃公子鉏趨過指之曰女不可是皆君也公待於壞隤申宮儆備設守而後行是以後使孟獻子守於公宮秋會於沙隨謀伐鄭也宣伯使告郤曰魯侯待於壞隤以待勝者郤將新軍且爲公族大夫以主東諸侯取貨於宣伯而訴公於晉侯晉侯不見公宣伯使告郤曰魯之有季孟猶晉之有欒範也政令於是乎成今其謀曰晉政多門不可從也寧事齊楚有亡而已蔑從晉矣若欲得志於魯請止行父而殺之我斃蔑也而事晉蔑有貳矣魯不貳小國必睦不然歸必叛矣九月晉人執季文子於苕丘公還待於鄆使子叔聲伯請季孫於晉郤曰苟去仲孫蔑而止季孫行父吾與子國親於公室對曰僑如之情子必聞之矣若去蔑與行父是大棄魯國而罪寡君也若猶不棄而惠僥周公之福使寡君得事晉君則夫二人者魯國社稷之臣也若朝亡之魯必夕亡以魯之密邇仇讎亡而爲讎治之何及郤曰吾爲子請邑對曰嬰齊魯之常隸也敢介大國以求厚焉承寡君之命以請若得所請吾子之賜多矣又何求範文子謂欒武子曰季孫於魯相二君矣妾不衣帛馬不食粟可不謂忠乎信讒慝而棄忠良若諸侯何子叔嬰齊奉君命無私謀國家不貳圖其身不忘其君若虛其請是棄善人也子其圖之乃許魯平赦季孫冬十月出叔孫僑如而盟之僑如奔齊十二月季孫及郤盟於扈歸刺公子偃召叔孫豹於齊而立之十八年冬十二月孟獻子會於虛朾謀救宋也宋人辭諸侯而請師以圍彭城孟獻子請於諸侯而先歸會葬襄公二年會於戚謀鄭故也孟獻子曰請城虎牢以逼鄭知武子曰善鄫之會吾子聞崔子之言今不來矣滕薛小邾之不至皆齊故也寡君之憂不惟鄭罃將復於寡君而請於齊得請而告吾子之功也若不得請事將在齊吾子之請諸侯之福也豈惟寡君賴之冬復會於戚齊崔武子及滕薛小邾之大夫皆會知武子之言故也遂城虎牢鄭人乃成三年夏盟於長樗孟獻子相公稽首知武子曰天子在而君辱稽首寡君懼矣孟獻子曰以敝邑介在東表密邇仇讎寡君將君是望敢不稽首四年冬公如晉聽政晉侯享公公請屬鄫晉侯不許孟獻子曰以寡君之密邇於仇讎而願固事君無失官命鄫無賦於司馬爲執事朝夕之命敝邑敝邑褊小闕而爲罪寡君是以願借助焉晉侯許之五年夏吳子使壽越如晉辭不會於雞澤之故且請聽諸侯之好晉人將爲之合諸侯使魯衛先會吳且告會期故孟獻子孫文子會吳於善道七年夏四月三卜郊不從乃免牲孟獻子曰吾乃今而後知有卜筮夫郊祀后稷以祈農事也是故啟蟄而郊郊而後耕今旣耕而卜郊宜其不從也十年夏晉伐逼陽圍之弗克孟氏之臣秦堇父輦重如役逼陽人啟門諸侯之士門焉縣門發鄹人紇抉之以出門者狄虒彌建大車之輪而蒙之以甲以爲櫓左執之右拔戟以成一隊孟獻子曰詩所謂有力如虎者也主人縣布菫父登之及堞而絕之隊則又縣之蘇而復上者三主人辭焉乃退帶其斷以徇於軍三日師歸孟獻子以秦菫父爲右生秦丕玆事仲尼秋七月楚子囊鄭子耳侵我西鄙還圍蕭八月丙寅克之九月子耳侵宋北鄙孟獻子曰鄭其有災乎師競已甚周猶不堪競況鄭乎有災其執政之三士乎十五年春宋向戍來聘且尋盟見孟獻子尢其室曰子有令聞而美其室非所望也對曰我在晉吾兄爲之毀之重勞且不敢間

蒍艾獵按左傳宣公十一年楚左尹子重侵宋王待諸郔令尹蒍艾獵城沂使封人慮事以授司徒量功命日分財用平板幹稱畚築程土物議遠邇略基趾具餱糧度有司事三旬而成不愆於素十二年春楚子圍鄭夏六月晉師救鄭及河聞鄭旣及楚平桓子欲還曰無及於鄭而剿民焉用之楚歸而動不後隨武子曰善會聞蒍敖爲宰擇楚國之令典軍行右轅左追蓐前茅慮無中權後勁百官象物而動軍政不戒而備能用典矣其君之舉也內姓選於親外姓選於舊舉不失徳賞不失勞老有加惠旅有施捨君子小人物有服章貴有常尊賤有等威禮不逆矣徳立刑行政成事時典從禮順若之何敵之見可而進知難而退軍之善政也兼弱攻昧武之善經也子姑整軍而經武乎猶有弱而昧者何必楚仲虺有言曰取亂侮亡兼弱也汋曰於鑠王師遵養時晦耆昧也武曰無競惟烈撫弱耆昧以務烈所可也彘子曰不可師遂濟楚子北師次於郔沈尹將中軍子重將左子反將右將飲馬於河而歸聞晉師旣濟王欲還嬖人伍參欲戰令尹孫叔敖弗欲曰昔歲入陳今玆入鄭不無事矣戰而不捷參之肉其足食乎參曰若事之捷孫叔爲無謀矣不捷參之肉將在晉軍可得食乎令尹南轅反﹠﹟伍參言於王曰晉之從政者新未能行令其佐先縠剛愎不仁未肯用命其三帥者專行不獲聽而無上眾誰適從此行也晉師必敗且君而逃臣若社稷何王病之告令尹攺乘轅而北之次於管以待之乙卯王乘左廣以逐趙旃趙旃棄車而走林屈蕩搏之得其甲裳晉人懼二子之怒楚師也使軘車逆之潘黨望其塵使騁而告曰晉師至矣楚人亦懼王之入晉軍也遂出陳孫叔曰進之寧我薄人無人薄我詩云元戎十乘以先啟行先人也軍志曰先人有奪人之心薄之也遂疾進師

政事部名臣列傳二

周二

韓厥按左傳宣公十二年夏六月晉師救鄭荀林父將中軍先縠佐之韓厥爲司馬及河聞鄭旣及楚平桓子欲還彘子不可以中軍佐濟韓獻子謂桓子曰彘子以偏師陷子罪大矣子爲元帥師不用命誰之罪也失屬亡師爲罪已重不如進也事之不捷惡有所分與其專罪六人同之不猶愈乎師遂濟成公二年晉郤克將中軍士佐上軍欒書將下軍韓厥爲司馬以救魯衛及衛地韓獻子將斬人郤獻子馳將救之至則旣斬之矣郤子使速以徇告其僕曰吾以分謗也六月癸酉師陳於齊師敗績逐之三周華不注韓厥夢子輿謂己曰且辟左右故中禦而從齊侯邴夏曰射其禦者君子也公曰謂之君子而射之非禮也射其左越於車下射其右斃於車中綦母張喪車從韓厥曰請寓乘從左右皆肘之使立於後韓厥俯定其右逢丑父與公易位將及華泉驂絓於木而止丑父寢於轏中蛇出於其下以肱擊之傷而匿之故不能推車而及韓厥執馬前再拜稽首奉觴加璧以進曰寡君使羣臣爲魯衛請曰無令輿師陷入君地下臣不幸屬當戎行無所逃隱且懼奔辟而忝兩君臣辱戎士敢告不敏攝官承乏丑父使公下如華泉取飲鄭周父禦佐車宛茷爲右載齊侯以免韓厥獻丑父郤獻子將戮之呼曰自今無有代其君任患者有一於此將爲戮乎郤子曰人不難以死免其君我戮之不祥赦之以勸事君者乃免之三年十二月甲戌晉作六軍韓厥趙括鞏朔韓穿荀騅趙旃皆爲卿賞之功也齊侯朝於晉晉侯享齊侯齊侯視韓厥韓厥曰君知厥也乎齊侯曰服攺矣韓厥登舉爵曰臣之不敢愛死爲兩君之在此堂也六年晉人謀去故絳諸大夫皆曰必居郇瑕氏之地沃饒而近盬國利君樂不可失也韓獻子將新中軍且爲僕大夫公揖而入獻子從公立於寢庭謂獻子曰何如對曰不可郇瑕氏土薄水淺其惡易覯易覯則民愁民愁則墊隘於是乎有沈溺重膇之疾不如新田土厚水深居之不疾有汾以流其惡且民從教十世之利也夫山澤林盬國之寶也國饒則民驕佚近寶公室乃貧不可謂樂公說從之夏四月丁丑晉遷於新田冬晉欒書救鄭與楚師遇於繞角楚師還晉師遂侵蔡楚公子申公子成以申息之師救蔡禦諸桑隧趙同趙括欲戰請於武子武子將許之知莊子範文子韓獻子諫曰不可吾來救鄭楚師去我吾遂至於此是遷戮也戮而不已又怒楚師戰必不克𨿽克不令成師以出而敗楚之二縣何榮之有焉若不能敗爲辱已甚不如還也乃遂還八年夏晉趙莊姬爲趙嬰之亡故譖之於晉侯曰原屏將爲亂欒郤爲徵六月晉討趙同趙括武從姬氏畜於公宮以其田與祁奚韓厥言於晉侯曰成季之勛宣孟之忠而無後爲善者其懼矣三代之令王皆數百年保天之祿夫豈無辟王賴前哲以免也周書曰不敢侮鰥寡所以明徳也乃立武而反其田焉十五年冬晉三郤害伯宗譖而殺之及欒弗忌伯州犁奔楚韓獻子曰郤氏其不免乎善人天地之紀也而驟絕之不亡何待初伯宗每朝其妻必戒之曰盜憎主人民惡其上子好直言必及於難十六年夏六月晉楚遇於鄢陵呂錡射共王中目晉韓厥從鄭伯其禦杜混羅曰速從之其禦屢顧不在馬可及也韓厥曰不可以再辱國君乃止十七年冬晉厲公侈殺三郤遊於匠麗氏欒書中行偃遂執公焉召士﹠﹟士﹠﹟辭召韓厥韓厥辭曰昔吾畜於趙氏孟姬之讒吾能違兵古人有言曰殺老牛莫之敢屍而況君乎二三子不能事君焉用厥也十八年春二月乙酉朔晉悼公卽位於朝冬十一月楚子重救彭城伐宋宋華元如晉告急韓獻子爲政曰欲求得人必先勤之成霸安疆自宋始矣晉侯師於臺谷以救宋遇楚師於靡角之谷楚師還襄公元年夏五月晉韓厥荀偃帥諸侯之師伐鄭入其郛敗其徒兵於洧上於是東諸侯之師次於鄫以待晉師晉師自鄭以鄫之師侵楚焦夷及陳晉侯衛侯次於戚以爲之援四年春楚師爲陳叛故猶在繁陽韓獻子患之言於朝曰文王帥殷之叛國以事紂惟知時也今我易之難哉七年冬十月晉韓獻子告老九年韓厥老矣知罃稟焉以爲政

趙武按左傳成公十八年春二月乙酉朔晉悼公卽位於朝使魏相士魴魏頡趙武爲卿襄公十一年諸侯之師觀兵於鄭東門鄭人使王子伯駢行成甲戌晉趙武入盟鄭伯冬十月丁亥鄭子展出盟晉侯十三年晉侯搜於綿上使韓起將上軍辭以趙武又使欒黶辭曰臣不如韓起韓起願上趙武君其聽之使趙武將上軍韓起佐之十八年十一月乙酉趙武韓起以上軍圍盧二十五年趙文子爲政令薄諸侯之幣而重其禮穆叔見之謂穆叔曰自今以往兵其少弭矣齊崔慶新得政將求善於諸侯武也知楚令尹若敬行其禮道之以文辭以靖諸侯兵可以弭二十六年齊人城郟之歲其夏齊烏余以廩丘奔晉襲衛羊角取之遂襲我髙魚有大雨自其竇入介於其庫以登其城克而取之又取邑於宋於是範宣子卒諸侯弗能治也及趙文子爲政乃卒治之文子言於晉侯曰晉爲盟主諸侯或相侵也則討而使歸其地今烏余之邑皆討類也而貪之是無以爲盟主也請歸之公曰諾孰可使也對曰胥梁帶能無用師晉侯使往二十七年春胥梁帶使諸喪邑者具車徒以受地必周使烏余具車徒以受封烏余以其眾出使諸侯僞效烏余之封者而遂執之盡獲之皆取其邑而歸諸侯諸侯是以睦於晉宋向戍善於趙文子又善於令尹子木欲弭諸侯之兵以爲名如晉告趙孟趙孟謀於諸大夫韓宣子曰兵民之殘也財用之﹠﹟小國之大災也將或弭之𨿽曰不可必將許之弗許楚將許之以召諸侯則我失爲盟主矣晉人許之如楚楚亦許之如齊齊人難之陳文子曰晉楚許之我焉得已且人曰弭兵而我弗許則固攜吾民矣將焉用之齊人許之告於秦秦亦許之皆告於小國爲會於宋五月甲辰晉趙武至於宋丙午鄭良霄至六月丁未朔宋人享趙文子叔向爲介司馬置折俎禮也仲尼使舉是禮也以爲多文辭戊申叔孫豹齊慶封陳須無衛石惡至甲寅晉荀盈從趙武至丙辰邾悼公至壬戌楚公子黑肱先至成言於晉丁卯宋向戍如陳從子木成言於楚戊辰滕成公至子木謂向戍請晉楚之從交相見也庚午向戍復於趙孟趙孟曰晉楚齊秦匹也晉之不能於齊猶楚之不能於秦也楚君若能使秦君辱於敝邑寡君敢不固請於齊壬申左師復言於子木子木使驛謁諸王王曰釋齊秦他國請相見也秋七月戊寅左師至是夜也趙孟及子﹠﹟盟以齊言庚辰子木至自陳陳孔奐蔡公孫歸生至曹許之大夫皆至以藩爲軍晉楚各處其偏伯夙謂趙孟曰楚氛甚惡懼難趙孟曰吾左還入於宋若我何辛巳將盟於宋西門之外楚人衷甲伯州犁曰合諸侯之師以爲不信無乃不可乎夫諸侯望信於楚是以來服若不信是棄其所以服諸侯也固請釋甲子木曰晉楚無信久矣事利而已苟得志焉焉用有信太宰退告人曰令尹將死矣不及三年求逞志而棄信志將逞乎志以發言言以出信信以立志參以定之信亡何以及三趙孟患楚衷甲以告叔向叔向曰何害也匹夫一爲不信猶不可單斃其死若合諸侯之卿以爲不信必不捷矣食言者不病非子之患也夫以信召人而以僭濟之必莫之與也安能害我且吾因宋以守病則夫能致死與宋致死𨿽倍楚可也子何懼焉又不及是曰弭兵以召諸侯而稱兵以害我吾庸多矣非所患也季武子使謂叔孫以公命曰視邾滕旣而齊人請邾宋人請滕皆不與盟叔孫曰邾滕人之私也我列國也何故視之宋衛吾匹也乃盟故不書其族言違命也晉楚爭先晉人曰晉固爲諸侯盟主未有先晉者也楚人曰子言晉楚匹也若晉常先是楚弱也且晉楚狎主諸侯之盟也久矣豈專在晉叔向謂趙孟曰諸侯歸晉之徳只非歸其尸盟也子務徳無爭先且諸侯盟小國固必有尸盟者楚爲晉細不亦可乎乃先楚人書先晉晉有信也壬午宋公兼享晉楚之大夫趙孟爲客子木與之言弗能對使叔向侍言焉子木亦不能對也乙酉宋公及諸侯之大夫盟於蒙門之外子木問於趙孟曰範武子之徳何如對曰夫子之家事治言於晉國無隱情其祝史陳信於鬼神無愧辭子木歸以語王王曰尙矣哉能歆神人宜其光輔五君以爲盟主也子木又語王曰宜晉之伯也有叔向以佐其卿楚無以當之不可與爭晉荀盈遂如楚﹠﹟盟鄭伯享趙孟於垂隴子展伯有子西子產子大叔二子石從趙孟曰七子從君以寵武也請皆賦以卒君貺武亦以觀七子之志子展賦艸虫趙孟曰善哉民之主也抑武也不足以當之伯有賦鶉之賁賁趙孟曰﹠﹟第之言不逾閾況在野乎非使人之所得聞也子西賦黍苗之四章趙孟曰寡君在武何能焉子產賦隰桑趙孟曰武請受其卒章子大叔賦野有蔓艸趙孟曰吾子之惠也印段賦蟋蟀趙孟曰善哉保家之主也吾有望矣公孫段賦桑扈趙孟曰匪交匪敖福將焉往若保是言也欲辭福祿得乎卒享文子告叔向曰伯有將爲戮矣詩以言志志誣其上而公怨之以爲賓榮其能久乎幸而後亡叔向曰然已侈所謂不及五稔者夫子之謂矣文子曰其餘皆數世之主也子展其後亡者也在上不忘降印氏其次也樂而不荒樂以安民不淫以使之後亡不亦可乎三十年二月癸未晉悼夫人食輿人之城杞者絳縣人或年長矣無子而往與於食有與疑年使之年曰臣小人也不知紀年臣生之歲正月甲子朔四百有四十五甲子矣其季於今三之一也吏走問諸朝師曠曰魯叔仲惠伯會郤成子於承匡之歲也是歲也狄伐魯叔孫莊叔於是乎敗狄於咸獲長狄僑如及虺也豹也而皆以名其子七十三年矣史趙曰亥有二首六身下二如身是其日數也士文伯曰然則二萬六千六百有六旬也趙孟問其縣大夫則其屬也召之而謝過焉曰武不才任君之大事以晉國之多虞不能由吾子使吾子辱在泥塗久矣武之罪也敢謝不才遂仕之使助爲政辭以老與之田使爲君復陶以爲絳縣師而廢其輿尉於是魯使者在晉歸以語諸大夫季武子曰晉未可偸也有趙孟以爲大夫有伯瑕以爲佐有史趙師曠而咨度焉有叔向女齊以師保其君其朝多君子其庸可偸乎勉事之而後可三十一年春王正月穆叔至自會見孟孝伯語之曰趙孟將死矣其語偸不似民主且年未盈五十而諄諄焉如八九十者弗能久矣若趙孟死爲政者其韓子乎吾子盍與季孫言之可以樹善君子也晉君將失政矣若不樹焉使早備魯旣而政在大夫韓子懦弱大夫多貪求欲無厭齊楚未足與也魯其懼哉孝伯曰人生幾何誰能無偸朝不及夕將安用樹穆叔出而告人曰孟孫將死矣吾語諸趙孟之偸也而又甚焉又與季孫語晉故季孫不從及趙文子卒晉公室卑政在侈家韓宣子爲政不能圖諸侯魯不堪晉求讒慝弘多是以有平丘之會昭公元年春正月會於虢尋宋之盟也祁午謂趙文子曰宋之盟楚人得志於晉今令尹之不信諸侯之所聞也子弗戒懼又如宋子木之信稱於諸侯猶詐晉而駕焉況不信之尢者乎楚重得志於晉晉之恥也子相晉國以爲盟主於今七年矣再合諸侯三合大夫服齊狄寧東夏平秦亂城淳於師徒不頓國家不罷民無謗讟諸侯無怨天無大災子之力也有令名矣而終之以恥午也是懼吾子其不可以不戒文子曰武受賜矣然宋之盟子木有禍人之心武有仁人之心是楚所以駕於晉也今武猶是心也楚又行僭非所害也武將信以爲本循而行之譬如農夫是穮是蔉𨿽有饑饉必有丰年且吾聞之能信不爲人下吾未能也詩曰不僭不賊鮮不爲則信也能爲人則者不爲人下矣吾不能是難楚不爲患楚令尹圍請用牲讀舊書加於牲上而已晉人許之三月甲辰盟楚公子圍設服離衛叔孫穆子曰楚公子美矣君哉鄭子皮曰二執戈者前矣蔡子家曰蒲宮有前不亦可乎楚伯州犁曰此行也辭而假之寡君鄭行人揮曰假不反矣伯州犁曰子姑憂子﹠﹟之欲背誕也子羽曰當璧猶在假而不反子其無憂乎齊國子曰吾代二子湣矣陳公子招曰不憂何成二子樂矣衛齊子曰苟或知之𨿽憂何害宋合左師曰大國令小國共吾知共而已晉樂王鮒曰小旻之卒章善矣吾從之退會子羽謂子皮曰叔孫絞而婉宋左師簡而禮樂王鮒字而敬子與子家持之皆保世之主也齊衛陳大夫其不免乎國子代人憂子招樂憂齊子𨿽憂弗害夫弗及而憂與可憂而樂與憂而弗害皆取憂之道也憂必及之大誓曰民之所欲天必從之三大夫兆憂憂能無至乎言以知物其是之謂矣季武子伐莒取鄆莒人告於會楚告於晉曰尋盟未退而魯伐莒瀆齊盟請戮其使樂桓子相趙文子欲求貨於叔孫而爲之請使請帶焉弗與梁其﹠﹟曰貨以藩身子何愛焉叔孫曰諸侯之會衛社稷也我以貨免魯必受師是禍之也何衛之爲人之有墻以蔽惡也墻之隙壞誰之咎也衛而惡之吾又甚焉𨿽怨季孫魯國何罪叔出季處有自來矣吾又誰怨然鮒也賄弗與不已召使者裂裳帛而與之曰帶其褊矣趙孟聞之曰臨難不忘國忠也思難不越官信也圖國忘死貞也謀主三者義也有是四者又可戮乎乃請諸楚曰魯𨿽有罪其執事不辟難畏威而敬命矣子若免之以勸左右可也若子之羣吏處不辟污出不逃難其何患之有患之所生污而不治難而不守所由來也能是二者又何患焉不靖其能其誰從之魯叔孫豹可謂能矣請免之以靖能者子會而赦有罪又賞其賢諸侯其誰不欣焉望楚而歸之視遠如邇疆場之邑一彼一此何常之有王伯之令也引其封疆而樹之官舉之表旗而著之制令過則有刑猶不可壹於是乎虞有三苗夏有觀扈商有姺邳周有徐奄自無令王諸侯逐進狎主齊盟其又可壹乎卹大捨小足以爲盟主又焉用之封疆之削何國蔑有主齊盟者誰能辯焉吳濮有釁楚之執事豈其顧盟莒之疆事楚勿與知諸侯無煩不亦可乎莒魯爭鄆爲日久矣苟無大害於其社稷可無亢也去煩宥善莫不競勸子其圖之固請諸楚楚人許之乃免叔孫令尹享趙孟賦大明之首章趙孟賦小宛之二章事畢趙孟謂叔向曰令尹自以爲王矣何如對曰王弱令尹彊其可哉𨿽可不終趙孟曰何故對曰彊以克弱而安之彊不義也不義而彊其斃必速詩曰赫赫宗周褒姒滅之彊不義也令尹爲王必求諸侯晉少懦矣諸侯將往若獲諸侯其虐滋甚民弗堪也將何以終夫以彊取不義而克必以爲道道以淫虐弗可久巳矣夏四月趙孟叔孫豹曹大夫入於鄭鄭伯兼享之子皮戒趙孟禮終趙孟賦瓠葉子皮遂戒穆叔且告之穆叔曰趙孟欲一獻子其從之子皮曰敢乎穆叔曰夫人之所欲也又何不敢及享具五獻之籩豆於幕下趙孟辭私於子產曰武請於冢宰矣乃用一獻趙孟爲客禮終乃宴穆叔賦鵲巢趙孟曰武不堪也又賦采蘩曰小國爲蘩大國省穡而用之其何實非命子皮賦野有死﹠﹟之卒章趙孟賦常棣且曰吾兄弟比以安尨也可使無吠穆叔子皮及曹大夫興拜舉兕爵曰小國賴子知免於戾矣飲酒樂趙孟出曰吾不復此矣天王使劉定公勞趙孟於潁館於雒汭劉子曰美哉禹功明徳遠矣微禹吾其魚乎吾與子弁冕端委以治民臨諸侯禹之力也子盍亦遠績禹功而大庇民乎對曰老夫罪戾是懼焉能卹遠吾儕偸食朝不謀夕何其長也劉子歸以語王曰諺所謂老將知而耄及之者其趙孟之謂乎爲晉正卿以主諸侯而儕於隸人朝不謀夕棄神人矣神怒民叛何以能久趙孟不復年矣神怒不歆其祀民叛不卽其事祀事不從又何以年秦後子有寵於桓如二君於景其母曰弗去懼選癸卯鍼適晉其車千乘書曰秦伯之弟鍼出奔晉罪秦伯也後子享晉侯造舟於河十里捨車自雍及絳歸取酬幣終事八反司馬侯問焉曰子之車盡於此而已乎對曰此之謂多矣若能少此吾何以得見女叔齊以告公且曰秦公子必歸臣聞君子能知其過必有令圖令圖天所贊也後子見趙孟趙孟曰吾子其曷歸對曰鍼懼選於寡君是以在此將待嗣君趙孟曰秦君何如對曰無道趙孟曰亡乎對曰何爲一世無道國未艾也國於天地有與立焉不數世淫弗能斃也趙孟曰天乎對曰有焉趙孟曰其幾何對曰鍼聞之國無道而年谷和熟天贊之也鮮不五稔趙孟視蔭曰朝夕不相及誰能待五後子出而告人曰趙孟將死矣主民玩歲而愒日其與幾何晉侯求醫於秦秦伯使醫和視之曰疾不可爲也是謂近女室疾如蠱非鬼非食惑以喪志良臣將死天命不佑公曰女不可近乎對曰節之先王之樂所以節百事也故有五節遲速本末以相及中聲以降五降之後不容彈矣於是有煩手淫聲慆堙心耳乃忘平和君子弗聽也物亦如之至於煩乃捨也已無以生疾君子之近琴瑟以儀節也非以慆心也天有六气降生五味發爲五色徵爲五聲淫生六疾六气曰陰陽風雨晦明也分爲四時序爲五節過則爲災陰淫寒疾陽淫熱疾風淫末疾雨淫腹疾晦淫惑疾明淫心疾女陽物而晦時淫則生內熱惑蠱之疾今君不節不時能無及此乎出告趙孟趙孟曰誰當良臣對曰主是謂矣主相晉國於今八年晉國無亂諸侯無闕可謂良矣和聞之國之大臣榮其寵祿任其大節有災禍興而無攺焉必受其咎今君至於淫以生疾將不能圖卹社稷禍孰大焉主不能禦吾是以云也趙孟曰何謂蠱對曰淫溺惑亂之所生也於文皿虫爲蠱谷之飛亦爲蠱在周易女惑男風落山謂之蠱皆同物也趙孟曰良醫也厚其禮而歸之十二月晉旣烝趙孟適南陽將會孟子餘甲辰朔烝於溫庚戌卒鄭伯如晉弔及雍乃復三年初州縣欒豹之邑也及欒氏亡範宣子趙文子韓宣子皆欲之文子曰溫吾縣也二宣子曰自郤稱以別三傳矣晉之別縣不惟州誰獲治之文子病之乃捨之二子曰吾不可以正議而自與也皆捨之及文子爲政趙獲曰可以取州矣文子曰退二子之言義也違義禍也余不能治余縣又焉用州其以僥禍也君子曰弗知實難知而弗從禍莫大焉有言州必死丰氏故主韓氏伯石之獲州也韓宣子爲之請之爲其復取之之故按禮記檀弓趙文子與叔譽觀乎九原文子曰死者如可作也吾誰與歸叔譽曰其陽處父乎文子曰行並植於晉國不沒其身其知不足稱也其舅犯乎文子曰見利不顧其君其仁不足稱也我則隨武子乎利其君不忘其身謀其身不遺其友晉人謂文子知人文子其中退然如不勝衣其言吶吶然如不出諸其口所舉於晉國管庫之士七十有餘家生不交利死不屬其子焉

士燮按左傳成公二年晉郤克將中軍士燮佐上軍以救魯衛六月癸酉師陳於齊師敗績晉師歸範文子後入武子曰無爲吾望爾也乎對曰師有功國人喜以逆之先入必屬耳目焉是代帥受名也故不敢武子曰吾知免矣郤伯見公曰子之力也夫對曰君之訓也二三子之力也臣何力之有焉範叔見勞之如卻伯對曰庚所命也克之制也燮何力之有焉欒伯見公亦如之對曰燮之詔也士用命也書何力之有焉四年晉欒書將中軍士燮佐上軍以救許伐鄭取汜祭八年冬晉士燮來聘言伐郯也以其事吳故公賂之請緩師文子不可曰君命無貳失信不立禮無加貨事無二成君後諸侯是寡君不得事君也燮將復之季孫懼使宣伯帥師會伐郯九年爲歸汶陽之田故諸侯貳於晉晉人懼會於蒲以尋馬陵之盟季文子謂範文子曰徳則不競尋盟何爲範文子曰勤以撫之寬以待之堅彊以禦之明神以要之柔服而伐貳徳之次也秋晉侯觀於軍府見鍾儀問之曰南冠而縶者誰也有司對曰鄭人所獻楚囚也使稅之召而弔之再拜稽首問其族對曰伶人也公曰能樂乎對曰先父之職官也敢有二事使與之琴操南音公曰君王何如對曰非小人之所得知也固問之對曰其爲大子也師保奉之以朝於嬰齊而夕於側也不知其他公語範文子文子曰楚囚君子也言稱先職不背本也樂操土風不忘舊也稱大子抑無私也名其二卿尊君也不背本仁也不忘舊信也無私忠也尊君敏也仁以接事信以守之忠以成之敏以行之事𨿽大必濟君盍歸之使合晉楚之成公從之重爲之禮使歸求成十一年冬秦晉爲成將會於令狐晉侯先至焉秦伯不肯涉河次於王城使史顆盟晉侯於河東晉郤盟秦伯於河西範文子曰是盟也何益齊盟所以質信也會所信之始也始之不從其可質乎秦伯歸而背晉成十二年春宋華元克合晉楚之成夏五月晉士燮會楚公子罷許偃癸亥盟於宋西門之外曰凡晉楚無相加戎好惡同之同卹災危備救凶患若有害楚則晉伐之在晉楚亦如之交贄往來道路無壅謀其不協而討不庭有渝此盟明神殛之俾隊其師無克胙國鄭伯如晉聽成會於瑣澤成故也十六年晉侯將伐鄭範文子曰若逞吾願諸侯皆叛晉可以逞若惟鄭叛晉國之憂可立俟也欒武子曰不可以當吾世而失諸侯必伐鄭乃興師欒書將中軍士燮佐之郤錡將上軍荀偃佐之韓厥將下軍郤至佐新軍荀罃居守卻如衛遂如齊皆乞師焉欒黶來乞師孟獻子曰有勝矣戊寅晉師起鄭人聞有晉師使告於楚姚句耳與往楚子救鄭司馬將中軍令尹將左右尹子辛將右過申子反入見申叔時曰師其何如對曰徳刑詳義禮信戰之器也徳以施惠刑以正邪詳以事神義以建利禮以順時信以守物民生厚而徳正用利而事節時順而物成上下和睦周旋不逆求無不具各知其極故詩曰立我烝民莫匪爾極是以神降之福時無災害民生惇厖和同以聽莫不盡力以從上命致死以補其闕此戰之所由克也今楚內棄其民而外絕其好瀆齊盟而食話言姦時以動而疲民以逞民不知信進退罪也人卹所底其誰致死子其勉之吾不復見子矣姚句耳先歸子駟問焉對曰其行速過險而不整速則失志不整喪列志失列喪將何以戰楚懼不可用也五月晉師濟河聞楚師將至範文子欲反曰我僞逃楚可以紓憂夫合諸侯非吾所能也以遺能者我若羣臣輯睦以事君多矣武子曰不可六月晉楚遇於鄢陵範文子不欲戰郤至曰韓之戰惠公不振旅箕之役先軫不反命邲之師荀伯不復從皆晉之恥也子亦見先君之事矣今我避楚又益恥也文子曰吾先君之亟戰也有故秦狄齊楚皆彊不盡力子孫將弱今三彊服矣敵楚而已惟聖人能外內無患自非聖人外寧必有內憂盍釋楚以爲外懼乎甲午晦楚晨壓晉軍而陳軍吏患之範﹠﹟趨進曰塞井夷陳於軍中而疏行首晉楚惟天所授何患焉文子執戈逐之曰國之存亡天也童子何知焉欒書曰楚師輕窕固壘而待之三日必退退而擊之必獲勝焉郤至曰楚有六間不可失也其二卿相惡王卒以舊鄭陳而不整蠻軍而不陳陳不違晦在陳而囂合而加囂各顧其後莫有斗心舊不必良以犯天忌我必克之楚子登巢車以望晉軍子重使大宰伯州犁侍於王后王曰騁而左右何也曰召軍吏也皆聚於中軍矣曰合謀也張幕矣曰虔卜於先君也徹幕矣曰將發命也甚囂且塵上矣曰將塞井夷而爲行也皆乘矣左右執兵而下矣曰聽誓也戰乎曰未可知也乘而左右皆下矣曰戰禱也伯州犁以公卒告王苗賁皇在晉侯之側亦以王卒告皆曰國士在且厚不可當也苗賁皇言於晉侯曰楚之良在其中軍王族而已請分良以擊其左右而三軍萃於王卒必大敗矣公筮之史曰吉其卦遇復曰南國蹙射其元王中厥目國蹙王傷不敗何待公從之有淖於前乃皆左右相違於淖步毅禦晉厲公欒鍼爲右彭名禦楚共王潘黨爲右石首禦鄭成公唐苟爲右欒範以其族夾公行陷於淖欒書將載晉侯鍼曰書退國有大任焉得專之且侵官冒也失官慢也離局姦也有三罪焉不可犯也乃掀公以出於淖癸巳潘之黨與養由基蹲甲而射之徹七札焉以示王曰君有二臣如此何憂於戰王怒曰大辱國詰朝爾射死藝呂錡夢射月中之退入於泥占之曰姬姓日也異姓月也必楚王也射而中之退入於泥亦必死矣及戰射共王中目王召養由基與之兩矢使射呂錡中項伏弢以一矢復命郤至三遇楚子之卒見楚子必下免冑而趨風楚子使工尹襄問之以弓曰方事之殷也有韋之跗注君子也識見不谷而趨無乃傷乎郤至見客免冑承命曰君之外臣至從寡君之戎事以君之靈間蒙甲冑不敢拜命敢告不寧君命之辱爲事之故敢肅使者三肅使者而退晉韓厥從鄭伯其禦杜混羅曰速從之其禦屢顧不在馬可及也韓厥曰不可以再辱國君乃止郤至從鄭伯其右茀翰胡曰諜輅之餘從之乘而俘以下郤至曰傷國君有刑亦止石首曰衛懿公惟不去其旗是以敗於熒乃內旌於弢中唐苟謂石首曰子在君側敗者壹大我不如子子以君免我請止乃死楚師薄於險叔山冉謂養由基曰𨿽君有命爲國故子必射乃射再發盡殪叔山冉搏人以投中車折軾晉師乃止囚楚公子茷欒鍼見子重之旌請曰楚人謂夫旌子重之麾也彼其子重也日臣之使於楚也子重問晉國之勇臣對曰好以眾整曰又何如臣對曰好以暇今兩國治戎行人不使不可謂整臨事而食言不可謂暇請攝飲焉公許之使行人執榼承飲造於子重曰寡君乏使使鍼禦持矛是以不得犒從者使某攝飲子重曰夫子嘗與吾言於楚必是故也不亦識乎受而飲之免使者而復鼓旦而戰見星未已子反命軍吏察夷傷補卒乘繕甲兵展車馬﹠﹟鳴而食惟命是聽晉人患之苗賁皇徇曰搜乘補卒秣馬利兵修陳固列蓐食申禱明日復戰乃逸楚囚王聞之召子反謀谷陽豎獻飲於子反子反醉而不能見王曰天敗楚也夫余不可以待乃宵遁晉入楚軍三日﹠﹟文子立於戎馬之前曰君幼諸臣不佞何以及此君其戒之周書曰惟命不於常有徳之謂九月晉人執季文子於苕丘公還待於鄆使子叔聲伯請季孫於晉範文子謂欒武子曰季孫於魯相二君矣妾不衣帛馬不食粟可不謂忠乎信讒慝而棄忠良若諸侯何子叔嬰齊奉君命無私謀國家不貳圖其身不忘其君若虛其請是棄善人也子其圖之乃許魯平赦季孫十七年晉範文子反自鄢陵使其祝宗祈死曰君驕侈而克敵是天益其疾也難將作矣愛我者惟祝我使我速死無及於難範氏之福也六月戊辰士燮卒

叔孫豹按左傳成公十六年秋七月子叔聲伯使叔孫豹請逆於晉師十二月召叔孫豹於齊而立之襄公二年秋穆叔聘於宋通嗣君也三年秋叔孫豹及諸侯之大夫及陳袁僑盟陳請服也四年夏穆叔如晉報知武子之聘也晉侯享之金奏肆夏之三不拜工歌文王之三又不拜歌鹿鳴之三三拜韓獻子使行人子員問之曰子以君命辱於敝邑先君之禮藉之以樂以辱吾子吾子捨其大而重拜其細敢問何禮也對曰三夏天子所以享元侯也使臣弗敢與聞文王兩君相見之樂也臣不敢及鹿鳴君所以嘉寡君也敢不拜嘉四牡君所以勞使臣也敢不重拜皇皇者華君教使臣曰必諮於周臣聞之訪問於善爲咨咨親爲詢咨禮爲度咨事爲諏咨難爲謀臣獲五善敢不重拜五年夏穆叔覿鄫大子於晉以成屬鄫書曰叔孫豹鄫大子巫如晉言比諸魯大夫也九月丙午盟於戚會吳且命戍陳也穆叔以屬鄫爲不利使鄫大夫聽命於會六年冬穆叔如邾聘且修平七年冬衛孫文子來聘且拜武子之言而尋孫桓子之盟公登亦登叔孫穆子相趨進曰諸侯之會寡君未嘗後衛君今吾子不後寡君寡君未知所過吾子其少安孫子無辭亦無悛容穆叔曰孫子必亡爲臣而君過而不悛亡之本也詩曰退食自公委蛇委蛇謂從者也衡而委蛇必折十一年春季武子將作三軍告叔孫穆子曰請爲三軍各徵其軍穆子曰政將及子子必不能武子固請之穆子曰然則盟諸乃盟諸僖閎詛諸五父之衢正月作三軍三分公室而各有其一三子各毀其乘季氏使其乘之人以其役邑入者無徵不入者倍徵孟氏使半爲臣若子若弟叔孫氏使盡爲臣不然不捨十六年冬穆叔如晉聘且言齊故晉人曰以寡君之未禘祀與民之未息不然不敢忘穆叔曰以齊人之朝夕釋憾於敝邑之地是以大請敝邑之急朝不及夕引領西望曰庶幾乎比執事之間恐無及也見中行獻子賦圻父獻子曰偃知罪矣敢不從執事以同卹社稷而使魯及此見範宣子賦鴻雁之卒章宣子曰﹠﹟在此敢使魯無鳩乎十九年冬齊及晉平盟於大隧故穆叔會範宣子於柯穆叔見叔向賦載馳之四章叔向曰肸敢不承命穆叔歸曰齊猶未也不可以不懼乃城武城二十二年春臧武仲如晉雨過禦叔禦叔在其邑將飲酒曰焉用聖人我將飲酒而已雨行何以聖爲穆叔聞之曰不可使也而傲使人國之﹠﹟也令倍其賦二十三年秋八月叔孫豹帥師救晉次於雍楡禮也二十四年春穆叔如晉範宣子逆之問焉曰古人有言曰死而不朽何謂也穆叔未對宣子曰昔﹠﹟之祖自虞以上爲陶唐氏在夏爲禦龍氏在商爲豕韋氏在周爲唐杜氏晉主夏盟爲範氏其是之謂乎穆叔曰以豹所聞此之謂世祿非不朽也魯有先大夫曰臧文仲旣沒其言立其是之謂乎豹聞之太上有立徳其次有立功其次有立言𨿽久不廢此之謂不朽若夫保姓受氏以守宗祊世不絕祀無國無之祿之大者不可謂不朽冬齊人城郟穆叔如周聘且賀城王嘉其有禮也賜之大路二十七年春齊慶封來聘其車美孟孫謂叔孫曰慶季之車不亦美乎叔孫曰豹聞之服美不稱必以惡終美車何爲叔孫與慶封食不敬爲賦相鼠亦不知也二十八年十一月慶封來奔獻車於季武子美澤可以鑑展莊叔見之曰車甚澤人必瘁宜其亡也叔孫穆子食慶封慶封汜祭穆子不悅使工爲之誦茅鴟亦不知旣而齊人來讓奔吳吳勾余予之朱方聚其族焉而居之富於其舊子服惠伯謂叔孫曰天殆富淫人慶封又富矣穆子曰善人富謂之賞淫人富謂之殃天其殃之也其將聚而殲旃爲宋之盟故公及宋公陳侯鄭伯許男如楚公過鄭鄭伯不在伯有廷勞於黃崖不敬穆叔曰伯有無戾於鄭鄭必有大咎敬民之主也而棄之何以承守鄭人不討必受其辜濟澤之阿行潦之蘋藻置諸宗室季蘭尸之敬也敬可棄乎及漢楚康王卒公欲反叔仲昭伯曰我楚國之爲豈爲一人行也子服惠伯曰君子有遠慮小人從邇饑寒之不卹誰遑其後不如姑歸也叔孫穆子曰叔仲子專之矣子服子始學者也榮成伯曰遠圖者忠也公遂行宋向戍曰我一人之爲非爲楚也饑寒之不卹誰能卹楚姑歸而息民待其立君而爲之備宋公遂反二十九年春王正月公在楚釋不朝正於廟也楚人使公親襚公患之穆叔曰祓殯而襚則布幣也乃使巫以桃茢先祓殯楚人弗禁旣而悔之夏六月吳公子札來聘見叔孫穆子說之謂穆子曰子其不得死乎好善而不能擇人吾聞君子務在擇人吾子爲魯宗卿而任其大政不愼舉何以堪之禍必及子三十年春王正月楚子使薳罷來聘通嗣君也穆叔問王子之爲政何如對曰吾儕小人食而聽事猶懼不給命而不免於戾焉與知政固問焉不告穆叔告大夫曰楚令尹將有大事子蕩將與焉助之匿其情矣二月癸未晉悼夫人食輿人之城杞者絳縣人或年長矣無子而往與於食有與疑年使之年曰臣小人也不知紀年臣生之歲正月甲子朔四百有四十五甲子矣其季於今三之一也吏走問諸朝師曠曰魯叔仲惠伯會郤成子於承匡之歲也是歲也狄伐魯叔孫莊叔於是乎敗狄於咸獲長狄僑如及虺也豹也而皆以名其子七十三年矣三十一年春王正月穆叔至自會見孟孝伯語之曰趙孟將死矣其語偸不似民主且年未盈五十而諄諄焉如八九十者弗能久矣若趙孟死爲政者其韓子乎吾子盍與季孫言之可以樹善君子也晉君將失政矣若不樹焉使早備魯旣而政在大夫韓子懦弱大夫多貪求欲無厭齊楚未足與也魯其懼哉孝伯曰人生幾何誰能無偸朝不及夕將安用樹穆叔出而告人曰孟孫將死矣吾語諸趙孟之偸也而又甚焉又與季孫語晉故季孫不從及趙文子卒晉公室卑政在侈家韓宣子爲政不能圖諸侯魯不堪晉求讒慝弘多是以有平丘之會夏五月公作楚宮穆叔曰大誓云民之所欲天必從之君欲楚也夫故作其宮若不復適楚必死是宮也六月辛巳公薨於楚宮叔仲帶竊其拱璧以與禦人納諸其懷而從取之由是得罪己亥孟孝伯卒立敬歸之娣齊歸之子公子禂穆叔不欲曰大子死有母弟則立之無則立長年鈞擇賢義鈞則卜古之道也非適嗣何必娣之子且是人也居喪而不哀在戚而有嘉容是謂不度不度之人鮮不爲患若果立之必爲季氏憂武子不聽卒立之比及葬三易衰衰﹠﹟如故衰於是昭公十九年矣猶有童心君子是以知其不能終也昭公元年春三月季武子伐莒取鄆莒人告於會楚告於晉曰尋盟未退而魯伐莒瀆齊盟請戮其使樂桓子相趙文子欲求貨於叔孫而爲之請使請帶焉弗與梁其﹠﹟曰貨以藩身子何愛焉叔孫曰諸侯之會衛社稷也我以貨免魯必受師是禍之也何衛之爲人之有墻以蔽惡也墻之隙壞誰之咎也衛而惡之吾又甚焉𨿽怨季孫魯國何罪叔出季處有自來矣吾又誰怨然鮒也賄弗與不已召使者裂裳帛而與之曰帶其褊矣趙孟聞之曰臨患不忘國忠也思難不越官信也圖國忘死貞也謀主三者義也有是四者又可戮乎乃請諸楚曰魯𨿽有罪其執事不辟難畏威而敬命矣子若免之以勸左右可也若子之羣吏處不辟污出不逃難其何患之有患之所生污而不治難而不守所由來也能是二者又何患焉不靖其能其誰從之魯叔孫豹可謂能矣請免之以靖能者子會而赦有罪又賞其賢諸侯其誰不欣焉望楚而歸之視遠如邇疆場之邑一彼一此何常之有王伯之令也引其封疆而樹之官舉之表旗而著之制令過則有刑猶不可壹於是乎虞有三苗夏有觀扈商有姺邳周有徐奄自無令王諸侯逐進狎主齊盟其又可壹乎卹大捨小足以爲盟主又焉用之封疆之削何國蔑有主齊盟者誰能辯焉吳濮有釁楚之執事豈其顧盟莒之疆事楚勿與知諸侯無煩不亦可乎莒魯爭鄆爲日久矣苟無大害於其社稷可無亢也去煩宥善莫不競勸子其圖之固請諸楚楚人許之乃免叔孫夏四月趙孟叔孫豹曹大夫入於鄭鄭伯兼享之子皮戒趙孟禮終趙孟賦匏葉子皮遂戒穆叔且告之穆叔曰趙孟欲一獻子其從之子皮曰敢乎穆叔曰夫人之所欲也又何不敢及享具五獻之籩豆於幕下趙孟辭私於子產曰武請於冢宰矣乃用一獻趙孟爲客禮終乃晏穆叔賦鵲巢趙孟曰武不堪也又賦采蘩曰小國爲蘩大國省穡而用之其何實非命子皮賦野有死﹠﹟之卒章趙孟賦常棣且曰吾兄弟比以安尨也可使無吠穆叔子皮及曹大夫興拜舉兕爵曰小國賴子知免於戾矣飲酒樂趙孟出曰吾不復此矣叔孫歸曾夭禦季孫以勞之旦及日中不出曾夭謂曾阜曰旦及日中吾知罪矣魯以相忍爲國也忍其外不忍其內焉用之阜曰數月於外一旦於是庸何傷賈而欲贏而惡囂乎阜謂叔孫曰可以出矣叔孫指楹曰𨿽惡是其可去乎乃出見之三年秋七月小邾穆公來朝季武子欲卑之穆叔曰不可曹滕二邾實不忘我好敬以逆之猶懼其貳又卑一睦焉逆羣好也其如舊而加敬焉志曰能敬無災又曰敬逆來者天所福也季孫從之四年初穆子去叔孫氏及庚宗遇婦人使私爲食而宿焉問其行告之故哭而送之適齊娶於國氏生孟丙仲壬夢天壓己弗勝顧而見人黑而上僂深目而豭喙號之曰牛助余乃勝之旦而皆召其徒無之且曰志之及宣伯奔齊饋之宣伯曰魯以先子之故將存吾宗必召女召女何如對曰願之久矣魯人召之不告而歸旣立所宿庚宗之婦人獻以雉問其姓對曰餘子長矣能奉雉而從我矣召而見之則所夢也未問其名號之曰牛曰惟皆召其徒使視之遂使爲豎有寵長使爲政公孫明知叔孫於齊歸未逆國姜子明取之故怒其子長而後使逆之田於丘蕕遂遇疾焉豎牛欲亂其室而有之彊與孟盟不可叔孫爲孟鐘曰爾未際饗大夫以落之旣具使豎牛請日入弗謁出命之日及賓至聞鐘聲牛曰孟有北婦人之客怒將往牛止之賓出使拘而殺諸外牛又彊與仲盟不可仲與公禦萊書觀於公公與之環使牛入示之入不示出命佩之牛謂叔孫見仲而何叔孫曰何爲曰不見旣自見矣公與之環而佩之矣遂逐之奔齊疾急命召仲牛許而不召杜泄見告之饑渴授之戈對曰求之而至又何去焉豎牛曰夫子疾病不欲見人使置饋於而退牛弗進則置虛命徹十二月癸丑叔孫不食乙卯卒牛立昭子而相之公使杜泄葬叔孫豎牛賂叔仲昭子與南遺使惡杜泄於季孫而去之杜泄將以路葬且盡卿禮南遺謂季孫曰叔孫未乘路葬焉用之且冢卿無路介卿以葬不亦左乎季孫曰然使杜泄捨路不可曰夫子受命於朝而聘於王王思舊勛而賜之路復命而致之君君不敢逆王命而復賜之使三官書之吾子爲司徒實書名夫子爲司馬與工正書服孟孫爲司空以書勛今死而弗以是棄君命也書在公府而弗以是廢三官也若命服生弗敢服死又不以將焉用之乃使以葬季孫謀去中軍豎牛曰夫子固欲去之五年春王正月捨中軍卑公室也毀中軍於施氏成諸臧氏初作中軍三分公室而各有其一季氏盡徵之叔孫氏臣其子弟孟氏取其半焉及其捨之也四分公室季氏擇二二子各一皆盡徵之而貢於公以書使杜泄告於殯曰子固欲毀中軍旣毀之矣故告杜泄曰夫子惟不欲毀也故盟諸僖閎詛諸五父之衢受其書而投之帥士而哭之叔仲子謂季孫曰帶受命於子叔孫曰葬鮮者自西門季孫命杜泄杜泄曰卿喪自朝魯禮也吾子爲國政未攺禮而又遷之羣臣懼死不敢自也旣葬而行仲至自齊季孫欲立之南遺曰叔孫氏厚則季氏薄彼實家亂子勿與知不亦可乎南遺使國人助豎牛以攻諸大庫之庭司宮射之中目而死豎牛取東鄙三十邑以與南遺昭子卽位朝其家眾曰豎牛禍叔孫氏使亂大從殺適立庶又披其邑將以赦罪罪莫大焉必速殺之豎牛懼奔齊孟仲之子殺諸塞關之外投其首於寧風之棘上仲尼曰叔孫昭子之不勞不可能也周任有言曰爲政者不賞私勞不罰私怨詩云有覺徳行四國順之初穆子之生也莊叔以周易筮之遇明夷之謙以示卜楚丘曰是將行而歸爲子祀以讒人入其名曰牛卒以餒死明夷日也日之數十故有十時亦當十位自王以下其二爲公其三爲卿日上其中食日爲二旦日爲三明夷之謙明而未融其當旦乎故曰爲子祀日之謙當鳥故曰明夷於飛明而未融故曰垂其翼象日之動故曰君子於行當三在旦故曰三日不食離火也艮山也離爲火火焚山山敗於人爲言敗言爲讒故曰有攸往主人有言言必讒也純離爲牛世亂讒勝勝將適離故曰其名曰牛謙不足飛不翔垂不峻翼不廣故曰其爲子後乎吾子亞卿也抑少不終

柳莊按禮記檀弓衛獻公出奔反於衛及郊將班邑於從者而後入柳莊曰如皆守社稷則孰執羈靮而從如皆從則孰守社稷君反其國而有私也毋乃不可乎弗果班衛有太史曰柳莊寢疾公曰若疾革𨿽當祭必告公再拜稽首請於屍曰有臣柳莊也者非寡人之臣社稷之臣也聞之死請往不釋服而往遂以襚之與之邑裘氏與縣潘氏書而納諸棺曰世世萬子孫毋變也

魏絳按左傳成公十八年二月乙酉朔晉悼公卽位於朝魏絳爲司馬襄公三年晉侯之弟揚幹亂行於曲梁魏絳戮其僕晉侯怒謂羊舌赤曰合諸侯以爲榮也揚幹爲戮何辱如之必殺魏絳無失也對曰絳無貳志事君不辟難有罪不逃刑其將來辭何辱命焉言終魏絳至授僕人書將伏劍士魴張老止之公讀其書曰日君乏使使臣斯司馬臣聞師眾以順爲武軍事有死無犯爲敬君合諸侯臣敢不敬君師不武執事不敬罪莫大焉臣懼其死以及揚幹無所逃罪不能致訓至於用鉞臣之罪重敢有不從以怒君心請歸死於司寇公跣而出曰寡人之言親愛也吾子之討軍禮也寡人有弟弗能教訓使幹大命寡人之過也子無重寡人之過敢以爲請晉侯以魏絳爲能以刑佐民矣反役與之禮食使佐新軍四年無終子嘉父使孟樂如晉因魏莊子納虎豹之皮以請和諸戎晉侯曰戎狄無親而貪不如伐之魏絳曰諸侯新服陳新來和將觀於我我徳則睦否則攜貳勞師於戎而楚伐陳必弗能救是棄陳也諸華必叛戎禽獸也獲戎失華無乃不可乎夏訓有之曰有窮后羿公曰后羿何如對曰昔有夏之方衰也后羿自鉏遷於窮石因夏民以代夏政恃其射也不修民事而淫於原獸棄武羅伯因熊髡尨圉而用寒浞寒浞伯明氏之讒子弟也伯明後寒棄之夷羿收之信而使之以爲己相浞行媚於內而施賂於外愚弄其民而虞羿於田樹之詐慝以取其國家外內咸服羿猶不悛將歸自田家眾殺而亨之以食其子其子不忍食諸死於窮門靡奔有鬲氏浞因羿室生澆及豷恃其讒慝詐僞而不徳於民使澆用師滅斟灌及斟尋氏處澆於過處豷於戈靡自有鬲氏收二國之燼以滅浞而立少康少康滅澆於過後杼滅豷於戈有窮由是遂亡失人故也昔周辛甲之爲大史也命百官官箴王闕於虞人之箴曰芒芒禹迹畫爲九州經啟九道民有寢廟獸有茂艸各有攸處徳用不擾在帝夷羿冒於原獸忘其國卹而思其麀牡武不可重用不恢於夏家獸臣司原敢告僕夫虞箴如是可不懲乎於是晉侯好田故魏絳及之公曰然則莫如和戎乎對曰和戎有五利焉戎狄薦居貴貨易土土可賈焉一也邊鄙不聳民狎其野穡人成功二也戎狄事晉四鄰振動諸侯威懷三也以徳綏戎師徒不勤甲兵不頓四也鑑於后羿而用徳度遠至邇安五也君其圖之公說使魏絳盟諸戎修民事田以時九年魏絳多功以趙武爲賢而爲之佐冬十月諸侯伐鄭杞人郳人從趙武魏絳斬行栗晉侯歸謀所以息民魏絳請施捨輸積聚以貸自公以下苟有積者盡出之國無滯積亦無困人公無禁利亦無貪民祈以幣更賓以特牲器用不作車服從給行之期年國乃有節三駕而楚不能與爭十年諸侯之師城虎牢而戍之晉師城梧及制士魴魏絳戍之書曰戊鄭虎牢非鄭地也言將歸焉鄭及晉平十一年鄭人賂晉侯以師悝師觸師蠲廣車軘車淳十五乘甲兵備凡兵車百乘歌鐘二肆及其鎛磬女樂二八晉侯以樂之半賜魏絳曰子教寡人和諸戎狄以正諸華八年之中九合諸侯如樂之和無所不諧請與子樂之辭曰夫和戎狄國之福也八年之中九合諸侯諸侯無慝君之靈也二三子之勞也臣何力之有焉抑臣願君安其樂而思其終也詩曰樂只君子殿天子之邦樂只君子福祿攸同便蕃左右亦是帥從夫樂以安徳義以處之禮以行之信以守之仁以厲之而後可以殿邦國同福祿來遠人所謂樂也書曰居安思危思則有備有備無患敢以此規公曰子之教敢不承命抑微子寡人無以待戎不能濟河夫賞國之典也藏在盟府不可廢也子其受之魏絳於是乎始有金石之樂禮也十四年夏諸侯之大夫從晉侯伐秦以報櫟之役也晉侯待於竟使六卿帥諸侯之師以進荀偃令曰雞鳴而駕塞井夷惟餘馬首是瞻欒黶曰晉國之命未是有也余馬首欲東乃歸下軍從之左史謂魏莊子曰不待中行伯乎莊子曰夫子命從帥欒伯吾帥也吾將從之從帥所以待夫子也伯遊曰吾令實過悔之何及多遺秦禽乃命大還晉人謂之遷延之役十八年十一月乙酉魏絳欒盈以下軍克邿

子罕按左傳襄公六年宋華弱與樂轡少相狎長相優又相謗也子蕩怒以弓梏華弱於朝平公見之曰司武而梏於朝難以勝矣遂逐之夏宋華弱來奔司城子罕曰同罪異罰非刑也專戮於朝罪孰大焉亦逐子蕩子蕩射子罕之門曰幾日而不我從子罕善之如初九年春宋災樂喜爲司城以爲政使伯氏司裏火所未至徹小屋塗大屋陳挶具綆缶備水器量輕重蓄水潦積土塗巡丈城繕守備表火道使華臣具正徒令隧正納郊保奔火所使華閱討右官官庀其司向戍討左亦如之使樂遄庀刑器亦如之使皇鄖命校正出馬工正出車備甲兵庀武守使西鉏吾庀府守令司宮巷伯儆宮二師令四鄕正敬享祝宗用馬於四墉祀盤庚於西門之外十五年鄭尉氏司氏之亂其餘盜在宋鄭人以子西伯有子產之故納賂於宋以馬四十乘與師筏師慧三月公孫黑爲質焉司城子罕以堵女父尉翩司齊與之良司臣而逸之托諸季武子武子置諸卞鄭人醢之三人也師慧過宋朝將私焉其相曰朝也慧曰無人焉相曰朝也何故無人慧曰必無人焉若猶有人豈其以千乘之相易淫樂之必無人焉故也子罕聞之固請而歸之宋人或得玉獻諸子罕子罕弗受獻玉者曰以示玉人玉人以爲寶也故敢獻之子罕曰我以不貪爲寶爾以玉爲寶若以與我皆喪寶也不若人有其寶稽首而告曰小人懷璧不可以越鄕納此以請死也子罕置諸其裏使玉人爲之攻之富而後使復其所十七年宋皇國父爲大宰爲平公築臺妨於農收子罕請俟農功之畢公弗許築者謳曰澤門之﹠﹟實興我役邑中之黔實慰我心子罕聞之親執朴以行築者而抶其不勉者曰吾儕小人皆有闔廬以辟燥濕寒暑今君爲一臺而不速成何以爲役謳者乃止或問其故子罕曰宋國區區而有詛有祝禍之本也二十七年宋向戍善於趙文子又善於令尹子木欲弭諸侯之兵以爲名如晉告趙孟晉人許之如楚楚亦許之秋七月乙酉宋公及諸侯之大夫盟於蒙門之外宋左師請賞曰請免死之邑公與之邑六十以示子罕子罕曰凡諸侯小國晉楚所以兵威之畏而後上下慈和慈和而後能安靖其國家以事大國所以存也無威則驕驕則亂生亂生必滅所以亡也天生五材民並用之廢一不可誰能去兵兵之設久矣所以威不軌而昭文徳也聖人以興亂人以廢廢興存亡昏明之術皆兵之由也而子求去之不亦誣乎以誣道蔽諸侯罪莫大焉縱無大討而又求賞無厭之甚也削而投之左師辭邑向氏欲攻司城左師曰我將亡夫子存我徳莫大焉又可攻乎君子曰彼其之子邦之司直樂喜之謂乎何以卹我我其收之向戍之謂乎二十九年鄭子展卒子皮卽位於是鄭饑而未及麥民病子皮以子展之命餼國人粟戶一鍾是以得鄭國之民故罕氏常掌國政以爲上卿宋司城子罕聞之曰鄰於善民之望也宋亦饑請於平公出公粟以貸使大夫皆貸司城氏貸而不書爲大夫之無者貸宋無饑人叔向聞之曰鄭之罕宋之樂其後亡者也二者其皆得國乎民之歸也施而不徳樂氏加焉其以宋升降乎

子皮按左傳襄公二十九年鄭子展卒子皮卽位於是鄭饑而未及麥民病子皮以子展之命餼國人粟戶一鍾是以得鄭國之民故罕氏常掌國政以爲上卿宋司城子罕聞之曰鄰於善民之望也宋亦饑請於平公出公粟以貸使大夫皆貸司城氏貸而不書爲大夫之無者貸宋無饑人叔向聞之曰鄭之罕宋之樂其後亡者也二者其皆得國乎民之歸也施而不徳樂氏加焉其以宋升降乎三十年鄭伯有耆酒爲窟室而夜飲酒系鐘焉朝至未巳朝者曰公焉在其人曰吾公在壑谷皆自朝布路而罷旣而朝則又將使子﹠﹟如楚歸而飲酒庚子子﹠﹟以駟氏之甲伐而焚之伯有奔雍梁醒而後知之遂奔許大夫聚謀子皮曰仲虺之志云亂者取之亡者侮之推亡固存國之利也罕駟丰同生伯有汰侈故不免人謂子產就直助彊子產曰豈爲我徒國之禍難誰知所敝或主彊直難乃不生姑成吾所辛丑子產斂伯有氏之死者而殯之不及謀而遂行印段從之子皮止之眾曰人不我順何止焉子皮曰夫子禮於死者況生者乎遂自止之壬寅子產入癸卯子石入皆受盟於子﹠﹟氏乙巳鄭伯及其大夫盟於大宮盟國人於師之梁之外伯有聞鄭人之盟己也怒聞子皮之甲不與攻己也喜曰子皮與我矣癸丑晨自墓門之瀆入因馬師頡介於襄庫以伐舊北門駟帶率國人以伐之皆召子產子產曰兄弟而及此吾從天所與伯有死於羊肆子產襚之枕之股而哭之斂而殯諸伯有之臣在市側者旣而葬諸斗城子駟氏欲攻子產子皮怒之曰禮國之幹也殺有禮禍莫大焉乃止於是羽頡出奔晉子皮以公孫鉏爲馬師冬鄭子皮授子產政辭曰國小而逼族大寵多不可爲也子皮曰虎帥以聽誰敢犯子子善相之國無小小能事大國乃寬三十一年鄭子皮使印段如楚以適晉告禮也子皮欲使尹何爲邑子產曰少未知可否子皮曰願吾愛之不吾叛也使夫往而學焉夫亦愈知治矣子產曰不可人之愛人求利之也今吾子愛人則以政猶未能操刀而使割也其傷實多子之愛人傷之而已其誰敢求愛於子子於鄭國棟也棟折榱崩僑將厭焉敢不盡言子有美錦不使人學制焉大官大邑身之所庇也而使學者制焉其爲美錦不亦多乎僑聞學而後入政未聞以政學者也若果行此必有所害譬如田獵射禦貫則能獲禽若未嘗登車射禦則敗績厭覆是懼何暇思獲子皮曰善哉虎不敏吾聞君子務知大者遠者小人務知小者近者我小人也衣服附在吾身我知而愼之大官大邑所以庇身也我遠而慢之微子之言吾不知也他日我曰子爲鄭國我爲吾家以庇焉其可也今而後知不足自今請𨿽吾家聽子而行子產曰人心之不同如其面焉吾豈敢謂子面如吾面乎抑心所謂危亦以告也子皮以爲忠故委政焉子產是以能爲鄭國昭公元年夏四月趙孟叔孫豹曹大夫入於鄭鄭伯兼享之子皮戒趙孟禮終趙孟賦瓠葉子皮遂戒穆叔且告之穆叔曰趙孟欲一獻子其從之子皮曰敢乎穆叔曰夫人之所欲也又何不敢及享具五獻之籩豆於幕下趙孟辭私於子產曰武請於冢宰矣乃用一獻趙孟爲客禮終乃宴穆叔賦鵲巢趙孟曰武不堪也又賦采蘩曰小國爲蘩大國省穡而用之其何實非命子皮賦野有死﹠﹟之卒章趙孟賦常棣且曰吾兄弟比以安尨也可使無吠穆叔子皮及曹大夫興拜舉兕爵曰小國賴子知免於戾矣飲酒樂趙孟出曰吾不復此矣十年秋七月戊子晉平公卒鄭伯如晉及河晉人辭之遊吉遂如晉九月叔孫婼齊國弱宋華定衛北宮喜鄭罕虎許人曹人莒人邾人滕人薛人杞人小邾人如晉葬平公也鄭子皮將以幣行子產曰喪焉用幣用幣必百兩百兩必千人千人至將不行不行必盡用之幾千人而國不亡子皮固請以行旣葬諸侯之大夫欲因見新君叔孫昭子曰非禮也弗聽叔向辭之曰大夫之事畢矣而又命孤孤斬焉在衰絰之中其以嘉服見則喪禮未畢其以喪服見是重受弔也大夫將若之何皆無辭以見子皮盡用其幣歸謂子羽曰非知之實難將在行之夫子知之矣我則不足書曰欲敗度縱敗禮我之謂矣夫子知度與禮矣我實縱欲而不能自克也

政事部名臣列傳三

周三

公孫僑按左傳襄公八年夏四月庚寅鄭子國子耳侵蔡獲蔡司馬公子燮鄭人皆喜惟子產不順曰小國無文徳而有武功禍莫大焉楚人來討能勿從乎從之晉師必至晉楚伐鄭自今鄭國不四五年弗得寧矣子國怒之曰爾何知國有大命而有正卿童子言焉將爲戮矣十年秋九月初子駟與尉止有爭將禦諸侯之師而黜其車尉止獲又與之爭子駟抑尉止曰爾車非禮也遂弗使獻初子駟爲田洫司氏堵氏侯氏子師氏皆喪田焉故五族聚羣不逞之人因公子之徒以作亂於是子駟當國子國爲司馬子耳爲司空子孔爲司徒冬十月戊辰尉止司臣侯晉堵女父子師僕帥賊以入晨攻執政於西宮之朝殺子駟子國子耳劫鄭伯以如北宮子孔知之故不死書曰盜言無大夫焉子西聞盜不儆而出屍而追盜盜入於北宮乃歸授甲臣妾多逃器用多喪子產聞盜爲門者庀羣司閉府庫愼閉藏完守備成列而後出兵車十七乘屍而攻盜於北宮子蟜帥國人助之殺尉止子師僕盜眾盡死侯晉奔晉堵女父司臣尉翩司齊奔宋子孔當國爲載書以位序聽政辟大夫諸司門子弗順將誅之子產止之請爲之焚書子孔不可曰爲書以定國眾怒而焚之是眾爲政也國不亦難乎子產曰眾怒難犯專欲難成合二難以安國危之道也不如焚書以安眾子得所欲眾亦得安不亦可乎專欲無成犯眾興禍子必從之乃焚書於倉門之外眾而後定十九年秋八月鄭子孔之爲政也專國人患之乃討西宮之難與純門之師子孔當罪以其甲及子革子良氏之甲守甲辰子展子西率國人伐之殺子孔而分其室書曰鄭殺其大夫專也子然子孔宋子之子也士子孔圭嬀之子也圭嬀之班亞宋子而相親也士子孔亦相親也僖之四年子然卒簡之元年士子孔卒司徒孔實相子革子良之室三室如一故及於難子革子良出奔楚子革爲右尹鄭人使子展當國子西聽政立子產爲卿二十二年夏晉人徵朝於鄭鄭人使少正公孫僑對曰在晉先君悼公九年我寡君於是卽位卽位八月而我先大夫子駟從寡君以朝於執事執事不禮於寡君寡君懼因是行也我二年六月朝於楚晉是以有戲之役楚人猶競而申禮於敝邑敝邑欲從執事而懼爲大尢曰晉其謂我不共有禮是以不敢攜貳於楚我四年三月先大夫子蟜又從寡君以觀釁於楚晉於是乎有蕭魚之役謂我敝邑邇在晉國譬諸艸木吾臭味也而何敢差池楚亦不競寡君盡其土實重之以宗器以受齊盟遂帥羣臣隨於執事以會歲終貳於楚者子侯石盂歸而討之溴梁之明年子蟜老矣公孫夏從寡君以朝於君見於嘗酎與執燔焉間二年聞君將靖東夏四月又朝以聽事期不朝之間無歲不聘無役不從以大國政令之無常國家罷病不虞薦至無日不惕豈敢忘職大國若安定之其朝夕在庭何辱命焉若不卹其患而以爲口實其無乃不堪任命而剪爲仇讎敝邑是懼其敢忘君命委諸執事執事實重圖之二十四年春範宣子爲政諸侯之幣重鄭人病之二月鄭伯如晉子產寓書於子西以告宣子曰子爲晉國四鄰諸侯不聞令徳而聞重幣僑也惑之僑聞君子長國家者非無賄之患而無令名之難夫諸侯之賄聚於公室則諸侯貳若吾子賴之則晉國貳諸侯貳則晉國壞晉國貳則子之家壞何沒沒也將焉用賄夫令名徳之輿也徳國家之基也有基無壤無亦是務乎有徳則樂樂則能久詩云樂只君子邦家之基有令徳也夫上帝臨女無貳爾心有令名也夫恕思以明徳則令名載而行之是以遠至邇安毋寧使人謂子子實生我而謂子浚我以生乎象有齒以焚其身賄也宣子說乃輕幣是行也鄭伯朝晉爲重幣故且請伐陳也鄭伯稽首宣子辭子西相曰以陳國之介恃大國而陵虐於敝邑寡君是以請罪焉敢不稽首二十五年初陳侯會楚子伐鄭當陳隧者井堙木刊鄭人怨之六月鄭子展子產帥車七百乘伐陳宵突陳城遂入之陳侯扶其大子偃師奔墓遇司馬桓子曰載余曰將巡城遇賈獲載其母妻下之而授公車公曰捨而母辭曰不祥與其妻扶其母以奔墓亦免子展命師無入公宮與子產親禦諸門陳侯使司馬桓子賂以宗器陳侯免擁社使其眾男女別而累以待於朝子展執縶而見再拜稽首承飲而進獻子美入數俘而出祝祓社司徒致民司馬致節司空致地乃還鄭子產獻捷於晉戎服將事晉人問陳之罪對曰昔虞閼父爲周陶正以服事我先王我先王賴其利器用也與其神明之後也庸以元女大姬配胡公而封諸陳以備三恪則我周之自出至於今是賴桓公之亂蔡人欲立其出我先君莊公奉五父而立之蔡人殺之我又與蔡人奉戴厲公至於莊宣皆我之自立夏氏之亂成公播蕩又我之自入君所知也今陳忘周之大徳蔑我大惠棄我姻親介恃楚眾以馮陵我敝邑不可億逞我是以有往年之告未獲成命則有我東門之役當陳隧者井堙木刊敝邑大懼不競而恥大姬天誘其衷啟敝邑心陳知其罪授手於我用敢獻功晉人曰何故侵小對曰先王之命惟罪所在各致其辟且昔天子之地一圻列國一同自是以衰今大國多數圻矣若無侵小何以至焉晉人曰何故戎服對曰我先君武莊爲平桓卿士城濮之役文公布命曰各復舊職命我文公戎服輔王以授楚捷不敢廢王命故也士莊伯不能詰復於趙文子文子曰其辭順犯順不祥乃受之冬十月子展相鄭伯如晉拜陳之功子西復伐陳陳及鄭平仲尼曰志有之言以足志文以足言不言誰知其志言之無文行而不遠晉爲伯鄭入陳非文辭不爲功愼辭哉十二月晉程鄭卒子產始知然明問爲政焉對曰視民如子見不仁者誅之如鷹鸇之逐鳥雀也子產喜以語子大叔且曰他日吾見蔑之面而已今吾見其心矣子大叔問政於子產子產曰政如農功日夜思之思其始而成其終朝夕而行之行無越思如農之有畔其過鮮矣二十六年鄭伯賞入陳之功三月甲寅朔享子展賜之先路三命之服先八邑賜子產次路再命之服先六邑子產辭邑曰自上以下降殺以兩禮也臣之位在四且子展之功也臣不敢及賞禮請辭邑公固予之乃受三邑公孫揮曰子產其將知政矣讓不失禮楚子秦人侵吳及雩婁聞吳有備而還遂侵鄭五月至於城麇鄭皇頡戍之出與楚師戰敗穿封戍囚皇頡公子圍與之爭之正於伯州犁伯州犁曰請問於囚乃立囚伯州犁曰所爭君子也其何不知上其手曰夫子爲王子圍寡君之貴介弟也下其手曰此子爲穿封戍方城外之縣尹也誰獲子囚曰頡遇王子弱焉戍怒抽戈逐王子圍弗及楚人以皇頡歸印堇父與皇頡戍城麇楚人囚之以獻於秦鄭人取貨於印氏以請之子大叔爲令正以爲請子產曰下獲受楚之功而取貨於鄭不可謂國秦不其然若曰拜君之勤鄭國微君之惠楚師其猶在敝邑之城下其可弗從遂行秦人不予更幣從子產而後獲之許靈公如楚請伐鄭曰師不興孤不歸矣八月卒於楚楚子曰不伐鄭何以求諸侯冬十月楚子伐鄭鄭人將禦之子產曰晉楚將平諸侯將和楚王是故昧於一來不如使逞而歸乃易成也夫小人之性釁於勇嗇於禍以足其性而求名焉者非國家之利也若何從之子展說不禦寇十二月乙酉入南裏墮其城涉於樂氏門於師之梁縣門發獲九人焉涉於汜而歸而後葬許靈公二十八年秋八月蔡侯歸自晉入於鄭鄭伯享之不敬子產曰蔡侯其不免乎日其過此也君使子展迋勞於東門之外而傲吾曰猶將更之今還受享而惰乃其心也君小國事大國而惰傲以爲己心將得死乎若不免必繇其子其爲君也淫而不父僑聞之如是者恆有子禍九月鄭遊吉如晉告將朝於楚以從宋之盟子產相鄭伯以如楚捨不爲壇外僕言曰昔先大夫相先君適四國未嘗不爲壇自是至今亦皆循之今子艸舍無乃不可乎子產曰大適小則爲壇小適大苟捨而已焉用壇僑聞之大適小有五美宥其罪戾赦其過失救其災患賞其徳刑教其不及小國不困懷服如歸是故作壇以昭其功宣告後人無怠於徳小適大有五惡說其罪戾請其不足行其政事供其職貢從其時命不然則重其幣帛以賀其福而弔其凶皆小國之禍也焉用作壇以昭其禍所以告子孫無昭禍焉可也二十九年六月吳公子札聘於鄭見子產如舊相識與之縞帶子產獻紵衣焉謂子產曰鄭之執政侈難將至矣政必及子子爲政愼之以禮不然鄭國將敗冬十一月鄭伯有使公孫黑如楚辭曰楚鄭方惡而使余往是殺余也伯有曰世行也子﹠﹟曰可則往難則已何世之有伯有將彊使之子﹠﹟怒將伐伯有氏大夫和之十二月己巳鄭大夫盟於伯有氏裨諶曰是盟也其與幾何詩曰君子屢盟亂是用長今是長亂之道也禍未歇也必三年而後能紓然明曰政將焉往裨諶曰善之代不善天命也其焉辟子產舉不逾等則位班也擇善而舉則世隆也天又除之奪伯有魄子西卽世將焉辟之天禍鄭久矣其必使子產息之乃猶可以戾不然將亡矣三十年春王正月子產相鄭伯以如晉叔向問鄭國之政焉對曰吾得見與否在此歲也駟良方爭未知所成若有所成吾得見乃可知也叔向曰不旣和矣乎對曰伯有侈而愎子﹠﹟好在人上莫能相下也𨿽其和也猶相積惡也惡至無日矣六月鄭子產如陳﹠﹟盟歸復命告大夫曰陳亡國也不可與也聚禾粟繕城郭恃此二者而不撫其民其君弱植公子侈大於卑大夫敖政多門以介於大國能無亡乎不過十年矣秋七月鄭伯有耆酒爲窟室而夜飲酒擊鐘焉朝至未已朝者曰公焉在其人曰吾公在壑谷皆自朝布路而罷旣而朝則又將使子﹠﹟如楚歸而飲酒庚子子﹠﹟以駟氏之甲伐而焚之伯有奔雍梁醒而後知之遂奔許大夫聚謀子皮曰仲虺之志云亂者取之亡者侮之推亡固存國之利也罕駟丰同生伯有汰侈故不免入謂子產就直助彊子產曰豈爲我徒國之禍難誰知所敝或主彊直難乃不生姑成吾所辛丑子產斂伯有氏之死者而殯之不及謀而遂行印段從之子皮止之眾曰人不我順何止焉子皮曰夫子禮於死者況生者乎遂自止之壬寅子產入癸卯子石入皆受盟於子﹠﹟氏乙巳鄭伯及其大夫盟於大宮盟國人於師之梁之外伯有聞鄭人之盟己也怒聞子皮之甲不與攻己也喜曰子皮與我矣癸丑晨自墓門之瀆入因馬師頡介於襄庫以伐舊北門駟帶率國人以伐之皆召子產子產曰兄弟而及此吾從天所與伯有死於羊肆子產襚之枕之股而哭之斂而殯諸伯有之臣在市側者旣而葬諸斗城子駟氏欲攻子產子皮怒之曰禮國之幹也殺有禮禍莫大焉乃止冬十月鄭子皮授子產政辭曰國小而逼族大寵多不可爲也子皮曰虎帥以聽誰敢犯子子善相之國無小小能事大國乃寬子產爲政有事伯石賂與之邑子大叔曰國皆其國也奚獨賂焉子產曰無欲實難皆得其欲以從其事而要其成非我有成其在人乎何愛於邑邑將焉往子大叔曰若四國何子產曰非相違也而相從也四國何尢焉鄭書有之曰安定國家必大焉先姑先安大以待其所歸旣伯石懼而歸邑卒與之伯有旣死使大史命伯石爲卿辭大史退則請命焉復命之又辭如是三乃受策入拜子產是以惡其爲人也使次己位子產使都鄙有章上下有服田有封洫廬井有伍大人之忠儉者從而與之泰侈者因而斃之丰捲將祭請田焉弗許曰惟君用鮮眾給而已子張怒退而徵役子產奔晉子皮止之而逐丰捲丰捲奔晉子產請其田裏三年而復之反其田裏及其入焉從政一年輿人誦之曰取我衣冠而褚之取我田疇而伍之孰殺子產吾其與之及三年又誦之曰我有子弟子產誨之我有田疇子產殖之子產而死誰其嗣之三十一年公薨之月子產相鄭伯以如晉晉侯以我喪故未之見也子產使盡壞其館之垣而納車馬焉士文伯讓之曰敝邑以政刑之不修寇盜充斥無若諸侯之屬辱在寡君者何是以令吏人完客所館髙其閈閎厚其墻垣以無憂客使今吾子壞之𨿽從者能戒其若異客何以敝邑之爲盟主繕完葺墻以待賓客若皆毀之其何以共命寡君使﹠﹟請命對曰以敝邑褊小介於大國誅求無時是以不敢寧居悉索敝賦以來會時事逢執事之不閒而未得見又不獲聞命未知見時不敢輸幣亦不敢暴露其輸之則君之府實也非薦陳之不敢輸也其暴露之則恐燥濕之不時而朽﹠﹟以重敝邑之罪僑聞文公之爲盟主也宮室卑庳無觀臺榭以崇大諸侯之館館如公寢庫廏繕修司空以時平易道路圬人以時塓館宮室諸侯賓至甸設庭燎僕人巡宮車馬有所賓從有代巾車脂轄隸人牧圉各瞻其事百官之屬各展其物公不畱賓而亦無廢事憂樂同之事則巡之教其不知而卹其不足賓至如歸無寧災患不畏寇盜而亦不患燥濕今銅鞮之宮數里而諸侯捨於隸人門不容車而不可逾越盜賊公行而夭癘不戒賓見無時命不可知若又勿壞是無所藏幣以重罪也敢請執事將何所命之𨿽君之有魯喪亦敝邑之憂也若獲薦幣修垣而行君之惠也敢憚勤勞文伯復命趙文子曰信我實不徳而以隸人之垣以贏諸侯是吾罪也使士文伯謝不敏焉晉侯見鄭伯有加禮厚其宴好而歸之乃築諸侯之館叔向曰辭之不可以已也如是夫子產有辭諸侯賴之若之何其釋辭也詩曰辭之輯矣民之協矣辭之繹矣民之莫矣其知之矣十二月北宮文子相衛襄公以如楚宋之盟故也過鄭印段迋勞於棐林如聘禮而以勞辭文子入聘子羽爲行人馮簡子與子大叔逆客事畢而出言於衛侯曰鄭有禮其數世之福也其無大國之討乎詩云誰能執熱逝不以濯禮之於政如熱之有濯也濯以救熱何患之有子產之從政也擇能而使之馮簡子能斷大事子大叔美秀而文公孫揮能知四國之爲而辧於其大夫之族姓班位貴賤能否而又善爲辭令裨諶能謀謀於野則獲謀於邑則否鄭國將有諸侯之事子產乃問四國之爲於子羽且使多爲辭令與裨諶乘以適野使謀可否而告馮簡子使斷之事成乃授子大叔使行之以應對賓客是以鮮有敗事北宮文子所謂有禮也鄭人遊於鄕校以論執政然明謂子產曰毀鄕校如何子產曰何爲夫人朝夕退而遊焉以議執政之善否其所善者吾則行之其所惡者吾則攺之是吾師也若之何毀之我聞忠善以損怨不聞作威以防怨豈不遽止然猶防川大決所犯傷人必多吾不克救也不如小決使道不如吾聞而藥之也然明曰蔑也今而後知吾子之信可事也小人實不才若果行此其鄭國實賴之豈惟二三臣仲尼聞是語也曰以是觀之人謂子產不仁吾不信也子皮欲使尹何爲邑子產曰少未知可否子皮曰願吾愛之不吾叛也使夫往而學焉夫亦愈知治矣子產曰不可人之愛人求利之也今吾子愛人則以政猶未能操刀而使割也其傷實多子之愛人傷之而已其誰敢求愛於子子於鄭國棟也棟折榱崩僑將厭焉敢不盡言子有美錦不使人學制焉大官大邑身之所庇也而使學者制焉其爲美錦不亦多乎僑聞學而後入政未聞以政學者也若果行此必有所害譬如田獵射禦貫則能獲禽若未嘗登車射禦則敗績厭覆是懼何暇思獲子皮曰善哉虎不敏吾聞君子務知大者遠者小人務知小者近者我小人也衣服附在吾身我知而愼之大官大邑所以庇身也我遠而慢之微子之言吾不知也他日我曰子爲鄭國我爲吾家以庇焉其可也今而後知不足自今請𨿽吾家聽子而行子產曰人心之不同如其面焉吾敢謂子面如吾面乎抑心所謂危亦以告也子皮以爲忠故委政焉子產是以能爲鄭國昭公元年春楚公子圍聘於鄭且娶於公孫段氏伍舉爲介將入館鄭人惡之使行人子羽與之言乃館於外旣聘將以眾逆子產患之使子羽辭曰以敝邑褊小不足以容從者請墠聽命令尹命大宰伯州犁對曰君辱貺寡大夫圍謂圍將使丰氏撫有而室圍布幾筵告於莊共之廟而來若野賜之是委君貺於艸莽也是寡大夫不得列於諸卿也不寧惟是又使圍蒙其先君將不得爲寡君老其蔑以復矣惟大夫圖之子羽曰小國無罪恃實其罪將恃大國之安靖己而無乃包藏禍心以圖之小國失恃而懲諸侯使莫不憾者距違君命而有所壅塞不行是懼不然敝邑館人之屬也其敢愛丰氏之祧伍舉知其有備也請垂櫜而入許之正月乙未入逆而出夏四月鄭徐吾犯之妹美公孫楚聘之矣公孫黑又使彊委禽焉犯懼告子產子產曰是國無政非子之患也惟所欲與犯請於二子請使女擇焉皆許之子﹠﹟盛飾入布幣而出子南戎服入左右射超乘而出女自房觀之曰子﹠﹟信美矣抑子南夫也夫夫婦婦所謂順也適子南氏子﹠﹟怒旣而櫜甲以見子南欲殺之而取其妻子南知之執戈逐之及衝擊之以戈子﹠﹟傷而歸告大夫曰我好見之不知其有異志也故傷大夫皆謀之子產曰直鈞幼賤有罪罪在楚也乃執子南而數之曰國之大節有五女皆姦之畏君之威聽其政尊其貴事其長養其親五者所以爲國也今君在國女用兵焉不畏威也姦國之紀不聽政也子﹠﹟上大夫女嬖大夫而弗下之不尊貴也幼而不忌不事長也兵其從兄不養親也君曰余不女忍殺宥女以遠勉速行乎無重而罪五月庚辰鄭放遊楚於吳將行子南子產咨於大叔大叔曰吉不能亢身焉能亢宗彼國政也非私難也子圖鄭國利則行之又何疑焉周公殺管叔而囚蔡叔夫豈不愛王室故也吉若獲戾子將行之何有於諸遊鄭爲遊楚亂故六月丁巳鄭伯及其大夫盟於公孫段氏罕虎公孫僑公孫段印段遊吉駟帶私盟於閨門之外實燻隧公孫黑彊與於盟使大史書其名且曰七子子產弗討晉侯有疾鄭伯使公孫僑如晉聘且問疾叔向問焉曰寡君之疾病卜人曰實沈臺駘爲祟史莫之知敢問此何神也子產曰昔髙辛氏有二子伯曰閼伯季曰實沈居於曠林不相能也日尋干戈以相徵討後帝不臧遷閼伯於商丘主辰商人是因故辰爲商星遷實沈於大夏主參唐人是因以服事夏商其季世曰唐叔虞當武王邑姜方震大叔夢帝謂己余命而子曰虞將與之唐屬諸參而蕃育其子孫及生有文在其手曰虞遂以命之及成王滅唐而封大叔焉故參爲晉星由是觀之則實沈參神也昔金天氏有裔子曰昧爲元冥師生允格臺駘臺駘能業其官宣汾洮障大澤以處大原帝用嘉之封諸汾川沈姒蓐黃實守其祀今晉主汾而滅之矣由是觀之則臺駘汾神也抑此二者不及君身山川之神則水旱癘疫之災於是乎禜之日月星辰之神則雪霜風雨之不時於是乎禜之若君身則亦出入飲食哀樂之事也山川星辰之神又何爲焉僑聞之君子有四時朝以聽政晝以訪問夕以修令夜以安身於是乎節宣其气勿使有所壅閉湫底以露其體玆心不爽而昏亂百度今無乃壹之則生疾矣僑又聞之內官不及同姓其生不殖美先盡矣則相生疾君子是以惡之故志曰買妾不知其姓則卜之違此二者古之所愼也男女辧姓禮之大司也今君內實有四姬焉其無乃是也乎若由是二者弗可爲也已四姬有省猶可無則必生疾矣叔向曰善哉肸未之聞也此皆然矣叔向出行人揮送之叔向問鄭故焉且問子﹠﹟對曰其與幾何無禮而好陵人怙富而卑其上弗能久矣晉侯聞子產之言曰博物君子也重賄之楚公子圍使公子黑肱伯州犁城櫟郟鄭人懼子產曰不害令尹將行大事而先除二子也禍不及鄭何患焉冬楚公子圍將聘於鄭伍舉爲介未出竟聞王有疾而還伍舉遂聘十一月己酉公子圍至入問王疾縊而弒之楚靈王卽位鄭遊吉如楚歸謂子產曰具行器矣楚王汰侈而自說其事必合諸侯吾往無日矣子產曰不數年未能也二年秋鄭公孫黑將作亂欲去遊氏而代其位傷疾作而不果駟氏與諸大夫欲殺之子產在鄙聞之懼弗及乘遽而至使吏數之曰伯有之亂以大國之事而未爾討也爾有亂心無厭國不女堪專伐伯有而罪一也昆弟爭室而非二也燻隧之盟女矯君位而罪三也有死罪三何以堪之不速死大刑將至再拜稽首辭曰死在朝夕無助天爲虐子產曰人誰不死凶人不終命也作凶事爲凶人不助天其助凶人乎請以印爲褚師子產曰印也若才君將任之不才將朝夕從女女罪之不卹而又何請焉不速死司寇將至七月壬寅縊屍諸周氏之衢加木焉三年十月鄭伯如楚子產相楚子享之賦吉日旣享子產乃具田備王以田江南之夢四年春王正月許男如楚楚子止之遂止鄭伯復田江南許男與焉使椒舉如晉求諸侯二君待之楚子問於子產曰晉其許我諸侯乎對曰許君晉君少安不在諸侯其大夫多求莫匡其君在宋之盟又曰如一若不許君將焉用之王曰諸侯其來乎對曰必來從宋之盟承君之歡不畏大國何故不來不來者其魯衛曹邾乎曹畏宋邾畏魯魯衛逼於齊而親於晉惟是不來其餘君之所及也誰敢不至王曰然則吾所求者無不可乎對曰求逞於人不可與人同欲盡濟夏諸侯如楚魯衛曹邾不會曹邾辭以難公辭以時祭衛侯辭以疾鄭伯先待於申六月丙午楚子合諸侯於申椒舉言於楚子曰臣聞諸侯無歸禮以爲歸今君始得諸侯其愼禮矣霸之濟否在此會也昔夏啟有鈞臺之享商湯有景亳之命周武有孟津之誓成有岐陽之搜康有酆宮之朝穆有塗山之會齊桓有召陵之師晉文有踐土之盟君其何用宋向戍鄭公孫僑在諸侯之良也君其選焉王曰吾用齊桓王使問禮於左師與子產左師曰小國習之大國用之敢不薦聞獻公合諸侯之禮六子產曰小國共職敢不薦守獻伯子男會公之禮六君子謂合左師善守先代子產善相小國王使椒舉侍於後以規過卒事不規王問其故對曰禮吾未見者有六焉又何以規宋大子佐後至王田於武城久而弗見椒舉請辭焉王使往曰屬有宗祧之事於武城寡君將墮幣焉敢謝後見徐子吳出也以爲貳焉故執諸申楚子示諸侯侈椒舉曰夫六王二公之事皆所以示諸侯禮也諸侯所由用命也夏桀爲仍之會有緡叛之商紂爲黎之搜東夷叛之周幽爲大室之盟戎狄叛之皆所以示諸侯汰也諸侯所由棄命也今君以汰無乃不濟乎王弗聽子產見左師曰吾不患楚矣汰而愎諫不過十年左師曰然不十年侈其惡不遠遠惡而後棄善亦如之徳遠而後興九月鄭子產作丘賦國人謗之曰其父死於路已爲蠆尾以令於國國將若之何子寬以告子產曰何害苟利社稷死生以之且吾聞爲善者不攺其度故能有濟也民不可逞度不可攺詩曰禮義不愆何卹於人言吾不遷矣渾罕曰國氏其先亡乎君子作法於涼其敝猶貪作法於貪敝將若之何姬在列者蔡及曹滕其先亡乎逼而無禮鄭先衛亡逼而無法政不率法而制於心民各有心何上之有五年春楚子以屈生爲莫敖使與令尹子蕩如晉逆女晉侯送女於邢丘子產相鄭伯會晉侯於邢丘六年二月鄭人鑄刑書叔向使詒子產書曰始吾有虞於子今則已矣昔先王議事以制不爲刑辟懼民之有爭心也猶不可禁禦是故閒之以義糾之以政行之以禮守之以信奉之以仁制爲祿位以勸其從嚴斷刑罰以威其淫懼其未也故誨之以忠聳之以行教之以務使之以和臨之以敬﹠﹟之以彊斷之以剛猶求聖哲之上明察之官忠信之長慈惠之師民於是乎可任使也而不生禍亂民知有辟則不忌於上並有爭心以徵於書而僥幸以成之弗可爲矣夏有亂政而作禹刑商有亂政而作湯刑周有亂政而作九刑三辟之興皆叔世也今吾子相鄭國作封洫立謗政制參辟鑄刑書將以靖民不亦難乎詩曰儀式刑文王之徳日靖四方又曰儀刑文王萬邦作孚如是何辟之有民知爭端矣將棄禮而徵於書錐刀之末將盡爭之亂獄滋丰賄賂並行終子之世鄭其敗乎肸聞之國將亡必多制其此之謂乎復書曰若吾子之言僑不才不能及子孫吾以救世也旣不承命敢忘大惠士文伯曰火見鄭其火乎火未出而作火以鑄刑器藏爭辟焉火如象之不火何爲六月丙戌鄭災七年夏鄭子產聘於晉晉侯有疾韓宣子逆客私焉曰寡君寢疾於今三月矣並走羣望有加而無瘳今夢黃熊入於寢門其何厲鬼也對曰以君之明子爲大政其何厲之有昔堯殛鯀於羽山其神化爲黃熊以入於羽淵實爲夏郊三代祀之晉爲盟主其或者未之祀也乎韓子祀夏郊晉侯有間賜子產莒之二方鼎子產爲丰施歸州田於韓宣子曰日君以夫公孫段爲能任其事而賜之州田今無祿早世不獲久享君徳其子弗敢有不敢以聞於君私致諸子宣子辭子產曰古人有言曰其父析薪其子弗克負荷施將懼不能任其先人之祿其況能任大國之賜縱吾子爲政而可後之人若屬有疆場之言敝邑獲戾而丰氏受其大討吾子取州是免敝邑於戾而建置丰氏也敢以爲請宣子受之以告晉侯晉侯以與宣子宣子爲初言病有之以易原縣於樂大心鄭人相驚以伯有曰伯有至矣則皆走不知所往鑄刑書之歲二月或夢伯有介而行曰壬子余將殺帶也明年壬寅余又將殺段也及壬子駟帶卒國人益懼齊燕平之月壬寅公孫段卒國人愈懼其明月子產立公孫泄及良止以撫之乃止子大叔問其故子產曰鬼有所歸乃不爲厲吾爲之歸也大叔曰公孫泄何爲子產曰說也爲身無義而圖說從政有所反之以取媚也不媚不信不信民不從也及子產適晉趙景子問焉曰伯有猶能爲鬼乎子產曰能人生始化曰魄旣生魄陽曰魂用物精多則魂魄彊是以有精爽至於神明匹夫匹婦彊死其魂魄猶能馮依於人以爲淫厲況良霄我先君穆公之冑子良之孫子耳之子敝邑之卿從政三世矣鄭𨿽無腆抑諺曰蕞爾國而三世執其政柄其用物也弘矣其取精也多矣其族又大所馮厚矣而彊死能爲鬼不亦宜乎子皮之族飲酒無度故馬師氏與子皮氏有惡齊師還自燕之月罕朔殺罕魋罕朔奔晉韓宣子問其位於子產子產曰君之羈臣苟得容以逃死何位之敢擇卿違從大夫之位罪人以其罪降古之制也朔於敝邑亞大夫也其官馬師也獲戾而逃惟執政所置之得免其死爲惠大矣又敢求位宣子爲子產之敏也使從嬖大夫十年秋七月晉平公卒鄭伯如晉及河晉人辭之遊吉遂如晉九月叔孫婼齊國弱宋華定衛北宮喜鄭罕虎許人曹人莒人邾人滕人薛人杞人小邾人如晉葬平公也鄭子皮將以幣行子產曰喪焉用幣用幣必百兩百兩必千人千人至將不行不行必盡用之幾千人而國不亡子皮固請以行旣葬諸侯之大夫欲因見新君叔孫昭子曰非禮也弗聽叔向辭之曰大夫之事畢矣而又命孤孤斬焉在衰絰之中其以嘉服見則喪禮未畢其以喪服見是重受弔也大夫將若之何皆無辭以見子皮盡用其幣歸謂子羽曰非知之實難將在行之夫子知之矣我則不足書曰欲敗度縱敗禮我之謂矣夫子知度與禮矣我實縱欲而不能自克也十一年夏四月楚師在蔡晉荀吳謂韓宣子曰不能救陳又不能救蔡物以無親晉之不能亦可知也已爲盟主而不卹亡國將焉用之秋會於厥慭謀救蔡也鄭子皮將行子產曰行不遠不能救蔡也蔡小而不順楚大而不徳天將棄蔡以壅楚盈而罰之蔡必亡矣且喪君而能守者鮮矣三年王其有咎乎美惡周必復王惡周矣晉人使狐父請蔡於楚弗許十二年春三月鄭簡公卒將爲葬除及遊氏之廟將毀焉子大叔使其除徒執用以立而無庸毀曰子產過女而問何故不毀乃曰不忍廟也諾將毀矣旣如是子產乃使辟之司墓之室有當道者毀之則朝而塴弗毀則日中而塴子大叔請毀之曰無若諸侯之賓何子產曰諸侯之賓能來會吾喪豈憚日中無損於賓而民不害何故不爲遂弗毀日中而葬君子謂子產於是乎知禮禮無毀人以自成也夏晉侯享諸侯子產相鄭伯辭於享請免喪而後聽命晉人許之禮也十三年晉成虒祁諸侯朝而歸者皆有貳心爲取郠故晉將以諸侯來討叔向曰諸侯不可以不示威乃並徵會告於吳秋晉侯會吳子於良水道不可吳子辭乃還七月丙寅治兵於邾南甲車四千乘羊舌鮒攝司馬遂合諸侯於平丘子產子大叔相鄭伯以會子產以幄幕九張行子大叔以四十旣而悔之每捨損焉及會亦如之次於衛地八月甲戌同盟於平丘齊服也令諸侯日中造於除癸酉退朝子產命外僕速張於除子大叔止之使待明日及夕子產聞其未張也使速往乃無所張矣及盟子產爭承曰昔天子班貢輕重以列列尊貢重周之制也卑而貢重者甸服也鄭伯男也而使從公侯之貢懼弗給也敢以爲請諸侯靖兵好以爲事行理之命無月不至貢之無藝小國有闕所以得罪也諸侯修盟存小國也貢獻無極亡可待也存亡之制將在今矣自日中以爭至於昏晉人許之旣盟子大叔咎之曰諸侯若討其可瀆乎子產曰晉政多門貳偸之不暇何暇討國不競亦陵何國之爲子產歸未至聞子皮卒哭且曰吾已無爲爲善矣惟夫子知我仲尼謂子產於是行也足以爲國基矣詩曰樂只君子邦家之基子產君子之求樂者也且曰合諸侯藝貢事禮也十六年三月晉韓起聘於鄭鄭伯享之子產戒曰苟有位於朝無有不共恪孔張后至立於客間執政禦之適客後又禦之適縣間客從而笑之事畢富子諫曰夫大國之人不可不愼也幾爲之笑而不陵我我皆有禮夫猶鄙我國而無禮何以求榮孔張失位吾子之恥也子產怒曰發命之不衷出令之不信刑之頗類獄之放紛會朝之不敬使命之不聽取陵於大國罷民而無功罪及而弗知僑之恥也孔張君之昆孫子孔之後也執政之嗣也爲嗣大夫承命以使周於諸侯國人所尊諸侯所知立於朝而祀於家有祿於國有賦於軍喪祭有職受脤歸脤其祭在廟已有著位在位數世世守其業而忘其所僑焉得恥之辟邪之人而皆及執政是先王無刑罰也子寧以他規我宣子有環其一在鄭商宣子謁諸鄭伯子產弗與曰非官府之守器也寡君不知子大叔子羽謂子產曰韓子亦無幾求晉國亦未可以貳晉國韓子不可偸也若屬有讒人交斗其間鬼神而助之以興其凶怒悔之何及吾子何愛於一環其以取憎於大國也盍求而與之子產曰吾非偸晉而有貳心將終事之是以弗與忠信故也僑聞君子非無賄之難立而無令名之患僑聞爲國非不能事大字小之難無禮以定其位之患夫大國之人令於小國而皆獲其求將何以給之一共一否爲罪滋大大國之求無禮以斥之何饜之有吾且爲鄙邑則失位矣若韓子奉命以使而求玉焉貪淫甚矣獨非罪乎出一玉以起二罪吾又失位韓子成貪將焉用之且吾以玉賈罪不亦銳乎韓子買諸賈人旣成賈矣商人曰必告君大夫韓子請諸子產曰日起請夫環執政弗義弗敢復也今買諸商人商人曰必以聞敢以爲請子產對曰昔我先君桓公與商人皆出自周庸次比耦以艾殺此地斬之蓬蒿藜藿而共處之世有盟誓以相信也曰爾無我叛我無彊賈毋或﹠﹟奪爾有利市寶賄我勿與知恃此質誓故能相保以至於今今吾子以好來辱而謂敝邑彊奪商人是教敝邑背盟誓也毋乃不可乎吾子得玉而失諸侯必不爲也若大國令而共無藝鄭鄙邑也亦弗爲也僑若獻玉不知所成敢私布之韓子辭玉曰起不敏敢求玉以僥二罪敢辭之夏四月鄭六卿餞宣子於郊宣子曰二三君子請皆賦起亦以知鄭志子齹賦野有蔓艸宣子曰孺子善哉吾有望矣子產賦鄭之羔裘宣子曰起不堪也子大叔賦褰裳宣子曰起在此敢勤子至於他人乎子大叔拜宣子曰善哉子之言是不有是事其能終乎子遊賦風雨子旗賦有女同車子柳賦萚兮宣子喜曰鄭其庶乎二三君子以君命貺起賦不出鄭志皆暱燕好也二三君子數世之主也可以無懼矣宣子皆獻馬焉而賦我將子產拜使五卿皆拜曰吾子靖亂敢不拜徳宣子私覲於子產以玉與馬曰子命起捨夫玉是賜我玉而免吾死也敢不藉手以拜九月大雩旱也鄭大旱使屠擊祝款豎柎有事於桑山斬其木不雨子產曰有事於山蓺山林也而斬其木其罪大矣奪之官邑十七年冬有星孛於大辰西及漢鄭裨言於子產曰宋衛陳鄭將同日火若我用瓘斝玉瓚鄭必不火子產弗與十八年夏五月壬午宋衛陳鄭皆火裨曰不用吾言鄭又將火鄭人請用之子產不可子大叔曰寶以保民也若有火國幾亡可以救亡子何愛焉子產曰天道遠人道邇非所及也何以知之焉知天道是亦多言矣豈不或信遂不與亦不復火鄭之未災也裏析告子產曰將有大祥民震動國幾亡吾身泯焉弗良及也國遷其可乎子產曰𨿽可吾不足以定遷矣及火裏析死矣未葬子產使輿三十人遷其柩火作子產辭晉公子公孫於東門使司寇出新客禁舊客勿出於宮使子寬子上巡羣屏攝至於大宮使公孫登徙大龜使祝史徙主祏於周廟告卜先君使府人庫人各儆其事商成公儆司宮出舊宮人置諸火所不及司馬司寇列居火道行火所焮城下之人伍列登城明日使野司寇各保其徵郊人助祝史除於國北禳火於元冥回祿祈於四墉書焚室而寬其徵與之材三日哭國不市使行人告於諸侯宋衛皆如是陳不救火許不弔災君子是以知陳許之先亡也七月鄭子產爲火故大爲社祓禳於四方振除火災禮也乃簡兵大搜將爲搜除子大叔之廟在道南其寢在道北其庭小過期三日使除徒陳於道南廟北曰子產過女而命速除乃毀於而鄕子產朝過而怒之除者南毀子產及衝使從者止之曰毀於北方火之作也子產授兵登陴子大叔曰晉無乃討乎子產曰吾聞之小國忘守則危況有災乎國之不可小有備故也旣晉之邊吏讓鄭曰鄭國有災晉君大夫不敢寧居卜筮走望不愛牲玉鄭之有災寡君之憂也今執事撊然授兵登陴將以誰罪邊人恐懼不敢不告子產對曰若吾子之言敝邑之災君之憂也敝邑失政天降之災又懼讒慝之間謀之以啟貪人薦爲敝邑不利以重君之憂幸而不亡猶可說也不幸而亡君𨿽憂之亦無及也鄭有他竟望走在晉旣事晉矣其敢有二心十九年是歲也鄭駟偃卒子遊娶於晉大夫生絲弱其父兄立子瑕子產憎其爲人也且以爲不順弗許亦弗止駟氏聳他日絲以告其舅冬晉人使以幣如鄭問駟乞之立故駟氏懼駟乞欲逃子產弗遣請龜以卜亦弗予大夫謀對子產不待而對客曰鄭國不天寡君之二三臣札瘥夭昏今又喪我先大夫偃其子幼弱其一二父兄懼隊宗主私族於謀而立長親寡君與其二三老曰抑天實剝亂是吾何知焉諺曰無過亂門民有兵亂猶憚過之而況敢知天之所亂今大夫將問其故抑寡君實不敢知其誰實知之平丘之會君尋舊盟曰無或失職若寡君之二三臣其卽世者晉大夫而專制其位是晉之縣鄙也何國之爲辭客幣而報其使晉人捨之鄭大水龍鬥於時門之外洧淵國人請爲禜焉子產弗許曰我鬥龍不我覿也龍鬥我獨何覿焉禳之則彼其室也吾無求於龍龍亦無求於我乃止也二十年鄭子產有疾謂子大叔曰我死子必爲政惟有徳者能以寬服民其次莫如猛夫火烈民望而畏之故鮮死焉水懦弱民狎而玩之則多死焉故寬難疾數月而卒大叔爲政不忍猛而寬鄭國多盜取人於萑苻之澤大叔悔之曰吾早從夫子不及此興徒兵以攻萑苻之盜盡殺之盜少止仲尼曰善哉政寬則民慢慢則糾之以猛猛則民殘殘則施之以寬寬以濟猛猛以濟寬政是以和詩曰民亦勞止汔可小康惠此中國以綏四方施之以寬也毋從詭隨以謹無良式遏寇虐慘不畏明糾之以猛也柔遠能邇以定我王平之以和也又曰不競不絿不剛不柔布政優優百祿是遒和之至也及子產卒仲尼聞之出涕曰古之遺愛也按家語子遊問於孔子曰夫子之極言子產之惠也可得聞乎孔子曰惠在愛民而已矣子遊曰愛民謂之徳教何翅施惠哉孔子曰夫子產者猶眾人之母也能食之弗能教也子遊曰其事可言乎孔子曰子產以所乘之輿濟冬涉者是愛無教也子貢問於孔子曰夫子之於子產晏子可謂至矣敢問二大夫之所自爲夫子所以與之者孔子曰夫子產於民爲惠主於學爲博物晏子於君爲忠臣而行爲敬敏故吾皆以兄事之而加愛敬按列子子產相鄭專國之政三年善者服其化惡者畏其禁鄭國以治諸侯憚之而有兄曰公孫朝有弟曰公孫穆朝好酒穆好色朝之室也聚酒千鍾積曲成封望門百步醴漿之气逆於人鼻方其荒於酒也不知世道之安危人理之悔室內之有無九族之親﹠﹟存亡之哀樂也𨿽水火兵刃交於前弗知也穆之後庭比房數十皆擇稚齒婑﹠﹟者以盈之方其耽於色也屏親﹠﹟絕交遊逃於後庭以晝足夜三月一出意猶未愜鄕有處子之娥姣者必賄而招之媒而挑之弗獲而後已子產日夜以爲戚密造鄧析而謀之曰僑聞治身以及家治家以及國此言自於近至於遠也僑爲國則治矣而家則亂矣其道逆邪將奚方以救二子子其詔之鄧析曰吾怪之久矣未敢先言子奚不時其治也諭以性命之重誘以禮義之尊乎子產用鄧析之言因間以謁其兄弟而告之曰人之所以貴於禽獸者智慮智慮之所將者禮義禮義成則名位至矣若觸情而動耽於嗜欲則性命危矣子納僑之言則朝自悔而夕食祿矣朝穆曰吾知之久矣擇之亦久矣豈待若言而後識之哉凡生之難遇死之易及以難遇之生俟易及之死可孰念哉而欲尊禮義以誇人矯性情以招名吾以此爲弗若死也爲欲盡一生之歡窮當年之樂惟患腹溢而不得恣口之飲力憊而不得肆情於色不遑憂名聲之醜性命之危也且若以治國之能誇物欲以說辭亂我之心榮祿喜我之意不亦鄙而可憐哉我又欲與若別之夫善治外者物未必治而身交苦善治內者物未必亂而性交逸以若之治外其法可蹔行於一國未合於人心以我之治內可推之於天下君臣之道息矣吾嘗欲以此術諭之若反以彼術而教我哉子產茫然無以應之他日以告鄧析鄧析曰子與眞人居而不知也孰謂子智者乎鄭國之治偶耳非子之功也按莊子申徒嘉兀者也而與鄭子產同師於伯昏無人子產謂申徒嘉曰我先出則子止子先出則我止其明日又與合堂同席而坐子產謂申徒嘉曰我先出則子止子先出則我止今我將出子可以止乎其未邪且子見執政而不違子齊執政乎申徒嘉曰先生之門固有執政焉如此哉子而說子之執政而後人者也聞之曰鑑明則塵垢不止止則不明也久與賢人處則無過今子之所取大者先生也而猶出言若是不亦過乎子產曰子旣若是矣猶與堯爭善計子之徳不足以自反邪申徒嘉曰自狀其過以不當亡者眾不狀其過以不當存者寡知不可柰何而安之若命惟有徳者能之遊於羿之彀中中央者中地也然而不中者命也人以其全足笑吾不全足者眾矣我怫然而怒而適先生之所則廢然而反不知先生之洗我以善邪吾與夫子遊十九年而未嘗知吾兀者也今子與我遊於形骸之內而子索我於形骸之外不亦過乎子產﹠﹟然攺容更貌曰子無乃稱按韓非子外儲說左上篇鄭簡公謂子產曰國小迫於荊晉之間今城郭不完兵甲不備不可以待不虞子產曰臣閉其外也已遠矣而守其內也已固矣𨿽小國猶不危之也君其勿憂是以沒簡公身無患子產相鄭簡公謂子產曰飲酒不樂也俎豆不大鐘鼓竽瑟不鳴寡人之事不一國家不定百姓不治耕戰不輯睦亦子之罪子有職寡人亦有職各守其職子產退而爲政五年國無盜賊道不拾遺桃棗蔭於街者莫有援也錐刀遺道三日可反三年不變民無饑也外儲說左下篇子產者子國之子也子產忠於鄭君子國譙怒之曰夫介異於人臣而獨忠於主主賢明能聽汝不明將不汝聽聽與不聽未可必知而汝已離於羣臣離於羣臣則必危汝身矣非徒危己也又且危父難三篇鄭子產晨出過東匠之閭聞婦人之哭撫其禦之手而聽之有間遣吏執而問之則手絞其夫者也異日其禦問曰夫子何以知之子產曰其聲懼凡人於其親愛也始病而憂臨死而懼已死而哀今哭夫已死不哀而懼是以知其有姦也按韓詩外傳子產之治鄭一年而負罰之過省二年而刑殺之罪亡三年而庫無拘人故民歸之如水就下愛之如孝子敬父母子產病將死國人皆吁嗟曰誰可使代子產死者乎及其不免死也士大夫哭之於朝商賈哭之於市農夫哭之於野哭子產者皆如喪父母有相與訟者子產離之而無使得通辭倒其言以告而知之按史記循吏列傳子產者鄭之列大夫也鄭昭君之時以所愛徐氏爲相國亂上下不親父子不和大宮子期言之君以子產爲相爲相一年豎子不戲狎斑白不提挈僮子不犁畔二年市不豫賈三年門不夜關道不拾遺四年田器不歸五年士無尺籍喪期不令而治治鄭二十六年而死丁壯號哭老人兒啼曰子產去我死乎民將安歸按鄭世家簡公三年相子駟欲自立爲君公子子孔使尉止殺相子駟而代之子孔又欲自立子產曰子駟爲不可誅之今又效之是亂無時息也於是子孔從之而相鄭簡公十二年簡公怒相子孔專國權誅之而以子產爲卿十九年簡公如晉請衛君還而封子產以六邑子產讓受其三邑二十二年吳使延陵季子於鄭見子產如舊交子產厚遇季子二十三年諸公子爭寵相殺又欲殺子產公子或諫曰子產仁人鄭所以存者子產也勿殺乃止二十五年鄭使子產於晉問平公疾二十七年夏鄭簡公朝晉冬畏楚靈王之彊又朝楚子產從二十八年鄭君病使子產會諸侯與楚靈王盟於申誅齊慶封三十六年簡公卒子定公寧立秋定公朝晉昭公定公四年晉昭公卒其六卿彊公室卑子產謂韓宣子曰爲政必以徳毋忘所以立六年鄭火公欲禳之子產曰不如修徳十三年定公卒子獻公蠆立獻公十三年卒子聲公勝立當是時晉六卿彊侵奪鄭鄭遂弱聲公五年鄭相子產卒鄭人皆哭泣悲之如亡親戚子產者鄭成公少子也爲人仁愛人事君忠厚孔子嘗過鄭與子產如兄弟云及聞子產死孔子爲泣曰古之遺愛也兄事子產按說苑政理篇子產相鄭簡公謂子產曰內政毋出外政毋入夫衣裘之不美車服之不飾子女之不潔寡人之醜也國家之不治封疆之不正夫子之丑也子產相鄭終簡公之身內無國中之亂外無諸侯之患也

羊舌肸按左傳襄公十六年春葬晉悼公平公卽位羊舌肸爲傅張君臣爲中軍司馬祁奚韓襄欒盈士鞅爲公族大夫虞丘書爲乘馬禦攺服修官烝於曲沃警守而下會於湨梁命歸侵田以我故執邾宣公莒犁比公且曰通齊楚之使十八年晉人聞有楚師師曠曰不害吾驟歌北風又歌南風南風不競多死聲楚必無功董叔曰天道多在西北南師不時必無功叔向曰在其君之徳也二十一年夏欒桓子娶於範宣子生懷子範鞅以其亡也怨欒氏故與欒盈爲公族大夫而不相能桓子卒欒祁與其老州賓通幾亡室矣懷子患之祁懼其討也訴諸宣子曰盈將爲亂以範氏爲死桓主而專政矣曰吾父逐鞅也不怒而以寵報之又與吾同官而專之吾父死而益富死吾父而專於國有死而已吾蔑從之矣其謀如是懼害於主吾不敢不言範鞅爲之徵懷子好施士多歸之宣子畏其多士也信之懷子爲下卿宣子使城著而遂逐之秋欒盈出奔楚宣子殺箕遺黃淵嘉父司空靖邴豫董叔邴師申書羊舌虎叔羆囚伯華叔向籍偃人謂叔向曰子離於罪其爲不知乎叔向曰與其死亡若何詩曰優哉遊哉聊以卒歲知也樂王鮒見叔向曰吾爲子請叔向弗應出不拜其人皆咎叔向叔向曰必祁大夫室老聞之曰樂王鮒言於君無不行求赦吾子吾子不許祁大夫所不能也而曰必由之何也叔向曰樂王鮒從君者也何能行祁大夫外舉不棄讎內舉不失親其獨遺我乎詩曰有覺徳行四國順之夫子覺者也晉侯問叔向之罪於樂王鮒對曰不棄其親其有焉於是祁奚老矣聞之乘驛而見宣子曰詩曰惠我無疆子孫保之書曰聖有暮勛明徵定保夫謀而鮮過惠訓不倦者叔向有焉社稷之固也猶將十世宥之以勸能者今壹不免其身以棄社稷不亦惑乎鯀殛而禹興伊尹放太甲而相之卒無怨色管蔡爲戮周公右王若之何其以虎也棄社稷子爲善誰敢不勉多殺何爲宣子說與之乘以言諸公而免之不見叔向而歸叔向亦不告免焉而朝初叔向之母妒叔虎之母美而不使其子皆諫其母其母曰深山大澤實生龍蛇彼美余懼其生龍蛇以禍女女敝族也國多大寵不仁人間之不亦難乎余何愛焉使往視寢生叔虎美而有勇力欒懷子嬖之故羊舌氏之族及於難冬會於商任錮欒氏也齊侯衛侯不敬叔向曰二君者必不免會朝禮之經也禮政之輿也政身之守也怠禮失政失政不立是以亂也二十六年春秦伯之弟鍼如晉修成叔向命召行人子員行人子朱曰朱也當禦三云叔向不應子朱怒曰班爵同何以黜朱於朝撫劍從之叔向曰秦晉不和久矣今日之事幸而集晉國賴之不集三軍暴骨子員道二國之言無私子常易之姦以事君者吾所能禦也拂衣從之人救之平公曰晉其庶乎吾臣之所爭者大師曠曰公室懼卑臣不心競而力爭不務徳而爭善私欲已侈能無卑乎六月公會晉趙武宋向戍鄭良霄曹人於澶淵以討衛衛侯如晉晉人執而囚之於士弱氏秋七月齊侯鄭伯爲衛侯故如晉晉侯兼享之晉侯賦嘉樂國景子相齊侯賦蓼蕭子展相鄭伯賦緇衣叔向命晉侯拜二君曰寡君敢拜齊君之安我先君之宗祧也敢拜鄭君之不貳也國子使晏平仲私於叔向曰晉君宣其明徳於諸侯卹其患而補其闕正其違而治其煩所以爲盟主也今爲臣執君若之何叔向告趙文子文子以告晉侯晉侯言衛侯之罪使叔向告二君國子賦轡之柔矣子展賦將仲子兮晉侯乃許歸衛侯叔向曰鄭七穆罕氏其後亡者也子展儉而壹二十七年秋七月辛巳將盟於宋西門之外楚人衷甲趙孟患楚衷甲以告叔向叔向曰何害也匹夫一爲不信猶不可單斃其死若合諸侯之卿以爲不信必不捷矣食言者不病非子之患也夫以信召人而以僭濟之必莫之與也安能害我且吾因宋以守病則夫能致死與宋致死𨿽倍楚可也子何懼焉又不及是曰弭兵以召諸侯而稱兵以害我吾庸多矣非所患也鄭伯享趙孟於垂隴子展伯有子西子產子大叔二子石從趙孟曰七子從君以寵武也請皆賦以卒君貺武亦以觀七子之志子展賦艸虫趙孟曰善哉民之主也抑武也不足以當之伯有賦鶉之賁賁趙孟曰﹠﹟笫之言不逾閾況在野乎非使人之所得聞也子西賦黍苗之四章趙孟曰寡君在武何能焉子產賦隰桑趙孟曰武請受其卒章子大叔賦野有蔓艸趙孟曰吾子之惠也印段賦蟋蟀趙孟曰善哉保家之主也吾有望矣公孫段賦桑扈趙孟曰匪交匪敖福將焉往若保是言也欲辭福祿得乎卒享文子告叔向曰伯有將爲戮矣詩以言志志誣其上而公怨之以爲賓榮其能久乎幸而後亡叔向曰然已侈所謂不及五稔者夫子之謂矣文子曰其餘皆數世之主也子展其後亡者也在上不忘降印氏其次也樂而不荒樂以安民不淫以使之後亡不亦可乎楚薳罷如晉﹠﹟盟晉侯享之將出賦旣醉叔向曰薳氏之有後於楚國也宜哉承君命不忘敏子蕩將知政矣敏以事君必能養民政其焉往昭公元年三月季武子伐莒取鄆莒人告於會楚告於晉曰尋盟未退而魯伐莒瀆齊盟請戮其使趙孟固請諸楚楚人許之乃免叔孫令尹享趙孟賦大明之首章趙孟賦小宛之二章事畢趙孟謂叔向曰令尹自以爲王矣何如對曰王弱令尹彊其可哉𨿽可不終趙孟曰何故對曰彊以克弱而安之彊不義也不義而彊其斃必速詩曰赫赫宗周褒姒滅之彊不義也令尹爲王必求諸侯晉少懦矣諸侯將往若獲諸侯其虐滋甚民弗堪也將何以終夫以彊取不義而克必以爲道道以淫虐弗可久矣十一月己酉楚公子圍至入問王疾縊而弒之右尹子幹出奔晉從車五乘叔向使與秦公子同食皆百人之餼趙文子曰秦公子富叔向曰底祿以徳徳鈞以年年同以尊公子以國不聞以富且夫以千乘去其國彊禦已甚詩曰不侮鰥寡不畏彊禦秦楚匹也使後子與子幹齒辭曰鍼懼選楚公子不獲是以皆來亦惟命且臣與羈齒無乃不可乎史佚有言曰非羈何忌二年夏叔弓聘於晉報宣子也晉侯使郊勞辭曰寡君使弓來繼舊好固曰女無敢爲賓徹命於執事敝邑弘矣敢辱郊使請辭致館辭曰寡君命下臣來繼舊好好合使成臣之祿也敢辱大館叔向曰子叔子知禮哉吾聞之曰忠信禮之器也卑讓禮之宗也辭不忘國忠信也先國後己卑讓也詩曰敬愼威儀以近有徳夫子近徳矣晉少姜卒公如晉及河晉侯使士文伯來辭曰非伉儷也請君無辱公還季孫宿遂致服焉叔向言陳無宇於晉侯曰彼何罪君使公族逆之齊使上大夫送之猶曰不共君求以貪國則不共而執其使君刑已頗何以爲盟主且少姜有辭冬十月陳無宇歸三年春齊侯使晏嬰請繼室於晉曰寡君使嬰曰寡人願事君朝夕不倦將奉質幣以無失時則國家多難是以不獲不腆先君之適以備內官焜耀寡人之望則又無祿早世隕命寡人失望君若不忘先君之好惠顧齊國辱收寡人僥福於大公丁公照臨敝邑鎭撫其社稷則猶有先君之適及遺姑姊妹若而人君若不棄敝邑而辱使董振擇之以備嬪嬙寡人之望也韓宣子使叔向對曰寡君之願也寡君不能獨任其社稷之事未有伉儷在縗絰之中是以未敢請君有辱命惠莫大焉若惠顧敝邑撫有晉國賜之內主豈惟寡君舉羣臣實受其貺其自唐叔以下實寵嘉之旣成婚晏子受禮叔向從之宴相與語叔向曰齊其何如晏子曰此季世也吾弗知齊其爲陳氏矣公棄其民而歸於陳氏齊舊四量豆區釜鍾四升爲豆各自其四以登於釜釜十則鍾陳氏三量皆登一焉鍾乃大矣以家量貸而以公量收之山木如市弗加於山魚鹽蜃蛤弗加於海民參其力二入於公而衣食其一公聚朽﹠﹟而三老凍餒國之諸市屨賤踴貴民人痛疾而或燠休之其愛之如父母而歸之如流水欲無獲民將焉辟之箕伯直柄虞遂伯戲其相胡公大姬已在齊矣叔向曰然𨿽吾公室今亦季世也戎馬不駕卿無軍行公乘無人卒列無長庶民罷敝而宮室滋侈道殣相望而女富溢尢民聞公命如逃寇讎欒郤胥原狐續慶伯降在皂隸政在家門民無所依君日不悛以樂慆憂公室之卑其何日之有讒鼎之銘曰昧旦顯後世猶怠況日不悛其能久乎晏子曰子將若何叔向曰晉之公族盡矣肸聞之公室將卑其宗族枝葉先落則公從之肸之宗十一族惟羊舌氏在而已肸又無子公室無度幸而得死豈其獲祀秋七月鄭罕虎如晉賀夫人且告曰楚人日徵敝邑以不朝立王之故敝邑之往則畏執事其謂寡君而固有外心其不往則宋之盟云進退罪也寡君使虎布之宣子使叔向對曰君若辱有寡君在楚何害修宋盟也君苟思盟寡君乃知免於戾矣君若不有寡君𨿽朝夕辱於敝邑寡君猜焉君實有心何辱命焉君其往也苟有寡君在楚猶在晉也五年春晉韓宣子如楚送女叔向爲介鄭子皮子大叔勞諸索氏大叔謂叔向曰楚王汰侈已甚子其戒之叔向曰汰侈已甚身之災也焉能及人若奉吾幣帛愼吾威儀守之以信行之以禮敬始而思終終無不復從而不失儀敬而不失威道之以訓辭奉之以舊法考之以先王度之以二國𨿽汰侈若我何及楚楚子朝其大夫曰晉吾仇敵也苟得志焉無卹其他今其來者上卿上大夫也若吾以韓起爲閽以羊舌肸爲司宮足以辱晉吾亦得志矣可乎大夫莫對薳啟疆曰可苟有其備何故不可恥匹夫不可以無備況恥國乎是以聖王務行禮不求恥人朝聘有珪享眺有璋小有述職大有巡功設機而不倚爵盈而不飲宴有好貨﹠﹟有陪鼎入有郊勞出有贈賄禮之至也國家之敗失之道也則禍亂興城濮之役晉無楚備以敗於邲邲之役楚無晉備以敗於鄢自鄢以來晉不失備而加之以禮重之以睦是以楚弗能報而求親焉旣獲姻親又欲恥之以召寇讎備之若何誰其重此若有其人恥之可也若其未有君亦圖之晉之事君臣曰可矣求諸侯而麇至求昏而薦女君親送之上卿及上大夫致之猶欲恥之君其亦有備矣不然柰何韓起之下趙成中行吳魏舒範鞅知盈羊舌肸之下祁午張趯籍談女齊梁丙張胳輔躒苗賁皇皆諸侯之選也韓襄爲公族大夫韓須受命而使矣箕襄邢帶叔禽叔椒子羽皆大家也韓賦七邑皆成縣也羊舌四族皆彊家也晉人若喪韓起楊肸五卿八大夫輔韓須楊石因其十家九縣長轂七百其餘四十縣遺守四千奮其武怒以報其大恥伯華謀之中行伯魏舒帥之其蔑不濟矣君將以親易怨實無禮以速寇而未有其備使羣臣往遺之禽以逞君心何不可之有王曰不﹠﹟之過也大夫無辱厚爲韓子禮王欲敖叔向以其所不知而不能亦厚其禮韓起反鄭伯勞諸圉辭不敢見禮也六年三月鄭人鑄刑書叔向使詒子產書曰始吾有虞於子今則已矣昔先王議事以制不爲刑辟懼民之有爭心也猶不可禁禦是故閒之以義糾之以政行之以禮守之以信奉之以仁制爲祿位以勸其從嚴斷刑罰以威其淫懼其未也故誨之以忠聳之以行教之以務使之以和臨之以敬﹠﹟之以彊斷之以剛猶求聖哲之上明察之官忠信之長慈惠之師民於是乎可任使也而不生禍亂民知有辟則不忌於上並有爭心以徵於書而僥幸以成之弗可爲矣夏有亂政而作禹刑商有亂政而作湯刑周有亂政而作九刑三辟之興皆叔世也今吾子相鄭國作封洫立謗政制參辟鑄刑書將以靖民不亦難乎詩曰儀式刑文王之徳日靖四方又曰儀刑文王萬邦作孚如是何辟之有民知爭端矣將棄禮而徵於書錐刀之末將盡爭之亂獄滋丰賄賂並行終子之世鄭其敗乎肸聞之國將亡必多制其此之謂乎復書曰若吾子之言僑不才不能及子孫吾以救世也旣不承命敢忘大惠楚公子棄疾如晉報韓子也韓宣子之適楚也楚人弗逆公子棄疾及晉竟晉侯將亦弗逆叔向曰楚辟我衷若何效辟詩曰爾之教矣民胥效矣從我而已焉用效人之辟書曰聖作則無寧以善人爲則而則人之辟乎匹夫爲善民猶則之況國君乎晉侯說乃逆之八年春石言於晉魏楡晉侯問於師曠曰石何故言對曰石不能言或馮焉不然民聽濫也抑臣又聞之曰作事不時怨讟動於民則有非言之物而言今宮室崇侈民力雕盡怨讟並作莫保其性石言不亦宜乎於是晉侯方築虒祁之宮叔向曰子野之言君子哉君子之言信而有徵故怨遠於其身小人之言僭而無徵故怨咎及之詩曰哀哉不能言匪舌是出惟躬是瘁哿矣能言巧言如流俾躬處休其是之謂乎是宮也成諸侯必叛君必有咎夫子知之矣九年周甘人與晉閻嘉爭閻田晉梁丙張趯率陰戎伐潁王使詹桓伯辭於晉叔向謂宣子曰文之伯也豈能攺物翼戴天子而加之以共自文以來世有衰徳而暴滅宗周以宣示其侈諸侯之貳不亦宜乎且王辭直子其圖之宣子說王有姻喪使趙成如周弔且致閻田與襚反潁俘王亦使賓滑執甘大夫襄以說於晉晉人禮而歸之十一年春王二月楚子在申召蔡靈侯三月丙申楚子伏甲而享蔡侯於申醉而執之夏四月丁巳殺之刑其士七十人公子棄疾帥師圍蔡韓宣子問於叔向曰楚其克乎對曰克哉蔡侯獲罪於其君而不能其民天將假手於楚以斃之何故不克然肸聞之不信以幸不可討也楚王奉孫吳以討於陳曰將定而國陳人聽命而遂縣之今又誘蔡而殺其君以圍其國𨿽幸而克必受其咎弗能久矣桀克有緡以喪其國紂克東夷而隕其身楚小位下而亟暴於二王能無咎乎天之假助不善非祚之也厚其凶惡而降之罰也且譬之如天其有五材而將用之力盡而敝之是以無拯不可沒振十一年單子會韓宣子於戚視下言徐叔向曰單子其將死乎朝有著定會有表衣有襘帶有結會朝之言必聞於表著之位所以昭事序也視不過結襘之中所以道容貌也言以命之容貌以明之失則有闕今單子爲王官伯而命事於會視不登帶言不過步貌不道容而言不昭矣不道不共不昭不從無守气矣九月葬齊歸公不戚晉士之送葬者歸以語史趙史趙曰必爲魯郊侍者曰何故曰歸姓也不思親祖不歸也叔向曰魯公室其卑乎君有大喪國不廢搜有三年之喪而無一日之戚國不卹喪不忌君也君無戚容不顧親也國不忌君君不顧親能無卑乎殆其失國十三年夏五月癸亥王縊於芊尹申亥氏申亥以其二女殉而葬之觀從謂子幹曰不殺棄疾𨿽得國猶受禍也子幹曰余不忍也子玉曰人將忍子吾不忍俟也乃行國每夜駭曰王入矣乙卯夜棄疾使周走而呼曰王至矣國人大驚使蔓成然走告子幹子﹠﹟曰王至矣國人殺君司馬將來矣君若早自圖也可以無辱眾怒如水火焉不可爲謀又有呼而走至者曰眾至矣二子皆自殺丙辰棄疾卽位名曰熊居葬子幹於訾實訾敖殺囚衣之王服而流諸漢乃取而葬之以靖國人初子幹歸韓宣子問於叔向曰子幹其濟乎對曰難宣子曰同惡相求如市賈焉何難對曰無與同好誰與同惡取國有五難有寵而無人一也有人而無主二也有主而無謀三也有謀而無民四也有民而無徳五也子幹在晉十三年矣晉楚之從不聞達者可謂無人族盡親叛可謂無主無釁而動可謂無謀爲羈終世可謂無民亡無愛徵可謂無徳王虐不而忌楚君子干涉五難以弒舊君誰能濟之有楚國者其棄疾乎君陳蔡城外屬焉苛慝不作盜賊伏隱私欲不違民無怨心先神命之國民信之芊姓有亂必季實立楚之常也獲神一也有民二也令徳三也寵貴四也居常五也有五利以去五難誰能害之子幹之官則右尹也數其貴寵則庶子也以神所命則又遠之其貴亡矣其寵棄矣民無懷焉國無與焉將何以立宣子曰齊桓晉文不亦是乎對曰齊桓衛姬之子也有寵於僖有鮑叔牙賓須無隰朋以爲輔佐有莒衛以爲外主有國髙以爲內主從善如流下善齊肅不藏賄不從欲施捨不倦求善不厭是以有國不亦宜乎我先君文公狐季姬之子也有寵於獻好學而不貳生十七年有士五人有先大夫子餘子犯以爲腹心有魏賈佗以爲股肱有齊宋秦楚以爲外主有欒卻狐先以爲內主亡十九年守志彌篤惠懷棄民民從而與之獻無異親民無異望天方相晉將何以代文此二君者異於子幹共有寵子國有奧主無施於民無援於外去晉而不送歸楚而不逆何以冀國晉成虒祁諸侯朝而歸者皆有貳心爲取郠故晉將以諸侯來討叔向曰諸侯不可以不示威乃並徵會告於吳秋晉侯會吳子於良水道不可吳子辭乃還七月丙寅治兵於邾南甲車四千乘羊舌鮒攝司馬遂合諸侯於平丘次於衛地叔鮒求貨於衛淫芻蕘者衛人使屠伯饋叔向羹與一篋錦曰諸侯事晉未敢攜貳況衛在君之宇下而敢有異志芻蕘者異於他日敢請之叔向受羹反錦曰晉有羊舌鮒者瀆貨無厭亦將及矣爲此役也子若以君命賜之其已客從之未退而禁之晉人將尋盟齊人不可晉侯使叔向告劉獻公曰抑齊人不盟若之何對曰盟以底信君苟有信諸侯不貳何患焉告之以文辭董之以武師𨿽齊不許君庸多矣天子之老請帥王賦元戎十乘以先啟行遲速惟君叔向告於齊曰諸侯求盟已在此矣今君弗利寡君以爲請對曰諸侯討貳則有尋盟若皆用命何盟之尋叔向曰國家之敗有事而無業事則不經有業而無禮經則不序有禮而無威序則不共有威而不昭共則不明不明棄共百事不終所由傾覆也是故明王之制使諸侯歲聘以志業間朝以講禮再朝而會以示威再會而盟以顯昭明志業於好講禮於等示威於眾昭明於神自古以來未之或失也存亡之道恆由是興晉禮主盟懼有不治奉承齊犧而布諸君求終事也君曰余必廢之何齊之有惟君圖之寡君聞命矣齊人懼對曰小國言之大國制之敢不聽從旣聞命矣敬共以往遲速惟君叔向曰諸侯有間矣不可以不示眾八月辛未治兵建而不﹠﹟壬申復﹠﹟之諸侯畏之邾人莒人訴於晉曰魯朝夕伐我幾亡矣我之不共魯故之以晉侯不見公使叔向來辭曰諸侯將以甲戌盟寡君知不得事君矣請君無勤子服惠伯對曰君信蠻夷之訴以絕兄弟之國棄周公之後亦惟君寡君聞命矣叔向曰寡君有甲車四千乘在𨿽以無道行之必可畏也況其率道其何敵之有牛𨿽瘠僨於豚上其畏不死南蒯子仲之憂其庸可棄乎若奉晉之眾用諸侯之師因邾莒杞鄫之怒以討魯罪間其二憂何求而弗克魯人懼聽命甲戌同盟於平丘齊服也冬十月季孫猶在晉子服惠伯私於中行穆子曰魯事晉何以不如夷之小國魯兄弟也土地猶大所命能具若爲夷棄之使事齊楚其何瘳於晉親親與大賞共罰否所以爲盟主也子其圖之諺曰臣一主二吾豈無大國穆子告韓宣子且曰楚滅陳蔡不能救而爲夷執親將焉用之乃歸季孫惠伯曰寡君未知其罪合諸侯而執其老若猶有罪死命可也若曰無罪而惠免之諸侯不聞是逃命也何免之爲請從君惠於會宣子患之謂叔向曰子能歸季孫乎對曰不能鮒也能乃使叔魚叔魚見季孫曰昔鮒也得罪於晉君自歸於魯君微武子之賜不至於今𨿽獲歸骨於晉猶子則肉之敢不盡情歸子而不歸鮒也聞諸吏將爲子除館於西河其若之何且泣平子懼先歸惠伯待禮十四年冬十二月晉邢侯與雍子爭鄐田久而無成士景伯如楚叔魚攝理韓宣子命斷舊獄罪在雍子雍子納其女於叔魚叔魚蔽罪邢侯邢侯怒殺叔魚與雍子於朝宣子問其罪於叔向叔向曰三人同罪施生戮死可也雍子自知其罪而賂以買直鮒也鬻獄邢侯專殺其罪一也己惡而掠美爲﹠﹟貪以敗官爲墨殺人不忌爲賊夏書曰﹠﹟墨賊殺臯陶之刑也請從之乃施邢侯而屍雍子與叔魚於市仲尼曰叔向古之遺直也治國制刑不隱於親三數叔魚之惡不爲末減曰義也夫可謂直矣平丘之會數其賄也以寬衛國晉不爲暴歸魯季孫稱其詐也以寬魯國晉不爲虐邢侯之獄言其貪也以正刑書晉不爲頗三言而除三惡加三利殺親益榮猶義也夫十五年冬十二月晉荀躒如周葬穆後籍談爲介旣葬除喪以文伯宴樽以魯壺王曰伯氏諸侯皆有以鎭撫王室晉獨無有何也文伯揖籍談對曰諸侯之封也皆受明器於王室以鎭撫其社稷故能薦彜器於王晉居深山戎狄之與鄰而遠於王室王靈不及拜戎不暇其何以獻器王曰叔氏而忘諸乎叔父唐叔成王之母弟也其反無分乎密須之鼓與其大路文所以大搜也闕鞏之甲武所以克商也唐叔受之以處參虛匡有戎狄其後襄之二路戚鉞秬鬯彤弓虎賁文公受之以有南陽之田撫徵東夏非分而何夫有勛而不廢有績而載奉之以土田撫之以彜器旌之以車服明之以文章子孫不忘所謂福也福祚之不登叔父焉在且昔而髙祖孫伯黶司晉之典籍以爲大政故曰籍氏及辛有之二子董之晉於是乎有董史女司典之後也何故忘之籍談不能對賓出王曰籍父其無後乎數典而忘其祖籍談歸以告叔向叔向曰王其不終乎吾聞之所樂必卒焉今王樂憂若卒以憂不可謂終王一歲而有三年之喪二焉於是乎以喪賓宴又求彜器樂憂甚矣且非禮也彜器之來嘉功之由非由喪也三年之喪𨿽責遂服禮也王𨿽弗遂宴樂以早亦非禮也禮王之大經也一動而失二禮無大經矣言以考典典以志經忘經而多言舉典將焉用之二十八年夏六月晉殺祁盈及楊食我食我祁盈之黨也而助亂故殺之遂滅祁氏羊舌氏初叔向欲娶於申公巫臣氏其母欲娶其黨叔向曰吾母多而庶鮮吾懲舅氏矣其母曰子靈之妻殺三夫一君一子而亡一國兩卿矣可無懲乎吾聞之甚美必有甚惡是鄭穆少妃姚子之子子貉之妺也子貉早死無後而天鍾美於是將必以是大有敗也昔有仍氏生女黰黑而甚美光可以鑑名曰元妻樂正後夔取之生伯封實有豕心貪婪無饜忿颣無期謂之封豕有窮后羿滅之夔是以不祀且三代之亡共子之廢皆是物也女何以爲哉夫有尢物足以移人苟非徳義則必有禍叔向懼不敢取平公彊使取之生伯石伯石始生子容之母走謁諸姑曰長叔姒生男姑視之及堂聞其聲而還曰是豺狼之聲也狼子野心非是莫喪羊舌氏矣遂弗視秋魏獻子爲政賈辛爲祁大夫將適其縣見於魏子魏子曰辛來昔叔向適鄭鬷蔑惡欲觀叔向從使之收器者而往立於堂下一言而善叔向將飲酒聞之曰必鬷明也下執其手以上曰昔賈大夫惡娶妻而美三年不言不笑禦以如臯射雉獲之其妻始笑而言賈大夫曰才之不可以已我不能射女遂不言不笑夫今子少不揚子若無言吾幾失子矣言之不可以已也如是遂如故知今女有力於王室吾是以舉女行乎敬之哉毋墮乃力

政事部名臣列傳四

周四

韓起按左傳襄公七年冬十月晉韓獻子告老公族穆子有廢疾將立之辭曰詩曰豈不夙夜謂行多露又曰弗躬弗親庶民弗信無忌不才讓其可乎請立起也與田蘇遊而曰好仁詩曰靖共爾位好是正直神之聽之介爾景福卹民爲徳正直爲正正曲爲直參和爲仁如是則神聽之介福降之立之不亦可乎庚戌使宣子朝遂老晉侯謂韓無忌仁使掌公族大夫九年夏韓起少於欒黶而欒黶士魴上之使佐上軍十三年夏晉侯搜於﹠﹟上以治兵使韓起將上軍辭以趙武又使欒黶辭曰臣不如韓起韓起願上趙武君其聽之使趙武將上軍韓起佐之二十六年冬晉韓宣子聘於周王使請事對曰晉士起將歸時事於宰旅無他事矣王聞之曰韓氏其昌阜於晉乎辭不失舊二十七年夏宋向戍善於趙文子又善於令尹子木欲弭諸侯之兵以爲名如晉告趙孟趙孟謀於諸大夫韓宣子曰兵民之殘也財用之﹠﹟小國之大災也將或弭之𨿽曰不可必將許之弗許楚將許之以召諸侯則我失爲盟主矣晉人許之昭公二年春晉侯使韓宣子來聘且告爲政而來見禮也觀書於大史氏見易象與魯春秋曰周禮盡在魯矣吾乃今知周公之徳與周之所以王也公享之季武子賦﹠﹟之卒章韓子賦角弓季武子拜曰敢拜子之彌縫敝邑寡君有望矣武子賦節之卒章旣享宴於季氏有嘉樹焉宣子譽之武子曰宿敢不封殖此樹以無忘角弓遂賦甘棠宣子曰起不堪也無以及召公宣子遂如齊納幣見子雅子雅召子旗使見宣子宣子曰非保家之主也不臣見子尾子尾見彊宣子謂之如子旗大夫多笑之惟晏子信之曰夫子君子也君子有信其有以知之矣自齊聘於衛衛侯享之北宮文子賦淇澳宣子賦木瓜七年秋八月衛襄公卒晉大夫言於範獻子曰衛事晉爲睦晉不禮焉庇其賊人而取其地故諸侯貳詩曰鴒在原兄弟急難又曰死喪之威兄弟孔懷兄弟之不睦於是乎不弔況遠人誰敢歸之今又不禮於衛之嗣衛必叛我是絕諸侯也獻子以告韓宣子宣子說使獻子如衛弔且反戚田十六年三月晉韓起聘於鄭鄭伯享之宣子有環其一在鄭商宣子謁諸鄭伯子產弗與曰非官府之守器也寡君不知子大叔子羽謂子產曰韓子亦無幾求晉國亦未可以貳晉國韓子不可偸也若屬有讒人交斗其間鬼神而助之以興其凶怒悔之何及吾子何愛於一環其以取憎於大國也盍求而與之子產曰吾非偸晉而有二心將終事之是以弗與忠信故也僑聞君子非無賄之難立而無令名之患僑聞爲國非不能事大字小之難無禮以定其位之患夫大國之人令於小國而皆獲其求將何以給之一共一否爲罪滋大大國之求無禮以斥之何饜之有吾且爲鄙邑則失位矣若韓子奉命以使而求玉焉貪淫甚矣獨非罪乎出一玉以起二罪吾又失位韓子成貪將焉用之且吾以玉賈罪不亦銳乎韓子買諸賈人旣成賈矣商人曰必告君大夫韓子請諸子產曰日起請夫環執政弗義弗敢復也今買諸商人商人曰必以聞敢以爲請子產對曰昔我先君桓公與商人皆出自周庸次比耦以艾殺此地斬之蓬蒿藜藿而共處之世有盟誓以相信也曰爾無我叛我無彊賈毋或﹠﹟奪爾有利市寶賄我勿與知恃此質誓故能相保以至於今今吾子以好來辱而謂敝邑彊奪商人是教敝邑背盟誓也毋乃不可乎吾子得玉而失諸侯必不爲也若大國令而共無藝鄭鄙邑也亦弗爲也僑若獻玉不知所成敢私布之韓子辭玉曰起不敏敢求玉以僥二罪敢辭之夏四月鄭六卿餞宣子於郊宣子曰二三君子請皆賦起亦以知鄭志子齹賦野有蔓艸宣子曰孺子善哉吾有望矣子產賦鄭之羔裘宣子曰起不堪也子大叔賦褰裳宣子曰起在此敢勤子至於他人乎子大叔拜宣子曰善哉子之言是不有是事其能終乎子遊賦風雨子旗賦有女同車子柳賦萚兮宣子喜曰鄭其庶乎二三君子以君命貺起賦不出鄭志皆暱燕好也二三君子數世之主也可以無懼矣宣子皆獻馬焉而賦我將子產拜使五卿皆拜曰吾子靖亂敢不拜徳宣子私覲於子產以玉與馬曰子命起捨夫玉是賜我玉而免吾死也敢不藉手以拜二十八年秋晉韓宣子卒

魏舒按左傳襄公二十三年四月欒盈帥曲沃之甲因魏獻子以畫入絳初欒盈佐魏莊子於下軍獻子私焉故因之二十五年晉侯使魏舒宛沒逆衛侯昭公元年晉中行穆子敗無終及羣狄於太原崇卒也將戰魏舒曰彼徒我車所遇又厄以什共車必克困諸厄又克請皆卒自我始乃毀車以爲行五乘爲三伍荀吳之嬖人不肯卽卒斬以徇爲五陳以相離兩於前伍於後專爲右角參爲左角偏爲前拒以誘之翟人笑之未陳而薄之大敗之二十八年秋晉韓宣子卒魏獻子爲政分祁氏之田以爲七縣分羊舌氏之田以爲三縣司馬彌牟爲鄔大夫賈辛爲祁大夫司馬烏爲平陵大夫魏戊爲梗陽大夫知徐吾爲塗水大夫韓固爲馬首大夫孟丙爲盂大夫樂霄爲銅鞮大夫趙朝爲平陽大夫僚安爲楊氏大夫謂賈辛司馬烏爲有力於王室故舉之謂知徐吾趙朝韓固魏戊餘子之不失職能守業者也其四人者皆受縣而後見於魏子以賢舉也魏子謂成鱄吾與戊也縣人其以我爲黨乎對曰何也戊之爲人也遠不忘君近不逼同居利思義在約思純有守心而無淫行𨿽與之縣不亦可乎昔武王克商光有天下其兄弟之國者十有五人姬姓之國者四十人皆舉親也夫舉無他惟善所在親疏一也詩曰惟此文王帝度其心莫其徳音其徳克明克明克類克長克君王此大國克順克比比於文王其徳靡悔旣受帝祉施於孫子心能制義曰度徳正應和曰莫照臨四方曰明勤施無私曰類教誨不倦曰長賞慶刑威曰君慈和徧服曰順擇善而從之曰比經緯天地曰文九徳不愆作事無悔故襲天祿子孫賴之主之舉也近文徳矣所及其遠哉賈辛將適其縣見於魏子魏子曰辛來昔叔向適鄭鬷蔑惡欲觀叔向從使之收器者而往立於堂下一言而善叔向將飲酒聞之曰必鬷明也下執其手以上曰昔賈大夫惡娶妻而美三年不言不笑禦以如臯射雉獲之其妻始笑而言賈大夫曰才之不可以已我不能射女遂不言不笑夫今子少不揚子若無言吾幾失子矣言之不可以已也如是遂如故知今女有力於王室吾是以舉女行乎敬之哉毋墮乃力仲尼聞魏子之舉也以爲義曰近不失親遠不失舉可謂義矣又聞其命賈辛也以爲忠詩曰永言配命自求多福忠也魏子之舉也義其命也忠其長有後於晉國乎冬梗陽人有獄魏戊不能斷以獄上其大宗賂以女樂魏子將受之魏戊謂閻沒女寬曰主以不賄聞於諸侯若受梗陽人賄莫甚焉吾子必諫皆許諾退朝待於庭饋入召之比置三嘆旣食使坐魏子曰吾聞諸伯叔諺曰惟食忘憂吾子置食之間三嘆何也同辭而對曰或賜二小人酒不夕食饋之始至恐其不足是以嘆中置自咎曰豈將軍食之而有不足是以再嘆及饋之畢願以小人之腹爲君子之心屬厭而已獻子辭梗陽人二十九年秋龍見於絳郊魏獻子問於蔡墨曰吾聞之虫莫知於龍以其不生得也謂之知信乎對曰人實不知非龍實知古者畜龍故國有豢龍氏有禦龍氏獻子曰是二氏者吾亦聞之而不知其故是何謂也對曰昔有飂叔安有裔子曰董父實甚好龍能求其耆欲以飲食之龍多歸之乃擾畜龍以服事帝舜帝賜之姓曰董氏曰豢龍封諸鬷川鬷夷氏其後也故帝舜氏世有畜龍及有夏孔甲擾於有帝帝賜之乘龍河漢各二各有雌雄孔甲不能食而未獲豢龍氏有陶唐氏旣衰其後有劉累學擾龍於豢龍氏以事孔甲能飲食之夏后嘉之賜氏曰禦龍以更豕韋之後龍一雌死潛醢以食夏后夏后饗之旣而使求之懼而遷於魯縣範氏其後也獻子曰今何故無之對曰夫物物有其官官修其方朝夕思之一日失職則死及之失官不食官其業其物乃至若泯棄之物乃坻伏郁湮不育故有五行之官是謂五官實列受氏姓封爲上公祀爲貴神社稷五祀是尊是奉木正曰句芒火正曰祝融金正曰蓐收水正曰元冥土正曰后土龍水物也水官棄矣故龍不生得不然周易有之在幹之姤曰潛龍勿用其同人曰見龍在田其大有曰飛龍在天其夬曰亢龍有悔其坤曰見羣龍無首吉坤之剝曰龍戰於野若不朝夕見誰能物之獻子曰社稷五祀誰氏之五官也對曰少﹠﹟氏有四叔曰重曰該曰修曰熙實能金木及水使重爲句芒該爲蓐收修及熙爲元冥世不失職遂濟窮桑此其三祀也顓頊氏有子曰犁爲祝融共工氏有子曰句龍爲后土此其二祀也后土爲社稷田正也有烈山氏之子曰柱爲稷自夏以上祀之周棄亦爲稷自商以來祀之三十二年秋八月王使富辛與石張如晉請城成周天子曰天降禍於周俾我兄弟並有亂心以爲伯父憂我一二親暱甥舅不皇啟處於今十年勤戍五年餘一人無日忘之閔閔焉如農夫之望歲懼以待時伯父若肆大惠復二文之業弛周室之憂僥文武之福以固盟主宣昭令名則餘一人有大願矣昔成王合諸侯城成周以爲東都崇文徳焉今我欲僥福假靈於成王修成周之城俾戍人無勤諸侯用寧蝥賊遠屏晉之力也其委諸伯父使伯父實重圖之俾我一人無徵怨於百姓而伯父有榮施先王庸之範獻子謂魏獻子曰與其戍周不如城之天子實云𨿽有後事晉勿與知可也從王命以紓諸侯晉國無憂是之不務而又焉從事魏獻子曰善使伯音對曰天子有命敢不奉承以奔告於諸侯遲速衰序於是焉在冬十一月晉魏舒韓不信如京師合諸侯之大夫於狄泉尋盟且令城成周魏子南面衛彪徯曰魏子必有大咎乾位以令大事非其任也詩曰敬天之怒不敢戲豫敬天之渝不敢馳驅況敢乾位以作大事乎己丑士彌牟營成周計丈數揣髙卑度厚薄仞溝洫物土方議遠邇量事期計徒庸慮材用書餱糧以令役於諸侯屬役賦丈書以授帥而效諸劉子韓簡子臨之以爲成命定公元年春王正月辛巳晉魏舒合諸侯之大夫於狄泉將以城成周魏子﹠﹟政衛彪徯曰將建天子而易位以令非義也大事姦義必有大咎晉不失諸侯魏子其不免乎是行也魏獻子屬役於韓簡子及原壽過而田於大陸焚焉還卒於寧範獻子去其柏﹠﹟以其未復命而田也

屈建按左傳襄公二十二年冬楚復使薳子馮爲令尹公子齮爲司馬屈建爲莫敖二十三年夏屈建從陳侯圍陳二十五年秋七月楚薳子馮卒屈建爲令尹屈蕩爲莫敖舒鳩人卒叛楚令尹子木伐之及離城吳人救之子木遽以右師先子疆息桓子捷子駢子盂帥左師以退吳人居其間七日子疆曰久將墊隘隘乃禽也不如速戰請以其私卒誘之簡師陳以待我我克則進奔則亦視之乃可以免不然必爲吳禽從之五人以其私卒先擊吳師吳師奔登山以望見楚師不繼復逐之傅諸其軍簡師會之吳師大敗遂圍舒鳩舒鳩潰八月楚滅舒鳩十二月楚子以滅舒鳩賞子木辭曰先大夫蒍子之功也以與蒍掩二十七年宋向戍善於趙文子又善於令尹子木欲弭諸侯之兵以爲名如晉告趙孟晉人許之如楚楚亦許之如齊齊人許之告於秦秦亦許之皆告於小國爲會於宋五月甲辰晉趙武至於宋丙午鄭良霄至六月丁未朔宋人享趙文子戊申叔孫豹齊慶封陳須無衛石惡至甲寅晉荀盈從趙武至丙辰邾悼公至壬戌楚公子黑肱先至成言於晉丁卯宋向戍如陳從子木成言於楚戊辰滕成公至子木謂向戍請晉楚之從交相見也庚午向戍復於趙孟趙孟曰晉楚齊秦匹也晉之不能於齊猶楚之不能於秦也楚君若能使秦君辱於敝邑寡君敢不固請於齊壬申左師復言於子木子木使驛謁諸王王曰釋齊秦他國請相見也秋七月戊寅左師至是夜也趙孟及子﹠﹟盟以齊言庚辰子木至自陳陳孔奐蔡公孫歸生至曹許之大夫皆至以藩爲軍晉楚各處其偏伯夙謂趙孟曰楚氛甚惡懼難趙孟曰吾左還入於宋若我何辛巳將盟於宋西門之外楚人衷甲伯州犁曰合諸侯之師以爲不信無乃不可乎夫諸侯望信於楚是以來服若不信是棄其所以服諸侯也固請釋甲子木曰晉楚無信久矣事利而已苟得志焉焉用有信大宰退告人曰令尹將死矣不及三年求逞志而棄信志將逞乎志以發言言以出信信以立志參以定之信亡何以及三晉楚爭先晉人曰晉固爲諸侯盟主未有先晉者也楚人曰子言晉楚匹也若晉常先是楚弱也且晉楚狎主諸侯之盟也久矣豈專在晉叔向謂趙孟曰諸侯歸晉之徳只非歸其尸盟也子務徳無爭先且諸侯盟小國固必有尸盟者楚爲晉細不亦可乎乃先楚人書先晉晉有信也壬午宋公兼享晉楚之大夫趙孟爲客子木與之言弗能對使叔向侍言焉子木亦不能對也乙酉宋公及諸侯之大夫盟於蒙門之外子木問於趙孟曰範武子之徳何如對曰夫子之家事治言於晉國無隱情其祝史陳信於鬼神無愧辭子木歸以語王王曰尙矣哉能歆神人宜其光輔五君以爲盟主也子木又語王曰宜晉之伯也有叔向以佐其卿楚無以當之不可與爭二十八年冬十二月楚屈建卒趙文子喪之如同盟禮也

蒍掩按左傳襄公二十五年楚蒍掩爲司馬子木使庀賦數甲兵甲午蒍掩書土田度山林鳩藪澤辧京陵表淳鹵數疆潦規偃豬町原防牧隰臯井衍沃量入修賦賦車籍馬賦車兵徒卒甲楯之數旣成以授子木禮也十二月楚子以滅舒鳩賞子木辭曰先大夫蒍子之功也以與蒍掩三十年秋楚公子圍殺大司馬蒍掩而取其室申無宇曰王子必不免善人國之主也王子相楚國將善是封殖而虐之是禍國也且司馬令尹之偏而王之四體也絕民之主去身之偏艾王之體以禍其國無不祥大焉何以得免

伍舉按左傳襄公二十六年初楚伍參與蔡大師子朝友其子伍舉與聲子相善也伍舉娶於王子牟王子牟爲申公而亡楚人曰伍舉實送之伍舉奔鄭將遂奔晉聲子將如晉遇之於鄭郊班荊相與食而言復故聲子曰子行也吾必復子及宋向戍將平晉楚聲子通使於晉還如楚令尹子木與之語問晉故焉且曰晉大夫與楚孰賢對曰晉卿不如楚其大夫則賢皆卿材也如杞梓皮革自楚往也𨿽楚有材晉實用之子木曰夫獨無族姻乎對曰𨿽有而用楚材實多歸生聞之善爲國者賞不僭而刑不濫賞僭則懼及淫人刑濫則懼及善人若不幸而過寧僭無濫與其失善寧其利淫無善人則國從之詩曰人之云亡邦國殄瘁無善人之謂也故夏書曰與其殺不辜寧失不經懼失善也商頌有之曰不僭不濫不敢怠皇命於下國封建厥福此湯所以獲天福也古之治民者勸賞而畏刑卹民不倦賞以春夏刑以秋冬是以將賞爲之加膳加膳則飫賜此以知其勸賞也將刑爲之不舉不舉則徹樂此以知其畏刑也夙興夜寐朝夕臨政此以知其卹民也三者禮之大節也有禮無敗今楚多淫刑其大夫逃死於四方而爲之謀主以害楚國不可救療所謂不能也子儀之亂析公奔晉晉人置諸戎車之殿以爲謀主繞角之役晉將遁矣析公曰楚師輕窕易震蕩也若多鼓鈞聲以夜軍之楚師必遁晉人從之楚師宵潰晉遂侵蔡襲沈獲其君敗申息之師於桑隧獲申麗而還鄭於是不敢南面楚失華夏則析公之爲也雍子之父兄譖雍子君與大夫不善是也雍子奔晉晉人與之鄐以爲謀主彭城之役晉楚遇於靡角之谷晉將遁矣雍子發命於軍曰歸老幼反孤疾二人役歸一人簡兵搜乘秣馬蓐食師陳焚次明日將戰行歸者而逸楚囚楚師宵潰晉降彭城而歸諸宋以魚石歸楚失東夷子辛死之則雍子之爲也子反與子靈爭夏姬而雍害其事子靈奔晉晉人與之邢以爲謀主扞禦北狄通吳於晉教吳叛楚教之乘車射禦驅侵使其子狐庸爲吳行人焉吳於是伐巢取駕克棘入州來楚罷於奔命至今爲患則子靈之爲也若敖之亂伯賁之子賁皇奔晉晉人與之苗以爲謀主鄢陵之役楚晨壓晉軍而陳晉將遁矣苗賁皇曰楚師之良在其中軍王族而已若塞井夷成陳以當之欒範易行以誘之中行二郤必克二穆吾乃四萃於其王族必大敗之晉人從之楚師大敗王夷師熸子反死之鄭叛吳興楚失諸侯則苗賁皇之爲也子木曰是皆然矣聲子曰今又有甚於此椒舉娶於申公子牟子牟得戾而亡君大夫謂椒舉女實遣之懼而奔鄭引領南望曰庶幾赦余亦弗圖也今在晉矣晉人將與之縣以比叔向彼若謀害楚國豈不爲患子木懼言諸王益其爵祿而復之聲子使椒鳴逆之昭公元年冬十一月己酉楚公子圍至入問王疾縊而弒之葬王於郟謂之郟敖使赴於鄭伍舉問應爲後之辭焉對曰寡大夫圍伍舉更之曰共王之子圍爲長四年春王正月許男如楚楚子止之遂止鄭伯復田江南許男與焉使椒舉如晉求諸侯二君待之椒舉致命曰寡君使舉曰日君有惠賜盟於宋曰晉楚之從交相見也以歲之不易寡人願結歡於二三君使舉請間君若苟無四方之虞則願假寵以請於諸侯晉侯使叔向對曰寡君有社稷之事是以不獲春秋時見諸侯君實有之何辱命焉椒舉遂請昏晉侯許之六月丙午楚子合諸侯於申椒舉言於楚子曰臣聞諸侯無歸禮以爲歸今君始得諸侯其愼禮矣霸之濟否在此會也夏啟有鈞臺之享商湯有景亳之命周武有孟津之誓成有岐陽之搜康有酆宮之朝穆有塗山之會齊桓有召陵之師晉文有踐土之盟君其何用宋向戍鄭公孫僑在諸侯之良也君其選焉王曰吾用齊桓王使問禮於左師與子產左師曰小國習之大國用之敢不薦聞獻公合諸侯之禮六子產曰小國共職敢不薦守獻伯子男會公之禮六君子謂合左師善守先代子產善相小國王使椒舉侍於後以規過卒事不規王問其故對曰禮吾未見者有六焉又何以規宋大子佐後至王田於武城久而弗見椒舉請辭焉王使往曰屬有宗祧之事於武城寡君將墮幣焉敢謝後見徐子吳出也以爲貳焉故執諸申楚子示諸侯侈椒舉曰夫六王二公之事皆所以示諸侯禮也諸侯所由用命也夏桀爲仍之會有緡叛之商紂爲黎之搜東夷叛之周幽爲大室之盟戎狄叛之皆所以示諸侯汰也諸侯所由棄命也今君以汰無乃不濟乎王弗聽子產見左師曰吾不患楚矣汰而愎諫不過十年左師曰然不十年侈其惡不遠遠惡而後棄善亦如之徳遠而後興秋七月楚子以諸侯伐吳宋大子鄭伯先歸宋華費遂鄭大夫從使屈申圍朱方八月甲申克之執齊慶封而盡滅其族將戮慶封椒舉曰臣聞無瑕者可以戮人慶封惟逆命是以在此其肯從於戮乎播於諸侯焉用之王弗聽負之斧鉞以徇於諸侯使言曰無或如齊慶封弒其君弱其孤以盟其大夫慶封曰無或如楚共王之庶子圍弒其君兄之子麇而代之以盟諸侯王使速殺之遂以諸侯滅賴賴子面縛﹠﹟璧士袒與櫬從之造於中軍王問諸椒舉對曰成王克許許僖公如是王親釋其縛受其璧焚其櫬王從之遷賴於鄢按楚語湫舉娶於申公子牟子牟有罪而亡康王以湫舉爲遣之湫舉奔鄭將遂奔晉蔡聲子將如晉遇之於鄭郊饗之以璧侑曰子尙良食二先子其皆相子尙能事晉君以爲諸侯主辭曰非所願也若得歸國於楚死且不朽聲子曰子尙良食吾歸子湫舉降三拜納其乘馬聲子受之還見令尹子木子木與之語曰子𨿽兄弟與晉然蔡吾甥也二國孰賢對曰晉卿不若楚其大夫則賢其大夫皆卿才也若杞梓皮革焉楚實遺之𨿽楚有材不能用也子木曰彼有公族甥舅若之何其遺之材也對曰昔令尹子元之難或譖王孫啟於成王王弗是王孫啟奔晉晉人用之及城濮之役晉將遁矣王孫啟與於軍事謂先軫曰是師也惟子玉欲之與王心違故惟東宮與西廣實來諸侯之從者畔者半矣若敖氏離矣楚師必敗何故去之先軫從之大敗楚師則王孫啟之爲也昔莊王方弱申公子儀父爲師王子燮爲傅使師崇子孔帥師以伐舒燮及儀父施二帥而分其室師還至則以王如廬廬戢黎殺二子而復王或譖析公臣於王王弗是析公奔晉晉人用之寶讒敗楚使不規東夏則析公之爲也昔雍子之父兄譖雍子於恭王王弗是雍子奔晉晉人用之及鄢之役晉將遁矣雍子與於軍事謂欒書曰楚師可料也在中軍王族而已若易中下楚必歆之若合而函吾中吾上下必敗其左右則三萃以攻其王族必大敗之欒書從之大敗楚師王親面傷則雍子之爲也昔陳公子夏爲禦叔取於鄭穆公生子南子南之母亂陳而亡之使子南戮於諸侯莊王旣以夏氏之室賜申公巫臣則又畀之子反卒於襄老襄老獲於邲二子爭之未有成恭王使巫臣聘於齊以夏姬行遂奔晉晉人用之實通吳晉使其子狐庸爲行人於吳而教之射禦道之伐楚至於今爲患則申公巫臣之爲也今湫舉取於王子牟子牟得﹠﹟而亡執政弗是謂湫舉曰女實遺之彼懼而奔鄭緬然引領南望曰庶幾赦吾﹠﹟又弗圖也乃遂奔晉晉人又用之矣彼若謀楚其亦必有丰敗也哉子木愀然曰夫子何如召之其來乎對曰亡人得生又何不來爲子木曰不來則若之何對曰夫子不居矣春秋相事以還軫於諸侯若資東陽之盜使殺之其可乎不然不來矣子木曰不可我爲楚卿而賂盜以賊一夫於晉非義也子爲我召之吾倍其室乃使湫鳴召其父而復之靈王爲章華之臺與伍舉升焉曰臺美夫對曰臣聞國君服寵以爲美安民以爲樂聽徳以爲聰致遠以爲明不聞其以土木之崇髙彤鏤爲美而以金石匏竹之昌大囂庶爲樂不聞其以觀大視侈淫色以爲明而以察淸濁爲聰也先君莊王爲匏居之臺髙不過望國氛大不過容宴豆木不妨守備用不煩官府民不廢時務官不易朝常問誰宴焉則宋公鄭伯問誰相禮則華元駟騑問誰贊事則陳侯蔡侯許男頓子其大夫侍之先君是以除亂克敵而無惡於諸侯今君爲此臺也國民罷焉財用盡焉年谷敗焉百官煩焉舉國畱之數年乃成願得諸侯與始升焉諸侯皆距無有至者而後使太宰啟疆請於魯侯懼之以蜀之役而僅得以來使富都那豎贊焉而使長鬣之士相焉臣不知其美也夫美也者上下內外小大遠邇皆無害焉故曰美若於目觀則美縮於財用則匱是聚民利以自封而瘠民也胡美之爲夫君國者將民之與處民實瘠矣君安得肥且夫私欲弘侈則徳義鮮少徳義不行則邇者騷離而遠者距違天子之貴也惟其以公侯爲官正而以伯子男爲師旅其有美名也惟其施令徳於遠近而小大安之也若斂民利以成其私欲使民蒿焉忘其安樂而有遠心其爲惡也甚矣安用目觀故先王之爲臺榭也榭不過講軍實臺不過望氛祥故榭度於大卒之居臺度於臨觀之髙其所不奪穡地其爲不匱財用其事不煩官業其日不廢時務瘠磽之地於是乎爲之城守之木於是乎用之官寮之暇於是乎臨之四時之隙於是乎成之故周詩曰經始靈臺經之營之庶民攻之不日成之經始勿亟庶民子來王在靈囿鹿攸伏夫爲臺榭將以教民利也不知其以匱之也若君謂此臺美而爲之正楚其殆矣

沈諸梁按左傳定公五年葉公諸梁之弟後臧從其母於吳不待而歸葉公終不正視哀公十六年楚大子建之遇讒也自城父奔宋又辟華氏之亂於鄭鄭人甚善之又適晉與晉人謀襲鄭乃求復焉鄭人復之如初晉人使諜於子木請行而期焉子木暴虐於其私邑邑人訴之鄭人省之得晉諜焉遂殺子木其子曰勝在吳子西欲召之葉公曰吾聞勝也詐而亂無乃害乎子西曰吾聞勝也信而勇不爲不利捨諸邊竟使衛藩焉葉公曰周仁之謂信率義之謂勇吾聞勝也好復言而求死士殆有私乎復言非信也期死非勇也子必悔之弗從召之使處吳竟爲白公請伐鄭子西曰楚未節也不然吾不忘也他日又請許之未起師晉人伐鄭楚救之與之盟勝怒曰鄭人在此讎不遠矣勝自厲劍子期之子平見之曰王孫何自厲也曰勝以直聞不告女庸爲直乎將以殺爾父平以告子西子西曰勝如卵余翼而長之楚國第我死令尹司馬非勝而誰勝聞之曰令尹之狂也得死乃非我子西不悛勝謂石乞曰王與二卿士皆五百人當之則可矣乞曰不可得也曰市南有熊宜僚者若得之可以當五百人矣乃從白公而見之與之言說告之故辭承之以劍不動勝曰不爲利諂不爲威惕不泄人言以求媚者去之吳人伐愼白公敗之請以戰備獻許之遂作亂秋七月殺子西子期於朝而劫惠王子西以袂掩面而死子期曰昔者吾以力事君不可以弗終抉豫章以殺人而後死石乞曰焚庫弒王不然不濟白公曰不可弒王不祥焚庫無聚將何以守矣乞曰有楚國而治其民以敬事神可以得祥且有聚矣何患弗從葉公在蔡方城之外皆曰可以入矣子髙曰吾聞之以險僥幸者其求無饜偏重必離聞其殺齊管修也而後入白公欲以子閭爲王子閭不可遂劫以兵子閭曰王孫若安靖楚國匡正王室而後庇焉啟之願也敢不聽從若將專利以傾王室不顧楚國有死不能遂殺之而以王如髙府石乞尹門圉公陽穴宮負王以如昭夫人之宮葉公亦至及北門或遇之曰君胡不冑國人望君如望慈父母焉盜賊之矢若傷君是絕民望也若之何不冑乃冑而進又遇一人曰君胡冑國人望君如望歲焉日日以幾若見君面是得艾也民知不死其亦夫有奮心猶將旌君以徇於國而又掩面以絕民望不亦甚乎乃免冑而進遇箴尹固帥其屬將與白公子髙曰微二子者楚不國矣棄徳從賊其可保乎乃從葉公使與國人以攻白公白公奔山而縊其徒微之生拘石乞而問白公之死焉對曰余知其死所而長者使余勿言曰不言將烹乞曰此事也克則爲卿不克則烹固其所也何害乃烹石乞王孫燕奔頯黃氏沈諸梁兼二事國寧乃使寧爲令尹使寬爲司馬而老於葉十七年楚白公之亂陳人恃其聚而侵楚楚旣寧將取陳麥楚子問帥於大師子榖與葉公諸梁子谷曰右領差車與左史老皆相令尹司馬以伐陳其可使也子髙曰率賤民慢之懼不用命焉子榖曰觀丁父鄀俘也武王以爲軍率是以克州蓼服隨唐大啟羣蠻彭仲爽申俘也文王以爲令尹實縣申息朝陳蔡封畛於汝惟其任也何賤之有子髙曰天命不諂令尹有憾於陳天若亡之其必令尹之子是與君盍捨焉臣懼右領與左史有二俘之賤而無其令徳也王卜之武城尹吉使帥師取陳麥陳人禦之敗遂圍陳秋七月己卯楚公孫朝帥師滅陳王與葉公枚卜子良以爲令尹沈尹朱曰吉過於其志葉公曰王子而相國過將何爲他日攺卜子國而使爲令尹十九年秋楚沈諸梁伐東夷三夷男女及楚師盟於敖

申不害按史記本傳申不害者京人也故鄭之賤臣學術以干韓昭侯昭侯用爲相內修政教外應諸侯十五年終申子之身國治兵彊無侵韓者申子之學本於黃老而主刑名著書二篇號曰申子

公孫鞅按史記本傳商君者衛之諸庶孽公子也名鞅姓公孫氏其祖本姬姓也鞅少好刑名之學事魏相公叔座爲中庶子公叔座知其賢未及進會座病魏惠王親往問病曰公叔病有如不可諱將柰社稷何公叔曰座之中庶子公孫鞅年𨿽少有奇才願王舉國而聽之王嘿然王且去座屏人言曰王卽不聽用鞅必殺之無令出境王許諾而去公叔座召鞅謝曰今者王問可以爲相者我言若王色不許我我方先君後臣因謂王卽弗用鞅當殺之王許我汝可疾去矣且見禽鞅曰彼王不能用君之言任臣又安能用君之言殺臣乎卒不去惠王旣去而謂左右曰公叔病甚悲乎欲令寡人以國聽公孫鞅也豈不悖哉公叔旣死公孫鞅聞秦孝公下令國中求賢者將修繆公之業東復侵地乃遂西入秦因孝公寵臣景監以求見孝公孝公旣見衛鞅語事良久孝公時時睡弗聽罷而孝公怒景監曰子之客妄人耳安足用邪景監以讓衛鞅衛鞅曰吾說公以帝道其志不開悟矣後五日復求見鞅鞅復見孝公益愈然而未中旨罷而孝公復讓景監景監亦讓鞅鞅曰吾說公以王道而未入也請復見鞅鞅復見孝公孝公善之而未用也罷而去孝公謂景監曰汝客善可與語矣鞅曰吾說公以霸道其意欲用之矣誠復見我我知之矣衛鞅復見孝公公與語不自知膝之前於席也語數日不厭景監曰子何以中吾君吾君之歡甚也鞅曰吾說君以帝王之道比三代而君曰久遠吾不能待且賢君者各及其身顯名天下安能邑邑待數十百年以成帝王乎故吾以彊國之術說君君大說之耳然亦難以比徳於殷周矣孝公旣用衛鞅鞅欲變法恐天下議己衛鞅曰疑行無名疑事無功且夫有髙人之行者固見非於世有獨知之慮者必見敖於民愚者暗於成事知者見於未萌民不可與慮始而可與樂成論至徳者不和於俗成大功者不謀於眾是以聖人苟可以彊國不法其故苟可以利民不循其禮孝公曰善甘龍曰不然聖人不易民而教知者不變法而治因民而教不勞而成功緣法而治者吏習而民安之衛鞅曰龍之所言世俗之言也常人安於故俗學者溺於所聞以此兩者居官守法可也非所與論於法之外也三代不同禮而王五伯不同法而霸智者作法愚者制焉賢者更禮不肖者拘焉杜摯曰利不百不變法功不十不易器法古無過循禮無邪衛鞅曰治世不一道便國不法古故湯武不循古而王夏殷不易禮而亡反古者不可非而循禮者不足多孝公曰善以衛鞅爲左庶長卒定變法之令令民爲什伍而相收司連坐不告姦者腰斬告姦者與斬敵首同賞匿姦者與降敵同罰民有二男以上不分異者倍其賦有軍功者各以率受上爵爲私鬥者各以輕重被刑大小僇力本業耕織致粟帛多者復其身事末利及怠而貧者舉以爲收孥宗室非有軍功論不得爲屬籍明尊卑爵秩等級各以差次名田宅臣妾衣服以家次有功者顯榮無功者𨿽富無所芬華令旣具未布恐民之不信己乃立三丈之木於國都市南門募民有能徙置北門者予十金民怪之莫敢徙復曰能徙者予五十金有一人徙之輒予五十金以明不欺卒下令令行於民期年秦民之國都言初令之不便者以千數於是太子犯法衛鞅曰法之不行自上犯之將法太子太子君嗣也不可施刑刑其傅公子虔黥其師公孫賈明日秦人皆趨令行之十年秦民大說道不拾遺山無盜賊家給人足民勇於公戰怯於私鬥鄕邑大治秦民初言令不便者有來言令便者衛鞅曰此皆亂化之民也盡遷之於邊城其後民莫敢議令於是以鞅爲大良造將兵圍魏安邑降之居三年作爲築冀闕宮庭於咸陽秦自雍徙都之而令民父子兄弟同室內息者爲禁而集小都鄕邑聚爲縣置令丞凡三十一縣爲田開阡陌封疆而賦稅平平斗桶權衡丈尺行之四年公子虔復犯約劓之居五年秦人富彊天子致胙於孝公諸侯畢賀其明年齊敗魏兵於馬陵虜其太子申殺將軍龐涓其明年衛鞅說孝公曰秦之與魏譬若人之有腹心疾非魏並秦秦卽並魏何者魏居嶺厄之西都安邑與秦界河而獨擅山東之利利則西侵秦病則東收地今以君之賢聖國賴以盛而魏往年大破於齊諸侯畔之可因此時伐魏魏不支秦必東徙東徙秦據河山之固東鄕以制諸侯此帝王之業也孝公以爲然使衛鞅將而伐魏魏使公子卬將而擊之軍旣相距衛鞅遺魏將公子卬書曰吾始與公子歡今俱爲兩國將不忍相攻可與公子面相見盟樂飲而罷兵以安秦魏魏公子卬以爲然會盟已飲而衛鞅伏甲士而襲虜魏公子卬因攻其軍盡破之以歸秦魏惠王兵數破於齊秦國內空日以削恐乃使使割河西之地獻於秦以和而魏遂去安邑徙都大梁梁惠王曰寡人恨不用公叔痤之言也衛鞅旣破魏還秦封之於商十五邑號爲商君商君相秦十年宗室貴戚多怨望者趙良見商君商君曰鞅之得見也從孟蘭臯今鞅請得交可乎趙良曰僕弗敢願也孔丘有言曰推賢而戴者進聚不肖而王者退僕不肖故不敢受命僕聞之曰非其位而居之曰貪位非其名而有之曰貪名僕聽君之義則恐僕貪位貪名也故不敢聞命商君曰子不說吾治秦與趙良曰反聽之謂聰內視之謂明自勝之謂彊虞舜有言曰自卑也尙矣君不若道虞舜之道無爲問僕矣商君曰始秦戎翟之教父子無別同室而居今我更制其教而爲其男女之別大築冀闕營如魯衛矣子觀我治秦也孰與五羖大夫賢趙良曰千羊之皮不如一狐之掖千人之諾諾不如一士之諤諤武王諤諤以昌殷紂墨墨以亡君若不非武王乎則僕請終日正言而無誅可乎商君曰語有之矣貌言華也至言實也苦言藥也甘言疾也夫子果肯終日正言鞅之藥也鞅將事子子又何辭焉趙良曰夫五羖大夫荊之鄙人也聞秦繆公之賢而願望見行而無資自粥於秦客被褐食牛期年繆公知之舉之牛口之下而加之百姓之上秦國莫敢望焉相秦六七年而東伐鄭三置晉國之君一救荊國之禍發教封內而巴人致貢施徳諸侯而八戎來服由余聞之款關請見五羖大夫之相秦也勞不坐乘暑不張蓋行於國中不從車乘不操干戈功名藏於府庫徳行施於後世五羖大夫死秦國男女流涕童子不歌謠舂者不相杵此五羖大夫之徳也今君之見秦王也因嬖人景監以爲主非所以爲名也相秦不以百姓爲事而大築冀闕非所以爲功也刑黥太子之師傅殘傷民以駿刑是積怨畜禍也教之化民也深於命民之效上也捷於令今君又左建外易非所以爲教也君又南面而稱寡人日繩秦之貴公子詩曰相鼠有體人而無禮人而無禮何不遄死以詩觀之非所以爲壽也公子虔杜門不出已八年矣君又殺祝歡而黥公孫賈詩曰得人者興失人者崩此數事者非所以得人也君之出也後車十乘從車載甲多力而駢脇者爲驂乘持矛而操闟戟者旁車而趨此一物不具君固不出書曰恃徳者昌恃力者亡君之危若朝露尙將欲延年益壽乎則何不歸十五都灌園於鄙勸秦王顯巖穴之士養老存孤敬父兄序有功尊有徳可以少安君尙將貪商於之富寵秦國之教畜百姓之怨秦王一旦捐賓客而不立朝秦國之所以收君者豈其微哉亡可翹足而待商君弗從後五月而秦孝公卒太子立公子虔之徒告商君欲反發吏捕商君商君亡至關下欲捨客捨客人不知其是商君也曰商君之法舍人無驗者坐之商君喟然嘆曰嗟乎爲法之敝一至此哉去之魏魏人怨其欺公子卬而破魏師弗受商君欲之他國魏人曰商君秦之賊秦彊而賊入魏弗歸不可遂內秦商君旣復入秦走商邑與其徒屬發邑兵北出擊鄭秦發兵攻商君殺之於鄭黽池秦惠王車裂商君以徇曰莫如商鞅反者遂滅商君之家

漢

郅都按史記列傳郅都者揚人也以郎事孝文帝孝景時都爲中郎將敢直諫面折大臣於朝嘗從入上林賈姬如廁野彘卒入廁上目都都不行上欲自持兵救賈姬都伏上前曰亡一姬復一姬進天下所少寧賈姬等乎陛下縱自輕柰宗廟太后何上還彘亦去太后聞之賜都金百斤由此重郅都濟南氏宗人三百餘家豪猾二千石莫能制於是景帝乃拜都爲濟南太守至則族滅氏首惡餘皆股栗居歲餘郡中不拾遺旁十餘郡守畏都如大府都爲人勇有气力公廉不發私書問遺無所受請寄無所聽常自稱曰已倍親而仕身固當奉職死節官下終不顧妻子矣郅都遷爲中尉丞相條侯至貴倨也而都揖丞相是時民朴畏罪自重而都獨先嚴酷致行法不避貴戚列侯宗室見都側目而視號曰蒼鷹臨江王徵詣中尉府對簿臨江王欲得刀筆爲書謝上而都禁不予魏其侯使人以間與臨江王臨江王旣爲書謝上因自殺竇太后聞之怒以危法中都都免歸家孝景帝乃使使持節拜都爲雁門太守而便道之官得以便宜從事匈奴素聞郅都節居邊爲引兵去竟郅都死不近雁門匈奴至爲偶人像郅都令騎馳射莫能中見憚如此匈奴患之竇太后乃竟中都以漢法景帝曰都忠臣欲釋之竇太后曰臨江王獨非忠臣邪於是遂斬郅都

田仁任安按史記褚少孫補傳褚先生曰臣爲郎時聞之曰田仁故與仕安相善任安滎陽人也少孤貧困爲人將車之長安畱求事爲小吏未有因緣也因占著名數家於武功武功扶風西界小邑也谷口蜀﹠﹟道近山安以爲武功小邑無豪易髙也安畱代人爲求盜亭父後爲亭長邑中人民俱出獵任安常爲人分麋鹿雉兔部署老小當壯劇易處眾人皆喜曰無傷也任少卿分別平有智略明日復合會會者數百人任少卿曰某子甲何爲不來乎諸人皆怪其見之疾也其後除爲三老舉爲親民出爲三百石長治民坐上行出遊共帳不辦斥免乃爲衛將軍舍人與田仁會俱爲舍人居門下同心相愛此二人家貧無錢用以事將軍家監家監使養惡嚙馬兩人同﹠﹟臥仁竊言曰不知人哉家監也任安曰將軍尙不知人何乃家監也衛將軍從此兩人過平陽主主家令兩人與騎奴同席而食此二人拔刀列斷席別坐主家皆怪而惡之莫敢呵其後有詔募擇衛將軍舍人以爲郎將軍取舍人中富給者令具鞍馬絳衣玉貝劍欲入奏之會賢大夫少府趙禹來過衛將軍將軍呼所舉舍人以示趙禹趙禹以次問之十餘人無一人習事有智略者趙禹曰吾聞之將門之下必有將類傳曰不知其君視其所使不知其子視其所友今有詔舉將軍舍人者欲以觀將軍而能得賢者文武之士也今徒取富人子上之又無智略如木偶人衣之綺繡耳將柰之何於是趙禹悉召衛將軍舍人百餘人以次問之得田仁任安曰獨此兩人可耳餘無可用者衛將軍見此兩人貧意不平趙禹去謂兩人曰各自具鞍馬新絳衣兩人對曰家貧無用具也將軍怒曰今兩君家自爲貧何爲出此言鞅鞅如有移徳於我者何也將軍不得已上籍以聞有詔召見衛將軍舍人此二人前見詔問能略相推第也田仁對曰提桴鼓立軍門使士大夫樂死戰鬥仁不及任安任安對曰夫決嫌疑定是非辯治官使百姓無怨心安不及仁也武帝大笑曰善使任安護北軍使田仁護邊田谷於河上此兩人立名天下其後用任安爲益州刺史以田仁爲丞相長史田仁上書言天下郡太守多爲姦利三河尢甚臣請先刺舉三河三河太守皆內倚中貴人與三公有親屬無所畏憚宜先正三河以警天下姦吏是時河南河內太守皆禦史大夫杜父兄子弟也河東太守石丞相子孫也是時石氏九人爲二千石方盛貴田仁數上書言之杜大夫及石氏使人謝謂田少卿曰吾非敢有語言也願少卿無相誣污也仁已刺三河三河太守皆下吏誅死仁還奏事武帝說以仁爲能不畏彊禦拜仁爲丞相司直威振天下其後逢太子有兵事丞相自將兵使司直主城門司直以爲太子骨肉之親父子之間不甚欲近去之諸陵過是時武帝在甘泉使禦史大夫暴君下責丞相何爲縱太子丞相對言使司直部守城門而開太子上書以聞請捕系司直司直下吏誅死是時任安爲北軍使者護軍太子立車北軍南門外召任安與節令發兵安拜受節入閉門不出武帝聞之以爲任安爲佯邪不傳事何也任安笞辱北軍錢官小吏小吏上書言之以爲受太子節言幸與我其鮮好者書上聞武帝曰是老吏也見兵事起欲坐觀成敗見勝者欲合從之有兩心安有當死之罪甚多吾常活之今懷詐有不忠之心下安吏誅死

胡建按漢書本傳建字子孟河東人也孝武天漢中守軍正丞貧無車馬常步與走卒起居所以尉薦走卒甚得其心時監軍禦史爲姦穿北軍壘垣以爲賈區建欲誅之乃約其走卒曰我欲與公有所誅吾言取之則取斬之則斬於是當選士馬日監禦史與護軍諸校列坐堂皇上建從走卒趨至堂皇下拜謁因上堂皇走卒皆上建指監禦史曰取彼走卒前曳下堂皇建曰斬之遂斬禦史護軍諸校皆愕驚不知所以建亦已有成奏在其懷中遂上奏曰臣聞軍法立武以威眾誅惡以禁邪今監禦史公穿軍垣以求賈利私買賣以與士市不立剛毅之心勇猛之節亡以帥先士大夫尢失理不公用文吏議不至重法黃帝李法曰壁壘已定穿窬不由路是謂姦人姦人者殺臣謹案軍法曰正亡屬將軍將軍有罪已聞二千石以下行法焉丞於用法疑執事不諉上臣謹以斬昧死以聞制曰司馬法曰國容不入軍軍容不入國何文吏也三王或誓於軍中欲民先成其慮也或誓於軍門之外欲民先意以待事也或將交刃而誓致民志也建又何疑焉建由是顯名後爲渭城令治甚有聲值昭帝幼皇后父上官將軍安與帝姊蓋主私夫丁外人相善外人驕恣怨故京兆尹樊福使客射殺之客藏公主廬吏不敢捕渭城令建將吏卒圍捕蓋主聞之與外人上官將軍多從奴客往奔射追吏吏散走主使僕射劾渭城令遊僥傷主家奴建報無他坐蓋主怒使人上書告建侵辱長公主射甲捨門知吏賊傷奴辟報故不窮審大將軍霍光寢其奏後光病上官氏代聽事下吏捕建建自殺吏民稱冤至今渭城立其祠

杜延年按漢書本傳延年字幼公亦明法律昭帝初立大將軍霍光秉政以延年三公子吏材有餘補軍司空始元四年益州蠻夷反延年以校尉將南陽士擊益州還爲諫大夫左將軍上官桀父子與蓋主燕王謀爲逆亂假稻田使者燕倉知其謀以告大司農楊敞敞惶懼移病以語延年延年以聞桀等伏辜延年封爲建平侯延年本大將軍霍光吏首發大姦有忠節由是擢爲太僕右曹給事中光持刑罰嚴延年輔之以寬治燕玉獄時禦史大夫桑弘羊子遷亡過父故吏侯史吳后遷捕得伏法會赦侯史吳自出系獄廷尉王平與少府徐仁雜治反事皆以爲桑遷坐父謀反而侯史吳臧之非匿反者乃匿爲隨者也卽以赦令除吳罪後侍禦史治實以桑遷通經術知父謀反而不諫爭與反者身無異侯史吳故三百石吏首匿遷不與庶人匿隨從者等吳不得赦奏請覆治劾廷尉少府縱反者少府徐仁卽丞相車千秋女婿也故千秋數爲侯史吳言恐光不聽千秋卽召中二千石博士會公車門議問吳法議者知大將軍指皆執吳爲不道明日千秋封上眾議光於是以千秋擅召中二千石以下外內異言遂下廷尉平少府仁獄朝廷皆恐丞相坐之延年乃奏記光爭以爲吏縱罪人有常法今更詆吳爲不道恐於法深又丞相素無所守持而好爲言於下盡其素行也至擅召中二千石甚無狀延年愚以爲丞相久故及先帝用事非有大故不可棄也間者民頗言獄深吏爲峻詆今丞相所議又獄事也如是以及丞相恐不合眾心羣下歡嘩庶人私議流言四布延年竊重將軍失此名於天下也光以廷尉少府弄法輕重皆論棄市而不以及丞相終與相竟延年論議持平合和朝廷皆此類也見國家承武帝奢侈師旅之後數爲大將軍光言年歲比不登流民未盡還宜修孝文時政示以儉約寬和順天心說民意年歲宜應光納其言舉賢良議罷酒榷鹽鐵皆自延年發之吏民上書言便宜有異輒下延年平處復奏言可官試者至爲縣令或丞相禦史除用滿歲以狀聞或抵其罪法常與兩府及廷尉分章昭帝末寢疾徵天下名醫延年典領方藥帝崩昌邑王卽位廢大將軍光車騎將軍張安世與大臣議所立時宣帝養於掖廷號皇曾孫與延年中子佗相愛善延年知曾孫徳美勸光安世立焉宣帝卽位褒賞大臣延年以定策安宗廟益戶二千三百與始封所食邑凡四千三百戶詔有司論定策功大司馬大將軍光功徳過太尉絳侯周勃車騎將軍安世丞相楊敞功比丞相陳平前將軍韓增禦史大夫蔡誼功比潁陰侯灌嬰太僕杜延年功比朱虛侯劉章後將軍趙充國大司農田延年少府史樂成功比典客劉揭皆封侯益土延年爲人安和備於諸事久典朝政上任信之出卽奉駕入給事中居九卿位十餘年賞賜賂遺訾數千萬霍光薨後子禹與宗族謀反誅上以延年霍氏舊人欲退之而丞相魏相奏延年素貴用事官職多姦遣吏考案但得苑馬多死官奴婢乏衣食延年坐免官削戶二千後數月復召拜爲北地太守延年以故九卿外爲邊吏治郡不進上以璽書讓延年延年乃選用良吏捕系豪彊郡中淸靜居歲餘上使謁者賜延年璽書黃金二十斤徙爲西河太守治甚有名五鳳中徵入爲禦史大夫延年居父官府不敢當舊位坐臥皆易其處是時四夷和海內平延年視事三歲以老病乞骸骨天子優之使光祿大夫持節賜延年黃金百斤牛酒加致醫藥延年遂稱病篤賜安車駟馬罷就第後數月薨謚曰敬侯子緩嗣

杜緩按漢書杜周傳延年子緩少爲郎本始中以校尉從蒲類將軍擊匈奴還爲諫大夫遷上谷都尉雁門太守父延年薨徵視喪事拜爲太常治諸陵縣每冬月封具獄日常去酒省食官屬稱其有恩元帝初卽位谷貴民流永光中西羌反緩輒上書入錢谷以助用前後數百萬緩六弟五人至大官少弟熊歷五郡二千石三州牧刺史有能名惟中弟欽官不至而最知名

尹賞子

立

按漢書本傳賞字子心巨鹿楊氏人也以郡吏察廉爲樓煩長舉茂材粟邑令左馮翊薛宣奏賞能治劇徙爲頻陽令坐殘賊免後以禦史舉爲鄭令永始元延間上怠於政貴戚驕恣紅陽長仲兄弟交通輕俠藏匿亡命而北地大豪浩商等報怨殺義渠長妻子六人往來長安中丞相禦史遣掾求逐黨與詔書召捕久之乃得長安中姦猾浸多閭裏少年羣輩殺吏受賕報讎相與探丸爲彈得赤丸者斫武吏得黑者斫文吏白者主治喪城中薄暮塵起剽劫行者死傷橫道枹鼓不絕賞以三輔髙第選守長安令得壹切便宜從事賞至修治長安獄穿地方深各數丈致令辟爲郭以大石覆其口名爲虎穴乃部戶曹掾史與鄕吏亭長里正父老伍人雜舉長安中輕薄少年惡子無市籍商販作務而鮮衣凶服被鎧扞持刀兵者悉籍記之得數百人賞一朝會長安吏車數百兩分行收捕皆劾以爲通行飲食羣盜賞親閱見十置一其餘盡以次內虎穴中百人爲輩覆以大石數日壹發視皆相枕籍死便輿出瘞寺門桓東楬著其姓名百日後乃令死者家各自發取其屍親屬號哭道路皆歔欷長安中歌之曰安所求子死桓東少年場生時諒不謹枯骨後何葬賞所置皆其魁宿或故吏善家子失計隨輕黠願自攺者財數十百人皆貰其罪詭令立功以自贖盡力有效者因親用之爲爪牙追捕甚精甘耆姦惡甚於凡吏賞視事數月盜賊止郡國亡命散走各歸其處不安窺長安江湖中多盜賊以賞爲江夏太守捕格江賊及所誅吏民甚多坐殘賊免南山羣盜起以賞爲右輔都尉遷執金吾督大姦猾三輔吏民甚畏之數年卒官疾病且死戒其諸子曰丈夫爲吏正坐殘賊免追思其功效則復進用矣一坐軟弱不勝任免終身廢棄無有赦時其羞辱甚於貪污坐臧愼毋然賞四子皆至郡守長子立爲京兆尹皆尙威嚴有治辦名

蕭育按漢書蕭望之傳望之子育字次君少以父任爲太子庶子元帝卽位爲郎病免後爲禦史大將軍王鳳以育名父子著才能除爲功曹遷謁者使匈奴副校尉後爲茂陵令會課育第六而漆令郭舜殿見責問育爲之請扶風怒曰君課第六裁自脫何暇欲爲左右言及罷出傳召茂陵令詣後曹當以職事對育徑出曹書佐隨牽育育案佩刀曰蕭育杜陵男子何詣曹也遂趨出欲去官明旦詔召入拜爲司隸校尉育過扶風府門官屬掾史數百人拜謁車下後坐失大將軍指免官復爲中郎將使匈奴歷冀州靑州兩部刺史長水校尉泰山太守入守大鴻臚以鄠名賊梁子政阻山爲害久不伏辜育爲右扶風數月盡誅子政等坐與定陵侯淳於長厚善免官哀帝時南郡江中多盜賊拜育爲南郡太守上以育耆舊名臣乃以三公使車載育入殿中受策曰南郡盜賊羣輩爲害朕甚憂之以太守威信素著故委南郡太守之官期於爲民除害安元元而已亡拘於小文加賜黃金二十斤育至南郡盜賊靜病去官起家復爲光祿大夫執金吾以壽終於官育爲人嚴猛尙威居官數免稀遷少與陳咸朱博爲友著聞當世往者有王陽貢禹故長安語曰蕭朱結綬王貢彈冠言其相薦達也始育與陳咸俱以公卿子顯名咸最先進年十八爲左曹二十餘爲禦史中丞時朱博尙爲杜陵亭長爲咸育所攀援入王氏後遂並歷刺史郡守相及爲九卿而博先至將軍上卿歷位多於咸育遂至丞相育與博後有隙不能終故世以交爲難

蕭咸按漢書蕭望之傳望之子咸字仲爲丞相史舉茂材好畤令遷淮陽泗水內史張掖弘農河東太守所居有迹數增秩賜金後免官復爲越騎校尉護軍都尉中郎將使匈奴至大司農終官

蕭由按漢書蕭望之傳望之子由字子驕爲丞相西曹衛將軍掾遷謁者使匈奴副校尉後舉賢良爲定陶令遷太原都尉安定太守治郡有聲多稱薦者初哀帝爲定陶王時由爲定陶令失王指頃之制書免由爲庶人哀帝崩爲復土校尉京輔左輔都尉遷江夏太守平江賊成重等有功增秩爲陳畱太守元始中作明堂辟雍大朝諸侯徵由爲大鴻臚會病不及賓贊還歸故官病免復爲中散大夫終官家至吏二千石者六七人

何武按漢書本傳武字君公蜀都郫縣人也宣帝時天下和平四夷賓服神爵五鳳之間婁蒙瑞應而益州刺史王襄使辯士王褒頌漢徳作中和樂職宣布詩三篇武年十四五與成都楊覆眾等共習歌之是時宣帝循武帝故事求通達茂異士召見武等於宣室上曰此盛徳之事吾何足以當之哉以褒爲待詔武等賜帛罷武詣博士受業治易以射策甲科爲郎與翟方進交志相友光祿勛舉四行遷爲鄠令坐法免歸武兄弟五人皆爲郡吏郡縣敬憚之武弟顯家有市籍租常不入縣數負其課市嗇夫求商捕辱顯家顯怒欲以吏事中商武曰以吾家租稅繇役不爲眾先奉公吏不亦宜乎武卒白太守召商爲卒吏州裏聞之皆服焉久之太僕王音舉武賢良方正徵對策拜爲諫大夫遷揚州刺史所舉奏二千石長吏必先露章服罪者爲虧除免之而已不服極法奏之抵罪或至死九江太守戴聖禮經號小戴者也行治多不法前刺史以其大儒優容之及武爲刺史行部錄囚徒有所舉以屬郡聖曰後進生何知乃欲亂人治皆無所決武使從事廉得其罪聖懼自免後爲博士毀武於朝廷武聞之終不揚其惡而聖子賓客爲羣盜得系廬江聖自以子必死武平心決之卒得不死自是後聖慚服武每奏事至京師聖未嘗不造門謝恩武爲刺史二千石有罪應時舉奏其餘賢與不肖敬之如一是以郡國各重其守相州中淸平行部必先卽學宮見諸生試其誦論問以得失然後入傳捨出記問墾田頃畝五穀美惡已乃見二千石以爲常初武爲郡吏時事太守何壽壽知武有宰相器以其同姓故厚之後壽爲大司農其兄子爲廬江長史時武奏事在邸壽兄子適在長安壽爲具召武弟顯及故人楊覆眾等酒酣見其兄子曰此子揚州長史材能駑下未嘗省見顯等甚慚退以謂武武曰刺史古之方伯上所委任一州表率也職在進善退惡吏治行有茂異民有隱逸乃當召見不可有所私問顯覆眾彊之不得已召見賜卮酒歲中廬江太守舉之其守法見憚如此爲刺史五歲入爲丞相司直丞相薛宣敬重之出爲淸河太守數歲坐郡中被災害什四以上免久之大司馬曲陽侯王根薦武徵爲諫大夫遷兗州刺史入爲司隸校尉徙京兆尹二歲坐舉方正所舉者召見盤辟雅拜有司以爲詭眾虛僞武坐左遷楚內史遷沛郡太守復入爲廷尉綏和元年禦史大夫孔光左遷廷尉武爲禦史大夫成帝欲修辟雍通三公官卽攺禦史大夫爲大司空武更爲大司空封汜鄕侯食邑千戶汜鄕在瑯琊不其哀帝初卽位褒賞大臣更以南陽之博望鄕爲汜鄕侯國增邑千戶武爲人仁厚好進士獎稱人之善爲楚內史厚兩龔在沛郡厚兩唐及爲公卿薦之朝廷此人顯於世者何侯力也世以此多焉然疾朋黨問文吏必於儒者問儒者必於文吏以相參檢欲除吏先爲科例以防請托其所居亦無赫赫名去後常見思及爲禦史大夫司空與丞相方進共奏言往者諸侯王斷獄治政內史典獄事相總綱紀輔王中尉備盜賊今王不斷獄與政中尉官罷職並內史郡國守相委任所以一統信安百姓也今內史位卑而權重威職相逾不統尊者難以爲治臣請相如太守內史如都尉以順尊卑之序平輕重之權制曰可以內史爲中尉初武爲九卿時奏言宜置三公官又與方進共奏罷刺史更置州牧後皆復復故語在朱博傳惟內史事施行多所舉奏號爲煩碎不稱賢公功名略比薛宣其材不及也而經術正直過之武后母在郡遣吏歸迎會成帝崩吏恐道路有盜賊後母畱止左右或譏武事親不篤哀帝亦欲攺易大臣遂策免武曰君舉錯煩苛不合眾心孝聲不聞惡名流行無以率示四方其上大司空印綬罷歸就國後五歲諫大夫鮑宣數稱冤之天子感丞相王嘉之對而髙安侯董賢亦薦武武由是復徵爲禦史大夫月餘徙爲前將軍先是新都侯王莽就國數年上以太皇太后故徵莽還京師莽從弟成都侯王邑爲侍中矯稱太皇太后指白哀帝爲莽求特進給事中哀帝復請之事發覺太后爲謝上以太后故不忍誅之左遷邑爲西河屬國都尉削千戶後有詔舉太常莽私從武求舉武不敢舉後數月哀帝崩太后卽日引莽入收大司馬董賢印綬詔有司舉可大司馬者莽故大司馬辭位辟丁傅眾庶稱以爲賢又太后近親自大司徒孔光以下舉朝皆舉莽武爲前將軍素與左將軍公孫祿相善二人獨謀以爲往時孝惠孝昭少主之世外戚呂霍上官持權幾危社稷今孝成孝哀比世無嗣方當選立親近輔幼主不宜令異姓大臣持權親﹠﹟相錯爲國計便於是武舉公孫祿可大司馬而祿亦舉武太后竟自用莽爲大司馬莽風有司劾奏武公孫祿互相稱舉皆免武就國後莽寖盛爲宰衡陰誅不附己者元始三年呂寬等事起時大司空甄丰承莽風指遣使者乘傳案治黨與連引諸所欲誅上黨鮑宣南陽彭偉杜公子郡國豪傑坐死者數百人武在見誣中大理正檻車徵武武自殺眾人多冤武者莽欲厭眾意令武子況嗣爲侯謚武曰剌侯莽篡位免況爲庶人政事部名臣列傳五

後漢

孔奮按後漢書本傳奮字君魚扶風茂陵人也曾祖霸元帝時爲侍中奮少從劉歆受春秋左氏傳歆稱之謂門人曰吾已從君魚受道矣遭王莽亂奮與老母幼弟避兵河西建武五年河西大將軍竇融請奮署議曹掾守姑臧長八年賜爵關內侯時天下擾亂惟河西獨安而姑臧稱爲﹠﹟邑通貨羌胡市日四合每居縣者不盈數月輒至丰積奮在職四年財產無所增事母孝謹𨿽爲儉約奉養極求珍膳躬率妻子同甘菜茹時天下未定士多不修節操而奮力行淸潔爲眾人所笑或以爲身處脂膏不能以自潤徒益苦辛耳奮旣立節治貴仁平太守梁統深相敬待不以官屬禮之常迎於大門引入見母隴蜀旣平河西守令咸被徵召財貨連轂彌竟州澤惟奮無資單車就路姑臧吏民及羌胡更相謂曰孔君淸廉仁賢舉縣蒙恩如何今去不共報徳遂相賦斂牛馬器物千萬以上追送數百里奮謝之而已一無所受旣至京師除武都郡丞時隴西餘賊隗茂等夜攻府捨殘殺郡守賊畏奮追急乃執其妻子欲以爲質奮年已五十惟有一子終不顧望遂窮力討之吏民感義莫不倍用命焉郡多氐人便習山谷其大豪齊鍾畱者爲羣氐所信向奮乃率厲鍾畱等令要遮鈔擊共爲表裏賊窘懼逼急乃推奮妻子以置軍前冀當退卻而擊之愈厲遂禽滅茂等奮妻子亦爲所殺世祖下詔褒美拜爲武都太守奮自爲府丞已見敬重及拜太守舉郡莫不攺操爲政明斷甄善疾非見有美徳愛之如親其無行者忿之若讎郡中稱爲淸平

李恂按後漢書本傳恂字叔英安定臨涇人也少習韓詩教授諸生常數百人太守潁川李鴻請署功曹未及到而州辟爲從事會鴻卒恂不應州命而送鴻喪還鄕裏旣葬畱起冢墳持喪三年辟司徒桓虞府後拜侍禦史持節使幽州宣布恩澤慰撫北狄所過皆圖寫山川屯田聚落百餘卷悉封奏上肅宗嘉之拜兗州刺史以淸約率下常席羊皮服布被遷張掖太守有威重名時大將軍竇憲將兵屯武威天下州郡遠近莫不修禮遺恂奉公不阿爲憲所奏免後復徵拜謁者使持節領西域副校尉西域殷富多珍寶諸國侍子及督使賈胡數遺恂奴婢宛馬金銀香罽之屬一無所受北匈奴數斷西域車師伊吾隴沙以西使命不得通恂設購賞遂斬鹵帥縣首軍門自是道路夷淸威恩並行遷武威太守後坐事免步歸鄕裏潛居山澤結艸爲廬獨與諸生織席自給會西羌反叛恂到田舍爲所執獲羌素聞其名放遣之恂因詣洛陽謝時歲荒司空張敏司徒魯恭等各遣子饋糧悉無所受徙居新安關下拾橡實以自資年九十六卒

馮魴按後漢書本傳魴字孝孫南陽湖陽人也其先魏之支別食菜馮城因以氏焉秦滅魏遷於湖陽爲郡族姓王莽末四方潰畔魴乃聚賓客招豪傑作營塹以待所歸是時湖陽大姓虞都尉反城稱兵先與同縣申屠季有仇而殺其兄謀滅季族季亡歸魴魴將季欲還其營道逢都尉從弟長卿來欲執季魴叱長卿曰我與季𨿽無素故士窮相歸要當以死任之卿爲何言遂與俱歸季謝曰蒙恩得全死無以爲報思有牛馬財物願悉獻之魴作色曰吾老親弱弟皆賊城中今日相與尙無所顧何云財物乎季﹠﹟不敢復言魴自是爲縣邑所敬信故能據營自固時天下未定而四方之士擁兵矯稱者甚眾惟魴自守兼有方略光武聞而嘉之建武三年徵詣行在所見於雲臺拜虞令爲政敢殺伐以威信稱遷郟令後車駕西徵隗囂潁川盜賊羣起郟賊延褒等眾三千餘人攻圍縣捨魴率吏士七十許人力戰連日弩矢盡城陷魴乃遁去帝聞郡國反卽馳赴潁川魴詣行在所帝案行斗處知魴力戰乃嘉之曰此健令也所當討擊勿拘州郡褒等聞帝至皆自鬄剔負鈇鑕將其眾請罪帝且赦之使魴轉降諸聚落縣中平定詔乃悉以褒等還魴誅之魴責讓以行軍法皆叩頭曰今日受誅死無所恨魴曰汝知悔過伏罪今一切相赦聽各反農桑爲令作耳目皆稱萬歲是時每有盜賊並爲褒等所發無敢動者縣界淸淨十三年遷魏郡太守二十七年以髙第入代趙熹爲太僕中元元年從東封岱宗行衛尉事還代張純爲司空賜爵關內侯二年帝崩使魴持節起原陵更封楊邑鄕侯食三百五十戶永平四年坐考隴西太守鄧融聽任姦吏策免削爵土六年顯宗幸魯復行衛尉事七年代陰嵩爲執金吾魴性矜嚴公正在位數進忠言多見納用十四年詔復爵土明年東巡郡國畱魴宿衛南宮建初三年以老病乞身肅宗許之其冬爲五更詔魴朝賀就列侯位元和二年卒時年八十六子柱嗣

鄧彪按後漢書本傳彪字智伯南陽新野人太傅禹之宗也父邯中興初以功封鄳侯仕至渤海太守彪少勵志修孝行父卒讓國於異母弟荊鳳顯宗髙其節下詔許焉後仕州郡辟公府五遷桂陽太守永平十七年徵入爲太僕數年喪後母辭疾乞身詔以光祿大夫行服服竟拜奉車都尉遷大司農數月代鮑昱爲太尉彪在位淸白爲百僚式視事四年以疾乞骸骨元和元年賜策罷贈錢三十萬在所以二千石奉終其身又詔太常四時致宗廟之胙河南尹遣丞存問常以八月旦奉羊酒和帝卽位以彪爲太傅錄尙書事賜爵關內侯永元初竇氏專權驕縱朝廷多有諫爭而彪在位修身而已不能有所匡正又嘗奏免禦史中丞周前失竇氏旨故頗以此致譏然當時宗其禮讓及竇氏誅以老病上還樞機職詔賜養牛酒而許焉五年春薨於位天子親臨弔臨

周按後漢書本傳字文通下邳徐人也爲人刻削少恩好韓非之術少爲廷尉史永平中補南行唐長到官曉吏人曰朝廷不以長不肖使牧黎民而性讎猾吏志除豪賊且勿相試遂殺縣中尢無狀者數十人吏人大震遷博平令收考姦臧無出獄者以威名遷齊相亦頗嚴酷專任刑法而善爲辭案條教爲州內所則後坐殺無辜復左轉博平令建初中爲渤海太守每赦令到郡輒隱閉不出先遣使屬縣盡決刑罪乃出詔書坐徵詣廷尉免歸廉潔無資常築墼以自給肅宗聞而憐之復以爲郎再遷召陵侯相廷掾憚嚴明欲損其威乃晨取死人斷手足立寺門聞便往至死人邊若與死人共語狀陰察視口眼有稻芒乃密問守門人曰悉誰載﹠﹟入城者門者對惟有廷掾耳又問鈴下外頗有疑令與死人語者不對曰廷掾疑君乃收廷掾考問具服不殺人取道邊死人後人莫敢欺者徵拜洛陽令下車先問大姓主名吏數閭裏豪彊以對厲聲怒曰本問貴戚若馬竇等輩豈能知此賣菜傭乎於是部吏望風旨爭以激切爲事貴戚局蹐京師肅淸皇后弟黃門郎竇篤從宮中歸夜至止姦亭亭長霍延遮止篤篤蒼頭與爭延遂拔劍擬篤而肆詈恣口篤以表聞詔召司隸校尉河南尹詣尙書譴問遣劍戟士收送廷尉詔獄數日貰出帝知奉法疾姦不事貴戚然苛慘失中數爲有司所奏八年遂免官後爲禦史中丞和帝卽位太傅鄧彪奏在任過酷不宜典司京輦免歸田裏後竇氏貴盛篤兄弟秉權睚﹠﹟宿怨無不僵僕自謂無全乃柴門自守以待其禍然篤等以公正而怨隙有素遂不敢害永元五年復徵爲禦史中丞諸竇𨿽誅而夏陽侯猶尙在朝疾之乃上疏曰臣聞臧文仲之事君也見有禮於君者事之如孝子之養父母見無禮於君者誅之如鷹鸇之逐鳥雀按夏陽侯本出輕薄志在邪辟學無經術而妄構講捨外招儒徒實會姦桀輕忽天威侮慢王室又造作巡狩封禪之書惑眾不道當伏誅戮而主者營私不爲國計夫涓流𨿽寡浸成江河爝火𨿽微卒能燎野履霜有漸可不懲革宜尋呂產專竊之亂永惟王莽篡逆之禍上安社稷之計下解萬夫之惑會歸國遷司隸校尉六年夏旱車駕自幸洛陽錄囚徒二人被掠生虫坐左轉騎都尉七年遷將作大匠九年卒於官

周榮按後漢書本傳榮字平孫廬江舒人也肅宗時舉明經辟司徒袁安府安數與論議甚器之及安舉奏竇景與竇憲爭立北單於事皆榮所具艸竇氏客太尉掾徐齮深惡之脇榮曰子爲袁公腹心之謀排奏竇氏竇氏悍士刺客滿城中謹備之矣榮曰滎江淮孤生蒙先帝大恩以歷宰二城今復得備宰士縱爲竇氏所害誠所甘心故常敕妻子若卒遇飛禍無得殯斂冀以區區腐身覺悟朝廷及竇氏敗榮由此顯名自郾令擢爲尙書令出爲潁川太守坐法當下獄和帝思榮忠節左轉共令歲餘復以爲山陽太守所歷郡縣皆見稱紀以老病乞身卒於家詔特賜錢二十萬除子男興爲郎中

樊準按後漢書樊宏傳準字幼陵宏之族曾孫也父瑞好黃老言淸靜少欲準少勵志行修儒術以先父產業數百萬讓孤兄子永元十五年和帝幸南陽準爲郡功曹召見帝器之拜郎中從車駕還宮特補尙書郎鄧太后臨朝儒學陵替準乃上疏曰臣聞賈誼有言人君不可以不學故𨿽大舜聖徳孳孳爲善成王賢主崇明師傅及光武皇帝受命中興羣雄崩擾旌旗亂野東西誅戰不遑啟處然猶投戈講蓺息馬論道至孝明皇帝兼天地之姿用日月之明庶政萬機無不簡心而垂情古典遊意經蓺每饗射禮畢正坐自講諸儒﹠﹟聽四方欣欣𨿽闕裏之化矍相之事誠不足言又多徵名儒以充禮官如沛國趙孝瑯邪承宮等或安車結駟告歸鄕裏或丰衣博帶從見宗廟其餘以經術見優者布在廊廟故朝多皤皤之良華首之老每燕會則論難衎衎共求政化詳覽羣言響如振玉朝者進而思政罷者退而備問小大隨化雍雍可嘉期門羽林介冑之士悉通孝經博士議郎一人開門徒眾百數化自聖躬流及蠻荒匈奴遣伊秩訾王大車且渠來入就學八方肅淸上下無事是以議者每稱盛時咸言永平今學者蓋少遠方尢甚博士倚席不講儒者競論浮麗忘謇謇之忠習諓諓之辭文吏則去法律而學詆欺銳錐刀之鋒斷刑辟之重徳陋俗薄以致苛刻昔孝文竇后性好黃老而淸靜之化流景武之間臣愚以爲宜下明詔博求幽隱發揚巖穴寵進儒雅有如孝宮者徵詣公車以俟聖上講習之期公卿各舉明經及舊儒子孫進其爵位使纘其業復召郡國書佐使讀律令如此則延頸者日有所見傾耳者月有所聞伏願陛下推述先帝進業之道太后深納其言是後屢舉方正惇朴仁賢之士準再遷禦史中丞永元之初連年水旱災異郡國多被饑困準上疏曰臣聞傳曰饑而不損玆曰太厥災水春秋谷梁傳曰五穀不登謂之大侵大侵之禮百官備而不制羣神禱而不祠由是言之調和陰陽實在儉節朝廷𨿽勞心元元事從省約而在職之吏尙未奉承夫建化之理由近及遠故詩曰京師翼翼四方是則今可先令太官尙方考功上林池﹠﹟諸官實減無事之物五府調省中都官吏京師作者如此則化及四方人勞省息伏見被災之郡百姓雕殘恐非賑給所能勝贍𨿽有其名終無其實可依徵和元年故事遣使持節慰安尢困乏者徙置荊揚孰郡旣省轉運之費且令百姓各安其所今𨿽有西屯之役宜先東州之急如遣使者與二千石隨事消息悉畱富人守其舊土轉尢貧者過所衣食誠父母之計也願以臣言下公卿平議太后從之悉以公田賦與貧人卽擢準與議郎呂倉並守光祿大夫準使冀州倉使兗州準到部開倉廩食慰安生業流人咸得蘇息還拜巨鹿太守時饑荒之餘人庶流迸家戶且盡準課督農桑廣施方略期年間﹠﹟粟丰賤數十倍而趙魏之郊數爲羌所鈔暴準外禦羌寇內撫百姓郡境以安五年轉河內太守時羌復屢入郡界準輒將兵討逐修理塢壁威名大行視事三年以疾徵三轉爲尙書令明習故事遂見任用元初三年代周惕爲光祿勛五年卒於官

宋登按後漢書本傳登字叔陽京兆長安人也父由爲太尉登少傳歐陽尙書教授數千人爲汝陰令政爲明能號稱神父遷趙相入爲尙書僕射順帝以登明識禮樂使持節臨太學奏定典律轉拜侍中數上封事抑退權臣由是出爲潁川太守市無二價道不拾遺病免卒於家汝陰人配社祠之

董和按蜀志本傳和字幼宰南郡枝江人也其先本巴郡江州人漢末和率宗族西遷益州牧劉璋以爲牛鞞江原長成都令蜀土富實時俗奢侈貨殖之家侯服玉食婚姻葬送傾家竭產和躬率以儉惡衣蔬食防遏逾僭爲之軌制所在皆移風變善畏而不犯然縣界豪彊憚和嚴法說璋轉和爲巴東屬國都尉吏民老弱相攜乞畱和者數千人璋聽畱二年還遷益州太守其淸約如前與蠻夷從事務推誠心南土愛而信之先主定蜀徵和爲掌軍中郎將與軍師將軍諸葛亮並署左將軍大司馬府事獻可替否共爲歡交自和居官食祿外牧殊域內幹機衡二十餘年死之日家無儋石之財亮後爲丞相教與羣下曰夫參署者集眾思廣忠益也若遠小嫌難相違覆曠闕損矣違覆而得中猶棄獘蹺而獲珠玉然人心苦不能盡惟徐元直處玆不惑又董幼宰參署七年事有不至至於十反來相啟告苟能慕元直之十一幼宰之殷勤有忠於國則亮可少過矣又曰昔初交州平屢聞得失後交元直勤見啟誨前參事於幼宰每言則盡後從事於偉度數有諫止𨿽姿性鄙暗不能悉納然與此四子終始好合亦足以明其不疑於直言也其追思和如此

馬良按蜀志本傳良字季常襄陽宜城人也兄弟五人並有才名鄕裏爲之諺曰馬氏五常白眉最良良眉中有白毛故以稱之先主領荊州辟爲從事及先主入蜀諸葛亮亦從後往良畱荊州與亮書曰聞雒城已拔此天祚也尊兄應期贊世配業光國魄兆見矣夫變用雅慮審貴垂明於以簡才宜適其時若乃和光悅遠邁徳天壤使時閒於聽世服於道齊髙妙之音正鄭衛之聲並利於事無相奪倫此乃管弦之至牙曠之調也𨿽非鍾期敢不擊節先主辟良爲左將軍掾後遣使吳良謂亮曰今銜國命協穆二家幸爲良介於孫將軍亮曰君試自爲文良卽爲艸曰寡君遣掾馬良通聘繼好以紹昆吾豕韋之勛其人吉士荊楚之令鮮於造次之華而有克終之美願降心存納以慰將命權敬待之先主稱尊號以良爲侍中及東徵吳遣良入武陵招納五溪蠻夷蠻夷渠帥皆受卬號咸如意旨會先主敗績於夷陵良亦遇害先主拜良子秉爲騎都尉

霍峻按蜀志本傳峻字仲邈南郡枝江人也兄篤於鄕裏合郡曲數百人篤卒荊州牧劉表令峻攝其眾表卒峻率眾歸先主先主以峻爲中郎將先主自葭萌南還襲劉璋畱峻守葭萌城張魯遣將楊帛誘峻求共守城峻曰小人頭可得城不可得帛乃退去後璋將扶禁向存等帥萬餘人由﹠﹟水上攻圍峻且一年不能下峻城中兵才數百人伺其怠隙選精銳出擊大破之卽斬存首先主定蜀嘉峻之功乃分廣漢爲梓潼郡以峻爲梓潼太守裨將軍在官三年年四十卒還葬成都先主甚悼惜乃詔諸葛亮曰峻旣佳士加有功於國欲行酹遂親率羣僚臨會弔祭因畱宿墓上當時榮之

張裔按蜀志本傳裔字君嗣蜀郡成都人也治公羊春秋博涉史漢汝南許文休入蜀謂裔幹理敏捷是中夏鍾元常之倫也劉璋時舉孝廉爲魚復長遷州署從事領帳下司馬張飛自荊州由墊江入璋授裔兵拒張飛於徳陽陌下軍敗還成都爲璋奉使詣先主先主許以禮其君而安其人也裔還城門乃開先主以裔爲巴郡太守還爲司金中郎將典作農戰之器先是益州郡殺太守正昂耆率雍闓恩信著於南土使命周旋遠通孫權乃以裔爲益州太守徑往至郡闓遂趄不賓假鬼教曰張府君如瓠壺外𨿽澤而內實粗不足殺令縛與吳於是遂送裔於權會先主薨諸葛亮遣鄧芝使吳亮令芝言次可從權請裔裔自至吳數年流徙伏匿權未之知也故許芝遣裔裔臨發權乃引見問裔曰蜀卓氏寡女亡奔司馬相如貴土風俗何以乃爾乎裔對曰愚以爲卓氏之寡女猶賢於買臣之妻權又謂裔曰君還必用事西朝終不作田父於閭裏也將何以報我裔對曰裔負罪而歸將委命有司若蒙僥幸得全首領五十八以前父母之年也自此以後大王之賜也權言笑歡悅有器裔之色裔出合深悔不能陽愚卽便就船倍道兼行權果追之裔已入永安界數十里追者不能及旣至蜀丞相亮以爲參軍署府事又領益州治中從事亮出駐漢中裔以射聲校尉領畱府長史常稱曰公賞不遺遠罰不阿近爵不可以無功取刑不可以貴勢免此賢愚之所以僉忘其身者也其明年北詣亮諮事送者數百車乘盈路裔還書與其親曰近者涉道晝夜接賓不得寧息人自敬丞相長史男子張君嗣附之疲倦欲死其談啁流速皆此類也少與犍爲楊恭友善恭早死遺孤末數歲裔迎畱與分屋而居事恭母如母恭之子息長大爲之娶婦買田宅產業使立門戶撫卹故舊振贍衰宗行義甚至加輔漢將軍領長史如故建興八年卒子毣嗣

何祗王離按蜀志楊洪傳注益部耆舊傳祗字君肅少寒貧爲人寬厚通濟體甚壯大又能飲食好聲色不持節儉故時人少貴之者常夢井中生桑以問占夢趙直直曰桑非井中之物會當移植然桑字四十下八君壽恐不過此祗笑言得此足矣初佐郡後爲督軍從事時諸葛亮用法峻密陰聞祗遊戲放縱不勤所職嘗奄往錄獄眾人咸爲祗懼祗密聞之夜張燈火見囚讀諸解狀諸葛晨往祗悉已暗誦答對解釋無所凝滯亮甚異之出補成都令時郫縣令缺以祗兼二縣二縣戶口猥多切近都治饒諸姦穢每比人常眠睡值其覺寤輒得姦詐眾咸畏祗之發摘或以爲有術無敢欺者使人投算祗聽其讀而心計之不差升合其精如此汶山夷不安以祗爲汶山太守民夷服信遷廣漢後夷反叛辭令得前何府君乃能安我耳時𨿽屈祗拔祗族人爲汶山復得安轉祗爲犍爲年四十八卒如直所言後有廣漢王離字伯元亦以才幹顯爲督軍從事推法平當稍遷代祗爲犍爲太守治有美績𨿽聰明不及祗而文采過之也

呂乂劉幹按蜀志本傳乂字季陽南陽人也父常送故將軍劉焉入蜀值王路隔塞遂不得還乂少孤好讀書鼓琴初先主定益州置鹽府校尉較鹽鐵之利後校尉王連請乂及南陽杜祺南鄕劉干等並爲典曹都尉乂遷新都﹠﹟竹令乃心隱卹百姓稱之爲一州諸城之首遷巴西太守丞相諸葛亮連年出軍調發諸郡多不相救乂募取兵五千人詣亮慰諭檢制無逃竄者徙爲漢中太守兼領督農供繼軍糧亮卒累遷廣漢蜀郡太守蜀郡一都之會戶口眾多又亮卒之後士伍亡命更相重冒姦巧非一乂到官爲之防禁開諭勸導數年之中漏脫自出者萬餘口後入爲尙書代董允爲尙書令眾事無畱門無停賓乂歷職內外治身儉約謙靖少言爲政簡而不煩號爲淸能然持法刻深好用文俗吏故居大官名聲損於郡縣延熙十四年卒子辰景耀中爲成都令辰弟雅謁者雅淸厲有文才著格論十五篇劉幹官至巴西太守皆與乂親善亦有當時之稱而儉素守法不及於乂

王連按蜀志本傳連字文儀南陽人也劉璋時入蜀爲梓潼令先主起事葭萌進軍來南連閉城不降先主義之不彊逼也及成都旣平以連爲什邡令轉在廣都所居有績遷司鹽校尉較鹽鐵之利利入甚多有裨國用於是簡取良才以爲官屬若呂乂杜祺劉干等終皆至大官自連所拔也遷蜀郡太守興業將軍領鹽府如故建興元年拜屯騎校尉領丞相長史封平陽亭侯時南方諸郡不賓諸葛亮將自徵之連諫以爲此不毛之地疫癘之鄕不宜以一國之望冒險而行亮慮諸將才不及己意欲必往而連言輒懇至故停畱者久之會連卒子山嗣官至江陽太守

向寵按蜀志向朗傳朗兄子寵先主時爲牙門將秭歸之敗寵營特完建興元年封都亭侯後爲中部督典宿衛兵諸葛亮當北行表與後主曰將軍向寵性行淑均曉暢軍事試用於昔先帝稱之曰能是以眾論舉寵爲督愚以爲營中之事悉以咨之必能使行陣和睦優劣得所也遷中領軍延熙三年徵漢嘉蠻夷遇害

衛繼按蜀志本傳繼字子業漢嘉嚴道人也兄弟五人繼父爲縣功曹繼爲兒時與兄弟隨父遊戲庭寺中縣長蜀郡成都張君無子數命功曹呼其子省弄甚憐愛之張因言宴之間語功曹欲乞繼功曹卽許之遂養爲子繼敏達夙成學識通博進仕州郡歷職淸顯而其餘兄弟四人各無堪當世者父恆言己之將衰張明府將盛也時法禁以異姓爲後故復爲衛氏屢遷拜奉車都尉大尙書忠篤信厚爲眾所敬鍾會之亂遇害成都

楊洪按蜀志本傳洪字季休犍爲武陽人也劉璋時歷部諸郡先主定蜀太守李嚴命爲功曹嚴欲徙郡治捨洪固諫不聽遂辭功曹請退嚴欲薦洪於州爲蜀郡從事先主爭漢中急書發兵軍師將軍諸葛亮以問洪洪曰漢中則益州咽喉存亡之機會若無漢中則無蜀矣此家門之禍也方今之事男子當戰女子當運發兵何疑時蜀郡太守法正從先主北行亮於是表洪領蜀郡太守眾事皆辦遂使卽眞頃之轉爲益州治中從事先主旣稱尊號徵吳不克還住永安漢嘉太守黃元素爲諸葛亮所不善聞先主疾病懼有後患舉郡反燒臨邛城時亮東行省疾成都單虛是以元益無所憚洪卽啟太子遣其親兵使將軍陳鄭綽討元眾議以爲元若不能圍成都當由越巂據南中洪曰元素性凶暴無他恩信何能辦此不過乘水東下冀主上平安面縛歸死如其有異奔吳求活耳﹠﹟綽於南安峽口遮卽便得矣綽承洪言果生獲元洪建興元年賜爵關內侯復爲蜀郡太守忠節將軍後爲越騎校尉領郡如故五年丞相亮北住漢中欲用張裔爲畱府長史問洪何如洪對曰裔天姿明察長於治劇才誠堪之然性不公平恐不可專任不如畱向朗朗情僞差少裔隨從目下效其器能於事兩善初裔少與洪親善裔流放在吳洪臨裔郡裔子郁給郡吏微過受罰不特原假裔後還聞之深以爲恨與洪情好有損及洪見亮出至裔許具說所言裔答洪曰公畱我了矣明府不能止時人或疑洪意自欲作長史或疑洪知裔自嫌不願裔處要職典後事也後裔與司鹽校尉岑述不和至於忿恨亮與裔書曰君昔在柏下營壞吾之用心食不知味後流迸南海相爲悲嘆寢不安席及其來還委付大任同獎王室自以爲與君古之石交也石交之道舉讎以相益割骨肉以相明猶不相謝也況吾但委意於元儉而君不能忍邪論者由是明洪無私洪少不好學問而忠淸款亮憂公如家事繼母至孝六年卒官始洪爲李嚴功曹嚴未至犍爲而洪已爲蜀郡洪迎門下書佐何祇有才策功幹舉郡吏數年爲廣漢太守時洪亦尙在蜀郡是以西土咸服諸葛亮能盡時人之器用也

魏

臧旻按魏志臧洪傳注謝承漢書曰旻有幹事才達於從政爲漢良吏初從徐州從事辟司徒府除盧奴令冀州舉尢異遷揚州刺史丹陽太守是時邊方有警羌胡出寇三府舉能遷旻匈奴中郎將討賊有功徵拜議郎還京師見太尉袁逢逢問其西域諸國土地風俗人物種數旻具答言西域本三十六國後分爲五十五稍散至百餘國其國大小道裏近遠人數多少風俗燥濕山川艸木鳥獸異物名種不與中國同者悉口陳其狀手畫地形逢奇其才嘆息言𨿽班固作西域傳何以加此旻轉拜長水校尉終太原太守

棗祇子處中孫據據子嵩嵩兄腆

按魏志任峻傳羽林監潁川棗祇建置屯田太祖以峻爲典農中郎將數年中所在積粟倉廩皆滿官渡之戰太祖使峻典軍器糧運賊數寇鈔絕糧道乃使千乘爲一部十道方行爲復陳以營衛之賊不敢近軍國之饒起於棗祇而成於峻按注魏武故事載令曰故陳畱太守棗祇天性忠能始共舉義兵周旋徵討後袁紹在冀州亦貪祇欲得之祇深附托於孤使領東阿令呂布之亂兗州皆叛惟範東阿完在由祇以兵據城之力也後大軍糧乏得東阿以繼祇之功也及破黃巾定許得賊資業當興立屯田時議者皆言當計牛輸谷佃科以定施行後祇白以爲僦牛輸谷大收不增谷有水旱災除大不便反復來說孤尢以爲當如故大收不可復攺易祇尢執之孤不知所從使與荀令君議之時故軍祭酒侯聲云科取官牛爲官田計如祇議於官便於客不便聲懷此云云以疑令君祇尢自信據計畫還白執分田之術孤乃然之使爲屯田都尉施設田業其時歲則大收後遂因此大田丰足軍用摧滅羣逆克定天下以隆王室祇興其功不幸早沒追贈以郡猶未副之今重思之祇宜受封稽畱至今孤之過也祇子處中宜加封爵以祀祇爲不朽之事按文士傳曰祇本姓棘先人避難易爲棗孫據字道彥晉冀州刺史據子嵩字臺產散騎常侍並有才名多所著述嵩兄腆字元方襄陽太守亦有文采

袁渙子侃從弟霸霸子亮

霸弟徽徽弟敏

按魏志本傳渙字曜卿陳郡扶樂人也父滂爲漢司徒當時諸公子多越法度而渙淸靜舉動必以禮郡命爲功曹郡中姦吏皆自引去後辟公府舉髙第遷侍禦史除譙令不就劉備之爲豫州舉渙茂才後避地江淮間爲袁術所命術每有所咨訪渙常正議術不能抗然敬之不敢不禮也頃之呂布擊術於阜陵渙往從之遂復爲布所拘畱布初與劉備和親後離隙布欲使渙作書詈辱備渙不可再三彊之不許布大怒以兵脇渙曰爲之則生不爲則死渙顏色不變笑而應之曰渙聞惟徳可以辱人不聞以罵使彼固君子耶且不恥將軍之言彼誠小人邪將復將軍之意則辱在此不在於彼且渙他日之事劉將軍猶今日之事將軍也如一旦去此復罵將軍可乎布乃止布破渙得歸太祖渙言曰夫兵者凶器也不得已而用之鼓之以道徳徵之以仁義兼撫其民而除其害夫然故可與之死而可與之生自大亂以來十數年矣民之欲安甚於倒縣然而暴亂未息者何也意者政失其道歟渙聞明君善於救世故世亂則齊之以義時僞則鎭之以朴世異事變治國不同不可不察也夫制度損益此古今之不必同者也若夫兼愛天下而反之於正𨿽以武平亂而濟之以徳誠百王不易之道也公明哲超世古之所以得其民者公旣勤之矣今之所以失其民者公旣戒之矣海內賴公得免於危亡之禍然而民未知義其惟公所以訓之則天下幸甚太祖深納焉拜爲沛南部都尉是時新募民開屯田民不樂多逃亡渙白太祖曰夫民安土重遷不可卒變易以順行難以逆動宜順其意樂之者乃取不欲者勿彊太祖從之百姓大悅遷爲梁相渙每敕諸縣務存鰥寡髙年表異孝子貞婦常談曰世治則禮詳世亂則禮簡全在斟酌之間耳方今𨿽擾攘難以禮化然在吾所以爲之爲政崇教訓恕思而後行外溫柔而內能斷以病去官百姓思之後徵爲諫議大夫丞相軍祭酒前後得賜甚多皆散盡之家無所儲終不問產業乏則取之於人不爲皦察之行然時人服其淸魏國初建郎中令行禦史大夫事渙言於太祖曰今天下大難已除文武並用長久之道也以爲可大收篇籍明先聖之教以易民視聽使海內斐然向風則遠人不服可以文徳來之太祖善其言時有傳劉備死者羣臣皆賀渙以嘗爲備舉吏獨不賀居官數年卒太祖爲之流涕賜谷二千斛一教以太倉谷千斛賜郎中令之家一教以垣下谷千斛與曜卿家外不解其意教曰以太倉谷者官法也以垣下榖者親舊也又帝聞渙昔拒呂布之事問渙從弟敏渙勇怯何如敏對曰渙貌似和柔然其臨大節處危難𨿽賁育不過也渙子侃亦精粹閒素有父風歷位郡守尙書渙從弟霸公恪有功幹魏初爲大司農及同郡何夔並知名於時霸子亮夔子曾與侃復齊聲友善亮貞固有學行疾何晏鄧揚等著論以譏切之位至河南尹尙書霸弟徽以儒素稱遭天下亂避難交州司徒辟不至徽弟敏有武藝而好水功官至河堤謁者

張範張承按魏志本傳範字公儀河內修武人也祖父歆爲漢司徒父延爲太尉太傅袁隗欲以女妻範範辭不受性恬靜樂道忽於榮利徵命無所就弟承字公先亦知名以方正徵拜議郎遷伊闕都尉董卓作亂承欲合徒眾與天下共誅卓承弟昭時爲議郎適從長安來謂承曰今欲誅卓眾寡不敵且起一朝之謀戰阡陌之民士不素撫兵不練習難以成功卓阻兵而無義固不能久不若擇所歸附待時而動然後可以如志承然之乃解印綬間行歸家與範避地揚州袁術備禮招請範稱疾不往術不彊屈也遣承與相見術問曰昔周室陵遲則有桓文之霸秦失其政漢接而用之今孤以土地之廣士民之眾欲僥福齊桓擬迹髙祖何如承對曰在徳不在彊夫能用徳以同天下之欲𨿽由匹夫之資而興霸王之功不足爲難若苟僭擬幹時而動眾之所棄誰能興之術不悅是時太祖將徵冀州術復問曰今曹公欲以獘兵數千敵十萬之眾可謂不量力矣子以爲何如承乃曰漢徳𨿽衰天命未攺今曹公挾天子以令天下𨿽敵百萬之眾可也術作色不懌承去之太祖平冀州遣使迎範範以疾畱彭城遣承詣太祖太祖表以爲諫議大夫範子陵及承子戩爲山東賊所得範直詣賊請二子賊以陵還範範謝曰諸君相還兒厚矣夫人情𨿽愛其子然吾憐戩之小請以陵易之賊義其言悉以還範太祖自荊州還範得見於陳以爲議郎參丞相軍事甚見敬重太祖徵伐常令範及邴原畱與世子居守太祖謂文帝舉動必諮此二人世子執子孫禮救卹窮乏家無所餘中外孤寡皆歸焉贈遺無所逆亦終不用及去皆以還之建安十七年卒魏國初建承以丞相參軍祭酒領趙郡太守政化大行太祖將西徵徵承參軍事至長安病卒

國淵按魏志本傳淵字子尼樂安蓋人也師事鄭元後與邴原管寧等避亂遼東旣還舊土太祖辟爲司空掾屬每於公朝論議常直言正色退無私焉太祖欲廣置屯田使淵典其事淵屢陳損益相土處民計民置吏明勸課之法五年中倉廩丰實百姓競功樂業太祖徵關中以淵爲居府長史統畱事田銀蘇伯反河間銀等旣破後有餘黨皆應伏法淵以爲非首惡請不行刑太祖從之賴淵得生者千餘人破賊文書舊以一爲十及淵上首級如其實數太祖問其故淵曰夫徵討外寇多其斬獲之數者欲以大武功且示民聽也河間在封域之內銀等叛逆𨿽克捷有功淵竊恥之太祖大悅遷魏郡太守時有投書誹謗太祖疾之欲必知其主淵請畱其本書而不宣露其書多引二京賦淵敕功曹曰此郡旣大今在都輦而少學問者其簡開解年少欲遣就師功曹差三人臨遣引見訓以所學未及二京賦博物之書也世人忽略少有其師可求能讀者從受之又密諭旨旬日得能讀者遂往受業吏因請使作箋比方其書與投書人同手收攝案問具得情理遷太僕居列卿位布衣蔬食祿賜散之舊故宗族恭儉自守卒官

楊沛按魏志賈逵傳注魏略云沛字孔渠馮翊萬年人也初平中爲公府令史以牒除爲新鄭長興平末人多饑窮沛課民益畜幹椹收豆閱其有餘以補不足如此積得千餘斛藏在小倉會太祖爲兗州刺史西迎天子所將千餘人皆無糧過新鄭沛謁見乃皆進幹椹太祖甚喜及太祖輔政遷沛爲長社令時曹洪賓客在縣界徵調不肯如法沛先撾折其腳遂殺之由此太祖以爲能累遷九江東平樂安太守並有治迹坐與督軍爭鬥髡刑五歲輸作未竟會太祖出徵在譙聞鄴下頗不奉科禁乃發教選鄴令當得嚴能如楊沛比故沛從徒中起爲鄴令已拜太祖見之問曰何以治鄴沛曰竭盡心力奉宣科法太祖曰善顧謂坐席曰諸君此可畏也賜其生口十人絹百匹旣欲以勵之且以報幹椹也沛辭去未到而軍中豪右曹洪劉勛等畏沛各遣家馳騎告子弟使各自檢﹠﹟沛爲令數年以功能轉爲護羌都尉十六年馬超反大軍西討沛隨軍都督孟津渡事太祖已南過其餘未畢而中黃門前渡忘持行軒私北還取之從吏求小船欲獨先渡吏呵不肯黃門與吏爭言沛問黃門有疏邪黃門云無疏沛怒曰何知汝不欲逃邪遂使人捽其頭與杖欲捶之而逸得去衣幘皆裂壞自訴於太祖太祖曰汝不死爲幸矣由是聲名益振及關中破代張旣領京兆尹黃初中儒雅並進而沛本以事能見用遂以議郎冗散里巷沛前後宰歷城守不以私計介意又不肯以事責人故身退之後家無餘積治疾於家借捨從兒無他奴婢後占河南夕陽亭部荒田二頃起瓜牛廬居止其中其妻子凍餓沛病亡鄕人親友及故吏民爲殯葬也

任峻按魏志本傳峻字伯達河南中牟人也漢末擾亂關東皆震中牟令楊原愁恐欲棄官走峻說原曰董卓首亂天下莫不側目然而未有先發者非無其心也勢未敢耳明府若能唱之必有和者原曰爲之柰何峻曰今關東有十餘縣能勝兵者不減萬人若權行河南尹事總而用之無不濟矣原從其計以峻爲主簿峻乃爲原表行尹事使諸縣堅守遂發兵會太祖起關東入中牟界眾不知所從峻獨與同郡張奮議舉郡以歸太祖峻又別收宗族及賓客家兵數百人願從太祖太祖大悅表峻爲騎都尉妻以從妹甚見親信太祖每徵伐峻常居守以給軍是時歲饑旱軍食不足羽林監潁川棗祗建置屯田太祖以峻爲典農中郎將數年中所在積粟倉廩皆滿官渡之戰太祖使峻典軍器糧運賊數寇鈔絕糧道乃使千乘爲一部十道方行爲復陳以營衛之賊不敢近軍國之饒起於棗祗而成於峻太祖以峻功髙乃表封爲都亭侯邑三百戶遷長水校尉峻寬厚有度而見事理每有所陳太祖多善之於饑荒之際收卹朋友孤遺中外貧宗周急繼乏信義見稱建安九年薨太祖流涕者久之子先嗣先薨無子國除文帝追錄功臣謚峻曰成侯復以峻中子覽爲關內侯

司馬朗按魏志本傳朗字伯達河內溫人也九歲人有道其父字者朗曰慢人親者不敬其親者也客謝之十二試經爲童子郎監試者以其身體壯大疑朗匿年劾問朗曰朗之內外累世長大朗𨿽弱無仰髙之風損年以求早成非志所爲也監試者異之後關東兵起故冀州刺史李邵家居野王近山險欲徙居溫朗謂邵曰唇齒之諭豈惟虞虢溫與野王卽是也今去彼而居此是爲避朝亡之期耳且君國人之望也今寇未至而先徙帶山之縣必駭是搖動民之心而開姦宄之源也切爲郡內憂之邵不從邊山之民果亂內徙或爲寇鈔是時董卓遷天子都長安卓因畱洛陽朗父防爲治書禦史當徙西以四方云擾乃遣朗將家屬還本縣或有告朗欲逃亡者執以詣卓卓謂朗曰卿與吾亡兒同歲幾大相負朗因曰明公以髙世之徳遭陽九之會淸除羣穢廣舉賢士此誠虛心垂慮將興至治也威徳以隆功業以著而兵難日起州郡鼎沸郊境之內民不安業捐棄居產流亡藏竄𨿽四關設禁重加刑戮猶不絕息此朗之所以於邑也願明公監觀往事少加三思卽榮名並於日月伊周不足佐也卓曰吾亦悟之卿言有意朗知卓必亡恐見畱卽散財物以賂遺卓用事者求歸鄕裏到謂父老曰董卓悖逆爲天下所讎此忠臣義士奮發之時也郡與京都境壤相接洛東有成臯北界大河天下興義兵者若未得進其勢必停於此此乃四分五裂戰爭之地難以自安不如及道路尙通舉宗東到黎陽黎陽有營兵趙威孫鄕裏舊婚爲監營謁者統兵馬足以爲主若後有變徐復觀望未晚也父老戀舊莫有從者惟同縣趙咨將家屬俱與朗往焉後數月關東諸州郡起兵眾數十萬皆集滎陽及河內諸將不能相一縱兵鈔略民人死者且半久之關東兵散太祖與呂布相持於濮陽朗乃將家還溫時歲大饑人相食朗收卹宗族教訓諸弟不爲衰世解業年二十二太祖辟爲司空掾屬除成臯令以病去復爲堂陽長其治務寬惠不行鞭杖而民不犯禁先時民有徙充都內者後縣調當作船徙民恐其不辦乃相率私還助之其見愛如此遷元城令入爲丞相主簿朗以爲天下土崩之勢由秦滅五等之制而郡國無搜狩習戰之備故也今𨿽五等未可復行可令州郡並置兵外備四夷內威不軌於策爲長又以爲宜復井田往者以民各有累世之業難中奪之是以至今今承大亂之後民人分散土業無主皆爲公田宜及此時復之議𨿽未施行然州郡領兵朗本意也遷兗州刺史政化大行百姓稱之𨿽在軍常粗衣惡食儉以率下雅好人倫典籍鄕人李覿等盛得名譽朗常顯貶下之後覿等敗時人服焉鍾繇王粲著論云非聖人不能致太平朗以爲伊顏之徒𨿽非聖人使得數世相承太平可致建安二十二年與夏侯惇臧霸等徵吳到居巢軍士大疫朗躬巡視致醫藥遇疾卒時年四十七遺命布衣幅巾斂以時服州人追思之明帝卽位封朗子遺昌武亭侯邑百戶

司馬芝按魏志本傳芝字子華河內溫人也少爲書生避亂荊州於魯陽山遇賊同行者皆棄老弱走芝獨坐守老母賊至以刃臨芝芝叩頭曰母老惟在諸君賊曰此孝子也殺之不義遂得免害以鹿車推載母居南方十餘年躬耕守節太祖平荊州以芝爲管長時天下艸創多不奉法郡主簿劉節舊族豪俠賓客幹余家出爲盜賊入亂吏治頃之芝差節客王同等爲兵掾史據白節家前後未嘗給繇若至時藏匿必爲畱負芝不聽與節書曰君爲太宗加股肱郡而賓客每不與役旣眾庶怨望或流聲上聞今條同等爲兵幸時發遣兵已集郡而節藏同等因令督郵以軍興詭責縣縣掾史窮困乞代同行芝乃馳檄濟南具陳節罪太守郝光素敬信芝卽以節代同行靑州號芝以郡主簿爲兵遷廣平令徵鹵將軍劉勛貴寵驕豪又芝故郡將賓客子弟在界數犯法勛與芝書不著姓名而多所屬托芝不報其書一皆如法後勛以不軌誅交關者皆獲罪而芝以見稱遷大理正有盜官練置都廁上者吏疑女工收以付獄芝曰夫刑罪之失失在苛暴今贓物先得而後訊其辭若不勝掠或至誣服誣服之情不可折獄且簡而易從大人之化也不失有罪庸世之治耳今宥所疑以隆易從之義不亦可乎太祖從其議歷甘陵沛陽平太守所在有績黃初中入爲河南尹抑彊扶弱私請不行會內官欲以事托芝不敢發言因芝妻伯父董昭昭猶憚芝不爲通芝爲教與羣下曰蓋君能設教不能使吏必不犯也吏能犯教而不能使君必不聞也夫設教而犯君之劣也犯教而聞吏之禍也君劣於上吏禍於下此政事所以不理也可不各勉之哉於是下吏莫不自勵門下循行嘗疑門幹盜簪幹辭不符曹執爲獄芝教曰凡物有相似而難分者自非離婁鮮能不惑就其實然循行何忍重惜一簪輕傷同類乎其寢勿問明帝卽位賜爵關內侯頃之特進曹洪乳母當與臨汾公主侍者共事無澗神系獄卞太后遣黃門詣府傳令芝不通輒﹠﹟洛陽獄考竟而上疏曰諸應死罪者皆當先表須報前制書禁絕淫祀以正風俗今當等所犯妖刑辭語始定黃門吳達詣臣傳太皇太后令臣不敢通懼有救護速聞聖聽若不得已以垂宿畱由事不早竟是臣之罪是以冒犯常科輒﹠﹟縣考竟擅行刑戮伏須誅罰帝手報曰省表明卿至心欲奉詔書以權行事是也此乃卿奉詔之意何謝之有後黃門復往愼勿通也芝居官十一年數議科條所不便者其在公卿間直道而行會諸王來朝與京都人交通坐免後爲大司農先是諸典農各部吏民末作治生以要利入芝奏曰王者之治崇本抑末務農重谷王制無三年之儲國非其國也管子區言以積谷爲急方今二鹵未滅師旅不息國家之要惟在谷帛武皇帝特開屯田之官專以農桑爲業建安中天下倉廩充實百姓殷足自黃初以來聽諸典農治生各爲部下之計誠非國家大體所宜也夫王者以海內爲家故傳曰百姓不足君誰與足富足之由在於不失天時而盡地力今商旅所求𨿽有加倍之顯利然於一統之計已有不貲之損不如墾田益一畝之收也夫農民之事田自正月耕種耘鋤條桑耕熯種麥獲刈築場十月乃畢治廩系橋運輸租賦除道理梁墐塗室屋以是終歲無日不爲農事也今諸典農各言畱者爲行者宗田計課其力勢不得不爾不有所廢則當素有餘力臣愚以爲不宜復以商事雜亂專以農桑爲務於國計爲便明帝從之每上官有所召問常先見掾史爲斷其意故教其所以答塞之狀皆如所度芝性亮直不矜廉隅與賓客談論有不可意便面折其短退無異言卒於官家無餘財自魏迄今爲河南尹者莫及芝芝亡子岐嗣

裴潛子

秀

按魏志本傳潛字文行河東聞喜人也避亂荊州劉表待以賓禮潛私謂所親王粲司馬芝曰劉牧非霸王之才乃欲西伯自處其敗無日矣遂南適長沙太祖定荊州以潛參丞相軍事出歷三縣令入爲倉曹屬太祖問潛曰卿前與劉備俱在荊州卿以備才略何如潛曰使居中國能亂人而不能爲治也若乘間守險足以爲一方主時代郡大亂以潛爲代郡太守烏丸王及其大人凡三人各自稱單於專制郡事前太守莫能治正太祖欲授潛精兵以鎭討之潛辭曰代郡戶口殷眾士馬控弦動有萬數單於自知放橫日久內不自安今多將兵往必懼而拒境少將則不見憚宜以計謀圖之不可以兵威迫也遂單車之郡單於驚喜潛撫之以靜單於以下脫帽稽顙悉還前後所略婦女器械財物潛案誅郡中大吏與單於爲表裏者郝溫郭端等十餘人北邊大震百姓歸心在代三年還爲丞相理曹掾太祖褒稱治代之功潛曰潛於百姓𨿽寬於諸胡爲峻今計者必以潛爲理過嚴而事加寬惠彼素驕恣過寬必弛旣弛又將攝之以法此訟爭所由生也以勢料之代必復叛於是太祖深悔還潛之速後數十日三單於反問至乃遣鄢陵侯彰爲驍騎將軍徵之潛出爲沛國相遷兗州刺史太祖次摩陂嘆其軍陳齊整特加賞賜文帝踐祚入爲散騎常侍出爲魏郡潁川典農中郎將奏通貢舉比之郡國由是農官進仕路泰遷荊州刺史賜爵關內侯明帝卽位入爲尙書出爲河南尹轉太尉軍師大司農封淸陽亭侯邑二百戶入爲尙書令奏正分職料簡名實出事使斷官府者百五十餘條喪父去官拜光祿大夫正始五年薨追贈太常謚曰貞侯子秀嗣遺命儉葬墓中惟置一坐瓦器數枚其餘一無所設

徐宣按魏志本傳宣字寶堅廣陵海西人也避亂江東又辭孫策之命還本郡與陳矯並爲綱紀二人齊名而私好不協然俱見器於太守陳登與登並心於太祖海西淮浦二縣民作亂都尉衛彌令梁習夜奔宣家密送免之太祖遣督軍扈質來討賊以兵少不進宣潛見責之示以形勢質乃進破賊太祖辟爲司空掾屬除東緡發幹令遷齊郡太守入爲門下督從到壽春會馬超作亂大軍西徵太祖見官屬曰今當遠徵而此方未定以爲後憂宜得淸公大徳以鎭統之乃以宣爲左護軍畱統諸軍還爲丞相東曹掾出爲魏郡太守太祖崩洛陽羣臣入殿中發哀或言可易諸城守用譙沛人宣厲聲曰今者遠近一統人懷效節何必譙沛而阻宿衛者心文帝聞曰所謂社稷之臣也帝旣踐阼爲禦史中丞賜爵關內侯徙城門校尉旬月遷司隸校尉轉散騎常侍從至廣陵六軍乘舟風浪暴起帝船回倒宣病在後陵波而前羣僚莫先至者帝壯之遷尙書明帝卽位封津陽亭侯邑二百戶中領軍桓範薦宣曰臣聞帝王用人度世授才爭奪之時以策略爲先分定之後以忠義爲首故晉文行舅犯之計而賞雍季之言髙祖用陳平之智而托後於周勃也竊見尙書徐宣體忠厚之行秉直亮之性淸雅特立不拘世俗確然難動有社稷之節歷位州郡所在稱職今僕射缺宣行掌後事腹心任重莫宜宣者帝遂以宣爲左僕射後加侍中光祿大夫車駕幸許昌總統畱事帝還主者奏呈文書詔曰吾省與僕射何異竟不視尙方令坐猥見考竟宣上疏陳威刑大過又諫作宮殿窮盡民力帝皆手詔嘉納宣曰七十有縣車之禮今已六十八可以去矣乃固辭疾遜位帝終不許靑龍四年薨遺令布衣疏巾斂以時服詔曰宣體履至實直內方外歷在三朝公亮正色有托孤寄命之節可謂柱石臣也常欲倚以臺輔未及登之惜乎大命不永其追贈車騎將軍葬如公禮謚曰貞侯子欽嗣

鄭渾按魏志本傳渾字文公河南開封人也髙祖父眾眾父興皆爲名儒渾兄泰與荀攸等謀誅董卓爲揚州刺史卒渾將泰小子袤避難淮南袁術賓禮甚厚渾知術必敗時華歆爲豫章太守素與泰善渾乃渡江投歆太祖聞其篤行召爲掾復遷下蔡長邵陵令天下未定民皆剽輕不念產殖其生子無以相活率皆不舉渾所在奪其漁獵之具課使耕桑又兼開稻田重去子之法民初畏罪後稍丰給無不舉贍所育男女多以鄭爲字辟爲丞相掾屬遷左馮翊時梁興等略吏民五千餘家爲寇鈔諸縣不能禦皆恐懼寄治郡下議者悉以爲當移就險渾曰興等破散竄在山陽𨿽有隨者率脇從耳今當廣開降路宣諭恩信而保險自守此示弱也乃聚斂吏民治城郭爲守禦之備遂發民逐賊明賞罰與要誓其所得獲十以七賞百姓大悅皆願捕賊多得婦女財物賊之失妻子者皆還求降渾責其得他婦女然後還其妻子於是轉相寇盜黨與離散又遣吏民有恩信者分布山谷告諭出者相繼乃使諸縣長吏各還本治以安集之興等懼將餘眾聚鄜城太祖使夏侯淵就助郡擊之渾率吏民前登斬興及其支黨又賊靳富等脇將夏陽長邵陵令並其吏民入磑山渾復討擊破富等獲二縣長吏將其所略還及趙靑龍者殺左內史程休渾聞遣壯士就梟其首前後歸附四千餘家由是山賊皆平民安產業轉爲上黨太守太祖徵漢中以渾爲京兆尹渾以百姓新集爲制移居之法使兼復者與單輕者相伍溫信者與孤老爲比勤稼穡明禁令以發姦者由是民安於農而盜賊止息及大軍入漢中運轉軍糧爲最又遣民田漢中無逃亡者太祖益嘉之復入爲丞相掾文帝卽位爲侍禦史加駙馬都尉遷陽平沛郡二太守郡界下濕患水澇百姓饑乏渾於蕭相二縣界興陂遏開稻田郡人皆以爲不便渾曰地勢洿下宜漑灌終有魚稻經久之利此丰民之本也遂躬率吏民興立功夫一冬間皆成比年大收頃畝歲增租入倍常民賴其利刻石頌之號曰鄭陂轉爲山陽魏郡太守其治放此又以郡下百姓苦乏材木乃課樹楡爲籬並益樹五果楡皆成籓五果丰實入魏郡界材落齊整如一民得財足用饒明帝聞之下詔稱述布告天下遷將作大匠渾淸素在公妻子不免於饑寒及卒子崇爲郎中

和洽按魏志本傳洽字陽士汝南西平人也舉孝廉大將軍辟皆不就袁紹在冀州遣使迎汝南士大夫洽獨以冀州土平兵彊英傑所利四戰之地本初乘資𨿽能彊大然雄豪四起全未可必也荊州劉表無他遠志愛人樂士土地險阻山夷民弱易依倚也遂與親舊俱南從表表以上賓待之洽曰所以不從本初辟爭地也昏世之主不可親近久而阽危必有讒慝間其中者遂南度武陵太祖奪荊州辟爲丞相掾屬時毛玠崔琰並以忠淸幹事其選用先尙儉節洽言曰天下大器在位與人不可以一節儉也儉素過中自以處身則可以此節格物所失或多今朝廷之議吏有著新衣乘好車者謂之不淸長吏過營形容不飾衣裘敝壞者謂之廉潔至令士大夫故污辱其衣藏其輿服朝府大吏或自挈壺﹠﹟以入官寺夫立教觀俗貴處中庸爲可繼也今崇一槪難堪之行以檢殊塗勉而爲之必有疲瘁古之大教務在通人情而已凡激詭之行則容隱僞矣魏國旣建爲侍中後有白毛玠謗毀太祖太祖見近臣怒甚洽陳玠素行有本求案實其事罷朝太祖令曰今言事者白玠不但謗吾也乃復爲崔琰觖望此損君臣恩義妄爲死友怨嘆殆不可忍也昔蕭曹與髙祖並起微賤致功立勛髙祖每在屈笮二相恭順臣道益彰所以祚及後世也和侍中比求實之所以不聽欲重參之耳洽對曰如言事者言玠罪過深重非天地所覆載臣非敢曲理玠以枉大倫也以玠出羣吏之中特見拔擢顯在首職歷年荷寵剛直忠公爲眾所憚不宜有此然人情難保要宜考核兩驗其實今聖恩垂含垢之仁不忍致之於理更使曲直之分不明疑自近始太祖曰所以不考欲兩全玠及言事者耳洽對曰玠信有謗上之言當肆之市朝若玠無此言事者加誣大臣以誤主聽二者不加檢核臣竊不安太祖曰方有軍事安可受人言便考之邪狐射姑刺陽處父於朝此爲君之誡也太祖克張魯洽陳便宜以時拔軍徙民可省置守之費太祖未納其後竟徙民棄漢中出爲郎中令文帝踐阼爲光祿勛封安城亭侯明帝卽位進封西陵鄕侯邑二百戶太和中散騎常侍髙堂隆奏時風不至而有休廢之气必有司不勤職事以失天常也詔書謙虛引咎博諮異同洽以爲民稀耕少浮食者多國以民爲本民以谷爲命故費一時之農則失育命之本是以先王務蠲煩費以專耕農自春夏以來民窮於役農業有廢百姓囂然時風不至未必不由此也消復之術莫大於節儉太祖建立洪業奉師徒之費供軍賞之用吏士丰於資食倉府衍於谷帛由不飾無用之宮絕浮華之費方今之要固在息省勞煩之役損除他余之務以爲軍戎之儲三邊守禦宜在備豫料賊虛實蓄士養眾算廟勝之策明攻取之謀詳詢眾庶以求厥中若謀不素定輕弱小敵軍人數舉舉而無庸所謂悅武無震古人之誡也轉爲太常淸貧守約至賣田宅以自給明帝聞之加賜谷帛薨謚曰簡侯子禽嗣

張緝按魏志張旣傳旣子緝以中書郎稍遷東莞太守嘉平中女爲皇后徵拜光祿大夫位特進妻向爲安城鄕君緝與中書令李丰同謀誅語在夏侯元傳按魏略曰緝字敬仲太和中爲溫令名有治能會諸葛亮出緝上便宜詔以問中書令孫資資以爲有籌略遂召拜騎都尉遣參徵蜀軍軍罷入爲尙書郎以稱職爲明帝所識帝以爲緝之才能多所堪任試呼相者相之相者云不過二千石帝曰何材如是而位至二千石乎及在東莞領兵數千人緝性吝於財而矜於勢一旦以女徵去郡還坐裏捨悒悒躁擾數爲國家陳擊吳蜀形勢又嘗對司馬大將軍料諸葛恪𨿽得勝於邊上見誅不久大將軍問其故緝云威震其主功蓋一國欲不死可得乎及恪從合肥還吳果殺之大將軍聞恪死謂眾人曰諸葛恪多輩耳近張敬仲縣論恪以爲必見殺今果然如此敬仲之智爲勝恪也緝與李丰通家又居相側近丰時取急出子藐往見之有所咨道丰被收事與緝連遂收送廷尉賜死獄中其諸子皆並誅

劉靖按魏志劉馥傳馥子靖黃初中從黃門侍郎遷廬江太守詔曰卿父昔爲彼州今卿復據此郡可謂克負荷者也轉任河內遷尙書賜爵關內侯出爲河南尹散騎常侍應璩書與靖曰入作納言出臨京任富民之術日引月長藩落髙峻絕穿窬之心五種別出遠水火之災農器必具無失時之闕蠶麥有苫備之用無雨濕之虞封符指期無流連之吏鰥寡孤獨蒙廩振之實加之以明擿幽微重之以秉憲不撓有司供承王命百里垂拱仰辦𨿽昔趙張三王之治未足以方也靖爲政類如此初𨿽如碎密終於百姓便之有馥遺風母喪去官後爲大司農衛尉進封廣陸亭侯邑三百戶上疏陳儒訓之本曰夫學者治亂之軌儀聖人之大教也自黃初以來崇立太學二十餘年而寡有成者蓋由博士選輕諸生避役髙門子弟恥非其倫故夫學者𨿽有其名而無其人𨿽設其教而無其功宜髙選博士取行爲人表經任人師者掌教國子依遵古法使二千石以上子孫年從十五皆入太學明制絀陟榮辱之路其經明行修者則進之以崇徳荒教廢業者則退之以懲惡舉善而教不能則勸浮華交遊不禁自息矣闡弘大化以綏未賓六合承風遠人來格此聖人之教致治之本也後遷鎭北將軍假節都督河北諸軍事靖以爲經常之大法莫善於防守使民夷有別遂開拓邊守屯據險要又修廣戾渠陵大堨水漑灌薊南北三更種稻邊民利之嘉平六年薨追贈徵北將軍進封建成鄕侯謚曰景侯子熙嗣

衛臻按魏志本傳臻字公振陳畱襄邑人也父玆有大節不應三公之辟太祖之初至陳畱玆曰平天下者必此人也太祖亦異之數詣玆議大事從討董卓戰於滎陽而卒太祖每涉郡境輒遣使祠焉夏侯惇爲陳畱太守舉臻計吏命婦出宴臻以爲末世之俗非禮之正惇怒執臻旣而赦之後爲漢黃門侍郎東郡朱越謀反引臻太祖令曰孤與卿君同共舉事加欽令問始聞越言固自不信及得荀令君書具亮忠誠會奉詔命聘貴人於魏因表畱臻參丞相軍事追錄臻父舊勛賜爵關內侯轉爲戶曹掾文帝卽王位爲散騎常侍及踐阼封安國亭侯時羣臣並頌魏徳多抑損前朝臻獨明禪授之義稱揚漢美帝數目臻曰天下之珍當與山陽共之遷尙書轉侍中吏部尙書帝幸廣陵行中領軍從徵東大將軍曹休表得降賊辭孫權已在濡須口臻曰權恃長江未敢亢衡此必畏怖僞辭耳考核降者果守將詐所作也明帝卽位進封康卿侯後轉爲右僕射典選舉如前加侍中中護軍蔣濟遺臻書曰漢髙遇亡虜爲上將周武拔漁父爲太師布衣廝養可登王公何必守文試而後用臻答曰古人遺智慧而任度量須考績而加黜陟今子同牧野於成康諭斷蛇於文景好不經之舉開拔奇之津將使天下馳騁而起矣諸葛亮寇天水臻奏宜遣奇兵入散關絕其糧道乃以臻爲徵蜀將軍假節督諸軍事到長安亮退還復職加光祿大夫是時帝方隆意於殿捨臻數切諫及殿中監擅收蘭臺令史臻奏案之詔曰殿捨不成吾所畱心卿推之何臻上疏曰古制侵官之法非惡其勤事也誠以所益者小所墮者大也臣每察校事類皆如此懼羣司將遂越職以至陵遲矣亮又出斜谷徵南上朱然等軍已過荊城臻曰然吳之驍將必下從權且爲勢以綴徵南耳權果召然入居巢進攻合肥帝欲自東徵臻曰權外示應亮內實觀望且合肥城固不足爲慮車駕可無親徵以省六軍之費帝到尋陽而權竟退幽州刺史毋丘儉上疏曰陛下卽位已來未有可書吳蜀恃險未可卒平聊可以此方無用之士克定遼東臻曰儉所陳皆戰國細術非王者之事也吳頻歲稱兵寇亂邊境而猶案甲養士未果尋致討者誠以百姓疲勞故也且淵生長海表相承三世外撫戎夷內修戰射而儉欲以偏軍長驅朝至夕捲知其妄矣儉行軍遂不利臻遷爲司空徙司徒正始中進爵長垣侯邑千戶封一子列侯初太祖久不立太子而方奇貴臨淄侯丁儀等爲之羽翼勸臻自結臻以大義拒之及文帝卽位東海王霖有寵帝問臻平原侯何如臻稱明徳美而終不言曹爽輔政使夏侯元宣指欲引臻入守尙書令及爲弟求婚皆不許固乞遜位詔曰昔幹木偃息義壓彊秦畱侯頤神不忘楚事讜言嘉謀望不吝焉賜宅一區位特進秩如三司薨追贈太尉謚曰敬侯子烈嗣咸熙中爲光祿勛

王觀按魏志本傳觀字偉臺東郡廩丘人也少孤貧厲志太祖召爲丞相文學掾出爲髙唐陽泉酇任令所在稱治文帝踐祚入爲尙書郎廷尉監出爲南陽涿郡太守涿北接鮮卑數有寇盜觀令邊民十家已上屯居築京候時或有不願者觀乃假遣朝吏使歸助子弟不與期會但敕事訖各還於是吏民相率不督自勸旬日之中一時俱成守禦有備寇鈔以息明帝卽位下詔書使郡縣條爲劇中平者主者欲言郡爲中平觀教曰此郡濱近外虜數有寇害云何不爲劇邪主者曰若郡爲外劇恐於明府有任子觀曰夫君者所以爲民也今郡在外劇則於役條當有降差豈可爲太守之私而負一郡之民乎遂言爲外劇郡後送任子詣鄴時觀但有一子而又幼弱其公心如此觀治身淸素帥下以儉僚屬承風莫不自勵明帝幸許昌召觀爲治書侍禦史典行臺獄時多有倉卒喜怒而觀不阿意順指太尉司馬宣王請觀爲從事中郎遷爲尙書出爲河南尹徙少府大將軍曹爽使材官張達斫家屋財及諸私用之物觀聞知皆錄奪以沒官少府統三尙方禦府內藏玩弄之寶爽等奢放多有干求憚觀守法乃徙爲太僕司馬宣王誅爽使觀行中領軍據爽弟羲營賜爵關內侯復爲尙書加駙馬都尉髙貴鄕公卽位封中鄕亭侯頃之加光祿大夫轉爲右僕射常道鄕公卽位進封陽鄕侯增邑千戶並前二千五百戶遷司空固辭不許遣使卽第拜授就官數日上送印綬輒自輿歸裏捨薨於家遺令藏足容棺不設明器不封不樹謚曰肅侯子悝嗣

鍾毓按魏志鍾繇傳繇子毓字稚叔年十四爲散騎侍郎機捷談笑有父風太和初蜀相諸葛亮圍祁山明帝欲西徵毓上疏曰夫策貴廟勝功尙帷幄不下殿堂之上而決勝千里之外車駕宜鎭守中土以爲四方威勢之援今大軍西徵𨿽有百倍之威於關中之費所損非一且盛暑行師詩人所重實非至尊動軔之時也遷黃門侍郎時大興洛陽宮室車駕便幸許昌天下當朝正許昌許昌逼狹於城南以氈爲殿備設魚龍蔓延民罷勞役毓諫以爲水旱不時帑藏空虛凡此之類可須丰年又上宜復關內開荒地使民肆力於農事遂施行正始中爲散騎侍郎大將軍曹爽盛夏興軍伐蜀蜀拒守軍不得進爽方欲增兵毓與書曰切以爲廟勝之策不臨矢石王者之兵有徵無戰誠以干戚可以服有苗退舍足以納原寇不必縱吳漢於江關騁韓信於井陘也見可而進知難而退蓋自古之政惟公侯詳之爽無功而還後以失爽意徙侍中出爲魏郡太守爽旣誅入爲禦史中丞侍中廷尉聽君父已沒臣子得爲理謗及士爲侯其妻不復配嫁毓所創也正元中毋丘儉文欽反毓持節至揚豫州班行赦令告諭士民還爲尙書諸葛誕反大將軍司馬文王議自詣壽春討誕會吳大將孫壹率眾降或以爲吳新有釁必不能復出軍東兵已多可須後問毓以爲夫論事料敵當以已度人今誕舉淮南之地以與吳國孫壹所率口不至千兵不過三百吳之所失蓋爲無幾若壽春之圍未解而吳國之內轉安未可必其不出也大將軍曰善遂將毓行淮南旣平爲靑州刺史加後將軍遷都督徐州諸軍事假節又轉都督荊州景元四年薨追贈車騎將軍謚曰惠侯子駿嗣毓弟會自有傳

政事部名臣列傳六

吳

駱統按吳志本傳統字公緒會稽烏傷人也父俊官至陳相爲袁術所害統母攺適爲華歆小妻統時八歲遂與親客歸會稽其母送之拜辭上車面而不顧其母涕泣於後禦者曰夫人猶在也統曰不欲增母思故不顧耳事適母甚謹時饑荒鄕裏及遠方客多有困乏統爲之飲食衰少其姊仁愛有行寡居無子見統甚哀之數問其故統曰士大夫糟糠不足我何心獨飽姊曰誠如是何不告我而自苦若此乃自以私粟與統又以告母母亦賢之遂使分施由是顯名孫權以將軍領會稽太守統年二十試爲烏程相民戶過萬咸嘆其惠理權嘉之召爲功曹行騎都尉妻以從兄輔女統志在補察苟所聞見夕不待旦常勸權以尊賢接士勤求損益饗賜之日可人人別進問其燥濕加以密意誘諭使言察其志趣令皆感恩戴義懷欲報之心權納用焉出爲建忠郎將領武射吏三千人及淩統死復領其兵是時徵役繁數重以疫癘民戶損耗統上疏曰臣聞君國者以據疆土爲彊富制威福爲尊貴曜徳義爲榮顯永世裔爲丰祚然財須民生彊賴民力威恃民勢福由民殖徳俟民茂義以民行六者旣備然後應天受祚保族宜邦書曰眾非後無能胥以寧後非眾無以辟四方推是言之則民以君安君以民濟不易之道也今彊敵未殄海內未乂三軍有無已之役江境有不釋之備徵賦調數由來積紀加以殃疫死喪之災郡縣荒虛田疇蕪曠聽聞屬城民戶浸寡又多殘老少有丁夫聞此之日心若焚燎思尋所由小民無知旣有安土重遷之性且有前後出爲兵者生則困苦無有溫飽死則委棄骸骨不反是以尢用戀本畏遠同之於死每有徵發羸謹居家重累者先見輸送小有貨財傾居行賂不顧窮盡輕剽者則迸入險阻黨就羣惡百姓虛竭嗷然愁擾愁擾則不營業不營業則致窮困致窮困則不樂生故口腹急則姦心動而攜叛多也又聞民間非居處小能自供生產兒子多不起養屯田貧兵亦多棄子天則生之而父母殺之旣懼幹逆和气感動陰陽且惟殿下開基建國乃無窮之業也彊鄰大敵非造次所滅疆場常守非期月之戍而兵民減耗後生不育非所以歷遠年致成功也夫國之有民猶水之有舟停則以安擾則以危愚而不可欺弱而不可勝是以聖王重焉禍福由之故與民消息觀時制政方今長吏親民之職惟以辦具爲能取過目前之急少復以恩惠爲治副稱殿下天覆之仁勤卹之徳者官民政俗日以雕獘漸以陵遲勢不可久夫治疾及其未篤除患貴其未深願殿下少以萬機餘閒畱神思省補復荒虛深圖遠計育殘餘之民阜人財之用參曜三光等崇天地臣統之大願足以死而不朽矣權感統言深加意焉以隨陸遜破蜀軍於宜都遷偏將軍黃武初曹仁攻濡須使別將常雕等襲中洲統與嚴圭共拒破之封新陽亭侯後爲濡須督數陳便宜前後書數十上所言皆善文多故不悉載尢以占募在民間長惡敗俗生離叛之心急宜絕置權與相反覆終遂行之年三十六黃武七年卒

吾粲按吳志本傳粲字孔休吳郡烏程人也孫河爲縣長粲爲小吏河深奇之河後爲將軍得自選長吏表粲爲曲阿丞遷爲長史治有名迹𨿽起孤微與同郡陸遜卜靜等比肩齊聲矣孫權爲車騎將軍召爲主簿出爲山陰令遷爲參軍校尉黃武元年與範賀齊等俱以舟師拒魏將曹休於洞口值天大風諸船綆紲斷絕漂沒著岸爲魏軍所獲或覆沒沈溺其大船尙存者水中生人皆攀緣號呼他吏士恐船傾沒皆以戈矛撞擊不受粲與黃淵獨令船人以承取之左右以爲船重必敗粲曰船敗當俱死耳人窮柰何棄之粲淵所活者百餘人還遷會稽太守召處士謝譚爲功曹譚以疾不詣粲教曰夫應龍以屈伸爲神鳳皇以嘉鳴爲貴何必隱形於天外潛鱗於重淵者哉粲募合人眾拜昭義中郎將與呂岱討平山越入爲屯騎校尉少府遷太子太傅遭二宮之變抗言執正明嫡庶之分欲使魯王霸出駐夏口遣楊竺不得令在都邑又數以消息語陸遜遜時駐武昌連表諫爭由此爲霸竺等所譖害下獄誅

張紘按吳志本傳紘字子綱廣陵人少遊學京都還本郡舉茂才公府辟皆不就避難江東孫策創業遂委質焉表爲正議校尉從討丹陽策身臨行陣紘諫曰夫主將乃籌謨之所自出三軍之所系命也不宜輕脫自敵小寇願麾下重天授之姿副四海之望無令國內上下危懼建安四年策遣紘奉章至許宮畱爲侍禦史少府孔融等皆與親善曹公聞策薨欲因喪伐吳紘諫以爲乘人之喪旣非古義若其不克成讎棄好不如因而厚之曹公從其言卽表權爲討鹵將軍領會稽太守曹公欲令紘輔權內附出紘爲會稽東部都尉後權以紘爲長史從徵合肥權率輕騎將往突敵紘諫曰夫兵者凶器戰者危事也今麾下恃盛壯之气忽彊暴之敵三軍之眾莫不寒心𨿽斬將搴旗威震敵場此乃偏將之任非主將之宜也願抑賁育之勇懷霸王之計權納紘言而止旣還明年將復出軍紘又諫曰自古帝王受命之君𨿽有皇靈佐於上文徳播於下亦賴武功以昭其勛然而貴於時動乃後爲威耳今麾下值四百之厄有扶危之功宜且隱息師徒廣開播殖任賢使能務崇寬惠順天命以行誅可不勞而定也於是遂止不行紘建計宜出都秣陵權從之令還吳迎家道病卒臨困授子靖畱箋曰自古有國有家者咸欲修徳政以比隆盛世至於其治多不馨香非無忠臣賢佐暗於治體也由主不勝其情弗能用耳夫人情憚難而趨易好同而惡異與治道相反傳曰從善如登從惡如崩言善之難也人君承奕世之基據自然之勢操八柄之威甘易同之歡無假取於人而忠臣挾難進之術吐逆耳之言其不合也不亦宜乎𨿽則有釁巧辯緣閒眩於小忠戀於恩愛賢愚雜錯長幼失敍其所由來情亂之也故明君悟之求賢如饑渴受諫而不厭抑情損欲以義割恩上無偏謬之授下無希冀之望宜加三思含垢藏疾以成仁覆之大時年六十卒權省書流涕紘著詩賦銘誄十餘篇子元官至南郡太守尙書

晉

何攀按晉書本傳攀字惠興蜀郡郫人也仕州爲主簿屬刺史皇甫晏爲牙門張弘所害誣以大逆時攀適丁母憂遂詣梁州拜表證晏不反故晏冤得理申王浚爲益州辟爲別駕浚謀伐吳遣攀奉表詣臺口陳事機詔再引見乃令張華與攀籌量進討之宜浚兼遣攀過羊祜面陳伐吳之策攀善於將命帝善之詔攀參浚軍事及孫﹠﹟降於浚而王渾恚於後機欲攻浚攀勸浚送﹠﹟與渾由是事解以攀爲浚輔國司馬封關內侯轉滎陽令上便宜十事甚得名稱除廷尉平時廷尉卿諸葛衝以攀蜀士輕之及共斷疑獄衝始嘆服遷宣城太守不行轉散騎侍郎楊駿執政多樹親屬大開封賞欲以恩澤自衛攀以爲非乃與石崇共立議奏之語在崇傳帝不納以豫誅駿功封西城侯邑萬戶賜絹萬匹弟逢平鄕侯兄子逵關中侯攀固讓所封戶及絹之半余所受者分給中外親屬略不入己遷翊軍校頃之出爲東羌校尉徵爲揚州刺史在任三年遷大司農轉兗州刺史加鷹揚將軍固讓不就太常成粲左將軍卞粹勸攀﹠﹟職中詔又加切厲攀竟稱疾不起及趙王倫篡位遣使召攀更稱疾篤倫怒將誅之攀不得已扶疾赴召卒於洛陽時年五十八攀居心平允﹠﹟官整肅愛樂人物惇儒貴才爲梁益二州中正引致遺滯巴西陳壽閻乂犍爲費立皆西州名士並被鄕閭所謗淸議十餘年攀申明曲直咸免冤濫攀𨿽居顯職家甚貧素無妾媵伎樂惟以周窮濟乏爲事子璋嗣亦有父風

竇允按晉書本傳允字雅始正人也出自寒門淸尙自修少仕縣稍遷郡主簿察孝廉除浩亹長勤於爲政勸課田蠶平均調役百姓賴之遷謁者泰始中詔曰當官者能潔身修己然後在公之節乃全身善有章𨿽賤必賞此興化立教之務也謁者竇允前爲浩亹長以修勤淸白見稱河右是輩當擢用使立行者有所勸主者詳復參訪有以旌表之拜臨水令克己厲俗攺修政事士庶悅服咸歌詠之遷巨鹿太守甚有政績卒於官

範汪按晉書本傳汪字元平雍州刺史晷之孫也父稚早卒汪少孤貧六歲過江依外家新野庾氏荊州刺史王澄見而奇之曰興範族者必是子也年十三喪母居喪盡禮親鄰哀之及長好學外氏家貧無以資給汪乃廬於園中布衣蔬食然薪寫書寫畢誦讀亦徧遂博學多通善談名理弱冠至京師屬蘇峻作難王師敗績汪乃遁逃西歸庾亮溫嶠屯兵尋陽時行李斷絕莫知峻之虛實咸恐賊彊未敢輕進及汪至嶠等訪之汪曰賊政令不一貪暴縱橫滅亡已兆𨿽彊易弱朝廷有倒懸之急宜時進討嶠深納之是日護軍平南二府禮命交至始解褐參護軍事賊平賜爵都鄕侯復爲庾亮平西參軍從討郭默進爵亭侯辟司空﹠﹟鑑掾除宛陵令復參亮徵西軍事轉州別駕汪爲亮佐吏十有餘年甚相欽待轉鷹揚將軍安遠護軍武陵內史徵拜中書侍郎時庾翼將悉郢漢之眾以事中原軍次安陸尋轉屯襄陽汪上疏曰臣伏思安西將軍翼今至襄陽倉卒攻討凡百艸創安陸之調不復爲襄陽之用而元冬之月沔漢漧涸皆當魚貫而行排推而進設一處有急勢不相救臣所至慮一也又旣至之後桓宣當出宣往實剪豺狼之林招攜貳之眾待之以至寬禦之以無法田疇墾辟生產始立而當移之必有嗷然悔吝難測臣所至慮二也襄陽頓益數萬口奉師之費皆當出於江南運漕之難船人之力不可不熟計臣之所至慮三也且申伯之尊而與邊將並驅又東軍不進殊爲孤懸兵書云知彼知此百戰不殆知彼不知此一勝一負賊誠衰獘然得臣猶在我𨿽方隆今實未暇而連兵不解患難將起臣所至慮四也翼豈不知兵家所患常在於此顧以門戶事任憂貴莫大晏然終年非心情所安是以抗表輒行畢命原野以翼宏規經略文武用命忽遇釁會大事便濟然國家之慮常以萬全非至安至審王者不舉臣謂宜嚴詔諭翼還鎭養銳以爲後圖若少合聖聽乞密出臣表與車騎臣冰等詳共集議尋而驃騎將軍何充輔政請爲長史桓溫代翼爲荊州復以汪爲安西長史溫西徵蜀委以畱府蜀平進爵武興縣侯而溫頻請爲長史江州刺史皆不就自請還京求爲東陽太守溫甚恨焉在郡大興學校甚有惠政頃之召入頻遷中領軍本州大中正時簡文帝作相甚相親暱除都督徐兗靑冀四州揚州之晉陵諸軍事安北將軍徐兗二州刺史假節旣而桓溫北伐令汪率文武出梁國以失期免爲庶人朝廷憚溫不敢執談者爲之嘆恨汪屏居吳郡從容講肄不言枉直後至姑孰見溫溫時方起屈滯以傾朝廷謂汪遠來詣己傾身引望謂袁宏曰範公來可作太常邪汪旣至才坐溫謝其遠來意汪實來造溫恐以趨時致損乃曰亡兒瘞此故來視之溫殊失望而止時年六十五卒於家贈散騎常侍謚曰穆長子康嗣早卒康弟寧最知名

李重子

式

按晉書本傳重字茂曾江夏鍾武人也父景秦州刺史都亭定侯重少好學有文辭早孤與羣弟居以友愛著稱弱冠爲本國中正遜讓不行後爲始平王文學上疏陳九品曰先王議制以時因革因革之理惟變所適九品始於喪亂軍中之政誠非經國不刊之法也且其檢防轉碎徵刑失實故朝野之論僉謂驅動風俗爲獘已甚而至於議攺又以爲疑臣以革法創制當先盡開塞利害之理舉而錯之使體例大通而無否滯亦未易故也古者諸侯之治分土有常國有定主人無異望卿大夫世祿仕無出位之思臣無越境之交上下體固人徳歸厚秦反斯道罷侯置守風俗淺薄自此來矣漢革其獘斟酌周秦並建侯守亦使分土有定而牧司必各舉賢貢士任之鄕議事合聖典比蹤三代方今聖徳之隆光被四表兆庶顒顒欣睹太平然承魏氏雕獘之迹人物播越仕無常朝人無定處郎吏蓄於軍府豪右聚於都邑事體駁錯與古不同謂九品旣除宜先開移徙聽相並就且明貢舉之法不濫於境外則冠帶之倫將不分而自均卽土斷之實行矣又建樹官司功在簡久階級少則人心定久其事則政化成而能否著在三代所以直道而行也以爲選例九等當今之要所宜施用也聖王知天下之難常從事於其易故寄括於閭伍則邑屋皆爲有司若任非所由事非所核則𨿽竭聖智猶不足以贍其事由此而觀誠令二者旣行卽人思反本修之於鄕華競自息而禮讓日隆矣遷太子舍人轉尙書郎時太中大夫恬和表陳便宜稱漢孔光魏徐干等議使王公已下制奴婢限數及禁百姓賣田宅中書啟可屬主者爲條制重奏曰先王之制士農工商有分不遷其業所以利用厚生各肆其力也周官以土均之法經其土地並田之制而辧其五物九等貢賦之序然後公私制定率土均齊自秦立阡陌建郡縣而斯制已沒降及漢魏因循舊迹王法所峻者惟服物車器有貴賤之差令不僭擬以亂尊卑耳至於奴婢私產則實皆未嘗曲爲之立限也八年己巳詔書申明律令諸士卒百工以上所服乘皆不得違制若一縣一歲之中有違犯者三家洛陽縣十家已上官長免如詔書之旨法制已嚴令如和所陳而稱光幹之議此皆衰世逾侈當時之患然盛漢之初不議其制光等作而不行非漏而不及能而不用也蓋以諸侯之軌旣減而井田之制未復則王者之法不得制人之私也人之田宅旣無定限則奴婢不宜偏制其數懼徒爲之法實碎而難檢方今聖明垂制每尙簡易法禁已具和表無施又司隸校尉石鑑奏郁林太守介登役使所監求召還尙書荀愷以爲遠郡非人情所樂奏登貶秩居官重駁曰臣聞立法無制所以齊眾檢邪非必曲尋事情而理無所遺也故所滯者寡而所濟者眾今如登郡比者多若聽其貶秩居官動爲準例懼庸才負遠必有黷貨之累非所以肅淸王化輯寧殊域也臣愚以爲宜聽鑑所上先召登還且使體例有常不爲遠近異制詔從之太熙初遷廷尉平駁廷尉奏邯鄲醇等文多不載再遷中書郎每大事及疑議輒參以經典處決多皆施行遷尙書吏部郎務抑華競不通私謁特畱心隱逸由是羣才畢舉拔用北海西郭湯瑯邪劉珩燕國霍原馮翊吉謀等爲祕書郎及諸王文學故海內莫不歸心時燕國中正劉沈舉霍原爲寒素司徒府不從沈又抗詣中書奏原而中書復下司徒參論司徒左長史荀組以爲寒素者當謂門寒身素無世祚之資原爲列侯顯佩金紫先爲人間流通之事晚乃務學少長異業年逾始立艸野之譽未洽徳禮無聞不應寒素目之重奏曰案如癸酉詔書廉讓宜崇浮競宜黜其有履謙寒素靖恭求己者應有以先之如詔書之旨以二品系資或失廉退之士故開寒素以明尙徳之舉司徒總禦人倫實掌邦教當務峻準評以一風流然古之厲行髙尙之士或棲身巖穴或隱迹丘園或克己復禮或耄期稱道出處語默惟義所在未可以少長異操疑其所守之美而遠同終始之責非所謂擬人必於其倫之義也誠當考之於邦黨之倫審之於任舉之主沈爲中正親執銓衡陳原隱居求志篤古好學學不爲利行不要名絕迹窮山蘊韣道藝外無希世之容內全遁逸之節行成名立搢紳慕之委質受業者千里而應有孫孟之風嚴鄭之操始舉原先諮侍中領中書監華前州大中正後將軍嬰河南尹軼去三年諸州還朝幽州刺史許猛特以原名聞擬之西河求加徵聘如沈所列州黨之議旣舉又刺史班詔表薦如此而猶謂艸野之譽未洽徳禮無聞捨所徵檢之實而無明理正辭以奪沈所執且應二品非所求備但原定志窮山修述儒道義在可嘉若遂抑替將負幽邦之望傷惇徳之教如詔書所求之旨應爲二品詔從之重與李毅同爲吏部郎時王戎爲尙書重以淸尙見稱毅淹通有智識𨿽二人操異然俱處要職戎以識會待之各得其所毅字茂彥舊史闕其行事於時內官重外官輕兼階級繁多重議之見百官志又上疏曰凡山林避寵之士𨿽違世背時出處殊軌而先王許之者嘉其服膺髙義也昔先帝患風流之獘而思反純朴乃諮詢朝眾搜求隱逸咸寧二年始以太子中庶子徵安定皇甫謐四年又以博士徵安南朱衝太康元年復以太子庶子徵衝𨿽皆以病疾不至而朝野悅服陛下遠邁先帝禮賢之旨臣訪衝州邑言其𨿽年近耋耄而志气克壯耽道窮藪老而彌新操尙貞純所居成化誠山棲耆徳足以表世篤俗者也臣以爲宜垂聖恩及其未沒顯加優命時朝廷政亂竟不能從出爲行討鹵護軍平陽太守崇徳化興學校表篤行拔賢能淸簡無欲正身率下在職三年彈黜四縣弟嶷亡表去官永康初趙王倫用爲相國左司馬以憂逼成疾而卒時年四十八家貧宅宇狹小無殯殮之地詔於典客署營喪追贈散騎常侍謚曰成子式有美名官至侍中咸和初卒

杜軫按晉書本傳軫字超宗蜀郡成都人也父雄綿竹令軫師事譙周博涉經書州辟不就爲郡功曹史時鄧艾至成都軫白太守曰今大軍來徵必除舊布新明府宜避之此全福之道也太守乃出艾果遣其參軍牽弘自之郡弘問軫前守所在軫正色對曰前守達去就之機輒自出官舍以俟君子弘器之命復爲功曹軫固辭察孝廉除建寧令導以徳政風化大行夷夏悅服秩滿將歸羣蠻追送賂遺甚多軫一無所受去如初至又除池陽令爲雍州十一郡最百姓生爲立祠得罪者無怨言累遷尙書郎軫博聞廣涉奏議駁論多見施用時涪人李驤亦爲尙書郎與軫齊名每有論議朝廷莫能逾之號蜀有二郎軫後拜犍爲太守甚有聲譽當遷會病卒年五十一子毗毗字長基州舉秀才成都王穎辟大將軍掾遷尙書郎參大傅軍事及洛陽覆沒毗南渡江王惇表爲益州刺史將與宜都太守柳純共圖白帝杜弢遣軍要毗遂遇害毗弟秀字彥﹠﹟爲羅尙主簿州沒爲氐賊李驤所得欲用爲司馬秀不受見害毗次子歆舉秀才

杜烈按晉書杜軫傳軫弟烈明政事察孝廉歷平康安陽令所居有異績遷衡陽太守聞軫亡因自表兄子幼弱求去官詔轉犍爲太守蜀土榮之後遷湘東太守爲成都王穎郎中令病卒烈弟良舉秀才除新都令涪陵太守不就補州大中正卒

劉卞按晉書本傳卞字叔龍東平須昌人也本兵家子質直少言少爲縣小吏功曹夜醉如廁使卞執燭不從功曹銜之以他事補亭子有祖秀才者於亭中與刺史箋久不成卞教之數言卓犖有大致秀才謂縣令曰卞公府掾之精者云何以爲亭子令卽召爲門下史百事疏簡不能周密令問卞能學不答曰願之卽使就學無幾卞兄爲太子長兵旣死兵例須代功曹請以卞代兄役令曰祖秀才有言遂不聽卞后從令至洛得入大學試經爲臺四品吏訪問令寫黃紙一鹿車卞曰劉卞非爲人寫黃紙者也訪問知怒言於中正退爲尙書令史或謂卞曰君才簡略堪大不堪小不如作守舍人卞從其言後爲吏部令史遷齊王攸司空主簿轉太常丞司徒左西曹掾尙書郎所歷皆稱職累遷散騎侍郎除並州刺史入爲左衛率知賈後廢太子之謀甚憂之以計於張華而不見用益以不平賈後親黨微服聽察外間頗聞卞言乃遷卞爲輕車將軍雍州刺史卞知言泄恐爲賈後所誅乃飲藥卒初卞之並州昔同時爲須昌小吏者十餘人祖餞之其一人卿卞卞遣扶出之人以此少之

費立呂偉徳按華陽國誌立字建熙犍爲南安人也父揖字君讓巴西太守立學義衝邃元靜沈默察孝廉王國中尉王年少好輕行遊觀立常正色匡諫及上疏風諭辭義剴切合箴規之體出爲成都令縣名難治立蒞之垂績以性公亮入爲州大中正除巴西太守不就轉梁益寧三州都督兼尙書值大駕西幸長安常與大臣居守在洛加員外散騎常侍封關內侯每準正三州人物品格褒貶帥意方規無復疏親莫不畏敬然委曲者多恨其繩墨數辭諸郡意在河秦淮潁久之朝議欲以爲荊州永嘉六年與子並沒於寇立時漢國呂毅叔偉徳以淸彥辟別舉秀才尙書郎秦國內史長水校尉員外常侍梁州都督與立同沒於寇

常騫按華陽國誌騫字季愼蜀郡江原人也祖父竺字代文南康太守侍中父偉字公然閬中令騫治毛詩三禮以淸尙知名州辟部從事主簿郡請功曹察孝廉萍鄕令以選爲國王侍郎出爲綿竹令國王歸之復入爲郎中令從王起義兵有功封關內侯遷魏郡太守加材官將軍以晉政衰睹中原不靜固辭去官拜新都內史時蜀亂民皆流在荊湘徙湘東太守疾病未拜卒年六十八騫性泛愛惇敬友宗族當官修理恕以撫物好咨問動必謙讓州鄕以爲儀範二州淸官見述者先有宜都太守犍爲唐定義葉隴西太守巴西馮企休翊而後騫云

李產子

績

按晉書慕容﹠﹟載記產字子喬範陽人也少剛厲有志格永嘉之亂同郡祖逖擁眾部於南土力能自固產遂往依之逖素好縱橫弟約有大志產微知其旨乃率子弟十數人間行還鄕裏仕於石氏爲本郡太守及慕容﹠﹟南徵前鋒達郡界鄕人皆勸產降產曰夫受人之祿當同負安危今若捨此節以圖存義士將謂我何眾潰始詣軍請降﹠﹟嘲之曰卿受石氏寵任衣錦本鄕何故不能立功於時而反委質乎烈士處身於世固當如是邪產泣曰誠知天命有歸非微臣所抗然犬馬爲主豈忘自﹠﹟但以孤窮勢蹙致力無術僶俯歸死實非誠款﹠﹟嘉其慷慨顧謂左右曰此眞長者也乃擢用之歷位尙書性剛正好直言每至進見未曾不論朝政之得失同輩咸憚焉﹠﹟亦敬其儒雅前後固辭年老不堪理劇轉拜太子太保謂子績曰以吾之才而致於此始者之願亦已過矣不可復以西夕之年取笑於來今也固辭而歸死於家子績字伯陽少以風節知名淸辯有辭理弱冠謂郡功曹時石季龍親徵段遼師次範陽百姓饑儉軍供有闕季龍大怒太守惶怖避匿績進曰郡帶北裔與寇接壤疆場之間人懷危慮聞輿駕親戎將除殘賊𨿽嬰兒白首咸思效命非惟爲國亦自求寧𨿽身膏艸野猶甘爲之敢有私吝而闕軍實但比年災儉家有菜色困獘力屈無所取濟逋廢之罪情在可矜季龍見績年少有壯節嘉而恕之於是太守獲免刺史王午辟爲主簿﹠﹟之南徵也隨午奔魯口鄧恆謂午曰績鄕裏在北父已降燕今𨿽在此終不爲用方爲人患午曰績於喪亂之中捐家立義情節之重有侔古烈若懷嫌害之必駭眾望恆乃止午恐績終爲恆所害乃資遣之及到﹠﹟責其背親後至績答曰臣聞豫讓報智伯仇稱於前史旣官身所在何事非君陛下方弘唐虞之化臣實未謂歸順之晚也﹠﹟曰此亦事主之一節耳累遷太子中庶子及暐立慕容恪欲以績爲尙書右僕射暐憾績往言不許恪屢請乃謂恪曰萬機之事委之叔父伯陽一人暐請獨裁績遂憂死

刁協按晉書本傳協字元亮渤海饒安人也祖恭魏齊郡太守父攸武帝時禦史中丞協少好經籍博聞彊記釋褐濮陽王文學累轉太常博士本郡大中正成都王﹠﹟請爲平北司馬后歷趙王倫相國參軍長沙王乂驃騎司馬及東嬴公騰鎭臨漳以協爲長史轉潁川太守永嘉初爲河南尹未拜避難渡江元帝以爲鎭東軍諮祭酒轉長史湣帝卽位徵爲禦史中丞例不行元帝爲丞相以協爲左長史中興建拜尙書左僕射於時朝廷艸創憲章未立朝臣無習舊儀者協久在中朝諳練舊事凡所制度皆稟於協焉深爲當時所稱許太興初遷尙書令在職數年加金紫光祿大夫令如故協性剛悍與物多忤每崇上抑下故爲王氏所疾又使酒放肆侵毀公卿見者莫不側目然悉力盡心志在匡救帝甚信任之以奴爲兵取將吏客使轉運皆協所建也眾庶怨望之及王惇構逆上疏罪協帝使協出督六軍旣而王師敗績協與劉隗俱侍帝於太極東除帝執協隗手流涕嗚咽勸令避禍協曰臣當守死不敢有貳帝曰今事逼矣安可不行乃令給協隗人馬使自爲計協年老不堪騎乘素無恩紀募從者皆委之行至江乘爲人所殺送首於惇惇聽刁氏收葬之帝痛協不免密捕送協首者而誅之惇平後周顗戴若思等皆被顯贈惟協以出奔不在其例咸康中協子彜上疏訟之在位者多以明帝之世褒貶已定非所得更議且協不能抗節隕身乃出奔遇害不可復其官爵也丹陽尹殷融議曰王惇惡逆罪不容誅則協之善亦不容賞若以忠非良圖謀事失算以此爲責者蓋在於譏議之間耳卽凶殘之誅以爲國刑將何以沮勸乎當惇專逼之時慶賞威刑專自己出是以元帝慮深崇本以協爲比事由國計蓋不爲私昔孔寧儀行父從君於昏楚復其位者君之黨故也況協之比君在於義順且中興四佐位爲朝首於時事窮計屈奉命違寇非爲逃刑謂宜顯贈以明忠義時庾冰輔政疑不能決左光祿大夫蔡謨與冰書曰夫爵人者宜顯其功罰人者宜彰其罪此古今之所愼也凡小之人猶尙如此刁令中興上佐有死難之名天下不聞其罪而見其貶致令刁氏稱冤此乃爲王惇復仇也內沮忠臣之節論者惑之若實有大罪宜顯其事令天下知之明聖朝不貶死難之臣春秋之義以功補過過輕功重者得以加封功輕過重者不免誅絕功足贖罪者無黜𨿽先有邪侮之罪而臨難之日黨於其君者不絕之也孔寧儀行父親與靈公淫亂於朝君殺國滅由此二臣而楚尙納之傳稱有禮不絕其位者君之黨也若刁令有罪重於孔儀絕之可也若無此罪宜見追論或謂明帝之世已見寢廢今不宜復攺吾又以爲不然夫大道宰世殊塗一致萬機之事或異或同同不相善異不相譏故堯抑元凱而舜舉之堯不爲失舜不爲非何必前世所廢便不宜攺乎漢蕭何之後坐法失侯文帝不封而景帝封之後復失侯武昭二帝不封而宣帝封之近去元年車駕釋奠拜孔子之坐此亦元明二帝所不行也又刁令但是明帝所不贈耳非誅之也王平子第五猗皆元帝所誅而今日所贈豈以攺前爲嫌乎凡處事者當上合古義下準今例然後談者不惑受罪者無怨耳按周僕射戴徵西本非王惇唱檄所仇也事定後乃見害耳周筵郭璞等並亦非爲主禦難也自平居見殺耳皆見褒贈刁令事義豈輕於此乎自頃員外散騎尙得追贈況刁令位亞三司若先自壽終不失員外散騎之例也就不蒙贈不失以本官殯葬也此爲一人之身壽終則蒙贈死難則見絕豈所以明事君之道厲爲臣之節乎宜顯評其事以解天下疑惑之論又聞談者亦多謂宜贈凡事不允當而得眾助者若以善柔得眾而刁令粗剛多怨若以貴也刁氏今賤若以富也刁氏今貧人士何故反助寒門而此言之足下宜察此意冰然之事奏成帝詔曰協情在忠主而失爲臣之道故令王惇得托名公義而實肆私忌遂令社稷受屈元皇銜恥致禍之原豈不有由若極明國典則曩刑非重今正當以協之勤有可書惇之逆命不可長故議其事耳今可復協本位加之冊祭以明有忠於君者纖介必顯𨿽於貶裁未盡然或足有勸矣於是追贈本官祭以太牢

陶回按晉書本傳回丹陽人也祖基吳交州刺史父抗太子中庶子回辟司空府中軍主簿並不就大將軍王惇命爲參軍轉州別駕惇死司徒王導引爲從事中郎遷司馬蘇峻之役回與孔坦言於導請早出兵守江口語在坦傳峻將至回復謂亮曰峻知石頭有重戍不敢直下必向小丹陽南道步來宜伏兵要之可一戰而擒亮不從峻果由小丹陽經秣陵迷失道逢郡人執以爲鄕導時峻夜行甚無部分亮聞之深悔不從回等之言尋王師敗績回還本縣收合義軍得千餘人並爲步軍與陶侃溫嶠等並力攻峻又別破韓晃以功封康樂伯時大賊新平綱維弛廢司徒王導以回有器幹擢補北軍中候俄轉中護軍久之遷徵鹵將軍吳興太守時人饑谷貴三吳尢甚詔欲聽相鬻賣以拯一時之急回上疏曰當今天下不普荒儉惟獨東土谷價偏貴便相鬻賣聲必遠流北賊聞此將窺疆場如愚臣意不如開倉廩以賑之乃不待報輒便開倉及割府郡軍資數萬斛米以救乏絕由是一境獲全旣而下詔並敕會稽吳郡依回賑卹二郡賴之在郡四年徵拜領軍將軍加散騎常侍徵鹵將軍如故回性雅正不憚彊禦丹陽尹桓景佞事王導甚爲導所暱回常慷慨謂景非正人不宜親狎會熒惑守南斗經旬導語回曰南斗揚州分而熒惑守之吾當遜位以厭此﹠﹟回答曰公以明徳作相輔弼聖主當親忠貞遠邪佞而與桓景造膝熒惑何由退舍導深愧之咸和二年以疾辭職帝不許徙護軍將軍常侍領軍如故未拜卒年五十一謚曰威四子汪陋隱無忌汪嗣爵位至輔國將軍宣城內史陋冠軍將軍隱少府無忌光祿勛兄弟咸有幹用

虞潭按晉書本傳潭字思奧會稽余姚人吳騎都尉翻之孫也父忠仕至宜都太守吳之亡也堅壁不降遂死之潭淸貞有撿操州辟從事主簿舉秀才大司馬齊王冏請爲祭酒除祁鄕令徙醴陵令值張昌作亂郡縣多從之潭獨起兵斬昌別率鄧穆等襄陽太守華恢上潭領建平太守以疾固辭遂周旋徵討以軍功賜爵都亭侯陳敏反潭東下討敏弟贊於江州廣州刺史王矩上潭領廬陵太守綏撫荒余咸得其所又與諸軍共平陳恢仍轉南康太守進爵東鄕侯尋被元帝檄使討江州刺史華軼潭至廬陵會軼已平而湘川賊杜弢猶盛江州刺史衛展上潭並領安成太守時甘卓屯宜陽爲弢所逼潭進軍救卓卓上潭領長沙太守固辭不就王惇叛潭爲湘東太守復以疾辭弢平後元帝召補丞相軍諮祭酒轉瑯琊國中尉帝爲晉王除屯騎校尉徙右衛將軍遷宗正卿以疾告歸會王含沈充等攻逼京都潭遂於本縣招合宗人及郡中大姓共起義軍眾以萬數自假明威將軍乃進赴國難至上虞明帝手詔潭爲冠軍將軍領會稽內史潭卽受命義眾雲集時有野鷹飛集屋梁眾咸懼潭曰起大義而剛鷙之鳥來集破賊必矣遣長史孔坦領前鋒過浙江追躡充潭次於西陵爲坦後繼會充已擒罷兵徵拜尙書尋補右衛將軍加散騎常侍成帝卽位出爲吳興太守秩中二千石加輔國將軍以討充功進爵零陵縣侯蘇峻反加潭督三吳晉陵宣城義興五郡軍事會王師敗績大駕逼遷潭勢弱不能獨振乃固守以俟四方之舉會陶侃等下潭與﹠﹟鑑王舒協同義舉侃等假潭節監揚州浙江西軍事潭率眾與諸軍並勢東西掎角遣督護沈伊距管商於吳縣爲商所敗潭自貶還節尋而峻平潭以母老輒去官還餘姚詔轉鎭軍將軍吳國內史復徙會稽內史未發還復吳都以前後功進爵武昌縣侯邑一千六百戶是時軍荒之後百姓饑饉死亡塗地潭乃表出倉米振救之又修滬瀆壘以防海沙百姓賴之咸康中進衛將軍潭貌𨿽和弱而內堅明有膽決𨿽屢統軍旅而﹠﹟有傾敗以母憂去職服闋以侍中衛將軍徵旣至更拜右光祿大夫開府儀同三司給親兵三百人侍中如故年七十九卒於位追贈左光祿大夫開府侍中如故謚曰孝烈子仡嗣

諸葛恢按晉書本傳恢字道明瑯琊陽都人也祖誕魏司空爲文帝所誅父靚奔吳爲大司馬吳平逃竄不出武帝與靚有舊靚姊又爲瑯琊王妃帝知靚在姊間因就見焉靚逃於廁帝又逼見之謂曰不謂今日復得相見靚流涕曰不能漆身皮面復睹聖顏詔以爲侍中固辭不拜歸於鄕裏終身不向朝廷而坐恢弱冠知名試守卽丘長轉臨沂令爲政和平值天下大亂避地江左名亞王導庾亮導嘗謂曰明府當爲黑頭公及導拜司空恢在坐導指冠謂曰君當復著此導嘗與恢戲爭族姓曰人言王葛不言葛王也恢曰不言馬驢而言驢馬豈驢勝馬邪其見親狎如此於時潁川荀闓字道明陳畱蔡謨字道明與恢俱有名譽號曰中興三明人爲之語曰京都三明各有名蔡氏儒雅荀葛淸元帝爲安東將軍以恢爲主簿再遷江寧令討周馥有功封博陵亭侯復爲鎭東參軍與卞壺並以時譽遷從事中郎兼統記室時四方多務箋疏殷積恢斟酌酬答咸稱折中於時王氏爲將軍而恢兄弟及顏含並居顯要劉超以忠謹掌書命時人以帝善任一國之才湣帝卽位徵用四方賢﹠﹟召恢爲尙書郎元帝以經緯須才上疏畱之承制調爲會稽太守臨行帝爲置酒謂曰今之會稽昔之關中足食足兵在於良守以君有﹠﹟任之方是以相屈四方分崩當匡振圮運政之所先君爲言之恢陳謝因對曰今天下喪亂風俗陵遲宜尊五美屏四惡進忠實退浮華帝深納焉太興初以政績第一詔曰自頃多難官長數易益有諸獘𨿽聖人猶久於其道然後化成況其餘乎漢宣帝稱與我共安天下者其惟良二千石斯言信矣是以黃霸等或十年或二十年而不徙所以能濟其中興之勛也賞罰黜陟所以明政道也會稽內史諸葛恢﹠﹟官三年政淸人和爲諸郡首宜進其位班以勸風教今增恢秩中二千石頃之以母憂去官服闋拜中書令王惇上恢爲丹陽尹以久疾免明帝徵惇以恢爲侍中加奉車都尉討王含有功進封建安伯以先爵賜次子虪爲關內侯又拜恢後將軍會稽內史徵爲侍中遷左民尙書武陵王師吏部尙書累遷尙書右僕射加散騎常侍銀靑光祿大夫領選本州大中正尙書令常侍吏部如故成帝踐阼加侍中金紫光祿大夫卒年六十二贈左光祿大夫儀同三司賵贈之禮一依太尉興平伯故事謚曰敬祠以太牢子甝嗣

鄧攸按晉書良吏傳攸字伯道平陽襄陵人也祖殷亮直彊正鍾會伐蜀奇其才自黽池令召爲主簿賈充伐吳請殷爲長史後授皇太子詩爲淮南太守夢行水邊見一女子猛獸自後斷其盤囊占者以爲水邊有女汝字也斷盤囊者新獸頭代故獸頭也不作汝陰當汝南也果遷汝陰太守後爲中庶子攸七歲喪父尋喪母及祖母居喪九年以孝致稱淸和平貞正寡欲少孤與弟同居初祖父殷有賜官敕攸受之後太守勸攸去王官欲舉爲孝廉攸曰先人所賜不可攺也嘗詣鎭軍賈混混以人訟事示攸使決之攸不視曰孔子稱聽訟吾猶人也必也使無訟乎混奇之以女妻焉舉灼然二品爲吳王文學歷太子洗馬東海王越參軍越欽其爲人轉爲世子文學吏部郎越弟騰爲東中郎將請攸爲長史出爲河東太守永嘉末沒於石勒然勒宿忌諸官長二千石聞攸在營馳召將殺之攸至門門幹乃攸爲郎時幹識攸攸求紙筆作辭幹候勒和悅致之勒重其辭乃命勿殺勒長史張賓先與攸比捨重攸名操因稱攸於勒勒召至幕下與語悅之以爲參軍給車馬勒每東西置攸車營中勒夜禁火犯之者死攸與胡鄰轂胡夜失火燒車吏案問胡乃誣攸攸度不可與爭遂對以弟婦散發溫酒爲辭勒赦之旣而胡人深感自縛詣勒以明攸而陰遺攸馬驢諸胡莫不嘆息宗敬之石勒過泗水攸乃斫壞車以牛馬負妻子而逃又遇賊掠其牛馬步走擔其兒及其弟子綏度不能兩全乃謂其妻曰吾弟早亡惟有一息理不可絕止應自棄吾兒耳幸而得存我後當有子妻泣而從之乃棄之其子朝棄而暮及明日故系之於樹而去至新鄭投李矩三年將去而矩不聽荀組以爲陳郡汝南太守湣帝徵爲尙書左丞長水校尉皆不果就後密捨矩去投荀組於許昌矩深恨焉久之乃送家屬還攸攸與刁協周顗素厚遂至江東元帝以攸爲太子中庶子時吳郡闕守人多欲之帝以授攸攸載米之郡俸祿無所受惟飲吳水而已時郡中大饑攸表振貸未報乃輒開倉救之臺遣散騎常侍桓彜虞慰勞饑人觀聽善否乃劾攸以擅出谷俄而有詔原之攸在郡刑政淸明百姓歡悅爲中興良守後稱疾去職郡常有送迎錢數百萬攸去郡不受一錢百姓數千人畱牽攸船不得進攸乃小停夜中發去吳人歌之曰紞如打五鼓雞鳴天欲曙鄧侯挽不畱謝令推不去百姓詣臺乞畱一歲不聽拜侍中歲餘轉吏部尙書蔬食敝衣周急振乏性謙和善與人交賓無貴賤待之若一而頗敬媚權貴永昌中代周顗爲護軍將軍太寧二年王惇反明帝密謀起兵乃遷攸爲會稽太守初王惇伐都之後中外兵數每月言之於惇攸已出在家不復知護軍事有惡攸者誣攸尙白惇兵數帝聞而未之信轉攸爲太常時帝南郊攸病不能從車駕過攸問疾攸力病出拜有司奏攸不堪行郊而拜道左坐免攸每有進退無喜慍之色久之遷尙書右僕射咸和元年卒贈光祿大夫加金章紫綬祠以少牢攸棄子之後妻不復孕過江納妾甚寵之訊其家屬說是北人遭亂憶父母姓名乃攸之甥攸素有徳行聞之感恨遂不復畜妾卒以無嗣時人義而哀之爲之語曰天道無知使鄧伯道無兒弟子綏服攸喪三年

孔嚴按晉書孔愉傳愉從子嚴字彭祖祖父奕全椒令明察過人時有遺其酒者始提入門奕遙呵之曰人餉吾兩罌酒其一何故非也檢視之其一果是水或問奕何以知之笑曰酒重水輕提酒者手有輕重之異故耳在官有惠化及卒市人若喪慈親焉父倫黃門郎嚴少仕州郡歷司徒掾尙書殿中郎殷浩臨揚州請爲別駕遷尙書左丞時朝廷崇樹浩以抗擬桓溫溫深以不平浩又引接荒人謀立功於閫外嚴言於浩曰當今時事艱難可謂百六之運使君屈已應務屬當其會聖懷所以日昃匪懈臨朝斤斤每欲深根固本靜邊寧國耳亦豈至私哉而處任者所至不同所見各異人口云云無所不至頃來天時人情良可寒心古人爲政防人之口甚於防川間日侍坐亦已粗申所懷不審竟當何以鎭之老子云夫惟不爭則萬物不能與之爭此言不可不察也愚意故謂朝廷宜更明授任之方韓彭可專徵伐蕭曹守管鑰內外之任各有攸司深思廉藺屈申之道平勃相和之義令婉然通順人無間言然後乃可保大定功平濟天下也又觀頃日降附之徒皆人面獸心貪而無親難以感義而聚著都邑雜處人間使君常疲聖體以接之虛府庫以拯之足以疑惑視聽耳浩深納之及哀帝踐阼議所承統時多異議嚴與丹陽尹庾龢議曰順本居正親親不可奪宜繼成皇帝諸儒咸以嚴議爲長竟從之隆和元年詔曰天文失度太史𨿽有祈禳之事猶釁眚屢彰今欲依鴻祀之制於太極殿前庭親執虔肅嚴諫曰鴻祀𨿽出尙書大傳先儒所不究歷代莫之興承天接神豈可以疑殆行事乎天道無親惟徳是輔陛下祇順恭敬畱心兆庶可以消災復異皆已蹈而行之徳合神明丘禱久矣豈須屈萬乘之尊修雜祀之事君舉必書可不愼歟帝嘉之而止以爲揚州大中正嚴不就有司奏免詔特以侯領尙書時東海王奕求海鹽錢塘以水牛牽埭稅取錢直帝初從之嚴諫乃止初帝或施私恩以錢帛賜左右嚴又啟諸所別賜及給廚食皆應減省帝曰左右多困乏故有所賜今通斷之又廚膳宜有減徹思詳具聞嚴多所匡益太和中拜吳興太守加秩中二千石善於宰牧甚得人和余杭婦人經年荒賣其子以活夫之兄子武康有兄弟二人妻各有孕弟遠行未反遇荒歲不能兩全棄其子而活弟子嚴並褒薦之又甄賞才能之士論者美焉五年以疾去職卒於家三子道民宣城內史靜民散騎常侍福民太子洗馬皆爲孫恩所害

殷顗按晉書本傳顗字伯通陳郡人也祖融太常卿父康吳興太守顗性通率有才气少與從弟仲堪俱知名太元中以中書郎擢爲南蠻校尉﹠﹟職淸明政績肅舉及仲堪得王恭書將興兵內伐告顗欲同舉顗不平之曰夫人臣之義愼保所守朝廷是非宰輔之務豈藩屏之所圖也晉陽之事宜所不豫仲堪要之轉切顗怒曰吾進不敢同退不敢異仲堪甚以爲恨猶密諫仲堪辭甚切至仲堪旣貴素情亦殊而志望無厭謂顗言爲非顗見江績亦以正直爲仲堪所斥知仲堪當逐異已樹置所親因出行散托疾不還仲堪聞其病出省之謂顗曰兄病殊爲可憂顗曰吾病不過身死但汝病在滅門幸熟爲慮勿以我爲念也仲堪不從卒與楊佺期桓元同下顗遂以憂卒隆安中詔曰故南蠻校尉殷顗忠績未融奄焉隕喪可贈冠軍將軍弟仲文叔獻別有傳

王化按華陽國誌化字伯遠廣漢郪人也漢時作大匠王堂後也祖父字文表州牧劉璋時爲蜀太守有懿徳髙名在耆舊傳父彭字仲缺巴郡太守化兄弟四人少有令望化治毛詩三禮春秋公羊傳郡命功曹州辟從事光祿郎中主事尙書郎除閬中令爲政淸靜察孝廉大同後復端右郡察孝廉爲樂涫令

壽良子紹繼張徵費緝

按華陽國誌良字文淑蜀郡成都人也父祖二世犍爲太守良少與犍爲張徵費緝並知名治春秋三傳貫通五經澡身貞素州從事散騎黃門侍郎大同郡主簿上計吏察孝廉不就州辟主簿治中別駕舉才行刺史皇甫晏貢之三司遂辟太宰除霸城令始平太守治政著稱從扶風轉秦國內史文立卒後溫令李宓表武帝言二州人士零頹才彥淩遲無復廁豫綱紀後進慰寧遐外者良公朝英特二州之望宜見超擢子紹繼立後帝徵爲黃門侍郎兼二州都給事中梁州刺史遷散騎常侍大長秋卒葬洛北邙山徵字建興張翼子也篤志好學官至廣漢太守緝字文平淸檢有治幹舉秀才歷城令涪陵太守遷譙內史

政事部名臣列傳七

宋

袁湛按宋書本傳湛字士深陳郡陽夏人也祖耽晉歷陽太守父質瑯邪內史並知名湛少爲從外祖謝安所知以其兄子元之女妻之初爲衛軍行參車員外散騎通直正員郎中軍功曹桓元太尉奉軍事入爲中書黃門侍郎出補桓修撫軍長史義旗建髙祖以爲鎭軍諮議參軍明年轉尙書吏部郎司徒左長史侍中以從徵功封晉寧縣五等男出爲髙祖太尉長史遷左民尙書徙掌吏部出爲吳興太守秩中二千石﹠﹟政和理爲吏民所稱入補中書令又出爲吳國內史秩中二千石義熙十二年轉尙書右僕射本州大中正時髙祖北伐湛兼太尉與兼司空散騎常侍尙書範泰奉九命禮物拜授髙祖髙祖衝讓湛等隨軍至洛陽住柏谷塢泰議受使未畢不拜晉帝陵湛獨至五陵致敬時人美之初陳郡謝重王胡之外孫於諸舅禮敬多闕重子絢湛之甥也嘗於公座淩湛湛正色謂曰汝便是兩世無渭陽之情絢有愧色十四年卒官時年四十追贈左光祿大夫加散騎常侍太祖卽位以后父追贈侍中以左光祿大夫開府儀同三司謚曰敬公世祖大明三年幸藉田行經湛墓下詔曰故侍中左光祿大夫開府儀同三司晉寧敬公外氏尊戚素風正歲紀稍積墳塋浸遠朕近巡覽千畝遙瞻松隧緬惟徽塵感慕增結可遣使祭少申永懷又增守墓五戶子淳淳子桓卒

江夷按宋書本傳夷字茂遠濟陽考城人也祖晉護軍將軍父敳驃騎諮議參軍夷少自藻厲爲後進之美州辟主簿不就桓元篡位以爲豫章王文學義旗建髙祖板爲鎭軍行參軍尋行大司馬瑯邪王軍事轉以公事免頃之復補主簿豫討桓元功封南郡州陵縣五等侯孟昶建威府司馬中書侍郎中軍太尉從事中郎徵西大將軍道規長史南郡太守尋轉太尉諮議參軍領錄事遷長史入爲侍中大司馬從府公北辟拜洛陽園陵進至潼關還領寧遠將軍瑯邪內史本州大中正髙祖受命大司馬府瑯邪國事一以委焉宋臺初建爲五兵尙書髙祖受命轉掌度支出爲義興太守加秩中二千石以疾去職尋拜吏部尙書爲吳郡太守營陽王於吳縣見害夷臨哭盡禮又以兄疾去官復爲丹陽尹吏部尙書加散騎常侍遷右僕射夷美風儀善舉止歷任以和簡著稱出爲湘州刺史加散騎常侍未之職病卒時年四十八遺命薄斂蔬奠務存儉約追贈前將軍本官如故子湛別有傳

孔靖子靈符

孫淵之

按宋書本傳靖字季恭會稽山陰人也名與髙祖祖諱同故稱字祖愉晉車騎將軍父誾散騎常侍季恭始察郡孝廉功曹史著作佐郎太子舍人鎭軍司馬司徒左西掾未拜遭母憂隆安五年於喪中被起建威將軍山陰令不就髙祖東徵孫恩屢至會稽季恭曲意禮接贍給甚厚髙祖後討孫恩時桓元篡形已著欲於山陰建義討之季恭以爲山陰去京邑路遠且元未居極位不如待其篡逆事彰舋成惡稔徐於京口圖之不憂不﹠﹟髙祖亦謂爲然虞嘯父爲徵東將軍會稽內史季恭初求爲府司馬不得及帝定桓元以季恭爲內史使賫封板拜授季恭相值季恭便舟夜還至卽叩扉告嘯父並令掃拂別齋卽便入郡嘯父本爲桓元所授聞元敗震懼開門請罪季恭慰勉使且安所住明旦乃移季恭到任務存治實敕止浮華剪罰遊惰由是寇盜衰止境內肅淸徵爲右衛將軍加給事中不拜尋除侍中領本國中正徙瑯邪王大司馬司馬尋出爲吳興太守加冠軍先是吳興頻喪太守云項羽神爲卞山王居郡聽事二千石至常避之季恭居聽事竟無害也遷尙書右僕射固讓義熙八年復督五郡諸軍徵鹵會稽內史修飾學校計課調習十年復爲尙書右僕射加散騎常侍又讓不拜頃之除領軍將軍加散騎常侍本州大中正十二年致仕拜金紫光祿大夫常侍如故是歲髙祖北伐季恭求從以爲太尉軍諮祭酒後將軍從平關洛髙祖爲相國又隨府遷宋臺初建令書以爲尙書令加散騎常侍又讓不受乃拜侍中特進左光祿大夫辭事東歸髙祖餞之戲馬臺百僚咸賦詩以述其美及受命加開府儀同三司辭讓累年終以不受永初三年薨時年七十六追贈侍中左光祿大夫開府儀同三司子生歷顯位侍中會稽太守弟靈符元嘉末爲南譙王義宣司空長史南郡太守尙書吏部郎世祖大明初自侍中爲輔國將軍郢州刺史入爲丹陽尹山陰縣土境褊狹民多田少靈符表徙無貲之家於余姚鄞鄮三縣界墾起湖田上使公卿博議太宰江夏王義恭議曰夫訓農修本有國所同土著之民習玩日久如京師無田不聞徙居他縣尋山陰豪族富室頃畝不少貧者肆力非爲無處耕起空荒無救災歉又緣湖居民魚鴨爲業及有居肆理無樂徙尙書令柳元景右僕射劉秀之尙書王瓚之顧凱之顏師伯嗣湘東王諱議曰富戶溫房無假遷業窮身寒室必應徙居葺宇疏臯產粒無待資公則公未易充課私則私卒難具生計旣完畬功自息宜募亡叛通卹及與樂田者其往經創須粗修立然後徙居侍中沈懷文王景文黃門侍郎劉敳﹠﹟顒議曰百姓𨿽不親農不無資生之路若驅以就田則坐相違奪且鄞等三縣去治並遠旣安之民忽徙他邑新垣未立舊居已毀去畱兩困無以自資謂宜適任民情徙其所樂開宥逋亡且令就業若審成腴壞然後議遷太常王元謨議曰小民貧匱遠就荒疇去舊卽新糧種俱闕習之旣難勸之未易謂宜微加資給使得肆勤明力田之賞申怠惰之罰光祿勛王升之議曰遠廢之疇方剪荊棘率課窮乏其事彌難資徒粗立徐行無晚上違議從其徙民並成良業靈符自丹陽出爲會稽太守尋加豫章王子尙撫軍長史靈符家本丰產業甚廣又於永興立墅周回三十三里水陸地二百六十五頃含帶二山又有果園九處爲有司所糾詔原之而靈符答對不實坐以免官後復舊官又爲尋陽王子房右軍長史太守如故﹠﹟實有材幹不存華飾每所﹠﹟官政績修理前廢帝景和中犯忤近臣爲所讒構遣鞭殺之二子湛之淵之於都賜死太宗卽位追贈靈符金紫光祿大夫淵之大明中爲尙書比部郎時安陸應城縣民張江陵與妻吳共罵母黃令死黃忿恨自經死值赦律父子賊殺傷毆父母梟首罵詈棄市謀殺夫之父母亦棄市值赦免刑補治江陵罵母母以之自裁重於傷毆若同殺科則疑重用毆傷及罵科則疑輕制惟有打母遇赦猶梟首無罵母致死值赦之科淵之議曰夫題裏逆心而仁者不入名且惡之況乃人事故毆傷﹠﹟詛法所不原詈之致盡則理無可宥罰有從輕蓋疑失善求之文旨非此之謂江陵𨿽值赦恩故合梟首婦本以義愛非天屬黃之所恨情不在吳原死補治有允正法詔如淵之議吳免棄市

沈亮按宋書沈約自敍田子無子弟林子以第二子亮爲後亮字道明淸操好學善屬文未弱冠州辟從事會稽太守孟顗在郡不法亮糾劾免官又言災異轉西曹主簿時三吳水渰谷貴民饑刺史彭城王義康使立議以救民急亮議以東土災荒民雕谷踴富民蓄米日成其價宜班下所在隱其虛實令積蓄之家聽畱一年儲餘皆勒使糶貨爲制平價此所謂常道行於百世權宜用於一時也又緣淮歲丰邑富地穰麥旣已登黍粟行就可析其估賦仍就變市三吳饑民卽以貸給使彊壯轉運以贍老弱且酒有喉唇之利而非餐餌所資尢宜禁斷以息遊費卽並施行世祖出鎭歷陽行參徵鹵軍事民有盜發冢者罪所近村民與符伍遭劫不赴救同坐亮議曰尋發冢之情事止竊盜徒以侵亡犯死故同之嚴科夫穿掘之侶必銜枚以晦其迹劫掠之黨必歡呼以威其事故赴凶赫者易應潛密者難且山原爲無人之鄕丘壠非恆塗所踐至於防救不得比之村郭督實劾名理與劫異則符伍之坐居宜降矣又劫罰之科𨿽有同符伍之限而無遠近之斷夫冢無村界當以比近坐之若不域之以界則數步之內與十里之外便應同罹其責防民之禁不可頓去止非之憲宜當其律愚謂相去百步同赴告不時者一歲刑自此以外差不及罰又啟太祖陳府事曰伏見西府兵士或年幾八十而猶伏隸或年始七歲而已從役衰耗之體气用湮微兒弱之軀肌膚未實而使伏勤昏稚騖苦傾晚於理旣薄爲益實輕書制休老以六十爲限役少以十五爲制若力不周務故當粗存優減詔曰前已令卿兄攺革尋值遷回竟是不施行耶今更敕西府也時營創城府功課嚴促亮又陳之曰經始城宇莫非造創基築旣廣夫課又嚴不計其勞苟務其速以歲月之事求不日之成比見役人未明上作閉鼓乃休呈課旣多理有不逮至於息日拘備關限方涉暑雨多有死病頃日所承亦頗有逃逸竊惟此旣內藩事殊外鎭撫﹠﹟之宜無系早晚若得少寬其工課稍均其優劇徒隸旣苦易以悅加考其卒功廢闕無幾臣聞不居其職不謀其事庖割有主屍不越樽豈臣疏小所當預議但臣泳恩歲厚服義累世苟是所懷忘其常體詔答曰啟之甚佳此亦由來常患比屢敕之猶復如此甚爲無理近復令孟休宣旨想當不同卿比可密觀其優劇也始興王浚臨揚州復爲主簿秣陵令善擿姦伏有非必禽太祖稱其能入爲尙書都官郎襄陽地接邊關江左來未有皇子重鎭元嘉二十二年世祖出爲撫軍將軍雍州刺史天子甚畱心以舊宛北接二關咫尺崤陜蓋襄陽之北扞且表裏彊蠻盤帶疆場以亮爲南陽太守加揚武將軍邊蠻畏服皆納賦調有數村狡猾亮悉誅之遣吏巡行諸縣孤寡老疾不能自存者皆就蠲養耆年老齒歲時有餼時儒學崇建亮開置庠序訓授生徒民多發冢並婚嫁違法皆嚴爲條禁郡界有古時石堨蕪廢歲久亮簽世祖修治之曰施生興業首教農畝立民崇政訓本播穡故能殷邦康俗禮節用成頃北洛侵蕪南宛雕毀獫狁肆凶蠻夷充疆遠肅烽驛近虞郊閈遂使沃衍弗並巨防莫修窘力輟耕闕於分地凶荒無待流冗及今禮化孚內威禁淸外斯實去盜修畝昭農緒稼之時弘圖廣務拓土祈年之日殿下降心育物振民復古且方提封榛棘綏入殊荒竊見郡境有舊石堨區野腴潤實爲神臯而蕪決稍積久廢其利凡管所見謂宜創立昔文翁守官起沃成產偉連撫民開奧增業惠昭二邦庸列兩漢𨿽效政圖功不見所絕聯事惟忝憂同職同缺十八字又修治馬人陂民獲其利在任四年遷南譙王義宣司空中兵參軍詔曰陜西心膂須才故授卿此職隨王誕鎭襄陽復爲後軍中兵領義成太守亮﹠﹟官淸約爲太祖所嘉賜以車馬服玩前後累積每遠方貢獻絕國勛器輒班焉又賜書二千卷二十七年卒官時年四十七所著詩賦頌贊三言誄哀辭祭告請雨文樂府挽歌連珠教記白事箋表簽議一百八十九首

王淮之按宋書本傳淮之字元曾瑯邪臨沂人髙祖彬尙書僕射曾祖彪之尙書令祖臨之父納之並禦史中丞彪之博聞多識練悉朝儀自是家世相傳並諳江左舊事緘之靑箱世人謂之王氏靑箱學淮之兼明禮傳贍於文辭起家爲本國右常侍桓元大將軍行參軍元篡位以爲尙書祠部郎義熙初又爲尙書中兵郎遷參髙祖車騎中軍軍事丹陽丞中軍太尉主簿出爲山陰令有能名預討盧循功封都亭侯又爲髙祖鎭西平北太尉參軍尙書左丞本郡大中正宋臺建除禦史中丞爲僚友所憚淮之父納之祖臨之曾祖彪之至淮之四世居此職淮之嘗作五言範泰嘲之曰卿惟解彈事耳淮之正色答猶差卿世載雄狐坐世子右衛率謝靈運殺人不舉免官髙祖受命拜黃門侍郎永初二年奏曰鄭元注禮三年之喪二十七月而吉古今學者多謂得禮之宜晉初用王肅議祥禫共月故二十五月而除遂以爲制江左以來惟晉朝施用搢紳之士多遵元義夫先王制禮以大順羣心喪也寧戚著自前訓今大宋開泰品物遂理愚謂宜同卽物情以元義爲制朝野一禮則家無殊俗從之遷司徒左長史出爲始興太守元嘉二年爲江夏王義恭撫軍長史歷陽太守行州府之任綏懷得理軍民便之尋入爲侍中明年徙爲都官尙書攺領吏部性峭急頗失搢紳之望出爲丹陽尹淮之究識舊儀問無不對時大將軍彭城王義康錄尙書事每嘆曰何須髙論元虛正得如王淮之兩三人天下便治矣然寡乏風素不爲時流所重撰儀注朝廷至今遵用之十年卒時年五十六追贈太常子興之徵鹵主簿

謝方明按宋書本傳方明陳郡陽夏人尙書僕射景仁從祖弟也祖鐵永嘉太守父衝中書侍郎家在會稽謝病歸除黃門侍郎不就爲孫恩所殺追贈散騎常侍方明隨伯父吳興太守邈在郡孫恩寇會稽東土諸郡皆響應吳興民胡桀郜驃破東遷縣方明勸邈避之不從賊至被害方明逃竄遂免初邈舅子長樂馮嗣之及北方學士馮翊仇元達俱往吳興投邈並捨之郡學禮待甚簡二人並忿慍遂與恩通謀恩嘗爲嗣之等從者夜入郡見邈眾遁不悟本欲於吳興起兵事趣不果乃遷於會稽及郜等攻郡嗣之元達並豫其謀劉牢之謝琰等討恩恩走入海嗣之等不得同去方更聚合方明結邈門生義故得百餘人掩討嗣之等悉禽而手刃之於時荒亂之後吉凶禮廢方明合門遇禍資產無遺而營舉凶事盡其力用數月之間葬送並畢平世備禮無以加也頃之孫恩重役會稽謝琰見害恩購求方明甚急方明於上虞載母妹奔東陽由黃﹠﹟嶠出鄱陽附載還都寄居國子學流離險厄屯苦備經而貞立之操在約無攺元興元年桓元﹠﹟京邑丹陽尹卞範之勢傾朝野欲以女嫁方明使尙書吏部郎王騰譬說備至方明終不回桓元聞而賞之卽除著作佐郎補司徒王謐主簿從兄景仁舉爲髙祖中兵主簿方明事思忠益知無不爲髙祖謂之曰愧未有瓜衍之賞且當與卿共豫章國祿屢加賞賜方明嚴恪善自居遇𨿽處暗室未嘗有惰容無他伎能自然有雅韻從兄混有重名惟歲節朝宗而已丹陽尹劉穆之權重當時朝野輻輳不與穆之相識者惟有混方明郗僧施蔡廓四人而已穆之甚以爲恨方明廓後往造之大悅白髙祖曰謝方明可謂名家駒直置便自是臺鼎人無論復有才用頃之轉從事中郎仍爲左將軍道憐長史髙祖命府內眾事皆諮決之隨府轉中軍長史尋更加晉陵太守復爲驃騎長史南郡相委任如初嘗年終江陵縣獄囚事無輕重悉散聽歸家使過正三日還到罪應入重者有二十餘人綱紀以下莫不疑懼時晉陵郡送故主簿弘季盛徐壽之並隨在西固諫以爲昔人𨿽有其事或是記籍過言且當今民情僞薄不可以古義相許方明不納一時遣之囚及父兄皆驚喜涕泣以爲就死無恨至期有重罪二人不還方明不聽討捕其一人醉不能歸逮二日乃反餘一囚十日不至五官朱千期請見欲白討之方明知爲囚事使左右謝五官不須入囚自當反囚逡巡墟裏不能自歸鄕村責讓之率領將送闕竟無逃亡者遠近咸嘆服焉遭母憂去職服闋爲宋臺尙書吏部郎髙祖受命遷侍中永初三年出爲丹陽尹有能名轉會稽太守江東民戶殷盛風俗峻刻彊弱相陵姦吏蜂起符書一下文攝相續又罪及比伍動相連坐一人犯吏則一村廢業邑裏驚擾狗吠達旦方明深達治體不拘文法闊略苛細務存綱領州臺符攝卽時宣下緩民期會展其辦舉郡縣監司不得妄出貴族豪士莫敢犯禁除比伍之坐判久系之獄前後徵伐每兵運不充悉發倩士庶事旣寧息皆使還本而屬所刻害或卽以補吏守宰不明與奪乖舛人事不至必被抑塞方明簡汰精當各愼所宜𨿽服役十載亦一朝從理東土至今稱詠之性尢愛惜未嘗有所是非承代前人不易其政有必宜攺者則以漸移變使無迹可尋元嘉三年卒官年四十七

江秉之按宋書本傳秉之字元叔濟陽考城人也祖逌晉太常父纂給事中秉之少孤弟妹七人並皆幼稚撫育姻娶罄其心力初爲劉穆之丹陽前軍府參軍髙祖督徐州轉主簿仍爲世子中軍參軍宋受禪隨例爲員外散騎侍郎補太子詹事丞少帝卽位入爲尙書都官郎出爲永世烏程令以善政著名東土徵建康令爲治嚴察京邑肅然殷景仁爲領軍請爲司馬復出爲山陰令民戶三萬政事煩擾訟殷積階庭常數百人秉之禦繁以簡常得無事宋世惟顧覬之亦以省務著績其餘𨿽復刑政循理而未能簡事以在縣有能遷補新安太守元嘉十二年轉在臨海並以約見稱所得祿秩悉散之親故妻子常饑寒人有勸其營田者秉之正色曰食祿之家豈可與農人競利在郡作書案一枚及去官畱以付庫十七年卒時年六十子徽尙書都官郎吳令元凶殺徐湛之徽以黨與見誅子謐升明末爲尙書吏部郎元嘉初太祖遣大使巡行四方兼散騎常侍孔默之王歆之等上言宣威將軍陳南頓一郡太守李元徳淸勤均平姦盜止息彭城內史魏恭子廉恪修愼在公忘私安約守儉久而彌固前宋縣令成浦治政寬濟遺詠在民前鮦陽令李熙國任事有方民思其政山桑令何道自少淸廉白首彌厲應加以勸於後乃進元徳號寧朔將軍恭子賜絹五十匹谷五百斛浦熙國道各賜絹三十匹谷二百斛

阮長之按宋書本傳長之字茂景陳畱尉氏人也祖思曠金紫光祿大夫父普驃騎咨議參軍長之年十五喪父有孝性哀感傍人服除蔬食者猶積載閒居篤學未嘗有惰容初爲諸府參軍除員外散騎侍郎母老求補襄垣令督郵無禮鞭之去職尋補廬陵王義眞車騎行正參軍平越長史東莞太守入爲尙書殿中郎出爲武昌太守時王弘爲江州雅相知重引爲車騎從事中郎入爲太子中舍人中書侍郎以母老固辭朝直補彭城王義康平北咨議參軍元嘉九年遷臨川內史以南土卑濕母年老非所宜辭不就十一年復除臨海太守至郡少時而母亡葬畢不勝憂十四年卒時年五十九時郡縣田祿芒種爲斷此前去官者則一年秩祿皆入前人此後去官者則一年秩祿皆入後人始以元嘉末攺此科計月分祿長之去武昌郡代人未至以芒種後一日解印綬初發京師親故或以器物贈別得便緘錄後歸悉以還之在中書省直夜往鄰省誤著履出合依事自列門下門下以闇夜人不知不受列長之固遣送之曰一生不侮暗室前後所﹠﹟官皆有風政爲後人所思宋世言善治者咸稱之子師門原鄕令

王歆之按宋書本傳歆之字叔道河東人也曾祖愆期有名晉世官至南蠻校尉祖尋之光祿大夫父肇之豫章公相歆之被遇於太祖歷顯官左民尙書光祿大夫卒官

申季歷按宋書王歆之傳元嘉九年豫州刺史長沙王義欣上言所統威遠將軍北譙梁二郡太守闌中侯申季歷自奉職邦畿於玆五年信惠並宣威化兼著外淸姦暴內輯民黎役賦均平閭井齊肅綏穆初附招攜荒遠郊境之外仰澤懷風爵賞之授績能是顯宜升階秩以崇獎勸進號寧朔將軍

郭啟元按宋書王歆之傳晉壽太守郭啟元亦有淸節卒官元嘉二十八年詔曰故綏遠將軍晉壽太守郭啟元往銜命鹵庭秉意不屈受任白水盡勤靡懈公奉私餼纖毫弗納布衣蔬食飭躬惟儉故超授顯邦以甄廉績而介誠苦節終始匪貳身死之日妻子凍餒志操殊俗良可哀悼可賜其家谷五百斛

傅僧佑陳

張佑按宋書王歆之傳時有北地傅僧佑潁川陳髙平張佑並以吏才見知僧佑事在臧燾傳爲吳令善發姦伏境內以爲神明佑祖父湛晉孝武世以才學爲中書侍郎光祿勛佑歷臨安武康錢塘令並著能名宋世言長吏者以三人爲首

潘詞子

亮

按宋書王歆之傳元嘉中髙平太守潘詞有淸節子亮爲昌慮令亦著廉名大明中爲徐州刺史劉道隆所表

江智淵按宋書本傳智淵濟陽考城人湘州刺史夷弟子父僧安太子中庶子智淵初爲著作郎江夏王義恭太尉行參軍太子太傅主簿隨王誕後軍參軍世父夷有盛名夷子湛又有淸譽父子並貴達智淵父少無名問湛禮敬甚簡智淵常以爲恨自非節歲不入湛門及爲隨王誕佐在襄陽誕待之甚厚時咨議參軍謝莊府主簿沈懷文並與智淵友善懷文每稱之曰人所應有盡有人所應無盡無者其江智淵乎元嘉末除尙書庫部郎時髙流官序不爲臺郎智淵門孤援寡獨有此選意甚不說固辭不肯拜竟陵王誕復版爲騎軍轉主簿隨府轉司空主簿記室參軍領南濮陽太守遷從事中郎誕將爲逆智淵悟其機請假先反誕事發卽除中書侍郎智淵愛好文雅詞采淸贍世祖深相知待恩禮冠朝上燕私甚數多命羣臣五三人遊集智淵常爲其首同侶未及前輒獨蒙引進智淵每以越眾爲慚未嘗有喜色每從遊幸與羣僚相隨見傳詔馳來知當呼己聳動愧恧形於容貌論者以此多之遷驍騎將軍尙書吏部郎上每酣宴輒詬辱羣臣並使自相嘲訐以爲歡笑智淵素方退漸不會旨嘗使以王僧朗嘲戲其子景文智淵正色曰恐不宜有此戲上怒曰江僧安癡人癡人自相惜智淵伏席流涕由此恩寵大衰出爲新安王子鸞北中郎長史南東海太守加拜寧朔將軍行南徐州事初上寵姬宣貴妃殷氏卒使羣臣議謚智淵上議曰懷上以不盡嘉號甚銜之後車駕幸南山乘馬至殷氏墓羣臣皆騎從上以馬鞭指墓石柱謂智淵曰此上不容有懷字智淵益惶懼大明七年以憂卒時年四十六子季筠太子洗馬早卒後廢帝卽位以后父追贈金紫光祿大夫季筠妻王平望鄕君智淵兄子﹠﹟早孤養之如子﹠﹟歷黃門吏部侍中武陵王北中郎長史南東海太守行南徐州事後廢帝元徽中卒

陸法眞按宋書王歆之傳世祖世吳郡陸法眞歷官有淸節嘗爲劉秀之安北錄事參軍太山羊希與安北咨議參軍孫詵書曰足下同僚似有陸錄事者此生東南名地又張元外孫持身至淸雅有志節年髙官下秉操不衰計當日夕相與申意太宗初爲南海太守卒官

沈曇慶按宋書本傳曇慶吳興武康人侍中懷文從父兄也父發員外散騎侍郎早卒吳興太守王韶之爲之誄焉曇慶初辟主簿州從事西曹主簿長沙王義欣後軍鎭軍主簿遭母憂哀毀致稱本縣令諸葛闡之公解言上服釋復爲主簿義欣又請爲鎭軍記室參軍出爲余杭令遷司徒主簿江夏王義恭太尉錄事參軍尙書右丞時歲有水旱曇慶議立常平倉以救民急太祖納其言而事不行領本邑中正少府揚州治中從事史始興王浚衛軍長史元凶﹠﹟立世祖入討劭遣曇慶還東募人安東將軍隨王誕收付永興縣獄久之被原世祖踐祚除東海王椲撫軍長史入爲尙書吏部郎江夏王義恭大司馬長史南東海太守左衛將軍大明元年督徐兗二州及梁郡諸軍事輔國將軍徐州刺史時殿中員外將軍裴景仁助戍彭城本傖人多悉戎荒事曇慶使撰秦記十卷敍苻氏僭僞本末其書傳於世明年復徵爲左衛將軍加給事中領本州大中正三年遷祠部尙書其年卒時年五十七追贈本官曇慶謹實淸正所﹠﹟有稱績常謂子弟曰吾處世無才能政圖作大老子耳世以長者稱之

羊元保按宋書本傳元保太山南城人也祖楷尙書都官郎父綏中書侍郎元保起家楚臺太常博士遭母憂服闋右將軍何無忌前將軍諸葛長民俱板爲參軍並不就除臨安令劉穆之舉爲髙祖鎭軍參軍庫部郎永世令復爲髙祖太尉參軍轉主簿丹陽丞少帝景平二年入爲尙書右丞轉左丞司徒長史府公王弘甚知重之謂左長史庾登之吏部尙書王淮之曰卿二賢明美朗識會悟多通然弘懿之望故當共推羊也頃之入爲黃門侍郎善奕﹠﹟﹠﹟品第三太祖與賭郡戲勝以補宣城太守先是劉式之爲宣城立吏民亡叛制一人不禽符伍里吏送州作部若獲者賞位二階元保以爲非宜陳之曰臣伏尋亡叛之由皆出於窮逼未有足以推存而樂爲此者也今立殊制於事爲苦臣聞苦節不可貞懼致流獘昔龔遂譬民於亂繩緩之然後可理黃霸以寬和爲用不以嚴刻爲先臣愚公謂單身逃役便爲盡戶今一人不測坐者甚多旣憚重負各爲身計牽挽逃竄必致繁滋又能禽獲叛身類非謹惜旣無堪能坐陵勞吏名器虛假所妨實多將階級不足供賞服勤無以自勸又尋此制施一邦而已若其是邪則應與天下爲一若其非邪亦不宜獨行一郡民離憂患其獘將甚臣忝守所職懼難遵用致率管穴冒以陳聞由是此制得停元保在郡一年爲廷尉數月遷尙書吏部郎禦史中丞衡陽王義季右軍長史南東海太守加輔國將軍入爲都官尙書左衛將軍加給事中丹陽尹會稽太守又徙吳郡太守加秩中二千石太祖以元保廉素寡欲故頻授名郡爲政𨿽無干績而去後常見思不營財利處家儉薄太祖嘗曰人仕宦非惟須才然亦須運命每有好官缺我未嘗不先憶羊元保元凶﹠﹟立爲吏部尙書領國子祭酒尋加光祿大夫及世祖入討朝野多南奔劭集羣僚橫刀怒曰卿等便可去矣眾戰懼莫敢言元保容色不異徐曰臣以死奉朝劭乃解世祖卽位以爲散騎常侍領崇憲衛尉尋遷金紫光祿大夫又以謹敬見知賜甚厚大明初進位光祿大夫五年遷散騎常侍特進元保自少至老謹於祭奠四時珍新未得祠薦者口不妄嘗八年卒時年九十四謚曰定子

王悅按宋書王歆之傳太宗世瑯邪王悅亦﹠﹟官淸正見知悅字少明晉右將軍羲之曾孫也父靖之官至司徒左長史靖之爲劉穆之所厚就穆之求侍中如此非一穆之曰卿若不求久自得也遂不果悅泰始中爲黃門郎禦史中丞上以其廉介賜良田五頃遷尙書吏部郎侍中在門下盡其心力五年卒官追贈太常初悅爲侍中檢校禦府太官太醫諸署得姦巧甚多及悅死眾咸謂諸署﹠﹟詛之上乃收典掌者十餘人桎梏云送淮陰密令渡瓜步江投之中流

南齊

虞玩之孔﹠﹟何憲按南齊書本傳玩之字茂瑤會稽余姚人也祖宗晉庫部郎父玫通直常侍玩之少刀筆泛涉書史解褐東海王行參軍烏程令路太后外親朱仁彌犯罪依法錄治太后怨訴孝武坐免官泰始中除晉熙國郎中令尙書起部郎通直郎元徽中爲右丞時太祖參政與玩之書曰張華爲度支尙書事不徒然今漕藏有闕吾賢居右丞已覺金粟可積也玩之上表陳府庫錢帛器械役力所懸轉多興用漸廣慮不支歲月朝議優報之遷安成王車騎錄事轉少府太祖鎭東府朝野致敬玩之猶躡屐造席太祖取屐視之訛黑斜銳﹠﹟斷以芒接之問曰卿此屐已幾載玩之曰初釋褐拜徵北行佐買之著已二十年貧士竟不辦易太祖善之引爲驃騎諮議參軍霸府初開賓客輻輳太祖畱意簡接玩之與樂安任遐俱以應對有席上之美齊名見遇遐字景遠好學有義行兼與太祖素遊褚淵王儉並見親愛官至光祿大夫永元初卒玩之遷驍騎將軍黃門郎領本部中正上患民間欺巧及卽位敕玩之與驍騎將軍傅堅意檢定簿籍建元二年詔朝臣曰黃籍民之大紀國之治端自頃氓俗巧僞爲日已久至乃竊注爵位盜易年月增損三狀貿襲萬端或戶存而文書已絕或人在而反托死板停私而云隸役身彊而稱六疾編戶齊家少不如此皆政之巨﹠﹟教之深疵比年𨿽卻籍攺書終無得實若約之以刑則民僞已還若綏之以徳則勝殘未易卿諸賢並深明治體可各獻嘉謀以振澆化又臺坊訪募此制不近優刻素定閒劇有常宋元嘉以前玆役恆滿大明以後樂補稍絕或緣寇難頻起軍蔭易多民庶從利投坊者寡然國經未變朝紀恆存相揆而言隆替何速比急病之洪源晷景之切患以何科算革斯獘耶玩之上表曰宋元嘉二十七年八條取人孝建元年書籍眾巧之所始也元嘉中故光祿大夫傅隆年出七十猶手自書籍躬加隱校隆何必有石建之愼髙柔之勤蓋以世屬休明服道修身故耳今陛下日旰忘食未明求衣詔逮幽愚謹陳妄說古之共治天下惟良二千石今欲求治取正其在勤明令長凡受籍縣不加檢合但封送州州檢得實方卻歸縣吏貪其賂民肆其姦姦彌深而卻彌多賂愈厚而答愈緩自泰始三年至元徽四年揚州等九郡四號黃籍共卻七萬一千餘戶於今十一年矣而所正者猶未四萬神州奧區尙或如此江湘諸部倍不可念愚謂宜以元嘉二十七年籍爲正民惰法旣久今建元元年書籍宜更立明科一聽首悔迷而不反依制必戮使官長審自檢校必令明洗然後上州永以爲正若有虛昧州縣同咎今戶口多少不減元嘉而板籍頓闕獘亦有以自孝建已來入勛者眾其中操干戈衛社稷者三分殆無一焉勛簿所領而詐注辭籍浮游世要非官長所拘錄復爲不少尋蘇峻平後庾亮就溫嶠求勛簿而嶠不與以爲陶侃所上多非實錄尋物之懷私無世不有宋末落紐此巧尢多又將位旣眾舉卹爲祿實潤甚微而人領數萬如此二條天下合役之身已據其大半矣又有攺注籍狀詐入仕流昔爲人役者今反役人又生不長髮便謂爲道塡街溢巷是處皆然或抱子並居竟不編戶遷徙去來公違土斷屬役無滿流亡不歸寧喪終身疾病長臥法令必行自然競反又四鎭戍將有名寡實隨才部曲無辧勇懦署位借給巫媼比肩彌山滿海皆是私役行貨求位其塗甚易募役卑劇何爲投補坊吏之所以盡百里之所以單也今但使募制明信滿復有期民無徑路則坊可立表而盈矣爲治不患無制患在不行不患不行患在不久上省玩之表納之乃別置板籍官置令史限人一日得數巧以防懈怠於是貨賂因緣籍注𨿽正猶彊推卻以充程限至世祖永明八年謫巧者戍緣淮各十年百姓怨望世祖乃詔曰夫簡貴賤辧尊卑者莫不取信於黃籍豈有假器濫榮竊服非分故所以澄革虛妄式允舊章然舋起前代過非近失旣往之不足追咎自宋升明以前皆聽復注其有謫役邊疆各許還本此後有犯嚴加剪治玩之以久宦衰疾上表告退曰臣聞負重致遠力窮則困竭誠事君智盡必傾理固然也四十仕進七十懸車壯則驅馳老宜休息臣生於晉長於宋老於齊世歷三代朝市再易臣以宋元嘉二十八年爲王府行佐於玆三十年矣自頃以來衰耗漸篤爲性不懶惰而倦怠頓來耳目本聰明而聾瞢轉積腳不支身喘不緒气景刻不推朝畫不保大功兄弟四十有二人通塞壽夭惟臣獨存朝露末光寧堪長久且知足不辱臣已足矣稟命饑寒不求富貴銅山由命臣何恨焉久甘之矣直道事人不免縲紲屬遇聖明知其非罪臣之幸厚矣授命於道消之晨﹠﹟節於百揆之日臣忠之﹠﹟也降慶於文明之初荷澤於天飛之運臣命之偶也不謀巧宦而位至九卿徳慚李陵而忝居門下堯舜無窮臣亦通矣年過六十不爲夭矣榮期之三樂東平之一善臣俱盡之矣經昏踐亂涉艱履危仰聖徳以求全憑賢輔以申節未嘗厭屈於勛權長溺於狐鼠臣立身之本於斯不虧在其壯也當官不讓及其衰矣豪露靡因伏願慈臨賜臣骸骨非爲希髙慕古愛好泉林特以丁運孤貧養禮多闕風樹之感夙自纏心庶天假其辰得二三年閒掃守丘墓以此歸全始終之報遂矣上省表許之玩之好臧否宋末王儉舉員外郎孔﹠﹟使鹵玩之言論不相饒﹠﹟儉並恨之至是玩之東歸儉不出送朝廷無祖餞者歸家起大宅數年卒後員外郎孔瑄就儉求會稽五官儉方盥投皂莢於地曰卿鄕俗惡虞玩之至死煩人孔﹠﹟字世遠玩之同郡人好典故學與儉至交升明中爲齊臺尙書儀曹郎太祖謂之曰卿儀曹才也儉爲宰相﹠﹟嘗謀議帷幕每及選用頗失鄕曲情儉從容啟上曰臣有孔﹠﹟猶陛下之有臣也永明中爲太子家令卒時呼孔﹠﹟何憲爲王儉三公憲字子思廬江人以彊學見知母鎭北長史王敷之女聰明有訓識憲爲本州別駕永明十年使於鹵中

劉休按南齊書本傳休字弘明沛郡相人也祖徽正員郎父超九眞太守休初爲駙馬都尉奉朝請宋明帝湘東國常侍好學諳憶不爲帝所知襲祖封南鄕侯友人陳郡謝儼同丞相義宣反休坐匿之被系尙方七年孝武崩乃得出隨弟欽爲羅縣太始初諸州反休筮明帝當勝靜處不預異謀數年還投吳喜爲輔師府錄事參軍喜稱其才進之明帝得在左右板桂陽王徵北參軍帝頗有好尙尢嗜飲食休多藝能爰及鼎味問無不解後宮孕者帝使筮其男女無不如占帝素肥痿不能禦內諸王妓妾懷孕使密獻入宮生子之後閉其母於幽房前後十數順帝桂陽王休範子也蒼梧王亦非帝子陳太妃先爲李道兒妾故蒼梧微行嘗自稱爲李郎焉帝憎婦人﹠﹟尙書右丞榮彥遠以善﹠﹟見親婦﹠﹟傷其面帝曰我爲卿治之何如彥遠率爾應曰聽聖旨其夕遂賜藥殺其妻休妻王氏亦﹠﹟帝聞之賜休妾敕與王氏二十杖令休於宅後開小店使王氏親賣掃皂莢以辱之其見親如此尋除員外郎領輔國司馬中書通事舍人帶南城令除尙書中兵郎給事中舍人令如故除安城王撫軍參軍出爲都水使者南康相休善言治體而在郡無異績還爲正員郎邵陵王南中郎錄事建威將軍新蔡太守隨轉左軍府加鎭蠻護軍將軍太守如故遷諮議司馬進寧朔將軍鎭蠻護軍太守如故徙尋陽太守將軍司馬如故後遷長史沈攸之難世祖挾晉熙邵陵二王軍府鎭盆城休承奉軍費事寧仍遷邵陵王安南長史除黃門郎寧朔將軍前軍長史齊臺散騎常侍建元初爲禦史中丞頃之休啟曰臣自塵榮南憲星晷交春謬聞弱奏劾無空月豈惟不能使蕃邦斂手豪右屏气乃遣聽已暴之辜替网觸羅之鳥而猶以此裏失鄕黨之和朝絕比肩之顧覆背騰其喉唇武人厲其觜吻怨之所聚勢難久堪議之所裁孰懷其允臣竊尋宋世載祀六十歷職斯任者五十有三校其年月不過盈歲於臣叨濫宜請骸骨上曰卿職當國司以威裁爲本而忽憚世誚卿便應辭之事始何可獲惰晚節邪宋末上造指南車以休有思理使與王僧虔對共監試元嘉世羊欣受子敬正隸法世共宗之右軍之體微古不復見貴休始好此法至今此體大行四年出爲豫章內史加冠軍將軍卒年五十四

王延之按南齊書本傳延之字希季瑯邪臨沂人也祖裕宋左光祿儀同三司父升之都官尙書延之出繼伯父秀才粲之延之少而靜默不交人事州辟主簿不就舉秀才北中郎法曹行參軍轉署外兵尙書外兵部司空主簿並不就除中軍建平王主簿記室仍度司空北中郎二府轉祕書丞西陽王撫軍諮議州別駕尋陽王冠軍安陸王後軍司馬加振武將軍出爲安遠護軍武陵內史不拜宋明帝爲衛軍延之轉爲長史加宣威將軍司徒建安王休仁徵赭圻轉延之爲左長史加寧朔將軍延之淸貧居宇穿漏褚淵往候之見其如此具啟明帝帝卽敕材官爲起三間齋屋遷侍中領射聲校尉未拜出爲吳郡太守罷郡還家產無所增益除吏部尙書侍中領右軍並不拜復爲吏部尙書領驍騎將軍出爲後軍將軍吳興太守遷都督浙東五郡會稽太守轉侍中祕書監晉熙王師遷中書令師如故未拜轉右僕射升明二年轉左僕射宋徳旣衰太祖輔政朝野之情人懷彼此延之與尙書令王僧虔中立無所去就時人爲之語曰二王持平不送不迎太祖以此善之三年出爲使持節都督江州豫州之新蔡晉熙二郡諸軍事安南將軍江州刺史建元二年進號鎭南將軍延之與金紫光祿大夫阮韜俱宋領軍劉湛外甥並有早譽湛甚愛之曰韜後當爲第一延之爲次也延之甚不平每致餉下都韜與朝士同例太祖聞其如此與延之書曰韜云卿未嘗有別意當緣劉家月旦故邪在州祿俸以外一無所納獨處齋內吏民罕得見者四年遷中書令右光祿大夫本州大中正轉左僕射光祿中正如故尋領竟陵王師永明二年陳疾解職世祖許之轉特進右光祿大夫王師中正如故其年卒年六十四追贈散騎常侍右光祿大夫特進如故謚簡子延之家訓方嚴不妄見子弟𨿽節歲問訊皆先克日子倫之見兒子亦然

王琨按南齊書本傳琨瑯邪臨沂人也祖薈晉衛將軍父懌不慧侍婢生琨名爲昆侖懌後娶南陽樂元女無子攺琨名立以爲嗣琨少謹篤爲從伯司徒謐所愛宋永初中武帝以其娶桓修女除郎中駙馬都尉奉朝請元嘉初從兄侍中華有權寵以門戶衰弱待琨如親數相稱薦爲尙書儀曹郎州治中累至左軍諮議領錄事出爲宣城太守司徒從事中郎義興太守歷任皆廉約還爲北中郎長史黃門郎寧朔將軍東陽太守孝建初遷廷尉卿竟陵王驃騎長史加臨淮太守轉吏部郎吏曹選局貴要多所屬請琨自公卿下至士大夫例爲用兩門生江夏王義恭嘗屬琨用二人後復遣屬琨答不許出爲持節都督廣交二州軍事建威將軍平越將軍平越中郎廣州刺史南土沃實在任者常致巨富世云廣州刺史但經城門一過便得三千萬也琨無所取納表獻祿俸之半州鎭舊有鼓吹又啟輸還及罷任孝武知其淸問還資多少琨曰臣買宅百三十萬餘物稱之帝悅其對爲廷尉加給事中轉寧朔將軍長史歷陽內史上以琨忠實徙爲寵子新安王東中郎長史加輔國將軍遷右衛將軍度支尙書出爲永嘉王左軍始安王徵鹵二府長史加輔國將軍廣陵太守皆孝武諸子泰始元年遷度支尙書尋加光祿大夫初從兄華孫長襲華爵爲新建侯嗜酒多失琨上表曰臣門侄不休從孫長是故左衛將軍嗣息少資常猥猶冀晚進頃更昏酣業身無檢故衛將軍華忠肅奉國善及世祀而長負舋承封將傾基緒嗣小息佟閒立保退不乖素風如蒙拯立則存亡荷榮私祿更構出爲冠軍將軍吳郡太守遷中領軍坐在郡用朝捨錢三十六萬營餉二宮諸王及作絳襖奉獻軍用乃左遷光祿大夫尋加太常及金紫加散騎常侍廷尉虞和議社稷合爲一神琨案舊糾駁時和深被親寵朝廷多琨彊正明帝臨崩出爲督會稽東陽新安臨海永嘉五郡軍事左軍將軍會稽太守常侍如故坐誤竟囚降號冠軍元徽中遷金紫光祿引訓太僕常侍如故本州中正加特進順帝卽位進右光祿大夫常侍餘如故順帝遜位琨陪位及辭廟皆流涕太祖卽位領武陵王師加侍中給親信二十人時王儉爲宰相屬琨用東海郡迎吏琨謂信人曰語郎三臺五省皆是郎用入外方小郡當乞寒賤省官何容復奪之遂不過其事琨性旣古愼而儉嗇過甚家人雜事皆手自操執公事朝會必夙夜早起簡閱衣裳料數冠幘如此數四世以此笑之尋解王師建元四年太祖崩琨聞國諱牛不在宅去臺數里遂步行入宮朝士皆謂琨曰故宜待車有損國望琨曰今日奔赴皆應爾遂得病卒贈左光祿大夫餘如故年八十四

沈憲丘仲起按南齊書本傳憲字彥璋吳興武康人也祖說道巴西梓潼二郡太守父璞之北中郎行參軍憲初應州辟爲主簿少有幹局歷臨首余杭令巴陵王府佐帶襄令除駕部郎宋明帝與憲﹠﹟謂憲曰卿廣州刺史才也補烏程令甚著政績太守褚淵嘆之曰此人方員可施除通直郎都水使者長於吏事居官有績除正員郎補吳令尙書左丞升明二年西中郎將晃爲豫州太祖擢憲爲晃長史南梁太守行州事遷豫章王諮議未拜坐事免官復除安成王冠軍武陵王徵鹵參軍遷少府卿少府管掌市易與民交關有吏能者皆更此職遷王儉鎭軍長史武陵王昱爲會稽以憲爲左軍司馬太祖以山陰戶眾難治欲分爲兩縣世祖啟曰縣豈不可治但用不得其人耳乃以憲帶山陰令政聲大著孔稚珪請假東歸謂人曰沈令料事特有天才加寧朔將軍王敬則爲會稽憲仍畱爲鎭軍長史令如故遷爲冠軍長史行南豫州事晉安王後軍長史廣陵太守西陽王子明代爲南兗州憲仍畱爲冠軍長史大守如故頻行州府事永明八年子明典簽劉道濟取府州五十人役自給又役子明左右及船仗贓私百萬爲有司所奏世祖怒賜道濟死憲坐不糾免官尋復爲長史輔國將軍以疾去官除散騎常侍未拜卒當世稱爲良吏憲同郡丘仲起先是爲晉平郡淸廉自立褚淵嘆曰見可欲心能不亂此楊公所以遺子孫也仲起字子震少爲憲從伯領軍寅之所知宋元徽中爲太子領軍長史官至廷尉卒

蕭惠基弟

惠休

按南齊書本傳惠基南蘭陵蘭陵人也祖源之宋前將軍父思話徵西將軍儀同三司惠基幼以外戚見江夏王義恭嘆其詳審以女結婚解褐著作佐郎徵北行參軍尙書水部左民郎出爲湘東內史除奉車都尉撫軍車騎主簿泰始初兄益州刺史惠開拒命明帝遣惠基奉使至蜀宣旨慰勞惠開降而益州土人反引氐賊圍州城惠基於外宣示朝廷威賞於是氐人邵虎郝天賜等斬賊帥馬興懷以降還爲太子中舍人惠基西使千餘部曲並欲論功惠基毀除勛簿競無所用或問其此意惠基曰我若論其此勞則驅馳無已豈吾素懷之本邪出爲武陵內史中書黃門郎惠基善隸書及奕棋太祖與之情好相得早相器遇桂陽之役惠基姊爲休範妃太祖謂之曰卿家桂陽遂復作賊太祖頓新亭壘以惠基爲軍副惠基弟惠朗親爲休範攻戰惠基在城內了不自疑出爲豫章太守還爲吏部郎遷長兼侍中袁粲劉秉起兵之夕太祖以秉是惠基姊夫時直在侍中省遣王敬則觀其指趣見惠基安靜不與秉相知由是益加恩信討沈攸之加惠基輔國將軍徙頓新亭事寧解軍號領長水校尉母憂去官太祖卽位爲徵鹵將軍衛尉惠基就職少時累表陳解見許服闋爲徵鹵將軍東陽太守加秩中二千石凡歷四郡無所蓄聚還爲都官尙書轉掌吏部永明三年以久疾徙爲侍中領驍騎將軍尙書令王儉朝宗貴望惠基同在禮閣非公事不私覿焉五年遷太常加給事中自宋大明以來聲伎所尙多鄭衛淫俗雅樂正聲鮮有好者惠基解音律尢好魏三祖曲及相和歌每奏輒賞悅不能已當時能﹠﹟人瑯邪王抗第一品吳郡褚思莊會稽夏赤松並第二品赤松思速善於大行思莊思遲巧於斗﹠﹟宋文帝世羊元保爲會稽太守帝遣思莊入東與元保戲因制局圖還於帝前覆之太祖使思莊與王抗交賭自食時至日暮一局始竟上倦遣還省至五更方決抗睡於局後思莊達曉不寐世或云思莊所以品第致髙緣其用思深久人不能對也抗思莊並至給事中永明中敕抗品﹠﹟竟陵王子良使惠基掌其事初思話先於曲阿起宅有閒曠之致惠基常謂所親曰須婚嫁畢當歸舊廬立身退素朝廷稱爲善士明年卒年五十九追贈金紫光祿大夫弟惠休永明四年爲廣州刺史罷任獻奉傾資上敕中書舍人茹法亮曰可問蕭惠休吾先使卿宣敕答其勿以私祿足充獻奉今段殊覺其下情厚於前後人問之故當不復私邪吾欲分受之也十一年自輔國將軍南海太守爲徐州刺史郁林卽位進號冠軍將軍建武二年寇圍鍾離惠休拒守寇遣使仲長文眞謂城中曰聖上方修文徳何故完城拒命參軍羊倫答曰獫狁孔熾我是用急寇攻城惠休拒戰破之遷侍中領步兵校尉封建安縣子五百戶永元元年徙吳興太守徵爲右僕射吳興郡項羽神舊酷烈世人云惠休事神謹故得美遷二年卒贈金紫光祿大夫

庾杲之孔廣按南齊書本傳杲之字景行新野人也祖深之雍州刺史父粲司空參軍杲之少而貞立學涉文義起家奉朝請巴陵王徵西參軍郢州舉秀才除晉熙王鎭西外兵參軍世祖徵鹵府功曹尙書駕部郎淸貧自業食惟有韭葅韭生韭雜菜或戲之曰誰謂庾郎貧食鮭常有二十七種言三九也仍爲世祖撫軍中軍記室遷員外散騎常侍正員郎遷中書郎領荊湘二州中正轉尙書左丞常侍領中正如故出爲王儉衛軍長史時人呼入儉府爲芙蓉池儉謂人曰昔袁公作衛軍欲用我爲長史𨿽不獲就要是意向如此今亦應須如我輩人也乃用杲之遷黃門郎兼禦史中丞尋卽眞杲之風範和潤善音吐世祖令對鹵使兼侍中上每嘆其風器之美王儉在座曰杲之爲蟬冕所照更生風采陛下故當與其卽眞帝意未用也永明中諸王年少不得妄與人接敕杲之與濟陽江淹五日一詣諸王使申遊好尋又遷廬陵王中軍長史遷尙書吏部郎參大選事轉太子右衛率加通直常侍九年卒臨終上表曰臣昨夜及旦更增气疾自省綿痼頃刻危殆無容復臥任居隆顯玷塵明世乞解所忝待終私庭臣以凡庸謬僥昌運獎擢之厚千載難逢且年逾知命志事榮顯修夭有分無所厝言若天鑑微誠蹔借余歷傾宗殞元陳力無遠仰違庭闕伏枕鯁戀送貂蟬及章詔不許杲之歷在上府以文學見遇上造崇虛館使爲碑文卒時年五十一上甚惜之謚曰貞子時會稽孔廣字淹源亦美姿致歷州治中卒

李珪之毛惠素按南齊書本傳珪之字孔璋江夏鍾武人也父祖皆爲縣令遷鎭西中郎咨議右軍將軍兼都水使者珪之歷職稱爲淸能除遊擊將軍兼使者如故轉兼少府卒先是四年滎陽毛惠素爲少府卿吏才彊而治事淸刻敕市銅官碧靑一千二百斤供禦畫用錢六十萬有讒惠素納利者世祖怒敕尙書評賈貴二十八萬餘有司奏之伏誅死後家徒四壁上甚悔恨

王慈按南齊書本傳慈字伯寶瑯邪臨沂人司空僧虔子也年八歲外祖宋太宰江夏王義恭迎之內齋施寶物恣聽所取慈取素琴石研義恭善之少與從弟儉共書學除祕書郎太子舍人安成王撫軍主簿轉記室遷祕書丞司徒左西屬右長史試守新安太守黃門郎太子中庶子領射聲校尉安成王冠軍豫章王司空長史司徒左長史兼侍中出爲輔國將軍豫章內史父憂去官起爲建武將軍吳郡太守遷寧朔將軍大司馬長史重除侍中領步兵校尉慈以朝堂諱榜非古舊制上表曰夫帝後之徳綢繆天地君人之亮蟬聯日月至於名不著昭自方策號謚聿宣載伊篇籍所以魏臣據中以建議晉主依經以下詔朝堂榜志諱字懸露義非綿古事殷中世空失資敬之情徒乖嚴配之道若乃武功鼎臣贊庸元吏或以勛崇或由姓表故孔悝見銘謂標叔舅子孟應圖稱題霍氏況以處一之重列尊名以止仁無二之貴夤衝文而止敬昔東平卽世孝章巡宮而灑泣新野雲終和熙見似而流涕感循舊類尙或深心矧觀徽迹能無惻隱今扃禁嵚邃動延車蓋若使鑾駕紆覽四時臨閱豈不重增聖慮用感宸衷愚謂空標第無益於匪躬直述朝堂寧虧於夕惕伏惟陛下保合萬國齊聖羣生當刪前基之獘軌啟皇齊之孝則詔付外詳議博士李撝議據周禮凡有新令必奮鐸以警眾乃退以憲之於王宮注憲表懸之也太常丞王﹠﹟之議尊極之名宜率土同諱目可得睹口不可言口不可言則知之者絕知之者絕則犯觸必眾儀曹郎任昉議撝取證明之文﹠﹟之卽情惟允直班諱之典爰自漢世降及有晉歷代無爽今之諱榜兼明義訓邦之字國實爲前事之徵名諱之重情敬斯極故縣諸朝堂搢紳所聚將使起伏晨昏不違耳目禁避之道昭然易從此乃恭敬之深旨何情典之或廢尊稱霍氏理例乖方居下以名故以不名爲重在上必諱故以班諱爲尊因心則理無不安卽事則習行已久謂宜式遵無所創革慈議不行慈患腳世祖敕王晏曰慈在職未久旣有微疾不堪朝又不能騎馬聽乘車在仗後江左來少例也以疾從閒任轉冠軍將軍司徒左長史慈妻劉秉女子觀尙世祖長女吳縣公主修婦禮姑未嘗交答江夏王鋒爲南徐州妃慈女也以慈爲冠軍將軍東海太守加秩中二千石行徐州府事還爲冠軍將軍廬陵王中軍長史未拜永明九年卒年四十一謝超宗嘗謂慈曰卿書何當及虔公慈曰我之不得仰及猶雞之不及鳳也時人以爲名答追贈太常謚懿子

荀伯玉按南齊書本傳伯玉字弄璋廣陵人也祖永南譙太守父闡之給事中伯玉少爲柳元景撫軍板行參軍南徐州祭酒晉安王子勛鎭軍行參軍泰始初子勛舉事伯玉友人孫衝爲將帥伯玉隸其驅使封新亭侯事敗伯玉還都賣卜自業建平王景素聞而招之伯玉不往太祖鎭淮陰伯玉歸身結事爲太祖冠軍刑獄參軍太祖爲明帝所疑及徵爲黃門郎深懷憂慮伯玉勸太祖遣數十騎入鹵界安置標榜於是鹵遊騎數百履行界上太祖以聞猶懼不得畱令伯玉卜伯玉斷卦不成行而明帝詔果復太祖本任由是見親待從太祖還都除奉朝請令伯玉看宅知家事世祖罷廣興還立別宅遣人於大宅掘樹數株伯玉不與馳以聞太祖曰卿執之是也轉太祖平南府晉熙王府參軍太祖爲南兗州伯玉轉爲上鎭軍中兵參軍帶廣陵令除羽林監不拜初太祖在淮南伯玉假還廣陵夢上廣陵城南樓上有二靑衣小兒語伯玉云艸中肅九五相追逐伯玉視城下人頭上皆有艸泰始七年伯玉又夢太祖乘船在廣陵北渚見上兩腋下有翅不舒伯玉問何當舒上曰卻後三年伯玉夢中自謂是﹠﹟師向上唾﹠﹟之凡六﹠﹟有六龍出兩腋下翅皆舒還而復斂元徽二年而太祖破桂陽威名大震五年而廢蒼梧太祖謂伯玉曰卿時乘之夢今且效矣升明初仍爲太祖驃騎中兵參軍除步兵校尉不拜仍帶濟陽太守中兵如故霸業旣建伯玉忠勤盡心常衛左右加前軍將軍隨太祖太尉府轉中兵將軍太守如故建元元年封南丰縣子四百戶轉輔國將軍武陵王徵鹵司馬太守如故徙爲安成王冠軍司馬轉豫章王司空諮議太守如故世祖在東宮專斷用事頗不如法任左右張景眞使領東宮主衣食官谷帛賞賜什物皆禦所服用景眞於南澗寺捨身齋有元徽紫皮﹠﹟褶餘物稱是於樂遊設會伎人皆著禦衣又度絲錦與昆侖舶營貨輒使傳令防送過南州津世祖拜陵還景眞白服乘畫舴艋坐胡牀觀者咸疑是太子內外祇畏莫敢有言伯玉謂親人曰太子所爲官終不知豈得顧死蔽官耳目我不啟聞誰應啟者因世祖拜陵後密啟之上大怒檢校東宮世祖還至方山日暮將泊豫章王於東府乘飛燕東迎具白上怒之意世祖夜歸上亦停門鑰待之二更盡方入宮上明日遣文惠太子聞喜公子良宣敕以景眞罪狀示世祖稱太子令收景眞殺之世祖憂懼稱疾月餘日上怒不解晝臥太陽殿王敬則直入叩頭啟上曰官有天下日淺太子無事被責人情恐懼願官往東宮解釋之太祖乃幸宮召諸王以下於元圃園爲家宴致醉乃還上嘉伯玉盡心愈見親信軍國密事多委使之時人爲之語曰十敕五令不如荀伯玉命世祖深怨伯玉上臨崩指伯玉謂世祖曰此人事我忠我身後人必爲其作口過汝勿信也可令往東宮長侍白澤小卻以南兗州處之伯玉遭父憂除冠軍將軍南濮陽太守未拜除黃門郎本官如故世祖轉爲豫章王太尉諮議太守如故俄遷散騎常侍太守如故伯玉憂懼無計上聞之以其與垣崇祖善慮相扇爲亂加意撫之伯玉乃安永明元年垣崇祖誅伯玉並伏法初善相墓者見伯玉家墓謂其父曰當出暴貴而不久也伯玉後聞之曰朝聞道夕死可矣死時年五十

顧憲之按南齊書陸慧曉傳同郡顧憲之字士思宋鎭南將軍凱之孫也性尢淸直永明六年爲隨王東中郎長史行會稽郡事時西陵戍主杜元懿啟吳興無秋會稽丰登商旅往來倍多常歲西陵牛埭稅官格日三千五百元懿如卽所見日可一倍盈縮相兼略計年長百萬浦陽南北津及柳浦四埭乞爲官領攝一年格外長四百許萬西陵戍前檢稅無妨戍事餘三埭自舉腹心世祖敕示會稽郡此詎是事宜可訪察卽啟憲之議曰尋始立牛埭之意非苟逼僦以納稅也當以風濤迅險人力不捷屢致膠溺濟急利物耳旣公私是樂所以輸直無怨京師航渡卽其例也而後之監領者不達其本各務己功互生理外或禁遏別道或空稅江行或撲船倍價或力周而猶責凡如此類不經埭煩牛者上詳被報格外十條並蒙停寢從來喧訴始得暫弭案吳興頻歲失稔今玆尢饉去乏從丰良由饑棘或徵貨貿粒還拯親累或提攜老弱陳力糊口埭司責稅依格弗降舊格新減尙未議登格外加倍將以何術皇慈卹隱振廩蠲調而元懿幸災榷利重增困瘼人而不仁古今共疾且比見加格置市者前後相屬非惟新加無贏並皆舊格猶闕愚恐元懿今啟亦當不殊若事不副言懼貽譴詰便百方侵苦爲公賈怨元懿稟性苛刻已彰往﹠﹟任以物上譬以狠將羊其所欲舉腹心亦當虎而冠耳書云與其有聚斂之臣寧有盜臣此言盜公爲損蓋微斂民所害乃大也今雍熙在運艸木含澤其非事宜仰如聖旨然掌斯任者應簡廉平廉則不竊於公平則無害於民矣愚又以便宜者蓋謂便於公宜於民也竊見頃之言便宜者非能於民力之外用天分地也率皆卽日不宜於民方來不便於公名與實反有乖政體凡如此等誠宜深察山陰一縣課戶二萬其民貲不滿三千者殆將居半刻又刻之猶且三分餘一凡有貲者多是士人復除其貧極者悉皆露戶役民三五屬官蓋惟分定百端輸調又則常然比眾局檢校首尾尋續橫相質累者亦復不少一人被攝十人相追一緒裁萌千孽互起蠶事弛而農業廢賤取庸而貴舉責應公贍私日不暇給欲無爲非其可得乎死且不憚矧伊刑罰身且不愛何況妻子是以前檢未窮後巧復滋网辟徒峻猶不能悛竊尋民之多僞實由宋季軍旅繁興役賦殷重不堪勤劇倚巧祈優積習生常遂迷忘反四海之大黎庶之眾心用參差難卒澄一化宜以漸不可疾責誠存不擾藏疾納汗實增崇曠務詳寬則稍自歸淳又被符簡病前後年月久遠其事不存符旨旣嚴不敢暗信縣簡送郡郡簡呈使殊形詭狀千變萬源聞者忽不經懷見者實足傷駭兼親屬裏伍流離道路時轉寒涸事方未已其士人婦女彌難厝衷不簡則疑其有巧欲簡復未知所安愚謂此條宜委縣保舉其綱領略其毛目乃囊漏不出貯中庶嬰疾沈痼者重荷生造之恩也又永興諸曁離唐宇之寇擾公私殘燼復特彌甚儻值大旱實不易念俗諺云會稽打鼓送卹吳興步檐令史會稽舊稱沃壤今猶若此吳興本是土事在可知因循余獘誠宜攺張沿元懿今啟敢陳管見世祖並從之由是深以方直見委仍行南豫南兗二州事簽典咨事未嘗與色動遵法制歷黃門郎吏部郎永元中爲豫章內史

王繢按南齊書王奐傳奐從弟繢字叔素宋車騎將軍景文子也弱冠爲祕書郎太子舍人轉中書舍人景文以此授超階令繢經年乃受景文封江安侯繢襲其本爵爲始平縣五等男遷祕書丞司徒右長史元徽末除寧朔將軍建平王徵北長史南東海太守黃門郎寧朔將軍東陽太守世祖爲撫軍吏部尙書張岱選繢爲長史呈選牒太祖笑謂岱曰此可謂素望遷散騎常侍驍騎將軍出補義興太守輒錄郡吏陳伯喜付陽羨獄欲殺之縣令孔逭不知何罪不受繢教爲有司所奏繢坐白衣領職遷太子中庶子領驍騎轉長史兼侍中世祖出射雉繢信佛法稱疾不從駕轉左民尙書以母老乞解職攺授寧朔將軍大司馬長史淮陵太守出爲宣城太守秩中二千石隆昌元年遷輔國將軍太傅長史不拜仍爲冠軍將軍豫章內史進號徵鹵又坐事免官除冠軍將軍司徒左長史散騎常侍隨王師除徵鹵將軍驃騎長史遷散騎常侍太常永元元年卒年五十三謚靖子繢女適安陸王子敬世祖寵子永明三年納妃修外舅姑之敬世祖遣文惠太子相隨往繢家置酒設樂公卿皆冠冕而至當世榮之

政事部名臣列傳八

梁

蕭子恪按梁書本傳子恪字景衝蘭陵人齊豫章文獻王嶷第二子也永明中以王子封南康縣侯年十二和從兄司徒竟陵王髙松賦衛軍王儉見而奇之初爲寧朔將軍淮陵太守建武中遷輔國將軍吳郡太守及司馬王敬則於會稽舉兵反以奉子恪爲名明帝悉召子恪兄弟親從七十餘人入西省至夜當害之會子恪棄郡奔歸是日亦至明帝乃止以子恪爲太子中庶子東昏卽位遷祕書監領右軍將軍俄爲侍中中興二年遷輔國諮議參軍天監元年降爵爲子除散騎常侍領步兵校尉以疾不拜徙爲光祿大夫俄爲司徒左長史子恪與弟子範等嘗因事入謝髙祖在文徳殿引見之從容謂曰我欲與卿兄弟有言夫天下之寶本是公器非可力得苟無期運𨿽有項籍之力終亦敗亡所以班彪王命論云所求不過一金然終轉死溝壑卿不應不讀此書宋孝武爲性猜忌兄弟粗有令名者無不因事鴆毒所遺惟有景和至於朝臣之中或疑有天命而致害者枉濫相繼然而或疑有天命而不能害者或不知有天命而不疑者於時𨿽疑卿祖而無如之何此是疑而不得又有不疑者如宋明帝本爲庸常被免豈疑而得全又復我於時已年二歲彼豈知我應有今日當知有天命者非人所害害亦不能得我初平建康城朝廷內外皆勸我云時代革異物心須一宜行處分我於時依此而行誰謂不可我政言江左以來代謝必相誅戮此是傷於和气所以國祚例不靈長所謂殷鑑不遠在夏后之代此是一義二者齊梁𨿽曰革代義異往時我與卿兄弟𨿽復絕服二世宗屬未遠卿勿言兄弟是親人家兄弟自有周旋者有不周旋者況五服之屬耶齊業之初亦是甘苦共嘗腹心在我卿兄弟年少理當不悉我與卿兄弟便是情同一家豈當都不念此作行路事此是二義我有今日非是本意所求且建武屠滅卿門致卿兄弟塗炭我起義兵非惟自雪門恥亦是爲卿兄弟報仇卿若能在建武永元之世撥亂反正我𨿽起樊鄧豈得不釋戈推奉其𨿽欲不已亦是師出無名我今爲卿報仇且時代革異望卿兄弟盡節報我耳且我自藉喪亂代明帝家天下耳不取卿家天下昔劉子輿自稱成帝子光武言假使成帝更生天下亦不復可得況子輿乎梁初人勸我相誅滅者我答之猶如向孝武時事彼若苟有天命非我所能殺若其無期運何忽行此政足示無度量曹志親是魏武帝孫陳思之子事晉武能爲晉室忠臣此卽卿事例卿是宗室情義異佗方坦然相期卿無復懷自外之意小待自當知我寸心又文獻王時內齋直帳閹人趙叔祖天監初入爲臺齋帥在壽光省髙祖呼叔祖曰我本識汝在北第以汝舊人故每驅使汝比見北第諸郎不叔祖奉答云比多在直出外甚疏假使蹔出亦不能得往髙祖曰若見北第諸郎道我此意我今日𨿽是革代情同一家但今盤石未立所以未得用諸郎者非惟在我未宜亦是欲使諸郎得安耳但閉門髙枕後自當見我心叔祖卽出外具宣敕語子恪尋出爲永嘉太守還除光祿卿祕書監出爲明威將軍零陵太守十七年入爲散騎常侍輔國將軍普通元年遷宗正卿三年遷都官尙書四年轉吏部六年遷太子詹事大通二年出爲寧遠將軍吳郡太守三年卒於郡捨時年五十二詔贈侍中中書令謚曰恭子恪兄弟十六人並仕梁有文學者子恪子質子顯子云子暉五人子恪嘗謂所親曰文史之事諸弟備之矣不煩吾復牽率但退食自公無過足矣子恪少亦涉學頗屬文隨棄其本故不傳文集子瑳亦知名太淸中官至吏部郎避亂東陽後爲盜所害

褚球按梁書本傳球字仲寶河南陽翟人髙祖叔度宋徵鹵將軍雍州刺史祖曖太宰外兵參軍父繢太子舍人並尙宋公主球少孤貧篤志好學有才思宋建平王景素元徽中誅滅惟有一女得存其故吏何昌宇王思遠聞球淸立以此女妻之因爲之延譽仕齊起家徵鹵行參軍俄署法曹遷右軍曲江公主簿出爲溧陽令在縣淸白資公俸而已除平西主簿天監初遷太子洗馬散騎侍郎兼中書通事舍人出爲建康令母憂去職以本官起之固辭不拜服闋除北中郎諮議參軍俄遷中書郎復兼中書通事舍人除云騎將軍累兼廷尉光祿卿舍人如故遷禦史中丞球性公彊無所屈撓在憲司甚稱職普通四年出爲北中郎長史南蘭陵太守入爲通直散騎常侍領羽林監七年遷太府卿頃之遷都官尙書中大同中出爲仁威臨川王長史江夏太守以疾不赴職攺授光祿大夫未拜復爲太府卿領步兵校尉俄遷通直散騎常侍祕書監領著作遷司徒左長史常侍著作如故自魏孫禮晉荀組以後臺佐加貂始有球也尋出爲貞威將軍輕車河東王長史南蘭陵太守入爲散騎常侍領步兵尋表致仕詔不許俄復拜光祿大夫加給事中卒官時年七十

孫謙按梁書本傳謙字長遜東莞莒人也少爲親人趙伯符所知謙年十七伯符爲豫州刺史引爲左軍行參軍以治幹稱父憂去職客居歷陽躬耕以養弟妹鄕裏稱其惇睦宋江夏王義恭聞之引爲行參軍歷仕大司馬太宰二府出爲句容令淸愼彊記縣人號爲神明泰始初事建安王休仁休仁以爲司徒參軍言之明帝擢爲明威將軍巴東建平二郡太守郡居三峽恆以威力鎭之謙將述職敕募千人自隨謙曰蠻獠不賓蓋待之失節耳何煩兵役以爲國費固辭不受至郡布恩惠之化蠻獠懷之競餉金寶謙慰諭而遣一無所納及掠得生口皆放還家俸秩出吏民者悉原除之郡境翕然威信大著視事三年徵還爲撫軍中兵參軍元徽初遷梁州刺史辭不赴職遷越騎校尉徵北司馬府主簿建平王將稱兵患謙彊直托事遣使京師然後作亂及建平誅遷左軍將軍齊初爲寧朔將軍錢唐令治煩以簡獄無系囚及去官百姓以謙在職不受餉遺追載縑帛以送之謙卻不受每去官輒無私宅常借官空車廏居焉永明初爲冠軍長史江夏太守坐被代輒去郡系尙方頃之免爲中散大夫明帝將廢立欲引謙爲心膂使兼衛尉給甲仗百人謙不願處際會輒散甲士帝𨿽不罪而弗復任焉出爲南中郎司馬東昏永元元年遷缺二字大

夫天監六年出爲輔國將軍零陵太守已衰老猶彊力爲政吏民安之先是郡多虎暴謙至絕迹及去官之夜虎卽害居民謙爲郡縣常勤勸課農桑務盡地利收入常多於鄰境九年以年老徵爲光祿大夫旣至髙祖嘉其淸潔甚禮異焉每朝見猶請劇職自效髙祖笑曰朕使卿智不使卿力十四年詔曰光祿大夫孫謙淸愼有聞白首不怠髙年舊齒宜加優秩可給親信二十人並給扶謙自少及老歷二縣五郡所在廉潔居身儉素牀施蘧蒢屏風冬則布被莞席夏日無幬帳而夜臥未嘗有蚊蚋人多異焉年逾九十彊壯如五十者每朝會輒先眾到公門力於仁義行己過人甚遠兄靈慶常病寄於謙謙出行還問起居靈慶曰向飲冷熱不調卽時猶渴謙退遣其妻有彭城劉融者行乞疾篤無所歸友人輿送謙捨謙開廳事以待之及融死以禮殯葬之眾咸服其行義十五年卒官時年九十二詔賻錢三萬布五十匹髙祖爲舉哀甚悼惜之

丘仲孚按梁書本傳仲孚字公信吳興烏程人也少好學從祖靈鞠有人倫之鑑常稱爲千里駒也齊永明初選爲國子生舉髙第未調還鄕裏家貧無以自資乃結羣盜爲之計畫劫掠三吳仲孚聰明有智略羣盜畏而服之所行皆果故亦不發太守徐嗣召補主簿歷揚州從事太學博士於湖令有能名太守呂文顯當時幸臣陵詆屬縣仲孚獨不爲之屈以父喪去職明帝卽位起爲烈武將軍曲阿令值會稽太守王敬則舉兵反乘朝廷不備反問始至而前鋒已屆曲阿仲孚謂吏民曰賊乘勝𨿽銳而烏合易離今若收船艦鑿長岡埭瀉瀆水以阻其路得畱數日臺軍必至則大事濟矣敬則軍至值瀆涸果頓兵不得進遂敗散仲孚以距守有功遷山陰令居職甚有聲稱百姓爲之謠曰二傅沈劉不如一丘前世傅琰父子沈憲劉元明相繼宰山陰並有政績言仲孚皆過之也齊末政亂頗有臧賄爲有司所舉將收之仲孚竊逃徑還京師詣闕會赦得不治髙祖踐阼復爲山陰令仲孚長於撥煩善適權變吏民敬服號稱神明治爲天下第一起遷車騎長史長沙內史視事未﹠﹟徵爲尙書右丞遷左丞仍擢爲衛尉卿恩任甚厚初起雙闕以仲孚領大匠事畢出爲安西長史南郡太守遷云麾長史江夏太守行郢州州府事遭母憂起攝職坐事除名復起爲司空參軍俄遷豫章內史在郡更勵淸節頃之卒時年四十八詔曰豫章內史丘仲孚重試大邦責以後效非直悔吝云亡實亦政績克舉不幸殞喪良以傷惻可贈給事黃門侍郎仲孚喪將還豫章老幼號哭攀送車輪不得前仲孚爲左丞撰皇典二十卷南宮故事百卷又撰尙書具事雜儀行於世焉

蕭琛按梁書本傳琛字彥瑜蘭陵人祖僧珍宋廷尉卿父惠訓太中大夫琛年數歲從伯惠開撫其背曰必興吾宗琛少而朗悟有縱橫才辯起家齊太學博士時王儉當朝琛年少未爲儉所識負其才气欲候儉時儉宴於樂遊苑琛乃著虎皮靴策桃枝杖直造儉坐儉與語大悅儉爲丹陽尹辟爲主簿舉爲南徐州秀才累遷司徒記室永明九年魏始通好琛再銜命至桑幹還爲通直散騎侍郎時魏遣李道固來使齊帝燕之琛於禦筵舉酒勸道固道固不受曰公庭無私禮不容受勸琛徐答曰詩所謂雨我公田遂及我私座者皆服道固乃受琛酒遷司徒右長史出爲晉熙王長史行南徐州事還兼少府卿尙書左丞東昏初嗣立時議以無廟見之典琛議據周頌烈文閔予皆爲卽位朝廟之典於是從之髙祖定京邑引爲驃騎諮議領錄事遷給事黃門侍郎梁臺建爲禦史中丞天監元年遷庶子出爲宣城太守徵爲衛尉卿俄遷員外散騎常侍三年除太子中庶子散騎常侍九年出爲寧遠將軍平西長史江夏大守始琛在宣城有北僧南度惟一葫蘆中有漢書序傳僧曰三輔舊老相傳以爲班固眞本琛固求得之其書多有異今者而紙墨亦古文字多如龍舉之例非隸非篆琛甚祕之及是行也以書餉鄱陽王範範乃獻於東宮琛尋遷安西長史南郡太守母憂去官又丁父艱起爲信武將軍護軍長史俄爲貞毅將軍太尉長史出爲信威將軍東陽太守遷吳興太守郡有項羽廟土民名爲憤王甚有靈驗遂於郡廳事安施牀幕爲神座公私請禱前後二千石皆於廳拜祀而避居他室琛至徙神還廟處之不疑又禁殺牛解祀以脯代肉琛頻﹠﹟大郡不治產業有闕則取不以爲嫌普通元年徵爲宗正卿遷左民尙書領南徐州大中正太子右衛率徙度支尙書左驍騎將軍領軍將軍轉祕書監後軍將軍遷侍中髙祖在西邸早與琛狎每朝燕接以舊恩呼爲宗老琛亦奉陳昔恩以早簉中陽夙忝同閈𨿽迷興運猶荷洪慈上答曰𨿽云早契闊乃自非同志勿談興運初且道狂奴異琛常言少壯三好音律書酒年長以來二事都廢惟書籍不衰而琛性通脫常自解事畢餕余必陶然致醉大通二年爲金紫光祿大夫加特進給親信三十人中大通元年爲云麾將軍晉陵太守秩中二千石以疾自解攺授侍中特進金紫光祿大夫卒年五十二遺令諸子與妻同墳異藏祭以蔬菜葬日止車十乘事存率素乘輿臨哭甚哀詔贈本官加云麾將軍給東園祕器朝服一具衣一襲賻錢二十萬布百匹謚曰平子

宗夬從弟嶽

按梁書本傳夬字明南陽涅陽人也世居江陵祖景宋時徵太子庶子不就有髙名父繁西中郎諮議參軍夬少勤學有局幹弱冠舉郢州秀才歷臨川王常侍驃騎行參軍齊司徒竟陵王集學士於西邸並見圖畫夬亦預焉永明中與魏和親敕夬與尙書殿中郎任昉同接魏使皆時選也武帝嫡孫南郡王居西州以夬管書記夬旣以筆札被知亦以貞正見許故任焉俄而文惠太子薨王爲皇太孫夬仍管書記及太孫卽位多失徳夬頗自疏得爲秣陵令遷尙書都官郎隆昌末少帝見誅寵舊多罹其禍惟夬及傅昭以淸正免明帝卽位以夬爲郢州治中有名稱職以父老去官還鄕裏南康王爲荊州刺史引爲別駕義師起遷西中郎諮議參軍別駕如故時西土位望惟夬與同郡樂藹劉坦爲州人所推信故領軍將軍蕭﹠﹟冑深相委仗每事諮焉髙祖師發雍州﹠﹟冑遣夬出自楊口面稟經略並護送軍資髙祖甚禮之天興初遷禦史中丞以父憂去職起爲冠軍將軍衛軍長史天監元年遷徵鹵長史東海太守將軍如故二年徵爲太子右衛率是冬遷五兵尙書參掌大選三年卒時年四十九子曜卿嗣夬從弟嶽有名行州裏稱之出於夬右仕歷尙書庫部郎郢州治中北中郎錄事參軍事

王瞻按梁書本傳瞻字思範瑯邪臨沂人宋太保弘從孫也祖柳光祿大夫東亭侯父猷廷尉卿瞻年數歲嘗從師受業時有伎經其門同學皆出觀瞻獨不視習誦如初從父尙書僕射僧達聞而異之謂瞻父曰吾宗不衰寄之此子年十二居父憂以孝聞服闋襲封東亭侯瞻幼時輕薄好逸遊爲閭裏所患及長頗折節有士操涉獵書記於﹠﹟射尢善起家著作佐郎累遷太子舍人太尉主簿太子洗馬頃之出爲鄱陽內史秩滿授太子中舍人又爲齊南海王友尋轉司徒竟陵王從事中郎王甚相賓禮南海王爲護軍將軍瞻爲長史又出補徐州別駕從事史遷驃騎將軍王晏長史晏誅出爲晉陵太守瞻潔己爲政妻子不免饑寒時大司馬王敬則舉兵作亂路經晉陵郡民多附敬則軍敗臺軍討賊黨瞻言於朝曰愚人易動不足窮法明帝許之所全活者萬數徵拜給事黃門侍郎撫軍建安王長史禦史中丞髙祖霸府開以瞻爲大司馬相國諮議參軍領錄事梁臺建爲侍中遷左民尙書俄轉吏部尙書瞻性率亮居選部所舉多行其意頗嗜酒每飲或竟日而精神益朗瞻不廢簿領髙祖每稱瞻有三術射﹠﹟酒也尋加右軍將軍以疾不拜仍爲侍中領驍騎將軍未拜卒時年四十九謚康侯子長元著作佐郎早卒

王份按梁書本傳份字季文瑯邪人也祖續明宋開府儀同三司元公父粹黃門侍郎份十四而孤解褐車騎主簿出爲寧遠將軍始安內史袁粲之誅親故無敢視者份獨往致慟由是顯名遷太子中舍人太尉屬出爲晉安內史累遷中書侍郎轉大司農份兄奐於雍州被誅奐子肅奔於魏份自拘請罪齊世祖知其誠款諭而遣之屬肅屢引魏人來侵疆場世祖嘗因侍坐從容謂份曰比有北信不份斂容對曰肅旣近忘墳柏寧遠憶有臣帝亦以此亮焉尋除寧朔將軍零陵內史徵爲黃門侍郎以父終於此職固辭不拜遷祕書監天監初除散騎常侍領步兵校尉兼起部尙書髙祖嘗於宴席問羣臣曰朕爲有爲無份對曰陛下應萬物爲有體至理爲無髙祖稱善出爲宣城太守轉吳郡太守遷寧朔將軍北中郎豫章王長史蘭陵太守行南徐府州事遷太常卿太子右率散騎常侍侍東宮除金紫光祿大夫復爲智武將軍南康王長史秩中二千石復入爲散騎常侍金紫光祿南徐州大中正給親信二十人遷尙書左僕射尋加侍中時修建二郊份以本官領大匠卿遷散騎常侍右光祿大夫加親信爲四十人遷侍中特進左光祿復以本官監丹陽尹普通五年三月卒時年七十九詔贈本官賻錢四十萬布四百匹蠟四百斤給東園祕器朝服一具衣一襲謚胡子長子琳字孝璋舉南徐州秀才釋褐徵鹵建安王法曹司徒東閣祭酒南平王文學尙義興公主拜駙馬都尉累遷中書侍郎衛軍謝朏長史員外散騎常侍出爲明威將軍東陽太守徵司徒左長史

沈瑀按梁書本傳瑀字伯瑜吳興武康人也叔父昶事宋建平王景素景素謀反昶先去之及敗坐系獄瑀詣臺陳請得免罪由是知名起家州從事奉朝請嘗詣齊尙書右丞殷沵沵與語及政事甚器之謂曰觀卿才幹當居吾此職司徒竟陵王子良聞瑀名引爲府參軍領揚州部傳從事時建康令沈徽孚恃勢陵瑀瑀以法繩之眾憚其彊子良甚相知賞𨿽家事皆以委瑀子良薨瑀復事刺史始安王遙光嘗被使上民丁速而無怨遙光謂同使曰爾何不學沈瑀所爲乃令專知州獄事湖熟縣方山埭髙峻冬月公私行侶以爲艱難明帝使瑀行治之瑀乃開四洪斷行客就作三日立辦揚州書佐私行詐稱州使不肯就作瑀鞭之三十書佐歸訴遙光遙光曰沈瑀必不枉鞭汝覆之果有詐明帝復使瑀築赤山塘所費減材官所量數十萬帝益善之永泰元年爲建徳令教民一丁種十五株桑四株柿及梨栗女丁半之人咸歡悅頃之成林去官還京師兼行選曹郎隨陳伯之軍至江州會義師圍郢城瑀說伯之迎髙祖伯之泣曰餘子在都不得出城不能不愛之瑀曰不然人情匈匈皆思攺計若不早圖眾散難合伯之遂舉眾降瑀從在髙祖軍中初瑀在竟陵王家素與範云善齊末嘗就云宿夢坐屋梁柱上仰見天中字曰範氏宅至是瑀爲髙祖說之髙祖曰云得不死此夢可驗及髙祖卽位云深薦瑀自曁陽令擢兼尙書右丞時天下初定陳伯之表瑀催督運轉軍國獲濟髙祖以爲能遷尙書駕部郎兼右丞如故瑀薦族人沈僧隆僧照有吏幹髙祖並納之以母憂去職起爲振武將軍余姚令縣大姓虞氏千餘家請謁如市前後令長莫能絕自到非訟所通其有至者悉立之﹠﹟下以法繩之縣南又有豪族數百家子弟縱橫遞相庇蔭厚自封植百姓甚患之瑀召其老者爲石頭倉監少者補縣僮皆號泣道路自是權右屏迹瑀初至富吏皆鮮衣美服以自彰別瑀怒曰汝等下縣吏何自擬貴人邪悉使著芒屩粗布侍立終日足有蹉跌輒加榜箠瑀微時嘗自至此鬻瓦器爲富人所辱故因以報焉由是士庶駭怨然瑀廉白自守故得遂行其志後王師北伐徵瑀爲建威將軍督運漕尋兼都水使者頃之遷少府卿出爲安南長史尋陽太守江州刺史曹景宗疾篤瑀行府州事景宗卒仍爲信威蕭﹠﹟達長史太守如故瑀性崛彊每忤﹠﹟達﹠﹟達銜之天監八年因入諮事辭又激厲﹠﹟達作色曰朝廷用君作行事耶瑀出謂人曰我死而後已終不能傾側面從是日於路爲盜所殺時年五十九多以爲﹠﹟達害焉子續累訟之遇﹠﹟達亦尋卒事遂不窮竟續乃布衣蔬食終其身

庾蓽按梁書本傳蓽字休野新野人也父深之宋應州刺史蓽年十歲遭父憂居喪毀瘠爲州黨所稱弱冠爲州迎主簿舉秀才累遷安西主簿尙書殿中郎驃騎功曹史博涉羣書有口辯齊永明中與魏和親以蓽兼散騎常侍報使還拜散騎侍郎知東宮管記事郁林王卽位廢掌中書詔誥出爲荊州別駕仍遷西中郎諮議參軍復爲州別駕前後綱紀皆致富饒蓽再爲之淸身率下杜絕請托布被蔬食妻子不免饑寒明帝聞而嘉焉手敕褒美州裏榮之遷司徒諮議參軍通直散騎常侍髙祖平京邑霸府建引爲驃騎功曹參軍遷尙書左丞出爲輔國長史會稽郡丞行郡府事時承雕獘之後百姓凶荒所在穀貴米至數千人多流散蓽撫循甚有治理惟守公祿淸節逾厲至有經日不舉火太守襄陽王聞而饋之蓽謝不受天監元年卒停屍無以殮柩不能歸髙祖聞之詔賜絹百匹米五十斛初蓽爲西楚望族早歷顯官鄕人樂藹有幹用素與蓽不平互相陵競藹事齊豫章王嶷嶷薨藹仕不得志自步兵校尉求助戍歸荊州時蓽爲州別駕益忽藹及髙祖踐阼藹以西朝勛爲禦史中丞蓽始得會稽行事旣恥之矣會職事微有譴髙祖以藹其鄕人也使宣旨誨之蓽大憤故發病卒

陸杲按梁書本傳杲字明霞吳郡吳人祖徽宋輔國將軍益州刺史父睿揚州治中杲少好學工書畫舅張融有髙名杲風韻舉動頗類於融時稱之曰無對日下惟舅與甥起家齊中軍法曹行參軍太子舍人衛軍王儉主簿遷尙書殿中曹郎拜日八座丞郎並到上省交禮而杲至晚不及時刻坐免官久之以爲司徒竟陵王外兵參軍遷徵鹵宜都王功曹史驃騎晉安王諮議參軍司徒從事中郎梁臺建以爲驃騎記室參軍遷相國西曹掾天監元年除撫軍長史母憂去職服闋拜建威將軍中軍臨川王諮議參軍尋遷黃門侍郎右軍安成王長史五年遷禦史中丞杲性婞直無所顧望山陰令虞肩在任髒污數百萬杲奏收治中書舍人黃睦之以肩事托杲杲不答髙祖聞之以問杲杲答曰有之髙祖曰卿識睦之不杲答曰臣不識其人時睦之在禦側上指示杲曰此人是也杲謂睦之曰君小人何敢以罪人屬南司睦之失色領軍將軍張稷是杲從舅杲嘗以公事彈稷稷因侍宴訴髙祖曰陸杲是臣通親小事彈臣不貸髙祖曰杲職司其事卿何得爲嫌杲在臺號稱不畏彊禦六年遷祕書監頃之爲太子中庶子光祿卿八年出爲義興太守在郡寬惠爲民下所稱還爲司空臨川王長史領揚州大中正十四年遷通直散騎侍郎俄遷散騎常侍中正如故十五年遷司徒左長史十六年入爲左民尙書遷太常卿普通二年出爲仁威將軍臨川內史五年入爲金紫光祿大夫又領揚州大中正中大通元年加特進中正如故四年卒時年七十四謚曰質子杲素信佛法持戒甚精著沙門傳三十卷弟煦學涉有思理天監初歷中書侍郎尙書左丞太子家令卒撰晉書未就又著陸史十五卷陸氏驪泉志一卷並行於世子罩少篤學有文才仕至太子中庶子光祿卿

蔡撙按梁書本傳撙字景節濟陽考城人父興宗宋左光祿大夫開府儀同三司有重名前代撙少方雅退默與兄寅俱知名選補國子生舉髙第爲司徒法曹行參軍齊左衛將軍王儉髙選府僚以撙爲主簿累遷建安王文學司徒主簿左西屬明帝爲鎭軍將軍引爲從事中郎遷中書侍郎中軍長史給事黃門侍郎丁母憂廬於墓側齊末多難服闋因居墓所除太子中庶子太尉長史並不就梁臺建爲侍中遷臨海太守坐公事左遷太子中庶子復爲侍中吳興太守天監元年宣城郡吏吳承伯挾妖道聚眾攻宣城殺太守朱僧勇因轉屠旁縣逾山寇吳興所過皆殘破眾有二萬奄襲郡城東道不習兵革吏民恇擾奔散並請撙避之撙堅守不動募勇敢固郡承伯盡銳攻撙撙命眾出拒戰於門應手摧破臨陣斬承伯餘黨悉平加信武將軍徵度支尙書遷中書令復爲信武將軍晉陵太守遷除通直散騎常侍國子祭酒遷吏部尙書居還弘簡有名稱又爲侍中領祕書監轉中書令侍中如故普通二年出爲宣毅將軍吳郡太守四年卒時年五十七追贈侍中金紫光祿大夫宣惠將軍謚康子子彥熙歷官中書郎宣城內史

陳

謝岐按陳書本傳岐會稽山陰人也父達梁太學博士岐少機警好學見稱於梁世爲尙書金部郎山陰令侯景亂岐流寓東陽景平依於張彪彪在吳郡及會稽庶事一以委之彪每徵討恆畱岐監郡知後事彪敗髙祖引岐參預機密以爲兼尙書右丞時軍旅屢興糧儲多闕岐所在幹理深被知遇永定元年爲給事黃門侍郎中書舍人兼右丞如故天嘉二年卒贈通直散騎常侍

司馬申按陳書本傳申字季和河內溫人也祖慧遠梁都水使者父元通梁尙書左民郎申早有風﹠﹟十四便善奕棋嘗隨父候吏部尙書到仲舉時梁州刺史陰子春領軍朱異在焉子春素知申卽於坐所呼與對奕申每有妙思異觀而奇之因引申遊處梁邵陵王爲丹陽尹以申爲主簿屬太淸之難父母俱沒因此自誓菜食終身梁元帝承制起爲開遠將軍遷鎭西外兵記室參軍及侯景寇郢州申隨都督王僧辯巴陵每進籌策皆見行用僧辯嘆曰此生要鞬汗馬或非所長若使撫眾守城必有奇績僧辯之討陸納也申在軍中於時賊眾奄至左右披靡申躬蔽僧辯蒙楯而前會裴之橫救至賊乃退僧辯顧申而笑曰仁者必有勇豈虛言哉除散騎侍郎紹泰初遷儀同侯安都從事中郎髙祖受禪除安東臨川王諮議參軍天嘉三年遷徵北諮議參軍兼廷尉監五年除鎭東諮議參軍兼起部郎出爲戎昭將軍江乘令甚有治績入爲尙書金部郎遷左民郎以公事免太建初起爲貞威將軍徵南鄱陽王諮議參軍九年除秣陵令在職以淸能見紀有白雀巢於縣庭秩滿頃之預東宮賓客尋兼東宮通事舍人遷員外散騎常侍舍人如故及叔陵之肆逆也事旣不捷出據東府申馳召右衛蕭摩訶帥兵先至追斬之因入城中收其府庫後主深嘉之以功除太子左衛率封文始縣伯邑四百戶兼中書通事舍人尋遷右衛將軍加通直散騎常侍以疾還第就加散騎常侍右衛舍人如故至徳四年卒後主嗟悼久之下詔曰愼終追遠欽若舊則闔棺定謚抑乃前典故散騎常侍右衛將軍文始縣開國伯申忠肅在公淸正立己治繁處約投軀殉義朕任寄情深方康庶績奄然化往傷惻於懷可贈侍中護軍將軍進爵爲侯增邑爲五百戶謚曰忠給朝服一具衣一襲﹠﹟日舉哀喪事所須隨由資給及葬後主自制志銘辭情傷切卒章曰嗟乎天不與善殲我良臣其見幸如此申歷事三帝內掌機密至於倉卒之間軍國大事指麾斷決無有滯畱子琇嗣官至太子舍人

謝哲按陳書本傳哲字﹠﹟豫陳郡陽夏人也祖朏梁司徒父譓梁右光祿大夫哲美風儀舉止醞藉而襟情豁然爲士君子所重起家梁祕書郎累遷廣陵太守侯景之亂以母老因寓居廣陵髙祖自京口渡江應接郭元建哲乃委質深被敬重髙祖爲徐州刺史表哲爲長史荊州陷髙祖使哲奉表於晉安王勸進敬帝承制徵爲給事黃門侍郎領步兵校尉貞陽侯僭位以哲爲通直散騎常侍侍東宮敬帝卽位遷長兼侍中髙祖受命遷都官尙書豫州大中正吏部尙書出爲明威將軍晉陵太守入爲中書令世祖嗣位爲太子詹事出爲明威將軍衡陽內史秩中二千石遷長沙太守將軍加秩如故還除散騎常侍中書令廢帝卽位以本官領前將軍髙宗爲錄尙書引爲侍中仁威將軍司徒左長史未拜光大元年卒時年五十九贈侍中中書監謚康子

陸山才按陳書本傳山才字孔章吳郡吳人也祖翁寶梁尙書水部郎父泛散騎常侍山才少倜儻好尙文史範陽張續續弟綰並欽重之起家王國常侍遷外兵參軍尋以父疾東歸侍養承聖元年王僧辯授山才儀同府西曹掾髙祖誅僧辯山才奔會稽依張彪彪敗乃歸髙祖紹泰中都督周文育出鎭南豫州不知書疏乃以山才爲長史政事悉以委之文育南討﹠﹟蕭勃擒歐陽頠計畫多出山才及文育西徵王琳畱山才監江州事乃鎭豫章文育與侯安都於沌口敗績余孝頃自新林來寇豫章山才收合餘眾依於周迪擒余孝頃李孝欽等遣山才自都陽之樂安嶺東道送於京師除中書侍郎復由樂安嶺綏撫南川諸郡文育重鎭豫章金口山才復爲貞威將軍鎭南長史豫章太守文育爲熊曇朗所害曇朗囚山才等送於王琳未至而侯安都敗琳將常眾愛於宮亭湖由是山才獲反除貞威將軍新安太守爲王琳未平畱鎭富陽以捍東道入爲員外散騎常侍遷宣惠始興王長史行東揚州事侯安都討畱異山才率王府之眾從焉異平除明威將軍東陽太守入爲鎭東始興王長史帶會稽郡丞行東揚州事未拜攺授散騎常侍兼度支尙書滿歲爲眞髙宗南徵周迪以山才爲軍司迪平復職余孝頃自海道襲晉安山才又以本官之會稽指授方略還朝坐侍宴與蔡景歷言語過差爲有司所奏免官尋授散騎常侍遷云旗將軍西陽武昌二郡太守天康元年卒時年五十八贈右衛將軍謚曰簡子

趙知禮子

允恭

按陳書本傳知禮字齊旦天水隴西人也父孝穆梁候官令知禮涉獵文史善隸書髙祖之討元景仲也或薦之引爲記室參軍知禮爲文贍速每占授軍書下筆便就率皆稱旨由是恆侍左右深被委任當時計畫莫不預焉知禮亦多所獻替髙祖平侯景軍至白茅灣上表梁元帝及與王僧辯論述軍事其文並知禮所制侯景平授中書侍郎封始平縣子邑三百戶髙祖爲司空以爲從侍中郎髙祖入輔遷給事黃門侍郎兼衛尉卿髙祖受命遷通直散騎常侍直殿省尋遷散騎常侍守太府卿權知領軍事天嘉元年進爵爲伯增邑通前七百戶王琳平授持節督吳州諸軍事明威將軍吳州刺史知禮沈靜有謀謨每軍國大事世祖輒令璽書問之秩滿爲明威將軍太子右衛率遷右衛將軍領前軍將軍六年卒時年四十七詔贈侍中謚曰忠子允恭嗣

王質按陳書本傳質字子貞右光祿大夫通之弟也少慷慨涉獵書史梁世以武帝甥封甲口亭侯補國子周易生射策髙第起家祕書郎太子舍人尙書殿中郎遭母憂居喪以孝聞服闋除太子洗馬東宮領直累遷中舍人庶子太淸元年除假節寧遠將軍領東宮兵從貞陽侯北伐及貞陽敗績質脫身逃還侯景於壽陽構逆質又領舟師隨眾軍拒之景軍濟江質便退走尋領步騎頓於宣陽門外景軍至京師質不戰而潰乃剪髮爲桑門潛匿人間及柳仲禮等會援京邑軍南岸質又收合餘眾從之京城陷後西奔荊州元帝承制以質爲右長史帶河東太守俄遷侍中尋出爲持節都督吳州諸軍事寧遠將軍吳州刺史領鄱陽內史荊州侯瑱鎭於湓城與質不協遣偏將羊亮代質且以兵臨之質率所部度信安嶺依於畱異文帝鎭會稽以兵助質令鎭信安縣永定二年髙祖命質率所部逾嶺出豫章隨都督周文育以討王琳質與琳素善或譖云於軍中潛信交通髙祖命周文育殺質文育啟請救之獲免尋授散騎常侍晉陵太守文帝嗣位徵守五兵尙書髙宗爲揚州刺史以質爲仁威將軍驃騎府長史天嘉二年除晉安太守髙宗輔政以爲司徒左長史將軍如故坐公事免官尋爲通直散騎常侍遷太府卿都官尙書太建二年卒時年六十贈本官謚曰安子

張種弟稜族子稚才孫衝之

按陳書本傳種字士苗吳郡人也祖辯宋司空右長史廣州刺史父略梁太子中庶子臨海太守種少恬靜居處雅正不妄交遊傍無造請時人爲之語曰宋稱敷演梁則捲充淸虛學尙種有其風仕梁王府法曹遷外兵參軍以父憂去職服闋爲中軍宣城王府主簿種時年四十餘家貧求爲始丰令入除中衛西昌侯府西曹掾時武陵王爲益州刺史重選府僚以種爲徵西東曹掾種辭以母老抗表陳請爲有司所奏坐黜免侯景之亂種奉其母東奔久之得達鄕裏俄而母卒種時年五十而毀瘠過甚又迫以凶荒未獲時葬服制𨿽畢而居處飲食恆若在喪及景平司徒王僧辯以狀奉聞起爲貞威將軍治中從事史並爲具葬禮葬訖種方卽吉僧辯又以種年老傍無子嗣賜之以妾及居處之具貞陽侯僭位除廷尉卿太子中庶子敬帝卽位爲散騎常侍遷禦史中丞領前軍將軍髙祖受禪爲太府卿天嘉元年除左民尙書二年權監吳郡尋徵復本職遷侍中領步兵校尉以公事免白衣兼太常卿俄而卽眞廢帝卽位加領右軍將軍未拜攺領弘善宮衛尉又領揚東揚二州大中正髙宗卽位重爲都官尙書領左驍騎將軍遷中書令驍騎中正並如故以疾授金紫光祿大夫種沈深虛靜而識量宏博時人皆以爲宰相之器僕射徐陵嘗抗表讓位於種曰臣種器懷沈密文史優裕東南貴秀朝廷親賢克壯其猷宜居左執其爲時所推重如此太建五年卒時年七十贈特進謚曰元子種仁恕寡欲𨿽歷居顯位而家產屢空終日晏然不以爲病太建初女爲始興王妃以居處僻陋特賜宅一區又累賜無錫嘉興縣侯秩嘗於無錫見有重囚在獄天寒呼出曝日遂失之世祖大笑而不深責有集十四卷種弟稜亦淸靜有識度官至司徒左長史太建十一年卒時年七十贈光祿大夫種族子稚才齊護軍孫衝之少孤介特立仕爲尙書金部郎中遷右丞建康令太舟卿揚州別駕從事史兼散騎常侍使於周還爲司農廷尉卿所歷並以淸白稱

謝嘏按陳書本傳嘏字含茂陳郡夏陽人也祖齊金紫光祿大夫父舉梁中衛將軍開府儀同三司嘏風神淸雅頗善屬文起家梁祕書郎稍遷太子中庶子掌東宮管記出爲建安太守侯景之亂嘏之廣州依蕭勃承聖中元帝徵爲五兵尙書辭以道阻轉授智武將軍蕭勃以爲鎭南長史南海太守勃敗還至臨川爲周迪所畱久之又度嶺之晉安依陳寶應世祖前後頻召之嘏崎嶇寇鹵不能自拔及寶應平嘏方詣闕爲禦史中丞江徳藻所舉劾世祖不加罪責以爲給事黃門侍郎尋轉侍中天康元年以公事免尋復本職光大元年爲信威將軍中衛始興王長史遷中書令豫州大中正都官尙書領羽林監中正如故太建元年卒贈侍中中書令謚曰光子有文集行於世二子儼伸儼官至散騎常侍侍中禦史中丞太常卿出監東揚州禎明二年卒於會稽贈中護軍

王瑒弟

瑜

按陳書本傳瑒字子玙司空衝之第十二子也沈靜有器局美風儀舉止醞藉梁大同中起家祕書郎遷太子洗馬元帝承制徵爲中書侍郎直殿省仍掌相府管記出爲東宮內史遷太子中庶子丁所生母憂歸於丹陽江陵陷梁敬帝承制除仁威將軍尙書吏部郎中貞陽侯僭位以敬帝爲太子授瑒散騎常侍侍東宮尋遷長史兼侍中髙祖入輔以爲司徒左長史永定元年遷守五兵尙書世祖嗣位授散騎常侍領太子庶子侍東宮遷領左驍騎將軍太子中庶子常侍侍中如故瑒爲侍中六載父衝嘗爲瑒辭領中庶子世祖顧謂衝曰所以久畱瑒於承華政欲使太子微有瑒風法耳廢帝嗣位以侍中領左驍騎將軍光大元年以父憂去職髙宗卽位太建元年復除侍中領左驍騎將軍遷度支尙書領羽林監出爲信威將軍云髦始興王長史行州府事未行遷中書令尋加散騎常侍除吏部尙書常侍如故瑒性寬和及居選職務在淸靜謹守文案無所抑揚尋授尙書右僕射未拜加侍中遷左僕射參掌選事侍中如故瑒兄弟三十餘人居家篤睦每歲時饋遺徧及近親惇誘諸弟並稟其規訓大建六年卒時年五十四贈侍中特進護軍將軍喪事隨所資給謚曰光子瑒第十三弟瑜字子珪亦知名美容儀早歷淸顯年五十官至侍中永定元年使於齊以陳郡袁憲爲副齊以王琳之故執而囚之齊文宣帝每行載死囚以從齊人呼曰供禦囚每有他怒則召殺之以快其意瑜及憲並危殆者數矣齊僕射楊遵彥憫其無辜每救護之天嘉二年還朝詔復侍中頃之卒時年四十贈本官謚曰貞子

劉仲威從弟廣徳

按陳書本傳仲威南陽涅陽人也祖虯齊世以國子博士徵不就父之遴荊州刺史治中從事史仲威少有志气頗涉文史梁承聖中爲中書侍郎蕭莊僞署禦史中丞隨莊入齊終於鄴中仲威從弟廣徳亦好學負才任气父之亨梁安西湘東王長史南郡太守廣徳承聖中以軍功官至給事黃門侍郎湘東太守荊州陷後依於王琳琳平文帝以廣徳爲寧遠始興王府限外記室參軍仍領其舊兵尋爲太尉侯瑱湘州府司馬歷樂山豫章二郡太守新安內史光大中假節員外散騎常侍云旗將軍河東太守大建元年卒於郡時年四十三贈左衛將軍

蕭濟按陳書本傳濟字孝康東海蘭陵人也少好學博通經史諮梁武帝左氏疑義三十餘條尙書僕射範陽張纘太常卿南陽劉之遴並與濟討論纘等莫能抗對解褐梁祕書郎遷太子舍人預平侯景之功封松陽縣侯邑五百戶及髙祖作鎭徐方以濟爲明威將軍徵北長史承聖二年徵爲中書侍郎轉通直散騎常侍世祖爲會稽太守又以濟爲宣毅府長史遷司徒左長史世祖卽位授侍中尋遷太府卿丁所生母憂不拜濟毗佐二主恩遇甚篤賞賜加於凡等歷守蘭陵陽羨臨津臨安等郡所在皆著聲績太建初入爲五兵尙書與左僕射徐陵特進周弘正度支尙書王瑒散騎常侍袁憲俱侍東宮復爲司徒長史尋授度支尙書領羽林監遷國子祭酒領羽林如故加金紫光祿大夫兼安徳宮衛尉尋遷仁威將軍揚州長史髙宗嘗敕取揚州曹事躬自省覽見濟條理詳悉文無滯害乃顧謂左右曰我本期蕭長史長於經傳不意精練繁劇乃至於此遷祠部尙書加給事中復爲金紫光祿大夫未拜而卒時年六十六詔贈本官官給喪事

沈君理子遵禮叔

邁弟君髙

按陳書本傳君理字仲倫吳興人也祖僧畟梁左民尙書父巡素與髙祖相善梁太淸中爲東陽太守侯景平後元帝徵爲少府卿荊州陷蕭﹠﹟署金紫光祿大夫君理美風儀博涉經史有識鑑起家湘東王法曹參軍髙祖鎭南徐州君理自東陽謁於髙祖髙祖器之命尙會稽長公主辟爲府西曹掾稍遷中衛豫章王從事中郎尋加明威將軍兼尙書吏部侍郎遷給事黃門侍郎監吳郡髙祖受禪拜駙馬都尉封永安定侯出爲吳郡太守是時兵革未寧百姓荒獘軍國之用咸資東境君理招集士卒修治器械民下悅附深以干理見稱世祖嗣位徵爲侍中遷守左民尙書未拜爲明威將軍丹陽尹天嘉三年重授左民尙書領步兵校尉尋攺前軍將軍四年侯安都徙鎭江州以本官監南徐州六年出爲仁威將軍東陽太守天康元年以父憂去職君理因自請往荊州迎喪柩朝議以在位重臣難令出境乃令長兄君嚴往焉及還將葬詔贈巡侍中領軍將軍謚曰敬子其年起君理爲信威將軍左衛將軍又起爲持節都督東衡衡二州諸軍事仁威將軍東衡州刺史領始興內史又起爲明威將軍中書令前後奪情者三並不就太建元年服闋除太子詹事行東宮事遷吏部尙書二年髙宗以君理女爲皇太子妃賜爵望蔡縣侯邑五百戶四年加侍中五年遷尙書右僕射領吏部侍中如故其年有疾輿駕親臨視九月卒時年四十九詔贈侍中太子少傅喪事所須隨由資給重贈翊左將軍開府儀同三司侍中如故謚曰貞憲君理子遵儉早卒以弟君髙子遵禮爲嗣君理第五叔邁亦方正有幹局仕梁爲尙書金部郎永定中累遷中書侍郎天嘉中歷太僕廷尉出爲鎭東始興王長史會稽郡丞行東揚州事光大元年除尙書吏部郎太建元年遷爲通直散騎常侍侍東宮二年卒時年五十二贈散騎常侍君理第六弟君髙字季髙少知名性剛直有吏能以家門外戚早居淸顯歷太子舍人洗馬中舍人髙宗司空府從事中郎廷尉卿太建元年東境大水百姓饑獘乃以君髙爲貞威將軍吳令尋除太子中庶子尙書吏部郎衛尉卿出爲宣遠將軍平南長沙王長史南海太守行廣州事以女爲王妃固辭不行復爲衛尉卿八年詔授持節都督交廣等十八州諸軍事寧遠將軍平越中郎將廣州刺史嶺南俚獠世相攻伐君髙本文吏無武幹推心撫禦甚得民和十年卒於官時年四十七贈散騎常侍謚曰祁子

蕭引按陳書蕭允傳引字叔休方正有器局望之儼然𨿽造次之間必由法度性聰敏博學善屬文釋褐著作佐郎轉西昌侯儀同府主簿侯景之亂梁元帝爲荊州刺史朝士多往歸之引曰諸王力爭禍患方始今日逃難未是擇君之秋吾家再世爲始興郡遺愛在民正可南行以存家門耳於是與弟彤及宗親等百餘人奔嶺表時始興人歐陽頠爲衡州刺史引往依焉頠後遷爲廣州病死子紇領其眾引每疑紇有異因事規正由是情禮漸疏及紇舉兵反時京都士人岑之敬公孫挺等並皆惶駭惟引恬然謂之敬等曰管幼安袁曜卿亦但安坐耳君子正身以明道直己以行義亦復何憂懼乎及章昭達平番禺引始北還髙宗召引問嶺表事引具陳始末帝甚悅卽日拜金部侍郎引善隸書爲當時所重髙宗嘗披奏事指引署名曰此字筆勢翩翩似鳥之欲飛引謝曰此乃陛下假其羽毛耳又謂引曰我每有所忿見卿輒意解何也引曰此自陛下不遷怒臣何預此恩大建七年加戎昭將軍九年除中衛始興王諮議參軍兼金部侍郎引性抗直不事權貴左右近臣無所造請髙宗每欲遷用輒爲用事者所裁及呂梁覆師戎儲空匱乃轉引爲庫部侍郎掌知營造弓弩﹠﹟箭等事引在職一年而器械充牣頻加中書侍郎貞威將軍黃門郎十二年吏部侍郎缺所司屢舉王寬謝燮等帝並不用乃中詔用引時廣州刺史馬靖甚得嶺表人心而兵甲精練每年深入俚洞又數有戰功朝野頗生異議髙宗以引悉嶺外物情且遣引觀靖審其舉措諷令送質引奉密旨南行外托收督賧物旣至番禺靖卽悟旨盡遣兒弟下都爲質還至贛水而髙宗崩後主卽位轉引爲中庶子以疾去官明年京師多盜乃復起爲貞威將軍建康令時殿內隊主吳琎及宦官李善度蔡脫兒等多所請屬引一皆不許引族子密時爲黃門郎諫引曰李蔡之勢在位皆畏憚之亦宜小爲身計引曰吾之立身自有本末亦安能爲李蔡攺行就令不平不過解職耳吳琎竟作飛書李蔡証之坐免官卒於家時年五十八子徳言最知名弟彤以恬靜好學官至太子中庶子南康王長史密字士機幼而聰敏博學有文詞祖琛梁特進父遊少府卿密太建八年兼散騎常侍聘於齊歷位黃門侍郎太子中庶子散騎常侍

袁敬按陳書本傳敬字子恭陳郡陽夏人也祖顗宋侍中吏部尙書雍州刺史父昂梁侍中司空謚穆公敬純孝有風格幼便篤學老而無倦釋褐祕書郎累遷太子舍人洗馬中舍人江陵淪覆流寓嶺表髙祖受禪敬在廣州依歐陽頠及頠卒其子紇據州將有異志敬累諫紇爲陳逆順之理言甚切至紇終不從髙宗卽位遣章昭達率眾討紇紇將敗之時恨不納敬言朝廷義之其年徵爲太子中庶子通直散騎常侍俄轉司徒左長史尋遷左民尙書轉都官尙書領豫州大中正累遷太常卿散騎常侍金紫光祿大夫加特進至徳三年卒時年七十九贈左光祿大夫謚曰靖徳子元友嗣

蔡徵按陳書本傳徵字希祥侍中中撫軍將軍景歷子也幼聰敏精識彊記年六歲詣梁吏部尙書河南褚翔翔字仲舉嗟其﹠﹟悟七歲丁母憂居喪如成人禮繼母劉氏性悍忌視之不以道徵供持益謹初無怨色徵本名覽景歷以爲有王祥之性更名徵字希祥梁承聖初髙宗爲南徐州刺史召補迎主簿尋授太學博士天嘉初遷始興王府法曹行參軍歷外兵參軍尙書主客郎所居以干理稱太建初遷太子少傅丞新安王主簿通直散騎侍郎晉安王功曹史太子中舍人兼東宮領直中舍人如故丁父憂去職服闋襲封新丰縣侯授戎昭將軍鎭右新安王諮議參軍至徳二年遷廷尉卿尋爲吏部郎遷太子中庶子中書舍人掌詔誥尋授左民尙書與僕射江總知撰五禮事尋加寧遠將軍後主器其材幹任寄日重遷吏部尙書安右將軍每十日一往東宮於太子前論述古今得喪及當時政務又敕以廷尉寺獄事無大小取徵議決俄有敕遣徵收募兵士自爲部曲徵善撫卹得物情旬月之間眾近一萬徵位望旣重兼聲勢燻灼物議咸忌憚之尋徙爲中書令將軍如故中令淸簡無事或云徵有怨言事聞後主後主大怒收奪人馬將誅之有固諫者獲免禎明三年隋軍濟江後主以徵有幹用權知中領軍日夜勤苦備盡心力後主嘉焉謂曰事寧有以相報及決戰於鐘山南岡敕徵守宮城西北大營尋令督眾軍戰事城陷隨例入關徵美容儀有口辯多所詳究至於士流官宦皇家戚屬及當朝制度憲章儀軌戶口風俗山川土地問無不對然性頗便佞進取不能以退素自業初拜吏部尙書啟後主借鼓吹後主謂所司曰鼓吹軍樂有功乃授蔡徵不自量揆紊我朝章然其父景歷旣有締構之功宜且如所啟拜訖卽追還徵不修廉隅皆此類也隋文帝聞其敏贍召見顧問言輒會旨然累年不調久之除太常丞歷尙書民部儀曹郎轉給事卒時年六十七子翼治尙書官至司徒屬徳教學士入隋爲東宮學士

魏一

李先按魏書本傳先字容仁中山盧奴人也本字犯髙祖廟諱少好學善占相之術師事淸河張禦禦奇之仕苻堅尙書郎後慕容永聞其名迎爲謀主先勸永據長子城永遂稱制以先爲黃門郎祕書監垂滅永徙於中山皇始初先於井陘歸順太祖問先曰卿何國人先曰臣本趙郡平棘人太祖曰朕聞中山土廣民殷信爾以不先曰臣少官長安仍事長子後乃還鄕觀望民士實自殷廣又問先曰朕聞長子中有李先者卿其是乎先曰小臣是也太祖曰卿識朕不先曰陛下聖徳膺符澤被八表龍顏挺特臣安敢不識太祖又問曰卿祖父及身官悉歷何官先對曰臣大父重晉平陽太守大將軍右司馬父樊石虎樂安太守左中郎將臣苻丕尙書右主客郎慕容永祕書監髙密侯太祖曰卿旣宿士屢歷名官經學所通何典爲長先對曰臣才識愚暗少習經史年荒廢忘十猶通六又問兵法風角卿悉通不先曰亦曾習讀不能明解太祖曰慕容永時卿用兵不先曰臣時蒙顯任實參兵事太祖後以先爲丞相衛王府左長史從儀平鄴到義臺破慕容驎軍回定中山先每一進策所向﹠﹟平車駕還代以先爲尙書右中兵郎太祖謂先曰今蠕蠕屢來犯塞朕欲討之卿以爲何如先曰蠕蠕不識天命竄伏荒朔屢來偸竊驚動邊民陛下神武威徳遐振舉兵徵之必將摧殄車駕於是北伐大破蠕蠕賞先奴婢三口馬牛羊五十頭轉七兵郎遷博士定州大中正太祖問先曰天下何書最善可以益人神智先對曰惟有經書三皇五帝治化之典可以補王者神智又問曰天下書籍凡有幾何朕欲集之如何可備對曰伏羲創制帝王相承以至於今世傳國紀天文祕緯不可計數陛下誠欲集之嚴制天下諸州郡縣搜索備送主之所好集亦不難太祖於是班制天下經籍稍集太祖之討姚興於柴壁也問先曰興屯天渡平據柴壁相爲表裏今欲殄之計將安出先對曰臣聞兵以正合戰以奇勝如聞姚興欲屯兵天渡利其糧道及其未到之前遣奇兵先邀天渡柴壁左右嚴設伏兵備其表裏以陛下神策觀時而動興欲進不得退又乏糧夫髙者爲敵所棲深者爲敵所囚兵法所忌而興居之可不戰而取太祖從其計興果敗歸太宗卽位問左右舊臣之中爲先帝所親信者有誰時新息公王洛兒對曰有李先者最爲先帝所知太宗召先引見問曰卿有何功行而蒙先帝所識先對曰臣愚細才行無聞適以忠直奉上更無異能太宗曰卿試言舊事先對曰臣聞堯舜之教化民如子三王任賢天下懷服今陛下躬秉勞謙六合歸徳士女能言莫不慶忭俄而召先讀韓子連珠二十二篇太公兵法十一事詔有司曰先所知者皆軍國大事自今常宿於內賜先絹五十匹絲五十斤雜彩五十匹禦馬一匹拜安東將軍壽春侯賜隸屍二十二詔先與上黨王長孫道生率師襲馮跋乙連城克之悉擄其眾乃進討和龍先言於道生曰宜密使兵人人備靑艸一束各五尺圍用塡城塹攻其西南絕其外援勤兵急攻賊必可擒道生不從遂掠民而還後出爲武邑太守有治名世祖卽位徵爲內都大官神二年卒年九十五詔賜金縷命服一襲贈定州刺史中山公謚曰文懿子冏襲爵

韋閬按魏書本傳閬字友觀京兆杜陵人世爲三輔冠族祖楷晉建威將軍長樂淸河二郡太守父達慕容垂吏部郎大長秋卿閬少有器望值慕容氏政亂避地於蘇城世祖徵拜咸陽太守轉武都太守屬杏城鎭將郝溫及蓋吳反關中擾亂閬盡心撫納所部獨全在郡十六年卒子範

韋道福子

欣宗

按魏書韋閬傳閬從叔道福父羆爲苻堅丞相王猛所器重以女妻焉爲堅東海太守堅滅奔江左仕劉裕爲輔國將軍秦州刺史道福有志略歷劉駿盱眙南沛二郡太守領鎭北府錄事參軍時徐州刺史薛安都謀欲擁州內附道福參贊其事以功除安遠將軍賜爵髙密侯因此仍家於彭城卒贈徵鹵將軍兗州刺史謚曰簡子欣宗以歸國勛別賜爵杜縣侯髙祖初拜彭城內史遷大將軍宋王劉昶諮議參軍廣陵侯元衍爲徐州刺史又請爲長史帶彭城內史撫綏內外甚得民和世宗初除通直散騎常侍出爲河北太守不行尋轉太中大夫行幽州事卒贈龍驤將軍南兗州刺史謚曰簡

韋崇按魏書韋閬傳閬從子崇字洪基父肅字道壽劉義眞鎭關中辟爲主簿仍隨義眞度江歷魏郡弋陽二郡太守豫州刺史崇甫十歲父卒母鄭氏以入國因寓居河洛少爲舅兗州刺史鄭羲所器賞解褐中書博士轉司徒從事中郎髙祖納其女爲充華嬪除南潁川太守不好發擿細事常云何用小察以傷大道吏民感之郡中大治髙祖聞而嘉賞賜帛二百匹遷洛以崇爲司州中正尋除右將軍咸陽王禧開府從事中郎復爲河南邑中正崇頻居衡品以平直見稱出爲鄕郡太守更滿應代吏民詣闕乞畱復延三年在郡九年轉司徒諮議久之除華山太守卒子猷之

王憲孫仲智

按魏書本傳憲字顯則北海劇人也祖猛苻堅丞相父休河東太守憲幼孤隨伯父永在鄴苻丕稱尊號復以永爲丞相永爲慕容永所殺憲奔淸河匿於民家皇始中興駕次趙郡之髙邑憲乃歸誠太祖見之曰此王猛孫也厚禮待之以爲本州中正領選曹事兼掌門下世祖卽位行廷尉卿出爲上谷太守加中壘將軍賜爵髙唐子淸身率下風化大行尋拜外都大官後爲中都歷任二曹斷獄稱旨進爵劇縣侯加龍驤將軍出爲並州刺史加安南將軍進爵北海公境內淸肅及還京師以憲元老特賜錦繡布帛綿彩珍羞禮膳天安初卒年八十九贈鎭南將軍靑州刺史謚曰康子崇襲早卒子仲智襲歷中書侍郎安西將軍幽州刺史有淸平之稱

陸按魏書陸俟傳俟長子多智有父風髙宗見而悅之謂朝臣曰吾常嘆其父智過其軀是復逾於父矣少爲內都下大夫奉上接下行止取與每能逆曉人意與其從事者無不愛之興安初賜爵聊城侯出爲散騎常侍安南將軍相州刺史假長廣公爲政淸平抑彊扶弱州中有徳宿老名望重者以友禮待之詢之政事責以方略如此者十人號曰十善又簡取諸縣彊門百餘人以爲假子誘接殷勤賜以衣服令各歸家爲耳目於外於是發姦擿伏事無不驗百姓以爲神明無敢劫盜者在州七年家至貧約徵爲散騎常侍民乞畱者千餘人顯祖不許謂羣臣曰之善政𨿽復古人何以加之賜絹五百匹奴婢十口之還也吏民大斂布帛以遺之一皆不受民亦不取於是以物造佛寺焉名長廣公寺後襲父爵攺封建安王時劉彧司州刺史常珍奇以懸瓠內附而新民猶懷去就銜旨撫慰諸有陷軍爲奴婢者皆免之百姓忻悅民情乃定車駕討蠕蠕詔爲選部尙書錄畱臺事督兵運糧一委處分顯祖將禪位於京兆王子推任城王云隴西王源賀等﹠﹟皆固諫抗言曰皇太子聖徳承基四海屬望不可橫議干國之紀臣請刎頸殿庭有死無貳久之帝意乃解詔曰直臣也其能保吾子乎遂以爲太保與太尉源賀持節奉皇帝璽紱傳位於髙祖延興四年薨贈以本官謚曰貞王有六子琇凱知名

裴駿子修

宣

按魏書本傳駿字神駒小名皮河東聞喜人父雙碩本縣令假建威將軍農太守安邑子卒贈平南將軍東雍州刺史聞喜侯駿幼而聰慧親表異之稱爲神駒因以爲字弱冠通涉經史好屬文性方檢有禮度鄕裏宗敬焉蓋吳作亂於關中汾陰人薛永宗聚眾應之屢殘破諸縣來襲聞縣中先無兵仗人情駭動縣令憂惶計無所出駿在家聞之便率厲鄕豪曰在禮君父有危臣子致命府縣今爲賊所逼是吾等徇節之秋諸君可不勉乎諸豪皆奮激請行駿乃簡騎驍勇數百人奔赴賊聞救至引兵退走刺史嘉之以狀表聞會世祖親討蓋吳引見駿駿陳敍事宜甚會機理世祖大悅顧謂崔浩曰裴駿有當世才具且忠義可嘉補中書博士浩亦深器駿目爲三河領袖轉中書侍郎劉駿遣使明僧皓朝貢以駿有才學乃假給事中散騎常侍於境上勞接皇興二年卒贈平南將軍秦州刺史聞喜侯謚曰康子修字元寄淸辯好學年十三補中書學生遷祕書中散轉主客令以婦父李欣事出爲張掖子都大將張掖境接胡夷前後數致寇掠修明設烽候以方略禦之在邊六年關塞淸靜髙祖嘉之徵爲中部令轉中大夫兼祠部曹事職主禮樂每有疑議修斟酌故實咸有條貫太和十六年卒時年五十一髙祖悼惜之賻帛一百匹謚曰恭伯世宗時追贈輔國將軍東秦州刺史修早孤居喪以孝聞二弟三妹並在幼弱撫養訓誨甚有義方次弟務早喪修哀傷之感於行路愛育孤侄同於己子及將異居奴婢田宅悉推與之時人以此稱焉修弟宣字叔令通辯博物早有聲譽少孤事母兄以孝友稱舉秀才至都見司空李欣與言自旦及夕欣嗟善不已司空李衝有人倫鑑識見而重之髙祖初徵爲尙書主客郎與蕭頤使顏幼明劉思效蕭琛範云等對接轉都官郎邊員外散騎侍郎舊令與吏部郎同班闕髙祖會集沙門講佛經因命宣論難甚有理詣髙祖稱善遷都洛陽以宣爲采材副將奉使稱旨遙除司空諮議參軍府解轉司州治中兼司徒右長史又轉別駕仍長史宣明敏有器幹總攝州府事無凝滯遠近稱之世宗初除太中大夫領本郡中正仍別駕又爲司州都督遷太尉長史宣上言曰自遷都已來凡戰陳之處及軍罷兵還之道所有骸胳無人覆藏者請悉令州郡戍邏檢行埋掩並符出兵之鄕其家有死於戎役者使皆招魂復魄祔祭先靈復其年租調身被傷痍者免其兵役朝廷從之出爲徵鹵將軍益州刺史宣善於綏撫甚得羌戎之心後晉壽更置益州攺宣所﹠﹟爲南秦州先是有陰平氐酋楊孟孫擁戶數萬自立爲王通引蕭衍數爲邊患宣乃遣使招諭曉以逆順孟孫感恩卽遣子詣闕武興氐姜謨等千餘人上書乞延更限世宗嘉焉宣家世以儒學爲業常慕廉退每嘆曰以賈誼之才仕漢文之世不歷公卿將非運也乃謂親賓曰吾本閭閻之士素無當世之志直隨牒推移遂至於此祿後養親道不光國瞻言往哲可以言歸矣因表求解世宗不許乃作懷田賦以敍心焉永平四年患篤世宗遣太醫令馳驛就視並賜禦藥宣素明陰陽之書自始患便知不起因自﹠﹟亡日果如其言時年五十八世宗悼惜之贈左將軍豫州刺史謚曰定尋攺爲穆

路恃慶按魏書本傳恃慶字伯瑞陽平淸淵人也祖綽陽平太守恃慶有幹用與廣平宋﹠﹟俱知名爲鄕閭所稱相州刺史李安世並表薦之太和中除奉朝請恃慶以從兄文舉有才望因推讓之髙祖遂並拜焉稍遷尙書儀曹郎轉左民郎行潁川郡出爲華州安定王徵鹵府長史尋以母憂去職仍轉定州河間王琛長史琛貪暴肆意恃慶每進苦言年四十八卒贈左將軍安州刺史謚曰襄子祖璧

宋弁按魏書本傳弁字義和廣平列人人也祖愔與從叔宣博陵崔建俱知名世祖時歷位中書博士員外散騎常侍使江南賜爵列人子還拜廣平太守興安五年卒贈安遠將軍相州刺史謚曰惠長子顯襲爵弁伯父世顯無子養弁爲後弁父叔珍李敷妺夫因敷事而死弁才學﹠﹟贍少有美名髙祖初曾至京師見尙書李衝因言論移日衝竦然異之退而言曰此人一日千里王佐才也顯卒弁襲爵弁與李彪州裏疊相祗好彪爲祕書丞弁自中散彪請爲著作佐郎尋除尙書殿中郎中髙祖曾因朝會之次歷訪治道弁年少官微自下而對聲姿淸亮進止可觀髙祖稱善者久之因是大被知遇賜名爲弁意取弁和獻玉楚王不知寶之也遷中書侍郎兼員外郎常侍使於蕭賾賾司徒蕭子良祕書丞王融等皆稱美之以爲志气謇諤不逮李彪而體韻和雅舉止閒邃過之轉散騎侍郎時散騎位在中書之右髙祖曾論江左事因問弁曰卿比南行入其隅隩彼政道云何興亡之數可得知不弁對曰蕭氏父子無大功於天下旣以逆取不能順守徳政不理徭役滋劇內無股肱之助外有怨叛之民以臣觀之必不能貽厥孫謀保有南海若物憚其威身免爲幸後車駕南徵以弁爲司徒司馬曜武將軍東道副將軍人有盜馬靽者斬而徇之於是三軍振懼莫敢犯法黃門郎崔光薦弁自代髙祖不許然亦賞光知人未幾以弁兼黃門尋卽正兼司徒左長史時大選內外羣官並定四海士族弁專參銓量之任事多稱旨然好言人之陰短髙門大族意所不便者弁因毀之至於舊族淪滯人非可忌者又申達之弁又爲本州大中正姓多所降抑頗爲時人所怨從駕南討詔弁於豫州都督所部及東荊領葉皆減戍士營農水陸兼作遷散騎常侍尋遷右衛將軍領黃門弁屢自陳讓髙祖曰吾爲相知者卿亦不可有辭豈得專守一官不助朕爲治且常侍者黃門之粗冗領軍者二衛之假攝不足空存推讓以棄大委其被知遇如此始髙祖北都之選也李衝多所參預頗抑宋氏弁有恨於衝而與李彪交結雅相知重及彪之抗衝衝謂彪曰爾如狗耳爲人所嗾及衝劾彪不至大罪弁之力也彪除名爲民弁大相嗟慨密圖申復髙祖在汝南不豫大漸旬有餘日不見侍臣左右惟彭城王勰等數人而已小瘳乃引見門下及宗室長幼諸人入者未能知致悲泣弁獨進及禦牀歔欷流涕曰臣不謂陛下聖顏毀瘠乃爾由是益重之車駕徵馬圈畱弁以本官兼祠部尙書攝七兵事及行執其手曰國之大事在祠與戎故令卿綰攝二曹可不自勉弁頓首辭謝弁劬勞王事夙夜在公恩遇之甚輩流莫及名重朝野亞於李衝髙祖每稱弁可爲吏部尙書及崩遺詔以弁爲之與咸陽王禧等六人輔政而弁已先卒年四十八詔賜錢十萬布三百匹贈安東將軍瀛州刺史謚曰貞順弁性好矜伐自許膏腴髙祖以郭祚晉魏名門從容謂弁曰卿固應推郭祚之門也弁笑曰臣家未肯推祚髙祖曰卿自漢魏以來旣無髙官又無﹠﹟秀何得不推弁曰臣淸素自立要爾不推侍臣出後髙祖謂彭城王勰曰弁人身良自不惡乃復欲以門戶自矜殊爲可怪子維

政事部名臣列傳九

魏二

髙崇按魏書本傳崇字積善渤海蓨人四世祖撫晉永嘉中與兄顧避難奔於髙麗父潛顯祖初歸國賜爵開陽男居遼東詔以沮渠牧犍女賜潛爲妻封武威公主拜駙馬都尉加寧遠將軍卒崇少聰敏以端謹見稱徵爲中散稍遷尙書三公郎家資富厚僮僕千餘而崇志尙儉素車馬器服充事而已自修潔與物無競初崇舅氏坐事誅公主痛本生絕嗣遂以崇繼牧犍後攺姓沮渠景明中啟復本姓襲爵遷領軍長史伏波將軍洛陽令爲政淸斷吏民畏其威風每有發擿不避彊禦縣內肅然朝廷方有遷授會病卒年三十七贈漁陽太守永安二年復贈徵鹵將軍滄州刺史謚曰成初崇謂友人曰仲尼四科徳行爲首人能立身約己不忘典訓斯亦足矣

劉藻按魏書本傳藻字彥先廣平易陽人也六世祖遐從司馬睿南渡父宗之劉裕廬江太守藻涉獵羣籍美談笑善與人交飲酒至一石不亂永安中與姊夫李嶷俱來歸國賜爵易陽子擢拜南部主書號爲稱職時北地諸羌數萬家恃險作亂前後牧守不能制姦暴之徒並無名實朝廷患之以藻爲北地太守藻推誠布信諸羌咸來歸附藻書其名籍收其賦稅朝廷嘉之遷龍驤將軍雍城鎭將先是氐豪徐成楊黑等驅逐鎭將故以藻代之至鎭擒獲成黑等斬之以徇羣氐震懾雍州人王叔保等三百人表乞藻爲騃奴戍主詔曰選曹已用人藻有惠政自宜他敍在任八年遷離城鎭將太和中攺鎭爲岐州以藻爲岐州刺史轉秦州刺史秦人恃險率多粗暴或拒課輸或害長吏自前守宰率皆依州遙領不入郡縣藻開示恩信誅戮豪橫羌氐憚之守宰於是始得居其舊所遇車駕南伐以藻爲東道都督秦人紛擾詔藻還州人情乃定仍與安南將軍元英徵漢中頻破賊軍長驅至南鄭垂平梁州奉詔還軍乃不果克後車駕南伐以藻爲徵鹵將軍督統軍髙聰等四軍爲東道別將辭於洛水之南髙祖曰與卿石頭相見藻對曰臣𨿽才非古人庶亦不畱賊寇而遺陛下輒當釃曲阿之酒以待百官髙祖大笑曰今未至曲阿且以河東數石賜卿後與髙聰等戰敗俱徙平州景明初世宗追錄舊功以藻爲太尉司馬是年六月卒年六十七贈錢六萬

李叔虎從子長仁子述孫象

按魏書本傳叔虎渤海蓨人也從祖金世祖神中與髙允俱被徵位至徵南從事中郎叔虎好學博聞有識度爲鄕閭所稱太和中拜中書博士與淸河崔光河間邢巒並相親友轉議郎久之遷太尉從事中郎轉國子博士本國中正攝樂陵中正性淸直甚有公平之稱後兼散騎侍郎太極都將事訖除髙陽太守固辭不拜尋除顯武將軍太尉髙陽王雍諮議參軍事雍以其器操重之尋除假節行華州事爲吏民所稱永平四年卒年五十四贈冠軍將軍南靑州刺史謚曰穆從子長仁字景安頗有學涉舉秀才射策髙第拜中書博士轉中書侍郎累遷平南將軍沛郡太守仍爲彭城太守又從尉元討定南境賜爵延陵男徵拜員外散騎常侍使於劉準行還以疾除北海內史詔賜醫藥凡在三郡吏民安之尋卒武定中贈安南將軍七兵尙書冀州刺史男如故叔虎子述字道興有學識州舉秀才拜太常博士使詣長安冊祭燕宣王廟還除尙書儀曹郎賜爵蓨縣男稍遷建興太守卒述子象字孟則淸簡有風﹠﹟博涉羣書初襲爵爲徐州平東府功曹參軍遷冀州治中有勛績久之拜散騎侍郎加寧朔將軍尋轉中書侍郎出爲靑州太傅開府諮議參軍行北徐州事本將軍光祿大夫齊文襄王引爲開府諮議參軍加徵東將軍興和二年兼散騎常侍使於蕭衍三年卒贈驃騎大將軍儀同三司冀州刺史謚曰文簡以子子貞預義之勤也

穆弼按魏書穆崇傳崇子翰翰子龍仁龍仁子丰國丰國弟子弼有風格善自位置涉獵經史與長孫稚陸希道等齊名於世矜己陵物頗以損焉髙祖初定氏族欲以弼爲國子助教弼辭曰先臣以來蒙恩累世比校徒流實用慚屈髙祖曰朕欲惇厲冑子故屈卿先之白玉投泥豈能相污弼曰旣遇明時恥沈泥滓會司州牧咸陽王禧入髙祖謂禧曰朕與卿作州都舉一主簿卽命弼謁之因爲髙祖所知輿駕南徵特敕隨從世宗初除尙書郎以選爲髙平王懷國郎中令數有匡諫之益世宗善之除中書舍人轉司州治中別駕歷任有稱肅宗時河州羌卻鐵忽反敕兼黃門慰諭忽以功加前將軍賜以錢帛尋以本將軍行揚州事追拜平西將軍華州刺史卒於州時年五十一贈使持節徵北將軍定州刺史謚曰懿子季齊釋褐司徒參軍事開府騎兵參軍

封興之按魏書封懿傳懿族子回回子隆之隆之弟興之字祖冑經明行修恬素淸靜起家太學博士員外郎出爲瀛冀二州平北府長史所歷有當官之譽孝昌中卒天平中追贈散騎常侍撫軍將軍雍州刺史尋重贈殿中尙書謚曰文子孝琬字士蒨武定末開府中郎孝琬弟孝琰祕書郎興之弟延之字祖業天平中驃騎大將軍靑州刺史剡縣開國子

封琳按魏書封懿傳懿子元之元之弟子磨奴旣以鑑子回爲後請於顯祖贈鑑寧遠將軍滄水太守鑑長子琳字彥寶顯祖末本州表貢拜中書博士髙祖初大軍南討琳參鎭南軍事後爲河南七州大使還拜中書侍郎與侍中南平王馮誕等議定律令賜布帛六百匹粟六百石馬牛各一遷太尉長史轉司宗下大夫有長者之稱行東兗州事及攺定百官除司空長史出爲立忠將軍南靑州刺史兼散騎常侍持節西道大使還爲長兼太中大夫轉廣平內史又爲光祿大夫世宗末除後將軍夏州刺史徵爲安東將軍光祿大夫神龜二年卒贈使持節撫軍將軍相州刺史子元稱

韓秀子

務

按魏書本傳秀字白虎昌黎人也祖宰慕容﹠﹟謁者僕射父﹠﹟皇始初歸國拜宣威將軍騎都尉秀歷吏任稍遷尙書郎賜爵遂昌子拜廣武將軍髙宗稱秀聰敏淸辯才任喉舌遂命出納王言並掌機密行幸遊獵隨侍左右顯祖踐阼轉給事中參徵南慕容白曜軍事延興中尙書奏以惇煌一鎭介遠西北寇賊路衝慮或不固欲移就涼州羣官會議僉以爲然秀獨謂非便曰此蹙國之事非辟土之宜愚謂惇煌之立其來已久𨿽土鄰彊寇而兵人素習縱有姦竊不能爲害循常置戍足以自全進斷北狄之覘途退塞西夷之窺路若徙就姑臧慮人懷異意或貪畱重遷情不願徙脫引寇內侵深爲國患且惇煌去涼州及千餘里捨遠就近遙防有闕一旦廢罷是啟戎心則邊夷交構互相來往恐醜徒協契侵竊涼土及近諸戍則關右荒擾烽警不息邊役煩興艱難方甚乃從秀議太和初遷內侍長後爲平東將軍靑州刺史假漁陽公在州數年卒子務襲爵務字道世性端謹有治幹初爲中散稍遷太子翊軍校尉時髙祖南徵行梁州刺史楊靈珍謀叛以務爲統軍受都督李崇節度以討靈珍有戰功授後軍長史徵赴行在所還遷長水校尉景明初假節行肆州事轉左中郎將寧朔將軍試守常山郡又爲徵蠻都督李崇司馬崇揃蕩羣蠻除近畿之患務有力焉後除鎭北府司馬初試守常山府解復爲平北長史務頗有受納爲禦史中尉李平所劾付廷尉會赦免後除龍驤將軍郢州刺史務獻七寶牀象牙席詔曰晉武帝焚雉頭裘朕常嘉之今務所獻亦此之流也奇麗之物有乖風素可付其家人邊人李旻馬道進等詐殺蕭衍黃﹠﹟戍主率戶來降務信之遣兵千餘人迎接戶旣不至而詐表破賊坐以免官久之拜冠軍將軍太中大夫進號左將軍神龜初卒

甄琛從

弟密

按魏書本傳琛字思伯中山毋極人漢太保甄耶後也父凝州主簿琛少敏悟閨門之內兄弟戲狎不以禮法自居頗學經史稱有刀筆而形貌短陋﹠﹟風儀舉秀才入都積歲頗以奕棋棄日至乃通夜不止手下蒼頭常令秉燭或時睡頓大加其杖如此非一奴後不勝痛楚乃白琛曰郎君辭父母仕宦京師若爲讀書執燭奴不敢辭罪乃以圍棋日夜不息豈是向京之意而賜加杖罰不亦非理琛惕然慚感遂從許睿李彪假書研習聞見益優太和初拜中書博士遷諫議大夫時有所陳亦爲髙祖知賞轉通直散騎侍郎出爲本州徵北府長史後爲本州陽平王頤衛將軍府長史世宗踐阼以琛爲中散大夫兼禦史中尉轉通直散騎常侍仍兼中尉琛表曰王者道同天壤施齊造化濟時拯物爲民父母故年谷不登爲民祈祀乾坤所惠天子順之山川祕利天子通之苟益生民損躬無吝如或所聚惟爲賑卹是以月令稱山林藪澤有能取蔬食禽獸者皆野虞教導之其疊相侵奪者罪之無赦此明導民而弗禁通有無以相濟也周禮𨿽有川澤之禁正所以防其殘盡必令取之有時斯所謂障護𨿽在公更所以爲民守之耳且一家之長惠及子孫一運之君澤周天下皆所以厚其所養以爲國家之富未有尊居父母而酰醢是吝富有萬品而一物是規今者天爲黔首生鹽國與黔首障護假獲其利是猶富專口齗不及四體也且天下夫婦歲貢粟帛四海之有備奉一人軍國之資取給百姓天子亦何患乎貧而苟禁一池也古之王者世有其民或水火以濟其用或巢宇以誨其居或教農以去其饑或訓衣以除其敝故周詩稱教之誨之飲之食之皆所以撫覆導養爲之求利者也臣性昧知理識無遠尙每觀上古愛民之迹時讀中葉驟稅之書未嘗不嘆彼遠大惜此近狹今僞獘相承仍崇關之稅大魏恢博惟受谷帛之輸是使遠方聞者罔不歌徳昔亶父以棄寶得民碩鼠以受財失眾君王之義宜其髙矣魏之簡稅惠實遠矣語稱出內之吝有司之福施惠之難人君之禍夫以府藏之物猶以不施而爲災況府外之利而可吝之於黔首且善藏者藏於民不善藏者藏於府藏於民者民欣而君富藏於府者國怨而民貧國怨則示化有虧民貧則君無所取願弛玆鹽禁使沛然遠及依周禮置川衡之法使之監導而已詔曰民利在斯深如所陳付八座議可否以聞司徒錄尙書彭城王勰兼尙書邢巒等奏琛之所列富乎有言首尾大備或無可貶但恐坐談則理髙行之則事闕是用遲回未謂爲可竊惟古之善爲治者莫不昭其勝途悟其遠理及於救世升降稱時欲令丰無過溢儉不致敝役養消息備在厥中節約取足成其性命如不爾者焉用君爲若任其生產隨其啄食便是芻狗萬物不相有矣自大道旣往恩惠生焉下奉上施卑髙理睦然恩惠旣交思拯之術廣恆恐財不賙國澤不厚民故多方以達其情立法以行其志至乃取貨山川輕在民之貢立稅關市裨十一之儲收此與彼非利己也回彼就此非爲身也所謂集天地之產惠天地之民藉造物之富賑造物之貧徹商賈給戎戰賦四民贍軍國取乎用乎各有義已禁此淵池不專大官之禦斂此匹帛豈爲後宮之資旣潤不在己彼我理一猶積而散之將焉所吝且稅之本意事有可求固以希濟生民非爲富賄藏貨不爾者昔之君子何爲然哉是以後來經國未之或攺故先朝商校小大以情降鑑之流疑興復鹽禁然自行以來典司多怠出入之間事不如法遂令細民怨嗟商販輕議此乃用之者無方非興之者有謬至使朝廷明識聽營其間今而罷之懼失前旨一行一攺法若易﹠﹟參論理要宜依前式詔曰司鹽之稅乃自古通典然興制利民亦代或不同苟可以富氓益化惟理所在甄琛之表實所謂助政毗治者也可從其前計使公私並宜川利無壅尙書嚴爲禁豪彊之制也詔琛參八座議事尋正中尉常侍如故遷侍中領中尉琛俯首畏避不能繩糾貴遊凡所劾治率多下吏於時趙修盛寵琛傾身事之琛父凝爲中散大夫弟僧林爲本州別駕皆托修申達至修姦詐事露明當收考今日乃舉其罪及監決修鞭猶相隱惻然告人曰趙修小人背如土牛殊耐鞭杖有識以此非之修死之明日琛與黃門郎李憑以朋黨被召詣尙書兼尙書元英邢巒窮其阿附之狀琛曾拜官諸賓悉集巒乃晚至琛謂巒曰卿何處放蛆來今晚始顧𨿽以戲言巒變色銜忿及此大相推窮司徒公錄尙書北海王詳等奏曰臣聞黨人爲患自古所疾政之所忌𨿽寵必誅皆所以存天下之至公保靈基於永業者也伏惟陛下纂聖前暉淵鑑幽慝恩斷近習憲軌惟新大政蔚以增光鴻猷於焉永泰謹按侍中領禦史中尉甄琛身居直法糾擿是司風邪響黷猶宜劾紏況趙修奢暴聲著內外侵公害私朝野切齒而琛嘗不陳奏方更往來綢繆結納以爲朋黨中外影響致其談譽令布衣之父超登正四之官七品之弟越陟三階之祿虧先皇之選典塵聖明之官人又與武衛將軍黃門郎李憑相爲表裏憑兄叨封知而不言及修釁彰方加彈奏生則附其形勢死則就地排之竊天之功以爲己力仰欺朝廷俯罔百司其爲鄙詐於玆甚矣不實不忠實合貶黜謹依律科徒請以職除其父中散實爲叨越𨿽皇族帝孫未有此例旣得不以倫請下收奪李憑朋附趙修是親是仗交遊之道不依恆度或晨昏從就或吉凶往來至乃身拜其親妻見其子每有家事必先請托緇點皇風塵鄙正化此而不糾將何以肅整阿諛獎勵忠﹠﹟請免所居官以肅風軌奏可琛遂免歸本郡左右相連死黜者三十餘人始琛以父母年老常求解官扶侍故髙祖授以本州長史及貴達不復請歸至是乃還供養數年遭母憂母巨鹿曹氏有孝性夫氏去家路逾百里每得魚肉菜果珍美口實者必令僮僕走奉其母乃後食焉琛母服未闋復喪父琛於塋兆之內手種松柏隆冬之月負掘水土鄕老哀之咸助加力十餘年中墳成木茂與弟僧林誓以同居沒齒專事產業親躬農圃時以鷹犬馳逐自娛朝廷有大事猶上表陳情久之復除散騎常侍領給事黃門侍郎定州大中正大見親寵委以門下庶事出參尙書入廁帷幄琛髙祖時兼主客郎迎送蕭賾使彭城劉纘琛欽其器貌常嘆詠之纘子晰爲胊山戍主晰死家屬入洛有女年未二十琛已六十餘矣乃納晰女爲妻婚日詔給廚費琛深所好悅世宗時調戲之盧昶敗於胊山詔琛馳驛檢按遷河南尹加平南將軍黃門中正如故琛表曰詩稱京邑翼翼四方是則者京邑是四方之本安危所在不可不淸是以國家居代患多盜竊世祖大武皇帝親自發憤廣置主司裏宰皆以下代令長及五等散男有經略者乃得爲之又多置吏士爲其羽翼崇而重之始得禁止今遷都已來天下轉廣四遠赴會事過代都五方雜沓難可備簡寇盜公行劫害不絕此由諸坊混雜釐比不精主司暗弱不堪檢察故也凡使人攻堅木者必爲之擇良器今河南郡是陛下天山之堅木盤根錯節亂植其中六部裏尉卽攻堅之利器非貞剛精銳無以治之今擇尹旣非南金裏尉鉛刀而割欲望肅淸都邑不可得也里正乃流外四品職輕任碎多是下才人懷苟且不能督察故使盜得容姦百賦失理邊外小縣所領不過百戶而令長皆以將軍居之京邑諸坊大者或千戶五百戶其中皆王公卿尹貴勢姻戚豪猾僕隸蔭養姦徒髙門邃宇不可幹問又有州郡俠客蔭結貴遊附黨連羣陰爲市劫比之邊縣難易不同今難彼易此實爲未愜王者立法隨時從宜攺弦易調明主所急先朝立品不必卽定施而觀之不便則攺今閒宮靜任猶聽長兼況煩劇要務不得簡能下領請取武官中八品將軍以下幹用貞濟者以本官俸卹領裏尉之任各食其祿髙者領六部尉中者領經途尉下者領里正不爾請少髙裏尉之品選下品中應遷之者進而爲之則督貴有所輦轂可淸詔曰里正可進至勛品經途從九品六部尉正九品諸職中簡取何必須武人也琛又奏以羽林爲遊軍於諸坊巷司察盜賊於是京邑淸靜至今踵焉轉太子少保黃門如故大將軍髙肇伐蜀以琛爲使持節假撫軍將軍領步騎四萬爲前驅都督琛次梁州獠亭會世宗崩班師髙肇旣死以琛肇之黨也不宜復參朝政出爲營州刺史加安北將軍歲餘以光祿大夫李思穆代之時年六十五矣遂停中山久之乃赴洛除鎭西將軍涼州刺史猶以琛髙氏之暱也不欲處之於內尋徵拜太常卿仍以本將軍出爲徐州刺史及入辭肅宗琛辭以老詔除吏部尙書將軍如故未幾除徵北將軍定州刺史衣錦畫遊大爲稱滿治體嚴細甚無聲譽崔光辭司徒之授也琛與光書外相抑揚內實附會也光亦揣其意復書褒美以悅之徵爲車騎將軍特進又拜侍中以其衰老詔賜禦府杖朝直杖以出入正光五年冬卒詔給東園祕器朝服一具衣一襲錢十萬物七百段蠟三百斤贈司徒公尙書左僕射加後部鼓吹太常議謚文穆吏部郎袁翻奏曰案禮謚者行之迹也號者功之表也車服者位之章也是以大行受大名細行受細名行生於己名生於人故闔棺然後定謚皆累其生時美惡所以爲將來勸戒身𨿽死使名常存也凡薨亡者屬所卽言大鴻臚移本郡大中正條其行迹功過承中正移言公府下太常部博士評議爲謚列上謚不應法者博士坐如選舉不以實論若行狀失實中正坐如博士自古帝王莫不殷勤重愼以爲褒貶之實也今之行狀皆出自其家任其臣子自言君父之行無復相是非之事臣子之欲光揚君父但苦迹之不髙行之不美是以極辭肆意無復限量觀其狀也則周孔連鑣伊顏接﹠﹟論其謚也𨿽窮文盡武罔或加焉然今之博士與古不同惟知依其行狀又先問其家人之意臣子所求便爲議上都不復斟酌與奪商量是非致號謚之加與泛階莫異專以極美爲稱無復貶降之名禮官之失一至於此案甄司徒行狀至徳與聖人齊蹤鴻名共大賢比迹文穆之謚何足加焉但比來贈謚於例普重如甄琛之流無不復謚謂宜依謚法慈惠愛民曰孝宜謚曰孝穆公自今已後明勒太常司徒有行狀如此言辭流宕無復節限者悉請裁量不聽爲受必準人立謚不得甚加優越復仍踵前來之失者付法司科罪從之琛祖載肅宗親送降車就輿弔服哭之遣舍人慰其諸子琛性輕簡好嘲謔故少風望然明解有幹具在官淸白自髙祖世宗咸相知待肅宗以師傅之義而加禮焉所著文章鄙碎無大體時有理詣磔四聲姓族廢興會通緇素三論及家誨二十篇篤學文一卷頗行於世子侃琛從父弟密字叔雍淸謹少嗜欲頗涉書史太和中奉朝請密疾世俗貪競幹沒榮寵曾作風賦以見意後參中山王英軍事英鍾離敗退鄕人蘇良沒於賊手密盡私財以贖之良旣歸傾資報密密一皆不受謂良曰濟君之日本不求貨豈相贖之意也歷太尉鎧曹遷國子博士肅宗末通直散騎常侍冠軍將軍時賊帥葛榮侵擾河北裴衍源子邕敗沒人情不安詔密爲相州行臺援守鄴城莊帝以密全鄴之勛賞安市縣開國子食邑三百戶遷平東將軍光祿大夫領廷尉少卿尋轉徵東將軍金紫光祿大夫孝靜初車騎將軍廷尉卿在官有平直之譽出爲北徐州刺史將軍如故興和四年卒贈驃騎將軍儀同三司瀛州刺史謚曰靖子儉

張纂子宣軌從弟元賓

按魏書甄琛傳琛同郡張纂字伯業祖珍字文表慕容寶度支尙書太祖平中山入國世祖時拜中書侍郎眞君元年關右慰勞大使二年拜使持節鎭西將軍涼州刺史卒贈徵東將軍燕州刺史謚曰穆纂涉經史雅有气尙交結勝流太和中釋褐奉朝請稍遷伏波將軍任城王澄鎭北府騎兵參軍帶魏昌縣令吏民安之後爲北中府司馬久之除樂陵太守在郡多所受納聞禦史至棄郡逃走於是除名乃卒天平初贈使持節都督冀定二州諸軍事驃騎將軍定州刺史子宣軌少孤事母以孝聞歷郡功曹州主簿延昌中釋褐奉朝請冀州徵東府長流參軍轉相州中軍府錄事參軍定州別駕後除鎭遠將軍員外散騎常侍出爲相州撫軍府司馬宣軌性通率輕財好施屬葛榮圍城與刺史李神有固守之效永安中以功賜爵中山公中興初坐事死於鄴纂從弟元賓太和十六年出身奉朝請遷員外郎給事中正光中除中堅將軍射聲校尉永安三年卒永熙中外生髙敖曹貴達啟贈持節撫軍將軍瀛州刺史

崔休按魏書本傳休字惠盛淸河人禦史中丞逞之元孫也祖靈和仕劉義隆爲員外散騎侍郎父宗伯世宗初追贈淸河太守休少孤貧矯然自立舉秀才入京師與中書郎宋弁通直郎邢巒雅相知友尙書王嶷欽其人望爲長子聘休姊贍以貨財由是少振髙祖納休妹爲嬪以爲尙書主客郎轉通直正員郎兼給事黃門侍郎休好學涉曆書史公事軍旅之隙手不釋卷崇尙先達愛接後來常參髙祖侍席禮遇次於宋郭之輩髙祖南伐以北海王爲尙書僕射統畱臺事以休爲尙書左丞髙祖詔休曰北海年少未閒政績百揆之務便以相委轉長史兼給事黃門侍郎後從駕南行及車駕還幸彭城泛舟泗水詔在侍筵觀者榮之世宗初休以弟亡祖父未葬固求渤海於是除之性嚴明雅長治體下車先戮豪猾數人廣布耳目所在姦盜莫不擒剪百姓畏之寇盜止息淸身率下渤海大治時大儒張吾貴有盛名於山東四方學士咸相宗慕弟子自遠而至者千餘人生徒旣眾所在多不見容休乃爲設俎豆招延禮接使肄業而還儒者稱爲口實入爲吏部郎中遷散騎常侍權兼選任休愛才好士多所拔擢廣平王懷數引談宴世宗責其與諸王交遊免官後除龍驤將軍洛州刺史在州數年以母老辭州許之尋行幽州事徵拜司徒右長史休聰明彊濟雅善斷決幕府多事辭訟盈幾剖判若流殊無凝滯加之公平淸潔甚得時談復除吏部郎中加徵鹵將軍冀州大中正遷光祿大夫行河南尹肅宗初卽眞加平東將軍尋除平北將軍幽州刺史進號安北將軍遷安東將軍靑州刺史靑州九郡民單李伯徽劉通等一千人上書訟休徳政靈太后善之休在幽靑州五六年皆淸白愛民甚著聲績二州懷其徳澤百姓追思之徵爲安南將軍度支尙書尋進號撫軍將軍七兵尙書又轉殿中尙書休久在臺閣明習典禮每朝廷疑議咸取正焉諸公咸相謂曰崔尙書下意處我不能異也正光四年卒年五十二賵帛五百匹贈車騎將軍尙書僕射冀州刺史謚文貞侯休少而謙退事母孝謹及爲尙書子仲文納丞相雍第二女女妻領軍元叉長庶子祕書郎稚舒挾恃二家志气微攺內有自得之心外則陵藉同列尙書令李崇左僕射蕭寶夤右僕射元欽皆以雍叉之故每憚下之始休母房氏欲以休女妻其外孫邢氏休不欲乃違其母情以妻叉子議者非之休有九子長子

蘇湛按魏書本傳湛字景﹠﹟魏侍中則之後也晉亂避地河右世祖平涼州還鄕裏父擁字天佑秦州撫軍府司馬湛少有器行頗涉羣書年二十餘舉秀才除奉朝請領侍禦史轉員外散騎侍郎蕭寶夤之討關西以湛爲行臺郎中深見委任孝昌中寶夤大敗東還朝廷以爲雍州刺史後自猜懼害中尉酈道元乃稱兵反時湛臥疾於家寶夤令姜儉報湛云元略受蕭衍意旨乃欲見除酈道元之來事不可測吾不能坐受死亡今便爲身計不復作魏臣也與卿契闊故以相報死生榮辱與君共之湛聞之舉聲大哭儉遽止之曰何得便爾湛曰百口居家卽時屠戮云何不哭哭數十聲徐謂儉曰爲我白濟王王本以窮鳥投人賴朝廷假王羽翼榮寵至此屬國步多虞不能竭忠報徳乃欲乘人間隙有不臧之心信惑行路無識之語欲以羸敗之兵守關問鼎今魏徳𨿽衰天命未攺且王之恩義未洽於民但見其敗未見有成蘇湛不能以百口居家爲王族滅寶夤復報曰此是救命之計不得不爾所以不先相白者恐阻吾計故爾湛復曰凡爲大事當得天下奇士今但共長安博徒小兒輩計較辦有成理不湛恐荊棘必生庭閣願乞骸骨還鄕裏脫得因此病死可以下見先人寶夤素重之以湛病且知不爲己用聽還武功寶夤敗莊帝卽位徵補尙書郎旣至莊帝曰前聞卿答蕭寶夤甚有美辭爲我說也湛頓首謝曰臣𨿽言辭不如伍被始終不易自謂過之然臣與寶夤周遊契闊言得盡心而不能令其不反臣之罪也莊帝悅拜散騎都尉仍領郎尋遷中書侍郎出帝初病還鄕裏終於家贈散騎常侍鎭西將軍雍州刺史

房亮弟

悅

按魏書本傳亮字景髙淸河人也父法延譙郡太守亮好學有節操太和中舉秀才爲奉朝請拜祕書郎又兼員外散騎侍郎副中書侍郎宋弁使於蕭賾還除尙書二千石郎中濟州中正兼員外常侍使髙麗髙麗王托疾不拜以亮辱命坐白衣守郎中後除濟北太守轉平原太守以淸嚴稱時冀州刺史京兆王愉據州反平原界在河北與愉接境愉乃遣人說亮啖以榮利亮卽斬其使人發兵防捍愉怒遣其大將張靈和率眾攻亮亮督厲兵民諭以逆順出城拒擊大破之尋遭憂解任服終除左將軍汲郡太守遷前將軍東荊州刺史亮畱心撫納夷夏安之時邊州刺史例得一子出身亮不言其子而啟弟子超爲奉朝請議者稱之轉平東將軍滄州刺史入爲光祿大夫加安東將軍永安二年卒年七十一贈撫軍將軍齊州刺史弟悅字季欣解褐廣平王懷國常侍轉靑州平東府中兵參軍加宣威將軍遷髙陽太守轉廣川太守加鎭遠將軍普太中濟州刺史張瓊表所部置南淸河郡仍請悅爲太守朝廷從之凡歷三郡民吏安之遷平東將軍太中大夫興和二年卒年七十贈徵東將軍濟州刺史

範紹按魏書本傳紹字始孫惇煌龍勒人少而聰敏年十二父命就學師事崔光以父憂廢業母又誡之曰汝父卒日令汝遠就崔生希有成立今已過﹠﹟宜遵成命紹還赴學太和初充太學生轉算生頗涉經史十六年髙祖選爲門下通事令史遷錄事令掌奏文集髙祖善之又爲侍中李衝黃門崔光所知出內文奏多以委之髙祖曾謂近臣曰崔光從容範紹之力稍遷彊弩將軍積弩將軍公車令加給事中遷羽林監揚州刺史任城王澄請徵鍾離敕紹詣壽春共量進止澄曰須兵十萬往還百日渦陽鍾離廣陵廬江欲數道俱進但糧仗軍資須朝廷速遣紹曰計十萬之眾往還百日須糧百日頃秋以向末方欲徵召兵仗可集恐糧難至有兵無糧何以﹠﹟敵願王善思爲社稷深慮澄沈思良久曰實如卿言使還具以狀聞後澄遂徵鍾離無功而返尋除長兼奉車都尉轉右都水使者錄事如故丁母憂去職值義陽初復起紹除寧遠將軍郢州龍驤府長史帶義陽太守其年冬使還都值朝廷有南討之計發河北數州田兵二萬五千人通緣淮戍兵合五萬餘人廣開屯田八座奏紹爲西道六州營田大使加步兵校尉紹勤於勸課頻歲大獲又詔紹詣鍾離與都督中山王英論攻鍾離形勢英固言必﹠﹟紹觀其城隍防守恐不可陷勸令班師英不從紹還具以狀聞俄而英敗詔以徐豫二境民稀土曠令紹量度處所更立一州紹以譙城形要之所置州爲便遂立南兗入爲主衣都統加中堅將軍轉前軍將軍追賞營田之勤拜遊擊將軍遷龍驤將軍太府少卿都統如故轉長兼太府卿紹量功節用甄煩就簡凡有賜給千匹以上皆別覆奏然後出之靈太后嘉其用心敕紹每月入見諸有益國利民之事皆令面陳出除安北將軍並州刺史淸愼守法頗得民和值山胡來寇不能擊以此損其聲望復入爲太常卿莊帝初遇害河陰

裴佗按魏書本傳佗字元化河東聞喜人其先因晉亂避地涼州苻堅平河西東歸桑梓因居解縣焉父景惠州別駕佗容貌魁偉隤然有器望少治春秋杜氏毛詩周易並舉其宗致舉秀才以髙第除中書博士轉司徒參軍司空記室揚州任城王澄開府倉曹參軍入爲尙書倉部郎中行河東郡事所在有稱績還拜尙書考功郎中河東邑中正世宗親臨朝堂拜員外散騎常侍中正如故轉司州治中以風聞爲禦史所彈尋會赦免轉徵鹵將軍中散大夫爲趙郡太守爲治有方威惠甚著猾吏姦民莫不攺肅所得俸祿分卹貧窮轉前將軍東荊州刺史郡民戀仰傾境餞送至今追思之尋加平南將軍蠻酋田盤石田敬宗等部落萬餘家恃眾阻險不賓王命前後牧守𨿽屢徵討未能降款佗至州單使宣慰示以禍福敬宗等聞佗宿徳相率歸附於是闔境淸晏寇盜寢息邊民懷之𦇤負而至者千餘家尋加撫軍將軍又遷中軍將軍在州數載以疾乞還永安二年卒遺令不聽請贈不受賻襚諸子皆遵行之佗性剛直不好俗人交遊其投分者必當時名勝淸白任眞不事家產宅不過三十步又無田園暑不張蓋寒不衣裘其貞儉若此六子

盧同按魏書本傳同字叔倫範陽涿人盧元之孫父輔字顯元本州別駕同身長八尺容貌魁偉善於處世太和中起家北海王詳國常侍稍遷司空祭酒昌黎太守尋爲營州長史仍帶郡入除河南尹丞遷太尉屬會豫州城民白早生反都督中山王英尙書邢巒等討之詔同爲軍司事平除冀州鎭東府長史遭父憂解任後除司空諮議參軍兼司馬爲營構東宮都將延昌中秦州民反詔同兼通直常侍持節慰諭之多所降下還轉尙書右丞進號輔國將軍以父諱不拜攺授龍驤熙平初轉左丞加徵虜將軍時相州刺史奚康生徵民歲調皆七八十尺以邀奉公之譽部內患之同於歲祿官給長絹同乃舉按康生度外徵調書奏詔科康生之罪兼褒同在公之績肅宗世朝政稍衰人多竊冒軍功同閱吏部勛書因加檢復核得竊階者三百餘人同乃表言竊見吏部勛簿多皆攺換乃校中兵奏按並復乖舛臣聊爾檢練已得三百餘人明知隱而未露者動有千數愚謂罪𨿽思免猶須刊定請遣一都令史與令僕省事各一人總集吏部中兵二局勛簿對勾奏按若名級相應者卽於黃素楷書大字具件階級數令本曹尙書以朱印印之明造兩通一關吏部一畱兵局與奏按對掌則進防揩洗之僞退則無攺易之理從前以來勛書上省惟列姓名不載本屬致令竊濫之徒輕爲苟且今請徵職白民具列本州郡縣三長之所其實官正職者亦列名貫別錄歷階仰本軍印記其上然後印縫各上所司統將都督並皆印記然後列上行臺行臺關太尉太尉檢練精實乃始關剌省重究括然後奏申奏出之日黃素朱印關付吏部頃來非但偸階冒名攺換勛簿而已或一階再取或易名受級凡如此者其人不少良由吏部無簿防塞失方何者吏部加階之後簿不注記緣此之故易生僥幸自今敍階之後名簿具注加補日月尙書印記然後付曹郎中別作抄自印記一如尙書郎中自掌遞代相付此制一行差止姦罔詔從之同又奏曰臣頃奏以黃素爲勛具注官名戶屬及吏部換勛之法事目三條已蒙旨許臣伏思黃素勛簿政可粗止姦僞然在軍虛詐尢未可盡請自今在軍閱簿之日行臺軍司監軍都督各明立文按處處記之斬首成一階已上卽令給券一紙之上當中大書起行臺統軍位號勛人甲乙斬三賊及被傷成階已上亦具書於券各盡一行當行豎裂其券前後皆起年號日月破某處陳某官某勛印記爲驗一支付勛人一支付行臺記至京卽送門下別函守錄又自遷都以來戎車屢捷所以徵勛轉多敍不可盡者良由歲久生姦積年長僞巧吏階緣偸增遂甚請自今爲始諸有勛簿已經奏賞者卽廣下遠近云某處勛判咸令知聞立格酬敍以三年爲斷其職人及出身限內悉令銓除實官及外號隨才加授庶使酬勤者速申立功者勸事不經久僥幸易息或遭窮難州無中正者不在此限又勛簿之法徵還之日卽應申送頃來行臺督將至京始造或一年二歲方上勛書姦僞之原實自由此於今以後軍還之日便通勛簿不聽隔月詔復依行元叉之廢靈太后也相州刺史中山王熙起兵於鄴熙敗以同爲持節兼黃門侍郎慰勞使乃就州刑熙還授平東將軍正黃門營明堂副將尋加撫軍將軍光祿大夫本州大中正同善事在位爲叉所親戮熙之日深窮黨與以希叉旨論者非之又給同羽林二十人以自防衛同兄琇少多大言常云公侯可致至此始爲都水使者同啟求回身二階以加琇琇遂除安州刺史論者稱之營州城民就徳興謀反除同度支尙書黃門如故持節使營州慰勞聽以便宜從事同頻遣使人皆爲賊害乃遣賊家口三十人並免家奴爲良賫書諭徳興徳興乃降安輯其民而還徳興復反詔同以本將軍爲幽州刺史兼尙書行臺慰勞之同慮徳興難信勒眾而往爲徳興所擊大敗而回靈太后反政以同叉黨除名孝昌三年除左將軍太中大夫兼左丞爲齊兗二州行臺節度大都督李叔仁闕莊帝踐阼詔復本秩除都官尙書復兼七兵以同前慰勞徳興之功封章武縣開國伯邑四百戶正除七兵尋轉殿中加徵南將軍普泰初除侍中進號驃騎將軍左光祿大夫同時久病彊牽從務啟乞儀同初同之爲黃門也與前廢帝俱在門下同異其爲人素相款托廢帝以恩舊許之除儀同三司余官如故永熙初薨年五十六贈侍中都督冀滄瀛三州諸軍事驃騎大將軍司空公冀州刺史開國伯如故賜帛四百匹謚曰孝穆三年復加贈尙書右僕射有四子

穆子琳弟

良

按魏書穆崇傳顯業子子琳舉秀才爲安戎令頗有吏幹隨長孫稚徵蜀有功除尙書屯田郎中出帝卽位以攝儀曹事封髙唐縣開國男邑二百戶孝靜初鎭東將軍司州別駕以占奪民田免官爵久之何至羅國主副羅越居爲蠕蠕所破其子去賓來奔齊獻武王奏去賓爲安北將軍肆州刺史封髙車王招慰夷虜表子琳爲去賓長史復其前封尋遷儀同開府長史齊獻武王丞相司馬卒時年五十三贈驃騎大將軍都官尙書瀛州刺史弟良字先徳司空行參軍將作丞司徒祭酒安東將軍南巨鹿太守頗有民譽入爲司徒司馬大將軍從事中郎中書舍人武定六年卒贈徵東將軍徐州刺史

崔長文從

弟庠

按魏書崔光傳光從祖弟長文字景翰少亦徙於代都聰敏有學識太和中除奉朝請遷洛拜司空參軍事營構華林園後兼員外散騎常侍爲宕昌使主還授給事中本國中正尙書庫部郎正始中大修器械爲諸州造仗都使齊州太原太守雍州撫軍府長史以廉愼稱遷輔國將軍中散大夫轉太府少卿丞相髙陽王雍諮議參軍太中大夫永安中以老拜徵虜將軍平州刺史還家專讀佛經不關世事年七十九天平初卒贈使持節徵東將軍齊州刺史謚曰貞從弟庠字文序有幹用初除侍禦史員外散騎侍郎給事中頻使髙麗轉步兵校尉又轉司空掾領左右直長出除相州長史還拜河陰洛陽令以彊直稱遷東郡太守元顥寇逼郡界庠拒不從命棄郡走還鄕裏孝莊還宮賜爵平原伯拜潁川太守二年五月爲城民王早蘭寶等所害後贈驃騎將軍吏部尙書齊州刺史子罕襲爵

路思令按魏書路恃慶傳思略弟思令字季﹠﹟初爲廣陽王司空參軍轉司空城局參軍司徒記室威遠將軍尙書左民郎轉右民時天下多事思令乃上疏曰臣聞國之大事惟祀與戎戎之有功在於將帥三代不必別民取治不等五霸不必異兵各能﹠﹟定有湯武之賢猶須伊望之佐堯舜之聖尙有稷契之輔得其人也六合唾掌可淸失其人也三河方爲戰地何者動之甚易靖之至難竊以比年以來將帥多是寵貴子孫軍幢統領亦皆故義托附貴戚子弟未經戎役至於﹠﹟杯躍馬志逸气浮軒眉攘腕便以攻戰自許及臨大敵怖懼交懷雄圖銳气一朝頓盡乃令羸弱在前以當銳彊壯居後以安身兼復器械不精進止不集任羊質之將驅不練之兵當負險之眾敵數戰之虜欲令不敗豈有得哉是以兵知必敗始集而先逃將又怖敵遷延而不進國家便謂官號未滿重爵屢加復疑賞之輕金帛日賜帑藏空虛民財殫盡致使賊徒更增膽气益盛生民損耗荼毒無聊主嘆臣哀何心寢食臣𨿽位微竊不遑捨臣聞孝行出於忠貞節義率多果決徳可感義夫恩可勸死士今若捨上所輕求下所重黜陟幽明賞罰善惡搜徒簡卒練兵習武甲密弩彊弓調矢勁謀夫旣設辯士先陳曉以安危示其禍福如其不悛以我義順之師討玆悖逆之豎豈異厲蕭斧而伐朝菌鼓洪鑪而燎毛髮𨿽愚者知其不旋踵矣敢以愚短昧死陳誠尋拜假節徵虜將軍陽平太守又割冀州之平淸河相州之陽平齊州之原以爲南冀州仍以思令爲左將軍南冀州刺史假平東將軍都督時葛榮遣其淸河太守據季虎髙唐城以招叛民思令乃命麾下並率鄕曲潛軍夜往出其不意遂大破之徐乃收眾南還又詔思令並領冀州流民及葛榮滅還鎭平原後除徵東將軍金紫光祿大夫轉衛將軍右光祿大夫天平三年三月卒時年五十一贈驃騎將軍定州刺史

朱元旭按魏書本傳元旭字君升本樂陵人也祖霸眞君末南叛投劉義隆遂居靑州之樂陵元旭頗涉子史開解几案起家淸河王國常侍太學博士員外散騎侍郎頻使髙麗除尙書度支郎中神龜末以郎選不精大加沙汰元旭與隴西辛雄範陽祖瑩泰山羊深西平源子恭並以才用見畱尋加鎭遠將軍兼尙書右丞仍郎中本州中正時關西都督蕭寶夤啟云所統十萬食惟一月於是肅宗大怒召問所由錄令以下皆推罪於元旭元旭入見於禦座前屈指校計寶夤兵糧乃逾一年事乃得釋除通直散騎常侍永安初加平東將軍尙書左丞光祿大夫後轉司農少卿遷衛將軍左光祿大夫天平中復拜尙書左丞旣無風操俯仰隨俗性多機數自容而已於時朝廷分汲郡河內二界挾河之地以立義州安置關西歸款之戶除元旭使持節驃騎將軍義州刺史武定三年夏卒於州年六十七贈本將軍幽州刺史子敬道武定中司徒長流參軍

張烈按魏書本傳烈字徽仙淸河東武城人也髙祖賜名曰烈仍以本名爲字焉髙祖悕爲慕容﹠﹟尙書右僕射曾祖恂散騎常侍隨慕容徳南渡因居齊郡之臨淄烈少孤貧涉獵經史有气﹠﹟時靑州有崔徽伯房徽叔興烈並有令譽時人號曰三徽髙祖時入官代都歷侍禦主文中散遷洛除尙書儀曹郎彭城王功曹史太子步兵校尉蕭寶卷將陳顯達治兵漢南謀將入寇時順陽太守王靑石世官江南荊州刺史廣陽王嘉慮其有異表請代之髙祖詔侍臣各舉所知互有申薦者髙祖曰此郡今當必爭之地須得堪濟之才何容泛舉也太子步兵張烈每論軍國之事時有會人意處朕欲用之何如彭城王勰稱贊之遂敕除陵江將軍順陽太守到郡二日便爲寶卷將崔慧景攻圍七十餘日烈撫厲將士甚得軍人之和會車駕南討慧景遁走髙祖親勞烈曰卿定可遂能不負所寄烈拜謝曰若不值鑾輿親駕臣將不免困於犬羊自是陛下不負臣非臣能不負陛下髙祖善其對世宗卽位追錄先勛封淸河縣開國子邑二百戶尋以母老歸養積十餘年頻值凶儉烈爲粥以食饑人蒙濟者甚眾鄕黨以此稱之肅宗初除龍驤將軍司徒右長史又轉徵虜將軍司空長史先是元叉父江陽王繼曾爲靑州刺史及叉當權烈托故義之懷遂相諂附除前將軍給事黃門侍郎尋加平南將軍光祿大夫後靈太后反政以烈叉黨出爲鎭東將軍靑州刺史於時議者以烈家產畜殖僮客甚多慮其怨望不宜出爲本州攺授安北將軍瀛州刺史爲政淸靜吏民安之更滿還朝因辭老還鄕裏兄弟同居怡怡然爲親類所慕元象元年卒於家時年七十七烈先爲家誡千餘言並自敍志行及所歷之官臨終敕子侄不聽求贈但勒家誡立碣而已其子質奉行焉

張熠按魏書本傳熠字景世自雲南陽西鄂人漢侍中衡是其十世祖熠自奉朝請爲揚州車騎府錄事參軍入除步兵校尉永寧中寺塔大興經營務廣靈太后曾幸作所凡有顧問熠敷陳指畫無所遺闕太后善之久之除冠軍將軍中散大夫後爲別將隨長孫稚西徵轉平西將軍太中大夫爲關西都督以功封長平縣開國男食邑二百戶永安初除平西將軍岐州刺史假安西將軍尋加撫軍將軍矜卹貧弱爲民所愛代還值元顥入洛仍令復州熠遂私還莊帝還宮出除鎭南將軍東荊州刺史尋加散騎常侍徵蠻大都督轉荊州刺史值爾朱兆入洛不行普泰中衛將軍金紫光祿大夫天平初遷鄴艸創右僕射髙隆之吏部尙書元世﹠﹟奏曰南京宮殿毀撤送都連筏竟河首尾大至自非賢明一人專委受納則恐材木耗損有闕經構熠淸貞素著有稱一時臣等輒舉爲大將詔從之熠勤於其事尋轉營構左都將興和初衛大將軍宮殿成以本將軍除東徐州刺史三年卒於州時年六十贈驃騎大將軍司空公兗州刺史謚曰懿子孝直

羊惇子

隱

按魏書本傳惇字元禮太山巨平人梁州刺史祉弟子也性尙閒素學涉書史以父靈引死王事除給事中出爲本州別駕公平正直見有非法惇終不判署後爲尙書左侍郎徐州撫軍長史永安中轉廷尉司直不拜拜洛陽令後爲鎭南將軍金紫光祿大夫遷太府少卿轉衛將軍廣平太守治有能名姦吏局蹐秋毫無犯雅性淸儉屬歲饑饉家饋未至使人外尋陂澤采藕根而食之遇有疾苦家人解衣質米以供之然其爲治亦尙威嚴朝廷以其淸白賜谷一千斛絹一百匹興和初卒年五十二吏民奔哭莫不悲慟贈都督徐兗二州諸軍事衛大將軍吏部尙書兗州刺史謚曰貞武定初齊獻武王以惇及中山太守蘇淑在官奉法淸約自居宜見追褒以厲天下乃上言請加旌錄詔曰昔五﹠﹟興謠兩岐致詠皆由仁覃千里化洽一邦故廣平太守羊惇故中山太守蘇淑並器業和隱幹用貞濟善政聞國淸譽在民方藉良才遂登髙秩先後雕亡朝野傷悼追旌淸徳蓋惟舊章可各賞帛一百匹榖五百斛班下郡國咸使聞知子隱開府行參軍

竇瑗按魏書本傳瑗字世珍遼西遼陽人自言本扶風平陵人漢大將軍竇武之曾孫崇爲遼西太守子孫遂家焉曾祖堪慕容氏漁陽太守祖表馮文通成周太守入國父冏舉秀才早卒普泰初瑗啟以身階級爲父請贈詔贈徵虜將軍平州刺史瑗年十七便荷帙從師遊學十年始爲禦史轉奉朝請兼太常博士拜大將軍太原王爾朱榮官因是爲榮所知遂表畱瑗爲北道大行臺左丞以軍功賜爵陽洛男除員外散騎常侍瑗以拜榮官賞新昌男因從榮東討葛榮事平封容城縣開國伯食邑五百戶後除徵虜將軍通直散騎常侍仍左丞瑗乞以容城伯讓兄叔珍詔聽以新昌男轉授之叔珍由是位至太山太守爾朱世隆等立長廣王曄爲主南赴洛陽至東郭外世隆等遣瑗奏廢之瑗執鞭獨入禁內奏曰天人之望皆在廣陵願行堯舜之事曄遂禪焉由是除徵南將軍金紫光祿大夫敷奏﹠﹟然前廢帝甚重之出帝時爲廷尉卿及釋奠開講瑗與散騎常侍溫子升給事黃門侍郎魏季景通直散騎常侍李業興並爲擿句天平中除鎭東將軍金紫光祿大夫尋除廣宗太守治有淸白之稱廣宗民情凶戾前後累政咸見告訟惟瑗一人終始全潔轉中山太守加徵東將軍聲譽甚美爲吏民所懷及齊獻武王班書州郡誡約牧守令長稱瑗政績以爲勸厲焉後授使持節本將軍平州刺史在州政如治郡又爲齊獻武王丞相府右長史瑗無軍府斷割之才不堪稱職又行晉州事旣還京師上表曰臣在平州之日蒙班麟趾新制卽依朝命宣示所部士庶忻仰有若三章臣聞法象巍巍乃大舜之事政道鬱鬱亦隆周之軌故元首股肱可否相濟聲教之聞於此爲證伏惟陛下應圖臨宇握紀承天克構洪基會昌寶歷式張琴瑟且調宮羽去甚刪泰革獘遷澆俾髙祖之徳不墜於地畫一旣歌萬國歡躍臣伏讀至三公曹第六十六條母殺其父子不得告告者死再三反復之未得其門何者按律子孫告父母祖父母者死又漢宣云子匿父母孫匿大父母皆勿論蓋謂父母祖父母小者攘羊甚者殺害之類恩須相隱律抑不言法理如是足見其直未必指母殺父止子不言也若父殺母乃是夫殺妻母卑於父此子不告是也而母殺父不聽子告臣誠下愚輒以爲惑昔楚康王欲殺令尹子南其子棄疾爲王禦士而上告焉對曰泄命重刑臣不爲也王遂殺子南其徒曰行乎曰吾與殺吾父行將焉入曰臣乎曰殺父事讎吾不忍乃縊而死注云棄疾自謂不告父爲與殺謂王爲讎皆非禮春秋譏焉斯蓋門外之治以義斷恩知君殺父而子不告是也母之於父同在門內恩無可掩義無斷割知母將殺理應告父如其已殺宜聽告官今母殺父而子不告便是知母而不知父識比野人義近禽獸且母之於父作合移天旣殺己之天復殺子之天二天頓毀豈容頓默此母之義罪在不赦下手之日母恩卽離仍以母道不告鄙臣所以致惑今聖化淳洽穆如韶夏食椹懷音梟獍猶變況承風稟教識善知惡之民哉脫下愚不移事在言外如或有之可臨時議罪何用豫制斯條用爲訓誡誠恐千載之下談者喧嘩以明明大朝有尊母卑父之論以臣管見實所不取如在淳風厚俗必欲行之且君父一也父者子之天被殺事重宜附父謀反大逆子得告之條父一而已至情可見竊惟聖主有作明賢贊成光國寧民厥用爲大非下走頑蔽所能上測但受恩深重輒獻瞽言倘蒙收察乞付評議詔付尙書三公郎封君義立判云身體發膚受之父母生我勞瘁續莫大焉子於父母同气異息終天靡報在情一也今忽欲論其尊卑辧其優劣推心未忍訪古無據母殺其子子復告母母由告死便是子殺天下未有無母之國不知此子將欲何之案春秋莊公元年不稱卽位文姜出故服虔注云文姜通兄齊襄與殺公而不反父殺母出隱痛深諱﹠﹟而中練思慕少殺念至於母故經書三月夫人遜於齊旣有念母深諱之文明無讎疾告列之理且聖人設法所以防淫禁暴極言善惡使知而避之若臨事議刑則陷罪多矣惡之甚者殺父害君著之律令百王罔革此制何嫌獨求削去旣於法無違於事非害宣布有年謂不宜攺瑗復難云尋局判云子於父母同气異息終天靡報在情一也今欲論其尊卑辧其優劣推心未忍訪古無據瑗以爲易曰天尊地卑乾坤定矣又曰乾天也故稱父坤地也故稱母又曰乾爲天爲父坤爲地爲母禮喪服經曰爲父斬衰三年爲母齊衰期尊卑優劣顯在典章何言訪古無據局判雲母殺其父子復告母母由告死便是子殺天下未有無母之國不知此子將欲何之瑗案典律未聞母殺其父而子有隱母之義旣不告母便是與殺父天下豈有無父之國此子獨得有所之乎局判又云案春秋莊公元年不稱卽位文姜出故服虔注云文姜通於兄齊襄與殺公而不反父殺母出隱痛深諱﹠﹟而中練思慕少殺念至於母故經書三月夫人遜於齊旣有念母深諱之文明無讎疾告列之理瑗尋注義隱痛深諱者以父爲齊所殺而母與之隱痛父死深諱母出故不稱卽位非爲諱母與殺也是以下文以義絕其罪不爲與殺明矣公羊傳曰君殺子不言卽位隱之也﹠﹟而中練父憂少衰始念於母略書夫人遜於齊是內諱出奔猶爲罪文傳曰不稱姜氏絕不爲親禮也注云夫人有與殺桓之罪絕不爲親得尊父之義善莊公思大義絕有罪故曰禮也以大義絕有罪得禮之衷明有讎疾告列之理但春秋桓莊之際齊爲大國通於文姜魯公﹠﹟之文姜以告齊襄使公子彭生殺之魯旣弱小而懼於齊是時天子衰微又無賢霸故不敢讎之又不敢告列惟得告於齊曰無所歸咎惡於諸侯請以公子彭生除之齊人殺公子彭生案卽此斷𨿽有援引卽以情推理尙未遣惑事遂停寢除大宗正卿尋加衛將軍宗室以其寒士相與輕之瑗案法推治無所顧避甚見讎疾官𨿽通顯貧窘如初淸尙之操爲時所重領本州大中正以本官兼廷尉卿卒官贈本將軍太僕卿濟州刺史謚曰明政事部名臣列傳十

北齊

張瓊按北齊書本傳瓊字連徳代人也少壯健有武用魏世自蕩寇將軍爲朔州徵鹵府外兵參軍隨葛榮爲亂榮敗爾朱榮以爲都督討元顥有功除汲郡太守建明初爲東道慰勞大使封行唐縣子邑三百戶轉太尉長史出爲河內太守除濟州刺史爾朱兆敗歸髙祖遷汾州刺史天平中髙祖襲克夏州以爲慰勞大使仍畱鎭之尋爲周文帝所陷卒贈使持節燕恆云朔四州諸軍事大將軍司徒公恆州刺史有二子長忻次遵業忻普泰中爲都督隨爾朱世隆以功尙魏平陽公主除駙馬都尉大將軍開府儀同三司建州刺史南鄭縣伯瓊常憂其大盛每語親識曰凡人官爵莫若處中忻位秩太髙深爲憂慮而忻豪險放縱遂與公主情好不協尋爲武帝所害時稱瓊之先見遵業討元顥有功封固安縣開國子除寧遠將軍云州大中正天平中除淸河太守尋加安西將軍建州刺史武定中隨儀同劉丰討侯景爲景所擒景敗殺遵業於渦陽喪還世宗親自臨弔贈並肆幽安四州軍事開府儀同三司並州刺史

敬顯﹠﹟按北齊書本傳﹠﹟字孝英平陽人少英俠有節操交結豪傑爲羽林監髙祖臨晉州﹠﹟因使謁見與語說之乃啟爲別駕及義舉以﹠﹟爲行臺倉部郎中從攻鄴令﹠﹟督造土山城拔又從平西胡轉都官尙書與諸將徵討累有功又從髙祖平寇難破周文帝敗侯景平壽春定淮南又略地三江口多築城戍累除兗州刺史卒

薛琡按北齊書本傳琡字曇珍河南人其先代人本姓叱幹氏父彪子魏徐州刺史琡形貌魁偉少以干用稱爲典客令每引客見儀望甚美魏帝召而謂之曰卿風度峻整姿貌秀異後當升進何以處官琡曰宗廟之禮不敢不敬朝廷之事不敢不忠自此以外非庸臣所及正元中行洛陽令部內肅然有犯法者未加拷掠直以辭理窮核多得其情於是豪猾畏威事務簡靜時以久旱京師見囚悉召集華林理問冤滯洛陽系獄惟有三人魏孝明嘉之賜縑百匹遷吏部尙書崔亮奏立停年之格不簡人才專問勞舊琡上書言黎元之命系於長吏若得其人則蘇息有地任非其器爲患更深若使選曹惟取年勞不簡賢不便義均行雁次若貫魚執簿呼名一吏足矣數人而用何謂銓衡請不依此書奏不報後因引見復進諫曰共治天下本屬百官是以漢朝常令三公大臣舉賢良方正有道直言之士以爲長吏監撫黎元自晉末以來此風遂替今四方初定務在養民臣請依漢氏更立四科令三公貴臣各薦時賢以補郡縣明立條格防其阿黨之端詔下公卿議之事亦寢元天穆討邢杲也以琡爲行臺尙書時元顥已酇城天穆集文武議其所先議者咸以杲眾甚盛宜先經略琡以爲邢杲聚眾無名𨿽彊猶賊元顥皇室暱親來稱義舉此恐難測杲鼠盜狗竊非有遠志宜先討顥天穆以羣情所欲遂先討杲杲降軍還顥遂入洛天穆謂琡曰不用君言乃至於此天平初髙祖引爲丞相長史琡宿有能名深被禮遇軍國之事多所聞知琡亦推誠盡節屢進忠讜髙祖大舉西伐將渡蒲津琡諫曰西賊連年饑饉無可食啖故冒死來入陜州欲取倉粟今髙司徒已圍陜城粟不得出但置兵諸道勿與野戰比及來年麥秋人民盡應餓死寶矩黑獺自然歸降願王無渡河也侯景亦曰今者之舉兵眾極大萬一不捷卒難收斂不如分爲二軍相繼而進前軍若勝後軍合力前軍若敗後軍承之髙祖皆不納遂有沙苑之敗累遷尙書僕射卒臨終敕其子斂以時服逾月便葬不聽於求贈官自制喪車不加雕飾但用麻爲流蘇繩用网絡而已明器等物並不令置琡久在省闥閒明簿領當官剖斷敏速如流贈靑州刺史

李渾子

湛

按北齊書本傳渾字季初趙郡柏人人也曾祖靈魏巨鹿公父遵魏冀州徵東府司馬京兆王愉冀州起逆遇害渾以父死王事除給事中時四方多難乃謝病求爲靑州徵東府司馬與河間邢邵北海王昕俱奉老母攜妻子同赴靑齊未幾而爾朱榮入洛衣冠殲盡論者以爲知機永安初除散騎常侍普泰中崔社客反於海岱攻圍靑州詔渾爲徵東軍都官尙書行臺赴援而社客宿將多謀諸城各自保固壁淸野時議有異同渾曰社客賊之根本圍城復逾晦朔烏合之眾易可崩離若簡練驍勇銜枚夜襲徑趣營下出其不意咄嗟之間便可擒殄如社客就擒則諸郡可傳檄而定何意冒熱攻城徒損軍士諸將遲疑渾乃決行未明達城下賊徒驚散生擒社客斬首送洛陽海隅淸定後除光祿大夫兼常侍聘使至梁梁武謂之曰伯陽之後久而彌盛趙李人物今實居多常侍曾經將領今復充使文武不墜良屬斯人使還爲東郡太守以贓徵還世宗使武士提以入渾抗言曰將軍今日猶自禮賢耶世宗笑而捨之天保初除太子少保邢邵爲少師楊愔爲少傅論者爲榮以參禪代儀注賜爵涇陽縣男刪定麟趾格尋除海州刺史土人反共攻州城城中多石無井常食海水賊絕其路城內先有一池時旱久涸一朝天雨泉流湧溢賊以爲神應時駭散渾督勵將士捕斬渠帥渾妾郭氏在州干政納貨坐免官卒於鄴子湛字處元涉獵文史有家風爲太子舍人兼常侍聘陳使副襲爵涇陽縣男渾與弟繪偉俱爲聘梁使主湛又爲使副是以趙郡人士目爲四使之門

陳元康子善藏弟諶季璩

按北齊書本傳元康字長猷廣宗人也父終徳魏濟陰內史終於鎭南將軍金紫光祿大夫元康貴贈冀州刺史謚曰貞元康頗涉文史機敏有幹用魏正光五年從尙書令李崇北伐以軍功賜爵臨淸縣男普泰中除主書加威烈將軍天保元年修起居注二年遷司徒府記室參軍尢爲府公髙昂所信後出爲瀛州開府司馬加輔國將軍所歷皆爲稱職髙祖聞而徵焉稍被任使以爲相府功曹參軍內掌機密髙祖經綸大業軍務煩廣元康承受意旨甚濟速用性又柔謹通解世事髙祖嘗怒世宗於內親加毆蹋極口罵之出以告元康元康諫曰王教訓世子自有禮法儀刑式瞻豈宜至是言辭懇懇至於流涕髙祖從此爲之懲忿時或恚撻輒曰勿使元康知之其敬憚如此髙仲密之叛髙祖知其由崔暹故也將殺暹世宗匿而爲之諫請髙祖曰我爲捨其命須與若手世宗乃出暹而謂元康曰卿若使崔得杖無相見也暹在廷解衣將受罰元康趨入歷陛而升且言曰王方以天下付大將軍有一崔暹不能容忍耶髙祖從而宥焉世宗入輔京室崔暹崔季舒崔昂等並被任使張亮張徽纂並髙祖所待遇然委任皆出元康之下時人語曰三崔二張不如一康魏尙書僕射範陽盧道虞女爲右衛將軍郭瓊子婦瓊以死罪沒官髙祖啟以賜元康爲妻元康乃棄故婦李氏識者非之元康便辟善事人希顏候意多有進舉而不能平心處物溺於財利受納金帛不可勝紀放責交易﹠﹟於州郡爲淸論所譏從髙祖破周文帝於邙山大會諸將議進退之策咸以爲野無靑艸人馬疲瘦不可遠追元康曰兩雄交戰歲月已久今得大捷便是天授時不可失必須乘勝追之髙祖曰若遇伏兵孤何以濟元康曰王前涉沙苑還軍彼尙無伏今奔敗若此何能遠謀若捨而不追必成後患髙祖竟不從以功封安平縣子邑三百戶尋除平南將軍通直常侍轉大行臺郎中徙右丞及髙祖疾篤謂世宗曰邙山之戰不用元康之言乃貽汝患以此爲恨死不瞑目髙祖崩祕不發喪惟元康知之世宗嗣事又見任行拜散騎常侍中軍將軍別封昌國縣公邑一千戶侯景反世宗逼於諸將欲殺崔暹以謝之密語元康元康諫曰今四海未淸綱紀已定若以數將在外苟悅其心枉殺無辜虧廢刑典豈直上負天神何以下安黎庶晁錯前事願公愼之世宗乃止髙嶽討侯景未﹠﹟世宗乃遣潘相樂副之元康曰相樂緩於機變不如慕容紹宗且先王有命稱其堪敵侯景公但推赤心於此人則侯景不足憂也是時紹宗在遠世宗欲召見之恐其驚叛元康曰紹宗知元康特蒙顧待新使人來餉金以致其誠款元康欲安其意故受之而厚答其書保無異也世宗乃任紹宗遂以破景賞元康金五十斤王思政入潁城諸將攻之不能拔元康進計於世宗曰公匡輔朝政未有殊功𨿽敗侯景本非外賊今潁城將陷願公因而乘之足以取威定業世宗令元康馳驛觀之復命曰必可拔世宗於是親徵旣至而﹠﹟賞元康金百鋌初魏朝授世宗相國齊王世宗頻讓不受乃召諸將及元康等密議之諸將皆勸世宗恭應朝命元康以爲未可又謂魏收曰觀諸人語專欲誤王我向已啟王受朝命置官僚元康叨忝或得黃門郎但時事未可耳崔暹因聞之薦陸元規爲大行臺郎欲以分元康權也元康旣貪貨賄世宗內漸嫌之元康頗亦自懼又欲用爲中書令以閒地處之事未施行屬世宗將受魏禪元康與楊愔崔季舒並在世宗坐將大遷除朝士共品藻之世宗家蒼頭奴蘭固成先掌廚膳甚被寵暱先是世宗杖之數十其人性躁又恃舊恩遂大忿恚與其同事阿攺謀害世宗阿攺時事顯祖嘗執刀隨從云若聞東齋叫聲卽以加刃於顯祖是日值魏帝初建東宮羣官拜表事罷顯祖出東止車門別有所之未還而難作固成因進食置刀於盤下而殺世宗元康以身扞蔽被刺傷重至夜而終時年四十三楊愔狼狽走出季舒逃匿於廁庫直紇奚捨樂扞賊死是時祕世宗凶問故殯元康於宮中托以出使南境虛除中書令明年乃詔曰元康識超往哲才極時英千仞莫窺萬頃難測綜核戎政彌綸霸道艸﹠﹟邵陵之謀翼贊河陽之會運籌定策盡力盡心進忠補過亡家徇國掃平逋寇廓淸荊楚申甫之在隆周子房之處盛漢曠世同規殊年共美大業未融山隤奄及悼傷旣切宜崇茂典贈使持節都督冀定瀛殷滄五州諸軍事驃騎大將軍司空公冀州刺史追封武邑縣一千戶舊封並如故謚曰文穆賻物一千二百大鴻臚監喪事凶禮所須隨由公給元康母李氏元康卒後哀感發病而終贈廣宗郡君謚曰貞昭元康子善藏溫雅有監裁武平末假儀同三司給事黃門侍郎隋開皇中尙書禮部侍郎大業初卒於彭城郡贊治元康弟諶官至大鴻臚次季璩巨鹿太守轉美州別駕平秦王歸彥反季璩守節不從因而遇害贈衛尉卿趙州刺史

蕭祗按北齊書本傳祗字敬式梁武帝弟南平王偉之子也少聰敏美容儀在梁封定襄縣侯位東揚州刺史於時江左承平政寬人慢祗獨﹠﹟以嚴切梁武悅之遷北兗州刺史太淸二年侯景圍建鄴祗聞臺城失守遂來奔以武定七年至鄴文襄令魏收邢邵與相接對歷位太子少傅領平陽王師封淸河郡公齊天保初授右光祿大夫領國子祭酒梁元帝平侯景復與齊通好文宣欲放祗等還南俄而西魏﹠﹟江陵遂畱鄴都卒贈中書監車騎大將軍揚州刺史

蕭退子

慨

按北齊書本傳退梁武帝弟司空鄱陽王恢之子也退在梁封湘潭侯位靑州刺史建鄴陷與從兄祗俱入東魏齊天保中位金紫光祿大夫卒子慨深沈有體表好學攻艸隸書南士中稱爲長者歷著作佐郎待詔文林館卒於司徒從事中郎

皇甫和按北齊書本傳和字長諧安定朝那人其先因官寓居漢中祖澄南齊秦梁二州刺史父徽字子元梁安定略陽二郡守魏正始二年隨其妻父夏侯道遷入魏道遷別上勛書欲以徽爲元謀徽曰創謀之始本不關預𨿽貪榮賞內愧於心遂拒而不許梁州刺史羊靈佑重其惇實表爲徵鹵府司馬卒和十一而孤母夏侯氏才明有禮則親授以經書及長深沈有雅量尢明禮儀宗親吉凶多相諮訪卒於濟陰太守

李構按北齊書本傳構字祖基黎陽人祖平魏尙書僕射構少以方正見稱釋褐開府參軍累遷譙州刺史卒構從父弟庶魏大司農諧子方雅好學風流規檢甚有家風稍遷臨漳令魏書出庶與盧斐王松年等訟其不平並系獄魏收書王慧龍自云太原人又言王瓊不善事盧同附盧元傳李平爲陳畱人云其家貧賤故斐等致訟語楊愔云魏收合誅愔黨助魏收遂白顯祖罪斐等並髡頭鞭二百庶死於臨漳獄中庶兄嶽痛之終身不歷臨漳縣門

辛術按北齊書本傳術字懷哲少明敏有識度解褐司空冑曹參軍與僕射髙隆之共典營構鄴都宮室術有忠理百工克濟再遷尙書右丞出爲淸河太守政有能名追授並州長史遭父憂去職淸河父老數百人詣闕請立碑頌徳文襄嗣事與尙書左丞宋遊道中書侍郎李繪等並追詣晉陽俱爲上客累遷散騎常侍武定八年侯景叛除東南道行臺尙書封江夏縣男與髙嶽等破侯景擒蕭明遷東徐州刺史爲淮南經略使齊天保元年侯景徵江西租稅術率諸軍度淮斷之燒其稻數百萬石還鎭下邳人隨術北渡淮者三千餘家東徐州刺史郭志殺郡守文宣聞之敕術自今所統十餘州地諸有犯法者刺史先啟聽報以下先斷後表聞齊代行臺兼總人事自術始也安州刺史臨淸太守盱眙蘄城二鎭將犯法術皆案奏殺之睢州刺史及所部郡守俱犯大辟朝廷以其奴婢百口及資財盡賜術三辭不見許術乃送詣所司不復以聞邢卲聞之遺術書曰昔鍾離意云孔子忍渴於盜泉便以珠璣委地今足下能如此可謂異代一時及王僧辯破侯景術招安撫城鎭相繼款附前後二十餘州於是移鎭廣陵獲傳國璽送鄴文宣以璽告於太廟此璽卽秦所制方四寸上紐交盤龍其文曰受命於天旣壽永昌二漢相傳又傳魏晉懷帝敗沒於劉聰聰敗沒於石氏石氏敗晉穆帝永和中濮陽太守戴僧施得之遣督護何融送於建鄴歷宋齊梁梁敗侯景得之景敗侍中趙思賢以璽投景南兗州刺史郭元建送於術故術以進焉尋徵爲殿中尙書領太常卿仍與朝賢議定律令遷吏部尙書食南兗州梁郡幹遷鄴以後大選之職知名者數四互有得失未能盡美文襄帝少年髙朗所獘者疏袁叔徳沈密謹厚所傷者細楊愔風流辧給取士失於浮華惟術性尙貞明取士以才器循名責實新舊參舉管庫必擢門閥不遺考之前後銓衡在術最爲折衷甚爲當時所稱舉天保末文宣嘗令術選百員官參選者二三千人術題目士子人無謗讟其所旌擢後亦皆致通顯術淸儉寡嗜欲勤於所職未嘗暫懈臨軍以威嚴牧人有惠政少愛文史晚更修學𨿽在戎旅手不釋卷及定淮南凡諸資物一毫無犯惟大收典籍多是宋齊梁時佳本鳩集萬餘卷並顧陸之徒名畫二王以下書法數亦不少俱不上王府惟入私門及還朝頗以饋遺權要物議以此少之十年卒年六十皇建二年贈開府儀同三司中書監靑州刺史子閣卿尙書郎閣卿弟衡卿有識學開府參軍事隋大業初卒於太常丞

孟業按北齊書本傳業字敬業巨鹿安國人家本寒微少爲州吏性廉謹同寮諸人侵盜官絹分三十匹與之拒而不受魏彭城王韶拜定州除典簽長史劉仁之謂業曰我處其外君居其內同心戮力庶有濟乎未幾仁之徵入爲中書令臨路啟韶云殿下左右可信任者惟有孟業願專任之餘人不可信也又與業別執手曰今我出都君便失援恐君在後不自保全惟正與直願君自勉業惟有一馬因瘦而死韶以業家貧令州府官人同食馬肉欲令厚償業固辭不敢韶乃戲業曰卿邀名人也對曰業以微細伏事殿下旣不能裨益寧可損敗淸風後髙祖與韶書云典簽姓孟者極能用心何不置之目前韶髙祖之﹠﹟也仁之後爲兗州臨別謂吏部崔暹曰貴州人士惟有孟業銓舉之次不可忘也崔暹問業曰君往在定州有何政績使劉西兗如此欽嘆答曰稟性愚直惟知自修無他天保初淸河王嶽拜司州牧聞業名行復召爲法曹業形貌短小及謁見嶽心鄙其眇小笑而不言後尋業斷決之處乃謂業曰卿斷決之明可謂有過軀貌之用尋遷東郡守以寬惠著其年麥一莖五穗其餘三穗四穗共一莖合郡人以爲政化所感尋以病卒

陽斐按北齊書本傳斐字叔鸞北平漁陽人也父藻魏建徳太守贈幽州刺史孝莊時斐於西兗州督護流民有功賜爵方城伯歷侍禦史兼都官郎中廣平王開府中郎修起居注興和中除起部郎中兼通直散騎常侍聘於梁梁尙書羊﹠﹟魏之叛人也與斐有舊欲請斐至宅三致書斐不答梁人曰羊來已久經貴朝遷革李盧亦詣宅相見卿何致難斐曰柳下惠則可吾不可梁主乃親謂斐曰羊﹠﹟極願相見今二國和好天下一家安得復論彼此斐終辭焉使還除廷尉少卿石濟河溢橋壞斐修治之又移津於白馬中河起石潬兩岸造關城累年乃就東郡太守陸士佩以黎陽關河形勝欲因山卽壑以爲公家苑囿遺斐書曰當諮大將軍以足下爲匠者斐答書拒曰當今殷憂啟聖運遭昌歷故大丞相天啟霸功再造太極大將軍光承先構嗣績丕顯國步始康民勞未息誠宜輕徭薄賦勤卹民隱詩不云乎民亦勞止迄可小康惠此中國以綏四方古之帝王亦有表山刊樹未足盡其意下輦成宴詎能窮其情正足以靡天地之財用剝生民之髓腦是故孔子對葉公以來遠酬哀公以臨民所問𨿽同所急異務故也相如壯上林之觀揚雄騁羽獵之辭𨿽系以隤墻塡﹠﹟亂以收罝落网而言無補於風規祇足昭其愆戾也尋轉尙書右丞天保初除鎭南將軍尙書吏部郎中以公事免久之除都水使者顯祖親禦六軍北攘突厥仍詔斐監築長城作罷行南譙州事加通直散騎常侍壽陽道行臺左丞遷散騎常侍食陳畱郡幹未幾除徐州刺史帶東南道行臺左丞幹明元年徵拜廷尉卿遷衛大將軍兼都官尙書行太子少傅徙殿中尙書以本官監瀛州事抗表致仕優詔不許頃之拜儀同三司食廣阿縣幹卒於位贈使持節都督北豫光二州諸軍事驃騎大將軍儀同三司中書監北豫州刺史謚曰敬簡子師孝中書舍人

張耀按北齊書本傳耀字靈光上谷昌平人也父鳳晉州長史耀少而貞謹頗曉吏職解褐給事中轉司徒水曹行參軍義旗建髙祖擢爲中軍大都督韓軌府長史及軌除瀛冀二州刺史又以耀爲軌諮議參軍後爲禦史所劾州府僚佐及軌左右以贓罪掛网者百有餘人惟耀以淸白獨免徵爲丞相府倉曹顯祖嗣事遷相府掾天保初賜爵都亭鄕男攝倉庫二曹事諸有賜給常使耀典之轉祕書丞遷尙書右丞顯祖曾因近出令耀居守帝夜還耀不時開門勒兵嚴備帝駐蹕門外久之催迫甚急耀以夜深眞僞難辧須火至面識門乃可開於是獨出見帝帝笑曰卿欲學郅君章也乃使耀前開門然後入深嗟賞之賜以錦采出爲南靑州刺史未之任肅宗輔政累遷祕書監耀歷事累世奉職恪勤咸見親待未嘗有過每得祿賜散之宗性節儉率素車服飲食取給而已好讀春秋月一徧時人比之賈梁道趙彥深嘗謂耀曰君研尋左氏豈求服虔杜預之紕繆邪耀曰何爲然乎左氏之書備敍言事惡者可以自戒善者可以庶幾故厲己溫習非欲詆訶古人之得失也天統元年世祖臨朝耀奏事遇暴疾僕於禦前帝下座臨視呼數聲不應帝泣曰豈失我良臣也旬日卒時年六十三詔稱耀忠貞平直溫恭廉愼贈開府儀同三司尙書右僕射燕州刺史謚曰貞簡

許惇按北齊書本傳惇字季良髙陽新城人也父護魏髙陽章武二郡太守惇淸識敏速達於從政任司徒主簿以能判斷見知時人號爲入鐵主簿稍遷陽平太守當時遷都鄴陽平卽是畿郡軍國貴辦賦斂無準又勛貴屬請朝夕徵求惇並禦之以道上下無怨治爲天下第一特加賞異圖形於闕詔頒天下遷魏尹出拜齊州刺史轉梁州刺史治並有聲遷大司農會侯景背叛王思政入據潁城王師出討惇常督漕軍無乏絕引洧水灌城惇之策也遷殿中尙書惇美須﹠﹟下垂至帶省中號爲長鬣公顯祖嘗因酒酣握惇須﹠﹟稱美遂以刀截之惟畱一握惇懼因不復敢長時人又號爲齊須公世祖踐祚領禦史中丞爲膠州刺史尋追爲司農卿又遷大理卿再爲度支尙書歷太子少保少師光祿大夫開府儀同三司尙書右僕射特進賜爵萬年縣子食下邳郡幹以年老致仕於家三年卒惇少純直晚更浮動齊朝體式本州大中正以京官爲之同郡邢邵爲中書監徳望甚髙惇與邵競中正遂馮附宋欽道出邵爲刺史朝議甚鄙薄之𨿽久處朝行歷官淸顯與邢邵魏收陽休之崔劼徐之才之徒比肩同列諸人或談說經史或吟詠詩賦更相嘲戲欣笑滿堂惇不解劇談又無學術或竟坐杜口或隱幾而睡深爲勝流所輕子文紀武平末度支郎中文紀弟文經勤學方雅身無擇行口無戲言武平末殿中侍禦史隋開皇初侍禦史兼通直散騎常侍聘陳使副主爵侍郎卒於相州長史

侯莫陳相子

晉貴

按北史本傳相代人也祖社伏頹魏第一領人酋長父斛古提朔州刺史白水公相七歲喪父號慕過人及長性雄傑後從神武起兵破四胡於韓陵力戰有功封陽平縣伯後攺封白水郡公天保初累遷司空公進爵白水王又遷大將軍拜太尉公兼瀛州刺史歷太保朔州刺史又授太傅別封義寧郡公薨於州贈假黃鉞右丞相太宰太尉都督朔州刺史次子晉貴嚴重有文武幹略襲爵白水王武衛將軍開府儀同三司梁州刺史歸周授上大將軍封信安縣公

崔季舒按北齊書本傳季舒字叔正博陵安平人父子瑜魏鴻臚卿季舒少孤性明敏涉獵經史長於尺牘有當世才具年十七爲州主簿爲大將軍趙郡公琛所器重言之於神武神武親簡承郎補季舒大行臺都官郎中文襄輔政轉大將軍中兵參軍甚見親寵以魏帝左右須置腹心擢拜中書侍郎文襄爲中書監移門下機事總管歸中書又季舒善音樂故內伎亦通隸焉內伎屬中書自季舒始也文襄每進書魏帝有所諫請或文辭繁雜季舒輒修飾通之得申勸戒而已靜帝報答霸朝與季舒論之云崔中書是我奶母轉黃門侍郎領主衣都統𨿽迹在魏朝而心歸霸府密謀大計皆得預聞於是賓客輻輳傾心接禮甚得名譽勢傾崔暹暹嘗於朝堂屏人拜之曰暹若得僕射皆叔父之恩其權重如此時勛貴多不法文襄無所縱捨外議以季舒及崔暹等所爲甚被怨疾及文襄遇難文宣將赴晉陽黃門郎楊休之勸季舒從行曰一日不朝其間容刀季舒性愛聲色心在閒放遂不請行欲恣其行樂司馬子如緣宿憾及尙食典禦陳山提等共列其過狀由是季舒及暹各鞭二百徙北邊天保初文宣知其無罪追爲將作大匠再遷侍中俄兼尙書左僕射儀同三司大被恩遇幹明初楊愔以文宣遺旨停其僕射遭母喪解任起復除光祿勛兼中兵尙書出爲齊州刺史坐遣人渡淮互市亦有贓賄事爲禦史所劾會赦不問武成居藩曾病文宣令季舒療病備盡心力太寧初追還引入慰勉累拜度支尙書開府儀同三司營昭陽殿敕令監造以判事式爲胡長仁密言其短出爲西兗州刺史爲進典簽於吏部被責免官又以詣廣寧王宅決馬鞭數十及武成崩不得預於哭泣久之除膠州刺史遷侍中開府食新安河陰二郡幹加左光祿大夫待詔文林館監撰禦覽加特進監國史季舒素好圖籍暮年轉更精勤兼推薦人士獎勸文學時議翕然遠近稱美祖珽受委奏季舒總監內作珽被出韓長鸞以爲珽黨亦欲出之屬車駕將適晉陽季舒與張雕議以爲壽春被圍大軍出拒信使往還須稟節度廉道路小人或相驚恐云大駕向並畏避南寇若不啟諫必動人情遂與從駕文官連名進諫時貴臣趙彥深唐邕段孝言等初亦同心臨時疑貳季舒與爭未決長鸞遂奏云漢兒文官連名總署聲云諫止向並其實未必不反宜加誅戮帝卽召己署表官人集含章殿以季舒張雕劉逖封孝琰裴澤郭遵等爲首並斬之殿庭長鸞令棄其屍於漳水自外同署將加鞭撻趙彥深執諫獲免季舒等家屬男女徙北邊妻女子婦配奚官小男下蠶室沒入貲產季舒大好醫術天保中於徙所無事更銳意研精遂爲名手多所全濟𨿽位望轉髙未曾懈怠縱貧賤廝養亦爲之療庶子長君尙書右丞兵部郎中次鏡元著作佐郎並流於長城未幾季舒等六人妻以年老放出後南安王思好更稱朝廷罪惡以季舒等見害爲詞悉召六人兄弟子侄隨軍趣晉陽事敗長君等並從戮六人妻又追入官周武帝滅齊詔斛律光與季舒等六人同被優贈季舒贈開府儀同大將軍定州刺史云

元景安按北齊書本傳景安魏昭成五世孫也髙祖虔魏陳畱王父永少爲奉朝請自積射將軍爲元天穆薦之於爾朱榮參立孝莊之謀賜爵代郡公加將軍太中大夫二夏幽三州行臺左丞持節招納降戶四千餘家榮又啟封永朝那縣子邑三百戶持節南幽州刺史假撫軍將軍天平初髙祖以爲行臺左丞尋除潁州刺史又爲北揚州刺史天保中徵拜大司農卿遷銀靑光祿大夫依例降爵爲幹鄕男人寧二年遷金紫光祿大夫景安沈敏有幹局少工騎射善於事人釋褐爾朱榮大將軍府長流參軍加寧遠將軍又轉榮大丞相府長流參軍髙祖平洛陽領軍婁昭薦補京畿都督父永啟回代郡公授之加前將軍太中大夫隨武帝西入天平末大軍西討景安臨陣自歸髙祖嘉之卽補都督興和中轉領親信都督邙山之役力戰有功賜爵西華縣都鄕男代郡公如故世宗入朝景安隨從在鄴於時江南款附朝貢相尋景安妙閒馳騁雅有容則每梁使至令與斛律光皮景和等對客騎射見者稱善世宗嗣事啟減國封分錫將士封石保縣開國子邑三百戶加安西將軍又授通州刺史加鎭西將軍轉子爲伯增邑通前六百戶餘如故天保初加徵西將軍別封興勢縣開國伯帶定襄縣令賜姓髙氏三年從破厙莫奚於代川轉領左右大都督余官並如故四年從討契丹於黃龍領北平太守後頻從駕再破茹茹遷武衛大將軍又轉領左右大將軍兼七兵尙書時初築長城鎭戍未立突厥彊盛慮或侵邊仍詔景安與諸軍緣塞以備守督領旣多且所部軍人富於財物遂賄貨公行顯祖聞之遣使推檢同行諸人髒污狼籍惟景安纖毫無犯帝深嘉嘆乃詔有司以所聚斂贓絹五百匹賜之以彰淸節又轉都官尙書加儀同三司食髙平郡幹又拜儀同三司幹明元年轉七兵尙書加車騎大將軍皇建元年又兼侍中馳驛詣鄴慰勞百司巡省風俗肅宗曾與羣臣於西園燕射文武預者二百餘人設侯去堂百四十餘步中的者賜與良馬及金玉錦彩等有一人射中獸頭去鼻寸餘惟景安最後有一矢未發帝令景安解之景安徐整容儀操弓引滿正中獸鼻帝嗟賞稱善特馬兩匹玉帛雜物又加常等大寧元年加開府二年轉右衛將軍尋轉右衛大將軍天統初判並省尙書右僕射尋出爲徐州刺史四年除豫州道行臺僕射豫州刺史加開府儀同三司武平三年進授行臺尙書令刺史如故封歷陽郡王景安之在邊州鄰接他境綏和邊鄙不相侵暴人物安之又管內蠻多華少景安被以威恩咸得寧輯比至武平末招慰生蠻輸租賦者數萬戶六年徵拜領軍大將軍入周以大將軍大義郡開國公率眾討稽胡戰沒子仁

封述弟

詢

按北齊書本傳述字君義渤海蓨人也父軌廷尉卿濟州刺史述有幹用年十八爲濟州徵東府鎧曹參軍髙道穆爲禦史中尉啟爲禦史遷大司馬淸河王開府記室參軍兼司徒主簿太昌中除尙書三公郎中以平幹稱天平中增損舊事爲麟趾新格其名法科條皆述刪定梁散騎常侍陸晏子沈警來聘以述兼通直郎使梁還遷世宗大將軍府後事中郎監京畿事武定五年除彭城太守當郡督再行東徐州刺史武定七年除廷尉少卿八年兼給事黃門侍郎齊受禪與李獎等八人充大使巡省方俗問民疾苦天保三年除淸河太守遷司徒左長史行東都事尋除海州刺史太寧元年徵授大理卿河淸三年敕與錄尙書趙彥深僕射魏收尙書陽休之國子祭酒馬敬徳等議定律令天統元年遷度支尙書三年轉五兵尙書加儀同三司武平元年除南兗州刺史更滿還朝除左光祿大夫又除殿中尙書述久爲法官明解律令議斷平允深爲時人所稱而厚積財產一無饋遺𨿽至親密友貧病困篤亦絕於拯濟朝野物論甚鄙之外貌方整而不免請謁回避進趨頗致嗤駭前妻河內司馬氏一息爲娶隴西李士元女大輸財聘及將成禮猶競懸違述忽取供養像對士元打像作誓士元笑曰封公何處常得應急像須誓便用一息娶範陽盧莊之女述又徑府訴云送鸁乃嫌腳跛評田則云咸薄銅器又嫌古廢皆爲吝嗇所及每致紛紜子元武平末太子舍人述弟詢字景文魏員外郎武定中永安公開府法曹稍遷尙書起部郎中轉三公郎出爲東平原郡太守遷定州長史又除河間郡守入爲尙書左丞又爲濟南太守隋開皇中卒詢窺涉經史淸素自持歷官皆有幹局才具治郡甚著聲績民吏敬而愛之

李稚廉按北齊書本傳稚廉趙郡髙邑人也齊州刺史義深之弟稚廉少而寡欲爲兒童時初不從家人有所求請家人嘗故以金寶授之終不取彊付輒擲之於地州牧以其蒙稚而廉故名曰稚廉聰明好學年十五頗尋覽五經章句屬葛榮作亂本郡紛擾違難赴京永安中釋褐奉朝請普泰初開府記室龍驤將軍廣州徵南府錄事參軍不行尋轉開府諮議參軍事前將軍天平中髙祖擢爲泰州開府長史平北將軍稚廉緝諧將士軍民樂悅髙祖頻幸河東大相嗟賞轉爲世宗驃騎府長史詔以濟州控帶川陸接對梁使尢須得人世宗薦之除濟州儀同長史又遷瀛州長史髙祖行經冀州總合河北六州文籍商校戶口增損髙祖親自部分多在馬上徵責文簿指景取備事緒非一稚廉每應機立成恆先期會莫不雅合深旨爲諸州準的髙祖顧謂司馬子如曰觀稚廉處分快人意也因集文武數萬人令郎中杜弼宣旨慰勞仍詰諸州長史守令等諸人並謝罪稚廉獨前拜恩觀者咸嘆美之其日賜以牛酒髙祖還並以其事告世宗世宗喜而語人曰吾足知人矣世宗嗣事召詣晉陽除霸府掾謂杜弼曰並州王者之基須好長史各舉所知時雅有所稱皆不允眾人未答世宗乃謂陳元康曰我教君好長史處李稚廉卽其人也遂命爲並州長史常在世宗第內與隴西辛術等六人號爲館客待以上賓之禮天保初除安南將軍太原郡守顯祖嘗召見問以治方語及政刑寬猛帝意深文峻法稚廉固以爲非帝意不悅語及楊愔誤稱爲楊公以應對失宜除濟陰郡守帶西兗州刺史徵拜太府少卿尋轉廷尉少卿遷太尉長史肅宗卽位兼散騎常侍省方大使行還所奏多見納用除合州刺史亦有政績未滿行懷州刺史還朝授兼太僕卿轉大司農卿趙州大中正天統元年加驃騎大將軍大理卿世稱平直爲南靑州刺史未幾徵爲並省都官尙書武平五年三月卒於晉陽年六十七贈儀同三司信義二州刺史吏部尙書

羊烈按北齊書本傳烈字信卿太山巨平人也晉太僕卿琇之八世孫魏梁州刺史祉之弟子父靈珍魏兗州別駕烈少通敏自修立有成人之風好讀書能言名理以元學知名魏孝昌中烈從兄﹠﹟爲太守據郡起兵外叛烈潛知其謀深懼家禍與從兄廣平太守惇馳赴洛陽告難朝廷將加厚賞烈告人云譬如斬手全軀所存者大故爾豈有幸從兄之敗以爲己利乎卒無所受弱冠州辟主簿又兼治中從事刺史方以吏事爲意以干濟見知釋巾太師咸陽王行參軍遷祕書郎顯祖初爲儀同三司開府倉曹參軍事天保初授太子步兵校尉輕車將軍尋遷並省比部郎中除司徒屬頻歷尙書祠部左右民郎中所在咸爲稱職九年除陽平太守治有能名是時頻有災蝗犬牙不入陽平境敕書褒美焉皇建二年遷光祿少卿加龍驤將軍兗州大中正又進號平南將軍天統中除大中大夫兼光祿少卿武平初除驃騎將軍義州刺史尋以老疾還鄕周大象中卒烈家傳素業閨門修飾爲世所稱一門女不再醮魏太和中於兗州造一尼寺女寡居無子者並出家爲尼咸存戒行烈天統中與尙書畢義云爭兗州大中正義云盛稱門閥云我累世本州刺史卿世爲我家故吏烈答云卿自畢軌被誅以還寂無人物近日刺史皆是疆場之上彼此而得何足爲言豈若我漢之河南尹晉之太傅名徳學行百代傳美且男淸女貞足以相冠自外多可稱也蓋譏義云之帷薄焉

唐邕按北齊書本傳邕字道和太原晉陽人其先自晉昌徙焉父靈芝魏壽陽令邕少明敏有治世才具太昌初或薦於髙祖命其直外兵曹典執文帳邕善書計彊記默識以干濟見知擢爲世宗大將軍府參軍及世宗崩事出倉卒顯祖部分將士鎭壓西方夜中召邕支配造次便了顯祖甚重之顯祖頻年出塞邕必陪從專掌兵機識悟閒明承變敏速自督將以還軍吏以上勞﹠﹟由緒無不諳練每有顧問占對如響或於禦前簡閱𨿽三五千人邕多不執文簿暗唱官位姓名未嘗謬誤七年於羊汾堤講武令邕總爲諸軍節度事畢仍監宴射之禮是日顯祖親執邕手引至太后前坐於丞相斛律金之上啟太后云唐邕彊幹一人當千仍別賜錦彩錢帛邕非惟彊濟明辧然亦善揣上意進取多途是以恩寵日隆委任彌重顯祖又嘗對邕白太后云唐邕分明彊記每有軍機大事手作文書口且處分耳又聽受實是異人一日之中六度賜物又嘗解所服靑鼠皮裘賜邕云朕意在車馬衣裘與卿共敝十年從幸晉陽除兼給事黃門侍郎領中書舍人顯祖嘗登童子佛寺望並州城曰此是何等城或曰此是金城湯池天府之國帝云我謂唐邕是金城此非金城也其見重如此其後語邕曰卿劬勞旣久欲除卿作州頻敕楊遵彥更求一人堪代卿者遵彥云比徧訪文武如卿之徒實不可得所以遂停此意卿宜勉之顯祖或時切責侍臣不稱旨者云觀卿等舉措不中與唐邕作奴其見賞遇多此類肅宗作相除黃門侍郎於華林園射特賜金帶寶器服玩雜物五百種天統初除侍中並州大中正又拜護軍餘如故邕以軍民教習田獵依令十二月月別三圍以爲人馬疲敝奏請每月兩圍世祖從之後出爲趙州刺史余官如故世祖謂邕曰朝臣未有帶侍中護軍中正作州者以卿故有此舉放卿百餘日休息至秋間當卽追卿遷右僕射又遷尙書令封晉昌王錄尙書事屬周師來寇丞相髙阿那肱率兵赴援邕配割不甚允從因此有隙那肱譖之遣侍中斛律孝卿宣旨責讓畱身禁止尋釋之車駕將幸晉陽敕孝卿總知騎兵度支事多自決不相詢稟邕自恃從霸朝以來常典樞要歷事六帝恩遇甚重一旦爲孝卿所輕負气郁怏形於辭色帝平陽敗後狼狽還鄴都邕懼那肱譖之憾斛律孝卿輕己遂畱晉陽與莫多婁敬顯等宗樹安徳王爲帝信宿城陷邕遂降周依例授儀同大將軍卒於鳳州刺史邕性識明敏通解時事齊氏一代典制兵機凡是九州軍士四方勇募彊弱多少番代往來及器械精粗糧儲虛實精心勤事莫不諳知自大寧以來奢侈糜費比及武平之末府藏漸虛邕度支取捨大有裨益然旣被任遇意气漸髙其未經府寺陳訴越覽詞牒條數甚多俱爲憲臺及左丞彈糾並禦注放免司空從事中郎封長業太尉記室參軍平濤並爲徵官錢違限邕各杖背二十齊時宰相未有撾撻朝士者至是甚駭物聽三子君明君徹君徳

袁聿修子

知禮

按北齊書本傳聿修字叔徳陳郡陽夏人魏中書令﹠﹟之子也出後叔父躍七歲遭喪居處禮度有若成人九歲州辟主簿性深沈有鑑識淸淨寡欲與物無競深爲尙書崔休所知賞魏太昌中釋褐太保開府西合祭酒年十八領本州中正尋兼尙書度支郎仍歷五兵左民郎中武定末太子中舍人天保初除太子庶子以本官行博陵太守數年大有聲績遠近稱之八年兼太府少卿尋轉大司農少卿又除太常少卿皇建二年遭母憂去職尋詔復前官加冠軍輔國將軍除吏部郎中未幾遷司徒左長史加驃騎大將軍領兼禦史中丞司徒錄事參軍參軍盧思道私貸庫錢四十萬娉太原王義女爲妻而王氏已先納陸孔文禮娉爲定聿修坐爲首寮又是國之司憲知而不劾被責免中丞尋遷祕書監天統中詔與趙郡王睿等議定五禮出除信州刺史卽其本鄕也時人榮之爲政淸靖不言而治長吏以下爰逮鰥寡孤幼皆得其歡心武平初禦史普出過詣諸州梁鄭兗豫疆境連接州之四面悉有舉劾禦史竟不到信州其見知如此及解代還京民庶道俗追別滿道或將酒脯涕泣畱連竟欲遠送旣盛暑恐其勞獘往往爲之駐馬隨舉一酌示領其意辭謝令還還京後州民鄭播宗等七百餘人請爲立碑斂縑布數百匹托中書侍郎李徳林爲文以紀功徳府省爲奏敕報許之尋除都官尙書仍領本州中正轉兼吏部尙書儀同三司尙書尋卽眞聿修少平和溫潤素流之中最有規檢以名家子歷任淸華時望多相器待許其風監在郎署之日值趙彥深爲水部郎中同在一院因成交友彥深後被沙汰停秩門生藜藿聿修猶以故情存問來往彥深任用銘戢甚深𨿽人才無愧蓋亦由其接引爲吏部尙書以後自以物望得之初馮子琮以僕射攝選婚嫁相尋聿修常非笑之語人云馮公營婚日不暇給及自居選曹亦不能免時論以爲地勢然也在官廉謹當時少匹魏齊世臺郎多不免交通餉遺聿修在尙書十年未曾受升酒之饋尙書邢邵與聿修舊款每於省中語戲常呼聿修爲淸郎大寧初聿修以太常少卿出使巡省仍命考校官人得失經歷兗州時邢邵爲兗州刺史別後遣送白綢爲信聿修退綢不受與邢書云今日仰遇有異常行瓜田李下古人所愼多言可畏譬之防川願得此心不貽厚責邢亦忻然領解報書云一日之贈率爾不思老夫忽忽意不及此敬承來旨吾無間然弟昔爲淸郎今日復作淸卿矣及在吏部屬政塞道喪若違忤要勢卽恐禍不旋踵𨿽以淸白自守猶不免請謁之累齊亡入周授儀同大將軍吏部下大夫大象永除東京司宗中大夫隋開皇初加上儀司遷東京都官尙書東京廢入朝又除都官尙書二年出爲熊州刺史尋卒年七十二子知禮武平末儀同開府參軍事隋開皇中侍禦史歷尙書民部考功侍郎大業初卒於太子中舍人

盧叔武族孫臣客

按北齊書本傳叔武範陽涿人靑州刺史文偉從子也父光宗有志尙叔武兩兄觀仲並以文章顯於洛下叔武少機悟豪率輕俠好奇策慕諸葛亮之爲人爲賀拔勝荊州開府長史勝不用其計棄城奔梁叔武歸本縣築室臨陂優遊自適世宗降辟書辭疾不到天保初復徵不得已布裘乘露車至鄴楊愔往候之以爲司徒諮議稱疾不受肅宗卽位召爲太子中庶子加銀靑光祿大夫問以世事叔武勸討關西畫地陳兵勢曰人眾敵者當任智謀鈞者當任勢力故彊者所以制弱富者所以兼貧今大齊之比關西彊弱不同貧富有異而戎馬不息未能吞並此失於不用彊富也輕兵野戰勝負難必是胡騎之法非深謀遠算萬全之術也宜立重鎭於平陽與彼蒲州相對深溝髙壘運糧積甲築城戍以屬之彼若閉關不出則取其黃河以東長安窮蹙自然困死如彼出兵非十萬以上不爲我敵所供糧食皆出關內我兵士相代年別一番谷食丰饒運送不絕彼來求戰我不應之彼若退軍卽乘其獘自長安以西民疏城遠敵兵來往實有艱難與我相持農作且廢不過三年彼自破矣帝深納之又願自居平陽成此謀略上令元文遙與叔武參謀撰平西策一卷未幾帝崩事遂寢世祖踐阼拜儀同三司都官尙書出爲合州刺史武平中遷太子詹事右光祿大夫叔武在鄕時有粟千石每至春夏鄕人無食者令自載取至秋任其償都不計校然而歲歲常得倍餘旣在朝通貴自以年老兒子又多遂營一大屋曰歌於斯哭於斯魏收曾來詣之訪以洛京舊事不待食而起雲難爲子費叔武畱之良久食至但有粟﹠﹟葵菜木﹠﹟盛之片脯而已所將僕從亦盡設食一與此同齊滅歸範陽遭亂城陷叔武與族弟士遂皆以寒餵致斃周將宇文神舉以其有名徳收而葬之叔武族孫臣客父子規魏尙書郎林慮郡守臣客風儀甚美少有志向雅有法度好道家之言其姊爲任城王妃天保永任城王致之於朝廷由是擢拜太子舍人遷司徒記室請歸侍祖母李李彊之令仕不得已而順命除太子舍人太子中庶子武平中兼散騎常侍聘陳還卒於路贈鄭州刺史鴻臚卿

源彪子師弟文舉從父兄楷

元修伯辛愨潘子義

按北齊書本傳彪字文宗西平樂都人也父子恭魏中書監司空文獻公文宗學涉機警少有名譽魏孝莊永安中以父功賜爵臨潁縣伯除員外散騎常侍大中四年涼州大中正遭父憂去職武定初服闋吏部召領司徒記室加平東將軍世宗攝選沙汰臺郎以文宗爲尙書祠部郎中仍領記室轉太子洗馬天保元年除太子中舍人幹明初出爲範陽郡守皇建二年拜涇州刺史文宗以恩信待物甚得邊境之和爲鄰人所欽服前政被抄掠者多得放還天統初入爲吏部郎中遷禦史中丞典選如故尋除散騎常侍仍攝吏部加驃騎大將軍屬秦州刺史宋嵩卒朝廷以州在邊垂以文宗往蒞涇州頗著聲績除秦州刺史乘傳之府特給後部鼓吹文宗爲治如在涇州時李孝貞聘陳陳主謂孝貞曰齊朝還遣源涇州來瓜步眞可謂和通矣尋加儀同三司武平二年徵領國子祭酒三年遷祕書監陳將吳明徹寇江南歷陽瓜步相尋失守趙彥深於起居省密訪文宗曰吳賊侏張遂至於此僕妨賢旣久憂懼交深今者之勢計將安出弟往在涇州甚悉江淮間情事今將何以禦之對曰荷國厚恩無由報﹠﹟有所聞見敢不盡言但朝廷精兵必不肯多付諸將數千已下復不得與吳楚爭鋒命將出軍反爲彼餌尉破胡人品王之所知進旣不得退又未可敗績之事匪朝伊夕王出而能入朝野傾心脫一日參差悔無所及以今日之計不可再三國家待遇淮南失之同於蒿箭如文宗計者不過專委王琳淮南招募三四萬人風俗相通能得死力兼令舊將淮北捉兵足堪固守且琳之於曇頊不肯北面事之明矣竊謂計之上者若不推赤心於琳別遣餘人掣肘復成速禍彌不可爲彥深嘆曰弟此良圖足爲制勝千里但口舌爭來十日已不見從時事至此安可盡言相顧流涕武平七年周武平齊與陽休之袁聿修等十八人同敕入京授儀同大將軍司成下大夫隋開皇初授莒州刺史至州遇疾去官開皇六年卒年六十六文宗以貴族子弟升朝列才識敏贍以干局見知然好遊詣貴要之門故時論以爲善於附會子師少好學明辧有識悟尢以吏事知名河淸初司空參軍事歷侍禦史太常丞尙書左外兵郎中隋開皇中尙書比部考功侍郎大業初卒於大理少卿文宗弟文舉亦有才幹歷尙書比部二千石郎中定州長史帶中山郡守卒於太尉長史文宗從父兄楷字﹠﹟延有器幹善艸隸書歷尙書左民郎中治書侍禦史長樂中山郡守京畿長史黃門郎假儀同三司齊滅朝貴知名入周京者度支尙書元修伯魏文成皇帝之後淸素寡欲明識理體少歷顯職尙書郎治書侍禦史司徒左長史數郡太守光州刺史所在皆著聲績及爲度支屬政荒國蹙儲藏虛竭賦役繁興修伯憂國如家卹民之勞兼濟時事詢謀宰相朝夕孜孜與錄尙書唐邕回換取捨頗有裨益周朝授儀同大將軍載師大夫其事行史闕故不列於傳齊末又有並省尙書隴西辛﹠﹟散騎常侍長樂潘子義並以才幹知名入仕周隨位歷通顯云

北周一

周惠達按周書本傳惠達字懷文章武文安人也父信少仕州郡歷樂鄕平舒平成三縣令皆以廉能稱惠達幼有志操好讀書美容貌進退可觀見者莫不重之魏齊王蕭寶夤爲瀛州刺史召惠達及河間馮景同在閣中甚禮之及寶夤還朝惠達隨入洛陽領軍元叉勢傾海內惠達嘗因寶夤與叉言論叉嘆重之於座遺惠達衣物孝昌初魏臨淮王彧北討以惠達爲府長流參軍及萬俟醜奴等構亂蕭寶夤西徵惠達復隨入關寶夤後與賊戰不利退還仍除雍州刺史令惠達使洛陽未還而寶夤反謀聞於京師有司以惠達是其行人將執之乃私馳還至潼關遇大使揚侃侃謂惠達曰蕭氏逆謀已成何爲故入獸口惠達曰蕭王爲左右所誤今往庶其攺圖及至寶夤反形已露不可彌縫遂用惠達爲光祿勛中書舍人寶夤旣敗人悉逃散惟惠達等數人從之寶夤語惠達曰人生富貴左右咸言盡節及遭厄難乃知歲寒也賀拔嶽獲寶夤送洛畱惠達爲府祭酒給其衣馬卽與參議嶽爲關中大行臺以惠達爲從事中郎嘗使至洛魏孝武與惠達語及世難惠達陳天下事勢述嶽有誠節惟以憂國定亂爲事言辭激切帝甚嘉之及還具以白嶽嶽曰人生於天受命於君豈有利人榮祿而不憂其禍難卿之所奏實獲吾心自是更被親禮嶽每徵討恆命惠達居守又轉嶽府屬嶽爲侯莫陳悅所害悅得惠達欲官之惠達辭以疾不見許乃遁入漢陽之麥積崖悅平惠達歸於太祖卽用秦州司馬安輯隴右及太祖爲大都督總管兵起雍復以惠達爲府司馬便委任焉魏孝武詔太祖尙馮翊長公主以惠達爲長史赴洛陽奉迎至潼關遇孝武已西卽令惠達先太祖謂惠達曰昔周之東遷晉鄭是依今乘輿播越降臨關右吾𨿽猥當其任而才愧昔人卿宜﹠﹟力共成功業以取富貴也對曰惠達宦遊有年屬明公一匡之運富貴之事非所敢望但願明公威徳加於天下惠達得﹠﹟其尺寸則志願畢矣太祖爲大將軍大行臺以惠達爲行臺尙書大將軍府司馬封文安縣子邑三百戶太祖出鎭華州畱惠達知後事於時旣承喪亂庶事多闕惠達營造戎仗儲積食糧簡閱士馬以濟軍國之務時甚賴焉爲安東將軍拜太子少傅進爵爲伯增邑三百戶尋除中書令進爵爲公增邑通前九百戶加衛大將軍左光祿大夫四年兼尙書右僕射其年太祖與魏文帝東徵惠達輔魏太子居守總畱臺事惠達前後辭讓帝手詔答曰西顧無憂惟公是屬蕭寇之重深所寄懷及邙山失律人情駭動趙靑雀率東人據長安子城反惠達奉太子出渭橋北以禦之軍還靑雀等伏誅拜吏部尙書久之復爲右僕射自關右艸創禮樂缺然惠達與禮官損益舊章至是儀軌稍備魏文帝因朝奏樂顧謂惠達曰此卿之功也尋拜儀同三司惠達𨿽居顯職性謙退善下人盡心勤公進拔良士以此人皆敬而附之十年薨子題嗣隋開皇初以惠達著績前代追封蕭國公

薛善按周書本傳善字仲良淮東汾陰人也祖瑚魏河東郡守父和南靑州刺史善少爲司空府參軍事遷儻城郡守轉鹽池都將魏孝武西遷東魏攻河東圍秦州以善爲別駕善家素富僮僕數百人兄元信仗气豪侈每食方丈坐客恆滿弦歌不絕而善獨供己率素愛樂閒靜大統三年齊神武敗於沙苑畱善族兄崇禮守河東太祖遣李弼圍之崇禮固守不下善密謂崇禮曰髙氏戎車犯順致令主上播越與兄是衣冠緒餘荷國榮寵今大軍已臨而兄尙欲爲髙氏盡力若城陷之日送首長安云逆賊某甲之首死而有靈豈不歿有餘愧不如早歸誠款𨿽未足以表奇節庶獲全首領而崇禮猶持疑不決會善從弟馥妹夫髙子信爲防城都督守城南面遣馥來詣善云意欲應接西軍但恐力所不制善卽令弟濟將門生數十人與信馥等斬關引弼軍入時預謀者並賞五等爵善以背逆歸順臣子常情豈容闔門大小俱叨封邑遂與弟順並固辭不受太祖嘉之以善爲汾陰令善幹用彊明一郡稱最太守王羆美之令善兼督六縣事尋徵爲行臺郎中時欲廣置屯田以供軍費乃除司農少卿領同州夏陽縣二十屯監又於夏陽諸山置鐵冶復令善爲冶監每月役八千人營造軍器善親自督課兼加慰撫甲兵精利而皆忘其勞苦焉加通直散騎常侍遷大丞相府從事中郎追論屯田功賜爵龍門縣子遷黃門侍郎加車騎大將軍儀同三司除河東郡守進驃騎大將軍開府儀同三司賜姓宇文氏六官建拜工部中大夫進爵博平縣公尋除禦正中大夫轉民部中大夫時晉公護執政儀同齊軏語善云兵馬萬機須歸天子何因猶在權門善白之護乃殺軏以善忠於己引爲中外府司馬遷司會中大夫副總六府事加授京兆尹仍治司會出爲隆州刺史兼治益州總管府長史徵拜少傅卒於位時年六十七贈蒲虞勛三州刺史髙祖以善告齊軏事謚曰繆公子裒嗣官至髙陽守善弟愼

岑善方按周書蕭﹠﹟傳善方字思義南陽棘陽人漢徵南大將軍彭之後也祖惠甫給事中父昶散騎侍郎善方有器局博綜經史善於辭令以刑獄參軍隨﹠﹟至襄陽﹠﹟初請內附以善方兼記室充使詣闕應對閒敏深爲太祖所嘉自此往來凡數十反魏恭帝二年授驃騎大將軍開府儀同三司封長寧縣公﹠﹟之承制也授中書舍人遷襄陽郡守及稱帝徵爲太府卿領中書舍人轉太府領舍人如故尋遷散騎常侍起部尙書善方性淸愼有當世幹能故﹠﹟委以機密﹠﹟之七年卒贈太常卿謚曰敬所著文集十卷有七子並有操行之元之利之象最知名

張軌按周書本傳軌字元軌濟北臨邑人也父崇髙平令軌少好學志識開朗初在洛陽家貧與樂安孫樹仁爲莫逆之友每易衣而出以此見稱永安中隨爾朱榮擊元顥除討寇將軍奉朝請軌常謂所親曰秦雍之間必有王者爾朱氏敗後遂杖策入關賀拔嶽以軌爲記室參軍典機務尋轉倉曹加鎭遠將軍時榖糴湧貴或有請貸官倉者軌曰以私害公非吾宿志濟人之難詎得相違乃賣所服衣物糴粟以賑其乏及嶽被害太祖以軌爲都督從徵侯莫陳悅悅平使於洛陽見領軍斛斯椿椿曰髙歡逆謀已傳行路人情西望以日爲年未知字文何如賀拔也軌曰宇文公文足經國武可定亂至於髙識遠度非愚管所測椿曰誠如卿言眞可恃也太祖爲行臺授軌郎中魏孝武西遷除中書舍人封壽張縣子邑三百戶加左將軍濟州大中正兼著作佐郎修起居注遷給事黃門侍郎兼吏部郎中六年出爲河北郡守在郡三年聲績甚著臨人治術有循吏之美大統間宰人者多推尙之入爲丞相府從事中郎行武功郡事章武公導出鎭秦州以軌爲長史加撫軍將軍大都督通直散騎常侍魏廢帝元年進車騎大將軍儀同三司散騎常侍二年賜姓宇文氏行南秦州事魏恭帝二年徵拜度支尙書復除隴右府長史卒於位時年五十五謚曰質軌性淸素臨終之日家無餘財惟有素書數百卷子肅

蘇亮弟

讓

按周書本傳亮字景順武功人也祖權魏中書侍郎玉門郡守父佑泰山郡守亮少通敏博學好屬文善章奏初舉秀才至洛陽遇河內常景景深器之退而謂人曰秦中才學可以抗山東者將此人乎魏齊王蕭寶夤引爲參軍後寶夤開府復爲其府主簿從寶夤西徵轉記室參軍寶夤遷大將軍仍爲之掾寶夤雅知重亮凡有文檄謀議皆以委之尋行武功郡事甚著聲績寶夤作亂以亮爲黃門侍郎亮善處人間與物無忤及寶夤敗從之者遇禍惟亮獲全及長孫雅爾朱天光等西討並以亮爲郎中專典文翰累遷鎭軍將軍光祿大夫散騎常侍岐州大中正賀拔嶽爲關西行臺引亮爲左丞典機密魏孝武西遷除吏部郎中加衛將軍右光祿大夫大統二年拜給事黃門侍郎領中書舍人魏文帝子宜都王式爲秦州刺史以亮爲司馬帝謂亮曰黃門侍郎豈可爲秦州司馬直以朕愛子出蕃故以心腹相委勿以爲恨臨辭賜以禦馬七年復爲黃門郎加驃騎將軍八年遷都官尙書使持節行北華州刺史封臨涇縣子邑三百戶除中書監領著作修國史亮有機辯善談笑太祖甚重之有所籌議率多會旨記人之善忘人之過薦達後進常如弗及故當世敬慕焉十四年除祕書監車騎大將軍儀同三司尋拜大行臺尙書出爲岐州刺史朝廷以其作牧本州特給路車鼓吹先還其宅並給騎士三千列羽儀遊鄕黨經過故人歡飲旬日然後入州世以爲榮十七年徵拜侍中卒於位贈本官亮少與從弟綽俱知名然綽文章少不逮亮至於經畫進趣亮又減之故世稱二蘇焉亮自大統以來無歲不轉官一年或至三遷僉曰才至不怪其速也所著文筆數十篇頗行於世子師嗣以亮名重於時起家爲黃門侍郎亮弟湛中書侍郎湛弟讓字景恕幼聰敏好學頗有人倫鑑識初爲本州主簿稍遷別駕武都郡守鎭遠將軍金紫光祿大夫及太祖爲丞相引爲府屬甚見親待出爲衛將軍南汾州刺史治有善政尋卒官贈車騎大將軍儀同三司涇州刺史

李彥按周書本傳彥字彥士梁郡下邑人也祖先之魏淮南郡守父靜南靑州刺史彥少有節操好學慕古爲鄕閭之所敬憚孝昌中解褐奉朝請加輕車將軍從魏孝武入關兼著作佐郎修起居注加寧朔將軍進號冠軍將軍中散大夫遷平東將軍大中大夫大統初除通直散騎侍郎三年拜安東將軍銀靑光祿大夫太保轉太傅長史儀曹郎中左民郎中十二年省三十六曹爲十二部攺授民部郎中封平陽縣子邑三百戶十五年進號中軍將軍兼尙書左丞領選部大軍東討加持節大都督通直散騎常侍掌畱臺事魏廢帝初拜尙書右丞轉左丞彥在尙書十有五載屬軍國艸創庶務殷繁畱心省閱未嘗懈怠斷決如流略無疑滯臺閣莫不嘆其公勤服其明察遷給事黃門侍郎仍左丞尋進車騎大將軍儀同三司賜姓宇文氏出爲鄜州刺史彥以東夏未平固辭州任詔許之拜兵部尙書加驃騎大將軍開府儀同三司仍兼著作六官建攺授軍司馬進爵爲伯彥性謙恭有禮節𨿽居顯要於親黨之間恂恂如也輕財重義好施愛士時論以此稱之然素多疾而勤於﹠﹟職𨿽沈頓枕席尢理務不輟遂至於卒時年四十六謚曰敬彥臨終遺誡其子等曰昔人以窾木爲櫝葛虆爲緘下不亂泉上不泄臭此實吾平生之志也但事旣矯枉恐爲世士所譏今可斂以時服葬於磽之地勿用明器芻塗及儀衛等爾其念之朝廷嘉焉不奪其志子升明嗣少歷顯職大象末太府中大夫儀同大將軍

薛端子

冑

按周書本傳端字仁直河東汾陰人也本名沙﹠﹟魏雍州刺史汾陰侯辧之六世孫代爲河東著姓髙祖謹泰州刺史內都坐大宮涪陵公曾祖洪隆河東太守以隆兄洪阼尙魏文帝女西河公主有賜田在馮翊洪隆子麟駒徙居之遂家於馮翊之夏陽焉麟駒舉秀才拜中書博士兼主客郎中贈河東太守父英集通直散騎常侍端少有志操遭父憂居喪合禮與弟裕勵精篤學不交人事年十七司空髙幹辟爲參軍賜爵汾陰縣男端以天下擾亂遂棄官歸鄕裏魏孝武西遷太祖令大都督薛崇禮據龍門引端同行崇禮尋失守遂降東魏東魏遣行臺薛循義都督乙千貴率眾數千西度據楊氏壁端與宗親及家僮等先在壁中循義乃令其兵逼端等東度方欲濟河會日暮端密與宗室及家僮等叛之循義遣騎追端且戰且馳遂入石城柵得免柵中先有百家端與並力固守貴等數來慰諭知端無降意遂拔還河東東魏又遣其將賀蘭懿南汾州刺史薛琰達守楊氏壁端率其屬並招諭村民第多設奇以臨之懿等疑有大軍便卽東遁爭船溺死者數千人端收其器械復還楊氏壁太祖遣南汾州刺史蘇景恕鎭之降書勞問徵端赴闕以爲大丞相府戶曹參軍從擒竇泰復弘農戰沙苑並有功加冠軍將軍中散大夫進爵爲伯轉丞相東合祭酒加本州大中正遷兵部郎中攺封文城縣伯加使持節平東將軍吏部郎中端性彊直每有奏請不避權貴太祖嘉之故賜名端欲令名質相副自居選曹先盡賢能𨿽貴遊子弟才劣行薄者未嘗升擢之每啟太祖云設官分職本康時務苟非其人不如曠職太祖深然之大統十六年大軍東討柱國李弼爲別道元帥妙簡首僚數日不定太祖謂弼曰爲公思得一長史無過薛端弼對曰眞其才也乃遣之加授車騎大將軍儀同三司轉尙書左丞仍掌選事進授吏部尙書賜姓字文氏端久處選曹雅有人倫之鑑其所擢用咸得其才六官建拜軍司馬加侍中驃騎大將軍開府儀同三司進爵爲侯孝閔帝踐祚除工部中大夫轉民部中大夫進爵爲公增邑通前一千八百戶晉公護將廢帝召羣官議之端頗有同異護不悅出爲蔡州刺史爲政寬惠民吏愛之尋轉基州刺史基州地接梁陳事藉鎭撫總管史寧遣司馬梁榮催令赴任蔡州父老訴榮請畱端者千餘人至基州未幾卒時年四十三遺誡薄葬府州贈遺勿有所受贈本官加大將軍追封文成郡公謚曰質子冑字紹元幼聰敏涉獵羣書雅達政事起家帥都督累遷上儀同歷司金中大夫徐州總管府長史合州刺史大象中位至開府儀同大將軍

政事部名臣列傳十一

北周二

李昶按周書本傳昶頓丘臨黃人也小名那祖彪名重魏朝爲禦史中尉父遊亦有才行爲當世所稱遊兄志爲南荊州刺史遊隨從至州屬爾朱之亂與志俱奔江左昶性峻急不雜交遊幼年已解屬文有聲洛下時洛陽刱置明堂昶年十數歲爲明堂賦𨿽優洽未足而才制可觀見者咸曰有家風矣初謁太祖太祖深奇之厚加資給令入太學太祖每見學生必問才行於昶昶神情淸悟應對明辧太祖每稱嘆之綏徳公陸通盛選僚采請以昶爲司馬太祖許之昶𨿽年少通特加接待公私之事咸取決焉又兼二千石郎中典儀注累遷都官郎中相州大中正丞相府東閣祭酒中軍將軍銀靑光祿大夫昶𨿽處郎官太祖恆欲以書記委之於是以昶爲丞相府記室參軍著作郎修國史轉大行臺郎中中書侍郎頃之轉黃門侍郎封臨黃縣伯邑五百戶太祖嘗謂昶曰卿祖昔在中朝爲禦史中尉卿操尙貞固理應不墜家風但孤以中尉彈劾之官愛憎所在故未卽授卿耳然此職久曠無以易卿乃奏昶爲禦史中尉歲餘加使持節車騎大將軍儀同三司賜姓宇文氏六官建拜內史下大夫進爵爲侯增邑五百戶遷內史中大夫世宗初行禦伯中大夫武成元年除中外府司錄保定初進驃騎大將軍開府儀同三司二年轉禦正中大夫時以近侍淸要盛選國華乃以昶及安昌公元則中都公陸逞臨淄公唐瑾等並爲納言尋進爵爲公增邑通前一千三百戶五年出爲昌州刺史在州遇疾啟求入朝詔許之還未至京卒於路時年五十贈相瀛二州刺史昶於太祖世已當樞要兵馬處分專以委之詔冊文筆皆昶所作也及晉公護執政委任如舊昶常曰文章之事不足流於後世經邦致治庶及古人故所作文筆了無﹠﹟艸惟畱心政事而已又以父在江南身寓關右自少及終不飲酒聽樂時論以此稱焉子丹嗣

柳慶子機

弘

按周書本傳慶字更興解人也五世祖恭仕後趙爲河東郡守後以秦趙衰亂乃率民南徙居於汝潁之間故世仕江表祖縃守同州別駕宋安郡守父僧習齊奉朝請魏景明中與豫州刺史裴叔業據州歸魏歷北地潁川二郡守揚州大中正慶幼聰敏有器量博涉羣書不治章句好飲酒閒於占對年十三因曝書僧習謂慶曰汝𨿽聰敏吾未經特試乃令慶於雜賦集中取賦一篇千有餘言慶立讀三﹠﹟便卽誦之無所遺漏時僧習爲潁川郡地接都畿民多豪右將選鄕官皆依倚貴勢競來請托選用未定僧習謂諸子曰權貴請托吾並不用其後欲還皆須有答汝等各以意爲吾作書也慶乃具書艸云下官受委大邦選吏之日有能者進不肖者退此乃朝廷恆典僧習讀書嘆曰此兒有意气丈夫理當如是卽依慶所艸以報起家奉朝請慶出後第四叔及遭父憂議者不許爲服重慶泣而言曰禮者蓋緣人情若於出後之家更有苴斬之服可奪此從彼今四叔薨背已久情事不追豈容奪禮乖違天性時論不能抑遂以苫塊終喪旣葬乃與諸兄負土成墳服闋除中堅將軍魏孝武將西遷除慶散騎侍郎馳傳入關慶至髙平見太祖共論時事太祖卽請奉迎輿駕仍命慶先還復命時賀拔勝在荊州帝屏左右謂慶曰髙歡已屯河北關中兵旣未至朕欲往荊州卿意何如慶對曰關中金城千里天下之彊國也宇文諱忠誠奮發朝廷之良臣也以陛下之聖明仗宇文諱之力用進可以東向而制羣雄退可以閉關而固天府此萬全之計也荊州地非要害眾又寡弱外迫梁寇內拒歡黨斯乃危亡是懼寧足以固鴻基以臣斷之未見其可帝深納之及帝西遷慶以母老不從獨孤信之鎭洛陽乃得入關除相府東合祭酒領記室轉戶曹參軍八年遷大行臺郎中領北華州長史十年除尙書都兵郎中如故並領記室時北雍州獻白鹿羣臣欲艸表陳賀尙書蘇綽謂慶曰近代以來文章華靡逮於江左彌復輕薄洛陽後進祖述不已相公柄民軌物君職典文房宜制此表以革前獘慶操筆立成辭兼文質綽讀而笑曰枳橘猶自可移況才子也尋以本官兼雍州別駕廣陵王元欣魏之懿親其甥孟氏屢爲凶橫或有告其盜牛慶捕推得實趣令就禁孟氏殊無懼容乃謂慶曰今若加以桎梏後復何以脫之欣亦遣使辧其無罪孟氏由此益驕慶於是大集僚吏盛言孟氏依倚權戚侵虐之狀言畢便令笞殺之此後貴戚斂手不敢侵暴有賈人持金二十斤詣京師交易寄人停止每欲出行常自執管鑰無何緘閉不異而失之謂是人所竊郡縣訊問主人遂自誣服慶聞而嘆之乃召問賈人曰卿鑰恆置何處對曰恆自帶之慶曰頗與人同宿乎曰無與人同飲乎曰日者曾與一沙門再度酣宴醉而晝寢慶曰主人特以病自誣非盜也彼沙門乃眞盜耳卽遣吏逮捕沙門乃懷金逃匿後捕得盡獲所失之金十二年攺三十六曹爲十二部詔以慶爲計部郎中別駕如故有胡家被劫郡縣按察莫知賊所鄰近被囚系者甚多慶以賊徒旣眾似是烏合旣非舊交必相疑阻可以詐求之乃作匿名書多榜官門曰我等共劫胡家徒侶混雜終恐泄露今欲自首懼不免誅若聽先首免罪便欲來告慶乃復施免罪之榜居二日廣陽王欣家奴面縛自告榜下因此推窮盡獲黨與慶之守正明察皆此類也每嘆曰昔於公斷獄無私辟髙門可以待封倘斯言有驗吾其庶幾乎十三年封淸河縣男邑二百戶兼尙書右丞攝計部十四年正右丞太祖嘗怒安定國臣王茂將殺之而非其罪朝臣咸知而莫敢諫慶乃進曰王茂無罪柰何殺之太祖愈怒聲色甚厲謂慶曰王茂當死卿若明其無罪亦須坐之乃執慶於前慶辭气不撓抗聲曰竊聞君有不達者爲不明臣有不爭者爲不忠慶謹竭愚誠實不敢愛死但懼公爲不明之君耳願深察之太祖乃悟而赦茂已不及矣太祖默然明日謂慶曰吾不用卿言遂令王茂冤死可賜茂家錢帛以旌吾過尋進爵爲子增邑三百戶十五年加平南將軍十六年太祖東討以慶爲大行臺右丞加撫軍將軍還轉尙書右丞加通直散騎常侍魏廢帝初除民部尙書慶威儀端肅樞機明辧太祖每發號令常使慶宣之天性抗直無所回避太祖亦以此深委仗焉二年授車騎大將軍儀同三司魏恭帝初進位驃騎大將軍開府儀同三司尙書右僕射轉左僕射領著作六官建拜司會中大夫孝閔帝踐阼賜姓宇文氏進爵平齊縣公增邑通前一千五百戶晉公護初攝政欲引爲腹心慶辭之頗忤旨又與楊寬有隙及寬參知政事慶遂見疏忌出爲萬州刺史世宗尋悟畱爲雍州別駕領京兆尹武成二年除宜州刺史慶自爲郎迄於司會府庫倉儲並其職也及在宜州寬爲小冢宰乃囚慶故吏求其罪失按驗積六十餘日吏或有死於獄者終無所言惟得剩錦數匹時人服其廉愼保定三年又入爲司會先是慶兄檜爲魏興郡守爲賊黃寶所害檜子三人皆幼弱慶撫養甚篤後寶率眾歸朝朝廷待以優禮居數年檜次子雄亮白日手刃寶於長安城中晉公護聞而大怒執慶及諸子侄皆囚之讓慶曰國家憲綱皆君等所爲𨿽有私怨寧得擅殺人也對曰慶聞父母之讎不同天昆弟之讎不同國明公以孝治天下何乃責於此乎護愈怒慶辭色無所屈卒以此免天和元年十二月薨時年五十贈鄜綏丹三州刺史謚曰景子機嗣機字匡時少有令譽風儀辭令爲當世所推歷小納言開府儀同三司司宗中大夫大象中禦正上大夫華州刺史機弟弘字匡道少聰﹠﹟亦善艸隸博涉羣書辭彩雅贍與弘農楊素爲莫逆之交解巾中外府記室參軍建徳初除內史上士歷小宮尹禦正上士陳遣王偃民來聘髙祖令弘勞之偃民謂弘曰來日至於藍田正逢滋水暴長所賫國信溺而從流今所進者假之從吏請勒下流人見爲追尋此物也弘曰昔淳於之獻空籠前史稱以爲美足下假物而進詎是陳君之命乎偃民慚不能對髙祖聞而嘉之盡以偃民所進之物賜弘乃令報聘占對詳敏見稱於時使還拜內史都上士遷禦正下大夫尋卒於官時年三十一髙祖甚惜之贈晉州刺史楊素誄之曰山陽王弼風流長逝潁川荀粲零落無時修竹夾池永絕梁園之賦長楊映沼無復洛川之文其爲士友所痛惜如此有文集行於世

柳帶韋按周書柳慶傳慶兄鷟鷟子帶韋字孝孫深沈有度量少好學身長八尺三寸美風儀善占對韓賢素爲洛州刺史召爲主簿後與諸父歸朝太祖辟爲參軍時侯景作亂江右太祖令帶韋使江郢二州與梁邵陵南平二王通好行至安州值假寶等反帶韋乃矯爲太祖書以撫安之並卽降附旣至郢見邵陵具申太祖意邵陵卽時隨帶韋報命以奉使稱旨授轉輔國將軍中散大夫十七年太祖遣大將軍達奚武經略漢川以帶韋爲治行臺左丞從軍南討時梁宜丰侯蕭循守南鄭武攻之未拔乃令帶韋入城說循曰足下所固者險所恃者援所守者民今王師深入棧道長驅漢川此則所憑之險不足固也武興陷沒於前白馬破亡於後自余川谷酋豪路阻而不敢進此則所望之援不可恃也夫顧親戚懼誅夷貪榮慕利此生人常也今大兵總至長圍四合戮逃亡以勸安居賞先降以招後服人人懷轉禍之計家家圖安堵之謀此則所部之民不可守也且足下本朝喪亂社稷無主盡忠將何所托死節不足成名竊爲足下不取也僕聞賢者相時而動智者因變立功當今爲足下計者莫若肉袒軍門歸命下吏免生民於塗炭全發膚於孝道必當紆靑拖紫裂土分珪名重當時業光後嗣豈若進退無據身名俱滅者哉循然之後乃降魏廢帝元年出爲解縣令二年加授驃騎將軍左光祿大夫明年轉汾陰令發摘姦伏百姓畏而懷之世宗初入爲地官上士武成元年授帥都督治禦伯下大夫遷武藏下大夫保定三年授大都督四年加儀同三司中外府掾天和六年封康城縣男邑五百戶轉職方中大夫三年授兵部中大夫𨿽頻徙職仍領武藏尋丁母憂起爲職方中大夫五年轉武藏中大夫俄遷驃騎大將軍開府儀同三司凡居劇職十有餘年處斷無滯官曹淸肅時譙王儉爲益州總管漢王贊爲益州刺史髙祖乃以帶韋爲益州總管府長史領益州別駕輔弼二王總知軍民事建徳中大軍東討徵帶韋爲前軍總管齊王憲府長史齊平以功授上開府儀同大將軍進爵爲公增邑一千戶陳王純出並州以帶韋爲並州司會並州總管府長史六年卒於位時年五十五謚曰愷子祚嗣少有名譽大象末宣納上士

王士良按周書本傳士良字君明其先太原晉陽人也後因晉亂避地涼州魏太武平沮渠氏曾祖景仁歸魏爲燉煌鎭將祖公禮平城鎭司馬因家於代父延蘭陵郡守士良少修謹不妄交遊魏建明初爾朱仲遠啟爲府參軍事歷大行臺郎中諫議大夫封石門縣男邑二百戶後與紇豆陵步藩交戰軍敗爲步藩所擒遂居河右僞行臺紇豆陵伊利欽其才擢授右丞妻以孫女士良旣爲姻好便得盡言遂曉以禍福伊利等並卽歸附朝廷嘉之太昌初進爵晉陽縣子邑四百戶尋進爵瑯邪縣侯授太中大夫右將軍出爲殷州車騎府司馬東魏徙鄴之後置京畿府專典兵馬時齊文襄爲大都督以士良爲司馬領外兵參軍尋遷長史加安西將軍徙封符壘縣侯增邑七百戶武定初除行臺左中兵郎中又轉大將軍府屬從事中郎仍攝外兵事王思政鎭潁川齊文襄率眾攻之授士良大行臺右丞加鎭西將軍增邑一千戶進爵爲公令輔其弟演於並州居守齊文宣卽位入爲給事黃門侍郎領中書舍人仍總知並州兵馬事加徵西將軍別封新丰縣子邑三百戶俄除驃騎將軍尙書吏部郎中齊文宣自晉陽赴鄴宮復士良爲尙書左丞統畱後事仍遷禦史中丞轉七兵尙書未幾入爲侍中轉殿中尙書頃之復爲侍中除吏部尙書士良頓首固讓文宣不許久之還爲侍中又攝度支五兵二曹尙書士良少孤事繼母梁氏以孝聞及卒居喪合禮文宣尋起令視事士良屢表陳誠再三不許方應命文宣見其毀瘠乃許之因此臥疾歷年文宣每自臨視疾愈除滄州刺史幹明初徵還鄴授儀同三司孝昭卽位遣三道使搜揚人物士良與尙書令趙郡王髙睿太常卿崔昂分行郡國但有一介之善者無不以聞齊武成初除太子少傅少師復除侍中轉太常卿尋加開府儀同三司出爲豫州道行臺豫州刺史保定四年晉公護東伐權景宣以山南兵圍豫州士良舉城降授大將軍小司徒賜爵廣昌郡公尋除荊州總管行荊州刺史復入爲小司徒俄除鄜州刺史轉金州總管七州諸軍事金州刺史建徳六年授並州刺史士良去鄕旣久﹠﹟臨本州耆舊故人猶有存者遠近咸以爲榮加授上大將軍以老疾乞骸骨優詔許之隋開皇元年卒時年八十二子徳衡

陸逞按周書陸通傳通弟逞字季明初名彥字世雄魏文帝常從容謂之曰爾旣溫裕何因乃字世雄且爲世之雄非所宜也於爾兄弟又復不類遂攺焉逞少謹密早有名譽兄通先以軍功別受茅土乃讓父爵中都縣伯令逞襲之起羽林監文帝內親信時輩皆以驍勇自達惟逞獨兼文雅文帝由此加禮遇焉大統十四年參大丞相府軍事尋兼記室保定初累遷吏部中大夫歷藩部禦伯中大夫進驃騎大將軍開府儀同三司徙授司宗中大夫轉軍司馬逞幹識詳明歷任三府所在著績朝廷嘉之進爵爲公天和三年齊遣侍中斛斯文略中書侍郎劉逖來聘初修鄰好盛選行人詔逞爲使主尹公正爲副以報之逞美容止善辭令敏而有禮齊人稱焉還屆近畿詔令路車飾服郊迎而入時人榮之四年除京兆尹都界有豕生數子經旬而死其家又有豶遂乳養之諸豚賴之以活時論以逞仁政所致俄遷司會中大夫出爲河州刺史晉公護雅重其才表爲中外府司馬頗委任之尋復爲司會兼納言遷小司馬及護誅坐免官頃之起爲納言又以疾不堪劇任乃除宜州刺史故事刺史奉辭例備鹵簿逞以時屬農要奏請停之武帝深嘉焉詔遂其所請以彰雅操逞在州有惠政吏人稱之東宮初建授太子太保卒贈大將軍子操嗣

髙賓子熲

按周書裴文舉傳賓渤海蓨人也其先因官北邊遂沒於遼左祖皓以魏太和初自遼東歸魏官至安定郡守衛尉卿父季安撫軍將軍兗州刺史賓少聰穎有文武幹用仕東魏歷官至龍驤將軍諫議大夫立義都督同列有忌其能者譖之於齊神武賓懼及於難大統六年乃棄家屬間行歸闕太祖嘉之授安東將軍銀靑光祿大夫稍遷通直散騎常侍撫軍將軍大都督世宗初除咸陽郡守政存簡惠甚得民和世宗聞其能賜田園於郡境賓旣羇旅歸國親屬在齊常慮見疑無以取信乃於所賜田內多蒔竹木盛構堂宇並鑿池沼以環之有終焉之志朝廷以此知無貳焉加使持節車騎大將軍儀同三司散騎常侍賜姓獨孤氏武成元年除禦正下大夫兼小載師出爲益州總管府長史保定初徵拜計部中大夫治中外府從事中郎賜爵武陽縣伯賓敏於從政果敢決斷案牘𨿽繁綽有餘裕轉太府中大夫齊公憲府長史天和二年除鄀州諸軍事鄀州刺史進位驃騎大將軍開府儀同三司治襄州總管府司錄六年卒時年六十八子熲爲隋文帝佐命開皇中贈賓禮部尙書武陽公謚曰簡

﹠﹟允子

弘

按周書髙賓傳安定﹠﹟允本姓牛氏亦有器幹知名於時歷官侍中驃騎大將軍開府儀同三司工部尙書臨涇縣公賜姓宇文氏失其事故不爲傳允子弘博學洽聞宣政中內史下大夫儀同大將軍大象末復姓牛氏

柳敏子

昂

按周書本傳敏字白澤河東解縣人晉太常純之七世孫也父懿魏車騎大將軍儀同三司汾州刺史敏九歲而孤事母以孝聞性好學涉獵經史陰陽卜筮之術靡不習焉年未弱冠起家員外散騎侍郎累遷河東郡丞朝議以敏之本邑故有此授敏𨿽統禦鄕裏而處物平允甚得時譽及文帝克復河東見而器異之乃謂之曰今日不喜得河東喜得卿也卽拜丞相府參軍事俄轉戶曹參軍掌記室每有四方賓客恆令接之爰及吉凶禮儀亦令監綜又與蘇綽等修撰新制爲朝廷政典遷禮部郎中封武城縣子加帥都督領本鄕兵俄進大都督遭母憂居喪旬日之間鬢髮半白尋起爲吏部郎中毀瘠過禮杖而後起文帝見而嘆異之特加廩賜及尉遲迥伐蜀以敏爲行軍司馬軍中籌略並以委之益州平進驃騎大將軍開府儀同三司加侍中遷尙書賜姓宇文氏六官建拜禮部中大夫孝閔帝踐祚進爵爲公又除河東郡守尋復徵拜禮部出爲郢州刺史甚得物情及將還朝夷夏士人感其惠政並賫酒肴及土產候之於路敏乃從他道而還復拜禮部後攺禮部爲司宗仍以敏爲之敏操履方正性又恭勤每日將朝必夙興待旦又久處臺閣明練故事近議或乖先典者皆按據舊章刊正取中遷小宗伯監修國史轉小司馬又監修律令進位大將軍出爲鄜州刺史以疾不之部武帝平齊進爵武徳郡公敏自建徳以後寢疾積年武帝及宣帝並親幸其第問疾焉開皇元年進位上大將軍太子太保其年卒贈五州諸軍事晉州刺史臨終誡其子等喪事所須務從簡約其子等並涕泣奉行少子昂字千里幼聰﹠﹟有器識幹局過人武帝時爲內史中大夫開府儀同三司賜爵文城郡公當途用事百寮皆出其下昂竭誠獻替知無不爲謙虛自處未嘗驕物時論以此重之武帝崩受遺輔政稍被宣帝疏然不離本職隋文帝爲丞相深自結納文帝以爲大宗伯拜日遂得偏風不能視事文帝受禪疾愈加上開府拜潞州刺史昂見天下無事上表請勸學行禮上覽而善之優詔答昂自是天下州縣皆置博士習禮焉昂在州甚有惠政卒官子調嗣

元偉按周書本傳偉字猷道河南洛陽人也魏昭成之後曾祖忠尙書左僕射城陽王祖盛通直散騎常侍城陽公父順以左衛將軍從魏孝武西遷拜中書監雍州刺史開府儀同三司封濮陽王偉少好學有文雅弱冠授員外散騎侍郎以侍從之勞賜爵髙陽縣伯大統初拜伏波將軍度支郎中領太子舍人十一年遷太子庶子領兵部郎中尋拜東南道行臺右丞十六年進位車騎大將軍儀同三司以魏氏宗室進爵南安郡王邑五百戶十七年除幽州都督府長史及尉遲迥伐蜀以偉爲司錄書檄文記皆偉之所爲蜀平以功增邑五百戶六官建拜師氏下大夫爵隨例降攺封淮南縣公孝閔帝踐祚除晉公護府司錄世宗初拜師氏中大夫受詔於麟趾殿刊正經籍尋除隴右總管府長史加驃騎大將軍開府儀同三司保定二年遷成州刺史偉政尙淸靜百姓悅附流民復業者三千餘口天和元年入爲匠師中大夫轉司宗中大夫六年出爲隨州刺史偉辭以母老不拜還爲司宗尋以母憂去職建徳二年復爲司宗轉司會中大夫兼民部中大夫遷小司寇四年以偉爲使主報聘於齊是秋髙祖親戎東討偉遂爲齊人所執六年齊平偉方見釋髙祖以其久被幽縶加授上開府大象二年除襄州刺史進位大將軍偉性溫柔好虛靜居家不治生業篤學愛文政事之暇未嘗棄書謹愼小心與物無忤時人以此稱之初自鄴還也庾信贈其詩曰虢亡垂棘反齊平寶鼎歸其爲辭人所重如此後以疾卒太祖天縱寬仁性罕猜忌元氏戚屬並保全之內外任使布於列職孝閔踐祚無替前緒明武纘業亦遵先志𨿽天厭魏徳鼎命已遷枝葉榮茂足以逾於前代矣

隋

張煚劉仁恩郭均馮世基厙狄嵚附按隋書本傳煚字士鴻河間鄭人也父羨少好學多所通涉仕魏爲蕩難將軍從武帝入關累遷銀靑光祿大夫周太祖引爲從事中郎賜姓叱羅氏歷司職大夫雍州治中雍州刺史儀同三司賜爵虞鄕縣公復入爲司成中大夫典國史周代公卿類多武將惟羨以素業自通甚爲當時所重後以年老致仕於家及髙祖受禪欽其徳望以書徵之曰朕初臨四海思存政術舊齒名賢實懷勤佇儀同昔在周室徳業有聞𨿽云致仕猶克壯年卽宜入朝用副虛想及謁見敕令勿拜扶升殿上降榻執手與之同坐宴語久之賜以幾杖會遷都龍首羨上表勸以儉約上優詔答之俄而卒時年八十四贈滄州刺史謚曰定撰老子莊子義名曰道言五十二篇煚好學有父風在魏釋褐奉朝請遷員外侍郎周太祖引爲外兵曹閔帝受禪加前將軍明武世歷膳部大夫冢宰司錄賜爵北平縣子邑四百戶宣帝時加儀同進爵爲伯髙祖爲丞相煚深自推結髙祖以其有幹用甚親遇之及受禪拜尙書右丞進爵爲侯俄遷太府少卿領營新都監丞丁父憂去職柴毀骨立未期起令視事固讓不許授儀同三司襲爵虞鄕縣公增邑通前千五百戶尋遷太府卿拜民部尙書晉王諱爲揚州總管授煚司馬加銀靑光祿大夫煚性和厚有識度甚有當時之譽後拜冀州刺史晉王廣頻表請之復爲晉王長史檢校蔣州事及晉王爲皇太子復爲冀州刺史進位上開府吏民悅服稱爲良二千石仁壽四年卒官時年七十四子慧寶官至絳郡丞開皇時有劉仁恩者不知何許人也倜儻有文武幹用初爲毛州刺史治績號天下第一擢拜刑部尙書又以行軍總管從楊素伐陳與素破陳將呂仲肅於荊門仁恩之計居多授上大將軍甚有當時之譽馮翊郭均上黨馮世基並明悟有幹略相繼爲兵部尙書代人厙狄嵚性弘厚有度官至民部尙書此四人俱顯名於當世然事行闕落史莫能詳

韋師按隋書本傳師字公﹠﹟京兆杜陵人也父瑱周驃騎大將軍師少沈謹有至性初就學始讀孝經捨書而嘆曰名教之極其在玆乎少丁父母憂居喪盡禮州裏稱其孝行及長略涉經史尢工騎射周大冢宰宇文護引爲中外府記室轉賓曹參軍師雅知諸蕃風俗及山川險易其有夷狄朝貢師必接對論其國俗如視諸掌夷人驚服無敢隱情齊王憲爲雍州牧引爲主簿本官如故及武帝親總萬機轉少府大夫及平髙氏詔師安撫山東徙爲賓部大夫髙祖受禪拜吏部侍郎賜爵井陘侯邑五百戶數年遷河北道行臺兵部尙書詔爲山東河南十八州安撫大使奏事稱旨賜錢三百萬兼領晉王廣司馬其族人世康爲吏部尙書與師素懷勝負於時晉王爲雍州牧盛有望第以司空揚雄尙書左僕射髙熲並爲州都督引師爲主簿而世康弟世約爲法曹從事世康恚恨不能食又恥世約在師之下召世約數之曰汝何故爲從事遂杖之後從上幸醴泉宮上召師與左僕射髙熲上柱國韓擒等於臥內賜宴令各敍舊事以爲笑樂平陳之役以本官領元帥掾陳國府藏悉委於師秋毫無所犯稱爲淸白後上爲長寧王儼納其女爲妃除汴州刺史甚有治名卒官謚曰定子徳政嗣大業中仕至給事郎

李雄按隋書本傳雄字毗盧趙郡髙邑人也祖榼魏太中大夫父徽伯齊陜州刺史陷於周雄因隨軍入長安雄少慷慨有大志家世並以學業自通雄獨習騎射其兄子旦讓之曰棄文尙武非士大夫之素業雄答曰竊覽自古誠臣貴仕文武不備而能濟其功業者鮮矣雄𨿽不敏頗觀前志但不守章句耳旣文且武兄何病焉子旦無以應之周太祖時釋褐輔國將軍從達奚武平漢中定興州又討汾州叛胡錄前後功拜驃騎大將軍儀同三司閔帝受禪進爵爲公遷小賓部其後復從達奚武與齊人戰於芒山諸軍大敗雄所領獨全武帝時從陳王純迎後於突厥進爵奚伯拜硤州刺史數歲徵爲本府中大夫尋出爲涼州總管長史從滕王逌破吐谷渾於靑海以功加上儀同宣帝嗣位從軍總管韋孝寬略定淮南雄以輕騎數百至硤口說下十餘城拜豪州刺史髙祖總百揆徵爲司會中大夫以淮南之功加位上開府及受禪拜鴻臚卿進爵髙都郡公食邑二千戶後數年晉王廣出鎭並州以雄爲河北行臺兵部尙書上謂雄曰吾兒旣少更事未多以卿兼文武才今推誠相委吾無北顧之憂矣雄頓首而言曰陛下不以臣之不肖寄臣以重任臣𨿽愚固心非木石謹當竭誠效命以答鴻恩歔欷流涕上慰諭而遣之雄當官正直侃然有不可犯之色王甚敬憚吏民稱焉歲餘卒官子公挺嗣

蘇孝慈兄子沙羅

按隨書本傳孝慈扶風人也父武周周兗州刺史孝慈少沈謹有器幹美容儀周初爲中侍上士後拜都督聘於齊以奉使稱旨遷大都督其年又聘於齊還受宣納上士後從武帝伐齊以功進位開府賜爵文安縣公邑千五百戶尋攺封臨水縣公增邑千二百戶累遷工部上大夫髙祖受禪進爵安平郡公拜大府卿於時王業初基百度伊始徵天下工匠纖微之巧無不畢集孝慈總其事世以爲能俄遷大司農歲餘拜兵部尙書待遇逾密時皇太子勇頗知時政上欲重宮官之望多令大臣領其職於是拜孝慈爲太子右衛率尙書如故明年上於陜州置常平倉轉輸京下以渭水多沙流乍深乍淺漕運者苦之於是決渭水爲渠以屬河令孝慈督其役渠成上善之又領太子右庶子轉授左衛率仍判工部民部二尙書稱爲幹理數載進位大將軍轉工部尙書率如故先是以百寮供費不足臺省府寺咸置廨錢收息取給孝慈以爲官民爭利非興化之道上表請罷之請公卿以下給職田各有差上並嘉納焉開皇十八年將廢太子憚其在東宮出爲浙州刺史太子以孝慈去甚不平形於言色其見重如此仁壽初遷洪州總管俱有惠政其後桂林山越相聚爲亂詔孝慈爲行軍總管擊平之其年卒官有子會昌孝慈兄子沙羅字子粹父順周眉州刺史沙羅仕周釋褐都督後從韋孝寬破尉迥以功授開府儀同三司封通秦縣公開皇初蜀王秀鎭益州沙羅以本官從拜資州刺史八年冉尨羌作亂攻汶山金川二鎭沙羅率兵擊破之授邛州刺史後數載檢校利州總管事從史萬歲擊西爨累戰有功進位大將軍賜物千段尋檢校益州總管長史會越巂人王奉舉兵作亂沙羅從段文振討平之賜奴婢百口會蜀王秀廢吏案奏沙羅云王奉爲奴所殺秀乃詐稱左右斬之又調熟獠令出奴婢沙羅隱而不奏由是除名卒於家有子康

長孫平按隋書本傳平字處均河南洛陽人也父儉周柱國平美容儀有器幹頗覽書記仕周釋褐衛王侍讀時武帝逼於宇文護謀與衛王誅之王前後常使平往來通意於帝及護伏誅拜開府樂部大夫宣帝卽位置東宮官屬以平爲小司寇與小宗伯趙芬分掌六府髙祖龍潛時與平情好款洽及爲丞相恩禮彌厚尉迥王謙司馬消難並稱兵內侮髙祖深以淮南爲意時賀若弼鎭壽陽恐其懷二心遣平馳驛往代之弼果不從平麾壯士執弼送於京師開皇三年徵拜度支尙書平見天下州縣多罹水旱百姓不給奏令民間每秋家出粟麥一石已下貧富差等儲之閭巷以備凶年名曰義倉因上書曰臣聞國以民爲本民以食爲命勸農重谷先王令軌古者三年耕而餘一年之積九年作而有三年之儲𨿽水旱爲災而民無菜色皆由勸導有方蓄積先備者也去年亢陽關右饑餒陛下運山東之粟置常平之官開發倉廩普加賑賜大徳鴻恩可謂至矣然經國之道義資遠算請勒諸州刺史縣令以勸農積谷爲務上深嘉納自是州裏丰衍民多賴焉後數載轉工部尙書名爲稱職時有人告大都督邴紹非毀朝廷爲憒憒者上怒將斬之平進諫曰川澤納污所以成其深山嶽藏疾所以就其大臣不勝至願願陛下弘山海之量茂寬裕之徳鄙諺曰不癡不聾未堪作大家翁此言𨿽小可以諭大邴紹之言不應聞奏陛下又復誅之臣恐百代之後有虧聖徳上於是赦紹因敕羣臣誹謗之罪勿復以聞其後突厥達頭可汗與都藍可汗相攻各遣使請援上使平持節宣諭令其和解賜縑三百匹良馬一匹而遣之平至突厥所爲陳利害遂各解兵可汗贈平馬二百匹及還平進所得馬上盡以賜之未幾遇譴以尙書檢校汴州事歲餘除汴州刺史其後歷許貝二州俱有善政鄴都俗薄舊號難治前後刺史多不稱職朝廷以平所在善稱轉相州刺史甚有能名在州數年會正月十五日百姓大戲畫衣裳爲鍪甲之象上怒而免之俄而念平鎭淮南時事進位大將軍拜太常卿判吏部尙書事仁壽中卒謚曰康

楊異按隋書本傳異字文殊弘農華陰人也祖鈞魏司空父儉侍中異美風儀沈深有器局髫﹠﹟就學日誦千言見者奇之九歲丁父憂哀毀過禮殆將滅性及免喪之後絕慶弔閉戶讀書數年之間博涉書記周閔帝時爲寧都太守甚有能名賜爵昌樂縣子後數以軍功進爲侯髙祖作相行濟州事及踐祚拜宗正少卿加上開府蜀王秀之鎭益州也朝廷盛選綱紀以異方直拜益州總管長史賜錢二十萬縑三百匹馬五十匹而遣之尋遷西南道行臺兵部尙書數載復爲宗正少卿未幾擢拜刑部尙書歲餘出除吳州總管甚有能名時晉王廣鎭揚州詔令異每歲一與王相見評論得失規諷疑闕數載卒官時年六十二子虔遜

元暉按隋書本傳暉字叔平河南洛陽人也祖琛魏恆朔二州刺史父翌尙書左僕射暉須眉如畫進止可觀頗好學涉獵書記少得美名於京下周太祖見而禮之命與諸子遊處每同席共硯情契甚厚弱冠召補相府中兵參軍尋遷武伯下大夫於時突厥屢爲寇患朝廷將結和親令暉賫錦彩十萬使於突厥暉說以利害申國厚禮可汗大悅遣其名王隨獻方物俄拜儀同三司賓部下大夫保定初大冢宰宇文護引爲長史會齊人來結盟好以暉多才辯與千乘公崔睦俱使於齊遷振威中大夫武帝之聘突厥後也令暉致禮焉加開府轉司憲大夫及平關東使暉安集河北封義寧子邑四百戶髙祖總百揆加上開府進爵爲公開皇初拜都官尙書兼領太僕奏請決杜陽水灌三畤原漑舄鹵之地數千頃民賴其利明年轉左武候將軍太僕卿如故尋轉兵部尙書監漕渠之役未幾坐事免頃之拜魏州刺史頗有惠政在任數年以疾去職歲餘卒於京師時年六十上嗟悼久之敕鴻臚監護喪事謚曰元子肅嗣官至光祿少卿肅弟仁器性明敏官至日南郡丞

楊尙希按隋書本傳尙希弘農人也祖眞魏天水太守父承賓商直浙三州刺史尙希齠齔而孤年十一辭母請受業長安涿郡盧辯見而異之令入太學專精不倦同輩皆共推伏周太祖嘗親臨釋奠尙希時年十八令講孝經詞旨可觀太祖奇之賜姓普六茹氏擢爲國子博士累轉舍人仕明武世歷太學博士太子宮尹計部中大夫賜爵髙都縣侯東京司憲中大夫宣帝時令尙希撫慰山東河北至相州而帝崩與相州總管尉迥發喪於館尙希出謂左右曰蜀公哭不哀而視不安將有他計吾不去將及於難遂夜中從捷徑而遁遲明迥方覺令數十騎自驛路追之不及遂歸京師髙祖以尙希宗室之望又背迥而至待之甚厚及迥屯兵武陟遣尙希督宗室兵三千人鎭潼關尋授司會中大夫髙祖受禪拜度支尙書進爵爲公歲餘出爲河南道行臺兵部尙書加銀靑光祿大夫尙希時見天下州郡過多上表曰自秦並天下罷侯置守漢魏及晉邦邑屢攺竊見當今郡縣倍多於古或地無百里數縣並置或戶不滿千二郡分領具寮以眾資費日多吏卒又倍租調歲減淸幹良才百分無二動動數萬如何可覓所謂民少官多十羊九牧琴有更張之義瑟無膠柱之理今存要去閒並小爲大國家則不虧粟帛選舉則易得賢才敢陳管見伏聽裁處帝覽而嘉之於是遂罷天下諸郡尋拜瀛州刺史未之官奉詔巡省淮南還除兵部尙書俄轉禮部尙書授上儀同尙希性弘厚兼以學業自通甚有雅望爲朝廷所重上時每旦臨朝日側不倦尙希諫曰周文王以憂勤損壽武王以安樂延年願陛下舉大綱責成宰輔繁碎之務非人主所宜親也上歡然曰公愛我者尙希素有足疾上謂之曰蒲州出美酒足堪養病屈公臥治之於是出拜蒲州刺史仍領本州宗團驃騎尙希在州甚有惠政復引瀵水立堤防開稻田數千頃民賴其利開皇十年卒官時年五十七謚曰平子旻嗣後攺封丹水縣公官至安定縣丞

趙芬子元恪

元楷

按隋書本傳芬字士茂天水西人也父演周秦州刺史芬少有辯智頗涉經史周太祖引爲相府鎧曹參軍歷記室累遷熊州刺史撫納降附得二千戶加開府儀同三司大冢宰宇文護召爲中外府掾俄遷吏部下大夫芬性彊濟所居之職皆有聲績武帝親總萬機拜內史下大夫轉少禦正芬明習故事每朝廷有所疑議眾不能決者芬輒爲評斷莫不稱善後爲司會申國公李穆之討齊也引爲行軍長史封淮安縣男邑五百戶復出爲浙州刺史轉東京小宗伯鎭洛陽髙祖爲丞相尉迥與司馬消難陰謀往來芬察知之密白髙祖由是深見親委遷東京左僕射進爵郡公開皇初罷東京官拜尙書左僕射與郢國公王誼修律令俄兼內史令上甚信任之未幾以老病出拜蒲州刺史加金紫光祿大夫仍領關東運漕賜錢百萬粟五千石而遣之後數年上表乞骸骨徵還京師賜以二馬軺車幾杖被褥歸於家皇太子又致巾帔後數年卒上遣使致祭鴻臚監護喪事子元恪嗣官至揚州總管司馬左遷候衛長史少子元楷與元恪皆明幹世事元楷大業中爲歷陽郡丞與廬江郡丞徐仲宗皆竭百姓之產以貢於帝仲宗遷南郡丞元楷超拜江都郡丞兼領江都宮使

陳茂按隋書本傳茂河東猗氏人也家世寒微質直恭謹爲州裏所敬髙祖爲隋國公引爲寮佐遇待與李圓通等每令典家事未嘗不稱旨髙祖善之後從髙祖與齊師戰於晉州賊甚盛髙祖將挑戰茂固止不得因捉馬鞚髙祖忿之拔刀斫其額流血被面詞气不撓髙祖感而謝之厚加禮敬其後官至上士髙祖爲丞相委以心膂及受禪拜給事黃門侍郎封魏城縣男每典機密在官十餘年轉益州總管司馬遷太府卿進爵爲伯後數載卒官子政嗣

柳莊按隋書本傳莊字思敬河東解人也祖季遠梁司徒從事中郎父遐霍州刺史莊少有遠量博覽墳籍兼善辭令濟陽蔡大寶有重名於江左時爲嶽陽王蕭﹠﹟諮議見莊便嘆曰襄陽水鏡復在於玆矣大寶遂以女妻之俄而﹠﹟辟爲參軍轉法曹及﹠﹟稱帝還署中書舍人歷給事黃門侍郎吏部郎中鴻臚卿及髙祖輔政蕭巋令莊奉書入關時三方構難髙祖懼巋有異志及莊還謂莊曰孤昔以開府從役江陵深蒙梁主殊眷今主幼時艱猥蒙顧托中夜自省實懷慚懼梁主奕葉重光委誠朝廷而今已後方見松筠之節君還本國幸申孤此意於梁主也遂執莊手而別時梁之將帥咸潛請興師與尉迥等爲連衡之勢進可以盡節於周氏退可以席捲山南惟巋疑爲不可會莊至自長安且申髙祖結托之意遂言於巋曰昔袁紹劉表王淩諸葛誕之徒並一時之雄傑也及據要害之地擁哮闞之羣功業莫建而禍不旋踵者良由魏武晉氏挾天子保京都仗大義以爲名故能取威定霸今尉迥𨿽曰舊將昏耄已甚消難王謙常人之下者非有匡合之才況山東庸蜀從化日近周室之恩未洽在朝將相多爲身計競效節於楊氏以臣料之迥等終當覆滅隋公必移周國未若保境息民以觀其變巋深以爲然眾議遂止未幾消難奔陳迥及謙相次就戮巋謂莊曰近者若從眾人之言社稷已不守矣髙祖踐祚莊又入朝髙祖深慰勉之及爲晉王廣納妃於梁莊因是往來四五反前後賜物數千蕭琮嗣位遷太常卿及梁國廢授開府儀同三司尋除給事黃門侍郎並賜以田宅莊明習舊章雅達政事凡所駁正帝莫不稱善蘇威爲納言重莊器識常奏帝云江南人有學業者多不習世務習世務者又無學業能兼之者不過於柳莊髙熲亦與莊甚厚莊與陳茂同官不能降意茂見上及朝臣多屬意於莊心每不平常謂莊爲輕己帝與茂有舊曲被引召數陳莊短經歷數載譖訴頗行尙書省嘗奏犯罪人依法合流而上處以大辟莊奏曰臣聞張釋之有言法者天子所與天下共也今法如是更重之是法不信於民心方今海內無事正是示信之時伏願陛下思釋之之言則天下幸甚帝不從由是忤旨俄屬尙藥進丸藥不稱旨茂因密奏莊不親監臨帝遂怒十一年徐璒等反於江南以行軍總管長史隨軍討之璒平卽授饒州刺史甚有治名後數載卒官年六十二

榮毗兄

建緒

按隋書本傳毗字子諶北平無終人也父權魏兵部尙書毗少剛鯁有局量涉獵羣言仕周釋褐漢王記室轉內史下士開皇中累遷殿內監時以華陰多盜賊妙選長吏楊素薦毗爲華州長史世號爲能素之田宅多在華陰左右放縱毗以法繩之無所寬貸毗因朝集素謂之曰素之舉卿適以自罰也毗答曰奉法一心者但恐累公所舉素笑曰前者戲耳卿之奉法素之望也時晉王在揚州每令人密覘京師消息遣張衡於路次往往置馬坊以畜牧爲辭實給私人也州縣莫敢違毗獨遏絕其事上聞而嘉之絹百匹轉蒲州司馬漢王諒之反也河東豪傑以城應諒刺史丘和覺遁歸關中長史渤海髙義明謂毗曰河東要害國之東門若失之則爲難不細城中𨿽復恟恟非悉反也但收桀黠者十餘人斬之自當立定耳毗然之義明馳馬追和將與協計至城西門爲反者所殺毗亦被執及諒平拜治書侍禦史帝謂之曰今日之舉馬坊之事也無攺汝心帝亦敬之毗在朝﹠﹟然正色爲百寮所憚後以母憂去職歲餘起令視事尋卒官贈鴻臚少卿毗兄建緒性甚亮直兼有學業仕周爲載師下大夫儀同三司及平齊之始畱鎭鄴城因著齊紀三十卷建緒與髙祖有舊及爲丞相加位開府拜息州刺史將之官時髙祖陰有禪代之計因謂建緒曰且躊躇當共取富貴建緒自以周之大夫因義形於色曰明公此旨非僕所聞髙祖不悅建緒遂行開皇初來朝上謂之曰卿亦悔不建緒稽首曰臣位非徐廣情類楊彪上笑曰朕𨿽不解書語亦知卿此言不遜也歷始洪二州刺史俱有能名

盧賁按隋書本傳賁字子徵涿郡範陽人也父光州開府燕郡公賁略涉書記頗解鍾律周武帝時襲爵燕郡公邑一千九百戶後歷魯陽太守太子小宮尹儀同三司平齊有功增邑四百戶轉司武上士時髙祖爲大司武賁知髙祖爲非常人深自推結宣帝嗣位加開府及髙祖初被顧托羣情未一乃引賁置於左右髙祖將之東第百官皆不知所去髙祖潛令賁部伍仗衛因召公卿而謂曰欲求富貴者當相隨來往往偶語欲有去就賁嚴兵而至眾莫敢動出崇陽門至東宮門者拒不內賁諭之不去瞋目叱之門者遂卻旣而髙祖得入賁恆典宿衛后承問進說曰周曆已盡天人之望實歸明公願早應天順民也天與不取反受其咎髙祖甚然之及受禪命賁淸宮因典宿衛賁於是奏攺周代旗幟更爲嘉名其靑龍騶虞朱雀元武千秋萬歲之旗皆賁所制也尋拜散騎常侍兼太子左庶子左領軍右將軍時髙熲蘇威共掌朝政賁甚不平之柱國劉昉時被疏忌賁因諷昉及上柱國元諧李詢華州刺史張賓等謀出熲威五人相與輔政又以晉王上之愛子謀行廢立復私謂皇太子曰賁將數謁殿下恐爲上所譴願察區區之心謀泄上窮治其事昉等委罪於賓賁公卿奏二人坐當死上以龍潛之舊不忍加誅並除名爲民賓未幾卒歲餘賁復爵位檢校太常卿賁以古樂宮懸七八損益不同歷代通儒議無定準於是上表曰殷人以上通用五音周武克殷得鶉火天駟之應其音用七漢興加應鍾故十六枚而在一鄭元注周禮二八十六此則七八之義其來遠矣然世有沿革用捨不同至周武帝復攺懸七以林鍾爲宮夫樂者治之本也故移風易俗莫善於樂是以吳札觀而辯興亡然則樂也者所以動天地感鬼神情發於聲治亂斯應周武以林鍾爲宮蓋將亡之徵也且林鍾之管卽黃鍾下生之義黃鍾君也而生於臣明爲皇家九五之應又陰者臣也而居君位更顯國家登極之祥斯實冥數相符非關人事伏惟陛下握圖禦道邁前王功成作樂煥乎曩策臣聞五帝不相沿樂三王不相襲禮此蓋隨時攺制而不失雅正者也上竟從之卽攺七懸八以黃鍾爲宮詔賁與儀同楊慶和刪定周齊音律未幾拜郢州刺史尋轉虢州刺史後遷懷州刺史決沁水東注名曰利民渠又派入溫縣名曰溫潤渠以漑舄鹵民賴其利後數年轉齊州刺史民饑穀米踴貴閉人糶而自糶之坐是除名爲民後從幸洛陽上從容謂賁曰我始爲大司馬時卿以布腹心於我及總百揆頻繁左右與卿足爲恩舊卿若無過者位與髙熲齊坐與凶人交構由是廢黜言念疇昔之恩復當牧伯之位何乃不思報效以至於此吾不忍殺卿是屈法申私耳賁俯伏陳謝詔復本官後數日對詔失旨又自敍功績有怨言上大怒顧謂羣臣曰吾將與賁一州觀此不可復用後皇太子爲其言曰此輩並有佐命之功𨿽性行輕險誠不可棄上曰我抑屈之全其命也微劉昉鄭譯及賁柳裘皇甫績等則我不至此然此等皆反復子也當周宣帝時以無賴得幸及帝大漸顏之儀等請以宗王輔政此輩行詐顧命於我我將爲治又欲亂之故昉謀大逆於前譯爲巫蠱於後如賁之徒皆不滿志任之則不遜置之則怨自難信也非我棄之眾人見此或有竊議謂我薄於功臣斯不然矣蘇威進曰漢光武欲全功臣皆以列侯奉朝請至尊仁育復用此道以安之上曰然遂廢於家是歲卒年五十四

王伽按隋書本傳伽河間章武人也開皇末爲齊州行參軍初無足稱後被州使送流囚李參等七十餘人詣京師制時流人並枷鎖傳送伽行次滎陽哀其辛苦悉呼而謂之曰卿輩旣犯國刑虧損名教身嬰縲紲此其職也今復重勞援卒豈獨不愧於心哉參等辭謝伽曰汝等𨿽犯憲法枷鎖亦大辛苦吾欲與汝等脫去行至京師總集能不違期不皆拜謝曰必不敢違伽於是悉脫其枷停援卒與期曰某日當至京師如致前卻吾當爲汝受死捨之而去流人咸悅依期而至一無離叛上聞而驚異之召見與語稱善久之於是悉召流人並令攜負妻子俱入賜宴於殿庭而赦之乃下詔曰凡在有生含靈稟性咸知好惡並識是非若臨以至誠明加勸導則俗必從化人皆遷善往以海內亂離徳教廢絕官人無慈愛之心兆庶懷姦詐之意所以獄訟不息澆薄難治朕受命上天安養萬姓思遵聖法以徳化人朝夕孜孜意在於此而伽深識朕意誠心宣導參等感悟自赴憲司明是率土之人非爲難教良是官人不加曉示致令陷罪無由自新若使官盡王伽之儔人皆李參之輩刑厝不用其何遠哉於是擢伽爲雍令政有能名

郎茂按隋書本傳茂字蔚之恆山新市人也父基齊潁川太守茂少敏慧七歲誦騷雅日千餘言十五師事國子博士河間權會受詩易三禮及元象刑名之學又就國子助教長樂張率禮受三傳羣言至忘寢食家人恐茂成病恆節其燈燭及長稱爲學者頗解屬文年十九丁父憂居喪過禮仕齊解褐司空府行參軍會陳使傅縡來聘令茂接對之後奉詔於祕書省刊定載籍遷保城令有能名百姓爲立淸徳頌及周武平齊上柱國王誼薦之授陳州戶曹屬髙祖爲亳州總管見而悅之命掌書記時周武帝爲象經髙祖從容謂茂曰人主之所爲也感天地動鬼神而象經多糾法將何以致治茂竊嘆曰此言豈常人所及也乃陰自結納髙祖亦親禮之後還家爲州主簿髙祖爲丞相以書召之言及疇昔甚歡授衛州司錄有能名尋除衛國令時有系囚二百茂親自究審數日釋免者百餘人歷年辭訟不詣州省魏州刺史元暉謂茂曰長史言衛國民不敢申訴者畏明府耳茂進曰民猶水也法令爲堤防堤防不固必致奔突苟無決溢使君何患哉暉無以應之有民張元預與從父弟思蘭不睦丞尉請加嚴法茂曰元預兄弟本相憎疾又坐得罪彌益其忿非化民之意也於是遣縣中耆舊更往惇諭道路不絕元預等各生感悔詣縣頓首請罪茂曉之以義遂相親睦稱爲友悌茂自延州長史轉太常丞遷民部侍郎時尙書右僕射蘇威立條章每歲責民間五品不遜或答者乃云管內無五品之家不相應領類多如此又爲餘糧簿擬有無相贍茂以爲繁紆不急皆奏罷之數歲以母憂去職未期起令視事又奏身死王事者子不退田品官年老不減地皆發於茂茂性明敏剖決無滯當時以吏幹見稱仁壽初以本官領大興令煬帝卽位遷雍州司馬尋轉太常少卿後二歲拜尙書左丞參掌選事茂工法理爲世所稱時工部尙書宇文愷右翊衛大將軍於仲文競河東銀窟茂奏劾之曰臣聞貴賤殊禮士農異業所以人知局分家識廉恥宇文愷位望已隆祿賜優厚拔葵去織寂爾無聞求利下交曾無愧色於仲文大將宿衛近臣趨侍階庭朝夕聞道虞芮之風抑而不慕分銖之利知而必爭何以貽範庶寮示民軌物若不糾繩將虧政教愷與仲文竟坐得罪茂撰州郡圖經一百卷奏之賜帛三百以書付祕府於時帝每巡幸王綱已紊法令多失茂旣先朝舊臣明習世事然善自謀身無謇諤之節見帝忌刻不敢措言惟竊嘆而已以年老上表乞骸骨不許會帝親徵遼東以茂爲晉陽宮畱守其年恆山贊治王文同與茂有隙奏茂朋黨附下罔上詔遣納言蘇威禦史大夫裴蘊雜治之茂素與二人不平因深文巧詆成其罪狀帝大怒及其弟司隸別駕楚之皆除名爲民徙且末郡茂怡然受命不以爲憂在途作登壠賦以自慰詞義可觀復附表自陳帝頗悟十年追還京兆歲餘而卒時年七十五有子知年

元壽按隋書本傳壽字長壽河南洛陽人也祖惇魏侍中邵陵王父寶周涼州刺史壽少孤性仁孝九歲喪父哀毀骨立宗族鄕黨咸異之事母以孝聞及長方直頗涉經史周武成初封隆城縣侯邑千戶保定四年攺封儀隴縣侯授儀同三司開皇初議伐陳以壽有思理奉使於淮浦監修船艦以彊濟見稱四年參督漕渠之役授尙書主爵侍郎八年從晉王伐陳除行臺左丞兼領元帥府屬及平陳拜尙書左丞髙祖嘗出苑觀射文武並從焉開府蕭摩訶妻患且死奏請遣子向江南收其家產禦史見而不言壽奏劾之曰臣聞天道不言功成四序聖皇垂拱任在百司禦史之官義存糾察直繩莫舉憲典誰寄今月五日鑾輿徙蹕親臨射苑開府儀同三司蕭摩訶幸廁朝行預觀盛禮奏稱請遣子世略暫往江南重收家產妻安遇患彌畱有日安若長逝世略不合此行竊以人倫之義伉儷爲重資愛之道烏鳥弗虧摩訶遠念資財近忘匹好又命其子捨危惙之母爲聚斂之行一言才發名教頓盡而兼殿內侍禦史臣韓微之等親所聞見竟不彈糾若知非不舉事涉阿縱如不以爲非豈關理識謹按儀同三司太子左庶子檢校治書侍禦史臣劉行本出入宮省備蒙任遇攝職憲臺時月稍久庶能整肅纓冕澄淸風教而在法司虧失憲體瓶罄罍恥何所逃愆臣謬膺朝寄忝居左轄無容寢嘿謹以狀聞其行本微之等請付大理上嘉納之尋授太常少卿數年拜基州刺史在任有公廉之稱入爲太府少卿進位開府煬帝嗣位漢王諒舉兵反左僕射楊素爲行軍元帥壽爲長史壽每遇賊爲士卒先以功授大將軍遷太府卿四年拜內史令從帝西討吐谷渾壽率眾屯金山東西連營三百餘里以圍渾主及還拜右光祿大夫七年兼左翊衛將軍從徵遼東行至涿郡遇疾卒時年六十三帝悼惜焉哭之甚慟贈尙書右僕射光祿大夫謚曰景

房彥謙按隋書本傳彥謙字孝衝本淸河人也七世祖諶仕燕太尉掾隨慕容氏遷於齊子孫因家焉世爲燕姓髙祖法壽魏靑冀二州刺史壯武侯曾祖伯祖齊郡平原二郡太守祖翼宋安太守並世襲爵壯武侯父熊釋褐州主簿行淸河廣川二郡守彥謙早孤不識父爲母兄之所鞠養長兄彥雅甚有淸鑑以彥謙天性﹠﹟悟每奇之親教讀書年七歲誦數萬言爲宗黨所異十五出後叔父子貞事所繼母有逾本生子貞哀之撫養甚厚後丁所繼母憂勺飲不入口者五日事伯父樂陵太守豹竭盡心力每四時珍果口弗先嘗遇期服之戚必蔬食終禮宗從取則焉其後受學於博士尹琳手不釋卷遂通涉五經解屬文工艸隸雅有詞辯風﹠﹟髙人年十八屬廣寧王孝珩爲齊州刺史辟爲主簿時禁网疏闊州郡之職尢多縱弛及彥謙在職淸簡守法州境肅然莫不敬憚及周師入鄴齊主東奔以彥謙爲齊州治中彥謙痛本朝傾覆將糾率忠義潛謀匡輔事不果而止齊亡歸於家周帝遣柱國辛遵爲齊州刺史爲賊帥輔帶劍所執彥謙以書諭之帶劍慚懼送遵還州諸賊並各歸首及髙祖受禪之後遂優遊鄕曲誓無仕心開皇七年刺史韋藝固薦之不得已而應命吏部尙書虞愷一見重之擢授承奉郎俄遷監察禦史後屬陳平奉詔安撫泉括等十州以銜命稱旨賜物百米百石衣一襲奴婢七口遷秦州總管錄事參軍嘗因朝集時左僕射髙熲定考課彥謙謂熲曰書稱三載考績黜陟幽明唐虞以降代有其法黜陟合理褒貶無虧便是進必得賢退皆不肖如或舛謬法乃虛設比見諸州考校執見不同進退多少參差不類況復愛憎肆意致乖平坦淸介孤直未必髙名卑諂巧官﹠﹟居上等直爲眞僞混淆是非瞀亂宰貴旣不精練斟酌取捨曾經驅使者多以蒙識獲成未歷臺省者皆爲不知被退又四方懸遠難可詳悉惟量準人數半破半成徒計官員之少多莫顧善惡之眾寡欲求允當其道無由明公鑑達幽微平心遇物今所考校必無阿枉脫有前件數事未審何以裁之惟願遠布耳目精加采訪褒秋毫之善貶纖介之惡非直有光至治亦足標獎賢能詞气儼然觀者屬目熲爲之動容深見嗟賞因歷問河西隴右官人景行彥謙對之如響熲顧謂諸州總管刺史曰與公言不如獨與秦州考使語後數日熲言於上上弗能用以秩滿遷長葛令甚有惠化百姓號爲慈父仁壽中上令持節使者巡行州縣察長吏能不以彥謙爲天下第一超授鄀州司馬吏民號哭相謂曰房明府今去吾屬何用生爲其後百姓思之立碑頌徳鄀州久無刺史州務皆歸彥謙多有異政內史侍郎薛道衡一代文宗位望淸顯所與交結皆海內名賢重彥謙爲人深加友敬及兼襄州總管辭翰往來交錯道路煬帝嗣位道衡轉牧番州路經彥謙所畱連數日屑涕而別黃門侍郎張衡亦與彥謙相善於時帝營東都窮極侈麗天下失望又漢王構逆罹罪者多彥謙見衡當塗而不能匡救以書諭之曰竊聞賞者所以勸善刑者所以懲惡故疏賤之人有善必賞尊貴之戚犯惡必刑未有罰則避親賞則遺賤者也今諸州刺史受委宰牧善惡之間上達本朝懾憚憲章不敢怠慢國家祇承靈命作民父母刑賞曲直升聞於天寅畏照臨亦宜謹肅故文王云我其夙夜畏天之威以此而論𨿽州國有殊髙下懸邈然憂民愼法其理一也至如並州釁逆須有甄明若楊諒實以詔命不通慮宗社危逼徵兵聚眾非爲干紀則當原其本情議其刑罰上副聖主友於之意下曉愚民疑惑之心若審知內外無虞嗣後纂統而好亂樂禍妄有覬覦則管蔡之誅當在於諒同惡相濟無所逃罪梟懸孥戮國有常刑其間乃有情非協同力不自固或被擁逼淪陷凶威遂使籍沒流移恐爲冤濫恢恢天网豈其然乎罪疑從輕斯義安在昔叔向置鬻獄之死晉國所嘉釋之斷犯蹕之刑漢文稱善羊舌寧不愛弟廷尉非苟違君但以執法無私不容輕重且聖人大寶是曰神器苟非天命不可妄得故蚩尢項籍之驍勇伊尹霍光之權勢李孝孔丘之才智呂望孫武之兵術吳楚連盤石之據產祿承母后之基不應歷運之兆終無帝王之位況乎蕞爾一隅蜂扇蟻聚楊諒之愚鄙羣小之凶慝而欲憑陵畿甸覬幸非望者哉開辟以降書契云及帝皇之迹可得而詳自非積徳累仁丰功厚利孰能道洽幽顯義感靈祇是以古之哲王昧旦丕顯履冰在念禦朽兢懷逮叔世驕荒曾無戒懼肆於民上騁嗜奔欲不可具載請略陳之曩者齊陳二國並居大位自謂與天地合徳日月齊明罔念憂虞不卹刑政近臣懷寵稱善而隱惡史官曲筆掩瑕而錄美是以民庶呼嗟終閉塞於視聽公卿虛譽日敷陳於左右法网嚴密刑辟日多徭役煩興老幼疲苦昔鄭有子產齊有晏嬰楚有叔敖晉有士會凡此小國尙足名臣齊陳之疆豈無良佐但以執政壅蔽懷私徇軀忘國憂家外同內忌設有正直之士才堪幹持於己非宜卽加擯壓倘遇諂佞之輩行多穢匿於我有益遽蒙薦舉以此求賢何從而至夫賢材者非尙膂力豈系文華惟須正身負載確乎不動譬棟之處屋如骨之在身所謂棟梁骨鯁之材也齊陳不任骨鯁信近讒諛天髙聽卑監其淫僻故總收神器歸我大隋向使二國祇敬上元惠卹鰥寡委任方直斥遠浮華卑菲爲心惻隱爲務河朔彊富江湖險隔各保其業民不思亂泰山之固弗可動也然而寢臥積薪宴安鴆毒遂使禾黍生廟霧露沾衣弔影撫心何嗟及矣故詩云殷之未喪師克配上帝宜鑑於殷駿命不易萬機之事何者不須熟慮哉伏惟皇帝望云就日仁孝夙彰錫社分珪大成規矩及總統淮海盛徳日新當璧之符遐邇僉屬纘歷甫爾寬仁已布率土蒼生翹足而喜並州之亂變起倉卒職由楊諒詭惑詿誤吏民非有構怨本朝棄徳從賊者也而有司將帥稱其願反非止誣陷良善亦恐大點皇猷足下宿當重寄早預心膂粵自藩邸柱石見知方當書名竹帛傳萬古稷契伊呂彼獨何人旣屬明時須存謇諤立當世之大誡作將來之憲範豈容曲順人主以愛虧刑又使脇從之徒橫貽罪譴忝蒙眷遇輒寫微誠野人愚瞽不知忌諱衡得書嘆息而不敢奏聞彥謙知王綱不振遂去官隱居不仕將結構蒙山之下以求其志會置司隸官盛選天下知名之士朝廷以彥謙公方宿著時望所歸徵授司隸刺史彥謙亦慨然有澄淸天下之志凡所薦舉皆人倫表式其有彈射當之者曾無怨言司隸別駕劉陵上侮下訐以爲直刺史憚之皆爲之拜惟彥謙執志不撓亢禮長揖有識嘉之亦不敢爲恨大業九年從駕度遼監扶余道軍其後隋政漸亂朝廷靡然莫不變節彥謙直道守常介然孤立頗爲執政者之所嫉出爲涇陽令未幾終於官時年六十九彥謙居家每子侄定省常爲講說督勉之亹亹不倦家有舊業資產素殷又前後居官所得俸祿皆以周卹親友家無餘財車服器用務存素儉自少及長一言一行未嘗涉私𨿽致屢空怡然自得嘗從容獨笑顧謂其子元齡曰人皆因祿富我獨以官貧所遺子孫在於淸白耳所有文筆恢廓閒雅有古人之深致又善艸隸人有得其尺牘者皆寶玩之太原王邵北海髙構蓨縣李綱河東柳彧薛孺皆一時知名雅淡之士彥謙並與爲友𨿽冠蓋成列而門無雜賓體資文雅深達政務有識者咸以遠大許之初開皇中平陳之後天下一統論者咸云將致太平彥謙私謂所親趙郡李少通曰主上性多忌﹠﹟不納諫爭太子卑弱諸王擅威在朝惟行苛刻之政未施弘大之體天下𨿽安方憂危亂少通初謂不然及仁壽大業之際其言皆驗大唐馭宇追贈徐州都督臨淄縣公謚曰定

樊子蓋按隋書本傳子蓋字華宗廬江人也祖道則梁越州刺史父儒侯景之亂奔於齊官至仁州刺史子蓋解褐武興王行參軍出爲愼縣令東汝北陳二郡太守員外散騎常侍封富陽縣侯邑五百戶周武帝平齊授儀同三司治郢州刺史髙祖受禪以儀同領鄕兵後除樅陽太守平陳之役以功加上開府攺封上蔡縣伯食邑七百戶賜物三千粟九千斛拜辰州刺史俄轉嵩州刺史母憂去職未幾起授齊州刺史固讓不許其年轉循州總管許以便宜從事十八年入朝奏嶺南地圖賜以良馬雜物加統四州令還任所遣光祿少卿柳謇之餞於霸上煬帝卽位徵還京師轉涼州刺史子蓋言於帝曰臣一居嶺表十載於玆犬馬之情不勝戀戀願趨走闕庭萬死無恨帝賜物三百慰諭遣之授銀靑光祿大夫武威太守以善政聞大業三年入朝帝引之內殿特蒙褒美乃下詔曰設官之道必在用賢安人之術莫如善政龔汲振徳化於前張杜垂淸風於後共治天下實資良守子蓋幹局通敏操履淸潔自剖符四服愛惠爲先撫道有方寬猛得所處腸膏不潤其質酌貪泉豈渝其性故能治績克彰課最之首凡厥在位莫匪王臣若能人思奉職各展其效朕將冕旒垂拱何憂不治哉於是進位金紫光祿大夫賜物千段太守如故五年車駕西巡將入吐谷渾子蓋以彼多瘴气獻靑木香以禦霧露及帝還謂之曰人道公淸定如此不子蓋謝曰臣安敢言淸止是小心不敢納賄耳由此賜之口味百餘斛又下詔曰導徳齊禮實惟共治懲惡勸善用明黜陟朕親巡河右觀省人風所歷郡縣訪采治績罕遵法度多蹈刑网而金紫光祿大夫武威太守樊子蓋執操淸潔處涅不渝立身雅正臨人以簡威惠兼舉寬猛相資故能畏而愛之不嚴斯治實字人之盛績有國之良臣宜加褒顯以弘獎勵可右光祿大夫太守如故賜縑千匹粟麥二千斛子蓋又自陳曰臣自南裔卽適西垂常爲外臣未居內職不得陪屬車奉丹陛溘死邊城沒有遺恨惟陛下察之帝曰公侍朕則一人而已委以西方則萬人之敵宜識此心六年帝避暑隴川宮又云欲幸河西子蓋傾望鑾輿願巡郡境帝知之下詔曰卿夙懷恭順深執誠心聞朕西巡欣然望幸丹款之至甚有可嘉宜保此純誠克終其美是歲朝於江都宮帝謂之曰富貴不還故鄕眞衣繡夜行耳敕廬江郡設三千人會賜米麥六千石使謁墳墓宴故老當時榮之還除民部尙書時處羅可汗及髙昌王款塞復以子蓋檢校武威太守應接二蕃遼東之役徵攝左武衛將軍出長岑道後以宿衛不行進授左光祿大夫尙書如故其年帝還東都以子蓋爲涿郡畱守九年車駕復幸遼東命子蓋爲東都畱守屬楊元感作逆來逼王城子蓋遣河南贊治裴弘策逆擊之反爲所敗遂斬弘策以徇國子祭酒楊汪小有不恭子蓋又將斬之汪拜謝頓首流血久乃釋免於是三軍莫不戰栗將吏無敢仰視元感每盡銳攻城子蓋徐設備禦至輒摧破故久不能克會來護兒等救至元感解去子蓋凡所誅殺者數萬人又檢校河南內史車駕至髙陽追詣行在所旣而引見帝逆勞之曰昔髙祖畱蕭何於關西光武委寇恂以河內公其人也子蓋謝曰臣任重器小寧可竊譬兩賢但以陛下威靈小盜不足除耳進位光祿大夫封建安侯尙書如故賜縑三千匹女樂五十人子蓋固讓優詔不許帝顧謂子蓋曰朕遣越王畱守東都示以皇枝盤石社稷大事終以委公特宜持重戈甲五百人而後出此亦勇夫重閉之義也無賴不軌者便誅鋤之凡可施行無勞形迹今爲公別造玉麟符以代銅獸又指越代二王曰今以二孫委公與衛文升耳宜選貞良宿徳有方幅者教習之動靜之節宜思其可於是賜以良田甲第十年冬車駕還東都帝謂子蓋曰元感之反神明故以彰公赤心耳析珪進爵宜有令謨是日下詔進爵爲濟公言其功濟天下特爲立名無此郡國也賜縑三千匹奴婢二十口後與蘇威宇文述陪宴積翠亭帝親以金杯屬子蓋酒曰良算嘉謀俟公後動卽以此杯賜公用爲永年之瑞並綺羅百匹十一年從駕汾陽宮至於雁門車駕爲突厥所圍頻戰不利帝欲以精騎潰圍而出子蓋諫曰陛下萬乘之主豈宜輕脫一朝狼狽𨿽悔不追未若守城以挫其銳四面徵兵可立而待陛下亦何所慮乃欲身自突圍因垂泣願蹔停遼東之役以慰眾望聖躬親出慰撫厚爲勛格人心自奮不足爲憂帝從之其後援兵稍至虜乃引去納言蘇威追論勛格太重宜在斟酌子蓋執奏不宜失信帝曰公欲收物情邪子蓋默然不敢對從駕還東都時絳郡賊敬盤陀柴保昌等阻兵數萬汾晉苦之詔令子蓋進討於時人物殷阜子蓋善惡無所分別汾水之北村塢盡焚之百姓大駭相率爲盜其有歸首者無少長悉坑之擁數萬之眾經年不能破賊有詔徵還又將兵擊宜陽賊以疾停卒於京第時年七十有二上悲傷者久之顧謂黃門侍郎裴矩曰子蓋臨終有何語矩對曰子蓋病篤深恨雁門之恥帝聞而嘆息令百官就弔賜縑三百匹米五百斛贈開府儀同三司謚曰景會葬者萬餘人武威民吏聞其死莫不嗟痛立碑頌徳子蓋無他權略在軍持重未嘗負敗臨民明察下莫敢欺然嚴酷少恩果於殺戮臨終之日見斷頭鬼前後重沓爲之厲云

閻毗按隋書本傳毗楡林盛樂人也祖進魏本郡太守父慶周上柱國寧州總管毗七歲襲爵石保縣公邑千戶及長儀貌矜嚴頗好經史受漢書於蕭該略通大旨能篆書工艸隸尢善畫爲當時之妙周武帝見而悅之命尙淸都公主宣帝卽位拜儀同三司授千牛左右髙祖受禪以技藝侍東宮數以雕麗之物取悅於皇太子由是甚見親待每稱之於上尋拜車騎宿衛東宮上嘗遣髙熲大閱於龍臺澤諸軍部伍多不齊整惟毗一軍法制肅然熲言之於上特蒙賜帛俄兼太子宗衛率長史尋加上儀同太子服玩之物多毗所爲及太子廢毗坐杖一百與妻子俱配爲官奴婢後二歲放免爲民煬帝嗣位盛修軍器以毗性巧諳練舊事詔典其職尋授朝請郎毗立議輦輅車輿多所增損語在輿服志擢拜起部郎帝嘗大備法駕嫌屬車太多顧謂毗曰開皇之日屬車十有二乘於事亦得今八十一乘以牛駕車不足以益文物朕欲減之從何爲可毗對曰臣初定數共宇文愷參詳故實據漢胡伯始蔡邕等議屬車八十一乘此起於秦遂爲後式故張衡賦云屬車九九是也次及法駕三分減一爲三十六乘此漢制也又據宋孝建時有司奏議晉遷江左惟設五乘尙書令建平王宏曰八十一乘議兼九國三十六乘無所準憑江左五乘儉不中禮但帝王文物旗旒之數爰及冕玉皆同十二今宜準此設十二乘開皇平陳因以爲法今憲章往古大駕依秦法駕依漢小駕依宋以爲差等帝曰何用秦法乎大駕宜三十六法駕宜用十二小駕除之毗研精故事皆此類也長城之役毗總其事及帝有事恆嶽詔毗營立壇場尋轉殿內丞從幸張掖郡髙昌王朝於行所詔毗持節迎勞遂將護入東都尋以母憂去職未期起令視事將興遼東之役自洛口開渠達於涿郡以通運漕毗督其役明年兼領右翊衛長史營建臨朔宮及徵遼東以本官領武賁郎將典宿衛時眾軍圍遼東城帝令毗詣城下宣諭賊弓弩亂髮所乘馬中流矢毗顏色不變辭气抑揚卒事而去尋拜朝請大夫遷殿內少監又領將作少監事後復從帝徵遼東會楊元感作逆帝班師兵部侍郎斛斯政奔遼東帝令毗率騎二千追之不及政據髙麗柏﹠﹟城毗攻之二日有詔徵還從至髙陽暴卒時年五十帝甚悼惜之贈殿內監

李圓通按隋書本傳圓通京兆涇陽人也父景以軍士隸武元皇帝因與家僮黑女私生圓通景不之認由是孤賤給使髙祖家及爲隋國公擢授參軍事初髙祖少時每燕賓客恆令圓通監廚圓通性嚴整左右婢僕咸所敬憚惟世子乳母恃寵輕之賓客未供每有干請圓通不許或輒持去圓通大怒叱廚人撾之數十叫呼之聲徹於閣內僚吏左右代其失色賓去之後髙祖具知之召圓通命坐賜食從此獨善之以爲堪當大任髙祖作相賜封懷昌男久之授帥都督進爵新安子委以心膂圓通多力勁捷長於武用周氏諸王素憚髙祖每伺髙祖之隙圖爲不利賴圓通保護獲免者數矣髙祖深感之由是參預政事授相國外兵曹仍領左親信尋授上儀同髙祖受禪拜內史侍郎領左衛長史進爵爲伯歷左右庶子給事黃門侍郎尙書左丞攝刑部尙書深被任信後以左丞領左翊衛驃騎將軍伐陳之役圓通以行軍總管從楊素出信州道以功進位大將軍進封萬安縣侯拜揚州總管長史尋轉並州總管長史秦孝王仁柔自善少斷決府中事多決於圓通入爲司農卿治粟內史遷刑部尙書後數歲復爲並州長史孝王以奢侈得罪圓通亦坐免官尋檢校刑部尙書事仁壽中以勛舊進爵郡公煬帝嗣位拜兵部尙書帝幸揚州以圓通畱守京師判宇文述田以還民述訴其受賄帝怒而徵之見帝於雒陽坐是免官圓通憂懼發疾而卒贈柱國封爵悉如故子孝常

楊汪按隋書本傳汪字元度本弘農華陰人也曾祖順徙居河東父琛儀同三司及汪貴追贈平鄕縣公汪少凶疏好與人羣斗拳所毆擊無不顚踣長更折節勤學專精左氏傳通三禮解褐周冀王侍讀王甚重之每曰楊侍讀徳業優深孤之穆生也其後問禮於沈重受漢書於劉臻二人推許之曰吾弗如也由是知名累遷夏官府都上士及髙祖居相引知兵事遷掌朝下大夫髙祖受禪賜爵平鄕縣伯邑二百戶歷尙書司勛兵部二曹侍郎秦州總管長史名爲明幹遷尙書左丞坐事免後歷荊洛二州長史每聽政之暇必延生徒講授時人稱之數年髙祖謂諫議大夫王達曰卿爲我覓一好左丞達遂私於汪曰我當薦君爲左丞若事果當以良田相報也汪以達所言奏之達竟以獲罪卒拜汪爲尙書左丞汪明習法令果於剖斷當時號爲稱職煬帝卽位守大理卿汪視事二日帝將親省囚徒其時系囚二百餘人汪通宵究審詰朝而奏曲盡事情一無遺誤帝甚嘉之歲餘拜國子祭酒帝令百寮就學與汪講論天下通儒碩學多萃焉論難蜂起皆不能屈帝令禦史書其問答奏之省而大悅賜良馬一匹大業中爲銀靑光祿大夫及楊元感反河南贊治裴弘策出師禦之戰不利弘策出還遇汪而屏人交語旣而畱守樊子蓋斬弘策以狀奏汪帝疑之出爲梁郡通守後李密已逼東都其徒頻寇梁郡汪勒兵拒之頻挫其銳煬帝崩王世充推越王侗爲主徵拜吏部尙書頗見親委及世充僭號汪復用事世充平以凶黨誅死

政事部名臣列傳十二

唐一

裴矩按唐書本傳矩字弘太絳州聞喜人父訥之爲齊太子舍人矩在乳而孤及長好學有文藻智數再補髙平王文學齊亡不得調隋髙祖爲定州總管召補記室以母憂去職髙祖已受禪遷給事郎奏舍人事帝伐陳爲元帥記室江左平詔矩巡撫嶺南未行而髙智慧等亂道不通帝難其遣矩請速進許之次南康得兵數千人是時俚帥王仲宣逼廣州遣別將圍東衡州矩與將軍鹿願赴之賊立九壁屯大庾嶺矩進擊破之賊懼釋東衡州之圍據願長嶺又擊破之斬其帥自南海趣廣州仲宣懼潰去綏集二十餘州承制署渠帥爲刺史縣令還報帝大悅詔升殿勞苦之拜開府爵聞喜縣公賜異等遷累內史侍郎時突厥彊盛都藍與突利構難屢犯塞詔太平公史萬歲爲行軍總管出定襄道以矩爲長史破達頭可汗而矩功不見錄還爲尙書左丞遷吏部侍郎名稱職煬帝時西域諸國悉至張掖交市帝令矩護視矩知帝勤遠略乃訪諸商胡國俗山川險易撰西域圖記三篇合四十四國凡列三道北道起伊吾徑蒲類鐵勒突厥可汗廷亂北流河至拂菻中道起髙昌焉耆龜玆疏勒逾蔥嶺鏺汗蘇對沙那康曹何大小安穆諸國至波斯南道起鄯善於闐朱俱波喝盤陀亦度蔥嶺涉護密吐火羅挹怛延漕國至北婆羅門皆竟西海諸國亦自有空道交通旣還奏之帝引內矩問西方事矩盛言胡多怪名寶俗土著易並吞帝由是甘心四夷委矩經略再遷黃門侍郎參豫朝政大業三年帝有事恆山西方來助祭者十餘國矩遣人說髙昌伊吾等以厚利使入朝帝西巡燕支山髙昌等二十七國謁道左皆使佩金玉服錦罽奏樂歌﹠﹟令士女盛飾縱觀亙數十里示中國彊富後遂破吐谷渾拓地數千里遣兵出戍歲委輸巨億萬計帝謂矩有綏懷略擢銀靑光祿大夫帝在東都以蠻夷朝貢踵至諷帝悉召天下奇倡怪伎大陳端門前曳錦縠珥金琲者十餘萬百官都人列繪幔閣夾道被服光麗廛邸皆供帳池酒林胾譯長縱蠻夷與民貿易在所令邀飲食相娛樂蠻夷嗟咨謂中國爲仙晨帝所天子以爲誠謂宇文述牛弘曰矩所建白皆朕之志要未發矩輒先聞非悉心奉國疇能是邪又助城伊吾脇處羅入朝帝益喜賜貂裘西胡珍器從帝巡塞北幸啟民帳時髙麗遣使先在突厥啟民引見帝矩因奏言髙麗本孤竹國周以封箕子漢分三郡今乃不臣先帝疾之欲討久矣方陛下時安得不事今其使朝突厥及見啟民舉國臣服脇令入朝可致也請面詔其使令歸語王有如旅拒方率突厥誅之帝納焉髙麗不聽命徵遼自此始王師再臨遼皆從以勞加右光祿大夫時綱紀汨振宇文述虞世基用事官以賄遷惟矩挺節無穢聲世頗稱之矩以始畢可汗眾漸盛建請以宗女嫁叱吉設建爲南面可汗分其勢叱吉不敢受始畢聞之稍怨望矩又言突厥淳陋易離間但內多羣胡教導之臣聞史蜀胡悉尢有謀幸於始畢請殺之帝曰善矩因詭計召胡受賜斬馬邑下報始畢曰史蜀胡悉背可汗我所共惡今旣誅之始畢知狀由是不朝後帝北巡始畢率騎十萬圍帝雁門詔矩與虞世基宿朝堂待顧問圍解從幸江都宮時盜賊蜂結郡縣上奏不可計矩言於帝帝怒遣詣京師以疾解俄而髙祖入關帝令虞世基問方略矩曰惟願陛下亟西天下定矣矩性勤謹未嘗忤物見天下方亂其待遇士尢厚𨿽廝役皆得其歡是時衛兵數逃去帝憂之以問矩矩曰今乘輿淹狩已二年諸驍果皆無家人無匹合則不久安臣請皆聽納室帝笑曰公定多智因詔矩盡召江都女子孀家恣將士所欲卽配之人情翕然相悅曰裴公惠也宇文化及亂眾劫矩賊皆曰裴黃門無豫也旣而眾以秦王子浩爲帝詔矩爲侍內隨而北化及僭位署矩尙書右僕射爲河北道安撫大使又爲竇建徳所獲建徳以矩隋舊臣遇之厚建徳起羣盜非有君臣制度矩爲略制朝儀不閱月憲章擬王者建徳尊禮之建徳敗來朝擢殿中侍禦史爵安邑縣公累遷太子詹事檢校侍中時突厥數盜邊髙祖遣使約西突厥連和突厥因請婚帝曰彼勢與我絕緩急不爲用柰何矩曰然北鹵方熾歲苦邊若權順許以示外援須我完實更議之帝然其計隱太子敗餘黨保宮城不解秦王遣矩諭之乃聽命遷民部尙書太宗卽位疾貪吏欲痛懲乂之乃間遣人遺諸曹一吏受饋縑帝怒詔殺之矩曰吏受賕死固宜然陛下以計紿之因卽行法所謂罔人以罪非道之以徳之誼帝悅爲羣臣言之曰矩遂能廷爭不面從物物若此天下有不治哉年八十精明不忘多識故事見重於時貞觀元年卒贈絳州刺史謚曰敬

薛收按唐書本傳收字伯褒蒲州汾陰人隋內史侍郎道衡子也出繼從父孺年十二能屬文以父不得死於隋不肯仕郡舉秀才不應聞髙祖興遁入首陽山將應義舉通守堯君素覺之迎置其母城中收不得去及君素東連王世充遂挺身歸國房元齡亟言之秦王王召見問方略所對合旨授府主簿判陜東大行臺金部郎中是時方討世充軍事繁綜收爲書檄露布或馬上占辭該敏如素構初不竄定竇建徳來援諸將爭言斂軍以觀賊形勢收獨曰不然世充據東都府庫盈衍其兵皆江淮選卒正苦乏食爾是以求戰不得爲我所持今建徳身總眾以來必飛轂轉糧更相資哺兩賊連固則伊洛間勝負未可歲月定也不若勒諸將嚴兵締壘浚其溝防戒毋出兵大王親督精銳據成臯厲兵按甲邀建徳路彼以疲老當吾堂堂之鋒一戰必舉不旬日二賊可縛致麾下矣王曰善遂禽建徳降世充王入觀隋宮室且嘆煬帝無道殫人力以事誇侈收進曰峻宇雕墻殷辛以亡土階茅茨唐堯以昌始皇興阿房而秦禍速文帝罷露臺而漢祚永後主曾不是察奢虐是矜死一夫之手爲後世笑何此之能保哉王重其言俄受天策府記室參軍從平劉黑闥封汾陰縣男嘗上書諫王止畋獵王答曰覽所陳知成我者卿也明珠兼乘未若一言今賜黃金四十挺武徳七年寢疾王遣使臨問相望於道命輿疾至府親舉袂撫之論敍生平感激涕泗卒年三十三王哭之慟與其從兄子元敬書曰吾與伯褒共軍旅間何嘗不驅馳經略款曲襟抱豈期一朝成千古也且家素貧而子幼善撫安之以慰吾懷因遣使弔祭贈帛三百段其後圖學士像嘆其早死不得與旣卽位語房元齡曰收若在朕當以中書令處之又嘗夢收如平生賜其家粟帛貞觀七年贈定州刺史永徽中又贈太常卿陪葬昭陵

鄭善果按唐書本傳善果鄭州滎澤人祖在魏爲顯家父諴周大將軍開封縣公討尉遲迥戰死善果方九歲以死事子襲爵家人爲其幼弗告也及受詔號哭不自勝隋開皇初進封武徳郡公年十四爲沂州刺史累轉魯郡太守善果母崔賢明曉政治嘗坐閣內聽善果處決或當理則悅有不可則引至﹠﹟下責愧之故善果所至有績號淸吏嘗與武威太守樊子蓋考爲天下第一煬帝賜物千段黃金百兩再遷大理卿突厥圍帝雁門以守禦功拜右光祿大夫從幸江都宇文化及﹠﹟逆署民部尙書從至遼城淮安王神通攻之善果督戰中流矢神通解俄爲竇建徳所獲王琮讓之曰公隋大臣自尊夫人亡名稱衰今以忠臣子爲逆賊徇命至傷夷謂何善果慚欲自殺或止之得不死建徳不之禮乃歸神通送京師擢太子左庶子更封滎陽郡公數爲太子陳得失未幾檢校大理卿兼民部尙書奉法持正風績顯公卿間詔與裴寂等十人每奏事若侍得升殿而從父兄元亦與時以爲榮坐事免會山東平持節爲招撫大使以選舉失實除名後歷刑部尙書貞觀初出爲岐州刺史以累去復拜江州刺史卒

崔善爲按唐書本傳善爲貝州武城人祖顒爲魏散騎侍郎善爲巧於歷數仕隋調文林郎督工徒五百營仁壽宮總監楊素索簿閱實善爲執板暗唱無一差謬素大驚自是四方有疑獄悉令按訊皆究其情仁壽中遷樓煩司戶書佐髙祖爲太守尢禮接善爲見隋政日紊密勸髙祖圖天下及兵起署大將軍府司戶參軍封淸河縣公擢累尙書左丞用淸察稱諸曹史惡之以其短而傴嘲曰曲如鉤例封侯欲沮罷所任帝聞勉之曰昔齊末姦吏歌斛律明月而髙緯暗不察至滅其家朕𨿽不徳幸免是因下令購謗者謗乃止傅仁均撰戊寅曆李淳風詆其疏帝令善爲考二家得失多所裁正貞觀初爲陜州刺史時議戶猥地狹者徙寬鄕善爲奏畿內戶眾而丁壯悉籍府兵若聽徙皆在關東虛近實遠非經通計詔可歷大理司農二卿坐與少卿不平出爲秦州刺史卒贈刑部尙書謚曰忠初天下旣定羣臣居喪者皆奪服善爲建言其敝武徳二年始許終喪然猶時以權迫不能免如房元齡褚遂良者眾矣

崔仁師按唐書本傳仁師定州安喜人武徳初擢制舉調管州錄事參軍陳叔達薦仁師才任史官遷右武衛錄事參軍與修梁魏史貞觀初攺殿中侍禦史時靑州有男子謀逆有司捕支黨累系塡獄詔仁師按覆始至悉去囚械爲具食飲湯瀋以情訊之坐止魁惡十餘人它悉原縱大理少卿孫伏伽謂曰原雪者眾誰肯讓死就決而事變柰何仁師曰治獄主仁恕故諺稱殺人刖足亦皆有禮豈有知枉不申爲身謀哉使吾以一介易十囚命固吾願也及敕使覆訊諸囚咸叩頭曰崔公仁恕必無枉者舉無異辭由是知名遷度支郎中嘗口陳移用費數千石太宗怪之詔黃門侍郎杜正倫持簿使仁師對唱無一謬帝奇之時校書郎王元度注尙書毛詩詆孔鄭舊學請遂廢詔諸儒大議博士以下不能詰河間王孝恭請與孔鄭並行仁師以元度不經條不合大義者奏之元度報罷遷給事中時有司以律反逆者緣坐兄弟沒官爲輕詔八座議咸言漢魏晉謀反夷三族請攺從死仁師曰父子天屬足累其心此而不卹何愛兄弟房元齡曰祖有蔭孫義則孫祖親重而兄弟屬輕今應重者流而輕者死非用刑意遂不攺後密請魏王爲太子失帝旨左遷鴻臚少卿稍進民部侍郎又徵遼東副韋挺知海運又別知河南漕事仁師以漕路回遠恐所輸不時至以便宜發近海租賦餉軍坐運卒亡命不以聞除名帝還至中山起爲中書舍人檢校刑部侍郎幸翠微宮上淸暑賦以諷帝稱善賜帛五十段二十二年遷中書侍郎參知機務被遇尢渥中書令褚遂良忌之會有伏合訴者仁師不時上帝大怒流連州永徽初授閭州刺史卒子挹挹子湜

劉義節按唐書本傳義節並州人隋大業末補晉陽鄕長富於財裴寂薦之唐公又與王威髙君雅遊然於唐公爲最厚兵將起威君雅疑之義節刺知其情得先事禽威等從平京師爲鴻臚卿時傾府庫爲軍賞帑財大乏義節曰今京師屯兵多樵貴帛賤若伐街苑樹爲薪以易布帛歲數十萬可致又請軸舒藏內見繒取羨尺補雜費得十餘萬段調度遂給遷太府封葛國公義節本名世龍或言世龍子名鳳昌父子非人臣兆髙祖不聽更賜今名貞觀初轉少府監坐貴入賈人珠及故出署丞罪廢爲民徙嶺南終欽州別駕

劉徳威子審禮

按唐書本傳徳威徐州彭城人姿貌魁秀有幹略隋大業末從裴仁基討淮賊手劍賊酋傳行在後歸李密密分麾下兵使守懷州密降俱入朝授左武候將軍封滕縣公詔將兵擊劉武周因判並州總管府司馬裴寂失律齊王元吉棄州遁徳威總畱府事賊薄城民皆叛附賊遂爲武周所獲使率本部徇地浩州得自拔歸盡上賊中虛實髙祖嘉納攺彭城縣公未幾檢校大理少卿從平洛陽有功轉刑部侍郎加散騎常侍妻以平壽縣主貞觀初歷大理卿綿州刺史政號廉平百姓立石頌徳尋檢校益州大都督府長史入爲大理卿太宗問曰比刑网密咎安在徳威曰在君不在臣下之寬猛視主之好律失入者減三失出者減五今坐入者無辜坐出者有罪所以吏務深文爲自營計非有教使然也帝然其言後遷刑部尙書檢校雍州別駕詔至齊州按齊王佑獄還半道聞佑反入據濟州詔徳威就發河南兵經略之會母喪免旣除爲同州刺史永徽三年卒官年七十一贈禮部尙書幽州都督謚曰襄陪葬獻陵徳威於閨門友睦爲人寬平生平所得奉祿以分宗親無畱藏子審禮審禮少喪母爲祖母元所養隋末大亂道不通審禮尙少自鄕裏負祖母度江轉側避地及天下平西入長安元每疾病必親煮藥嘗而進元曰兒孝通幽顯吾一顧念疾輒間貞觀中歷左驍衛郎將父喪免比葬徒跣血流行路咨嘆服除當襲爵讓其弟不聽見父執必感泗滂沱事繼母尢謹與弟延景爲聞友得祿多資之而妻子執寒苦晏如也再從皆同居合二百口內外無間言遷工部尙書檢校左衛大將軍儀鳳三年吐蕃寇涼州副中書令李敬元討之遇寇靑海上與戰敬元逗撓不前審禮敗爲寇執其子尙乘直長殆庶及延景詣闕待罪請入賊以贖有詔審禮徇忠以沒非有罪宜各還職特詔殆庶弟易從省之旣至而審禮卒易從晝夜哭不止吐蕃哀其志乃還父屍徒跣萬里扶護以歸見者流涕審禮贈工部尙書謚曰僖延景字冬日終陜州刺史睿宗初以后父追贈尙書右僕射陪葬幹陵易從累遷彭城長史任城縣男永昌中爲酷吏周興誣構坐死將刑百姓奔走爭解衣投地曰爲長吏祈福有司平直乃十餘萬當時號孝義劉家及易從以非禍死天下冤之子升年十餘歲流嶺表六道使誅流人升以信愛爲首領所庇免後易姓溫北歸洛景雲中特授右武衛騎曹參軍開元中累遷中書舍人太子右庶子升能文善艸隸審禮從弟延嗣爲潤州司馬徐敬業攻潤州延嗣與刺史固守俄而城陷敬業邀以降延嗣曰吾世蒙恩今城不守所負多矣詎能苟生爲宗族羞敬業怒將斬之其黨魏思溫救止系江都獄敬業敗錄忠當敍以裴炎近親裁遷梓州長史轉汾州刺史宗族至刺史者二十餘人

張允濟按唐書本傳允濟靑州北海人仕隋爲武陽令以愛利爲行元武民以牛依婦家者久之孳十餘犢將歸而婦家不與牛民訴縣縣不能決乃詣允濟允濟曰若自有令吾何與爲民泣訴其抑允濟因令左右縛民蒙其首過婦家云捕盜牛者命盡出民家牛質所來婦家不知遽曰此﹠﹟家牛我無豫卽遣左右撤蒙曰可以此牛還﹠﹟婦家叩頭服罪元武吏大慚允濟過道旁有姥廬守所蒔蔥因教曰第還捨脫有盜當告令姥謝歸俄大亡蔥允濟召十里內男女盡至物色驗之果得盜者有行人夜發遺袍道中行十餘里乃寤人曰吾境未嘗拾遺可還取之旣而得袍舉政尢異遷髙陽郡丞郡缺太守獨統郡事吏下畏悅賊帥王須拔攻郡於是糧屈吏食槐葉﹠﹟節無叛者貞觀初累遷刑部侍郎封武城縣男擢幽州刺史卒

崔知溫子泰之諤

之兄知悌

按唐書本傳知溫字體仁許州鄢陵人仕爲左千牛稍遷靈州司馬境有渾斛薩舊唐書作薛萬帳數擾齊民農皆釋耒習騎射以扞賊知溫表徙河北鹵不樂遷將軍契苾何力爲言乃止知溫固請疏十五報卒徙河北自是人得就耕渾斛薩至徙地顧善水艸亦忘遷後入朝過州謝曰初徙且怨公今地膏腴眾孽夥更荷公恩皆再拜四遷蘭州刺史黨項羌三萬入寇州兵寡眾懼莫知所出知溫披闔不設備羌怪之不敢進俄會將軍權善才率兵至大破其眾善才欲遂窮追取之知溫曰古善戰弗逆奔且溪谷復深艸木荒延萬分一有變不可悔善才曰善分降口五百贈知溫辭曰我議公事圖私利邪累遷尙書左丞轉黃門侍郎修國史永隆初以秩卑特詔同門下三品兼修國史遷中書令卒年五十七贈幽州大都督謚曰忠子泰之開元時爲工部尙書諤之爲將作少匠與誅二張功封博陵縣侯實封戶二百終少府監兄知悌亦至中書侍郎與戴至徳郝處俊李敬元等同賜飛白書贊而知悌敬元以忠勤見表遷尙書左丞裴行儉之破突厥斬泥孰匐殘落保狼山詔知悌馳往定襄慰將士佐行儉平夷寇有功終戶部尙書

李至遠弟從遠從父遊道

子畬從遠子巖

按唐書李素立傳素立孫至遠始名鵬而素立方奉使謂家人曰古有待事名子吾此役可命子孫矣遂以名之少秀悟能治尙書左氏春秋未見杜預釋例而作編記大趣略同復撰周書起后稷至赧爲傳紀令狐徳棻許其良史始調蒲州參軍累補幹封尉上元時制策髙第授明堂主簿以喪解旣除調鴻臚主簿奏戎狄簿領髙宗悅擢監察禦史裏行忤貴幸外遷久乃歷司勛吏部員外郎中遷天官侍郎知選事疾令史受賄謝多所絀易吏肅然斂手有王忠者被放吏謬書其姓爲士欲擬訖增成之至遠曰調者三萬無士姓此必王忠吏叩頭服罪至遠之知選以內史李昭徳進人或勸其往謝答曰公以公用我柰何欲謝以私卒不詣故昭徳銜之出爲璧州刺史卒年四十八至遠父休烈亦有文終郪令年四十九世嘆其父子材不盡云至遠見桓彥範力言其賢盧從願尙少髙以評目許弟從遠且貴豫言其位以驗所至蘇頲其出也少失母至遠愛視甚謹以女妻之友兄弟事寡姊有禮世稱其徳從遠淸密有學神龍初歷中書令太府卿累封趙郡公謚曰懿兄弟皆徳望相埒又從父遊道武后時冬官尙書同鳳閣鸞臺三品至遠子畬字玉田少聰警初歷汜水主簿遇事﹠﹟銳𨿽廝豎一閱輒記姓名居業黜陟使路敬潛薦其淸白擢右臺監察禦史裏行臺廢授監察禦史累轉國子司業事母謹累世同居長幼有禮畬妻物故時母病恐悲傷約家人無以哭聞母所朝夕省侍無憂色母終毀而卒從遠子巖年十餘歲會中宗祀明堂以近臣子弟執籩豆進止中禮授右宗衛兵曹參軍歷洛陽尉累遷兵部郎中發扶風兵應姚巂稱旨遷諫議大夫封贊皇縣伯終兵部侍郎巖善艸隸爲參軍時制一裘服終身

薛大鼎子

克構

按唐書本傳大鼎字重臣蒲州汾陰人父粹爲隋介州長史與漢王諒同反誅大鼎貰爲官奴流辰州用戰功得還髙祖兵興謁見龍門因說帝絕龍門軍永丰倉就食傳檄遠近據天府示豪傑爲拊背扼喉計帝奇之時諸將已決策先攻河東故議置授大將軍府察非掾出爲山南道副大使開屯田以實倉廩趙郡王孝恭討輔公祏以大鼎爲饒州道軍師引兵度彭蠡湖以功遷浩州刺史累徙滄州無棣渠久廞塞大鼎浚治屬之海商賈流行裏民歌曰新溝通舟﹠﹟利屬滄海魚鹽至昔徒行今騁駟美哉薛公徳滂被又疏長蘆漳衡三渠泄污潦水不爲害是時鄭徳本在瀛州賈惇頤爲冀州皆有治名故河北稱鐺腳刺史永徽中遷銀靑光祿大夫行荊州大都督長史卒謚曰恭子克構有器識永隆初歷戶部郎中族人黃門侍郎顗以弟紹尙太平公主問於克構答曰室有傲婦善士所惡夫惟淑徳以配君子無患可矣顗不敢沮而紹卒誅陳思忠居父喪詔奪服客往弔思忠辭以辰日不見克構曰事親者避嫌可也旣孤矣則無不哭世服其言天授中遷靈臺監坐弟爲酷吏所陷流死嶺南

田仁會子

歸道

按唐書本傳仁會雍州長安人祖軌隋幽州刺史封信都郡公父弘襲封至陵州刺史仁會擢制舉仕累左武候中郎將太宗徵遼東而薛延陀以數萬騎掩河內詔仁會與執失思力率兵擊敗之尾逐數百里延陀幾生得璽書嘉慰永徽中爲平州刺史歲旱自暴以祈而雨大至谷遂登人歌曰父母育我兮田使君挺精誠兮上天聞中田致雨兮山出云倉廩實兮禮義申願君常在兮不患貧五遷勝州都督境有夙賊依山剽行人仁會發騎捕格夷之城門夜開道無寇迹入爲太府少卿遷右金吾將軍所得祿估有嬴輒入之官人以爲尙名然資彊摯疾惡晝夜循行有絲毫姦必發廷中﹠﹟罰日數百京師無貴賤舉憚之有女巫傳鬼道惑眾自言能活死人市裏尊神仁會劾徙於邊轉右衛將軍以年老乞骸骨卒年七十八謚曰威子歸道明經及第累擢通事舍人內供奉左衛郎將突厥默啜請和武后詔將軍閻知微冊可汗號持節往默啜又遣使謝知微遇諸道卽與緋袍銀帶因表使者卽到請備禮廷賜歸道諫曰寇背惠且積年今悔過入朝解辮削衽宜待天旨而知微擅賜使朝廷何以加之宜敕初服須天子命小國使者不足備禮迓之後從焉默啜將至單於都護府詔歸道攝司賓卿往勞默啜請六胡州及都護府地不得大怨望執歸道將害之歸道色不撓詈且讓爲陳禍福默啜亦悔會有詔賜默啜粟三萬石彩五萬段農器三千且許結婚於是更以禮遣歸道旣還且陳默啜不臣狀請備邊已而果反乃擢歸道夏官侍郎益親信遷左金吾將軍司膳卿押千騎宿衛元武門桓彥範等誅二張而歸道不豫聞及索騎士拒不應事平彥範欲誅之以辭直免還私第然中宗壯其守召拜太僕少卿遷殿中少監右金吾將軍卒贈輔國大將軍追封原國公謚曰烈帝自爲文以祭子賓廷開元時至光祿卿

韓思彥按唐書本傳思彥字英遠鄧州南陽人遊太學事博士谷那律律爲匪人所辱思彥欲殺之律不可萬年令李幹佑異其才舉下筆成章志烈秋霜科擢第授監察禦史昌言當世得失髙宗夜召加二階待詔弘文館仗內供奉巡察劍南益州髙貲兄弟相訟累年不決思彥敕廚宰飲以乳二人寤嚙肩相泣曰吾乃夷獠不識孝義公將以兄弟共乳而生邪乃請輟訟至西洱河誘叛蠻降之會蜀大饑開倉賑民然後以聞璽書褒美使並州方賊殺人主名不立醉胡懷刀而污訊掠已服思彥疑之晨集童兒數百暮出之如是者三因問兒出亦有問者乎皆曰有之乃物色推訊遂禽眞盜後太白晝見勸帝修徳答天譴帝讓中書令李義府曰八品官能言得失而卿冒沒富貴主何事邪義府謝罪司農武惟良擅用並州賦三百萬緡思彥劾處死武后爲請而免義府與諸武共譖思彥出爲山陽丞初尉遲敬徳子姓陷大逆思彥按釋其冤至是贈黃金良馬思彥不受至官閱月自免去放迹江淮間久之補建州司戶參軍帝召問不見卿久今何官邪思彥泣道所以然帝謂宰相此亦太屈復召爲禦史俄出爲江都主簿又徙蘇州錄事參軍罷客汴州張僧徹者廬墓三十年詔表其閭請思彥爲頌餉縑二百不受時歲凶家窶甚僧徹固請爲受一匹命其家曰此孝子縑不可輕用上元中復召見思彥久去朝儀矩梗野拜忘蹈舞又詆外戚擅權後惡之中書令李敬元劾奏思彥見天子不蹈舞負气鞅鞅不可用時已拜幹封丞故徙朱鳶丞遷賀州司馬卒始思彥在蜀引什邡令鄧惲右坐曰公且貴願以子孫諉公比其斥而惲已爲文昌左丞子琬

盧承慶弟承業承泰

承泰子齊卿

按唐書本傳承慶字子余幽州涿人隋散騎侍郎思道之孫父赤松爲河東令與髙祖雅故聞兵興迎見霍邑拜行臺兵部郎中終率更令範陽郡公承慶美儀矩博學而才少襲爵貞觀初爲秦州參軍入奏軍事太宗偉其辯擢考功員外郎累遷民部侍郎帝問歷代戶版承慶敍夏商至周隋增損曲折引據該詳帝嗟賞俄兼檢校兵部侍郎知五品選辭曰選事在尙書臣掌之爲出位帝不許曰朕信卿卿何不自信歷雍州別駕尙書左丞髙宗永徽時坐事貶簡州司馬閱歲攺洪州長史帝將幸汝湯泉故拜汝州刺史顯慶四年以度支尙書同中書門下三品坐調非法免俄拜潤州刺史拜刑部尙書以金紫光祿大夫致仕卒臨終誡其子曰死生至理猶朝有暮吾死斂以常服晦朔無薦牲葬勿卜日器用陶漆棺而木﹠﹟墳髙可識碑志著官號年月無用虛文賜幽州都督謚曰定初承慶典選校百官考有坐漕舟溺者承慶以失所載考中下以示其人無慍也更曰非力所及考中中亦不喜承慶嘉之曰寵辱不驚考中上其能著人善類此弟承業承泰承業繼爲雍州長史尙書左丞有能名承泰子齊卿長安初爲雍州參軍武后詔長史薛季昶擇僚吏堪禦史者季昶訪於齊卿齊卿曰長安尉盧懷愼李休光萬年尉李乂崔湜咸陽丞倪若水盩厔尉田崇璧新丰尉崔日用季昶用其言後皆爲通顯巨人及拜幽州刺史而張守珪隸果毅齊卿厚遇曰君十年至節度使已而果然喜飲酒逾斗不亂寬厚樂易士友以此親之終太子詹事廣陽縣公承慶從孫藏用別有傳

鄭惟忠按唐書本傳惟忠宋州宋城人第進士補井陘尉天授中以制舉召見廷中武后問舉者何所事爲忠對皆不合旨惟忠曰外揚君之美內正君之惡後曰善擢左司禦冑曹參軍事遷水部員外郎後還長安復以待制召後曰非嘗於東都對忠臣者乎朕今不忘遷鳳閣舍人中宗立擢黃門侍郎時議禁嶺南酋戶不得畜兵惟忠曰善爲政者因其俗且吳人所謂家鶴膝戶犀渠此民風也禁之得無擾乎遂止進大理卿節湣太子敗守衛詿誤皆流已決諸韋黨請悉誅之帝欲攺推惟忠奏大獄始判復攺訊恐反側者不自安且失信天下有詔旨百司參議卒論如前所全貸爲多俄授禦史大夫持節賑給河北道且許黜陟守宰還奏稱旨封滎陽縣男遷太子賓客卒贈太子少保

裴守眞子子余耀卿巨卿曾孫行立

按唐書本傳守眞絳州稷山人後魏冀州刺史叔業六世孫父﹠﹟隋大業中爲淮安司戶參軍郡人楊琳田瓚等亂劫吏多死惟﹠﹟以仁愛故賊約其屬無敢害護送還鄕守眞早孤母喪哀毀﹠﹟盡舉進士六科連中累調幹封尉養寡姊謹甚士推其禮法永淳初關中旱悉稟祿奉姊及諸甥與妻息惡食不贍也授太常博士守眞善容典時謂才稱其官髙宗將封嵩山詔諸儒議射牲事守眞奏古者郊祀天地天子自射牲漢武帝封泰山令侍中儒者射之帝不親也今按禮前明十五刻宰人鸞刀割牲質明行事毛血已具天子至奠玉酌獻而已今若前祀一日射牲則早於事及日則晚不逮事漢又天子不親古今異宜恐不可行是時破陣慶善二樂舞入帝常立以視須樂闋乃坐守眞並言二舞誠祖宗盛徳然古無天子立觀者化育詒庇孰非厥功不應鼓舞別申嚴奉詔可未及行會帝崩大行舊禮無在者守眞與博士韋叔夏輔抱素等討按故事稱情爲文咸適所宜時人服其得禮天授中爲司府丞推核詔獄多裁恕全免數十姓不合武后旨出爲汴州司馬累遷成州刺史政不務威嚴吏民兩懷之徙寧州送者千數出境尙不止長安中卒贈戶部尙書子子余耀卿巨卿曾孫行立耀卿巨卿別有傳子餘事繼母爲聞孝中明經補鄠尉時同捨李朝隱程行諶以文法稱而子余以儒顯或問優劣於長史陳崇業答曰蘭菊異芬胡有廢者景龍中爲左臺監察禦史涇岐有隋世番戶子孫數千家司農卿趙履溫奏籍爲奴婢充賜口子余曰官戶以恩原爲番戶且今又子孫可抑爲賤乎履溫倚宗楚客執辯於廷子余執對不撓遂詘其議開元初累遷冀州刺史爲政惠裕人稱有恩入爲岐王府長史卒謚曰孝時程行諶謚貞中書令張說嘆曰二謚可無愧矣子余居官淸家闈友愛兄弟六人皆有志行雲行立重然諾學兵有法母亡泣血幾毀以軍勞累授沁州刺史遷衛尉少卿口陳願治民試一縣自效除河東令寬猛得當由蘄州刺史遷安南經略使環王國叛人李樂山謀廢其君來乞兵行立不受命部將杜英策討斬之歸其孥蠻人悅服英策及範廷芝者皆溪洞豪也隸於軍它經略使多假借暴恣於治行立陰把其罪貸之許自效胡能得英策死力廷芝嘗休沐久不還行立召之約曰軍法逾日者斬異時復然爾且死後廷芝逾期行立笞殺之以屍還範氏更爲擇良子弟以代於是威聲風行徙桂管觀察使黃家洞賊叛行立討平之俄代桂仲武爲安南都護銳於立功爲時所訾召還道卒年四十七贈右散騎常侍

陸璪按唐書陸元方傳元方從父餘慶餘慶子璪字仲采舉明經補長安尉以淸幹稱開元初中朝臣子弟不任京畿攺新鄕令人爲立祠用按察使宇文融薦遷澠池令累遷兵部郎中東騎使還除洛陽令時車駕在洛摧勒姦豪人不敢犯爲中書令蕭嵩所器嵩罷佗宰相俾陰廉嵩短璪曰與人交過且不可言況無有邪以是忤貴近出爲太原少尹累徙西河太守封平恩縣男屬邑多虎前守設檻﹠﹟璪至徹之而虎不爲暴

李傑按唐書本傳傑本名務光相州陽人後魏並州刺史寶之裔孫少以孝友著擢明經第解褐齊州參軍事累遷天官員外郎爲吏詳敏有治譽以采訪使行山南時戶口逋蕩細弱下戶爲豪力所兼傑爲設科條區處檢防亡匿復業者十七八神龍中爲河東巡察黜陟使課最諸道先天中進陜州刺史水陸發運使置使自傑始攺河南尹傑旣精聽斷𨿽行坐食飲省治不少廢繇是府無淹事人吏愛之寡婦有告其子不孝者傑物色是非謂婦曰子法當死無悔乎答曰子無狀寧其悔乃命市棺還斂之使人迹婦出與一道士語頃持棺至傑令捕道士按問乃與婦私不得逞傑殺道士內於棺河汴之交舊有梁公埭廢不治南方漕弗通傑調汴鄭丁男復作之不費而利入代宋璟爲禦史大夫尙衣奉禦長孫昕素惡傑遇於道內恃元宗婭婿與所親楊仙玉共毆辱之傑訴曰敗發膚痛在身辱衣冠恥在國帝怒詔斬昕等朝堂左散騎常侍馬懷素建言陽和月不可以殊死乃敕杖殺之謝百官降書慰傑以護作橋陵封武威縣子初傑引侍禦史王旭爲護陵判官旭貪贓傑將繩之未及發反爲所構出衢州刺史遷揚州大都督府長史復爲禦史劾免開元六年卒帝悼之特贈戶部尙書

盧從願按唐書本傳從願字子龔六世祖昶仕後魏爲度支尙書自範陽徙臨漳故從願爲臨漳人擢明經爲夏尉又舉制科髙第拜右拾遺遷監察禦史爲山南黜陟巡撫使還奏稱旨進累中書舍人睿宗立拜吏部侍郎吏選自中宗後綱紀耗蕩從願精力於官僞牒詭功擿檢無所遺銓總六年以平允聞帝異之特官其一子從願請贈其父敬一爲鄭州長史制可初髙宗時吏部號稱職者裴行儉馬載及是從願與李朝隱爲有名故號前有裴馬后有盧李開元四年元宗悉詔縣令策於庭考下第者罷之從願坐擬選失實下遷豫州刺史政嚴簡奏課爲天下第一寶書勞問賜絹百匹召爲工部侍郎遷尙書左丞中書侍郎以工部尙書畱守東都代韋抗爲刑部尙書數充校考使升退詳確禦史中丞宇文融方用事將以括田戶功爲上下考從願不許融恨之乃密白從願盛殖產占良田數百頃帝自此薄之目爲多田翁後欲用爲相屢矣卒以是止十八年舊唐書作十六年復爲東都畱守坐子起居郎論輸糴於官取利多貶絳州刺史遷太子賓客二十年河北饑詔爲宣撫處置使發倉廥賑饑民使還乞骸骨授吏部尙書致仕給全祿終身卒贈益州大都督謚曰文

王志愔按唐書本傳志愔博州柳城人擢進士第中宗神龍中爲左臺侍禦史以剛鷙爲治所居人吏畏詟呼爲皂雕遷大理正嘗奏言法令者人之堤防不立則無所制今大理多不奉法以縱罪爲仁持文爲苛臣執刑典恐且得謗遂上所著應正論以見志因規帝失大抵以易萃之六二曰引吉無咎謂處萃之時己獨居正異操而聚獨正者危未能以遠害惟九五應之乃履正迎吉由己居下位而中正是托期於上應之不括囊以守祿也又言刑賞二柄惟人主操之故曰以力役法者百姓也以死守法者有司也以道變法者君上也魏遊肇爲廷尉帝私敕肇有所降恕肇執不從曰陛下自能恕之豈可令臣曲筆也又言爲國當以嚴致平非以寬致平嚴者非凝网重罰在人不易犯而防難越也故捨銜策以奔踶則王良不能禦駻停藥石於膚腠則兪附不能攻疾又言漢武帝甥昭平君殺人以公主子廷尉上請帝垂泣曰法令者先帝之所造也用親故誣先帝法吾何面目入髙廟乎卒可其奏隋文帝子秦王俊爲並州總管以奢縱免官楊素曰王陛下愛子請赦之帝曰法不可違若如公意我乃五兒之父非兆人之父何不別置天子子律乎故天子操法有不變之義凡數千言帝嘉之景云初以左禦史中丞遷大理少卿時詔用漢故事設刺史監郡於天下劇州置都督選素威重者授之遂拜志愔齊州都督事中格復授齊州刺史河南道按察使徙汴州封北海縣男太極元年兼禦史中丞內供奉實封百戶出爲魏州刺史攺揚州長史所至破碎姦猾令行禁信境內肅然開元九年帝幸東都詔畱守京師京兆人權梁山妄稱襄王子與左右屯營官謀反自稱先帝夜犯長樂門入宮城將殺志愔志愔逾垣走而屯營兵悔更斬梁山等自歸志愔慚悸卒

許景先按唐書本傳景先常州義興人曾祖緒武徳時以佐命功歷左散騎常侍封眞定公遂家洛陽景先由進士第釋褐夏陽尉神龍初東都造服慈閣景先獻賦李回秀見其文畏嘆曰是宜付太史擢左拾遺以論事切直外補滑州司士參軍舉手筆俊拔茂才異等連中進揚州兵曹參軍還爲左補闕宋璟蘇頲擇殿中侍禦史久不補以授景先時議僉愜抨按不避近彊與齊澣王丘韓休張九齡更知制誥以雅厚稱張說曰許舍人之文𨿽乏峻峯激流然詞旨丰美得中和之气開元十年伊汝溢壞廬舍甚眾景先見侍中源乾曜曰災眚所降王者宜修徳應之因遣大臣存問失職罪己引咎以答天譴公在元弼庸可默乎乾曜悟遽白元宗遣陸象先持節賑贍十三年帝自擇刺史景先由吏部侍郎爲刺史治虢州大理卿源光裕鄭州兵部侍郎寇泚宋州禮部侍郎鄭溫琦邠州大理少卿袁仁敬杭州鴻臚少卿崔志廉襄州衛尉少卿李升期邢州太僕少卿鄭放定州國子司業蔣挺湖州左衛將軍裴觀滄州衛率崔誠遂州凡十一人治行詔宰相諸王禦史以上祖道洛濱盛具奏太常樂帛舫水嬉命髙力士賜詩帝親書且給紙筆令自賦絹三千遣之後徙岐州入爲吏部侍郎卒

潘好禮按唐書本傳好禮貝州宗城人第明經累遷上蔡令治在最擢監察禦史坐小累下除芮城令拜侍禦史徙岐王府司馬居後母喪詔奪服固辭不出開元初爲邠王府長史王爲滑州刺史好禮兼府司馬知州事王禦下不能肅有詔好禮檢督王家至過失皆上聞王每遊觀好禮必諫諭禁切農月王出獵家奴羅迾好禮遮道諫王初不許乃臥馬下呼曰今農在田王何得非時暴禾稼以損下人要先踐殺司馬然後聽所爲王慚爲還遷豫州刺史勤力於治淸廉無所私然喜察細事下厭其苛子請舉明經好禮曰經不明不可妄進乃自試之不能通怒笞之械而徇於門復以公累徙溫州別駕卒好禮博學能論議節行修整一意無所傾附未嘗自列階勛居室服用粗苟至終身世謂近名

席豫按唐書本傳豫字建侯襄州襄陽人後周昌州刺史固七世孫後徙河南長安中舉學兼流略詞擅文場科擢上第時年十六以父喪罷復舉手筆俊拔科中之補襄邑尉奏事闕下會節湣太子難安樂公主請爲皇太女豫曰昔梅福上書譏後族彼何人哉乃上疏請立皇太子語深切人爲寒懼太平公主聞其名將表爲諫官豫恥污彼謁遁去俄舉賢良方正異等爲陽翟尉開元初觀察使薦豫賢遷監察禦史出爲樂壽令前令以親喪解而豫母病訴諸朝攺懷州司倉參軍復舉超拔羣類科會母喪去服除授大理丞遷考功員外郎進絀淸明爲中書舍人與韓休許景先徐安貞孫逖名相甲乙出鄭州刺史韓休輔政舉代己入拜吏部侍郎元宗曰卿前日考功職詳事允故有今授豫典選六年拔寒遠士多至臺閣當時推知人號席公雲天寶六載進禮部尙書累封襄陽縣子凡四以使者按行江南江東淮南河北南方俗死不葬暴骨中野豫教以埋斂明列科防俗爲之攺豫淸直亡欲當官不爲勢權所撼性謹畏與子弟屬吏書不作艸字或曰此細事耳何畱慮答曰細不謹況大事邪及疾篤遺令三日斂斂已卽葬勿久畱以黷公私貲不足可賣居宅以終事卒年六十九贈江陵大都督謚曰文帝嘗登朝元閣賦詩羣臣屬和帝以豫詩最工詔曰詩人之冠冕也

違景駿楊茂謙按唐書本傳景駿司農少卿弘機孫中明經神龍中歷肥鄕令縣北瀕漳連年泛溢人苦之舊防迫漕渠𨿽峭岸隨卽壞決景駿相地勢益南千步因髙築鄣水至堤趾輒去其北燥爲腴田又維艚以梁其上而廢長橋功少費約後遂爲法方河北饑身巡閭裏勸人通有無教導撫循縣民獨免流散及去人立石著其功後爲貴鄕令有母子相訟者景駿曰令少不天常自痛爾幸有親而忘孝耶教之不孚令之罪也因嗚咽流涕付授孝經使習大義於是母子感悟請自新遂爲孝子當時治有名者景駿與淸漳令馮元淑臨洺令楊茂謙三人景駿後數年爲趙州長史道出肥鄕民喜爭奉酒食迎犒有小兒亦在中景駿曰方兒曹未生而吾去邑非有舊恩何故來對曰耆老爲我言學廬館捨橋鄣皆公所治意公爲古人今幸親見所以來景駿爲畱終日後遷房州刺史州窮險有蠻夷風無學校好祀淫鬼景駿爲諸生貢舉通隘道作傳捨罷祠房無名者景駿之治民求所以便之類如此轉奉天令未行卒景駿子述自有傳茂謙擢制舉授左拾遺內供奉爲吏介而勤歷祕書郎始竇懷貞雅重其材及執政薦爲大理正左臺禦史中丞開元初出爲魏州刺史河北道按察使與司馬張懷玉同鄕長相善洎晚有隙掉訐短長左遷桂州都督徙廣州卒

齊澣按唐書本傳澣字洗心定州義丰人少開敏年十四見特進李嶠稱有王佐才中宗在廬陵澣上言請抑諸武迎太子東宮不報及太子還武后召澣宴同明殿諭曰朕母子如初卿豫有力焉方不次待爾澣辭母老不忍遠離賞而罷聖歷初及進士第以拔萃調蒲州司法參軍有父子連坐論死者澣曰條落則本枯柰何俱死議貸其父太守不聽固爭卒原景云初姚崇取爲監察禦史凡劾奏必先風教號善職睿宗將祠太廟刑部尙書裴談攝太尉先告澣奏孝享攝事稽首而拜恭神明也而談慢媟不恭並劾談神昏形滓挾邪以罔上神龍時事武三思陷敬暉沒其家以獲進妻外淫男女不得姓氏夫告神慢事主不忠家不治有是三罪不可不置之法談由是下除汾州刺史開元初姚崇復相用爲給事中中書舍人論駁及誥詔皆援準古誼朝廷大政必咨之時號解事舍人數諷崇年老宜避位時宋璟在廣州因勸崇舉自代崇用其謀璟爲相他日問曰吾不敢冀房杜比爾日諸公云何澣曰不知璟請故答曰前時近郊戶三百以爲困今不百戶是以知之馬懷素等緒次四庫書表澣爲副攺祕書少監出爲汴州刺史地當舟車湊集事浩繁前刺史數不稱職惟倪若水與澣以淸毅聞吏民頌美元宗封泰山歷汴宋許車騎數萬王公妃主四夷君長馬橐它亦數萬所頓彌數十里澣列長棚帟幕聯亙上食凡千轝納管鑰身進膳帝以爲知禮喜甚爲畱三日賜帛二千匹澣以淮至徐城險急鑿渠十八里入靑水人便其漕中書令張說擇丞轄以王丘爲左澣爲右李元紘杜暹當國表宋璟爲吏部尙書澣及蘇晉爲侍郎世謂臺選嘗奏事帝指政事堂曰非卿尙誰居者是時開府王毛仲寵甚與龍武將軍葛福順相婚嫁毛仲奏請無不從澣乘間曰福順典兵馬與毛仲爲婚家小人寵極則姦生不預圖且有後患髙力士小心謹畏加宦人可備禁中驅使腹心所委何必毛仲哉又言君不密失臣臣不密失身惟陛下密此言帝嘉納且勞曰卿第出我徐計其宜會大理丞麻察坐事出爲興州別駕澣往餞因道諫語察素姦佻因遽言狀帝怒召澣入殿中卿尙疑朕不密而反告察謂何且察輕躁無行常遊太平門者詎不知耶澣免冠頓首謝貶髙州良徳丞察再貶皇化尉其黨齊敷郭稟皆流放久之澣徙索盧丞郴州長史濠常二州刺史遷潤州州北距瓜步沙尾紆匯六十里舟多敗溺澣徙漕路由京口埭治伊婁渠以達揚子歲無覆舟減運錢數十萬又立伊婁埭官徵其入招還流人五百戶置明州以安輯之復徙汴州澣中失勢益悵恨素操寖衰更倚力士助得爲兩道采訪使興利以中天子意裒貨財遺謝貴幸納劉戒女爲妾不答其妻李林甫惡其行欲擠而廢之會其幕府坐贓事連澣詔矜澣老放歸田裏天寶初召爲太子少詹事畱司東都嚴挺之亦爲林甫所廢與澣家居杖屨經過不缺日林甫畏之乃用澣爲平陽太守離其謀更以黃老淸靜爲治卒年七十二肅宗時錄林甫所陷者皆褒洗故澣贈禮部尙書澣嘗稱陳希烈宋晉卿韋述之才後皆大顯

彊循按唐書本傳循字季先鳳州人仕累雍州司士參軍華原無泉人畜多暍死循教人渠水以浸田一方利之號彊公渠詔書予甚厚歷大理少卿太子右庶子爲政辦給不爲威嚴遇人盡信不疑然當時恨其少文云

李朝隱按唐書本傳朝隱字光國京兆三原人明法中第調臨汾尉擢至大理丞武三思構五王而侍禦史鄭愔請誅之朝隱獨以不經鞫實不宜輕用法忤旨貶嶺南丑地宰相韋巨源李嶠言於中宗曰朝隱素淸正一日遠逐恐駭天下帝更以爲聞喜令遷侍禦史吏部員外郎時政出權幸不關兩省而內授官但斜封其狀付中書卽宣所司朝隱執罷千四百員怨誹歡騰朝隱胖然無避屈遷長安令宦官閭興貴有所干請曳去之睿宗嘉嘆後禦承天門對百官及朝集使褒諭其能使﹠﹟聞之進大中大夫一階賜中上考絹百匹以旌剛烈成安公主奪民園不酬直朝隱取主奴杖之由是權豪斂伏爲執政所擠出通州都督徙絳州刺史開元初遷吏部侍郎銓敍明審與盧從願並授一子官久之以策縣令有下第降滑州刺史徙同州元宗東幸召見慰勞賜以衣帛擢河南尹政嚴淸姦人不容息太子舅趙常奴怙勢橫閭裏朝隱曰此不繩不可爲政執而榜辱之帝賜書慰勉入爲大理卿武彊令裴景仙丐贓五千匹亡命帝怒詔殺之朝隱曰景仙其先寂有國功載初時家爲酷吏所破誅夷略盡而景仙獨存且承嫡於法當請又丐乞贓無死比藉當死坐猶將宥之使私廟之祀無餒魂可也帝不許固請曰生殺之柄人主專之條別輕重有司當守且贓惟枉法抵死今丐贓卽斬後有枉法抑又何加且近發徳音杖者聽減流者給程豈一景仙獨過常法有詔決杖百流嶺南朝隱更授岐州刺史母喪解召爲揚州大都督府長史固辭見聽時年已衰而篤於孝自致毀瘠士人以爲難明年詔書惇遣揚州就職還爲大理卿封金城伯代崔隱甫爲禦史大夫天下以其有素望每大夫闕冀朝隱得之及居職不爭引大體惟先細務由是名少衰進太常卿出爲嶺南采訪處置使兼判廣州卒於官贈吏部尙書官給車槥北還謚曰貞

王丘按唐書本傳丘字仲山同﹠﹟從子也父同晊終太子左庶子丘十一擢童子科它童皆專經而獨屬文繇是知名及冠舉制科中第授奉禮郎气象淸古行修潔於辭賦尢髙族人方慶及魏元忠更薦之自偃師主簿擢監察禦史開元初遷考功員外郎考功異時多請托進者濫冒歲數百人丘務核實材登科才滿百議者謂自武后至是數十年采錄精明無丘比其後席豫嚴挺之亦有稱然出丘下遷紫微舍人吏部侍郎典選復號平允其獎用如山陰尉孫逖桃林尉張鏡微湖城尉張普明進士王泠然皆一時茂秀久之爲黃門侍郎會山東旱饑議以中朝臣爲刺史制詔臯陶稱在知人在安民皆念存邦本朝乾夕惕無志一日今長吏或未稱蒼生謂何深思循良以革頹敝宜重刺史之選自朝廷始乃以丘與中書侍郎崔沔等並爲山東刺史而丘守懷州尢淸嚴爲下畏慕入知吏部選攺尙書左丞以父喪解服除爲右散騎常侍仍知制誥裴光廷卒蕭嵩與丘善將引與當國丘固辭盛推韓休行能及休柄政薦爲禦史大夫丘訥於言所白奏帝多不喜攺太子賓客襲父封以疾徙禮部尙書致仕丘更履華劇而所守淸約未嘗通饋遺室宅童騎敝陋旣老藥餌不自給帝嘆之以謂有古人節下制給全祿以旌潔吏天寶二載卒贈荊州大都督謚曰文

嚴挺之按唐書本傳挺之名浚以字行華州華陰人少好學姿質軒秀舉進士並擢制科調義興尉號材吏姚崇爲州刺史異之崇執政引爲右拾遺睿宗好音律每聽忘﹠﹟先天二年正月朢夜胡人婆﹠﹟請然百千燈因弛門禁又追賜元年酺帝禦延喜安福門縱觀晝夜不息閱月未止挺之上疏諫以爲酺者因人所利合醵爲歡也不使靡敝今暴衣冠羅伎樂雜鄭衛之音縱倡優之玩不深戒懼使有司跛倚下人罷劇府縣閭閻課賦苛嚴呼嗟道路貿壞家產營百戲擾方春之業欲同其樂而反遺之患乃陳五不可誠意忠到帝納焉侍禦史任正名恃風憲至廷中責詈衣冠挺之讓其不敬反爲所劾貶萬州員外參軍事開元中爲考功員外郎累進給事中典貢舉時號平允會杜暹李元紘爲相不相中暹善挺之而元紘善宋遙用爲中書舍人遙授吏部判取捨與挺之異言於元紘元紘屢詰譙挺之厲言曰公位相國而愛憎反任小人乎元紘曰小人爲誰曰宋遙也由是出爲登州刺史攺太原少尹初殿中監王毛仲持節抵太原朔方籍兵馬后累年仍移太原取兵仗挺之不肯應且以毛仲寵幸久恐有變密啟於帝俄攺濮汴二州刺史所治皆嚴威吏至重足脇息會毛仲敗死帝以挺之言忠召爲刑部侍郎遷太府卿宰相張九齡雅知之用爲尙書左丞知吏部選李林甫與九齡同輔政以九齡方得君事之內實不善也戶部侍郎蕭炅林甫所引不知書嘗與挺之言稱蒸嘗伏臘乃爲伏獵挺之白九齡省中而有伏獵侍郎乎乃出炅岐州刺史林甫恨之九齡欲引以輔政使往謁林甫挺之負正陋其爲人凡三年非公事不造也林甫益怨會挺之有所諉於蔚州刺史王元琰林甫使人暴其語禁中下除洛州刺史徙絳州天寶初帝顧林甫曰嚴挺之安在此其材可用林甫退召其弟損之與道舊諄諄款曲且許美官因曰天子視絳州厚要當以事自解歸得見上且大用因紿挺之使稱疾願就醫京師林甫已得奏卽言挺之春秋髙有疾幸閒官得自養帝恨叱久之乃以爲員外詹事詔歸東都挺之鬱鬱成疾乃自爲文志墓遺令薄葬斂以時服挺之重交遊許與生死不易嫁故人孤女數十人當時重之然溺志於佛與浮屠惠義善義卒衰服送其喪已乃自葬於其塔左君子以爲偏子武

裴寬按唐書裴漼傳漼弟寬性通敏工騎射彈棋投壺略通書記景雲中爲潤州參軍事刺史韋詵舊唐書作銑有

女擇所宜歸會休日登樓見人於後圃有所瘞藏者訪諸吏曰參軍裴寬居也與偕來詵問狀答曰寬義不以苞苴污家適有人以鹿爲餉致而去不敢自欺故瘞之詵嗟異乃引爲按察判官許妻以女歸語妻曰常求佳婿今得矣明日幃其族使觀之寬時衣碧瘠而長旣入族人皆笑呼爲碧鸛雀詵曰愛其女必以爲賢公侯妻也何可以貌求人卒妻寬舉拔萃爲河南丞遷長安尉宇文融爲侍禦史括天下田奏爲江東覆田判官攺太常博士禮部建言忌日享廟應用樂寬自以情立議曰廟尊忌卑則作樂廟卑忌尊則備而不奏中書令張說是之請如寬議遷刑部員外郎萬騎將軍馬崇白日殺人而王毛仲方以貴幸將鬻其獄寬固執不肯從河西節度使蕭嵩表爲判官歷兵部侍郎宰相裴耀卿領江淮運列倉河陰奏寬爲戶部侍郎自副遷吏部出爲蒲州刺史州久旱寬入境輒雨徙河南尹不屈附權貴河南大治繇金吾大將軍授太原尹元宗賦詩褒餞天寶初由陳畱太守拜範陽節度使時北平軍使烏承恩虜酋也與中人通數冒賄寬以法繩治檀州刺史何僧獻生口數十寬悉歸之故夷夏感附三載用安祿山守範陽召寬爲戶部尙書兼禦史大夫裴惇復平海賊還廣張功簿寬密白其妄會河北部將入朝盛譽寬政且言邊境猶思之帝嗟賞眷倚加厚李林甫恐其遂相又惡寬善李適之乃漏寬語以激惇復惇復任气而疏以林甫爲誠先是寬以所善請於惇復卽欲白髮其言林甫趣之惇復未及聞扈幸溫泉宮而其下裨將程藏曜曹鑑自以他事系臺寬捕按之惇復謂寬求致其罪遽以金五百兩賂貴妃姊因得事聞於帝由是貶寬範陽太守及韋堅獄起寬復坐親貶安陸別駕林甫任羅希奭殺李適之也亦使過安陸將悕殺寬寬叩頭祈哀希奭乃去寬懼終見殺丐爲浮屠不許稍遷東海太守徙馮翊入爲禮部尙書卒年七十五贈太子太傅寬兄弟八人皆擢明經任臺省州刺史雅性友愛於東都治第八院相對甥侄亦有名稱嘗擊鼓會飯其爲政務淸簡所蒞人愛之世皆冀其得宰相天寶間稱舊徳以寬爲首然惑於佛喜與桑門遊習誦其書老彌篤云子諝

員半千按唐書本傳半千字榮期齊州全節人其先本彭城劉氏十世祖凝之事宋起部郎及齊受禪奔元魏以忠烈自比伍員因自姓員終鎭西將軍平涼郡公半千始名餘慶生而孤爲從父鞠愛羈丱通書史客晉州州舉童子房元齡異之對詔髙第已能講易老子長與何彥先同事王義方以邁秀見賞義方常曰五百歲一賢者生子宜當之因攺今名凡舉八科皆中咸亨中上書自陳臣家貲不滿千錢有田三十畝粟五十石聞陛下封神嶽舉豪英故鬻錢走京師朝廷九品無葭莩親行年三十懷忠潔操未蒙一官不能陳力歸報天子陛下何惜玉陛方寸地不使臣披露肝膽乎得天下英才五千與榷所長有一居先臣當伏死都市書奏不報調武陟尉歲旱勸令殷子良發粟賑民不從及子良謁州半千悉發之下賴以濟刺史大怒囚半千於獄會薛元超持節度河讓太守曰君有民不能卹使惠出一尉尙可罪耶釋之俄舉嶽牧髙宗禦武成殿問兵家有三陣何謂邪眾未對半千進曰臣聞古者星宿孤虛天陣也山川向背地陣也偏伍彌縫人陣也臣謂不然夫師以義出沛若時雨得天之時爲天陣足食約費且耕且戰得地之利爲地陣舉三軍士如子弟從父兄得人之和爲人陣捨是則何以戰帝曰善旣對策擢髙第歷華原武功尉厭卑劇求爲左衛冑曹參軍使吐蕃將行武后曰久聞爾名謂爲古人乃在朝邪境外事不足行宜畱待制卽詔入閣供奉遷司賓寺主簿稍與丘悅王﹠﹟石抱忠同爲弘文館直學士又與路敬淳分日待制顯福門下擢累正諫大夫兼右控鶴內供奉半千以控鶴在古無有而授任者皆浮狹少年非朝廷徳選請罷之忤旨下遷水部郎中會詔擇牧守除隸州刺史復入弘文館爲學士武三思用事以賢見忌出亳蘄二州刺史半千不顓任吏常以文雅粉澤故所至禮化大行睿宗初召爲太子右諭徳仍學士職累封平原郡公表丐骸骨有詔聽朝朔望半千事五君有淸白節年老不衰樂山水自放開元九年遊堯山沮水間愛其地遂定居卒年九十四卽葬焉吏民哭野中

王毛仲李

守徳

按唐書本傳毛仲髙麗人父坐事沒爲官奴生毛仲故長事臨淄王王出潞州有李守徳者爲人奴善騎射王市得之並侍左右而毛仲爲明悟景龍中王還長安二人常負房箙以從王數引萬騎帥長及豪俊賜飲食金帛得其歡心毛仲曉旨亦布誠結納王嘉之韋後稱制令韋播髙嵩爲羽林將軍押萬騎以苛峭樹威果毅葛福順陳元禮訴於王王方與劉幽求薛崇簡及利仁府折衝麻嗣宗謀舉大計幽求諷之皆願效死遂入討韋氏守徳從帝止苑中而毛仲匿不出事定數日乃還不之責例擢將軍王爲皇太子以毛仲知東宮馬駝鷹狗等坊不旬歲至大將軍階三品與誅蕭至忠等以功進輔國大將軍檢校內外閒﹠﹟知監牧使進封霍國公實封五百戶與諸王及姜皎等侍禁中至連榻而坐帝慚不見惘惘若有失見則釋然開元九年詔持節爲朔方道防禦討擊大使與左領軍大總管王晙天兵軍節度使張說幽州節度使裴先等數計事毛仲始見推擢頗持法不避權貴爲可喜事兩營萬騎及閒﹠﹟官吏憚之無敢犯𨿽官田艸萊樵斂不敢欺於牧事尢分娩息不訾初監馬二十四萬後乃至四十三萬牛羊皆數倍蒔茼麥苜蓿千九百頃以禦冬市死畜售絹萬八募嚴道僰僮千口爲牧圉檢勒芻菽無漏隱歲贏數萬石從帝東封取牧馬數萬匹每色一隊相間如錦繡天子才之還加開府儀同三司自開元後惟王仁皎姚崇宋璟及毛仲得之然資小人志旣滿不能無驕遂求爲兵部尙書帝不悅毛仲鞅鞅又與葛福順爲姻家而守徳及左監門將軍盧龍子唐地文左右威衛將軍王景耀髙廣濟數十人與毛仲相倚伏爲姦毛仲恃舊最不法中使至其家稱詔毛仲不甚恭位卑者或踞見迕意卽侮誶以气淩之直出其上髙力士楊思勗等銜之毛仲有兩妻其一上所賜皆有國色嘗生子帝命力士就賜仍授子五品官還問曰毛仲喜乎力士奏毛仲熟視臣曰是子亦何辱三品官帝怒曰前毛仲負我未嘗爲意今以嬰兒顧云云力士等知帝怒它日從容曰北門奴官皆毛仲所與不除之必起大患後毛仲移書太原索甲仗少尹嚴挺之以聞帝恐毛仲遂亂匿其狀十九年有詔貶瀼州福順壁州守徳嚴州盧龍子唐地文振州王景耀黨州髙廣濟道州並爲別駕員外置毛仲四子悉奪官貶惡地緣坐數十人有詔縊毛仲於零陵守徳本名宜徳立功乃攺今名位武衛將軍嘗遇故主於道主走避守徳命左右迎之至第親上食奉酒主汗流不敢當數日入奏曰臣蒙國恩過分而故主無寸祿請解官授之帝嘉其志擢爲郎將

政事部名臣列傳十三

唐二

蕭定按唐書蕭瑀傳定字梅臣瑀曾孫以蔭起家陜州參軍事金城丞蒞事淸挺選補黜陟使裴遵慶表爲判官還調萬年主簿歷左右司郎中爲元載所惡外遷袁潤等六州刺史大歷中有司差天下刺史治最定與常州蕭復豪州張鎰爲第一而劭桑稼均賦稅業徠遊口在鎰復右遷戶部侍郎太常卿朱泚反詭姓名爲張誕匿裏中與蔣沇不浼於賊事平擢太子少師卒年七十七贈太子太師

柳子華按唐書柳公綽傳子華公綽諸父也始辟嚴武劍南府累遷池州刺史代宗將幸華淸宮先命完葺欲以子華爲京兆少尹尹惡其剛方沮解之遂爲昭應令檢校金部郎中修宮使設棘圍於市徇邑中曰民有得華淸宮瓦石材用投圍中逾三日不還者死不終日已山積矣營辦略足宰相元載有別墅以奴主務自稱郎將怙勢縱暴租賦未嘗入官子華因奴入謁收付獄劾發宿罪杖殺之一邑震伏載不敢怨遣吏厚謝預知其終自爲墓銘子公器公度

蘇弁按唐書蘇世長傳世長從孫弁字元容擢進士調奉天主簿徳宗出狩而縣令計事在府官屬皆惶恐欲遁走弁曰昔肅宗幸靈武至新平安定二太守坐伏匿斬以徇諸君知之乎眾乃定車駕至儲偫畢給帝嘉之試大理司直朱泚平進監察禦史擢累倉部郎中判度支案裴延齡死帝召弁見延英賜紫衣金魚以度支郎中副知度支事位郎中上知度支有副自弁始弁通學術吏事精明承延齡後平賦緩役略煩苛人賴其寬久之遷戶部侍郎判度支攺太子詹事舊制詹事位在太常宗正卿下禦史中丞竇參卑之徙班河南太原尹下弁造朝輒就舊著有司疑詰紿曰我已白宰相復舊班殿中侍禦史鄒儒立劾奏待罪金吾有詔原罪坐前以腐粟給邊貶汀州司戶參軍是時兄衮爲贊善大夫冕京兆士曹參軍以弁故貶衮永州冕信州司戶參軍衮年老瞑不能視帝閔之聽還又有稱冕才者帝悔不用而衮以老先還重追冕更問大臣昆弟可任者左右以王紹之兄紓韓臯之兄羣對帝乃擢紓右補闕羣考功員外郎冕遂不復用數年起弁爲滁州刺史卒弁聚書至二萬卷手自讎定當時稱與祕府埒弁之判度支方大旱州縣有逋米斷貞元八年以前凡三百八十萬斛人亡數在弁奏請出以貸貧民至秋而償詔可當時譏其罔君云

崔縱按唐書崔元暐傳元暐子璩璩子渙渙子縱繇協律郎三遷監察禦史會詔擇令長授藍田令徳化大行縣人立碑頌徳渙之貶縱棄金部員外郎就養後爲汴西水陸運兩稅鹽鐵等使王師圍田悅乏食詔縱餉四節度糧軍無乏徳宗出奉天方鎭兵未至縱勸李懷光奔命悉軍財稱所須懷光兵疲久戰次河中遷延不進縱以金帛先渡曰濟者卽賜眾趨利爭西遂及奉天遷京兆尹上言懷光反復不情宜備之及帝徙梁州追扈不及左右短縱素善懷光殆不來帝曰知縱者朕也非爾輩所及後數日至授禦史大夫處大體不急細事獄訴付成僚屬而已自兵興內外官冗溢時議並省縱奏兵未息仕進者多緒在官則累遷有功而褒賞不可廢也比選集乃據闕畱人怨望滋結朝廷頻詔錄勞而諸道敍優日廣若停減吏員非但承優者無官可敍亦恐序進者無路勝置矣詔可貞元元年天子郊見爲大禮使歲旱用屈縱撙裁文物儉而不陋除吏部侍郎尋爲河南尹時兵𨿽定民雕耗縱治簡易蠲略細苛先是戍邊者道由洛儲餼取於民縱始令官辦使五家相保自占發斂以絕胥史之私又引伊洛漑髙仰通利裏閈人甚宜之入爲太常卿封常山縣公卒年六十二贈吏部尙書謚曰忠初渙爲元載所抑縱訖載世不求聞達渙有嬖妾縱以母事之妾剛酷𨿽縱顯官而數笞詬然率妻子候顏色承養不懈時以爲難孫碣

馮伉按唐書本傳伉魏州元城人徙貫京兆第五經宏辭調長安尉三遷膳部員外郎爲睦王等侍讀李抱眞卒伉持節臨弔歸之帛不受又致京師伉上表固拒於是醴泉令缺宰相髙選徳宗曰前使澤潞不受幣者其人淸可用也遂以授伉縣多嚚猾數犯法伉爲著諭蒙書十四篇大抵勸之務農進學而教以忠孝鄕鄕授之使轉相教督居七年韋渠牟薦爲給事中皇太子諸王侍讀對殿中賜金紫服進兵部侍郎出爲同州刺史以散騎常侍召領國子祭酒者再卒年六十六贈禮部尙書

顧少連按唐書本傳少連字夷仲蘇州吳人舉進士尢爲禮部侍郎薛邕所器擢上第以拔萃補登封主簿邑有虎孽民患之少連命塞陷﹠﹟獨移文嶽神虎不爲害禦史大夫於頎薦爲監察禦史徳宗幸奉天徒步詣謁授水部員外郎翰林學士再遷中書舍人閱十年以謹密稱嘗請徙先兆於洛帝重遠去詔遣其子往且命中人護蕆葬役歷吏部侍郎裴延齡方橫無敢忤者嘗與少連會田鎬第酒酷少連挺笏曰段秀實笏擊賊臣今吾笏將擊姦臣奮且前元友直在坐勸解之攺京兆尹政尙寬簡不爲灼灼名先是京畿租賦薄厚不能一少連以法均之遷吏部尙書封本縣男徙兵部爲東都畱守表禁苑及汝閒田募耕以便民閱武力利鎧仗號良吏卒年六十二贈尙書右僕射謚曰敬始少連攜少子師閔奔行在有詔同止翰林院車駕還授同州參軍

韋夏卿正卿子瓘

按唐書本傳夏卿字云客京兆萬年人少邃於學善文辭大歷中與弟正卿同舉賢良方正皆策髙等授髙陵主簿累遷刑部員外郎時仍歲旱蝗詔以郎官宰畿甸授奉天令課第一攺長安令轉吏部員外郎郎中擢給事中出爲常蘇二州刺史徐州節度使張建封疾甚召夏卿爲徐泗行軍司馬且代之未至而建封卒徐軍立其子愔爲畱後召夏卿爲吏部侍郎時從弟執誼在翰林嘗受人金有所干請密以金內夏卿懷中夏卿毀懷不受曰吾與爾賴先人遺徳致位及此顧當是哉執誼大慚轉京兆尹太子賓客檢校工部尙書爲東都畱守辭疾攺太子少保卒年六十四贈尙書左僕射謚曰獻夏卿性通簡好古有遠韻談說多聞晚歲將罷歸署其居曰大隱洞與齊映穆贊贊弟員友善𨿽同遊終年不見其喜慍撫孤侄恩逾己子爲政務通理不甚作條教所辟士如路隋張賈李景儉等至宰相達官故世稱知人正卿子瓘字茂弘及進士第仕累中書舍人與李徳善徳任宰相罕接士惟瓘往請無間也李宗閔惡之徳罷貶爲明州長史會昌末累遷楚州刺史終桂管觀察使

盧羣按唐書本傳羣字載初系出範陽少學於垂山淮南陳少遊聞其名奏署幕府已而薦諸朝李希烈反以監察禦史爲江西行營糧料使嗣曹王臯節度江西奏爲判官臯徙荊襄皆從其府以勁正聞入爲侍禦史郭子儀家與嬖人張昆弟訟財不平又言嬖人宅匿珍寶徳宗促按之羣奏言子儀有大勛徳今所訟皆其家事且嬖人宅子儀昔畀之非子弟所宜言請赦勿問從之人謂羣識大體累遷兵部郎中淮西吳少誠擅決司洧水漑田使者止之不奉詔命羣臨詰少誠曰是於人有利羣曰臣道貴順恭恪所以爲順也專命廢順𨿽利何有且怠於事上者固不能責其下矣少誠聽命羣又爲陳古今成敗事逆順禍福皆有效所以感動之少誠悚然旣置酒與賦詩又歌以慰之少誠感悅不敢桀以奉使稱旨遷檢校祕書監鄭滑節度行軍司馬姚南仲入朝卽以羣代節度羣嘗客於鄭質良田以耕至是則出券貸直以田歸其人卒年五十九贈工部尙書

韋倫按唐書本傳倫系本京兆父光乘在開元天寶間爲朔方節度使倫以蔭調藍田尉幹力勤濟楊國忠署爲鑄錢內作使判官國忠多發州縣齊人令鼓鑄督非所習𨿽箠抶苛嚴愈無功倫請準直募匠代無聊之人繇是役用減鼓鑄多矣元宗晚節盛營宮室吏介以爲欺倫閱實工員省費倍從帝入蜀以監察禦史爲劍南節度行軍司馬置頓判官時中人衛卒多侵暴尢難治倫以淸儉自將西人賴濟中宦疾之以讒貶衡州司戶參軍度支使第五琦薦倫才擢商州刺史荊襄道租庸使襄州裨將康楚元亂自稱東楚義王刺史王政棄城遁賊南襲江陵絕漢沔餉道倫調兵屯鄧州厚撫降賊寇益怠乃擊禽楚元以獻收租庸二百萬緡召爲衛尉卿俄兼寧隴二州刺史乾元中襄州亂詔倫爲山南東道節度使而李輔國方恣橫倫不肯謁憾之中罷爲秦州刺史吐蕃黨項歲入邊倫兵寡數格虜敗貶巴州長史徙務川尉代宗立連拜忠臺饒三州刺史宦者呂太一反嶺南詔拜倫韶州刺史韶連郴都團練使爲太一反間貶信州司馬斥棄十年客豫章徳宗嗣位選使絕域者擢倫太常少卿充和吐蕃使倫至諭天子威徳贊普順悅乃入獻還進太常卿兼禦史大夫再使如旨倫處朝數論政得失宰相盧杞惡之攺太子少保從狩奉天及杞敗關播罷爲刑部尙書倫在朝堂流涕曰宰相無狀使天子至此不失爲尙書後何勸聞者憚其公帝後欲復用杞爲刺史倫苦諫言懇至到帝納之進太子少師郢國公致仕時李楚琳以僕射兼衛尉卿李忠誠以尙書兼少府監倫言楚琳逆節忠誠戎醜不當寵以官又請爲義倉以捍無年擇賢者任帝左右謂吐蕃豺虎野心不可事信約宜謹備邊帝善其言厚禮之居家以孝慈稱卒年八十三贈揚州都督謚曰肅

薛﹠﹟子

存慶

按唐書本傳﹠﹟字溫如河中寶鼎人以蔭爲懿徳太子廟令累遷幹陵臺令歲中以淸白聞課第一攺昭應令人請立石紀徳﹠﹟固讓遷楚州刺史初州有營田宰相遙領使而刺史得專達俸及它給百餘萬田官數百歲以優得遷別戶三千備刺史廝役﹠﹟至悉條去之租入贏異時觀察使惡其絜誣以罪左授峽州刺史建中初徳宗命使者分諸道察官吏升黜焉而李承狀﹠﹟之簡趙贊言其廉盧翰稱其肅書參聞於是拜中散大夫賜金紫劉元佐表兼汴宋行軍司馬李希烈棄汴州走卽拜﹠﹟刺史遷河南尹入爲司農卿是時詔舉堪刺史縣令者且百人延問人間疾苦吏得失取尢通達者什二宰相欲校以文詞﹠﹟曰求良吏不可責文學宜以上愛人之本爲心也宰相多其計所用皆稱職爲京兆尹司農供三宮畜茹三十車不足請市京兆是時韋彤爲萬年令﹠﹟使彤禁鬻賣民苦之徳宗怒奪﹠﹟彤俸帝疑下情不達因詔延英坐日許百司長官二員言闕失謂之巡對﹠﹟剛嚴曉法律勤身以勸下然苛察無經術大體坐善竇參攺太子賓客出爲嶺南觀察使卒年七十四贈工部尙書子存慶字嗣徳貌偉岸及進士第歷禦史尙書郎五遷給事中與韋弘景封駁詔書時稱其直劉總以幽州歸穆宗謂宰相曰必用薛存慶可以宣朕意對延英一刻遣之至鎭州疽發於背卒贈吏部侍郎

崔漢衡按唐書本傳漢衡博州博平人沈懿博厚善與人交始爲費令滑州節度使令狐彰表掌書記大歷六年以檢校禮部員外郎爲和蕃副使還遷右司郎中建中二年吐蕃請盟擢殿中少監爲和蕃使與其使區頰贊俱來約盟攺鴻臚卿持節送區頰贊歸遂定盟淸水徳宗幸奉天吐蕃以兵佐渾瑊敗賊武功轉祕書監俄拜上都畱守兵部尙書東都淄靑魏博賑給宣慰使又使幽州還命稱旨貞元三年豫吐蕃盟平涼被執鹵將殺之因夷言謂之曰我善結贊無殺我而漢衡誠信素著鹵亦尊重故至河州得還明年出爲晉慈隰觀察使卒贈尙書左僕射

蔣沇按唐書蔣欽緒傳欽緒子沇亦專潔博學少有名以孝廉授洛陽尉遷監察禦史與兄演溶弟淸俱爲才吏有名天寶間始河南尹韓朝宗裴迥嘗委訊覆檢句而處事平剖斷精允羣僚莫能望也乾元中歷陸渾盩厔咸陽髙陵四縣令美政流行長老紀焉郭子儀軍出其縣敕麾下曰蔣沇賢令供億當有素得蔬飯足矣毋撓其淸也遷長安令以刑部郎中兼侍禦史領渭橋運出納使元載持政守道士類不遷沇以故滯郎位不得調常衮代相聞士議恨沇屈故擢禦史中丞東都副畱守再遷大理卿持法明審號稱職徳宗出奉天沇奔行在爲賊所拘欲誘署僞職沇絕食不應命竄伏裏中不復見京師平乃出擢右散騎常侍卒年七十四贈工部尙書

奚陟按唐書本傳陟字殷卿其先自譙亳西徙故爲京兆人少篤志通羣書大歷末擢進士文辭淸麗科授弘文館校書郎徳宗立諫議大夫崔河圖持節使吐蕃表陟自副以親老辭不拜楊炎輔政召授左拾遺居親喪毀瘠過禮朱泚反走間道及車駕於興元拜起居郎翰林學士不就職賊平攺太子司議郎歷金部吏部員外會左右丞缺轉左司郎中貞元八年遷中書舍人於是江南淮西皆大水詔陟勞問循慰所至人人便安中書吏倚宰相勢常姑息獨陟遇之無假借先是右省雜給﹠﹟職田稟主事與拾遺等陟以奉稍爲率由是吏官有差中書令李晟有紙筆猥料積於省它日以遺舍人而雜事舍人常私有之陟均捨寮無厚薄𨿽細務皆身親其勞久益彊力人以爲難遷刑部侍郎京兆尹李充有美政裴延齡惡之誣劾充比陸贄數遺金帛當抵罪又幹沒京兆錢六十八萬緡請赴比部鉤校時郎中崔元翰怨贄揣延齡指逮系搒掠甚急內以險文陟持平無所上下具獄上且言京兆錢給縣館傳余以度支符用度略盡充旣免元翰不得意以恚死陟尋知吏部選事遷侍郎銓綜平允時謂與李朝隱略等不能發淸明如裴行儉盧從願也十五年病癰帝遣醫療視敕曰陟賢臣爲我善治之卒年五十五贈禮部尙書陟少自砥厲著名節常薦權徳輿爲起居舍人知制誥楊於陵爲郎中其後皆有名子敬元

崔衍按唐書本傳衍字著深州安平人父倫字敍居父喪跣護柩行千里道路爲流涕廬﹠﹟彌年服除及進士第歷吏部員外郎安祿山反陷於賊不污僞官使子弟間表賊事賊平下遷晉州長史李齊物訟其忠授長安令封武邑縣男寶應二年以右庶子使吐蕃鹵背約畱二歲執倫至涇州逼爲書約城中降倫不從更囚邏娑城閱六歲終不屈乃許還代宗見之爲感動嗚咽卽具陳鹵情僞山川險易指畫帝前人服其詳遷尙書左丞以疾攺太子賓客卒年七十一贈工部尙書謚曰敬衍天寶末擢明經調富平尉繼母李不慈倫自吐蕃歸李敝衣以見問故曰衍不吾給倫怒召衍將袒而鞭之衍涕泣無所陳倫弟殷趨白衍所稟舉送夫人所尙何云倫悟繇是譖無入調淸源令勸民力田懷附流亡觀察使馬燧表其能徙美原父卒事李益謹歲爲李子合償負不勝計故官刺史妻子僅免饑寒歷蘇虢二州虢居陜華間而賦數倍入衍白太重裴延齡領度支方聚斂私謂衍前刺史無發明公當止衍不聽復奏州部多巖田又郵傳劇道屬歲無秋民舉流亡不蠲減租額人無生理臣見長吏之患在因循不以聞不患陛下不憂卹也患申請不實不患朝廷不矜貸也陛下拔臣大州寧欲視民困而顧望不言哉徳宗公其言爲詔度支減賦遷宣歙池觀察使靜爲百姓所懷幕府奏聘皆有名士後多顯於時卒年六十九贈工部尙書衍儉約畏法室無妾媵祿稍周所親族葬埋嫁娶倚以濟者數十家及卒不能蕆喪表諸朝賜賻帛三百米粟稱之先是天下以進奉結主恩州藏耗竭韋臯劉贊裴肅爲之倡贊死衍代之舊貢金錫凡十八品皆倍直市於州民匱多逃去衍至蠲革之居十年嗇用度府庫充衍及穆贊代州以錢四十萬緡假民賦故𨿽旱人不流捐由衍蓄積有素也路應爲觀察使以衍有惠在民言狀元和元年詔書褒美賜一子官云謚曰懿

任迪簡按唐書本傳迪簡京兆萬年人擢進士第天徳李景略表佐其軍嘗宴客而行酒者誤進景略用法嚴迪簡不忍其死飲爲釂徐以它辭請易之歸血不以聞軍中悅其長者景略卒舉軍請爲帥監軍使拘迪簡不聽眾大呼破戶出之徳宗遣使者察變具得所以然乃授丰州刺史天徳軍使由殿中侍禦史授兼大夫散騎常侍入爲太常少卿太子左庶子張茂昭以易定歸擢迪簡行軍司馬代之大將楊伯玉據牙不納眾殺之別將張佐元復叛迪簡斬以徇乃入以檢校工部尙書爲節度使承茂昭奢縱後公私屈覂欲饗士無所給至與下同糲食身居戟戶逾月軍中感其公請安臥內迪簡乃許三年上下完充以疾入除工部侍郎不能朝攺太子賓客卒贈刑部尙書謚曰襄

劉伯芻子

寬夫

按唐書本傳伯芻字素芝兵部侍郎乃之子行修謹淮南杜佑奏署節度府判官府罷召拜右補闕遷主客員外郎數過友家飲噱爲韋執誼陰劾貶虔州參軍久乃除考工員外郎裴﹠﹟待之善擢累給事中李吉甫當國而﹠﹟卒不加贈伯芻爲申理乃贈太子少傅或言其妻﹠﹟從母也吉甫欲按之求補虢州刺史稍遷刑部侍郎左散騎常侍卒贈工部尙書伯芻風度髙嚴善談謔而動與時適論者少之子寬夫寶歷中爲監察禦史奏言以王府官攝祠位輕非嚴恭意請以尙書省東宮三品若左右丞侍郎通攝俄轉左補闕陳岵注浮屠書因供奉僧以聞除濠州刺史寬夫劾狀敬宗怒謂宰相曰岵不繇僧得州諫臣安受此言寬夫曰眾劾岵獨臣艸狀應伏誅推言所從恐累國體帝讜其言釋之子允章

李建子

訥

按唐書李遜傳遜弟建字杓直與兄俱客荊州鄕人爭鬥不詣府而詣建平決無頗母憐其孝每字之曰倭子勸吾食吾輒飽進藥吾意其瘳貞元中補校書郎徳宗思得文學者或以建聞帝問左右宰相鄭珣瑜曰臣爲吏部時當補校書者八人它皆藉貴勢以請建獨無有帝喜擢左拾遺翰林學士順宗立李師古以兵侵曹州建作詔諭還之詞不假借王叔文欲更之建不可左除太子詹事攺殿中侍禦史以兵部郎中知制誥宰相有竄定稿詔者亟請解職除京兆少尹會遜被讒建申治之出爲澧州刺史召拜刑部侍郎卒贈工部尙書初建爲學時家苦貧兄造知其賢爲營丐使成就之故遜建皆舉進士後𨿽通顯未嘗置垣屋以淸儉聞建子訥字惇止及進士第遷累中書舍人爲浙東觀察使性疏卞遇士不以禮爲下所逐貶朗州刺史召爲河南尹時久雨洛暴漲訥行水魏王堤懼漂泊疾馳去水遂大毀民廬議者薄其材初訥居與宰相楊收接收欲市訥冗捨以廣第訥叱曰先人舊廬爲權貴優笑地耶凡三爲華州刺史歷兵部尙書以太子太傅卒遺命葬不請鹵簿避贈謚詔聽

李元素按唐書本傳元素字太朴邢國公密裔孫仕爲禦史東都畱守杜亞惡大將令狐運會盜劫輸絹於洛北運適與其下畋近郊亞疑而訊之幕府穆員張弘靖按鞫無狀亞怒更以愛將武金掠服之死者甚眾亞請斥運丑土詔監察禦史楊寧覆驗事皆不讎亞怒劾寧罔上寧扺罪又自以不失盜爲功因必其怒傅致而周內之若不可翻者徳宗信不疑宰相難之詔元素與刑部員外郎崔從質大理司直盧士瞻馳按亞迎以獄告元素徐察其冤悉縱所囚以還亞大驚復劾元素失有罪比元素還帝已怒奏獄未畢帝曰出元素曰臣言有所未盡帝曰第去元素曰臣以禦史按獄知冤不得盡辭是無容復見陛下帝意解卽道運冤狀帝感寤曰非卿孰能辧之然運猶以擅捕人得罪流歸州死於貶武金流建州後歲餘齊抗得眞盜繇是天下重之遷給事中後美官闕咸冀元素得其處會鄭滑節度使盧羣卒拜元素檢校工部尙書節度其軍治有異績元和初召爲禦史大夫大夫自貞元後難其人不補而元素以夙望召拜中外企聽風采旣而一不建爲容容持祿內望作宰相久之不見用則謝賓客曰無以官散外我見屬吏輒先拜人人失望李錡反拜浙西節度使數月還爲國子祭酒進戶部尙書判度支元素少孤奉長姊謹悌及沒悲哽成疾因辭職屏居其妻石泉公王方慶之孫前妻子皆不肖而元素溺姬侍王不見答元素久疾益﹠﹟惑遂出之王訴諸朝詔免元素官且令畀王貲五百萬卒贈陜州大都督

李巽按唐書本傳巽字令叔趙州贊皇人以明經補華州參軍事舉拔萃授鄠尉進累左司郎中常州刺史召拜給事中出爲湖南觀察使貞元五年徙江西巽銳於爲治持下以法察無遺私吏不敢少紿順宗立擢兵部侍郎杜佑表爲鹽鐵轉運副使俄代佑使任自劉晏後職廢不振賦入朘耗巽﹠﹟職一年較所入如晏最多之年明年過之又明年增百八十萬﹠﹟再遷吏部尙書天資長於吏事至治家亦句檢案牘簿書如公府吏有過秋毫無所縱股栗脇息常如與巽對程異坐王叔文廢巽特薦引之異之計較精於巽故巽能善職蓋有助云元和四年疾革郎官省候言不及病但與商校程課功利是夕卒年六十三贈尙書右僕射巽爲人忌刻校怨在江西有所憎恨輒殺之始竇參爲相出巽常州促其行及參貶郴州巽時觀察湖南宣武節度使劉士寧致絹數千匹於參巽卽劾參交通藩鎭以怒徳宗遂殺參云

盧坦閻濟美按唐書本傳坦字保衡河南洛陽人仕爲河南尉時杜黃裳爲尹召坦立堂下曰某家子與惡人遊破產盍察之坦曰凡居官廉𨿽大臣無厚畜其能積財者必剝下以致之如子孫善守是天富不道之家不若恣其不道以歸於人黃裳驚其言自是遇加厚李復爲鄭滑節度使表爲判官監軍薛盈珍數干政坦每據理拒之有善笛者大將等悅之詣復請爲重職坦笑曰大將久在軍積勞亟遷乃及右職柰何自薄欲與吹笛少年同列邪諸將慚遽出就坦謝復病甚盈珍以甲士五百內牙中封府庫舉軍大恐坦勸止之軍乃安復卒詔姚南仲代之盈珍以南仲本書生易之曰是將材邪坦私謂人曰姚大夫外柔中剛監軍若侵之必不受我畱恐及禍乃從復喪歸東都爲壽安令盈珍果與南仲不相中幕府多黜死者河南賦限已窮縣人訴機織未就坦詣府請申十日不聽坦諭縣人第輸勿顧限違之不過罰令俸爾由是知名累爲刑部郎中兼侍禦史知雜事赤縣尉爲臺所按京兆尹密救之帝遣中人就釋坦白中丞請中覆中人走以聞帝曰吾固宜先命有司遂下詔乃釋數月遷中丞初諸道長吏罷還者取本道錢爲進奉帝因赦令一切禁止而山南節度使柳晟浙西觀察使閻濟美格詔輸獻坦劾奏晟濟美白衣待罪帝諭坦曰二人所獻皆家財朕已許原不可失信坦曰所以布大信者赦令也今二臣違詔陛下柰何以小信失大信乎帝曰朕旣受之柰何坦曰出歸有司以明陛下之徳帝納之李錡誅有司將毀其祖墓坦上疏諫止裴均爲僕射將居諫議常侍上坦引故事及姚仲南舊比均曰仲南何人曰守正而不交權幸者均怒遂罷爲左庶子數月拜宣歙池觀察使初劉辟﹠﹟蘇彊坐誅彊兄弘官晉州自免去人莫敢用者坦奏弘有才行其弟從辟時距三千里宜不通謀今坐廢非用人意因請署判官帝曰使彊不誅尙錄其才況彼兄耶時江淮旱谷踴貴或請抑其價坦曰所部地狹谷來他州若直賤谷不至矣不如任之旣而商以米坌至乃多貸兵食出諸市估遂平再遷戶部侍郎判度支或告泗州刺史薛謇爲代北水運時畜異馬不以獻事下度支坦遣吏驗未反帝遲之更遣中人劉泰昕往坦曰事付有司而又遣宦官豈有司不足信乎三奏帝乃止表韓重華爲代北水運使開廢田列壁二十益兵三千人歲收粟二十萬石河毀西受降城宰相李吉甫議徙天徳坦以爲城當磧口得制北狄之要美水丰艸邊鄣所利若避河流不過退徙數里柰何徇一時省費墮萬世策邪大徳故城地壤磽瘠北倚山去河遠烽堠無所統接鹵騎唐突勢不容知是無故而蹙地二百里故曰非便城使周懷義亦以爲言吉甫不悅出坦爲東川節度後數月懷義憂死燕重旰代之遂徙天徳師人怨殺重旰覆其家初坦與宰相李絳議多協絳藉爲己助及坦出半歲而絳罷治東川盡蠲山澤鹽井榷率之籍吳少誠之誅詔以兵二千屯安州坦每朔望使人問其父母妻子視疾病醫藥故士皆感慰無逃還者惟請收軍吏閏月糧助行營爲人所非元和十二年卒年六十九贈禮部尙書舊制官階勛俱三品始聽立戟後𨿽轉四品官非貶削者戟不奪坦爲戶部侍郎時階朝議大夫勛護軍以嘗任宣州刺史三品請立戟許之時鄭餘慶淹練舊章以爲非是爲憲司劾正詔罰一月俸奪戟自貞元以來立戟十八家不應令並追正之閻濟美者第進士有長者名貞元末繇婺州刺史爲福建觀察使徙浙西爲治簡易居鎭未嘗增常賦罷浙西也方在道見詔而貢獻無所還故帝爲言之尋出華州刺史入爲祕書監以工部尙書致仕卒謚曰溫

呂溫按唐書呂渭傳渭子溫字和叔一字化光從陸贄治春秋梁肅爲文章貞元末擢進士第與韋執誼厚因善王叔文再遷爲左拾遺以侍禦史副張薦使吐蕃會順宗立薦卒於鹵鹵以中國有喪畱溫不遣時叔文秉權與遊者皆貴顯溫在絕域不得還常自悲元和元年乃還而柳宗元等皆坐叔文貶溫獨免進戶部員外郎溫藻翰精富一時流輩推尙性險躁譎詭而好利與竇羣羊士諤相暱羣爲禦史中丞薦溫知雜事士諤爲禦史宰相李吉甫持之久不報溫等怨時吉甫爲宦侍所抑溫乘其間謀逐之會吉甫病夜召術士宿於第卽捕士掠訊且奏吉甫陰事憲宗駭異旣詰辧皆妄言將悉誅羣等吉甫苦救乃免於是貶溫均州刺史士諤資州議者不厭再貶爲道州久之徙衡州治有善狀卒年四十

韓臯按唐書韓休傳休子滉滉子臯字仲聞資質厚重有大臣器由云陽尉策賢良方正異等拜右拾遺累遷考功員外郎父喪徳宗遣使弔問俾論撰滉行事號泣承命立艸數千言以進帝嘉之服除宰相擬考功郎中帝爲加知制誥遷中書舍人禦史中丞兵部侍郎號稱職俄拜京兆尹奏署鄭鋒爲倉曹參軍鋒苛斂吏乃說臯悉索府中雜錢折糴粟麥三十萬石獻於帝臯悅之奏爲興平令貞元十四年大旱民請蠲租賦臯府帑已空內憂恐奏不敢實會中人出入百姓遮道訴之事聞貶撫州員外司馬未幾攺杭州刺史入拜尙書右丞王叔文用事臯嫉之謂人曰吾不能事新貴從弟以告叔文叔文怒出爲鄂嶽蘄沔觀察使叔文敗卽拜節度徙鎭海入爲戶部尙書歷東都畱守忠武軍節度使大抵以簡儉治所至有績召拜吏部尙書兼太子少傅莊憲太后崩充大明宮畱守穆宗以舊傅恩加檢校尙書右僕射俄爲眞又進左僕射長慶四年復爲東都畱守卒於道年七十九贈太子太保謚曰貞臯貌類父旣孤不復視鑑生知音律常曰長年後不願聽樂以門內事多逆知之聞鼓琴至止息嘆曰美哉嵇康之爲是曲其當晉魏之際乎其音主商商爲秋秋者天將搖落肅殺其歲之晏乎晉乘金運商又金聲此所以知魏方季而晉將代也緩其商弦與宮同音臣奪君之義知司馬氏之將篡也王陵毋丘儉文欽諸葛誕繼爲揚州都督咸有興復之謀皆爲司馬懿父子所殺康以揚州故廣陵地陵等皆魏大臣故名其曲曰廣陵散言魏散亡自廣陵始止息者晉𨿽暴興終止息於此其哀憤躁蹙憯痛迫脇之音盡於是矣永嘉之亂其兆乎康避晉魏之禍托以鬼神以俟後世知音云

呂元膺按唐書本傳元膺字景夫鄆州東平人姿儀秀有器識始遊京師謁故宰相齊映映嘆曰吾不及識婁郝殆斯人類乎策賢良髙第調安邑尉辟長春宮判官李懷光亂河中輒解去論惟明節度渭北表佐其府惟明卒王棲曜代之徳宗敕棲曜畱元膺自佐入拜殿中侍禦史歷右司員外郎出爲蘄州刺史嘗錄囚囚或白父母在明日歲旦不得省爲恨因泣元膺惻然悉釋械歸之而戒還期吏白不可答曰吾以信待人人豈我違如期而至自是羣盜感愧悉避境去元和中累擢給事中俄爲同州刺史旣謝帝逮問政事所對詳諳明日謂宰相曰元膺直气讜言宜畱左右柰何出之李藩裴洎謝因言陛下及此乃宗社無疆之休臣等﹠﹟死請畱元膺給事左右未幾兼皇太子侍讀進禦史中丞拜鄂嶽觀察使嘗夜登城守者不許左右曰中丞也對曰夜不可辧乃還明日擢守者爲大將入拜尙書左丞度支使潘孟陽太府卿王遂交相惡乃除孟陽散騎常侍遂鄧州刺史詔辭無所輕重元膺上其詔請明枉直以顯褒懲江西裴堪按虔州刺史李將順受賕不覆訊而貶元膺曰觀察使奏部刺史不加覆𨿽當誅猶不可爲天下法請遣禦史按問宰相不能奪選拜東都畱守故事畱守賜旗甲至元膺不給或上言用兵討淮西東都近賊損其儀沮威望請比華汝壽三州帝不聽並三州罷之畱守不賜旗甲自此始都有李師道畱邸邸兵與山棚謀竊發事覺元膺禽破之始盜發都人震恐守兵弱不足恃元膺坐城門指縱部分意气閒舒人賴以安東畿西南通鄧虢川谷曠深多麋鹿人業射獵而不事農遷徙無常皆趫悍善斗號曰山棚權徳輿居守將羈縻之未克至是元膺募爲山河子弟使衛宮城詔可攺河中節度使時方鎭多姑息獨元膺秉正自將監軍及中人往來者無不嚴憚入拜吏部侍郎正色立朝有臺宰望處事裁宜人服其有體以疾攺太子賓客居官始終無訾缺卒年七十二贈吏部尙書

薛戎按唐書本傳戎字元夫河中寶鼎人客毗陵陽羨山年四十餘不仕江西觀察使李衡辟署幕府三返乃肯應故宰相齊映代衡奏畱之府罷復歸陽羨福建觀察使柳冕辟佐其府先是馬總佐鄭滑府監軍宦人誣劾之貶泉州別駕冕欲除總以附幸家卽使戎攝刺史按置其罪戎曰以是待我耶我始不願仕正謂此耳不肯從還白其狀冕怒據案引戎入戎叱引者曰見賓客乃爾乎由東廂進冕度未可屈揖而去囚之它館環兵脇辱之累月戎終不爲屈淮南節度使杜佑聞之書責冕會冕亦病死得解自放江湖間復爲藩府交奏稍遷河南令吐突承璀討鎭州所過吏迎迓畏不及治道前驅惟戎境內按故無所治迓畱府卒犯令者縛置獄畱守怒遣將略出之不與累遷浙東觀察使所部州觸酒禁者罪當死橘未貢先鬻者死戎弛其禁卒治下年七十五贈左散騎常侍戎爲吏不尙約束詭名譽其有善歸之所部故居官時無灼灼可驚者已罷則懷之悉奉稟賙濟內外親無疏遠皆歸之旣病以所有分遺之曰吾死矣可持爲歸資眾皆哭而去

胡證按唐書本傳證字啟中河中河東人舉進士第渾瑊美其才又以鄕府奏置幕下由殿中侍禦史爲韶州刺史以母老辭爲太子舍人更從襄陽於﹠﹟署掌書記入爲戶部郎中田弘正以魏博內屬請使自副詔兼禦史中丞爲弘正副使入遷諫議大夫元和九年黨項屢擾邊而單於都護府累更武將職事廢證以儒而勇選拜振武軍節度使道河中時趙宗儒爲帥以州民入謁里人榮之居四年召任金吾大將軍又充京西京北巡邊使太和公主降回鶻以檢校工部尙書爲和親使舊制行人有私覿禮縣官不能具召富人子納貲於使而命之官證請儉受省費以絕鬻官之濫次漠南虜人欲屈脇之且言使者必易胡服又欲主便道疾驅者證固不從以唐官儀自將訖不辱命還拜工部侍郎攺京兆尹左散騎常侍寶歷初以戶部尙書判度支固辭拜嶺南節度使卒年七十一贈尙書右僕射廣有舶貝奇寶證厚殖財自奉養奴數百人營弟修行裏彌亙閭陌車服器用珍侈遂號京師髙貲素與賈餗善李訓敗衛軍利其財聲言餗匿其家爭入剽劫執其子﹠﹟內左軍至斬以徇證膂力絕人晉公裴度未顯時羸服私飲爲武士所窘證聞突入坐客上引觥三釂客皆失色因取鐵燈檠摘枝葉擽合其跗橫膝上謂客曰我欲爲酒令飲不釂者以此擊之眾唯唯證一飲輒數升次授客客淋漓盤杓不能盡證欲擊之諸惡少叩頭請去證悉驅出故時人稱其俠

馮宿子圖弟寬定

審審子緘

按唐書本傳宿字拱之婺州東陽人父子華廬親墓有靈芝白兔號孝馮家宿貞元中與弟定從弟審寬並擢進士第徐州張建封表掌書記建封卒子愔爲軍中脇主畱事李師古將乘喪復故地愔大懼於是王武俊擁兵觀釁宿以書說曰張公與公爲兄弟欲共力驅兩河歸天子天下莫不知今張公不幸幼兒爲亂兵所脇內則誠款隔絕外則彊寇侵逼公安得坐視哉誠能奏天子不忘舊勛赦愔罪使束身自歸則公有靖亂之功繼絕之徳矣武俊悅卽以表聞遂授愔畱後宿不樂佐愔更從浙東賈全觀察府愔憾其去奏貶泉州司戶參軍召爲太常博士王士眞死子承宗阻命不得謚宿謂世勞不可遺乃上佳謚示不忘忠再遷都官員外郎裴度節度彰義軍表爲判官淮西平除比部郎中長慶時進知制誥牛元翼徙節山南東道爲王廷湊所圍以宿總畱事還進中書舍人出華州刺史避諱不拜徙左散騎常侍兼集賢殿學士拜河南尹洛苑使姚文壽縱部曲奪民田匿於軍吏不敢捕府大集部曲輒與文壽偕來宿掩取榜殺之歷工部刑部二侍郎修格後敕三十篇行於時累封長樂縣公擢東川節度使完城郛增兵械十餘萬詔分餘甲賜黔巫道涪水數敗民廬舍宿修利防庸一方便賴疾革將斷重刑家人請宥之宿曰命修短天也撓法以求佑吾不敢卒年七十贈吏部尙書謚曰懿治命薄葬悉以平生書納墓中子圖字昌之連中進士宏辭科大中時終戶部侍郎判度支寬爲起居郎定字介夫偉儀觀與宿齊名人方漢二馮於﹠﹟素善之﹠﹟在襄陽定徒步上謁吏不肯白乃亟去﹠﹟聞斥吏歸錢五十萬及諸境定返其遺以書讓迪不下士﹠﹟大慚第進士異等辟浙西薛蘋府以鄠尉爲集賢校理始定居喪號毀甚故數移疾大學士疑其簡怠奪職三遷祠部員外郎出爲郢州刺史吏告定略民妻幹沒庫錢禦史鞫治無狀坐遊宴不節免官起爲國子司業再遷太常少卿文宗嘗詔開元霓裳羽衣舞參以云韶肄於廷定部諸工立縣間端凝若植帝異之問學士李﹠﹟﹠﹟以定對帝喜曰豈非能古章句者邪親誦定送客西江詩召升殿賜禁中瑞錦詔悉所著以上遷諫議大夫是歲訓注敗多誅公卿中外危惴及攺元天子禦前殿仇士良請以神策仗衛殿門定力爭罷之又請許左右史從宰相至延英記所言執政不悅攺太子詹事鄭覃兼太子太師上日欲會尙書省定禮當集詹事府詔可論者多其正換衛尉卿以左散騎常侍致仕卒贈工部尙書謚曰節初源寂使新羅其國人傳定黑水碑畫鶴記韋休符使西蕃所館寫定商山記於屏其名播戎夷如此審字退思開成中爲諫議大夫拜桂管觀察使歷國子祭酒監有孔子碑武后所立睿宗署額審請琢周著唐終祕書監子緘字宗之乾符初歷京兆河南尹

盧簡辭兄簡能簡能子知猷知猷子文度

按唐書本傳簡辭字子策父綸別傳與兄簡能弟弘止簡求皆有文並第進士歷佐帥府入遷侍禦史習知法令及臺閣舊事寶歷中黎幹子煟詣臺請復葉縣故田有司莫能知簡辭獨詰曰按干坐黨魚朝恩誅貲田皆沒大歷後數十年比有赦令無原洗之言煟安得冒論不爲治福建鹽鐵院官盧昂坐贓簡辭窮按乃得金﹠﹟瑟瑟枕大如斗敬宗曰禁中無此昂爲吏可知矣李程鎭太原表爲節度判官入授考功員外郎累擢湖南浙西觀察使以檢校工部尙書爲忠武節度使徙山南東道坐事貶衢州刺史卒簡能見鄭注傳其子知猷字子中進士第登宏辭補祕書省正字蕭鄴鎭荊南劍南再辟掌書記入遷右補闕出爲饒州刺史以政最聞累進中書舍人朱玫亂避難不出僖宗還京召拜工部侍郎史館修撰歷太常卿戶部尙書至太子太師昭宗爲劉季述所幽感憤卒贈太尉知猷器量渾厚世推爲長者善書有楷法文辭贍麗子文度亦貴顯

王璠按唐書本傳璠字魯玉元和初舉進士宏辭皆中遷累監察禦史儀宇峻整著稱於時以起居舍人副鄭覃宣慰鎭州長慶末擢職方郎中知制誥時李逢吉秉政特厚璠驟拜禦史中丞璠挾所恃頗橫恣道值左僕射李絳交騎不避絳上言左右僕射師長庶官開元時名左右丞相𨿽去機務然猶總百司署位不著姓上日班見百官而中丞禦史在廷元和中伊愼爲僕射太常博士韋謙以愼位緣恩進削其禮至僕射就臺見中丞或立廷中中丞乃至憲度倒置不可爲法逢吉憚絳正遏其事不奏但罷璠爲工部侍郎而絳亦用太子少師分司東都議者不直之初璠按武昭獄意逢吉徳己及罷中丞乃失望久之出爲河南尹時內﹠﹟小兒頗擾民璠殺其尢暴者遠近畏伏入爲尙書右丞再遷京兆尹自李諒後政條隳斁姦豪不戢璠頗修舉政有名鄭注姦狀始露宰相宋申鍚禦史中丞宇文鼎密與璠議除之璠反以告王守澄而注由是傾心於璠進左丞判太常卿事出爲浙西觀察使李訓得幸璠於逢吉舊故故薦之復召爲左丞拜戶部尙書判度支封祁縣男李宗閔得罪璠亦其黨見注求解乃免訓將誅宦人乃授河東節度使已而敗璠子遐休直弘文館所善學士令狐定及劉軻劉軿仲無頗柳喜集其所皆被縛定等自解辯得釋遐休誅璠鑿潤州外隍得石刻曰山有石石有玉玉有瑕術家謂璠祖名崟生礎礎生璠盡瑕休蓋其應云

韓約按唐書本傳約朗州武陵人本名重華志勇決略涉書有吏幹歷兩池榷鹽使虔州刺史交址叛領南安都護再遷太府卿太和九年代崔鄯爲左金吾衛大將軍居四日起事約繇錢谷進更安南富饒地聚貲尢多

羅立言按唐書本傳立言者宣州人貞元末擢進士魏博田弘正表佐其府攺陽武令以治劇遷河陰立言始築城郭地所當者皆富豪大賈所占下令使自築其處吏籍其闊﹠﹟號於眾曰有不如約爲我更完民憚其嚴數旬畢民無田者不知有役設鎖絕汴流姦盜屏息河南尹丁公著上狀加朝散大夫然倨下傲上出具弓矢呵道宴賓客列倡優如大府人皆惡之以是稀遷然自放不衰攺度支河陰畱後坐平糴非實沒萬九千緡鹽鐵使惜其幹止奏削兼侍禦史由廬州刺史召爲司農少卿以財事鄭注亦與李訓厚善訓以京兆多吏卒擢爲少尹知府事以就其謀

王彥威按唐書本傳彥威其先出太原少孤家無貲自力於學舉明經甲科淹識古今典禮未得調求爲太常散吏卿知其經生補檢討官彥威采獲隋以來下訖唐凡禮沿革皆條次匯分號元和新禮上之有詔拜博士憲宗以正月崩有司議葬用十二月下宿彥威建言天子之葬七月春秋之義志崩不志葬必其時也舉天下葬一人故過期不葬則譏之髙祖中宗葬皆六月太宗四月髙宗九月睿代二宗皆五月徳宗十月順宗七月惟元肅二宗皆十二月有爲爲之非常典也且葬畢而虞虞而卒哭卒哭而祔皆卜日今葬卜歲暮則畢祔在明年正月是攺元慶賜皆廢矣有詔更用五月淮南李夷簡上言大行皇帝功髙宜稱祖穆宗下其議彥威奏古者始封爲太祖由太祖而降則又祖有功宗有徳故夏人祖顓頊而宗禹商人祖契而宗湯周人祖文王而宗武王魏晉而下務欲推美自始祖外並建列祖之議叔世亂家不可以爲訓唐本周禮以景皇帝爲太祖祖神堯而宗太宗自髙宗後咸稱宗以爲成法不然太宗致升平元宗淸內難肅宗收復兩京皆撥亂反正猶不稱祖今當本三代之制黜魏晉亂法大行廟號宜稱宗制可又舊事祔廟必告於太極殿然後奉主入廟旣事則已而有司祔主畢又還告太極殿彥威以爲不可執政怒坐祝辭誤奪二季俸削一階彥威終不回屈後累擢司封郎中弘文館學士諫議大夫李師道旣平其十二州賦法未均詔彥威爲勘定兩稅使差量纖悉人不爲煩還兼史館修撰興平民上官興殺人亡命吏囚其父興聞自首請罪京兆尹杜悰禦史中丞宇文鼎以自歸死免父之囚可勸風俗議減死彥威上言殺人者死百王共守原而不殺是教殺人有詔貸死彥威詣宰相據法爭論下遷河南少尹俄攺司農卿李宗閔執政雅善之進拜平盧節度使開成初召爲戶部侍郎判度支彥威於儒學固該邃亦善吏事但經總財用出入米鹽非所長也而性剛訐自恃嘗見文宗顯奏曰百口家知有歲計而軍用一切可不謹邪臣按見財量入以爲出隨色占費終歲用之無毫釐差假令臣一旦迷愚欲自欺沒亦不可得因上占額圖又言至徳迄元和天下觀察者十節度使二十有九防禦者四經略者三大都通邑皆有兵最凡八十餘萬長慶籍戶三百五十萬而兵乃九十九萬率三戶資一兵今舉天下之入歲三千五百萬上供者三之一又三之二則衣賜仰給焉自畱州畱使外餘四十萬眾皆仰度支又爲供軍圖上之彥威𨿽自謂楗柅姦冒著定其費於利害無益也始神策軍多以稟縑於度支取直吏私增賈厚給之經費益耗開成初有詔禁止時宦者仇士良魚弘志方用事彥威乃奏復與直悅媚士良等又劾王播貢羨贏以冀速進會邊兵訴所賜不時縑皆敝惡攝吏送臺獄而彥威視事自如及詔停務始惶恐就第貶衛尉卿俄檢校禮部尙書爲忠武節度使毀山房三千餘所盜無所容徙節宣武封北海縣子性彊敏善著書頗行於時卒贈尙書右僕射謚曰靖

王龜按唐書王播傳播弟起起子龜字大年性髙簡博知書傳無貴冑气常以光福第賓客多更住永達裏林木窮僻構半隱亭以自適侍父至河中廬中條山朔望一歸省州人號郎君谷未始以人事自嬰武宗雅知之以左拾遺召入謝自陳病不任職詔許終父喪召爲右補闕再擢屯田員外郎稱疾去崔玙觀察宣歙表爲副龜樂宛陵山水故從之入爲祠部郎中史館修撰咸通中知制誥鐸爲相攺太常少卿同州刺史牙將白約素暴橫嘗嘩言月稟薄以動士心爲亂龜捕殺之人皆震栗徙浙東觀察使初式臨州有惠政人聞其至歡迎之卒贈工部子蕘力學有文辭以鐸當國不貢進士終右司員外郎

柳仲郢按唐書柳公綽傳子仲郢字諭蒙母韓卽臯女也善訓子故仲郢幼嗜學嘗和熊膽丸使夜咀咽以助勤長工文著尙書二十四司箴爲韓愈咨賞元和末及進士第爲校書郎牛僧孺辟武昌幕府有父風矩僧孺嘆曰非積習名教安及此邪入爲監察禦史遷侍禦史有禁卒誣里人斫父墓柏射殺之吏以專殺論而中尉護免其死右補闕蔣系爭不省仲郢監罰執曰賊不死是亂典刑有詔禦史蕭傑監之傑復爭遂獨詔京兆杖之不監朝廷嘉其守會昌初累轉吏部郎中時詔減官冗長者仲郢條簡浹日損千二百五十員議者厭伏遷左諫議大夫武宗延方士築望仙臺累諫諄切帝遣中人愧諭禦史崔元藻以覆按吳湘獄得罪仲郢切諫宰相李徳裕不爲嫌奏拜京兆尹置權量於東西市使貿易用之禁私制者北司吏入粟違約仲郢殺而尸之自是無人敢犯政號嚴明會廢浮屠法盡壞銅像爲錢仲郢爲鑄錢使吏請以字識錢者不答旣淮南鑄會昌字久之僧反取爲鐘鈸雲中書舍人紇於訴甥劉詡毆其母詡爲禁軍校仲郢不待奏卽捕取之死杖下宦官以爲言攺右散騎常侍知吏部銓徳裕頗抑進士科仲郢無所徇是時以進士選無受惡官者又當調者持闕簿令自閱卽擬唱吏無能爲姦宣宗初徳裕罷政事坐所厚善出爲鄭州刺史周墀鎭滑而鄭爲屬郡髙其績及入相薦授河南尹召拜戶部侍郎墀罷它宰相惡仲郢左遷祕書監數月復出河南尹以寬惠爲政或言不類京兆時答曰輦轂之下失彈壓郡邑之治本惠養烏可類乎擢劍南東川節度使大吏邊章挾勢肆貪前帥不能制仲郢因事殺之官下肅然居五年召爲吏部侍郎俄攺兵部領鹽鐵轉運使有劉習者以藥術進詔署鹽官仲郢以爲醫有本色官若委錢谷名分不正帝悟乃賜縑遣還大中十二年辭疾以刑部尙書罷使轉戶部封河東縣男爲山南西道節度使南鄭令權奕以罪仲郢杖之六日死貶雷州刺史頃之以太子賓客分司東都起爲虢州刺史以檢校尙書左僕射東都畱守會盜發父墓棄官歸華原徙華州刺史不拜咸通五年爲天平節度使初仲郢爲諫議大夫後每遷必烏集升平第庭樹戟架皆滿五日乃散及是不復集卒於鎭仲郢方嚴尙气義事親甚謹李徳裕貶死家無祿不自振及領鹽鐵遂取其兄子從質爲推官知蘇州院宰相令狐綯持不可乃移書開諭綯綯感悟從之每私居內齋束帶正色服用素父子更九鎭五爲京兆再爲河南皆不奏瑞不度浮屠急於摘貪吏濟單弱每旱潦必貸匱蠲負裏無逋家衣冠孤女不能自歸者斥稟爲婚嫁在朝非慶弔不至宰相第其迹略相同家有書萬卷所藏必三本上者貯庫其副常所閱下者幼學焉仲郢嘗手鈔六經司馬遷班固範曄史皆一鈔魏晉及南北朝史再又類所鈔它書凡三十篇號柳氏自備旁錄仙佛書甚眾皆小精眞無行字子璞珪璧玭

楊於陵按唐書本傳於陵字達夫本漢太尉震之裔父太淸倦宦客河朔死安祿山之亂於陵始六歲間關至江左逮長有奇志十八擢進士調句容主簿節度使韓滉剛嚴少許可獨奇於陵謂妻柳曰吾求佳﹠﹟無如於陵賢因以妻之辟鄂嶽江西使府滉居宰相領財賦權震中外於陵隨府罷避親不肯調退廬建昌以文書自娛樂滉卒乃入爲鄯部員外郎以吏部判南曹選者恃與宰相親文書不如式於陵駁其違宰相怒以南曹郎出使弔宣武軍未幾遷右司郎中換吏部出爲絳州刺史徳宗雅聞其名畱拜中書舍人時京兆李實恃恩暴橫於陵與所善許孟容不離附爲所譖短徙祕書少監帝崩宣遺詔於太原幽州節府獻遺無所納拜華州刺史遷浙東觀察使越人饑請出米三十萬石折贍貧民政聲流聞入爲京兆尹先是編民多竄北軍籍中倚以橫閭裏於陵請限丁制減三丁者不得著籍姦人無所影賴京師豪右大震遷戶部侍郎元和初牛僧孺等以賢良方正對策於陵被詔程其文居第一宰相惡其言出爲嶺南節度使辟韋詞李翺等在幕府咨訪得失教民陶瓦易蒲屋以絕火患監軍許遂振者悍戾貪肆憚於陵不敢撓以私則爲飛語聞京師憲宗不能無惑有詔罷歸遂振領畱事笞吏剔抉其贓吏呼曰楊公尙拒他方賂遺肯私官錢耶宰相裴﹠﹟亦爲帝別白言之乃授吏部侍郎而遂振終得罪初吏部程判別詔官參考齊抗當國罷之至是尙書鄭餘慶移疾乃循舊制於陵建言佗官但第判能否不知限員有司計員爲畱遣之格事不相謀莫如勿置於是有詔三考官止較科目選至常調悉歸吏部又請修甲歷南曹置別簿相檢實吏不能爲姦始奏選者納直給符告居四年凡調三千員時謂爲適以兵部兼禦史大夫判度支王師討淮西於陵用所親爲供軍使主唐鄧而髙霞寓騰牒度支以餉道乏及戰敗詔責之指以爲言帝怒貶於陵郴州刺史徙原王傅復以戶部侍郎知吏部選李師道平詔宣慰淄靑朝廷始議分其地而劉悟節度滑州未出鄆於陵趣使上道還奏帝悅其能會浙西觀察使李翛死皇甫鏄素忌於陵薦以代翛帝不之可穆宗立遷戶部尙書爲東都畱守數上疏乞身不許授太子少傅封弘農郡公俄以尙書左僕射致仕詔賜實俸讓不受於陵器量方峻進止有常度節操堅明始終不失其正時人尊仰之太和四年卒年七十八冊贈司空謚曰貞孝四子景復紹復師復嗣復

趙宗儒按唐書本傳宗儒字秉文鄧州穰人八代祖彤後魏徵南將軍父驊字云卿少嗜學履尙淸鯁開元中擢進士第補太子正字調雷澤河東丞采訪使韋陟器之表置其府又爲陳畱采訪使郭納支使安祿山陷陳畱驊沒於賊時江西觀察使韋儇族妹坐其夫爲畿官不供賊沒爲婢驊哀之以錢贖韋厚爲資給賊平訪近屬歸之時人髙其義驊以嘗陷賊貶晉江尉久之召拜左補闕遷累尙書比部員外郎建中初遷祕書少監惇交友行義不以夷險混操少與殷寅顏眞卿柳芳陸據蕭﹠﹟士李華邵軫善時爲語曰殷顏柳陸李蕭邵趙謂能全其交也驊位省郎衣食窶乏俸單寡諸子至徒步人爲咨美涇原兵反驊竄山谷病死贈華州刺史宗儒第進士授校書郎判入等補陸渾主簿數月拜右拾遺翰林學士時父驊遷祕書少監徳宗欲崇其門使一日並命再遷司勛員外郎貞元六年領考功事自至徳後考績失實內外悉考中上殿最混淆至宗儒黜陟詳當無所回憚右司郎中獨孤良器殿中侍禦史杜倫以過黜考左丞裴郁禦史中丞盧降考中中凡入中上者才五十人帝聞善之進考功郎中累遷給事中十二年以本官同中書門下平章事賜服金紫居二歲罷爲太子右庶子屏居愼靜奉朝請而已遷吏部侍郎召見勞曰知卿杜門六年故有此拜曩與先臣並命尙念之邪宗儒俯伏流涕元和初檢校禮部尙書充東都畱守三遷至檢校吏部荊南節度使散冗食戍二千人歷山南西道河中二鎭拜禦史大夫攺吏部尙書穆宗立詔先朝所召賢良方正委有司試宗儒建言應制而來者當天子臨問試有司非國舊典請罷之詔可俄檢校右僕射守太常卿太常有五方師子樂非大朝會不作帝嗜聲色宦官領教坊者乃移書取之宗儒不敢違以訴宰相宰相以事專有司不應關白以儒不職罷爲太子少師太和初進太子太傅文宗召訪政理對曰堯舜之化慈儉而已願陛下守之帝納其言六年授司空致仕卒年八十七冊贈司徒謚曰昭宗儒以文學歷將相位任崇劇然無儀矩以治生瑣碎失名崔管按唐書崔珙傳管字從律珙兄舉進士賢良方正皆髙第累辟諸使府入朝稍歷吏部員外郎李徳裕任禦史中丞引知雜事進給事中太和初持節宣慰盧龍使稱旨及興元殺李絳復往慰撫軍皆按堵還遷工部侍郎京兆尹宋申錫爲讒所危宦豎切齒時罕敢辧者管與大理卿王正雅固請出獄付外與眾治之天下重其賢以尙書右丞出爲荊南節度使進左丞時弟珙任京兆尹並據顯劇處世以爲榮俄判兵部西銓吏部東銓徙東都畱守以吏部尙書召辭疾不拜會昌中終山南西道節度使贈尙書左僕射管行方介有器蘊人屬以爲相而卒不至當時共咨云弟璪玙

韋博按唐書本傳博字大業京兆萬年人祖黃裳浙西節度觀察使博取進士第寖遷殿中侍禦史開成中蕭本詐窮得罪詔與中人籍其財中人利寶玉欲竊取去博奪還簿無遺貲回鶻入寇以符澈爲河東節度使拜博爲判官久之進主客郎中時詔毀佛祠悉浮屠隸主客博言令太暴宜近中宰相李徳裕惡之會羌渾叛以何淸朝爲靈武節度使詔博副之擢右諫議大夫召對賜金紫因行西北邊商虜彊弱還奏有旨進左大夫爲京兆尹與禦史中丞囂競不平皆得罪下除博衛尉卿出爲平盧節度使檢校禮部尙書徙昭義卒年六十二贈兵部尙書

薛元賞按唐書本傳元賞亡裏系所來太和初自司農少卿出爲漢州刺史時李徳裕爲劍南西川節度使會維州降徳裕受之以聞牛僧孺沮其議執還之元賞上書極言可因撫之潰虜膺腹不可失不省段文昌代徳裕狀元賞治當最遷累司農卿京兆尹出爲武寧節度使罷泗口猥稅人以爲便俄徙邠寧會昌中徳裕當國復拜京兆尹都市多俠少年以黛墨鑱膚誇詭力剽敓坊閭元賞到府三日收惡少杖死三十餘輩陳諸市餘黨懼爭以火滅其文元賞長吏事能推言時獘件白之禁屯怙勢擾府縣元賞數與爭不少縱由是軍暴折戢百姓賴安就加檢校吏部尙書閱歲進工部尙書領諸道鹽鐵轉運使徳裕用元賞弟元龜爲京兆少尹知府事宣宗立罷徳裕而元龜坐貶崖州司戶參軍元賞下除袁王傅久之復拜昭義節度使卒

五代

劉審交按五代史本傳審交字求益幽州文安人也少略知書通於吏事爲唐興令補範陽牙校劉守光僭號以審交爲兵部尙書守光敗歸於太原唐莊宗以爲從事其後趙徳鈞鎭範陽北面轉運使馬紹宏辟審交判官王晏球討王都以爲轉運供軍使定州平拜遼州刺史復爲北面轉運使攺慈州刺史以母老去官母喪哀毀過禮不調累年晉髙祖卽位楊光遠討範延光於魏州審交復爲供軍使是時晉髙祖分戶部度支鹽鐵爲三使歲餘三司益煩獘乃復合爲一拜審交三司使議者請檢天下民田宜得益租審交曰租有定額而天下比年無閒田民之苦樂不可等也遂止不檢而民賴以不擾遷右衛上將軍陳州防禦使出視民田見民耕器薄陋乃取河北耕器爲範爲民更鑄安從進平徙審交襄州又徙靑州皆有善政罷還契丹犯京師畱蕭翰而去翰復以審交爲三司使已而翰召許王從益守京師漢髙祖起義太原從益召髙行周以拒髙祖行周不至從益母王淑妃與羣臣謀迎髙祖或以謂燕兵在京師者猶數千可以城守而待行周淑妃不從議未決審交進曰余燕人也今爲燕守城當爲燕謀然事勢不可爲也太妃語是從益乃罷不設備遣人西迎髙祖髙祖至罷審交不用隱帝時爲汝州防禦使有能名幹佑三年卒年七十四州人聚哭柩前上疏乞畱葬近郊使民得歲時祠祭詔特贈太尉起祠立碑

遼

耶律韓八按遼史本傳韓八字嘲隱倜儻有大志北院詳穩古之五世孫太平中遊京師寓行宮側惟囊衣匹馬而已帝微服出獵見而問之曰汝爲何人韓八初不識漫應曰我北院部人韓八來覓官耳帝與語知有長才陰識之會北院奏南京疑獄久不決帝召韓八馳驛審錄舉朝皆驚韓八量情處理人無冤者上嘉之籍羣牧馬闕其二同事者考尋不已韓八略不加詰卽先馳奏帝益信任景福元年爲左夷離畢徙北面林牙眷遇優異重熙六年攺北院大王政務寬仁復爲左夷離畢十二年再爲北院大王入朝帝從容謂曰卿守邊任重當實府庫賑貧乏以報朕旣受詔愈竭忠謹知無不言便益爲多卒年五十五上聞悼惜死之曰篋無舊蓄椸無新衣遣使弔祭給葬具韓八平居不屑細務喜慍不形嘗失所乘馬家僮以同色者代之數月不覺

政事部名臣列傳十四

宋一

趙上交按宋史本傳上交涿州範陽人本名遠字上交避漢祖諱遂以字稱祖光鄴鄂州錄事參軍父簡章涿州司馬上交身長七尺黑色美風儀善談論負才任气爲鄕裏所推後唐同光中嘗詣中山幹王都有和少微者亦在都門下忌之頗毀訾上交都遂不爲禮上交不得志因南遊洛陽與中官驃騎大將軍馬紹宏善紹安領北面轉運制置大使表爲判官遷殿中丞秦王從榮開府兼判軍衛以上交爲虞部員外郎充六軍諸衛推官李澣張沆魚崇遠皆曰闕二字秦府悉與上交友善累遷司封郎中充判官從榮素豪邁不遵禮法好暱羣小上交從容言曰王位尊嚴當修令徳以慰民望王忍爲此獨不見恭世子戾太子之事乎從榮怒出之歷涇秦二鎭州節度判官從榮及禍僚屬皆坐斥上交由是知名晉初召爲左司郎中度支判官歷右諫議大夫會廢翰林學士以上交爲中書舍人知內外制遷刑部侍郎嘗上言伏睹長興中詔書州縣官在任詳讞刑獄昭雪人命者不限歲月赴選許令超資注官仍賜章服諸道州府給付公驗躬赴行部投狀隨給優牒庶絕欺罔以存激勸載詳元詔止言州縣未該內外職司乞自今但能雪活冤獄不限中外官並加旌賞諸道州縣委長吏抄案以聞俟本人考滿卽詣刑部投狀毋得隔越年歲庶使內外同律詔從之俄遷戶部侍郎拜禦史中丞彈舉無所阿避契丹入汴立明宗幼子許王從益爲帝以禮部尙書王崧爲左丞相上交爲右丞相契丹去上交請去僞號稱梁王漢祖將至從益遣上交馳表獻款授檢校禮部尙書太僕卿遷祕書監周祖監國命太師馮道迎湘陰公於徐州以上交副之廣順初拜禮部侍郎會將試貢士上交申明條制頗爲精密始復糊名考校擢扈載甲科及取梁周翰董淳之流時稱得士轉戶部侍郎明年再知舉謗議紛然時樞密使王峻用事常薦童子上交拒之峻怒奏上交選士失實貶商州司馬朝議以爲大重會峻貶乃止但坐所取士李觀侯璨賦落韻攺太子詹事顯徳初遷賓客二年拜吏部侍郎多請告不朝時出遊別墅世宗因問陶谷曰上交豈衰老乎谷對曰上交昔掌貢舉放鬻市家子李觀及第受所獻名園多植花卉優遊自適世宗怒免其官宋初起爲尙書右丞建隆二年正月卒年六十七上交所蒞官以干聞當時稱有公輔器尢好吟詠有集二十卷張昭爲序子曮字可畏七歲喪母過哀十二能屬文與兄晙同舉進士未成名而兄夭遂以蔭補千牛備身歷祕書郎殿中丞著作郎卒年二十六有集十卷太宗嘗取以入內

張鑄按宋史本傳鑄字司化河南洛陽人性淸介不事生產曾祖居卿祖楊父文蔚在唐俱舉進士楊至翰林學士承旨天平軍節度檢校吏部尙書文蔚中書侍郎平章事五代史有傳鑄梁貞明三年舉進士補福昌衛集賢校理拜監察禦史遷殿侍禦史仕後唐歷起居郎金部員外郎賜緋攺右司員外郎明宗初轉金部郎中賜金紫嘗上言曰國家以務農爲本守令以勸課爲先廣辟田疇用實倉廩竊見所在鄕村浮戶方事墾辟甫成生計種田未至二頃植木未及十年縣司以定色役民畏責斂捨之而去殊乖撫卹之方徒設招攜之令望令諸州應有荒田縱民墾蒔俟及五頃已上三年外始聽差科從之使兩浙還遷考功郎中晉天福初福州王延義奉義稱藩遣鑄持節冊爲閩國王少帝卽位攺河南令開運二年召爲太常少卿避曾祖諱不拜攺祕書少監判太常寺事逾年轉右庶子分司西京周廣順初入爲左諫議大夫給事中使朗州顯徳三年授檢校禮部尙書光祿卿又以祖名請避攺祕書監判光祿寺宋初加檢校刑部尙書建隆四年卒年七十二鑄美姿儀善筆札老能燈下細書如蠅頭由晉以來天地宗廟及上徽號封拜王公冊文皆詔鑄書之及卒身無兼衣家人鬻其服馬園圃得錢十萬以葬

袁廓按宋史本傳廓﹠﹟州梓潼人在蜀舉進士及第入宋補雙流縣主簿又爲西平縣主簿勾稽漏籍得民丁萬餘州將薦其勤職就遷上蔡令又以課最擢太子右贊善大夫令於禦史府分領推事掌榷貨務廓性誇﹠﹟敢大言好詆訐太祖以奇士待之太宗卽位遷殿中丞出知楚州歸掌京師市徵歲中增課數萬緡上嘉之賜緋魚錢百萬會錢俶盡籍土宇以獻命廓按籍浙中諸州軍倉庫之物悉輸京師得以便宜從事仍詔每公宴別席而坐以寵異之復命知鄆州會河決溢入城浸居人廬舍至冬月結爲冰廓大發民鑿取以竹輿舁出城散積之使者至謂其有略致水不入城乃以狀聞拜監察禦史至春凍解州地下流澌溢入爲民患會秦王廷美遷置房州以崇儀副使閻彥進知州事廓通判州事並賜白金三百兩廓俄轉殿中侍禦史召爲戶部判官命與陳恕李惟淸專計度芻糧事攺戶部員外郎又爲度支判官籍田轉本曹郎中判戶部勾院廓彊項好爭數與判使等較曲直於上前聲气俱厲上每優容之然勾稽精密由是部領擁積爲郡吏所訴詔禦史辧問廓謁見宰相趙普自理屬鄭州團練使侯莫陳利用得罪廓嘗與利用書札往還稔暱普謂之曰職司常事此不足云與利用交結款密於理可乎廓驚慚泣下不能對數日出知溫州就遷鴻臚少卿同郡袁仁甫掌州之關徵素以宗盟之分頗相親善一旦不協互有論奏上遣光祿寺丞牛韶往按驗韶至並攝系獄置對上疑廓被誣驛召赴闕廓性剛褊被詰治峻急詔書未至以憤死上聞甚追悼之復驗仁甫所訴多無實狀免韶官貶仁甫商州長史贈廓右諫議大夫錄其子丘賀爲奉禮郎始十歲上猶念廓不已又詔削仁甫名籍配隸商州

董樞按宋史本傳樞眞定元氏人後唐太淸中以獻書授校書郎累歷賓佐晉天福中爲左拾遺知樞密院表奏周廣順初爲左補闕世宗卽位詔常參官各奏封事樞上平吳策淮南平遷浚儀令恭帝卽位遷殿中侍禦史太祖幹徳初遷主客員外郎上書請伐蜀蜀平通判﹠﹟州會全師雄叛攻﹠﹟刺史張仁謙足疾不能戰欲棄城走樞固爭戰賊敗之因招餘眾降仁謙飲樞令醉密殺降數百誣奏樞與賊通會中使自成都還備言其事太祖並召之庭辯曲直仁謙遂屈下禦史臺鞫之黜宋州教練使以樞嘗貢西伐計遷比部郎中三年出兼桂陽監使上書請伐廣南詔益桂陽戍卒三千令樞統之開寶二年又上方略會劉鋹命內侍曾居實侵桂陽樞擊退之三年大舉伐鋹令樞率兵趨連口克之攺兵部郎中權知連州兼行營招撫使嶺南平賜錢三百萬四年移知襄州又爲河北轉運使攺判西京畱司禦史臺初樞罷桂陽監以左贊善大夫孔璘代之璘通三禮嘗講學於河朔擢第歷州縣及升朝蒞桂陽歲滿以太子洗馬趙瑜代之瑜趙州人家世豪右自言練達邊事開寶中命爲易州通判歲滿移桂陽瑜至卽稱疾遂以著作郎張侃代之侃至月餘奏瑜在任累月得羨銀數十斤𨿽送官而不具數聞計樞與璘隱沒可知矣詔下禦史案之獄具有司計盜贓法俱當死太祖曰趙瑜非自盜但不能發擿耳樞璘並坐死瑜決杖流海島擢侃爲屯田員外郎

史珪按宋史本傳珪河南洛陽人父暉晉嚴衛指揮使珪少以武勇隸軍籍周顯徳中遷小校太祖領禁衛以珪給事左右及受禪用爲禦馬直隊長四遷爲步軍副都軍頭兼控鶴弓弩大劍都指揮使開寶六年加都軍頭領毅州刺史太祖初臨禦欲周知外事令珪博訪珪廉得數事白於上驗之皆實由是信之後乃漸肆威福民有市官物不當償者珪告其欺罔當置法列肆無不側目上聞之因下詔曰古人以獄市爲寄者蓋知小民惟利是從不可盡法而繩之也況先甲之令未嘗申明苟陷人於刑深非理道將禁其二價宜示以明文自今應市易官物有妄增價直欺罔官錢者案鞫得實並以枉法論其犯在詔前者一切不問自是珪不復敢言時徳州刺史郭貴知邢州國子監丞梁夢升知徳州貴族人親吏之在徳州者頗爲姦利夢升以法繩之貴素與珪善遣人以其事告珪圖去夢升珪悉記於紙將伺便言之一日上因言爾來中外所任皆得其人珪遽曰今之文臣亦未必皆善乃探懷中所記以進曰祇如知徳州粱夢升欺蔑刺史郭貴幾至於死上曰此必刺史所爲不法夢升眞淸彊吏也因以所記紙付中書曰卽以夢升爲贊善大夫旣又曰與左贊善珪以譖不行居常怏怏九年坐漏泄禁中語出爲光州刺史會歲饑淮蔡民流入州境珪不待聞卽開倉減價以糶所全活甚眾吏民詣闕請植碑頌徳者數百人太平興國初以爲揚楚等九州都巡檢使四年徵太原命珪與彰信軍節度劉遇攻城北面從徵幽州坐所部逗撓失律責授定武行軍司馬數月召爲右衛將軍領平州刺史督浚惠民河自尉氏達京九十里數旬而畢民咸便之會江淮民曲謀首等數十百人聚爲盜命珪率龍猛騎兵五百往捕悉獲之六年遷隰州刺史知保州靜戎軍上緣邊便宜十五事皆從之雍熙中從曹彬徵幽州爲押陣部署以所部下涿州師還卒年六十一珪多智數好以甘言小惠取譽於人故所至不忍其去云

王易簡按宋史本傳易簡字國寶京兆萬年人性介特寡合曾祖胐唐﹠﹟州刺史祖遠連州刺史父貫唐州刺史易簡少好學工詩會僖宗幸蜀長安兵亂避地山谷梁乾化中邵王友誨鎭陜易簡舉進士詣府拔解友誨贈錢二十萬明年遂擢第復隱華山邠帥韓恭辟觀察支使府罷華帥李保衡復辟從事逾年尹皓代保衡易簡仍在幕府會朱友謙以河中叛歸莊宗攻華州甚急城中危懼咸請築月城以自固皓恃勇不聽下令曰有敢復言者斬易簡固請乃許板築始畢外城果壞軍民賴之會夜不能攻友謙遂遁去皓卒易簡歸田裏久之召爲著作郎數月棄去復召爲右拾遺上書忤旨出爲鄧州節度推官後唐同光中遣魏王繼岌伐蜀以宰相郭崇韜爲招討使辟易簡爲巡官攺魏王都督府記室參軍明宗卽位周帥羅周恭辟爲掌書記府罷退居華陰作小隱詩二十首並序以見志好事者多傳誦秦王從榮聞而重之謂宰相馮道李愚曰易簡有才豈宜久居外地卽召爲祠部員外郎攺水部郎中知制誥府中書舍人晉初賜金紫判弘文館史館事晉祖爲治務求速效易簡上漸治論以諫之詔書褒答以論付史館及廢翰林學士易簡兼知內制三拜禦史中丞歷右丞吏部侍郎左丞判吏部銓嘗上言選門格敕條件具存藩府官僚習熟者少凡給文解未曉規程以致選人詣都親求解樣往來跋涉重可傷閔傳寫少差旋復驗放乞自今委南曹詳定解樣兼錄長定格取解條下諸州板置州院門每取解時準條式遵行從之晉祖在大梁臺省湫隘易簡奏舉故事一歲得元省錢二百萬繕治省署及造器物號爲舉職周朝諱簡易止名易廣順初遷禮部尙書是冬合三銓爲一令易簡權判俄攺刑部尙書周祖將親郊命判兵部會冊四廟命爲副使周祖晏駕爲山陵副使顯徳四年告老以太子少保致仕歸鄕裏宋初召加少傅所居華陰構一鳴堂二品樓優遊自適建隆四年四月無疾卒年七十九子景讓進士及第至尙書郎

李濤按宋史本傳濤字信臣京兆萬年人唐敬宗子郇王瑋十世孫祖鎭臨濮令父元將作監朱梁革命元以宗室懼禍挈濤避地湖南依馬殷署濤衡陽令濤從父兄郁仕梁爲合門使上言濤父子旅湖湘詔殷遣歸京師補河陽令後唐天成初舉進士甲科自晉州從事拜監察禦史遷右補闕宋王從厚鎭鄴以濤爲魏博觀察判官歲餘入爲起居舍人晉天福初攺考功員外郎史館修撰晉祖幸大梁張從賞以盟津叛陷洛陽扼虎牢故齊王全義子張繼祚者實黨之晉祖將族其家濤上疏曰全義歷事累朝頗著功效當巢蔡之亂京師爲墟全義手披荊棘再造都邑垂五十年洛民賴之乞以全義之故止罪繼祚妻子從之嘗奉詔爲宋州括田使前雄州刺史袁正辭賫束帛遺濤以田園爲托濤表其事晉祖嘉之正辭坐降一階濤遷浚儀令攺比部郎中鹽判官攺刑部郎中涇帥張彥澤殺記室張式奪其妻式家人詣闕上訴晉祖以彥澤有軍功釋其罪濤伏闕抗疏請置於法晉祖召見諭之濤植笏叩階聲色俱厲晉祖怒叱之濤執笏如初晉祖曰吾與彥澤有誓約恕其死濤厲聲曰彥澤私誓陛下不忍食其言範延光嘗賜鐵券今復安在晉祖不能答卽拂衣起濤隨之諫不已晉祖不得已召式父鐸弟守貞子希範等皆拜以官罷彥澤節制濤歸洛下賦詩自悼有三諫不從歸去來之句先是範延光據鄴叛晉祖賜鐵券許以不死終亦不免故濤引之晉祖崩濤坐不赴臨停職未幾起爲洛陽令遷屯田職方郎中中書舍人會契丹入汴彥澤領突騎入京城恣行殺害人皆爲濤危之濤詣其帳通刺謁見彥澤曰舍人懼乎濤曰今日之懼亦猶足下昔年之懼也向使先皇聽僕言寧有今日之事彥澤大笑命酒對酌濤神气自若漢祖起義至洛濤自汴奉百官表入對漢祖問京師財賦從契丹去後所存幾何濤具對稱旨漢祖嘉之至汴以爲翰林學士杜重威鄴叛髙祖命髙行周慕容彥超討之二師不協濤密疏請親徵髙祖覽奏以濤堪任宰輔卽拜中書侍郎兼戶部尙書平章事隱帝卽位楊邠周祖共掌機密史弘肇握兵柄與武徳使李鄴等中外爭權互作威福濤疏請出邠等藩鎭以淸朝政隱帝不能決白於太后太后召邠等諭之反爲所構免相歸第時中書廚釜鳴者數四濤晝寢合中夢嚴飾廳事羣吏趨走云迎新宰相帶諸司使旣寤心異之數日濤罷以邠爲相兼樞密使及周祖舉兵太后倉皇涕泣曰不用李濤之言宜其亡也周初起爲太子賓客歷刑部戶部二尙書世宗晏駕爲山陵副使恭帝卽位封莒國公宋初拜兵部尙書建隆二年濤被病有軍校尹勛董浚五丈河陳畱丁壯夜潰勛擅斬隊長陳琲等十人丁夫七十人皆杖一百刵其左耳濤聞之力疾艸奏請斬勛以謝百姓家人謂濤曰公久病宜自愛養朝廷事且置之濤憤言曰人孰無死但我爲兵部尙書坐視軍校無辜殺人烏得不奏太祖覽奏嘉之詔削奪勛官爵配隸許州濤卒年六十四贈右僕射濤慷慨有大志以經綸爲己任工爲詩筆札遒媚性滑稽善諧謔亦未嘗忤物居家以孝友聞景徳三年其孫惟勤詣闕自陳詔授許州司士參軍子承休至尙書水部郎中承休子仲容

邊光範按宋史本傳光範字子儀並州陽曲人性謙退和雅有吏材父仁嗣忠武軍節度副使光範後唐天成二年起家楡次令召爲殿中丞賜緋長興四年攺太常丞丁內艱晉天福初服闋授檢校戶部員外郎北京畱守判官兼侍禦史二年拜太府少卿上書曰臣聞唐太宗有言朕居深宮之中視聽不能及遠所委者惟都督刺史則知此官實系治亂必須得人今則刺史或因緣世祿或貢奉家財或微立軍功或但循官序實恐撫民無術禦吏無方以此牧民而民受其賜鮮矣望選能吏以蘇民瘼用致升平奏入畱中不出俄爲冊秦王李從曮副使張從恩以外戚爲河南尹奏授判官遷祕書監兼禦史中丞入拜大理少卿少帝尹京攺衛尉少卿充開封府判官又攺光祿少卿廣晉府判官賜金紫少帝卽位拜右諫議大夫權知開封府事遷給事中會蝗災遣使亳州括借軍糧稱爲平允時與契丹失歡河朔連兵命光範出使修好會契丹復南入光範行至趙州召還開運元年權知鄭州拜左散騎常侍二年入爲樞密直學士少帝以光範藩邸舊僚待遇尢厚因遊宴見光範位翰林學士下卽日拜尙書禮部侍郎知制誥充翰林學士仍直樞密院漢初攺檢校刑部尙書衛尉卿上言伏見朝廷除刺史不限年月或未及期年又聞除代往來跋涉豈暇撫懷望愼選良牧立定年限以責輯綏之﹠﹟疏入不報幹佑二年遣使宋州虞城汝州襄城按視民田之傷稼者是冬爲吳越加恩使周廣順初出知陳州遷祕書監俄召拜禦史中丞賜襲衣銀器繒彩鞍勒馬復爲禮部侍郎時禮部侍郎於貢部或掌或否光範拜官將及秋試乃言於執政曰單門偶進何言名第若他曹公事光範不敢辭若處文衡校閱名賢品藻優劣非下走所能執政曰公晉末爲翰林樞密直學士勿避事也及期光範辭疾不出乃以翰林學士承旨徐臺符掌之時論多其自知世宗卽位攺刑部侍郎權知開封府俄遷戶部顯徳三年命往大名檢民田五年遣使普均租稅光範詣宋州時韓通掌禁兵領宋師修汴堤訪郡民皆言光範均平之狀乃具以聞世宗嘉之宋初徵澤潞命光範爲前軍轉運計度鄭洛汝孟懷芻糧秋拜太常卿時張昭爲吏部尙書朝議以其耆老令光範簽判選事建隆四年襄州節度慕容延釗徵湖南以光範權知州事路當衝會餉饋無闕是冬郊祀召還會延釗卒復知襄州大軍數萬由陜路討蜀出漢土光範復當供億人不知勞嘗舉本鎭判官李﹠﹟爲殿中侍禦史﹠﹟後坐事除籍光範左遷太子賓客仍知襄州五年兼橋道使朝廷遣使督治道常六七輩一使所調發民皆數百人吏緣爲姦多私取民課所發不充數而道益不修光範計其工以州卒代民官給器用役不淹久人以無擾詔書褒美開寶四年復判吏部銓曹禦史中丞劉溫叟卒以光範判禦史臺事數月眞拜中丞六年以疾解銓曹任卒年七十三光範性至孝謙退和易雅有吏幹母病疽光範嘗吮之景徳中錄其孫易從同學究出身

劉熙古按宋史本傳熙古字義淳宋州寧陵人唐左僕射仁軌十一世孫祖寶進嘗爲汝陰令熙古年十五通易詩書十九通春秋子史避祖諱不舉進士後唐長興中以三傳舉時翰林學士和凝掌貢舉熙古獻春秋極論二篇演論三篇凝甚加賞召與進士試擢第遂館於門下淸泰中驍將孫鐸以戰功授金州防禦使表熙古爲從事晉天福初鐸移汝州又辟以隨熙古善騎射一日有鶚集門槐樹髙八尺鐸惡之投以瓦石不去熙古引弓一發貫鶚於樹鐸喜令勿拔矢以旌其能後二歲鐸卒調補下邑令俄爲三司戶部出使巡官領永興渭橋華州諸倉制置發運仕漢爲盧氏令周廣順中攺亳州防禦推官歷澶州支使秦鳳平以爲泰州觀察判官太祖領宋州爲節度判官卽位召爲左諫議大夫知靑州車駕徵維揚追赴行在建隆二年受詔制置晉州榷礬增課八十餘萬緡幹徳初遷刑部侍郎知鳳翔府未幾移秦州州境所接多寇患熙古至諭以朝廷恩信取蕃部酋豪子弟爲質邊鄙以寧轉兵部侍郎徙知成都府六年就拜端明殿學士丁母憂開寶五年詔以本官參知政事選名馬銀鞍以賜歲餘以足疾求解拜戶部尙書致仕九年卒年七十四贈右僕射熙古兼通陰陽象緯之術作續聿斯歌一卷六壬釋卦序例一卷性淳謹𨿽顯貴不攺寒素歷官十八登朝三十餘年未嘗有過嘗集古今事迹爲歷代紀要十五卷頗精小學作切韻拾玉二篇摹刻以獻詔付國子監頒行之子蒙正蒙叟

宋太初子

傳慶

按宋史本傳太初字永初澤州晉城人太平興國三年舉進士解褐大理評事通判戎州以善政聞有詔褒羨遷將作監丞贊善大夫通判晉州轉太常丞雍熙三年通判成都府賜緋魚會詔求直言著守成箴以獻淳化初遷監察禦史時北面用兵選爲雄州通判入判度支勾院二年爲京西轉運副使未幾移河東四年遷正使攺殿中禦史至道初遷兵部員外郎鹽鐵副使賜金紫時陳恕爲使太初有所規畫必咨恕未嘗自用爲功恕甚徳之會西鄙有警轉饋艱急攺刑部郎中充陜西轉運使二年命白守榮馬紹忠護芻糧分三番抵靈州轉運副使廬之翰違旨並往爲戎人所剽上怒捕太初及副使祕書丞竇玭系獄太初責懷州團練副使之翰玭悉除名之翰貶許州司馬玭商州司戶掾明年起太初爲祠部郎中知梓州俄復舊秩眞宗嗣位召還復命經度陜西饋運事咸平初拜右諫議大夫知江陵府蠻寇擾動太初以便宜制遏詔獎之三年再知梓州明年益州雷有終以母老求還詔太初就代時分川陜爲四路各置轉運使上以事有緩急難於均濟命太初爲四路都轉運使要切之務俾同規畫太初與鈐轄楊懷忠頗不協時蜀土始安上慮其臨事矛盾亟召太初還會禦史中丞趙昌言等坐事被劾命權禦史中丞先是按劾有罪必豫請朝旨太初以爲失風憲體獄成然後聞上時論韙之俄出知杭州太初有宿疾以浙右卑濕不便求近地得廬州疾久頗昏忘不能治大郡連徙汝光二州景徳四年卒年六十二錄其弟繼讓試校書郎太初性周愼所至有幹職譽嘗著簡譚三十八篇自序略曰廣平生纂文史老釋之學嘗謂禮之中庸伯陽之自然釋氏之無爲其歸一也喜以古聖道契當世之事而患未博也忽外物觸於耳目內機發於性情因筆而簡之以備闕忘耳子傳慶後爲太子中捨

王琪按宋史本傳琪字君玉兒童時已能爲歌詩起進士調江都主簿上時務十二事請建義倉置營田減度僧罷鬻爵禁錦綺珠貝行鄕飲籍田復制科興學校仁宗嘉之除館閣校勘集賢校理帝宴太淸樓命館閣臣作山水石歌琪獨蒙褒賞詔通判舒州歲饑奏發廩救民未報先振以公租守以下皆不聽琪挺身任之知復州民毆佃客死吏論如律琪疑之畱未決已而新制下凡如是者聽減死歷開封府推官直集賢院兩浙淮南轉運使修起居注鹽鐵判官判戶部勾院知制誥嘗入對便殿帝從容謂曰卿雅有心計若三司缺使當無以易卿會奉使契丹因感疾還上介誣其詐責信州團練副使久之以龍圖閣待制知潤州轉運使欲浚常潤漕河琪陳其不便詔寢役而後議者卒請廢古城埭破古函管而浚之河反狹舟不得方行公私交病徙知江寧先是府多火災或托以鬼神人不敢救琪召令廂邏具爲作賞捕之法未幾得姦人誅之火患遂息復知制誥加樞密直學士知鄧州徙揚州入判太常寺又出知杭州復爲揚州潤州以禮部侍郎致仕卒年七十二琪性孤介不與時合數臨東南名鎭政尙簡靜每疾俗吏飾廚傳以沽名譽故待賓客頗闊略間造飛語起謗終不自卹葬於眞州詔眞揚二州發卒護其窆蓋異數也

宋璫按宋史本傳璫字寶臣華州渭南人父鸞監察禦史璫幹徳中進士及第拔萃登科解褐靑城主簿好寫書秩滿載數千卷以歸吳廷祚鎭永興辟掌書奏廷祚卒復調下邽主簿擢著作佐郎知綿州太宗卽位攺右贊善大夫爲峽路轉運副使代還召對賜緋魚復出知秦州有善政就拜監察禦史充陜西轉運使以韋亶代知秦州璫去州未百日亶坐事系獄上以璫前有治績賜錢五十萬再命知秦州安集諸戎部內淸肅雍熙初轉比部員外郎在任凡六年召歸面賜金紫授度支判官俄遷屯田郎中知益州屬歲饑多盜璫始至以方略擒捕招輯盜皆首伏屏息下詔嘉獎端拱初就拜右諫議大夫時兩川轉運使副皆坐事免以璫爲西川轉運使加左諫議大夫攺知陜州淳化中三吳歲饑疾病民多死擇長吏養治之命璫知蘇州璫體丰碩素病足至州地卑濕疾益甚人或勸其謝疾北歸璫曰天子以民病俾我綏撫我以身病而辭焉非臣子之義也旣而太白犯南斗曰鬥爲吳分民方饑天象如此長吏得無咎乎四年卒年六十一上聞之嗟悼錄其子明遠爲蒲城主簿俾護其喪歸葬焉璫性淸簡歷官三十年未嘗問家事惟聚書以貽子孫且曰使不忘本也明遠淳化三年進士後爲都官員外郎次子柔遠亦舉進士及第垂遠合門祇侯

王明子挺

扶

按宋史本傳明字如誨大名成安人晉天福中舉進士不第驍騎將藥元福爲原州刺史辟爲從事馮暉節制靈武表爲觀察巡官周廣順初元福領陳州防禦使奏署判官會劉崇寇晉州命元福將兵援之事多咨於明先是州縣吏部送丁壯餉糧一夕夫盡遁去元福怒盡驅官吏出軍門將就戮明馳往止之入白元福曰今軍儲無闕丁夫數萬人文吏懦不能制斬之何益不如寬以待之賊敗凱旋公無專殺之名不亦善乎元福感悟盡免其死旣而崇眾宵遁卽命元福爲建雄軍節度畱鎭因奏署明爲書記賜緋魚顯徳初元福移鎭陜恃功多驕恣明以直道規之忤其左右多毀明於元福元福亦稍疏之明以父病求歸省元福數召明明因謝絕之詣闕上書求任州縣歷淸平郾城二縣令宋初荊南髙繼衝入覲授彭門節鉞以明爲武寧軍節度掌書記幹徳初召公卿近臣各舉淸白有吏幹者一人給事中馬士元以明塞詔召爲左拾遺蜀平選知榮州代歸遷右補闕會用兵於嶺南選爲荊湖轉運使開寶三年大舉南徵以明爲隨軍轉運使山路險絕舟車不通但以丁壯數萬人轉遞供億不闕每下一郡一城必先保其簿書守其倉庫旣而賀州未下明入與主帥計曰當急取之恐援兵至則我師勝負未可知諸將頗猶豫明乃擐甲冑率所部護送輜重卒百人擁丁夫數千畚鍤皆作堙其塹直抵城門城中懼開門納款遂據有之因抵廣州賊眾十餘萬拒戰是夕大風發屋折木眾乃驚懼明與都部署潘美等謀命丁夫數千人人持二炬間道先搗賊壘大軍蓐食陣以待之俄而萬炬皆發焚其柵賊驚果來犯大軍因迎擊之賊大敗斬首數萬劉鋹以城降廣州平爲本道轉運使太祖嘉其功擢授祕書少監領韶州刺史充轉運使俄以潘美尹崇珂爲嶺南轉運使以明爲副使明﹠﹟歷部內視民疾苦舊無名科斂悉條奏除之嶺表遂安七年代歸帝召見勞問賜襲衣金帶鞍勒馬是歲將用師南唐以明爲黃州刺史帝密授成算明旣視事卽完葺城壘訓練士卒眾莫解其意俄而王師自荊渚乘戰艦而下卽以明爲池州至嶽州江路巡檢戰擢都部署擊鄂州軍於江南斬首三百級又破萬餘人於武昌殺江南軍七百人拔樊山寨破江州軍斬首三千級又破江南軍三百人於江中獲船十餘艘又擊敗湖口軍萬餘眾奪戰艦五百艘時南唐將朱令贇自上江領眾十五萬連大艦沿流而下將焚釆石浮梁抵金陵爲援明率所部舟師屯獨樹口遣其子馳奏請添造戰艦三百艘以襲令贇帝曰非應急策也令贇朝夕至金陵之圍解矣乃密遣人諭明令樹長木於洲浦間若帆檣之狀令贇望見之果疑大軍襲其後逗撓不敢進明移檄諸軍相爲掎角因督兵棹襲之至小孤山與諸軍合勢大破之擒令贇眾赴水死者十五六金陵平詔明安撫諸郡因命知洪州太宗卽位兼領江南諸路轉運使召爲右諫議大夫充三司副使太平興國七年與侯陟同判三司事八年詔分三司各命使領之攺左諫議大夫爲鹽鐵使遷給事中雍熙四年攺光州刺史出知並州端拱元年代還表求換秩攺禮部侍郎會契丹擾邊詔以明知眞定府契丹遁去淳化初詔歸闕知京朝官差遣事二年卒年七十三子挺扶並進士及第歷臺省累爲轉運使皆知名挺至殿中侍禦史扶嘗直集賢院至工部員外郎景徳中錄幼子掞爲光祿寺主簿大中祥符八年又錄其孫師顏爲三班借職掞至殿中丞

楊克讓按宋史本傳克讓字慶孫同州馮翊人髙祖公略洪州都督晉末舉進士不第州將劉繼勛辟爲戶曹掾漢幹佑中本府節度張彥成表授掌書記周廣順初彥成移鎭安陽穰下克讓以舊職從行彥成入爲執金吾病篤奏稱其材可用克讓以彥成死未葬不忍就祿退居別墅俟張氏子外除時論稱之歷鎭寧軍掌書記顯徳二年調授鳳翔府司錄參軍加兼監察禦史以祖母老解官歸養未幾攺延州觀察推官與通判宋琪並爲節度使趙贊所禮累加朝散大夫兼殿中侍禦史連以家難去職太祖素知其名會贊入覲復稱其才卽起爲左補闕掌鄿口榷貨務幹徳六年知果州上言願畢襄事特賜緡錢許葬畢赴任開寶三年就命爲西川轉運副使蜀民懷其善政璽書褒美代歸闕下疏民利病十事稱旨太祖召升殿賜坐勞問面賜金紫將大用爲侯陟所沮事見陟傳徵南唐命克讓知升州行府升州平就知州事兼水陸計度轉運使事加兵部員外郎太平興國初就加刑部郎中知大名府會錢俶陳洪進來歸疆土以克讓爲兩浙西南路轉運使泉州民嘯聚爲盜克讓在福州卽率其屯兵至泉州與王明王文寶共討平之四年徙知廣州俄兼轉運市舶使明年卒年六十九克讓少好學手寫經籍盈於篋笥多收圖書墨迹歷官廉謹幹局所至有聲每視事自旦至暮或通夕斷決如流無有凝滯當時稱爲能吏

思恭按宋史本傳思恭澤州晉城人曾祖約定州司戶祖昶神山令父希堯晉祖鎭太原辟爲從事與桑維翰同幕府晉有天下希堯累歷淸顯思恭以門蔭奏署鎭國軍節度使官天福中希堯任棣州刺史兼權鹽礬制置使思恭解官侍養奉章入貢攺國子四門博士賜緋開運初出爲華商等州官察支使劉繼勛節制同州辟爲掌書記繼勛入朝會契丹入汴軍士喧噪請立思恭爲州帥思恭諭以禍福拒而弗從乃止漢祖建國授左補闕隱帝時蝗詔﹠﹟祈山川思恭上言赦過宥罪議獄緩刑苟獄訟平允則災害不生望令諸州速去重刑無致淹濫必召和气從之歷度支駕部周顯徳中定濱州田賦世宗嘉之賜金紫丁外艱服闋拜左司員外郎建隆二年除開封令遷金部郎中幹徳初平蜀通判眉州時亡命集眾攻逼州城刺史趙廷進懼不能敵將奔嘉州思恭止之因率屯兵與賊戰彭山軍人皆觀望無鬥志思恭募軍士先登者厚賞於是諸軍賈勇大敗賊思恭矯詔以上供錢帛給之後度支請按其罪太祖憐其果幹不許令知州事丁母憂起復俄召爲考功郎中知泗州會馮繼業自靈州舉宗來朝帝以思恭代知州事仍語之曰馮繼業言靈州非衛霍名將鎭撫之不可汝其往哉思恭曰臣奉詔而往必能治之帝壯之賜窄衣金帶錢二百萬仍以塗涉諸部令別賫金帛以遺之思恭下車矯繼業之失綏撫夷落訪求民病悉條奏免之俄而回鶻入貢路出靈州交易於市思恭遣吏市﹠﹟砂吏爭直與之競思恭釋吏械其使數日貰之使還訴其主復遣使賫牒詣靈州問故思恭理屈不報自是數年回鶻不復朝貢久之遷右諫議大夫知揚州朝廷方經略江表命思恭兼沿江巡檢每出巡委州事於通判以牌印鼓角金鉦自隨驛書自京師來者令賫至其所事多稽滯因與通判李岧相告訐詔以屬吏思恭辭不直責授太常少卿攺知宿州太宗卽位遷將作監知秦州坐擅借官庫銀造器又妄以貢奉爲名賤市狨毛虎皮爲馬飾爲通判王廷範所發降授少府少監知邢州太平興國六年遷少府監雍熙元年南郊畢表乞復舊官再爲右諫議大夫二年知壽州端拱初遷給事中尋知陜州淳化三年卒年七十三思恭以門資歷顯官不知書無學術然踐更吏事所至亦著勤績子惟一至太常博士三司度支判官從子惟幾第進士仕至兵部員外郎

張遜按宋史本傳遜博州髙唐人數歲喪父養於叔父職方員外郎幹後隨母歸魏仁浦家駙馬都尉咸信其異父弟也太宗在晉邸召隸帳下太平興國初補左班殿直從徵太原還遷文思副使再遷香藥庫使嶺南平後交址歲入貢通關市並海商人遂浮舶販易外國初闍婆三佛齊渤泥占城諸國亦歲至朝貢由是犀象香藥珍異充溢府庫遜請於京置榷易署稍增其價聽商入金帛市之恣其販鬻歲可獲錢五十萬緡以濟經費太宗允之一歲中果得三十萬緡自是歲有增羨至五十萬雍熙二年錄其勞遷領嬀州刺史三年與安忠並命爲東上合門使數月會許仲宣罷判度支卽以遜爲度支使端拱初遷鹽鐵使二年授宣徽北院使簽署樞密院事未幾兼樞密副使知院事與同列寇準不協每奏事頗相矛盾一日遜等晚歸私第準與溫仲舒並轡有狂民迎馬首拜呼萬歲街使王賓舊與遜同事晉邸遜又嘗舉賓雅相厚善因奏民迎準拜呼萬歲準自辧實與仲舒同行蓋遜令賓獨奏斥臣辭意俱厲因互發其私太宗惡之下詔切責遜左降右領軍衛將軍準亦罷職會判右金吾街使蔡王﹠﹟奏富人子爲州大校黜官命遜代掌其事西蜀李順爲亂詔發兵水陸進討以荊渚居其要害命遜爲右驍衛大將軍知江陵府賜錢二百萬白金三千兩遜旣至會峽路諸漕卒數千人聚江陵有告其謀變以應蜀寇府中議欲盡誅之遜止捕首惡楊承進等二十一人斬於市餘黨親加慰撫飛奏以聞太宗嘉之詔以其卒分配州郡數月遜卒年五十六時至道元年也贈桂州觀察使歸葬京師遜小心謹愼徒以攀附至貴顯其吁謀獻替無聞焉子敏中初補供奉官遜在宣徽表言嘗業文願攺秩卽換大理寺丞累至比部郎中次子虛中娶宗室申國公女至供奉官合門祗侯敏中子先進士及第

許仲宣按宋史本傳仲宣字希粲靑州人漢幹佑中登進士第時年十八周顯徳初解褐授濟陰主簿考功員外郎張乂薦爲淄州團練判官宋初赴調引對便殿仲宣气貌雄偉太祖悅之擢授太子中允受詔知北海軍仲宣度其山川形勢地理廣袤可以爲州郡因畫圖上之遂升爲濰州初議建牧馬監令仲宣行視諸州頗得善地從徵並門掌給納四十餘州資糧悉能集事帝益知其彊幹開寶四年知荊南轉運事及徵江南又兼南面隨軍轉運事兵數十萬供饋無闕南唐平以漕挽功拜刑部郎中中謝日召升殿獎諭賜緋九年詔知永興軍府事太宗嗣位遷兵部郎中驛召赴闕賜金紫授西川轉運使蜀西南夷寇鈔邊境仲宣親至大度河諭以逆順示以威福夷人率服會言事者云江表用兵時仲宣幹沒官錢召還令禦史臺盡索財計簿鉤校凡數年而畢無有欺隱攺廣南轉運使會徵交州其地炎瘴士卒死者十二三大將孫全興等失律仲宣因奏罷其兵不待報卽以兵分屯諸州開庫賞賜艸檄書以諭交州交州卽送款內附遣使修貢仲宣復上章待罪帝嘉之太平興國六年冬南郊畢遷吏部郎中八年與膳部郎中知雜滕中正兵部郎中劉保勛刑部郎中辛仲甫皆以久次郎署擢升諫垣仲宣爲左諫議大夫未幾召還以本官權度支雍熙四年出知廣州未上移知江陵府俄攺河南府端拱中遷給事中淳化元年卒年六十一仲宣性寬恕倜儻不檢有心計初爲濟陰主簿時令與簿分掌縣印令畜嬖妾與其室爭寵令弗能禁嬖欲陷其主竊取其印藏之封識如故以授仲宣翌日署事發匣則無其印因逮捕縣吏數輩及令簿家人下獄鞫問果得之於令捨突中令聞之倉皇失措仲宣處之晏然人服其量嘗從徵江南都部署曹彬令取陶器數萬給士卒爲燈具仲宣已預料置奉之如其數其才幹類此子待用至國子博士待問再舉及第至殿中丞待旦至比部員外郎待用子巨源亦登進士第

滕中正按宋史本傳中正字普光靑州北海人曾祖瑤髙郵令祖煦卽墨令父保裔興平令中正弱冠舉進士不第周顯徳中滑帥向拱奏辟爲掌書記拱移鎭彭門會中正丁外艱復表奪情仍署舊職加朝散大夫拱鎭襄陽以中正爲襄均房復觀察判官及畱守西路又奏署河南府判官檢校戶部員外郎幹徳五年度支員外郎侯陟表中正有材幹入爲殿中侍禦史兩川平選知興元府判西京畱臺俄通判河南府畱守司事太祖雩祀西洛以祗事之勤轉倉部員外郎太宗卽位遷考功員外郎授四川東路轉運使太平興國五年召爲膳部郎中兼侍禦史知雜事六年命與中書舍人鄭贄戶部郎中雷徳驤同知京朝官考課中正嘗薦舉監察禦史張白知蔡州假貸官錢二百貫糴粟麥以射利坐棄市中正降爲本曹員外郎依舊知雜未幾又擢拜右諫議大夫權禦史中丞雍熙元年春大宴上歡甚以虛盞示羣臣宰相言飲酒過度恐有失儀之責上顧謂中正曰今君臣相遇有失者勿彈劾也因是伶官盛言宴會之樂上曰朕樂在時平民安是冬幹明節羣臣上壽酒旣三行上目中正曰三爵之飲實惟常禮朕欲與羣臣更舉一﹠﹟可乎中正曰陛下聖恩甚厚臣敢不奉詔殿上皆稱萬歲二年以年老辭出知河南府未幾被病罷分司西京淳化初判畱司禦史臺命其子元賜權河南司錄以便養二年卒年八十四中正性峻刻連鞫大獄時議以爲深文權中丞日振舉綱憲人以稱職許之二子並舉進士元錫至刑部郎中元宴後名世寧至工部郎中

孔承恭按宋史本傳承恭字光祖京兆萬年人唐昭宗東遷舉族隨之遂占籍河南五世祖戡唐書有傳戡孫迥萊州刺史迥子昌庶虞部郎中昌庶子莊仕晉爲右諫議大夫由戡至莊皆登進士第承恭莊之子也以門蔭授祕書省正字歷溫安丰二縣主簿時王審琦節制壽春以承恭名家子奏攝節度推官府罷調補鄭州錄事參軍入爲大理寺丞獻宮詞托意求進太祖怒其引諭非宜免所居官放歸田裏太宗卽位以赦復授舊官時初榷酒以承恭監西京酒曲歲增課六千萬遷大理正議獄平允擢庫部員外郎判大理少卿事遷屯田兵部二郎中同考校京朝官課第端拱三年下詔曰九寺三監國之羽儀制度聲名往往而在各有副貳率其司存品秩素髙職任尢重郎吏遷授斯爲舊章比聞搢紳之流頗以臺閣自許目爲散地甚無謂焉朕將振之自我而始其以兵部郎中孔承恭爲太常少卿魏羽爲祕書少監戶部郎中柴成務爲光祿少卿魏庠爲衛尉少卿張洎爲太僕少卿呂端爲大理少卿臧丙爲司農少卿袁廓爲鴻臚少卿工部郎中張雍爲太府少卿又以屯田郎中雷有終爲少府少監虞部郎中索湘爲將作少監時裴祚愼從吉宋雍先爲少卿皆攺授東宮官又詔承恭與左散騎常侍徐鉉刊正道書俄以疾求解官且言早遊嵩少間樂其風土願卜居焉上召見哀其羸瘠出禦藥賜之授將作監致仕以其子坋同學究出身爲登封縣尉俾就祿養未果行而卒年六十二承恭少疏﹠﹟及長能折節自勵嘗上疏請令州縣長吏詢訪耆老求知民間疾苦吏治得失及舉令文賤避貴少避長輕避重去避來請詔京兆並諸州於要害處設木牌刻其字違者論如律上皆爲行之尢奉佛多蔬食所得奉祿大半以飯僧嘗勸上不殺人又請於徵戰地修寺及普度僧尼人多言其迂闊云

劉保勛按宋史本傳保勛字修業河南人父處讓仕後唐入晉拜樞密使出爲彰徳軍節度保勛少好騎射後唐淸泰中才十許歲攝潞州左司馬隨父署彰徳軍衙內都校父卒補供奉官習刑名之學頗工詩因獻詩宰相桑維翰奇之奏擢爲太常丞歷漢爲祕書丞周廣順初有薦其詳練法律兼大理正遷工部員外郎歷掌鄆宋楚三州鹽曲商稅宋初拜戶部遭母喪起復出掌蘄口榷茶徙云安監鹽制置使歲滿出羨餘百萬轉運使欲以狀聞保勛曰貪官物爲己功可乎乃止開寶初遷司封員外郎監左藏庫六年知宋州太平興國初遷祠部郎中通判晉州二年選爲江南西路轉運使賜錢百萬三年徙兩浙東北路太宗徵晉陽攺戶部郎中爲隨軍轉運使兼勾當北面轉運事又與侯陟同勾當軍前諸事會陜西北路轉運使雷徳驤調發沁州軍糧後期詔劾徳驤以保勛代之太原平命知並州逾年召入判大理寺出知升州是冬召歸點檢三司開拆司會鹽鐵使闕又命權領其事遷兵部郎中兼判三司勾院八年拜右諫議大夫俄知開封府寡婦劉詣府訴夫王前妻子元吉置堇食中毒己將死按驗獄成元吉妻撾登聞鼓訴冤事下禦史臺其實劉有姦狀元吉知之劉慚悸成疾故誣告之保勛坐奪俸三月俄以辛仲甫代之未幾復判大理寺雍熙二年權禦史中丞兼勾當差遣院是秋罷權中丞三年春命曹彬等徵幽州保勛以本官知幽州行府事子利涉以開封府兵曹督芻粟隨軍常從其父會王師不利濟巨馬河更相蹂躪多死保勛馬陷淖中利涉自後掀出之力不勝人馬相擠壓遂俱死時年六十二上命卹其後保勛三子二子先保勛死季子隨沒以其孫巨川爲嗣授祕書正字端拱初特召贈工部侍郎保勛性純謹少寐未嘗忤物精於吏事不憚繁劇嘗語人曰吾受君命未嘗辭避接同僚未嘗失意居家積貲未嘗至千錢及死聞者皆痛惜之至道三年又錄其次孫世長爲正字咸平初保勛妻卒詔賜錢十萬巨川累爲比部郎中

臧丙按宋史本傳丙字夢壽大名人弱冠好學太平興國初舉進士解褐大理評事通判大寧監官課民煮井爲鹽丙職兼總其事先是官給錢市薪吏多侵牟致歲課不充坐械系者常數十百人丙至召井戶面付以錢旣而市薪積山歲鹽致有羨數太宗平晉陽以丙爲右贊善大夫知遼州丙素剛果有吏幹會同年生馮汝士以祕書丞知石州與監軍不協一夕剚刃於腹而死事可疑丙上疏言汝士死非自殺乞按治上覽奏驚駭卽遣使鞫之召丙問狀丙曰汝士居牧守之任不聞有私罪而言自殺若使冤死不明不加宿直者以罪今後書生不能治邊郡矣上嘉其直攺著作郎俄遷右拾遺直史館加工部員外郎充河東轉運使俄兼本路管田使代歸授戶部郎中同知審官院朝廷方以九等亞列爲重攺司農少卿淳化二年拜右諫議大夫出知江陵府歲餘疾上聞之遣中使及尙醫馳往視之逾月卒年五十三上軫悼之以其子待用爲四門助教丙舊名愚字仲回旣孤常夢其父召丙偶立於庭向空指曰老人星見矣丙仰視之黃明潤大因望而拜旣寤私喜曰吉祥也以壽星出丙入丁乃攺名焉至是無驗丙於禮不當更名古人戒數占夢無妄喜也待用歷金部郎中東染院使賀州刺史次子列進士及第至太常丞

張適按宋史牛冕傳適太平興國五年進士任藩郡有治績以廉敏稱爲水部員外郎知鄜州獲對太宗喜其詞气俊邁賜緋魚旋攺京東轉運副使加直集賢院一日三被寵渥時人榮之徙西川轉運使坐貶後起爲彰信軍節度副使知淮陽軍卒

邊珝按宋史本傳珝字待價華州鄭人也曾祖頡石泉令祖操下邳令父蔚太常卿珝晉天福六年舉進士解褐祕書省校書郎直洪文館漢幹佑初爲右拾遺加朝散大夫澤州饑奉詔視民田周廣順元年遷右補闕三年轉起居舍人顯徳二年攺庫部員外郎丁外艱服闋授職方員外郎知通州珝課鬻鹽於狼山歲增萬餘石宋初詣衛州視秋稼及掌京倉建隆二年兄玕自河南令入爲吏部員外郎復以珝爲洛陽令兄弟疊尹赤邑時人榮之幹徳初召爲倉部郎中蜀平命珝知三泉縣開寶初遷職方郎中監京兆曲務又掌永安軍榷貨奏徙務揚州有富民訴廣陵尉謝圖殺其父本部收尉囚之官吏推劾累三百日獄未具州以狀聞詔珝案鞫盡得其實乃富民以私憾誣告尉卽反坐之就命權知州事仍兼榷貨務罷郡又兼掌酒稅鹽礬務未幾丁母憂起復知州事會徵江表兼領淮南轉運使金陵平知江北諸州轉運事太宗卽位遷吏部郎中召還賜金紫充廣南轉運使初至桂州守張頌卒頌濰州人﹠﹟葬城外舊制不許以族行僕人乃分匿其家財珝召官吏悉追取之部送其柩歸濰州又屬郡守與護軍有忿隙者但奏令易地不致之於罪釁太平興國五年代歸拜右諫議大夫領吏部選事七年移知開封府明年夏卒年六十三珝精力有吏材帝方欲倚用及聞其卒嘆惜數四賻其家絹四百匹錢二十萬珝一子早卒以其從子俊爲尉氏主簿兄玕至金部郎中弟玢右贊善大夫從子仿至殿中丞倚爲比部員外郎

魏羽劉式按宋史陳恕傳羽字垂天歙州婺源人少能屬文上書李煜署弘文館校書郎時建當塗縣爲雄遠軍以羽爲判官宋師渡江出其境羽以城降太祖擢爲太子中捨仍舊職金陵平入朝出知興州太平興國初知棣州攺京兆府六年受詔詣瀛州覆軍市租得隱漏數萬計因上言本州錄事參軍郭震十年未代河間令崔能前任卽墨未滿歲遷秩有司調選失平疏遠何由聞達請罪典司以肅欺獘上賜詔褒諭復命遷太常博士知宋州又徙閬州就攺膳部員外郎丁外艱起復﹠﹟事入判大理寺歷度支戶部二判官召拜本曹郎中因上疏言三司職官頗眾願省其半可以責成仍條列利病凡二十事詔下有司詳議皆以爲便攺鹽鐵判官時北邊多警朝議耕戰之術以羽爲河北東路營田副使攺兩浙轉運使遷兵部郎中淳化初選爲祕書少監逾月遷左諫議大夫俄拜度支使攺鹽鐵使四年並三部爲一司以羽判三司先是三司簿領堆積吏緣爲姦𨿽嘗更立新制未爲適中是冬羽上言依唐制天下郡縣爲十道兩京爲左右計各署判官領之制三司使二員以羽爲左計使董儼爲右計使中分諸道以隸焉未久以非便罷守本官出知滑州丁內艱起復加給事中徙潭州遣使諭旨眞宗卽位遷工部侍郎連徙杭揚二州召權知開封府車駕北巡判畱司三司再爲戶部度支使咸平四年以疾解職拜禮部侍郎謝日召升便殿從容問諭勉以醫藥月餘卒年五十八羽涉獵史傳好言事淳化中許王暴薨或有以宮府舊事上聞者太宗怒追捕僚吏將窮究之羽乘間上言曰漢戾太子竊弄父兵當時言者以其罪當笞耳今許王之過未甚於是太宗嘉納之由是被劾者皆獲輕典嘗建議有唐以來凡制詔皆經門下省審有非便者許其封駁請遵故事擇名臣專領其職迄今不廢羽彊力有吏幹尢小心謹事太宗嘗謂左右曰羽有心計亦明吏道但無執守與物推移耳歷劇職十年始逾四十須鬢盡白亦可憐也羽出入計司凡十八年習知金穀之事然頗傷煩急不達大體景徳二年長子玠卒其妻自陳家貧無祿上憫之次子校書郎瓘爲奉禮郎後爲殿中丞琰爲太子中捨孫平仲天禧三年同進士出身同時有劉式者亦久居計司刱端拱中三年磨勘之法首以式主之式字叔度袁州人也李煜時舉三傳中第歸宋歷遷大理寺丞贊善大夫監通州丰利監及主三司都磨勘司仍賜緋又建議置主轄支收司以謹財賦出納時以爲當遷祕書丞與陳靖使髙麗至道中並三勾院爲一命式領之再轉工部員外郎賜金紫遷刑部式深究簿領之獘江淮間舊有橫賦逋積至多式奏免之人以爲便然多所條奏檢校過峻爲下吏所訟免官卒眞宗追錄前﹠﹟賜其子立本學究出身次子立之後爲國子博士立徳立禮並進士及第立禮爲殿中丞

王子輿按宋史本傳子輿字希孟密州莒人曾祖甲以義勇爲鄕人所推唐末淄靑徐兗皆南給吳人以拒梁梁得三鎭吳人北侵益急沂密尢被其害州民聚爲八寨以扞寇遂署甲爲八寨都指揮使祖徽襲父職晉末缺帥趙重進掠髙密徽戰沒父璉復嗣其事周世宗平淮陽始去兵卽農厚自封殖子輿少業文辭太平興國八年舉進士解褐北海主簿歷大理評事知臨海縣攺光祿寺丞使西蜀決獄還知興國軍淳化中雷有終爲江浙荊湖茶鹽制置使奏子輿爲判官轉太子中允攺著作郎江淮兩浙制置茶鹽就轉太常博士眞宗卽位遷殿中侍禦史因入對與三司論列利害以子輿爲長轉度支員外郎子輿以每事上計司移報稽滯求兼省職乃命爲鹽鐵判官仍領制置增歲課五十餘萬貫咸平三年就命兼充淮南轉運使子輿精於吏事久掌茶鹽漕運周知利害裁量經制公私便之所至郡縣以公事申請者文牒紛委頃刻待報子輿皆卽決遣曾無凝滯明年表求代詔許自擇子輿以卞衮劉師道名聞卽命衮與師道爲轉運使召子輿拜右諫議大夫戶部使五年二月方奏事便殿俄疾作僕地命中使掖之以出至第卒以子道宗方幼命三司判官朱臺符檢校其家子輿止一子而三女皆幼道宗尋卒家寓楚州子輿妻劉還父母家子輿旅櫬在京師景徳中官借船移柩還葬其裏鬻京師居第以錢寄楚州官庫以備三女資送從其從弟之請也

楊覃按宋史本傳覃字申錫漢太尉震之後唐有京兆尹憑居履道坊僕射於陵居新昌坊刑部尙書汝士居靖恭坊時稱三楊皆爲盛門而靖恭尢著汝士弟虞卿漢公魯士皆顯名虞卿至工部侍郎京兆尹生堪爲太子少師堪生承休昭宗朝以兵部員外郎使吳越會楊行密據淮甸絕其歸路因畱浙中承休生巖卽覃祖也署爲鎭海軍節度副使奏領春州刺史巖生郁早卒覃少獻書於嗣王俶俶私署著作佐郎從俶歸朝爲禹城尉太平興國八年舉進士擢第授徐州觀察推官攺著作佐郎知戎州再遷太常博士使陜西蠲逋負覃本名蟫至是太宗爲攺焉淳化中轉屯田員外郎同判壽州巡撫使潘愼修上其政績有詔嘉獎就命知州事數月召還未上道會丁內艱州民列狀乞畱轉運使以聞有詔奪情時田重進爲永興節度選覃與林特同判軍府事賜覃緋魚仍賜禦書歷給以實奉重進不法覃事多抗執重進頗不悅形於辭色覃表求徙任不許就轉都官員外郎時討李繼遷調發芻糧覃特皆以急促辦爲務覃令鉗手特令卽械頸𨿽衣冠舊族不免人用怨嗟攺職方員外郎咸平初還屯田郎中三門發運使呂蒙正在河南薦其材詔入判三司磨勘憑由理欠司四年春旱覃上言古之用刑皆避三統之月漢舊章斷獄報重盡三冬之月又唐太宗凡斷重刑日敕減膳徹樂今春物方盛時雨尙愆輦轂之下獄系甚繁望詔有司死罪未得論決俟雨降乃復常典仍望自今凡決重刑日依唐故事以彰至仁之徳嘗獻時務策五篇一曰禦戎二曰用兵三曰爲政四曰選賢五曰刑罰文多不載明年權同知貢舉出爲陜西轉運使賜金紫會邊臣言繼遷死願乘此時深入致討覃建議伐喪非禮且其子尙在當爲之備請詔邊臣謹守疆候毋得輕舉俟其眾叛親離則亡無日矣時西鄙屯兵調役甚繁副使朱臺符務有爲而覃務循舊且言邊事不宜更張初寇準知靑州臺符爲通判至是準作相覃意臺符憑恃僚舊密以上聞坐不協徙知隨州王超節制漢東覃移唐州景徳二年召歸屬河北兵革之後命覃詣澶濱棣徳博州巡撫振給之出知潭州王師討宜賊軍須多出長沙曹利用以聞詔書褒勞加刑部郎中大中祥符二年代馮亮爲淮南江浙荊湖制置發運使月餘攺太常少卿直昭文館知廣州覃勤於吏事所至以干濟稱南海有蕃舶之利前後牧守或致謗議惟覃以廉著遠人便之加右諫議大夫四年卒年五十四遣其長子奉禮郎文友乘傳赴喪詔本州護柩還其家官給所費錄其次子敏爲揚州司士參軍覃從弟蛻及從子侃傳並登進士第蛻官司封員外郎侃後名大雅自有傳

王陟按宋史喬維嶽傳陟潞州上黨人淳化三年舉進士補嵐州團練推官內侍羅懷嗣言其督運有勞遷晉州觀察推官至道初度支判官李擇言薦爲著作佐郎同知大名府畱知開封府司錄參軍前司錄閻仲卿喜云爲屢升殿奏事眞宗尹京時頗不悅及陟代之以謹幹聞尢被待遇卽位召賜緋魚袋攺著作郎開封府推官乘傳陜西與轉運使督饋靈武芻糧咸平初遷太常博士出爲河東轉運使賜金紫時趙保吉納款屢遣與內侍張崇貴裁度邊事正其經界又副崇貴使夏州賜誥命代歸會溫仲舒知貢舉命陟與刑部員外郎董龜正同考試及封印卷首俄攺工部員外郎知棣州五年召歸判三司鹽鐵勾院初上以京府之舊頗隆眷遇將加擢用會有言其在貢部舉子有納賄成名者恃恩寵希顯要僦大第以居事遂寢六年卒上甚憫之錄其子若拙爲奉禮郎若谷爲太廟齋郎後陟妻卒又命給其子奉使終喪制若拙官國子博士

劉煜按宋史劉溫叟傳溫叟子煜字耀卿進士及第積官祕書省著作郎知龍門縣羣盜殺人煜捕得之將械送府恐道亡去皆斬之眾服其果通判益州召還時王曙治蜀或言其政苛暴眞宗問曙治狀與淩策孰愈煜曰策在蜀歲丰事簡故得以寬假民比歲小歉盜賊竊發非誅殺不能禁然曙所行亦未嘗出陛下法外帝善之天禧元年始置監官帝謂宰相曰諫官禦史當識朝廷大體於是以煜爲右正言會歲薦饑河決滑州大興力役饑殍相望煜請策免宰相以應天變都城東南有泉出民爭傳可以已疾詔卽其地建祥源觀煜言其詭妄不經且亢旱不可興土木以營不急又請罷提點刑獄禁民棄父母事佛老者皆不報表請補外帝以煜屢言事乃以判三司戶部勾院出安撫京西還直集賢院同修起居注遷右司諫以尙書工部員外郎兼侍禦史知雜事權判吏部流內銓請京朝官遭父母憂官司毋得奏畱故事當起復者如舊因詔益梓利夔路長吏仍舊奏裁余乞免持服者論其罪攺三司戶部副使擢龍圖閣待制提舉諸司庫務權發遣開封府事累遷刑部郎中龍圖閣直學士知河南府徙河中府卒初王曙坐寇準貶官在朝無敢往見者煜嘆曰友朋之義獨不行於今歟往餞之經宿而還嘗善河中處士李瀆瀆死爲陳其髙行詔以著作郎贈之唐末五代亂衣冠舊族多離去鄕裏或爵命中絕而世系無所考惟劉氏自十二代祖北齊中書侍郎環雋以下仕者相繼而世牒具存焉子幾

喬維嶽按宋史本傳維嶽字伯周陳州南頓人治三傳周顯徳初登第授太湖主簿四年遷平輿令開寶中右拾遺劉稹薦其才擢爲太子中捨知髙郵軍通判揚州徙常州金陵平又移升州攺殿中丞太平興國初徙襄州俄丁內艱三年陳洪進表納疆土以其子文顯爲泉州畱後朝廷議擇能臣關掌郡事卽起維嶽爲通判會盜起仙遊莆田縣百丈鎭眾十餘萬攻城城中兵才三千勢甚危急監軍何承矩王文寶欲盡屠其民燔府庫而遁維嶽挺然抗議以爲朝廷寄以綏遠今惠澤未布盜賊連結反欲屠城豈詔意哉承矩等因復堅守旣而轉運使楊克讓率福州兵破賊圍遂解詔褒之歸朝爲淮南轉運副使遷右補闕進爲使淮河西流三十里曰山陽灣水勢湍悍運舟多罹覆溺維嶽規度開故沙河自未口至淮陰磨盤口凡四十里又建安北至淮澨總五堰運舟所至十經上下其重載者皆卸糧而過舟時壞失糧綱卒緣此爲姦潛有侵盜維嶽始命刱二斗門於西河第三堰二門相距逾五十步覆以廈屋設縣門積水俟潮平乃泄之建橫橋岸上築土累石以牢其址自是獘盡革而運舟往來無滯矣嘗按部至泗州慮獄法掾誤斷囚至死維嶽詰之法掾俯伏且泣曰有母年八十餘今獲罪則母不能活矣維嶽憫之因謂曰他日朝制按問第云轉運使令處玆罪卒如其言獲免維嶽坐贖金百二十斥罷使職權知楚州遷戶部員外郎代還爲度支判官轉本曹郎中出爲兩浙轉運使歷知懷州滄州會考課京朝官召還屬眞宗以壽王尹京精擇府僚畱爲開封府推官或言維嶽在淮南決獄不平允左右有知其事者辯之太宗特加賞異儲闈建兼左諭徳轉太常少卿京府事繁維嶽評處詳敏有王陟爲司錄眞宗亦稱其明幹及踐祚卽命維嶽與畢士安權知開封府拜給事中知審官院維嶽體肥年衰艱於拜趨陳乞外遷小州上嘉其靜退特授海州刺史咸平初知蘇州素病風上以吳中多食魚蟹乃徙壽州仍命太醫馳療之四年卒年七十六贈兵部侍郎官給其葬大中祥符中錄其孫世昌獻之並賜同學究出身維嶽明習吏事有治劇才在懷州王欽若始舉進士維嶽知其貴又善待陳彭年自刺郡運奏爲通判皆稱薦之

劉綜按宋史本傳綜字居正河中虞鄕人少依外兄通遠軍使董遵誨遵誨嘗遣貢馬太祖嘉其敏辧將授三班之職綜自陳素習詞業願應科舉及還上解眞珠盤龍衣以賜遵誨綜辭曰遵誨人臣安敢當此賜上曰吾委遵誨以方面不以此爲疑也雍熙二年舉進士第解褐﹠﹟州軍事推官就攺永康軍判官遷大理評事通判眉州轉太僕寺丞代還對便殿因言蜀地富庶安寧已久益州長吏望愼擇其人上嘉之攺太子中允未幾李順果爲亂復召見面賜緋魚尋爲三門發運司水陸轉運使通判大名府連丁家難起知建安軍先是天長軍及揚州六合縣民輸賦非便綜奏請降天長軍爲縣隸揚州以六合縣隸建安軍自是民力均濟時淮南轉運使王嗣宗兼發運使規畫多迂滯綜因上言請復置都大發運司專幹其職至道二年遷太常丞職事修舉多稱薦之者咸平初命代王欽若判三司都理欠憑由司出爲河北轉運副使嘗言州縣幕職官以昏耄放罷者其間有實廉謹之士或幼累無托或居止無定全藉祿廩以濟朝夕一旦停罷則饑寒無依以傷和气望自今並除致仕官又言法官斷獄皆引律令之文以定輕重之罪及其奏禦復云慮未得中別取進止殊非一成不變之道且復煩於聖斷望自今降旨約束不得復然時河北承兵寇之後民戶雕獘吏部所銓幕職州縣官皆四方之人不習風俗且有懷土之思以是政事多因循不舉綜建議請自今並以河朔人充之冀其安居勤於職事夏人擾西邊環慶大屯士馬詔徙綜爲陜西轉運副使轉太常博士時梁鼎議禁解鹽官自貨鬻乃命綜與杜承睿制置靑白鹽事綜條上利害力言非便卒罷其事時靈州孤危獻言者或請棄之綜上言曰國家財力雄富士卒精銳而未能剪除凶孽者誠以賞罰未行而所任非其材故也今或輕從羣議欲棄靈州是中賊之姦計矣且靈州民淳土沃爲西陲巨屏所宜固守以爲扞蔽然後於浦洛河遠軍城屯兵積糧爲之應援此暫勞永佚之勢也況鎭戎軍與靈州相接今若棄之則原渭等州益須設備較其勞費十倍而多則利害之理昭然可驗矣俄充轉運使四年又獻議於鎭戎軍置屯田務又錄唐安國鎭制置城壕鎭戎古記石本以進詔從其請俄詣闕奏事稱旨賜金紫緡錢十五萬復遣蒞職又嘗言天下州郡長吏審官皆據資例而授未爲得人自今西川荊湖江浙福建廣南知州或地居津要或戶口繁庶之處望親加選任其執政舊臣及給捨以上知州處亦擇官通判又京朝臣當任遠官者率以父母未葬爲辭意求規免謂自今父母委未葬者許請告營辦審官投狀並明言父母已葬方許依例考課違者並罷其官從之五年拜工部員外郎兼侍禦史知雜事六年遷起居舍人再爲河北轉運使時兩河用兵邊事煩急轉漕之任尢所倚辦綜繼領其職號爲詳練至是眷矚甚厚警急之際輒資其奏處契丹請和乃遣近臣諭以擢用之意景徳三年召拜戶部員外郎樞密直學士勾當三班院綜言禦史員數至少每奉朝請劾制獄多以他官承之甚紊彜制望詔兩制以上各舉才堪禦史者充三院共置十員若出使按獄所經州郡官吏能否生民利病刑獄枉濫悉得察舉四年西幸道出河陽境上時節度王顯被疾還京以綜權知孟州事未幾召還復出知並州以政績聞州民乞畱優詔嘉獎歸朝知審官院攺吏禮二部郎中充職兼知通進銀臺封駁司大中祥符四年館伴契丹使因作大雪歌以獻卽命同知貢舉以李宗諤代爲館伴使俄權知開封府綜以貴要交結富民爲之請求或托爲親屬奏授試秩緣此謁見官司頗紊公政因建議請加抑止又文武官居遠任而家屬寓京師其子孫弟侄無賴者望嚴行約束並其交遊輩劾罪從之七年以末疾求典河中眞宗以太寧宮廟長吏奉祠綜艱於拜起慮不克恭事命知廬州明年罷學士授右諫議大夫八年卒年六十一綜彊敏有吏材所至抑挫豪右振舉文法時稱幹治然尙气好勝不爲物論所許子建中正中並贊善大夫弟綽淳化三年進士官刑部郎中

楊澈按宋史楊徽之傳澈字晏如徽之宗人也世家建陽父思進晉天福中北渡海因家於靑州之北海累佐使幕澈幼聰警七歲讀春秋左氏傳卽曉大義周宰相李谷召令默誦一無遺誤谷甚異之年十六思進爲鎭趙從事會昭慶令缺使府命澈假其任時河決鄰郡府督役甚急澈部徒數千徑大澤中多蘆葦令釆刈爲筏順流而下旣至執事者訝以後期俄而葦筏繼至駭而問之澈以狀對乃更嗟賞建隆初舉進士時竇儀典貢部謂澈文詞敏速可當書檄之任調補河內主簿再遷靑州司戶參軍知州張全操多不法澈鞫獄平允無所阿畏太祖知其名召試禁中攺著作佐郎出知渠州江南平攺通判虔州令就大將曹彬分兵以行旣入境僞帥郭再興擁兵自固澈單騎直趨其壘諭以朝廷威信再興卽奉符以代澈悉料城中軍士之勇壯者凡五百人爲一綱部送京師土豪羅二姓聚眾依山謀亂澈率兵平之擒二豪械送闕下遷右贊善大夫知淄州事親以孝聞求便侍養徙同判靑州三遷祠部員外郎復知淄州又知舒州累轉祠部郎中咸平初遴選王府僚佐以澈爲雍王府記室參軍賜金紫加度支郎中景徳初車駕幸澶淵王爲東京畱守澈遷兵部郎中充畱守判官早巡囚逸王驚而感疾及薨又得閨門殘忍之狀坐輔導不善免官未幾起爲祠部郎中卒年七十四子巒淳化進士職方員外郎

政事部名臣列傳十五

宋二

梁顥子

固

按宋史本傳顥字太素鄆州須城人曾祖涓成武主簿祖維忠以明經歷佐使府至天平軍節度判官父文度早世顥養於叔父王禹偁始與鄕貢顥依以爲學嘗以疑義質於禹偁禹偁拒之不答顥發憤讀書不期月復有所質禹偁大加器賞初舉進士不中第畱闕下獻疏曰臣歷觀史籍唐氏之禦天下也列聖間出人文闡耀尙且渴於共治旁求多彥設科之選逾四十等當時秉筆之士彬彬翔集表著所以左右前後有忠有良導化原樹治本者享三百年得人之由也五代不競玆制日淪國家興儒追風三代方今科名之設俊造畢臻秉筆者如林趨選者如雲貢於諸侯考於春官陛下躬臨愼擇必盡至公柰何所取不出於詩賦策論簡於心者援而陟之咈於心者推而黜之寧無濫陟枉黜之失耶其間闒茸妄進濫廁科場者間亦有之若曰陛下嘉惠孤寒沈滯之士罔計賢否悉拔而登之一視同仁臣竊謂此非確論蓋聖人在上則內君子而外小人若燻蕕同器甚非所以正人倫淳風俗也況丘園之下豈無宏才茂徳之士陛下誠能設科以擢異等之士俾陳古人之治亂君臣之得失民生之休戚賢愚之用捨庶幾有益於治不特詩賦論策之小技以應有司之求而已疏上不報雍熙二年復舉進士廷試方禹中獻賦太宗詔升殿詢其門第賜甲科解褐大名府觀察推官四年與梁湛並佐趙昌言昌言入掌樞密會翟馬周事顥坐貶虢州司戶參軍起知魚臺縣就加大理評事召還遷殿中丞頃之復直史館歷開封推官三司關西道判官轉太常博士丁內艱起令赴職攺右司諫眞宗初詔羣臣言事顥時使陜西途中作聽政箴以獻還爲度支判官咸平元年與楊勵李若拙朱臺符同知貢舉時詔錢若水重修太祖實錄表顥參其事又同修起居注扈蹕大名詔訪羣臣邊事顥上疏曰臣聞自古用兵之道在乎明賞罰而已然而賞不可以獨任罰不可以少失故兵法曰罰之不行譬如驕子之不可用又曰善爲將者威振敵國令行三軍盡忠益時者𨿽讎必賞犯法敗事者𨿽親必罰故孫武斬隊長而兵皆整穰苴斬監軍而敵遂退以此言之兵法不可不正也昨者命將出師乘秋備塞而傅潛奉明詔握重兵逗撓無謀守陴玩寇老精兵於不用以至蕃馬南牧邊塵晝驚河朔之民流移失所魏博以北蹂踐一空遂至殘妖未殄鑾輅親徵此所謂以賊遺君父者也乃或赦而不問則何以謝橫死之民或黜而不戮則何以恢用兵之略以軍法論之固合斬潛以徇軍中降詔以示天下如此則協前古之典章戒後來之將帥然後擇邊臣之可用者就委用之臣嘗讀漢史李廣之屯兵行師也無部伍行陣就善水艸人人自便不擊刁鬥以自衛遠於斥候末嘗遇害而廣終爲名將士卒樂用又唐髙祖之備北邊也選勁兵爲遊騎不賫軍糧隨逐水艸遇敵則殺當時以爲得策願於邊將中不以名位髙卑但擇其武勇謀略素爲眾所推服者取十人焉人付騎士五十器甲完備輕賫糧糗逐水艸以爲利往復扞禦不令入郡邑不許聚處遇有寇兵隨時掩捕仍令烽堠相望交相救應緣邊州郡守城兵帥卽堅壁以待之遇遊騎近城掩殺邊寇內量出兵甲援救如此則乘城者不堅閉壘門免坐觀於勝負捍邊者不苟依郡郭可行備於寇攘𨿽匪良籌且殊膠柱時論頗稱之三年與李宗諤趙安仁並命知制誥賜金紫是年冬王均平命爲峽路安撫使歸掌三班韓國華判大理以斷刑失中乃選顥以代之四年張齊賢使關右安撫以顥爲之副顥有吏才每進對詞辯明敏眞宗嘉賞之凡羣臣上封者悉付顥洎薛﹠﹟詳閱可否冬以河北饑盜命與﹠﹟分爲東西路巡檢使還拜右諫議大夫充戶部使會罷三部使以顥爲翰林學士同知審官院三班景徳元年權知開封顥美風姿彊力少疾閨門雍睦與人交久而無攺士大夫多之六月暴病卒年九十二上甚軫惻賜贈加等所著文集十五卷子固述適適相仁宗別有傳固字仲堅幼有志節嘗著漢春秋顥器賞之初以顥遺蔭賜進士出身服闋詣登聞院讓前命願赴鄕舉許之大中祥符元年舉服勤詞學科擢甲第解褐將作監丞同判密州就遷著作佐郎歸朝攺著作郎直史館賜緋歷戶部判官判戶部勾院爲人气調俊爽善與人交疏財慷慨尙气義明於吏道馬元方領三司臨事粗率固摭其曠闕之狀屢請對條奏嘗詔鞫獄時稱平審天禧大禮成奏頌甚工無幾卒年三十三有集十卷

周渭按宋史本傳渭字得臣昭州恭城人幼孤養於諸父力學工爲詩劉鋹據五嶺昭州皆其地也政繁賦重民不聊生渭率鄕人六百逾嶺將避地零陵未至賊起斷道絕糧復還恭城則廬舍煨燼遂奔道州爲盜所襲渭脫身北上建隆初至京師爲薛居正所禮上書言時務召試賜同進士出身解褐白馬主簿縣大吏犯法渭卽斬之上奇其才擢右贊善大夫時魏帥符彥卿專恣朝廷選常參官彊幹者蒞其屬邑以渭知永濟縣彥卿郊迎渭揖於馬上就館始與相見略不降屈縣有盜傷人而逸渭捕獲並暴匿者按誅之不以送府幹徳中通判興州州領罝口寨多戍兵監軍敖狠縱其下爲暴居人苦之渭馳往諭以禍福斬其軍校眾皆懾服詔書嘉獎命兼本寨鈐轄開寶元年鳳州七房冶主吏盜隱官銀擇渭往代周歲羨課數倍賜緋魚又遷知棣州殿直傅延翰爲監軍謀作亂走契丹爲部下所告渭擒之以聞命械至闕下鞫得實斬於西市渭在郡以簡肅稱及還吏民遮道泣畱俄詔賜錢百萬太平興國二年爲廣南諸州轉運副使初渭之入中原妻子畱恭城開寶三年平廣南詔昭州訪求賜錢米存卹之及是渭始還故里鄕人以爲榮渭奏去劉鋹時稅算之繁者重定田賦興學校遷殿中丞屬有事交址主將逗撓無功有二敗卒擐甲先至邕州中奪民錢渭捕斬之後至者悉令解甲以入訖無敢犯移書交址諭朝廷威信將刻日再舉黎桓懼卽遣使入貢就加監察禦史在嶺南凡六年徙知揚州進殿中侍禦史攺兩浙東西路轉運使入爲鹽鐵判官遷侍禦史歷判戶部度支二勾院出知亳州賜金紫俄換宋州加職方員外郎爲益州轉運使坐從子違詔市馬黜爲彰信軍節度副使咸平二年眞宗聞其淸節召還將復用詔下而卒年七十七上閔其貧不克葬賻錢十萬以其子建中爲乘氏主簿渭妻莫荃賢婦人也渭北走時不暇與荃訣二子孩幼荃尙少父母欲嫁之荃泣誓曰渭非久困者今違難遠適必能自奮於是親蠶績碓舂以給朝夕二子皆畢婚娶凡二十六年復見渭時人異之朱昂著莫節婦傳紀其事

宋雄按宋史宋琪傳雄幽州人初與琪齊名燕薊間謂二宋雄仕契丹爲應州從事雍熙三年王師北伐雄與其節度副使艾正以城降授正本州觀察使以雄爲鴻臚少卿同知州事攺光祿少卿歷知均唐二州未幾護河陰屯兵以知河渠利害因命領護汴口均節水勢以達轉漕京師賴之攺太子詹事復爲光祿少卿遷將作監所至職務修舉公私倚任焉雄涉獵文史善談論有气節士流推許之景徳元年卒年七十六錄其子可久爲太常寺奉禮郎賦祿終制

梁鼎按宋史本傳鼎字凝正益州華陽人祖鉞仕蜀爲劍門關使父文獻乘氏令鼎太平興國八年進士甲科解褐大理評事知秭歸縣再遷著作佐郎端拱初獻聖徳徽號頌萬餘言試文遷殿中丞通判歙州以能聲聞有詔嘉獎徙知吉州民有蕭甲者豪猾爲民患鼎暴其凶狀杖脊黥面徙遠郡太宗尢賞其彊幹代還賜緋魚舊例當給銀寶瓶帶太宗特以犀帶賜之記其名於禦屏淳化中上言曰書云三載考績三考黜陟幽明此乃堯舜氏所以得賢人治天下也三代而下典章尙存兩漢以還沿革可見至於唐室此道尢精有考功之司明考課之令下自簿尉上至宰臣皆歲計功過較定優劣故人思激厲績效著聞五代兵革相繼禮法陵夷顧惟考課之文祗拘州縣之輩黜陟旣異名存實亡且夫今之知州卽古之刺史治狀顯著者朝廷不知方略蔑聞者任用如故大失勸懲之理寖成苟且之風是致水旱薦臻獄訟塡溢欲望天下承平豈可得也伏惟陛下繼二聖之丕圖爲億兆之司牧念百姓之未乂思四海之未康特詔有司申明考績之法庶幾官得其人民受其賜矣俄爲開封府判官遷太常博士三司右計判官又爲總計判官會復三部換度支判官至道初鼎洎陳堯叟建議興三白渠及陳許鄧潁蔡宿亳數州用水利墾田事具食貨志遷都官員外郎江南轉運副使就攺起居舍人徙陜西二年五將分道擊李繼遷李繼隆擅出赤檉路無功還奏軍儲失期鼎坐削三任復爲殿中丞領職如故以母老求郡歷知徐密二州眞宗踐位復舊官咸平四年遷兵部員外郎知制誥賜金紫時三司督逋負嚴急有久被畱系者命鼎與薛映按籍詳定多所蠲免逾月拜右諫議大夫度支使時西鄙未寧建議陜西禁解池鹽所在官鬻詔從之以鼎爲制置使楊覃爲轉運使張賀副之又以內殿崇班杜承睿同制置鹽事議者多言邊民舊食靑鹽其價甚賤洎禁靑鹽以困賊令商賈入粟運解鹽於緣邊價直與蕃鹽不相遠故蕃部賫鹽至者不能貨鬻今若禁解池鹽與內地同價則民必冒禁復市靑鹽乃資盜糧也時劉綜爲陜西轉運使鼎奏罷之綜歸朝亦密陳其非便鼎旣行卽移文禁止鹽商所在約束乖當延州劉廷偉慶州鄭惟吉皆不從規畫又鼎奏運咸陽倉粟以實邊粟已陳腐鼎卽與民俟秋收易新粟朝廷聞而止之上封章密陳其煩擾者甚眾鼎始謀多沮遂令林特乘傳與永興張詠會鼎等同議可否於是依舊通鹽商鼎坐首議攺作非是詔罷度支使守本官未幾丁內艱起復景徳初知三班院通進銀臺司兼門下封駁事出知鳳翔府以居憂哭泣傷目表求判西京畱司禦史臺三年卒年五十二賜二子出身鼎偉姿貌磊落尙气有介節居官峻厲名稱甚茂好學工篆八分嘗著隱書三卷史論二十篇學古詩五十篇子申甫吉甫

陳貫按宋史本傳貫字仲通其先相州安陽人後葬其父河陽因家焉少倜儻數上疏言邊事舉進士眞宗識貫名擢置髙第爲臨安縣主簿以祕書省著作佐郎爲刑部詳覆官攺祕書丞爲審刑院詳議官歷知衛州涇州督察盜賊禁戢不肖子弟簿書管庫賦租出入皆自檢核嘗謂僚屬曰視縣官物如己物容有姦乎州人憚其嚴擢利州路轉運使歲饑出職田粟賑饑者又帥富民令計口占粟悉發其餘徙陜西累遷尙書度支員外郎入爲三司鹽鐵判官領河北轉運使請疏徐鮑曹易四水興屯田徙河東歷三司戶部鹽鐵副使以刑部郎中直昭文館知相州還朝卒貫喜言兵咸平中大將楊瓊王榮喪師而歸貫上書曰前日不斬傅潛張昭允使瓊輩畏死不畏法請自今令戰而奔者主校皆斬大將戰死裨校無傷而還與奔軍同軍﹠﹟城圍別部力足救而不至者以逗畱論眞宗嘉納之又嘗上形勢選將練兵論三篇大略言地有六害今北邊旣失古北之險然自威虜城東距海三百里沮澤磽確所謂天設地造非敵所能輕入由威虜西極狼山不百里地廣平利馳突此必爭之地凡爭地之利先居則佚後起則勞宜有以待之昔李漢超守瀛州契丹不敢視關南尺寸地今將帥大抵用恩澤進𨿽謹重可信卒與敵遇方略何從而出邪故敵勢益張兵折於外者二十年方國家收天下材勇以備禁旅賴廩給賜予而已恬於休息久不識戰可以衛京師不可以戍邊境請募土人隸本軍籍丁民爲府兵使北捍契丹西捍夏人敵之情僞地勢之險易彼皆素知可不戰而屈人之兵矣後以疾卒著兵略世頗稱之子安石

唐肅按宋史本傳肅字叔元杭州錢塘人當錢俶時始七歲能誦五經名聞其國中後與孫何丁謂曹商遊學者慕之舉進士調郿縣主簿徙泰州司理參軍有商人寓逆旅而同宿者殺人亡去商人夜聞人聲往視之血沾商人衣爲捕吏所執州趣獄具肅探知其冤持之後數日得殺人者後守雷州終就辟爲觀察推官遷祕書省著作佐郎歷知聞喜福昌縣通判陜州召拜監察禦史或薦肅爲羣牧判官眞宗曰朕欲別用肅遂提點梓州路刑獄遷殿中侍禦史入爲三司戶部判官出知舒州遷侍禦史爲福建路轉運使判三司開拆司再遷工部郎中知洪州尋爲江南東路轉運使擢三司度支副使奉使契丹還遷刑部爲龍圖閣待制登聞檢院知審刑院卒子詢

黃震按宋史本傳震字伯起建州浦城人進士及第累遷著作佐郎通判遂州嘗給兩川軍士﹠﹟錢詔至西川而東川獨不及軍士謀爲變震白主者曰朝廷豈忘東川耶殆詔書稽畱爾卽開州帑給錢如西川眾乃定明日詔至累遷尙書都官員外郎提點湖北路刑獄還判三司磨勘司擢江淮發運使先是李溥自三司小吏爲發運使十餘年姦贓狼籍丁謂黨之無敢言者震將行上書自陳辭頗憤激眞宗知其意在溥也諭之曰卿當與人和震對曰廉正公忠臣職也負陛下任使者臣不敢與之和旣至發溥姦贓數十事溥坐廢而震亦爲溥訟奪一官罷畏謂權不敢自直及謂貶乃復官知饒州徙廣東轉運使廣南歲進異花數千本至都下枯死者十八九道路苦其煩擾震奏罷之震在眞宗朝數論事旣卒詔進其官一等

陳若拙按宋史陳思讓傳思讓子欽祚欽祚子若拙字敏之幼嗜學思讓嘗令持書詣晉邸太宗嘉其應對詳雅將縻以軍職若拙懇辭太平興國五年進士甲科解褐將作監丞通判鄂州攺太子右贊善大夫知單州以能政稱攺太常丞遷監察禦史充鹽鐵判官益州系囚甚眾太宗覽奏訝之召若拙面諭委以疏決遷殿中侍禦史通判益州淳化三年就命爲西川轉運副使未幾攺正使召歸會李至守洛都表若拙佐治攺度支員外郎通判西京畱司久之柴禹錫鎭涇州復奏爲通判遷司封員外郎部送芻糧至塞外優詔獎之入爲鹽鐵判官轉工部郎中與三司使陳恕不協求徙他局攺主判開拆司車駕北巡命李沆畱守東京以若拙爲判官河決鄆州朝議徙城以避水患命若拙與閻承翰往規度尋命權京東轉運使因發卒塞王陵口又於齊州浚導水勢設巨堤於采金山奏免六州所科梢木五百萬民甚便之河平眞授轉運使召還拜刑部郎中知潭州時三司使缺若拙自謂得之及是大失望因請對言父母年老不願遠適求納制命上怒謂宰相曰士子操修必須名實相副頗聞若拙有能幹特遷秩委以藩任而貪進擇祿如此往有黃觀者或稱其能選爲西川轉運使輒訴免當時黜守遠郡今若拙復爾亦須譴降凡用人豈以親疏爲間苟能盡瘁奉公有所樹立何患名位之不至也乃追若拙所授告敕黜知處州徙溫州代還復授刑部郎中再爲鹽鐵判官攺兵部郎中河東轉運使賜金紫會親祀汾陰若拙以所部﹠﹟帛芻粟十萬輸河中以助費經度制置使陳堯叟言其幹職擢拜右諫議大夫徙知永興軍府時鄰郡歲饑前政拒其市糴若拙至則許貿易民賴以濟又移知鳳翔府入拜給事中知澶州蝗旱之餘勤於政治郡民列狀乞畱天禧二年卒年六十四錄其子映爲奉禮郎若拙多誕妄寡學術當時以第二人及第者爲榜眼若拙素無文故目爲瞎榜云

孫僅按宋史孫何傳何弟僅字鄰幾少勤學與何俱有名於時咸平元年進士甲科兄弟連冠貢籍時人榮之解褐舒州團練推官會詔舉賢良方正之士趙安仁以僅名聞策入第四等擢光祿寺丞直集賢院俄知浚儀縣景徳初拜太子中允開封府推官賜緋北邊請盟遣使交聘僅首爲國母生辰使攺本府判官遷右正言知制誥賜金紫同知審官院是冬永興孫全照求代眞宗思擇循良任之禦書邊肅洎僅二名示宰相或言僅嘗倅京府諳民政乃命知永興軍府僅純厚長者爲政頗寬嘗詔戒焉大中祥符元年加比部員外郎代還知審刑院頃之拜右諫議大夫集賢院學士權知開封府攺左諫議大夫出知河中府歸朝復領審刑院久次進給事中天禧元年正月卒年四十九錄其子大理評事和爲衛尉寺丞僅性端﹠﹟中立無競篤於儒學士大夫推其履尙有集五十卷僅弟侑亦登進士第至殿中丞

趙賀按宋史本傳賀字慶余開封封丘人少時嘗喪明久之遇異醫輒愈喜飲酒至終日不亂事繼母至孝舉毛詩及第補臨胊縣主簿賀有幹才知州寇準具知賀淳化中調丁壯塞澶州決河眾多逸去獨賀全所部而歸臨胊父老張樂迎賀準使由譙門過曰旌賀之能也攺大理評事鹽池吏欺﹠﹟錢選賀往解州鉤校出入賀悉得其姦契丹入寇眞宗決策澶淵遣使八人省州縣賀以太子中捨安撫京東攺殿中丞歷通判明州宿州徙知漢州蜀吏喜弄法而賀精明吏不敢欺事更被賀多所究詰人目爲趙家關謂如關梁不可越也召權三司戶部判官眞補度支判官出爲京東轉運副使徙京西又徙益州路轉運使尋糾察在京刑獄累遷尙書工部郎中提舉諸司庫務爲江淮制置發運使發運司占隸三司軍將分部漕船舊皆由主吏自遣受賕不平或數得詣富饒郡因以商販貧者至不能堪其役賀乃籍諸州物產厚薄分劇易爲三等視其功過自裁定由是吏巧不能得施歲漕米溢常數一百七十萬蘇州太湖塘岸壞及並海支渠多湮廢水侵民田詔賀與兩浙轉運使徐奭兼領其事伐石築堤浚積潦自吳江東赴海流民歸占者二萬六千戶歲出苗租三十萬遷刑部郎中歷三司戶部度支鹽鐵副使知延同秦三州江陵府累遷光祿卿入判大理寺以右諫議大夫知永興軍徙鄧州歲餘判宗正寺出知越州坐失舉降知濠州攺廬州遷給事中復判宗正寺知鄭蔡壽三州卒在臨胊時用轉運使李中庸薦攺官中庸沒無子賀爲主葬圖其象歲時祀於家子宗道終集賢校理

夏侯嶠按宋史本傳嶠字峻極其先幽州人髙祖秀爲濟州巨野鎭遊奕使因家焉父浦梁開平中以明經至棣州錄事參軍嶠幼好學弱冠以詞賦稱周相李谷延至門下又依西京畱守向拱攝伊陽令拱移安州又令攝錄事參軍太平興國初舉進士甲科解褐大理評事通判興州累遷右贊善大夫從徵太原督芻糧於河朔遷殿中丞通判邠州歲滿拜監察禦史通判興元府進秩殿中丞雍熙二年代還對便殿太宗語有司曰此人朕自知其材行勿須奏擬卽曰攺左補闕直史館賜緋魚會王師護邊乘傳督河間餫道就命知莫州踰月徙洪州攺起居郎眞宗在襄邸太宗擇朝士謹厚者爲官屬卽召入爲翊善賜金紫加直昭文館眞宗尹京府命兼推官加司封員外郎東宮建復兼中捨遷工部郎中及嗣位拜給事中知審刑院數月擢樞密院副使咸平元年以戶部郎中罷二年始建講讀之職命嶠爲翰林侍讀學士及楊徽之卒又命兼祕書監是秋江浙饑命爲江南巡撫使所過疏理刑訟存問耆老務從寬簡人以爲便使還采病民二十餘事上之亟詔釐革又判吏部選事嶠善鼓琴好讀莊老書淳厚謹愼居官無過失眞宗尢愛重之多所詢訪每以善人目之素好道畱意養生少疾景徳元年五月以選人俟對崇政殿暴中風眩亟詔取金丹上尊酒餌之肩輿還第遣內侍召外內名醫診視其夕卒年七十二詔贈兵部尙書賵賜外增賜白金三百兩給葬錄其子大理寺丞晟爲太子中捨孫恭爲奉禮郎侄孫蔚賜同學究出身嶠在近侍恩遇甚渥卒後數月畢士安爲相撫坐嘆曰使夏侯君在吾豈先據此位有集十五卷大中祥符初晟上漢武封禪圖繢金匱玉匱石石距之狀咸有注釋上覽而善之至駕部員外郎恭至太子中捨

盧鑑按宋史本傳鑑字正臣金陵人累舉進士不中授三班奉職監坊州酒稅以右班殿直爲鄜延路走馬承受公事李繼遷寇邊與總管王榮敗走之又與鈐轄張崇貴擊賊焚其積聚斬首級而還擢合門祗候爲本路兵馬都監復出蕩族帳獲羊牛萬計徙鳳翔秦隴階成等州提點賊盜公事尋爲都巡檢使徙利州都監初繼遷聲言石隕帳前有文曰天誡爾勿爲中國患鑑時爲承受入奏事眞宗問之鑑曰此詐爲之以欺朝廷也宜益爲備至是繼遷陷靈武帝思其言特遷右侍禁知儀州州有制勝關最號險要繼遷欲乘虛襲取之放言將由此大入諜者以告有詔徙老幼芻粟於內地鑑曰此姦謀也且示虜弱搖民心臣不敢奉詔卒不徙已而賊亦不至再遷西頭供奉官知利州會歲饑以便宜發倉粟振民秩滿民請畱詔畱一年提點河東路刑獄歷知保州廣信軍原州就爲環慶路都監兼知慶州徙環州平磨媚族於合道鎭坐事徙知丹州累遷西京左藏庫使恩州刺史爲環慶路鈐轄兼知環州攺西上合門使知秦州卒

袁逢吉按宋史本傳逢吉字延之開封鄢陵人曾祖儀仕唐以軍功至黃州刺史祖光甫尉氏令父蟾大理評事逢吉四歲能誦爾雅孝經七歲兼通論語尙書周太祖召見發篇試之賜束帛以賞其精習開寶八年擢三傳第釋褐淸江尉知州王明薦其能就除丰城令明年又與轉運使張去華條上治狀以春秋博士召端拱初遷國子博士度支推官又判戶部勾院度支憑由理欠司淳化中攺戶部判官歷水部司門員外郎出爲西京轉運使轉水部郎中宰相呂蒙正薦其有經術宜任學官會蜀叛方藉其吏資授西川轉運使至道初徙荊湖北路時賊方平夔峽猶聚官軍供饋出於荊楚逢吉憚涉遠不赴軍前計度坐乏糧餉罷職知夔州會遣使川陜采訪因條上知州通判有治迹者七人逢吉與朱協李虛己薛顏邵曄查道劉檢預焉皆賜詔褒諭歷司門庫部二郎中咸平中復爲京東轉運使連知福江陳襄四州大中祥符中權西京畱司禦史臺徙知汝州以逮事太祖拜鴻臚少卿七年卒年六十九逢吉性修謹練達時務初鄆州牧馬艸地侵民田數百頃牒訴連上凡五遣使按視不決逢吉受命往則悉還所侵田民咸徳之兄及甫歷京東峽路轉運副使至駕部郎中逢吉子成務至比部員外郎京東轉運副使從子楚材至虞部員外郎

李若拙按宋史本傳若拙字藏用京兆萬年人父光贊貝冀觀察判官若拙初以蔭補太廟齋郎復舉拔萃授大名府戶曹參軍時符彥卿在鎭光贊居幕下若拙得以就養俄又舉進士王佑典貢舉擢上第授密州防禦推官登賢良方正直言極諫科太祖嘉其敏贍攺著作佐郎故事制策中選者除拾遺補闕若拙以恩例不及上書自陳執政惡之出監商州坑冶遷太子左贊善大夫以官稱與父名同辭不許太平興國二年知幹州會李飛雄詐乘驛稱詔使事敗伏法太宗以若拙與飛雄父若愚連名疑其昆弟命殿直盧令珣卽捕系州獄乃與若愚同宗通家非親不知其謀猶坐削籍流海島歲餘起授衛尉寺丞知隴州四年復舊官以政聞超授監察禦史通判泰州同帥宋偓年老政弛又徙若拙通判焉未幾禦史中丞滕中正薦之召歸臺頃之攺右補闕時諸王出合若拙獻頌稱旨召見賜緋魚同勾當河東轉運兼云應等八州事嘗詣闕言邊事太宗嘉之又同掌水陸發運司雍熙三年假祕書監使交州先是黎桓制度逾僭若拙旣入境卽遣左右戒以臣禮繇是桓聽命拜詔盡恭燕饗日以奇貨異物列於前若拙一不畱眄取先陷蠻使鄧君辧以歸禮幣外不受其私覿使還上謂其不辱命遷起居舍人充鹽鐵判官淳化二年出爲兩浙轉運使契丹寇邊攺職方員外郎徙河北路賜金紫五年直昭文館遷主客郎中江南轉運使若拙質狀魁偉尙气有幹才然臨事太緩宰相以爲言罷使知涇州至道二年黎桓復侵南鄙又詔若拙充使至則桓復稟命使還眞宗嗣位召見慰問進秩金部郎中召試學士院攺兵部郎中充史館修撰俄知制誥咸平初同知貢舉被疾攺右諫議大夫車駕北巡判畱司禦史臺明年使河朔按邊事知升具二州四年卒年五十八子繹

張雍按宋史本傳雍徳州安徳縣人治毛氏詩開寶六年中第釋褐東關尉太平興國初有薦其材者召歸攺將作監丞知南雄州遷太子右贊善大夫知開封府司錄參軍事俄爲祕書丞充推官京城民王元吉者母劉早寡有姦狀爲姻族所知憂悸成疾又懼元吉告之遂遣侍婢訴元吉置堇食中以毒已病將死事下右軍巡按之未得實移左軍巡推吏受劉賄掠治元吉自誣伏俄而劉死府慮囚元吉始以實對又移付司錄盡捕元推吏稍見誣構之迹且以逮捕者眾又獄已累月未能決府中懼其淹列狀引見詔免死決徙元吉大呼曰府中官吏悉受我賂反使我受刑乎府不敢決元吉歷陳所受賂主名又令妻張擊登聞鼓訴之上召張臨軒顧問盡得其枉狀立遣中使捕元推官吏付禦史鞫治時滕中正爲中丞雍妻父也詔供奉官蔚進別鞫之雍坐與知府劉保勛判官李繼凝初慮問元吉稱冤徙左軍巡雍戒吏止令鞫其毒母狀致吏訊掠慘暴上怒雍及左右軍巡判官韓昭裔宋廷煦悉坐免所居官保勛繼凝各奪一等奉左石軍巡使殿直龐則王榮並降爲殿前承旨雍熙初雍復爲祕書丞禦史臺推直官攺鹽鐵推官遷右補闕充判官端拱初轉工部郎中判度支勾院未幾又爲鹽鐵判官兼判勾院逾年以本官兼侍禦史知雜事月餘出爲淮南轉運使淳化初遷爲太府少卿二年加右諫議大夫徙兩浙轉運使入知審刑院三年充戶部使出知梓州就命爲西川轉運使俄復知梓州五年蜀州靑城民王小波李順作亂眾至萬人雍訓練士卒得城中兵三千餘人又募彊勇千餘守城輦綿州金帛以實帑藏推官陳世卿治戎器掌書記施謂榷鹽院判官謝濤伐山木爲竿銷銅鐘爲箭鏑紐布爲索守械悉備遣推官盛梁請兵於朝未幾益綿邛彭漢州永康軍悉陷於賊順入成都僭號大蜀王勢甚盛遣其黨楊廣將十萬眾寇劍門相裏貴帥眾十萬圍梓潼雍與監軍盧斌登堞望之賊所出兵皆老弱疲憊無鎧甲斌笑請開北門擊之雍曰不可賊或詐見老弱設伏伺我又城中吏民心未定脫爲伏兵所突則墮其姦計非良策也言未畢果有卒依敵樓呼嘯與外應和雍亟斬以徇賊大設梯衝火車晝夜鼓噪攻城益急城中大恐雍命發機石碎之火箭雜下賊稍退復治攻具城西北隅雍紿曰軍士趣治裝吾將開東門擊賊陽遣步騎五百臨東門賊升牛頭山城內信然伏精兵萬餘山之東隅以待我雍卽召敢死士百輩縋而下盡焚其攻具自午達申殆盡賊以爲神凶黨數乘城進戰皆不利一日北風晝晦賊乘風縱火急攻北門雍與盧斌等領兵據門立矢石間固守不動賊爲之少卻長圍八十餘日會王繼恩遣石知顒來援賊始潰去遣施謂入奏上手詔褒美擢雍給事中斌西京作坊使領誠州刺史世卿掌書記謂節度判官濤觀察推官又以通判將作監丞趙賀爲太子中捨監軍供奉官辛規爲內殿崇班至道二年攺工部侍郎明年召歸復知永興軍轉禮部侍郎攺刑部度支使咸平四年遷鹽鐵使上以雍齪齪小心三司事重宜有裁制乃用王嗣宗代之又以其無過特拜戶部侍郎復知審刑院出知秦州徙鳳翔府景徳初權知開封府事上覽奏獄京府囚二百餘人以爲淹系遣給事中董儼直昭文館韓國華同慮問決遣之三年攺兵部侍郎同知審官院明年車駕朝陵判畱司尙書省出知鄧州大中祥符元年請老以尙書右丞致仕誥命未至而卒年七十雍性鄙吝蒞事勤恪善爲米鹽苛察以肅下恃其淸幹受遇於時益矯厲以取名譽所至藩鎭宴犒率皆裁節聚公錢爲羨余以輸官帑集會賓佐糲食而已在三司置簿籍有按前急馬前急急中急之目頗爲時論所誚雍姿貌魯朴始登科爲滕中正﹠﹟中正子錫世寧咸笑之中正曰此人異日必顯達壽考非汝曹所及錫兄弟𨿽有名然終不越郎署亦無耆年者子太衝官殿中丞

陳恕按宋史本傳恕字仲言洪州南昌人少爲縣吏折節讀書江南平禮部侍郎王明知洪州恕以儒服見明與語大奇之因資送令預計偕太平興國二年進士解褐大理評事通判洪州恕以鄕裏辭攺澧州澧自唐李爲節鎭兼領吏多緣簿書幹沒爲姦恕盡擿發其獘郡中稱爲彊明以吏幹聞召入爲贊善大夫同判三司勾院遷左拾遺充度支判官與判使王仁贍廷爭本司事仁贍屈伏坐貶秩擢恕爲度支員外郎仍舊職再遷工部郎中知大名府時契丹內寇受詔增浚城隍其器用取於民者不時集恕立禽府中大豪一人會將吏將斬之宗族號訴賓佐競前請救大豪叩頭流血請翌日集事違期甘死恕令械之以徇民皆恐栗無敢後期者數日功就會契丹引去召入爲戶部郎中戶部副使遷右諫議夫大知澶州驛召爲河北東路營田制置使太宗諭以農戰之旨恕對曰古者兵出於民無寇則耕寇至則戰今之戎士皆以募致衣食仰給縣官若使之冬持兵禦寇春執耒服田萬一生變悔無及矣太宗曰卿﹠﹟行朕思之恕行數日果有詔止令修完城堡通導溝瀆而已營田之議遂寢俄知代州入判吏部選事拜鹽鐵使恕有心計釐去宿獘太宗深器之親題殿柱曰直鹽鐵陳恕遷給事中參知政事數月太宗言及戶部使樊知古所部不治恕與知古聯事情好款洽密與語之欲知古修舉其職知古訴於太宗太宗怒恕泄禁中語罷守本官旋出知江陵府大發羣吏姦贓坐徒流停廢者甚眾郡內惕息淳化四年太宗從魏羽惟一之請分三司爲十道置左右計使以魏羽董儼分主之召恕爲工部侍郎充總計使判左右計事左右計使分判十道事凡議論計度並命恕等參領恕以官司分隸政令互出難以經久極言其非便歲餘果罷復以恕爲鹽鐵使時太宗畱意金穀召三司吏李溥等二十七人對於崇政殿詢以計司利害溥等言條目煩多不可以口占願給筆札以對太宗遣中黃門送詣相府限五日悉條上之溥等共上七十一事詔以四十四事付有司行之其十九事下恕等議可否遣知雜禦史張秉中使張崇貴監議令中書籍其事專檢舉之無致廢格賜溥等白金﹠﹟錢悉補侍禁殿直領其職太宗謂宰相曰溥等條奏事頗有所長朕嘗語恕等若文章稽古此輩固不可望若錢谷利病頗自幼至長寢處其中必周知根本卿等但假以顏色引令剖陳必有所益恕等剛彊終不肯降意詢問呂端對曰耕當問奴織當問婢寇準曰夫子入太廟每事問乃以貴下賤先有司之義後數日太宗又曰國家歲入財賦數倍於唐唐中葉以降藩鎭擅命徵賦多不入公家下陵上替經制隳壞若前代爲得卽已致太平豈復煩朕心慮也因召恕等責以職事曠廢恕等對曰今土宇至廣庶務至繁國用軍需所費浩瀚又遇諸州凡有災沴必盡蠲其租臣等每舉榷利朝廷必以侵民爲慮皆尼而不行縱使耿受昌桑弘羊復生亦所不逮臣等努力惟盡心簿領終不足上裨聖治太宗曰卿等淸而不通專守繩墨終不能爲國家度長絜大剖煩析滯只如京城倉庫主吏當攺職者簿領中一處節目未備卽至十年五年不決以致貧無資給轉徙溝壑此卿等之過豈不傷和气哉恕等頓首謝五年賜三司錢百萬募吏有能言本司不便者令恕等量事大小以錢賞之錢盡更給至道二年欲並三司命官總判其勾院磨勘理欠憑由支收行帳提點等司令恕條列其事以聞恕奏曰伏以封域寖廣財谷繁多三司之中簿牒塡委朝廷設法督責尢嚴官吏救過不暇若爲三部各設主司擇才非難辦事亦易事辦過鮮不撓上心此亦一時之良策也其勾院磨勘兩司出於舊制關防之要莫加於此理欠憑由二司𨿽非舊設自理欠失序憑由散落故設二司專令典掌綱目咸具制置有倫逋欠無失理之名憑由鮮流散之獘實亦要切不可廢除若兩司並委一官方及判官一員之事其主轄支收司先因從京支度財貨轉輸外地此除彼附照驗稽滯若京城得賢主吏使居此司專行檢轄凡支撥官物便給除破文憑卻於所司置簿記錄催到收附文記卽乃勾銷簿書取捷之門亦爲允當其行帳司近日權置了絕舊帳帳目告盡司額自除提點司是中旨特置提振三司廢怠之事固非有司敢得擬議也詔三司都憑由理欠司宜令爲一處命官兼判應諸道逋負官物令三司逐部理約理欠司但總其所逋之數糾督之餘悉從恕奏恕將立茶法召茶商數十人俾各條利害恕閱之第爲三等語副使宋太初曰吾觀下等固滅裂無取上等取利太深此可行於商賈不可行於朝廷惟中等公私皆濟吾裁損之可以經久於是始爲三法行之貨財流通峽路諸州承孟氏舊政賦稅輕重不均閬州稅錢千八百爲一絹果州六百爲一絹民前後擊登聞鼓陳訴歷二十年詔下本道官吏因循不理轉運副使張曄年少气銳會受詔按覆卽便宜行之恕奏曄擅攺法計果州一歲虧上供絹萬餘曄坐削一任免恕每便殿奏事太宗或未深察必形誚讓恕斂板踧縮退至殿壁負立若無所容俟意稍解復進﹠﹟執前奏終不攺易如是或至三四太宗以其忠多從之遷禮部侍郎眞宗卽位加戶部命條具中外錢谷以聞恕久不進屢趣之恕曰陛下富於春秋若知府庫充實恐生侈心臣是以不敢進眞宗嘉之咸平二年帝北巡充行在轉運使俄以母老求解拜吏部侍郎知通進銀臺封駁司審官院上言封駁之任實給事中之職隸於左曹𨿽別建官局不可失其故號請以門下封駁事隸銀臺司從之五年知貢舉恕自以洪人避嫌凡江南貢士悉被黜退又援貢舉非其人之條故所取甚少而所取以王曾爲首及廷試糊名考校曾復得甲科時議稱之恕每自嘆曰吾得曾名世才也不愧於知人矣恕事母孝母亡哀慕過甚不食葷茹遂至羸瘠起復視事遷尙書左丞權知開封府恕已病猶勉彊親職數月增劇表求館殿之職獲奉以濟其貧眞宗曰卿求一人可代者聽卿去是時寇準罷樞密使恕卽薦以自代遂以準爲三司使恕爲集賢學士判院事準卽檢尋恕前後攺革興立之事類以爲冊及以所出榜別用新板躬至恕第請判押恕亦不讓一一押之自是計使無不循其舊貫至李諮爲三司使始攺茶法恕之規模漸革矣帝重恕詔太醫診療百日有司請停奉不許未幾卒年五十九恕將卒口占遺奏及約束後事送終之具無不周悉眞宗悼惜廢朝贈吏部尙書錄其子執中太常寺太祝執古爲奉禮郎恕頗涉史傳多識典故精於吏理深刻少恩人不敢幹以私前後掌利柄十餘年彊力幹事胥吏畏服有稱職之譽善談論聽者忘倦素不喜釋氏嘗請廢譯經院辭甚激切眞宗曰三教之興其來已久前代毀之者多矣但存而不論可也恕性吝怒子淳私用錢及寢疾上言淳不率教導多與非類遊常習武藝願出爲外州軍校眞宗曰戎校管鎭兵非丞郎家子弟所﹠﹟也以爲滁州司馬恕卒召復舊官後竟以賄敗執中至同中書門下平章事別有傳執古至虞部員外郎執方執禮並太子中捨

辛仲甫子若衝若虛若蒙若濟若渝

按宋史本傳仲甫字之翰汾州孝義人曾祖實石州推官祖迪壽陽令父藩河東節度判官仲甫少好學及長能吏事偉姿儀器局沈厚周廣順中郭崇掌親軍領武定節制署仲甫掌書記顯徳初出鎭澶淵仍署舊職崇所親吏爲廂虞候部民有被劫殺者訴陰識賊魁卽捕盜吏也官不敢詰仲甫請自捕逮鞠之吏故稽其獄仲甫曰民被寇害而使自誣服蠹政甚矣焉用僚佐爲請易吏以雪冤憤崇悟移鞫之乃得實狀崇移鎭眞定攺深趙鎭觀察判官太祖受命以崇爲監軍陳思誨密奏崇有姦狀上怒且疑遣中使馳往驗之未至崇憂懣失據謂賓佐曰苟主人不察爲之柰何皆愕相視仲甫曰皇帝膺運公首效節軍民處置率循常度且何以加辭第遠偵使者率僚屬盡郊迎禮聽彼伺察久當自辧矣崇如其言使者至視崇無他意還奏上大喜歸罪於思誨仲甫又隨崇爲平盧軍節度判官崇卒攺鄆齊觀察判官累雪冤枉幹徳五年入拜右補闕出知光州州有橫河與城直會霖潦暴疾水溢潰廬舍仲甫集船數百艘軍資民儲皆賴以濟六年移知彭州州卒誘營兵及諸屯戍謀以長春節宴集日爲亂屬春初仲甫出城巡視見壕中艸深意可藏伏命燒剃之凶黨疑謀泄有自首者擒百餘人盡斬之先是州少種樹暑無所休仲甫課民栽柳蔭行路郡人徳之名爲補闕柳太祖問羣臣文武兼資者爲誰趙普以仲甫對徙益州兵馬都監代還選爲三司戶部判官太平興國初遷起居舍人奉使契丹遼主問黨進何如人如進之比有幾仲甫曰國家名將輩出如進鷹犬材耳何足道哉遼主欲畱之仲甫曰信以成命義不可畱有死而已遼主竟不能屈使還以刑部郎中知成都府旣命奏免歲輸銅錢罷榷酤政尙實簡蜀人安之八年加右諫議大夫時彭州盜賊連結爲害詔捕未獲仲甫誘令自縛詣吏者凡百餘人余因散去九年入知開封府拜禦史中丞雍熙二年拜給事中參知政事端拱中進戶部侍郎呂蒙正以長厚居相位王沔任事仲甫從容其間而已淳化二年以足疾罷爲工部尙書出知陳州代歸會蜀有寇以仲甫素著恩信將令輿疾招撫以疾未行無何以太子少保致仕眞宗卽位加太子少傅咸平三年卒年七十四贈太子太保子若衝若虛若蒙若濟若渝皆能其官孫有孚有鄰俱中進士

王博文按宋史本傳博文字仲明曾州濟陰人祖諫給事太宗藩邸爲西京作坊副使博文年十六善屬文舉進士開封府以回文詩百篇爲公捲人謂之王回文淳化三年太宗親試進士以年少罷歸後諫卒官廬州州守劉蒙叟爲言召試舍人院爲安丰主簿歷南丰尉有能名調南劍州軍事推官攺大理寺丞監荊南榷貨務遷殿中丞陳堯咨薦之試中書賜進士第擢知濠州歷眞州眞宗幸亳權江淮制置司事攺監察禦史梓州路轉運使以疾請出知海州徙密州負海有鹽場歲饑民多盜鬻吏捕之輒扺死博文請弛鹽禁候歲丰乃復從之除殿中侍禦史天禧中朱能王先在長安僞爲幹佑天書事覺能旣敗死先與其徒就禽詔博文乘驛按劾博文惟治首惡脇從者七人得以減論還爲開封府判官丁母憂始博文幼喪父其母張氏攺適韓氏及博文在朝謂子無絕母禮請得以恩封之母死又謂古之爲父後者不爲出母服以廢宗廟之祭也今喪者皆祭無害於行服乃請解官持服然議者以喪而祭爲非禮服除爲三司戶部判官出爲河北轉運使遷侍禦史陜西轉運使屬羌撒逋渴以族落數千帳叛旣又寇原州柳泉鎭環州鵓鴿泉寨梧州刺史杜澄內殿崇班趙世隆戰沒博文劾奏內侍都知周文質押班王懷信爲涇原環慶兩路鈐轄提重兵駐大拔寨玩寇逗畱耗用邊費請用曹瑋田敏代旣而文質懷信坐法遂以瑋知永興軍使節制邊事會瑋病不行又用敏爲涇原路總管寇遂平遷尙書兵部員外郎爲三司戶部副使再遷戶部郎中龍圖閣待制判吏部流內銓權發遣三司使事與監察禦史崔曁內侍羅崇勛同鞫眞定府曹汭獄及還權知開封府進龍圖閣直學士知秦州爲走馬承受賈徳昌所毀徙鳳翔府又徙永興軍明年徳昌以贓敗攺樞密直學士復知秦州初沿邊軍民之逃者必爲熟戶畜牧又或以遣遠羌易羊馬故常沒者數百人其禽生羌則以錦袍銀帶茶絹賞之間有自歸而中道爲夏人所得亦不能辧坐法皆斬博文乃遣習知邊事者密持信紙往招至則悉貸其罪由是歲減殊死甚眾朝廷下其法旁路又言河西回鶻多緣互市家秦隴間請悉遣出境戒守臣使譏察之再遷右諫議大夫以龍圖閣學士復知開封府都城豪右邸捨侵通衢博文制表木按籍命左右判官分撒之月餘畢出知大名府遷給事中召權三司使遂同知樞密院事逾月而卒帝臨奠贈尙書吏部侍郎博文以吏事進多任劇繁爲政務平恕常語諸子曰吾生平決罪至流刑未嘗不陰擇善水土處汝曹志之然治曹汭獄議者多謂博文希太后旨縱崇勛傅致其罪子疇

張鑑按宋史本傳鑑字徳明瀛州團練使藏英之孫父裔以蔭補供奉官鑑本將家幼能嗜學入衛州霖落山肄業凡十餘年太平興國三年擢進士第釋褐大理評事監泰州紫墟榷務升朝爲太子右贊善大夫知婺州就遷著作郎還拜監察禦史奉詔決獄江左頗雪冤滯歷殿中侍禦史會命曹彬等進討幽州問羣臣以方略鑑上疏極言不可論者以鑑燕人沮議非忠也太宗置不問與趙延進同掌左藏延進恃恩逾規鑑廷奏之有旨罷延進以鑑判三司度支憑由催欠司時三部各置憑由催欠鑑請並爲一從之王明李惟淸薦其能用爲江南轉運使本部有大姓爲民患者鑑以名聞太宗盡令部送魁首及妻子赴闕以三班職名羈縻之江右震肅又建議割瑞州淸江吉州新淦袁州新諭三縣置臨江軍時以爲便召還特被慰獎梓州符昭願驕僭不法卽以鑑代之遷刑部員外郎判大理寺遷屯田郎中判三司都催欠司攺都勾院擢拜樞密直學士知通進銀臺封駁司又掌三班上言供奉官以下不考校殿最恐無沮勸卽詔鑑兼磨勘職攺三司爲左右計分天下爲十道鑑奏其非便未幾果復舊淳化中盜起西蜀王繼恩討平之而禦軍無政其下恃功暴橫益州張詠密奏請命近臣分屯師旅卽遣鑑與西京作坊使馮守規偕往召對後苑門面授方略鑑曰益部新復軍旅不和若聞使命驟至易其戎伍慮或猜懼變生不測請假臣安撫之名大宗稱善鑑至蜀繼恩猶偃蹇不意朝廷聞其縱肆鑑之行付以空名宣頭及廷臣數人鑑與詠卽遣部戍卒出境繼恩麾下使臣亦多遣東還督繼恩輩分路討捕殘寇而鑑等招輯反側事平歸朝未至拜左諫議大夫戶部使會五路進兵討西夏令鑑乘傳往環州與李繼隆議護送芻糧入靈州及還上疏曰關輔之民數年以來並有科役畜產蕩盡室廬頓空加以浦洛之行曾經剽劫原州之役又至遷延非獨令之弗從實緣力所不逮況復先棄糧艸見今逐處追科本戶稅租互遣他州送納往返千里費耗十倍愁苦怨嘆充塞路岐自春䢐冬曾無暫息餱糧乏絕力用殫窮顧此疲羸尢堪軫卹今若復有差率益致流亡縱令驅迫必恐撓潰願陛下特垂詔旨無使重勞因玆首春俾務東作況靈州一方僻居絕塞𨿽西陲之舊地實中夏之蠹區竭物力以供須困甲兵而援送蕭然空壘祗益外虞不若以賜繼遷使懷恩奉籍稍息飛挽之役事當深慮理要預防若待川決而後防火熾而方戢則焚溺之患深矣𨿽欲拯救其可得乎尋詔鑑專督軍糧以軍興法從事饋運頗集眞宗卽位遷給事中使如故咸平初攺工部侍郎出知廣州居二年民條其政績上請刻石三年移知朗州溪洞羣蠻數寇擾鑑召酋豪諭以威信皆俯伏聽命初鑑在南海李夷庚爲通判謝徳權爲巡檢皆與之不協二人密言鑑以貲付海賈往來貿市故徙小郡至是鑑自陳有親故謫瓊州每以俸米附商舶寄贍之又言夷庚徳權憸人貪凶之狀上意稍釋召還以疾徙知相州有芝艸生於監牧之室鑑表其祥異以爲河朔弭兵款附之兆優詔答之景徳初卒年五十八子士廉爲殿中丞士宗太子洗馬士程屯田員外郎

上官正按宋史本傳正字常淸開封人少舉三傳後爲鄜州攝官雍熙中召授殿前承旨屢遣鞫獄遷供奉官合門祗候天雄監軍淳化中轉作坊副使劍門都監李順之亂分其黨趨劍門時疲兵數百人正奮勵士气以禦之會成都監軍宿翰領兵投劍門與正兵合因迎擊大破賊數千眾斬馘殆盡奏至太宗嘉之詔書獎飭並賜襲衣金帶超正爲六宅使劍州刺史充劍門部署翰林供奉官擢崇儀使領昭州刺史數月正被疾請尋醫至闕疾愈入對上勞問久之復遣還任所賜以金丹良藥衣帶白金十兩馬三匹授以方略令招撫殘孽慰勉遣之初川賊甚盛朝議深以棧路爲憂正以孤軍力戰挫賊鋒自是閣道無壅王師得以長驅而入賊眾三百餘敗歸成都順怒其驚眾盡斬之然自此沮气矣後賊旣誅餘寇匿山谷恃險結集剽劫爲患王繼恩百計召誘不至正諭以朝廷恩信皆相率出降未幾加峯州團練使與雷有終並爲西川招安使代王繼恩正木彊好淩人自謂平賊有勞受人主知無所顧忌數面攻兩川官吏之短而暴揚之眾積怨怒多上章訴其不法者太宗謂近臣曰人臣可任用者朕常欲保全正婞直而失於謙和每謗書至朕𨿽力與明辯然眾怒難犯恐其不能自全乃賜手札戒諭曰言者君子之樞機樞機之發榮辱之主不可不愼也夫遇事輒發悔不可及儻自恃無瑕而好面攻人之短豈謂喜怒不形於色耶當以和輯遠民爲念斯盡善矣正上表謝眞宗卽位攺莊宅使是秋廣武叛卒劉旴嘯聚數千輩逐都巡檢使韓景佑略漢蜀邛州懷安永康軍正與鈐轄馬知節領兵趨新漢抵方井擊敗之斬旴平其黨遷南作坊使賜錦袍金帶咸平初召還擢拜東上合門使勾當軍頭引見司俄權戶部使二年出知滄州徙髙陽關副都署眞拜洺州團練使車駕北巡以爲行營先鋒鈐轄尋知靑州未行會王均叛屬命爲峽路都鈐轄移知梓州又歷滄瀛鎭貝四州髙陽關部署以足疾求知磁州手詔慰勉會邢州地震民居不安徙正典之移潞州景徳中以河北新經兵革愼擇守臣以正知貝州遷洺州防禦使復知滄州移同州再表引年授左龍武軍大將軍平州防禦使分司西京尋以本官致仕賜全俸仍以見﹠﹟給之四年卒年七十五子璨至內殿崇班

劉蒙正按宋史劉熙古傳熙古子蒙正字頤正善騎射幹徳中以蔭補殿直遷供奉官王師徵江南命乘傳軍中承事盧絳以舟師來援潤州蒙正白部署丁徳裕請分精甲百人出與絳戰矢中左脇戰愈力及下潤州獲知州劉澄監軍崔亮部送闕下嶺南陸運香藥入京詔蒙正往規畫蒙正請自廣韶江溯流至南雄由大庾嶺步運至南安軍凡三鋪鋪給卒三十人復由水路輸送又掌朝服法物庫會重制繡衣鹵簿多其規式太平興國四年轉內藏庫副使進崇儀使自創內藏庫卽詔蒙正典領凡二十餘年眞宗初攺如京使出知滄冀磁三州戎人犯境蒙正調丁男乘城固守有勞未幾以擅乘驛馬責授亳州團練副使咸平四年卒年七十二

宋摶按宋史本傳摶字鵬舉萊州掖人治毛氏詩開寶八年宋準典貢部得第調補遂寧尉歷濰州司理參軍攺白虎令膳部員外郎鞠礪薦其能遷右贊善大夫知利丰監徙知藤州攺殿中丞通判洪州復有薦者召還命提點河北西路刑獄未行攺監左藏庫遷國子博士通判西京畱守司得對便坐賜錢三十萬久之徙江南轉運使就遷度支員外郎眞宗嗣位遷司封員外郎河東轉運使上言大通監冶鐵盈積可備諸州軍數十年鼓鑄願權罷采以紓民又請科諸州丁壯爲兵以增戎備在任凡十一年河東接西北境時邊事未息屯師甚廣摶經制漕運以干治稱連徙他州郡輒乞畱有詔褒飭兩至夏州界部發居民數詣闕奏事稱旨屢以秩滿請代朝議以摶善職就加祠部郎中賜金紫嘗薦代州承受使臣王白上以本置此職止於視軍政察邊事摶不應保奏因詔諸路自今勿得舉承受使臣景徳四年入判三司勾院逾月爲戶部副使大中祥符初進秩刑部郎中俄使契丹會疾契丹主以車迎之二年卒年六十六子可法至太子中捨舜元登進士第摶卒舜元自筠州判官攺著作佐郎又賜其孫出身

何蒙按宋史本傳蒙字叔昭洪州人少精春秋左氏傳李煜時舉進士不第因獻書言事署錄事參軍入宋授洺州推官太平興國五年調遂寧令時太宗親徵契丹還作詩以獻召見賞嘆授右贊善大夫三遷至水部員外郎通判廬州時郡中火燔廨捨榷務俱盡蒙假民器貸鄰郡曲米爲酒旣而課增倍戶部使上其狀詔﹠﹟錢獎之稍遷司門巡撫使潘愼修薦其材敏驛召至京因面對訪以江淮茶法蒙條奏利害稱旨賜緋魚及錢十萬後二日復對又上淮南酒榷便宜特攺庫部後賜錢二十萬因命至淮右提總其事自是歲有羨利使還知溫州未行畱提舉在京諸司庫務求外任復命知溫州坐舉人不當削一官眞宗卽位復前資因上言請開淮南鹽禁時卞衮楊允恭輩方以禁鹽爲便共排抑之出知梧州頃之攺水部郎中上所著兵機要類十卷時審官擬知漢陽軍及引對攺知鄂州大中祥符初轉庫部四年加大府少卿未幾知太平州又知袁州袁民多采金蒙建議請以代租稅上曰若此則農廢業矣不許俄徙濠州六年上表謝事授光祿少卿致仕命未下卒年七十七

楊允恭兄允升弟

允元子可

按宋史本傳允恭漢州綿竹人家世豪富允恭少倜儻任俠幹徳中王師平蜀羣盜竊發允恭裁弱冠率鄕裏子弟寨於淸泉鄕爲賊所獲將殺之允恭曰苟活我當助爾賊素聞其豪宗乃釋之陰結賊帥子日與飲博陽不勝償以貲使伺賊將害允恭其子以告因遁去內客省使丁徳裕討賊至州允恭以策幹之署綿漢招收巡檢賊平補殿前承旨太平興國中以殿直掌廣州市舶自南漢之後海賊子孫相襲大者及數百人州縣苦之允恭因部運入奏其事太宗卽命爲廣連都巡檢使又以海鹽盜入嶺北民犯者眾請建大庾縣爲軍官輦鹽市之詔建爲南安軍自是冒禁者少賊有葉氏者眾五百餘往來海上允恭集水軍造輕舠掩襲其首斬之餘黨棄船走伏匿山谷允恭伐木開道悉殲焉賊寇每遇風濤則遁止洲島允恭領眾涉海捕之殆盡賊皆望風奔潰又抵漳泉賊所止處盡奪先所劫男女六十餘口還其家詔書嘉獎賜錢十萬轉供奉官詔歸攺內殿崇班時緣江多賊命督江南水運因捕寇黨行及臨江軍擇驍卒拿輕舟伺下江賊所止夜發軍城三鼓遇賊百餘拒敵久之悉梟其首又趣通州境上躡海賊賊系眾舟張幕發勁弩短炮允恭兵刃所向多爲幕所縈炮中允恭左肩流血及袖容色彌壯徐遣善泅者以繩連鐵鉤散擲之壞其幕士卒爭進賊赴水死者大半擒數百人自是江路無剽掠之患以功轉洛苑副使江淮兩浙都大發運擘畫茶鹽捕賊事賜紫袍金帶錢五十萬先是三路轉運使各領其職或廩庾多積而軍士舟楫不給𨿽以官錢雇丁男挽舟而土人憚其役以是歲上供米不過三百萬允恭盡籍三路舟卒與所運物數令諸州擇牙吏悉集允恭乃辦數授之江浙所運止於淮泗由淮泗輸京師行之一歲上供者六百萬淳化五年轉西京作坊使初產茶之地民輸賦者悉計其直官售之精粗不校咸輸榷務商人弗肯售久卽焚之允恭曰竭民利而取之積腐而棄之非善計也至道初劉氏建議請廢緣江榷務許商人過江聽私貨鬻允恭以爲諸州新陳相楺兩河諸州風土各有所宜非雜以數品卽商人少利請依舊江北置務均色號以年次給之事下三司鹽鐵使陳恕等以允恭議爲是詔從之卽命允恭爲發運使始攺擘畫爲制置以西京作坊副使李延遂著作佐郎王子輿並爲同發運使巢廬江二縣舊隸廬州道遠多寇民輸勞費允恭請以二縣建軍詔許之以無爲爲額淮南十八州軍其九禁鹽地則上下其直民利商鹽之賤故販者益眾至有持兵器往來爲盜者允恭以爲行法宜一卽奏請悉禁而官遣吏主之事下三司三司皆言其不可允恭再三爲請太宗始從之是歲收利巨萬允恭與王子輿秦羲同主茶鹽之任多作條制遂變新法眞宗卽位攺西京左藏庫使又言川峽鐵錢之獘曰凡民田之稅昔輸銅錢之一今輸鐵錢亦一而吏卒奉舊給銅錢之一今給鐵錢五及行用交易則鐵錢之十爲銅錢之一且民入田稅以一爲十官失其九矣吏卒奉給增一爲五官又失其四矣吏卒得五用十復失其半矣臣在先朝嘗陳其事願變法以革其獘先帝方議行之會賊順叛擾而止今陛下繼成先烈可遂建其法使民不失所且饒信之銅積數千萬若遣運於荊達於蜀蜀素多銅俾夔益遂各置監鼓錢歲用均給不十年悉用銅錢矣議𨿽未用然自是吏卒奉給始攺用十鐵錢易銅錢之一俄知通利軍兼黃禦河發運使會議減西鄙屯兵以息轉餉召允恭與崇儀副使竇神寶合門祇候李允則馳往經度圖上郡縣山川之形勝允恭因建議曰自環州入積石抵靈武七日程芻粟之運其策有三然以人以驢其費頗煩而所載數﹠﹟莫若用諸葛亮木牛之制以小車發卒分鋪運之每一車四人挽之旁設兵衛加戈刃於其上寇至則聚車於中合士卒之力禦寇於外尋爲議者所沮而止復遣之任又議江淮鹽鐵使陳恕力爭詔從允恭之議加領康州刺史咸平初以北邊賣馬未有定直命允恭主平其估乃置估馬司鑄印以爲常制王均之亂上慮南方有聚寇命允恭爲荊湖江浙都巡檢使內殿宗班楊守遵副之賜與甚厚二年夏以疾聞遣其子大理評事可乘傳侍疾七月卒於升州年五十六賜其次子告同學究出身賻錢二十萬絹百匹又以錢五萬帛五十匹給其家命揚州官造第一區賜之允恭有膽幹能以方略捕賊王小波之亂也李順之兄自榮據綿竹土人多被脇從允恭兄允升弟允元率鄕裏子弟並力破之又爲王師鄕導執自榮詣劍門以獻王繼恩表其事詔賜允升學究出身授本縣令允元什邡令明年召赴闕授允升右贊善大夫允元大理評事可咸平元年進士喜屬文有吏干累召試歷戶部鹽鐵判官知洪宣潤壽潭州至都官員外郎告虞部員外郎

淩策按宋史本傳策字子奇宣州涇人世給事州縣策幼孤獨厲志好學宗族初不加禮因決意渡江與姚鉉同學於廬州雍熙二年舉進士起家廣安軍判官攺西川節度推官以彊幹聞淳化三年就命爲光祿寺丞簽書兩使判官代還拜左贊善大夫通判定州賜朱衣錦章禦書歷給以實奉李順之亂川陜選官多憚行策自陳三蒞蜀境諳其民俗卽命知蜀州又以巴西當益之餫道徙綿州加太常博士還朝會命爲廣南西路轉運使進屯田員外郎入爲戶部判官遷都官先是嶺南輸香藥以郵置卒萬人分鋪二百負擔抵京師且以煩役爲患詔策規制之策請陸運至南安泛舟而北止役卒八百大省轉送之費盧之翰任廣州無廉稱以策有干名拜職方員外郎直史館命代之賜金紫廣英路自吉河趨板步二百里當盛夏時瘴起行旅死者十八九策請由英州大源洞伐山開道直抵曲江人以爲便代還知靑州東封以供億之勤超拜都官郎中入判三司三勾院出知揚州屬江淮歲儉頗有盜賊以策領淮南東路安撫使駕旋使停進秩司封時洪州水知州李元病上與宰相歷選朝士將徙策代之上曰南昌水潦艱殆長吏當便宜從事不必稟於外計也王旦言策蒞事平和可寄方面望卽以江南轉運使授之仍詔諭差選之意饒州產金嘗禁商市鬻或有論告逮系滿獄策請縱民販市官責其算人甚便之五年召拜右諫議大夫集賢殿學士知益州初策登第夢人以六印加劍上遺之其後往劍外凡六任時以爲異策勤吏職處事精審所至有治迹九年自蜀代還上頗有意擢用會已病命知通進銀臺司兼門下封駁事糾察在京刑獄眞宗嘗對王旦言策有才用治蜀敏而有斷旦曰策性淳質和臨事彊濟上深然之是秋拜給事中權禦史中丞時榷茶之法獘甚詔與翰林學士李迪知雜禦史呂夷簡同議經制稍寬其舊明年疾甚不能朝謁累遣中使挾醫存問賜名藥復表求典益尋遷工部侍郎從其請天禧二年三月卒年六十二錄其子將作監主簿瓘琬並爲奉禮郎續給其奉策兄簡官國子博士分司南京

魏廷式按宋史本傳廷式字君憲大名宗城人少明法學嘗客遊趙州捨於監軍魏咸美之廨廨有西堂素凶咸美知廷式有膽气命居之卒無恙來京師咸美弟咸信延置館捨以同宗善待之太平興國五年中第釋褐朗州法曹掾轉運使李惟淸以其吏材奏知桃源縣遷將作監丞端拱初攺著作佐郎通判潁州淳化二年始命李昌齡判審刑院以廷式明練刑章奏爲詳議官屢進對太宗悅其明辯遷太子左贊善大夫時初較廷臣殿最命廷式與樞密都承旨趙鎔李著同勾當三班多所規制越王生日令持禮物賜之超拜主客員外郎判三司都勾院換河南東道判官攺戶部員外郎知利州李順爲盜就命充陜西至益州路轉運使後入奏事太宗謂曰有事當白中書廷式曰臣三千七百里外乘驛而至以機事上聞願取斷宸衷非爲宰相來也卽不時召對問方略稱旨賜錢五十萬令還任賊平知寧州未至召入判大理寺至道初乘傳河朔決獄復出知宋潭二州湖南地土衍沃民喜訟產有根柢巧僞難辯者廷式立裁之吏民咸服轉吏部員外郎知桂州歷工部郎中眞宗卽位攺刑部會王繼恩有罪下吏命廷式同按之逾宿而獄具俄知審官院通進銀臺封駁司拜右諫議大夫知審刑院出知涇州咸平二年卒年四十九錄其子攝太常寺太祝舜卿爲太祝禹卿同學究出身廷式所至以嚴明稱剛果敢言爲人主厚遇然性傾險喜中傷人士君子憚其口而鄙其行

欒崇吉按宋史本傳崇吉字世昌開封封丘人少爲吏部令史上書言事調補臨淄主簿會令坐贓貶卽命崇吉代之復以書判優等攺舒州團練判官未行畱爲中書刑房堂後官攺太子右贊善大夫出掌揚州榷務未幾遷殿中丞復爲堂後官兼提點五房公事崇吉明習文法淸白勤事至道初擢度支員外郎度支副使時以堂後官著作佐郎楊文質爲祕書丞提點五房事上召見謂曰汝見擢用欒崇吉否當自勗勵崇吉俄加祠部郎中眞宗時累擢爲江南轉運使代還判刑部兼鼓司登聞院後遷司農少卿知洪州有司歲斂民財造舟崇吉至奏罷之以疾徙濠州遷衛尉少卿以將作監致仕卒子二人源虞部員外郎沂殿中丞

韓國華按宋史本傳國華字光弼相州安陽人太平興國二年舉進士解褐大理評事通判瀘州就遷右贊善大夫代還除彰徳軍節度判官遷著作佐郎監察禦史雍熙中假太常少卿使髙麗時太宗將北徵以髙麗接遼境屢爲其所侵命賫詔諭之且令發兵西會旣至其俗頗獷驁恃險遷延未卽奉詔國華移檄諭以朝廷威徳宜亟守臣節否則天兵東下無以逃責於是俯伏聽命使還賜緋魚雍熙三年攺右拾遺直史館判鼓司登聞院俄充三司開拆推官四年判本司遷左司諫充鹽鐵判官淳化二年契丹請和朝議疑其非實遣國華使河朔以察之旣至盡得其詐以聞每歲後苑賞花三館學士皆得預三年春國華與潘太初因對自言任兩省淸官兼計司職不得侍曲宴願兼館職卽日命並直昭文館後二日陪預苑宴三司屬官兼直館自國華等始未幾授刑部員外歷判三司勾院後爲鹽鐵判官又爲左計判官尋都判三勾賜金紫攺兵部員外郎屯田郎中京東轉運使徙陜西路舊制川陜官奉緡悉支鐵錢資用多乏國華奏增其數加都官郎中入判大理寺攺職方郎中以詳定失中命梁顥代之知河陽潞州轉運使言其善綏輯供億幹辦詔獎之景徳中假祕書監使契丹又爲江南巡撫入權開封府判官眞宗朝陵魏咸信自曹州召入扈從命國華權州事俄攺太常少卿出知泉州大中祥符初遷右諫議大夫四年代還至建州卒於傳捨年五十五賜其子珫出身國華偉儀觀性純直有時譽子琚璩琦並進士及第琦相英宗神宗自有傳

盧琰按宋史本傳琰字錫圭淄州淄川人父浚右諫議大夫琰太平興國八年舉進士解褐歷城主簿歷大理評事知安吉縣三遷太常丞通判並州至道中就加太常博士咸平二年選爲開封府判官與推官李防並命眞宗謂宰相曰人之有材難得盡知但歷試而後可見占謝日特升殿諭以天府事繁愼選之意仍賜緡錢會獄空有詔獎之遷工部員外郎爲河北轉運副使時北鄙未寧調發軍儲糧道不絕以職務修舉召入遷秩刑部賜金紫復遣之任會城祁州命專董其役契丹入邊車駕幸澶州琰自定州隨軍至大名卽單騎赴行在召對勞問久之其子士宗時爲隰州推官特遷大理寺丞契丹請和琰上言領職六年求歸闕許之以使勞優拜吏部員外郎判三司三勾院會宋摶使契丹命權戶部副使時議東封又權京東轉運使往營頓置加戶部郎中復判三勾院大中祥符二年以本官兼侍禦史知雜事數月授三司度支副使祀汾陰歲命與鮑中和同判畱守司三司加吏部郎中俄拜右諫議大夫知永興軍府五年再爲河北轉運使琰勤吏職所至以干集聞頗知命嘗語親舊曰官五品服三品天不與者壽爾明年被疾詔遣中使將太醫診視六年卒年五十九時琰母八十餘無恙上憫之以士宗爲太常博士特命知懷州又以次子祕書丞士倫爲太常博士給祿終喪士倫至工部郎中度支副使士宗自有傳

許驤按宋史本傳驤字允升世家薊州祖信父唐世以財雄邊郡後唐之季唐知契丹將擾邊白其父曰今國政廢弛狄人必乘釁而動則朔易之地民罹其災苟不卽去且爲所虜矣信以資產富殖不樂他徙唐遂潛賫百金而南未幾晉祖革命果以燕薊輅契丹唐歸路遂絕嘗擁商貲於汴洛間見進士綴行而出竊嘆曰生子當令如此因不復行商卜居睢陽娶李氏女生驤風骨秀異唐曰成吾志矣郡人戚同文以經術聚徒唐驤詣之且曰唐頃者不辭父母死有餘恨今拜先生卽吾父矣又自念不學思教子以興宗緒此子𨿽幼願先生成之驤十三能屬文善詞賦唐不識字而罄家產爲驤交當時秀彥驤太平興國初詣貢部與呂蒙正齊名太宗尹京頗知之及廷試擢甲科解褐將作監丞通判益州賜錢二十萬遷右贊善大夫五年轉右拾遺直史館攺右補闕六年出爲陜府西北路轉運副使會罷副使徙知鄜州召還爲比部員外郎歷知宣升二州雍熙二年攺江南轉運副使洪吉上供運船水損物主吏懼罪故覆舟鞫獄者按以欺盜當流死者數百人驤馳往訊問得其情實以聞多獲輕典優詔褒之又上言劫盜配流遇赦得原還本鄕讎告捕者多所殺害自今請以隸軍詔可遷正使端拱初拜主客郎中俄徙知福州累表求還不俟報入朝召對便殿延問良久攺兵部郎中領西川轉運使以久處外任爲辭擢授右諫議大夫就命知益州召歸上言蜀民浮窳易搖宜擇忠厚者撫之爲預備旣而李順叛眾頗服其先見命知審官院遷禦史中丞以疾固讓不許占謝日命坐勞問出良藥賜之曰此朕所服得驗者後驤以久病不能振職眞宗卽位攺兵部侍郎屢求小郡養疾因入朝失儀爲禦史所糾特詔不問命知單州咸平二年卒年五十七贈工部尙書賜其子宗壽出身驤𨿽無他才略而人以儒厚長者稱之宗壽後爲殿中丞

陳世卿按宋史本傳世卿字光遠南劍人雍熙二年登進士第解褐衡州推官再調東川節度推官會李順寇兩川知州張雍以州兵馬爲數部使官分領世卿素善射當城一面親射中數百人賊寖盛同幕皆謀圖全計世卿正色曰食君祿當委身報國柰何欲避難爲他圖耶亟出白雍曰此徒皆懦儒存之適足惑眾不若遣出求援雍從之賊旣引去世卿適丁外艱雍表其材詔追出視事就攺掌書記凡七年歸朝爲祕書郎遷太常丞知新安縣或薦其堪任憲臺卽召歸會張鑑出知廣州表爲通判將行召見賜緋加太常博士景徳初徙知建州眞宗知其材幹逾月授福建轉運使規畫南劍州安仁等銀場歲增課羨詔獎之俄代姚鉉爲兩浙路轉運使歷祠部員外郎判三司三勾院大中祥符四年攺度支員外郎出爲荊湖北路轉運使屬灃州慈利縣下溪等四州蠻人侵縣境地四百餘里朝命世卿與合門祗候史方知灃州劉仁霸同領兵討之遂還所侵地標正經界取其要領又令納所掠漢口千餘復置灃州武口等寨以控制之自是平定有詔嘉獎還朝屢述溪洞利害召對眞宗器其材復自言願效用於煩劇會邵曄知廣州被疾乃授世卿祕書少監代之加賜金紫郡有計口買鹽之制人多不便至卽奏除之九年卒年六十四錄其子南安主簿儼爲太祝

陳知微子

舜卿

按宋史本傳知微字希顏髙郵人咸平五年進士甲科解褐將作監丞通判歙州擢爲著作佐郎直史館俄充三司戶部判官奉使契丹遷太常博士判三司都磨勘司再爲戶部判官出爲京東轉運副使奏還東平監所侵民田六百八十家又決古廣濟河通運路罷夾黃河歲減夫役數萬計遷右司諫徙荊湖南路轉運使召還拜比部員外郎知制誥淮南饑遣知微巡撫所至按視儲糧察諸官吏能否使還判吏部銓兼刑部知微詞藻𨿽無奇采而平雅適用一日進攺羣官除目紛委適當知微次直思亦敏速又判司農寺糾察在京刑獄天禧二年加玉淸昭應宮判官俄以疾聞眞宗遣中貴挾太醫往視之卒年五十錄其子舜卿爲太常寺奉禮郎給奉終喪又假官船載其柩還鄕裏知微儀狀甚偉沈厚有材幹不務皦察時人許其處劇惜其母老不克終養有集三十卷子堯卿大中祥符五年進士及第

張若谷按宋史本傳若谷字徳繇南劍沙縣人進士及第爲巴州軍事推官會蜀寇掠鄰郡若谷攝州事率眾爲守禦備賊乃引去調全州軍事推官入見眞宗識其名顧曰是嘗在巴州禦賊者耶特攺大理寺丞知蒙陽縣三司言廣寧監歲鑄緡錢四十萬其主監宜擇人乃以命若谷歲餘所鑄贏三十萬緡擢知處州歷江湖淮南益州路轉運使江淮制置發運使入爲三司度支鹽鐵副使累遷右諫議大夫知並州先是麟府歲以繒錦市蕃部馬前守輒罷之若谷以謂互市所以利戎落而通邊情且中國得戰馬亟罷之則猜阻不安奏復市如故而馬入歲增提舉諸司庫務權判大理寺進樞密直學士歷知澶州成徳軍揚州江寧府入知審官院糾察在京刑獄知通進銀臺司應天府攺龍圖閣學士徙杭州會歲饑斥余廩爲糜粥賑救之權判吏部流內銓知洪州累官至尙書左丞致仕若谷素爲宰相張士遜引拔然所至亦自有循良迹不激訐取名云

邵曄按宋史本傳曄字日華其先京兆人唐末喪亂曾祖嶽挈族之荊南謁髙季興不見禮遂之湖南彭玗刺全州辟爲判官會賊魯仁恭寇連州卽署嶽國子司業知州事遂家桂陽祖崇徳道州錄事參軍父簡連山令曄幼嗜學恥從兢p太平興國八年擢進士第解褐授邵陽主簿攺大理評事知蓬州錄事參軍時太子中捨楊全知州性悍率蒙昧部民張道丰等三人被誣爲劫盜悉置於死獄已具曄察其枉不署牘白全當核其實全不聽引道丰等抵法號呼不服再系獄按驗旣而捕獲正盜道丰等遂得釋全坐削籍爲民曄代還引對太宗謂曰爾能活吾平民深可嘉也賜錢五萬下詔以全事戒諭天下授曄光祿寺丞使廣南采訪刑獄俄通判荊南賜緋魚遷著作佐郎知忠州歷太常丞江南轉運副使攺監察禦史以母老乞就養得知朗州入判三司磨勘司遷工部員外郎淮南轉運使景徳中假光祿卿充交址安撫國信使會黎桓死其子龍鉞嗣立兄龍全率兵劫庫財而去其弟龍廷殺鉞自立龍廷兄明護率扶龍寨兵攻戰曄駐嶺表以事上聞攺命爲緣江安撫使許以便宜設方略曄移書安南諭朝廷威徳俾速定位明護等卽時聽命奉龍廷主軍事初詔曄俟其事定卽以黎桓禮物攺賜新帥曄上言懷撫外裔當示誠信不若俟龍廷貢奉別加封爵而寵賜之眞宗甚嘉納使還攺兵部員外郎賜金紫初受使假官錢八十萬市私覿物及爲安撫已償其半餘皆詔除之嘗上邕州至交州水陸路及宜州山川等四圖頗詳控制之要俄判三司三勾院坐所舉季隨犯贓曄當削一官上以其遠使之勤止令停任大中祥符初起知兗州表請東封優詔答之及遣王欽若趙安仁經度封禪仍判州事就命曄爲京東轉運使封禪禮畢超拜刑部郎中復判三勾院出爲淮南江浙荊湖制置發運使四年攺右諫議大夫知廣州州城瀕海每蕃舶至岸嘗苦颶風曄鑿內濠通舟颶不能害俄遘疾卒年六十三

張綸按宋史本傳綸字公信潁州汝陰人少倜儻任气舉進士不中補三班奉職遷右班殿直從雷有終討王均於蜀有降寇數百據險叛使綸擊之綸馳報曰此窮寇急之則生患不如諭以向背有終用其說賊果棄兵來降以功遷右侍禁慶州兵馬監押擢合門祗候益彰簡等州都巡檢使所部卒縱酒掠居民綸斬首惡數人眾乃定徙荊州提點刑獄遷東頭供奉官提點開封府界縣鎭公事奉使靈夏還會辰州溪峒彭氏蠻內寇以知辰州綸至築蓬山驛路賊不得通乃遁去徙知渭州攺內殿崇班知鎭戎軍奉使契丹安撫使曹瑋表畱之不可蠻復入寇爲辰州灃鼎等州緣邊五溪十洞巡檢安撫使諭蠻酋禍福購還所掠民遣官與盟刻石於境上久之除江淮制置發運副使時鹽課大虧乃奏除通泰楚三州鹽戶負官助其器用鹽入優與之直由是歲增課數十萬石復置鹽場於杭秀海三州歲入課又百五十萬居二歲增上供米八十萬疏五渠導太湖入於海復租米六十萬開長蘆西河以避覆舟之患又築漕河堤二百里於髙郵北旁錮巨石爲十以泄橫流泰州有捍海堰延袤百五十里久廢不治歲患海濤冒民田綸方議修復論者難之以爲濤患息而畜潦之患興矣綸曰濤之患十九而潦之患十一獲多而忘少豈不可邪表三請願身自臨役命兼權知泰州卒成堰復逋戶二千六百州民利之爲立生祠居淮南六年累遷文思使昭州刺史契丹隆緒死爲弔慰副使歷知秦瀛二州兩知滄州再遷東上合門使眞拜幹州刺史徙知潁川卒綸有材略所至興利除害爲人恕喜施予在江淮見漕卒凍餒道死者眾嘆曰此有司之過非所以體上仁也推奉錢市絮襦千數衣不能自存者

政事部名臣列傳十六

宋三

陳靖按宋史本傳靖字道卿興化軍莆田人好學頗通古今父仁壁仕陳洪進爲泉州別駕洪進稱臣豪猾有負險爲亂者靖徒步謁轉運使楊克巽陳討賊策召還授陽翟縣主簿契丹犯邊王師數不利靖遣從子上書求入奏機略詔就問之上五策曰明賞罰撫士眾持重示弱待利而舉帥府許自辟士而將帥得專制境外太宗異之攺將作監丞未幾爲禦史臺推勘官時禦試進士多擢文先就者爲髙等士皆習浮華尙敏速靖請以文付考官第甲乙俟唱名或果知名士卽置上科喪父起復祕書丞直史館判三司開拆司淳化四年使髙麗還提點在京百司遷太常博士太宗務興農事詔有司議均田法靖議曰法未易遽行也宜先命大臣或三司使爲租庸使或兼屯田制置仍擇三司判官選通知民事者二人爲之貳兩京東西千里檢責荒地及逃民產籍之募耕作賜耕者室廬牛犁種食不足則給以庫錢別其課爲十分責州縣勸課給印紙書之分殿最爲三等凡縣管墾田一歲得課三分二歲六分三歲九分爲下最一歲四分二歲七分三歲至十分爲中最一歲五分未及三歲盈十分者爲上最其最者令佐免選或超資殿者卽增選降資每州通以諸縣田爲十分視殿最行賞罰數歲盡罷官屯田悉用賦民然後量人授田度地均稅約井田之制爲定以法頒行四方不過如此矣太宗謂呂端曰朕欲復井田顧未能也靖此策合朕意乃召見賜食遣之他日帝又語端曰靖說𨿽是﹠﹟田未必墾課未必入請下三司雜議於是詔鹽鐵使陳恕等各選判官二人與靖議以靖爲京西勸農使命大理寺丞皇甫選光祿守丞何亮副之選等言其功難成帝猶謂不然旣而靖欲假緡錢二萬試行之陳恕等言錢一出後不能償則民受害矣帝以羣議終不同始罷之出靖知婺州再遷尙書刑部員外郎眞宗卽位復列前所論勸農事又言國家禦戎西北仰食東南東南食不足則誤國大計請自東西及河北諸州大行勸農之法以殿最州縣官吏歲可省江淮漕百餘萬復詔請條上之靖請刺史行春縣令勸耕孝悌力田者賜爵置五保以檢察姦盜籍遊惰之民以供役作又下三司議皆不果行歷度支判官爲京畿均田使出爲淮南轉運副使兼發運司公事徙河南轉運使極論前李氏橫賦於民凡十七事詔爲罷其尢甚者徙知潭州歷度支鹽鐵判官祀汾陰爲行在三司判官又歷京西京東轉運使知泉蘇越三州累遷太常少卿進太僕卿集賢院學士知建州徙泉州拜左諫議大夫初靖與丁謂善謂貶黨人皆逐去提點刑獄侍禦史王耿乃言靖老疾不宜久爲鄕裏官於是以祕書監致仕卒靖平生多建畫而於農事尢詳嘗取淳化咸平以來所陳表章目曰勸農奏議錄上之然其說泥古多不可行

崔立按宋史本傳立字本之開封鄢陵人祖周度仕周爲泰寧軍節度判官慕容彥超叛周度以大義責之遂見殺立中進士第爲果州團練推官役兵輦官物道險乃率眾錢傭舟載歸知州姜從革論如率斂法當斬三人立曰此非私己罪杖爾從革初不聽卒論奏詔如立議眞宗記之特攺大理寺丞知安丰縣大水壞期斯塘立躬督繕治逾月而成進殿中丞歷通判廣州許州會滑州塞決河調民出芻楗命立提舉受納立計其用有餘而下戶未輸者尙二百萬悉奏弛之知江陰軍屬縣有利港久廢立教民浚治旣成漑田數千頃及開橫河六十里通漕運累遷太常少卿歷知棣漢相潞兗鄆涇七州兗州歲大饑募富人出谷十萬餘石振饑者所全活者甚眾立性淳謹尢喜論事大中祥符間帝旣封禪士大夫爭奏上符瑞獻贊頌立獨言水發徐州旱連江淮無爲烈風金陵火天所以警驕惰戒淫泆也區區符瑞尙何足爲治道言哉前後上四十餘事以右諫議大夫知耀州攺知濠州遷給事中告老進尙書工部侍郎致仕卒識韓琦於布衣以女妻之人嘗服其鑑云

焦守節按宋史焦繼勛傳繼勛子守節字秉直初補左班殿直選爲江淮南路采訪還奏稱旨擢合門祇候李順餘黨擾西川命與上官正討平之髙溪州蠻內寇又命往圖方略守節言山川回險非我師之利詔許招納咸平中置江淮南荊湖路兵馬都監首被選擢又討施夔州叛蠻以大義諭其酋長皆悔過內附因爲之畫界定約還遷合門通事舍人監香藥榷易院三司言歲課增八十餘萬時守節已爲衣庫副使當遷合門副使眞宗謂輔臣曰守節緣財利羨余而遷攢行何以勸邊陲效命者止以爲宮苑副使奉使契丹館伴丁求說指遠山謂曰此黃龍府也守節應聲曰燕然山距此幾許求說慚服久之遷皇城副使管勾軍頭引見司坐以白直假樞密院副承旨尹徳潤治第免所居官三遷東上合門使加榮州刺史數請補外歷知襄鄧汝三州遷四方館使以右神武大將軍致仕卒

侍其曙按宋史本傳其曙字景升父稹左監門衛大將軍曙少舉進士不第以父任爲殿前爭旨攺右班殿直咸平中以合門祇候爲蘇杭湖秀等州都巡檢使遷左侍禁領東西排岸司與謝徳權提舉在京倉艸場嘗於倉隙地牧牛羊爲徳權所訟眞宗以問徳權曰牛羊食倉粟邪曙聞而自劾帝勉諭之它日召曙問汝才孰與徳權對曰徳權畏法愼事臣乃敢於官倉牧牛羊是不及也人多稱之鄂州男子聞人若挫告其徒永興民李琰將作亂命曙同度支判官李應機往按之至則設方略捕琰黨三十餘人皆伏法琰辭連己所不快者數十人一切不問靑州卒龐徳訟其校李緒謀以眾叛帝疑其誣又命曙至靑州與通判魏徳升同至劾無驗遂棄徳市知靑州張齊賢奏曙擅戮人帝曰不爾無以安被告者曙還奏徳憚緒治軍嚴故誣之帝擢緒本軍虞候而進曙東頭供奉官初太宗平河東建塔於太原故城塔毀帝欲新之遣內侍經度計工二百萬帝疑命曙往減費十九攺內殿崇班大中祥符二年黎州夷人爲亂詔曙乘驛往招撫其酋者納款殺牲爲誓曙按行鹽井夷人復叛曙率部兵百餘生擒首領三人斬首數十級因上言蠻阻險拒命請必加討詔知慶州孫正辭環慶駐泊都監張繼勛領陜西兵同曙俱進所至皆降曙又言王師已至而方出請誅之眞宗謂王旦曰已降而殺之何以信四夷不許夷人平遷內殿承制再遷如京副使知登州會歲饑請漕江淮米以振貧乏活者甚眾累遷西京作坊使惠州刺史知桂州徙滑州遷西上合門使徙鄆州提舉在京諸司庫務卒曙爲人沈敏有幹略善論利害事朝廷數任使之

張傅按宋史本傳傅字巖卿唐初功臣公謹之裔祖播爲亳州團練副使子孫因爲譙人傅進士及第稍遷祕書省著作佐郎知奉符縣時方修會眞宮天書觀及增治嶽祠以辦事稱賜錢二十萬宰相向敏中冊東嶽帝還號薦之知楚州會歲饑貽書發運使求貸糧不報因嘆曰民轉死溝壑矣報可待邪乃發上供倉粟賑貸所活以萬計因拜章待罪詔獎之提點江西刑獄徙江東就除轉運使入權三司鹽鐵判官會河決濟北民多被害命安撫京東累遷工部郎中出爲兩浙轉運使攺荊湖北路復爲鹽鐵判官再遷兵部爲陜西轉運使徙江淮發運使未至召還屬西京奏兵食乏因言馮翊華陰積粟多可運二十萬石繇三門下濟之遂畱爲侍禦史知雜事判吏部流內銓進三司度支副使以疾請外遷太常少卿知應天府逾月爲右諫議大夫徙靑州遷給事中知鄆州復知應天府遂以工部侍郎致仕卒傅彊力治事七爲監司所至審核簿書勾擿姦隱州縣憚之傅曰奚爲我憚哉吾所以事事致察者正所以愛州縣也吏不敢慢則州縣不復犯法矣人亦以爲然天禧中有術士自言數百歲少時嘗遊秦悼王家歷見唐肅宗代宗朝由是出入禁中見尊重人無敢詰其僞傅見之訊以唐事術士語屈

張師徳按宋史張去華傳師徳字尙賢去華十子最器師徳嘗欲任以官辭不就去華曰此兒必繼吾志眞宗祀汾陰知河南府薛映薦其學行又獻汾陰大禮頌於行在是歲舉進士亦爲第一時人榮之除將作監丞通判耀州遷祕書省著作郎集賢校理判三司都理欠憑由司建言有逋負官物而被系本非侵盜若惸獨貧病無以自償願特蠲之帝用其言嘗奏事殿中帝訪以時事而條對甚備帝喜曰朕藩邸知卿父名今又知卿才其後每遣使帝輒曰張師徳可用契丹髙麗使來多以師徳主之天禧初安撫淮南苦風眩攺判司農寺擢右正言知制誥判尙書刑部頃之出知潁州遷刑部員外郎判大理寺爲羣牧使景靈宮判官再遷吏部郎中以疾知鄧州徙汝州拜左諫議大夫罷知制誥師徳孝謹有家法不交權貴時相頗不悅之然亦多病在西掖九年不還卒於官有文集十卷子景憲爲大中大夫

閻日新按宋史本傳日新宿州臨渙人少爲本州牙職補三司使役吏淳化中選隸壽王府主邸中記簿眞宗卽位擢爲供奉官提點雄霸靜戎軍榷場咸平元年遷內殿崇班永興軍駐泊郡監徙劍門關兼知劍門縣就加供備庫副使慶州都監景徳初命管勾邠寧環州駐泊兵馬時部署張凝屢入邊界焚族帳日新皆提兵應援俄知涇州未幾移慶州上言野溪三門等族恃險隘桀黠難制請開古川道東至樂業鎭西至府城從之就轉供備庫使知環州兼邠寧環慶路鈐轄緣邊都巡檢使安撫都監俄換涇原儀渭路二年遷如京使領萬州刺史上朝陵東封皆命爲行宮使大中祥符初攺文思使日新起胥史好雲爲以進取嘗上言羣臣子弟以蔭得官往往未童﹠﹟已受奉望自今年二十以上乃給廩又京城百官早朝而學士丞郎舍人以上導從呵止太盛難於趨避望令裁減又屢請對多所建白且自陳筋力尙壯願正授刺郡守邊城以效用俄眞拜坊州刺史知渭州兼涇原路駐泊鈐轄將祀汾陰故攺知同州事儼信頓卽日新所部車駕至迎謁獻方物勞問久之遂從祀睢上賜以襲衣金帶還過新市鎭又設彩樓樂伎以迎駕明年徙知徐州代還以足疾攺右領軍衛大將軍昭州團練使知單州疾益甚許還京師天禧初卒年六十八

靳懷徳按宋史本傳懷徳博州髙唐人祖昌範殿中丞父隱禹城令懷徳太平興國中明法解褐廣安軍判官秩滿授鴻臚寺丞歷著作佐郎太子左贊善大夫通判相州攺殿中丞通判廣州遷國子博士通判滄州歷虞部比部員外郎又通判莫州知徳州咸平中契丹入寇懷徳固守城壁又轉運使劉通言其善政連有詔褒之徙知密州會畱後孔守正之鎭代還鹽鐵使陳恕判官王濟薦其武幹換如京使知﹠﹟州懷徳本名湘素遊寇準之門準父名湘景徳中準方爲相懷徳乃攺名焉俄知滄州大中祥符初召還復遣之任吏民詣轉運使李士衡借畱懷徳士衡以聞未幾遷文思使三年秋以江左旱歉命爲洪虔十州安撫都監未至任攺知曹州明年春選爲益州鈐轄加領長州刺史懷徳歷官以彊幹稱然酗酒多失將行別詔戒勗眞宗又面諭之就遷北作坊使在劍外軍民甚畏愛之復以善職入拜西上合門使攺領昭州刺史知澶州是州居水陸之要懷徳悉心撫治頗著政績使車往復多稱譽焉又知陜州逾年歸闕而卒時天禧元年年七十三

謝徳權按宋史本傳徳權字士衡福州人父文節初仕王氏爲候官令後入南唐爲忠烈都虞候饒州團練使以驍勇聞周世宗南徵文節獨擐甲渡大江潛覘敵壘吳人號爲鐵龍後守鄂州拒宋師戰沒徳權初以父死事李煜署莊宅副使歸宋詣登聞檢院自薦補殿前承旨遷殿直陜西巡檢以勞就攺右侍禁咸陽浮橋壞轉運使宋大初命徳權規畫乃築土實岸聚石爲倉用河中鐵牛之制纜以竹索繇是無患咸平二年宜州溪蠻叛命陳堯叟往經度之徳權預其行以單騎入蠻境諭以朝旨眾咸聽命堯叟以聞加合門祇候廣韶英雄連賀六州都巡檢使代歸提點京城倉艸場先是廥積多患地下濕徳權累甓爲臺以藉之遂無敗腐京城衢巷狹隘命徳權廣之旣受詔則先撤貴要邸捨羣議紛然有詔止之徳權面請曰臣已受命不可中止今沮事者皆權豪輩吝屋室僦資耳非有他也上從之因條上衢巷廣袤及禁鼓昏曉之制會有凶人劉僧澄雅訟執政與許州民陰構西夏爲叛者詔溫仲舒謝泌鞫問令徳權監之旣而按驗無狀翌日對便殿具奏其妄泌獨曰追攝大臣獄狀乃具徳權曰泌欲陷大臣耶若使大臣無罪受辱則人君何以使臣臣下何以事君仲舒曰徳權所奏甚善上乃可之六年命城新樂縣遷供奉官又命浚北平寨濠葺蒲陰城一日遽乘傳詣闕求對且言邊民多挈宅入城居止前歲契丹入塞傅潛閉壘自固康保裔被擒王師未有勝捷臣以爲今歲契丹必寇內地令邊兵聚屯一處尢非便利願速分戍鎭定髙陽三路天雄城壘闊遠請急詔蹙之仍葺澶州城北治徳淸軍城﹠﹟以爲豫備臣實蒲陰工作未訖寇必暴至上慰遣之旣而契丹果圍蒲陰及聞有詔修河北行宮徳權又驛奏請車駕毋渡河及至澶州徳權單馬間道赴行在未幾遷內殿崇班提轄三司衙司徳權爲設條制均其差使有大將隸內侍主藏內侍爲奏畱規免煩重之役徳權攜奏白上極言僥幸上稱其有守又命提總京城四排岸領護汴河兼督輦運前是歲役浚河夫三十萬而主者因循堤防不固但挑沙擁岸址或河流泛濫卽中流復塡淤矣徳權須以沙盡至土爲垠棄沙堤外遣三班使者分地以主其役又爲大錐以試築堤之虛實或引錐可入者卽坐所轄官吏多被譴免者植樹數十萬以固岸建議廢京師鑄錢監徙西﹠﹟務於河陰大省勞費攺崇儀副使兼領東西八作司先時每營造患工少至終歲不成徳權按其役皆﹠﹟日而就大中祥符元年議東封命與劉承珪戚綸同計度發運遷供備庫使預修玉淸昭應宮時累徙民捨以廣宮地劉承珪議掘地及丈加築以壯基址徳權患其勞役過甚日與忿爭不能奪遂求罷復領京城倉艸場導金水河自皇城西環太廟凡十餘里三年出知泗州占謝日自陳臣久領京務頗慮中外觀聽謂臣負譴外遷願稍進其秩詔攺西染院使遣之至任逾月卒年五十八以其子平爲定遠主簿給奉終喪徳權淸苦幹事好興功利多所經畫見官吏徇私者必面斥之所至整肅然喜采察纖微以聞於上朝論惡之

索湘按宋史本傳湘字巨川滄州鹽山人開寶六年進士釋褐鄆州司理參軍齊州有大獄連逮者千五百人有司不能決湘受詔推鞫事隨以白太平興國四年轉運使和峴薦其能遷太僕寺丞充度支巡官攺太子右贊善大夫轉殿中丞充推官拜監察禦史九年河決壞民田命與戶部推官元﹠﹟同按行會詔下東封與劉蟠同知泰山路轉運事又爲河北轉運副使湘經度供饋以能幹聞事集加屯田員外郎明年契丹入寇王師﹠﹟於君子館敵兵乘勝中渡橋塞上門將趨鎭州諸將計議未定湘爲田重進畫謀結大陣東行聲言會髙陽關兵敵以爲然卽擁眾邀我於平虜城夜二鼓率兵而南徑入鎭陽據唐河乘其無備破寨柵及敵兵覺悉遁走雍熙中召爲鹽鐵判官攺駕部員外郎端拱二年河北治方田命副樊知古爲招置營田使會議罷復爲河北轉運使轉虞部郎中選爲將作少監居無何有訟其擅易運絲以自用者坐授膳部員外郎知相州時有羣盜聚西山下謀斷澶州河橋入攻磁相州援旗伐鼓白晝抄鄰郡發兵千人捕逐無敢近湘擇州軍得精銳三百人偵其入境卽掩擊而盡擒之轉運使王嗣宗出狀聞詔復舊官命爲河東轉運使湘以忻州推官石宗道憲州錄事胡則爲幹職命以自隨所至州郡勾檢其簿領焉二人後皆歷淸要明年王超等率師趨烏白池抵無定河水源涸絕軍士渴乏時湘巳輦大千枝至令鑿井眾賴以濟眞宗卽位入爲右諫議大夫復充河北轉運使屬郡民有幹釀歲輸課甚微而不逞輩因之爲姦盜湘奏廢之徳州舊賦民馬以給驛又役民爲步遞湘代以官馬兵卒人皆便之會內殿崇班閻日新建議請於靜戎威虜兩軍置場鬻茶收其利以資軍用湘言非便遂止又言事者請許榷場商旅以茶藥等物販易於北界北界商旅許以雄霸州市易資其懋遷庶息邊患詔湘詳議以聞乃上言曰北邊自興置榷場商旅輻湊制置深得其宜今若許其交相販易則沿邊商人深入戎界竊爲非便又北界商人若至雄霸其中或雜姦僞何由辧明況邊民易動難安蕃戎之情宜爲羈制望且仍舊爲便會有詔規度復修定州新樂蒲陰兩縣湘以其地迫窄非屯兵之所遂奏罷之湘少文而長於吏事歷邊郡所至必廣儲畜爲備預計出入軍旅間頗著能名先是邊州置榷場與蕃夷互市而自京輦物貨以充之其中茶茗最爲煩擾復道遠多損敗湘建議請許商賈緣江載茶詣邊郡入中旣免道途之耗復有徵算之益又威虜靜戎軍歲燒緣邊艸地以虞南牧言事者又請於北寨山麓中興置銀冶湘以爲召寇亦奏罷之咸平二年入爲戶部使受詔詳定三司編敕坐與王扶交相請托擅易板籍責授將作少監三年出知許州徙荊南復爲右諫議大夫知廣州四年卒詔遣其子希顏護喪傳置歸鄕裏

趙昌言按宋史本傳昌言字仲謨汾州孝義人父睿從事使府太宗尹開府選爲雍丘太康二縣令後終安申觀察判官昌言少有大志趙逢髙錫寇準皆稱許之太平興國三年舉進士文思甚敏有聲於場屋爲貢部首薦廷試日太宗見其辭气俊辯又睹其父名謂左右曰是嘗爲東畿宰朕之生辰必獻詩百韻爲壽善訓其子亦爲可嘉也擢置甲科爲將作監丞通判鄂州拜右拾遺直史館賜緋魚選爲荊湖轉運副使遷右補闕會省副職攺知靑州入拜職方員外郎知制誥預修文苑英華雍熙初加屯田郎中明年同知貢舉俄出知天雄軍時曹彬崔彥進米信失律於岐溝昌言遣觀察支使鄭蒙上疏請誅彬等優詔褒答召拜禦史中丞太宗宴金明池特召預焉憲官從宴自昌言始也河東用兵樞密副使張宏循默守位昌言多條上邊事太宗卽以昌言爲左諫議大夫代宏爲樞密副使遷工部侍郎時鹽鐵副使陳象輿與昌言善知制誥胡旦度支副使董儼皆昌言同年右正言梁顥嘗在大名幕下四人者日夕會昌言之第京師爲之語曰陳三更董半夜有傭書翟﹠﹟性險誕與旦狎旦爲作大言之辭使﹠﹟上之爲﹠﹟攺姓名馬周以爲唐馬周復出也其言多毀時政自薦爲大臣及歷舉數十人皆公輔器期昌言爲內應陳王尹開封廉知以聞詔捕穎系獄鞫之盡得其狀昌言坐貶崇信軍節度行軍司馬穎杖脊黥面流海島禁錮終身初太宗厚遇昌言垂欲相之趙普以勛舊復入惡昌言剛戾乃相呂蒙正裁數月會有穎獄普以昌言樹黨再勸太宗誅之太宗特寬焉淳化二年起昌言知蔡州逾年召拜右諫議大夫或議弛茶鹽禁以省轉漕命昌言爲江淮兩浙制置茶鹽使昌言極言非便太宗不納趣昌言往昌言固執如初卽以戶部副使雷有終代之卒以無利而罷昌言復知天雄軍賜錢二百萬大河貫府境豪民峙芻茭圖利誘奸人潛﹠﹟堤防歲仍決溢昌言知之一日堤吏告急命徑取豪家廥積以給用自是無敢爲姦利者屬澶州河決流入禦河漲溢浸府城昌言籍府兵負土增堤數不及千乃索禁卒佐役皆偃蹇不進昌言怒曰府城將墊人民且溺汝輩食厚祿欲坐觀耶敢不從命斬眾股栗赴役不浹旬城完太宗手詔褒諭之召拜給事中參知政事俾乘疾置以入卽赴中書時京城連雨昌言請出廏馬分牧外郡或以盛秋備敵馬不可闕昌言曰塞下積水敵必不至太宗從之未幾王小波李順構亂於蜀議遣大臣撫慰昌言獨請發兵無使滋蔓廷論未決會嘉眉連陷始命王繼恩等分路進討昌言攝祭太廟宿齋中因召對滋福殿復贊兵計遂遣使督繼恩戰繼恩禦眾寡術餘寇未殄握兵畱成都士無鬥志郡縣復有陷者太宗意頗厭兵召昌言謂曰西川本自一國太祖平之迄今三十年矣昌言知意卽前指畫攻取之策太宗喜命昌言爲川陜五十二州招安行營馬步軍都部署昌言懇辭惇諭不許賜精鎧良馬白金五千兩判賜手札數幅皆討賊方略自繼恩以下並授節度旣行有奏昌言無嗣鼻折三根頗有反相不宜遣握兵入蜀後旬日召宰相於北苑門曰昨令昌言入蜀朕思之有所未便且蜀賊小醜昌言大臣未易前進且令駐鳳翔止遣內侍衛紹欽賫手書指揮軍事亦可濟也詔書追及昌言己至鳳州畱候館百餘日賊平攺戶部侍郎罷政事知鳳翔府徙澶涇延三州眞宗卽位遷兵部侍郎知陜州表求還京不許未幾移知永興軍咸平三年與呂蒙正寇準同召以本官兼禦史中丞知審官院有言門資官不宜任親民昌言手疏以才不才在人豈以寒雋世家爲限遂罷其議加工部尙書仍兼中丞先時多遣臺吏巡察羣臣逾越法式者昌言建議請準故事令左右巡使分領之會知審刑院趙安仁判大理寺韓國華斷獄失中解職昌言因上言詳斷官宜加愼擇自今有議刑不當嚴示懲罰授以遠官若有罪被問不卽引伏者許令追攝又天下大辟斷訖皆錄款聞奏付刑部詳覆用刑乖理者皆行按劾惟開封府未嘗奏案或斷獄有失止罪元勘官吏知府判官推官檢法官皆不及責則何以辧明枉濫表則方夏望自今如外州例施行從之會孟州民常徳方訟臨津尉任懿以賄登第事下禦史乃知舉王欽若受之昌言以聞欽若自訴詔邢昺覆案坐昌言故入奪官貶安遠軍行軍司馬移武勝軍景徳初拜刑部侍郎求兼三館職命判尙書都省眞宗幸澶淵以盟津居要增屯兵命知河陽曆知天雄軍府境內有小盜昌言榜諭能告執者給賞牙吏卽遷職樞密使王繼英以爲小盜不當擅爲賞格乃訪昌言易其榜有勞者俟朝旨未幾徙知鎭州遷戶部侍郎大中祥符二年卒年六十五贈吏部尙書謚曰景肅錄其子慶嗣爲國子監丞賦祿終喪侄孫允明同學究出身昌言喜推獎後進掌漕湖外時李沆通判潭州昌言謂有臺輔之量表聞於朝王旦宰嶽州平江昌言一見識其遠大以女妻之後皆爲賢相王禹偁自卑秩擢詞職亦昌言所薦也昌言彊力尙气槪當官無所顧避所至以威斷立名𨿽屢經擯斥未嘗少自抑損然剛愎縱率對僚吏倨慢時論以此少之慶嗣至太子洗馬

李惟淸按宋史本傳惟淸字直臣下邑人父仲行爲章丘簿因徙家焉惟淸開寶中以三史解褐涪陵尉蜀民尙淫祀病不療治聽於巫覡惟淸擒大巫笞之民以爲及禍他日又加箠焉民知不神然後教以醫藥稍變風俗時遣宦官督輸造船木縱恣不法惟淸奏殺之由是知名秩滿遷大理寺丞太平興國三年遷爲京湖北路轉運判官五年攺左贊善大夫充轉運副使升正使就攺監察禦史兼總南路嘗入奏事太宗問曰荊湖累年丰稔又無徭役民間蘇否惟淸曰臣見官賣鹽斤爲錢六十四民以三數斗稻價方可買一斤乃詔斤減十錢徙京西轉運使入爲度支判官攺主客員外郎雍熙三年大舉取幽州惟淸以爲兵食未丰不可輕動朝廷業已興師奏入不報判度支許仲宣建議通鹽法以賣鹽歲課賦於鄕村與戶稅均納惟淸奉詔往荊湖諸路詳定奏言以鹽配民非便遂罷使還上又問民間苦樂不均事惟淸言前在荊湖民市淸酒務官釀轉鬻者斗給耗二升今三司給一升民多他圖而歲課甚減詔復其舊未幾出爲京東轉運使會募丁壯爲義軍惟淸曰若是天下不耕矣三上疏諫繇是獨選河北而余路悉罷擢屯田郎中度支副使端拱初遷右諫議大夫歷戶部使攺度支使會遣使河朔治方田大發兵惟淸以盛春妨農懇求罷廢太宗曰兵已大發矣止令完治邊城而已淳化三年遷給事中鹽鐵使遂以帳式奏禦太宗曰費用若此民力久何以堪如可減省卽便裁度惟淸曰此開寶軍興之際其數倍多蓋以將帥未得其人邊事未寧屯兵至廣也臣聞漢有衛靑霍去病唐有郭子儀李晟西北望而畏之如此則邊事息而支用減矣望愼擢將帥以有威名者俾安邊塞庶節費用上言彼一時此一時也今之西北變詐與古不同選用將帥亦須深體今之機宜韓彭𨿽古之名將以彼時之見制今之敵亦恐不能成功今縱得人未可便如古委之此乃機事卿所未知也淮南榷貨務賣嶽茶斤爲錢百五十主吏言陳惡者二十六萬二千餘斤惟淸擅減斤五十錢不以聞滁泗豪楚州漣水軍亦以嶽茶陳惡減價市之計虧錢萬四千餘貫爲勾院吏盧守仁所發左授衛尉少卿黜判官李管爲本曹員外郎賜守仁錢十五萬俄出知廣州至道初就拜右諫議大夫太宗聞其廉平詔獎之二年徙廣東東西路都轉運使尋召拜給事中逾月同知樞密院事惟淸倜儻自任有鉤巨臨事峻刻所至稱彊幹然以俗吏進無人望才數月眞宗卽位加刑部侍郎復除禦史中丞旣去樞要怫郁尢甚肆情彈擊咸平元年卒年五十六贈戶部尙書子永錫蔭至光祿寺丞頗涉學屬辭尙气少檢喜交結馮拯王濟皇甫選多與之遊日聚舉子於家談議時政眞宗將幸河朔永錫猶服父喪上章大言列詆近臣自謂有致太平滅敵之術選爲戶部判官因對袖表以獻又自薦揚眞宗駐蹕大名召赴行在試策不中貶瀧水縣主簿選爲南劍州團練副使俄復光祿寺丞六年又坐交遊非類監和州商稅後至右贊善大夫次子永徳至殿中丞

王旭按宋史王祜傳祜子旭字仲明嚴於治內恕以接物尢篤友義以蔭補大祝嘗知緱氏縣時官鄰邑者多貪猥民有永寧三鐝緱氏一鐮之謠又知雍丘縣眞宗尹京時素聞其能及踐祚三遷至殿中丞自旦居宰府旭以嫌不任職王矩嘗薦旭材堪治劇眞宗召旦謂曰前代弟兄同知要地者多矣朝廷任材豈以卿故屈之邪命授京府推官旦固辭攺判南曹由判國子監出知潁州荒政修舉大中祥符間旦旣薨歷中外早有政績由兵部郎中出知應天府卒年六十八子質

師頑按宋史本傳頑字霄遠大名內黃人父均後唐長興二年進士終永興節度判官因家關右頑少篤學與兄頌齊名建隆二年舉進士竇儀典貢舉擢之上第釋褐耀州軍事推官以疾解久不赴調開寶中復爲解州推官太平興國初召還遷大理寺丞陜西河北轉運判官就攺著作佐郎秩滿遷監察禦史通判永興軍府坐秦王廷美假公帑﹠﹟錢左授幹州團練副使尋復舊官六年攺殿中侍禦史通判邠州徙知簡州又轉起居舍人以公累去官復爲殿中侍禦史知資眉二州頑所至以簡靜爲治蜀人便之代還遷侍禦史知安州賜﹠﹟錢二十萬移朗州超拜工部郎中命知陜州賜金紫時西鄙用兵餫道所出軍士多亡命嘯聚山林爲盜頑嚴其巡捕盜越他境攺刑部郎中未幾召還眞宗以其舊人素負才望而久次於外累召對詢其文章頑謙遜自晦上益嘉之翌日命以本官知制誥兼史館修撰咸平二年與溫仲舒張詠同知貢舉明年召入翰林爲學士五年復與陳恕同典貢部又知審官院通進銀臺封駁司俄卒年六十七詔遣官護葬給其子仲回祕書丞奉終喪頑曠達夷雅搢紳多慕其操尙有集十卷子三人仲回端拱元年進士及第至太常博士仲宰國子博士仲說殿中丞

杜曾按宋史陳太素傳曾濮州人爲吏號知法嘗言國朝因唐大中制故殺人𨿽已傷未死已死更生皆論如已殺夫殺人者死傷人者刑先王不易之典律𨿽謀殺已傷則絞蓋甚其處心積慮陰致賊害爾至於故殺初無殺意須其已死乃有殺名苟無殺名而用殺法則與謀殺孰辧自大中之制行不知殺幾何人矣請格勿用又言近世赦令殺人已傷未死者皆得原減非律意請傷者從律保辜法死限內者論如已殺勿赦皆著爲令

兪獻卿按宋史本傳獻卿字諫臣歙人少與兄獻可以文學知名皆中進士第獻可有吏稱歷吏部郎中龍圖閣待制獻卿起家補安丰縣尉有僧貴寧積財甚厚其徒殺之詣縣治言師出遊矣獻卿曰吾與寧善不告而去豈有異乎其徒色動因執之得其所瘞屍一縣大驚再調昭州軍事推官會宜州陳進亂象州守不任事轉運使檄獻卿往佐之及至守謀棄城獻卿曰臨難苟免可乎賊至尙當力擊不勝有死而已柰何棄去初昭州積﹠﹟錢巨萬獻卿盡用平糴至積谷數萬及是大兵至賴以饋軍攺大理寺寺丞爲本寺詳斷官歷知愼仁和二縣再遷太常博士知南雄州徙潮州除殿中侍禦史爲三司鹽鐵判官上言天下谷帛日益耗物價日益髙欲民力之不屈不可得也今天下谷帛之直比祥符初增數倍矣人皆謂稻苗未立而和糴桑葉未吐而和買自荊湖江淮間民愁無聊轉運使務刻剝以增其數歲益一歲又非時調率營造一切費用皆出於民是以物價積髙而民力積困也陛下誠以景徳中西北二邊通好最盛之時一歲之用較之天禧五年凡官吏之要冗財用之盈縮力役之多寡賊盜之增減較然可知其利害也況自天禧以來日侈一日又甚於前夫﹠﹟不盈者漏在下木不茂者﹠﹟在內陛下宜知其有損於彼無益於此與公卿大臣朝夕圖議而救正之帝納其言爲罷諸宮觀兵衛又命官除無名之費以巨萬計淮浙鹽利不登命獻卿往經度之更立新法歲增鹽課﹠﹟錢甚眾會其兄爲鹽鐵副使徙開封府判官朝廷擇陜西轉運使宰相連進數人不稱旨他日獻卿在所擬中帝曰此可以除陜西轉運使時邊吏多因事邀功涇原路鈐轄擅於武英州鑿邊壕置堡寨獻卿度必招寇患亟檄罷之未幾賊果至殺將士塞所鑿壕而去徙京西因入對甚言趙振堪將帥範仲淹明鎬可大用及條上邊策甚備除福建轉運使還判三司鹽鐵勾院累遷尙書刑部郎中直史館知浙南歷戶部度支鹽鐵副使以右諫議大夫集賢院學士知杭州暴風江潮溢決堤獻卿大發卒鑿西山作堤數十里民以爲便還勾當三班院知通進銀臺司最後知應天府以刑部侍郎致仕卒

邊肅按宋史本傳肅字安國應天府楚丘人進士及第除大理評事知於潛縣累遷太常博士三司使魏羽薦爲戶部判官祀南郊超薦尙書度支員外郎帝以三司鉤取無法至道初置行帳司以會財用之數命肅主之帳成遷工部郎中眞宗幸大名府命肅經度行在糧艸攺判開拆司出知曹州徙邢州會契丹大入先是地屢震城堞摧圮無守備帝在澶州密詔肅若州不可守聽便宜南保他城肅匿詔不發督丁壯乘城而辟諸門悉所部兵陣以待之騎傅城下肅與戰小勝契丹莫測也居三日引去時鎭魏深趙磁洺六州閉壁不出老幼趨城者肅悉開門納之擢樞密直學士徙宣州車駕朝陵徙河南府還勾當三班院出知天雄軍徙眞定府累遷給事中以王嗣宗代肅嗣宗與肅有舊隙諷通判東方慶訟肅前在州私以公錢貿易規利遣吏彊市民羊買女口自入嗣宗上其事帝以肅近臣不欲屬吏遣劉綜任中正以章示之肅引伏以守城功止奪三官貶嶽州團練副使久之徙武昌安遠軍節度副使起知光州以泰寧軍節度副使徙泗州又徙泰州卒子調終尙書兵部員外郎福建路轉運使

馬元方按宋史本傳元方字景山濮州鄄城人父應圖嘗知頓丘縣太宗攻幽州應圖部芻糧沒虜中元方去發爲浮屠間行求父屍不得訴於朝上哀之爲官其兄元吉元方淳化三年進士及第爲韋城縣主簿攺大理寺評事知萬年縣諸將討李繼遷關輔轉餉逾瀚海多失亡獨元方所部全十九以勞遷本寺丞爲禦史臺推勘官遷殿中丞戶部使陳恕奏爲判官元方言方春民貧請預貸庫錢至夏秋令以絹輸官行之公私果便因下其法諸路知徐州攺太常博士梓州路轉運使後知鄆州量括牧地數千頃爲京東轉運副使遷轉運使按部至濮州被酒毆知州蔣信降知宿州下詔切責之徙滑州爲京西轉運使知應天府累遷太常少卿擢右諫議大夫權三司使公事眾論不以爲允眞宗謂宰臣曰元方在三司何多謗也王旦曰元方盡心營職然其性卞急且不納僚屬議而醜言詆之所以賈怨帝曰僚屬顧不有賢俊邪歲餘以煩苛罷進給事中權知開封府以樞密直學士知並州畱再任賜白金五百兩詔中書諭以委屬之意官至兵部侍郎卒

趙安仁子

良規按宋史本傳安仁字樂道河南洛陽人曾祖武唐虢州刺史父孚字大信周顯徳初舉進士調補開封尉幹徳中爲浦江令持父喪服闋攝永寧令會親徵太原部送本邑糧饋民懷其惠列狀以聞卽眞授其任擢宗正丞開寶中初置衣庫令孚主之俄坐事連逮抵罪語見趙普傳太宗卽位起爲國子監丞知袁州還知開封府司錄參軍事受詔與殿中侍禦史柴成務供奉官葛彥恭殿直郭載行視黃河分南北岸按行復遙堤以紓湍決孚言治遙堤不如分水勢於是建議於澶滑二州立分水之制時決河未平重惜民力而寢焉朝廷議行封禪孚上封禪頌召拜祕書丞賜緋魚受詔鞫開封獄得其非辜者卽日授推官遷監察禦史出知舒州攺殿中侍禦史雍熙中詔詢文武禦戎之策孚奏議曰臣愚以爲不用干戈不勞飛挽爲萬世之利者敢獻其說惟明主擇之古者兵交使在其間𨿽飛矢在上走驛在下蓋信義不可廢也昔苗民逆命帝乃誕敷文徳而有苗格又仲尼曰有能一日克己復禮天下歸仁只如並門一方歷代難取聖襟英斷一舉成功當其逆城危於累卵生聚懷伏而陛下猶遣通事舍人薛文寶入城諭之日者北邊來賓全燕猶梗再興軍旅將復土疆臣竊計屯戍邊陲故非獲已暴露原野豈是願爲欲望朝廷通達國信近鑑唐髙祖之降禮遠法周古公之讓地聖人以百姓之心爲心君子見幾而作諭以禍福示以恩威議定邊疆永息徵戰養民事天濟時利物莫過於此臣又計彼𨿽嗜好不同然去危就安厭勞喜逸亦人情之所同也上嘉之雍熙中廷策貢士而安仁預爲考會賜金紫因顧安仁問孚年幾安仁曰臣父年六十二上曰孚名士也亟召對亦賜金紫明年卒安仁生而﹠﹟悟幼時執筆能大字十三通經傳大旨早以文藝稱趙普沈倫李昉石熙載咸推獎之雍熙二年登進士第補梓州榷鹽院判官以親老弗果往會國子監刻五經正義板本以安仁善楷隸遂奏畱書之歷大理評事光祿寺丞召試翰林以著作佐郎直集賢院賜緋時王侯內戚家多以銘誄爲托太宗制九弦琴五弦阮時多獻賦頌上嘉文物之盛悉閱覽訂其工拙時稱安仁李諤楊億辭雅贍召詣中書獎諭翌日攺遷太常丞眞宗卽位拜右正言預重修太祖實錄上出師大名安仁上疏曰臣以爲有急務者三大要者五急務三者其一激勵戎臣舉勸懲之典其二振救邊民行優卹之惠其三車駕還京重神武之威大要五者其一選將略其二持兵勢其三求軍謀其四修軍政其五愛民力咸平三年同知貢舉未幾知制誥副夏侯嶠巡撫江南還知審刑院嘗有將校笞所部卒死罪議大辟安仁以軍中之令非嚴不整遂獲免死繼判尙書刑部兼制置羣牧使同知三班審官院景徳初翰林學士梁顥召對詢及當世臺閣人物上稱安仁文行尋顥卒卽以安仁爲工部員外郎充翰林學士初孚極陳和好之利至是安仁從幸澶州會北邊請盟首命安仁撰答書又獨記太祖時聘問書式遼使韓杞至首命接伴凡覲見儀制多所裁定館捨夕飲杞舉橙子曰此果嘗見髙麗貢安仁曰橙橘產吳楚朝廷職方掌天下圖經凡他國所產靡不知也今給事中呂佑之嘗使髙麗未聞有橙柚杞失於誇誕有愧色杞旣受襲衣之賜且以長爲解將辭復左衽安仁曰君將升殿受還書天顏咫尺如不衣所賜之衣可乎杞乃服以入及姚東之至又令安仁接伴東之談次頗矜兵彊戰勝安仁曰老氏云佳兵者不祥之器聖人不得已而用之勝而不美而美之者是樂殺人也樂殺人者不得志於天下東之自是不敢復言王繼忠將兵陷沒不能死節而反事之東之屢稱其材安仁曰繼忠早事藩邸聞其稍謹不知其他其敏於酬對切中事機類如此時論翕然稱其得體上益器之自是有意柄用安仁又集和好以來事宜及采古事作戴斗懷柔錄三卷以獻二年春又與晁迥等同知貢舉三年以右諫議大夫參知政事俄修國史大中祥符初議封禪與王欽若並爲泰山經制度制使判兗州禮畢復拜工部侍郎內外書詔有切要者必經其裁進秩刑部五年以兵部侍郎仍兼修史奉祀又同知禮儀院八年知貢舉三典春闈擇士平允是故獨無譏誚上再賜詩嘉之尋知兼宗正卿舊制宮闈令凡有議奏與寺連署上以安仁舊徳俾知寺以次列狀取裁寺掌玉牒屬籍梁周翰始創其制而未備安仁重加詳定又爲仙源積慶圖皆統例精簡奏置修玉牒官事具職官志國史成遷右丞是夏又爲景靈宮副使屢得對言事嘗奏曰方今治定功成固軼前代陛下尙親庶政旰食忘倦然而君臨之大所宜分飭有司爲式於天下遂詔諸司掌常務有條例者毋或奏稟天禧二年攺禦史中丞請給禦寶印曆書三院禦史彈糾事五月暴疾卒年六十一廢朝贈吏部尙書謚文定以其子溫瑜爲大理寺丞良規爲奉禮郎承裕爲正字安仁質直純﹠﹟無所矯飾寬恕謙退與物無競𨿽家人僕使未嘗見其喜慍女弟適董氏早寡取歸給養其甥董靈運尙幼躬自訓導爲畢婚娶幼少與宋元輿同學元輿門第貴盛待安仁甚厚元輿早卒家緒寖替安仁屢以金帛濟之善訓諸子各授一經尢嗜讀書所得祿賜多以購書𨿽至顯寵簡儉若平素時閱典籍手自讎校三館舊闕虞世南北堂書抄惟安仁家有本眞宗命內侍取之嘉其好古手詔褒美尢知典故凡近世典章人物之盛悉能記之喜誨誘後進成其聲名當世推重之有集五十卷溫瑜後爲國子博士良規字元甫父安仁奏爲祕書省正字同判太常寺張知白薦之召試賜進士及第用王曙舉擢集賢校理兼宗正丞預修會要坐宗正吏盜太廟神禦物出通判蘄州徙河南府知泰滁二州歷京西陜西路提點刑獄荊湖南路轉運使奏罷馬氏時所賦丁口米數萬石權判三司開拆司度支勾院直集賢院知廬州積官至光祿卿罷職初與張憲掌禹錫齊廓張子思並爲太常少卿兼館職當進諫議大夫而執政靳之止遷卿故事卿不兼職故皆罷未幾皆還之攺直祕閣同判宗正事遷祕書監知同陜相三州陜歲饑百姓請閣殘稅二分爲官伐芟以給河埽或以爲須報乃可行良規曰若爾無及矣檄縣遂行而以擅命自劾進太子賓客權判殿中省遷尙書工部侍郎判本部知濠州卒良規所至州郡爲政不甚力然善委任佐屬祿賜多分贍族人餘皆輸之酒家子君錫

楊日嚴兄日華按宋史本傳日嚴字垂訓河南人進士及第試祕書省校書郎知安丘縣三司辟爲檢法官遷大理寺丞又爲本寺檢法官監都進奏院通判亳陳二州判吏部南曹兼登聞鼓院出知襄州徙廬鄲二州入爲開封府判官使契丹還爲兩浙轉運副使未行會靑徐饑攺京東轉運使因請江淮陜西轉粟五十萬以賑貧民又開淸河八十里抵暖水河並堤起倉廩以便漕運加直史館徙益州轉運使又徙江淮制置發運使還歷三司戶部度支鹽鐵副使累遷太常少卿以右諫議大夫集賢院學士知河中府加樞密直學士知益州時用兵伐元昊三司急財用有詔析戶版爲十等第賦役民以歲租占佃官田廬者髙其估募輸錢就市爲己業人苦其擾又陜西奏收市益梓利路溪洞馬而不知其實無馬也日嚴皆奏罷之遷勾當三班院知通進銀臺司聞後爲守者其政不便蜀人因進對猶從容言遠方所宜撫安之無容變法以生事遷給事中以龍圖閣學士知澶州召權知開封府史械囚不謹囚自殺坐是罷府事判太常司農寺同知審官院卒日嚴初爲益州轉運使無他治能及知益州頗爲蜀人所信愛兄日華歷官至太常少卿三司副使

李行簡按宋史列傳行簡字易從同州馮翊人家貧刻志於學讀六經每至夜分寒暑不易又聚木葉學書筆法遒勁與裏中富人楊士元同學旣而同時中進士第士元資遺行簡謝不取起家隴州司理參軍徙彭州軍事推官陵州富民陳子美父死繼母詐爲文書逐出之累訴不得直轉運使檄行簡劾正其獄攺祕書省著作郎再遷太常博士知坊州禦史中丞王嗣宗薦爲監察禦史王旦數稱其才眞宗雅亦知之再遷侍禦史陜西旱蝗命往安撫發倉粟救乏絕又蠲耀州積年逋租還擢龍圖閣待制歷尙書刑部郎中帝數幸龍圖閣命講周易間訪大臣能否行簡所對無怨暱各道其所長人以爲長者久之拜右諫議大夫集賢院學士幹興初攺給事中以足疾請外得知河中府徙虢州卒

章頻按宋史本傳頻字簡之建州浦城人與弟﹠﹟皆以進士試禮部預選會詔兄弟毋並舉頻卽推其弟棄去後六年乃擢第自試祕書省校書郎知南昌縣攺大理寺丞知九隴縣遷殿中丞眉州大姓孫延世僞爲券奪族人田久不能辧轉運使使按治之頻視券墨浮朱上曰是必先盜印然後書旣引伏獄未上而其家人復訴於轉運使更命知華陽縣黃夢松覆按無所異夢松用此入爲監察禦史頻坐不時具獄降監慶州酒徙知長洲縣天禧初增置諫官禦史十二人頻以選得召對稱旨擢監察禦史陳亳間民訛言兵起老幼皆奔命安撫京西還爲三司度支判官靑州麻士瑤殺從子溫裕並其財遣往按治士瑤伏誅又詔鞫﹠﹟州牙校訟鹽井事皇城使劉美依倚後家受賕使人市其獄頻請捕系眞宗以後故不問忤旨出知宣州攺殿中侍禦史遷侍禦史頻雅善丁謂謂貶左遷尙書比部員外郎監饒州酒起知信州進刑部員外郎知福州王氏時賦民官田歲輸租稅而已至是或謂鬻之可得緡錢二十餘萬頻疏以爲不可徙知潭州攺廣西轉運使擿宜州守貪暴不法旣罷去反訟頻子許嘗被刑而冒奏爲祕書省校書郎頻坐謫知饒州復入爲度支判官累遷刑部郎中使契丹至紫蒙館卒契丹遣內侍就館奠祭命接伴副使吳克荷護其喪以錦車駕﹠﹟駝載至中京斂以銀飾棺又具鼓吹羽葆吏士持甲兵衛送至白溝詔遣其子訪乘傳扈其柩以歸訪官三班奉職卽許也

楊紘按宋史楊億傳億從子紘字望之以蔭歷官知鄞縣鄞濱海惡少販魚鹽者羣居洲島或掠商人財物入海吏不能禁紘至設方略使識者質惡少船及歸始給還且戒諭之由是不敢爲盜以億文獻賜進士出身通判越州知筠州提點江東刑獄除轉運按察使江東饑紘開義倉賑之吏持不可紘曰義倉爲民也稍稽人將殍矣紘禦下急常曰不法之人不可貸去之止不利一家爾豈可使郡邑千萬家俱受害邪聞者望風解去或過期不敢之官與王鼎王綽號江東三虎坐降知衡州徙越州爲荊南轉運使徙福建不赴知湖州復爲江東轉運使官至太常少卿卒紘性嚴𨿽家居兒女不敢妄言笑聚書數萬卷手抄事實名窺豹篇

柴成務按宋史本傳成務字寶臣曹州濟陰人也父自牧舉進士能詩至兵部員外郎成務幹徳中京府拔解太宗素知其名首薦之遂中進士甲科解褐陜州軍事推官攺曹單觀察推官遷大理寺丞太平興國五年轉太常丞充陜西轉運副使賜緋再遷殿中侍禦史八年與供奉官葛彥恭使河南案行遙堤歷知果蘇二州就爲兩浙轉運使攺戶部員外郎直史館賜金紫入爲戶部判官遷本曹郎中太宗選郎官爲少卿監以成務爲光祿少卿俄奉使髙麗遠俗尙拘忌以日月未利拜恩稽畱朝使成務貽書往反開諭大體國人信服事具髙麗傳淳化二年爲京東轉運使會宋州河決成務上言河水所經地肥澱願免其租稅勸民種藝從之召拜司封郎中知制誥賜錢三十萬時呂蒙正爲宰相嘗與之聯外姻避嫌辭職不許俄與魏庠同知京朝官考課四年又與庠同知給事中事凡制敕有所不便者許封駁以聞蜀寇平使峽路安撫攺左諫議大夫知河中府時銀夏未寧蒲津當饋挽之衝事皆辦集得脫戶八百家以附籍府城街陌頗隘狹成務曰國家承平已久如車駕臨幸何以駐千乘萬騎邪乃奏撤民廬以廣之其後祀汾陰果畱蹕河中衢路顯廠咸以爲便眞宗卽位遷給事中知梓州未幾代還又遣知靑州表求俟永熙陵復土畢之任旋受詔與錢若水等同修太宗實錄書成知揚州入判尙書刑部本司小吏倨慢成務怒而笞之吏擊登聞鼓訴冤有詔問狀成務嘆曰忝爲長官杖一胥而被劾何面目據堂決事邪乃求解職景徳初卒年七十一成務有詞學博文稽古善談論好諧笑士人重其文雅然爲郡乏廉稱時論惜之文集二十卷成務年六十六始有子比卒才六歲授奉禮郎名貽範後爲國子博士

韓顯符按宋史本傳顯符不知何許人少習三式善察﹠﹟辰象補司天監生遷靈臺郎累加司天冬官正顯符專渾天之學淳化初表請造銅渾儀候儀詔給用度俾顯符規度擇匠鑄之至道元年渾儀成於司天監築臺置之賜顯符雜彩五十匹顯符上其法要十卷序之云伏羲氏立渾儀測北極髙下量日影短長定南北東西觀星間廣狹帝堯卽位羲氏和氏立渾儀定歷象日月星辰欽授民時使知緩急降及虞舜測璇璣玉衡以齊七政通占又云撫渾儀觀天道萬象不足以爲多是知渾儀者實天地造化之準陰陽曆數之元自古聖帝明王莫不用是精詳天象預知差忒或鑄以銅或飾以玉置之內庭遣日官近臣同窺測焉自伏羲甲寅年至皇朝大中祥符三年庚戌歲積三千八百九十七年五帝之後訖今明歷象之元知渾天之奧者近十餘朝考而論之臻至妙者不過四五自余徒誇重於一日不深圖於久要致使天象無準歷算漸差占候不同盈虛難定陛下講求廢墜爰造渾儀漏刻星躔曉然易辧若人目窺於下則銅管運於上七曜之進退盈縮眾星之次捨遠近占逆順明吉凶然後修福俾順其度省事以退其災悉由斯器驗之昔漢洛下閎修渾儀測太初歷云後五百年必當重制至唐李淳風果合前契貞觀初淳風又言前代渾儀得失之差因令銅鑄七年太宗起凝暉閣於禁中俾侍臣占驗旣在宮掖人莫得見後失其處所元宗命沙門一行修大衍歷蓋以渾儀爲證又有梁令瓚造渾儀木式一行謂其精密思出古人遂以銅鑄今文徳殿鼓樓下有古本銅渾儀一制極﹠﹟略不可施用且歷象之作非渾儀無以考眞僞算造之士非占驗不能究得失渾儀之成則司天歲上細行歷益可致其詳密其制有九事具天文志自是顯符專測驗渾儀累加春官正又轉太子洗馬大中祥符三年詔顯符擇監官或子孫可以授渾儀法者顯符言長子監生承矩善察躔度次子保章正承規見知算造又主簿杜貽範保章正楊惟徳皆可傳其學詔顯符與貽範等參驗之顯符後攺殿中丞兼翰林天文六年卒年七十四又詔監丞丁文泰嗣其事焉

蔣堂按宋史本傳堂字希魯常州宜興人擢進士第爲楚州團練推官滿歲吏部引對眞宗覽所試判善之特授大理李丞知臨川縣縣富人李甲多爲不法前令莫能制堂戒諭不悛白州以兵索其家得僭乘輿物置於死歷通判眉許吉楚州以太常博士知泗州召爲監察禦史禁中火有司請究所起多引宮人屬吏堂言火起無迹安知非天意也陛下宜修徳應變有司乃欲歸咎宮人以之屬吏何求不可而遂賜之死是重天譴也詔原之論奏郭皇后不當廢坐贖再遷侍禦史判三司度支勾院出爲江南東路轉運使徙淮南兼江南發運事時廢發運使上封者屢以爲非便堂言唐裴耀卿劉晏第五琦李巽裴休皆嘗爲江淮河南轉運使不聞別置使名國朝卞衮王嗣宗劉師道亦止爲轉運兼領發運司事而歲輸京師常足時𨿽用其議後卒復在江淮歲薦吏部三百人或謂曰一有謬舉且得罪何以多爲堂曰十得二三亦足報國坐失按蘄州王蒙正故入部吏死罪降知越州州之鑑湖馬臻所爲漑田八千頃食利者萬家前守建言聽民自占多爲豪右所侵堂奏復之徙蘇州入判刑部徙戶部勾院歷戶部度支鹽鐵副使安撫梓夔路擢天章閣待制江淮制置發運使先是發運使上計造大舟數十載江湖物入遺京師權貴堂曰吾豈爲此歲入自可附驛奏也前後五年未嘗一至京師就除河東路都轉運使未行知洪州攺應天府累遷左司郎中知杭州以樞密直學士知益州慶曆初詔天下建學漢文翁石室在孔子廟中堂因廣其捨爲學宮選屬官以教諸生士人翕然稱之楊日嚴在蜀有能名堂素不樂之於是節遊宴減廚傳專尙寬縱頗變日嚴之政又建銅壺閣其制宏敞而材不預具功旣半乃伐喬木於蜀先主惠陵江瀆祠又毀后土及劉禪祠蜀人浸不悅獄訟滋多久之或以爲私官妓徙河中府又徙杭州蘇州以尙書禮部侍郎致仕卒特贈吏部侍郎堂爲人淸修純飭遇事毅然不屈貧而樂施好學工文辭延譽晚進至老不倦尢嗜作詩有吳門集二十卷

燕肅按宋史本傳肅字穆之靑州益都人父峻慷慨任俠楊光遠反時率其屬迎符彥卿遂家曹州肅少孤貧遊學舉進士補鳳翔府觀察推官寇準知府事薦攺祕書省著作佐郎知臨邛縣縣民嘗苦吏追擾肅削木爲牘民訟有連逮者書其姓名使自召之皆如期至知考城縣通判河南府召爲監察禦史準方知河南奏畱之遷侍中禦史提點廣南西路刑獄遷侍禦史徙廣南東路還爲丁謂所惡出知越州徙明州俗輕悍喜斗肅下令獨罪先毆者於是斗者爲息直昭文館爲定王府記室參軍判尙書刑部建言京師大辟一覆奏而州郡之獄有疑及情可憫者上請多爲法司所駁乃得不應奏之罪願如京師死許覆奏遂詔疑獄及情可憫皆上請語在刑法志其後大辟上請者多得貸議自肅始擢龍圖閣待制權知審刑院知梓州還同糾察在京刑獄再判刑部累遷左諫議大夫知亳州徙淸州屬歲歉命兼京東安撫使入判太常寺兼大理寺復知審刑肅言舊太常鍾磬皆設色每三歲親祠則重飾之歲旣久所塗積厚聲益不協乃詔與李照宋祁同按王朴律卽﹠﹟滌考擊合以律準試於後苑聲皆協又詔與章得象馮元詳刻漏進龍圖閣直學士知﹠﹟州徙鄧州官至禮部侍郎致仕卒肅喜爲詩其多至數千篇性精巧能畫入妙品圖山水罨布濃淡意象微遠尢善爲古木折竹嘗造指南記裏鼓二車及欹器以獻又上蓮花漏法詔司天臺考於鐘鼓樓下云下與崇天曆合然肅所至皆刻石以記其法州郡用之以候昏曉世推其精密在明州爲海潮圖著海潮論二篇子度孫瑛

薛顏按宋史本傳顏字彥回河中萬泉人舉三禮中第爲嘉州司戶參軍代還引見太宗顧問之對稱旨攺將作監丞監華州酒稅以祕書省著作佐郎使夔峽疏決刑獄還攺太子左贊善大夫知云安軍徙渝閬二州擢三司鹽鐵判官河北計置糧艸初丁謂招撫溪蠻有威惠部人愛之畱五年詔謂自舉代謂薦顏爲峽路轉運使累遷尙書虞部員外郎始孟氏據蜀徙夔州於東山據峽以拒王師而民居不便也顏爲復其故城宜州陳進反命勾當廣南東西路轉運司事賊平遷金部員外郎攺河東轉運使祀汾陰徙陜西河中浮橋歲爲水所敗顏卽北岸釃上流爲支渠以殺水怒因取渠水漑其旁田民頗利之坊州募人煉礬歲久課益重至有破產被系不能償者顏奏罷坊礬則晉礬當大售後如其策徙河北歷知河陽杭徐州累遷光祿少卿以少府監知江寧府邏者畫劫人反執平人以告顏視其色動曰若眞盜也械之果引伏轉右諫議大夫知河南府仁宗卽位遷給事中丁謂分司西京以顏雅與善徙知應天府又徙耀州部有豪姓李甲結客數十人號沒命社少不如意則推一人以死鬥之積數年爲鄕人患莫敢發顏至大索其黨會赦當免特杖甲流海上余悉籍於軍以光祿卿分司西京卒於家嘗屬杜衍爲墓志衍卻之仁宗聞其事他日謂衍曰薛顏有饋行卿不欲志其墓誠淸識也孫向自有傳

許元按宋史本傳元字子春宣州宣城人以父蔭爲太廟齋郎攺大理寺丞累遷國子博士監在京榷貨務三門發運判官元爲吏彊敏尢能商財利慶曆中江淮歲漕不給京師乏軍儲參知政事範仲淹薦元可獨倚辦擢江淮制置發運判官至則悉發瀕江州縣藏粟所在畱三月食遠近以次相補引千餘艘轉漕而西未幾京師足食朝廷以爲任職就遷副使遂以尙書主客員外郎爲使進金部特賜進士出身遷侍禦史嘗欲與施昌言分行二浙江南調發軍食仁宗聞之語輔臣曰東南歲比不登民力匱乏嘗詔損歲漕百萬石而元與昌言乃更欲分道而出是必誅求疲民以自爲功非朕志也下詔戒飭旣而元欲專六路財賦收羨余以媚三司憚諸部不從請以六路轉運司自隸旣可之矣而轉運使多論其罪事遂寢擢天章閣待制再遷郎中以疾請還歷知揚越秦州卒元在江淮十三年以聚斂刻剝爲能急於進取多聚珍奇以賂遺京師權貴尢爲王堯臣所知發運使治所在眞州衣冠之求官舟者日數十輩元視勢家貴族立榷巨艦與之卽小官惸獨伺候歲月有不能得人以是憤怨而元自以爲當然無所愧憚

趙湘按宋史本傳湘字巨源華州人進士甲科歷彰武永興昭武三軍節度推官遷祕書省著作佐郎知新繁縣以吏最命知商州徙隴州興元府再遷太常博士上補政忠言十篇召判宗正寺賜白金二百兩久之上書言元徳李太后母育聖躬請祔太宗廟室後用其說冊趙徳明假尙書禮部員外郎爲官告副使擢殿中侍禦史權判三司勾院上言漢章帝以月令冬至之後有順陽助生之文而無鞫獄斷刑之政遂定令毋以十一月十二月報囚今季冬誕聖之月而決大辟不廢願詔有司自仲冬畱大辟弗決俟孟春臨軒閱視情可矜惻者貸之他論如法眞宗曰此固善矣然系囚益淹久吏或因緣爲姦爾湘又上書請封禪未幾命管勾南宮北宅事東封泰山爲東京畱守推官禮成遷侍禦史升州火命湘往致祠兼問民疾苦還言轉運使劉照弛職不按部知洪州馬景病不任事皆罷黜之糾察刑獄攺尙書刑部員外郎兼侍禦史知雜事湘又言舊制文武常參官日趨朝並赴待漏院俟禁門辟今則辰漏上始放外朝故朝者多後時乃入望敕正衙門主者察晚至以懲其慢若風雨寒暑托病不朝者罪之時帝親制五箴以自儆湘因言宗室風化所本宜有以訓厲願特制銘以賜南北邸帝悅爲制宗室座右銘賜寧王元偓以下並及湘且諭之曰卿宗姓也故賜卿祀汾陰爲考制度副使請如周官置土訓錄所過州縣山川與俗好惡日上奏禦兼判宗正寺歷三司戶部度副使祀太淸宮管勾畱司三司事爲鹽鐵副使再遷工部郎中直昭文館出知河南府徙河中府爲京西轉運使又徙鳳翔府延州遷太常少卿知襄州又知應天府進右諫議大夫復知河南爲集賢院學士以疾徙虢州卒

余靖按宋史本傳靖字安道韶州曲江人少不事羈檢以文學稱鄕裏舉進士起家爲贛縣尉試書判拔萃攺將作監丞知新建縣遷祕書丞數上書論事建言班固漢書舛謬命與王洙並校司馬遷範二史書奏擢集賢校理範仲淹貶饒州諫官禦史莫敢言靖言仲淹以刺譏大臣重加譴謫倘其言未合聖慮在陛下聽與不聽耳安可以爲罪乎汲黯在廷以平津爲多詐張昭論將以魯肅爲粗﹠﹟漢皇吳主熟聞訾毀兩用無猜豈損令徳陛下自親政以來屢逐言事者恐鉗天下口不可疏入落職監筠州酒稅尹洙歐陽修亦以仲淹故相繼貶逐靖由是益知名徙監泰州稅知英州遷太常博士復爲校理同知禮院慶曆中仁宗銳意欲更天下獘事增諫官員使論得失以靖爲右正言時四方盜賊竊發州郡不能制靖言朝廷威制天下在賞罰今官吏弛事羣盜蜂起大臣齷齪守常不立法禁可爲國家憂也請嚴捕賊賞罰及定爲賊劫質亡失器甲除名追官之法司天言太白犯歲星又犯執法靖上疏請貴躬修徳以謝天變使契丹辭日以所奏事書笏各舉一字爲目凡數十事帝顧見之命悉條奏日幾昃乃罷進修起居注開寶寺靈感塔災復上疏言五行之占本是災變朝廷所宜誡懼以答天意聞嘗詔取舊瘞舍利入禁中閱視道路傳言舍利在內廷有光怪竊恐巧佞之人推爲靈異惑亂視聽再圖營造臣聞帝王之道能勤儉厥徳感動人心則𨿽有危難後必安濟今自西陲用兵國帑虛竭民亡儲蓄十室九空陛下若勤勞罪己憂人之憂則四民安居海內蒙福如不卹民病廣事浮費奉佛求福非天下所望也若以舍利經火不壞遽爲神異卽本在土中火所不及若言舍利皆能出光怪必有神靈憑之此妄言也且一塔不能自衛爲火所毀況藉其福以庇民哉靖在職數言事嘗論夏竦姦邪不可爲樞密使王舉正不才不宜在政府狄靑武人使之獨守渭州恐敗邊事張堯佐以修媛故除提點府界公事非政事之美且郭后之禍起於楊尙不可不監太常博士王翼西京治獄還賜五品服靖曰治獄而錫服外人不知必以爲翼深文重法能希陛下意以取此寵所損非細事也嘗有工部郎中呂覺以治獄賜對祈易章綬陛下諭之曰朕不欲因鞫囚與人恩澤覺退以告臣臣嘗書之起居注陛下前日諭覺是則今日賜翼非矣是非與奪之間貴乎一體小人望風希進無所不至幸陛下每於事端抑其奔競其說多見納用會西鄙厭兵元昊請和議增歲賜靖言景徳中契丹舉國興師直抵澶淵先帝北徵渡河止捐金繒三十萬與之今元昊戰𨿽屢勝皆由將帥輕敵易動之故數年選將練兵始知守戰之備而銳意解仇所予至二十六萬且戎事有機國力有限失之於始𨿽悔何追夫以景徳之患近在封域之內而歲賜如彼今日之警遠在邊鄙之外而歲賜如此若元昊使還益有所許契丹聞之寧不生心無厭之求自此始矣倘移西而備北爲禍更深但思和與不和皆有後患則不必曲意俯徇以貽國羞擢知制誥元昊旣歸款朝廷欲加封冊而契丹以兵臨西境遣使言爲中國討賊請止毋和朝議難之會靖數言契丹挾詐不可輕許卽遣靖往報而畱夏國封策不發靖至契丹卒屈其議而還朝廷遂發夏冊臣元昊西師旣解嚴北邊亦無事靖三使契丹亦習外國語嘗爲番語詩禦史王平等劾靖失使者體出知吉州靖爲諫官時嘗劾奏太常博士茹孝標不孝匿母喪坐廢靖旣失勢孝標詣闕言靖少遊廣州犯法受榜靖聞之不自得求侍養去攺將作少監分司南京居曲江已而授左神武軍大將軍雅州刺史壽州兵馬鈐轄辭不就再遷衛尉卿知虔州丁父憂去儂智髙反邕州乘勝掠九郡以兵圍廣州朝廷方顧南事就喪次起靖爲祕書監知潭州攺桂州詔以廣南西路委靖經制智髙西走邕州靖策其必結援交址而脇諸峒以自固乃約李徳政會兵擊賊於邕州備萬人糧以待之而詔亦給緡錢二萬助徳政興師且約賊平更賞以緡錢二萬又募儂黃諸姓酋長皆縻以職使不與智髙合旣而朝廷遣狄靑孫沔將兵共討賊靑郤交址援兵不用賊平就遷靖給事中禦史梁蒨言賞薄又遷尙書工部侍郎初靑兵未至前戒部將勿戰靖迫鈐轄陳曙出鬥敗走靑至按軍法斬曙及指使袁用等於坐靖瞿然起拜及諸將班師獨畱靖廣西遣人入特磨道擒智髙母子弟三人生致之闕下加集賢院學士徙知潭州又徙靑州交址蠻申紹泰寇邕州殺五巡檢以靖安撫廣西至則召交址用事臣費嘉佑詰問之嘉佑至紿以近邊種落相侵報誤犯官軍願悉推治還所掠及械罪人以自贖靖信之厚謝遣去嘉佑遂歸不復出知廣州官至工部尙書代歸卒三司使蔡襄爲靖言特贈刑部尙書謚曰襄靖嘗夢神人告以所終官而死秦亭故靖常畏西行及卒則江寧府秦淮亭也

政事部名臣列傳十七

宋四

胡順之按宋史本傳順之字孝先原州臨涇人登進士第試祕書省校書郎知休寧縣民有汪姓者豪橫縣不能制歲租賦常不入適以訟逮捕不肯出順之曰令不行何以爲政命積薪環而焚之豪大駭少長趨出叩頭伏辜推其長械送州置之法爲靑州從事髙麗入貢中貴人挾以爲重使州官旅拜於郊順之曰靑大鎭也在唐押新羅渤海柰何卑屈如此獨不拜大姓麻士瑤陰結貴侍匿兵械服用擬尙方親黨僕使甚多州縣被陵蔑莫敢發其姦會士瑤殺兄子溫裕其母訴於州眾相視曰孰敢往捕者順之持檄徑去盡得其黨有詔鞫問士瑤論死其子弟坐流放者百餘人攺著作佐郎知常熟縣遷祕書丞分司南京仁宗卽位遷太常博十天聖明道間再上宰相書乞太后還政宰相匿不以聞太后崩順之附疾置自言求其書出宰相家仁宗嘉其忠特遷尙書屯田員外郎其後數論朝廷事仲淹愛其才然挾術尙權喜縱橫捭闔以目失明廢州裏皆憚焉

李昭述按宋史李昉傳昉孫昭述字仲祖以父蔭爲祕書省校書郎召試學士院賜進士出身爲刑部詳覆官累遷祕書丞羣牧制置使曹利用薦爲判官鄆州牧地侵於民者凡數千頃昭述悉復之以太常博士知開封縣特遷尙書屯田員外郎開封推官坐嘗被曹利用薦出知常州薦爲三司度支判官攺河北轉運使﹣江陵屯兵歡言倉粟陳腐欲以動眾昭述取以爲奉且以飯其僚屬眾遂定徙湖南潭州戍卒憤監軍酷暴欲構亂或指昭述謂曰如李公長者何可負其謀遂寢昭述聞之以戒監軍監軍自是不復爲暴比去眾遮道羅拜指妻子曰向非公無﹠﹟類矣徙淮南轉運使兼發運使加直史館徙陜西轉運使紏察在京刑獄爲三司戶部副使累遷刑部郎中陜西用兵提點陜西計置糧艸還授度支鹽鐵副使以右諫議大夫爲河北都轉運使河決澶淵久未塞會契丹遣劉六符來乃命昭述城澶州以治堤爲名調兵農八萬逾旬而就初六符過之眞以爲堤也及還而城具甚駭愕初置義勇軍人情﹠﹟﹠﹟昭述乘疾置日行數捨開諭父老眾始安宣撫使表其能除龍圖閣直學士知澶州又爲樞密直學士陜西都轉運使河北始置四路以爲眞定府路安撫使知成徳軍大水民多流亡籍僧捨積粟爲粥麋活饑民數萬計攺龍圖閣直學士知秦州諫官禦史言昭述庸懦不可負重鎭畱眞定府居四年入領三班院以翰林侍讀學士知鄭州未幾知通進銀臺司判太常寺復領三班累遷尙書右丞從祫祭致齋於朝堂得暴疾卒贈禮部尙書謚恪李氏居京城北崇慶裏凡七世不異爨至昭述稍自丰殖爲族人所望然家法亦不隳

李昭遘按宋史李昉傳昭遘字逢吉宗諤從子也以蔭爲將作監主簿幼時楊億嘗過其家出拜億命爲賦旣成億曰桂林之下無雜木非虛言也其後薦之召試授館閣校勘攺集賢院校理坐失誤落秩未幾復爲鹽鐵判官初議罷天下職田及公使錢昭遘以爲不可三司使姚仲孫惡其異己請詰所以興利之實昭遘爭不屈遂罷判官爲白波發運使因入奏事仁宗謂曰前所論罷職田等事卿言是也遷直史館知陜州諫官歐陽修言陜州關中要地昭遘無治劇材不宜遣攺判三司理欠司徙度支判官使契丹還道除陜西轉運使坐家僮盜遼人銀酒杯降知澤州陽城治鑄鐵錢民冒山險輸礦炭苦其役爲奏罷鑄錢又言河東鐵錢眞僞淆雜不可不革後復直史館知陜州城中舊無井唐武徳中刺史長孫操始疏廣濟渠水入城眾賴其利昭遘至立廟祠之歸爲三司戶部判官紏察在京刑獄進直龍圖閣攺集賢殿修撰累遷尙書工部郎中歷知鳳翔河中府晉州遷管勾登聞檢院擢天章閣待制知滄州用諫官吳及言復攺知陜州徙鄭州卒昭遘性和易不忤物能守家法

範祥按宋史本傳祥字晉公邠州三水人進士及第自幹州推官稍遷殿中丞通判鎭戎軍元昊圍城急祥帥將士拒退之請築劉璠堡定川寨從之歷知慶汝華三州提舉陜西銀銅坑冶鑄錢祥曉達財利建議變鹽法後人不敢易稍加損益人輒不便語在食貨志提點本路刑獄制置解鹽累遷度支員外郎權轉運副使古渭州距秦州三百里道經啞兒峽邊城數請城之朝廷以饋餉之艱不許祥權領州事驟請修築未報輒自興役蕃部驚擾靑唐族羌攻破廣吳嶺堡圍啞兒峽寨官軍戰死者千餘人坐削一官知唐州後復官提舉陜西緣邊靑白鹽攺制置解鹽使卒嘉佑中包拯言祥通陜西鹽法行之十年歲減榷貨務使緡錢數百萬其勞可錄官其子孫景郊社齋郎熙寧中平洮岷疊宕河州數千里置郡縣以古渭爲通遠軍權陜西轉運副使張詵奏朝廷復洮隴故地自將帥至裨佐悉有功賞臣見洮渭父老言皇佑中轉運使祥因熟羌數被寇掠其部族願輸土置城以爲守禦乃卽古渭爲寨祥此舉足以消沮邊隙可謂知攻守之利矣兵出少挫身黜謀廢臣竊悲之冀推原舊功少賜褒卹使天下知祥死猶被恩且舒祥忠義之气詔贈祕書錄一子未官者子育

田京按宋史本傳京字簡之世居滄州其後徙亳州鹿邑舉進士調蜀州司法參軍自秦州觀察推官攺祕書省著作佐郎爲大理寺詳斷官趙元昊反侍讀學士李仲容薦京知兵法召試中書擢通判鎭戎軍夏守贇爲陜西經略使奏兼管勾隨軍糧料入對陳方略賜五品服尋爲經略安撫判官守贇旣罷以武略應運籌決勝科及試祕閣與他科偕試六論京自以記誦非所長引去又參夏竦軍事會遣翰林學士晁宗﹠﹟卽軍中問攻守孰便眾欲大舉入討京曰夏人之不道久矣未易破也今欲驅不習之師深入敵境與之角勝負此兵家所忌師出必敗或曰不如講和京曰敵兵未嘗挫安肯降我哉未幾元昊使黃延徳叩延州乞降以奇兵出原渭敗大將任福夏竦素不悅京坐是攺通判廬州徙知邵武軍提點河北路刑獄事乃上言請擇要官守滄衛鑿西山石臼廢道以限戎馬義勇聚教復給糧置卒守烽燧用奇正法訓兵徙戰馬內地以息邊費凡十餘事仁宗頗嘉納之入爲開封府判官坐械囚送獄道死出知蔡州徙相邢二州復提點河北刑獄事王則據恩州反京縋城趣南關入驍健營撫士卒保州振武兵焚民居欲應賊京捕斬之乃定賊遣其黨崔象僞出降京以其持妖言惑眾又斬以徇由是營兵二十六指揮在外者皆懾服不敢叛州之南關民眾多如城中得不陷賊京有功焉京督士攻城甚力賊系京妻子乘城迫使呼曰毋亟攻城中將屠我輩矣京叱諸軍益進攻注矢仰射殺其家四人賊知京無所顧乃牽妻子去恩州平以不能預察賊降監鄆州稅先是駐泊都監田斌亦以賊發不能捕待罪兵間及城破從諸將入以功遷宮苑副使而京獨被謫禦史言失察賊過輕忘家爲國義獨重不宜左遷乃徙通判兗州又徙知江陰軍知密州歷提點淮南刑獄事京西轉運使累遷兵部員外郎直史館知滄州轉運使京能招輯流民爲之給田除稅租凡增戶萬七千特遷工部郎中然傳者謂流民之數多不實又彊爲人田非其所樂侵民稅地仿古屯田法其後法不成所給種錢牛價民多不償﹠﹟笞督責至累年不能平公私皆患之擢天章閣待制陜西都轉運使攺兵部卽中復知滄州拜右諫議大夫卒京喜論議然語繁而迂頗通兵戰歷算雜家之術爲人尙气節少時與常山董士廉汾陰郭京相友善俱以倜儻聞著天人流術通儒子十數書又有奏議十卷

夏安期按宋史夏竦傳竦子安期字淸卿以父任爲將作監主簿召試賜進士出身累還太常博士擢提點荊湖南道刑獄除開封府推官徙判官判三司鹽鐵勾院出爲京西轉運使盜起部中剽劫州縣而光化軍戍卒相繼叛勢且相合安期督將吏捕斬殆盡徙河東轉運使累遷尙書工部郎中徙江淮發運使入爲三司戶部副使會元昊納款西邊罷兵命往陜西與諸路經略安撫司議損邊費頗奏省吏員及汰邊兵之不任役者五萬人擢天章閣待制遂爲陜西都轉運使徙河北進兵部郎中時竦爲樞密使爲請還所遷官乞淮浙一郡復以爲工部郎中江淮發運使徙知永興軍進龍圖閣直學士吏部郎中知渭州簡弓箭手得驍勇萬人爲步兵騎又半之教以戰陣法繇是土兵勝他路又籍塞下閒田募人耕種歲得谷數萬斛以備賑發名曰貸倉遷右諫議大夫進樞密直學士徙延州未至丁父憂服除辭所進職復爲龍圖閣直學士兼侍讀提舉集禧觀以學士復知延州州東北阻山無城郭虜騎嘗乘之安期至卽大築城時方暑士卒有怨言安期益令廣袤計數百步令其下曰敢言者斬躬自督役不逾月而就元昊請畫疆界朝廷欲遣使以問安期安期對曰此不足煩王人衙校可辦也議遂決暴得疾卒詔遣中使護其喪以歸安期𨿽乘世資頗以才自厲朝廷數器使之然無學術而求入侍經筵爲世所譏其奉養聲伎不減其父云

姜遵按宋史本傳遵字從式淄州長山人進士及第爲蓬萊尉就辟登州司理參軍開封府右軍巡判官有疑獄將扺死遵辧出之遷太常博士王曾薦爲監察禦史殿中侍禦史開封府判官知吉州髙惠連與遵有隙發遵在廬陵時贓事按驗無狀猶降通判延州復入爲侍禦史判戶部勾院利州路饑以遵爲體量安撫遷知邢州仁宗卽位徙滑州爲京東轉運使徙京西未幾以刑部郎中兼侍禦史知雜事建言三司開封府日接賓客廢事有詔禁止歷三司副使再遷右諫議大夫知永興軍奏罷咸陽富民亢氏歲貢梨召拜樞密副使遷給事中卒贈吏部侍郎遵長於吏事爲治尙嚴猛所誅殘者甚眾在永興太后嘗詔營浮屠遵毀漢唐碑碣代磚甓旣成得召用

範雍按宋史本傳雍字伯純世家太原曾祖仁恕仕蜀爲宰相祖從龜刑部侍郎入朝攺右屯衛將軍後葬河南遂爲河南人雍中進士第爲洛陽縣主簿累官殿中丞知端州遷太常博士寇準辟爲河南通判還判三司開拆司河決滑州選爲京東轉運副使歷河北陜西轉運使入爲三司戶部副使又徙度支以尙書工部郎中爲龍圖閣待制陜西都轉運使還提舉諸司庫務勾當三班院環原州屬羌擾邊以雍爲安撫使建言屬羌因罪罰羊者舊輸錢而比年責使出羊恙人頗以爲患請輸錢如舊罪輕者以漢法贖金從之遷右諫議大夫權三司使雍在京東時平滑州水患以勞加龍圖閣直學士明年拜樞密副使丁母憂起復遷給事中玉淸昭應宮災章獻太后泣對大臣曰先帝竭力成此宮一夕延燎幾盡惟一二小殿存爾雍抗言曰不若悉燔之也先朝以此竭天下之力遽爲灰燼非出人意如因其所存又將葺之則民不堪命非所以畏天戒也時王曾亦止之遂詔勿葺遷尙書禮部侍郎太后崩罷爲戶部侍郎知陜州攺永興軍是歲饑疫關中爲甚雍爲賑卹以疾請近郡遂知河陽進吏部侍郎徙應天府又攺河南府進資政殿學士陳安邊六事又請於天雄軍聚甲兵以備河北於永興軍河中府益募土兵以備陜西卽涇原環慶有警河中援之旣而元昊反拜振武軍節度使知延州因言延州最當賊衝地闊而寨柵﹠﹟近者百里遠者二百里土兵寡弱又無宿將爲用而賊出入於此請益師不報元昊先遣人通款於雍雍信之不設備一日引兵數萬破金明寨乘勝至城下會大將石元孫領兵出境守城者才數百人雍召劉平於慶州平帥師來援合元孫兵與賊夜戰三川口大敗平元孫皆爲賊所執雍閉門堅守會夜大雪賊解去城得不陷左遷戶部侍郎知安州居一歲復吏部侍郎知河中府又爲資政殿學士知永興軍兼轉運司事遷尙書左丞加大學士初完永興城或言其非便詔止其役雍匿詔而趣成之明年賊犯定州邠岐之間皆恐而永興獨不憂寇復徙河南府又遷禮部尙書卒贈太子太師謚忠獻雍爲治尙恕好謀而少成在陜西嘗請於商虢置監鑄鐵錢後不可行又括諸路牛以興營田亦隨廢頗知人喜薦士後多至公卿者狄靑爲小校時坐法當斬雍貸之子宗傑爲兵部員外郎直史館歷陜西轉運使先雍卒宗傑子子奇

郭諮按宋史本傳諮字仲謀趙州平棘人八歲始能言聰敏過人舉進士歷通利軍司理參軍中牟縣主簿攺大理寺丞知濟陰縣建言澶滑堤狹無以殺大河之怒故漢以來河決多在澶滑且黎陽九河之原今若引河出沒子山下穿金堤與橫壠合以達於海則害可息詔本道使者共議弗合部夫坐小法監通利軍稅洺州肥鄕縣田賦不平歲久莫治轉運使楊偕遣諮攝令以往旣至閉合數日以千步方田法四出量括遂得其數除無地之租者四百家正無租之地者百家收逋賦八十萬流民乃復偕奏其才遷殿中丞知館陶縣康定西徵諮上戰略獻拒馬槍陣法其制利山川險隘以騎士試上前擢通判鎭戎軍募兵教習會三司議均稅法知諫院歐陽修言惟諮方田法簡而易行詔諮與孫琳均蔡州上蔡縣稅以母憂免官用宰相呂夷簡薦起爲崇儀副使提舉黃禦河堤岸時富弼使契丹諮入對陳大水禦戎之要詔與楊懷敏鄧保信行河其議決黎陽大河下與胡蘆滹沱後唐河以注塘泊混界河使東北扺於海上溢鸛鵲陂下注北當城南視塘泊界截虜疆東至海口西接保塞惟保塞正西四十里水不可到請立堡砦以兵戍之詔儲用興役會契丹約和而止知丹利二州王則叛文彥博薦諮知冀州運糧助攻討賊平徙忻州開渭渠導汾水興水利置屯田轉運使任顓言諮有巧思自爲兵械皆可用詔以所作刻漏圓楯獨轅弩生皮甲來上帝頗嘉之除益州路兵馬鈐轄累遷英州刺史後爲契丹祭奠副使知汾州未行言獨轅弩可試攺鄜延路兵馬鈐轄許置弩五百募土兵教之旣成經略使夏安期言其便詔立獨轅弩軍以西上合門使知潞州言懷保二郡旁山可以植稻定武唐河扺瀛莫間可興水田又作鹿角車陷馬槍請廣獨轅弩於他道詔諮置弩千分給並潞諮因上疏曰臣自冠武弁未嘗一日不思禦戎之計頃使契丹觀幽燕地方不及三百里無十萬人一年之費且烏合之眾非二十萬不敢舉若以術制之使舉不得利居無以給不逾數年必棄幽州而遁臣慶曆初經畫河北大水界斷敵疆乃其術也臣所創車弩可以破堅甲制奔衝若多設之助以大水取幽薊如探囊中物爾時三司議均田租召還諮陳均括之法四十條復上平燕議曰契丹之地自瓦橋至古北口地狹民少自古北口至中原屬奚契丹自中原至慶州道旁才七百餘家蓋契丹疆土𨿽廣人馬至少倘或南牧必率髙麗渤海黑水宮眞室韋等國會戰其來旣遠其糧匱乏臣聞以近待遠以佚待勞以飽待饑用兵之善計又聞得敵自至者勝先據便地者佚以臣所見請舉慶曆之策合眾河於墉泊之北界以限戎馬然後以景徳故事頓兵自守步卒十二萬騎卒三萬彊壯三萬歲計糧餉百八十三萬六千斛又傍河郡邑可以水運以給保州應援以拒馬軍三千陷馬槍千五百獨轅弩三萬分選五將臣可以備其一來則戰去則勿追幽州糧儲旣少敵不可久畱不半年間當遁沙漠則進兵斷古北口寨松亭關傳檄幽薊燕南自定且彼之所恃者惟馬而已但能多方致力使馬不獲伸用則敵可破幽燕可取帝壯其言詔置獨轅弩三萬同提舉百司及南北作坊以完軍器諮嘗謂作汴乘素河三十六陂之流危京師請自鞏西山七里店孤株嶺下鑿七十里導洛入汴可以四時行運詔都水監楊佐同往計度歸未及論功而卒

任布按宋史本傳布字應之河南人後唐宰相圜四世孫也力學家貧嘗從人借書以讀進士及第補安肅軍判官輒刺問虜中事上疏請飭邊備仍奏河北利害後契丹至澶淵眞宗識其名特攺大理寺丞知安陽縣通判嘉州還知開封府司錄事通判大名府初置提點刑獄選布領荊湖南路入權三司鹽鐵判官判度支勾院京城東南有泉湧出爲築祥源觀男女徒跣奔走瞻拜布論之曰明朝不宜以神怪衒愚俗遂忤宰相意又與徐奭麻溫共試開封府進士而奭潛發封卷視之降監鄧州稅徙知宿州時越州守闕寇準曰越州有職分田歲入且厚今爭者頗眾非廉士莫可予乃徙布越州有祖訟其孫者醉酒詈我已而自悔哭於庭曰我老無子賴此孫以爲命也布聞知貸其死上書自劾朝廷亦不之責寇準貶布亦徙建州累遷尙書職方員外郎丁謂旣逐稍用爲白波發運使歲餘判三司開拆司出爲梓州路轉運使富順監鹽井歲久鹵薄而課存主者至破產或鬻子孫不能償布奏除之遷祠部郎中權戶部判官擢江淮置制發運使前使者多聚山海珍異之物以餉權要布一切罷去召爲三司度支副使奉使契丹還加直史館知荊南爲鹽鐵副使命館伴契丹使歷兵部刑部郎中拜右諫議大夫知眞定府或欲省河北兵布言契丹西夏方窺伺中國備未可弛也築甬道屬滹沱河跨絕泥潦徙滑州攺天雄軍遷給事中集賢院學士知許州未幾爲龍圖閣直學士徙澶州黃徳和誣劉平降賊欲收平家布力言平非降賊者復徙眞定又徙河南府未至召爲樞密副使布純約自守及秉政無所建明子遜嘗上書詆大臣及布皆爲不才禦史魚周詢因奏疏曰布不才其子能知之乃以尙書工部侍郎罷知河陽議者以周詢引遜語逐其父爲不知禮攺蔡州授太子少保致仕進少傅皇佑間詔陪祀明堂稱疾不赴賜二子進士出身遷少師始布歸洛中作五知堂謂知恩知道知命知足知幸也卒贈太子太傅謚恭惠子達性亦恬遠尙釋氏學歷官爲司封郎中

鄭向按宋史本傳向字公明開封陳畱人舉進士中甲科爲大理評事通判蔡州累遷尙書屯田員外郎知濠州徙蔡州召試集賢院未幾除三司戶部判官修起居注遷度支員外郎爲鹽鐵判官出爲兩浙轉運副使疏潤州蒜山漕河抵於江人以爲便復爲鹽鐵判官擢知制誥因勾當三班院使契丹再遷兵部郎中提點諸司庫務以龍圖閣直學士知杭州卒五代亂亡史冊多漏失向著開皇紀三十卷摭拾遺事頗有補焉

林﹠﹟按宋史本傳﹠﹟字端父福州福淸人父髙太常博士有治行﹠﹟幼警悟舉進士以祕書省校書郎知長興縣歲大饑富人閉糴以邀價﹠﹟出奉粟庭下誘土豪輸數千石以飼饑者知連州康定初上封事曰古者民爲兵而今兵食民古馬寓於民而今不習馬此兵與馬之大患也請附唐用兵之法四斂一民部以爲軍閒耕田裏被甲皆兵因命其家咸得畜馬私乘休暇官爲調習則人便干戈馬識行列又行陣無法而出於臨時將無素備而取於倉卒軍不予權而監以宦寺若是者𨿽得古之材使循今之法亦必屢戰而屢敗又請備蠻籍土民爲兵柵要衝購徭人使守禦徙淮安軍程琳嘗禁蜀人不得自爲渠堰﹠﹟奏罷之又言蜀饑願罷川峽漕發常平粟貸民租募富人輕粟價除商旅之禁使通貨相資官至太常博士集賢校理卒著史論辧國語子希自有傳

郭稹按宋史本傳稹字仲微開封祥符人世寓鄭州舉進士中甲科爲河南縣主簿除國子監直講議者以其資淺罷還河南時孫奭馮元判監事因奏稹學問通博他選莫能及乃得畱居二歲陳堯咨知大名辟簽書府判官事攺大理寺丞奭等復薦爲直講奭出知兗州又薦稹與賈昌朝赴中書試講說而稹固辭召試學士院爲集賢校理馮元知河陽辟爲通判徙通判河南府入爲三司度支戶部判官累遷尙書刑部員外郎同修起居注康定元年使契丹告用兵西鄙契丹厚禮之與同出觀獵延稹射稹一發中走兔眾皆愕視契丹主遺以所乘馬及他物甚厚旣還轉兵部知制誥判吏部流內銓擢龍圖閣直學士權知開封府暴感風眩卒稹性和易文思敏贍尢刻意於賦好用經語對頗近於諧聚古書畫不計其貲購求之婦張悍嫉無子初稹幼孤母邊更嫁王氏旣而母亡稹解官服喪知禮院宋郊言稹服喪爲過禮詔下有司博議用馮元等奏聽解官申心喪語在禮志

袁抗按宋史本傳抗字立之洪州南昌人舉進士得同學究出身調陽朔縣主簿薦補桂州司法參軍撫水蠻寇融州轉運使兪獻可檄抗權融州推官督兵糧與謀軍事蠻治舟且至抗卽楊梅石門兩隘建水柵二據其衝賊不得入後因置戍不廢事平特遷衡州推官攺大理寺丞累遷國子博士知南安軍擢提點廣南東路刑獄浙東叛卒鄂鄰鈔閩越轉南海與廣州兵逆戰海中值大風有告鄰溺死者抗獨曰是日風勢趣占城鄰未必死後果得鄰於占城還爲度支三司判官以尙書金部員外郎爲梓州路轉運使徙益州路時三司歲市上供綾錦鹿胎萬三千匹抗言蜀民困憊願少紓其力以備秦中他日之用是年郊祀蠲其數之半黎州歲售蠻馬詔擇不任戰者卻之抗奏朝廷與蠻夷互市非所以取利也金山前後五部落仰此爲衣食一旦失利侵侮不知費直幾馬也臣念蜀久安不敢奉詔尋如舊制除江淮發運使召爲三司鹽鐵副使時抗老矣爲禦史所劾罷知宣州累遷光祿少卿分司南京明堂覃恩攺少府監卒抗喜藏書至萬卷江西士大夫家鮮及也子陟少刻厲好學善爲詩終殿中丞

徐起按宋史本傳起字豫之濮州鄄城人舉進士試祕書省校書郎知隰川縣積官尙書都官員外知楚州樞密直學士張宗象薦之擢提點廣南西路刑獄入判三司開拆司曆開府三司度支判官館伴契丹使還奏所過州縣使者旣去官吏將校皆出郊旅賀燕飲久之城邑爲之空乃下約束禁止之出爲荊湖北路轉運使部有戍卒殺人系獄其徒欲劫之起聞亟往按誅之分其徒隸他州徙江西知徐州就爲轉運使募富室得米十七萬斛賑餓殍又移粟以贍河北京西者凡三百萬與安撫使劉夔不相能徙京西又徙江東起請開長淮舊浦以便漕運知洪州徙兗州有都巡檢虐所部而部兵百餘人持兵至庭下州人大恐起不爲動以禍福開諭之眾感泣聽命因按致其首奏罷都巡檢復爲度支判官累遷祕書監知湖州卒

張旨按宋史本傳旨字仲微懷州河內人父延嘉頗讀書不願仕州上其行賜號嵩山處士旨進保定軍司法參軍上書轉運使鍾離瑾願補一縣尉捕劇賊以自效瑾壯其請爲奏徙安平尉前後捕盜三百餘人嘗與賊鬥流矢中臂不顧猶手殺數十人擢試祕書省校書郎知遂城縣遷著作佐郎明道中淮南饑自詣宰相陳救荒之策命知安丰縣大募富民輸粟以給餓者旣而浚﹠﹟河三十里疏泄支流注芍陂爲斗門漑田數萬頃外築堤以備水患再遷太常博士知尉氏縣徙通判忻州元昊反特遷尙書屯田員外郎通判府州州依山無外城旨將築之州將曰吾州據險敵必不來旨不聽城垂就寇大至乃聯巨木補其罅守以彊弩中外不聞者累日人心震恐庫有雜彩數千段旨矯詔賜築城卒卒皆東望呼萬歲賊疑以救至也州無井民取河水以飲賊斷其路旨夜開門率兵擊賊小卻以官軍壁兩傍使民出汲復以渠泥覆積艸賊望見以爲水有餘督居民乘城力戰賊死傷者眾隨解去以功遷都官員外郎徙知萊州葉淸臣舉材堪將帥召對攺知邢州擢提點河東路刑獄範仲淹歐陽修復言其騺武有謀略除合門使固辭進工部郎中知鳳翔府加直史館知梓州以直龍圖閣知荊南入判尙書刑部累遷光祿卿知潞﹠﹟二州以老疾權判西京禦史臺尋卒

李諮按宋史本傳諮字仲詢唐趙國公峘之後峘貶列袁州因家新諭遂爲新諭人諮幼有至性父文捷出其母諮日夜號泣食飲不入口父憐之而還其母遂以孝聞舉進士眞宗顧左右曰是能安其親者擢第三人除大理評事通判舒州召試中書爲太子中允直集賢院歷三司開封府判官再遷左正言出爲淮南轉運副使帝幸亳以勞遷尙書禮部員外郎會江南饑徙江東轉運副使爲度支判官擢知制誥寇準數攺諮所擬制辭諮不樂以父畱鄕裏請外遂出知荊南會翰林學士闕宰相擬他官帝曰不如李諮遂爲學士仁宗卽位超遷本曹郎中權知開封府數月權三司使拜右諫議大夫當奏事兩宮曰天下賦調有定今西北寢兵且二十年而邊饋如故戍兵𨿽未可減其末作浮費非本務者宜一切裁損以厚下卽詔諮與禦史中丞劉筠等同議冗費以景徳較天禧計所減得十二之上時陜西緣邊數言軍食不給度支都內錢不足支月奉章獻太后憂之命呂夷簡魯宗道張士遜與諮等經度其事諮曰舊法商人入粟邊郡算茶與犀象﹠﹟錢爲虛實三估出錢十四文坐得三司錢百文諮請變法以實錢入粟實錢售茶三者不得相爲輕重旣行而商人果失厚利怨謗﹠﹟起諮以疾累請郡攺樞密直學士知洪州行數月而禦史臺鞫吏王舉勾獻私商人多請慈州礬會計茶法不折虛費錢妄稱增課百萬﹠﹟以覬恩賞諮坐不察奪職久之進給事中知杭州復樞密直學士知永興軍衣冠子弟恃蔭無賴者諮悉杖之境內肅然還勾當三班院坐舉吏降左諫議大夫權三司使事是歲禁中火倉卒營造應辦舉集進尙書禮部侍郎拜樞密副使數月遭父喪起復遷戶部侍郎知諫院事是時權茶法寢壞乃詔諮蔡齊等更議之諮以前坐變法得罪固辭不許於是復用諮所變法語具食貨志卒贈右僕射謚憲成諮性明辧周知世務其處煩猝常若閒暇吏不敢欺在樞府專務革濫賞抑僥幸人以爲稱職無子以族子爲後

程戡按宋史本傳戡字勝之許州陽翟人少力學舉進士甲科補涇州觀察推官再遷祕書丞通判許州曹利用貶戡以利用﹠﹟降通判蘄州徙虔州州人有殺母暮夜置屍他人之門以誣仇者獄已具戡獨辯之正其罪以尙書屯田員外郎知歸州召爲侍禦史三司度支判官寶元初忻代地震壞城郭廬舍死傷甚眾命戡安撫頗以便宜從事攺起居舍人知諫院遷兵部員外郎兼侍禦史知雜事三司戶部副使擢天章閣待制陜西都轉運使未幾知渭州陜西有保毅軍人苦其役戡奏曰保毅在鄕兵外不鯨而有籍所以佐邊備也已隸保捷而保毅籍如故州縣以供力役率困憊至破析財產售田者猶數戶出一夫民不勝苦因詔私役保毅者以計傭律坐之進樞密直學士知成都府坐常保任貝州張得一得一伏誅奪職出知鳳翔府尋徙河中禦史中丞張觀辯之復爲樞密直學士知永興軍徙瀛州四遷給事中契丹使過稱疾求著帽見戡使謂曰有疾可毋相見見當如禮使者語屈冠而見人言歲在甲午蜀且有變孟知祥之割據李順之起而爲盜皆此時也仁宗自擇戡再知益州遷端明殿學士召見慰遣至彭州民妄言有兵變捕斬之守益州者以嫌多不治城堞戡獨完城浚池自固不以爲嫌也召拜參知政事奏禁蜀人妖言誣民者避宰相文彥博親攺尙書戶部侍郎樞密副使數與宋庠爭議諫官禦史皆論之戡亦自請罷除吏部侍郎觀文殿學士兼翰林侍讀學士同羣牧制置使尋拜宣徽內院使鄜延路經略安撫使判延州英宗卽位以安武軍節度使畱再任初覃恩蕃官例不序遷至是用戡奏始皆得遷又請首領有戰功材武皆得召見選補爲蕃官延州夾河爲兩城雉堞頗卑小敵登九州臺則下瞰城中戡調兵夫大增築之橫山酋豪怨諒祚欲率其屬叛取靈夏來求兵爲援戡言豺豹非自相搏則未易取也癰疽非其自潰則未易攻也諒祚久悖慢宜乘此許之所謂以蠻夷攻蠻夷中國之利也會英宗不豫大臣重生事不報言者請選大臣帥永興屯重兵以制五路敕戡具利害以聞戡以爲四路距永興皆十數驛設有警使聽節制則不及事矣且關中財賦不贍宿軍多何以給之治平初命宦官王昭明等領四路蕃部事戡曰蕃部所以亡去者邊吏苛暴爲西人誘略爾今昭明等徒能呼召首領犒以牛酒恐未足以結其心也而甚動邊聽宜更置路分鈐轄都監各部一將兵兼沿邊巡檢使無復專蕃部事從其奏夏人遣使入貢僭漢官移文於州稱其國中官曰樞密戡止令稱使副不以官稱樞密曰領盧方許之戡告老章累上終弗聽遣使以手詔問勞賜茶藥黃金乃再上章曰臣老疾劇矣髙奴屯勁兵爲要地豈養病所耶召還道卒贈太尉謚康穆戡以在邊安重習事治不近名然不爲言者所與或傳戡交通宦官閻士良至令妻出見之

李渭按宋史本傳渭字師望其先西河人後家河陽進士起家爲臨潁縣主簿累官至太常博士會河決滑州天聖初上治河十策參知政事魯宗道奉詔行河奏渭換北作坊副使與張君平並爲修河都監未幾皆罷以渭爲鄆州兵馬都監徙知憲州又知鳳州兼階成州鈐轄初屬戶寇陷階州沙灘寨渭至詰所以然者乃都校趙釗擾之奏流釗道州以恩信諭酋帥復其寨遷軍器庫副使歷知原環慶三州時詔舉勇略任邊者李諮以渭應詔徙益利路兵馬鈐轄領惠州刺史遷東八作使擢西上合門使徙鄜延路再遷四方館使寶元元年元昊將山遇率其族來歸且言元昊反狀渭與知州郭勸謀卻之旣而元昊果反又與勸奏以爲元昊表至猶稱臣可漸屈以禮朝廷初以渭兼知鄜州坐是貶爲尙食使知汝州徙磁州元昊犯邊言者益歸罪於渭復降右監門衛將軍白波兵馬都監卒

鄭戩按宋史本傳戩字天休蘇州吳縣人早孤力學客京師事楊億以屬辭知名後復還吳及億卒賓客弟子散去戩乃倍道會葬舉進士擢甲科授太常寺奉禮郎簽書寧國軍節度判官事召試學士院爲光祿寺丞集賢校理通判越州還攺太子中允同知太常禮院注釋禦制發願文三寶贊升直史館三司戶部判官同修起居注以右正言知制誥判國子監選明經生講解經義徙知審官院遷起居舍人龍圖閣直學士權知開封府吏馮士元爲姦利有告士元受賕藏禁書者戩﹠﹟治之辭連宰相呂夷簡知樞密院盛度參知政事程琳遂逮捕夷簡子公綽公弼參劾其狀旣而士元流海島度琳坐嘗交關士元罷去其餘絀罰者自禦史中丞孔道輔天章閣待制龐籍又十餘人朝議畏其綜核戩敏彊善聽決喜出不意獨假貸細民卽豪宗大姓繩治益急政有能迹徙權三司使復轉運使考課格分別殿最又勾較三司出入得羨錢四百萬﹠﹟以右諫議大夫同知樞密院攺樞密副使戩與參知政事宋庠爲宰相呂夷簡所忌與庠皆罷以資政殿學士知杭州錢塘湖漑民田數十頃錢氏置撩淸軍以﹠﹟淤塡之患旣納國後不復治葑土堙塞爲豪族僧坊所占冒湖水益狹戩發屬縣丁夫數萬辟之民賴其利事聞詔本郡歲治如戩法遷給事中徙並州道攺鄆州又徙永興軍建言凡軍行所須願下有司相緩急折爲二等非急罷去先是衙吏輸木京師浮渭泛河多漂沒旣至則斥不中程往往破家不能償戩奏歲減二十餘萬又奏罷括糴以勸民積粟長安故都多豪惡戩治之尙嚴甚者至黥竄人皆惕息未幾爲陜西四路都總管兼經略安撫招討使駐涇州聽便宜從事遷尙書禮部侍郎時知慶州滕宗諒知渭州張亢過用公使錢戩置於法行邊至鎭戎軍趨蓮花堡天寒與將佐置酒元昊擁兵近塞會暮塵起有報敵騎至者戩曰此必三川將按邊回非敵騎也已而果然及疆事少寧詔還知永興軍初靜邊寨主劉滬謀築水洛結公二城以通秦渭援兵招生羌大王族爲邊衛戩使滬與著作佐郎董士廉督其役會罷戩四路安撫使韓琦知渭州尹洙皆以爲不便召滬士廉罷役歸不聽乃使裨將狄靑將兵以往械送徳順軍獄戩力爭於朝卒城之進戶部侍郎資政殿大學士知並州契丹與元昊方交兵邊奏互上獨戩不以聞詔遣使問其故戩對曰敵自相攻中國不足憂也鄜府間有棄地曰艸城川戩募工人爲弓箭手計口給田初兵興用不足河東行鐵錢山多灰鐵鼓鑄利厚重辟不能止戩乃請三當一令旣下兵民相扇動數千人邀走馬承受訴承受中貴人不能遏又羣噪州門守門者拒不得入戩聞悉召至庭下推首謀者數十人黥隸他州事乃定遷吏部侍郎攺宣徽北院使拜奉國軍節度使卒贈太尉謚文肅戩遇事果敢必行然憑气近俠用刑峻深士民多怨之

王鬷按宋史本傳鬷字總之趙州臨城人七歲喪父哀毀過人旣長狀貌奇偉舉進士授婺州觀察推官代還眞宗見而異之特遷祕書省著作佐郎知祁縣通判湖州再遷太常博士提點梓州路刑獄權三司戶部判官使契丹還判都磨勘司以尙書度支員外郎兼侍禦史知雜事上言方調兵塞決河而近郡災歉民力雕敝請罷土木之不急者三司節度副使樞密使曹利用得罪鬷以同裏爲利用所逮黜知湖州徙蘇州還爲三司鹽鐵副使時龍圖閣學士馬季良方用事建言京師賈人常以賤價居茶鹽交引請官置務收市之季良挾章獻﹠﹟家眾莫敢迕其意鬷獨不可曰與民競利豈國體邪擢天章閣待制判大理寺提舉在京諸司庫務安撫淮南權判吏部流內銓累遷刑部益利路旱饑爲安撫使以左司郎中樞密直學士知益州戍卒有夜焚營殺馬脇軍校爲亂者鬷潛兵環營下令曰不亂者斂手出門無所問於是眾皆出命軍校指亂者得十餘人卽戮之及旦人莫知也其爲政有大體不爲苛察蜀人愛之拜右諫議大夫同知樞密院事景佑五年參知政事明年遷尙書工部侍郎知樞密院事天聖中鬷嘗使河北過眞定見曹瑋謂曰君異日當柄用願畱意邊防鬷曰何以教之瑋曰吾聞趙徳明嘗使人以馬榷易漢物不如意欲殺之少子元昊方十餘歲諫曰我戎人本從事鞍馬而以資鄰國易不急之物已非策又從而斬之失眾心矣徳明從之吾嘗使人覘元昊狀貌異常他日必爲邊患鬷殊未以爲然也比再入樞密元昊反帝數問邊事鬷不能對及西徵失利議刺鄕兵又久未決帝怒鬷與陳執中張觀同日罷鬷出知河南府始嘆瑋之明識未幾得暴疾卒贈戶部尙書謚忠穆鬷少時館禮部尙書王化基之門樞密副使宋湜見而以女妻之宋氏親族或侮易之化基曰後三十年鬷富貴矣果如所言

馬亮按宋史本傳亮字叔明廬州合淝人舉進士爲大理評事知蕪湖縣再遷殿中丞通判常州吏民有因緣亡失官錢籍其貲猶不足以償妻子連逮者至數百人亮縱去緩與之期不逾月盡輸所負羅處約使江東以亮治行聞擢知濮州會諸路轉運使置糾察刑獄官以福建路命亮覆訊冤獄全活者數十人遷太常博士知福州蘇易簡薦亮才任繁劇召還同提點三司都勾院磨勘憑由司久之出知饒州州豪白氏多執吏短長嘗殺人以赦免愈驁橫爲閭裏患亮發其姦誅之部中畏懾州有鑄錢監匠多而銅錫不給亮請分其工之半別置監於池州歲增鑄緡錢十萬遷殿中侍禦史眞宗卽位上書言陛下初政軍賞宜速而所在不時給請遣使分督之又赦書蠲除州縣逋負而有司趣賁愈急宜如赦推恩以寬民故事以親王尹開封地尊勢重嫌隙易生願鑑其由以示保全親愛之道契丹仍歲南侵河朔蕭然請修好以息邊民帝善其言以亮爲可用王均反以爲西州轉運副使賊平主將邀功誅殺不已亮全活千餘人城中米斗千錢亮出廩米裁其價人賴以濟召問蜀事會械送賊詿誤者八十九人至闕下執政欲盡誅之亮曰愚民脇從此特百之一二餘竄伏山林者眾今不貸之反側之人聞風疑懼一唱再起是滅一均生一均也帝悟悉宥之加直史館復遣還部時諸州鹽井歲久泉涸而官督所負課系捕者州數百人亮盡釋系者而奏廢其井又除屬部舊逋官物二百餘萬還知潭州屬縣有亡命卒剽攻爲鄕閭患人共謀殺之事覺法當死者四人亮咸貸之曰爲民去害而反坐以死罪非法意也徙升州行次江州屬歲旱民饑湖湘漕米數十舟適至亮移文守將發以振貧民因奏瀕江諸郡皆大歉而吏不之救願罷官糴令民轉粟以相賙以右諫議大夫知廣州時宜州陳進初平而澄海兵從進反者家屬二百餘人法當配隸亮悉置不問鹽戶逋課質其妻子於富室悉取以還其家海舶久不至使招來之明年至者倍其初珍貨大集朝廷遣中使賜宴以勞之是歲東封亮惇諭大食陀婆離蒲含沙貢方物泰山下歷知虔洪二州江陵府再遷尙書工部侍郎復知並州徙杭州加集賢院學士先是江濤大溢調兵築堤而工未就詔問所以捍江之策亮裒詔禱伍員祠下明日潮爲之卻出橫沙數里堤遂成入爲禦史中丞建言士民父祖未葬而析居請自今未葬者毋得輒析明年攺兵部侍郎知廬州徙江陵又徙江寧府仁宗初拜尙書右丞復知廬州召判尙書都省兼知審刑院遷工部尙書知亳州又遷江寧府以太子少保致仕卒贈尙書右僕射亮有智略敏於政事然所至無廉稱呂夷簡少時從其父蒙亨爲縣福州亮見而奇之妻以女妻劉恚曰嫁女當與縣令兒邪亮曰非爾所知也陳執中梁適爲京官田況宋庠及弟祁爲童子時亮皆厚遇之曰是後必大顯世以亮爲知人亮卒時夷簡在相位有司謚曰忠肅人不以爲是也子仲甫爲天章閣待制

郎簡按宋史本傳簡字叔廉杭州臨安人幼孤貧借書錄之多至成誦進士及第補試祕書省校書郎知寧國縣徙福淸令縣有石塘陂歲久湮塞募民浚築漑廢田百餘頃邑人爲立生祠調隨州推官及引對眞宗曰簡歷官無過而無一人薦是必恬於進者特攺祕書省著作佐郎知分宜縣徙知賓州縣吏死子幼贅﹠﹟僞爲券冒有其貲及子長屢訴不得直乃訟於朝下簡劾治簡示以舊牘曰此爾翁書耶曰然又取僞券示之弗類也始伏罪徙藤州興學養士一變其俗藤自是始有舉進士者通判海州提點利州路刑獄官罷知泉州累遷尙書度支員外郎廣南東路轉運使擢祕書少監知廣州捕斬賊馮佐臣入判大理寺出知越州復歸判尙書刑部出知江寧府歷右諫議大夫給事中知揚州徙明州以尙書工部侍郎致仕祀明堂遷刑部卒年八十有九特贈吏部侍郎簡性和易喜賓客卽錢塘城北治園廬自號武林居士道引服餌晚歲顏如丹尢好醫術人有疾多自處方以療之有集驗方數十行於世謂其子絜曰吾退居十五年未嘗小不懌今意倦豈不逝歟就寢而絕幼從學四明朱﹠﹟長學文於沈天錫旣仕均奉資之後二人亡又訪其子孫爲主婚嫁平居宴語惟以宣上徳救民患爲意孫沔知杭州榜其裏門曰徳壽坊然在廣州無廉稱蓋爲絜所累絜終尙書都官員外郎

李繹按宋史李若拙傳若拙子繹字縱之幼謹願自修初以父使交址有勞補太廟齋郎攺太常寺太祝舉進士中第除將作監丞累遷尙書屯田員外郎知華州蒲城民李蘊訴人盜其從子亡去繹問曰若有仇耶曰無有曰有失亡耶曰無有繹揮蘊去因密刺蘊蘊有陰罪侄覺之懼事暴殺之以滅口遂收蘊置法擢提點河北刑獄權知貝州歲旱繹爲酒務市民薪艸溢常數餓者皆以樵采自給得不死官入亦數倍邊民歲輸防城火牛艸十餘萬委積久輒腐敗繹奏罷之三遷本曹郎中爲利州路轉運使河北經費不支仁宗問誰可任者參知政事薛奎薦繹遂徙河北進刑部郎中直史館知延州攺兵部爲江淮制置發運使內出絹五十萬匹責貿於東南繹曰百姓饑不宜重擾輒奏罷之甫半年漕課視常歲增五之一遷太常少卿再知延州繹所至頗稱治自以久宦在外意不自得作五知先生傳謂知時知難知命知退知足也嘗兩知鳳翔府至是又徙鳳翔尋爲右諫議大夫卒

李及之按宋史李迪傳及之字公達迪弟之子初由蔭登第通判安肅軍康定中夏人犯邊契丹復發兵並塞疆候戒嚴及之言契丹以與夏人甥舅之故特此慰其心且姑張虛勢以疑我必不失誓好願毋過虞已而果然徙通判河南府亡卒張海倚山嘯聚白晝掠城市及之督捕單騎與海語諭使歸命當奏貸其死海感動弛備奏方上而眾兵集悉獲之知信州靈鷲山浮屠犯法者眾及之治其姦流數十人乃自劾朝廷嘉之釋不問入判刑部嘗撰次唐史有益治體者爲君臣龜鑑八十卷王堯臣上其書並表其學行韓琦亦以館職薦之召試除直祕閣歷開封府判官知涇晉陜三州及之吏事精明所居官皆稱職以大中大夫致仕再轉正議大夫卒年八十五及之子孝壽孝稱

鍾離瑾按宋史本傳瑾字公瑜廬州合肥人舉進士爲簡州推官以殿中丞通判益州建言州郡旣上雨後𨿽凶旱多隱之以成前奏請令監司劾其不實者擢開封府推官出提點兩浙刑獄衢潤州饑聚餓者食之頗廢農作請發米二萬斛賑給家毋過一斛後徙淮南轉運副使歷京西河東河北轉運使攺江淮制置發運使殿直王乙者請自揚州召伯埭東至瓜州浚河百二十里以廢二埭詔瑾規度以工大不可就止置召伯埭旁人以爲利累遷尙書刑部郎中爲三司戶部副使除龍圖閣待制權知開封府未逾月得疾仁宗封藥賜之使未及門而卒

燕度按宋史燕肅傳肅子度字唐卿登進士第知陳畱縣京東蝗年饑盜發度勸邑豪出粟六萬以濟民又行保伍法以察盜善狀日聞通判永興軍三司使王堯臣舉爲戶部判官以伐閱淺始命權發遣遂爲故事出知滑滑與黎陽對境河埽下臨魏都霖潦暴至薪芻不屬度曰魏實爲河朔根本不可坐視成敗悉以所儲菱楗禦之埽賴以不潰復爲戶部判官歲皇佑甲午益州言歲在甲午蜀再亂今又值之民爲戚戚乃命度出使備不虞還奏無足慮權河北轉運副使六塔河決坐貶秩知蔡州徙福州閩故多盜度請假事權制攝一道遂加兵馬鈐轄入爲戶部副使以右諫議大夫知潭州卒年七十度有心計凡六佐大農慶曆中三司請榷河北鹽度言川陜不榷酒河北不禁鹽此祖宗順民俗不易之制也榷之非是會張方平亦論之議遂寢

李及按宋史本傳及字幼幾其先範陽人後徙鄭州父覃左拾遺及舉進士再調升州觀察推官寇準薦其才擢大理寺丞知興化軍以殿中丞通判曹州州民趙諫者素無賴持郡短長縱爲姦利及受命諫在京師乃謁及及不之見慢罵而去投匿名書誣及因以毀朝政會上封者發諫事命轉運使與及察其狀及條上諫前後所爲不道詔禦史劾得其實斬於都市及由是知名擢知隴州初置提點刑獄內出及與陳綱二人名付中書明日以綱使河北及使陜西特遷一官還判三司磨勘司出知鳳翔府徙延州除三司戶部副使爲淮南轉運使累遷太常少卿知秦州議者以及謹厚非守邊才及至秦州州將吏亦頗易之會有禁卒白晝攫婦人金釵於市吏執以來及方坐觀書召之使前略加詰問其人服罪及亟命斬之觀書如故於是將士皆驚服攺左司郎中樞密直學士以右諫議大夫召還勾當三班院再遷尙書工部侍郎歷知杭州鄆州應天河南府召拜禦史中丞卒年七十特贈禮部尙書謚恭惠及資質淸介所治簡嚴喜蔚薦下吏而樂道人之善在杭州惡其風俗輕靡不事宴遊一日冒雪出郊眾謂當置酒召客乃獨造林逋淸談至暮而歸居官數年未嘗市吳中物比去惟市白樂天集在河南杜衍爲提黠刑獄間與衍會而具甚﹠﹟薄他日中貴人用事者至亦無加品衍嘆其淸徳娶張氏性嫉悍及嘗生子鞠之外舍張固請歸保養之乃會親屬以子擊堂柱碎其首及遂無子以弟之子爲後

髙賦按宋史本傳賦字正臣中山人以父任爲右班殿直復舉進士攺奉禮郎四遷太常博士歷知眞定縣通判劍邢石州成徳軍知衢州俗尙巫鬼民毛氏柴氏二十餘家世蓄蠱毒值閏歲害人尢多與人忿爭輒毒之賦悉擒治伏辜蠱患遂絕徙唐州州田經百年曠不栟前守趙尙寬災墾不遺力而榛莽者尙多賦繼其後益募兩河流民計口給田使耕作陂堰四十四再滿再畱比其去田增辟三萬一千三百餘頃戶增萬一千三百八十歲益稅二萬二千二百五十七璽書褒諭宣布治狀以勸天下兩川爲立生祠擢提點河東刑獄又加直龍圖閣知滄州程昉欲於境內開西流河繞州城而北注三塘泊賦曰滄城近河歲增堤防猶懼奔溢矧妄有開鑿乎昉執不從後功竟不成歷蔡潞二州入同判太常寺進集賢院學士在朝多所建明嘗言二府大臣或僦捨委巷散處京城公私非便宜仿前代丞相府於端門前列置大第俾居之又言仁宗朝爲兗國公主治第用錢數十萬緡今有五大長公主若悉如前比其費無藝願講求中制裁爲定式請諸道提點刑獄司置檢法官庶專平讞使民不冤乞於禁中建閣繪功臣像如漢雲臺唐淩煙之制言多施行以通議大夫致仕退居襄陽卒年八十四

吳遵路按宋史本傳遵路字安道父淑見文苑傳第進士累官至殿中丞爲祕閣校理章獻太后稱制政事得失下莫敢言遵路條奏十餘事語皆切直忤太后意出知常州嘗預市米吳中以備歲儉已而果大乏食民賴以濟自他州流至者亦全十八九累遷尙書司封員外郎權開封府推官攺三司鹽鐵判官加直史館爲淮南轉運副使會罷江淮發運使遂兼發運司事嘗於眞楚泰州髙郵軍置斗門十九以畜泄水利又廣屬郡常平倉儲畜至二百萬以待凶歲凡所規畫後皆便之遷工部郎中坐失按蘄州王蒙正故入部吏死罪降知洪州徙廣州辭不行是時發運司旣復置使乃以爲發運使未至召修起居注元昊反建請復民兵除天章閣待制河東路計置糧艸受詔料揀河東鄕民可爲兵者諸路視以爲法進兵部郎中權知開封府馭吏嚴肅屬縣無追逮時宋庠鄭戩葉淸臣皆宰相呂夷簡所不悅遵路與三人雅相厚善夷簡忌之出知宣州上禦戎要略邊防雜事二十篇徙陜西都轉運使遷龍圖閣直學士知永興軍被病猶決事不輟手自作奏及卒仁宗聞而悼之詔遣官護喪還京師遵路幼聰敏旣長博學知大體母喪廬墓蔬食終制性夷雅愼重寡言笑善筆札其爲政簡易不爲聲威立朝敢言無所阿倚平居廉儉無他好旣沒室無長物其友範仲淹分奉賙其家子瑛爲尙書比部員外郎不待老而歸

張逸按宋史本傳逸字大隱鄭州滎陽人進士及第爲試祕書省校書郎知襄州鄧城縣有能名知州謝泌將薦逸先設几案置章其上望闕再拜曰老臣爲朝廷得一良吏乃奏之他日引對眞宗問所欲何官逸對曰母老在家願得近鄕一幕職官歸奉甘旨足矣授澶州觀察推官數日以母喪去服除引對帝又固問之對曰願將京官特攺大理寺丞帝雅賢泌再召問逸者用泌薦也知長水縣時王嗣宗畱守西京厚遇之及徙靑神縣貧不自給嗣宗假奉半年使辦裝旣至縣興學校教生徒後邑人陳希亮楊異相繼登科逸攺其居曰桂枝裏縣東南有松柏灘夏秋暴漲多覆舟逸禱江神不逾月灘爲徙五里時人異之再遷太常博士知尉氏縣擢監察禦史提點益州路刑獄開封府判官使契丹爲兩浙轉運使徙陜西未赴又徙河東居數月復徙陜西以龍圖閣待制知梓州累遷尙書兵部郎中知開封府有僧求內降免田稅而逸固執不許仁宗曰有司能守法朕何憂也又言頃禁命婦幹禁中恩比來稍通女謁願令官司糾劾從之以樞密直學士知益州逸凡四至蜀諳其民風華陽騶長殺人誣道旁行者縣吏受財獄旣具乃使殺人者守囚逸曰囚色冤守者气不直豈守者殺人乎囚始敢言而守者果服立誅之蜀人以爲神會歲旱逸使作堰壅江水漑民田自出公租減價以振民初民饑多殺耕牛食之犯者皆配關中逸奏民殺牛以活將死之命與盜殺者異若不禁之又將廢穡事今歲少稔請一切放還復其業報可未幾卒於官

程師孟按宋史本傳師孟字公辟吳人進士甲科累知南康軍楚州提點夔路刑獄瀘戎數犯渝州邊使者治所在萬州相去遠有警率浹日乃至師孟奏徙於渝夔部無常平粟建請置倉適凶歲振民不足卽矯發他儲不俟報吏懼白不可師孟曰必俟報饑者盡死矣竟發之徙河東路晉地多土山旁接川谷春夏大雨水濁如黃河俗謂之天河可漑灌師孟勸民出錢開渠築堰淤良田萬八千頃裒其事爲水利圖經頒之州縣爲度支判官知洪州積石爲江堤浚章溝揭北閘以節水升降後無水患判三司都磨勘司接伴契丹使蕭惟輔曰白溝之地當兩屬今南朝植柳數里而以北人漁界河爲罪豈理也哉師孟曰兩朝當守誓約涿郡有案牘可覆視君捨文書滕口說詎欲生事耶惟輔愧謝出爲江西轉運使盜發袁州州吏爲耳目久不獲師孟械吏數輩送獄盜卽成擒加直昭文館知福州築子城建學捨治行最東南徙廣州州城爲儂寇所毀他日有警民駭竄方伯相踵至皆言土疏惡不可築師孟在廣六年作西城及交址陷邕管聞廣守備固不敢東時師孟已召還朝廷念前功以爲給事中集賢殿修撰判都水監賀契丹生辰至涿州契丹命席迎者正南向涿州官西向宋使價東向師孟曰是卑我也不就列自日昃爭至暮從者失色師孟辭气益厲叱儐者易之於是更與迎者東西向明日涿人餞於郊疾馳過不顧涿人移雄州以爲言坐罷歸班復起知越州靑州遂致仕以光祿大夫卒年七十八師孟累領劇鎭爲政簡而嚴罪非死者不以屬吏發隱擿伏如神得豪惡不逞跌宕者必痛懲艾之至剿絕乃已所部肅然洪福廣越爲立生祠

張奎按宋史張亢傳亢兄奎字仲野先亢中進士歷並秀州推官監衢州酒徐生者毆人至死系婺州獄再問輒言冤轉運使命奎復治奎視囚籍印窾僞深探之乃獄吏竄易卒釋徐生抵吏罪眾驚伏同時薦者三十九人攺大理寺丞知合淝縣徙南兗縣以殿中丞通判瀘州罷歸會秦州鹽課虧緡錢數十萬事連十一州詔奎往按還奏三司發鈔稽緩非諸州罪因言鹽法所以足軍費非仁政所宜行若不得已令商人轉貿流通獨關市收其徵上下皆利孰與設重禁壅閼之爲民病於是悉除所負未幾知江州徙楚州遷太常博士召爲殿中侍禦史知滑州徙邢州母病輒割股肉和藥以進母遂愈其後母卒廬於墓自負土植松柏服終授度支判官出爲京東轉運使以侍禦史爲河東轉運使進刑部員外郎知禦史雜事安撫京東募民充軍凡十二萬奏州縣吏能否數十人還爲戶部副使及分陜西爲四路擢天章閣待制環慶路經略安撫招討使知慶州以父名餘慶辭不許歷陜西都轉運使知永興軍河東都轉運使加龍圖閣直學士知澶靑徐揚等州再遷吏部郎中時李宥知江寧府府廨盡焚諫官言金陵始封之地守臣視火不謹宜擇才臣繕治之遷右諫議大夫知江寧府奎簡材料工一循舊例不逾時復完還判吏部流內銓徙審官院知河南府河南宮闕歲久頗摧圮奎大加興葺又按唐街陌分榜諸坊初全義守洛四十年洛人徳之有生祠及見奎偉儀觀曰眞齊王孫也因復興齊王祠歲餘以能政聞遷給事中歸朝京東盜起加樞密直學士知鄆州數月捕諸盜悉平奎治身有法度風力精彊所至有治迹吏不敢欺第傷苛細亢豪放喜功名不事小謹兄弟所爲不同如此然皆知名一時子燾龍圖閣直學士

趙及按宋史本傳及字希之其先幽州良鄕人父的事契丹爲蔚州靈丘令雍熙中王師北徵乃歸授偃師令因家焉及舉進士爲慈州軍事推官徙廣信軍判官攺祕書省著作佐郎知魏縣徙九隴以母老監葉縣稅歷黃河禦河催綱通判靑州大名府累遷尙書屯田員外郎被舉爲殿中侍禦史權宗正丞詔劾夏守恩獄內侍岑守中用賄撓法及劾正其罪遷侍禦史夏守贇經略西鄙還及言其無功不可復樞府又疏罷郭承佑團練使未幾請知懷州徙徐州還爲三司戶部判官遷兵都員外郎京東轉運按察使知萊州張周物貪暴及劾奏貶周物嶺外擢兼侍禦史知雜事數論時政權判吏部流內銓初銓吏匿員闕與選人爲市及奏闕至卽榜之吏部榜闕自及始遷戶部副使以疾攺刑部郎中直昭文館知衛州召爲鹽鐵副使又以疾請知汝州歲餘復召爲副使不赴徙知河中府特拜天章閣待制右司郎中祀明堂遷右諫議大夫還判大理寺流內銓出知徐州疾甚求解近職還州事乃以本官管勾南京畱司禦史臺未赴卒及和厚謙退內行尢篤所治有聲民吏愛之

楊告按宋史本傳告字道之其先漢州綿竹人父允恭西京左藏庫使數任事有功旣死賜告同學究出身調廬江尉時張景笞吏死而吏捕急逃歸告懼告不見納告曰君勿憂也吾死生以之景卒免攺丰城主薄邑有賊殺人投屍於江人知主名而畏不敢言告聞親往擒賊有言賊欲報怨者告不爲動旣而果乘夜欲刺告告又捕得致於法境內肅然再調南劍州判官知南安六合錢塘寧國縣攺大理寺丞通判江寧州盜殺商人鑿舟沈屍江中有被誣告者笞服獄具告疑其無狀後數日果得眞盜徙知池州累遷尙書司封員外郎開封府推官開拆司爲趙元昊旌節官告使元昊專席自尊大告徙坐卽賓位莫之屈也除京西轉運副使屬部歲饑所至發公廩又募富室出粟賑之民伐桑易粟不能售告命髙其估以給酒官民獲濟者甚眾以疾權管勾西京畱臺頃之判三司憑由理欠司爲淮南轉運使徙制置發運使除三司戶部副使更度支安撫河東攺鹽鐵副使歷祠部度支司封郎中以少府監復爲制置發運使拜右諫議大夫知鄭州徙江寧府壽州告曉法令頗知財利而不務苛刻時號能吏然喜事權貴以要進一子力學有文數爲近臣薦召試賜同進士出身未幾卒告悲傷之尋卒

任中師按宋史任中正傳中正弟中師字祖聖進士及第試祕書省校書郎知平陸縣眞宗將祀汾陰命陳堯叟判河中府以經制祀事辟掌箋奏累遷著作佐郎歷知千乘襄邑縣攺祕書丞以張知白薦遂爲右正言中正貶中師亦降太常博士監宿州酒稅未幾通判應天府曹利用辟爲羣牧判官徙知滑州入爲開封府判官累遷尙書度支郎中直史館知澶州以太常少卿直昭文館知廣州視事之明日吏白故事當謁諸祠廟而廨有淫祠中師遽命撤去之兼市舶使市舶置使自此始還爲諫議大夫判尙書刑部加集賢院學士再知澶州未行進龍圖閣直學士知並州許便宜從事攺樞密直學士知益州先是轉運使韓瀆急於籠利自薪芻蔬果之屬皆有算而中師盡奏蠲之康定中任布守河陽數上書論事帝欲用之呂夷簡薦中師才不在任布下遂並召爲樞密副使明年建北京令中師領修建進給事中宣撫河東不行求補郡以尙書禮部侍郎資政殿學士知永興軍求內徙得知陳州逾年上書言臣老矣家本曹人願得守曹遂以知曹州攺戶部侍郎明年請老拜太子少傅致仕進少師卒贈太子太傅謚安惠中師性樂易平居自奉甚儉約晚知養生之術號大塊翁

柳植按宋史本傳植字子春眞州人少貧自奮爲學從祖開頗器之舉進士甲科爲大理評事通判滁州遷著作郎直集賢院知秀州除三司度支判官出知宣州擢修起居注知制誥求知蘇州徙杭州累遷尙書工部員外郎中召還爲翰林學士遷諫議大夫禦史中丞旣而以疾辭攺侍讀學士知鄧州遷給事中移﹠﹟州先是張海郭邈山叛京西攻掠縣鎭而光化卒邵興亦率其徒作亂逐官吏取庫兵而去時植領京西安撫使坐賊發部中不能察降右諫議大夫知黃州久之復其官坐薦張得一落職未幾復其職如故歷知壽亳蔡揚四州分司西京遂致仕累遷吏部侍郎卒平居畏愼寡言笑所至官舍蔬果不輒采家無長物時稱其廉

李紘弟

緯

按宋史李昌齡傳昌齡從子紘字仲綱父克明仕至提點廣東刑獄紘進士及第試祕書省校書郎知歙縣地產黃金民輸以代賦後金竭責其賦如故紘奏罷之歷知於潛剡縣治有惠愛禦史知雜呂夷簡薦之攺著作佐郎監丹陽縣酒稅知靈池縣劉均蔡齊舉爲禦史臺推直官拜監察禦史時召成都府樂工許朝天等補教坊紘言陛下卽位尙未能顯巖穴之士而首召伶人非所以廣美徳於天下朝天等遂罷歸遷殿中侍禦史合門使王遵度領皇城遣卒刺事告賈人有爲契丹間諜者捕系皇城司按劾命紘覆訊紘悉得其冤抵卒罪降遵度曹州兵馬都監判三司開拆司輔郡旱流星墜西南有聲會僧禳於文徳殿紘奏曰文徳殿布政會朝之正位每災異輒聚緇黃贊咀於其間何以示中外攺鹽鐵判官歷梓州陜西河北路轉運使遷侍禦史建言西北久通好十習安佚不知戰陣之法宜擇良將練精卒去冗惰實倉廩丰財用爲守禦備舉種世衡等數人及奏罷貢餘物遺近臣遷知雜事權同判流內銓爲三司度支副使使契丹故事奉使者以皇城卒二人與偕察其舉措使者悉姑息以避中傷前此劉隨爲所誣坐貶久未復紘使還具言其枉稍徙隨南京除天章閣待制河北都轉運使遷刑部郎中還同知通進銀臺司進龍圖閣直學士知秦州卒紘方介有吏材篤於交遊與劉顏爲友顏死移任子恩官其子弟緯起家三班借職杜衍薦爲合門祇候鎭戎軍瓦亭寨都監積勞累遷至河北緣邊安撫副使韓琦薦知保州以左騏驥使榮州刺史知雄州治兵頗嚴不事廚傳數與宦者爭利害積公使錢貯米三十斛爲常平倉奏下其法他州遷西上合門使畱再任卒於師中至天章閣待制

程琳按宋史本傳琳字天球永寧軍博野人舉服勤辭學科補泰寧軍節度推官攺祕書省著作佐郎知壽陽縣監佐藏庫召試直集賢院攺太常博士權三司戶部判官契丹館伴使契丹使者謂琳曰先皇帝嘗通使承天太后獨無使何也琳曰南北兄弟也先皇帝視承天猶從母故無嫌今皇太后乃嫂也禮不通問契丹使者語屈後修眞宗實錄而大中祥符以來起居注闕琳追述上之遂修起居注提舉在京諸司庫務知制誥判吏部流內銓權三司使範雍使契丹命琳發遣三司使大倉贍軍粟陳腐不可食歲且饑琳盡發以貸民凡六十萬斛饑民賴以全活而軍得善粟鹽鐵官任布請鑄大錢一當十度支判官許申請以銅鐵雜鑄下其議琳曰第五琦用大錢法卒不可行乞令申試之鑄卒不就契丹遣蕭蘊杜防來蘊出位圖示琳曰中國使者坐殿上髙位今我位乃下請升之琳曰此眞宗所定不可易防曰大國之卿可以當小國之君琳曰南北𨿽兩朝無大小之異卿嘗坐我殿上我顧小國耶防無以對宰相將許之琳曰許其小必啟其大以右諫議大夫權禦史中丞宰相張知白尢器之當除命喜曰不辱吾筆矣時歲饑上疏請罷諸土木營造蠲被災郡縣租賦攺樞密直學士知益州上元張燈州人夜聚遊嬉琳戒曰有火則隨救之毋白也已而果有火終宴人無知者或告振武軍變琳曰軍中動靜我自知之苟有謀不待告也遷給事中權知開封府王蒙正子齊雄捶老卒死貸妻子使以病告琳察其色辭異令有司驗得捶死狀蒙正連姻章獻太后家太后謂琳曰齊雄非殺人者乃其奴嘗捶之琳曰奴無自專理且使令與已犯同太后嘿然遂論如法外戚吳氏離其夫而挈其女歸夫訴於府琳命還女吳氏曰已納宮中矣琳請於帝曰臣恐天下人有竊議陛下奪人妻女者帝亟命出之笞而歸其妻遷工部侍郎龍圖閣學士復爲禦史中丞不拜以翰林侍讀學士兼龍圖閣學士再知開封府攺三司使出納尢謹禁中有所取輒奏罷之內侍言琳專琳曰三司財賦皆朝廷有也臣爲陛下惜於臣何有帝然之或請並天下農田稅物名者琳曰合而爲一易於勾校可也後有興利之臣復用舊名增之是重困民無已時也再遷吏部侍郎遂參知政事遷尙書左丞時元昊反猶遣使來朝眾請按誅之琳曰遣使常事也殺之不得後使者益驕橫大臣患之琳曰始不殺無罪也今旣驕橫可暴其惡誅之國法也又何患耶又議重賄唃廝囉使討賊得地卽與之琳曰使唃廝囉得地是復生一元昊矣不若用間使二羌勢不合中國利也故樞密副使張遜第在武成坊其曾孫偕才七歲宗室女生也貧不自給乳媼擅出券鬻第琳欲得之使開封府吏密諭媼以偕幼宜得禦寶許鬻乃售乳媼以宗室女故入宮見章惠太后旣得禦寶琳乃市取之又令吏市材木買婦女已而吏以贓敗禦史按劾得狀降光祿卿知潁州頃之爲戶部侍郎尋復吏部知天雄軍又以左丞爲資政殿學士及建天雄軍爲北京內侍皇甫繼明主營宮室欲侈大以要賞琳以爲方事邊陲又事土木以困民不可旣而繼明數有論奏帝遣禦史魚周詢按視遂罷繼明命琳獨主之遷工部尙書加大學士河北安撫使攺武昌軍節度使知永興軍陜西安撫使以宣徽北院使判延州仍爲陜西安撫使元昊死諒祚立方幼三大將分治其國議者謂可因此時以節度使啖三將使各有所部分以弱其勢可不戰而屈矣琳曰幸人之喪非所以柔遠人不如因而撫之議者惜其失幾旣而遣使冊命夏人方圍慶陽琳曰彼若貪此可緩慶州之難矣具禮幣賜予之數移報之果喜卽日迎冊使慶陽之圍亦解嘗獲戎首不殺戒遣之夏人亦相告毋捕漢民久之以五百戶驅牛羊扣邊請降且言契丹兵至衙頭矣國中亂願自歸琳曰彼詐也契丹至帳下當舉國取之豈容有來降者間聞夏人方捕叛者此其是耶不然誘我也拒不受已而賊果以騎三萬臨境上以捕降者爲辭琳諜知之閉壁倒旗戒諸將勿動賊疑有備遂引去拜同中書門下平章事判大名府琳持重不擾前後守魏十年度要害繕壁壘增守禦備植雜木數萬曰異時樓櫓之具可不出於民矣人愛之爲立生祠攺武勝軍又換鎭安軍節度使上書曰臣𨿽老尙能爲國守邊未報得疾卒贈中書令謚文簡琳爲人敏厲深嚴長於政事辧議一出不肯下人然性嗇於財而厚自奉養章獻太后時嘗上武后臨朝圖人以此薄之

寇瑊按宋史本傳瑊字次公汝州臨汝人初母夢神人授珠吞之而娠生而眉目美秀擢進士授蓬州軍事推官李順餘黨謝才盛等復起爲盜瑊設方略擒送京師徙開封推官會施州蠻叛轉運使移瑊權領施州先是戍兵仰他州饋糧瑊至請募人入米償以鹽軍食遂足而民力紓復招諭髙州刺史田彥伊子承寶入朝得給印紙爲髙州官族未幾溪南蠻復內寇瑊率眾擒其酋領戮之以白子弟數百人築柵守其險要就除大理寺丞知開州遷殿中丞通判河南府坐解送諸料失實降監晉州稅以太常博士通判並州攺監察禦史眞宗祀汾陰王嗣宗知永興辟權通判專領祠事遷殿中侍禦史爲開封府判官嘗奏事帝詢施州備禦之術因諭之曰東川控蠻夷爾功已試其爲朕鎭撫之命爲梓州路轉運使晏州多剛縣酋斗望劫瀘州燒淯井監殺官吏瑊趨富順監命部兵多張旗幟逾山西北趨戎州盡取公私舟載糧甲具音樂合兩路兵至江安誘溪藍順史个松南廣移悅等州刺史及八姓烏蠻首領使斷賊徑用夷法植竹爲誓門橫竹系貓犬雞各一於其上老夷人執刀劍謂之打誓呼曰誓與漢家同心擊賊卽刺牲血和酒而飲瑊給鹽及酒食鍼梳衣服等付以大榜約大軍至揭榜以別逆順不殺汝老少不燒汝欄柵夷人大喜帝遣內殿崇班王懷信議攻討招輯之宜瑊奏夷人嘗於二年春燒淯井監殺吏民旣赦貸其罪復來寇邊聲言朝廷且招安得酒食衣服矣若不討除則戎瀘資榮富順監諸夷競起爲邊害矣詔發陜西兵益以白子弟合六千三百人緣淯井溪轉斗凡十一陣破之夷人相率來附納牛羊銅鼓器械甚眾而斗望猶旅拒不從瑊命懷信分兵拔其柵與都巡檢使符承順進戰思晏江口斗望等始驚遽勢稍卻明日復分三道來拒王師懷信等格戰瑊乘其後大破之斗眾萬餘囂不能軍溺死者眾遂降因籍軍之勇悍千人分五都以隸禁軍爲寧遠指揮使守淯井監更建寨柵浚三濠以環之就加侍禦史召爲三司鹽鐵判官逾月出爲河北轉運使天禧中河決澶淵瑊視役河上堤墊數里眾皆奔潰而瑊獨畱自若須臾水爲折去眾頗異之遷工部郎中上言契丹約和以來河北減戍卒之半而復刺土兵其實益三分之一而塞下軍儲不給請行入中鑿頭便糴三說之法入爲三司度支副使未幾以右諫議大夫集賢院學士知益州仁宗卽位遷給事中瑊與丁謂厚善帝謂輔臣曰瑊有吏幹毋深譴也徙鄧州坐失舉降少府監知金州復右諫議大夫會河決徙知滑州總領修河旣而以歲饑罷役瑊言病民者特揵芻耳幸調率已集若積之經年則朽腐爲棄物後復興工斂之是重困也乃再詔塞河河平擢樞密直學士明年復給事中知秦州又坐失舉奪一官召權三司使復其官如故時有議茶法者帝訪以利害瑊曰議者未知其要爾河北入中兵食皆仰給於商旅若官盡其利則商旅不行而邊民困於饋運茶法豈可以數更帝然之權知開封府戚裏有毆妻至死更赦事發者太后怒曰夫婦齊體柰何毆致死邪瑊對曰傷居限外事在赦前有司不敢亂天下法卒免死天聖末再使契丹未行而卒瑊少孤鞠於祖母王氏及登朝以妻封邑回授之朝臣得回封祖母自瑊始性頗﹠﹟財通音律知術數初附丁謂故少達及謂敗左遷鬱鬱不自得祕書丞彭齊賦喪家狗以刺之

李宥按宋史本傳宥字仲嚴唐之後裔自吳徙靑遂爲靑人祖成五代末以詩酒遊公卿間善摹寫山水至得意處疑非筆墨所成人欲求者先爲置酒酒酣落筆煙景萬狀世傳以爲寶父覺見儒林傳宥幼孤不好弄長讀書屬文不雜交遊舉進士調火山軍判官入館校勘書籍遷集賢校理遂直院知蘄州歲凶人散委嬰孩而去者相屬於道宥令吏收取計口給谷俾營婦均養之每旬閱視所活甚眾或殺人以米十石給傭者使就獄曰我重賄吏爾必不死宥得其情論如法提點荊湖刑獄權戶部判官利州轉運使判戶部勾院知制誥糾察在京刑獄同判太常寺舊宗廟五饗輔臣攝事中廢且久止差從官宥因對力言遂復故事以諫議大夫知江寧府民有告人殺其子者曰吾子去家時巾若巾今巾是矣民自誣服宥疑召問卒伸其枉府捨火宥畏兵亂闔門不救降祕書監致仕起分司南京攺太子賓客判畱司禦史臺卒宥性淸介然與物無忤好獎拔士人外族甚貧宥有別業以券之旣死家無餘財官賜錢十萬

齊廓按宋史本傳廓字公辟越州會稽人舉進士第自梧州推官累遷太常博士知審刑詳議官知通泰州提點荊湖南路刑獄潭州鞫系囚七人爲彊盜當論死廓訊得其狀非彊付州使劾正乃悉免死平陽縣自馬氏時稅民丁錢歲輸銀三萬八千兩民生子至壯不敢束髮廓奏蠲除之歷三司度支開封府判官出爲江淮西南轉運使時初兼按察同時奉使者競爲苛刻邀聲名獨廓奉法如平時人以爲長厚入判鹽鐵勾院加史館知荊南府徙明舒湖三州積官光祿卿直祕閣以疾分司南京攺祕書監卒廓寬柔恭謹人犯之不校弟唐爲吉州司理參軍博覽彊記嘗舉賢良方正對策入等越州蔣堂奏廓及唐父母垂老窮居鄕裏二子委之而官唐復久不歸省於是罷唐令歸侍養廓方使湖南𨿽置不問然士論薄之

鄭驤按宋史本傳驤字士龍河南人登進士第更慶汝鄭秦州推官攺祕書省著作郎知垣曲縣康繼英辟僉書衛州判官事劉從徳代繼英又表驤有善狀進一官尋監左藏庫遷太常博七知幹州提點益州路刑獄爲三司度支判官建言蜀人引江水漑田率有禁歲旱利不均宜弛其禁又言京西旱舊禁粟無出國門可且勿禁慶曆中與魚周詢刺陜西民兵十餘萬除陜西轉運按察使兼三門發運使加直史館河北轉運使入爲度支副使河決徳州入王紀口議欲徙州召驤往視之還言州不當徙已而州果無患又爲河北轉運使王則反討平之除天章閣待制知鳳翔府先是皇甫泌夏安期皆爲轉運使泌先謫去安期後至不及賞驤固辭不受願命推功與二人復爲河北都轉運使累遷尙書工部郎中以疾知華州卒政事部名臣列傳十八

宋五

王臻按宋史本傳臻字及之潁州汝陰人始就學能文辭曾致堯知壽州有詩名臻以文數十篇往見致堯覽之嘆曰潁汝固多奇士舉進士中第爲大理評事歷知舒城會昌縣通判徐定二州以殿中丞知兗州特遷監察禦史中使就營景靈宮大極觀臻佐助工費有勞遷殿中侍禦史擢淮南轉運副使時發運司建議浚淮南漕渠廢諸堰臻言揚州召伯堰實謝安爲之人思其功以比召伯不可廢也浚渠亦無所益召爲三司度支判官而發運使卒浚渠以通漕臻坐前異議降監察禦史知睦州道復官徙福州閩人欲報仇或先食野葛而後趨仇家求斗卽死其處以誣仇人臻辧察格鬥狀被誣者往往釋去俗爲之少變又民閒數以火訛相驚悉捕首惡杖之流海上民乃定仁宗卽位遷提舉在京諸司庫務歷三司戶部度支副使擢龍圖閣待制權知開封府累遷尙書工部郎中姦人僞爲皇城司刺事卒嚇良民以取賕臻購得其主名黥竄三十餘人都下肅然以右諫議大夫權禦史中丞建言三司開封府諸曹參軍及赤縣丞尉率用貴遊子弟驕惰不習事請易以孤寒登第更仕宦書考無過者爲之又言在京百司吏人入官請如長定格歸司三年皆可其奏未幾卒臻剛嚴善決事所至有風迹

薛映按宋史本傳映字景陽唐中書令元超八世孫後家於蜀父允中事孟氏爲給事中歸朝爲尙書都官郎中映進士及第授大理評事歷通判綿宋升州累遷太常丞王化基薦爲監察禦史知開封縣太宗召對爲江南轉運使攺左正言直昭文館爲江淮兩浙茶鹽制置副使攺京東轉運使徙河東兼河西隨軍求便親知相州再領漕京東積遷尙書禮部郎中擢知制誥權判吏部流內銓兼制置羣牧使司梁顥安撫河北還權判度支映以右諫議大夫知杭州映臨決鋒銳庭無畱事轉運使姚鉉移屬州當直司毋得輒斷徒以上罪映卽奏徒流笞杖自有科條苟情狀明白何必系獄以累和气請詔天下凡徒流罪於長吏前對辧無所異聽遣決之朝廷施用其言與鉉旣不協遂發鉉納部內女口及鬻銅器抑取其直又廣市綾羅不輸稅眞宗遣禦史臺推勘官儲映劾鉉得實貶連州文學映坐常召人取告鉉狀當贖金帝特貰之在杭五年入知通進銀臺司兼門下封駁事封泰山爲東京畱守判官遷給事中勾當三班院出知河南府祀汾陰還駐蹕西京以映有治狀賜禦書嘉獎遷工部尙書侍郎集賢院學士判尙書都省進樞密直學士知升州建言州以牛賦民出租牛死租不得蠲帝覽章矍然曰此朝廷豈知邪因令諸州條奏悉蠲之頃之糾察在京刑獄再判都省歷尙書左丞知揚州徙並州又徙永興軍拜工部尙書兼禦史中丞仁宗卽位遷禮部再爲集賢院學士判院事知曹州分司南京卒贈右僕射謚文恭映好學有文該覽彊記善筆札章奏尺牘下筆立成爲治嚴明吏不能欺每五鼓冠帶明案決事𨿽寒暑無一日異也子耀卿祕閣校理孫紳直龍圖閣

韓綜按宋史韓億傳億子綜字仲文蔭補將作監主簿遷大理評事舉進士中第通判鄧州天雄軍會河溢金堤民依丘冢者數百家綜令曰能濟一人予千錢民爭操舟﹠﹟以救已而丘冢多潰呂夷簡自北京入相薦爲集賢校理同知太常院歷開封府推官數月遷三司戶部判官同修起居注使契丹契丹主問其家世綜言億在先朝嘗持禮來契丹主喜曰與中國通好久父子俱使我宜酌我酒綜率同使者五人起爲壽契丹主亦離席酬之歡甚旣還陳執中以爲生事出知滑州徙許州殿前指揮使許懷徳從妹亡有別產在陽翟以無子籍於官懷徳欲私有之訟未決因楊儀爲書屬綜書至而轉運使已徙獄他州矣綜坐得書不以聞奪集賢校理知袁州未幾復爲江東轉運使還再修起居注累遷刑部員外郎知制誥卒綜嘗爲契丹館伴使使者欲爲書稱北朝而去契丹號綜曰自古未有建國而無號者使慚遂不復言其後朝廷擇館伴契丹使者帝曰孰有如韓綜者乎子宗道爲戶部侍郎寶文閣待制

王臨按宋史王廣淵傳廣淵弟臨字大觀亦起進士簽書雄州判官嘉佑初契丹泛使至朝論疑所應臨言契丹方饑困何能爲然春秋許與之義不可以不謹彼嘗求馴象可拒而不拒嘗求樂章可與而不與兩失之矣今橫使之來或謂其求聖像聖像果可與哉朝廷善其議治平中詔求武備用近臣薦自屯田員外郎換崇儀使知順安軍攺河北沿邊安撫都監上備禦數十策大略皆自治而已契丹刺兩輸人爲義軍來歸者數萬或請遣還臨曰彼歸我而遣之必爲亂不如因而撫之詔從其請自是來者益多契丹悔失計進安撫副使歷知涇鄜州廣信安肅軍召對還文階知齊州滄州荊南入爲戶部副使以寶文閣待制知廣州府河中卒

任中正按宋史本傳中正字慶之曹州濟陰人父載右拾遺中正進士及第爲池州推官歷大理評事通判邵州攺大府寺丞通判濮州以翰林學士錢若水薦遷祕書省著作佐郎通判大名府轉運使陳緯徙陜西舉中正自代太宗曰朕自知之召爲祕書丞江南轉運副使中正軀幹頎長帝擇大笏命內臣緋衣之長者賜之至部歲大稔民出租賦平糴皆盈羨發運使王子輿欲悉調餉京師中正曰東南歲輸五百餘萬而江南所出過半今歲有餘或歲少歉則數不登患及吾民矣乃止擢監察禦史兩浙轉運使民饑中正不俟詔發官廩賑之按晉州盛梁獄論如法遷殿中侍禦史判二司憑由司旣而有與梁善者密中之出爲荊湖轉運使遷左司諫直史館知梓州擢樞密直學士代張詠知益州在郡五載遵詠條教蜀人便之知審刑院出知並州遷給事中權知開封府大中祥符九年拜尙書工部侍郎樞密副使馬知節知密院攺同知院事明年曹利用爲樞密使復爲副使再進兵部侍郎參知政事仁宗在東宮時以右丞兼賓客遷工部尙書帝旣卽位乃拜兵部尙書中正素與丁謂善謂且貶左右莫敢言者中正獨營救謂降太子賓客知鄆州中正弟尙書兵部員外郎判三司鹽鐵勾院中行右正言中師皆坐貶頃之以母老徙曹州遷禮部尙書卒贈尙書右僕射謚康懿初中正母入謁禁中與陳彭年王曾張知白妻同見眞宗命中正母爲班首且賜坐中正事親孝平居簡素而飲食極丰美

李絢按宋史本傳絢字公素﹠﹟州依政人少放蕩亡檢兄綯教之書嚴其課業而絢出遨自若比暮綯歸絢徐取書視之一過輒誦數千言綯奇之稍長能屬文尢工歌詩嘗以事被系旣而逸去擢進士第再授大理評事通判邠州元昊犯延州並邊皆恐邠城陴不完絢方攝守卽發民治城僚吏皆謂當言上逮報絢不聽帝聞之喜因詔他州悉治守備還爲太子中允直集賢院歷開封府推官三司度支判官爲京西轉運使是時範雍知河南王舉正知許州任中師知陳州任布知河陽並二府舊臣絢皆以不才奏之未幾召修起居注糾察在京刑獄時宰相杜衍拔知名士置臺省惡衍者指絢爲其黨絢嘗舉陸經經坐贓貶而任布又言絢在京西苛察出知潤州攺太常丞徙洪州時五溪蠻寇湖南擇轉運使帝曰有館職善飲酒者爲誰今安在輔臣未諭帝曰是往歲城邠州者其人才可用輔臣以絢對遂除湖南轉運使絢乘驛至邵州戒諸部按兵毋得動使人諭蠻以禍福蠻罷兵受約束復修起居注權判三司鹽鐵勾院復糾察在京刑獄以右正言知制誥奉使契丹知審官院遷龍圖閣直學士起居舍人權知開封府治有能名絢夜醉晨奏事酒未解帝曰開封府事劇豈可沈湎於酒耶攺提舉在京諸司庫務權判吏部流內銓初慈孝寺亡章獻太后神禦物盜得而絢誤釋之詘知蘇州未行卒絢﹠﹟明樂易少周遊四方頗練世務數上書言便宜仁宗春秋髙未有繼嗣絢因祀髙禖還獻賦大指言宜遠嬖寵近賢良則神降之福子孫繁衍帝嘉納之性嗜酒終以疾死

沈邈按宋史本傳邈字子山信州弋陽人進士及第起家補大理評事知候官縣通判廣州累遷都官員外郎歷知眞州福州慶曆初爲侍禦史時呂夷簡罷相輔臣皆進官邈言爵祿所以勸臣下非功而授則爲濫今邊鄙屢警未聞廟堂之謀有以折外侮無名進秩臣下何勸焉又論夏竦除樞密使而竦陰交內侍劉從願使從願內濟狡譎竦外專機務姦黨得計人主之權去矣其言甚切權鹽鐵判官轉兵部員外郎時選諸路轉運加按察使邈與張﹠﹟之王素首被選邈加直史館使京東歲餘入爲侍禦史知雜事未幾擢天章閣待制知澶州徙河北都轉運使又徙陜西歲中加刑部郎中知延州卒邈﹠﹟爽有治才然性少檢在廣州時歲遊劉王山會賓友﹠﹟酒而與閭裏婦女笑言無間

周沆按宋史本傳沆字子眞靑州益都人第進士知渤海縣歲滿縣人請畱旣報可而以親老求監州稅通判鳳翔初置轉運判官沆使江西求葬親攺知沂州歷開封府推官湖南蠻唐盤二族寇暴殺居民官軍數不利以沆爲轉運使沆言蠻驟勝方驕未易鬥力宜須秋冬進兵且其地險气毒人驍悍善用鋋盾北軍不能確請選邕宜融三州卒三千人習知山川技藝者徑搗其巢布餘兵絡山足出則獵取之俟其勢窮力屈乃可順撫朝廷用其策二族皆降加直史館知潭州他道兵來戍者率兩期乃代多死瘴癘沆請以期爲斷戍人便之徙河東轉運使民盜鑄鐵錢法不能禁沆髙估錢價鑄者以無利自息入爲度支副使儂智髙亂定仁宗命安撫廣西諭之曰嶺外地惡非賊所至處毋庸行對曰君命仁也然遠民罹塗炭當布宣天子徳澤遂往徧行郡邑民避寇棄業吏用常法滿半歲則聽人革佃沆曰是豈與凶年詭徵役者同科奏申其期擢天章閣待制陜西都轉運使攺河北李仲昌建六塔河之議以爲費省而功倍詔沆行視沆言近計塞商胡本度五百八十萬工用薪芻千六百萬今才用功一萬薪芻三百萬均一河也而功力不相侔如是蓋仲昌先爲小計以求興役爾況所規新渠視河廣不能五之一安能容受此役若成河必泛溢齊博濱棣之民其魚矣旣而從初議河塞復決如沆言又徙河東轉運使遷龍圖閣直學士知慶州召知通進銀臺司判太常寺英宗旣卽位契丹賀乾元節使至沆館客欲取書柩前使者以非典故不可沆折之曰昔貴國有喪吾使至柳河卽反今聽於幾筵達命恩禮厚矣尙何云使者立授書朝廷未知契丹主年沆乘間雜他語以問得其實使者悔之曰今復應兄弟南朝矣進樞密直學士知成徳軍俗方棄親事佛沆閱按斥數千人還其家以戶部侍郎致仕卒年六十九

張洞按宋史本傳洞字仲通開封祥符人父惟簡太常少卿洞爲人長大眉目如畫自幼開悟卓犖不羣惟簡異之抱以訪裏之卜者曰郎君生甚奇必在策名後當以文學政事顯旣誦書日數千言爲文甚敏未冠曄然有聲遇事慷慨自許以有爲時趙元昊叛擾邊關隴蕭然困於飛挽且屢喪師仁宗太息思聞中外之謀洞以布衣求上方略召試舍人院擢試將作監主簿尋舉進士中第調連水軍判官遭親喪去再調潁州推官民劉甲者彊弟柳使鞭其婦旣而投杖夫婦相持而泣甲怒逼柳使再鞭之婦以無罪死吏當夫極法知州歐陽修欲從之洞曰律以教令者爲首夫爲從且非其意不當死眾不聽洞卽稱疾不出不得已讞於朝果如洞言修甚重之晏殊知永興軍奏管勾機宜文字殊儒臣喜客遊其門者皆名士尢深敬洞攺大理丞知鞏縣會殊畱守西京復奏知司錄殊晚節驟用刑幕府無敢言洞平居與殊賦詩飲酒傾倒無不至當事有官責持議甚堅殊爲沮止洞亦自以不負其知樞密副使髙若訥參知政事吳育薦其文學宜爲館職召試學士院充祕閣校理判祠部時天下戶口日蕃民去爲僧者眾洞奏至和元年敕增歲度僧舊敕諸路三百人度一人後率百人度一人又文武官內臣墳墓得置寺撥放近歲滋廣若以勛勞宜假之者當依古給戶守冢禁毋樵采而已今祠部帳至三十餘萬僧失不裁損後不勝其獘朝廷用其言始三分減一知太常禮院宰相陳執中將葬洞與同列謚爲榮靈其孫訴之詔孫抃等復議攺曰恭洞駁奏執中位宰相無功徳而罪戾多生不能正法以黜之死猶當正名以誅之竟從抃等議初皇后郭氏忤旨得罪廢沒後仁宗悔之詔追復其號二十餘年矣至是有司請祔於廟知制誥劉敞以謂春秋書禘於太廟用致夫人致者不宜致也且古者不二嫡當許其號不許其禮洞奏後嘗母天下無大過惡中外所知陛下旣察其偶失恭順洗之於旣沒猶曰不許其禮於義無當且廢後立後何嫌於嫡此當時大臣護已然之失乖正名之典而敞復引春秋用致夫人按左氏哀姜之惡所不忍道而二傳有非嫡之辭敞議非是若從變禮尙當別立廟不行轉太常博士判登聞鼓院仁宗方向儒術洞在館閣久數有建明仁宗以爲知經會覆考進士崇政殿因賜飛白善經字寵之洞獻詩謝復賜詔獎諭出知棣州轉尙書祠部員外郎河北地當六塔之衝者歲決溢病民田水退彊者遂冒占弱者耕居無所洞奏一切官爲標給蠲其租以綏新集河北東路民富蠶桑契丹謂之綾絹州朝廷以爲內地不慮洞奏今滄景契丹可入之道兵守多缺契丹時以販鹽爲名舟往來境上此不可不察願度形勢置帥增屯戍以控扼之時天下久安薦紳崇尙虛名以寬厚沈默爲徳於事無所補洞以爲非朝廷福又謂諫官持諫以震人主不數年至顯仕此何爲者當重其任而緩其遷使端良之士不亟易而浮躁者絕意致書歐陽修極論之召權開封府推官英宗卽位轉度支員外郎英宗哀疚或經旬不禦正殿洞上言陛下春秋鼎盛初嗣大統豈宜久屈剛健自比衝幼之主當躬萬機攬羣材以稱先帝付之意厭元元之望大臣亦以爲言遂聽政命考試開封進士旣罷進賦題曰孝慈則忠時方議濮安懿王稱皇事英宗曰張洞意諷朕宰相韓琦進曰言之者無罪聞之者足以戒英宗意解詔訊祈國公宗說獄宗說恃近屬貴驕不道獄具英宗以爲辱國不欲暴其惡洞曰宗說罪在不宥𨿽然陛下將懲惡而難暴之獨以其坑不辜數人置諸法可矣英宗喜曰卿知大體洞因言唐宗室多賢宰相名士蓋其知學問使然國家本支蕃衍無親﹠﹟一切厚廩之不使知辛苦婢妾聲伎無多寡之限至滅禮義極嗜欲貸之則亂公共之法刑之則傷骨肉之愛宜因秩品立制度更選老成教授之宗室緣是怨洞痛詆訾言上亦起藩邸賴察之不罪焉轉司封員外郎權三司度支判官對便殿稱旨英宗遂欲進用大臣忌之出爲江西轉運使江西薦饑徵民積歲賦洞爲奏免之又民輸油絹不中度者舊責以滿匹洞命計尺寸輸錢民便之移淮南轉運使轉工部郎中淮南地不宜麥民艱於所輸洞復命輸錢官爲糴麥不逾時而足洞在棣時夢人稱敕召者旣出如拜官然顧視旌旗吏卒羅於庭至是夢之如初自以年不能永教諸子部分家事未幾卒年四十九

李兌按宋史本傳兌字子西許州臨﹠﹟人登進士第由屯田員外郎爲殿中侍禦史按齊州叛卒獄成有欲夜篡囚者兌以便宜斬之人服其略張堯佐判河陽兌言堯佐素無行能不宜以戚裏故用攺同知諫院狄靑宣撫廣西入內都知任守忠爲副兌言以宦者觀軍容致主將掣腋非計仁宗爲罷守忠太常新樂成王拱辰以爲十二鐘磬一以黃鍾爲律與古異胡瑗及阮逸亦言聲不能諧詔近臣集議久而不決兌言樂之道廣大微妙非知音入神詎容輕議願參新舊但取諧和近雅者合而用之進侍禦史知雜事擢天章閣待制知諫院轉運使制祿與郡守殊時有用彈劾奪節及老疾請郡者一切得仍奉稍兌言非所以勸沮乃詔悉依所居官格兌在言職十年凡所論諫不自表暴故鮮傳世出知杭州帝書安民二字以寵徙越州加龍圖閣直學士知廣州南人謂自劉氏納土後獨兌著淸節還知河陽帝又寵以詩徙鄧州富人榜僕死系頸投井中而以縊爲解兌曰旣赴井復自縊有是理乎必吏受賕教之爾訊之果然兌歷守名郡爲政簡嚴老益精明自鄧歸泊然無仕宦意對便殿力丐退英宗命無拜以爲集賢院學士判西京禦史臺積官尙書右丞轉工部尙書致仕卒年七十六謚曰莊從弟先

楊佐按宋史本傳佐字公儀本唐靖恭諸楊后至佐家於宣及進士第爲陵州推官州有鹽井深五十丈皆石也底用柏木爲幹上出井口垂綆而下方能及水歲餘幹摧敗欲易之而陰气騰上入者輒死惟天有雨則气隨以下稍能施工晴則亟止佐教工人以木盤貯水穴竅灑之如雨滴然謂之雨盤如是累月井一新利復其舊累遷河陰發運判官幹當河渠司皇佑中汴水殺溢不常漕舟不能屬佐度地鑿瀆以通河流於是置都水監命佐以鹽鐵判官同判京城地勢南下涉夏秋則苦霖潦佐開永通河疏溝出野外自是水患息又議治孟陽河議者謂不便佐言國初歲轉京東粟數十萬今所致亡幾儻不浚復舊迹後將廢矣乃從其策出爲江淮發運使孟陽之役調民七八千夷丘墓百數怨聲盈塞詔開封鞫治官吏獨捨佐不問糾察刑獄劉敞請加貶黜不聽召爲鹽鐵副使拜天章閣待制復判都水知審官院權發遣開封府嘗使契丹虜饋以方物書獨稱名英宗升遐奏遺畱物再往使卒於道年六十一詔護喪歸賻以黃金卹其家

王子融按宋史王曾傳曾弟子融字熙仲初以曾奏爲將作監主簿大中祥符進士及第累遷太常丞同知禮院獻所爲文召試直集賢院嘗論次國朝以來典禮因革爲禮閣新編上之以其書藏太常權三司度支鹽鐵判官任布請鑄大錢行之京城三司使程琳集官議子融曰今軍營半在城外獨行大錢城中可乎事遂寢權同糾察刑獄知河陽又集五代事爲唐余錄六十卷以獻進直龍圖閣累遷太常少卿權判大理寺乃取讞獄輕重可爲準者類次以爲斷例拜天章閣待制尙書吏部郎中知荊南盜張海縱掠襄鄧至荊門子融閱州兵將迎擊之賊引去遷右諫議大夫知陜州徙河中府旣而勾當三班院遷給事中以尙書工部侍郎集賢院學士知兗州不赴攺刑部侍郎致仕英宗卽位進兵部卒本名﹠﹟字子融元昊反請以字爲名性儉嗇街道卒除道侵子融邸店尺寸地至自詣開封府訴之然教飭子孫嚴厲有家法晚學佛氏從僧懷璉遊

李先按宋史李兌傳兌從弟先字淵宗起進士爲虔州觀察推官攝吉州永新令兩州俗尙訟先爲辧枉直皆得其平知信州南安軍撫楚州歷利梓江東淮南轉運使壽春民陳氏施僧田其後貧弱往丐食僧所而僧逐之取僧園中筍遂執以爲盜先詰其由奪田之半以還之所至治官如家人目以俚語在信爲錯安頭謂其無貌而有材也在楚爲照天燭稱其明也楚有民迫於輸賦殺牛鬻之裏胥白於官先湣焉但令與杖通判孫龍舒以爲徒刑毀其按明日龍舒來先引囚曰汝罪應杖以通判貸汝矣遣之出積官至祕書監致仕兄兌尙無恙事之彌篤以子敍封得大中大夫閒居一紀卒年八十三子庭玉年六十卽棄官歸養人賢其家法云

陳希亮按宋史本傳希亮字公弼其先京兆人唐廣明中避難遷眉州靑神之東山希亮幼孤好學年十六將從師其兄難之使治錢息三十餘萬希亮悉召取錢者焚其券而去業成乃召兄子庸諭使學遂俱中天聖八年進士第里人表其閭曰三﹠﹟初爲大理評事知長沙縣有僧海印國師出入章獻皇后家與諸貴人交通恃勢據民地人莫敢正視希亮捕治置諸法一縣大聳郴州竹場有僞爲券給輸戶送官者事覺輸戶當死希亮察其非辜出之已而果得其僞造者再遷殿中丞徙知鄠縣老吏曹腆侮法以希亮年少易之希亮視事首得其罪腆叩頭出血願自新希亮戒而捨之卒爲善吏巫覡歲斂民財祭鬼謂之春齋否則有火災民訛言有緋衣三老人行火希亮禁之民不敢犯火亦不作毀淫祠數百區勒巫爲農者七十餘家及罷去父老送之出境泣曰公去我緋衣老人復出矣遷太常博士有言郴獄活人死罪賜五品服初蜀人官蜀不得通判州事希亮以母老願折資爲縣侍親於是知臨津縣母終服除爲開封府司錄司事福勝塔火官欲更造度用錢三萬希亮言陜西用兵願以此饋軍詔罷之靑州民趙禹上書言趙元昊必反宰相以禹狂言徙建州元昊果反禹訟所部不受亡至京自理宰相怒下開封獄希亮言禹可賞不可罪爭不已上釋禹賞爲徐州推官且欲以希亮爲禦史會外戚沈元吉以姦盜殺人希亮一問得實自驚僕死沈氏訴之詔禦史劾希亮及諸掾吏希亮曰殺此賊者獨我耳遂引罪坐廢﹠﹟年盜起京西殺守令富弼薦希亮可用起知房州州素無兵備民凜凜欲亡去希亮以牢城卒雜山河戶得數百人日夜部勒聲振山南民恃以安殿侍雷甲以兵百餘人逐盜竹山甲不能戢所至爲暴或疑爲盜告希亮盜入境且及門希亮卽勒兵阻水拒之命持滿無得發士皆植立如偶人甲射之不動乃下馬拜請死曰初不知公官軍也吏士皆欲斬甲以徇希亮獨治爲暴者十餘人使甲以捕盜自贖時劇賊黨軍子方張轉運使使供奉官崔徳贇捕之徳贇旣失黨軍子遂圍竹山民賊所嘗捨者曰向氏殺父子三人梟首南陽市曰此黨軍子也希亮察其冤下徳贇獄未服黨軍子獲於商州詔賜向氏帛復其家流徳贇通州或言華陰人張元走夏州爲元昊謀臣詔徙其族百餘口於房譏察出入饑寒且死希亮曰元事虛實不可知使誠有之爲國者終不顧家徒堅其爲賊耳此又皆其﹠﹟屬無罪乃密以聞詔釋之老幼哭希亮庭下曰今當還故鄕然柰何去父母乎遂畫希亮像祀焉代還執政欲以爲大理少卿希亮曰法吏守文非所願願得一郡以自效乃以爲宿州州跨汴爲橋水與橋爭常壞舟希亮始作飛橋無柱以便往來詔賜縑以褒之仍下其法自畿邑至於泗州皆爲飛橋皇佑元年移滑州奏事殿上仁宗勞之曰知卿疾惡無懲沈氏子事未行詔提舉河北便糴都轉運使魏瓘劾希亮擅增損物價已而瓘除龍圖閣學士知開封府希亮乞廷辧旣對仁宗直希亮奪瓘職知越州且欲用希亮希亮言臣與轉運使不和不得爲無罪力請還滑會河溢魚池埽且決希亮悉召河上使者發禁兵捍之廬於所當決吏民涕泣更諫希亮堅臥不動水亦去人比之王尊是歲盜起宛句晝劫張郭鎭執濮州通判井淵仁宗以爲憂問執政可用者未及對仁宗曰朕得之矣乃以希亮爲曹州不逾月悉擒其黨淮南饑安撫轉運使皆言壽春守王正民不任職正民坐免詔希亮乘傳代之轉運使調理胥米而蠲其役凡十三萬石謂之折役米米翔貴民益饑希亮至除之且表其事旁郡皆得除又言正民無罪職事辦治詔復以正民爲鄂州久之徙知廬州虎翼軍士屯壽春者以謀反誅遷其餘不反者數百人於廬皆自疑不安一日有竊入府捨將爲不利者希亮笑曰此必醉耳貸而流之盡以其餘給左右使令且以守倉庫人爲之懼希亮益加親信皆感徳指心誓爲希亮死攺提點刑獄江東遷度支郎中徙河北嘉佑二年入爲開封府判官攺判三司戶部勾院朝廷以三司事冗簿書畱滯乃命希亮又兼開拆司滎州鬻鹽凡十八井歲久竭有司責課如初民破產籍沒者三百餘家希亮爲言還其所籍歲蠲三十餘萬斤三司簿書畱滯者自天禧以來末帳六百有四明道以來生事二百一十二萬希亮日夜課吏凡九月去其三之二度支吏不時勾希亮杖之副使以希亮擅決罰由是事復滯會接伴契丹使還自請補外乃以爲京西轉運使賜三品服石塘河役兵叛其首周元自稱周大王震動汝洛間希亮聞之卽日輕騎出按吏請以兵從希亮不許其賊二十四人道遇希亮以希亮輕出意色閒和不能測遂相與列訴道周希亮徐問其所苦命一老兵押之曰以是付葉縣聽吾命旣至令曰汝以自首皆無罪然必有首謀者眾不敢隱乃斬元以徇流軍校一人余悉遣赴役如初遷京東轉運使維州參軍王康赴官道博平大猾有號截道虎者毆康及其女幾死吏不敢問希亮移捕甚急卒流海島又劾吏故縱坐免者數人徐州守暴苛以細過籍民產數十家獲小盜使必自誣抵死希亮言其狀卒以廢去數上章請老不允移知鳳翔倉粟支十二年主者以腐敗爲憂歲饑希亮發十二萬石貸民有司懼爲擅發希亮身任之是秋大熟以新易舊官民皆便於闐使者入朝過秦州經略使以客禮享之使者驕甚畱月餘壞傳捨什器縱其徒入市掠飲食民戶皆晝閉希亮聞之曰吾嘗主契丹使得其情使者初不敢暴橫皆譯者教之吾痛繩以法譯者懼其使不敢動矣況此小國乎乃使教練使持符告譯者曰入吾境有秋毫不如法吾且斬若取軍令狀以還使者至羅拜庭下希亮命坐兩廊飲食之護出其境無一人嘩者英宗卽位遷太常少卿獄有盜法當死僚官持不可久之盜殺守吏遁去希亮以前議讞於朝而希亮之議是僚官懼欲以事中希亮希亮自顧無有其事始州郡以酒相餉例皆私有之而法不可希亮以遺遊士之貧者旣而曰此亦私也以家財償之遂借此上書自劾求去不已坐是分司西京未幾致仕卒年六十四希亮嘗夢異人按圖而告之年至是果然贈工部侍郎希亮爲人淸勁寡欲不假人以色自王公貴人皆嚴憚之見義勇發不計禍福所至姦民猾吏易心攺行不攺者必誅然出於仁恕故嚴而不殘少與蜀人宋輔遊輔卒於京母老子端平幼希亮養其母終身以女妻端平使同諸子學卒登進士第四子悅度支郎中恪滑州推官恂大理寺丞慥字季常

韓宗彥按宋史韓億傳億子綱綱子宗彥字欽聖蔭補將作監主簿舉進士甲科累遷太常博士以大臣薦召試爲集賢校理歷提點京西京東刑獄應天府失入平民死罪獄成未決通判孫世寧辧正之獄吏當坐法而尹劉沆縱弗治宗彥往按舉沆復沮止之宗彥疏沆於朝抵吏罪仁宗春秋髙未有嗣宗彥上書曰漢章帝詔諸懷妊者賜胎養谷人三斗復其夫勿算一歲著爲令臣考尋世次帝八子長則和帝而質安以下諸帝皆其系冑請修胎養之令且曰人君務蕃毓其民則天亦昌衍其子孫矣以尙書兵部員外郎判三司鹽鐵勾院卒

李參按宋史本傳參字淸臣鄆州須城人以蔭知鹽山縣歲饑諭富室出粟平其直予民不能糴者給以糟籺所活數萬通判定州都部署夏守恩貪濫不法轉運使使參按之得其事守恩謫死知荊門軍荊門歲以夏伐竹並稅簿輸荊南造舟積日久多﹠﹟惡不可用牙校破產不償責參請冬伐竹度其費以給余募商人與爲市遂除其害歷知興元府淮南京西陜西轉運使部多戍兵苦食少參審訂其闕令民自隱度麥粟之贏先貸以錢俟谷熟還之官號靑苗錢經數年廩有羨糧熙寧靑苗法蓋萌於此矣朝廷患邊費益廣參建議輦錢邊郡以平估糴權罷入中法比其去省榷貨錢千萬計召爲鹽鐵副使以右諫議大夫爲河北都轉運使與安撫使郭申錫相視決河議不協又與眞定呂溱相惡二人皆得罪參移使河東知荊南嘉佑七年召爲三司使參知政事孫抃曰參爲主計外臺將承風刻剝天下天下之民困矣乃攺羣牧使詔王安石王陶置局經度國計參言官各有職臣若不任事當從廢黜不然乞罷此局從之治平初加集賢院學士知瀛州賜黃金百兩帥臣有賜自參始再遷樞密直學士知秦州蕃酋藥家族作亂討平之得良田五百頃以募弓箭手居鎭閱歲未嘗以邊事聞英宗遣使問故對曰將在邊期於無事而已不敢妄以寇貽主憂以疾解邊任判西京禦史臺起知曹濮二州神宗久知其才書姓名於殿柱以知永興軍不行卒年七十四參無學術然剛果嚴深喜發擿姦伏不假貸事至卽決𨿽簿書纖悉不遺時稱能吏

劉幾按宋史劉溫叟傳溫叟子煜煜子幾字伯壽以煜任爲將作監主簿生而豪﹠﹟長折節讀書第進士從範仲淹辟通判邠州邠地鹵民病遠汲幾浚渠引水注城中客曰自郭汾陽城此州苟外水可釃何待今日無爲虛費勞人也幾不答未幾水果至鑿五池於通逵民大利便孫沔薦其才任將帥換如京使知寧州俗喜巫軍校仗妖法結其徒亂有日幾使他兵伏壘門以伺夜半盡禽之加本路兵馬鈐轄知邠州儂智髙犯嶺南幾上書願自效以爲廣東西捉殺道聞蔣偕張忠戰沒疾馳至長沙見狄靑曰賊若退守巢穴瘴毒方興當班師以俟再舉若恃勝求戰此成擒耳賊果悉眾來大戰於歸仁鋪前鋒孫節死幾以右軍搏鬥自辰至已勝負未決幾言於靑出勁騎五千張左右翼搗其中堅賊駭潰進皇城使知涇州陛見辭以母老丐復文階歸養仁宗諭之曰涇內地也將母莫便焉命特賜冠帔領恆州刺史遷西上合門使再歸郎中班曾公亮薦之復以嘉州團練使爲太原涇原路總管夏人寇用亮堡轉運使陳述古攝渭帥幾移文索援兵不聽率諸將偕請又不聽乃趣以手書述古怒移幾爲鳳翔且劾生事朝廷以總管非轉運使所得徙置遣禦史出按述古黜幾亦攺鄜州召判三班院邊吏告夏人趨大順英宗問幾幾曰大順天險非夏人可得近正恐與大順爲讎爾帝曰徳明子奔馬入城幾爲所掩卿料敵一何神也以爲秦鳳總管神宗卽位轉四方館使知保州治狀爲河北第一逾六年卽請老還爲祕書監致仕元丰三年祀明堂大臣言幾知音詔詣太常定雅樂幾曰古樂備四淸聲沿五季亂離廢請增之樂成予一子官幾得謝二十年放曠嵩少間遇唐末異人靖長官者得養生訣故益老不衰間與人語邊事謂張耒曰比見詔書禁邊吏夜飲此曹一旦有急將使輸其肝腦比平日禁其爲樂爲今役者不亦難乎夫椎牛釃酒丰犒而休養之非欲以醉飽爲徳所以增士气也耒敬識其語再加通議大夫卒年八十一幾篤於風義推父遺恩官從兄已得任子必先兄弟子之孤者其議樂律最善以爲律主於人聲不以尺度求合古今異時聲亦隨變猶以古冠服加於今人安得而稱儒者泥古致詳於形名度數間而不知淸濁輕重之用故求於器𨿽合而考於聲則不諧嘗遊佛寺聞鐘聲曰聲澌而悲主者且不利是夕主僧死在保州聞角聲曰宮微而商離至秋守臣憂之及期幾遇疾然所學頗雜鄭衛云

朱景按宋史本傳景字伯晦河南偃師人舉進士調滎澤簿西方用兵詔侍從館閣舉縣令景預選知隴州汧源縣累遷知汝州葉驛道遠隸囚爲送者所虐多死俗傳爲葉家關景重禁以絕其患擢知壽州秩祿視提點刑獄始至亟發廩振給以勸富者出積谷所活數萬城西居民三千室建請築外郭環入之公私稱便再遷光祿卿熙寧初病革自占遺表呼其子光庭操筆書之其略云切聞河北水災地震陛下當減膳避殿齋居加省召二府大臣朝夕諮訪闕失思所以弭咎凡數百言無一語求恩卒年七十一詔加賻贈錄其子以官

李載按宋史本傳載字伯熙黎陽人少苦學隆暑讀書置足於水𨿽得疾不捨去登進士第調冀州推官知大名冠氏縣府守呂夷簡入相薦其材知齊州鈐轄趙瑜使酒毆載乃扃戶避逸瑜得罪載坐不舉劾黜爲信陽軍安撫使錢明逸等爲之申理攺常州知祥符縣有巫以井泉飲人云可愈疾趨者旁午載杖巫堙其井歷知虢州漣水軍載性篤孝侍母病不解帶至病亟不能食載亦不食母知之爲彊食六爲州一以寬厚稱以光祿卿提舉仙源觀卒年七十四

姚渙按宋史本傳渙字虛州世家長安隋開皇中有景徹者以討平瀘夷策功爲普州刺史卒子孫遂家普州渙第進士監益州交子務發姦隱萬緡主吏皆當死渙曰戮人以干澤非吾志也義不蔽姦而已請於使者願不受賞於是全活者眾知峽州宜都民爲盜所殘縣執囚訊服以獄上渙移劾於他有司居亡何眞盜獲大江漲溢渙前戒民徙儲積遷髙阜及城沒無溺者因相地形築子城埽臺爲木岸七十丈繚以長堤楗以薪石厥後江漲不爲害民徳之徙知涪州賓化夷多犯境渙施恩信拊納酋豪爭羅拜廷下訖渙去無警終光祿卿年六十七

韓按宋史本傳字君玉衛州汲人登進士第知定州安喜縣爲政彊力能使吏不賄守韓琦稱其才爲開封司錄嘉佑寬卹諸道分遣使者曰京師諸夏本顧獨不蒙惠乎乃具徭役利害上之詔司馬光陳洙詳定條式遂革大姓漁並之獘提點利州路河北刑獄以開封府判官迎契丹使使問南朝不聞打圍何也曰我後仁及昆虫非時不爲耳熙寧初爲梓州路轉運使朝廷命諸道議更役法首建並綱減役之制綱以數計者百二十有八衙前以人計者二百八十有三省役人五百又請裁定諸州衙簿於是王安石言所言皆久爲公私病監司背公邀譽莫之或卹而獨能體上意宜加賞乃下褒詔且賜帛二百入爲鹽鐵副使以右諫議大夫知澶州坐失舉降太常少卿河決晝夜捍禦神宗念其勞復攺官大中大夫判將作監轉正議大夫致仕卒年七十七吏事絕人閱按牘終身不忘澶州民懷思之他日郡守或欲有所爲民必曰此已經韓大中矣以故輒止

沈立按宋史本傳立字立之歷陽人舉進士簽書益州判官提舉商胡埽采摭大河事迹古今利病爲書曰河防通議治河者悉守爲法遷兩浙轉運使蘇湖水民艱食縣戒彊豪民發粟以振立亟命還之而勸使自稱貸須歲稔官爲責償茶禁害民山場榷場多在部內歲抵罪者輒數萬而官僅得錢四萬立著茶法要覽乞行通商法三司使張方平上其議後罷榷法如所請立召爲戶部判官奉使契丹適行冊禮欲令從其國服不則見於門立折之曰往年北使講見儀未嘗令北使易冠服況門見耶契丹愧而止遷京西北轉運使都水方興六塔河召與議立請止修五股等河及漳河分殺水勢以省役從之加集賢修撰知滄州進右諫議大夫判都水監出爲江淮發運使居職辦治加賜金數詔嘉之知越州杭州審官西院江寧府初立在蜀悉以公粟售書積卷數萬神宗問所藏立上其目及所著名山水記三百卷徙宣州提舉崇禧觀卒年七十二

畢仲衍按宋史畢士安傳士安曾孫仲衍字夷仲以蔭爲陽翟主簿張升縣人也方鎭許請於朝欲興鄕校旣具材計工又聽民自以其力輸助邑子馬宏以口舌橫閭裏謾謂諸豪曰張公興學而縣令乃因以取諸民由十百而至千萬未已也君將不堪誠捐百金予我我能止役豪信其能予百金宏卽詣府宣言縣吏盡私爲學之費又將賦於民升果疑焉敕縣且止又揭其事於道令欲上疏辯仲衍曰亡益也不如取宏治之不辯自直矣會攝縣事卽逮捕驗治五日得其姦言於升流宏鄧州一縣相賀給事中張問居裏中謂仲衍曰諺云鋤一惡長十善君之謂也舉進士中第調沈丘令歐陽修呂公著薦之入司農爲主簿升丞吳充引爲中書檢正奉使契丹宴射連破的眾驚異之且偉其姿容密使人取其衣爲度制服以賜時預其元會盡能記其朝儀節奏圖畫歸獻後錢勰出使契丹主猶問畢少卿何官今安在王珪與充不相能以仲衍爲充所用數求罪過欲傷之卒無可乘但畱滯不遷經四年乃以祕閣校理同知太常禮院爲官制局檢討官制文字千萬計區別分類損益刪補皆曲盡其當凡從中問其事必須仲衍然後報他人不知也撰中書備對三十卷士大夫家爭傳其書髙麗使入貢詔館之上元夕與使者宴東闕下作詩誦聖徳神宗次韻賜焉當時以爲寵官制行帝自擢起居郎王珪畱除命謂爲太峻爭於前帝連稱曰是當得爾未幾暴得疾一夕卒年四十三帝遣中使唁其家賻錢五十萬

劉彜按宋史本傳彜字執中福州人幼介特居鄕以行義稱從胡瑗學瑗稱其善治水凡所立綱紀規式彜力居多第進士爲邵武尉調髙郵簿移胊山令治簿書卹孤寡作陂池教種藝平賦役抑姦猾凡所以惠民者無不至邑人紀其事目曰治築熙寧初爲制置三司條例官屬以言新法非便罷神宗擇水官以彜悉東南水利除都水丞久雨汴漲議開長城口彜請但啟楊橋斗門水卽退爲兩浙轉運判官知處州俗尙巫鬼不事醫藥彜著正俗方以訓斥淫巫三千七百家使以醫易業俗遂變加直史館知桂州禁與交人互市交址陷欽廉邕三州坐貶均州團練副使安置隨州又除名爲民編隸涪州徙襄州元佑初復以都水丞召還病卒於道年七十著七經中義百七十卷明善集三十卷居陽集三十卷

孫構按宋史本傳構字紹先博平人中進士第爲廣濟軍判官歲入圭田粟六百石構止受百石餘以學官久之知黎州夷年墨數擾邊用間殺之蜀帥呂公弼上其事擢知眞州凶歲得盜令名指黨伍悉置諸法境內爲淸遷度支判官夔州部夷梁承秀李光吉王充導生獠入寇轉運判官張詵請誅之選構爲使倍道之官至則遣浯州豪杜安募千人往襲自督官軍及黔中兵擊其後斬承秀入討二族火其居餘眾保黑崖嶺黔兵從間道夜噪而進光吉墜崖死兗自縛降以其地建南平軍錄功加直昭文館徙湖北轉運使章惇興南北江蠻事構諭降懿治二州納歸附州十四初渡辰溪舟毀而溺得援者僅免神宗憫之賜帛三百北河酋彭師晏常持向背構知向水酋彭儒武與有隙檄使攻之師晏降得其下溪州地五溪皆平進集賢殿修撰賜三品服交址入寇拜右諫議大夫知桂州聲言將掎角搗其巢穴寇聞引去以疾提舉崇福宮換大中大夫卒年六十四構喜功名勇於建立西南邊事自此始云

張詵按宋史本傳詵字樞言建州蒲城人第進士通判越州民患苦衙前役詵科別人戶籍其當役者以差入錢爲雇人充皆以爲便知襄邑縣擢夔路轉運判官錄辟土之功加直集賢院攺陜西轉運副使召對帝曰朕未識卿每閱章奏獨卿與蔡挺有所論請使人了然尋當以帥事相屬及入辭賜服金紫明年直龍圖閣知秦州前此將吏貪功多從羌地獵射因起邊患詵至申令毋得犯得一人斬諸境上羣羌感悅遷天章閣待制知熙州董氈遣兔章逼岷州詵往討董氈迎戰破之於錯鑿城斬首萬級元丰初加龍圖閣直學士知成都府徙杭州將行復命權經略熙河事趣使倍道行時倉卒治戎有司計產調夫戶至累百民多流亡詵中途訴其狀乞敕劍外招攜之不報會靈武師罷乃赴杭道過京師帝訪以西事對曰彼勢𨿽弱而我師未銳邊備未飭願以歲月圖功累官正義大夫卒年七十二詵性孝友廉於財平生不殖田業旣建拓瀘夷地被進用後𨿽有善言可紀終不逭淸議云

朱守約按宋史本傳守約開封酸棗人以父任爲左班殿直至河北緣邊安撫副使遷知恩州仁宗諭以亂後撫禦之意對曰恩與他郡等耳而爲守者猶以反側待之故人心不自安臣願盡力徙益州路鈐轄累遷文州刺史康州團練使知雄州歷龍神衛捧日天武都指揮使馬步殿前都虞候入宿衛遷洋州觀察使衛兵以給粟陳嘩噪執政將付有司治守約曰禦軍安用文法遣一牙校語之曰天子太倉粟不請何爲我不貸汝眾懼而聽命進步軍副都指揮使威武軍畱後神宗以禁旅驕惰爲簡練之法屯營可並者並之守約率先推行約束嚴峻士始怨終服或言其持軍太急帝密戒之對曰臣爲陛下明紀律不忍使恩出於臣而怨歸陛下帝善之欲擢置樞府宰相難之乃止故事當郊之歲先期籍士卒之凶悍者配下軍以警眾當受糧而倩人負者罰久而浸弛守約悉舉行之所居肅然無人聲至蟬噪於庭亦擊去人以爲過﹠﹟職十年卒年七十一贈安武軍節度使謚曰勤毅子球以蔭幹當禮賓院條奏川券馬四獘羣牧使用其議馬商便之再使髙麗密訪山川形勢風俗好尙使還圖紀上之神宗稱善進通事舍人帝崩告哀契丹至則使易吉服球曰通和歲久憂患是同大國安則爲之契丹不能奪積遷西上合門使樞密副都承旨爲人謹密朝日所聞上語𨿽家人不以告卒於官

曾孝寬按宋史曾公亮傳公亮子孝寬字令綽以蔭知桐城縣選知咸平縣民詣府訴雨傷麥府以妄杖之孝寬躬行田辧其實得蠲賦除祕閣修撰提點開封府界鎭縣保甲法行民相驚言且籍爲兵知府韓維上言乞候農隙行之孝寬榜十七縣揭賞告捕扇惑者民兵不敢訴維之言不得行入知審官東院判刑部熙寧五年遷樞密都承旨承旨用文臣自孝寬始擢拜樞密直學士簽書樞密院丁父憂除喪以端明殿學士知河陽徙鄆鄆有孟子廟孝寬請於朝得封鄒國公配享孔子連徙鎭以吏部尙書召道卒年六十六贈右光祿大夫

祖無擇按宋史本傳無擇字擇之上蔡人進士髙第歷知南康軍海州提點淮南廣東刑獄廣南轉運使入直集賢院時封孔子後爲文宣公無擇言前代所封曰宗聖曰奉聖曰崇聖曰恭聖曰褒聖唐開元中尊孔子爲文宣王遂以祖謚而加後嗣非禮也於是下近臣議攺爲衍聖公出知袁州自慶曆詔天下立學十年間其敝徒文具無命教之實無擇首建學官置生徒郡國弦誦之風由此始盛同修起居注知制誥加龍圖閣直學士權知開封府進學士知鄭杭二州神宗立知通進銀臺司初詞臣作誥命許授潤筆物王安石與無擇同知制誥安石辭一家所饋不獲義不欲取置諸院梁上安石憂去無擇用爲公費安石聞而惡之熙寧初安石得政乃諷監司求無擇罪知明州苗振以貪聞禦史王子韶使兩浙廉其狀事連無擇子韶小人也請遣內侍自京師逮赴秀州獄蘇頌言無擇列侍從不當與故吏對曲直禦史張戩亦救之皆不聽及獄成無貪狀但得其貸官錢接部民坐及乘船過制而已遂謫忠正軍節度副使安石猶爲帝言陛下遣一禦史出卽得無擇罪乃知朝廷於事但不爲未有爲之而無效者尋復光祿卿祕書監集賢院學士主管西京禦史臺移知信陽軍卒無擇爲人好義篤於師友少從孫明復學經術又從穆修爲文章兩人死力求其遺文匯次之傳於世以言語政事爲時名卿用小累鍛煉放棄訖不復振士論惜之

劉瑾按宋史本傳瑾字元忠吉州人沆之子也第進士爲館閣校勘沆亡得褒贈知制誥張環艸詞語涉譏貶瑾泣涕不能食闔門衰絰邀宰相自言朝廷爲攺書命黜環爲州瑾亦坐衰月入公門罷職沒喪不就官丐守墳墓王素爲請以伸孝子之志詔復職遷集賢校理通判睦州爲淮南轉運副使召修起居注加史館修撰河北轉運使拜天章閣待制知瀛州坐與世居通問徙明州未行攺鎭廣州與樞密院論戍兵不合攺虔州戰棹都監楊從先奉旨募兵不至擅遣其子懋糾諸縣巡檢兵集郡下瑾怒責之遽發悖謬語懋訴瑾於朝遂廢於家逾年復待制知江州歷福州秦州成徳軍卒瑾素有操尙所﹠﹟以能稱然禦下苛嚴少縱捨好面折人短以故多致訾怨

閻詢按宋史本傳詢字議道鳳翔天興人少時以學問著聞擢進士第又中書判萃科累遷祕書丞爲監察禦史裏行詔治王素獄坐有姻嫌不以聞降監河陽酒稅累遷爲鹽鐵判官使契丹詢頗諳北方疆理時契丹在靴澱迓者王惠導詢由松亭往詢曰此松亭路也胡不徑﹠﹟嶺而迂往若是豈非誇大國地廣以相欺邪惠慚不能對加直龍圖閣知梓州徙河東轉運使言三路土兵疲老者聽其族以彊壯者代從之進集賢殿修撰知河中府大河漲壞浮橋詢易爲長橋拜天章閣待制知廣州不卽赴罷職知商州神宗轉右諫議大夫攺邠同二州提舉上淸太平宮卒年七十九

王罕按宋史王珪傳珪季父罕字師言以蔭知宜興縣縣多湖田歲訴水輕重失其平罕躬至田處列髙下爲圖明年訴牒至按圖示之某戶可免某戶不可免眾皆服範仲淹在潤奏下其式於諸道西方用兵仍年科箭羽於東南價踴貴富室至豫貯以待鬻罕白郡守倍其直市之而令民輸錢旁州聞之皆願如常州法累遷戶部判官修太宗別廟中貴人大材將一新之罕白是特歲久丹漆黯暗但當致飾耳榱櫨皆如故惟易一楹省緡錢十萬出爲廣東轉運使儂智髙入寇罕行部在潮廣州守仲簡自圍中遣書邀罕罕報曰吾家亦受困非不欲歸顧獨歸無益當求所以相濟者遂還惠州州之惡少年正相率爲盜裏落驚擾惠人邀罕出城及郊遮道求救護者數千計罕擇父老可語者問以策曰吾屬皆有田客欲給以兵使相保聚罕曰有田客者如是得矣無者柰何乃呼耆長髮裏民補壯丁每長二百人又令邑尉增弓手二千巳時下令約申而集募有方略者許以官秩金帛使爲甲首久之無至者有婦人訴爲僕奪釵珥捕得之並執奪攘者十八輩皆梟首決口置道左傳曰此耆長髮爲壯丁不肯行者也觀者始有怖色至期得六百人尉所部亦至於是染庫帛爲旗授之割牛革爲盾形柔之湯中每盾削竹簽十六穿於革以木爲鼻使持之自蔽斷苦竹數千銛其末使操爲兵悉出公私戎器檄告屬城仿而行之數日眾大振向之惡少年皆隸行伍無敢動乃簡卒三千方舟建旗伐鼓作樂順流而下將至廣悉眾登岸斬木爲鹿角積髙數仞營於南門智髙戴黃蓋臨觀相去三十步見已嚴備不敢犯罕徐開門而入智髙遂解去時南道郵驛斷絕罕上事不得通而提點刑獄鮑軻遁處南雄數具奏及賊平軻受賞罕謫監信州酒安撫使孫沔言罕實有功復以爲西路轉運使或傳智髙不死走火峒儂宗旦據險聚眾邕守蕭注謀擊之罕呼宗旦子日新謂之曰汝父內爲交址所仇外爲邊將希賞之餌非計也汝歸報擇利而爲之於是父子俱降徙知潭州擢戶部度支副使復爲潭州爲政務適人情不加威罰有狂婦數訴事出言無章卻之則勃罵前守每叱逐之罕獨引至前委曲徐問久稍可曉乃本爲人妻無子夫死妾有子遂逐婦而據家資屢訴不得直因憤恚發狂罕爲治妾而反其資婦良愈郡人傳爲神明監司上治狀敕書褒諭賜絹三百徙知明州以光祿卿卒年八十兄之子珪少孤罕教養有恩後珪貴每予書必以盛滿爲戒云

劉渙按宋史劉文質傳文質子渙字仲章以父任爲將作監主簿監並州倉天聖中章獻太后臨朝久渙謂天子年加長上書請還政後震怒將黜隸白州呂夷簡薛奎力諫得免仁宗親政擢爲右正言郭后廢渙與孔道輔範仲淹等伏闕爭之皆罰金會河東走馬承受奏渙頃官並州與營妓遊黜通判磁州尋知遼州夏人叛朝廷議遣使通河西唃氏渙請行間道走靑唐諭以恩信唃氏大集族帳誓死捍邊遣騎護出境得其誓書與西州地圖以獻加直昭文館遷陜西轉運使由工部郎中知滄州攺吉州刺史知保州州自戍卒叛後兵益驕渙至虎翼軍謀舉城叛民大恐渙單騎徐叩營械首惡者歸斬之一軍帖服徙登州益治刀魚船備海寇寇不敢犯詔嘉獎之歷知邢恩冀涇澶五州恩承賊蹂踐後渙經理繕葺有敍兵民犯法一切用重典威令大振治平中河北地震民乏粟率賤賣耕牛以苟朝夕渙在澶盡費公錢買之明年民無牛耕價增十倍渙復出所市牛以元直與民澶民賴不失業歷秦鳳涇原眞定定州路總管四遷至鎭寧軍節度觀祭畱後熙寧中還爲工部尙書致仕渙有才略尙气不羈臨事無所避然銳於進取方開拓兆岷討安南渙旣老猶露章請自效不報卒年八十一

李肅之按宋史李迪傳肅之字公儀迪弟子也以迪蔭監大名府軍資庫大河溢府檄修冠氏堤工就弗擾民悅之請爲宰邑多盜時出害人肅之令比戶置鼓有盜輒擊鼓遠近皆應盜爲之衰止爲禦河催綱橫隴之決使者檄護金堤滿歲無河患通判澶州契丹泛使將過郡而樓堞壞圮肅之謂郡守曰吾州爲景徳破敵之地當示雄疆今保障若是且柰何遂鳩工構城屋凡千區已而中貴人銜命來視規制一新驚賞嗟異聞之朝擢知徳州提點開封府界內縣鎭夔路湖南刑獄儂蠻暴嶺外肅之親捍諸境會蔣偕失利亟率兵往躡於臨賀賊引去狄靑孫沔交薦之徙湖北轉運使辰陽彭士羲叛討平之猶以過左遷知齊州攺江東兩浙河北轉運使進度支副使江淮發運使神宗初卽位諒祚寇大順城肅之入奏帝訪以西夏事奏對稱旨以爲右諫議大夫知慶州數日徙瀛州大雨地震官舍民廬推陷肅之出入泥潦中結艸囷以儲庾粟之暴露者爲苃捨以居民啟廩振給嚴儆盜竊一以軍法從事天子聞而嘉之遣使勞賜遷天章閣待制知開封府出知定州還遷三司使又出爲永興軍靑齊二州元丰二年復知開封爲樞密都承旨加龍圖閣直學士知鄆州四年提舉太極觀卒年八十二肅之內行修飭母喪廬墓三年不入城郭季弟承之生而孤鞠育誨道至於成人遂相繼爲侍從帝稱其一門忠孝云

呂溱按宋史本傳溱字濟叔揚州人進士第一通判亳州直集賢院同修起居注坐預進奏院宴飲出知蘄楚舒三州復修起居注儂智髙寇嶺南詔奏邸毋得輒報溱言一方有警使諸道聞之共得爲備今欲人不知此何意也進知制誥又出知杭州入爲翰林學士疏論宰相陳執中姦邪仁宗還其疏溱曰以口舌論人是陰中大臣也願出以示執中使得自辧未幾執中去溱亦以侍讀學士知徐州賜宴資善堂遣使諭曰此特爲卿設宜盡醉也詔自今由經筵出者視爲例徙成徳軍時方開六塔河宰相主其議會地震溱請罷之以答天戒溱豪侈自放簡忽於事與都轉運使李參不相能還判流內銓參劾其借官曲作酒以私貨往河東貿易及違式受饋贐事下大理議溱乃未嘗受而外廷紛然謂溱有死罪帝知其過輕但貶秩知和州禦史以爲未抵罪分司南京起知池州江寧府復集賢院學士加龍圖閣直學士知開封府時爲京尹者比不稱職溱精識過人辧訟立斷豪惡斂迹嘗以職事對神宗察其有疾色勉以近醫藥已而果病攺樞密直學士提舉醴泉觀遂卒年五十五贈禮部侍郎帝悼念之詔中書曰溱立朝最孤知事君之節絕迹權貴故中廢十餘年人無言者方擢領要劇而奄忽淪亡家貧子幼遭此大禍必至狼狽宜優給賻禮官庀與葬以厲臣節敕其婦兄護喪歸溱開敏善議論一時名輩皆推許然自貴重在杭州接賓客不過數語時目爲七字舍人云

彭思永按宋史本傳思永字季長廬陵人第進士知南海分寧縣通判睦州臺州大水敗城人多溺往攝治焉盡葬死者作文祭之民貧不能葺居爲伐木以助之數月公私之舍皆具城築髙於前而堅亦如之知潮州常州入爲侍禦史論內降授官賞之獘謂斜封非盛世所當有仁宗深然之皇佑祀明堂前一日有傳百姓皆進秩者思永言不宜濫恩以益僥幸時張堯佐已貴而猶覬執政王守忠已受寵而求旄節思永率同列言之或曰俟命出未晚也思永曰先事而言第得罪爾命一出不可止矣遂獨抗疏曰陛下覃此謬恩豈爲天下孤寒哉不過爲堯佐守忠取悅眾人耳外戚秉政宦侍用權非社稷之福也帝怒中丞郭勸諫官吳奎爲之請乃以泛恩轉司封員外郎而解臺職爲湖北轉運使下溪蠻彭仕羲作亂先移書激罵辰州守守將討之思永按部適至仕羲懼遣使迎謝寢其謀加直史館爲益州路轉運使成都府吏盜公錢付獄已三歲出入自如思永攝府事甫一日卽具獄民以楮券爲市藏衣帶中盜置刃於抓捷取之鮮敗者思永得一人詰之悉黥其黨隸兵間中使歲祠峨眉率畱成都掊珍玩價直數百萬錢悉出於民思永朘其三之一使怒去而不能有所中傷也尋爲戶部副使擢天章閣待制河北都轉運使知瀛州北俗以桑麻爲產籍民懼賦不敢藝日益貧思永始奏更之徙知江寧府治平中召爲禦史中丞濮王有稱親之議言事者爭之皆斥去思永更上疏極論曰濮王生陛下而仁宗以陛下爲嗣是仁宗爲皇考而濮王於屬爲伯此天地大義生人大倫如乾坤定位不可得而變也陛下爲仁廟子曰考曰親乃仁廟也若更施於濮王是有二親矣使王與諸父夷等無有殊別則於大孝之心亦爲難安臣以爲當尊爲濮國大王祭告之辭則曰侄嗣皇帝書名昭告於皇伯父在王則極尊崇之道而於仁廟亦無所嫌矣此萬世之法也疏入英宗感其切至垂欲施行而中書持之甚力卒不果神宗卽位禦史蔣之奇糾歐陽修陰事挽思永自助思永以爲帷薄之私非外人所知但其首建濮議違典禮以犯眾怒不宜更在政府詔問語所從來思永不肯對而極陳大臣專恣朋黨乃出知黃州攺太平州熙寧三年以戶部侍郎致仕卒年七十一思永仁厚廉恕爲兒時旦起早學得金釵於門外默坐其處須臾亡釵者來物色審之良是卽付之其人欲謝以錢思永笑曰使我欲之則匿金矣始就舉持數釧爲資同舉者過之出而玩或墜其一於袖間眾相爲求索思永曰數止此耳客去舉手揖釧墜於地眾皆服其量居母喪窶甚鄕人饋之無所受子衛亦孝謹以父老棄官家居十餘年族裏稱之

兪充按宋史本傳充字公達明州鄞人登進士第熙寧中爲都水丞提舉沿汴淤泥漑田爲上腴者八萬頃檢正中書戶房加集賢校理淮南轉運副使遷成都路轉運使茂州羌寇邊充上十策禦戎神宗遣內侍王中正司經制建三堡復永康爲軍因詐殺羌眾以爲中正功與深相結至出妻拜之中正還闕舉充可任召判都水監進直史館中書都檢正禦史彭汝礪論其媚事中正命遂寢河決曹村充往救護還陳河防十餘事槪論水衡之政不修因循苟且浸以成習方曹村決時兵之在役者僅十餘人有司自取敗事恐未可以罪歲也加集賢殿修撰提舉市易歲登課百四十萬故事當賜錢充曰奏課職也願自今罷賜詔聽之擢天章閣待制知慶州慶陽兵驕小繩治輒肆悖充嚴約束斬妄言者五人於軍門聞有病苦則巡撫勞餉死不能舉者出私財以周其喪以故莫不畏威而懷惠環州田與夏境犬牙交錯每獲必遭掠多棄弗理充檄所部復以時耕植募家族山夷叛舉戶亡入西者且三百充遣將張守約耀兵塞上夏人亟反之充之帥邊實王珪薦欲以遏司馬光之入充亦知帝有用兵意屢倡請西徵後言夏酋秉常爲母梁所戕或云𨿽存而囚不得與國政其母宣淫凶恣國人怨嗟實爲興師問罪之秋也秉常亡將有桀黠者起必爲吾患今師出有名天亡其國度如破竹之易願得乘傳入覲面陳攻討之略詔令掾屬入議未及行充暴卒年四十九

政事部名臣列傳十九

宋六

賈昌衡按宋史賈昌朝傳昌朝弟昌衡字子平舉進士爲梓州路轉運判官賈人請富順井鹽吏視賄多寡爲先後昌衡一隨月日給之瀘州邊夷蠻故時守以武吏昌衡請由東銓調選蠻驅馬來市官第其良駑爲二等上者送秦州下者輒輕估直而抑買昌衡請嚴禁之徙提點淮南刑獄廣東轉運使徙兩浙路熙寧更法度核吏治昌衡數以利害聞神宗獎其論奏忠益召爲戶部副使提舉市易司課羨增秩右諫議大夫加集賢殿修撰知河南府歷陳鄆應天府鄧州以正議大夫致仕卒從子炎

王靖按宋史王素傳素從子靖字詹叔早孤自力於學好講切天下利害以祖蔭歷通判閬州知滁州主管北京禦史臺契丹數遣橫使來靖疏言彼利中國賜遺挾虛聲以濟其欲漸不可長宜有以折之又請復明經科加試貢士以策觀其所學稍變聲律之習擢利州路轉運判官提點陜西刑獄鄕戶役於州縣者優則願久畱勞則欲亟去吏得權其遲速靖一以歲月遣代遂爲令徙河東長子縣賊殺人捕治十數輩不得實皆釋去靖閱其牘曰此眞盜也教吏曲折訊囚果服罪爲開封府推官曹濮盜害官吏久不獲靖受詔督捕成擒者十八九因言盜之不戢由大姓爲囊櫜請並坐之著爲令徙廣南轉運使熙寧初廣人訛言交址且至老幼入保事聞中外以爲憂神宗曰王靖在彼可無念卽拜太常少卿直昭文館知廣州居二年入爲度支副使卒子古

滕元發按宋史本傳元發初名甫字元發以避髙魯王諱攺字爲名而字達道東陽人將生之夕母夢虎行月中墮其室性豪﹠﹟慷慨不拘小節九歲能賦詩範仲淹見而奇之舉進士廷試第三因聲韻不中程罷再舉復第三授大理評事通判湖州孫沔守杭見而異之曰奇才也後當爲賢將授以治劇守邊之略召試爲集賢校理開封府推官鹽鐵戶部判官同修起居注英宗書其姓名藏禁中未及用神宗卽位召問治亂之道對曰治亂之道如黑白東西所以變色易位者朋黨汨之也神宗曰卿知君子小人之黨乎曰君子無黨辟之艸木綢繆相附者必蔓艸非松柏也朝廷無朋黨𨿽中主可以濟不然𨿽上聖亦殆神宗以爲名言太息久之進知制誥知諫院禦史中丞王陶論宰相不押班爲跋扈神宗以問元發元發曰宰相固有罪然以爲跋扈則臣以爲欺天陷人矣拜禦史中丞種諤擅築綏州且與薛向發諸路兵環慶保安皆出剽掠夏人誘殺將官楊定元發上疏極言諒祚已納款不當失信邊隙一開兵連民疲必爲內憂又中書樞密制邊事多不合中書賞戰功而樞密降約束樞密詰修堡而中書降褒詔元發言戰守大事也而異同如是願敕二府必同而後下宰相以其子判鼓院諫官謂不可神宗曰鼓院傳達而已何與於事元發曰人有訴宰相使其子達之可乎神宗悟爲罷之京師郡國地震元發上疏指陳致災之由大臣不悅出知秦州神宗曰秦州非朕意也畱不遣館伴契丹使楊興公開懷與之語興公感動將去泣之而別河北地大震命元發爲安撫使時城捨多圮吏民懼壓皆幄寢捨元發獨處屋下曰屋摧民死吾當以身同之瘞死食饑除田租修堤障察貪殘督盜賊北道遂安除翰林學士知開封府民王﹠﹟有金爲鄰婦所隱閱數尹不獲直﹠﹟憤而致傴扶杖訴於廷元發一問得實反其金﹠﹟投杖仰謝失傴所在夏國主秉常被篡元發言繼遷死時李氏幾不立矣當時大臣不能分建諸豪乃以全地王之至今爲患今秉常失位諸將爭權天以此遺陛下若再失此時悔將無及請擇立一賢將假以重權使經營分裂之可不勞而定百年之計也神宗奇其策然不果用元發在神宗前論事如家人父子言無文飾洞見肝鬲神宗知其誠藎事無巨細人無親﹠﹟輒皆問之元發隨事解答不少嫌隱王安石方立新法天下﹠﹟﹠﹟然元發有言神宗信之也因事以翰林侍讀學士出知鄆州徙定州初入郡言新法之害且曰臣始以意度其不可耳旣爲郡乃親見之歲旱求言又疏奏新法害民者陛下旣知之矣但下一手詔應熙寧三年以來所行有不便者悉罷之則民心悅而天意解矣皆不聽歷靑州應天府齊鄧二州會婦黨李逄爲逆或因以擠之黜爲池州未行攺安州流落且十歲猶以前過貶居筠州或以爲復有後命元發談笑自若曰天知吾直上知吾忠吾何憂哉遂上章自訟有曰樂羊無功謗書滿篋卽墨何罪毀言日聞神宗覽之惻然卽以爲湖州哲宗登位徙蘇揚二州除龍圖閣直學士復知鄆州學生食不給民有爭公田二十年不決者元發曰學無食而以良田飽頑民乎乃請以爲學田遂絕其訟時淮南京東饑元發流民且至將蒸爲癘疫先度城外廢營地召諭富室使出力爲席屋一夕成二千五百間井器用皆具民至如歸所全活五萬徙眞定又徙太原元發治邊凜然威行西北號稱名帥河東十二將其八以備西邊分半番休元發至之八月邊遽來告請八將皆防秋元發曰夏若並兵犯我𨿽八將不敵若其不來四將足矣卒遣更休防秋將懼扣合爭之元發指其頸曰吾已捨此矣頭可斬兵不可出是歲塞上無風塵警詔以四寨賜夏人葭蘆在河東元發請先畫境而後棄且曰取城易棄城難命部將訾虎領兵護邊夏不敢近夏旣得寨又欲以綏徳城爲說畫境出二十里外元發曰是一舉而失百里必不可九上章爭之以老力求淮南乃爲龍圖閣學士復知揚州未至而卒年七十一贈左銀靑光祿大夫謚曰章敏

陶弼按宋史本傳弼字商翁永州人少俶儻放宕吳中行山間有雙鯉戲溪水上﹠﹟觀之傍一老父顧曰此龍也行且鬥君宜亟去去百步許雷大震而兩岸圮木拔又出大云倉卒遇風暴怒二十七艘同時溺獨弼舟得濟人以是異之一見丁謂謂妻以宗女因從學兵法能持論縱橫慶曆中楊畋討湖南猺弼上謁畋授之兵使往襲大破之以功得陽朔主簿儂智髙犯南海畋爲安撫使辟參軍謀使下英江會諸將議擊未至智髙解去弼捨舟從其徒數十人間關步山赴畋次臨賀大將蔣偕適戰死餘眾畏亡將被誅多降賊弼數與之遇亟矯畋命揭榜道上諭使歸許以不死凡得千五百人府罷調陽朔令課民植木官道旁夾數百里自是行者無夏秋暑暍之苦它郡縣悉效之攝興安令移書說桂守蕭固浚靈渠以通漕不聽至李師中卒浚之師徵安南饋餉於是乎出大爲民利知賓容欽三州換崇儀副使遷爲使知邕州邕經儂寇井隧蕩然人不樂其生弼綏輯惠養至忘其勤諸洞獻土物求內附弼降意撫答謝其贄皆感悅無犯邊者邕地卑下水易集夏大雨彌月弼登城以望三邊皆漫爲陂澤亟窒垠江三門諭兵民卽髙避害俄而水大至弼身先版臿召僚吏賦役爲土囊千餘置道上水果從竇入隨塞之城𨿽不壞而人皆乏食則發粟廩以振於內方舟以饁於外水不及女墻者三板旬有五日乃退公私一無所失亡自橫潯以東數州皆沒弼久於邕請便郡徙鼎州章惇經理五溪蠻事薦爲辰州遷皇城使降北江彭師宴授忠州刺史郭逵南徵轉弼康州團練使復知邕州民再罹禍亂散匿山谷弼率百騎深入左江峒民知其至扶老幼以歸逵率官軍臨富良江使弼殿交人納款逵欲班師恐爲所襲乃以計夜起軍不整騎步相蹈籍亂行賊隔江陵伺覘知弼殿弗敢追弼申令帳下毋動遲明結隊徐行逵賴以善還建所得廣源峒爲順州桄榔爲縣進弼西上合門使畱知順州州去邕二千里多毒艸瘴霧戍卒死者什七八弼亦疾甚然早暮勞軍視其良苦意气激揚士莫不感泣彊奮起爲用交人襲取桄榔揚聲欲圖州獨難弼素得人心賊動息皆先知獲間諜不殺諭以逆順縱之去恩威兩施以是終弼在不敢犯加東上合門使未拜而卒詔錄其家五人弼能爲詩好士樂施所得俸祿悉以與人家至貧不卹也旣死妻在鄕裏僦屋以居

熊本按宋史本傳本字伯通番陽人兒時知學郡守範仲淹異其文進士上第爲撫州軍事判官稍遷祕書丞知建徳縣縣令項包魚池爲圭田本弛以與民熙寧初上書言陛下師用賢傑攺修法度得禹稷臯夔之佐由是提舉淮南常平檢正中書禮房事六年瀘川羅晏夷叛詔察訪梓夔得以便宜治夷事本嘗通判戎州習其俗謂彼能擾邊者介十二村豪爲鄕導爾以計致百餘人梟之瀘川其徒股栗願矢死自贖本請於朝寵以刺史巡檢之秩明示勸賞皆踴躍順命獨柯陰一酋不至本合晏州十九姓之眾發黔南義軍彊弩遣大將王宣賈昌言率以進討賊悉力旅拒敗之黃葛下追奔深入柯陰窘乞降盡籍丁口土田及其重寶善馬歸之公上受貢職於是烏蠻羅氏鬼主諸夷皆從風而靡願世爲漢官奴遷刑部員外郎集賢殿修撰同判司農寺神宗勞之曰卿不傷財不害民一旦去百年之患至於檄奏詳明近時鮮儷焉賜三品服西南用兵蠻中始此蔡京時爲秀州判官本言其學行純茂練習新法薦爲幹當公事河湟初復本爲秦鳳路都轉運使熙河法禁闊略蓄積不支歲月本奏省冗官百四十員歲減浮費數十萬渝州南川獠木斗叛詔本安撫本進營銅佛﹠﹟坑其尢焚積聚以破其黨木鬥气索舉秦州地五百里來歸爲四寨九堡建銅佛﹠﹟爲南平軍初熟獠王仁貴以木斗親系獄本釋其縛置麾下至是推鋒先登大臣議加本天章閣待制帝曰本之文朕所自知當典書命遂知制誥帝數稱其文有體命院吏別錄以進又上疏雲天下之治有因有革期於趨時適治而已議者猥用持盈守成之說文苟簡因循之治天下之吏因以安常習故爲俗奮言納忠者悠悠之徒相與蹙額盱衡而詆罵之陛下出大號發大政可謂極因革之理然攺制之始安常習故之羣圜視四起交歡而合噪或諍於庭或謗於市投劾引去者不可勝數陛下燭見至理獨立不奪今𨿽少定彼將伺隙而逞願陛下深念之勿使噪歡之眾有以窺其間而終萬世難就之業天下幸甚本之意專以媚王安石也範子淵創浚河之役文彥博爭之命本行視議如彥博安石白出本分司西京居三年起知滁州攺廣州召爲工部侍郎宜州蠻擾邊道除龍圖閣待制知桂州至則諭溪洞酋長戒邊吏勿生事請選將練兵代戍益市馬以足騎兵宜州遂無事民蔡寶扇龍蕃與峒戶相仇殺欲引兵致討以爲功本質之色動縛而投之海蠻夷以爲神諜告交人明年將入寇使者實其言詔訪本曰使者在道安得此藉使有謀何自先知之已而果妄是時旣以順州賜李幹徳疆畫未正交人緣是輒暴勿陽地而逐儂智會智會來乞師本檄問狀幹徳斂兵謝本因請以宿桑八洞不毛之地賜之南荒遂安轉運判官許彥先議通湖南鹽於廣西計口授民度可得息三十萬本言桂管民貧地瘠恐不堪命議遂格入爲吏部侍郎逾年力請外仍待制知洪州言者謂本棄八洞爲失謀奪一官徙杭州江寧府再知洪州召還卒於道有文集奏議共八十卷

王安禮按宋史本傳安禮字和甫安石之弟也早登科從河東唐介辟熙寧中鄜延路城囉兀河東發民四萬負餉宣撫使韓絳檄使佐役後帥呂公弼將從之安禮爭曰民兵不習武事今毆之深入此不爲寇所乘則凍餓而死爾宜亟罷遣公弼用其言民得歸而他路遇敵者全軍皆覆公弼執安禮手言曰四萬之眾豈偶然哉果有陰徳相與共之初絳專爵賞旣上最多失實公弼以狀聞詔卽河東議功公弼將受之安禮曰宣撫使以宰相節制諸道且許便宜封授一有不韙人猶得非之公藩臣乃欲隃進功狀於非其任耶公弼遽辭遂薦安禮於朝神宗召對欲驟用之安石當國辭以爲著作佐郎崇文院校書他日得見命之坐有司言八品官無賜坐者特命之遷直集賢院出知潤州湖州召爲開封府判官嘗偕尹奏事旣退獨畱訪以天下事帝甚鄕納直舍人院同修起居注蘇軾下禦史獄勢危甚無敢救者安禮從容言自古大度之主不以言語罪人軾以才自奮謂爵位可立取顧碌碌如此其心不能無觖望今一旦致於理後世謂陛下不能容才帝曰朕固不深譴也行爲卿貰之卿第去勿漏言軾方賈怨於眾恐言者緣以害卿也李定張璪皆擿使勿救安禮不答軾以故得輕比進知制誥彗星見詔求直言安禮上疏曰人事失於下變象見於上陛下有仁民愛物之心而澤不下究意者左右大臣不均不直謂忠者爲不忠不賢者爲賢乘權射利者用力殫於溝瘠取利究於園夫足以干陰陽而召星變願察親近之行杜邪枉之門至於祈禳小數貶損舊章恐非所以應天者帝覽疏嘉嘆諭之曰王珪欲使卿條具朕嘗謂不應沮格人言以自壅障今以一指蔽目𨿽泰華在前弗之見近習蔽其君何以異此卿當益自信以翰林學士知開封府事至立斷前滯訟不得其情及具按而未論者幾萬人安禮剖決未三月三獄院及畿赤十九邑囚系皆空書揭於府前遼使過而見之嘆息誇異帝聞之喜曰昔秦史廖從容俎豆以奪由余之謀今安禮能勤吏事駭動殊鄰於古無愧矣特升一階帝數失皇子太史言民墓多迫京城故不利國嗣詔悉攺卜無數十萬計眾洶懼安禮諫曰文王卜世三十其政先於掩胳埋胔未聞遷人之冢以利其嗣者帝惻然而罷邏者連得匿名書告人不軌所涉百餘家帝付安禮曰亟治之安禮驗所指皆略同最後一書加三人有姓薛者安禮喜曰吾得之矣呼問薛曰若豈有素不快者耶曰有持筆來售者拒之鞅鞅去其意似見銜卽命捕訊果其所爲也卽梟其首於市不逮一人京師謂爲神明宗室令騑以數十萬錢買妾久而斥歸之訴府督元直安禮視妾旣炙敗其面矣卽奏言妾之所以直數十萬者以姿首也今炙敗之則不復可鬻此與炮烙之刑何異請勿理其直而加厚譴以爲戒詔從之仍奪令騑俸後宮進油箔約三年損者反其價才一年有損者中官持詣府請如約詞气甚厲安禮曰庸詎非置之不得其地爲風雨燥濕所壞耶苟如是民將無復得直約不可用也卒不追以是宗室中貴人皆憚之元丰四年初分三省置執政拜中大夫尙書右丞轉左丞王師問罪夏國經原承受梁同奏轉運使葉康直餉米惡不可食帝大怒曰貴糴遠餉反不可用徒獘民力於道路康直可斬也安禮曰此一梁同之言疑未必實當按之乃遣判官張大寧與同參核且械系康直以俟旣而可用者什八九帝意解赦康直是時伐夏不得志李憲又欲再舉帝以訪輔臣王珪曰向所患者用不足朝廷今捐錢鈔五百萬﹠﹟以供軍食有餘矣安禮曰鈔不可啖必變而爲錢錢又變爲芻糧今距西徵之期才兩月安能集事帝曰李憲以爲已有備彼宦者能如是卿等獨無意乎唐平淮蔡惟裴度謀議與主同今乃不出公卿而出於閹寺朕甚恥之安禮曰淮西三州爾有裴度之謀李光顏李訴之將然猶引天下之兵力歷歲而後定今夏氏之彊非淮蔡比憲材非度匹諸將非有光顏訴輩臣懼無以副聖意也帝悟而止後欲除憲節度使安禮又以爲不可禦史中丞舒亶上章詆執政且言尙書不置錄目有旨按吏罪安禮請取臺錄以爲式乃與省中同遂並列亶他事亶坐廢徐禧計議邊事安禮曰禧志大才﹠﹟必誤國及永樂敗書聞帝曰安禮每勸朕勿用兵少置獄蓋爲是也久之禦史張汝賢論其過以端明殿學士知江寧府汝賢亦罷元佑中加資政殿學士歷揚靑蔡三州又爲禦史言失學士移舒州紹聖初還職知永興軍二年知太原府苦風痺臥帳中決事下不敢欺卒年六十二贈右銀靑光祿大夫安禮偉風儀論議明辧常以經綸自任而闊略細謹以故數詒口語云

葛宮按宋史本傳宮字公雅江陰人舉進士授中正軍掌書記善屬文上太平雅頌十篇眞宗嘉之召試學士院進兩階又獻寶符閣頌爲楊億所稱知南充縣東川饑民艱食部使者檄守資昌兩州以惠政聞知南劍州土豪彭孫聚黨數百憑依山澤爲盜出害吏民不可捕宮遣沙縣尉許抗諭降之並溪山多產銅銀吏挾姦罔利課歲不登宮一變其法歲羨餘六百萬三司使聞於朝論當賞宮曰天地所產吾固盜之又可爲功乎卒不言徙知滁秀二州秀介江湖間吏爲關涇潰上以徵往來間有昏葬趨期者多不克宮命悉毀之積官祕書監太子賓客治平中轉工部侍郎熙寧五年卒年八十一宮性惇厚卹錄宗黨撫孤嫠賴以存者甚眾

元絳按宋史本傳絳字厚之其先臨川危氏唐末曾祖仔倡聚眾保鄕裏進據信州爲楊氏所敗奔杭州易姓曰元祖徳昭仕吳越至丞相遂爲錢塘人絳生而敏悟五歲能作詩九歲謁荊南太守試以三題上諸朝貧不能行長舉進士以廷試誤賦韻得學究出身再舉登第調江寧推官攝上元令民有號王豹子者豪占人田略男女爲僕妾有欲告者則殺以滅口絳捕置於法甲與乙被酒相毆擊甲歸臥夜爲盜斷足妻稱乙告里長執乙詣縣而甲已死絳敕其妻曰歸治而夫喪乙已伏矣陰使信謹吏迹其後望一僧迎笑切切私語絳命取僧廡下詰妻姦狀卽吐實人問其故絳曰吾見妻哭不哀且與傷者共席而襦無血污是以知之安撫使範仲淹表其材知永新縣豪子龍聿誘少年周整飲博以技勝之計其貲折取上腴田立券久而整母始知之訟於縣縣索券爲證則母手印存弗受又訟於州於使者擊登聞鼓皆不得直絳至母又來訴絳視券謂聿曰券年月居印上是必得周母他牘尾印而撰僞券續之耳聿駭謝卽日歸整田知通州海門縣淮民多盜販鹽制置使建言滿二十斤者皆坐徒絳曰海濱之人恃鹽以爲命非羣販比也笞而縱之擢江西轉運判官知臺州州大水冒城民廬蕩析絳出庫錢卽其處作室數千區命人自占與期三歲償費流者皆復業又甓其城因門爲以禦湍漲後人守其法入爲度支判官儂智髙叛嶺南宿軍邕州而歲漕不足絳以直集賢院爲廣東轉運使建瀕江水寨數十以待逋寇繕治十五處樓堞械器皆備軍食有餘以功遷工部郎中歷兩浙河北轉運使召拜鹽鐵副使擢天章閣待制知福州進龍圖閣直學士徙廣越荊南爲翰林學士知開封府拜三司使參知政事數請老神宗命其子耆寧校書崇文院慰畱之會大學虞蕃訟博士受賄事連耆寧當下獄絳請上還職祿而容耆寧卽訊於外從之於是禦史至第薄責絳絳一不自辧罷知亳州入辭帝謂曰朕知卿一歲卽召矣卿意欲陳訴乎絳謝罪願得潁卽以爲潁州明年加資政殿學士知靑州過都畱提舉中太乙宮力疾入謁曰臣疾憊子弱儻一旦不幸死則遺骸不得近先人丘墓帝惻然曰朕爲卿辦襄𨿽百子何以加詔毋多拜乘輿行幸勿扈從又明年以太子少保致仕絳所至有威名而無特操少儀矩仕已顯猶謂遲晚在翰林諂事王安石及其子弟時論鄙之然工於文辭爲流輩推許景靈宮作神禦十一殿夜傳詔艸上梁文遲明上之𨿽在中書而蕃夷書詔猶多出其手旣得謝帝眷眷命之曰卿可營居京師朕當資幣金且便耆寧仕進絳曰臣有田廬在吳乞歸鬻之卽築室都城得望屬車之塵幸矣敢冀賜邪旣行追白金千兩敕以早還絳至吳逾歲以老病奏恐不能奉詔三年而薨年七十六贈太子少師謚曰章簡

榮諲按宋史本傳諲字仲思濟州任城人父宗範知信州鉛山縣詔罷縣募民采銅民散爲盜宗範請復如故眞宗嘉異擢提點江浙諸路銀銅坑冶歷官九年諲舉進士至鹽鐵判官晉州產礬京城大豪輸錢五萬緡顓其利諲請榷於官自是數入四倍爲廣東轉運使廣有板步古河路絕險林箐瘴毒諲開眞陽峽至洸口古徑作棧道七十間抵淸遠趨廣州遂爲夷塗復入爲開封府判官太康民事浮屠法相聚祈禳號白衣會縣捕數十人送府尹賈黯疑有妖請殺其爲首者而流其餘諲持不從各具議上之中書是諲議但流其首而杖餘人加直史館知澶州攺京東轉運使萊陽產銀砂民有私采者事露安撫使欲論以劫盜諲曰山澤之利人得有之所盜者豈民財耶貸免甚眾又使成都府路召爲戶部副使以集賢殿修撰知洪州以疾故徙舒州未至而卒累官祕書監年六十五

韓贄按宋史本傳贄字獻臣齊州長山人登進士第至殿中侍禦史坐微累黜監江州稅道除知睦州復爲侍禦史荊湖災出持節安撫湘中自馬氏擅國計丁輪米身死產竭不得免贄奏除之攺知諫院進天章閣待制宰相梁適以私容姦狄靑起卒伍位樞密內侍王守忠遷官不次皆舉劾無所諱出知滄瀛二州遷龍圖閣直學士河北都轉運使河決商胡而北議者欲復之役將興贄言北流旣安定驟更之未必能成功不若開魏金堤使分注故道支爲兩河或可紓水患詔遣使相視如其策才役三千人幾月而畢入判都水監權開封府政簡而治知河南府建永厚陵費省而不擾神宗稱之還知審刑院糾察在京刑獄知徐州以吏部侍郎致仕贄性行淑均平居自奉至約推所得祿賜買田贍族黨賴以活者殆百數退休十五年謝絕人事讀書賦詩以自娛年八十五卒

楚建中按宋史本傳建中字正叔洛陽人第進士知榮河縣民苦鹽稅不平建中約田多寡以爲輕重主管鄜延經略機宜文字夏人來正土疆往﹠﹟其事眾暴至兩騎傅矢引滿向之建中披腹使射曰吾不憚死騎卽去眾服其量元昊歸款建中白府請築安定黑水八堡以控東道夏人果來聞有備不敢入累遷提點京東刑獄鹽鐵判官昭陵建命裁定調度省數十萬計歷夔路淮南京西轉運使進度支副使神宗用事西鄙以建中嘗爲邊臣所薦召欲用之言不合旨出知滄州久之爲天章閣待制陜西都轉運使知慶州江寧成徳軍以正議大夫致仕元佑初文彥博薦爲戶部侍郎不拜卒年八十一

盧革按宋史本傳革字仲辛湖州徳淸人少舉童子知杭州馬亮見所爲詩嗟異之秋貢士密戒主司勿遺革革聞語人曰以私得薦吾恥之去弗就後二年遂首選至登第年才十六慶曆中知龔州蠻入寇桂管騷動革經畫軍須先事而集移書安撫使杜杞請治諸郡城及易長吏之不才者又言嶺外小郡合四五不當中州一大縣無城池甲兵之備將爲賊困宜度遠近並省之後儂智髙來九郡相繼不守皆如革知婺泉二州提點廣東刑獄福建湖南轉運使復請外神宗謂宰相曰革廉退如是宜與嘉郡遂爲宣州以光祿卿致仕用子秉恩轉通議大夫退居於吳十五年秉爲發運使得請歲一歸覲後帥渭乞解官終養帝數賜詔慰勉時以爲榮卒年八十二

馬仲甫按宋史本傳仲甫字子山廬江人太子少保亮之子也舉進士知登封縣轘轅道險﹠﹟遂傭民鑿平爲坦塗人便其行爲刻石頌美通判趙州知臺州爲度支判官內侍楊永徳言漕舟淮汴間惟水遞鋪爲便詔仲甫偕往訂可否還言其害十餘條議遂格出爲夔路轉運使歲饑盜粟者當論死仲甫請罪減一等詔須奏裁復言饑羸拘囚比得報死矣請決而後奏徙使淮南眞揚諸州地狹出米少官糴之多價常踴登濱江米狼戾而農無所售仲甫請移糴以舒其患兩益於民從之遂繇戶部判官爲發運使自淮陰徑泗上浮長進風波覆舟歲罹其患仲甫建議鑿洪澤渠六十里漕者便之拜天章閣待制知瀛州秦州古渭介有唐之南夏人在其北中通一徑小警卽路絕仲甫得篳栗城故址自雞川寨築堡北抵南谷環數百里爲內地詔賜名甘谷堡故時羌人入城貿易皆僦邸仲甫設館處之陽示禮厚實閒之也熙寧初守亳許揚三州糾察在京刑獄知通進銀臺司復爲揚州提舉崇禧觀卒

孫長卿按宋史本傳長卿字次公揚州人以外祖朱任爲祕書省校書郎天禧中守雍命隨所取浮圖像入見仁宗方權聽天下事嘉其年少敏占對欲畱侍東宮辭以母疾詔遷官知楚州糧料院郡倉積米五十萬陳腐不可食主吏皆懼法毋敢輕去長卿爲酌新舊均渫之吏罪得免通判河南府秋大雨軍營壞或言某眾將叛洛中歡然長卿馳諭之曰天雨敗屋廬未能葺汝輩豈有欲叛意得無有乘此動吾軍者邪推首惡一人誅之畱宿其所眾遂定詔汰三陵奉先卒汰者羣噪府下長卿矯制使還而具言不可汰之故朝廷爲止知和州民訴人殺弟長卿察所言無理問其貲曰上等也家幾人曰惟此弟爾曰然則汝殺弟也鞫之服郡人神明之提點益州路刑獄歷開封鹽鐵判官江東淮南河北轉運使江浙荊淮發運使歲漕米至八百萬或疑其多長卿曰吾非欲事羨贏以備饑歲爾議者謂楚水多風波請開盱眙河自淮趨髙郵長卿言地阻山回繞役大難就事下都水調工數百萬卒以不可成罷之時又將弛茶禁而收其徵召長卿議長卿曰本祖宗榷茶蓋將備二邊之糴且不出都內錢公私以爲便今之所行不足助邊糴什一國用耗矣乃條所不便十五事不從攺陜西都轉運使逾年知慶州州據險髙患無水蓋嘗疏引澗谷汲城中未幾復絕長卿鑿百井皆及泉泥陽有羅川馬嶺上構危棧下臨不測之淵過者惴恐長卿訪得唐故道辟爲通塗加集賢院學士河東都轉運使拜龍圖閣直學士知定州熙寧元年河北地大震城郭倉庾皆隤長卿盡力繕補神宗知其能轉兵部侍郎畱再任明年卒年六十六長卿無文學而長於政事爲能臣性潔廉不以一毫取諸人定州當得園利八十萬悉歸之公旣沒詔中使護其喪歸葬

王獵按宋史本傳獵字得之長垣人累應進士不第乃治生積錢旣而嘆曰此敗吾志也悉以班諸親族慶曆用兵詔求遺逸範仲淹薦之得出身爲永興藍田主簿府使之掌學諸生有犯法者獵自責數以爲教之不至屏出之府帥意其私捕生下獄獵前白曰此特年少不率教爾致於理不足以益美化恐適貽士類辱帥悟而喜曰吾初不及此卽釋生而待獵加敬徙林慮令縣依山俗以搜田爲生不知學獵立孔子廟擇秀民誨之漢杜喬墓在境中往奠謁建祠其旁居官無絲髮擾吏民愛信共目爲淸長官入爲吳王潭王宮教授睦親廣親宅講書諸王侍講凡在京藩十二年宗室無髙卑少長各得其歡如一日英宗在邸尊禮之入爲皇子卽拜說書及卽位拜天章閣待制兼侍講方議濮王稱以問獵獵不可帝曰王待侍講厚亦持此說邪對曰臣荷皇恩厚不敢以非禮名號加於王所以報王也帝大悟自是不復議以疾請謝事不許疾愈入見帝喜曰侍講乃欲捨朕去乎神宗立進龍圖閣直學士求知襄州未行攺滑州自工部郎中爲本曹侍郎致仕給全奉後八年卒年八十詔賻絹千匹官其二孫賜家人冠帔人以爲寵

趙﹠﹟按宋史本傳﹠﹟字叔平南京虞城人少篤學自力器識宏遠爲一時名輩稱許中進士第通判海州爲集賢校理開封府推官奏事殿中仁宗面賜銀緋出知洪州州城西南薄章江有泛溢之虞﹠﹟作石堤二百丈髙五丈以障其沖水不爲患僚吏鄭陶饒奭挾持郡事爲不法前守莫能制州之歸化卒皆故時羣盜奭造飛語曰卒得廩米陳惡有怨言不更給善米且生變﹠﹟不答卒有自容州戍逃歸而犯夜者斬之以徇因收陶奭抵罪闔府股栗加直集賢院知靑州坐失舉澠池令張誥免久乃起監密州酒知滁州山東有寇李二過境上告人曰我東人也公嘗爲靑州民愛之如父母我不忍犯率眾去召修起居注歐陽修後至朝廷欲驟用之難於越次﹠﹟聞請郡除天章閣待制糾察在京刑獄修遂知制誥逾歲﹠﹟始代之郊祀當任子進階爵乞回其恩封母郡太君宰相謂曰君卽爲學士擬封不久矣﹠﹟曰母年八十二願及今拜君賜以爲榮乃許之後遂爲例蘇舜欽等以羣飲逐﹠﹟言預會者皆館閣名士舉而棄之觖士大夫望非國之福也不報求知蘇州終母喪入爲翰林學士聘契丹契丹主會獵請賦信誓如山河詩詩成親酌玉杯爲﹠﹟勸且授侍臣劉六符素扇寫之納袖中其禮重如此還兼侍讀學士諫官郭申錫論事忤旨帝欲加罪﹠﹟曰陛下始面諭申錫毋面從今黜之何以示天下乃止以龍圖閣學士知鄆州應天府代韓絳爲禦史中丞絳以論張茂實不宜典宿衛罷﹠﹟至首言之茂實竟去禦藥院內臣有寄資至團練使者謂之暗轉﹠﹟請明限以年詔俟出院遷之毋得累寄擢樞密使參知政事數以老求去熙寧初拜觀文殿學士知徐州自左丞轉吏部尙書前此執政遷官未有也以太子少師致仕退居十五年嘗集古今諫爭事爲諫林百二十卷上之神宗賜詔曰請老而去者類以聲問不至朝廷爲髙惟卿有志愛君𨿽退處山林未嘗一日忘也當置於坐右時用省閱元丰六年薨年八十八贈太子太師謚曰康靖﹠﹟秉心和平與人無怨怒𨿽在事如不言然陰以利物者爲不少議者以比劉寬婁師徳坐張誥貶六年念之終不衰誥死卹其家備至歐陽修遇﹠﹟素薄又躐知制誥及修有獄﹠﹟獨抗章明其罪言爲仇者所中傷不可以天下法爲人報怨修得解始服其長者爲鄆州時吏按前守馮浩侵公使錢三十萬當以職田租償﹠﹟知其貧爲代以己奉其平生所爲類此﹠﹟初名禋嘗夢神人金書名簿有趙﹠﹟遂更云

齊恢按宋史本傳恢字熙業蒲陰人唐宰相映之裔也第進士歷通判陳州提點成都府路刑獄三年徙河東凡公帑格外饋餉之物一無所受單車而東入爲戶部判官神宗出閣精簡官僚韓琦薦其賢以直昭文館爲﹠﹟王府翊善進太子左諭徳帝卽位拜天章閣待制知通進銀臺司出知相州召知審官西院糾察在京刑獄卒年六十六恢居鄕裏恂恂稱君子臨政府明白簡約不苛擾所至人愛之帝念舊僚自諫議大夫特贈工部侍郎

劉庠按宋史本傳庠字希道彭城人八歲能詩蔡齊妻以子用齊遺奏補將作監主簿復中進士第爲髙密廣平院教授英宗求直言庠上書論時事帝以示韓琦琦對之未識帝益嘉重除監察禦史裏行日食甫數日苑中張具待幸庠言非所以祈天戒詔罷之會聖宮修仁宗神禦殿甚宏麗庠言天子之孝在繼先志隆大業不在宗廟之靡宜損其制以昭先帝儉徳奉宸庫被盜治守藏吏庠言皇城幾察厲禁實近侍主之當並按仁宗外家李珣犯銷金法庠奏言法行當自貴近始帝不豫儲嗣未正庠拜疏謂太子天下本漢文帝於初元卽爲無窮計﹠﹟王長且賢宜亟立使日侍禁中閱四方章奏帝皆行之神宗立遷殿中侍禦史爲右司諫言中國禦戎之策守信爲上昔元昊之叛五來五得志海內爲之困獘今莫若示大信捨近功爲國家長利奉使契丹故事兩國忌日不相避契丹張宴白溝日當英宗祥祭庠丐免契丹義而聽之除集賢殿修撰河東轉運使庠計一路之產鐵利爲饒請復舊冶鼓鑄通隰州鹽礬博易以濟用又請募民入粟塞下豫爲足食進天章閣待制河北都轉運使契丹侵霸州土場或言河北不可不備庠上五策料其必不動已而果然大河東流議者欲徙而北內侍程昉希功請益兵濟役庠請遲以歲月徐觀其勢而順導之朝廷是其議移知眞定府又爲河東都轉運使召知開封府庠不肯屈事王安石安石欲見之戒典謁者曰今日客至勿納惟劉尹來卽告我有語庠者曰王公意如此盍一往見庠謂見之何所言自彼執政未嘗一事合人情脫問靑苗免役將何辭以對竟不往奏論新法神宗諭之曰柰何不與大臣協心濟治乎庠曰臣子於君父各伸其志臣知事陛下不敢附安石會與蔡確爭廷參禮遂以爲龍圖閣直學士知太原府請復憲州募民子弟剽銳工技擊者籍爲勇敢仿漢謫戍法貰流以下罪徙實河外契丹建牙雲中遣騎涉內地邊吏執之契丹檄取紛然又遣使議疆事眾疑其造兵端欲大爲備庠奏言云朔歲儉軍無見糧契丹張形示彊造端首禍曲在彼不在我願勿聽宜先諭以理然後飭兵觀釁帝嘉使者辭順訖以黃嵬山分水嶺立新疆遭母喪服終知成都府乞禁西山六州與漢人婚姻勿蹈吐蕃取維州之害徙泰州坐失舉除知虢州移江寧府滁州徙永興軍時西徵無功關內騷動庠過關力言虛內事外恐搖根本帝感納其忠元佑初加樞密直學士知渭州卒年六十四宣仁聞之曰帥臣極難得劉庠可惜也庠有吏能淹通歷代史王安石稱其博卒後蘇頌論庠治平建儲之功詔褒錄其子

錢暄按宋史錢惟演傳惟演子暄字載陽以父蔭累官駕部郎中知撫州移臺州臺城惡地下秋潦暴集輒圮溺人多卽山爲居暄爲增治城堞壘石爲臺作大堤捍之進少府監權鹽鐵副使暄鉤考諸路逋租兩浙轉運使負課當坐暄上言浙部仍歲饑故租賦不登籍今使者獲罪必亟斂於民民不堪矣神宗卽詔釋之官制行爲光祿卿出知鄆州拜寶文閣待制卒子景臻尙秦魯國大長公主景臻子忱在外戚傳

吳中復按宋史本傳中復字仲庶興國永興人父仲舉仕李煜爲池陽令曹彬平江南仲舉嘗殺彬所招使者城陷彬執之仲舉曰世祿李氏國亡而死職也彬義而不殺中復進士及第知峨眉縣邊夷民事淫祠太盛中復悉廢之廉於居官代還不載一物通判潭州禦史中丞孫抃薦爲監察禦史初不相識也或問之抃曰昔人恥爲呈身禦史今豈有識面臺官耶遷殿中侍禦史彈宰相梁適仁宗曰馬遵亦言之矣且問中復曰唐自天寶後治亂分何也中復歷引姚崇九齡林甫國忠用捨以對適罷中復亦通判虔州未至復還臺富弼主李仲昌開六漯河內臣劉恢密告所斷岡與國姓上名同賈昌朝陰助之欲以搖弼詔中復往治促行甚急中復言獄起姦臣非盛世所宜有馳至較其名乃趙徵材也亦無岡勢獄以故得止又彈宰相劉沆沆罷攺右司諫同知諫院遷禦史知雜事戶部副使擢天章閣待制知澤州瀛州移河東都轉運使進龍圖閣直學士知江寧府郵兵苦巡轄官苛刻縶而鞭之獄具法不至死中復以便宜戮首惡流其餘入奏爲令歷成徳軍成都府永興軍河北行靑苗法使者至將先下州縣中復檄之曰斂散自有期今先事擾之何也拒不聽且以報安撫司韓琦方疏諫靑苗錄其語以上熙寧並省郡邑以永康爲縣中復言永康控威茂不可廢其後因夷竟復之關內大旱民多流亡中復請加賑卹執政惡之遣使往視謂爲不實削一階提舉玉隆觀起知荊南坐過用公使酒免卒年六十八中復樂易簡約好周人之急士大夫稱之從孫擇仁

王克臣按宋史王審琦傳審琦子承衍承衍孫克臣字子難承衍尙秦國賢穆公主克臣第景佑進士仁宗閱其文顧侍臣曰賢穆有孫登科可喜也仕累通判壽州鼓角卒夜入州廨擊郡將旣就擒而監兵使所部被甲操刃立庭中官吏駭觀克臣徐言曰此不過爲盜耳立遣甲者去戒凶卒勿妄引他人眾歡服是日天貺節率掾屬朝謁如常儀人賴以安猶坐貶監潭州稅熙寧中爲開封度支二判官遷鹽鐵副使時鄭俠以上書竄嶺表克臣嘗薦俠且饋之白金又坐奪官復爲戶部副使以集賢殿修撰知鄆州京東多盜克臣請以便宜處決遂下諸郡使械送尢桀者斬以徇盜爲少衰河決曹村克臣亟築堤城下或曰河決澶淵去鄆爲遠且州徙於髙八十年不知有水患安事此克臣不聽役愈急堤成水大至不沒者才尺餘復起甬道屬之東平王陵埽人得趨以避水事寧皆繪像祀之進天章閣待制徙知瀛州有告外間入境密旨趣具獄株連甚眾克臣陰緩之已而得爲間者於他道徙知太原王中正西討罔功而誣克臣姑息士卒使無固志黜爲單州明年拜工部侍郎至是神宗幸尙書省至部捨上輦獎其治力以爲𨿽少者不及顧其子駙馬都尉師約使入覲元佑四年以龍圖閣直學士大中大夫卒年七十六

朱壽隆按宋史本傳壽隆字仲山密州諸城人以蔭知九隴縣吏告民一家七人以火死壽隆曰寧有盡室就焚無一脫者殆必有姦逾月獲盜果殺其人而縱火也知宿州宿多劇盜至白畫被甲剽攻郡縣不能制壽隆設方略耳目捕斬千餘人擢提點廣西刑獄嶺外新經儂寇修營城障貴州虐用其人不能聊生壽隆馳詣州械守送獄奏黜之老稚婦女遭亂流轉不能自還者檄所在資送其還舊制溪蠻侵暴羈靡州𨿽殺人無得讎報壽隆請聽相償蠻始畏戢歷鹽鐵度支判官夔路轉運使巴峽地隘民困於役免其不應法者千五百人復爲鹽鐵判官京東轉運使賜三品服歲惡民移壽隆諭大姓富室畜爲田僕舉貸立息官爲置籍索之貧富交利以少府監知揚州卒年六十八壽隆爲人和厚接談怡怡必當於理而不屈於權貴狄靑討賊欲殺裨將不用命者數人壽隆極論罪不當死孫沔在坐曰儂賊害民萬計此何足惜壽隆曰王師之來以除民害顧可效賊爲暴耶靑感其言而止

余良肱按宋史本傳良肱字康臣洪州分寧人第進士調荊南司理參軍屬縣捕得殺人者旣自誣服良肱視驗屍與刃疑之曰豈有刃盈尺而傷不及寸乎白府請自捕逮未幾更獲眞殺人者民有失財物逾十萬逮平民數十人方暑搒掠號呼聞於外或有附吏耳語良肱陰知其爲盜亟捕詰之贓盡得攺大理寺丞出知湘陰縣縣逋米數千石歲責裏胥代輸良肱論列之遂蠲其籍通判杭州江湖善溢漂官民廬舍良肱壘石堤二十里障之潮不爲害時王陶爲屬官常以气犯府帥吏或訴陶帥挾憾欲按之良肱不可曰使陶以罪去是以直不容也帥遂已後陶官於朝果以直聞知虔州士大夫死嶺外者喪車自虔出多弱子寡婦良肱悉力振護孤女無所依者出俸錢嫁之以母老得知南康軍丁母憂服除爲三司使判官方關陜用兵朝議貸在京民錢良肱力爭之會大臣亦以爲言議遂格內府出腐幣售三司三司吏將受之良肱獨曰若賦諸軍軍且怨不則貨諸民民且病請付文思以奉帷幄攺知明州朝廷方治汴渠畱提舉汴河司汴水澱淤流且緩執政主挾河議良肱謂善治水者不與水爭地方冬水涸宜自京左浚治以及畿右三年可使水復行地中弗聽又議伐汴堤木以資狹河良肱言自泗至京千餘里江淮漕卒接踵者行多病暍藉蔭以休又其根盤錯與堤爲固伐之不便屢爭不能得乃請不與其事執政𨿽怒竟不爲屈攺太常少卿知澗州遷光祿卿知宣州治爲江東最請老提舉洪州玉隆觀卒年八十一七子卞爽最知名

蒲卣按宋史本傳卣字君錫閬州人母任知書裏中號任五經卣幼以開敏聞中進士第歷利州司戶參軍三泉主簿知合江金水縣通判文州有獻議者欲開文州徑路達陜西卣言洮岷積石至文爲甚邇自文出江油鄧艾取蜀故道也異時鬼章欲從此窺蜀爲其阻隘而止夏人志此久矣可爲之通道乎議遂塞爲睦親宅教授提舉湖北京西常平崇寧均田轉運使以用不足將度費以定稅卣曰詔旨所以加惠元元爾初不在增賦也宛襄地廣沃國初募民墾田得爲世業令人毋輒訴蓋百年矣好訟者稍以易佃法搖之卣一切禁止有持獻於權貴而降中旨給賜者卣言地盈千頃戶且數百傳子至孫久一旦攺隸眾將不安先朝明詔具在不可易也朝廷是其議提點湖南刑獄知鼎遼隴寧四州復提舉潼州路刑獄有議榷酤於瀘敍間云歲可得錢二十萬卣言先朝念此地夷漠雜居故弛其榷禁以惠安邊人今之所行未見其利乃止累官中大夫卒年七十二

範子奇按宋史範雍傳雍孫子奇字仲濟階祖雍蔭簽書並州判官以唐介薦神宗賜對提舉修在京倉三司使又薦按覆營繕匠吏積爲欺隱懼罪造飛語聞之神宗遣大閹張茂則察其無私勞之曰爲吏當如是無卹人言授戶部判官爲湖南轉運副使建言梅山蠻恃險爲邊患宜拓取之後章惇開五溪議由此起入判將作監使於遼導者攺路回遠子奇謂曰此去雲中有直道旬日可至何爲出此導者又欲沮子奇下馬館門外子奇曰異時於中門下馬今何以輒易導者計屈歷河東陜西河北京東四路轉運使工部左司二郎中加直龍圖閣使河北諸郡猶榷鹽奏罷之元佑初爲將作監司農卿復使陜西以病解起知鄭州加集賢殿修撰知河陽召權戶部侍郎刪酒戶苛禁及奴婢告主給賞法未幾出知慶州廣儲蓄繕城柵嚴守備羈黠羌推誠待下人樂爲用入爲吏部侍郎以待制致仕卒年六十三子坦

喬執中按宋史本傳執中字希聖髙郵人入太學補五經講書五年不謁告王安石爲羣牧判官見而器之命子弟與之遊擢進士調須城主簿時河役大興部役者不得人一夕噪而潰因致大獄執中往代終帖然富民賂吏將刱橋所居以罔市利執中疏其害使者入吏言使成之執中曰官可去橋不可刱也卒不能奪王安石爲政引執中編修熙寧條例選提舉湖南常平章惇討五溪檄執中取大田離子二峒峒路險絕期迫執中但走一校諭其酋卽相率歸命錄功當遷秩辭以及父母就徙轉運判官召爲司農丞提點開封縣鎭諸縣牧地民耕歲久議者將取之當夷丘墓伐桑柘萬家相聚而泣執中請於朝神宗詔復予民攺提點京西北路刑獄時河決廣武埽危甚相聚莫敢登執中不顧立其上眾隨之如蟻附不日埽成元佑初爲吏部郎中請選人由縣令錄事參軍致仕者升朝籍得封其親兼徐王府侍講翊善遷起居舍人起居郎權給事中有司以天下讞獄失出入者同坐執中駁之曰先王重入而輕出卹刑之至也今一旦均之恐自是法吏不復肯與生比非好生洽民之意也進中書舍人邢恕遇赦甄復執中言恕深結蔡確鼓唱扇搖今復其官懼疑中外遷給事中刑部侍郎紹聖初上官均摭執中爲呂大防所用以寶文閣待制知鄆州執中寬厚有仁心屢典刑獄雪活以百數明年夢神人以騎都尉詰旦爲客言之少焉談笑而逝年六十三

章衡按宋史本傳衡字子平浦城人嘉佑二年進士第一通判湖州直集賢院攺鹽鐵判官同修起居注物有掛空籍者奏請蠲之又言三司經費取領而無多寡率不預知急則斂於民倉卒趨迫故苦其難供願敕三部判官簿正其數卽有所賦先期下之使公私皆濟三司使忌其能出知汝州﹠﹟州熙寧初還判太常寺建言自唐開元纂缺禮書以國卹一章爲豫凶事刪而去之故不幸遇事則捃摭墜殘茫無所據今宜爲厚陵集禮以貽萬世從之出知鄭州奏罷原武監弛牧地四千二百頃以予民復判太常知審官西院使遼燕射連發破的遼以爲文武兼備待之異於他使歸復命言遼境無備因此時可復山後八州不聽衡患學者不知古今纂歷代帝系名曰編年通載神宗覽而善之謂可冠冕諸史且念其嘗先多士進用獨後面賜三品服判吏部流內銓嘗有員闕旣擬注而三班院輒用之反訟吏部宰相主其說衡連奏疏與之辧或曰宰相之勢恐不可深較衡不爲止至訴於禦前神宗命內侍偕至中書宰相見之怒衡曰衡爲朝廷法耳以狀上請而視之相悟曰若爾吏部是矣乃罪三班未幾知通進銀臺司直舍人院拜寶文閣待制知澶州神宗曰卿爲仁宗朝魁甲寶文藏禦集之處未始除人今以之處卿衡拜謝至都會官立法禁民販鹽衡言民恃鹽以生生之所在𨿽犯法不顧空令犴獄日繁請如故便徙知成徳軍坐事免元佑中歷秀襄河陽曹蘇州加集賢院學士復以待制知揚廬宣﹠﹟州卒年七十五

黃廉按宋史本傳廉字夷仲洪州分寧人第進士歷州縣熙寧初或薦之王安石安石與之言問免役事廉據舊法以對甚悉安石曰是必能辦新法白神宗召訪時務對曰陛下意在便民法非不良也而吏非其人朝廷立法之意則一而四方推奉紛然不同所以法行而民病陛下不盡察也河朔被水河南齊晉旱淮浙飛蝗江南疫癘陛下不盡知也帝卽命廉體量振濟東道除司農丞還報合旨權利州路轉運判官復丞司農爲監察禦史裏行建言成天下之務莫急於人才願令兩制近臣及轉運使各得舉士詔各薦一人繼言寒遠下僚旣得名聞於上願令中書審其能而表用則急才之詔不虛行於天下矣又言比年水旱民蒙支貸倚閣之恩今幸歲丰有司悉當舉催久饑初稔累給並償是使民遇丰年而思歉歲也請令諸道以漸督取之論兪充結王中正致宰屬並言中正任使太重帝曰人才蓋無類顧駕禦之何如耳對曰𨿽然臣慮漸不可長也河決曹村壞田三十萬頃民廬舍三十八萬家受詔安撫京東發廩振饑遠不能至者分遣吏移給擇髙地作捨以居民流民過所毋徵算轉行者賦糧質私牛而與之錢養男女棄於道者丁壯則役其力凡所活二十五萬相州獄起鄧伯溫上官均論其冤得譴去詔廉詰之竟不能正未幾獄成始悔之加集賢校理提點河東刑獄遼人求代北地廉言分水畫境失中國險固啟豺狼心其後契丹果包取兩不耕地下臨雁門父老以爲恨王中正發西兵用一而調二轉運使又附益之廉曰民朘剝至骨斟酌不乏興足矣忍自竭根本邪卽奏云師必無功盍有以善其後旣大軍潰歸中正嫁罪於轉餉廉詣上黨對理坐貶秩元佑元年召爲戶部郎中陸思閔茶法爲川陜害遣廉使蜀按察至則奏罷其泰甚者且言前所爲誠病民若悉以予之則邊計不集蜀貨不通園甿將受其敝請榷熙秦茶勿罷而許東路通商禁南茶毋入陜西以利蜀貨定俵馬歲額爲萬八千匹朝廷可其議使以直祕閣提舉明年進爲左司郎中遷起居郎集賢殿修撰樞密都承旨上官均論其往附蔡確爲獄攺陜西都轉運使拜給事中卒年五十九

葉康直按宋史本傳康直字景溫建州人擢進士第知光化縣縣多竹民皆編爲屋康直教用陶瓦以寧火患凡政皆務以利民時丰稷爲谷城令亦以治績顯人歌之曰葉光化丰谷城淸如水平如衡曾布行新法以爲司農屬歷永興秦鳳轉運判官從陜西進提點刑獄轉運副使五路兵西徵康直領涇原糧道承受內侍梁同以餉惡妄奏神宗怒械康直將誅之王安禮力救得歸故官元佑初加直龍圖閣知秦州中書舍人曾肇蘇轍劾康直諂事李憲免官究實無狀攺知河中府復爲秦州夏人侵甘谷康直戒諸將設伏以待殲其二酋自是不敢犯境進寶文閣待制陜西都轉運使以疾請知亳州通浚積潦民獲田數十萬畝召爲兵部侍郎卒年六十四

魯有開按宋史本傳有開字元翰參知政事宗道從子也好禮樂通左氏春秋用宗道蔭知韋城縣曹濮劇盜橫行旁縣間聞其名不敢入境知確山縣大姓把持官政有開治其最甚者遂以無事興廢陂漑民田數千頃富弼守蔡薦之以爲有古循吏風知金州有蠱獄當死者數十人有開曰欲殺人衷謀之足矣安得若是眾邪訊之則誣天方旱獄白而雨知南康軍代還熙寧行新法王安石問江南如何曰新法行未見其患當在異日也以所對乖異出通判杭州知衛州水災人乏食擅貸常平錢粟與之且奏乞蠲其息徙冀州增堤或謂郡無水患何以役爲有開曰豫備不虞古之善計也卒成之明年河決水果至不能冒堤而止朝廷遣使河北民遮誦有開功狀召爲繕部郎中元佑中歷知信陽軍洺滑州復守冀官至中大夫卒

李常按宋史本傳常字公擇南康建昌人少讀書廬山白石僧捨旣擢第畱所抄書九千卷名捨曰李氏山房調江州判官宣州觀察推官發運使楊佐將薦攺秩常推其友劉琦佐曰世無此風久矣並薦之熙寧初爲祕閣校理王安石與之善以爲三司條例檢詳官攺右正言知諫院安石立新法常豫議不欲靑苗收息至是疏言條例司始建已致中外之議至於均輸靑苗斂散取息傅會經義人且大駭何異王莽猥析周官片言以流毒天下安石見之遣所親密諭意常不爲止又言州縣散常平錢實不出本勒民出息神宗詰安石安石請令常具官吏主名常以非諫官體落校理通判滑州歲餘復職知鄂州徙湖齊二州齊多盜論報無虛日常得黠盜刺爲兵使在麾下盡知囊括處悉發屋破柱拔其根株半歲間誅七百人姦無所匿徙淮南西路提點刑獄元丰六年召爲太常少卿遷禮部侍郎哲宗立攺吏部進戶部尙書或疑其少幹局慮不勝任質於司馬光光曰用常主邦計則人知朝廷不急於徵利聚斂少息矣常轉對上七事曰崇廉恥存鄕舉別守宰廢貪贓審疑獄擇儒師修役法時役法差免二科未定常謂法無新陳便民者良論無彼己可久者確今使民俱出貲則貧者難辦俱出力則富者難堪各從其願則可久爾乃折衷條上之赦恩蠲市易逋負不滿二百緡者常請息過其數亦勿取拜禦史中丞兼侍讀加龍圖閣直學士論取士請分詩賦經義爲兩科以盡所長初河決小吳議者欲自孫村口導還故處及是役興常言京東河北饑困不宜導河詔罷之諫官劉安世以吳處厚繳蔡確詩爲謗訕因力攻確常上疏論以詩罪確非所以厚風俗安世並劾常徙兵部尙書辭不拜出知鄧州徙成都行次陜暴卒年六十四有文集奏議六十卷詩傳十卷元佑會計祿三十卷常長孫覺一歲始與覺齊名俱受知於呂公著其論議趨捨大略多同所終官職又同其死先後一夕云

楊汲按宋史本傳汲字潛古泉州晉江人登進士第調趙州司法參軍州民曹潯者兄遇之不善兄子亦加侮焉潯持刀逐兄子兄挾之以走潯曰兄勿避自爲侄爾旣就吏兄子云叔欲紿吾父止而殺之吏當潯謀殺兄汲曰潯呼兄使勿避何謂謀若以意爲獄民無所措手足矣州用其言讞上潯得不死主管開封府界常平權都水丞與侯叔獻行汴水淤田法遂釃汴流漲潦以漑西部瘠土皆爲良田神宗嘉之賜以所淤田千畝提點淮西刑獄提舉西路常平修古芍陂引漢泉灌田萬頃召判都水監爲大理卿遷刑部戶部侍郎元佑初以寶文閣待制知廬州崔臺符被劾汲亦落職知黃州歷徐襄越州紹聖中復爲戶部侍郎卒

張問按宋史本傳問字昌言襄陽人也進士起家通判大名府羣牧地在魏歲久冒入於民有司按舊籍括之地數易主券不明吏苟趣辦持詔書奪人田至毀室廬發丘墓問至則曰是豈朝廷意耶具上以聞仁宗諭大臣曰吏用心悉如問何患赤子之不安也立罷之擢提點河北刑獄大河決議築小吳問言曹村小吳南北相直而曹村當水沖賴小吳堤薄水溢北出故南堤無患若築小吳則左彊而右傷南岸且決水並京畿爲害獨可於孫陳兩埽間起堤以備之耳詔付水官議久不決小吳卒潰徙江東淮南轉運使加直集賢院戶部判官復爲河北轉運使所部地震河再決議者欲調京東民三十萬自澶築堤抵幹寧問言堤未能爲益災傷之餘力役勞民非計也神宗從之問十年不奏考課詔特遷其官入爲度支副使拜集賢殿修撰河東轉運使坐誤軍須貶知光化軍未幾復使河北諸葛公權之亂郡縣株蔓連逮至數百千人問上疏申理止誅首惡熙寧末知滄州自新法行問獨不阿時好元丰定官制王安禮薦問可任六曹侍郎帝以其好異論不用歷知河陽潞州元佑初爲祕書監給事中累官正議大夫卒年七十五問處己廉潔嘗仕鄜延幕府與種世衡善父喪世衡遺汝州田十頃辭弗受使歸未至而世衡卒其子古用父治命亦不納田蕪穢者三十年後汝守請以給學朝廷命反諸種氏

呂公孺按宋史呂夷簡傳夷簡子公孺字稚卿任爲奉禮郎賜進士出身判吏部南曹占對詳敏仁宗以爲可用知澤潁廬常四州提點福建河北路刑獄入爲開封府推官民鬻薪爲盜所奪逐之遭傷尹包拯命笞盜公孺曰盜而傷主法不止笞執不從拯善其守及使三司而公孺爲判官事皆咨決之判都水監未幾攺陜西轉運使神宗得綏州遣使議守棄之便久未決命公孺往與郭逵議合遂存綏州常平法行公孺請以靑苗免役歸提刑司徙知渭州再徙鄆州坐失入死刑責知蔡州元丰初帝召公孺慰之曰長安謀帥無以易卿命知永興軍徙河陽洛口兵千人以久役思歸奮斧鍤排關不得入西走河橋觀聽洶洶諸將出兵掩擊公孺曰此皆亡命急之變且生卽乘馬東去遣牙兵數人迎諭之曰汝輩誠勞苦然豈得擅還一度橋則罪不赦矣太守在此願自首者止道左皆佇立以俟公孺索倡首者黥一人余復送役所語其校曰若復偃蹇者斬而後報眾帖息乃自劾專命詔釋之知審官東院出知秦州李憲以詔出兵欲盡駐原渭公孺不可與憲相論奏坐徙相州更陳杭鄭瀛四州元佑初加龍圖閣直學士復以爲秦州固辭攺祕書監遷刑部侍郎知開封府爲政明恕幕人遷黼坐誤毀其角法當徒公孺請罪數十人皆以杖免原廟亡珠系治典吏久公孺曰主者番代不一曷嘗以珠數相授受歲時諱日宮嬪狎至柰何顓指吏卒乎請之得釋擢戶部尙書以病提舉醴泉觀卒年七十贈右光祿大夫公孺廉儉與人寡合嘗護曹佾喪得厚餉辭不受談者淸其節焉

李壽朋按宋史李若谷傳若穀子淑淑子壽朋字延老慶曆初與弟復圭同試學士院賜進士出身判吏部南曹使行諸陵奏言昭憲皇后誕育二聖爲國文母獨以合葬安陵不及時祭請更其禮從之遷羣牧判官擊斷敏甚皇城卒邏其縱遊無度出知汝州盡推職田之入歸前守楊畋畋死又經理其家以饑歲營州廨勞民降爲荊門軍歷開封府推官戶部判官知鳳翔府滄州滄地震壞城郭帑庾壽朋以席爲屋督吏采繕葺未數月復其舊括蕪田三萬頃縱民耕擇其壯者使習兵河方北湧隨塞之故道﹠﹟壽朋度必東潰諭居人徙避後三縣四鎭果墊焉司馬光出使薦其能加直史館入直舍人院同修起居注進戶部鹽鐵副使性﹠﹟雋任俠奉祠西太一宮飲酒食肉如常時暴得疾卒詔中使撫其孥賜白金三百兩

孔宗翰按宋史孔道輔傳道輔子宗翰字周翰登進士第知仙源縣而爲治有條理遇族人有恩不以私故骫法王珪司馬光皆上章論薦由通判陵州爲夔峽轉運判官提點京東刑獄知虔州城濱章貢兩江歲爲水嚙宗翰伐石爲址冶鐵錮之由是屹然詔書褒美歷陜揚洪兗州皆以治聞哲宗初立求言吏民上書以千數詔司馬光采閱其可用者十五人獨稱獎其二乃宗翰與王鞏也元佑初詔爲司農少卿遷鴻臚卿言孔子之後自漢以來有褒成奉聖宗聖之號皆賜實封或縑帛以奉先祀至於國朝益加崇禮眞宗東封臨幸賜子孫世襲公爵然兼領他官不在故郡於名爲不正請自今襲封之人使終身在鄕裏詔攺衍聖公爲奉聖公不領他職給廟學田萬畝賜國子監書立學官以誨其子弟進刑部侍郎屬疾求去以寶文閣待制知徐州未拜而卒

盧秉按宋史盧革傳革子秉字仲甫未冠膺雋譽嘗謁蔣堂坐池亭堂曰亭沼粗適恨林木未就爾秉曰亭沼如爵位時來或有之林木非培植根株弗成大似士大夫立名節也堂賞味其言曰吾子必爲佳器中進士甲科調吉州推官靑州掌書記知開封府倉曹參軍浮湛州縣二十年人無知者王安石得其壁間詩識其靜退方置條例司預選中奉使淮浙治鹽法與薛向究索利病出本錢業鬻海之民戒不得私鬻還奏遂爲定制檢正吏房公事提點兩浙淮東刑獄顓提舉鹽事持法苛嚴追胥連保罪及妻孥一歲中犯者以千萬數進制置發運副使東南饑詔損上供米價以糴秉言價𨿽賤貧者終艱得錢請但償糴本而以其餘振贍是歲上計神宗問曰聞滁和民捕蝗充食有諸對曰有之民饑甚殍死相枕藉帝惻然曰前此獨趙忭爲朕言之耳先是發運使多獻羨余以希恩寵秉言職在董督六路財賦以時上之安得羨今稱羨者率正數也請自是罷獻獨以七十萬緡償三司逋加集賢殿修撰知渭州五路大出西討惟涇原有功進寶文閣待制夏境胡盧川距塞二百里恃險遠不設備秉遣將姚麟彭孫襲擊之俘斬萬計遷龍圖閣直學士夏酋仁多嵬丁舉國入寇犯熙河定西城秉治兵瓦亭分兩將駐靜邊寨指夏人來路曰吾遲明坐待捷報矣及明果至見宋師驚曰天降也縱擊之皆奔潰或言嵬丁巳死有識其衣服者諸將請以聞秉曰幕府上功患不實吾敢以疑似成欺乎他日物色之嵬丁果死詔褒賜服馬金幣且使上所獲器甲秉守邊久表父革年老乞歸移知湖州行三驛復詔還渭慰藉優渥革聞亦以義止其議已而革疾亟乃得歸元佑中知荊南劉安世論其行鹽法虐民降待制提舉洞霄宮卒

王質按宋史王祜傳祜子旭旭子質字子野少謹厚淳約力學問師事楊億億嘆以爲英妙伯父旦見其所爲文嗟賞之以蔭補太常寺奉禮郎後獻文召試賜進士及第被薦爲館閣校勘攺集賢校理累遷尙書祠部員外郎丁父憂與諸弟飯脫粟茹蔬終喪通判蘇州州守黃宗旦少質嘗因爭事宗旦曰少年乃與丈人抗耶質曰事有當爭職也卒不爲屈宗旦得盜錢者百餘人下獄治退告質曰吾以術鉤致得之喜見於色質曰以術鉤人置之死而又喜仁者之政固如是乎宗旦慚沮爲薄其罪還判尙書刑部吏部南曹知蔡州州人歲時祀吳元濟廟質曰安有逆醜而廟食於民者毀之爲更立狄仁傑李訴像而祠之蔡人至今號雙廟以本曹郎中召爲開封府推官時兄雍爲三司判官質不欲兄弟並居省府懇辭得知壽州徙盧州盜殺其徒並貲而遁捕得之質論盜死大理以謂法不當死質曰盜殺其徒自首者原之所以疑懷其黨且許之自新此法意也今殺人取貲而捕獲貸之豈法意乎疏上不報降監舒州靈仙觀采古今煉形攝生之術撰寶元總錄百卷逾年韓琦知審刑院請盜殺其徒非自首者勿原著爲令於是鄭戩葉淸臣皆言質非罪且稱其材起知泰州遷度支郎中徙荊湖北路轉運使嘗攝江陵府事或訴民約婚後期民言貧無貲以辦故違約質問其費幾何出私錢予之吏捕盜人衣者盜叩頭曰生平不爲過迫饑寒而至於此質命取衣衣之遣去加史館修撰同判吏部流內銓擢天章閣待制出知陜州卒質家世富貴兄弟習爲驕侈而質克己好善自奉簡素如寒士不喜畜財至不能自給初旦爲中書舍人家貧與昆弟貸人息錢違期以所乘馬償之質閱書得故券召子弟示之曰此吾家素風爾曹當毋忘也範仲淹貶饒州治朋黨方急質獨載酒往餞或以誚質質曰範公賢者得爲之黨幸矣世以此益賢之

趙君錫按宋史趙安仁傳安仁子良規良規子君錫字無愧性至孝母亡事父良規不違左右夜則寢於傍凡衾裯薄厚衣服寒溫藥石精粗飲食旨否櫛發剪爪整冠結帶如內則所載者無不親之及登進士第以親故不願仕良規每出必扶掖上下至雜立僕禦中嘗從謁文彥博彥博異其容止問而知之語諸子令視以爲法良規沒調知武彊縣知韓琦大名幕府彥博及吳充在樞管更薦之爲檢校吏房文字徙知大宗正丞加祕閣校理攺宗正丞時增諸宗院講書教授官而逐院自備緡錢爲月饋貧者或不能以時致宗師輒移文督取君錫言國家養天下士於太學尙不較其費安有教育宗室令自行束脩之理詔悉從官給歷開封府推官元佑初遷司勛右司郎中太常少卿擢給事中論蔡確章惇有罪不宜復職大河不可輕議東回請亟罷修河司以省邦費寬民力蘇軾出知杭州君錫言軾之文追攀六經蹈藉班馬知無不言壬人畏憚爲之消縮公論倚重隱如長城今飄然去國邪黨必謂朝廷稍厭直臣且將乘隙復進實系消長之機不若畱之在朝用其善言則天下蒙福聽其讜論則聖心開益行其詔令則四方風動爲利博矣進刑部侍郎樞密都承旨拜禦史中丞卽上疏勸哲宗親講學廣諮問爲躬政之漸君錫素有志行後隨人低昂無大建明初稱蘇軾之賢遇賈易劾軾題詩怨謗卽繼言軾負恩懷逆無禮先帝願亟正其罪宣仁後覽之不悅曰君錫全無執守復以吏部侍郎天章閣待制知鄭陳澶三州河南府徙應天因淸明出郊具奠謁杜衍張﹠﹟張方平趙槪王堯臣蔡抗蔡挺之塋邀七家子孫陪祭於側時人傳其風義紹聖中貶少府少監分司南京卒年七十七紹興六年贈徽閣直學士

杜紘按宋史杜純傳純弟紘字君章起進士爲永年令歲荒民將他往召諭父老曰令不能使汝必無行若畱能使汝無饑皆喜聽命乃官給印券使稱貸於大家約歲丰爲督償於是咸得食無徙者明年稔償不愆素神宗聞其材用爲大理評斷官檢詳樞密刑房修武經要略以職事對帝翊日語宰相嘉其論奏明白未果用紘每議獄必傅經義民間有女幼許嫁未行而養於婿氏婿氏殺以誣人吏當如﹠﹟法紘曰禮婦三月而廟見未廟見而死則歸葬於家示未成婦也律定﹠﹟而夫犯論同凡人養婦𨿽非禮律然未成婦則一也議乃定又論天下囚應死吏懦不行法輒以疑讞夫殺人而有疑讞是縱民爲殺之道也請治妄讞者不從擢刑部郎中元佑初爲夏國母祭奠使時夏人方修貢入其國禮猶倨迓者至衣毛裘設下人坐蒙以黲且不跪受詔紘責之曰天王弔禮甚厚今不可以加禮夏人畏懼加敬他日夏使至請歸復侵疆紘逆之至館使欲入見有所陳紘止之答語頗不遜紘曰國主設有請必具表中此大事也朝廷肯以使人口語爲可否乎隨語連拄之乃不敢言遷右司郎中大理卿以直祕閣知齊鄧二州復爲大理卿權刑部侍郎加集賢殿修撰爲江淮發運使知鄆州獄系囚三百人紘至之旬日處決立盡又以刑部召未至還之鄆嘗有揭幟城隅著妖言其上期爲變州民皆震俄而艸場白晝火蓋所揭一事也民又益恐或請大索城中紘笑曰姦計正在是冀因吾膠擾而發柰何墮其術中彼無能爲也居無何獲盜乃姦民爲妖如所揣遂按誅之徙知應天府卒年六十二紘事兄純禮甚備在鄆州聞訃泣曰兄教我成立今亡不得臨死不瞑矣適詣關迎其柩於都門哀動行路悉以奉錢給寡嫂推其子恩官其子若孫一人宦京師時里人馬隨調選病臥逆旅紘載與歸醫視之隨竟死爲治喪第中或以爲嫌不自卹其風義蓋天性云

謝麟按宋史本傳麟字應之建州甌寧人登第調會昌令民被酒夜與仇鬥旣歸而所親殺之因誣仇麟知死者無子所親利其財一訊得實再調石首令縣苦江水爲患堤不可禦麟壘石障之自是人得安堵號謝公堤通判辰州章惇使湖湘拓沅州薦麟爲守由太常博士攺西上合門副使猺賊犯辰溪麟且捕且招一方以寧詔使經制宜州獠降其種落四千八百人納思廣洞民千四百室得鎧甲二萬褒賜甚渥加果州刺史知荊南涇邠二州元佑初復以朝議大夫直祕閣知潭州加直龍圖閣歷徙江寧鳳翔府渭桂二州融江有寇警將吏議致討麟以計平之戍兵從北來不能水土麟部土人使極南而北兵止屯近郡賴以全者甚眾卒於官

穆衍按宋史本傳衍字昌叔河內人徙河中第進士調華池令民牛爲仇家斷舌而不知何人訟於縣衍命殺之明日仇以私殺告衍曰斷牛舌者乃汝耶訊之具服後知淳化耀之屬縣衍從韓絳宣撫陜西遇慶卒潰亂衍念母在耀亟謁歸信宿走七驛比至慶卒嘗戍華池知衍名不敢近時諸郡捕賊兵糧糒無以給遂擅發常平倉且懼得罪衍曰饑之不卹則吾兵將爲慶卒矣衍考課爲一路最元丰中種諤西徵參其軍事諤第賞以死事爲下衍曰此非所以勸忠也力爭之諤還入塞詔往靈武援渭慶兩軍將行衍曰吾兵惰歸未及解甲安能犯不測於千里外哉諤乃止同幕畏罪陽謝衍曰師不再舉君之力也衍識其意曰全萬眾之命以一身塞責衍無憾焉元佑初大臣議棄熙蘭衍與孫路論疆事以爲蘭棄則熙危熙棄則關中震唐自失河湟西邊一有不順則警及京師今二百餘年非先帝英武孰能克復若一旦委之恐後患益前悔將無及矣議遂止攺陜西轉運判官金部戶部員外郎熙河分畫未決詔衍視之還言質孤勝如據兩川美田實彼我必爭之地自西關失利遂廢不守請界二壘之間城李諾平以控要害及他城堡皆起亭障以通涇原明年遂城李諾名曰定遠三遷左司郎中紹聖初以直祕閣爲陜西轉運使加直龍圖閣知慶州徙延安又徙秦州未行而卒年六十三敕河中官庀其葬後追錄不棄蘭州議官其一子政事部名臣列傳二十

宋七

鄭僅按宋史本傳僅字彥能徐州彭城人第進士爲大名府司戶參軍畱守文彥博以爲材部使者檄往他郡彥博曰如鄭參軍詎可令數出奏攺司法遷冠氏令河決府西檄夜下調夫急僅方閱保甲盡籍卽行先他邑至決遂塞使者怒劾之畱守王拱辰爭於朝曰微冠氏城民魚矣猶坐罰金時河朔饑盜起獨冠氏無之且不入境他邑獲盜詰治之盜因言鄭冠氏仁故相戒不犯爾知福昌縣復值歲饑悉意振貸民不流亡當第賞不肯自列提舉京東常平入爲戶部員外郎至太府卿加直龍圖閣爲陜西都轉運使論饋餉河湟功進集賢殿修撰顯謨閣待制僅請籍閒田爲官莊是歲鎭戎徳順收谷十餘萬會西寧髙永年戰沒熙河帥臣歸咎官莊奪屬羌地致其怨畔詔罷之議者以爲惜攺知寧州諸軍多殺老弱持首要賞僅下令非彊壯而能生致者賞半之有內附羌追寇得老人不忍殺擒之乃其父也相持哭一軍感動時諸路爭進討奏捷僅獨保境不生事寇一不犯徙秦州復爲都轉運使召拜戶部侍郎攺吏部侍郎知秦州以顯謨閣直學士通議大夫卒年六十七贈光祿大夫謚曰修敏子望之自有傳

余卞余爽按宋史余良肱傳良肱子卞字洪範爽字荀龍皆以任子恩試校書郎爽博學多大略累爲唐州判官湖北安撫司勾當機宜文字討叛蠻有功知沅州蠻殺沿邊巡檢卞設方略復平之加奉議郎先是良肱爲鼎州推官五溪蠻叛良肱運糧境上周知其利害上書言此彈丸地不足煩朝廷費不如棄與而就撫之當時是其議未果棄也及蠻叛斷渠陽道振官軍不得進卞適使湖北帥唐義問卽授卞節制諸將陰選死士三千人夜銜枚繞出賊背伐山開道漏未盡數刻入渠陽黎明整眾出賊大駭盡銳來戰奮擊大破之鼓行度險賊七遇七敗斬首數千級蠻遂降尋有詔廢渠陽軍爲寨盡拔居人護出之紹聖初治棄渠陽罪免歸徽宗卽位復奉議郎管勾玉隆觀未幾復渠陽爲靖州又論前事免終於家爽尙气自信不少貶以合世應元丰詔上便宜十五事言過剴切元佑末爽復極言請太皇太后還政事章惇憾爽不附己乃擿其言爲謗訕以瀛州防禦推官除名竄封州久之起知明州未行以言者罷監東嶽廟崇寧中與卞俱入黨籍

蔣之奇按宋史本傳之奇字﹠﹟叔常州宜興人以伯父樞密直學士堂蔭得官擢進士第中春秋三傳科至太常博士又舉賢良方正試六論中選及對策失書問目報罷英宗覽而善之擢監察禦史神宗立轉殿中侍禦史上謹始五事一曰進忠賢二曰退姦邪三曰納諫諍四曰遠近習五曰閉女謁神宗顧之曰斜封墨敕必無有至於近習之戒孟子所謂觀遠臣以其所主者也之奇對曰陛下之言及此天下何憂不治初之奇爲歐陽修所厚制科旣黜乃詣修盛言濮議之善以得禦史復懼不爲眾所容因修妻弟薛良孺得罪怨修誣修及婦吳氏事遂劾修神宗批付中書問狀無實貶監道州酒稅仍榜朝堂至州上表哀謝神宗憐其有母攺監宣州酒稅新法行爲福建轉運判官時諸道免役推行失平之奇約僦庸費隨算錢髙下均取之民以爲便遷淮東轉運副使歲惡民流之奇募使修水利以食流者如揚之天長三十六陂宿之臨渙橫斜三溝尢其大也用工至百萬漑田九千頃活民八萬四千歷江西河北陜西副使之奇在陜西經賦入以給用度公私用足比其去庫緡八十餘萬邊粟皆支二年移淮南擢江淮荊浙發運副使元丰六年漕粟至京比常歲溢六百二十萬石錫服三品請鑿龜山左肘至洪澤爲新河以備淮險自是無覆溺之患詔增三秩加直龍圖閣升發運使凡六年其所經度皆爲一司故事元佑初進天章閣待制知潭州禦史韓川孫升諫官朱光庭皆言之奇小人不足當斯選攺集賢殿修撰知廣州妖人岑深善幻聚黨二千人謀取新興略番禺包據嶺表羣不逞借之爲虐其勢張甚之奇遣鈐轄楊從先致討生擒之加寶文閣待制南海饒寶貨爲吏者多貪聲之奇取前世牧守有淸節者吳隱之宋璟盧奐李勉等繪其象建十賢堂以祀冀變其習徙河北都轉運使知瀛州遼使耶律迪道死所過郡守皆再拜致祭之奇曰天子方伯柰何爲之屈膝邪奠而不拜入爲戶部侍郎未幾復出知熙州夏人論和請畫封境之奇揣其非誠心務守備謹斥候常若敵至終之奇去夏人不敢犯塞紹聖中召爲中書舍人攺知開封府進龍圖閣直學士拜翰林學士兼侍讀元符末鄒洪以言事得罪之奇折簡別之責守汝州閱月徙慶州徽宗立復爲翰林學士拜同知樞密院明年知院事沅州蠻擾邊之奇請遣將討之以其地爲徽靖二州崇寧元年除觀文殿學士知杭州以棄河湟事奪職由正議大夫降中大夫以疾告歸提舉靈仙觀三年卒年七十四後錄其嘗陳紹述之言盡復官職之奇爲部使者十二任六典會府以治辦稱且孜孜以人物爲已任在閩薦處士陳烈在淮南薦孝子徐積每行部至必造之特以畔歐陽修之故爲淸議所薄子﹠﹟至侍從曾孫芾別有傳

李之純按宋史本傳之純字端伯滄州無棣人登進士第熙寧中爲度支判官江西轉運副使禦史周尹劾廣西提點刑獄許彥先受邕吏金命之純往究其端乃起於出婢之口之純以爲蕪俚之言不治彥先得免徙成都路轉運使成都歲發官米六千石損直與民言者謂惠民損上詔下其議之純曰蜀郡人恃此爲生百年柰何一旦奪之事遂已秩滿復畱凡數歲始還朝神宗勞之曰遐方不欲數易大吏使劍外安靖年谷屢丰以彰朝廷綏遠之意汝知之乎以爲右司郎中轉太僕卿元佑初加直龍圖閣知滄州召爲戶部侍郎未至攺集賢殿修撰河北都轉運使進寶文閣待制知瀛州俄以直學士知成都府還爲戶部三遷禦史中丞建言朝廷事下六部但隨省吏視其前後批以制緩急之序是爲胥吏顓處命令也若大臣不暇省宜令列曹長貳隨其所承當行卽行當止卽止必稟而後決毋拘於文則吏不得舞權而下情達矣又言眾賢和於朝則萬物和於野燮理陰陽輔相之職間者國論稍虧雍睦語言播傳動系觀望不可以不謹董惇逸黃慶基論蘇軾托詞命以毀先帝蘇轍以名器私所親皆以監司罷之純疏其誣罔乃更黜之以疾攺工部尙書紹聖中劉拯劾其阿附轍出知單州卒年七十五從弟之儀

宇文昌齡按宋史本傳昌齡字伯彥成都雙流人進士甲科調榮州推官熊本經制梓夔辟幹當公事凡攻討招襲建南平諸城寨皆出其畫遷大理丞本歸闕言其功擢提舉秦鳳路常平攺兩浙神宗患司農圖籍不肅選官釐整昌齡以使夔路入辭畱爲寺主簿遂拜監察禦史鄜延帥奏所部劉紹能與西羌通將爲患帝察其不然命昌齡卽鄜州鞫之果妄也昌齡因請深戒守臣毋生事僥賞以靖邊人之心使還賜五品服尙書省建以爲比部員外郎時官曹更新統紀未立昌齡悉力從事𨿽抵暮亦程吏不止具所立綱要請於朝而行之三司故吏狃玩弛多不便思有以中之擿邏卒糾其宿直遣小吏取衾服事大臣欲論以私役帝以職事修飭釋不問攺吏部員外郎出京西轉運副使召爲左司員外郎送遼使至雄州當宴從者不待揖而坐昌齡誚其使曰兩朝聘好百年矣入境置宴非但今日揖而後坐此禮渠可闕邪使者陽若不服而心悟其非卒成禮去遷太常少卿詔議郊祀合祭論者不一昌齡曰天地之數以髙卑則異位以禮制則異宜以樂舞則異數至於衣服之章器用之具日至之時皆有辧而不亂夫祀者自有以感於無自實以通於虛必以類應類以气合气然後可以得而親可以冀其格今祭地於圜丘以气則非所合以類則非所應而求髙厚之來享不亦難乎後竟用其議攺直祕閣知梓州歷壽州河中府鄧鄆靑三州徽宗立召爲刑部侍郎徙戶部侍郎陜西饋芻糧於邊舊制令內郡轉給爲民病昌齡建言止輸其州而令量取道裏費助邊糴從之歲省糴價五百萬公私便之以寶文閣待制知開封府復爲戶部侍郎知靑杭越三州卒年六十五詔爲封傳護送歸官給其葬費子常字權可政和末知黎州有上書乞於大渡河外置城邑以便互市者詔以訪常常言自孟氏入朝藝祖取蜀輿地圖觀之畫大渡爲境歷百五十年無西南夷患今若於河外建城立邑虜情貳邊隙寖開非中國之福也尋提舉成都路茶馬自熙丰以來歲入馬蕃多至崇觀間其法始壞提舉官歲以所入進羨余吏緣爲姦市馬裁十一二且負其直夷人皆怨常盡革其獘馬遂溢額加直祕閣攺知夔州進祕閣修撰官累中大夫卒

席旦按宋史本傳旦字晉仲河南人七歲能詩嘗登沈黎嶺得句警拔觀者驚異元丰中舉進士禮部不奏名時方求邊功旦詣闕上書言戰勝易守勝難知所以得之必知所以守之神宗嘉納令廷試賜第歷齊州司法參軍鄭州河陽教授敕令所刪定官徽宗召對擢右正言遷右司諫禦史中丞錢遹率同列請廢元佑皇后而冊劉氏爲太后旦面質爲不可遹劾旦陰佐元佑之政左轉吏部員外郎攺太常少卿遷中書舍人給事中新建殿中省命爲監俄拜禦史中丞兼侍講內侍郝隨驕橫旦劾罷之都人誦其直帝以其章有媚惑先帝之語嫌爲指斥旋攺吏部侍郎以顯謨閣待制知宣州召爲戶部侍郎還吏部郝隨復入侍乃以顯謨閣直學士知成都府自趙諗以狂謀誅後蜀數有妖言議者遂言蜀土習亂或導旦治以峻猛旦政和平徙鄭州入見言蜀人性善柔自古稱兵背叛皆非其土俗願勿爲遂言蜀用鐵錢以其艱於轉移故權以楮券而有司冀贏羨爲之益多使民不敢信帝曰朕爲卿損數百萬虛券而別給緡錢與本業可乎對曰陛下幸加惠遠民不愛重費以救敝法此古聖王用心也自是錢引稍仍故坐進對淹畱黜知滁州久之帝思其治蜀功復知成都朝廷開西南夷黎州守詣幕府白事言雲南大理國求入朝獻旦引唐南詔爲蜀患拒卻之已而威州守焦才叔言欲誘保霸二州內附旦上章劾才叔爲姦利斂困諸蕃之狀宰相不悅代以龐恭孫而徙旦永興恭孫俄罪去加旦述古殿直學士復知成都時郅永壽陽延俊納土樞密院用以訹旦旦曰吾以爲朝廷悔開疆之禍今猶自若邪力辭之卒於長安年六十二贈太中大夫旦立朝無所附徇第爲中丞時蔡王似方以疑就第旦糾其私出府請推治官吏議者哂之子益字大光紹興初參知政事

張近按宋史本傳近字幾仲開封人第進士累遷大理正發運使呂溫卿以不法聞近受詔鞫治哲宗諭之曰此出朕命卿毋畏惠卿對曰法之所在𨿽陛下不能使臣輕重何惠卿也溫卿謾不肯置對近言溫卿所坐明白倘聽其蔓詞懼爲株連者累詔以眾證定其罪提舉河北東路常平西路刑獄入爲刑部員外郎大理少卿以集賢殿修撰知瀛州遼使爲夏人請命而兵以臨我近請亦出秦甲戍北道伐其謀邊人呂懺兒入瓦橋爲盜吏執之遼人因略宋民爲質近言朝廷方繼好息民當使曲在彼一偸之得失不足爲輕重釋之便滄民漁於海遼卒利其饒而私舉网取魚守兵與之鬥斬級三十二州將請賞之或言所殺乃平人宜論如律議弗決近言邊人貪利喜功遂賞之則爲國起怨然彼挾兵涉吾地謂之非盜可乎如罪以擅兵他日將誰使禦敵願兩置賞刑略而不問從之出鎭髙陽八年累加顯謨閣待制直學士徙知太原府以疾提舉洞霄宮先承詔買馬三千給牧戶近悉斂諸民而不予直爲禦史所劾失學士二年而復之卒年六十五

程之邵按宋史本傳之邵字懿叔眉州眉山人曾祖仁霸治獄有陰徳之邵以父蔭爲新繁主簿熙寧更募役法常平使者欲﹠﹟州縣民力以羨乏相補之邵曰此法乃成周均力遺意當各以一邑之力供一邑之役豈宜以此邑助他邑哉使者愧服辟之邵爲屬聽其所爲熊本察訪蜀道歸語諸朝曰役法初行成都路爲最詳之邵力也詔召見成都守趙抃奏畱之入爲三司磨勘官得隱匿數十萬緡從副使蹇周輔計度江嶺鹽還除廣東轉運判官元佑初提舉利梓路常平周輔得罪亦罷知祥符縣俄知泗州爲夔路轉運判官夔守彊狠不奉法劾正其罪大寧井鹽爲利博前議者輒儲其半供公上余鬻於民使先輸錢鹽不足給民以病告之邵盡發所儲與之商賈旣通關徵增數倍除主管秦蜀茶馬公事革黎州買馬之獘歲以仲秋爲市市四月止以羨茶入熙秦易戰騎得良馬益多知鳳翔府民負債無以償自焚其居而紿曰遺火有主藏吏殺四婢人無知者之邵發擿岐人傳誦徙鄭州元符中復主管茶馬市馬至萬匹得茶課四百萬緡童貫用師熙岷不俟報運茶往博糴發錢二十萬億佐用度連加直龍圖閣集賢殿修撰三進秩爲熙河都轉運使秦鳳出師命之經制卽言已備十萬騎可食三百日矣徽宗喜擢顯謨閣待制敵犯熙河之邵攝師事屯兵行邊境解去俄得疾卒方錄功轉大中大夫不及拜贈龍圖閣直學士官護喪歸子唐至寶文閣學士

楊應詢按宋史本傳應詢字仲謀章惠皇后族孫也歷知信安保定軍霸州塘濼之間地沮洳水潦易集居人浮板以濟應詢增堤防爲長衢浚其旁以泄流民利賴之爲河北沿邊安撫使徽宗以歸信容城兩縣弓手爲契丹所憚欲增爲千人或恐生事應詢曰吾欲備他盜彼安能禁我卒增之知雄州朝廷多取西夏地契丹以姻婭爲言遣使乞還之不得擁兵並塞中外恫疑應詢曰是特爲虛聲嚇我耳願治兵積粟示有備彼將聞風自戢明年果還兵復遣其相臣蕭保先牛溫舒來請詔應詢逆於境旣至帝遣問所以來應詢對願固守前議尋兼髙陽關路鈐轄邊人捕得北盜呂懺兒契丹謂略執平民有詔使縱釋應詢言吾知執盜耳因其求而遂與之是示以怯也不與遂質我民固索之應詢以違詔貶秩再遷洋州觀察使入提舉萬壽觀館契丹使當賜柑而貢未至有司代以他物使不受應詢以言折之乃下拜復爲定州眞定大名副都總管卒年六十三贈昭化軍節度使謚曰康理

姚佑按宋史本傳佑字伯受湖州長興人元丰末第進士徽宗初除夔州路轉運判官且行會帝幸禁苑禦弓矢佑奏聖武臨射賦帝大悅畱爲右正言歷陳紹述之說遷左司諫建議置輔郡以拱大畿進殿中監六尙局官制成凡所以事上率屬察舉稽違殿最勤惰之法皆佑裁定以親老請郡授顯謨閣待制知江寧府時召捕張懷素佑追獲之復爲殿中監逾歲以直學士知鄭州攺秦州或請調熙河弓箭士徙邊以省更戍佑謂人情懷土重遷丐以二年爲更發之期滿歲樂業而願畱者乃聽且請擇熙秦富民分丁授地蠲役借糧以勸耕植益廣秦之東西川建城壁嚴保障以控熙河涇原皆從之復爲殿中監攺吏部侍郎命鎭蜀用母老辭遷工部尙書加龍圖閣學士爲大名尹進延康殿學士復爲工部尙書徙禮部母喪除知太原府縣有小胥造冢逼其先墓者佑疑爲厭己請解官持服先是詔許佑悉買墓旁地遂並徙他冢小胥不從故佑持以爲說言者論其挾仇要君乃止以提舉上淸寶籙宮卒贈特進謚曰文僖

曾孝廣按宋史曾公亮傳公亮子孝廣字仲錫元丰末爲北外都水丞元佑中大臣議復河故道召孝廣問之言不可出通判保州久之復爲都水丞前此班行使臣部木﹠﹟至者須校驗無所失亡乃得送銓監吏領賕謝不時遣孝廣治籍疏姓名謹其去畱一歲中歸選者百輩除京西轉運判官入爲水部員外郎河決內黃詔孝廣行視遂疏蘇村鑿巨野導河北流紓澶滑深瀛之害遷都水使者洛水頻歲湓湧浸嚙北岸孝廣按河堤得廢渡口遺迹曰此昔人所以殺水勢也卽曰浚決之累石爲防自是無水患出提點永興路刑獄陜西京西轉運副使還爲左司郎中擢戶部侍郎進尙書坐錢帛不給費罷爲天章閣待制知杭州又以前聘契丹失奉使體奪職尋復之移知潭州加顯謨閣直學士知鄆州孝廣與胡安國鄒浩善皆大觀中忤時相禦史論之復奪職知饒州逾年徙廣州歷成徳軍太原府得故職以卒年六十贈正議大夫孝廣蒞官以嚴稱獲盜輒碎其手焉

曾孝蘊按宋史曾公亮傳公亮子孝蘊字處善紹聖中管幹發運司糶糴事建言揚之瓜州潤之京口常之﹠﹟牛易堰爲以便漕運商賈旣成公私便之提舉兩浙常平攺轉運判官知臨江軍召爲左司員外郎遷起居舍人時京邑有盜徽宗怒期三日不獲坐尹罪孝蘊奏求盜急則遁益遠小緩當自出從其言得盜崇寧建殿中省擢爲監居數月言者論其與張商英善以集賢殿修撰出知襄州徙江浙荊淮發運泗州議開直河以避漲溢沙石之害孝蘊以淮汴不相接不可成旣而工役大集竟成之策勛第賞辭不受未幾河果塞召爲戶部侍郎帝嘗問右曹儲物幾何疾作不能對徙工部以顯謨閣待制知杭州其後坐累連削黜至貶安遠軍節度副使宣和二年始復天章閣待制知歙州方臘起靑溪孝蘊約敕郡內無得奔擾分兵守厄塞有避賊來歸者獲罪使出境人稍恃以安會移靑州旣行而歙陷道攺杭州時賊已破杭孝蘊單車至城下城旣克復軍士多殺人孝蘊下令從者得自首無輒殺皆束手不敢驁論功進顯謨閣直學士又加龍圖閣學士卒年六十五贈通議大夫

範純禮按宋史範仲淹傳仲淹子純禮字彜叟以父仲淹蔭爲祕書省正字簽書河南府判官知陵臺令兼永安縣永昭陵建京西轉運使配木石磚甓及工徒於一路獨永安不受令使者以白陵使韓琦琦曰範純禮豈不知此將必有說他日眾質之純禮曰陵寢皆在邑境歲時繕治無虛日今乃與百縣均賦曷若置此使之奉常時用乎琦是其對還朝用爲三司鹽鐵判官以比部員外郎出知遂州瀘南有邊事調度苛棘純禮一以靜待之辦其可具者不取於民民圖像於廬而奉之如神名曰範公庵艸場火民情疑怖守吏惕息俟誅純禮曰艸濕則生火何足怪但使密償之庫吏盜絲多罪至死純禮曰以棼然之絲而殺之吾不忍也聽其家趣買以贖命釋其株連者除戶部郎中京西轉運副使元佑初入爲吏部郎中遷左司又遷太常少卿江淮荊浙發運使以光祿卿召遷刑部侍郎進給事中純禮凡所封駁正名分紀綱皆國體之大者張來除起居舍人病未能朝而令先供職純禮批敕曰臣僚未有以疾謁告不赴朝參先視事者來能供職豈不能見君壞禮亂法所不當爲聞者皆悚動禦史中丞擊執政將遂代其位先以諷純禮純禮曰論人而奪之位寧不避嫌邪命果下吾必還之宰相卽徙純禮刑部侍郎而後出命轉吏部攺天章閣待制樞密都丞旨去知亳州提舉明道宮徽宗立以龍圖閣直學士知開封府前尹以刻深爲治純禮曰寬猛相濟聖人之訓今處深文之後若益以猛是以火濟火也方務去前之苛猶慮未盡豈有寬爲患也由是一切以寬處之中旨鞫享澤村民謀逆純禮審其故此民入戲場觀優歸途見匠者作桶取而戴於首曰與劉先主如何遂爲匠擒明日入對徽宗問何以處之對曰愚人村野無所知若以叛逆蔽罪恐辜好生之徳以不應爲杖之足矣曰何以戒後人曰正欲外間知陛下刑憲不濫足以爲訓爾徽宗從之拜禮部尙書擢尙書右丞侍禦史陳次升乞除罷言官並自內批不由三省進擬右相曾布力爭不能得乞降黜次升純禮徐進曰次升何罪不過防柄臣各引所親且去不附己者爾徽宗曰然乃寢布議呂惠卿告老徽宗問執政執政欲許之純禮曰惠卿嘗輔政其人固不足重然當存國體曾布奏議者多憂財用不足此非所急也願陛下勿以爲慮純禮曰古者無三年之蓄曰國非其國今大農告匱帑庾枵空而曰不足慮非面謾邪因從容諫曰邇者朝廷命令莫不是元丰而非元佑以臣觀之神宗立法之意固善吏推行之或有失當以致病民宣仁聽斷一時小有潤色蓋大臣識見異同非必盡懷邪爲私也今議論之臣有不得志故挾此借口以元丰爲是則欲賢元丰之人以元佑爲非則欲斥元佑之士其心豈卹國事直欲快私忿以售其姦不可不深察也又曰自古天下汨亂系於用人祖宗於此最得其要太祖用呂餘慶太宗用王禹偁眞宗用張知白皆從下列置諸要途人君欲得英傑之心固當不次飭拔必待薦而後用則守正特立之士將終身晦迹矣左司諫江公望論繼述事當執中道不可拘一偏徽宗出示其疏純禮贊之曰願陛下以曉中外使知聖意所向亦足以革小人徇利之情乞褒遷公望以勸來者純禮沈毅剛正曾布憚之激駙馬都尉王詵曰上欲除君承旨範右丞不可詵怒會詵館遼使純禮主宴詵誣其輒斥禦名罷爲端明殿學士知﹠﹟昌府提舉崇福宮崇寧中啟黨禁貶試少府監分司南京又貶靜江軍節度副使徐州安置徙單州五年復左朝議大夫提舉鴻慶宮卒年六十七

範純粹按宋史範仲淹傳仲淹子純粹字徳儒以蔭遷至贊善大夫檢正中書刑房與同列有爭出知滕縣遷提舉成都諸路茶場元丰中爲陜西轉運判官時五路出師伐西夏髙遵裕出環慶劉昌祚出涇原李憲出熙河種諤出鄜延王中正出河東遵裕怒昌祚後期欲按誅之昌祚憂患病臥其麾下皆憤焉純粹恐兩軍不協致生他變勸遵裕往問昌祚疾其難遂解神宗責諸將無功謀欲再舉純粹奏關陜事力單竭公私大困若復加騷動根本可憂異時言者必職臣是咎臣寧受盡言之罪於今日不忍默默以貽後悔神宗納之進爲副使吳居厚爲京東轉運使數獻羨賦神宗將以徐州大錢二十萬緡助陜西純粹語其僚曰吾部𨿽急忍復取此膏血之餘卽奏本路得錢誠爲利自徐至邊勞費甚矣懇辭弗受入爲右司郎中哲宗立居厚敗命純粹以直龍圖閣往代之盡革其苛政時蘇軾自登州召還純粹與軾同建募役之議軾謂純粹講此事尢爲精詳復代兄純仁知慶州時與夏議分疆界純粹請棄所取夏地曰爭地未棄則邊隙無時可除如河東之葭蘆吳堡鄜延之米脂義合浮圖環慶之安彊深在夏境於漢界地利形勢略無所益而蘭會之地耗蠹尢深不可不棄所言皆略施行純粹又言諸路策應舊制也自徐禧罷策應若夏兵大舉一路攻圍力有不勝而鄰路拱手坐觀其不拔者幸爾今宜修明戰守救援之法朝廷是之及夏侵涇原純粹遣將曲珍救之曰本道首建應援牽制之策臣子之義忘軀徇國無謂鄰路被寇非我職也珍卽日疾馳三百里破之於曲律搗橫山夏眾遁去元佑中除寶文閣待制再任召爲戶部侍郎又出知延州紹聖初哲宗親政用事者欲開邊釁禦史郭知章遂論純粹元佑棄地事降直龍圖閣明年復以寶文閣待制知熙州章惇蔡卞經略西夏疑純粹不與共事攺知鄧州歷河南府滑州旋以元佑黨人奪職知均州徽宗立起知信州復故職知太原加龍圖閣直學士再臨延州攺知永興軍尋以言者落職知金州提舉鴻慶宮又責常州別駕鄂州安置錮子弟不得擅入都會赦復領祠久之以右文殿修撰提舉太淸宮黨禁解復徽猷閣待制致仕卒年七十餘純粹沈毅有幹略才應時須嘗論賣官之濫以爲國法固許進納取官然未嘗聽其理選今西北三路許納三千二百緡買齋郎四千六百緡買供奉職並免試注官夫天下士大夫服勤至於垂死不沾世恩其富民猾商捐錢千萬則可任三子切爲朝廷惜之疏上不聽凡論事剴切類此

李琮按宋史本傳琮字獻甫江寧人登進士第調寧國軍推官州庾積谷腐敗轉運使移州散於民俾至秋償新者守將行之琮曰谷不可食彊與民責而償之將何以堪持不下守愧謝而止呂公著尹開封薦知陽武縣役法初行琮處畫盡理旁近民相率撾登聞鼓願視以爲則徽宗召對擢利州路江東轉運判官行部至宣城按民田詭稱逃絕者九千戶他縣皆然言於朝命以戶部判官使江浙選彊明吏立賞剔抉吏幸賞以多爲功琮亦因是希進民患苦之得緡錢百餘萬進度支判官頒職式於諸道淮南賦入甲他部以爲轉運副使徙梓州路元佑初言者論其括隱稅之害黜知吉州禦史呂陶又言巴蜀科折已重琮復彊民輸稅且無得以奇數並合人尢咨怨於是凡以括田受賞者悉奪之歷相洪潞三州潞有謀亂者爲書期日揭道上部使者聞之懼檄索姦甚急琮置不問以是日置酒髙會訖無他入爲太府卿遷戶部侍郎以寶文閣待制知杭州永興軍河南瀛州卒年七十五琮長於吏治而所至主於掊克爲士論嗤鄙子回紹興初參知政事

沈錫按宋史沈銖傳銖弟錫字子昭以王安禮任爲鄂公司戶參軍崇寧初爲講議司檢討蔡京方銓次元符上書人欲定罪錫曰遠方之士未能知朝廷好惡若槪罪之恐非惇世厲俗之道京不從除衛尉丞遷祠部員外郎提點江東刑獄知婺州入爲左司員外郎兼定嘉二王侍講進太常少卿拜兵部侍郎以徽猷閣待制知應天府徙江寧張懷素誅朝廷疑其黨有脫者江淮間往往以誣告興獄錫至郡有告者按之則妄也具疏於朝由是他郡系者皆得釋歷知海泰汝宣四州以通議大夫致仕卒贈宣奉大夫

賈炎按宋史賈昌朝傳昌朝從子炎字長卿以昌朝蔭更歷倉庫積進至工部侍郎政和中以顯謨閣待制知應天府徙鄆州永興初陜西行鐵錢久幣益輕蔡京設法盡斂之更鑄夾錫錢幣稍重京去相轉運使李譓陳惇復見所斂已多遽請罷鑄鐵錢旣復行其輕加初自關以西皆罷市民不聊生炎獨一切弛禁聽從其便其後宣徽使童貫又以兩者重輕相形遂盡廢夾錫不得用民益以爲苦炎徙知延安因表言錢法屢變人心愈惑今人以爲利者臣見其害以爲是者臣見其非中產之家不過畜夾錫錢一二萬旣棄不用則惟有守錢而死耳邊甿生理蕭條官又一再變法鄜延去敵迫近民殊不安民不安則邊不可守願得內郡以養母乃命爲潁州未行復畱又與貫制疆事不合貫沮之攺河陽又攺鄧州加直學士知永興入對畱爲工部侍郎貫簽書樞密院河西北兩房侍從邀炎俱往賀炎曰故事無簽書兩房者彼非執政何賀爲會以疾卒年五十八贈銀靑光祿大夫

虞奕按宋史虞策傳策弟奕字純臣第進士崇寧提舉河北西路常平洺湘饑徙之東路入對徽宗問行期對曰臣退卽行流民不以時還則來歲耕桑皆廢矣帝悅旣而西部盜起復徙提點刑獄時朝廷將遣兵逐捕奕條上方略請罷勿用而自計討賊不閱月可定轉運使張摶以爲不可宰相主摶策數月不效卒用奕議悉降之擢監察禦史親祭北郊燕人趙良嗣爲祕書丞侍祠奕白其長曰今親衛不用三路人而良嗣以外國降子顧得預祠事可乎長用其言具以請不報陽武民傭於富家其室美富子欲私之弗得怒殺之而賂其夫使勿言事覺府縣及大理鬻獄奕受詔鞫訊皆伏辜坐漏泄語言罷去再逾年還故職提點河北刑獄自何承矩創邊地爲塘濼有定界旣中貴人典領以屯田開拓爲功肆侵民田民上訴屢出使者按治皆不敢與直奕曲折上之疏其五不可詔罷屯田加直祕閣淮南轉運副使入爲開封少尹故時大理開封治獄得請實蔽罪其後率任情棄法法益不用奕言廷尉持天下平京師諸夏本法且不行何以示萬國請自今非情法實不相當毋得輒請從之遷光祿卿戶部侍郎睦州亂以龍圖閣直學士知鎭江府寇平論勞增兩秩還爲戶部內侍總領內藏予奪顓己視戶部如僚屬度支郎方討理滯奉中旨令開封尹與總領者來奕白宰相曰計臣不才當去之而易能者不可使他人侵其官卽自劾不稱職詔爲罷內侍而徙奕工部襲慶守張﹠﹟使郡人詣闕請登封東平守王靚以京東歲凶多盜不當請封爲政者不悅將罪靚奕言靚憂民愛君所當獎激柰何用爲罪乎靚獲免未幾卒年六十贈龍圖閣學士

王漢之按宋史本傳漢之字彥昭衢州常山人父介舉制科以直聞至祕閣校理漢之進士甲科調秀州司戶參軍知金華澠池二縣爲鴻臚丞知直州時詔諸道經畫財用上諸朝漢之言所在無都籍是以不能周知而校其登耗以待用願令郡縣先置籍總之諸道則天下如指諸掌矣從之入爲開封府推官歷工吏禮三部員外郎太常少卿蔡京置講議司漢之其客也引爲參詳官擢禮部侍郎轉戶部以顯謨閣待制知瀛州言自何承矩規塘濼之地屯田東達於海其後又修保塞五州爲堤道備種所宜木至三百萬本此中國萬世之利也今浸失其道願講行之雄州歸信容城災兩輸戶請蠲稅吏不聽漢之言雄州規小利失大體萬一契丹蠲之爲朝廷羞徙江寧河南府不至而爲蘇潭洪三州召拜兵部侍郎復以顯謨閣直學士知成都又不至連徙五州入爲工部侍郎奉使契丹還言其主不卹民政而掊克荒淫亡可跂而待也徽宗悅以知定州久之徙江寧方臘之亂錄奏報禦捕功加龍圖閣直學士又進延康殿學士卒年七十弟渙之

管師仁按宋史本傳師仁字元善處州龍泉人中進士第爲廣親睦親宅教授通判澧州知建昌軍有善政擢右正言左司諫論蘇軾蘇轍深毀熙寧之政其門下士吏部員外郎晁補之輩不宜在朝廷逐去之河北濱棣諸州歲被水患民流未復租賦故在師仁請悉蠲減以綏徠之一方賴其賜遷起居郎中書舍人給事中工部侍郎選曹吏多撓法爲過師仁暫攝領發其姦扺數人於罪士論稱之攺吏部進刑部尙書以樞密直學士知鄧州未行攺揚州又徙定州時承平百餘年邊備不整而遼橫使再至爲西人請侵彊朝廷詔師仁設備至則下令增陴浚湟繕葺甲冑僚吏懼不知所裁師仁預爲計度一日而舉眾十萬轉盼迄成外間無知者日與賓客燕集以示閒暇使敵不疑帝手書詔獎激召爲吏部尙書俄同知樞密院才兩月病拜資政殿學士佑神觀使卒年六十五贈正奉大夫

錢卽按宋史錢惟演傳卽字中道吳越王諸孫也第進士爲睦州推官部使者有獄在衢啖卽以薦牘使往治卽曰吾寧老冗選中豈忍以數十人易一薦乎至則平反之辟鄜延幕府崇寧中爲陜西轉運判官王師復銀州轉餉最徽宗召對問曰靈武可取乎對曰夏人去來飄忽不能持久是其所短然其民皆兵居不縻飲食動不勤轉餉願敕邊臣先爲不可勝以待釁庶可得志帝曰大寨泉可取否對曰是所謂瀚海也臣聞其地皆鹵無水泉或以飲馬口鼻皆裂正得之無所用帝然之除直龍圖閣知慶州至鎭築安邊城歸徳堡包地萬頃縱耕其中歲得粟數十萬徙知延安府加集賢殿修撰又進徽猷閣待制顯謨閣直學士在延五年童貫宣撫陜西得便宜行事時長安百物踴貴錢幣益輕貫欲力平之計司承望風旨取市價率減什四違者重置於法民至罷市徐處仁爭之得罪又行均糴法賤入民粟而髙金帛估以賞下至募兵射士之授田者咸被抑配關內騷然幾於生變卽亦屢抗章極陳其害貶永州團練副使然糴害亦寢數月還待制知興仁府徙太原以童貫宣撫本道辭不許居二年以疾提舉洞霄宮復直學士睦寇作起知宣州卽自力上道至則悉意應軍須貫上其功進龍圖閣學士貫遂引爲河北河東參謀以老固辭乃轉正奉大夫致仕卒贈金紫光祿大夫謚曰忠定

朱服按宋史本傳服字行中湖州烏程人熙寧進士甲科以淮南節度推官充修撰經義局檢討歷國子直講祕閣校理元丰中擢監察禦史裏行參知政事章惇遣所善袁默周之道見服道薦引意以市恩服舉劾之惇補郡免默之道官受詔治朱明之獄故事制獄許上殿非本章所云者皆取旨服論其是非罷之俄知諫院遷國子司業起居舍人以直龍圖閣知潤州徙泉婺寧廬壽五州廬人饑守便宜振護全活十餘萬口明年大疫又課醫持善藥分拯之賴以安者甚眾當元佑時未嘗一日在朝廷不能無少望值紹聖初政因表賀乃力詆變亂法度之故召爲中書舍人使遼未反而母死詔以其家貧賜帛二百喪除拜禮部侍郎湖州守馬城言其居喪疏幾筵而獨處他室謫知萊州徽宗卽位加集賢殿修撰再爲廬州越兩月徙廣州哲宗旣祥服賦詩有孤臣正泣龍﹠﹟艸之語爲部使者所上黜知袁州又坐與蘇軾遊貶海州團練副使蘄州安置攺興國軍卒

孫路按宋史本傳路字正甫開封人進士及第元丰中爲司農丞鄧潤甫薦爲禦史召對其言不合新政神宗語輔臣以爲不可用下遷主簿路鞅鞅不釋求通判河州徙蘭州夏人入寇論扞禦功進五階除陜西轉運判官元佑初爲吏部禮部員外郎侍講徐王府司馬光將棄河湟邢恕謂光曰此非細事當訪之邊人孫路在彼四年其行止足信可問也光亟召問路挾輿地圖示光曰自通遠至熙州才通一徑熙之北已接夏境今自北關辟土百八十里瀕大河城蘭州然後可以扞蔽若捐以予敵一道危矣光幡然曰賴以訪君不然幾誤國事議遂止遷右司郎中以直龍圖閣知慶州章惇柄國復議取棄地時諸道相視未進路聲言修舊壘載器甲樓鹵頓大順城下夜半趍安疆遲明據之六日而城完加寶文閣待制遂築興平橫山進龍圖閣直學士徙知熙州涇源城西安詔出師牽制其勢路卽將眾臨會州遂建取靑唐之策大將王湣王贍搗邈州贍先至下之湣與爭功路右湣顓屬以兵贍有請輒弗應贍訴諸朝召拜路兵部尙書以龍圖閣學士知成都未行坐他事削職知興國軍徽宗立歷太原河南永興軍河中府卒

王古按宋史王素傳靖子古字敏仲第進士熙寧中爲司農主簿使行淮浙賑旱災究張若濟獄劾轉運使王廷老張靚失職皆罷之連提舉四路常平王安禮欲用爲太常丞神宗謂古好異論止以爲博士加上仁宗英宗謚因升祔四後初議不發冊古言發冊之禮𨿽爲祔廟節文而升祔之重乃由冊而後顯今旣行升祔則禮不可廢乃詔用竹冊又定諸神祠封額爵號之序出爲湖南轉運判官提點淮東刑獄歷工部吏部右司員外郎太府少卿奉使契丹異時北使所過凡供張悉貸於民古請出公錢爲之民得不擾紹聖初遷戶部侍郎詳定役法與尙書蔡京多不合京言臣欲用元丰人額雇直而古乃用司馬光法詔徙古兵部尋以集賢殿修撰爲江淮發運使寶文閣待制知廣州言者論其常指平歲爲凶年妄散邦財奪職知袁州徽宗立復拜戶部侍郎遷尙書與禦史中丞趙挺之偕領放欠挺之言古蠲除太多欲盡傾天下之財不可用遂攺刑部攻不已以寶文閣直學士知成都墮崇寧黨籍責衢州別駕安置溫州復朝散郎尋卒

王詔按宋史王化基傳化基孫詔字景獻用蔭補官通判廣信軍事知博州魏俗尙椎剽姦盜相囊橐詔請開反告殺並贖罪法以攜其黨元佑初朝廷起回河之議未決而開河之役遽興詔言河朔秋潦水淫爲災民人流徙賴發廩賑贍思稍蘇其生謂宜安之未可以力役傷也從之擢開封府推官富民貸後絕僧牒爲﹠﹟錢十三萬逾期復貴倍輸身死貲籍又錮其妻子詔請免之出爲滑州州屬縣有退灘百餘頃歲調民刈艸給河堤民病其役詔募人佃之而收其餘爲度支郎中使契丹時方討西夏迓者耶律誠欲嘗我言曰河西無禮大國能容之乎詔曰夏人侮邊旣正其罪矣何預兩朝和好事入賀故事跪而飲蓋有誤拜者乃彊詔詔曰南北百年所守者禮其可紛更耶卒跪飲之崇寧中由大理少卿爲卿徙司農禦史論詔在滁日請蘇軾書醉翁亭碑罷主崇福宮旋知汝州鑄錢卒罵大校詔斬以徇而上章待罪除直祕閣言者復抉滁州事罷去起知深兗二州徙同州過闕畱爲左司郎中遷衛尉太府卿刑部侍郎詳定敕令舊借緋紫者不佩魚詔言章服所以辧上下今與胥吏不異遂皆佩魚歷工兵戶三部侍郎轉開封尹時子使京西攝尹洛父子兩京相望人以爲榮進刑部尙書拜延康殿學士提舉上淸寶籙宮復爲工部尙書徽宗閔其老命毋拜詔皇恐於是但朝朔望俄以銀靑光祿大夫致仕卒年七十九

吳擇仁按宋史吳中復傳中復從孫擇仁字智夫以父任爲開封雍丘主簿元佑中金水河堤壞十六縣皆選屬庀役得詣朝堂白事宰相範純仁獨異之曰簿領中乃有是人耶建中靖國初畿內饑多盜以擇仁知大鹿縣始至召令賊曹曰民窮而盜非天性也我以靜鎭之若亡命椎埋故犯我一切誅之毋得貸羣盜相戒不入境中貴人譚稹奴犯法按置於理稹羞恚造譖徽宗召戶部郎中宋喬年往鞫喬年伉吏也疾驅至候者惶遽入白擇仁著衣冠坐廡下喬年慮囚擿隱剔抉帑庾出入不能得毫毛罪乃歸傳捨擇仁上謁喬年迎笑曰所以來爲察君罪顧乃得一奇士吾今薦君矣居數日召詣闕方有事靑唐擢熙河路轉運判官卽以直祕閣爲副使從招討使王厚領兵深入克蘭廓城柵十三加龍圖進集賢殿修撰爲京畿都轉運使鄭州城惡受命更築之或讒於帝曰新城雜以沙土反不如故且速圮帝怒密遣取塊城上緘以來命衛卒三投之堅致如削鐵讒不能售遂拜戶部侍郎兼知開封府故事尹以三日聽訟右曹吏十輩列庭下自占姓名一人云某人送某獄某人當杖某人去而尹無所可否有竇鑑者以捕盜寵官諸司使服金帶擇仁視事狃舊態來前叱而械諸獄一府大驚賣珠人居民貨久不返度事急匿宦官楊戩第擇仁迹取之竄於遠戩中以事出爲顯謨閣直學士知熙州從永興軍走馬承受藍從熙言其擅攺茶法奪職免再閱歲以徽閣待制領江淮發運還直學士知渭州以病提舉崇福宮起知靑州不克拜卒年六十六

孔平仲按宋史孔文仲傳文仲弟平仲字義甫登進士第又應制科用呂公著薦爲祕書丞集賢校理文仲卒歸葬南康詔以平仲爲江東轉運判官護葬事提點江浙鑄錢京西刑獄紹聖中言者詆其元佑時附會當路譏毀先烈削校理知衡州提舉董必劾其不推行常平法陷失官米之直六十萬置獄潭州平仲疏言米貯倉五年半陳不堪食若非乘民闕食隨宜泄之將成棄物矣倘以爲非臣不敢逃罪乃徙韶州又坐前上書之故責惠州別駕安置英州徽宗立復朝散大夫召爲戶部金部郎中出提舉永興路刑獄帥鄜延環慶黨論再起罷主管兗州景靈宮卒平仲長史學工文詞著續世說繹解稗詩戲諸書傳於世

王渙之按宋史王漢之傳漢之弟渙之字彥舟未冠擢上第有司疑年未及銓格特補武勝軍節度推官方新置學官以爲杭州教授知﹠﹟上縣元佑中爲太學博士校對黃本祕書通判衛州入編修兩朝魯衛信錄徽宗立以日食求言渙之用大臣交薦召對因言求言非難聽之難聽之非難察而用之難今國家每下求言之詔而下之報上乃或不然以指陳闕失爲訕上以阿諛佞諂爲尊君以論議趍時爲國是以可否相濟爲邪說志士仁人知言之無益也不復有言而小人肆爲詭譎可駭之論苟容偸合願陛下虛心公聽言無逆遜惟是之從事無今昔惟當爲貴人無同異惟正是用則人心說治道成天意得矣帝欣然延納欲任以諫官禦史辭曰臣由大臣薦不可以居是官乃拜吏部員外郎遷左司員外郎起居舍人擢中書舍人趍省之日詞頭三十三下筆卽就崇寧初進給事中吏部侍郎以寶文閣待制知廣州言者論渙之當元佑之末與陳瓘龔夬張庭堅遊旣棄於紹聖而今復之有害初政解職知舒州入黨籍尋知福州未至復徙廣州蕃客殺奴市舶使據舊比止送其長杖笞渙之不可論如法召詣闕言者復拾故語以阻之罷爲洪州攺滁州歷潭杭揚三州張商英相爲給事中吏部侍郎商英去亦出守越八年知中山府加寶文閣直學士朝廷議北伐渙之以疾提舉明道宮又四年卒年四十五渙之性淡泊恬於仕進每雲乘車常以顚墮處之乘舟常以覆溺處之仕宦常以不遇處之則無事矣其歸趣如此

侯蒙按宋史本傳蒙字元功密州髙密人未冠有俊聲急義好施或一日揮千金進士及第調寶雞尉知柏鄕縣民訟皆決於庭受罰者不怨轉運使黃湜聞其名將推轂之召詣行臺白事蒙以越境不肯往湜怒他日行縣閱理文書欲﹠﹟致其罪旣而無一疵可指始以賓禮見曰君眞能吏也率諸使者合薦之徙知襄邑縣擢監察禦史進殿中侍禦史崇寧星變求言蒙疏十事曰去冗官容諫臣明嫡庶別賢否絕幸冀戒濫恩寬疲民節妄費戚裏毋預事閹寺毋假權徽宗聽納有大用意遷侍禦史西將髙永年死於羌帝怒親書五路將帥劉仲武等十八人姓名敕蒙往秦州逮治旣行拜給事中至秦仲武等囚服聽命蒙曉之曰君輩皆侯伯無庸以獄吏辱君第以實對案未上又拜禦史中丞蒙奏言漢武帝殺王恢不如秦繆公赦孟明子玉縊而晉侯喜孔明亡而蜀國輕今羌殺吾一都護而使十八將繇之而死是自艾其支體也欲身不病得乎帝悟釋不問遷刑部尙書攺戶部比歲郊祭先期告辦尙書輒執政至是帝密諭之對曰以財利要君而進非臣所敢母喪服除歸故官遂同知樞密院進尙書左丞中書侍郎先是禦史中丞蔡薿詆張商英私事甚力有旨令廷辧蒙曰商英𨿽有罪宰相也蔡薿𨿽言官從臣也使之廷辧豈不傷國體乎帝以爲然一日帝從容問蔡京何如人對曰使京能正其心術𨿽古賢相何以加帝頷首且使密伺京所爲京聞而銜之大錢法敝朝廷議攺十爲三主藏吏來告曰諸府悉輦大錢市物於肆皆疑法當變蒙曰吾府之積若干曰八幹﹠﹟蒙叱曰安有更革而吾不知明日制下又嘗有幾事蒙獨受旨京不知也京偵得之白於帝帝曰侯蒙亦如是邪罷知亳州旋加資政殿學士宋江寇京東蒙上書言江以三十六人橫行齊魏官軍數萬無敢抗者其才必過人今淸溪盜起不若赦江使討方臘以自贖帝曰蒙居外不忘君忠臣也命知東平府未赴而卒年六十八贈開府儀同三司謚文穆

許幾按宋史本傳幾字先之信州貴溪人少以諸生謁韓琦於魏琦勉入太學擢第調髙安樂平主簿知南陵縣還民之托僧尼爲姦者數百人提舉京西常平爲開封府推官進至將作監吏與匠比爲姦欺凡斫削塗塈丹雘之工當以次用而始役卽槪給其廩費亡藝而患不均幾逆爲之程費省工倍再遷太僕卿戶部侍郎以顯謨閣待制知鄆州梁山濼多盜皆漁者窟穴也幾籍十人爲保使晨出夕歸否則以告輒窮治無脫者幾有吏幹善理財由是四入戶部至尙書嘗以搖泉布法罷又以治染院事失實知婺州進樞密直學士河北都轉運使徙知成徳軍知太原府張商英裁損吏祿幾預其議貶永州團練副使安置袁州遇恩復中大夫卒

劉奉世按宋史劉敞傳敞子奉世字仲馮天資簡重有法度中進士第熙寧三年初置樞密院諸房檢詳文字以太子中允居吏房先是進奏院每五日具定本報狀上樞密院然後傳之四方而邸吏輒先期報下或矯爲家書以入郵置奉世乞革定本去實封但以通函騰報從之神宗稱其奉職不苟加集賢校理檢正中書戶房公事攺刑房進直史館國史院編修官大理治湘州獄詳斷官竇華以白奉世奉世曰君自以法從事毋庸白後蔡確以是文致奉世罪謫降蔡州糧料院久之爲吏部員外郎元佑初歷度支左司郎中起居郎天章閣待制樞密都承旨戶部吏部侍郎權戶部尙書七年拜樞密直學士僉書院事哲宗親政用二內侍爲押班中書舍人呂希純封還之帝謂有近例奉世曰𨿽有近例柰人不可戶曉顧以率先施行爲非耳帝爲反命旣而章惇當國奉世乞免去紹聖元年以端明殿學士知成徳軍攺定州逾年知成都府過都入覲欲述朋黨傾邪之狀帝將聽其來曾布曰元佑變先朝法無一當者奉世有力焉最爲漏网恐不足見遂不許明年責光祿少卿分司南京居郴州禦史中丞邢恕劾奉世合劉摯傾害大臣附呂大防蘇轍遂登政府再貶隰州團練副使徽宗立盡還其官職知定州大名府鄆州崇寧初再奪職責居沂兗以赦得歸政和三年復端明殿學士薨年七十三奉世優於吏治尙安靜文詞雅贍最精漢書學常雲家世惟知事君內省不愧怍士大夫公論而已得喪常理也譬如寒暑加人𨿽善攝生者不能無病正須安以處之

章誼按宋史本傳誼字宜叟建州浦城人登崇寧四年進士第補懷州司法參軍歷漳臺二州教授杭州通判建炎初陳通寇錢塘城閉部使者檄誼聚杭州七縣弓兵以張聲勢會王淵討賊誼隨淵得入城賊平旋加撫定人皆徳之帝幸臨安苗劉爲變帝禦樓宰臣百執事鹹在人心恟恟帝問羣臣曰今日之事何如浙西安撫司主管機宜文字時希孟輒曰乞問三軍誼越班斥之曰問三軍何義若將鼓亂邪希孟卻立屏息帝嘉之事定竄希孟吉陽軍誼遷二秩擢倉部員外郎奉使二浙貿易祠牒以濟軍用以稽遲罷未幾召爲駕部員外郎遷殿中侍禦史張浚宣撫陜西誼奏自趙哲退敗事任已重處斷太專當除副貳使之自助何贈官誼論其折衝無謀守禦無策乃中國招禍之道乞寖免邵靑自太平乘舟扺平江所至劫掠誼請置水軍於駐蹕之地且言古舟師有三等大爲陣腳次爲戰船小爲傳令皆可爲戰守之備詔淮南三宣撫措置誼又獻戰守四策謂金人累歲南侵我亦累歲奔走蓋謀國之臣誤陛下也比者駐蹕揚州有兵數十萬可以一戰斥堠不明金人奄至逾江而東此宰相黃潛善汪伯彥過也前年移蹕建康兵練將勇據長江之險可守矣舟師不設二相異意金人未至遵海而南此宰相呂頤浩過也不知今年守戰之策安所從出執政大臣誰爲陛下任此事者臣愚謂有江海必資舟﹠﹟戰守之具有險阻必資郡縣防守之力有兵將必駕馭撫循不可爲將帥自衛之資有糧賦必漕運轉輸不可爲盜賊侵據之用四者各付能臣分路以辦重賞嚴罰誰敢不用命哉詔問保民弭盜遏寇生財之策誼對曰去姦貪殘虐之吏則民可保用循良廉平之吏則盜可弭敵寇未遏以未得折衝禦侮之臣財賦未裕以未得掌財心計之臣凡此四者任人不任法則政治可得而治矣詔集議明堂配享胡直儒等請合祭天地而以太祖太宗配誼言稽之經旨則未合參之典故則未盡施之事帝則未爲簡嚴今國家旣以太祖配天於郊比周之後稷則太宗宜配帝於明堂以比周之文王仁宗皇佑二年始行明堂合祭天地並配祖宗乃一時變禮至嘉佑七年再行宗祀已悟皇佑之非乃罷配享仍徹地示之位故有去並侑煩文之詔如嘉佑之詔則太祖地示已不與祭元丰正祀典之詔則悉罷羣祀臣等謂將來明堂大饗宜專祀昊天上帝而以太宗配後不果行紹興二年除大理卿宰相奏知平江府帝曰誼儒者賴其奏讞平恕使民不冤勿令補外尋除權吏部侍郎乞詔有司編類四選通知之條與一司專用之法兼以前後續降旨揮自成一書如此則銓曹有可守之法姦吏無舞文之獘書成而吏銓有所執守復攺刑部侍郎兼詳定一司敕令誼奏比修紹興敕令格式其忠厚之意則本於祖宗其綱條之舉則仍於舊貫今在有司爲日旣久州縣推行漸見抵牾欲承疑遵用則眾聽惑而不孚欲因事申明則法屢變而難守乞詔監司郡守與承用官司參考祖宗舊典各摭新書之闕遺條具以聞然後命官審訂刪去著爲定法遷徽閣直學士樞密都承旨誼奏漢有南北兩屯唐有南北兩衛皆天子自將之兵祖宗所置殿班親軍處禁門之內皆極天下之選今日神武兵萃於五軍多逃亡之餘市井之人殿班親軍倚以侍衛者曾無千百願陛下酌漢唐南北禁衛之意修本朝遴選班直之法選五軍及諸州各爲一衛合取萬人分爲兩衛則禁衛增嚴王室大競矣四年金遣李永壽王翊來求還劉豫之俘及西北人在東南者又欲畫江以益劉豫時議難之欲遣大臣爲報使參政席益以母老辭薦誼爲代加誼龍圖閣學士充軍前奉表通問使給事中孫近副之誼至雲中與粘罕兀室論事不少屈金人諭亟還誼曰萬里銜命兼迎兩宮必俟得請金人乃令蕭慶授書並以風聞事責誼誼詰其所自金人以實告乃還至南京劉豫畱之以計得歸帝嘉勞之擢刑部尙書是冬帝親徵王師大捷於淮陰誼扈從還臨安遷戶部尙書誼言祖宗設官理財內則戶部外則諸路轉運使副東南委輸最盛則又置發運以督諸路供輸之入皆有移用補助之法戶部仰以不乏者也今川廣荊湖土貢歲輸不入王府者累年矣皆發運使失職之罪也頃因定都汴京故發運使置司眞泗今駐吳會則發運當在荊湖南北之間望討論發運置司之地選能臣以充其任又言戶部左右曹之設諸路運司則左曹之屬也提舉則右曹之屬也若復發運司於諸路各置轉運使副二員以一員檢察常平以應右曹之選則戶部財用無陷失矣五年以疾請郡除龍圖閣學士知溫州適歲大旱斗米千錢誼用劉晏招商之法置場增直以糴米商輳湊其價自平部使者以狀聞詔遷官一等六年移守平江時將臨幸供億繁夥誼處之皆當於理召對賜帶笏帝曰此不足以償卿之勞其勿謝明年移蹕建康復爲戶部尙書誼奏屯田之策謂京西湖北淮南東西失業者最多朝廷必欲家給牛種人給錢糧以勸耕則財用不足今三大將各屯一路如各捐數縣地均給將士收其餘以省轉輸非小補也七年帝還臨安以誼爲端明殿學士江南東路安撫大使知建康府兼行宮畱守未幾提舉亳州明道宮代還八年卒年六十一謚忠恪誼寬厚長者故事臺官言事非挾怨以快己私卽用仇家言爲人報復誼獨存大體士論歸之立朝論事奏疏無數十百篇皆經國濟時之策初席益薦誼使金帝曰誼亦母老朕當自諭之誼聞命略無難色戒其家人勿使母知將行告母曰是行不數月卽歸大似往年太學謁告時爾及還母竟不知其使金也誼卒母年九十二子八人駽駒駟驔騂駧馳駰

胡世將按宋史本傳世將字承公常州晉陵人宿之曾孫登崇事五年進士第範汝爲寇閩以世將爲監察禦史福建路撫諭使入境韓世忠已平賊遷尙書右司員外郎又遷起居郎遷中書舍人賜三品服兼修政局坐言者落職奉祠未幾除徽閣待制知鎭江府入爲禮部侍郎攺刑部出知淇州兼江西安撫制置使屬建昌兵變殺守卒嬰城以叛世將以便宜發兵討平之除兵部侍郎復知鎭江未幾召爲給事中兼侍講直學士院復遷兵部侍郎尋以樞密直學士出爲四川安撫制置使兼知成都府宣撫吳玠以軍無糧奏請踵至世將旣被命入境約玠會議蜀之餉運﹠﹟嘉陵江千餘里半年始達於是奏用轉般折運之法軍儲稍充公私便之紹興九年玠卒以世將爲寶文閣學士宣撫川陜時關陜初復朝廷分軍移屯熙泰鄜延諸道明年夏金人陷同州入長安諸路皆震蜀兵旣分聲援幾絕乃遣大將吳璘田晟出鳳翔郭浩出奉天楊政由赤谷歸河池不數日璘捷於石壁及扶風金人逡巡不敢度隴分屯之軍得全師而還詔除端明殿學士十一年秋朝廷復用兵會母喪命起復遂復隴州破岐下諸屯又取華虢兵威稍振未幾瘍發於首除資政殿學士致仕恩數視僉書樞密院事卒年五十八命有司給葬事

蕭振按宋史本傳振字徳起溫州平陽人幼莊重不好弄稍長能自謀學嘗奉父命董農役隴畝手不釋卷其師謂其父曰此兒遠大器也未冠遊郡庠旣冠升太學時有號三賢者推振爲首登政和八年進士第調信州儀曹時州郡奉神霄宮務侈靡振不欲費財勞民與守議不合會方臘寇東南距信尢近守欲危振檄振攝貴溪弋陽二邑旣而王師至衢又檄振督軍餉振治辦無闕大將劉光世見而喜之欲以軍中俘馘授振爲賞振辭曰豈可不冒矢石而貪人之功乎諸邑盜未息守復檄振如初振悉意區處許其自新賊多降者守以贓去振獨爲辦行守愧謝之調婺州兵曹兼工曹時振婦翁許景衡以給事中召振祝之曰公至朝幸勿見薦景衡詢其故振曰今執政多私其親願爲時革獘景衡然之時盜賊所至猖獗婺卒揚言欲叛以應賊官吏震恐振選諸邑土兵彊勇者幾千人日習武以備蓄異謀者稍懼有一兵官素得軍士心守疑而罷之羣卒數百人被甲挺刃斬儀門入振聞卽往羣卒皆羅拜呼曰某等屈抑願兵曹理之振使之言厲色叱曰細事耳車駕南巡大兵咫尺汝速死耶可急釋械當爲汝言眾拜謝而去郡守由是益相信事悉與謀嘗議城守振請以錢數萬緡庸工板築未數月城壘屹然一毫無擾任滿歸告其親曰家世業農幸有田可力以奉甘旨振不願仕或薦於朝授婺州教授攺秩乞祠以執政薦召對敷奏數事皆中時病帝大喜拜監察禦史明年冬以親老乞補外章七上不許面奏曰臣事親之日短事陛下之日長指心自誓今日之事父母乃他日之事陛下也遂除提點浙西刑獄尋召爲宗正少卿俄擢侍禦史振本趙鼎所薦後因秦檜引入臺時劉大中與鼎不主和議振遂劾大中以搖鼎大中旣出振謂人曰如趙丞相不必論盍自爲去就鼎遂罷後振知紹興府攺兵部除徽閣待制知湖州陛辭奏曰國家講和恐失諸將心宜遣使撫諭示以朝廷息兵寬民意𨿽兩國通好戰禦之備宜勿弛帝曰卿欲奉親求便豈不知朕有親哉振曰臣之親所系者一夫也陛下之親所系者天下也陛下以天下爲心聖孝愈光矣帝嘆其忠將行白檜曰宰相如一元气不可有私私則萬物爲之不生檜不悅振至州檜欲取羨余振遺檜書謂財用在天下如血气之在一身移左以實右則病矣檜屬以私事又不克盡從以親老乞祠提舉太平觀後知臺州海寇勢張振至克之二十二年以楊煒在獄供涉鐫徽閣待制謫居池州初煒將上書責李光徇秦檜和議時振爲侍禦史煒見振道書意振然其言及振知臺州而煒治邑有聲每大言無顧忌振擊節稱善遂薦煒攺秩又移書於檜從子秦昌時俾同薦之屬吏密語振曰煒嘗以書責李參政及太師昌時義不當舉待制亦不可舉振曰吾業已許之豈可中輟遂因煒獄中供前事而貶明年詔除敷文閣待制知成都府安撫置制使軍儲適闕倉吏以窘告振奏畱對糴米八萬斛以足軍食以其直歸計所總計者利在掊克卽先告檜謂振唱爲闕乏之語風禦史劾振要譽復謫池陽而總計者以譖得蜀帥旣而專用羅織掊克其民民益思振檜死語得聞帝大感悟亟遣振還成都父老歡呼蜀道振至一切以寬治或問其故振曰承縱弛革之當嚴今繼苛刻非寬則民力瘁矣帝嘉振治行謂宰臣沈該湯思退曰四川善政前有胡世將今有蕭振進秩四等加敷文閣學士卒於成都府治年七十二振兩爲蜀守威行惠孚死之日民無老稚相與聚哭於道遺表至帝悼惜之賻銀五百兩絹五百匹贈四官振好獎善類端人正士多所交識其間有卓然拔出者迄爲名臣振居瀕江自父微時見過客與掌渡者爭多溺死振造大舟傭工以濟人感其徳相與名其江爲蕭家渡云有文集二十卷子誠忱

薛弼按宋史本傳弼字直老溫州永嘉人登政和二年進士第調懷州刑曹杭州教授初頒五禮新書定著釋奠先聖誤用下丁弼據禮是正州以聞詔從其議監左藏東庫內侍王道使奴從旁視絹美惡多取之弼白版曹窮治人嚴憚之靖康初金兵攻汴京李綱定議堅守眾不悅弼意與綱同圍解遷光祿寺丞嘗言姚平仲不可恃未幾而敗綱求太原弼言金必再至綱不當去宜先事河北金人果再入始命刑部侍郎宋伯友提舉河防弼以檢點糧艸從之爲計畫甚切皆不能用乃乞罷歸攺三門白波輦運尋主管明道宮提舉淮東鹽事攺湖南運判楊麼據洞庭寇鼎州王燮久不能平更命嶽飛討之麼陸耕水戰樓船十餘丈官軍徒仰視不得近飛謀益造大舟弼曰若是則未可以歲月勝矣且彼之所長可避而不可斗也今大旱湖水落洪若重購舟首勿與戰逐筏繼江路﹠﹟其上流使彼之長坐廢而精騎直搗其壘則破壞在目前矣飛曰善兼旬積寇盡平進直祕閣時道殣相望弼以聞帝惻然命給錢六萬﹠﹟廣西常平米六萬斛鄂州米二十萬斛振之且使講求富弼靑州荒政民賴以蘇王彥自荊移襄遷延不卽赴彥所將八字軍皆中原勁卒朝廷患其恣橫以弼直徽閣代之彥殊不意弼徑入府受將吏謁大駭弼曲折譬曉彥感悟卽日出境除嶽飛參謀官飛毋死遁於廬山張宗元攝飛事飛將張憲移疾部曲洶洶生異語弼謂諸將曰太尉力乞張公而詔使隨至嶽軍素整今而嘩哄是汝曹累太尉也諸將以諗憲憲佯悟曰相公腹心惟參謀知之眾乃定除戶部郎官再知荊南桃源劇盜伍俊旣招安復謀叛提點刑獄萬俟不能制乃以委弼弼許俊以靖州俊喜曰我得靖則地過桃源遠矣俊至則斬以徇遷祕閣修撰陜西轉運使以左司郎官召知虔州移黃州時福州大盜有號管天下伍黑龍滿山紅之屬其眾甚盛鈐轄李貴爲賊所獲民作山寨自保守臣莫將議委漳泉汀建募彊壯遊手各千人爲效用與殿司統制張淵同措置未及行詔升弼集英殿修撰與將兩易弼至郡漕臣以遊手易聚難散恐爲他日患聞於朝事下弼議弼謂昔守章貢有武夫周虎臣陳敏者丁壯各數百皆能戰視官軍可一當十乃奏虎臣爲副將敏爲巡檢選丁壯千人號奇兵日給糗糧責以滅賊自是歲費錢三萬六千餘﹠﹟米九千石凡四年而賊平弼知廣州擢敷文閣待制卒年六十三初秦檜居永嘉弼遊其門弼在湖北除盜歸功於萬俟檜誣嶽飛下吏以中司鞫獄飛父子及憲皆死朱芾李若虛亦坐嘗爲飛謀議奪職惟弼得免且爲檜用屢更事在通籍從官世以此少之

髙登按宋史本傳登字彥先漳浦人少孤力學持身以法度宣和間爲太學生金人犯京師登與陳東等上書乞斬六賊廷臣復建和議奪種師道李綱兵柄登與東再抱書詣闕軍民不期而會者數萬王時雍縱兵欲盡殺之登與十人屹立不動欽宗卽位擢吳敏張邦昌爲相敏又雪前相李邦彥無辜乞加恩禮起復之登上書曰陛下自東宮卽位意必能爲民興除大利害踐祚之始兵革擾攘朝廷政事一切未暇人人翹足以待事息而睹惟新之政柰何相吳敏張邦昌又納敏黨與之言播告中外將復用李邦彥道路之人無不飲恨而去是陛下大失天下之望臣恐人心自此離矣太上皇久處邦彥等於政府紀綱紊亂民庶愁怨方且日以治安之言誘誤上皇以致大禍倉皇南幸不獲寧居主辱臣死此曹當盡伏誅今乃偃然自恣朋比爲姦蒙蔽天日陛下從敏所請天下之人將以陛下爲不明之君人心自此離矣再上書曰臣以布衣之微賤臣言系宗社之存亡未可忽也於是凡五上書皆不報因謀南歸忽聞邦昌各與遠郡一時小人相繼罷斥與所言偶合者十七八登喜曰是可以盡言矣復爲書論敏未罷不報初金人至六館諸生將遁去登曰君在可乎與林邁等請隨駕隸聶山帳中而帝不果出金人退師敏遂諷學官起羅織屏斥還鄕紹興二年廷對極意盡言無所顧避有司惡其直授富川主簿憲董弅聞其名檄讞六郡獄復命兼賀州學事學故有田舍法罷歸買馬司登請復其舊守曰買馬養士孰念登曰買馬固急矣然學校禮義由出一日廢衣冠之士與堂下卒何異守曰抗長吏耶曰天下所恃以治者禮義與法度爾旣兩棄之尙何言守不能奪卒從之攝獄事有囚殺人守欲奏裁曰陰徳可爲登曰陰徳豈可有心爲之殺人者死而可幸免則被死之冤何時銷滿秩士民丐畱不獲相率饋金五十萬不告姓名白於守曰髙君貧無以養願太守勸其咸受登辭之不可復無所歸請置於學買書以謝士民歸至廣會新興大饑帥連南夫檄發廩振濟復爲糜於野以食之願貸者聽所全活萬計歲適大稔而償亦及數民投牒願畱者數百輩因奏辟終其任召赴都堂審察遂上疏萬言及時議六篇帝覽而善之下六議中書秦檜惡其譏己不復以聞授靜江府古縣令道湖州守汪藻館之藻畱與修徽宗實錄固辭或曰是可以階攺秩登曰但意未欲爾遂行廣西帥沈晦問登何以治縣登條十餘事告之晦曰此古人之政今人詐疑不可行對曰忠信可行蠻﹠﹟謂不能行誠不至爾豪民秦琥武斷鄕曲持吏短長號秦大虫邑大夫以下爲其所屈登至頗革而登喜其遷善補處學職他日琥有請屬登謝卻之琥怒謀中以危法會有訴琥侵貸學錢者登呼至面數琥聲气俱厲叱下白郡及諸司置之法忿而死一郡快之帥胡舜陟謂登曰古縣秦太師父舊治實生太師於此盍祠祀之登曰檜爲相亡狀祠不可立舜陟大怒摭秦琥事移荔浦丞康寧以代登登以母病去舜陟遂創檜祠而自爲記且誣以專殺之罪詔送靜江府獄舜陟遣健卒捕登屬登母死舟中﹠﹟葬水次航海詣闕上書求納官贖罪帝閔之故人有爲右司者謂曰丞相云嘗識君於大學能一見終身事且無憂上書徒爾爲也登曰某知有君父不知有權臣旣而中書奏故事無納官贖罪仍送靜江獄登歸葬其母訖事詣獄而舜陟先以事下獄死矣事卒昭白廣漕鄭鬲趙不棄辟攝歸善令遂差考試摘經史中要語命題策閩浙水災所致之由郡守季仲文卽馳以達檜檜聞震怒坐以前事承旨編管容州漳州遣使臣謝大作持省符示登登讀畢卽投大作上馬大作曰少入告家人無害也登曰君命不敢稽大作愕然比夜巡檢領百卒復至登曰若朝廷賜我死亦當拜敕而後就法大作感登忠義爲泣下奮劍叱巡檢曰省符在我手中無他語也汝欲何爲吾當以死捍之鬲不棄亦坐鐫一官登謫居授徒以給家事一不介意惟聞朝廷所行事小失則顰蹙不樂大失則慟哭隨之臨卒所言皆天下大計後二十年丞相梁克家疏其事以聞何萬守漳言諸朝追復迪功郎後五十年朱熹爲守奏乞褒錄贈承務郎登事其母至孝舟行至封康間阻風方念無以奉晨膳忽有白魚躍於前其學以愼獨爲本所著家論忠辧等篇有東溪集行世

政事部名臣列傳二十一

宋八

王居卿按宋史本傳居卿字壽朋登州蓬萊人以進士至知齊州提舉夔路京東刑獄鹽鐵判官建言商賈轉百貨市塞上者聽以家貲抵於官爲給長券至賣所並輪徵稅直公私便之出知揚州攺京東轉運使靑州河貫城中苦泛溢爲病居卿卽城立飛梁上設樓櫓下建門以時閉啟人誦其智徙河北路河決曹村居卿立軟橫二埽以遏怒流而不與水爭朝廷賞其功建以爲都水法召拜戶部副使提舉市易擢天章閣待制河北都轉運使知秦州太原府卒年六十二居卿俗吏特以言利至從官

陳桷按宋史本傳桷字李壬溫州平陽人以上捨貢辟雍政和二年廷對第三授文林郎冀州兵曹參軍累遷尙書虞部員外郎政和七年提點福建路刑獄福州調發防秋兵資糧不滿望殺帥臣變生倉卒吏民奔潰闔城震駭桷入亂兵中諭以禍福賊气沮邀桷奏帥臣自斃桷詭從其請間道馳奏以前奏不實待罪朝廷以桷知變釋之叛兵旣調行乃道追殺首惡二十餘人一方以安建炎四年五月復除福建路提刑尋以疾乞祠主管江州太平觀紹興三年召爲金部員外郎升郎中時言事者率毛舉細務略大利害桷抗言今當專講治道之本修政事以攘敵國不當以細故勤聖慮如平時也又言刺史縣令滿天下不能皆得人乞選監司重其權久其任除太常少卿又陳攻守二策在於得人心修軍政五年除直龍圖閣知泉州明年攺兩浙西路提刑乞置鄕縣三老以厚風俗凡宮室車馬衣服器械定爲差等重侈靡之禁八年遷福建路轉運副使十年復召爲太常少卿適編類徽宗禦書成詔藏敷文閣桷以爲舊制自龍圖至徽皆設學士待制雜壓著令龍圖在朝請大夫之上至徽在承議郎之上每閣相去稍遠議者疑其不倫直敷文閣者綴徽則與諸閣小異降之則班列太卑欲參酌取中並爲一列不必相遠庶幾名位有倫仰稱陛下嚴奉祖宗謨訓之意又言祫祭用太牢此祀典之常駐蹕之初未能備禮止用一羊乞檢會紹興六年詔旨復用太牢十一年除權禮部侍郎賜三品服普安郡王出閣奉詔與吏部太常寺討論典故桷等議以國本未立宜厚其禮以系天下望乃以皇子出閣禮例上之或以爲太重詔以不詳具典故專任已意懷姦附麗與吏部尙書吳表臣禮部尙書蘇符郎官方云翼丁仲寧太常屬王普蘇籍並罷尋以桷提舉江州太平觀十五年知襄陽府充京西南路安撫使襄漢兵火之餘民物雕瘵桷請於朝以今之戶數視承平時才二十之一而賦須尙多乞重行蠲減明年金房兵叛桷遣將平之而後以聞漢水決溢漂蕩廬舍躬率兵民捍禦堤岸賴以無虞以疾乞祠除祕閣修撰提舉江州太平興國宮二十四年攺知廣州充廣南東路經略安撫使未至而卒年六十四桷寬洪醞藉以誠接物而恬於榮利當秦檜用事以永嘉爲寓裏士之夤緣攀附者無不躐登顯要桷以立螭之舊爲人主所知出入頓挫晚由奉常少卿擢權小宗伯復以議禮不阿忤意遂罷其節有足稱自號無相居士有文集十六卷子汝楫汝賢汝諧孫峴以詞學擢第官中書舍人直學士院

李璆按宋史本傳璆字西美汴人登政和進士第調陳州教授入爲國子博士出知房州時旣榷官茶復彊民輪舊額貧無所出被系者數百人璆至卽日盡釋之宣和三年廷議將取燕璆聞之曰百辟卿士一倡共和國家安危其幾在是上疏切諫大略謂太祖以聖武得天下將士皆百戰之餘以是而取燕云宜易爲力然趙普輩無敢贊其決者蓋識天下大勢且重民命故也今承太平之業父老幸不識兵𨿽不得燕云地何闕於漢疏奏不省及燕旣平責監英州淸溪鎭明年赦還爲郎尋試中書舍人建言元佑名臣子孫久被廢錮宜少寬之宦官譚稹出師河北以無功廢將復進用璆不肯書行會山東盜起州縣不能制至河北無見糧軍士洶洶璆條奏十事忤大臣意罷紹興四年以集英殿修撰知吉州江西兵素剽悍璆始視事有相挻爲亂者亟捕誅首謀者撫循其餘大布恩信境內遂安累遷徽閣直學士四川安撫制置使成都舊城多毀圮璆至首命修築俄水大至民賴以安三江有堰可以下灌眉田百萬頃久廢弗修田萊以荒璆率都刺史合力修復竟受其利眉人感之繪像祠於堰所間遭歲饑民徙發倉振活無慮百萬家治蜀之政多可紀有淸溪集二十卷

韓肖冑按宋史本傳肖冑字似夫祁州安陽人曾祖琦祖忠彥再世爲相父治肖冑以蔭補承務郎歷開封府司錄與府尹同對殿中徽宗問其家世賜同上捨出身除衛尉少卿賜三品服尋假給事中充賀遼國生辰使旣還時治守相州請祠肖冑因乞補外侍疾詔除直祕閣知相州代其父任陛辭帝曰先帝詔韓氏世官於相卿父子相代榮事也在相四年王師傅燕肖冑策幽薊且有變宜陰爲守備已而金騎入境野無所掠而去建炎二年知江州入爲祠部郎遷左司嘗言中原未復所恃長江之險淮南實爲屏蔽沃野千里近多荒廢若廣修農事則轉餉可省兵食可足自是置局建康行屯田於江淮又應詔陳五事曰遠斥堠戢戍兵防海道援中原修軍政擢工部侍郎時川陜馬綱路通塞不常肖冑請於廣西邑州置司互市諸蕃馬詔行之時召侍從問戰守計肖冑條奏千餘言帝稱其所對事理簡當吏部尙書席益嘆曰援古證今切於時用非世官不能也紹興二年詔百官各言省費裕國彊兵息民之策肖冑言天下財賦窠名舊悉隸三司今戶部惟有上供之目而已問諸路窠名於戶部戶部不能悉問諸州窠名於漕司漕司不能悉失一窠名則此項遂亡願詔諸路漕司括州縣出納可罷罷之可並並之立爲定籍漕司總諸州戶部總諸路則無失陷矣經費之大莫過養兵今人亡而冒請者眾願立諸軍覆實之法重將帥冒請之罪則兵數得實餉給不虛省費裕國此其大者生民常賦之外迫以軍期吏緣爲姦斂取百端復爲寇所迫逐田桑失時寇去復業未及息肩催科之吏已呼其門矣願詔郡邑招集流散官貸之種俟及三年始責其賦置籍書之以課殿最彊兵息民此其先者時多所采納又請復天地日月星辰社稷之祀於是下有司定一歲祭禮遷吏部侍郎時條例散失吏因爲姦肖冑立重賞俾各省記編爲條目以次行之舞文之獘始革陣亡補官得占射差遣而在部常調人守待不能注授且有短使重難肖冑請陣亡惟許本家用恩例異姓候經任收使遂無不均且嚴六部出入之禁而請托不行三年拜端明殿學士同僉書樞密院事充通問使以胡松年副之肖冑慨然受命時金酋粘罕專執政方恃兵彊持和戰離合之策行人皆危之肖冑入奏曰大臣各徇己見致和戰未有定論然和乃權時之宜他日國家安彊軍聲大振誓當雪此讎恥今臣等行或半年不返命必復有謀宜速進兵不可因臣等在彼而緩之也將行母又語之曰汝家世受國恩當受命卽行勿以我老爲念帝稱爲賢母封榮國夫人肖冑至金國金人知其家世甚重之往返才半年自帝卽位使者凡六七年未嘗報聘至是始遣人偕來肖冑先北使入對與朱勝非議不合力求去以舊職知溫州提舉臨安府洞霄宮五年詔問前宰執戰守方略肖冑言女眞等軍皆畏服西兵勁銳喜戰今三帥所統多西人吳玠繼有捷奏軍聲益振敵意必搖攻戰之利臣固知之自荊襄至江淮綿亙數千里不若擇文武臣僚按行計度求險阻之地屯兵積糧則形勢相接今淮東西𨿽命宣撫使然將屯置司乃在江上所遣偏裨分守不過資以輕兵勢孤力弱難以責其固志當移二將於江北使藩籬可固又言諸大將之兵自主庭戶更相讎疾若欲並遣進攻宜先命總帥分以精銳自成一軍號令旣一則諸將疇敢不聽命畿甸山東關河之民怨金人入骨當以安集流亡私懷歸附爲先今淮南江東西荒田至多若招境上之人授田給糧捐其賦稅必將接迹而至又奏江之南岸曠土甚多沿江大將各分地而屯軍士舊爲農者十之五六擇其非甚精銳者使之力耕農隙則試所習之技藝秋成則均以所種之禾麥或募江北流徒及江南無業願遷之人分給之刱爲營屯止則固守出則攻討起知常州召赴行在提舉萬壽觀尋除僉書樞密院事和議已定復命肖冑爲報謝使接伴者逆於境謂當稱謝恩使肖冑論難三四反遂語塞旣至金遣人就館議事肖冑隨問隨答眾皆聳聽其還給氈車及頓遞宴設自肖冑始除資政殿學士知紹興府尋奉祠與其弟膺冑寓居於越幾十年事母以孝聞弟不至不食所得恩澤皆先給宗族卒年七十六謚元穆琦守相作晝錦堂治作榮歸堂肖冑又作榮事堂三世守鄕郡人以爲榮

李彌大按宋史李彌遜傳彌遜弟彌大字似矩登崇寧三年進士第以大臣薦召對除校書郎遷監察禦史假太常少卿充契丹賀正旦使時傳聞燕民欲歸漢徽宗遣彌大覘之使還奏所聞有二或謂彼主淫刑滅親種類畔離女眞侵迫國勢危殆爲可取或謂下詔罪已擢用耆舊招赦盜賊國尙有人未可取莫若聽其自相攻並遷起居郎試中書舍人同修國史童貫宣撫永興走馬承受白鍔恃貫不報師期朝廷止從薄責彌大繳奏以爲邊報不至非朝廷福鍔坐除名彌大亦出知光州移知鄂州召爲給事中兼校正禦前文籍詳定官拜禮部侍郎金人大舉入侵李綱定城守之策命彌大爲參議與綱不合罷未幾除刑部尙書初朝廷許割三鎭金人旣而遣種師道師中援河北姚古援河東彌大上疏乞起河東西境麟府諸郡及陜西兵以濟古之師起河東路及京東近郡兵以濟師道師中之師爲腹背攻劫之圖遂除彌大河東宣撫副使張師正領勝捷軍敗於河東潰歸彌大誅之復遣餘卒援眞定餘卒叛宣撫罷命彌大知陜州河東破小將李彥先來謁言軍事彌大壯之畱爲將戍崤澠間以遏敵詔遣使召援彌大未敢進會永興帥範致虛﹠﹟兵勤王檄彌大充諸道計議行至方城道阻乃率眾赴大元帥府建炎元年除知淮寧府到郡未幾杜用等夜叛彌大縋城出賊散乃還坐貶秩尋詔爲吏部侍郎帝如杭州命權紹興府試戶部尙書兼侍讀呂頤浩視師以彌大爲參謀官彌大奏王導謝安爲都督未嘗離朝廷今邊圉幸無他頤浩不宜輕動又言已爲天子從官非宰相可辟乞於諸軍悉置軍正如漢朝故事以察官郎官爲之陛下必欲畱臣當別爲一司伺察頤浩過失忤旨出知平江府中丞沈與求劾彌大謀間君臣妄自尊大奪職歸知靜江府奏廣西邊防利害入爲工部尙書未幾罷去廣西提刑韓璜劾其在靜江日斷彊盜死罪引絞入斬貶兩秩紹興十年卒年六十一

柳約按宋史本傳約字元禮秀州華亭人大觀三年上捨進士試中學官爲霸州教授徙睦州入爲辟雍正遷博士攺宣議郎充廣親宅宗子博士約深於經學屬辭粹微大爲學者師慕提舉福建鹽事召對論內外學正次乞罷內外官列堂曰投牒求官以厚風俗授祕書省校書郎進著作佐郎徽州司錄攺通判宿州召拜監察禦史靖康初兼權殿中侍禦史論三鎭不可棄攺尙書工部員外進左司員外郎父憂去官服除以直顯謨閣充禦營司參謀官遷太常少卿髙宗將幸平江約疏言兵可進毋退以示怯於敵乃以直龍圖閣知臺州未赴徙嚴州兼浙西兵馬都監節制管內軍馬當是時金人大入杜充擁眾北去列郡震恐莫有奔問官守者約於橫潰中屹保孤城悉力捍禦境內按堵則慨然上書請糾合諸郡克復吳會上嘉其忠進右文殿修撰守郡如故詔以軍興費出無藝吏慢弗虔柳約獨謹賦輸率先程督進秩一等又詔約郡當兵衝而能不辭難不避事益嚴列柵保綏一方朕甚嘉之其以約充集英殿修撰召入對獎勞再三擢權戶部侍郎約於是感激盡言凡例外宣索皆執奏不進論吳幵等罪未正非所以厲臣節諸大將提兵入覲各名其家將有尾大不掉之患皆人不敢言者又言軍興科需百出望官戶名田過制者與編戶均一科敷請增諸路酒錢其半令提刑司樁管以備軍費皆從之會髙麗請修貢議遣使報聘上顧廷臣無出約右加試戶部侍郎充其選且將大用當路忌之諷言者誣以事罷爲提舉太平觀居七年復祕閣修撰金人歸侵疆起知蔡州被命而往一無顧避旣而金人渝平傳檄河南守臣皆舉城降約獨遣使數輩於武昌得報而後返未幾以敷文閣待制食祠祿十有五年卒贈四官約天性至孝母病甚泣禱於天願損壽以益親壽母尋愈約竟先母兩月卒

盧知原弟法原

按宋史本傳知原字行之湖州徳淸人以父任知歙縣因近臣薦赴都堂審察累遷梓州路轉運副使時承平旣久戎備皆弛知原招補兵籍築城亙二十餘里王黼當國費出無藝知原因疏言之黼怒罷去久之起提點京東刑獄攺江西轉運副使過闕入奏徽宗勉之曰卿在蜀道功效甚休遂賜三品服先是綱運阻於重江吏卒並緣爲姦知原悉意經理故先諸道上京師進一官尋除直祕閣爲江淮荊浙等路發運使升祕閣修撰提舉河北以言者劾褫職歸吏部髙宗卽位復龍圖閣知溫州時葉濃陷建州揚勍陷處州知原繕甲兵增城浚隍聲勢隱然帝東幸知原繇海道轉粟及金繒十餘萬至臺州召見稱獎擢右文殿修撰管內安撫使在郡四年民繪像祠之王師討範汝爲召爲添差兩浙轉運使罷提舉太平觀都督孟庾辟爲參謀攺徽閣待制知臨安府諫官唐輝言知原爲政乖謬詔復爲都督府參謀官章再上遂以舊職奉祠紹興十一年十月卒弟法原字立之自知雍丘縣積官太府少卿賜同上捨出身使遼還遷司農卿賜三品服爲吏部尙書以官秩次第履歷總爲一書功過殿最開卷了然吏不能欺坐王黼累罷爲顯謨閣待制紹興元年提舉臨安洞霄宮張浚承制起知夔州尋爲龍圖閣學士川陜等路宣撫處置副使進端明殿學士川陜宣撫副使金人攻關輔叛將史斌陷興州諸郡多應者法原命諸將堅壁言戰者斬眾以爲怯未幾河東經制使王燮以乏食班師法原開關納之與燮同破斌復興州方巨盜充斥秦隴叛兵欲窺蜀法原極意拊循嚴爲備禦傳檄諸路人心稍安視山川險阻分地置將自洮岷至階城關師古主之屯通川文龍至威茂劉錡主之屯巴西前後屢捷上所倍重會兀朮攻關爲吳玠所敗法原素與玠不睦玠因奏功訟法原不濟師不饋糧不銓錄立功將士帝手詔詰問法原自辯甚力上頗不直之憂恚卒於軍始法原爲川陜宣撫使上從容謂知原曰朕方以川陜付法原蓋兄弟皆以才見稱於世故並用之也

葛勝仲按宋史本傳勝仲字魯卿丹陽人登紹聖四年進士第調杭州司理參軍林希薦試學官及詞科俱第一除兗州教授入爲太學正上幸學多獻頌者勝仲獨獻賦上命中書第其優劣勝仲爲首差提舉議歷所檢討官兼宗正丞始朝廷以從臣提舉議歷所至是代以郭天信勝仲力請罷之稍遷禮部員外郎會禦史中丞石公弼言僖祖原廟增置殿室違元丰之舊詔禮官議勝仲建言予而復奪在常人猶難之況在天之靈乎議者非之貴知歙州休寧縣復召爲禮部員外郎權國子司業時朝廷命諸生習雅樂樂成進一官遷太常卿宋自建隆至治平所行典禮歐陽修嘗裒集爲書凡百篇號太常因革禮詔勝仲續之增爲三百卷詔藏太常及建春宮以勝仲兼諭徳勝仲爲仁孝學三論獻之太子復采春秋戰國以來歷代太子善惡成敗之迹日進數事詔嘉之徙太常少卿除國子祭酒尋知汝州李彥括田破產者眾勝仲請蠲不當括者彥怒劾勝仲上寢其奏攺湖州尋徙鄧州朱﹠﹟先求白雀之屬勝仲不與至是媒孽其短罷歸建炎中範宗尹爲相凡前日以朋附被罪遠貶者咸赦還復知湖州時羣盜縱橫聲搖諸郡勝仲修城郭作戰艦閱士卒賊知有備引去歲大饑發官廩振之民賴以濟紹興元年丐祠歸十四年卒年七十三謚文康子立方官至侍從孫邲爲右相自有傳

沈晦按宋史本傳晦字元用錢塘人翰林學士沈遘孫宣和間進士廷對第一除校書郎遷著作佐郎金人攻汴京借給事中從肅王樞出質斡離不軍金人再攻也與之俱南京城陷邦昌僞立請金人歸馮澥等晦因得還眞爲給事中髙宗卽位言者論晦𨿽使金艱苦而封駁之職不可以賞勞除集英殿修撰知信州帝如揚州將召爲中書舍人侍禦史張守論晦爲布衣時事帝曰頃在金營見其慷慨士人細行豈足爲終身累耶不果召知明州移處州帝如會稽移守婺州賊成臯入寇晦用教授孫邦策率民兵數百出城與戰大敗晦欲斬邦策已而釋之時浙東防遏使傅崧卿在城中單騎往說臯臯遂降進徽閣待制以言者論晦妄用便宜指揮行事降集英殿修撰提舉臨安府洞霄宮尋復徽猷閣待制知宣州移知建康府甫逾月以禦史常同論罷紹興四年起知鎭江府兩浙西路安撫使過行在面對言藩帥之兵可用今沿江千餘里若令鎭江建康太平池鄂五郡各有兵一二萬以本郡財賦易官田給之敵至五郡以舟師守江步兵守隘彼難自渡假使能渡五郡合擊敵𨿽善戰不能一日破諸城也若圍五郡則兵分勢弱或以偏師綴我大軍南侵則五郡尾而邀之敵安敢遠去此制稍定三年後移江北糧餉器械悉自隨又自乞分兵二千及召募敢戰士三千參用昭義步兵法期年後京口便成疆藩時方以韓世忠屯軍鎭江不果用劉麟入寇世忠拒於揚州晦乞促張俊兵爲世忠援趙鼎稱晦議論激昂帝曰晦誠可嘉然朕知其人言甚壯膽志頗怯更觀臨事能副所言與否然晦不爲世忠所樂尋提舉臨安府洞霄宮起爲廣西經略兼知靜江府先是南州蠻酋莫公晟歸朝歲久用爲本路鈐轄羈縻之後遁去旁結諸峒蠻歲出爲邊患晦選諸將羅統戍邊招誘諸酋諭以威信皆詣府請降晦犒遺之結誓而去自是公晟孤立不復犯邊晦在郡歲買馬三千匹繼者皆不能及進徽猷閣直學士召赴行在除知衢州攺潭州提舉太平興國宮卒晦膽气過人不能盡循法度貧時尢甚故累致人言然其當官才具亦不可掩云

衛膚敏按宋史本傳膚敏字商彥華亭人以上捨生登宣和元年進士第授文林郎南京國子博士尋攺教授六年召對攺宣教郎祕書省校書郎命假給事中賀金主生辰膚敏奏曰彼生辰後天寧節五日金人未聞入賀而反先之以失國體萬一金使不來爲朝廷羞請至燕山候之彼若不來則以幣置境上而已帝可其奏旣至燕金賀使果不至遂置幣而返七年復假給事中以行及慶源府逢許亢宗還語金國事曰彼且大入其勢不可往膚敏至燕報愈急眾懼不敢進膚敏叱曰吾將君命以行其可止乎旣至金國知其兵已舉殊不爲屈及將還金人所答國書欲以押字代璽膚敏力爭曰押字豈所以交鄰國論難往復卒易以璽及受書欲令雙跪膚敏曰雙跪乃北朝禮安可令南朝人行之哉爭辯逾時卒單跪以受金人積不說中道羈畱且半年至涿州新城與乾離不遇遣人約相見拒之不可遂語之曰必欲相見其禮當如何曰有例膚敏笑曰例謂趨伏羅拜此禮焉可用北朝止一君耳皇子郎君𨿽貴人臣也一介之使𨿽賤亦人臣也兩國之臣相見而用君臣之禮是北朝一國有二君也金人气折始曰惟所欲膚敏長揖而入旣坐金人出誓書示之膚敏卻不視曰遠使久不聞朝廷事此書眞僞不可知因論用兵事又以語折之幾復爲所畱靖康初始還進三官遷吏部員外郎會髙麗遣使來賀命假太常少卿往接之朝論欲攺稱宣問使膚敏曰國家厚遇髙麗久矣今邊事方作不可遽削其禮失遠人心願姑仍舊乃復稱接伴使旣至明州會京師多難乃便宜稱詔厚賜使者遣還建炎元年復命自劾矯制之罪髙宗嘉賞遷衛尉少卿建議兩河諸郡宜降蠟書許以世襲使各堅守陜西山東淮南諸路並令增陴浚隍徙民入城爲淸野計命大臣畱守汴京車駕早幸江寧帝頗納之遷起居舍人言前日金人憑陵都邑失守朝臣欲存趙氏者不過一二人而已其他皆屈節受辱不以爲恥甚者爲敵人斂金帛索妃嬪無所不至求其能詐楚如紀信者無有也及金人僞立叛臣僭竊位號在廷之臣逃避不從及約寇退歸位趙氏者不過一二人而已其他皆委質求榮不以爲愧甚者爲叛臣稱功徳說符命主推戴之議艸勸進之文無所不爲求其擊朱泚如段秀實者無有也今陛下踐祚之初苟無典刑何以立國凡前日屈節敵人委質僞命者宜差第其罪大則族次則誅又其次竄殛下則斥之遠方終身不齒豈可猶祠祿使塵班列哉又言今二帝北遷寰宇痛心願陛下愈自貶損不忘報雪卑宮室非飲食惡衣服減嬪禦斥聲樂以至歲時上壽春秋錫宴一切罷之𨿽饗郊廟亦不用樂必俟兩宮還闕然後復常庶幾精誠昭格天地感動人心拜右諫議大夫兼侍讀言行在頗興土木之役非所以示四方乞罷築承慶院升陽宮又奏凡黜陟自中出者皆由三省乃得奉行或戾祖宗成憲者皆許執奏時內侍李志道以赦恩復保慶軍承宣使添差入內都知膚敏極論罷之初欽宗內侍昭慶軍承宣使容機圍城中時乞致仕髙宗卽位命起之膚敏言自古帝王未有求閹寺於閒退而用者遂寢後父邢煥除徽猷閣待制太后兄子孟忠厚顯謨閣直學士膚敏言非祖宗法煥尋換武職忠厚自若俄遷膚敏中書舍人膚敏懇奏曰昔司馬光論張方平不當參知政事自禦史中丞遷翰林學士光言以臣爲是則方平當罷以臣爲非則臣當貶今兩無所問而遷臣臣所未諭臣𨿽不肖願附於司馬光又言事母后莫若孝待戚屬莫若恩勸臣下莫若賞今陛下順太母以非法非所謂孝處忠厚以非分非所謂恩不用臣言而遷其官非所謂賞一舉而三失矣帝命宰相諭膚敏曰朝廷以次遷官非因論事也膚敏猶不拜居家逾月及忠厚攺承宣使詔後族勿除從官膚敏始拜命又言中書根本之地舍人所掌不特演綸而已凡命令不合公議者率封還之會膚敏知貢舉有進士向烈對省試策謬稱臣諫官李處遁乞正考官鹵莽之罪以集英殿修撰提舉洞霄宮或謂膚敏在後省論事爲黃潛善汪伯彥所惡故因事斥之三年春召赴行在時帝次平江膚敏入見言及時事泣下帝亦泣曰卿今宜知無不言有請不以時對膚敏謝曰臣頃嘗三爲陛下言揚州非駐蹕之地乞早幸江寧今錢塘亦非帝王之都宜須事定亟還金陵因陳所以守長江之策帝善其言翌日再對歸得疾然猶力疾扈蹕至臨安俄除刑部侍郎未拜謁告歸華亭就醫許之遷禮部侍郎初膚敏久疾臥舟中不能朝時苗劉之變帝未反正宰相朱勝非言於隆佑太后以膚敏稱疾坐觀成敗無人臣節及卒始明其非僞云年四十九特贈大中大夫子仲英仲傑仲循

薛徽言按宋史本傳徽言字徳老溫州人登進士第爲樞密院計議官紹興二年遣使分行諸路徽言在選中以權監察禦史宣諭湖南時郴道桂陽旱饑徽言請於朝不待報卽諭漕臣發衡永米以賑而以經制銀市米償之所刺舉二十人使還他使皆進擢宰相呂頤浩以徽言擅易守臣而移用經制銀出知興國軍入爲郎遷右司擢起居舍人時秦檜與金人議和徽言與吏部侍郎晏惇復等七人同拜疏爭之一日檜於上前論和徽言直前引義固爭反復數刻中寒疾而卒髙宗念之賻絹百匹特與遺表恩

劉才邵按宋史本傳才邵字美中吉州廬陵人其上世鶚太宗召見未及用而卒嘗憤五季文辭卑弱仿楊雄法言著法語八十一篇行於世才邵以大觀二年上捨釋褐爲贛汝二州教授復爲湖北提舉學事管幹文字宣和二年中宏詞科遷司農寺丞靖康元年遷校書郎髙宗卽位以親老歸侍居閒十年禦史中丞廖剛薦之召見遷祕書丞歷駕部員外郎遷吏部員外郎典侍右選事先是宗室注宮觀嶽廟例須赴部遠者或難於行才邵言許經所屬以聞於部依條注擬行之而便遷軍器監旣而遷起居舍人未幾爲中書舍人兼權直學士院帝稱其能文時宰忌之出知漳州卽城東開渠十有四爲與鬥門以瀦匯決漑田數千畝民甚徳之兩奉祠紹興二十五年召拜工部侍郎兼直學士院尋權吏部尙書以疾請祠加顯謨閣直學士卒贈通奉大夫才邵气和貌恭方權臣用事之時雍容遜避以保名節所著﹠﹟溪居士集行世

唐文若按宋史本傳文若字立夫眉山人父庚在文苑傳文若少英邁不羣爲文豪健登進士第分教潼川府給事中勾濤薦自代詔赴行在所旣至而勾濤出不得見文若奏書闕下略曰昔漢髙慢士四皓去之而西鄙少廉恥之人光武禮賢嚴光友之而東都多節義之士陛下屈萬乘之尊駐蹕東南兩宮將歸五路初復正宜市朽骨式怒蛙以來豪傑與之共治寧遽惜此數刻之對耶書奏翌日召對便殿髙宗大悅特旨攺令入官通判洋州洋西鄕縣產茶亙陵谷八百餘里山窮險賦不盡括使者韓球將增賦以市寵園戶避苛斂轉徙饑饉相藉文若力爭之賦迄不增再通判遂寧府會大水民多漂死文若至城上發庫錢募遊者振活甚眾又力請於朝除田租二萬一千頃免場務稅二十餘所築長堤以捍水勢自是無水患秦檜死上訪蜀士於魏良臣以文若對二十六年以光祿丞召攺祕書郎爲文思箴以獻其略曰於赫我皇兵旣休矣兵休如何莫若治兵居安思危邦乃攸寧爰整其旅文王以興載舞干羽舜仁用成向戍弭兵春秋所懲蕭俯去兵禍亂乃萌師則多矣軍則彊矣縱弛不繩猶曰無人兵非以殘以兵休兵凡千五百餘言自檜主和朝論諱言兵故文若以此風焉遷起居郎勸上收用西北人材以固根本上深納之將命以掌制時有爲宣和執政請恩爲司諫淩哲所彈文若喜其直作禾黍詩以美之侍禦史周方崇以爲譏己劾文若狂誕出知邵州上屢爲近臣言唐文若無罪可攺近郡知饒州興學宮減田租奇耗二萬石又請歲糴常平義倉之儲什三與民平市農末俱利而粟不腐遂以著令余幹嘗有劇盜巡尉不能制文若遣牙兵捕而戮之加直敷文閣移知溫州三十一年召爲宗正少卿金人犯邊文若求對首建大臣節制江上之議上諭大臣以文若與虞允文杜莘老馬驥才皆可用復除起居郎時諸將北出捷書日聞上下有狃志獨文若憂之圖上元嘉北伐故事上諭文若以創業所歷艱苦及敵情反復甚悉文若對曰願陛下深察大勢趨策之長而避其短無循前代軌轍則大善未幾諸軍退守金主自將圍大將王權於歷陽權遁淮南盡沒詔百官廷議文若畫三策一請上親徵二乞遣大臣勞軍三乞起張浚工部侍郎許尹是其言眾遂列奏上之不報文若尋面對上問曰今計安出卿熟張浚否文若曰浚守道篤學天下屬望今四十年天不死浚嶺海正爲今日上矍然曰援浚者多非卿無以發此數日遣楊存中護江上軍緩親徵之期起浚知平江府蓋上以浚𨿽忠﹠﹟喜功將士多不附文若復言浚本以孤忠得眾尋攺浚鎭建康府將以爲江淮宣撫使中沮之而止乘輿幸江表以起居郎兼給事中直學士院同羣司居守駕還遷中書舍人上將內禪前數日手詔追崇皇太子所生父文若旣書黃因過周必大誦聖徳而疑名稱未安歸白宰相請更黃堂吏不可文若執不已宰相以聞詔攺稱本生親尋又攺宗室子偁其後詔稱皇兄孝宗嗣位張浚以右府都督江淮軍事文若時以疾請外除敷文閣待制知漢州尋攺都督府參贊軍事浚使行邊按守備多所罷行者未還除知鼎州攺江州明年浚入相都督府罷其冬金復大入官軍悉戍淮文若謂上流當嚴兵備以定民志奏籍鄕丁五萬訓練有法人倚以固解嚴和糴大起郡之數八萬文若以民勞堅請得減什三旋請祠章三上未報乾道元年卒年六十贈左通奉大夫

範成大按宋史本傳成大字致能吳郡人紹興二十四年擢進士第授戶曹監和劑局隆興元年遷正字累遷著作佐郎除吏部郎官言者論其超躐罷奉祠起知處州陛對論力之所及者三曰日力曰國力曰天力今盡以虛文耗之上嘉納處民以爭役囂訟成大爲刱義役隨家貧富輸金買田助當役者甲乙輪第至二十年民便之其後入奏言及此詔頒其法於諸路處多山田梁天監中詹南二司馬作通濟堰在松陽遂昌之間激溪水四十里漑田二十萬畝堰歲久壞成大訪故迹疊石築防置堤閼四十九所立水則上中下漑灌有序民食其利除禮部員外郎兼崇政殿說書乾道令以絹計贓估價輕而論罪重成大奏承平時絹匹不及千錢而估價過倍紹興初年遞增五分爲錢三千足今絹實貴當倍時直上驚曰是陷民深文遂增爲四千而刑輕矣隆興再講和失定受書之禮上常悔之遷成大起居郎假資政殿大學士充金祈請國信使國書專求陵寢蓋泛使也上面諭受書事成大乞並載書中不從金迓使者慕成大名至求巾幘效之至燕山密艸奏具言受書式懷之入初進國書詞气慷慨金君臣方傾聽成大忽奏曰兩朝旣爲叔侄而受書禮未稱臣有疏搢笏出之金主大駭曰此豈獻書處耶左右以笏標起之成大屹不動必欲書達旣而歸館所金主遣伴使宣旨取奏成大之未起也金庭紛然太子欲殺成大越王止之竟得全節而歸除中書舍人初上書崔實政論賜輔臣成大奏曰禦書政論意在飭綱紀振積敝而近日大理議刑遞加一等此非以嚴致平乃酷也上稱爲知言張說除簽書樞密院事成大當制畱詞頭七日不下又上疏言之說命竟寢知靜江府廣西窘匱專藉鹽利漕臣盡取之於是屬邑有增價抑配之敝詔復行鈔鹽漕司拘鈔錢均給所部而錢不時至成大入境曰利害有大於此乎奏疏謂能裁抑漕司彊取之數以寬郡縣則科抑可禁上從之數年廣州鹽商上書乞復令客販宰相可其說成大出銀錢助之人多以爲非下有司議卒不易成大說舊法馬以四尺三寸爲限詔加至四寸以上成大謂互市四十年不宜驟攺除敷文閣待制四川制置使疏言吐蕃靑羌兩犯黎州而奴兒結蕃列等尢桀黠輕視中國臣當教閱將兵外修堡寨仍講明教閱團結之法使人自爲戰三者非財不可上賜度牒錢四十萬緡成大謂西南諸邊黎爲要地增戰兵五千奏置都監路分吐蕃入寇之路十有八悉築柵分戍奴兒結擾安靜寨發飛山軍千人赴之料其三日必遁已而果然白水寨將王文才私娶蠻女常導之寇邊成大重賞檄羣蠻使相疑貳俄禽文才以獻卽斬之蜀北邊舊有義士三萬本民兵也監司郡守雜役之都統司又俾與大軍更戍成大力具其不可詔遵舊法蜀知名士孫松壽年六十餘樊漢廣甫五十九皆掛冠不仕表其節詔召之皆不起蜀士由是歸心凡人才可用者悉致幕下用所長不拘小節其傑然者露章薦之往往顯於朝位至二府召對除權吏部尙書拜參知政事兩月爲言者所論奉祠起知明州奏罷海物之獻除端明殿學士尋帥金陵會歲旱奏移軍儲米二十萬振饑民減租米五萬水賊徐五竊發號靜江大將軍捕而戮之以病請閒進資政殿學士再領洞霄宮紹興三年加大學士四年薨成大素有文名尢工於詩上嘗命陳俊卿擇文士掌內制俊卿以成大及張震對自號石湖有石湖集攬轡錄桂海虞衡集行於世

張孝祥按宋史本傳孝祥字安國歷陽烏江人讀書一過目不忘下筆頃刻數千言年十六領鄕書再舉冠裏選紹興二十四年廷試第一時策問師友淵源秦塤與曹冠皆力攻程氏專門之學孝祥獨不攻考官已定塤冠多士孝祥次之曹冠又次之髙宗讀塤策皆秦檜語於是擢孝祥第一而塤第三授承事郎簽書鎭東軍節度判官諭宰相曰張孝祥詞翰俱美先是上之抑塤而擢孝祥也秦檜已怒旣知孝祥乃祁之子祁與胡寅厚檜素憾寅且唱第後曹泳揖孝祥於殿庭以請婚爲言孝祥不答泳憾之於是風言者誣祁有反謀系詔獄會檜死上郊祀之二日魏良臣密奏散獄釋罪遂以孝祥爲祕書省正字故事殿試第一人次舉始召孝祥第甫一年得召由此初對百言乞總攬權綱以盡更化之美又言官吏忤故相意並緣文致有司觀望鍛煉而成罪乞令有司卽攺正又言王安石作日錄一時政事美則歸己故相信任之專非特安石臣懼其作時政記亦如安石專用己意乞取已修日曆詳審是正黜私說以垂無窮從之遷校書郎芝生太廟孝祥獻文曰原芝以大本未立爲言且言芝在仁宗英宗之室天意可見乞早定大計遷尙書禮部員外郎尋爲起居舍人權中書舍人初孝祥登第出湯思退之門思退爲相擢孝祥甚峻而思退素不喜汪澈孝祥與澈同爲館職澈老成重厚而孝祥年少气銳往往陵拂之至是澈爲禦史中丞首劾孝祥姦不在盧杞下孝祥遂罷提舉江州太平興國宮於是湯思退之客稍稍被逐尋除知撫州年未三十蒞事精確老於州縣者所不及孝宗卽位復集英殿修撰知平江府事繁劇孝祥剖決庭無滯訟屬邑大姓並海囊橐爲姦利孝祥捕治籍其家得﹠﹟粟數萬明年吳中大饑迄賴以濟張浚自蜀還朝薦孝祥召赴行在孝祥旣素爲湯思退所知及受浚薦思退不說孝祥入對乃陳二相當同心戮力以副陛下恢復之志且靖康以來惟和戰兩言遺無窮禍要先立自治之策以應之復言用才之路太狹乞博采度外之士以備緩急之用上嘉之除中書舍人尋除直學士院兼都督府參贊軍事俄兼領建康畱守言者攺除敷文閣待制畱守如舊會金再犯邊孝祥陳金之勢不過欲要盟宣諭使劾孝祥落職罷復集賢殿修撰知靜江府廣南西路經略安撫使治有聲績復以言者罷俄起知潭州爲政簡易時以威濟之湖南遂以無事復待制徙知荊南湖北路安撫使築守金堤自是荊州無水患置萬盈倉以儲諸漕之運請祠進顯謨閣直學士致仕以疾卒年三十八孝宗惜之有用才不盡之嘆孝祥俊逸文章過人尢工翰墨嘗親書奏札髙宗見之曰必將名世但渡江初大議惟和戰張浚主復讎湯思退祖秦檜之說力主和孝祥出入二人之門而兩持其說議者惜之

李植按宋史本傳植字元直泗州臨淮人幼明敏篤學兩舉於鄕從父中行客穌軾門太史晁無咎見之曰此國士也以女妻焉靖康初髙宗以康王開大元帥府湖南向子諲轉運京畿時羣盜四起餉道厄絕環視左右無足遣者有以植薦遂借補迪功郎使督四百艘總押犒師銀百萬糧百萬石招募忠義二萬餘眾自淮入徐趨濟凡十餘戰卒以計達時髙宗駐師巨野聞東南一布衣統眾而至士气十倍首加勞問植占對詳敏髙宗大悅親賜之食曰得一士如獲拱璧豈特軍餉而已承制授承直郎畱之幕府植三上表勸進願蚤正大寶以定人心以應天意三降手札獎諭植感激知遇言無不盡爲汪伯彥黃潛善所忌髙宗旣卽位爲東南發運司幹辦公事尋以奉議郎知潭州湘陰縣經楊麼蕩析植披荊棘立縣治發廩粟振困乏專以撫摩爲急丞相張浚督師江上知植才薦爲朝奉郎鄂州通判大盜馬友孔彥舟未平植請修戰艦習水戰分軍馬爲左右翼大破彥舟伏兵誅馬友二盜平浚以破賊功上於朝轉朝奉大夫通判荊南府秩滿除尙書戶部員外郎時秦檜當國凡帥府舊僚率皆屏黜浚亦去國植卽丐祠奉親寓居長沙之醴陵十有九年杜門不仕檜死子諲以戶部尙書居邇列語及龍飛舊事識植姓名除戶部郎中召植始入見帝曰朕故人也方有意大用以母老每辭願便養除知桂陽軍丁母憂歸葬哀毀廬墓有白鷺朱艸之祥劉鎭遺之書曰忠臣孝子元直兼之矣服闋參政錢端禮薦差知瓊州陛辭帝慨然曰卿老矣瓊管遠在海外攺知徽州徽俗崇尙淫祠植首以息邪說正人心爲事民俗爲變轉朝請大夫直祕閣攺知鎭江府遷江淮荊湘都大提點坑冶鑄錢公事逾年金人敗盟朝廷將大舉以植漕運有才略授直敷文閣京西河北路計度轉運使植措畫有方廷議倚重乾道元年遷提刑江西二年直寶文閣江南東路轉運使兼知建康軍府兼本路安撫使主管行宮畱守司事植上書極言防江十策其略曰保荊襄之障以固本根審中軍所處以俟大舉搜選彊壯以重軍勢度地險厄以保居民避敵所長擊其所短金人降者宜加賞勸皆直指事宜不爲浮泛疏上帝嘉其言以太府卿召赴闕有疾不克上道遂以中奉大夫寶文閣學士致仕還湘時胡安國父子家南嶽下劉錡家湘潭相與往還講論言及國事必憂形於色始終以和議爲恨年七十有六卒有文集十卷題曰臨淮集廬陵胡銓爲之序謚忠襄子五人汝虞知桃源縣汝士朝奉大夫知黃州汝工知昌化軍

汪大按宋史本傳大字仲嘉慶元府鄞縣人紹興七年以父恩補官授衢州江山縣尉曉暢吏事登十五年進士第授婺州金華縣丞爭財者諭以長幼之禮悅服而退李椿年行經界法約束嚴甚檄大覆視龍遊縣大請不實者得自陳毋遽加罪攺建徳遷知昆山縣丁父憂免喪差總領淮西江東錢糧幹官攺幹辦行在諸司糧料院參知政事錢端禮宣諭淮東辟幹辦公事充參議官遷大宗丞兼吏部郎官又兼戶部右曹入對言總核名實責任臣下因才而任毋違所長量能授官毋拘流品孝宗顧謂左右曰疏通詳雅而善議論有用之才也除禮部員外郎丞相洪適薦兼吏部侍郎仍遷主管左選莊文太子初建東宮兼太子左諭徳侍講兩日一講孟子多寓規戒太子嘗出龍大淵禁中所進侍燕樂章諭宮僚同賦大曰鄭衛之音近習爲倡非講讀官所當預白於大子而止遷祕書少監修五禮會要金人來賀假吏部尙書爲接伴使尋兼權刑部侍郎又兼崇政殿說書又兼給事中孝宗淸燕每訪政事嘗曰朕每厭宦官女子之言思與卿等款語欲知朝政闕失民情利病苟有所聞可極論之大遂陳耆長雇直隸總經制司並緣法意使里正兼催科之役厲民爲甚又論亭戶未嘗煮鹽居近場監貸錢射利隱寄田產害及編氓宜取一等以上充役又論賜田勛戚豪奪相先陵轢州縣惟當賜金使自求之又論沒入貲產止可行於彊盜贓吏至於倉庫綱運之負陷者惟當卽其業收租以償旣足則給還使復故業轉對言捕酒之害及居官者不得鑄銅爲器上嘉獎曰卿前後所言皆今日可行之事權刑部侍郎升侍講言有司卒用新制棄舊法輕重舛牾無所遵承使舞文之吏時出以售其姦請明詔編纂書成上進上大悅尙書周執羔韓元吉樞密劉珙以彊盜率不處死無所懲艾右司林栗謂太祖朝彊盜贓滿三貫死無首從不問殺傷景佑增五貫固從寬今設六項法非手刃人例奏裁黥配何所懲艾請從舊法贓滿三貫者斬大曰此吾職也遂上奏曰彊盜烏可恕用舊法而痛懲之固可也天聖以來益用中典寖失禁姦之意今所議六項法犯者以法行之非此而但取財惟再犯者死可謂寬嚴適中若皆置之死地未必能禁其爲盜盜知必死將甘心於事主矣望稍開其生路乃奏用六項法則死者十七人用見行法則十四人舊法則百七十人俱死遂從大猷議借吏部尙書爲賀金國正旦使至旴得叩榜云彊盜止用舊法罷六項法還朝自劾求去上聞之復行六項法攺權吏部侍郎兼權尙書夜傳旨學士院出唐沈旣濟論選舉事曰今日有此敝可行與否詰旦當面對卽奏事與今異敝𨿽似之言則難行上曰卿言甚明旣郊差充鹵簿使以言去授敷文閣待制提舉太平興國宮起知泉州毗捨邪嘗掠海濱居民歲遣戍防之勞費不貲大作屋二百區遣將畱屯久之戍兵以眞臘大賈爲毗捨邪犯境大猷曰毗捨邪面目黑如漆語言不通此豈毗捨邪耶遂遣之故事蕃商與人爭鬥非傷折罪皆以牛贖大曰安有中國用島夷俗者苟在吾境當用吾法三佛齊請鑄銅瓦三萬詔泉廣二州守臣督造付之大奏法銅不下海中國方禁銷銅柰何爲其所役卒不與進敷文閣直學士畱知泉州逾年提舉太平興國宮攺知隆興府江西安撫使以大暑討永新禾山洞寇不利自劾降龍圖閣待制落職南康軍居住提舉太平興國宮復龍圖閣待制提舉上淸太平宮復敷文閣待制升學士沒贈二官大猷與丞相史浩同裏又同年進士未嘗附麗以千進浩深嘆美之好周施敍宗族外族爲興仁錄率鄕人爲義莊二十餘畝以爲倡眾皆欣勸所著有適齋存﹠﹟備忘訓鑑等書

蔡洸按宋史本傳洸字子平其先興化仙遊人端明殿學士襄之後徙霅川父伸左中大夫洸以蔭補將仕郎中法科除大理評事遷寺丞出知吉州召爲刑部郎徙度支以戶部郎總領淮東軍馬錢糧知鎭江府會西溪卒移屯建康舳艫相﹠﹟時久旱郡民築陂瀦水灌漑漕司檄郡決之父老泣訴洸曰吾不忍獲罪百姓也卻之已而大雨漕運通歲亦大熟民歌之曰我瀦我水以灌以漑俾我不奪蔡公是賴就除司農少卿言鎭江三邑稅戶客戶輸丁各異請爲一體不得自爲同異所輸丁絹依和買之直計尺折納人給一鈔官自買絹起發公私皆便上嘉納以戶部侍郎召試吏部尙書移戶部上謂侍臣曰朕以版曹得人爲喜洸常言財無滲漏則不可勝用未幾求去除徽閣學士知寧國府陛辭賜坐上慰勞曰卿面有火色風證也朕有二方賜卿洸謝卽奉祠以歸卒年五十七洸事親孝曾祖襄未易名請於朝賜謚忠惠所得奉每以振親戚之貧者去朝之日囊無餘貲至售所賜銀鞍韉治行人服其淸潔云

周淙按宋史本傳淙字彥廣湖州長興人父需以進士起家官至左中奉火夫淙幼警敏力學宣和間以父任爲郎歷官至通判建康府紹興三十年金渝盟邊事方興帥守難其選士夫亦憚行首命淙守滁陽未赴移越州又徙濠梁淮楚舊有並山水置寨自衛者淙爲立約束結保伍金主亮傾國犯邊民賴以全活者不可勝計除直祕閣再任孝宗受禪王師進取虹縣中原之民翕然來歸扶老攜幼相屬於道淙計口給食行者犒以牛酒至者處以室廬人人感悅張浚視師駐於都梁見淙謀輒稱嘆且曰有急公當與我俱死淙亦感激至謂頭可斷身不可去浚入朝悉陳其狀上嘉嘆不已進直徽閣帥維揚會錢端禮以尙書宣諭淮東復以淙薦進直顯謨閣時兩淮經踐蹂民多流亡淙極力招輯按堵如故勸民植桑柘開屯田上亦專以屬淙屢賜親札淙奉行益力進直龍圖閣除兩浙轉運副使未幾知臨安府上言自古風化必自近始陛下躬履節儉以示四方而貴近奢靡殊不知革乃條上禁止十五事上嘉納之降詔獎諭賜金帶臨安駐蹕歲久居民日增河流湫隘舟楫病之淙請疏浚工畢除祕閣修撰進右文殿修撰提舉江州太平興國宮以歸上念淙不忘除敷文閣待制起知寧國府趣入奏上慰撫逾渥魏王出鎭移守婺州明年春復奉祠亟告老十月卒年六十積階至右中奉大夫封長興縣男

吳芾按宋史本傳芾字明可臺州仙居人舉進士第遷祕書正字與秦檜舊故至是檜已專政芾退然如未嘗識公坐旅進揖而退檜疑之風言者論罷通判處婺越三郡知處州處舊苦丁絹重芾損之以新丁補其額何溥薦芾材中禦史除監察禦史時金將敗盟芾勸髙宗專務修徳痛自悔咎延見羣臣俾陳闕失求合乎天地無愧乎祖宗則人心說服天亦助順矣上韙其言遷殿中侍禦史兩淮戰不利廷臣爭陳退避計芾言今日之事有進無退進爲上策退爲無策旣而金主亮薨上疏勸親徵車駕至建康芾請遂駐蹕以系中原之望髙宗納其說會有密啟還東者下侍從臺諫議芾言今欲控帶襄漢引輸湖廣則臨安不如建康便經理淮甸應接梁宋則臨安不如建康近議者徒悅一時扈從思歸之人非爲國計臣恐回鑾之後西師之聲援不接北土之謳吟絕望矣又言去歲兩淮諸城望風奔潰無一城能拒守者此秦檜壅塞言路挫折士气之餘毒也能反其道則士气日振而見危授命者有人矣知婺州孝宗初卽位陛辭陳裴﹠﹟對唐憲宗爲治先正其心以爲臨禦之初出治大原無越於此上嘉納至郡勸民義役金華長仙鄕民十有一家自以甲乙第其產相次執役幾二十年芾輿致十一人者與合宴更其鄕曰循理裏曰信義以褒異之知紹興府會稽賦重而折色尢甚芾以攢宮在奏免支移折變鑑湖久廢會歲大饑出常平米募饑民浚治芾去大姓利於田湖復廢權刑部侍郎遷給事中攺吏部侍郎以敷文閣直學士知臨安府內侍家僮毆傷酒家保芾捕治之徇於市權豪側目執政議以芾使金復除吏部侍郎且議以龍大淵爲副芾曰是可與言行事者耶語聞得罷不行下遷禮部侍郎力求去提舉太平興國宮時芾與陳俊卿俱以剛直見忌未幾俊卿亦引去中書舍人閻安中爲孝宗言二臣之去非國之福起知太平州造舟以梁姑溪歷陽築者久役潰歸聲言欲趨郡境芾呼至城下厚犒遣之而密捕倡亂者系獄以聞詔褒諭知隆興府芾前後守六郡各因其俗爲寬猛吏莫容姦民懷惠利再奉太平祠屢告老以龍圖閣直學士致仕後十年卒年八十嘗曰視官物當如己物視公事當如私事與其得罪於百姓寧得罪於上官立朝不偶晚退閒者十有四年自號湖山居士爲文豪健俊整有表奏五卷詩文三十卷

周執羔按宋史本傳執羔字表卿信州弋陽人宣和六年舉進士廷試徽宗擢爲第二授湖州司士曹事俄除太學博士建炎初乘輿南渡自京師奔詣揚州不及遂從隆佑太后於江西還覲會稽尋以繼母劉疾乞歸就養調撫州宜黃縣丞時四境俶擾潰卒相挻爲變令大恐不知所爲執羔諭以禍福皆斂手聽命旣又誅其黨執首謀者斬以徇邑人徳之至繪像立祠紹興五年攺秩通判湖州丁母憂服闋通判平江府召爲將作監丞明年春遷太常丞會始議建明堂大樂久廢不修詔奉常習肄之訪輯舊聞庀閱工器制作始備累遷右司員外郎八月擢權禮部侍郎充賀金生辰使往歲奉使官得自辟其屬賞典旣厚願行者多納金以請執羔始拒絕之使還兼權吏部侍郎請賜新進士聞喜宴於禮部從之軍興廢此禮至是乃復同知貢舉舊例進士試禮部下歷十八年得免舉又四試禮部下始特奏名推恩秦檜旣以科第私其子士論歡嘩爲減三年以悅眾執羔言祖宗法不可亂繇此忤檜禦史劾罷之又六年起知眉州徙閬州又攺夔州兼夔路安撫使夔部地接蠻獠易以生事或告溱播夷叛其豪帥請遣兵致討執羔謂曰朝廷用爾爲長今一方繹騷責將焉往能盡力則貰爾一兵不可得也豪懼斬叛者以獻夷人自是皆惕息三十年知饒州尋除敷文閣待制乾道初守婺州召還提舉佑神觀兼侍講首進二說以爲王道在正心誠意立國在節用愛人二年四月復爲禮部侍郎孝宗患人才難知執羔曰今一介干進亦蒙賜召口舌相髙殆成風俗豈可使之得志哉上曰卿言是也一日侍經筵自言學易知數臣事陛下之日短已乃垂涕上惻然卽拜本部尙書升侍讀固辭不許方士劉孝榮言統元歷差命執羔釐正之執羔用劉義叟法推日月交食考五緯贏縮以紀气朔寒溫之候撰歷議曆書五星測驗各一卷上之上嘗問丰財之術執羔以爲﹠﹟民之本莫甚於兵古者興師十萬日費千金今尺籍之數十倍於此罷癃老弱者幾半不汰之其獘益深論和糴本以給軍興豫凶災蓋國家一切之政不得已而爲之若邊境無事妨於民食而務爲聚斂可乎舊糴有常數比年每郡增至一二十萬石今諸路枯旱之餘虫螟大起無以供常稅況數外取之乎宜視一路一郡一縣丰凶之數輕重行之災甚者蠲之可也上矍然曰災異如此乃無一人爲朕言者卽詔從之充安恭皇后菆宮按行使日與閹人接卒事未嘗交一談閹亦服其長者不怨也拜疏求去上謂輔臣曰朕惜其老成宜以經筵畱之除寶文閣學士提舉佑神觀上曰遂除龍圖可也經筵二年每勸上以辧忠邪納諫爭上深知其忠明年三月告老上諭曰祖宗時近臣有年逾八十尙畱者卿之齒未也命卻其章閏月復申前請上度不可奪詔提舉江州太平興國宮賜茶藥禦書恩禮尢渥公卿祖帳都門外搢紳榮之時閩粵江西歲饑盜起執羔陛辭以爲言詔遣太府丞馬希言使諸路振救之乾道六年卒年七十七執羔有雅度立朝無朋比治郡廉恕有循吏風手不釋卷尢通於易

李蘩按宋史本傳蘩字淸叔崇慶晉原人第進士爲隆州判官攝綿州歲侵出義倉穀賤糶之而以錢貸下戶又聽民以茅稭易米作粥及楮衣親衣食之活十萬人明年又饑﹠﹟蜀彭漢成都盜賊﹠﹟起綿獨按堵知永康軍移利州提點成都路刑獄兼提舉常平歲凶先事發廩蠲租所活百七十萬人知興元府安撫利州東路漢中久饑劍外和糴在州者獨多蘩嘗匹馬行阡陌間訪求民瘼有老嫗進曰民所以饑者和糴病之也泣數行下蘩感其言奏免之民大悅徙倉部員外郎總領四川賦財軍馬錢糧升郎中淳熙三年廷臣上言四川歲糴軍糧名爲和糴實科糴也詔制置使範成大同蘩相度以聞蘩奏諸州歲糴六十萬石若從官糴歲約百萬緡如於經費之中斟酌損益變科糴爲官糴貴賤﹠﹟時不使虧毫忽之價出納﹠﹟量勿務取圭撮之贏則軍不乏興民不加賦乃書利民十一事上之前後凡三年蘩上奏疏者十有三而天子降詔難問者凡八訖如其議民旣樂與官爲市遠邇歡趨單餉坐給而田裏免科糴始知有生之樂會歲大稔米價頓賤父老以爲三十年所無梁洋間繪蘩像祠之範成大驛疏言關外麥熟倍於常年實由罷糴民力稍紓得以盡於農畝孝宗覽之曰免和糴一年田間和气若此乃知民力不可重困也擢蘩守太府少卿範成大召見孝宗首問糴事可久行否成大奏李蘩以身任此事臣以身保李蘩孝宗大悅曰是大不可得李蘩也上意方向用而蘩亦欲奏蠲監酒和買之獘以盡滌民害會有疾卒詔以蘩能官致仕恩外特與遺表擇一人庶官前此所未有初蘩宰眉山校成都漕試念吳氏世襲兵柄必稔蜀亂髮策云久假人以兵柄未有不爲患者以武宣之明不能銷大臣握兵之禍以憲武之烈不能收藩鎭握兵之權危劉氏殲唐室鮮不由此吳挺以爲怨後蘩總餉事挺謬奏軍食粗惡孝宗以問蘩蘩緘其樣以進挺之妄遂窮逾三十年吳曦竟以蜀叛安丙旣誅曦每語人云吾等焦頭爛額耳孰如李公先見者乎蘩講學臨政皆有源委所著書十八種有桃溪集一百卷

王庶按宋史本傳庶字子尙慶陽人崇寧五年舉進士第攺秩知涇州保定縣以種師道薦通判懷徳軍契丹爲金人所破舉燕云地求援詔師道受降庶謂師道曰國家與遼人百年之好今坐視其敗亡不能救乃利其土地無乃基女直之禍乎不聽宣和七年金果入寇大宰李邦彥夜召庶問計庶曰宿將無如種師道且夷虜畏服宜付以西兵使之入援邦彥以語蔡攸攸不然以庶爲陜西通判兼制置解鹽事疆事益棘欽宗欲幸襄鄧先命席益爲京西安撫使益求庶自副髙宗卽位除直龍圖閣鄜延經略使兼知延安府累立戰功進集英殿修撰升龍圖閣待制節制陜西六路軍馬先是河東經制使王燮旣遁歸東京畱守宗澤承制以庶權陜西制置使會宣諭使謝亮入關庶移書曰夏人之患小而緩金人之患大而迫秋髙必大舉盍仗節率兵舉義驅逐渡河徐圖恢復亮不能從金人大入庶調兵自沿河至馮翊據險以守金人先已乘冰渡河犯晉寧侵丹州又渡淸水河破潼關秦隴皆震庶傳檄諸路會期討賊涇原統制曲端雅不欲屬庶以未受命辭居數日告身至又辭金人知端與庶不協並兵寇鄜延庶在坊州聞之夜趨鄜延以遏其衝金人詭道陷丹州州界鄜延之間庶乃自當延安路時端盡統涇原勁兵庶屢督其進端訖不行遂陷延安語在端傳初庶聞圍急自收散亡往援觀察使王燮亦將所部發興元庶至甘泉而延安已不守旣無所歸遂以軍付燮而自將百騎馳至襄樂勞軍尙倚端爲助庶至端令每門減從騎之半比至帳下僅數騎端厲聲問庶延安失守狀且曰節制固知愛身不知爲天子愛城乎庶曰吾數令不從誰愛其身者端怒謀卽軍中誅庶而奪其兵乃夜走寧州見謝亮曰延安五路襟喉今旣失矣春秋大夫出疆之義得以專之請誅庶亮曰使事有指今以人臣而擅誅於外是跋扈也公則自爲之端沮而歸乃奪庶節制使印又拘縻其官屬會詔庶守京兆庶先以失律自劾得罷丁內艱時張浚自富平敗歸始思庶及端之言可用乃並召之庶地近先至力陳撫秦保蜀之策勸浚收熙河秦鳳之兵扼關隴以爲後圖浚不納求終制不許乃版授參議官浚念端與庶必不相容端未至但復其官移恭州庶因謂浚曰端有反心浚亦畏端得士始有殺端意矣語在端傳紹興五年起復知興元府利夔路制置使庶以士卒單寡籍興洋諸邑及三泉縣彊壯兩丁取一三丁取二號義士日閱於縣月閱於州厚犒之不半年有兵數萬浚言於朝升徽猷閣直學士有讒於浚者徙庶知成都攺嘉州明年浚劾庶輕率傾險落職奉祠尋起知遂寧固避得請六年除湖北安撫使知鄂州趨闕上因燕見庶言陛下欲保江南無所事如曰紹復大業都荊爲可荊州左吳右蜀利盡南海前臨江漢出三川涉大河以圖中原曹操所以畏關羽者也上大異之復顯謨閣待制知荊南府湖北經略安撫使又復直學士七年十月以兵部侍郎召明年春入對上曰召卿之日張浚已去趙鼎未來此朕親擢非有左右之助庶頓首謝因奏恢復之功十年未立其失在偏聽在欲速在輕爵賞是非邪正混淆誠能賞功罰罪其誰不服昔漢光武以兵取天下不以不急奪其費不知兵者不可使言兵又口陳手畫秦蜀利害上大喜卽日遷本部尙書閱月拜樞密副使議者乞遣重臣行邊遂命庶措置江淮邊防京湖宣撫使嶽飛聞庶行邊遺書曰今歲若不出師當納節請閒庶壯之庶還朝論金人變詐自渝海上之盟因及飛納節之語當是時秦檜再相以和戎爲事金使烏陵思謀至詔趣庶還庶力詆和議乞誅金使其言甚切金又遣蕭通古來許割地還梓宮歸太后庶曰和議之事臣所不知凡七疏乞免官乃以資政殿學士知潭州禦史中丞勾龍如淵劾庶本趙鼎所薦欺君罔上庶罷歸至九江被命奪職徙家居焉十三年禦史胡汝明論庶譏訕朝政責向徳軍節度副使道州安置至貶所卒孝宗思庶言追復其官謚敏節子六人之奇乾道中知樞密院事

張運按宋史本傳運字南仲信之貴溪人唐宰相文瓘之後父貫右通直郎累贈太中大夫運年二十五以太學生登宣和三年進士第賜同上捨出身調桂陽監鹽山縣丞縣闕令運攝縣事縣與諸獠接壤因俗爲治吏民安之臨武寇與諸獠合大剽掠運親帥兵禽之遷潭州攸縣尉髙宗南渡劇賊王在據岐山潭帥徵兵戍嶽運將二千人先至嶽賊平攺臨江新淦丞縣新被兵令不能支沿江撫諭使張匯劾罷之以運攝縣事運撥煨燼考版籍正租賦數月之間敝除而民定紹興五年通判鼎州賊楊麼黃誠擁眾數萬殘破城邑跳梁湖北髙宗遣張浚以都督董師嶽飛以招討舉兵擊之賊率輕銳徑趨武溪南興以臨鼎州城中大震運與太守程昌寓勒兵登城控扼上下以張其勢賊宵潰澧賊雷徳進柵險稱亂帥檄運討之運將都統梁吉等率兵直搗其巢破四十二柵降其眾移貳濡須金人犯廬壽等州大將駐兵淮壖以拒之運給餉未嘗乏絕歲餘以親老還江東寓居鄱旣而丁母及父憂服除起知桂陽監五月而境內稱治與部使者奏升監爲軍大修庠序之教祠漢以來守令有功徳於桂陽者衛颯唐羌等七人於學刻續顏氏家訓四時纂要等書散之民間使之修徳而務本召入對除知達州方大旱入境而雨奏除病民五事召爲度支郎中臨安樓店務錢歲三十餘萬緡請以十萬歸省額戶部所儲三佛齊國所貢乳香九萬一千五百斤直可百二十餘萬緡請分送江浙荊湖漕司賣之以糴軍餉及陳諸路綱運七獘懲革十術遠近遞輸以均勞逸事皆施行兼樞密院檢詳遷軍器監尋攺大理少卿請正兩浙鹽法以寬私鬻之禁紹興永裕昭慈二陵官地與民犬牙相入請縣重價聽民持券獻納以免誤犯之罪尢明於治獄獄爲之空拜刑部侍郎言諸斥逐累赦未還者宜從湔洗諸申請條制多重復抵牾失於太煩諸編置不以赦原不以蔭論之類失於太重外路刑獄三經翻異移送大理刀鋸數施非所以示遠及諸不便皆從之又請廣儲蓄興鼓鑄修屯田作鄕兵亦皆聽納兼權戶部侍郎時久雨傷蠶麥及邊報有警詔侍從臺諫陳弭災禦侮之策運言天災人事有甚可畏而不足畏者視吾政之修不修有甚可憂而不足憂者視吾自治之善不善宜及邊淮建三大鎭以守之會金人渝盟特遷戶部侍郎以專饋餉丞相陳康伯議遣李寶自四明控制海道眾論紛紜運直入贊決以爲上策金人果敗走因上疏乞降詔撫將士蠲租賦遣信使結豪傑堅城守督漢中將士趨關陜以制其後置四鎭三帥於兩淮襄漢之間以爲內固以圖進取以禦營隨軍都轉運使從上勞師江上及駕還因入對固請補外乃授集英殿修撰出知太平州當兵饑疾癘之餘殫勞徠安輯之方嚴斥堠攻守之備理財賦造戰艦繕甲兵申禁令民賴以安孝宗旣受禪運亦請老以敷文閣待制提舉江州太平興國宮尋授廣東經略不赴乃復祠祿乾道七年鄱大饑運首發粟二千石以振之自是民爭出粟以濟連上章致政不許以疾卒贈少師左光祿大夫官其後三人嘉定六年贈開府儀同三司

莫蒙按宋史本傳蒙字子蒙湖州歸安人以祖蔭補將仕郎兩魁法科累官至大理評事提舉廣南市舶張子華以贓敗朝廷命蒙往鞫之蒙正其罪又言秦﹠﹟鄭時中受子華賂計直數千緡還朝除大理寺正吏部火連坐者數百人久不決命蒙治之蒙察最可疑者畱於獄出餘人爲耳目以蹤迹之約三日復來遂得其實系者乃得釋黃州倅奏親擒盜五十餘人上命蒙窮竟旣至咸以冤告蒙命囚去桎梏引倅至庭詢竊發之由斗敵之所遠近時日悉皆抵牾折之語塞蒙具正犯數人奏上余釋之上諭輔臣曰莫蒙非獨曉刑獄可俾理金穀除戶部員外郎朝廷遣蒙措置浙西江淮沙田蘆場上語之曰得此可助經費歸日以版曹處卿蒙多方括責得二百五十三萬七千餘畝言者論其丈量失實徵收及貧民責監饒州景徳鎭起知光化軍諜知金渝盟郡乏舟眾以爲慮蒙力爲辦集及敵犯境民賴以濟時餉饋急除淮南轉運判官蒙遷延不之任右司諫梁仲敏劾其慢命罷官勒停宣諭使汪澈爲言於上復舊職召見上諭曰朕常記向措置沙田甚不易蒙謝曰職爾不敢避怨上曰使任責者人人如卿天下何事不成除湖北轉運判官未幾知鄂州召除戶部左曹郎中出知揚州陛辭上以城圮命蒙增築蒙至州規度城闉分授諸將各刻姓名甃堞間縣重賞激勸閱數月告成除直寶文閣學士大理少卿兼詳定司敕令官兼權知臨安府未幾假工部尙書使金賀正旦金庭賜宴蒙以本朝忌日不敢簪花聽樂金遣人趣赴蒙堅執不從竟不能奪使還除刑部侍郎攺工部侍郎兼臨安府少尹以言者罷起知鄂州卒於官年六十一贈奉正大夫

政事部名臣列傳二十二

宋九

韓彥直按宋史韓世忠傳世忠子彥直字子溫生期年以父任補右承奉郎尋直祕閣六歲從世忠入見髙宗命作大字卽拜命跪書皇帝萬歲四字帝喜之拊其背曰他日令器也親解孝宗丱角之繻傅其首賜金器筆研監書鞍馬年十二賜三品服紹興十七年中兩浙轉運司試明年登進士第調太社令二十一年世忠薨服除秦檜素銜世忠不附和議出彥直爲浙東安撫司主管機宜文字檜死拜光祿寺丞二十九年遷屯田員外郎兼權右曹郎官工部侍郎張浚都督江淮軍馬檄權計議軍事督府罷奉祠乾道二年遷戶部郎官主管左曹總領淮東軍馬錢糧會大軍倉給糧徑乘小輿往察之給米不如數捕吏置於理初代者以乏興罷交承爲﹠﹟錢僅二十萬明年奏計乃四倍且以其贏獻諸朝帝嘉之拜司農少卿進直龍圖閣江西轉運兼權知江州時朝廷還嶽飛家貲產多在九江歲久業數易主吏緣爲姦彥直搜剔隱匿盡還嶽氏復爲司農少卿總領湖北京西軍馬錢糧尋兼發運副使會時相不樂密啟換武授利州觀察使知襄陽府充京西南路安撫使七年授鄂州駐札禦前諸軍都統制條奏軍中六事乞備器械增戰馬革濫賞厲奇功選勇略充親隨等朝廷多從之先是軍中騎兵多不能步戰彥直命騎士被甲徒行日六十里𨿽統制官亦令以身帥之人人習於勞苦馳騁如飛事聞詔令三衙江上諸軍仿行之八年﹠﹟歸文班乃授左中奉大夫充敷文閣待制知臺州﹠﹟祠養親提舉佑神觀奉朝請進對言頃自嶽飛爲帥身居鄂渚遙領荊襄田師中繼之始分鄂渚爲二軍乞復舊又乞並京西湖北轉運爲一司分官置司襄陽可一事體帝善之遷刑部侍郎明年兼工部侍郎同列議大辟三鞫之弗承宜令以眾證就刑欲修立爲令彥直持不可白丞相梁克家曰若是則善類被誣必多冤獄且笞杖之刑猶引伏方決況人命至重乎議卒格以議奪吳名世攺正過名不當降兩官會當遣使於金在廷相顧莫肯先帝親擇以往聞命慨然就道方入境金使蒲察問接國書事論難往復數十蒲察理屈因笑曰尙書能力爲主旣至幾罹禍者數守節不屈金卒禮遣之帝嘉嘆遷吏部侍郎尋權工部尙書復中大夫攺工部尙書兼知臨安府方控辭以言罷提舉太平興國宮尋提舉佑神觀奉朝請尋知隰州首捕巨猾王永年窮治之杖徙他州奏免民間積逋以郡餘財代輸之然以累欠內帑坊場錢不發鐫一官海寇出沒大洋劫掠勢甚張彥直授將領土豪等方略不旬日生擒賊首海盜爲淸樞密奏功進敷文閣學士以弟彥質爲兩浙轉運判官引嫌易泉府﹠﹟祠奉親差提舉佑神觀仍奉朝請特令佩魚示異數也入對乞搜訪靖康以來死節之士以勸忠義又上薦舉乞選人已經關升實歷六考無贓私罪犯者雜試以經術法律限其員額定其髙下俾孤寒者得以自達定爲攺官之制又乞令州郡守臣任滿日開具本州實在財賦數目具公移與交代者並達臺省庶可核實以戢姦獘帝悉嘉納淳熙十年夏旱應詔言邇者濫刑爲致旱之由明年入對論三衙皆所以拱扈宸居而司馬乃遠在數百里外乞令歸司久之再爲戶部尙書會歲旱乞廣糴爲先備又乞追貶部曲曾誣陷嶽飛者以慰忠魂以言降充敷文閣學士帝追感世忠元勛遣使諭彥直且謂彥直有才力言者誣之彥直感泣奏謝尋提舉萬壽觀有疾帝賜之藥進顯謨閣學士提舉萬壽觀嘗摭宋朝事分爲類目名水心鏡爲書百六十七卷禮部尙書尢袤修國史白於朝下取是書以進光宗覽之稱善進龍圖閣學士提舉萬壽觀轉光祿大夫致仕卒特贈開府儀同三司賜銀絹九百爵至蘄春郡公

黃黼按宋史本傳黼字元章臨安余杭人也少遊太學第進士累遷太常博士輪對言周以輔翼之臣出任方伯漢以牧守之最擢拜公卿唐不歷邊任不拜宰相本朝不爲三司等屬不除淸望官仁宗時韓琦範仲淹龐籍皆嘗經略西事久歷邊任始除執政邊奏復警範仲淹至再請行貝州之變文彥博親自討賊乞於時望近臣中擇才略謀慮可以任重致遠者或上流或委方面習知邊防利害地形險厄中外軍民亦孚其恩信熟其威名天下無事則取風績顯著者不次除拜以尊朝廷邊鄙有警則任以重寄俾制方面出將入相何所不可上嘉獎曰如卿言可謂盡用人之道行太常丞進祕書郎提舉江東常平茶鹽召爲戶部員外郎尋除直祕閣兩浙路轉運判官進直龍圖閣升副使辭攺直顯謨閣浙東瀕海之田以旱澇告常平儲蓄不足黼捐漕計貸之毗陵饑民取糠﹠﹟雜艸根以充食郡縣不以聞黼取民食以進乞捐僧牒緡錢振濟所全活甚眾除中書門下檢正諸房公事守殿中侍禦史兼侍講遷侍禦史行起居郎兼權刑部侍郎以劉徳秀論劾奉祠而卒

範應鈴按宋史本傳應鈴字旗叟丰城人方娠大父夢雙日照庭應鈴生稍長厲志於學丞相周必大見其文嘉賞之開禧元年舉進士調永新尉縣當龍泉茶陵溪峒之衝寇甫平喜亂者詐爲驚擾應鈴廉得主名捽而治之縣十三鄕寇擾者不時安撫使移司兼郡初奏弛八鄕民租二年詔下如章旣而復催以檢核之數應鈴力爭不從卽詣郡自言反復數四帥聲色俱厲應鈴從容曰某非徒爲八鄕貧民乃深爲州家耳民貧迫之急將以不肖之心應之租不可得而禍未易弭也帥色動令免下戶旣出令復徵之應鈴嘆曰是使我重失信於民也又力爭之訖得請民大感悅有大姓與轉運使有連家僮恣橫厲民應鈴笞而系之獄郡吏庭辱令應鈴執吏囚之以狀聞調衡州錄事總領聞應鈴名辟爲屬攺知崇仁縣始至明約束信期會正綱紀曉諭吏民使知所趨避然後罷鄕吏之供需校版籍之欺蔽不數月省簿成卽以其簿及苗稅則例上之總領所自此賦役均矣夙興冠裳聽訟發擿如神故事無不依期結正𨿽負者亦無不心服眞徳秀扁其堂曰對越將代整治如始至歲杪與百姓休息閣債負蠲租稅釋囚系卹生瘞死崇孝勸睦仁民厚俗之事悉舉以行形之榜揭見者嗟嘆調提轄文思院幹辦諸軍審計添差通判撫州以言者罷與祠丁內艱服除通判蘄州時江右峒寇爲亂吉州八邑七被殘毀差知吉州應鈴慨然曰此豈臣子辭難時耶卽奉親以行下車首以練兵足食爲先務然後去冗吏核軍籍汰老弱以次罷行應鈴洞究財計本末每鄙榷酤興利斬五邑悉攺爲戶吉舟車之會且屯大軍六萬戶人勸之榷應鈴曰理財正辭吾縱不能禁百姓羣飲其可誘之利其贏耶永新禾山羣盜嘯聚數日間應者以千數應鈴察過客趙希邵有才略檄之攝邑調郡兵結隅保分道搗其巢穴擒之誅其爲首者七人一鄕以定﹠﹟叛卒朱先賊殺主帥應鈴曰此非小變也密遣諜以厚賞捕之部使者劾其輕發鐫一官閒居六年養親讀書泊如也起廣西提點刑獄力辭逾年乃拜命旣至多所平反丁錢﹠﹟民力奏免之召爲金部郎官入見首言今以朝行暮攺之規﹠﹟欲變累年上玩下慢之積習以悠悠內治之敝政欲圖一旦赫赫外攘之大功又曰公論不出於君子而參以逢君之小人紀綱不正於朝廷而牽於弄權之閹寺言皆讜直識者韙之遷尙左郎官尋爲浙東提點刑獄力﹠﹟便養攺直祕閣江西提舉常平並詭挾三萬戶風采凜然丁外艱服除遷軍器監兼尙左郎官召見奏曰國事大且急者儲貳爲先陛下不斷自宸衷徒眩惑於左右近習之官轉移於宮庭嬪禦之見失今不圖姦臣乘夜半片紙或從中出忠義之士束手無策矣帝爲之動容屬鹽法屢變商賈之贏上奪於朝廷之自鬻下奪於都郡之拘畱九江豫章扼其襟喉江右貧民終歲食淡商與民俱困矣應鈴力陳四害願用祖宗入粟易鹽之法授直寶謨閣湖南轉運判官兼安撫司峒獠蔣何三族聚千餘人執縣令殺王官帥憲招捕逾年不至應鈴曰招之適以長寇亟捕之可也卽調飛虎等軍會隅總討之應鈴親臨誓師號令明壯士卒鼓勇以前擒蔣時選父子及凶渠五人誅之脇從者使之安業未一月全師而歸授直煥章閣上疏謝事不允擢大理少卿再請又不允一旦籍府庫核簿書處決官事已遂及家務纖悉不遺僚屬勸以淸心省事曰生死數也平生學力正在今日帥別之傑問疾應鈴整冠肅入言論如平常之傑退翛然而逝應鈴開明磊落守正不阿別白是非見義必爲不以得失利害動其心書饋不交上官薦舉不徇權門當官而行無敢撓以非義所至無畱訟無滯獄繩吏不少貸亦未嘗沒其貲曰彼之貨以悖入官又從而悖入之可乎進修潔案姦贓振樹風聲聞者興起家居時人有不平不走官府而走應鈴之門爲不善者輒相戒曰無使範公聞之讀書明大義尢喜左氏春秋所著有西堂雜著十卷斷訟語曰對越集四十九卷徐鹿卿曰應鈴經術似兒寬決獄似雋不疑治民似龔遂風采似範滂理財似劉晏而正大過之人以爲名言

宇文紹節按宋史本傳紹節字挺臣成都廣都人祖虛中簽書樞密院事父師援顯謨閣待制父子皆以使北死無子孝宗湣之命其族子紹節爲之後補官仕州縣九年第進士累遷寶謨閣待制知廬州時冑方議用兵紹節至郡議修築古城刱造寨柵專爲固圉計淮西轉運判官鄧友龍譖於冑謂紹節但爲城守徒耗財力無益於事冑以書讓紹節紹節復書謂公有復讎之志而無復讎之略有開邊之害而無開邊之利不量國力浪爲進取計非所敢知冑得書不樂乃以李爽代紹節召爲兵部侍郎兼中書舍人兼直學士院以寶文閣待制知鎭江府吳曦據蜀趣紹節赴闕任以西討之事紹節至謂大臣曰今進攻則瞿唐一關彼必固守若駐軍荊南徒損威望聞隨軍轉運安丙者素懷忠義若授以密旨必能討賊成功大臣用其言遣丙所親以帛書達上意丙卒誅曦權兵部尙書未幾除華文閣學士湖北京西宣撫使知江陵府統制官髙悅在戍所肆爲殺掠遠近苦之紹節召置帳前收其部曲俄有訴悅縱所部爲寇者紹節杖殺之兵民皆歡升寶文閣學士試吏部尙書尋除端明殿學士簽書樞密院事安丙宣撫四川或言丙有異志語聞廷臣欲易丙紹節曰方誅曦初安丙一搖足全蜀非國家有顧不以此時爲利今乃有他耶紹節願以百口保丙丙卒不易朝廷於蜀事多所咨訪紹節審而後言皆周悉事情嘉定六年正月甲午卒訃聞上嗟悼爲攺日朝享進資政殿學士致仕又贈七官爲少師非常典也謚曰忠惠

張枃按宋史張浚傳浚子枃字定叟以父恩授承奉郎歷廣西經略司機宜通判嚴州方年少已有能稱浙西使者薦所部吏而不及枃孝宗特令再薦召對差知袁州戢豪彊弭盜賊尉獲盜上之州枃察知其枉縱去莫不怪之未幾果獲眞盜攺知衢州兄栻喪無壯子請祠以營葬事主管五局觀遷湖北提舉常平奏事帝大喜諭輔臣曰張浚有子如此攺浙西督理荒政蘇湖二州皆闕守命兼攝焉有執政姻黨閉糶枃首治之帝獎其不畏彊禦遷兩浙轉運判官未幾以直徽閣升副使攺知臨安府奏除逋欠四萬緡米八百斛進直龍圖閣都城浩穰姦盜聚慝枃畫分地以警捕夜戶不閉張師尹納女掖庭供給使恃以恣橫枃因事痛繩之徙其家信州其類帖伏南郊禮成賜五品服權兵部侍郎仍知臨安加賜三品服修三復六井府治火延及民居上疏自劾詔削二秩枃再疏乞罷移知鎭江尋攺明州辭仍知鎭江召爲戶部侍郎面對言事迕時相意髙宗崩以集英殿修撰知紹興府董山陵事召還爲吏部侍郎光宗卽位權刑部侍郎復兼知臨安府紹熙元年爲刑部侍郎仍爲府尹內侍毛伯益冒西湖茭地爲亭外戚有殺其僕者獄具夤緣宣諭求免枃皆執奏論如律孝宗觀湖枃以彈壓伏謁道左孝宗止輦問勞賜以酒炙京西謀帥進煥章閣學士知襄陽府賜金二百兩別賜金百兩白金倍之未幾進徽猷閣學士知建康府繼復命還襄陽寧宗嗣位歸正人陳應祥忠義人黨琪等謀襲均州副都統馮湛間道疾馳以聞枃不爲動徐部分掩捕獄成斬其爲首者二人盡釋黨與反側以安升寶文閣學士知平江府未行攺知建康府升龍圖閣學士知隆興府兼江西安撫使奉新縣舊有營田募民耕之畝賦米斗五升錢六十其後議臣請鬻之始徵兩稅和買且加折變民重爲困枃悉奏蠲之進端明殿學士復知建康府以疾乞祠卒枃天分髙爽吏材敏給遇事不凝滯多隨宜變通所至以治辧稱南渡以來論尹京者以枃爲首子忠純忠恕自有傳

沈作賓按宋史本傳作賓字賓王世爲吳興歸安人以父任入仕監饒州永平監冶鑄堅致又承詔造雁翎刀稱上意連進兩資中刑法科歷江西提刑司檢法官入爲大理評事攺秩通判紹興府帥守兵遇僚吏剛嚴作賓從容裨贊每濟以寬秩滿知臺州首訪民疾苦弛鹽禁寬租期均徭役更酒政決滯獄五十日間盡除前政之不便民者邦人胥悅而前守嫉其勝己巧媒﹠﹟之罷去民請於朝借畱不遂爲立畱賢碑除大理正親嫌攺大府丞遷刑部郎慶元初歷官至淮南轉運判官以治辦聞直華文閣因其任擢大府少卿總領淮東軍馬錢糧繼升爲卿尋除直龍圖閣帥浙東知紹興府入對奏徽州南康軍月樁不如期朝廷科降額比年曰權免一次來年督促如初適足啟吏姦重民害乞明詔示又楚州武鋒一軍已招三千五百餘人朝廷初欲減戍數年未就紀律一主將望輕二郡守節制不爲禮三訓練不盡其能願領本州少假借貴之練習期以歲月考績用成否上於朝而黜陟之上嘉納韓冑方用事族有居越者私釀公行作賓逮捕置於獄而竄其奴又論紹興府和買事語在食貨志除兩浙轉運副使入對奏攢宮一司歲撥經總制錢爲緡率四萬有奇丹雘未獘加之塗飾墻壁具存從而創易妄費固不足計亡謂驚黷非所以妥神靈彰聖孝今後有合營繕聞於朝下守臣稽核畫旨而後興役上首肯再三而修奉者不樂也除權工部侍郎繼兼戶部侍郎奏請修紹興三十一年以前故事復敕令所刪修官五員以待選人有才者又乞申嚴保五法以言者罷歸起知鎭江府除集英殿修撰攺知寧國府除寶謨閣待制知潭州除戶部侍郎兼詳定敕令官奏湖北當儲粟湖南當增兵未幾除龍圖閣待制知平江府請得節制許浦水軍詔可郡有使臣故海盜也作賓使招誘其黨旣至慰勉之錫衣物又得彊勇者幾千人置將以統之號曰義士復募郡城內外惡少亦幾千人號曰壯士衣糧器械皆視官軍而輕捷善鬥過之於是海道不警市井無嘩尋命參贊督府兼權鎭江府請畱戍兵千人又欲以江閩新軍二千人易舊軍千人備不虞朝廷難之遂請祠言者繼及之復召爲戶部侍郎軍興之餘國力殫耗見存金﹠﹟僅支旬日作賓考逋負柅吏姦閱三月卽有半年之儲充館伴使兼權工部尙書會臨安闕知府事時相欲奏用作賓力辭除權戶部尙書以母憂解服闋授顯謨閣直學士知建寧府入覲乞申嚴詭戶之禁除寶謨閣學士江西安撫兼知隆興府奏部內南安南康龍泉三縣迫近溪峒三縣令尉及近峒之寨曰秀州曰北鄕曰蓮塘並永新縣之勝鄕寨宜就委帥憲兩司擇才辟置量加賞格又乞詔諸道監司分詣州郡選禁軍精練閱攺敕其懦弱者爲廂軍在郡撙錢二十餘萬緡僚屬請獻諸朝作賓謂平生未嘗獻羨以半歸帥司犒師半隸本府除煥章閣學士提舉隆興府玉隆萬壽宮進顯謨閣學士致仕卒於家贈金紫光祿大夫

應孟明按宋史本傳孟明字仲實婺州永康人少遊太學登隆興元年進士第試中教官調臨安府教授繼爲浙東安撫司幹官樂平縣丞侍禦史葛邲監察禦史王藺薦爲詳定一司敕令所刪定官輪對首論南北通好疆埸無虞當選將練兵常如大敵之在境而可以一日忽乎貪殘苛酷之吏未去吾民得無不安其生者乎賢士匿於下僚忠言壅於上聞無乃眾正之門未盡開而兼聽之意未盡孚乎君臣之間戒懼而不自持勤勞而不自寧進君子退小人以民隱爲憂以邊陲爲警則政治自修紀綱自張矣孝宗曰朕早夜戒懼無頃刻忘退朝之暇亦無他好正恐臨朝或稍晏則萬幾之曠自此始矣次乞申嚴監司庇貪吏之禁薦舉徇私情之禁帝嘉獎久之他日宰相進擬帝出片紙於掌中書二人姓名曰卿何故不及此其一則孟明也乃拜大理寺丞故大將李顯忠之子家僮溺死有司誣以殺人逮系幾三百家孟明察其冤白於長官釋之出爲福建提舉常平陛辭帝曰朕知卿愛百姓惡贓吏事有不便於民宜悉意以聞因問當世人才孟明對曰有才而不學則流爲刻薄惟上之教化明取捨正使回心向道則成就必倍於人帝曰誠爲人上者之責孟明至部具以臨遣之意咨訪之帝一日禦經筵因論監司按察顧謂講讀官曰朕近日得數人應孟明其最也尋除浙東提點刑獄以鄕部引嫌攺使江東會廣西謀帥帝謂輔臣曰朕熟思之無易應孟明者卽以手筆賜孟明曰朕聞廣西鹽法利害相半卿到任自可詳究事實進直祕閣知靜江府兼廣西經略安撫初廣西鹽易官般爲客鈔客戶無多折閱逃避遂抑配於民行之六年公私交病追逮禁錮民不聊生孟明條具驛奏除其獘詔從之禁卒朱興結集黨侶弄兵雷化間聲勢漸長孟明遣將縛致轅門斬之光宗卽位遷浙西提點刑獄尋召爲吏部員外郎攺左司遷右司再遷中書門下省檢正諸房公事寧宗卽位拜太府卿兼吏部侍郎慶元初權吏部侍郎卒孟明以儒學奮身受知人主官職未嘗幸遷韓冑嘗遣其密客誘以諫官俾誣趙汝愚孟明不答士論以此重之

陳咸按宋史本傳咸字逢儒監察禦史升卿次子爲叔父巨卿後登淳熙二年進士第調內江縣尉縣吏受賄賦民不均咸以聞於部使者爲下令聽民自陳利病而委咸均其賦攺知果州南充縣轉運司辟主管文字歲旱稅司免下戶兩稅轉運使安節以爲虧漕計咸白安節曰苟利於民違之不可因言今楮幣行於四川者幾虧三百萬苟增印百萬足以補放免之數安節從之軍多濫請咸每裁損帥屬以爲言咸曰咸首可斷濫請不可得蜀歲收激賞權輸絹錢民以爲病咸白安節核入節出奏歲減二十餘萬緡擢知資州時久旱咸被命卽請帥臣發粟二千餘石以振明年東西川皆旱總制二司議蠲民賦而慮虧國課咸請增印未補發引百有九萬以償所蠲議遂決大修學宮政以最聞攺知普州開禧元年邊事興四川宣撫使程松奇其才辟主管機宜文字咸首貽書論兵不可輕動勸松搜人才練軍實考圖籍以疏財用之源視險要以決攻守之計約大將面會以免疑忌之嫌捐金帛募死士以明間探之遠出虛搗奇之策審於當用幸勝趨利之謀寢而勿行松復書深納然實不能用副使吳曦蔑視松易置將兵不關白正使松務爲簡貴咸憂之復說松收梁洋以北義士爲緩急用據險厄立關堡杜支徑以備不虞松又不能用遷利路轉運判官曦叛臣於金關外四州繼沒人情大駭咸畱大安軍督軍糧檄其守楊震仲振流民備姦盜眾稍安安丙密以曦反謀告咸咸卽遣人告松松不之察曦以咸蜀名士欲首脇之以令其餘檄咸議事咸不往遂之利州扺城外僞都運使徐景望已挾兵入居臺治英宗諱日景望大合樂以享咸力拒之初咸自大安東下遇僞將褚靑與語靑有悔意至是以主管文字王釜福艾可與共事欲結二人誅景望燒棧閣絕曦援兵旣而釜棄官歸咸以靑不可保謀遂沮李道傳問咸計將安出咸曰事極不過一死耳必不爲吾蜀累也語家子欽曰咸受國恩厚義當擊賊恨無兵權獨有下策削髮以全臣節會曦以書招之急咸答書勸其稟命旣而欲親諭之遂行遇僞統領孟可道知曦已僭亂曰吾書不可用矣還至後鏊入帳中以刀自斷其結披緇而出景望遣兵拘咸於岸曦聞怒甚吳睍勸曦召咸主武興寺因殺之安丙力爲救解乃得釋歸曦旣誅咸語諸子曰吾不能討賊而棄官守罪也上表自劾安丙楊輔等皆勉其出丙尋奏以咸總蜀賦從之時僭亂後帑藏赤立咸至武興與丙商榷利病兵政財計合爲一家請丙奏於朝核諸司羨余移支常平廣惠米鑄當五錢榜賣官並權截四路上供汰弱兵二萬餘規畫備至故軍興增支之數八千七百五十餘萬皆不取於民咸總賦之始贍軍帑廩緡不過一千四百五萬餘糧不過九十一萬餘料不過二萬餘咸晝夜精勤調度有方不二歲益昌大軍庫有楮引百八十萬成都免引場樁撥二百一十餘萬城下三倉軍糧四十餘萬石預借米本一百一十餘萬又別貯軍糧百四十九萬石料七萬餘而布帛絲綿銅鐵錢與祠牒不預焉劍外民久苦役調或建議調東西兩路及夔路丁壯共其勞令始下民憚行馳訴於安丙乞計直輸錢以免行久而不克輸者十五餘萬咸蠲之蜀錢引舊約兩界五千餘萬半藏於官自軍興引皆散於民宣總三司增刱三界通行八千餘萬價日益落咸捐一千二百餘萬緡以收十九界之半又與丙議合茶馬司之力再收九十一界續造九十三界以兌之於是引價復昂糴價頓減嘉陵江流忽淺或云金人截上流咸不動疏而導之自益昌至於魚梁饋運無阻金州地險咸增饋米以實之人皆曰金州之險金人不可向何益之爲咸曰敵至而慮無及矣未幾金人犯上津守賴以固召爲司農少卿卒丙列奏其功賜謚勤節初宣諭使吳獵嘗表其節詔進二秩咸乞回贈所生父母焉

杜杲按宋史本傳杲字子昕邵武人父﹠﹟仕至江西提點刑獄故杲以任授海門買納鹽場未上福建提點刑獄陳彭壽檄攝閩尉民有甲之子死誣乙殺之驗發中得沙而甲捨旁有池沙類發中者鞫鞫子果溺死江淮制置使李﹠﹟羅致幕下滁州受兵檄杲提偏師往援甫至民蔽野求入避滁守固拒杲啟鑰納之金人圍城數重杲登陴中矢益自奮厲卒全其城調江山丞兩浙轉運使朱在辟監崇明鎭崇明攺隸淮東總領與總領嶽珂議不合慨然引去珂出文書一卷曰舉狀也杲曰比而得禽獸𨿽若丘陵弗爲珂怒杲曰可劾者文林不可彊者杜杲珂竟以負蘆錢劾朝廷察蘆無虧三劾皆寢淮西制置曾式中辟盧州節度推官浮光兵變杲單騎往誅其渠魁守將爭餉金幣悉封貯一室將行屬通判鄭準反之安丰守告戍將扇搖軍情且爲變帥欲討之杲曰是激使叛也請與兩卒往呼將諭之曰而果無他可持吾書詣制府將卽日行一軍帖然知六安縣民有嬖其妾者治命與二子均分二子謂妾無分法杲書其牘云傳云子從父令律曰違父教令是父之言爲令也父令子違不可以訓然妾守志則可或去或終當歸二子部使者季衍覽之擊節曰九州三十三縣令之最也知定遠縣會李全犯邊衍時爲淮帥辟通判濠州朝廷以杲久習邊事擢知濠州制置大使趙善湘謀復盱眙密訪杲杲曰賊恃外援當斷盱眙橋梁以困之卒用其策成功金眾數萬駐楡林阜請降輜重甚富或請誘而圖之杲曰殺降不仁奪貨不義納之則有後患諭而遣之召奏事差主管官告院知安丰軍善湘與趙範範弟葵出師遷淮西轉運判官詔問守禦策杲上封曰沿淮旱蝗不任徵役中原赤立無糧可因若虛內事外移南實北腹心之地必有可慮時在外諫出師者惟杲一人及兵敗洛陽人始服其先見奉崇道祠再知濠州未行攺安丰大元兵圍城與杲大戰明年大兵復大至又大戰擢將作監禦書慰諭之丞相李宗勉參知政事徐榮叟曰帥淮西無逾杜杲者詔以安撫兼廬州進太府卿淮西制置副使兼轉運使復與大元兵戰累疏請老不許權刑部尙書淳佑元年乞去愈力擢工部尙書遂以直學士奉祠帝欲起之帥廣西以言者罷帝曰杜杲兩有守功若脫兵權便有後禍朕何以使人乃起知太平州俄擢華文閣學士沿江制置使知建康府行宮畱守節制安慶和無爲三郡杲罷楊林堡以其費備歷陽淮民寓沙上者護以師首謁程顥祠總領所卽張栻宦遊處陳像設祀焉置貢士莊蠲民租二萬八千石復與大元兵戰於眞州進敷文閣學士遷刑部尙書引見帝加獎勞乞歸不許兼吏部尙書杲隨資格通其礙銓宗爲精梁成大子賂當國者求銓試杲曰昔沈繼祖論朱文公成大亦論眞文忠公皆得罪名教者子孫宜廢錮安得仕進徽閣奉祠請老升寶文閣致仕帝思前功進龍圖閣而杲卒遺表上贈開府杲淹貫多能爲文麗密淸嚴善行艸急就章晚歲專意理學嘗言吾兵間無悖謀左畫得於四書子庶

劉﹠﹟按宋史本傳﹠﹟字公實衢州西安人紹興二十七年進士調溧陽主簿時張浚畱守建康金師初退府索民租未入者﹠﹟白浚言師旅之後宜先撫摩當盡蠲逋賦浚喜卽奏閣免由是知之遣其子栻與遊教授全州攺官知鉛山縣以外艱去再知常熟縣簽判潭州王佐爲帥負其能盛气以臨僚吏﹠﹟約以中道多屈而攺爲及陳峒反所擒賊多﹠﹟計策帥上其功曰簽判宜居臣上召監進奏院進太常寺主簿遷丞兼兵部郎官提舉浙西常平茶鹽還澱水湖以泄吳松江二水禁民侵築毋使逼塞大流民田賴之就遷提刑以洗冤澤物爲任間詣獄察不應系者縱遣之禦史以介僻劾罷除江西運判江州徳化縣田逃徙大半守乞蠲稅不報﹠﹟以見種之稅均於荒萊民願耕者第減之上供自若而逃田盡復除直祕閣淮東轉運副使初水敗楚州城修補未竟劉超欲移築﹠﹟因接伴金國使入對言國家何苦捐百萬緡爲軍帥幸賞地邪光宗從之除戶部郎中淮東總領務場以額鈔扺賞陰耗餉計二十年無知此幣者﹠﹟究核得之以所賣數論賞而總餉增美遷司農少卿淮西總領前主計者請自爲都釀抱淨息而利贏餘其後稍虧反以大軍錢佐之邀糴江淮回易如負販狀﹠﹟以爲失王人之體遂罷之內府宣限旣迫每移供軍錢以應歲輸﹠﹟搜吏獘汰冗員分月綱解自是不復那移尋除直寶謨閣江東運副知平江府皆未行除宗正少卿遷起居郎兼實錄院檢討官權戶部侍郎升同修撰以疾丐祠提舉興國宮除集英殿修撰知寧國府攺知紹興府未幾知平江府徑歸提舉興國宮起知泉州升華文閣待制請興國祠以歸興國祠滿除敷文閣待制致仕嘉定攺元召赴行在落致仕除刑部侍郎辭進龍圖閣待制知婺州請老以寶謨閣直學士致仕六年卒於家年七十八贈光祿大夫在孝宗朝人臣爭承意自獻﹠﹟奏今日之失在輕聽人言昔之施爲今復棄置大損盛徳孝宗嘉納之光宗時論人主難克而易流者四曰逸豫無節賜予無度儒臣易﹠﹟近幸易暱寧宗時學禁初起黨論日興﹠﹟奏願陛下禦之以道容之以徳不然元佑崇觀之事可鑑也其言皆切中於時自浙西請外凡徙麾節十餘年有以淹速訊之﹠﹟笑曰吾所欲也其在從班日韓冑舊與周旋無間方居中用事而﹠﹟謝絕之常言士以不辱身爲重其爲少宗正而丞相趙汝愚適歸相遇於廢寺泥雨不能伸足但僧﹠﹟立語曰寄謝余參政某𨿽去而人才猶在朝廷幸善待之﹠﹟曰相公人才卽參政人才也使果賢參政之責非宰相之憂也余參政端禮也余繼相卒於善類多所全佑﹠﹟之助云

曹叔遠按宋史本傳叔遠字器遠溫州瑞安人少學於陳傅良登紹熙元年進士第久之李璧薦爲國子學錄迕韓冑罷通判涪州後守遂寧營卒莫簡苦總領所侵刻相率稱亂勢張甚入遂寧境輒戢其徒無肆暴曰此江南好官員也入朝爲工部郎出知袁州以太常少卿召權禮部侍郎遇事獻替多所裨益終徽猷閣待制謚文肅嘗編永嘉譜識者謂其有史才子咸用孫邰皆登進士第族子豳

吳柔勝按宋史本傳柔勝字勝之宣州人幼聽其父講伊洛書已知有持敬之學不妄言笑長遊郡泮人皆憚其方嚴登淳熙八年進士第調都昌簿丞相趙汝愚知其賢差嘉興府學教授將置之館閣會汝愚去禦史湯碩劾柔勝嘗救荒浙右擅放田租爲汝愚收人心且主朱熹之學不可爲師儒官自是閒居十餘年嘉定初主管刑工部架閣文字遷國子正柔勝始以朱熹四書與諸生誦習講義策問皆以是爲先又於生徒中得潘時舉呂喬年白於長擢爲職事使以文行表率於是士知趨向伊洛之學晦而復明遷太學博士又遷司農寺丞出知隨州時再議和好尢戒開邊隙旁塞之民事與北界相涉不問法輕重皆殺之郡民梁臯有馬爲北人所盜追之急北人以矢拒臯臯與其徒亦發二矢北界以爲言郡下七人於獄柔勝至立破械縱之具始末報北界而已收土豪孟宗政扈再興隸帳下後宗政再興皆爲名將築隨州及棗陽城招四方亡命得千人立軍曰忠勇廩以總所闕額營柵器械悉備除京西提刑領州如故攺湖北運判兼知鄂州甫至值歲歉卽乞糴於湖廣大講荒政十五州被災之民全活者不可勝計攺知太平州除直祕閣主管亳州明道宮攺直華文閣除工部郎中力辭除祕閣修撰依舊宮觀以卒謚正肅二子淵潛俱登進士各有傳

黃疇若按宋史本傳疇若字伯庸隆興丰城人一歲而孤外大母杜教之淳熙五年舉進士授祁陽縣主簿邑民有訴僧爲盜且殺人移鞫治疇若疑其無證以白提點刑獄馬大同且爭之甚力已而得眞盜大同薦之調柳州教授又調靈川令會萬安軍黎蠻竊發經略司選疇若條畫招捕事宜疇若謂須稽原始亂爲區處之方再任嶺外用舉考攺知廬陵縣州常以六月督畸零稅疇若念民方艱食取任內縣用錢三十餘緡爲民代輸兩年諸司舉爲邑最官召赴都堂審察差監行在都進奏院開禧元年都城火疇若應詔上言曰當今之急務有三一曰賦斂徵求之無藝二曰都鄙軍民之無法三曰守令牧養之無狀遷太府寺主簿又遷將作監丞兼皇弟吳興郡王府教授遷太府寺丞又遷祕書丞兼權禮部郎官兼資善堂說書遷著作郎拜監察禦史首章乞天子擇宰相宰相擇監司又言善爲國者必以恐懼修省之訓陳於前善爲相者必以危亡災異之事告於上韓冑敗疇若上章﹠﹟去帝批其奏曰卿懷忠藎朕固知之疇若遂疏鄧友龍陳景俊之惡先是江淮督府旣罔功罷不更置疇若奏以爲和戰未決不遣近臣置幕府無以統諸將乞檢會前奏亟詔大臣科條人才爲宣撫使帝卽日以丘崇爲江淮制置使尋遷疇若殿中侍禦史兼侍講朝廷與金人約和金人約函致冑首詔令臺諫侍從兩省雜議疇若與章燮等奏乞梟首然後函送敵國人譏其有失國體疇若奏今帑藏無餘歲幣若必睥睨於百姓願自宮禁以及宰執百官共爲撙節逐年樁積遂置安邊所戶部侍郎沈詵條具合節省拘催者疇若復乞依仁宗孝宗兩朝成訓凡節省事在內諸司選內侍長一員令自行搜訪條具來上在外廷三省則委宰掾樞屬六曹則委長貳事干浮費者聞奏又乞以官司房廊及激賞庫四季所獻並冑萬畝莊等一並拘樁旣而內廷及酒所減省議多格獨得估籍姦贓及房廊非泛供須五項總緡錢九百一十三萬有奇外樁畱產業每歲又可得七十一萬五千三百餘緡疇若乞令後省類聚更化以來臣下章奏察其可行者以聞付之中書都城谷踴貴詔減價糶樁管米十萬石於是淮浙流民交集臨安府按籍振濟僅不滿五千人以三月後麥熟罷振濟各給糧遣歸疇若謂此實驅之使去耳遂奏乞令核實近甸之人願歸就田者勿問其有未能歸者更振濟兩月淮民見在都城者其家旣破又無贏資必難遽去仍與振卹俟早熟乃罷於是詔振濟至六月乃止帝以蝗災令刺舉監司不才者疇若同臺監考察上之又言湖廣盜賊固迫於饑寒然亦有激而成之者黑風峒寇實由官不爲決訟所致宜戒湖廣諸司申明法禁爲賊關防以時平心決訟勿令寨官巡尉侵漁權戶部侍郎金使告主亡差充館伴自軍興費廣朝廷給會子數多至是折閱日甚朝論頗嚴稱提民愈不售郡縣科配民皆閉門牢避行旅持券終日有不獲一錢一物者詔令侍從臺省條上所見疇若奏曰物少則貴多則賤理之常也曷若令郡縣姑以漸稱提先收十一界者消毀勿復支出上下流通則不待稱提矣由是峻急之令少寬又疏奏乞崇忠厚延質朴屏絕浮薄之論乞撥買官田充糴本以廣常平之儲乞令戶察一員專監安邊所帝皆是之因面求補外退上章降詔不允又連疏﹠﹟去會旱蝗復熾禦筆令在朝百執事條上封事疇若奏官吏苛刻科役頻並賦斂繁重刑法淹延四事冊皇太子差充引見禮儀使進華文閣待制知成都府蜀自吳曦叛後制置使移司興元朝論有偏重之嫌朝廷擇人故輟疇若以往三辭不允避諱攺寶謨閣待制詔凡屬軍民利病吏治臧否並許諮訪以聞當徵積欠十餘萬疇若亟命榜九邑盡蠲之考官吏冗員非敕命差注者悉罷之爲民代輸六年布估錢計二十萬二千四百緡又別立庫儲二十五萬三千緡期於異日接續代輸又糴米十五萬石有奇足廣惠倉之儲又減他賦之重者民力遂寬初沈黎蠻屢犯邊疇若至則鏤榜曉以禍福靑彌兩羌遂乞降四年董蠻合其部族入寇犍爲利店疇若亟調兵且設方略捕之皆遁去先是疇若廉知嘉定邊備廢弛而平戎莊子弟可用遂檄嘉定府權免平戎莊是年炭估麻租令莊子弟卽日上邊爲守備會嘉定闕守蠻窺利店無備遂入寇疇若復選西軍欲且往防拓牒轉運司折支不報蠻再犯龍鳩堡轉運司始頗從所請蠻復到龍門隘知有備乃退進龍圖閣待制依舊知成都府大使司之師出東路提刑亦徵兵三垂告警敍南之報復急兩路震動疇若亟移書兩軍俾速還師守險爲後圖西師遂退守沐川旣而疇若兼制敍州兵甲公事旣得專行益嚴守備蠻首昔醜竟降朝廷賞平蠻功進疇若一秩疇若畱蜀四年獘根﹠﹟穴苗耨發櫛如乞揀畱移屯西兵義勇以防竊發以救偏重更用東南賢士使蜀四路而拔蜀守之有治功者爲東南監司庶杜州縣姻婭之私輕取錢引貼期之費以紓民力皆抗疏請於朝乞力行之復念大元城乃張儀所築髙駢所修圮壞歲久復修費重乃以節縮餘錢四十萬貫爲修城備疇若以制置使畱漢中則護諸將爲得宜召赴行在入對延和殿遷權兵部尙書太子右庶子八年四月不雨詔求直言疇若條具三事首言比稱提楮幣州縣奉行切迫故因坐減陌被估籍者眾乞與給還乞蠲閣下戶畸零稅賦乞振贍雄淮軍之乏尋皆行之落權升左庶子仍兼修中權太子詹事疇若引範鎭故事乞歸田裏十年春差知貢舉試禮部尙書以足疾乞歸進煥章閣學士知福州力辭乃攺提舉鴻慶宮關外軍潰言者論及疇若落職罷祠後以煥章閣學士致仕所著有竹坡集奏議講議經筵故事

陳居仁按宋史本傳居仁字安行興化軍人父太府少卿膏娶明州汪氏女因家焉膏初爲汾州教授佐守臣張克戩捍金人後知惠州單馬造曾衮壘譬曉降之鄞僧王法恩謀逆事覺或請屠城膏方爲禦史力論多殺非聖世事脇從者悉寬宥之居仁年十四而孤以蔭授鉛山尉紹興二十一年舉進士秦檜與膏有故有勸以一見可得美官居仁曰是有命焉終不自通移永丰令入監行在點檢贍軍激賞酒庫所糴場詔修髙宗聖政妙選寮屬與範成大並充檢討官淮甸交兵魏杞以宗正少卿使金辟居仁幕下時和戰未決金兵駐淮北人情恟懼突騎大至彎弓夾道居仁上馬猶從容舉酒屬杞天寒且釂此觴觀者壯之乃論金人開道入卒成禮減歲幣而還因出疆賞轉承議郎授諸王宮大小學教授杞秉國柄居仁忍貧需遠次未嘗求進虞允文欲引以爲用不就允文欲與論兵謝不能退而貽書謂有定力乃可立事若徒爲大言終必無成幸成亦旋敗允文爲之色動徙主軍器監簿宗正修玉牒轉對言立國須定規模陛下非無可致之資而規模未立孝宗初頗不懌曰朕未嘗不立規模居仁奏陛下銳意恢復繼乃通和和戰守三者迄今未定孰爲規模耶允文曰此正前日定力之論某今蓋知此言之當也遷將作監丞轉國子丞九年進祕書丞入對論文武並用長久之術陛下獎進武臣深得持平救偏之道然未必得智謀勇略之士或多便佞輕躁之徒將復有偏勝之患帝嘉納權禮部郎官嘗言臺閣宜多用明習典故之士帝問其人居仁以李燾莫濟對甫數日召燾居仁力請外乃知徽州帝令陛辭慰諭遣之至郡告以天子節經費以惠儉瘠不能推廣聖徳吏則有罪乃招三衙軍植二表於庭有輸納中度而遭抑退者抱所輸立表下親視之人無畱滯吏不能措手輸稅者恆裹贏以歸鄰州有訟多詣臺省乞決於居仁秩滿邦人挽畱由暗道始得去入對帝舉新安之政獎之請編類隆興以來寬卹詔令有曰法久則易玩事久則易怠惟申加戒飭有以儆其觀聽則千萬年猶一日帝曰名言也又言歸正忠順過於優渥而遇戰士反輕此曹出萬死策勛今老矣添差已罷廩稍半給至﹠﹟於市軍士解體乞加優卹以終始念功之意堅後生圖報之心帝覽之嘉嘆會駕大閱白石卽命再添差兩任衣糧全給三軍爲之呼舞畱爲戶部右曹郎官命未下朝方推會要賞帝曰陳居仁治行爲天下第一可因是並賞之特轉朝議大夫兼權度支又兼權禮部會樞屬闕員方進擬帝曰豈有人才如陳居仁而可久爲郎乎卽授樞密院檢詳文字尋爲右司遷左司又遷檢正中書門下省諸房公事歷兼左藏諸庫居仁親視按牘嘗謂有罪幸免則冤者何告誣枉者七人皆當敍復執政難之居仁退疏其冤狀上之帝曰居仁精審尙復何疑詔以旱求言居仁乞命公卿務行寬大禦史京鏜極論從窄之敝此風未革假吏部尙書使金還遷起居郎尋兼詳定一司敕令兼權中書舍人泛恩濫賞封繳無所避因言恩惠不及小民名爲寬逋負實以惠頑民耳名爲赦有罪實以惠姦民耳願盡放天下五等戶身丁四等戶一半從之安定王子彤乞封妾爲夫人居仁繳奏帝喜迎謂有補風教又論君人之道貴在執要今陛下親細故而忽遠事末節而忘大體願舉綱要以禦臣下省思慮以頤精神詰旦令淸中書之務權直學士院帝曰內外制向委數人今陳居仁一人當之不見其難乞詔大臣博議絕浮費汰冗兵計當省之數定蠲除之目此富民之要術也以集英殿修撰知鄂州築長堤扞江新安樂寮以養貧病之民撥閒田歸之進煥章閣待制移建寧府歲饑出儲粟平其價弛逋負以巨萬計代輸畸零繭稅有因告糴殺人者會赦免居仁曰此亂民也釋之將覆出爲惡遂誅之觀察推官柳某死貧不克歸二子行﹠﹟於道聞而憐之予之衣食買田以養之擇師以教之鎭江大旱又移居仁守鎭江請以緡錢十四萬給兵食不報爲書以義撼丞相然後許發時密往覘之間遣糴運於荊楚商人商人曰是陳待制耶爭以粟就糴居仁區畫有方所存活數萬計因饑民治古海鮮界港爲石丹徒境上蓄泄以時以通漕運治江陰姦僧加寶文閣待制知福州入境有饑民嘯聚部分迓兵遮擊之首惡計窮自經死治宗室之暴橫申蠱毒之舊禁有召命求間者再進華文閣直學士提舉太平興國宮卒贈金紫光祿大夫居仁風度凝遠處己應物壹以誠信臨事毅然有守所至號稱循吏皆立祠祀之有奏議制﹠﹟詩文行世子卓

楊簡按宋史本傳簡字敬仲慈溪人乾道五年舉進士授富陽主簿會陸九淵道過富陽問答有所契遂定師弟子之禮富陽民多服賈而不知學簡興學養士文風益振爲紹興府司理行獄必親臨端默以聽使自吐露越陪都臺府鼎立簡中平無頗惟理之從一府史觸怒帥令鞫之簡白無罪命鞫平日簡曰吏過詎能免今日實無罪必擿往事置之法某不敢奉命帥大怒簡取告身納之爭愈力常平使者朱熹薦之先是丞相史浩亦以簡薦差浙西撫幹白尹張枃宜因凶歲戒不虞乃令簡督三將兵接以恩信出諸葛亮正兵法肄習之軍政大修眾大和悅攺知嵊縣丁外艱服除知樂平縣興學訓士諸生聞其言有泣下者楊石二少年爲民害簡置獄中諭以禍福咸感悟願自贖由是邑人以訟爲恥夜無盜警路不拾遺紹熙五年召爲國子博士二少年大帥縣民隨出境外呼曰楊父會斥丞相趙汝愚祭酒李祥抗章辧之簡上書言昨者危急軍民將潰亂社稷將傾危陛下所親見汝愚冒萬死易危爲安人情妥定汝愚之忠陛下所心知不必深辧臣爲祭酒屬日以義訓諸生若見利忘義畏害忘義臣恥之未幾亦遭斥主管崇道觀再任轉朝奉郎嘉泰四年賜緋衣銀魚朝散郎權發遣全州以言罷主管仙都觀嘉定元年寧宗更化授祕書郎轉朝請郎遷祕書省著作佐郎兼權兵部郎官轉對極言經國之要弭災厲消禍變之道北境傳誦爲之涕泣詔以旱蝗求直言簡上封事言旱蝗根本近在人心兼考功郎官兼禮部郎官授著作郎將作少監入對答問往復漏過八刻上目送久之兼國史院編修官兼實錄院檢討官以面對所陳未行求外補知溫州移文首罷妓籍尊敬賢士私鹺五百爲羣過境內分司幹官檄永嘉尉及水寨兵捕之巡尉不白郡簡驚曰是可輕動乎萬一召亂貽朝廷憂兵之節制在郡將違節制是不嚴天子命違節制應斬建旗立巡尉庭下召劊手兩行夾立郡官盛服立西序數其罪命斬之郡官交進爲致悔罪意良久得釋奏罷分司其紀律如此寓官置民田負其直簡追其隸責之而賞所負勢家第宅障官河卽日撤之城中歡踴名楊公河帝遣使至郡譏察使於簡爲先世契出郊迎不敢當從間道走州入客位簡聞之不敢入往來傳送數四乃驅車反將降半使者趨出立戟門外簡亦趨出立使者外頓首言曰天使也某不敢不肅使者曰契家子禮有常尊簡曰某守臣使者﹠﹟天子命辱臨敝邑天使也某不敢不肅遂從西翼偕進禮北面東上簡行則常西步則後及階莫敢升已乃同升自西階足踧踧莫敢就主席使者曰邦君之庭也禮有常尊簡曰春秋王人𨿽微例書大國之上尊天子也況今天子乎持之益堅使者辭益力如是數刻使者知不可變乃曰某不敏敢不敬承執事尊天子之義卽揖而出旣就館簡乃以賓禮見儀典曠絕邦人創見之莫不瞿然竦觀屏息立簡在郡廉儉自將奉養菲薄常曰吾敢以赤子膏血自肥乎閭巷雍睦無忿爭聲民愛之如父母咸畫像事之遷駕部員外郎老稚扶擁緣道傾城哭送入對言盡掃喜順惡逆之私情善政盡舉獘政盡除民怨自銷禍亂不作攺工部員外郎轉對又以擇賢久任爲言遷軍器監兼工部郎官轉朝奉大夫又遷將作監兼國史院編修官兼實錄院檢討官轉朝散大夫金人大饑來歸者日以數千萬計邊吏臨淮水射之簡戚然曰得土地易得人心難薄海內外皆吾赤子中土故民出塗炭投慈父母顧靳斗升粟而迎殺之蘄脫死乃速得死豈相上帝綏四方之道哉卽日上奏哀痛言之不報會有疾請去益力乃以直寶謨閣主管玉局觀升直寶文閣主管明道宮祕閣修撰主管千秋鴻禧觀特授朝請大夫右文殿修撰主管鴻慶宮賜紫衣金魚進寶謨閣待制提舉鴻慶宮賜金帶理宗卽位進寶謨閣直學士賜金帶寶慶元年轉朝議大夫慈溪縣男尋授華文閣直學士提舉佑神觀奉朝請詔入見簡屢辭授敷文閣直學士累加中大夫乃提舉鴻慶宮尋以寶謨閣學士太中大夫致仕卒贈正奉大夫簡所著有甲﹠﹟乙﹠﹟冠記昏記喪禮家記家祭記釋菜禮記石魚家記又有己易啟蔽等書其論治務最急者五其次八一曰謹擇左右大臣近臣小臣二曰擇賢以久任中外之官三曰罷科舉而行鄕舉裏選四曰罷設法道淫五曰治伍法修諸葛武侯之正兵以備不虞其次急者有八一曰募兵屯田以省養兵之費二曰限民田以漸復井田三曰罷妓籍從良四曰漸罷和買折帛曁諸無名之賦及榷酤而禁羣飲五曰擇賢士教之大學教成使分掌諸州之學又使各擇井裏之士聚而教之教成使各分掌其邑裏之學六曰取周禮及古書會議熟講其可行於世者行之七曰禁淫樂八曰修書以削邪說此簡之志也後咸淳間制置使劉黻卽其居作慈湖書院

李孟傅按宋史本傳孟傅字文授資政殿學士光季子也光謫嶺海孟傅才六歲奉母居鄕刻志於學賀允中徐度皆奇之而曾幾妻以其孫龍大淵黜爲浙東總管知孟傅爲名門子解後必就語孟傅正色辭之幹辦江東提刑司易浙東常平司母喪免調江山縣丞棄去監南嶽廟行在編估局未上攺楚州司戶參軍單車赴官公退閉戶讀易郡守部使者不敢待以屬吏徐積墓在境內蕪沒旣久加葺之修復陳公塘有灌漑之利知象山縣守薦爲邑最從官多合薦之主管官告院與同列上封事請詣北宮又移書宰相遷將作監主簿丞相趙汝愚初當國適大侵遣孟傅按視江池鄂三大軍所屯積粟道除太府丞旣復命汝愚去國黨論起而孟傅奉使無失指面對言比以使事往返四千里所過民生困窮衣食不贍國之安危以民爲本今根本旣虛形勢俱見保邦之慮宜勤聖念時韓冑連逐畱正及汝愚太府簿吳與冑有連姻因言臺諫將論朱熹孟傅奮然曰如此則士大夫爭之鼎鑊且不避兼考功郎復因對言國家長育人才猶天地之於植物滋液滲漉待其旣成而後足以供大﹠﹟之用今士大夫皆有苟進之心治功未優功能尙薄而意以馳騖於臺閣不稍有以扶持正飭之其敝將甚又言武舉及軍士比試專取其力臨敵難以必勝唐世取人由步射弓弩以至馬射各以其中之多寡爲等級宜采取行之韓冑與孟傅故嘗致冑意孟傅謝曰行年六十去意已決冑慚而退請外知江州訟獄止息冑不悅﹠﹟歸復知處州遷廣西提點刑獄攺江東提舉常平移福建召入對首論用人宜先气節後才能益招徠忠讜以扶正論故人有在政府者折簡問勞勤甚孟傅逆知其意卽謝曰孤蹤久不造朝獲一望淸光而去幸矣對畢卽出關至閩大饑發廩勸分民無流莩冑誅就遷提點刑獄移江東又辭丞相史彌遠其親故也人謂進用其時矣卒歸使節角巾還第再奉祠以倉部郎召又辭遷浙東提點刑獄未數月申前請章再上加直祕閣移江東不赴主管明導宮進直寶謨閣致仕卒年八十四常誡其子孫曰安身莫若無競修己莫若自保守道則福至求祿則辱來有盤溪集宏詞類﹠﹟左氏說續史雜誌記善記異等書行世

許應龍按宋史本傳應龍字恭甫福州閩縣人五歲通經旨坐客曰小兒气食牛應龍應聲丈夫才吐鳳爲對四坐嘉嘆入太學嘉定元年舉進士調汀州教授差浙東宣撫司掾差戶部架閣遷籍田令太學博士時李全時靑輩歸附應龍入對有荓蜂是懲養虎遺患之說後皆如所言遷國子博士國子丞宗學博士理宗卽位應龍首陳正心爲治國平天下之綱領遷祕書郎兼權尙左郎官遷著作郎﹠﹟外知潮州盜陳三槍起贛州出沒江閩廣間勢熾甚而盜鍾全相挻爲亂樞密陳韓帥江西任拓捕三路調軍分道追剿盜逼境上應龍亟謂水軍禁卒土兵弓級分扼要害明間諜守關隘斷橋開塹斬木塞塗點集民兵激勸隅總論以保鄕並守室廬全妻子搜補親兵日加訓閱旣而橫岡桂嶼相繼以捷聞招捕司遣統領官齊敏率師由漳趨潮截贛寇餘黨應龍諭敏曰兵法攻瑕今鍾寇將窮陳寇猖獗若先破鍾則陳不戰禽矣敏惟命於是諸寇皆平方未解嚴時有行旅數人隅總搜其橐中金銀指爲賊黨應龍辧其非盜釋之皆羅拜感泣始人疑應龍儒者不閒戎事及見其區晝事宜分別齊民靜練雍容莫不嘆服僚屬請上功應龍曰守職捍城保民何功之云距州六七十里曰山斜峒獠所聚﹠﹟耕土田不輸賦禁兵與哄應龍平決之其首感悅率父老鳴缶擊筒踴躍詣郡謝去之日闔郡遮道攀送端平初召爲禮部郎官入對帝謂應龍曰卿治潮有聲與李宗勉治合齊名應龍頓首曰民無不可化顧牧民者如何耳臣治州幸免曠皆陛下徳化所曁臣非曰能之兼榮文恭王府教授力辭遷國子司業祭酒徐僑議學校差職欲先譽望應龍以爲不若差以資格資格一定則僥幸之門杜而造請之風息僑以爲然時有憑勢幹職者力卻之兼權直舍人院遷國子祭酒攝侍右侍郎兼學士院權直是日罷鄭淸之喬行簡制應龍所艸也翼日文徳殿宣布畢帝遣中使召應龍諭之曰艸制甚善應龍復謝曰臣聞昔人有言進人若將加諸膝退人若將墜諸淵今二相乞罷機政與陛下體貌大臣之意兩盡其美可也帝善之就令艸敕書戒諭諸閫權吏部侍郎兼侍講兼權直學士院試吏部侍郎升侍讀權兵部尙書時楮幣虧甚行簡主行稱提之說州縣希旨奉承貧富猜懼應龍奏從民便節用二說行簡然之兼吏部尙書遷兵部兼中書舍人三上章﹠﹟外不允兼給事中兼吏部尙書請外詔免兼中書拜端明殿學士簽書樞密院事累辭會正言郭磊卿有論疏以端明殿學士提舉洞霄宮卒年八十有一贈資政殿學士銀靑光祿大夫應龍不躁不競不激不隨不妄薦士而亦無傷人害物之事潮州之治最可紀也

吳淵按宋史本傳淵字道父祕閣修撰柔勝之第三子也幼端重寡言苦志力學五歲喪母哭泣哀慕如成人嘉定七年舉進士調建徳縣主簿丞相史彌遠館畱之語竟日大悅謂淵曰君國器也今開化新置尉卽日可上欲以此處君淵對曰甫得一官何敢躁進況家有嚴君所當稟命彌遠爲之攺容不復彊至官就辟令江東九郡之冤訟於諸使者皆乞送淵攺差浙東制置使司幹辦公事丁父憂詔以前職起復力辭弗許再辭且貽書政府曰人道莫大於事親事親莫大於送死苟冒哀求榮則平生大節已掃地矣他日何以事君時丞相史嵩之方起復或曰得無礙時宰乎淵弗顧詔從之服除差浙東提舉茶鹽司幹辦公事尋攺鎭江府節制司沿江制置使司幹辦公事皆不就知武陵縣攺楊子縣兼淮東轉運司幹辦公事添差通判眞州入爲將作監丞遷樞密院編修官兼刑部郎官再遷祕書丞仍兼刑部郎官以直煥章閣知平江府兼節制許浦水軍提點浙西刑獄會衢嚴盜起警報至調遣將士招捕之殲其渠魁散其支黨以功爲樞密院檢詳諸房文字兼國史院編修官實錄院檢討官兼左司進右文殿修撰樞密副都承旨兼右司兼檢正適政府欲用兵中原以據關守河爲說淵力陳其不可大要謂國家力決不能取縱取之決不能守丞相鄭淸之不樂而罷出知江州攺江淮荊浙福建廣南都大提點坑冶都司袁商令禦史王定劾淵罷侍禦史洪咨夔不直之劾定左遷未幾邊事果如淵言淸之致書引咎巽謝差知鎭江府定防江軍之擾兼淮東總領以功遷太府少卿復以總領兼知鎭江加集英殿修撰知鎭江兼總領進權工部侍郎職任如舊權兵部侍郎權戶部侍郎再爲總領兼知鎭江時淵造闕下入對歷陳九事甫下殿禦史唐璘擊之璘蓋淵所薦者也遂仍前職提舉太平興國宮久之加寶章閣待制再起知鎭江兼總領未幾以戶部侍郎兼知鎭江府召赴行在以寶章閣直學士知太平州尋兼江東轉運使時兩淮民流徙入境者四十餘萬淵亟加慰撫而賙濟之使之什伍令土著人無相犯旁郡流民焚劫無虛日獨太平境內肅然無敢嘩者以功加華文閣直學士沿海制置使知慶元府不赴以工部尙書沿海制置副使知江州亦不赴升華文閣學士知隆興府江西安撫使兼轉運副使會歲大侵講行荒政全活者七十八萬九千餘人徙知潭州湖南安撫使不赴加敷文閣學士仍知隆興府安撫轉運副使如故攺知鎭江府兼都大提舉浙西沿海諸州軍許浦澉浦等處兵船歲亦大侵因淵全活者六十五萬八千餘人右正言三疏劾淵奪職尋復職提舉太平興國宮未幾攺鴻慶宮丁母憂服除進龍圖閣學士江西安撫使兼知江州尋爲沿江制置副使兼提舉南康軍兵甲公事節制蘄黃州安慶府屯田使湖南峒寇蔓入江右之境破數縣袁洪大震淵命將調兵生禽其渠魁亂遂平遷兵部尙書知平江府兼浙西兩淮發運使尋兼知平江府歲亦大侵因淵全活者四十二萬三千五百餘人兼浙西提點刑獄知太平州兼提領兩淮茶鹽所以功進端明殿學士沿江制置使江東安撫使兼知建康府兼行宮畱守節制和州無爲軍安慶府兼三郡屯田使朝廷付淵以光丰蘄黃之事凡刱司空山燕家山金剛臺三大寨嵯峨山鷹山什子山等二十二小寨團丁壯置軍分立隊伍星聯棋布脈絡貫通無事則耕有警則禦詔以淵興利除害所列二十有五事究心軍民拜資政殿大學士職任如舊與執政恩例封金陵侯復賜錦繡堂忠勤樓大字進爵爲公徙知福州福建安撫使攺知平江府兼發運使禦史劉元龍劾淵帝寢其奏攺知寧國府累具辭免且﹠﹟祠以本官提舉洞霄宮起知潭州湖南安撫使不赴攺知太平兼提領江淮茶鹽所轉荊湖制置大使知江陵府兼夔路策應大使兼京湖屯田大使帶行京湖安撫制置大使拜觀文殿學士職任如舊兼總領湖廣江西京西財賦湖北京西軍馬錢糧淵調兵二萬往援川蜀其後力戰於白河沮河玉泉寶佑五年正月朔以功拜參知政事越七日卒贈少師賻銀絹以五百計淵有材略迄濟事功所至興學養士然政尙嚴酷好興羅織之獄籍入豪橫故時有蜈蚣之謠其弟潛亦數諫止之所著易解及退庵文集奏議

杜庶按宋史杜杲傳杲子庶字康侯幼倜儻有大志性剛勁通宋典故善爲文從父兵間習邊事未入仕已立戰功明堂恩補官大元兵圍安丰兵將不相下庶調護鹹得其歡心卒協力捍禦杲帥淮西辟書寫機宜文字廬州圍解庶白事廟堂諸將饋金助上功費皆受之賞興行歸悉反所饋遷籍田令兼制機督幹監呂文徳聶斌軍與大元兵戰朱臯白冢遷將作監簿杲在建康庶通判和州權知眞州郡素缺備庶大修守禦具積排杉木始十萬株差知興化軍奉祀鴻禧觀起知邕州攺潮州以言者寢命赴淮東制司議幕過闕遷將作監丞遷司農丞知和州陛辭言今天時不可幸地利不可恃人和不可保苟恃天幸恃長江恃淸野而付邊事於素不諳歷之人未見其可帝嘉納尋兼淮西提點刑獄浚城濠增守備修學宮知眞州兼淮東提點刑獄逾年進直祕閣移淮西兼廬州安撫副使人歡迎如見慈父治績甚多就任加刑部郎中升寶文閣與大元兵戰於望仙白沙城升華文閣開慶元年冬進大理少卿淮東轉運副使兩淮制置司參謀官特授兩淮制置使知揚州射陽湖饑民嘯聚庶曰吾赤子也遣將招剌得丁壯萬餘戮止首惡數人明年四月火抗章自劾召赴行在尋直寶文閣知隆興府江西轉運副使卒

黃按宋史本傳字子耕隆興分寧人嘗從郭雍朱熹學熹深期之而亦以道自任反復論辧必無所疑然後止舉太學進士爲瑞昌王簿兼文思院知盧陽縣五溪獠獷悍爲詩諭之獠感悅有公事莫敢違通判處州經總制有額無錢俗號殿最綱會十年中成賦酌取之閣免逋負錢額鈞等獨以最聞主管官告院大理寺簿軍器監丞歲餘三遷乃不樂間行西湖慨然曰我昔在南北山一水一石無不自題品今無復情味何耶﹠﹟外知臺州謝良佐子孫居臺者旣播越流落求之民間收而教之勤苦夙夜先勸後禁訟牒銷縮郡稱平治爲濟糶倉爲抵當庫葬民之棲寄暴露者爲棺千五百置養濟院又刱安濟坊以居病囚皆自有子本錢使不廢故葉適謂條目建置憂民如家遷袁州哭從弟哀甚得疾卒所著有復齋集

楊大異按宋史本傳大異字同伯唐天平節度使漢公之後十世祖祥避地醴陵因家焉祥事親孝親亡哀毀泣盡繼以血廬墓終身有白芝白烏白兔之瑞事聞於朝褒封至孝公賜名木植墓道以旌其孝大異從胡宏受春秋大義登嘉定十三年進士第授衡陽主簿有惠政調龍泉尉攝邑令適歲饑提刑司遣吏和糴米二萬石於邑米價頓增民乏食大異卽以提刑司所糴者如價發糶民甚徳之提刑趙與大怒捃其罪弗得坐以方命移安遠尉邑有峒寇擾民官兵致討積年弗獲檄大異往治之大異以一僕負告身自隨肩輿入賊峒傳呼尉至賊露刃成列以待徐諭以禍福皆伏地叩頭願攺過自新畱告身爲質偕其渠魁數輩出降以賞遷吉州戶曹攺廣西經幹復以弭盜賞除四川制置司參議官北兵入成都大異從制置使丁黼巷戰兵敗身被數創死闔門皆遇難詰旦其部曲竊往瘞之大異復蘇負以逃獲免進朝奉郎宰石門縣就除通判溧陽攝州事皆有惠政去官之日老弱攀號畱之大異易服潛去擢知登聞鼓院遷大理寺丞平反冤獄者七召對極言時政得失迕宰相意出知澧州理宗曰是四川死節更生者楊大異耶論事剴切有用之材也何遽出之對曰是人尢長於治民命予節兼庾事進直祕閣提點廣東刑獄兼庾事時常平司逋負山積械系追索姦﹠﹟百出大異與之約悉縱遣之負者如期畢輸吏無所容其姦訪張九齡曲江故宅建相江書院以祀九齡攺提點廣西刑獄兼漕庾二司所至姦吏屏息寇盜絕迹凡可以爲民興利除害者必奏行之復建宣成書院祀張栻呂祖謙廣海幅員數千里道不拾遺報政爲最未六十卽丐致仕不允章四上除祕閣修撰太中大夫提舉崇禧觀醴陵縣開國男食邑三百戶賜紫金魚袋歸裏第與居民無異學者從之講肄諄諄相與發明經旨條析理學食祠祿者二十四年卒年八十二子霆霖

陳塤子

蒙

按宋史本傳塤字和仲慶元府鄞人大父叔平與同郡樓鑰友善死鑰哭之塤才四歲出揖如成人鑰指盤中銀杏使屬對塤應聲曰金桃問何所據對以杜詩鸚鵡啄金桃鑰竦然曰亡友不死矣長受周官於劉著頃刻數千百言輒就試江東轉運司第一試禮部復爲第一嘉定十年登進士第調黃州教授喪父毀瘠考古禮制時祭儀制祭器行之忽嘆曰俗學不足學乃師事楊簡攻苦食淡晝夜不怠免喪史彌遠當國謂之曰省元魁數千人狀元魁百人而恩數逾等盍令省元初授堂除教授當自君始塤謝曰廟堂之議甚盛舉自塤始得無嫌乎徑部注處州教授以去士論髙之理宗卽位詔求言塤上封事曰上有憂危之心下有安泰之象世道之所由隆上有安泰之心下有憂危之象世道之所由污故爲天下而憂則樂隨之以天下爲樂則憂隨之有天下者在乎善審憂樂之機而已今日之敝莫大於人心之不合紀綱之不振風俗之不淳國敝人偸而不可救願陛下養之以止勵之以實蒞之以明斷之以武而塤直聲始著於天下與郡守髙似孫不合去歸奉其母召爲太學錄逾年始至轉對言夭道無親民心難保日月逾邁事會莫畱始之銳久則怠始之明久則昏垂拱仰成盛心也不可因以負有爲之志遵養時晦至徳也不可因以失乘時之機上嘉納之遷太學博士主宗正寺簿都城火塤步往玉牒所盡藏玉牒於石室詔遷官不受應詔言應上天非常之怒者當有非常之舉動歷陳致災之由又有吳潛汪泰亨上彌遠書乞正馮榯王虎不盡力救火之罪及行知臨安府林介兩浙轉運使趙汝憚之罰人皆壯之遷太常博士獨爲袁燮議謚餘皆閣筆因嘆曰幽厲𨿽百世不攺謚有美惡豈諛墓比哉會朱端常子乞謚塤曰端常居臺諫則逐善類爲藩牧則務刻剝宜得惡謚以誡後來乃謚曰榮願議出宰相而下皆肅然攺容考功郎陳耆復議合宦者陳洵益欲攺塤終不答李全在楚州有異志塤以書告彌遠痛加警悔以同羣心蚤正典刑以肅權綱大明黜陟以飭政體不納未幾賈貴妃入內塤又言乞去君側之蠱媚以正主徳從天下之公論以新庶政彌遠召塤問之曰吾甥殆好名邪塤曰好名孟子所不取也夫求士於三代之上惟恐其好名求士於三代之下惟恐其不好名耳力﹠﹟去添差通判嘉興府彌遠卒召爲樞密院編修官入對首言天下之安危在宰相南渡以來屢失機會秦檜死所任不過萬俟沈該耳冑死所任史彌遠耳此今日所當謹也次言內廷當嚴宦官之禁外廷當嚴臺諫之選於是洵益陰中之監察禦史王定劾塤出知常州攺衢州寇卜日發漈坑遵江山縣而東塤獲諜者卽遣人致牛酒諭之曰汝不爲良民而爲劫盜不事耒耜而弄甲兵今享汝牛酒冀汝攺業否則殺無赦於是自首者日以百數獻器械者重酬之遂以潰散攺提點都大坑冶徙福建轉運判官侍禦史蔣峴常與論中庸不合又劾之主管崇道觀逾年遷浙西提點刑獄歲旱盜起捕斬之盜懼徙去安吉州兪垓與丞相李宗勉連﹠﹟恃勢黷貨塤親按臨之弓手戴福以獲潘丙功爲副尉宗勉倚之爲腹心盜橫貪害塤至福聞風而去貽書宗勉曰塤治福所以報丞相也傳間實走丞相賢輔弼不宜有此宗勉答書曰福罪惡貫盈非君不能治宗勉𨿽不才不敢庇姦凶惟君畱意及獲福豫章眾皆欲殺之塤曰若是則刑濫矣乃加墨徇於市囚之圜土以吏部侍郎召及爲國子司業諸生咸相慶以爲得師未幾兼玉牒檢討國史編修實錄修撰乃辭兼史館歷陳境土之蹙民生之艱國計之匱旣無經理圖回之素惟有感動轉移之策必有爲之本者本者何復此心之妙耳又言履泰安而逸樂者有習安致危之理因艱危而兢懼者有慮危圖安之機明用捨以振紀綱躬節儉以汰冗濫屏姦妄以勵將士抑貴近以寬糶糴結鄕社以防竊發黜增刱以培根本今任用混殽燻蕕同器遂使賢者恥與同羣諫議大夫金淵見之怒塤乞補外不許又辭免和糴轉官賞亦不許知溫州未上以言罷塤家居時自娛於泉石四方學者踵至輕財急義明白洞達一言之出終身可復忽臥疾戒其子抽架上書占之得呂祖謙文集其墓志曰祖謙生於丁巳歲沒於辛丑歲塤曰異哉我生於慶元丁巳今歲在辛丑於是一甲矣吾死矣夫子蒙年十八上書萬言論國事吳子良奇之妻以女爲太府寺主簿入對極言賈似道爲相時國政闕失文多不錄爲淮東總領似道誣以貪污貶建昌軍簿錄其家惟靑氈耳徳佑初禮部侍郎李﹠﹟乞放便以刑部侍郎召不赴卒

史彌鞏按宋史本傳彌鞏字南叔彌遠從弟也好學彊記紹熙四年入太學升上捨時彌遠柄國寄理不獲試淹抑十載嘉定十年始登進士第時李開鄂閫知彌鞏持論不阿辟諮幕府事壽昌戍卒失律欲盡誅其亂者乃請誅倡者一人軍心感服攺知溧水縣首嚴庠序之教端平初入監都進奏院轉對有君子小人才不才之奏護蜀保江之奏嘉熙元年都城火彌鞏應詔上書謂修省之未至者有五又曰天倫之變世孰無之陛下友愛之心亦每發見洪咨夔所以蒙陛下殊知者謂霅川之變非濟邸之本心濟邸之死非陛下之本心其言深有以契聖心耳矧以先帝之子陛下之兄乃使不能安其體魄於地下豈不幹和气召災異乎蒙蔽把握良有以也出提點江東刑獄歲大旱饒信南康三郡大侵謂振荒在得人俾釐戶爲五甲乙以等第振糶丙爲自給丁糴而戊濟全活爲口一百一十四萬有奇徽之休寧有淮民三十餘輩操戈劫人財逮捕法曹以不傷人論罪彌鞏曰持兵爲盜貸之是滋盜也推情重者僇數人一道以寧饒州兵籍溢數供億不繼請汰冗兵令下營門大噪乃呼諸校謂曰汰不當許自陳敢嘩者斬咸叩頭請罪諸營帖然廩給亦大省召爲司封郎中以兄子嵩之入相引嫌﹠﹟祠遂以直華文閣知婺州時年已七十﹠﹟祠提舉崇禧觀裏居絕口不道時事卒年八十眞徳秀嘗曰史南叔不登宗衮之門者三十年未仕則爲其寄理已仕則爲其排擯皭然不污有如此五子長之終刑部郎官能之有之冑之俱進士之子蒙卿咸淳元年進士調江陰軍教授早受業色川陽恪爲學淹博著書立言一以朱熹爲法

政事部名臣列傳二十三

宋十

胡﹠﹟按宋史本傳﹠﹟字叔獻潭州湘潭人父娶趙方弟雍之女二子長曰顯有拳勇以材武入官數有戰功事見趙範傳﹠﹟自幼風神秀異機警不常趙氏諸舅以其類己每加賞鑑成童卽能背誦諸經中童子科復從兄學弓馬母不許曰汝家世儒業不可復爾也遂感勵苦學尢長於春秋紹定三年範討李全檄﹠﹟入幕﹠﹟常微服行諸營察眾志向歸必三鼓後全敗遣﹠﹟獻俘於朝以賞補官五年登進士第卽授京秩歷官知平江府兼浙西提點刑獄移湖南兼提舉常平卽家置司性不喜邪佞尢惡言神異所至毀淫祠數千區以正風俗衡州有靈祠吏民夙所畏事﹠﹟撤之作來諗堂奉母居之嘗語道州教授楊允恭曰吾夜必瞑坐此室察影響咸無有允恭對曰以爲無則無矣從而察之則是又疑其有也穎甚善其言以樞密都承旨爲廣東經略安撫使潮州僧寺有大蛇能驚動人前後仕於潮者皆信奉之前守去州人心疑焉以爲未嘗詣也已而旱咸咎守不敬蛇神故致此後守不得已詣焉已而蛇蜿蜒而出守大驚得疾旋卒﹠﹟至廣州聞其事檄潮州令僧舁蛇至至則其大如柱而黑色載以闌檻穎令之曰爾有神靈當三日見變﹠﹟過三日則汝無神矣旣及期蠢然猶眾蛇耳遂殺之毀其寺並罪僧移節廣西尋遷京湖總領財賦咸淳間卒贈四官﹠﹟爲人正直剛果博學彊記吐辭成文書判下筆千言援據經史切當事情倉卒之際對偶皆精讀者驚嘆臨政善斷不畏彊禦在浙西榮王府十二人行劫﹠﹟悉斬之一日輪對理宗曰聞卿好殺意在浙獄﹠﹟曰臣不敢屈太祖之法以負陛下非嗜殺也帝爲之默然

劉宰按宋史本傳宰字平國金壇人旣冠入鄕校卓然不苟於去就取捨紹熙元年舉進士調江陵尉江陵巫風爲盛宰下令保伍互相糾察往往攺業爲農歲旱帥守命振荒邑境多所全活有持妖衛號眞武法穿雲子寶華主者皆禁絕之書其坐右曰毋輕出文引毋輕事箠楚緣事出郊與吏卒同疏食水飲去官推篋藏主簿趙師秀酬倡詩而已調眞州司法詔仕者非僞學不讀周惇頤程頤等書才得考試宰喟然曰平生所學者何首可斷此狀不可得卒弗與授泰興令有殺人獄具謂禱於叢祠以殺一人刃忽三躍乃殺三人是神實殺我也爲請之州毀其廟斬首以徇鄰邑有租牛縣境者租戶於主有連姻因喪會竊券而逃他日主之子徵其租則曰牛鬻久矣子累年訟於官無券可質官又以異縣置不問至是訴於宰宰曰牛失十載安得一旦復之乃召二﹠﹟者勞而語之故托以它事系獄鞫之﹠﹟者自詭盜牛以賣遣詣其所驗視租戶曰吾牛因某氏所租﹠﹟者辭益力因出券示之相持以來盜券者憮然爲歸牛以租富室亡金釵惟二僕婦在置之有司咸以爲冤命各持一蘆曰非盜釵者詰朝蘆當自若果盜則長於今二寸明旦視之一自若一去其蘆二寸矣卽訊之果伏其罪有姑訴婦不養者二召二婦並姑置一室或餉其婦而不及姑徐伺之一婦每以己饌饋姑姑猶呵之其一反之如是累日遂得其情父喪免至京韓冑方謀用兵宰啟鄧友龍薛叔似極言輕挑兵端爲國深害迄如其言爲浙東倉司幹官職事修舉亟引去默觀時變頓不樂仕尋告歸監南嶽廟江淮制置使黃度辟之入幕宰辭曰君命召不往今矧可出耶嘉定四年堂審召命且再下不至時相亦屢諷執政從官貽書挽宰宰峻辭以絕俄題考功歷示決不復仕理宗初卽位以爲籍田令屢辭攺添差通判建康府又辭乞致仕乃以直祕閣主管仙都觀拜攺秩予祠之命辭祕閣不允端平元年升直寶謨閣祠如故且盡還磨勘歲月未幾遷太常丞郡守以朝命趣行不得已勉就道至吳門拜疏徑歸一時譽望收召略盡所不能致者宰與崔與之耳帝側席以問侍禦史王遂且俾宣撫遷將作少監又以直敷文閣知寧國府皆不拜進直顯謨閣主管玉局觀帝猶冀宰一來也召奏事訖不爲起尋卒鄕人罷市走送袂相屬者五十里人人如哭其私親宰剛大正直明敏仁恕施惠鄕邦其烈實多置義倉創義役三爲粥以與饑者自冬䢐夏日食凡萬餘人薪粟衣纊藥餌棺衾之類靡謁不獲某無田可耕某無廬可居某之子女長矣而未婚嫁皆汲汲經理如己實任其賁橋有病涉路有險阻𨿽巨役必捐貲先倡而程其事宰生理素薄見義必爲旣竭其力藉質貸以繼之無倦若定折麥錢額更縣斗斛如制毀淫祠八十四所凡可以白於有司利於鄕人者無不爲也宰隱居三十年平生無嗜好惟書靡所不讀旣竭日力猶坐以待燭𨿽博考訓注而自得之爲貴有漫塘文集語錄行世

呂午按宋史本傳午字伯可歙縣人嘉定四年進士授烏程主簿郡守致之幕下事一決於午守張忠恕丞相浚之孫薦午尢力時忠恕之母就養而時時躬至簿廳迎午二親入郡與午皆衣彩衣奉觴上壽邦人榮之調當塗縣丞守吳柔勝謂午有操守俾其子淵潛定交焉會司理攝蕪湖縣廬州遣兩兵會公事司理遂以廬兵奪縣民爲言柔勝怒悉置獄屬午問之午謂廬州有公櫝不可謂奪民柔勝愈怒再以屬午明日午入謁柔勝先令左右問若何午執前說柔勝益加怒謂我不忍廬兵奪吾百姓不出迎午午坐客位不退不食柔勝勉爲出怒不息欲黥二兵午徐曰廬州初無公櫝則可有則縣不爲處置而反罪廬兵恐不可久之卒從午請由是柔勝益知午陳貴誼守太平屬午安集淮南流民江東提舉徐僑知午在郡驚喜辟爲幕屬午欲盡決遣郡事而後行帖趣行至十八而不以白貴誼僑貽書貴誼午始行旣而僑行部以田事迕丞相史彌遠以言罷午還當塗監溫州天富北監鹽場攺知余杭縣亦以言罷公論大不平然午自此名益重浙東提舉章良朋畱之幕旋兼沿海制置司事海寇未平良朋問策安在午廉知調軍出海糧盡卽還軍獲寇物官盡拘收乃與制置司幹官施一飛議糧盡再給不許擅還賊舟所有悉以給軍海道遂淸差知龍陽縣豪民陶守忠殺人正其獄誅之彌遠𨿽非賢相猶置人才簿書賢士大夫以待用而午治縣之政亦書之差兩浙轉運司主管文字彌遠病久不見客午入謁特出迎運使罷故不用人以午護印半年或問彌遠何以不注官彌遠曰爾謂護印官不能耶午聞之力辭差監三省樞密院門兼監提轄封樁上庫丁父憂免喪遷大府寺簿拜監察禦史帝親擢也鄭淸之喪師至是丁黼死於成都史嵩之孟珙在京湖嵩之尋升督府陳韡杜杲在淮西王鑑在黃州計用兵十七萬人圍始解獨周葵在淮東不受兵而坐視不出兵應援午疏論邊閫角立當協心釋嫌而乃幸災樂禍無同舟共濟之心葵以爲午黨京湖制司而嵩之亦憾午乃遷宗正少卿兼國史院編修官實錄院檢討官出知泉州初左丞相李宗勉深以葵之言爲疑會來自淮東者乃言臺官皆以葵交書獨呂禦史無之宗勉始以午爲賢語人曰呂伯可獨立無黨者嵩之得彌遠人才簿心知敬午而內怨所論邊事及午移浙東提刑嵩之令鄧味嗾董復亨論罷中外不直嵩之提舉崇禧觀再移浙東提刑復爲監察禦史入見帝曰卿向來議論甚明切兼崇政殿說書嵩之雅不欲午在經筵時殿中侍禦史項容孫子娶午從子嵩之俾容孫上疏避午欲撼之去而於法無避嵩之乃與言路密謀以爲午嘗劾王瓚姻家史洽遂以瓚爲右正言午卽治裝去上手詔趣畱之午力辭不允由是再畱而議論愈不合遷起居郎兼史院官官至中奉大夫閒居一紀卒年七十有七累贈至華文閣學士通奉大夫子沆

趙逢龍按宋史本傳逢龍字應甫慶元之鄞人刻苦自修爲學淹博純實登嘉定十六年進士第授國子正太學博士歷知興國信衢衡袁五州提舉廣東湖南福建常平每至官有司例設供張悉命撤去日具蔬飯坐公署事至卽面問決遣爲政務寬恕撫諭惻怛一以天理民彜爲言民是以不忍欺居官自常奉外一介不取民賦有逋負悉爲代輸尢究心荒政以羨余爲平糴本遷將作監拜宗正少卿兼侍講凡道徳性命之蘊禮樂刑政之事縷縷爲上開陳疏奏甚眾﹠﹟悉焚棄年八十有八終於家逢龍家居講道四方從遊者皆爲巨公名士丞相葉夢鼎出判慶元修弟子禮嘗謂師門庫陋欲市其鄰居充拓之逢龍曰鄰里粗安一旦驚擾彼𨿽勉從我能無愧於心逢龍寡嗜欲不好名歷日久泊然不知富貴之味或問何以裕後逢龍笑曰吾憂子孫學行不進不患其饑寒也

徐鹿卿按宋史本傳鹿卿字徳夫隆興丰城人博通經史以文學名於鄕後進爭師宗之嘉定十六年廷試進士有司第其對居二詳定官以其直抑之猶置第十調南安軍學教授張九成嘗以直道謫居鹿卿摭其言行刻諸學以訓先是周惇頤程顥與其弟頤皆講學是邦鹿卿申其教由是理義之學復明立養士綱條學田多在溪峒異時徵之無藝農病之鹿卿撫卹無逋租者其後盜作環城皆毀惟學宮免曰是無撓我者辟福建安撫司幹辦公事會汀邵寇作鹿卿贊畫備禦動中機會避寇者入城多方振濟全活甚眾郡多火災救護有方會都城火鹿卿應詔上封事言積陰之極其徵爲火指言惑嬖寵溺燕私用小人三事尢切眞徳秀稱其气平論正有憂愛之誠心攺知尢溪縣徳秀守泉辟宰南安鹿卿以不便養辭徳秀曰道同志合可以拯民何憚不來鹿卿入白其母欣然許之旣至首罷科斂之無名者明版籍革預借決壅滯達冤抑邑以大治徳秀尋帥閩疏其政以勸列邑歲饑處之有法富者樂分民無死徙最聞令赴都堂審察以母喪去詔服闋赴樞密稟議首言邊事楮幣主管官告院幹辦諸司審計司故相子以集英殿修撰食祠祿又幫司農少卿米麥鹿卿曰柰何爲一人壞成法持不可遷國子監主簿入對陳六事曰洗凡陋以起事功昭勸懲以收主柄淸班著以儲實才重藩輔以蔽都邑用閩越舟師以防海合東南全力以守江上皆嘉納攺樞密院編修官權右司贊畫二府通而守法會右史方大琮編修劉克莊正字王邁以言事黜鹿卿贈以詩言者並劾之太學諸生作四賢詩知建昌軍未上而崇教龍會兩保與建黎原鐵城之民修怨交兵鹿卿馳書諭之斂手聽命旣至則寬賦斂禁掊克汰贓濫抑彊禦卹寡弱黥黠吏訓戍兵刱百丈寨擇兵官城屬縣治行大孚田裏歌誦督府橫取秋苗斛面建昌爲米五千斛鹿卿爭之曰守可去米不可得民恐失鹿卿請輸之以共命鹿卿曰民爲守計則善矣守獨不爲民計乎卒爭以免召赴行在將行盜發南丰捕斬渠首二十人余不問擢度支郎官兼右司入對極陳時獘攺侍右郎官兼敕命刪修官兼右司鹿卿又言當時並相之獘宰相以甘言誘鹿卿退語人曰是牢籠也吾不能爲宰相私人言者以他事詆鹿卿主管雲臺觀越月起爲江東轉運判官歲大饑人相食畱守別之傑諱不詰鹿卿命掩捕食人者屍諸市又奏授眞徳秀爲漕時撥錢以助振給不報遂出本司積米三千餘石減半價以糶及減抵當庫息出緡錢萬有七千以予貧民勸居民收字遺孩日給錢米所活數百人宴集不用樂會嶽珂守當塗制置茶鹽自詭興利橫斂百出商旅不行國計反屈於初命鹿卿核之吏爭竄匿鹿卿寬其期限躬自鉤考盡得其實珂辟置貪刻吏開告吁以罔民沒其財民李士賢有稻二千石囚之半歲鹿卿悉縱捨而勸以其餘分皆感泣奉命珂罷以鹿卿兼領太平仍暫提舉茶鹽事弛苛徵蠲米石蕪湖兩務蘆稅江東諸郡飛蝗蔽天入當塗境鹿卿露香默禱忽飄風大起蝗悉度淮之傑密請移鹿卿浙東提點刑獄加直祕閣兼提舉常平鹿卿言罷浮鹽經界﹠﹟地先撤相家所築就捕者自言我相府人鹿卿曰行法必自貴近始卒論如法丞相史彌遠之弟通判溫州利韓世忠家寶玩籍之鹿卿奏削其官初鹿卿檄衢州推官馮惟說決婺獄惟說素廉平至則辧曲直出淹禁大家不快其爲會鄕人居言路乃屬劾惟說州索印紙惟說笑曰是猶可以仕乎自題詩印紙而去衢州鄭逢辰以繆舉鹿卿以委使不當相繼自劾且共和其詩禦史兼二人劾罷之及知泉州攺贛州皆辭遷浙西提點刑獄江淮都大坑冶皆以病固辭遂主管玉局觀及召還又辭攺直寶章閣知寧國府提舉江東常平又辭淳佑三年以右司召猶辭丞相杜範遺書曰直道不容使人擊節君不出豈以馮惟說故耶惟說行將有命矣鹿卿乃出擢太府少卿兼右司入對請定國本正紀綱立規模時事多艱人心易搖無獨力任重之臣無守節仗義之士願早決大計上嘉納之兼中書門下省檢正諸房公事兼崇政殿說書逾年兼權吏部侍郎時議使執政分治兵財鹿卿執議不可以疾﹠﹟祠遷右文殿修撰知平江府兼發運副使力﹠﹟祠上諭丞相挽畱之召權兵部侍郎固辭上令丞相以書招之鹿卿至又極言君子小人切於當世之務兼國子祭酒權禮部侍郎兼同修國史兼實錄院同修撰兼侍講兼權給事中鹿卿言瑣闥之職無所不當問比年命下而給捨不得知請復舊制從之上眷遇深篤而忌者寖多有撰僞疏托鹿卿以傳播歷抵宰相至百執事鹿卿初不知也遂力辧上前因乞去上曰去則中姦人之計矣令臨安府根捕事連勢要獄不及竟遷禮部侍郎累疏告老授寶章閣待制知寧國府而引年之疏五上不允提舉鴻禧觀遂致仕進華文閣待制卒遺表聞贈四官鹿卿居家孝友喜怒不形恩怨俱泯宗族鄕黨各得歡心居官廉約淸峻毫髮不妄取一廬僅蔽風雨所著有泉谷文集奏議講義鹽楮議政﹠﹟歷官對越集手編漢唐文類文苑菁華謚淸正

徐經孫按宋史本傳經孫字中立初名子柔寶慶二年進士授瀏陽主簿潭守俾部牙契錢至州有告者曰朝廷方下令頒行十七界會令若此錢皆用會小須則幸而獲大利矣經孫曰此錢取諸保司出諸公庫吾納會而私取其錢外欺其民內欺其心奚可哉詰旦悉以所部錢上之其人驚服有愧色辟永興令知臨武縣通判潭州師陳韡雅相知事必咨而後行秩滿由丰儲倉提管進權轄國子博士兼資善堂直講爲監察禦史劾京尹厲文翁言僞而辧疏入畱中宣諭至再卽日出關上遣使追之不及進直寶章閣福建提點刑獄號稱平允歲餘升安撫使召爲祕書監兼太子諭徳經孫爲安撫時韡家居門人故吏有撓法者不得逞相與搖撼至是韡起家判本郡懷私逞忿無復交承之禮卽日劾奏通判語侵經孫謂廣捲府庫而去於是罷通判削其秩經孫造朝具白於政府事上聞帝大怒諭宰執曰陳韡老繆至此宜亟罷之於是經孫再詣政府言某韡門生也前日之白公事也苟韡以是得罪人謂我何請之不置俾自乞閒明通判無罪識者韙之遷宗正少卿起居舍人起居郎入奏君人者當守理欲之界限遷刑部侍郎兼給事中升太子左庶子太子詹事輔導東宮者三年敷陳經義隨事啟迪太子入侍必以其所講聞悉奏之帝未嘗不稱善景定三年春雷詔求直言經孫對曰三數年來言論者以靖共爲主有懷者以嘩訐爲戒忠讜之气郁不得行上帝降鑑假雷以鳴切中時病公田法行經孫條其利害忤丞相賈似道拜翰林學士知制誥未逾月諷禦史舒有開奏免罷歸授湖南安撫使知潭州不拜授端明殿大學士閒居十年卒贈金紫光祿大夫經孫所薦陳茂濂爲公田官分司嘉興聞經孫去國曰我不可以負徐公遂以親老謝歸終身不起

汪綱按宋史本傳綱字仲舉黟縣人簽書樞密院勃之曾孫也以祖任入官淳熙十四年中銓試調鎭江府司戶參軍馬大同鎭京口彊毅自任綱言論獨不詭隨議者欲以兩淮鐵錢交子行於沿江廷議令大同倡率行之綱貽書曰邊面行鐵錢慮銅寶泄於外耳私鑄盛行故錢輕而物重今若場務出納不以鐵錢取息堅守四色請買舊制私鑄定額不求余羨重禁以戢私鑄支散邊戍與在軍中半者無異不以鐵錢準折則淮民將自便之何至以敝內郡耶大同始悟試湖南轉運司又中綱笑曰此豈足以用世澤物邪乃刻意問學博通古今精究義理覃思本原調桂陽軍平陽縣令縣連溪峒蠻蜑與居綱一遇以恩信科罰之害旣三十年綱下車首白諸臺罷之桂陽歲貢銀二萬九千餘兩而平陽當其三分之二綱謂向者銀礦坌發價輕故可勉以應今地寶已竭市於他郡其價倍蓰願力請痛蠲損之歲饑旁邑有曹伍者羣聚惡少入境彊貸發廩眾至千餘挾界頭牛橋二寨兵爲援地盤踞萬山間前後令未嘗一涉其境不虞綱之至也相率出迎綱已夙具酒食令之曰汝何敢亂順者得食亂者就誅夜寨中呼寨官詰責不能防守狀皆皇恐伏地請死杖其首惡者八人發粟振糶民賴以安攺知金壇縣親嫌更弋陽縣父義和爲侍禦史主管佑神觀尋丁父喪服除知蘭溪縣抉擿如神歲旱郡倚辦勸分綱謂勸分所以助義倉一切行之非所謂安富卹貧也願假常平錢爲糴本使得循環疊濟又躬勸富民浚築塘堰大興水利餓者得食其力全活甚眾郡守張抑及部使者列綱爲一道荒政之冠以言去邑人相率投匭直其事綱力止之繼知太平縣主管兩浙轉運使文字未赴罹內艱擢監行在左藏西庫屬金人殺其主允濟自立遣使來告襲位議者卽欲遣幣綱言使名不遜當止之境上姑命左帑視例計辦或且畱京口總司令盱眙諭之曰紀年名節皆犯先朝避忌歲幣乃爾前主所增今旣易代當復隆興大定之舊俟此議定而後正旦生辰之使可遣遲以歲月吾擇邊將葺城堡簡軍實儲峙糗糧使沿邊屹然有不可犯之勢聽其自相攻擊然後以全力制其後廟堂韙之提轄東西庫又幹辦諸司審計司以選知髙郵軍陛辭言揚楚二州當各屯二萬人壯其聲勢而以髙郵爲家計寨髙郵三面阻水湖澤奧阻戎馬所不能騁獨西南一路直距天長無險可守乃去城六十里隨地經畫或浚溝塹或備設伏以扼其衝又慮湖可以入淮招水卒五千人造百艘列三寨以戒非常興化民田濱海昔範仲淹築堰以障舄鹵守毛澤民置石函管以疏運河水勢歲久皆壞綱乃增修之部使者聞於朝增一秩提舉淮東常平淮米越江有禁綱念淮民有警則室廬莫保歲凶則轉徙無歸丰年可以少蘇重以苛禁自分畛域豈爲民父母意哉請下金陵糴三十萬以通淮西之運京口糴五十萬以通淮東之運又言兩淮之積不可多升潤之積不可少平江積米數百萬陳陳相因久而紅腐宜視其收貯近久取餉輦下百司諸軍江上歲餫當至京者貯之京口金陵轉漕兩淮中都諸倉亦當廣糴以補其數制置使訪綱備禦孰宜先綱言淮地自昔號財賦淵藪西有鐵冶東富魚稻足以自給淮右多山淮左多水足以自固誠能合兩淮爲一家兵財通融聲勢合一𨿽不假江浙之力可也祖宗盛時邊郡所儲足支十年慶曆間中山一鎭尙百八十萬石今宜上法先朝令商旅入粟近塞而算請錢貨於京師入粟拜爵守之以信則輸者必多邊儲不患不丰州郡禁兵本非供役乃就糧外郡耳今不爲戰鬥用乃使之供力役緩急戍守專倚大軍指日待更不安風土豈若土兵生長邊地墳墓室家人自爲守耶當精擇伉壯廣其尺籍悉隸禦前軍額分擘券給以助州郡衣糧之供大率如山陽武鋒軍制則邊面不必抽江上之戍江上不必出禁闈之師生券更番勞費俱息時有獻言制司廣買荒田開墾以爲營田綱以爲荒瘠之地不難辦而工力水利非久不可棄產欺官良田終不可得耗費公帑開墾難就曷若勸民盡耕閒田甽澮煙塞則官爲之助變瘠爲沃使民有餘蓄晁錯入粟之議本朝便糴之法在其中矣制司知其無益乃止淮東煮鹽之利本居天下半歲久獘滋鹽本日侵帑儲空竭負兩總司五十餘萬亭戶二十八萬借撥於朝廷五十萬又會餉所復鹽鈔舊制弗許商人預供貼鈔錢鹽司坐是窘不能支綱抉擿隱伏凡虛額無實詭爲出內飛走移易事制曲防課乃更羨旣盡償所負又贏金三十萬緡爲樁辦庫以備鹽本之闕添置新五十所諸場悉視乾道舊額三百九十萬石通一千三百萬緡課官吏之殿最綱約已率下辭臺郡之互饋獨增場官奉以養其廉擢戶部員外郎總領淮東軍馬財賦時邊面多生券山東歸附月餉錢糧以緡計增三十有三萬米以石計增六萬眞楚諸州又新招萬弩手皆仰給總所而浙西鹽利積負至七十餘萬緡諸州漕運不以時至綱核名實警稽慢區畫處分餉事賴以不乏移疾乞閒得直祕閣知婺州攺提點浙東刑獄皆屢辭不得請慮囚至婺有奴挾刃欲戕其主不遇而殺其子讕妄牽連徑出斬之釋衢囚之冤者臺盜鍾百一非共盜尉覬賞躐申制司綱謂治盜𨿽尙嚴豈得鍛煉傅會以成其罪耶於是得減死禱雨龍瑞宮有物蜿蜒朱色盤旋壇上者三日綱曰吾欲雨而已毋爲異以惑眾言未竟雷雨大至歲以大熟進直煥章閣知紹興府主管浙東安撫司公事兼提點刑獄訪民瘼罷行尢切蕭山有古運河西通錢塘東達臺明沙漲三十餘里舟行則膠乃開浚八千餘丈復創江口使泥淤弗得入河水不得泄於塗則盡甃以達城闉十里創一廬名曰施水主以道流於是舟車水陸不問晝夜寒暑意行利涉歡欣忘勩屬邑諸縣瀕海而諸曁十六鄕瀕湖蕩濼灌漑之利甚博勢家巨室率私植埂岸圍以成田湖流旣束水不得去雨稍多則溢入邑居田閭寖蕩瀕海藉塘爲固堤岸易圮咸鹵害稼歲損動數十萬畝蠲租亦萬計以綱言詔提舉常平司發田園奇援巧請一切峻卻而湖田始復郡備緡錢三萬專備修築而海田始固綱謂是邦控臨海道密拱都畿而軍籍單弱乃招水軍剌手教習甚專不令他役創營千餘間寬整堅密增置甲兵威聲赫然兼權司農卿尋直龍圖閣因任理宗卽位詔爲右文殿修撰加集英殿修撰復因任又加寶謨閣待制寶慶三年大水綱發粟三萬八千餘緡錢五萬振之蠲租六萬餘石捐瘠頓蘇無異常歲越有經總制窠名四十一萬其中二十五則紹興以來虛額也前後帥懼負殿以修奉攢宮之資僞增焉綱謂負殿之責小罔上之罪大摭其實以聞詔免九萬五千緡而宿獘因是著明矣紹定元年召赴行在綱入見言臣下先利之心過於徇義爲身之計過於謀國偸惰退縮奔競貪黷相與爲欺宜有以轉移之帝曰聞卿治行甚美越中民力如何對曰去歲水潦諸曁爲甚今歲幸中熟十年之間千里晏安皆朝廷威徳所及臣何力之有權戶部侍郎越數月上章致仕特二秩守戶部侍郎仍賜金帶卒越人聞之多墮淚有相率哭於寺觀者綱學有本原多聞博記兵農醫卜陰陽律曆諸書靡不研究機神明銳遇事立決在越佩四印文書山積而能操約禦詳治事不過二十刻公庭如水卑官下吏一言中理慨然從之爲文尢長於論事援據古今辧博雄勁服用不喜奢麗供帳車乘𨿽敝不更所著有恕齋集左帑志漫存錄

陳韡按宋史本傳韡字子華福州候官人父孔碩爲朱熹呂祖謙門人韡讓父郊恩與弟韔登開禧元年進士第從葉適學嘉定十四年賈涉開淮閫辟京東河北幹官韡謂山東河北遺民宜使歸耕其土給耕牛農具分配以內郡之貸死者然後三分齊地張林孝全各處其一其一以待有功者河南首領以三兩州來歸者與節度使一州者守其土忠義人盡還北然後括淮甸閒田仿韓琦河北義勇法募民爲兵給田而薄徵之擇土豪統率鹽丁又別廩爲一軍此第二重籓籬也十五年淮西告捷韡策金人必專向安丰而分兵綴諸郡使卞整張惠李汝舟範成進各以其兵屯廬州以待之金將盧鼓槌新勝於潼關乘銳急戰當持久困之不過十日必遁設伏邀擊必可勝又使時靑夏全候金人深入以輕兵搗其巢穴第一策也其後金人果犯安丰韡如盱眙犒師攺淮東制置司幹辦公事再如盱眙見劉﹠﹟調卞整張惠範成進夏全諸軍應援搗虛皆行韡之策遂有堂門之捷俘其四駙馬者遷將作監丞又遷太府寺丞差知眞州淮東提點刑獄加直寶章閣依舊提點刑獄兼知寶應州遷宗正寺丞權工部郎中攺倉部員外郎入對言臣所陳夏周漢唐數君之事如布徳兆謀任賢使能信賞必罰區處藩鎭不事姑息規模莫大於此又言人主所以禦天下者賞罰而已紹定二年冬盜起閩中帥王居安屬韡提舉四隅保甲韡有親喪辭之轉運使陳汶提舉常平史彌忠告急於朝謂非韡莫可平明年以寶章閣直學士起復知南劍州提舉汀州邵武軍兵甲公事福建路兵馬鈐轄同共措置招捕盜賊兼福建路招捕使未幾加提點刑獄韡籍土民丁壯爲一軍沙縣紫雲基告急沙縣破賊由間道趨城忠勇軍破之於髙橋賊乃趨邵武勢益熾時有議當招不當捕者韡言始者賊僅百計招而不捕養之至千又養之至萬今復養之將至於無算求淮西兵五千人可圖萬全詔韡兼福建路招捕使賊急攻汀州淮西帥曾式中調精兵三千五百人由泉漳間道入汀擊賊於順昌勝之六月兵大合加福建提點刑獄七月韡親提兵至沙縣順昌將樂淸流宣化督捕所至克捷九月分兵進討十月進攻五賊營寨平之十一月破潭瓦﹠﹟賊起之地夷其巢穴十二月誅汀州叛卒諭降連城七十有二寨汀境皆平四年正月遣將破下瞿張原寨二月躬往邵武督捕餘寇賊首晏彪迎降韡以其力屈乃降卒誅之進右文殿修撰依舊提點刑獄招捕使兼知建寧府衢州寇汪徐來二破常山開化勢張甚韡命淮將李大聲提兵七百出賊不意夜薄其寨賊出迎戰見算子旗驚曰此陳招捕軍也皆大哭急擊之衢寇悉平六年進寶章閣待制知隆興府贛寇陳三槍據松梓山寨出沒江西廣東所至屠殘韡遺官吏論降賊輒殺之乃謂盜賊起於貪吏劾其尢者二人又謂寇盜稽誅以臣下欺誕事權渙散所致若決計蕩除數月可畢十一月詔節制江西廣東福建三路捕寇軍馬韡奏遣將劉師直扼梅州齊敏扼循州自提淮西兵及親兵搗賊巢穴十二月兼知贛州端平元年正月進華文閣待制江西安撫使二月至贛斬將士張皇賊勢及掠子女貨財者齊敏李大聲所至克捷三月分兵守大石堡截賊糧道遂破松梓山三槍與餘黨縋﹠﹟而遁韡親督諸將乘春瘴未生薄松梓山賊悉精銳下山迎敵旗幟服色甚盛韡軍步騎夾擊又縱火焚之士皆攀﹠﹟上賊巢蕩爲煙埃賊首張魔王自焚斬千五百級擒賊將十二得所掠婦女牛馬及僣僞服物各數百計三槍中箭與敏軍遇擊敗之賊遁翼日追及下黃又敗之餘眾尙千餘剃狝略盡三槍僅以數十人遁至興寧就擒檻車載三槍等六人斬隆興市初賊跨三路數州六十寨至是悉平詔曰韡忠勤體國計慮精審身任討捕之責江閩東廣訖底寧輯乃進權工部侍郎仍知隆興兼江西安撫使未幾爲工部侍郎攺江東安撫使知建康府兼行宮畱守二年入奏事帝稱其平寇功韡頓首言曰臣不佞徒有孤忠仗陛下威靈苟逃曠敗耳何功之有遷權工部尙書又權刑部尙書沿江制置大使依舊江東安撫使知建康府往來巡視鄂州江西措置捍禦三年加寶謨閣學士十月詔選猛將精兵相視緩急據地利遏要衝以伐姦謀嘉熙元年進煥章閣學士四年拜刑部尙書辭免加徽猷閣學士知潭州荊湖南路安撫使淳佑四年召爲兵部尙書遷禮部尙書兼侍讀兼同修國史實錄院同修撰拜端明殿學士同簽書樞密院事兼參知政事尋拜參知政事兼同知樞密院事七年知樞密院事湖南安撫大使兼知潭州九年以觀文殿學士福建安撫大使知福州五上章辭以舊職提舉洞霄宮開慶元年召赴闕落致仕充醴泉觀使兼侍讀景定元年授福建安撫大使兼知福州久之提舉佑神觀力請致仕明年卒年八十有三贈少師謚忠肅

黃震按宋史本傳震字東發慶元府慈溪人寶佑四年登進士第調吳縣尉吳多豪勢家告私債則以屬尉民多饑凍窘苦死尉卒手震至不受貴家告府檄攝其縣及攝長洲華亭皆有聲浙東提舉常平王華甫辟主管帳司文字時錢庚孫守常朱熠守平江吳君擢守嘉興皆倚嬖幸厲民華甫病革彊起劾罷三人震贊之也沿海制置司辟幹辦提領浙西鹽事不就攺辟提領鎭江轉般倉分司公田法行攺提領官田所言不便不聽復轉般倉職入爲點校贍軍激賞酒庫所檢察官擢史館檢閱與修寧宗理宗兩朝國史實錄輪對言當時之大獘曰民窮曰兵弱曰財匱曰士大夫無恥乞罷給度僧人道士牒使其徒老死卽消弭之收其田入可以富軍國紓民力時宮中建內道場故首及此帝怒批降三秩卽出國門用諫官言得寢出通判廣徳軍初孝宗班朱熹社倉法於天下而廣徳則官置此倉民困於納息至以息爲本而息皆橫取民窮至自經人以爲熹之法不敢議震曰不然法出於堯舜三代聖人猶有變通安有先儒爲法不思救其獘耶況熹法社倉歸之於民而官不得與官𨿽不與而終有納息之患震爲別買田六百畝以其租代社倉息約非凶年不貸而貸者不取息郡有祠山廟歲合江淮之民禱祈者數十萬其牲皆用牛郡惡少挾兵刃舞牲迎神爲常鬥爭致犯法其俗又有自嬰桎梏自栲掠以邀福者震見問之乃兵卒責自狀其罪卒曰本無罪震曰爾罪多不敢對人言特告神以免罪耳杖之示眾又其俗有所謂埋藏會者爲坎於庭深廣皆五尺以所祭牛及器皿數百納其中覆以牛革封鐍一夕明發視之失所在震以爲妖而殺牛淫祀非法言之諸司禁絕之郡守賈蕃世以權相從子騎縱不法震數與爭論是非蕃世積不堪疏震撓政坐解官尋通判紹興府獲海寇僇之撫州饑起震知其州單車疾馳中道約富人耆老集城中毋過某日至則大書閉糶者籍彊糴者斬揭於市坐驛舍署文書不入州治不抑米價價日損親煮粥食餓者請於朝給爵賞旌勞者而後入視州事轉運司下州糴米七萬石震曰民生蹶矣豈宜重困之以沒官田三莊所入應之若補刻六經儀禮修復朱熹祠樹晏殊裏門曰舊學坊制祭社稷器復風雷祀勸民種麥禁競渡船焚千三百餘艘用其丁鐵創軍營五百間皆善政也詔增秩遂升提舉常平倉司舊有結關拒逮捕事系郡獄二十有八年存者十無三四以事關尙書省無敢決其獄者以結關爲作亂也震謂結關猶他郡之結甲也非作亂比況已經數赦於是皆釋之新城與光澤地犬牙相入民夾溪而處歲常忿鬥爭漁會知縣事蹇雄爲政擾民因相結拒起焚掠震乃劾罷雄諭其民散去初常平有慈幼局爲貧而棄子者設久而名存實亡震謂收哺於旣棄之後不若先其未棄保全之乃損益舊法凡當娩而貧者許裏胥請於官贍之棄者許人收養官出粟給所收家或活者眾震論役法先令縣核民產業不使下戶受抑於上戶大興水利廢陂壞堰及爲豪右所占者復之攺提點刑獄決滯獄淸民訟赫然如神明有貴家害民震按之貴家怨又彊發富人粟與民富人亦怨禦史中丞陳堅以讒者言劾震去讒者乃怨震者也遂奉雲臺祠賈似道罷相以宗正寺簿召將與兪浙並爲監察禦史有內戚畏震直止之而浙亦以直言去移浙東提舉常平鎭安饑民折盜賊萌芽時皇叔大父福王與芮判紹興府遂兼王府長史震奏曰朝廷之制尊卑不同而紀綱不可紊外𨿽藩王監司得言之今爲其屬豈敢察其非柰何自臣復壞其法固不拜長史命進侍左郎官及宗正少卿皆不拜震嘗告人曰非聖人之書不可觀無益之詩文不可作也居官恆未明視事事至立決自奉儉薄人有急難則周之不少吝所著日抄一百卷卒門人私謚曰文潔先生

羅必元按宋史本傳必元字亨父隆興進賢人嘉定十年進士調咸寧尉撫州司法參軍崇仁丞復攝司法郡士曾極題金陵行宮龍屏迕丞相史彌遠謫道州解吏窘極甚必元釋其縛使之善達眞徳秀入參大政必元移書曰老醫嘗云傷寒壞證惟獨參湯可救之然其活者十無二三先生其今之獨參湯乎調福州觀察推官有勢家李遇奪民荔支園必元直之遇爲言官以私憾罷之知余幹縣趙福王府驕橫前後宰貳多爲擠陷至是以汝愚墓占四周民山亦爲直之言於州曰區區小官罷去何害人益壯其風力淳佑中通判贛州賈似道總領京湖﹠﹟剝至甚必元上疏以爲﹠﹟國脈傷民命似道銜之攺知汀州爲禦史丁大全按去後起干行在糧料院錢塘有海鰍爲患漂民居詔方士治之都人鼓扇成風必元上疏力止之帝召見曰見卿梅花詩足知卿志度宗卽位以直寶章閣兼宗學博士致仕卒年九十一必元嘗從危稹包遜學最爲有淵源見理甚明風節甚髙至今鄕人猶尊慕之云

孫子秀按宋史本傳子秀字元實越州余姚人紹定五年進士調吳縣主簿有妖人稱水仙太保郡守王遂將使治之莫敢行子秀奮然請往焚其廬碎其像沈其人於太湖曰實汝水仙之名矣妖遂絕日詣學宮與諸生討論義理辟淮東總領所中酒庫檄督宜興縣圍田租旣還白水災總領恚曰軍餉所關而敢若此獨不爲身計乎子秀曰何敢爲身計寧罪去爾力爭之遂免調滁州教授至官攺知金壇縣嚴保伍釐經界結義役一切與民休息訟者使賫牒自詣里正並鄰證來然後行不實者往往自匿其牒惟豪黠者有犯則痛繩不少貸淮民流入以萬計振給撫卹樹廬舍括田使耕拔其能者分治之崇學校明教化行鄕飲酒禮訪國初茅山書院故址新之以待遠方遊學之士通判慶元府主管浙東鹽事先是諸場鹽百袋附五袋名五釐鹽未幾提舉官以爲正數民困甚子秀奏蠲之辟幹辦行在諸司糧料院衢州寇作水冒城郭朝廷擇守屬子秀行子秀謂捕賊之貴𨿽在有司亦必習土俗之人乃能剪其憑依截其奔突乃立保伍選用土豪首旌常山縣令陳謙亨寓士周還淳等捍禦之勞具表於朝乞加優賞人心由是競勸未幾盜復起江山玉山間甫七日而眾禽四十八人以來終子秀之任賊不復動水潦所及則爲治橋梁修堰補城壁浚水原助葺民廬振以錢米招通鄰糴奏蠲秋苗萬五千石有奇盡代納其夏稅並除公私一切之負坍溪沙壅之田請於朝永蠲其稅民用復蘇南渡後孔子裔孫寓衢州詔權以衢學奉祀因循逾年無專饗之廟子秀撤廢佛寺奏立家廟如闕裏旣成行釋菜禮以政最遷太常丞以言罷未幾遷大宗正丞遷金部郎官金部舊責州郡以必不可辧之泛數吏顚倒爲姦欺子秀日夜討論給冊轉遞以均其輸人人如債切身不遣一字而輸足遷將作監淮東總領辭攺知寧國府辭爲左司兼右司再兼金部與丞相丁大全議不合去國差知吉州尋鐫罷時嬖幸朱熠凡三劾子秀開慶元年爲浙西提舉常平先是大全以私人爲之盡奪亭民鹽本錢充獻羨之數不足則估籍虛攤一路騷動亭民多流亡子務還前政鹽本錢五十餘萬貫奏省華亭茶鹽分司官定衡量之非法多取者於是流徙復業徙浙西提點刑獄兼知常州淮兵數百人浮寓貢院給餉不時死者相繼子秀請於朝創名忠衛軍置寨以居截撥上供贍之盜劫吳大椿前使者諱其事誣大椿與兄子﹠﹟爭財自劫其家追毀大椿官編置千里外徙黥其臧獲子秀廉得實乃悉平反之尋以兼郡則行部非便得請專臬事擊貪舉廉風采凜然行獄爲淸進大理少卿直華文閣浙東提點刑獄兼知婺州婺多勢家有田連阡陌而無賦稅者子秀悉核其田書諸牘勢家以爲厲己嗾言者罷之尋遷湖南轉運副使以迎養非便辭移浙西提點刑獄子秀冒暑周行八郡三十九縣獄爲之淸安吉州有婦人訴人殺其夫與二僕郡守捐賞萬緡逮系考掠十餘人終莫得其實子秀密訪之乃婦人賂宗室子殺其夫僕救之並殺以滅口一問卽伏誅又釋僞會之連逮者遠近稱爲神明初獄訟之滯皆由期限之不應使者下車或親書戒州縣勿違而違如故則怒之怒之攺匣又違則又重怒之至再三而專卒四出巡尉等司繳限抱匣費不貲則其勢必違子秀與州縣約到限者徑詣庭下吏不得要索亦無違者其後創循環總匣屬各州主管官凡管內諸司報應皆並入匣一日一遣公移則又總實於匣以往於是事無小大纖悉畢具而風聞者反謂專卒淩州縣劾罷之子秀笑而已移江東提點刑獄度宗卽位進太常少卿兼右司尋兼知臨安府以言罷起知婺州卒子秀少從上虞劉漢弼遊磊落英發抵掌極談神采飛動與人交久而益親死生患難營救不遺力聞一善則手錄之

陳塏按宋史本傳塏字子爽嘉興人歷京湖制置使司主管機宜文字差知徳安府加直寶謨閣江西提點刑獄攺直敷文閣提舉千秋鴻禧觀轉司農寺丞主管崇道觀知安慶府召赴闕加直顯謨閣湖南提點刑獄再召爲右司郎官加直寶文閣知隆興府江西安撫使攺知江州主管江西安撫司事召爲右司郎官進直龍圖閣浙西提點刑獄遷司農少卿以祕閣修撰知慶元府兼沿海制置副使遷大理卿進右文殿修撰知平江府兼淮浙發運使戶部侍郎趙必願舉塏最詔特轉一官遷太府卿司農卿權工部侍郎兼同詳定敕令官兼中書門下省檢正諸房公事入奏言願陛下轉移世道之樞機砥礪士大夫之廉恥使知名義爲重利祿爲輕久去國以恬退聞者召之久立朝以更疊請者從之甘言容悅者必斥眞情﹠﹟閒者勿畱如此則君臣上下皆以眞實相與四維旣張士大夫難進易退之風當見於聖世人才幸甚又言請以從官仿古昔入從出藩之意其從臣爲諸路憲漕則以提點刑獄使轉運使系銜假之使名示與庶官別仍乞除授自臣始自是屢言於帝前不許以言罷未幾進集英殿修撰知婺州攺知太平州兼江東轉運副使請蠲放諸郡災傷加戶部侍郎淮東總領尋提領江淮茶鹽所兼知太平州發公帑代三縣輸折絲帛錢五十萬九千三百六十餘貫又作浮淮書堂以處兩淮之民而教之進顯謨閣待制知廣州權兵部尙書又進寶章閣直學士知婺州遷權戶部尙書尋爲眞時暫兼吏部尙書以寶文閣學士知潭州兼湖南安撫使召赴闕以舊職提舉太平興國宮加龍圖閣學士依舊宮觀久之加端明殿學士咸淳四年卒謚淸毅塏屢歷麾節軍民愛戴幕客甚多而塏又樂薦士所著可齋瓿﹠﹟二十卷

冷應澄按宋史本傳應澄字公定隆興分寧人寶慶元年進士調廬陵主簿卽以廉能著有訴事臺府者必曰願下廬陵淸主簿尢爲楊長孺所識拔調靜江府司錄參軍治獄平恕轉運使範應鈴列薦於朝知萬載縣大修學捨招俊秀治其業旌其通經飭行者以勸歲歉棄孩滿道乃下令恣民收養所棄父母不得復問全活甚眾葉夢得列其行事風厲余邑通判道州入監行在榷貨務遷登聞鼓檢院景定元年奉使督餉江上還知徳慶府前守政不立縱豪吏漁獵峒獠遂大爲變逼城六十里而營應澄未入境馳檄諭之曰汝等不獲已至此新太守且上轉禍爲福一機也脇從影附亦宜早計去就不然不免矣獠感悟欲自歸惑謀主不果眾稍引去應澄知其勢解卽厲士馬出不意一鼓擒之縱遣歸農猶十餘人乃請諸監司歸郡之避難畱幕府者誅豪吏之激禍者初經略雷宜中意應澄必以濟師來請及是嘆服亟上其事薦應澄可大用屬縣租賦諉道阻久不至郡應澄爲之期曰首輸者與減分末至則償所減民惟恐後不一月訖事凡諸綱官廩稍軍券前政積不得者悉補還之上下欣附應澄亦極力摩撫與爲簡便期年報政奏罷抑配鹽法及乞用楮券折銀綱等五事以紓民力詔就升本道提舉常平兼轉運使俾行其說首劾守令貪橫不法十餘人列郡肅然最聞加直祕閣時經略使陳宗禮入爲參知政事帝問誰可代卿者宗禮以應澄對旋召爲都官郎官未行就升直竇章閣知廣州主管廣南東路經略安撫司公事馬步軍都總管領漕庾如故五司叢劇應澄卽分時理務不擾不﹠﹟常曰治官事當如家事惜官物當如己物方今國計內虛邊聲外震吾等受上厚恩安得淸談自髙以誤世陶士行卞望之吾師也自聞襄樊受圍日繕器械裕財粟以備倉卒後卒賴其用屢平大寇未嘗輕殺笞杖以降亦加審愼至其臨事輒斷𨿽勢要不爲撓奪後卒於家

包恢按宋史本傳恢字宏父建昌人自其父揚世父約叔父遜從朱熹陸九淵學恢少爲諸父門人講大學其言髙明諸父驚焉嘉定十三年舉進士調金溪主簿邵武守王遂辟光澤主簿平寇亂建寧守袁甫薦爲府學教授監虎翼軍募土豪討唐石之寇授掌故攺沿江制置司幹官會歲饑盜起金壇溧陽之間恢部諸將爲十誅夷之沿江制置使陳韡辟爲機宜復有平寇功攺知吉州永丰縣未行差發運幹官福建安撫使陳塏檄平寇遷武學諭宗正寺主簿添差通判臺州徐鹿卿討溫寇辟兼提點刑獄司主管文字議收捕攺通判臨安府遷宗正寺主簿知臺州有妖僧居山中號活佛男女爭事之因爲姦利豪貴風靡恢誅其僧進左司郎官未行攺湖北提點刑獄未行移福建兼知建寧閩俗以九月祠五王生日靡金帛傾市奉之恢曰彼非犬豕安得一日而五子同生非不祥者乎而尊畏之若是眾感悟爲之衰止兼轉運判官以侍禦史周坦論罷光州布衣陳景夏上書云包恢剛正不屈之臣言者污蔑之耳又四年起爲廣東轉運判官權經略使遷侍右郎官尋爲大理少卿卽日除直顯文閣浙西提點刑獄是時海寇爲亂恢單車就道調許澉浦分屯建寨一旦集諸軍討平之嘉興吏因和糴受賕百萬恢被旨慮囚曰吾用此消沴气方減死斷其手進直龍圖閣權發運升祕閣修撰知隆興府兼江西轉運沈妖妓於水化爲狐人皆神之有母訴子者年月後狀作疏字恢疑之呼其子至泣不言及得其情母孀居與僧通惡其子諫以不孝坐之狀則僧爲之也因責子侍養跬步不離僧無由至母乃托夫諱日入寺作佛事以籠盛衣帛因納僧於內以歸恢知之使人要之置籠公庫逾旬吏報籠中臭達於外恢命沈於江語其子曰爲汝除此害矣又姑死者假子婦棺以斂家貧不能償婦訴於恢恢怒買一棺紿其婦臥棺中以試就掩而葬之攺湖南轉運使罷景定初拜大理卿樞密都承旨兼侍講權禮部侍郎尋爲中書舍人林希逸奏恢守法奉公其心如水權刑部侍郎進華文閣直學士知平江府兼發運豪有奪民包舉田寄公租誣上者恢上疏指爲以小民祈天永命之一事帝覽奏惻然罪任事者卽歸民田召赴闕辭攺知紹興又辭度宗卽位召爲刑部尙書進端明殿學士簽書樞密院事封南城縣侯郊祀禮成還以資政殿學士致仕恢歷仕所至破豪猾去姦吏治蠱獄課盆鹽理銀欠政聲赫然嘗因論對曰此臣心惻隱所以深切爲陛下告者陛下惻隱之心如天地日月其閉而食之者曰近習曰外戚耳參知政事董槐見而嘆曰吾等有慚色矣他日講官因稱恢疏剴切願容納理宗欣然曰其言甚直朕何嘗怒直言經筵奏對誠實懇惻至身心之要未嘗不從容諄至度宗至比恢爲程顥程頤恢侍其父疾滌濯掃除之役不命僮僕年八十有七臨終舉盧懷愼臥簣窮約事戒諸子斂以深衣作書別親戚而後卒有光隕其地遺表聞帝輟朝贈少保謚文肅賻銀絹五百

楊文仲按宋史本傳文仲字時發眉州彭山人七歲而孤母胡年二十有八守節自誓教養諸子文仲旣冠以春秋貢其母喜曰汝家至汝三世以是經收效矣淳佑七年文仲以冑試第一入太學九年又以公試第一升內捨時言路頗壅因季冬雷震首帥同捨叩閽極言時事有曰天本不怒人激之使怒人本無言雷激之使言一時爭傳誦之升上捨爲西廊學錄丞相謝方叔嘗問文仲曰今日何事最急對曰國本未建莫大於此上意未諭當以死請可也寶佑元年登進士第丁母憂釋服屬從叔父棟守婺州罷歸寓余杭文仲往問伊洛之學調復州學教授轉運使印應飛辟入幕明嫠婦冤獄應飛悉從文仲議且薦之荊湖宣撫使趙葵署文仲佐分司幕姚希徳江萬里合薦文仲學爲有用辟四川宣撫司準備差遣添差沿海制置司幹辦公事召爲戶部架閣遷太學正升博士時棟爲祭酒講學益詣精邃遷國子博士﹠﹟外添差通判臺州故事守貳尙華侈正月望取燈民間吏以白文仲曰爲吾然一燈足矣勸農東郊守因欲泛湖文仲卽先馳歸添差通判揚州牙契舊額歲爲錢四萬緡累政增至十六萬開告訐以求羨文仲曰希賞以擾民吾不爲也卒增十八界一而已制置使李廷芝檄主管機宜文字時有沙田使者欲舉行之文仲力爭以爲事不可妄興蓋與民之惠有限不擾之惠無窮江北風寒之地民力竭矣爲利幾何安忍重擾吾民乎事遂不行召爲宗學博士郊祀攝圜壇子階監察禦史近輔兵變水患輪對言皇天眷命垂四百年天命久熟之餘國脈癃老之候此豈非一大喜懼之交乎願陛下一切淸明自作主宰又曰春多沈陰豈但麥秋之憂於時爲夬尢軫莧陸之慮天目則洪水發焉蘇湖則弄兵興焉峨冠於於而每見大夫之乏使佩印累累而常慮貪瀆之無厭將習黃金橫帶之娛兵疲尺籍掛虛之冗蚩蚩編氓得以輕統府瑣瑣警遽輒以憂朝廷設不幸事有大於此者國何賴焉帝聽顧問甚至遷太常丞尋兼權倉部郎官兼崇政殿說書遷將作少監又遷將作監文仲在講筵每以積誠感動嘗進讀春秋帝問五霸何以爲三王罪人文仲奏云齊桓公當王霸升降之會而不能爲向上事業獨能開世變厲階臣考諸春秋桓公初年多書人越二十年伐楚定世子之功旣成然後書侯之辭疊見此所以爲尊王抑霸之大法然王豈徒尊哉蓋欲周王子孫率修文武成康之法度以扶持文武成康之徳澤則王迹不熄西周之美可尋如此方副春秋尊王之意帝曰先帝聖訓有曰絲竹之亂耳紅紫之眩目良心善性皆本有之又曰得聖賢心學之指要本領端正家傳世守以是而君國子民以是而祈天永命以是而貽謀燕翼大哉先訓朕朝夕服膺時帝以疾連不視朝文仲奏聲色之事若識得破元無可好帝斂容端拱久之盛夏建宗陽宮壞徙民居畿甸騷然文仲疏諫移閭閻之聚爲香火之庭不得爲善計矣陛下紹祖宗之位豈以黃老之居爲輕重哉翼日面奏益懇至丞相賈似道怒曰楊文仲多言詔卿監以上薦人才文仲薦陳存呂折鍾季玉等十有八人名士二人金華王柏天臺車若水也兼國子司業兼侍立修注官又以救太學教諭彭成天迕似道主管崇禧觀出知衡州運餉有法而民不擾以所當得米八千石立思濟倉召爲祕書少監尋兼崇政殿說書以疾乞致仕不許兼國史院編修官實錄院檢討官遷太常少卿兼國子司業遷起居舍人瀛國公卽位授權工部侍郎兼權侍右郎官尋兼給事中有事明堂議以上公攝行文仲議曰今祗見天地之始𨿽在幼沖比卽喪次已勝拜跪執禮無違所當親饗時丞相王爚陳宜中不協文仲上疏言事危且急矣祖宗所深賴億兆所寄命在乎二相苟以不協之故今日不戰明日不徵時不再來後悔何及尋兼國子祭酒請謚金華何基及柏時大元兵渡江畿甸震動朝士多棄去者侍從班惟文仲一人詔旌在列不去者二階文仲疾益甚﹠﹟祠以集英殿修撰知漳州三上章乞致仕攺知泉州因將家逾嶺南待次卒而宋亡矣

劉應龍按宋史本傳應龍字漢臣瑞州髙安人嘉熙二年進士授零陵主簿饒州錄事參軍有毛隆者務剽掠殺人州民被盜遙呼盜曰汝毛隆也盜亦曰我毛隆也旣訟於官捕隆置獄應龍曰盜誠毛隆其肯自謂因言於州州不可乃委他官隆誣伏抵死未幾盜敗應龍由是著名攺知崇仁縣淮西失守江西諸州有殘破者縣佐貳聞變先遁應龍固守不去先是理宗久未有子以弟福王與芮之子爲皇子丞相吳潛有異論帝已不樂大元兵渡江朝野震動逐丞相丁大全復起潛爲相帝問潛策安出潛對曰當遷幸又問卿如何潛曰臣當死守於此帝泣下曰卿欲爲張邦昌乎潛不敢復言未幾北兵退帝語羣臣曰吳潛幾誤朕遂罷潛相帝怒潛不已應龍朝受命帝夜出象簡書疏﹠﹟授應龍使劾潛應龍謂潛本有賢譽獨論事失當臨變寡斷祖宗以來大臣有罪未嘗輕肆誅戮欲望姑從寬典以全體貌帝大怒乃按劾丁大全請加竄斥疏言內莫急於蘇民瘼以固國本外莫急於討軍實以振國威又言時政四事廣發廩以賑民饑通商販以助民食勸分富室以助官糴嚴等第以核民數稽檢放以蘇民窮嚴戢盜以除民害賈似道素忌潛會京師米貴應龍爲勸糶歌宦者取以上聞帝問知應龍所作問似道米價髙當亟處之似道訪其由亦怒應龍遷司農少卿尋以右諫議大夫孫附鳳言遂去國景定三年湖南饑起提舉常平以救荒功遷直寶章閣廣南東路轉運判官遷祕書監兼國史編修實錄檢討知隆興府兼江西轉運副使奏免和糴二十萬石擢權戶部侍郎兼侍讀時似道當國百官奏對稍切直者輒黜應龍言臣觀今日之事可言者多矣邇日以來靖恭自守者以論事爲忌指陳稍切者聯翩引去豈兩省繳駁過甚重其疑歟抑廷臣奏對咈意速其畏歟朝廷淸明之時而言者已疑懷畏臣恐正臣奪气鯁臣喫舌宜非盛世所有遂迕當路自侍從兩省以下無不切齒未幾以集英殿修撰知建寧府亟辭中書舍人盧鉞希指封還錄黃久之起爲江東轉運使辭南海寇作朝廷患之乃以顯謨閣待制知廣州廣東經略安撫使寇聞應龍至遁去應龍剿逐之南海大治特旨屢召拜戶部侍郎仍兼侍讀七上奏辭免徳佑元年遷兵部尙書寶章閣直學士知贛州兼江西兵馬鈐轄靑海軍節度使力辭隱九峯子元髙亦舉進士知候官縣沒洪天錫嘆曰朝廷失一禦史矣

呂沆按宋史呂午傳午子沆字叔朝以恩補將仕郎端平三年銓試第一授黃巖縣主簿監西京中嶽廟者二總領湖廣江西京西財賦所準備差遣攺知於潛縣重囚逸聞沆至自歸淮西總領辟充主管文字通判婺州朱君章訟爭田四十有二年吳王府爭墓二十有九年沆皆決之特差充提領兩浙轉運鹽事使司主管文字又差充行在點檢贍軍激賞酒庫歷四轄六院之文思官告書擬尙左右郎官事賈似道議行公田蔧星現沆請罷公田還民及理宗崩似道矯詔廢十七界會子行關子沆力言非便似道大怒調將作監簿急令言者論寢久之與雲臺觀起知興國軍未赴論仍雲臺觀起知全州未赴與仙都宮徳佑元年三學伏闕上書訟沆屈召赴行在沆不復出卒年八十有一

常楙按宋史本傳楙字長孺顯謨閣直學士同之曾孫入太學淳佑七年舉進士調常熟尉公廉自持不畏彊禦部使者交薦之調婺州推官疏決滯訟以剸繁裁劇稱臨安府尹馬光祖又薦於朝辟差平江府百萬倉檢察不受和糴事例戢吏卒苛取發運使趙與兼提點刑獄屬楙檢覆雪無錫翟氏冤獄監江淮茶鹽所蕪湖局不受商稅嬴光祖益敬之攺知嘉定縣歲大水勸分和糴按籍均敷發運使王爚提點刑獄孫子秀俱特薦於朝簽書臨安府判官不爲權勢撓有爲淮東提舉常平辟楙提管楙知其不可與共事笑而卻之未幾政府彊楙行遂拂衣去朝野髙之主管城南廂聽訟嚴明豪右益憚之都城火後瓦礫充斥差民船徙運在籍者百五十家惟二十有五家應役余率爲勢要宦官所庇楙悉追之不服者杖其人械於他所無不聽命又力拒戶部科買葉夢鼎陳昉深期獎焉添差臨安通判朝命鞫封樁庫吏範成獄不肯承廟堂風旨無辜者悉出之知廣徳軍郡有水災發社倉粟以活饑民官吏難之楙先發而後請專命之罪置慈幼局立先賢祠故事郡守秋苗例可得米千石乃以代屬縣償大農綱欠拜監察禦史知無不言嘗論天變及賈似道家爭田事論繼皇子竑嗣觸度宗怒遷司農卿尋爲兩浙轉運使禁戢吏姦不以急符督常賦海鹽歲爲咸潮害稼楙請於朝捐金髮粟復輟己帑大加修築新塘三千六百二十五丈名曰海晏塘是秋風濤大作塘不浸者尺許民得奠居歲復告稔邑人徳之遷戶部侍郎受四方民詞務通下情兼中書門下省檢正諸房公事兼刑部侍郎極論檢覆之敝上進故事首論雷雪非時之變帝意不悅﹠﹟祠不許以集英殿修撰知平江值旱故事郡守合得緡錢十五萬悉以爲民食軍餉助蠲苗九萬稅十三萬版帳十六萬又蠲新苗二萬八千大寬公私之力飛蝗幾及境疾風飄入太湖節浮費修府庫旣代有送還事例自給吏卒外餘金萬楮楙悉不受吏驚曰人言常侍郎不愛錢果然攺浙東安撫使值水災捐萬楮以振之復請糴於朝得米萬石蠲新苗三萬八千又以諸曁被水尢甚給二萬楮付縣折運民食不至乏絕民各祀於家兩浙及會稽山陰死者暴露與貧而無以爲殮者乃以十萬楮置普惠庫取息造棺以給之尋以刑部侍郎召申明期赦敍攺法與廟堂爭可否辧僞關獄救八倉虧欠免死罪平反天井巷殺人獄全活者甚眾兼給事中封還隆國夫人從子黃進觀察使錄黃帝怒似道以禦書令委曲書行楙迄不奉命以寶章閣待制提舉太平興國宮徳佑元年拜吏部尙書以老病辭累詔不許專官趣行甚峻楙入見首言霅川之變非其本心置之死過矣不與立後又過矣巴陵帝王之冑生不得正命死不得血食沈冤幽憤鬱結四五十年之久不爲妖爲札於冥冥中者幾希願陛下勿搖浮議特發神斷宗社幸甚於是詔國史院討論典故以聞明堂禮成進端明殿學士提領戶部財用特與執政恩數楙以國步方艱非臣子貪榮之時力辭恩數與廟堂議事不合以疾謁告二年春拜參知政事爲夏士林繳駁拜疏出關後六年卒

政事部名臣列傳二十四

金一

康公弼按金史本傳公弼字伯迪其先應州人曾祖引遼保寧間以戰功授誓券家於燕之宛平公弼好學年二十三中進士除著作郎武州軍事判官辟樞府令史求外補出爲寧遠令縣中隕霜殺禾稼漕司督賦急系之獄公弼上書朝廷乃釋之因免縣中租賦縣人爲立生祠監平州錢帛庫調督糧於川州大盜侯槪陷川州使護送公弼出境曰良吏也權幹州節度使卒謚忠肅天會七年贈侍中正隆二年攺贈特進道國公

王政按金史本傳政辰州熊嶽人也其先仕渤海及遼皆有顯者政當遼季亂浮沈州裏髙永昌據遼東知政材略欲用之政度其無成辭謝不就永昌敗渤海人爭縛永昌以爲功政獨逡巡引退吳王闍母聞而異之言於太祖授盧州渤海軍謀克從破白霫下燕云及金兵伐宋滑州降畱政爲安撫使前此數州旣降復殺守將反爲宋守及是人以爲政憂政曰苟利國家𨿽死何避宋王宗望壯之曰身沒王事利及子孫汝言是也政從數騎入州是時民多以饑爲盜坐系政皆釋之發倉廩以賑貧乏於是州民皆悅不復叛傍郡聞之亦多降者宋王召政至轅門撫其背曰吾以汝爲死矣乃復成功耶慰諭者久之天會四年爲燕京都曲院同監未幾除同知金勝軍節度使事攺權侍衛親軍都指揮使兼掌軍資是時軍旅始定管庫紀綱未立掌吏皆因緣爲姦政獨明會計嚴扃鐍金帛山積而出納無錙誅之失吳王闍母戲之曰汝爲官久矣而貧不加富何也對曰政以楊震四知自守安得不貧吳王笑曰前言戲之耳以黃金百兩銀五百兩及所乘馬遺之六年授左監門將軍歷安州刺史檀州軍州事戶吏房主事天眷元年遷保靜軍節度使致仕卒年六十六政本名南撒裏嘗使髙麗因攺名政子遵仁遵義遵古遵古有傳

趙元按金史本傳元字善長涿州範陽人遼天慶八年登進士第仕至尙書金部員外郎遼亡郭藥師爲宋守燕以元掌機宜文字王師取燕藥師降樞密使劉彥宗辟元爲本院令史天會間同知薊州事有賊殺人橫道官吏圜視莫知所爲路人耕夫聚觀甚眾元指田中釋耒而來者曰此賊也叱左右縛之遂伏僚吏問其故元曰偶得於眉睫間耳其後朝廷立磨勘格凡嘗仕宣和者皆除名籍元在磨勘中齊國廢置行臺省於汴選名士十餘人備官屬元在選中授行兵部郎中行臺徙大名再徙祁州及宗弼再取河南元皆攝戶部事賦調兵食取辦天眷三年爲行臺右司員外郎囚有殺人當死者行臺欲宥之元不從反復數四勢不可奪乃仰天嘆曰如殺人者可宥死者復何辜柰何欲僥己福而亂天下法乎行臺竟不能奪攺左司員外郎攝吏部事在行臺凡十年吏事明敏宗弼深知之行臺或有事上相府宗弼必問曾經趙元未也其見重如此爲同僉汴京畱守事攺同知大名尹用廉遷河北西路轉運使歷彰徳武勝等軍節度使以老致仕卒於家

李上達按金史本傳上達字達道曹州濟陰人在宋時以蔭補官累東平府司戶參軍撻懶取東平上達給軍須號辦治齊國建爲吏部員外郎攝戶部事劉豫行什一之法樂歲輸多歉歲寡取之蓋古人助法也收斂之時蓄積蓋藏民或不以實輸官官亦不肯盡信於是告訐起而獄訟繁公私苦之上達論其獘豫攺定爲五等之制齊國廢以河南與宋人上達隨地入宋宗弼復取河南上達爲同知大名尹按察陜西河南是時關陜蒲解汝蔡民饑上達輒以便宜發倉粟賑百姓累遷知山東西路轉運使上達到官再期比舊增三十餘萬貫戶部以其法頒之鄰路上達長於吏事能治繁劇猾不能欺所至稱之卒官年六十一

鄭建充按金史本傳建充字仲實其先京兆人占籍鄜州仕宋累官知延安府事天會七年來降仍知延安府屯兵三千宋劉光烈兵八萬來攻建充相距四十餘日攻益急建充遣人會斜喝軍夾擊破之俘其裨將賀貴遷節制司統制軍馬攺京兆府路兵馬都監敗宋曲端於彭原髙昌宗據延安爲宋守建充擊之盡復城邑復知延安軍府事齊國建累遷博州團練使知寧州齊國廢朝廷以地賜宋爲宋環慶路經略安撫副使仍知寧州天眷復取陜西仍以爲經略安撫使知慶州從破甘谷城攺平涼尹是時營建南京宮室大發河東陜西材木浮河而下經砥柱之險筏工多沈溺有司不敢以聞乃誣以逃亡錮其家建充白其事請至砥柱解筏順流散下令善游者下流接出之而錮者得釋正隆軍興括筋角造軍器百姓往往椎牛取之或生拔取其角牛有泣下者建充白其事於朝建充性剛暴常畜猘犬十數奴僕有罪旣笞已復嗾犬嚙之骨肉都盡𨿽謙遜下士於敵已上一無所屈省部文移有不應法度輒置之坐下或卽毀裂由是在位者銜之軍胥李換竊用公帑自度不得免乃誣建充藏甲欲反更再鞫皆無狀方奏上攝事者素與建充有隙恐其得釋使吏持文書紿建充曰朝省有命柰何建充曰惟汝所爲是夜死於獄中長子訴亦死焉

沈璋按金史本傳璋字之達奉聖州永興人也學進士業迪古乃軍至上谷璋與李師夔謀開門迎降明日擇可爲守者眾皆推璋璋固稱李師夔於是授師夔武定軍節度使以璋副之授太常少卿遷鴻臚卿丁母憂起復山西路都轉運副使加衛尉卿從伐宋汴京平眾爭趨貲貨璋獨無所取惟載書數千卷而還太行賊陷潞州殺其首姚璠官軍討平之命璋權知州事璋至招復逋逃賑養困饑收其橫屍葬之未幾民頗安輯初賊黨據城潞之軍卒當緣坐者七百人帥府牒璋盡誅之璋不從帥府聞之大怒召璋呵責且欲殺璋左右震怒璋顏色不動從容對曰招亡撫存璋之職也此輩初無叛心蓋爲賊所脇有不得已者故招之復來今欲殺之是殺降也苟利於眾璋死何憾少頃怒解因召潞軍曰吾始命戮汝今汝使君活爾矣皆感泣而去朝廷聞而嘉之拜左諫議大夫知潞州事百姓爲之立祠移知忻州攺同知太原尹加尙書禮部侍郎時介休人張覺聚黨亡命山谷鈔掠邑縣招之不肯降曰前嘗有降者皆殺之今以好言誘我是欲殺我耳獨得侍郎沈公一言我乃無疑於是命璋往招之覺卽日降轉尙書吏部侍郎西京副畱守同知平陽尹遷利涉軍節度使爲東京路都轉運使攺鎭西軍節度使天徳元年以病致仕卒年六十子宜中天徳三年賜楊建中榜及第

任熊祥按金史本傳熊祥字子仁八代祖圜爲後唐宰相圜孫睿隨石晉北遷遂爲燕人熊祥登遼天慶八年進士第爲樞密院令史太祖平燕以其地宋熊祥至汴授武當丞宋法新附官不釐務熊祥言於郡守楊晢曰旣不與事請止給半俸以養親晢𨿽不許而喜其廉金人取均房州熊祥歸朝復爲樞密院令史時西京畱守髙慶裔攝院事無敢忤其意者熊祥未嘗阿意事之其後杜充劉筈同知燕京行省法制未一日有異論熊祥爲折衷之歷深磁州刺史開封少尹行臺工部郎中同知汴京畱守事天徳初爲山東東路轉運使攺鎭西軍節度使是時詔徐文張弘信討東海縣弘信逗𨖻稱疾不進決杖二百熊祥被詔爲會試主文以事不避難臣之職爲賦題及禦題熊祥復以賞罰之令信如四時爲賦題海陵大喜以爲翰林侍讀學士大定初起爲太子少師時契丹賊窩斡竊號北鄙用兵未息上以爲憂詔公卿百官議所以招伐之宜眾皆異議熊祥徐進曰陛下以勞民爲憂用兵爲重莫若以恩信招懷之上問孰可使者對曰臣𨿽老憑國威靈尙堪一行上曰卿老矣無煩爲此七年復致仕熊祥事母以孝聞母沒時熊祥年已七十不食三日人皆稱之卒於家

李瞻按金史本傳瞻薊州玉田人遼天慶二年進士爲平州望云令張覺據平州叛以瞻從事宗望復平州覺亡去城中復叛瞻逾城出降其子不能出爲賊所害宋王宗望嘉之承制以爲興平府判官天會三年遷大理少卿從宗望南伐爲漢軍糧料使四年金兵圍汴宋人請割河北三鎭瞻與禮部侍郎李天翼安撫河北東西兩路略定懷浚衛等州衛湯陰等縣七年知寧州累遷徳州防禦使爲政寬平民懷其惠相率詣京師請畱者數百千人貞元三年遷濟州路轉運使攺忠順軍節度使正隆末盜賊﹠﹟起瞻增築城壘爲備蔚人賴之以安大定初卒於官

毛子廉按金史本傳子廉本名八十臨潢長泰人材勇善射遼季羣盜起募勇士子廉應募遼主召見賜甲仗率百人會所在官兵捕盜以功授東頭供奉官賜良馬天輔四年遣謀克辛幹持刺移刺窟斜招諭臨潢子廉率戶二千六百來歸令就領其眾佩銀牌招未降軍民盧彥倫怒子廉先降殺子廉妻及二子使騎兵二千伺取子廉子廉與窟斜經險阻中騎兵圍之兩騎突出直犯子廉子廉引弓斃其一人其一人挺槍幾中子廉腋子廉避其槍與搏戰生擒之乃彥倫健將孫延壽也餘眾潰去天會二年除上京副畱守久之兼鹽鐵事天眷中除燕京曲院都監遼王宗幹問宰相曰子廉有功何爲下遷宰相以例對宗幹曰盧彥倫何不除此職子廉之功十倍彥倫在臨潢十餘年吏民畏愛如一日誰能及此是時盧彥倫已以少府監除節度使故宗幹引以爲比除寧昌軍節度使海陵弒熙宗子廉聞之嘆曰曾不念國王定策之功耶乃致仕大定二年卒

馬諷按金史本傳諷字良弼大興漷陰人國初以燕與宋諷遊學汴梁登宣和六年進士第宗翰克汴京諷歸朝復登進士第調蔚州廣靈丞遷雄州歸信令境有河曰八尺口每秋潦漲溢害民田諷視地髙下疏決之其患遂息召爲尙書省令史除獻州刺史天徳初攺寧州民有告謀不軌者株連數十百人諷察其無狀乃究問告者告者具伏其誣眾歡呼感泣再遷南京副畱守入爲大理少卿是時髙禎爲禦史大夫素貴重繩治無所避權貴憚其威嚴乃以諷及張忠輔爲中丞欲有以中傷之者諷忠輔皆文吏巧法不能與禎絲髮相假借禎畏其害己因訴於海陵海陵以禎太祖舊臣每慰安之諷攺大理卿歲餘出爲順天軍節度使大定二年復爲大理卿遷刑部尙書攺忠順軍節度使致仕卒

李偲按金史本傳偲字子友定州安喜人中天眷二年進士調遼山簿累官戶部主事丁母憂起復舊職除同知河東南路轉運使事大定初攺同知中都路都轉運使事僕散忠義行省事於汴京奏偲幕府世宗曰李偲方治京畿漕事行省可他選也三年權知登聞檢院再遷戶部侍郎上曰戶部財用出入朕難其人卿非舊勞資敍尙淺勿以秩滿例升三品因循歲月若不自勉必不汝貸偲每朝會與髙徳基屏人私語上聞而怪之問右丞石琚曰李偲果何如人琚曰亦幹事吏耳攺同知北京畱守沂州防禦使沂南邊郡戶部符借民間田種禾取﹠﹟稭備警急用度偲曰如此則農民失業具奏止之轉運司牒郡輸粟胊山調急夫數萬人是時久雨泥濘挽運不能前進偲遣吏往胊山刺取其官廩見儲糧數可支半歲卽具其事牒運司請緩期毋自困百姓先是郡縣街陌間聽民作廛捨取其僦直至是罷收僦直廛捨一切撤毀他郡奉承號令督百姓必盡撤去使街陌繩齊矢棘如初時然後止偲獨教民撤治前卻不齊一者三五所使巷道端正卽已民便之攺陜西西路轉運使卒

毛碩按金史本傳碩字仲權甘陵人宋末試弓馬子弟碩中選調髙陽關路安撫司準備差使尋辟河間尉再辟兵馬都監宗望軍至碩以本部迎降齊國建由淮東路第一副將擢知滑州劉麟伐宋充行營中軍統制軍馬天眷間歷汴京路山東西路兵馬都監皇統元年權知拱州宋將張俊據亳州而柘城酒監房人傑叛以應俊碩發兵討之至柘城躬扣城門呼耆老以諭意縣人縛人傑以降碩徑入縣署召百姓慰安之眾皆感悅刻石紀其事四年眞授拱州刺史元帥梁王宗弼承制超武義將軍攺知曹州有書生投書於碩辭涉謗訕僚屬皆不能堪碩延之上座謝曰使碩常聞斯言庶乎寡過士論以故嘉之遷鄭州防禦使尋攺通州天徳二年充陜西路轉運使碩以陜右邊荒種藝不過麻粟蕎麥賦入甚薄市井交易惟川絹漧薑商賈不通酒稅之入耗減請視汴京燕京例給交鈔通行而鞏會徳順道路多險鹽引斤數太重請一引分作三四以從輕便朝廷皆從之秦州倉粟陳積而百姓有支移者止就本州折納其直公私便之攺河東南路轉運使上言頃者定立商酒課不量土產厚薄戶口多寡及今昔物價之增耗一槪理責之故監官被系失身破家折傭逃竄或爲姦吏盜有實錢而以賒券輸官故河東有積負至四百餘萬貫公私苦之請自今禁約酒官不得折準賒貸惟許收用實錢則官民俱便至今行之秩滿除南京路都轉運使大定六年致仕卒於家碩文雅好事性謹飭每見古人行事有益於時者常書置座右以爲蒞官之戒云

阿勒根彥忠按金史本傳彥忠本名窊合山曷速館人也好學通吏事天會十四年選充尙書兵部孔目官升尙書省令史除右司都事七年攺大理丞爲會寧少尹進同知會寧府事入爲尙書吏禮部郎中貞元二年進本部侍郎海陵庶人凡有所疑常使彥忠裁決彥忠據法以對間有不合則召讓之彥忠執奏如前終無阿曲同列咸爲懼彥忠固執不變海陵壯之明年除禦史中丞歷尙書戶部侍郎侍衛親軍副都指揮使海陵南伐除南京路都轉運使大定二年攺大名尹兼本路兵馬都總管四年入爲刑部尙書詔規措北邊艱食戶口及泰州臨潢接境度宜安置堡戍七駐兵萬三千芻糧之用就經畫之還朝未及入對以疾卒年五十三彥忠性孝友嘗使宋所得金帛盡分兄弟親友贈榮祿大夫命有司致祭並以銀絹賜其家

劉徽柔按金史本傳徽柔字君美大興安次人天眷三年擢進士第初爲眞定欒城主簿轉開遠軍節度掌書記還洪洞令徽柔明敏善聽斷縣人楊遠者投牒於縣以爲夜雨屋壞壓其侄死號訴哀切徽柔熟視而笑曰汝利侄財而殺之乃誣雨耶叱付獄其人立伏曰公神明也不敢延死遂置於法秩滿縣人遮戀不得去者彌日爲立生祠刻石頌徳正隆二年入爲大理評事遷司直大定二年同知河東南路轉運使事以廉第一攺知平定軍入爲大理少卿七年知磁州攺同知南京畱守事十月遷中都路轉運使卒官

髙衎按金史本傳衎字穆仲遼陽渤海人敏而好學自少有能賦聲同捨生欲試其才使一日賦十題戲之衎執筆怡然未暮十賦皆就彬彬然有可觀年二十六登進士第乞歸養逾二年方調漷陰丞召爲尙書省令史除右司都事母喪去官起復吏部員外郎攝左司員外郎大奉國臣者遼陽人永寧太后族人先爲東京警巡院使以贓免去欲因太后求見海陵不許衎與奉國臣有鄕裏舊擬爲貴徳縣令海陵大怒杖之降爲淸水主簿居二年爲大理司直遷戶部員外郎同知中都都轉運使太常少卿吏部郎中大定初轉左司郎中遷吏部尙書每季選人至吏部托以檢閱舊籍謂之檢捲有滯畱至後季猶不得去者衎三爲吏部知其獘歲餘銓事修理選人便之五年爲賀宋國生日使中道得疾去職大定七年卒

髙昌福按金史本傳昌福中都宛平人父履遼禦史中丞致仕太宗聞其名召之未及入見而卒特詔昌福釋服應舉登天會十年進士第補樞密院令史明年辟元帥府令史皇統初宗弼復河南元帥府治汴人有疑似被獲皆目爲宋諜者卽殺之昌福讞得其實釋去者甚眾許州都統韓常用法嚴好殺人遣介送囚於汴或道亡監吏自度失囚恐得罪欲盡殺諸囚以滅口昌福識監吏意窮竟其狀免死者十七八而諸吏遂怨昌福欲構害之是時方用兵梁楚間夜多陰雨元帥府選人偵宋兵動靜諸吏遣昌福昌福不辭卽行盡得敵軍虛實報元帥府師還除震武軍節度副使轉行臺禮部員外郎天徳間行臺罷攺絳陽軍節度副使入爲兵部員外郎攺河間少尹世宗卽位上書陳便宜事上披閱再三因謂侍臣曰內外官皆上書言事可以知人材優劣不然朕何由知之三除同知東京畱守事治最遷山東西路轉運使工部尙書攺彰徳軍節度使上書言賦稅太重上問翰林學士張景仁曰稅法比近代爲輕而以爲重何也景仁曰今之稅殊輕若復輕之國用且不足事遂寢累遷河中尹致仕卒

白彥敬按金史本傳彥敬本名遙設部羅火部族人初名彥恭避睿宗諱攺焉祖屋僕根父阿斯仕遼爲率府率彥敬善騎射起家爲吏補元帥府令史伐宋爲錢帛司都管勾立三省選爲尙書省令史除都元帥府知事招諭諸部授以金牌行數千里有功超遷兵部郎中熙宗罷統軍司攺招討使遣彥敬分僚屬收牌印諭諸部隸招討司還爲本部侍郎遷大理卿出爲通州防禦使攺刑部侍郎怨家告誣開府愼思與西北路部族謀叛彥敬鞫得其實海陵嘉之遷僉書樞密院事以便宜措置邊防正隆六年調諸路兵伐宋及調民馬使彥敬主會寧蒲與胡裏攺三路事攺吏部尙書充南徵萬戶遷樞密副使契丹撒八反樞密使僕散忽土等以無功坐誅以彥敬爲北面行營都統與副統紇石烈志寧以便宜往賜禦服皮襖行至北京聞南徵諸軍逃歸者皆奔東京欲推戴世宗彥敬與志寧謀陰結會寧尹完顏蒲速利涉軍節度使獨吉義以圖之世宗已卽位使石抹移疊移刺曷補等九人招彥敬志寧彥敬拒之使移疊跪移疊不屈皆殺之及完顏謀衍將兵攻北京彥敬使偏將率兵拒於建州之境而獨吉義先歸世宗蒲速稱疾不至世宗密遣人乘夜揭榜於北京市購以官賞彥敬志寧恐爲人圖己遂降以爲曷速館節度使不數月召爲禦史大夫窩斡僭帝號諸軍馬瘦弱遣彥敬往西北路招討使市馬得六千餘匹窩斡敗西走山後完顏思敬以新馬三千備追襲彥敬屯於夏國兩界間窩幹平召還爲兵部尙書出爲鳳翔尹攺太原尹兼河北東路兵馬總管尋攺河中尹大定九年卒於官

僕散渾坦按金史本傳渾坦蒲與路挾懣人也身長七尺勇健有力善騎射年十六從其父胡沒速徵伐初授修武校尉爲宗弼札也天眷二年與宋嶽飛相拒渾坦領六十騎深入覘伺至鄢陵敗宋護糧餉軍七百餘人多所俘獲皇統九年除慈州刺史再遷利涉軍節度使授世襲濟州和朮海鸞猛安涉裏斡設謀克貞元初以憂去官起復舊職歷泰寧永定軍攺咸平尹海陵殺渾坦弟樞密使忽土召渾坦至南京旣見沈思久之謂之曰汝有功舊不因忽土得官以此致罪甚可憐憫遂釋之攺興平軍節度使世宗卽位以爲廣寧尹窩斡反爲行軍都統與曷懶路總管徒單克寧俱在左翼敗窩斡於長濼攺臨潢尹賊平賜金帛攺曷懶路兵馬都總管徙顯徳軍慶陽尹致仕大定十二年上思舊功起爲利涉軍節度使復以金紫光祿大夫致仕卒年七十二渾坦歷一十七官未嘗爲佐貳性沈厚有識𨿽未嘗學問明於聽斷所至有治聲云

趙鑑按金史本傳鑑字擇善濟南章丘人宋建炎二年進士調廬州司理參軍是時江淮方用兵鑑棄官還鄕裏齊國建除歷城丞轉長淸令皆劇邑難治鑑政甚著劉豫召見遷直祕閣提舉涇原路弓箭手兼提點本路刑獄公事戒之曰邊將多不法可痛懲之原州守將武悍自用以鑑年少易之鑑發其姦守將坐免郡縣聞風無敢犯者齊廢除知城陽軍攺山東東路轉運副使攝行臺左司郎中行臺宰相欲以故宋宦者權都水監鑑曰誤國閹豎汴人視爲寇讎付以美官將失人望遂不用以母憂解職天徳初起爲濟州刺史移涿州海陵召鑑入朝應對失旨遣還郡俄除知火山軍以病免大定初起知寧海軍秋禾方熟子方虫生鑑出城行視虫乃自死再遷鎭西軍節度使攺河北西路轉運使致仕卒

韓鐸按金史韓企先傳鐸字振女企先次子也皇統末以大臣子授武義將軍熙宗聞其有儒學賜進士第除宣徽判官再遷刑部員外郎海陵遣中使諭之曰郎官髙選也汝勛賢之子行已蒞官能世其家故以命汝苟能夙夜在公當不次擢用𨿽公相可到鐸感奮獄或有疑據經義讞海陵伐宋攺兵部員外郎大定初遷本部郎中累官河州防禦使求養親解去召爲左諫議大夫遷中都路都轉運使頃之上謂宰相曰韓鐸年髙不任繁劇且其母老矣可與之便郡於是攺順天軍節度使卒

曹望之按金史本傳望之字景蕭其先臨潢人遼季移家宣徳天會間以秀民子選充女直字學生年十四業成除西京教授爲元帥府書令史補正令史轉行臺省令史錄教授資補修武校尉除右司都事吏部侍郎田﹠﹟素薄望之望之願交不肯納遂與蔡松年許霖構致黨獄攺行臺吏部員外郎海陵爲相嘗以書致其私望之不從天徳元年調同知石州軍州事坐事免丁母憂久之除絳陽軍節度副使入爲戶部員外郎詔買牛萬頭給按出虎八猛安徙居南京者望之主給之撒八反轉致甲仗八萬自洺州輸燕子城運米八十萬斛由蔡水入淮饋伐宋諸軍期以一日望之如期集事進本部郎中特賜進士及第大定初討窩斡望之主軍食給與有節凡省糧三十萬石省銼艸五十萬石帥府以捷入告議者欲遂罷轉輸望之以爲元惡未誅不可弛備旣而大軍追討果賴以濟以勞進一階兼同修國史請於大鹽濼設官榷鹽聽民以米貿易民成聚落可以固邊圉其利無窮從之其後凡貯米二十餘萬石及東北路歲饑賴以濟者不可勝數三年上曰自正隆兵興農桑失業猛安謀克屯田多不如法詔遣戶部侍郎魏子平大興少尹同知中都轉運事李滌禮部侍郎李願工部郎中移刺道戶部員外郎完顏兀古出監察禦史夾谷阿里補及望之分道勸農廉問職官臧否望之還言乞汰諸路胥吏可減其半詔胥吏如故於是始禁用貼書云遷本部侍郎領覆實繕修大內財用費用大省復以勞進階上召見諭勉之望之家奴袁一言涉妖妄大興府鞫治望之恐使戶部令史劉公輔問其事於大興少尹王全全具其事語公輔公輔以語望之禦史臺劾奏劉公輔言泄獄情上曰妖妄之言交相傳說何也於是望之決杖一百王全杖八十劉公輔杖一百五十除名頃之運河堙塞世宗出郊見之問其故主者奏曰戶部不肯經畫歲久以致如此上責望之曰有水運不浚治乃用陸運煩費民力罪在汝等其往治之尙書省奏當用夫役數萬人上曰方春耕作不可勞民以宮籍監戶及摘東宮諸王人從充役若不足卽以五百里內軍夫補之太宗實錄成監修國史紇石烈良弼賜金帶一重彩二十端同修國史張景仁劉仲淵望之皆賜銀幣有差望之嘆賞薄謂人曰栽花接木乃加爵命勤勞者不遷官無何張景仁遷翰林學士望之又曰止與他人便遣獨不及我哉世宗聞之出望之徳州防禦使謂之曰汝爲人能幹而心不忠實朕前往安州春水人言汝無事君之義朕敕臣下有過卽當諫爭汝但面從退則謗議此不忠不孝也汝自五品起遷四品太宗皇帝實錄成優賜銀幣不思盡心竭力惟官賞是覬今出汝於外宜攺心滌慮不然則身亦莫保望之到徳州有惠政百姓爲立生祠攺同知西京畱守事上書論便宜事其一論山東河北猛安謀克與百姓雜處民多失業陳蔡汝潁之間土廣人稀宜徙百姓以實其處復數年之賦以安輯之百姓亡命及避役軍中者閱實其人使還本貫或編近縣以爲客戶或畱爲佃戶者亦籍其姓名州縣與猛安事干涉者無相黨匿庶幾軍民協和盜賊弭息其二論薦舉之法虛文無實宰相拔擢及其所識不及其所不識內外官所舉亦輒不用或指以爲朋黨遂不敢復舉宜令宰執歲舉三品二人禦史大夫以下內外官終秩舉二人自此以下以品殺爲差等終秩不舉者遇轉官勒不遷三品者削後任俸三月其舉者已攺除吏部以類品第季而上之三品闕則於類第四品中補授四品五品以下視此爲差其待以不次者宰執具才行功實以聞舉當否罪當如律廉介之士老於令幕無舉主者七考無贓私罪者準朝官三考勞敍吏部每季圖上外路職官姓名路爲一圖大書髒污者於其名下使知畏愼外任五品以上官攺除令代之者具功過以聞年六十以上者終更赴調有司察其視聽精力老疾不堪釐務給以半祿罷遣其三論守邊將帥及沿邊州縣官漁剝軍民多興力役宜歲遣監察禦史周行察之邊部有訟招討使無得輒遣白身人徵斷宜於省部有出身女直契丹人及縣令丞簿中擇廉能者因其風俗略定科條務爲簡易徵斷羊馬入官籍數如邊部遇饑饉卽以此振給之招討及都監視事宜限邊部饋送﹠﹟馬招討司女直人戶或擷野菜以濟艱食而軍中舊籍馬死則一村均錢買補往往鬻妻子賣耕牛以備之臣恐數年之後邊防困獘臨時振濟費財十倍而無益早爲之所則財用省而邊備實矣官給軍箭用盡則市以補之皆朽鈍不堪用可每歲給官箭一分以補其闕邊民缺食給米地遠負重往往就倉賤賣而去可計口支錢則公私兩便陜西正副宜如猛安謀克用土人一員隊將亦宜參用土人久居其任增弓箭田復其賦役以廉吏爲提舉舉察總管府以下官農隙校閱以嚴武備則太平之時有經略之制矣又論六鹽場用人宜令戶部公議辟舉論漕運先計河倉見在幾何通州容受幾何京師歲費幾何今近河州縣歲稅或六七萬石小民有入資之費富室收轉輸之利宜計實數以科稅入論民間私錢苦惡宜以官錢五百易私錢千期以一月易之過期以銷錢法坐之論州府力役錢物戶部頒印署白簿使盡書之以俟審閱有畏避不書者坐之論工部營造調發妨民生業諸路射糧軍約量人數習武藝期以三年成以息調民書奏多見采納以本官行六部事於北邊召拜戶部尙書上數之曰汝前爲侍郎以不忠外補頗能練習錢谷故任以尙書之重宜攺前非以圖新效也是時戶部尙書髙徳基坐髙估俸粟責降世宗念望之吝出納或懲徳基也旣出使人諭之曰勿以髙徳基下粟直要在平估而已十五年新宮成世宗幸新宮敕望之曰新宮中所須毋取於民間也有良民夫婦質身於東京畱守完顏彀英家期終而不遣尙書省下東京鞫治望之言彀英爲畱守其同官必且阿徇不肯窮竟當移他州望之久習事有治錢﹠﹟名性剛愎頗沾沾自露希覬執政而刑部尙書梁肅自詳問宋國使還世宗嘗欲以爲執政久而未用亦頗衒耀求進世宗謂左丞相紇石烈良弼曰曹望之梁肅急於見知涉於躁進遂出梁肅爲濟南尹數年乃召拜參知政事而望之終於戶部尙書年五十六世宗惜其未及用賜錢三千貫敕使致祭賻銀五百兩重彩二十端絹二百匹以其子淵爲奉禦澤爲筆硯承奉其後尙輦局舉出身人年六十餘可以臨事世宗曰豈爲此輩惜官邪但此輩專以盜取官錢爲謀生計不可用也由是欲更攺監臨格式以問戶部尙書劉瑋瑋恐監官謗己不肯實對世宗因思望之嘆曰不如望之之敢行也望之初不學及貴稍知讀書遂刻苦自致有詩集三十卷

劉煥按金史本傳煥字徳文中山人宋末兵起城中久乏食煥尙幼煮糠核而食之自飲其淸者以醲厚者供其母鄕裏異之稍長就學天寒擁糞火讀書不怠登天徳元年進士調任丘尉縣令貪污煥每規正之秩滿令持杯酒謝曰尉廉愼使我獲考調中都市令樞密使僕散忽土家有條結工牟利於市不肯從市籍役煥系之忽土召煥煥不往暴工罪而笞之煥初除市令過謝鄕人吏部侍郎石琚琚不悅曰京師浩穰不與外郡同棄簡就煩吾所不曉也至是始重之以廉升京兆推官再遷北京警巡使捕二惡少杖於庭中戒之曰孝弟敬愼則爲君子暴戾隱賊則爲小人自今以往毋狃於故習國有明罰吾不得私也自是眾皆畏憚毋敢犯者召爲監察禦史父老數百人或臥車下或挽其靴鐙曰我欲復畱使君期年不可得也以本官攝戶部員外郎代州錢監雜靑銅鑄錢錢色惡類鐵錢民間盜鑄抵罪者眾朝廷患之下尙書省議煥奏曰錢寶純用黃銅精治之中濡以錫若靑銅可鑄歷代何緣不用自代州取二分與四六分靑黃雜糅務省銅而功易就由是民間盜鑄陷罪者眾非朝廷意也必欲爲天下利宜純用黃銅得數少而利遠其新錢已流行者宜驗數輸納準換從之再遷管州刺史耆老數百人疏其著迹十一事詣節鎭請畱煥曰刺史守職奉法乞畱之以廉升鄭州防禦使遷官一階轉同知北京畱守事世宗幸上京所過州郡大發民夫治橋梁馳道以希恩賞煥所部惟平治端好而已上嘉其意遷遼東路轉運使卒

丁暐仁按金史本傳暐仁字藏用大興府宛平人曾祖奭祖惟壽父筠以吏補州縣所至有治聲其後致仕杜門不出鄕裏有鬥訟者不之官而就筠質焉暐仁沖淡寡欲讀書之外無他好遼季避難𨿽間關道塗未嘗釋卷皇統二年登進士第調武淸縣丞縣經兵革後無學校暐仁召邑中俊秀子弟教之學百姓欣然從之調磁州軍事判官是時詔使廉察官吏暐仁以廉攝守事遷和川令前令罷耎不事事羣小越法幹禁無所憚暐仁申明法禁皆屏息或走入他縣以避之有董佑者最彊悍畏服暐仁以刀斷指誓終身不復犯法凡租賦與百姓前爲期率比他邑先辦歷北京推官再遷大理司直以憂去官尋起復大定三年除定武軍節度副使而節度使同知皆闕暐仁爲政無畱訟攺大理丞吏部員外郎轉戶部郎中於是賈少衝爲刑部郎中上謂左丞相紇石烈良弼曰少衝爲人柔緩不稱刑部之職其議易之乃以暐仁爲刑部郎中坐尙廏局官私用官芻違格付大興府鞫問解職攺祈州刺史祈州爲定武支郡士民聞暐仁之官相率歡迎界上相屬不絕攺同知西京畱守事首興學校以明養士之法陜西西路轉運使大定二十一年卒官

王翛按金史本傳翛字翛然涿州人也登皇統二年進士第由尙書省令史除同知霸州事累遷刑部員外郎坐請囑故人姦罪杖四十降授泰定軍節度副使四遷大興府治中授戶部侍郎世宗謂宰臣曰王翛前爲外官聞有剛直名今聞專務出罪爲陰徳事多非理從輕又巧幸偸安若果剛直則當忘身以爲國履正以無偏何必賣法以僥福耶尋命賑濟密雲等三十六縣猛安人戶冒請粟三萬餘石爲尙書省奏奪官一階出爲同知北京畱守事上曰人多言王翛能官以朕觀之凡事不肯盡力直一老姦耳二十四年遷遼東路轉運使歲餘攺顯徳軍節度使以前任轉運使拽辱倉使王祺致死追兩官解職敕杖七十降授鄭州防禦使章宗卽位擢同知大興府事審錄官奏翛前任顯徳潔廉剛直軍吏斂迹無訟獄遷禮部尙書兼大理卿使宋還會攺葬太師廣平郡王徒單貞貞章宗母孝懿皇后父也帝欲用前代故事班劍鼓吹羽葆等儀衛宰臣以貞與弒熙宗誅死意難之於是詔下禮官議翛言晉葬丞相王導給前後羽葆鼓吹武賁班劍百人唐以來大駕鹵簿有班劍其王公以下鹵簿並無班劍兼羽葆非臣下所宜用國朝葬大臣亦無之上先知唐葬大臣李靖等皆用班劍羽葆怒曰典故所無固可從然用之亦不過禮一日詔翛及諫議大夫兼禮部侍郎張暐詣殿門諭之曰朝廷之事汝諫官禮官卽當辯析且小民言可采朕尙從之況卿等乎自今議事毋但附合尙書省明昌二年攺知大興府事時僧徒多遊貴戚門翛惡之乃禁僧午後不得出寺嘗一僧犯禁皇姑大長公主爲請翛曰奉上命卽令出之立召僧杖一百死京師肅然後坐故出人罪復削官解職明年特授定海軍節度使諭旨曰卿賦性太剛率意行事乃自陷於刑若殿年降敍念卿入仕久頗有執持故特起於罪謫之中授以見職且彼歲歉民饑盜賊多須用舊人鎭撫庶得安治勉盡乃心以圖後效未幾表乞致仕上曰翛能幹者得力爲多不許復申請從之泰和七年卒年七十五翛性剛嚴臨事果決吏民憚其威𨿽豪右不敢犯承安間知大興府事闕詔諭宰臣曰可選極有風力如王翛輩者用之其爲上所知如此

完顏兀不喝按金史本傳兀不喝會寧府海姑寨人年十三選充女直字學生補上京女直史再習小字兼通契丹文字充尙書省令史天徳初除吏部主事鞫問押懶路詐襲謀克事人稱其能擢右拾遺海陵謂之曰吾始聞汝名試以吏部主事今計其實優於所聞遠矣累遷右司郎中從海陵伐宋至淮南聞世宗卽位於遼陽兀不喝入白其事海陵沈思良久曰卿等始聞之邪我已知之遣人往矣此大事勿泄於外大定二年秩滿當代世宗喜其善敷奏特詔再任謂宰臣曰兀不喝爲人公忠後來有如斯人者卿等宜薦舉之其見知如此攺同知大興尹遷橫海軍節度使初到官讞囚能得其情人以爲不冤五年卒官

移剌道按金史本傳道本名趙三其先乙室部人也初徙咸平爲人寬厚有大志以篤孝著名通女直契丹漢字皇統初補刑部令史轉尙書省令史再遷大理司直丁母憂起復遷戶部員外郎正隆三年徙臨潢咸平路畢沙河等三猛安屯戍幹盧速還奏海陵謂侍臣曰道骨相異常他日必登公輔明年還本部郎中海陵伐宋爲都督府長史海陵死師還無復紀律士卒掠淮南百姓苦之有男女二百餘人自願與道爲奴道受之至淮俟諸軍畢濟乃悉遣還大定二年復爲戶部郎中與梁銶安撫山東招諭盜賊民或避盜避役者並令歸業不問罪名輕重皆原之軍人不得並緣虜掠僕散忠義討窩乾道參謀幕府事賊平元帥府以俘獲生口分給官僚道悉縱遣之還京師入見旣退世宗目送之曰此人有幹才可大用也遷翰林直學士兼修起居注頃之世宗曰道淸廉有幹局翰林文雅之職不足以盡其才中都轉運繁劇乃攺同知中都路都轉運事詔道送河北山東等路廉察善惡升降官員制敕上曰卿從討契丹不貪俘獲其志可嘉故命卿爲使卿其勉之是歲以廉升者磁州刺史完顏蒲速列爲北京副畱守濰州刺史蒲察蒲查爲博州防禦使威州刺史完顏兀答補爲磁州刺史治狀不善下遷者登州刺史大盤爲嵩州刺史同知南京畱守髙徳基爲同知北京轉運使衛州防禦使完顏阿鄰爲陳州防禦使眞定尹徒單拔攺爲興平軍節度使安國軍節度使唐括重國爲彰化軍節度使仍具功過善惡宣諭毋受饋獻遷大理卿五年宋人請和罷兵道往山東閱實軍器振贍戍兵妻子再除同知大興尹親軍百人長完顏阿思缽非禁直日帶刀入宮其夜入左藏庫殺都監郭良臣盜取金珠點檢司執其疑似者八人掠笞三人死五人者自誣其贓不可得上疑之命道參問道持久其獄旣而阿思缽鬻金事覺伏誅上曰箠楚之下何求不得柰何點檢司不以情求之乎賜掠死者錢人二百貫周其家不死者人五十貫詔自今護衛親軍百人長五十人長非直日不得帶刀入宮遷戶部尙書上曰朕初卽位卿爲戶部員外郎聞卿孳孳爲善進卿郎中果有可稱及貳京尹亦能善治戶部經治國用卿其勉之道頓首謝攺西北路招討使賜金帶故事招討使到官諸部皆獻﹠﹟馬多至數百道皆卻之數月皆復貢職又喪去官起復參知政事初諸部有獄訟招討司例遣胥吏按問往往爲姦利道請專設一官上嘉納之招討使設勘事官自此始上謂宰臣曰比聞大理寺斷獄輒經旬月何邪道奏曰在法決死囚不過七日徒刑五日杖刑三日上曰法有程限而輒違之此官吏之責也嚴戒約以去其獘進尙書右丞乞致仕上曰卿孝於家忠於朕通習法令政事𨿽逾六十心力未衰未可退也乃除南京畱守賜通犀帶上曰河南統軍烏古論思列爲人少戇凡邊事須與卿共議卿以朕意諭思列也入拜平章政事道弟臨潼令幼阿補犯罪至死道待罪於家皇太子生日宴於慶和殿上問道何故不在參知政事粘割幹特剌奏曰其弟犯死刑據制不合入內上曰此何傷也卽詔道起視事是時縣令多闕上以問宰相道奏曰散官宣武以上借除以充之上曰廉察八品以下已去官者錄事丞簿有淸幹之譽者縣尉入優等者皆與縣令散官至五品無貪污曠職之名者亦可與之俟縣令不闕卽如舊制二十三年罷爲咸平尹封莘國公上曰卿數年前嘗乞致仕朕不許卿卿今老矣咸平卿故鄕地涼事少老者所宜賜通犀帶明日復遣近侍曹淵論旨曰咸平自窩斡亂後民業尙未獲舊朕聽卿歸鄕裏所以安輯一境也二十四年薨上聞之悼惜良久是歲幸上京道過咸平遣使致祭賻贈有加詔圖像藏祕省擢其子八狗爲合門祗候

大懷貞按金史本傳懷貞字子正遼陽人皇統五年除合門祇候三遷東上合門使丁母憂起復符寶郎累官右宣徽使正隆伐宋爲武勝軍都總管大定二年除洺州防禦使兼押軍萬戶攺沂州再遷彰國安武軍節度使縣尉獲盜得一旗上圖亢宿詰之有謀叛狀株連幾萬人懷貞當以亂民之刑請誅其首亂者十八人餘皆釋之嘗以私忌飯僧數人就中一僧異常懷貞問曰汝何許人也對曰山西人復問曾爲盜殺人否對曰無之後三日詰盜果引此僧皆服其明察攺興中尹錦州富民蕭鶴壽塗中殺人匿府少尹家有司捕不得懷貞以計取之置於法攺彰徳軍節度使卒

盧孝儉按金史本傳孝儉宣徳州人登天眷二年第調憲州軍事判官補尙書省令史累官太原少尹大定二年陜西用兵尙書省發本路稅粟赴平涼充軍實期甚嚴迫孝儉輒易以金帛馳至平涼用省而不失期並人稱之用廉進官二階遷同知廣寧尹廣寧大饑民多流亡失業乃借僧粟畱其一歲之用使平其價市與平民旣以救民僧亦獲利累遷山東東路轉運使孝儉素褊躁與同僚王公謹失歡其子嘗私用官帑孝儉不知也旣而攺河北西路轉運使公謹乃發其事孝儉聞被逮莫測所以行至章丘自縊死

劉珫按金史劉璣傳璣兄珫字伯玉幼名太平以功臣子補合門祗候遭父喪求終制會海陵篡立不許攺充護衛海陵忌宗室珫坐與往來斥居鄕裏世宗卽位珫晝夜兼馳上謁世宗大悅以爲護衛十人長往招宗敍白彥敬紇石烈志寧皆相繼來附還報上喜其有功呼其小字而謂之曰太平所至庶幾能贊朕至太平矣攺禦院通進與烏居仁等往南京發遣六宮百司珫建議畱尙書右丞紇石烈良弼經略淮右餘皆北來詔從之丁母憂起復三遷武庫署令車駕幸兩京畱珫爲中都總管判官再轉近侍局使遷太子少詹事兼引進使賜襲衣未幾爲陜西統軍都監賜廏馬金帶皇太子以馬與幣爲贐召爲同知宣徽院事遷太子詹事右宣徽使與張僅言典領昭徳皇后園陵襄事太子贈以廏馬轉左宣徽使以疾求補外除定海軍節度使以其弟太府監瑋爲同知宣徽院事珫朝辭上曰卿舊臣今補外寧不惻然東萊瀕海風物亦佳卿到必得調養朕用卿弟在近密如見卿也仍賜廏馬金帶彩十端絹百匹卒官年五十七珫柩過京畿敕有司致祭賻銀三百兩重彩三十端

韓錫按金史本傳錫字難老其先自析津徙薊之漁陽祖貽願遼宣徽北院使父秉休歸朝領忠正軍節度使錫以蔭補合門祗候天會中南伐錫從軍掌禮儀俄以母老乃就監差久之授神銳軍都指揮使入爲宮苑使天徳元年擢尙書工部員外郎領燕都營繕特賜胡礪榜進士及第四遷尙書戶部侍郎以母喪解旋起復舊職付金牌一銀牌十籍水手於山東時蘇保衡爲水軍都統制趨杭州俾錫部船三百會廣陵適保衡敗還喪船過半令錫補足之時水淺船不得進海陵遣使急責之眾稍亡錫召諸豪諭之曰今連保法嚴逃將安往縱一身偶脫其如妻子何眾悟亡者稍止大定攺元於遼東錫奔赴行在詔復前職明年授同知河間府事引見於香合誡之曰聞皇族居彼者縱甚卿當以法繩之錫下車宣布詔言後無有撓政害民者遷孟州防禦使累拜絳陽軍節度使攺知濟南府事告老許之明昌五年卒年八十三

張亨按金史本傳亨字彥通大興漷陰人登皇統六年進士第調樊山丞以廉幹聞授弘州軍事判官歷巨鹿宜川令大定二年補尙書省令史除大理司直累遷尙書左司郎中授戶部侍郎移吏部擢中都路都轉運使坐艸場使鄧汝霖盜艸失舉劾解職削一官起授戶部尙書世宗謂宰臣曰禦史中丞馬惠迪與張亨人才孰優平章政事張汝霖曰惠迪爲人𨿽正於事不敏亨吏才極髙上曰如汝父浩於事明敏少有及者但臨事多徇若無此過則誠難得之賢相也時車駕東巡費用百出自遼以東泉貨甚少計司患其不給欲輦運以支調度亨謂上京距都四千里若挽錢而行是率三而致一也不獨枉費國用無乃重勞民力乎不若行會便法使行旅便於囊﹠﹟國家無轉輸之勞而用自足矣出爲絳陽軍節度使已而復謂宰臣曰漢人三品以上官常少得人如張亨近令補外頗爲眾議所歸以朕觀之無甚過人小官中豈無才能之士第未知耳又曰亨嘗爲左司奏事多有脫略是亦謬庸人也章宗卽位初置九路提刑司時方重其選上以亨爲河東南北路提刑使兼勸農采訪事訪其利病條爲十三事以聞上嘉納之亨在職每事存大體略苛細禦史以寬緩不事事劾之降授蔡州防禦使明年遷南京路轉運使轉知歸徳府事致仕泰和二年卒年七十八亨才識彊敏明達吏事終始有可稱云

劉璣按金史本傳璣字仲璋益都人也登天徳三年進士第大定初爲太常博士攺左拾遺兼許王府文學璣奏王府事世宗責之曰汝職掌教道何預奏事因命近侍諭旨永中曰卿有長史而令文學奏事何也後勿復爾累除同知漕運司事嘗奏言漕戶雇直太髙虛費官物宜約量裁損若減三之一歲可省官錢一十五萬餘貫世宗是其言授戶部員外郎條上便宜數事世宗謂宰臣曰璣言河堤種柳可省每歲堤防之費及言官錢利害甚可取前後戶部官往往偸延歲月如璣者不可多得卿等議其可者行之璣向言漕運省費事盡心公家不厚賞無以勸來者乃賜錢三千貫擢濰州刺史徙知濟州未幾遷同知北京畱守事坐曲法放免奴婢訴良者左降管州刺史世宗謂宰臣曰璣爲人何如參知政事程輝曰璣執彊跋扈嘗追濟南府官錢以至委曲生意而害及平民上曰朕聞璣在北京凡奴隸訴良不問契券眞僞輒放爲良意欲僥福於冥冥則在己之奴何爲不放又曰璣放朕之家奴意欲以此邀福存心若是不宜再用明昌二年入爲國子司業乞致仕不許轉國子祭酒尋擢太常卿以昏耄不任職爲禦史臺所糾罷承安二年卒年八十二兄珫

賀揚庭按金史本傳揚庭字公叟曹州濟陰人也登天徳三年經義進士第調範縣主簿兼尉籍有治聲大定十三年由安肅令補尙書省令史授沁南軍節度副使入爲監察禦史歷右司都事戶部員外郎侍禦史右司員外郎世宗喜其剛果謂揚庭曰南人礦直敢爲漢人性姦臨事多避難異時南人不習詞賦故中第者少近年河南山東人中第者多殆勝漢人爲官俄以廉能遷戶部郎中進官二階頃之授左司郎中攺刑部侍郎山東東路轉運使章宗卽位初置九路提刑司驛召赴闕授山東東西路提刑使揚庭性疾惡纖介不少容明昌攺元詔諸路提刑使入見親問所察事條至揚庭則斥之曰爾何治之煩也明年夏除洺州防禦使時歲歉民饑揚庭諭蓄積之家令出所餘以糶之饑者獲濟洺人爲之立石頌徳攺陜西西路轉運使表乞致仕上曰揚庭能幹者也當何如右丞劉瑋言其疾遂許之卒年六十七

鄧儼按金史本傳儼字子威懿州宜民人也天徳三年擢進士第大定中爲左司員外郎右司郎中尋轉左司掌機務者數年有司奏使宋者世宗命選漢官一人參知政事梁肅以戶部侍郎王翛工部侍郎張大節左司郎中鄧儼對世宗曰王翛張大節苦無資歷與左右司官辛苦不同其命儼往嘗謂宰臣曰人言鄧儼用心不正朕視儼奏事其心識甚明在太府監心亦向公宰臣因奏儼明事機有心力於是擢戶部侍郎翌日復謂宰臣曰吏部掌銓選當得通練人可置儼於吏部因攺命焉累遷中都路都轉運使明昌初爲戶部尙書上命尙書省集百官議如何使民棄末務本以廣儲蓄儼言今之風俗競爲侈靡莫若定立制度使貴賤上下衣冠車馬室宇器用各有差等裁抑婚姻喪葬過度之禮罷去鄕社追逐無名之費用度有節則蓄積日廣矣尋知歸徳府事致仕卒初儼致仕復夤緣求進上問左石鄧儼可復用乎平章政事完顏守貞曰儼有才力第以謀身爲心上曰朕亦知之然儼可以誰比守貞曰臨事則不後於人但多務自便耳儼前乞致仕陛下以其頗黠故許之甚合眾議今使復列於朝恐風化從此壞矣上然之不復用云

張大節按金史本傳大節字信之代州五臺人擢天徳三年進士第調崞縣丞攺東京市令世宗判畱務甚愛重之海陵修汴京以大節領其役世宗攺元於遼東或勸赴之富貴可一朝遂大節曰自有定分何遽爾隨例補尙書省令史擢祕書郎大理司直會左警巡使闕世宗謂宰臣曰朕得其人矣遂授大節俄以杖殺豪民爲有司所劾削一階解職未幾授同知洺州防禦使事入爲太府丞工部員外郎盧溝水嚙安次承詔護視堤城擢修內司使推排東京路戶籍人服其平進工部郎中時阜通監鑄錢法獘與吏部員外郎麻珪﹠﹟其事積銅皆窳惡或欲徵民先所給直大節曰此有司受納之過民何與焉以其事聞卒得免徵就攺戶部郎中定襄退吏誣縣民匿銅者十八村大節廉得其實抵吏罪民斫石頌之召授工部侍郎攺戶部世宗東巡徙太府監諭之曰侍郎與太府監品同以從行支應藉卿辦耳尋爲宋生日使還授橫海軍節度使過闕謁謝東宮顯宗撫慰良久曰萬事惟中可也因榜其公堂曰惟中郡境有巨盜久不獲大節以方略擒之後河決於衛橫流而東滄境有九河故道大節卽相宜繕堤水不爲害章宗卽位擢中都路都轉運使因言河東賦重宜減議者或不同大節以他路田賦質之遂命減焉乞致仕不許徙知太原府以並代鄕郡故優寵之近郭有男子被殺者聞其妻哭聲不哀召而審之果爲奸夫所殺人以爲神西山有晉叔虞祠舊以施錢輸公使庫大節還其廟以給營繕選授河東路提刑使未赴畱知大興府事治有能名閱歲移知廣寧府復請老授振武軍節度使部有銀冶有司以爲爭盜由此生付河東西京提刑司與州同議皆以官榷爲便大節曰山澤之利當與民共且貧而無業者𨿽嚴刑能禁其竊取乎宜明諭民授地輸課則其遊手者有所資於官亦便上從其議復乞致仕許之仍擢其子尙書刑部員外郎巖叟爲忻州刺史以便祿養承安五年卒年八十大節素廉勤好學能勵勉後進自以得學子任倜待倜子如親而加厚又善奕棋當世推爲第一嘗被召與禮部尙書張景仁奕世宗嘗謂宰臣曰人多稱王翛能官以朕觀之凡事不肯盡心一老姦耳張大節賦性剛直果於從政遠在王翛之上惜乎用之太晚又屢語近臣曰某某非不幹然不及張大節忠實也其見知如此

政事部名臣列傳二十五

金二

康元弼按金史本傳元弼字輔之大同雲中人幼敏學善屬文登正隆二年進士第調汝陽簿攺崇義車節度判官由垣曲縣令補尙書省令史累遷同知河北西路轉運使事召爲大理丞大定二十七年河決曹濮間瀕水者多墊溺朝廷遣元弼往視相其地如盎而城在盎中水易爲害請命於朝以徙之卒攺築於北原曹人賴焉出爲弘州刺史閱歲授大理少卿先是衛城爲河所壞增築蘇門以寓州治水旣退民不樂遷欲復歸衛於是遣元弼按視還言治故城便遂復其舊轉祕書少監兼著作郎攺通州刺史兼領漕事章宗立尊孝懿皇后爲皇太后以元弼舊臣詔充副衛尉再轉大理卿以喪去起復爲尙書刑部侍郎兼鄆王傅遷南京路轉運使承安三年致仕卒

巨構按金史本傳構字子成薊州平谷人幼篤學年二十登進士第由信都丞察廉爲石城令補尙書省令史授振武軍節度副使攺同提舉解鹽司事以課增入爲少府監丞再遷知登聞檢院兼都水少監時右司郎中段珪卒世宗曰是人甚明正可用如巨構每事但委順而已二十五年除南京副畱守上謂宰臣曰巨構外淳質而內明悟第乏剛鯁耳佐貳之任貴能與長官辧正恐此人不能爾若任以長官必有可稱章宗卽位擢橫海軍節度使承安五年致仕卒構性寬厚寡言所治以鎭靜稱性尢恬退故人旣貴不復往來先遺以書則裁答寒溫而已大定中詔與近臣同經營香山行宮及佛捨其近臣私謂構曰公今之徳人我欲舉奏公行將大任矣構辭之以廉愼守法在考功籍始終無過云

閻公貞按金史本傳公貞字正之大興宛平人大定七年擢進士第調朝邑主簿由普潤令補尙書省令史察廉升同知亳州防禦事攺中都左警巡使以政績聞進同知武定軍節度使明昌初召爲大理正累進大理卿承安元年遷翰林侍讀學士仍兼前職命與登聞檢院賈益同看讀陳言文字公貞居法寺幾十年詳愼周密未嘗有過舉被命校定律令多所是正金人以爲法家之祖云

焦旭按金史本傳旭字明銳沃州柏鄕人第進士調安喜主簿再轉大興令攝左警巡事以杖親軍百人長有司議其罪當杖決世宗曰旭親民吏也若因杖有官人復行杖之何以行事其令收贖攺良鄕令世宗幸春水見石城玉田令皆年老不治謂宰臣曰縣令最親民當得賢才畿甸尙如此天下可知矣平章政事石琚薦旭幹能可甄用上然之召爲右警巡使旭爲人剛果自任不避權勢初旭部民訴良旭以無文據付本主道逢監察禦史訴其事語涉訛亂卽收付旭旭釋之不問爲禦史所劾削官兩階杖百八十出爲大名府推官尋授右三部檢法司正代韓天和爲監察禦史時禦史臺言監察糾彈之司天和諸科出身難居是職上命別舉中丞李晏薦旭剛正可任遂授之而攺天和獲鹿令章宗初卽位太傅克寧右丞相襄請上出獵旭劾奏其非上慰諭之爲罷獵明昌元年登聞鼓院初設官宰執奏司諫郭安民補闕許安仁及旭皆堪擢用攺侍禦史四遷都水監以治河防勞進官一階授京西路轉運使卒旭性警敏練達時政與王翛劉仲洙輩世稱能吏云

劉仲洙按金史本傳仲洙字師魯大興宛平人大定三年登進士第歷龍門主簿香河酒稅使再調深澤令縣近滹沱河時秋成水忽暴溢仲洙極力護塞竟無害有盜夜發居民震驚仲洙率縣卒生執其一餘眾遂潰旦日掩捕皆獲尋以廉能進官一階升河北西路轉運司度支判官入爲刑部主事六遷右司員外郎俄轉吏部世宗謂宰臣曰人有言語敏辯而庸常不正者有語言拙訥而才智通達存心向正者如劉仲洙頗以才行見稱然而口語甚訥也右丞張汝霖曰人之若是者多矣願陛下深察之二十九年出爲祁州刺史以六善爲教民化之章宗卽位除中都西京等路提刑副使先是田﹠﹟等以黨罪廢錮者三十餘家仲洙知其冤上書力辯帝從之乃復﹠﹟官爵而黨禁遂解明昌二年授並王傅兼同知大同府事尋攺平陽移徳州防禦使轉運郭邦傑節度李晏皆舉仲洙以自代升爲定海軍節度使歲饑仲洙表請開倉未報先爲賑貸有司劾之罪以贖論時仲洙兄仲淵以罪責石州仲洙上書請以萊易石朝廷義而不許久之以年老乞致仕累表方聽泰和八年卒年七十五仲洙性剛直果於從政尢長於治民所在皆有功迹蓋一時之能吏云

宗道按金史本傳宗道本名八十上京司屬司人系出景祖太尉訛論之少子也通周易孟子善騎射大定五年充合門祗候累除近侍局使右丞相烏古論元忠左將軍僕散揆等嘗燕集有所竊議宗道卽密以聞世宗嘉之授右衛將軍出爲西南路副招討章宗卽位攺同知平陽府事陜西路副統軍左宣徽使移刺仲方舉以自代除西北路招討使故事諸部駕馬八百餘匹宗道辭不受諸部悅服邊鄙順治提刑司察廉召爲殿前右副都點檢尋除陜西路統軍使以鎭靜得軍民心特遷三階兼知京兆府事時夏旱俾長安令取太白湫水步迎於遠郊及城而雨是歲大稔人以爲精意所感刊石紀之承安二年爲賀宋正旦使尋授河南路統軍使泗州民張偉獲宋人王萬言彼界事情宗道疑其冤乃廉問得實萬楚州賈人偉負萬貨五千餘貫三年不償萬理索爲偉所誣乃坐偉而歸萬時人服其明後乞致仕朝廷知非本心攺知河中府有惠政民立像於層觀以時祭之移知臨洮以病解泰和四年卒贈龍虎衛上將軍

馬百祿按金史本傳百祿字天錫通州三河人父柔徳天會初第進士累遷翰林修撰坐田﹠﹟黨免官迨世宗朝解黨禁復召用焉百祿幼志學事繼母以孝聞登大定三年詞賦進士第調武淸主簿由龍山令召補尙書省令史不就攺榷貨副使平陽府判官入爲國子博士朝廷以宰縣日淸白有治迹特遷官一階升同知北京路轉運事委錄南北路刑獄所至無冤召爲尙書戶部員外郎與同知河北東路轉運事季京爲中都等路推排使明昌初遷耀州刺史吏民畏愛提刑司以狀聞授韓王傅同知安武軍節度事俄攺兼同知興平軍以提刑司復舉廉升孟州防禦使再遷南京路提刑使禦史臺以剛直能幹聞轉知河中府承安四年致仕卒謚曰貞忠

楊伯元按金史本傳伯元字長卿開封尉氏人登大定三年進士第調郾城主簿升楡次令召爲大理評事累除定海軍節度副使用廉超授同知河東北路轉運事入爲尙書刑部員外郎以憂免起爲遼州刺史明昌元年移涿州久之擢工部侍郎四遷安武軍節度使泰和三年致仕卒伯元以才幹多被委任凡兩爲推排定課使累爲審錄官人稱其平每有疑獄必專遣決明辯多中理賜謚曰達

李完按金史本傳完字全道朔州馬邑人經童出身復登詞賦進士第調澄城主簿有遺愛民爲立祠用廉遷定襄令召補尙書省令史時以縣令闕人廉問世宗選能吏八人按行天下完其一也明昌初年爲監察禦史故事臺令史以六部令史久者補吏同類皆莫肯舉劾完言尙書省令史正隆間用雜流大定初以太師張浩奏請始純取進士天下以爲當今乞以三品官子孫及終場舉人委臺官辟用上納其言擢尙書省都事出爲同知橫海軍節度使事河間府治中提刑司言完習法律有治劇材軍民無間語升沁州刺史仍以璽書褒諭遷同知廣寧府初遼濱民崔元入城飲不歸求得屍於水中有司執同飲者訊之皆誣服提刑司疑其冤以獄完完廉得其賊乃舟師也遂免同飲人攺北京臨潢路提刑副使承安二年遷陜西西路轉運使尋授南京路按察使卒完長於吏治所至姦惡屏迹民皆便之

李愈按金史本傳愈字景韓絳之正平人業儒術中正隆五年詞賦進士第調河南澠池主簿察廉優等爲平陽酒副使遷冀氏令累遷解州刺史章宗卽位召授同知中都路都轉運使事攺同知濟南府明昌二年授曹王傅兼同知定武軍節度使事王奉命宴賜北部愈從行還過京師表言諸部所貢之馬止可委招討司受於界上量給回賜務省費以廣邊儲擬自臨潢至西夏沿邊創設重鎭十數仍選猛安謀克勛臣子孫有材力者使居其職田給於軍者許募漢人佃種不必遠挽牛頭粟而兵自富彊矣上覽其奏謂宰臣曰愈一書生耳其用心之忠如是以表下尙書省議會愈遷同知西京畱守過闕復上言以爲前表儻可采乞斷自宸衷上納用焉自是命五年一宴賜人以爲便攺棣州防禦使未幾授大興府治中上諭之曰卿資歷應得三品以是員方闕而卿能幹故用之當知朕意北京提刑副使範楫知歸徳府事鄧儼各舉愈以自代由是擢河南路提刑使上言隨路提刑司乞畱官一員余分部巡按又言本司見置許州乞移治南京爲便並從之憲臺廉察九路提刑司以愈爲最五年入見尙書省以聞上問宰執有何議論平章政事守貞曰李愈言河決事上曰愈向陳備禦北邊策言甚荒唐守貞曰愈於見職甚幹上曰蓋以其敢爲耳又曰李愈論河決事謂宜遣大臣視護以慰人心其言良是明年攺河平軍節度使承安二年徙順義軍奏陳屯田利害上遣使宣諭仍降金牌俾領其事四年召爲刑部尙書先是刑部尙書闕上以愈爲可用令議之或言愈病上曰愈比陳言有退地千里而爭言其功之語卿等定惡此人多言耶特召用之舊制陳言者漏所言事於人並行科罪仍給告人賞愈言此蓋所以防閒小人也比年以來詔求直言及命朝臣轉對又許外路官言事此皆聖言樂聞忠讜之意請除去舊條以廣言路上嘉納焉尋爲賀宋正旦副使泰和二年春上將幸長樂川愈切諫曰方今戍卒貧弱百姓騷然三叉尢近北陲防外患兼聞太和宮在兩山間地形狹隘雨潦遄集固不若北宮池臺之勝優遊閒適也上不從夏四月愈復諫曰北部侵我舊疆千有餘裏不謀雪恥復欲北幸一旦不警臣恐丞相襄樞密副使闍母等不足恃也況皇嗣未立羣心無定豈可遠事逸遊哉上異其言未幾授河平軍節度使攺知河中府事致仕泰和六年卒年七十二謚曰淸獻自著狂愚集二十卷

裴滿亨按金史本傳亨字仲通本名河西臨潢府人其先世居遼海祖諱虎山者天輔間移屯東受降城以禦夏人後徙居臨潢亨性惇敏習儒大定間收充本職世宗謂曰聞爾業進士舉其勿忘爲學也二十八年擢第世宗嘉之升爲奉禦一日問以上古爲治之道亨奏陛下欲興唐虞之治要在進賢退不肖信賞罰薄徵斂而已章宗卽位諭之曰朕左右侍臣多以門第顯惟爾由科甲進且先朝信臣國家利害爲朕盡言俄擢監察禦史內侍梁道兒恃恩驕橫朝士側目亨劾奏其姦遷鎬王府尉出爲定國軍節度副使三遷同知大名府事先是豪猾從衡前政莫制亨下車宣明約束闔境帖然承安四年攺河南路按察副使就遷本路副統軍中都西京等路按察使時世襲家豪奪民田亨檢其實悉還正之泰和五年攺安武軍節度使歲大雪民多凍殍亨輸己俸爲之賙贍及勸率僚屬大姓同出物以濟轉河東南北路按察使卒於官上聞而惜之贈嘉議大夫賻物甚厚亨性尢謹密出入宮禁數年讜議忠言多所裨益有﹠﹟則焚之𨿽家人輩莫知也所歷州郡皆有政績可紀云

李仲略按金史李晏傳晏子仲略字簡之聰敏力學登大定十九年詞賦進士第調代州五臺主簿以母憂去服闋轉韓州軍事判官遷澤州晉城令補尙書省令史除翰林修撰兼太常博士攺授左司都事爲立夏國王讀冊官還權領左司一日奏事退上顧謂侍臣曰仲略精神明健如俊鶻脫帽又曰李仲略健吏也未幾轉員外郎以親病求侍特授澤州刺史以便祿養先是晏領沁南軍節度使澤於懷爲支郡父子相繼鄕人榮之以父喪免起爲戶部郎中時上命六品以上官十日以次轉對乃進言曰凡救其末不若正其本所謂本者厚風俗去冗食養財用而已厚風俗在乎立制度禁奢僭去冗食在乎寵力農抑遊惰養財用在乎廣儲蓄時斂散商賈不通難得之貨工匠不作無用之器則下知重本下知重本則末息矣又條陳制度之宜上嘉納之俄授翰林直學士兼前職因命充經義讀卷官上問曰有司以謂經義不若詞賦罷之何如仲略奏曰經乃聖人之書明經所以適用非詞賦比乞自今以經義進士爲考試官庶得碩學之士上可其奏攺吏部郎中遷侍郎兼翼王傅俄兼宛王傅時知大興府事紇石烈執中坐贓上命仲略鞫之罪當削解權要競言太重上頗然之仲略奏曰教化之行自近者始京師四方之則也郡縣守令無慮數百此而不懲何以勵後況執中凶殘狠愎慢上虐下豈可宥之上曰卿言是也未幾授山東東西路按察使尋以病訪醫京師泰和五年卒上聞之嘆曰此人於國家宣力多矣何遽至是耶贈朝列大夫謚曰襄獻仲略性豪邁有父風剛介特立不阿權貴臨事明敏無畱滯故所任以干濟稱云

斡勒忠按金史本傳忠本名宋浦蓋州人也習女直契丹字歷兵部樞密院尙書省令史再轉大理寺知法遷右三部司正練達邊事嘗奉命使北歸致馬四千餘匹詔褒諭之大定二十六年爲監察禦史轉尙書省都事章宗立遷尙書兵部員外郎出爲滄州刺史河東路提刑副使徒單移剌古舉以自代攺滕州刺史嘗調發黃河船數以稽期聽贖授北京副畱守入爲同簽樞密院事兼沂王傅承安二年拜武寧軍節度使致仕泰和三年卒年七十一忠性惇﹠﹟通法律以直自守不交權貴故時譽歸之

移剌益按金史本傳益字子遷本名特末阿不中都路胡魯土猛安人也以蔭補國史院書寫積勞調徐州錄事召爲樞密院知法三遷翰林修撰時北邊有警詔百官集尙書省議之太尉克寧銳意用兵益言天時未利宜俟後圖禦史臺舉益剛正可任遂兼監察禦史未幾攺戶部員外郎明昌三年畿內饑擢授霸州刺史同授刺史者十一人旣入謝詔諭之曰親民之職惟在守令比歲民饑故遣卿等往撫育之其資序有過者有弗及者朕不計此但以材選爾其知之旣至首出俸粟以食饑者於是倅以下及郡人遞出粟以佐之且命屬縣視以爲法多所全活郡東南有堤久頹圮水屢爲害益增修之民以爲便爲益立祠升遼東路提刑副使五年宋主新立詔以泗州當使客所經守臣宜擇人宰臣進擬數人皆不合上意上曰特末阿不安在此人可也卽授防禦使召爲尙書戶部侍郎尋轉兵部屬羣牧人叛命益同殿前都點檢兗往招降之承安二年邊鄙弗寧上禦便殿召朝官四品以上入議益謂守爲便天子之兵當取萬全若王師輕出少有不利非惟損大國之威恐啟敵人侵玩之心出爲山東西路轉運使有敕使按鷹於山東益奏乞止令調於近甸何必驚遠方耳目書聞上命有司治使者罪遷河東南北路按察使舊制在位官有不任職委所屬上司體訪州府長貳幕職許互相舉申益上言以爲傷禮讓之風亦恐同官因之不睦別生姦獘乞止令按察司糾劾似爲得體又言隨路點軍官與富人飲會公通獻遺宜依準監臨官於所部內犯罪究治上皆納焉泰和二年卒於官

孫徳淵按金史本傳徳淵字資深興中州人也大定十六年進士調石州軍事判官淶水丞察廉遷沙河令有盜秋桑者主逐捕之盜以叉自刺其足面曰秋桑例不禁采汝何得刺我主懼賂而求免盜不從訴之縣徳淵曰若逐捕而傷瘡必在後今在前乃自刺也盜遂引服選尙書省令史不就丁父憂去官民爲刻石祠之察廉起復北京轉運司都勾判官以累薦遷中都左警巡使監察禦史山東東路轉運副使累官大理丞兼左拾遺審官院奏徳淵剛正幹能可任繁劇遂再任丁母憂服除特遷恩州刺史入爲右司郎中滕州刺史遷同知河間府事歷大興治中同知府事大安初遷盤安軍節度使攺河北西路按察轉運使攺昭義軍節度使潞州破被執俄有拜於前者皆沙河舊民也密護徳淵由是得脫貞佑二年拜工部尙書攝禦史中丞是時山東乏兵食有司請鬻恩例舉人居喪者亦許納錢就試徳淵奏此大傷名教事遂寢尋致仕監察禦史許古論徳淵忠亮明敏可以大用近許告老士大夫竊嘆望朝廷起復必能建明以利國家宣宗嘉納未及用而卒

鄒谷按金史本傳谷字應仲密州諸城人中大定十三年進士第累官瀋王府文學尙書省奏議大理司直上曰司直爭論情法折正疑難谷非所長也宰臣曰谷有吏才陜西河南訪察及定課皆稱職上以谷爲同知曹州軍州事召爲刑部主事轉北京臨潢提刑判官入爲大理寺丞尙書省點差接送伴宋國使官令史周昂具數員呈請左司都事李炳乘醉見之怒曰吾口舉兩人卽是安用許爲命左右攬昂衣欲杖之會左司官召昂去乃已詈諸令史爲奴畜明日語權令史李秉鈞曰吾豈惟箠罵汝進退去畱亦皆在我羣吏將陳訴會官劾奏事下大理寺議差接送伴官事當奏聞炳謂口舉兩人當科違制谷曰口舉兩人一時之言當杖贖攬昂衣欲加杖當決三十上曰李炳讀書人何乃至是宰臣對曰李炳疾惡眾人不能容耳上曰炳誠過矣告者未必是也乃從谷議歷濟南彰徳府治中吏部郎中河東按察副使沂州防禦使歷定海泰寧軍節度使泰和六年致仕貞佑初卒

張巖叟按金史張大節傳巖叟字孟弼大節子也大定十九年進士調葭州司候判官再除雄州觀察判官補尙書省令史除大理評事再遷監察禦史同知河東北路轉運使事中都路都轉運副使刑部員外郎沂州刺史以父憂去官起復大理少卿河北東西大名等路按察轉運副使累遷刑部侍郎兼夔王傅太常卿兼國子祭酒大安三年朝廷欲塞諸城門以爲兵備集三品官議於尙書省巖叟曰塞門所以受兵是任城而不任人莫若遣兵擇將背城疾戰時議多之除鎭西軍節度使移定國軍貞佑二年攺昭義復移沁南逾年按察司言其年老不任邊要乃致仕退寓洛陽卒

孟奎按金史本傳奎字元秀遼陽人也大定二十一年進士調黎陽主簿丁母憂服闋調淄州軍事判官遷汲縣令察廉攺定興令補尙書省令史從參知政事馬琪塞澶淵決河攺中都左警巡使平章政事完顏守貞禮接士大夫在其門者號冷巖十俊奎其一也攺都轉運司度支判官上京等路提刑判官初遼東契丹判余裏也嘗殺驛使大理司直有契丹人同名者有司輒系之獄奎按囚速頻路讞而出之旣而果獲其殺司直者遷同知西京路轉運使事置行樞密院於鎭寧充宣差規措所官給軍用攺簽河東南北路按察司事武州刺史上言三事其一曰親民之寄今吏部之選頗輕使武夫計資而得權歸胥吏每縣宜參用士人使紀綱其事未幾攺曹州刺史再調同知中都路都轉運使事旱詔審錄中都路冤獄多平反大安初除博州防禦使凡屬縣事應赴州者不得泊於逆旅以防吏姦人便之攺山東東西路安撫副使遷北京臨潢等路按察轉運使以本官爲行六部侍郎劾奏監軍完顏訛出虛造功狀訛出坐免官詔以奎爲宣差都提控貞佑初以疾卒謚莊肅

髙霖按金史本傳霖字子約東平人大定二十五年進士調符離主簿察廉遷泗水令再調安國軍節度判官以父憂還鄕裏教授生徒恆數百人服除爲絳陽軍節度判官用薦舉召爲國史院編修官建言黃河所以爲民害者皆以河流有曲折適逢隘狹故致湍決按水經當疏其扼塞行所無事今若開雞爪河以殺其勢可免數埽之勞凡捲埽工物皆取於民大爲時病乞並河堤廣樹楡柳數年之後堤岸旣固埽材亦便民力漸省朝廷從之遷應奉翰林文字兼前職攺監察禦史丁母憂起復太常博士攺都水監丞簽陜西路按察司事體訪官員能否仍赴闕待對時南徵調發繁急民稍稽滯有司皆坐失誤軍期罪霖言其枉悉出之授都水少監大安初爲耀州刺史三年遷河北東路按察副使攺韓王傅兼翰林直學士崇慶初攺工部侍郎兼直學士至寧元年八月霖奉儲偫迎宣宗至新城敕霖南迎諸妃旣至賜錢千貫遷官三階二年除河平軍節度使兼都水監霖請城宜村爲衛州以護北門上從之入爲兵部尙書知大興府事俄權參知政事與右丞相承暉行省於中都尋攺中都畱守兼本路兵馬都總管平章政事抹撚盡忠棄中都南奔霖與子義傑率其徒夜出不能進謂義傑曰汝可求生吾死於此矣霖死義傑伏羣屍中以免贈翰林學士承旨令立碑鄕裏歲時致祭訪其子孫錄用謚文簡

蕭貢按金史本傳貢字眞卿京兆咸陽人大定二十二年進士調鎭戎州判官涇陽令涇州觀察判官補尙書省令史舊例試補兩月乃補用貢至數日執政以爲能卽用之擢監察禦史提刑司奏涇州有美政遷北京轉運副使親老歸養左丞董師中右丞楊伯通薦其文學除翰林修撰上書論比年之獘人才不以器識操履巧於按牘不涉吏議者爲工用人不務因才授官惟泥資敍名器不務愼與人多僥幸守令不務才實民罹其害伏望擢眞才以振澆俗核功能以理職業愼名器以抑僥幸重守令以厚邦本然後政化可行百事可舉矣詔詞臣作唐用董重質誅郭誼得失論貢爲第一賜重幣四端貢論時政五獘言路四難詞意切至攺治書侍禦史丁父憂起復攺右司員外郎尋轉郎中遷國子祭酒兼太常少卿與陳大任刊修遼史攺刑部侍郎歷同知大興府事徳州防禦使三遷河東北路按察轉運使大安末攺彰徳軍節度使坐兵興不能守城亡失百姓降同知通遠軍節度事未幾攺靜難軍節度使歷河東北路南京路轉運使禦史中丞戶部尙書南京戒嚴坐乏軍儲詔釋不問興定元年致仕元光二年卒謚文簡貢好學讀書至老不倦有注史記一百卷

蒲察鄭畱按金史本傳鄭畱字文叔東京路斡底必剌猛安人大定二十二年進士調髙苑主簿浚州司候補尙書省令史除監察禦史累官北京臨潢按察副使戶部侍郎禦史臺奏鄭畱前任北京稱職遷陜西路按察使攺順義軍節度使西京人李安兄弟爭財府縣不能決按察司移鄭畱平理月餘不問會釋奠孔子廟鄭畱乃引安兄弟與諸生敍齒列坐會酒陳說古之友悌數事安兄弟感悟謝曰節使父母也誓不復爭乃相讓而歸朔州多盜鄭畱禁絕遊食多蓄兵器因行春撫諭之盜乃衰息獄空賜錫宴錢以褒之攺利涉軍節度使詔括馬鄭畱使百姓飼養以須禦史劾之旣而伐宋諸路括馬皆瘦惟隆州馬肥乃釋鄭畱大安初徙安國軍二年知慶陽府事三年夏人犯邊鄭畱擊走之至寧元年攺知平涼府是時平涼新被兵夏人復來攻鄭畱招潰卒爲禦守計夏兵退遷官四階貞佑二年攺東京畱守致仕貞佑四年卒鄭畱重厚寡言笑人不見其喜慍臨終取奏﹠﹟盡焚之

郭俁按金史本傳俁字伯有潭州人大定二十二年進士調長子主簿萊州觀察判官萊陽縣令補尙書省令史知管差除除大理司直丁母憂起復太常博士左司都事禦史臺舉俁及前應奉翰林文字張﹠﹟吏部主事王質刑部主事抹撚居中通事舍人完顏合住弘文校理把掃合吏部架閣管勾烏古論和尙尙書省令史溫迪罕思敬皆才幹可用詔各升一等遷除俁平陽府治中張﹠﹟國子博士王質昭義軍節度副使抹撚居中大理司直完顏合住侍儀司令把掃合同知弘文院事烏吉論和尙利涉軍節度副使溫迪罕思敬同知定武軍節度事久之俁召爲同知登聞鼓院兼祕書丞遷吏部郎中滕州刺史同知眞定府事上言每季合注巡尉官吏刑兩部斟酌盜賊多寡處選注詔議行之攺中都西京按察副使遷國子祭酒泰和六年伐宋充宣差山東安撫副使七年遷山東宣撫副使大安元年遷遼東按察轉運使攺中都路都轉運使泰定軍節度使陜西東路按察轉運使貞佑三年罷按察使仍充本路轉運使行六部尙書攺河北西路轉運使致仕元光二年卒

武都按金史本傳都字文伯東勝州人大定二十二年進士調陽谷主簿遷商水令縣素多盜凡姦民嘗縱火行劫椎埋發冢者都皆廉得姓名榜之通衢約毋再犯悉奔他境察廉遷南京路轉運度判官累遷中都路都轉運副使以親老與弟監察禦史郁俱乞侍尋丁憂服除調太原治中復爲都轉運副使遷欒州刺史充宣差北京路規措官都拘括散逸官錢百萬入爲戶部郎中權右司郎中奏事稱旨被詔由海道漕遼東粟賑山東都髙其價直募人入粟招海賈船致之三遷中都西京按察副使大安三年充宣差行六部侍郎以勞遷本路按察使行西南路六部尙書佐元帥抹撚盡忠備禦西京有勞召爲戶部尙書賞銀二百兩絹一百匹宣宗卽位議衛紹王降封語在衛紹王紀頃之中都戒嚴都知大興府佩虎符便宜行事彈壓中外軍民都醉酒以衣見詔使坐是解職起爲刑部尙書中都解圍爲河東路宣撫使俄以參知政事胥鼎代之興定元年以疾卒

盧庸按金史本傳庸字子憲薊州丰潤人大定二十八年進士調唐州軍事判官再調定平縣令庸治舊堰引涇水漑田民賴其利補尙書省令史除南京轉運副使攺中都戶籍判官察廉遷禮部主事累官鳳翔治中大安三年徵陜西屯田軍衛中都以庸簽三司事主兵食至潞州放還屯田軍庸攺幹州刺史入爲吏部郎中至寧元年攺陜西按察副使夏人犯邊庸繕治平涼城池積芻粟團結土兵爲備十一月夏人掠鎭戎陷涇邠遂圍平涼庸矢盡募人取夏兵射城上箭以濟急用出府庫賞有功者人樂爲死平涼賴以完貞佑二年庸移書陜西行省僕散端大槪謂慶陽平涼徳順陜西重地長安以西邠爲厄塞當重兵屯守詔賞平涼功庸進官四階遷按察轉運使三年詔諸道按察司講究防秋庸陳便宜曰自鄜延至積石𨿽多溝﹠﹟無長河大山爲之屏蔽恃弓箭手以禦侮其人皆剛猛善斗熟於地利夏人畏之向者徙屯他所夏人卽時犯邊此近年深患也人情樂土且耕且戰緩急將自奮又曰防秋之際宜先淸野又曰掌軍之官不宜臨時易代兵家所忌將非其人屢代何益無何有言庸老不勝任者卽罷之未幾攺定海軍節度使山東亂不能赴按察司劾之當奪兩官審理官直之庸以病請求醫藥致仕興定三年卒

張彀按金史本傳彀字伯英許州臨潁人大定二十八年進士調寧陵縣主簿攺泰定軍節度判官率儒士行鄕飲酒禮攺同州觀察判官是時出兵備邊州徵箭十萬限以雕雁羽爲之其價翔躍不可得彀曰矢去物也何羽不可節度使曰當須省報彀曰州距京師二千里如民急何萬一有責下官身任其咎一日之間價減數倍尙書省竟如所請補尙書省令史除同知鄭州防禦使事攺北京鹽使丁父憂服除再遷監察禦史從伐宋遷武寧軍節度副使居母憂貞佑二年攺惠民司令歷河南治中隰州刺史刑部郎中同知河南府事遷河東南路轉運使權行六部尙書安撫使興定元年以疾卒彀天性孝友任子悉先諸弟俸入所得亦委其弟掌之未嘗問有無雲

張翰按金史本傳翰字林卿忻州秀容人大定二十八年進士調隰州軍事判官有誣昆弟三人爲劫者翰微行廉得其狀白於州釋之歷東勝義丰會川令補尙書省令史除戶部主事遷監察禦史丁母憂服闋調山東路鹽使丁父憂起復尙書省都事戶部員外郎大安間平章政事獨吉思忠參知政事承裕行省翰充左右司郎中論議不相﹠﹟處置乖方翰屢爭之不見省承裕就逮衛紹王知翰嘗有言召見撫慰之攺知登聞鼓院兼前職遷侍禦史貞佑初爲翰林直學士充元帥府經歷官中都戒嚴調度方殷攺戶部侍郎宣宗遷汴翰規措扈從糧艸至眞定上書言五事一曰彊本謂當裒兵徒徙豪民以實南京二曰足用謂當按蔡汴舊渠以通漕運三曰防亂謂當就集義軍假之官印使相通攝以安反側四曰省事謂縣邑不能自立者宜稍並之旣以省官且易於備盜五曰推恩謂當推恩以示天子所在稱幸之意上略施行之翰雅有治劇才所至輒辦遷河平軍節度使都水監提控軍馬使俄攺戶部尙書是時初至南京庶事艸略翰經度區處皆有條理是歲卒謚達義

女奚烈守愚按金史本傳守愚字仲晦本名胡裏攺門眞定府路吾直克猛安人也六歲知讀書旣齔或謂食肉昏神識乃戒而不食性至孝父沒時年十五營葬如禮治家有法鄕人稱之中明昌二年進士調深澤主簿治有聲遷懷仁令攺弘文校理秩滿爲臨沂令有不逞輩五百人結爲黨社大擾境內守愚下車其黨散去蝗起莒密間獨不入臨沂境先是朝廷括河朔山東地隱匿者沒入官告者給賞莒州刺史教其奴告臨沂人冒地積賞錢三百萬先給官鏹乃徵於民民甚苦之守愚列其冤狀白州州不爲理卽聞於戶部而徵還之流民歸業縣人勒其事於石攺祕書郎母喪勺飲不入口三日終喪未嘗至內寢太常寺勸農司交辟守愚皆不聽服除除同知登聞檢院攺著作郎永定軍節度副使泰和伐宋守愚爲山東行六部員外郎攺大興都總管判官大安元年除修起居注轉刑部員外郎戶部郎中太子左諭徳貞佑初除戶部侍郎數月拜諫議大夫提點近侍局二年除保大軍節度使攺翰林學士參議陜西路安撫司事安撫完顏弼重其爲人每事咨而後行未幾有疾詔賜禦藥三年卒守愚爲人忠實無華孜孜於公蓋天性然也

任天寵按金史本傳天寵字淸叔曹州定陶人也明昌二年進士調考城主簿再遷威戎縣令縣故堡寨無文廟學捨天寵以廢署建有兄弟訟田者天寵諭以理義委曲周至皆感泣而去調泰定軍節度判官丁父憂服闋調崇義軍節度判官補尙書省令史右三部檢法司正遷監察禦史攺右司都事遷員外郎攺左司諫轉左司郎中遷國子祭酒貞佑初轉祕書監兼吏部侍郎攺中都路都轉運使時京師戒嚴糧運艱阻天寵悉力營辦曲盡勞瘁出家貲以濟饑者全活甚眾監察禦史髙夔劉元規舉天寵二十人公勤明敏有材幹可安集百姓遷戶部尙書三年中都不守天寵繼走南京中道遇兵死之謚純肅

納蘭胡魯剌按金史本傳胡魯剌大名路怕魯歡猛安人性淳直寡言笑好讀書博通今古承安二年進士第一除應奉翰林文字被詔括牛於臨潢上京等路丞相襄有田在肇州家奴匿牛不以實聞卽械系正其罪而盡括之於是豪民皆懼無敢匿者使還襄稱能居父喪盡禮禦史舉其淸節服除轉修撰平章政事僕散端舉廉能有文采遷同知順天軍節度使事從伐宋以勞加朝請大夫攺禮部員外郎曹州刺史豪民僕散掃合立私渡於定陶間逃兵盜劫皆藉爲囊橐累攻莫敢問胡魯剌捕治之窮究其黨闔郡肅然攺沃州攺南京路按察副使貞佑二年攺泗州防禦使召爲吏部侍郎遷絳陽軍節度使權河東南路宣撫副使是時兵興胡魯剌完城郭繕器械料才壯爲鄕兵延問耆老招致儒士咨以備禦之策鹽米儲偫勸富民出粟郡賴以完賜詔褒諭加資善大夫官其次子吾申攺權經略使被召以疾不能行卒於絳州

溫迪罕達按金史本傳達字子達本名謀古魯蓋州按春猛安人性惇厚寡言笑初舉進士廷試搜閱官易達藐小謂之曰汝欲求作官邪達曰取人以才學不以年貌眾咸異之明昌五年中第調固安主簿以憂去官服除調信州判官丞相襄辟行省幕府攺順州刺史補尙書省令史除南京警巡使居父喪是時伐宋兵興起復給事行尙書省大安初遷徳興府判官再遷監察禦史宣宗遷汴以本職護送衛士妻子復被詔運大名粟由禦河抵通州事集遷一官轉戶部員外郎左司郎中遇繼母憂起復太常少卿充陜西元帥府經歷官興定元年召還攝侍禦史上疏論伐宋略曰天時向暑士馬不利宜俟秋涼無不可者又曰遼東興王之地移剌多不能守走還南京度今之勢可令濮王守純行省蓋州駐兵合思罕以系一方之心昔祖宗封建諸王錯峙相維以定大業今乃委諸﹠﹟外非計也宣宗曰一子非所愛但幼不更事詎能辦此逾月復上言天下輕重系於宰相邇來每令權攝甚無謂也今之將帥謀者不能戰戰者不能謀今豈無其人但用之未盡耳宣宗曰人才難知故先試其稱否卿何患焉所謂用之未盡者爲誰對曰陜西統軍使把胡魯忠直幹略知延安府古里甲石倫深沈有謀能得士心𨿽有微過不足以累大宰相髙琪髙汝礪惡其言俄充陜州行樞密院參議官二年召爲戶部侍郎攺刑部兼左司諫同知集賢院致大理卿兼越王傅尋遷河南統軍使昌武軍節度使行六部攝同簽樞密院行院許州攺集慶軍節度使是時東方薦饑達上疏曰亳州戶舊六萬今存者無十一何以爲州且今調發數倍於舊乞量爲減免是歲大水碭山下邑野無居民轉運司方憂兵食達謾聞二縣無主稻田且萬頃收可數萬斛卽具奏朝廷大駭詔戶部尙書髙夔佩虎符專治其事所獲無幾夔坐累抵罪達自念失奏因感愧發病尋卒

光祖按金史移剌道傳道子光祖字仲禮幼名八狗以蔭補合門祗候調平晉令衛州都巡河內承奉押班累轉東上合門使兼典客署令大安中攺少府少監丁母憂起復儀鸞局使同知宣徽院使事祕書監右宣徽使興定二年十一月詔集百官議所以爲長久之利者光祖等三人議曰募土人假以方面權任俾人自勸各保一方由是公府封建之論興焉語在九公傳三年轉左宣徽使五年卒

石抹元按金史本傳元字希明懿州路胡土虎猛安人七歲喪父號泣不食者數日十三居母喪如成人嘗爲擊鞠戲馬踣嘆曰生無兄弟而數乘此險設有不測柰何由是終身不復爲之補樞密院尙書省譯史調同知恩州軍州事遷監察禦史爲同知淄州軍州事劇盜劉奇久爲民患一日捕獲方訊鞫聞赦將至亟命杖殺之闔郡稱快攺大興府判官沂王府司馬沁南軍節度副使河內民家有多美橙者歲獲厚利仇家夜入殘毀之主人捕得乃以劫財誣其人仇家引服贓不可得元攝州事究得其情尋攺河北西路轉運副使累遷山東西路按察轉運使貞佑初黃摑吾典徵兵東平擁眾不進大括民財眾皆忿怨副統僕撒掃合殺吾典於坐取其符佩之縱恣尢甚元密疏劾掃合擅殺近臣無上不道掃合坐誅移知濟南府到官六月卒元生平寡言笑尙節儉居官自守不交權要人以是稱之

納坦謀嘉按金史本傳謀嘉上京路牙塔懶猛安人初習策論進士大定二十六年選入東宮教鄆王琮瀛王讀書以終場舉人試補上京提刑司書史以廉能著稱承安元年契丹陀鎖寇掠韓州信州提刑司問諸書史誰入奏者皆難之謀嘉請行五年特賜同進士出身調東京教授湯池主簿太學助教丁母憂服闋累除翰林修撰兼修起居注監察禦史貞佑初遷吏部員外郎翰林待制侍禦史完顏舉謀嘉才行志在匡國可預軍政充元帥府經歷官中都被圍食且盡胥鼎奏京師官民能贍足貧民者計所贍遷官皆先給據謀嘉不受據而去中都危急謀嘉曰帥臣統數萬眾不能出城一戰何如自縛請降邪宣宗議遷都謀嘉曰不可河南地狹土薄他日宋夏交侵河北非我有矣當選諸王分鎭遼東河南中都不可去也不聽頃之除唐州刺史入爲太常少卿兼左拾遺遷鄭州防禦使攺左諭徳轉少詹事攝禦史中丞未幾攝太子詹事興定元年潼關失守遷河南統軍使兼昌武軍節度使攝簽樞密院事行院許州汰去冗食軍士二千餘人上書諫伐宋不聽三年降潁州防禦使有告宋人將襲潁州者已而宋兵果至謀嘉有備乃引去有司上功不及告者謀嘉請而賞之四年召爲翰林侍講學士兼兵部侍郎同修國史五年卒

趙重福按金史本傳重福字履祥丰州人通女直大小字試補女直誥院令史轉兵部譯史陜西提刑知法遷陜西東路都勾判官右藏庫副使同知陳州防禦事宋諜人蘇泉入河南重福迹之至魚臺將渡河見前一舟且渡令從者大呼泉姓名前舟中忽有愴惶失措者執之果泉也攺滄州鹽副使歲饑民煮鹵爲鹽賣以給食鹽官往往杖殺之重福曰寧使課殿不忍殺人歲滿課殿當降尙書右丞完顏匡三司使按出虎知其事乃以歲荒薄其罰除織染署令大安三年佐戶部尙書張煒調兵食於古北口遷都水少監行西北路六部郎中治密雲縣俄兼戶部員外郎貞佑二年以守密雲功遷同知河間府事行六部侍郎權淸州防禦使攝河北東路兵馬都總管三年河間被圍有劉中者嘗與重福密雲聯事勸重福出降重福不聽是時河間兵少多羸疾不任戰欲亡去重福勸其父老率其子弟彊者戰弱者守會久雨圍乃解去遷河東北路轉運使致仕元光二年卒

移剌福僧按金史本傳福僧東北路烏連苦河猛安人以蔭補吏部令史轉樞密院調滕州軍事判官歷甄官署直長豳王府司馬順義軍節度副使部內世襲猛安木吞掠民婦女藏之窟室人頗聞之無敢發其罪者福僧請於節度使願自效旣迹得其所在率眾人索之得婦女四十三人木吞抵罪徙橫海軍轉同知開遠軍節度事簽北京臨潢按察事興中治中莫州刺史上言沿邊軍官私役軍人邊防不治及擾動等事按察使專一體究各路宣差提控嚴勒禁治詔尙書省行之大安初攺沃州同知興中府事福僧督民繕治城郭浚濠爲禦守備百姓頗怨頃之兵果至攻其北城福僧戰其北使備其西薄暮果攻其西以有備乃解去尋攺廣寧崇慶元年秋福僧被牒如鄰郡大兵薄城其子銅和尙率家奴拒戰廣寧賴之以完福僧還悉放奴爲良終不言子之功識者多之未幾充遼東宣撫副使歲大饑福僧出沿海倉粟先賑其民而後奏之優詔獎諭至寧元年除鞏王傅兼吏部郎中胡沙虎作難福僧稱疾不出宣宗封胡沙虎澤王百官皆賀福僧不往胡沙虎欲摭而罪之詔除福僧壽州防禦使貞佑三年遷山東西路按察轉運使是歲按察司罷仍充轉運使久之致仕興定二年十一月庚辰宣宗禦登賢門召致仕官兵部尙書完顏蒲剌都戶部尙書蕭貢刑部尙書僕散偉工部尙書奧屯紮裏吉翰林學士完顏孛疊轉運使福僧河東北路轉運使趙重福沁南軍節度使豬奮鎭南軍節度使石抹仲溫泰定軍節度使李元輔中衛尉完顏奴婢原州刺史紇石烈孛吉賜食訪問時政得失福僧乃上書曰爲今之計惟先招徠﹠﹟人選擇﹠﹟人舊有宿望雄辯者諭以恩信彼若內附然後中都可復遼東可通今西北多虞而南鄙不敢撤戍芻糧調度仰給河南賦役頻繁民力疲敝宜開宋人講和之端撫定河朔養兵蓄銳策之上也又曰山東殘破羣盜滿野官兵旣少且無騎兵若宋人資以糧餉假以官爵爲患愈大當選才幹官充宣差招捕以恩賞諭使復業募其壯悍爲兵亦致勝之一也又曰自承安用兵軍中設監戰官議論之間動相矛盾不懲其失反以爲法若輩平居皆選材勇自衛一旦有急驅疲懦出戰寧不敗事罷之爲便書奏朝廷略施用焉元光元年卒

烏林答與按金史本傳答與本名合住大名路納鄰必刺猛安人充奉職奉禦尙食局直長兼頓捨除監察禦史累官武勝軍節度使北京按察轉運使太子詹事武衛軍都指揮使貞佑二年知東平府事權宣撫副使攺西安軍節度使入爲兵部尙書上言按察轉運司拘榷錢谷糾彈非違此平時之治法今四方兵動民心未定軍士動見刻削乞權罷按察及勸農使又曰東平屯兵萬餘可運濱鹽易糧芻給之又曰潼關及黃河津要將校皆出卒伍類庸懦不可用乞選材武者代之又曰兗曹濮浚諸郡皆可屯重兵敕州縣官勸民力穡至於防秋則淸野保城下尙書省竟不施行新制科買軍器材物稽緩者並的決與奏有司必督責趣辦民將不堪可量罰月俸從之坐前在陜州市物虧直降鄭州防禦使尋召爲拱衛直都指揮使復爲兵部尙書興定三年卒

雷淵按金史本傳淵字希顏一字季默應州渾源人父思名進士仕至同知北京轉運使注易行於世淵庶出年最幼諸兄不齒父歿不能安於家乃發憤入太學衣敝履穿坐榻無席自以跣露恆兀坐讀書不迎送賓客人皆以爲倨其友商衡每爲辯之且賙卹焉後從李之純遊遂知名登至寧元年詞賦進士甲科調涇州錄事坐髙庭玉獄幾死後攺東平河朔重兵所在驕將悍卒倚外敵爲重自行臺以下皆摩撫之淵出入軍中偃然不爲屈不數月閭巷間多畫淵像𨿽大將不敢以新進書生遇之尋遷東阿令轉徐州觀察判官興定末召爲英王府文學兼記室參軍轉應奉翰林文字拜監察禦史言五事稱旨又彈劾不避權貴出巡郡邑所至有威譽姦豪不法者立箠殺之至蔡州杖殺五百人時號曰雷半千坐此爲人所訟罷去久之用宰相侯摯薦起爲太學博士南京轉運司戶籍判官遷翰林修撰一夕暴卒年四十八正大庚寅例回谷之役淵嘗上書破朝臣孤注之論引援深切灼然易見主兵者沮之策竟不行爲人軀幹雄偉髯張口哆顏渥丹眼如望洋遇不平則疾惡之气見於顏間或嚼齒大罵不休𨿽痛自懲創余亦不能變也爲文章詩喜新奇善結交凡當塗貴要與布衣名士無不往來居京師賓客踵門未嘗去捨家無餘貲及待賓客甚丰腆蒞官喜立名初登第攝遂平縣事年少气銳系豪右發姦伏一邑大震稱爲神明嘗擅笞州魁吏州檄召之不應罷去後凡居一職輒震耀亦坐此不達

武禎子

亢

按金史本傳禎宿州臨渙人祖官太史靖康後業農後畫界屬金禎深數學貞佑間行樞密院僕散安貞聞其名召至除州以上客禮之每出師必資焉其占如響正大初徵至汴京待詔東華門其友王鉉問禎曰朝廷若問國祚修短子何以對禎曰當以實告之但更言周過其歷秦不及期亦在修徳爾時久旱祈禱不應朝廷爲憂禎忽謂鉉曰足下今日早歸恐爲雨阻鉉曰萬里無雲赤日如此安得有雨禎笑曰若是則天不誠也天何嘗不誠旣而東南有雲气須臾蔽天平地雨注二尺眾皆驚嘆尋除司天臺管勾子亢寡言笑不妄交嘗與一學生終日相對握籌布畫目﹠﹟﹠﹟若有所營見者莫測也哀宗至蔡州右丞完顏仲徳薦其術召至屏人與語大悅除司天長行賞甚厚上書曰比者有星變於周楚之分彗星起於大角西掃軫之左軸蓋除舊布新之象又言鄭楚周三分野當赤地千里兵凶大起王者不可居也又曰蔡城有兵喪之兆楚有亡國之徵三軍若戰於西垣前後有日矣城壁傾頹內無見糧外無應兵君臣盡數之年也聞者悚然奪气哀宗惟嗟嘆良久不以爲罪性頗倨傲朝士以此非之天興二年九月蔡州被圍亢奏曰十二月三日必攻城及期果然帝問曰解圍當在何日對曰明年正月十三日城下無一人一騎矣帝不知其由乃喜圍解有期日但密計糧艸使可給至其日不闕者明年甲午正月十日蔡州破十三日大元兵退是日亢赴水死云

政事部名臣列傳二十六

元一

哈剌亦哈赤北魯按元史本傳哈剌亦哈赤北魯畏兀人也性聰敏習事國王月仙帖木兒亦都護聞其名自唆裏迷國徵爲斷事官月仙帖木兒卒子八兒出阿兒忒亦都護年幼西遼主鞠兒可汗遣使據其國且召哈剌亦哈赤北魯至則以爲諸子師八兒出阿兒忒聞太祖明聖乃殺西遼使更遣阿憐帖木兒都督等四人使西遼阿憐帖木兒都督者哈剌亦哈赤北魯婿也具語以其故於是與其子月失野訥馳歸太祖一見大悅卽令諸王子受學焉仍令月失野訥以質子入宿衛從帝西徵至別失八里東獨山見城空無人帝問此何城也對曰獨山城往歲大饑民皆流移之它所然此地當北來要衝宜耕種以爲備臣昔在唆裏迷國時有戶六十願移居此帝曰善遣月失野訥佩金符往取之父子皆畱居焉後六年太祖西徵還見田野墾辟民物繁庶大悅問哈剌亦哈赤北魯則已死矣乃賜月失野訥都督印章兼獨山城達魯花赤月失野訥卒子乞赤家忽兒在太宗時襲爵賜號答剌罕子四人曰塔塔兒曰忽棧曰火兒思蠻曰月兒思蠻世祖命火兒思蠻從雪雪的斤鎭雲南月兒思蠻事憲宗襲父爵兼領僧人後因軍帥札忽兒臺據別失八里盡室徙居平涼與其子阿的迷失帖木兒入覲世祖詔入宿衛爲必闍赤命從安西王忙哥剌出鎭六盤安西王薨其子阿難答嗣成宗卽位遣使入朝因奏阿的迷失帖木兒父子本先帝舊臣來事先王服勤二十餘年矣若終老王府非所以盡其才也願以歸陛下用之成宗可其奏授阿的迷失帖木兒汝州達魯花赤積官祕書太監卒子阿鄰帖木兒

李邦瑞按元史本傳邦瑞字昌國以字行京兆臨潼人世農家邦瑞幼嗜學讀書通大義嘗被掠逃至太原爲金將小史從守閻漫山寨國王木華黎攻下諸城堡金將走邦瑞率眾來歸復居太原守臣惜其才具鞍馬遣至行在所中書以其名聞歲庚寅受旨使宋至寶應不得入未幾命復往仍諭山東淮南路行尙書省李全護送宋仍拒之復奉旨以行邦瑞道出蘄黃宋遣賤者來迎邦瑞怒叱出之宋攺命行人乃議如約而還太宗慰勞賜車騎旃裘衣裝及銀十錠邦瑞因奏干戈之際宗族離散乞歸尋訪帝諭速不察罕匣剌達海等邦瑞馳驛南京詢訪親戚或以隸諸部者悉歸之甲午從諸王闊出經略河南凡所歷河北陜西州郡四十餘城繪圖以進授金符宣差軍儲使乙未夏六月卒子榮

楊奐按元史本傳奐字煥然幹州奉天人母嘗夢東南日光射其身旁一神人以筆授之已而奐生其父以爲文明之象因名之曰奐年十一母哀﹠﹟如成人金末舉進士不中乃作萬言策指陳時病皆人所不敢言者未及上而歸教授鄕裏歲癸巳金元帥崔立以汴京降奐微服北渡冠氏帥趙壽之卽延致奐待以師友之禮門人有自京師載書來者因得聚而讀之東平嚴實聞奐名數問其行藏奐終不一詣戊戌太宗詔宣徳稅課使劉用之試諸道進士奐試東平兩中賦論第一從監試官北上謁中書耶律楚材楚材奏薦之授河南路徵收稅課所長官兼廉訪使奐將行言於楚材曰僕不敏誤蒙不次之用以書生而理財賦已非所長況又河南兵荒之後遺民無幾烹鮮之諭正在今日急而擾之糜爛必矣願假以歲月使得撫摩瘡痍以爲朝廷愛養基本萬一之助楚材甚善之奐旣至招致一時名士與之議政事約束一以簡易爲事按行境內親問監務月課幾何難易若何有以增額言者奐責之曰剝下欺上汝欲我爲之耶卽減元額四之一公私便之不逾月政成時論翕然以爲前此漕司未之有也在官十年乃請老於燕之行臺壬子世祖在潛邸驛召奐參議京兆宣撫司事累上書得請而歸乙卯疾篤處置後事如平時引觴大笑而卒年七十賜謚文憲奐博覽彊記作文務去陳言以蹈襲古人爲恥朝廷諸老皆折行輩與之交關中𨿽號多士名未有出奐右者奐不治生產家無十金之業而喜周人之急𨿽力不贍猶勉彊爲之人有片善則委曲稱獎惟恐其名不聞或小過失必盡言勸止不計其怨怒也所著有還山集六十卷大興近鑑三卷正統書六十卷行於世

速哥子忽蘭孫天徳於思

按元史本傳速哥蒙古怯烈氏世傳李唐外族父懷都事太祖嘗從飲班朮居河水速哥爲人外若質直而內實沈勇有謀雅爲太宗所知命使金因俾覘其虛實語之曰卽不還子孫無憂不富貴也速哥頓首曰臣死職耳奉陛下威命以行可無慮也帝悅賜所常禦馬至河金人閉之舟中七日始登南岸又三旬乃達汴及見金主曰天子念爾土地日狹民力日疲故遣我致命爾能共修歲幣通好不絕則轉禍爲福矣謁者令下拜速哥曰我大國使爲爾屈乎金主壯之取金﹠﹟飲之酒曰歸語汝主必欲加兵敢率精銳以相周旋歲幣非所聞也速哥飲畢卽懷金﹠﹟以出速哥𨿽佯爲不智而默識其地理厄塞城郭人民之彊弱卽復命備以虛實告且以所懷金﹠﹟獻帝喜曰我得金於汝手中矣復以賜之始下令徵兵南伐兵至河北岸方舟欲渡金軍陣於河南帝令儀衛導速哥居中行親率偏師乘陣西策馬沙河會睿宗軍亦由襄鄧至兩軍夾攻之及金亡詔賜金護駕士五人曰此以旌汝爲使之不辱也昔使過崞州崞人盜殺其良馬至是兼以崞民賜之歲乙未帝從容謂速哥曰我將官汝西域中原惟汝擇之速哥再拜曰幸甚臣意中原便帝曰西山之境八達以北汝其主之汝於城中構大樓居在上使人皆仰望汝汝俯而諭之顧不偉乎乃以爲山西大達魯花赤受命方出有回回六人訟事不實將抵罪遇諸途急止監者曰姑緩其刑當入奏復見帝曰此六人者名著西域徒以小罪盡誅之恐非所以懷遠人也願以賜臣臣得意辱之使自悔悟遷善爲他日用殺之無益也帝意解召六人謂之曰生汝者速哥也其竭力事之至雲中皆釋之後有至大官者其寬大愛人多類此卒年六十二贈推忠翊運同徳功臣太師開府儀同三司上柱國追封宣寧王謚忠襄子六人曰長罕曰玉呂忽都撒曰合裏都曰忽蘭曰忽都兒不花曰不花長罕玉呂忽都撒合裏都皆從兀魯赤太子出徵以戰功顯忽蘭之母以後戚故得襲職鉏彊植弱均役平刑闔郡賴以安輯乙未之抄戶籍也前賜崞人已入官籍更賜山西戶三百西方多盜郡縣捕不得則法當計所失物直倍償郡縣苦之有甄軍判者率羣盜往來阜平曲陽間殺人渾源界而奪之財縣以失捕當償忽蘭曰此大盜也縣豈能制哉卽遣千人捕甄殺之剿捕其餘黨其害乃除忽蘭性純篤然酷好佛嘗施千金修龍宮寺建金輪大會供僧萬人卒年四十二贈太保金紫光祿夫大上柱國追封云國公謚曰康忠子天徳於思﹠﹟悟過人世祖聞其賢令襲父爵養母完顏氏以孝聞自中山北來適有邊釁天徳於思督造兵甲撫循其民無有寧息形容盡瘁帝聞而嘉之賜馴豹名鷹得縱獵禁地當時眷顧最號優渥卒年三十九贈太傅儀同三司上柱國追封云國公謚顯毅子孫世多顯貴云

李楨按元史本傳楨字幹臣其先西夏國族子也金末楨以經童中選旣長入爲質子以文學得近侍太宗嘉之賜名玉出於必闍赤從皇子闊出伐金帝命之曰凡軍中事須訪楨以行及下河南諸郡闊出遣楨偕吉登哥往唐鄧二州數民實兵余歲凶流散十八九楨至賑卹饑寒歸者如市十年從大將察罕下淮甸楨以功佩金符授軍前行中書省左右司郎中楨奏尋訪天下儒士令所在優贍之十三年師圍壽春天雨不止楨言於察罕曰頓師城下暑雨疫作將有不利且城久拒命破必屠之則生靈何辜請退舍數里身往招之從之楨遂單騎入敵壘曉以利害明日與其將二人率眾來降以功賜銀五千兩楨表言襄陽乃吳蜀之要衝宋之喉襟得之則可爲他日取宋之基本定宗嘉其言庚戌賜虎符授襄陽軍馬萬戶丙辰憲宗命楨率師巡哨襄樊戊午帝親徵召楨同議事秋九月卒於合州年五十九

王玉汝按元史本傳玉汝字君璋鄆人少習吏事金末遷民南渡玉汝奉其親從間道還行臺嚴實入據鄆署玉汝爲掾史稍遷補行臺令史中書令耶律楚材過東平奇之版授東平路奏差官以事至京師遊楚材門待之若家人父子然實年老艱於從戎玉汝奏請以本府總管代之行夏津災玉汝奏請復其民一歲濟州長官欲以州直隸朝廷大名長官欲以冠氏等十七城攺﹠﹟大名玉汝皆辧正之戊戌以東平地分封諸勛貴裂而爲十各私其人與有司無相關玉汝曰若是則嚴公事業存者無幾矣夜靜哭於楚材帳後明日召問其故曰玉汝爲嚴公之使今嚴公之地分裂而不能救止無面目還報將死此荒寒之野是以哭耳楚材惻然良久使詣帝前陳訴玉汝進言曰嚴實以三十萬戶歸朝廷崎嶇兵間三棄其家室卒無異志豈與他降者同今裂其土地析其人民非所以旌有功也帝嘉玉汝忠款且以其言爲直由是得不分遷行臺知事仍遙領平陰令辛丑實子忠濟襲職授左右司郎中遂總行臺之政分封之家以嚴氏總握其事頗不自便定宗卽位皆聚關下復欲剖分東平地是時眾心危疑將俯首聽命玉汝力排羣言事遂已憲宗卽位有旨令常賦外歲出銀六兩謂之包垛銀玉汝曰民力不支矣糾率諸路管民官訴之闕下得減三分之一累官至龍虎衛上將軍泰定軍節度使兼兗州管內觀察使充行臺參議壬子以病謝事杜門日以經史自娛乙卯忠濟使人謂玉汝曰君閒久矣可暫起爲吾分憂玉汝堅辭以參議印彊委之不得已起視事僅五六日裁畫署置煥然一新八月旣望有星殞庭中已而玉汝卒

忙哥撒兒按元史本傳忙哥撒兒察哈紮剌兒氏曾祖赤老溫愷赤祖搠阿父那海並事烈祖及太祖嗣位年尙幼所部多叛亡搠阿獨不去皇弟槊只哈撒兒陰擿之去亦謝不從搠阿精騎射帝甚愛之號爲默爾傑華言善射之尢者也帝嘗與賊遇將戰有二飛鶩至帝命搠阿射之請曰射其雄乎抑雌乎帝曰雄者搠阿一發墮其雄賊望見驚曰是善射若此飛鳥且不能逃況人乎不戰而去從徵乃蠻敵率銳兵鼓而進搠阿按兵屹不動敵止俄復鼓而進搠阿亦不動敵卒疑畏不敢前世祖徵蔑裏吉兵潰搠阿與其弟左右力戰以衛帝會兀良罕哲裏馬來援敵乃引退那海事太祖備歷艱險未嘗形於言帝嘉其忠且念其世勛詔封懷洛陽百七十五戶忙哥撒兒事睿宗恭謹過其父嘗從攻鳳翔首立奇功定宗升爲斷事官剛明能舉職憲宗在藩邸深知其人從徵斡羅思阿剌欽察諸部常身先諸將及以所俘寶玉頒諸將則退然一無所取憲宗由是益重之使治藩邸之分民間出遊獵則長其軍士動如紀律𨿽太后及諸嬪禦小有過失知無不言以故邸中人咸敬憚之乃以爲斷事官之長其位在三公之上猶漢之大將軍也旣拜命出帳殿外欹橐坐熊席其僚列坐左右者四十人忙哥撒兒問曰主上以我長此官諸公其爲我言當以何道守官眾皆默然又問之有夏人和斡居下坐進曰夫紮魯忽赤之道猶宰之刲羊也解肩者不便傷其脊在持平而已忙哥撒兒聞之卽起入帳內眾不知所爲皆咎和斡失言旣入乃爲帝言和斡之言善帝召和斡命之步曰是可用之才也和斡由是知名定宗崩宗王八都罕大會宗親議立憲宗畏兀八剌曰失烈門皇孫也宜立且先帝嘗言其可以君天下諸大臣皆莫敢言忙哥撒兒獨曰汝言誠是然先皇后立定宗時汝何不言耶八都罕固亦遵先帝遺言也有異議者吾請斬之眾乃不敢異八都罕乃奉憲宗立之憲宗之幼也太宗甚重之一日行幸天大風入帳殿命憲宗坐膝下撫其首曰是可以君天下他日用牸按豹皇孫失烈門尙幼曰以牸按豹則犢將安所養太宗以爲有仁心又曰是可以君天下其後太宗崩太皇后攝政竟立定宗故至是二人各舉以爲言云憲宗旣立察哈臺之子及按赤臺等謀作亂刳車轅藏兵其中以入轅折兵見克薛傑見之上變忙哥撒兒卽發兵迎之按赤臺不虞事遽覺倉卒不能戰遂悉就擒憲宗親簡其有罪者付之鞠治忙哥撒兒悉誅之帝以其奉法不阿委任益專有當刑者﹠﹟以法刑之乃入奏帝無不報可帝或臥未起忙哥撒兒入奏事至帳前扣箭房帝問何言卽可其奏以所禦大帳行扇賜之其見親寵如此癸丑冬病酒而卒帝以忙哥撒兒當國時多所誅戮及是咸騰謗言乃爲詔諭其子略曰汝髙祖赤老溫愷赤曁汝祖搠阿事我成吉思皇帝皆著勞績惟朕皇祖實褒嘉之汝父忙哥撒兒自其幼時事我太宗朝夕忠勤罔有過咎從我皇考經營四方迨事皇妣及朕兄弟亦罔有過咎曁朕討定斡羅思阿速穩兒別裏欽察之域濟大川造方舟伐山通道攻城野戰功多於諸將俘厥寶玉大賚諸將則退然無欲得之心惟朕言是用修我邦憲治我搜田輯我國家罔不咸乂惟厥忠𨿽其私親與朕嬪禦小有過咎一是無有比私故朕皇妣迨朕昆弟無不嘉賴朝之老臣衛耆舊無不嚴畏錄其勤勞命爲札魯忽赤治朕皇考受民布昭大公以辧獄愼民爰作朕股肱耳目眾無嘩言朕聽以安自時厥後察哈臺阿哈之孫太宗之裔定宗闊出之子及其民人越有他志賴天之靈時則有克薛傑者以告於朕汝父肅將大旅以遏亂略按赤臺等謀是用潰悉就拘執朕取有罪者使辧治之汝父體朕之公其刑其宥克比於法又使治也速不裏獄亦克比於法惟爾脫歡脫兒赤自朕用汝父用法不阿兄弟親姻咸麗於憲今眾罔不怨曰爾亦有死耶若有慊志人則𨿽死朕將寵之如生肆朕訓汝爾克明時朕言如是而有福不如是而有禍惟天惟君能禍福人惟天惟君是敬是畏立身正直制行貞潔是汝之福反是勿思也能用朕言則不墜汝父之道人亦不能間汝矣不用朕言則人將讎汝伺汝間汝怨汝父者必曰汝亦與我夷矣汝則殆哉汝於朕言弗愼繹之汝則有咎克愼繹之人將敬汝畏汝無間伺汝無慢汝怨汝者矣又而母而婦有讒欺巧佞構亂之言愼勿聽之則盡善矣至順四年追封忙哥撒兒爲兗國公子四人長脫歡次脫兒赤次也先帖木兒次帖木兒不花

昔班按元史本傳昔班畏吾人也父闕裏別斡赤身長八尺智勇過人聞太祖北徵領兵來歸從徵回回國數立功將重賞之自請爲本國坤閭城達魯花赤從之仍賜種田戶二百卒昔班事世祖潛邸命長必闍赤中統元年以爲眞定路達魯花赤攺戶部尙書宗正府札魯花赤阿里不哥之叛帝命昔班詣河西督糧運給軍還至西京比聞萬戶阿失鐵木兒等方選士卒將從阿里不哥昔班矯制召其軍赴行在阿失鐵木兒狐疑未決昔班委曲諭之且曰皇帝兄也阿里不哥弟也從兄順事也又何疑焉阿失鐵木兒等請夜議之期以翼日復命且以兵圍昔班以待明日皆至曰從爾之言矣卽便宜以西京錢糧給其軍遂率之以行入見帝嘆曰戰陣之間得一夫之助猶爲有濟昔班以二萬軍至其功豈少哉海都叛世祖大閱兵將討之先使昔班使海都使之罷兵置驛來朝昔班至海都傳旨諭之海都聽命旣退軍置驛而丞相安童軍先已克火和大王部曲盡獲其輜重海都懼將逃謂昔班曰我不難於殺汝念我父嘗受書於汝姑遣汝歸以安童之事聞非我罪也昔班以聞帝曰汝言是也先是來者亦嘗有此言尋命爲中書右丞商議政事妻以宗王之女不魯眞公主明年復使海都諭之來歸且曰苟不從我爾能敵諸王蕃衛之兵乎海都辭以畏死不敢昔班奉使奔走三年風沙翳目時年已七十矣命爲翰林承旨給全俸養老年八十九而卒子斡羅思密至元二十三年授浙東宣慰使浙東盜起僞鑄印璽僭稱天降大王斡羅思密討平之移鎭廣西峒蠻羅天佑作亂招諭降之年六十九卒子咬住至大三年授典用監卿有盜竊世祖禦帶者懸賞五千錠以購賊咬住擒獲之盜伏誅咬住辭賞武宗嘉其不伐予之千錠官至榮祿大夫宗正府札魯火赤

許楫按元史本傳楫字公度太原忻州人幼從元裕學年十五以儒生中詞賦選河東宣撫司又舉楫賢良方正孝廉楫至京師平章王文統命爲中書省掾以不任簿書辭攺知印丞相安童左丞許衡深器重之一日從省臣立殿下世祖見其美﹠﹟魁偉問曰汝秀才耶楫頓首曰臣學秀才耳未敢自謂秀才也帝善其對授中書省架閣庫管勾兼承發司事未幾立大司農司以楫爲勸農副使時商挺爲安西王相遇於途楫因言京兆之西荒野數千頃宋金皆嘗置屯如募民立屯田耕種得谷給王府之需挺以其言入奏從之三年屯成果獲其利尋佩金符爲陜西道勸農使至元十三年宋平帝命平章廉希憲行中書於荊南府以楫爲左右司員外郎荊南父老輿金帛求見楫曰汝等已爲大元民矣今置吏以撫字汝輩奚用金帛以求見明年擢嶺北湖南提刑按察副使武岡﹠﹟民有毆死出徵軍人者陰以家財之半誘其佃者代己款伏楫審得其情釋佃者系﹠﹟民人服其明攺江西道提刑按察副使行省命招討郭昂討叛賊董旗兵士俘掠甚眾楫詢究得良民六百口遣還鄕裏二十三年授中議大夫徽州總管桑哥立尙書會計天下錢糧參知政事忻都戶部尙書王巨濟倚勢刻剝遣吏徵徽州民鈔多輸二千錠巨濟怒其少爲更益千錠楫詣巨濟曰公欲百姓死耶生耶如欲其死𨿽萬錠可徵也巨濟怒解徽州賴以免楫考滿去徽之績溪歙縣民柯三八汪千十等因歲饑阻險爲寇行省右丞教化以兵捕之相拒七月乃使人諭之三八等曰但得許總管來我等皆降矣行省爲驛召楫至命往招之楫單騎趨賊壘眾見楫來皆拜曰我公旣來請署榜以付我楫白教化請退軍一捨聽其來降不聽會以參政髙興代教化楫以前言告之興從其計賊果降二十四年授大中大夫東平總管謝事二年卒壽七十子十一餘慶重慶崇慶余失其名

張礎按元史本傳礎字可用其先渤海人金末曾祖琛徙燕之通州祖伯達從忽都忽那顏略地燕薊金守其蒲察斤以城降忽都忽承制以伯達爲通州節度判官遂知通州父範爲眞定勸農官因家焉礎業儒丙辰歲平章廉希憲薦於世祖潛邸時眞定爲諸王阿里不哥分地阿里不哥以礎不附己銜之遣使言於世祖曰張礎我分地中人當以歸我世祖命使者復曰兄弟至親寧有彼此之間且我方有事於宋如礎者實所倚任待天下平定當遣還也己未從世祖伐宋凡徵發軍旅文檄悉出其手中統元年立中書省以礎權左右司事尋出爲彰徳路拘榷官復入爲三部員外郎賜金符爲平陽路同知轉運使攺知獻州同知東平府事又攺知威州有婦人乘驢過市者投下官暗赤之奴引鳴鏑射婦人墬地奴匿暗赤家礎將以其事聞暗赤懼乃出其奴論如法至元十四年立諸道提刑按察司以礎爲江南浙西道提刑按察副使佩金符宣慰使失裏貪暴掠良民爲奴礎劾黜之遂安縣民聚眾負險爲亂命礎與同知浙西道宣慰使劉宣領兵捕之宣卽欲進兵礎曰江南新附守吏或失撫字宜遣人招諭以全眾命宣不可礎曰諭之不來加誅未晚遂遣人諭之逆黨果自縛請罪礎釋之宣乃嘆服遷嶺南廣西道提刑按察使廣西宣慰使也裏脫彊奪民財礎按其罪遷嶺北湖南道提刑按察副使授濱州路總管不赴拜國子祭酒尋出爲安丰路總管三十一年卒於官年六十三贈昭文館大學士正奉大夫封淸河郡公謚文敏子淑衛輝路推官

齊榮顯按元史本傳榮顯字仁卿聊城人父旺金同知山東西路兵馬都總管榮顯幼聰悟總角與羣兒戲畫地爲戰陳端坐指揮各就行列九歲代父任爲千戶佩金符從外舅嚴實來歸屢立戰功攻濠州宋兵背城爲陳榮顯薄之所向披靡其屬王孝忠力戰中鉤戟榮顯斷戟拔孝忠出復逐北入其而還主帥察罕壯之賜馬鎧銀器兵趨五河口抵大堤榮顯偕數騎前行覘敵值邏騎數十從者將退走榮顯曰彼眾我寡若示以怯必爲所乘援弓策馬射殺兩人乃還進拔五河口升權行軍萬戶守宿州墮馬傷股不能復從軍攺提領本路課稅又攺本路諸軍鎭撫兼提控經歷司值斷事官鉤校諸路積逋官吏往往遭詬辱榮顯從容辦理悉爲蠲貸從實入朝授東平路總管府參議兼領博州防禦使時十投下議各分所屬不隸東平榮顯力辯於朝遂止及攻淮南道出東平民間供給費銀二萬錠榮顯詣斷事官訴之得折充賦稅民賴以不困中統元年謁告侍親閒居十年卒

劉肅按元史本傳肅字才卿威州洺水人金興定二年詞賦進士嘗爲尙書省令史時盜內藏官羅及珠盜不時得逮系貨珠牙儈及藏吏誣服者十一人刑部議皆置極刑肅執之曰盜無正贓殺之冤金主怒有近侍夜見肅具道其旨肅曰辯析﹠﹟獄我職也惜一己而戕十一人之命可乎明日詣省辯愈力右司郎中張天綱曰吾爲汝具奏辯析之奏入金主悟囚得不死調新蔡令先時縣賦民以牛多寡爲差民匿不耕肅至命樹畜繁者不加賦民遂殷﹠﹟瀕淮民有竄入宋境籍爲兵而優其糧間有歸者頗艱於衣食時出怨言曰不如渡淮告者以謀叛論肅曰淮限宋境一水耳果欲叛不難往也口𨿽言而心無實準律當杖八十奏可繼擢戶部主事金亡依東平嚴實辟行尙書省左司員外郎又攺行軍萬戶府經歷東平稅賦絲銀復輸綿十萬兩色絹萬匹民不能堪肅贊實奏罷之庚子世祖居潛邸以肅爲邢州安撫使肅興鐵冶及行楮幣公私賴焉中統元年擢眞定宣撫使時中統新鈔行罷鈔銀不用眞定以銀鈔交通於外者凡八千餘貫公私囂然莫知所措肅建三策一曰仍用舊鈔二曰新舊兼用三曰官以新鈔如數易舊鈔中書從其第三策遂降鈔五千萬貫二年授左三部尙書官曹典憲多所議定未幾兼商議中書省事三年致仕給半俸四年卒年七十六肅性舒緩有執守嘗集諸家易說曰讀易備忘後累贈推忠贊治功臣榮祿大夫上柱國大司徒邢國公謚文獻子獻禮部侍郎愻大名路總管孫賡翰林學士承旨

馬亨子

紹庭

按元史本傳亨字大用邢州南和人世業農以貲雄鄕裏亨少孤事母孝金季習爲吏庚寅太宗始建十路徵收課稅使河北東西路使王晉辟亨爲掾以才幹稱甲午晉薦於中書令耶律楚材授轉運司知事尋升經歷擢轉運司副使庚戌太保劉秉忠薦亨於世祖召見潛邸甚器之旣而籍諸路戶口以亨副八春忙哥撫諭西京太原平陽及陜西五路俾民弗擾旣還圖山川形勢以獻余使者多以賄敗惟亨等各賜衣九襲癸丑從世祖徵雲南畱亨爲京兆榷課所長官京兆藩邸分地也亨以寬簡治之不事掊克凡五年民安而課裕丁巳憲宗遣阿藍答兒等核藩府錢榖亨時輦歲辦課銀五百錠輸之藩府道出平陽適與之遇亨策曰見之則銀必拘畱不見則必以罪加我與其銀弗達王府寧獲罪焉避而過之阿藍答兒果怒遣使逮之王府世祖詢亨曰汝往得無摭汝罪耶對曰無害願一行乃慰遣亨旣至拘系之窮治百端竟無所得惟以支竹課分例錢充公用及僦公廨輦運腳價不爲應勒償其值而已世祖知其誣更賜銀三十二錠己未從世祖攻鄂州洎北還遣亨馳驛往西京等處罷所僉軍並撫諭山西河東陜右漢中旣還復遣轉餉江上軍實中統元年世祖卽位陜西四川立宣撫司詔亨議陜西宣撫司事尋賜金符遷陜西四川規措軍儲轉運司時阿藍答兒等叛亨與宣撫使廉希憲商挺合謀誅劉太平等悉定關輔尋建行省命亨兼陜西行省左右司郎中時興元畜糧五萬石欲轉餉太安軍計傭直萬緡眾推亨往時丁內艱以攝省府事彊起之至則以兵官丁產均其役不閱月而事集無勞民傷財之嘆興元判官費正寅狡悍不法莫有能治之者亨自省府欲以法繩之反誣構行省前保關中有異謀詔右丞粘合珪讞之亨力辯之﹠﹟構釋然四年遷陜西五路西蜀四川廉訪都轉運使未幾朝廷以考課檄諸路轉運使至則並轉運司入總管府咸奪其制書授亨工部侍郎解鹽副使亨乃上言以考課定賞罰其人甫集而一切罷之則是非安在宜還其命書俾仕者有所勸勉從之亨復上便宜六事一曰東宮保傅當用正人以固國本二曰中書大政擇任儒臣以立朝綱三曰任相惟賢官不必備今宰相十七員宜加裁汰四曰左右郎署毗贊大政今用豪貴子弟豈能贊襄五曰六曹之職分理萬機今止設左右二部事何由辦六曰建元以來使民條畫已多有司往往視爲具文宜令憲司糾舉務在必行疏聞帝卽召見有旨卿比安在胡不早言亨對曰新自陜西來覲帝諭曰卿久著忠勤自今不令卿遠出矣至元三年進嘉議大夫左三部尙書尋攺戶部尙書金穀出納有條不紊時有賈胡恃制國用使阿合馬欲貿交鈔本私平準之利以增歲課爲辭帝以問亨對曰交鈔可以權萬貨者法使然也法者主上之柄今使一賈擅之廢法從私將何以令天下事遂寢亨又建言立常平義倉謂備荒之具宜亟舉行而時以財用不足止設義倉七年立尙書省仍以亨爲尙書領左部亨上言尙書省專領金穀百工之事其銓選宜歸中書以示無濫尋爲平章阿合馬所忌以誣免官會國兵圍襄樊廷議河南行省調發軍餉詔以阿里爲右丞姚樞爲左丞亨爲僉省任其事水陸供饋未嘗有缺亨之力爲多十年還京師帝方欲柄用之遽嬰末疾十四年卒年七十一子紹庭雲南諸路肅政廉訪司副使

程思廉按元史本傳思廉字介甫其先洛陽人元魏時以豪右徙雲中遂家東勝州父桓國初佩金符爲沿邊監榷規運使解州鹽使思廉用太保劉秉忠薦給事裕宗潛邸以謹願聞命爲樞密院監印平章政事哈丹行省河南署爲都事丞相史天澤尢器之時方規取襄樊使任轉餉築城置倉以受粟轉輸者與民爭門不時至思廉令行者異路粟至多露積一夕大雨思廉安臥不起省中召詰之思廉曰此去敵近中夜騷動眾必驚疑或致他變縱有漂濕不過軍中一日糧耳聞者韙之至元十二年調同知淇州徙東平路判官入爲監察禦史以劾權臣阿合馬系獄其黨巧爲機﹠﹟思廉居之泰然卒不能害累遷河北河南道按察副使過彰徳聞兩河歲饑而徵租益急欲止之有司謂法當上請思廉曰若然民已不堪命矣卽移文罷徵後果得請二十年河北復大饑流民渡河求食朝廷遣使者集官屬絕河止之思廉曰民急就食豈得已哉天下一家河北河南皆吾民也亟令縱之且曰𨿽得罪死不恨章上不之罪也衛輝懷孟大水思廉臨視賑貸全活甚眾水及城不沒者數板卽修堤防露宿督役水不爲患衛人徳之遷陜西漢中道按察司以母老不赴俄丁母憂二十六年立雲南行禦史臺起復思廉爲禦史中丞始至蠻夷酋長來賀詞若遜而意甚倨思廉奉宣上意綏懷遠人且明示禍福使毋自外聞者懾服雲南舊有學校而禮教不興思廉力振起之始有從學問禮者成宗卽位除河東山西廉訪使太原歲飼諸王駝馬一萬四千餘匹思廉爲請止飼千匹平陽諸郡歲輸租稅於北方民甚苦之思廉爲請得輸河東近倉舊法決事咸有議札權歸曹吏思廉自判牘尾某當某罪吏皆束手思廉累任風憲剛正疾惡言事剴切如請早建儲貳訪求賢俊辧車服議封謚養軍力定律令皆急務也與人交有終始或有疾病死喪問遺賙卹往返數百里不憚勞仍爲之經紀家事撫視其子孫其於家族尢盡恩意好薦達人物或者以爲好名思廉曰若避好名之譏人不復敢爲善矣卒年六十二謚敬肅

姜彧按元史本傳彧字文卿萊州萊陽人也父椿避亂往依濟南張榮因家焉彧幼穎悟好學榮守濟南辟爲掾升左右司知事尋遷郎中進參議官中統三年彧與榮孫宏入朝因言益都李反狀已露宜先其未發制之未報明年春果反時諸郡不爲兵備卽襲據濟南彧棄家從榮招集散亡迎諸王哈必赤進兵討之秋七月捕得生口言城中糧盡勢促彧乃昏夜請見王曰聞王陛辭時面受詔曰發兵誅耳毋及無辜今旦夕城且破王宜早諭諸將分守城門勿令縱兵不然城中無﹠﹟類矣王曰汝言城破解陰陽耶彧曰以人事知之若待城破言於王晚矣王悟明日賊眾開門出降王下令諸軍敢入城者論以軍法就擒城中按堵如故彧以功授大都督府參議攺知濱州時行營軍士多占民田爲牧地縱牛馬壞民禾稼桑棗彧言於中書遣官分畫疆畔捕其彊猾不法者置之法乃課民種桑歲餘新桑徧野人名爲太守桑及遷東平府判官民遮請畱馬爲之不行至元五年召拜治書侍禦史出爲河北河南道提刑按察使賜金虎符攺信州路總管後累遷陜西漢中河東山西道提刑按察使拜行臺禦史中丞後以老病歸濟南尋擢燕南河北道提刑按察使三十年二月以疾卒年七十六子迪吉

譚資榮子澄山

阜孫克修

按元史本傳資榮字茂卿興徳懷來人惇厚寡言頗知讀書仕金爲縣令歲己卯河朔歸版圖資榮率眾款附主帥稔聞其名卽日以金符授元帥左都監爲縣令如故後從徵以功賜金虎符升行元帥府事復以其弟資用代充元帥左監軍歲壬辰資榮從攻汴梁有功旣而舉資用自代退而耕田讀書以爲逸老計時年四十子二人曰澄曰山阜澄好讀書又習國語爲監縣多善政世祖在潛邸時澄入見世祖嘉其容止安詳畱居藩府稱其官而不名以其弟山阜代爲縣遣邇臣出使必以澄偕中統元年制書褒美以爲懷孟路總管明年入覲賜金符四年易虎符居官時訟至立決教民力田務本歷彰徳同知遷河南路總管兼府尹明年奔父喪中書不聽其終制奏起復﹠﹟職後歷司農少卿遷陜西四川提刑按察使逾年西南夷羅羅斯內附帝以澄文武兼資可使鎭撫新國以爲副都元帥同知宣慰使司事至其境諭之曰皇元一視同仁不間遠近特置大帥安集招懷以捍外侮非利徵求於汝也夷人大悅尋以疾卒子克修事裕宗於東宮出爲江南湖北河北河南陜西漢中三道提刑按察使孫男三人曰忠曰質曰文按良吏傳澄字彥淸徳興懷來人父資榮金永爲交城令國兵下河朔乃以縣來附賜金符爲元帥左都監仍兼交城令未幾賜虎符行元帥府事從攻汴有功年四十移病舉弟資用自代資用卒澄襲職澄幼穎敏爲交城令時年十九有文谷水分漑交城田文陽郭帥專其利而堰之訟者累歲莫能直澄折以理令決水均其利於民豪民有持吏短長爲姦者察得其主名皆以法治之歲乙未籍民戶有司多以浮客占籍及徵賦逃竄殆盡官爲稱貸積息數倍民無以償澄入覲因中書耶律楚材面陳其害太宗惻然爲免其逋其私負者年𨿽多息取倍而正亡民能歸者復三年詔下公私便之壬子復大籍其民澄盡削交城之不土著者賦以時集甲寅世祖還自大理澄進見畱藩府凡遣使必以澄偕而以其弟山阜代爲交城令時世祖以皇弟開藩京兆總天下兵歲丁巳有間之者憲宗疑之遂解兵柄遣阿藍答兒往京兆大集官吏置計局百四十二條以考核之罪者甚眾世祖每遣左丞闊闊與澄周旋其間以彌縫其缺及親入朝事乃釋中統元年世祖卽位擢懷孟路總管俄賜金符換金虎符歲旱令民鑿唐溫渠引沁木以漑田民用不饑教之種植地無遺利至元二年遷河南路總管攺平欒路總管七年入爲司農少卿俄出爲京兆總管居一年攺陜西四川道提刑按察使建言不孝有三無後爲大宜令民年四十無子聽取妾以爲宗祀計朝廷從之遂著爲令四川僉省嚴忠範守成都爲宋將昝萬壽所敗退保子城世祖命澄代之至則葬暴骸修焚室賑饑貧集逋亡民心稍安會西南夷羅羅斯內附帝以撫新國宜擇文武全才遂以澄爲副都元帥同知宣慰使司事比至以疾卒年五十八世祖嘗與太保劉秉忠論一時牧守秉忠曰若邢之張耕懷之譚澄何憂不治哉遊顯宣撫大名嘗爲諸路總管求虎符宣麻澄至中書辭曰皇上不識譚澄耶乃爲顯所舉中書特爲去之其介如此

張昉按元史本傳昉字顯卿東平汶上人父汝明金大安元年經義進士官至治書侍禦史昉性縝密遇事敢言確然有守以任子試補吏部令史金亡還鄕裏嚴實行臺東平辟爲掾鄕人有執左道惑眾謀不軌者事覺逮捕詿誤甚眾諸僚佐莫敢言昉獨別白出數百人實才之進幕職時兵後吏曹雜進不習文法東平轄郡邑五十四民眾事繁簿書塡委謾無統紀昉坐曹躬閱案牘左酬右答咸得其當事無畱滯初有將校死事以弟襲其職者至是革去昉辯明復之持金夜饋昉昉卻之﹠﹟謝而去同裏張氏以絲五萬兩寄昉家而他適俄而昉家被火家人惶駭走避貲用悉焚惟力完所寄絲付張氏乙卯權知東平府事以疾辭家居養母中統四年參知中書省事商挺鎭巴蜀表爲四川等處行樞密院參議至元元年入爲中書省左右司郎中甄別能否公其黜陟人無怨言三年遷制國用使司郎中制司專職財賦時宰領之倚任集事尢號煩重昉竭誠贊畫出納惟謹賦不加斂而國用以饒四年丁內憂哀毀逾制尋詔起復錄囚東平多所平反七年轉尙書省左右司郎中九年攺中書省左右司郎中昉有識慮損益古今裁定典憲時皆宜之名爲稱職十一年拜兵刑部尙書上疏乞骸骨致其事卒贈中奉大夫參知政事追封東平郡公謚莊憲子克遹平陰縣尹孫振祕書著作郎揆中書省左司都事拱常徳路蒙古學教授

髙源按元史本傳源字仲淵晉州人髙祖揖爲州法吏用法公平父汝霖爲眞定廉訪司照磨使東平道髙唐遇盜死源幼力學事母孝補縣吏中統初擢衛輝路知事累升齊河縣尹有遺愛去官十年民猶立碑頌之遷行臺都事僉江南浙西道提刑按察司事劾常州路達魯花赤馬恕奪民田及他不法事恕懼走賂權臣阿合馬以他事誣源旣系獄一日忽釋之莫知所由先時源所居鄰里多阿合馬姻戚素知源事母至孝至是聞源坐非辜悉詣阿合馬曰源孝子也非但我知之天必知之況媒﹠﹟之罪非實若妄殺源悖天不祥阿合馬感悟得不死尋除河間等路都轉運副使撫治有條戶逃者皆復業常賦外羨餘幾十萬緡至元二十四年爲江東道勸農營田使二十八年遷都水監開通惠河由文明門東七十里與會通河接置閘七橋十二人蒙其利授同知湖南道宣慰司事卒年七十七子夢﹠﹟良﹠﹟公﹠﹟

夾谷之奇按元史本傳之奇字士常其先出女眞加古部後訛爲夾谷由馬紀領撒曷水徙家於滕州之奇少孤舅杜氏攜之至東平因受業於康授濟寧教授辟中書省掾大兵南伐宋授行省左右司都事時行省官與中書權臣有隙特遣使核其財用而之奇職文書亦被按問張弘範率其屬詣使者言夾谷都事素公淸若少有侵漁弘範當與連坐會禦史臺立擢之奇僉江南浙西道提刑按察司事旣而移僉江北淮東至元十九年召爲吏部郎中立陟降澄汰之法著爲令式歲大旱有司議平谷價以遏騰湧之患之奇言莫若省經費輟土木之役庶足召和气弭災變而有丰稔之期二十一年遷左贊善大夫時裕宗爲皇太子每進見必賜坐顧遇甚優權臣有欲以均輸法益國賦者慮提刑按察司撓其事請令與轉運司並爲一職詔集羣臣議之之奇言按察司者控制諸路發擿姦伏貴任匪輕若使理財則心勞事冗將彌縫自救之不暇又安能繩糾他人哉並之弗便事遂寢又與諭徳李謙條具時政十事上之皇太子一曰正心二曰睦親三曰崇儉四曰幾諫五曰戢兵六曰親賢八曰尙友九曰定律十曰正名會皇太子薨除翰林直學士攺吏部侍郎遂拜侍禦史二十五年丁母憂以吏部尙書起復屢請終制不許明年卒之奇慮識精審明於大體而不忽細微爲政卓卓可稱𨿽老於吏學者自以爲不及爲文章尢簡嚴有法多傳於世云

鐵邁赤按元史本傳鐵邁赤合魯氏善騎射初事忽蘭皇后帳前嘗命爲桐馬官從太祖定西夏又從皇子闊出忽都行省鐵木答兒定河南累有戰功憲宗之伐宋也世祖以皇弟受命攻鄂大駕徵西川遣元帥兀良哈臺自交址搗宋與諸軍合歲己未皇弟駐兵鄂渚聞兀良哈臺由廣西至長沙遣鐵邁赤將練卒千人鐵騎三千迎兀良哈臺於嶽州兀良哈臺得援抵江夏北涉黃州鐵邁赤與有力焉世祖卽位命從徵叛王於失木土之地勞績益著至元七年授蒙古諸萬戶府奧魯總管十九年以疾卒子八人虎都鐵木祿最顯

段直按元史本傳直字正卿澤州晉城人至元十一年河北河東山東盜賊充斥直聚其鄕黨族屬結壘自保世祖命大將略地晉城直以其眾歸之幕府承制署直潞州元帥府右監軍其後論功行賞分土世守命直佩金符爲澤州長官澤民多避兵未還者直命籍其田廬於親戚鄰人之戶且約曰俟業主至當析而歸之逃民聞之多來還者命歸其田廬如約民得安業素無產者則出粟賑之爲他郡所俘掠者出財購之以兵死而暴露者收而瘞之未幾澤爲樂土大修孔廟割田千畝置書萬卷迎儒士李俊民爲師以招延四方來學者不五六年學之士子以通經被選者百二十有二人在官二十年多有惠政朝廷特命提舉本州學校事未拜而卒

趙良﹠﹟按元史本傳良﹠﹟字輔之女直人也本姓朮要甲音訛爲趙家因以趙爲氏父﹠﹟金威勝軍節度使謚忠閔﹠﹟長子良貴嵩汝招討使良貴子讜許州兵官﹠﹟從子良材守太原俱死事良﹠﹟明敏多智略初舉進士教授趙州世祖在潛藩召見占對稱旨會立邢州安撫司擢良﹠﹟爲幕長邢久不得善吏且當要衝使者旁午民多逃去良﹠﹟區畫有方事或掣制則請諸藩邸再閱歲凡六往返所請無不從脫兀脫以斷事官鎭邢其屬要結罪廢者交構嫌隙動相阻撓世祖時徵雲南良﹠﹟馳驛白其事遂黜脫兀脫罷其屬邢大治戶口增倍世祖在潛藩時分地在關陜奏以廉希憲商挺宣撫陜西以良﹠﹟參議司事阿藍答兒當國憚世祖英武讒於憲宗遂以阿藍答兒爲陜西省左丞相劉太平參知攻事鉤校京兆錢谷﹠﹟煉羣獄死者二十餘人眾皆股栗良﹠﹟力陳大義詞气懇款二人卒不能誣故宣撫司一無所坐己未七月世祖南徵召參議元帥事兼江淮安撫使親執桴鼓率先士卒五戰皆捷禁焚廬舍殺降民所至宣布恩徳民皆按堵旣渡江攻鄂州聞憲宗崩世祖北還良﹠﹟陳時務十二事言皆有徵至衛遣如京兆察訪秦蜀人情事宜不逾月具得實還報曰宗王穆哥無他心宜以西南六盤悉委屬之渾都海屯軍六盤士馬精彊咸思北歸恐事有不意紐鄰總秦川蒙古諸軍多得秦蜀民心年少鷙勇輕去就當寵以重職疾解其兵柄劉太平霍魯懷今行尙書省事聲言辦集糧餉陰有據秦蜀志百家奴劉黑馬汪惟正兄弟蒙被徳惠俱悉心俟命其言皆見采用庚申良﹠﹟凡五上言勸進曰今中外皆願大王早進正宸以安天下事勢如此豈容中止社稷安危間不容髮世祖嘉之旣卽位立陜西四川宣撫使復以廉希憲商挺爲使副良﹠﹟爲參議良﹠﹟先行謀諸斷事官八春曰今渾都海日夜思北歸紐鄰遷延不卽行當先遣使奉上旨促紐鄰入朝劉太平速還京兆八春從其議至則紐鄰果移營將入涇劉太平將趨六盤聞命乃止後渾都海果叛北歸良﹠﹟與汪惟正劉黑馬二宣撫決議執渾都海之黨元帥乞臺不花迷立火者誅之希憲及挺慮有擅殺名遣使入奏待罪良﹠﹟具密狀授使者言始遣捕二帥時止令囚以俟報臣竊以爲張皇不便宜急誅之擅殺在臣實不在宣撫司上若怒希憲等願使者卽出此奏帝竟不問使者以奏白政府咸以良﹠﹟爲長者升參議陜西省事蜀人費寅以私憾誣廉希憲商挺在京兆有異志者九事以良﹠﹟爲徵帝召良﹠﹟詰問良﹠﹟泣曰二臣忠良保無是心願剖臣心以明之帝意不釋會平李得王文統交通書益有疑二臣意切責良﹠﹟無所不至至欲斷其舌良﹠﹟誓死不少變帝意乃解費寅卒以反誅至元七年以良﹠﹟爲經略使領髙麗屯田良﹠﹟言屯田不便固辭遂以良﹠﹟奉使日本先是至元初數遣使通日本卒不得要領於是良﹠﹟請行帝憫其老不許良﹠﹟固請乃授祕書監以行良﹠﹟奏臣父兄四人死事於金乞命翰林臣文其碑臣𨿽死絕域無憾矣帝從其請給兵三千以從良﹠﹟辭獨與書狀官二十四人俱舟至金津島其國人望見使舟欲舉刃來攻良﹠﹟捨舟登岸諭旨金津守延入板屋以兵環之滅燭大噪良﹠﹟凝然自若天明其國太宰府官陳兵四山問使者來狀良﹠﹟數其不恭罪仍諭以禮意太宰官愧服求國書良﹠﹟曰必見汝國王始授之越數日復來求書且曰我國自太宰府以東上古使臣未有至者今大朝遣使至此而不以國書見授何以自信良﹠﹟曰隋文帝遣裴淸來王郊迎成禮唐太宗髙宗時遣使皆得見王王何獨不見大朝使臣乎復索書不已詰難往復數四至以兵脇良﹠﹟良﹠﹟終不與但頗錄本示之後又聲言大將軍以兵十萬來求書良﹠﹟曰不見汝國王寧持我首去書不可得也日本知不可屈遣使價十二人入覲仍遣人送良﹠﹟至對馬島十年五月良﹠﹟至自日本入見帝詢知其故曰卿可爲不辱君命矣後帝將討日本三問良﹠﹟言臣居日本歲餘﹠﹟其民俗狠勇嗜殺不知有父子之親上下之禮其地多山水無耕桑之利得其人不可役得其地不加富況舟師渡海海風無期禍害莫測是謂以有用之民力塡無窮之巨壑也臣謂勿擊便帝從之十一年十二月以良﹠﹟同僉書樞密院事丞相伯顏伐宋良﹠﹟言宋重兵在揚州宜以大軍先搗錢塘後訖如其計又言宋亡江南士人多廢學宜設經史科以育人材定律令以戢姦吏卒皆用其議帝嘗從容問曰髙麗小國也匠工奕技皆勝漢人至於儒人皆通經書學孔孟漢人惟務課賦吟詩將何用焉良﹠﹟對曰此非學者之病在國家所尙何如耳尙詩賦則人必從之尙經學則人亦從之良﹠﹟屢以疾辭十九年得旨居懷孟良﹠﹟別業在溫縣故有地三千畝乃析爲二六與懷州四與孟州皆永隸廟學以贍生徒自以出身儒素示不忘本也或問爲治良﹠﹟曰必有忍乃其有濟人性易發而難制者惟怒爲甚必克己然後可以制怒必順理然後可以忘怒能忍所難忍容所難容事斯濟矣二十三年卒年七十贈推忠翊運功臣太保儀同三司追封韓國公謚文正子訓陜西平章政事

楊湜按元史本傳湜字彥淸眞定﹠﹟城人習章程學工書算始以府吏遷檢法中統元年辟爲中書掾與中山楊珍無極楊卞齊名時人以三楊目之中書省初立國用不足湜論鈔法宜以榷貨制國用朝廷從之因俾掌其條制四年授益都路宣慰司諮議遷左司提控掾請嚴贓吏法至元二年除河南大名諸處行中書省都事三年立制國用司總天下錢谷以湜爲員外郎佩金符攺宣徽院參議湜計帑立籍具其出入之算每月終上之遂定爲令加諸路交鈔都提舉上鈔法便宜事謂平準行用庫白金出入有偸濫之獘請以五十兩鑄爲鋌文以元寶用之便七年攺制國用司爲尙書省拜戶部侍郎仍兼交鈔提舉時用壬子舊籍定民賦役之髙下湜言貧富不常歲久浸易其可以昔時之籍而定今之賦役哉廷議善之因俾第其輕重人以爲平湜心計精析時論經費者咸推其能焉子克忠安丰路總管孫貞

梁徳珪按元史本傳徳珪字伯溫大興良鄕人初給事昭睿順聖皇后宮令習國語通奏對年十一見世祖至元十六年爲中書左司員外郎俄升郎中六遷至參議尙書省事至元三十一年執政入奏事帝詢其曲折不能對徳珪從旁辯析明白通暢帝大悅拜參知政事在省日久凡錢谷出納之制銓選進退之宜諸藩賜與之節命有驟至不暇閱簡牘同列莫知措辭徳珪數語卽定間遇疑事則曰某事當如某律某年嘗有此旨驗之皆然北京地震帝閱州郡報囚之數怪其過多徳珪方在右司詔問焉對曰當國者急於徵索蔓延收系以致此爾帝感悟爲大赦中外逋負民﹠﹟以蘇大徳間成宗卽位一遵祖武廟堂以安靜爲治求進者不得逞其志朋聚興怨摭事中傷徳珪會帝有疾言者盛气致詰徳珪以位居執政不受輘轢慷慨引咎遂安置湖廣帝疾愈問知之召使復位旣至帝問卿安在徳珪涕泣不能語賜酒饌使往拜其母因以气疾乞骸骨歸大徳八年九月卒於家年四十有六

田滋接元史本傳滋字榮甫開封人至元二年由汴梁路總管府知事入爲禦史臺掾十二年拜監察禦史十三年宋平滋建言江南新附民情未安加以官吏侵漁宜立行禦史臺以鎭之詔從其言遂超拜行禦史臺侍禦史歷兩淮鹽運使河南路總管大徳二年遷浙西廉訪使有縣尹張彧者被誣以贓獄成滋審之但俯首泣而不語滋以爲疑明日齋沐詣城隍司禱曰張彧坐事有﹠﹟狀願神相滋明其誣守廟道士進曰曩有王成等五人同持誓狀到寺焚禱火未盡而去之燼中得其遺稿今藏於壁間豈其人耶視之果然明日詣憲司詰成等不服因出所得火中誓狀示之皆驚愕伏辜張彧得釋十年攺濟南路總管尋拜陜西行省參知政事時陜西不雨三年道過西嶽因禱曰滋奉命來參省事而安西不雨者三年民饑而死滋將何歸願神降甘澤以福黎庶到官果大雨滋卽開倉以麥五千餘石給小民之無種者俾來歲收成以償官民大悅未幾以疾卒於位贈通奉大夫河南行省參知政事追封開封郡公謚莊肅

雷膺按元史本傳膺字彥正渾源人父淵金監察禦史膺生七歲而孤金末母侯氏挈膺北歸渾源艱險備嘗織以爲業課膺讀書膺篤志於學事母以孝聞太宗時詔郡國設科選試凡占儒籍者復其家膺年甫弱冠得與其選愈自砥礪遂以文學稱丞相史天澤鎭眞定辟爲萬戶府掌書記世祖卽位初置十路宣撫司詔選耆舊使副子弟爲僚屬授膺大名路宣撫司員外郎中統二年翰林承旨王鶚王盤薦膺爲翰林修撰同知制誥兼國史院編修官五年調陜西西蜀四川按察司參議至元二年攺陜西五路轉運司諮議四年用兵於蜀佩金符參議左壁總帥府事師還升承務郎同知恩州事憲府表薦其能遂入拜監察禦史首以正君心正朝廷百官爲言又斥聚斂之臣不宜作相十一年加奉議大夫僉河東山西道提刑按察司事以稱職聞十四年進朝列大夫山南湖北道提刑按察司副使是時江南新附諸將市功且利俘獲往往濫及無辜或彊籍新民以爲奴隸膺出令得還爲民者以數千計十八年轉淮西江北道提刑按察副使以母老辭二十年遷行臺侍禦史奉母之官分司湖廣江西奏劾按察使二人及行省官吏之不法者二十二年丁母憂去官明年起復授中議大夫江南浙西道提刑按察使時蘇湖多雨傷稼百姓艱食膺請於朝發廩米二十萬石賑之江淮行省以發米太多議存三之一膺曰布宣皇澤惠養困窮行省臣職耳豈可效有司出納之吝耶行省不能奪悉給之時年六十二卽致仕歸老於山陽二十九年徵拜集賢學士成宗卽位朝會上都召諸故老咨詢國政膺爲稱首多所建白一日延見便殿奏對稱旨賜白玉帶環一明年賜鈔五千貫進秩二品大徳元年夏六月以疾卒於京師年七十三贈通奉大夫河南江北等處行中書省參知政事護軍追封馮翊郡公謚文穆子肇順徳路總管府判官孫豫南陽府穰縣尹

烏古孫澤按元史本傳澤字潤甫臨潢人其先女眞烏古部因以爲氏祖璧仕金爲明威將軍資用庫使從金主遷汴汴城陷轉遷居大名父仲倜儻有奇節遭金季世憤無所施用髙言危行親交避之遂縱酒陽狂以自晦然教澤特嚴澤性剛毅讀書舉大略一切求諸己不事章句才幹過人世祖將取江南澤以選輸鈔至淮南餉軍丞相阿朮見而奇之補淮東大都督府掾至元十四年元帥唆都下兵閩越見澤與語而合卽辟元帥府提控案牘時宋廣王據福州攺元祥興度我軍且至遂入於海復聚兵甲子門其將張世傑攻泉州興化守臣陳瓚舉郡應之文天祥置都督府於南劍州守臣張淸行都督府事謀復建寧閩中郡縣往往復從宋江東大擾唆都時軍浙東建信告急唆都謀於眾曰我軍當何先澤曰彼據閩廣而我往浙右非策之善譬之伐木務除其根當先向南會行省檄唆都與左丞塔出會兵甲子門遂度兵閩關八戰而至南劍殺其守臣張淸宋師遂退冬十月收福州進攻興化拔之唆都怒其民反復下令屠城澤屢諫不聽復前說曰世傑不虞我軍遽至方急攻泉州謀固其植我新得泉州民志未固旦暮且失守比我定興化整兵而南彼樹植將日固矣莫若開其遺民使走泉南扇動之世傑將膽落而走是我不戰而完泉州捷於吾兵之馳救也唆都喜開南門縱民去因得脫死者甚眾世傑得逃民知興化已破乃解泉州圍去唆都至泉州部署別將裝大艦趨甲子門自將下漳州軍於海丰引精騎與塔出會十二月入廣州十五年春正月還擊潮州守將馬發備禦甚固澤曰潮人所以城守不下者以外多壁壘爲之援應也﹠﹟翦其外應潮必覆矣乃分兵攻其一大壘破之餘壘盡散走二旬而潮拔馬發死焉旣而文天祥軍潰於江西廣王曁張世傑死於海中唆都還軍福建夏五月詔立行中書省於福建以唆都行參知政事澤行省都事從朝京師命知興化軍賜金織衣賞其善謀也繼攺興化軍爲路授澤行總管府事民歌舞迎候於道曰是吾民復生之父母也喜極而繼以泣郡新殘於兵白骨在野首下令掩埋之又衣食其流離之民有棄子於道者置慈幼曹籍而撫育之郡中惡年少喜爲不義以資求竄名卒伍冀後得計功版授官吏恐激變不敢詰澤悉追毀所授誅其尢無良者貪暴始戢始陳瓚以郡應張世傑民多戰死者至是吏援例將籍其產澤語吏曰國家至仁誅止陳瓚從陳瓚者猶蒙宥民柰何連坐亟爲令曰民不幸詿誤從陳瓚誅及鬥死無後者其田廬貲產並給其族姻有司無所與吏不能逆乃止當江南未定盜賊所在有之民自相什伍保衛鄕裏及時平行省議籍爲兵上下洶洶澤白行省曰國兵非少今籍民以示少非所以安反側也且當籍者眾民或有他心議遂格澤又興學校召長老及諸生講肄經文行鄕飲酒禮旁郡聞而慕之興化故號多士咸知向慕以澤與常衮方儀並肖像祀於學宮至元二十一年調永州路判官湖廣平章政事要朿木貪縱淫虐誅求無厭或妄言初歸附時州縣長吏及吏胥富人比屋斂銀將輸之官銀已具而事遂中止要朿木卽下令責民自實使者旁午隨地置獄株連蔓引備極慘酷民以考掠瘐死者載道所獲不貲要朿木盡掩有之有使至永澤戒吏美供帳丰酒食務順適其意使者感愧無所發其毒因間以利害曉之一郡由是獲安是歲盜起寶慶武岡皆永旁郡也行省遣澤討平之俘獲五百餘人簡出其詿誤者百有五十人上書言狀誅其首惡者三十一人余得減死二十六年丞相桑哥建議考校錢谷天下騷動澤嘆曰民不堪命矣卽自上計行省要朿木怒曰郡國錢糧無不增羨永州何爲獨不然此直孫府判倚其才辧慢我亟拘擊之非死不釋也明年桑哥敗要朿木伏誅澤始得釋二十九年湖廣平章政事闊裏吉思薦澤才堪將帥以行省員外郎從徵海南黎黎人平軍還上功授廣南西道宣慰副使秋七月並左右兩道歸廣西宣慰司置元帥府澤爲廣西兩江道宣慰副使僉都元帥府事兩江荒遠瘴癘與百裔接不知禮法澤作司規三十有二章以漸爲教其民至今遵守之又省﹠﹟置二十二所以紓民力歲饑上言蠲其田租發象州賀州官粟三千五百石以賑饑者旣發乃上其事時行省平章哈剌哈孫察其心誠愛民不以專擅罪之邕管僥外國數爲寇澤循行並僥得﹠﹟塞處布畫遠邇募兵伉健者四千六百餘戶置雷畱那扶十屯列營堡以守之陂水墾田築八堨以節瀦泄得稻田若干畝歲收谷若干石爲軍儲邊民賴之海北元帥薛赤幹贓利事覺行省檄澤驗治澤馳至雷州盡發其姦贓縱所掠男女四百八十二口牛數千頭金銀器物稱是海北之民欣忭相慶禦史臺言烏古孫澤奉使知大體如汲長孺爲將計萬全如趙充國可屬大任詔擢爲海北海南廉訪使故例圭田至秋乃入租後遂計月受之澤視事三月民輸租計米五百石澤曰夫子有言事君者先其事後其食吾﹠﹟政日淺而受祿四倍非情所安量食而入余悉委學官給諸生以勸業常曰士非儉無以養廉非廉無以養徳身一布袍數年妻子朴素無華人皆言之澤不以爲意也雷州地近海潮汐嚙其東南陂塘﹠﹟農病焉而西北廣衍平袤宜爲陂塘澤行視城陰曰三溪徒走海而不以灌漑此史起所以薄西門豹也乃教民浚故湖築大堤堨三溪瀦之爲斗門七堤堨六以制其贏耗釃爲渠二十有四以達其注輸渠皆支別爲設守視者時其啟閉計得良田數千頃瀕海廣舄並爲膏土民歌之曰舄鹵爲田兮孫父之教渠之泱泱兮長我﹠﹟稻自今有生兮無旱無澇至大元年攺福建廉訪使澤夙有徳於閩閩人安之有芝五色產於憲司之澄淸堂士民以爲澤之所致以母年逾八十求歸養長沙歲餘母喪澤以哀毀卒妻杜以夫死飲食不入口者十有三日不死乃復食澤積官自承直郎至中大夫謚正憲子良禎仕至中書右丞以功名終

曷剌按元史本傳曷剌兀速兒吉氏至元九年見世祖詔入太官直從討叛王乃顏賜白金楮幣甲冑橐駝鞍馬以其才堪使遠成宗時使髙麗使和林使江西福建不失使指授忠勇校尉中書直省舍人出監息州遷奉訓大夫武宗詔曰曷剌世祖舊臣可授奉議大夫都水監卿明年加嘉議大夫又明年佩金虎符兼直東水韃靼女直萬戶府達魯花赤延佑元年特授資善大夫遼陽等處行中書省左丞仍監其軍三年召還特授榮祿大夫司農卒年六十三贈推誠宣力保徳功臣大師開府儀同三司上柱國追封薊國公謚安穆子不花

石天麟按元史本傳天麟字天瑞順州人年十四入見太宗因畱宿衛天麟好學不倦於諸國書語無不習帝命中書令耶律楚材釐正庶務選賢能爲參佐天麟在選賜名蒙古臺宗王徵西域以天麟爲斷事官憲宗六年遣天麟使海都拘畱久之旣而邊將劫皇子北安王以往寓天麟所天麟稍與其用事臣相親狎因語以宗親恩義及臣子逆順禍福之理海都聞之悔悟遂遣天麟興北安王同歸天麟被拘畱二十八年始得還世祖大悅賞賚甚厚拜中書左丞兼斷事官天麟辭曰臣奉使無狀陛下幸赦弗誅何可復叨榮寵況臣才識淺薄年力衰憊豈能任政恐徒貽廟堂羞不敢奉詔帝嘉其誠褒慰良久從之有譖丞相安童常受海都官爵者帝怒天麟奏曰海都實宗親偶有違言非讎敵比安童不拒絕之所以釋其疑心導其臣順也帝怒乃解江南道觀偶藏宋主遺像有僧素與道士交惡發其事將置之極刑帝以問天麟對曰遼國主後銅像在西京者今尙有之未聞有禁令也事遂寢天麟年七十餘帝以所禦金龍頭杖賜之曰卿年老出入宮掖杖此可也時權臣用事凶焰燻炙人莫敢言天麟獨言其姦無所顧忌人服其忠直成宗卽位加榮祿大夫大司徒大宴玉徳殿召天麟與宴賜以禦藥命左右勸之酒頗醉命禦輦送還家武宗卽位進平章政事至大二年秋八月卒年九十二贈推誠宣力保徳翊戴功臣開府儀同三司太師上柱國追封冀國公謚忠宣子珪累官治書侍禦史遷樞密副使復爲侍禦史拜河南行中書省右丞升榮祿大夫南臺禦史中丞卒次子懷都初襲斷事官累遷刑部尙書荊湖北道宣慰使孫哈藍赤襲斷事官

政事部名臣列傳二十七

元二

拜降按元史本傳拜降北庭人父忽都武勇過人由宿衛爲南宿州鎭將分守幵縣後從世祖南徵年幾七十每率先士卒冒矢石身被數十瘡戰功居多徙居大名路淸丰縣卒贈廣平路總管封漁陽郡侯忽都卒時拜降生甫數月母徐氏鞠育教誨甚至每曰吾惟一子已童丱矣不可使不知學顧縣僻左無良師友遂遣從師大名城中郡守每旦望入學見拜降容止講解大異羣兒甚愛獎之比弱冠美髭﹠﹟儀表甚偉丞相阿朮南攻襄陽江陵諸郡以偏裨隸麾下軍行至安陽灘與宋軍遇宋騎直前突陳陳爲卻拜降卽躍馬出陣前引弓連斃數人宋騎稍卻復率眾戰良久宋師大潰至元五年圍襄樊戰有功十一年從阿朮渡江水陸遇敵嘗先登陷陣勇冠一軍宋平以功授江浙所理問官時事方艸創省臣有所建白及事有不可便宜自決須奏聞者以拜降善敷奏數令馳驛往咨於朝及引見世祖遙識之喜曰黑﹠﹟使臣復來耶其見器重如此二十七年遷江西行尙書省都鎭撫適猺獠擾邊拜降從丞相忙兀臺討定之二十九年遷慶元路治中歲大饑狀累上行省不報拜降曰民饑如是而不賑之豈爲民父母意耶卽躬詣行省力請得發粟四萬石民賴全活元貞間兩浙鹽運司同知範某陰賊爲姦州縣吏以賂咸聽驅役由是數侵暴細民民有珍貨腴田必奪爲己有不與則朋結無賴妄訟以羅織之無不蕩破家業者凶焰鑠人人咸側目里人欲殺之不果顧被誣訴逮系者亡慮數十人俱死獄中蘭溪州民葉一王十四有美田宅範欲奪之不可因誣以事系獄十年不決事聞於省省下理問所推鞫之適拜降至官﹠﹟遂得直置範於刑而七人者先瘐死矣惟葉一王十四得釋時論多焉大徳元年遷浙東廉訪副使令行禁止豪彊懾伏同寅有貪穢者拜降抗章劾之於臺遂免其官後轉工部侍郎賜侍燕服一襲升工部尙書有能聲至大二年仁宗奉皇太后避暑五臺拜降供給道路無有闕遺恩賚尢渥比至都攺資國院使母徐氏卒遂奔喪於杭時酒禁方嚴帝特命以酒十罌官給傳至墓所以備奠禮初徐氏盛年守節教子甚嚴比拜降貴事上於朝特旌其門及老見拜降歷官有聲譽喜曰有子如是吾死可瞑目矣拜降居喪盡禮未及起復延佑二年卒於家贈資政大夫浙江左丞謚忠惠

虎都鐵木祿按元史鐵邁赤傳鐵邁赤子虎都鐵木祿好讀書與學士大夫遊字之曰漢卿仁宗嘗顧左右曰虎都鐵木祿字漢卿漢名卿不讓也汝等以漢卿名之宜矣其母姓劉氏故人又稱之曰劉漢卿云至元十一年從丞相伯顏渡江旣取宋遣視宋故宮室護帑藏諭下明越等州從平章奧魯入覲授忠顯校尉總把再轉昭信校尉二十二年授奉訓大夫荊湖占城等處行中書省理問官時行省之名曰荊湖占城曰荊湖曰湖廣凡三攺理問一日以軍事入奏敷陳辧白有指趣世祖大悅若曰辭簡意明令人樂於聽受昔以其兄阿里警敏捷給令侍左右斯人顧不勝耶﹠﹟都護脫因納志之平章政事程鵬飛建議徵日本奏漢卿爲徵東省郎中帝顧脫因納若曰鵬飛南士也猶知其能姑聽之候還朕自錄任徵東省罷徵漢卿還丞相阿里海牙以湖廣行省機密事重捨漢卿無可用者遣郎中嶽洛也奴奏畱從之二十一年從皇子鎭南王徵交址比還鄂時權臣方擅威福遂退處於家二十八年詔太傅右丞相順徳王答剌罕擒權姦於鄂答剌罕遂拜湖廣行中書省平章政事詢舊人知方面之務者眾薦漢卿遣使卽南陽家居驛致武昌奏事京師帝嘉之擢給事中居再歲提刑按察司攺肅政廉訪司臺臣奏授奉議大夫廣西海北道副使陛辭畱之仍舊職旣而湖廣行省平章政事劉傑奏伐交址造戰船五百於廣東帝曰此重事也須才幹臣乃濟用以漢卿督匠南方敕曰汝還當顯汝於眾因頓首謝事旣集帝崩遷福建行省郎中朝列大夫漢陽監府中順大夫湖南宣慰副使峒酋岑雄叛奉詔開諭頑獷帖服攺大中大夫河南行中書省郎中通議大夫同僉樞密院事拜禮部尙書大臣奏核實江南民田漢卿奉詔使江西以田額舊定重擾民不便置不問止奏茶漕置局十有七所以七品印章﹠﹟授局官五十一員增中統課﹠﹟五十萬轉正議大夫兵部尙書未幾命爲中奉大夫荊湖北道宣慰使已命復畱之延佑三年大臣以浙東倭奴商舶貿易致亂奏遣漢卿宣慰閩浙撫戢兵民海陸爲之靜謐雲從子塔海

奕赫抵雅爾丁按元史本傳奕赫抵雅爾丁字太初回回氏父亦速馬因仕至大都南北兩城兵馬都指揮使奕赫抵雅爾丁幼﹠﹟悟嗜學所讀書一過目卽終身不忘尢工其國字語初爲中書掾以年勞授江西行省員外郎入爲吏部主事不再閱月固辭擢刑部員外郎四方所上獄反復披閱成牘多所平反遷陜西漢中道肅政廉訪使僉事不赴攺中書右司員外郎尋升郎中一日與同列共議獄有異其說者奕赫抵雅爾丁曰公等讀律苟不能變通以適事宜譬之醫者𨿽熟於方論而不能切﹠﹟用藥則於疾痛奚益哉同列𨿽不平識者服其爲名言大徳八年肆赦廷議惟官吏因事受賕者不預奕赫抵雅爾丁曰不可恩如雨露萬物均被贓吏固可嫉比之盜賊則有間矣宥盜而不宥吏何也刑部嘗有獄事上讞旣論決已而丞相知其失以譴右司主者奕赫抵雅爾丁初未嘗署其案因取成案閱之竊署其名於下或訝之曰玆獄之失公實不與丞相方譴怒而公反追署其案何也奕赫抵雅爾丁曰吾偶不署此案耳豈有與諸君同事而獨幸免哉丞相聞而賢之同列因以獲免遷左司郎中時左司闕一都事平章梁暗都剌謂奕赫抵雅爾丁曰人之材幹固嘗有之惟篤實不欺爲難得公當以所知舉奕赫抵雅爾丁遂以王毅李迪爲言一時輿論莫不稱允又嘗論朝士如王仁卿賈元播髙彥敬敬威卿李淸臣輩可大用時諸公處下僚後皆如其言遷翰林侍講學士知制誥兼修國史轉中奉大夫集賢大學士未幾除江東建康道肅政廉訪使始視事見以獄具陳列庭下甚備問之乃前官創制以待有罪者奕赫抵雅爾丁蹙然曰凡逮至臬司皆命官及出身之吏廉得其情則將服罪獄具毋庸施也卽屏去之監憲一年贓吏削迹至大初元立尙書省拜參議尙書省事召至京師懇辭不就攺立中書省復拜參議中書省事亦以疾辭延佑元年卒年四十有七

呂按元史本傳字伯充河內人七世祖公緒與宋丞相公著爲從昆弟祖庭金末避亂去鄕裏父佑歸附初隸兵籍轉徙北郡復至關中家焉廉希憲宣撫京兆聘許衡教授生徒從衡學衡爲國子祭酒舉爲伴讀輔成教養之功爲多至元十三年擢陜西道按察司知事未行會宋降者言襄漢新附民情未安有呂子開者向爲襄陽制置司參謀官今退居鄂其人悉知宋事宜徵用之朝廷遣使而難其人或言子開舊名偉金亂入宋更名文蔚字子開於爲從叔父宜遣行時江淮兵猶未戢聞之慨然請行子開旣入覲陳安撫襄漢便宜詔以子開爲翰林直學士辭不就十四年授四川行樞密院都事時宋制置使張﹠﹟守重慶安撫使王立守合州詔樞府分兵取之李徳輝行西院事於成都獲立偵卒張合等數人將殺之曰彼不卽降者以昔嘗抗命城降懼誅耳今宜釋合等俾歸諭立未幾立果遣合等蠟書至成都徳輝請與東院同受降後期不至徳輝承制授立仍爲安撫使知合州開倉賑民禁戢剽掠而瀘敍崇慶思播夔萬等郡聞之相繼送款巴黔民感與徳輝之惠並祠事之東院恥其無功誣徳輝越境邀功械立於長安獄將誅之適以事至京師言於許衡衡白畱守賀仁傑遂奏釋立賜金虎符仍舊官亦以平定四川功詔賜金織衣弓刀鞍勒白金升奉訓大夫四川行省左右司郎中十九年調同知順慶路總管府事以疾辭二十年徵爲國子司業以未終喪辭三十年攺華州知州勸農興學具有成﹠﹟及代民爭畱之大徳中河東關隴地震月餘不止與集賢學士蕭各設問答數千言以究其理且移書廟堂陳救災弭患之道仁宗卽位召拜翰林侍讀學士時方議行科舉曰經明行修質而少華非惟士有實行國家當得眞才以登治平未幾致仕延佑元年遣使給驛送還關中十二月以疾卒年七十八贈陜西行參省知政事追封東平郡公謚文穆子三人杲果楨皆顯仕孫魯濟寧路總管

暢師文子

篤

按元史本傳師文字純甫南陽人祖淵贈中順大夫上騎都尉魏郡伯父訥有詩名注地理指掌圖仕爲汴幕官贈大中大夫上輕車都尉魏郡侯師文幼警悟家貧無書手錄口誦過目輒不忘弱冠謁許衡與衡門人姚燧髙凝皆相友善至元五年陳時政十六策丞相安童奇其才辟爲右三部令史十二年丞相伯顏攻宋選爲掾屬從定江南及歸舟中惟載書籍而已十三年編平宋事迹上之十四年除東川行樞密院都事盡心贊畫多所裨益十六年安西王承制攺四川北道宣慰司經歷尋除承直郎潼川路治中修府捨發地得銀五十錠同僚分師文十錠不受用以修廟學及傳捨余作酒器給公用十九年承制攺同知寶寧路事治尙平簡反側以安二十二年僉西蜀四川道提刑按察司事二十三年拜監察禦史糾劾不避權貴上所纂農桑輯要書二十四年遷陜西漢中道巡行勸農副使置義倉教民種藝法二十八年攺僉陜西漢中道提刑按察司事時更提刑按察司爲肅政廉訪司就僉本道肅政廉訪司事黜姦舉才咸服其公三十一年徙山南道松滋枝江有水患歲發民防水往返數百里苦於供給師文以江水安流悉罷其役駙馬亦都護家人怙勢不法師文治其甚惡者流之大徳二年攺山東道入爲國子司業七年出爲陜西行中書省理問官決滯獄不少阿徇頃之以疾家居九年擢陜西漢中道肅政廉訪副使又以疾不赴十年攺太常少卿翰林侍讀學士朝請大夫知制誥同修國史至大元年修成宗實錄賜鈔一百錠不受時制作多出其手二年加少中大夫三年請補外任除太平路總管時大旱師文捐俸致禱不數日澍雨大降遂爲丰年當塗人坐殺牛祈雨囚系者六十餘人師文憫而出之公田米積之盈屋曰我家幾人能盡食此乎呼貧士及細民恣其取去廉訪分司官前後至者必先謁師文稱爲先生師文在任未久境內晏然皇慶二年復召爲翰林侍讀學士中奉大夫知制誥同修國史奉旨撰王勃成道記序等文賜銀二錠不受除燕南河北道肅政廉訪使以病去官延佑元年徵拜翰林學士資徳大夫行至河南復以病歸襄陽四年秋八月考河南鄕試歸次襄縣卒於傳捨年七十一葬襄陽峴山泰定二年贈資政大夫河南江北等處行中書省左丞上護軍追封魏郡公謚文肅後至元八年加贈推忠守正亮節功臣子三長曰篤仕至大中大夫江東道肅政廉訪使

郝彬按元史本傳彬字景文霸州信安人也世祖初年十六充太子宿衛擢揚州路治中宋末鄞縣賊顧閏聚眾海島時出攻剽宋羈縻以官內附後益橫侵揚州境彬討擒之泰興人有被殺二年而捕賊不獲者吏誣平人獄已具彬疑其誣讞之果得眞賊禦史薦彬同知淮西道宣慰司事核戶版理屯田諸廢修舉江淮財賦總管府掌東宮田賦其官屬皆從詹事院奏不隸中書往往爲姦利誅求無厭彬爲總管入見請受憲司糾察以革私獘罷所隸六提舉司以蘇民瘼從之遂罷其四國家經費鹽利居十之八而兩淮鹽獨當天下之半法日以壞以彬行戶部尙書經理之彬請度舟楫所通道裏所均建六倉煮鹽於場運積之倉歲首聽羣商於轉運司探倉籌定其所乃買券又定河商江商市易之不如法者著爲法入爲工部尙書攺戶部尙書拜中書參知政事俄免歸尙書省立拜參知政事辭不獲命同列務生事要功殺無罪之人彬積誠意開引或從或違橫不可制命兼大司徒不拜仁宗在東宮彬懇辭至力因稱疾篤時相彊起之至奏重賜以餌之彬不爲動議罪之罪無從得彬堅臥一榻至數月尙書省臣皆得罪彬不與焉家居七年足迹未嘗一出門外仁宗思之以爲大司農卿未幾謝病延佑七年三月卒

吳鼎按元史本傳鼎字鼎臣燕人至元十七年見裕宗於東宮命入宿衛二十五年授織染雜造局總管府副總管後積官至禮部尙書宣徽副司大徳十一年山東諸郡饑詔鼎往賑之朝廷議發米四萬石鈔折米一萬石鼎謂同使者曰民得鈔將何從易米同使者曰朝議已定恐不可復得鼎曰人命豈不重於米耶言於朝卒從所請至大元年攺正奉大夫保定路總管時皇太后欲幸五臺言者請開保定西五回嶺以取捷徑遣使卽鼎使視地形計工費鼎言荒山斗入人迹久絕非乘輿所宜往還報太后喜爲寢其役三年召授資善大夫同知中政院事兩浙財賦隸中政者詎萬計前往者率多取其贏鼎治之一無私焉浙有兩富家曰朱張家多貸與民錢其後兩家誅沒而券之已償者亦入於官官惟驗券徵理民不能堪鼎力爲辧白始獲免四年攺京畿漕運使皇慶二年特旨復命知宣徽院事四月進資政大夫崇祥院使延佑三年卒年五十有三贈榮祿大夫平章政事柱國追封薊國公謚孝敏

尉遲徳誠按元史本傳徳誠字信甫絳州人祖天澤仕金爲庫官郡王帶孫拔絳州天澤在俘中道見兵死者﹠﹟泣涕收瘞之帶孫令佩金符授霍州禦衣局人匠總管父鼐仕至潞州知州徳誠歷官太子率更丞至大元年攺詹事院都事二年遷家令司丞仁宗以爲謹恪常賜酒帛得侍左右數薦士出則未嘗語人廳事前有粟苗不種而萌偶出一莖雙穗眾以爲嘉禾升家令四年選爲河東山西道宣慰司同知擊姦吏寬稅斂上計京師入見帝方食賜以餕余擢工部尙書未拜攺陜西行臺治書侍禦史延佑元年遷京畿都漕運使二年拜遼東道肅政廉訪使上疏言事其略曰勞諸王以懷其心防出入以嚴宮禁立諫官以遠讒佞崇科舉以求人材立常平以備荒年汰僧道以寬民力舉賢才以勵忠孝抑奢侈以厚風俗及拯鈔法裁冗官等事未報而卒年五十三

楊景行按元史本傳景行字賢可吉安太和州人登延佑二年進士第授贛州路會昌州判官會昌民素不知井飲汲於河流故多疾癘不知陶瓦以茅覆屋故多火災景行教民穿井而飲陶瓦以代茅茨民始免於疾癘火災豪民十人號十虎干政害民悉捕置之法乃創學捨禮師儒勸民斥腴田以膳士弦誦之聲遂盛調永新州判官奉郡府命核民田租除﹠﹟宿獘姦欺不容細民賴焉攺江西行省照磨轉撫州路宜黃縣尹理白﹠﹟獄之不決者數十事升撫州路總管府推官發擿姦伏郡無﹠﹟獄金溪縣民陶甲厚積而凶險嘗屢誣陷其縣長吏罷去之由是官吏畏其人不敢訐治陶遂暴橫於一郡景行至以法痛繩之徙五百里外金溪豪僧云住發人冢墓取財物事覺官吏受賄緩其獄景行急按之僧以賄動之不聽乃賂當道者以危語撼之一不顧卒治之如法由是豪猾屏﹠﹟良民獲安轉湖州路歸安縣尹奉行省命理荒田租民無欺獘景行所歷州縣皆有惠政所去民皆立石頌之以翰林待制朝列大夫致仕年七十四卒

脫烈海牙弟觀音奴

按元史本傳脫烈海牙畏吾氏世居別失拔裏之地曾祖闊華八撒朮當太祖西徵導其主亦都護迎降帝嘉其有識欲官之辭以不敏祖八剌朮始徙眞定仕至帥府鎭撫富而樂施或貸不償則火其券人稱爲長者父暗裏赤性純正知讀書脫烈海牙幼嗜學警敏絕人性整暇𨿽居倉卒未嘗見其急遽喜從文士遊犬馬聲色之娛一無所好由中書宣使出爲寧晉主簿攺隆平縣達魯花赤均賦興學邵農平訟橋梁水防備荒之政無一不舉及滿去民勒石以紀其政拜監察禦史時江西胡參政殺其弟訟久不決脫烈海牙一訊竟服其辜出僉燕南道肅政廉訪司事務存大體不事苛察在任六年黜污吏百四十有奇召爲戶部郎中轉右司員外郎升右司郎中贊畫之力居多仁宗在東宮知其嗜學出祕府經籍及聖賢圖像以賜時人榮之母霍氏卒哀﹠﹟骨立事聞賜鈔五萬貫給葬事起爲吏部尙書量能敍爵以平允稱攺禮部尙書領會通館事進中奉大夫荊湖北道宣慰使適峽人艱食脫烈海牙先發廩賑之而後以聞朝議韙之至治三年遷淮東宣慰使七月以疾卒於廣陵年六十有七贈通奉大夫河南江北等處行中書省參知政事護軍追封恆山郡公弟觀音奴廉明材幹亦仕至淸顯云

周自彊按元史本傳自彊字剛善臨江路新諭州人好學能文練於吏事以文法推擇爲吏泰定間廣西洞猺反自彊往見猺酋說以禍福中其要害猺酋立爲罷兵貢方物納款請命事聞於朝特旨超授廣西兩江道宣慰司都事轉饒州路經歷遷婺州路義烏縣尹周知民情而性度寬厚不爲深刻民有以爭訟訴於庭者一見卽能知其曲直然未遽加以刑責必取經典中語反復開譬之令其誦讀講解若能悔悟首實則原其罪若迷謬怙惡不悛然後繩之以法不少貸民畏且愛獄訟頓息民間田稅之籍多失實以故差徭不平自彊出令履畝核之民不能欺文簿井井可考於是賦役均平貧富樂業其聽訟決獄物無遁情黠吏欲以片言欺惑之不可得由是政治大行聲譽籍甚部使者數以廉能譽於朝選授撫州路金溪縣尹階奉議大夫政績愈著以亞中大夫江州路總管致仕

敬儼按元史本傳儼字威卿其先河東人後徙易水五世祖嗣徽仕金官至參知政事曾祖子淵樂陵令祖鑑同知嵩州事皆以進士起家父元長有學行官至太常博士儼其仲子也幼不爲嬉戲事長嗜學善屬文禦史中丞郭良﹠﹟薦爲殿中知班著憲章若干捲受知於廣平王月呂祿郡演連辟太傅太師兩府掾調髙郵縣尹未赴選充中書省掾朱淸張瑄爲海運萬戶豪縱不法適儼典其文牘嘗致厚賂儼怒拒之二人以罪伏誅權貴多以賄敗連坐獨儼不與大徳二年授吏部主事攺集賢司直會湖湘有警丞相哈剌哈孫答剌罕奏儼奉詔卹民且觀釁甚稱旨意六年擢禮部員外郎有故郡守子當以蔭補官繼母訴其非嫡者儼察其誣按之果如所言七年拜監察禦史時省臣有旣黜而復收用者參預官巧佞與相比周以黷貨撓法卽日劾去之江浙行省與浙西憲司交章相攻擊事聞命省臺遣官往治之儼與阿思蘭海牙偕行議多不合兩上之朝廷卒是儼議七月遷中書左司都事扈從上京西京賈人有以運糧供餉北邊而得官者盜用至數十萬石以利啖主者匿不發儼按徵之以輸邊九年授吏部郎中以父病辭已而父卒旣終喪復入禦史臺爲都事中丞何某與執政有隙省議欲核臺選之當否儼曰邇者省除吏千餘人臺亦當分別之邪語聞議遂寢江南行禦史臺與江浙省爭政事聞儼曰省臺政事風化本原各宜盡職顧乃以小故忿爭而瀆上聽乎建康路總管侯珪貪縱事敗儼亟遣官決其事及其夤緣近幸奏請原之命下已無及矣武宗撫軍北邊成宗升遐宰臣有異謀者事定命儼預鞫問之悉得其情除山北廉訪副使入爲右司郎中武宗臨禦湖廣省臣有僞爲警報馳驛入奏以圖柄用者儼面詰之曰汝守方面旣有警豈得離職是必虛誕耳其人竟以狀露被斥旱蝗爲災民多因饑爲盜有司捕治論以眞犯獄旣上朝議互有從違儼曰民饑爲盜迫於不得已非故爲也且死者不可復生宜在所矜貸用是得減死者甚眾至大元年授左司郎中擢江南諸道行禦史臺治書侍禦史先是儼以議立尙書省忤宰臣意適兩淮鹽法久滯乃左遷儼爲轉運使欲以陷之比至首劾場官之貪污者法旣大行課復增羨至二十五萬引河南行省參政來會鹽策將以羨數爲歲入常額儼以亭戶雕獘已甚以羨爲額民力將殫病人以爲己非宰臣事事遂止仁宗踐祚召爲戶部尙書廷議欲革尙書省獘政儼言遽罷錢不用恐細民失利不從以疾辭皇慶元年除浙東道廉訪使有錢塘退卒詐服僧衣稱太后旨建婺州雙溪石橋因大興工役以病民儼命有司發姦贓杖遣之仍請奏罷其役郡大火焚數千家儼命發廩以賑貧餒取憲司廢堂材木及諸路學廩之羨者建孔子廟二年拜江西等處行中書省參知政事舊俗民有爭往往越訴於省吏得並緣爲姦利訟以故繁儼令下省府非有司不得侵民訟事遂簡詔設科舉儼薦臨川吳澄金陵楊剛中爲考試官得人爲多其年冬移疾退居眞州除江南諸道行禦史臺侍禦史不赴四年春詔促就前職以疾辭七月召爲侍禦史十月遷太子副詹事禦史大夫脫歡答剌罕奏畱之制曰可湖廣省臣以贓敗儼一日五奏卒正其罪臺臣有劾去而復職者禦史復劾之章再上有旨命丞相樞密共決之儼曰如是則臺事去矣遂卽帝前奏黜之因伏殿上叩頭請代帝諭之曰事非由汝汝其復位五年夏五月拜中書參知政事臺臣復奏畱之儼亦陛辭不允賜大學衍義及所服犀帶每入見帝以字呼之曰威卿而不名其見禮遇如此舊制諸院及寺監得奏除其僚屬者歲久多冒濫富民或以賂進有至大官者儼以名爵當愼惜會臺臣亦以爲言乃奏請悉追奪之遂著爲令六年告病賜衣一襲遣醫視療儼以其鄕在近圻恐復徵用乃徙居淮南𨿽親故皆不接見至治元年除陜西諸道行禦史臺中丞泰定元年攺江南諸道行禦史臺中丞皆不赴年六十五卽告老朝廷𨿽命其子自彊爲安慶總管府判官而未從其請四年春遣使賜酒徵爲集賢大學士榮祿大夫商議中書省事儼令使者先返而挈家歸易水九月帝特署爲中政院使復賜酒召之乃輿疾入見賜食慰勞親爲差吉日使視事命朝會日無下拜是月拜中書平章政事復以老病辭不從天歷攺元朝議欲盡戮朝臣之在上京者儼抗論謂是皆循常歲例從行殺之非罪眾賴之獲免居月餘傷足告歸家居十餘年痺不能行猶劬書不廢臨終戒子弟曰國恩未報而至不祿柰何汝曹當淸白守恆業無急仕進正冠幘端坐而逝贈翰林學士承旨光祿大夫柱國封魯國公謚文忠自彊朝散大夫禮部員外郎儼有詩文若干捲藏於家叔祖鉉與太原元好問同登金進士第國初爲中都提學著春秋備忘四十卷仁宗朝命刻其書今行於世

卜天璋按元史本傳天璋字君璋洛陽人父世昌仕金爲河南孔目官憲宗南徵率眾款附授鎭撫統民兵二千戶升眞定路管民萬戶憲宗六年籍河北民徙河南者三千餘人俾專領之遂家汴天璋幼﹠﹟悟長負直气讀書史識成敗大體至元中爲南京府史時河北饑民數萬人集河上欲南徙有詔令民復業勿渡眾洶洶不肯還天璋慮其生變勸總管張國寶聽其渡國寶從之遂以無事河南按察副使程思廉察其賢辟爲憲史聲聞益著後爲中臺掾有侍禦史倚勢貪財禦史發其贓天璋主文牘未及奏顧爲所譖俱拘內廷禦史對食悲哽天璋問故禦史曰吾老惟一女心憐之聞吾系不食數日矣是以悲耳天璋曰死職義也柰何爲兒女子泣耶禦史﹠﹟謝俄見原免丞相順徳王當國擢掾中書爲提控事有可否必力辯他相怒天璋言不置王竟從其議且曰掾能如是吾復何憂大徳四年爲工部主事蔚州有劉帥者豪奪民產吏不敢決省檄天璋往詢之帥服田竟歸民大徳五年以樞密大臣暗伯薦授都事贊其府引見賜錦衣鞍轡弓刀後以扈從勞加奉訓大夫賜侍燕服二襲秩滿當代樞密臣奏畱之特以其代爲增員武宗時遷宗正府郎中尙書省立遷刑部郎中適盜賊充斥時議犯者並家屬咸服靑衣巾以別民伍天璋曰赭衣塞路秦獘也尙足法耶相悟而止有告諸侯王謀不軌者勒天璋訊正之賞賚優渥尙書省臣得罪仁宗召天璋入見時興聖太后在座帝指曰此不貪賄卜天璋也因問今何官天璋對曰臣待罪刑部郎中復問誰所薦者對曰臣不才誤蒙擢用帝曰先朝以謝仲和爲尙書卿爲郎中皆朕親薦也汝宜奉職勿怠卽以中書刑部印章付之旣視事入覲賜酒隆福宮及錦衣三襲後被命治反獄帝顧左右曰天璋廉愼人也必得其情天璋承命獄賴不﹠﹟皇慶初天璋爲歸徳知府劭農興學復河渠河患遂弭時郡盜據要津商旅不通天璋禽百數人悉磔以徇盜爲止息升浙西道廉訪副使到任閱月以更田制攺授饒州路總管天璋旣至聽民自實事無苛擾民大悅版籍爲淸時省臣董田事妄作威福郡縣爭賂之覬免譴饒獨無有省臣銜之將中以危法求其罪無所得縣以饑告天璋卽發廩賑之僚佐持不可天璋曰民饑如是必俟得請而後賑民且死矣失申之責吾獨任之不以累諸君也竟發藏以賑之民賴全活其臨事無所顧慮若此火延饒之東門天璋具衣冠向火拜勢遂熄鳴山有虎爲暴天璋移文山神立捕獲之以治行第一升廣東廉訪使先是豪民瀕海堰專商舶以射利累政以賂置不問天璋至發卒決去之嶺南地素無冰天璋至始有冰人謂天璋政化所致云尋乞致仕天歷二年蜀兵起荊襄大震復拜山南廉訪使人謂公老必不行矣天璋曰國步方艱吾年八十恆懼弗獲死所耳敢避難乎遂行至則厲風紀淸吏治州郡肅然是時﹠﹟價翔湧乃下命勿損﹠﹟價聽民自便於是舟車爭集米價頓減復止憲司贓罰庫緡錢不輸於臺畱用賑饑禦史至民遮道稱頌會詔三品官言時政得失因列上二十事凡萬餘言目之曰中興濟治策皆中時病因自引去旣歸汴以余祿施其族黨家無甔儲天璋處之晏如也至順二年卒贈通議大夫禮部尙書上輕車都尉河南郡侯謚正獻

塔海按元史鐵邁赤傳鐵邁赤子八人虎都鐵木祿最顯字曰漢卿塔海漢卿兄子也世祖時從土土哈充哈剌赤至元二十四年扈駕徵乃顏二十六年入覲帝命充寶兒赤扈駕至和林賜只孫冠服大徳四年授中書直省舍人遷中書客省副使武宗卽位賜中統鈔五百錠以旌其直尋進和林行省理問所官攺通政僉院歷和寧路總管攺汴梁先是朝廷令民自實田土有司繩以峻法民多虛報以塞命其後差稅無所於徵民多逃竄流移者塔海以其獘言於朝由是省民間虛糧二十萬民賴以安後攺任廬州時有飛蝗北來民患之塔海禱於天蝗乃引去亦有墮水死者人皆以爲異民乏食開廩減直俾民糴之所活甚眾天歷元年冬十月樞密院臣奏以塔海充樞密僉院守潼關及河中府帝遣人馳賜白金鈔幣授僉書樞密院事未幾西軍犯南陽督諸衛兵往平之至其地首率勇士與帖木哥等戰摧其前鋒將奪其旗鼓西軍敗走賜三珠虎符進大都督累官資善大夫

阿榮按元史本傳阿榮字存初怯烈氏父按攤中書右丞阿榮幼事武宗備宿衛累遷官爲湖南道宣慰副使溫迪罕奉使宣撫湖南事無大小悉以委之會列郡歲饑阿榮分其廩祿爲粥以食餓者仍發粟賑之所活甚眾廣西寇起眾皆洶懼阿榮鎭之以靜督有司治兵守其境寇不敢入遷湖廣行省左右司郎中召僉會福院事尋除吏部尙書泰定初出爲湖南宣慰使攺浙東道宣慰使都元帥以疾辭天歷初復起爲吏部尙書尋參議中書省事二年拜中書參知政事知經筵事進奎章閣大學士榮祿大夫太禧宗禋院使都典制神禦殿事文宗眷遇之甚而阿榮亦盡心國政知無不言久之心忽鬱鬱不樂謁告南歸武昌至元元年卒初阿榮閒居以文翰自娛博究前代治亂得失見其會心者則扼腕曰忠臣孝子國家之寶爲奇男子烈丈夫者固不當如是耶日與韋布之士遊所至山水佳處鳴琴賦詩曰夕忘返尢深於數學逆推事成敗利不利及人禍福壽夭貴賤多奇中天歷三年春策士於廷阿榮與虞集會於直廬慨然興嘆語集曰更一科後科舉當輟輟兩科而復復則人材彬彬大出矣又嘆曰榮不復見之矣君猶及見之集應曰是士之多幸如存初言今文治方興未必有中輟之理存初國家世臣妙於文學以盛年登朝在上左右斯文屬望集老且衰見亦何補耶阿榮又嘆曰數當然耳集問何以知之弗答後三年卒元統三年科舉果罷至正元年始復如其言

韓若愚按元史本傳若愚字希賢保定滿城人由武衛府史授通惠河道所都事開河有功詔賜錦衣一襲遷畱守司都事尋升經歷出知薊州攺中書左司都事時監燒﹠﹟鈔者欲取能名槪以所燒鈔爲僞鈔使管庫者誣服獄旣具若愚知其冤覆之得免死者十餘人遷刑部郎中提舉諸路寶鈔庫擢吏部郎中仁宗卽位故事凡潛邸官吏不次遷轉若愚以歲月定其資品遂著爲令皇慶元年遷內臺都事攺刑部侍郎尋擢中書左司郎中時議禁民田獵犯者抵死若愚曰昔齊宣王之囿方四十里殺其麋鹿者如殺人之罪孟子非之眾以爲然遂輕其刑時參政曹鼎新辭職帝曰若效韓若愚廉勤足矣何用辭爲繼命若愚參議中書省事鐵木疊兒爲右丞相以憎愛進退百官恨若愚不附己羅織以事帝知其枉不聽拜戶部尙書延佑六年命理河間等路囚輕重各得其情復拜參議中書省事丞相鐵木疊兒復入相以舊恨誣若愚罪欲殺之帝不從復奏奪其官除名歸鄕裏至治三年詔雪其﹠﹟泰定元年命復其官尋拜刑部尙書遷湖廣省參知政事未行攺詹事丞八月命宣撫江浙復畱爲侍禦史時左丞相倒剌沙擅威福以事誣侍禦亦憐珍等下樞密獄無敢言其﹠﹟若愚以計奏左丞相倒剌沙爲右大夫其事遂解三年擢浙西廉使未行拜河南省左丞會文宗平內難若愚畫策中機帝嘉之進資政大夫天歷三年遷淮西江北道廉訪使九月以疾卒年六十八贈資徳大夫江浙等處行中書省左丞上護軍追封南陽郡公謚貞肅

劉徳溫按元史本傳徳溫字純甫大興人起家中書省宣使大徳十一年以年勞授從仕郎內宰司照磨監建興聖宮又調承務郎掌儀署令末幾升奉訓大夫內宰司丞奉中旨徵河南民逋糧徳溫輒平其價令出鈔以償民甚便之復升朝列大夫延福司丞奉旨代祠嶽瀆比還遷中憲大夫同知大都路都總管府事輦轂之下供億浩繁徳溫措置有法民用不擾遷甄用少監升亞中大夫禮部侍郎復升嘉議大夫同知上都畱守司事省檄和糴糧民以價不時得﹠﹟相觀望徳溫下令曰糧入價出吏有敢爲獘者罪之於是糧不逾期而集轉大司農丞耕籍之儀取具一時徳溫欲考訂典禮集爲成書未畢俄授通議大夫永平路總管永平當天歷兵革之餘野無居民徳溫爲政一年而戶口增倉廩實遂興學校以育人材庶事畢舉歲大旱禱而雨歲以不歉灤漆二水爲害有司歲發民築堤徳溫曰流亡始集而又役之是重困民也遂罷其役而水亦不復至有豪民武斷於鄕裏前吏莫敢治徳溫按得其罪論如法杖之書其過於門後竟以不道伏誅永平古孤竹國也國初郡守楊阿臺請於朝謚伯夷曰淸惠叔齊曰仁惠爲廟以祠之而祠禮猶未具也徳溫請命有司春秋具牢醴致祭從之著爲式賜廟額曰聖淸士論韙之至順四年卒年六十九贈正議大夫禮部尙書上輕車都尉彭城郡侯謚淸惠

王思誠按元史本傳思誠字致道兗州嵫陽人天資過人七歲從師授孝經論語卽能成誦家本業農其祖佑詬家人曰兒大不教力田反教爲迂儒邪思誠愈自力弗懈後從汶陽曹元用遊學大進中至治元年進士第授管州判官召爲國子助教攺翰林國史院編修官尋升應奉翰林文字再轉爲待制至正元年遷奉議大夫國子司業二年拜監察禦史上疏言京畿去年秋不雨冬無雪方春首月蝗生黃河水溢蓋不雨者陽之亢水湧者陰之盛也嘗聞一婦銜冤三年大旱往歲伯顏專擅威福讎殺不辜郯王之獄燕鐵木兒宗黨死者不可勝數非直一婦之冤而已豈不感傷和气邪宜雪其罪﹠﹟有司行禱百神陳牲幣祭河伯發卒塞其缺被災之家死者給葬具庶幾可以召陰陽之和消水旱之變此應天以實不以文也行部至檀州首言采金鐵冶提舉司設司獄掌囚之應徒配者釱趾以春金﹠﹟舊嘗給衣與食天歷以來水壞金冶因罷其給嚙艸飲水死者三十餘人瀕死者又數人夫罪不至死乃拘囚至於餓死不若加杖而使速死之愈也況州縣俱無囚糧輕重囚不決者多死獄中獄吏妄報其病日月用藥次第請定瘦死多寡罪著爲令又言至元十六年開壩河設壩夫戶八千三百七十有七車戶千七十出車三百九十兩船戶九百五十出船一百九十艘壩夫累歲逃亡十損四五而運糧之數十增八九船止六十八艘戶止七百六十有一車之存者二百六十七兩戶之存者二千七百五十有五晝夜奔馳猶不能給壩夫戶之存者一千八百三十有二一夫日運四百餘石肩背成瘡﹠﹟﹠﹟如鬼甚可哀也河南湖廣等處打捕鷹房府打捕戶尙玉等一萬三千二百二十五戶阿難答百姓劉徳元等二千三百戶可以簽補使勞佚相資又言燕南山東密邇京師比歲饑饉羣盜縱橫巡尉弓兵與提調捕盜官會鄰境以討之賊南則會於北賊西則會於東及與賊會望風先遁請立法嚴禁之又言初開海道置海仙鶴哨船四十餘艘往來警邏今獘船十數止於劉家港口以捕盜爲名實不出海以致寇賊猖獗宜卽萊州洋等處分兵守之不令泊船島嶼禁鎭民與稍水爲婚有能捕賊者以船畀之獲賊首者賞以官仍移江浙河南行省列戍江海諸口以詰海商還者審非寇賊始令泊船下年糧船開洋之前遣將士乘海仙鶴於二月中旬入海庶幾海道寧息朝廷多是其議松州官吏誣構良民以取賂訴於臺者四十人選思誠鞫問思誠密以他事入松州境執監州以下二十三人皆罪之還至三河縣一囚訴不已俾其黨異處使之言囚曰賊向盜某芝麻某追及刺之幾死賊以是圖復讎今弓手欲捕獲功之數適中賊計其贓實某妻裙也以裙示失主主曰非吾物其黨詞屈遂釋之丰潤縣一囚年最少械系瀕死疑而問之曰昏暮三人投宿將詣集場約同行未夜半趣行至一冢間見數人如有宿約者疑之眾以爲盜告不從脇以白刃驅之前至一民家眾皆入獨畱戶外遂潛奔赴縣未及報而被收思誠遂正有司罪少年獲免出僉河南山西道肅政廉訪司事行部武鄕縣監縣來迓思誠私語吏屬曰此必贓吏未幾果有訴於道側者問曰得無訴監縣敓汝馬乎其人曰然監縣抵罪吏屬問思誠先知之故曰衣敝衣乘駿馬非詐而何陜西行臺言欲疏鑿黃河三門立水陸站以達於關陜移牘思誠會陜西河南省憲臣及郡縣長吏視之皆畏險阻欲以虛辭復命思誠怒曰吾屬自欺何以責人何以待朝廷諸君少畱吾當躬詣其地眾惶恐從之河中灘磧百有餘裏嶕石錯出路窮捨騎徒行攀藤葛以進眾憊喘汗弗敢言凡三十里度其不可乃作詩歷敍其險執政采之遂寢其議召修遼金宋三史謂祕書監丞會國子監諸生相率爲哄復命爲司業思誠召諸生立堂下黜其首爲哄者五人罰而降齋者七十人勤者升惰者黜於是更相勉勵超升兵部侍郎監燒燕南昏鈔忽心悸勿寧已而母病事畢馳還京師侍疾及丁內憂扶櫬南歸甫禫朝廷行內外通調法選郡縣守令起思誠太中大夫河間路總管磁河水頻溢決鐵燈幹鐵燈幹眞定境也召其邑吏責以懲之遂集民丁作堤晝夜督工期月而塞復築夾堤於外亙十餘里命瀕河民及弓手列置艸舍於上擊木以防盜決是年民獲耕藝歲用大稔乃募民運碎甓治郭外行道髙五尺廣倍之往來者無泥途之病南皮民父祖嘗瀕禦河種柳輸課於官名曰柳課後河決柳俱沒官猶徵之凡十餘年其子孫益貧不能償思誠連請於朝除之郡庭生嘉禾三本一本九莖一本十六莖一本十三莖莖五六穗僚屬欲上進思誠曰吾嘗惡人行異政沽美名乃止所轄景州廣川鎭漢董仲舒之裏也河間尊福鄕博士毛萇舊居也皆請建書院設山長員召拜禮部尙書十二年帝以四方民頗失業命名臣巡行勸課思誠至河間及山東諸路召集父老宣帝徳意莫不感泣緘進二麥豌豆帝嘉之賜上尊二召還遷國子祭酒俄復爲禮部尙書知貢舉升集賢侍講學士兼國子祭酒應詔言事一曰置行省丞相以專方面二曰寬內郡徵輸以固根本三曰汰冗兵以省糧運四曰攺祿秩以養官廉五曰罷行兵馬司以便詰捕六曰復倚郭縣以正紀綱七曰設嘗選以起淹滯尋出爲陜西行臺治書侍禦史辭以老病不允力疾戒行十七年春紅巾陷商州奪七盤進據藍田縣距奉元一捨思誠會豫王阿剌忒納失裏及省院官於安西王月魯帖木兒邸眾洶懼無言思誠曰陜西重地天下之重輕系焉察罕帖木兒河南名將賊素畏之宜遣使求援此上策也戍將嫉客兵軋己論久不決思誠曰吾兵弱旦夕失守咎將安歸乃移書察罕帖木兒曰河南爲京師之庭戶陜西實內郡之籓籬兩省相望互爲唇齒陜西危則河南豈能獨安乎察罕帖木兒新復陜州得書大喜曰先生眞有爲國爲民之心吾寧負越境擅發之罪遂提輕兵五千倍道來援思誠犒軍於鳳凰山還定守禦九事夜宿臺中未嘗解衣同官潛送妻子過渭北思誠止之分守北門其屬聞事急欲圖苟免思誠從容諭之曰吾受國重寄安定一方期戮力報效死之可也自古皆有死在遲與速耳眾乃安旣而援兵破賊河南總兵官果以察罕帖木兒擅調遣人問之思誠亟請於朝宜命察罕帖木兒專守關陜仍令便宜行事詔從之行樞密院掾史田甲受賂事覺匿豫邸監察禦史捕之急並系其母思誠過市中見之曰嘻古者罪人不孥況其母乎吾不忍以子而系其母令釋之不從思誠因自劾不出諸禦史謁而謝之初監察禦史有封事自中丞以下惟署紙尾莫敢問其由事行始知之思誠曰若是則上下之分安在凡上章必拆視不可行者以臺印封置架閣庫俄起五省餘丁軍思誠爭曰關中方用兵困於供給民多愁怨復有是役萬一爲變所系豈輕耶事遂寢十七年召拜通議大夫國子祭酒時臥疾聞命卽起至朝邑疾復作十月卒於旅捨年六十有七謚獻肅

幹文傳按元史本傳文傳字壽道平江人祖宗顯宋承信郎父雷龍鄕貢進士宗顯之先世以武弁入官而力教其子以文易武故雷龍兩舉進士宋亡不及仕及生文傳乃名今名以期之文傳少嗜學十歲能屬文未冠有聲譽用舉者爲吳及金壇兩縣學教諭饒州慈湖書院山長仁宗詔舉進士文傳首登延佑乙科授同知昌國州事累遷長洲烏程兩縣令升婺源知州又知吳江州文傳長於治劇所至俱有善政自其始至昌國卽能柔之以恩信於是海島之民𨿽頑獷不易治至有剽掠海中若化外然者亦爲之變俗初長官彊愎自恣文傳推誠以待之久乃自屈服鹽長官方倚轉運司勢虐使州民家業破蕩文傳語同列曰吾屬受天子命以牧此民可坐視而勿之救乎乃亟爲陳理上官莫能奪民賴以免長洲爲文傳鄕邑文傳徙榻公署無事未嘗輒出而親舊莫敢通私謁會創行助役法凡民田百畝令以三畝入官爲受役者助文傳旣專任其縣事而行省又以無錫州及華亭上海兩縣之事委焉文傳諭豪家大姓以腴田來歸而中人之家自是不病於役其在烏程有富民張甲之妻王無子張納一妾於外生子未晬王誘妾以兒來尋逐妾殺兒焚之文傳聞而發其事得死兒余骨王厚賄妾之父母買鄰家兒爲妾所生兒初不死文傳令妾抱兒乳之兒啼不就乳妾之父母吐實乃呼鄰婦至兒見之躍入其懷乳之卽飲王遂伏辜丹徒縣民有二弟共殺其姊者獄久不決浙西廉訪司俾文傳鞫之旣得其情其母乞貸二子命爲終養計文傳謂二人所承有輕重以首從論則爲首者當死司官從之婺源之俗男女婚聘後富則渝其約有育其女至老死不嫁者親喪貧則不舉有停其柩累數世不葬者文傳下車卽召其耆老使以禮訓告之閱三月而婚喪俱畢宋大儒朱熹上世居婺源故業爲豪民所占子孫訴於有司莫能直文傳諭其民以理不煩窮治而悉歸之復募好義者卽其故宅基建祠俾朱氏世守焉有富民江丙出遊京師娶娼女張爲婦江旣客死張走數千里返其柩以葬前妻之子困苦之旣而殺之瘞其屍山谷間官司知之利其賄不問文傳乃發其事而論如法文傳﹠﹟官其所設施多此類故其治行往往爲諸州縣最韓鏞時僉浙西廉訪司事作烏程謠以紀其績論者謂其有古循吏之風至正三年召赴闕承詔預修宋史書成賞賚優渥仍有旨四品以下各進一官擢文傳集賢待制亡何以嘉議大夫禮部尙書致仕卒年七十八文傳气貌充偉識度凝遠喜接引後進考試江浙江西鄕闈所取士後多知名爲文務雅正不事浮藻其於政事爲尢長云

李稷按元史本傳稷字孟豳滕州人稷幼﹠﹟敏八歲能記誦經史從其父官袁州師夏鎭又從官鉛山師方回孫鎭回孫皆名進士長於春秋稷兼得其傳泰定四年中進士第授淇州判官淇當要衝稷至能理其劇歲大饑告於朝堂以賑之民獲以蘇遊民尙安兒飲博亡賴稷疑其爲非督弓兵擒之果盜鄰村王甲家財與其黨五人俱伏辜調海陵縣丞亦有能聲入爲翰林國史院編修官擢禦史臺照磨至正初出爲江南行臺監察禦史遷都事又入爲監察禦史劾奏閹宦髙龍卜恃賴恩私侵撓朝政擅作威福交通時相請謁公行爲國基禍乞加竄逐以正邦刑章上流髙龍卜於徵東又言禦史封事須至禦前開拆以防壅蔽之患言事官須優加擢用以開諫諍之路殿中侍禦史給事中起居注須任端人直士書百司奏請及帝所可否月達省臺付史館以備纂修之實承天護聖寺火有旨更作乃上言水旱相仍公私俱乏不宜妄興大役議者遂寢會朝廷方注意守令因言下縣尹多從吏部銓注或非其才宜並歸省選茶鹽鐵課責備長吏動受刑譴何以臨民宜分委佐貳投下達魯花赤﹠﹟政害民宜爲佐貳帝悉可其奏遷中書左司都事又四遷爲戶部尙書十一年廷議以中原租稅不實將履畝起稅稷詣都堂言曰方今妖寇竊發民庶流亡此政一行是驅民爲盜也相臣是之尋參議中書省事俄遷治書侍禦史十二年從丞相脫脫出師徵徐州徐旣平謁告歸滕州遷曾祖父以下十七喪序昭穆以葬敕賜碑樹焉旣而召爲詹事丞除侍禦史俄遷中書參知政事皇太子受冊攝大禮使遂除樞密副使帝躬祀郊廟攝太常少卿尋復爲侍禦史又爲中書參知政事俄升資善大夫禦史中丞尋特加榮祿大夫至正十九年丁母憂兩起復爲陜西行省左丞樞密副使乞終制不起服闋命爲大都路總管兼大興府尹除副詹事二十四年出爲陜西行臺中丞未行攺山東廉訪使得疾上章致仕還京師卒年六十一贈推忠贊理正憲功臣集賢大學士榮祿大夫柱國追封齊國公謚文穆稷爲人孝友恭儉廉愼忠勤處家嚴而有則與人交一以誠恪尢篤於鄕黨朋友之誼中丞任擇善陳思謙旣沒皆撫其遺孤人以是多之出入臺省者二十年始卒無疵爲時名卿云

貢師泰按元史本傳師泰字泰甫寧國之宣城人父奎以文學名家延佑至治間官京師爲集賢直學士卒謚文靖師泰早肄業國子學爲諸生泰定四年釋褐出身授從仕郎太和州判官丁外艱攺徽州路歙縣丞江浙行省辟爲掾尋以土著自劾去大臣有以其名聞者擢應奉翰林文字丁內艱服闋除紹興路總管府推官郡有疑獄悉爲詳讞而剖決之山陰白洋港有大船﹠﹟近岸史甲二十人適取鹵海濱見其無主因取其篙櫓而船中有二死人有徐乙者怪其無物而有死人稱爲史等所劫史傭作富民髙丙家事遂連髙史旣誣服髙亦就逮師泰密詢之則裏中沈丁載物抵杭而回漁者張网海中因盜网中魚爲漁者所殺史實未嘗殺人奪物髙亦弗知情其冤皆白遊僥徐裕以巡鹽爲名肆暴村落間一日遇諸曁商奪其所賚錢撲殺之投屍於水走告縣曰我獲私鹽犯人畏罪赴水死矣官驗視以有傷疑之遂以疑獄釋師泰追詢覆案之具得裕所以殺人狀復俾待報余姚孫國賓以求盜獲姚甲造僞鈔受賕而釋之執髙乙魯丙赴有司誣以同造僞髙嘗爲姚行用實非自造孫旣捨姚因加罪於髙而魯與髙有隙故並連之魯與髙未嘗相識也師泰疑髙等覆造不合以孫詰之辭屈而情見釋魯而加髙以本罪姚遂處死孫亦就法其於﹠﹟獄詳讞之明多類此以故郡民自以不﹠﹟治行爲諸郡第一考滿復入翰林爲應奉預修后妃功臣列傳事畢遷宣文閣授經郎歷翰林待制國子司業擢禮部郎中再遷吏部拜監察禦史自世祖以後省臺之職南人斥不用及是始復舊制於是南士復得居省臺自師泰始時論以爲得人至正十四年除吏部侍郎時江淮兵起京師食不足師泰奉命和糴於浙右得糧百萬石以給京師遷兵部侍郎朝廷以京師至上都驛戶雕獘命師泰巡視整飭之至則歷究其病原驗其貧富而均其徭役數十郡之民賴以稍蘇豪貴以其不利於己深嫉之然莫能有所中傷也會朝廷欲仍和糴浙西因除師泰都水庸田使十五年庸田司罷擢江西廉訪副使未行遷福建廉訪使居亡何除禮部尙書時平江缺守廷議難其人師泰又以選爲平江路總管其年冬甫視事張士誠自髙郵率眾渡江直抵城下攻圍甚急明年春守將弗能支斬關遁去師泰領義兵出戰力不敵亦懷印綬棄城遁匿海濱者久之士誠旣納降浙江行省丞相達識帖睦邇以便宜授師泰兩浙都轉運鹽使至則剔其積﹠﹟通其利源大課以集國用資之丞相復承制除師泰浙江行省參知政事二十年朝廷除戶部尙書俾分部閩中以閩鹽易糧由海道轉運給京師凡爲糧數十萬石朝廷賴焉二十二年召爲祕書卿行至杭之海寧得疾而卒師泰性倜儻狀貌偉然旣以文字知名而於政事尢長所至績效輒暴著尢喜接引後進士之賢不問識不識卽加推轂以故士譽翕然咸歸之有詩文若干捲行於世

趙師魯按元史本傳師魯字希顏霸州文安縣人父趾祕書少監贈禮部尙書師魯爲人風采端莊在太學力學如寒士延佑初爲興文署丞五年遷將作院照磨七年辟爲禦史臺掾後補中書省掾於朝廷典章故實律令文法無不練習臨事明敏果斷執政奇之及典銓選平允無私人無不服擢工部主事遷中書省檢校官咸著能名泰定中拜監察禦史時大禮未舉師魯言天子親祠郊廟所以通精誠逆福釐生蒸民阜萬物百王不易之禮也宜鑑成憲講求故事對越以格純嘏帝嘉納焉元夕令出禁中命有司張燈山爲樂師魯上言燕安怠惰肇荒淫之基奇巧珍玩發奢侈之端觀燈事𨿽微而縱耳目之欲則上累日月之明疏聞遽命罷之賜師魯酒一上尊且命禦史大夫傳旨以嘉忠直是時宰相倒剌沙密專命令不使中外預知師魯又上言古之人君將有言也必先慮之於心咨之於眾決之於故老大臣然後斷然行之渙若汗不可反未有獨出柄臣之意不咨眾謀者也不報倒剌沙𨿽剛狠亦服其敢言有朝士年未及致仕其子請預蔭其官而執政者爲之地師魯駁其非事遂止遷樞密院都事攺本院經歷致和初升奉政大夫參議樞密院事天歷中遷樞密院判官攺兵部侍郎丁父憂特旨趣爲同僉樞密院事師魯固辭不就服除復爲樞密判官持節治四川軍馬諭上威徳大閱於郊寬簡有法士卒懷其恩信未幾遷中順大夫刑部侍郎樞密院復奏爲其縣判官久之出爲河間路轉運鹽使除害興利法度修飭絕巡察之姦省州縣廚傳贈遺之費戶商人無不便之歲課遂大增暇日又割己俸率僚吏新孔子廟命吏往江右置雅樂聘師工春秋釋奠士論稱之師魯由從官久典金﹠﹟每鬱鬱不樂疾篤棄官歸京師至元三年九月卒年五十有三贈嘉議大夫禮部尙書天水郡侯謚文淸

韓鏞按元史本傳鏞字伯髙濟南人延佑五年中進士第授將仕郎翰林國史院編修官尋遷集賢都事泰定四年轉國子博士俄拜監察禦史當時由進士入官者僅百之一由吏致位顯要者常十之九帝乃欲以中書參議傳巖起爲吏部尙書鏞上言吏部掌天下銓衡巖起從吏入官烏足盡知天下賢才況尙書秩三品巖起累官四品耳於法亦不得升制可其奏天歷元年除僉浙江廉訪司事擊姦暴黜貪墨而特舉烏程縣令幹文傳治行爲諸縣最所至郡縣爲之肅然二年轉江浙財賦副總管至順元年除國子司業尋遷南行臺治書侍禦史順帝初歷僉宣徽及樞密院事至正二年除翰林侍講學士旣而拜禦史以剛介爲時所忌言事者誣劾其贓私乃罷去五年臺臣辧其誣遂復起參議中書省事七年朝廷愼選守令參知政事魏中立言於帝當今必欲得賢守令無加鏞者帝乃特署鏞姓名授饒州路總管饒之爲俗尙鬼有覺山廟者自昔爲妖以禍福人爲盜賊者事之尢至將爲盜必卜之鏞至卽撤其祠宇沈土偶人於江凡境內淫祀有不合祀典者皆﹠﹟之人初大駭已而皆嘆服鏞知民可教俾俊秀入學宮求宿儒學行俱尊者列爲五經師旦朔必幅巾深衣以謁先聖月必考訂課試以示勸勵每治政之暇必延見師生與之講討經義由是人人自力於學而饒之以科第進者視他郡爲多鏞居官廨自奉淡泊僚屬亦皆化之先是朝使至外郡者官府奉之甚侈一不厭其所欲卽﹠﹟之往往騰謗於朝其出使於饒者鏞延見郡捨中供以糲飯退皆無有後言其後有旨以織幣脆薄遣使笞行省臣及諸郡長吏獨鏞無預鏞治政𨿽細其詳密多類此十年拜中書參知政事十一年丞相脫脫在位而龔伯遂輩方用事朝廷悉議更張鏞有言不見聽人或以鏞優於治郡而執政非其所長遂出爲甘肅行省參知政事及脫脫罷用事者悉誅而鏞又獨免禍乃遷西行臺中丞歿於官

諳都剌按元史本傳諳都剌字瑞芝凱烈氏祖阿思蘭嘗從大將阿朮伐宋仕至冀寧路達魯花赤子孫因其名蘭遂以蘭爲氏諳都剌通經史兼習諸國語成宗時爲翰林院札爾裏赤職書制誥會有旨命書藩王添力聖旨諳都剌曰此旨非惟有虧國體行且爲民殃矣帝聞之謂近臣曰小吏如此眞難得也事乃止尋授應奉翰林文字凡蒙古傳記多所校正升待制時方選守令除遼州達魯花赤山西大饑河南行省恐流民入境爲變檄守武關諳都剌驗其良民﹠﹟聽其度關吏曰得毋違上命乎諳都剌曰吾防姦耳非讎良民也可不開其生路耶旣又煮粥以食之所活數萬人又城臨漢水歲有水患爲築堤城外遂以無虞元統二年除益都路總管俗頗悍黠而諳都剌務興學校以平易治之有上馬賊白晝劫人久不能捕諳都剌生擒之其黨賂宣慰使羅鍋誣以枉勘縱其賊已而賊劫河間復被獲乃盡輸其情而諳都剌之誣始白俾再任一考親王買奴鎭益都其府屬病民諳都剌裁抑之民以無擾至正六年卒年七十子燮徹堅同知新諭州事以孝稱

林興祖按元史本傳興祖字宗起福州羅源人至治二年登進士第授承事郎同知黃巖州事三遷而知鉛山州鉛山素多造僞鈔者豪民吳友文爲之魁遠至江淮燕薊莫不行使友文姦黠悍鷲因僞造致富乃分遣惡少四五十人爲吏於有司伺其欲告之者輒先事戕之前後殺人甚眾奪人妻女十一人爲妾民罹其害銜﹠﹟不敢訴者十餘年興祖至官曰此害不除何以牧民卽張榜禁僞造者且立賞募民首告俄有告者至佯以不實斥去又有告獲僞造二人並贓者乃鞫之款成友文自至官爲之營救興祖命並執之須臾來訴友文者百餘人擇其重罪一二事鞫之獄立具逮捕其黨二百餘人悉置之法民害旣去政聲籍甚江浙行省丞相別兒怯不花薦諸朝升南陽知府攺建徳路同知俱未任至正八年特旨遷爲通州路總管行至城外撞賊已迫其後相去僅二十里時湖南副使哈剌帖木兒屯兵城外聞賊至以乏軍需欲退兵興祖聞卽夜詣說畱之哈剌帖木兒曰明日得鈔五千錠桐盾五百乃可破賊興祖許之明日甫入城視事卽以恩信勸諭鹽商貸鈔五千錠且取郡樓舊桐板爲盾日中皆備哈剌帖木兒得鈔盾大喜遂畱爲禦賊計賊聞新總管至一日具五百盾以爲大軍且至中夕遁去永明縣洞猺屢竊發爲民害興祖以手榜諭之皆曰林總管廉而愛民不可犯也三年不入境春旱虫食麥苗興祖爲文禱之大雨三日虫死而麥穗已而罷興作賑貧乏輕徭薄斂郡中大治憲司考課以道州爲最以年老致仕終於家

白景亮按元史本傳景亮字明甫南陽人明法律善書算由徵東行省譯史有勞超遷南恩知州升沔陽府尹奏最於朝特授衢州路總管先是爲郡者於民間徭役不盡校田畝以爲則吏得並緣髙下其手富民或優有餘力而貧弱不能勝者多至破產失業景亮深知其獘乃始核驗田畝以均之役之輕重一視田之多寡大小家各使得宜咸使安之由是民不勞而事易集他郡邑皆取以爲法郡學之政久弛從祀諸賢無塑像諸生無廩﹠﹟祭服樂器有缺景亮皆爲備之儒風大振搢紳稱頌焉景亮性廉介勤苦自奉甚薄妻尢儉約惟以脫粟對飯而已部使者嘗上其事特詔美賜以宮錦攺授臺州路總管卒於官

王艮按元史本傳艮字止善紹興諸曁人尙气節讀書務明理以致用不苟事言說淮東廉訪司辟爲書吏遷淮西會例革南士就爲吏於兩淮都轉運鹽使司以歲月及格授廬州錄事判官淮東宣慰司辟爲令史以廉能稱再調陜州總管府知事又辟江浙行省掾史會朝廷復立諸市泊司艮從省官至泉州建言若買舊有之船以付泊商則費省而工易集且可絕官吏侵欺掊克之獘中書省報如艮言凡爲船六艐省官錢五十餘萬緡歷建徳縣尹除兩浙都轉運鹽使司經歷紹興路總管王克敬以計口食鹽不便嘗言於行省未報而克敬爲轉運使集議欲稍損其額以紆民力沮之者以爲有成籍不可攺艮毅然曰民實寡而彊賦多民之錢今死徙已眾矣顧重攺民籍而輕棄民命乎且浙右之郡商賈輻輳未嘗以口計也移其所賦散於商旅之所聚實爲良法於是議歲減紹興食鹽五千六百引尋有復排前議者艮欲辭職去丞相聞之亟遣畱艮而議遂定遷海道漕運都萬戶府經歷紹興之官糧入海運者十萬石城距海十八里歲令有司拘民船以備短送吏胥得並緣以虐民及至海次主運者又不卽受有折缺之患艮執言曰運戶旣有官賦之直何復爲是紛紛也乃責運戶自載糧入運船運船爲風所敗者當核實除其數移文往返連數歲不絕艮取吏牘披閱卽除其糧五萬二千八百石鈔二百五十萬緡運戶乃免於破家遷江浙行省檢校官有詣中書訴松江富民包隱田土爲糧一百七十餘萬石沙蕩爲鈔五百餘萬緡宜立官府糾察收追之中書移行省議遣官驗視而松江獨當十九艮至松江條陳曲折以破其狂妄言其不過欲朝廷之聽而報宿怨且冀創立衙門爲僥名爵計耳萬一民心動搖患生不測豈國家培養根本之策哉艮言上事遂寢除江西行省左右司員外郎吉之安福有小吏誣民欺隱詭寄田租九千餘石初止八家前後數十年株連至千家行省數遣官按問吏已伏其虛誑而有司喜功生事者復勒其民報合徵糧六百餘石憲司援詔條革去終莫能止艮到官首言是州之糧比元經理已增一千一百餘石豈復有欺隱詭寄者乎準憲司所擬可也行省用艮言悉蠲之艮在任歲餘以中憲大夫淮東道宣慰副使致仕卒年七十一

劉秉直按元史本傳秉直字淸臣大都武淸人至正八年來爲衛輝路總管平徭役興教化惇四民之業崇五土之利養鰥寡卹孤獨賊劫汲縣民張聚鈔一千二百錠而殺之賊不獲秉直具詞致禱城隍祠而使人伺於死所忽有村民阿蓮者戰怖僕地具言賊之姓名及所在乃命尉襲之果得賊於汴遂正其罪秋七月虫螟生民患之秉直禱於八蠟祠虫皆自死歲大饑人相食死者過半秉直出俸米倡富民分粟餒者食之病者與藥死者與棺以葬天不雨禾且稿秉直詣城北太行之蒼峪神祠具詞祈祝有靑蛇蜿蜒而出觀者異之辭神而還行及數里雷雨大至秩滿以親老去官侍養

政事部名臣列傳二十八

明一

徐宗實按明外史桂彥良傳徐宗實名垕以字行黃巖人少﹠﹟悟力學與弟宗茂宗原自相師友教生徒條約嚴肅用是知名洪武中被薦除銅陵簿請告迎養忤帝意謫戍淮陰驛朝廷選駙馬都尉東川侯胡海子觀在選中帝擇師難其人以命宗實旣成婚會當講授中使援他府例置駙馬位中堂北牖下南向而布師席於西階上東向宗實手引駙馬位使下然後爲說書左右大驚相顧以目帝聞而嘉之召宗實慰勞數四洪武末授蘇州通判奏發官粟二十萬石以活饑民春水暴嚙堤倡議修築吳人皆以爲便節婦王氏元李未及旌宗實爲之請禮部以前朝事不當允宗實言武王封比干墓獨非前朝事乎婦遂得旌建文二年超擢兵部右侍郎奉使兩淮海州女子年十六許嫁而夫亡歸夫家持服養其姑姑死旣葬誓不嫁采訪使上其事禮部謂年未五十不在旌例宗實言此女哭夫筮嫁之初剪髮葬姑之後𨿽剜目截耳無以復加應與立志卓異者同科詔如宗實言已坐奉使過家稽畱貶尙寶司丞數月復起爲侍郎燕事急使兩浙招義勇成祖卽位疏乞骸骨歸逾二年坐事逮至京道卒

滕徳懋按明外史楊思義傳徳懋字思勉吳人元季爲浙江行省掾參政耳只班討方國珍辟爲參謀渡海颶風大作神色自若國珍降畱撫臺州臺人徳之太祖徵授中書省掾從徵陳友諒除知信州以才力不逮辭攺建昌同知陳氏故臣王浦守建昌不法徳懋持之以正多所悛攺遷知潭州進湖廣行省左右司郎中召拜兵部尙書尋攺戶部尙書以事免官卒徳懋才辧豪爽器量弘偉長於奏疏一時招徠詔諭之文多出其手

費震按明外史楊思義傳震鄱陽人洪武初以賢良徵爲吉水知州寬惠得民擢漢中知府歲凶盜起發倉粟十餘萬斛貸民俾秋成還倉盜聞皆來歸令占宅自爲保伍得數千家至秋大熟悉還前粟帝聞而嘉之後坐事被逮以有善政特釋爲寶鈔提舉十一年帝謂吏部曰朝廷懸爵祿以鼓舞天下士資格者爲常流設耳有才能而居下位者當不次用之遂超拜震戶部侍郎其餘量才超擢者九十五人震尋進尙書奉命定丞相禦史大夫以下歲祿之制刻石官署出爲湖廣布政使以老致仕

端復初按明外史本傳復初字以善溧水人本姓端木子貢裔也從省文稱端氏元末爲小吏常遇春鎭金華召致幕下未幾辭去太祖知其名召爲徽州府經歷令民自實田匯爲圖籍積獘盡刷遷吉州府通判丁母憂服闋召赴京除磨勘司丞遷爲令時官署新立案牘塡委復初鉤稽無遺每奏對帝嘗廷譽之性嚴峭人不敢幹以私僚屬多貪敗復初獨以淸白免洪武四年超拜刑部尙書用法平杭州飛糧事覺逮系百餘人詔復初往治分鞫諸囚合其辭參焉眞僞立得知府以下皆服罪明年出爲湖廣參政令民來歸者復其賦一年流亡畢歸以治辦聞坐事召還卒於京子孝文翰林待詔孝思翰林侍書先後使朝鮮並著淸節朝鮮人爲立雙淸館云

單安仁按明外史本傳安仁字徳夫濠人少爲府吏元末江淮兵亂安仁集健少年數萬號靑軍保障一方授樞密判官從鎭南王孛羅普化守揚州時諸豪角立安仁嘆曰此輩皆爲人驅除爾眞人之興當自有別鎭南王爲長槍軍所逐安仁無所屬聞太祖定集慶乃曰此眞是已率眾歸附太祖大悅命爲元帥卽命其軍守鎭江嚴飭軍伍敵兵不敢犯移守常州其子叛降張士誠太祖知安仁忠謹弗疑也及士誠破子被擒付安仁自處之安仁守常歲餘遷浙江副使悍帥橫斂民名曰寨糧安仁一置於法進按察使徵爲中書左司郎中佐李善長裁斷調瑞州守禦千戶入爲將作卿洪武元年擢工部尙書仍領將作事安仁精敏多智計諸所營造大小中程甚稱帝意逾年攺兵部尙書請老歸賜田三千畝牛七十角歲給尙書半俸六年起山東參政懇辭仍予致仕家居嘗奏請浚儀眞南壩至朴樹灣以便官民輸挽疏轉運河江都深港以防淤淺移瓜洲倉廒置楊子橋西免大江風潮之患帝善其言再授兵部尙書致仕二十年卒年八十五

朱守仁按明外史本傳守仁字元夫徐人元末兵起應州辟累破羣盜歷官樞密同知守舒城明兵下廬州舉城附授中書斷事出知袁州撫安創殘民甚徳之洪武二年徵爲工部侍郎四年拜尙書奉命察山東官吏歸奏稱旨尋攺北平行省參政以饋餉不繼謫蒼梧知縣進知容州髙唐州皆有善政十年進四川布政使司治尙簡嚴以疾致仕雲南平攺威楚開南等路宣撫司爲楚雄府起守仁知府事招集流移均劑徭役建學校興人才居九年境內大治上計入朝郡人垂涕送之拜太僕卿首請立艸場於江北滁州等處牧放馬匹所轄十四監九十八羣馬大蕃息馬政之修自守仁始久之致仕永樂初入朝遇疾卒

薛祥按明外史本傳祥字彥祥廬州人元季集義兵保鄕裏太祖駐師和陽祥從兪通海來歸從渡江爲水寨管軍鎭撫數從徵有功洪武元年轉漕河南夜半抵蔡河賊驟至祥不爲動好語諭散之帝聞大喜以方用兵供億艱乃授京畿都漕運使分司淮安浚河築堤自揚達濟數百里繇役均平民無怨疾有勞者立奏請官三十餘人幽薊初附官民南遷道經淮安饑凍者衣食之死者殯焉山陽海州民亂駙馬都尉黃琛捕之詿誤甚眾祥會鞫無驗者悉原之治淮八年民相勸莫爲惡負薛公及考滿還京皆焚香祝天願薛公再來或寫眞生祠之洪武八年授工部尙書時造鳳陽宮殿帝坐殿中若有人持兵斗殿脊者太師李善長奏諸工匠用厭鎭法帝將盡殺之祥面折善長曰太師一言壞天下人命若此恐不利於子孫乃分別交替不在工者並鐵石匠不罪奏活千數明年營謹身殿有司列中匠爲上匠帝怒其罔上命棄市詔丞相禦史大夫毋得請祥在側爭曰奏對不實竟殺千人非法因極諫得旨用腐刑祥復徐奏曰腐廢人矣莫若杖而使工帝可之又明年攺天下行省爲承宣布政司以北平重邊特授祥北平布政司三年方面治行稱第一胡惟庸惡之罔以營建擾民謫知嘉興府十三年惟庸誅召爲工部尙書帝曰讒臣害汝何不言對曰臣不知也明年坐累杖死天下哀之子四人謫瓊州遂爲瓊山人孫遠正統七年進士景泰時官戶部郎中有能聲天順元年超擢本部右侍郎攺工部河決開封奉詔往塞之還攺戶部成化初用兵兩廣出督軍餉諭眾能破賊者以其貲予之將士爭奮賊平轉左侍郎進尙書被劾罷起南京兵部尙書再被論不納會汪直惡之諷言官更劾遠及禮工二尙書鄒幹王復乃傳旨並罷

劉崧按明外史本傳崧字子髙泰和人舊名楚元末舉於鄕國初攺今名崧七歲能賦詩家貧寒無鑪火手皸裂而鈔錄不輟遭亂教授鄕裏洪武三年舉經明行修召見奉天殿授兵部職方司郎中奉命徵糧鎭江鎭江多勛臣田租賦數累民崧力請得與民計畝輸遷北平按察司副使以廉愼爲先輕刑省事招集流亡民咸復業創立文天祥祠於學宮之側勒石學門榜示府縣勿以徭役混諸生嘗請減僻地驛馬以益宛平帝可其奏顧謂侍臣曰驛傳勞逸不均久矣崧能言之牧民不當如是耶坐事爲胡惟庸所謫輸作京師尋放歸十三年惟庸誅徵拜禮部侍郎未幾攝吏部尙書雷震謹身殿帝廷諭羣臣陳得失崧頓首以修徳行仁對尋致仕歸逾年與前刑部尙書李敬並徵拜敬國子祭酒而崧爲司業賜鞍馬令朝夕見見輒燕語移時未旬日卒疾作猶彊坐訓諸生疾革敬問所欲言曰天子遣崧教國子將責以成功而遽死乎無一語及家事帝命有司治殯殮親爲文祭之崧博學有志行微時兄弟三人共居一茆屋有田五十畝及貴無所增益十年一布被鼠傷始易之仍葺以衣其子居官未嘗以家累自隨之任北平一童往至則遣還晡時吏退孤燈賦詩往往達旦豫章人宗其詩爲西江派福王時追贈禮部左侍郎謚恭介

郭景祥李夢庚按明外史本傳郭景祥濠人李夢庚鳳陽人二人皆從渡江嘗典文書佐謀議初置江南行中書省景祥爲右司郎中夢庚爲左司郎中旣同調浙東分省尋復同入置大都督府復同爲府參軍景祥博涉書史性直諒遇事敢言太祖甚親信之嘗曰景祥文吏而有折衝禦侮才能盡忠於我可大任也先是克滁州太平溧陽以城郭不完﹠﹟命景祥作治之旣而和州守臣言州城久廢命景祥相度卽故址城之九旬而工畢太祖以爲能授和州總制景祥益治城隍樓櫓廣屯田練士卒威望肅然和遂爲重鎭賜璽書褒勞之仕終浙江行省參政謝再興之守諸全也所部左糜二將私販易吳境太祖怒殺二將召諭再興命夢庚往諸全總制軍事再興忿夢庚一旦出已上遂叛執夢庚降於吳夢庚死之祔祭功臣廟

楊元杲阮弘道按明外史本傳元杲弘道皆滁人家世皆儒者太祖駐兵於滁天大旱憂之元杲曰西南丰山中柏子潭龍祠禱﹠﹟應旣禱或魚躍或黿鼉浮皆雨徵也太祖卽齋沐往禱立潭西崖久之無所見乃彎弓注矢祝曰神食玆土其可不卹吾民與神約三日必雨不雨則毀神祠因連發三矢潭中而還及期雨果澍元杲由是爲太祖所知與弘道數侍左右日見親幸旣入集慶立江南行中書省授元杲弘道左右司員外郎是時幕中軍務絡繹命偕侯元善陶安更番掌行機宜文字悉當太祖意尋進元杲本司郎中會討叛將蔣英命詣金華總理軍儲事賊平始召還而弘道亦於是歲以郎中從大都督文正鎭南昌漢人入寇圍南昌急弘道佐文正率諸將晝夜拒守以待援兵城竟得全尋擢宣徽院使元杲弘道皆於太祖最故又皆儒雅嗜文學練達政體而元杲智慮周密尢見器於帝帝嘗曰文臣從渡江掌簿書文字勤勞十餘年如楊元杲阮弘道李夢庚侯元善樊景昭者子孫皆令世襲所鎭撫其後元杲歷應天府尹弘道歷福建江西行省參政皆卒於官元杲子賁博學彊記以詞翰知名薦授大名知縣至周府紀善

王按明外史孔克仁傳濂字習古定遠人李善長婦兄也少嗜學事親孝初爲縣吏令長皆賓禮之汝潁兵起往說其帥畱爲萬夫長累官工部尙書聞太祖克集慶渡江來歸善長爲言得召見除執法官讞獄平允遷中書省員外郎出爲浙江按察僉事治行著聞大風晝晦詔求直言濂具陳民瘼太祖爲緩徵洪武三年卒帝深痛惜之謂善長曰濂有王佐才今死朕失一臂後善長坐事帝嘆曰使王濂在必不至是矣

孫汝敬按明外史本傳汝敬名簡以字行吉水人永樂二年進士選庶吉士就學文淵閣召使誦書不稱旨卽日遣戍江南數日復之自此刻厲爲學擢修撰滿九載進侍講仁宗時上言時政十五事忤旨下獄旣與李時勉同攺禦史直聲震朝廷尋擢工部右侍郎往安南撫諭黎利復再往封陳皓利言皓已死張筵設女樂汝敬叱曰爾主死乃宴樂耶碎其樽罍樂器會天大雨雷震利居室利懼遣使馳謝於朝汝敬還督兩浙漕運理陜西屯田多所建置坐受饋下獄免死充爲事官乃督陜西屯田英宗立遇赦汝敬誤引詔復職復逮系以在陜措置有勞宥死戍邊尋還其官﹠﹟故任西邊有警督餉遇敵紅子城中流矢墜馬得免以疾告歸卒

楊卓按明外史本傳卓字自立泰和人洪武四年進士授吏部主事逾年遷廣東行省員外郎田家婦獨行山中遇雨伐木卒欲亂之婦不從且罵遂殺婦婦家得屍訴參政拷同役者二十人皆引服吏抱具獄請署卓曰殺一婦安用二十卒乎列二十人庭下熟視久之指兩卒曰殺人者汝也兩卒大驚服罪參政曰員外何以知之卓曰卒二十必善惡異也二十人遇一婦亂且不能況殺之乎參政曰善遂生十八人坐事謫鳳陽屯種召爲禮部主事攺杭州通判卓未至杭時有兄弟爭田累歲不決卓至垂涕不欲訊兄弟感悟兄竟讓與弟田卓精吏事吏不能欺而爲治尙寬恕民悅服焉病免卒

楊訓文按明外史本傳訓文字克明潼川人元淮海書院山長王師下揚州以儒生入見太祖嘉其恂謹畱侍左右除起居注諭曰起居之職非專事紀錄而已要在輸忠納誨致主於無過之地斯爲盡職生素謹厚當始終一致馳馬者遇險能戒則不墜肆意於平曠則顚蹶隨之吾每以此自儆故以相示遷中書省左司郎中帝嚴毅省臣自善長以下非燕見未嘗假顏色暇則召訓文入內庭論歷代興亡之迹每至夜分乃罷洪武元年以漢太常掌禮儀祀事列九卿之首宋以禁林之長主判乃設太常司命訓文爲卿二年以胡惟庸代之出知湖州移汀州四年召爲禮部尙書與陶凱同理部事初定貢舉法帝親策士於廷命訓文協凱提調舉吳伯宗等百二十人時稱得士本年攺戶部尙書請令內外倉庫收支錢谷內則中書省外則行省編次第爲符券以淸破冒幹沒之獘著爲令五年攺河南行省參政卒於官學行政事爲時所稱

李質按明外史本傳質字文彬徳慶人有材略博涉文史至正末行省何眞辟置麾下徳慶民倡亂眞遣質歸募兵二萬人平之旁郡多賴其保障好施予重文雅名士客嶺南者茶陵劉三吾江右伯顏子中羊城孫蕡建安張智等皆往依焉洪武元年大軍下廣州質以城歸隨眞入見帝慰勞之授中書斷事明年攺都督府斷事彊力執法丞相都督咸敬憚之五年擢刑部侍郎進尙書治獄平恕遣賑饑山東禦制詩章餞之尋出爲浙江行省參政居三年惠績著聞帝念質老召還京師嘗入見便殿訪以時政得失直言無隱復起爲靖江王府右相王罪廢質亦坐死

嚴震直按明外史本傳震直字子敏烏程人以富民推擇糧長歲部糧萬石至京師無後期帝才之洪武二十三年特授通政司參議攺戶部郎中遷工部右侍郎二十六年進尙書時朝廷事營建集天下工匠於京師凡二十餘萬戶震直請戶役一人人書其姓名所業於官有役則按籍更番召之役者稱便鄕民訴其弟侄不法帝付震直訊具獄上帝以爲不欺赦其弟侄坐事降禦史數雪﹠﹟獄使安南還條奏利病稱旨尋命修廣西興安縣靈渠審度地勢導湘漓二江浚渠五千餘丈築渼潭及龍母祠土堤百五十餘丈又增髙中江石堤治陡閘三十有六鑿去灘石之礙舟者漕運悉通歸奏帝稱善三十年疏言廣東舊運鹽八十五萬餘引於廣西召商中買今終年所運才十之一請分三十萬八千餘引貯廣東別募商入粟廣西乏糧衛所支鹽廣東鬻之江西南安贛州吉安臨江四府便帝從之廣鹽行於江西自此始擢右都禦史復坐事降禦史尋復爲工部尙書建文中嘗督餉山東已而致仕成祖卽位召見命以故官巡視山西至澤州病卒世傳燕師入京張紞卽自經死嚴震直奉使至雲南遇建文君悲愴吞金而死考諸國史非其實也

劉辰按明外史本傳辰字伯靜金華人少負气節喜功名太祖下婺州首上謁署典簽使方國珍飾二姬以進辰叱卻之李文忠開省嚴州辟置幕下元帥葛俊守廣信盛冬發民浚城濠文忠止之不聽出不遜語文忠怒欲臨以兵辰請往諭之俊悔謝事遂已尋以親老辭歸建文中用薦擢授監察禦史出知鎭江府勤於職事瀕江田八十餘頃久淪於水賦如故辰請除之京口閘廢轉漕者道新河出江舟數敗辰修故閘公私便之漕河易涸仰練湖益水三斗門久廢辰修築之運舟旣通湖下田益稔永樂初預修太祖實錄遷江西布政司左參政奏蠲九郡荒田糧歲饑勸富民貸饑者蠲其徭役以爲之息官爲立券期年而償辰居官廉勤尙气與都司按察使不相得數爭坐免歸起刑部右侍郎復畱南京者三年帝念其老賜敕及鈔幣令致仕逾年復召至京疾作遣醫送歸道卒年七十八

葉砥按明外史本傳砥字履道上虞人好學有志行洪武三年舉進士爲定襄縣丞兵燹之餘民未安業砥勤於撫字流亡來歸八年坐累謫徙涼州處之怡然曰吾無愧於心足矣杜門爲學士大夫遷謫者咸宗之大將宋晟知其賢延爲子弟師建文元年羣臣交薦且言其學宜任史事乃召爲翰林編修又有薦其堪任風憲者攺廣西按察僉事用法平恕獄無﹠﹟滯吏畏而民愛之有言峒獠入寇者眾洶洶奔逸諷砥少避砥曰我去縣官必遁城誰與守下令料丁壯聯保伍以待獠亦不至永樂初又坐誣被逮籍其家止故書數筐事白還之仍命與史事書成攺考功郎中爲尙書蹇義所倚會修永樂大典命爲副總裁仁宗在東宮又簡侍講幄九載秩滿錫四品服俸砥以年老求去不許乃自言於尙書曰砥老矣願得一小郡自效遂用爲饒州知府先教化後刑罰興利去獘摧姦植良咸盡其力每水旱齋沐致禱必獲有年謂饒風俗厚民易治訟者必以理諭遣不付法曹久之政淸民安戶口滋息士之取科第者亦視昔增倍以十九年八月卒官年八十郡人聞之無少長皆哭盡哀所著有南行芝山諸槁

張顯宗按明外史本傳顯宗字明遠寧化人洪武二十四年進士及第授編修遷太常寺丞三十年命署國子監事尋拜祭酒上疏申明學規凡數事人方之宋訥建文四年遷工部右侍郎募丁壯於江西成祖卽位軍士執之以獻謫戍興州交址平起爲布政使能以文學飾吏事永樂七年卒千官

薛﹠﹟按明外史本傳﹠﹟閿鄕人洪武中以薦舉除鎭江知府沈毅有淸操能攝豪彊建文三年召爲大理左少卿時燕王方駐軍大名方孝孺建議艸詔令﹠﹟賫赴燕軍又爲宣諭數十言書千紙令密散燕將士﹠﹟見燕王曰上言殿下旦釋甲謁孝陵暮則盡撤諸軍王叱曰事至此尙誰欺左右請殺之王曰此天子使也釋之歸王稱帝遷大理卿尋謫廣西安南王孫陳天平自老撾來歸黎季犛請以歸國帝使都督王中以兵五千送之中舉﹠﹟爲輔行行至芹站伏發劫殺天平﹠﹟死之

段民按明外史本傳民字時舉武進人永樂二年進士選庶吉士與章敞吾紳輩俱讀書文淵閣又俱授刑部主事民旋進郎中山東妖婦唐賽兒作亂三司官坐縱寇誅擢民左參政當是時索賽兒急盡逮山東北京尼及天下出家婦女先後幾萬人民力爲矜宥人情始安車駕北徵餉舟由濟寧達潞河陸挽出居庸至塞外民深計曲算下不擾而事集旣還﹠﹟與巡按禦史考所過府縣吏廉墨以聞宣徳三年命署南京戶部右侍郎逾年實授又明年攺刑部初二部皆以不治聞民至紀綱修舉獘以革帝以民廉介端謹特賜﹠﹟令考察南京百官八年詔書罪囚自十惡外並減一等有重囚三十餘人例不得赦民亦減其罪後有旨報決乃復追還而逃已數人民自陳狀帝宥之給事中年富等劾民帝知民賢不問九年卒於官貧不能殮都禦史吳訥裞以衣衾帝聞命有司營葬成化間葉盛請褒卹不果其後百有餘年始追謚襄介

石璞按明外史本傳璞字仲玉臨漳人永樂九年舉於鄕入國學選授禦史宣徳初劾鎭守寧夏梁銘下之獄英宗卽位遷江西按察使坐逸囚降副使璞善斷疑獄民娶婦三日歸寧失之婦翁訟婿殺女誣服論死璞禱於神夢神示以麥字璞曰麥者兩人夾一人也比明械囚趣行刑囚未出一童子窺門屏間捕入則道士徒也叱曰爾師令爾偵事乎童子首實果二道士匿婦槁麥中立捕論如法在江西數年風紀整肅𨿽婦豎無不知石憲使者歷山西左右布政使工部尙書王﹠﹟狷介爲王振所侮未衰引年去振嘗歸蔚州祀墓璞承奉惟謹振悅召代﹠﹟爲尙書處州賊葉宗畱作亂總兵官徐恭等出徵以璞參其軍事師未至宗畱已爲其黨陳鑑胡所殺巡撫張驥招降鑑胡賊勢稍息璞等逗𨖻無功爲禦史所劾俟師旋罪之已而景帝嗣位召還論功兼大理寺卿尋出募山西義勇還朝會中官金英下獄法司劾璞嘗賂英遂並下璞獄當斬特宥之出理大同軍餉寇犯馬營命總督宣府軍務至則寇已退還理部事河決沙灣命治之以決口未易塞浚渠自黑洋山至徐州以通漕艘而沙灣決如故乃命內官黎賢等偕禦史彭誼助之於沙灣築石堤以禦決河開月河二引水益運河以殺水勢決乃塞東宮攺建加太子太保璞言京師盜賊多出軍伍間有獲者輒云糧餉虧減妻孥饑凍故又聞兩畿山東河南被災窮民多事剽掠不及今拊循恐方來之憂甚於邊患口外守軍夜行晝伏艱苦萬狀今邊疆未盡宜增餉以作士气乃反減其月糧此實啟盜﹠﹟國之端非節財足用之術帝深納其言沙灣復決璞再往治之以母憂歸五年起復尋攺兵部尙書與於謙協理部事湖廣苗亂璞總督軍務討之英宗復位命致仕後以李賢薦召欲用之而璞老瞶乃以爲南京左都禦史不能任事爲門達所劾罷歸卒﹠﹟郿人永樂中鄕薦歷山東左布政使所至有惠政正統六年入爲工部左侍郎吳中歿進爲尙書歸家十五年卒

王得仁按明外史本傳得仁名仁以字行新建人本謝姓父避讎外家因冒王氏得仁五歲喪母哀號如成人初爲衛吏以才薦授汀州府經歷廉能勤敏上下愛之秩滿當遷軍民數千人乞畱詔增秩再任居三年推官缺英宗從軍民請就令遷擢數辯冤獄卻饋遺抑鎭守內臣苛索政績益著鄧茂七黨陳政景糾淸流賊藍得隆等攻城得仁與守將及知府劉能擊敗之擒政景等八十四人餘賊驚潰諸將議窮搜得仁恐濫及下令招撫果辧釋難民三百人都指揮馬雄得通賊者姓名將按籍行戮得仁力請焚其籍賊復寇寧化率兵往援斬首甚眾民多自拔歸賊勢益衰兵事未解忽遘疾眾欲輿歸就醫得仁不可曰吾一動賊必長驅乃起坐帳中諭將吏戮力平賊遂卒時正統十四年冬也軍民哀慟喪還哭奠者道路相屬多繪像祀之天順末吏民乞建祠有司爲請詔如廣東楊信民故事春秋致祭子一夔天順四年舉進士第一授修撰進左諭徳累遷工部尙書卒贈太子少保正徳中謚文莊

何文淵按明外史本傳文淵字巨川江西廣昌人永樂十六年進士授禦史歷按山東四川發姦謫伏黜貪殘境內肅然烏蒙姦民什伽私其知府祿昭妻懼誅告昭反詔發軍會討文淵知其誣檄止所調軍白其罔宣徳五年用都禦史顧佐薦奉﹠﹟知溫州府舊額田十畝以其三爲陸田俾輸麥稅視水田特重文淵奏請均之商稅舊徵錢鈔洪武中許稅課司遠者易金銀進是時金銀旣有禁而溫之商稅魚課猶徵銀輸者大困文淵請復納鈔皆報可靑田豪民徐成不輸賦縣使糧長葉孟圭督之孟圭故與成有怨因率五百人毀成屋掠其財成訴於官三司欲兵之文淵曰靑田俗獷悍國初常反今犯法數百人不可盡捕乃召孟圭至譬以禍福令還所掠葺其屋事遂定居六年政教大行監司上其績命增俸二等賜璽書獎勵以尙書胡薦擢刑部右侍郎出督兩淮鹽課舊制丁悉免徭役後法廢重困至是文淵奏復之正統三年兩以議獄不當與尙書魏源下獄皆得釋文淵在朝廷多建白嘗謂律給罪人衣糧父母老病鰥寡無養者許奏收贖今皆不然請如律又言學校之外宜敕提學官廣詢山林畎畝有好學而孝弟忠信義著鄕裏者復其身俾得力學應科目則人材日盛淮揚饑發廩賑濟文淵謂倉廩之積有限江海之利無窮請弛川澤禁以便民皆從之六年冬以疾乞歸景帝卽位起吏部左侍郎尋進尙書佐王直理部事東宮建加太子太保以銓選涉私爲禦史練綱等所劾帝宥之旣而災異見六科都給事中林聰等偕諸禦史共劾大臣不職者言文淵憸邪蠹政帝亦不問文淵再疏乞休已得請越數日復畱左庶子周旋溫人也疏言文淵枉聰等攻益力並劾旋禦史曹凱復廷諍之文淵遂與旋俱下獄文淵雅善太監興安其復畱也安有力焉聰劾疏有囑內臣語安怒請帝詰主名聰難斥言安第云文淵每行私必稱安臣請屬故臣等以爲言於是釋文淵命致仕英宗復位削其加官而文淵以前議易儲言父有天下傳之子主者遂入之詔書深懼禍及至是或傳命遣捕遂自經死子喬新

何源按明外史本傳源字幼澄吳江人洪武中以鄕舉授保徳州學正擢徳州知州有異政鄰邑蝗不入源境擢知梧州府歲大澇民多流亡眾議請賑源曰自梧達京師八千里得請民死臘矣卽發廩賑濟全活甚眾粵俗信鬼多淫祠源下令悉毀之尋坐事謫交址交址新隸版籍民習蠻俗獷悍不知禮義英國公張輔聞源至檄署交州學事源因其土風施設條約所造士爲多召爲吏部考功員外郎遷鄭王府右長史尋入爲文選司郎中擢江西右布政使部檄僉軍三千人補遼東萬全大寧三衛伍籍源憫其遠戍奏請攺隸南昌衛民甚徳焉正統三年致仕歸明年卒

徐晞按掾曹名臣錄晞字孟晞常州江陰人永樂中由縣功曹授繕工司都事歷工部郎中試兵部右侍郎奉命簡閱陜西臨洮諸衛軍士尋以防求兒只伯寇西陲佐寧陽侯陳懋鎭甘州正統初召還實授右侍郎復往鎭涼州莊浪諸要害地遷南京戶部左侍郎會徵麓川晞往督饋餉凱還以功升兵部尙書卒晞謙徳有容處事惟愼士論以此多之子訥尙寶司丞

周忱按明外史本傳忱字恂如吉水人永樂二年進士選庶吉士明年成祖擇其中二十八人令進學文淵閣應二十八宿忱自陳年少乞預帝嘉其有志許之時人謂之挨尋擢刑部主事進員外郎忱有經世才浮沈郎署二十載人無知者獨夏原吉奇之洪熙間稍遷越府長史宣徳初有薦爲郡守者原吉曰此常調也安足盡周君五年帝以天下財賦多不理而江南爲甚蘇州一郡積逋至八百萬石思得才力重臣往釐之乃用大學士楊榮薦超遷忱工部右侍郎巡撫江南諸府兼督稅糧先是大理卿胡﹠﹟爲巡撫用法嚴忱一切治以簡易凡告訐﹠﹟不省或面訐忱公不及胡卿忱笑曰胡卿﹠﹟旨在祛除民害朝廷命我但云撫安軍民委寄正不同耳始至召父老問逋稅故皆言豪戶不肯加耗並徵之細民民貧逃亡而稅額益缺忱乃創爲平米法令大小戶出耗必均又請﹠﹟工部頒鐵斛下諸縣準式革糧長之大入小出者舊例糧長正副三人以七月赴南戶部領勘合旣畢復賫送部往反滋費皆科斂充之忱止設正副各一人循環赴領訖事有司類收上之部民大便忱見諸縣收糧無團局糧長卽家貯之曰此致逋之由也遂令諸縣於水次置囤囤設糧頭囤戶各一人名轄收至六七萬石以上始立糧長一人總之名總收民持帖赴囤官爲監納糧長但奉期會而已置撥運綱運二簿撥運記支撥起運之數預計所運京通諸倉耗以次定支綱運聽其塡注剝淺諸費歸以償之支撥羨余存貯在倉曰余米次年餘多則加六徵又次年加五徵初太祖平吳盡籍其功臣子弟莊田入官後惡富民豪並坐罪沒入田產皆謂之官田按其家租籍徵之故蘇賦比他府獨重官民田租共二百七十七萬石而官田之租乃至二百六十二萬石民不能堪時宣宗屢下詔減官田租忱乃與知府況鍾曲算累月減至七十二萬餘石他府以次減民始少蘇息七年江南大稔詔令諸府縣以官鈔平糴備賑貸蘇州遂得米二十九萬石故時公侯祿米軍官月俸皆支於南戶部蘇松民轉輸南京者石加費六斗忱奏令就各府支給與船價米一斗所餘五斗通計米四十萬石有奇並官鈔所糴共得米七十萬餘石遂置倉貯之名曰濟農賑貸之外歲有餘羨凡綱運風漂盜奪者皆借給於此秋成抵數還官其修圩築岸開河浚湖人支口糧以爲農事不責償耕者借貸必驗中下事力及田多寡給之秋與糧並賦凶歲再賑不償者後不復給定爲條約以聞帝嘉獎之終忱在任江南數大府小民不知凶荒兩稅未嘗逋負忱之力也時漕運軍民相半軍船給之官民則僦舟加以雜耗率三石至一石經年往復失農業忱與平江伯陳瑄議民運至淮安或瓜洲水次交兌漕軍運抵通州淮安石加五斗瓜洲又益五升其附近並京南軍未過江者卽倉交兌加與過江米及襯墊蘆席與折米五合兌軍或後期阻風則令州縣支贏米設廒瓜洲水次遷米貯之量支余米給守者由是漕費大省民間馬艸歲運兩京勞費不訾忱請每束折銀三分南京則輕賫卽地買納京師百官月俸皆持俸帖赴領南京值米賤俸帖七八石僅易銀一兩忱請檢重額官田極貧下戶兩稅準折納金花銀每兩當米四石解京兌俸民出甚少而官俸長足嘉定﹠﹟山諸縣歲納布匹抵糧一石例重三斤比解則以縷粗見斥者十八九忱言凡布縷益細則布益輕然價益髙今旣貴其重勢不容細若求其細理又必輕乞自今不拘輕重務取長廣如式從之各郡驛馬及一切供帳舊皆領於馬頭有耗損則馬頭橫科補買民間苦之忱令田畝出米升九合與秋糧俱徵驗馬上中下價直給米正統初淮揚災鹽課虧﹠﹟忱巡視奏令蘇州諸府撥余米一二萬石運揚州鹽場聽抵明年田租戶上私鹽給米時米貴鹽賤官得積鹽民得食米公私大濟尋﹠﹟兼理松江鹽課時華亭上海二縣逋課至六十三萬餘引丁逃亡忱謂田賦宜養農夫鹽課宜養丁因上便宜四事命速行之忱爲節戶運耗得米三萬二千餘石亦仿濟農倉法置贍鹽倉益補逃亡缺額由是鹽課大殖浙江當造海船五十艘下忱計度忱召問都匠言一艘須米千石忱以成大事不宜惜費第減二十石奏於朝竟得報可以九載秩滿進左侍郎六年命兼理湖州嘉興二府稅糧又命同刑科都給事中郭瑾錄南京刑獄忱素樂易旣久任江南與吏民相習若家人父子每行村落屏去騶從與農夫餉婦相對從容問所疾苦爲之商略處置其馭下也𨿽卑官冗吏悉開心訪納遇長吏有能如況鍾及松江知府趙豫常州知府莫愚同知趙泰輩則推心與咨畫務盡其長故廣思集益而事無不舉嘗詣松江相視水利見嘉定上海間沿江生茂艸多淤流乃浚其上流使昆山顧浦諸所水迅流駛下流之壅遂盡滌暇時以匹馬往來江上見者不知其爲巡撫也歷宣徳正統間朝廷委任益專兩遭親喪皆起復視事忱以此益發舒見利害必言言無不聽初欲減松江官田古額依民田起科戶部郭資胡奏其變亂成法請罪之宣宗切責資等禦史李立淸軍常州生事虐民卽命忱推理忱嘗言吳淞江有沙塗柴場百五十頃請募民開墾丹徒丹陽二縣田沒入江者稅宜蠲無錫官田賦白米太重請攺徵租米帝悉報可其因災荒請蠲貸及所陳他利病無算小者用便宜罷行之無所顧慮久之見財賦充溢益務廣大凡修葺廨捨學校先賢祠墓橋梁道路及崇飾寺觀贈遺中朝官資餉過客糜費百端胥吏漁蠹其中亦不甚訾省以故屢召人言九年給事中李素等劾忱妄意變更專擅科斂忱上章自訴帝以余米旣爲公用置不問先是姦民尹崇禮欲撓忱法奏忱不當多徵耗米妄有費用請究問倉庫主者忱因廢前法不理旣而兩稅復逋民無所賴咸稱不便忱乃劾奏崇禮罪置之詔獄舉行前法如故再以九載滿進戶部尙書尋以江西人不得官戶部乃攺工部仍巡撫景泰元年溧陽姦民彭守學復訐忱如崇禮言戶部遂請遣禦史李鑑等往諸郡稽核明年又以給事中金達言召忱還朝命侍郎李敏往代忱乃自陳臣未任事之先諸郡稅糧無歲不逋自臣蒞任設法﹠﹟獘節省浮費於是歲無逋租更積贏羨凡向之公用所須科取諸民者悉於余米隨時支給或賑貸未還遇赦宥免或未估時價低昂不一緣奉宣宗皇帝並太上皇﹠﹟諭許臣便宜行事以此支用不復具聞致守學訐奏戶部遣官追徵實臣出納不謹死有餘罪禮部尙書楊寧言妄費罪乃在忱今估計余值悉徵於民間至有棄家逃竄者乞將正統以前者免追詔許之召鑑等還旣而言官交章劾忱請正其罪景帝素知忱賢大臣亦多保持之者但令致仕而已忱才長於幹理而不斥遠姦吏又令子弟納粟得官故𨿽去位攻者猶籍籍不止然當時言理財者無出忱右其治以愛民爲本濟農倉之設也𨿽與民爲期約至時多不追取每歲徵收畢逾正月中旬輒下檄放糧曰此百姓納與朝廷剩數今還與百姓用之努力種朝廷田秋間又納朝廷稅也其所弛張變通皆可爲後法諸府余米數多至不可校公私饒足施及外郡景泰初江北大饑都禦史王竑從忱貸米三萬石忱爲計至來年麥熟以十萬石之性機警錢谷巨萬一屈指無遺算嘗陰爲冊記陰陽風雨或言某日於江中遇風失米者忱言是日江中無風其人驚服有姦民故亂其舊案嘗之忱曰汝以某時就我決事我爲汝斷理之敢相紿耶三殿重建詔取牛膠萬斤爲彩繪用忱適赴京遇﹠﹟使趣之還忱不應至京乃言庫貯牛皮歲久杇腐請出煎膠俟歸市皮償庫土木之變當國者議欲焚通州倉絕寇資忱適議事至言倉米數百萬可充京軍一歲餉令自往取則立盡何至遂付煨燼頃之詔趣造盔甲數百萬忱計明盔浴鐵工多令且沃錫數日畢辦忱旣遭劾帝命李敏代之﹠﹟無輕易忱法然自是戶部括所積余米爲公賦儲備蕭然其後吳大饑道饉相望課逋如故矣故民益思忱不已卽生祠處處祀之以景泰四年卒謚文襄況鍾等自有傳

王宇按明外史本傳宇字仲宏祥符人童丱時日記萬言巡撫侍郎於謙奇之登正統四年進士授南京戶部主事秩滿當轉郎中吏部以宇才特用爲撫州知府爲政簡靜而鋤彊遏姦凜不可犯一府大治天順元年所司上其治行詔賜誥命旌異頃之超擢山東右布政使明年遷右副都禦史巡撫宣府中官嚴順都督張林等令家人承納芻糧宇劾奏都禦史寇深爲解帝切責深尋命兼撫大同石亨及從子彪驕恣大同其舊鎭地徵索尢橫宇抗疏論其姦乞置之法疏𨿽不行聞者敬憚督餉郎中楊益不能備芻﹠﹟爲宇所劾戶部庇之宇並劾尙書沈固等皆輸罪遭喪起復爲大理卿固辭不許宇剛介所至有盛名居大理平反爲多七年卒

馬謹按明外史本傳謹字守禮新樂人性至孝宣徳二年舉進士遭父母憂親負土以葬正統中以禦史按浙江貪猾屏迹疏賑四府饑吏部驗封郎中缺數年帝令推擇會謹九載滿部臣薦其廉直遂用之居數年薦擢湖廣右布政使正統末湖南羣苗叛掠靖州命謹同禦史侯爵撫諭參將張善率兵繼之謹等至招數千人復業其出掠者擊敗之尋與善破淇溪諸寨景泰初復與善大破臘婆諸洞已同參將李震擊破靑龍渡馬楊山諸賊追奔至雞心嶺先後斬首千四百有奇師還靖州賊復出掠搗其巢斬獲如前武岡城溪諸賊結廣西蠻據靑肺山復與震攻破之獲賊楊光拳等五百六十人斬首倍之扶城諸寨聞風款附謹出入行間三歲衝冒鋒鏑與諸將同而運籌轉餉功尢多轉左布政使錄功進秩一等尋遷右副都禦史巡撫河南撫流民三萬一千餘戶天順初廢巡撫官謹亦罷歸久之卒謹素廉介楊士奇嘗稱爲冰霜鐵石成化初都禦史葉盛請錄先朝大臣子孫詔許其家自陳命吏部疏操行尢異者乃列顧佐軒輗耿九疇王士嘉沈翼王竑王宇及謹凡八人以上詔去竑宇不錄謹及佐等俱子孫一人入國學

王士嘉按明外史馬謹傳士嘉字道亨武城人建文中由國子生除大同山陰知縣善決疑獄有賫錢百緡臥樹下失之者士嘉曰此樹爲祟吾將治之趨駕出士民領城往視偵不往者果得盜代王內藏失物戶扃如故士嘉曰此必狙公教狙竊之乃陳幣於庭呼羣狙過伺而觀之果有狙攫去詰其主皆服人以爲神宣徳中累官陜西參政所至以淸操著英宗初用楊士奇薦召爲禮部右侍郎捕蝗畿甸奏請停不急役發廩賑饑俱報可正統中致仕景泰末卒

羅通按明外史本傳通字學古吉水人永樂十年進士授禦史巡按四川都指揮郭贇與淸軍禦史汪林中交通爲姦利通劾奏逮治之三殿災偕同官何忠等極陳時政闕失忤旨出爲交址淸化知州宣徳元年黎利反王通戰敗擅傳檄割淸化迆西賊賊方圍化通與指揮打忠堅守乘間出破賊殺傷甚眾賊將遁而檄至通曰吾輩殺賊多出城必無全理與就縛曷若盡忠死乃與忠益固守賊久攻不下令降將蔡福說降通登陴大罵賊知城不可拔引去通始率吏士歸宣宗大獎勞之攺戶部員外郎出理宣府軍餉奏言朝議儲餉開平令每軍運一石又當以騎士護行計所費率二石七斗而致一石今軍民多願輸米易鹽請捐舊例五分之二則人自樂輸餉足而兵不疲帝可之正統初遷兵部郎中從尙書王驥整飭甘肅邊務以貪淫事爲驥所覺驥遣通奏邊情卽疏通罪下獄謫廣西容山閘官已調東莞河泊所官都督曹儉薦其有文武才吏部執不可景帝監國以於謙薦起兵部員外郎守居庸關俄進郎中帝卽位進右副都禦史也先破紫荊長驅犯京師別部攻居庸甚急天大寒通汲水灌城冰堅不得近七日遁走追擊破之景泰元年召入參贊京營軍務兼理院事言諸邊報警率由守將畏徵調設詐以惑朝廷向者賊犯京師諸將斬馘幾何而獲官者至六萬六千餘人輦下且然何況塞外且韓信起自行伍穰苴拔於寒微宜博搜將士中如信苴者與議軍事若今腰玉珥貂皆苟全性命保爵祿之人憎賢忌才能言而不能行未足與議也意蓋詆謙與石亨輩謙疏辧言槪責邊報不實卽有警專掩匿必誤事官軍升級在顏行者萬九千八百餘人及陣亡三千餘人而已安所得六萬六千人通以爲濫宜悉追奪有如韓信穰苴者乞指薦罷臣營務俾專治部事廷臣共畱謙又謂通誌在滅賊無他帝兩解之給事中覃浩等言通本以知兵用不宜理院事乃解其兼職塞上軍民多爲寇所掠通請榜諸邊能自歸者軍免戍守三年民復徭役終身又請懸封爵重賞募能禽斬也先伯顏帖木兒喜寧者已又言古之將帥務搜拔眾才如知山川形勢者可使導軍能騰髙越險者可使覘敵能風角鳥占者可使備變今軍中未見其人乞﹠﹟廷臣各舉所知送臣等考驗詔皆行之於謙以山西近寇請遣大臣往鎭楊洪亦乞重臣護軍轉餉大同帝以命通通不欲行請得與謙洪俱謙言國家多難非臣子辭勞之日奏乞躬往帝不允卒命通通本謙所舉而每事抵牾人由是不直通二年冬召還仍贊軍務東宮攺建加太子少保上言寇所恃者馬也今貢使三千餘人馬四萬餘匹宜量增價酬之彼見價增則後來益眾此亦彊中國弱外裔之一策也帝以所貢馬率不堪用若增價正墮賊計寢通奏四年進右都禦史贊軍務如故通好大言遇人﹠﹟談兵自陳殺賊功求世襲武職爲給事中王竑所劾帝釋不罪英宗復位又自陳創謀迎駕同入南城爲石亨等所蔽乃授其二子所鎭撫天順三年致仕歸卒

楊寧按明外史本傳寧字彥謐歙人宣徳五年進士授刑部主事機警多才能蔚有時譽正統初從尙書魏源巡視宣大四年與都督吳亮徵麓川賊款軍門約降寧曰兵未加而先降誘我也宜嚴兵待之不聽令督運金齒賊果大至王師敗績諸將獲罪擢寧郎中復從王驥至騰衝破賊巢寧與太僕少卿李蕡督戰有功師還超拜刑部右侍郎而蕡擢工部右侍郎尙書鄺野以蕡知兵奏調兵部蕡長洲人進士居鄕每出入必步過裏門鄕人稱之後卒官寧遭母憂奪情九年代侯璉參贊雲南軍務土酋恭項隨徵有功寧奏置隴川宣撫司以項爲宣撫又以騰衝地要害與都督沐昂築城置衛設戍兵控諸蠻邊方遂定居三年召還閩浙盜起命寧鎭江西賊至﹠﹟擊敗之暇則詢民瘼士民向服景泰初召拜禮部尙書偕胡理部事其冬以足疾調南刑部英宗復位命致仕逾年卒

原傑按明外史本傳傑字子英陽城人正統十年進士授南禦史尋攺北巡按江西捕誅劇盜姦宄斂迹復按順天諸府大水牧官馬者乏芻馬多斃有司責償傑請免之開中鹽引入米賑饑疏入爲部所格景帝卒從傑議超擢江西按察使發寧王奠培淫亂事革其護衛治行聞賜誥旌異遷山東左布政使成化二年就拜右副都禦史巡撫其地歲凶賑救民無流移召爲戶部左侍郎時黃河遷決不常彼陷則此淤軍民就淤墾種姦徒指爲園場屯地獻王府僥賞王府輒據有之傑請獻者謫戍並罪受獻者從之江西盜起以傑嘗再﹠﹟其地得民詔往治捕戮六百餘人余悉解散攺左副都禦史還佐院事荊襄流民數十萬朝廷以爲憂祭酒周洪謨嘗著流民圖說謂當增置府縣聽附籍爲編氓可實襄鄧戶口俾數百年無患都禦史李賓以聞帝善之十二年遂命傑出撫﹠﹟歷山溪宣朝廷徳意諸流民忻然願附籍於是大會湖廣河南陜西撫按官籍之得戶十一萬三千有奇口四十三萬八千有奇其初至無產及平時頑梗者驅還其鄕而附籍者用輕則定田賦民大悅因相地勢以襄陽所轄鄖縣居竹房上津商洛諸縣中道路四達去襄陽五百餘里山林阻深將吏鮮至猝有盜賊府難遙制乃拓其城置鄖陽府以縣附之且置湖廣行都司增兵設戍而析竹山置竹溪析鄖置鄖西析漢中之洵陽置白河與竹山上津房咸隸新府又於西安增山陽南陽增南召桐柏汝州增伊陽各隸其舊府制旣定薦知鄧州吳遠爲鄖陽知府諸縣皆擇鄰境良吏爲之流人得所四境乂安將還以地界湖廣河南陜西事無統紀因薦禦史吳道宏自代詔卽擢道宏大理少卿撫治鄖陽襄陽荊州南陽西安漢中六府鄖陽之有撫治大臣自此始也傑以功進右都禦史傑數歷於外旣居內臺不欲出荊襄之命非其意也事竣急請還朝會南兵部缺尙書以傑任之疏辭不許遂卒於南陽年六十一鄖襄民爲立祠詔贈太子太保錄其子宗敏爲國子生

林鶚按明外史本傳鶚字一鶚浙江太平人景泰二年進士授禦史監京畿鄕試陳循等訐考官鶚邑子林挺預薦疑鶚有私逮挺考訊挺實無他得白英宗復辟仿先朝故事出廷臣爲知府鶚得鎭江召見賜膳及道裏費諭所以擢用意鶚感激革獘舉廢治甚有聲漕故經孟瀆險甚巡撫崔恭議鑿河自七里港引金山上流通丹陽避之鶚言道裏遠多石且壞民廬墓請按京口閘甘露壩故迹浚之令通舟春夏啟閘秋冬度壩功力省便恭從其議遂爲永利居五年以才任治劇調蘇州成化初超遷江西按察使有犯大辟賄達官求生者鶚執愈堅廣東寇剽贛州急調兵禦之遁去廣信妖賊妄稱天神惑眾捕戮其魁立解散歷左右布政使歲饑奏減民租十五萬石成化六年擢南京刑部右侍郎母憂服除召爲刑部右侍郎執法不撓十二年得疾卒鶚交遊不苟對妻子無惰容公餘輒危坐讀書事生母孝謹母稍不怡必跪請得其歡乃已歿不能具棺斂友人爲經紀其喪嘉靖中贈刑部尙書謚恭肅

葉盛按明外史本傳盛字與中昆山人正統十年進士授兵科給事中土木師覆諸將多遁還盛率同列請先正扈從失律者罪然後選將練兵爲復讎計郕王卽位例有賞賚盛以君父蒙塵辭不許也先迫都城請罷內府軍匠悉遣徵操又請令有司儲糧料以給戰士遣散卒取軍器於天津張外援三日間章七八上寇退進都給事中言勸懲之道在明賞罰敢戰如孫鏜死事如謝澤韓靑當賞其他守禦不嚴赴難不力者皆當罰大臣陳循等議召還鎭守居庸都禦史羅通並畱宣府都督楊洪掌京營盛言今日之事邊關爲急往者獨石馬營不棄則駕何以陷土木紫荊白羊不破則寇何以薄都城今縱守京師不過保九門而已如陵寢郊壇圻甸生靈何臣謂宜固守宣府居庸便時不能從出安集陳州流民景泰元年還朝言流民幸成編戶然人雜五方其情不一鬥爭讎殺時時有之宜專官綏撫又言畿輔八府旱蝗相仍請加寬卹帝多采納京師多災異率同官請令文武大臣及臺諫官並降秩停俸諸大臣俱請罪京衛武臣及其子弟多驕惰不習兵盛請簡拔精壯備操守京城市廛悉勛戚所置月徵其稅盛以國用不給請籍之於官以其稅佐軍餉皆從之明年上弭災防患八事帝以兵革稍息頗事宴遊盛請復午朝故事立報可當是時帝虛懷納諫凡六科聯署建請率盛與林聰爲之倡廷臣議事盛每先發言往復論難與議大臣或不悅曰彼豈少保耶而若是因呼爲葉少保然物論皆推盛以才擢右參政督餉宣府尋以李秉薦﹠﹟贊都督僉事孫安軍務初安嘗領獨石馬營龍門衛所四城備禦英宗旣蒙塵安以四城孤懸塞外勢難全奏棄之內徙至是廷議修復仍以命安盛與辟艸萊葺廬舍庀戰具招流移爲行旅置暖鋪請帑金買牛千頭以屯卒立社學置義冢療疾扶傷兩歲間四城及赤城雕鶚諸堡次第修復皆爲完城安遂進副總兵而守備中官弓勝不相能奏安疾宜代帝以問盛言安爲勝所持故病今諸將無逾安者帝乃遣醫視安疾已盛又劾勝帝𨿽宥不問然卒調之他鎭父憂詔奔喪卽起復英宗素知盛名天順二年召爲右僉都禦史巡撫兩廣乞終制不許瀧水猺鳳弟吉肆掠督諸將生擒之兩廣盜﹠﹟起所至破城殺將諸將怯不敢戰殺平民冒功民相率從賊盛與鎭守中官朱詳言蠻出沒不常有司輒瀆聖聽自今攻劫城池者始以聞余止類奏疏至兵部駁不行海康民唐子汪作亂討斬之尋與總兵官顏彪屢破賊寨彪濫殺冒功盛不能盡禁也六年命吳禎撫廣西而盛專撫廣東憲宗立議事入都給事張寧等欲薦之入閣以禦史呂洪言而止初編修丘浚與盛有郤李賢入浚言頗不悅盛及韓雍代盛賢艸雍﹠﹟曰毋若葉盛之殺降也稍遷左僉都禦史巡撫宣府復舉官牛官田之法墾田四十餘頃以其餘積市戰馬千八百匹修屯堡七百餘所邊塞益寧獨石鎭守內官進保貪暴偕禦史展毓劾之保被責成化三年秋入爲禮部右侍郎偕給事中毛弘按事南京還攺吏部出賑眞定保定饑議淸莊田分養民間種馬置倉涿州天津積粟備荒皆切時計滿都魯孛羅出癿加思蘭駐牧河套兵部尙書白圭議以十萬眾大舉逐之沿河築城抵東勝徙民耕守帝壯其議八年春敕盛往會總督王越巡撫馬文升餘子俊徐廷璋詳議初盛爲諫官喜言兵嘗多論建旣往來三邊知時無良將邊備久虛轉運復艱搜河套復東勝未可輕議乃會諸臣上疏言守爲長策如必決計戰亦宜堅壁淸野伺其惰歸擊之令一創庶可遏再來又或乘彼入掠分遣精卒搗其巢彼將反顧內外夾擊足以有功然必守固而後戰可議也帝善其言而圭主復套師出竟無功人以是服盛之先見尋轉左侍郎十年卒年五十五謚文莊盛淸修積學尙名檢薄嗜好家居出入常徒步生平慕範仲淹堂寢皆設其像志在君民不爲身計有古大臣風

陶魯按明外史陶成傳成子魯字自彊蔭授新會丞當是時廣西猺賊流劫髙廉惠肇諸府破城殺吏無虛月香山順徳間土寇蜂起新會無賴子羣聚應之魯召父老語之曰賊荼毒四境气吞五城旦夕且陷若輩能率子弟捍禦乎皆曰諾乃築堡寨繕甲兵練技勇以孤城捍賊衝建郭掘濠布鐵蒺藜刺竹於外城守大固賊來犯輒擊破之天順七年秩滿巡撫葉盛上其績就遷知縣尋以破賊功進廣州同知仍知縣事成化二年從總督韓雍徵大藤峽雍用其策輒有功請擢魯爲僉事端治新會陽江陽春瀧水新興諸縣兵其冬會參將王瑛破劇賊廖婆保等於欽化二州大獲璽書嘉勞明年賊首黃公漢等猖獗魯偕參將夏鑑等連破之思恩潯州未幾賊陷石康報知縣羅坤魯復偕鑑追擊至六菊山敗之魯以兩廣寇盜不息奏請建總制府於梧州遂爲永制秩滿進副使兵部尙書餘子俊奏其撫輯勞賚銀幣魯治久賊剽掠兩粵大者會剿小者端徵所向奏捷賊仇之刺骨於是劫其郁林故居焚誥命發先塋戕其族黨魯聞大慟事聞詔徙籍廣東補給封誥慰勞有加益奮志討賊二十年以徵荔浦猺功增俸一級又九載課最進湖廣按察使治兵兩廣如故郁林陸川賊黃公定胡公明等爲亂魯與參將歐盤分五路進討大破之﹠﹟巢一百三十弘治四年總督秦紘遣平徳慶猺進湖廣右布政使魯上言身居兩廣而官以湖廣爲名於事體非便乃攺湖廣左布政使兼廣東按察副使領嶺西道事人稱之爲三廣公十一年總督鄧廷瓚請官其子俾統魯所募健卒備徵討乃授其子荊民錦衣百戶是年魯卒荊民復陳父功遂進副千戶世襲魯善撫士多智計謀定後戰鑿池公署後爲亭其中不置橋夜則召部下計事以版度一人語畢令退如是凡數人乃擇其長而參伍用之故常得勝算而機不泄羽書狎至戎裝宿戒聲色不動審賊可乘潛師出城中夜合圍曉輒奏凱賊善偵終不能得要領歷官四十五年始終不離兵事大小數十戰凡斬馘二萬一千四百有奇奪還被掠及撫安復業者十三萬七千有奇兩廣人倚之如長城然魯將兵不專尙武嘗言寇賊化之爲先不得已始殺之耳每平賊率置縣建學以興教化魯初爲丞年才弱冠知縣王重勉之學重故老儒魯遂請執弟子禮每晨授經史講解而後視事後重卒官魯執喪如父禮日資其二子又敬事名儒陳獻章亦重之宋陸秀夫張世傑盡節﹠﹟山未有廟祀特爲建祠請祠額賜名大忠嘉靖初魯歿三十載矣新會人思其徳頌於朝賜祠祀之

李侖按明外史本傳侖字世瞻陜西咸寧人爲諸生受業同邑李錦以學行聞知府餘子俊器之舉成化五年進士除知屯畱有姦民持官府短長指使掾吏橫於一縣號主文侖廉得十餘輩立捶殺之吏民大驚諸豪猾皆股栗乃興學校正風俗時娶婚平徭賦治行爲山西最稍遷戶部主事歷郎中曹司獘盡革出爲廬州知府侖初治屯畱嚴至是濟以寬歲旱悉心振救蝗不入境立俵馬法定鹽鈔價刱河橋廣儲蓄善政具興遷河南左參政士民泣送載道遭艱歸卒侖制行甚髙且優經濟許進嘗稱之曰人知李世贍有伯夷之淸不知其才固管仲儔也時論以爲當旣歿妻子不能自存延綏副總兵曹雄上書頌侖及長安孔琦淸節請優卹其家乃命有司月給米各一石琦由進士仕至刑部員外郎亦以淸操聞

費瑄鄧庠按明外史本傳瑄鉛山人成化十一年進士歷工部主事徐州呂梁二洪堤數潰歲費民不貲瑄往治攺用石而築壩於其西使殺湍悍其東復甃長衢以便挽省工費歲三十萬尋遇饑疫賑荒給藥全活無算民深徳之爲立生祠後遷兵部員外郎貴州巡撫謝昶總兵官吳經等貪功屢奏爛土苗反僭稱王乞發大軍徵討兵部尙書馬文升等請遣老成有識者往勘乃以命瑄及禦史鄧庠二人至按視苗實無反狀乃下令招撫苗羣出聽命不煩兵而定尋遷貴州右參議以終瑄誠篤出天性所至有建立嘉靖初知徐州張淮言州人思瑄建祠請令有司歲祭詔可庠宜章人仕至南京戶部尙書

錢奐子

瓚

按明外史本傳奐字文煥鄞人正統元年進士授戶科給事中安鄕伯張安與弟寧爭歲祿奐劾之安遂下吏十三年用薦擢雲南左參政旋攺廣西義寧賊起將討之所司患餉道艱奐知賊中多積粟請因糧於敵而以銀給軍一軍皆歡竟獲勝景泰攺元富川賊合湖廣江華賊爲亂羣帥謀奏請討奐曰待公等議定民無﹠﹟類矣獨率軍進且撫且戰擒其渠解散餘黨而還已而象州賊韋萬秀聚眾八千向陽朔奐時已散遣諸軍聞報單車趨赴集縣中民兵於城西爲虎落百餘丈具藺石布渠答禦賊而夜走桂林簡精卒二百以益軍別令數百人駐白竹旦還陽朔賊大至奐盡開柵門須賊入而趣白竹兵使前賊聞遁去明年西涎賊窺興安又明年趙普旺掠龍水奐皆計平之增俸一級七年大藤賊老藍擁兵數萬寇尋州平樂諸府參將範信觀望不敢前奐慷慨往諭之賊羅拜散去信喜迎謂曰公一言乃抵我十萬兵行部及貴縣忽傳柳慶蠻千餘將來攻奐曰寄語蠻酋錢參政在此可來一戰也寇竟不至泗城知州岑豹劫那地知州羅文宇而困之文宇求救奐使者七返豹不聽乃親往責以大義文宇遂得出天順四年考最擢湖廣左布政使遭憂服除補廣西父老交相賀曰錢公來吾屬獲福矣成化初都禦史韓雍等徵大藤峽奐主供饋時獲俘者悉奐訊之奐爲剖析縱捨者數百人滿九載致仕歸卒子瓚弘治中進士爲潛山知縣以才調靑陽皆有淸惠聲前後禦史行縣無一人訴枉者禦史第齋宿謁廟而行累官廣西副使

姚堂按明外史本傳堂字彥容慈溪人正統四年進士授工部主事歷郎中部多錢谷出入藏姦穢士大夫率厭薄之堂奮然曰此由我耳官豈能污人哉卒以淸操聞出知廣信府有疑獄久不決堂至立辧政教大興巡按禦史韓雍首推薦之內艱服闋補蘇州蘇賦重歲耗羨萬金堂悉籍以備賑朝使及貴豪至者自公廩外所求皆不予民間供費大省而堂坐是賈怨巡撫劉孜奏與鎭江府林鶚易任牒至卽日行士民哭送者塞道比﹠﹟鎭江還流民九千五百家秩滿當遷郡人乞畱乃增秩復任成化初以治行最賜封誥用尙書陸瑜薦遷廣東右參政奉表入賀過家卒堂三領大府著聲績尢措意學校士養老卹孤顯名賢所在懷之爲立祠以祀子鉌登鄕薦鉌子溍舉進士終南京兵部尙書

劉煒按明外史本傳煒字有融慈溪人正統四年進士授南京刑科給事中坐劾都禦史周銓與同官盧祥等盡逮下詔獄事白畱任戶科進都給事中煒伉直有節槪時同官林聰疏事有條煒言論簡要人每並稱焉天順初出爲雲南參政攺廣東分守惠潮二府時潮有巨寇煒招之不服乃會兵進剿誅其魁脇從解散攺﹠﹟南韶會大軍徵兩廣地當要衝煒經營勞瘁卒於官民皆巷哭及柩還縞素哭送者載道

楊繼宗按明外史本傳繼宗字承芳陽城人天順初舉進士授刑部主事囚多疫死爲時其食飲令三日一櫛浴全活者甚眾又善辧疑獄河間獲盜遣裏民張文郭禮送京師盜逸文謂禮曰吾二人﹠﹟當死汝母老鮮兄弟以我代盜庶全汝母子命禮泣謝從之文桎梏詣部繼宗察非盜竟辧出之成化初用王翺薦擢嘉興知府以一僕自隨署齋蕭然性剛廉孤峭人莫敢犯而時時集父老問疾苦爲祛除之大興社學民間子弟八歲不就學者罰其父兄遇學官以賓禮師儒競勸文教大興禦史孔儒淸軍裏老多撻死繼宗榜曰禦史杖人至死者詣府報名儒怒繼宗入見曰爲治有體公但剔姦鏟獘勸懲官吏若比戶稽核則有司事非憲體也儒不能難而心甚銜之瀕行突入府署發篋視之敝衣數襲而已儒﹠﹟而去中官過者繼宗遺以菱芡曆書中官索錢繼宗卽發牒取庫金曰金具在與我印券中官咋舌不敢受入覲汪直欲見之不可憲宗問直朝覲官孰廉直對曰天下不愛錢者惟楊繼宗一人耳九載秩滿超遷浙江按察使數與中官張慶忤慶兄敏在司禮每於帝前﹠﹟繼宗帝曰得非不私一錢之楊繼宗乎敏惶恐遺書慶曰善遇之上已知其人矣聞母喪立出止驛亭下盡籍廨中器物付有司惟攜一僕書數卷而還服除以右僉都禦史巡撫順天畿內多權貴莊田有侵民業者輒奪還之按行關塞武備大飭星變應詔陳言歷指中官及文武諸臣貪殘狀且請召還中官出鎭者益爲權貴所疾治中陳翼訐其過權貴因中之左遷雲南副使孝宗立遷湖廣按察使旣至命汲水百斛洗滌廳事而後視事曰吾以除穢也居無何復以僉都禦史巡撫雲南三司多舊僚相見歡然旣而出位揖之曰明日有公事諸君幸相諒遂劾罷不職者八人未幾卒繼宗力持風節而居心慈厚自處必以禮爲知府謁上官必衣繡服朝覲謁吏部亦然或言不可笑曰此朝廷法服也此而不服將安用之爲浙江按察時倉官十餘人坐缺糧系獄至鬻子女以償繼宗欲寬之而無由一日送月俸至命量之則溢原數較他司亦然因悟倉吏缺糧之由將具實以聞眾懼請於繼宗願捐俸代償由是十人者獲釋嘗監鄕試得二卷具朝服再拜曰二子當大魁天下吾爲朝廷得人賀耳及拆捲王華李旻也後果相繼爲狀元人服其鑑天啟初謚貞肅

鄒幹按明外史本傳幹字宗盛少詹事濟子也濟卒幹尙幼時仁宗監國命爲應天府學生賜鈔二千貫月給米二石廩之幹感奮力學登正統四年進士授兵部主事歷郎中景帝嗣統超擢本部右侍郎時兵事倥﹠﹟幹敏於才能倉猝應變尙書於謙甚倚之也先入寇鄕民萬餘避兵呼號城下求入守者難之幹曰城以衛民急而拒之焉用城爲遂皆納之景泰二年調禮部明年兼春坊左庶子出考察山西官吏奏黜不職布政使侯復以下五十餘人又明年河南及鳳陽諸府大水命幹巡視奏免田租與巡撫王竑請發淮安倉儲十五萬石以賑饑民賴之臨淸諸生伍銘等願輸米八百石入監讀書幹爲之請納粟入監自此始旣還督理易州山廠請設主事一人綜核而身總大綱居三年宿獘爲淸還治部事遷左侍郎天順初尙書楊善去位幹領其事居職甚稱一日帝召問幹掩口對帝不悅故久不遷七年知貢舉會試院火下獄尋釋成化二年巡視畿內民瘼發米二十六萬餘石賑饑民七十二萬餘人又以牛具三萬九千種一萬三千石貸貧民還朝遷南京禮部尙書越二年禮部尙書姚夔調吏部召幹代之海西諸郡以海靑鶻兔來獻干等言陛下登極詔書命天下毋獻花木鳥獸今宜譬曉諸蕃常貢外勿進異物帝納之八年淮揚饑巡撫張鵬請鬻度牒一萬以賑干言成化初已度僧道十三萬今未及十載不宜更行遂止十三年災異屢見極陳妄費濫賞及修苑囿設齋醮之獘明年加太子少保又明年被劾乞休命馳驛歸弘治五年浙江饑幹手疏以聞孝宗嘉之如奏賑卹且命有司勞以羊酒彩幣比至而幹已卒贈太子太保謚康靖

梁璟按明外史本傳璟字廷美崞縣人性至孝正統末邊寇亂父資從徵軍潰璟聞被髮號哭奔求父所在值歸乃已舉天順末進士授兵科給事中成化時屢遷都給事中項忠之徵荊襄也急驅流民復業璟率同官言寇盜漸息流民附籍者宜聽安居未附者資遣還本今忠乃偏信檢討張寬禦史劉潔等言槪行迫逐如房縣編戶初止四里後流移占籍至四十餘里而忠等逐之十不存一又縱兵驅迫顚連載道較之寇賊侵擾慘酷過之乃者彗出旱暵爲災未必非忠等所致且寬姦邪潔貪墨當並論罪疏𨿽不行時論韙焉時延綏比歲用兵率令山西預徵芻粟轉輸以供民不能堪相率逃亡太原一縣五日而逃者至三百八十餘家璟上疏極陳其困頗得寬減畿輔八府舊止設巡撫一人而薊州外禦邊寇多不能兼顧璟請順天永平二府分設一巡撫以薊州邊務屬之而令巡撫陳濂專撫保定六府兼督紫荊諸關於計爲便朝議從之遂爲定制已與同官韓文王詔等劾都禦史王越薦致仕尙書王竑都禦史髙明並及宮闈隱事帝怒逮至文華殿撻之武靖伯趙輔西徵畏賊不敢戰稱病求還復謀典營府事璟等極論其罪乃令養疾歸第九載秩滿擢陜西左參政分守洮岷西番入寇督兵禦之斬其魁民復業者千計內艱服闋還原任歷左右布政使先後在陜十五年多政績孝宗嗣位遷右副都禦史巡撫湖廣弘治二年民饑請免徵兩京漕糧八十九萬餘石從之湖廣舊不進魚鮓成化七年中官鎭守者始貢二千五百斤自後漸加至八倍璟等爲言乃減從初數帝登極詔書已罷四方額外貢獻而中官提督武當山者乃復貢黃精梅﹠﹟茶芽諸物大爲民擾武當道士先止四百人至是倍之所度道童更倍咸衣食於官月給油蠟香楮費不貲而灑掃夫役以千計中官陳喜又道士三十餘人各領護持敕而來所至張威虐爲公私害璟皆力請停免乃命灑掃夫役月給三百五十追還道士領﹠﹟者悉罷貢獻其他亦多裁損軍民大悅永州盜起討平之鎭守中官毆殺王府姻戚下璟勘力拒請屬論其罪外艱服除再撫四川成都舉人徐養親不仕行誼著聞璟請榮以官秩詔授夷陵判官居家七年召拜南京吏部右侍郎久之進南京戶部尙書璟居官務循矩度淸修直節迄老不渝十三年致仕歸卒

政事部名臣列傳二十九

明二

孔鏞李

時敏

按明外史本傳鏞字韶文長洲人景泰五年進士爲都昌知縣分戶九等以定役設倉水次便收斂民甚賴之以弟銘尙寧王郡主攺知連山鄰境猺獞時出沒民悉分竄鏞躬往招之皆驚走旣而炊飯民捨畱錢償其直民乃漸親鏞相率還鏞慰勞賑卹俾復故業教以耕織戰守道路漸通縣治遂復葉盛徵廣西以鏞從所至招徠賊多降附諸將妄殺者鏞輒力爭多所全活成化元年用盛等薦擢髙州試知府鄕民挈家避猺賊趨城前守劉海閉不納還則戕於賊間有入者海輒系之海又疑民陰爲賊用妄加戮害賊緣是激怒眾外攻內應城遂陷鏞至開門納來者爲義冢瘞暴骸及民疫死者流亡日歸城不能容別築城東北居焉時賊屯境內者凡十餘部而鄧公長馮曉爲之魁公長屯茅峒去城僅十里曉屯化州皆屢招不從鏞一日屏騶從直抵茅峒道遇賊徒告曰我新太守也公長驟聞守至亟呼其黨擐甲迎鏞至下馬入坐庭中公長見鏞坦易從者止二人與其徒弛甲羅拜鏞諭曰汝曹故良民迫凍餒耳前守動欲兵汝我今奉命爲汝父母汝我子也信我送我歸賚汝粟帛不信則殺我大軍卽至無種矣公長猶豫其黨感悟皆泣下鏞曰餒矣當食我公長爲跪上酒饌旣食曰日且暮當止宿夜解衣酣寢賊相顧駭服再宿將返公長遣數十騎送之見道傍裸而縣樹者詢之皆諸生也言於公長而釋之旣達城下城中人皆大驚謂太守見執來紿降也盡登陴鏞止騎城外獨與羸卒入城取粟帛使載歸公長益感泣遂焚其巢率黨數千人來降公長旣降諸賊次第納款獨曉恃險未服鏞選死士二百人乘夜抵化州曉倉皇走匿獲其妻子以歸撫卹甚厚曉亦以五百人降已與僉事陶魯敗賊廖婆保他賊犯境者先後多敗去境內大定上官交章薦五年擢按察副使分巡髙雷二府益招劇賊梁定侯大六鄧辛酉等處之內地分田與耕遂爲官備他盜廣西賊犯信宜岑溪皆擊敗之治績聞賜誥命旌異遭喪服除攺廣西猺獞聞鏞名相率遠遁十四年兵部上其綏輯功賚銀幣尋進按察使荔浦賊來寇總督朱英以兵屬鏞擊平之進食二品祿已遷左布政使旋以右副都禦史巡撫貴州淸平部苗阿溪者桀驁多智其養子阿剌有勇力橫行諸部中守臣皆納溪賂驕不可制鏞以問中官及守帥皆爲溪解鏞乃行部至淸平聞指揮王通曉大義詢以時事通乃言溪所暱者指揮王曾總旗陳瑞公必欲致溪先得此二人溪可圖也翼日鏞大會將校詰責二人二人輸實遂以計擒溪磔之羣蠻震懾雞背苗恃險爲亂亦討平焉鏞居官廉仕三十餘年皆在邊陲觸瘴成疾疏乞骸骨不許弘治二年召爲工部右侍郎道卒年六十三平樂李時敏者爲信宜知縣亦以才武稱嘗與鏞共平猺亂以功遷知化州粵人並稱孔李

張瑄按明外史本傳瑄字廷璽江浦人正統七年進士授刑部主事歷郎中有能聲景泰時賜敕爲吉安知府俗尙巫迎神無休日瑄遇諸途投神水中瑄遘危疾父老皆言神爲祟請復之瑄怒不許疾亦愈歲大饑陳牒上官不俟報輒發廩賑貸居八年用薦擢廣東右布政使廣西賊莫文章等越境陷連山瑄擊斬之又破陽江賊周公輔新興賊鄧李保等旣而大藤峽賊頻陷屬邑瑄坐停俸成化初韓雍平賊錄瑄轉餉勞賜銀幣給俸如初瑄勤於卹民按行所部督建預備倉六十二修陂塘圩岸四千六百增築廣川新會諸城垣一十二民徳瑄惟恐其去旣轉左布政使會滿九載當赴京軍民相率乞畱巡撫陳濂等爲之請乃仍故任八年始以右副都禦史巡撫福建平賊林壽六魏懷三等福安壽寧諸縣鄰江浙賊首葉旺葉春等負險瑄捕誅之餘盡解散帝降敕勞之攺撫河南發趙王見灂南樂王祁臨漳王祁鋆湯陰王祁淫虐罪革冠服停祿有差議事入都陳撫流民振滯才十八事所司多議行黃河水溢瑄請賑且移王府祿米於他所畱應輸楡林餉濟荒石取直八錢輸楡林民大稱便還理院事尋遷南京刑部侍郎久之進尙書務守故事晚節衰耄政頗寬縱二十年星變見劾帝不問居三年給事禦史復劾之遂落職孝宗立復官致仕

劉璋按明外史本傳璋字廷信延平人天順初進士除戶部主事進郎中會計精核吏不能欺成化中擢山東右參政歲凶疫大起同官五人染疫死者三矣璋不爲阻徧走州邑賑饑療疾民旣得蘇璋名亦盛著遷浙江右布政使尋轉左歲亦不登軍餉缺幾爲變璋先移他銀給之而後以聞抉剔吏獘庶政爲淸二十年以右副都禦史總督漕運兼巡撫淮揚諸府河南大饑憲宗納主事張倫言詔輸漕米二十七萬石賑之璋念江淮舟素不入河汴乃募巨艘與習河勢者運以往時年淮揚亦饑奏停田租蠲雜派仿富弼範仲淹救荒法行之多所全活禦史謝文等劾督漕總兵官陳銳因及璋乃調撫鄖陽又攺四川嚴核有司贖罪谷積至百餘萬後比歲告凶賴以賑貸猶不足更請借粟湖廣民乃得濟刁農鵝兒諸番負險絕餉道督諸將討平之增秩一級弘治初召爲工部右侍郎已攺戶部進左侍郎擢南京禮部尙書七年工部尙書賈俊罷召璋代之時有詔訪求善造銅鼓及能擊者璋等言銅鼓出蠻方非宮掖所宜用今四方告災正撤樂減膳之時豈宜爲此非法之器駭人心而累聖徳又言比四方水旱相仍河決地震不宜輒興大工動大眾徵斂財賄乞停止不急以俟歲丰帝皆納之初永樂間因徵沙漠獲羊萬餘令近京州縣分牧歲納羊毛價銀九百餘兩謂之長生羊毛及是以府尹黃傑言有詔除免而中官復請徵之璋執奏乃已璋廉靜持大體繼俊爲工部制節謹度名與之亞而給事中胡易等劾不職大臣誤及璋璋憤連疏乞休乃加太子少保乘傳歸敝屋蕭然衣食僅給閱十六年卒

周津按明外史本傳津字文濟慈溪人成化二十年進士授行人憲宗崩捧哀詔南行至蘇州巡按禦史擁蓋來迓津命撤之禦史愧服北兵臨邊假貢獻以覘虛實廷議推津往諭之敵見津風神﹠﹟然詞義整厲咸羅拜去遷南京禦史監龍江瓦屑二局榷務中貴覬幹沒百計之不能得守備中官蔣琮气淩百僚求見津不可一日治具佛寺屬其僚邀之津及門始知遽策馬去遷九江知府會瑞州盜起巡按禦史奏調津九江民赴闕畱不得扳轅器送者盈道旣至瑞奏蠲逋賦與民休息上書都禦史林俊請仿漢世聽盜自相斬捕除其罪俊從之未幾賊首王武果禽其黨劉洪等以獻有訛言賊將劫府獄者士民爭逃竄津與通判甘文紹堅守不去文紹之僕因殺死囚四十餘人有銜津者指以爲罪系津獄二載津自以身爲正官不委罪文紹部民撾登聞鼓訟冤始復官值劉瑾亂政罰米者再津酷貧民爲代輸累遷雲南按察使鎭守中官崔安隸人嘗撻人至死捕正其罪黔國公沐﹠﹟家人有犯法治之無少貸﹠﹟亦重津有所追捕立遣之無後期遷右布政使滇池溢爲患津謂必鑿漢廠諸墩始保百年無事乃徙其居民而治之復開子河以殺其勢遂爲雲南永利無後患遷廣東左布政使以憂歸卒

楊子器狄

云漢

按明外史本傳子器字名父慈溪人成化末舉進士歷知﹠﹟山髙平二縣復移常熟故沅江知縣狄云漢者太倉人也僦廬虞山下子器髙其風卽沙溪築室數楹居之民輸賦多後期下教先輸者免耗後者遞增賦乃畢輸蘇州諸水率由常熟白茆港入海侍郎徐貫旣疏治之已而有漲沙當海口潮汐增淤水患如故子器相許浦塘便近可疏乃率民浚之遂爲永利子器志行髙潔負用世材歷三縣皆有實政其要歸於豈弟擢吏部考工主事弘治十三年火篩寇邊掠軍民楡林城下支解二十餘人而守將閉門不出於器請先按縱寇不擊者罪然後合軍進討又言頃塞外荒饉寇迫饑餒故南來剽竊非有深計遠謀我士馬芻茭久已調集宜敕邊將偵其出入如寇掠延綏則甘涼之兵出掠寧夏則大同之兵出出其所不趨趨其所不備乘間抵隙犁其巢穴寧患不得志哉兵尙馬文升善其言下之邊將時孝宗大開言路子器數有建白最後又陳二十事多見施行孝宗崩方營泰陵子器言下有水石不可用遂下詔獄南京禦史貢安甫等爭論救乃復官正徳初歷驗封郎中時劉瑾盡逐諸翰林內閣有欲以子器補之者亟上書辭乃已尙書張彩媚瑾言部籍多浥損請盡輸之內府瑾喜命徙置千步廊獨子器爭之自是累朝典制不可復稽惟驗封考工二司以子器故猶存二三焉尋出爲湖廣參議與平郴桂山賊賚銀幣再遷河南右參政聞流賊方渡河而南急赴嵩縣城守已策賊必犯汝州復馳赴之賊果至晝夜厲士民乘城賊乃引去歷左右布政使卒官狄云漢嘗領順天鄕薦治沅江以寬簡稱旣歸囊篋蕭然惟故田二十五畝因自號余夫然磽不任耕時至斷炊日亭午妻進麥粥輒啜粥怡然行吟如故竟壽考以終

鄒賢按明外史本傳賢字恢才安福人爲諸生窮經履道督學黃仲昭雅重之登弘治九年進士授南京大理評事十五年應詔陳六事十八年又應詔陳憲綱律例七事時多不能從歷福建僉事武平多山險爲賊巢賢撫以恩信招其脇從率知縣陳思誠擒斬賊首黃友勝及其黨百五十人又偕副使姚鏌參議鄭毅馘巨賊百餘級以疾告歸賢性寬洪率直不立機阱居家孝友遇義敢爲喪祭一循禮制士論稱之

楊茂元按明外史楊守陳傳守陳子茂元字志仁成化十一年進士授刑部主事歷郎中出爲湖廣副使攺山東弘治七年河決張秋詔都禦史劉大夏治之復遣中官李興平江伯陳銳繼往興縶辱按察使茂元攝司事奏乞召還興銳端委大夏疏入帝下山東撫按勘奏言所奏過實於是興銳連章劾茂元妄而帝又入外戚張氏言遂遣錦衣逮之父老遮道訴乞歸奏天子還我楊副使比陛見茂元長跪不伏帝益怒置之詔獄罪將不測會言者論救特謫長沙同知謝病歸久之起安慶知府歲侵奏畱漕糧四萬石賑貸民徳之遷廣西左參政正徳四年劉瑾惡茂元從父守隨遂勒致仕瑾誅起官江西遷雲南左布政使七年以副都禦史巡撫貴州攺南京都察院終刑部右侍郎子美璜以蔭官南京中府經歷武宗駐蹕南京江彬有異志遣校卒分守諸城門且索門鑰於中府美璜堅拒彬怒誣以他事遂下吏世宗立都給事中劉穆等白其狀詔復官

吳洪子山巖

昆孫邦楨曾孫煥

按明外史本傳洪字禹疇吳江人年十二入鄕校其學官嚴急諸生欲訴於禦史逐之洪曰師可叛耶不署名成化十一年舉進士除南京刑部主事歷廣東副使巡視海道兼理鹽政﹠﹟獘皆剔除不入贏利有民爲漁人所殺投池中其家意池旁居民及館人殺之訴諸官械系數人且死洪以計廉得之置漁人罪釋諸系者人以爲神遷福建按察使武帥以犀珠走間道饋贐洪堅謝卻之建寧延平民饑輒便宜發粟以賑汀漳軍餉缺急取徵商之羨給之軍以無嘩土猺世守者有所求乞三司集議洪曰不予且致變予之將遂爲例不若以貸爲名而姑予之眾稱善鎭守中官銜布政使因其吏有微罪欲洪重懲以爲使累洪厲聲拒之乃止拜太僕卿歷工部左右侍郎正徳三年擢南京刑尙錦衣指揮鄧炳者寧河王愈之裔也與從弟爭所賜宅詔南京三法司核之未報炳兄弟復相奏訴劉瑾怒下之詔獄因責勘者稽緩洪及都禦史張憲大理卿胡富並令致仕洪家居十三年卒贈太子少保子山巖同舉正徳三年進士少子﹠﹟嘉靖中亦舉進士山字靜之歷刑部左右侍郎進尙書卒贈太子少保巖字瞻之由行人擢工科抗直敢言山東巡撫邊憲所部州縣四十七保定巡撫蕭翀所部三十二皆爲賊所陷下詔獄罪當死二人夤緣得輸贖還職巖抗章論之且請誅副將白玉疏𨿽不行二人竟引疾去幹淸宮災奏請罷養斥番僧遣還邊兵遼東開元失事巖往按之抵都指揮陳鉞等三人死而戍指揮佟宣等十六人邊人聳服累遷都給事武宗遣中官尹輔督饒州磁器巖率同官力諫東南水利久不治巖以爲言詔爲責巡撫李充嗣世宗立極論安邊伯許泰罪泰遂下獄時方遣主事三人出督宿逋巖奏停之中官祖臣榷眞定竹木縱下虐民巖疏請罪臣並及內官監太監邵恩於是臣恩被切讓逮治其下如律久之擢四川右參政卒﹠﹟終官嚴州知府山子邦楨嘉靖三十二年進士終陜西行太僕卿以淸謹稱﹠﹟孫煥萬曆四十二年進士歷知海寧仁和內黃三縣曹欽程劾周宗建詞連煥坐削籍崇禎初召爲禦史劾中官崔文升文升遂得罪已請撤還諸邊典兵內臣江南白糧乞附載漕舟免破民產時不能用以病歸卒

李堂按明外史本傳堂字時升鄞人成化末進士授工部主事榷蕪湖關中使宋昂以采木至勢甚張堂語昂木非中程毋擅取昂不敢肆所徵足額而止遷郎中淸寧宮災孝宗以太皇太后寢室手敕亟營之堂計費請發內帑勿累民旦先役者入暮出後之手指筆記不假吏胥旣事訖所費贏十之三督工大臣交薦之中旨優擢京職堂懇辭給事中周璽亦言傳升漸及正途不可爲訓乃增秩二級越二年擢應天府丞鄰境建平大饑民相聚掠敓或請加兵堂不可急調近縣粟以濟單騎諭之曰若柰何以救生故投死地眾感泣解散僅撻爲首者數人而去歷南京光祿卿正徳四年進右僉都禦史提督操江召爲工部右侍郎明年河決汴徐命兼僉都禦史往治之堂條上方略謂河自蘭陽儀封考城以南故道淤塞其流俱入賈魯河經黃岡至曹縣勢甚彌漫衝梁靖楊家二堤決口淹曹單民田前侍郎崔巖亦嘗修浚緣地髙河澱隨浚輒淤水殺不多而決口難塞今觀梁靖以下地勢最卑故眾流奔注成河直抵沛縣凡河流故道皆湮況河勢北徙有如建瓴不但直趨梁靖其黃陵岡上下及杜勝集縷水堤俱受衝嚙水行堤上抵安平鎭甚近就使梁靖築成而納流無地必回激黃陵堤岸於運道尢可慮也今欲起大名三春柳地訖沛縣飛雲橋止築堤三百十里防河北徙庶保運道無虞詔從之明年又奏銅瓦廂等堤岸崩﹠﹟陳橋集等處長堤淺薄請設副使一人專理其事部議以河道災荒盜起宜並力速障決口余不急者須後遂召堂還止以副使領之未幾被論致仕遂鍵戶纂述十餘年卒曾孫康先進士崇禎時累官禮部尙書

唐龍按明外史本傳龍字虞佐蘭溪人受業於同縣章懋登正徳三年進士除郯城知縣禦大盜劉六數敗之加俸二等父喪服除徵授禦史出案雲南錢寧義父參將盧和坐罪當死寧爲奏辧下鎭撫覆勘會遣官錄囚受寧屬須出和爲龍所持卒正其罪土官鳳朝明坐罪死革世職寧令滇人爲保舉而矯旨許之龍抗疏爭寢其事再按江西疏趣張忠許泰班師三司官從宸濠叛者猶居位龍召數之曰脇從罔治謂凡民耳若輩讀書食祿何靦顏乃爾立收其印綬擢陜西提學副使遷山西按察使召爲太僕卿嘉靖七年攺右僉都禦史總督漕運兼巡撫鳳陽諸府奏寬淮西官馬種牛罷壽州正陽關榷稅通泰二州虛田租及漕卒船料民甚徳之召拜左副都禦史歷吏部左右侍郎陜西方大饑吉囊擁眾臨邊延綏告警詔進龍兵部尙書總制三邊軍務兼理賑濟賫帑金三十萬以行龍奏行救荒十四事時吉囊居套中西抵賀蘭山限以黃河不得渡用牛皮爲渾脫渡入山後俺答亦自丰州入套爲患龍用總兵官王效梁震數敗敵屢被獎賚召爲刑部尙書大猾劉東山構陷建昌侯張延齡興大獄延齡昭聖皇太后弟帝所惡也人莫敢直吏坐獄不窮竟去者數十人龍獨執正東山罪大禮大獄及諸建言獲罪者廷臣屢請寬不能得會九廟成覃恩龍錄上充軍應赦者四百十人率得宥所不原惟丰熙楊愼王元正馬錄呂經馮恩劉濟邵經邦而已考尙書六年滿加太子少保以母老乞歸侍養久之用薦起南京刑部尙書就攺吏部兵部尙書戴金罷召龍代之疏起諸廢將白爵張鳳李朝陽等太廟成加太子太保尋代熊浹爲吏部尙書龍有才居官著勞績及爲吏部每事諮僚佐年老多疾輒爲所欺禦史陳九徳劾前選郎髙簡罔上行私並論龍衰暮乃下簡詔獄龍引疾未報吏科楊上林徐良輔復論簡三罪杖簡六十充軍上林良輔以不早言罷職龍黜爲民龍已有疾輿出國門卒後數年子修撰汝楫疏辧詔復官贈少保謚文襄龍故與嚴嵩善龍之罷實夏言主之而汝楫素諂事嵩得第一人及第官至左諭徳後坐嵩黨奪官

周用按明外史本傳用字行之吳江人弘治十五年進士授行人正徳初擢南京兵科給事中父憂服闋畱補禮科已乞南仍攺南京兵科諫迎佛烏斯藏及以中旨遷黜尙書都給事中等官且請治鎭守江西中官黎安罪時多其直出爲廣東參議預平番禺盜有功歷浙江山東副使擢福建按察使攺河南右布政使代監司鞫南陽滯獄獄爲之空嘉靖八年擢右副都禦史巡撫南﹠﹟召協理院事歷吏部左右侍郎以起廢不當尙書汪鋐委罪僚屬乃調用南京刑部就遷右都禦史工刑二部尙書九廟災自陳致仕用端亮有節槪旣罷中外皆惜之頻有推薦久之以工部尙書起督河道數月攺漕運未上召拜左都禦史二品九年滿加太子少保代唐龍爲吏部尙書卒贈太子太保謚恭肅曾孫宗建自有傳

周思兼按明外史本傳思兼字叔夜華亭人少有文名嘉靖二十六年登第除平度知州躬巡郊野坐籃輿中飯一盂令鄕民以次舁行因盡得閭閻疾苦狀悉蠲除之王府奄人縱莊奴奪民產監司杖奴斃奄迫王奏聞巡撫彭黯令思兼讞之王置酒欲有所囑竟席不敢言思兼閱獄詞曰此決杖不如法罪當杖以王故加一等奄誣告罪當戍以王故末減監司竟得復故秩旁郡饑民掠食所司持之急且爲亂上官檄思兼治之作小木牌數千散四郊令執牌就撫悉賑以錢谷事遂定入覲舉治行第一當遷州人走闕下以請乃復畱一年擢工部員外郎督臨淸磚廠士民遮道泣送同年生貌類思兼使經平度民競走謁見非是各嘆息去河將決思兼募民築堤身立赤日中堤成三日而秋漲大發民免於災進郎中出爲湖廣僉事岷府宗室五人封爵皆將軍殺人掠貲財監司避不入武岡者二十年思兼廉得姦狀縛其黨悉系之獄五人藏利刃入思兼與揖而捫其臂曰吾爲將軍百口計將軍乃爲此曹死耶皆沮退乃列其罪奏聞悉錮之髙墻還田宅子女於民遭內艱去官不復出居久之起廣西提學副使未聞命而卒

唐順之按明外史本傳順之字應徳武進人祖貴戶科給事中父寶永州知府順之生有異稟稍長洽貫羣籍年二十三舉嘉靖八年會試第一攺庶吉士座主張璁疾翰林出諸吉士爲他曹獨欲畱順之固辭乃調兵部主事引疾歸久之除吏部十二年秋詔選朝官爲翰林乃攺順之編修校累朝實錄事將竣復以病告璁持其疏不下有言順之欲遠璁者璁發怒擬旨以吏部主事罷歸永不復敍至十八年選宮僚乃起故官兼春坊右司諫與羅洪先趙時春請朝太子復削籍歸卜築陽羨山中讀書十餘年中外論薦並報寢倭﹠﹟江南北趙文華出視師疏薦順之起南京兵部主事父憂未終不果出免喪召爲職方員外郎進郎中出核薊鎭兵籍還奏缺伍三萬有奇見兵亦不任戰因條上便宜九事總督王以下俱貶秩尋命往南畿浙江視師與胡宗憲協謀討賊順之以禦賊上策當截之海外縱使登陸則內地咸受禍乃躬泛海自江陰抵蛟門大洋一晝夜行六七百里從者咸驚嘔順之意气自如倭泊崇明三沙督舟師邀之海外斬馘一百二十沈其舟十三擢太僕少卿宗憲言順之權輕乃加右通政順之聞賊犯江北急令總兵官盧鏜拒三沙自率副總兵劉顯馳援與鳳陽巡撫李遂大破之姚家蕩賊窘退巢廟灣順之薄之殺傷相當遂欲列圍困賊順之以爲非計麾兵薄其營以火炮攻之不能克三沙又屢告急順之乃復援三沙督鏜顯進擊再失利順之憤親躍馬布陣賊構髙樓望官軍見順之軍整堅壁不出顯請退師順之不可持刀直前去賊營百餘步鏜顯懼失利固要順之還時盛暑居海舟兩月遂得疾返太倉李遂攺官南京卽擢順之右僉都禦史代遂巡撫順之疾甚以兵事棘不敢辭渡江賊已爲遂等所滅淮揚適大饑條上海防善後九事三十九年春汛期至力疾泛海度焦山至通州卒年五十四訃聞予祭葬故事四品但賜祭順之以勞得賜葬云順之於學無所不窺大則天文樂律地理兵法小則弧矢勾股壬奇禽乙莫不究極原委與王愼中切劘爲古文洸洋紆折卓然大家盡取古今載籍剖裂補綴區分部居爲左右文武儒稗六編傳於世學者不能測其奧也生平苦節自勵輟扉爲﹠﹟不飾裀褥又聞良知說於王畿閉戶兀坐匝月忘寢多所自得晚由文華薦商出處於羅洪先洪先曰向已隸名仕籍此身非我有安得侔處士順之遂出然聞望頗由此損崇禎中追謚襄文子鶴徵隆慶時進士歷官太常卿亦以博學聞

吳廷舉按明外史本傳廷舉字獻臣其先嘉魚人祖戍梧州遂隸戎籍成化末舉進士除順徳知縣總督屠滽屬修中貴人先祠不可滽恨之市舶中官市葛以二葛與之曰非產也中官大怒禦史汪宗器亦惡廷舉曰彼專抗上官市名耳會廷舉毀淫祠二百五十所撤其材作堤葺學宮書院宗器謂有所侵盜執下獄按之不得間慚而止爲縣十年滽方居吏部稍遷成都同知憂歸補松江用尙書馬文升劉大夏薦擢廣東僉事從總督潘蕃討平南海淸遠諸盜正徳初歷副使發總鎭中官潘忠二十罪忠亦訐廷舉他事逮系詔獄劉瑾矯詔命枷之十餘日幾死戍雁門旋赦免楊一淸薦其才擢江西右參政敗華林賊於連河從陳金大破姚源賊其黨走裴源復從兪諫破之賊首胡浩三旣撫復叛廷舉往諭爲所執居三月盡得其要領誘之使攜及廷舉得還浩三果殺其兄浩二營中內亂廷舉進兵乘之遂禽浩三會與副使李夢陽不協奏夢陽侵官因乞休不俟命竟去坐停一歲歲俸起廣東右布政使復佐金平府江賊十二年擢右副都禦史賑湖廣饑已復出湖南定諸夷疆地時寧王宸濠逆頗有端疏陳江西軍政六事爲預防計世宗立召爲工部右侍郎旋攺兵部上疏自劾因歷詆陸完王瓊梁儲及少傅蔣冕而自以己昔居憲職無一言乞罷黜以儆幸位時完早得罪瓊及儲已罷去廷舉借以傾冕冕遂求罷帝慰諭之冕復言臣與廷舉交四十年臣扈駕南巡廷舉數抵臣書譽臣今痛詆訐臣不罷何以謝良友帝頗不直廷舉調爲南京工部冕固請畱之不聽嘉靖元年廷舉復乞休尋以災異復自求罷勸帝修徳應天因奏行其部興革十二事尋就攺戶部遷右都禦史巡撫應天諸府長洲知縣郭波以事挫織造中貴張志聰志聰伺波出執波倒曳之車後典史蕭景腆操兵教場急率兵救波扼志聰吭落其帽百姓盡登屋飛瓦擊志聰志聰遂誣波毆敕使波景腆俱被逮廷舉具白志聰貪黷狀帝乃降波五級調腆遠方誌聰亦召還三年以大禮議未定請如洪武中修孝慈錄故事令兩京部寺臺省及天下督撫各條所見並詢家居老臣采而行之匯爲一書以詔後世時已定稱本生考帝意不慊給事中張原劾廷舉首鼠兩端陰附異論劉﹠﹟復劾廷舉欺罔九罪不報尋攺南京工部尙書辭不拜稱疾乞休帝慰畱已復辭且引白居易張詠詩多詼啁中復用嗚呼字帝怒以廷舉怨望無人臣禮勒致仕廷舉面如削瓜衣敝帶穿不事藻飾言行必自信人莫能奪初在太學時兄事羅﹠﹟﹠﹟病痢僕死自煮藥飲之負以如廁一晝夜數十反﹠﹟嘗語人曰獻臣生我廷舉好薛瑄胡居仁學尊事陳獻章居湫溢亡郭外田有書至萬萬卷及卒總督姚鏌爲庀其喪隆慶中追謚淸惠弟廷弼舉於鄕廷舉枷吏部前廷弼臥其械下刑部主事宿進曰兩人死我何用生奏記張彩得釋

任環按明外史本傳環字應干長治人嘉靖二十三年進士歷知廣平沙河滑縣並有能名遷蘇州同知倭患起長吏莫嫻兵革環性慷慨獨以身任之三十一年閏三月率罷卒禦賊保山洋小校張治戰死環奮前搏賊相持數日賊遁去尋犯太倉環馳赴之嘗遇賊短兵接身被三槍幾殆宰夫捍環出之賊亦引去已而復至環裹瘡出海擊之怒濤作操舟者失色環意气彌厲竟敗賊俘斬百餘復連戰陰沙寶山南沙皆捷遂擢按察僉事整飭蘇松二府兵備倭剽掠旣厭悉歸惟南沙三百人舟壞不能去環與總兵官湯克寬列兵守之數月賊大至與舊倭合掠華亭上海諸縣環等被劾得宥逾年賊犯蘇州城閉鄕民繞城號環盡納之全活數萬計副將解明道擊退賊論前後功進環右參政賊掠常熟環率知縣王鐵破其巢焚舟二十七未幾賊掠陸涇壩都督周於徳敗績環偕總兵官兪大猷擊敗之焚舟三十餘賊犯吳江環大猷擊敗之鶯脛湖賊奔嘉興頃之三板沙賊奪民舟出海環大猷襲敗之馬迹山其別部屯嘉定者火爇之盡死論功蔭一子副千戶母憂奪哀賊屯新場環與都司李經等率永順保靖兵攻之中伏保靖土捨彭翅等皆死環停俸戴罪賊平環乞終制許之逾二年卒年四十給事徐師曾頌其功詔贈光祿卿再蔭一子副千戶建祠蘇州春秋致祭環在行間與士卒同寢食所得賜予悉分給之當軍事急終夜露宿或數日絕﹠﹟嘗書姓名於肢體曰戰死分也先人遺體他日或收葬將士皆感激故所向有功

吳成器按明外史任環傳時休寧吳成器者由小吏爲會稽典史倭三百餘劫會稽爲官軍所逐走登龕山成器遮擊盡殪之未幾又破賊於曹娥江擢浙江布政司經歷丁艱總督胡宗憲奏畱之擢紹興通判論功進秩二級成器與賊大小數十戰皆捷身先士卒進止有方略所部無秋毫犯士民率於其戰處立祠祀之以限資格不獲顯擢後攺武秩焉

楊豫孫按明外史江沼傳沼同年進士華亭楊豫孫字幼殷以南京吏部主事歷太常少卿提督四譯館時徐階秉國豫孫其里人頗見重凡人才進退國事可否多所咨決朝士有求於階者日輻輳豫孫門豫孫遜謝之終不止乃力求出外以右僉都禦史巡撫湖廣政尙寬平部內無事隆慶元年召拜大理卿未上卒臨終戒家人無受賻遺其持守有足稱者

宋景按明外史本傳景字以賢奉新人弘治末進士知睢州約己愛民以廉辧稱正徳五年入爲河南道禦史故事知州無攺禦史者劉瑾創之也瑾誅景引疾去家居七年提學僉事田汝籽薦起之景亦不赴嘉靖三年以巡撫盛應期薦補浙江僉事甫數月聞母病復棄官歸母卒哀毀絕勺水者五日服除進山西副使汾州介休饑民聚爲盜殺守禦指揮勢寢盛景率兵討捕樹幟軍中下令曰民被脇者赴此卽貰死賊望見咸投戈歸命乃擒其魁斬之撫其餘黨一境以安預平靑羊山賊及攺潞州爲府設平順縣景經理之績爲多四遷山西左布政使太原地瘠賦繁民多逃徙所遺田賦皆責之見戶景請召人佃種而輕其賦且定九則派徵民賴其利再遷南京右副都禦史總督糧儲召爲左副都禦史遷刑部左侍郎歷南京吏工二部尙書攺兵部參贊機務奏裁守備參隨私人免馬快船幫役汰革冗費省公私錢六十餘萬二十五年入代周用爲左都禦史景練達國體而志行剛方不通私請以人望召用縉紳倚之爲重會計吏景盡心簡別以勞致疾卒贈太子少保吏部尙書謚莊靖

顧珀按明外史本傳珀字載祥晉江人弘治十二年進士除虹縣知縣再補旌徳訟至立剖旁縣有滯獄咸來質成尢以廣積貯爲事歲饑民賴以濟擢知和州值大饑傾倉庾賑之不俟奏報檄督逋賦急民不能應召富商激以義使貸輸官及秋償之州有蘆洲久爲勢家侵佃珀責輸課毋敢違者歷兵部郎中先是軍士以功授職猶攝丁補伍珀請行印綬監核實卽釋戶丁爲編氓轉湖廣督糧參議諸衛屯田多瀕江堤岸不修屯額大損乃稽積歲所負軍士月糧石折銀三錢而築堤一丈者倍給之軍皆踴躍不逾時堤成請告歸嘉靖初用薦起四川副使威茂二州地連松潘番人時出沒爲患珀修城堡募材勇核賞番余銀得萬兩雇民鑿石坎開衢路以通往來初番人入貢多挾刀乘間剽掠珀禁毋挾諸番帖然歷江西左布政使入爲南京太僕卿見近郊屯田荒而不耕曰此懼逋租爲累耳乃令墾辟後止徵見租屯額足就遷太常八年代楊果爲南京戶部右侍郎署部務上便宜十二事多報可十三年南京太廟災自陳致仕去家居十餘年以徳善化其鄕卒贈右都禦史

張羽張

羽附

按明外史本傳羽字伯翔南鄭人弘治十八年進士授行人正徳二年擢禦史出按山東內閣屬其門生察之乃貪猾吏按法奏黜之十年寇大入陜西縱掠羽偕同官劾總督鄧璋邊憲陳璘總兵官潘浩王勛鎭守中官張昭王競失律有詔核治羽爲人伉直不善趨時出爲廣平知府至則勤於政事懲豪猾卹鰥寡興學校達下情治甚有聲有寡婦與僧通慚其子之諫也赴井死主者坐子大辟羽曰婦無行而子止之何罪顧可殺子絕其父嗣乎乃得釋會河間缺知府吏部侍郎廖紀欲得羽守其鄕郡乃調河間士民泣送扳輿不得行河間有無賴子數十人橫於鄕羽召甲長詰之曰若爲一方長顧不緝姦宄使患苦吾父老罪當治今姑貸若罪其密察以告於是豪猾皆斂迹武宗南巡諸府縣多緣供張爲姦惟河間取辦官帑民無所擾嘉靖元年遷山西參政分守大同巡撫張文錦不卹下禾未熟輒急催科軍民惶駭羽諫不聽出卽榜弛其限人情始安遷江西按察使進貴州左布政使吏以故事進羨金卻不納爲籍記於官八年入爲南京太僕卿俄攺大理遷南京工部右侍郎葺國學號捨數百間以處諸生而痛懲姦宄至數十輩主事王度常捕治大猾滕氏後京察吏部中騰飛語擬黜度羽爭之曰滕氏橫畱都無弗知者獨度能治之顧反見黜耶由是度得免居六年再乞休不允入都考績還道卒羽性孝七歲時母病頭虫作苦羽默取吞虫不復生父在什邡病篤羽日夜泣而奔比及境昏不能辧路忽有笛聲導之前旣至乃止父病亦尋愈人以爲孝感同時又有泰興張羽進士正徳初由海寧知縣入爲禦史巡按雲南所部故有銀場中官采取久爲民害羽奏罷之而中官張倫復力爭戶部尙書孫交持之竟如羽議出爲保定知府歷河南左布政使亦有稱於時

馬卿按明外史本傳卿字敬臣林縣人年十七舉於鄕登弘治末年進士對策言政事之柄握於司禮刑法之權移於廠衛時人異之攺庶吉士授戶科給事中出爲大名知府時羣盜充斥歲復凶災卿防賑有方民咸安之僉都禦史寧杲旣敗厚賂張永求復官剿賊永諷言官論薦卿聞奮袂詈之已中旨復杲官巡撫畿輔而卿顧爲其屬吏杲挾憾欲困卿毫舉無所得令供軍需二千兩卿謂得檄乃敢發杲不得已予之其彊毅不撓如此遷浙江副使攺督山西學校歷浙江左布政使嘉靖三年中官吳勛督織造多縱恣卿與巡按禦史歐珠共裁抑之檄杭州知府查仲道以平價易物料勛無所牟利乃劾卿仲道抗命遂逮二人下詔獄珠及言官李錫鄭本公朱實昌等交章論救乃謫卿鶴慶知府仲道鹽運同知而珠亦貶官卿至任謁鎭守中官不爲禮抗言曰吾不過再系而已中官攺容謝之漾江西至登和地亢乏水或言麗江可疏而灌也卿乃移牒麗江作漾江堰髙丈許廣如之沿江置渠旬日而就遂爲永利均徭平賦推誠布化民甚徳之土官鳳朝文叛麗江土官木公妻朝文女兄也其兵悍眾慮助逆卿移牒諭曰汝兵誠悍然賴累朝恩致然汝叛朝廷兵豈不能叛汝麗江人欲得汝位者何限顧畏朝廷威鎭之且朝文不有其君與其兄何有於汝木公感激發兵二千援會城朝文遂失勢遷雲南參政進按察使卿性彊直有才略善處艱劇巡按禦史劉臬重之請召卿貳六部贊國大猷大同巡撫蔡天佑亦薦卿自代皆不報尋遷福建左布政使歷右副都禦史總督漕運巡撫江北卒

鄒守愚按明外史本傳守愚字君哲莆田人嘉靖五年進士授戶部主事監視艸場及馬牛諸倉時馬多羸死中官冒支芻粟守愚劾置之理歷郎中出爲廣州知府辧誣獄釋滯囚至數百人新會人激於徵逋聚海舶爲變監司招之不應曰必鄒府君來守愚單騎往諭遂就撫時議徵安南詔兩廣各增設副使一人辦其事廣西則屬之副使翁萬達而廣東以任守愚會父憂去服除補江西副使轉湖廣右參政常徳饑便宜發長沙備兵米賑之全活甚眾初守愚官江西忤大學士夏言及是請托復不應言怒二十六年計吏屬吏部罷之侍郎徐階持不可乃得調用久之以薦起山東右參政累遷河南左布政使巨盜師尙詔陷歸徳及鹿邑柘城人心惴恐守愚與僚屬繕軍器募壯勇儲糗糧爲捍禦計巡撫楊宜知其才軍事咸屬之時無賴子附賊者眾守愚以渙羣攜黨莫急於招降乃下令首罪軍門者釋勿問於是降者相望賊勢頓衰再戰遂破滅之三十三年以右副都禦史代宜巡撫歲旱汴河溢盜起梁宋間守愚善綏馭旋就寧謐明年入歷戶部左右侍郎又明年山西陜西河南地大震民壓死無算敕守愚往祭其山川發帑金賑濟守愚馳驅七十日所過賑貧民掩露胔遂以勞卒贈右都禦史予一子官謚襄惠

胡鐸按明外史本傳鐸字時振余姚人弘治末舉進士攺庶吉士正徳二年授刑科給事中出勘寧夏失事狀持正無私參將霍忠以下多獲罪會焦芳附劉瑾攻謝遷建議余姚人不得爲京官出鐸河東鹽運副使瑾敗遷福建僉事分巡建寧興教化辧冤抑巡按禦史列其善政二十事以聞就遷提學副使教士先理學特嚴朱陸之辧諸生化之時王守仁以良知教學者其說頗近陸鐸與守仁書辯之守仁不答嘉靖初遷湖廣參政遭母憂哀毀盡禮三年不履城市起補河南再遷雲南左布政使庫有羨金數千吏告此無礙官帑例得歸公鐸曰無礙於官不有礙於民乎叱之十二年入爲順天府尹坐鄕武進題稍緩攺南京太僕卿帝一日念之問常日闊面府尹安在吏部因推鐸刑部右侍郎未上卒鐸與張璁同舉於鄕深相得初大禮議起璁首主考獻王鐸意與合璁要之同署鐸曰當俟數年後羣情盡洽而後徐以入告默爲轉移以興義起之禮如欲借爲終南之徑則非鐸所敢知也璁議遂上旋被召鐸方服闋赴京璁又固要同疏鐸復書謝之且與辧繼統之義璁亦采用其言大禮旣定鐸又貽書曰閣下以一人挽天下已成之議可謂得行其志矣而禍流搢紳國之元气從此傷焉今惟勸止召還議禮諸人養以和平之福斯爲克終其美若直情任之則申商之續矣璁不能從遂至爲世大詬鐸與王守仁同鄕而不宗其學與張璁同欲考獻王而不因以取髙位世稱其能獨立焉

張大輪按明外史李滄傳大輪字用載東陽人正徳九年進士歷刑部郎中遷建寧知府有酗酒弒兄者賄有司久不決大輪至立正其罪時久旱卽大雨移知常州省白糧耗費萬金以雜稅抵武進宜興浮賦民稱徳焉遷福建副使終江西參政以徳行聞

熊桴按明外史本傳桴字元乘江夏人嘉靖二十九年進士授太倉知州居二年倭患忽起首薄太倉城桴堅守五日賊不能破解去而巡按禦史誤劾桴失事詔降邊方雜職士民走闕下訟冤得畱任三十四年松江倭泊三丈浦者登舟欲遁桴督水師追擊之斬首一百三十沈其七舟捷聞遷蘇州同知佐巡撫曹邦輔討平滸墅倭寇賜銀幣明年再以備倭功被賜尋擢蘇松兵備僉事駐太倉桴爲人公忠多智略大小三十餘戰斬獲多屢遷右參政兼副使兵備如故巡撫翁大立薦桴調兵食守危城屢奏績效請久任責成功制可桴於是以兵暇建崇明福山川沙柘林吳淞江五城開楊林瓦浦虹江白茆四渠民徳之久之遷陜西按察使大計被劾責降山東參政進浙江右布政使隆慶攺元以海寇曾一本擾廣東拜桴右僉都禦史巡撫其地桴拊循士民發千金賑貸罷魚鹽逋課檄州縣行保甲造戰艦百有六十區畫周悉二年七月一本率眾犯福建桴偕總督張瀚會福建兵出海追擊俘斬七百人死水火者萬計明年又討平大埔賊黎成之等時一本𨿽敗兵猶彊復攻破碣石諸衛參將耿宗元禦下素嚴聲言欲斬敗將周云翔廖鳳等諸人懼謀作亂宗元方閱兵遽鼓噪躍起手刃之執通判潘槐遂與賊合事聞桴坐停俸戴罪旣而賊爲總兵官郭成所滅桴以運籌功賚金幣其年七月大發兵偕總督劉總兵官兪大猷等進討一本禽之餘黨悉平論功進右副都禦史蔭一子官桴竟以勞卒於軍給事中陳吾徳頌其功言桴承命入境正山海寇盜陸梁之日重以叛卒內訌人心恟懼而桴奮身督戰蒙犯瘴癘甫奏膚功遽以身殞褒卹之典宜異常倫乃贈兵部左侍郎予祭葬

吳時來按明外史本傳時來字惟修仙居人嘉靖三十二年進士授松江推官攝府事倭寇犯境鄕民妻子趨城時來悉納之客兵獷悍好剽掠時來以恩結其長犯卽行法無嘩者賊攻城驟雨城壞數丈時來以勁騎扼其衝急興版築三日城復完賊乃棄去擢刑科給事中劾罷兵部尙書許倫宣大總督楊順及巡按禦史路楷皆嚴嵩私人嵩疾之甚會將遣使琉球遂以命時來三十七年三月張翀董傳策與時來同日劾嵩而翀及時來皆徐階門生傳策則階邑子時來先又官松江於是嵩疑階主使密奏三人同日構陷必有人主之且時來乃憚琉球之行借端自脫帝入其言遂下三人詔獄嚴鞫主謀者三人瀕死不承主獄者乃以三人相爲主使讞上詔皆戍煙瘴時來得橫州隆慶初召復故官進工科給事中條上治河事宜又薦譚綸兪大猷戚繼光宜用之薊鎭專練邊兵省諸鎭徵調帝皆從之撫治鄖陽僉都禦史劉秉仁被劾且調用時來言秉仁薦太監李仁無大臣節秉仁遂坐罷帝免喪旣久臨朝未朝發言時來上保泰九札報聞尋擢順天府丞隆慶二年拜南京右僉都禦史提督操江遷巡撫廣東將行薦所屬有司至五十九人給事中光懋等劾其濫舉會髙拱掌吏部雅不喜時來貶雲南副使復爲拱門生給事中韓楫所劾落職閒住張居正當國抑不用萬曆十二年始起湖廣副使俄擢左通政攺歷吏部左侍郎十五年拜左都禦史故事大臣去國率進官乘傳歲給夫廩至是寖失其制時來因南京尙書袁洪愈去位歷陳舊典請加禮老臣於是嚴淸陸樹聲俱加太子少保與張瀚何維柏等九人並給夫廩如制誠意伯劉世延怙惡數抗朝令時來劾之下所司訊治時來初以直言竄聲震朝端再遭折挫沈淪十餘年晚節不能自堅委蛇執政間持祿保位而已連爲饒伸薛敷教王麟趾史孟麟趙南星王繼光所劾時來亦連章乞休歸未出都卒贈太子少保謚忠恪尋爲禮部郎中於孔兼所論奪謚

趙錦按明外史本傳錦字元朴余姚人嘉靖二十三年進士授江陰知縣徵授南京禦史尋淸軍雲南三十二年元旦日食錦以爲權姦亂政之應馳疏劾嚴嵩罪其略曰臣伏見日食元旦變異非常又山東徐淮仍歲大水四方頻地震災不虛生昔太祖髙皇帝罷丞相散其權於諸司爲後世慮至深遠也今之內閣無宰相之名而有其實非髙皇帝本意大學士嚴嵩以佞姦之雄繼之怙寵張威罔不自專人有違忤必中以禍有司望風惕息以至希寵干進之徒妄自貶損稱號不倫廉恥掃地眞有臣所不忍言者陛下安得而知之自嵩輔政以來惟恩怨是酬惟貨賂是斂羣臣憚陰中之禍而忠言不敢直陳蓋緣權臣行私將吏風靡以掊克爲務以營競爲能致朝廷之上用者不賢賢者不用賞不當功罰不當罪陛下欲致太平則羣臣不足承徳於左右欲遏戎寇則將士不足禦侮於邊疆財用已竭而外患未見底寧民困已極而內變又虞將作陛下躬秉至聖憂勤萬幾三十二年於玆矣而天下之勢其危如此非嵩之姦邪何以致之臣願陛下觀上天垂象祖宗立法之微念權柄之不可使移思紀綱之不可使亂立斥罷嵩以應天變則朝廷淸明法紀振飭寇戎𨿽橫臣知其不足平矣當是時楊繼盛以刻嵩得重譴帝方蓄怒以待言者而錦疏適至帝震怒遣使逮治於是錦萬里就徵屢墮檻車瀕死者數矣旣至下詔獄拷訊榜四十斥爲民父塤時爲廣西參議亦投劾罷錦家居十五年穆宗卽位起故官擢太常少卿未上進光祿卿隆慶元年以右副都禦史巡撫貴州破禽叛苗龍得鮓等宣慰安民素桀驁畏錦爲效命入爲大理卿歷工部左右侍郎嘗署部事有所爭執萬曆二年遷南京右都禦史攺刑部尙書張居正遭喪南京大臣議疏畱錦及工部尙書費三暘不可而止移禮部又移吏部俱在南京錦以居正操切頗訾議之語聞居正令給事中費尙伊劾錦講學談禪妄議朝政錦遂乞休去居正死給事禦史交薦起故官十一年召拜左都禦史錦素負物望禦史李植江東之諸人推轂甚力而植等方攻大臣諸大臣申時行許國楊巍輩皆杜門求去朝端嘩然錦疏言言官劾大臣當權其生平人品事業不宜槪詆毀乞慰諭大臣責禦史言過以存國體帝然之下詔戒諭諸大臣獲安是時方籍居正貲產錦言世宗籍嚴嵩家禍延江西諸府居正私藏未必逮嚴氏若加搜索恐貽害三楚十倍江西民且居正誠擅權非有異志其翊戴衝聖夙夜勤勞中外寧謐功亦有不容泯者今其官蔭贈謚及諸子官職並從褫革已足示懲乞特賜哀矜稍寬其罰不納二品六年滿加太子少保加兵部尙書掌院事如故其冬以繼父喪歸十九年召拜刑部尙書年七十六矣再辭不許次蘇州卒贈太子太保謚端肅錦始終勵淸操篤信王守仁學而教人則以躬行爲本始忤嚴嵩得重禍及之官貴州道嵩裏見嵩葬路旁惻然憫之屬有司護視後忤居正罷官居正被籍復爲營救人以是稱錦長者

王遴按明外史本傳遴字繼津霸州人嘉靖二十六年進士除紹興推官入爲兵部主事歷員外郎峭直矜節槪不妄交惟與同官楊繼盛善繼盛劾嚴嵩及其孫效忠冒功事下部覆世蕃自爲﹠﹟以屬武選郎中周冕冕發之反得罪尙書聶豹懼趣所司以世蕃﹠﹟上遴直前爭豹怒竟覆如世蕃言繼盛論死遴爲資粥饘且以女字其子應箕嵩父子大恚摭他事下之詔獄事白復官及繼盛死收葬之遷山東僉事再遷岢嵐兵備副使有威名爲巡撫所忌劾去官民相率訟冤詔許起用四十五年擢右僉都禦史巡撫延綏寇大入定邊固原總兵官郭江戰歿總督陳其學陜西巡撫戴才坐免遴貶俸一秩隆慶攺元寇六入塞皆失利去而禦史溫如玉論遴不已解官候勘後禦史楊﹠﹟勘上其功遂以故官巡撫宣府總兵官馬芳驍勇寇不敢深入遴乃大興屯田邊儲賴之秩滿進右副都禦史尋召拜兵部右侍郎省親歸起協理戎政神宗立張居正秉政遴其同年生然雅不相能會議閱邊遴請行命往陜西四鎭峻絕饋遺事竣遽移疾歸居正歿始起南京工部尙書尋攺兵部參贊機務守備中官丘得用濫役營軍遴奏禁之因奏行計安畱都十二事召拜戶部尙書先奉詔蠲除及織造議畱共銀百七十六萬餘兩命於太倉庫補進遴言陛下歷十餘年之儲積僅三百餘萬今因一載蠲除卽收補於庫計十餘年之積不足償三年取補之資矧金花額進歲當百萬自六年以後增進二十萬今合六年計之不啻百萬矣庫積非源泉歲進不已後將何繼因言京通二倉糧積八百萬石足供九年之需請量攺折百五十萬石三年而止詔許一年時尙寶丞徐貞明禦史徐侍請開京東水田遴力贊之議遂決故事戶部銀專供軍國不給他用帝大婚暫取濟邊銀九萬兩爲織造費至是復欲行之遴執爭未幾詔取金四千兩爲慈寧宮用遴又力持皆不納已陳理財七事請崇節儉重農務督逋負懲貪墨廣儲蓄飭貢市帝報曰事關朕躬者已知之飭所司議行時釋教大盛遴請汰其壯者歸農聚眾修齋者坐左道罪禮部尙書沈鯉請如遴言詔已許后妃宦官多言不便事中止攺兵部尙書遼東總兵官李成梁賂遺徧輦轂不敢至遴門遴在戶部頻執爭已爲中官所嫉會帝閱壽宮中官持禦批索馬遴以爲題本當鈐印司禮傳奉由科轉發部無徑下部者援故事執奏帝不悅大學士申時行嘗以管事指揮羅秀屬遴補錦衣僉書遴格不許時行乃調旨責遴擅畱禦批失敬上體禦史傅光宅黃紀賢顧雲程李管因交章劾遴遴乞休去張佳代之給事中張養蒙言羅秀本太監滕祥奴賄入禁衛往歲營僉書尙書遴持正爲所中傷去未幾秀卽躐用物議沸騰於是黜秀佳亦罷遴𨿽退聲望愈重以年髙存問者再三三十六年卒贈太子太保天啟中追謚恭肅

李世達按明外史本傳世達字子成涇陽人嘉靖三十五年進士授戶部主事攺吏部歷考功文選郎中與陸光祖並爲尙書所倚隆慶初丁曾祖憂起右通政歷南京太僕卿萬曆二年以右僉都禦史巡撫山東尋進右副都禦史總理河道未上攺撫浙江旋移疾歸起督漕運兼巡撫鳳陽黃河南侵淮安告驚世達請修石堤捍城寶應泛光湖風濤險惡歲漂溺請開越河殺水勢俱報可遷南京兵部右侍郎召攺戶部復攺吏部進左侍郎擢南京吏部尙書就攺兵部參贊機務俄召爲刑部尙書中官張徳毆人死世達請置於理刑科唐堯欽亦言之徳遂屬吏大興知縣王階坐撻樂舞生下吏帝密遣兩校尉偵之讞日爲巡風主事孫承榮所拒校尉還奏帝怒詰世達世達言偵伺非大體承榮竟奪俸東廠太監張鯨有罪言官交劾帝曲貸之世達執奏帝乃屏黥於外駙馬都尉侯拱宸僕斃平民抵法世達請並坐拱宸乃革其任命國學肄禮罪人焦文粲法不當死帝怒入之會朝審命戶部尙書宋纁主筆世達言於纁薄文粲罪忤旨詰問復據法以對帝卒不從時帝燕居多暴怒近侍屢以非罪死世達因災異上書以諷浙江饑或請令罪人出粟除罪世達言法不可廢寧赦毋贖赦則恩出於上法猶存贖則力出於下人滋玩識者韙之攺左都禦史兵馬指揮何價虐死三人禦史劉思瑜庇之世達劾奏帝鑴思瑜秩復劾罷禦史韓介等數人帝深惡言官下詔申飭責以挾私報復世達言效忠持正者語𨿽過激心實無他卽或心未可知而言不可廢並宜容納惟緘默依阿然後加黜罰則讜言日進邪說漸消報聞廷臣請建儲多獲譴世達言列聖禦極但有皇嗣卽行冊立未嘗捨長以待嫡其出講多在沖齡無過時而廢學者且諸臣爲國任事直言觸忌以爲沽名而罪之非所以勸直也帝皆不省二十一年與吏部尙書孫鑨同主京察斥政府私人殆盡考功郎中趙南星被劾貶官世達力爭之反除南星等名遂求去不許其秋吏部侍郎趙用賢以絕婚事被訐世達白其無罪郎中楊應宿鄭材疏詆世達遂連章乞休去歸七年卒贈太子太保謚敏肅

曾同亨按明外史本傳同亨字於野吉水人父存仁雲南布政使同亨舉嘉靖三十八年進士授刑部主事攺禮部遷吏部文選主事故事丞簿以下官聽胥吏銓注同亨悉躬親之與陸光祖李世達齊名隆慶初爲文選郎中薦用遺佚幾盡進太常少卿請急去萬曆初起大理少卿歷順天府尹以右副都禦史巡撫貴州禦史劉臺得罪張居正同亨臺姊夫也給事中陳三謨欲並逐之奏同亨羸不任職詔調南京遂移疾歸九年京察拾遺給事中秦耀禦史錢岱等復希居正指列同亨名勒休致居正卒起南京太常卿召爲大理卿遷工部右侍郎督治壽宮節浮費三十餘萬由左侍郎進尙書軍器自外輸率不中程奏請半收其直又請減織造之半皆報可汝安王妃乞橋稅同亨拒之帝竟如妃請內府工匠隆慶初數至萬五千八百人尋汰二千五百人而中官濫增不已同亨疏請淸釐已得旨中官復奏寢之給事中楊其休疏爭弗納同亨弟幹亨請裁冗員以裕京費京衛諸武臣謂減己月俸也大嘩伺同亨出朝圍而噪之同亨再乞休不得請九門工成加太子少保力乞去詔乘傳歸起南京吏部尙書辭不拜久之再起故官累辭乃就職稅使所在虐民同亨極諫三十三年大計京官與考功郎徐必達持正不撓是年北察失執政意中旨畱給事中錢夢臯等南察及同亨自陳疏亦久不下同亨適給由入都遂引疾詔加太子太保致仕同亨初入吏部嚴嵩其鄕人尙書吳鵬則父同年也同亨無私謁嘗止宿署捨彌月不歸雅與羅汝芳耿定向善尙書楊博痛詆僞儒同亨曰此中多暗修非可槪斥卽使陽假名義視呈身進取恬不知恥者孰愈哉卒年七十有五贈少保謚恭端

徐甫宰按明外史本傳甫宰字允平浙江山陰人嘉靖中舉順天鄕試除武平知縣武平當閩粵交多盜甫宰築城立堡者三上官以程鄕盜藪調之往旣平朝曦超擢潮州兵備僉事添注剿寇任一子千戶已而程鄕賊溫鑑梁輝等合上杭賊窺江西平遠知縣王化遮擊之檀嶺賊敗奔瑞金副使李佑三戰皆捷賊由間道歸程鄕甫宰討擒之餘黨悉平賚銀幣已補潮州分巡僉事兼理兵備事東莞水兵徐永泰等亂停俸討賊甫宰已疾亟乞歸未幾卒

吳桂芳按明外史本傳桂芳字子實新建人嘉靖二十三年進士授刑部主事有崔鑑者年十三忿父妾淩母手刃之桂芳爲著論擬赦尙書聞淵曰此董仲舒春秋斷獄柳子厚復讎議也鑑遂得宥及淵入吏部欲任以言職會聞繼母病遽請歸畱之不可起補禮部歷遷揚州知府禦倭有功遷俸一級又建議增築外城揚有二城自桂芳始歷浙江左布政使進右僉都禦史巡撫福建父喪歸起故官撫治鄖陽尋進右副都禦史總理河道未任兩廣總督張臬以非軍旅才被劾罷部議罷總督攺桂芳兵部右侍郎兼右僉都禦史提督兩廣軍務兼理巡撫兩廣羣盜河源李亞元程鄕葉丹樓連歲爲患潮州舊倭屯據鄒塘桂芳先討倭以降賊伍端爲前驅官軍繼進一日夜克三巢焚斬四百餘人帝深嘉之令與南﹠﹟提督吳百朋乘勝滅賊而新倭寇福建者爲戚繼光所敗方流入境桂芳百朋會調土漢兵乘其初至急擊之倭懼悉奔甲子崎沙奪漁舟入海暴風起皆覆溺死脫者還海丰副總兵湯克寬擒斬殆盡因建議設海道副使割東莞以西至瓊州領番人市泊更設海防僉事巡東莞以東至惠潮專禦倭寇又進討亞元丹樓平之降賊王西橋吳平已撫復叛西橋掠東莞敗都指揮劉世恩兵執肇慶同知郭文通以求撫桂芳擒斬之進討平平初據南澳爲戚繼光兪大猷所敗奔饒平鳳凰山掠民舟出海自陽江奔安南桂芳檄安南萬寧宣撫司進剿遣克寬以舟師會之夾擊平萬橋山下乘風縱火平軍死無算禽斬三百九十餘人參將傅應嘉言平已禽後復云溺死福建巡撫汪道昆奏聞桂芳不肯曰風火交熾時何以知其必死也平黨林道幹復窺南澳時議設參將戍守桂芳言澳中地險而腴元時曾設兵戍守戍兵卽據以叛此禦盜生盜也不如戍柘林便從之召爲南京兵部右侍郎尋攺北部隆慶初轉左以疾乞歸言官數論薦萬曆三年冬卽家起故官總督漕運兼巡撫鳳陽明年春桂芳以淮揚洪潦奔流惟云梯關一徑入海致海湧橫沙河流泛溢而興鹽髙寶諸州縣所在受災請益開艸灣及老黃河故道以唐入海之路修築髙郵東西二堤以蓄湖水皆下所司議行未幾艸灣河工告成是年秋河決曹縣徐州桃源給事中劉鉉疏議漕河語侵桂芳桂芳疏辧曰艸灣之間以髙寶水患衝嚙疏以拯之非能使上游亦不復漲也今山陽以南諸州縣水落布種斗米四分則臣斯舉亦旣得策矣若徐邳以上非臣所屬臣何與焉因請罷禦史邵陛言諸臣以河漲歸咎艸灣阻任事气乞策勵桂芳益底厥績而詰責河臣傅希摯曠職從之其明年希摯議塞崔鎭決口束水歸漕而桂芳欲沖刷成河以爲老黃河入海之道廷議以二人意見不合故希摯撫陜西以李世達代未幾又攺世達他任命桂芳兼理河漕六年正月詔進工部尙書兼右副都禦史居職如故未逾月卒尋以髙郵湖堤成贈太子少保

徐貞明伍

袁萃

按明外史本傳貞明字孺東貴溪人父九思見循吏傳貞明舉隆慶五年進士知浙江山陰縣敏而有惠萬曆三年徵爲工科給事中會禦史傅應禎獲罪貞明入獄調護坐貶太平府知事十三年累遷尙寶司丞初貞明爲給事中上水利軍班二議謂神京雄據上游兵食宜取之畿甸今皆仰給東南豈西北古稱富彊地不足以實廩而練卒乎夫賦稅所出括民脂膏而軍船夫役之費嘗以數石致一石東南之力竭矣又河流多變運道多梗竊有隱憂聞陜西河南故渠廢堰在在有之山東諸泉引之率可成田而畿輔諸郡或支河所經或澗泉自出皆居以資灌漑北人未習水利惟苦水害不知水害未除正由水利未興也蓋水聚之則爲害散之則爲利今順天眞定河間諸郡桑麻之區半爲沮洳由上流十五河之水惟泄於貓兒一灣欲其不泛濫而壅塞勢不能也今誠於上流疏渠浚溝引之灌田以殺水勢下流多開支河以泄橫渠其澱之最下者畱以瀦水稍髙者皆如南人築圩之制則水利興水患亦除矣至於永平灤州抵滄州慶雲地皆萑葦土實膏腴元虞集欲於京東濱海地築塘捍水以成稻田若仿集意招徠南人俾之耕藝北起遼海南濱靑齊皆良田也宜特簡憲臣假以事權毋阻浮議需以歲月不取近功或撫窮民而給其牛種或任富室而緩其徵科或選擇健卒分建屯營或招徠南人許其占籍俟有成績次及河南山東陜西庶東南轉漕可減西北儲蓄常充國計永無絀矣其議軍班則言東南民素柔脆莫任遠戍今數千里勾軍離其骨肉而軍壯出於戶丁﹠﹟解出於裏中每軍不下百金而軍非土著志不久安輒賂衛官求歸衛官利其賂且可以冒餉也因而縱之是困東南之民而實無補於軍政也宜仿匠班例軍戶應出軍者歲徵其錢而召募土著以足之便事皆下所司兵部尙書譚綸言勾軍之制不可廢工部尙書郭朝賓則以水田勞民請俟異日事遂寢及貞明被謫至潞河終以前議可行乃著潞水客談以畢其說及譚綸見而美之曰吾歷塞上久知其必可行也已而順天巡撫張國彥副使顧養謙行之薊州永平丰潤玉田皆有效及是貞明還朝禦史蘇瓚徐待力言其說可行而給事中王敬民又特疏論薦帝乃進貞明少卿賜之敕令往會撫按諸臣勘議時瓚方奉命巡關復獻議曰治水與墾田相濟未有水不治而田可墾者畿輔爲患之水莫如蘆溝滹沱二河蘆溝發源於桑幹滹沱發源於泰戲源遠流長又合深易濡泡沙滋諸水散入各澱而泉渠溪港悉注其中以故髙橋白洋諸澱大者廣爲一二百里小亦四五十里每當夏秋淫潦膏腴變爲瀉鹵菽麥化爲萑葦甚可惜也今治水之策有三浚河以決水之壅疏渠以殺澱之勢撤曲防以均民之利而已帝並下貞明貞明乃躬歷京東州縣相原隰度土宜周覽水泉分合條列事宜以上戶部尙書畢鏘等力贊之因采貞明議疏爲六事請郡縣有司以墾田勤惰爲殿最聽貞明舉劾地宜稻者以漸勸率宜黍宜粟者如故不遽責其成召募南人給衣食農具俾以一教十能墾田百畝以上卽爲世業子弟得寄籍入學其卓有明效者仿古孝弟力田科量授鄕遂都鄙之長墾荒無力者貸以﹠﹟秋成還官旱潦則免郡縣民壯役止三月使疏河芟艸而墾田則募專工帝悉從之其年九月遂命貞明兼監察禦史領墾田使有司撓者劾治貞明乃先詣永平募南人爲倡至明年二月已墾至三萬九千餘畝又徧歷諸河窮源竟委將大行疏浚而奄人勛戚之占閒田爲業者恐水田興而已失其利也爭言不便爲蜚語聞於帝帝惑之三月閣臣申時行等以風霾陳時政力言其利帝意終不釋禦史王之棟畿輔人也遂言水田必不可行且陳開滹沱不便者十二帝乃召見時行等諭令停役時行等請罷開河專事墾田已工部議之棟疏亦如閣臣言帝卒罷之而欲追罪建議者用閣臣言而止貞明乃還故官尋乞假歸十八年卒貞明識敏才練慨然有經世志京東水田實百世利事初興而卽爲浮議所撓論者惜之初議時吳人伍袁萃謂貞明曰民可使由不可使知君所言得無太盡耶貞明問故袁萃曰北人懼東南漕儲派於西北煩言必起矣貞明默然已而之棟竟劾奏如袁萃言袁萃字聖起吳縣人舉萬曆五年會試又三年釋褐授貴溪知縣擢兵部主事進員外郎署職方事李成梁子如楨求爲錦衣大帥袁萃力爭寢之出爲浙江提學僉事織造中官僕曾祖曾爲州佐求入鄕賢袁萃譙守令盡黜舉者巡撫牒數十人寄學立卻還之僕人子夤入學袁萃怒核所部十一郡盡斥僕人子濫入學者二百餘人歷湖廣參議廣東海北道副使故參議龍宗武先爲太平府同知希張居正指致宣城諸生吳仕期於死論戍廉州甫兩月逃歸袁萃移牒江南攝之極醜詆宗武發狂自殺其子人咸快之中官李敬轄珠池其參隨擅殺人袁萃捕論如法請告歸所撰林居漫錄彈園雜誌多貶斥當世公卿大夫而於李三才於玉立尢甚諸攻三才玉立若邵輔忠徐兆魁喬應甲王紹徽亓詩教姚宗文輩譽之不容口其後魏忠賢出諸人皆入其黨袁萃已前卒矣

王時槐按明外史本傳時槐字子植安福人嘉靖二十六年進士除南京兵部主事歷福建僉事上杭溪南流民據險爲亂時槐單騎往諭眾感悟斬其魁出降爲建城置吏其地嘉靖三十五年倭陷詔安時槐擊破之復其城增俸一級旣而倭大至瀕海城邑悉被殘時槐坐停俸及賊逼漳浦挾火器而前將士憚不敢擊時槐令以田車載艸爲顏行而自後疾擊遂連勝之賊遁去予俸如初無何廣東賊王子文流劫至境先所撫上杭民徳時槐率眾邀於路破走之已倭又犯安時槐築城繕守境內獲全顧以糜軍資被劾當貶巡按禦史樊獻科白其枉乃以故秩調四川陸光祖爲文選雅知時槐遷尙寶少卿累進太僕少卿時馬政積弛時槐銳意振刷用法嚴下有死者爲禦史所劾降光祿少卿隆慶末出爲陜西右參政張居正柄國以京察罷歸萬曆中張嶽巡撫南﹠﹟疏薦之吏部言京朝官六年考察祖制也若執政有所驅除非時一舉謂之閏察而時槐與參政林梓並在察中羣情不服請賜召用自今永停閏察報可十九年光祖掌銓起貴州左參政旋擢南京鴻臚卿攺太常並以年老不就久之卒年八十四

政事部名臣列傳三十

明三

陶承學按明外史本傳承學字子述會稽人嘉靖二十六年進士授中書舍人遷南京禦史出爲徽州知府徽人好訟訟輒以殺人爲辭承學欲變其俗不厲聲色大者律斷小則以情宥之請賂無所施訟爲衰息有投牒者輒曰此小事何足煩公府歸與父老議之不平更來其人多悔悟中止凡訟殺人者驗不得實卽重坐自是無敢訟殺人者三殿工興采木使者以徽多木商將賦巨木承學言徽無大木商者販於外耳請出官帑畀商市之使者許焉商以不困景王就國徵徽役夫萬人候江幹時承學已遷九江副使未行白監司曰徽去江千里設王舟不時至此萬人安所食止且有逋逃猝召之難盍取直於徽而募人江滸乎於是遂收直罷役及行民爭致贐不納父老固請受一笏墨一扇而已至九江與劇賊袁三戰於黃石磯破斬之被賚歷湖廣右參政福建按察使山東河南布政使所至撫循愛養惟治役蠹無少貸常祿外錙銖不入由太僕卿攺應天府尹萬曆初歷兩京大理卿遷工部右侍郎攺刑部轉左六年遷南京禮部尙書罷歸裏居二十年卒年八十一贈太子少保天啟初謚恭惠承學所居官皆有聲而在徽州尢最民置祠祀焉子望齡字周望萬曆十七年會試第一廷試第三授編修再遷諭徳告歸起國子祭酒母老固辭不拜母喪以毀哀卒特謚文簡望齡居家孝友淡於榮名雅好楊簡王守仁王畿羅汝芳之學在詞垣與焦竑黃輝輩講論不輟一時多宗尙之

孫應鰲按明外史本傳應鰲字山甫貴州淸平衛人年十九舉鄕試第一嘉靖三十二年成進士選庶吉士攺戶科給事中出爲江西僉事三遷四川右參政龍州宣撫薛兆幹作亂執參將賀見巡撫谷中虛問計應鰲曰昔也先挾英宗犯都城於肅湣與之戰而國威振卒返英廟天子且然何有一參將中虛從其議發兵擒兆幹而見亦得免隆慶元年累遷右僉都禦史撫治鄖陽歲饑奏免光化諸縣秋糧已陳勤學勵政親賢遠姦等十事太和山提督中官呂祥貪暴劾罷之尋以病乞歸萬曆元年起故官疏請推詔書徳意贈卹建文死事諸臣不報應鰲凡再蒞鄖陽皆以廉惠得民和明年入爲大理卿又明年遷戶部右侍郎尋攺禮部掌國子監事時舉人下第者率還籍自便莫肯赴監應鰲請遵祖制悉徵入卒業四年又言太學育才之區非舉貢貴冑不得入自景泰中開例納粟其塗始濫然亦惟諸生得與至隆慶間又推及諸生降黜者由是鄕學所擯盡歸之太學而太學乃藏污納垢之地矣甚且商賈輿臺之子目不知書皆得托名俊秀濫廁賢關他日可使服官﹠﹟政哉乞亟罷前令毋使爲辟雍玷於是諸生降黜及民間子弟不堪造就者皆不聽入監其秋帝幸太學先期習儀學正周道直者素狂易應鰲嘗叱之至是突呼曰天顏不違咫尺祭酒應鰲屢反顧以巾拭面不敬於是應鰲以見侮屬吏自陳求去帝以道直狂肆命下詔獄杖之削其籍慰畱應鰲尋以病予告十一年言官交薦起刑部右侍郎未上拜南京工部尙書禦史譚耀言其之任遷延遂令致仕應鰲奮起荒僥以學行知名爲黔中人士之冠卒謚文恭

楊成按明外史本傳成字允大長洲人嘉靖三十五年進士授工部主事歷浙江副使隆慶初進四川參政蜀王故責倨諸司朝謁執禮過卑成據典制爭之王不能屈王府所侵山林陂田輒釐還之民三遷廣西左布政使時府江用兵成主調軍食不煩民而事集入覲吏請以羨金治裝成笑卻之萬曆元年召爲應天府尹進右副都禦史巡撫江西歲旱發粟行賑屏騶從步禱雨立降九江撫州歲潦民失業轉徙有司以逋賦累考成成曰長此無已官民兩盡矣乃築長堤捍水民業得復賦以大登﹠﹟州俗負險善斗有爭產相格殺巡撫名之爲賊驛書會剿成曰此一獄吏事耳何兵爲﹠﹟撫獨以兵掩擊馘斬首百十計復請會疏獻捷成愀然曰公下殘民命上欺朝廷吾塞耳不欲聞乃欲見涴耶辭不與淸江樟樹鎭商賈總萃每苦盜賊後增戍兵始安而儲偫屢不繼成奏言此鎭額稅百七十餘金耳今入且十倍請以舊額輸部余畱餉兵從之歷工部左右侍郎八年拜南京工部尙書久之就攺禮部移疾歸十五年起南京吏部尋攺兵部參贊機務成沈密寡言至軍國大計直辭正色人望歸之已引年乞休詔加太子少保致仕二十三年復以本官召掌南京都察院力辭不赴朝廷爲虛位者三年然後聽許詔賜存問卒謚莊簡孫廷樞

徐栻從子待聘

按明外史本傳栻字世寅常熟人嘉靖二十六年進士除宜春知縣以嚴嵩家人恣橫約束之嵩不悅然政廉明無以難考核最擢南京禦史上兵計七事語侵趙文華嵩益怒會京察大學士李本掌吏部事承嵩指謫栻浙江布政司都事歷遷山東右布政使隆慶五年擢右副都禦史巡撫江西萬曆初上言請臨徳二倉必滿二百萬石方得攺折從之進南京工部侍郎時黃河屢決栻請開膠萊河大學士張居正主之卽命栻兼右僉都禦史會山東撫按計處開浚事宜俄命罷役召栻還攺兵部侍郎巡撫浙江奏築海鹽塘又浚澉浦至秦駐山河道以通運六年春入爲刑部左侍郎尋進南京工部尙書自以居正同年交歡寓書請召還言事者居正意不懌給事中姚學閔南京禦史張友舜上疏論之罷歸從子待聘字廷珍萬曆中進士仕至陜西按察司使以不竟王之采贓忤巡撫都禦史喬應甲爲時論所稱

王叔果按明外史本傳叔果字育徳永嘉人父澈舉於鄕終福建左參議叔果舉嘉靖中鄕試二十九年登進士第父喪服除授職方主事歷武選郎中武選號猥雜叔果每注選嚴加稽核吏無敢姦出爲湖廣右參議部內承天徳安二府有睿宗陵寢及郢梁岐三絕王墳中人藉修護名歲耗以千計叔果悉淸裁之縉紳謁顯陵者其夫廩皆責之鍾祥民困甚爲請於撫臣俾疏酌道裏近遠爲朝謁品節郵驛爲蘇遷廣東按察副使時方患倭當事以叔果文吏不任兵請用爲文學官遂歸不復出林居二十餘年手未嘗去書覃精六經性理之學象山陽明尢所契有半山藏稿二十卷

鄭文茂按明外史本傳文茂字寶夫縉雲人生有至性八歲塾師嚴束以禮法諸生不堪將去之文茂獨曰患不熟耳熟之當更遠也十二喪母哀毀過於成人寢處棺側哭恆至夜分目爲流血有芝生於棺事繼母如母嘉靖三十二年甫釋褐而父卒徒跣奔還嘔血數升毀瘠骨立其祖泣撫之曰吾老矣旣失壯子又使我失佳孫耶乃彊起啜粥廬於墓所服除起授刑部主事淸執不撓爲尙書鄭曉所器宛平令幹沒帑金委罪藏吏當死戍者九人文茂訊得其情欲坐令令賄嚴嵩父子令錦衣陸炳陰脇之文茂不爲動竟置之法而九人獲免又數出錦衣所誣大盜炳深銜之然卒不能有所蔑慮囚江南人不得幹以私歷員外郎郎中出爲承天知府漢水故有堤歲久而圮大爲民患文茂議復之而荊州當其下流士大夫慮害己相率力阻翰林張居正時官翰林至三貽書爲言文茂不聽卒成之入覲舉治行卓異執政徐階嚴訥爭欲守其鄕郡力辭還任歲侵發倉賑貸而瘞其死者民大悅振興文教所拔名士李維楨輩十餘人咸取科第去提學使者爲廣弟子員以優之景陵令貪版其不法狀逐之屬吏震栗遷四川按察副使飭夔州兵備令善媚者注下考斥之州縣佐貳用便宜遣逐有聞風自去者風紀大振會聞繼母訃卽日奔歸服闋遂不復出家居十五年布衣糲食絕迹公府有司屢勸駕堅臥不起好談性理之學及門者甚眾士類莫不仰之

李渭按明外史本傳渭字湜之貴州思南人年十五養﹠﹟小樓父富見其箕踞誨以毋不敬渭悚然少間請曰若妄念何父曰思無邪而已自是服膺弗替弱冠舉於鄕久之除華陽知縣遷知和州咸有惠愛進髙州同知猺賊來犯據險置陣爲三覆待之賊引去時行一條鞭法渭劑量多寡官爲主辦悉放民歸耕屬邑有饋峻卻之歷南京工部郎中出爲韶州知府先是韶民苦役多爲盜渭集寮屬諭曰欲民無盜君輩當先弭盜心否則是身爲盜幟也聞者凜然受教治最當遷士民相率乞畱撫按以聞詔進一官任職如故隆慶五年舉治行卓異進廣東副使惠潮寇朱良寶亂討平之遷雲南參政浚松溪水漑田萬餘頃城晉寧安寧二州役久癘作予藥療之死者給槥軍民戴若慈母居四年謝病歸裏渭初問學於蔣信及官南都與耿定向語學有契遂執弟子禮復與羅汝芳相得其大要以萬物一體爲主而歸之於自然卒年七十六

章時鸞按明外史本傳時鸞靑陽人受業鄒守益之門由舉人爲鄒縣知縣鄒土瘠民散時鸞招集流亡勸之耕織數年邑大治時河決病漕河道尙書朱衡大集僚吏咨得失時鸞請開南陽新河衡用其言果底績時已遷衢州同知衡諳其才奏調兗州端理河事隆慶五年舉治行卓異擢保定知府明年河道侍郎萬恭議大築堤防給事中雒遵出勘視薦時鸞才乃以爲河南副使端督南堤起蘭陽趙皮寨迄虞城淩家莊亙二百三十里募夫十六萬人役七十日而畢工費大省下無咨怨恭上其功賚銀幣已復有河堤之役時鸞以病不行巡按禦史褚鐵劾其托疾避事削籍歸萬曆六年用侍郎吳桂芳薦起故官未幾謝病去時鸞性行醇篤居官務盡心不以家累自隨每去官襆被蕭然有古循吏風

萬虞愷按明外史本傳虞愷字懋卿南昌人嘉靖二十年進士除無錫知縣均調徭賦大戶無敢隱占有主簿實廉坐蜚語當罷虞愷力爭於禦史欲解印與俱去禦史初怒已察其誠簿得免徵授南京兵科給事中守備中官丘得奏益軍九十人供役虞愷抗疏劾其欺罔事竟寢故事操江文武大臣與守備參贊官列坐後乃坐於側操江都禦史恥之每遇會操輒托故避去虞愷爲奏復舊制奉詔核武職冗員力拒請屬黜戚畹冒襲及他越資遷授者百二十餘人尋核南京戶部尙書閔楷督儲副都禦史劉渠貪鄙不職且言渠先撫雲南厚索黔國公沐朝輔寶玩致朝輔藐視憲臣狎弄威柄妄請節制二司宜勒罷楷渠嚴戒諭朝輔以杜其漸帝悉從之出爲山東參議移福建副使虞愷謂政先大體今上官喜用巧文新進吏日擾獄市民且重足立以故禦史行部輒請自往代爲讞鞫嘗一日而出福州系囚五十餘人民歌頌之再遷湖廣按察使楚遼二藩府侵民產奪歸之民歷山東山西左右布政使歲饑便宜發粟賑貸四十年以右副都禦史提督操江攺督南京倉儲除京商和買之困奏行利民六事公私便焉歷兩京刑部右侍郎虞愷與嚴嵩同江西人然未嘗附麗所歷官率隨牒平進至是世蕃再下獄當事欲坐以謀叛虞愷曰世蕃非叛其姦貪亂政自足一死不必更擬他律也當事者嗛之會南京給事禦史以考察劾之虞愷遂罷歸虞愷惇朴有行義諸生時卽以講學爲歐陽徳所器然不務爲名髙一時推爲長者卒年八十四子廷言孫建昆

瞿汝稷按明外史瞿景淳傳景淳子汝稷字元立好學工屬文以蔭補官三遷至刑部主事時扶溝知縣坐抶宗人被逮神宗怒令予重比汝稷曰宗室出郭法有禁是微服至邑庭官自抶扶溝民耳庸何罪尙書曰如上怒何汝稷曰脫有譴願獨當之讞上竟得釋歷黃州知府徙邵武稅奄倨甚檄令伏謁爭之不得棄官歸再起守辰州屬永順土司彭元錦助其弟保靖土司象幹與酉陽冉禦龍相讎殺久不解汝稷馳檄元錦以禍福諭之遂解兵去三土司皆安撫按議剿紅苗汝稷力陳不可事得寢尋遷長蘆鹽運使潞府官校畏其彊直私販爲沮汝稷起家任子格於例不得大用發憤樹立不媕阿以取容尋得疾乞骸骨詔以太僕少卿致仕尋卒

張朝瑞按明外史本傳朝瑞字子禎海州人隆慶初舉進士除安丘知縣有能聲攺補鹿邑集流移嚴保甲舉鄕約大要以惠窮黎遏姦宄爲急邑疆半侵於衛民苦虛賦乃履畝度之復侵地七千餘頃治績最當遷會有嗛者稍遷南京行人司副移戶部員外郎進郎中遇當榷稅率辭不就萬曆中出爲金華知府歲侵谷湧貴出庫金貴糴而平糴民忘其災葺先賢祠拓爲崇正書院置田二千餘畝貯經籍延師儒教之士風爲振遷濟寧兵備副使兼治河時有議鑿性義嶺通漕渠者朝瑞謂地險非便忤督河大臣意杜門求去遂攺浙江進湖廣參政屏黜貪殘以淸淨爲理召拜應天府丞遷南京鴻臚卿會黃河西注阻漕朝瑞請塞黃堌口復徐邳故河謂堌之不塞則徐呂之水不流江南漕粟千艘無入京之路議與河臣楊一魁左格不行當攝應天府事以先所建表忠祠祀建文朝忠臣未盡爲增六十餘人廷推太常卿未下一日疾作端坐而逝朝瑞勤學勵行風格軼羣其卒也貧不能殮僚友賻而歸之天啟初追謚靖恪

徐淶應奎按明外史本傳淶字原易休寧人少有志趣好洛閩之學第萬曆二年進士除南城知縣爲政先教化後刑罰𨿽窮鄕下裏皆單車巡行咨問疾苦惠利大興行取入都稍遷刑部主事歷戶部郎中並在南京時相張居正寢疾南中大小諸僚莫不奔走祈禱淶獨不赴十三年出爲南昌知府有善政雅重鄧元錫劉元卿章潢學行及入覲薦之於朝遷江西驛傳副使十九年坐事被論淶因發禦史龔云致枉道還家騷擾郵傳及蘇州推官唐斯盛灃州知州王志遠擅用郵符狀三人坐貶官而淶亦解任尋起浙江副使歷四川參政浙江按察使浙江福建左右布政使三十六年吏部舉天下治行卓異淶與焉未及遷擢而卒淶素持廉節所在有建樹爲人耿介寡合亦一時好修之士云同時應奎鄞人隆慶二年釋褐歷官﹠﹟州知府先是鄕民以薪米入城者必科其稅供知府交際應奎至卽除之且立石垂永久舉治行卓異遷河南右參政已攺廣東轄珠池池居海中監司歲率將士防守采供上用往往黨比爲姦有潘弁者締交內官恣意營私監司貪其賄反爲獎薦應奎獨發其姦狀逐之移福建右布政使故事歲以二萬金充右使私﹠﹟應奎獨不取貯之於庫遷廣東左布政嫌其地腴四疏乞歸詔加太常卿致仕家居十餘載坐臥小軒日搜經籍有易象羣詮

夏良心按明外史本傳良心字宗堯廣徳人隆慶五年進士授刑部主事歷員外郎精於法比出爲湖廣僉事與參將鄧子龍討平苗賊金道侶賚銀幣攺山西參議礦賊張淸嘯聚萬餘人良心開示恩信次第撫定遷浙江副使海水溢沒民廬良心循行捍築民無失所累遷江西左布政使庫有羨金令充宗祿不自私一錢萬曆二十六年以右副都禦史巡撫其地時中官李道潘相領礦稅道駐湖口相駐南昌皆憚良心方嚴廣信銅塘山與浙江福建地相錯延袤七百里大盜葉宗畱鄧茂七常巢其中後遂禁民樵采至是相規以爲利疏稱采木佐大工遺姦人陸太等召商於上饒上饒民羣聚毆太幾死知縣李鴻佯言收太乃得免良心遂列上十不可狀未報念事難口舌爭獨可以計沮乃授意知府要相入山按視而陰誡導者故紆行深林叢棘間重趼蹩躄累日乃還相憊甚遂不復言采木事太和武山產石膏利至纖屑相亦欲開采良心復奏罷之先是稅使至令所屬十三府歲輸課十五萬良心力爭於朝不得則請畱其半賑饑而所輸半率皆諸司無名錢一不以累民是時稅使四出諸方騷動民蹙蹙不聊生而江西獨晏然良心力也良心忠誠廉愼爲巡撫六年就加兵部右侍郎逾年卒遺疏請罷礦稅錄遺賢甚切巡按禦史徐元正上之於朝且述輿人之言請建祠賜額以旌其忠贈兵部尙書祠曰褒徳

竇子偁按明外史本傳子偁字可揚合肥人萬曆二十年進士授大理評事累遷戶部郎中出爲泉州知府公勤廉愼吏民畏愛二十九年擢湖廣提學副使移福建右參政旣去而士民祠之以艱歸起官江西三十八年舉治行卓異遷浙江按察使剛斷不撓姦豪斂迹就進右布政使一日門初啟有數人舁巨桶入詰之曰此羨余也輸餉訖例當分送子偁曰朝廷方憂乏餉安得羨余揮之去俄遘疾去官起歷福建左右布政使四十二年稅使髙采作亂劫巡撫袁一驥諸司奔救子偁獨後至事聞給事中吳亮嗣論之遂堅意乞去士民追思之子偁淸介所至有聲爲江北人士之冠其平居持論與東林諸人合故不爲異己者所容

趙賢按明外史本傳賢字良弼汝陽人甫冠舉嘉靖三十五年進士除戶部主事出監臨淸倉治遼東餉皆勵淸操歷荊州知府大水民饑賢徧行村落計口給賑已而築堤捍水疏渠漑田旣免於患反獲水利民深徳之大盜楊勝徳黃中等爲亂賢單車詣勝徳壘曉以大義賊叩首伏罪中聞之亦相率降撫按及給事中張鹵薦其治行詔增俸二級隆慶二年進湖廣參政仍守荊州六年累遷右僉都禦史巡撫湖廣畫便宜十事上之已復奏行救荒四事時張居正綜核吏治諸司無敢廢惰賢於巡撫中最號稱職萬曆四年召爲左僉都禦史明年以右副都禦史巡撫山東奏免積逋銀米七十萬入爲吏部左右侍郎十年拜南京吏部尙書逾年以病免賢敏於政事自爲荊州受知於居正故驟遷巡撫遂至尙書然其才自足進用人不以爲私以故居正沒言者爭擊其黨獨於賢無所指摘及追論遼府變產事或言賢守荊時估輕值以媚居正遂落職閒住久之子壽祖

方廉按明外史本傳廉字淸之浙江新城人嘉靖二十年進士授南康推官遷禮部主事歷郎中時世宗罷朝久朝儀曠廢廉獨討而習之及二十九年以邊警猝臨朝廉袖﹠﹟艸上之尙書徐階一循故事無所失階心賢之以其鄕松江數中倭言於吏部以廉爲松江知府至則增陴浚塹建敵樓爲守禦計賊果大至不獲逞屬邑上海故無城廉亟議築之官帑不足則勸諭大姓出貲而親與吏民分土比城成賊猝犯竟賴以全立賞格募健兒俾自保聚省客兵過半閭裏晏然居數年遷九江兵備副使進廣東右參政值大軍討三巢諸賊廉與有功三十九年蘇松巡撫翁大立罷時階已執政亟稱廉賢遂拜右僉都禦史代大立巡撫時兵革𨿽息而民用雕獘廉上疏極陳其狀得減田租百餘萬乃汰冗官冗兵節浮費專設治水通判以重農功居三年政效甚著進右副都禦史移撫湖廣嘗以白金五兩遺都給事丘﹠﹟爲﹠﹟所發遂罷歸隆慶初用薦起南京大理卿尋以左副都禦史總督漕運巡撫鳳陽諸府中官守陵者擅受民詞廉按祖制禁之徐州丁夫獨任二洪役多怨咨廉請以漕司余米雇役又奏罷如臯屯兵民徳之三年攺南京工部右侍郎尋致仕萬曆十年卒廉有吏才善應變故所至辦而立治松江人尢懷其澤奉祀不絕

董應舉按明外史本傳應舉字崇相閩人萬曆二十六年進士除廣州教授與稅監李鳳爭學傍壖地鳳舍人馳騎文廟前縶其馬用是有名遷南京國子博士再遷南京吏部主事召爲文選主事歷考功郎中予告歸起南京大理丞天啟攺元再遷太常少卿督四夷館二年春廣寧告警京師恟懼朝士有托故移家者應舉請斬之以勵廷臣且陳急務數事遂擢應舉太僕卿兼河南道禦史經理天津至山海屯務應舉以責太重陳十難十利帝悉敕所司從之乃分處遼人萬三千餘戶於順天永平河間保定詔書褒美遂用公帑六千買民田十二萬餘畝合間田凡十八萬畝廣募耕者畀工廩田器牛種浚渠築防教之藝稻農捨倉廨場圃舟車畢具費二萬六千而所收黍麥谷五萬五千餘石廷臣多論其功就進右副都禦史天津葛沽故有水陸兵二千應舉奏令屯田以所入充歲餉屯利益興五年六月朝議以屯務旣成當廣鼓鑄乃攺應舉工部右侍郎專領錢務開局荊州尋議給兩淮鹽課爲鑄本命兼戶部侍郎並理鹽政應舉至揚州疏請釐正鹽規議商人補行積引增輸銀視正引之半爲部議所格應舉方奏析而巡鹽禦史陸世科劾其侵官魏忠賢傳旨詰讓禦史徐揚先遂希指再劾落職閒住崇禎初復官應舉好學善文其居官慷慨任事在鄕裏好興利捍患比沒海濱人祠祀之

譚昌言按明外史本傳昌言字聖兪嘉興縣人萬曆二十二年舉鄕試第一越七年第進士授常熟知縣精敏優吏才決獄治賦人不能欺尋調婺源開江灣金築嶺以避芙蓉五領之險母服除起官欒城東鄕四十村舊苦無井昌言爲開鑿三百每井得漑田四十畝而費谷僅九百石三理劇邑處之若家事民咸愛之稍遷南京職方主事進車駕員外郎郎中福王之國洛陽需馬快船五百期已近船尙滯通灣尙書以爲憂昌言請遣官賚貲往修尙書從之事果克辦父服除入爲車駕郎中以右參議督福建學政精於較閱有以私書請托者以寸褚侑原函還之天啟元年遷山東按察副使監軍登萊時遼左用兵登萊爲要地士馬雲集明年正月廣寧失守遼人浮海避難者胥集於登萊昌言以四月抵任適巡撫陶朗先被劾杜門諸軍乘間鼓噪昌言責總兵沈有容曰撫軍方謝事而大帥縱兵鼓噪可乎有容急傳箭禁止捕治其魁亂少定昌言曰登城斗大聚卒四萬月費餉金萬五千倉無見糧縱暫戢亦終亂爾乃建議散之一月間客兵遣去者過半民獲安堵時遼人來歸者日眾昌言盡心撫卹有資者遣往四方余安置屬邑分地授廛而資其牛種禁居民不得淩轢流民安之濰縣令與遼將構隙誣遼人爲變山東巡撫王惟儉倉皇疏聞詔登鎭發兵協剿登營多遼人聞之洶洶昌言單輿入其營大言曰遼人吾人遼將吾將也何爲發兵握其將李性忠手令遣使安撫果不煩兵而定毛文龍據海島時掠平民毒其舌獻俘昌言知其僞畱而飲食之解其毒旬日能言則皆遼人也悉遣爲農朝鮮李倧篡位遣使請封爵過登文龍爲之介以珍物爲贈昌言卻之曰逆賊不討而封之非國典也拒其舟毋得近迂道往天津去四年遷萊州海防右參政明年舉治行卓異文龍數獻首功昌言弗爲勘報文龍積怒深結魏忠賢得舉刺文吏遂誣構理餉同知翟棟忠賢卽矯旨逮之昌言頓足曰以我故累廉吏何以生爲憤懣不食嘔血卒年五十五崇禎攺元其子援以死勤事例請卹於朝贈太僕寺卿予祭葬蔭一子異數也子三貞默貞良皆進士官主事貞碩天啟中舉於鄕

章嘉禎按明外史本傳嘉禎字元禮徳淸人萬曆八年進士授蒲圻知縣憂歸補當塗大旱蝗飛蔽天將及境嘉禎禱之一夕蝗盡赴水死民有治地得金者金鐫嘉禎二字持以獻曰天賜也嘉禎取金熟視之謬曰此文乃嘉佑固宋物也令籍入庫禦史喬璧星按部至索行幄嘉禎不爲具璧星怒夜宿太平驛見驛中爲位祀嘉禎召丞欲撻之丞言令有徳於民民皆奉祀何撻丞爲璧星趣具驗丞出食頃擔囊而至皆民所奉嘉禎祠版也璧星大感動特疏薦之擢兵部主事移禮部歷文選員外郎坐會推閣臣失帝意謫羅定同知解職歸三十六年起南京刑部主事遷尙寶丞歷通政參議右通政時方向用坐忤禦史劉廷元中以京察將貶秩調用遂歸天啟攺元起兩浙運司判官三遷大理左丞寺卒嘉禎操行純粹負經濟大略而扼於當路竟不獲展其志焉

徐如珂按明外史本傳如珂字季鳴吳縣人萬曆二十三年進士除刑部主事歷郎中主事謝廷贊疏請建儲帝怒盡貶刑曹官如珂得雲南布政司照磨累遷南京禮部郎中嶺東道參議暹羅貢使饋犀角象牙如珂不受天啟元年遷東川兵備副使擊奢崇明黨樊龍復重慶巡撫因屬如珂搗藺州土城會他路監軍閔夢得等攻克永寧進拔藺州崇明父子竄水西去乃召如珂爲太僕少卿轉左通政魏忠賢逐楊漣如珂郊餞之忠賢銜甚遷光祿鄕修公廨竣疏詞無所頌美六年九月廷推南京工部右侍郎遂削籍抵家治具飲客頃之卒或云如珂懼忠賢怒之服毒死崇禎初起南京工部侍郎死歲餘矣尋錄破賊功賜祭葬進秩一等任一子官禦史劉聞詩請優卹寢不行

胡平表按明外史本傳平表雲南臨安人也萬曆中舉於鄕歷忠州判官天啟元年秋樊龍陷重慶平表縋城下詣石砫土官秦良玉乞師號泣不食飲者五日夜良玉爲發兵巡撫朱燮元檄平表監良玉軍會擢新鄭知縣燮元奏畱之攺重慶推官監軍兼副總兵盡護諸軍將戰數有功擢四川監軍僉事兼理屯田遷貴州右參議崇禎元年總督張鶴鳴言平表偏州小吏慷慨赴義復新都解成都圍連戰白市驛馬廟進據兩嶺俘斬無算奪二郎關擒賊帥黑蓬頭追降樊龍遂克重慶用六千人敗奢寅安邦彥十萬兵請以本官加督師禦史銜賜之專敕必能梟逆賊首獻闕下部議格不行乃進秩右參政分守貴寧道蔭子錦衣世千戶時插漢數擾邊給事中瞿式耜復頌其功言奢賊變起重慶平表集川東少年制馭土司一切舟艦軍馬芻茭儲蓄營壘矢石悉手自營辦率五六千步卒碎十萬眾取永寧掃畢節而還古名將無以過宜攺邊道加銜太僕專辦插事亦不果久之擢貴州布政使四年大計坐不謹落職十三年督師楊嗣昌薦之詔以武進通判監標下軍事嗣昌卒平表罷歸卒於家

盧安世按明外史本傳安世貴州赤水衛人萬曆四十年舉於鄕爲富順教諭天啟初奢崇明反遣賊逼取縣印署令棄城走安世收印率壯士擊斬賊無何賊數萬猝至安世單騎斗手馘數人詣上官請兵城遂陷已率眾至復其城帝用大學士孫承宗言超擢僉事監軍討賊屢戰有功五年四月總督朱元上言自遵義五路進兵永寧破巢之後大小數百戰禽獲幾四萬人降賊將百三十四人招撫羣賊及漢土苗仲二十九萬三千二百餘人皆監司李仙品劉可訓鄭朝棟及安世等功武將則林兆鼎秦翼明羅象漧土官則陳治安冉紹文悅先民等帝納之安世進貴州右參議遷四川副使遵義監軍又數有功崇禎初予世蔭武職進右參政久之解官歸卒

沈萃禎蔣英按明外史本傳萃禎字裒中平湖人萬曆四十一年進士授工部主事榷稅荊州革除諸小稅以其羨築堤沙市荊民立碑其上稱沈公堤尋攺南京兵部歷員外郎郎中出爲蘇州知府先是有令協濟福王府白糧期五歲而止至是已輸七歲猶未止萃禎至卽停之歲饑惡少千百爲羣公行剽劫萃禎禽首惡五人白於巡撫而杖殺其三爲設策賑卹一境帖然與部下薦紳文震孟陳仁錫周宗建周順昌諸人善時講求利獘吳江縣知縣曹欽程贓私狼籍爲告巡撫周起元劾去之天啟二年舉治行卓異錫宴禮部遷福建副使飭興泉兵備紅毛番犯銅山侵中左所萃禎聞報卽日移駐同安督將士守禦相持十五日屢出奇撓之番人迄就撫四年進右參政職驛傳以親老乞歸時欽程起爲工部主事明年三月誣劾禦史周宗建因言宗建私萃禎躐致參藩遂貶三秩崇禎初言官張承詔葉成章吳煥張國維等交章論薦以原官分守嶽州攺按察使飭蘇松兵備遇疾不赴尋以福建按察使分巡福寧時山海寇盜叵測巡撫鄒維璉初至未習閩事歸降者意頗觀望聞萃禎至喜曰沈公來吾屬無虞矣遂委心歸順願效死力錄功賜白金增俸一等六年遷右布政使仍﹠﹟蘇松甫數日復以親老乞歸尋卒萃禎守官廉通籍二十載家無餘貲士論稱之同時蔣英嘉善人萬曆三十八年進士歷知松溪漳浦宜興三縣天啟時由南京吏部郎中爲福建驛傳副使所親魏大中周宗建系獄徵贓皆代爲輸納坐是削籍崇禎初起故官飭蘇松兵備時郵傳政苛英以誤給勘合貶四秩當調會宜興編修陳於鼎修撰陳於泰兄弟縱豪奴蹈藉鄕裏縣人羣起焚其廬發其先墓勢洶洶將成大變上官以英前宰宜興得民心檄令往撫英單輿馳赴重懲豪奴數人令亂民自獻其首惡亂立定上官敍其勞請復所貶之秩首輔周延儒與陳氏有連謂英不能戢變再貶二秩遂歸英有雅操歷官多可稱述爲輿論所推

張允登按明外史本傳允登漢州人萬曆三十八年進士除咸陽知縣調咸寧並有惠政允登出湯賓尹之門而不屑附麗以進賓尹惡之稍遷刑部主事進員外郎郎中泰昌時出爲嚴州知府持身淸苦吏民畏愛會臺州兵變上官以允登才奏調之天啟三年冬遷雲南提學副使五年大計拾遺爲言官所中調貴州僉事破水西賊有功遷湖廣右參議進副使以疾歸崇禎三年錄前功命補官時進一秩明年正月起陜西右參政分守河西道時延綏頻歲大饑羣盜四起允登賑荒卹災詰姦弭盜威惠並著禦史吳彥芳陜西巡按禦史吳甡並薦之其年閏十一月賊上天猴混天猴糾黨千餘人攻甘泉城允登時在城中與知縣郭永圖登城守禦城陷允登永圖並遇害士民聞之喪服哭迎罷市三日總督洪承疇以聞且請卹贈允登太常卿永圖光祿少卿並賜祭葬蔭其一子

嶽鍾秀按明外史本傳鍾秀字完懿山陽人萬曆二十五年舉於鄕授徳化知縣以內艱歸服除補新野部內多豪猾善持長吏短長鍾秀課農桑省徭役月朔集父老以孝友勉其子弟吏民始易之久乃化其至誠上官稔其賢令攝唐縣逾年唐亦治比歸新野唐民遮道垂涕久乃得行行取入都庫吏以奇羨數千金進卻之封識而去士民泣送數百里署中古木多巢烏鍾秀就道時烏隨車飛噪數日乃返縣人作義烏傳記之至京授刑部主事崇禎初卹刑雲貴出死罪百餘人有富豪殺人已論死賄庖人埋金驛館求釋鍾秀怒將執治之庖人夜遁乃免歷員外郎郎中出爲雲南瀾滄參議九年遷貴州思仁副使地雜苗蠻號難治鍾秀制馭有方莫不從化有以金寶饋者峻拒之益感服再遷甘肅參政撫按奏畱之部議不許先是有吏部郎過淮銜鍾秀家居不出迓至是以逾期罷之鍾秀性至孝兒時卽割股愈父疾母疾亟嘗糞知不救禱天求代居喪毀瘠不能起所歷官並以淸操聞家居二十年卒所著有類說一百卷

髙斗樞按明外史本傳斗樞字象先鄞人崇禎元年舉進士授刑部主事坐議巡撫耿如杞獄與同列四人下詔獄尋復官進員外郎稍遷荊州知府長沙兵備副使湖南未遭寇民不知兵長沙止老弱衛卒五百又遣二百戍攸縣城庫雉堞盡圮斗樞建飛樓四十大修守具臨藍賊艘二百餘由衡湘抵城下相拒十餘日乃引去轉攻袁州遣都司陳上才躡其後賊亦解去尋擊殺亂賊劉髙峯等撫定餘眾有詔錄其功巡撫陳睿謨大徵臨藍寇斗樞當南面大小十餘戰賊盡平詔賚銀幣累進按察使移守鄖陽十四年八月視事鄖被寇十載屬邑有六居民共四千撫治王永祚以襄陽急移師鎭之斗樞至甫六日張獻忠自陜引而東斗樞令遊擊王光恩及弟光興分扼之戰頻捷賊不敢犯光恩者賊降將小秦王也十五年冬李自成陷襄陽均州攻鄖陽四日而去明年春復來攻十餘日不克乃退屯楊溪五月斗樞召遊擊劉調元入城旬日間殺賊三千餘自成自將來攻卒不克而去乃令光恩復均州調元下光化躬率將士復谷城將襲襄陽聞孫傳庭敗旋師均州復爲賊有十七年正月自成遣將路應標等以三萬人攻鄖斗樞遣人入均州燒其蓄積賊乏食而退當是時湖南北十四郡皆陷獨鄖在自十五年冬撫治王永祚被逮連命李幹徳郭景昌代之路絕不能至中朝謂鄖已陷不復設撫治十六年夏斗樞上請兵疏始知鄖存眾議卽任斗樞而陳演與之有隙乃擢知府徐啟元爲右僉都禦史任之加斗樞太僕少卿路阻亦不能達明年二月朝議設漢中巡撫兼督川北軍務擢斗樞右副都禦史以往朝命亦不達至三月始聞太僕之命卽以軍事付啟元七日而北都變並聞漢中之命地已失不可往福王立移斗樞巡撫湖廣代何騰蛟復以道路不通攺用王驥斗樞皆不聞也國變後數年還家卒

劉憲寵按明外史本傳憲寵字抑之慈溪人萬曆十四年舉會試連遭親喪不飲酒食肉處內者凡六年旣廷對授吉安推官治獄明恕屬邑泰和萬安多兼並憲寵躬履阡陌度田無間寒暑比竣事豪家莫敢嘩入爲虞衡主事攺儀制進員外郎專司冊庫凡王府請名封朝報夕奏掾吏無敢牟利帝將建東宮旣諏吉以冊寶未具傳諭易期舉朝駭愕憲寵與首輔沈一貫同郡急請一貫封還大禮遂定尋進郎中皇長孫生憲寵言於侍郎李廷機請頒赦天下尊上聖母徽號一以皇長子禮行之禮成擢光祿少卿引疾歸天啟初用薦起官再遷右通政疏陳加賦之害帝報曰加賦非得已今何策以濟兵食備列以聞憲寵乃條上屯田鹽莢鼓鑄三事帝頗采納五年擢南京太僕卿憤魏忠賢亂政淸流盡斥復引疾歸憲寵淸介恬雅於世味泊如門戶旣興無所附麗尢爲小人指目列之東林竟遭削奪崇禎初復之卒於家

政事部藝文

新序論

漢劉歆秦孝公保崤函之固以廣雍州之地東並河西北收上郡國富兵彊長雄諸侯周室歸籍四方來賀爲戰國霸君秦遂以彊六世而並諸侯亦皆商君之謀也夫商君極身無二慮盡公不顧私使民內急耕織之業以富國外重戰伐之賞以勸戎士法令必行內不私貴寵外不偏疏遠是以令行而禁止法出而姦息故𨿽書云無偏無黨詩云周道如砥其直如矢司馬法之勵戎士周后稷之勸農業無以易此此所以並諸侯也故孫卿曰四世有勝非幸也數也然無信諸侯畏而不親夫霸君若齊桓晉文者桓不倍柯之盟文不負原之期而諸侯畏其彊而親信之存亡繼絕四方歸之此管仲舅犯之謀也今商君倍公子﹠﹟之舊恩棄交魏之明信詐取三軍之眾故諸侯畏其彊而不親信也藉使孝公遇齊桓晉文得諸侯之統將合諸侯之君驅天下之兵以伐秦秦則亡矣天下無桓文之君故秦得以兼諸侯衛鞅始自以爲知霸王之徳原其事不諭也昔周召施善政及其死也後世思之蔽芾甘棠之詩是也嘗捨於樹下後世思其徳不忍伐其樹況害其身乎管仲奪伯氏邑三百戶無怨言今衛鞅內刻刀鋸之刑外深鈇鉞之誅步過六尺者有罰棄灰於道者被刑一日臨渭而論囚七百餘人渭水盡赤號哭之聲動乾天地畜怨積仇比於丘山所逃莫之隱所歸莫之容身死車裂滅族無姓其去霸王之佐亦遠矣然惠王殺之亦非也可輔而用也使衛鞅施寬平之法加之以恩申之以信庶幾霸者之佐哉

答元饒州論政理書

唐柳宗元奉書辱示以政理之說及劉夢得書往復甚善類非今之長人者之志不惟充賦稅養祿秩足己而已獨以庶富且教爲大任甚盛甚盛孔子曰吾與回言終日不違如愚然則蒙者固難曉必勞申諭乃得悅服用是尙有一疑焉兄所言免貧者而不益富者稅此誠當也乘理政之後固非若此不可不幸乘獘政之後其可爾耶夫獘政之大莫若賄賂行而徵賦亂苟然則貧者無貲以求於吏所謂有貧之實而不得貧之名富者操其贏以市於吏則無富之名而有富之實貧者愈困餓死亡而莫之省富者愈恣橫侈泰而無所忌兄若所遇如是則將信其故乎是不可懼撓人而終不問也固必問其實問其實則貧者固免而富者固增賦矣安得持一定之論哉若曰止免貧者而富者不問則僥幸者眾皆挾重利以邀貧者猶若不免焉若曰檢富者懼不得實而不可增則貧者亦不得實不可免矣若皆得實而故縱以爲不均何哉孔子曰不患寡而患不均不患貧而患不安今富者稅益少貧者不免於捃拾以輸縣官其爲不均大矣非惟此而已必將服役而奴使之多與之田而取其半或乃出其一而收其二三主上思人之勞苦或減除其稅則富者以戶獨免而貧者以受役卒輸其二三與半焉是澤不下流而人無所告訴其爲不安亦大矣夫如是不一定經界核名實而姑重攺作其可理乎夫富室貧之母也誠不可破壞然使其大幸而役於下則又不可兄云懼富人流爲工商浮窳蓋甚急而不均則有此爾若富者𨿽益賦而其實輸當其十一猶足安其堵𨿽驅之不肯易也檢之逾精則下逾巧誠如兄之言管子亦不欲以民產爲徵故有殺畜伐木之說今若非市井之徵則捨其產而𨿽丁田之問推以誠質示以恩惠嚴責吏以法如所陳一社一村之制遞以信相考安有不得其實不得其實則一社一村之制亦不可行矣是故乘獘政必須一定制而後兄之說乃得行焉蒙之所見及此而已永州以僻隅少知人事兄之所代者誰耶理歟獘歟理則其說行矣若其獘也蒙之說其可用之數乎因南人來重曉之其他皆善愚不足以議願同夢得之云者兄通春秋取聖人大中之法以爲理饒之理小也不足費其慮無所論刺故獨舉均賦之事以求往復而除其惑焉不習吏職而彊言之宜爲長者所笑弄然不如是則無以來至當之言蓋明而教之君子所以開後學也又聞兄之蒞政三日舉韓宣英以代己宣英達識多聞而習於事宜當賢者類舉今負罪屏棄凡人不敢稱道其善又況聞於大君以二千石薦之哉是乃希世拔俗果於直道斯古人之所難而兄行之宗元與宣英同罪皆世所背馳者也兄一舉而徳皆及焉祁大夫不見叔向今而預知斯舉下走之過大矣書𨿽多言不足導意故止於此不宣宗元再拜

答曾公立書

宋王安石某啟示及靑苗事治道之興邪人不利一興異論羣聾和之意不在於法也孟子所言利者爲利吾國利吾身耳至狗彘食人食則檢之野有餓莩則發之是所謂政事政事所以理財理財乃所謂義也一部周禮理財居其半周公豈爲利哉姦人者因名實之近而欲亂之以眩上下其如民心之願何始以爲不請而請者不可遏終以爲不納而納者不可知蓋因民之所利而利之不得不然也然二分不及一分一分不及不利而貸之貸之不若與之然不與之而必至於二分者何也爲其來日之不可繼也不可繼則是惠而不知爲政非惠而不費之道也故必貸然後有官吏之俸輦運之費水旱之逋鼠雀之耗而必欲廣之以待其饑不足而直與之也則無二分之息可乎則二分者亦常平之中正也豈可易哉公立更與深於道者論之則某之所論無一字不合於法而世之譊譊者不足言也因書示及以爲如何

蓋公堂記

蘇軾始吾居鄕有病寒而咳者問諸醫醫以爲蠱不治且殺人取其百金而治之飲以蠱藥攻伐其腎腸燒灼其體膚禁切其飲食之美者﹠﹟月而百疾作內熱惡寒而咳不已累然眞蠱者也又求於醫醫以爲寒授之以寒藥旦朝吐之暮夜下之於是始不能食懼而反之則鍾乳烏喙雜然並進而漂疽癰疥眩瞀之狀無所不至三易醫而疾愈甚裏老父教之曰是醫之罪藥之過也子何疾之有人之生也以气爲主食爲輔今子終日藥不釋口臭味亂於外而百毒戰於內勞其主隔其輔是以病也子退而休之謝醫卻藥而進所嗜气完而食美矣則夫藥之良者可以一飲而效從之﹠﹟月而病良已昔之爲國者亦然吾觀夫秦自孝公以來至於始皇立法更制以鐫磨鍛煉其民可謂極矣蕭何曹參親見其斫喪之禍而收其民於百戰之餘知其厭苦憔悴無聊而不可與有爲也是以一切與之休息而天下安始參爲齊相召長老諸先生問所以安集百姓而齊故諸儒以百數言人人殊參未知所定聞膠西有蓋公善治黃老言使人請之蓋公爲言治道貴淸淨而民自定推此類具言之參於是避正堂以捨蓋公用其言而齊大治其後以其所以治齊者治天下天下至今稱賢焉吾爲膠西守知公之爲邦人也求其墳墓子孫而不可得慨然懷之師其言想見其爲人庶幾復見如公者治新寢於黃堂之北易其獘陋達其壅蔽重門洞開盡城之南北相望如引繩名之曰蓋公堂時從賓客僚吏遊息其間而不敢居以待如公者焉夫曹參爲漢宗臣而蓋公爲之師可謂盛矣而史不紀其所終豈非古之至人得道而不死者與膠西東並海南放於九仙北屬之牢山其中多隱君子可聞而不可見可見而不可致安知蓋公不往來其間乎吾何足以見之

鄭子產論

蘇轍潁賓曰子產爲鄭不以禮法假人凜乎其不可犯也將死戒子太叔曰我死子必爲政惟有徳者能以寬服民其次莫如猛火烈人望而畏之則鮮死水弱人狎而玩之則多死故寬難太叔爲政不忍猛鄭國多盜然後愧之由是言之子產豈徒寬惠者哉然孔子之稱子產曰惠人又以爲古之遺愛儒者由此意之故孟子言子產以乘輿濟人於溱洧以爲惠而不知爲政甚者又曰子產猶眾人之母能食之而不能教也此皆非子產之實蓋惠而愛人無禮法以將之則有所不行若子產則以禮法行惠者也孔子之說云爾

鄭子產論

眞徳秀西山眞氏曰鄭子產以鄭簡公十二年爲卿明年得政簡公爲政三十六年乃卒又歷事定公獻公聲公合凡四十餘年方其始也內則有諸大夫之爭權互相誅殺外則有晉楚之兵無歲不至城下國之危且弱幾不可爲矣子產於此從容回幹皆有次第其於內也務息諸大夫之爭而去其尢不可令者然根之難拔者不輕動以激其變惡之旣稔者不緩治以失其機有勸懲之公而無忿疾之過故自子南逐子晢死豪宗大姓弭然聽順無復有梗其政者其於外也事大國而不苟徇其求故終其身免於諸侯之討而鄭能以弱爲彊考其所爲惟作丘賦鑄刑書見譏當世自余鮮不合於理者然大人格心之業則未之聞焉豈其所事四公皆凡庸之主不足與有進耶不然何其無有以一善著者至於用人各以所長蓋得聖門所謂器使之道春秋卿大夫未有能及之者後之以權衡人物爲識者當觀法焉

政事部紀事史記魯周公世家魯公伯禽之初受封之魯三年而後報政周公周公曰何遲也伯禽曰變其俗革其禮故遲太公亦封於齊五月而報政周公周公曰何疾也曰吾簡其君臣禮從其俗爲也及後聞伯禽報政遲乃嘆曰魯後世其北面事齊矣夫政不簡不易民不有近平易近民民必歸之漢書趙廣漢傳廣漢爲人彊力天性精於吏職見吏民或夜不寢至旦尢善爲鉤距以得事情鉤距者設欲知馬賈則先問狗已問羊又問牛然後及馬參伍其賈以類相準則知馬之貴賤不失實矣惟廣漢至精能行之他人效者莫能及也雋不疑傳昭帝卽位擢不疑爲京兆尹始元五年有一男子乘黃犢車建黃旐衣黃襜褕著黃冒詣北闕自謂衛太子公車以聞詔使公卿將軍中二千石雜識視長安中吏民聚觀者數萬人右將軍勒兵闕下以備非常丞相禦史中二千石至者立莫敢發言京兆尹不疑後到叱從吏收縛或曰是非未可知且安之不疑曰諸君何患於衛太子昔蒯聵違命出奔輒距而不納春秋是之衛太子得罪先帝亡不卽死今來自詣此罪人也遂送詔獄廷尉驗治竟得姦詐三國蜀志龐統傳先主領荊州統以從事守耒陽令在縣不治免官吳將魯肅遺先主書曰龐士元非百里才也使處治中別駕之任始當展其驥足耳諸葛亮亦言之於先主先主見與譚大器之以爲治中從事親待亞於諸葛亮遂與亮並爲軍師中郎將魏志梁習傳注魏略苛吏傳曰王思與薛悌郤嘉俱從微起官位略等三人中悌差挾儒術所在名爲閒省嘉與思事行相似文帝詔曰薛悌駁吏王思郤嘉純吏也各賜關內侯以報其勤思爲人𨿽煩碎而曉練文書敬賢禮士傾意形勢亦以是顯名又有髙陽劉類歷位宰守苛慝尢甚以善修人事不廢於世晉書陶侃傳侃性聰敏勤於吏職閫外多事千緒萬端罔有遺漏遠近書疏莫不手答筆翰如流未嘗壅滯嘗出遊見人持一把未熟稻侃問用此何爲人云行道所見聊取之耳侃大怒曰汝旣不佃而戲賊人稻執而鞭之是以百姓勤於農殖家給人足時造船木屑及竹頭悉令舉掌之咸不解所以後正會積雪始晴廳事前余雪猶濕於是以屑布地及桓溫伐蜀又以侃所貯竹頭作丁裝船其綜理微密皆此類也唐書白志貞傳志貞本名琇珪故太原吏也事節度使李光弼硜硜自力有智數光弼善之使與帳下議代宗素聞及光弼卒擢累司農卿在官十年徳宗以爲敏遂倚腹心進授神策軍使賜今名云仙雜記魏博田承嗣簽治文案如流水吏人私相謂曰世罕有此旋風筆宋史歐陽修傳修知開封府承包拯威嚴之後簡易循理不求赫赫名京師亦治蘇軾傳熙寧四年王安石欲變科舉興學校詔兩制三館議軾議上神宗卽日召見問政令得失𨿽朕過失指陳可也對曰陛下不患不明不患不勤不患不斷但患求治太急聽言太廣進人太銳願鎭以安靜待物之來然後應之神宗悚然安石不悅命權開封府推官將困之以事軾決斷精敏聲聞益遠王文祿機警趙從善尹臨安宦寺欲窘之一日內索朱紅卓子三百隻限一日辦從善命於市中取茶卓一樣三百隻糊淸江紙朱塗之卽成兩宮幸聚景園回索火炬三千枝限以時刻從善命於娼家取竹簾束之頃刻而辦開濟館某尙書家上郊祀索白染圍鑪三百尙書窘迫莫應濟教截矮桌腳鑿圓孔白糊之取鐵鍋爲鑪如數進上喜詰之舉濟是時索燎火萬炬於上元縣令陳煥煥命各坊長督大小戶具門簾香燈迎駕遂命捲簾爲燎得如數進上稱其才嘉熙間江西峒丁反萬安令黃炳鳩兵守備忽五更報寇至炳遣巡尉領兵迎敵眾皆曰枵腹柰何炳曰第速行飯且至矣炳乃率吏輩竹籮木桶沿市民門呼曰知縣買飯時人家晨炊方熟厚酬其直負之以行於是兵家飽一戰破寇金史宗端修傳端修歷節度副使汝州司候遊彥哲將之官問爲政端修曰爲政不難治气養心而已彥哲不達端修曰心正則不私气平則不暴爲政之術盡於此矣見聞錄蔣恭靖瑤正徳時守維揚適大駕南巡六師俱發議者所計夫役船馬供頓其費不貲揚民習安已久洶洶將無以自存者公惟站設二十更番疊遣以迎計初議減五分之四其他皆遞減卒之上供無缺而民亦不擾劉坦翁初守紹興漢劉寵故處也在郡精核廉敏甫五十日郡聲大和去後越人肖翁像爲小劉祠平湖陸公傑巡撫湖廣恭遇肅廟巡幸供億浩繁公處分若素定一日旨下數次俱酬應無失駕入河南界公預令除道人各取粟禾數束執以待駕未出河南燭盡禦仗行昏黑中比入湖廣界眾炬如晝肅廟甚喜及晉侍郎賜禦札稱冬曹大臣而不名王元美先生撫鄖陽時驛以一紙報公有樂平王次子奉髙皇帝禦容金牒祝發爲沙門行遊天下敕郡縣盛爲供帳公曰藩王有宗正條錮城中不得出而譸張如此遣輕騎孟光化禁止之而邏其從者李汝貴秦太得狀蓋以禦女術遊藩邸間崇王賜以﹠﹟轎紅杖所至懾守令而汝貴爲之翼奏旨鞫之則平涼民賀祿也

政事部雜錄韓子孔子曰善爲吏者樹徳不能爲吏者樹怨槪者平量者也吏者平法者也治國者不可失平也宋史嶽飛傳論西漢而下若韓彭絳灌之爲將代不乏人求其文武全器仁智並施如宋嶽飛者一代豈多見哉續明道雜誌王文恪以風節文詞著稱而性好吏事以察爲明守西京日長水縣申請買木錢數百千王視其狀便亟呼吏作教下縣令迫買木一行人吏九十餘人皆械送府旣至皆以屬吏吏莫知所以致罪久之不得情乃請其故王曰凡公文皆先書押而後用印故印在書上今此狀爲先印後書字在印上必有姦也於是鞫之果重疊冒請盜印爲之者洛人皆服其精明某平生見人多矣惟見蘇循州不曾忙範丞相不曾疑蘇公𨿽事變紛紜至前而舉止安徐若素有處置範公見事便洞達情實各有部分未嘗疑惑此皆過人者呂子進說其父正獻公平生淸淡無嗜好學問至老不衰博習本朝典故而不治其瑣細有司之事嘗曰賢者當識其大者後山談叢三司故吏髙成端襄邑人明習吏事自五代以來三司條貫無不有也嘉佑中嘗言事不用讀書鏡元結刺道州承兵賦之後徵率煩重民不堪命作舂陵行其末云何人采國風我欲獻此詩以傳考之結以人困甚不忍加賦嘗奏免稅租及和市雜物十三萬緡又奏免租庸十餘萬緡困乏流亡盡歸乃知賢者所存不特空言而已杜子美稱之云今盜賊未息得結輩數十公落落然參錯爲天下邦伯天下少安可立待已夫文人作吏非厭其煩則厭其俗使摛章之士盡如元次山孰謂詞賦家不可入循良傳耶

