

品題部總論一禮記

曲禮擬人必於其倫

注擬猶比也倫猶類也比大夫當於大夫比士當於士不以其類則有所集說

藍田呂氏曰擬人者

必以其徳相似也不相似則非倫矣孟子稱堯舜性之也湯武身之也又禹稷顏回易地則皆然曾子子思易地則皆然擬之得其倫也嚴陵方氏曰禹稷顏回時固不同矣孔子俱以爲賢者爲其道之倫而擬之也夷惠伊尹迹固不同矣孟子俱以爲聖者爲其心之倫而擬之也子夏以有若似孔子徒擬之以貌而已然不知聖賢之徳不倫也公孫丑以管仲比孟子徒擬之以位而已然不知王霸之業不倫也漢書

古今人表上自書契之作先民可得而聞者經傳所稱唐虞以上帝王有號謚輔佐不可得而稱矣注

文穎曰言遠經傳不復稱序也師古曰契謂刻木以記事自唐虞以上帝王有號見於經典其臣佐不可得而稱記也而諸子頗言之𨿽不考呼孔氏然猶著在篇籍歸乎顯善昭惡勸戒後人故博采焉孔子曰若聖與仁則吾豈敢又曰何事於仁必也聖乎未知焉得仁師古曰言智者𨿽能利物猶不及仁者所濟遠也生而知之者上也學而知之者次也困而學之又其次也困而不學民斯爲下矣又曰中人以上可以語上也惟上智與下愚不移師古曰言上智不染於惡下愚𨿽教無成自此以上皆見論語凡引此者蓋班氏自述所表先聖後仁及智愚之次皆依於孔子者也傳曰譬如堯舜禹稷與之爲善則行�歡兜欲與爲惡則誅師古曰�檮杌也歡兜渾沌也可與爲善不可與爲惡是謂上智桀紂龍逢比干欲與之爲善則誅師古曰關龍逢桀之臣也王子比干紂之臣也皆直諫而死也於莘崇侯與之爲惡則行

師古曰於莘桀之勇人也崇侯紂之佞臣也可與爲惡不可與爲善是謂下愚齊桓公管仲相之則霸�貂輔之則亂師古曰�貂卽寺人貂也可與爲善可與爲惡是謂中人因玆以列九等之序究極經傳繼世相次總備古今之略要云張晏曰老子元默仲尼所師𨿽不在聖要爲大賢文伯之母達於禮典動爲聖人所嘆言爲後世所則而在第四田單以卽墨孤城復彊齊之大魯連之博通忽於榮利藺子申威秦王退讓廉頗乃在第五大姬巫怪好祭鬼神陳人化之國多淫祀寺人孟子違於大雅以保其身旣被宮刑怨刺而作乃在第三嫪毐上烝昏亂禮度惡不忍聞乃在第七其餘差違紛錯不少略舉揚較以起失謬獨馳騖於數千歲之中旁觀諸子事業未究而尋遇竇氏之難使之然乎師古曰六家之論輕重不同百行所存趣捨難一張氏輒申所見掎摭班史然其所論又自差錯且年代久遠墳典�亡學者舛駁師論分異是以表載古今名氏或與諸書不同今則特有發明用暢厥旨自女媧以下帝鴻以前諸子傳記互有舛駁敍說不同無所取正大要知其古帝之號而已諸人士見於史傳彰灼可知者無待解釋其間幽昧者時復及焉

上上聖人太昊帝宓羲氏張晏曰太昊有天下號也作罔罟田漁以備犧牲故曰宓羲氏炎帝神農氏張晏曰以火徳王故號曰炎帝作耒耜故曰神農黃帝軒轅氏﹝張晏曰以土徳王故號曰黃帝作軒冕之服故謂之軒轅﹞少昊帝金天氏﹝張晏曰以金徳王故號曰金天﹞顓頊帝髙陽氏帝嚳髙辛氏﹝張晏曰少昊以前天下之號象其徳顓頊以來天下之號因其名髙陽髙辛皆所興地名也顓頊與嚳皆以字爲號上古質故也﹞帝堯陶唐氏張晏曰翼善傳聖曰堯帝舜有虞氏張晏曰仁聖盛明曰舜舜之言充也

帝禹夏后氏帝湯殷商氏﹝師古曰禹湯皆字三王去唐之文從髙古之質故夏殷之王皆以名爲號也﹞文王周氏武王文

王子周公文

王子仲

尼

上中仁人女媧氏共工氏容成氏大廷氏柏皇氏中央氏栗陸氏驪連氏赫胥氏尊盧氏渾沌氏昊英氏有巢氏朱襄氏葛天氏陰康氏亡懷氏師古曰亡讀曰無下皆類此東扈氏帝鴻氏

悉諸炎

帝師少典炎帝妃生黃帝列山氏歸藏氏方雷氏

黃帝妃生元囂是爲靑陽絫祖黃帝妃生昌意師古曰絫音力追反彤魚氏﹝黃帝妃生夷鼓﹞母

黃帝妃生倉林師古曰音﹩字從巾卽嫫母也封巨黃

帝師大塡﹝黃帝師﹞大山稽黃

帝師力牧風後鬼臾區﹝師古曰卽鬼容區也臾容聲相近﹞封胡孔甲岐伯泠淪氏﹝服虔曰淪音鰥始造十二律者師古曰音零黎﹞五鳥五鳩昌僕昌意妃生顓頊女祿顓頊妃生老童嬌

極老童妃生重黎吳回后土蓐收元冥熙

柱帥味允格臺駘窮蟬歂頊子生敬康大款顓

頊師柏夷

亮父顓頊師師古曰父讀曰甫下皆同綠圖顓

頊師僑極元囂之子生帝嚳

姜原帝嚳妃生簡�帝嚳妃生師古曰遏音吐歷反卽簡狄也陳丰﹝帝嚳妃生堯師古曰卽陳鋒是也﹞娵訾帝嚳妃生摰祝融陸終祝

融子女潰﹝陸終妃生六子一曰昆吾二曰參胡三曰彭祖四曰會乙五曰曹姓六曰季連﹞廖叔安﹝師古曰左氏傳作戮同音力周反又力受反﹞舟人赤松子帝

嚳師柏招帝

嚳師句望敬康子生蟜牛師古曰句音鉤蟜音矯帝摰女皇堯妃散宜氏女羲仲羲

叔和仲和叔倉舒隤敳師古曰隤音頹敳音五來反檮

師古曰音疇演大臨尨降師古曰降音下江反咎繇仲容叔

達柏奮仲堪叔獻季仲柏虎仲熊叔豹季熊師古曰卽左氏傳所謂季貍者也尹壽堯

師被衣師古曰被音披

方回王兒師古曰兒音五奚反嚙缺許繇師古曰卽許由巢父子州支父娥皇舜

妃女罃舜妃師古曰卽女英也罃音於耕反姞人﹝棄妃師古曰姞音其乙反﹞

垂朱斨柏譽師古曰譽音弋於反柏益龍

夔女趫禹妃塗山氏女生啟師古曰趫音丘遙反啟

禹子

公劉鞠

子有

氏湯中妃生太丁師古曰與莘同太丁伊尹咎單﹝師古曰湯臣主土地之官也單音善下皆類此﹞太甲太

丁子太戊雍

己弟巫咸師古曰太戊之臣也

祖乙河亶甲弟盤庚陽

甲弟武丁小

乙子傅說師古曰說讀曰悅武丁相也

甘盤師古曰武丁師也大王亶父公

祖子姜女大

王妃太伯中

雍王季大任王季妃生文王微子紂

兄箕子比干伯

夷叔齊太姒文

王妃太顚閎夭散宜生南

宮適師古曰太顚以下文王之四友也祭公師古曰祭音側介反師尙父畢

公文

王子太師庛少師彊成王誦武

王子召公周

同姓

史佚周宣王靖厲

王子管仲寧武子範武子﹝師古曰據今春秋說範武子卽士會也而此重見豈別人乎未詳其說﹞晉叔向向母﹝師古曰向讀曰向﹞蘧伯玉吳季札鄭子產晏平仲太

子晉左丘明顏淵閔子騫冉伯牛仲弓朱張少連子思孟子屈原漁父肥義魯仲連藺相如孫卿

上下智人倉頡黃

帝史敤手舜妹師古曰敤音口果反流俗書本作擊字者誤董父石

戶之農北人亡擇雒陶續身柏陽東不訾秦不虛師古曰雒陶已下皆舜之支也身或作耳虛或作字並見尸子昭明子

奚仲相土昭

明子六卿不窋棄子師古曰窋音竹出反少康相

子

二姚少

康妃芬

師古曰音紛芒

槐子

泄不降劉絫師古曰古累字

關龍逄仲虺師古曰湯左相也老彭義伯中伯﹝師古曰羲中湯之二臣﹞卞隨務光伊陟師古曰伊尹子也臣扈師古曰亦湯臣

外壬仲

丁弟河亶甲外

壬弟巫賢大彭豕韋陽甲祖

丁子小辛盤

庚子小乙小

辛弟祖己孝己祖伊太

師摰亞飯幹師古曰飯音扶晚反三飯繚師古曰繚音來雕反四飯缺

鼓方叔播武師古曰音徒髙反少師陽擊磬襄﹝師古曰自師摯以下八人皆紂時奔走分散而去鄭元以爲周平王時人非也﹞虢仲虢叔﹝師古曰仲叔二人皆文王弟也﹞粥熊師古曰文王師也粥音弋六反辛甲周任史

扁師古曰扁音翩向摯殷

太史邑姜武

王妃大姬武

王妃曹叔振鐸文

王子毛叔鄭文

王子虞閼父陳胡公滿舜

後衛康叔封文

王子季載文

王子君陳芮伯師古曰周司徒也師伯﹝師古曰周宗伯也尙書作彤伯﹞毛公師古曰周司空也師氏師古曰周大夫也龍臣﹝師古曰周武賁氏也尙書作武臣﹞中桓南宮髦﹝師古曰二人亦周大夫也桓髦皆其名也自芮伯以下皆見周書顧命﹞康王釗成王子師古曰昭音之遙反又音工遼反宋弗父何湣

公子芮良夫召虎方叔南中中山父申伯尹吉父韓侯蹶父師古曰蹶音居衛反張中程伯休父師古曰休音許州反宋孔父大

金子衛太子伋公子壽鮑叔牙召忽師古曰召讀曰邵隰朋寧戚宋仇牧魯曹劌師古曰劌音居衛反楚粥拳宰孔魯公子季反魯公子奚斯衛弘夤師古曰夤音演荀息宋公子目夷

宮之奇百里奚奄息中行師古曰行音戶郎反鍼虎師古曰鍼音其廉反狐偃趙衰師古曰衰音楚危反衰妻介之推推母郤縠舟之僑荀林父先軫狼瞫﹝師古曰劌音演﹞陽處父寧嬴臾駢師古曰駢音步千反鄭弦髙叔

仲惠伯宋方叔嘉子樂豫董狐令尹子文楚薳賈申叔時孫叔敖曹郗時﹝師古曰卽曹欣時也郗音許其反﹞魯季文子樂王鮒楚申叔豫齊大史三人南史氏陳文子卞嚴子臧文仲宰我子貢冉有季路子遊子夏子張曾子曾�子賤南容師古曰南宮絳也字子容公冶長公西華有若漆雕啟澹臺滅明師古曰淡音大甘反樊

遲巫馬期司馬牛子羔原憲顏路商瞿師古曰瞿音劬季次公良顏刻範蠡葉公子髙

達巷黨人孟之反大連顏丁顏柳周丰采桑羽樂正子春石讎子服子惠子公房皮段幹木田子方寧越太史屠黍翟黃任座師古曰座音才戈反李悝師古曰悝音口回反趙倉堂屈侯鮒繹史作鮒侯西門豹公儀休泄柳申詳趙良昭廷樗裏子師古曰樗音醜於反甘茂滕文公公孫丑樂毅廉頗虞卿朱英王剪孔襄孔鮒弟子

中上引

靡女艾冥

根圉子垓

冥子師古曰音該微

垓子

鞠不

窋子

�不降弟師古曰�音工熒反廑

師古曰音勤又音覲虞公遂逄公柏陵

費昌師古曰費音扶味反終古夏太史令外丙太

丁弟中壬外

丙弟沃

丁太

甲子太庚沃

丁弟小甲太

庚子雍己小

甲弟孟獻益

後中衍

中丁大

戊弟祖辛祖

乙子沃甲祖

辛弟祖丁祖

辛子南庚﹝沃甲子﹞劉姓豕韋祖庚武

丁子膠鬲微仲商容師

涓師古曰涓音工元反梅伯邢侯鬼侯伯達伯適﹝師古曰適音江闊反﹞中突中曶師古曰曶與忽同叔夜叔夏季隨

季騧師古曰伯達以下周之八士也騧音瓜成叔武文

王子霍叔處﹝文王子﹞檀伯達師古曰武王臣蘇忿生師古曰武王司寇蘇公滕叔繡文

王子

原公文

王子郜子文王子師古曰郇音告雍子文

王子�侯文

王子郇

侯文王子師古曰郇音側唐叔虞武

王子應侯右史戎夫祝

雍邘叔商子穆王滿昭

王子呂侯師古曰穆王司寇也君

牙師古曰穆王司徒也伯熙師古曰穆王大僕也熙音居永反祭公謀父﹝師古曰祭音側介反﹞密母共伯和﹝師古曰共國名也伯爵也和共伯之名也共音恭而遷史以爲周召二公行政號曰共和無所據也﹞嘉父譚大夫寺人孟子伯

陽父史伯師服虢文公臧哀伯隨季良魯申繻楚保甲齊寺人費師古曰卽徒人費也費音祕王

靑二友髙傒師古曰傒音奚王子成父賓須亡麥丘人

輪邊師古曰輪扁也扁音翩平陵老愚公陳公子完佗

子虢史嚚周內史過楚屈完偃

辛廖﹝師古曰廖音聊﹞梁餘子養罕夷申生狐突秦繆公秦繆夫人公孫枝繇余師古曰卽由余蹇叔燭之武內史叔興卜徒父禽息王廖師古曰廖音聊晉文公獻

公子夫人姜氏魏�畢

萬子顚頡胥臣賈佗﹝師古曰佗音徒何反﹞董因豎頭須齊國嚴子周內史叔服

孟明視西乞術士會繞朝石癸公孫壽蕩意諸公冉務人卜楚丘晉趙盾衰子鉏

麛宋伯夏叔子斗伯比楚嚴王穆

王子王孫滿

箴尹克黃魏顆師古曰顆音口果反五參陳應申公申培樂伯優孟鄭公子棄疾子反逄丑父賓媚人範文子士燮

臧宣叔韓獻子厥程

嬰羊舌公孫杵臼劉康公單襄公苗賁皇叔嬰齊宋華元孟獻子樂正裘牧仲晉悼公周鄭唐楚工尹襄祁奚羊舌職魏絳張老籍偃汝齊宋子罕向戍範宣子士�

晉邢蒯齊殖綽鄭遊昄師古曰昄音普板反

齊杞梁殖妻華州師古曰卽華周祝佗父師古曰佗音徒何反申

蒯陳不占士鞅衛右宰谷臣厚成子衛公子荊絳老人史趙士文伯鄭卑湛﹝師古曰卑音脾湛音諶﹞行人子羽馮簡子子大叔衛北宮文子

魯叔孫豹狐丘子林晉趙文子孟釐子孟懿子南宮敬叔師古曰南宮適郯子老子南榮疇

師古曰卽南滎趎也趎音直俱反公伯寮公肩子子石隰

成子琴牢楚子西公子闔繹史闔作郢伍子胥江上丈人史魚公叔文子中叔圉祝佗﹝師古曰佗音徒何反﹞王孫賈公父文伯母衛公子逞繹史到作郢

觀射父師古曰觀音工喚反鳴犢竇犨越句踐﹝允常子師古曰句音鉤﹞大夫種後庸諸稽到繹史到作郢苦成臯如計然儀封人長沮師古曰沮音子余反桀溺丈人何

﹩師古曰蕢音匱楚狂接輿師襄子師己賓牟賈公肩瑕師古曰卽公肩假也衛視夷師古曰卽式夷也見呂氏春秋史畱豫

讓靑子師古曰音步丁反趙襄子簡

子子知過師古曰卽知果鮑

焦墨翟禽屈釐師古曰卽禽滑釐者是也屈音其勿反又音丘勿反我子

田俅子師古曰俅音求隨巢子胡非子魏文侯桓

子孫

李克魏成子躬吾君牛畜荀欣徐越魯穆公元公子費惠公師古曰費音祕顏敢王愼長息公明髙嚴仲子聶政聶政�孟勝徐弱白圭鄒忌孫臏田忌太史儋商鞅申子屈宜臼鐸椒鄚敖子華史舉閭丘光閭丘卬顏歜師古曰歜音觸王升尹文子番君

唐易於如耳西周武公陳軫占尹應豎秦武王惠王子任鄙公羊子谷梁子萬章

告子薛居州樂正子髙子仲梁子孔穿子思元孫王歜師古曰歜音觸燕昭王三十九世噲子郭隗白起田單趙奢縮髙公孫弘師古曰齊人也孟嘗君所使見戰國策

侯嬴平原君毛遂蒙恬韓非燕將渠樂燕髙漸離

中中昌若相

土子根圉昌

若子有扔君師古曰扔音仍武羅柏因熊髡庬圉師古曰武羅以下四人皆羿之賢臣也庬音尨虞後氏杼﹝少康子師古曰杼音太呂反﹞槐

杼子

報丁簡

子報乙報丙主壬主癸

慶節公

劉子伯邑考文

王子楚熊麗鬻子師古曰鬻讀與粥同虞侯

芮侯師古曰二國訟田質於文王者吳周章仲雍曾孫杜伯楚熊狂麗

子虞仲周

章弟杞東樓公禹

後邘侯武

王子韓侯武

王子齊丁公伋師尙父子魯公伯禽周

公子凡伯周

公子蔣侯周

公子邢侯周

公子茅侯周

公子胙侯周

公子祭侯周公子師古曰祭音側介反晉侯燮

虞子

秦旁臯女

防子楚熊艾繹

子宋微中啟

子魯考公伯

禽子

齊乙公丁

公子晉武公燮

子秦大幾旁

臯子魯煬公﹝孝公子師古曰煬音式向反﹞齊癸公乙

子秦大雒大

乙子楚熊盤艾

子衛嗣伯﹝孝伯子﹞衛建嗣

伯子秦非子大

雒子秦嬴非

子子秦侯嬴

子史伯宋父何

子秦中伯

子魯武公愼

公弟秦嚴公仲

子楚熊霸嚴

子宋

世子士蔡夷侯奄父造父六世孫鄭桓公友秦襄公

嚴公子文子辛有宋大金考

父子臧釐伯石碏師古曰碏音於若反楚武王�冒弟

鄧曼楚武王夫人魯施父斗伯比

熊率且比師古曰率音力出反且音子余反鄭祭足楚文王武

王子騅甥甥

師古曰音乃甘反養甥謝丘章辛甲

石之紛如齊桓公小白襄

公弟蕭叔大心石祁子

原繁息嬀虢叔魯禦孫召伯廖齊仲孫湫師古曰湫音子小反許夫人先丹木羊舌大夫史蘇魯釐公楚逄伯衛寧嚴子富辰晉冀芮慶鄭韓簡鄭叔詹皇武子釐負羈妻曹豎侯獳師古曰獳音乃侯反楚子玉斗宜申成大心

欒悼子晉李離寺人披曹文公壽共公子

燕桓公十

九世秦康公繆

公子晉襄公文

公子邾文公宋

子哀邾子玃且師古曰玃音居碧反且音子余反魯公孫敖蔡

文公嚴

公子單襄子靈輒祁彌明師古曰祁上尸反鄭子良

士貞子泄冶孔達王子伯廖師古曰廖音聊晉

解陽荀尹箕鄭公子雍秦景公桓

公子楚鄖公

鍾儀楚共王嚴

王子晉郤克辟司徒妻﹝師古曰辟讀曰璧﹞荀罃鄭賈人伯宗伯宗妻秦醫緩桑田巫呂相�至姚句耳師古曰句音鉤呂錡養

由基叔山舟匡句須師古曰句音其於反鮑國晉解狐

祁午韓亡忌銅鞮伯華魯匠慶衛柳壯師古曰壯讀莊吳諸樊齊晏桓子楚子囊鄭師慧衛大叔儀公子鱄曹武公勝成

公子鄭簡公嘉﹝釐公子﹞晉陽罕行人子員師古曰員音云子朱楚湫舉﹝師古曰卽椒舉﹞薳奄趙武朔

子鬷蔑師古曰鬷音子公反鄭子皮劉定公

公孫楚公孫黑韓宣子厥魯叔孫昭子楚薳罷師古曰罷讀曰疲吳厥由師古曰卽蹶由衛史師曠屠蒯子服惠伯晉荀吳裨

裏析梓愼申須林旣北郭騷逄於何司馬穰苴﹝師古曰穰音人羊反苴音子余反﹞楚伍奢伍尙魯師己子家羈

吳孫武申包胥蔡墨楚史皇王孫由於鑢金師古曰鑢音慮屠羊說師古曰說讀悅莫大心蒙谷陳

逄滑司馬狗師古曰衛宣公臣也見魯連子顏讎由大夫選陳司城貞子顏濁鄒師古曰卽顏涿聚子也郵亡卹王良

柏樂陽城胥渠扁鵲董安於田饒仇汜榮聲期師古曰卽榮啟期也聲或作啟楚芋尹文師古曰芋音於具反隰

斯彌市南熊宜僚大陸子方嚴善魯太師公明賈陳亢師古曰音岡又音抗子服景伯林放陳

司敗陳子禽陽膚尾生髙師古曰卽微生髙也申棖師冕師古曰卽師免鄭戴勝之南郭惠子姑布子卿宋子韋公輸般離朱陳太宰喜吳行人儀鄭酅魁絫師古曰鄭人所俘也酅音雋魁口賄反絫音累燕考公桓三十一世

魏桓子獻子曾孫韓康子貞

子子髙赫原過任章中

山武公周桓公子韓武子康

子子公季成司馬庾司馬喜

司馬期趙公中達田大公和秦簡公﹝厲公子﹞韓景侯虔武

侯子孫子南宮邊列子魏武侯文

侯子陽成君大監突徐子齊威王田桓侯子章子

大成午甘龍杜摯子桑子被雍昭奚卹江乙沈尹華馮赫淳於髡昆辯﹝師古曰齊人也靖郭君所善見戰國策而呂覽作劇貌辯﹞司馬錯犀首公中用史起蕩疑師古曰卽薄疑也魏哀王襄

王子韓襄王宣

王子蘇

代蘇厲宋遺上官大夫烏獲軋子焣子師古曰聚字也沈子師古曰魯人也善春秋北宮子魯子公扈子

尸子捷子鄒衍田駢惠盎王孫賈宋玉嚴辛範睢蘇不釋葉陽君涇陽君安陸君唐睢孟嘗君魏公子朱亥春申君秦孝文王昭襄王子華陽夫人秦嚴襄王﹝文王子﹞呂不韋淳於越李牧燕太子丹鞠武﹝師古曰鞠音居六反﹞荊軻樊於期孔鮒孔

穿孫

品題部總論二漢書

古今人表下

中下中康太康弟師古曰中讀曰仲下皆類此相

中康子後緡相妃生少康皇僕﹝慶節子﹞差弗皇僕子師古曰差音楚宜反毀隃差弗子師古曰隃音踰公非毀

隃子

辟方公非子師古曰辟音壁髙圉辟

方子夷�髙圉子師古曰�與俟同亞圉髙

圉子云都亞

圉弟公祖亞

圉子甲

祖庚弟馮辛甲

子庚丁馮

辛弟

芮伯師古曰周同姓之國在圻內者當武王時作旅巢命巢伯﹝師古曰南方遠國武王克商而來朝﹞季勝惡

來弟秦女妨惡

來子楚子繹狂

子孟會季

勝子蔡中胡

叔度子衛康叔封

子陳申公滿

子蔡伯胡

子楚熊亶艾

子宋公稽

仲子

衛孝伯康

伯子陳柏公申

公弟陳孝公造父﹝衡父子師古曰造音幹到反﹞徐隱王師古曰卽偃王也鉛陵卓子楚熊錫盤

子

宋湣公共

公子衛靖伯建

子楚摯紅渠

子衛貞伯靖

伯子魯獻公

厲公弟燕惠公邵公九世宋釐公厲公子師古曰釐讀曰僖下皆類此曹夷伯

振鐸六世魯愼公獻

公子齊文公厲

公弟晉釐侯靖

侯子楚熊紃

嚴弟師古曰紃音巡衛武公釐

公子宋惠公釐

公子燕釐侯十

世宋

戴公惠

公子楚若敖咢

子晉文侯仇繆

侯子趙叔帶奄

父子宋

武公戴

公子衛嚴公武

公子陳文公平

公子宋宣公武

公子楚

蚡冒寧子師古曰蚡音扶粉反宋繆父和宣

公弟蔡桓侯封人宣

侯子

邾儀父穎考叔鄭公子呂曹嚴公亦姑﹝桓公子師古曰卽射姑也﹞秦憲公文

公子宋嚴公馮繆

公子燕宣公十

五世觀

丁父薳章師古曰薳音於詭反嚴王佗桓

王子鄧祁侯衛惠公朔宣

公子公子黔牟左公子泄潘和秦武公出

公兄燕桓侯十

六世齊公子糾魯公孫隱顓孫曹釐公夷嚴

公子宋桓公禦說湣公弟師古曰說讀曰悅秦徳公﹝武公弟﹞秦宣公徳

公子燕嚴侯十

七世鄭文公接厲

公子彊鉏秦成公宣

公弟曹昭公班釐公子作詩衛戴公黔

牟子趙夙畢萬畢

公後士蒍臣猛足井伯衛文公戴

公弟宋

襄公桓

公子蔡嚴侯穆

侯子燕襄公十

八世梁卜招父﹝師古曰招音上遙反﹞衛元咺師古曰咺音許遠反叔武鍼嚴子倉葛鄭

繆公蘭文

公子石

師古曰音醜略反陳繆公宣

公子陳共公﹝繆公子﹞魯文公周匡王班齊君捨昭

公子單伯魯叔孫得臣秦共公康

公子晉成公黑臀靈

公弟秦桓公﹝共公子﹞衛穆公速逄大夫王札子魯公子歸生申舟齊惠公懿公弟陳成公靈

公子燕宣公二

十世曹宣公廬文

公子吳壽夢中雍後十五世師古曰夢音莫風反鄭悼公襄

公子申

公巫臣王孫閱燕昭公二十一世趙朔盾

子���

錡師古曰錡音蟻中行偃胥童欒書羊魚鮑嚴子牽

向於鄭成公綸師古曰綸音工頑反左傳作音工頻反燕武公二十二世鄭廖楊幹子服佗叔梁紇師古曰紇音下結反秦

菫父狄斯彌士鞅尹公佗庾公差公孫丁無終子嘉父姜戎駒支楚令尹子南觀起師古曰觀音工喚反燕文公二十三世魯國歸父鄭公孫夏燕懿公二十四世楚康王共

王子晉亥唐秦醫和晉船人固來師古曰卽固乘也舟人淸涓師古曰涓音工元反魯謝息鄭

定公簡

公子燕悼公二十六世薳啟疆申子亹左史倚相

申亡宇申亥亡

宇子晉籍談子鉏商周史大

蜎子師古曰蜎音一兗反孝成子齊虞人越石父

柏常騫燕子幹魏獻子絳

孫司馬彌牟司馬篤

魏戊智徐吾孟丙成鱄師古曰鱄音上兗反閻沒

汝寬楚司馬子期沈尹戍衛彪傒師古曰傒音奚

萇弘員公辛師古曰員讀曰鄖王孫章楚石奢劉文公捲師古曰捲音其專反季康子公父文伯東野畢周

捨田果行人燭過燕簡公二十九世嚴先生﹝師古曰卽殺陶朱公兒者也﹞秦悼公惠

公弟燕獻公三

十世楚白公勝屈

固檀弓公儀中子臯魚顏匹父顏隃倫顏夷陳疾工尹商陽齊禽敖師古曰卽黔敖也

餓者陳子亢陳尊己秦厲共公悼

公子鄭共公丑

哀公弟晉定公昭

公子田襄子悼

子子魯悼公出

公子燕成公

三十二世秦躁公厲公子師古曰躁音幹到反趙獻侯襄子兄孫趙桓子襄

子弟楚簡王惠

王子燕湣公三十三世樂陽師古曰卽樂羊也趙烈侯

獻侯子燕釐公三十四世秦惠公簡

公子趙武公列

侯弟韓烈侯

景侯子吳起韓文侯烈

侯子趙敬侯烈

侯子魏惠王﹝武王子﹞齊桓侯和

侯子趙成侯敬

侯子燕桓公三十五世秦獻公﹝靈公子﹞趙肅侯成

侯子秦孝公獻

公子韓昭侯懿

侯子燕文公﹝桓公子三十六世﹞安陵繵師古曰繵卽纏字也蘇秦張儀齊宣王辟疆

威王子靖郭君於陵中子秦惠王孝

王子魏襄王惠

王子韓宣王昭

王子燕易王三十七世周昭文君王延愼靚王子馬犯周景令尹子椒子蘭孟說﹝師古曰說讀曰悅﹞戚子根牟子申子愼子嚴周惠施公孫龍魏公子牟狐爰師古曰卽狐咺也齊人見戰國策唐

勒景瑳師古曰瑳音子何反卽景差也秦昭襄王武

王弟穰侯趙

惠文王武靈王弟陳筮雍門周範座師古曰座音才戈反左師觸龍龐暖師古曰暖音許元反又音許遠反楚考烈王頃襄王子韓桓惠王釐

王子衛元君懷

君弟秦始皇李斯秦武陽項梁秦子嬰項羽陳勝吳廣

下上後夔元妻斟灌氏斟尋氏師古曰二國夏同姓諸侯爲奡所滅也

孔甲不

降子臯

師古曰墓在殽者也發

韋師古曰豕韋國彭姓鼓﹝師古曰卽顧國己姓﹞昆吾師古曰姒姓國也三者皆湯所誅也蔡侯宮伯

子衡父孟

增子共王伊扈穆

王子晉成侯武

侯子陳愼侯孝

侯子蔡厲侯宣

侯子魯

厲公魏

公子晉厲侯成

侯子衛頃侯貞

伯子楚熊延摰

弟蔡武侯

厲侯子衛釐公頃

公子楚熊勇延

子晉靖侯厲

侯子邾顏夏父蔡夷侯武

侯子楚熊咢紃

子陳釐公幽

子晉獻侯﹝厲侯子﹞晉繆侯獻

侯子齊成公文

公子魯孝公懿

公子陳武公﹝釐公子﹞蔡釐侯夷

侯子燕頃侯十

一世齊嚴侯成

侯子陳夷公﹝武公子﹞陳平公夷

公弟魯惠公孝

公子秦文公襄

公子楚寧敖﹝若敖子﹞鄭武公桓

公子燕哀侯十

二世燕鄭侯十

三世蔡共侯﹝釐公子﹞齊釐公嚴

公子燕繆侯十

四世陳桓侯鮑文

侯子展亡駭

宋司徒皇父司空牛父公子谷生耏班﹝師古曰耏音而﹞桓王林平王孫泄父子衛宣公晉桓

公子虞公虞叔楚瑕丘隨少師魯嚴公同桓

公子鄭昭公忽厲

公兄

髙渠彌鄭子亹昭

公弟右公子職王子克紀侯

紀季齊伯氏寺人貂易牙常之巫﹝師古曰齊桓時人也見呂覽﹞衛公子開方釐王胡齊嚴

王子陳宣公杵臼

嚴公弟息侯惠王毋涼鄭髙克公孫素陳

轅濤塗楚申侯魯公子般魯閔公啟嚴

公子史

華龍滑奚齊卓子師古曰卓音敕角反趙孟﹝夙子生衰師古曰衰音楚危反﹞蔡繆公許釐公襄王鄭晉惠公獻

公子裏

克虢射宋襄公成

公子齊孝公桓

公子鄭子臧周

頃王壬臣夏父不忌宋昭公胥申父狐射姑師古曰射音夜魯宣公周定王楡宋文公鮑昭

公弟翟

丰舒召伯師古曰召讀曰邵毛伯少師慶士亹鄭

襄公堅靈

公子衛繆公成

公子周簡王夷定

王子魯成公﹝宣公子﹞齊頃公惠

公子衛定公繆

公子衛孫良夫中叔子奚

宋共公瑕文

公子晉景公成

公子宋平公成

公子叔孫僑如

公子偃長魚矯羊斟靈王泄心簡

王子魯

襄公齊靈公環頃

公子衛獻公衎定

公子衛殤公焱﹝獻公弟師古曰春秋焱作剽﹞孫文子林

父福陽子妘姓師古曰卽逼陽也妘音云楚屈建

魯臧堅宋華臣晉叔魚齊崔杼慶封慶嗣吳遏壽夢子晉平公彪悼

公子齊陳桓子衛

襄公惡獻

公子曹平公武

公子北燕伯款陳惠公哀

公孫

鄭孔張周原伯魯齊景公杵臼嚴

公弟裔款許

男燕共公二十七世楚太子建燕平公二十八世專諸秦哀公景

公子楚昭王平

王子鍾建鄭獻公禹定

公子宋

景公兜欒元

公子宋中幾齊髙張榮駕鵝師古曰駕音加

秦惠公哀

公孫鄭聲公勝獻

公子趙簡子武

子孫韓悼子﹝宣子子﹞齊國夏桑掩胥魯哀公齊晏孺子﹝師古曰卽安孺子也﹞髙昭子楚惠王章昭

王子申鳴孔文子太叔疾

陳轅頗蔡成公昭

公子齊平公驚簡

公子厥黨童子

師古曰卽闕黨童子也革子成師古曰卽棘子成也周元王赤敬

王子晉

出公定

公子公之魚宋桓魋匡人貞定王元

王子

晉哀公忌智伯齊宣公平

公子蔡元侯聲

侯子衛悼公

出公叔子衛敬公悼

公子西周桓公考

王弟魯元公悼

公子周

威公桓

公子東周惠公威

公子秦靈公懷

公孫衛愼公敬

公子

晉列侯幽

公子宋悼公昭

公子楚悼王聲

王子韓相俠絫宋休公悼

公子晉孝公列

公子秦出公惠

公子楚肅王悼

王子

韓懿侯哀

侯子魯共公繆

公子龐涓師古曰涓音工元反宋辟公﹝休公子﹞衛聲公愼

公子楚唐蔑衛成公聲

公子楚宣王肅

王子

魯康公魯景公康

公子唐尙楚威王衛平公﹝成公子﹞衛嗣君平

王子魯平公景

公子燕王噲三十八世子之楚

懷王威

王子靳尙魏昭王哀

王子魯湣公平

公子楚頃襄王

懷王子衛懷君嗣

君子齊襄王湣

王子燕惠王四十世昭王子韓

釐王襄

王子魏安釐王昭

王子燕武成王惠

王子趙孝成王惠文王子燕孝王四十二世武成王子李園魯頃公爲楚所滅魏景湣王

安釐王子趙悼襄王孝成王子衛君角爲秦所滅董翳司馬欣

下中朱

堯子

閼伯實沈女志�妃有氏女生禹師古曰音所巾反鼓

嬌牛子生舜象

舜弟

商均舜

子太康啟子兄弟五人號五觀羲和﹝師古曰卽廢時亂日引往徵之者也﹞逢門子殪

師古曰殪音許冀反柏封叔癸﹝發子是爲桀﹞末嬉桀

妃於莘雅侈葛伯師古曰湯所徵尹諧﹝師古曰湯所誅見孔子家語﹞武乙庚

丁子太丁武

乙子乙

太丁子宋魚石慶克

國佐祭公辛繇靡師古曰繇讀與由同魯幽公煬

公子齊

哀公癸

公子密康公懿王堅﹝穆王子詩作師古曰政道旣衰怨刺之詩始作也﹞孝王辟方共王弟師古曰辟音璧夷王折懿王子師古曰折音燮齊武公

厲公子杞題公東

樓子曹幽伯夷

伯子陳幽公愼

公子齊厲公

武公子魯懿公武

公子叔術盱曹戴伯戴

伯子曹惠伯戴

伯子晉昭侯文

侯子潘父曹桓公繆

公子蔡戴侯共

公子

蔡宣侯戴

侯子鄭嚴公寤生武

公子叔段晉鄂侯孝

侯子

宰咺師古曰咺音許遠反宋殤公宣

公子華督師古曰華音下化反蔡哀侯桓

侯弟晉哀侯鄂

侯子晉小子侯哀

侯子秦出公曼鄭厲公突嚴

公子夫人哀姜周公黑肩連稱管至父

雍人稟鮒裏乙宋湣公捷南宮萬子遊猛獲南宮牛鄭子嬰齊子亹子傅瑕晉湣侯哀

侯弟曲沃武公嚴

公子王子頹蒍國邊柏楚杜敖

文王子師古曰卽堵敖陳太子禦寇魯公子牙圉人犖

公子慶父卜齮師古曰齮音蟻衛懿公惠

公子晉獻公﹝武公子﹞優施梁五東關五虞公爲晉所滅太王后虢公﹝爲晉所滅王季後﹞鄭子華曹共公昭

公子惠後梁伯晉懷公

惠公子衛成公文

公子曹共公昭公子按

繹史云重出齊公子無詭

師古曰左氏傳作無虧齊昭公孝

公子邴歜師古曰歜音觸閻職晉

趙穿鄭靈公穆

公子公子歸生子公晉先縠楚子越谷陽豎鄭公子班曹成公負芻宣公弟

屠顏賈師古曰卽屠岸賈也音工下反宋蕩子晉厲公景

公子楚公子申公子壬夫鄭釐公成

公子子駟孫蒯朱

庶其鄭尉止衛寧喜巢牛臣宋伊戾吳余祭師古曰祭音側介反景王貴靈

王子魯昭公稠師古曰稠音直流反晉

昭公夷平

公子燕惠公二十五世陳公子招周儋桓伯魯南蒯莒子庚輿晉頃公昭

公子宋元公佐平

公子

蔡平侯景

侯子樊頃子司徒丑子

賓猛﹝師古曰卽賓孟也﹞蔡悼侯靈

侯孫梁丘據曹桓公平

公子南宮極頓子胡子髡沈子逞陳夏嚙魯季平子宋樂大心季公鳥公叔務人寺人僚柤﹝師古曰柤音側加反﹞臧昭伯厚昭伯師古曰卽郈昭伯也吳王闔廬楚�宛

越王允常夏少康後斗且師古曰且音子余反魯定公宋昭公

邾嚴公夷射姑師古曰射音夜楚囊瓦唐成公蔡昭侯悼

侯弟晉定公頃

公子陳懷公惠

公子滕悼公許

幼莒郊公邾悼公頓子胡子薛襄子小邾子齊悼公陽生鮑牧田恆陳乞子諸禦鞅

衛太叔遺衛出公輒渾良夫師古曰渾音下昆反孔

悝石乞狐黶師古曰卽孟黶衛簡公蒯瞶原壤叔

孫武叔衛公孫朝尾生�師古曰卽微生畝也�古畝字互鄕童子茀肸師古曰卽佛肸也茀音弼公山不狃﹝師古曰卽公山弗擾也音入九反﹞杞湣公釐

公子杞釐公師古曰此不當言釐公字誤也鄭哀公易﹝聲公子﹞蔡聲侯產成

侯子蔡侯齊爲楚所滅杞簡公春爲楚所滅思王叔襲定

王子周考哲王嵬思

王弟秦懷公躁

公子衛懷公﹝敬公弟﹞周威烈王考

王子鄭幽公共

公子宋昭公景

公子晉幽公懿

公子衛愼公敬

公子楚聲王簡

王子元安王駹威烈王子鄭繚公駘師古曰繚音聊駘音臺韓哀侯文

侯子周夷烈王喜元安王子周

顯聖王扁夷烈王子師古曰扁音篇宋剔成君辟

公子嚴蹺﹝師古曰蹺音居略反﹞愼靚王越王無疆句踐十世爲楚所滅趙武靈王肅

侯子李

兌田不禮代君章齊湣王宣

王子淖齒﹝師古曰淖音女教反或作卓﹞騎劫趙括韓王安爲秦所滅趙王遷爲秦所滅楚

幽王考烈王子燕栗腹劇辛代王嘉爲秦所滅秦二世胡亥

下下愚人蚩尢九黎共工歡兜三苗�

有扈氏師古曰卽與啟戰於甘者也羿

師古曰有窮君也韓浞師古曰羿之相也浞音士角反奡

師古曰音五到反楚詞所謂湸者也辛

乙子是爲紂妲己紂妃師古曰妲音丁葛反費中師古曰費音扶味反飛廉惡來左彊祿父紂

子管叔鮮﹝文王子﹞蔡叔文

王子昭王瑕康

王子房後師古曰昭王后宋煬公湣

公弟

齊胡公哀

公弟魯魏公幽

公弟楚熊摰渠

子宋厲公湣

公子齊

獻公胡

公弟厲王胡夷

王子衛巫楚熊嚴勇

子伯禦﹝魯懿公兄子﹞衛共伯釐

公子晉殤公繆

公弟幽王宮涅宮

王子褒姒虢石父皇父卿士司徒皮﹝師古曰卽十月之交詩所謂蕃維司徒是也﹞太宰冢伯膳夫中術師古曰卽所謂中允膳夫也內史掫子師古曰掫音側流反趣馬蹶師古曰趣音於後反蹶音居衛反師氏萭﹝師古曰萭讀曰楀音九禹反﹞申侯平王宜臼曹繆公惠

公子曲沃桓叔晉文侯弟晉孝侯昭

侯子曲沃嚴伯桓

叔子魯隱公惠

公子公子翚

師古曰翚音暉衛桓公完嚴

公子公子州吁芮伯魯桓公

惠公子夫人文姜彭生陳厲公桓

公弟長狄僑如

齊襄公諸兒按齊襄公名諸兒原本脫一諸字公子亡知晉驪姬

王子帶楚成王惲師古曰左傳作頵音於倫反潘崇楚

繆王徳臣齊懿公商人晉靈公夷臯襄

公子陳靈公

共公子夏姬孔寧儀行父程鄭西鉏吾齊

嚴公光靈

公子楚夾敖康

公子蔡景侯蔡靈侯陳哀公弱成

公子吳余昧余祭弟師古曰昧音抹宋寺人柳魯豎牛

楚靈王圍晉邢侯雍子楚公子比觀從師古曰觀音工喚反周悼王猛景

王子敬王丏景王子悼王兄楚平王棄疾

靈王弟費亡極曹聲公悼

公弟吳僚余昧子師古曰僚音聊曹

隱公通平

公弟吳夫槪師古曰夫音扶槪音工代反徐子章禹衛

靈公元襄

公子南子蒯瞶師古曰昧音五怪反宋朝彌子瑕

雍渠黎且子師古曰且音子余反季桓子曹靖公路聲

公子範

吉射師古曰射音食亦反中行寅師古曰行音胡郎反杞隱公悼

公子杞釐子

隱公子曹伯陽爲宋所滅公孫彊田乞完六世孫齊簡公壬

子我子行衛侯起石國陽虎陳湣公爲楚所滅吳王夫差太宰�鄭相駟子陽齊康公爲田氏所滅鄭康公乙爲韓所滅晉靖公任伯爲韓魏所滅夫人鄭袖

宋君偃爲齊所滅楚王負芻爲秦所滅燕王喜爲秦所滅魏王假

爲秦所滅齊王建爲秦所滅趙髙閻樂抱朴子

行品抱朴子曰擬元黃之覆載揚明並以表微文彪昺而備體澄獨見以入神者聖人也稟髙亮之純粹抗峻標以邀俗虛靈機以如愚不貳過而諂黷者賢人也居寂寥之無爲蹈修直而執平者道人也盡蒸嘗於存亡保發膚以揚名者孝人也垂惻隱於有生恆恕己以接物者仁人也端身命以殉國經險難而一節者忠人也覿微理於難覺料倚伏於將來者明人也量理亂以捲舒審去就以保身者智人也順通塞而一情任性命而不滯者達人也不枉尺以直尋不降辱以苟命者雅人也據體度以動靜每淸詳而無悔者重人也體冰霜之粹素不染潔於勢利者淸人也篤始終於寒暑𨿽危亡而不猜者義人也守一言於久要歷歲衰而不渝者信人也摛銳藻以立言辭炳蔚而淸允者文人也奮果毅之壯烈騁干戈以靜難者武人也甄墳索之淵奧該前言以窮理者儒人也銳乃心於精義吝寸陰以進徳者益人也識多藏之厚亡臨祿利而如遺者廉人也不攺操於得失不傾志於可欲者貞人也卹急難而忘勞以寡人爲己任者篤人也潔皎介以守終不遜厚而苟免者節人也飛淸機之英麗言約暢而判滯者辯人也每居卑而推巧𨿽處泰而滋恭者謙人也崇惇睦於九族必居正以赴理者順人也臨凝結而能斷操繩墨而無私者幹人也拔朱紫於中構剖猶豫以允當者理人也步七曜之盈縮推興亡之道度者術人也赴白刃而忘生格兕虎於林谷者勇人也整威容以肅眾仗法度而無二者嚴人也創機巧以濟用總音數而並精者藝人也淩彊禦而無憚𨿽險逼而不沮者黠人也執匪懈於夙夜忘勞瘁於深峻者勤人也蒙謗讟而晏如不懾懼於可畏者勁人也聞榮譽而不歡遭憂難而不變者審人也知事可而必行不猶豫於羣疑者果人也循繩墨以進止不幹沒於僥幸者謹人也奉禮度以戰兢及親�而無尢者良人也履道素而無欲時𨿽移而不變者朴人也凡此諸行了無一然而不躋善人之迹者下人也不致養於所生損道而危身者悖人也懷邪僞以偸榮豫利己而忘生者逆人也背仁義之正途苟危人以自安者凶人也好爭奪而無厭專醜正而害直者惡人也出繩墨以傷刻心好殺而安忍者虐人也飾邪說以浸潤構謗累於忠貞者讒人也𨿽言巧而行違實履濁而假淸者佞人也不原本於枉直苟尙勝而肆怒者暴人也措細善以取勝陰挾毒而無親者姦人也承風指以苟容揆主意而扶非者諂人也言不計於反復好輕諾而無實者虛人也睹利地而忘義棄廉恥以苟得者貪人也覿艷逸而心蕩飾誇綺而思邪者淫人也見成事而疑惑動失計而多悔者暗人也背訓典而自任恥請問於勝己者損人也知善事而不逮𨿽多爲而無成者劣人也委徳行而不修奉權勢以取媚者獘人也履蹊徑以僥速推貨賄以爭津者邪人也旣敖很以無禮好陵辱乎勝己者悍人也被抑枉而自誣事無苦而振懾者怯人也治細辦於稠眾非其人而盡言者淺人也暗事宜之可否𨿽企慕而不及者頑人也知事非而不攺聞良規而增劇者惑人也無濟卹之仁心輕告絕於親舊者薄人也旣疾其所不逮喜他人之有災者妒人也專財谷而輕義觀困匱而不振者吝人也冒至危以僥幸值禍敗而不悔者愚人也情局碎而偏黨志惟務於盈利者小人也騁鷹犬於原獸好博戲而無已者迷人也忘等威之異數快飾玩之誇麗者奢人也耽聲色與飲燕廢慶弔於人理者荒人也旣無心於修尙又怠惰於家業者懶人也無抑斷之威儀每脫易而不思者輕人也觀道義而如醉聞貨殖而波擾者穢人也杖淺短而多謬暗趨捨之臧否者笨人也憎賢者而不貴聞髙言而如聾者嚚人也睹朱紫而不分𨿽提耳而不悟者蔽人也違道義以趄冒禮刑而罔顧者亂人也每動作而受嗤言發口而違理者拙人也事酋豪如僕鹵值衰微而背惠者慝人也損貧賤之故舊輕人士而倨敖者驕人也棄衰色而廣欲非宦學而遠遊者蕩人也無忠信之純固背恩養而趨利者叛人也當交顏而面從至析離而背毀者僞人也習彊梁而專己距忠告而不納者刺人也然人技未易知眞僞或相似士有顏貌修麗風表閒雅望之溢目接之適意威儀如龍虎盤旋成規矩然心蔽神否才無所堪心中所有盡附皮膚口不能吐片奇筆不能屬半句入不能宰民出不能用兵治事則事廢銜命則辱命動靜無宜出處莫可蓋難分之一也士有貌望朴悴容觀矬陋聲气雌弱進止質澀然而含英懷寶經明行髙幹過元凱文蔚春林官則庶績用康武則克全獨勝蓋難分之二也士有謀猷淵邃術略入神智周成則思洞幽元才兼能事神器無宜而口不傳心筆不盡意造次之接不異凡庸蓋難分之三也士有機辯淸銳巧言綺粲引譬諭淵湧風厲然而口之所談身不能行長於識古短於理今爲政政亂牧民民怨蓋難分之四也士有外形足恭容虔言恪而神疏心慢中懷散放受任不憂居局不冶蓋難分之五也士有控弦命中空拳入白倒乘立騎五兵畢習而體輕慮淺手剿心怯虛試無對而實用無驗望塵奔北聞敵失魄蓋難分之六也士有梗槪簡緩言希貌朴細行闕漏不爲小勇局蹐拘檢犯而不校握爪垂翅名爲弱願然而膽勁心方不畏彊禦義正所在視死猶歸支解寸斷不易所守蓋難分之七也士有孝友溫淑恂恂平雅履信思順非禮不蹈安困潔志操淸冰霜而疏遲迂闊不達事要見機不作所爲無成居己梁倡受任不舉蓋難分之八也士有行己髙簡風格峻峭嘯傲偃蹇淩儕慢俗不肅撿括不護小失適情率意旁若無人朋黨排譴談者同敗士有不附品藻所遺而立朝正色知無不爲忠於奉上明於攝下蓋難分之九也士有含弘曠濟虛己受物藏疾匿瑕溫恭廉潔勞謙沖退救危全信寄命不疑托孤可保而純良暗權仁而不斷善不能賞惡不忍罰忠貞有餘而幹用不足操柯猶豫廢法效非枉直混錯終於負敗蓋難分之十也夫物有似而實非若然而不然料之無惑望形得神聖者其將病諸況乎常人故用才取士推暱結友不可以不精擇不可以不詳試也若乃性行惑變始正終邪若王莽初則美於伊霍晚則劇於趙髙又非中才所能逆盡也若令士之易別如鷦鷯之與鴻鵠狐兔之與龍驎則四凶不得官於堯朝管蔡不得幾危宗周仲尼無澹臺之失延陵無損金之恨伊尹無七十之勞項羽無嫌範之悔矣所患於其碔砆之亂瑾瑜鷦螟之似鳳凰凝冰之類水精煙燻之凝雲气故令不謬者鮮也惟帝難之矧乎近人哉夫惟大明元鑑幽微靈銓揣物思灼沈昧瞻山識璞臨川知珠士於難分之中而無取捨之恨者使臧否區分抑揚咸允武丁姬文不獨治而傅說呂尙不永棄髙莽宰嚭不得成其惡弘恭石顯無所容其僞矣斯蓋取士之較略選擇之大都耳精微之求存乎其人固非毫翰之所備縷也劉子

正賞賞者所以辧情也評者所以繩理也賞而不正則情亂於實評而不均則理失其眞理之失也由於貴古而賤今情之亂也在乎信耳而棄目古今𨿽殊其迹實同耳目誠異其識則齊識齊而賞異不可以稱正迹同而評殊未得以言評評正而俱翻則情理並亂也由今人之畫鬼魅者易爲巧摹犬馬者難爲工何者鬼魅質虛而犬馬形露也質虛者可托怪以示奇形露者不可輕罔以是非𨿽以其眞而見妙也托怪於無象可假非而爲是取範於眞形則𨿽是而疑非昔魯哀公遙慕稷契之賢不覺孔丘之聖齊景公髙仰管仲之謀而不知晏嬰之智張伯松遠羨仲舒之博近遺子云之美以夫子之聖非不光於稷契晏嬰之賢非有減於管仲揚子云之才非有劣於董仲舒然而弗貴者豈非重古而輕今珍遠而鄙近貴耳而賤目崇名而毀實耶觀俗之論非苟欲以貴彼而賤此飭名而挫實由於美惡混糅眞僞難分摸法以度物爲情信心而定是非也今以心察錙銖之重則莫之能識懸之權衡則毫釐之重辧矣是以聖人知是非難明輕重難定制爲法則揆量物情故權衡誠懸不可欺以輕重繩墨誠陳不可誣以曲直規矩誠設不可罔以方圓故摹法以測物則眞僞易辧矣信心而度理則是非難明矣越人臛蛇以饗秦客秦客甘之以爲鯉也旣而知其是蛇攫喉而嘔之此爲未知味也趙人有曲者托以伯牙之聲世人競習之後聞其非乃束指而罷此爲未知音也宋人得燕石以爲美玉銅匣而藏之後知是石乃捧匣而棄之此爲未識玉也郢人爲賦托以靈均舉世而誦之後知其非皆緘口而捐之此爲未知文也故以蛇爲鯉者惟易牙不失其味以趙曲爲雅音者惟鍾期不混其音以燕石爲美石者惟猗頓不謬其眞以郢賦爲麗藻者惟相如不濫其賞昔二人評玉一人曰好一人曰醜久不能辧客曰爾來入吾目中則好丑分矣夫玉有定形而察之不同非苟相反瞳睛殊也堂珠黼幌綴以金碧流光霞曜眩目而醉者眸轉呼爲焰火非黼幌狀移目攺變也鏡形如杯以照西施鏡縱則面長鏡橫則面廣非西施貌易所照變也海濱居者望島如舟望舟如鳧而須舟者不造島射鳧者不向舟知是望遠目亂而心惑也山底行者望嶺樹如簪視岫虎如犬而求簪者不上樹求犬者不上岫知是望髙目亂而心惑也至於觀人論文則以大爲小以能爲鄙而不知其目亂心惑也與望山海而不易反乎昔者仲尼先飯黍侍者掩口而笑子遊裼裘而諺曾參揮指而哂以聖賢之舉措非有謬也而不免於嗤誚奚況世人未有名稱其容止文華能免於其誚者豈不難也以此觀之則正可以爲邪美可以稱惡名實顚倒可爲嘆息也今述理者貽之知音君子聰達亮於前聞明鑑出於意表不以名實眩惑不爲古今易情采其制意之本略其文外之華不沒纖芥之善不掩螢爝之光可謂千載一遇也朱子語類

力行品藻人物須當看他大規模然後看他好處與不好處好處多與少不好處多與少又看某長某短某有某無所長所有底是緊要與不緊要所短所無底是緊要與不緊要如此互將來品藻方定得他分數優劣屠隆鴻苞

軒輊蜀漢諸葛孔明唐李鄴侯宋範希文我朝王伯安皆世所稱百代殊絕人物也乃崔浩貶孔明史臣譏長源梅堯臣詆希文費文憲訕伯安至不比於人數古今議論烏有至當一定也哉輕以人言而軒輊人未有不失實者也

品題部藝文一

汝潁優劣論

後漢孔融融以汝南士勝潁川士陳長文難融答之曰汝南戴子髙親止千乘萬騎與光武皇帝共於道中潁川士𨿽抗節未有頡頏天子者也汝南許子伯與其友人共說世俗將壞因夜舉聲號哭潁川士𨿽憂時未有能哭世者也汝南府許掾教太守鄧晨圖開稻陂數萬頃累世獲其功夜有火光之瑞韓元長𨿽好地理未有成功見效如許掾者也汝南張元伯身死之後見夢範巨卿潁川士𨿽有奇異未有能神而靈者也汝南應世叔讀書五行俱下潁川士𨿽多聰明未有能離婁並照者也汝南李洪爲太尉掾弟殺人當死洪自劾詣閣乞代弟命便飲鴆而死弟用得全潁川士𨿽尙節義未有能殺身成仁如洪者也汝南翟子威爲東郡太守始舉義兵以討王莽潁川士𨿽疾惡未有能破家爲國者也汝南袁公著爲甲科郎上書欲治梁冀潁川士𨿽慕忠讜未有能投命直言者也

贊諸葛丞相

楊戲忠武髙英獻策江濱攀吳連蜀權我世眞受遺阿衡整武齊文敷陳徳教理物移風賢愚競心僉忘其身誕靜邦內四裔以綏屢臨敵庭實耀其威研精大國恨於未夷贊許司徒

前人司徒淸風是咨是臧識愛人倫孔音鏘鏘贊關雲長張益徳

前人關張赳赳出身匡世扶翼攜上雄壯虎烈藩屏左右翻飛電發濟於艱難贊主洪業侔迹韓耿齊聲雙徳交待無禮並致姦慝悼惟輕慮隕身匡國

贊馬孟起

前人驃騎奮起連橫合從首事三秦保據河潼宗計於朝或異或同敵以乘釁家破軍亡乖道反徳托鳳攀龍

贊法孝直

前人翼侯良謀料世興衰委質於主是訓是諮暫思經算睹事知機

贊龐士元

前人軍師美至雅气奕奕致命明主忠情發臆惟此義宗亡身報徳

贊黃漢升

前人將軍惇壯摧鋒登難立功立事於時之幹

贊董幼宰

前人掌軍淸節亢然恆常讜言惟司民思其綱

贊鄧孔山

前人安遠彊志允休允烈輕財果壯當難不惑以少禦多殊方保業

贊費賓伯

前人揚威才幹欷歔文武當官理任衎衎辦舉圖殖財施有義有敍

贊王文儀

前人屯騎主舊固節不移旣就初命盡心世規軍資所恃是辦是裨

贊劉子初

前人尙書淸尙敕行整身抗志存義味覽典文倚其髙風好侔古人

贊麋子仲

前人安漢雍容或婚或賓見禮當時是謂循臣

贊王元泰何彥英杜輔國周仲宣前人少府修愼鴻臚明眞諫議隱行儒林天文宣班大化或首或林

贊吳子遠

前人車騎髙勁惟其泛愛以弱制彊不陷危墜

贊李徳昂

前人安漢宰南奮擊舊鄕剪除蕪穢惟刑以張廣遷蠻濮國用用彊

贊張君嗣

前人輔漢惟聰旣機且惠因言遠思切問近對贊時休美和我業世

贊黃公衡

前人鎭北敏思籌畫有方導師禳穢遂事成章偏任東隅永命不祥哀悲本志放流殊疆

贊楊季休

前人越騎惟忠厲志自祗職於內外念公忘私

贊趙子龍陳叔至

前人徵南厚重徵西忠克統時選士猛將之烈

贊輔元弼劉南和

前人鎭南粗彊監軍尙篤並豫戎任任自封裔

贊秦子敕

前人司農性才敷述允章藻麗辭理斐斐有光

贊李正方

前人正方受遺豫聞後綱不陳不僉造此異端斥逐當時任業以喪

贊魏文長

前人文長剛粗臨難受命折衝外禦鎭保國境不協不和志節言亂疾終惜始實惟厥性

贊楊威公

前人威公狷狹取異眾人閒則及理逼則傷侵捨順入凶大易之云

贊馬季常衛文經韓士元張處仁殷孔休習文

祥

前人季常良實文經勤類士元言規處仁聞計孔休文祥或才或臧播播述志楚之蘭芳

贊王國山李永南馬盛衡馬承伯李孫徳李偉

南龔徳緒王義彊

前人國山休風永南耽思盛衡承伯言藏言時孫徳果銳偉南篤常徳緒義彊志壯气剛濟濟修志蜀之芬香

贊馮休元張文進

前人休元輕寇損時致害文進奮身同此顚沛患生一人至於弘大

贊程季然

前人江陽剛烈立節明君兵合遇寇不屈其身單夫只役隕命於軍

贊程公弘

前人公弘後生卓爾奇精夭命二十悼恨未呈

贊麋芳士仁郝普潘浚

前人古之奔臣禮有來逼怨興司官不顧大徳靡有匡救倍成奔北自絕於人作笑二國

步騭嚴畯等論

吳周昭步騭傳潁川周昭著書稱步騭及嚴畯等古今賢士大夫所以失名喪身傾家害國者其由非一也然要其大歸總其常患四者而已急論議一也爭名勢二也重朋黨三也務欲速四也急論議則傷人爭名勢則敗友重朋黨則蔽主務欲速則失徳此四者不除未有能全也當世君子能不然者亦比有之豈獨古人乎然論其絕異未若顧豫章諸葛使君步丞相嚴衛尉張奮威之爲美也論語言夫子恂恂然善誘人又曰成人之美不成人之惡豫章有之矣望之儼然卽之也溫聽其言也厲使君體之矣恭而安威而不猛丞相履之矣學不求祿心無苟得衛尉奮威蹈之矣此五君者𨿽徳實有差輕重不同至於趨捨大檢不犯四者俱一揆也昔丁諝出於孤家吾粲由於牧豎豫章揚其善以並陸全之列是以人無幽滯而風俗厚焉使君丞相衛尉三君昔以布衣俱相友善諸論者因各敍其優劣初先衛尉次丞相而後有使君也其後並事明主經營世務出處之才有不同先後之名須反其初此世常人所決勤薄也至於三君分好卒無虧損豈非古人交哉又魯橫江昔杖萬兵屯據陸口當世之美業也能與不能孰不願焉而橫江旣亡衛尉應其選自以才非將帥深辭固讓終於不就後徙九列遷典八座榮不足以自曜祿不足以自奉至於二君皆位爲上將窮富極貴衛尉旣無求欲二君又不稱薦各守所志保其名好孔子曰君子矜而不爭羣而不黨斯有風矣又奮威之名亦三君之次也當一方之戍受上將之任與使君丞相不異也然歷國事論功勞實有先後故爵位之榮殊焉而奮威將處此決能明其部分心無失道之欲事無充詘之求每升朝堂循禮而動辭气謇謇罔不惟忠叔嗣𨿽親貴言憂其敗蔡文至𨿽疏賤談稱其賢女配太子受禮若弔慷愾之趨惟篤人物成敗得失皆如所慮可謂守道見幾好古之士也若乃經國家當軍旅於馳騖之際立霸王之功此五者未爲過人至其純粹履道求不苟得升降當世保全名行邈然絕俗實有所師故粗論其事以示後之君子

上安州裴長史書節

唐李白前禮部尙書蘇公出爲益州長史白於路中投刺待以布衣之禮因謂郡寮曰此子天才英麗下筆不休𨿽風力未成且見專車之骨若廣之以學可以相如比肩也四海明識具知此談前此都督馬公朝野豪彥一見盡禮許爲奇才因謂長史李京之曰諸人之文猶山無煙霞春無艸樹李白之文淸雄奔放名章俊語駱驛間起光明洞徹何以盡陳儻其賢賢也白有可尙夫唐虞之際於斯爲盛有婦人焉九人而已是知才難不可多得白野人也頗工於文惟君侯顧之無按劍也伏惟君侯貴而且賢鷹揚虎視齒若編貝膚如凝脂昭昭乎若玉山之行朗然映人而髙義重諾名飛天京四方諸侯聞風暗許倚劍慷慨气幹虹霓月費千金日宴羣客出躍駿馬入羅紅顏所在之處賓客成市故時人歌曰賓客何喧喧日夜裴公門願得裴公之一言不須驅馬埒華軒白不知君侯何以得此聲於天壤之間豈不由重諾好賢謙以下士得也而晚節攺操棲情翰林天才超然度越作者屈佐鄖國時惟淸哉稜威雄雄下懾羣物白竊慕髙義已經十年雲山間之造謁無路今也運會得趨末塵承顏接辭八九度矣常欲一雪心迹崎嶇未便何圖謗言忽生眾口攢毀將恐投杼下客震於嚴威然自明無辜何憂悔吝孔子曰畏天命畏大人畏聖人之言過此三者鬼神不害若使事得其實罪當其身則將浴蘭沐芳自屏於烹鮮之地惟君侯死生不然投山竄海轉死溝壑豈能明目張膽托書自陳邪昔王東海問犯夜者曰何所從來答曰從師受學不覺日晚王曰吾豈可鞭撻�越以立威名想君侯通人必不爾也願君侯惠以大愚洞開心顏終乎前恩再辱英眄白必能使精誠動天長虹貫日直度易水不以爲寒若赫然振威加以大怒不許門下逐之長途白卽膝行於前再拜而去西入秦海一觀國風永辭君侯黃鶴舉矣何王公大人之門不可以彈長劍乎

答周益公

宋朱熹昨蒙寵諭範歐議論鄙意有所不能無疑欲以請教而亦未暇今遇此便似不可失而病軀兩日覺得沈重愈甚於前勢不容詳細稟白但竊以爲範歐二公之心明白洞達無纖芥可疑呂公前過後功瑕瑜自不相掩若如尊諭卻恐未爲得其情者故願相公更熟思之也向見範公與呂公書引汾陽臨淮事者語意尢明白而集中卻不見之恐亦爲忠宣所刪也忠宣固賢然其規模气象似與文正有未盡同者深諱此事𨿽不害爲守正然未得爲可與權也不審髙明以爲如何少日見徐玉丈端立自言嘗見石林疑範馬鍾律之辧乃故爲同異以釋朋比之疑者因告之曰此事信否未可知然爲此論者亦可謂不占便宜矣石林爲之一笑而罷今日之論恐或類此故並及之僭率皇恐切望矜恕

答周益公

前人前者累蒙誨諭範碑曲折考據精博論議正平而措意深遠尢非常情所及又得呂子約錄記所被教墨參互開發其辧益明熹之孤陋得與聞焉幸已甚矣復何敢措一詞於其間哉然隱之於心竊有所不能無疑者蓋嘗竊謂呂公之心固非晚生所能窺度然當其用事之時舉措之不合眾心者蓋亦多矣而又惡忠賢之異己必力排之使不能容於朝廷而後已是則一世之正人端士莫不惡之況範歐二公或以諷議爲官或以諫諍爲職又安可置之而不論且論之而合於天下之公議則又豈可謂之太過也哉逮其晚節知天下之公議不可以終拂亦以老病將歸而不復有所畏忌又慮夫天下之事或終至於危亂不可如何而彼眾賢之排去者或將起而復用則其罪必歸於我而並及於吾之子孫是以寧損故怨以爲收之桑楡之計蓋其慮患之意𨿽未必盡出於至公而其補過之善天下實被其賜則與世之遂非長惡力戰天下之公議以貽患於國家者相去遠矣至若範公之心則其正大光明固無宿怨而惓惓之義實在國家故承其善意旣起而樂爲之用其自訟之書所謂相公有汾陽之心之徳仲淹無臨淮之才之力者亦不可不謂之傾倒而無餘矣﹝此書今不見於集中恐亦以忠宣刊去而不傳也﹞此最爲範公之盛徳而他人之難者歐陽公亦識其意而特書之蓋呂公前日之貶範公自爲可罪而今日之起範公自爲可書二人各記其實而美惡初不相掩則又可見歐公之心亦非淺之爲丈夫矣今讀所賜之書而求其指要則其言若曰呂公度量渾涵心術精深所以期於成務而其用人才徳兼取不爲諸賢專取徳望之偏故範歐諸公不足以知之又未及知其諸子之賢而攻之有太過者後來範公𨿽爲之用然其集中歸重之語亦甚平平蓋特州郡之常禮而實則終身未嘗解讎也其後歐公乃悔前言之過又知其諸子之賢故因範碑托爲解讎之語以見意而忠宣獨知其父之心是以直於碑中刊去其語𨿽以取怒於歐公而不憚也凡此曲折指意微密必有不苟然者顧於愚見有所未安不敢不詳布其說以是求正伏惟恕其僭易而垂聽焉夫呂公之度量心術期以濟務則誠然矣然有度量則宜有以容議論之異同有心術則宜有以辧人才之邪正欲成天下之務則必從善去惡進賢退姦然後可以有濟今皆反之而使天下之勢日入於昏亂下而至於區區西事一方之病非再起範公幾有不能定者則其前日之所爲又惡在其有度量心術而能成務也哉其用人也欲才徳之兼取則亦信然矣然範歐諸賢非徒有徳而短於才者其於用人蓋亦兼收而並取𨿽以孫元規滕子京之流恃才自肆不入規矩亦皆將護容養以盡其能而未嘗有所廢棄則固非專用徳而遺才矣而呂公所用如張李二宋姑論其才亦決非能優於二公者乃獨去此而取彼至於一時豪俊跅弛之士窮而在下者不爲無人亦未聞其有以羅致而器使之也且其初解相印而薦王隨陳堯佐以自代則未知其所取者爲才也耶爲徳也耶是亦不足以自解矣若謂範歐不足以知呂公之心又不料其子之賢而攻之太過則其所攻事皆有迹顯不可揜安得爲過且爲侍從諫諍之官爲國論事乃視宰相子弟之賢否以爲前卻亦豈人臣之誼哉若曰範呂之讎初未嘗解則範公旣以呂公而再逐及其起任西事而超進職秩乃適在呂公三入之時若範公果有怨於呂公而不釋乃閔默受此而無一語以自明其前日之志是乃內懷憤毒不能以理自勝而但以貪得美官之故俯而受其籠絡爲之驅使未知範公之心其肯爲此否也若曰歐公晚悔前言之失又知其諸子之賢故因範碑以自解則是畏其諸子之賢而欲陰爲自托之計於是寧賣死友以結新交𨿽至以無爲有愧負幽冥而不遑卹又不知歐公之心其忍爲此否也況其所書但記解讎之一事而未嘗並譽其他美則前日斥逐忠賢之罪亦未免於所謂欲蓋而彰者又何足以贖前言之過而媚其後人也哉若論忠宣之賢則𨿽亦未易輕議然觀其事業規模與文正之弘毅開豁終有未十分肖似處蓋所謂可與立而未可與權者乃翁解讎之事度其心未必不深恥之但不敢出之於口耳故潛於墓碑刊去此事有若避諱然者歐公以此深不平之至屢見於書疏非但墨莊所記而已況龍川志之於此又以親聞張安道之言爲左驗張實呂黨尢足取信無疑也若曰範公果無此事而直爲歐公所誣則爲忠宣者正當沫血飲泣貽書歐公具道其所以然者以白其父之心迹而俟歐公之命以爲進退若終不合則引義告絕而更以屬人或姑無刻石而待後世之君子以定其論其亦可也乃不出此而直於成文之中刊去數語不知此爲何等舉措若非實諱此事故隱忍寢默而不敢誦言則曷爲其不爲彼之明白而直爲此黯暗耶今不信範公出處文辭之實歐公丁寧反復之論而但取於忠宣進退無據之所爲以爲有無之決則區區於此誠有不能識者若摭實而言之但曰呂公前日未免蔽賢之罪而其後日誠有補過之功則範歐二公之心其終始本末如靑天白日無纖毫之可議若範公所謂平生無怨惡於一人者尢足以見其心量之廣大髙明可爲百世之師表至於忠宣則所見𨿽狹然亦不害其爲守正則不費詞說而名正言順無復可疑矣不審尊意以爲如何狂瞽之言或未中理得賜鐫曉千萬幸甚後書誨諭又以昭錄不書解讎之語而斷其無有則熹以爲呂公拜罷範公進退旣直書其歲月二公前憾之釋然不待言而諭矣不然則昭錄書成歐公固已不爲史官而正獻忠宣又皆已爲時用範固不以墓碑全文上史氏而呂氏之意亦恐其有所未快於歐公之言也是以姑置而不言以泯其迹而不知後世之公論有不可誣者是以啟今日之紛紛耳如又不然則範公此舉𨿽其賢子尙不能識彼爲史者知之必未能如歐公之深或者過爲隱避亦不足怪恐亦未可以此而定其有無也墨莊之錄出於張邦基者不知其何人所記歐公四事以爲得之公孫當世而子約以爲紹興舍人所記此固未知其孰是但味其語意實有後人道不到處疑或有自來耳若談叢之書則其記事固有得於一時傳聞之誤者然而此病在古𨿽遷固之博近世則溫公之誠皆所不免況於後世𨿽頗及見前輩然其平生蹤迹多在田野則其見聞之間不能盡得事實宜必有之恐亦未可以此便謂非其所著也丹朱之云誠爲太過然歐公此言嘗爲令狐父子文字繁簡而發初亦無大美惡但以一時語勢之適然不暇擇其擬倫之輕重耳故此言者𨿽未敢必其爲公之言而亦未可定其非公之言也此等數條不足深論然偶因余誨之及而並講之使得皆蒙裁正則亦不爲無小補者惟是所與子約書中疑學道三十年爲後學之言者則熹深惑焉而尢以爲不可以不辧不審明公何所惡於斯言而疑之也以道爲髙遠元妙而不可學邪則道之得名正以人生日用當然之理猶四海九州百千萬人當行之路爾非若老佛之所謂道者空虛寂滅而無與於人也以道爲迂遠�闊而不必學耶則道之在天下君臣父子之間起居動息之際皆有一定之明法不可頃刻而暫廢故聖賢有作立言垂訓以著明之巨細精粗無所不備而讀其書者必當講明究索以存諸心行諸身而見諸事業然後可以盡人之職而立乎天地之間不但玩其文詞以爲綴緝纂組之工而已也故子遊誦夫子之言曰君子學道則愛人小人學道則易使而夫子是之則學道云者豈近世後學之言哉若謂歐公未嘗學此而不當以此自名耶則歐公之學𨿽於道體猶有欠闕然其用力於文字之間而溯其波流以求聖賢之意則於易於詩於周禮於春秋皆嘗反復窮究以訂先儒之繆而本論之篇推明性善之說以爲息邪距詖之本其賢於當世之號爲宗工巨儒而不免於祖尙浮虛信惑妖妄者又遠甚其於史記善善惡惡如唐六臣傳之屬又能深究國家所以廢興存亡之幾而爲天下後世深切著明之永鑑者固非一端其它文說𨿽或出於遊戲翰墨之餘然亦隨事多所發明而詞气藹然寬平深厚精切的當眞韓公所謂仁義之人者恐亦未可謂其全不學道而直以燕許楊劉之等期之也若謂𨿽嘗學之而不當自命以取髙標揭己之嫌耶則爲士而自言其學道猶爲農而自言其服田爲賈而自言其通貨亦非所以爲誇若韓公者至乃自謂己之道乃夫子孟軻揚雄所傳之道則其言之不讓益甚矣又可指爲後生之語而疑之耶凡此又皆熹之所未諭者蓋嘗反復思之而竟不得其說恭惟明公以事業文章而論世尙友其於範歐之間固已異世而同轍矣至於博觀今昔考訂是非又非肯妄下雌黃者且於六一之文收拾編匯讎正流通用力爲多其於此事必不艸艸況又當此正道湮微異言充塞之際餘論所及小有左右則輕重薄厚便有所分竊計念之已熟而處之亦已精矣顧熹之愚獨有未能無疑者是以不敢默默而不以求正於有道所恨僞學習气已深不自覺其言之狂妄伏惟髙明恕而教之則熹不勝千萬幸甚

明朝人物

明屠隆負荷世道存乎其人從古歷今有一大事必生一人荷擔旁有爲之輔者鴻荒而下世何嘗乏人哉我朝髙皇帝掃淸腥穢蕩滌神州統接堯舜功絕湯武所培養醞釀國家元气宏遠矣山川靈秀傍魄蜿蟺鍾爲偉磊落之英彬彬班班有不遜前代者靑田劉誠意基學貫天人才兼文武洞曉兵略旁通象緯知來藏往出奇如神上應斗樞下贊大業陰陽間气天挺異人其圯上隆中之流亞與其於太祖蜀山靈鍾方諸陽燧夫豈偶然也新建王文成守仁靈稟夙成天才獨詣神采雄邁智略深沈气九死而不折才百煉而彌精秉操屹於丘山當機捷於風雨厝注極其揮霍理學悟入元微負气節而不專於气節譚文章而不局於文章學爲儒而不拘於爲儒究仙釋而不露其仙釋求之底裏未易窺其際方之古人難輕定其品異人哉異人哉於肅湣謙駕馭長才貞勁大節生定傾危死安義命功存社稷忠鑑上帝定神气於劻勷人亂我整寧犯難而存國制羣姦於股掌可發不發寧危身以安君完萬事於一死利害有不敢知付公論於千秋是非有不必辯所謂與日月爭光可也功固髙於李綱事更難於武穆其當世至人耶徐中山達之用兵如國手布棋無一子誤下百戰不挫克定中原視漢淮陰未知誰爲伯仲韓襄毅雍威寧王襄敏越楊文襄一淸楊武襄洪英風雄略頤指萬夫鞭撻夷虜開展疆域亦命世之傑也楊文貞士奇李文達賢周文襄忱李文正東陽張文忠孚敬通達國體動合機宜光贊廟謨永垂鴻業經濟名臣其最卓犖者哉南陽排奪門護太子庶幾哉社稷之器乎長沙若濡逆瑾巽以行權多所保護此可與智者道右文下士弘獎風流至今想之永嘉違眾倡議當時所非要之至理其論自正相業醇疵總之雄偉不齪齪矣商文毅輅彭文憲時劉文靖健謝文正遷楊文懿守陳王文恪鏊吳文定寬風骨峻整徳器淵涵才不露鋒穎功不計歲月外示凝然中懷凜然招之不來麾之不去有古大臣之風焉所謂桃李不言下自成蹊矣薛文淸瑄李忠文時勉章文懿懋王忠肅翺王端毅恕項襄毅忠馬端肅文升劉忠宣大夏胡端敏世寧嶽嶽之風侃侃之節宏材足以濟時艱正气足以褫姦魄李夢陽所謂居則嶽屹動則雷擊大事斧斷小事海畜斯其人矣襄毅抗汪直忠宣忤劉瑾死生利害詎足入其�懷端敏首發宸濠逆謀功先曲突哉至文淸粹白不言躬行斯其人師表百世從祀廟庭何恧焉方正學孝孺文雄而气銳學博而行方靖難一死忠貫金石齊尙書泰黃太常子澄鐵尙書鉉練都憲子寧黃侍郎觀景中丞淸王修撰叔英周紀善是修平都督安一時爲建文死者累累乎駢首引頸未易悉數則髙皇帝養士之功徳亶厚矣景中丞死而英魂烈烈譚者發爲豎黃侍郎婦紿象奴挽二女同赴淸流玉可沈不可污餘言之輒酸鼻孫忠烈燧許忠節逵罵賊而死節比張許宸濠銳气首爲二公所奪敗不旋踵有繇也劉忠湣球鄒吉士智黃少卿鞏楊忠湣繼盛沈少卿煉劉侍禦臺批鱗折檻竟殺其身龍比之儔哉百煉之剛則楊忠節最盛乎羅修撰倫羅文恭洪先吳處士與弼陳徵君憲章明徳範俗隱操軼塵峨眉姑射翛然淸遠至宋龍門濂博洽菀髙太史啟雄渾淸蒼王義烏褘華贍髙朗解學士縉峭厲迅快蔚然國初名家丘文莊浚楊修撰愼武庫哉李夢陽何景明力振古道骨气雄勁徐禎卿陳束諸君輔之黃省曾獨追六朝孫一元特摽風韻其後王李繼起文章斐然矣又周顚張三丰冷起敬李福達神通變幻躡景登霞羅文恭萬民望王世昌脫屣浮榮離形度世孰謂我朝而無得道眞人哉求之當世照映山川傳之後世光賁史冊三代而下豈必多讓也

品題部藝文二詩

大雅烝民之五章六章人亦有言柔則茹之剛則吐之維仲山甫柔亦不茹剛亦不吐不侮矜寡不畏彊禦人亦有言徳輶如毛民鮮克舉之我儀圖之維仲山甫舉之愛莫助之衮職有闕維仲山甫補之

煌煌京洛行

魏文帝夭夭園桃無子空長虛美難假偏輪不行淮陰五刑鳥盡弓藏保身全名獨有子房大憤不收褒衣無帶多言寡誠祇令事敗蘇秦之說六國以亡傾側賣主車裂固當賢矣陳軫忠而有謀楚懷不從禍卒不救禍夫吳起智小謀大西河何健伏屍何劣嗟彼郭生古之雅人智矣燕昭可謂得臣峨峨仲連齊之髙士北辭千金東蹈滄海

五君詠五首

宋顏延之

阮步兵阮公𨿽淪迹識密鑑亦洞沈醉似埋照寓辭類托諷長嘯若懷人越禮自驚眾物故不可論途窮能無慟

嵇中散中散不偶世本自飡霞人形解驗仙吐論知凝神立俗迕流議尋山洽隱淪鸞翮有時鎩龍性誰能馴

劉參軍劉伶善閉關懷情滅聞見鼓鐘不足歡榮色豈能眩韜精日沈飲誰知非荒宴頌酒𨿽短章深衷自此見

阮始平仲容靑雲器實稟生民秀達音何用深識微在金奏郭奕已心醉山公非虛覯屢薦不入官一麾乃出守

向常侍向秀甘淡薄深心托豪素探道好淵元觀書鄙章句交呂旣鴻軒攀嵇亦鳳舉流連河裏遊惻愴山陽賦

宴闌思舊

梁蕭統孝若明山賓信儒雅稽古文惇淳茂沿到

洽實俊朗文義縱橫陳佐公陸

倕持方介才學罕爲鄰灌蔬殷

蕓實溫雅摛藻每淸新余非狎異者惟舊且懷仁綢繆似河曲契闊等漳濱如何離災盡眇漠同埃塵一起應劉念泫泫欲沾巾

詠山濤王戎詩

前人顏生五君詠不取山濤王戎余聊詠之焉山公弘識量早廁竹林歡聿來值英主身遊廊廟端位隆五教職才周五品官爲君翻已易居臣良不難

二浚衝如蕭散薄暮至中臺徵神歸鑑景晦行屬聚財嵇生襲元夜阮籍變靑灰畱連追宴緒壚下獨徘徊

感遇詩

唐陳子昂樂羊爲魏將食子殉軍功骨肉且相薄他人安得忠吾聞中山相乃屬放麑翁孤獸猶不忍況以奉君終

七愛詩

皮日休皮子之志常以眞純自許每謂立大化者必有眞相以房杜爲眞相焉定大亂者必有眞將以李太尉爲眞將焉傲大君者必有眞隱以盧徵君爲眞隱焉鎭澆俗者必有眞吏以元魯山爲眞吏焉負逸气者必有眞放以李翰林爲眞放焉爲名臣者必有眞才以白太傅爲眞才焉嗚呼吾之道時耶行其事也在乎愛忠矣不時耶行其事也亦在乎愛忠矣苟有心歌詠者豈徒然哉

房杜二相國吾愛房與杜貧賤共聯步脫身拋亂世策杖歸眞主縱橫握中算左右天下務骯髒無敵才磊落不世遇美矣名公卿魁然眞宰輔黃閣三十年淸風一萬古巨業照國史大勛鎭王府遂使後世民至今受陶鑄粵吾少有志敢躡前賢路苟得同其時願爲執鞭豎

李太尉吾愛李太尉崛起定中原驍雄十萬兵四面圍國門一戰取王畿一叱散妖氛乘輿旣反正凶豎爭亡魂巍巍柱天功蕩蕩蓋世勛仁於曹孟徳勇過霍將軍丹券入帑藏靑史傳子孫所謂大丈夫動合驚乾坤所謂聖天子難得忠貞臣下以契魚水上以合風雲百世必一亂千年方一人吾𨿽翰墨子气槪敢不羣願以太平頌題向甘泉春

盧徵君吾愛盧徵君髙臥嵩山裏百辟未一顧三徵方暫起坦腹對宰相岸幘揖天子建禮門前吟金鑾殿裏醉天下皆餔糟徵君獨潔己天下皆樂聞徵君獨洗耳天下皆懷羞徵君獨多恥銀黃不妨懸赤紱不妨被而於心抱中獨作羲皇地籃轝一云返泥詔褒不已再看緱山云重酌嵩陽水放曠書裏終逍遙醉中死吾謂伊與周不若徵君貴吾謂巢與許不若徵君義髙名無階級逸迹絕涯涘萬世唐書中逸民不可比粵吾慕眞隱彊以骨肉累如教不爲名敢有徵君志

元魯山吾愛元紫芝淸介如伯夷輦母遠之官宰邑無玷疵三年魯山民丰稔不暫饑三年魯山吏淸愼各自持只飲魯山泉只采魯山薇一室冰蘗苦四遠聲光飛退歸舊隱來鬥酒入茅茨雞黍匪家畜琴尊常自怡盡日一菜食窮年一布衣淸似匣中鏡直如琴上絲世無用賢人靑山生白髭旣臥黔婁衾空立陳實碑吾無魯山道空有魯山辭所恨不相識援毫空涕垂

李翰林吾愛李太白身是酒星魄口吐天上文迹作人間客磥砢千丈林澄澈萬尋碧醉中艸樂府十幅筆一息召見承明廬天子親賜食醉曾吐禦�傲幾觸天澤權臣妒逸才心如斗筲窄失恩出內署海嶽甘自適刺謁戴接赴宴著縠屐諸侯百步迎明君九天憶竟遭腐脇疾醉魄歸八極大鵬不可籠大椿不可植蓬壺不可見姑射不可識五嶽爲辭鋒四溟作胸臆惜哉千萬年此俊不可得

白太傳吾愛白樂天逸才生自然誰謂辭翰器乃是經綸賢欻從浮艷詩作得典誥篇立身百行足爲文六藝全淸望逸內署直聲驚諫垣所刺必有思所臨必可傳忘形任詩酒寄傲�林泉所望標文柄所希持化權何期遇訾毀中道多左遷天下皆汲汲樂天獨怡然天下皆悶悶樂天獨捨旃髙吟辭兩掖淸嘯罷三川處世似孤鶴遺榮同蛻蟬仕若不得志可爲龜鏡焉

四賢吟

宋邵雍彥國之言鋪陳晦叔之言簡當君實之言優遊伯淳之言條暢四賢洛陽之望是以在人之上有宋熙寧之間大爲一時之壯

品題部選句詩經秦風黃鳥章誰從穆公子車奄息維此奄息百夫之特又誰從穆公子車仲行維此仲行百夫之防又

誰從穆公子車鍼虎維此鍼虎百夫之禦晉傅元荀何論以文王之道事其親者其潁昌何侯乎其荀侯乎古稱曾閔今日何荀內盡其心以事其親外崇禮讓以接天下孝子百世之宗仁人天下之命有能行孝之道君子之儀表也詩云髙山仰止景行行止令徳不遵二夫子之景行者非樂中正之道也又潁昌侯之事親其盡孝子之道乎存盡其和事盡其敬亡盡其哀予於潁昌侯見之矣又見其親之黨如見其親六十而孺慕予於潁昌侯見之矣滿紙千金與湯子家足下丰髯如黃鵠雲中靑霞天半而談傾稷下若懸河若飛駿又若雪藕抑何巨麗饒致也敬服敬服

品題部紀事一左傳文公二年仲尼曰臧文仲其不仁者三不知者三下展禽廢六關妾織蒲三不仁也作虛器縱逆祀祀爰居三不知也七年狄侵我西鄙公使告於晉趙宣子使因賈季問酆舒且讓之酆舒問於賈季曰趙衰趙盾孰賢對曰趙衰冬之日也趙盾夏日之日也宣公二年趙穿攻靈公於桃園宣子未出山而復大史書曰趙盾弒其君以視於朝宣子曰不然對曰子爲正卿亡不越竟反不討賊非子而誰宣子曰嗚呼我之懷矣自詒伊戚其我之謂矣孔子曰董狐古之良史也書法不隱趙宣子古之良大夫也爲法受惡惜也越竟乃免襄公二十九年吳公子札適衛說蘧瑗史狗史公子荊公叔發公子朝曰衛多君子未有患也昭公十四年晉邢侯與雍子爭鄐田久而無成士景伯如楚叔魚攝理韓宣子命斷舊獄罪在雍子雍子納其女於叔魚叔魚蔽罪邢侯邢侯殺叔魚與雍子於朝宣子問其罪於叔向叔向曰三人同罪施生戮死可也雍子自知其罪而賂以買直鮒也鬻獄邢侯專殺其罪一也已惡而掠美爲昏貪以敗官爲墨殺人不忌爲賊夏書曰昏墨賊殺臯陶之刑也請從之乃施邢侯而屍雍子與叔魚於市仲尼曰叔向古之遺直也韓非子十過篇昔齊桓公九合諸侯一匡天下爲五伯長管仲佐之管仲老不能用事休居於家桓公從而問之曰仲父家居有病卽不幸而不起此病政安遷之管仲曰臣老矣不可問也𨿽然臣聞之知臣莫若君知子莫若父君其試以心決之公曰鮑叔牙何如管仲曰不可鮑叔牙爲人剛愎而上悍剛則犯民以暴愎則不得民心悍則下不爲用其心不懼非伯者之佐也公曰然則豎刁何如管仲曰不可夫人之情莫不愛其身公妒而好內豎刁自�以爲治內其身不愛又安能愛君曰然則衛公子開方何如管仲曰不可齊衛之間不過十日之行開方爲事君欲適君之故十五年不歸見其父母此非人情也其父母之不親也又能親君乎公曰然則易牙何如管仲曰不可夫易牙爲君主味君之所未嘗食惟人肉耳易牙蒸其首子而進之君所知也人之情莫不愛其子今蒸其子以爲膳於君其子弗愛又安能愛君乎公曰然則孰可管仲曰隰朋可其爲人也堅中而廉外少欲而多信夫堅中則足以爲表廉外則可以大任少欲則能臨其眾多信則能親鄰國此霸者之佐也君其用之公曰諾國語宣王欲得國子之能訓導諸侯樊穆仲曰魯侯孝王曰何以知之對曰肅恭明神而敬事老賦事行刑必問於遺訓而咨於故實不幹所問不犯所咨王曰然則能訓治其民矣乃命魯孝公於夷宮國語趙文子與叔向遊於九京曰死者若可作也吾誰與歸叔向曰其陽子乎文子曰夫陽子行廉直於晉國不免其身其知不足稱也叔向曰其舅犯乎文子曰舅犯見利不顧其君其仁不足稱也其隨武子乎納諫不忘其師言身不失其友事君不援而進不阿而退左傳昭公二十年鄭子產卒仲尼聞之出涕曰古之遺愛也孔子家語顏回篇顏回問於孔子曰臧文仲武仲孰賢孔子曰武仲賢哉顏回曰武仲世稱聖人而身不免於罪是智不足稱也好言兵討而挫銳於邾是智不足名也夫文仲其身𨿽歿而言不朽惡有未賢孔子曰身歿言立所以爲文仲也然猶有不仁者三不智者三是則不及武仲也回曰可得聞乎孔子曰下展禽置六關妾織蒲三不仁設虛器縱逆祀祠海鳥三不智武仲在齊齊將有禍不受其田以避其難是智之難也夫臧武仲之智而不容於魯抑有由焉作而不順施而不恕也夫夏書曰念玆在玆順事恕施六本篇孔子曰回有君子之道四焉彊於行義弱於受諫怵於待祿愼於治身史有君子之道三焉不仕而敬上不祀而敬鬼直己而曲於人曾子侍曰參昔嘗聞夫子之三言而未之能行也夫子見人之一善而忘其百非是夫子之易事也見人之有善若己有之是夫子之不爭也聞善必躬行之然後導之是夫子之能勞也學夫子之三言而未能行是以自知終不及二子者也孔子曰吾死之後則商也日益賜也日損曾子曰何謂也子曰商也好與賢己者處賜也悅不若己者處不知其子視其父不知其人視其友不知其君視其所使不知其地視其艸木故曰與善人居如入芝蘭之室久而不聞其香卽與之化矣與不善人居如入鮑魚之肆久而不聞其臭亦與之化矣丹之所藏者赤漆之所藏者黑是以君子必愼其所處者焉弟子行衛將軍文子問於子貢曰吾聞孔子之施教也先之以詩書而導之以孝悌說之以仁義觀之以禮樂然後成之以文徳蓋入室升堂者七十有餘人其孰爲賢子貢對以不知文子曰以吾子常與學賢者也不知何謂子貢對曰賢人無妄知賢卽難故君子之言曰智莫難於知人是以難對也文子曰若夫知賢莫不難今吾子親遊焉是以敢問子貢曰夫子之門人蓋有三千就焉賜有逮及焉未逮及焉故不得�以告也文子曰吾子所及者請問其行子貢對曰夫能夙興夜寐諷詩崇禮行不貳過稱言不苟是顏回之行也孔子說之以詩曰媚玆一人應侯愼徳永言孝思孝思維則若逢有徳之君世受顯命不失厥名以禦於天子則王者之相也在貧如客使其臣如借不遷怒不深怨不錄舊罪是冉雍之行也孔子論其材曰有土之君子也有眾使也有刑用也然後稱怒焉孔子告之以詩曰靡不有初鮮克有終匹夫不怒惟以忘其身不畏彊禦不侮矜寡其言循性其都以富材任治戎是仲由之行也孔子和之以文說之以詩曰受小拱大拱而爲下國駿龐荷天子之龍不戁不悚敷奏其勇彊乎武哉文不勝質恭老卹幼不忘賓旅好學博藝省物而勤也是冉求之行也孔子因而語之曰好學則智卹孤則惠恭則近禮勤則有繼堯舜篤恭以王天下其稱之也曰宜爲國老齊莊而能肅志通而好禮擯相兩君之事篤雅有節是公西赤之行也子曰禮經三百可勉能也威儀三千則難也公西赤問曰何謂也子曰貌以儐禮禮以儐辭是謂難焉眾人聞之以爲成也孔子語人曰當賓客之事則達矣謂門人曰二三子之欲學賓客之禮者其於赤也滿而不盈實而如虛過之如不及先王難之博無不學其貌恭其徳惇其言於人也無所不信其驕大人也常以浩浩是以眉壽是曾參之行也孔子曰孝徳之始也悌徳之序也信徳之厚也忠徳之正也參中夫四徳者也以此稱之美功不伐貴位不善不侮不佚不傲無告是顓孫師之行也孔子言之曰其不伐則猶可能也其不獘百姓則仁也詩云愷悌君子民之父母夫子以其仁爲大學之深送迎必敬上交下接若截焉是卜商之行也孔子說之以詩曰式夷式已無小人殆若商也其可謂不險矣貴之不喜賤之不怒苟利於民矣廉於行己其事上也以佑其下是澹臺滅明之行也孔子曰獨貴獨富君子恥之夫也中之矣先成其慮及事而用之故動則不妄是言偃之行也孔子曰欲能則學欲知則問欲善則詳欲給則豫當是而行偃也得之矣獨居思仁公言仁義其於詩也則一日三復白圭之玷是南宮絳之行也孔子信其能仁以爲異士自見孔子出入於戶未嘗越禮往來過之足不履影啟蟄不殺方長不折執親之喪未嘗見齒是髙柴之行也孔子曰柴於親喪則難能也啟蟄不殺則順人道方長不折則恕仁也成湯恭而以恕是以日隮凡此諸子賜之所親睹者也吾子有命而訊賜賜也固不足以知賢文子曰吾聞之也國有道則賢人興焉中人用焉乃百姓歸之若吾子之論旣富茂矣壹諸侯之相也抑世未有明君所以不遇也子貢旣與衛將軍文子言適魯見孔子曰衛將軍文子問二三子之於賜不壹而三焉賜也辭不獲命以所見者對矣未知中否請以告孔子曰言之乎子貢以其辭狀告孔子子聞而笑曰賜汝次爲知人矣子貢對曰賜也何敢知人此以賜之所睹也孔子曰然吾亦語汝耳之所未聞目之所未見者豈思之所不至智之所未及哉子貢曰賜願得聞之孔子曰不克不忌不念舊怨蓋伯夷叔齊之行也畏天而敬人服義而行信孝於父母恭於兄弟從善而教不道蓋趙文子之行也其事君也不敢愛其死然亦不敢忘其身謀其身不遺其友君陳則進而用之不陳則行而退蓋隨武子之行也其爲人之淵源也多聞而難誕內植足以沒其世國家有道其言足以治無道其默足以容蓋銅鍉伯華之行也外寬而內正自拯於隱括之中直己而不直人汲汲於仁以善自終蓋蘧伯玉之行也孝恭慈仁允徳圖義約貨去怨輕財不匱蓋柳下惠之行也其言曰君𨿽不量於其身臣不可以不忠於其君是故君擇臣而任之臣亦擇君而事之有道順命無道衡命蓋晏平仲之行也蹈忠而行信終日言不在尢之內國無道處賤不悶貧而能樂蓋老子之行也易行以俟天命居下不援其上其親觀於四方也不忘其親不盡其樂以不能則學不爲己終身之憂蓋介子山之行也子貢曰敢問夫子之所知者蓋盡於此而已乎孔子曰何謂其然亦略舉耳目之所及而已矣昔晉平公問祁奚曰羊舌大夫晉之良大夫也其行如何祁奚辭以不知公曰吾聞子少長乎其所今子掩之何也祁奚對曰其少也恭而順心有恥而不使其過宿其爲大夫悉善而謙其端其爲輿尉也信而好直其功至於其爲容也溫良而好禮博聞而時出其志公曰曩者問子子奚曰不知也祁奚曰每位攺變未知所止是以不敢得知也此又羊舌大夫之行也子貢跪曰請退而記之辧政篇子貢問於孔子曰夫子之於子產晏子可謂至矣敢問二大夫之所自爲夫子所以與之者孔子曰夫子產於民爲惠主於學爲博物晏子於君爲忠臣而行爲敬敏故吾皆以兄事之而加愛敬晏子叔向問晏子曰正士之義邪人之行何如晏子對曰正士處勢臨眾不阿私行於國足養而不忘故通則事上使卹其下窮則教下使順其上事君盡禮行忠不正爵祿不用則去而不議其交友也論身義行不爲苟戚不同則�而不誹不毀進於君不以刻民尊於國故用於上則民安行於下則君尊故得眾上不疑其身用於君不悖於行是以進不喪亡退不危身此正士之行也邪人則不然用於上則虐民行於下則逆上事君苟進不道忠交友苟合不道行持諛巧以正祿比姦邪以厚養矜爵祿以臨人誇禮貌以華世不任於上則輕議不篤於友則好誹故用於上則民憂行於下則君危是以其事君近於罪其交友近於患其得上辟於辱其爲生僨於刑故用於上則誅行於下則弒是故交通則辱生患則危此邪人之行也景公出田寒故以爲渾猶顧而問晏子曰若人之眾則有孔子焉乎晏子對曰有孔子焉則無有若舜焉則嬰不識公曰孔子之不逮舜爲間矣曷爲有孔子焉則無有若舜焉則嬰不識晏子對曰是乃孔子之所以不逮舜孔子行一節者也處民之中其過之識況乎處君之中乎舜者處民之中則自齊乎士處君子之中則齊乎君子上與聖人則固聖人之林也此乃孔子之所以不逮舜也說苑善說篇衛將軍文子問子貢曰季文子三窮而三通何也子貢曰其窮事賢其通舉窮其富分貧其貴禮賤窮以事賢則不侮通而舉窮則忠於朋友富而分貧則宗族親之貴而禮賤則百姓戴之其得之固道也失之命也曰失而不得者何也曰其窮不事賢其通不舉窮其富不分貧其貴不禮賤其得之命也其失之固道也子路問於孔子曰管仲何如人也子曰大人也子路曰昔者管子說襄公襄公不說是不辧也欲立公子糾而不能是無能也家殘於齊而無憂色是不慈也桎梏而居檻車中無�色是無愧也事所射之君是不貞也召忽死之管子不死是無仁也夫子何以大之子曰管仲說襄公襄公不說管子非不辧也襄公不知說也欲立子糾而不能非無能也不遇時也家殘於齊而無憂色非不慈也知命也桎梏居檻車而無�色非無愧也自裁也事所射之君非不貞也知權也召忽死之管子不死非無仁也召忽者人臣之材也不死則三軍之虜也死之則名聞天下夫何爲不死哉管子者天子之佐諸侯之相也死之則不免爲溝中之瘠不死則功復用於天下夫何爲死之哉由汝不知也晉平公問於師曠曰咎犯與趙衰孰賢對曰陽處父欲臣文公因咎犯三年不達因趙衰三日而達智不知其士眾不智也知而不言不忠也欲言之而不敢無勇也言之而不聽不賢也趙簡子問於成搏曰吾聞夫羊殖者賢大夫也是行奚然對曰臣搏不知也簡子曰吾聞之子與友親子而不知何也搏曰其爲人也數變其十五年也廉以不匿其過其二十也仁以喜義其三十也爲晉中軍尉勇以喜仁其年五十也爲邊城將遠者復親今臣不見五年矣恐其變是以不敢知簡子曰果賢大夫也每變益上矣權謀篇孔子問漆雕馬人曰子事臧文仲武仲孺子容三大夫者孰爲賢漆雕馬人對曰臧氏家有龜焉名曰蔡文仲立三年爲一兆焉武仲立三年爲二兆焉孺子容立三年爲三兆焉馬人見之矣若夫三大夫之賢不賢馬人不識也孔子曰君子哉漆雕氏之子其言人之美也隱而顯其言人之過也微而著故智不能及明不能見得無數卜乎至公篇辛櫟見魯穆公曰周公不如太公之賢也穆公曰子何以言之辛櫟對曰周公擇地而封曲阜太公擇地而封營丘爵土等其地不若營丘之美人民不如營丘之眾不徒若是營丘又有天固穆公心�不能應也辛櫟趨而出南宮邊子入穆公具以辛櫟之言語南宮邊子南宮邊子曰昔周成王之卜居成周也其命龜曰予一人兼有天下辟就百姓敢無中土乎使予有罪則四方伐之無難得也周公卜居曲阜其命龜曰作邑乎山之陽賢則茂昌不賢則速亡季孫行父之戒其子也曰吾欲室之俠於兩社之間也使吾後世有不能事上者使其替之益速如是則曰賢則茂昌不賢則速亡安在擇地而封哉或示有天固也辛櫟之言小人也子無復道也新序雜事篇晉平公欲伐齊使範昭往觀焉景公賜之酒酣範昭曰願請君之樽酌公曰酌寡人之樽進之於客範昭已飲晏子曰徹樽更之�觶具矣範昭佯醉不悅而起舞謂太師曰能爲我調成周之樂乎吾爲子舞之太師曰冥臣不習範昭趨而出景公謂晏子曰晉大國也使人來將觀吾政也今子怒大國之使者將柰何晏子曰夫範昭之爲人非陋而不識禮也且欲試吾君臣故絕之也景公謂太師曰子何以不爲客調成周之樂乎太師對曰夫成周之樂天子之樂也若調之必人主舞之今範昭人臣也而欲舞天子之樂臣故不爲也範昭歸以告平公曰齊未可伐也臣欲試其君而晏子識之臣欲犯其禮而太師知之仲尼聞之曰夫不出於樽俎之間而知千里之外其晏子之謂也可謂折衝矣而太師其與焉國語子西使人召王孫勝沈諸梁聞之見子西曰聞子召王孫勝信乎曰然子髙曰將焉用之曰吾聞之勝直而剛欲置之境子髙曰不可其爲人也展而不勝愛而不仁詐而不知毅而不勇直而不衷周而不淑復言而不謀身展也愛而不謀長不仁也以謀蓋人詐也彊忍犯義毅也直而不顧不衷也周言棄徳不淑也是六徳者皆有其華而不實將焉用之韓詩外傳魏文侯欲置相召李克問曰寡人欲置相非翟璜則魏成子願卜之於先生李克避席而辭曰臣聞之卑不謀尊�不間親臣外居者也不敢當命文侯曰先生臨事勿讓李克曰夫觀士也居則視其所親富則視其所與達則視其所舉窮則視其所不爲貧則視其所不取此五者足以觀矣文侯曰請先生就捨寡人之相定矣李克出遇翟璜曰今日聞君召先生而卜相果誰爲之李克曰魏成子爲之翟璜勃然作色曰吾何負於魏成子西河之守吾所進也君以鄴爲憂吾進西門豹君欲伐中山吾進樂羊中山旣拔無守之吾進先生君欲置太子傅吾進趙蒼皆有成功就事吾何負於魏成子克曰子之言克於子之君也豈比周以求大官哉君問置相非成則璜二子何如臣對曰君不察故也居則視其所親富則視其所與達則視其所舉窮則視其所不爲貧則視其所不取五者以定矣何待克哉是以知魏成子爲相也且子焉得與魏成子比魏成子食祿日千鍾什一在內以聘約天下之士是以得卜子夏田子方段幹木此三人君皆師友之子之所進皆臣之子焉得與魏成子比乎翟璜逡巡再拜曰鄙人固陋失對於夫子詩曰明昭有周式序在位孔叢子雜訓篇縣子問子思曰吾聞同聲者相好子之先君見子產時則兄事之而世謂子產仁愛稱夫子聖人是謂聖道事仁愛乎吾未諭其人之孰先後也故質於子子思曰然子之問也昔季孫問子遊亦若子之言也子遊答曰以子產之仁愛譬夫子其猶浸水之與膏雨乎康子曰子產死鄭人丈夫捨玦佩婦女捨珠瑱巷哭三月竽瑟不作夫子之死也吾未聞魯人之若是也奚故哉子遊曰夫浸水之所及也則生其所不及則死故民皆知焉膏雨之所生也廣莫大焉民之受賜也普矣莫識其由來者上徳不徳是以無徳季孫曰善縣子曰其然執節篇魏安釐王問天下之髙士子順曰世無其人也抑可以爲次其魯仲連乎王曰魯仲連彊作之者非體自然也答曰人皆作之作之不止乃成君子文武欲作堯舜而至焉昔我先君夫子欲作文武而至焉作之不變習與體成則自然矣子髙以爲趙平原君霸世之士惜其不遇時也其子子順以爲衰世之好事公子無伯相之才也申叔問子順曰子之家公有道先生旣論之矣今子易之是非焉在答曰言貴盡心亦各其所見也若是非則明智者裁之趙王問相於平原君平原君曰鄒文可王曰其行如何對曰夫孔子髙天下之髙士也取友以行交遊以道文與之遊稱曰好義王其用之王卒不用後以平原君言問子順且曰先生知之乎答曰先父之所交也何敢不知王曰寡人𨿽失之在前猶願聞其行於先生也答曰行不苟合𨿽賤不渝君子人也王遂禮之固以老辭漢書爰盎傳髙後時盎爲呂祿舍人孝文卽位盎兄噲任盎爲郎中絳侯爲丞相朝罷趨出意得甚上禮之恭常目送之盎進曰丞相何如人也上曰社稷臣盎曰絳侯所謂功臣非社稷臣社稷臣主在與在主亡與亡方呂后時諸呂用事擅相王劉氏不絕如帶是時絳侯爲太尉本兵柄弗能正呂后崩大臣相與共誅諸呂太尉主兵適會其成功所謂功臣非社稷臣丞相如有驕主色陛下謙讓臣主失禮竊爲陛下弗取也五色綫翰林雜事鈔武帝謂東方朔孔顏之道徳何勝方朔曰顏淵如桂馨一山孔子如春風至則萬物生漢書汲黯傳黯多病嚴助爲請告上曰汲黯何如人哉助曰使黯任職居官無以愈人然至其輔少主守成𨿽自謂賁育弗能奪也上曰然古有社稷之臣至如汲黯近之矣張湯以更定律令爲廷尉黯時與湯論議湯辧常在文深小苛黯憤發罵曰天下謂刀筆吏不可以爲公卿果然必湯也令天下重足而立仄目而視矣淮南王謀反憚黯曰黯好直諫守節死義至說公孫弘等如發蒙耳楚國先賢傳黃香字文彊江夏人博覽傳記羣書無不涉獵京師號曰天下無雙江夏黃香後漢書法眞傳眞博通內外圖典爲關西大儒順帝欲致四徵不屈友人郭正稱之曰法眞名可得聞身難得而見逃名而名我隨避名而名我追可謂百世之師者矣謝承後漢書桓帝徵徐等不至因問陳蕃曰徐袁閎偉著誰爲先後蕃對曰閎生公族聞道漸訓長於三輔仁義之俗所謂不扶自直不鏤自雕至於者爰自江南卑薄之域而角立傑出宜當爲先商蕓小說李膺同縣聶季寶小家子不敢見膺杜周甫知季寶不能定名以語膺呼見坐置砌下牛衣上一與言卽決曰此人當作國士卒如其言太平禦覽袁子正書曰孔子稱蘧伯玉國無道可捲而懷也今李膺居濁世之中皦然與世殊塗此西山餓夫之儔耳卒死於非罪惡得爲雅人後漢書王允傳允字子師太原祁人也同郡郭林宗嘗見允而奇之曰王生一日千里王佐才也郭太傳太字林宗或問汝南範滂曰郭林宗何如人滂曰隱不違親貞不絕俗天子不得臣諸侯不得友吾不知其他太始至南州過袁奉髙不宿而去從叔度累日不去或以問太太曰奉髙之器譬之泛濫𨿽淸而易挹叔度之器汪汪若千頃之波澄之不淸撓之不濁不可量也已而果然太以是名聞天下禰衡傳許都新建賢士大夫四方來集或問衡曰盍從陳長文司馬伯達乎對曰吾焉能從屠沽兒耶又問荀文若趙長云何衡曰文若可借面弔喪長可使監廚請客惟善魯國孔融及弘農楊修常稱曰大兒孔文舉小兒楊徳祖餘子碌碌莫足數也世說補王叔優與弟季道小時聞郭林宗有知人之鑑共往候之請問才行所宜以自處業林宗曰卿二人皆二千石才也然叔優當以仕宦顯季道宜以經術進若違才易務亦不至也後叔優至北中郎將季道代郡太守三輔決錄弭生字仲叔其父賤故張伯英與李幼才書弭仲叔髙徳美名命世之才也非弭氏小族所當有新丰瘠土所當出也後漢書董扶傳蜀丞相諸葛亮問廣漢秦宓董扶及任安所長宓曰董扶褒秋毫之善貶纖芥之惡任安記人之善忘人之過云漢中士女志祝龜字元靈南鄭人也年十五遠學汝潁及太學通博蕩達能屬文太守張府君奇之曰吾見海內士多矣無如祝龜者也州牧劉焉辟之不得已行授葭萌長撰漢中耆舊傳以著述終世說新語汝南陳仲舉潁川李元禮二人共論其功徳不能定先後蔡伯喈評之曰陳仲舉彊於犯上李元禮嚴於攝下犯上難攝下易仲舉遂在三君之下元禮居八俊之上太平禦覽袁子正書曰或云少府楊阜豈非忠哉答曰然可謂直士忠臣則吾不知也夫爲人臣見人主失道指其非而播揚其惡可爲直士未爲忠臣故司空陳羣則不然其談論終日未嘗言人主之非書數十上而外不知君子謂陳羣於是乎長者陳武別傳武時人無察者頓丘閭遐薦之於軍府或問武當今可與誰爲輩遐曰方謝道堅不足比徐世璋有餘道堅世璋皆同時知名士也武聞之笑曰乃處我季孟之間乎文士傳初武帝招延後進二十餘人置酒賦詩不成罰酒一斗臧盾飲盡顏色不變言笑自若蕭介染翰便成文無加點帝兩美之曰臧盾之飲蕭介之文卽席之美蜀志龐統傳統郡命爲功曹吳將周瑜助先主取荊州因領南郡太守瑜卒統送喪至吳吳人多聞其名及當西還並會昌門陸績顧劭全琮皆往統曰陸子可謂駑馬有逸足之力顧子可謂駑牛能負重致遠也謂全琮曰卿好施慕名有似汝南樊子昭𨿽智力不多亦一時之佳也績劭謂統曰使天下太平當與卿共料四海之士深與統相結而還注張勃吳錄或問統曰如所目陸子爲勝乎統曰駑馬𨿽精所致一人耳駑牛一日行三百里所致豈一人之重哉劭就統宿語因問卿名知人吾與卿孰愈統曰陶冶世俗甄綜人物吾不及卿論帝王之祕策攬倚伏之要最吾似有一日之長劭安其言而親之魏志陳登傳許汜與劉備並在荊州牧劉表坐表與備共論天下人汜曰陳元龍湖海之士豪气不除備謂表曰許君論是非表曰欲言非此君爲善士不宜虛言欲言是元龍名重天下備問汜君言豪寧有事邪汜曰昔遭亂過下邳見元龍元龍無客主之意久不相與語自上大�臥使客臥下�備曰君有國士之名今天下大亂帝主失所望君憂國忘家有救世之意而君求田問舍言無可采是元龍所諱也何緣當與君語如小人欲臥百尺樓上臥君於地何但上下�之間邪表大笑備因言曰若元龍文武膽志當求之於古耳造次難得比也邴原傳大鴻臚巨鹿張泰河南尹扶風龐迪以淸賢稱永寧太僕東郡張閣以簡質聞杜恕著家戒稱閣曰張子臺視之似鄙朴人然其心中不知天地間何者爲美何者爲好惇然似如與陰陽合徳者作人如此自可不富貴然而患禍當何從而來世有髙亮如子臺者皆多力慕體之不如也陳矯傳矯字季弼廣陵東陽人也避亂江東及東城辭孫策袁術之命還本郡太守陳登請爲功曹使矯詣許謂曰許下論議待吾不足足下相爲觀察還以見誨矯還曰聞遠近之論頗謂明府驕而自矜登曰夫閨門雍穆有徳有行吾敬陳元方兄弟淵淸玉潔有禮有法吾敬華子魚淸修疾惡有識有義吾敬趙元達博聞彊記奇逸卓犖吾敬孔文舉雄姿桀出有王霸之略吾敬劉元徳所敬如此何驕之有餘子瑣瑣亦焉足錄哉登雅意如此而深敬友矯世說新語曹公問裴潛曰卿昔與劉備共在荊州卿以備才如何潛曰使居中國能亂人不能爲治若乘邊守險足爲一方之主陳仲舉嘗嘆曰若周子居者眞治國之器譬諸寶劍則世之幹將世目李元禮謖謖如勁松下風曹公少時見喬元元謂曰天下方亂羣雄虎爭撥而理之非君乎然君實是亂世之英雄治世之姦賊恨吾老矣不見君富貴以子孫相累公孫度目邴原所謂雲中白鶴非燕雀之网所能羅也何晏鄧揚夏侯元並求傅嘏交而嘏終不許諸人乃因荀粲說合之謂傅曰夏侯太初一時之傑士虛心於子而卿意懷不可交合則好成不合則致�二賢若穆則國之休此藺相如所以下廉頗也傅曰夏侯太初志大心勞能合虛譽誠所謂利口覆國之人何晏鄧揚有爲而躁博而寡要外好利而內無關鑰貴同惡異多言而妒前多言多釁妒前無親以吾觀之此三賢者皆敗徳之人爾遠之猶恐罹禍況可親之邪後皆如其言諸葛瑾弟亮及從弟誕並有盛名各在一國於時以爲蜀得其龍吳得其虎魏得其狗誕在魏與夏侯元齊名瑾在吳吳朝服其弘量司馬文王問武陵陳元伯何如其父司空陔曰通雅博能以天下聲教爲己任者不如也明練簡至立功立事過之魏志三少帝本紀注髙貴鄕公諱髦神明爽�徳音宣朗罷朝景王私曰上何如主也鍾會對曰才同陳思武類太祖景王曰若如卿言社稷之福也甘露元年二月丙辰帝宴羣臣於太極東堂與侍中荀顗尙書崔贊袁亮鍾毓給事中中書令虞松等講述禮典遂言帝王優劣之差帝慕夏少康因問顗等曰有夏旣衰後相殆滅少康收集夏眾復禹之績髙祖拔起壠畝驅帥豪�芟夷秦項包舉內斯二主可謂殊才異略命世大賢者也考其功徳誰宜爲先顗等對曰夫天下重器王者天授聖徳應期然後能受命創業至於階緣前緒興復舊績造之與因難易不同少康功徳𨿽美猶爲中興之君與世祖同流可也至如髙祖臣等以爲優帝曰自古帝王功徳言行互有髙下未必創業者皆優紹繼者咸劣也湯武髙祖𨿽俱受命賢聖之分所覺縣殊少康殷宗中興之美夏啟周成守文之盛論徳較實方諸漢祖吾見其優未聞其劣顧所遇之時殊故所名之功異耳少康生於滅亡之餘降爲諸侯之隸崎嶇逃難僅以身免能布其徳而兆其謀卒滅過戈克復禹績祀夏配天不失舊物非至徳弘仁豈濟斯勛漢祖因土崩之勢仗一時之權專任智力以成功業行事動靜多違聖檢爲人子則數危其親爲人君則囚系賢相爲人父則不能衛子身沒之後社稷幾傾若與少康易時而處或未能復大禹之績也推此言之宜髙夏康而下漢祖矣帝又曰太上立徳其次立功漢祖功髙未若少康盛徳之茂也且夫仁者必有勇誅暴必用武少康武烈之威豈必降於髙祖哉但夏書淪亡舊文殘缺故勛美闕而罔載惟有伍員粗述大略其言復禹之績不失舊物祖述聖業舊章不行自非大雅兼才孰能與於此向令墳典俱存行事詳備亦豈有異同之論哉於是羣臣咸悅服吳志陸瑁傳尙書曁艷盛明臧否差斷三署頗揚人暗昧之失以顯其�瑁與書曰夫聖人嘉善矜愚忘過記功以成美化加今王業始建將一大統此乃漢髙棄瑕錄用之時也若令善惡異流貴汝潁月旦之評誠可以厲俗明教然恐未易行也宜遠模仲尼之泛愛中則郭泰之弘濟近有益於大道也艷不能行卒以致敗世說補張輔吳在孫權坐嘗論劉子初褊厄不當拒張飛太甚權曰若令子初隨世浮沈容悅元徳交非其人何足稱髙士王朗每以識度推華歆歆蠟日嘗集子侄燕飲王亦學之有人向張華說此事張曰王之學華皆是形骸之外去之所以更遠世說新語正始中人士比論以五荀方五陳荀淑方陳實荀靖方陳諶荀爽方陳紀荀彧方陳羣荀顗方陳泰又以八裴方八王裴徽方王祥裴楷方王夷甫裴康方王綏裴綽方王澄裴瓚方王惇裴遐方王導裴頠方王戎裴邈方王元

品題部紀事二世說新語王汝南旣除所生服遂停墓所兄子濟每來拜墓略不過叔叔亦不候濟脫時過止寒溫而已後聊試問近事對答甚有音辭出濟意外濟極惋愕仍與語轉造精微濟先略無子侄之敬旣聞其言不覺懍然心形俱肅遂畱共語彌日累夜濟𨿽�爽自視缺然乃喟然嘆曰家有名士三十年而不知濟去叔送至門濟從騎有一馬絕難乘少能騎者濟聊問叔好騎乘不曰亦好爾濟又使騎難乘馬叔姿形旣妙回策如縈名騎無以過之濟益嘆其難測非復一事旣還渾問濟何以暫行累日濟曰始得一叔渾問其故濟具嘆述如此渾曰何如我濟曰濟以上人武帝每見濟輒以湛調之曰卿家癡叔死未濟常無以答旣而得叔後武帝又問如前濟曰臣叔不癡稱其實美帝曰誰比濟曰山濤以下魏舒以上於是顯名年二十八始宦有問秀才吳舊姓何如答曰吳府君聖王之老成明時之俊乂朱永長理物之至徳淸選之髙望嚴仲弼九臯之鳴鶴空谷之白駒顧彥先八音之琴瑟五色之龍章張威伯歲寒之茂松幽夜之逸光陸士衡士龍鴻鵠之裴徊懸鼓之待槌凡此諸君以洪筆爲鉏耒以紙札爲良田以元默爲稼穡以義理爲丰年以談論爲英華以忠恕爲寶珍著文章爲錦繡蘊五經爲繒帛坐謙虛爲席薦張義讓爲帷幕行仁義爲室宇修道徳爲廣宅人問王夷甫山巨源義理何如是誰�王曰此人初不肯以談自居然不讀老莊時聞其詠往往與其旨合林下諸賢各有�才子籍子渾器量弘曠康子紹淸遠雅正濤子簡�通髙素咸子瞻虛夷有遠志瞻弟孚爽朗多所遺秀子純悌並令淑有淸流戎子萬子有大成之風苗而不秀惟伶子無聞凡此諸子惟瞻爲冠紹簡亦見重當世王太尉云郭子元語議如懸河瀉水注而不竭司馬太傅府多名士一時�異庾文康云見子嵩在其中當自神王鍾士季目王安丰阿戎了了解人意謂裴公之談經日不竭吏部郎闕文帝問其人於鍾會會曰裴楷淸通王戎簡要皆其選也於是用裴裴僕射時人謂爲言談之林藪羊長和父繇與太傅祜同堂相善仕至車騎掾蚤卒長和兄弟五人幼孤祜來哭見長和哀容舉止宛若成人乃嘆曰從兄不亡矣王浚仲裴叔則二人總角詣鍾士季須臾去後客問鍾曰向二童何如鍾曰裴楷淸通王戎簡要後二十年此二賢當爲吏部尙書冀爾時天下無滯才武元夏目裴王曰戎尙約楷淸通山公舉阮咸爲吏部郎目曰淸眞寡欲萬物不能移�也王戎目阮文業淸倫有鑑識漢元以來未有此人庾子嵩目和嶠森森如千丈松𨿽磊砢有節目施之大廈有棟梁之用王戎云太尉神姿髙徹如瑤林瓊樹自然是風塵外物世說補周弼稱裴逸民若武庫五兵縱橫張茂先甚重成公簡嘗曰公簡淸靜比揚子云默識擬安世世目鄧士載爲伏鸞陸士龍爲隱鵠晉書裴楷傳楷有知人之鑑初在河南樂廣僑居郡界未知名楷見而奇之致之於宰府嘗目夏侯元云肅肅如入宗廟中但見禮樂器鍾會如觀武庫森森但見矛戟在前傅嘏汪翔靡所不見山濤若登山臨下幽然深遠汪翔世說作江廧

經外雜抄晉郭奕字大業爲野王令羊祜嘗過之奕嘆曰羊叔子何必減郭大業少選復往又嘆曰羊叔子去人遠矣遂送祜出界數百里坐此免官世說新語卞令目叔向朗朗如百間屋王夷甫云閭丘衝幼於滿奮郝隆此三人並是髙才衝最先達王夷甫以王東海比樂令故王中朗作碑云當時標廣爲樂廣之儷晉書孫楚傳楚與同郡王濟友善濟爲本州大中正訪問銓邑人品狀至楚濟曰此人非卿所能目吾自爲之乃狀楚曰天才英博亮拔不羣庾翼傳翼字稚恭風儀秀偉少有經綸大略京兆杜乂陳郡殷浩並才名冠世而翼弗之重也每語人曰此�宜束之髙閣俟天下太平然後議其任耳見桓溫總角之中便期之以遠略因言於成帝曰桓溫有英雄之才願陛下勿以常人遇之常�畜之宜委以方邵之任必有弘濟艱難之勛李密傳密以洗馬徵至洛司空張華問之曰安樂公何如密曰可次齊桓華問其故對曰齊桓得管仲而霸用豎刁而虫流安樂公得諸葛亮而抗魏任黃皓而喪國是知成敗一也次問孔明言教何碎密曰昔舜禹臯陶相與語故得簡大雅誥與凡人言宜碎孔明與言者無己敵言教是以碎耳華善之褚陶傳陶召補尙書郎張華見之謂陸機曰君兄弟龍躍云津顧彥先鳳鳴朝陽謂東南之寶己盡不意復見褚生機曰公但未睹不鳴不躍者耳華曰故知延門之徳不孤川嶽之寶不匱矣王戎傳戎有人倫鑑識嘗目山濤如璞玉渾金人皆欽其寶莫知名其器王衍神姿髙徹如瑤林瓊樹自然是風塵表物謂裴頠拙於用長荀勗工於用短陳道寧��如束長竿族弟惇有髙名戎惡之惇每候戎輒托疾不見惇後果爲逆亂其鑑賞先見如此嘗經黃公酒壚下過顧爲後車客曰吾昔與嵇叔夜阮嗣宗酣暢於此竹林之遊亦預其末自嵇阮云亡吾便爲時之所羈紲今日視之𨿽近邈若山河初孫秀爲瑯琊郡吏求品於鄕議戎從弟衍將不許戎勸品之及秀得志朝士有宿怨者皆被誅而戎衍獲濟焉戎從弟衍字夷甫神情明秀風姿詳雅總角嘗造山濤濤嗟嘆良久旣去目而送之曰何物老嫗生寧馨兒然誤天下蒼生者未必非此人也武帝聞其名問戎曰夷甫當世誰比戎曰未見其比當從古人中求之世說補衛叔寶是樂彥輔�並有海內之名裴叔道嘗稱之曰婦翁冰淸女�璧潤世說新語謝公云金穀中蘇紹最勝紹是石崇姊夫蘇則孫愉子也晉書劉隗傳隗伯父訥字令言有人倫鑑識初入洛見諸名士而嘆曰王夷甫大鮮明樂彥輔我所敬張茂先我所不解周弘武巧於用短杜方叔拙於用長王衍傳衍弟澄字平子衍有重名於世時人許以人倫之鑑尢重澄及王惇庾敳嘗爲天下人士目曰阿平第一子嵩第二處仲第三澄嘗謂衍曰兄形似道而神峯太雋衍曰誠不如卿落落穆穆然也澄由是顯名有經澄所題目者衍不復有言輒云已經平子矣庾敳傳敳有重名爲縉紳所推而聚斂積實談者譏之都官從事溫嶠奏之敳更器嶠目嶠森森如千丈松𨿽礧砢多節施之大廈有棟梁之用樂廣傳廣少與弘農楊準相善準之二子曰喬曰髦皆知名於世準使先詣裴頠頠性弘方愛喬有髙韻謂準曰喬當及卿髦少減也又使詣廣廣性淸淳愛髦有神檢謂準曰喬自及卿然髦亦淸出準笑曰我二兒之優劣乃裴樂之優劣也論者以爲喬𨿽有髙韻而神檢不足樂爲得之矣世說補王平子嘗行經陳畱郡界陳畱時爲大郡名有人士太守遣吏迎王王問吏曰此郡人士爲誰吏曰有蔡子尼江應元是時郡人多居大位者王以其姓名問曰甲乙等非君郡人邪何但稱此二人吏曰向謂君侯問人不謂問官位王笑而止到郡以語太守曰舊名此邦有風俗果然小吏亦復知此世說新語太傅東海王鎭許昌以王安期爲記室參軍雅相知重敕世子毗曰夫學之所益者淺體之所安者深閒習禮度不如式瞻儀形諷詠遺言不如親承音旨王參軍人倫之表汝其師之或曰王趙鄧三參軍人倫之表汝其師之謂安期鄧伯道趙穆也範豫章謂王荊州卿風流�望眞後來之秀王曰不有此舅焉有此甥郭子元有�才能言老莊庾敳嘗稱之每曰郭子元何必減庾子嵩太傅府有三才劉慶孫長才潘陽仲大才裴景聲淸才晉書謝鯤傳左將軍王惇引爲長史以討杜弢功封咸亭侯母憂去職服闋遷惇大將軍長史時王澄在惇坐見鯤談話無�惟嘆謝長史可與言都不盼惇其爲人所慕如此鯤不徇功名無砥礪行居身於可否之間𨿽自處若穢而動不累髙惇有不臣之迹顯於朝野鯤知不可以道匡弼乃優遊寄遇不屑政事從容諷議卒歲而已每與畢卓王尼阮放羊曼桓彜阮孚等縱酒惇以其名髙雅相賓禮嘗使至都明帝在東宮見之甚相親重問曰論者以君方庾亮自謂何如答曰端委廟堂使百僚準則鯤不如亮一丘一壑自謂過之溫嶠嘗謂鯤子尙曰尊大君豈惟識量淹遠至於神鑑沈深𨿽諸葛瑾之諭孫權不過也世說新語王惇爲大將軍鎭豫章衛玠避亂從洛投惇相見欣然談話彌日時謝鯤爲長史惇謂鯤曰不意永嘉之中復聞正始之音阿平若在當復絕倒王丞相云刁元亮之察察戴若思之巖巖卞望之之峯距世目周侯嶷如斷山杜弘標鮮季野穆少王丞相辟王藍田爲掾庾公問丞相藍田何似王曰眞獨簡貴不減父祖然曠淡處故當不如耳世論溫太眞是過江第二流之髙者時名輩共說人物第一將盡之間溫常失色桓茂倫云褚季野皮裏陽秋謂其裁中也世稱庾文康爲丰年玉�恭爲荒年谷庾家論云是文康稱恭爲荒年谷庾長仁爲丰年玉王丞相云頃下論以我比安期千里亦推此二人惟共推太尉此君特秀王劉每不重蔡公二人嘗詣蔡語良久乃問蔡曰公自言何如夷甫答曰身不如夷甫王劉相目而笑曰公何處不如答曰夷甫無君輩客庾元規語周伯仁諸人皆以君方樂周曰何樂謂樂毅邪庾曰不爾樂令耳周曰何乃刻畫無鹽以唐突西子也謝鯤爲豫章太守從大將軍下至石頭惇謂鯤曰余不得復爲盛徳之事矣鯤曰何爲其然但使自今以後日亡日去耳惇又稱疾不朝鯤諭惇曰近者明公之舉𨿽欲大存社稷然四海之內實懷未達若能朝天子使羣臣釋然萬物之心於是乃服仗民望以從眾懷盡衝退以奉主上如斯則勛侔一匡名垂千載時人以爲名言郗太尉晚節好談旣雅非所經而甚矜之後朝覲以王丞相末年多可恨每見必欲苦相規誡王公知其意每引作它言臨還鎭故命駕詣丞相丞相翹須厲色上坐便言方當乖別必欲言其所見意滿口重辭殊不流王公攝次曰後面未期亦欲盡所懷願公勿復談郗遂大瞋而出不得一言晉書譙剛王遜傳遜子閔王承元帝以承爲湘州牧承行達武昌釋戎備見王惇惇與之宴欲觀其意謂承曰大王雅素佳士恐非將帥才也承曰公未見知耳鉛刀豈不能一割乎承以惇欲測其情故發此言惇果謂錢鳳曰彼不知懼而學壯語此之不武何能爲也聽承之鎭世說新語王丞相二弟不過江曰潁曰敝時論以潁比鄧伯道敝比溫忠武議郎祭酒者也晉書羊曼傳曼少知名時州裏稱陳畱阮放爲宏伯髙平�鑑爲方伯泰山胡毋輔之爲達伯濟陰卞壺爲裁伯陳畱蔡謨爲朗伯阮孚爲誕伯髙平劉綏爲委伯而曼爲伯凡八人號兗州八伯蓋擬古之八�也陶侃傳侃察孝廉爲孫秀舍人時豫章國郎中令楊�侃州裏也爲鄕論所歸侃詣之�曰易稱貞固足以干事陶士行是也與同乘見中書郎顧榮榮甚奇之吏部郎溫雅謂�曰柰何與小人同載�曰此人非凡器也世說新語庾太尉少爲王眉子所知庾過江嘆王曰庇其宇下使人忘寒暑謝幼輿曰友人王眉子淸通簡暢嵇延祖弘雅劭長董仲道卓犖有致度王公目太尉巖巖淸峙壁立千仞王長史是庾子躬外孫丞相目子躬云入理泓然我已上人時人欲題目髙坐而未能桓廷尉以問周侯周侯曰可謂卓朗桓公曰精神淵著會稽虞元皇時與桓宣武同狎其人有才理勝望王丞相嘗謂曰孔愉有公才而無公望丁潭有公望而無公才兼之者其在卿乎未達而喪明帝問周伯仁卿自謂何如郗鑑周曰鑑方臣如有功夫復問郗郗曰周顗比臣有國士門風王大將軍下庾公問聞卿有四友何者是答曰君家中郎我家太尉阿平胡毋彥國阿平故當最劣庾曰似未肯劣又問何者居其右王曰自有人又問何者是王曰噫其自有公論左右躡公公乃止人問丞相周侯何如和嶠答曰長輿嵯嶭明帝問周侯論者以卿比郗鑑云何周曰陛下不須牽顗比明帝問周伯仁卿自謂何如庾元規對曰蕭條方外亮不如臣從容廊廟臣不如亮晉書郗鑑傳鑑拜安西將軍兗州刺史都督揚州江西諸軍假節鎭合肥惇忌之表爲尙書令徵還道經姑孰與惇相見惇謂曰樂彥輔短才耳後生流宕言違名檢考之以實豈勝滿武秋邪鑑曰擬人必於其倫彥輔道韻平淡體識衝粹處傾危之朝不可得而親疏及湣懷太子之廢可謂柔而有正武秋失節之士何可同日而言惇曰湣懷廢徙之際交有危機之急人何能以死守之乎以此相方其不減明矣鑑曰丈夫旣潔身北面義同在三豈可偸生屈節靦顏天壤邪苟道數終極固當存亡以之耳惇素懷無君之心聞鑑言大忿之遂不復相見拘畱不遣惇之黨與譖毀日至鑑舉止自若初無懼心惇謂錢鳳曰郗道徽儒雅之士名位旣重何得害之乃放還臺衛玠傳劉惔謝尙共論中朝人士或問杜乂可方衛洗馬不尙曰安得相比其間可容數人惔又雲杜乂膚淸叔寶神淸其爲有識者所重若此於時中興名士惟王承及玠爲當時第一云阮裕傳裕除東陽太守尋徵侍中不就還剡山有肥遁之志有以問王羲之羲之曰此公近不驚寵辱𨿽古之沈冥何以過此又云裕骨气不及逸少簡秀不如眞長韶潤不如仲祖思致不如殷浩而兼有諸人之美石勒載記勒因饗髙句麗宇文屋孤使酒酣謂徐光曰朕方自古開基何等主也對曰陛下神武籌略邁於髙皇雄藝卓犖超絕魏祖自三王以來無可比也其軒轅之亞乎勒笑曰人豈不自知卿言亦已太過朕若逢髙皇當北面而事之與韓彭競鞭而爭先耳脫遇光武當並驅於中原未知鹿死誰手大丈夫行事當礌礌落落如日月皎然終不能如曹孟徳司馬仲達父子欺他孤兒寡婦狐媚以取天下也朕當在二劉之間耳軒轅豈所擬乎其羣臣皆頓首稱萬歲世說新語王珣疾臨困問王武岡曰世論以我家領軍比誰武岡曰世以比王北中郎東亭轉臥向壁嘆曰人固不可以無年王孝伯道謝公濃至又曰長史虛劉尹秀謝公融王孝伯問謝公林公何如右軍謝曰右軍勝林公林公在司州前亦貴徹劉萬安卽道直從子庾公所謂灼然玉舉又云千人亦見百人亦見庾公爲護軍屬桓廷尉覓一佳吏乃經年桓後遇見徐寧而知之遂致於庾公曰人所應有其不必有人所應無己不必無眞海岱淸士世說補王季琰與兄元琳並有美稱季琰又出元琳右時人爲之語曰法護非不佳僧彌難爲兄晉書孫綽傳綽與許詢一時名流或愛詢髙邁則鄙於綽或愛綽才藻而無取於詢沙門支遁試問綽君何如許答曰髙情遠致弟子早已伏膺然一詠一吟許將北面矣後秦錄姚萇大破苻登置酒髙會諸將咸曰若值魏武王不令此賊至今陛下將牢太過耳萇笑曰吾不如亡兄有四身長八尺五寸臂垂過膝人望而畏之一也當十萬之眾與天下爭衡望麾而進前無橫陣二也談古知今講論道義駕馭英雄收羅雋異三也董帥大眾上下咸悅人盡死力履險若夷四也魏武王姚襄禮待楊亮亮奔桓溫溫問亮曰襄何如人答曰天下傑也神明器度故是孫策之儔而雄武過之世說新語王右軍少時丞相云逸少何緣復減萬安邪郗司空家有傖奴知及文章事事有意王右軍向劉尹稱之劉問何如方回王曰此正小人有意向耳何得便比方回劉曰若不如方回故是常奴耳時人道阮思曠骨气不及右軍簡秀不如眞長韶潤不如仲祖思致不如淵源而兼有諸人之美桓溫行經王惇墓邊過望之云可兒可兒殷中軍道王右軍云逸少淸貴人吾愛之甚至一時無所後阮光祿云王家有三年少右軍安期長豫王右軍目陳元伯壘塊有正骨王右軍道謝萬石在林澤中爲自遒上嘆林公器朗神�道祖士少風領毛骨恐後世不復見如此人道劉眞長標云柯而不扶�殷淵源在墓所幾十年於時朝野以擬管葛起不起以卜江左興亡謝公作宣武司馬屬門生數十人於田曹中郎趙悅子悅子以告宣武宣武云且爲用半趙俄而悉用之曰昔安石在東山縉紳惇逼恐不豫人事況今自鄕選反違之邪謝公領中書監王東亭有事應同上省王后至坐促王謝𨿽不通太傅猶斂�容之王神意閒謝公傾目還謂劉夫人曰向見阿瓜故自未易有𨿽不相關正是使人不能已桓公語嘉賓阿源有徳有言向使作令僕足以儀刑百揆朝廷用違其才耳謝中郎云王修載樂托之性出自門風謝太傅道安北見之乃不使人厭然出戶去不復使人思林公云王敬仁是超悟人劉尹先推謝鎭西謝後雅重劉曰昔嘗北面有人目杜弘治標鮮淸令盛徳之風可樂詠也庾公云逸少國舉故庾倪爲碑文云拔萃國舉孫承公云謝公淸於無奕潤於林道或問林公司州何如二謝林公曰故當攀安提萬郗嘉賓問謝太傅曰林公談何如嵇公謝云嵇公勤著腳裁可得去耳又問殷何如支謝曰正爾有超拔支乃過殷然亹亹論辯恐口欲制支大將軍語右軍汝是我佳子弟當不減阮主簿王修齡問王長史我家臨川何如卿家宛陵長史未答修齡曰臨川譽貴長史曰宛陵未爲不貴劉尹至王長史許淸言時苟子年十三倚�邊聽旣去問父曰劉尹語何如尊長史曰韶音令辭不如我往輒破的勝我世目殷中軍思緯淹通比羊叔子有人問謝安石王坦之優劣於桓公桓公停欲言中悔曰卿喜傳人語不能復語卿王中郎嘗問劉長沙曰我何如苟子劉答曰卿才乃當不勝苟子然會名處多王笑曰癡王右軍問許元度卿自言何如安石許未答王因曰安石固相爲雄阿萬當裂眼爭邪羅君章爲桓宣武從事謝鎭西作江夏往檢校之羅旣至初不問郡事徑就謝數日飲酒而還桓公問有何事君章云不審公謂謝尙何似人桓公曰仁祖是勝我許人君章云豈有勝公人而行非者故一無所問桓公奇其意而不責也宋褘曾爲王大將軍妾後屬謝鎭西鎭西問褘我何如王答曰王比使君田舍貴人耳鎭西妖冶故也王長史謂林公眞長可謂金玉滿堂林公曰金玉滿堂復何爲簡選王曰非爲簡選直致言處自寡耳會稽孔沈魏顗虞球虞存謝奉並是四族之�於時之傑孫興公目之曰沈爲孔家金顗爲魏家玉虞爲長琳宗謝爲弘道伏謝公問李弘度曰卿家平陽何如樂令於是李然流涕曰趙王篡逆樂令親授璽綬亡伯雅正恥處亂朝遂至仰藥恐難以相比庾道季云廉頗藺相如𨿽千載上死人懍懍恆如有生气曹蜍李志𨿽見在厭厭如九泉下人人皆如此便可結繩而治但恐狐貍��啖盡衛君長是蕭祖周婦兄謝公問孫僧奴君家道衛君長云何孫曰云是世業人謝曰殊不爾衛自是理義人於時以比殷洪遠王子敬問謝公林公何如庾公謝殊不受答曰先輩初無論庾公自足沒林公謝遏諸人共道竹林優劣謝公云先輩初不臧貶七賢有人以王中郎比車騎車騎聞之曰伊窟窟成就王黃門兄弟三人俱詣謝公子猷子重多說俗事子敬寒溫而已旣出坐客問謝公向三賢孰愈謝公曰小者最勝客曰何以知之謝公曰吉人之辭寡躁人之辭多推此知之謝公問王子敬君書何如君家尊答曰固當不同公曰外人論殊不爾王曰外人那得知王孝伯問謝太傅林公何如長史太傅曰長史韶興問何如劉尹對曰噫劉尹秀王曰若如公言並不如此二人邪謝云身意正爾也人有問太傅子敬可是先輩誰比謝曰阿敬近撮王劉之標謝公語孝伯君祖比劉尹故爲得逮孝伯云劉尹非不能逮直不逮王子猷子敬兄弟共賞髙士傳人及贊子敬賞井丹髙潔子猷云未若長卿慢世有人問袁侍中曰殷仲堪何如韓康伯答曰理義所得優劣乃復未辧然門庭蕭寂居然有名士風流殷不及韓故殷作誄云荊門晝掩閒庭晏然王子敬問謝公嘉賓何如道季答曰道季誠復鈔撮淸悟嘉賓故自上卞望之云郗公體中有三反方於事上好下佞己一反治身淸貞大修計校二反自好讀書憎人學問三反撫軍問孫興公劉眞長何如曰淸蔚簡令王仲祖何如曰溫潤恬和桓溫何如曰髙爽邁出謝仁祖何如曰淸易令達阮思曠何如曰弘潤通長袁羊何如曰洮洮淸便殷洪遠何如曰遠有致思卿自謂何如曰下官才能所經悉不如諸賢至於斟酌時宜籠罩當世亦多所不及然以不才時復托懷元勝遠詠老莊蕭條髙寄不與時務經懷自謂此心無所與讓也桓大司馬下都問眞長曰聞會稽王語奇進爾邪劉曰極進然故是第二流中人耳桓曰第一流復是誰劉曰正是我輩耳殷侯旣廢桓公語諸人曰少時與淵源共騎竹馬我棄去己輒取之故當出我下人問撫軍殷浩談竟何如答曰不能勝人差可獻酬羣心前涼錄張茂謂馬岌曰劉曜自古可方誰等輩也岌謂曰曹孟徳之流茂默然岌曰孟徳劉曜難易不同曜殆過之茂曰曜可方呂布關羽而云孟徳不及豈不過哉岌曰孟徳挾天子令諸侯仗大義討不庭曜一卒用烏合之眾而能建威成大逆天下莫之當其不優歟晉書殷浩傳浩爲姚襄所敗桓溫上疏廢浩爲庶人浩少與溫齊名而每心競溫嘗問浩君何如我浩曰我與君周旋久寧作我也溫旣以雄豪自許每輕浩浩不之憚也至是溫語人曰少時吾與浩共騎竹馬我棄去浩輒取之故當出我下也又謂�超曰浩有徳有言向使作令僕足以儀刑百揆朝廷用違其才耳衛玠別傳永和中丹陽尹劉眞長鎭西將軍謝仁祖商略中朝士人遂及於玠或問杜弘治得方衛洗馬不謝曰安得相比其中可容數人世說補劉眞長標寄淸遠小時諸人比之袁羊劉喜還告其母母有識鑑謂之曰此非汝比勿受之又有方之範汪者劉復喜母又不聽後眞長年徳轉升論者比之荀粲衛洗馬天韻標令論者以爲出王眉子平子武子之右世人爲之語曰諸王三子不如衛家一兒謝太傅云小時在殿廷會見王丞相便覺淸風來拂人謝鎭西稱羅君章可謂湘中之琳瑯王長史問孫公郭子元定何如孫曰詞致淸雅奕奕有餘吐章陳文如懸河瀉水注而不竭孫興公云庾太尉雅好所托常在塵埃之外𨿽柔心應世蠖屈其迹而方寸湛然固以元對山水世說新語未廢海西公時王元琳問桓元子箕子比干迹異心同不審明公孰是孰非曰仁稱不異寧爲管仲晉書王蒙傳蒙與沛國劉惔齊名友善惔常稱蒙性至通而自然有節蒙每云劉君知我勝我自知蒙徙中書郎簡文帝之爲會稽王也嘗與孫綽商略諸風流人綽言曰劉惔淸蔚簡令王蒙溫潤恬和桓溫髙爽邁出謝尙淸易令達而蒙性和暢能言理辭簡而有會及簡文帝輔政益貴幸之與劉惔號爲入室之賓轉司徒左長史晚求爲東陽不許及蒙病乃恨不用之蒙聞之曰人言會稽王癡竟癡也世說新語人問殷淵源當世王公以卿比裴叔道云何殷曰故當以識通暗處撫軍問殷浩卿何如裴逸民良久答曰故當勝耳簡文目敬豫爲朗豫簡文云淵源語不超詣簡至然經綸思尋處故有局陳王長史與大司馬書道淵源識致安處足副時談簡文目庾赤玉省率治除謝仁祖云庾赤玉�中無宿物殷中軍道韓太常曰康伯少自標置居然是出羣器及其發言遣辭往往有情致簡文道王懷祖才旣不長於榮利又不淡直以眞率少許便足對人多多許孫興公許元度皆一時名流或重許髙情則鄙孫穢行或愛孫才藻而無取於許庾道季云思理論和吾愧康伯志力彊正吾愧文度自此以還吾皆有之王僧恩輕林公藍田曰勿學汝兄汝兄自不如伊簡文問孫興公袁羊何似答曰不知者不負其才知之者無取其體蔡叔子云韓康伯𨿽無骨榦然亦膚立劉丹陽王長史在瓦官寺集桓護軍亦在坐共商略西朝及江左人物或問杜弘治何如衛虎桓答曰弘治膚淸衛虎奕奕神令王劉善其言劉尹撫王長史背曰阿奴比丞相但有都長劉尹王長史同坐長史酒酣起舞劉尹曰阿奴今日不復減向子期桓公問孔西陽安石何如仲文孔思未對反問公曰何如答曰安石居然不可陵踐其處故乃勝也桓元問劉太常曰我何如謝太傅劉答曰公髙太傅深又曰何如賢舅子敬答曰樝梨橘柚各有其美舊以桓謙比殷仲文桓元時仲文入桓於庭中望見之謂同坐曰我家中軍那得及此也王子猷說世目士少爲朗我家亦以爲徹朗世稱苟子秀出阿興淸和吳四姓舊目云張文朱武陸忠顧厚人問王長史江彪兄弟羣從王答曰諸江皆復足自生活簡文云謝安南淸令不如其弟學義不及孔巖居然自勝簡文云何平叔巧累於理嵇叔夜�傷其道許元度言琴賦所謂非至精者不能與之析理劉尹其人非淵靜者不能與之閒止簡文其人晉書謝安傳安義存輔導𨿽會稽王道子亦賴弼諧之益時彊敵寇境邊書續至梁益不守樊鄧陷沒安每鎭以和靖禦以長算徳政旣行文武用命不存小察弘以大綱威懷外著人皆比之王導謂文雅過之王徽之傳徽之子楨之字公幹歷位侍中大司馬長史桓元爲太尉朝臣畢集問楨之我何如君亡叔在坐咸爲气咽楨之曰亡叔一時之標公是千載之英一坐皆悅世說新語許元度送母始出都人問劉尹元度定稱所聞不劉曰才情過於所聞許掾年少時人以比王苟子許大不平時諸人士及於法師並在會稽西寺講王亦在焉許意甚忿便往西寺與王論理共決優劣苦相折挫王遂大屈許復執王理王執許理更相覆疏王復屈許謂支法師曰弟子向語何似支從容曰君語佳則佳矣何至相苦邪豈是求理中之談哉王恭始與王建武甚有情後遇袁悅之間遂致疑�然每至興會故有相思時恭嘗行散至京口射堂於時淸露晨流新桐初引恭目之曰王大故自濯濯司馬太傅爲二王目曰孝伯亭亭直上阿大羅羅淸

品題部紀事三世說補褚司徒嘗集袁粲捨初秋涼夕風月甚美彥回援琴奏別鵠之曲宮商旣調風神諧暢王彧謝莊並在坐嘆曰以無累之神合有道之器宮商暫離不可得已袁尹見江叔文嘆曰風流不墜政在江郎謝參軍一日詣東府門自通爾時風寒慘厲太祖謂四座曰此客至使人不衣自暖袁尹在郡嘗於後堂夜集劉祭酒在座劉是眞長六世孫袁指庭中柳樹謂劉曰人謂此是劉尹時樹每想髙風今復見卿可謂淸徳不衰宋書謝瞻傳瞻善於文章辭采之美與族叔昆弟靈運相抗靈運父奐無才能爲祕書郎早年而亡靈運好臧否人物混患之欲加裁折未有方也謂瞻曰非汝莫能乃與晦曜弘微等共遊戲使瞻與靈運登車便商較人物瞻謂之曰祕書早亡談者亦互有同異靈運默然言論自此衰止南史王惠傳惠素不與謝靈運相識嘗得交言靈運辧博辭義蜂起惠時然後言時荀伯子在坐退而告人曰靈運固自蕭散直上王郎有如萬頃陂焉球惠從父弟也歷位侍中中書令吏部尙書球簡貴勢不交遊筵席虛靜門無異客曇首嘗云倩玉亦是玉�無當耳羊元保傳元保初爲宋武帝鎭軍參軍少帝景平中累遷司徒右長史府公王弘甚知重之謂左長史庾登之吏部尙書王淮之曰卿二賢明美朗詣會悟多通然弘懿之望故當共推羊也劉敬宣傳敬宣字萬壽劉毅之少人或以雄桀許之敬宣曰此人外寬內忌自伐而尙人若一旦遭逢當以陵上取禍謝弘微傳弘微晉西中郎萬之曾孫尙書左僕射景仁從子也時有蔡湛之者及見謝安兄弟謂人曰弘微貌類中郎而性似文靖弘微與瑯琊王慧王球並以簡淡稱人謂沈約曰王慧何如約曰令明簡次問王球約曰倩玉淡又次問弘微約曰簡而不失淡而不流古之所謂名臣弘微當之宋宗室傳廬陵孝獻王義眞聰敏愛文義而輕動無徳業與陳郡謝靈運瑯琊顏延之慧琳道人並周旋異常云得志日以靈運延之爲宰相慧琳道人爲西豫州刺史徐羨之等嫌義眞靈運延之暱狎過甚故吏範宴戒之義眞曰靈運空�延之隘薄魏文云鮮能以名節自立者但情性所得未能忘言於悟賞故與遊耳王彧傳彧字景文以字行美風姿袁粲見之嘆曰景文非但風流可悅乃哺歠亦復可觀有一客少時及見謝琨答曰景文方謝叔源則爲野父矣粲惆悵良久曰恨眼中不見此人範泰傳泰字伯倫初爲太學博士外弟荊州刺史王忱請爲天門太守或問忱範泰何如謝邈忱曰茂度漫又問何如殷覬忱曰伯道易泰子撰和香方其序之曰麝本多忌過分必害沈實易和盈斤無傷零霍虛燥詹唐粘濕甘松蘇合安息郁金柰多和羅之屬並被珍於外國無取於中土又棗膏昏鈍甲煎淺俗非惟無助於馨烈乃當彌增於尢疾也所言悉以比類朝士麝本多烈比庾仲文零霍虛燥比何尙之詹唐粘濕比沈演之棗膏昏鈍比羊元保甲煎淺俗比徐湛之甘松蘇合比慧琳道人沈實易和以自此也顏延之傳延之與陳郡謝靈運俱以辭采齊名而遲速懸絕文帝嘗各敕擬樂府北上篇延之受詔便成靈運久之乃就延之嘗問鮑照己與靈運優劣照曰謝五言如初發芙蓉自然可愛君詩若鋪錦列繡亦雕繢滿眼延之每薄湯惠休詩謂人曰惠休制作委巷中歌謠耳江夷傳智深夷弟子也爲隨王誕後軍參軍在襄陽誕待之甚厚時咨議參軍謝莊主簿沈懷文與智深友善懷文每稱曰人所應有盡有所應無盡無者其江智深乎王曇首傳曇首子僧虔與袁淑謝莊善淑每嘆之曰卿文情鴻麗學解深拔而韜光潛實物莫之窺𨿽魏陽元之射王汝南之騎無以加焉曇首孫儉丹陽尹袁粲聞其名及見之曰宰相之門栝柏豫章𨿽小已有棟梁气矣終當任人家國事庾杲之傳杲之幼有孝行宋司空劉�見而奇之謂曰見卿足使江漢崇望杞梓發聲丘靈鞠傳靈鞠吳興烏程人也少好學善屬文褚彥回爲吳興太守謂人曰此郡才士惟有丘靈鞠及沈勃耳仲孚靈鞠從孫也少好學讀書常以中宵鐘鳴爲限靈鞠嘗稱爲千里駒齊永明初爲國子生王儉曰東南之美復見丘生世說補宋世語曰王光祿如屏風屈曲從俗能蔽風露王僧佑少便聰悟叔父景元撫其首曰兒神明意用當不作率爾人王瓚之歷官五兵尙書未嘗詣一朝貴江湛謂何偃曰王瓚之今便是朝隱益州獻蜀柳數株枝條甚長狀若絲縷武帝植於靈和殿前嘗嗟賞之楊柳風流可愛似張緒當年齊太祖奇愛張思光時與款接笑曰此人不可無一不可有二南史齊宗室傳衡陽元王道度齊髙帝長兄也始與髙帝俱受學於雷次宗宣帝問次宗二子學業次宗答曰其兄外朗其弟內潤皆良璞也髙帝第十一子鈞出繼衡陽元王居身淸率言未嘗及時事吳郡張融淸抗絕俗𨿽王公貴人視之�如也惟雅重鈞謂從兄緒曰衡陽王飄飄有淩雲气其風情素韻彌足可懷融與之遊不知老之將至張裕傳裕子岱緒字思曼岱兄子也善談元深見敬異僕射王儉嘗云緒過江所未有北士可求之耳不知陳仲弓黃叔度能過之不王裕之傳裕之孫延之與金紫光祿大夫阮韜俱宋領軍將軍劉湛外甥並有早譽湛甚愛之曰韜後當爲第一延之爲次也延之甚不平每致餉下都韜與朝士同例髙武聞之與延之書曰韜云卿未嘗有別意當由劉家月旦故耶吳苞傳蔡薈字休明陳畱人淸抗不與俗人交李撝謂江曰古人稱安貧淸白曰夷涅而不緇曰白至如蔡休明者可不謂之夷白乎傅昭傳太原王延秀薦昭於丹陽尹袁粲深見禮辟爲郡主簿使諸子從昭受學會明帝崩粲造哀策文乃引昭定其所制昭有其半焉粲每經昭戶輒嘆曰經其戶寂若無人披其室其人斯在豈非名賢何承天傳承天曾孫遜字仲言八歲能賦詩弱冠州舉秀才南鄕範云見其對策大相稱賞因結忘年交謂所親曰頃觀文人質則過懦麗則傷俗其能含淸濁中今古見之何生矣沈約嘗謂遜曰吾每讀卿詩一日三復猶不能已徐羨之傳羨之從孫湛之湛之孫孝嗣孝嗣姑適東莞劉捨捨兄藏爲尙書左丞孝嗣往詣之藏退謂捨曰徐郎是令僕人三十餘可知汝宜善自結升明中爲齊髙帝驃騎從事中郎帶南彭城太守轉太尉諮議參軍齊建元初累遷長史兼侍中善趨步閒容止與太宰褚彥回相埒尙書令王儉謂人曰徐孝嗣將來必爲宰相轉禦史中丞武帝問儉曰誰可繼卿儉曰臣東都之日其在徐孝嗣乎出爲吳郡太守儉贈孝嗣四言詩曰方軌叔茂追淸彥輔柔亦不茹剛亦不吐時人以比蔡子尼之行狀也陸慧曉傳慧曉吳郡吳人也淸介正立不交遊會稽內史同郡張緒稱之曰江東裴樂也齊建元初遷太子洗馬廬江何點常稱慧曉心如照鏡遇形觸物無不朗然王思遠恆如懷冰暑月亦有霜气當時以爲實錄劉懷珍傳懷珍從孫吁字彥度陳畱阮孝緒博學隱居不交當世恆居一鹿�環植竹木寢處其中時人造之未嘗見也吁經一造孝緒卽顧以神交吁族兄歊又履髙操三人日夕招攜故都下謂之三隱吁善元言尢精意釋典曾與歊聽講鐘山諸寺因共卜築宋熙寺東澗有終焉之志尙書郎何炯嘗遇之於路曰此人風神�俊蓋荀奉倩衛叔寶之流也命駕造門拒而不見族祖孝標與書稱之曰吁超超越俗如天半朱霞歊矯矯出塵如雲中白鶴皆儉歲之梁稷寒年之纖纊吁嘗著谷皮巾披衲衣每遊山澤輒畱連忘反神理閒正姿貌甚華在林谷之間意气彌遠或有遇之者皆謂神人徐勉傳勉遷臨海王西中郎田曹行參軍俄徙署都曹時瑯邪王融一時才�特相慕悅嘗請交焉勉謂所親曰王郎名髙望促難可輕襒衣裾融後果陷於法以此見推識鑑梁書到洽傳洽少知名淸警有才學士行謝脁文章盛於一時見洽深相賞好日引與談論每謂洽曰君非直名人乃亦兼資文武脁後爲吏部洽去職脁欲薦之洽睹世方亂深相拒絕除晉安王國左常侍不就遂築室巖阿幽居者積歲樂安任昉有知人之鑑與洽兄沼漑並善嘗訪洽於田舍見之嘆曰此子日下無雙遂申拜親之禮天監初沼漑俱蒙擢用洽尢見知賞從弟沆亦相與齊名髙祖問待詔丘遲曰到洽何如沆漑遲對曰正淸過於沆文章不減漑加以淸言殆將難及陳書周弘正傳元帝嘗著金樓子曰余於諸僧重招提琰法師隱士重華陽陶貞白士大夫重汝南周弘正其於義理淸轉無窮亦一時之名士也南史任昉傳昉所著文章數十萬言盛行於時東海王僧孺嘗論之以爲過於董生揚子昉樂人之樂憂人之憂虛往實歸忘貧去吝行可以厲風俗義可以厚人倫能使貧夫不取懦夫有立其見重如此伏曼容傳曼容子子挺幼敏悟七歲通孝經論語及長博學有才思爲五言詩善效謝康樂體父友樂安任昉深相嘆異常曰此子日下無雙庾域傳域字司大新野人也少沈靜有名鄕曲梁文帝爲郢州辟爲主簿嘆美其才曰荊南杞梓其在斯乎王曇首傳曇首曾孫筠幼而警悟及長淸靜好學與從兄泰齊名沈約見筠以爲似外祖袁粲謂僕射張稷曰王郎非惟額類袁公風韻都欲相似沈約每見筠文咨嗟嘗謂曰昔蔡伯喈見王仲宣稱曰王公之孫吾家書籍悉當相與僕𨿽不敏請附斯言自謝脁諸賢零落平生意好殆絕不意疲暮復逢於君袁湛傳湛弟子淑淑兄子顗顗子昂昂孫憲字徳章幼聰敏好學有雅量大同八年憲被召爲正言生時生徒對策憲隨問抗答剖析如流到漑顧憲曰袁君正其有後矣及君正將之吳郡漑祖道於徵虜亭謂君正曰昨策生蕭敏孫徐孝克非不解義至於風神器局去賢子遠矣阮孝緒傳孝緒陳畱尉氏人也天監初禦史中丞任昉尋其兄履之欲造而不敢望而嘆曰其室𨿽邇其人甚遠其爲名流所欽尙如此自是欽慕風譽者莫不懷刺斂衽望塵而息殷蕓欲贈以詩昉曰趣捨旣異何必相干蕓乃止惟與比部郎裴子野交子野薦之尙書徐勉言其年十餘歲隨父爲湘州行事不書官紙以成親之淸白論其志行粗類管幼安如以采章似皇甫謐劉瓛傳瓛族子顯幼而聰敏尙書令沈約時領太子少傅引爲少傅五官約爲丹陽尹命駕造焉於坐策顯經史十事顯對其九約曰老夫昏忘不可受策𨿽然聊試數事不可至十顯問其五約對其二陸倕聞之擊席喜曰劉郎子可爲差人𨿽吾家平原詣張壯武王粲謁伯喈必無此對其爲名流推賞如此孔休源傳休源會稽山陰人州舉秀才太尉徐孝嗣省其策深善之謂同坐曰董仲舒華令思何以尙此可謂後生之準的也觀此足稱王佐之才瑯邪王融雅相友善乃薦之於司徒竟陵王爲西邸學士梁臺建與南陽劉之遴同爲太學博士當時以爲美選休源初到都寓於宗人少府孔登曾以祠事入廟侍中範云一與相遇深加褒賞曰不期忽覯淸顏頓祛鄙吝觀天披霧驗之今日王曇首傳曇首元孫規字威明爲晉安王長史王立爲太子仍爲散騎常侍太子中庶子侍東宮卒皇太子出臨哭與湘東王繹令曰王威明風韻遒上神峯標映千里絕迹百尺無枝實俊人也謝弘微傳弘微曾孫覽覽弟舉幼好學與覽齊名年十四嘗贈沈約詩爲約所賞弱冠丁父憂幾致毀滅服闕爲太常博士與兄覽俱預元會江淹一見並相欽挹曰所謂馭二龍於長塗者也世說補劉孝標目劉訐超然越俗如半天朱霞劉歊矯矯出塵如雲中白鶴皆儉歲之梁稷寒年之纖纊何參軍與族弟水部散騎俱擅文名時人爲之語曰東海三何子朗最多參軍曰外言殊不爾故當推遜陳後主有玉柄麈尾至佳手執之曰當今𨿽復多士如林堪執此者獨張譏耳卽授譏陳書張種傳種少恬靜居處雅正不妄交遊傍無造請時人爲之語曰宋稱敷衍梁則捲充淸虛學尙種有其風北史呂羅漢傳羅漢祖顯皇始初以郡降道武拜巨鹿太守淸身奉公妻子不免饑寒百姓頌之曰時惟府君克淸克明緝我荒土人胥樂生願壽無疆以享長齡魏書崔浩傳司馬徳宗齊郡太守王懿來降上書陳計稱劉裕在洛勸國家以軍絕其後路則裕軍可不戰而克書奏太宗善之會浩在前進講書傳太宗問浩曰劉裕西伐前軍已至潼關其事如何以卿觀之事得濟否浩對曰昔姚興好養虛名而無實用子泓又病眾叛親離裕乘其危兵精將勇以臣觀之克之必矣太宗曰劉裕武能何如慕容垂浩曰裕勝太宗曰試言其狀浩曰慕容垂承父祖世君之資生便尊貴同類歸之若夜蛾之赴火少加倚仗便足立功劉裕挺出寒微不階尺土之資不因一卒之用奮臂大呼而夷滅桓元北擒慕容超南摧盧循等僭晉陵遲遂執國命裕若平姚而還必篡其主其勢然也秦地戎裔混並虎狼之國裕亦不能守之風俗不同人情難變欲行荊揚之化於三秦之地譬無翼而欲飛無足而欲走不可得也若畱眾守之必資於寇孔子曰善人爲邦百年可以勝殘去殺今以秦之難制一二年間豈裕所能哉且可治戎束甲息民備境以待其歸秦地亦當終爲國有可坐而守也太宗曰裕已入關不能進退我遣精騎南襲彭城壽春裕亦何能自立浩曰今西北二寇未殄陛下不可親禦六師兵眾𨿽盛而將無韓白長孫嵩有治國之用無進取之能非劉裕敵也臣謂待之不晚太宗笑曰卿量之已審浩曰臣嘗私論近世人物不敢不上聞若王猛之治國苻堅之管仲也慕容元恭之輔少主慕容之霍光也劉裕之平逆亂司馬徳宗之曹操也太宗曰卿謂先帝如何浩曰小人管窺懸象何能見元穹之廣大𨿽然太祖用漠北醇朴之人南入中地變風易俗化洽四海自與羲農齊烈臣豈能仰名太宗曰屈丐何如浩曰屈丐家國夷滅一身孤寄爲姚氏封殖不思樹黨彊鄰報讎雪恥乃結忿於蠕蠕背徳於姚興撅豎小人無大經略正可殘暴終爲人所滅耳太宗大悅語至中夜賜浩禦縹醪酒十觚水精戎鹽一兩曰朕味卿言若此鹽酒故與卿同其旨也世說補崔司徒每與盧元談輒嘆曰對子眞使我懷古之情更深北史裴駿傳駿幼而聰慧親表稱爲神駒因以爲字蓋吳作亂於關中來襲聞喜駿率厲鄕豪赴之賊退刺史以狀聞會太武親討蓋吳引見駿駿陳敍事宜帝大悅謂崔浩曰裴駿有當世才其忠義可嘉補中書博士浩亦深器駿目爲三河領袖李孝伯傳孝伯少傳父業博綜羣言美風儀動有法度從兄順言之太武徵爲中散謂曰眞卿家千里駒也房法壽傳景伯法壽族子也景伯性淳和弟亡蔬食終喪期不內禦憂毀之容有如居重其次弟景先亡其幼弟景遠期年哭臨亦不內寢鄕裏爲之語曰有禮有義房家兄弟廷尉卿崔光韶好標榜人物無所推尙每云景伯有士大夫之行業裴延�傳延�從叔愛醜桃弓並見稱於鄕裏子夙字買興沈雅有器識儀望甚偉孝文見而異之吏部尙書任城王澄有知人鑑每嘆美夙以遠大許之崔光傳光淸河人本名孝伯遷給事黃門侍郎甚爲孝文所知待常曰孝伯才浩浩如黃河東注固今日之文宗也邢巒傳巒族弟卲嘗與右北平陽固河東裴伯茂河南陸道暉等至北海王昕捨宿飲相與賦詩凡數十首皆在主人奴處旦日奴行諸人求詩不得卲皆爲誦之諸人有不認詩者奴還得本不誤一字諸人方之王粲見聞搜玉魏徐邈以淸節著名或問諸盧欽曰徐公當武帝時人以爲通自涼州還京師人以爲介何也欽曰往者毛孝先崔季珪用事貴淸素之士於時皆變易車服以求名髙而徐公不攺其常故人以爲通比來天下奢靡轉相仿效而徐公雅尙自居不與俗同故前日之通乃今日之介也是世人無常徐公有常也人服其言北史陽尼傳尼從孫固淸河王懌領太尉辟固從事中郎屬懌被害不奏懌之遇害元執政朝野震悚懌諸子及門生僚吏莫不慮禍隱避不出固以嘗被辟命遂詣喪所盡哀慟哭良久乃還僕射遊肇聞而嘆曰𨿽欒布王修何以尙也君子哉若人固子休之字子烈�爽有風槪好學愛文藻時人爲之語曰能賦能詩陽休之祖瑩傳瑩年十二爲中書學生聲譽甚盛內外親屬呼爲聖小兒尢好屬文中書監髙允每嘆曰此子才器非諸生所及終當遠至宋繇傳繇孫遊道中尉酈善長嘉其气節引爲殿中侍禦史臺中語曰見惡能討宋遊道遊道重交遊存然諾之分使气黨俠時人語曰遊道獼猴面陸操科斗形意識不關見何謂醜者必無情裴佗傳佗子讓之天平中舉秀才對策髙第累遷屯田主客郎中省中語曰能賦詩裴讓之爲太原公開府記室與楊愔友善相遇則淸談竟日愔每云此人風流警拔裴文季爲不亡矣歷文襄大將軍主簿兼中書舍人後兼散騎常侍聘梁文襄入朝導引容儀醞藉文襄目之曰士禮佳舍人也讓之弟諏之及皇甫和和弟亮並知名於洛下時人語曰諏勝於讓和不如亮李靈傳渾靈曾孫也渾弟繪緯俱爲聘使緯前後接對凡十八人頗爲稱職鄴下爲之語曰學則渾繪緯口則緯繪渾裴寬傳寬弟漢大統五年除大丞相府士曹行參軍轉墨曹善尺牘尢便簿領理識明贍斷割如流相府爲之語曰日下粲爛有裴漢世說補齊神武言崔應作令僕恨其神明太遒北史李義深傳義深趙郡髙邑人也有當世才用而心胸險峭時人語曰斂戟森森李義深北齊書盧文偉傳文偉子詢祖有口辯好臧否人物嘗語人曰我昨東方未明過和氏門外已見二陸兩源森然與槐柳齊列蓋謂彥師仁惠與文宗�延也邢卲盛譽盧思道以詢祖爲不及詢祖曰見未能髙飛者借其羽毛知逸勢衝天者剪其翅翮旣諸謗毀日至素論皆薄其爲人長廣太守邢子廣目二盧云詢祖有規檢禰衡思道無冰稜文舉魏收傳始收與溫子升邢卲稍爲後進卲旣被�出子升以罪幽死收遂大被任用獨步一時譏論更相訾毀各有朋黨收每議陋邢卲文卲又云江南任昉文體本�魏收非直摸擬亦大偸竊收聞乃曰伊常於沈約集中作賊何意道我偸任昉任沈俱有重名邢魏各有所好武平中黃門郎顏之推以二公意問僕射祖珽珽答曰見邢魏之臧否卽是任沈之優劣收以溫子升全不作賦邢𨿽有一兩首又非所長常云會須作賦始成大才士惟以章表碑志自許此外更同兒戲自武定二年以後國家大事詔命軍國文詞皆收所作每有警急受詔立成或時中使催促收筆下有同宿構敏速之工邢溫所不逮其參議典禮與邢相埒北史魏收傳收與濟陰溫子升河間邢子才齊譽世號三才收叔季景有文學歷官著名並在收前然收常所欺忽收初赴並頓丘李庶者故大司農諧之子也以華辯見稱曾謂收曰霸朝便有二魏收率爾曰以從叔見比便是邪輸之比卿邪輸者故尙書令陳畱公繼伯之子愚癡有名好自入市肆髙價買物商賈共所嗤玩收忽以季景方之不遜例多如此初河間邢子才子明及季景與收並以文章顯世稱大邢小魏言尢俊也收少子才十歲子才每曰佛助寮人之偉後收稍與子才爭名文宣貶子才曰�才不及魏收收益得志自序云先稱溫邢後稱邢魏然收內陋邢心不許也鄭羲傳羲孫述祖齊天保中歷太子少保兗州刺史時穆子容爲巡省使嘆曰古人有言聞伯夷之風貪夫廉懦夫有立志今於鄭兗州見之矣初述祖父爲兗州述祖時年九歲及爲刺史有人入市盜布其父怒曰何負吾君執之以歸首述祖特原之自是境內無盜百姓歌曰大鄭公小鄭公相去五十載風教猶相同薛辯傳辯五世孫端端從祖弟湖湖曾孫道衡專精好學其後才名益著尙書左僕射楊愔見而嗟賞授奉朝請吏部尙書隴西辛術與語嘆曰鄭公業不亡矣河東裴讞目之曰鼎遷河朔吾謂關西孔子罕遇其人今復得薛君矣袁翻傳翻弟子聿修在官廉謹當時少匹魏齊世臺郎多不免交通餉饋初聿修爲尙書郎十年未嘗受升酒之遺尙書邢卲與聿修舊款每省中語戲常呼聿修爲淸郎大寧初聿修以太常少卿出使巡省仍令考校官人得失經兗州時邢卲爲剌史別後送白綢爲信聿修不受與邢卲書云今日仰過有異常行瓜田李下古人所愼願得此心不貽厚責卲亦欣然領解報書云老夫忽忽意不及此敬承來旨吾無間然第昔爲淸郎今日復作淸卿矣張彜傳彜曾孫幹威字元敬性聰敏涉獵羣書其世父皓之謂人曰吾家千里駒也周書寇�傳�加鎭東將軍封西安縣男小宗伯盧辯每有閒暇輒詣燕語彌日恆謂人曰不見西安君煩憂不遣其爲通人所敬重如此文中子王道篇裴晞問曰衛玠稱人有不及可以情恕非意相干可以理遣何如子曰寬矣曰仁乎子曰不知也阮嗣宗與人談則及元遠未嘗臧否人物何如子曰愼矣曰仁乎子曰不知也子見劉孝標絕交論曰惜乎舉任公而毀也任公於是乎不可謂知人矣見辯命論曰人道廢矣子曰使諸葛亮而無死禮樂其有興乎子讀樂毅論曰仁哉樂毅善藏其用智哉太初善發其蘊天地篇子曰義也淸而莊靖也惠而斷威也和而博收也曠而肅瓊也明而毅淹也誠而厲元齡志而密徵也直而遂大雅深而弘叔達簡而正若逢其時不減卿相然禮樂則未備或曰董常何人也子曰其動也權其靜也至其顏氏之流乎叔恬曰山濤爲吏部拔賢進善時無知者身歿之後天子出其奏於朝然後知羣才皆濤所進如何子曰密矣曰仁乎子曰吾不知也子謂魏徵曰汝與凝皆天之直人也徵也遂凝也挺若並行於時有用捨焉子謂李靖曰凝也若容於時則王法不撓矣李靖問任智如何子曰仁以爲己任小人任智而背仁爲賊君子任智而背仁爲亂薛收問仲長子光何人也子曰天人也收曰何謂天人子曰眇然小乎所以屬於人曠哉大乎獨能成其天子曰王猛有君子之徳三焉其事上也密其接下也溫其臨事也斷或問蘇綽子曰俊人也曰其道何如子曰行於戰國可以彊行於太平則亂矣問牛弘子曰厚人也子觀田魏徵杜淹董常至子曰各言志乎徵曰願事明王進思盡忠退思補過淹曰願執明王之法使天下無冤人常曰願聖人之道行於時常也無事於出處子曰大哉吾與常也子在長安曰歸來乎今之好異輕進者率然而作無所取焉子在絳程元者因薛收而來子與之言六經元退謂收曰夫子載造彜倫一匡皇極微夫子吾其失道左見矣子曰蓋有慕名而作者吾不爲也叔恬曰文中子之教興其當隋之季世皇家之末造乎將敗者吾傷其不得用將興者吾惜其不得見其志勤其言徵其事以蒼生爲心乎子曰常也其殆坐忘乎靜不證理而足用焉思則或妙李靖問聖人之道子曰無所由亦不至於彼門人曰徵也至或曰未也門人惑子曰徵也去此矣而未至於彼或問彼之說子曰彼道之方也必也無至乎董常聞之悅門人不達董常曰夫子之道與物而來與物而去來無所從去無所視薛收曰大哉夫子之道一而已矣子謂程元曰汝與董常何如程元曰不敢企常常也遺道徳元也志仁義子曰常則然矣而汝於仁義未數數然也其於彼有所至乎子曰董常時有慮焉其餘則動靜慮矣子曰孝哉薛收行無負於幽明子於是日弔祭則終日不笑或問王隱子曰敏人也其器明其才富其學贍或問其道子曰述作多而經制淺其道不足稱也事君篇子謂荀悅史乎史乎謂陸機文乎文乎皆思過半矣子謂文士之行可見謝靈運小人哉其文傲君子則謹沈休文小人哉其文冶君子則典鮑昭江淹古之狷者也其文急以怨吳筠孔珪古之狂者也其文怪以怒謝莊王融古之纖人也其文碎徐陵庾信古之誇人也其文誕或問孝綽兄弟子曰鄙人也其文淫或問湘東王兄弟子曰貪人也其文繁謝脁淺人也其文捷江總詭人也其文虛皆古之不利人也子謂顏延之王儉任昉有君子之心焉其文約以則子曰達人哉山濤也多可而少怪或曰王戎賢乎子曰戎而賢天下無不賢矣子曰陳思王可謂達理者也以天下讓時人莫之知也子曰君子哉思王也其文深以典周公篇溫彥博問嵇康阮籍何人也子曰古之名理者而不能窮也曰何謂也子曰道不足而器有餘曰敢問道器子曰通變之謂道執方之謂器曰劉靈何人也子曰古之閉關人也曰可乎曰兼忘天下不亦可乎曰道足乎曰足則吾不知也或問荀彧荀攸子曰皆賢者也曰生死何如子曰生以救時死以明道荀氏有二仁焉子謂姚義可與友久要不忘賈瓊可與行事臨難不變薛收可與事君仁而不佞董常可與出處介如也子曰我未見勇者或曰賀若弼子曰弼也戾焉得勇李密問英雄子曰自知者英自勝者雄問勇子曰必也義乎問易篇子謂李靖智勝仁程元仁勝智子謂董常幾於道可使變理子謂諸葛王猛功近而徳遠矣或問韋孝寬子曰幹矣問楊愔子曰輔矣禮樂篇或問謝安子曰簡矣問王導子曰敬矣問溫嶠子曰毅人也問桓溫子曰智近謀遠鮮不及矣子曰姚義之辯李靖之智賈瓊魏徵之正薛收之仁程元王孝逸之文加之以篤固申之以禮樂可以成人矣文中子曰記人之善而忘其過溫大雅能之處貧賤而不懾魏徵能之聞過而有喜色程元能之亂世羞富貴竇威能之愼密不出董常能之述史篇或問楚元王子曰惠人也問河間獻王子曰智人也問東平王蒼子曰仁人也問東海王彊子曰義人也保終榮寵不亦宜乎魏相篇子謂魏相眞漢相識兵略達時令遠乎哉子之韓城自龍門關先濟賈瓊程元後關吏仇璋止之曰先濟者爲誰吾視其顙頹如也重而不亢目燦如也澈而不瞬口惇如也闞而不張鳳頸龜背須垂至腰參如也與之行俯然而色卑與之言泛然而後應浪驚柂旋而不懼是必有異人者也吾聞之天下無道聖人藏焉鞠躬守默斯人殆似也程元曰子知人矣是王通者也賈瓊曰吾二人師之而不能去也仇璋曰夫杖一徳乘五常扶三才控六藝吾安得後而不往哉遂捨職從於韓城子謂賈瓊曰君子哉仇璋也比董常則不足方薛收則有餘立命篇或問陶元亮子曰放人也歸去來有避地之心焉五柳先生傳則幾於閉關矣關朗篇或問關朗子曰魏之賢人也孝文沒而宣武立穆公死關朗退魏之不振有由哉冊府元龜隋盧思道初後魏爲尙書郎時濟南王彧少有才學當時甚美少與從兄安丰王延明中山王熙並以宗室博古文學齊名時莫能定其優劣思道謂吏部崔林曰二人才學𨿽並優美然安丰少於造次中山邈於太多未若濟南風流寬雅時人爲之語曰三王楚琳瑯未若濟南備員方元善以髙熲有宰相之具嘗言於髙祖曰楊素粗疏蘇威怯�元冑元昊正似鴨耳可以付社稷者惟獨髙熲善位至國子祭酒楊素有子元感蘇威有子夔夔少聰敏楊素甚奇之素每戲威曰楊素無兒蘇夔無父又楊達爲人洪厚有局度素每言曰有君子之貌兼君子之心者惟達耳素終於司徒封楚公賀若弼爲武候大將軍煬帝之在東宮嘗謂弼曰楊素韓擒虎史萬歲三人俱稱良將其間優劣何如弼曰楊素是猛將非謀將韓擒虎是鬥將非賢將史萬歲是騎將非大將帝曰然則大將誰也弼拜曰惟殿下所擇弼意自許爲大將龍城錄房元齡幼日王通說其文謂此細眼奴非立忠志則爲亂賊輔帝者則爲儒師綽有大譽矣唐書王珪傳珪爲侍中時與元齡李靖溫彥博戴冑魏徵同輔政帝以珪善人物且知言因謂卿標鑑通晤爲朕言元齡等材且自謂孰與諸子賢對曰孜孜奉國知無不爲臣不如元齡兼資文武出將入相臣不如靖敷奏詳明出納惟允臣不如彥博濟繁治劇眾務必舉臣不如冑以諫諍爲心恥君不及堯舜臣不如徵至激濁揚淸疾惡好善臣於數子有一日之長帝稱善而元齡等亦以爲盡己所長謂之確論長孫無忌傳無忌罷太子太師遙領揚州都督帝嘗從容問曰朕聞君聖臣直人常苦不自知公宜面攻朕得失無忌曰陛下神武聖文冠卓千古性與天道非臣等愚所及誠不見有所失帝曰朕冀聞過公等乃相諛說朕當評公等可否以相規謂髙士廉心術警悟臨難不易節所乏者骨鯁耳唐儉有辭善和解人酒杯行發言可意事朕二十年未嘗一言國家事楊師道惟謹審自能無過而懦不更事緩急非可倚岑文本惇厚文章議論其所長也謀常經遠自當不負於物劉洎堅正其言有益不輕然諾於人能自補闕馬周敏銳而正評裁人物直道而行所任皆稱朕意褚遂良鯁亮有學術竭誠親於朕若飛鳥依人自加憐愛無忌應對機敏善避嫌求於古人未有其比總兵攻戰非所善也世說補劉子翼峭直有行常面折僚友之短退無餘訾李百藥嘗語人曰劉四𨿽復罵人人多不憾太宗嘗出行有司請載副書以從上曰不須虞世南在此行祕書太宗徵遼東拜楊弘禮爲兵部侍郎駐蹕之役領馬步二十四軍跳出賊背所向摧靡帝自山上望見其袍仗精整人人盡力嘆曰越公兒郎故有家風劉捷卿在都嘗寢疾房太尉聞而憂之通夕不寐顧語賓從曰捷卿有不諱可謂無復有神理房太尉言見紫芝眉宇使人名利之心都盡霍王元軌臨徐州與處士劉元平爲布衣之交或問元平王之所長元平答以無長人問其故元平曰夫人有短所以見長冊府元龜岑文本爲中書侍郎時馬周有機辯能敷奏文本謂所親曰吾見馬君論事多矣援引事類揚確古今舉要刪蕪會文切理一字不可加一言不可減聽之靡靡令人志倦昔之蘇張終賈正應此耳隋唐嘉話太宗之爲秦王府僚多被遷奪深患之梁公曰餘人不足惜杜如晦聰明識達王佐才也帝大驚由是親寵日篤唐書裴行儉傳行儉善知人在吏部時見蘇味道王�謂曰二君後皆掌銓衡李敬元盛稱王勃楊炯盧照鄰駱賓王之才引示行儉行儉曰士之致遠先器識後文藝如勃等𨿽有才而浮躁衒露豈享爵祿者哉炯頗沈默可至令長餘皆不得其死所張文瓘傳文瓘字稚圭貞觀初補並州參軍時李績爲長史嘗嘆曰稚圭今之管蕭吾所不及冊府元龜潘好禮深慕徐有功爲人乃著論曰張釋之爲廷尉天下無冤民徐公之斷獄亦天下無冤民略同耳然而釋之所行者甚易徐公所行者甚難張公逢漢文之時天下無事至於盜髙廟玉環及渭橋驚馬守法而已豈不易哉徐公逢革命之秋屬維新之運唐朝遺老或有包藏禍心至如周興來俊臣者更是堯舜之四凶也崇飾惡言以誣盛徳忠良側目恐死亡無日矣徐公守死善道深相明白幾陷囹圄數推网羅豈不難哉唐書賈曾傳曾河南洛陽人父言忠貌魁梧事母以孝聞補萬年主簿護役蓬萊宮或短其苛髙宗廷詰辯列詳諦帝異之擢監察禦史方事遼東奉使稟軍餉還奏上山川道裏並陳髙麗可破狀帝問諸將材否對曰李績舊臣陛下所自悉龐同善𨿽非鬥將而持軍嚴薛仁貴驃勇冠軍髙�忠果而謀契苾何力性沈毅𨿽忌前有統禦才然夙夜小心亡身憂國莫逮於績者帝然所許眾亦以爲知言世說補中宗正月晦日幸昆明池賦詩羣臣應制百餘篇帳殿前結彩樓命上官昭容選一首爲新翻禦制曲紙落如飛從臣各認其名而懷之惟沈宋二詩不下又移時一紙飛墜乃沈詩也昭容評曰二詩工力悉敵沈落句微臣雕朽質羞睹豫章材蓋辭气已竭宋猶陡健舉唐書裴守眞傳守眞子子餘事繼母以孝聞中明經補鄠尉時同捨李朝隱程行諶以文法稱而子余以儒顯或問優劣於長史陳崇業答曰蘭菊異芬何有廢者狄仁傑傳仁傑爲並州法曹參軍同府參軍鄭崇質母老當使絕域仁傑詣長史藺仁基請代行仁基美其意每曰狄公之賢北斗以南一人而已珍珠船味道王方慶同爲鳳閣侍郎或問張元二子孰賢答曰蘇如九月得霜雁王如十月被凍蠅唐書蕭�士傳�士數稱班彪皇甫謐張華劉琨潘尼能尙古而混流俗不自振曹植陸機所不逮也又言裴子野善著書所許可當世者陳子昂富嘉謨盧藏用之文辭董南事孔述睿之博學而已張九齡傳九齡七歲知屬文十二以書幹廣州刺史王方慶方慶嘆曰是必致遠隋唐嘉話沈佺期以工詩著名燕公張說嘗謂之曰沈三兄詩直須還他第一唐書韋安石傳安石子陟秀敏異常風格方正善文辭書有楷法一時知名士皆與遊宋璟見陟嘆曰盛徳遺範盡在是矣世說補韋氏孝友文學有承慶嗣立邃音樂有萬石達禮儀則叔夏史才博識有述時趙冬曦兄弟亦有美名張燕公嘗語人曰韋趙兄弟人之杞梓元宗嘗早朝謂左右曰每見張九齡精神頓生冊府元龜宋璟與蘇頲同知政事璟剛正多所裁斷頲皆順從其美若上前承旨敷奏及應物則頲爲之助相得甚悅璟嘗謂人曰吾與蘇家父子前後皆同時爲宰相僕射長厚誠爲國器若獻可替否罄盡臣節斷割吏事至公無私卽蘇頲過其父也幸蜀記韓昭字徳華長安人衍北巡以爲文思殿學士京城畱守判官多嘲謔云韓公凡事如僧剃髮無有寸長馬令南唐書林仁肇傳仁肇見知於陳喬喬曰令仁肇將外吾掌機務國𨿽迫蹙未易圖也孫晟傳晟爲右僕射與馮延己並相元宗晟輕延己爲人嘗曰金�玉杯而盛狗屎可乎韓熙載傳熙載善譚論聽者忘倦審音能舞分書及畫名重當時見者以爲神仙中人髙越傳越與江文蔚俱以辭賦知名故江淮士者品論人物皆以越爲首稱遼史耶律玦傳帝嘗謂宰相曰契丹忠正無如玦者漢人則劉伸而已然熟察之玦優於伸耶律棠古傳棠古性坦率好別白黑人有不善必盡言無隱在朝數論宰相得失由是久不得調蕭陶隗傳大康中累遷契丹行宮都部署上嘗謂羣臣曰北樞密院軍國重任久闕其人耶律阿思蕭斡特剌二人孰愈羣臣各譽所長陶隗獨默然上問卿何不言陶隗曰訛特剌懦而敗事阿思有才而貪將爲禍基不得已而用敗事猶勝禍基上曰陶隗𨿽魏徵不能過但恨吾不及太宗爾然竟以阿思爲樞密使傳中斡特剌訛特剌音同字異

海思傳海思字鐸衮隋國王釋魯之庶子機警口辯會同五年詔求直言時海思年十八衣羊裘乘牛詣闕有司問曰汝何故來對曰應詔言事苟不以貧稚見遺亦可備直言之選有司以聞會帝將出獵使謂曰俟吾還則見之海思曰臣以陛下急於求賢是以來耳今反緩於獵請從此歸帝聞卽召見賜坐問以治道命明王安端與耶律頗徳試之數日安端等奏曰海思之材臣等所不及帝召海思問曰與汝言者何如人也對曰安端言無收檢若空車走峻�頗徳如著靴行曠野射鴇帝大笑擢宣徽使宋史薛居正傳居正少好學有大志淸泰初舉進士不第爲遣愁文以自解寓意倜儻識者以爲有公輔之量範質傳漢初加中書舍人戶部侍郎周祖徵叛每朝廷遣使賫詔處分軍事皆合機宜周祖問誰爲此辭使者以質對嘆曰宰相器也質性卞急好面折人以廉介自持未嘗受四方饋遺前後所得祿賜多給孤遺閨門之中食不異品身沒家無餘資太祖因論輔相謂侍臣曰朕聞範質止有居第不事生產眞宰相也太宗亦嘗稱之曰宰輔中能循規矩愼名器持廉節無出質右者但欠世宗一死爲可惜爾曹彬傳彬字國華眞定靈壽人漢幹佑中爲成徳軍牙將節帥武行徳見其端懿指謂左右曰此遠大器非常流也周太祖貴妃張氏彬從母也周祖受禪召彬歸京師隸世宗帳前從鎭澶淵補供奉官擢河中都監蒲帥王仁鎬以彬帝戚尢加禮遇彬執禮益恭公府燕集端簡終日未嘗旁視仁鎬謂從事曰老夫自謂夙夜匪懈及見監軍矜嚴始覺己之散率實儀傳儀學問優博風度峻整弟儼侃偁僖皆相繼登科馮道與禹鈞有舊嘗贈詩有靈椿一株老丹桂五枝芳之句縉紳多諷誦之當時號爲竇氏五龍李穆傳穆從酸棗王昭素受易及莊老書盡究其義昭素謂曰子所能得精理往往出吾意表且語人曰李生異日必爲廊廟器以所著易論三十三篇授之趙贊傳贊字元輔幽州冀人祖徳鈞後唐盧龍節度封北平王父延壽尙明宗女興平公主至樞密使忠武軍節度贊幼聰慧明宗甚愛之與諸子外孫石氏並育於六宅暇日因徧閱諸孫數十人目贊曰是兒令器也

品題部紀事四宋史張瓊傳瓊性暴無機多所淩轢時史珪石漢卿方用事瓊輕侮之目爲巫媼趙逢傳逢�歷淸近所至有聲然傷慘酷又言多詆訐故縉紳目之爲鐵�王昭素傳昭素開封酸棗人頗有人倫鑑初李穆兄弟從昭素學易常謂穆曰子所謂精理往往出吾意表又語人曰穆兄弟皆令器穆尢沈厚他日必至廊廟後果參知政事國老談苑周世宗嘗欲以竇儀陶谷並命爲宰相以問範質質曰谷有才無行儀執而不通遂寢其事太祖又欲令參知政事趙普憚其剛嚴奏以薛居正代之終不入中書亦其命也宋史楊億傳億知通進銀臺司兼門下封駁事俄判史館會修冊府元龜與王欽若同總其事召爲翰林學士又同修國史億在書局惟與李繼路振刁衎陳越劉筠輩厚善當時文士咸賴其題品或被貶議者退多怨謗竇儀傳儀弟偁初在涇州與丁顥同官顥子謂方幼偁見之曰此兒必遠到以女妻之後爲宰相三公呂端傳端拜參知政事時趙普在中書嘗曰吾觀呂公奏事得嘉賞未嘗喜遇抑挫未嘗懼亦不形於言眞臺輔之器也馮拯傳拯以書生謁趙普普奇其狀曰子富貴壽考宜不下我拯後歷官左僕射封魏國公祁廷訓傳廷訓形質魁岸無才略臨事多規避時人目爲祁橐馳以其龐大而無所取也王旦傳旦爲右正言知制誥錢若水有人倫鑑見旦曰眞宰相器也與之同列每曰王君淩霄聳壑棟梁之材眞不可涯非吾所及李沆以同年生亦推重爲遠大之器旦嘗與楊億評品人物億曰丁謂久遠當何如旦曰才則才矣語道則未他日在上位使有徳者助之庶得終吉若獨當權必爲身累爾後謂果如言王曾傳曾字孝先靑州益都人少孤鞠於仲父宗元從學於里人張震善爲文辭咸平中由鄕貢試禮部廷對皆第一楊億見其賦嘆曰王佐器也李沆傳沆爲相寇準與丁謂善屢以謂才薦於沆不用準問之沆曰顧其爲人可使之在人上乎準曰如謂者相公終能抑之使在人下乎沆笑曰他日後悔當思吾言也準後爲謂所傾始伏沆言李行簡傳行簡爲龍圖閣待制歷尙書刑部郎中帝數幸龍圖閣命講周易間訪大臣能否行簡所對無怨暱各道其所長人以爲長者李仕衡傳仕衡進士及第調鄠縣主簿田重進守京兆命仕衡鞠死囚五人活者四人重進卽其家謂曰子有�施此門當髙大之累官尙書左丞攺同州觀察使李迪傳迪字復古其先趙郡人後徙幽州曾祖在欽避五代亂又徙家濮迪深厚有器局嘗攜其所爲文見柳開開奇之曰公輔材也王臻傳臻字及之潁州汝�人始就學能文辭曾致堯知靑州有詩名臻以文數十篇往見致堯覽之嘆曰潁汝固多奇士陳從易傳從易字簡夫好學彊記爲人激直少容喜別白是非多面折人或尢其過從易終不變王欽若最善之嘗謂人曰數日不見簡夫輒忽忽不懌曹彬傳彬子瑋守邊時山東知名士賈同造瑋客外舍瑋欲按邊卽同捨邀與俱同問從兵安在曰已具旣出就騎見甲士三千環列初不聞人馬聲同歸語人曰瑋殆名將也賈昌朝傳眞宗祈谷南郊昌朝獻頌道左召試賜同進士出身除晉陵簿賜對便殿除國子監說書孫奭判監獨稱昌朝講說有師法他日書路隨韋處厚傳示昌朝曰君當以經術進如二公王禹偁傳禹偁詞學敏贍遇事敢言喜臧否人物以直躬行道爲己任嘗云吾若生元和時從事於李絳崔羣間斯無愧矣禹偁子嘉佑爲館職寇準曰吾尹京外議云何對曰人言丈人且入相準曰於吾子意何如嘉佑曰以愚觀之不若不爲相之善也相則譽望損矣自古賢相所以能建功業澤生民者其君臣相得如魚之有水故言聽計從而臣主俱榮今丈人負天下重望中外有太平之責焉丈人於明主能若魚之有水乎準大喜執其手曰元之𨿽文章冠天下至於深識遠慮或不逮吾子也張齊賢傳齊賢孫子臯少有才名而不自負人樂與之遊最善尹洙洙曰吾交天下士多矣不以通否易意者子臯也夢溪筆談盛文肅爲尙書右丞知揚州簡重少所許可時夏有章自建州司戶參軍授鄭州推官過揚州文肅驟稱其才雅明日置酒召之人有謂有章曰盛公未嘗燕過客甚器重者方召一飯有章荷其意別日爲一詩謝之至客次先使人持詩以入公得詩不發封卽還之使人謝有章曰度已衰老無用此詩不復得見有章殊不意往見通判刁繹具言所以繹亦不諭其由曰府公性多忤詩中得無激觸否有章曰無未曾發封又曰無乃筆札不嚴曰有章自書極嚴謹曰如此必是將命者有所忤耳乃往見文肅而問之夏有章今日獻詩何如公曰不曾讀已還之繹曰公始待有章甚厚今乃不讀其詩何也公曰始見其气韻淸修謂必遠器今封詩乃自稱新圃田從事得一官遂爾輕脫君但觀之必止於此官志已滿矣切記之他日可驗賈文元時爲參政與有章有舊乃薦爲館職有詔候到任一年召試明年除館閣校勘禦史發其舊事遂寢奪攺差國子監主簿仍帶鄭州推官未幾卒於京師文肅閱人物多如此不復挾他術宋史祖士衡傳士衡字平叔蔡州上蔡人少孤博學有文爲李宗諤所知妻以兄子楊億謂劉筠曰祖士衡辭學日新後生可畏也該聞錄龍圖閣待制唐公肅與濟陽丁相同舉進士爲三益友後濟陽大拜�歲因妖誣事黜降嶺表唐公曰丁之才術實天與之乃唐李贊皇之流蓋動多而靜少任智而鮮仁可以佐三事可以總家庶若得太祖朝趙中令呂丞相居其上則丁之用不私位不危也宋史何繼筠傳繼筠子承矩頗有識鑑典長沙日李沆王旦爲佐承矩厚待之以爲有公輔器葉淸臣傳皇佑元年春帝禦便殿訪近臣以備邊之策淸臣上對略曰詔問輔翊之能方面之才與夫帥領偏裨當今孰可以任此者臣以爲不患無人患有人而不能用爾今輔翊之臣抱忠義之深者莫如富弼爲社稷之固者莫如範仲淹識古今故事者莫如夏竦議論之敏者莫如鄭戩方面之才嚴重有紀律者莫如韓琦臨大事能斷者莫如田況剛果無顧避者莫如劉渙宏達有方略者莫如孫沔至於帥領偏裨貴能坐運籌策不必親當矢石王徳用素有威名範仲淹深練軍政龐籍久經邊任皆其選也狄靑範全頗能馭眾蔣偕沈毅有術略張亢倜儻有�勇劉貽孫材武剛斷王徳基純�勁勇此可補偏裨者也王珪傳珪字禹玉成都華陽人弱歲奇警出語驚人從兄琪讀其所賦唶曰騏驥方生已有千里之志但蘭筋未就耳珪知制誥爲翰林學士嘉佑立皇子中書召珪作詔珪曰此大事也非面受旨不可明日請對曰海內望此舉久矣果出自聖意乎仁宗曰朕意決矣珪再拜賀始退而艸詔歐陽修聞而嘆曰眞學士也魯宗道傳仁宗朝拜右諫議大夫參知政事樞密使曹利用恃權驕橫宗道屢於帝前折之自貴戚用事者皆憚之目爲魚頭參政因其姓且言骨鯁如魚頭也範鎭傳鎭字景仁成都華陽人薛奎守蜀一見愛之館於府捨及還朝載以俱有問奎入蜀何所得曰得一偉人當以文學名世宋庠兄弟見其文自謂弗及與爲布衣交王曙傳曙子益柔官龍圖閣直學士少力學通羣書爲文日數千言尹洙見之曰贍而不流制而不窘語淳而厲气壯而長未可量也時方以詩賦取士益柔去不爲範仲淹薦試館職以其不善詞賦乞試以策論特聽之司馬光嘗語人曰吾爲資治通鑑人多欲求觀讀未終一紙已欠伸思睡能閱之終篇者惟王勝之耳其好學類此王欽若傳欽若狀貌短小項有附疣時人目爲癭相然智數過人每朝廷有所興造委曲遷就以中帝意又性傾巧敢爲矯誕馬知節嘗斥其姦狀帝亦不之罪其後仁宗嘗謂輔臣曰欽若久在政府觀其所爲眞姦邪也王曾對曰欽若與丁謂林特陳彭年劉承珪時謂之五鬼姦邪險僞誠如聖諭李兌傳兌從弟先起進士爲虔州觀察推官攝吉州永新令知信州南安軍撫楚州歷利梓江東淮南轉運使所至治官如家人目以俚語在信爲錯安頭謂其無貌而有材也在楚爲照天燭稱其明也章得象傳得象知洪州楊億以爲有公輔器薦之或問之億曰閩士輕狹而章公深厚有容此其貴也文彥博傳彥博字寬夫汾州介休人其先本敬氏以避晉髙祖及宋翼祖諱攺焉少與張升髙若訥從潁昌史照學照母異之曰貴人也待之甚厚韓琦傳琦爲右司諫凡事有不便未嘗不言每以明得失正紀綱親忠直遠邪佞爲急前後七十餘疏王曾爲相謂之曰今言者不激則多畏顧何補上徳如君言可謂切而不迂矣曾聞望方崇罕所獎與琦聞其語益自信郭逵傳陳執中安撫京東奏爲駐泊將執中與賓佐論當今名將共推葛懷敏逵曰懷敏易與爾他日必敗朝廷事執中始怒居數日問曰君何以知葛懷敏非名將而敗事邪曰喜功僥幸徒勇無謀可禽也執中嘆曰君眞知兵富弼傳弼少篤學有大度範仲淹見而奇之曰王佐才也以其文示王曾晏殊殊妻以女張方平傳方平字安道南京人少�悟絕倫家貧無書從人假三史旬日卽歸之曰吾已得其詳矣凡書皆一閱不再讀宋綬蔡齊以爲天下奇才張升傳升字杲卿韓城人舉進士爲楚丘主簿南京畱守王曾稱其有公輔器趙滋傳滋爲定州路駐泊都監嘗因給軍食同列言栗不善滋叱之曰爾欲以是怒眾邪使眾有一言當先斬爾以徇韓琦聞而壯之以爲眞將帥材陳薦傳薦字彥升舉進士爲華陽尉從韓琦定州河東幕府性木彊簡淡獨琦知之最深每語人曰廉於進勇於退嫌疑間毫髮不處與人交久而不變如彥升者無幾也王安石傳安石未貴時名震京師性不好華腴自奉至儉或衣垢不澣面垢不洗世多稱其賢蜀人蘇洵獨曰是不近人情者鮮不爲大姦慝作辧姦論以刺之謂王衍盧杞合爲一人蘇頌傳頌字子容知江寧縣時監司王鼎王綽楊紘於部吏少許可及觀頌施設則曰非吾所及也調南京畱守推官畱守歐陽修委以政曰子容處事精審一經閱覽則修不復省矣時杜衍老居睢陽見頌深器之曰如君眞所謂不可得而親疏者衍又自謂平生人罕見其用心處遂自小官以至爲侍從宰相所以施設出處悉以語頌曰以子相知且知子異日必爲此官老夫非以自矜也故頌後歷政略似衍云李昉傳昉孫昭遘以蔭爲將作監主簿幼時楊億嘗過其家出拜億命爲賦旣成億曰桂林之下無雜木非虛言也何中立傳中立字公南許州長社人幼警邁與狄遵度遊遵度曰美才也其父棐遂以女妻之楓�小牘宣和中有反語云寇萊公之知人則哲王子明之將順其美包孝肅之飲人以和王介甫之不言所利此皆賢者之過人皆得而見之者也東軒筆錄吳孝宗字子經撫州人少落拓不護細行然文辭俊拔有大過人者嘉佑初始作書謁歐陽文忠公且贄其所著法語十餘篇文忠讀而駭嘆問之曰子之文如此而我不素知之且王介甫曾子固皆子之鄕人亦未嘗稱子何也孝宗具言少無鄕曲之譽故不見禮於二公文忠尢憐之於其行贈之詩曰自我得曾子於玆二十年今又得吳生旣得喜且歡古士不並出百年猶比肩區區彼江南其彥多材賢吳生初自疑所擬豈其倫我始見曾子文章初亦然昆侖傾黃河渺渺盈百川疏決以道之漸斂收橫瀾東溟知所歸識路到不難吳生始見我袖藏新文編忽從布褐中百寶薄在前明珠雜璣貝磊砢或不圓問生久懷此柰何初無聞吳生不自隱欲語羞俯顏少也不自重不爲鄕人憐中𨿽知自悔學問苦貧賤自謂久乃信力行困彌堅今來決疑惑幸冀蒙洗湔我笑謂吳生爾其聽我言世所謂君子何異於眾人眾人爲不信積微成滅身君子能自知攺過不逡巡於斯二者間愚智遂以分顏子不貳過後世稱其仁孔子過而攺日月披浮雲子路初來時冠雞佩猳豚斬蛟射白額後卒爲名臣子旣悔其往人誰禦其新醜夫事上帝孟子豈不云臨行贈此言庶可以書紳孝宗至熙寧間始以進士得第一命爲主簿而卒旣嘗忤王荊公無復薦引之者家貧無子其書亦將散落而無傳矣故盡錄文忠之詩亦庶以見其迹也遵堯錄仁宗嘗謂輔臣曰朕自臨禦以來命參知政事多矣其間忠純可紀者蔡齊魯宗道薛奎而已宰相王曾張知白皆履行忠謹𨿽時有小失而終無大過李迪亦忠朴自守第言多輕發耳宰相龐籍等對曰才難自古而然帝復曰朕於諸臣記其大不記其小皆近世之名臣也讀書鏡吳文肅公子璟素以堅挺有气節韓魏公亦稱之及幕府有闕門下有以璟爲賢者公曰此人气𨿽壯然包蓄不深發必暴且不中節當以此敗置而不言不逾年璟敗皆如其言聞見前錄李承之在仁宗朝官州縣因邸吏報包拯拜參政或曰朝廷自此多事矣承之曰包公無能爲今知鄞縣王安石者眼多白甚似王惇他日亂天下者此人也宋史李淸臣傳淸臣舉進士調邢州司戶參軍和川令歲滿薦者逾十數應得京官適舉將薛向有公事未竟閡銓格判銓張掞擿使自陳勿用淸臣曰人以家保己而己捨之薄矣願待之掞離席曰君能如是未可量也應材識兼茂科歐陽修壯其文以比蘇軾治平二年試祕閣考官韓維曰荀卿氏筆力也試文至中書修迎語曰不置李淸臣於第一則謬矣啟視如言孫固傳固幼有立志九歲讀論語曰吾能行此䢐徠石介一見以公輔期之張商英傳商英兄唐英字次功少攻苦讀書至經歲不知肉味及進士第翰林學士孫抃得其正議五十篇以爲馬周魏元忠不足多呂陶傳陶字元鈞成都人蔣堂守蜀延多士入學親程其文嘗得陶論集諸生誦之曰此賈誼之文也陶時年十三一坐皆驚由是禮諸賓筵中進士第知太原壽陽縣府帥唐介辟簽書判官暇日促膝晤語告以立朝事君大節曰君廊廟人也以介薦應熙寧制科時王安石從政用新法陶對策枚數其過大略謂賢良之旨貴犯不貴隱臣愚敢忘斯義陛下初卽位願不惑理財之說不間老成之謀不興疆場之事陛下措意立法自謂庶幾堯舜顧陛下之心如此天下之論如彼獨不反而思之乎及奏第神宗顧安石取捲讀讀未半神色頗沮神宗覺之使馮京竟讀謂其言有理司馬光範鎭見陶皆曰自安石用事吾輩言不復效不意君及此平生聞望在玆一舉矣安石旣怒孔文仲科亦隨罷陶𨿽入等才通判蜀州孔文仲傳文仲字經父臨江新諭人性狷直寡言笑少刻苦問學號博洽舉進士南省考官呂夏卿稱其詞賦贍麗策論深博文勢似荀卿揚雄白主司擢第一張方平傳方平平居未嘗以言徇物以色假人守蜀日得眉山蘇洵與其二子軾轍深器異之嘗薦軾爲諫官軾下制獄又抗章爲請故軾終身敬事之敍其文以比孔融諸葛亮晚受知神宗王安石方用事嶷然不小屈以是望髙一時守宋都日富弼自亳移汝過見之曰人固難知也方平曰謂王安石乎亦豈難知者方平頃知皇佑貢舉或稱其文學辟以考校旣入院凡院中之事皆欲紛更方平惡其人檄使出自是未嘗與語也弼有愧色蓋弼素亦善安石云錢惟演傳惟演從孫勰以龍圖閣直學士知開封臨事益精蘇軾乘其據案時遺之詩勰操筆立就以報軾曰電掃庭訟響答詩筒近所未見也胡宿傳宿子宗炎善爲詩藻思淸婉歐陽修守亳與客遊郡圃或誦其詩修賞味不已以爲有鮑謝風致孫洙傳洙字巨源未冠擢進士包拯歐陽修吳奎舉應制科進策五十篇指陳政體明白剴切韓琦讀之太息曰慟哭流涕極論天下事今之賈誼也丰稷傳稷字相之明州鄞人登第爲谷城令以廉明稱從安燾使髙麗海中大風檣折舟幾覆眾惶擾莫知所爲稷獨神色自若燾嘆曰丰君未易量也趙抃傳抃長厚淸修人不見其喜慍平生不治貲業不畜聲妓嫁兄弟之女十數他孤女二十餘人施徳惸貧蓋不可勝數日所爲事入夜必衣冠露香以告於天不可告則不敢爲也其爲政善因俗施設猛寬不同在處與成都尢爲世所稱道神宗每詔二郡守必以抃爲言要之以惠利爲本晚學道有得將終詞气不亂安坐而沒宰相韓琦嘗稱抃眞世人標表蓋以爲不可及云王子韶傳子韶歷吏部郎中衛尉少卿遷太常諫官劉安世言熙寧初士大夫有十鉆之目子韶爲衙內鉆指其交結要人子弟如刀鉆之利又陷祖無擇於深文縉紳所共鄙薄孫固傳固宅心誠粹不喜矯亢與人居久而益信故更歷夷險而不爲人所疾傅堯兪銘其墓曰司馬公之淸節孫公之淳徳蓋所謂不言而信者也王巖叟傳巖叟知定州安喜縣有法吏罷居鄕裏導人爲訟巖叟捕撻於市眾皆竦然定守李公著嘆曰此古良吏也司馬光以其進諫無隱稱之曰吾寒心栗齒憂在不測公處之自如至於再三或累十數章必行其言而後已許將傳將字衝元福州閩人舉進士第一歐陽修讀其賦謂曰君辭气似沂公未可量也蕭注傳注有�气嗜殺而能相人自陜西還帝問注韓絳爲安撫使施設何如對曰廟算深遠臣不能窺然知絳當位極將相帝喜曰果如卿言絳必成功問王安石曰安石牛目虎顧視物如射意行直前敢當天下大事然不如絳得和气爲多惟气和能養萬物爾王韶爲建昌參軍注曰君他日類孫沔但壽不及後皆如其言邵雍傳雍字堯夫河南程顥初侍其父識雍論議終日退而嘆曰堯夫內聖外王之學也雍知慮絕人遇事能前知程頤嘗曰其心虛明自能知之周惇頤傳惇頤爲廣東轉運判官提點刑獄以疾求知南康軍因家廬山蓮花峯下前有溪合於湓江取營道所居濂溪以名之黃庭堅稱其�懷灑落如光風霽月廉於取名而銳於求志薄於僥福而厚於得民菲於奉身而燕及煢嫠陋於希世而尙友千古郭祥正傳祥正字功父太平州當塗人母夢李白而生少有詩名梅堯臣方擅名一時見而嘆曰天才如此眞太白後身也道山淸話裕陵嘗問溫公外議說陳升之何如溫公曰二相皆閩人二執政皆楚人風俗如何得近厚又問王安石如何溫公曰天資僻執好勝不曉事其拗彊似徳州其心術似福州上首肯微笑又嘗稱呂惠卿美才溫公曰惠卿過於安石使江充李訓無才何以能動人主東軒筆錄王荊公與唐質肅公介同爲參知政事議論未嘗少合荊公雅愛馮道嘗謂其能屈身以安人如諸佛菩薩之行一日於上前語及此事介曰道爲宰相使天下易四姓身事十主此得爲純臣乎荊公曰伊尹五就湯五就桀者正在安人而已豈可亦謂之非純臣也質肅曰有伊尹之志則可荊公爲之變色其議論不合多至相侵率此類也曲洧舊聞張康節爲禦史中丞論宰執不已上曰卿孤寒殊不自爲地康節曰臣自布衣叨冒至此有陛下爲知己安得謂之孤寒陛下今日便是孤寒也上驚而問其故康節曰內自左右近習外至公卿大臣無一人忠於陛下者陛下不自謂孤寒而反謂臣爲孤寒臣所未諭當時有三眞之語謂富韓二公爲眞宰相歐陽公爲眞內翰而康節爲眞禦史也聞見前錄王荊公與呂申公素相厚荊公嘗曰呂十六不作相天下不太平又曰晦叔作相吾輩可以言仕矣其重之如此宋史宇文之卲傳之卲字公南漢州綿竹人舉進士以太子中允歸時年未四十自彊於學不易其志日與交遊爲經史琴酒之樂退居十五年而終司馬光曰吾聞志不行顧祿位如錙銖道不同視富貴如土芥今於之卲見之矣範鎭亦曰之卲位下而言髙學富而行篤少我二十一歲而先我掛冠使吾慊然其爲兩賢所推尙如此文同傳同字與可梓州梓潼人漢文翁之後蜀人猶以石室名其家同方口秀眉以學名世操韻髙潔自號笑笑先生善詩文篆隸行艸飛白文彥博守成都奇之致書同曰與可襟韻灑落如晴雲秋月塵埃不到司馬光蘇軾尢敬重之曾鞏傳鞏少與王安石遊安石聲譽未振鞏導之於歐陽修及安石得志遂與之異神宗嘗問安石何如人對曰安石文學行義不減揚雄以吝故不及帝曰安石輕富貴何吝也曰臣所謂吝者謂其勇於有爲吝於攺過耳帝然之呂公著嘗告神宗以鞏爲人行義不如政事政事不如文章以是不大用云傅堯兪傳堯兪字欽之本鄆州須城人徙孟州濟源十歲能爲文及登第猶未冠石介每過之堯兪未嘗不在介曰君少年決科不以遊戲爲娛何也堯兪曰性不喜囂雜非有他爾介嘆息奇之嘗監西京稅院事畱守晏殊夏竦皆謂曰子有淸識雅度文約而理盡卿相才也林逋傳逋嘗客臨江時李諮方舉進士未有知者逋謂人曰此公輔器也及逋卒諮適罷三司使爲州守爲素服與其門人臨七日葬之刻遺句內壙中李廌傳廌字方叔其先自鄆徙華廌六歲而孤能自奮立少長以學問稱鄕裏謁蘇軾於黃州贄文求知軾謂其筆墨瀾�有飛沙走石之勢拊其背曰子之才萬人敵也抗之以髙節莫之能禦矣廌再拜受教而家素貧三世未葬一夕撫枕流涕曰吾忠孝焉是學而親未葬何以學爲旦而別軾將客遊四方以蕆其事軾解衣爲助又作詩以勸風義者於是不數年盡累世之喪三十餘柩歸窆華山下範鎭爲表墓以美之益閉門讀書又數年再見軾軾閱其所著嘆曰張耒秦觀之流也鄕舉試禮部軾典貢舉遺之賦詩以自責呂大防嘆曰有司試藝乃失此奇才耶軾與範祖禹謀曰廌𨿽在山林其文有錦衣玉食气棄奇寶於路隅昔人所嘆我曹得無意哉將同薦諸朝未幾相繼去國不果軾亡廌哭之慟曰吾愧不能死知己至於事師之勤劬敢以生死爲間卽走許汝間相地卜兆授其子作文祭之曰皇天后土鑑一生忠義之心名山大川還萬古英靈之气詞語奇壯讀者爲悚晁補之傳補之字�咎濟州巨野人聰敏彊記才解事卽善屬文十七歲從父官杭州倅錢唐山川風物之麗著七述以謁州通判蘇軾軾先欲有所賦讀之嘆曰吾可以閣筆矣又稱其文博辧雋偉絕人遠甚必顯於世由是知名舉進士試開封及禮部別院皆第一神宗閱其文曰是深於經術者可革浮薄調澧州司戶參軍北京國子監教授元佑初爲太學正李淸臣薦堪館閣召試除祕書省正字黃庭堅傳庭堅字魯直洪州分寧人蘇軾嘗見其詩文以爲超軼絕塵獨立萬物之表世久無此作由是聲名始震秦觀傳觀字少遊揚州髙郵人少豪雋慷慨溢於文詞舉進士不中彊志盛气好大而見奇讀兵家書與己意合見蘇軾於徐爲賦黃樓軾以爲有屈宋才又介其詩於王安石安石亦謂淸新似鮑謝文彥博傳彥博逮事四朝任將相五十年名聞四裔元佑間契丹使耶律永昌劉霄來聘蘇軾館客與使入覲望見彥博於殿門外卻立攺容曰此潞公也邪問其年曰何壯也軾曰使者見其容未聞其語其綜理庶務𨿽精練少年有不如其貫穿古今𨿽專門名家有不逮使者拱手曰天下異人也呂公著傳公著始與王安石善安石兄事之安石博辯騁辭人莫敢與抗公著獨以精識約言服之安石嘗曰疵吝每不自勝一詣長者卽廢然而反所謂使人之意消者於晦叔見之又謂人曰晦叔爲相吾輩可以言仕矣後安石得志意其必助己而數用公議列其過失以故交情不終於講說尢精語約而理盡司馬光曰每聞晦叔講便覺己語爲煩其爲名流所敬如此鮮於侁傳侁刻意經術著詩傳易斷爲範鎭孫甫推許孫復與論春秋謂今學者不能如之作詩平淡淵粹尢長於楚辭蘇軾讀九誦謂近屈原宋玉自以爲不可及也歐陽修傳修子發字伯和少好學師事安定胡瑗得古樂鍾律之說不治科舉文詞獨探古始立論議自書契來君臣世系制度文物旁及天文地理靡不悉究以父恩補將作監主簿賜進士出身累遷殿中丞卒年四十六蘇軾哭之以謂發得文忠公之學漢伯喈晉茂先之流也陳師道傳師道爲文精深雅奧常銘黃樓曾子固謂如秦石孫永傳永曆官工部尙書元佑元年遷吏部又屬疾攺資政殿學士兼侍讀提舉中太一宮永外和內勁論議常持平不求詭異事或悖於理𨿽逼以勢亦不爲屈未嘗以矯亢形於色辭與人交終身無怨讎範純仁蘇頌皆稱之爲國器宗室傳子淔字正之燕王五世孫父令鑠官至寶文閣待制子淔幼警悟蘇轍過其家抱置膝上謂其父曰此公家千里駒也王存傳存性寬厚平居恂恂不爲詭激之行至其所守確不可奪司馬光嘗曰並馳萬馬中能駐足者其王存乎行營雜錄上一日與近臣論人才因曰軾方古人孰比近臣曰頗似李白上曰不然白有軾之才無軾之學累有意復用而言者力沮之曲洧舊聞東坡嘗語子過曰秦少遊張文潛才識學問爲當世第一無能優劣二人者少遊下筆精悍心所默識而口不能傳者能以筆傳之然而气韻雄拔�通秀朗當推文潛二人皆辱與予遊同升而並黜有自雷州來者遞至少遊所惠詩書累幅近居蠻裔得此如在齊聞韶也女可記之勿忘吾言欒城遺言公常云在朝所見朝廷遺老數人而已如歐陽公永叔張公安道皆一世偉人蘇子容劉貢父博學彊識亦可以名世予幸獲與之周旋聽其誦說其於天下事古今得失折衷典據甚多宋史胡安國傳安國字康侯彊學力行以聖人爲標的志於康濟時艱見中原淪沒遺黎塗炭常若痛切於其身𨿽數以罪去其愛君憂國之心遠而彌篤每有君命卽置家事不問然風度凝遠蕭然塵表視天下萬物無足以嬰其心自登第迄謝事四十年在官實歷不及六載侯仲良言必稱二程先生他無所許可後見安國嘆曰吾以爲志在天下視不義富貴眞如浮雲者二程先生而已不意復有斯人也安國所與遊者遊酢謝良佐楊時皆程門髙弟良佐嘗語人曰胡康侯如大冬嚴雪百艸萎死而松柏挺然獨秀者也張耒傳耒字文潛楚州淮陰人幼穎異十三歲能爲文十七時作函關賦已傳人口遊學於陳學官蘇轍愛之因得從軾遊軾亦深知之稱其文汪洋沖淡有一唱三嘆之聲蘇轍傳轍族孫元老字子廷幼孤力學長於春秋善屬文軾謫居海上數以書往來軾喜其爲學有功轍亦愛獎之黃庭堅見而奇之曰此蘇氏之秀也胡交修傳交修字己楙常州晉陵人登崇寧二年進士第授泰州推官試詞學兼茂科給事中翟汝文同知貢舉得其文曰非吾所能及也置之首選除編類國朝會要所檢閱文字蕭振傳振字徳起溫州平陽人幼莊重不好弄稍長能自謀學嘗奉父命董農役隴畝不釋卷其師謂其父曰此兒遠大器也未冠遊郡庠旣冠升太學時有號三賢者推振爲首登政和八年進士第韓世忠傳宣和二年方臘反江浙震動調兵四方世忠以偏將從王淵討之次杭州賊奄至勢張甚大將惶怖無策世忠以兵二千伏北關堰賊過伏發眾蹂亂世忠追擊賊敗而遁淵嘆曰眞萬人敵也盡以所隨白金器賞之且與定交李衡傳衡自宣和間入辟雍同捨有趙孝孫者洛人也其父實師程頤家學有源勸衡讀論語曰學非記誦詞章之謂所以學聖賢也不可有絲毫僞實處方可以言學衡心佩其訓𨿽博通羣書而以論語爲根本臨沒沐浴冠櫛翛然而逝周必大聞之曰世謂潛心釋氏乃能達死生衡非逃儒入釋者而臨終超然如此殆幾孔門所謂聞道者歟何灌傳灌字仲源開封祥符人武選登第爲河東從事經略使韓縝𨿽數試其材而常沮抑之不假借久乃語之曰君奇士也他日當據吾坐歷官武泰軍節度使河東河北制置副使春渚紀聞陳瑩中爲橫海軍通守先君與之爲代嘗與言蔡元長兄弟了翁言蔡京若秉鈞軸必亂天下後爲都司力排蔡氏之黨一日朝會與蔡觀同語云公大阮眞福人觀問何以知之了翁曰適見於殿庭目視太陽久之而不瞬觀以語京京謂觀曰汝爲我語瑩中旣能知我何不容之甚也觀致京語於陳了翁徐應之曰射人當射馬擒賊當擒王觀默然後竟有郴州之命宋史李之純傳之純弟之儀官朝請大夫之儀能爲文尢工尺牘軾謂入刀筆三昧名臣言行錄外集侯仲良云明道平和簡易惟劉絢庶幾似之宋史李植傳植字元直泗州臨淮人幼明敏篤學兩舉於鄕從父中行客蘇軾門太史晁�咎見之曰此國士也以女妻焉諭樗傳樗善鑑識宣和間謂其友人沈晦試進士當第一建炎初又謂今歲進士張九成當第一淩景夏次之會風折大槐樗以作二簡遺之後果然趙鼎嘗以樊光遠免舉事訪樗樗曰今年省試不可無此人於是光遠亦第一初樗二女方擇配富人交請婚不許及見汪洋張孝祥乃曰佳�出遂以妻之

品題部紀事五厚徳錄應山二連伯氏庶字君錫仲氏庠字元禮少從學於二宋相繼登科君錫爲人淸修孤潔故當官人號爲連底淸元禮加以肅人號爲連底凍宋史尹焞傳焞少師事程頤紹興四年止於涪涪頤讀易地也辟三畏齋以居邦人不識其面時學於程頤之門者固多然求質直弘毅實體力行若焞者蓋鮮頤常以魯許之且曰我死而不失其正者尹氏子也王淮傳淮字季海婺州金華人幼�悟力學屬文登紹興十五年進士第爲臺州臨海尉郡守蕭振一見奇之許以公輔器京鏜傳鏜字仲遠豫章人也登紹興二十七年進士第龔茂良帥江西見之曰子廟廊器也及茂良參大政遂薦鏜入朝宗澤傳澤爲京城畱守兼開封尹秉義郎嶽飛犯法將刑澤一見奇之曰此將材也會金人攻泛水澤以五百騎授飛使立功贖罪飛大敗金人而還遂升飛爲統制飛由是知名嶽飛傳飛爲秉義郎隸畱守宗澤戰開徳曹州皆有功澤大奇之曰爾勇智材藝古良將不能過然好野戰非萬全計因授以陣圖飛曰陣而後戰兵法之常運用之妙存乎一心澤是其言王質傳質字景文其先鄆州人後徙興國質博通經史善屬文遊太學與九江王阮齊名阮每云聽景文論古如讀酈道元水經名川支川貫穿周匝無有間斷咳唾皆成珠璣又虞允文宣撫川陜辟質偕行一日令艸檄契丹文援毫立就辭气激壯允文起執其手曰景文天才也入爲敕令所刪定官遷樞密院編修官尢袤傳袤爲將作監簿大宗正闕丞人爭求之陳俊卿曰當予不求者遂除袤虞允文以史事過三館問誰可爲祕書丞者僉以袤對亟授之張栻曰眞祕書也劉一止傳一止遷給事中禦史中丞廖剛謂其僚曰臺當有言者皆爲劉君先矣綦崇禮傳樓鑰嘗敍其文以爲气格渾然天成一旦當書命之任明白洞達𨿽武夫遠人曉然知上意所在云吳璘傳王剛中嘗談劉錡之美璘曰信叔有雅量無英槪天下雷同譽之恐不能當逆亮璘竊憂之剛中不以爲然錡果無功以憂憤卒張栻傳栻字敬夫穎悟夙成長師胡宏宏一見卽以孔門論仁親切之旨告之栻退而思若有得焉宏稱之曰聖門有人矣栻益自奮厲以古聖賢自期作希顏錄熊克傳克字子復建寧建陽人禦史大夫博之後將生有翠羽雀翔臥內克幼而翹秀旣長好學善屬文郡博士胡憲器之曰子學老於年他日當以文章顯羅從彥傳從彥字仲素南劍人聞同郡楊時得河南程氏學遂往學焉時弟子千餘人無及從彥者沙縣陳淵時之�也嘗詣從彥必竟日乃返謂人曰仲素奧學淸節眞南州之冠冕也名臣言行錄外集遊酢曰明道先生姿稟旣異而充養有道純粹如精金溫潤如良玉寬而有制和而不流忠誠貫於金石孝弟通於神明視其色其接物也如陽春之溫聽其言其入人也如時雨之潤�懷洞然徹視無間測其蘊則浩乎若滄溟之無際極其徳美言蓋不足以形容宋史張致遠傳致遠歷官給事中以顯謨閣待制致仕鯁亮有學識歷臺省侍從言論風旨皆卓然可觀趙鼎嘗謂其客曰自鼎再相除政府外從官如張致遠常同胡寅張九成潘良貴呂本忠魏矼皆有士望他日所守當不渝識者謂鼎爲知人云李侗傳侗字願中南劍州劍浦人吏部員外朱松與侗爲同門友雅重侗遣子熹從學熹卒得其傳沙縣鄧迪嘗謂松曰願中如冰壺秋月瑩徹無瑕非吾曹所及而熹亦稱侗姿稟勁特气節豪邁而充養完粹無復圭角精純之气達於面目色溫言厲神定气和語默動靜端詳閒泰自然之中若有成法平日恂恂於事若無甚可否及其酬酢事變斷以義理則有截然不可犯者又謂自從侗學辭去復來則所聞益超絕其上達不已如此沈煥傳煥字叔晦知婺源三省類薦書以聞遂通判舒州閒居𨿽病猶不廢讀書拳拳然以母老爲念善類雕零爲憂卒丞相周必大聞之曰追思立朝不能推賢揚善予愧叔晦益者三友叔晦不予愧也煥之友舒璘爲徽州教授徽習頓異詩禮久不預貢士學幾無傳璘作詩禮講解家傳人習自是其學寖盛丞相畱正稱璘爲當今第一教官袁燮謂璘篤實不欺無毫髮矯僞楊簡謂璘孝友忠實道心融明樓鑰謂璘之於人如熙然之陽春名臣言行錄外集問明道可比顏子伊川可比孟子否朱子曰明道可比孟子孟子才髙恐伊川未到然伊川收束檢制處孟子卻不能及宋史李燾傳燾博極載籍搜羅百氏本朝典故尢悉力研核仿司馬光資治通鑑例斷自建隆迄於靖康爲編年一書名曰長編書成上之詔藏祕閣歷官敷文閣學士致仕卒年七十上聞嗟悼贈光祿大夫他日謂宇文價曰朕嘗許燾大書續資治通鑑長編七字且用神宗賜司馬光故事爲序冠篇不謂其止此張栻嘗曰李仁甫如霜松雪柏無嗜好無姬侍不殖產平生生死文字間長編一書用力四十年葉適以爲春秋以後才有此書螢雪叢說浙中官員子弟謁趙守問及晦翁學術政事孰優守乃以魯論篇章答之學而第一爲政第二可謂善品題矣宋史劉光祖傳趙汝愚稱光祖論諫激烈似蘇軾懇惻似範祖禹世以爲名言王居安傳居安字資道黃巖人始名居敬字簡卿避祧廟嫌易之始能言讀孝經有從旁指曰曉此乎卽答曰夫子教人孝耳劉孝韙七月八日過其家塾見居安異凡兒使賦八夕詩援筆成之有思致孝韙驚拊其背曰子異日名位必過我施師點傳師點字聖與上饒人十歲通六經十二能文弱冠遊太學試每在前列司業髙宏稱其文深醇有古風尋授以學職以捨選奉廷對調復州教授葛邲傳邲字楚輔其先居丹陽後徙吳興世以儒學名家髙祖密至邲五世登科第大父勝仲至邲三世掌詞命邲少警敏葉夢得陳與義一見稱爲國器任希夷傳希夷字伯起少刻意問學爲文精苦登淳熙三年進士第調建寧府浦城簿從朱熹學篤信力行熹器之曰伯起開濟士也李璧傳璧字季章眉之丹陵人父燾典國史璧少�悟日誦萬餘言屬辭精博周必大見其文異之曰此謫仙才也黃度傳度字文叔紹興新昌人好學讀書祕書郎張淵見其文謂似曾鞏樓鑰傳鑰字大防鄞縣人試南宮考官胡銓稱之曰此翰林才也爲起居郎兼中書舍人代言坦明得制誥體繳奏無所回避禁中或私請上曰樓舍人朕亦憚之不如且已玉牒會要書成試中書舍人俄直學士院朱熹以論事忤韓冑除職與郡鑰言熹鴻儒碩學陛下閔其耆老當此隆冬立講不便何如俾之內祠仍令修史少俟春和復還講筵不報趙汝愚謂人曰樓公當今人物也直恐臨事少剛決耳及見其持論堅正嘆曰吾於是大過所望矣林大中傳大中爲監察禦史守侍禦史兼侍講以言不行求去攺吏部侍郎辭不拜乃除大中直寶謨閣而大同之瑞俱與郡初占星者謂朱熹曰某星示變正人當之其在林和叔耶至是熹貽書朝士曰聞林和叔入臺無一事不中的去國一節風義凜然當於古人中求之羅點傳寧宗卽位拜點端明殿學士簽書樞密院事上有事明堂點扈從齋宮得疾卒年四十五贈太保謚文恭點天性孝友無矯激崖異之行而端介有守義利之辧皎如或謂天下事非才不辦點曰當先論其心心苟不正才𨿽過人果何取哉宰相趙汝愚嘗泣謂寧宗曰黃裳羅點相繼淪謝二臣不幸天下之不幸也史彌鞏傳彌鞏字南叔彌遠從弟也好學彊記紹熙四年入太學升上捨時彌遠柄國寄理不獲試淹抑十載嘉定十年始登進士第時李直開鄂閫知彌鞏持論不阿辟幕府事出提點江東刑獄召爲司封郎中以兄子嵩之入相引嫌丐祠時年已七十眞徳秀嘗曰史南叔不登宗衮之門者三十年未仕則爲其寄理已仕則爲其排擯皭然不污有如此林略傳略字孔英溫州永嘉人慶元五年舉進士歷饒州大寧監教授辟幹辦四川茶馬司公事崔與之帥蜀目之曰此臺閣之瑞也李燔傳燔授嶽州教授未上往建陽從朱熹學攺襄陽府教授復往見熹熹嘉之謂人曰燔交友有益而進學可畏且直諒朴實處事不苟他日任斯道者必燔也範應鈴傳應鈴擢大理少卿一旦翛然而逝應鈴開明磊落守正不阿別白是非見義必爲不以得失利害動其心書饋不交上官薦舉不徇權門當官而行無敢撓以非義所至無畱訟無滯獄繩吏不少貸亦未嘗沒其貲曰彼之貨以悖入官又從而悖入之可乎進修潔按姦贓振樹風聲聞者興起家居時人有不平不走官府而走應鈴之門爲不善者輒相戒曰無使範公聞之徐鹿卿曰應鈴經術似兒寬決獄似雋不疑治民似龔遂風采似範滂理財似劉晏而正大過之人以爲名言張忠恕傳忠恕右僕射浚之孫歷戶部郎官寶慶初詔求直言忠恕上封事朝紳傳誦始魏了翁嘗勉忠恕以植立名節無隤家聲及是嘆曰忠獻有後矣趙蕃傳蕃字昌父理宗卽位以太社令與劉宰同召不拜宰之言曰文獻之家典刑之彥巋然獨存猶有以系學者之望者蕃一人而已羅必元傳眞徳秀入參大政必元移書曰老醫嘗云傷寒壞證惟獨參湯可救之然其活者十無二三先生其今之獨參湯乎李庭芝傳庭芝字祥甫其先汴人徙家徳安嘉熙末江防甚急庭芝得鄕舉不行以策幹荊帥孟珙請自效珙善相人且夜夢車騎稱李尙書謁己明日庭芝至珙見其魁偉顧諸子曰吾相人多無如李生者其名位當過我蔡元定傳元定字季通於書無所不讀於事無所不究義理洞見大原下至圖書禮樂制度無不精妙古書奇辭奧義人所不能曉者一過目輒解熹嘗曰人讀易書難季通讀難書易熹疏釋四書及爲易詩傳通鑑綱目皆與元定往復參訂啟蒙一書則屬元定起�嘗曰造化微妙惟深於理者能識之吾與季通言而不厭也及葬以文誄之曰精詣之識卓絕之才不可屈之志不可窮之辧不復可得而見矣謝枋得傳枋得字君直信州弋陽人也爲人豪爽每觀書五行俱下一覽終身不忘性好直言一與人論古今治亂國家事必掀髯抵幾跳躍自奮以忠義自任徐霖稱其如驚鶴摩霄不可籠縶李伯玉傳趙汝騰嘗薦八士各有品目於伯玉曰銅山鐵壁立朝風節大較似之汪立信傳初立信之未仕也家窶甚會歲大祲吳淵守鎭江命爲粥以食流民使其客黃應炎主之應炎一見立信與語心知其非常人言於淵淵大奇之禮以上客凡供張服禦視應炎爲有加應炎甚怏怏淵解之曰此君吾地位人也但遭時不同耳君之識度志業皆非其倫也盍少下之是年試江東轉運司明年登第後其踐歷略如淵而卒死於難人謂淵能知人云楊掞傳掞用故人薦出淮閫杜杲幕杲曰風神如許它日不在我下由是治法徵謀多咨於掞李宗勉傳宗勉拜左丞相兼樞密使守法度抑僥幸不私親黨召用老成尢樂聞讜言趙汝騰嘗以宗勉爲公淸之相文天祥傳咸淳九年爲湖南提刑因見故相江萬里萬里素奇天祥志節語及國事愀然曰吾老矣觀天時人事當有變吾閱人多矣世道之責其在君乎君其勉之金史紇石烈良弼傳良弼年十四爲北京教授學徒常二百人時人爲之語曰前有谷神後有婁室其從學者後皆成名宗室仲傳仲本名石古乃體貌魁偉通女直契丹漢字其兄斡魯爲統軍愛仲才欲使通吏事每視事常在左右遇事輒問之應對如響斡魯嘆曰此子必爲令器僕散忠義傳忠義從宗弼渡淮攻壽廬等州宗弼稱之曰此子勇略過人將帥之器也李仲略傳仲略除翰林修撰兼太常博士攺授左司都事爲立夏國王讀冊官還權領左司一日奏事退上顧謂侍臣曰仲略精神明健如俊鶻脫帽又曰李仲略健吏也夾古查剌傳查剌性忠實內明敏每論大事超越倫輩太師勗嘗曰查剌不學而知方之古人如此才鮮矣董師中傳師中補尙書省令史右相唐括訛魯古尢器重之撫其座曰子議論英發襟度開朗他日必居此座宗室傳僕散揆升河南路統軍使陜西提刑司舉明昌四年鄭王永蹈謀逆事覺揆坐嘗私品藻諸王獨稱永蹈性善靜好事乃免死除名元史李冶傳冶字仁卿眞定欒城人登金進士第調髙陵簿未上辟知鈞州事歲壬辰城潰冶微服北渡流落忻崞間聚書環堵人所不堪冶處之裕如也世祖在潛邸聞其賢遣使召之且曰素聞仁卿學優才贍潛徳不耀久欲一見其勿他辭旣至問河南居官者孰賢對曰險夷一節惟完顏仲徳又問完顏合答及蒲瓦何如對曰二人將略短少任之不疑此金所以亡也又問魏徵曹彬何如對曰徵忠言讜論知無不言以唐諍臣觀之徵爲第一彬伐江南未嘗妄殺一人擬之方叔召虎可也漢之韓彭衛霍在所不論又問今之臣有如魏徵者乎對曰今以側媚成風欲求魏徵之賢實難其人又問今之人材賢否對曰天下未嘗乏材求則得之舍則失之理勢然耳今儒生有如魏璠王鶚李獻卿蘭光庭趙復郝經王博文輩皆有用之材又皆賢王所嘗聘問者舉而用之何所不可但恐用之不盡耳然四海之廣豈止此數子哉王誠能旁求於外將見集於明廷矣竇默傳世祖卽位召至上都問曰朕欲求如唐魏徵者有其人乎默對曰犯顏諫諍剛毅不屈則許衡其人也深識遠慮有宰相才則史天澤其人也默爲人樂易平居未嘗評品人物與人居溫然儒者也許衡傳丞相安童一見衡語同列曰若輩自謂不相上下蓋十百與千萬也翰林承旨王盤气槪一世少所與可獨見衡曰先生神明也江南通誌夏侯尙元華亭人幼有大志好古深思時稱小太白趙孟俯薦爲東宮伴讀元史李孟傳孟父唐歷仕秦蜀徙居漢中孟生而敏悟七歲能文倜儻有大志博學彊記通貫經史善論古今治亂開門授徒遠近爭從之一時名人商挺王博文皆折行輩與交郭彥通名能知人嘗語唐曰此兒骨相異常宰輔之器也王結傳結嘗從太史董朴受經深於性命道徳之蘊故其措之事業見之文章皆悉有所本憲使王仁見之曰公輔器也結立言制行皆法古人故相張珪曰王結非聖賢之書不讀非仁義之言不談識者以爲名言浙江通誌葉李字太白一字舜玉杭州人少有奇質從學於太學博士義烏施南學補京學生宋景定五年彗出理宗下詔罪己求直言是時世祖南伐駐師江上宋命賈似道領兵禦之會憲宗崩世祖班師鄂州圍解似道自詭以爲己功因復入相益驕肆自專刱置公田關子其法病民甚中外毋敢指議李乃與同捨生康棣而下八十三人伏闕上書攻似道似道大怒知書稿出於李嗾其黨臨安尹劉良貴誣李僭用金飾齋扁鍛煉成獄竄漳州似道旣敗乃得自便宋亡歸隱富春山江淮行省及宣憲兩司爭辟之置蘇杭常等郡教授俱不應至元二十三年侍禦史程文海奉命搜賢江南世祖諭之曰此行必致葉李來李旣至京特拜禦史中丞兼商議中書省事帝嘗問兵部郎中趙孟俯李與畱夢炎孰優孟俯對夢炎優帝笑曰不然夢炎以掄魁位宰相而附賈似道病民誤國伴食中書無所可否李舊由諸生力詆似道其過夢炎甚遠然其性剛直人不能容而朕獨愛之也明外史宋濂傳主事茹太素上書萬餘言帝怒問廷臣或指其書曰此不敬此誹謗非法問濂對曰彼盡忠於陛下耳陛下方開言路惡可深罪旣而帝覽其書有足采者悉召廷臣詰責因字呼濂曰微景濂幾誤罪言者於是帝廷譽之曰朕聞太上爲聖其次爲賢其次爲君子宋景濂事朕十九年未嘗有一言之僞誚一人之短始終無二非止君子抑可謂賢矣吳伯宗傳伯宗攺翰林典籍帝制十題命賦援筆立就詞旨峻潔帝稱曰才子正气紀練子寧傳子寧與金幼孜友善謂之曰異日子必爲良臣我必爲忠臣盧原質傳原質字希魯浙寧海人世家桑洲爲巨族母方氏孝孺之姑也原質於孝孺爲外兄而文學資益於方門爲多洪武戊辰舉進士第二授翰林編修孝孺以詩賀之曰奉天殿上榜初開共賀江南得秀才好與靑蘿居士說今年文運屬天臺江南通誌王行字正仲吳縣人幼�敏授書卽成誦經史百子無不探索爲詞章傑出一時臨川饒介見行所爲文驚嘆曰子敏而奇眞天才也正气紀劉政傳政字仲理南京長洲人建文元年舉應天鄕試第一試官方孝孺出托孤寄命題得政捲喜曰此他日臨大節而不可奪者乃百鳥中孤鳳吾當虛左以待之及帝遁孝孺被戮政痛君師俱難遂憤悲不食死見聞搜玉永樂間沈度以能書爲翰林學士許鳴鶴以能文爲中書朝中語曰學士不能文中書不能書明外史黃福傳福公正廉恕素孚於人成祖手疏大臣十人命解縉評之惟於福無少貶江南通誌徐有貞字元玉初名珵吳縣人幼慷慨有經世志見祭酒胡儼命賦詩援筆立就儼不覺躍起曰此鼎鉉器也投甕隨筆錢昕字景寅蘇州常熟人正統乙丑進士歷官湖廣布政使以廉愼著稱同時有魚侃者亦常熟人永樂二十二年進士歷官開封知府亦有廉名然昕故富家而侃則貧士人尢以爲難鹽山王文肅公翺爲吏部嘗稱之曰富不愛錢錢昕貧不愛錢魚侃陜西通誌雍泰成化中進士升南京戶部尙書時宦瑾用事以泰里人不附己斥去家居族黨有犯必告有司某是某非令以法治凡縉紳失檢者𨿽造門不見平生寡言笑奉身儉素無非義饋受許襄毅太宰謂邢知州曰吾遙望關西見有二髙一爲華嶽一爲雍世隆也孤樹裒談刑部尙書楊寧都禦史張純初以才力相尙及與薛瑄同事嘆曰如薛公當於古人中求之非吾輩可及也菽園雜記成化中劉忠宣與同僚會飲有譽威寧伯之才者公正色曰人皆謂王世昌智以予言之天下第一不智者此人也以如此聰明如此才略卻不用以爲善及在顯位又不自重阿附權宦以取功名名節旣壞而所得爵位畢竟削奪爲天下笑豈非不智而何坐客爲之肅然列朝詩集石田先生沈周字啟南長洲人以畫擅名一代片楮匹練流傳徧天下而一時巨公勝流則皆推挹其詩文謂以詩餘發爲圖繪而畫不能掩其詩者李賓之吳原博也斷以爲文章大家而山水竹樹其餘事者楊君謙也謂其緣情隨事因物賦形開闔變化神怪疊出者王濟之文徵仲也謂其獨釃眾流橫絕四海家法在放翁而風度主浣花者祝希哲也明外史鄒智傳智慷慨負奇其時禦史湯鼐中書舍人吉人進士李文祥亦並負意气智皆與之善因相與品核公卿裁量人物互相品藻湖廣通誌李昂江陵人少有才名初知長寧縣尙書周洪謨稱之曰長寧得賢令四湯行以善政胡諒惠民朱思明賢能昂則兼而有之列朝詩集劉英字邦彥弘治戊申卒程克勤志其墓以爲孝文似黃山谷髙蹈似魏淸逸曠達似楊鐵崖庶幾實錄云明外史安丘王當�傳當�曾孫顯堀嗣好學秉禮以方正稱尢諳練典故年七十猶手不廢書人欽其名徳比之東平云見聞搜玉陳白沙獻章祭羅一峯曰嗚呼先生爲道徳先覺爲仁義郛郭爲士庶依托爲當世醫藥爲沛八表之云而翔千仞之鸑爲鼓萬物之風而架層空之閣其心洞洞其性落落其文浩浩其行卓卓曰日靑天太山喬嶽嗚呼一峯九原不作吾誰與歸吾將從子於冥漠明外史蕭鳴鳳傳鳴鳳起督南畿學政諸生以比前禦史陳選曰陳泰山蕭北斗杭州府誌胡端敏公嘗薦林公俊楊公一淸於朝疏云俊𨿽執古而時俗或不之喜然其守正之節則眞宋璟也一淸𨿽諧俗而士論或不之歸然其濟變之才則眞姚崇也人以爲確論湖廣通誌詹馭字三畏同文公裔也少負奇姿十齡補弟子員越二年食餼讀書必索淵源論世必極始末晝之所爲夜必思之故字曰三畏從學於羅念庵念庵曰吾得三畏二程之望不空懸魯臺矣東谷贅言曹月川洛中名儒也裏中嘗有二叟訪之畱飲一叟劇談勢利紛華口吻津津如海夫逐臭一叟沈默寡言少焉略談及尋幽弔古之事眞想蕭然飲罷或問優劣月川曰一叟是黑風暗雨�襟一叟是靑山白雲�襟列朝詩集金大輿字子坤才行髙秀拓落爲儒黃淳父謂其不以壯暮而廢吟不以泰約而輟詠所得於詩者深矣江南通誌王登字百谷毗陵人移居長洲四齡能屬對六齡善擘窠書授舉子業唐順之薛應旗讀其文詫曰此吾輩人也明外史楊一淸傳給事中孫應奎評一淸張璁桂萼品行謂一淸尙通多私一淸求去益力帝溫旨褒之陸粲傳粲少謁同裏王鏊曰此子必以文名天下嘉靖五年舉進士選庶吉士七試皆第一江南通誌曹景暘字子升都察院都事珂子也嘉靖乙卯舉於鄕薦金州知州時少宰魏公學曾金州人也爲州求良牧得之喜久之有間景暘於少宰者少宰曰曹君廉而不劌寬而有制先教化後刑罰政立而民懷之殆古循吏乎明外史毛玉傳禦史曹嘉素輕險仿宋範仲淹百官圖分廷臣四等加以品題給事中安盤疏駁之言唐王珪之論房元齡等本朝解縉之論黃福等皆承君命而品藻之未有舉朝縉紳漫然恣其口吻如嘉者也且上有體貌大臣加信任之心而小臣肆輕侮啟之猜疑非盛世所宜有玉復言嘉背違成法變亂國是乞斥之帝從其言貶嘉於外禦史許宗魯爲嘉訟請斥玉其同官倫以謀亦助爲言給事中張原以庶僚聚訟朝廷爲之多事重損國體乞身先斥罷玉亦上疏求去言人臣立朝當先公後私今宗魯等知朋友私恩不顧朝廷大體臣一身所系絕微公論所關甚大乞罷臣以謝禦史帝皆慰畱之張居正傳居正少穎敏絕倫十五爲諸生眇小巡撫顧璘奇其文已召見曰國器也江南通誌王伯稠字世周昆山人少有俊才父冕攜之入京見城闕戚裏之盛輒有詠歌時號神童王弇州在北部請與相見曰故是吾輩人依隱傲世雅慕孫太初之爲人明外史鎭國中尉睦傳近代藏書之富推江都葛氏章丘李氏睦傾資購之起萬卷堂諷誦其中竭四十年之力丹鉛歷然論者以漢劉向方之江南通誌王應電字昭明少遊星溪師事莊渠先生授周禮時吳中被倭去遊江右從羅洪先學前席問難連晝夜三月羅嘆曰昭明之書如盤根樛枝附麗宛轉卽白虎諸儒莫能駕其上也楚人吳鳳瑞見之亦曰向顏之後罕見其比明徐允祿練溪四飲記事親克孝處世無�髙懷質行以遵先教是朱伯魯之行也髙雅坦夷少怒多嬉樽中坐上北海之思是張明父之行也學博志篤美如冠玉不澄而淸淸之難濁嗜善常如不及是劉價伯之行也江南通誌魏學禮字季朗吳縣人博學彊識力爲先秦兩漢之學四方從受經者雲集王世貞嘗讀其詩嘆曰騷壇上何可無季朗吉安府誌周之冠字元夫永新人髫年隨父任固安令父卒扶櫬南還動必中禮朱蘭嵎湯睡庵兩太史稱之曰此眞孝子也補邑弟子員周忠介器之曰元夫非近時人殆黃叔度茅季偉之流歟江南通誌顧錫疇字九疇昆山人年十二爲諸生申文定公特加器重曰名位不在吾輩下萬曆壬子入北雍會有侍禦以直言被譴錫疇率同捨生上書執政責以不能論救執政怒禍幾叵測賴大司成趙某救免己未成進士入翰林典福建試會政府以請托不從傅成其罪削籍歸崇禎初召用歷升至禮部尙書會父卒錫疇泣血披麻間關赴閩兵亂遇害葬溫州今有碑在文信國祠旁徐汧字九一長洲人少孤貧事節母朱至孝爲諸生時卽以名節自任武塘魏給事大中被逮過吳門汧慕其忠直以珥簪質庫中易二十金贈之周忠介聞而嘆曰國家養士三百年如徐生者眞歲寒松柏也陜西通誌王遇相字子康渭南人明經司訓鳳翔補光州再轉鄧州學正所�之處崇徳行課文藝凡經相品題者咸掇巍科溶溪雜記劉東山愛百姓如己子百姓戴之如父母�觀當世未見有如此者吳廷舉嘗謂古人有言曰憂民如有病見客似無官公足以當之西墅雜記陶垕仲寧波鄞縣人初以國子生擢禦史彈劾不避權勢上雅重之升福建按察使時布政使薛大方貪墨自肆垕仲劾奏之大方有詞連坐垕仲至京師事旣白詔垕仲復任大方罷職閩人爲之語曰陶使再來天有眼薛公不去地無皮明外史王恕傳恕侃侃論列無少避先後應詔陳言者二十一建白者三十九皆力阻權幸天下傾心慕之遇朝事有不可必曰王公胡不言也則又曰公疏且至矣已恕疏果至時爲謠曰兩京十二部獨有一王恕於是貴近皆側目山西通誌張起巖髙平人性嚴重與人寡合獨與韓維學交遊爲忘年友同飲起龍山號東崖維學嘗語人曰張東崖宋魏野之流也世無與比者二人日相過從放歌吟�脫略世故

品題部雜錄

