

閨藻部列傳一

漢

伏生女按續文獻通考伏生女羲娥傳尙書於晁錯按濟南府誌伏生女鄒平人衛宏古文尙書序云伏生老不能正言言不可曉也使其女傳言教晁錯齊人語多與潁川異錯不知凡十二三略以其意屬讀而已

崔篆母師氏按續文獻通考崔篆母師氏通九經百家之言王莽寵以殊禮賜號義成夫人

後漢

曹世叔妻子婦丁氏附

按後漢書列女傳扶風曹世叔妻者同郡班彪之女也名昭字惠班一名姬博學髙才世叔早卒有節行法度兄固著漢書其八表及天文志未及竟而卒和帝詔昭就東觀藏書閣踵而成之帝數召入宮令皇后諸貴人師事焉號曰大家每有貢獻異物輒詔大家作賦頌及鄧太后臨朝與聞政事以出入之勤特封子成關內侯官至齊相時漢書始出多未能通者同郡馬融伏於閣下從昭受讀後又詔融兄續繼昭成之永初中太后兄大將軍鄧騭以母憂上書乞身太后不欲計以問昭昭因上疏曰伏惟皇太后陛下躬盛徳之美隆唐虞之政辟四門而開四聰采狂夫之瞽言納芻蕘之謀慮妾昭得以愚朽身當盛明敢不披露肝膽以效萬一妾聞謙讓之風徳莫大焉故典墳述美神祗降福昔夷齊去國天下服其廉髙太伯違邠孔子稱爲三讓所以光昭令徳揚名於後者也論語曰能以禮讓爲國於從政乎何有由是言之推讓之誠其致遠矣今四舅深執忠孝引身自退而以方陲未靜拒而不許如後有毫毛加於今日誠恐推讓之名不可再得緣見逮及故敢昧死竭其愚情自知言不足采以示虫蟻之赤心太后從而許之於是騭等各還裏第焉作女誡七篇有助內訓其辭曰鄙人愚暗受性不敏蒙先君之餘寵賴母師之典訓年十有四執箕於曹氏於今四十餘載矣戰戰兢兢常懼黜辱以增父母之羞以益中外之累夙夜劬心勤不告勞而今而後乃知免耳吾性疏頑教導無素恆恐子谷負辱淸朝聖恩橫加猥賜金紫實非鄙人庶幾所望也男能自謀矣吾不復以爲憂也但傷諸女方當適人不漸訓誨不聞婦禮懼失容它門取恥宗族吾今疾在沈滯性命無常念汝曹如此每用惆悵間作女誡七章願諸女各寫一通庶有補益裨助汝身去矣其勗勉之卑弱第一古者生女三日臥之牀下弄之瓦磚而齋告焉臥之牀下明其卑弱主下人也弄之瓦磚明其習勞主執勤也齋告先君明當主繼祭祀也三者蓋女人之常道禮法之典教矣謙讓恭敬先人後已有善莫名有惡莫辭忍辱含垢常若畏懼卑弱下人也晚寢早作勿憚夙夜執務私事不辭劇易所作必成手迹整理是謂執勤也正色端操以事夫主淸靜自守無好戲笑潔齊酒食以供祖宗是謂繼祭祀也三者苟備而患名稱之不聞黜辱之在身未之見也三者苟失之何名稱之可聞黜辱之可遠哉夫婦第二夫婦之道參配陰陽通達神明信天地之弘義人倫之大節是以禮貴男女之際詩著關睢之義由斯言之不可不重也夫不賢則無以禦婦婦不賢則無以事夫夫不禦婦則威儀廢缺婦不事夫則義理隳闕方斯二事其用一也察今之君子徒知夫婦之不可不禦威儀之不可不整故訓其男檢以書傳殊不知夫主之不可不事義禮之不可不存也但教男而不教女不亦蔽於彼此之數乎禮八歲始教之書十五而至於學獨不可依此爲則哉敬愼第三陰陽殊性男女異行陽以剛爲徳陰以柔爲用男以彊爲貴女以弱爲美故諺云生男如狼猶恐其尪生女如鼠猶恐其虎然則修身莫若敬避彊莫若順故曰敬順之道婦之大禮也夫敬非它持久之謂也夫順非它寬裕之謂也持久者知止足也寬裕者尙恭下也夫婦之好終身不離房室周旋遂生媟黷媟黷旣生語言過矣語言旣過縱恣必作縱恣旣作則侮夫心生矣此由於不知止足者也夫事有曲直言有是非直者不能不爭曲者不能不訟訟爭旣施則有忿怒之事矣此由於不尙恭下者也侮夫不節譴呵從之忿怒不止楚撻從之夫爲夫婦者義以和親恩以好合楚撻旣行何義之存譴呵旣宣何恩之有恩義俱廢夫婦離矣婦行第四女有四行一曰婦徳二曰婦言三曰婦容四曰婦功夫云婦徳不必才明絕異也婦言不必辯口利辭也婦容不必顏色美麗也婦功不必工巧過人也淸閒貞靜守節整齊行已有恥動靜有法是謂婦徳擇辭而說不道惡語時然後言不厭於人是謂婦言盥浣塵穢服飾鮮潔沐浴以時身不垢辱是謂婦容專心紡績不好戲笑潔齊酒食以奉賓客是謂婦功此四者女人之大徳而不可乏者也然爲之甚易惟在存心耳古人有言仁遠乎哉我欲仁仁斯至矣此之謂也專心第五禮夫有再娶之義婦無二適之文故曰夫者天也天固不可逃夫固不可離也行違神祇天則罰之禮義有愆夫則薄之故女憲曰得意一人是謂永畢失意一人是謂永訖由斯言之夫不可不求其心然所求者亦非謂佞媚苟親也固莫若專心正色禮義居潔耳無塗聽目無邪視出無冶容入無廢飾無聚會羣輩無看視門戶此則謂專心正色矣若夫動靜輕脫視聽陜偸入則亂髮壞形出則窈窕作態說所不當道觀所不當視此謂不能專心正色矣曲從第六夫得意一人是謂永畢失意一人是謂永訖欲人定志專心之言也舅姑之心豈當可失哉物有以恩自離者亦有以義自破者也夫𨿽云愛舅姑云非此所謂以義自破者也然則舅姑之心柰何固莫尙於曲從矣姑云不爾而是固宜從令姑云爾而非猶宜順命勿得違戾是非爭分曲直此則所謂曲從矣故女憲曰婦如影向焉不可賞和叔妹第七婦人之得意於夫主由舅姑之愛己也舅姑之愛己由叔妹之譽己也由此言之我臧否譽毀一由叔妹叔妹之心復不可失也皆莫知叔妹之不可失而不能和之以求親其蔽也哉自非聖人鮮能無過故顏子貴於能攺仲尼嘉其不貳而況婦人者也𨿽以賢女之行聰哲之性其能備乎是故室人和則謗掩外內離則惡揚此必然之勢也易曰二人同心其利斷金同心之言其臭如蘭此之謂也夫嫂妹者體敵而尊恩疏而義親若淑媛謙順之人則能依義以篤好崇恩以結援使徽美章而瑕過隱塞舅姑矜善而夫主嘉美聲譽曜於邑鄰休光延於父母若夫惷愚之人於嫂則托名以自髙於妹則因寵以驕盈驕盈旣施何和之有恩義旣乖何譽之臻是美隱而過宣姑忿而夫慍毀譽布於中外恥辱集於厥身進增父母之羞退益君子之累斯乃榮辱之本而顯否之基也可不愼哉然則求叔妹之心固莫尙於謙順矣謙則徳之柄順則婦之行凡斯二者足以和矣詩云在彼無惡在此無射其斯之謂也馬融善之令妻女習焉昭女妹曹丰生亦有才惠爲書以難之辭有可觀昭年七十餘卒皇太后素服舉哀使者監護喪事所著賦頌銘誄問注哀辭書論上疏遺令凡十六篇子婦丁氏爲撰集之又作大家贊焉

徐淑按西溪叢語秦嘉字士會隴西人也爲郡生掾妻徐淑寢疾還家不獲面別贈詩云人生譬朝露居世多屯蹇憂艱常早至歡會常苦晚念當奉時役去爾日遙遠遣車迎子還空往復空返省書情淒愴臨食不能飯獨坐空房中誰與相勸勉長夜不能眠伏枕獨展轉憂來如尋環匪席不可捲嘉報以詩云帝靈無私親爲善荷天祿傷我與爾身少小惟煢獨旣得結大義歡樂苦不足念當遠離別思念敍款曲河廣無舟梁道遠隔丘陸臨路懷惆悵中駕正躑躅浮雲起髙山悲風激深谷良馬不回鞍輕車不轉轂鍼藥可屢進愁思難爲數貞士篤終始恩義不可屬肅肅僕夫徵鏘鏘揚和鈴淸晨當引返束帶待雞鳴顧看空室中髣�想姿形一別懷萬恨起坐爲不寧何用敍我心遣使致款誠寶釵可耀首明鏡可鑑形芳香去垢穢素琴有淸聲詩人感木瓜乃欲答瑤瓊愧彼持贈厚慚此往物輕𨿽知未足報良用敍我情淑又答詩一首云妾身兮不令嬰疾兮來歸沈滯兮家門歷時兮不差曠廢兮侍覲情敬兮有違君今兮奉役遠適兮京師悠悠兮離別無因兮敍懷瞻望兮踴躍佇立兮徘徊思君兮感結夢想兮容暉君發兮引邁去我兮日乖恨無兮羽翼髙飛兮相追長吟兮永嘆淚下兮沾衣嘉與妻書曰不能養志當給郡使隨俗順時黽勉當去知爾所苦尙未有瘳想念悒悒勞心無已當涉遠路趨走飛塵非志所慕慘慘少樂又計往還將彌時節念發同怨意猶遲遲欲暫相見有所屬托今遣車往想必有方淑答書曰知屈珪璋應奉歲使策名王府觀國之光𨿽失髙素浩然之業亦是仲尼執鞭之操也自初承問心願東還迫疾未宜抱嘆而已日月已盡行有伴列想嚴裝已辦發邁在近誰謂宋遠企予望之室邇人遐我勞如何深谷逶迆而君是涉髙山巖巖而君是越斯亦難矣長路悠悠而君是踐冰霜慘烈而君是履身非形影何得動而輒俱體非比目何得同而不離於是誦萱艸之詠以消兩家之思割今者之恨以待將來之歡君適樂土優遊京邑觀王都之壯麗察天下之珍妙得無目玩意移往而不能出耶嘉重報妻書曰車還空返甚失所望兼敍遠別恨恨之情顧尢悵然間得此鏡旣明妍媸及觀文彩世所希有意甚愛之故以相與並寶釵一雙妙香四種素琴一張常所自彈也明鏡可以鑑形寶釵可以耀首芳香可以馥身素琴可以娛耳淑又報書曰鏡有文彩之麗釵有殊麗之觀芳香旣珍素琴益好惠異物於鄙陋割所珍以相賜非丰恩之厚孰肯若斯覽鏡執釵情想仿�操琴詠詩思心成結敕以芳香馥身諭以明鏡鑑形此言過矣未獲我心也昔詩人有飛蓬之感婕妤有誰榮之嘆素琴之作當須君歸明鏡之鑑當待君還未奉光儀則寶釵不列也未侍帷帳則芳香不發也梁鍾嶸詩評曰二漢爲五言不過數家而婦人居二徐淑寶釵之作亞團扇矣

徐氏按鳳陽府誌徐氏字小季失其名臨淮人著經說六篇傳老子

董祀妻蔡琰按後漢書列女傳陳畱董祀妻同郡蔡邕之女也名琰字文姬博學有才辯又妙於音律適河東衛仲道夫亡無子歸寧於家興平中天下喪亂文姬爲胡騎所獲沒南匈奴左賢王在胡中十二年生二子曹操素與邕善痛其無嗣乃遣使者以金璧贖之而重嫁於祀祀爲屯田都尉犯法當死文姬詣曹操請之時公卿名士及遠方使驛坐者滿堂操謂賓客曰蔡伯喈女在外今爲諸君見之及文姬進蓬首徒行叩頭請罪音辭淸辯旨甚酸哀眾皆爲攺容操曰誠實相矜然文狀已去柰何文姬曰明公廏馬萬匹虎士成林何惜疾足一騎而不濟垂死之命乎操感其言乃追原祀罪時旦寒賜以頭巾履襪操因問曰聞夫人家先多墳籍猶能憶識之不文姬曰昔亡父賜書四千許捲流離塗炭罔有存者今所誦憶裁四百餘篇耳操曰今當使十吏就夫人寫之文姬曰妾聞男女之別禮不親授乞給紙筆眞艸惟命於是繕書送之文無遺誤後感傷亂離追懷悲憤作詩二章其辭曰漢季失權柄董卓亂天常志欲圖篡弒先害諸賢良逼迫遷舊邦擁主以自彊海內興義師欲共討不祥卓眾來東下金甲耀日光平土人脆弱來兵皆胡羌獵野圍城邑所向悉破亡斬無孑遺屍骸相撐拒馬邊懸男頭馬后載婦女長驅西入關迥路險且阻還顧邈冥冥肝脾爲爛腐所略有萬計不得令屯聚或有骨肉俱欲言不敢語失意機微間輒此斃降虜要當以亭刃我曹不活汝豈復惜性命不堪其詈罵或便加箠杖毒痛參並下旦則號泣行夜則悲吟坐欲死不能得欲生無一可彼蒼者何辜乃遭此�禍邊荒與華異人俗少義理處所多霜雪胡風春夏起翩翩吹我衣肅肅入我耳感時念父母哀嘆無窮已有客從外來聞之常歡喜迎問其消息輒復非鄕裏邂逅僥時願骨肉來迎己已得自解免當復棄兒子天屬綴人心念別無會期存亡永乖隔不忍與之辭兒前抱我頸問我欲何之人言母當去豈復有還時阿母常仁惻今何更不慈我尙未成人柰何不顧思見此崩五內恍惚生狂癡號泣手撫摩當發復回疑兼有同時輩相送告離別慕我獨得歸哀叫聲摧裂馬爲立踟躕車爲不轉轍觀者皆歔欷行路亦嗚咽去去割情戀遄徵日遐邁悠悠三千里何時復交會念我出腹子匈臆爲摧敗旣至家人盡又復無中外城郭爲山林庭宇生荊艾白骨不知誰從橫莫覆蓋出門無人聲豺狼號且吠煢煢對孤景怛�糜肝肺登髙遠眺望魂神忽飛逝奄若壽命盡旁人相寬大爲復彊視息𨿽生何聊賴托命於新人竭心自勗厲流離成鄙賤常恐復捐廢人生幾何時懷憂終年歲其二章曰嗟薄祜兮遭世患宗族殄兮門戶單身執略兮入西關歷險阻兮之羌蠻山谷眇兮路曼曼眷東顧兮但悲嘆冥當寢兮不能安饑當食兮不能餐常流涕兮眥不幹薄志節兮念死難𨿽苟活兮無形顏惟彼方兮遠陽精陰气凝兮雪夏零沙漠壅兮塵冥冥有艸木兮春不榮人似禽兮食臭腥言兜離兮狀窈停歲聿暮兮時邁徵夜悠長兮禁門扃不能寐兮起屏營登胡殿兮臨廣庭元云合兮翳月星北風厲兮肅泠泠胡笳動兮邊馬鳴孤雁歸兮聲嚶嚶樂人興兮彈琴箏音相和兮悲且淸心吐思兮匈憤盈欲舒气兮恐彼驚含哀咽兮涕沾頸家旣迎兮當歸寧臨長路兮捐所生兒呼母兮號失聲我掩耳兮不忍聽追持我兮徒煢煢頓復起兮毀顏形還顧之兮破人情心怛絕兮死復生贊曰端操有蹤幽閒有容區明風烈昭我管彤

吳

虞韙妻趙氏按皇甫謐列女傳桐鄕令東郡虞韙妻潁川趙氏女也才敏多覽韙旣歿大皇帝敬其文才詔入宮省上欲自徵公孫淵上疏以諫作列女傳解號趙母注賦數十萬言赤烏六年卒

晉

許邁妻孫氏按蘇州府誌孫氏散騎常侍宏女許邁妻邁句容人總角好道立精舍於懸澑山往來茅嶺惟朔望時節歸省父母旣終乃遣孫氏還家爲書以謝絕之書曰欲聞懸澑之響山鳥之鳴以爲簫韶九成不能勝也寓景靑蔥之下棲息巖岫之室以爲殿堂廣廈不能過也情聽所終志絕於此吾其長別離矣孫答書曰愚下不才侍執巾櫛榮華福祿相與共之如何君子篤其大義輕見斥逐若以此處遐曠非婦人所便昔梁生陟嶺孟光是攜蕭史登臺秦女不捨衛氏修義夫妻同行老萊逃名伉儷俱逝豈非古人嘉遁之舉者許君乖離矣邁以永和二年入臨安西山攺名元字遠遊後不知所終

李矩妻衛夫人按法書要錄衛夫人名鑠字茂猗廷尉展之女弟恆之從女汝陰太守李矩之妻也隸書尢善規矩鍾公云碎玉壺之冰爛瑤臺之月婉然芳樹穆若淸風右軍少常師之永和五年卒年七十八子克爲中書郎亦工書按蔡文姬傳八法蔡邕受於神人而傳崔瑗及女文姬文姬傳鍾繇衛夫人夫人傳獻之按妮古錄王子敬五歲有書意衛夫人書大雅吟賜之

王凝之妻謝道韞按晉書列女傳王凝之妻謝氏字道韞安西將軍奕之女也聰識有才辧叔父安嘗問毛詩何句最佳道韞稱吉甫作頌穆如淸風仲山甫永懷以慰其心安謂有雅人深致又嘗內集俄而雪驟下安曰何所似也安兄子朗曰撒鹽空中差可擬道韞曰未若柳絮因風起安大悅初適凝之還甚不樂安曰王郎逸少子不惡汝何恨也答曰一門叔父則有阿大中郎羣從兄弟復有封胡羯末不意天壤之中乃有王郎封謂謝歆胡謂謝朗羯謂謝元末謂謝川皆其小字也又嘗譏元學植不進曰爲塵務經心爲天分有限邪凝之弟獻之嘗與賓客談議詞理將屈道韞遣婢白獻之曰欲爲小郎解圍乃施靑綾步障自蔽申獻之前議客不能屈及遭孫恩之難舉厝自若旣聞夫及諸子已爲賊所害方命婢肩輿抽刃出門亂兵稍至手殺數人乃被虜其外孫劉濤時年數歲賊又欲害之道韞曰事在王門何關他族必其如此寧先見殺恩𨿽毒虐爲之攺容乃不害濤自爾嫠居會稽家中莫不嚴肅太守劉柳聞其名請與談議道韞素知柳名亦不自阻乃簪髻素褥坐於帳中柳束脩整帶造於別榻道韞風韻髙邁敍致淸雅先及家事慷慨流漣徐酬問旨詞理無滯柳退而嘆曰實頃所未見瞻察言气使人心形俱服道韞亦云親從雕亡始遇此士聽其所問殊開人胸腑初同郡張元妹亦有才質適於顧氏元每稱之以敵道韞有濟尼者遊於二家或問之濟尼答曰王夫人神情散朗故有林下風气顧家婦淸心玉映自是閨房之秀道韞所著詩賦誄頌並傳於世

王獻之妾桃葉按詩話桃葉王獻之妾也獻之歌曰桃葉復桃葉渡江不用楫但渡無所苦我自來迎接桃葉答團扇歌三首云七寶畫團扇燦爛明月光與郎卻暄暑相憶莫相忘靑靑林中竹可作白團扇動搖郎玉手因風托方便團扇復團扇許持自障面憔悴無復理羞與郎相見

劉臻妻陳氏按晉書列女傳劉臻妻陳氏者聰辯能屬文嘗正旦獻椒花頌其詞曰旋穹周回三朝肇建靑陽散輝澄景載煥標美靈葩爰采爰獻聖容映之永壽於萬又撰元日及冬至進見之儀行於世

竇滔妻蘇氏按晉書列女傳竇滔妻蘇氏始平人也名蕙字若蘭善屬文滔苻堅時爲秦州刺史被徙流沙蘇氏思之織錦爲回文旋圖詩以贈滔宛轉循環以讀之詞甚淒惋凡八百四十字文多不錄按武后蘇氏織錦回文記前秦苻堅時秦州刺史扶風竇滔妻蘇氏陳畱令武功蘇道賢第三女也名蕙字若蘭識知精明儀容秀麗謙默自守不求顯揚行年十六歸於竇氏滔甚敬之然蘇氏性近於急頗傷妒嫉滔字連波右將軍子眞之孫朗之第二子也風神偉秀該通經史允文允武時論髙之苻堅委以心膂之任備歷顯職皆有政聞遷秦州刺史以忤旨謫戍燉煌會堅�晉襄陽慮有危逼藉滔才略乃拜安南將軍畱鎭襄陽焉初滔有寵姬趙陽臺歌舞之妙無出其右滔置之別所蘇氏知之求而獲焉苦加捶辱滔深以爲憾陽臺又專伺蘇氏之短讒毀交至滔益忿蘇氏焉蘇氏時年二十一及滔將鎭襄陽邀蘇氏同往蘇氏忿之不與偕行滔遂攜陽臺之任斷蘇氏音問蘇氏悔恨自傷因織錦回文五采相宣瑩心耀目其錦縱廣八寸題詩二百餘首計八百餘言從橫反復皆成章句其文點畫無缺才情之妙超古邁今名曰璇璣圖然讀者不能盡通蘇氏笑而謂人曰徘徊宛轉自成文章非我佳人莫之能解遂令蒼頭賫至襄陽焉滔省覽錦字感其妙絕因送陽臺之關中而具車徒盛禮邀迎蘇氏歸於漢南恩好愈重蘇氏著文詞五千餘言屬隋季喪亂文字散落追求不獲而錦字回文盛見傳寫是近代閨怨之宗旨屬文之士咸龜鑑焉朕聽政之暇畱心墳典散帙之次偶見斯圖因述若蘭之材美連波之悔過遂制此記聊示將來也

陳氏姊妹按天中記陳統字元方弟�字偉方俱淸秀知名姊妹三人並有美才姊適東莞徐氏生邈二妹適同郡劉氏文章最盛

宋

鮑令暉按小名錄鮑照字明遠妹字令暉有才思亞於明遠著香茗賦集行於世

何承天母徐氏按鎭江府誌徐氏廣之姊何承天母也聰明博學承天幼受義訓學行故多所成就

南齊

韓蘭英按江寧府誌吳郡婦人韓蘭英有文辭孝武時獻中興賦被賞入宮明帝用爲宮中職僚齊武帝以爲博士教六宮書學呼爲韓公

梁

徐悱妻劉氏按梁書劉孝綽傳孝綽妹適東海徐悱有才學文尢淸拔悱僕射徐勉子爲晉安郡卒喪還京師妻爲祭文辭甚淒愴勉本欲爲哀文旣睹此文於是閣筆

王叔英妻劉氏按林下詩談王叔英婦劉孝綽之妹幼有詞藻春日叔英之官劉不克從寄贈以詩曰妝鉛點黛拂輕紅鳴環動佩出房櫳看梅復看柳淚滿春山中時人傳誦之

北魏

陽尼妻髙氏按魏書列女傳漁陽太守陽尼妻髙氏渤海人學識有文才髙祖敕令入侍後宮幽後表啟悉其辭也

崔覽妻封氏按魏書列女傳中書侍郎淸河崔覽妻封氏渤海人散騎常侍愷女也有才識聰辯彊記多所究知於時婦人莫能及李敷公孫文叔𨿽已貴重近世故事有所不達皆就而諮請焉

北齊

盧士琛妻崔氏按歲華紀麗虞世南著史略云北齊盧士琛妻崔林義之女有才學春日以桃花和雪與兒面云取紅花取白雪與兒洗面作光悅取白雪取紅花與兒洗面作妍華取雪白取花紅與兒洗面作華容

閨藻部列傳二

唐

楊容華按林下詩談容華楊�侄女�初見鄭羲眞誦容華臨鏡曉妝詩鄭大擊節後誦己作數十首鄭皆曰不如首作�爲之汗背容華詩曰啼鳥驚眠罷房櫳曙色開鳳釵金作縷鸞鏡玉爲臺妝似臨池出人疑向月來自憐方未已欲去復徘徊

薛瑤按全唐詩薛瑤東明國人左武衛將軍承衝之女年十五剪發出家六年爲謠曰化云心兮思淑貞洞寂滅兮不見人瑤艸芳兮思絪縕將柰何兮靑春遂返初服歸郭元振爲妾

如意中女子按全唐詩話如意中女子年九歲能吟詩則天試之皆應聲而就其兄辭去則天令作詩送兄遂賦云別路云初起離亭葉正飛所嗟人異雁不作一行歸

開元宮人按孟啟本事詩開元中賜邊軍纊衣制於宮中有兵士於短袍中得詩曰沙場徵戍客寒苦若爲眠戰袍經手作知落阿誰邊蓄意多添綫含情更著綿今生已過也重結後生緣兵士以詩白帥帥進呈元宗以詩徧示宮中曰作者勿隱不汝罪也有一宮人自言萬死上深憫之遂以嫁得詩者謂曰吾與汝結今生緣邊人感泣

元載妻王韞秀按雲溪友議元丞相載妻王氏字韞秀王縉相公之女右丞維之侄初王相公鎭北京以韞秀嫁元載歲久而見輕怠王氏謂夫曰何不增學妾有奩幌資妝盡爲紙墨之費王氏父母或未之知親屬以載夫婦皆乞兒厭薄之甚載乃遊秦爲詩別妻曰年來誰不厭龍鐘𨿽在侯門似不容看取海山寒翠樹苦遭霜霰到秦封妻請偕行作詩曰路掃饑寒迹天哀志气人休零別離淚攜手入西秦元秀才到京屢陳時務深得上旨肅宗擢拜中書王氏喜元郎入相寄諸妺詩曰相國已隨麟閣貴家風第一右丞詩笄年笑解明機婦恥見蘇秦富貴時元公肅宗代宗兩朝宰相貴盛無比廣葺亭臺交遊貴族客候其門而或間阻王氏復爲一篇以諷之曰楚竹燕歌動畫梁春蘭重換舞衣裳孫弘開館招佳客知道榮華不久長元公見詩於是稍減威望太原內外親族悉來謁賀韞秀置於閒院忽因晴霽日景以靑紫絳四十條每條長三十丈皆施羅綺錦繡之飾每條絳下排金銀鑪二十枚皆焚異香其服乃命諸親戚西院閒步韞秀問是何物侍婢對曰今日相公及夫人曬曝衣服王氏謂諸親曰豈料乞索兒婦還有兩事蓋形粗衣也於是諸親羞赧稍稍而辭韞秀每分衣服器飾於他人惟不及太原之骨肉且曰兒非不禮於姑姊其柰當時見辱何洎元公貪�爲心竟招罪戾臺閣彈奏而亡其家韞秀少有識量節槪因髙丞相已謝上令入宮備彤管箴規之任嘆曰王家十三娘二十年太原節度使女十六年宰相妻誰能書得長信昭陽之事死亦幸矣堅不從命

薛馧一作蔣蘊

按全唐詩薛馧字馥彥輔孫女也有詩三首其贈鄭女郎詩云艷陽灼灼河洛神珠簾繡戶靑樓春能彈箜篌弄纖指愁殺門前少年子笑開一面紅粉妝東園幾樹桃花死朝理曲暮理曲獨坐窗前一片玉行也嬌坐也嬌見則令人魂欲銷堂前錦褥紅地鑪綠沈香榼傾屠蘇解佩時時歇歌管芙蓉帳裏蘭麝滿晚起羅衣香不斷燭滅每嫌長夜短

張文姬按全唐詩張文姬鮑參軍妻也有詩四首其詠溪口云詩曰溶溶溪口云才向溪中吐不復歸溪中還作溪中雨沙上鷺詩雲沙頭一水禽鼓翼揚淸音只待髙風便非無雲漢心

程長文按全唐詩程長文鄱陽人爲彊暴所誣系獄獄中書情上使君云妾家本住鄱陽曲一片貞心比孤竹當年二八盛容輝紅箋艸隸恰如飛盡日閒刺繡坐有時極浦采蓮歸誰道居貧守都邑幽閨寂寞無人識海燕朝歸衾枕寒山花夜落階墀濕彊暴之男何所爲手持白刃向簾帷一命任從刀下死千金不受暗中欺我心匪石情難轉志奪秋霜意不移血濺羅衣終不恨瘡粘錦袖亦何辭縣僚曾未知情緒卽便教人縶囹圄朱唇滴瀝獨銜冤玉筋闌干嘆非所十月寒更堪思人一聞擊柝一傷神髙髻不梳云已散蛾眉罷埽月仍新三尺嚴章難可越百年心事向誰說但看洗雪出圜扉始信白圭無玷缺尙有銅雀臺怨春閨怨詩二首

程洛濱按全唐詩程洛濱長水人京北參軍李華侍兒安史亂後失所在華後爲江州牧登庾樓見其在舟中鼓胡琴問之乃嶽陽王氏舟也華乃幣贖歸洛濱以詩寄別王氏詩云魚雁回時寫報音難憑銼蘗數年心𨿽然情斷沙叱利爭柰平生怨恨深

晁采按晁采傳大歷中有晁采者小字試鶯女子中之有文才者也與母獨居深翰墨丰姿艷質映帶一時有尼常出入其家言采美麗爲天下冠不施丹鉛眉目如畫嘗見其夏月著單衫子右手攀竹枝左手持蘭花扇按膝上注目水中游魚低諷竹枝小詞若黃鶯學囀眞神仙中人也性愛看云故其室名窺云室館名期云館一日蘭花始發其母命詠之采卽應聲曰隱於谷裏顯於澧潯貴比於白玉重匹於黃金旣入燕姬之夢還鳴宋玉之琴其敏慧若此少與鄰生文茂筆札周旋每自誓當爲伉儷及長而散去猶時時托侍女通殷勤茂嘗寄以詩曰曉來扶病鏡臺前無力梳頭甚髻偏消瘦渾如江上柳東風日日起還眠又曰旭日曈曈破曉霾遙知妝罷下芳�那能化作桐花鳳一集佳人白玉釵采得詩因遣侍兒以靑蓮子十枚寄茂且曰吾憐子也茂曰何以不去心侍者曰正欲使君知其心苦耳茂持啖未竟墜一子於盆水中有喜鵲過惡污其下茂遂棄之明早有並蒂花開於水面如梅英大茂因喜曰吾事濟矣取置案頭數日始謝房亦漸長剖之各得實五枚如所來數茂卽書其異托侍女以報采采持閱大喜曰並蒂之諧此其徵矣因以朝鮮繭紙作鯉魚兩面俱畫鱗甲腹下令可以藏書遂寄茂以詩曰花箋制葉寄郎邊的的尋魚爲妾傳並蒂已看靈鵲報倩郎早覓買花船荏苒至秋屢通音問而歡好無繇偶值其母有姻席之行采卽遣人報茂茂喜極乘月至門遂酬夙願焉晨起整衣兩不忍別采因自剪鬒發贈茂且曰好藏靑鬢早締白頭也茂歸藏於枕畔蘭香芳烈馥馥動人因以詩寄之曰幾上金猊靜不焚匡牀愁臥對斜曛犀梳金鏡人何處半枕蘭香空綠云綢繆之後又復無機可乘時值杪秋金風淅瀝無聊之極因遣侍兒以詩寄茂曰珍簟生涼夜漏餘夢中恍惚覺來初魂離不得空成病面見無繇浪寄書外江村鐘響絕枕邊梧葉雨聲疏此時最是思君處腸斷寒猿定不如茂答曰忽見西風起洞房盧家何處�金香文君未奔先成渴顓頊初逢已自傷懷夢欲尋愁落葉忘憂將種恐飛霜惟應分付靑天月共聽牀頭漏漸長自玆以往間闊彌深采抱�中懷遂雕素質母察其異苦詢侍兒因露其情母嘆曰才子佳人自應有此然古多不偶吾今當爲成之因托斧柯以采歸茂按全唐詩晁采春日送文茂之長安詩云思君遠別妾心愁踏翠江邊送畫舟欲待相看遲此別只憂紅日向西流采家畜一白鶴名素素一日雨中忽憶其夫謂鶴曰昔王母靑鸞紹蘭紫燕皆能寄書遠達汝獨不能乎鶴延頸向采若受命狀采卽援筆直書二絕系於鶴足竟致其夫詩云前細雨日啾啾妾在閨中獨自愁何事玉郎久離別忘憂縱對豈忘憂春風送雨過窗東忽憶良人在客中安得妾身今似雨也隨風去與郎同

淸明君按陳繼儒李公子傳郭汾陽有女曰淸明君者有殊色喜讀離騷古陶謝詩嘗刪詩去其鄭衛者手錄一卷日日批注閨房中以小室廟祀舜二妃配饗以魯共伯之母黔婁之妻春秋祭之以文其髙閒如此汾陽王難其配以李公子兩京賦示之淸明君慨然嘆息曰可矣旣歸李李年少謔浪醉時微以謔語侵之淸明君不悅見其謝過乃笑曰妾之天性棲棲藝文固其所長若欲濡首酒杯從公嚬笑間乞暖熱所謂籩豆之事則有司存無已願以黃金千斤爲公子置妾數百以任恣討汾陽王聞之遣人分馳四方有奇女子以詩名顯者搜訪殆盡其中曰纖纖曰白娟曰鷺翿曰春荑曰紅艸曰暈兒曰綠絲曰碎桃皆骨柔气淸熟千古文奇字而纖纖善箏白娟善歌春荑善鑑古器善笙紅艸善彈鳥善鼓琴暈兒善嘯綠絲碎桃善種花花經二人手無不活又善騎馬鷺翿善丹靑善舞公子樂之以酒酒必以詩詩成諸美人起而和歌歌舞雜聲其地修竹淸泉細簾嘉樹月出之時鳥啼弦亂相與牽衣抱袖紅白低迷起視艸頭蕉葉之上大都墨漬酒痕而已淸明君無問晴雨每候山果新熟則遣美人捧進公子或書史有奇事可讀者以彩綫識之則遣捧進公子或成新篇或偶得一二佳句不忍獨賞則遣捧進公子故美人人人得親公子也而淸明君當其酒半嘗乘紫帷小車臨焉公子率纖纖以下短謳長歈彈箏鼓瑟次第上壽酒已則各以平日所賦詩獻淸明君焚香緩坐細加品題稍不安者爲攺點數字每點一字輒以觴罰公子曰君老於詩者也不爲美人更之乃含糊作影子過耶是必容香火情美人皆笑曰善誠如夫人言是宜罰如此連罰數觴公子竟醉矣

尙宮宋若昭姊妹按唐書列女傳若昭貝州淸陽人世以儒聞父廷芬能辭章生五女皆警慧善屬文長若莘次若昭若倫若憲若荀莘昭文尢髙皆性素潔鄙燻澤靚妝不願歸人欲以學名家家亦不欲與寒鄕凡裔爲姻對聽其學若莘誨諸妹如嚴師著女論語十篇大抵準論語以韋宣文君代孔子曹大家等爲顏冉推明婦道所宜若昭又爲傳申釋之貞元中昭義節度使李抱眞表其才徳宗召入禁中試文章並問經史大誼帝咨美悉畱宮中帝能詩每與侍臣賡和五人者皆預凡進禦未嘗不蒙賞又髙其風操不以妾侍命之呼學士擢其父饒州司馬習藝館內教賜第一區加谷帛元和末若莘卒贈河內郡君自貞元七年祕禁圖籍詔若莘總領穆宗以若昭尢通練拜尙宮嗣若莘所職歷穆憲敬三朝皆呼先生後妃與諸王主以師禮見寶歷初卒贈梁國夫人以鹵簿葬若憲代司祕書文宗尙學以若憲善屬辭粹論議尢禮之大和中李訓鄭注用事惡宰相李宗閔譖言因駙馬都尉沈厚賂若憲求執政帝怒幽若憲外第賜死家屬徙嶺南訓注敗帝悟其讒追恨之若倫若荀早卒廷芬男獨愚不可教爲民終身

牛應貞按宋若昭牛應貞傳牛肅長女曰應貞適弘農楊唐源少而聰�經耳必誦年十三凡誦佛經二百餘卷儒書子史又數百餘卷親族驚異之初應貞未讀左傳方擬授之而夜中初眠忽誦春秋起惠公元妃孟子卒終智伯貪而復故韓魏反而喪之凡三十卷一字無遺天曉而畢當誦時不教之者或相酬和其父驚駭數呼之都不答誦已而覺問何故亦不知試令開卷則已精熟矣著文章百餘首後遂學窮三教博涉多能每夜中眠熟與文人談論文人皆故知名者往來答難或稱王弼鄭元王衍陸機辯論鋒起或論文章談名理往往數夜不已年二十四而卒今采其文魍魎問影賦著於篇其序曰庚辰歲予嬰沈痛之疾不起者十旬毀頓精神羸悴形體藥物救療有加無瘳感莊子有魍魎責影之義故假之爲賦庶解疾焉魍魎問於予影曰君英達之人聰明之子學包六藝文兼百氏頤道家之祕言探釋部之幽旨旣虔恭於中饋又希慕於前史不矯枉以干名不毀物而成己伊淑徳之如此卽精神之足恃何故羸厥姿貌沮其精神煩冤枕席憔悴衣巾子惟形兮是寄形與子兮相親何不誨之以崇徳而教之以惇倫異萊妻之樂道殊鴻婦之安貧豈痼疾而無賴將微賤而忘身今節變歲移臘終春首昭晴光於郊甸勤暄气於梅柳水解凍而繞軒風扇和而入牖固可蠲憂釋疾怡神養壽何默爾營自貽伊咎僕於是勃然而應曰子居於無人之域遊乎魑魅之鄕形旣圖於夏鼎名又著於蒙莊何所見之不博何所談之不長夫影依日而生像因人而見豈言談之足曉何節物之能辯隨晦明以興滅逐形體以遷變以愚夫畏影而蒙鄙之性以彰智者視陰而遲暮之心可見伊美惡兮由己影何辜而遇譴且予聞至道之精窈兮冥至道之極昏兮默達人委性命之修短君子任時運之通塞悔吝不能纏榮耀不能惑喪之不以爲喪得之不以爲得君子何乃怒予之不賞芳春責予之不貴華飾且吾之秉操奚子智之能測言未卒魍魎惕然而驚嘆息而起曰僕生於絕域之外長於荒遐之境未曉智者之處身是以造君而問影旣談元之至妙請終身以藏屏初應貞夢制書而食之每夢食數十卷則文體一變如是非一遂工爲賦頌文名曰遺芳

王鳳兒按侍兒小名錄補遺貞元中進士賈全虛者黜於春官春深臨禦溝而坐忽見一花流至全虛以手接之香馥頗異旁連數葉上有詩一首筆迹纖麗言詞幽怨詩曰一入深宮裏無由得見春題詩花葉上寄與接流人全虛得之悲想其人涕泗交墜不能離溝上街吏頗疑其事白金吾奏其實徳宗亦爲感動令中人細詢之乃於翠筠宮奉恩院王才人養女鳳兒者得其由云初從母學文選初學記及慕陳後主孔貴嬪爲詩數日前臨水折花偶爲宮思今敗露死無所逃徳宗爲之惻然召全虛授金吾衛兵曹以鳳兒賜之車載其院資皆賜全虛焉﹝按此與於佑盧渥事同但王鳳兒與韓氏姓氏年代不合故兩存之﹞

元稹妻韋氏袁氏按雲溪友議元相國稹初娶京兆韋氏字蕙藂官未達而苦貧繼室河東袁氏字柔之二夫人俱有才思時彥以爲佳偶初韋氏卒不勝其悲爲詩悼之曰謝家最小偏憐女嫁與黔婁百事乖顧我無衣搜畫篋泥他沽酒拔金釵野蔬充�甘長藿落葉添薪仰古槐今日贈錢過百萬爲君營奠復營齋又曰曾經滄海難爲水除卻巫山不是云復自會稽守拜尙書右丞到京未逾月出鎭武昌是時中門外構緹幕候天使送節次忽聞宅內慟哭侍者曰夫人也乃傳聞旌鉞將至何慟焉袁氏曰歲杪到家鄕先春又赴任寄情未半相見所以如此立贈柔之詩曰窮冬到鄕國正歲別京華自恨風塵異常看遠地花碧幢還照耀紅粉莫咨嗟嫁得浮雲婿相隨卽是家柔之答曰侯門初擁節禦苑柳絲新以是悲殊命惟愁別是親黃鶯遷古木珠履徙淸塵想到千山外滄江正暮春元公與袁琴瑟和諧亦房帷之美也﹝按柔之他書皆作裴氏獨雲溪友議作袁﹞

吉中孚妻張氏按全唐詩張夫人楚州山陽人戶部侍郎吉中孚妻也有詩五首其拜新月詩云拜新月拜月出堂前暗魄初籠桂虛弓未引弦拜新月拜月妝樓上鸞鏡未安臺蛾眉已相向拜月不勝情庭花風露淸月臨人自老人望月長生東家阿母亦拜月一拜一悲聲斷絕昔年拜月逞容輝如今拜月雙淚垂回看眾女拜新月卻憶紅閨年少時

彭伉妻張氏按全唐詩張氏袁州人評事彭伉妻貞元中伉登第辟江西幕不歸張以詩寄之曰久無音信到羅幃路遠迢迢遣問誰聞君折得東堂桂折罷那能不暫歸又云驛使今朝過五湖殷勤爲我報狂夫從來誇有龍泉劍試割相思得斷無彭伉答妻詩云莫訝相如獻賦遲錦書誰道淚沾衣不須化作山頭石待我東堂折桂枝

潘令妻王氏按全唐詩王氏太原人永福潘令妻隨夫宰永福任滿祖餞畱連累日王先解舟泊五里汰王灘下俟久不至月夜登岸題詩石壁末署太原族望歲久詩漫滅獨太原二字入石邑人因以名其灘題石壁詩曰何事潘郎戀別筵歡情未斷妾心懸汰王灘下相思處猿叫山山月滿船按遊宦紀聞永福刱自唐代宗時割福泉建三州之地因年號曰永泰後避哲宗陵寢諱攺名永福在唐新刱縣後有邑宰潘君蒲解遺愛在民攀臥祖餞畱連累日其夫人王氏先已解舟泊五里汰王灘下俟久不至月夜登岸書一絕於石壁云何事潘郎戀別筵歡情未斷妾心懸汰王灘下相思處猿叫山山月滿船末署太原王氏書詩迹已漫滅獨太原二字入石至今尙存字方五六寸許邑人因以名其灘政和陳武佑慮歲久詩亡大書系以記文鐫之於石自唐及今流潦巨浸之所漂嚙震風淩雨之所滌蕩不知其幾而墨色爛然如新一婦人望夫之切精神入石終古不變如此則知至誠之道感鬼神裂金石者詎不信然舊閩中記作汰王灘陳武佑刻石卻作太原灘今灘旁之地名太字之左不復可容字矣恐系太原王氏書爲正

崔紫雲按全唐詩崔紫雲尙書李願妓也願在東都時會朝士杜牧以禦史分司輕騎徑往引滿三爵問曰聞有紫雲者孰是願指示之牧曰名不虛傳宜以見惠復引滿髙吟旁若無人願遂以贈紫雲臨行獻詩而別詩雲從來學制斐然詩不料霜臺禦史知忽見便教隨命去戀恩腸斷出門時

姚月華按瑯嬛記姚氏女月華與楊子名達者相愛月華少失母隨父寓於揚子江江上端午有龍舟之戲月華出看達見其素腕褰簾結五色絲跳脫鬒發如漆玉鳳斜簪巧笑美盼容色艷異達神魂飛蕩然非敢望也每日懷思因制曲序其邂逅名曰泛龍舟一日月華見達昭君怨詩愛其匣中縱有菱花鏡羞向單於照舊顏語情不能已私命侍兒乞其舊稿楊出於非望樂不可言立綴艷體詩以致其情自後遂各以尺牘往來然終不易近月華有寄達詩題曰古怨其詩曰江水悠悠春艸綠對此思君淚相續羞將離恨向東風理盡秦箏不成曲月華贈達灑海刺二尺作履履霜霜應履而解謂是眞西蕃物也因貽詩曰金刀剪紫絨與郎作輕履願化雙仙鳧飛來入閨裏月華少遭坎坷寄達語多悲怨其辭曰妾生兮不辰盛年兮逢屯寒暑兮心結夙夜兮眉顰循環兮不息如彼兮車輪車輪兮可歇妾心兮焉伸雜兮無緒如彼兮絲棼絲棼兮可理妾心兮焉分空閨兮岑寂妝閣兮生塵萱艸兮徒樹玆憂兮豈泯幸逢兮君子許結兮殷勤分香兮剪髮贈玉兮共珍指天兮結誓願爲兮一身所遭兮多舛玉體兮難親損兮減寢帶緩兮羅裙菱鑑兮慵啟博鑪兮焉燻整襪兮欲舉塞路兮荊榛逢人兮欲語鞈匝兮頑嚚煩冤兮憑胸何時兮可論願君兮見察妾死兮何瞋月華時以石花遺達云出丹洞玉池異於他處色如南水晶淸明而瑩久服延年達以詩謝月華曰靑�仙女隔蓬萊珠樹金窗向曉開燕子羽毛非廣袖殷勤也帶石花來月華每得達書有密語者伏讀十數徧燒灰入醇酎飲之謂之款中散與達入會謂之大會暫會謂之小會大會謂之鶼鶼會小會謂之白鷁會達飲姚氏酒酣假寐月華命侍兒進以合歡竹簟溫涼艸文席皆月華閣中物也達贈月華以筆墨書側云奉送不律隃糜有二女侍在側問曰不律隃糜何也曰楚謂之聿吳謂之不律燕謂之弗皆筆名也漢人有墨名曰隃糜女子博物有如此者達與月華別曰少日卽來不覺爽期及歸不卽見之達戲書一句送曰女姚𨿽美只如半朵桃花姚正怒索筆對曰人信爲髙莫費一番言說達愈益奇之月華筆札之暇時及丹靑花卉翎毛世所鮮及然聊復自娛人不可得而見也嘗爲達畫芙蓉匹鳥約略濃淡生態逼眞達喜不自持覓銀光紙裁書謝之其大略云連枝欲長忽阻山蹊比翼將翔遽乖雲路思結章臺垂柳心馳普救啼鶯幸傳尺素之丹靑豈任寸心之銘刻江湖恍在案波浪倏翻窗植寫斷腸飛揮交頸繭紙發其枝榦兔管借之羽毛雌戲蘋川雄依苔石色與露花同照爛翼將風葉共低昂明鏡曉開苦憶文君之面疏螢夜度遙思織女之機所冀吾人獲同斯畫越溪吳水之上常得雙開漢樹秦艸之間永教對舞月華夢月輪墜於臺覺忽大悟自幼聰慧組織饎不習而能獨未嘗誦書自此搦管便有所得其所爲文詞妙絕當時

楊敬小女按酉陽雜俎寺塔記宣陽坊奉慈寺開元中虢國夫人宅安祿山僞署百官以田幹眞爲京兆尹取此宅府後爲郭曖駙馬宅今上卽位之初太皇太后爲升平公主追福奏置奉慈寺賜錢二十萬繡幀三車抽左街十寺僧四十人居之有僧惟則以七寶木摹阿育王舍利塔自明州負來寺成後二年司農少卿楊敬之小女年十三以六韻詩題此寺自稱關西孔子二十七代孫字徳麟警句云日月金輪動旃檀碧樹秋塔分鴻雁翅鐘掛鳳凰樓因見敕賜衣

鮑四弦按韋鮑二生傳酒徒鮑生家富畜妓開成初行歷陽道中止定山寺遇外弟韋生下第東歸同憩水閣鮑置酒酒酣韋謂鮑曰樂妓數輩焉在得不有攜挈者乎鮑生曰幸各無恙然滯維揚日連斃數駟後乘旣闕不果悉從惟與夢蘭小倩俱耳亦可以佐歡笑頃之二雙鬟抱胡琴方響而至遂坐鮑生之左縱絲擊金響亮溪谷酒闌鮑謂韋曰出城得良馬乎對曰予春初塞遊自鄜坊歷烏延抵平夏止靈武而回部落駔駿獲數匹龍形鳳頸鹿脛鳧膺眼大足輕脊平筋密者皆有之鮑撫掌大悅乃停杯命燭閱馬數匹於軒檻前與向來誇誕十未盡其八九韋戲鮑曰能以人換任選殊尢鮑欲馬之意頗切密遣四弦更衣盛裝頃之而至乃命奉酒四弦獻韋生歌一曲云白露濕庭砌皓月臨前軒此時去畱恨含思獨無言又歌送鮑生酒云風覘荷珠難暫圓多情信有短因緣西樓今夜三更月還照離人泣斷弦乃召禦者牽紫叱撥以酬之

郎大家宋氏按全唐詩郎大家宋氏有詩五首其采桑詩曰春來南雁歸日去西蠶遠妾思紛何極客遊殊未返長相思雲長相思久離別關山阻風煙絕臺上鏡文銷袖中書字滅君不見形影何曾有歡悅

長孫佐轉妻按全唐詩長孫佐轉妻夫戍邊不歸寄書與妻妻作詩答之云徵人去年戍邊水夜得邊書字盈紙揮刀就燭裁紅綺結作同心答千里君寄邊書書莫絕妾答同心心自結同心再解不心離離字頻看字愁滅結成一衣和淚封封書只在情袖中莫知書故字難久願學同心長可同

光威裒三姊妹按全唐詩光威裒姊妹三人失其姓有姊妹聯句詩云朱樓影直日當午玉樹陰低月已三光膩粉暗銷銀鏤合錯刀閒剪泥金衫威

繡牀怕引烏龍吠錦字愁教靑鳥銜裒

百味煉來憐益母千花開處斗宜男光

鴛鴦有伴誰能羨鸚鵡無言我自慚威

浪喜遊蜂飛撲撲佯驚孤雁語喃喃裒

偏憐愛數蛓蛦掌每憶光抽玳瑁簪光

煙洞幾年悲尙在星橋一夕悵空含威

窗前時節羞虛擲世上風流笑苦諳裒

獨結香綃偸餉送暗垂檀袖學通參光

須知化石心難定卻是爲云分易甘威

看見風光零落盡弦聲猶逐望江南魚元機次其韻序雲光威裒姊妹三人少孤而始笄乃有是作精粹難儔𨿽謝家聯雪何以加之

薛蒙妻韋氏按唐書韋溫傳溫一女歸薛蒙工屬文續曹大家女訓行於世

張暌妻侯氏按盂縣誌侯氏張暌妻會昌中暌戍邊十年氏繡回文詩作龜形云暌離已是十年彊對鏡那堪理舊聞雁幾回修尺素見霜先爲制衣裳開箱疊練先垂淚拂杵調砧更斷腸繡作龜形獻天子願教徵客早還鄕詣闕獻之暌得放還賜絹三百匹以彰才美

宮人韓氏按雲溪友議明皇時以楊妃虢國寵盛宮娥皆頗衰悴不備掖庭嘗書落葉隨禦溝而流詩云舊寵悲秋扇新恩寄早春聊題一片葉寄與接流人顧況著作聞而和之旣達宸聰遣出禁內者不少或有五使之號焉和詩曰愁見鶯啼柳絮飛上陽宮女斷腸時君恩不禁東流水葉上題詩寄與誰盧渥舍人應舉之歲偶臨禦溝見一紅葉命僕搴來葉上有一絕句雲流水何太急深宮盡日閒殷勤謝紅葉好去到人間因取置巾箱或呈於同志及宣宗旣放宮人初下詔許從百官司吏獨不許貢舉人渥後亦一任範陽獲其選退宮人韓氏睹紅葉而吁嗟久之曰當時偶題隨流不謂郎君收藏巾篋驗其書迹無不訝焉按張實流紅記僖宗時有儒士於佑晚步禁衢於時艸木搖落悲風素秋頹陽西傾羈懷增感視禦溝浮葉續續而下佑臨流浣手久之有一脫葉差大於他葉遠望若有墨迹其上佑取視之果有詩四句雲流水何太急深宮盡日閒殷勤謝紅葉好去到人間佑得之以置書笥終日吟詠莫知誰作注意思念精神俱耗一日友人見曰子何淸削如此必有故爲我言之佑因以告其友大笑曰子何愚也彼書之者無意於人子偶得之何足置念佑曰天𨿽髙聽甚卑苟有志亦從人願我聞仙客之於無雙卒得古生之托事固未可知也乃復題二句於葉上云曾聞葉上題紅怨葉上題詩寄阿誰亦乘上流置水中俾流入宮中好事者每稱道之贈之詩曰君恩不禁東流水流出宮情是此溝佑後累舉不第迹頗羈倦乃依河中貴人韓泳門館得錢帛自給亦無意進取久之韓泳召佑謂之曰帝禁宮人三千餘得罪者使各適人有韓夫人者吾同姓今在遣居吾捨子未娶又年逾壯困苦無成吾甚憐焉韓夫人篋頗贍年才三十色甚麗吾言之使聘子何如佑避席伏地曰窮窶書生寄食門下受賜實多不能圖報早暮愧懼安敢復冀非望泳令通媒妁助進羔雁盡六禮之數結二姓之歡久之韓氏於佑笥中見紅葉大驚曰此吾所作君何得之佑以實告韓氏復曰吾向於水中亦得紅葉不知何人作也發篋取視乃佑所題之詩相對驚嘆感泣久之曰事豈偶然皆定命也韓氏曰吾初得葉嘗有詩今尙藏之乃取以示佑詩云獨步天溝岸臨流得葉時此情誰會得腸斷一聯詩聞者莫不嘆異一日泳開宴召佑洎韓氏謂曰子二人今日可謝媒人矣韓氏笑而索筆爲詩曰一聯佳句隨流水十載幽思滿素懷今日卻成鸞鳳友方知紅葉是良媒﹝按北夢瑣言又作進士李茵得紅葉娶韓氏三說不同侍兒小名錄補遺載王鳳兒事亦與此同疑本一事而所傳或異耳﹞

南楚材妻薛媛按雲溪友議薛媛濠梁人南楚材妻楚材旅遊陳潁歲久潁守慕其儀範將欲以子妻之楚材家故有妻以受潁牧之眷深忽不思義而輒已諾之遂遣家僕歸取琴書等似無返舊之心也或謂求道靑城訪僧衡嶽不親名宦惟務元虛其妻薛媛善書畫妙屬文知楚材不念糟糠之情別倚絲蘿之托對鏡自圖其形並詩四韻以寄之楚材得妻眞及詩懷恧遽有雋不疑之讓夫婦遂偕老焉裏語曰當時婦棄夫今日夫離婦若不逞丹靑空房應獨守薛媛寫眞寄夫詩曰欲下丹靑筆先拈寶鏡端已驚顏索寞漸覺鬢雕殘淚眼描將易愁腸寫出難恐君渾忘卻時展畫圖看

嚴灌夫妻愼氏按雲溪友議愼氏者毗陵慶亭儒家之女也三史嚴灌夫因遊彼遂結�好同載歸蘄春經十餘秋無子嗣灌夫乃拾其過而出之令歸二浙愼氏慨然登舟親戚臨流相送乃爲詩以訣灌夫灌夫覽詩畢淒感遂爲夫婦如初其詩曰當時心事已相關雨散雲飛一餉間便是孤帆從此去不堪重過望夫山雲溪子曰曹叔妻敍東徵之賦劉伶室作誡酒之辭以女子之所能實其罕矣

竇梁賓按全唐詩竇梁賓夷門人盧東表侍兒也表及第作詩云曉初罷眼初�小玉驚人踏破�手把紅箋書一紙上頭名字有郎君又雨中看牡丹詩云東風未放曉泥榦紅葉花開不柰寒待得天晴花已老不如攜手雨中看

侯繼圖妻任氏按全唐詩任氏蜀尙書侯繼圖妻繼圖讀書大慈寺忽桐葉飄墜上有詩云拭翠斂蛾眉爲�心中事搦管下庭除書成相思字此字不書石此字不書紙書在秋葉上願逐秋風起天下有心人盡解相思死天下負心人不識相思字有心與負心不知落何地後數年圖卜婚任氏方知桐葉句乃任氏在左綿書也

薛元曖妻林氏按全唐詩林氏濟南人隰城丞薛元曖妻元曖早卒林博涉五經有母儀令徳訓其子彥輔彥國彥偉彥云及侄摠播並登進士第衣冠榮之有送彥輔左貶詩云他日初投杼勤王在飲冰有辭期不罰積毀竟相仍謫宦今何在銜冤猶未勝天涯分越僥驛騎速毗陵腸斷腹非苦書傳寫豈能淚添江水遠心劇海云蒸明月珠難識甘泉賦可稱但將忠報主何懼點靑蠅

王霞卿按女仙圖王霞卿者藍田人才華淸贍節行尢髙進士鄭殷彜旅於會稽寓唐安寺樓見粉壁間有題云瑯琊王氏霞卿光啟三年陽春二月登於是閣臨軒軫恨睹物增悲𨿽觀煥爛之華但比淒涼之色時有輕綃捧硯小玉看題其詩曰春來引步彊尋遊恨睹煙霄簇寺樓舉目盡爲停待景雙眉不覺自如鉤鄭子依韻繼之曰題詩仙子此曾遊應是尋春別鳳樓賴得從來未相識免教錦帳對銀鉤霞卿乃故邑宰韓嵩自京師挈之任所嵩緣遇暴寇死鄭子往謁之霞卿以疾辭不見只令總角婢子輕綃持詩以贈之詩曰君是煙霄折桂身聖朝方切詔良臣正堪西上投知已何必遲畱見婦人鄭得詩抱慚而去

裴羽仙按詩話裴羽仙裴悅之妻也悅徵匈奴不歸妻思慕悲切作詩寄徵衣云深閨乍冷開香匣玉筋微微濕紅頰一陣金風殺柳條濃煙半夜成黃葉重重白練如霜雪獨下寒階轉淒切祇知抱杵搗秋砧不覺髙樓已無月時聽寒鴉自呼喚紗只有燈相伴幾轉齊紈又懶裁離鸞空逐金刀斷細想儀形執刀尺回刀剪破澄江色愁把金鍼信手縫惆悵無人試寬窄時時舉袖勻殘淚紅箋謾有千行字書中不盡心中事一半殷勤托邊使

王駕妻陳玉蘭按詩話陳玉蘭王駕之妻也駕戍邊玉蘭制衣並

閨藻部列傳三

南唐

昭惠後周氏按十國春秋南唐後主昭惠後周氏小字娥皇司徒宗之女十九歲歸皇宮通書史善歌舞尢工琵琶嘗爲壽元宗前元宗嘆其工以燒槽琵琶賜之蓋元宗寶惜之器也後嘗雪夜酣燕舉杯請後主起舞後主曰汝能創爲新聲則可矣後卽命箋綴譜喉無停音筆無停思俄頃譜成所謂邀醉舞破也又有恨來遲破亦後所制故唐盛時霓裳羽衣最爲大曲亂離之後絕不復傳後得殘譜以琵琶奏之於是開元天寶之遺音復傳於世未幾後疾革親取元宗所賜琵琶及平時約臂玉環爲後主別越三日殂於瑤光殿之西室時年三十有九

韓續姬按全唐詩南唐僕射韓續請韓熙載撰父神道碑奉一歌妓潤筆文成但敍譜系品續姬乞攺竄熙載還其所贈姬因題詩泥金雙帶而去詩云風柳搖搖無定枝陽臺雲雨夢中歸他年蓬島音塵絕畱取尊前舊舞衣

後周

梁意娘按梁意娘本傳五季周時瀟湘梁公女名意娘與李生有姑表李往來甚熟因中秋玩月與意娘潛通戀戀不去久之事露舅怒逐之繇是阻隔三霜時遇秋日意娘寄歌曰落花落葉落紛紛終日思君不見君腸欲斷兮腸欲斷淚珠痕上更添痕我有一寸心無人對君說願風吹散云訴與天邊月攜琴上髙樓樓髙月華滿相思彈未終淚滴冰弦斷人道湘江深未抵相思半江深終有底相思無邊岸君在湘江頭妾在湘江尾相思不相見共飲湘江水夢魂飛不到所欠惟一死入我相思門知我相思苦長相思兮長相憶短相思兮無盡極早知如此絆人心悔不當初莫相識李生得歌悲咽因托人進公曰令愛才華賢甥文藻天生佳偶幸未議婚不若妻之以塞外議公乃許焉按意娘宋詩以爲妓也今琴曲有湘妃怨其文卽所寄李生歌

遼

邢簡妻陳氏按遼史列女傳邢簡妻陳氏營州人父陘五代時累官司徒陳氏甫笄涉通經義凡覽詩賦輒能誦尢好吟詠時以女秀才名之年二十歸於簡有六子陳氏親教以經後二子抱朴抱質皆以賢位宰相統和十三年卒睿智皇后聞之嗟悼贈魯國夫人

耶律氏按遼史列女傳耶律氏太師適魯之妹小字常哥幼爽秀有成人風及長操行修潔自誓不嫁能詩文不苟作讀通歷見前人得失歷能品藻咸雍間作文以述時政其略曰君以民爲體民以君爲心人主當任忠賢人臣當去比周則政化平陰陽順欲懷遠則崇恩尙徳欲彊國則輕徭薄賦四端五典爲治教之本六府三事實生民之命淫侈可以爲戒勤儉可以爲師錯枉則人不敢詐顯忠則人不敢欺勿泥空門崇飾土木勿事邊鄙妄廢金帛滿當思溢安必慮危刑罰當罪則民勸善不寶遠物則賢者至建萬世盤石之業制諸部彊橫之心欲率下則先正身欲治遠則始朝廷上稱善時樞密耶律乙辛愛其才屢求詩常哥遺以回文乙辛知其諷己銜之太康三年皇太子坐事乙辛誣以罪按無迹獲免會見適魯謫鎭州常哥與俱嘗布衣蔬食人問曰何自苦如此對曰皇儲無罪遭廢我輩豈可美食安寢及太子被害不勝哀痛年七十卒於家

宋

孟蜀後主妃花�夫人按十國春秋孟蜀後主慧妃徐氏靑城人幼有才色父國璋納於後主後主嬖之拜貴妃別號花�夫人又升號慧妃常與後主登樓以龍腦末塗白扇扇墜地爲人所得蜀人爭效其制名曰雪香扇後主與避暑摩訶池上爲作小詞以美之國中傳誦徐氏長於詩詠仿王建作宮詞百首時人多稱之國亡入宋按�圍山叢談花�夫人蜀王建妾也後號小徐妃者大徐妃生王衍而小徐妃其女弟王衍時二徐坐遊燕污亂亡其國莊宗平蜀後二徐隨王衍歸中國半途遭害焉及孟氏再有蜀傳至昶則又有一花�夫人作宮詞者是也國朝降下西蜀而花�夫人又隨昶歸中國昶至且十日召花�夫人入宮而昶遂死昌陵後亦惑之嘗造毒屢爲患不能遂太宗在晉邸時數諫昌陵而未克去一日從上獵苑中花�夫人在側晉邸方調弓矢引滿擬走獸忽向射花�夫人一箭而死所傳多僞不知蜀有兩花�夫人皆亡國且殺其身按三家宮詞蜀主王建納徐耕二女姊爲淑妃妹爲貴妃俱善爲詩有藻思妹生衍衍卽位冊貴妃爲順聖太后淑妃爲翊聖太妃或卽以順聖爲花�夫人如詩話所稱小徐妃者是也及唐莊宗平蜀後孟知祥再有蜀傳孟昶靑城女費氏能屬文尢長於詩事昶得幸賜號花�夫人然則花�夫人果有二耶陶宗儀以孟昶納徐匡璋女拜爲貴妃別號花�夫人而以費氏爲誤蓋未詳王建之有徐妃孟昶之有費妃也意蜀主有前後之異而世傳夫人爲蜀主妃不及考其爲王爲孟爲徐爲費爲順聖爲花�耶今宮詞百首實孟昶妃費氏作不聞小徐妃云宋太祖平蜀花�夫人以俘見問其所作口占一絕云君王城上豎降旗妾在深宮那得知十四萬人齊解甲寧無一个是男兒楊用修雲宮詞之外尢工樂府蜀亡入汴書葭萌驛壁云初離蜀道心將碎離恨綿綿春日如年馬上時時聞杜鵑書未畢爲軍騎催行後人續之云三千宮女如花貌妾最嬋娟此去朝天只恐君王寵愛偏花�見宋祖猶作更無一个是男兒之句焉有隨昶行而書此敗節之語乎眞狗尾續貂矣按後山詩話費氏蜀之靑城人以才色入蜀宮後主嬖之號花�夫人效王建作宮詞百首國亡入宋太祖召使陳詩誦其國亡詩云君王城上豎降旗妾在深宮那得知十四萬人齊解甲更無一个是男兒按中山詩話孟蜀花�夫人號能詩而世不傳王平父因治廢書得一軸八九十首而存者三十餘篇按江行雜錄王平甫云花�宮詞三十二首今考王簡續成初集記才二十八首盡筆於此庶眞贗了然五雲樓閣鳳城間花木長新日月閒三十六宮連內苑太平天子坐昆山會眞廣殿約宮墻樓閣相扶接太陽靜甃玉階橫水岸禦鑪香燕撲龍牀龍池九曲遠相通楊柳絲牽兩岸風長似江南好春景畫船來去碧波中東內斜將紫禁通龍池鳳苑夾城中曉鐘聲斷嚴妝罷院院紗海日紅殿名新立號重光島上池臺盡放張但是一人行幸處黃金閣內鎖牙牀安排諸院接行廊水鑑周回十里彊靑錦地衣紅繡毯盡鋪龍腦郁金香夾城門與內門通朝罷巡遊到苑中每日中官祗候處滿堤紅艷立春風廚船進食簇時新侍坐無非列近臣日午殿頭宣索鱠隔花催喚打魚人立春日進內園花紅�輕輕嫩淺霞跪到玉階猶帶露一時宣賜與宮娃三面宮城近夾墻苑中池水白茫茫亦從獅子門前入旋見亭臺繞岸旁離宮別院繞宮城金板輕敲合鳳笙夜夜月明花樹底傍池長有按歌聲禦制新翻曲子成六宮才唱未知名盡將觱栗來抄譜先按君王玉笛聲旋移紅樹�靑苔宣使龍池再鑿開展得綠波寬似海水心樓殿勝蓬萊太虛髙閣淩波殿背倚城墻面浸池諸院各分娘子位羊車到處不教知修儀承寵往龍池掃地焚香日午時等候大家來院裏看教鸚鵡念宮詩才人出入每相隨筆硯將來繞曲池常向彩箋書大字忽防禦制寫新詩六宮官職總新除宮女安排入畫圖二十四司分六局禦前頻見錯相呼春風一面晚妝成偸折花枝傍水行卻被內監遙見故將紅豆打黃鶯梨園弟子簇池頭小樂攜來候燕遊旋把銀笙先按拍海棠花下合梁州殿前排燕賞花開宮女侵晨探幾回斜望花開遙舉袖傳聲先喚近臣來小球場近曲池頭宣喚勛臣試打球先向畫廊排禦幄管弦聲動立浮油供奉頭籌不敢爭上棚專喚近臣名內人酌酒才宣賜馬上齊呼萬歲聲殿前宮女總纖腰初學乘騎怯又嬌上得馬來才欲走幾回拋鞚抱鞍橋自教宮娥學打球玉鞍初跨柳腰柔上棚知是官家認徧徧長贏第一籌翔鸞閣外夕陽天樹影花光水接連望見內家來去處水門斜過罨樓船內人追逐采蓮時驚起沙鷗兩岸飛蘭棹把來齊拍水並船相鬥濕羅衣新秋女伴各相逢罨畫船飛別浦中旋折荷花伴歌舞夕陽斜照滿衣紅月頭支給買花錢滿殿宮娥盡數千遇著唱名都不應含羞急過禦牀前世所傳百首蓋擬作也按能攺齋漫錄僞蜀主孟昶納徐匡璋女拜貴妃號花�夫人意花不足擬其色似花�翾輕也又升號慧妃以號如其性也王師下蜀太祖命別護送途中作詞自解曰初離蜀道心將碎離恨綿綿春日如煙馬上時時聞杜鵑三千宮女皆芳樹妾最嬋娟此去朝天只恐君王寵愛偏陳無已以夫人姓費誤也

宋綬母按宋史宋綬傳綬外祖楊徽之無子家藏書悉與綬綬母知書每躬自訓教以故博通經史百家文章爲一時所尙綬遷兵部尙書參知政事時母尙在

蒨桃按侍兒小名錄拾遺寇萊公有妾曰蒨桃公因會贈歌姬以束綾蒨桃作二詩呈公曰一曲淸歌一束綾美人猶自意嫌輕不知織女寒窗下幾度拋梭織得成風勁衣單手屢呵幽窗軋軋度寒梭臘天日短不盈尺何似妖姬一曲歌公和云將相功名終若何不堪急景似奔梭人間萬事何須問且向樽前聽艷歌

盧氏按墨客揮犀蜀路泥溪驛天聖中有女郎盧者隨父往漢州作縣令替歸題於驛舍之壁其序略云登山臨水不廢謳吟是羽移商聊舒羈思因成鳳棲梧曲一闋聊書於壁後之君子覽者毋以婦人竊弄翰墨爲罪詞曰蜀道靑天煙靄翳帝裏繁華迢遞何時至回望錦川揮粉淚鳳釵斜�烏雲膩鈿帶雙垂金縷細玉佩玎璫露滴寒如水從此鸞妝添遠意畫眉學得遙山翠

張愈妻蒲氏按宋史隱逸張愈傳愈字少愚益州郫人雋偉有大志遊學四方屢舉不第隱於家文彥博治蜀爲置靑城山白雲溪杜光庭故居以處之喜奕棋樂山水遇有興𨿽數千里輒盡室往杜門著書未就卒妻蒲氏名芝賢而有文爲之誄曰髙視往古哲士實殷施及秦漢餘烈氛氳挺生英傑卓爾逸羣孰謂今世亦有其人其人伊何白雲隱君嘗曰丈夫趨世不偶仕非其志祿不可苟營營末途非吾所守吾生有涯少實多艱窮亦自固困亦不顚不貴人爵知命樂天脫簪散發眠云聽泉有峯千仞有溪數曲廣成遺趾吳興髙躅疏石通徑依林架屋麋鹿同羣晝遊夜息嶺月破云秋霖灑竹淸意何窮眞心自得放言遺慮何榮何辱孟春感疾閉戶不出豈期遂往英標永隔抒詞哽噎揮涕汍瀾人誰無死惜乎才賢已矣吾人嗚呼哀哉

唐氏按鳳陽府誌唐氏女子能書者梅聖兪有觀泗州唐氏書詩曰唐氏能書十載聞誰知精絕向紅裙百金競買蒲葵扇不必更求王右軍

陳安國妻謝希孟按閩書陳安國妻謝希孟伯景妹也伯景母通經子女皆自教希孟與兄並工詩賦所著詩百餘篇歐陽文忠稱其隱約深厚守禮不放有古幽閒淑女之風

曹禋妻周氏按蓼花洲閒錄熙寧末洛中有人耕於鳳凰山獲石碣方廣二尺餘乃婦人撰夫志銘云君姓曹氏名禋字禮夫世爲洛陽人三十歲兩舉不第卒於長安道中朝廷卿大夫鄕閭故老聞之莫不哀其孝友睦�篤行能文何其夭之如是耶惟兒聞之獨不然乃慰其母曰家有南畝足以養其親室有遺文足以教其子凡累乎陰陽之間者生死數不可逃夫何悲喜之有哉丙子年三月十八日卒以其年十月十五日葬於凰鳳山之原予姓周氏君妻也歸君室八載矣生子一人尙幼以其恩義之不可忘故作銘焉銘曰其生也天其死也天苟達此理哀哉何言其生也浮其死也休終何爲哉慰母之憂

延安夫人按陽關三疊延安夫人有詞行於世其暫止樂昌館寄姊妹蝶戀花云淚搵徵衣脂粉暖四疊陽關唱了千千徧人道山長山又斷蕭蕭風雨聞孤館惜別傷離方寸亂忘了臨行酒盞深和淺若有音書憑過雁東萊不似蓬萊遠﹝

按延安夫人墨莊漫錄以爲曾子宣內子蘇氏而老學庵筆記及詞話則又以魏夫人爲曾子宣妻未知孰是並存之﹞

魏夫人按詞話魏夫人曾子宣內子與朱淑眞爲詞友有春恨江神子寄夫云別郎容易見郎難幾多般懶臨鸞憔悴容儀陡覺縷衣寬門外紅梅將謝也誰信道不曾看曉妝樓上望長安怯輕寒莫憑欄嫌怕東風吹恨上眉端爲報歸期須及早休誤妾一春閒

吳安持妻王氏按冷齋夜話舒王女吳安持之妻蓬萊縣君工詩多佳句有詩寄舒王曰西風吹入小紗秋色應憐我憶家極目江山千里恨依然和淚看黃花舒王以楞嚴經新釋付之有和詩曰靑燈一點映紗好讀楞嚴莫憶家能了諸緣如幻夢世間惟有妙蓮花按墨莊漫錄王荊公女適吳丞相之子封長安縣君能詩嘗見親族婦女有服者帶白羅系頭子者因戲爲詩云香羅如雪縷新裁惹住烏雲不放回還似遠山秋水際夜來吹散一枝梅其姑丞相魚軒李氏侍從徐宥之女也亦能文有詩云絮如柳陌三春雨花落梨園一笛風百尺玉樓簾半捲夜深人在水晶宮皆婦人有才思者

張祺妻史琰按徐閎中黃庭堅綠菜贊跋山谷老人綠菜贊刻石於蘆山縣廟不記歲�典型儼存贊末有史君炎玉之句讀者多所未諭蓋指言眉陽望族史氏女名琰者琰字炎玉髫丱資穎嗜學蘋蘩�纊一不經意志業專確博古善績文張士儀諱誾少卿出守眉陽聞其才且賢納爲�嗣子履諱祺之婦炎玉之歸子履性素沖淡不事鉛飾服澣濯之衣日遊心於編簡翰墨平生臨覽之勝燕笑之適與子履詩詞酬唱格調閒雅久而盈篋手自敍次目曰和鳴集善用禿筆字體莊勁少卿愛重之殊不責以中饋之職厥後少卿幼子諱祉擢進士第調眉之靑神尉是時山谷老人謫居湆城溯流見介卿誦親親之好蓋少卿之室江南黃按察廉之女弟於山谷姑輩也炎玉配子履實其親表因騰書致綠菜爲信山谷珍其品以贊謝之有曰班我旨蓄維女博士史君炎玉猶古文校書之褒云蘆山楊與權諱巽先生年垂八十炎玉宅相也大觀間以行藝爲郡學正每休沐以甥禮侍見相與窮日論文且評課試近題淵源端緒不減道韞解圍之辯傳播諸生咸推仰焉與權謂其才美秀嘗見許於文章宗匠恐浸久湮沈無聞詳其本末屬閎中記敍載石勉從其請﹝附綠菜贊蔡之下彼江一曲有茹生之可以爲蔌蛙蠙之衣采采盈匊吉蠲洗澤不混沙礫芼以辛鹹宜酒宜餗在吳則紫在蜀則綠其臭味同遠故不錄誰其發之班我旨蓄維女博士史君炎玉﹞

趙令畤妻王氏按聶奉先續本事詩趙令畤字徳璘善詞王氏幼聰慧父爲擇配未偶壯年不嫁作詠懷詩曰白藕作花風已秋不堪殘睡更回頭晚雲帶雨歸飛急去作西一枕愁趙鰥居見書遂求婚焉乃二十八字媒也

唐曁潛妻陳氏按墨莊漫錄唐曁潛亨質肅公猶子余母之舅也早退隱居襄陽著春秋政典以周官定臧否鄒志完爲序娶陳氏蜀人令徳純茂尢工文章大觀中先君爲郡學官代還時以詩送別余母一云念別每驚魂流年多病身惟我延陵子情眞意更親分攜無淚盡望遠起愁新老眼將何暖音書不厭頻二云雪意亂江云江梅漸放春雁歸人去後愁與歲華新榮路君方振園居我豈貧惟餘憂我念相憶莫沾巾

李格非妻女按宋史文苑李格非傳格非字文叔濟南人妻王氏拱辰孫女亦善文女淸照詩文尢有稱於時嫁趙挺之子明誠自號易安居士按淸波雜誌趙明誠待制妻易安李夫人嘗和張文潛洛溪中興頌碑長篇二以婦人而廁眾作非思有深致者能之乎五十年功如電掃華淸花柳咸陽艸五坊供奉鬥鷄兒酒肉堆中不知老胡兵忽自天上來逆胡亦自姦雄才勤政樓前走胡馬珠翠踏盡香塵埃何爲出戰輒披靡傳致荔枝多馬死堯功舜徳本如天安用區區紀文字著碑銘徳眞陋哉乃令神鬼磨山崖子儀光弼不自猜天心悔禍人心開夏月鑑當深戒簡策汗靑今具在君不見當時張說最多機𨿽生已被姚崇賣君不見驚人廢興傳天寶中興碑上今生艸不知負國有姦雄但說成功尊國老誰令妃子天上來虢秦韓國皆天才苑桑羯鼓玉方響春風不敢生塵埃姓名誰復知安史健兒猛將安眠死去天尺五抱甕峯峯頭鑿出開元字時移勢去眞可哀姦人心醜深如崖西蜀萬里尙能反南內一閉何時開可憐孝徳如天大反使將軍稱好在嗚呼奴輩乃不能道輔國用事張后尊乃能念春薺長安作斤賣頃見易安族人言明誠在建康日易安每值天大雪卽頂笠披蓑循城遠覽以尋詩得句必邀其夫賡和明誠每苦之也易安父文叔元佑館職按瑯嬛記趙明誠幼時其父將爲擇婦明誠晝寢夢誦一書覺來惟憶三句云言與司合安上已脫芝芙艸拔以告其父其父爲解曰汝待得能文詞婦也言與司合是詞字安上已脫是女字芝芙艸拔是之夫二字非謂汝爲詞女之夫乎後李翁以女女之卽易安也果有文章易安結褵未久明誠卽負笈遠遊易安殊不忍別覓錦帕書一剪梅詞以送之詞曰紅藕香殘玉簟秋輕解羅裳獨上蘭舟雲中誰寄錦書來雁字回時月滿樓花自飄零水自流一種相思兩處閒愁此情無計可消除才下眉頭卻上心頭易安以重陽醉花陰詞函致明誠明誠嘆賞自愧弗逮務欲勝之一切謝客忘食忘寢者三日夜得五十闋雜易安作以示友人陸徳夫徳夫玩之再三曰只三句絕佳明誠詰之答曰莫道不消魂簾捲西風人似黃花瘦政易安作也按貴耳集易安居士李氏趙明誠之妻金石錄亦筆削其間南渡以來常懷京洛舊事晚年賦元宵永遇樂詞云落日鎔金暮云合璧已自工致至於染柳煙輕吹梅笛怨春意知幾許气象更好後疊云於今憔悴風鬟霜鬢怕見夜間出去皆以尋常語度入音律煉句精巧則易平淡入調者難其秋詞聲聲慢云尋尋覓覓冷冷淸淸淒淒慘慘戚戚此乃公孫大娘舞劍器手本朝非無能詞之士未曾有一下十四疊字者用文選諸賦格後又云梧桐更兼細雨到黃昏點點滴滴又疊字俱無斧鑿痕更有一奇字云守定兒獨自怎生得黑黑字不許第二人押婦人中有此文筆殆間气也文粹拾遺李易安賀人孿生啟中有云無午未二時之分有伯仲兩楷之侶旣系臂而系足實難弟而難兄玉刻雙璋錦挑對褓注曰任文二子孿生徳卿生於午道卿生於未張伯楷仲楷兄弟形狀無二白汲兄弟母不能辧以五色彩繩一系於臂一系於足

紫竹按瑯嬛記紫竹大觀中有方喬者樂至人也與女子紫竹甚相得竹贈以生查子詞云晨鶯不住啼故喚愁人起無力曉妝慵閒弄荷錢水欲呼女伴來鬥艸花陰裏嬌極不成狂更向屏山倚又云思郎無見期獨坐離情慘門戶約花關花落輕風颭生怕是黃昏庭竹和煙黯斂翠恨無涯彊把蘭缸點紫竹工詞善於調謔恆謂天下無其偶自得方喬目爲重寶尺牘之間往往呼之時紫竹有南番桃花片重數錢色如桃花而明瑩如橊肉市之得百金因戲以菩薩蠻詞寄方喬曰與郎眷戀何時了愛郎不異珍和寶一寶百金償算來何用郎戲郎郎莫恨珍寶何須論若要買郎心憑他萬萬金喬爲之撫掌方長夏喬讀書於種梅館懷思紫竹至於忘食一日紫竹忽遺以書其大略云欲結朱繩應須素節泣珠成淚久比鮫人流火爲期聊同織女春風鴛帳裏不妨雁語驚寒暮雨雀屏中一任雞聲唱曉喬答之詞亦多瑋麗柬尾附以玉樓春詞曰綠陰撲地鶯聲近柳絮如綿煙艸櫬雙鬟玉面碧人一紙銀鉤靑鳥信佳期遠卜淸秋夜桐樹梢頭明月掛天公若解此情深今歲何須三月夏紫竹投誓書於喬因寄踏莎行一闋云筆銳金鍼墨濃螺黛盟言寫就囊兒袋玉屏一縷獸鑪煙蘭房深處深深拜芳意無窮花箋難載簾前細祝風吹帶兩情願得似堤邊一江淥水年年在紫竹旣爽秋期方喬憾惋蹉跎時景忽復靑陽喬以尺牘故相譏調紫竹爲菩薩蠻詞雜以戲語以解之曰約郎共會西廂下嬌羞竟負從前話不道一暌違佳期難再期郎君知我愧故把書相詆寄語不須慌見時須打郎喬復以詞戲答云秋風卽擬同衾枕春歸依舊成孤寢爽約不思量翻言要打郎鴛鴦如共耍玉手何辭打若再負佳期還應我打伊紫竹約方喬於望雲門暫會因於墻陰之下閒履蒼苔鞋底盡濕而方不至俄聞人語遂歸繡闥獨倚畫屏不勝悵恨作踏莎行一闋寄方云醉柳迷鶯懶風熨艸約郎蹔會閒門道粉墻陰下待郎來蘚痕印得鞋痕小花日移陰簾香失裊望郎不到心如搗避人愁入倚屏山斷魂還向墻陰繞紫竹與方喬久別而想象難眞因覓銀光紙序其悲愁眷戀之意復綴以卜算子詞云繡閣鎖重門攜手終非易墻外憑他花影搖那得疑郎至合眼想郎君別久難相似昨夜如何繡枕邊夢見分明是紫竹愛綴詞一日手李后主集其父元伯問曰後主詞中何處最佳答曰問君能有幾多愁恰似一江春水向東流元伯默然及是遂以女妻喬

黃友妻陳氏按溫州府誌陳氏黃友妻平陽人讀書知詩事舅姑盡婦道常送夫通判澶州作賀新郎詞以勉之友至澶州與郭藥師血戰破裂唇齒奪路詣京師後戰死

聶勝瓊按靑樓記聶勝瓊宋時名妓也資性慧黠李之問詣京師見而悅之遂與結好及將行勝瓊餞別於蓮花樓別旬日復作鷓鴣天詞寄之云玉慘花愁出鳳城蓮花樓下柳靑靑淸尊一曲陽關調別个人人第五程尋好夢夢難成況誰知我此時情枕前淚與�前雨隔个兒滴到明李以置篋中抵家爲其妻所得問之具以實告妻愛其詞遂出裝貲爲夫娶歸瓊至損其妝飾委曲奉事主母終身和好無間隙焉

李少云按彥周詩話有李氏女者字少云本士族夫死無子棄家著道士服往來江淮間僕頃年見之金陵其詩有云幾多柳絮風翻雪無數桃花水浸霞殊無脂澤气又喜煉丹砂僕亦得其方大抵類魏伯陽法而又銖兩加精詳者也嘗語僕曰我命薄政恐不能成此藥耳後二年再見之其瘦骨立蓋丹未成而少云已病僕問曰子丹成欲仙乎惟甚瘦則鶴背能勝也笑曰忍相戲耶病中作梅花詩云素艷明寒雪淸香任曉風可憐渾似我零落此山中尋卒後檢方書見丹法及此詩錄之

韓玉父按名媛詩歸韓玉父宋南渡時女子也其題漠口鋪詩自序云妾本秦人先大父嘗仕於朝因亂遂家錢塘幼時易安處士教以學詩及笄父母以妻上捨林子建去年林得官歸閩妾傾藏囊以助行林許秋冬遣騎迎妾久之杳然不免攜女奴自錢塘而之三山比至林已官旰江矣因而復回延平由順昌假道武昭而去嘆客旅之可厭笑人事之多乖因理髮漠口鋪漫題數語於壁詩雲南行逾萬山復入武陽路黎明與雞興理髮漠口鋪旰江在何所極目煙水暮生平良自珍羞爲浪子婦知君非秋胡彊顏且西去

鄭文妻孫氏按詞話孫夫人秀州鄭文妻也鄭爲太學上捨久寓行都孫寄以憶秦娥云花深深一鉤羅襪行花陰行花陰閒將柳帶試結同心耳邊消息空沈沈畫眉樓土愁登臨愁登臨海棠開後望到如今此詞爲同捨所見傳播一時酒樓妓館無不歌之

祝磯妻徐氏按蘇州府誌徐氏郡人通判壽之女祝磯妻敏慧能詩孫覿以爲不類婦人女子其筆墨畦徑多出於杜甫而淸平沖淡蕭然出塵其賦尢工有閨秀集二卷傳於世雅山嘗侍夫人坐有言太素脈類妖妄者夫人徐曰醫和視晉侯之疾而曰良臣將死天命不佑非太素脈乎其學識明辯類如此

黃公銖母按遊宦紀聞黃公銖字子厚富沙浦城人與朱文公爲交友長於詩劉潛夫宰建陽刻其谷城集於縣齋黃之母筆力甚髙世南嘗見黃親錄詞稿今載於此云先妣沖虛居士少聰明穎異絕人於書史無所不讀一過輒成誦年三十先君捐棄卽抱貞節以自終平生作爲文章詩詞甚富晚遭回祿�無餘僅存數篇皆膾炙在人者因訪求得之適予與景紹主簿有好且屢見索敬書以贈紹興三年中春二十有四日景紹則太參鄭公昭先也其滴滴金詞雲月光飛入林前屋風策策度庭竹夜半江城擊柝動寒梢棲宿等閒老去年華促祇有江梅伴幽獨夢繞夷門舊家山恨驚回難續又菩薩蠻云闌干六曲天圍碧松風亭下梅初白臘盡見春回寒梢花又開曲瓊閒不捲沈燎看星轉凝�小裴回雲間徵雁來少年遊雲雨晴雲斂煙花澹蕩遙山凝碧驅車問徵路賞春風南陌正雨後梨花幽艷白悔��過了寒食歸家漸春暮探酴�消息又季溫老友歸樵陽人來閒書因以爲寄云秋寂寞秋風夜雨傷離索傷離索老懷無柰淚珠零落故人一去無期約尺書忽寄西飛鶴故人何在水村山郭又醉思仙云晚霞紅看山迷暮靄煙暗孤松動翩翩風袂輕若驚鴻心似鏡鬢如雲弄淸影月明中謾悲涼歲冉冉蕣華漸攺衰容前事銷凝久十年光景��念云軒一夢回首春空彩鳳遠玉簫寒夜悄悄無窮嘆黃塵久埋香玉斷腸揮淚東風

崔球妻按詩話崔球久居太學夢歸見其妻秉燭寫詩相寄後得來詩恍惚夢中之句夢之夕乃妻作詩時也詩云數日相望極須知志气迷夢魂不怕險飛過大江西

劉鼎臣妻按古杭雜記婺州劉鼎臣赴省試臨行其妻作鷓鴣天詞云金屋無人夜剪繒寶釵翻過齒痕輕臨行執手殷勤送襯取蕭郎兩鬢靑聽囑咐好看成千金不抵此時情明年宴罷瓊林晚酒面微紅相映明

易祓妻按古杭雜記易祓字彥章潭州人以優校爲前廊久不歸其妻作一剪梅詞云染淚修書寄彥章貪做前廊忘卻回廊功成名遂不還鄕石作心腸鐵作心腸紅日三竿懶畫妝虛度韶光瘦損容光未知何日得成雙羞對鴛鴦懶對鴦鴛

朱淑眞按詩話朱淑眞錢塘人幼警慧善讀書早失父母嫁市井民家其夫�惡可厭淑眞抑鬱不得志作詩多憂怨之思題圓子雲輕圓絕勝雞頭肉滑膩偏宜蟹眼湯縱有風流無處說已輸湯餅試何郎蓋自傷其非偶也宛陵魏端禮輯其詩詞名曰斷腸集

蘇小娟

閨藻部列傳四

元

趙孟俯妻管道升詞話松雪夫人管仲姬生泖西小蒸至今其路尙名管道工詩善畫竹亦能小詞嘗題漁父圖云人生貴極是王侯浮利浮名不自由爭得似一扁舟弄月吟風歸去休松雪和云渺渺煙波一葉舟西風木落五湖秋盟鷗鷺傲王侯管甚鱸魚不上鉤按松江府誌管夫人名道升字仲姬泖西小蒸人趙孟俯妻封吳興郡夫人天姿開朗徳容俱備翰墨詞章不學而能嘗手書金剛經至數十卷以施名山天子命夫人書千字文敕玉工磨玉軸送祕書監裝池收藏又嘗畫墨竹及設色竹圖以進蒙賜內府上尊酒謁興聖宮皇太后命坐賜食恩意優渥受知兩宮卒年五十八

虞汲妻楊氏按崇仁縣誌楊氏四川仁壽縣人宋國子祭酒文仲女元翰林編修虞汲妻文仲守漳州偕汲與楊氏於任所子集甫三歲知讀書嶺外無刻本楊能默記四書及春秋左傳歐蘇文稿口以授集比還長沙得刻本集已盡通大義至家崇仁汲遣集與弟盤從艸蘆先生遊楊輒諭以當師其學行故二公以二難著人稱楊母云

李敍妻姚氏按太平府誌姚氏贈將仕郎太平教授李敍妻幼通經史教子習翼成名儒集賢直學士吳澄銘其墓

沈生妻張氏按松陽縣誌張氏名玉娘字若瓊父授以孝經女訓過目成誦家多積書玉娘竊玩益深所作文詞不下漢之班姬自號一貞居士父母擇配沈生生從父宦遊病羸不起玉娘年二十四矢志守節臨帷哀慟恨不同生忽夜夢沈生駕輦相迎卽披衣起坐謂侍兒曰吾事定矣未逾月竟不食而殞父母痛之與生�葬於附郭楓林玉娘舊玩能言鸚鵡及侍兒翠紅俱悲鳴死並以殉葬名其冢曰鸚鵡玉娘遺稿曰蘭雪或至京師學士虞伯生歐陽元讀其詩至山之髙月出小月之小何皎皎我有所思在遠道一日不見兮憂心悄悄撫幾嘆曰可與國風艸虫並稱豈婦人女子之所能及耶

傅汝礪妻孫蕙蘭按輟耕錄新諭傅汝礪若金嘗序其妻遺稿云故妻孫氏蕙蘭早失父母父周卿先生以孝經論語及凡女誡之書教之詩固未之學也因其弟受唐詩家法於庭取而讀之得其音格輒能爲近體五七言語皆閒雅可誦非苟學所能至者然不多爲又恆毀其稿家人或竊收之令勿毀則曰偶適情耳女子當治織組紃以致其孝敬辭翰非所事也旣卒家人哭而稱之因出其稿得五言七首七言十一首五七言未成章者廿六句特爲編集成帙題曰綠遺�序而藏之五言詩曰里人初起前柳正嬌捲簾衝落絮開鏡見垂條坐對分金綫行防拂翠翹流鶯空巧語倦聽不須調右一

小閣烹香茗�簾下玉鉤燈光翻出鼎釵影倒沈甌婢奉消春困親嘗散暮愁吟詩因坐久月轉晚妝樓右二

燈前催曉妝把酒向髙堂但願梅花月年年映壽觴右

三采閣閉朝寒妝成擬問安忽聞春雪下喚婢捲簾看右

四粲粲梅花樹盈盈似玉人甘心對冰雪不愛艷陽春右

五小小春羅扇團團秋月生蟠桃花樹裏繡得董成右

六自拂眉黛何曾慣得愁若教如翠柳便恐不禁秋右

七七言詩曰樓前楊柳發靑枝樓下春寒病起時獨坐小無气力隔簾風亂海棠絲右一

綠�寂寞掩殘春繡得羅衣懶上身昨日翠帷新病起滿簾飛絮正愁人右

二小妹方才習孝經可憐嬌怯性偏靈自尋女誡前讀嗔道家人不與聽右三

幾點梅花髮小盆冰肌玉骨伴黃昏隔久坐憐淸影閒劃金釵記月痕右

四繡被寒多未欲眠梨花枝上聽春鵑明朝又是淸明節愁見人家買紙錢右五

春雨隨風濕粉墻園花滴滴斷人腸愁紅怨白知多少流過長溝水亦香右六

春風昨夜碧桃開正想瑤池月滿臺欲折一枝寄王母靑鸞飛去幾時來右七

空�日晚雨才幹小婢相隨倚畫欄金釵誤掛緋桃落羅袖愁依翠竹寒右八

小今夕繡鍼閒坐對銀蟾整翠鬟凡世何曾到天上月宮依舊似人間右

九乞巧樓前雨乍晴彎彎新月伴星鄰家小女都相學斗取金盆看五生右十

庭院深深早閉門停鍼無語對黃昏碧紗外初生月照見梅花欲斷魂右

十一未成章詩曰露下庭梧葉風吹月桂花登樓聞過雁開戶見棲�繡簾當雪捲銀燭背風然雪晴山顯翠風暖水生紋萱艸當階綠櫻桃落地紅芍藥開時病荼落處愁玉釵簪茉莉羅扇繡芙蓉前垂柳分春色鏡裏幽蘭對曉妝花間影過那知燕柳外聲來不見鶯慈親教婢回金剪嬌妹嗔人奪繡鍼妝成寶鏡楊花過行出珠簾燕子歸自傾甕裏春泉水親灌�前石竹花海棠帶雨胭脂重楊柳凝煙翡翠濃若金旣喪妻哀戚之情多見於詩悼亡曰驚�吹羅幕明月照階戺春艸忽不芳秋蘭亦同死斯人蘊淑徳夙昔明詩禮靈質奄獨化孤魂將安止迢迢湘西山湛湛江中水水深有時極山髙有時已憂思何能齊日月從此始右一

皇天平四時白日一何遽勤儉畢婚姻新人忽復故衾裳斂遺襲棺槨無完具送葬出北門徘徊怛歸路玉顏不可恃況乃紈與素累累花下墳鬱鬱塋西樹他人亮同此胡爲獨哀慕右二

新婚誓偕老恩義永且深旦暮爲夫婦哀戚奄相尋涼月燭西樓悲風鳴北林空帷奠巾櫛中房虛織辭章余婉孌琴瑟有餘音眷言瞻故物惻愴內不任豈無新人好焉知諧我心掩穴撫長暮涕下沾衣襟右三

人生貴有別室家各有宜貧賤遠結婚中心兩不移前日良宴會今爲死別離親戚各在前臨訣不成辭旁人拭我淚令我要裁悲共盡固人理誰能心勿思右四

感獨曰幽幽蕙艸晚靡靡蘭芳斷皎皎夜泉人冥冥不復旦流塵棲暗壁涼吹經虛幔無論歡意消日復愁思亂魂傷夕方永气變秋將晏當慘斷素捐篋悲柔翰憶初成好合誓且同憂患何言遂長終獨處增永嘆寤寢忽如在展轉驚復散念玆何嗟及哀至聊自判百日曰人生悲死別矧在心相知新婚未及久杳杳去何之昔爲連理木今爲斷腸枝相去時幾何百日奄在玆虧月有圓夕逝水無還期棄置非人情何以爲我思入室曰妝閣閉長夜幽蘭坐復春猶疑挑錦字不見掩羅巾故物空在目蕭條生网塵右一

虛明月滿芳砌綠苔滋花間時染翰尙憶解題詩寂寞幽泉下貞心空自知右二

追和蕙蘭曰小開盡碧桃枝憶得靑鸞化去時昨夜秋風妒幽怨夢中吹斷素琴絲右一江上愁時復值春帶圍寬盡不宜身階前舊種櫻桃樹日暮飛花故著人右二

嗟乎孫氏之詩依乎禮義汝礪之詩哀而不傷舉得性情之正是可傳也已

吳伯固女按詩話昭武吳伯固女貌美聰慧其夫詣闕上書稱旨送太學三年不回吳氏作詩寄之略云昔君曾奏三千牘凜凜文風誰敢觸鄕老薦賢親獻書邦侯勸駕勤推轂馬頭三控登長途謂君此去離場屋整頓羅衣出送君珠淚盈盈垂兩目枕前一一向君言臨行猶自叮嚀囑得沾寸祿歸已榮莫遣妾心成局促秋深冬暮風雪寒對鏡懶把金蟬簇夢魂夜夜到君邊覺來寂寞鴛鴦獨此時行坐厭�紗忍淚含情眉黛蹙古人惜別日三秋不知君去幾多宿山髙水闊三千里名利驅人復爾爾昔年曾撥伯牙弦未遇知音莫怨天去年又奏相如賦漢殿依前還不遇朝朝暮暮望君歸日在東隅月在西碧落翩翩飛過雁靑山切切子規啼望盡一月復一月不見音容寸腸結又聞君是河東來夜夜不教紅燈滅雞鳴犬吠側耳聽寂寂不聞車馬音自此知君無定止一片情懷冷如冰旣無黃耳寄家書也合隨時托魚雁日月逡巡又一年何事歸期杳難踐堂上雙親發垂白室中兒女嗚嗚泣八月涼風滿道途好整徵鞍尋舊迹

余季女按名媛詩歸余季女臨海儒家女也有容徳善屬文贅水宗道月餘宗道愧己不若輒辭歸閉門讀書久不往余裁詩五章招之其一章云妾誰怨兮薄命一气孔神兮化生若甑春山娟兮秋水淨秉貞潔兮妾之性聊歌兮遣興其二章云夜夢兮食梨命靈氛兮與余占之曰行道兮遲遲斂角枕兮粲如風動帷兮心悲三章云云黯黯兮雪飛棘夫子介兮如石苦復畱兮不得望平原兮太息涕泗橫兮沾臆四章云送子去兮春樹靑望子來兮秋樹零樹有枝兮枝有英我何爲兮獨煢煢子在此兮山城五章云織女兮牛郎豈爲化兮爲參商欲徑度兮河無梁霜露侵襲兮病偃在�嗟嗟夫子兮誰爲縫裳宗道卒不聽忽夢餘來訣曰妾委蛻矣子盍送我旣而訃至宗道未幾悲死

葉正甫妻劉氏按輟耕錄洞庭劉氏葉正甫妻甫久客都門劉寄衣侑以詩云情同牛女隔天河又喜秋來得一過歲歲寄郎身上服絲絲是妾手中梭剪聲自覺和腸斷綫腳那能抵淚多長短只依先去樣不知肥瘦近如何

郭暉妻按詩話雋永士人郭暉因寄問安誤封一白紙去其細君得之乃寄一絕云碧紗下啟緘封一紙從頭徹尾空應是仙郎懷別恨憶人全在不言中

錢塘曹氏按筆記錢塘女士有雪齋曹氏以才諝稱於人嘗持所著詩文介其師丘公自陳幼獲見於酸齋貫公恕齋班公而猶未及謁廉夫先生復偕乳母訪之洞庭太湖間爲歌詩鼓琴以寫山川荒落之悲引關雎雉朝飛以和白雪之章廉夫大賞敍其曹氏弦歌集

薛氏二女按聯芳樓記吳郡富室有薛姓者至正初居於閶闔門外以鬻米爲業生二女長蘭英次蕙英皆秀�能賦詩父於宅後建一樓以處之名曰蘭蕙聯芳樓適承天寺僧善水墨寫蘭蕙乃以粉灰四壁邀僧請繪於上登者藹然如入春風之室二女日夕吟詠其間有詩數百首號曰聯芳集好事者往往傳誦時會稽楊鐵崖制西湖竹枝詞和者百餘家鏤板書肆二女見之笑曰西湖有竹枝曲東吳獨無竹枝曲乎乃效其體作蘇臺竹枝詞十章曰姑蘇臺上月團團姑蘇臺下水潺潺月落西邊有時出水流東去幾時還館娃宮中麋鹿遊西施去泛五湖舟香魂玉骨歸何處不及眞娘葬虎丘虎丘山上塔層層靜夜分明見佛燈約伴燒香寺中去自將釵釧施山僧門泊東吳萬里船烏啼月落水如煙寒山寺裏鐘聲早漁火江楓惱客眠洞庭余柑三寸黃笠澤銀魚一尺長東南佳味人知少玉食無由進上方荻芽抽筍楝花開不見河豚石首來早起腥風滿城市郎從海口販鮮回楊柳靑靑楊柳黃靑黃變色過年光妾似柳絲易憔悴郎如柳絮太顚狂翡翠雙飛不待呼鴛鴦並宿幾曾孤生憎寶帶橋頭水半入吳江半太湖一緺鳳髻綠如雲八字牙梳白似銀斜倚朱門翹首立往來多少斷腸人百尺樓臺倚碧天闌干曲曲畫屏連儂家自有蘇臺曲不去西湖唱采蓮鐵崖見其�手題二詩於後曰錦江只見薛濤箋吳郡今傳蘭蕙篇文采風流知有日連珠合璧照華筵難弟難兄並有名英英端不讓瓊瓊好將筆底春風句譜作瑤箏弦上聲自是名播遠邇咸以爲班姬蔡女復出易安淑眞而下不足論也其樓下瞰官河昆山有鄭生者亦甲族其父與薛素厚生興販抵郡泊舟樓下依薛爲主薛以其父故待以通家子弟往來無間生靑年气韻溫和性質俊雅二女在樓窺見以荔枝一雙投下生會其意旣而更深漏靜月墮河傾生立船頭如有所俟忽聞樓啞然有聲頃刻則二女以秋千繩索垂一竹兜墜於前生乃乘之而上盡繾綣之意焉長女口占詩一首與生曰玉砌雕闌花兩枝相逢恰是未開時嬌姿未慣風和雨分付東君好護持次女亦吟一首云寶篆香煙燭影低枕屏搖動鎭帷垂風流好似魚游水才過東來又向西生至曉乘之而下自是無夕不會二女吟詠頗多不能盡記生恥無以答一夕見女書篋內有剡溪玉葉箋遂濡毫題一詩於上曰誤入蓬山頂上來芙蓉芍藥兩邊開此身得似偸香蝶遊戲花叢日幾回二女得詩喜甚藏之篋笥一夕中夜之後生忽悵然曰我本羈旅江湖托迹門下今日之事尊人罔知一旦事迹彰聞則樂昌之鏡或恐從此而分延平之劍不知何時再合也因哽咽泣下二女曰妾久處閨闈粗通經史非不知鉆穴可醜韞櫝可佳也然而秋月春花每傷虛受曩者竊窺宋玉之容自獻卞和之璧感君不棄特賜俯從𨿽六禮之未行諒一言之已定方欲同歡衾枕永奉巾櫛柰何遽出此言自生疑阻他日機事彰聞親庭譴責若從妾所請則終奉箕帚於君家如不遂所圖則求我於黃泉之下必不再登他門也生聞言不勝感激未幾生父以書督生還家女之父見生盤桓不去亦頗疑之一日登樓於篋中得生詩大駭然事已至此乃以書抵生父諭其意生父如所請仍命媒氏通二姓之好問名納采贅以爲婿生年二十有二長女年二十幼女年十八矣

陳氏按松江府誌陳氏錢塘儒家女其夫爲縣曹吏因兵亂隸軍籍戍於華亭夫久出不還聞雁有感因題於華亭戍壁曰浪喜燈花落又生夜寒頻放剪刀聲遊鴻不寄徵夫信顧影娉婷無限情或勸之曰若美且慧往富室爲紅女不猶愈於守空戍乎答曰饑寒小事耳夫節莫大焉久之夫還人咸頌之

徐嗣元女按閩書徐嗣元女至正間靑田寇侵縣女爲兵所掠作詩寫懷語意悲切詩雲萬水千山去路賒靑�踏破幾層沙山登絕頂重逢嶺水渡深淵不到涯雁字只傳夫與子魚書難寄母和爺回頭遙望鄕關處云下峯前是我家

雷徳潤妻遊氏婦範氏附

按建安縣誌遊氏雷徳潤妻善書能文無子默禱於神夢黑熊行天遂生機機貴贈建安郡君機妻範亦贈建安郡君通書記作字有楷法善治家事人謂婦道母儀皆無可愧

施伯仁妻鄭允端按列朝詩集錢惟善杜寅肅雍集敍傳曰鄭允端字正淑宋太師尙書左丞相魏國淸之後居吳中號花橋鄭家嫁同郡施伯仁能詩文內則至正丙申妖兵據城家爲盜所破年三十得疾而卒宗族私謚曰貞懿有集曰肅雍自爲之序

明

周伯玉妻郭眞順按名山藏列女記郭眞順潮州周伯玉妻幼受書於其父教諭因旁通經史諸家尢精數學能詩文歸伯玉家元亂避地居村寨太祖定天下嶺南歸附再遣指揮兪良輔來徵諸寨之未服者一寨皆恐誅眞順作兪將軍引遮道上之並言寨人無逆狀兪將軍覽詩大喜一寨皆全後與伯玉偕隱於縣西之後池子三碏彥敬礪彥作礦彥器分授三經坐而聽其夜誦各與百錢記徧數誦𨿽如流必錢盡乃已後皆以儒徵眞順卒年百二十五歲遺命喪不供佛祭不焚楮子孫遵行之按列朝詩集兵下嶺南指揮兪良輔徵諸寨之未服者眞順從伯玉居溪頭寨作詩遮道上輔曰將軍開國之武臣早附鳳翼攀龍鱗煙雲黯慘蔽九野半夜捧出扶桑輪前年領兵下南粵眼底羣雄盡流血馬蹄帶得淮河冰灑向江南作晴雪潮陽僻在南海濱十載不斷干戈塵客星移處萬里外天子亦念遐方民將軍髙名邁千古五千健兒猛如虎輕裘緩轡踏地來不減襄陽晉羊祜此時特奉明主恩金印斗大龜龍紋大開藩衛制方面期以忠義酬明君宣威布徳民大悅把菜一笠誰敢奪黃犢春耕萬隴云犛牛夜臥千秋月去歲壺陽戍守時下車愛民如愛兒壺山蒼蒼壺水碧父老至今歌詠之欲爲將軍紀勛績天家自有麒麟筆願屬壺民歌太平磨崖勒盡韓山石

範氏按名山藏列女記範氏淸江人宋範�孫女洪武初召爲女史授孺人髙後問之曰何代女後最賢家法最正對曰其惟趙宋乎髙後使錄其事以進誦而聽之凡降內旨多範纂定後賜老歸家

解開妻髙妙瑩按名山藏列女記髙妙瑩字叔婉解開之妻縉母也父若鳳元時知封州元末世風奢僭妙瑩獨尙簡整從父官邸悉通經史傳記善小楷曉音律算數女工極其敏妙旣歸事舅姑孝謹與開相敬如賓元末舅氏解子元起兵攻賊爲賊所執死之若鳳亦攻賊廣中中流矢死兄鏜巨銓皆以舉義兵死於軍外內家屬流離妙瑩喪葬合禮時亂離無書妙瑩手書孝經古文杜詩授縉與其兄綸爲言宋元來政治民事記及時日無所遺謬臨盡謂子孫曰吾年七十餘子孫滿前過吾父母兄弟遠矣但當與汝曹永訣不得不悲耳因泣數行下家人皆泣遽止之曰死猶枯株體魄如遺送葬備物於亡無益金珠寶貝更能爲禍吾經亂離所見多矣葬我必依近地素衾結朴棺深隧遂端坐而歿所著有酒食議女徳議若干捲髙文海死節事一卷文海卽其兄巨也

內尙書陳瑞貞按番禺縣誌陳二妹字瑞貞仲裕女也在乳不啼晬日設物則左取印右取筆家人知爲不凡甫能言窺父書因指數字教之異日不忘比長女工過目輒曉聞愛親敬長之言必反復致問孝經內則列女傳女誡諸書皆潛心講究足迹未嘗至中門洪武初設內六尙書事詔選民間淑女分司陳被選入見卽令兼之善六書知大義宮嬪咸師事焉二十四年命爲司彩歸省仍給祿養其家旣歸閫範嚴肅子侄罕得見有司候饋皆辭卻之文皇卽位以陳熟知典故召復原職以病終於宮帝後爲之涕泣遣中使護喪歸葬於陳家村香子山

鄭琚妻江日全按閩書江日全鄭琚妻早寡有皎節洪武中詔徵節婦之有才學者入教宮人江應選入見賜今名欽授內府女官久之遣官取其家屬馳驛賜第上崩送歸成祖卽位遣司禮太監李培賫幣帛宣入爲內尙寶卿仍賜第京師以居十五年請老詔遣內官護歸卒於家

女官黃惟徳按南海縣誌黃惟徳洪武二十年選入宮命爲司寶初名阿妹永樂初賜今名信任益隆宣徳七年乞骸骨歸南海皇太后命圖及爲詩送之

安效妻張貞素按無錫縣誌張貞素者安效妻讀書能文爲其弟志曰張存字元理予母弟也予父諱秉恆世居無錫梅村仕爲處州龍泉尉母葉氏艱於得子日夕拜禱觀音大士現形前予母遂孕而生弟弟白�如脂聰明俊朗有詞藻年十三爲諸生十六應試與溧水齊弘軒徳試席相聯至晡時弘軒忽被疾予弟代爲完捲弟不成名而弘軒爲解首洪武丁卯也乃與弟結兄弟交弟之大禍始此矣後弘軒攺名泰而登第弘軒感弟恩妻以姑之孫女延之官所弘軒旣獲上寵遇日隆奏弟爲鴻臚通事舍人弘軒筆札皆弟代艸使燕偕行交遊猜忌上下側目及燕兵入金川而弘軒族誅有讎予弟者爲泰啟諸藩之釁皆予弟謀指斥諸藩之檄皆出弟手捕弟入都與其姻黨百人共系詔獄鐵帚刷膚銅箸烙骨越旬潰爛死鄰友吳太熙罷龍江關大使居京師收弟骸負之歸予買地堠山之西葬焉弟生洪武五年壬子正月望日受禍壬午十月朔日妻袁氏先卒子應龍方七歲嗟嗟弟被逮之日父黨母黨之指以百數莫有一盼之者又安能志弟之墓哉予憂其行湮沒不彰聊敍其實一書於棺上一書於屋壁以俟應龍長而觀焉安效寡妻張貞素撰並書

女秀李氏按列朝詩集楊循吉吳中往哲云女秀李氏洪武間人有集一卷警句曰桃花一簇開無主終不畱題崔護詩其思正矣此詩載鄭氏肅雍集中

張紅橋按列朝詩集張紅橋閩縣良家女也居於紅橋之西因以自號紅橋聰敏善屬文豪右爭欲委禽悉不從語父母曰欲得才如李靑蓮者事之於是操觚之士聞之咸托五七字爲媒一盼而已長樂王偁賃居其鄰並竊見其睡起寄以詩曰象牙筠簟碧紗籠綽約佳人睡正濃半抹曉煙籠芍藥一泓秋水浸芙蓉神遊蓬島三千界夢繞巫山十二峯誰把棋聲忽驚覺起來香汗濕酥�張怒其輕薄深居不出偁悒怏而去偁之友福淸林鴻道過其居畱宿東鄰適見張焚香庭前因托鄰媼投詩曰桂殿焚香酒半醒露華如水點銀瓶含情欲訴心中事羞見牽牛織女星張捧詩爲之啟齒援筆答曰梨花寂寂斗嬋娟銀漢斜臨繡戶前自愛焚香消永夜從來無事訴靑天媼持詩賀鴻曰娘子案頭詩卷堆積未曾揮毫今屬和君詩誠所希有鴻亦大喜過望因使媼通殷勤越月餘始獲命鴻遂捨其家以外室處之自是唱和推敲情好日篤偁聞盛飾訪鴻求張一見張愈自匿偁密賂侍者潛窺見鴻適與張狎因作二詩以戲之張愈恚怒偁知其意乃挽鴻遊三山越數日鴻絕裾逃歸夜至所居張方倚橋而望鴻作詩曰溶溶春水漾璚瑤兩岸菇蒲長綠苗幾度踏靑歸去晚卻憑燈火認紅橋其二曰素馨花發暗香飄一朵斜簪近翠翹寶馬未歸新月上綠楊影裏倚紅橋張和曰桂輪斜落粉樓空漏水丁丁燭影紅露濕暗香珠翠冷赤欄橋上待歸鴻其二曰橋畔千花照碧空美人遙隔水雲東一聲寶馬嘶明月驚起沙汀幾點鴻後一年鴻有金陵之遊作大江東一闋畱別曰鐘情太甚人笑我到老也無休歇月露煙雲多是恨況與玉人離別�語叮嚀柔情婉戀鎔盡肝腸鐵岐亭把酒水流花謝時節應念翠袖籠香玉壺溫酒夜夜銀屏月蓄喜含嗔多少態海嶽誓盟都設此去何之碧雲春樹早晚翠千疊圖將羈思歸來細與伊說張亦依韻賦別曰鳳凰山下玉漏聲恨今宵容易歇一曲陽關歌未畢棲烏啞啞催人別含怨吞聲兩行珠淚漬透千重鐵柔腸幾寸斷盡臨岐時節還憶浴罷畫眉夢回攜手踏碎花間月謾道�前懷豆蔻今日總成虛設桃葉渡頭莫愁湖畔遠樹煙雲疊寒燈孤館熒熒與誰閒說又明年鴻寄摸魚兒一闋絕句七首張自鴻去後獨坐小樓居常��無聊及鴻詩詞至遂感念成疾不數月而卒鴻歸聞張已死失聲號絕仿徨之際見牀頭玉佩玦懸一緘拆之有蝶戀花一闋及絕句七首其詞曰記得紅橋西畔路郎馬來時系住垂楊樹漠漠梨云和夢度錦屏翠幕畱春住詩曰�頭絡緯泣秋風一點殘燈照藥藂夢吉夢凶都不定朝朝望斷北來鴻其二曰井落金瓶信不通雲山渺渺暗丹楓輕羅淚濕鴛鴦冷閒聽淸宵嘹唳鴻其三曰寂寂香閨枕簟空滿階秋雨落梧桐內家不遣園陵去音信何緣寄塞鴻其四曰玉筋雙垂滿頰紅關山何處寄書筒綠寂寞無人到海闊天髙怨落鴻其五曰衾寒翡翠怯秋風郎在天南妾在東相見千回都是夢樓頭長日妒雙鴻其六曰半簾明月影曈曈照見鴛鴦錦帳中夢裏玉人方下馬恨他天外一聲鴻其七曰一南一北似飄蓬妾意君心恨不同他日歸來也無益夜臺應少系書鴻鴻哀怨不勝賦哀詞酹之自後鴻每過紅橋輒爲之於邑累日

王司彩按番禺縣誌王司彩邑人永樂三年選入宮時少年權妃方見幸特推同輦之愛固辭曰臣妾嫠婦也敢充下陳哉上重之從其意禮遇甚厚未幾卒司彩有文學能詩殆宋昭容之流而節操過之嘗作宮詞云璚花移入大明宮旖旎濃香韻晚風贏得君王畱步輦玉簫嘹喨月明中宮中恆歌焉

鐵鉉二女按震澤紀聞鐵鉉色目人也建文時爲山東布政使文皇師至城下攻之百方鉉隨機設變終不能克以�石擊其城將破鉉書太祖髙皇帝牌懸城上師不敢擊久之不下姚廣孝獻計曰師老矣不如捨之而去文皇從之旣卽位以計擒至終不屈被殺其家屬發教坊爲娼鉉有二女皆誓不受辱仁宗卽位赦出之皆嫁朝士二女爲詩自述長女詩曰教坊脂粉洗鉛華一片閒心對落花舊曲聽來猶有恨故園歸去已無家雲鬟半綰臨妝鏡兩淚空流濕絳紗今日相逢白司馬尊前重與訴琵琶其妹詩曰骨肉傷殘舊業荒此身何忍去歸娼涕垂玉筋辭官舍步蹴金蓮入教坊覽鏡自憐傾國貌向人羞學倚門妝春來雨露寬如海嫁得劉郎勝阮郎

安福郡主按列朝詩集郡主寧靖王奠培之長女下嫁宣聖五十八世孫景文天順元年封安福郡主工艸書能詩有桂華詩集一卷

夏氏雲英按列朝詩集雲英姓夏氏周憲王之宮人也憲王志其墓曰雲英山東莒州人五歲能誦孝經七歲學佛背誦法華楞嚴等經琴棋音律剪制結簇一經耳目便皆造妙姿色絕倫淡妝素服𨿽仙姝不足多也年十三選爲周世子宮人元妃呂氏薨遂專內政國有大事多與裁決明白道理有賢明婦人之風余嘗令詠鶻詩雲英以箴進戒余勿畜之以傷生其因事納規如此年二十二屬疾退房求爲尼以了生死受菩薩戒習金剛密乘法名悟蓮不二載洞明內典永樂十六年六月作偈示眾吉祥而逝年二十有四雲英端正溫良居寵能畏雅好文章不樂華靡嘗取女誡端操淸靜之義名其閣曰端淸有端淸閣詩一卷凡六十九首又作法華經贊七篇

田娟娟按楊儀田娟娟傳娟娟者木生妾也木生字元經少有俊才成化中以鄕薦入太學常登泰山觀日出夜宿秦觀峯夢有老婦攜一女子相見甚歡如有平生之分旣又遺一詩扇展誦未終忽鐘鳴驚寤而起其所夢道路第宅歷歷皆能記憶明年將入都道出武淸散步柳陰中過一溪橋道旁有遺扇在艸中收視之上有詩雲煙中芍藥朦朧睡雨底梨花淺淡妝小院黃昏人定後隔墻遙辧麝蘭香仿佛夢中所見者行未幾遙見一女郎從二婢遊樹下迆邐將近生趨避之時三月旣望新雨初霽微風扇暖女郎徐邀二婢穿別徑而去生�立轉盼但見帶袂飄舉環佩鏘然百步之外異香襲道綽約若神仙中人遂以佩刀削樹爲白題一絕句云隔江遙望綠楊斜聯袂女郎歌落花風定細聲聽不見茜紅裙入那人家徙倚彌望乃行前至野店中問諸村民或曰此去里許有田將軍園豈卽其家眷屬乎生明日又往樹下竟日無所遇惟見溪水中落花流出復題一絕續書於樹曰異鳥嬌花不柰愁湘簾初捲月沈鉤人間三月無紅葉卻放桃花逐水流自後不復相聞然前所得遺扇嘗出入懷袖把玩諷詠愛如珙璧壬午生謁選天官隸名營繕當春牡丹盛放生閒遊勒馬道旁值馬渴奔水左右皆前逐馬生下立井畔民家其家以貴客在門召一鄰翁延入初經重屋僅庇風日再過曲徑越小院其中樓臺欄楯金碧輝耀恍非人世生稍憩便欲辭出翁曰內人乃老夫寡妹年亦逾五旬矣幸暫畱伺馬至行無傷也生揮扇翁從旁見之進曰此扇何從得之生曰吾數年前過武淸所得道旁遺物也翁借觀持入內頃之出告生曰天下事萍梗相逢固有出於偶然者適見扇頭詩疑吾甥女手筆入示吾妺果不謬生初入其室廬皆若曩夢所歷心已異之及聞翁言愈駭再引入一曲室幾榻整潔琴瑟靜好須臾一老婦出拜自言姓錢氏先夫田忠義官至上輕車都尉往歲扈從西徵爲流矢所中輿疾歸武淸小女娟娟時年十四隨侍湯藥偶遺此扇不意乃入君子之手今夫亡三載矣睹物興懷不覺遂興傷感然當時溪樹上有二絕句不知何人所書小女因尋扇再至其地經覽而歸至今吟哦不絕於口生請誦之卽其舊題也老婦因令娟娟出見傳呼良久不至母自入謂女曰客卽樹上題詩人也娟娟彊起嚴服靚妝隨母而出至則玉姿芳潤內美難徵恍然秦觀峯夢中所見者生又以夢告母共相嘆異久之馬至珍重辭謝而去明日鄰翁以娟母命來請以弱女爲君子姬侍生喜出望外遂以其年四月成禮娟娟妙解音律通貫經史工詩文並曉雜藝歸生情好甚篤未閱月生以督運南行乃鎖院而去母先亦暫至武淸遣人問訊娟娟從門隙中附詩於母寄生曰聞郎夜上木蘭舟不數歸期祗數愁半幅禦羅題錦字隔墻裹贈玉搔頭是夕生適自潞還娟出迎生曰頃從馬上得詩未有以復卽口占酬之其冬十月生以太夫人憂去職河冰旣合娟適病不能偕行生計無所出邀母與娟同居約以冰解來迎相與悲咽而別明年春娟病轉劇遣翁子錢郎以詩寄生曰楚天風雨繞陽臺百種名花次第開誰料一番寒食信合歡廊下長莓苔生隨遣使往迎比至則娟死匝月矣

孟淑卿按異林孟淑卿姑蘇人訓導澄之女有才辧工詩自以配不得志號曰荊山居士嘗論宋朱淑貞詩曰作詩須脫胎化質僧無香火气乃佳女子鉛粉亦然朱詩故有俗病若李易安可耳言論爲士林所稱然性�朗不忌客世以此病之篇什甚富零落已多最傳者數篇悼亡詩云斑斑羅袖濕啼痕深恨無香使返魂豆蔻花開人不見一簾明月伴黃昏又春歸云落盡棠梨水拍堤萋萋芳艸望中迷無情最是枝頭鳥不管人愁只管啼又長信秋詞末韻云君意一如秋節序不教芳艸得長春冬詞末韻云雙蛾爭似庭前柳臘盡春來又放舒眞欲與文姬羽仙輩爭長

海昌朱氏按異林朱氏海昌人能詩過虎丘山題一律於壁上云梵閣憑臨入紫霞憑欄極目渺無涯天連淮海三千里煙鎖蕪城十萬家南北舟航搖落日髙低丘壠接平沙老僧不管興亡事安坐蒲團課法華

秀州沈氏按異林沈氏秀州人聰慧能屬文少選入宮爲給事中孝宗試六宮守宮論沈文最佳其發端云甚矣秦之無道也宮豈必守哉上悅擢爲第一弟溥爲博士就試春官沈贈以詩云自少辭家侍禁闈人間天上兩依稀朝隨鳳輦趨靑瑣夕捧鸞書拜紫薇銀燭燒殘空有淚玉釵敲斷竟無歸年來望爾登金籍同補山龍上衮衣時爭傳誦之按列朝詩集沈氏名瓊蓮字瑩中沈萬山之後

周濟妻朱氏按名山藏列女記教諭周濟妻朱靜庵生成弘間博覽羣書酷嗜吟詠所著有靜庵集詞气和平筆力雄健享壽八�按列朝詩集朱氏海寧尙寶司卿祚之女太僕寺丞某之女弟光澤教諭周濟之妻也幼聰穎博極羣書年八十卒有靜庵集十卷顧起綸曰或譏靜庵以所配非偶形諸吟詠有籬落見梅詩云可憐不遇知音賞零落殘香對野人余讀其鶴賦云何虞人之見獲遂羈絡於軒墀蒙主人之過愛聊隱迹而棲遲斯可謂怨而不怒詠虞姬云貞魂化作原頭艸不逐東風入漢郊何其詞義之烈烈也劉長卿謂李季蘭爲女中詩豪余於靜庵亦云按情史類略朱氏嘉興人能詩多佳句自號靜庵父教官夫亦士人其父友某使君所愛靑衣曰寒梅使君因妻亡欲圖再娶遂萌開閣之意寒梅過靜庵泣訴靜庵曰吾能止之因題一絕於扇令持示使君云一夜西風滿地霜粗粗麻布勝無裳春來若睹桃花面莫負寒梅舊日香使君感其意終身不言再娶

陸娟按列朝詩集陸娟雲間陸徳蘊潤玉之女也潤玉有髙行爲沈啟南之師有女能詩後歸馬龍娟代父送人還新安詩湖海耆英載爲潤玉之作今正之

李昂妻陳氏按列朝詩集陳氏名徳懿仁和人都禦史李昂之妻道州守士魁之母父敏政南康守陳通達往典諳練時務晚尢工詩詞有詩四卷與朱靜庵往還有寄懷靜庵詩

王應鵬母金氏按列朝詩集金氏名文貞鄞縣人副都禦史王應鵬之母封太淑人享壽八十二閨範母儀東浙稱焉有詩曰蘭莊集應鵬字天宇正徳三年進士

濮琰妻鄒氏按列朝詩集鄒氏名賽貞當塗人國子監丞濮琰妻封孺人子韶弘治丙辰進士官編修女秀蘭少師鉛山費宏妻鄒博學攻詩號士齋有士齋詩三卷少師爲序與孫文恪夫人四徳渾圓五福咸備近代婦人所希有詩篇嚴整多兔園冊中語儼然笄幃中宿儒不當以詞章取之也按太平府志士齋夫濮琰爲鉛山訓導

韓邦靖妻屈氏按列朝詩集屈氏封安人朝邑韓邦靖汝慶之妻華陰都禦史屈某之仲女也生十餘歲其父課諸兒讀經史安人刺繡其旁竊聽背誦通曉意義汝慶髫年以神童名弱冠舉進士與安人稱璧詩文倡和如良友焉汝慶早夭安人後十四年而沒有女異痛其父母繼亡父集旣梓而母詩不傳以書詒滸西康太史之女爲母詩乞序其詞酸楚願籍皮爲楮削骨代穎以傳母集太史感而爲之序謂有女如異五泉子未爲無子也

楊愼繼妻黃氏按列朝詩集安人黃氏遂寧黃簡肅公珂之女新都楊愼用修之繼室也用修在史館正徳丁丑以諫巡幸不報引疾歸裏明年前室王氏卒又明年繼娶黃氏用修之戍滇也初攜家以往及文忠公卒用修奔喪畢還戍所而安人畱於蜀庀家政焉安人博通經史工筆札閨門肅穆用修亦嚴憚之詩不多作亦不存�𨿽子弟不得見也寄用修長句云雁飛曾不到衡陽錦字何由寄永昌三春花柳妾薄命六詔風煙君斷腸曰歸曰歸愁歲暮其雨其雨怨朝陽相聞空有刀環約何日金雞下夜郎又黃鶯兒詞雲積雨釀春寒見繁花樹樹殘泥塗滿眼登臨倦江流幾灣雲山幾盤天涯極目空腸斷寄書難無情徵雁飛不到滇南爲藝林傳誦而用修亦云易求海上瓊枝樹難得閨中錦字書王元美云用修有詩答婦又別和三詞皆不及也

陳魯南繼室馬氏按列朝詩集馬氏名間卿金陵人陳翰林魯南喪偶知其賢而有文遂委禽焉年近八旬尙不廢吟詠書法蘇長公得其筆意頗與魯南相類善山水白描畫畢多手裂之不以示人顏其室曰芷居有詩十四篇名芷居集

劉守蒙妻毛氏按列朝詩集麻城丘坦傳曰夫人姓毛氏名玉龍侍禦鳳韶之女適劉莊襄公之蔭孫守蒙嫁十一年而守蒙死忍死事姑居一小樓誓不逾閾侍禦病劇呼之終不肯歸寧也生三女皆先死孤苦零丁自誓六十餘年鄕人以文貞稱之夫人少讀書過目輒誦老而爲詩益工今年七十九目不見字猶日夜使甥輩讀書自臥聽之其好學如此周弘禴曰夫人老而奉佛崇戒律主慈靜有大士過化穢土髙談最上乘法門風動男女諭意夫人冀得一見夫人不可又欲索片札往返酬答亦不可所謂大士者龍湖李先生也坦記夫人春日詩云桃花暮雨煙中閣燕子春風月下樓詩句怕題新節序淚痕多染舊衣裳幽閨永夜燈前淚孤枕頻年夢裏心秋月詩云霜飛衾薄紅棉冷云斂天髙綠樹寒病起詩云對鏡面黃如菜色看書目眩似花生綠�詩云別思潮回同海水夢魂春去繞梨花淸明詩云深愁減盡紅妝興回施胭脂與後生又謂其悲傷自悼諸篇一字半句抽心裂肝每爲鼻酸喉咽不忍再讀今皆不得見其全什而世所流傳數章又非其佳者惜哉

孫升繼室楊氏按列朝詩集楊氏名文儷仁和人工部員外郎應獬之女余姚孫文恪公升之繼室也以子鋌翰林編修滿得封夫人文恪四子皆至九卿而夫人所出者二諸孫皆貴顯近代稱大家者無以尙焉詩稿附文恪公集行世

汪氏女按全椒縣誌汪氏女別駕西村長女有夙慧通經史能習性理綱鑑諸書善屬文工對偶西村顧其子出一對曰筍脫斑衣新气象卽應聲曰橘披黃甲老精神一日又出一對云吹簫樓上髙低應隨答曰燭點�前內外明又一日自出首句索西村對曰鍼刺紙�引入淸風一綫西村曰竹穿茅屋透來紅日三竿因述以語唐荊川王龍溪輩皆云出優於對謂鍼孔定於一綫而竹則不止三竿也後適吳氏夫早亡無子養其侄正蒙之子爲孫則又不獨長於文藝而已

何琚繼妻吳氏按名山藏列女記吳氏晉江人刑部主事何琚繼妻也父希淵與伯父希澄兄弟孝友以家法聞數歲見兄讀書輒守幾不去久之曉所謂語父曰生爲女子亦可以有所爲乎父異之使希澄教之名曰扶陽爲說其名義卽應曰大人微旨固欲兒副此名也父兄擇所歸以爲琚繼室時琚已舉進士矣扶陽曰人毋謂吾家慕宦貴乎父兄以琚淸修吉士決意許之旣來歸琚羸弱多疾好觀書史扶陽斂躬約飾誦文質義嚴於師友琚郎刑部公退輒勸以愼決撻詳傅比刑部屬員以次司狴獄當一月宿獄中琚當次扶陽嘗以手札問讀書疑義月滿琚還衾枕衣屨簡帙筆研安置不移其初琚大服其謹靜琚以使事過家疾甚扶陽朝夕侍臨訣剪髮納琚袖中以殮衣履書冊推酌琚意奉尊給卑具有纖悉死之一月爲文祭琚復作書與內外親永訣曰爲人臣而滅義君賊也爲人婦而失節夫醜也自昔慷慨之士淸貞之女皆捨所生輕若鴻毛吾夫之死上無老姑可守以孝下無弱息可守以慈又安得戀戀死生之際乎幸謝老父老母諸兄弟嫂侄隔別幽明永永相訣異日得於黃泉與夫子相見吾瞑目矣琚死五旬而扶陽死

裘致中妻潘氏按列朝詩集潘氏臺州人提學應昌女貢士裘致中妻自署其�曰女郎碧天道人嘉靖甲申臺人刻其存�稱其詩溫柔惇厚守禮不放方之謝希孟云

李玉英按列朝詩集玉英錦衣千戶李雄女也父死弟承祖幼繼母焦氏有子謀奪其蔭毒殺承祖出其妹桂英而誣玉英以姦指所作送春別燕詩爲證論死玉英上疏奏辧世宗察其冤事得白送春詩曰柴扉寂寞掩殘春滿地楡錢不療貧雲鬢霓裳半泥土野花何事獨撩人別燕詩云新巢泥落舊巢攲塵半�簾欲捲遲愁對呢喃終一別畫堂猶是主人非

胡節妻王素娥按列朝詩集素娥山陰人號蘗屏王眞翁女也生有淑徳長能詩文尢妙女紅年十七歸胡節節以吏曹死北畿素娥誓無他志年四十一卒

陳洪範妾朱桂英按列朝詩集田蓻蘅閨閣窮元敍曰朱氏名桂英仁和人故陜西副使陳公洪範之副室也淸心契法銳意修眞金籙標名有養誠道人之號璚章闡旨有閨閣窮元之書祕寶夙探於鴻蒙元珠竟索於罔象許邁別婦先駕素麋裴靜降兒終驂白鳳檢以瓊音之印信方外之寶書封以金英之函藏山中之石室升座演法將迎少女於華山蓮幘霓裳又送三淸於金嶽便欲發淩霄之想豈徒紀步虛之聲嗣有奇聞徵諸靈響云爾有詩八首

姚生妻斗娘按列朝詩集吳人沈津潤卿吏隱錄雲松江女子斗娘賦詩四絕送其夫姚生有永別事堪傷之句聞者愛其語意淸雅但云永別之言爲未宜姚果卒於外

孫婦顧氏按列朝詩集�山顧茂儉之妹雍裏方伯之女皇甫百泉之甥也嫁孫僉憲家爲婦甚有才情嘗賦春日詩何元朗曰可置玉臺新詠中

嘉定婦按列朝詩集殷無美云嘉定一民家婦平日未嘗作詩臨終書一絕與其夫云當時二八到君家尺素無成愧枲麻今日對君無別語免教兒女衣蘆花甚淒惋可誦殷有妾亦有二句云妾有一夫君二婦一年夫婿半年親無美每爲人誦之

周弘禴繼室董氏按列朝詩集西陵董氏小字少玉麻城周弘禴之繼室也弘禴字元孚抗直談經濟以賈生陸贄自命元配汪封安人生五子一女少玉撫之如己出元孚抗疏兩遭貶謫間關萬里少玉皆共之貶雁門厄於靈丘廣昌間三日不火食僮僕皆悲泣少玉哦詩自如量移括蒼道彭蠡湖舟將覆口詠唐子方平生仗忠信之句以慰元孚居括踰年以羸病死年二十有九元孚屬馮開之爲立傳而輯其遺稿求序於王元美元孚曰少玉自於歸後始從余學詩詩旣成欲序而行之少玉笑曰妾幸而爲君婦得稍知詩亦不幸而爲君婦卽有一二佳句而人必以爲出君手也何以詩爲今吾悲少玉之死乃輯其遺詩而又悲其早死而未見其止也元美曰固也今少玉不死其詩日進元孚它時篇什流傳又安知人不以爲出少玉手乎檇李戚云雁曰元孚詩漁獵百家牢籠諸體而少玉則居然唐調少玉今日之詩固已能自別於元孚而元孚它日之詩亦前知其不爲少玉所掩元美何慮之深也元孚好自負其詩又謂少玉之詩經其指授故二公之微詞如此

於玭妻劉氏按列朝詩集劉氏谷城人同知贈編修於玭之妻文定公愼行之母也玭十歲能賦詩以神童稱劉亦善文藻不喜作冶麗語曰非婦人事也稿多不存

丘謙之妾呼文如按列朝詩集楚人丘謙之遙集編序曰萬曆間江夏營妓呼姬文如小字祖知詩詞善琴能寫蘭與其姊舉齊名或爲胡姓雲歲丙子西陵有丘生者以民部郎出守粵過黃州遇文如於客座一見目成遂定情焉將攜之以東生之父不許生不得已乃爲書謝文如文如慟絕刺血寫詩以報誓死無它生需次赴京師便道過楚訪文如於武昌相見甚喜飲庭中安石橊下賦一詩以呈生視其圖記文曰丘家文如瀝酒樹下曰妾所不歸君者如此石矣將別泣而請曰絲蘿之約如何生曰以官爲期文如笑曰觀君性气非老於宦海者君散發我結髮當不遠矣生調知閬州果罷官歸復以事如京師久還裏文如促數詒書訂於歸之約其父母力泥之壬午冬大雪登樓撫檻念文如在三百里外前期未決仿徨凝望俄而聞櫓聲啞一小艇飛抵樓下推篷而起則文如也驚喜問之則曰父利賈人金將賣妾事急矣買舟潛發三鼓至陽邏五鼓以金釵市馬明日至亭州易舟以行稍遲一日夜落賈人手吾死無日矣相與抱持慟哭明日以書報其父乃委禽成禮焉生罷官無長物攜文如徧遊名山彈琴賦詩以終其身追憶往事附以贈言編次成編命曰遙集云謙之名齊云隆慶戊辰進士豪於詩亦以豪去官編中載兩人酬和詩甚富謙之詩多傖父面目殊不堪唐突文如所取於謙之者以意气相傾說耳非以其詩也

金陵女子周玉如按列朝詩集周潔字玉如家江東城南胭脂巷中年十四歸應天府判張鳴鳳張罷官攜歸臨桂數年後詒書省父寄詩一冊名雲巢詩金陵人競傳寫之

虎關馬氏按列朝詩集秋閨夢戌詩七言長句一百首虎關將家婦馬氏所作莆田宋玨比玉客越得之於荒村老屋中見芳艸無言路不明之句爲之驚嘆錄而傳之題曰香魂集

沈承妻薄少君按列朝詩集薄少君婁東秀才沈承妻也承字君烈有雋才而夭薄爲詩百首悼之逾年值君烈忌酹酒一慟而絕今錄其六首云碧落黃泉兩未知他生寧有晤言期情深欲化山頭石劫盡還愁石爛時水次鱗居接葦蕭魚喧米哄晚來潮河梁日暮行人少猶望君歸過板橋男兒結局賤浮名回首空嗟一未成遺得八旬垂白父淚枯老眼欲無聲痛飲髙談讀異文回頭往事已如雲他生縱有浮萍遇政恐相逢不識君他人哭我我無知我哭他人我則悲今日我悲君不哭先離煩惱是便宜沈沈夜壑燃幽炬冢入松根逼寢處風淒月苦知者誰夜與山前石人語

龐源妻王氏按鄠縣誌王氏九敍曾孫女盩厔龐源妻源以孝廉累官至知府氏幼聰慧與舅趙�同學詩文於外祖趙廷瑞其詩溫厚和平𨿽�亦自以爲不及也著有文集暖泉八詠傳於後

馬拯妻邢氏楊

氏附

按列朝詩集邢氏慈靜臨邑人太僕卿侗之妹善畫白描大士書法酷似其兄母萬愛慈靜甚必欲字貴人年二十八始適武定人大同知府馬拯有之室集帖芝蘭室非非艸盧徳水雲子願九嫂乃楊盤石女弟書法自成一家博學能文過於慈靜

黃振古妻屠氏

屠金樞妻沈氏按列朝詩集瑤瑟屠氏字湘靈鄞縣屠長卿之女士人黃振古之妻卒年二十有七天孫沈氏字七襄寧國沈君典之第三女長卿子金樞之妻卒年二十有一長卿中君典榜進士與欈李馮開之三人者文章意气交也湘靈七襄爲兩公之愛女少皆明慧讀書誦詩能詩君典擇婿得屠郎開之爲蹇修焉君典歿七襄年十七歸於屠湘靈旣嫁時時歸寧相與徵事綢書分題授簡紙墨橫飛朱墨狼籍長卿夫人亦諳篇章每有諷詠就商訂焉長卿詩云封胡與遏末婦愛篇章但有圖書篋都無鍼綫箱又云姑婦歡相得西園結伴行分題花共笑奪錦句先成信一家之盛事亦一時之美談也萬曆庚子冬七襄卒未幾湘靈亦卒兩家兄弟匯刻其詩曰畱香艸而長卿與虞長孺爲之序湘靈二弟曁七襄兄士範哀挽之詞皆附見焉

錢良引妻袁氏按列朝詩集袁氏名九淑字君嫕通州人錢良引之妻四川左布政袁隨之女也少讀經史尢深內典詩文淸麗書法遒媚良引故世家好文家有絳雪樓君嫕之所棲止供具精良幾榻妍寂中懸所繡大士像玉毫紺目華鬘儼然右左圖史誦讀移日淸晨良夜焚修習靜每自謂易遷宮中人也歸良引一年而卒年才十八所著有伽音集東海屠隆爲序

鄒婦鄧氏按列朝詩集鄧氏女閩縣竹嶼人萬曆中嫁瓊河鄒氏夫不類氏鬱鬱不自得發爲詩詞語多淒怨居二年竟以怨死臨終以遺艸付其甥人爭傳錄有句云啼鳥落花春已暮孤燈殘漏夜偏長又垂簾阻歸燕開戶入飛花皆可詠也

趙宧光妻陸氏按列朝詩集陸氏名卿子姑蘇尙寶卿師道之女太倉趙宧光凡夫之妻也凡夫棄家廬墓與卿子偕隱寒山手辟荒穢疏泉架壑善自標置引合勝流而卿子又工於詞章翰墨流布一時名聲籍甚以爲髙人逸妻如靈眞伴侶不可梯接也凡夫寡學而好著述師心杜撰不經師匠卿子學殖優於凡夫遠甚少刻云臥閣集沿襲襞績未能陶冶性情晚年名重應酬牽率凡與閨秀贈答不問妍醜必以胡天胡地爲詞不免刻畫無鹽之誚世所傳考盤元芝二集是也賦誄之作步趨六朝嘗爲祖母卞太夫人作誄典雅可誦子婦文氏名淑點染寫生自出新意畫家以爲本朝獨絕語在余所選墓志中

範允臨妻徐氏按列朝詩集徐媛字小淑副使範允臨之室也允臨以臨池負時名而小淑多讀書好吟詠與寒山陸卿子唱和吳中士大夫望風附景交口而譽之流傳海內稱吳門二大家然小淑之詩視卿子尢爲猥雜所著有絡緯吟桐城方夫人評之曰偶爾識字堆積齷齪信手成篇天下原無才人遂從而稱之始知吳人好名而無學不獨男子然也夫人之訾謷吾吳亦太甚矣𨿽然亦吳人有以招之也

黃承昊妻沈氏按列朝詩集沈氏名紉蘭字閒靚嘉興人參政黃承昊之妻學士洪憲之媳也其詩有效顰集仲女雙蕙字柔嘉髫年禪悅絕意家室嘗誦經聞鳥聲有詩云迦陵可解西來意又報人間夢不長年十六而卒參政從妹淑徳字柔卿猶子茂仲婦項孟畹皆有集傳世彤管之盛萃於一門亦近代所未有也

屠耀孫妻黃氏按列朝詩集淑徳字柔卿欈李黃學士介弟之女士人屠耀孫之妻也髫年通文史解音律夫亡自誓長齋禮佛坐臥一小樓年三十四遘疾合掌稱佛號而亡

黃卯錫妻項氏按列朝詩集蘭貞字孟畹欈李黃卯錫之妻柔卿之侄婦也歸卯錫後學詩十餘年多與柔卿唱酬有裁雲月露二艸臨沒書一詩與卯錫訣別曰吾於塵世它無所戀惟云露小詩得附名閨秀后足矣其自贊畫像亦云蘭貞嚴於教子羈貫訓誡如成人其子解元孟瀾有聞於時

葉紹袁妻沈宜修按列朝詩集沈宜修字宛君吳江人山東副使沈珫之女工部郎中葉紹袁仲韶之妻也仲韶少而韶令有衛洗馬潘散騎之目宛君十六於歸璚枝玉樹交相映帶吳中人艷稱之生三女長曰紈紈次曰蕙綢幼曰小鸞蘭心蕙質皆天人也仲韶偃蹇仕宦跌宕文史宛君與三女相與題花賦艸鏤月裁雲中庭之詠不遜謝家嬌女之篇有逾左氏於是諸姑伯姊後先娣姒靡不屏刀尺而事篇章棄組紝而工子墨松陵之上汾湖之濱閨房之秀代興彤管之詒交作矣小鸞年十七字昆山張氏將行而卒未幾紈紈以哭妹來歸亦死葉氏宛君神傷心死幽憂憔悴又三載而卒仲韶於是集宛君之詩曰鸝吹紈紈之詩曰愁言小鸞之詩曰返生香及哀挽傷悼之什都爲一集而蕙綢鴛鴦夢雜劇傷姊妹而作者亦附見焉總曰午夢堂十集盛行於時

沈自徵妻張倩倩按列朝詩集張倩倩吳江士人沈自徵君庸之妻卽宛君之姑之女也宛君少長於其姑倩倩小宛君四歲明眸皓齒說禮惇詩皆上流女子也倩倩歸君庸生子女皆不育遂女宛君之季女瓊章瓊章夙慧兒時能誦毛詩楚詞倩倩教之也君庸少年裘馬揮斥千金自負縱橫捭闔之才好遊長安塞外倩倩美而慧幽居食貧抑鬱不堪年三十四病卒工詩詞作卽棄去瓊章記憶其數首瓊章亡宛君悼其女追懷倩倩作傳並錄瓊章所記詩附傳中

葉紈紈按列朝詩集紈紈字昭齊宛君長女其相端�金輝玉潤生三歲能朗誦長恨歌十三能詩書法遒勁有晉人風歸趙田袁氏七載悒悒不得志戊申秋幼妹將嫁作催妝詩甫就而訃至歸哭妹過哀發病而卒昭齊皈心法門日誦梵策精專自課病亟抗身危坐念佛而逝年二十有三歿後有冥度之兆語在小鸞事中

葉小鸞按列朝詩集小鸞字瓊章一字瑤期宛君第三女四歲能誦楚辭十歲與其母初寒夜坐母云桂寒淸露濕卽應云楓冷亂紅雕咸喜其敏捷不知其爲夭徵也十二歲發已覆額姣好如玉人工詩多佳句十四能模山水寫落花飛蝶皆有韻致宛君作傳稱其鬒發素額修眉玉頰丹唇皓齒端鼻媚靨明眸善睞無妖艷之態無脂粉之气比梅花覺梅花太瘦比海棠覺海棠少淸林下之風閨房之秀殆兼有之日臨子敬雒神賦或藏眞帖一徧靜坐�香閣燻壚茗�與琴書爲伴而已亡後七日乃就木舉體輕軟母朱書瓊章二字於右臂臂如削藕冰雕雪成家人咸以爲仙去未死也吳門有神降於乩自言天臺泐子智者大師之大弟子轉女人身墮鬼神道中借乩示現而爲說法者也乩言女人靈慧歿後應以女人身得度者攝入無葉堂中教修四儀密諦注生西方無葉堂者取契經無枝葉而純眞實之義也宛君昭齊皆入無葉堂中宛君法名智頂字酰眼﹝摩酰首羅天王頂上一眼大於世界雨點之數彼能知之此其義也﹞昭齊法名智轉字珠輪小鸞月府侍書女也本名寒簧今復名葉小鸞矣俄而召瓊章至瓊來賦詩與家人酬對甚悉泐師演說無明緣行生老病苦因緣瓊曰願從大師受記不復往仙府矣師與審戒瓊矢口而答皆六朝駢麗之語師大驚曰我不敢以神仙待子也可謂迥絕無際矣遂名曰智斷字絕際今堂中稱絕子又稱絕禪師自時厥後泐子與酰子母女降乩賦詩勸勉燻修不可勝記

芮儒妻端淑卿按列朝詩集淑卿當塗人教諭端廷弼之女適丹湖儒官芮儒幼從父宦邸日讀毛詩列女傳女範諸篇笄總後博通羣書備有儀法與其夫白首相莊裏黨重之有綠窗詩稿

林初文妻王娙按列朝詩集娙字美君福淸人姓王氏父雪�爲番禺尉生美君於官愛而教之以孝經六歲卽能通曉年及笄父攜入覲於長安字林初文極以爲得婿初文讀書鼓山每有寄將必佐以詩初文舉於鄕攜上春官下第遂居南京初文十年不歸先後下吏值萬曆間歲凶美君以女紅爲活教其二子君遷古度備嘗荼苦無怨尢焉詩作後卽焚其稿存者其百一也

孫廷相妻林玉衡按列朝詩集玉衡字似荊福淸人林初文孝廉之女孫廷相妻也幼聰敏喜讀書初文愛而課之七歲時初文建小樓落成值雪後月命之吟應口卽成一絕長老傳誦皆爲驚嘆他詩多不存

葛婦文氏按列朝詩集葛節婦文氏三水人少白先生之女光祿天瑞之姊也有君子亭詩賦三百餘首手鈔書六十卷少寡自誓作九騷九篇以見志辭義典雅稱其風烈天瑞撰續周雅別載詩三十餘首蓋有賦家之心未嫻聲律者也

孫瑤華按列朝詩集瑤華字靈光金陵曲中名妓歸於新安汪景純景純江左大俠憂時慷慨期毀家以紓國難靈光多所佽助景純以畏友目之卜居白門城南築樓六朝古松下讀書賦詩屏卻丹華景純好畜古書畫鼎彜之屬經其鑑別不失毫黍王伯谷亟稱之以爲今之李淸照也景純沒遂不作詩所著遠山樓稿亦不存汪仲嘉有代蘇姬寄怨所歡之詩一時詞客屬和盈帙吳非熊尢岸然自負靈光詩一出皆閣筆斂�景純子駿聲以手迹示餘詩字皆淸勁婉約眞閨房之秀也景純在裏門有寄衣詩云閉妾深閨惟有夢憐君故國豈無衣怨而不怒可謂小雅之遺亦駿聲爲余誦之

文太靑妻武氏繼室鄧氏附

按列朝詩集天啟初余承乏外制太靑督晉學考最屬文太靑所著事略稱其妻武恭人之能詩也余撰制詞以秦風之女子爲比太靑書報余恭人讀之而喜可知也崇禎初太靑以太僕少卿家居恭人沒繼室以鄧氏故寧河武順王之裔也太靑鰥居謀續娶家園有並頭蓮之瑞作嘉蓮詩七言今體四百餘首鄧之父才其女而告之曰此眞可以婿汝矣太靑喜遂委禽焉旣歸於文太靑以謝韞徐淑視鄧而鄧則以孔孟伊周莊事太靑交相得也太靑好奇如子云構太元經以鄧爲其童烏覃思少間相與論李詩韓筆磨研曲折太靑喜而忘寐不知更漏之深淺春秋佳日奉太夫人版輿出遊訪未央之故丘問城南之遺迹登車弔古夫婦唱酬筆墨橫飛爭先鬥捷太靑有三出西郊記讀者艷之太靑好爲文賦夢腸�腎不少休甲戌喪太夫人過哀遂得風疾已而少差舌本閒彊鄧知其嗜邵詩吟邵句以引之太靑喉吻喀喀然久之豁然應聲瑯瑯相和出金石矣自丁丑歷辛巳用左手作字著作益繁壬午春病劇遂不起鄧爲文以祭敍致婉悉關中文士爭傳寫之逾二年關陜躪又逾年宮闕毀鄧老矣以才華爲寇盜所知淪於闖遁於秦流離於幽冀迄不知其所終然而自秦之燕郵墻旅壁潑墨畱題人多見之往往皆黃鵠胡笳漠南塞北之語或以爲尙在不死也江右黃國琦石公太靑之桓譚也告余以鄧後事余聞而嗟悼遂錄武恭人之詩而以鄧附焉不獨存二氏也亦以慰吾亡友於地下爾按陜西通誌武氏西安寧州人訓導用望之女少聰穎喜讀書能詩文適三水光祿卿文翔鳳所著有交愛軒集傳世

文毓鳳妻羅氏按陜西通誌羅氏知縣文毓鳳妻西安人幼讀書能詩著有拾翠閣艸行於世

汪濱妻汪氏按貴溪縣誌汪氏廩生汪起龍母也生而貞淑適濱早世災禍疊侵攜幼孤逃母家課子守節終其身且博極羣書長於詩文平生所著諸作皆出於性情之正瀕死有立志傳以遺子孫蓋節義而兼文章也

郭績妻李氏按萬安縣誌李氏郭績妻靑年砥節雅有詩名因催科過迫上詩邑令曰有子不能遵母訓無田空自納官錢懶將心事爲人語祇插荊釵帶眠邑令覽其詩竟蠲賦稅

師孔妻紀氏按池州府誌紀氏幼通經史年十七歸師孔廟見後睹四壁麗句悉令捲去室內外皆驚師孔生計日削乃力女紅賣屨組自食一日反目忽誦晏子執蓋之妻一篇朗朗不遺一字師孔𨿽悔過而困躓有加紀氏遂力貧自教兒口授漢書講核不怠年三十五終

賀靚君按溧陽縣誌賀靚君名潔六七歲時能屬對一夕納涼父曰夜坐看螢飛靚君卽應曰曉眠聞燕語及笄歸庠生史事理家之暇惟好吟詠著愁人集一卷其卽事詩曰細雨燈前句斜陽花下�曉霽詩曰掠�蜂須膩穿花蝶翅香贈鄰媛詩曰紅豆調鸚鵡靑綾繡鳳凰初夏詩曰團扇乍拈題欲徧湘簾將捲倦還休秋晚詩曰繞徑寒虫吟落葉貼天徵雁襯殘霞病中偶感詩曰金鉤斜掛鴛鴦帶鈿合閒收翡翠冠其警句類如此

趙裮妻劉云瓊按列朝詩集云瓊山西臨縣舉人趙裮之妻有水雲居詩自署曰籬石檻花居士

耿鳴世妻徐氏按居易集耿太淑人徐氏長山人巡撫僉都禦史以貞孫長治知縣繼志女陜西參議鳴世之配巡撫浙江僉都禦史庭柏之母也幼讀書工詩挽王烈婦畢孺人云烈矣王門婦賢聲著帝京貞心同玉潔素質宛冰淸取義丘山重捐生一羽輕恩承明主詔千載播芳名偶成云時過淸明二月天嬌花粉竹正鮮�秋千架上人如玉溪水堤邊柳似煙紫燕飛飛歸畫棟白鷗點點浴晴川乍來景物還依舊不見人生再少年其篇什最多壬午亂後盡散失矣

侯鼎鉉母王氏按無錫縣誌王氏戶部侯鼎鉉母有文才早寡以節著遺詩訓其子孫凡千六百餘言年七十餘而卒鼎鉉時已舉進士出宮詹黃道周之門道周夫人蔡見王詩驚賞亦援筆贈以二十四韻一時傳之

張秉文妻方氏按列朝詩集方氏名孟式字如耀桐城人父大理卿大鎭弟兵部侍郎孔照山東布政張秉文含之之妻也志篤詩書備有婦徳年二十餘無子爲秉文置妾舉三丈夫子崇禎庚辰含之守濟南死於城上如耀戒侍婢曰事急則推我入池水中城陷臨池慟哭趣呼侍婢曰推我推我遂墮池水而死有紉蘭閣前後集八卷含之舉萬曆庚戌進士同年生閩人孫昌裔翁爲樞攜家長安中孫之婦鄭翁之婦吳皆諳文墨承平多燕女子從夫宦遊者歲時伏臘以粔籹花勝相詒而三家婦獨以篇詠相往復如耀繪大士像得慈悲三昧兩家皆藏焉崇禎初含之官於閩兩家婦爲如耀刻集皆爲其序而翁婦吳序其次集劇談佛理以爲文章現世之佛法能文之人卽現世之佛人善文之心亦現世之佛心金剛離一切相況以色界諸天猶作男子女人相乎其文縱橫辧博殊爲閨房吐气吳名慧鏡翁之女佩玖婦曰蔣玉皆與校讎蔣有長歌題其後此吾庚戌榜下一美談也

姚孫棨妻方氏按列朝詩集方氏名維儀孟式之妹也嫁姚孫棨再期而棨夭乃請大歸守志於淸芬閣與娣婦吳令儀以文史代織教其侄以智儼如人師刪古今宮閨詩史主於刊落淫哇區明風烈君子尙其志焉有淸芬閣集七卷

方孔照妻吳氏按列朝詩集吳氏名令儀字棣倩桐城人左諭徳應賓之仲女兵部侍郎孔照之妻也宮諭翰苑碩儒精通內典棣倩浹習風教相夫教子俱有儀法不幸早世其姑方維儀搜其遺稿傳世

莆陽徐氏黃氏按列朝詩集宋玨比玉作莆陽二婦傳云徐氏居莆之北關父龐鄕薦爲新安郡丞嫁澄渚兪氏紈�兒也合�之夕傳姆惎之曰郎君當作詩催妝屬對就寢徐指二硯屬句曰點點楊花入硯池近朱者赤近墨者黑兪縮瑟不能成句徐笑曰何不云雙雙燕子飛簾幕同聲相應同气相求自後抱賈大夫之恨時形筆墨其嬸林氏詒書勸勉徐與之往復纏綿惻愴爲人所傳徐卒兪氏子取其著作焚棄之僅存批點二十一史又悼志賦一首梁鴻王凝妻諸贊及讀離騷六朝隋唐史論數十篇友人鄭邦衡梓之以傳黃氏名幼藻字漢宮莆陽塘下人蘇州別駕黃議之女林儀部啟昌子恭卿婦也姿韻髙秀少受業於宿儒方泰年十三四工聲律通經史所著有柳絮編沈靜知大節儀部沒傾家以事其姑所居不蔽風雨近戚罕見其面年三十九患心痛誦殘燈無焰影幢幢之句而瞑生一子名鐘愛東粵山水祝發名海印亦能詩

方輿妾周玉簫按列朝詩集周玉簫者閩中女子武人方輿之妾也輿建議撫紅夷忤大帥指系獄七年遣玉簫玉簫誓死不去輿事解憤時事詣闕上書遇國變又數年不得歸玉簫感慕病沒有詩一百三十篇授其女蕙女蕙刻而傳之玉簫自言在孩提日好啼哭父母以書帙遙示之卽止輿讀書任俠妻妾皆諳曉書史玉簫一弱女子好談古今節義事常采古列女懿可法佚可戒者各爲詩一篇比於彤管其於名姬才女瑕疵嗤點者往往嚴酷擊排比於狗彘詞𨿽不文君子旌其志焉

王微按列朝詩集微字修微廣陵人七歲失父流落北里長而才情殊眾扁舟載書往來吳會間所與皆勝流名士已而忽有警悟皈心禪說布袍竹杖遊歷江楚登大別山眺黃鶴樓鸚鵡洲諸勝謁元嶽登天柱峯溯大江上匡廬訪白香山艸堂參憨山大師於五乳歸而造生壙於武林自號艸衣道人有終焉之志偶過吳門爲俗子所嬲乃歸於華亭潁川君潁川在諫垣當政亂國危之日多所建白抗節罷免修微有助焉亂後相依兵刃間間關播遷誓死相殉居三載而卒潁川君哭之慟君子曰修微靑蓮亭亭自拔淤泥�岡白璧不罹劫火斯可爲全歸幸也修微樾館詩數卷自爲敍曰生非丈夫不能掃除天下猶事一室參誦之餘一言一詠或散懷花雨或箋志水山喟然而興寄意而止妄謂世間春之在艸秋之在葉點綴生成無非詩也詩如是可言乎不可言乎性好名山水撰集名山記數百卷自爲敍以行世

錢氏女按揚州府誌錢氏女維揚人也能賦詩有警句其述懷云援琴不奏桑間曲揮翰寧題葉上聯又云芙蓉只合含霜死肯向西風怨暮煙賢於朱淑貞之流遠矣

宗母陳氏按揚州府誌膠州知州陳輔堯之女歸宗通書史有訓子元鼎詩云昔聞孟母教子三遷軻也感之終成大賢汝今十歲倏忽童年少時不學長何可傳我父忠烈汝祖賢臣同榜好學卓越羣倫汝須奮力繼起後塵經書大全貴得其眞我歸宦門依然貧約不事羅紈甘於藜藿𨿽有南畝瘠土荒薄小子勉之硯田耕鑿

劉氏姊妹按如臯縣誌劉氏姊妹湘陰劉丞詡女也長適諸生葛健仲適石某季適上捨張應魁三女幼承父訓頗通經史兼事篇什每當夫子應試輒能程其髙下往往符合湘陰嘗以元夕出謎令三女射覆懸十金爲賞長語季曰仲貧吾不當掩其有畱以待仲仲旣得笑出所射果亦不謬

張本嘉妻王鳳女引元引慶附

按列朝詩集王鳳解元獻吉之姊進士張本嘉妻本嘉爲宜春令卒於官子汝開舉於鄕爲懷慶丞女引元字文姝引慶字媚姝皆工翰藻母子自相唱和有焚余艸雙燕餘音行於世

秦婦王氏按無錫縣誌王氏名朗金沙王彥泓女爲秦氏婦彥泓工爲艷體詩傳寫滿江左朗有夙慧擅家學歌詩小詞及畫水墨梅花並稱奇絕錄其山園浪淘沙一闋以見大略云幾日病淹煎昨夜遲眠彊移心緒鏡臺前雙鬢淡煙低髻滑也自生憐懶貼翠花鈿衣不新鮮碧油衫子褪紅邊爲怯遊人如蟻擁故擇陰天

黃羅扉妻姚氏按仁和縣誌姚氏名令則字柔嘉姚大來長女弱齡卽能詩聰慧絕倫十四歸諸生黃羅屝扉家貧令則承歡上下無失禮夫有姊困乏衣食於扉令則撫其女爲己女恩禮有加以己無子爲夫蓄婢生女憐愛過於己出大來病篤令則刲股以進所著有半月樓遺稿年未四十卒其集附祖姑顧若璞臥月軒集後行世

王爽妻葉氏按福建通誌葉氏福淸葉向髙曾孫女尙寶寺丞益蕃女也氏生向髙官邸中七歲隨向髙致政歸福唐能讀書大義及笄適閩縣太學生王爽產二子俱幼而爽卒氏殯死撫孤爲父爲師者二十年或遇感觸輒寄於吟詠著有寄愁集八卷釋愁吟二卷俄卒女瑢亦工詩每閱古名媛傳記人各系以詩凡百首曰停鍼論古傳述

周聞妻方氏按莆田縣誌方氏庠生周聞妻幼能文及嫁聞有妹庚亦知書氏教之常相酬答聞欲取其集合刻之氏辭曰吾婦人文非其宜也後聞早沒氏哀毀矢節盡取生平所作焚之以故庚所作羹繡集行於世而氏之集終不傳卒年六十六

唐繼祖妻馮氏按廣東通誌馮氏唐繼祖妻教諭馮源女名銀字汝白博通經史詩文口占卽成有幽閒貞靜之風銀嘗自序及爲遷居序與挽父詩俱爲學士大夫所稱

何允衎妻劉蘭雪按南海縣誌劉祖滿字蘭雪宗伯何繼柏侄孫何允衎妻也裔出江右廬陵劉虞部後其祖入粵占籍番禺生祖滿靈慧而嫕幼嗜古詩喜作韻語每意到卽成詩皆得性情之正或入嶺南詩乘選或入名媛集中年二十四卒有梅閣叢桂軒稿藏於家

李圖南繼室劉氏按濟南府誌劉氏徳平舉人李圖南繼室濱州虞城令劉加隆女自號菊女史生負夙慧讀書曉大義善吟詠兼工水墨花卉有逸致所著有緋雪編菊�稿年二十九卒

潘叔暘妻仲氏女

附

按寶應縣誌仲氏字云鸞觀察使本女孫少聰慧父承嘉教以讀書遂工詩適山陽舉人馬龍州知州潘叔暘封孺人著匪莪堂集年九十一卒女適喬禦史可聘封安人侍讀萊母也讀書明大義亦工詩鼎革時制絕命詞四章自縊以女救得不死

閨藻部雜錄黃憲外史齊有閽者通於齊王之姬姬譽其閽者於王乃使人代其閽職以閽者能歌舞而美故得暱於左右在王之宮歲餘閽者畏誅而避於市姬以婢索之謀泄於宮齊王方與姬飲酒命姬鼓瑟姬以目窺於庭瑟音不和齊王撫觥而�曰汝有瑟技而寵於前今鼓瑟而音不和汝何爲者姬跪而進曰妾之幸於君王猶魚之狎於江海也江海不爲一魚而深其流君王不爲一妾而深其恩妾之寵寄於瑟妾之戾亦以瑟諭也君自以瑟之故而戾妾妾自以爲必誅而無悔𨿽然吾君負伯王之器操英雄之柄何明於鼓瑟而暗於謀國耶今全齊之民其不爲瑟者亦寡矣苟鼓瑟可以和民是罪戾在妾也不和於民而和於瑟瑟何利於國哉和瑟之音在妾和民之性在君君誠以妾之寵寵於眾以瑟之和和於民則妾𨿽就鼎鑊之戮而諸侯皆以明歸君也王曰汝欲吾以和民亦猶汝之和瑟歟吾𨿽爲東藩主民無責焉治撫全齊之民皆天子有司也吾是以朝則耽宴夜則甘寢無憂於心無勞於力故飲酒而鼓瑟無事於民吾欲汝相諧而被於音樂其寵祿以終吾天年而況天下一統海內一王禮樂𨿽未暢洽而典型尙存焉故諸侯藉天皇以行樂𨿽空其國中而外無敵國之釁內無大臣之爭此吾所以樂也若齊民之勿和固有司責也今之諸侯朝覲則不得述其職交鄰則不得尋其盟𨿽夷狄作難而諸侯之兵勿徵亦以靖諸侯也吾何爲哉姬因泣於王曰妾聞諸侯接壤光輔王室千秋之後安知不爲戰國乎今亦季世也權降於下國無紀綱災異紛拿苛网橫鶩鄰國之諸侯豈無勞心焦思而謀其國者哉是以周室削而桓文伯二世暴而髙祖興故智者不失時而守默伯者不逆民而從欲願君熟計而勿與俗羣也徵君聞之曰吾聞智婦多淫淫婦多藻其齊姬之謂乎﹝按外史所載乃托言非實事故入雜錄﹞

詩品漢上計秦嘉嘉妻徐淑夫妻事旣可傷文亦淒怨爲五言者不過數家而婦人居二徐淑敍別之作亞於團扇矣詩品漢婕妤班姬詩其源出於李陵團扇短章辭旨淸捷怨深文綺得匹婦之致侏儒一節可以知其工矣然藜余筆員嶠山人曰孟光懿於徳而不睹其文徐淑妙於文詞而不聞其貌朝姝輕鳳獨以貌稱弗足貴也屬龍觀所記多無瑕事徳與色可謂兼之至所錄子夜三十四章雜之晉曲不復可辧當時才子猶謂弗逮由此觀之文詞益可見矣詩品鮑令暉歌詩往往斷絕淸巧擬古尢勝惟百願淫矣昭常答孝武云臣妹才自亞於左芬臣才不及太衝爾蘭英綺密甚有名篇又善談笑齊武謂韓云借使二媛生於上葉則玉階之賦紈素之詞未足多也全唐詩話髙仲武云士有百行女有一徳惟李季蘭則不然形器旣雌詩意亦蕩自鮑暉已下罕有其倫如遠水浮仙棹寒星伴使車此五言之嘉境也上方班婕妤則不足下比韓英則有餘不以遲暮亦一俊異劉長卿謂季蘭爲女中詩豪東坡題跋近世有婦人曹希蘊者頗能詩𨿽格韻不髙然時有巧語嘗作墨竹詩云記得小軒岑寂夜月移�影上東墻此語甚工中山詩話江州琵琶亭前臨江左枕湓浦地尢勝絕有葉氏女詩云樂天當日最多情淚滴靑衫酒重傾明月滿船無處問不聞商女琵琶聲淸波雜誌郵亭客捨當午炊暮宿弛擔小畱次觀壁間題字或得親舊姓名寫塗路艱辛之狀篇什有可采者其筆畫柔弱語言哀怨皆好事者戲爲婦人女子之作頃於常山道上得一詩云迢遞投前店颼飅守破一燈明復暗顧影不成雙後書女郎張惠卿迨回程和已滿壁衢信間驛名兌溪謂其水作三道來作�字形鮑娘有詩雲溪驛舊名�煙光滿翠嵐須知今夜好宿處是江南後蔣穎叔和之云盡日行荒徑全家出瘴嵐鮑娘詩句好今夜宿江南穎叔豈固欲和婦人女子之詩特北歸讀此句有當於心戲次其韻以志喜耳輝頃隨侍赴官上饒舟行至釣臺敬謁祠下詩板畱題莫知其數劉武僖自柯山赴召亦記歲月於仰髙亭上末云侍兒意眞代書後有人題云一入侯門海樣深謾畱名字惱行人夜來仿�髙唐夢猶恐行雲意未眞墨莊漫錄延安夫人蘇氏丞相子容妹曾子宣內也有詞行於世或以爲東坡女弟適柳子玉者所作非也紫微詩話仲姑淸源君嘗言前身當是陶淵明愛酒不入遠公社故流轉至今耶吳正獻夫人最能文嘗雪夜作詩云夜深人在水晶宮夫人知識過人見元佑初諸公進用人才之盛嘆曰先公作相要進用一个好人費盡無限气力如今日可謂無遺才矣吳正獻作相時蓋元丰間也竹坡詩話冰肌玉骨淸無汗水殿風來暗香滿繡簾一點月窺人欹枕釵橫雲鬢亂起來庭戶悄無聲時見�星渡河漢屈指西風幾時來不道流年暗中換世傳此詩爲花�夫人作東坡嘗用此詩作洞仙歌曲或謂東坡托花�夫人以自解耳不可不知也彥周詩話作詩壓韻是一巧中秋夜月詩押尖字數首之後一婦人詩云蚌珠光透殼犀角暈盈尖瑞桂堂暇錄易安居士李氏趙丞相挺之子諱明誠字徳夫之內子也才髙學博近代鮮倫其詩調行於世甚多嘗見其爲乃夫作金石錄後序使人嘆息見世間萬事眞如夢幻泡影而終歸於一空而已貴耳集淳熙間有二婦人能繼李易安之後淸庵鮑氏秀齋方氏方卽夷吾之女弟皆能文筆端極有可觀淸庵卽鮑守之妻秀齋卽陳日華之室秀齋能識人有兩館客一陳勉之丞相一陳景南內相眞定大歷寺有藏殿𨿽小而精巧藏經皆唐宮人所書經尾題名氏極可觀佛龕上有一匣開鑰有古錦儼然有開元賜藏經敕書及會昌以前賜免拆殿敕書有塗金匣藏心經一卷字體尢婉麗其後題曰善女人楊氏爲大唐皇帝李三郎書寺僧珍寶之滄浪詩話班婕妤怨歌行文選直作班姬詩樂府以爲顏延年作談藪唐小說記紅葉事凡三其一本事詩顧況在洛乘間與一二詩友遊苑中流水上得大梧葉題詩云一入深宮裏年年不見春聊題一片葉寄與有情人況明日於上流亦題云愁見鶯啼柳絮飛上陽宮女斷腸時君王不禁東流水葉上題詩寄與誰後十餘日有客來苑中又於葉上得詩以示況曰一葉題詩出禁城誰人酬和獨含情自嗟不及波中葉蕩漾乘春取次行又明皇代以楊妃虢國寵盛宮娥皆哀悴不願備掖庭嘗書落葉隨禦溝流水出云舊寵悲秋扇新恩寄早春聊題一片葉將寄接流人顧況聞而和之旣達聖聽遣出禁內人不少或有五使之號況所和卽前四句也其二雲溪友議盧渥舍人應舉之歲偶臨禦溝見紅葉上有詩雲流水何太急深宮盡日閒殷勤謝紅葉好去到人間其三北夢瑣言進士李茵嘗遊苑中見紅葉自禦溝出上有題詩與盧渥詩同余意前三則本只一事而傳記者各異耳劉斧靑瑣中有禦溝流紅葉記最爲鄙妄蓋竊取前說而易其名爲於佑云古杭雜記太學服膺上捨鄭文秀州人其妻寄以憶秦娥云花深深一鉤羅�行花陰行花陰閒將柳帶細結同心日邊消息空沈沈畫眉樓上愁登臨愁登臨海棠開後望到如今此詞爲同捨見者傳播酒樓妓館皆歌之以爲歐陽永叔詞非也山房隨筆杜氏婦作北行詩云江淮幼女別鄕閭一似昭君遠嫁胡點點一身歸故國區區千里逐徵夫慵拈簫管吹羌曲懶系羅裙舞鷓鴣多少眼前悲泣事不如花柳舊江都此等多有戲作題之驛亭以爲美譚瑯嬛記小黃女子名觀失其姓與書生喬子曠筆札周旋喬子曠博學能文詞寄觀詩多不可解者余偶覽雜書識其一二其詩曰美人心共石頭堅翹首佳期空黯然安得千金遺侍者一燒鵲腦繡房前志林云鵲腦燒之令人相思又云曉來扶病鏡臺前無力梳頭任髻偏消瘦渾如江上柳東風日日起還眠漢時有楊柳每日三眠三起又云旭日曈曈破曉霾遙知妝罷下芳�那能化作桐花鳳一集佳人白玉釵桐花鳳小於元鳥春暮來集桐花一名收香倒掛又名采花使性馴好集美人釵上出成都又曰孤燈才滅已三更雨無聲雞又鳴此夜相思不成夢空懷懷夢到天明漢武帝思李夫人東方曼倩獻懷夢艸帝懷之卽夢出鍾火山按晁采傳采與文茂贈答詩多同此者

筆記春光入水到底碧野色隨人是處同不必殷勤頻借問妾家秖住杏花東侯誠叔西池春遊記婦人詩也金張秦娥者頗能小詩其賦遠山雲秋水一泓碧殘霞幾縷紅水窮霞盡處隱隱兩三峯其後流落劉昂贈詩雲遠山句好畫難成柳眼才多總是情今日衰顏人不識倚鑪空聽煮茶聲又云二頃山田半欲蕪子孫零落一身孤寒昨夜蕭蕭雨紅日花梢入夢無秦娥爲之泣下詞話唐有杜秋娘歌行相傳是金陵女子爲浙西觀察使李錡妾錡有陰謀秋娘時解免之嘗爲錡置小詞云勸君莫惜金縷衣勸君須惜少年時有花堪折直須折莫待無花空折枝後錡敗籍入宮此蓋以詞隱諫者唐詞選爲金縷曲今尙存金縷巷名則不獨桃葉桃根專美於秦淮也王直方詩話白藕作花風已秋不堪殘睡更回頭晚雲帶雨歸飛急去作西一枕愁此趙徳麟細君王氏所作也徳麟鰥居因見此詩遂與之爲姻則此詩乃二十八字媒也徳麟贈以小詞有臉薄難藏淚眉長易覺愁之句人多稱之乃用香奩集中桃花臉薄難藏淚柳葉眉長易覺愁之句耳詞話朱晦庵曰本朝婦人能詞者惟李易安魏夫人二人而已黃玉林曰李易安魏夫人使在衣冠之列當與秦七黃九爭雄不徒擅名閨閣也魏夫人曾子宣丞相內子有江城子捲珠簾諸曲膾炙人口其尢雅正者則有菩薩蠻雲溪山掩映斜陽裏樓臺影動鴛鴦起隔岸兩三家出墻紅杏花綠楊堤下路早晚溪邊去三見柳綿飛離人猶未歸深得國風捲耳之遺宣和間有女子幼卿題詞陜府驛壁云極目楚天空雲雨無蹤漫畱遺恨鎖眉峯自是荷花開較晚辜負東風客館嘆飄蓬聚散匆匆揚鞭那忍驟花驄望斷斜陽人不見滿袖啼紅蓋賣花聲也元女子有詠九張機者中一首云四張機鴛鴦織就欲雙飛可憐未老頭先白曉寒深處相對浴紅衣此與王秋澗之平湖樂並傳者也而女子之黠慧可想矣詩話升庵夫人黃氏寄外詩有曰歸曰歸愁歲暮其雨其雨怨朝陽之句傳誦人口又有滿庭芳巫山一段雲諸詞皆爲雅麗或比之趙松雪管夫人然管工畫竹耳詩詞鄙俚不及黃遠矣閩人林子羽官員外郎有題吳江垂虹橋詩云欲借仙家遼海鶴月明吹笛水晶宮其妻朱氏贈外之什亦有待漏衣沾仙掌露朝天身惹禦壚香之句延州筆記唐詩品匯載釋寶月劉令詩皆以爲唐人按釋寶月者齊武帝時人劉令者徐悱之妻梁武帝時人陳徐陵玉臺新詠已有二人詩品匯特重出耳又梁鍾嶸詩品曰釋寶月行路難本出東陽柴廓隋書經籍志亦有梁婦人劉令集尢可證其非唐人也雪濤詩評初月新月詩自古至今不知多少餘獨愛一閨秀絕句尾語雲天邊怕看如鉤月釣起新愁與舊愁下字最新巧人思不到又似不待思者問奇類林柳下惠死門人將誄之妻曰將誄夫子之徳耶二三子不如妾知之也乃誄曰夫子不伐兮夫子不謁兮夫子之信誠而與人無害兮桑屈從俗不彊察兮蒙恥救民徳彌大兮𨿽遇三黜終不蔽兮豈弟君子永能厲兮吁嗟惜哉乃下世兮庶幾遐年今遂逝兮嗚呼哀哉神魂泄兮夫子之謚宜爲惠兮黔婁先生死曾子弔之曰先生何以爲謚妻曰以康爲謚曾子曰先生在時食不充虛衣不蓋形何樂於此而謚康乎妻曰君嘗欲授之以政以爲相國而辭不爲是其有餘貴也君嘗賜之粟三十鍾先生不受是其有餘富也其謚爲康不宜何也二事俱載列女傳若西京雜記載相如悅文君作美人賦以自刺終不能攺以至於死文君爲誄傳於世則無行徒文亦不足觀矣珍珠船琴集曰大胡笳十八拍小胡笳十九拍並蔡琰作李肇國史補曰唐有董庭蘭善泛聲蓋大小胡笳云以此校之王觀國謂非文姬所撰非也謝齊選琴論曰平調平君三十六拍胡笳明君二十一拍淸調平君九拍濁調明君十二拍吳調明君十四拍杜瓊明君二十一拍凡有七曲然則明君亦有胡笳觀國謂昭君不能制曲又非也筠廊偶筆明末薊州難婦題詩野店壁上不著姓名曰俛首漫�幾難將舊日題夫君鎭紫塞妾命落黃泥風慘塵爲粉天寒革作衣何日歸桑梓心酸只暗啼味其詩必守邊將帥之妻也四川總志蘇小妹老蘇先生之女幼而好學慷慨能文適其母兄程浚之子之才先生有詩曰汝母之兄汝伯舅求以厥子來結姻鄕人嫁娶重母族𨿽我不肯將安云人言蘇子無妹卻有此詩潭州府誌女子以節烈傳者最多而閨秀絕少舊志載漳浦雲霄李氏其夫西上李勉之以詩有句云淸朝富貴利名在結髮夫妻日月長又有與其姊唱和汲水及書懷詩其姊詩則無傳矣近世能詩者眾然罕有可傳其最著者蔡玉卿爲黃道周繼室博覽古籍然全稿多不存又有張天妹者平和進士張一棟孫女以學問爲閨閣師嘗傳其書感詩云寒月穿林薄寒泉出澗悲寒花無意緒還逐寒風吹又寒風動秋艸愁人向誰道重憶少年時所悲人易老又村居卽事詩有鳥語安淸晝蟬聲急夕陽之句惜全集三百餘首今俱亡失又楊氏漳浦進士蔡而烷妻幼聰慧善琴尢工於詩有曉起詩云徑畱殘夜月簾捲落花風又詠史詩云死士今朝猶有冢生王當日已無頭恨全璧不存

閨藻部紀事吳越春秋越王勾踐五年五月與大夫種範蠡入臣於吳羣臣皆送至浙江之上臨水祖道軍陣固陵大夫文種前爲祝其詞曰皇天佑助前沈後揚禍爲徳根憂爲福堂威人者滅服從者昌王𨿽牽制其後無殃君臣生離感動上皇眾夫哀悲莫不感傷臣請薦脯行酒三觴越王仰天太息舉杯垂涕默無所言種復前祝曰大王徳壽無疆無極乾坤受靈神祇輔翼我王厚之祉佑在側徳銷百殃利受其福去彼吳庭來歸越國觴酒旣升請稱萬歲遂別於浙江之上羣臣垂泣莫不感哀越王仰天嘆曰死者人之所畏若孤之聞死其於心�中曾無怵惕遂登船徑去終不返顧越王夫人乃據船哭顧烏鵲啄江渚之蝦飛去復來因哭而歌曰仰飛鳥兮烏鳶淩元虛兮號翩翩集洲渚兮優恣啄蝦矯翮兮雲間任厥性兮往還妾無罪兮負地有何辜兮譴天帆帆獨兮西往孰知返兮何年心惙惙兮若割淚泫泫兮懸又哀吟曰彼飛鳥兮鳶烏已回翔兮翕蘇心在專兮素蝦何居食兮江湖徊復翔兮遊揚去復返兮於乎始事君兮去家終我命兮君都終來遇兮何幸離我國兮去吳妻衣褐兮爲婢夫去冕兮爲奴歲遙遙兮難極冤悲痛兮心惻腸千結兮服膺於乎哀兮忘食願我身兮如烏身翺翔兮矯翼去我國兮心搖情憤惋兮誰識越王聞夫人怨歌心中內慟乃曰孤何憂吾之六翮備矣樂府解題商陵牧子妻五年無子父母將令攺嫁妻聞之作別鶴操中華古今注伯常子避仇河濱爲漁父其妻思之每至河則作釣竿之歌後司馬相如作釣竿歌詩今傳爲古曲懷慶府誌秦焚書周易以卜筮得存惟失說卦三篇後河內女子得之又得秦誓一篇以獻西京雜記相如將聘茂陵人女爲妻卓文君作白頭吟以自絕相如乃止漢書燕剌王傳旦聞事敗憂懣置酒萬載宮會賓客羣臣妃妾坐飲王自歌曰歸空城兮狗不吠雞不鳴橫術何廣廣兮固知國中之無人華容夫人起舞曰發紛紛兮置渠骨籍籍兮亡居母求死子兮妻求死夫裴回兩渠間兮君子獨安居坐者皆泣釵小志鄭元家奴皆讀書一婢不稱旨使人拽著泥中須臾一婢來問曰胡爲乎泥中答曰薄言往訴逢彼之怒香案牘許大爲眞君掃爨夫婦隱於西山不欲人識攺姓曰午旋攺曰千夫婦皆解詩許大詩云不是藏名混世俗賣柴沽酒貴忘言妻續云兒家秖在西山裏除卻白雲誰到門在窮記�氏王羲之妻也甚工書小名錄謝太傅安寒食內集兒女論文義俄而雪驟公欣然曰白雪紛紛何所似兄子朗曰撒鹽空中差可擬兄女道韞曰未若柳絮因風起公大笑樂梁書劉孝綽傳孝綽兄弟及羣從諸子侄當時有七十人並能屬文近古未之有也其三妹適瑯琊王叔英吳郡張嵊東海徐悱並有才學悱妻文尢淸拔南部煙花記煬帝以合歡水果賜吳絳仙絳仙以紅箋進詩謝帝曰絳仙才調女相如也樂府雜錄天后朝一士人陷冤獄其妻配入掖庭善吹觱篥撰曲以寄哀情始名大郎神蓋取其夫行第也畏人知遂易名悲切子終號怨回鶻開元天寶遺事長安豪民郭行先有女子紹蘭適巨商任宗宗爲賈湘中數年不歸復音書不達紹蘭睹堂中有雙燕戲於梁間長吁而語燕曰吾聞燕子自海東來往復必經由於湘中我婿離家不歸數歲蔑有音耗生死存亡弗可知也欲憑爾附書投於我婿言訖淚下燕子飛鳴上下似有所諾蘭復問曰爾若相允當泊我懷中燕遂飛於膝上蘭遂吟詩一首云我婿去重湖臨�泣血書殷勤憑燕翼寄與薄情夫遂小書其字系於足上燕遂飛鳴而去任宗時在荊州忽見一燕飛鳴於頭上宗訝視之燕遂泊於肩上有壹小封書系於足宗解而視之乃妻所寄之詩宗感而泣下燕復飛鳴而去宗次年歸首出詩示蘭後文士張說傳其事好事者爭寫之野航史語韋陟常以五采紙爲書記使侍妾分主報答惟授意而已書皆有楷法陟惟署名從來受用姬妾風雅此惟第一文章九命大歷中賣一女子姿色如常而索價至數十萬云此女子誦得白學士長恨歌安可他比全唐詩話盧校書暮年娶崔氏結褵之後爲詩曰不怨盧郎年紀大不怨盧郎官職卑自恨妾身生較晚不及盧郎年少時杜羔不第將至家其妻劉氏先寄詩云良人的的有奇才何事年年被放回如今妾面羞君面君到來時近夜來羔卽回尋登第又寄詩雲長安此去無多地鬱鬱蔥蔥佳气浮良人得意最年少今夜醉眠何處樓藻情集沈翹翹文宗時宮人有白玉方響以犀爲椎以紫檀爲架後出宮歸秦氏秦出翹制曲以寄之名曰憶秦郎女郎張窈窕寄故人詩曰淡淡春風花落時不堪愁望更相思無金可買長門賦有恨空吟團扇詩雲溪友議雲溪子素聞三鄕之詠悵然未明其所自洎得之吳郡陸君貞洞僅紀其年代而不知其人奚用序乎然羣書有無名氏樂府集無名詩今檢陸君詩序亦雲姓字隱而不書夫序者述作之本意也繹其舊序是詩繼和者多不能徧錄略舉十餘篇以記之其自序曰余本若耶溪東與同志二三紉蘭佩蕙貪幽閒之境玩花於松月之亭竟晝綿宵往往忘倦洎乎初笄至於五換星霜矣後不得已從良人西入函關寓居晉昌第其居也門絕囂塵花木叢翠東西鄰二佛宮皆上國勝遊之最伺其閒寂因遊覽焉亦不辜一時之風月也不意良人已矣邈然無依帝裏芳春光景東邁涉滻水歷渭川背終南陟太華經虢路抵陜郊揖嘉祥之淸流面女幾之蒼翠凡經過之所皆曩昔燕笑之地綢繆之所銜冤茹嘆舉目銷魂𨿽殘骸尙存而精爽都失假使潘嶽復生無以悼其幽思也遂命筆聊題終不能滌其懷抱絕筆慟哭而去以翰墨非婦人女子之事故名字隱而不書時會昌壬戌歲仲春十九日又賦詩曰昔逐良人西入關良人身歿妾空還謝娘衛女不相待爲雨爲雲過此山和詩十一首陸貞洞詩曰惆悵殘花怨暮春孤鸞舞鏡倍傷神淸詞好个幹人事疑是文姬第二身王祝詩曰女幾山前嵐气低佳人畱恨此中題不知雲雨歸何處豈使王孫見卽迷劉谷詩曰蘭蕙芬芳見玉姿路旁花笑景遲遲薴蘿山下無窮意並作三鄕惜別詩王條詩曰浣紗遊女出關東舊迹新詞一夢中槐陌柳亭何限事年年回首泣春風李昌鄴詩曰紅粉蕭娘手自題分明幽怨發云閨不應更學文君去泣向殘花歸剡溪王碩詩曰無姓無名越水濱芳詞空怨路旁人莫教才子偏惆悵宋玉東鄰是舊鄰李縞詩曰會稽王謝兩風流王子沈淪謝女愁歸思若隨文字在路旁空爲感千秋張綺詩曰洛川依舊好風光蓮帳無因見女郎雲雨散來音信斷此生遺恨寄三鄕髙衢詩曰南北千山與萬山軒車誰不思鄕關獨畱芳翰悲前迹陌上恐傷桃李顏韋冰詩曰來時歡笑去時哀家國迢迢向越臺待寫百年幽思盡故宮流水莫相催賈馳詩曰壁古字未滅聲長響未絕蕙質本如雲松心應耐雪耿耿離幽谷悠悠望甌越杞婦哭夫時城崩無此說又彤管遺編若耶溪女隱名不書後署云二九子爲父後玉無瑕弁無首荊山石往往有題李舒解之曰二九十八十加八木字也子爲父後木下子李字也玉無瑕去其點也弁無首存其廾也王下廾弄字也荊山石往往有者荊山多玉當是姓李名弄玉也全唐詩話僖宗自內出袍千領賜塞外吏士神策軍馬眞於袍中得金鎖一枚詩一首云玉燭制袍夜金刀呵手裁鎖寄千里客鎖心終不開眞就市貨鎖爲人所告主將得其詩奏聞僖宗令赴闕以宮人妻眞後僖宗幸蜀眞晝夜不解衣前後捍禦湘山錄關圖有妹能文每語人曰吾家有一進士所恨不櫛耳蜀中詩話女郎廉氏峽中卽事詩云淸秋三峽此中去鳴鳥孤猿不可聞一道水聲多亂石四時天气少晴雲日暮泛舟溪漵口那堪夜永思氤氳此女郎奇作也全唐詩壽春妓孟氏歸維揚萬貞貞賈於外孟氏獨遊家園賦詩曰可惜春時節依然獨自遊無端兩行淚長只對花流忽有少年逾垣而入賦詩贈答遂私焉逾年夫歸少年曰吾固知其不久也言訖騰身而去答少年詩曰誰家少年兒心中暗自欺不道終不可可卽恐郎知全唐詩話羅隱爲唐相鄭畋所知畋女覽隱詩諷誦不已畋疑有慕才意隱貌寢陋女一日隔簾窺之自此絕不詠其詩玉泉子鄧敞有女二人皆善書敞之所行捲多二女筆迹妝樓記劉秦妹善臨寫右軍蘭亭及西安帖足奪其迹秦亦當時翰林書人也珍珠船顏光祿有唐人兄妹共寫法華七卷細如蠅鬣後題云燕子女丁問之無能知者十國春秋髙越少舉進士精詞賦有名燕趙間盧文進鎭上黨具禮幣致之初以客從及文進鎭安州爲掌書記文進仲女有才色能屬文號女學士因以妻越十國春秋前蜀昭儀李氏名舜弦梓州人酷有辭藻後主立爲昭儀世所稱李舜弦夫人也所著蜀中應制詩隨駕詩釣魚詩諸篇多爲文人所賞麗情集南唐處士陳陶隱西山操行淸潔時嚴撰牧豫章欲撓之遣小妾蓮花往侍焉陶殊不顧妾乃獻詩求去曰蓮花爲號玉爲腮珍重尙書遣妾來處士不生巫峽夢虛勞雲雨下陽臺陶答云近來詩思淸如水老去風光薄似云已向升天得門戶錦衾深愧卓文君遼史列女傳耶律中妻蕭氏小字挼蘭年二十歸於中中謂曰汝可粗知書以前貞淑爲鑑遂發心誦習多涉古今詞話廬州少婦張倩作子夜歌云落花風捲愁難歇枝頭燕剪裁桃葉花气沁蘭香遊絲掛綠蕉靑鸞翅影艸碧龍須冷無語倚瑤琴閒花在膽瓶𨿽綠幽怨不失貞靜東坡題跋眞宗東封還訪天下隱者得杞人楊朴能爲詩召對自言不能上問臨行有人作詩送否朴言無有惟臣妻一絕云且休落拓貪杯酒更莫猖狂愛詠詩今日捉將官裏去這回斷送老頭皮上大笑放還山命其子一官就養墨客揮犀仁廟朝皇族中太尉夫人一日入內再拜告帝曰臣妾有夫不幸爲婢妾所惑帝怒流婢於千里夫人亦得罪居於瑤華宮太尉罰俸而不得朝經歲方春暮夫人爲詞曲名急相思令云柳煙霽色方春花露逼金莖秋千院落海棠漸老才過淸明嫩玉腕托香脂臉相傅粉更與誰情秋波綻處相思淚迸天阻深誠墨客揮犀毗陵郡士人家有一女姓李氏年方十六歲頗能詩甚有佳句吳人多得之有拾得破錢詩曰半輪殘月掩塵埃依稀猶有開元字想見淸光未破時買盡人間不平事又有彈琴詩云昔年剛笑卓文君豈信絲桐解�身今日未彈心已亂此心元自不由人𨿽有情致乃非女子所宜墨客揮犀大庾嶺上有佛祠嶺外往來題壁者鱗比有婦人題云妾幼年侍父任吳州司寇旣代歸父以大庾本有梅嶺之號今蕩然無一株遂市三十本植於道之左右因畱詩於寺壁今隨夫至端溪復至此寺詩已爲朽鏝者所覆卽命墨於故處詩曰滇江今日掌刑回上得梅山不見梅輟俸買栽三十樹淸香畱與雪中開好事者因此夾道多植梅焉老學庵筆記曾子宣丞相元丰間帥慶州未至召還至陜府復還慶州往來潼關夫人魏氏作詩戲丞相曰使君自爲君恩厚不是區區愛華山過庭錄忠宣守信陽僉判李樗大夫之室有才藻魏國夫人嘗與往來有謝魏國詩云朝來瑞靄徧祥虛果見麻姑降陋居陶令滿籬惟有菊相如四壁但藏書蕭條庭館門羅雀冷落杯盤食欠魚逸後二句墨莊漫錄浮丘居士張蕓叟久經遷責旣還怏怏不平嘗內集分題賦詩其女得蠟燭有云莫訝淚頻滴都緣心未灰浮丘有慚色自是無復躁進意司馬朴之室浮休之女也有詩在鄜延路上一寺中一聯云滿目煙含芳艸綠倚欄露泣海棠紅或云便是詠燭者揮麈三錄曾文肅熙寧初爲海州懷仁令有監酒使臣張者小女甫六七歲甚慧黠文肅之室魏夫人憐之教以誦詩書頗通解其後南北暌隔紹聖初文肅柄事樞時張氏女已入禁中𨿽無名位以善筆札掌命令之出入忽與夫人相聞夫人以夫貴疏封瀛國稱壽禁庭始相見敍舊自後歲時遺問夫人沒張氏作詩以哭云香散簾幕寂塵生翰墨閒空傳三壼譽無復內朝班從此絕迹矣後四十年靖康之變張從昭慈聖獻南渡至錢唐朱忠靖筆錄所記昭慈遣其傳導反正之議張夫人者卽其人也年八十餘終揮麈後錄錢忱伯誠妻瀛國夫人唐氏正肅公介之孫旣歸錢氏隨其姑長公主入謝欽聖後於禁中時紹聖初也先有戚裏婦數人在焉俱從後步過受釐殿同行者皆仰視讀釐爲離夫人笑於旁曰受禧也蓋取宣室受釐之義耳後喜回顧主曰好人家男女終是別蓋後亦以自謂也詞話宣和間上元張燈許士女縱觀各賜酒一杯一女竊所飲金杯衛士見之押至禦前女誦鷓鴣天雲月滿蓬壺燦爛燈與郎攜手至端門貪看鶴陣笙歌舉不覺鴛鴦失卻羣天漸曉感皇恩傳宣賜酒飲杯巡歸家恐被翁姑責竊取金杯作照憑徽宗大喜以金杯賜之令衛士送歸春渚紀聞建安曁氏女子十歲能詩人令賦野花詩云多情樵牧頻簪髻無主蜂鶯任宿房觀者𨿽加驚賞而知其後不保眞素竟更數夫流落而死溧陽縣誌建炎初有婦人題溧陽郵亭壁云妾鄱陽人也女紅之外從事詩書不幸嚴霜下墜泰山其頹飄泊一身所適非偶燻蕕同器情何以堪昨浮家洞庭怒帆一張良人倏爲鬼錄偶攜稚子來登客亭感時傷心遂成一絕知我者其天乎詩云故里蕭條一望間此身飄泊嘆空還感時有恨無人說愁斂雙蛾對暮山容齋隨筆英州之北三十里有金山寺予嘗至其處見法堂後壁題兩絕句僧云廣州鈐轄兪似之妻趙夫人所書詩句灑落不凡字畫徑四寸遒健類薛稷極可喜數年後又過之僧空無人壁亦隳圯猶能追憶其語爲紀於此其一云莫遣韝鷹飽一呼將軍誰志滅匈奴年來萬事灰人意只有看山眼不枯其二云轉食膠膠擾擾間林泉髙步未容攀興來尙有平生履管領東南到處山蓋似所作也嘉泰志越漁者楊父一女絕色爲詩不過兩句或問何不終篇答曰無柰情思纏繞至兩句卽思迷不繼有謝生求娶焉父曰吾女宜配公卿謝曰諺云少女少郎相樂不忘少女老翁苦樂不同安有少年公卿耶翁曰吾女詞多兩句子能續之稱其意則妻矣示其篇曰�簾半�月修竹滿林風謝續曰何事今宵景無人解與同女曰天生吾夫遂偶之七年春忽題曰春盡花隨盡其如自是花謝曰何故爲此不祥句楊曰吾不久於人間矣謝續曰從來說花意不過此容華楊卽瞑目而逝後一年江上煙光溶曳見楊立於江中曰吾本水仙謫居人世後倘思之卽復謫下不得爲仙矣書史會要田田錢錢辛疾二妾也皆因其姓而名之皆善筆札常代疾答尺牘溧陽縣誌趙南仲丞相賜第溧陽嘗避暑水亭作詩雲水亭四面朱欄繞簇簇遊魚戲萍藻六龍畏熱不敢行海水沸騰裂蓬島身眠七尺白�須頭枕一枚紅瑪瑙六句旣成忽睡去時有侍婢梅姐杏姐戲續云公子猶嫌扇力微行人尙在紅塵道南仲見而存之以爲頗得風人之旨崖下放言李黨學卿大女適巴長卿巴氏甚貧李亦安之嘗戲作詩云誰道巴家窘巴家十倍鄒池中羅水馬庭下列蝸牛燕麥紛無數楡錢散不收夜來添驟富新月掛銀鉤詞話章丘先生至元都旅次無聊對月歌曰萬里見行役秋來瘦幾分因看河北月忽憶海東云夜靜聞鄰婦有倚樓而泣者明日訪之則宋宮人金徳淑也詢李曰客非昨暮悲歌人乎詞乃佳制否李曰歌非己作有同舟人自杭來吟此故記之耳婦泣曰此亡宋昭儀王淸惠所寄汪水雲詩因自舉其望江南詞云春睡起積雪滿燕山萬里長城橫縞帶六街燈火已闌珊人立玉樓間後遂委身於生李禎芙蓉屏記至正辛卯眞州有崔生名英者家極富以父蔭補浙江溫州永嘉尉攜妻王氏赴任道經蘇州之圌山泊舟少�買牲酒賽於神廟旣畢飲於舟中舟人見其飲器皆金銀遽起惡念是夜沈英水中並婢僕殺之謂王氏曰爾知所以不死者乎我次子未有室今有事往杭州一兩月俟歸與汝成親汝卽吾家人無恐席捲所有而以新婦呼王王佯應之勉爲經理曲盡殷勤舟人私喜得婦漸稔熟不復防閒將月餘值中秋節舟人盛設酒肴雄飲痛醉王氏伺其睡熟輕身上岸行二三里忽迷路蘆葦菇蒲一望無際王旣艱步履又慮尋躡於是盡力狂奔久之東方漸白遙望林中有屋宇急往投焉候其啟門乃一尼院院主問王來故王紿之曰妾眞州人也舅宦遊江浙挈家抵任而良人殂謝孀居數年舅以嫁永嘉崔尉爲妾正室悍戾箠辱萬端近者解官舟次於此因中秋賞月命妾取金杯酌酒不料失手墜江中必欲置於死地遂逃生至此尼曰娘子旣不敢歸舟家鄕亦遠孤苦一身將何所托王惟流涕而已尼曰此間僻在荒濱人迹不到茭葑之與鄰鷗鷺之與友若能悟身爲幻披緇削髮就此出家禪榻佛燈晨餐暮粥聊隨緣以度歲月豈不勝於爲人寵妾受今世之苦惱結來世之冤讎乎王拜謝曰是所志也遂落髮佛前名曰慧圓王故習詩書不期月間悉究內典大爲院主禮遇事必諮而後行而王寬和柔善人皆愛之每日於白衣大士前禮百餘拜密訴心曲𨿽隆冬盛暑弗替旣罷卽身居奧室人罕得睹其面歲餘忽有人至院畱齋而去明日以畫芙蓉一軸來施老尼張於素屏王見之識爲英筆因詢其所自院主曰近日檀越布施王問檀越姓名住處並所職業曰同縣顧阿秀兄弟以操舟爲業人頗道其掠江湖間未知誠然否王又問曰亦嘗往來此中乎曰偶到耳卽默識之乃援筆題於屏上曰少日風流張敞筆寫生不數黃筌芙蓉畫出最鮮�豈知嬌艷色反抱死生冤粉繪淒涼疑幻質只今流落誰憐素屏寂寞伴枯禪今生緣已斷願結再生緣其詞蓋臨江仙也尼皆不解其所謂一日有郭慶春者以他事至院見畫與題悅之買歸爲淸玩適禦史大夫髙公納麟退居姑蘇好書畫慶春以屏獻公置內館未問其詳忽有人買艸書四幅字迹類懷素而淸勁不俗問之卽其手筆視其貌非庸賤更詢其鄕裏姓名則蹙額對曰英姓崔字俊臣世居眞州以父蔭補永嘉尉挈累赴官不自愼重爲舟人所圖沈英水中家財妻妾不復顧矣幸幼習水潛泅波間度旣遠遂登岸投民家舉體沾濕身無一錢賴主翁見憐易衣賜食復贐而遣之英遂陳告於平江路今聽候一年杳無音耗惟賣字以度日非敢謂善書也公聞其語深憫之曰如此且亦無柰暫畱吾西塾訓諸孫寫字可乎英幸甚公延入內館與飲見屏間芙蓉泫然垂淚公怪問之曰此舟中失物之一英手筆也何得在此又誦其詞復曰英妻所作公曰何以辧識英曰識其字畫且詞意有在眞拙婦所作無疑公曰若然當爲君任捕盜之責子姑祕之明日密召慶春問之春云買自尼院公卽使宛轉詰尼得於何人誰所題詠數日報實公使人說院主托夫人命召慧圓院主不許慧圓聞之深願一出或可藉以復讎尼不能拒公命舁至使夫人與同寢處問其家世之詳王飲泣以忱告且白題屏事曰盜不遠矣惟夫人轉以告公倘得縛盜以報夫君某死且不朽而未知其夫之故在也夫人以語公公屬夫人善視之略不與英言公廉得阿秀居址出沒之迹未敢輕舉惟令夫人陰勸王蓄髮返初服又半載進士薛理溥化爲監察禦史按郡溥化髙公舊日屬吏知其敏手也語溥化掩捕之敕牒及家財尙在溥化置之極典而以原贓給英英將辭公赴任公曰待與足下作媒娶而後去非晚也英謝曰糟糠之妻同貧賤久矣今不幸流落他方存亡未卜萬一天地垂憐尙冀相見別娶之言非所願也公淒然曰足下髙誼如此天必有以相佑安敢苦彊容奉餞然後啟塗翼日開宴賓僚畢集公舉杯告眾曰老夫今日爲崔縣尉了今生緣坐客莫諭公使呼慧圓出則英妻也夫婦相持大慟出於意表公道始末且出芙蓉屏示客方知公所云今生緣乃英妻詞中語傾坐皆嘆服髙公盛徳公贈英奴婢各一資遣就道及英職滿過吳而公逝矣夫婦號哭如喪其親就墓下建水陸三晝夜報而後去瑯嬛記灌氏秋日寄梅璋詩曰珍簟生涼夜漏餘夢中恍惚覺來初魂離不得空成病面見無由浪寄書�外江村鐘響絕枕邊梧葉雨聲�此時最是思君處腸斷寒猿定不如梅答曰忽見西風起洞房盧家何處郁金香文君未奔先成渴顓頊初逢已自傷懷夢欲尋愁落葉忘憂將種恐飛霜惟應分付靑天月共聽�頭漏漸長西樵野記明洪武初吳人姜子奇娶婦三載值大軍過吳擾亂子奇挾妻出避倉皇間因失其妻乃爲官兵攜歸京邸子奇流落四方累年後迆至京行乞有髙門一婦人見之而泣貽以酒食又以布囊裹熟米一斗與之子奇不敢仰視而去翌日又見適主人不在呼與相見共語爲主母所偵卽令人追之簡其乞囊中有金釵一對書一封候其夫還以告兵官啟封視之乃題詩一律云夫畱吳越妾江東三載恩情一旦空葵有心終向日柳花無力暫隨風兩行珠淚孤燈下千里家山一夢中只恨當年罹大難相逢難把姓名通兵官見詩大悼卽時遣還仍賜錢米以給其歸子奇夫婦泣謝而去情史類略樊城趙生汝州字君牧年少負才未獲佳偶有謝嫗攜女自洛陽來寓居南曲女名素秋才色無雙誓非才士終不失身時人爲之語曰男中趙汝州女中謝素秋生聞往訪焉不遇睹庭間紅梨花盛開因題詩於壁曰換卻冰肌玉骨胎丹心吐出異香來武陵溪畔人休說只恐夭桃不敢開女歸讀其詩甚悔因和云本分天然白雪香誰知今日卻濃妝秋千院落溶溶月羞睹紅脂睡海棠以詩寄生且訂晤期會有無賴子挾勢求歡女不從逐之使行遂還洛陽生悵怏不已適故人劉輔爲洛陽太守遣使招生生喜卽日束裝赴之及相見卽以謝素秋爲問劉本慮生花柳蕩志欲令習靜理業得問茫然乃僞令人徵素秋侑觴而以病死還答冀絕其念生嘆惋不已館於王參軍廢園因而成病輔爲求醫生卻之曰吾病非藥餌可療除是素秋重生耳輔乃授計於素秋使假爲王參軍女月夜仿徨園亭生望之心動遽前挑之宛轉成好�抱頓開久之試期漸逼生戀女未有行意輔復囑賣花嫗攜筐至園假爲奠其亡兒生問之對曰昔王參軍有女甚美亡瘞園中紅梨樹下每月明之夜往往出現魅人吾子以是夭死今忌日故奠之耳生詢女狀貌服色相類大懼卽夕移寓他室明日遂辭輔詣京師輔厚贈資斧生是歲登第得選還鄕道從洛陽謝輔輔觴之命素秋見生大駭輔笑述始末生喜極輔爲治�禮竟爲夫婦江寧府誌吳交石尙書有姊老而寡居尙書家能詩文一時卿大夫多與之酬詠或來詣尙書者值其他出輒請媼與論議問近日有何篇什供茗而去暖姝由筆張學士元禎弘治間在翰林傳一宮人詩曰金鍼刺破南�紙偸引寒梅一綫香螻蟻也知春富貴倒拖花片上宮墻辟寒曹元寵母王氏能詩有雪中觀妓詩云梁王宴罷下瑤臺窄窄紅鞋步雪來恰似陽春三月暮楊花飛處牡丹開建徳縣誌鄭太宰姊夫李以揚度嶺遇一女攜小鬟衣飾靚麗呼之唱和別時贈詩一聯云柳帶愁銷三月艸雨茵恨減一時春

閨藻部藝文一

保母墓志

晉王獻之瑯琊王獻之保母姓李名如意廣漢人也在母家志行髙秀歸王氏柔順恭勤善屬文能艸書解釋老旨趣年七十興寧三年歲在乙丑二月六日無疾而終仲冬季望葬會稽山陰之黃閼岡下殉以曲水小硯交螭方�樹雙松於墓上立貞石而志之悲夫後八百餘載知獻之保母宮於玆土者尙焉

玉臺新詠序

陳徐陵淩雲槪日由余之所未窺千門萬戶張衡之所曾賦周王璧臺之上漢帝金屋之中玉樹以珊瑚作枝珠簾以玳瑁爲押其中有麗人焉其人也五陵豪族充選掖庭四姓良家馳名永巷亦有潁川新市河間觀津本號嬌娥曾名巧笑楚王宮內無不推其細腰魏國佳人俱言訝其纖手閱詩惇禮非直東鄰之自媒婉約風流無異西施之被教弟兄協律自小學歌少長河陽由來能舞琵琶新曲無待石崇箜篌雜引非因曹植傳鼓瑟於楊家得吹簫於秦女至若寵聞長樂陳后知而不平畫出天仙閼氏覽而遙妒且如東鄰巧笑來侍寢於更衣西子微顰將橫陳於甲帳陪遊馺娑騁纖腰於結風長樂鴛鴦奏新聲於度曲妝鳴蟬之薄鬢照墮馬之垂鬟反插金鈿橫抽寶樹南都石黛最發雙蛾北地胭脂偏開兩靨亦有嶺上仙童分丸魏帝腰中寶鳳授歷軒轅金星與婺女爭華麝月共嫦娥兢爽驚鸞冶袖時飄韓掾之香飛燕長裾宜結陳王之佩𨿽非圖畫入甘泉而不分言異神仙戲陽臺而無別眞可謂傾國傾城無對無者也加以天精開朗逸思雕華妙解文章尢工詩賦琉璃硯匣終日隨身翡翠筆�無時離手淸文滿篋非惟芍藥之華新制連篇寧止蒲萄之樹九日登髙時有緣情之作萬年公主非無累徳之辭其佳麗也如彼其才情也如此旣而椒房宛轉柘館陰岑絳晨嚴銅蠡晝靜三星未夕不事懷衾五日猶賒誰能理曲優遊少托寂寞多閒厭長樂之�鐘勞中宮之緩箭輕身無力怯南陽之搗衣生長深宮笑扶風之織錦𨿽復投壺玉女爲歡盡於百驍爭博齊姬心賞窮於六箸無怡神於暇景惟屬意於新詩可得代彼萱蘇微蠲愁疾但往世名篇當今巧制分諸麟閣散在鴻都不藉篇章無由披覽於是燃脂暝寫弄墨晨書撰錄艷歌凡爲十卷曾無參於雅頌亦靡濫於風人涇渭之間若此而已於是麗以金箱裝之寶軸三臺妙迹龍伸蠖屈之書五色花箋河北膠東之紙髙樓紅粉仍定魯魚之文辟惡生香聊防羽陵之�雲飛六甲髙擅玉函鴻烈仙方長推丹枕至如靑牛帳裏余曲旣終朱鳥�前新妝已竟方當開玆縹帙散此絳繩永對玩於書帷常循環於纖手豈如鄧學春秋儒者之功難習竇傳黃老金丹之術不成固勝西蜀豪家托情窮於魯殿東臺甲觀流詠止於洞簫孌彼諸姬聊同棄日猗與彤管麗矣香奩

爲東平薛太守進王氏瑞詩表唐髙適臣某言符瑞之興實由王政歌詩之作本自國風伏見範陽盧某母瑯琊王氏性合希彜體於靜默精微道本馳騖元關旁通天地之心預紀休徵之盛乃於景龍二載撰天寶回文詩凡八百一十三字循環有數若寒暑之遞遷應變無窮謂陰陽之莫測誡其子曰吾沒之後爾密記之當逢大道之朝必遇非常之主則貞圖之制便可上言君親之義不違犬馬之誠斯至臣早識其子常與臣言星霜屢移書奏仍闕以歲月滋久旨趣幽微沈吟耳目之前倏忽禎祥之後伏惟皇帝陛下乘道禦極至聖興化參日月而並明體乾坤而同徳梯航萬里靜欽淳和之風臣妾華彜盡歸仁壽之域今陛下務於道道可盡乎法於天天實長久是知與道齊運比天同休無疆之徵乃在玆矣天授之美其可替乎章句燦然所謂沒而不朽者也臣某誠惶誡恐頓首頓首昔漢幸甘泉且昧神君之語周窮轍迹徒稱王母之謠豈若迥出名言髙懸向像應皇王之丕命運宮商於景福且夫靈芝嘉禾以艸木之瑞尙有頌聲方之貞圖彼未爲得特望編之史策列在樂章則陛下先於天而聽於人也臣才術淺劣謬忝藩垣曾徹涓塵以答萬一恆馳北極每切子牟之思遙奉南山願效封人之祝

回文錦賦以文思精絕今古傳賞爲韻

張仲素昔竇滔之於役從軍伊少婦兮玉潔蘭燻對鳴機以抽恨織美錦而成文攢萬緒之荏苒揉眾彩之絪縕腸回而綠字初結髮亂而靑絲共棼萋兮斐兮常屬思於黃絹不日不月嘗寄懷於碧雲其始也軫蕙心蓄藻思披黃流之握彩等後素之繪事循環而覽夫言豈一端宛轉而求則韻皆居次寫別旣久怨心有盈錦霞駁而增麗詩綺靡而緣情自發於巧心素手何慚於墨妙筆精當其用寄遠方臨風載閱迹類雕虫文如委纈旣連珠而復貫又通理而不絕居人言念緘萬恨而在中君子置懷字三歲而寧滅是繹是尋攻乎織婉而成章見色絲之麗永以爲好表美人之心倘或以新而代故豈殊陋古而榮今黼黻不同愁閱目而等耀彩章自異懼讒口之見侵況復委篋多年化塵千古方爛兮如在復燦兮可睹藻艷波旋環回輻圓蘊四愁而難解煥五采以相鮮猶或逾繡段勝彩箋貴以文自奪鴛衾之價贈乎遠無勞雁足之傳且物在人亡畱思長想謂其文之著也可捲而懷謂其制之貴焉乃攄而賞若知七襄之非匹豈玉案之虛往

回文錦賦同

前韻

皇甫威彼美人兮懸隴云念塞上之徵客回機中之錦文千里馳心十年誓志想關山之延夢托丹素而垂意札札鳴杼紛紛績翠梭曳緒而龍回錦披云而鳳至情生萬象功歸言致綠爲芳艸怨王孫之不歸紅作仙花發美人之幽思懿夫達其意者在乎誠爲其藝者貴乎精顧異物之可賞諒同心之所成離披而芳樹搖影煥爛而明霞近榮振素手以鳴機蘭閨霜集斂翠蛾而績縷紗�月生則知妙極十全才先一絕旣以彰其意亦以表乎節類乎錦卓氏服以�精言乎詩謝女慚乎淸切稽六義而不忒放百花而迥別心惟念遠將績縷以同營字是回文與愁腸而共結成乎手發乎心銳精思而在今方之紈比之素積元功而古笑艸露之輕薄勝林花之新吐婉矣麗矣錯金彩以成章寂兮寥兮碎玉筋而如雨於是閱披風前光文爛然百花互進五色相宣文彬彬而愴矣彩重重而恨焉匪類雕虫工乎職豈徒悅目寄乎邊寫片心之贈遠代尺素之相傳一則托乎情一則存乎想錦也可裁心乎足賞君乎君乎爲發緘封知精誠之不爽

跋織錦回文圖後

宋黃某字長孺

蘇蕙織錦回文詩所傳舊矣故少常沈公復傳其畫由是若蘭之才益著然其詩回旋書之讀者惟曉外繞七言至其中方則漫弗可考矣若沈公之博亦謂詞句脫略讀不成文殊不知此詩織成本五色相宣因以別三四五七言之異後人流傳不復施采故迷其句讀非詞句之脫略也政和初予在洛陽於居士王晉玉許得唐程士南效此詩並申諴之釋而後曉然是詩之初不舛脫蓋沈公未嘗見此本耳然申諴所釋但依士南之設色其七言數火其色反黃四言數金其色反綠於五行爲弗類意蘇氏詩圖之色爲不爾今因觀詩於畫遂別而正之三四五七言之詩各隨其行而爲之色觀者見其色則詩之言數可知已至於士南之文旣有釋者則賦采自從其舊而並錄於卷首云國初錢鎭州惟治嘗有寶子垂綬連環詩亦錦文之遺範而世罕傳故聊附捲左亦資書雋言鯖之餘味焉

依依傳

明田藝蘅依依姓柳氏字倚玉揚州二十四橋人也年減橋數之零種出章臺之秀腰不堪束甚於柔條眉不假描渾如初葉娟娟可愛裊裊無詞翰逸羣舞歌獨步興�浮浪志脫囂埃孰是賞心誰知稅駕辛丑之歲盍簪京口綰帶石頭嬿婉及春綢繆連理信娉婷而隈璧眞裊娜以含金遊子將歸好逑遠別悵短亭之供帳攀垂柳以系韁鴛盞分飛驪歌互答柳子爲我歌陽關第一疊焉渭城朝雨浥輕塵客捨靑靑柳色新勸君更盡一杯酒西出陽關無故人田子慨舉白去住牽神少選和風東吹麝帶解香而漸歇片雲北邁鸞簫驚韻而不流柳子再歌入破第二疊朝雨浥輕塵靑靑柳色新更盡一杯酒陽關無故人田子淒其以傷恍惚若失停杯��凝盼惺惺嘆江水以何情憐僕夫之無色柳子卒爲我歌入破第三疊焉浥輕塵柳色新一杯酒無故人辭旣促而易竭響復咽而愈哀句引魂搖泣隨聲迸訝喉珠之難貫痛肌玉之頓銷怨入落花望迷芳艸古人墮淚之感斷腸之圖良有以也於是田子滿�一觥勞歌一曲曰馬蹄車轍欲生塵無柰盈盈柳眼新何事陽關獨醉江南江北未歸人柳子翠袖支頤鳳鞋按拍而賡之曰悲歌遮莫動梁塵疊破陽關恨轉新看取柳條和淚飲今宵定是夢中人余不覺大駭�才深嗛雅思流風罕媾擊節奚酬乃復報歌曰一聲一疊一番新君是揚州第一人醉裏莫教憔悴盡浮生何處不風塵蓋欲以少慰其懷云爾踟�旣久徒禦難淹斜照在山歸鴉滿樹乘醉別去何日忘之舟發丹陽神畱白下孤篷獨酌�抱誰開適有感於蒲東惜別之事因作車兒投東馬兒向西賦並綴以楚詞三絕云悲莫悲兮生別離車輪東去馬西馳窮途有酒無人勸忍見風前弱柳垂悲莫悲兮生別離飛花如絮雨晴時何由得似嚶嚶鳥雙擲金梭織柳絲悲莫悲兮生別離暮春不見以秋期歸來四六峯頭月斷續簫聲聽與誰姑蘇有采蓮子者聞餘歌而善之觴余詠之而遂和之曰悲莫悲兮生別離伯勞東去燕西飛多情化作鶼鶼侶煙水雲林願不違相與抵掌笑曰此眞揚州柳枝詞也至於五湖載月人則直命之爲陽關依依三疊記且語余曰輞川送客之作議者以爲妙絕古今誠哉是言也獨三疊之旨祕而不傳或傳而不精協律者遺恨焉乃今依依特倡家婦耳調結回風力淩詠雪悟連環之隱訣解織錦之元機近與吾子連衡遠俾右丞增價謂之光分柳宿而譽掩隋堤也不亦宜乎章句學士有深慚矣而吾子作詩女史反殿倚玉於末簡又豈麒麟閣畫子卿之意也哉閨藻部藝文一

保母墓志

晉王獻之瑯琊王獻之保母姓李名如意廣漢人也在母家志行髙秀歸王氏柔順恭勤善屬文能艸書解釋老旨趣年七十興寧三年歲在乙丑二月六日無疾而終仲冬季望葬會稽山陰之黃閼岡下殉以曲水小硯交螭方�樹雙松於墓上立貞石而志之悲夫後八百餘載知獻之保母宮於玆土者尙焉

玉臺新詠序

陳徐陵淩雲槪日由余之所未窺千門萬戶張衡之所曾賦周王璧臺之上漢帝金屋之中玉樹以珊瑚作枝珠簾以玳瑁爲押其中有麗人焉其人也五陵豪族充選掖庭四姓良家馳名永巷亦有潁川新市河間觀津本號嬌娥曾名巧笑楚王宮內無不推其細腰魏國佳人俱言訝其纖手閱詩惇禮非直東鄰之自媒婉約風流無異西施之被教弟兄協律自小學歌少長河陽由來能舞琵琶新曲無待石崇箜篌雜引非因曹植傳鼓瑟於楊家得吹簫於秦女至若寵聞長樂陳后知而不平畫出天仙閼氏覽而遙妒且如東鄰巧笑來侍寢於更衣西子微顰將橫陳於甲帳陪遊馺娑騁纖腰於結風長樂鴛鴦奏新聲於度曲妝鳴蟬之薄鬢照墮馬之垂鬟反插金鈿橫抽寶樹南都石黛最發雙蛾北地胭脂偏開兩靨亦有嶺上仙童分丸魏帝腰中寶鳳授歷軒轅金星與婺女爭華麝月共嫦娥兢爽驚鸞冶袖時飄韓掾之香飛燕長裾宜結陳王之佩𨿽非圖畫入甘泉而不分言異神仙戲陽臺而無別眞可謂傾國傾城無對無者也加以天精開朗逸思雕華妙解文章尢工詩賦琉璃硯匣終日隨身翡翠筆�無時離手淸文滿篋非惟芍藥之華新制連篇寧止蒲萄之樹九日登髙時有緣情之作萬年公主非無累徳之辭其佳麗也如彼其才情也如此旣而椒房宛轉柘館陰岑絳晨嚴銅蠡晝靜三星未夕不事懷衾五日猶賒誰能理曲優遊少托寂寞多閒厭長樂之�鐘勞中宮之緩箭輕身無力怯南陽之搗衣生長深宮笑扶風之織錦𨿽復投壺玉女爲歡盡於百驍爭博齊姬心賞窮於六箸無怡神於暇景惟屬意於新詩可得代彼萱蘇微蠲愁疾但往世名篇當今巧制分諸麟閣散在鴻都不藉篇章無由披覽於是燃脂暝寫弄墨晨書撰錄艷歌凡爲十卷曾無參於雅頌亦靡濫於風人涇渭之間若此而已於是麗以金箱裝之寶軸三臺妙迹龍伸蠖屈之書五色花箋河北膠東之紙髙樓紅粉仍定魯魚之文辟惡生香聊防羽陵之�雲飛六甲髙擅玉函鴻烈仙方長推丹枕至如靑牛帳裏余曲旣終朱鳥�前新妝已竟方當開玆縹帙散此絳繩永對玩於書帷常循環於纖手豈如鄧學春秋儒者之功難習竇傳黃老金丹之術不成固勝西蜀豪家托情窮於魯殿東臺甲觀流詠止於洞簫孌彼諸姬聊同棄日猗與彤管麗矣香奩

爲東平薛太守進王氏瑞詩表唐髙適臣某言符瑞之興實由王政歌詩之作本自國風伏見範陽盧某母瑯琊王氏性合希彜體於靜默精微道本馳騖元關旁通天地之心預紀休徵之盛乃於景龍二載撰天寶回文詩凡八百一十三字循環有數若寒暑之遞遷應變無窮謂陰陽之莫測誡其子曰吾沒之後爾密記之當逢大道之朝必遇非常之主則貞圖之制便可上言君親之義不違犬馬之誠斯至臣早識其子常與臣言星霜屢移書奏仍闕以歲月滋久旨趣幽微沈吟耳目之前倏忽禎祥之後伏惟皇帝陛下乘道禦極至聖興化參日月而並明體乾坤而同徳梯航萬里靜欽淳和之風臣妾華彜盡歸仁壽之域今陛下務於道道可盡乎法於天天實長久是知與道齊運比天同休無疆之徵乃在玆矣天授之美其可替乎章句燦然所謂沒而不朽者也臣某誠惶誡恐頓首頓首昔漢幸甘泉且昧神君之語周窮轍迹徒稱王母之謠豈若迥出名言髙懸向像應皇王之丕命運宮商於景福且夫靈芝嘉禾以艸木之瑞尙有頌聲方之貞圖彼未爲得特望編之史策列在樂章則陛下先於天而聽於人也臣才術淺劣謬忝藩垣曾徹涓塵以答萬一恆馳北極每切子牟之思遙奉南山願效封人之祝

回文錦賦以文思精絕今古傳賞爲韻

張仲素昔竇滔之於役從軍伊少婦兮玉潔蘭燻對鳴機以抽恨織美錦而成文攢萬緒之荏苒揉眾彩之絪縕腸回而綠字初結髮亂而靑絲共棼萋兮斐兮常屬思於黃絹不日不月嘗寄懷於碧雲其始也軫蕙心蓄藻思披黃流之握彩等後素之繪事循環而覽夫言豈一端宛轉而求則韻皆居次寫別旣久怨心有盈錦霞駁而增麗詩綺靡而緣情自發於巧心素手何慚於墨妙筆精當其用寄遠方臨風載閱迹類雕虫文如委纈旣連珠而復貫又通理而不絕居人言念緘萬恨而在中君子置懷字三歲而寧滅是繹是尋攻乎織婉而成章見色絲之麗永以爲好表美人之心倘或以新而代故豈殊陋古而榮今黼黻不同愁閱目而等耀彩章自異懼讒口之見侵況復委篋多年化塵千古方爛兮如在復燦兮可睹藻艷波旋環回輻圓蘊四愁而難解煥五采以相鮮猶或逾繡段勝彩箋貴以文自奪鴛衾之價贈乎遠無勞雁足之傳且物在人亡畱思長想謂其文之著也可捲而懷謂其制之貴焉乃攄而賞若知七襄之非匹豈玉案之虛往

回文錦賦同

前韻

皇甫威彼美人兮懸隴云念塞上之徵客回機中之錦文千里馳心十年誓志想關山之延夢托丹素而垂意札札鳴杼紛紛績翠梭曳緒而龍回錦披云而鳳至情生萬象功歸言致綠爲芳艸怨王孫之不歸紅作仙花發美人之幽思懿夫達其意者在乎誠爲其藝者貴乎精顧異物之可賞諒同心之所成離披而芳樹搖影煥爛而明霞近榮振素手以鳴機蘭閨霜集斂翠蛾而績縷紗�月生則知妙極十全才先一絕旣以彰其意亦以表乎節類乎錦卓氏服以�精言乎詩謝女慚乎淸切稽六義而不忒放百花而迥別心惟念遠將績縷以同營字是回文與愁腸而共結成乎手發乎心銳精思而在今方之紈比之素積元功而古笑艸露之輕薄勝林花之新吐婉矣麗矣錯金彩以成章寂兮寥兮碎玉筋而如雨於是閱披風前光文爛然百花互進五色相宣文彬彬而愴矣彩重重而恨焉匪類雕虫工乎職豈徒悅目寄乎邊寫片心之贈遠代尺素之相傳一則托乎情一則存乎想錦也可裁心乎足賞君乎君乎爲發緘封知精誠之不爽

跋織錦回文圖後

宋黃某字長孺

蘇蕙織錦回文詩所傳舊矣故少常沈公復傳其畫由是若蘭之才益著然其詩回旋書之讀者惟曉外繞七言至其中方則漫弗可考矣若沈公之博亦謂詞句脫略讀不成文殊不知此詩織成本五色相宣因以別三四五七言之異後人流傳不復施采故迷其句讀非詞句之脫略也政和初予在洛陽於居士王晉玉許得唐程士南效此詩並申諴之釋而後曉然是詩之初不舛脫蓋沈公未嘗見此本耳然申諴所釋但依士南之設色其七言數火其色反黃四言數金其色反綠於五行爲弗類意蘇氏詩圖之色爲不爾今因觀詩於畫遂別而正之三四五七言之詩各隨其行而爲之色觀者見其色則詩之言數可知已至於士南之文旣有釋者則賦采自從其舊而並錄於卷首云國初錢鎭州惟治嘗有寶子垂綬連環詩亦錦文之遺範而世罕傳故聊附捲左亦資書雋言鯖之餘味焉

依依傳

明田藝蘅依依姓柳氏字倚玉揚州二十四橋人也年減橋數之零種出章臺之秀腰不堪束甚於柔條眉不假描渾如初葉娟娟可愛裊裊無詞翰逸羣舞歌獨步興�浮浪志脫囂埃孰是賞心誰知稅駕辛丑之歲盍簪京口綰帶石頭嬿婉及春綢繆連理信娉婷而隈璧眞裊娜以含金遊子將歸好逑遠別悵短亭之供帳攀垂柳以系韁鴛盞分飛驪歌互答柳子爲我歌陽關第一疊焉渭城朝雨浥輕塵客捨靑靑柳色新勸君更盡一杯酒西出陽關無故人田子慨舉白去住牽神少選和風東吹麝帶解香而漸歇片雲北邁鸞簫驚韻而不流柳子再歌入破第二疊朝雨浥輕塵靑靑柳色新更盡一杯酒陽關無故人田子淒其以傷恍惚若失停杯��凝盼惺惺嘆江水以何情憐僕夫之無色柳子卒爲我歌入破第三疊焉浥輕塵柳色新一杯酒無故人辭旣促而易竭響復咽而愈哀句引魂搖泣隨聲迸訝喉珠之難貫痛肌玉之頓銷怨入落花望迷芳艸古人墮淚之感斷腸之圖良有以也於是田子滿�一觥勞歌一曲曰馬蹄車轍欲生塵無柰盈盈柳眼新何事陽關獨醉江南江北未歸人柳子翠袖支頤鳳鞋按拍而賡之曰悲歌遮莫動梁塵疊破陽關恨轉新看取柳條和淚飲今宵定是夢中人余不覺大駭�才深嗛雅思流風罕媾擊節奚酬乃復報歌曰一聲一疊一番新君是揚州第一人醉裏莫教憔悴盡浮生何處不風塵蓋欲以少慰其懷云爾踟�旣久徒禦難淹斜照在山歸鴉滿樹乘醉別去何日忘之舟發丹陽神畱白下孤篷獨酌�抱誰開適有感於蒲東惜別之事因作車兒投東馬兒向西賦並綴以楚詞三絕云悲莫悲兮生別離車輪東去馬西馳窮途有酒無人勸忍見風前弱柳垂悲莫悲兮生別離飛花如絮雨晴時何由得似嚶嚶鳥雙擲金梭織柳絲悲莫悲兮生別離暮春不見以秋期歸來四六峯頭月斷續簫聲聽與誰姑蘇有采蓮子者聞餘歌而善之觴余詠之而遂和之曰悲莫悲兮生別離伯勞東去燕西飛多情化作鶼鶼侶煙水雲林願不違相與抵掌笑曰此眞揚州柳枝詞也至於五湖載月人則直命之爲陽關依依三疊記且語余曰輞川送客之作議者以爲妙絕古今誠哉是言也獨三疊之旨祕而不傳或傳而不精協律者遺恨焉乃今依依特倡家婦耳調結回風力淩詠雪悟連環之隱訣解織錦之元機近與吾子連衡遠俾右丞增價謂之光分柳宿而譽掩隋堤也不亦宜乎章句學士有深慚矣而吾子作詩女史反殿倚玉於末簡又豈麒麟閣畫子卿之意也哉閨藻部藝文二詩

璇璣圖詩序

前秦苻堅時秦州刺史扶風竇滔妻蘇氏陳畱令武功蘇道賢第三女也名蕙字若蘭智識精明儀容妙麗謙默自守不求顯揚年十六歸於竇氏滔甚敬之然蘇氏性近於急頗傷嫉妒滔字連波右將軍於爽之孫朗之第二子也神風偉秀該通經史允文允武時論髙之苻堅委以心膂之任備歷顯職皆有政聞遷秦州刺史以忤旨謫戍燉煌會堅寇晉襄陽慮有危逼藉滔才略詔拜安南將軍畱鎭襄陽初滔有寵姬趙陽臺歌舞之妙無出其右滔置之別所蘇氏知之求而獲焉苦加捶辱滔深以爲憾陽臺又專伺蘇氏之短讒毀交至滔益忿蘇氏蘇氏時年二十三及滔將鎭襄陽邀蘇氏同往蘇氏忿之不與偕行乃陽臺之任絕蘇氏音問蘇氏悔恨自傷因織錦爲回文五采相宣瑩心輝目縱廣八寸題詩二百餘首計八百餘言縱橫反復皆爲文章其文點畫無缺才情之妙超今邁古名曰璇璣圖然讀者不能悉通蘇氏笑曰徘徊宛轉自爲語言非我佳人莫能解之遂發蒼頭賫至襄陽滔覽之感其妙絕因送陽臺至關中而具車徒盛禮迎蘇氏歸於漢南恩好愈重蘇氏所著文詞五千餘言屬隋季喪亂文字散落追求弗獲而錦字回文盛傳於世朕聽政之暇畱心墳典散帙之次偶見斯圖因述若蘭之多才復美連波之悔過遂制此文聊示將來如意元年五月一日大周天冊金輪皇帝制

璇璣圖詩

晉蕙仁智懷徳聖虞唐眞妙顯華重云章臣賢惟聖配英皇倫匹離飄浮江湘津傷嗟情家明葩榮志庭闈亂作人讒佞姦凶害我忠貞桑凶慈雍思恭基河慘嘆中無鏡紛爲篤明難受膚原禍因所恃滋極驕盈楡頑孝和淑自爲隔懷懷傷君朗光誰終榮苟不義姬班女�妤辭輦漢成薄浸休家貞記孝塞慕所路房容珠感誓城傾在戒後孽嬖趙氏飛燕實生景讒退遠惇貞敬殊增離曠幃�曜思熒猶炎盛興漸至大伐用昭靑靑昭愚謙危節所是山憂經遐淸華英多蒼形未在謹深慮微察遠禍在防萌西滋蒙疑容持從梁心荒�忘想感所欽岑幽巖峻嵯峨深淵重涯經网羅林光流電逝推生民堂妃闈飛衣誰追何恩情時形寒歲識雕松愆居嘆如陽移陂施爲祗差生空後中奮衮爲相如感傷在勞貞物知終始咎獨懷何�西不何誰神無感惟自節能我容聲將顏孜君想顏衰攺華容是與女賤曜日日激與通者曠思興厲不歌冶同情寧孜側夢仁賢別行士念誰賤鄙翳白無憤將上采悲詠風樊嘆發觀羽纏龍旗容衣詩情明顯怨衰情時傾英殊衰殊身節菲路和周楚長雙華宮憂虎雕�繡始璇璣圖義年勞嘆寄華年有志忘葑長音南鄭歌商流徵殷繁華觀曜終始心詩興感遠殊浮沈時盛意麗哀遺身藏召衛詠齊曜情多文曜壯顏無平蘇氏理憂歲異浮惟必心華惟下微摧伯女志興榮傷患藻榮麗充端此作麗辭日思慕世異逝衰違榮感體憫悲窈河遐碩翠感生嬰漫丁冤詩風興鹿鳴懷悲哀誰遊�無一俯憂作已聲窕廣路人粲我艱是漫是何桑翳感孟宣傷感情者頹然盈體仰情者處發淑思逶其葳情惟憂何艱生時盛昭業傾思永戚我流若不中容何成幽曲姿歸迆頎蕤悲苦懷思苦我章恨微玄悼嘆戚知沙馳虧離儀貲辭房秦王懷土眷舊鄕身加兼愁悴少精神遐幽曠遠離鳳麟龍昭徳懷聖皇人商遊桑鳩揚仇傷榮身我乎集殃愆辜何因備嘗苦辛當神飛文遺分歸賤弦西翳雙激好摧君深日潤浸愆思罪積怨其根難尋所明輕殊孤乖雁爲激階陰巢水悲容仁均物品育生施天地徳貴乎均勻專通身粲妾殊翔女楚步林燕淸思發離濱漢之步飄飄離微隔喬木誰陰一感寄�散聲應有流東桃飛泉君嘆殊心攺者惑暱親間遠離殊我同衾志精浮光離哀傷柔淸廂休翔流長愁方禽伯在誡故遺舊廢故君子惟新貞微云輝羣悲春剛琴芳蘭雕茂熙陽春墻面殊意惑故新霜冰齊潔志淸純望誰思想懷所親

讀圖內詩括例

依五色所分章次讀之仁智至慘傷倫匹至楡桑人賤至聖皇春陽至殊方欽岑至如何

已上七言四十句每句爲一首每首反讀之成

八十首詩風至微元仁賢至雕松充顏至虎龍日往至寄傾

已上五言十六句每句反讀之成三十二首周南至相追年時至無差讒佞至未形牽辜至伯禽

已上四言二十四首作兩分句讀就成一篇寧顏至勞形懷憂至何冤念是至如何悼思至者誰詩情至終始

已上四言前四首每句反讀後一首每句反讀

成十首嗟嘆至爲榮凶頑至爲基遊西至摧傷神明至雁歸

已上三言十二首反讀成二十四首佞因至舊新南鄭至遺身舊間至佞臣遺哀至南音

已上七言凡起頭退一字反讀之成四首廂桃至基津嗟中至春親春哀至嗟仁基自至廂琴

已上七言自角退一字斜讀之成四首

再敍

回文詩圖古無悉通予因究璇璣之義如日星之左右行天故布爲經緯由中旋外以循四旁於其交會皆契韻句巡還反復窈窕縱橫各能妙暢又原五采相宣之說傅色以開其篇章其在經緯者始於璣蘇詩始四字其在節會者右旋而出隨其所至各成章什外經則始於仁眞至於音深中經自欽深至於身殷內經自詩情至於終始皆循方回文者也四角之方如仁眞欽心四韻成章而回文者也至其經緯之交者隨色自分則外之四角窈窕成文而文皆六言也四旁者相對成文而文皆六言也及交手成文而文皆四言也在中之四角者一例橫讀而四言在中之四旁者隨向橫讀而五言惟璇圖平氏四字不入章句觀其宛轉反復皆才思精深融徹如契蓋騷人才子所難豈必女工之尢哉詩編載馳史美班扇才女專靜用志不分𨿽皆擅名此爲精贍也聊隨分篇掇其一隅以爲三隅之反代久傳訛頗有誤字亦輒證攺一二其他闕謬不欲以意足之𨿽未能盡達元思亦庶幾不爲滯塞云

經緯始於璣蘇詩始四字

璣明別攺知識深峨嵯峻巖幽岑欽所感想忘淫荒心堂空惟思詠和音詩興感遠殊浮沈華英翳曜潛陽林羅网經涯重淵深峨嵯峻巖幽岑欽蘇作興感昭恨神辜罪天離間舊新霜冰齋潔志淸純望誰思想懷所親凡三色讀不可回文

外經回

讀

仁智懷徳聖虞唐眞妙顯華重云章臣賢惟聖配英皇倫匹離飄浮江湘傷慘懷慕增憂心堂空惟思詠和音藏摧悲聲發曲秦商弦激楚流淸琴

中經回

讀

欽岑幽巖峻嵯峨深淵重涯經网羅林陽潛曜翳英華沈浮異遊頹流沙何如將情纏憂殷多患生艱惟苦身加兼愁悴少精神遐幽曠遠離鳳麟

內經回

讀

詩情明顯怨義興理辭麗作此端無終始回

讀

四角之方回

讀

仁智懷徳聖虞唐眞志篤終誓穹蒼欽所感想忘淫荒心憂憎慕懷慘傷

四角之間窈窕成文嗟嘆懷所離經遐曠路傷中情家無君房幃淸華飾容朗鏡明回讀

四角在中者一例橫讀念是咎愆誰與獨居賤女懷嘆鄙賤何如反讀窈窕成文

愆咎是念誰與獨居嘆懷女賤鄙賤何如

四旁相對成文文皆六言讒人作亂闈庭姦凶害我忠貞禍原膚受難明所恃滋極驕盈

四旁相向橫讀而成五言寒歲識雕松貞物知終始顏衰攺華容仁賢別行士反讀

交手成文文皆四言讒佞姦凶害我忠貞禍因所恃滋極驕盈姦佞讒人作亂闈庭所因禍原膚受難明中分倒讀

用色分章止舉一隅餘皆仿此

橫用色嗟嘆懷所離經遐曠路傷中情一二字用粉紅

家無君房幃淸華飾容朗鏡明用

綠

葩紛光珠耀英多思感誰爲榮用

白

周風興自后妃楚樊厲節中闈周楚二字用黃外十字用綠

長嘆不能奮飛雙發歌我衮衣長雙二字用黃外十字用粉紅

華觀冶容爲誰宮羽同聲相追華宮二字用黃外十字用靑

已上依此順讀成章

直用色庭闈亂作人明難受膚原用

綠

榮苟不義姬城傾在戒後用

粉紅

熒猶炎盛興形未在謹深用

靑

已上作兩句各添下字倒讀成文恩感顏寧孜孜傷情時在君側夢想勞形用粉紅順讀

龍旗容衣虎雕飾繡八章用綠

右舉此爲例餘可悉通元佑三年九月工部何

公過曲院見僕書幾有此驚曰昨日於屯田陳

侯所觀書唐眞本圖宜皆可求一見果得出示

凡六幅右三爲若蘭所居重樓復屋戶牖間各

作著思練絲織錦遣使處左三幅爲竇滔歸第

外爲車馬相迎次女妓坐大氍毹合樂其間樓

間對飲處近上作遠水紅橋竇臨髙列騎擁旄

以望橋之西氈車從數騎排引見滔盛禮迎蘇

近下左書武后序右寫詩圖徐視果有淡色分

其篇章正與此同乃知人心不甚相遠而尢可

怪矣靑紅綠所旋之方皆不之差蓋理之所在

陰陽五行色味莫不相假況情識之運宜自冥

合也元丰四年四月趙郡李公麟伯時再題

又五色讀法見武功縣誌

四圍縱橫初行八行十五廿二廿九行及仁嗟斜至春親廊琴斜至基津以朱畫其形如圖按讀法此色凡九圖餘四色色各一圖共字六百二十五計詩三千七百五十二首四隅嗟情至英多遊桑至長愁神飛至悲春凶慈至持從縱橫皆六字以墨畫正面妃闈至蕤悲移陂至貲辭縱六字橫十三字庭闈至防萌身我至惟新縱十三字橫六字以靑畫中方正面龍旗至麗充衰情至暮世縱四字橫五字兩旁寒歲至行士詩風至微元縱五字橫四字以紫畫中方四隅恩情至側夢嬰漫至苦我愆居至賤鄙懷悲至戚知縱橫皆四字又中縱各五字詩情至顯怨端此至麗辭橫各五字詩始至無端怨義至理辭空中心圖始平蘇氏詩心九字以黃畫

四隅綠字左右回環橫讀得三言詩嗟嘆懷傷中情家無君朗鏡明葩紛光誰爲榮經離所路曠遐淸幃房容飾華英曜珠感思多嗟嘆懷所離經遐曠路傷中情家無君房幃淸華飾容朗鏡明葩紛光珠曜英多思感誰爲榮遊西階陰翳桑鳩雙巢水激揚仇好悲容摧傷愁嘆發思君長流泉淸燕飛翔休桃林步東廂遊西階步東廂休桃林陰翳桑鳩雙巢燕飛翔流泉淸水激揚仇好悲思君長愁嘆發容摧傷凶頑浸休孝慈雍和家貞淑思恭自記孝爲基滋愚讒退謙蒙疑危遠惇節容持所貞敬是從凶頑浸讒愚滋蒙謙退休孝慈雍和家遠危疑容節惇貞淑思恭自記貞所持從是敬孝爲基神明通身輕飛文殊粲妾孤遺分乖殊翔雁歸微精感寄浮雲輝光飾散離羣悲哀聲應傷春神明通感精微云浮寄身輕飛文殊粲飾光輝羣離散妾孤遺分乖殊聲哀悲春傷應翔雁歸

聽鄰女吟

唐李涉含情遙夜幾人知閒詠風流小謝詩還似霓旌下煙露月邊吹落上淸詞

次光威裒韶

魚元機

光威裒姊妹三人少孤而始笄乃有是作精粹

難儔𨿽謝家聯雪何以加之有客自京師來者

示予因次其韻昔聞南國容華少今日東鄰姊妹三妝閣相看鸚鵡賦碧�應繡鳳凰衫紅芳滿院參差折綠醑盈杯次第銜恐向瑤池曾作女謫來塵世未爲男文姬有貌終堪比西子無顏我更慚一曲艷歌琴杳杳四弦輕撥語喃喃當臺競斗靑絲髮對月爭誇白玉簪小有洞中松露滴大羅天上柳煙含但能爲雨心長在不怕吹簫事未諳阿母幾嗔花下語潘郎曾向夢中參暫持淸句魂猶斷若睹紅顏死亦甘悵望佳人何處在行雲歸北又歸南

論詩

金元好問有情芍藥含春淚無力薔薇臥晚枝拈出退之山石句始知渠是女郎詩

文婦詞

元元淮掠起雲鬟賦小詩文�晝永筍初肥木蘭架上薔薇落簾幕無風燕子飛

學書

楊維楨歌徹陽春酒半醺玉尖搦管蘸香雲新詞未上鴛鴦扇醉墨先污蛺蝶裙

竇滔妻詩七首

李時勉深閨有思婦慘淒亦何爲容華不自惜獨理流黃機昔者成匹帛多裁遊子衣衣新忽變故恩愛從此衰以玆殷勤意翻作長恨辭蘭被幽畹桃李媚春陽新婚結綢繆鞶衿散芬芳棄置父母歡婉婉君子旁白日麗鮮服朗月澄淸光矢心以自固願爲鴛與鴦西墅起髙臺迢遞憑云岑中有嬌艷女當�弄淸音音聲蕩以肆居然變古心魚目奪明月讒口銷黃金不見冀中饁惻愴扊�吟髙居擁旌旆輝映漢江曲富貴一朝異窈窕辭別屋含笑落日遲浩歌湘水綠山川不可逾安得遙相逐佳麗誠足珍涼薄難見錄滔滔江漢流到海不復返千里得所歸中復厭婉婉在昔枉綏授駕言不辭遠誰知三周禦卻道羊腸�芬芳空自持白日忽已晚昧旦不能寐攬衣起仿徨織縑與織素誰復知短長咫尺組幽思回還遂成章緘以戒童禦欲以寄遠方宛轉達苦志敢期昔所伉別久意恆親覽辭念愈結巾車適千里倏忽已超越鳴琴諧古調恩愛感離闊夙心諒所負慚嘆對明月眷言固終始皓首以相悅

無題

袁華裙曳湘羅動塵雀釵小佩玉麒麟紫簫偸按雲中曲彩筆慵傳鏡裏眞蝶粉膩花金作縷雁沙回雪翠爲茵若蘭錦字多華麗未減風流賦洛神

庚申秋夜予臥病孤山閒讀虎關女郎秋夢詩

悵然神往不能假寐漫賦一絕並記幽懷予已

作木石人尙不能無情後之覽者當如何也

王微孤枕寒生好夢頻幾番疑假忽疑眞情知好夢都無用猶願爲君夢里人閨藻部藝文三詞

風流子

宋陸遊佳人多命薄初心慕徳曜嫁梁鴻記綠�睡起靜吟閒詠句翻離合格變玲瓏更乘興素紈畱戲墨纖玉撫孤桐蟾滴夜寒水浮微凍鳳箋春麗花砑輕紅人生誰能料堪悲處身落柳陌花叢空羨畫堂鸚鵡深閉金籠向寶鏡鸞釵臨妝當晚繡茵牙板催舞還慵腸斷市橋月笛燈院霜鐘

閨藻部藝文二詩

璇璣圖詩序

前秦苻堅時秦州刺史扶風竇滔妻蘇氏陳畱令武功蘇道賢第三女也名蕙字若蘭智識精明儀容妙麗謙默自守不求顯揚年十六歸於竇氏滔甚敬之然蘇氏性近於急頗傷嫉妒滔字連波右將軍於爽之孫朗之第二子也神風偉秀該通經史允文允武時論髙之苻堅委以心膂之任備歷顯職皆有政聞遷秦州刺史以忤旨謫戍燉煌會堅寇晉襄陽慮有危逼藉滔才略詔拜安南將軍畱鎭襄陽初滔有寵姬趙陽臺歌舞之妙無出其右滔置之別所蘇氏知之求而獲焉苦加捶辱滔深以爲憾陽臺又專伺蘇氏之短讒毀交至滔益忿蘇氏蘇氏時年二十三及滔將鎭襄陽邀蘇氏同往蘇氏忿之不與偕行乃陽臺之任絕蘇氏音問蘇氏悔恨自傷因織錦爲回文五采相宣瑩心輝目縱廣八寸題詩二百餘首計八百餘言縱橫反復皆爲文章其文點畫無缺才情之妙超今邁古名曰璇璣圖然讀者不能悉通蘇氏笑曰徘徊宛轉自爲語言非我佳人莫能解之遂發蒼頭賫至襄陽滔覽之感其妙絕因送陽臺至關中而具車徒盛禮迎蘇氏歸於漢南恩好愈重蘇氏所著文詞五千餘言屬隋季喪亂文字散落追求弗獲而錦字回文盛傳於世朕聽政之暇畱心墳典散帙之次偶見斯圖因述若蘭之多才復美連波之悔過遂制此文聊示將來如意元年五月一日大周天冊金輪皇帝制

璇璣圖詩

晉蕙仁智懷徳聖虞唐眞妙顯華重云章臣賢惟聖配英皇倫匹離飄浮江湘津傷嗟情家明葩榮志庭闈亂作人讒佞姦凶害我忠貞桑凶慈雍思恭基河慘嘆中無鏡紛爲篤明難受膚原禍因所恃滋極驕盈楡頑孝和淑自爲隔懷懷傷君朗光誰終榮苟不義姬班女�妤辭輦漢成薄浸休家貞記孝塞慕所路房容珠感誓城傾在戒後孽嬖趙氏飛燕實生景讒退遠惇貞敬殊增離曠幃�曜思熒猶炎盛興漸至大伐用昭靑靑昭愚謙危節所是山憂經遐淸華英多蒼形未在謹深慮微察遠禍在防萌西滋蒙疑容持從梁心荒�忘想感所欽岑幽巖峻嵯峨深淵重涯經网羅林光流電逝推生民堂妃闈飛衣誰追何恩情時形寒歲識雕松愆居嘆如陽移陂施爲祗差生空後中奮衮爲相如感傷在勞貞物知終始咎獨懷何�西不何誰神無感惟自節能我容聲將顏孜君想顏衰攺華容是與女賤曜日日激與通者曠思興厲不歌冶同情寧孜側夢仁賢別行士念誰賤鄙翳白無憤將上采悲詠風樊嘆發觀羽纏龍旗容衣詩情明顯怨衰情時傾英殊衰殊身節菲路和周楚長雙華宮憂虎雕�繡始璇璣圖義年勞嘆寄華年有志忘葑長音南鄭歌商流徵殷繁華觀曜終始心詩興感遠殊浮沈時盛意麗哀遺身藏召衛詠齊曜情多文曜壯顏無平蘇氏理憂歲異浮惟必心華惟下微摧伯女志興榮傷患藻榮麗充端此作麗辭日思慕世異逝衰違榮感體憫悲窈河遐碩翠感生嬰漫丁冤詩風興鹿鳴懷悲哀誰遊�無一俯憂作已聲窕廣路人粲我艱是漫是何桑翳感孟宣傷感情者頹然盈體仰情者處發淑思逶其葳情惟憂何艱生時盛昭業傾思永戚我流若不中容何成幽曲姿歸迆頎蕤悲苦懷思苦我章恨微玄悼嘆戚知沙馳虧離儀貲辭房秦王懷土眷舊鄕身加兼愁悴少精神遐幽曠遠離鳳麟龍昭徳懷聖皇人商遊桑鳩揚仇傷榮身我乎集殃愆辜何因備嘗苦辛當神飛文遺分歸賤弦西翳雙激好摧君深日潤浸愆思罪積怨其根難尋所明輕殊孤乖雁爲激階陰巢水悲容仁均物品育生施天地徳貴乎均勻專通身粲妾殊翔女楚步林燕淸思發離濱漢之步飄飄離微隔喬木誰陰一感寄�散聲應有流東桃飛泉君嘆殊心攺者惑暱親間遠離殊我同衾志精浮光離哀傷柔淸廂休翔流長愁方禽伯在誡故遺舊廢故君子惟新貞微云輝羣悲春剛琴芳蘭雕茂熙陽春墻面殊意惑故新霜冰齊潔志淸純望誰思想懷所親

讀圖內詩括例

依五色所分章次讀之仁智至慘傷倫匹至楡桑人賤至聖皇春陽至殊方欽岑至如何

已上七言四十句每句爲一首每首反讀之成

八十首詩風至微元仁賢至雕松充顏至虎龍日往至寄傾

已上五言十六句每句反讀之成三十二首周南至相追年時至無差讒佞至未形牽辜至伯禽

已上四言二十四首作兩分句讀就成一篇寧顏至勞形懷憂至何冤念是至如何悼思至者誰詩情至終始

已上四言前四首每句反讀後一首每句反讀

成十首嗟嘆至爲榮凶頑至爲基遊西至摧傷神明至雁歸

已上三言十二首反讀成二十四首佞因至舊新南鄭至遺身舊間至佞臣遺哀至南音

已上七言凡起頭退一字反讀之成四首廂桃至基津嗟中至春親春哀至嗟仁基自至廂琴

已上七言自角退一字斜讀之成四首

再敍

回文詩圖古無悉通予因究璇璣之義如日星之左右行天故布爲經緯由中旋外以循四旁於其交會皆契韻句巡還反復窈窕縱橫各能妙暢又原五采相宣之說傅色以開其篇章其在經緯者始於璣蘇詩始四字其在節會者右旋而出隨其所至各成章什外經則始於仁眞至於音深中經自欽深至於身殷內經自詩情至於終始皆循方回文者也四角之方如仁眞欽心四韻成章而回文者也至其經緯之交者隨色自分則外之四角窈窕成文而文皆六言也四旁者相對成文而文皆六言也及交手成文而文皆四言也在中之四角者一例橫讀而四言在中之四旁者隨向橫讀而五言惟璇圖平氏四字不入章句觀其宛轉反復皆才思精深融徹如契蓋騷人才子所難豈必女工之尢哉詩編載馳史美班扇才女專靜用志不分𨿽皆擅名此爲精贍也聊隨分篇掇其一隅以爲三隅之反代久傳訛頗有誤字亦輒證攺一二其他闕謬不欲以意足之𨿽未能盡達元思亦庶幾不爲滯塞云

經緯始於璣蘇詩始四字

璣明別攺知識深峨嵯峻巖幽岑欽所感想忘淫荒心堂空惟思詠和音詩興感遠殊浮沈華英翳曜潛陽林羅网經涯重淵深峨嵯峻巖幽岑欽蘇作興感昭恨神辜罪天離間舊新霜冰齋潔志淸純望誰思想懷所親凡三色讀不可回文

外經回

讀

仁智懷徳聖虞唐眞妙顯華重云章臣賢惟聖配英皇倫匹離飄浮江湘傷慘懷慕增憂心堂空惟思詠和音藏摧悲聲發曲秦商弦激楚流淸琴

中經回

讀

欽岑幽巖峻嵯峨深淵重涯經网羅林陽潛曜翳英華沈浮異遊頹流沙何如將情纏憂殷多患生艱惟苦身加兼愁悴少精神遐幽曠遠離鳳麟

內經回

讀

詩情明顯怨義興理辭麗作此端無終始回

讀

四角之方回

讀

仁智懷徳聖虞唐眞志篤終誓穹蒼欽所感想忘淫荒心憂憎慕懷慘傷

四角之間窈窕成文嗟嘆懷所離經遐曠路傷中情家無君房幃淸華飾容朗鏡明回讀

四角在中者一例橫讀念是咎愆誰與獨居賤女懷嘆鄙賤何如反讀窈窕成文

愆咎是念誰與獨居嘆懷女賤鄙賤何如

四旁相對成文文皆六言讒人作亂闈庭姦凶害我忠貞禍原膚受難明所恃滋極驕盈

四旁相向橫讀而成五言寒歲識雕松貞物知終始顏衰攺華容仁賢別行士反讀

交手成文文皆四言讒佞姦凶害我忠貞禍因所恃滋極驕盈姦佞讒人作亂闈庭所因禍原膚受難明中分倒讀

用色分章止舉一隅餘皆仿此

橫用色嗟嘆懷所離經遐曠路傷中情一二字用粉紅

家無君房幃淸華飾容朗鏡明用

綠

葩紛光珠耀英多思感誰爲榮用

白

周風興自后妃楚樊厲節中闈周楚二字用黃外十字用綠

長嘆不能奮飛雙發歌我衮衣長雙二字用黃外十字用粉紅

華觀冶容爲誰宮羽同聲相追華宮二字用黃外十字用靑

已上依此順讀成章

直用色庭闈亂作人明難受膚原用

綠

榮苟不義姬城傾在戒後用

粉紅

熒猶炎盛興形未在謹深用

靑

已上作兩句各添下字倒讀成文恩感顏寧孜孜傷情時在君側夢想勞形用粉紅順讀

龍旗容衣虎雕飾繡八章用綠

右舉此爲例餘可悉通元佑三年九月工部何

公過曲院見僕書幾有此驚曰昨日於屯田陳

侯所觀書唐眞本圖宜皆可求一見果得出示

凡六幅右三爲若蘭所居重樓復屋戶牖間各

作著思練絲織錦遣使處左三幅爲竇滔歸第

外爲車馬相迎次女妓坐大氍毹合樂其間樓

間對飲處近上作遠水紅橋竇臨髙列騎擁旄

以望橋之西氈車從數騎排引見滔盛禮迎蘇

近下左書武后序右寫詩圖徐視果有淡色分

其篇章正與此同乃知人心不甚相遠而尢可

怪矣靑紅綠所旋之方皆不之差蓋理之所在

陰陽五行色味莫不相假況情識之運宜自冥

合也元丰四年四月趙郡李公麟伯時再題

又五色讀法見武功縣誌

四圍縱橫初行八行十五廿二廿九行及仁嗟斜至春親廊琴斜至基津以朱畫其形如圖按讀法此色凡九圖餘四色色各一圖共字六百二十五計詩三千七百五十二首四隅嗟情至英多遊桑至長愁神飛至悲春凶慈至持從縱橫皆六字以墨畫正面妃闈至蕤悲移陂至貲辭縱六字橫十三字庭闈至防萌身我至惟新縱十三字橫六字以靑畫中方正面龍旗至麗充衰情至暮世縱四字橫五字兩旁寒歲至行士詩風至微元縱五字橫四字以紫畫中方四隅恩情至側夢嬰漫至苦我愆居至賤鄙懷悲至戚知縱橫皆四字又中縱各五字詩情至顯怨端此至麗辭橫各五字詩始至無端怨義至理辭空中心圖始平蘇氏詩心九字以黃畫

四隅綠字左右回環橫讀得三言詩嗟嘆懷傷中情家無君朗鏡明葩紛光誰爲榮經離所路曠遐淸幃房容飾華英曜珠感思多嗟嘆懷所離經遐曠路傷中情家無君房幃淸華飾容朗鏡明葩紛光珠曜英多思感誰爲榮遊西階陰翳桑鳩雙巢水激揚仇好悲容摧傷愁嘆發思君長流泉淸燕飛翔休桃林步東廂遊西階步東廂休桃林陰翳桑鳩雙巢燕飛翔流泉淸水激揚仇好悲思君長愁嘆發容摧傷凶頑浸休孝慈雍和家貞淑思恭自記孝爲基滋愚讒退謙蒙疑危遠惇節容持所貞敬是從凶頑浸讒愚滋蒙謙退休孝慈雍和家遠危疑容節惇貞淑思恭自記貞所持從是敬孝爲基神明通身輕飛文殊粲妾孤遺分乖殊翔雁歸微精感寄浮雲輝光飾散離羣悲哀聲應傷春神明通感精微云浮寄身輕飛文殊粲飾光輝羣離散妾孤遺分乖殊聲哀悲春傷應翔雁歸

聽鄰女吟

唐李涉含情遙夜幾人知閒詠風流小謝詩還似霓旌下煙露月邊吹落上淸詞

次光威裒韶

魚元機

光威裒姊妹三人少孤而始笄乃有是作精粹

難儔𨿽謝家聯雪何以加之有客自京師來者

示予因次其韻昔聞南國容華少今日東鄰姊妹三妝閣相看鸚鵡賦碧�應繡鳳凰衫紅芳滿院參差折綠醑盈杯次第銜恐向瑤池曾作女謫來塵世未爲男文姬有貌終堪比西子無顏我更慚一曲艷歌琴杳杳四弦輕撥語喃喃當臺競斗靑絲髮對月爭誇白玉簪小有洞中松露滴大羅天上柳煙含但能爲雨心長在不怕吹簫事未諳阿母幾嗔花下語潘郎曾向夢中參暫持淸句魂猶斷若睹紅顏死亦甘悵望佳人何處在行雲歸北又歸南

論詩

金元好問有情芍藥含春淚無力薔薇臥晚枝拈出退之山石句始知渠是女郎詩

文婦詞

元元淮掠起雲鬟賦小詩文�晝永筍初肥木蘭架上薔薇落簾幕無風燕子飛

學書

楊維楨歌徹陽春酒半醺玉尖搦管蘸香雲新詞未上鴛鴦扇醉墨先污蛺蝶裙

竇滔妻詩七首

李時勉深閨有思婦慘淒亦何爲容華不自惜獨理流黃機昔者成匹帛多裁遊子衣衣新忽變故恩愛從此衰以玆殷勤意翻作長恨辭蘭被幽畹桃李媚春陽新婚結綢繆鞶衿散芬芳棄置父母歡婉婉君子旁白日麗鮮服朗月澄淸光矢心以自固願爲鴛與鴦西墅起髙臺迢遞憑云岑中有嬌艷女當�弄淸音音聲蕩以肆居然變古心魚目奪明月讒口銷黃金不見冀中饁惻愴扊�吟髙居擁旌旆輝映漢江曲富貴一朝異窈窕辭別屋含笑落日遲浩歌湘水綠山川不可逾安得遙相逐佳麗誠足珍涼薄難見錄滔滔江漢流到海不復返千里得所歸中復厭婉婉在昔枉綏授駕言不辭遠誰知三周禦卻道羊腸�芬芳空自持白日忽已晚昧旦不能寐攬衣起仿徨織縑與織素誰復知短長咫尺組幽思回還遂成章緘以戒童禦欲以寄遠方宛轉達苦志敢期昔所伉別久意恆親覽辭念愈結巾車適千里倏忽已超越鳴琴諧古調恩愛感離闊夙心諒所負慚嘆對明月眷言固終始皓首以相悅

無題

袁華裙曳湘羅動塵雀釵小佩玉麒麟紫簫偸按雲中曲彩筆慵傳鏡裏眞蝶粉膩花金作縷雁沙回雪翠爲茵若蘭錦字多華麗未減風流賦洛神

庚申秋夜予臥病孤山閒讀虎關女郎秋夢詩

悵然神往不能假寐漫賦一絕並記幽懷予已

作木石人尙不能無情後之覽者當如何也

王微孤枕寒生好夢頻幾番疑假忽疑眞情知好夢都無用猶願爲君夢里人

閨藻部外編搜神記魏濟北郡從事掾弦超字義起以嘉平中夜獨宿夢有神女來從之自稱天上玉女東郡人姓成公字知瓊早失父母天帝哀其孤苦遣令下嫁從夫超當其夢也精爽感悟嘉其美異非常人之容覺悟欽想若存若亡如此三四夕一旦顯然來遊駕輜軿車從八婢服綾羅綺繡之衣姿顏容體狀若飛仙自言年七十視之如十五六女車上有壺榼靑白�璃五具飲奇異饌具醴酒與超共飲食謂超曰我天上玉女見遣下嫁故來從君不謂君徳宿時感運宜爲夫婦不能有益亦不能爲損然往來常可得駕輕車乘肥馬飲食常可得遠味異饎繒素常可得充用不乏然我神人不爲君生子亦無妒忌之性不害君婚姻之義遂爲夫婦贈詩一篇其文曰飄浮勃逢敖曹云石滋芝一英不須潤至徳與時期神仙豈虛感應運來相之納我榮五族逆我致禍災此其詩之大較其文二百餘言不能悉錄兼注易七卷有卦有象以彖爲屬故其文言旣有義理又可以占吉凶猶揚子之太元薛氏之中經也超皆能通其旨意用之占候作夫婦經七八年父母爲超娶婦之後分日而燕分夕而寢夜來晨去倏忽若飛惟超見之他人不見𨿽居暗室輒聞人聲常見蹤迹然不睹其形後人怪問漏泄其事玉女遂求去云我神人也𨿽與君交不願人知而君性�漏我今本末已露不復與君通接積年交結恩義不輕一旦分別豈不愴恨勢不得不爾各自努力又呼侍禦下酒飲啖發簏取織成裙衫兩副遺超又贈詩一首把臂告辭涕泣流離肅然升車去若飛迅超憂感積日殆至委頓去後五年超奉郡使至洛到濟北魚山下陌上西行遙望曲道頭有一車馬似知瓊驅馳前至果是也遂披帷相見悲喜交切控左援綏同乘至洛遂爲室家克復舊好至太康中猶在但不日日往來每於三月三日五月五日七月七日九月九日旦十五日輒下往來經宿而去張茂先爲之作神女賦異苑晉懷帝永嘉中徐奭出行田見一女子姿色鮮白就奭言調女因賦詩曰疇昔聆好音日月心延佇如何遇良人中懷邈無緒奭情旣諧欣然延至一屋女施設飲食而多魚遂經日不返兄弟追�至湖邊見與女相對坐兄以藤杖擊女卽化成白鶴翻然髙飛奭恍惚年餘乃差全唐詩潞城縣令周混妻韋璜容色�麗性多黠慧恆與其嫂姊期先死以幽冥事相報乾元中卒月餘忽至其家空中靈語謂家人曰本期相報故以是來後復附婢靈語又制五言詩與姊嫂及夫與姊云修短各有分浮華亦非眞斷腸泉壤下幽憂難具陳淒淒白楊風日暮堪愁人贈夫云不得長相守靑春夭蕣華舊遊今永已泉路卻爲家早知離別切人心悔作從來恩愛深黃泉冥寞𨿽長逝白日屏幃還重尋贈嫂云赤心用盡爲相知慮後防前秖定疑案牘可申生節目一作日桃符𨿽聖欲何爲古琴疏王敬伯琴曰感靈舊說敬伯一日泊江渚中是夜月明露下敬伯淒然心動援琴微弄因感劉惠明亡女之靈相就如平生敬伯復撫弦歌曰低露下深幕垂月照孤琴空弦咽宵淚誰憐此夜心女和之曰歌宛轉宛轉琴復哀願爲煙與霧氛氳共此懷故成此名博異志沈亞之以記室從隴西公謂軍涇州昔見隴西公言少從邢鳳遊鳳帥家子無他能後寓居長安平康裏南以錢百萬質故豪洞門曲房之第卽其寢而晝偃夢一美人自西楹來環步從容執捲且吟爲古妝而髙鬟長眉衣方領繡帶被廣袖之襦鳳大悅問麗人何自而臨我哉美人笑曰此妾家也而君客於妾宇下焉有所自鳳曰願示其書目美人曰妾好詩而嘗綴此鳳曰麗人幸少畱得賜觀覽於是美人授詩坐西�鳳髮卷視其首篇題之曰春陽曲終四句其後他篇皆數十句美人曰君必欲傳之無令過一篇鳳卽起從東廡下幾上取彩箋傳春陽之曲其詞曰長安少女踏春陽何處春陽不斷腸舞袖弓彎渾忘卻羅幃空度九秋霜鳳吟卒請曰何謂弓彎曰妾昔年母教妾此舞美人乃起整衣張袖舞數拍爲弓彎之狀以示鳳旣罷美人低回良久卻辭去鳳曰願復少從容須臾間竟去鳳亦旋覺昏然無有所記鳳更衣卽於懷袖中得其詞驚視方省所夢時貞元中也全唐詩太和四年監州防禦使曾孝安有孫季衡居使宅西院前使君王有女麗眞暴終於此魂現與季衡款合近六十日少年好色不以爲疑偶泄之人麗眞責其負約畱詩爲別其詩云五原分袂眞吳越燕拆鶯離芳艸歇年少煙花處處春北邙空恨淸秋月季衡不能詩彊爲一篇酬之云莎艸靑靑雁欲歸玉腮珠淚灑臨岐雲鬟飄去香風盡愁見鶯啼紅樹枝自是遂絕後詢五原紉鍼婦云王使君女歸葬北邙山陰晦人多見其魂遊於此所謂北邙空恨淸秋月也河東記唐進士段何太和八年賃居臥病有二女從二靑衣一云髻一半髻皆絕色來詣何說諭再三何終不應乃以紅箋題詩一篇置何樓上而去其詩云樂廣淸羸經幾年妊娘相托不論錢輕盈妙質歸何處惆悵碧樓紅玉鈿書迹柔媚亦無姓名紙末惟書一我字何自此疾日退北夢瑣言僖宗幸蜀有進士李茵襄州人奔竄南山民家見一宮娥自雲宮中侍書家云芳子有才思與同行詣蜀具述宮中之事兼曾有詩書紅葉上流出禦溝中卽此姬也行及綿州逢內官田大夫識之乃曰書家何得在此逼令上馬與之前去李甚怏悵無可柰何宮娥與李情愛至深至前驛自縊而死其魂追及李生具道憶戀之意迨數年李茵病瘠有道士言其病有邪气云芳子自陳人鬼殊塗告辭而去聞於劉山甫林下詩談厲元渡江見一婦人屍收葬之夜夢在一處如深山中明月初上淸風吹衣遙聞有吹笙聲音韻縹緲忽有美女在林下自詠云紫府參差曲淸宵次第聞及就試得緱山月夜聞王子晉吹笙題用夢中語作第三第四句竟以是得賞舉進士人以爲葬婦人之報全唐詩韋檢舉進士不第有美姬捧心而卒追痛不勝因吟詩云寶劍化龍歸碧海嫦娥隨月下黃泉一杯酒向靑春晚寂寞書�夜獨眠一日忽夢姬言有後期遂和檢詩雲春雨蒙蒙不見天家家門外柳如煙如今腸斷空垂淚歡笑重追別有年檢因終日悒悒復夢姬曰卽遂相見覺來神魂恍惚復題詩一首云白浪漫漫去不回浮雲飛盡日西頹始皇陵上千年樹銀鴨金鳧也變灰未幾果卽世陳郡謝翺舉進士寓居長安升道裏庭中多植牡丹一日見有一美人乘金車至門年可十六七風貌閒麗謂翺曰聞此地有名花故來與君一醉耳固問爲何人曰君但知非人則已安用問耶夜闌醉歸乞詩爲贈翺悵然命筆詩曰陽臺後會杳無期碧樹煙深玉漏遲半夜香風滿庭月花前空賦別離詩美人答之云相思無路莫相思風裏花開只片時惆悵金閨卻歸處曉鶯啼斷綠楊枝翺明年下第東歸至新丰逆旅步月悵望追感前事賦詩朗吟云一紙華箋灑一作麗碧雲餘香猶在墨猶新空添滿目淒涼事不見三山縹緲人斜月照衣今夜夢落花啼鳥去年春紅閨更有堪愁處上虫絲幾一作鏡上塵忽聞車音自西來視之乃前美人也曰將之弘農感君意故一面耳嗚咽不自勝翺亦悲泣誦所制詩美人復酬詩云惆悵佳期一夢中武陵春色盡成空欲知離別偏堪恨只爲音塵兩不通愁態上眉凝淺綠淚痕侵臉落輕紅雙輪暫與王孫駐明日西馳又向東蘇檢登第歸吳行及澄城止於縣樓上夢其妻取紅箋剪數寸題詩雲楚水平如鏡周回白鳥飛金陵幾多地一去不知歸檢亦裁蜀箋而賦焉詩云還吳東去過一作下澄城樓上淸風酒半醒想得到家春已暮海棠千樹已雕零詩成俱送所臥席下及臥果於席下得其詩視匣中紅箋亦有剪處歸家妻死已葬矣問其死日乃澄城所夢之日謁其塋四面皆是海棠花也一作鍾輻事後主末年盧絳爲宣州節度宋平金陵絳殺歙州刺史龔愼儀謀奔嶺表不得復降宋愼儀侄穎訴之朝坐斬初絳未遇時病痁且死夢白衣婦人頗有姿色歌菩薩蠻勸絳酒曰妾玉眞也他日富貴相見於固子坡至是臨刑有婦人姓耿名玉眞者坐淫亂與同斬衣服姿貌宛如前夢其行刑地卽固子坡也勸酒詞云玉京人去秋蕭索畫檐鵲起梧桐落欹枕悄無言月和殘夢圓背燈惟暗泣甚處砧聲急眉黛小山攢芭蕉生暮寒南唐野史翰府名談云玉眞所歌是詩地名孟家坡今並載詩云淸風明月夜深時箕盧郎恨已遲他日孟家坡上約再來相見是佳期彥周詩話長安慈恩寺有數女仙夜遊題詩云黃子坡頭好月明彊踏華筵到曉行煙波山色翠黛橫折得落花還恨生化爲白鶴飛去明日又題一首雲湖水團團夜如鏡碧樹紅花相掩映北斗闌干移曉柄有似佳期常不定長安南山下一書生作小圃蒔花才一日有犢車麗女來飲於庭邀書生同席旣去作詩云相思無路莫相思風裏楊花只片時惆悵深閨獨歸處曉鶯啼斷綠楊枝皆鬼仙詩婉約可愛中山詩話海陵人王綸女輒爲神所馮自稱仙人字善數品形制不相犯吟雪詩云何事月娥欺不在亂飄瑞葉落人間注雲天上有瑞木開花六出他詩詞意飄逸類非

