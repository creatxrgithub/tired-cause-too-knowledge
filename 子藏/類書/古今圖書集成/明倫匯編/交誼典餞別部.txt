

餞別部總論北齊顏氏家訓

風操篇別易會難古人所重江南餞送下泣言離有王子侯梁武帝弟出爲東郡與武帝別武帝曰我年已老與汝分張心甚惻愴數行淚下侯遂密雲赧然而出坐此被責飄颻舟渚一百許日卒不得去北間風俗不屑此事岐路言離歡笑分首然人性自有少涕淚者腸𨿽欲絕目猶爛然如此之人不可彊責宋冊府元龜

餞別夫祖離送別必在於有情登山臨水實生於遠思若乃膺受封之寵持式玉之命成師以出上受而歸則有都邑盡傾車蓋幹乘賦詩以見志贈言以表誠簡冊已來風流相接其或懷去國之戚有永訣之懼莫有不慷慨悲歌畱連燕胥自非達者豈能忘情於此際者哉

餞別部藝文一

感離賦有

序

魏文帝

建安十六年上西徵余居守老母諸弟皆從不勝思慕乃作賦曰秋風動兮天气涼居常不快兮中心傷出北園兮仿徨望眾墓兮成行柯條憯兮無色綠艸變兮萎黃感微霜兮零落隨風雨兮飛揚日薄暮兮無悰思不衰兮愈多招延佇兮良久忽踟躕兮忘家

離居賦

同前惟離居之可悲廓獨處於空�愁耿耿而不寐歷冬夜之悠長驚風厲於閨闥忽增激於中房動帷裳之彼明燭之無光

離思賦

曹植建安十六年大軍西討馬超太子畱監國植時從焉意有憶戀遂作離賦云在肇秋之嘉月將曜師而西旗余抱疾以賓從扶衡軫而不怡慮徵期之方至傷無階以告辭念慈君之光惠庶沒命而不疑欲畢力於旌旄將何心而遠之願我君之自愛爲皇朝而寶己水重深而魚悅林修茂而鳥喜

釋思賦有

序

前人

家弟出養族父郎中伊予以兄弟之愛心有戀然作此賦以贈之彼翔友之離別猶求思乎白駒況同生之義絕重背親而爲�樂鴛鴦之同池羨比翼之共林亮根異其何戚痛別幹之傷心

別賦

晉陸機伊公子之可懷悲永別之局期悼同居之無樂曾不逾乎一期經春秋之寒暑常戚戚而不怡登九層而修觀超臨遠以相思

感別賦

傅咸友人魯庶叔雅量弘濟思心遼遠余自與之相長情相親愛有如同生其後選太子洗馬俄而謬蒙朝私猥斯職𨿽懼不稱而喜得與此子同班共事天下之遇未有若此周旋三載魯生遷尙書郎𨿽別不遠而情甚悵恨退作玆賦云爾嘉天地之交泰美萬物之會通悅朋友之攸攝慕管鮑之遐蹤退以文而會友欽公子之淸塵信同聲之相應意未寫而情親誓稚好之齠�分綢繆而日新蘭蕙含芬有時而馨龍驥踠足有時而徵乾道變化時惟大明峨峨睦友載揚厥聲降聖宰之旌招曜羽儀之上京贊唐虞之嘉運超飛躍乎太淸佩銀璜於帝側拖紫艾於天庭瞻宸極之眇眇喜吾子之寵榮無荊玉之異觀猥齊景於夜光敢有覬於斯舉欣與子而並翔天啟其願自忝蘋蘩幼則同遊長則同班同心厥職其臭如蘭庶績未凝聖朝疇咨顯佐納言先綜萬幾出順景而爲偶入闃然而無依步虛宇以低回想宴笑之餘暉意纏綿而彌結淚雨面而沾衣

嘆別賦

梁劉潛在羇旅兮爲思每居常而不樂意難偕於駘蕩情易邀於隕獲愁非招而自來憂試排而不卻退求己以自省慨撫襟而太息位不俟於一進發徒彰於二色名有似於務耕學無均於譬織在初歸之爲慶庶因拙而自收保私庭之宴喜共昆弟而嬉遊校小文於搖筆比楷式於臨流止每歡於接膝行如喜於同輈忽一去而數千遂離居而別域阻同被於當寐乖共餐於終食惟憑遠望以代歸負相思其無力

別賦

江淹黯然銷魂者惟別而已矣況秦吳兮絕國復燕宋兮千里或春苔兮始生乍秋風兮蹔起是以行子腸斷百感淒惻風蕭蕭而異響云漫漫而奇色舟凝滯於水濱車逶遲於山側棹容與而詎前馬寒鳴而不息掩金觴而誰禦橫玉柱而沾軾居人愁臥恍若有亡日下壁而沈彩月上軒而飛光見紅蘭之受露望靑楸之罹霜巡層楹而空掩撫錦幕以虛涼知離夢之躑躅意別魂之飛揚故別𨿽一緒事乃萬族至若龍馬銀鞍朱軒繡軸帳飲東都送客金穀琴羽張兮簫鼓陳燕趙歌兮傷美人珠與玉兮艷暮秋羅與綺兮嬌上春驚駟馬之素沬聳淵魚之赤鱗造分手而銜涕咸寂寞而傷神乃有劍客�恩少年報士韓國趙�吳宮燕市割慈忍愛離邦去裏瀝泣共訣刎血相視驅徵馬而不顧見行塵之時起方銜感於一劍非買價於泉裏金石震而色變骨肉悲而心死或乃邊郡未和負羽從軍遼水無極雁山參云閨中風暖陌上艸燻日出天而耀景露下地而騰文鏡朱塵之照爛襲靑气之煙熅攀桃李兮不忍別送愛子兮沾羅裙至如一赴絕國詎相見期視喬木兮故里訣北梁兮永辭顧左右兮魄動視親賓兮淚滋可班荊兮增恨惟樽酒兮敍悲值秋雁兮飛日當白露兮下時怨復怨兮遠山曲去復去兮長河湄又若君居淄右妾家河陽同瓊佩之晨照共金鑪之夕香君結綬兮千里惜瑤艸之徒芳�幽宮之琴瑟晦髙臺之流黃春閨閟此靑苔色秋帳含玆明月光夏簟靑兮畫不暮冬缸凝兮夜何長織錦曲兮泣已盡回文詩兮影獨傷儻有華陰上士服食還仙術將妙而猶學道已寂而未傳守丹而不顧煉金鼎而方堅駕鶴上漢驂鸞騰天暫遊萬里少別千年惟世間兮重別謝主人兮依然下有芍藥之詩佳人之歌桑中衛女上宮陳娥春艸碧色春水綠波送君南浦傷如之何至乃秋露如珠秋月如珪明月白露光陰往來與子之別思心徘徊是以別方不定別理千名有別必怨有怨必盈使人意奪神駭心折骨驚𨿽淵云之墨妙嚴樂之筆精金閨之諸彥蘭臺之羣英賦有淩雲之稱辯有雕龍之聲詎能摹暫離之狀寫永訣之情者乎

離別賦並序

張纘

太常劉侯前輩宿達余在紈綺之歲固以欽其風矣及理棹江幹攬涕還望采蕭之詠不覺成篇彼劉侯之矯矯承世徳之淸輝挺荊衡之箘�輝江漢之珠璣昔相知於一定逾盛衰乎二紀豈因媒以成親非彈冠而來仕分自諧於金石情冥符於蘭芷忘時輩之後先略相知之年齒及胥遇於云閣又方駕而聯曹宵擁衾而暗語晝稅鞅以遊遨案方前而等食衣共體而同袍猶合歡之蠲忿如來蘇之釋勞惟吾人之與子兮諒不言其已召在百代而奚殊𨿽千年而同調寧風波之所移豈流俗之能要非髙唱而云擬逢下士而或笑隔願言於信次尙眷眷而興懷矧云崖之遠訣抱離�而長乖顧龍門而掩涕瞻郢路而何偕在驚禽之屢感迫䢐年之長暮眺湘沅之分流遵洞庭之永路山峻髙而易隱浦邅回而難溯�啾啾而夜吟鵑騷騷而曉度撫客子兮何心能辭鄕兮別故抱荃蕙之遺芳共離披於霜露

連珠

北周庾信蓋聞江黃戎馬之僥鄢郢風�之格乍有云而不歸或無期而遠客是以章華之下必有思子之臺云夢之傍應多望夫之石蓋聞無怨生離恩情中絕空思出水之蓮無復回風之雪是以樓中對酒而綠珠前去帳裏悲歌而虞姬永別蓋聞遷移白羽流徙房陵離家析裏淒恨撫膺是以吳起之去西河潸然出涕荊軻之別燕市悲不自勝蓋聞執珪事楚博士畱秦晉陽思歸之客臨淄羇旅之臣是以親友會同不妨懷撫淒愴山河離異不妨風月關人

送東海孫尉詩序

唐楊�東川孫尉文章動俗符彩射人官裁下士宣大夫之三徳運偶上皇作東南之一尉庸才擾擾流俗喧喧談遠近爲等差俶中外爲優劣殊不知三元合朔九州同軌蓬瀛可訪還疑上苑之中日月不占更似靈臺之下彼其之子未爲後時凡我朋友無勞疑別徒以士之相見人之相知必欲軒蓋逢迎朝遊夕處亦常�波阻絕風流雨散去矣孫侯遠離隔矣但當晨看旅雁君逢系帛之書夕望牽牛余候乘槎之客未能免俗何莫賦詩綴集眾篇列之如左

送徐錄事詩序

前人徐學士風流倩倩容貌堂堂汝南則顏子更生洛下則神人重出書有萬覽之者實符於鄭元州有九遊之者頗類於班固懷岐嶓之舊迹想江漢之遺風粵在於永淳元年孟夏四月始以內率府錄事出攝蒼溪縣主簿同彼漆園之莊周聊居賤職異乎安定之梁不憚勞人騑驂而欲行紛紜而戒道是日也鶴鳴於野龍升於天詩成流火之文易占淸風之卦聖主以�時同律義在於省方皇儲以守器承祧任隆於監國畱臺務靜博望時閒於是久敬之善交平生之故友臨禦溝而帳飲就離亭而出宿居成別易坐覺悲來平原二客追子髙而已遠河上諸公餞林宗而有慕兩鄕風月萬里江山修路爲下泣之思長天非寄愁之所何以處我戒之必軾何以贈行上路不拜孫子荊傾國之送豈若是乎潘安仁金穀之篇盡於斯矣

送並州旻上人詩序

前人三元日月不能攺弦望之期四序炎涼不能移變通之運況乎人生天地嶽鎭東西良時美景始云蒸而電激臨水登山忽風流而雨散道之常也復何言哉是旻上人天骨多奇神情獨王法門梁棟豈非龍象之雄晉國英靈卽是河汾之寶道尊徳貴所以名稱並聞盡性窮神所以身心不動徧觀天下暫遊城闕劉眞長之遠致雅契髙風習鑿齒之宏才深期上徳芝蘭一面暫悅新知垂棘連城將遊舊府雞山法眾餞行於素滻之濱麟閣良朋祖送於靑門之外是日也河山雨气原野秋陰風�淒而禁�寒艸木落而城隍晚雲中振錫有如鴻鵠之飛水上乘杯更似神仙之別左右爲之魂動金石由其色變恆山岱嶽看�鼎於風雲帝裏神州對長安於白日兩鄕邈遠何當惠遠之遊千里相思空有關山之望羣賢僉議咸可賦詩題其爵裏編之簡牘

三月三日於灞水曲餞豫州杜長史別昆季序

宋之問上巳佳遊近郊春色朱軒映野見東流之祓禊白雲在天愴南登之送別杜長史言辭灞滻將適荊河戀舊鄕之喬木借故園之芳艸鴒原四鳥是日分飛輿泉二龍此時雲遠綠潭一望靑山四極秦人去國乘右輔之修途洛客思歸憶東京之曲水請染翰操紙卽事形言各賦蘭亭之詩咸申葛陂之贈

送懷州皇甫使君序

前人甸服三百里共京都參化良吏二千石與天子分憂覃懷奧區必寄能者皇甫使君累司寵職夙著香名威惠歷刺於外臺風流載款於京國議者應南宮之象實謂光朝使乎奏西河之能更勞爲郡襜帷卽路供帳出郊宿雨碧滋浮漢城之气色朝陽紅景入太山之艸樹新丰美酒不換離心函谷重關能搖別恨河內未理暫借寇恂潁川旣輯佇歸黃霸廟堂側席羣公以尙義相髙川陸分途我輩以贈言爲貴筵開灞岸路指太行請居人贈王粲之詩去者畱阮公之作

送裴五司法赴都序

前人夫有懷必感今昔共之蓋理通聚散事均窮達望秦是斷腸之所況念故園懷洛多掩涕之人更分良友裴五官業傳河寶才誕嶽靈彩思有神須眉若畫一日不見鄙�都生千里送歸風流忽遠朝英出餞回北走於郊隅野墅銷氛引南山於庭際客飲恨而歡促席含情而景遲目喬樹之將華靑門戀舊背芳萱之稍吐金穀逢春舉杯伊何願君軫之少駐賦詩於是旌余志之所之敢謂座賓盍宣離唱

袁侍禦席餞永昌獨孤少府序

前人春其暮兮勞志士之幽嘆友其行矣結吾徒之遠悲豈不以時物華歲好事者賞而不足名流才子相歡者懷而不見河南獨孤冊風儀松竹詞賦雲泉淸議多南史之才選署半北部之彥袁侍禦風霜利器金石宏材執憲稱柱下之雄禮士采域中之俊爾乃選辰開宴考地疏筵落花覆沼懸藤掃砌竹林以淸气娛賓蘭畹以芳心愛客環坐三尺起君子之風祖道百壺酌賢人之酒去畱交軫舞詠相喧管召魚樂杯燻�醉此時奚怨盛集無何是日增悲韶芳亦盡啼鳥送晚遙棲禦史之林班馬嘶歸近送舍人之驛夫登髙動詠贈遠形言豈鄙懷之庶幾乃羣公之事業盍請離唱用貴洛陽之紙焉人采一言各題四韻

秋晚入洛於畢公宅別道王宴序王勃下官才不曠俗寵不動時充皇王之萬姓預乾坤之一物早師周禮偶愛儒宗晚讀老莊動諧眞性進非干物自�朝市之機退不邀榮誰識王侯之貴散琴樽於北阜喜耕鑿於東陂野老披荷暫辭幽澗山人賣藥忽至神州驚帝室之威靈偉皇居之壯麗朝遊魏闕見軒冕於南宮暮宿靈臺聞弦歌於北裏交情獨放已厭人間野性時違少畱都下道王以天孫之重分曲阜之新基畢公以帝室之華擁平陽之舊館迹塵鍾鼎思在江湖居榮命於中朝接風期於下走綠縢朱紱且混以蘿裳列榭崇軒坐均於蓬戶賓主由其莫辧語默於是同歸終太王之樂善備將軍之揖客是日也雲繁雨驟气爽風馳髙秋九月王畿千里髙扃向術似元禮之龍門甲第臨衢有當時之驛騎英王入座牢醴還陳髙士臨筵樵蘇不爨是非雙遣自然天地之間榮賤兩忘何必山林之下元談淸論泉石縱橫雄筆壯詞煙霞照灼旣而神馳象外宴洽寰中白露下而南亭虛蒼煙生而北林晚鶢鶋始望不及牲牢麋鹿長懷非忘林藪先生負局倦城市之塵埃遊子橫琴憶江州之杜若況乎迹不皆遂時不再來屬宸駕之方旋值羣公之畢從洛城風景此會無期戚裏笙竽浮歡易盡仰雲霞而道意捨塵事而論心夏仲禦之浮舟願乘春水張季鷹之命駕思動秋風策藜杖而非遙敕柴車之有日靑溪數曲幽人長往白雲萬里帝鄕難見安貞抱朴已甘心於下走全忠履道是所望於羣公倘心迹克諧去畱咸遂廟堂多暇返身滄海之隅軒冕所辭回首箕山之路尋赤松而見及泛黃菊以相從𨿽源水桃花時時失路而幽山桂樹往往逢人庶公子之來遊幸王孫之畢至茅君待客自有金壇王烈迎賓還開石架惟恐一丘風月侶山水而忘年三徑蓬蒿待公卿之來日對光陽之易晚惜雲霧之難披羣公鄴縣鳧飛入朝廷而不出下走遼川鶴去謝城闕而依然敢抒重襟爰疏短引式命離前之筆希存別後之資凡我故人其辭云爾

春夜桑泉別少府序

前人下官以窮途萬里動脂轄以長驅王公以傾餞百壺別芳筵而促興是以靑陽半序明日中宵離亭擁花艸之芳別館積琴歌之思去畱歡盡動息悲來惜投分之幾何恨知音之忽間他鄕握手自傷關塞之春異縣分襟意切淒愴之路旣而星河漸落�霧仍開髙林靜而霜鳥飛長路曉而徵驂動含情不拜空佇聽於南昌揮涕無言請投文於西候因探一字四韻成篇

還冀州別洛下知己序

前人東西南北丘也何從寒暑陰陽時哉不與河陽古樹無復殘花合浦寒�空驚墜葉王生賣藥入天子之中都夏統乘舟屬羣公之大會風�匝地車馬如龍鐘鼓沸天美人似玉芳筵交映旁僥豹象之胎華饌重開直報蛟龍之髓季鷹之思吳命駕果爲秋風伯鸞之適越登山以求淥水辭故友謝時人登鄂�而迂回入邙山而北走何年風月三山滄海之春何處風花一曲靑溪之路賓鴻逐暖孤飛萬里之中仙鶴隨云直去千年之後悲夫光陰難再子卿殷勤於少卿風景不殊趙北相望於洛北鴛鴦雅什俱爲贈別之資鸚鵡奇杯共盡忘憂之酒

秋日楚州郝司戶宅遇餞霍使君序

前人上元二載髙秋八月人多汴北地實淮南海气近而蒼山陰天光秋而白雲晚川途所亙郢路極於崤潼風壤所交荊門洎幹吳越憑勝地列雄州城池當要害之衝寮采盡鵷鸞之選昌亭旅食悲下走之窮愁山曲淹畱屬羣公之宴喜披鶴霧陟龍門故人握手新知滿目飲崔公之盛徳果遇攀輪慕郝氏之髙風還逢解榻接衣簪於座右駐旌棨於城隅臨風雲而解帶眄江山以揮涕巖楹左峙俯映元潭野徑斜開傍連翠渚靑蘋布葉亂荷芰而動秋風朱艸垂榮雜芝蘭而涵晚液艤仙舟於石岸薦綺席於沙場賓友盛而芳�滿林塘淸而上筵肅琴歌疊起俎豆駢羅煙霞充耳目之玩魚鳥盡江湖之賞情盤樂極日暮途遙思染翰以淩雲願麾戈以畱景嗟乎素交爲重覺老幼之同歸朱紱儻來豈榮枯之足道且欣風物共悅濠梁齊天地於一指混飛沈於一貫嗟乎此歡難再殷勤北海之人相見何時惆悵南溟之路請揚文筆共記良遊人賦一言俱成四韻云爾

秋日餞別序

前人黯然別之銷魂悲哉秋之爲气人之情也傷如之何極野蒼茫白露涼風之八月窮途蕭索靑山白雲之萬里奏鳴琴則離�別鶴驚岐路之悲心來勝地則時雨涼風助他鄕之旅思琴書人物冀北關西去馬歸軒雲間日下楊學士天璞自然地靈無對二十八宿稟太極之一星六十四爻受乾坤之兩卦論其器宇滄海添江漢之波序其文章元圃積煙霞之气幾神之外猶是卿云陶鑄之餘尙同嵇阮接光儀於促席直�明月生天響詞辯於中筵但覺淸風滿座悠哉天地含靈有喜慍之容丘也東西悵望積別離之恨煙霞直視蛇龍去而泉石空文酒求朋賢俊散而琴歌斷門生餞別如北海之郡前髙士將歸似東都之門外研精麝墨運思龍章希存宿昔之資去啟相思之詠

冬日羇遊汾陰送韋少府入洛序前人遊汾勝壤樓船髙漢帝之詞卜洛名都城邑辧周公之迹仰天文而窺日月𨿽共光華憑地理而考山川卽殊南北韋少府玉山四照珠胎一色縱橫振鋒穎之才吐納積江湖之量子云筆札擁鸞鳳於行間孫楚文詞列宮商於調下牽絲一命披林野而隨班考績三年指蘭臺而赴選移徵駕背長亭地隔風煙人離歲月原闕四字旣同斟桂之歡岐路風塵卽斷驚蓬之思下官詩書拓落羽翮摧頹朝廷無立錐之處丘園有括囊之所山中事業暫別漁樵天下棲遲少畱城闕忽逢萍水對雲雨以無聊倍切窮途撫形骸而何托於時冰霜裂地星象回天朔風動而關塞寒明月下而樓臺曙各題一字傳之兩鄕云爾

感興奉送王少府序

前人八十有遇共太公晚官未遲七歲神童與顏回早死何益僕一代丈夫四海男子衫襟緩帶擬貯鳴琴衣袖闊裁用安書卷貧賤無有種富貴不選人髙樹易來風幽松難見日羽翼未備獨居艸澤之間翅翮若齊卽在雲霄之上鳥眾多而無辧鳳馬羣雜而不分龍荊山看刖足之夫湘水聞離騷之客人貧材富罔窺卿相之門貌弱骨剛豈入王侯之宅王少府北辭伊闕南登湎山過我貧居飲我淸酒一談經史亞比孔先生再讀辭章何如曹子建山嶽藏其迹川澤隱其形一旦�風雲千年想光景孔夫子何須頻刪其詩書焉知來者不如今鄭康成何須浪注其經史豈覺今之不如古王少府乃可畏後生學問人也各爲四韻共寫別懷

越州永興李明府宅送蕭三還齊州序

前人嗟乎不遊天下者安知四海之交不涉河梁者豈識別離之恨松枝薜衣琴�爲得意之親臨遠登髙煙霞是賞心之事有梁孝王之下客僕是河南之南孟嘗君之上賓子在北山之北幸屬一人作寰中之主翛然四皓爲方外之臣俱遊萬物之間相遇三江之表許元度之淸風朗月時慰相思王逸少之修竹茂林屢陪歡宴加以惠而好我攜手同行或登吳會而聽越吟或下宛曲而觀禹穴良談落落金石絲竹之音輝雅致飄飄松柏風雲之气狀當此時也嘗謂連璧無異鄕之別斷金有好親之契生平於張範之年齊物於惠莊之歲三光回薄未殫投分之情四序循環詎盡忘年之道豈期我畱子往樂去悲來橫咽水而東西緒愁雲於南北況乎泣窮途於白首白首非臨別之秋嗟岐路於他鄕他鄕豈送歸之地蓐收戒序少昊司辰淸風起而城闕寒白露下而江山遠徘徊去鶴將別蓋而同飛斷續來鴻共離舟而俱泛古人道別動便經年今我言離會當何日山巨源之風流令望善佐朝廷嵇叔夜之潦倒粗�甘從艸澤行當山中攀桂往往思仁野外紉蘭時時佩徳人非桃李豈得無言子是簫韶當須振響勉酌傷離之酒具陳感別之詞各賦一言俱題六韻

江寧吳少府宅餞宴序

前人蔣山南望長江北流伍胥用而三吳盛孫權困而九州裂遺墟舊壤百萬里之皇城虎踞龍盤三百年之帝國闕連石塞地實金陵霸气盡而江山空皇風淸而市朝攺昔時地險嘗爲建業之雄都今日太平卽是江寧之小邑吳生俊采輔佐烹鮮我輩良遊方馳去鷁梁伯鸞之遠逝自有長謠閔仲叔之遐徵欲逢厚禮臨別浦枕離亭陣云四面洪濤千里簾帷後辟竹樹映而秋煙生棟宇前臨波潮驚而翔風動嗣宗髙嘯綠軫方調文舉淸談芳樽自滿想衣冠於舊國便值三秋憶風景於新亭俄傷萬古情窮興合樂極悲來愴零雨於中軒動流波於下席嗟乎九江爲別帝裏隔於云端五嶺方逾交州在於天際方嚴去舳且對途窮玉露下而蒼山空他鄕悲而故人別請開文囿共瀉詞源人賦一言俱題四韻

送李十五序

前人夫人生百齡促膝是忘年之契丈夫四海交頤非贈別之資然乃想山川之遽違送歸將遠惜歲年之不待行樂無時於是輟離驂以少畱敞幽亭之多暇山芳襲吹疑居蘭室之中水樹含香宛似楓江之上禦溝新澑近入離弦賓館餘花遙催別酒旣而滎波東注灞岸南登浮蟻傾而髙宴終飛鳥落而離宮散𨿽相思爲贈終結想於華滋而素賞無暌蓋申情於麗藻人爲四韻各賦一篇

送白七序

前人天地所以間南北山川所以別風雲陽舒陰慘覺造化之爲勞日運星回恨良辰之不定白七官天臺傑气地乳奇精當益友之龍頭處通侯之燕頷靈珠耀掌是琴酒之文人長劍橫腰卽風雲之烈士屬天象掩峻帝道徵祥吐胸臆之珠璣作朝廷之鸞鳳寰中握手得希代之英靈天下傾心盡當年之意气整秋駕駐春裝背橫溪之七曲對長亭之十里中情易感下調多愁送君當東陸之前逢我在北風之別嗟乎良友不追神交已遠同人者少方見阮籍之眼靑知我者稀不學馮唐之首白惟當遜遊絕壑旅悲空山幽桂一叢賞古人之明月長松百尺對君子之淸風旣而花鳥爭飛煙霞競集靑山髙而望遠白雲深而路遙貴余以道誰能著後五千言贈子以言空有離前四十韻

餞宇文明序

前人昔者王烈登山林泉動色嵇康入座左右生光豈非仙表足以感神眞姿可以錯物況我巨山之凜孤出升華之麗淸峙羣公之好善下官之惡俗接霓裳於勝席陪鶴轡於中軒俱拔闕二字之標各杖專門之气煙霞用足江海情多言泉共秋水同流詞峯與夏云爭長𨿽揚庭載酒方趨好事之遊而肆樂含毫請命升仙之筆同抽藻思共寫離懷

餞常侍舒公歸覲序

蘇頲右散騎常侍兼國子祭酒崇文館學士舒公邦之碩儒也富於學深其智秉辟雍之禮講金華之義者嘗有日焉辯大而言若訥位髙而志益下造膝則人無異辭匪躬則我有餘力儀正可象聲希必應此所以孔光密而張輔寵也故進避榮而榮自取退崇讓而讓得之旣而命列幡旗焜煌照於西第徒成俎豆眷戀馳乎東國每灑涕而祈主將候顏以拜親天子懷公達之舊惜成康之往乃眷中畱久而下制是月惟閏乘春載陽服老萊之衣飄組丈二擁終童之傳送車數百晨省偉其傳呼晝遊嘉其飲餞來而喜懼經躍鯉之新泉至則光輝對回龜之舊浦夫志於道者二三子之莫逮善於孝者千萬人之所悅未有丹誠注於闕下白首登於堂上門生仰而結轍邦牧趨而負弩豈非訓虞受封就宋傳業俾魯師之教者其馮母之榮乎於是絲庭華省之家虎觀鴻都之士屬鶬鶊鳴矣楊柳依依情搖江上之楓思結河邊之艸吳州日見楚山云絕莫不捧袂黯然彈毫以贈庶幾離言之至知儒行之尊歟

夏初餞宋三少府之丰城序

駱賓王黯然消魂者豈非生離之恨歟況帝裏天津槐衢分黑龍之水巴陵地道楓江遙白馬之門親友徘徊締歡言於促膝故人樽酒掩離涕於交頤於時晚吹吟桐疑奏離別之曲輕秋入麥似驚搖落之情白日將頹靑山行暮想姑蘇之地夕露沾衣望吳會之郊斷雲飄蓋嗟乎岐路是他鄕之恨溝水非明日之歡𨿽玉斗臨吳太阿之气可識金陵背楚小山之路行遙盍各賦詩式昭離緒云爾

秋日餞尹大官往京序

前人尹大官三冬業暢指蘭臺而拾靑薛六郎四海情深飛桂樽而舉白於時兔華東上龍火西流劍影沈波碎楚蓮於秋火金輝照岸秀陶菊於寒堤旣切送歸之情彌軫窮途之感重以靑江帶地間吳會於星津白雲在天望長安於日路人之情也能不悲哉𨿽道術相忘�神交於靈府而風煙遠隔貴申心於翰林請振詞鋒同開筆海人爲四韻用慰九秋云爾

秋夜送閻五還潤州序

前人閻五官言返維桑修途指金陵之地李六郎交深投漆開筵浮玉斝之樽於時璧彩澄虛漏輕光於云葉珪陰散迥搖碎影於風梧𨿽桂醑蘭缸暫淹畱於一夕而靑山黃鶴將惆悵於九秋請勒四言俱申五際

秋日餞陸道士陳文林序

前人陸道士將遊西輔康莊指浮气之關陳文林言返東吳修途走落星之浦維舟鏡水藉蘭葉以開筵紲騎金堤泛橊花而祖道於時赤熛紀節靑女司晨霜雁�蘆舉賓行而候气寒蟬噪柳帶涼序以愴情加以山接太行聳羊腸而飛蓋河通少海疏馬頰以開津登髙切送歸之情臨水感逝川之嘆旣而嗟別路之難駐惜離樽之易傾𨿽蒙邑荃蹄已忘言於道術而陟陽風雨貴抒情於詠歌各賦一言俱成四韻庶幾別後用暢離憂云爾

送吉州杜司戶審言序

陳子昂嗟夫徳則有鄰才不必貴昔有耕於巖石而名動京師詞感帝王乃位升武騎夫豈不遭昌運哉蓋時命不齊奇偶有數當用賢之世賈誼竄於長沙居好文之朝崔駰放於遼海況大聖提象羣臣守規杜司戶炳靈翰林研機策府有重名於天下而獨秀於朝端徐陳應劉不得劘其壘何王沈謝適足靡其旗而載筆下寮三十餘載秉不羈之操物莫同塵合絕唱之音人皆寡和羣公愛禰衡之俊畱在京師天子以桓譚之非謫居外郡蒼龍閹茂扁舟入吳告別千秋之庭回棹五湖之曲朝廷相送駐旌蓋於城隅之子孤遊渺風帆於天際白雲自出蒼梧漸遠帝臺半隱坐隔丹霄巴山一望魂斷淥水於是邀白日藉靑蘋追瀟湘之遊寄洞庭之樂吳歈楚舞右琴左壺將以緩燕客之心慰越人之思杜君乃挾琴起舞抗首髙歌哀皓首而未遇恐靑春之蹉跎且欲攜幽蘭結芳桂飲石泉以節味詠商山以卒歲返耕餌朮吾將老焉羣公嘉之賦詩以贈凡四十五人具題爵裏合絕

暉上人房餞齊少府使入京序

前人永淳二年四月孟夏東海齊子官於此州𨿽黃綬位輕而靑雲望重故能委邦君而坐嘯屈刺史而知名屬乎鑾駕巡方諸侯納貢將欲對揚天子命我同行執玉帛而當朝擁騑驂而戒道指途河渭發引岷嵎粵以丙丁之日次於暉公別捨蓋言離也爾其巖泉列坐竹樹交筵吐淸靄於軒棲白雲於左右參差池榭亂山水之淸音繚繞階庭雜�崖之異勢入禪房而避暑肅風景於中林開水殿而追涼徹氛埃於戶外瑤琴合奏翠斝時行談窈窕於天人極流連於晷刻旣而歡樂極良辰徵攀白日而不回唱浮雲而告別山光黯黯凝綠樹之將曛嵐气沈沈結蒼云而遂晚𨿽同交未阻風月可畱岐路方乖關山成恨嗟乎朝廷子入期富貴於崇朝林嶺吾棲學神仙而未畢靑霞路絕朱紱途遙言此會之何時願相逢而誰代永懷千古豈知仁者之交凡我三人盍崇不朽之迹斯文未喪題之此山同疏六韻云爾

登薊城西北樓送崔著作入都序前人僕嘗倦遊傷別久矣況登樓遠國銜酒故人憤外寇之侵邊從王師之出塞元戎按甲方割鮮卑之壘天子賜書且有相君之召而崔侯佩劍卽謁承明羣公負戈方絕大漠燕山北望遼海東浮雲臺與碣館天殊亭障共衣冠地隔撫劍何道長謠增嘆以身許國我則當仁論道匡君子思報主仲冬寒苦幽朔初平蒼茫天兵之气冥滅戍云之色白羽一指可掃丸都赤墀九重行欣燕樂必期我願斯遂君心共有策勛飲至方同廊廟之歡偃霸櫜弓借爾文儒之首薊丘故事可以贈言同賦登薊樓送崔子云爾

鄴公園池餞韋侍郎神都畱守序張說夫良才出乎休運大任歸乎令徳四海旣安乃注意於賢相兩都分正實具瞻於師尹鸞臺侍郎兼左庶子韋公國之楨幹人之表儀矜嚴有叔子之容持重得楊公之望門通禁省當朝稱累代之名管綜諸闈帖職盡一時之美頃以五星東聚八月西巡武王旣入於鎬京君陳當往於洛邑中日晷之盈縮均天宇之會同淸廟明堂政理之本也敖倉武庫兵食之原也機務所總半天下之軍國聽訟實繁連海隅之郡縣恩有密而處遠事有�而授親腹心遐寄惟賢是屬歲臨單閼月在長嬴同蕭何之居守當陰識之畱鎭北闕拜辭西堂宴餞大軍垂藻承月露之光榮元良賜服被星海之耀潤執事以同列之好載壺酒而送行鄴公以彌甥之禮掃郊園而畱別此地有離洲別嶼竹館荷亭曲沼環合而連注叢山相望而間起幽隱長寂蕭條遠風通終南之雲气下昆明之水鳥爾其駐馬靑林肆筵碧岸淸管四發坐客增悲髙臺一望遊人忘返韋公方祗率嘉命保釐成周樹之風聲流我王澤然而臨觴不樂首路遲遲瑣闈夕拜戀未央之宮闕錦服晝遊懷杜林之桑梓層城日下髙蓋雲飛天子賦詩已載寵行之史羣公盛集須傳出宿之文凡若干首合成一卷陸生何幸暫遊朝宰之間商也悲然輕述國風之序云爾

首夏於越亭奉餞韋卿使君公赴婺州序

劉長卿今年春王正月皇帝居紫宸正殿擇東南諸侯以我公爲少光祿自姑蘇行春於東陽愛人也頃公之在吳值欃槍構戾南犯鬥牛波動滄海塵飛金陵公夷險一心忠勇增气四面皆敵姑蘇獨靜臥甲霜天洗兵寒水竟使浙西士庶不見煙塵公之力也朝廷聞而多之以爲姑蘇之人已理東陽之人未化是邦也宜哉卿君旣明仁風載淸出入數藩從容九棘在虞秦而皆智豈滕薛而異名頌聲洋洋實此行矣於越便道金華前山梅花過時槐花獨在白雲芳艸盡入詩興公實秉文律將爲詞雄逶迆退公知八詠之有繼作矣

金陵與諸賢送權十一昭夷序

李白斯髙柄秦嬴世不二三傑伏艸與漢並出莽夷未暉耿鄧乃起自古英達未必盡用於當年去就之埋在大運耳我君六葉繼聖熙於元風三淸垂拱穆然紫極天人其一哉所以靑雲豪士散在商釣四坐明哲皆淸朝旅人吾希風廣成蕩瀁浮世素受寶訣爲三十六帝之外臣卽四明逸老賀知章呼余爲謫仙人蓋實錄耳而嘗采�女於江華收河東於淸溪與天水權昭夷服勤鑪火之業久矣之子也衝恬淵靜才翰峻發白每一篇一札皆昭夷之所操吁捨我而南若折兩翼時歲律寒甚天風苦聲雲帆涉漢冏若絕電舉目四顧霜天崢嶸銜杯敍離而羣子賦詩以出餞酒仙翁李白辭

春於南浦與諸公送陳郎將歸衡嶽序

前人仲尼旅人文王明夷苟非其時賢聖低眉況僕之不肖者而遷逐枯槁固其宜耶朝心不開暮發盡白而登髙送遠使人增愁陳郎將義風凜然英思逸髮來下專城之榻去邀才子之詩動淸興於中流橫素波而遙去諸公仰望不及聯章祖之序�起予輒冠名篇之首作者嗤我乃爲撫掌之資乎

秋夜送孟贊府兄還都序

前人夫士有飾危冠佩長劍揚眉吐諾激昂靑雲者莫不誇炫意气托交王侯若告之急難乃十失八九我義凡孟子則不然道合而襟期暗親志乖而肝�楚越鴻騫鳳立不循常流孔明披書每觀於大略少君讀易時作於小人四方賢豪泫然景慕𨿽長不滿七尺而心雄萬夫至於酒情中酣天機峻發則談笑滿席風雲動人非嵩嶽之精何以及此白以弱植早飲香名況親承光輝恩甚華萼他鄕此別誰無恨耶時林風吹霜散下秋艸海雁嘶月孤鶴翔云驚魂動骨戛瑟涕流抗手緬邁傷如之何請各賦詩以寵岐路

餞副大使李藏用移軍廣陵序

前人夫功未足以蓋世威不可以震主必挾此者持之安歸所以彭越醢於前韓信誅於後況權位不及於此虛生危疑而潛包禍心小拒王命是以謀臣將啖以節鉞誘而烹之亦由借鴻濤於奔鯨膾生人於哮虎呼吸江海橫流百川左縈右拂十有餘郡國討未及誰當其銳我副使李公勇冠三軍眾無一旅橫倚天之劍揮駐日之戈吟嘯四顧熊羆兩集蒙輪扛鼎之士杖千將而星羅上可以決天云下可以絕地維翕振虎旅赫張王師退如山立進若電逝轉戰百勝僵屍盈川水膏於滄溟陸血於原野一掃瓦解洗淸全吳可謂萬里長城橫斷楚塞不然五嶺之北盡餌�豕勢盤地蹙不可圖也而功大用小天髙路遐社稷𨿽定於劉章封侯未施於李廣使慷慨之士長吁靑雲且移軍廣陵恭揖後命組練照雪樓船乘風簫鼓沸而三山動旌�揚而九天轉良牧出祖列將登筵酣易水之風气振武安之瓦海日夜色雲帆中流席闌賦詩以壯三軍之士白也筆已老矣序何能爲

送祖評事赴黔府李中丞使幕序任華自武陵守擁旄分閫有唐已來李公一人而已自非忠義特達有文武才略者曷以致玆公以黔巫之地西控微瀘彭濮東接桂林象郡北漸巴峽南馳滄溟蓋蠻裔獷俗罕遵聲教必藉於幕畫而詳延祖生豈伊異人卽我府主隴西公之嘉客也方將表於金闕而加之鐵冠適會有黔中之命相繼而至夫天下之寶當與天下共之況黔中桂林兄弟之國又何間然哉俾朝廷知黔中得人與桂林得人何異出餞河滸舜亭峨峨�檻窺黿鼉之窟酹酒滴魚龍之背金石絲竹𨿽有秦聲靑山白雲恨非吾土華承命制序因贈以言不吾子以忠貞爲本又當指蹤不選地感恩不顧身見賢良則引而薦之勿憚勿疑見仇怨則報之以徳勿瑕勿疵吾常以此爲終身之寶今以終身之寶贈君以爲何如也

送杜正字暫赴江陵拜覲叔父序前人吾見驥子齠齔之時愛其神淸知其才淸今果爾也頃漂淪荊楚旣孤且貧求食於誰托身於誰四海茫茫未獲所寄及遇我隴西公獲所寄矣公以故人之子憐而收之去溝壑而寄乎南山罷轉蓬而蔭於桃李君子曰隴西公在正字爲不孤已今離叔父頗久暫歸阮家之巷感知己厚恩尋赴李膺之門華與臨別撫其背曰髙門積慶無忘乎聿修厥徳大名難繼宜其自彊不息念哉

餞別部藝文二

餞宋司馬序

唐張九齡宋司馬才通命塞云翼泥盤蔡邕朔方不廢琴書之業賈誼宣室欲言鬼神之事旣而出宿南浦與鴻雁而同歸追餞北梁對江山而不樂是日渚云欲霽林鳥將春惜時物之芳華重情人之自遠羣公有感中座無歡他日淸風自當元度之夕玆辰零雨得無子荊之詠遂相與援翰賦詩贈行

送譚山人歸云陽序

元結吾於九疑之下賞愛泉石今幾三年能扁舟數千里來遊者獨云陽譚子譚子文學隱名山野隱身云陽之阿世如君何牧犢愛云陽之宰峻公不出南嶽三十年今得云陽一峯下況譚子又在焉彼眞可家之者耶子去爲吾謀於牧犢近峻公有泉石老樹壽藤縈垂水可灌田一夫火可燒種菽粟近泉可有十數間茅舍所詣才通小船吾則往而家矣此邦舜祠之奇�陽華之殊異潓泉之勝絕見峻公與牧犢嘗一二說之松竹滿庭水石滿堂石魚負樽鳧舫運觴醉送譚子歸於云陽漫叟元次山序

送李白之曹南序

獨孤及曩子之入秦也上方覽子虛之賦喜相如同時由是朝詣公車夕揮宸翰一旦襆被金馬蓬累而行出入燕宋與白雲爲伍然則適來時行也適去時止也彼碌碌者徒見三河之遊倦百鎰之金盡乃議子於得失虧成之間曾不知才全者無虧成志全者無得失進與退於道徳乎何有是日也出車桐門將之於曹仙藥滿囊道書盈篋異乎莊舄之辭越仲尼之去魯矣送子何所平臺之隅短歌薄酒擊築相和大丈夫各乘風波未始有極哀樂且不足累上士之心況小別乎請偕賦詩以見交態

送張處士申還舊居序

前人海水不揚波久矣故昆虫艸木得遂本性夔益巢由各安其節天鍾靜於予而博之以文洞壑無底虛舟任觸世皆尙白獨守太元顧流俗而不言退將修乎初服吾於是見全人之操矣了知白雲上下蓋無心自出黃鶴飛去當有時而來他年孤舟冀再會於五湖之口

送史處士歸滏陽別業序

前人初史侯至自帝丘僕方釃酒於蔣氏之館揖讓堂下由東階升於是一酌而賓禮舉再酌而交態接三酌而威儀幡幡深衷畢見醉裏投分客中忘形吾固知握手難常嘉會可惜其聚也言不浹日而意气感其散也興未及盡而離憂至則臨觴徙倚孰能不以之黯然窮陰欲臘漳滏冰厚班馬連嘶歸云無色非詩何以見離羣者之志

送河南王少府還任序

於卲王公秀出士林香傳國譽玉丘增映金聲自遠故弱冠之後代爲文人不三四年而交辟如契豈惟鴻鵠勢在千里自是鳳雛生而五色今大夫當弄印之貴積蒼生之望立程朝端舉正天下少府公晨昏之際戀深獨立爰是東洛達於上京且因王命得及私覲橋梓之慶實爲時榮然則赤縣多務不遑久畱素琴在禦匹馬云邁淸風霽景隨我佳興又足名也頃臺憲出於門闌遂使小子知名敢忘國士之遇心乎愛矣此別何言前郊一葉涼風已半金吹淅瀝淒然欲寒兵部員外郎王公以從父之仁惇北阮之好猥顧同捨謂余知音相期都門方以送遠才子東矣得無斯文

秦中奉別前涪城賀拔明府歸蜀序

任華吾嘗以忠孝禮義淸愼此六者士君子立身從政之道而兼之者稀涪城兼之矣何以知之嘗糾余郡又宰吾邑每升其堂以觀其政況不以編戶遇我而以國士待我情厚交深貫於金石自我不見於玆五年長安相逢如自天落而喜可知也公以時命未遇駕言於歸南山��分我鄕之南北秦云日暮類吾徒之聚散況公之仲兄季弟與余爲忘年友涪水春風巴山秋月靡遊不同久阻山陽之歡又此河梁之別二事交戰祇灑我心今紫微郎常公朝廷之詞伯而公之舊也君其請賦一詩以大誇西蜀父老矣

送渾淪先生遊南嶽序

權徳輿予丱歲時遇渾淪於荊溪徒見其山中巾羽衣有元古之貌瞻敬不暇未遑問道倏然一別俄六七年今玆獻春相訪於練湖之濱藥囊葵杖就館於我參希夷之旨析萬物之理皆發於全朴冥於大道非夫人之爲道道烏乎在嘗以郭氏注莊生之書失於�合萬物物無不適然則桀�饕戾無非逐性使後學者懵然不知所奉因自爲注解並作三十二篇指要佳言精理特出古人之右矣夫然者睹其容則鄙�無自入聞其言則和易浹於內兩忘所得得之至也旣而振拂屨杖超然遠遊浮洞庭涉廬阜然後揮手人世南登衡山將長往而不返耶或蹔遊人間而不可得見之耶予風波之人未脫世累得以愚薄自全靜每造適今日之別在於忘言

送鄭權尙書序

韓愈嶺之南其州七十其二十二隸嶺南節度府其四十餘分四府府各置帥然獨嶺南節度爲大府大府始至四府必使其佐啟問起居謝守地不得卽賀以爲禮歲時必遣賀問致水土物大府帥或道過其府府帥必戎服左握刀右屬弓矢帕首�迎於郊及旣至大府帥先入據館帥守屏若將趨入拜庭之爲者大府與之爲讓至一至再乃敢攺服以賓主見適位執爵皆興拜不許乃止虔若小侯之事大國有大事諮而後行隸府之州離府遠者至三千里懸隔山海使必數月而後能至蠻夷悍輕易怨以變其南州皆岸大海多洲島飄風一日踔數千里漫瀾不見蹤迹控禦失所依險阻結黨仇機毒矢以待將吏撞搪呼號以相和應蜂屯蟻不可爬梳好則人怒則獸故常薄其徵入簡節條目時有所遺漏不究切之長養以兒子至紛不可治乃艸剃而禽狝之盡根株痛斷乃止其海外雜國若�浮羅流求毛人夷亶之州林邑扶南眞臘於�利之屬東南際天地以萬數或時候風潮朝貢蠻胡賈人舶交海中若嶺南帥得其人則一邊盡治不相寇盜賊殺無風魚之災水旱癘毒之患外國之貨日至珠香象犀�瑁奇物溢於中國不可勝用故選帥常重於他鎭非有文武威風知大體可畏信者則不幸往往有事長慶三年四月以工部尙書鄭公爲刑部尙書兼禦史大夫往踐其任鄭公嘗以節度襄陽又帥滄景徳棣歷河南尹華州刺史皆有功徳可稱道入朝爲金吾將軍散騎常侍工部尙書家屬百人無數畝之宅僦屋以居可謂貴而能貧爲仁者不富之效也及是命朝廷莫不悅將行公卿大夫士苟能詩者咸相率爲詩以美朝政以慰公南行之思韻必以來字者所以祝使公成政而來歸疾也

送許使君刺郢州誌雍序

前人愈嘗以書自通於於公�累數百言其大要也言先達之士得人而托之則道徳彰而名聞流後進之士得人而托之則事業顯而爵位通下有矜乎能上有矜乎位𨿽恆相求而不相遇於公不以其言爲不可復書曰足下之言皆是也於公身居方伯之尊蓄不世出羣之才而能與卑鄙庸陋相應答如影響是非忠乎君而樂乎善以國家之務爲己任者乎愈𨿽不敢私其大恩抑不可不謂之知己恆矜而誦之情已至而事不從小人之所不爲也故於使君之行道刺史之事以爲於公贈凡天下之事成於自同而敗於自異爲刺吏者恆私於其民不以實應乎府爲觀察使者恆急於其賦不以情達乎州由是刺史不安其官觀察使不得其政財已竭而斂不休人已窮而賦愈急其不去爲盜也亦幸矣誠使刺史不私於其民觀察使不急於其賦刺史曰吾州之民天下之民也惠不可以獨厚觀察使亦曰某州之民天下之民也斂不可以獨急如是而政不均令不行者未之有也其前言者於公旣已信而行之矣今之言者其有不信乎縣之於州猶州之於府也有以事乎上有以臨乎下同則成異則敗者皆然也非使君之賢其誰能從之愈於使君非燕遊一朝之好也故其贈行不以頌而以規

送楊巨源少尹序

前人昔疏廣受二子以年老一朝辭位而去於時公卿設供帳祖道都門外車數百兩道路觀者多嘆息泣下共言其賢漢史旣傳其事而後世工畫者又圖其迹至今照人耳目赫赫若前日事國子司業楊君巨源方以能詩訓後進一旦以年滿七十亦白丞相去歸其鄕世嘗說古今人不相及今楊與二疏其意豈異耶余忝在公卿後遇病不能出不知楊侯去時城門外送者幾人車幾兩馬幾匹道旁觀者亦有嘆息而知其爲賢與否而太史氏又能張大其事爲傳繼二疏蹤迹否不落莫否見今世無工畫者畫與不畫固不論也然吾聞楊侯之去丞相有愛而惜之者白以爲其都少尹不絕其祿又爲歌詩以送之京師之長於詩者亦屬而和之又不知當時二疏之去有是事否古今人同不同未可知也中世士大夫以官爲家罷則無所於歸楊侯始冠舉於其鄕歌鹿鳴而來也今之歸指其樹曰某樹吾先人之所種也某水某丘吾童子時所釣遊也鄕人莫不加敬誡子孫以楊侯不去其鄕爲法古之所謂鄕先生沒而可祭於社者其在斯人歟其在斯人歟

送李礎判官正字歸湖南序

前人貞元中愈從太傅隴西公於汴州李生之尊父以侍禦史管汴之鹽鐵日爲酒殺羊享賓客李生則尙與其弟學讀書習文辭以舉進士爲業愈於太傅府年最少故得交李生父子間公薨軍亂軍司馬從事皆死侍禦亦被讒爲民日南其後五年愈又貶陽山令今愈以都官司員外郎守東都省侍禦自衡州刺史爲親王長史亦畱此掌其府事生以湖南從事請告來覲於時太傅府之士惟愈與河南司錄周君巢獨存其外則李氏父子相與爲四人離十三年幸而集處得燕而舉一觴相屬此天也非人力也侍禦與周君於今爲先輩盛徳李生溫然爲君子有詩八百篇傳詠於時惟愈也業不益進行不加修顧惟未死耳往拜侍禦謁周君抵李生退未嘗不發愧也往時侍禦有無盡費於朋友及今則又不忍其三族之寒饑聚而館之�遠畢在祿不足以養李生𨿽欲不從事於外其勢不可得已也重李生之還者皆爲詩愈最故故又序云

答侯繼書

前人裴子自城來得足下一書明日又於崔大處得足下陜州所畱書玩而復之不能自休尋知足下不得畱僕又爲考官所辱欲致一書開足下並自舒其所懷含意連辭將發復已卒不能成就其說及得足下二書凡僕之所欲進於左右者足下皆已自得之僕𨿽欲重累其辭諒無居足下之意外者故絕意不爲行自念方當遠去潛深伏隩與時世不相聞𨿽足下之思我無所窺尋其聲光故不得不有書爲別非復有所感發也僕少好學問五經之外百氏之書未有聞而不求得而不觀者然其所志惟在其意義所歸至於禮樂之名數陰陽土地星辰方藥之書未嘗一得其門戶𨿽今之仕進者不要此道然古之人未有不通此而能爲大賢君子者僕𨿽庸愚每讀書輒用自愧今幸不爲時所用無朝夕役役之勞將試學焉力不足而後止猶將愈於汲汲於時俗之所爭旣不得而怨天尢人者此吾今之志也懼足下以吾退歸因謂我不復能自彊不息故因書奉曉冀足下知吾之退未始不爲進而眾人之進未始不爲退也旣貨馬卽求船東下二事皆不過後月十日有相問者爲我謝焉

別令狐拾遺書

李商隱子直足下行日已定昨幸得少展寫足下去後憮然不怡今早垂致葛衣書辭委曲惻惻無已自昔非有故舊援拔卒然於稠人中相望見其表得所以類君子者一日相從百年見腑肝爾來足下仕益達僕困不動固不能有常合而有常離足下觀人與物共此天地耳錯行雜居蟄蟄哉不幸天能恣物之生而不能與物慨然量其欲牙齒者恨不得翅羽角者恨不得牙齒此意人與物略同耳有所趨故不能無爭有所爭故不能不於同中而有各異耳足下觀此世其同異如何哉兒冠出門父翁不知其枉直女笄上車夫人不保其貞污於此親親不能無異勢也親者尙爾則不親者惡望其無隙哉故近世交道幾喪欲盡足下與僕於天獨何稟當此世生而不同此世每一會面一分散至於慨然相執手嚬然相蹙泫然相泣者豈於此世有他事哉惜此世之人率不能如吾之所樂而又甚懼吾之徒孑立寡處而與此世者蹄尾紛然蛆吾之白擯置譏誹襲出不意使後日有希吾者且懲吾困而不能堅其守乃捨吾而之他耳足下知與此世者居常紿於其黨何語哉必曰吾惡市道嗚呼此輩眞手搔鼻皻而喉噦人之灼痕爲癩者市道何肯如此輩邪今一大賈坐滯貨中人人往須之甲得若干曰其贏若干丙曰吾索之乙得若干曰其贏若干戊曰吾索之旣與之則欲其蕃不願其亡失口舌拜父母出妻子伏臘相見有贄男女嫁娶有問不幸喪死有致饋葬有臨送弔哭是何長者大人哉他日甲乙俱入之不欺則又愈得其所欲矣回環出入如此是終身欲其蕃不願其亡失口舌拜父母益嚴出妻子益敬伏臘相見贄益厚男女嫁娶問益丰不幸喪死饋贈臨送弔哭情益悲是又何長者大人哉惟是於信誓有大欺漫然後罵而絕之擊而逐之訖身而勿與通也故一市人率少於大賈而不信者此豈可與世交者等耶今日赤肝腦相憐明日眾相唾辱皆自其時之與勢耳時之不在勢之移去𨿽百仁義我百忠信我我尙不顧矣豈不顧己而又唾之足下果謂市道何如哉今人娶婦入門母姑必祝之曰善相宜則祝曰蕃息後日生女子貯之幽房密寢四鄰不得識兄弟以時見欲其好不顧性命卽一日可嫁去是宜擇何如男子者屬之邪今山東大姓家非能違摘天性而不如此至其羔鶩在門有不問賢不肖健病而但論財貨恣求取爲事當其爲女子時誰不恨及爲母婦則亦然彼父子男女天性豈有大於此者耶今尙如此況他捨外人燕生越養而相望相救抵死不相販賣哉綢而繹之眞令人不愛此世而欲狂走遠揚耳果不知足下與僕之守是耶非耶首陽之二百豈蘄盟津之八百吾又何悔焉千百年下生人之權不在富貴而在直筆者得有此人足下與僕當有所用意其他復何云云但當誓不羞市道而又不爲忘其素恨之母婦耳商隱再拜

送鄭子華之東陽序

梁肅鄭侯身甚否而意甚泰家愈貧而學愈富言政必及王言性必及道言文必及經而動不逾閒貞不絕俗年出三十其志未光抑有由哉夫風之行也則萬竅怒號時之止也不能動纖毳士不用則塊爾而已遇則雲蒸雨隨是牽於時而不由於己鄭侯𨿽有洛陽之才淹中之學其如時止何傳曰美惡周必復吾子困於臲卼星幾周矣或者其將復乎予材薄體弱曩遇晉陵守獨孤公方執文柄爲當世律度見視有終日不違之嘆公旣問服予將絕弦寢門銜悲適覯吾子子卽晉陵之出也一見而觀其禮再見而同其志志同而忘其言悲嘆兩集而不知其止邇來蓋一紀矣詩人賦繁霜之月予滯於吳子遊東陽當逆旅之次送乘桴之士命旨酒登髙樓酣歌气振人莫知者夫物不可以終聚必受之以散離會不紀何用文焉旣而敍行且以見志

送薛評事還晉州序

符載十八年秋七月餘自潯陽來赴丞相府與評事始相值初揖其風貌次聆其嘉話終覽其篇詠如遊三山入仙洞沈深窈窱稍造異境煙霞艸樹別有姿狀使人淡然無歸也夫詩之所主大者存諷刺備勸戒觀風俗之美惡細者眄江山采云物導性情之幽滯評事公之什才思凝遠髙韻孤枝躍出寥廓至於天池雲飛鶴出不可附近尙使名聲濩落晚歲不偶斯乃執文柄者之咎也薛生何有哉廣陵握手秋往汾晉渺渺長路蕭辰气淸想君馬上見落葉聽候雁一吟一嘯自有遐趣亦足以開遊子顏也千里之別勿復恨恨

送袁校書歸祕書省序

前人國朝以進士擢第爲入官者千仞之梯以蘭臺校書爲黃綬者九品之英其有折桂枝坐蕓閣非名聲衰落體命轗軻不十數歲公卿之府緩步而登之袁生富有春秋挺豪健之姿心气剛明端行美文余始見於海昏抵湓浦西遊長安長安士大夫甚多之日者昌黎韓公尹京兆朗之下應鄕試浩浩千輩生爲甲冠繇是爲聞秀才焉天官侍郎以判銓調士生涉髙級繇是授讎校之官焉於戲人之生也患詞不修誠不立苟進取行己者盡似生也欲逃問望傲富貴其可得乎去年秋有休澣之請來覲於伯兄展禮於亞相棣萼增韡韡之盛賓主得厭厭之樂道光事備靑春北歸柳出帝裏蘭芳省署嘯侶持觴吟弄風月藉藉當年爲樂如何走以嘉禮一來江夏相值於諸侯之館因得與羣彥賦祖行詩實亦從此旋歸舊隱偶長松老鶴爲度時之適豈復以華鬢爲肺腸之慮哉中朝珪組君子太半皆匡廬之舊間闊久矣爲余揖其休暢也

送薛大信歸臨晉序

呂溫先師曰益者三友吾能得之豈惟直諒多聞而已可以旁魄天人談堯舜之道則有吾族兄�可以根本性情語顏夷之行則有太原王師簡可以發揚古訓論三代之文則有河東薛大信此三君子或道以樂我或行以約我或文以博我遭時則有光遁世則無悶其爲益也不亦大乎大信與予最舊始以孝弟餘力皆學於廣陵之靈巖寺云捲其身討論數歲常見大信述作必根乎六經取禮之簡樂之易詩之比興書之典刑春秋之褒貶大易之變化錯落混合崢嶸特立不離聖域而逸軌絕塵不易雅制而姿萬變有若雲起日觀盡成丹霞峯折靈掌無非峻勢皆天光朗映秀气孤拔豈藻飾而削成者哉聖上方欲觀人之文潤色鴻業秉筆者如三光得天每賀大信有其時矣無何余被鄕曲之譽賦於闕下以文乖時體行失俗譽再爲有司所黜此時大信亦與計偕知機全髙匣刃不試昔趙殺鳴犢仲尼臨河而逝予之見黜子亦逡巡事𨿽不同其所感一也歲八月以岵屺之戀告予於歸予思古人出處有贈乃語之曰吾聞賢者志其大者文爲道之飾道爲文之本專其飾則道喪反其本則文存且使不存又何傷矣彼邦是堯舜之遺俗唐叔之所理必有忠信如君者焉問安之暇可與之處琢磨仁義浸潤道徳考皇王治亂之迹求聖哲行藏之旨達可以濟乎天下窮可以攄其光明無爲矻矻筆硯間也行矣大信苟非同志勿失予言

送友人遊蜀序

前人始吾浥至源之貌若隴底積雪聳寒木於雲溪次吾覽至源之文若驪龍追走弄明月於泉窟末吾聽至源之論若泰山欲雨倒雲气於滄溟如其貌可以振肅周行如其文可以光潤石渠如其論可以感動宣室而淪蕩江海垂二十年則不知天所以生之之意貞元甲乙歲以親故勸勉來遊京師時然後言無辯以動眾樂然後笑無歡以接物義然後取無食以寧居慨然悔之決策長往因登紫閣峯而指曰西南靑冥色連岷峨吾行何歸山盡則住翼日告別於友人太原王元運顧謂予曰髙云出岫無時雨之會與風悠揚轉遠而散若至源者其猶云耶盍亦贈之序予和汝

送崔二十一之上都序

陶翰士之相知故不在舊僕一�君詞志慷慨情幹絕人是欲片心樹善君子風義相感笑言卒獲時不與而淸秋至樂未央而別恨生則臨岐憮然把袂如失蘭可佩也掇而贈君酒可忘憂酌以酬我且士爲當世虛己之運主司推心之時而不能翰飛衝天淩勵勁翮非人英也子之往矣吾無間然乃徵詩寮以贊行色遠行送將歸賦有

序

宋陳普

余寓杭友人楊孔璋告余以先歸賦采薇以見贈讀之駸駸乎不滓矣余因九辯首句適與吾今日之事合遂聊以題吾送別之篇曰遠行送將歸以爲采薇之答芙蓉江邊兮日淒淒暮云無燕兮南雁飛飛憭栗兮遠行登山臨水兮送將歸歸兮歸兮何所載兮束書淒涼以寂寥屈原騷紫陽易兮此何所有嗟意足而气驕去家而泛江湖兮日月半乎歲周東探禹穴兮登秦望而窺浟浟笑句踐宇宙狹兮弔蘭亭倉卒爲荒丘西涉浙湍兮出三吳而見淮山盤龍踞虎石怒角而撐�兮顧甘困臥而摧頹奔淙舂突乎足下兮玆流何日而安安北渡烏江兮問項籍何兒女獨夫而爭天下兮螻蟻而負萬石之鐘千金萬戶豈能得汝頭兮上帝之孥戮汝兩淮一目千里兮耒耜戢戢不知爲誰耕坐城中者誰兮得無耳塞而目盲柰汝轍鮒何兮遲我不知幾年爲汝挽西江歷歷山川與古今兮嗟心鬱結而莫舒宇宙之大誠足以助吾浩然兮其如煢獨鰥寡之爲魚悠悠當世之人兮坐厝火而望太虛紛紛爭食之徒兮敝衣掍蟻與虱鮑車糾絞乎虫蛆欲於此而售吾說兮若資珍�懷象摘南鬻斷髮而取贏餘欲於此而容吾足兮如衣縫掖表絺綌西之裸國而卜居身旣靡所措兮匪采薇其焉往嗟予與子同兮子獨歸而我猶海之上歸理松竹兮收集猿鶴朝誦中庸兮夜讀大學余將奔隨乎其後兮期共老乎丘壑

惜別賦有

序

陳藻

漁溪諸友丱角相從或相識乍離乍合今歲偶聚向時未生或初生者長成而丱角者有逾壯齒矣二月始集講論未幾槐花將黃次第分散餘世事已懶筆耕亦倦日嗜啜茶飲酒逍遙行坐締玩溪山之勝耳安能激厲諸君哉閒撰數辭彊名之曰惜別賦場屋微名舉世營營有貴於己在人者輕人疑餘兮未貢余已官而攺京買臣行歌咄哉小生爾旣朱輪孰與原憲終貧兮自得之榮況乎乘堅策肥旌旗擁路於靑史兮無聲噫天垂月兮山吐云靑艸死兮地懷根一枯一茂日代乎前皆仁气之絪縕嘻哉諸君世務紛綸來歲之春想無暇畱醉翁兮談天地之醇六經諸子百氏兮槪妙道之所存苟惟綴緝編類以得失爲悲欣𨿽同居而白首亦奚由兮愈親

別友賦

黃庭堅曩聞義於孫李指尊選以見招惜予行之舒舒曰其夜以爲朝予望道於垝垣見萬物之富有恨逸駕之絕塵又驂予以四牡喟後車之無策其四方乎索友仰雲飛而注弋俯淵靚之沈鉤或一能之勝予忘日月之不予謀或登吞舟之鱗或下垂天之翼手予弓而不釋恐斯道之或息維盧江之四季三隱約於龍眠維若人之仕蚤懷明月而麗川歲庚午而會梁語聞道之大用吸江漢以爲深累丘嶽而自重尾擊之首應西犯之而東抗棄旗鼓而不逐儼其陳之堂堂偉道學之崇崛增懦夫之激昂觀出日於東方𨿽食焉而不吝無肯綮以自試居自喜於遊刃彼覆卻之萬方期斯言之猶信水渾渾而進舟風剡剡而侵裘恐事親之不勸則推是之同憂

送章衡秀才序

劉克莊予觀天地人物有可合之勢求合乎天下之方圓者在知規矩求合乎天下之輕重者在知權衡天地之道難通也神明難明也萬物之理難齊一也聖人盡心而誠焉罔不通罔不明罔有不齊一聖人者天地之合也賢人者求合乎聖人者也然則聖人不世出矣乎曰存則合乎人�則合乎經顏淵氏合乎人孟荀韓揚合乎經其事則同好學以盡心誠心以盡物推物以盡理明理以盡性和性以盡神如是而已章衡子平年弱冠爲予縣學生家居毗陵祖母旣老一日摰書於門告予歸寧親義不可畱惜乎章生吾不得以聖人之經爲吾子合也孔子沒六經之道不明於世諸儒駁雜之說紛紜乖錯周環天下借使章生有賢知人之材質焉往而質語吾以是爲章生惜汲汲求一官以爲父母滎耶則四方有餘師其塗甚徑其術甚易學將求合於聖人耶則無近名無學無急於奔競發蒙乎四子言行乎詩書性命乎周易觀法乎二禮作事乎春秋富貴合乎是貧賤合乎是死生榮辱合乎是而已也或曰說經者多矣焉從曰烏用彼穿鑿也誠至則經合經至則聖人合聖人至則天合矣或曰焉知子是而信之曰質諸經輔以四子何疑而不信哉章生求予言予學徒也不敢以教重章生之材往而無所合始以是爲贈

畱別知己序

向敏中古者無患身不立患道之不彰偉哉達士之格言人倫之妙端也敏中始學於六經舊史氏見砥名勵行濟時於有道者則臨文慨慕景遺範而耿光見竊榮冒進致身於非據者則執捲窮微想前事而太息頃歲嘗侍立千先人謂予曰矜功者弗立僥望者弗成無徇俗以彊媒苟名而自是三省前訓克荷靡忘曁予忝官聿來南夏終朝若厲臨事且繁總地千里成賦百萬編民剛勁庶務稠雜約乎風土陋豫章之奧壤比其井制越金陵之上邦布術懵從繩之理化民無偃艸之謠迅速周天疊換四稔忽奉宸詔俾歸闕庭駕言於邁中心郁然同年執友通才巨儒咸貺以序文歌詩送別者多矣其間探味述作希閱詞旨大約以踐淸華居近密名器偉重組紱超峻爲進身之望也激揚之意𨿽知己之虛談潤色之詞復文士之恆態豈若出直言以誡之垂有益以諭之使敏中於太平之朝彰其道成其業去邪助正嫉惡揚善移風以變俗悛僞以復古則可矣將逮於竊榮冒進之輩豈可得乎況吾性甚拙揣心愈�嘗以居人臣之位握刑賞之柄煥耀當世賁飾後昆者宜乎富於道徳飽於忠鯁求其至理盡於至公然後不求名而名自彰也不竊榮而榮自至也設不能量力以再思約己以務進逐本循末爭利忘義心爲�螫面作狐貍縱峨冠鳴佩左金右玉上依千尋一去九萬躡迹於賢人君子之右者復不愧歟願言故交勉樹令徳俟他日將前言以辧釋之則知敏中平生之志有在矣

與李季章書

朱熹平生少年日分手易前期及此同衰暮非復別離時勿言一樽酒明日難重持夢中不識路何以慰相思史院同僚餞別靈芝坐間或誦此言季章見謂生平亦甚愛此盍書以見贈予謂如僕乃知此味季章未也胡爲亦愛此也旣而思之解攜之際但有一人衰暮便足令滿坐作惡乃知隱侯之猶有所未盡也因並書以寄季章以爲如何也

送人別會

文天祥楚節易麾有味林烏之哺湘花舞席隃瞻湖雁之飛感水薤之風規持金蕉而雨別日暮碧雲合耿河漢之相忘月明今宵多勞江湖之遠夢薄言折寄僥惠麾畱

別知賦

元虞集余忽忽處此之無故兮幾偃蹇以自窮逝斂裳以遐徵兮抗九霄之云風俯三辰之徘徊兮遲後古以爲期何夫子之倀倀兮亦踉蹌而在玆吁嗟乎世徳之浩浩兮恥謂人以不賢陳佩玉於交逵兮彼徒輿以瑤環設厚顏之郁沈兮孰敢卽問乎津涯發疾叫於咽嗌兮眾披靡而莫支夫冶倡之狐惑兮豈不足於內揆顧西子之蓬垢兮益返忌兮令姿惟前聖之無悶兮老氏亦貴夫知希顧涼薄之多懲兮猶慷慨而尙辭余固將此而無悔兮念夫子之與我日進余以不及兮又證余以其可余嘗究往來之爲道兮論因革之爲權莫或知其濩落兮子獨謂其固然庶久子以自輔兮克有聞以時行忽先我而南騖兮殆若爲乎餘情乃歌以送之曰長江渾渾兮春多浪波白日耿耿兮擊楫爲歌天薄我賦兮非以病我吁嗟兮昔之盛者何其多

懷別賦

吳師道餘悲古人之不見兮每撫捲而長嘆幸斯文之未湮兮有作者其猶可觀行四方而歷求兮嗟遇合之良難驅余車於宛陵兮忝卑冗之微官際碩師之戾止兮挾文采之鵷鸞仰門墻之咫尺兮從幾杖之盤桓鼓經笥之芳塵兮挹詞海之餘瀾誠內克以自慰兮忘棲棲之鮮歡旣往造夫承明之廬兮邈睇乎云端忽幡然其來歸兮踐良期於歲寒方金匱之綢書兮競羣英之彈冠邇淸光以奏伎兮衒奇賈於瑯玕何翁季之齊志兮追嘯歌於考盤蹇余抱此幽懷兮憎怫郁乎肺肝望白雲之悠悠兮昧飛雪之漫漫念不可以此畱兮返余捨乎叢蘭惜方密而遽暌兮尙勤勸夫加餐俗滔滔而日靡兮慨修名之孰完時動靜公則然兮夫豈非小子之所安𨿽千里其匪遙兮�相照於中丹

離居賦

黃溍慨予後古人而生兮恆潔志以好修憑祖先之遺業兮援往烈之餘休粵總角以授經兮歲行汨其已周獨貿貿吾何故兮庶遠悔而爲郵攬�哲以我�兮懿前志之爲謀非夫人之察予衷兮孰蹭蹬而見收胡閔勉抱玆獨兮曠周旋於窮陬廓私處而莫伍兮愴增思以懷愁昔回路之相贈兮竭所獲以交投卒並轡以疾驅兮入聖域而彌優彼獨何人兮顧予忍恥而蒙羞惟昔者之擇從兮極遠討而旁搜眾雜沓其旣多兮邈異趨之交鉤紛詡詡以徵逐兮咸胥顧而勸憂曰予行之不可兮矧將勗予以良猷居怏悒其誰語兮弦予歌之幽幽恫惚慌以顧懷兮耿孤倡而無酬哀下土之坌濁兮駭奔飛其呀咻大龜視予以吉卜兮曷去之而遐遊廣輪曼曼而靡極兮忽又惑其所由非識路爲之先道兮懼九折之摧吾輈羌穴豫以狐疑兮悵臨岐而夷猶軫中情之戀嫪兮思勃郁而若抽噫遺行之己累兮固吾以爲贅疣弗瞑眩之是圖兮何厥疾之能瘳堅所秉猶未怠兮悼年歲之易遒諒予懷之旣騁兮𨿽坎壈其敢偸苟非予之所存兮夫又何求結煩言而招要兮遂矢心以綢繆夫有恃以爲善兮詎無成而淹畱

別趙子昂序

吳澄盈天地之間一气耳人得是气而有形有形斯有聲有聲斯有言言之精者爲文文也者本乎气也人與天地之气通爲一气有升降而文隨之畫易造書以來斯文代有然宋不唐唐不漢漢不春秋戰國春秋戰國不唐虞三代如老者不可復少天地之气固然必有豪傑之士出於其間養之異學之到足以變化其气其文乃不與世而俱今西漢之文最近古歷八代浸敝得唐韓柳氏而古至五代復敝得宋歐陽氏而古嗣歐而興惟三曾二蘇爲卓之七子者於聖賢之道未知其何如然皆不爲气所變化者也宋遷而南气日以耗而科舉又重壞之中人以下沈溺不返上下交際之文往往沽名釣利而作文之日以卑陋也無怪其間有能自拔者則不絲麻不谷粟而毯是衣蜆蛤是食倡優百態山海百怪畢陳疊見其歸欲爲一世所好而已夫七子之爲文也爲一世之人所不爲亦一世之人所不好志乎古遺乎今自韓以下皆如是噫爲人而欲一世之人好吾悲其文爲文而使一世之人不好吾悲其人海內爲一北觀中州文獻之遺是行也識吳興趙君子昂於廣陵子昂昔以諸王孫負異材丰度類李太白資質類張敬夫心不挫於物而所養者完其學又知通經爲本與餘論及書樂識見敻出流俗之表所養所學如此必不變化於气不變化於气而文不古者未之有也子昂亟稱四明戴君戴君重廬陵劉君鄱陽李君三君之文余未能悉知果一洗時俗所好而上追七子以合於六經亦可謂豪傑之士也余之汨沒豈足進於是哉每與子昂論經究極歸一子昂不予棄也南歸有日詩以識別

別友賦

危素餘生楚南之窮邦兮嗟不逮乎古之人執簡策以永歌兮視前行之逡巡悵風气之日雕兮眾糅雜乎滓穢獨涼涼而奚適兮虞誹言之交至能服仁而蹈義兮𨿽顚沛庸何傷顧操踐之或怠兮悲絲染之元黃思驂云螭以髙馳兮下覽觀乎四海帶玉璐而佩寶劍兮劃長嘯乎天之外值美人於丹丘兮云抱朴之來孫朝吸上池之沆瀣兮夕掇元圃之芳蓀獵六籍之精華兮悲黃農之不吾待並騑騑之良馬兮欲導車輪而言邁有疑義而與析兮且交修予之慝豈私情之暱比兮將以緝乎道徳懷夫子之固窮兮𨿽制義而自安顧甘旨之或缺兮寧孝子之所歡念一門之孤惸兮而衣食之莫具汨奔走於泥塗兮歲冉冉而遲莫輟彭澤之孤棹兮愛東憩乎錢塘撫勾踐之故墟兮弔臺觀之榛荒揚髙帆以渡海兮揖羣仙於云�淩扶桑而遐矚兮浴赤曦之昈昈盼梅梁而太息兮企聖賢於諸馮何三千載之寥寥兮大運若是其汗隆繄娭遨之足樂兮傷馳驅之勞勩扇朱光於炎宇兮安得激淸風而來至旋輕輈於汝濱兮將同采乎莧藿玩曾峯於翠云兮射麋鹿以爲樂亂曰子何爲行兮吳越之鄕兮韶音之鏘鏘兮矯首以望虞皇兮邈矣夏禹海茫茫兮哀民生兮曷時而康兮

感別賦有序

明皇甫汸

戊申之秋八月初吉季弟水部郎子約以制滿還闕而余羈紲都亭移書告別發函披誦悲不能勝嗟乎丈夫之生自懸弧矢以來孰不有志於四方故曰人豈鹿豕也而可常聚乎此光祿之賦惜其淵云詞靡而病於兒女情多蓋別不足以興悲而情有所感於別則悲可知矣因撰玆賦以代餞云爾辭曰別方異緒離狀殊端在有情而必款豈同气而能堪軺車陳於坰側舟楫戒於江幹或感慨於川逝或行嗟乎路難涕臨觴而共抆心執袂而俱酸善哉江生之言曰黯然以銷魂值我愛弟遄往帝閽愧雙鵠之並舉兮矯乘雁而孤騫若夫未營四方聊事一室侍燕庭闈聯經幾席辧索研墳遊璣討歷繹孟氏之有三詠詩人之旣翕至其恭承嘉惠竊龍光仲兮叔兮乃以軒而以翥伯也季也復載翺而載翔或彯纓於建禮或結綬於文昌或馳麾於趙魏或沿牒於楚湘乍乖雲雨少別關山旌指洛而將赴裘滯秦而未還行行路何極去去情不忍寄芳艸於春池攬素毛於秋省夏暑溽而扇違冬飆厲而衾冷顧奚別而非悲抑奚悲而云甚迨夫丁辰荼酷軫患纏綿幹覆奄奪慈景俄殲悼金昆之脆質雕玉樹於華年同朝露之溘盡展夜壑之已遷繄慶往而弔來亮福倚而禍伏豺狼逞凶蜂蠆隱毒構曾參爲殺人收張儉而屬吏謂死灰其不燃詫凝脂之可畏投淸流使合污惡獨醒而彊醉胡人心之險巇兮亦天道之冥昧賂苟輸而在宥兮囊無金之可致鄒投珠而遭盼兮和抱璧而蒙冤乏文姬以請駟兮望融弟爲急原得與喪其齊塞兮退未遂而觸藩肆蒼鷹之亂紀兮實桀犬之餘孽隕東晉之元風兮黜西州之英烈誰百口其相鳴兮空撫鏡而存舌中郎奮於鉗徒兮應相起於溺折尙錄過於代門兮布揚芬於漢闕將逆施於末路兮終雪恥於前哲斯時也𨿽具邇其含悁矧駕言以遠別遵首路之逶遲兮睇蕭晨之淒緊憑江閣之交疏兮見中洲之帆影淮水落而彭城荒燕雲飛而冀門近想天上之仙班恍夢中之幻境粲西笑而心搖托南樓而迹驚追二陸於疇昔兮緬兩到之䢐徵置美酒以髙會兮列祖燕於華楹徵綺羅之妙舞兮被絲竹以新聲懼堂中之蠟燼忘戶外之驪鳴𨿽擬迹而同別亦原悲而異情憤世道之黮黯兮請以余爲殷監眾女嫉玆蛾眉兮均自沈於明艷客方誡乎用光兮嵇弗戢而罹患云賦就而晚疲賈書上而早譴齒何貴而象焚鞹乃於豹變庶養徳於木�毋處才於能雁辟涉海而獲濟兮諳風波之苦辛傷虎口而幸脫兮猶心悸而告人疢已痼而復初兮舉藥石以具陳羽有落於虛彈兮咎無蹈於震鄰紛余季之玉秀兮又襲之以蘭芳振逸響於寥漢兮赫掞藻於明光恩被命而優渥兮徳潤身而彌彰渺岐分於川嶽兮瞥星散於參商季昔時兮送余余今日兮送子若疊代於天運匪往復於人事喜何劇而無悲悲何窮而無喜情生文以敍離詞因情而斂思腸屢絕於停毫泣欲盡而盈紙願行者其勉旃惋居者之已矣

別思賦

何景明君何爲兮遵修途以長䢐俾予懷之弗怡懭恍惝而罔憩顧左右而若遺莽川陸之回薄迥城闕之逶迆山翳翳而景入林蒼蒼而鳥稀拂靑霜而采松迎夕露而折葵托涓忱於微贈諒予志之可追皎秋日以矢心指歲寒以爲期俟行塵之我延臨晨風而褰衣

後別思賦有序

前人

伯川將之河西予旣爲別思賦矣及王舍人文熙館爲別予以事不得往爲之怏然乃舒鄙懷爲後別思賦懷諸彥之雅趣款行客以終宵慨離違之多端接晤語而逍遙時乃禦閒館卽別院天冽冽而疾�月霏霏而微霰開重簾之華燈飛逸翰於淸燕締久要而莫渝顧暫暌而益眷瞻芳塵之未遐仰光惠而引領恍予神而奮馳悵予駕之弗騁覽歲事之遲暮延軒楹之夕景葉歷歷以辭秋霜淒淒而凝冷顧徵鴻之稍滅戀行雲之佇影送夫君以申佩寄一感於玆遊悼霖澤之久愆恐江河之不流矧庶役之未蠲固雕獘之所由懲舊途之僕軌濟巨川而思舟操吾道而罔屈何令名之不修傾風譽於咫尺日結睇於河洲

別賦

陳子龍漫漫長道悠悠我心揚舲極浦總轡荒林與子言別愴然哀吟仰視浮雲倏忽難尋我有旨酒慨慷酌斟況秋風兮渡河又落日兮在野葉蕭蕭而羣飛泉淙淙而始瀉指寥廓於翔鴻訴悲鳴於去馬�徒禦之紛馳傾芳樽而不下含別緒兮孔多欲陳辭而難寫於是攬袪徙倚執手踟�會當去我頃刻相逾聽車聲而絕響望襜幃而載䢐況懷人之極目愧送子之賤軀掩金鏡而罕禦理瑤琴而常孤仰明月之迅邁悵重關之崎嶇言念古昔誰與爲比至若祖道浙江歌驪易水擊築漸哀舉杯數起入虎狼兮不復還感烏馬兮誰能理信事君兮無二心憤國讎兮慚壯士獨臨風以欷歔咸攀轅而莫止乃有河橋送客灞上辭人奉使隴外之官漢濱念殷勤於京洛忽散漫於風塵嗟官局之有守欲翰飛而無津陳嘉核於錦幄寫繁奏於陽春日行暮而款款車遵道而轔轔又有陷敵避讎遠適異國隱漁艇於江南築髙臺於塞北望舊裏兮天涯遇故人兮相匿逝將別以起舞臨交岐而置食托黃鵠而神傷撫瓊枝而嘆息至若廬江少婦文園小姬恩方膠固義當乖離痛寶玦之旣賜出金屋而長辭陳后長門之賦班姬紈扇之詩一朝失職相見無期瞻鑾聲於咫尺慨音徽之永違更若漢武好武絕域稱藩賜美人於朔漠嫁公主於烏孫夏積雪兮天山春無艸兮玉門莫不凜乎變色淒然斂魂攺紅顏兮白髮掩靑冢兮黃昏思金堂之縹緲念鴛侶之嬋媛又若妾居北裏君戍交河夜飛白羽朝負雕戈迷鳴沙之異響捲陰風而震波悲傳竇女望斷秦娥寄文章於縑素托流怨於纖阿聞邊鋒之未靖悼玉貌之蹉跎至有銅臺尙食之伎茂陵薦寢之女宮車晚駕曠然獨處惜餘香之在幄顧遺容之無所憶緒言於生平愴永訣於終古玉出兮人間魚燈明兮下土豈若上宮麗質邯鄲名倡皎皎牖盈盈道傍解雜佩兮贈君子折芳馨兮心內傷則有煙林花墮平�艸長靑驄蹀躞紅袖仿徨遠與君別天各一方飄颻分袂杳若參商嗟夫別何年而不愁愁何年而能散陋羣遊於麋鹿壯遐徵於羽翰苟兩心之不移𨿽萬里而如貫又何必共衾幬以展歡當河梁而長嘆哉

河橋淸餞圖詩序

陳琛余嘗閱古今英偉奇傑之生知天地間有至淸之气周流運轉無處無之第其積而發之於人也先後遲速異耳周盛時中原之徐淮猶以夷梗見徵而吳楚越之在大江以南也入春秋而夷猶未變若吾閩與蜀及嶺南百粵則又夷之極遠而不數者也迨漢而唐而宋以迄於今則玆數邦人物之盛何如哉豈非天地至淸之气磅礡郁積至久而始大發歟余每見武庫副郎陶君汝明之淸映秀發未嘗不畏愛向慕以爲貴州永寧之山川亦必有深靑濃綠足誘我窮嶺極源使不能一日厭者惜去我遠不得一目徒按志以想靑龍紅崖諸峯定川通江諸水而不知其果爾生色作气耶抑猶寥寥淡淡不攺其舊耶張君世貴實陶君之鄕且戚也其先由南都入貴與陶君同而其人之雅則陶君之所嘗嘖嘖焉加嘆賞者也玆以太學生謁選銓曹得丞於廣信之永丰將行陶君召工繪圖名曰河橋淸餞而自爲詩以倡諸士大夫之來別者而俾予爲序余曰餞必載肉崇酒也而何以淸云然圖寫至淸之景詩詠至淸之趣而餞之與所餞者又皆至淸之人則亦淸之甚矣固不必觴露豆雪而始可以言淸餞也君行矣借風揚帆乘月鳴櫓自北而之南焉淩大江之渺茫以望故鄕金陵之佳麗而凡江南諸山若吾武夷之巍然特出者亦皆隱隱在目君能不奮而前攀而登尋幽掇芳以增益其淸之所素有者乎自淸以出則何官不可爲也而況於丞乎何地不可官也而況於永丰乎行見永丰之棠有淸陰而人皆相告以勿伐矣豈有君不負丞而丞顧負君也耶

別知賦

徐階浦南公之將行也某旣爲文以贈然大要能道公之賢而於公相知之深與某所以別公之情報公之意均有未盡者因爲賦以申之取韓子所謂別知者名其篇云繄默默其無語兮黯臨風而獨悲淚淫淫以潛下兮形神悄其支離將攬轡以言邁兮昏莫識其所之試內反以自求兮紓吾心之所思惟今玆之菀結兮曰我悲之有以紛萬類之前陳兮咸仰托於知己驥或升於天閒兮或服鹽而垂耳蘭或雜於艾蕭兮或佩垂之靡靡物無系於美惡兮論亦無恆於臧否知不知其異評兮夫固視其異遇淺九淵以爲抑兮卑重霄以爲揚幸其實存兮𨿽賢聖亦云其仿徨嗟我生之昏昧兮濫科名之竊旣力小而任重兮遂不支而顚跌念受知之無地兮面騂羞而中熱日閉戶以省尢兮郁予心之惙惙何美人之卓立兮獨有諒於予衷世方棄而弗顧兮炳流盼於雙瞳畀顏色於枯槁兮回沍寒之春融朝旣煦予以靑陽兮夕又披予以惠風仰崇深之被澤兮紓百憂之糾縛慰野心於檻猿兮發淸音於籠鶴悵人事之多乖兮天又重予之虐倏相違於中道兮渺孤蹤其焉托飛黃騁以遐逝兮材固絕乎蟾蜍鴻鵠翩其髙舉兮勢亦豈能顧夫燕雀之屯如振予袂而不可從兮倚秋宇而躊�目旣爲之無光兮發復爲之蕭�望帝閽其何所兮心勞勞以增病夫豈敢怨且尢兮傷予之獨負乎明聖眷所知之欲報兮蹇予力之不競進不可以幸幹兮退自安夫時命惟達人之大觀兮賤珠玉而輕組纓志相許而相期兮曰姱節與令名矢吾修之伊今兮益自勵於永貞璧旣涅不可緇兮金亦煉而彌精弄白雲以徜徉兮抱明月而偃仰駕仁禮以爲輿兮秉誠明以爲鞅樂眞境之融泄兮窮聖途之修廣庶上酬於所知兮浣予懷之惘

送曹能始還閩中詩序

謝陛出幽溺職北山致使移文充隱來徵南山爲捷徑是皆方內方外徘徊並有所縻以故匪介匪通進退兩無所據能始先生丰神璧立謦咳璣馳技擅雕龍名齊繡虎陳瑚登璉昭回云漢之章漱石枕流癖有煙霞之錮南都法吏西署閒司爲政無苛自公多暇燕磯牛首佳麗藉以品題桃渡桐灣繁華屬其賞目拂蠅揮麈云低駐以不飛著屐班荊日下舂而忘返爰賦黃華之什使命式將賡歌岵之篇親闈在望時臨七夕節弁三秋風一金飆星雙銀漢靑菇滿睫白水盈襟幨帷將菡飛芳葆蓋共蒹葭搖翠歸心切矣離思淒然傷物候則鴻雁排空愛人風則鵷雛下仞結金蘭而貴舊契志合虛舟贈縞帶以定新交情投雜佩捲波浮白徜徉元武之湖授簡分題聯翩朱雀之桁祕書供奉諸子多絕調之詩康樂宣城吾家有驚人之句發石頭而夢斷望京口以魂銷山連鐵甕之城溪接銅官之路吳江吳岫方背楚於金陵越嶠越云漸臨閩於玉斗湖水霜淸而開鏡赤城霞起以建標桂落靈隱之秋艸濕姑蘇之夕蹔且山陰泛棹終將海上揚帆丹實重開橘柚之天紫房再咽荔枝之露嗟夫自南自北無非岐路之人或去或畱總是他鄕之子登山臨水惟黯然其別乎落葉哀蟬復悲哉此秋也方舟鷁舉並駕鳧分不堪衰柳撩人聊借輕蓮款客淸風朗月我則因元度相思獻歲發春公其爲蒼生早出人探一韻各詠一題用表心旌毋稽手筆

別張常甫序

王守仁太史張常甫將歸省告別於司封王某曰期之別也何以贈我乎某曰處九月矣未嘗有言焉期之別又多乎哉常甫曰斯邦奇之過也𨿽然必有以贈我某曰工文詞多論說廣探極覽以爲博也可以爲學乎常甫曰知之辧名物考度數釋經正史以爲密也可以爲學乎常甫曰知之整容色修辭气言必信動必果談說仁義以爲行也可以爲學乎常甫曰知之曰去是三者而恬淡其心專一其說廓然而虛湛然而定以爲靜也可以爲學乎常甫默然良久曰亦知之某曰然知之古之君子惟有所不知也而後能知之後之君子惟無所不知是以容有不知也夫道有本而學有要是非之辧精矣義利之間微矣斯吾未之能信焉曷亦姑無以爲知之也而姑疑之而姑思之乎常甫曰惟吾姑無以爲知之而姑疑之而姑思之期而見吾有以復於子

與呂沃州巡按

唐順之同心之誼悵然遠別以兄之不能忘情於僕亦知僕之不能忘情於兄也江�遠送尙有瞻望弗及之感趨而避之豈人情哉顧事體有所不可者僕自兩度廢罷歸來前此巡公如趙舒周諸公皆未嘗有一面之識𨿽同年如徐何陳諸公亦未之敢見豈特狷狹之性以此自守兼亦山澤之分不敢逾越且省事省勞亦病夫之所便至於吾兄則有不然平日於兄旣辱道義兄弟之愛而兄之來也又以同心之故拳拳相求僕亦欲如故事引避深覺於情有甚不自安者然初意止謂一見可矣繼而再見三見四見焉日不足而繼之以夜焉然在兄無私於故人之譏在僕無奔走形勢之嫌所恃者平生所自守能自信而已矣好事者不疑其干請被罪者不猜其毀言所恃者平生所自守能自信而已矣所謂惟吾與兄可也夫兄行部之日旣已破格相與矣而兄去部之日獨不能破格相送哉所謂事體有所不可者何也正恐見之者以爲僕之與兄綢繆若此也不知出於故舊必不容已之情而槪以爲山人所以事上官之常禮則送故者必不可以不迎新新故相仍息肩何日若夫一賢一否則昔人所謂爲罪滋大者也欲稍自息機以返初服不得不自兄始之矣近龍溪相過與之盤桓山中數日別去已訂他年之約若兄有便還山則奉教之日長在今日且割遠別之情以爲山人自便之圖其亦可也

餞別部藝文三詩

大雅韓奕

韓侯初立來朝始受王命而歸詩人作此以送之韓侯出祖出宿於屠顯父餞之淸酒百壺其殽維何炰�鮮魚其蔌維何維筍及蒲其贈維何乘馬路車邊豆有且侯氏燕胥

古驪駒逸詩

漢書儒林傳王式曰客歌驪駒主人歌客毋庸歸驪駒者客欲去歌之也驪駒在門僕夫具存驪駒在路僕夫整駕

與蘇武詩

漢李陵良時不再至離別在須臾屏營衢路側執手野踟�仰視浮雲馳奄忽互相逾風波一失所各在天一隅長當從此別且復立斯須欲因晨風發送子以賤軀

又攜手上河梁遊子暮何之徘徊蹊路側悢悢不能辭行人難久畱各言長相思安知非日月弦望自有時努力崇明徳皓首以爲期

又嘉會難再遇三載爲千秋臨河濯長纓念子悵悠悠遠望悲風至對酒不能酬行人懷往路何以慰我愁獨有盈觴酒與子結綢繆

別歌

前人漢書曰昭帝卽位數年匈奴與漢和親漢使求蘇武等單於許武還李陵置酒賀武曰異域之人一別長絕因起舞而歌泣下數行遂與武決徑萬里兮度沙漠爲君將兮奮匈奴路窮絕兮矢刃摧士眾滅兮名已隤老母已死𨿽欲報恩將安歸

答李陵詩

蘇武骨肉緣枝葉結交亦相因四海皆兄弟誰爲行路人況我連枝樹與子同一身昔爲鴛與鴦今爲參與辰昔者常相近邈若胡與秦惟念當乖離恩情日以新鹿鳴思野艸可以諭嘉賓我有一尊酒欲以贈遠人願子畱斟酌敍此平生親

又結髮爲夫妻恩愛兩不疑歡娛在今夕嬿婉及良時徵夫懷往路起視夜何其參辰皆已沒去去從此辭行役在戰場相見未有期握手一長嘆淚爲生別滋努力愛春華莫忘歡樂時生當復來歸死當長相思

又黃鵠一遠別千里顧徘徊胡馬失其羣思心常依依何況雙飛龍羽翼臨當乖幸有弦歌曲可以諭中懷請爲遊子吟泠泠一何悲絲竹厲淸音慷慨有餘哀長歌正激烈中心愴以摧欲展淸商曲念子不得歸俯仰內傷心淚下不可揮願爲雙黃鵠送子俱遠飛

又燭燭晨明月馥馥秋蘭芳芬馨長夜發隨風入我堂徵夫懷遠路遊子戀故鄕寒冬十二月晨起踐嚴霜俯觀江漢流仰視浮雲翔良友遠別離各在天一方山海隔中州相去悠且長嘉會難再遇歡樂殊未央願君崇令徳隨時愛景光

古詩行行重行行與君生別離相去萬餘里各在天一涯道路阻且長會面安可知胡馬依北風越鳥巢南枝相去日已遠衣帶日已緩浮雲蔽白日遊子不顧返思君令人老歲月忽已晚棄捐勿復道努力加餐飯

又涉江采芙蓉蘭澤多芳艸采之欲遺誰所思在遠道還顧望舊鄕長路漫浩浩同心而離居憂傷以終老

又庭中有奇樹綠葉發華滋攀條折其榮將以遺所思馨香盈懷袖路遠莫致之此物何足貴但感別經時

又孟冬寒气至北風何慘栗愁多知夜長仰觀眾星列三五明月滿四五蟾兔缺客從遠方來遺我一書札上言長相思下言久離別置書懷袖中三歲字不滅一心抱區區懼君不識察

又客從遠方來遺我一端綺相去萬餘里故人心尙爾文彩雙鴦鴛裁爲合歡被著以長相思緣以結不解以膠投漆中誰能別離此

古詩悲與親友別气結不能言贈子以自愛道遠會見難人生無幾時顚沛在其間念子棄我去新心有所歡結志靑雲上何時復來還

又穆穆淸風至吹我羅衣裾靑袍似春艸長條隨風舒朝登津梁山褰裳望所思安得抱柱信皎日以爲期

又蘭若生春陽涉冬猶盛滋願言追昔愛情款感四時美人在云端天路隔無期夜光照元陰長嘆念所思誰謂我無憂積念發狂癡

古詩新樹蘭蕙葩雜用杜蘅艸終朝采其華日暮不盈抱采之欲遺誰所思在遠道馨香易銷歇繁華會枯槁悵望何所言臨風送懷抱

古詩步出城東門遙望江南路前日風雲中故人從此去我欲渡河水河水深無梁願爲雙黃鵠髙飛還故鄕

古擬李陵錄別詩有鳥西南飛熠熠似蒼鷹朝發天北隅暮抵日南陵欲寄一言去托之箋彩繒因風附輕翼以遺心蘊蒸鳥辭路悠長羽翼不能勝意欲從鳥逝駑馬不可乘

又爍爍三星列拳拳月初生寒涼應節至蟋蟀夜悲鳴晨風動喬木枝葉日夜零遊子暮思歸塞耳不能聽遠望正蕭條百里無人聲豺狼鳴後園虎豹步前庭遠處天一隅苦困獨零丁親人隨風散歷歷如流星三萍離不結思心獨屏營願得萱艸枝以解饑渴情

又晨風鳴北林熠熠東南飛願言所相思日暮不垂帷明月照髙樓想見餘光輝元鳥夜過庭仿�能復飛褰裳路踟躕仿徨不能歸浮雲日千里安知我心悲思得瓊樹枝以解長渴饑

又陟彼南山隅送子淇水陽爾行西南遊我獨東北翔猿鳥顧悲鳴五步一仿徨雙鳧相背飛相遠日已長遠望雲中路想見來圭璋萬里遙相思何益心獨傷隨時愛景曜願言莫相忘

古詩擬蘇武答詩雙鳧俱北飛一鳧獨南翔子當畱斯館我當歸故鄕一別如秦胡會見何詎央愴悢切中懷不覺淚沾裳願子長努力言笑莫相忘

古傷歌行昭昭素明月輝光燭我�憂人不能寐耿耿夜何長微風吹閨闥羅帷自飄揚攬衣曳長帶屣履下髙堂東西安所之徘徊以仿徨春鳥翻南飛翩翩獨翺翔悲聲命儔匹哀鳴傷我腸感物懷所思泣涕忽沾裳佇立吐髙吟舒憤訴穹蒼

離歌晨行梓道中梓葉相切磨與君別交中繣如新縑維裂之有餘絲吐之無還期

見挽船士兄弟辭別詩

魏文帝捨我故鄕客將適萬里道妻子牽衣袂落淚沾懷抱

送應氏詩

曹植淸時難屢得嘉會不可常天地無終極人命若朝霜願得展燕婉我友之朔方親暱並集送置酒此河陽中饋豈獨薄賓飲不盡觴愛至望苦深豈不愧中腸山川阻且遠別促會日長願爲比翼鳥施翮起髙翔

離友詩二首並序

前人

鄕人有夏侯威者少有成人之風余尙其爲人與之暱好王師振旅送余於魏邦心有眷然爲之隕涕乃作離友之詩其辭曰王旅遊兮背故鄕彼君子兮篤人綱媵余行兮歸朔方馳原隰兮尋舊疆車載奔兮馬繁驤涉浮濟兮泛輕航迄魏都兮息蘭房展宴好兮惟樂康

二涼風肅兮白露滋木感气兮柔葉辭臨淥水兮登重基折秋華兮采靈芝尋永歸兮贈所思感離隔兮會無期伊郁悒兮情不怡

答劉公幹詩

徐幹與子別無幾所經未一旬我思一何篤其愁如三春𨿽路在咫尺難涉如九淵陶陶諸夏別艸木昌且繁

報趙淑麗

應瑒朝云不歸夕結成陰離羣獨宿永思長吟有鳥孤棲哀鳴北林嗟我懷矣感物傷心

別詩

前人朝云浮四海日暮歸故山行役懷舊土悲思不能言悠悠涉千里未知何時旋

又浩浩長河水九折東北流晨夜赴滄海海流亦何悠遠適萬里道歸來未有由臨河累太息五內懷傷憂

雜詩

阮瑀臨川多悲風秋日苦淸涼客子易爲戚感此用哀傷攬衣起躑躅上觀心與房三星守故次明月未收光�鳴當何時朝晨尙未央還坐長嘆息憂憂安可忘

又我行自凜秋季冬乃來歸置酒髙堂上友朋集光輝念當復離別涉路險且夷思慮益惆悵淚下沾裳衣

贈秀才入軍十九首

嵇康鴛鴦於飛肅肅其羽朝遊髙原夕宿蘭渚邕邕和鳴顧盼儔侶俯仰慷慨優遊容與

二鴛鴦於飛嘯侶命儔朝遊髙原夕宿中洲交頸振翼容與淸流咀嚼蘭蕙俯仰優遊

三泳彼長川言息其滸陟彼髙岡言刈其楚嗟我徵邁獨行踽踽仰彼凱風涕泣如雨

四泳彼長川言息其沚陟彼髙岡言刈其杞嗟我獨徵靡瞻靡恃仰彼凱風載坐載起

五穆穆惠風扇彼輕塵奕奕素波轉此遊鱗伊我之勞有懷佳人寤言永思實鍾所親

六所親安在捨我遠邁棄此蓀芷襲彼蕭艾𨿽曰幽深豈無顚沛言念君子不遐有害

七人生壽促天地長久百年之期孰云其壽思欲登仙以濟不朽攬轡踟躕仰顧我友

八我友焉之隔玆山岡誰謂河廣一葦可航徒恨永離逝彼路長瞻仰弗及徙倚仿徨

九良馬旣閒麗服有暉左攬繁弱右接忘歸風馳電逝躡景追飛淩厲中原顧盼生姿

十攜我好仇載我輕車南淩長阜北厲淸渠仰落驚鴻俯引淵魚盤於遊田其樂只且

十一淩髙遠眄俯仰咨嗟怨彼幽縶邈爾路遐𨿽有好音誰與淸歌𨿽有妹顏誰與發華仰訊髙云俯托輕波乘流遠遁抱恨山阿

十二輕車迅邁息彼長林春木載榮布葉垂陰習習谷風吹我素琴交交黃鳥顧儔弄音感悟馳情思我所欽心之憂矣永嘯長吟

十三浩浩洪流帶我邦畿萋萋綠林奮榮揚暉魚龍瀺灂山鳥羣飛駕言出遊日夕忘歸思我良朋如渴如饑願言不獲愴矣其悲

十四息徒蘭圃秣馬華山流磻平�垂綸長川目送歸鴻手揮五弦俯仰自得遊心太元嘉彼釣叟得魚忘筌郢人逝矣誰與盡言

十五閒夜肅淸朗月照軒微風動�組帳髙褰旨酒盈樽莫與交歡鳴琴在禦誰與鼓彈仰慕同趣其馨若蘭佳人不存能不永嘆

十六乘風髙遊遠登靈丘托好松喬攜手俱遊朝發太華夕宿神州彈琴詠詩聊以忘憂

十七琴詩自樂遠遊可珍含道獨往棄智遺身寂乎無累何求於人長寄靈嶽怡志養神

十八流俗難悟逐物不還至人遠鑑歸之自然萬物爲一四海同宅與彼共之予何所惜生若浮寄暫見忽終世故紛紜棄之八成澤雉𨿽饑不願園林安能服禦勞形苦心身貴名賤榮辱何在貴得肆志縱心無悔

十九雙鸞匿景曜戢翼太山崖抗首漱朝露晞陽振羽儀長鳴戲雲中時下息蘭池自謂絕塵埃終始永不虧何意世多艱虞人來我疑云网塞四區髙羅正參差奮迅勢不便六翮無所施隱姿就長纓卒爲時所羈單雄翻孤逝哀吟傷生離徘徊戀儔侶慷慨髙山陂鳥盡良弓藏謀極身心危吉凶𨿽在己世路多崄巇安得反初服抱玉寶六奇逍遙遊太淸攜手長相隨

贈嵇康

郭遐周吾無佐世才時俗不可量歸我北山阿逍遙以徜徉同气自相求虎嘯谷風涼惟予與嵇生未面分好章古人美傾蓋方此何不臧援箏執鳴琴攜手遊空房棲遲衡門下何願於姬姜予心好永年年永懷樂康我友不期卒攺計適他方巖東咸發日翻然將髙翔離別在旦夕惆悵以增傷

又風人重離別行道猶遲遲宋玉哀登山臨水送將歸伊此往昔事言之以增悲嘆我與嵇生倏忽將永違俯察淵魚遊仰觀鳥飛厲翼太淸中徘徊於丹池欽哉得其所令我心獨違言別在斯須惄焉如調饑

又離別自古有人非比目魚君子不懷土豈得更安居四海皆兄弟何患無彼姝巖穴隱傅說寒谷納白駒方各以類聚物亦以羣殊所在有智賢何憂此不如所貴身名存功烈在簡書歲時易過歷日月忽其除勗哉乎嵇生敬徳在愼軀

徵西官屬送於陟陽候作詩

晉孫楚晨風飄岐路零雨被秋艸傾城遠追送餞我千里道三命皆有極咄嗟安可保莫大於殤子彭猶爲夭吉凶如糾纆憂喜相紛繞天地爲我壚萬物一何小達人垂大觀誡此苦不早乖離卽長衢惆悵盈懷抱孰能察其心鑑之以蒼昊齊契在今朝守之與偕老

於王撫軍座送客

陶潛秋日淒且厲百卉具已腓爰以履霜節登髙餞將歸寒气冒山澤遊雲倏無依洲渚思緬邈風水互乖違瞻夕欲良燕離言聿云悲晨鳥暮來還縣車斂餘輝逝止判殊路旋駕悵遲遲目送回舟遠情隨萬化遺

與殷晉安別

前人

殷先作晉安南府長史掾因居潯陽後作太

尉參軍移家東下作此以贈遊好非久長一遇盡殷勤信宿酬淸話益復知爲親去歲家南裏薄作少時鄰負杖肆遊從淹畱忘宵晨語默自殊勢亦知當乖分未謂事已及興言在玆春飄飄西來風悠悠東去雲山川千里外言笑難爲因良才不隱世江湖多賤貧脫有經過便念來存故人

與廬陵王紹別

宋孝武帝連歲矜離心今玆幸良集信宿窮晨暮開顏披所戢未盡歡娛懷已傷岐路及舳艫引江介飛旌背爾邑悄擾徒旅戒團欒流景入遲遲分手念泫泫登路泣

幸中興堂餞江夏王詩

同前送行悵川逝離酌偶歲陰陰雲掩歡緒江山起別心

折楊柳行

謝靈運鬱鬱河邊樹靑靑野田艸舍我故鄕客將適萬里道妻妾牽衣袂抆淚沾懷抱還拊幼童子顧托兄與嫂辭訣未及終嚴駕一何早負笮引文舟饑渴常不飽誰令爾貧賤咨嗟何所道

鄰里相送至方山

前人祗役出皇邑相期憩甌越解纜及流潮懷舊不能發析析就衰林皎皎明秋月含情易爲盈遇物難可歇積屙謝生慮寡欲罕所闕資此永幽棲豈伊年歲別各勉日新志音塵慰寂蔑

南樓中望所遲客

前人杳杳日西頹漫漫長路迫登樓爲誰思臨江遲來客與我別所期期在三五夕圓景早已滿佳人殊未適卽事怨暌感物方淒戚孟夏非長夜晦明如歲隔瑤華未堪折蘭苕已屢摘路阻莫贈問云何慰離析搔首訪行人引領冀良覿

登臨海嶠初發疆中作與從弟惠連可見羊何

共和之

前人杪秋尋遠山山遠行不近與子別山阿含酸赴修畛中流袂就判欲去情不忍顧望脰未悁汀曲舟已隱

又隱汀絕望舟鶩棹逐驚流欲抑一生歡井奔千里遊日落當棲薄系纜臨江樓豈惟夕情斂憶爾共淹畱

又淹畱昔時歡復增今日嘆玆情已分慮況乃協悲端秋泉鳴北澗哀猿響南巒戚戚新別心淒淒久念攢

又攢念攻別心旦發淸溪陰暝投剡中宿明登天姥岑髙髙入云霓還期那可尋倘遇浮丘公長絕子徽音

王撫軍庾西陽集別時爲豫章太守庾被徵還

東

謝瞻祗召旋北京守官及南服方舟析舊知對筵曠明牧舉觴矜飲餞指途念出宿來晨無定端別晷有成速頹陽照通津夕陰曖平陸榜人理行艫輶軒命歸僕分手東城闉發棹西江隩離會𨿽相雜逝川豈往復誰謂情可書盡言非尺牘

豫章行

謝惠連軒帆�遙路薄送瞰遐江舟車理殊緬密友將遠從九里樂同二華念分峯集歡豈今發離嘆自古鍾促生靡緩期迅景無遲蹤緇發迫多素憔悴謝華婉娩寡畱晷窈窕閉淹龍如何阻行止憤慍結心胸旣微達者度歡戚誰能封願子保淑愼良訊代徽容

代悲哉行

前人羇人感淑節緣感欲回轍我行詎幾時華實驟舒結�實情可悲瞻華意無悅覽物懷同志如何復乖別翩翩翔禽羅關關鳴鳥列翔鳴常疇偶所嘆獨乖絕

西陵遇風獻康樂

前人哲兄感仳別相送越坰林飲餞野亭館分袂澄湖陰淒淒畱子言眷眷浮客心回塘隱艫�遠望絕形音

與孔曲阿別詩

前人淒淒乘蘭秋言餞千里舟塗屆云陽邑邑宰有昔遊行人𨿽念路爲爾暫淹畱

贈故人馬子喬六首

鮑照躑躅城上羊攀隅食元艸俱共日月輝昏明獨何早夕風飄野籜飛塵被長道親愛難重陳懷憂坐空老

二寒灰滅更燃夕華晨更鮮春冰𨿽暫解冬水復還堅佳人捨我去賞愛長絕緣歡至不畱日感物�傷年

三松生隴�上百尺下無枝東南望河尾西北隱�崖野風振山籟朋鳥夜驚離悲涼貫年節�翠恆若斯安得艸木心不怨寒暑移

四種橘南池上種杏北池中池北旣少露池南又多風早寒逼晚歲衰恨滿秋容湘濱有靈鳥其字曰鳴鴻一挹矰繳痛長別遠無雙

五皎如川上鵠赫似握中丹宿心誰不欺明白古所難憑楹觀皓露灑酒蕩憂顏永念平生意窮光不忍還淹畱徒攀桂延佇空結蘭

六雙劍將離別先在匣中鳴煙雨交將夕從此遂分形雌沈吳江裏雄飛入楚城吳江深無底楚關有崇扃一爲天地別豈直限幽明神物終不隔千祀儻還井

與伍侍郎別

前人民生如野鹿知愛不知命飲齕具攢聚翹陸�驚迸傷我慕類心感爾食蘋性漫漫鄢郢途渺渺淮海徑子無金石質吾有犬馬病憂樂安可言離會孰能定欽哉愼所宜砥徳乃爲盛貧遊不可忘久交念惇敬

贈傅都曹別

前人輕鴻戲江潭孤雁集洲沚邂逅兩相親緣念共無已風雨好東西一隔頓萬里追憶棲宿時聲容滿心耳落日川渚寒愁雲繞天起短翩不能翔徘徊煙霧裏

和傅大農與僚故別

前人絕節無緩響傷雁有哀音非同年歲意誰共別離心伊昔謬通塗冠屣預人林浮江望南嶽登潮窺海陰孰謂遊居淺慕美久相深萋萋春艸秀嚶嚶喜候禽辰物盡明茂尊盛獨幽沈之子安所適我方棲舊岑墜歡豈更接明愛邈難尋

送盛侍郎餞候亭

前人沾霜襲冠帶驅駕越城闉北臨出塞道南望入鄕津髙墉宿寒霧平野起秋塵君爲坐堂子我乃負羈人欣悲豈等志甘苦誠異身結涕園中艸憔悴悲此春

與荀中書別

前人勞舟厭長浪疲�倦行風連翩感孤志契闊傷賤躬親交篤離愛眷戀置酒終敷文勉徵念發藻慰愁容思君吟涉洧撫己謠渡江�無黃鶴翅安得久相從願遂宿知意不使舊山空

代東門行

前人傷禽惡弦驚倦客惡離聲離聲斷客情賓禦皆涕零涕零心斷絕將去復還訣一息不相知何況異鄕別遙遙徵駕遠杳杳白日晚居人掩閨臥行子夜中飯野風吹艸木行子心腸斷食梅常苦酸衣葛常苦寒絲竹徒滿座憂人不解顏長歌欲自慰彌起長恨端

懷遠人

前人哀樂生有端離會起無因去事難重念恍惚似如神屬期眇起遠後遇邈無辰馳風掃遙路輕蘿含夕塵思君成首疾欲息眉不伸

吳興黃浦亭庾中郎別

前人風起洲渚寒云上日無輝連山眇煙霧長波迥難依旅雁方南過浮客未西歸已經江海別復與親眷違奔景易有窮離袖安可揮歡觴爲悲酌歌服成泣衣溫念終不渝藻志遠存追役人多牽滯顧路慚奮飛昧心附遠翰炯言藏佩韋

送別王宣城

前人發郢流楚思涉淇興衛情旣逢靑春獻復值白蘋生廣望周千里江郊藹微明舉爵自惆悵歌管爲誰淸潁陰騰前藻淮陽流昔聲樹道慕髙華屬路佇深馨

後園餞從兄豫章

南齊王儉玆夕竟何夕念別開曾軒光風轉蘭蕙流月泛虛園

別蕭諮議

王融徘徊將所愛惜別在河梁衿袖三春隔江山千里長寸心無遠近邊地有風霜勉哉勤歲暮敬矣事容光山中殊未懌杜若空自芳

餞謝文學離夜

前人所知共歌笑誰忍別笑歌離軒思黃鳥分渚愛靑莎翻情結遠�灑淚與行波春江夜明月還望情如何

別蕭諮議

王延霏云承永夜皓燭騖離軒執酒愴誰與舉袖默無言忍玆君爲別如此歲方暄年深北岫時鳥思南國園江上愁別日階下樹芳蓀

送遠曲

謝朓北梁辭歡宴南浦送佳人方衢控龍馬平路騁朱輪瓊筵妙舞絕桂席羽觴陳白雲丘陵遠山川時未因一爲淸吹激潺湲傷別巾

酬王晉安徳元

前人稍稍枝早勁塗塗露晚晞南中榮橘柚寧知鴻雁飛拂霧朝靑閣日旰坐彤闈悵望一途阻參差百慮依春艸秋更綠公子未西歸誰能久京洛緇塵染素衣

別王丞僧孺

前人首夏實淸和餘春滿郊甸花樹雜爲錦月池皎如練如何當此時別離言與宴畱維已郁紆行舟亦遙衍非君不見思所悲思不見

新亭渚別範零陵云

前人洞庭張樂地瀟湘帝子遊雲去蒼梧野水還江漢流停驂我悵望輟棹子夷猶廣平聽方籍茂陵將見求心事俱已矣江上徒離憂

送江水曹還遠館

前人髙館臨荒途淸川帶長陌上有流思人懷舊望歸客塘邊艸雜紅樹際花猶白日暮有重城何由盡離席

送江兵曹檀主簿朱孝廉還上國前人方舟泛春渚手趨上京安知暮歸客詎憶山中情香風蕊上發好鳥葉間鳴揮袂送君已獨此夜琴聲

臨溪送別

前人悵望南浦時徙倚北梁步葉上涼風初日隱輕霞暮荒城迥易陰秋溪廣難渡沫泣豈徒然君子行多露

答沈右率諸君餞別

前人春夜別淸樽江潭復爲客嘆息東流水如何故鄕陌重樹日芬�芳洲轉如積望望荊臺下歸夢相思夕

離夜同江丞王常侍作

前人玉繩隱髙樹斜漢耿層臺離堂華燭盡別幌淸琴哀翻潮尙知限客思耿難裁山川不可夢況乃故人杯

離夜

王常侍月沒髙樓曉雲起扶桑時燭筵曖無色行住閔相悲當軒已凝念況乃淸江湄懷人忽千里誰緩鬢䢐絲

有所思

劉繪別離安可再而我更重之佳人不相見明月空在帷共禦滿堂酌獨斂向隅眉中心亂如雪寧知有所思

餞謝文學離夜

前人汀洲千里芳朝云萬里色悠然在天隅之子去安極春潭無與窺秋臺誰共陟不見一佳人徒望西歸翼

別詩

張融白雲山上盡淸風松下歇欲識離人悲孤臺見明月

餞謝文學離夜

虞炎差池燕始飛羃歷艸初輝離人悵東顧遊子愴西歸淸潮已駕渚溽露復沾衣一乖當春聚方掩故園扉

餞別

梁簡文帝行樂出南皮燕餞臨華池籜解篁開節花暗鳥迷枝�陰隨影度水色帶風移徒命銜杯酒終成憫別離

送別

同前行行異沂海依依別路岐水苔隨纜聚岸柳拂舟垂石菌生懸葉江槎流臥枝燭盡悲宵去酒滿惜將離

應令

同前蠡浦急兮川路長白雲重兮出帝鄕平原忽兮遠極目江甸阻兮羈心傷樹廬嶽兮髙且峻瞻泒水兮去泱泱遠煙生兮含山勢風散花兮傳馨香臨淸波兮望石鏡瞻鶴嶺兮睇仙莊望邦畿兮千里曠悲遙夜兮九回腸顧龍樓兮不可見徒送目兮淚沾裳

傷離新體

同前傷離復傷離別後情郁紆淒淒隱去棹憫憫愴還途戚戚意不申轉顧獨沾襟前驅經禦宿後騎歷河漘胡香翼還幰淸笳送後塵落日斜飛蓋餘暉承畫輪柳影長橫路槐枝深隱人桂宮夕掩銅龍扉甲館宵垂雲母幃朧朧月色上的的夜螢飛艸香襲余袂露灑沾人衣帶堞淩城云亂聚排枝度葉鳥爭歸中浮蟻不能酌琴間玉徽調別鶴別鶴千里別離聲弦調軫急心自驚試起登南樓還向華池遊前時筱生今欲合近日裁荷尙不抽猶是�杯共賞處今玆對此獨生愁登樓望曖曖山川自分態偃師𨿽北連轘轅已南背遠聽寂無聞遙瞻目有閡含毫意不迷長嘆憶無賴

遺武陵王詩

元帝�首望荊門驚浪且雷奔四鳥嗟長別三聲悲夜猿

春別應令

同前昆明夜月光如練上林朝花色如霰花朝月夜動春心誰忍相思不相見

其二試看機上交龍錦還瞻庭裏合歡枝映日通風影珠幔飄花拂葉度金池不聞離人當重合惟悲合罷會成離

其三門前楊柳亂如絲直置佳人不自持適言新作裂紈詩誰悟今成織素辭

其四日暮徙倚渭橋西正見流月與云齊若使月光無近遠應照離人今夜啼

其五別罷花枝不共攀別後書信不相關欲�行人寄消息依常潮水暝應還

其六三月桃花合面脂五月新油好煎澤莫復臨時不寄人漫道江中無估客

別範安成

沈約平生少年日分手易前期及爾同衰暮非復別離時勿言一樽酒明日難重持夢中不識路何以慰相思

效古

前人可憐桂樹枝單雄憶故雌歲暮異棲宿春至猶別離山河隔長路路遠絕容儀豈云無可匹寸心終不移

寄丘三公

江淹昔我學冠劍逢君在三川何意風雨激一訣異東西菊秀空應奪蘭芳幾時堅常恐握手畢黯如光絕天安得明月珠涕寄吳山

李都尉陵從軍

前人樽酒送徵人踟�在親宴日暮浮雲滋握手淚如霰悠悠淸川水嘉魴得所薦而我在萬里結友不相見袖中有短書願寄雙飛燕

謝法曹惠連贈別

前人昨發赤亭渚今宿浦陽汭方作云�異豈伊千里別芳塵未歇席零淚猶在袂停艫望極浦弭棹阻風雪風雪旣經時夜永起懷思泛濫北湖遊苕亭南樓期點翰詠新賞開�瑩所疑摘芳愛气馥拾�憐色滋色滋畏沃若人事亦銷鑠子衿怨勿往谷風誚輕薄共秉延州信無�仲路諾靈芝望三秀孤筠情所托所托已殷勤祇足攪懷人今行嶀嵊外禦思至海濱覿子杳未僝款睇在何辰雜佩𨿽可贈疏華竟無陳無陳心捐勞旅人豈遊遨幸及風雪霽靑春滿江�解纜候前侶還望方郁陶煙景若離遠末響寄瓊瑤

休上人怨別

前人西北秋風至楚客心悠哉日暮碧雲合佳人殊未來露彩方泛艷月華始徘徊寶書爲君掩瑤瑟詎能開相思巫山渚悵望陽雲臺膏鑪絕沈燎綺席生浮埃桂水日千里因之平生懷

無錫舅相送銜涕別

前人心遠路已迥意滿辭未陳曾風漂別蓋北云竦徵人杯酒憐歲暮志气非上春若無孤鳥還瀝泣何所因

有所思

範云如何有所思而無相見時宿昔夢顏色階庭尋履綦髙張更何已引滿終自持欲知憂能老爲視鏡中絲

別詩

前人孤煙起新丰候雁出雲中艸低金城霧木下玉門風別君河初滿思君月屢空折桂衡山北摘蘭沅水東蘭摘心焉寄桂折意誰通

送沈記室夜別

前人桂水澄夜氛楚山淸曉云秋風兩鄕怨秋月千里分寒枝寧共采霜猿行獨聞捫蘿正憶我折桂方思君

贈何郎

丘遲向夕秋風起野馬雜塵埃憂至猶如繞詎是故人來檐際落黃葉�前网綠苔遙情不入酒望美信難哉

送殷何兩記室

王僧孺掩袖出南浦驅車送上徵飄飄曉云駛瀁瀁旦潮平不肖余何惜無貲爾勿輕倘有還書便一言訪死生

侍宴餞張孝總應令

庾肩吾層臺臨回漲耿耿晴煙上欲送分符人翻似河堤望寒云晴積水秋雨蒙重嶂別念動神襟華文切離貺�無寡和曲空陪郢中唱

送別於建興苑相逢

前人相逢小苑北停車問苑中梅新雜柳故粉白映綸紅去影背斜日香衣臨上風雲流階漸黑冰開池半通去馬船難駐啼烏曲未終眷然從此別車西馬復東

餞張孝總應令

前人江上早寒生蕭條鐃管淸別筵開帳殿離舟捲幔城前山黃葉起對岸白沙驚臨渦同極望竊吹愧才輕

新林送劉之遴

前人�轉黃山路舟纚白馬津送輪時合幰分驂各背塵常山喜臨岱隴頭悲望秦欲持漢中策還以贈徵人

相送聯句

何遜寸陰常可惜別至倍傷神子瞻天際水予望路中塵韋黯憫憫岐路側去去平生親一朝事千里流涕向三春遜

二昔共入門笑今成送別悲君還舊聚處爲我一顰眉王江乘於今還促膝自此客江湄願子俱停駕看我獨解維遜

三髙軒𨿽駐軫餘日久無輝以我辭鄕淚沾君送別衣遜

賦詠聯句

前人敝履常決踵眉髙起半額曼倩爾何爲獨嘆長安索遜工商旣慚巧農士聊相易蝘腹有餘資鴻肩方可拍江革

攝職愧握蘭濫官悲執戟連章旣不敏髙談豈能劇孺逸翮任奮飛窘步事羈勒還鳥余能系流言爾無惑革

憂懷乃千載永歡常數刻直是悲別離非關念通塞遜

日照汀沙素山影波浪黑爾恨大江南余歸茂陵北

臨別聯句

前人臨別情多緒送歸涕如霰君望長安城予悲獨不見遜爾來同去國予歸方異縣懷別心獨憂手淚方濺濺孺

臨行與故遊夜別

前人歷稔共追隨一旦辭羣匹復如東注水未有西歸日夜雨滴空�曉燈暗離室相悲各罷酒何時同促膝

與胡興安夜別

前人居人行轉軾客子暫維舟念此一筵笑分爲兩地愁露濕寒塘艸月映淸淮流方抱新離恨獨守故園秋

車中見新林分別甚盛

前人金穀賓遊盛靑門冠蓋多隔林望行幰下阪聽鳴珂於時春未歇麥气始淸和還入平原徑窮巷可張羅

見徵人分別

前人淒淒日暮時親賓俱佇立徵人拔劍起兒女牽衣泣候騎出蕭關追兵赴馬邑且當橫行去誰論裹屍入

送褚都曹

前人君隨結客去我乃倦遊歸本願同棲息今成相背飛

送司馬闕入五城

前人隨風飄岸葉行雨暗江流居人會應返空欲送行舟

離夜琴

前人別離旣有緒琴瑟反成悲美人多怨態亦復慘長眉

相送

前人客心已百念孤遊重千里江暗雨欲來浪白風初起

範廣州宅聯句

前人洛陽城東西卻作經年別昔去雪如花今來花似雪云蒙蒙夕煙起奄奄殘暉滅非君愛滿堂寧我安車轍遜

贈諸舊遊

前人弱操不能植薄伎竟無依淺智終已矣令名安可希擾擾從役倦屑屑身事微少壯輕年月遲暮惜光輝一塗今未是萬緒昨如非新知𨿽已樂舊愛盡暌違望鄕空引領極目淚沾衣旅客長憔悴春物自芳菲岸花臨水發江燕繞檣飛無由下徵帆獨與暮潮歸

贈江長史別

前人二紀歷玆辰投分惇遊處況事兼年徳宴交無爾汝中歲多乖違由來難具敍及君相藩牧伊予客梁楚出國乃參差會歸同處所以玆篤惠好何用忘羈旅重得申平生何年更暌阻籠禽恨局促逸翮超容與餞道出郊坰把袂臨洲渚長飆落江樹秋月照沙漵遠送子應歸棹開帆欲舉離舟歡未極別至悲無語安得生羽毛從君入宛許

送韋司馬別

前人送別臨曲渚徵人幕前侶離言𨿽欲繁離思終無緒憫憫分手畢蕭蕭行帆舉舉帆越中流望別上髙樓予起南枝怨子結北風愁邐邐山蔽日洶洶浪隱舟隱舟邈已遠徘徊落日晚歸衢並駕奔別館空筵捲想子斂眉去知予�淚返街淚心依依薄暮行人稀曖曖入塘港蓬門已掩扉簾中看月影竹裏見螢飛螢飛飛不息獨愁空轉側北�倒長簞南鄰夜聞織棄置勿復陳重陳長嘆息

南還道中送贈劉諮議別

前人一官從府役五稔去京華遽逐春流返歸帆得望家天末靜波浪日際斂煙霞岸薺生寒葉村梅落早花遊魚上急水獨鳥赴行楂目想平陵柏心憶靑門瓜曲陌背通垣長墟抵狹斜善鄰談谷稼故老述桑麻寢興從閒逸視聽絕喧嘩夫君日髙興爲樂坐驕奢室墮傾城佩門交接幰車入塞長雲雨出國暫泥沙握手分岐路臨川何怨嗟

與崔錄事別兼敍攜手

前人去夏予回首言乃重行行今春遊泒澨訪子猶武城暫別年逾半同歸月未盈復道中寒食彌畱曠不平道術旣爲務歡悰苦未並及爾沈�愈值玆秋序明石磧沿江靜沙流繞岸淸川平看鳥遠水淺見魚驚逝將窮履歷方欲恣逢迎何言聚易散鄕棹爾孤徵我本倦遊客心念似懸旌聞離常屑涕是別盡淒淸況此忘懷地相愛猶弟兄脈脈畱南浦悠悠返上京欲鑷星星鬢因君示友生

別沈助教

前人可憐玉匣劍復此飛鳧舄未覺愛生憎忽見雙成只一朝別笑語萬事成疇昔道遒若波瀾人生異金石願君深自愛共念悲無益

與沈助教同宿湓口夜別

前人我爲潯陽客戒旦乃西遊君隨春水駛�鳴亦動舟共泛湓之浦旅泊次城樓華燭已消半更人數唱籌行人從此別去去不淹畱

與蘇九徳別

前人宿昔夢顏色咫尺思言偃何況杳來期各在天一面踟�暫舉酒倏忽不相見春艸似靑袍秋月如團扇三五出重云當知我憶君萋萋若被徑懷抱不相聞

贈韋記室黯別

前人故人儻送別停車一水東去帆若不見試望白雲中促膝今何在�杯誰復同水夜看初月江晚溯歸風無因生羽翰千里暫排空

送歸曲

吳均送子獨南歸攬衣空憫默關山晝欲暗河冰夜凍合燕至他人鄕雁去還誰國寄子兩行書分明達濟北

酬蕭新浦王洗馬二首

前人始可結交者文酒滿金壺圍棋帝臺局系馬秦王蒲長劍皆玉具短笛悉銀塗送歸日愁滿畱客袂紛吾今成桓山上秋風星散烏思君出江湄慷慨臨長薄獨對東風酒誰舉指南酌崇蘭白帶飛靑鵁紫纓絡一年流淚同萬里相思各胡爲捨旃去故人在宛洛

答蕭新浦

前人僕本二陵徒英豪多久要角抵良家兒期門惡年少身紆丈二組手擎尺一詔問子行何去髙帆艤江幹今夜杯酒別明朝江水邊莓莓看細雨漠漠視濃煙颯灑八銅剪低昂五會船欲知故人者江南共采蓮悒然心不樂跨馬出城壕觀濤看白鷺望艸見靑袍靑袍行中把蔽艸覆平野公子不垂堂紛紛故交者肘懸辟邪印屋曜鴛鴦瓦翩翩流水車蕭蕭曳練馬是時君別我靑莎沒馬蹄連連文蠶繭鷖鷖伺朝�今日餘懷友積恨滿東西

酬周參軍

前人日暮憂人起倚戶悵無歡水傳洞庭遠風送雁門寒江南霜雪重相如衣服單沈云隱喬樹細雨滅層巒且當對樽酒朱弦永夜彈

贈朱從事

前人我行欲何之千里尋膠漆長葭歷渚生�蒲緣岸出裊裊能隨風離離堪度日客思已飄蕩相思復非一未得幸殷勤先作數行泣

贈姚郎

前人星漢正參差佳人不在斯宿昔暫乖阻何異遠分離露染蘼蕪葉日照芄蘭枝風光已飄薄雲水復逶迆勞夢無人覺默默心自知

贈王桂陽別三首

前人昔聞楊伯起拖玉振淸風髙華積海外名實滿山東自有五都相非無四世公臨�驚白日倚匣曳輕虹願持鷦鷯羽歲暮依梧桐客子慘無歡送別江之幹白雲方渺渺黃鳥尙關關糾紛巫山石合沓洞庭瀾行衣侵曉露徵舠犯夜湍無因停合浦見此去珠還樹響浹山來猿聲繞岫急旅帆風飄揚行巾露沾濕深浪暗蒹葭濃云沒城邑不見別離人獨有相思泣

酬別江主簿屯騎

前人有客告將離贈言重蘭蕙泛舟當泛濟結交當結桂濟水有淸源桂樹多芳根毛公與朱亥俱在信陵門趙瑟鳳凰柱吳醥金罍樽我有北山誌畱連爲報恩夫君皆逸翮摶景復淩騫白雲間海樹秋日暗平原寒虫鳴趯趯落葉飛翻翻何用贈分首自有北堂萱

酬別

前人故人杯酒別天淸明月亮露下寒葭中風起秋江上衣染潺湲淚棹犯參差浪匕首直千金七寶雕華裝生離何用表賴此持相餉

發湘州贈親故別三首

前人相送出江潯淚下沾衣襟何用敍離別臨岐贈好音敬通才如此君山學復深明哲遂無賞文華空見沈古來非一日無事更勞心云生曉靄靄花落夜霏霏問余何意別答言倦遊歸徒勞易水布空負洛陽衣懷金無人別抱玉遂成非安得久畱滯商山饒白薇君畱朱門裏我至廣江濆城髙望猶見風多聽不聞流蘋方繞繞落葉尙紛紛無由得共賞山川間白雲

同柳吳興烏亭集送柳舍人

前人河陽一悵望南浦送將歸雲山離暗暖花霧共依霏流連百舌弄下上陽禽飛桂舟無淹枻玉軫有離徽願君嗣蘭杜時采東�薇

同柳吳興何山集送劉余杭

前人王孫重離別置酒峯之畿逶迆川上艸參差澗裏薇輕雲紉遠岫細雨沐單衣檐端水禽息上野螢飛君隨綠波遠我逐淸風歸

送柳吳興竹亭集

前人平原不可望波瀾千里直夕魚汀下戲暮雨檐中息白雲時去來靑峯復負側躑躅牛羊下晦昧崦嵫色王孫猶未歸且聽西光匿

壽陽還與親故別

前人故人來送別帳酒臨行阡露繁秋色慢气愴蟪聲煎雁渡章華國葉亂洞庭天復有向隅淚中腸皆涕漣但願千丈松結景云之峯山髙日華早枝多風彩重我還愛芳杜君住揖驪龍

酬聞人侍郎別

前人悵然心不樂萬里向悠悠淩朝憩枉渚薄暮遵江洲君住靑門上我發霸陵頭相思自有處春風明月樓

其二整棹北川湄回首望城邑林�風至少山髙云度急共懷萬里心各作千行泣欲見終無緣思君空佇立

其三舉首川之折離鴻四向飛子憐三湘我憶五陵薇但使同嘉遁何必共輕肥思君美如玉不覺淚沾衣

贈鮑舂陵別

前人落葉思紛紛蟬聲猶可聞水中千丈月山上萬重雲海鴻來倏去林花合復分所憂別離意白露下沾裙

別王謙

前人嚴光不逐世流轉任飛蓬欲還天臺嶺不狎甘泉宮離歌玉弦絕別酒金�空倘遺故人念僕在東山東

別夏侯故障

前人白馬黃金羈靑驪紫絲鞚新知關山別故人河梁送置此一函書爲余達云夢

送呂外兵

前人白雲浮海際明月落河濱送君長太息徒使淚沾巾

別蕭諮議前夜以醉乖例今晝由酲敬應教

蕭琛落日總行轡薄別在江幹遊客無淹期晨川有急瀾分手信云易相思誠獨難之子兩特達伊餘日盤桓俟我式微歲共賞階前蘭

餞謝文學

前人執手無還顧別渚有西東荊吳眇何際煙波千里通春筍方解籜弱柳向低風相思將安寄悵望南飛鴻

江津寄劉之遴

劉孝綽與子如黃鵠將別復徘徊經過一柱觀出入三休臺共摛雲气藻同舉霞紋杯佳人每曉遊禁門恆晚開欲寄一言別髙駕何由來

東西門行

前人廣津寒欲歇聯檣密纜收天髙匝近岫江闊少方舟餞淚畱神眷離欷切私儔佇變齊兒俗當傳楚獻囚徒然頒並命祇恧思如抽

相逢狹路間

劉孺送君追遐路路狹曖朝氛三危上蔽日九折杳連云枝交幰不見聽靜吹才聞豈伊嘆道遠亦乃泣塗分況玆別親愛情念切離羣

別蕭諮議

宗夬別酒正參差乖情將陸離悵焉臨桂苑憫默瞻華池輕雲流惠采時雨亂淸漪眇眇追蘭徑悠悠結芳枝眷言終何托心寄方在斯

送友人上湘

虞羲濡足送徵人褰裳臨水路共盈一樽酒對之愁日暮漢廣難容舠風悲未可渡佳期難再得但願論心故沅水日生波芳洲行墜露共知丘壑攺同無金石固

送別不及贈何殷二記室

朱記室憑軾徒下裁書路已賒遠鼓依林響連檣倚岸斜山開云吐气風憤浪生花卽此余傷別何論爾望家二君琬琰無使沒泥沙

答何郎

沈繇歡戚遞來事聚散居常理但傷膠投漆忽作弦離矢形影一東西山川俄表裏執手涉梁上悲心萬端起方同兒女泣況此流潮水

別劉孝先

朱超道疲�積未瘳伏枕倦長愁復念夜分首江上值䢐秋凝陰變遠色落葉泛寒流繁霜積曉纜輕冰繞夜舟曳裾出兔苑引領望龍樓勿念經臺側無爲戚情遊

別席中兵

前人數年共棲息一旦各聯翩莫論行近遠終是隔山川長波漫不極髙岫郁相連急風亂還鳥輕寒靜暮蟬扁舟已入浪孤帆漸逼天停車對空渚悵望轉依然

奉送始興王

陳陰鏗良守別承明枉道暫逢迎去帆收錦纜歸騎指蘭城紛�連山暗潺湲派水淸桂晚花方白蓮秋葉始輕背飛傷客念臨岐憫聖情分風不得遠何由送上徵

廣陵岸送北使

前人行人引去節送客艤歸艫卽是觀濤處仍爲郊贈衢汀洲浪已息邗江路不紆亭嘶背櫪馬檣轉向風烏海上春云雜天際晚帆孤離舟對零雨別渚望飛鳧定知能下淚非但一楊朱

江津送劉光祿不及

前人依然臨送渚長望倚河津鼓聲隨絕帆勢與云鄰泊處空餘鳥離亭已散人林寒正下葉釣晚欲收綸如何相背遠江漢與城闉

別毛永嘉

徐陵願子厲風規歸來振羽儀嗟余今老病此別空長離白馬君來哭黃泉我詎知徒勞脫寶劍空掛隴頭枝

秋日別庾正員

前人徵途愁轉�連騎慘停鑣朔气淩�木江風送上潮靑雀離帆遠朱鳶別路遙惟有當秋月夜夜上河橋

新亭送別應令

前人鳳吹臨伊水時駕出河梁野燎村田黑江秋岸荻黃隔城聞上鼓回舟隱去檣神襟憂遠別流睇極淸漳

隴頭送徵客

周弘正胡霜侵漢艸流沙度隴飛一聞流水曲行住兩沾衣

別南海賓化侯

江總石關通越井蒲澗邇靈洲此地何遼敻羣英逐遠遊髙才袁彥伯令譽許文休悠焉值君子復此映芳猷崤函多險澀星管壯環周分岐泣世道念別傷邊秋斷山時結霧平海若無流驚鷺一羣起哀猿數處愁是日送歸客爲情自可求終謝能鳴雁還同不系舟其如江海泣惆悵徒離憂

別袁昌州

前人河梁望隴頭分手路悠悠䢐年若驚電別日欲成秋黃鵠飛飛遠靑山去去愁不言雲雨散更似東西流

二客子嘆途窮此別異西東關山嗟墜葉岐路憫徵蓬別鶴聲聲遠愁雲處處同

賦得攜手上河梁應詔

前人早秋天气涼分手關山長云愁數處黑木落幾枝黃鳥歸猶識路流去不知鄕秦川心斷絕何悟是河梁

別永新侯

前人送君張掖郡分悲函谷關欲知腸斷絕浮雲去不還

別才法師於湘還郢北

何處士乘杯事將遠捧袂忽無聊南楚長沙狹西浮郢路遙離庭花已散別戍馬新驕明日分千里相思非一條

送庾羽騎抱

北齊鄭公超舊宅靑山遠歸路白雲深遲暮難爲別搖落更傷心空城落日影迥地浮雲陰送君自有淚不假聽猿吟

別陸子云

北周王褒解纜出南浦徵棹且淩晨還看分手處惟餘送別人中流搖蓋影邊江落騎塵平湖開曙日細柳發新春滄波不可望行雲聊共因

別王都官

前人連翩憫流客淒愴惜離羣東西禦溝水南北會稽云河橋兩堤絕橫岐數路分山川遙不見懷袖遠相聞

送別裴儀同

前人河橋望行旅長亭送故人沙飛似軍幕蓬捲若車輪邊衣苦霜雪愁貌損風塵行路皆兄弟千里念相親

別周尙書弘正

庾信扶風石橋北函谷故關前此中一分手相逢知幾年黃鵠一反顧徘徊應愴然自知悲不已徒勞減瑟弦

別張洗馬樞

前人別席慘無言離悲兩相顧君登蘇武橋我見楊朱路關山負雪行河水乘冰渡願子著朱鳶知余在元菟

別庾七入蜀

前人峻嶺拂陽烏長城連蜀都石銘懸劍壁沙洲聚陣圖山長半股斷樹古半心枯由來兄弟別共念一荊株

和庾四

前人離關一長望別恨幾重愁無妨對春日懷抱只言秋

和侃法師

前人秦關望楚路灞岸想江潭幾人應落淚看君馬向南

二客遊經歲月羇旅故情多近學衡陽雁秋分俱渡河

三回首河堤望眷眷嗟離絕誰言舊國人到在他鄕別

送周尙書弘正

前人交河望合浦元菟想朱鳶共此無期別知應復幾年

二離期定已促別淚轉無從惟愁郭門外應足數株松

重別周尙書

前人陽關萬里道不見一人歸惟有河邊雁秋來南向飛

二河橋兩岸絕橫岐數路分山川遙不見懷袖遠相聞

贈別

前人藏啼畱送別拭淚彊相參誰言畜衫袖長代手中�

徐報使來止得一相見

前人一面還千里相思那得論更尋終不見無異桃花源

李陵蘇武別

前人李陵北去蘇武南旋歸驂欲動別馬將前河橋兩岸臨路淒然故人此別知應幾年

贈薛內史

隋楊素耿耿不能寐京洛久離羣橫琴還獨坐停杯遂待君待君春艸歇獨坐秋風發朝朝惟落花夜夜空明月明月徒流光落花空自芳別離望南浦相思在漢陽漢陽隔隴岑南浦達桂林山川𨿽未遠無由得寄音

贈別

孫萬壽昔我遊雲閣及爾謬同官髙步參師友長裾接綺紈索居方十載相思勞萬端不言今夕遇得盡故人歡酒隨彭澤至琴卽武城彈髙齋屏餘熱珍簟宿輕寒葉落霜威重蓂�月色殘將歸動離恨彌傷行路難

別周記室

王冑五里徘徊鶴三聲斷絕猿何言俱失路相對泣離樽別意淒無已當歌寂不喧貧交欲有贈掩涕竟無言

送晉熙公別

尹式太行君失路扶搖我退飛無復紅顏在空持白首歸色移三代服塵化兩京衣道窮方識命事去乃知非西候追孫楚南津送陸機云薄鱗逾細山髙翠轉微气隨流水咽淚逐斷弦揮但令寸心密隨意尺書稀

別宋常侍

前人遊人杜陵北送客漢川東無論去與住俱是一飄蓬秋鬢含霜白衰顏倚酒紅別有相思處啼烏雜夜風

送蔡君知入蜀

孔徳紹金陵已去國銅梁忽背飛失路遠相送他鄕何日歸

二靈關九折險蜀道二星遙乘槎若有便希泛廣陵潮

別徐永元秀才

孔紹安金湯旣失險玉石乃同焚墜葉還相覆落羽更爲羣豈謂三秋節重傷千里分促離弦易轉幽咽水難聞欲識相思處山川間白雲

送別

陳子良落葉聚還散徵禽去不歸以我窮途泣沾君出塞衣

別蔡參軍

庾抱人世多飄忽溝水易西東今日歡娛盡何年風月同悲生萬里外恨起一杯中性靈如未失南北有徵鴻

送別秦王學士江益

劉夢予百年風月意一旦死生分客心還送客悲我復悲君

送別

釋智才鏡中辭舊識灞岸別新知年來木應老祇爲數經離餞別部藝文四詩

夜送趙縱

唐楊�

別薛華

王勃

重別薛華

前人

杜少府之任蜀州

前人

別人

前人

送客

陳子昂

春夜別友人

前人

送梁六自洞庭山作

張說

答國子張主簿

包融

送潘三入京

周瑀

八月十五日象自江東止田園移莊慶會未幾

歸汶上小弟幼妹尢悲其別兼賦是詩三首

盧象

送別

王維

齊州送祖三

前人

觀別者

前人

別弟縉後登靑龍寺望藍田山

前人

送崔九興宗遊蜀

前人

送崔興宗

前人

送賀遂員外外甥

前人

送楊長史赴果州

前人

送邢桂州

前人

送別

前人

臨髙臺送黎拾遺

前人

崔九弟欲往南山馬上口號與別前人

送元二使安西

前人

齊州送祖二

前人

送韋評事

前人

送顧朝陽還吳

李頎

送王昌齡

前人

臨川送張諲入蜀

前人

送劉昱

前人

欲之新鄕答崔顥綦毋潛

前人

送劉十

前人

送陳章甫

前人

送錢子入京

前人

送人尉閩中

前人

送魏萬之京

前人

巴陵別劉處士

王昌齡

送李擢遊江東

前人

送胡大

前人

送李十五

前人

送張四

前人

寄穆侍禦出幽州

前人

送柴侍禦

前人

送李五

前人

送人歸江夏

前人

芙蓉樓送辛漸二首

前人

送薛大赴安陸

前人

送別魏二

前人

重別李評事

前人

送姚司法歸吳

前人

盧溪別人

前人

送別

前人

贈祖三詠

前人

送嚴秀才還蜀

前人

送岐州源長史歸

前人

送宇文六

常建

送朱大出關

陶翰

送丘爲赴上都

劉長卿

自番陽還道中寄褚徵君

前人

石梁湖寄陸兼

前人

別陳畱諸官

前人

宿懷仁縣南湖寄東海苟處士

前人

明月灣尋賀九不遇

前人

寄李侍禦

前人

逢郴州使因寄嚴協律

前人

送李二十四移家之江州

前人

送張繼司直適越

前人

餞別王十一南遊

前人

雨中過袁稷巴陵山居贈別

前人

重陽嶽城樓送屈突司直

前人

贈別郎士元

前人

送耿拾遺歸上都

前人

送陸灃倉曹西上

前人

送柳使君赴袁州

前人

靑溪口送人歸嶽州

前人

送馬秀才落第歸江南

前人

送李錄事兄歸襄陽

前人

送皇甫曾赴工部

前人

江州重別薛六柳八二員外

前人

送常十九歸嵩少故林

前人

瓜洲送李端公

前人

送張起崔載華之閩中

前人

送張十八歸桐盧

前人

送子�往揚州

前人

送陸灃還吳中

前人

發越州赴潤州使院畱別鮑侍禦前人

苕溪酬梁耿別後見寄

前人

重送裴郎中貶吉州

前人

七里灘送嚴維

前人

送李判官之潤州行營

前人

送劉萱之道州謁崔大夫

前人

瓜洲驛重送梁郎中赴吉州

前人

寄別朱拾遺

前人

使還七里灘上逢薛承規赴江西貶

前人

酬李穆見寄

前人

贈唐祖二子

王翰

今別離

孟云卿

古別離

前人

畱別王侍禦維

孟浩然

廣陵別薛八

前人

送朱大入秦

前人

送子容進士舉

前人

送友之京

前人

江上寄崔少府

前人

送杜十四之江南

前人

送朱去非遊巴東

前人

送蕭員外之荊州時在峴山作

前人

禪房懷友人岑倫時南遊羅浮兼泛桂海自春

䢐秋不返僕旅江外書情寄之

李白

以詩代書答元丹丘

前人

同王昌齡送族弟襄歸桂陽

前人

前題

前人

金陵酒肆畱別

前人

南陵別兒童入京

前人

憶舊遊寄譙郡元參軍

前人

沙丘城下寄杜甫

前人

送友人

前人

送別

前人

渡荊門送別

前人

寄崔侍禦

前人

送陸判官往琵琶峽

前人

見京兆韋參軍量移東陽

前人

贈汪倫

前人

黃鶴樓送孟浩然之廣陵

前人

送賀賓客歸越

前人

寄當趙少府炎

前人

宿白鷺洲寄楊江寧

前人

秋夜宿龍門香山寺奉寄王方城十七丈奉國

瑩上人從弟幼成令問

前人

送張舍人之江東

前人

魯郡東石門送杜甫

前人

金鄕送韋八之西京

前人

五松山送殷淑

前人

送崔氏昆季之金陵

前人

秋日魯郡堯祠亭上宴別杜補闕範侍禦

前人

畱別賈舍人至二首

前人

畱別金陵諸公

前人

畱別廣陵諸公

前人

憶襄陽舊遊贈馬少府巨

前人

與諸公送陳郎將歸衡陽

前人

送祝八之江東賦得浣紗石

前人

宣州謝朓樓餞別校書叔云

前人

單父東樓秋夜送族弟沈之秦

前人

魯郡堯祠送竇明府薄華還西京時久病初起

作

前人

早春寄王漢陽

前人

江夏別宋之悌

前人

南陽送客

前人

獨遊西齋寄崔主簿

韋應物

初發揚子寄元大校書

前人

淮上卽事寄廣陵親故

前人

送鄭長源

前人

送李儋

前人

天長寺上方別子西有道

前人

畱別洛京親友

前人

燕別幼遐與君貺兄弟

前人

送李十四山東遊

前人

送從兄宰晉陵

前人

送汾城王主簿

前人

送別覃孝廉

前人

賦得暮雨送李曹

前人

答王卿送別

前人

西郊期滌武不至書示

前人

寄盧陟

前人

酬柳郎中春日歸揚州南國見別之作

前人

送裴侍禦歸上都

張謂

別韋郎中

前人

送盧舉使河源

前人

靑門歌送東臺張判官

岑參

送費子歸武昌

前人

與獨孤漸道別長句兼呈嚴八侍禦

前人

滻水東店送唐子歸嵩陽

前人

送四鎭薛侍禦東歸

前人

虢州送天平何丞入京市馬

前人

祁四再赴江南別詩

前人

稠桑驛喜逢嚴河南中丞便別

前人

送王錄事卻歸華陰王錄事自華陰尉授虢州

錄事參軍旬日卻復舊官

前人

暮春虢州東亭送李司馬歸扶風別廬

前人

虢州後亭送李判官使赴晉絳

前人

原頭送範侍禦

前人

崔倉曹席上送殷寅充右相判官赴淮南

前人

送人還京

前人

過燕支寄杜位

前人

送劉判官赴磧西

前人

送揚州王司馬

前人

使君席夜送嚴河南赴長水

前人

幽情

李牧

畱別毗陵諸公

李嘉佑

送皇甫冉往安宜

前人

夜宴南陵畱別

前人

之京畱別劉方平

皇甫冉

與張補闕王煉師自徐方淸路同舟南下於臺

頭寺畱別趙員外裴補闕同賦

前人

送柳八員外赴江西

前人

送蕭獻士

前人

逢莊訥因贈

前人

送韓司直

前人

送康判官往新安

前人

送盧山人歸林慮山

前人

送李錄事赴饒州

前人

使往壽州淮路寄劉長卿

前人

河南鄭少尹城南亭送鄭判官還河東

前人

送魏十六還蘇州

前人

曾山送別

前人

送陸灃郭鄖

前人

烏程水樓畱別

皇甫曾

送人往荊州

前人

送元侍禦充使湖南

前人

送王司直

前人

別韋參軍

髙適

贈別晉三處士

前人

別韋五

前人

別李景參

前人

送田少府貶蒼梧

前人

送別

前人

途中寄徐錄事

前人

東平別前衛縣李采少府

前人

夜別韋司士

前人

別董大

前人

別唐十五誡因寄禮部賈侍郎

杜甫

送率府程錄事還鄕

前人

陪章畱後惠義寺餞嘉州崔都督赴州

前人

閬州東樓筵奉送十一舅往靑城縣得昏字

前人

送殿中楊監赴蜀見相公

前人

酬孟云卿

前人

送裴五赴東川

前人

奉濟驛重送嚴公四韻

前人

送段功曹歸廣州

前人

郪城西原送李判官兄武判官弟赴成都府

前人

泛江送魏十八倉曹還京因寄岑中允參範郎

中季明

前人

泛江送客

前人

送何侍禦歸朝

前人

江亭送眉州辛別駕升之得蕪字前人

涪江泛舟送韋班歸京得山字

前人

送元二適江左

前人

送李卿

前人

送韋郎司直歸成都

前人

別常徵君

前人

送李功曹之荊州充鄭侍禦判官重贈

前人

送王十六判官

前人

送田四弟將軍將夔州柏中丞命起居江陵節

度陽城郡王衛公幕

前人

贈韋贊善別

前人

巫山縣汾州唐使君十八弟宴別兼諸公攜酒

樂相送率題小詩畱於屋壁

前人

夏日楊長寧宅送崔侍禦常正字入京探韻得

深字

前人

公安送李二十九弟晉肅入蜀餘下沔鄂

前人

潭州送韋員外牧韶州

前人

奉送崔都水翁下峽

前人

送王侍禦往東川放生池祖席

前人

惠義寺送王少尹赴成都分得峯字

前人

別崔潩因寄薛據孟云卿

前人

贈別何邕

前人

贈別鄭煉赴襄陽

前人

魏十四侍禦就敝廬相別

前人

畱別賈嚴二閣老兩院補闕得聞字

前人

暮秋將歸秦畱別湖南幕府親友前人

奉寄別馬巴州

前人

送鄭十八虔貶臺州司戶傷其臨老陷賊之故

闕爲面別情見乎詩

前人

送路六侍禦入朝

前人

又送辛員外

前人

章梓州橘亭餞成都竇少尹

前人

送王十五判官扶侍還黔中得開字

前人

公安送韋二少府匡贊

前人

長沙送李十一銜

前人

恨別

前人

王閬州筵奉酬十一舅惜別之作前人

秋日荊南送石首薛明府辭滿告別奉薛尙書

頌徳敍懷斐然之作三十韻

前人

湖南送敬十司馬適廣陵

前人

重送劉十弟判官

前人

送盧十四弟侍禦護韋尙書靈櫬歸上都二十

韻

前人

冬晚送長孫漸舍人歸州

前人

暮冬送蘇四郎徯兵曹適桂州

前人

贈李八祕書別三十韻

前人

與嚴二郎奉禮別

前人交誼典第七十四卷

餞別部藝文四詩

夜送趙縱

唐楊�趙氏連城璧由來天下傳送君還舊府明月滿前川

別薛華

王勃送送多窮路遑遑獨問津悲涼千里道淒斷百年身心事同漂泊生涯共苦辛無論去與住俱是夢中人

重別薛華

前人明月沈珠浦秋風濯錦川樓臺臨絕岸洲渚亙長天旅泊成千里棲遑共百年窮途惟有淚還望獨潸然

杜少府之任蜀州

前人城闕輔三秦風煙望五津與君離別意同是宦遊人海內存知己天涯若比鄰無爲在岐路兒女共沾巾

別人

前人久客逢餘閏他鄕別故人自然堪下淚誰忍望徵塵

送客

陳子昂故人洞庭去楊柳春風生相送河洲晚蒼茫別思盈白蘋已堪把綠芷復含榮江南多桂樹歸客贈生平

春夜別友人

前人銀燭吐靑煙金樽對綺筵離堂思琴瑟別路繞山川明月隱髙樹長河沒曉天悠悠洛陽道此會在何年

送梁六自洞庭山作

張說巴陵一望洞庭秋日見孤峯水上浮聞道神仙不可接心隨湖水共悠悠

答國子張主簿

包融湖岸纜初解鶯啼別離處遙見舟中人時時一回顧坐悲芳歲晚花落靑軒樹春夢隨我心搖揚逐君去

送潘三入京

周瑀故人嗟此別相送出煙坰柳色分官路荷香入水亭離歌未盡曲酌酒共忘形把手河橋上孤山日暮靑

八月十五日象自江東止田園移莊慶會未幾

歸汶上小弟幼妹尢悲其別兼賦是詩三首

盧象謝病始告歸依依入桑梓家人皆佇立相候衡門裏時輩皆長年成人舊童子上堂家慶畢顧與姻親齒論舊或餘悲目存且相喜田園轉蕪沒但有寒泉水衰柳日蕭條秋光淸邑裏入門乍如客休騎非便止中飯顧王程離憂從此始

二兩妹日長成雙鬟將及人已能持寶瑟自解掩羅巾念昔別時小未知�與親今來識離恨拭淚太殷勤

三小弟更孩幼歸來不相識同居𨿽漸慣見人猶默默宛作越人語殊甘水鄕食別此最爲難淚盡有餘憶

送別

王維下馬飲君酒問君何所之君言不得意歸臥南山陲但去莫復問白雲無盡時

齊州送祖三

前人相逢方一笑相送還成泣祖帳已傷離荒城復愁入天寒遠山淨日暮長河急解纜君已遙望君猶佇立

觀別者

前人靑靑楊柳陌陌上別離人愛子遊燕趙髙堂有老親不行無可養行去百憂新切切委兄弟依依向四鄰都門帳飲畢從此謝親賓揮涕逐前侶含淒動徵輪車徒望不見時見起行塵吾亦辭家久看之淚滿巾

別弟縉後登靑龍寺望藍田山

前人陌上新別離蒼茫四郊晦登髙不見君故人復云外遠樹蔽行人長天隱秋塞心悲宦遊子何處飛徵蓋

送崔九興宗遊蜀

前人送君從此去轉覺故人稀徒禦猶回首田園方掩扉出門當旅食中路授寒衣江漢風流地遊人何歲歸

送崔興宗

前人已恨親皆遠誰憐友復稀君王未西顧遊宦盡東歸塞迥山河淨天長雲樹微方同菊花節相待洛陽扉

送賀遂員外外甥

前人南國有歸舟荊門溯上流蒼茫葭菼外雲水與昭丘檣帶城烏去江連暮雨愁猿聲不可聽莫待楚山秋

送楊長史赴果州

前人褒斜不容幰之子去何之鳥道一千里猿聲十二時官橋祭酒客山木女郎祠別後同明月君應聽子規

送邢桂州

前人鐃吹喧京口風波下洞庭赭圻將赤岸擊汰復揚舲日落江湖白潮來天地靑明珠歸合浦應逐使臣星

送別

前人山中相送罷日暮掩柴扉春艸年年綠王孫歸不歸

臨髙臺送黎拾遺

前人相送臨髙臺川原杳何極日暮飛鳥還行人去不息

崔九弟欲往南山馬上口號與別前人城隅一分手幾日還相見山中有桂花莫待花如霰

送元二使安西

前人渭城朝雨浥輕塵客捨靑靑柳色新勸君更盡一杯酒西出陽關無故人

齊州送祖二

前人送君南浦淚如絲君向東州使我悲爲報故人��盡如今不似洛陽時

送韋評事

前人欲逐將軍取右賢沙場走馬向居延遙知漢使蕭關外愁見孤城落日邊

送顧朝陽還吳

李頎寂寞俱不偶裹糧空入秦宦途已可識歸臥包山春舊國指飛鳥滄波愁旅人開樽洛水上怨別柳花新

送王昌齡

前人渭水東去遠送君多暮情淹畱野寺出向背孤山明前望數千里中無蒲稗生夕陽滿舟楫但愛微波淸舉酒林月上解衣沙鳥鳴夜來蓮花界夢裏金陵城嘆息此離別悠悠江海行

臨川送張諲入蜀

前人出門便爲客惘然悲徒禦四海維一身茫茫欲何去經山復歷水百恨將千慮劍閣望梁州是君斷腸處孤云傷客心落日感君深夢裏蒹葭渚天邊橘柚林蜀江流不測蜀路險難尋木有相思號猿多愁苦音莫向愚山隱愚山地非近故鄕可歸來眼見芳菲盡

送劉昱

前人八月寒葦花秋江浪頭白北風吹五兩誰是潯陽客鸕鶿山頭宿雨晴揚州郭裏暮潮生行人夜宿金陵渚試聽沙邊有雁聲

欲之新鄕答崔顥綦毋潛

前人數年作吏家屢空誰道黑頭成老翁男兒在世無產業行子出門如轉蓬吾屬交歡此何夕南家搗衣動歸客銅鑪將炙相歡飲星宿縱橫露華白寒風捲葉度滹沱飛雪布地悲峨峨孤城日落見棲鳥馬上時聞漁者歌明朝東路把君手臘日辭君期歲首自知寂寞無去思敢望縣人致牛酒

送劉十

前人三十不官亦不娶時人焉識道髙下房中惟有老氏經櫪上空餘少遊馬往來嵩華與函秦放歌一曲前山春西林獨鶴引閒步南澗飛泉淸角巾前年上書不得意歸臥東�兀然醉諸兄相繼掌靑史第五之名齊驃騎烹葵摘果告我行落日夏云縱復橫聞道謝安掩口笑知君不免爲蒼生

送陳章甫

前人四月南風大麥黃棗花未落桐葉長南山朝別暮還見嘶馬出門思舊鄕陳侯立身何坦蕩�須虎眉仍大顙腹中貯書一萬卷不肯低頭在艸莽東門酤酒飲我曹心輕萬事如鴻毛醉臥不知白日暮有時空望孤云髙長河浪頭連天黑津吏停舟渡不得鄭國遊人未及家洛陽行子空嘆息聞道故林相識多罷官昨日今如何

送錢子入京

前人夜夢還京北鄕心恨搗衣朝逢入秦使走馬喚君歸驛路淸霜下關門黃葉稀還家應信宿看子速如飛

送人尉閩中

前人可嘆芳菲日分爲萬里情閶門折垂柳禦苑聽殘鶯海戍通關邑江航過楚城客心君莫問春艸是王程

送魏萬之京

前人朝聞遊子唱驪歌昨夜微霜初渡河鴻雁不堪愁裏聽雲山況是客中過關城曙色催寒近禦苑砧聲向晚多莫是長安行樂處空令歲月易蹉跎

巴陵別劉處士

王昌齡劉生隱嶽陽心遠洞庭水偃帆入山郭一宿楚雲裏竹映秋館深月寒江風起煙波桂陽接日夕數千里裊裊淸夜猿孤舟坐如此湘中有來雁雨雪候音旨

送李擢遊江東

前人淸洛日夜漲微風引孤舟離腸便千里遠夢生江樓楚國橙橘暗吳門煙雨愁東南具今古歸望山云秋

送胡大

前人荊門不堪別況乃瀟湘秋何處遙望君江邊明月樓

送李十五

前人怨別秦楚深江中秋雲起天長杳無隔月影在寒水

送張四

前人楓林已愁暮楚水復堪悲別後冷山月淸猿無斷時

寄穆侍禦出幽州

前人一從恩譴度瀟湘塞北江南萬里長莫道薊門書信少雁飛猶得到衡陽

送柴侍禦

前人沅水通流接武岡送君不覺有離傷靑山一道同雲雨明月何曾是兩鄕

送李五

前人玉金罍傾送君江西日入起黃雲扁舟乘月暫來去誰道滄浪吳楚分

送人歸江夏

前人寒江綠水楚云深莫道離憂遷遠心曉夕雙帆歸鄂渚愁將孤月夢中尋

芙蓉樓送辛漸二首

前人寒雨連江夜入吳平明送客楚山孤洛陽親友如相問一片冰心在玉壺丹陽城南秋海陰丹陽城北楚云深髙樓送客不能醉寂寂寒江明月心

送薛大赴安陸

前人津頭雲雨暗湘山遷客離憂楚地顏遙送扁舟安陸郡天邊何處穆陵關

送別魏二

前人醉別江樓橘柚香江風引雨入船涼憶君遙在湘山月愁聽淸猿夢里長

重別李評事

前人莫道秋江離別難舟船明日是長安吳姬緩舞畱君醉隨意靑楓白露寒

送姚司法歸吳

前人吳掾畱觴楚郡心洞庭秋雨海門陰但令意遠扁舟近不道滄江百丈深

盧溪別人

前人武陵溪口駐扁舟溪水隨君向北流行到荊門上三峽莫將孤月對猿愁

送別

前人聖代無隱者英靈盡來歸遂令東山客不得顧采薇旣至君門遠孰云吾道非江淮度寒食京洛縫春衣置酒臨長道同心與我違行當浮桂棹未幾拂荊扉遠樹帶行客孤城當落暉吾謀適不用勿謂知音稀

贈祖三詠

前人蠨蛸掛虛牖蟋蟀鳴前除歲晏涼風至君子復何如髙館�無人離居不可道閒門寂已閉落日照秋艸𨿽有近音信千里阻河關中復客汝潁去年歸舊山結交二十載不得一日展貧病子旣深契闊余不淺仲秋𨿽未歸莫秋以爲期良會詎幾日終日長相思

送嚴秀才還蜀

前人寧親爲令子似舅卽賢甥別路經花縣還鄕入錦城山臨靑塞斷江向白雲平獻賦何時至明君憶長卿

送岐州源長史歸

前人握手一相送心悲安可論秋風正蕭索客散孟嘗門故驛通槐里長亭下槿原徵西舊旌節從此向河源

送宇文六

常建花映垂楊漢水淸微風林裏一枝輕卽今江北還如此愁殺江南離別情

送朱大出關

陶翰楚客西上書十年不得意平生相知者晚節心各異長揖五侯門拂衣謝中貴丈夫多別離各有四方事拔劍因髙歌蕭蕭北風至故人有鬥酒是夜共君醉努力長加餐當年莫相棄

送丘爲赴上都

劉長卿帝鄕何處是岐路空垂泣楚思暮愁多川程帶潮入潮歸人不歸獨向空塘立

自番陽還道中寄褚徵君

前人南風日夜起萬里孤帆漾元气連洞庭夕陽落波上故人煙水隔復此遙相望江信久寂寞楚云獨惆悵愛君淸川口弄月時棹喝白首無子孫一生自�曠

石梁湖寄陸兼

前人故人千里道滄洲十年別夜上明月樓相思楚天闊蕭蕭淸秋暮裊裊涼風發湖色淡不流沙鷗遠還滅煙波日已隔音信日已絕歲晏空含情江�綠芳歇

別陳畱諸官

前人戀此東道主能令西上遲徘徊暮郊別惆悵秋風時上國邈千里夷門難再期行人望落日歸馬嘶空陂不愧寶刀贈惟懷瓊樹枝音塵倘未接夢寐徒相思

宿懷仁縣南湖寄東海苟處士

前人向夕斂微雨晴開湖上天離人正惆悵新月愁嬋娟佇立白沙曲相思滄海邊浮雲自來去此意誰能傳一水不相見千峯隨客船寒塘起孤雁夜色分藍田時復一回首憶君如眼前

明月灣尋賀九不遇

前人楚水日夜綠傍江春艸滋靑靑遙滿目萬里傷心歸故人川上復何之明月灣南空所思故人不在明月在誰見孤舟來去時

寄李侍禦

前人舊國人未歸芳洲艸還碧年年湖上春悵望江南客驄馬西入關白雲獨何適相思煙水外惟有心不隔

逢郴州使因寄嚴協律

前人相思楚天外夢寐楚猿吟更落淮南葉難爲江上心衡陽問人遠湘水向君深欲逐孤帆去茫茫何處尋

送李二十四移家之江州

前人煙塵猶滿目岐路亦沾衣遷客多南渡徵鴻自北飛九江春艸綠千里暮潮歸別後誰相訪全家隱釣磯

送張繼司直適越

前人時危身適越事往任浮沈萬里三江去孤舟百戰心春風吳渚綠古木剡溪深明月滄洲路歸云不可尋

餞別王十一南遊

前人望君煙水闊揮手淚沾巾飛鳥沒何處靑山空向人長江一帆遠落日五湖春誰見汀洲上相思愁白蘋

雨中過袁稷巴陵山居贈別

前人憐君洞庭上白髮向人垂積雨悲幽獨長江對別離牛羊歸故道鳥雀聚寒枝明發遙相望雲山不可知

重陽嶽城樓送屈突司直

前人登髙復送遠惆悵洞庭秋風景同千古雲山滿上游蒼蒼來暮雨渺渺逐寒流今日關中事蕭何共爾憂

贈別郎士元

前人春風倚棹闔閭城水國春寒陰復晴細雨濕衣看不見閒花落地聽無聲日斜江上孤帆影艸綠湖南萬里情東道若逢相識問靑袍今已�儒生

送耿拾遺歸上都

前人若爲天畔獨歸秦對水看山欲暮春窮海別離無限路隔河徵戰幾歸人長安萬里傳雙淚建徳千峯寄一身想到郵亭愁駐馬不堪西望見風塵

送陸灃倉曹西上

前人長安此去欲何依先達誰當薦陸機日下鳳翔雙闕迥雪中人去二陵稀舟從故里難移棹家在寒塘獨掩扉臨水自傷流落久送君空有淚沾衣

送柳使君赴袁州

前人宜陽出守新恩至京口因家始願違五柳閉門髙士去三苗按節遠人歸月明江路聞猿斷花暗山城見吏稀惟有郡齋裏岫朝朝空對謝元暉

靑溪口送人歸嶽州

前人洞庭何處雁南飛江菼蒼蒼客去稀帆帶夕陽千里沒天連秋水一人歸黃花裛露開沙岸白鳥�魚上釣磯岐路相逢無可贈老年空有淚沾衣

送馬秀才落第歸江南

前人南客懷歸鄕夢頻東門悵別柳枝新殷勤鬥酒城陰暮蕩漾孤舟楚水春湘竹舊斑思帝子江籬初綠怨騷人憐君此去未得意陌上愁看淚滿巾

送李錄事兄歸襄陽

前人十年多難與君同幾處移家逐轉蓬白首相逢徵戰後靑春已過亂離中行人杳杳看西月歸馬蕭蕭向北風漢水楚云千萬里天涯此別恨無窮

送皇甫曾赴工部

前人東遊久與故人違西去荒涼舊路微秋艸不生三徑處行人獨向五陵歸離心日遠如流水回首川長共落暉楚客豈勞傷此別滄江欲暮自沾衣

江州重別薛六柳八二員外

前人生涯豈料承優詔世事空知學醉歌江上月明胡雁過淮南木落楚山多寄身且喜滄洲近顧影無如白髮何今日龍鐘人共棄愧君猶遣愼風波

送常十九歸嵩少故林

前人迢迢此恨杳無涯楚澤嵩丘萬里賒岐路別時驚一葉雲林歸處憶三花秋天蒼翠寒飛雁古堞蕭條晚噪鴉他日山中逢勝事桃源洞裏幾人家

瓜洲送李端公

前人片帆何處去匹馬獨歸遲惆悵江南北靑山欲暮時

送張起崔載華之閩中

前人朝無寒士達家在舊山貧相送天涯裏憐君更遠人

送張十八歸桐廬

前人歸人乘野艇帶月過江村正落寒潮水相隨夜到門

送子�往揚州

前人雁還空渚在人去落潮翻臨水獨回首殘陽歸掩門

送陸灃還吳中

前人瓜步寒潮送客楊柳暮雨沾衣故山南望何處秋艸連天獨歸

發越州赴潤州使院畱別鮑侍禦前人對水看山別離孤舟日暮行遲江北江南春艸獨向金陵去時

苕溪酬梁耿別後見寄

前人淸川永路何極落日孤舟解攜鳥向平蕪遠近人隨流水東西白雲千里萬里明月前溪後溪惆悵長沙謫去江潭芳艸萋萋

重送裴郎中貶吉州

前人猿啼客散暮江頭人自傷心水自流同作逐臣君更遠靑山萬里一孤舟

七里灘送嚴維

前人秋江渺渺水空波越客孤舟欲榜歌手折衰楊悲老大故人零落已無多

送李判官之潤州行營

前人萬里辭家事鼓鼙金陵驛路楚云西江春不肯畱行客艸色靑靑送馬蹄

送劉萱之道州謁崔大夫

前人沅水悠悠湘水春臨岐一望一沾巾信陵門下三千客君到長沙見幾人

瓜洲驛重送梁郎中赴吉州

前人渺渺雲山去幾重依依獨聽廣陵鐘明朝借問南來客五馬雙旌何處逢

寄別朱拾遺

前人天書遠召滄浪客幾度臨岐病未能江海茫茫春欲徧行人一騎發金陵

使還七里灘上逢薛承規赴江西貶

前人遷客歸人醉晚寒孤舟暫泊子陵灘憐君更去三千里落日靑山江上看

酬李穆見寄

前人孤舟相訪至天涯萬轉雲山路更賒欲掃柴門迎遠客靑苔黃葉滿貧家

贈唐祖二子

王翰鴻飛遵枉渚鹿鳴思故羣物情尙勞愛況乃予別君別時花始發別後蘭再燻瑤觴滋白露寶瑟凝涼氛徘徊北林月悵望南山云雲月渺千里音徽不可聞

今別離

孟云卿結髮生別離相思復相保如何日已遠五變中庭艸渺渺天海途悠悠吳江島但恐不出門出門無遠道遠道行旣難家貧衣復單嚴風吹積雪晨起鼻何酸人生各有志豈不懷所安分明天上日生死誓同觀

古別離

前人朝日上髙臺離人怨秋艸但見萬里天不見萬里道君行本遙遠苦樂良難保宿昔夢同衾憂心常顚倒含酸欲誰訴展轉傷懷抱結髮年已遲徵行去何早寒暄有時謝憔悴難再好人皆算年壽死者何曾老少壯無會期水深風浩浩

畱別王侍禦維

孟浩然寂寂竟何待朝朝空自歸欲尋芳艸去惜與故人違當路誰相假知音世所稀祇應守寂寞還掩故園扉

廣陵別薛八

前人士有不得志棲棲吳楚間廣陵相遇罷彭蠡泛舟還檣出江中樹波連海上山風帆明日遠何處更追攀

送朱大入秦

前人遊人武陵去寶劍直千金分手脫相贈平生一片心

送子容進士舉

前人夕曛山照滅送客出柴門惆悵野中別殷勤醉後言茂林余偃息喬木爾飛翻無使谷風誚須令友道存

送友之京

前人君登靑雲去余望靑山歸雲山從此別淚濕薜蘿衣

江上寄崔少府

前人春堤楊柳發憶與故人期艸木本無意榮枯自有時山陰定遠近江上日相思不及蘭亭事空吟袚禊詩

送杜十四之江南

前人荊吳相接水爲鄕君去春江正渺茫日暮徵帆何處泊天涯一望斷人腸楊柳渡頭行客稀罟師蕩槳向臨圻惟有相思似春色江南江北送春歸

送朱去非遊巴東

前人峴山南郭外送別每登臨沙岸江村近松門野寺深一言余有贈三峽兩相尋祖席宜城酒徵途云夢林蹉跎遊子意眷戀故人心去矣勿淹滯巴東猿夜吟

送蕭員外之荊州時在峴山作

前人峴山江岸曲郢水郭門前自古登臨地非今獨暗然亭樓明落照井邑秀通川澗竹生幽興林風入管弦再飛鵬激水一舉鶴衝天佇立三荊使看君駟馬旋

禪房懷友人岑倫時南遊羅浮兼泛桂海自春

䢐秋不返僕旅江外書情寄之

李白嬋娟羅浮月搖艷桂水雲美人竟獨往而我安能羣一朝語笑隔萬里歡情分沈吟彩霞沒夢寐瓊芳歇歸雁渡三湘遊子在百粵邊塵染衣劍白日雕華發春气變楚關秋聲落吳山艸木結悲緒風沙淒苦顏朅來已永久頹思如循環飄飄限江裔想象空畱滯離憂每醉心別淚徒盈袂坐愁靑天末出望黃雲蔽目極何悠悠梅花南隴頭空長滅徵鳥水闊無還舟寶劍終難托金囊非易求歸來儻有問桂樹山之幽

以詩代書答元丹丘

前人靑鳥海上來今朝發何處口銜云錦字與我忽飛去鳥去淩紫煙書畱綺前開緘方一笑乃是故人傳故人深相勗憶我勞心曲離居在咸陽三見秦艸綠置書雙袂間引領不暫閒長望杳難見浮雲橫遠山

同王昌齡送族弟襄歸桂陽

前人秦地見碧艸楚謠對淸樽把酒爾何思鷓鴣啼南園余欲羅浮隱猶懷明主恩躊躇紫宮戀孤負滄洲言終然無心雲海上同飛翻相期乃不淺幽桂有芳根

前題

前人爾家何在瀟湘川靑莎白石長江邊昨夢江花照江月幾枝正發東前覺來欲往心悠然魂隨越鳥飛南天秦云連山海相接桂水橫煙不可涉送君此去令人愁風帆茫茫隔河洲春潭瓊艸綠可折西寄長安明月樓

金陵酒肆畱別

前人白門柳花滿店香吳姬壓酒喚客嘗金陵子弟來相送欲行不行各盡觴請君問取東流水別意與之誰短長

南陵別兒童入京

前人白酒新熟山中歸黃雞啄黍秋正肥呼童烹雞酌白酒兒女嬉笑牽人衣髙歌取醉欲自慰起舞落日爭光輝遊說萬乘苦不早著鞭跨馬涉遠道會稽愚婦輕買臣余亦辭家西入秦仰天大笑出門去我輩豈是蓬蒿人

憶舊遊寄譙郡元參軍

前人憶昔洛陽董糟丘爲予天津橋南造酒樓黃金白璧買歌笑一醉累月輕王侯海內賢豪靑雲客就中與君心莫逆回山轉海不作難傾情倒意無所惜我向淮南攀桂枝君畱洛北愁夢思不忍別還相隨相隨迢迢訪仙城三十六曲水回縈一溪初入千花明萬壑度盡松風聲銀鞍金絡倒平地漢東太守來相迎紫陽之眞人邀我吹玉笙飡霞樓上動仙樂嘈然宛似鸞鳳鳴袖長管催欲輕舉漢中太守醉起舞手持錦袍覆我身我醉橫眠枕其股當筵意气淩九霄星離雨散不終朝分飛楚關山水遙予旣還山尋故巢君亦歸家度渭橋君家嚴君勇貔虎作尹並州遏戎虜五月相呼度太行摧輪不道羊腸苦行來北涼歲月深感君貴義輕黃金瓊杯綺食靑玉案使我醉飽無歸心時時出向城西曲晉祠流水如碧玉浮舟弄水簫鼓鳴微波龍鱗莎艸綠興來攜妓恣經過其若楊花似雪何紅欲醉宜斜日百尺淸潭寫翠娥翠娥嬋娟初月輝美人更唱舞羅衣淸風吹歌入空去歌曲自繞行雲飛此時歡樂難再遇西遊因獻長楊賦北闕靑雲不可期東山白首還歸去渭橋南頭一遇君酇臺之北又離羣問余別恨今多少落花春暮爭紛紛言亦不可盡情亦不可極呼兒長跪緘此辭寄君千里遙相憶

沙丘城下寄杜甫

前人我來竟何事髙臥沙丘城城邊有古樹日夕連秋聲魯酒不可醉齊歌空復情思君若汶水浩蕩寄南徵

送友人

前人靑山橫北郭白水繞東城此地一爲別孤篷萬里徵浮雲遊子意落日故人情揮手自玆去蕭蕭班馬鳴

送別

前人鬥酒渭城邊壚頭醉不眠梨花千樹雪楊葉萬條煙惜別傾壺醑臨分贈馬鞭看君潁上去新月到應圓

渡荊門送別

前人渡遠荊門外來從楚國遊山隨平野盡江入大荒流月下飛天鏡云生結海樓仍憐故鄕水萬里送行舟

寄崔侍禦

前人宛溪霜夜聽猿愁去國長爲不系舟獨憐一雁飛南海卻羨雙溪解北流髙人屢解陳蕃榻過客難登謝朓樓此處別離同落葉明朝分散敬亭秋

送陸判官往琵琶峽

前人水國秋風夜殊非遠別時長安如夢裏何日是歸期

見京兆韋參軍量移東陽

前人潮水還歸海流人卻到吳相逢問愁苦淚盡日南珠

贈汪倫

前人李白乘舟將欲行忽聞岸上踏歌聲桃花潭水深千尺不及汪倫送我情

黃鶴樓送孟浩然之廣陵

前人故人西辭黃鶴樓煙花三月下揚州孤帆遠影碧天盡惟見長江天際流

送賀賓客歸越

前人鏡湖流水漾淸波狂客歸舟逸興多山陰道士如相見應寫黃庭換白鵝

寄當塗趙少府炎

前人晚登髙樓望木落雙江淸寒山饒積翠秀色連州城目送楚云盡心悲胡雁聲相思不可見回首故人情

宿白鷺洲寄楊江寧

前人朝別朱雀門暮棲白鷺洲波光搖海月星影入城樓望美金陵宰如思瓊樹憂徒令魂入夢翻覺夜成秋綠水解人意爲余西北流因聲玉琴裏蕩漾寄君愁

秋夜宿龍門香山寺奉寄王方城十七丈奉國

瑩上人從弟幼成令問

前人朝發汝海東暮棲龍門中水寒夕波急木落秋山空望極九霄迥賞幽萬壑通目浩沙上月心淸松下風玉斗橫网戶銀河耿花宮興在趣方逸歡餘情未終鳳駕憶王子虎溪懷遠公桂枝坐銷歇棣華不復同流恨寄伊水盈盈焉可窮

送張舍人之江東

前人張翰江東去正值秋風時天淸一雁遠海闊孤帆遲白日行欲暮滄波沓難期吳洲如見月千里幸相思

魯郡東石門送杜甫

前人醉別復幾日登臨徧池臺何時石門路重有金樽開秋波落泗水海色明䢐徠飛蓬各自遠且盡手中杯

金鄕送韋八之西京

前人客自長安來還向長安去狂風吹我心西掛咸陽樹此情不可道此別何時遇望望不見君連山起煙霧

五松山送殷淑

前人秀色發江左風流柰若何仲文了不還獨立揚淸波載酒五松山頹然白雪歌中天度落月萬里遙相過撫酒惜此月流光畏蹉跎明日別離去連峯郁嵯峨

送崔氏昆季之金陵

前人放歌倚東樓行子期曉發秋風度江來吹落山上月主人出美酒滅燭延淸光二崔向金陵安得不盡觴水客弄歸棹雲帆捲輕霜扁舟敬亭下五兩先飄揚峽石入水花碧流日更長思君無歲月西眺阻河梁

秋日魯郡堯祠亭上宴別杜補闕範侍禦

前人我覺秋興逸誰云秋興悲山將落日去水與晴空宜魯酒白玉壺送行駐金羈歇鞍憩古木解帶掛橫枝歌鼓川上亭曲度神�吹雲歸碧海夕雁沒靑天時相失各萬里茫茫空爾思

畱別賈舍人至二首

前人秋風吹胡霜雕此檐下芳折芳怨歲晚離別淒以傷謬攀靑瑣賢延我於北堂君爲長沙客我獨之夜郎勸此一杯酒豈惟道路長割珠兩分贈寸心貴不忘何必兒女仁相看淚成行大梁白雲起飄颻來南洲徘徊蒼梧野十見羅浮秋鰲抃山海傾四溟揚洪流意欲托孤鳳從之摩天遊鳳苦道路難翺翔還�丘不肯銜我去哀鳴�不畱遠客謝主人明珠難暗投拂拭倚天劍西登嶽陽樓長嘯萬里風掃淸胸中憂誰念劉越石化爲繞指柔

畱別金陵諸公

前人海水昔飛動三龍紛戰爭鐘山危波瀾傾側駭奔鯨黃旗一掃蕩割壤開吳京六代更霸王遺迹見都城至今秦淮間禮樂秀羣英地扇鄒魯學詩騰顏謝名五月金陵西祖餘白下亭欲尋廬峯頂先繞漢水行香鑪紫煙滅瀑布落太淸若攀星辰去揮手緬含情

畱別廣陵諸公

前人憶昔作少年結交趙與燕金羈絡駿馬錦帶橫龍泉寸心無疑事所向非徒然晚節覺此�獵精艸太元空名束壯士薄俗棄髙賢中回聖明顧揮翰淩雲煙騎虎不敢下攀龍忽墮天還家守淸眞孤潔勵秋蟬煉丹費火石采藥窮山川臥海不關人租稅遼東田乘興忽復起棹歌溪中船臨醉謝葛彊山公欲倒鞭狂歌自此別垂釣滄浪前

憶襄陽舊遊贈馬少府巨

前人昔爲大堤客曾上山公樓開碧嶂滿拂鏡滄江流髙冠佩雄劍長揖韓荊州此地別夫子今來思舊遊朱顏君未老白髮我先秋壯志恐蹉跎功名若云浮歸心結遠夢落日懸春愁空思羊叔子墮淚峴山頭

與諸公送陳郎將歸衡陽並序

前人

仲尼旅人文王明夷苟非其時聖賢低眉況僕之不肖者而遷逐枯槁固非其宜朝心不開暮發盡白而登髙送遠使人增愁陳郎將義風凜然英思逸髮來下曹城之榻去邀才子之詩動淸興於中流泛素波而徑去諸公仰望不及連章祖之序�起予輒冠名賢之首作者嗤我乃爲撫掌之資乎衡山蒼蒼入紫冥下看南極老人星回飆吹散五�雪往往飛花落洞庭气淸嶽秀有如此郎將一家拖金紫門前食客亂浮雲世人皆比孟嘗君江上送行無白璧臨岐惆悵若爲分

送祝八之江東賦得浣紗石

前人西施越溪女明艷光雲海未入吳王宮殿時浣紗古石今猶在桃李新開映古查菖蒲猶短出平沙昔時紅粉照流水今日靑苔覆落花君去西秦適東越碧山淸江幾超忽若到天涯思故人浣紗石上窺明月

宣州謝朓樓餞別校書叔云

前人棄我去者昨日之日不可畱亂我心者今日之日多煩憂長風萬里送秋雁對此可以酣髙樓蓬萊文章建安骨中間小謝又淸發俱懷逸興壯思飛欲上靑天覽日月抽刀斷水水更流舉杯消愁愁更愁人生在世不稱意明朝散發弄扁舟

單父東樓秋夜送族弟沈之秦

前人爾從咸陽來問我何勞苦沐猴而冠不足言身騎土牛滯東魯沈弟欲行凝弟畱孤飛一雁秦云秋坐來黃葉落四五北斗已掛西城樓絲桐感人弦亦絕滿堂送君皆惜別捲簾見月淸興來疑是山陰夜中雪明日鬥酒別惆悵淸路塵遙望長安日不見長安人長安宮闕九天上此地曾經爲近臣一朝復一朝發白心不攺屈原憔悴滯江潭亭伯流離放遼海折翮翻飛隨轉蓬聞弦虛墜下霜空聖朝久棄靑雲士他日誰憐張長公

魯郡堯祠送竇明府還西京時久病初起作

前人朝策犁眉騧舉鞭力不堪彊扶愁疾向何處角巾微服堯祠南長楊掃地不見日石門噴作金沙潭笑誇故人指絕境山光水色靑於藍廟中往往來擊鼓堯本無心爾何苦門前長跪雙石人有女如花日歌舞銀鞍繡轂往復回簸林蹶石鳴風雷遠煙空翠時明滅白鷗歷亂長飛雪紅泥亭子赤闌干碧流環轉靑錦湍深沈百丈洞海底那知不有蛟龍蟠君不見綠珠潭水流東海綠珠紅粉沈光彩綠珠樓下花滿園今日曾無一枝在昨夜秋聲閶闔來洞庭水落騷人哀遂得三五少年輩登髙遠望形神開生前一笑輕九鼎魏武何悲銅雀臺我歌白雲倚牖爾聞其聲但揮手長風吹月度海來遙勸仙人一杯酒酒中樂酣宵向分舉觴酬堯堯可聞何不令�繇擁篲橫八極直上靑天揮浮雲髙陽小飲眞瑣瑣山翁酩酊何如我竹林七子去道賒蘭亭雄筆何足誇堯祠笑殺五湖水至今憔悴空荷花爾向西秦我東越暫向瀛洲訪金闕藍田太白若可期爲余灑掃石上月

早春寄王漢陽

前人聞道春還未相識起傍寒梅訪消息昨夜東風入武陽陌頭楊柳黃金色碧水渺渺云茫茫美人不來空斷腸預拂靑山一片石與君連日醉壺觴

江夏別宋之悌

前人楚水淸若空遙將碧海通人分千里外興在一杯中谷鳥迎晴日江猿嘯晚風平生不下淚於此泣無窮

南陽送客

前人鬥酒勿爲薄寸心貴不忘坐惜故人去偏令遊子傷離顏怨芳艸春思結垂楊揮手再三別臨岐空斷腸

獨遊西齋寄崔主簿

韋應物同心忽已別昨事方成昔幽徑還獨尋綠苔見行迹秋齋正蕭散煙水易昏夕憂來結幾重非君不可釋

初發揚子寄元大校書

前人淒淒去親愛泛泛入煙霧歸棹洛陽人殘鐘廣陵樹今朝此爲別何處還相遇世事波上舟沿回安得住

淮上卽事寄廣陵親故

前人前舟已渺渺欲度誰相待秋山起暮鐘楚雨連滄海風波離思滿宿昔容鬢攺獨鳥下東南廣陵何處在

送鄭長源

前人少年一相見飛轡河洛間歡遊不知罷中路忽言還泠泠�弦哀悄悄冬夜闌丈夫𨿽耿介遠別多苦顏君行拜髙堂速駕難久攀�鳴儔侶發朔雪滿河關須臾在今夕尊酌且循環

送李儋

前人別離何從生乃在親愛中反念行路子拂衣自西東日昃不畱宴嚴車出崇墉行遊非所樂端憂道未通春野百卉發淸川思無窮芳時坐離散世事誰可同歸當掩重關默默想音容

天長寺上方別子西有道

前人時任京兆府功曹攝髙陵宰別田曹盧康戶曹韓質因而有作假邑非拙素況乃別伊人聊登釋氏居攜手戀玆晨髙曠出塵表逍遙滌心神靑山對芳苑列樹繞通津車馬無時絕行子倦風塵今當遵路佇立欲何伸惟持貞白志以慰心所親

畱別洛京親友

前人握手出都門駕言適京師豈不懷舊廬惆悵與子辭麗日坐髙閣淸觴宴華池昨遊倏已周後遇良未知念結路方永歲陰野無暉單車我當前暮云子獨歸臨流一相望零淚忽沾衣

燕別幼遐與君貺兄弟

前人乖闕意方弭安知忽來翔累日重歡燕一旦復離傷置酒慰玆夕秉燭坐華堂契闊未及展晨星出東方徵人慘已辭車馬儼成裝我懷自無歡原野滿春光羣水含時澤野雉鳴朝陽平生有壯志不覺淚沾裳況自守空宇日夕但仿徨

送李十四山東遊

前人聖朝有遺逸披膽謁至尊豈是貿榮寵誓將救元元權豪非所便書奏寢禁門髙歌長安酒忠憤不可吞欻來客河洛日與靜者論濟世翻小事丹砂駐精魂東遊無復系梁楚多大藩髙論動侯伯�懷脫塵喧送君都門野飲我林中尊立馬望東道白雲滿梁園踟躕欲何贈空是平生言

送從兄宰晉陵

前人東郊春艸歇千里夏云生立馬愁將夕看山獨送行依微吳苑樹迢遞晉陵城慰此斷行別邑人多頌聲

送汾城王主簿

前人少年初帶印汾上又經過芳艸歸時徧情人故郡多禁鐘春雨細宮樹野煙和相望東橋別微風起夕波

送別覃孝廉

前人思親自當去不第未蹉跎家住靑山下門前芳艸多秭歸通遠僥巫峽注驚波州舉年年事還期復幾何

賦得暮雨送李曹

前人楚江微雨裏建業暮鐘時漠漠帆來重冥冥鳥去遲海門深不見浦樹遠含滋相送情無限沾襟比散絲

答王卿送別

前人去馬嘶春艸歸人立夕陽元知數日別要使兩情傷

西郊期滌武不至書示

前人山髙鳴過雨澗樹落殘花非關春不待當由期自賒

寄盧陟

前人柳葉徧寒塘曉霜凝髙閣累日此畱連別來成寂寞

酬柳郎中春日歸揚州南國見別之作

前人廣陵三月花正開花裏逢君醉一回南北相過殊不遠暮潮歸去早潮來

送裴侍禦歸上都

張謂楚地勞行役春城罷鼓鼙舟移洞庭岸路出武陵西江月隨人影山花�馬蹄離魂將別夢先已到關西

別韋郎中

前人星軺計日赴岷峨雲樹連天阻笑歌南入洞庭隨雁去西過巫峽聽猿多崢嶸洲上飛黃蝶�澦堆邊起白波不醉郎中桑落酒教人無柰別離何

送盧舉使河源

前人故人行役向邊州匹馬今朝不少畱長路關山何日盡滿堂絲竹爲君愁

靑門歌送東臺張判官

岑參靑門金鎖平旦開城頭日出使車回靑門柳枝正堪折路傍一日幾人別東出靑門路不窮驛樓宮樹灞陵東花撲徵衣看似繡雲隨去馬色疑驄胡姬酒壚日未午絲繩玉缸酒如乳灞頭花落沒馬蹄昨夜微雨花成泥黃鸝翅濕飛屢低關東尺書醉懶題須臾望君不可見揚鞭飛鞚疾如箭借問使乎何時來莫作東飛伯勞西飛燕

送費子歸武昌

前人漢陽歸客悲秋艸旅捨葉飛愁不掃秋來倍憶武昌魚夢著祇在巴陵道曾隨上將過祁連離家十年常在邊劍鋒可惜虛用盡馬蹄無事今已穿知君開館恆愛客摴蒱百金每一擲平生有錢將與人江上故園空四壁吾觀費子毛骨奇廣眉大口仍赤髭看君失路尙如此人生貴賤那得知髙秋八月歸南楚東門一壺聊出祖路指鳳凰山北云衣沾鸚鵡洲邊雨勿嘆蹉跎白髮新應須守道勿羞貧男兒何心戀妻子莫向江村老卻人

與獨孤漸道別長句兼呈嚴八侍禦

前人輪臺客捨春艸滿潁陽歸客腸堪斷窮荒絕漠鳥不飛萬磧千山夢猶懶憐君白面一書生讀書千卷未成名五侯貴門腳不到數畝山田身自耕興來浪迹無遠近及至辭家憶鄕信無事垂鞭信馬蹄西南幾欲窮天盡奉使三年獨未歸邊頭詞客舊來稀借問君來得幾日到家不覺換春衣髙齋淸晝捲羅幕紗帽接慵不著中酒朝眠日色髙彈棋夜半燈花落冰片髙堆金錯盤滿堂凜凜五月寒桂林蒲萄新吐蔓武城蜜未可餐軍中置酒夜撾鼓錦筵紅燭月未午花門將軍善胡歌葉河蕃王能漢語知爾園林壓渭濱夫人堂上泣羅裙魚龍川北盤溪雨鳥鼠山西洮水雲臺中嚴公於我厚別後新詩滿人口自憐棄置天西頭因君爲問相思否

滻水東店送唐子歸嵩陽

前人野店臨官路重城壓禦堤山開灞水北雨過杜陵西歸夢愁能作鄕書醉懶題橋回忽不見徵馬尙聞嘶

送四鎭薛侍禦東歸

前人相送淚沾衣天涯獨未歸將軍初得罪門客復何依夢去湖山闊書停隴雁稀園林幸接近一爲到柴扉

虢州送天平何丞入京市馬

前人關樹晚蒼蒼長安近夕陽回風醒別酒細雨濕行裝習戰邊塵黑防秋塞艸黃知君市駿馬不是學燕王

祁四再赴江南別詩

前人萬里來又去三湘東復西別多人換鬢行遠馬穿蹄山驛秋云冷江帆暮雨低憐君不解說相憶在書題

稠桑驛喜逢嚴河南中丞便別

前人駟馬映花枝人人夾路窺離心且莫問春艸自應知不謂靑雲客猶思紫禁時別君能幾日看取鬢成絲

送王錄事卻歸華陰王錄事自華陰尉授虢州

錄事參軍旬日卻復舊官

前人相送欲狂歌其如此別何攀轅人共惜解印日無多仙掌云重見關河路再過雙魚莫不寄縣外是黃河

暮春虢州東亭送李司馬歸扶風別廬

前人柳嚲鶯嬌花復殷紅亭綠酒送君還到來函谷愁中月歸去磻溪夢裏山簾前春色應須惜世上浮名好是閒西望鄕關腸欲斷對君衫袖淚痕斑

虢州後亭送李判官使赴晉絳

前人西原驛路掛城頭客散江亭雨未休君去試看汾水上白雲猶似漢時秋

原頭送範侍禦

前人百尺原頭酒色殷路傍驄馬汗斑斑別君只有相思夢遮莫千山與萬山

崔倉曹席上送殷寅充右相判官赴淮南

前人淸淮無底綠江深宿處津亭楓樹林駟馬欲辭丞相府一樽須盡故人心

送人還京

前人匹馬西從天外歸揚鞭只共鳥爭飛送君九月交河北雪裏題詩淚滿衣

過燕支寄杜位

前人燕支山西酒泉道北風吹沙捲白艸長安遙在日光邊憶君不見令人老

送劉判官赴磧西

前人火山五月人行少看君馬去疾如鳥都使行營太白髙角聲一動胡天曉

送揚州王司馬

前人君家舊淮水水上到揚州海樹靑官舍江云黑郡樓東南隨去鳥人吏待行舟爲報吾兄道如今已白頭

使君席夜送嚴河南赴長水

前人嬌歌急管雜靑絲銀燭金杯映翠眉使君地主能相送河尹天明坐莫辭春城月出人皆醉野戍花深馬去遲寄聲報爾山翁道今日河南勝昔時

幽情

李牧幽人惜春暮潭上折芳艸佳期何時還欲寄千里道

畱別毗陵諸公

李嘉佑久作涔陽客丹墀忽再還淒涼辭澤國離亂到鄕山北固灘聲滿南徐艸色閒知心從此別相憶鬢毛斑

送皇甫冉往安宜

前人江�盡日惟煙水君向白田何日歸楚地蒹葭連海迥隋朝楊柳映堤稀津樓故市生荒艸山館空城閉落暉若問行人與徵戰使君雙淚定沾衣

夜宴南陵畱別

前人雪滿庭前月色闌主人畱客未能還預愁明日相思處匹馬千山與萬山

之京畱別劉方平

皇甫冉客子慕儔侶含淒整晨裝邀歡日不足況乃前期長離袂惜嘉月遠還勞折芳遲回越二陵回首但蒼蒼喬木淸宿雨故關愁夕陽人言長安樂其柰緬相望

與張補闕王煉師自徐方淸路同舟南下於臺

頭寺畱別趙員外裴補闕同賦

前人朝朝春事晚泛泛行舟遠淮海思無窮悠揚煙景中幸將仙子去復與故人同髙枕隨流水輕帆任遠風鐘聲野寺迥艸色故城空送別髙臺上徘徊共惆悵懸知白日斜定是猶相望

送柳八員外赴江西

前人岐路多無極長江九派分行人隨旅雁楚樹入湘云久在徵南役何殊薊北勛離心不可問歲暮雪紛紛

送蕭獻士

前人惆悵煙郊晚依然此送君長河隔旅夢浮客伴孤云淇上春山直黎陽大道分西陵儻一弔應有士衡文

逢莊訥因贈

前人世故還相見天涯共向東春歸江海上人老別離中郡吏名何晚沙鷗道自同甘泉須早獻且莫嘆飄蓬

送韓司直

前人遊吳還適越來往任風波復送王孫去其如芳艸何岸明殘雪在潮滿夕陽多季子畱遺廟停舟試一過

送康判官往新安

前人不向新安去那知江路長猿聲近廬霍水色勝瀟湘驛路收殘雨漁家帶夕陽何須愁旅泊使者有輝光

送盧山人歸林慮山

前人無論行遠近歸向舊煙林寥落人家少靑冥鳥道深白雲長滿目芳艸自知心山色連東海相思何處尋

送李錄事赴饒州

前人北人南去雪紛紛雁叫汀洲不可聞積水長天隨遠客荒城極浦足寒雲山從建業千峯出江至潯陽九派分借問督郵才弱冠府中年少不如君

使往壽州淮路寄劉長卿

前人榛艸荒涼村落空驅馳卒歲亦何功蒹葭曙色蒼蒼遠蟋蟀秋聲處處同鄕路遙知淮浦外故人多在楚云東日夕煙霜那可道壽陽西去水無窮

河南鄭少尹城南亭送鄭判官還河東

前人使臣懷餞席亞尹有前溪客是仙舟裏塗從禦苑西泉聲喧暗竹艸色引長堤故絳靑山在新田綠樹齊天秋聞別鶴關曉候鳴�應嘆沈冥者年年津路迷

送魏十六還蘇州

前人秋夜沈沈此送君陰虫切切不堪聞歸舟明日毗陵道回首姑蘇是白雲

曾山送別

前人淒淒遊子若飄蓬明月淸樽祇暫同南望千山如黛色愁君客路在其中

送陸灃郭鄖

前人才見吳洲百艸春已聞燕雁一聲新秋風何處催年急偏逐山行水宿人

烏程水樓畱別

皇甫曾悠悠千里去惜此一樽同客散髙樓上帆飛細雨中川程隨遠水楚思望靑楓共說前期易滄波處處通

送人往荊州

前人艸色隨驄馬悠悠同出秦水傳云夢曉山接洞庭春帆影連三峽猿聲近四鄰靑門一分手難見杜陵人

送元侍禦充使湖南

前人云夢南行盡三湘萬里流山川重分手徒禦亦悲秋白簡勞王事淸猿助客愁離羣復多病歲晚憶滄洲

送王司直

前人西塞雲山遠東風道路長人心勝潮水相送到潯陽

別韋參軍

髙適二十解書劍西遊長安城舉頭望君門屈指取公卿國風沖融邁三五朝廷禮樂彌寰字白璧皆言賜近臣布衣不得千明主歸來洛陽無負郭東過梁宋非吾土兔苑爲農歲不登雁池垂釣心長苦世人向我同眾人惟君於我最相親且喜百年見交態未嘗一日辭家貧彈棋擊築白日晚縱酒髙歌楊柳春歡娛未盡分散去使我惆悵驚心神丈夫不作兒女別臨岐涕淚沾衣巾

贈別晉三處士

前人有人家住淸河源渡河問我遊梁園手持道經注已畢心知內篇口不言盧門十年見秋艸此心惆悵誰能道知己從來不易知慕君爲人與君好別時九月桑葉�出門千里無行車愛君且欲君先達今上求賢早上書

別韋五

前人徒然酌杯酒不覺散人愁相識仍遠別欲歸翻旅遊夏云滿郊甸明月照河洲莫恨徵途遠東看漳水流

別李景參

前人離心忽悵然策馬對秋天孟諸薄暮涼風起歸客相逢度睢水昨時攜手已十年今日分途各千里歲物蕭條滿路岐此行浩蕩令人悲家貧羨爾有微祿欲往從之何所之

送田少府貶蒼梧

前人沈吟對遷客惆悵西南天昔爲一官未得意今向萬里令人憐念玆鬥酒成暌間停舟嘆君日將晏遠樹應連北地春行人卻羨南歸雁丈夫窮達未可知看君不合長數奇江山到處堪乘興楊柳靑靑那足悲

送別

前人昨夜離心正郁陶三更白露西風髙螢飛木落何淅瀝此時夢見西歸客曙鐘寥亮三四聲東鄰嘶馬使人驚攬衣出戶一相送惟見歸云縱復橫

途中寄徐錄事

前人落日風雨至秋天鴻雁初離憂不堪比旅館復何如君又幾時去我知音信�空多篋中贈長見右軍書

東平別前衛縣李采少府

前人黃鳥翩翩楊柳垂春風送客使人悲怨別自驚千里外論交卻憶十年時雲開汶水孤帆遠路繞梁山匹馬遲此地從來可乘興畱君不住益淒其

夜別韋司士

前人髙館張燈酒復淸夜鐘殘月雁歸聲只言啼鳥堪求侶無那春風欲送行黃河曲裏沙爲岸白馬津邊柳向城莫怨他鄕暫離別知君到處有逢迎

別董大

前人千里黃雲白日曛北風吹雁雪紛紛莫愁前路無知己天下何人不識君

別唐十五誡因寄禮部賈侍郎

杜甫九載一相逢百年能幾何復爲萬里別送子山之阿白鶴久同林潛魚本同河未知棲集期衰老彊髙歌歌罷兩淒惻六龍勿蹉跎相視發皓白況難駐羲和胡星墜燕地漢將仍橫戈蕭條四海內人少豺虎多少人愼莫投多虎信所過餞有易子食獸猶畏虞羅子負經濟才天門郁嵯峨飄飄適東周來往若崩波南宮吾故人白馬金盤陀雄筆映千古見賢心靡他念子善師事歲寒守舊柯爲吾謝賈公病肺臥江沱

送率府程錄事還鄕自注雲程攜酒饌相就取別前人鄙夫行衰謝抱病昏妄集常時往還人記一不識十程侯晚相遇與語才傑立燻然耳目開頗覺聰明入千載得鮑叔末契有所及意鍾老柏靑義動修蛇蟄若人可數見慰我垂白泣告別無淹晷百憂復相襲內愧突不黔庶羞以賙給素絲挈長魚碧酒隨玉粒途窮見交態世梗悲路澀東風吹春冰泱莽后土濕念君惜羽翮旣飽更思戢莫作翻云鶻聞呼向禽急

陪章畱後惠義寺餞嘉州崔都督赴州

前人中軍待上客令肅事有恆前驅入寶地祖帳飄金繩南陌旣畱歡玆山亦深登淸聞樹杪磬遠謁云端僧回策匪新岸所攀仍舊藤耳激洞門�目存寒谷冰出塵閟軌躅畢景遺炎蒸永願坐長夏將衰棲大乘羇旅惜宴會艱難懷友朋勞生共幾何離恨兼相仍

閬州東樓筵奉送十一舅往靑城縣得昏字

前人層城有髙樓制古丹存迢迢百餘尺豁達開四門𨿽有車馬客而無人世喧遊目俯大江列筵慰別魂是時秋冬交節往顏色昏天寒鳥獸伏霜露在艸根今我送舅氏萬感集淸樽豈伊山川間回首盜賊繁髙賢意不暇王命人崩奔臨風欲慟哭聲出已復吞

送殿中楊監赴蜀見相公

前人去水絕還波泄云無定姿人生在世間聚散亦無時離別重相逢偶然豈足期送子淸秋暮風物長年悲豪俊貴勛業邦家頻出師相公鎭梁益軍事無孑遺解榻再見今用才復擇誰況子已髙位爲郡得固辭難拒供給費愼哀漁奪私干戈未甚息紀綱正所持泛舟巨石橫登陸艸露滋山門日易久當念居者思

酬孟云卿

前人樂極傷頭白更深愛燭紅相逢𨿽衮衮告別莫匆匆但恐天河落寧辭酒盞空明朝牽世務揮淚各西東

送裴五赴東川

前人故人亦流落髙義動乾坤何日通燕塞相看老蜀門東行應暫別北望苦銷魂凜凜悲秋意非君誰與論

奉濟驛重送嚴公四韻

前人遠送從此別靑山空復情幾時杯重把昨夜月同行列郡謳歌惜三朝出入榮江村獨歸處寂寞養殘生

送段功曹歸廣州

前人南海春天外功曹幾月程峽云籠樹小湖日蕩船明交趾丹砂重韶州白葛輕幸君因估客時寄錦官城

郪城西原送李判官兄武判官弟赴成都府

前人馮髙送所親久坐惜芳辰遠水非無浪他山自有春野花隨處發官柳著行新天際傷愁別離筵何太頻

泛江送魏十八倉曹還京因寄岑中允參範郎

中季明

前人遲日深江水輕舟送別筵帝鄕愁緒外春色淚痕邊見酒須相憶將詩莫浪傳若逢岑與範爲報各衰年

泛江送客

前人二月頻送客東津江欲平煙花山際重舟楫浪前輕淚逐勸杯落愁連吹笛生離筵不隔日那得易爲情

送何侍禦歸朝自注李梓州泛舟筵上作前人舟�諸侯餞車輿使者歸山花相映發水鳥自孤飛春日垂霜鬢天隅把繡衣故人從此去寥落寸心違

江亭送眉州辛別駕升之得蕪字前人柳影含云幕江波近酒壺異方驚會面終宴惜徵途沙暖低風蝶天晴喜浴鳧別離傷老大意緒日荒蕪

涪江泛舟送韋班歸京得山字

前人追餞同舟日傷春一水間飄零爲客久衰老羨君還花雜重重樹雲輕處處山天涯故人少更憶鬢毛斑

送元二適江左

前人亂後今相見秋深復遠行風塵爲客日江海送君情晉室丹陽尹公孫白帝城經過自愛惜取次莫論兵

送李卿

前人王子思歸日長安已亂兵沾衣問行在走馬向承明暮景巴蜀僻春風江漢淸晉山𨿽自棄魏闕尙含情

送韋郎司直歸成都

前人竄身來蜀地同病得韋郎天下兵戈滿江邊歲月長別筵花欲暮春日鬢俱蒼爲問南溪竹抽梢合過墻

別常徵君

前人兒扶猶杖策臥病一秋彊白髮少新洗寒衣寬總長故人憂見及此別淚相忘各逐萍流轉來書細作行

送李功曹之荊州充鄭侍禦判官重贈

前人曾聞宋玉宅每欲到荊州此地生涯晚遙通水國秋孤城一柱觀落日九江流使者𨿽光彩靑楓還自愁

送王十六判官

前人客下荊南盡君今復入舟買薪猶白帝鳴櫓少沙頭衡霍生春早瀟湘共海浮荒林庾信宅爲仗主人畱

送田四弟將軍將夔州柏中丞命起居江陵節

度陽城郡王衛公幕

前人離筵罷多酒起地發寒塘回首中丞座馳箋異姓王燕辭楓樹日雁度麥城霜空醉山翁酒遙憐似葛彊

贈韋贊善別

前人扶病送君發自憐猶不歸祇應盡客淚復作掩荊扉江漢故人少音書從此稀往還二十載歲晚寸心違

巫山縣汾州唐使君十八弟宴別兼諸公攜酒

樂相送率題小詩畱於屋壁

前人臥病巴東久今年彊作歸故人猶遠謫玆日倍多違接宴身兼杖聽歌淚滿衣諸公不相棄擁別借光輝

夏日楊長寧宅送崔侍禦常正字入京探韻得

深字

前人醉酒揚雄宅升堂子賤琴不堪垂老鬢還對欲分襟天地西江遠星辰北斗深烏臺俯麟閣長夏白頭吟

公安送李二十九弟晉肅入蜀餘下沔鄂

前人正解柴桑纜仍看蜀道行檣烏相背發塞雁一行鳴南紀連銅柱西江接錦城憑將百錢卜飄泊問君平

潭州送韋員外牧韶州

前人炎海韶州牧風流漢署郎分符先令望同捨有輝光白首多年疾秋天昨夜涼洞庭無過雁書疏莫相忘

奉送崔都水翁下峽

前人無數涪江筏鳴橈總發時別離終不久宗族忍相遺白狗黃牛峽朝雲暮雨祠所過頻問訊到日自題詩

送王侍禦往東川放生池祖席

前人東川詩友合此贈怯輕爲況復傳宗近空然惜別離梅花交近野艸色向平池儻憶江邊臥歸期願早知

惠義寺送王少尹赴成都分得峯字

前人苒苒谷中寺娟娟林表峯闌干上處遠結構坐來重騎馬行春徑衣冠起晚鐘雲門靑寂寂此別惜相從

別崔潩因寄薛據孟云卿

前人志士惜妄動知深難固辭如何久磨礪但取不燐淄夙夜聽憂主飛騰急濟時荊州遇薛孟爲報欲論詩

贈別何邕

前人生死論交地何由見一人悲君隨燕雀薄宦走風塵綿谷元通漢沱江不到秦五陵花滿眼傳語故鄕春

贈別鄭煉赴襄陽

前人戎馬交馳際柴門老病身把君詩過目念此別驚神地闊峨眉晚天髙峴首春爲於耆舊內試�姓龐人

魏十四侍禦就敝廬相別

前人有客騎驄馬江邊問艸堂遠尋畱藥價惜別到文場入幕旌旗動歸軒錦繡香時應念衰疾書迹及滄浪

畱別賈嚴二閣老兩院補闕得聞字

前人田園須暫住戎馬惜離羣去遠畱詩別愁多任酒醺一秋常苦雨今日始無雲山路晴吹角那堪處處聞

暮秋將歸秦畱別湖南幕府親友前人水闊蒼梧野天髙白帝秋途窮那免哭身老不禁愁大府才能會諸公徳業優北歸衝雨雪誰憫敝貂裘

奉寄別馬巴州自注云時甫除京兆功曹在東川前人勛業終歸馬伏波功曹非復漢蕭何扁舟系纜沙邊久南國浮雲水上多獨把魚竿終遠去難隨鳥翼一相過知君未愛春湖色興在驪駒白玉珂

送鄭十八虔貶臺州司戶傷其臨老陷賊之故

闕爲面別情見乎詩

前人鄭公樗散鬢如絲酒後常稱老畫師萬里傷心嚴譴日百年垂死中興時蒼皇已就長途往邂逅無端出餞遲便與先生應永訣九重泉路盡交期

送路六侍禦入朝

前人童情親四十年中間消息兩茫然更爲後會知何地忽漫相逢是別筵不分桃花紅勝錦生憎柳絮白於綿劍南春色還無賴觸忤愁人到酒邊

又送辛員外

前人雙峯寂寂對春臺萬竹靑靑照客杯細艸畱連侵坐軟殘花悵望近人開同舟昨日何由得並馬今朝未擬回直到綿州始分手江頭樹裏共誰來

章梓州橘亭餞成都竇少尹

前人秋日野亭千橘香玉杯錦席髙云涼主人送客何所作行酒賦詩殊未央衰老應爲難離別賢聲此去有輝光預傳藉藉新京兆靑史無勞數趙張

送王十五判官扶侍還黔中得開字

前人大家東徵逐子回風生洲渚錦帆開靑靑竹�迎船出白白江魚入饌來離別不堪無限意艱危須仗濟時材黔陽信使應稀少莫怪頻頻勸酒杯

公安送韋二少府匡贊

前人逍遙公後世多賢送爾維舟惜別筵念我能書數字至將詩不必萬人傳時危兵甲黃塵裏日短江湖白髮前古往今來皆涕淚斷腸分手各風煙

長沙送李十一銜

前人與子避地西康州洞庭相逢十二秋遠愧尙方曾賜履竟非吾土倦登樓久存膠漆應難並一辱泥塗遂晚收李杜齊名眞竊朔云寒菊倍離憂

恨別

前人洛城一別四千里胡騎長驅五六年艸木變衰行劍外兵戈阻絕老江邊思家步月淸宵立憶弟看云白日眠聞道河陽近乘勝司徒急爲破幽燕

王閬州筵奉酬十一舅惜別之作前人萬壑樹聲滿千崖秋气髙浮舟出城郭別酒寄江濤良會不復久此生何太勞窮愁但有骨羣盜尙如毛吾舅惜分手使君寒贈袍沙頭慕黃鵠失侶亦哀號

秋日荊南送石首薛明府辭滿告別奉寄薛尙

書頌徳敍懷斐然之作三十韻

前人南徵爲客久西候別君初歲滿歸鳧舄秋來把雁書荊門畱美化姜被就離居聞道和親入垂名報國余連枝不日並八座幾時除往者胡星孛恭惟漢网�風塵相澒洞天地一丘墟殿瓦鴛鴦坼宮簾翡翠虛鉤陳摧僥道槍櫐失儲胥文物陪巡狩親賢病拮據公時呵貐首唱卻鯨魚勢愜宗蕭相材非一範睢屍塡太行道血走浚儀渠滏口師仍會函關憤已攄紫微臨大角皇極正乘輿賞從頒峨冕殊恩再直廬豈惟髙衛霍曾是接應徐降集翻翔鳳追攀絕眾狙侍臣雙宋玉戰策兩穰苴鑑澈勞懸鏡荒蕪已荷鋤向來披述作重此憶吹噓白髮甘雕喪靑雲亦捲舒經綸功不朽跋涉體何如應訝耽湖橘常餐占野蔬十年嬰藥餌萬里狎樵漁揚子淹投閣鄒生惜曳裾但驚飛熠耀不記攺蟾蜍煙雨封巫峽江淮略孟諸湯池𨿽險固遼海尙塡淤努力輸肝膽休煩獨起予

湖中送敬十使君適廣陵

前人相見各頭白其如離別何幾年一會面今日復悲歌少壯樂難得歲寒心匪他气纏霜匣滿冰置玉壺多遭亂實漂泊濟時曾琢磨形容吾較老膽力爾誰過秋晚嶽增翠風髙湖湧波騫騰訪知己淮海莫蹉跎

重送劉十弟判官

前人分源豕韋派別浦雁賓秋年事推兄忝人才覺弟優經過辧丰劍意气逐吳鉤垂翅徒衰老先鞭不滯畱本枝淩歲晚髙義豁窮愁他日臨江待長沙舊驛樓

送盧十四弟侍禦護韋尙書靈櫬歸上都二十

韻

前人素幕渡江遠朱幡登陸微悲鳴駟馬顧失涕萬人揮參佐哭辭畢門闌誰送歸從公伏事久之子俊才稀長路更執紼此心猶倒衣感恩義不小懷舊禮無違墓待龍驤詔臺迎獬豸威深衷見士則雅論在兵機戎狄乘妖气塵沙落禁闈往年朝謁斷他日掃除非但促銅壺箭休添玉帳旗動詢黃閣老肯慮白登圍萬姓瘡痍合羣凶嗜欲肥刺規多諫諍端拱自光輝儉約前王體風流後代希對�期特達衰朽再芳菲空裏愁書字山中疾采薇撥杯要忽罷抱被宿何依眼冷看徵蓋兒扶立釣磯淸霜洞庭葉故就別時飛

冬晚送長孫漸舍人歸州

前人參卿休坐幄蕩子不還鄕南客瀟湘外西戎鄠杜傍衰年傾蓋晚費日系舟長會面思來札銷魂逐去檣云晴鷗更舞風逆雁無行匣裏雌雄劍吹毛任選將

暮冬送蘇四郎徯兵曹適桂州

前人飄飄蘇季子六印佩何遲早作諸侯客兼工古體詩爾賢埋照久余病長年悲盧綰須徵日樓蘭要斬時歲陽初盛動王化久燐緇爲入蒼梧廟看云哭九嶷

贈李八祕書別三十韻

前人往時中補右扈蹕上元初反气淩行在妖星下直廬六龍瞻魏闕萬騎略姚壚元朔回天步神都憶帝車一戎才汗馬百姓免爲魚通籍蟠螭印差肩列鳳輿事殊迎代邸喜異賞朱虛寇盜方歸順乾坤欲晏如不才同補衮奉詔許牽裾鵷鷺叨云閣麒麟滯玉除文園多病後中散舊交�飄泊哀相見平生意有餘風煙巫峽遠臺榭楚宮虛觸目非論故新文尙起予淸秋雕碧柳別浦落紅蕖消息多旗幟經過嘆裏閭戰連唇齒國軍急羽毛書幕府籌頻問山家藥正鋤臺星入朝謁使節有吹噓西蜀災長弭南翁憤始攄對�坑士卒幹沒費倉儲勢藉兵須用功無禮忽諸禦鞍金騕裊宮硯玉蟾蜍拜舞銀鉤落恩波錦帕舒此行非不濟良友昔相於去棹依顏色沿流想疾徐沈綿疲井臼倚薄似樵漁乞米煩佳客鈔詩聽小胥杜陵斜晚照潏水帶寒淤莫話淸溪發蕭蕭白映梳

與嚴二郎奉禮別

前人別君誰暖眼將老病纏身出涕同斜日臨風看去塵商歌還入夜巴俗自爲鄰尙愧微軀在遙聞盛禮新山東羣盜散闕下受降頻諸將歸應盡題書報旅人餞別部藝文五詩

送夏侯參軍赴廣州

唐賈至聞道衡陽外由來雁不飛送君從此去書信定應稀雲海南溟遠煙波北渚微勉哉孫楚吏彩服正光輝

送李侍郎赴常州

前人雪晴雲散北風寒楚水吳山道路難今日送君須盡醉明朝相憶路漫漫

南州有贈

前人極浦三春艸髙樓萬里心楚山晴靄碧湘水暮流深忽與朝中舊同爲澤畔吟停杯試北望還欲淚沾襟

送陸協律赴端州

前人越井人南去湘川水北流江邊數杯酒海內一孤舟嶺嶠同仙客京華卽舊遊春心將別恨萬里共悠悠

酬王維春夜竹亭贈別

錢起山月隨客來主人興不淺今宵竹林下誰覺花源遠惆悵曙鶯啼孤云還絕巘

送李協律還東京

前人芳艸忽無色王孫復入關長河侵驛道匹馬傍雲山愁見離居夕螢飛秋月閒

秋夜寄袁中丞王員外

前人一夕盈千念方知別者勞衰榮難會面魂夢暫同袍片月臨�早晴河度雁髙應憐蔣生徑秋露滿蓬蒿

送時暹避難適荊南

前人三嘆把離袂七哀深我情雲天愁遠別豺虎擁前程駐馬戀手隔河聞哭聲相思昏若夢淚眼幾時明

送楊著作歸東海

前人楊柳出關色東行千里期酒酣暫輕別路遠始相思

送歐陽子還江華郡

前人江華勝事接湘濱千里湖山入興新才子思歸催去棹汀花且爲駐殘春

送崔山人歸山

前人東山殘雨掛斜暉野客巢由指翠微別酒稍酣乘興去知君不羨白雲歸

秋夜送趙洌歸襄陽

前人鬥酒忘言良夜深紅萱露滴鵲驚林欲知別後思今夕漢水東流是寸心

晚過橫灞寄張藍田

前人亂水東流落照時黃花滿徑客行遲林端忽見南山色馬上還吟陶令詩

奉寄皇甫補闕

張繼京口情人別久揚州估客來�潮至潯陽回去相思何處通書

贈別王侍禦赴上都

韓翃翩翩馬上郎執簡佩銀章西向洛陽歸鄠杜回頭結念蓮花府朝辭芳艸萬歲街暮宿春山一泉塢靑靑柳色傍行衣乳燕流鶯相間飛遠過三峯臨八水幽尋佳賞偏如此殘花片片細柳風落日�鐘小槐雨相思掩泣復何如公子門前人漸�幸有心期當小暑葛衣紗帽望回車送李明府赴滑州

前人渭城寒食罷送客歸遠道烏帽背斜暉靑驪踏春艸酒醒孤燭夜衣冷千山早去事沈尙書應憐詞賦好

送客遊江南

前人桂水隨去遠賞心知有餘衣香楚山橘手膾湘波魚芳芷不共把浮雲悵離居遙想汨羅上弔屈秋風初

送元詵還江東

前人過江秋色在詩興與歸心客路隨楓岸人家掃橘林潮聲當晝起山翠近南深幾日華陽洞寒花引獨尋

送壽州陳錄事

前人壽陽南渡口斂笏見諸侯片雨楚雲暮千家淮水秋開簾對芳艸送客上春洲請問山中桂王孫幾度遊

送崔遇歸淄靑幕府

前人平陵車馬客海上見旌旗舊驛千山下殘花一路時春衣過水冷暮雨出關遲莫道靑州客迢迢在夢思

送故人歸魯

前人魯客多歸興居人悵別情雨餘衫袖冷風急馬蹄輕秋艸靈光殿寒云曲阜城知君拜親後少婦下機迎

李中丞宅夜宴送丘侍禦赴江東便往辰州

前人積雪臨�夜重裘對酒時中丞違沈約才子送丘遲一路三江上孤舟萬里期辰州佳興在他日寄新詩

送李侍禦歸宣州使幕

前人春艸東江冷翩翩北路歸官齊魏公子身逐謝元暉山色隨行騎鶯聲傍客衣主人池上酌攜手暮花飛

送田倉曹汴州覲省

前人拜慶承天寵朝來辭漢宮玉杯分湛露金勒借追風古驛秋山下平蕪暮雨中翩翩魏公子人看度關東

送李侍禦起徐州行營

前人少年兼柱史東至舊徐州遠屬平津閣前驅博望侯向營淮月滿吹角楚天秋客夢依依處寒山對白樓

送王光輔歸靑州兼寄儲侍禦

前人幾回奏事建章宮聖主偏知漢將功身著紫衣趨闕下口銜丹詔出關東蟬聲驛路秋山裏艸色河橋落照中遠憶故人滄海別當年好躍五花驄

送故人赴江陵尋庾牧

前人主人持節拜荊州走馬應從一路遊斑竹岡連山雨暗枇杷門向楚天秋佳期笑把齋中酒遠意閒登城上樓文體此時看又別吾知小庾甚風流

送客歸江州

前人東歸復得采眞遊江水迎君日夜流客捨不離靑雀舫人家多住白鷗洲風吹山帶遙知雨露濕荷裳已報秋聞道泉明居止近籃輿相訪會淹畱

送人歸南陽

前人都門霽後不飛塵艸色淒淒滿路春雙兔坡東千室吏三鴉水上一歸人愁眠客捨衣香滿走渡河橋馬汗新少婦比來多遠望應知蟢子上羅巾

送陳明府赴淮南

前人年華近過淸明落日微風送行黃鳥�蠻芳樹紫驑躞蹀東城花間一杯促膝煙外千里含情應渡淮南信宿諸侯擁�相迎

送客知鄂州

前人江口千家帶楚云江花亂點雪紛紛春風落日誰相見靑翰舟中有鄂君

送錢大

郎士元暮蟬不可聽落葉豈堪聞共是悲秋客那知此路分荒城背流水遠雁入寒云陶令東籬菊餘花可贈君

送韋湛判官

前人髙閣淸江上重陽古戍閒聊因送歸客更此望鄕關惜別心能醉經秋鬢自斑臨流興不盡惆悵水雲間

送彭偃房由赴朝因寄錢大郎中李十七舍人

前人衰病已經年西峯望楚天風光欺鬢髮秋色換山川寂寞浮雲外支離漢水邊平生故人遠君去話潸然

送李遂之越

前人未習風波事初爲東越遊露沾湖艸晚月照海山秋梅市門何處蘭亭水尙流西興待潮信落日滿孤舟

送錢拾遺歸兼寄劉校書

前人墟落歲陰暮桑楡煙景昏蟬聲靜空館雨色隔秋原歸客不可望悠然林外村終當報蕓閣攜手醉柴門

送曲司直

前人曙雪蒼蒼兼曙云朔風燕雁不堪聞貧交此別無他贈惟有靑山遠送君

送別

前人穆陵關上秋雲起安陸城邊遠行子薄暮寒蟬三兩聲回望故鄕千萬里

送別

王之渙楊柳東風樹靑靑夾禦河近來攀折苦應爲別離多

京口遇舊識兼送往隴州

姚系蟬鳴一何急日暮秋風樹卽此不勝愁隴陰人更去相逢與相失共是亡羊路

九日送人

劉�虛海上正搖落客中還別離同舟去未已遠送新相知流水意何極滿尊徒爾爲從來菊花節早已醉東籬

送韓平兼寄郭微

前人上客夜相過小童能沽酒卽爲臨水處正值雁歸後前路望鄕山近家見門柳到時春未暮風景自應有餘憶東州人經年別來久殷勤爲傳語日夕念手兼問前寄書中間復達否

古離別

趙微明離別無遠近事歡情亦悲不聞車輪聲後會知何時去日忘寄書來日乖前期縱知明當返一息千萬思

其二爲別未幾日一日如三秋猶疑望可見日日上髙樓惟見分手處白蘋滿芳洲寸心寧死別不忍生離憂

日晚歌

顧況日窅窅兮下山望佳人兮不還花落兮屋上艸生兮階間日日兮春風芳菲兮欲歇老不可兮更少君胡爲兮輕別

邠州畱別

耿湋終歲山川路生涯總若何艱難爲客慣貧賤受恩多暮角飄長韻寒流起夕波懸愁茂陵宅春色又相過

湖南雪中畱別

戎昱艸艸還艸艸湖南別離早何處愁殺人歸鞍雪中道出門迷轍迹雲水白浩浩明日武陵西相思鬢堪老

同辛兗州巢父盧副端嶽相思獻酬之作因抒

歸懷兼呈辛魏二院長楊長寧

前人暮角發髙城情人坐中起臨觴不及醉分散秋風裏𨿽有明月期離心若千里前歡反惆悵後會還如此焉得夜淹畱一回終宴喜羇遊復牽役館至重湖水早晚泛歸舟吾從數君子

別離作

前人手把杏花枝未曾經別離黃昏掩門後寂寞心自知

徵人歸鄕

前人三月江城柳絮飛五年畱客送人歸故將別淚和鄕淚今日闌干濕汝衣

夏夜宿表兄宅話舊

竇叔向夜合花開香滿庭夜深微雨醉初醒遠書珍重何曾達舊事淒涼不可聽去日兒童皆老大昔年親友半雕零明朝又是孤舟別愁見河橋酒幔靑

江鄕故人偶集客捨

戴叔倫天秋月又滿城闕夜千重還作江南會翻疑夢裏逢風枝驚暗鵲露艸覆寒蛩羇旅長堪醉相畱畏曉鐘

逢友生言懷

前人安親非避地羇旅十餘年道長時流許家貧故舊憐相逢今歲暮遠別一方偏去住俱難說江湖正渺然

潭州使院書情奇江夏賀蘭副端前人雲雨一蕭散悠悠關復河俱從泛舟役近隔洞庭波春水去不盡秋風今又過無因得相見卻恨寄書多

潘處士宅會別

前人相邀寒景晚惜別故山空鄰里�林在池塘野水通十年多難後一醉幾人同復此悲行子蕭蕭逐轉蓬

別董校書

前人擾擾倦行役相逢陳蔡間如何百年內不見一人閒對酒惜余景問程愁亂山秋風萬里道又出穆陵關

長沙北亭送梁副端歸京

前人奏書歸闕下祖帳出湘東滿座他鄕別何年此會同藉芳憐岸艸聞笛怨江風且莫乘流去心期在醉中

早行寄朱山人放

前人山曉旅人去天髙秋气悲明河川上沒芳艸露中衰此別又萬里少年能幾時心知剡溪路聊且寄前期

送友人東歸

前人萬里楊柳色出關送故人輕煙拂流水落日照行塵積夢江湖遠憶家兄弟貧徘徊灞亭上不語自傷春

畱別宋處士

前人畱歡方繼燭此會豈他人鄕裏遊從舊兒童內外親夜深愁不醉老去別何頻莫折園中柳相看惜暮春

容州回一首送陸二

前人西南積水遠老病喜生歸此地故人別空餘淚滿衣

夏夜江樓會別

前人不作十日別煩君此相畱雨餘江上月好醉竹間樓

別張員外

前人木葉紛紛湘水濱此中何事往頻頻臨風自笑歸時晚更逐浮雲送故人

送呂少府

前人共醉流芳獨歸去故園髙士日相親深山古路無楊柳折取桐花寄遠人

廣陵送趙主簿自蜀歸

前人將歸汾水上遠省錦城來已泛西江盡仍隨北雁回暮云徵馬速曉月故關開漸向庭闈近畱君醉一杯

送李端

盧綸故關衰艸徧離別正堪悲路出寒云外人歸暮雪時少孤爲客早多難識君遲掩泣空相向風塵何所期

別李紛

前人頭白乘驢懸布囊一回言別淚千行兒孫滿眼無歸處惟到樽前是故鄕

與從弟同下第出關言別二首

前人雜花飛盡柳陰陰官路逶迆綠艸深對酒已成千里別望山空寄兩鄕心出關愁暮一沾裳滿野蓬生古戰場孤村樹色昏殘雨遠寺鐘聲帶夕陽

赴虢州畱別故人

前人世故相逢各未閒百年多在別離間昨夜秋風今夜雨不知何處入空山

虢州逢侯釗同尋羅南觀因贈別時綸停務

前人相見翻惆悵應憐責廢官過深慚祿在識淺賴刑寬獨失耕桑業同思弟侄歡衰貧羞客過卑束會君難放鶴登云壁澆花繞石壇興還江海上迹在是非端林密風聲結山髙雨勢寒悠然此中別賓僕亦闌干

送吉中孚歸楚州舊山

前人靑袍蕓閣郎談笑挹侯王舊籙藏雲�新詩滿帝鄕名髙閒不得到處人爭識誰知冰雪顏已雜風塵色此去復如何東�岐路多藉茆臨紫陌回首憶滄波年來倦蕭索但說淮南樂並�湖中游連檣月下泊沿澑入閶門千燈夜市喧喜逢鄰捨伴遙語問鄕園下淮風自急樹杪分郊邑送客隨岸行離人出舟立漁村繞水田淡浦隔晴煙欲就林中醉先期石上眠林昏天未曙且向云邊去暗入無路山心知有花處登髙日轉明下望見春城洞裏艸空長冢邊人自耕寥寥行異境過盡千峯影露色凝古壇泉聲落寒井仙成不可期多別自堪悲爲問桃源客何人見亂時

送顧祕書歸嶽州

前人黃葉落不盡蒼苔隨雨生當軒置尊酒送客歸江城竹裏聞機杼舟中見弟兄嶽陽賢太守應爲攺鄕名

送萬臣

前人把酒畱君聽琴誰堪歲暮離心霜葉無風自落秋雲不雨空陰人愁荒村路細馬怯寒溪水深望盡靑山獨立更知何處相尋

古別離

李益雙劍欲別風淒然雌沈水底雄上天江回漢轉兩不見雲交雨合在何年古來萬事皆由命何用臨岐苦涕漣

送賈校書東歸寄振上人

前人北風吹雁數聲悲況指前林是別時秋艸不堪頻送遠白雲何處更相期山隨匹馬行看暮路入寒城獨去遲爲向東州故人道江淹已擬惠休詩

揚州送客

前人南行直入鷓鴣羣萬歲橋邊一送君聞道望鄕聽不得梅花暗落嶺頭云

古別離

李端水國葉黃時洞庭霜落夜行舟問商賈宿在楓林下此地送君還茫茫似夢間後期知幾日前路轉多山巫峽通湘浦迢迢隔雲雨天晴見海檣日落聞津鼓人老自多愁水深難急流淸宵歌一曲白首對汀洲

畱別柳中庸

前人惆悵流水時蕭條背城路離人出古亭嘶馬入寒樹江海正風波相逢在何處

野亭三韻送錢員外

前人野菊開欲稀寒泉流漸淺幽人步林後嘆此年華晚倚杖送行雲尋思故山遠

送濮陽錄事赴忠州

前人成名不遂雙旌遠空印還爲一郡雄赤葉黃花隨野岸靑山白水映江楓巴人夜語孤舟裏越鳥春啼萬壑中聞說古書多未校肯令才子久西東

江上送客

前人故人南去渡江陰秋雨瀟瀟夢澤深江上見人應下淚由來遠客易傷心

送劉侍郎

前人幾人同入謝宣城未及酬恩隔死生惟有夜猿知客恨嶧陽溪路第三聲

別盧綸

暢當故交君獨在又欲與君離我有新愁淚非關秋气悲

贈李端

司空曙共憶南浮日登髙望若何楚田湖艸遠江寺海橊多載酒尋山宿思人帶雪過東西幾回別此會各蹉跎

云陽館與韓紳宿別

前人故人江海別幾度隔山川乍見翻疑夢相悲各問年孤燈寒照雨深竹暗浮煙更有明朝恨離杯惜共傳

賊平後送人北歸

前人世亂同南去時淸獨北還他鄕生白髮舊國見靑山曉月過殘壘繁星宿故關寒禽與衰艸處處伴愁顏

送王潤

前人相送臨寒水蒼茫望故關江蕪連夢澤楚雪入商山話我他年舊看君此日還因將自悲淚一灑別離顏

送史澤之長沙

前人謝朓懷西府單車觸火雲野蕉依戍客廟竹映湘君夢渚巴山斷長沙楚路分一杯從別後風月不相聞

別盧秦卿

前人知有前期在難分此夜中無將故人酒不及石尢風

峽口送友

前人峽口花飛欲盡春天涯去住淚沾巾來時萬里同爲客今日翻成送故人

發渝州卻寄韋判官

前人紅燭津亭夜見君繁弦急管兩紛紛平明分手空江遠惟有猿聲滿水雲

送薛良友往越州謁從叔

崔峒辭家日已久與子分仍深易得思鄕淚難爲送別心孤云隨浦口幾日到山陰遙想蘭亭下淸風滿竹林

潤州送師弟自江夏往臺州

前人遠客乘流去孤帆向夜開春風江上使前日漢陽來別路猶千里離心重一杯剡溪木未落羨爾過天臺

合溪送王永歸東郭

劉商君去春山誰共遊鳥啼花落水空流如今送別臨溪水他日相思來水頭

滑州送人先歸

前人河水冰消雁北飛寒衣未足又春衣自憐漂蕩經年客送別千回獨未歸

送王倫

劉復春江日未曛楚客酣送君翩翩孤黃鶴萬里滄洲云四方各有志豈得常顧羣山連巴湘遠水與荊吳分淸光日修阻尺素安可論相思寄夢寐瑤艸空氛氳

剡溪行卻寄新別者

朱放潺湲寒溪上自此成離別回首望歸人移舟逢暮雪頻行識艸樹漸老傷年發惟有白雲心爲向東山月

早發龍且館舟中寄東海李司曹鄭司戶

前人沙禽相呼曙色分漁浦鳴榔十里聞正當秋風度楚水面值遠道傷離羣津頭卻望後湖岸別處已隔東山云停艫目送北歸翼惜無瑤華持寄君

送溫臺

前人渺渺天涯君去時浮雲流水自相隨人生一世長如此何必今朝是別離

送劉秀才南歸

陳存鳥啼楊柳垂此別千萬里古路入商山春風生灞水停車落日在罷酒離人起蓬戶寄龍沙送歸情詎已

送唐君次

武元衡都門去馬嘶灞水春流淺靑槐驛路直白日離亭晚望望煙景微艸色行人遠

送盧起居

前人相如擁傳有光輝何事闌干淚濕衣舊府東山余妓在重將歌舞送君歸

送張司錄赴京

前人江南煙雨塞鴻飛西府文章謝掾歸相送汀洲蘭杜晚菱歌一曲淚沾衣

送張諫議

前人漢庭從事五人來白首疆場獨未回今日送君魂斷處寒江寥落數枝梅

鄂渚送人

前人雲帆渺渺巴陵渡煙樹蒼蒼故郢城江上梅花無數發送君南浦不勝情

歲暮送舍人使京

前人邊城歲盡望鄕關身逐戎旌未得還欲別臨岐無限淚故園花發寄君攀

嶺上逢久別者又別

權徳輿十年曾一別徵�此相逢馬首向何處夕陽千萬峯

落葉送陳羽

韓愈落葉不更息斷蓬無復歸飄颻終自異邂逅暫相依悄悄深夜語悠悠寒月輝誰云少年別流淚各沾衣

送李正字擬歸湖南

前人長沙入深楚洞庭值秋晚人隨鴻雁少江共蒹葭遠歷歷余所經悠悠子當返孤遊懷耿介旅宿夢婉娩風土稍殊音魚蝦日異飯親交俱在此誰與同息偃

祖席

前人淮南悲木落而我亦傷秋況與故人別那堪羇宦愁榮華今異路風雨苦同憂莫以宜春遠江山多勝遊

送李員外院長分司東都

前人去年秋露下羇旅逐東徵今歲春光動驅馳別上京飲中相顧色送後獨歸情兩地無千里因風數寄聲

發華州畱別張侍禦

劉禹錫東簡下延閣買符驅短轅同人惜分袂結念醉芳樽切切別弦急蕭蕭徵馬煩臨岐無限意相見卻忘言

松江送處州奚使君

前人吳越古今路滄波朝夕流從來離別地能使管弦愁江艸帶煙暮海雲含雨秋知君五陵客不樂石門遊

洛陽春末送杜錄事

前人樽前花下長相見明日忽爲千里人君過午橋回首望洛陽猶有殘春

出門行二首

孟郊長河悠悠去無極百齡同此可嘆息秋風白露沾人衣壯心雕落舊顏色少年出門將訴誰川無梁兮路無岐一聞陌上苦寒奏使我佇立驚且悲君今得意厭粱肉豈復念我貧賤時海風蕭蕭天雨霜窮愁獨坐夜何長驅車舊憶太行險始知遊子悲故鄕美人相思隔天闕長望云端不可越手持瑯玕欲有贈愛而不見心斷絕南山峨峨白石斕碧海之波浩漫漫參辰出沒不相待我欲橫天無羽翰

歸信吟

前人淚墨灑爲書將寄萬里親書去魂亦去兀然空一身

河上思歸

前人獨訪千里信迥臨千里河家在吳楚鄕淚寄東南波

送柳渟

前人靑山臨黃河下有長安道世上名利人相逢不知老

送遠吟

前人河水昏復晨河邊相送頻離杯有淚飲別柳無枝春一笑忽然斂萬愁俄已新東波與西日不惜遠行人

古怨別

前人颯颯秋風生愁人怨離別含情兩相向欲語气先咽心曲千萬端悲來卻難說別後惟所思天涯共明月

古別曲

前人山川古今路縱橫無斷絕來往天地間人皆有離別行衣未束帶中腸已先結不用看鏡中自知生白髮欲陳去畱意聲向言前咽愁絕塡心胸茫茫爲君說荒郊煙莽蒼曠野風淒切處處得相隨人那不如月

怨別

前人一別一回老志士白髮早在富易爲容居貧難自好沈憂損性靈服藥亦枯槁秋風遊子衣落日行遠道君問去何之賤身難自保

獨愁

前人前日遠別離昨日生白髮欲知萬里情晚臥半�月常恐百虫鳴使我芳艸歇

畱別知己

前人共照日月影獨爲愁思人豈知鶗鳴瑤艸不得春一片兩片雲千里萬里身雲歸嵩山陽身寄江之濱棄置復何道楚情吟白蘋

感別從叔簡校書再科東歸

前人長安車馬道髙槐結浮陰下有名利人一人千萬心黃鶴多遠勢滄溟無近潯怡怡靜退姿泠泠思歸吟菱唱忽生聽蕓書回望深淸風散言笑餘花綴衣襟獨恨魚鳥別一飛將一沈

與韓愈李翺張籍別

前人朱弦奏離別華燈少光輝物色豈有異人心顧將違客程殊未已歲華忽然微秋桐故葉下寒露新雁飛遠遊起重恨送人念先歸夜集類羇鳥晨光失相依馬迹繞川水雁書還閨闈常恐親朋阻獨行知慮非

送遠曲

張籍戲馬臺南山簇簇山邊飲酒歌別曲行人醉後起登車席上回尊勸僮僕靑天漫漫覆長路遠遊無家安得住願君到處自題名他日知君從此去

各東西

前人遊人別一東復一西出門相背兩不返惟信車輪與馬蹄道路悠悠不知處山髙海闊誰辛苦遠遊不定難寄書日日空尋別時語浮雲上天雨墮地暫時會合終離異我今與子非一身安得死生不相棄

襄陽別友

前人曉夜荒城下相看秋艸時獨遊無定計不欲道來期別處去家遠愁中驅馬遲歸人度煙水遙映野棠枝

送戴從元往蘇州

前人楊柳閶門路悠悠水岸斜乘舟向山寺著屐到漁家夜月紅柑樹秋風白藕花江天詩景好回日莫令賒

別客

前人靑山歷歷水悠悠今日相逢明月秋系馬城邊楊柳樹爲君沽酒暫淹畱

代崔家送客

李賀行蓋柳煙下馬蹄曰翩翩恐隨行處盡何忍重揚鞭

分流水

元稹古時愁別淚滴作分流水日夜東西流分流幾千里通塞兩不見波瀾各自起與君相背飛去去心如此

夏陽亭臨望

前人望遠音書絕臨行意緒長殷勤眼前水千里至河陽

西還

前人悠悠洛陽夢鬱鬱灞陵樹落日正西歸逢君又東去

生別離

白居易黃河水白黃雲秋行人河邊相對愁天寒野曠何處宿棠梨葉戰風颼颼生離別生離別憂從中來無斷絕憂積心勞血气衰未年三十生白髮

南中客捨對雨送故人

長孫佐輔猿聲啾啾雁聲苦捲簾相對愁不語幾年客吳君在楚況送君歸我猶阻家書作得不忍封北風吹斷階前雨

別友人

前人愁多不忍醒時別想極還尋靜處行誰遣同衾又分手不如行路本無情

成都送費冠卿

陸暢紅椒花落桂花開萬里同遊俱未回莫厭客中頻送客思鄕猶上望鄕臺

送裴璋還蜀

雍陶家在劍門外新年音信稀自爲千里別已送幾人歸陌上日初落馬前花正飛離言殊未盡春雨滿行衣

春懷舊遊

前人吟想舊經過花時柰遠何別離長似見春夢入關多

長安送人

周賀京國多離別年年渭水濱空將未歸意說向欲行人雁度池塘月山連井邑春臨分惜手日暮一沾巾

雜詩

闕名花落長川艸色靑暮山重疊雨冥冥逢春漸覺飄蓬苦今日分飛一涕零

瓜洲送朱萬言

顧非熊渡頭風晚葉飛頻君去還吳我入秦雙淚別家猶未斷不堪仍送故鄕人

送別

杜牧溪邊楊柳色參差攀折年年贈別離一片風帆望已極三湘煙水返何時多緣去棹將愁遠猶倚危亭欲下遲莫殢酒杯閒過日碧雲深處是佳期

贈別

前人眼前迎送不曾休相續輪蹄似水流門外若無南北路人間應免別離愁蘇秦六印歸何日潘嶽雙毛去值秋莫怪分襟銜淚語十年耕釣憶滄洲

題安州浮雲寺樓寄湖州張郎中前人去夏�雨餘同倚朱欄語當時樓下水今日到何處恨如春艸多事與孤鴻去楚岸柳何窮別愁紛若絮

汾上燕別

許渾云物如故鄕山川知異路年來未歸客馬上春欲暮一樽花下酒落日水西樹不待管弦終搖鞭背花去

將赴京師蒜山津送客還荊渚

前人樽前萬里愁楚塞與皇州云識瀟湘雨風知鄠杜秋潮平猶倚棹月上更登樓他日滄浪水漁歌對白鷗

陪越中使院諸君餞明臺裴鄭二使君

前人傾幕來華館淹畱二使君舞移淸夜月歌斷碧空雲海郡樓臺接江船劍戟分明時自騫翥無復嘆離羣

送李定言南遊

前人酒酣輕別恨酒醒復離憂遠水應移棹髙峯更上樓簟涼淸露夜琴響碧天秋重惜芳樽宴滿城無舊遊

送客歸湘楚

前人無辭一杯酒昔日與君深秋色換歸鬢曙光生別心桂花山廟冷楓樹水樓陰此路千餘里應勞楚客吟

潁川從事西湖亭燕餞

前人西湖淸燕不知回一曲驪歌酒一杯城帶夕陽聞鼓角寺臨秋水見樓臺蘭堂客散蟬猶噪桂楫人稀鳥自來獨想徵車過鞏洛此中霜菊繞潭開

送客歸南

前人野寺薜蘿晚宮渠楊柳春歸心已無限更送洞庭人

謝亭送別

前人勞歌一曲解行舟紅葉靑山水急流日暮酒醒人已遠滿天風雨下西樓

重別曾主簿時諸妓同餞

前人淚沿紅粉濕羅巾重系蘭舟勸酒頻畱卻一枝河畔柳明朝猶有遠行人

送韋明府

前人酒闌橫劍歌日暮望關河道直去官早家貧爲客多山昏函谷雨木落洞庭波莫盡遠遊興故園荒薜蘿

霅上燕別

前人山斷水茫茫洛人西路長笙歌畱遠棹風雨寄華堂紅壁耿秋燭翠簾凝曉香誰堪從此去雲樹滿陵陽

京口閒寄

前人吳門煙月昔同遊楓葉蘆花並客舟聚散有期云北去浮沈無計水東流一尊酒盡靑山暮千里書來碧樹秋何處相思不相見鳳城宮闕楚江樓

送友人歸宜春

紀唐夫落花兼柳絮無處不紛紛遠道空歸去流鶯獨自聞墅橋喧碓水山郭入樓云故里南陔曲秋期欲送君

贈別

趙嘏水邊秋艸暮萋萋欲駐殘陽恨馬蹄曾是管弦同醉伴一聲歌盡各東西

送友人出塞

姚鵠帝城春色著寒梅去恨離懷醉不開相別欲將無計免此行應又隔年回入河殘日雕西盡捲雪驚蓬馬上來有志莫忘淸塞學眾傳君負佐王才

送歐陽衮歸閩中

項斯秦城幾歲住猶著故鄕衣失意時相識成名後獨歸海秋蠻樹黑嶺夜瘴雲飛爲學心難滿知君更掩扉

送韓校書江西從事

馬戴出關寒色盡云夢艸生新雁背嶽陽雨客行江上春遙程隨水闊枉路倒帆頻夕照臨孤館朝霞發廣津湖山潮半隔郡壁岸斜鄰自此鍾陵道裁書有故人

東歸出城畱別知己

徐夤幸蒙屈指許非才三載長安共酒杯欲別未攀楊柳贈相畱擬待牡丹開寒隨禦水波光散暖逐衡陽雁影來他日因書問衰颯東溪須訪子陵臺

三月晦日送客

崔魯野酌亂無巡送君兼送春明年春色至莫作未歸人

我思何所在

李羣玉我思何所在乃在陽臺側良宵相望時空此明月色歸魂泊湘雲飄蕩去不得覺來理舟�波浪春湖白煙光結楚秋瑤艸不忍摘因書天末心系此雙飛翼

獨酌懷友

前人西風盡夜吹蓮塘芙蓉破紅金粉香摘花把酒弄秋芳吳雲楚水愁茫茫美人此夕不入夢獨宿髙樓明月涼

寄短書歌

前人骨肉萍逢各天末十度附書九不達孤臺冷眼無來人楚水秦天莽空闊翔雁橫秋過洞庭西風落日浪崢嶸三年音信凝顰外一曲哀歌白髮生

憶吳處士

賈島半夜長安雨燈前越客吟孤舟行一月萬水與千岑島嶼夏雲起汀洲芳艸深何當折松葉拂石剡溪陰

鄠郊別墅寄所知

溫庭筠持頤望平綠萬景集所思南塘遇新雨百艸生容姿幽鳥不相識美人如何期徒然委搖蕩惆悵春風時

送人東遊

前人荒戍落黃葉浩然離故關髙風漢陽渡初日郢門山江上幾人在天涯孤棹還何當重相見樽酒慰離顏

送穆郎中赴闕

段成式應念愁中恨索居驪歌聲裏且踟躕若逢金馬門前客爲說虞卿久著書

寄遠

劉滄西園楊柳暗驚秋寶瑟朱弦結遠愁霜落雁聲來紫塞月明人夢在靑樓蕙心迢遞湘雲暮蘭思縈回楚水流錦字織成添別恨關河萬里路悠悠

畱別崔幹秀才昆仲

前人汶陽離思水無窮去住情深夢寐中歲晚虫鳴寒艸露日斜蟬噪古槐風川分遠嶽秋光靜云盡遙天霽色空對酒不能傷此別尺書憑雁往來通

和友人憶洞庭舊居

前人客捨經時益苦吟洞庭猶憶在前林靑山殘月有歸夢碧落片雲生遠心溪路煙開江月出艸堂門掩海濤深因君話舊起愁思隔水數聲何處砧

送李休秀才歸嶺中

前人南泛孤舟景自饒蒹葭汀浦晚蕭蕭秋風漢水旅愁起寒木楚山歸思遙獨夜猿聲和落葉空江月色帶回潮故園新過重陽節黃菊滿籬應未雕

入關畱別主人

前人此來多愧食魚心東閣將辭更一吟匹馬客程秋艸合萬蟬關樹古槐深風生野渡河聲急雁過寒原嶽勢侵對酒相看自無語幾多離思入瑤琴

湘中送友人

李頻中流欲暮見湘煙岸葦無窮接楚天去雁遠衝云夢雪離人獨上洞庭船風波盡日依山轉星漢通宵向水懸零落梅花過殘臘故園歸去又新年

送劉山人歸洞庭

前人卻共歸云去髙眼最上峯半湖乘早月中路入�鐘秋盡艸虫急夜深山雨重平生心未已不得更相從

淮南送人歸滄州

前人風色忽西轉坐爲千里分髙帆背楚落寒日逆淮曛斷燒緣喬木盤雕隱片雲鄕關百戰地歸去始休軍

送人歸故園

儲嗣宗遠節慘言別況逢心久違從來憶家淚今日送君歸野路正風雪還鄕猶布衣裏中耕稼者應笑讀書非

勸酒

於武陵勸君金屈�滿酌不須辭花發多風雨人生足別離

近別

司馬禮咫尺不相見便同天一涯何必隔關山乃言相別離我心與君心脈脈無由知誰堪近別苦遠別猶所期

送歸客

前人多才與命違末路憶柴扉白髮何人問靑山匹馬歸晴煙獨鳥沒野渡亂花飛寂寞長亭外依然空落暉

別離曲

陸龜蒙丈夫非無淚不灑別離間仗劍對樽酒恥爲遊子顏蝮蛇一螫手壯士疾解腕所思在功名離別何足嘆

送人西歸

張賁孤云獨鳥本無依江海重逢故舊稀楊柳漸�蘆葦白可堪斜日送君歸

淸明日送鄧芮還鄕

方幹鐘鼓喧離室車徒促夜裝曉廚新變火輕柳暗翻霜轉鏡看華發傳杯語故鄕每嫌兒女淚今日自沾裳

淮上別故人

鄭谷楊子江頭楊柳春楊花愁殺渡江人數聲風笛離亭晚君向瀟湘我向秦

秋別

羅鄴別路悲楊柳秋風淒管弦靑樓君去後明月爲誰圓

巫山旅別

崔塗五千里外三年客十二峯前一望秋無限別魂招不得夕陽西下水東流

暮春滻水送別

韓琮綠暗紅稀出鳳城暮雲宮闕古今情行人莫聽宮前水流盡年光是此聲

古別離

韋莊晴煙漠漠柳毿毿不那離情酒半酣遙把玉鞭云外指斷腸春色在江南

江上別李秀才二首

前人前年相送灞陵春今日天涯各避秦莫向尊前惜沈醉與君俱是異鄕人千山紅樹萬山云把酒相看日又曛一曲離歌兩行淚不知何地再逢君

東陽酒家贈別

前人天涯方嘆異鄕身又向天涯別故人明日五更孤店月醉醒何處各沾巾

送人遊並汾

前人風雨蕭蕭欲暮秋獨孤劍塞垣遊如今虜騎方南牧莫過陰關第一州

送人歸上國

前人送君江上日西斜泣向江邊滿樹花若見靑雲舊相識爲言流落在天涯

歸燕

崔道融海燕頻來去西人獨滯畱天邊又相送腸斷故園秋

贈別

李中行杯酌罷歌聲歇不覺前汀月又生自是離人魂易斷落花芳艸本無情

盧十五竹亭送侄偁歸山

楊衡落葉寒摧壁淸霜夜沾石正是憶山時復送歸山客殷勤一樽酒曉月當�白

別李季友

王季友棲鳥不戀枝喈喈在同聲行子馳出戶依依主人情昔時霜臺鏡醜婦羞爾形閉匣二十年皎潔猶常明今日照離別前途白髮生

送友人

薛濤水國蒹葭夜有霜月寒山色共蒼蒼誰言千里自今夕離夢杳如關塞長

送盧員外

前人玉壘山長風雪夜錦官城外別離魂信陵公子如相問長向夷門感舊恩

送韓揆之西江

女冠李冶相看指楊柳別恨轉依依萬里西江水孤舟何處歸湓城潮不到夏口信應稀惟有衡陽雁年年來去飛

酬皇甫冉西陵見寄

釋靈一西陵潮信滿島嶼沒中流越客依風水相思南渡頭寒光生極浦落日映滄洲何事揚帆去空驚海上鷗

送友人上都

釋法振玉帛徵賢楚客稀猿啼相送武陵歸潮頭望入桃花去一片春帆帶雨飛

夏日送崔秀才

釋無可南方山水地念子爲貧遊縱是逢佳境那能緩旅愁夕陽行遠道煩暑在孤舟莫向巴江過猿聲但淚流

自義亭驛送李縱夜泊臨平湖釋皎然長亭賓馭散岐路起悲風千里勤王事驅車明月中寒生洞庭水夜度塞門鴻處處堪傷別歸來山又空

送皇甫侍禦曾還丹陽別業

前人云陽夜別憶春耕花發菱湖問去程積水悠揚何處夢亂山稠疊此時情將離有月教弦斷贈遠無蘭覺意輕朝右要君持漢典明年北墅可須營

白蘋洲送洛陽李丞使還

前人蘋洲北望楚山重千里回軺止一封臨水情來還共載看花醉去更相從罷官風渚何時別寄隱云陽幾處逢後會那應似疇昔年年覺老雪山容

陪顏使君餞宣諭蕭常侍

前人江淮凋瘵後遠使發天都昏墊宸心及哀矜詔命敷卹民去急傳訪舊枉飛艫外鎭藩條最中朝顧問殊文皆正風俗名共溢寰區已事方懷闕歸期早戒途繁笳咽水閣髙蓋擁云衢暮色生千嶂秋聲入五湖離歌猶宛轉歸馭已踟躕今夕庾公意西樓月亦孤

舟行懷閻士和

前人二月湖南春艸徧橫山渡口花如霰相思一夜在孤舟空見歸云三兩片

暮春送人

釋無悶折柳亭邊手重江煙淡淡艸萋萋杜鵑不顧離人意更向落花枝上啼

歸越東舊隱畱別秦中知己

宋李維客亭楊柳葉初殘歌咽秋空慘別顏吟愛好峯歸越路醉衝寒雨出秦關煙蘿庭戶重棲倚漁浦人家舊往還縱使功名無分得免教心在怨尢間

送客不及

錢惟演橋闊川長恨已多斑騅嘶斷隔云蘿遙山幾疊迷朱�芳艸經時駐玉珂髙鳥可能追夕照綠楊空自拂微波短轅白鼻何由得目送層樓一雁過

都下別友人

張方平海內故人少市樓新酒醇與君聊一醉分袂此殘春北道邢臺路東洲泗水濱相期復何處京洛舊風塵

別聖兪

歐陽修車馬古城隅喧喧分曉色行人念歸途居者徒慘惻薄宦共羇旅論交喜金石薦以朋酒歡寧知歲月適人事坐云變出處俄乖隔關山自玆始揮袂舉輕策歲暮寒云多野曠陰風積徵蹄踐嚴霜別酒臨長陌應念同時人獨爲未歸客

書會別亭

王安石西城路居人送客西歸處年年借問去何時今日扁舟從此去春風吹花落髙枝飛來飛去不自知路上行人亦如此應有重來此處時

別後作

韓維朔風吹驚鴻行列失後先蒼蒼雪壓船齒齒冰著岸離馬聲正悲別臉淚猶泫卻望手處危檣映林見

贈別子瞻

沈遼平生雅遊眉陽客五年不見須已白借田東坡在江北芟夷蓬蒿自種麥相逢不盡一尊酒故態那復論歡戚手抱阿武勸餘瀝維摩老夫失定力老夫寂寂出三湘更欲卜居池水陽薄田止須數十畝田上更樹麻與桑老來正苦迫生事淸明𨿽近猶可秧�若可博幹�以無易有遙相望我舟卽行不可駐欲卜後會誠茫茫他時有信若可寄不用辛苦爲詩章

與子由別於鄭州西門之外馬上賦詩一篇寄

之

蘇軾不飲胡爲醉兀兀此心已逐歸鞍發歸人猶自念庭幃今我何以慰寂寞登髙回首坡隴隔惟見烏帽出復沒苦寒念爾衣裳薄獨騎瘦馬踏殘月路人行歌居人樂僮僕怪我苦淒惻亦知人生要有別但恐歲月去飄忽寒燈相對記疇昔夜雨何時聽蕭瑟君知此意不可忘愼勿苦愛髙官職

送別

前人鴨頭春水濃如染水面桃花弄春臉衰翁送客水邊行沙襯馬蹄烏帽點昂頭問客幾時歸客道秋風落葉飛系馬綠楊開口笑傍人依約見斜暉

贈別

前人靑鳥銜巾久欲飛黃鶯別主更悲啼殷勤莫忘分處湖水東邊鳳嶺西

畱別米雍丘

賀鑄明缸通夜話壘塊寫胸中水癖推劉令書名浼魯公忘猜悲廩鼠逐熱賤云鴻不乏佳山水東南著雨翁

初別後

前人樽酒津亭別還城何所投無情是流水斷送到南州

別楊明叔

黃庭堅楊君淸渭水自流濁涇中今年貧到骨豪气似元龍男兒生世間筆端吐白虹何事與秋螢爭光蒲葦

遠別離

張耒遠別離明當入蜀去酒酣日落客心驚起與僕夫先議路引車在庭牛在槽桐枝裊裊秋風豪別情悵惘气不下酒觴�污麒麟袍緩淸歌慰幽獨不惜更長更燒燭贈君發上古搔頭莫易此心如此玉平生每笑花飛片東家吹落西家怨但得歸時似別時相知何必長相見

別句永叔

唐庚巴江��巴山空十里五里蕉花紅少年銳意立功業破煙一棹去如風卻思三歲相歡聚說劍論詩輕李杜平生不作女兒悲今日爲君重回顧

古別離

陳與義東門柳年年歲歲徵人手千人萬人如此別柳亦能堪幾人折願君遄歸與君期要及此柳未衰時

令徳送余都門外眷眷惜別余恨不款作詩寄

之

陳淵行人不忍別遇酒輒醉倒僕夫怪何遲謬應行亦好憐君如兄弟每見開懷抱天涯重分祖席東門道城頭傾落日酒盡迹還掃畱連意𨿽勤晤語終艸艸君如汗血駒千里未脫皂我若隨波魚圉圉依寒藻去住各有謀聚散初不保惟餘一寸心耿耿遲君老

送建州徐生

朱松人羇天地間誰非一浮萍泛然偶相值便有離合情君家武夷下歸路塵眼明我生愛山者夢寐秀色橫秋風送客去把手更心傾亦逢山中人爲我寄此聲

折楊柳

王銍手拗楊柳贈行人情條恨葉江南春朦朧�煙濕芳艸搖蕩微風生白蘋長亭短蒿銷離魂古情不盡今情新一聲驪歌幾聲哭行人去後春江綠歌哭相雜江水頭相看不發情何屬江河到海有窮日輪蹄行路無已時路傍楊柳折已盡東風再換明年枝

代聖集贈別

範成大一曲悲歌水倒流尊前何計緩千憂事如夢斷無尋處人似春歸挽不畱艸色粘天鶗恨雨聲連曉鷓鴣愁迢迢綠浦帆飛遠今夜新晴獨倚樓

別周徳遠諸友

王十朋山城過�雨客館生新秋鄕心病思浩蕩不可畱憶昨初來時園花弄春柔俯仰節物變木杪風颼颼旅食百日余故人情已周論文有深味惜別添牢愁槐花物色老琴書散交遊暖律回南枝相期泛仙舟

儀眞諸公餞別

陳造旅懷我岑寂詩話君雋永新篇蜚墮前坐閱仙府景曉林媚紅酣春池涵泳靜叱吸風起籟模寫燈取影東園固成言此境亦深靚應世足變遷爲謀難要領酒車且新圖客棹非舊整明朝鷗鷺前鴨綠渺千頃飛觴擊�地獨夜起重省還應篷背雨閒滴魂夢冷

別曹教授

裘萬頃從渠柳色自靑靑莫爲行人賦渭城只恐南墻舊時竹誤隨風雨作離聲

其二江花岸柳太多情長逐春風管送迎我亦思歸歸未得夜愁聽杜鵑聲

髙安別蘇野塘

前人交蓋才傾便語離絕憐立馬看君時梅花未必堪相寄待倩郵筒寄小詩

畱別南昌諸友

翁捲衰顏怕被靑銅見病骨堪同瘦鶴羣出久並荒三徑菊未歸長憶滿山云春風豈識吟人恨夜雨頻於客捨聞萬柳百花好時節別君愁緒亂紛紛

送別

髙翥老去情懷怕別離年來不作送行詩人前舉似終難信問著垂楊便可知

寄別顏伯奇

張戈情深袂怕分豈不欲辭君轉柁方乘曉思山已隔云菊當前路見雁在半江聞把盞秋才好遙憐白鷺羣

代友送別

戴復古南浦春波碧東風送客船別君楊柳外揮淚杏花前粉壁題詩句金釵當酒錢一聲離岸櫓心碎楚江邊

別友人集唐句

宋伯仁菊花�晚雁來天同住蘭州未十年今日送君須盡醉離人獨上洞庭船

送友人別

林尙仁此心偶無事君復敍離情江國多寒色春風幾日程雪添行李重船逐浪風輕後夜應相憶空山月正明

別謝愛山

文天祥綠綺知音早靑燈對語遲那知今雨別又重故人思山隔鄕情遠云含客思悲小樓今夜笛莫向月中吹

幕客載酒舟中卽席序別

前人故人滿江海遊子下瀟湘夢載月千里意行雲一方櫓聲人語小岸影客心長總是浮萍迹飛花莫近檣

和前人賦別

前人翠松三萬頃松雪著神仙柳院催金鑰江花送玉鞭曉巖云壁立晚棹浪規圓未了醉翁事重尋潁上田

其二當年童子見今見二毛翁海月三秋別江云一日同鷗心馳捨北龍尾曳天東定有延和奏南來寄一通

別故人

鄭思肖拍馬又登程餘酣尙未醒曙蟬消淡白秋漢復空靑江走遊龍勢山盤睡虎形飄零毋感難天地一浮萍

別虞君集

王鎡瓦瓶擔酒去送客石橋東潮打沙汀上船回島嶼中桃花三月雨楊柳五更風明日思君處渡頭煙水空餞別部藝文六詩

都門觀別

金劉昂買酒消閒愁剪刀剪流水閒愁不可消流水無窮已悠悠窗下斷腸波總是行人墮淚多門外馬嘶思遠道小嚬猶唱渭城歌聲未斷徵鞍發望斷垂楊人影滅斜陽照影卻歸來兩地相望今夜月閱人多矣主人翁離別多歸一笑中陌上行人總不悟年年楊柳怨春風

送客

周昂相見席不暖送行情更牽只愁人面隔不放馬蹄前寒迥云垂地溪平水接天山川後期闊把臂兩茫然

畱別

李芳祿食愧逾量智困念歸愚符竹恆爲累幸及引年初驅馬國西門初服返田廬金閨富才彥絕足駃髙衢眷我謝朝幘冠蓋寵歸途歸途豈不榮顧瞻亦踟躕煌煌丹山鳳覽徳萃淸都行人得棲止老鶴靑天孤石樓俯淸伊旁有野人居儻有經過便山水足相娛

畱別

李俊民耳畔頻頻杜宇聲馬頭山色翠相迎一杯不盡畱連意送客風來便好行

潁亭畱別

元好問故人重分攜臨流駐歸駕乾坤展淸眺萬景若相借北風三日雪太素秉元化九山郁崢嶸了不受陵跨寒波淡淡起白鳥悠悠下懷歸人自急物態本閒暇壺觴負吟嘯塵土足悲�回首亭中人平林淡如畫

別李用卿二首

前人行路澀於棘單車望千山歌君歸云曲淸涕畱餘潸六年河朔州動輒得謗訕惟君篤髙誼日來款柴關古交松柏心今交桃李顏古人去不返古道挽不還相思一尊酒幽恨寄山間城居日�黽局促復局促去作山中客放浪誰檢束溪光淡於冰山骨淨如玉懷我同心人團茅住深竹垂綸鮮可食種秫酒亦足石壇三萬丈醉眼天一粟安得萬里風相從兩黃鵠

遠別離

元劉秉中霜落江寒鳴雁稀倚樓人定怨歸遲笛聲喚起山頭月飛上靑天照別離

別友人

楊惟中良朋不易得此去復誰羣別酒無勞勸濃愁已自醺間關花外鳥冷淡日邊云莫唱陽關徹離聲忍更聞

宜春贈別

郭昂微茫煙浪浦帆開一曲琵琶淚滿腮江水不如湘水好送人東去復西來

長歌出門別親友

陳孚停君漢水浮鴨之翠杓聽我嶧山棲鸞之綠桐男兒拂衣出門去龍泉三尺光如虹君不見磻溪鶴髮釣魚者偶擲漁竿來牧野白旄麾開炮烙煙桓圭朱芾侯靑社又不見南陽臥龍人不識一朝佐漢坐狼石羽扇輕搖蛇鳥驚火精焰焰天西極旗亭四月柳如藍紫驑嘶風黃金驂豈無叩牛歌亦有捫虱談天生巉巖崒嵂骨蒿萊槁死誰能甘我欲登泰山扶筇款天關東溟若木如可攀手弄日月靑雲間我欲渡黃河赤腳淩秋波水仙樓閣銀嵯峨徑叱海若笞蛟鼉停君翠杓聽我綠桐眞人開天六合同風騶虞鳳凰飛舞鎬宮有綫五色獻於重瞳補舜衣裳山龍華虫虎豹九關兮不可以達吾則脫冠歸來兮丹丘之靑峯長揖二三子目送西徵鴻

延祥餞夢符行

張伯淳古交重气誼不爲勢位隔會少別離多志士深所惜驄馬東南來來暮去何亟畱連苦無計杯酒聊永日絕嫌城市喧一舸訪荒寂孤山芳意歇靑子漸堪摘淒淒風雨橫黯黯楊柳碧天公豈有意助我動秋色重來定何時慰此長相益

畱別學宮諸友

李彜萬事貴知止吾行已覺遲忍聞三疊曲聊贈一篇詩載酒相從處停舟不語時感君無盡意重會若爲期

重餞李九時毅賦得南樓月

揭傒斯娟娟臨古戍晃晃辭煙樹寒通云夢深白映蒼祠暮胡�看逾近楚酒愁難駐雁背欲成霜林梢初泣露故人明夜泊相望定何處且照東湖歸行送歸舟去

送別曲

察伋曈曨出扶桑照見大黑洋直升中天上萬國蒙淸光三山樓閣蓬萊東丹霞翠壁金芙蓉鴻蒙凝結古元气我欲往遊從赤松郯郎朝玉京船發南風生海頭撾鼓人起舞椎牛釃酒祈神明遠寄平安書十日到直沽阿翁發半白莫醉黃公壚

折楊柳送方叔髙

趙期頤楊柳靑靑春水生借問行人行未行雕弓在弢馬騰櫪家住湓江江上城柔條好拂江頭路千縷萬縷牽情緒馬上郎君新得官阿誰解使畱春住畱春住住欲歸江南江北柳花飛柳花飛渡江水遮莫東風吹不起

畱別京門知己並

序

李泂

我本山人素志丘壑獲歸名山爲願畢矣爰以四月十一日離京師是夜抵潞陽慨然賦詩遙慰匡廬隱者並示金門諸公爲一噱云野馬脫羈鞅倏疑天地寬臨風一長鳴風吹散入靑冥間頗如魯仲連蹈海不復還又如安期生長畱一舄令人看江南浩蕩忽如海落日照耀浮雲關旣不能低眉伏气摧心顏詭遇特達驚冥頑又不能抱書挾策幹萬乘調笑日月相回盤匡廬迢迢接仙山仙翁泛若秋雲閒長松之陰引孤鶴望我不見空長嘆采鉛天池津飲醁桃花灣蒼梧倒影三湘寒赤城霞气生微瀾鯨鯢翻空海波赤曉色欲上扶桑難人間之樂兮誠不足恃何如歸臥棲巖巒棲巖巒臥巖穴夜半天風吹酒醒猶有西溪萬年月

古別離

周權天河限東西經歲別女牛社燕辭歸鴻亦背春與秋人生苦離別別多白人頭十年阻江漢音問何沈浮豈惟腸九回輪轉日萬周君看江頭水東去無回流君看山上云來往任悠悠

懷別

前人靑桑蔽繁陰元鳥春將暮東風老松花長林翳黃霧俯首事鉛簡流光暗中度淮水日夜流美人邈難晤賓鴻盡北歸誰與達書素長歌復徘徊晴川渺煙樹

別友人

施鈞別酒相傾別淚流江流亦不爲君畱片帆今夜又何處明月當天誰共樓一雁叫霜紅入葉十年爲客白侵頭莫嫌歸計多蕭索三涇西風菊正秋

送別

陳虞之柳濕徵衫曉出關荒城古雪劍光寒西風漠漠龍山路馬上靑山帶醉看

赴京別親友

貢師泰崇堤衛芳塘塘上種楊柳楊柳年年靑慈親未白首送我不忍別出門復攜手親友陟髙岡立馬望良久離懷急欲醉盡此尊中酒

畱別諸友分韻得日字

陳髙寒色滿大江北風吹落日停舟別諸彥中懷抱湮郁夤緣結金蘭深固比膠漆佳會不可常歲晏政寥栗居者成淹畱行者念家室分攜在俄頃東西永相失俯視流波去仰看飛鳥疾人生如浮萍乾坤渺蕭瑟

折楊柳

前人折楊柳送別離朝朝送人遠別離門前楊柳折還稀今年折楊柳來歲復生枝柰何離別子一去無回時

送遠曲

陳秀民誰令車有輪去年載客西入秦誰令馬有蹄今年載客過遼西車輪雙馬蹄四念君獨行無近侍婦人由來不下堂側目西望淚沾裳恨不化爲雙玉璫終日和鳴在君旁

折楊柳

錢惟善何處好楊柳攀條贈遠行花飛渡江水客醉蹋歌聲秋色雕楡塞春陰接鳳城一枝不敢折爲近亞夫營

江浦送別

李瓚協風吹冰泮水色微茫綠沙融文禽集波暖白鷗浴之子逝將別分手愁局促離觴一何頻徵舸嗟去速今日江浦東明朝關山北棹歌不堪問淒然淚盈掬

題春江送別圖

鄭洪西陵渡口山日出蘆芽靑靑楊柳碧龕山赭山潮東來黃郎刺船水如席勸君勸君遲渡江柳條貫魚赬尾雙治魚沽酒待明月人生莫作輕離別

送別

貢性之桃花浪裏錦帆開楊柳風輕燕子來無限離情隔江水隨人直向鳳凰臺

別詩集唐

賈雲華兩行淸淚語前流千里佳期一夕休倚柱尋思倍懊恨寂寥燈下不勝愁

又相見難時別亦難寒潮惟待夕陽還鈿蟬金雁皆零落離別煙波傷玉顏

又倚闌無語倍傷情鄕思撩人撥不平寂寞閒庭春又晚杏花零落過淸明

又自從消瘦減容光雲雨巫山枉斷腸獨宿孤房淚如雨秋宵只爲一人長

又紗窗日落漸黃昏春夢無心只似云萬里關山音信斷將身何處更逢君

又眞成薄命久尋思宛轉蛾眉能幾時漢水楚云千萬里畱君不住益淒其

送別

釋大欣沙鳥髙低語江云斷續飛靑山攜手別秋日故人稀落落芳心在悠悠昨夢非歌長不用續鯨浪暗吹衣

丙戌歲將赴京師途中送徐明徳歸鎭安

明劉基疲馬懷空櫪徵衣怯路塵那堪遠遊子復送欲歸人月滿西津夜花明北固春論文應有日話別莫悲辛

別劉希敬

汪廣洋與君同理揚州棹臥看長天入翠微何事杜陵傷遠別不如範蠡賦東歸春風小店梨花發宿雨�林燕子飛惆悵臨溪一杯酒鑾江江上日暉暉

畱別李侯

髙啟梅發津亭壯春隨使節回綫多遊子服酒滿故人杯鐘送橫江雨車盤出峽雷平生感知己臨別更徘徊

送陳則

前人挾策去誰親侯門不禮賓愁邊長夜雨夢裏少年春樹引離鄕路花驕失意人一杯歌短調相送欲沾巾

送陳恭

前人涼風起江海萬樹盡秋聲搖落豈堪別躊躇空復情帆過京口渡砧響石頭城爲客歸宜早髙堂白髮生

陶祕書廣陵送別圖

前人暮雨潮生瓜步春山樹繞蕪城惆悵離舟欲發江南煙寺鐘聲

吳中送顧生歸海陵

前人涼風初變柳歸興片帆孤家向三秋到田經幾歲蕪舊音猶帶楚新夢未離吳明日江南北相思有雁無

城西客捨送周著作砥

前人客中寒食後惆悵送君回花隱歸城�風吹渡水衣夜窗炊黍散春苑鬥茶稀誰念西齋雨相思獨掩扉

秋夜宿周記室艸堂送王才

前人相別還相戀秋宵暫對�人情貧後見客況醉中忘池柳�含雨江雲薄護霜離舟待明發愁思劇茫茫

送何記室遊湖州

前人暮雨關城獨去遲少年心事劍相知故人當路輕貧賤倦客逢秋惡別離�柳一旗江上酒亂山孤棹道中詩水嬉散後湖亭廢此去煩君弔牧之

送顧軍咨歸梁溪

前人新柳休攀短短條離愁似雪未能消春回廢苑還芳艸人渡空江正落潮徳曜宅前今獨去平津門下舊相招重來莫在花開後擬聽狂歌醉幾朝

賦得寒山寺送別

前人楓橋西望碧山微寺對寒江獨掩扉船裏鐘催行客起塔中燈照遠僧歸漁村寂寂孤煙近官路蕭蕭眾葉稀須記姑蘇城外泊烏啼時節送君違

省垣對雨有懷方員外

楊基煮得新醅灩灩紅省垣誰與晚樽同人當暫別情偏惡詩到無聊語更工江浦荷花雙鷺雨驛亭楊柳一蟬風論文若到虞楊地應對淸江憶範公

立秋日懷方員外

前人幾日西淸晝掩屏綠塵幽蘚徧閒廳病中事少翻嫌健醉裏愁多隻願醒�響閣鈴飛夜鵲偶攤書卷落秋螢萍蹤已辦東南別風雨長更各自聽

古東門行送別金彥楨

張洪僕夫顧我悲轅馬局不行古來離別地靑艸不復生居人攀桃李悵望難爲情流塵起阡陌遠樹花冥冥莫向秦東亭唱此東門行土中有死骨聞之復心驚

送杜亞卿赴南京

劉鉉一樽傾罷雨瀟瀟客思離情總不消廿載禁林同侍講五更靑瑣共趨朝西風鴻雁南歸急落日雲煙北望遙此際送君無限意��楊柳玉河橋

送徐仲吉赴任龍江

劉溥楊柳陰陰乳雀飛可堪相見復相違南風艸色連江捨北闕鐘聲繞禁闈盛世一官隨處好故人千里幾時歸欲知後夜相思意�雨寒松獨掩扉

寄平江侯陳立卿

前人梧桐葉老菊花肥秋气催寒及授衣靑眼故人頻入夢白頭孤客未言歸江湖寂寂雙魚冷風雨淒淒一雁飛尊酒論文久相約不堪時與素心違

送張景歸四明

蘇平萍水相逢此識君天涯蹤迹又離羣夢隨海月鄕心遠愁逐江流客路分極浦斷鴻驚暮雨亂山孤騎入寒云空齋別後門還掩詩酒何人話夕曛

送客

王云鳳春濕蒸雲雨欲絲飄飄遊子別離時愁看陌上靑靑艸送盡行人總不知

送江仲隆

胡廣十年淸宦住京畿白髮蕭蕭老布衣鄕裏交遊前輩在關河離別故人稀官橋細柳藏新雨水驛輕帆背夕暉我有愁懷何處遣秋來日望雁南飛

別唐寅

祝允明長河堅冰至北風吹衣涼戶庭不可出送子上河梁握手三數語禮不及壺觴前轅有徵夫同行竟異鄕人生豈有定日月亦代明毛裘忽中卷先風欲飛翔南北各轉首登途勿徊徨

夏口夜泊別友人

李夢陽黃鶴樓前日欲低漢陽城樹亂烏啼孤舟夜泊東遊客恨殺長江不向西

別張子言四首

常倫我友駕言邁去去之朔方晨起趨中廚爲我具酒漿長別在須臾且願盡杯觴昔爲骨肉親比翼雲中翔今當承乖違邈若參與商出門異鄕縣居世如朝霜世途轉傾側良會安可常羸馬感人情哀鳴衢路旁悲風振喬林瑟瑟傷肝腸執手不能辭淚下沾衣裳恨無淩風翰送子還故鄕故鄕豈不思臨發中徘徊借問欲誰須重與心知違山海髙且深見面未有期有懷今不盡相思亦何爲豈無弦歌曲調促令心悲立語未及終白日奄忽移安得魯陽戈揮景使東馳馳景不少待客子何可畱相送不覺遠行行至河洲中有雙黃鵠飛鳴諧匹儔驚風揚洪波散失焉能求雌雄相背飛影響日以遒鳧騖豈不多嗟哉非我仇願言樹萱艸以解心煩憂煩憂動我神悲歌仍躑躅鬱鬱道旁柳垂蔭昔何綠嚴霜日夜寒枝葉不復屬四時相推斥變化一何速俗子騖聲華世儒矜結束立身多所乖年命傷局促子其愛景光抱道在白屋

別曹仲禮

前人與君一爲別晷度逝不停奄忽二十載親串日以零短者已物化存者非壯齡況復異鄕縣散處如晨星但言長相思豈意今合並顏鬢各已攺不易惟玆情孤鴻號朔風黃鳥聲嚶嚶飛鳥戀儔匹況乃稱友生

其二別子大河側見子長江濱對面但疑嘆含意慘莫陳豈無親知歡念此同袍人扳畱不須臾羲陽忽以淪奮身思系日天路邈無因安能附髙翮一舉摩靑旻飽者豈念饑貴者羞賤貧薄終古所尢交誼貴在伸故心苟不移何必會合頻慷慨卽長路無爲兒女仁

其三中夜起相送白露塗我襟低頭惜分手舉頭傷辰參鬥酒良不薄對之不能斟喞喞艸間虫助我揚悲吟爲君拭綠綺彈作淸商音物理關人情淚下不可禁谷風刺小怨孔公贊同心延陵輕寶劍髙義垂至今親交信不薄先民良可欽

其四泠泠山下澗重重山上松粼粼澗中石瑟瑟松上風波逝石不俱奔松莫從物理相倚藉動息難可同與君遊宛雒矯若雙飛龍中道悵相失末路欣此逢旣逢不須臾去復當嚴冬霜霰集衡軛虎豹啼林叢子其愼桑楡勞謙以令終

送友遊武夷

陸俸秋來天外結幽期一月看山到武夷石壁負舟仙去後天風吹袂獨吟時花深九曲煙霞寂月出千峯猿鳥悲我亦江湖從孟浪聞君長往不勝思

發茶陵別諸親舊

張治行行離故里灑淚別交親明發過湘水應爲更遠人雨侵山樹曉花落暮江春何事懷簪組風塵白髮新

春夜別友人

蔡羽晚山橫酒馬蹄輕寂寂都門獨聽鶯閣上花枝驚夢短雨中春艸伴愁生江窮吳楚東流壯曲盡巴渝雙燭明不是新年無柳折長條畱取系離情

行至車騎關河南界盡處與親知別

髙叔嗣山河未可盡行處與春長驛路沙俱白關門柳欲黃親知還自反離別各相望且緩徵車發中心戀故鄕

十六夜祖董生北行

黃甲江南今夕月淸光猶似昨君行背雁飛明日堪誰酌孤情月正中照汝顏如削願君霜樹年臨風遠摧薄

江上畱別友人

皇甫涍風蓬去未已煙蔓復牽情分鴻下林影別鶴上琴聲徵艫惜潮便祖酌畏尊傾離亭有靑艸空識合歡名

楓橋舟中與子循別

前人落日下離津江天引望頻黯然對尊酒惜爾向風塵白海迷來雁淸霜畏旅人從知比柯葉信是共沈淪政理操刀暇交情贈縞新班荊懷雨露投璧謝淄燐阮籍窮途淚平原世网身何能亦漂泊谷口正逢春

送汪汝玉守思南

金大車謫宦從吾道髙名世所傳陰山藏癘鬼瘴水發蠻煙十口天邊寄孤帆海上懸中原萬餘里後會是何年

江上送陳元甫還江西

金大輿送君江上路心逐斷雲飛野飯投孤館寒霜照客衣鳥衝黃葉下潮帶白蘋歸故國方兵火山中晝掩扉

舟至辰陵磯與楚百戶等言別

曾烜江到荊湘兩派分客情無柰況離羣爾從三峽迎春水我過重湖望楚云白帝至今啼蜀魄蒼梧何處弔湘君孤舟夜向巴陵泊一曲商歌不忍聞

初春夜集王元美宅餞別吳峻伯徐汝思袁履

善三比部出使得杯字

謝榛共餞江南客芳筵候月來漏催詩艸就春報燭花開把袂終千里論心更一杯風人今夜聚星使幾時回官舍遙聞笛宮庭暗落梅相看倍惆悵殘雪照燕臺

秋夜烏給事宅言別

前人故人同此夜離思且銜杯古樹當庭合流螢到席回燭花畱我醉諫艸識君才異日關河隔秋鴻幾北來

志別

張元凱祖道一尊酒涼風江上生楓林一葉丹秋動千山聲星離越溪水雨散吳王城我昔遊燕趙居人送我行今我亦送客酒盡淚欲傾乃知送我者掩袂多至情

楓橋與送者別

前人楓橋秋水綠無涯楓葉滿樹紅於花萬里之行才十里闔閭城頭尙堪指遊子尊前淚濕衣離心已逐片帆飛酒酣不識身爲客意欲元同送者歸

固節旗亭畱別董體仁

徐中行自古銷魂地經過復此亭布衣交自重尊酒眼偏靑柳色春堪惜驪歌老倦聽因君懷舊侶落落嘆晨星

金子坤話別

陳鶴驛路孤亭含落暉綠蕪風暖燕頻飛城頭潮上酒初歇江畔月明人獨歸才滯莫疑天道遠路貧方覺世情非淒涼二十年來事惟有臨岐染衣

送客歸盧氏

陸之裘吳門飛雪正紛紛酒暖紅樓此送君歸時射雁如相憶熊耳山髙隔暮云

贈別益卿

王叔承往時慕遊俠尙知追昔賢乃玆頗超逸舉世同所天況我肝膽交惜別能無憐余歸向吳會君行入幽燕烹蒓鱠鱸魚白馬西翩翩揮手各有期江水聞此言

虎丘別友人

黃姬水惜別銜杯過虎丘行人無柰亂山愁澄江一別秋風裏楓葉蘆花是客舟

送蔣都護入蜀

王登瞿塘峽口水初生都護樓船入蜀行地到益州皆沃野營開賨叟盡雄兵干云鳥道三千里掛樹猿啼一兩聲欲卜封侯何日事成都市上問君平

送陳道源參軍偕計甥野臣北上前人王事驅馳又入燕一杯昌歜當離筵金輸少府逾千鎰官守參軍及九年渡海旌旗畱樂浪燻天宮殿失甘泉入朝不藉王生對似舅名甥爾最賢

淸明日韋莊送朱在明南歸

前人淸明對酒共天涯欲贈龍泉轉自嗟送別消魂惟柳色笑人歸去是桃花園林一曲仍韋氏兄弟多才比謝家可惜卞和懷白璧靑衫濕盡出京華

送吳中丞之金陵

前人建業靑山是帝都蹔勞開府握軍符花間朱鷺鐃歌曲江上黃龍水陣圖玉節中丞新蕩寇樓船諸將舊平吳不知燕子磯前地容得陳琳艸檄無

送陸丈移官海丰丞

前人官舍有餘淸無言政未成頭從湖上白水在橐中輕過魯無魚食歸吳借馬行簿書期儻暇一問濟南生

送孫明府之崇明

前人昔年蕓閣侶鳧舄向南徵官俸魚租入衙齋蜃气成問程看日出到海聽�鳴地僻無官長何須束帶迎

送王和仲歸吳門

前人三載都門客秋風憶故山楚云裝共薄燕艸鬢同斑歌逐無魚斷身隨一雁還秖應畱滯者別淚易潺湲

送錢象先遊楚

前人七夕仍佳節三湘乍遠遊猿啼巫峽夜人至渚宮秋作客隨鷗鷺離家望女牛所嗟王粲老不得共依劉

中秋日送錢象先遊豫章

前人西風徵雁不堪聞病裏題詩忍送君月與離樽今夜滿秋將行色一時分匡廬木落山如黛彭蠡霜寒水似云公子西園賓客盛好陪飛蓋共論文

送徐惟和還閩兼寄惟起

前人未把並州作故鄕送君重與論河梁吳宮蟋蟀方啼月越國芙蓉未著霜賓從琴樽忘逆旅弟兄漁獵憶鄰莊還家且說西堂夢細擘黃柑薦酒嘗

送汪公幹重遊塞上

居節才子亦弓裘重爲萬里遊頗諳區脫語未飲月支頭雪上黃雲色沙中暮角愁功名少年事塞艸易爲秋

贈別

莫叔明年少辭家不畏勞山間綠樹戍樓髙桃花不合渾如淚和雨紛紛上客袍

別王百谷

袁宏道河上淸霜雁字斜西風匹馬又天涯錦帆涇繞郎官舍冠子橋通處士家好事每供梅月水淸齋長試谷前茶東鄰不是無姝子眼底何人解浣紗

惜別

張文桂惜別復惜別殘更爲爾遙靑楓薄命葉黃柳斷腸條天迥遲寒雁江空急暮潮秣陵煙雨際畱得鬢蕭蕭

十月二日親朋拿舟追餞有同至昆山者時溪

父臥病寺中

程嘉燧郭外西風片雨晴燈前倚棹百壺淸纖纖初月生寒細淅淅殘潮到曉平旅病秖懸遙夕夢送歸還上小山行共知別後嵇康懶況隔衡陽少雁聲

得顧茂儉書及所著離思賦悵然有作

莫是龍綠鬢傷春臥薜蘿靑山起色近如何慣看交態尊前好較是君情別後多明月自裁希逸賦片雲閒伴莫愁歌家人倘問風塵色慷慨中原但枕戈

酬別

梅蕃祚楚客怨靑蘋吳儂愛紫蒓扁舟難共載羞殺渡江人

二一片秋林色如迎去客舟更憐江月好且爲故人畱

集沈氏水亭餞送曹能始北上臧懋循相送江亭暮尊空客漸稀楊花不解別到處逐君飛

人日送範東生還吳淡然之燕

前人客居還送客人日更愁人江樹停殘雪沙禽赴上春笙歌吳苑酒裘馬雒京塵相念不相共音書空復頻

前題

柳應芳無端人日勝兄弟對離觴艸霽遙開色梅寒細作香江猿含北思塞雁系南行欲共臨岐送春波兩岸長

賦得千山紅樹送姚園客還閩

前人蕭蕭淺絳霜初醉槭槭深紅雨復然染得千林秋一色還家只當是春天

雨中集淸涼寺送梅子馬赴楚曹能始還閩

前人客路東西莫厭長七閩原是隔三湘離人不道俱千里一夜相思夢兩鄕

送梅主簿子馬之長沙

王野靑山滿畫舫蓋影漾通津秋減江南葉涼生水上蘋人同梁燕別月共旅愁新盛世長沙好之官異楚臣

初春鷲峯寺送吳非熊之楚

陳元引蘪蕪綠徧柳垂絲黯淡東風乍別時蘭若曉鐘鄕夢斷布帆春漲客程遲月明湘岸聞猿嘯花落黃陵共鳥悲猶戀同心與同調酒尊詩卷隔天涯

諸朋好郊餞作

前人平生不喜飲今日醉尊前別意無濃淡臨期共黯然艸頭魚子雨花外鷓鴣天莫道辭家苦難消是此筵

賦得秋鴻送客

前人候气向鄱陽星河掠桂香衝霜憐羽白催葉渡江黃顧影成佳侶將云束遠裝他鄕有離別撩恨綺尊傍

次陳藎卿

康彥登驛樓重發不勝悲執手難於乍別時故國殘年人去遠亂山�雨馬行遲靑袍暗濕爲儒淚綠酒愁聽送客詩最是關門風雪惡明朝吹盡鬢邊絲

送別

胡安洲畔蘆花到野橋曉風催浪伴歸潮醉中捉月憐波淺別後看云恨路遙江月繞闌非故國霜華驚夢又明朝問君鼓枻遊何處閒向髯翁試洞簫

送黃淳甫還吳門時倭亂甫定

陳芹憶君還故宅追嘆昔年違花倚新枝笑人隨舊燕歸川原春日淡桑梓暮陰稀掛壁余孤劍依然夜有輝

九日長幹寺別友人

前人精舍長幹繞淸池曲路通雙橋云影上�雨梵聲中晚岫沈孤翠秋英吐艷紅嘉辰聊一醉世路漫西東

沈水部官署

盛鳴世江水流何急歸心卻似之已傷爲客久轉恨別君時斷雁迷寒渚吟猿掛冷枝生涯兼物色何處不堪悲

送柯孝廉之巴東兼呈黃廣文

前人去問巴江水荊門更向西掛帆秋葉落上峽夜猿啼舊侶傷飄泊新歡惜解攜湘潭憔悴地已恐旅魂迷

送李雪舟

前人有客畱行迹令人一解顏聽鐘尋曉寺沽酒看春山老病能相就禪心許共閒如何芳艸色又送馬蹄還

送姚鼎梅

吳兆寂寞古城陰孤舟淮水潯看君不豫色倦我遠遊心別路生春艸還山多苦吟只將�豁意歌入浦云深

送林古度

前人分手寂無語殷勤獨此心夢於遊處得情向別時深廬嶽雲初起湓城日半陰孤帆卽千里昨夜在東林

別莆田陳君彥質追送不及悵然有作

鄭引驥宵行擬送子惆悵未能曉起來望闉闍沈沈但深杳遙聞棹歌聲雜然出樹杪想子逐羣動使我心有慓昔賢願抱關此意未可了

二啟關欲從之子舟竟何所剩有水盈盈亦有葉湑湑談笑昔時歡徘徊此時楚子兮如子何與我周旋去

三昨日與子別子已戒葷酒予爲念衝寒屏飲未宜久況復羇旅間亦須小飲否子聞忽大笑此言一何醜酒徒食肉人嗷嗷特饞口不見學道人終年但飯糗但問志若爲酒乎亦何有一飲不自持終恐復濡首子言故自超使我心獨疚區區印迹泥我愧猶株守

四一別或千古如何不念之此地一相失徘徊空爾爲擾擾行路人肩摩各東西當其一投分誰能無相離譬如未相識紛紛復誰思底須似師冕而必某在斯

五層雲一何頹東風一何煦子舟一何駛子行一何踽望望如見之何當與話雨

虞山別受之短歌有

序

李至淸

萬曆戊申春餘自臨川訪義仍先生還江上將擔簦北遊別受之於虞山與何子季穆夜集履之之覽鳳軒受之卽席賦詩贈余云總爲廉纖世上兒漂零千里一軍持胸中塊壘三生誤腳底嶙峋五嶽知使酒浪居士發佯狂眞插羽門旗遊燕莫問中朝事紫柏龍湖是汝師余爲之擊節髙歌感激流涕口占短歌奉酬兼以爲別人生如空中鳥迹越北燕南行役萬里今夜一尊知非長別他日寓書臨川以吾二人詩示之幽期不爲春風殢十里桃花千里淚無計饑寒欲賣天有時骯髒能翻地交知半窮亦半老呼鷹走馬恨不蚤是處離魂殉綠波十年姓氏委靑艸越人病吟楚人泣長歌歌罷謀長別才子心花筆下生旅人愁蕊燈頭結悲風嘻云云化鬼瞡簾欲嚙詞人紙靑眼髙歌能送予眼中臨川與吾子

別唐君兪

前人別是人間催老物窮爲我輩絕交方相思最苦長安月不照離人夜半�

北樓口畱別許參戎

楊巍秋塞難爲別一尊駐晚暉悲風嘶去馬落葉上徵衣野燒臨河斷寒沙帶雪飛邊城人不到此後信應稀

春日送別

林章春風自多思柰與客情違楊柳頻催別蘪蕪不送歸千山獨上馬一曲兩沾衣回首河橋道迢遙看落暉

都下送林容江文學南還

前人春明門外半離亭風雨時時送客經十載故人應是夢一尊別酒不堪醒吳江向楚茫茫綠漢艸連湖黯黯靑愁滿關山歸未得天涯何處暮云停

送茅平仲

朱承彩置酒長幹路談深夜未闌山川牽恨遠風雨逼年殘天迥孤帆沒江空獨雁寒從玆君別去月共幾時看

秋日與施生言別

李士允斗酒一爲別攜琴何處歸雨催花早放人與雁同飛節序侵吹帽風霜未授衣離人如落葉日見故林稀

野堂餞陳子鎬之南都

左國璣我從夷門來送君金陵去野館離筵春晝晴柳花茫茫幾千樹風吹亂撲金樽飛行人且解碧羅衣鳴箏送酒勸君醉明日出門知者稀

斷橋分手二首

史鑑日暮橋邊酒棹回更因殘唱送餘杯人生易老春光暮能爲看山幾度來近水人家半掩扉兩山樓閣尙斜暉斷橋無數垂楊柳總被遊人折漸稀

洞庭送徐荊州投劾東歸

宋登春秋來爲客易沾巾又向瀟湘送逐臣煙艸斷雲橫楚塞夕陽落雁度江津天涯白髮無知己湖上靑山有故人回首吳山空悵望何年滄海共垂綸

自沙津江行舟次嶽陽送徐荊州前人漠漠晴沙江水流褰衣同上木蘭舟白蘋風起洞庭艸碧樹雲橫楚塞秋羇客懷鄕何限孤臣去國不堪愁夕陽帆影臨空盡誰念天涯獨倚樓

送範卿後馬上值雨作

陸弼天涯雙鬢易成絲何處淒涼可淚垂花下一樽相送後雨中匹馬獨歸時逐臣離恨迷芳艸滯客愁心掛柳枝明發西山風日好道房禪榻與誰期

送四兄往杭後寄

丁鶴年臨別彊言笑獨歸情轉哀離魂淒欲斷孤抱郁難開太守堤邊柳徵君宅畔梅過逢如見憶煩寄一枝來

與李布政彥碩馮僉憲景陽對酌

王仁越相逢無柰又離羣樽酒休辭飲幾巡自笑年來嘗送客不知身是未歸人馬嘶落日靑山暮雁度西風白艸新別恨十分畱一半三分黃葉二分塵

送徐伯廉歸南陵

釋宗泐把酒城南道離懷去住同鳥啼紅樹里人在翠微中山雨添秋色溪云渡晚風倚樓相憶處明日各西東

江南贈別

夏允彜江南煙水闊城市亦蒼涼魂斷花飛瓣心傷艸膩香鳥翻洲渚白帆帶荻蘆黃京洛風塵遠蒓鱸應未忘

送王元直之金陵

徐徵帆西去望京華極目雲山夕照斜客路王孫隨艸色渡頭官妓醉桃花秋髙建業潮侵岸夜半秦淮月浸沙若到烏衣訪遺迹風流依舊屬君家

常州贈別

黃景昉雪擁髙城客路賒不禁思汝倍思家尙看一夜常州月已分三春北地沙席上誰同玉麈尾市中自愛白羊車懸知雄劍終當會記向姑蘇問莫耶

餞別部藝文七詞

淸平樂

唐溫庭筠洛陽愁絕楊柳花飄雪終日行人爭攀折橋下水流嗚咽上馬爭勸離觴南浦鶯聲斷腸愁殺平原年少回首揮淚千行

芳艸渡

馮延己梧桐落蓼花秋煙初冷雨才收蕭條風物正堪愁人去後多少恨在心頭燕鴻遠羌笛怨渺渺澄波一片山如黛月如鉤笙歌散夢魂斷倚南樓

歸國謠

前人江水碧江上何人吹玉笛扁舟遠送瀟湘客蘆花千里霜月白傷行色明朝便是關山隔

上行杯

孫光憲離棹逡巡欲動臨極浦故人相送去住心情知不共金船滿捧綺羅愁絲管咽迥別帆影滅江浪如雪

陽關引

宋寇準塞艸煙光闊渭水波聲咽春朝雨霽輕塵斂徵鞍發指靑靑楊柳又是輕攀折動黯然知後會有甚時節更盡一杯酒歌一闋嘆人生裏難歡聚易離別且莫辭沈醉聽取陽關徹念故人千里自此共明月

蝶戀花

晏殊檻菊愁煙蘭泣露羅幕輕寒燕子雙飛去明月不諳離別苦斜光到曉穿朱戶昨夜西風雕碧樹獨上髙樓望盡天涯路欲寄彩鸞無尺素山長水闊知何處

賀聖朝畱

別

葉淸臣滿斟綠醑畱君住莫匆匆歸去三分春色二分愁更一分風雨花開花謝都來幾許且髙歌休訴不知來歲牡丹時再相逢何處

踏莎行離

別

歐陽修候館梅殘溪橋柳細艸芳風暖搖徵轡離愁漸遠漸無窮迢迢不斷如春水寸寸柔腸盈盈粉淚樓髙莫近危欄倚平蕪盡處是春山行人更在春山外

夜行船

前人滿眼東風飛絮催行色短亭春暮落花流水艸連云看看是斷腸南浦檀板未終人又去扁舟在綠楊深處手把金樽難爲別那更聽亂鶯�雨

碧牡丹

張先翠袖�紈扇涼葉催歸燕一夜西風幾處傷髙懷遠細菊枝頭開嫩香還徧月痕依舊庭院事何恨悵望秋意晚離人鬢華將換靜憶天涯路比此情還短試約鸞箋傳素期良願南云應有新雁

玉樓春送張中行

前人插花勸酒鹽橋館召節促行龍闕遠吳船漸近晚潮生蠻搕未空寒日短慶門奕世隆宸眷歸到月陂梅已綻有情願寄向南枝圖得洛陽春色看

卜算子慢

前人溪山別意煙樹去程日落采蘋春晚欲上徵鞍更掩翠簾相盼惜彎彎淺黛長長眼柰畫閣歡遊也學狂花飛絮輕散水影橫池館對靜夜無人月髙雲遠一餉凝思兩眼淚痕難遣恨私書又逐東風斷縱夢澤層樓萬尺望湖城那見

少年遊

柳永參差煙樹灞陵橋風物盡前朝衰楊古柳幾經攀折憔悴楚宮腰夕陽閃淡秋光淨離思滿蘅臯一曲陽關斷腸聲裏獨上木蘭橈

玉蝴蝶

前人望處雨收雲斷�欄悄悄目送秋光晚景蕭�堪動宋玉悲涼水風輕蘋花漸老月露冷梧葉飄黃遣情傷故人何在煙水茫茫難忘文期酒會幾辜風月屢變星霜海闊天遙未知何處是瀟湘念雙燕難憑遠信指暮天空識歸航黯相望斷鴻聲裏立盡斜陽

雪梅香

前人景蕭索危樓獨立面晴空動悲秋情緒當時宋玉應同漁市孤煙裊寒碧水村殘葉舞愁紅楚天闊浪浸斜陽千里溶溶臨風想佳麗別後愁顏鎭斂眉峯可惜當年頓乖雨迹雲蹤雅態妍姿正歡洽落花流水忽西東無憀恨相思意盡分付徵鴻

訴衷情近

前人雨晴气爽�立江樓望處澄明遠水生光重疊暮山聳翠遙想斷橋幽徑隱隱漁村向晚孤煙起殘陽裏��朱欄靜倚黯然情緒未飲先如醉愁無際暮云過了秋風老盡故人千里竟日空凝睇

雨霖鈴

前人寒蟬淒切對長亭晚驟雨初歇都門帳飲無緒方畱戀處蘭舟催發執手相看淚眼竟無語凝咽念去去千里煙波暮靄沈沈楚天闊多情自古傷離別更那堪冷落淸秋節今宵酒醒何處楊柳岸曉風殘月此去經年應是良辰好景虛設便總有千種風情更與何人說

卜算子

前人江楓漸老汀蕙半雕滿目敗紅衰翠楚客登臨正是暮秋天气引�砧斷續殘陽裏對晚景傷懷念遠新愁舊恨相繼��人千里念兩處風情萬重煙水雨歇天髙望斷翠峯十二盡無言誰會憑髙意縱寫得離腸萬種柰歸鴻誰寄

八聲甘州送參寥子

蘇軾有情風萬里捲潮來無情送潮歸問錢塘江上西興浦口幾度斜暉不用思量今古俯仰昔人非誰似東坡老白首忘機記取西湖西畔正暮山好處空翠煙霏算詩人相得如我與君稀約他年東還海道願謝公雅志莫相違西州路不應回首爲我沾衣

虞美人揚州別少遊

前人波聲拍枕長淮曉隙月窺人小無情汴水自東流只載一船離恨向西州竹溪花浦曾同醉酒味多於淚誰教風鑑在塵埃醞造一場煩惱向人來

滿江紅送

友

前人天豈無情天也解多情畱客春向暖朝來底事尙飄輕雪君過春來紆組綬我應歸去�泉石恐異時杯酒忽相思雲山隔浮世事俱難必人縱健頭應白更何辭一醉此歡難�欲向佳人訴離恨淚珠先已凝雙睫但莫遣新燕卻來時音書絕

臨江仙離杭至潤別張秉道

前人我勸�張歸去好從來已自忘情塵心消盡道心平江南與塞北何處不堪行俎豆庚桑眞過矣憑君說與南榮願聞吳越報丰登君王如有問結�賴王生

臨江仙送

王緘

前人忘卻成都來十載因君未免思量憑將淸淚灑江陽故山知好在孤客自悲涼座上別愁君未見歸來欲斷無腸殷勤且更盡離觴此身如傳捨何處是吾鄕

昭君怨送

別

前人誰作桓伊三弄驚破綠窗幽夢新月與愁煙滿江天欲去又還不去明日落花飛絮飛絮送行舟水東流

蝶戀花

前人春事闌珊芳艸歇客裏風光又過淸明節小院黃昏人憶別落紅處處聞啼咫尺江山分楚越目斷魂消應是音塵絕夢破五更心欲折角聲吹落梅花月

江城子

秦觀西城楊柳弄春柔動離憂淚難收猶記多情曾爲系歸舟碧野朱橋當日事人不見水空流韶華不爲少年畱恨悠悠幾時休飛絮落花時候一登樓便做春江都是淚流不盡許多愁

憶秦娥

前人暮云碧佳人不見愁如織愁如織兩行徵雁數聲羌笛錦書難寄西飛翼無言只是空相憶空相憶紗月淡影雙人只

柳梢靑春

景

前人岸艸平沙吳王故苑柳裊煙斜雨後寒輕風前香�春在梨花行人一棹天涯酒醒處殘陽亂鴉門外秋千墻頭紅粉深院誰家

古陽關寄無斁八弟宰寶應晁補之衰艸蛩吟咽暗柳螢飛滅空庭雨過西風緊飄黃葉卷書帷寂靜對此傷離別重感嘆中秋數日又圓月沙觜檣竿上淮水闊有飛鳧客詞珠玉气冰雪且莫教皓月照影驚華發問幾時淸樽夜景共佳節

虞美人廣陵畱別

前人江南載酒平生事遊宦如萍寄蓬山歸路傍銀臺還是揚州一夢卻驚回年年后土春來早不負金樽倒明年朱履賞春時應寄瓊花一朵慰相思

憶秦娥送

別

前人牽人意髙堂照碧臨煙水淸秋至東山時伴謝公攜妓黃菊𨿽殘堪泛蟻乍寒猶有重陽味應相記坐中少个孟嘉狂醉

虞美人又一體餞別

前人原桑飛盡霜空杳霜夜愁難曉油燈野店怯黃昏窮途不減酒杯深故人心羊山故道行人少也送行人老一般別語重千金明年過我小園林話如今

臨江仙南都畱別

前人曾唱牡丹畱客飲明年何處相逢忽驚鵲起落梧桐綠荷多少恨回首背西風莫嘆今宵身是客一尊未曉猶同此身應似去來鴻江湖春水闊歸夢故園中

虞美人答

秦令

前人荒城又見重陽到狂醉還吹帽人生開口笑難逢何況良辰一半別離中平臺朱履登髙處猶自懷人否且簪黃菊滿頭歸惟有此花風韻似平時

浣溪沙廣陵被召畱別

前人帳飲都門春浪驚東飛自與白鷗輕淮山一點眼初明誰使夢回蘭芷國卻將春去鳳凰城檣烏飛轉不勝情

風流子

張耒亭臯木葉下重陽近又是搗衣秋柰愁入庾腸老侵潘鬢謾簪黃菊花也應羞楚天晚白蘋煙盡處紅蓼水邊頭芳艸有情夕陽無語雁橫南浦人倚西樓玉容知安否香箋共錦字兩處悠悠空恨碧雲離合靑鳥沈浮向風前懊惱芳心一點寸眉兩葉禁甚閒愁情到不堪言處分付東流

南歌子別

思

賀鑄鬥酒才供淚扁舟只載愁畫橋靑柳小朱樓猶記出城車馬爲遲畱有恨花空委無情水自流河陽新鬢盡禁秋蕭散楚雲巫雨此生休

惜分飛贈別璚芳

毛滂淚濕闌干花著露愁到眉峯碧聚此恨平分取更無言語空相短雨斷雲無意緒寂寞朝朝暮暮今夜山深處斷魂分付潮回去

蘇幕遮離

恨

杜安世盡思量空耐因甚當初故故相招買蚤是幽歡多障礙更遣分飛��如天外有心憐無計柰兩處厭厭一點虛恩愛獨上髙樓臨暮靄�暖朱闌這意無人會

菩薩蠻

舒亶畫船撾鼓催君去髙樓把酒畱君住去住若爲情江頭潮欲平江潮容易得卻是人南北今日此尊空知君何日同

鵲橋仙餞

會

前人教來歌舞接成桃李盡是使君指顧如今裝就滿城春忍便擁雙旌歸去鶯聲巧囀花心爭吐無計可畱君住兩堤芳艸一江云早晚是西樓望處

醉花陰送陸宣徳

前人粉輕一撚和香聚教露華休妒今日在尊前只爲情多��都無語西湖雪過難畱住指廣寒歸去去後又明年人在江南夢到花深處

臨江仙送李易初

前人折柳門前鸚鵡綠河梁小駐歸船不堪華發對離筵孤�啼日深院落花天文采弟兄眞疊玉赤霄去路誰先明朝便恐各風煙江山如有恨桃李自無言

好事近歸江南別僚舊

曾肇歲晚鳳山陰看盡楚天冰雪不待牡丹時候又使人輕別如今歸去老江南扁舟載風月不似畫梁雙燕有重來時節

卜算子送友之湘東

王觀水是眼波橫山是眉峯聚欲問行人去那邊眉眼盈盈處才是送春歸又送君回去若到江南趕上春千萬和春住

一剪梅送楊師醇

周紫芝無限江山無限愁兩岸斜陽人上扁舟闌干吹浪不多時酒在離尊情滿滄洲早是霜華兩鬢秋目送飛鴻那更難畱問君尺素幾時來莫道長江不解西流

臨江仙送曾光州

前人記得武陵相見日六年往事堪驚回頭雙鬢已星星誰知江上酒還與故人傾鐵馬紅旗寒日暮使君猶記邊城只愁飛詔下靑冥不應霜塞晚橫槊看詩成

江城子春

思

謝逸杏花村館酒旗風水溶溶揚殘紅野渡舟橫楊柳綠陰濃望斷江南山色遠人不見艸連空夕陽樓外晚煙籠粉香融淡眉峯記得年時相見畫屏中只有關山今夜月千里外素光同

念奴嬌送王長卿赴河間

趙鼎臣舊遊何處記金湯形勝蓬瀛佳麗綠水芙蓉元帥與賓僚風流濟濟萬柳亭邊雅歌堂上醉倒春風裏十年一夢覺來煙水千里惆悵送子重遊南樓依舊否朱欄誰倚要識當時惟是有明月曾陪珠履量減杯中雪添頭上甚矣吾衰矣酒徒相問爲言憔悴如此

點絳唇送人歸新城

廖行之音信西來匆匆思作東歸計別懷縈系爲个人畱滯尊酒團�莫惜通宵醉還來未滿期君至只在初三是

石州慢感

舊

張元幹寒水依痕春意漸回沙際煙闊溪梅晴照生香冷�數枝爭發天涯舊雁試看幾許消魂長亭門外山重疊不盡眼中靑怕黃昏時節情切畫樓深閉想見東風暗消肌雪辜負枕前雲雨樽前花月心期切處更有多少淒涼殷勤畱與歸時說到得再相逢恰經年離別

夜飛鵲離

別

周邦彥河橋送人處良夜何其斜月遠墮餘輝銅盤燭淚已流盡霏霏涼露沾衣相將散離會處探風前津鼓樹杪參旗驊驑會意縱揚鞭亦自行遲迢遞路回淸野人語漸無聞空帶愁歸何意重逢紅滿地遺鈿不見斜徑都迷兔葵燕麥向殘陽影與人齊但徘徊班艸唏噓酹酒極望天西

浪淘沙慢

前人曉陰重霜雕岸艸霧隱城堞南陌脂車待發東門帳飲乍闋正拂面垂楊堪攬結掩紅淚玉手親折念漢浦徵鴻去何許經時信音絕情切望中地遠天闊向露冷風淸無人處耿耿寒漏咽嗟萬事難忘惟是輕別翠尊未竭憑斷雲畱取西樓殘月羅帶光銷紋衾疊連環斷舊香頓歇怨歌永瓊壺敲盡缺恨春去不與人期弄夜色空餘滿地梨花雪

驀山溪惜

別

沈會宗想伊不住船在藍橋路別語未甘聽更忍問而今是去門前楊柳幾日轉西風將行色欲畱心忽忽城頭鼓一番幽會只覺添愁緒邂逅卻相逢又還有此時歡否臨岐把酒莫惜十分斟尊前月月中人明夜知何處

虞美人送權朝美

王安中文昌郎自文無比風露行千里試尋天上使星看卻見錦衣白晝過鄕關邊城落照孤鴻外聯璧人相對應吟紅葉送淸秋向我舊題詩處更重遊

阮郎歸送別詠鶯

趙長卿東城沙�馬蹄輕淸和雨乍晴柳陰曲徑泣流鶯淒涼不忍聽休苦怨莫悲鳴何須兩淚傾但將巧語寫心誠東君肯薄情

生查子別王希白

趙師俠梅從隴首傳柳向郵亭折鴛瓦曉霜濃掠面凝寒色相逢意便親欲去如何說我亦是行人更與行人別

東坡引別周成可

前人相看情未足離觴已催促停歌欲語眉先蹙何期歸太速如今去也無計追逐怎忍聽陽關曲扁舟後夜灘頭宿愁隨煙樹簇愁隨煙樹族

水龍吟送林商叟海道還閩中

李綱際天雲海無涯經從一葉舟中渡天容海色浪平風穩何嘗有颶鱗甲千山笙鏞羣籟了無遮護笑讀君佳闋追尋往事須信道忘來去聞說釣鯨公子爲才名鶚書交舉髙懷淡泊柏臺蘭省畱連莫住萬里閩山不從海道寄聲何處悵七年契闊無因握手與開懷語

謁金門道山亭餞別

張元幹風露底石上岸巾愁起月到房心天似水亂峯淸影裏此去登瀛須記今夕道山同醉春殿明年人共指玉皇香案吏

踏莎行別

意

前人芳艸平沙斜陽遠樹無情桃葉江頭渡醉來扶上木蘭舟將愁不去將人去薄劣東風夭斜飛絮明朝重覓吹笙路碧雲香雨小樓空春光已到消魂處

采桑子別情

呂本中恨他不似江樓月南北東西南北東西只有相隨無別離恨他恰似江樓月暫滿還虧暫滿還虧待得團圓是幾時

眼兒媚離

恨

左譽黃昏樓上杏花寒斜月小欄桿一雙燕子兩行歸雁畫角聲殘綺人在東風裏酒淚對春閒也應似舊盈盈秋水澹澹春山

念奴嬌春

恨

辛棄疾野塘花落又匆匆過了淸明時節�地東風欺客夢一枕銀屏寒怯曲岸持觴垂楊系馬此地曾經別樓空人去舊遊飛燕能說聞道綺陌東頭行人長見簾底��月舊恨春江流不盡新恨雪山千疊料得明朝樽前重見鏡裏花難折也應驚問近來多少華發

南鄕子送友赴髙安戶曹

前人日日老萊衣更解風流蠟鳳嬉膝上放教文度去須知要使人看玉樹枝剩記乃翁詩綠水紅蓮�舊題歸騎春山花滿路相期來歲流觴曲水時

木蘭花慢滁州送範倅

前人老來情味減對別酒怯流年況屈指中秋十分好月不照人圓無情水都不管共西風只管送歸船秋晚蒓鱸江上夜深兒女燈前徵衫便好去朝天玉殿正思賢想夜半承明教畱視艸卻遣籌邊長安故人問我道愁腸殢酒只依然目斷秋霄落雁醉來時響空弦

滿江紅餞

席

前人莫折荼蘪且畱取一分春色還待得靑梅如豆共伊同摘少日對花渾醉夢而今醒眼看風月恨牡丹笑我倚東風頭如雪楡莢錢菖蒲葉時節換繁華歇算怎禁風雨怎禁鶗老冉冉兮花共柳是棲棲者蜂和蝶也不因春去有閒愁因離別

鷓鴣天送歐陽國瑞入吳

前人莫避春陰上馬遲春來未有不陰時人情輾轉閒中看客路崎嶇倦後知梅似雪柳如絲試聽別語慰相思短篷炊飯鱸魚熟除卻松江枉費詩

鷓鴣天送範先之秋試

前人白薴新袍入嫩涼春蠶食葉響回廊禹門已準桃花浪月殿先收桂子香鵬北海鳳朝陽又攜書劍路茫茫明年此日靑雲上笑看人間舉子忙

浣溪沙新安驛席上畱別

範成大送盡殘春更出遊風前蹤迹似沙鷗淺斟低唱小淹畱月見西樓淸夜醉雨添南浦綠波愁有人無計戀行舟

木蘭花慢送鄭伯昌

前人古人吾不見君莫是鄭當時更築就山房躬耕谷口名動京師諸公任他衮衮與杜陵野老共襟期有客至門先喜得錢沽酒何疑昔年聯轡柳邊歸陳迹恍難追況種桃道士看花才子回首皆非相逢故人問訊道劉郎去久無詩把做一場春夢覺來莫要尋思

阮郎歸余幹畱別

趙彥端三年何許競芳辰君家千樹春如今欲去復逡巡好花畱住君紅蕊亂綠陰勻彩雲新又新只因小闋記情親動君梁上塵

蝶戀花贈別趙邦才席上作

前人堂外溪橋楊柳畔滿樹東風更著流鶯喚時節淸明寒暖半秦箏欲妒歌珠貫一寸離腸無可斷舊管新收盡把雙帷捲賴得今年春較晚送人猶有餘紅亂

滿江紅餞盧光祖赴鼎州幕

前人津鼓冬冬三老醉知誰畱得都不記琵琶洲畔艸靑江碧桃李春風吹不斷煙霞秋興淸無極悵尊前桂子有餘香曾相識殘雨晝初涼夕髙燭爛新醅白聽長歌歡意不知愁色父老能尋循吏傳關河暫枉諸侯客待日邊一紙詔黃飛勝相憶

鵲橋仙送路勉道赴長樂

前人畱花翠幕添香紅袖常恨情長春淺南風吹酒玉缸翻便忍聽離弦聲斷乘鸞寶扇淩波微步好在淸池涼館直饒書與荔枝來問�手誰傳冰

木蘭花慢離

思

張孝祥送歸云去雁淡寒影滿溪樓正佩解湘腰釵孤楚鬢鸞鑑分收凝情望行處路但�煙遠樹織離憂只有樓前溪水伴人淸淚長流霜華夜永逼衾裯喚誰護衣篝念粉館重來芳塵未掃爭見嬉遊情知悶來殢酒柰回腸不醉只添愁��無言竟日斷魂雙騖南州

鷓鴣天餞別共甫

前人憶昔追遊翰墨場武夷仙伯較文章瑯函奏號銀臺省氈筆書名禦苑墻經十載過三湘橫眉麗錦照傳觴醉餘吐出胸中墨只欠彭宣到後堂

酷相思惜

別

程垓月掛霜林寒欲墜正門外催人起柰別離如今眞个是欲住也畱無計欲去也來無計馬上離情衣上淚各自供憔悴問江路梅花開也未春到也須頻寄人到也須頻寄

好事近再和餞別

髙登送客過江村況值重陽佳節向晚西風蕭瑟正離人愁絕尊前相顧惜參商引十分蕉葉回首髙陽人散負西樓風月

好事近又和紀別

前人飲興正闌珊正是揮毫時節霜幹銀鉤錦句有壁間三絕西風特地颯秋聲樓外觸殘葉匹馬翩然歸去向徵鞍敲月

浣溪沙餞範子芬

洪適整頓春衫欲跨鞍一杯相屬少開顏愁蛾不似舊時彎未見兩星添柳宿忍教三疊唱陽關相思空望會稽山

好事近別

傅文

前人柳岸碧漪深底事催人行色無計相畱情話只別愁如織小蠻樊素兩傾城幾度醉狂客明月扁舟西去聽歌聲不得

長相思餞

別

劉克莊風瀟瀟雨瀟瀟相送津亭折柳條春愁不自聊煙迢迢水迢迢準擬江邊駐畫橈舟人頻報潮

菩薩蠻徳興餞別座間作

管鑑今日雲山堂上客明朝眞个雲山隔人不似行雲相隨長短亭堂空歌韻響淸切綠云上畱住莫教飛怕如人別離

滿江紅餞別張子儀

前人百罰深杯都不記歸來時節仿佛聽重城更鼓催成離闋江上愁心山斂翠津頭夜色沙如雪漸中年懷抱更深交難爲別歌聲緩行雲歇尊酒散香塵滅想來宵何處亂山明月得意春風羣玉府第名早晚黃金闕但相思莫遣雁來時音書絕

南鄕子謝永嘉諸友相餞

陳亮人物滿東甌別我江心識俊遊北盡平蕪南似晝中流誰系龍驤萬斛舟去去幾時休猶是潮來更上頭醉墨淋漓人感舊離愁一夜西風似夏不

鵲橋仙畱

別

劉光祖相逢一笑又成相背南雁歸時霜透明朝人在短亭西看舞袖雙雙行酒歌聲此處秋聲何處幾度亂愁搔首如何不寄一行書有萬緒千端別後

木蘭花慢傷

別

戴復古鶯啼啼不盡憑燕語語難通這一點芳心十年不斷惱亂東風重來故人何處但依前流水小橋東記得同題粉壁而今壁破無蹤蘭臯空漲綠溶溶流恨落花紅念著破春衫當時送別燈下裁縫相思謾令自苦嘆雲煙過眼總成空落日楚天無際�欄目送歸鴻

宴淸都餞明遠兄赴調

趙善扛�柳無情緒都不管渡頭行客欲去猶依賴得玉光萬頃爲人畱住相從歲月如騖嘆回首離歌又賦更舉目斜照沈沈西風剪剪秋墅君行定憶南池歌筵舞地花晨月午八步日三雍奏樂送君雲路別情未抵遺愛試聽取湖山共語便可能無意同傾一尊露醑

謁金門惜

別

盧祖臯蘭棹舉相逐落紅飛去一隙輕簾凝睇處柳絲牽不住昨日翠蛾金縷今夜碧波煙渚好夢無憑又雨天涯知幾許

水龍吟畱別社友

史達祖道人越布單衣興髙愛學蘇門嘯有時也伴四佳公子五陵年少歌裏眠香酒酣喝月壯懷無撓楚江南每爲神州未復闌干靜慵登眺今日徵夫在道敢辭勞風沙短帽休吟稷穗休尋喬木獨憐遺老同社詩囊小鍼綫斷腸秋艸看歸來幾許吳霜染鬢驗愁多少

木蘭花慢餞趙山臺

吳文英指罘罳殘月動涼信又催歸正玉漲松波花穿畫舫無限紅衣靑絲傍橋淺系問笛中誰奏鶴南飛西子冰綃冷處素娥寶鏡圓時淸奇好借秋光臨水色寫瑤�向醉中織就天孫云錦一杼新詩依稀數聲禁漏又東華塵染帽檐緇爭似西風小隊便乘鱸鱠秋肥

倦尋芳餞周定夫

前人暮帆掛雨冰岸飛梅春思零亂送客將歸偏是故宮離苑醉酒曾同涼月飲尋芳還隔紅塵面去難畱悵芙蓉路窄綠楊天遠便系馬鶯邊淸曉煙艸晴花沙潤香�爛錦年華誰念故人遊倦寒食相思堤上路行雲應在孤山畔寄新吟莫空回五湖春雁

水龍吟又一體用

見山韻餞別前人夜分溪館漁燈巷聲乍寂西風定河橋送遠玉簫吹斷霜絲舞影薄絮秋雲淡蛾山色宦情歸興怕煙江渡後桃花又泛宮溝上春流緊新句欲題還省透香煤重箋誤隱西園已負林亭移酒松泉薦茗攜手同歸處玉奴喚綠春近想驕驄又踏西湖二十四番花信

尾犯贈浪翁重客吳門

前人翠被落紅妝流水膩香猶共吳越十載江楓冷霜波成纈燈院靚涼花乍剪桂園深幽香旋折醉云吹散晚樹細蟬時替離歌咽長亭曾送客偸賦錦雁畱別淚接孤城渺平蕪煙�半菱鏡靑門重售采香堤秋蘭共結故人憔悴遠夢越來溪畔月

一斛珠送洪仲魯之江西

周密寒侵徑葉雁飛擊碎珊瑚屑硯涼閒試霜晴帖頌菊騷蘭秋事正奇絕故人又作江西別畫樓虛度中秋節碧闌倚徧誰人說愁是新愁月是舊時月

水龍吟

前人燕翎誰寄愁箋天涯極望王孫艸新煙換柳光風浮蕙餘寒尙峭倚杖看云剪燈聽雨幾番詩酒嘆長安倦客江南舊恨飛花亂淸明後堤上斜陽風驟散香綿輕沾吟袖塵兩岸紋波十里暖蒸香透海闊雲深水流春遠夢魂難勾問鶯邊按譜花前�句解相思否

臺城路寄太白山人陳又新

張炎薛濤箋上相思字重開又還重折太白秋聲東瀛柳色一縷輕痕輕折虛沙動月數嘆千里悲歌唾壺敲缺記得巴山此時懷抱那時說寒香深處話別病來渾瘦損懶賦淸切笑裏移香吟邊慨古多少英遊消歇回潮似咽送一點愁心故人天未江影沈沈夜涼鷗夢闊

水龍吟春晚畱別故人

前人亂紅飛巳無多艷遊終是如今少一番雨過一番春減催人漸老倚檻調鶯捲簾收燕故園空杳柰關愁不住悠悠萬里渾恰似天涯艸不擬相逢古道才疑夢又還驚覺淸風在柳江搖白浪舟行趁曉遮莫重來不如休去怎堪懷抱那知又五柳門荒曾聽得鵑啼了

唐多令送

杭友

前人聚首不多時煙波又別離有黃金應鑄相思折得梅花先寄我山正在裏湖西風雪脆荷衣休教鷗鷺知惜絲絲猶混塵泥何日束書歸舊隱還只怕種瓜遲

八聲甘州餞

友

前人記玉關踏雪事淸遊寒气敝貂裘傍枯林古道長河飲馬此事悠悠短夢依然江表老淚灑西州一字無題處落葉都愁載取白雲歸去問誰畱楚佩弄影中洲折蘆花贈遠零落一身秋向尋常野橋流水待招來不是舊沙鷗空懷感有斜陽處最怕登樓

唐多令送韓竹澗歸杭

前人一見又天涯人生可嘆嗟想難忘江上琵琶詩酒一瓢風雨外都莫問是誰家憐我鬢先華何愁歸路賒向西湖重隱煙霞說與山童休放鶴最零落是梅花

梅子黃時雨別羅江諸友

前人流水孤村愛塵事頓消來訪深隱向醉裏誰扶滿身花影鷗鷺相看如瘦近來不是傷春病嘆流景竹外野橋猶系煙艇誰引斜川歸興便啼鵑縱少無柰時聽待棹擊空明漁湖千頃彈到琵琶畱不住最愁人是黃昏近江風緊一行柳陰吹瞑

玉樓春送

別

石孝友陽關聲裏催行色馬惜離羣人惜別入懷風月記銜杯迎步溪山供散策陰�斷渡江吹白晴壑吞雲天放碧懸知詩興滿歸途三四野梅開的皪

一翦梅送晁駒父

前人萍水相逢無定居同在他鄕又問徵途離歌聲裏客心孤花盡園林水滿江湖煙樹微茫帶岸蒲何處長沙何處洪都要知安穩到家無千里徵鴻一紙來書

臨江仙

前人人在夢雲樓上別殘燈影裏遲畱依稀綠慘更紅羞露痕雙臉淚山樣兩眉愁一點輕帆天際去雲濤煙浪悠悠今宵獨宿古江頭水腥魚菜市風碎荻花洲

卜算子送

別

康仲伯煙髻綰層巓云葉生寒樹斜日行人窈窕村愁陣縱橫處細細寫鸞箋寄相思語會倩東風展柳眉回馬章臺路

念奴嬌驛中別友用東坡韻文天祥水天空闊恨東風不惜世間英物蜀鳥吳花殘照裏忍見荒城頹壁銅雀春情金人秋淚此恨憑誰雪堂堂劍气鬥牛空認奇傑那信江海餘生南行萬里送扁舟齊發正爲鷗盟畱醉眼細看濤生云滅睨柱吞嬴回旗走懿千古衝冠發伴人無寐秦淮應是孤月

摸魚兒

何夢桂記年人人何處長亭曾共杯酒酒闌歸去行人遠折不盡長亭柳漸白首待把酒送君恰又淸明後靑條似舊問江北江南離愁似我還更有人否畱不住彊把蔬盤瀹韭行舟又報潮候風急岸花飛盡也一曲啼紅滿袖春波皺靑艸外人間此恨年年有畱連握手嘆人世相逢百年歡笑能得幾回又

調笑桃源集句

宣和樂府相誤桃源路萬里蒼蒼煙水暮畱君不住君須去秋月春風閒度桃花零亂如紅雨人面不知何處

楊柳枝

樂府雅詞簌簌花飛一雨殘乍衣單屏風數幅畫江山水雲閒別易會難無計那淚潸潸夕陽樓上�闌干望長安

浣溪沙

闕名瓜洲瓜陂鋪有用篦刀刻靑泥壁爲詞剪碎香羅裛淚痕鷓鴣聲斷不堪聞馬嘶人去近黃昏整整斜斜楊柳陌��密密杏花村一番風月更消魂

眉峯碧

闕名玉照新誌裕陵親書其後此詞甚佳不知何人所作蹙破眉峯碧�手還重執鎭日相看未足忍便使鴛鴦雙薄暮投村驛風雨愁通夕外芭蕉里人分明葉上心頭滴

眼兒媚

闕名蕭蕭江上荻花秋做弄許多愁半竿落日兩行新雁一葉扁舟惜分長怕君先去直待醉時休今宵眼底明朝心上後日眉頭

靑玉案和賀方回韻

釋惠洪綠槐煙柳長亭路恨取次分離去日永如年愁難度髙城回首暮雲遮盡目斷知何處解鞍旅捨天將暮暗憶丁寧千萬語一寸柔腸情幾許薄衾孤枕夢回人靜徹曉瀟瀟雨

賀新郎

葛長庚且盡杯中酒問平生湖海心期更如君否渭樹江云多少恨離合古今非偶更風雨十常八九長鋏歌彈明月墮對蕭蕭客鬢閒攜手還怕折渡頭柳小樓夜久微涼透倚危欄一池倒影半空星斗此會明年知何處蘋末秋風未久謾輸與鷺朋鷗友已辦扁舟松江去與鱸魚蒓菜論交舊應念此重回首

賀新郎肇慶府送談金華張月前人謂是無情者又如何臨岐欲別淚珠如灑此去蘭舟雙槳急兩岸秋山似畫況已是芙蓉開也小立西風楊柳岸覺衣單略說些些話重把我袖兒把小詞做了和愁寫送將歸要相思處月明今夜客裏不堪仍送客平昔交遊亦寡況慘慘蒼梧之野未可淒涼休哽咽更明朝後日才方卸情默默斜陽下

如夢令送

別

陸氏姬日暮馬嘶人去船逐淸波東注後夜最髙樓還肯思量人否無緒無緒生怕黃昏�雨

武陵春別

情

魏氏小院無人簾半捲獨自倚闌時寬盡春來金縷衣憔悴有誰知玉人近日音書少應是怨來遲夢里長安早晚歸和淚立斜暉

石州慢赴召史館與徳新別金元好問擊築行歌按馬賦詩年少豪舉從渠里社浮沈枉笑人間兒女平生王粲而今��登樓江山信美非吾土天地一飛鴻渺翩翩何許羇旅山中父老相逢應念此行良苦幾爲虛名誤卻東家雞黍漫漫長路蕭蕭兩鬢黃塵騎驢漫與行人語詩句欲成時滿西山風雨

淸平樂送

友

元盧摯朱弦三嘆寶瑟凝塵滿更柰芙蓉秋思晚湘浦離歌欲斷往年尊俎風流憶君送客江樓此日江樓送客忘懷賴有沙鷗

太常引餞

別

劉燕哥故人別我出陽關無計鎖雕鞍今古別離難兀誰畫蛾眉遠山一尊別酒一聲杜宇寂寞又春殘明月小樓間第一夜相思淚彈

南歌子送

別

明劉基送別滄江永傷心落日曛寶箏弦斷雁離羣最苦愁濃酒淡不成醺黃葉淒涼月丹楓索莫云重來此地卻思君但覺驪歌猶在耳中聞

蝶戀花送別吳白樓

邊貢亭上雨來人欲去爲怕離聲不近芭蕉樹芳艸碧雲凝望處願生雙翼誰能許萬疊衷情那可訴風柳如煙蕩漾絲千縷白雁嗷嗷江館暮醉中愁見吳山路

風入松送友次虞伯生韻

陸深離筵髙興付餘酣暫得解朝簪路出齊封三宿晝何須便快著徵驂兩岸山橫畫障一川水膩羅衫終朝不采滿筐藍話別語喃喃一把相思無處著欲憑寄雁足雙緘自是煙霄有待怕飛不到江南

浪淘沙別

友

楊愼驟雨打新河綠漲淸波風蒲獵獵映金荷池上玉尊移晚興共倚林柯莫惜醉顏酡聽我離歌長亭回首碧雲多千里懷人思命駕何日重過

減字木蘭花贈

別

徐階平涼何處匹馬孤城悲遠去薊樹秦云何日論文更對君邊塵作惡利器盤根剛遇著看取功成政事文章二美並

減字木蘭花送友使武林

吳子孝西湖春好勝事莫教辜負了畫舫淸謳柳暗花明水似油六橋東畔應有遊人來共看玉節珠袍天遣仙郎下九霄

搗練子春

別

葛一龍才欲去且逡巡耐雨禁風一日春橋上飛花橋下水斷腸人是過橋人

西江月贈

別

張大烈柳折河橋贈別朝朝眼望飛鴻行雲流水各西東鏡欲圓時如夢孤影懶烘紅日寒衾怯驟金風怎如梢嫗伴舟翁免得往來迎送

餞別部紀事禮記檀弓子路去魯謂顏淵曰何以贈我曰吾聞之也去國則哭於墓而後行反其國不哭展墓而入謂子路曰何以處我子路曰吾聞之也過墓則式過祀則下左傳昭公元年叔向出行人揮送之叔向問鄭故焉且問子�對曰其與幾何無禮而好陵人怙富而卑其上弗能久矣十六年夏四月鄭六卿餞宣子於郊宣子曰二三君子請皆賦起亦以知鄭志子齹賦野有蔓艸宣子曰孺子善哉吾有望矣子產賦鄭之羔裘宣子曰起不堪也子大叔賦褰裳宣子曰起在此敢勤子至於他人乎子大叔拜宣子曰善哉子之言是不有是事其能終乎子遊賦風雨子旗賦有女同車子柳賦萚兮宣子喜曰鄭其庶乎二三君子以君命貺起賦不出鄭志皆暱燕好也二三君子數世之主也可以無懼矣宣子皆獻馬焉而賦我將子產拜使五卿皆拜曰吾子靖亂敢不拜徳宣子私覲於子產以玉與馬曰子命起捨夫玉是賜我玉而免吾死也敢不藉手以拜史記孔子世家魯南宮敬叔言魯君曰請與孔子適周魯君與之一乘車兩馬一豎子俱適周問禮蓋見老子云辭去而老子送之曰吾聞富貴者送人以財仁人者送人以言吾不能富貴竊仁人之號送子以言曰聰明深察而近於死者好議人者也博辧廣大危其身者發人之惡者也爲人子者毋以有己爲人臣者毋以有己孔子自周反於魯弟子稍益進焉孔子家語子路初見篇子路將行辭於孔子子曰贈汝以車乎贈汝以言乎子路曰請以言孔子曰不彊不達不勞無功不忠無親不信無復不恭失禮愼此五者而已子路曰由請終身奉之敢問親交取親若何言寡可行若何長爲善士而無犯若何孔子曰汝所問苞在五者中矣親交取親其忠也言寡可行其信也長爲善士而無犯其禮也說苑雜言篇曾子從孔子於齊齊景公以下卿禮聘曾子曾子固辭將行晏子送之曰吾聞君子贈人以財不若以言今夫蘭本三年湛之以鹿醢旣成則易以匹馬非蘭本美也願子詳其所湛旣得所湛亦求所湛吾聞君子居必擇處遊必擇士居必擇處所以求士也遊必擇士所以修道也吾聞反常移性者欲也故不可不愼也辧物篇孔子晨立堂上聞哭者聲音甚悲孔子援琴而鼓之其音同也孔子出而弟子有叱者問誰也曰回也孔子曰回何爲而叱回曰今者有哭者其音甚悲非獨哭死又哭生離者孔子曰何以知之回曰似完山之鳥孔子曰何如回曰完山之鳥生四子羽翼巳成乃離四海哀鳴送之爲是往而不復返也孔子使人問哭者哭者曰父死家貧賣子以葬之將與其別也孔子曰善哉聖人也說苑敬愼篇魏公子牟東行穰侯送之曰先生將去冉之山東矣獨無一言以教冉乎魏公子牟曰微君言之牟幾忘語君君知夫官不與勢期而勢自至乎勢不與富期而富自至乎富不與貴期而貴自至乎貴不與驕期而驕自至乎驕不與罪期而罪自至乎罪不與死期而死自至乎穰侯曰善敬受明教尊賢篇齊將軍田瞶出將張生郊送曰昔者堯讓許由以天下洗耳而不受將軍知之乎曰惟然知之伯夷叔齊辭諸侯之位而不爲將軍知之乎曰惟然知之於陵仲子辭三公之位而傭爲人灌園將軍知之乎曰惟然知之智過去君弟變姓名免爲庶人將軍知之乎曰惟然知之孫叔敖三去相而不悔將軍知之乎曰惟然知之此五大夫者名辭之而實羞之今將軍方吞一國之權提鼓擁旗披堅執銳旋回十萬之師擅斧鉞之誅愼毋以士之所羞者驕士田瞶曰今日諸君皆爲瞶祖道具酒脯而先生獨教之以聖人之大道謹聞命矣孔叢子儒服篇子髙遊趙平原君客有鄒文季節者與子髙相善及將還魯諸故人訣旣畢文節送行三宿臨別文節流涕交頤子髙徒抗手而已分背就路其徒問曰先生與彼二子善彼有戀戀之心未知後會何期淒愴流涕而先生厲聲髙揖此無乃非親親之謂乎子髙曰始焉謂此二子丈夫爾乃今知其婦人也人生則有四方之志豈鹿豕也哉而常聚乎其徒曰若此二子之泣非邪答曰斯二子良人也有不忍之心若於取斷必不足矣其徒曰凡泣者一無取乎子髙曰有二焉大姦之人以泣自信婦人懦夫以泣著愛史記刺客列傳燕太子丹遣荊軻入秦太子及賓客知其事者皆白衣冠以送之至易水之上旣祖取道髙漸離擊築荊軻和而歌爲變徵之聲士皆垂淚涕泣又前而歌曰風蕭蕭兮易水寒壯士一去兮不復還復爲羽聲慷慨士皆瞋目發盡上指冠於是荊軻就車終已不顧漢書疏廣傳廣東海蘭陵人也宣帝時爲太子太傅兄子受爲少傅在位五歲乃與受移病滿三月賜告廣遂稱篤上疏乞骸骨帝以其年篤老皆許之公卿大夫故人邑子設祖道供帳東都門外送者車數百兩辭決而去及道路觀者皆曰賢哉二大夫或嘆息爲之下泣後漢書範冉傳冉與漢中李固河內王奐親善奐後爲考城令屢遣書請冉冉不至及奐遷漢陽太守將行冉乃與弟協步賫麥酒於道側設壇以待之冉見車徒絡繹遂不自聞惟與弟共辧論於路奐識其聲卽下車與相揖對奐曰行路倉卒非陳契闊之所可共到前亭宿息以敍分隔冉曰子前在考城思欲相從以賤質自絕豪友耳今子遠適千里會面無期故輕行相候以展訣別如其相追將有慕貴之譏矣便起告違拂衣而去奐瞻望弗及冉長逝不顧陳遵傳遵爲大司馬更始時使匈奴過辭於王丹丹曰俱遭反復惟我二人爲天所遺今子當之絕域無以相贈贈子以不拜遂揖而別遵甚悅之髙彪傳彪爲中郎校書東觀時京兆第五永爲督軍禦史使督幽州百官大會祖餞於長樂觀議郎蔡邕等皆賦詩彪乃獨作箴曰文武將墜乃俾俊臣整我皇綱董此不虔古之君子卽戎忘身明其果毅尙其桓桓呂尙七十气冠三軍詩人作歌如鷹如鸇天有太乙五將三門地有九變丘陵山川人有計策六奇五間總玆三事謀則諮詢無曰己能務在求賢淮陰之勇廣野是尊周公大聖石碏純臣以威克愛以義滅親勿謂時險不正其身勿謂無人莫識己眞忘富遺貴福祿乃存枉道依合復無所親先公髙節越可永遵佩藏斯戒以勵終身邕等甚美其文以爲莫尙也後彪爲中郎較書於東觀及遷內黃令帝�同僚臨送祖於上東門郭太傳太字林宗遊於雒陽始見河南尹李膺大奇之遂相友善於是名震京師後歸鄕裏衣冠諸儒送至河上車數千兩林宗惟與李膺同舟而濟眾賓望之以爲神仙焉太后舉有道不就禰衡傳衡平原般人也爲曹公所怒遣人騎送之劉表臨發眾人爲之祖道先供設於城南乃更相戒曰禰衡悖虐無禮今因其後到咸當以不起折之也及衡至眾人莫肯興衡坐而大號眾問其故衡曰坐者爲冢臥者爲屍冢尸之間能不悲乎魏志管輅傳輅與諸葛原別原戒以二事言卿性樂酒量𨿽溫克然不可保寧當節之卿有冰鏡之才所見者妙如膏火不可不愼持卿睿才以遊於云漢之間不憂不富貴也輅言酒不可極才不可盡吾欲持酒以禮持才以愚何患之有耶輅至少府丞蜀志張裔傳裔字君嗣爲丞相諸葛亮畱府長史詣亮咨事送者數百車乘盈路裔書與所親曰人自敬丞相長史男子張君嗣附之疲倦欲死會稽典錄卓恕字公行上虞人也與人相期約𨿽遭暴風疾雨無不至者常從建業辭太傅諸葛恪恪問何當復來恕答曰某日當復親覲至是日恪停食候恕至時賓客會者皆以爲會稽建業相去千餘里道隔江湖豈得如期須臾恕至一坐盡驚經外雜抄晉郭奕字大業爲野王令羊祜常過之奕嘆曰羊叔子何必減郭大業少選復往又嘆曰羊叔子去人遠矣遂送祜出界數百里坐此免官世說補王偉元門生爲本縣所役求屬令爲脫王曰卿學不足以庇身吾徳不足以庇卿屬之何益乃步�漧飯兒負鹽豉送所役生到縣諸生隨者千人令以偉元詣己整衣出迎偉元乃下道至土牛傍罄折立自言門生爲縣役故來送別因執手泣涕而去令卽放遣此生一縣皆以爲恥皇甫謐有從姑子梁柳爲城陽太守將之官或勸士安餞之士安曰柳爲布衣時過吾吾送迎不出門食不過鹽菜今送之是貴城陽太守而輕梁柳非心所安晉書賈充傳充爲車騎將軍都督秦涼二州諸軍事將之鎭百僚餞於夕陽亭石崇傳崇拜太僕出爲徵虜將軍假節監徐州諸軍事鎭下邳崇有別館在河陽之金穀一名梓澤送者傾都帳飲於此焉世說新語支道林還東時賢並送於徵虜亭蔡子叔前至坐近林公謝萬石後來坐小遠蔡暫起謝移就其處蔡還見謝在焉因合褥舉謝擲地自復坐謝冠幘傾脫乃徐起振衣就席神意甚平不覺瞋沮坐定謂蔡曰卿奇人殆壞我面蔡答曰我本不爲卿面作計其後二人俱不介意周叔治作晉陵太守周侯仲智往別叔治以將別涕泗不止仲智恚之曰斯人乃婦女與人別惟啼泣便捨去周侯獨畱與飲酒言話臨別流涕撫其背曰奴好自愛晉書溫嶠傳嶠爲王惇左司馬會丹陽尹缺惇問嶠誰可作者嶠曰愚謂錢鳳可用鳳亦推嶠嶠僞辭之惇不從表補丹陽尹嶠猶懼錢鳳爲之姦謀因惇餞別嶠起行酒至鳳前鳳未及飲嶠因僞醉以手板擊鳳幘墜惇以爲醉兩釋之臨去言別涕泗橫流出閣復入如是再三然後卽路殷浩傳浩爲中軍將軍廢徙東陽委命談詠𨿽家人不見其有流放之戚甥韓伯浩素賞愛之隨至徙所經歲還都浩送至渚側詠曹顏遠詩云富貴他人合貧賤親戚離世說新語謝公在東山朝命屢降而不動後出爲桓宣武司馬將發新亭朝士咸出瞻送髙靈時爲中丞亦往相祖因醉戲曰卿屢違朝旨髙臥東山諸人每相與言安石不肯出將如蒼生何今亦蒼生將如卿何謝笑而不答珍珠船謝安謂羲之曰中年以來與親友別輒作數日惡羲之曰年在桑楡自應爾世說新語殷覬病困看人政見半面殷荊州興晉陽之甲往與覬別涕零屬以消息所患覬答曰我病自當差正憂汝患耳桓宣武薨桓南郡年五歲服始除桓車騎與送故文武別因指語南郡此皆汝家故吏佐元應聲慟哭酸感傍人車騎每自目己坐曰靈寶成人當以此坐還之鞠愛過於所生晉書桓溫傳溫太和四年上疏悉眾北伐平北將軍郗愔以疾解職又以溫領平北將軍徐兗二州刺史率弟南中郎衝西中郎袁眞步騎五萬北伐百官皆於南州祖道都邑盡傾宋書孔季恭傳季恭拜侍中特進左光祿大夫辭事東歸髙祖餞之戲馬臺百僚咸賦詩以述其美張敷傳敷善持音儀盡詳緩之致與人別執手曰念相聞餘響久之不絕張氏後進至今慕之其源流起自敷也王惠傳惠爲中軍長史時會稽內史劉懷敬之郡送者傾京師惠亦造別還過從弟球球問向何所見惠曰惟覺卽時逢人耳王弘之傳桓元輔晉桓謙以爲衛軍參軍時瑯琊殷仲文還姑熟祖送傾朝謙要弘之同行答曰凡祖離送別必在有情下官與殷風馬不接無緣扈從謙貴其言南史沈懷文傳懷文除尙書殿中郎隱士雷次宗被徵居鐘山後南還廬江何尙之設祖道文義之士畢集爲聯詩句懷文所作尢美辭髙一坐何尙之傳尙之字彥徳父叔度恭謹有行業尙之爲中書侍郎遷吏部郎告休定省傾朝送別於冶渚及至郡叔度謂曰聞汝來此傾朝相送可有幾客答曰殆數百人叔度笑曰此是送吏部郎耳非關何彥徳也昔殷浩亦嘗作豫章定省送別者甚眾及廢徙東陽船泊徵虜亭積日乃至親舊無復相窺者世說新語謝安南免吏部尙書還東謝太傅赴桓公司馬出西相遇破岡旣當遠別遂停三日共語太傅欲慰其失官安南輒引以他端𨿽信宿中途竟不言及此事太傅深恨在心未盡謂同舟曰謝奉故是奇士南齊書張融傳融爲封溪令從叔永出後渚送之曰似聞朝旨汝尋當還融曰不患不還正恐還而復去南史傅琰傳琰子翽爲官亦有能名後爲吳令別建康令孫廉廉因問曰聞丈人發姦摘伏惠化如神何以至此答曰無他也惟勤而淸淸則憲綱自行勤則事無不理憲綱自行則吏不能欺事自理則物無疑滯欲不理得乎時臨淮劉元明亦有吏能歷山陰建康令政常爲天下第一終於司農卿後翽又代元明爲山陰令問元明曰願以舊政告新令尹答曰我有奇術卿家譜所不載臨別當相示旣而曰作縣令惟日食一升飯而莫飲酒此第一策也傅昭傳昭弟映三歲而孤兄弟友睦修身勵行非禮不動始昭之守臨海陸倕餞之賓主俱歡日暮不反映以昭年髙不可連夜極樂乃自往候接同乘而歸兄弟並己斑白時人美而服焉梁書陶弘景傳弘景初仕齊爲奉朝請永明十年上表辭祿詔許之賜以束帛及發公卿祖之於徵虜亭供帳甚盛車馬塡咽宋齊以來未有朝野榮之魏書南安王楨傳楨出爲鎭北大將軍相州刺史髙祖餞楨於華林都亭詔曰從祖南安旣之蕃任將曠違千里豫懷惘戀然今者之集𨿽曰分岐實爲曲宴並可賦詩申意射者可以觀徳不能賦詩者可聽射也當使武士彎弓文人下筆髙祖餞楨於階下流涕而別北史髙閭傳宣武踐祚閭累表遜位優詔授光祿大夫告老求歸帝爲之流涕優詔賜安車幾杖輿馬繒彩衣服布帛事從丰厚百僚餞之猶羣公之祖二疏也崔伯謙傳伯謙歷瀛州別駕京畿司馬文襄將之晉陽勞之曰卿騁足瀛部已著康歌督府務總是用相授臨別又馬上執手曰執子之手與子偕老卿宜深體此情顏氏家訓名實篇鄴下有一少年出爲襄國令頗自勉篤公事經懷每加撫卹以求聲譽凡遣兵役握手送離或賫�棗餅餌人人贈別云上命相煩情所不忍道路饑渴以此見思民庶稱之不容於口及遷爲泗州別駕此費日廣不可常周一有僞情觸塗難繼功績遂敗損矣周書王褒傳褒世在江東爲宰輔髙祖亦以此重之建徳以後頗參朝議凡大詔冊皆令褒具艸東宮旣建授太子少保遷小司空仍掌綸誥乘輿行幸褒常侍從初褒與梁處士汝南周弘讓相善及弘讓兄弘正自陳來聘髙祖許褒等通親知音問褒贈弘讓詩並致書曰嗣宗窮途楊朱岐路徵蓬長逝流水不歸舒慘殊方炎涼異節木皮春厚桂樹冬榮想攝衛惟宜動靜多豫賢兄入關敬承款曲猶依杜陵之水尙保池陽之田鏟迹幽蹊銷聲穹谷何其愉樂幸甚幸甚弟昔因多疾亟覽九仙之方晚涉世途常懷五嶽之舉同夫關令物色異人譬彼客卿服膺髙士上經說道屢聽元牝之談中藥養神每稟丹沙之說頃年事遒盡容發衰謝蕓其黃矣零落無時還念生涯繁憂總集視陰愒日猶趙孟之䢐年負杖行吟同劉琨之積慘河陽北臨空思鞏縣霸陵南望還見長安所冀書生之魂來依舊壤射聲之鬼無恨他鄕白雲在天長離別矣會見之期邈無日矣援筆攬紙龍鐘橫集弘讓復書曰甚矣悲哉此之爲別也雲飛泥沈金鑠蘭滅玉音不嗣瑤華莫因家兄至自鎬京致書於穹谷故人之迹有如對面開題申紙流臉沾膝江南燠熱橘柚冬靑渭北沍寒楊楡晚葉土風气候各集所安餐衛適時寢興多福甚善甚善與弟分袂西陜言反東區難保周陵還依蔣徑三姜離二仲不歸麋鹿爲曹更多悲緒丹經在握貧病莫諧芝朮可求恆爲采掇昔吾壯日及弟富年俱值雍熙並歡衡泌南風雅操淸商妙曲弦琴促坐無乏名晨玉瀝金華冀獲難老不虞一旦反復波瀾吾已愒陰弟非茂齒禽尙之契各在天涯永念生平難爲胸臆且當視陰數箭排愁破涕人生樂耳憂戚何爲豈能遽悲次房遊魂不返遠缺二字產骸柩無托但願愛玉體珍金相保期頤享黃髮猶冀蒼鷹赬鯉時傳尺素淸風朗月俱寄相思子淵子淵長爲別矣握管操觚聲淚俱咽隋書牛弘傳楊素將擊突厥詣太常與弘言別送素至中門而止素謂弘曰大將出徵故來敍別何相送之近也弘遂揖而退素笑曰奇章公可謂其智可及其愚不可及也亦不以屑懷房彥謙傳內史侍郎薛道衡重彥謙爲人深加友敬煬帝嗣位道衡轉牧番州路經彥謙所畱連數日屑涕而別文中子問易篇賈瓊爲吏以事楚公將行子餞之瓊曰願聞事人之道子曰遠而無介就而無諂泛乎利而諷之無斗其捷瓊曰終身誦之子曰終身行之可也舊唐書史徳義傳徳義隱居虎丘山髙宗聞其名徵赴洛陽尋稱疾東歸公卿已下皆賦詩餞別徳義亦以詩畱贈其文甚美大唐新語長壽中有滎陽鄭屬賓頗善五言竟不聞達年老方授江左一尉親朋餞別於上東門屬賓賦詩畱別曰畏途方萬里生涯近百年不知將白首何處入黃泉酒酣自詠聲調哀感滿座爲之流涕竟卒於官全唐詩話賀知章年八十六臥病冥然無知疾損上表乞爲道士還鄕明皇許之舍宅爲觀賜名千秋命其男曾子會稽郡司馬賜鑑湖剡川一曲詔令供帳東門百僚祖餞禦制送詩並序雲天寶三年太子賓客賀知章知足之分抗歸老之疏解組辭榮志期入道朕以其年在遲暮用循掛冠之事俾遂赤松之遊正月五日將歸會稽遂餞東路乃命六卿庶尹大夫供帳靑門寵行邁也豈惟崇徳尙齒抑亦勵俗勸人無令二�獨光漢冊乃賦詩贈行詩云遺榮期入道辭老竟抽簪豈不惜賢達其如髙尙心環中得祕要方外散幽襟獨有靑門餞羣英悵別深又云筵開百壺餞詔許二�歸仙記題金籙朝章換羽衣悄然承睿藻行路滿光輝冊府元龜賀知章爲散騎常侍請度爲道士求還鄕裏皇太子已下咸就執別哥舒翰爲太子少保安祿山反以爲皇太子先鋒兵馬副元帥拒賊於潼關百僚出餞於郊經外雜抄唐楊憑貶臨賀尉姻友憚累無往候者善客徐晦獨至藍田慰餞李夷簡遽表爲監察禦史曰君不負楊臨賀肯負國乎世說補楊憑得罪姻友無敢送者獨徐晦送至藍田權載之謂徐君誠厚楊臨賀無乃爲累乎徐曰晦自布衣時楊知我厚方玆流播寧忍無言而別有如公爲姦譖斥敢自同路人乎載之嘆其長厚舊唐書柳公綽傳公綽爲吏部員外郎武元衡罷相鎭西蜀與裴度俱爲元衡判官尢相善先度入爲吏部郎中度以詩餞別有兩人同日事徵西今日君先捧紫泥之句甘澤謠紅�潞州節度使薛嵩家靑衣魏博節度使田承嗣將並潞州嵩聞之計無所出時紅�從行紅�曰主不遑寢食豈非鄰境乎嵩具告其事紅�乃入房飾行其佩龍文匕首倏忽不見嵩飲酒數合忽聞紅�回嵩喜而慰問曰不敢辱命無殺傷但取�頭金合爲信耳嵩乃發使遺承嗣書以金合授之由是河北河南人使各至而紅�辭去嵩曰女生我家而今欲安往又方賴女豈可議行紅�曰某前世本男子以陰功見誅降爲女子幸生於公家今十九年寵待有加榮亦至矣昨往魏郡以示報恩兩地保其城池萬人全其性命使亂臣知懼烈士安謀在某一婦人功亦不小固可贖其前罪還其本原便當遁迹塵中棲身物外澄淸一气生死常存嵩曰不然遺爾千金爲居山之所給紅�曰事關來世安可預謀嵩知不可駐畱乃廣爲餞別悉集賓客夜宴中堂嵩以歌送紅�酒諸坐客中冷朝陽爲辭曰采菱歌怨木蘭舟送客魂消百尺樓還似雒妃乘霧去碧天無際水空流歌畢嵩不勝悲紅�反袂且泣因僞辭離席遂亡其所在經外雜抄太學生薛約師事陽城坐言事徙連州城送之郊上以爲黨出城道州刺史幹子長慶末前知福建縣權長孺犯事流貶後以故禮部相國徳輿之近宗遇恩復資畱滯廣陵多日賓府相見皆鄙之將詣闕求官臨行羣公飲餞於禪智精舍狂士蔣傳知長孺有嗜人爪癖乃於健步及諸傭保處薄給酬直得數兩削下爪或洗濯未精以紙裏候其酒酣進曰侍禦遠行無以餞送今有少佳味敢獻遂進長孺長孺視之忻然有喜色如獲千金之惠涎流於吻連撮啖之神色自得合坐驚異全唐詩話韋蟾廉問鄂州罷賓僚祖餞蟾曾書文選句云悲莫悲兮生別離登山臨水送將歸以箋毫授賓從請續其句逡巡有妓泫然起曰某不才不敢染翰欲口占兩句韋大驚異妓隨念云武昌無限新栽柳不見楊花撲面飛坐客無不嘉嘆韋令唱作楊柳枝詞馬令南唐書鄧王從益傳從益元宗第八子也開寶初出鎭宣州後主率近臣餞綺霞閣自爲詩序以送之其略云秋山滴翠暮壑澄空愛公此行暢乎遐覽其詩有咫尺煙江幾多地不須懷抱重淒淒之句君臣賡賦可爲盛事宋史顏衎傳周廣順初爲尙書右丞俄充端明殿學士權知開封時王峻持權衎爲峻所引用罷職守兵部侍郎顯徳初上表求解官授工部尙書致仕還鄕裏臺閣縉紳祖餞都門外冠蓋相望時人榮之張詠傳詠知益州時李順構亂王繼恩上官正總兵攻討頓師不進詠以言激正勉其親行仍盛爲供帳餞之酒酣舉爵屬軍校曰爾曹蒙國厚恩無以塞責此行當直抵寇壘平蕩醜類若老師曠日卽此地還爾死所矣正由是決行深入大致克捷王旦傳旦薨後數日張旻赴鎭河陽例宜飲餞以旦故不舉樂錄其子弟侄外孫門客嘗從授官者十數人諸子服除又各進一官續聞見近錄仁宗初獨聽政範文正以進擬資敍班簿圖上之冀曉上心使執政者不得越次欺罔執政以事危之遂謫知饒州諸公出餞語文正曰前黜已光今更老矣文正謔曰今回光後回光直待上牢了仲淹方是了期耶眾大噱宋史李之才傳之才調孟州司法參軍時範雍守孟亦莫之知也雍初自洛建節守延安送者皆出境外之才獨別近郊或病之謝曰故事也頃之雍謫安陸之才獨往見之洛陽前日遠送之人無一來者雍始恨知之之晚範正辭傳正辭子諷通判鄆州時知州李迪貶衡州副使宰相丁謂戒使者持詔書促上道諷輒畱迪數日爲治裝祖行劉溫叟傳溫叟子曄累遷刑部郎中龍圖閣直學士知河南府徙河中府卒初王曙坐寇準貶官在朝無敢往見者曄嘆曰友朋之義獨不見於今歟往餞之經宿而還聞見前錄錢相謫漢東諸公送別至彭婆鎭錢相置酒作長短句俾妓歌之甚悲錢相泣下諸公皆泣下東軒筆錄範文正公仲淹自知開封落待制以吏部員外郎知饒州出都時惟王待制質餞宿於城外洎水道之官歷十餘州無一人出迎迓者時陳恭公執中以龍圖閣直學士知揚州迎送問勞甚至𨿽時宰好惡能移眾人而方正之士亦不可變也宋史王祜傳祜孫質以天章閣待制出知陜州範仲淹貶饒州治朋黨方急質獨載酒往餞或以誚質質曰範公賢者得爲之黨幸矣世以此益賢之名臣言行錄外集程伊川先生被謫時李邦直尹洛令都監來見伊川才出見之便請上轎先生欲略見叔母亦不許莫知朝命云何是夜宿於都監廳明日差人管押成行至龍門邦直遣人贐銀百星先生不受旣歸門人問何爲不受曰渠是時已與某不相知豈可受見聞搜玉王荊公罷相出鎭金陵時飛蝗自北而南江東諸郡皆有之百官餞公於郊外劉貢父後至追之不及乃寄一絕云靑苗助役兩妨農天下嗷嗷怨相公惟有蝗虫偏感徳又隨車騎過江東揮麈後錄元丰中先祖同滕章敏王荊公於鐘山臨別贈言云立徳廣量行惠非特爲兩公別後之戒安石亦終身所行之者也先祖云以某所見前二語則相公誠允蹈之但末後之言相公在位時行靑苗免役之法於天下未審如何公默然不應東坡志林僕以元丰三年二月一日至黃州時家在南都獨與兒子邁來郡中無一人舊識者時時策杖至江上望雲濤渺然亦不知有文甫兄弟在江南也居十餘日有長�者惠然見過乃文甫之弟子辧畱語半日云迫寒食且歸東湖僕送之江上微風細雨葉舟橫江而去僕登夏燠尾髙丘以望之仿�見舟及武昌乃步還爾後遂相往來及今四周歲相過殆百數遂欲買田而老焉然竟不遂近忽量移臨汝念將復去而後期未可必感物淒然有不勝懷者浮屠不三宿桑下者有以也哉七年三月九日宋史蔣之奇傳之奇爲翰林學士兼侍讀元符永鄒浩以言事得罪之奇折簡別之責守汝州範致虛傳致虛舉進士爲太學博士鄒浩以言事斥致虛坐祖送獲罪停官淸波雜誌蕓叟遷流遠適自汴抵郴所至流連南京孫莘老揚州孔周翰泗州蔣潁叔江寧王介甫黃州蘇子瞻衡州劉貢父皆相遇焉談詩覓勝無復行役之勞未離江寧日因送人人京及同士子數輩飲餞遊淸涼寺抵暮回屬營妓數人同舟宛轉聞亭上有散樂聲逼而詢之乃府公迓妓籍旣見共載野服披昌但一笑而止今日放臣逐客容如是乎一段勝槪宜入畫圖府公陳和叔也鄭穆字閎中閩士所尊四先生鄭其一也元佑初爲國子祭酒久而請老太學諸生數千人狀詣司業又詣丞相府請畱不報以待制奉祠將行公卿大夫多以詩贈之三學之士皆爲詩且出祖汴東門外三獻酒再拜堂下辭訣而去觀者嘆息輝又從合肥王公助學王與鄭中表親有一編曰歸榮乃送行詩也後未見此本秦少遊發郴州反顧有所屬其詞曰霧失樓臺月迷津渡桃源望斷無尋處可堪孤館閉春寒杜鵑聲裏斜陽暮驛寄梅花魚傳尺素砌成此恨無重數郴江幸自繞郴山爲誰流下瀟湘去山谷云語意極似劉夢得楚蜀間語淚濕欄桿花著露愁到眉峯碧聚此恨平分取更無言語空相斷雨殘雲無意緒寂寞朝朝暮暮今夜山深處斷魂分付潮回去毛澤民元佑間罷杭州法曹至富陽所作贈別也因是受知東坡語盡而意不盡意盡而情不盡何酷似少遊也經外雜抄陳后山爲徐州教授東坡知杭州道由南京陳告守孫覺願往見而覺不許乃托病謁告來南京送別同舟東下至宿而歸爲劉安世所彈所賦平生羊荊州追送不作遠詩以此紫薇詩話紹聖初滎陽公自浙中赴懷州叔祖赴睦州邂逅於鎭江別後叔祖寄絕句云江南江北來昨夜同枝宿平明一聲起四顧已極目劉師川莘老丞相幼子力學有文嘗贈捨弟詩云大阮平生予所愛小阮相逢亦傾蓋濟陰未識情更親信手親詩落珠貝楊氏作公誰料理臧孫有後誠可喜長亭水落風雨多無酒飲君如別何余時爲濟陰縣主簿大阮謂知止也名臣言行錄外集胡文定公罷官荊南僚舊餞行於渚宮呼樂戲以待而交代楊龜山具朝膳畱公鮭菜蕭然引觴徐酌置語孟案間淸坐講論不覺日晷之暮也士子赴闕過上饒有從臣家居者治饌延公飾姬妾請令出奉�酒爲壽公蹙然曰二帝蒙塵國步阢隉豈吾徒爲燕樂之日敢辭其人赧而止淸波雜誌四十年前朝士遭論徑放謝辭倉皇出關親厚者亦不敢相聞迨更化之後稍革此風猶未敢舒肆叔祖由三院禦史貳春官未幾罷斥時王公元樞徳言任小司空趨局卽請早出假同列叩之昌言答曰綸今日欲送周爲髙爲髙叔祖字也從列尾而至者一二耳近時去國者冠蓋祖餞從容理裝風俗歸厚於治世豈小補哉括蒼管銓平仲監秦邸坐事免官秦丞相手封銀一笏以助其歸恃此方敢畱一二日蓋秦早授館於其家故特致此禮宋史趙鼎傳鼎嘗辟和議與秦檜意不合檜乘間擠鼎乃以忠武節度使出知紹興府尋加檢校少傅攺奉國軍節度使檜率執政往餞其行鼎不爲禮一揖而去檜益憾之剡溪野語王嘉叟與王龜齡別語龜齡曰吾輩會合不可常但令常畱面目異日可以相見龜齡每嘆曰此言不能置朱子語類先生餞席酒五行中筵親酌一杯勸李丈云相聚不過如此退去反而求之以一杯與淳曰安卿更須出來行一遭村裏坐不覺壞了人昔陳了翁說一人�甚髙或邀之入京參國手日久在側並無所教但使之隨行攜�局而已或人詰其故國手曰彼�已精其髙著已盡識之矣但著未曾識教之隨行亦要都經歷一過名臣言行錄外集朱晦翁往淨安寺候蔡元定元定自府乘舟就貶過淨安晦翁出寺門接之坐僧方丈寒暄外無嗟勞語以連日讀參同契所疑叩蔡蔡應答灑然少遲諸人醵酒至飲皆醉晦翁閒行列坐寺前橋上飲回寺又飲晦翁醉睡方坐飲橋上詹元善卽退去晦翁曰此人富貴气宋史蔡元定傳元定字季通聞朱熹名往師之遂與對榻講論諸奧義時韓冑擅政設僞學之禁沈繼祖劉三傑爲言官連疏抵熹並及元定謫道州州縣捕元定甚急元定聞命不辭家卽就道熹與從遊者數百人餞別蕭寺中坐客興嘆有泣下者熹微視元定不異平時因喟然曰友朋相愛之情季通不挫之志可謂兩得矣元定賦詩曰執手笑相別無爲兒女悲眾謂宜緩行元定曰獲罪於天天可逃乎杖履同其子沈行三千里腳爲流血無幾微見言面齊東野語劉震孫長卿號朔齋知宛陵日吳毅夫潛丞相方閒居劉日陪五橋之遊奉之亦甚至嘗攜具開宴自撰樂語一聯云入則孔明出則元亮副平生自許之心兄爲東坡弟爲欒城無晚歲相違之恨毅夫大爲擊節劉后以召還吳餞之郊外劉賦摸魚兒一詞爲別末云怕綠野堂邊劉郎去後誰伴老裴度毅夫爲之揮淚繼遣一價追和此詞並以小�侑之送數十里外啟之精金百星也前輩憐才賞音如此近世所無宋史陳宓傳宓修直祕閣主管崇禧觀初宓之在朝也寺丞丁�往使金宓嘆曰世讎未復何以好爲餞詩有百年中國豈無人之句危傳字逢吉撫州臨川人升著作郎兼屯田郎柴中行去國賦詩送之迕宰相出知潮州見聞搜玉趙南仲幸得邊功後又赴鎭朝紳餞之適有逞緣竿伎者曹西士賦詩云又被鑼聲送上竿這番難似舊時難勸君著腳須教穩多少傍人冷眼看未幾師果不競眞西山集袁燮行狀公�歸至八九上迄不之許會三學諸生伏闕上疏斥主和者之非旣而全臺論列乃並公以罷太學諸生三百餘人祖餞都門外且賦詩以別公曰乾道變化各正性命雷雨作解艸木甲拆此吾志也以直得名豈其心哉金史石土門傳石土門耶懶路完顏部人耶懶歲饑景祖與之馬牛爲助糴費使世祖往致之會世祖有疾石土門日夕不離左右世祖疾愈辭歸與握手爲別約他日無相忘虞仲文傳仲文三遷至太常少卿宰相有左降仲文獨出餞之或指以爲黨仲文乃求養親久之召復前職明外史洪武二十五年冬從龍子澤死請告還鎭江太祖出郊握手送之蓉塘詩話陳信字履順杭州人任蘇州府通判有惠政廉而公直正統十一年致仕蘇人以重贐追送一無所受而其家實貧郡人杜璚有詩送之曰人辭榮祿賦歸田工部蘇民饋贐錢一任此生貧到骨只畱淸節與人傳大政紀景泰三年九月召南京大理寺卿薛瑄爲大理寺卿時有中官金英奉使出道南京公卿俱餞於江上瑄獨不往英至京言於眾曰南京好官惟薛瑄耳遂召復明外史王云鳳傳正徳初張彩薦於劉瑾起國子祭酒云鳳𨿽由瑾進瑾故不甚喜司務孫聰瑾妹婿也還鄕云鳳餞之郊外聰時已失歡於瑾瑾語人曰聰何人士大夫至郊餞祭酒人師亦當爾否賢奕編天臺魯中丞穆登進士後還鄕杜門讀書絕迹謁請嗣戒行還京有司具腆贐贈之固辭弗受或曰行以贐禮也柰何拒之魯公曰筮仕之始未有分毫益於鄕裏而先厲之忍乎嗣劉忠宣發解時臺司檄有司佐贐公里中阻饑懇辭之心與魯公同窮視其所不取達可知已挽近世俗子一離黌序希覬有司如責償夙負識趣若此世何賴焉江南通誌於惟一字徳夫懷寧人嘉靖癸丑進士任南工部主事禦史吳時來疏參權相嚴嵩被謫出都惟一獨祖餞泣別嵩銜之出守太原徳安府誌沈惟耀字斗伯天啟甲子歲貢授武學訓導魏忠賢竊弄威福惟耀弟吏科右給事惟炳彈之不勝落籍去會楊漣出都門人莫敢餞惟耀獨跨一馬送漣於蘆溝以少女字其子而別

餞別部雜錄詩說皇華天子遣使於四方歌此餞之首章興也下四章皆賦也韓奕韓侯來朝受命將歸顯父餞之贈以是詩六章皆賦也三輔黃圖霸橋在長安東漢人送客至此橋折柳贈別聞見後錄簫聲咽秦娥夢斷秦樓月秦樓月年年柳色灞陵傷別樂遊原上淸秋節咸陽古道音塵絕音塵絕西風殘照漢家陵闕李太白詞也予嘗秋日餞客咸陽寶釵樓上漢諸陵在晚照中有歌此詞者一坐淒然而罷彥周詩話陳克子髙作贈別詩云淚眼生憎好天色離觴偏觸病心情𨿽韓渥溫庭筠未嘗措意如此燕燕於飛差池其羽之子於歸遠送於野瞻望弗及泣涕如雨此眞可泣鬼神矣張子野長短句云眼力不如人遠上溪橋去東坡送子由詩云登髙回首坡隴隔惟見烏帽出復沒皆遠紹其意名臣言行錄外集朱晦翁致書蔡西山先生曰每念遠別不勝悵惘至於讀書玩理欲講而無從又不但常人離別之思也某連日讀參同契頗有趣知千周萬徧非虛語也又平日相聚未知其爲樂別後乃覺闕事可嘆可嘆庚溪詩話昔人臨岐執別曲首引望戀戀不忍遽去而形於詩者如王摩詰云車徒望不見時見起行塵歐陽詹云髙城已不見況復城中人東坡與其弟子由別云登髙回首坡隴隔時見烏帽出復沒或紀行人已遠而故人不復可見語𨿽不同其惜別之意則同也夷白齋詩話張旭春艸帖云春艸靑靑萬里餘邊城落日動寒墟情知海上三年別不寄雲中一雁書集所不載誠齋雜記東冶亭在汝南灣東南乃士大夫送行之地陳詵餞別妓江柳雲鬢邊一點似飛鴉休把翠鈿遮二年三載千攔百就今日天涯楊花又逐東流去隨分入人家要不思量除非酒醒休照菱花見聞搜玉有同事同意而措詞各有工拙如唐人云請君試問東流水別意與之誰短長可謂痛快矣不如大江流日夜客心悲未央爲沈著又不如恰似一江春水面東流尢覺深婉丹鉛總錄太白詩天山三丈雪豈是遠行時又雲水國秋風夜殊非遠別時豈是殊非變幻二字愈出愈奇李端古別離詩雲水國葉黃時洞庭霜落夜行舟聞商賈宿在楓林下此地送君還茫茫似夢間後期知幾日前路轉多山巫峽通湘浦迢迢隔雲雨天晴見海檣月落聞鐘鼓人老似多愁水深難急流淸宵歌一曲白首對汀洲與君桂陽別令君嶽陽待後事忽差池前程日空在水落雁嗷嗷洞庭波浪髙遠山云似蓋極浦樹如毫朝發能幾里暮來風又起如何兩處愁皆在孤舟裏昨夜天月明長川寒且淸菊花開欲盡薺菜泊來生下江帆勢速五兩遙相逐欲問去時人知投何處宿空冷猿嘯時泣對湘潭竹此詩端集不載古樂府有之然題曰二首非也本一首耳其詩眞景實情婉轉怊惆求之徐庾之間且罕況晚唐乎大歷以後五言古詩可選者惟端此篇與劉禹錫搗衣曲陸龜蒙茱�匣中鏡溫飛卿悠悠復悠悠四首耳珍珠船杜鵑鳴初聽其聲者主離別

