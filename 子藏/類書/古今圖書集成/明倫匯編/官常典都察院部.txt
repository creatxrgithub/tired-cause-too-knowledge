

都察院部匯考一

周周制始設禦史以輔冢宰考百官及萬民之法令職簿書期會之事而統於春官宗伯又設司�掌五隸以搏盜賊兼守王宮與野捨之厲禁而統於秋官大司寇按周禮春官宗伯禮官之屬禦史中士八人下士十有六人其史百有二十人府四人胥四人徒四十人注禦猶侍也進也其史百有二十人以掌贊書人多也禦史掌邦國都鄙及萬民之治令以贊冢宰

注王所以治之令冢宰掌王治凡治者受令焉

注爲書寫其治之法令來受則授之掌贊書

注王有命當以書致之則贊爲辭若今尙作詔文凡數從政者注

自公卿以下至胥徒凡數及其見在空缺者鄭司農讀言掌贊書數書數者經禮三百曲禮三千法度皆在鄭元以爲不辭故攺之云秋官司寇刑官之屬司�中士二人下士十有二人府五人史十人胥二十人徒二百人注

�給勞辱之役者漢始置司隸亦使將徒治道溝渠之役後稍尊之使主官府及近郡司隸掌五�之法辧其物而掌其政令

注五隸謂罪隸四翟之隸也物衣服兵器之屬帥其民而搏盜賊役國中之辱事爲百官積任器凡囚執人之事注

民五�之民也鄭司農云百官所當任持之器物此官主爲積聚之也邦有祭祀賓客喪紀之事則役其煩辱之事

注煩猶劇也士喪禮下篇曰隸人涅�掌帥四翟之隸使之皆服其邦之服執其邦之兵守王宮與野捨之厲禁注

野捨王者所止捨也厲遮例也罪隸百有二十人

注盜賊之家爲奴者罪隸掌役百官府與凡有守者掌使令之小事注役給其小役凡封國若家牛助爲牽仿

注鄭司農云凡封國若家謂建諸侯立大夫家也牛助爲牽仿此官主爲送致之也鄭元謂牛助國以牛助轉徙也罪隸牽仿之在前曰牽在旁曰仿其守王宮與其厲禁者如蠻�之事蠻�百有二十人

注徵南夷所獲蠻隸掌役校人養馬其在王宮者執其國之兵以守王宮在野外則守厲禁閩�百有二十人

注閩南蠻之別閩�掌役畜養鳥而阜蕃教擾之掌子則取隸焉注杜子春云子當爲祀鄭元謂掌子者王立世子置臣使掌其家事而以閩隸役之夷�百有二十人

注徵東夷所獲夷隸掌役牧人養牛馬與鳥言

注鄭司農云夷狄之人或曉鳥獸之言故春秋傳曰介葛盧聞牛鳴曰是生三犧皆用矣是以貉�職掌與獸言其守王宮者與其守厲禁者如蠻�之事貉隸百有二十人

注徵東北夷所獲凡�眾矣此其選以爲役員其餘謂之隸貉�掌役服不氏而養獸而教擾之掌與獸言注不言阜藩者猛獸不可服又不生乳於圈檻也其守王宮者與其守厲禁者如蠻隸之事

漢漢承秦制設禦史大夫以副丞相中丞佐之外督部刺史內領侍禦史司舉劾之事又設司�校尉督大姦猾並察三輔三河弘農諸郡按漢書百官公卿表禦史大夫秦官位上卿銀印靑綬掌副丞相有兩丞秩千石一曰中丞在殿中蘭臺掌圖籍祕書外督部刺史內領侍禦史員十五人受公卿奏事舉劾按章成帝綏和元年更名大司空金印紫綬祿比丞相置長史中丞官職如故哀帝建平二年復爲禦史大夫元壽二年復爲大司空禦史中丞更名禦史長史侍禦史有繡衣直指出討姦猾治大獄武帝所制不常置注

應劭曰侍禦史之率故稱大夫云臣瓚曰茂陵書禦史大夫秩中二千石服虔曰直指指事而行無阿私也師古曰衣以繡者尊寵之也司隸校尉周官武帝徵和四年初置持節從中都官徒千二百人捕巫蠱督大姦猾後罷其兵察三輔三河弘農元帝初元四年去節成帝元延四年省綏和二年哀帝復置但爲司�冠進賢冠屬大司空比司直注

師古曰以掌徒隸而巡察故云司隸中都官京師諸官府也督謂察視也武帝元狩元年遣謁者巡行天下按漢書武帝本紀元狩元年夏四月詔曰朕聞咎繇對禹曰在知人知人則哲惟帝難之蓋君者心也民猶支體支體傷則心憯怛日者淮南衡山修文學流貨賂兩國接壤怵於邪說而造篡弒此朕之不徳詩云憂心慘慘念國之爲虐巳赦天下滌除與之更始朕嘉孝弟力田哀夫老眊孤寡鰥獨或匱於衣食甚憐湣焉其遣謁者巡行天下存問致賜曰皇帝使謁者賜縣三老孝者帛人五匹鄕三老弟者力田帛人三匹年九十以上及鰥寡孤獨帛人二匹絮三斤八十以上米人三石有冤失職使者以聞縣鄕卽賜毋贅聚元狩六年遣博士褚大等六人循行天下按漢書武帝本紀六年夏六月詔曰日者有司以幣輕多姦農傷而末眾又禁兼並之塗故攺幣以約之稽諸往古制宜於今廢期有月而山澤之民未諭夫仁行而從善義立則俗易意奉憲者所以導之未明與將百姓所安殊路而撟虔吏因乘埶以侵蒸庶邪何紛然其擾也今遣博士大等六人分循天下存問鰥寡廢疾無以自振業者貸與之諭三老孝弟以爲民師舉獨行之君子徵詣行在所朕嘉賢者樂知其人廣宣厥道士有特招使者之任也詳問隱處亡位及冤失職姦猾爲害野荒治苛者舉奏郡國有所以爲便者上丞相禦史以聞注

師古曰大褚大也元鼎二年詔遣博士中等分循天下按漢書武帝本紀元鼎二年秋九月詔曰仁不異遠義不辭難今京師𨿽未爲丰年山林池澤之饒與民共之今水潦移於江南迫隆冬至朕懼其饑寒不活江南之地火耕水耨方下巴蜀之粟致之江陵遣博士中等分循行諭告所抵無令重困吏民有振救饑民免其�者具舉以聞昭帝始元元年閏月遣故廷尉王平等五人持節行郡國舉賢良問民所疾苦冤失職者按漢書昭帝本紀云云元帝初元元年詔光祿大夫等十有二人循行天下按漢書元帝本紀初元元年夏四月詔曰朕承先帝之聖緒獲奉宗廟戰戰兢兢間者地數動而未靜懼於天地之戒不知所由方田作時朕憂烝庶之失業臨遣光祿大夫等十二人循行天下存問耆老鰥寡孤獨困乏失職之民延登賢俊招顯側陋因覽風俗之化相守二千石誠能正躬勞力宣明教化以親萬姓則六合之內和親庶幾呼無憂矣書不云乎股肱良哉庶事康哉布告天下使明知朕意建昭四年詔遣諫大夫博士賞等二十一人循行天下按漢書元帝本紀建昭四年夏四月詔曰朕承先帝之休烈夙夜栗栗懼不克任間者陰陽不調五行失序百姓饑饉惟烝庶之失業臨遣諫大夫博士賞等二十一人循行天下存問耆老鰥寡孤獨乏困失職之人舉茂材特立之士相將九卿其帥意毋怠使朕獲觀教化之流焉成帝

年始置三公以禦史大夫爲大司空如丞相按漢書成帝本紀不載按朱博傳成帝時何武爲九卿建言古者民朴事約國之輔佐必得賢聖然猶則天三光備三公官各有分職今末俗之獘政事煩多宰相之材不能及古而丞相獨兼三公之事所以久廢而不治也宜建三公官定卿大夫之任分職受政以考功效其後上以問師安昌侯張禹禹以爲然時曲陽侯王根爲大司馬驃騎將軍而何武爲禦史大夫於是上賜曲陽侯根大司馬印綬置官屬罷驃騎將軍官以禦史大夫何武爲大司空封列侯皆增奉如丞相以備三公官焉議者多以爲古今異制漢自天子之號下至佐史皆不同於古而獨攺三公職事難分明無益於治亂是時禦史府吏捨百餘區井水皆竭又其府中列柏樹常有野鳥數千棲宿其上晨去暮來號曰朝夕烏烏去不來者數月長老異之哀帝

年復以大司空爲禦史大夫按漢書哀帝本紀不載按朱博傳朱博爲大司空奏言帝王之道不必相襲各繇時務髙皇帝以聖徳受命建立鴻業置禦史大夫位次丞相典正法度以職相參總領百官上下相監臨歷載二百年天下安寧今更爲大司空與丞相同位未獲嘉佑故事選郡國守相髙第爲中二千石選中二千石爲禦史大夫任職者爲丞相位次有序所以尊聖徳重國相也今中二千石未更禦史大夫而爲丞相非所以重國政也臣愚以爲大司空官可罷復置禦史大夫遵奉舊制臣願盡力以禦史大夫爲百僚率哀帝從之乃更拜博爲禦史大夫平帝元始五年令太僕王惲巡行天下按漢書平帝本紀元始五年春正月令太僕王惲等八人使行風俗宣明徳化萬國齊同皆封爲列侯

後漢後漢設禦史中丞統侍禦史及蘭臺令史掌察劾非法而隸於少府設司隸校尉以察京師及近郡犯法者按後漢書百官志禦史中丞一人千石本注曰禦史大夫之丞也舊別監禦史在殿中密舉非法注

周禮掌建邦之宮刑以主治王宮之政令於寶注曰若禦史中丞及禦史大夫轉爲司空因別畱中爲禦史臺率注風俗通曰尙書禦史臺皆以官倉頭爲吏主賦捨凡守其門戶蔡質漢儀曰丞故二千石爲之或遷侍禦史髙第執憲中司朝會獨坐內掌蘭臺督諸州刺史糾察百寮出爲二千石魏志曰建安置禦史大夫不領中丞置長史一人後又屬少府治書侍禦史二人六百石本注曰掌選明法律者爲之凡天下諸讞疑事掌以法律當其是非注

蔡質漢儀曰選禦史髙第補之胡廣曰孝宣感路溫舒言秋季後請讞時帝幸宣室齋居而決事令侍禦史二人治書禦史起此後因別置冠法冠秩百石有印綬與符節郎共平廷尉奏事罪當輕重荀綽晉百官表注曰惠帝以後無所平治備位而已侍禦史十五人六百石本注曰掌察舉非法受公卿郡吏奏事有違失舉劾之凡郊廟之祠及大朝會大封拜則二人監威儀有違失則劾奏注

蔡質漢儀曰其二人者更直執法省中者皆糾察百官督州郡公法府掾屬髙第補之初稱守滿歲拜眞出治劇爲刺史二千石平遷補令見中丞執板揖蘭臺令史六百石本注曰掌奏及印工文書

右屬少府司隸校尉一人比二千石

注蔡質漢儀曰職在典京師外部諸郡無所不糾封侯外戚三公以下無尊卑入宮開中道稱使者每會後到先去本注曰孝武帝初置

注荀綽晉百官表注曰司隸校尉周官也徵和中陽石公主巫蠱之獄起乃依周置司隸臣昭曰周無司隸豈卽司寇乎持節掌察舉百官以下及京師近郡犯法者

注前書曰置從中都官徒千二百人捕巫蠱督大

姦猾後罷其兵元帝去節成帝省建武中復置並領一州

注蔡質漢儀曰司隸詣臺廷議處九卿上朝賀處公卿下陪卿上初除謁大將軍三公通謁持板揖公議朝賀無敬臺召入宮對見尙書持板朝賀揖從事史十二人本注曰都官從事主察舉百官犯法者注

蔡質漢儀曰都官主雒陽百官朝會與三府掾同博物記曰中興以來都官從事多出之河內掊擊貴戚功曹從事主州選署及眾事別駕從事校尉行部則奉引錄眾事簿曹從事主財榖簿書其有軍事則置兵曹從事主兵事其餘部郡國從事每郡國各一人主督促文書察舉非法皆州自辟除故通爲百石云假佐二十五人本注曰主簿錄閣下事省文書門亭長主州正門功曹書佐主選用孝經師主監試經月令師主時節祠祀律令師主平法律簿曹書佐主簿書其餘都官書佐及每郡國各有典郡書佐一人各主一部文書以郡吏補歲滿一更司隸所部郡七順帝漢安元年遣侍中杜喬等分行州郡按後漢書順帝本紀漢安元年秋八月丁卯遣侍中杜喬光祿大夫周舉守光祿大夫郭遵馮羨欒巴張綱周栩劉班等八人分行州郡班宣風化舉實臧否按周舉傳大將軍梁商表舉爲從事中郎商疾篤帝臨幸問以遺言對曰周舉淸髙忠正可重任也由是拜舉爲諫議大夫時連有災異帝思商言召舉於顯親殿問以變眚舉對曰陛下初立遵修舊典興化致政遠近肅然頃年以來稍違於前朝多寵幸祿不序徳觀天察人準今方古誠可危懼書曰僭恆暘若夫僭差無度則言不從而下不正陽無以制則上擾下竭宜密嚴敕州郡察彊宗大姦以時禽討其後江淮猾賊周生徐鳳等處處並起如舉所陳時詔遣八使巡行風俗皆選素有威名者乃拜舉爲侍中與侍中杜喬守光祿大夫周栩前靑州刺史馮羨尙書欒巴侍禦史張綱兗州刺史郭遵太尉長史劉班並守光祿大夫分行天下其刺史二千石有贓罪顯明者驛馬上之墨綬以下便輒收舉其有淸忠惠利爲百姓所安宜表異者皆以狀上於是八使同時俱拜天下號曰八俊舉於是劾奏貪猾表薦公淸朝廷稱之

魏文帝黃初元年十一月癸酉攺禦史大夫爲司空按三國誌魏文帝本紀云云文帝黃初六年春二月遣使者循行許昌以東按三國誌魏文帝本紀黃初六年春二月遣使者循行許昌以東盡沛郡問民所疾苦貧者振貸之

晉晉設禦史中丞領治書殿中諸侍禦史而司�校尉仍舊江左乃罷按晉書職官志禦史中丞本秦官也秦時禦史大夫有二丞其一禦史丞其一爲中丞中丞外督部刺史內領侍禦史受公卿奏事舉劾按章漢因之及成帝綏和元年更名禦史大夫爲大司空置長史而中丞官職如故哀帝建平二年復爲禦史大夫元壽二年又爲大司空而中丞出外爲禦史臺主歷漢東京至晉因其制以中丞爲臺主治書侍禦史案漢宣帝幸宣室齋居而決事令侍禦史二人治書侍側後因別置謂之治書侍禦史蓋其始也及魏又置治書執法掌奏劾而治書侍禦史掌律令二官俱置及晉惟置治書侍禦史員四人泰始四年又置黃沙獄治書侍禦史一人秩與中丞同掌詔獄及廷尉不當者皆治之後並河南遂省黃沙治書侍禦史及太康中又省治書侍禦史二員侍禦史案二漢所掌凡有五曹一曰令曹掌律令二曰印曹掌刻印三曰供曹掌齋祠四曰尉馬曹掌�馬五曰乘曹掌護駕魏置八人及晉置員九人品同治書而有十三曹吏曹課第曹直事曹印曹中都督曹外都督曹媒曹符節曹水曹中壘曹營軍曹法曹算曹及江左初省課第曹置庫曹掌�牧牛馬市租後分曹置外左庫內左庫云殿中侍禦史按魏蘭臺遣二禦史居殿中伺察非法卽其始也及晉置四人江左置二人又案魏晉官品令又有禁防禦史第七品孝武太元中有檢校禦史吳琨則此二職亦蘭臺之職也符節禦史秦符璽令之職也漢因之位次禦史中丞至魏別爲一臺位次禦史中丞掌授節銅武符竹使符及泰始九年武帝省並蘭臺置符節禦史掌其事焉司�校尉案漢武初置十三州刺史各一人又置司隸校尉察三輔三河弘農七郡歷漢東京及魏晉其官不替屬官有功曹都官從事諸曹從事部郡從事主簿錄事門下書佐省事記室書佐諸曹書佐守從事武猛從事等員凡吏一百人卒三十二人及渡江乃罷司隸校尉官其職乃揚州刺史也武帝泰始二年遣兼侍中侯史光等循省四方按晉書武帝本紀泰始二年春正月丙戌遣兼侍中侯史光等持節四方循省風俗除禳祝之不在祀典者泰始四年詔遣使循行天下按晉書武帝本紀四年秋七月戊午遣使者侯史光循行天下按禮志四年詔刺史二千石長吏曰古之王者以歲時巡狩方嶽其次則二伯述職不然則行人順省故𨿽幽遐側微心無壅隔下情上通上指遠諭至於鰥寡罔不得所是用垂風遺烈休聲猶存朕在位累載如臨深川夙興夕惕明發不寢坐而待旦思四方水旱災眚爲之怛然勤躬約己欲令事事當宜常恐眾吏用情誠心未著萬機兼猥慮有不周政刑失謬而弗獲備覽百姓有過在予一人惟歲之不易未遑卜徵巡省之事下之未乂其何以卹之今使使持節侍中副給事黃門侍郎銜命四出周行天下親見刺史二千石長吏申諭朕心訪求得失損益諸宜觀省政教問人間患苦周典有之以其萬姓之利害爲一書其禮俗政事刑禁之逆順爲一書其暴亂作逆犯令爲一書其紮喪凶荒厄貧爲一書其康樂和親安平爲一書每國辧異之以返命於王舊章前訓今率由之還具條奏俾朕昭然鑑於幽遠若親行焉大夫君子其各悉乃心敬乃事嘉言令圖苦言至戒與使者盡之無所隱諱方將虛心以俟其勉哉勗之稱朕意焉太康七年冬十二月遣侍禦史巡遭水諸郡按晉書武帝本紀云云惠帝永平五年荊揚兗豫靑徐等六州大水詔遣禦史巡行振貸按晉書惠帝本紀云云簡文帝咸安二年詔大使巡行藩鎭邊戍按晉書簡文帝本紀咸安二年春三月癸丑詔曰吾承祖宗洪基而�於政道懼不能允釐天工克隆先業夕惕惟憂若涉泉水賴宰輔忠徳道濟伊望羣後竭誠協契斷金內外盡匡翼之規文武致匪躬之節冀因斯道終克弘濟每念干戈未戢公私疲悴藩鎭有疆理之務徵戍懷山東之勤或白首戎陣忠勞未敍或行役彌允�石靡儲何嘗不昧旦晨興夜分忘寢𨿽未能撫而巡之且欲達其此心可遣大使詣大司馬並問方伯逮於邊戍宣詔大饗求其所安又籌量賜給悉令周普

宋宋仍魏晉設禦史丞統治書侍禦史及侍禦史按宋書百官志禦史丞一人掌奏劾不法時禦史大夫有二丞其一曰禦史丞其二曰禦史中丞殿中蘭臺祕書圖籍在焉而中丞居之外督部刺史內領侍禦史受公卿奏事舉劾按章時中丞亦受奏事然則分有所掌也成帝綏和元年更名禦史大夫爲大司空置長史而中丞官職如故哀帝建平二年復爲禦史大夫元壽二年復爲大司空而中丞出外爲禦史臺主名禦史長史光武還曰中丞又屬少府獻帝時更置禦史大夫自置長史一人不復領中丞也漢東京禦史中丞遇尙書丞郎則中丞止車執版揖而丞郎坐車舉手禮之而已不知此制何時省中丞每月二十五日繞行宮垣白壁史臣按漢志執金吾每月三繞行宮城疑是省金吾以此事並中丞中丞秩千石治書侍禦史掌舉劾官品第六已上漢宣帝齋居決事令禦史二人治書因謂之治書禦史漢東京使明法律者爲之天下讞疑事則以法律當其是非魏晉以來則分掌禦史所掌諸曹若尙書二丞也侍禦史於周爲柱下史周官有禦史掌治令亦其任也秦置侍禦史漢因之二漢員並十五人掌察舉非法受公卿奏事有違失者舉劾之凡有五曹一曰令曹掌律令二曰印曹掌刻印三曰供曹掌齋祠四曰尉馬曹掌官�馬五曰乘曹掌護駕魏置禦史八人有治書曹掌度支運課第曹掌考課不知其餘曹也晉西朝凡有吏曹課第曹直事曹印曹中都督曹外都督曹媒曹符節曹水曹中堅曹營軍曹算曹法曹凡十三曹而置禦史九人晉江左初省課第曹置庫曹掌�牧牛馬市租後復分庫曹置外左庫內左庫二曹宋太祖元嘉中省外左庫而內左庫直云左庫世祖大明中復置廢帝景和元年又置順帝初省營軍並水曹省算曹並法曹吏曹不置禦史凡十禦史焉魏又有殿中侍禦史二人蓋是蘭臺遣二禦史居殿內察非法也晉西朝四人江左二人秦漢有符節令�少府領符璽郎符節令史蓋周禮典瑞掌節之任也漢至魏別爲一臺位次禦史中丞掌授節銅虎符竹使符晉武帝太始九年省並蘭臺署符節禦史掌其事焉武帝永初元年詔遣大使分行四方按宋書武帝本紀永初元年夏六月丁丑詔曰古之王者巡狩省方躬覽民物搜揚幽隱拯災卹患用能風澤遐被遠至邇安朕以寡暗道謝前哲因受終之期托兆庶之上鑑寐屬慮思求民瘼才弱事艱若無津濟夕惕永念心馳遐域可遣大使分行四方旌賢舉善問所疾苦其有獄訟虧濫政刑乖愆傷化擾治未允民聽者皆當具以事聞方事之宜無失厥中暢朝廷乃眷之旨宣下民壅隔之情文帝元嘉三年詔遣大使巡行天下按宋書文帝本紀元嘉三年夏五月乙巳詔曰夫哲王宰世廣達四聰猶巡嶽省方采風觀政所以情僞必審幽遐罔滯王澤無擁九臯有聞者也朕以寡薄猥纂洪緒𨿽永念治道志存昧旦願言傅巖發想宵寐而丘園之秀藏器未臻物情民隱尙隔視聽乃眷區域輟寢忘餐今氛祲祛蕩宇內寧晏旌賢弘化於是乎始可遣大使巡行四方其宰守稱職之良圭蓽一介之善詳悉列奏勿或有遺若刑獄不卹政治乖謬傷民害教者具以事聞其髙年鰥寡幼孤六疾不能自存者可與郡縣優量賑給博采輿誦廣納嘉謀務盡銜命之旨俾若朕親覽焉按裴松之傳三年誅司徒徐羨之等分遣大使巡行天下通直散騎常侍袁渝司徒左司掾孔邈使揚州尙書三公郎陸子眞起部甄法崇使荊州員外散騎常侍範雍司徒主簿龐遵使南兗州前尙書右丞孔默使南北二豫州撫軍參軍王歆之使徐州冗從僕射車宗使靑兗州松之使湘州尙書殿中郎阮長之使雍州前竟陵太守殷道鸞使益州員外散騎常侍李�之使廣州郎中殷斌使梁州南秦州前員外散騎侍郎阮園客使交州駙馬都尉奉朝請潘思先使寧州並兼散騎常侍班宣詔書曰昔王者巡功羣後述職不然則有存省之禮聘眺之規所以觀民立政命事考績上下偕通遐邇咸被故能功昭長世道歷遠年朕以寡暗屬承洪業寅畏在位昧於治道夕惕惟憂如臨淵谷懼國俗陵頹民風雕僞眚厲違和水旱傷業𨿽勤躬庶事思弘攸宜而機務惟殷顧循多闕政刑乖謬未獲具聞豈誠素弗孚使羣心莫盡納隍之愧在予一人以歲時多難王道未一卜徵之禮廢而未修眷彼氓庶無忘欽卹今使兼散騎常侍渝等申令四方周行郡邑親見刺史二千石官長申述至誠廣詢治要觀察吏政訪求民隱旌舉操行存問所疾禮俗得失一依周典每各爲書還具條奏俾朕昭然若親覽焉大夫君子其各悉心敬事無惰乃力其有咨謀遠圖謹言中誠陳之使者無或隱遺方將敬納良規以補其闕勉哉勗之稱朕意焉松之反使奏曰臣聞天道以下濟光明君徳以廣運爲極古先哲後因心溥被是以文思在躬則時雍自洽禮行江漢而美化斯遠故能垂大哉之休詠廓造周之盛則伏惟陛下神睿元通道契曠代冕旒華堂垂心八表咨敬敷之未純慮明揚之靡暢淸問下民哀此鰥寡渙焉大號周爰四達遠刑於雅誥惠訓播乎遐陬是故率土仰詠重譯咸說莫不謳吟踴躍式銘皇風或有扶老攜幼稱歡路左誠由亭毒旣流故忘其自至千載一時於是乎在臣謬蒙銓任忝�顯列猥以短乏思純八表無以宣暢聖旨肅明風化斥黜無序搜揚寡聞�懼屏營不知所措奉二十四條謹隨事爲牒伏見癸卯詔書禮俗得失一依周典每各爲書還具條奏謹依事爲書以系之後松之甚得奉使之義論者美之元嘉九年遣大使巡行梁益按宋書文帝本紀元嘉九年夏六月癸未詔曰益梁交廣境域幽遐治宜物情或多偏壅可更遣大使巡求民瘼元嘉三十年詔遣大使巡省風俗按宋書孝武帝本紀元嘉三十年夏五月丙申克定京邑劭及始興王浚諸同逆並伏誅庚辰詔曰天步艱難國道用否𨿽基構永固而气數時愆朕以眇身奄承皇業奉尋歷命鑑寐震懷萬邦風政人治之本感念陵替若疚在心可分遣大使巡省方俗明帝泰始元年詔遣大使巡省風俗按宋書明帝本紀泰始元年冬十二月壬午詔曰朕戡亂寧民屬膺景祚鴻制初造革道惟新而國故頻罹仁澤偏壅每鑑寐疚心罔識攸濟巡方問俗弘政所先可分遣大使廣求民瘼考守宰之良采衡閭之善若獄犴淹枉傷民害教者具以事聞鰥寡孤獨癃殘六疾不能自存者郡縣優量賬給貞婦孝子髙行力田許悉條奏務詢輿誦廣納嘉謀每盡皇華之旨俾若朕親覽焉後廢帝泰豫元年詔遣大使巡行四方按宋書後廢帝本紀泰豫元年夏六月壬辰詔曰夫興王經制實先民隱方求廣教刑於四維朕以煢眇夙膺寶歷永言民政未接聽覽眷言乃顧無忘鑑寐可遣大使分行四方觀采風謠問其疾苦有咈民法不便俗者悉各條奏若守宰威恩可紀廉勤允著依事騰聞如獄訟誣枉職事紕繆惰公存私害民利己者無或隱昧廣納芻輿之議博求獻藝之規巡省之道務令精洽深簡行識俾若朕親覽焉

南齊南齊設禦史中丞統治書侍禦史及侍禦史按南齊書百官志禦史中丞一人晉江左中丞司隸分督百僚傅咸所云行馬內外是也今中丞則職無不察專道而行騶輻禁呵加以聲色武將相逢輒致侵犯若有鹵簿至相驅擊宋孝建二年制中丞與尙書令分道𨿽丞郎下朝相值亦得斷之餘內外眾官皆受停駐治書侍禦史二人侍禦史十人蘭臺置諸曹內外督令以下髙祖建元元年遣大使分行四方按南齊書髙帝本紀建元元年冬十二月丙辰詔遣大使分行四方遣兼散騎常侍十二人巡行以交寧道遠不遣使

梁梁初置禦史臺大夫後仍稱中丞統治書侍禦史侍禦史殿中禦史之屬按隋書百官志禦史臺梁國初建置大夫天監元年復曰中丞置一人掌督司百寮皇太子已下其在宮門行馬內違法者皆糾彈之𨿽在行馬外而監司不糾亦得奏之專道而行逢尙書丞郎亦得亭駐其尙書令僕禦史中丞各給威儀十人其八人武冠絳韝執靑儀囊在前囊題云宜官吉以受辭訴一人緗衣執鞭杖依列行七人唱呼入殿引喤至階一人執儀囊不喤屬官治書侍禦史二人掌舉劾官品第六已下分統侍禦史九人居曹掌知其事糾察不法殿中禦史四人掌殿中禁衛內又有符節令史員武帝天監元年詔分遣內侍周省四方又詔端右以風聞奏事按梁書武帝本紀天監元年夏四月庚午詔曰觀風省俗哲後弘規狩嶽巡方明王盛軌所以重華在上五品聿修文命肇基四載斯履故能物色幽微耳目屠釣致王業於緝熙被淳風於遐邇朕以寡薄昧於治方藉代絡之運當符命之重取監前古懍若馭朽思所以振民育徳去殺勝殘解网更張置之仁壽而明�照遠智不周物兼以歲之不易未遑卜徵興言夕惕無忘鑑寐可分遣內侍周省四方觀政聽謠訪賢舉滯其有田野不辟獄訟無章忘公殉私侵漁是務者悉隨事以聞若懷寶迷邦蘊奇待價蓄響藏眞不求聞達並依名騰奏罔或遺隱使輶軒所屆如朕親覽焉閏月丁酉詔曰成務弘風肅厲內外實由設官分職互相懲糾而頃壹拘常式見失方奏多容違惰莫肯執咎憲綱日弛漸以爲俗今端右可以風聞奏事依元熙舊制天監三年詔遣使巡行州部按梁書武帝本紀三年夏六月丙子詔曰昔哲王之宰世也每歲卜徵躬事巡省民俗政刑罔不必逮末代風雕久曠玆典𨿽欲肆遠忘勞究臨幽仄而居今行古事未易從所以日晏踟躕情同再撫總總九州遠近民庶或川路幽遐或貧羸老疾懷怨抱理莫由自申所以東海匹婦致災邦國西土孤魂登樓請訴念此於懷中夜太息可分將命巡行州部其有深冤巨害抑鬱無歸聽詣使者依源自列庶以矜隱之念昭被四方�聽遠聞事均親覽敬帝太平元年春二月甲子以東土經杜龕張彪抄暴遣大使巡省按梁書敬帝本紀云云

陳陳承梁置禦史中丞及侍禦史之屬按隋書百官志陳承梁皆循其制官其所制品秩禦史中丞秩二千石品第三南臺治書侍禦史六百石品第七南臺侍禦史依秩減例六百石按刑法志陳制常以三月侍中吏部尙書尙書三公郎部都令史三公錄冤局令禦史中丞侍禦史蘭臺令史親行京師諸獄及冶署理察囚徒冤枉髙祖末定元年分遣大使宣勞四方按陳書武帝本紀永定元年冬十月己卯分遣大使宣勞四方下璽書敕州郡曰夫四王革代商周所以應天五勝相推軒羲所以當運梁徳不造喪亂積年東夏崩騰西都蕩覆蕭勃干紀非惟趙倫侯景滔天逾於劉載貞陽反篡賊約連兵江左累屬於鮮卑金陵久非於梁國自有氤氳混沌之世龍圖鳳紀之前東漢興平之初西朝永嘉之亂天下分崩未有若於梁朝者也朕以虛薄屬當興運自昔登庸首淸諸越徐門浪泊靡不徵行浮海乘山所在戡定冒訴風塵馳騁師旅六延梁祀十剪彊寇豈曰人謀皆由天啟梁氏以天祿斯攺期運永終欽若唐虞推其鼎玉朕東西退讓拜手陳辭避舜子於箕山之陽求支伯於滄洲之野而公卿惇逼率土翹惶天命難稽遂享嘉祚今月乙亥升禮太壇言念遷桐但有�徳自梁氏將末頻月亢陽火運斯終秋霖奄降翌日成禮圓丘宿設埃云晚霽星象夜張朝景重輪泫三危之膏露晨光合璧帶五色之卿云顧惟寡薄彌�休祉昧旦丕顯方思至治卿等擁旄方嶽相任股肱剖符名宇方寄卹隱王歷惟新念有欣慶想深求民瘼務在廉平愛惠以撫孤貧威刑以禦彊猾若有萑蒲之盜或犯戎商山谷之酋擅彊幽險皆從肆赦咸使知聞如或迷途俾在無貸今遣使人具宣往旨念思善政副此虛懷宣帝太建元年春正月丁酉分命大使巡行四方觀省風俗按陳書宣帝本紀云云後主至徳二年春正月丁卯分遣大使巡省風俗按陳書後主本紀云云

北魏道武帝天興元年秋八月遣使循行郡國舉奏守宰不法者親覽察黜陟之按魏書太祖本紀云雲天興三年春正月癸亥分命諸官循行州郡觀民風俗察舉不法按魏書太祖本紀云雲天興四年分命使者循行州郡罷外蘭臺禦史總屬內省按魏書太祖本紀天興四年春三月丁酉分命使者循行州郡聽察辭訟糾劾不法按官氏志四年罷外蘭臺禦史總屬內省明元帝永興三年詔北新侯安同等持節循行並定二州等處按魏書太宗本紀春二月己亥詔北新侯安同等持節循行並定二州及諸山居雜胡丁零問其疾苦察舉守宰不法其冤窮失職彊弱相陵孤寒不能自存者各以事聞神瑞元年詔使者循行諸州按魏書太宗本紀神瑞元年冬十一月壬午詔使者循行諸州校閱守宰資財非自家所賫悉簿爲贓詔守宰不如法聽民詣闕告言之泰常二年詔遣使循行天下按魏書太宗本紀泰常二年春二月丙午詔曰九州之民隔遠京邑時有壅滯守宰至不以聞今東作方興或有貧窮失農務者其遣使者循行天下省諸州觀民風俗問民疾苦察守宰治行諸有不能自申皆因以聞泰常七年秋九月辛酉分遣使者循行州郡觀察風俗按魏書太宗本紀云云文成帝太安元年遣尙書穆伏眞等三十人循行州郡按魏書髙宗本紀太安元年夏六月癸酉詔曰夫爲治者因宜以設官舉賢以任職故上下和平民無怨謗若官非其人姦邪在位則政教陵遲至於雕薄思明黜陟以隆治道今遣尙書穆伏眞等三十人循行州郡觀察風俗入其境農不墾殖田�多荒則徭役不時廢於力也耆老飯蔬食少壯無衣褐則聚斂煩數匱於財也閭裏空虛民多流散則綏導無方�於恩也盜賊公行奪不息則威禁不設失於刑也眾謗並興大小嗟怨善人隱伏佞邪當途則爲法混淆�於政也諸如此比斥而戮之善於政者而賞之其有阿枉不能自申聽詣使告狀使者檢治若信淸能眾所稱美誣告以求直反其罪使者受財斷察不平聽詣公車上訴其不孝父母不順尊長爲吏姦暴及爲盜賊具以名上其容隱者以所匿之罪罪之孝文帝延興三年詔遣使者循行河南七州按魏書髙祖本紀延興三年冬十有一月戊寅詔以河南七州牧守多不奉法致新邦之民莫能上達遣使者觀風察獄黜陟幽明其有鰥寡孤獨貧不自存者復其雜徭年八十已上一子不從役力田孝悌才器有益於時信義著於鄕閭者具以名聞延興四年冬十一月分遣侍臣循河南七州觀察風俗撫慰初附按魏書髙祖本紀云云太和

年詔議官制定禦史中尉侍禦史階品按魏書髙祖本紀不載按官氏志自太祖至髙祖初其內外百官屢有減置或事出當時不爲常目舊令亡失無所依據太和中髙祖詔羣僚議定百官著於令禦史中尉第三品上侍禦史殿中禦史從第五品中太和二十三年遣使巡行郡國復次禦史中尉及侍禦史職令按魏書世宗本紀太和二十三年夏四月卽帝位六月乙卯分遣侍臣巡行郡國問民疾苦考察守令黜陟幽明文武應求道著丘園者皆加禮按官氏志二十三年髙祖復次職令及帝崩世宗初班行之以爲永制禦史中尉從第三品侍禦史第八品檢授禦史第九品上階宣武帝景明三年詔遣大使黜陟幽明按魏書世宗本紀景明三年春正月詔曰朕幼承寶歷艱憂在疚庶事不親風化未洽今始覽政務義協惟新思使四方風從率善可分遣大使黜陟幽明正始二年詔尙書李崇等爲大使糾斷巡省按魏書世宗本紀正始二年夏六月甲子詔尙書李崇太府卿於忠散騎常侍遊諫議大夫鄧羨崇忠使持節並兼侍中羨兼黃門俱爲大使糾斷外州畿內其守令之徒咎失彰露者卽便施決州鎭重職聽爲表聞秋七月甲戌詔曰朕纂馭寶歷於今七載徳澤未敷鑑不燭遠人之冤瘼所在猶滋而糾察之獄未暢於下賢愚靡分皂白均貫非所以革民耳目使善惡勵心今分遣大使省方巡檢隨其愆負與風響相符者卽加糾斥以明雷霆之威以申旄軒之本因以觀風辧俗采訪功過賞賢者糾罰淫慝理窮卹獘以稱朕心孝明帝平二年詔大使循行四方按魏書肅宗本紀熙平二年春正月庚寅詔遣大使循行四方問疾苦卹孤寡黜陟幽明正光三年詔中尉端衡糾劾牧守以下興造射利按魏書肅宗本紀正光三年冬十有二月丁亥以牧守妄立碑頌輒興寺塔第宅丰侈店肆商販詔中尉端衡肅厲威風以見事糾劾七品六品祿足代耕亦不聽錮貼店肆爭利城市

北齊北齊設禦史臺仍以中丞統諸禦史按隋書百官志後齊制官多循後魏禦史臺掌察糾彈劾中丞一人治書侍禦史二人侍禦史八人殿中侍禦史檢校禦史各十二人錄事四人領符節署令一人符璽郎中四人孝昭帝皇建元年詔分遣大使巡省四方按北齊書孝昭帝本紀皇建元年秋八月壬辰詔分遣大使巡省四方觀察風俗問人疾苦考求得失搜訪賢良武成帝大寧元年詔大使巡行天下按北齊書武成帝本紀大寧元年冬十一月庚申詔大使巡行天下求政善惡問人疾苦擢進賢良文宣帝天保十年命使者巡省四方按北齊書廢帝本紀天保十年十一月廢帝卽位戊午分命使者巡省四方求政得失省察風俗問人疾苦

北周北周以禦史爲司憲屬秋官置中大夫上士旅下士之職按杜佑通典禦史之名周官有之�掌贊書而授法後周曰司憲屬秋官府有司憲中大夫二人掌司寇之法辧國之五禁又有司憲上士二人司憲旅下士八人孝閔帝元年詔所在巡撫按周書孝閔帝本紀元年春正月戊申詔曰上天有命革魏於周致予一人受玆大號予惟古先聖王罔弗先於省視風俗以求民瘼然後克治矧予眇眇又當艸昧若弗尙於達四聰明四目之訓者其有聞知哉有司宜分命方別之使所在巡撫五教何者不宣時政有何不便得無修身潔己才堪佐世之人而不爲上所知冤枉受罰幽辱於下之徒而不爲上所理孝義貞節不爲有司所申鰥寡孤獨不爲有司所卹曁黎庶衣食丰約賦役繁省災厲所興水旱之處並宜具聞若有年八十已上所在就加禮餼武帝建徳五年詔大使周省四方按周書武帝本紀建徳五年春正月丁酉詔曰朕克己思治而風化未弘永言前古載懷夕惕可分遣大使周省四方察訟聽謠問民卹隱其獄犴無章侵漁黎庶隨事究驗條錄以聞若政績有施治綱克舉及行宣圭蓽道著丘園並須檢審依名騰奏其鰥寡孤獨實可哀矜亦宜賑給務使周贍建徳六年詔遣使巡撫按周書武帝本紀建徳六年夏四月己巳詔曰東夏旣平王道初被齊氏獘政余風未殄朕劬勞萬機念存康濟恐淸淨之志未刑四海下民疾苦不能上達寢興軫慮用切於懷宜分遣使人巡方撫慰觀風省俗宣揚治道有司明立條科務在弘益宣帝宣政元年遣大使巡察諸州詔制九條宣下州郡按周書宣帝本紀宣政元年六月戊戌卽皇帝位秋八月壬申遣大使巡察諸州詔制九條宣下州郡一曰決獄科罪皆準律文二曰母族絕服外者聽婚三曰以杖決罰悉令依法四曰郡縣當境賊盜不擒獲者並仰錄奏五曰孝子順孫義夫節婦表其門閭才堪任用者卽宜申薦六曰或昔經驅使名位未達或沈淪蓬蓽文武可施宜並采訪具以名奏七曰僞齊七品以上已敕收用八品以下爰及流外若欲入仕皆聽預選降二等授官八曰州舉髙才博學者爲秀才郡舉經明行修者爲孝廉上州上郡歲一人下州下郡三歲一人九曰年七十以上依式授官鰥寡困乏不能自存者並加稟卹

隋隋置禦史臺以禦史大夫領諸禦史按隋書百官志髙宗旣受命攺周之六官其所制名多依前代之法置禦史臺禦史臺大夫一人治書侍禦史二人侍禦史八人殿內侍禦史監察禦史各十二人錄事二人後魏延昌中王顯有寵於宣武爲禦史中尉請革選禦史此後踵其事每一中尉則更置禦史自開皇后始自吏部選用仍依舊入直禁中禦史大夫爲從三品治書侍禦史爲從五品侍禦史爲從七品殿內禦史爲正八品監察禦史爲從八品上階文帝開皇元年春二月乙丑遣八使巡省風俗按隋書髙祖本紀云雲開皇三年發使巡省風俗按隋書髙祖本紀開皇三年冬十一月己酉發使巡省風俗因下詔曰朕君臨區宇深思治術欲使生人從化以徳代刑求艸萊之善旌閭裏之行民間情僞咸欲備聞已詔使人所在賑卹揚鑣分路將徧四海必令爲朕耳目如有文武才用未爲時知宜以禮發遣朕將銓擢其有志節髙妙越等超倫亦仰使人就加旌異令一行一善獎勸於人遠近官司遐邇風俗巨細必紀還日奏聞庶使不出戶庭坐知萬里仁壽元年夏六月乙卯遣十六使巡省風俗按隋書髙祖本紀云云煬帝大業元年發八使巡省風俗按隋書煬帝本紀大業元年春正月戊申發八使巡省風俗下詔曰昔者哲王之治天下也其在愛民乎旣富而教家給人足故能風淳俗厚遠至邇安治定功成率由斯道朕嗣膺寶歷撫育黎獻夙夜戰兢若臨川谷𨿽則聿遵先緒弗敢失墜永言政術多有缺然況以四海之遠兆民之眾未獲親臨問其疾苦每慮幽仄莫舉冤屈不申一物失所乃傷和气萬方有罪責在朕躬所以寤寐增嘆而夕惕載懷者也今旣布政惟始宜存寬大可分遣使人巡省方俗宣揚風化薦拔淹滯申達幽枉孝悌力田給以優復鰥寡孤獨不能自存者量加振濟義夫節婦旌表門閭髙年之老加其版授並依別條賜以粟帛篤疾之徒給侍丁者𨿽有侍養之名曾無賙贍之實明加檢校使得存養若有名行顯著操履修絜及學業才能一藝可取咸宜訪采將身入朝所在州縣以禮發遣其有�政害人不便於時者使還之日具錄奏聞大業二年春正月丁卯遣十使並省州縣按隋書煬帝本紀云云大業三年加治書及監察禦史官品省殿內禦史員罷直宿之制又設司隸臺掌諸巡察尋又罷之按隋書煬帝本紀不載按百官志煬帝卽位多所攺革三年定令品自第一至於第九惟置正從而除上下階增置謁者司隸二臺並禦史爲三臺禦史臺增治書侍禦史爲正五品省殿內禦史員增監察禦史員十六人加階爲從七品開皇中禦史直宿禁中至是罷其制又置主簿錄事員各二人司隸臺大夫一人正四品掌諸巡察別駕二人從五品分察畿內一人案東都一人案京師刺史十四人正六品巡察畿外諸郡從事四十人副刺史巡察其所掌六條一察品官以上理正能不二察官人貪殘害政三察豪彊奸猾侵害下人及田宅逾制官司不能禁止者四察水旱虫災不以實言枉徵賦役及無災妄蠲免者五察部內賊盜不能窮逐隱而不申者六察徳行孝悌茂才異行隱不貢者每年二月乘軺巡郡縣十月入奏置丞從六品主簿從八品錄事從九品各一人後又罷司隸臺而畱司隸從事之名不爲常員臨時選京官淸明者權攝以行大業五年降禦史大夫並增減諸禦史官品後增置禦史尋省按隋書煬帝本紀不載按百官志五年又降禦史大夫階爲正四品減治書侍禦史爲從五品增侍禦史爲正七品惟掌侍從糾察其臺中簿領皆治書侍禦史主之後又增置禦史從九品尋又省

都察院部匯考二

唐唐仍設禦史臺以大夫中丞統諸禦史按唐書百官志禦史臺大夫一人正三品中丞二人正四品下大夫掌以刑法典章糾正百官之罪惡中丞爲之貳其屬有三院一曰臺院侍禦史隸焉二曰殿院殿中侍禦史隸焉三曰察院監察禦史隸焉凡冤而無告者三司詰之三司謂禦史大夫中書門下也大事奏裁小事專達凡有彈劾禦史以白大夫大事以方幅小事署名而已有制覆囚則與刑部尙書平閱行幸乘輅車爲導朝會則率其屬正百官之班序遲明列於兩觀監察禦史二人押班侍禦史顓舉不如法者文武官職事九品以上及二王后朝朔望文官五品以上及兩省供奉官監察禦史員外郎太常博士日參號常參官武官三品以上三日一朝號九參官五品以上及折衝當番者五日一朝號六參官弘文崇文館國子監學生四時參凡諸王入朝及以恩追至者日參九品以上自十月至二月�褶以朝五品以上有珂蕃官及四品非淸官則否凡朝位以官職事同者先爵爵同以齒致仕官居上職事與散官勛官合班則文散官居職事之下武散官次之勛官又次之官同者異姓爲後親王嗣王任文武官者從其班官卑者從王品郡王任三品以下職事者居同階品之上非任文武官者嗣王居太子太保之下郡王次之國公居三品之下郡公居從三品之下縣公居四品之下侯居從四品之下伯居五品之下子居從五品之上男居從五品之下以前官召見者居本品見任之上以理解者居同品之下本司參集者以職事爲上下文武三品非職事官者朝參名簿皆稱曰諸公凡出不逾四面關則不辭見都督刺史都護旣辭候旨於側門左右僕射侍中中書令初拜以表讓中書門下五品以上及諸司長官謝於正衙復進狀謝於側門兩班三品以朔望朝就食廊下殿中侍禦史二人爲使�之注

髙宗攺治書侍禦史中丞以避帝名龍朔二年攺禦史臺曰憲臺大夫曰大司憲中丞曰司憲大夫武后文明元年攺禦史臺曰肅政台光宅元年分左右臺左臺知百司監軍旅右臺察州縣省風俗尋命左臺兼察州縣兩臺歲再發使八人春曰風俗秋曰廉察以四十八條察州縣兩臺禦史有假有檢校有員外有試至神龍初皆廢景云三年以兩臺望齊糾舉苛察百寮厭其煩乃廢右臺延和元年復置歲中以尙書省隸左臺月餘而右臺復廢至徳後諸道使府參佐皆以禦史爲之謂之外臺復有檢校裏行內供奉或兼或攝諸使下官亦如之會昌初升大夫中丞品東都畱臺有中丞一人侍禦史一人殿中侍禦史二人監察禦史三人元和後不置中丞以侍禦史殿中侍禦史監察禦史主畱臺務而三院禦史亦不常備侍禦史六人從六品下掌糾舉百寮及入合承詔知推彈雜事凡三司理事與給事中中書舍人更直朝堂若三司所按而非其長官則與刑部郎中員外郎大理司直評事往訊彈劾則大夫中丞押奏大事法冠朱衣纁裳白紗中單小事常服久次者一人知雜事謂之雜端殿中監察職掌進名遷攺及令史考第臺內事顓決亦號臺端次一人知公廨次一人知彈分京城諸司及諸州爲東西次一人知西推贓贖三司受事號副端次一人知東推理匭等有不糾舉者罰之以殿中侍禦史第一人同知東推蒞太倉出納第二人同知西推蒞左藏出納號四推禦史只日臺院受事雙日殿院受事次侍禦史一人分司東都臺凡禦史以下遇長官於路去戴下馬長官斂轡止之出入行止殿中以下視以爲法先後有罰入朝則與殿中侍禦史隨仗分入東則居侍中黃門侍郎給事中之次西則居中書令侍郎舍人之次各居中丞大夫下每一人東向承詔五日有旨召禦史不呼名則承詔者出樂彥瑋爲大夫以嘗召兩禦史乃加副承詔一人闕則殿中承乏監察禦史分日直朝堂入自側門非奏事不至殿庭正門無籍天授中詔側門置籍得至殿庭開元七年又詔隨仗入合分左右巡糾察違失左巡知京城內右巡知京城外盡雍洛二州之境月一代將晦卽巡刑部大理東西徒坊金吾縣獄搜狩則監圍察斷絕失禽者其後以殿中掌左右巡尋以務劇選用京畿縣尉又置禦史裏行使侍禦史裏行使殿中裏行使監察裏行使以未爲正官無員數唐法殿中侍禦史遷拜及職事與侍禦史鈞開元以降權屬侍禦史而殿中兼知庫藏宮門內事故事禦史臺不受訟有訴可聞者略其姓名托以風聞其後禦史嫉惡者少通狀壅絕十四年乃定授事禦史一人知其日劾狀題告事人姓名其後宰相以禦史權重建議彈奏先白中丞大夫復通狀中書門下然後得奏自是禦史之任輕矣建中元年以侍禦史分掌公廨推彈自是雜端之任輕矣元和八年命四推禦史受事周而復始罷東西分日之限注

隋末廢殿內侍禦史義寧元年丞相府置察吏掾二人武徳元年攺曰殿中侍禦史龍朔元年置監察禦史裏行武后文明元年置殿中裏行後亦顓以裏行名官長安二年置內供奉主簿一人從七品下掌印受事發辰核臺務主公廨及戶奴婢勛散官之職錄事二人從九品下注

有主事二人臺院有令史七十八人書令史二十五人亭長六人掌固十二人殿院有令史八人書令史十八人察院有計史三十四人令史十人掌固十二人殿中侍禦史九人從七品下掌殿庭供奉之儀京畿諸州兵皆隸焉正班列於合門之外糾離班語不肅者元日冬至朝會則乘馬具服戴黑豸升殿巡幸則往來門旗之內檢校文物虧失者一人同知東推監太倉出納一人同知西推監左藏出納二人爲廊下食使二人分知左右巡三人內供奉監察禦史十五人正八品下掌分察百寮巡按州縣獄訟軍戎祭祀營作太府出納皆�焉知朝堂左右廂及百司綱目凡十道巡按以判官二人爲佐務繁則有支使其一察官人善惡其二察戶口流散籍帳隱沒賦役不均其三察農桑不勤倉庫減秏其四察妖滑盜賊不事生業爲私蠹害其五察徳行孝悌茂才異等藏器晦迹應時用者其六察黠吏豪宗兼並縱暴貧弱冤苦不能自申者凡戰伐大克獲則數俘馘審功賞然後奏之屯田鑄錢嶺南黔府選補亦視功過糾察決囚徒則與中書舍人金吾將軍�之國忌齋則與殿中侍禦史分察寺觀�宴射習射及大祠中祠視不如儀者以聞初開元中兼巡傳驛至二十五年以監察禦史檢校兩京館驛大歷十四年兩京以禦史一人知館驛號館驛使監察禦史分察尙書省六司繇下第一人爲始出使亦然興元元年以第一人察吏部禮部兼監察使第二人察兵部工部兼館驛使第三人察戶部刑部歲終議殿最元和中以新人不出使無以觀能否乃命顓察尙書省號曰六察官開元十九年以監察禦史二人�太倉左藏庫三院禦史皆初領繁劇外府推事其後以殿中侍禦史上一人爲監太倉使第二人爲監左藏庫使凡諸使下三院禦史內供奉其班居正臺監察禦史之上髙宗龍朔三年八月戊申遣按察大使於十道按唐書髙宗本紀云云咸亨二年十一月庚戌如許州遣使存問所過疾老鰥寡慮囚按唐書髙宗本紀云云儀鳳元年十二月戊午來恆薛元超爲河南河北道大使按唐書髙宗本紀云雲中宗嗣聖元年遣禦史察風俗卽武后光宅元年

按唐書武后本紀光宅元年十二月戊子遣禦史察風俗嗣聖九年擢用舉人爲侍禦史卽武後天授三年

按唐書武后本紀不載按杜佑通典天授三年舉人無賢愚咸加擢用髙者試鳳閣侍郎給事中次或試員外郎侍禦史補闕拾遺校書郎當時頗爲濫雜著於謠誦謠曰補闕連車載拾遺平斗量把椎侍禦史腕脫校書郎神龍二年二月丙申遣十道巡察使按唐書中宗本紀云云元宗開元十一年五月辛卯遣使分巡天下按唐書元宗本紀云雲開元十三年正月戊子降死罪流以下原之遣使宣慰天下按唐書元宗本紀云雲開元二十一年四月乙卯遣宣慰使黜陟官吏決系囚按唐書元宗本紀云雲開元二十九年十月戊戌遣使黜陟官吏按唐書元宗本紀云雲天寶五載三月丙子遣使黜陟官吏按唐書元宗本紀云云肅宗至徳元載十月癸未詔禦史諫官論事勿先白大夫及宰相按唐書肅宗本紀云云代宗廣徳二年正月丙午詔舉堪禦史諫官者按唐書代宗本紀云云大歷八年九月戊子詔禦史言事按唐書代宗本紀云云大歷十二年四月癸巳詔諫官獻封事勿限時側門論事者隨狀面奏按唐書代宗本紀云云徳宗建中元年正月辛未遣黜陟使於天下按唐書徳宗本紀云云按陸贄傳徳宗立遣黜陟使庾何等十二人行天下贄說使者請以五術省風俗八計聽吏治三科登雋乂四賦經財實六徳保罷瘵五要簡官事五術曰聽謠誦審其哀樂納市賈觀其好惡訊簿書考其爭訟覽車服等其儉奢省作業察其趣捨八計曰視戶口丰耗以稽撫字視墾田贏縮以稽本末視賦役薄厚以稽廉冒視按籍煩簡以稽聽斷視囚系盈虛以稽決滯視姦盜有無以稽禁禦視選舉眾寡以稽風化視學校興廢以稽教導三科曰茂異賢良幹蠱四賦曰閱稼以奠稅度產以衰徵料丁壯以計庸占商賈以均利六徳曰敬老慈幼救疾卹孤賑貧窮任失業五要曰廢兵之冗食蠲法之撓人省官之不急去物之無用罷事之非要時皆韙其言憲宗元和十四年七月己丑遣黜陟使於天下按唐書憲宗本紀云云穆宗長慶三年三月癸亥淮南浙東西江西宣歙旱遣使宣撫理系囚察官吏按唐書穆宗本紀云云

遼遼設禦史臺有大夫中丞侍禦之職按遼史百官志南面朝官遼有北面朝官矣旣得燕代十有六州乃因唐制復設南面三省六部臺院寺監諸衛東宮之官禦史臺太宗會同元年置禦史大夫會同九年見禦史大夫耶律解裏禦史中丞侍禦重熙七年見南面侍禦壯骨裏太宗天顯六年夏四月置中臺省於南京按遼史太宗本紀云云聖宗幹亨四年冬十二月庚辰省置中臺省官按遼史聖宗本紀云云興宗重熙二十年冬十一月丁卯罷中丞記錄職官過犯令承旨總之按遼史興宗本紀云云道宗淸寧二年夏六月乙酉遣使分道平賦稅繕戎器勸農桑禁盜賊按遼史道宗本紀云云

宋宋禦史臺以禦史大夫爲加官設中丞以統侍禦史殿中侍禦史監察禦史之屬按宋史職官志禦史臺掌糾察官邪肅正綱紀大事則廷辧小事則奏彈其屬有三院一曰臺院侍禦史隸焉二曰殿院殿中侍禦史隸焉三曰察院監察禦史隸焉凡祭祀朝會則率其屬正百官之班序咸平四年以禦史二人充左右巡使分糾不如法者文官右巡主之武官左巡主之分其職掌糾其違失常參班簿祿料假告皆主之祭祀則兼監祭使掌受誓戒致齋檢視糾劾又有廊下使掌專入閣監食又有監香使掌國忌行香二使臨時充通稱曰五使元丰正官名於是使名悉罷禦史大夫宋初不除正員止爲加官檢校官帶憲銜有至檢校禦史大夫者元丰官制行亦並除去中丞一人爲臺長舊兼理檢使凡除中丞而官未至者皆除右諫議大夫權熙寧五年以知雜禦史鄧綰爲中丞初除諫議大夫王安石言礙近制止以綰爲龍圖閣待制權禦史中丞不遷諫議大夫自綰始九年鄧潤甫自正言知制誥爲中丞以宰相屬官不可長憲府於是復遷右諫議大夫權元丰五年以丞議郎徐禧爲知制誥權中丞禧言中丞糾彈之任赴舍人院行詞疑若未安會官制行罷知制誥職乃以本官試中丞南渡初除官最多隆興後被擢寖少淳熙十年始除黃洽又三年再除蔣繼周臺諫例不兼講讀神宗命呂正獻亦止命時赴講筵中興兼者三人萬俟羅汝�皆以秦檜意慶元後司諫以上無不預經筵者矣侍禦史一人掌貳臺政殿中侍禦史二人掌以儀法糾百官之失凡大朝會及朔望六參則東西對立彈其失儀者監察禦史六人掌分察六曹及百司之事糾其謬誤大事則奏劾小事則舉正疊監祠祭歲詣三省樞密院以下輪治凡六察之事稽其多寡當否歲終條具殿最以詔黜陟百官應赴臺參謝辭者以拜跪書札體驗其老疾凡事經郡縣監司省曹不能直者直牒合門上殿論奏官卑而入殿中監察禦史者謂之裏行治平四年中丞王陶言奉詔舉臺官而才行可舉者多以資淺不應格乃詔舉三丞以上知縣爲裏行熙寧二年詔禦史闕委中丞奏舉毋拘官職髙下兼權三年孫覺薦秀州軍事推官李定對稱旨爲太子中允監察禦史裏行由選人爲禦史自定始於是知制誥宋敏求蘇頌李大臨以定資淺封還詞頭不艸制相繼罷去元丰八年裁減察官兩員余許盡兼言事紹聖二年復置元佑元年詔臺諫官許二人同上殿又令六曹差除更攺事畫黃到卽報臺又攺六察旬奏爲季奏四年詔應臺察事已彈舉而稽違逾月者遇赦不得原減元符二年詔吏部守令課績最優者關臺考察不實者重行黜責崇寧二年都省申明臺官職在繩愆糾謬自宰臣至百官三省至百司不循法守有罪當劾皆得糾正政和六年詔在京職事官與外任按察官𨿽未升朝並赴臺參謝辭七年中丞王安石奏以本臺覺察彈奏事刊爲一書殿中侍禦史以上錄本給付從之靖康元年監察禦史胡舜陟言監察禦史自唐至本朝皆論政事擊官邪元丰紹聖著於甲令崇寧大臣欲其便己遂更成憲乞令本臺增入監察禦史言事之文詔依祖宗法又詔宰執不得薦舉臺諫官舊臺令禦史上下半年分詣三省樞密院點檢諸房文字輪詣尙書六曹按察奉行稽違付受差失咸得彈糾渡江後稍闊不舉紹興三年始復其舊是年十一月殿中侍禦史常同言元丰始置六察上自諸部寺監下至廩庫場務無不分隸以詔廢置而乃有夤緣申請乞不隸臺察者恐非法意宜遵舊制從之乾道二年詔自今非曾經兩任縣令不得除監察禦史慶元二年侍禦史黃黼言監察禦史髙宗時嘗置六員孝宗時置三員令分按之任止二人乞增置一員自後常置三員檢法一人掌檢詳法律主簿一人掌受事發辰勾稽簿書宋初置推直官二人專治獄事凡推直有四曰臺一推曰臺二推曰殿一推曰殿二推咸平中置推勘官十員元丰官制行定員分職裏行推直等官悉罷紹興初詔檢法主簿特令殿中侍禦史奏辟紹熙中侍禦史林大中以論事不合去所奏辟檢法官李謙主簿彭龜年亦乞同罷嘉定元年劉�除檢法官範之柔除主簿以後二職皆闕乾道並省吏額前司主管班次二人正副引贊官二人入品知班三人知班五人書令史四人驅使官四人法司二人六察書吏九人貼司五人通引官三人三京畱司禦史臺管勾臺事各一人舊曰判臺以朝官以上充掌拜表行香糾舉違失令史二人知班驅使官書吏各一人中興以後不置太宗淳化四年夏六月戊午詔中丞已下皆親臨鞫獄按宋史太宗本紀云云眞宗咸平四年春三月乙亥詔史館韓瑗等舉禦史臺推勘官按宋史眞宗本紀云云景徳四年夏六月丁未命翰林講讀樞密直學士各舉常參官一人充禦史按宋史眞宗本紀云云大中祥符二年秋七月甲寅詔張齊賢等各舉才堪禦史者一人丁巳置糾察在京刑獄司按宋史眞宗本紀云雲天禧元年春二月丁丑置諫官禦史各六員每月一員奏事有急務聽非時入對按宋史眞宗本紀云雲天禧二年春二月丁卯詔近臣舉常參官堪任禦史者按宋史眞宗本紀云云仁宗天聖元年夏四月丁巳詔近臣舉諫官禦史各一人按宋史仁宗本紀云雲天聖七年春閏三月癸酉置理檢使以禦史中丞爲之按宋史仁宗本紀云雲天聖八年夏六月己亥詔禦史臺獄勿關糾察司按宋史仁宗本紀云云明道二年詔臺官非中丞知雜保薦者勿任又以廢後事詔臺諫自今毋相率請對按宋史仁宗本紀明道二年冬十二月丁未詔臺官非中丞知雜保薦者勿任乙卯廢皇后郭氏爲淨妃玉京沖妙仙師居長寧宮禦史中丞孔道輔率諫官禦史大呼殿門請對詔宰相告以皇后當廢狀丙辰出道輔及諫官範仲淹仍詔臺諫自今毋相率請對景佑元年夏四月癸丑詔置殿中侍禦史監察禦史裏行癸酉詔臺諫未曾歷郡守者與郡按宋史仁宗本紀云云寶元二年冬十二月壬申詔禦史闕員朕自擇舉按宋史仁宗本紀云云慶曆二年夏四月戊寅命禦史中丞諫官同較三司用度罷其不急者按宋史仁宗本紀云云慶曆三年夏五月癸未置禦史六員罷推直官按宋史仁宗本紀云云慶曆四年秋八月戊午詔輔臣所薦官毋以爲諫官禦史按宋史仁宗本紀云云慶曆五年春正月乙亥復置言事禦史按宋史仁宗本紀云云慶曆八年屢詔禦史言事按宋史仁宗本紀慶曆八年春三月甲寅詔翰林學士三司使知開封府事禦史中丞曰朕躬闕失左右朋邪中外險詐州郡暴虐法令有不便於民者朕欲聞之其悉以陳癸亥以朝政得失兵農要務邊防備豫將帥能否財賦利害錢法是非與夫讒人害政姦盜亂俗及防微杜漸之策召知制誥諫官禦史等諭之使悉對於篇至和二年秋八月乙未置臺諫章奏簿按宋史仁宗本紀云云嘉佑四年夏五月戊戌詔兩制臣僚舊制所舉薦不得用爲禦史今除其法按宋史仁宗本紀云云嘉佑六年春正月乙未許兩制與臺諫相見按宋史仁宗本紀云云嘉佑六年詔臺諫勿聽飛語按宋史仁宗本紀嘉佑六年秋七月癸巳詔臺諫爲耳目之官乃聽險陂之人興造飛語中傷善良非忠孝之行也中書門下其申儆百工務惇行實循而弗攺者絀之英宗治平三年夏五月甲子罷知雜禦史歲舉人按宋史英宗本紀云云治平四年舉用禦史以滕甫考諸路課績按宋史英宗本紀治平四年春三月庚子禦史中丞王陶乞許舉知縣資序人爲禦史裏行從之冬十月己酉以右諫議大夫權禦史中丞滕甫考諸路監司課績癸丑詔翰林學士禦史中丞侍禦史知雜事舉材堪禦史者各二人神宗熙寧二年以舉禦史專委中丞按宋史神宗本紀不載按選舉志初神宗罷薦舉惟舉禦史法不廢熙寧二年王安石言舉禦史法太密故難於得人帝曰豈執政者惡言官得人耶於是中書悉具舊法以奏安石曰舊法凡執政所薦卽不得爲禦史執政取其平日所畏者薦之則其人不復得言事矣蓋法之獘如此帝乃令悉除舊法一委中丞舉之而稍略其資格趙抃曰用京官恐非體又不委知雜專任中丞亦非舊制帝曰唐以布衣馬周爲之用京官何爲不可知雜屬也委長爲是侍禦史劉述奏曰舊制舉禦史必官升京朝資入通判眾學士本臺丞知雜更互論薦每一闕上二人而擇用一人今專委中丞則愛憎由己公道廢於私恩或受權臣之托引所親厚擅竊人主威福此大不便弗聽旣攺法著作佐郎程顥王子韶謝景福方爲條例司屬官中丞呂公著薦之遂俱以太子中允權監察禦史裏行哲宗元佑六年令中丞翰林學士中書舍人各舉禦史二員按宋史哲宗本紀不載按選舉志元佑六年禦史中丞鄭雍言舊禦史闕臺官得自薦所以正名舉職也自官制行禦史中丞與兩省分舉而今之兩省官屬皆與聞門下中書政事其自舉非故事且有嫌乞專委臺官若稍涉私自有黜典詔禦史中丞舉殿中侍禦史二員翰林學士中書舍人同舉監察禦史二員給事中亦舉二員雍又言風憲之地責任宜專若臺屬多由他薦恐非責任之本意詔中丞更舉監察禦史二員八年侍禦史楊畏言風憲之任人主寄耳目焉禦史進用宰執不得預顧令兩省屬官舉之非是遂寢前命

金金設禦史臺禦史大夫掌糾劾中丞佐之統諸侍禦史監察禦史之屬登聞檢院亦隸之按金史百官志禦史臺登聞檢院隸焉禦史大夫從二品掌糾察朝儀彈劾官邪勘鞫官府公事凡內外刑獄所屬理斷不當有陳訴者付臺治之禦史中丞從三品貳大夫侍禦史二員從五品以上官品皆大定十二年遞升掌奏事判臺事治書侍禦史二員從六品掌同侍禦史殿中侍禦史二員正七品每遇朝對立於龍墀之下專劾朝者儀矩凡百僚假告事具奏目進呈監察禦史十二員正七品掌糾察內外非違刷磨諸司察帳並監祭禮及出使之事典事二員從七品架閣庫管勾一員從八品檢法四員從八品獄丞一員從九品注

禦史臺令史女直十三人內班內祗六人終場舉人七人漢人十五人內班內祗七人終場舉人八人譯史三人內班內祗二人終場舉人一人通事三人登聞鼓院知登聞鼓院從五品同知登聞鼓院事正六品掌奏禦進告禦史臺登聞檢院理斷不當事承安二年以諫官兼知法二員從八品注

女直漢人各一員登聞檢院知登聞檢院從五品同知登聞檢院正六品掌奏禦進告尙書省禦史臺理斷不當事知法從八品注

女直漢人各一員章宗承安二年始令省臺奏事臺臣不必回避按金史章宗本紀不載按髙汝礪傳汝礪擢左諫議大夫時遇奏事臺臣亦令回避汝礪乃上言國家置諫臣以備侍從蓋欲周知時政以參得失非徒使排行就列而已故唐制凡中書門下及三品以上入合必遣諫官隨之俾預聞政事冀其有所開說今省臺以下遇朝奏事則一切回避與諸侍衛之臣旅進旅退殿廷論事初莫得聞及其已行又不詳其始末遂事而諫斯亦難矣顧諫職爲何如哉若曰非材擇人可也豈可置之言責而疏遠若此乞自今以往有司奏事諫官得以預聞庶望少補其修注之職掌記言動俱當一體上從之

元元設禦史臺置大夫中丞統諸侍禦史之屬外諸道設行禦史兼統諸道肅政廉訪司按元史百官志禦史臺秩從一品大夫二員從一品中丞二員正二品侍禦史二員從二品治書侍禦史二員從二品掌糾察百官善惡政治得失至元五年始立臺建官設官七員大夫從二品中丞從三品侍禦史從五品治書侍禦史從六品典事從七品檢法二員獄丞一員七年攺典事爲都事十九年罷檢法獄丞二十一年升大夫爲從一品中丞爲正三品侍禦史爲正五品治書爲正六品二十七年大夫以下品從各升一等始置經歷一員大徳十一年升中丞爲正二品侍禦史爲從二品治書侍禦史爲正三品皇慶元年增中丞爲三員二年減一員至治二年大夫一員後定置禦史大夫二員中丞二員侍禦史二員治書侍禦史二員品秩如上經歷一員從五品都事二員正七品照磨一員正八品承發管勾兼獄丞一員正八品架閣庫管勾兼承發一員正九品掾史一十五人譯史四人知印二人通事二人宣使十人臺醫二人蒙古書寫二人典吏六人庫子二人其屬有二殿中司殿中侍禦史二員正四品至元五年始置秩正七品後升正四品凡大朝會百官班序其失儀失列則糾罰之在京百官到任假告事故出三日不報者則糾舉之大臣入內奏事則隨以入凡不與聞之人則糾避之知班四人通事譯史各一人察院秩正七品監察禦史三十二員司耳目之寄任刺舉之事至元五年始置禦史十一員悉以漢人爲之八年增置六員十九年增置一十六員始參用蒙古人爲之至元二十二年參用南儒二人書吏三十二人江南諸道行禦史臺設官品秩同內臺至元十四年始置江南行禦史臺於揚州尋徙杭州又徙江州二十三年遷於建康以監臨東南諸省統制各道憲司而總諸內臺初置大夫中丞侍禦史治書侍禦史各一員統淮東淮西淮北浙東浙西江東江西湖南八道提刑按察司十五年增江南湖北嶺南廣西福建廣東三道二十三年以淮東淮西山南三道撥隸內臺三十年增海北海南一道大徳元年定爲江南諸道行禦史臺設官九員以監江浙江西湖廣三省統江東江西浙東浙西湖南湖北廣東廣西福建海南十道大夫一員中丞二員侍禦史二員治書侍禦史二員經歷一員都事二員照磨一員架閣庫管勾一員承發管勾兼獄丞一員令史一十六人譯史四人回回掾史通事知印各二人宣使十人典吏庫子臺醫各有差察院品秩如內察院至元十四年置監察禦史十員二十三年增蒙古禦史十四員書吏十四人又增漢人禦史四員書吏四人後定置禦史二十八員書吏二十八人陜西諸道行禦史臺設官品秩同內臺至元二十七年始置雲南諸路行禦史臺官止四員大徳元年移雲南行臺於京兆爲陜西行臺而雲南攺立廉訪司延佑元年罷二年復立統漢中隴北四川雲南四道定置大夫一員禦史中丞二員侍禦史二員治書侍禦史二員經歷一員都事二員照磨一員架閣庫管勾一員承發司管勾兼獄丞一員掾史一十二人蒙古必闍赤二人回回掾史一人通事二人知印一人宣使十人典吏五人庫子二人察院品秩同內察院監察禦史二十員書吏二十人肅政廉訪司國初立提刑按察司四道曰山東東西道曰河東陜西道曰山北東西道曰河北河南道至元六年以提刑按察司兼勸農事八年置河東山西道陜西四川道十二年分置燕南河北道十三年以省並衙門罷按察司十四年復置增立八道曰江北淮東道曰淮西江北道曰山南江北道曰浙東海右道曰江南浙西道曰江東建康道曰江西湖東道曰嶺北湖南道十五年復增三道曰江南湖北道曰嶺南廣西道曰福建廣東道十九年增西蜀四川道二十年增海北廣東道攺福建廣東道曰福建閩海道以雲南七路置雲南道以女直之地置海西遼東道二十三年以淮東淮西山南三道撥隸內臺二十四年增河西隴右道是年罷雲南道二十五年罷海西遼東二十七年以雲南按察司所治立雲南行禦史臺二十八年攺按察司曰肅政廉訪司大徳元年徙雲南行臺於陜西復立雲南道三十年增海北海南道其後遂定爲二十二道每道廉訪使二員正三品副使二員正四品僉事四員兩廣海南止二員正五品經歷一員從七品知事一員正八品照磨兼管勾一員正九品書吏十六人譯史通事各一人奏差五人典吏二人內道八隸禦史臺山東東西道濟南路置司河東山西道冀寧路置司燕南河北道眞定路置司江北河南道汴梁路置司山南江北道中興路置司淮西江北道廬州路置司江北淮東道揚州路置司山北遼東道大寧路置司江南十道隸江南行臺江東建康道寧國路置司江西湖東道龍興路置司江南浙西道杭州路置司浙東海右道婺州路置司江南湖北道武昌路置司嶺北湖南道天臨路置司嶺南廣西道靜江府置司海北廣東道廣州路置司海北海南道雷州路置司福建閩海道福州路置司陜西四道隸陜西行臺陜西漢中道鳳翔府置司河西隴北道甘州路置司西蜀四川道成都路置司雲南諸路道中慶路置司行禦史臺至正十六年九月二十八日命太尉納麟爲江南諸道行禦史臺禦史大夫以次官員各依等第選用是日禦史臺奉旨移置行臺於紹興十二月合臺官屬開臺署事是年置河南廉訪司於沂州至正十八年禦史臺奏準江西湖東道肅政廉訪司權於建寧路開司署事二十二年九月權置山北廉訪司於惠州二十三年六月濟南路復置肅政廉訪司二十五年閏十月禦史大夫完者帖木兒奏江南諸道行禦史臺衙門嘗奉旨於紹興路開設近因道梗湖南湖北廣東廣西海北江西福建等處凡有文書北至南臺風信不便徑申內臺未委事情虛實宜於福建置分臺給降印信俾湖南湖北廣東廣西海北江西福建各道文書由分臺以達內臺於事體爲便有旨從之十一月仍置河東廉訪司於冀寧世祖至元二年春二月甲子以同知東平路宣慰使寶合丁爲平章政事山東廉訪使按元史世祖本紀云云至元五年始立禦史臺以右丞相塔察兒爲禦史大夫諭以直言無隱又敕中書省樞密院有事與禦史臺官司奏按元史世祖本紀至元五年秋七月癸丑立禦史臺以右丞相塔察兒爲禦史大夫詔諭之曰臺官職在直言朕或有未當其極言無隱毋憚他人朕當爾主仍以詔諭天下冬十月己卯敕中書省樞密院凡有事與禦史臺官司奏按張雄飛傳雄飛與江孝卿同召見帝曰今任職者多非材政事廢弛譬之大廈將傾非良工不能扶卿輩能任此乎孝卿謝不敢當帝顧雄飛雄飛對曰古有禦史臺爲天子耳目凡政事得失民間疾苦皆得言百官姦邪貪穢不職者卽糾劾之如此則紀綱舉天下治矣帝曰善乃立禦史臺至元七年夏四月攺禦史臺典事爲都事十月戊辰朔敕兩省以己奏事報禦史臺冬十二月壬寅升禦史大夫秩正二品按元史世祖本紀云云至元八年定禦史任滿升除之例按元史世祖本紀不載按選舉志八年定監察禦史任滿在職無異政元系七品以下者例加一等六品以上者升擢其有不顧權勢彈劾非違及利國便民者別議升除或有不稱者斟酌銓注至元十五年秋七月甲申行禦史臺增設監察禦史四員按元史世祖本紀云云至元十六年以行中書省檢核行禦史臺文案始命蒙古人爲禦史按元史世祖本紀十六年春二月甲申平章阿里伯乞行中書省檢核行禦史臺文案且請行臺呈行省比禦史臺呈中書省例從之乙未玉速帖木兒言行臺文卷令行省檢核於事不便詔攺之其運司文卷聽禦史臺檢核至元十八年春三月辛酉立登聞鼓院許有冤者撾鼓以聞按元史世祖本紀云云至元十九年敕言官糾舉官吏贓罪以蒙古禦史十六員與漢人相參巡歷按元史世祖本紀十九年秋九月壬戌敕官吏受賄及倉庫官侵盜臺察官知而不糾者驗其輕重罪之中外官吏贓罪輕者杖決重者處死言官緘默與受贓者一體論罪仍詔諭天下冬十二月癸卯禦史中丞崔彧言臺臣於國家政事得失生民休戚百官邪正𨿽王公將相亦宜糾察近惟禦史有言臣以爲臺官皆當建言庶於國家有補選用臺察官若由中書必有偏徇之獘禦史宜從本臺選擇初用漢人十六員今用蒙古人十六員相參巡歷爲宜從之至元二十二年議罷行禦史臺按元史世祖本紀二十二年春正月乙未中書省臣請以禦史大夫玉速帖木兒爲左丞相中書撒裏蠻爲禦史大夫罷行禦史臺以其所屬按察司隸禦史臺行禦史臺大夫撥魯罕爲中書省平章政事帝曰玉速帖木兒朕當思之撥魯罕寬緩不可安童對曰阿必赤合何如帝曰此事朕自處之罷行禦史臺者當如所奏二月辛酉禦史臺臣言近中書奏罷行禦史臺攺按察司爲提刑轉運司俾兼錢谷而糾彈之職廢矣請令安童與老臣議從之戊辰車駕幸上都帝問省臣行禦史臺何故罷之安童曰江南盜賊屢起行禦史臺鎭遏居多臣以爲不可罷然與江浙行中書省並在杭州地甚遠僻徙之江州居江浙湖南江西三省之中爲便從之冬十一月己巳朔禦史臺臣言禦史臺按察司以糾察百司爲職近鉤校錢谷恐發其姦私聚羣不逞之徒欲沮其事願陛下依舊制諭之制曰可至元二十三年立行禦史臺按察司巡行期限增行臺色目禦史員數按元史世祖本紀二十三年春二月丁未用禦史臺臣言立按察司巡行郡縣法除使二員畱司副使以下每歲二月分蒞按治十月還司三月己巳禦史臺臣言近奉旨按察司參用南人非臣等所知宜令侍禦史行禦史臺等程文海與行臺官博采公潔知名之士具以名聞帝令詔以往丙子詔行禦史臺按察司以八月巡行郡縣夏四月甲辰行禦史臺自杭州徙建康以山南淮東淮西三道按察司隸內臺增置行臺色目禦史員數秋七月癸巳以銓定省院臺部官詔諭中外禦史臺禦史大夫一員中丞侍禦史治書侍禦史並二員行臺禦史同冬十月甲午罷諸道提刑按察司判官行禦史臺監察禦史及按察司官至元二十四年春正月辛卯以淮東淮西山南三道按察司隸行禦史臺按元史世祖本紀云云至元二十五年申飭禦史臺官按元史世祖本紀二十五年春二月壬午諭省臣以禦史臺監察禦史提刑按察司多不舉職降詔申飭之至元二十七年銓定禦史臺官品仍以風憲之選歸之按元史世祖本紀二十七年春三月庚申升禦史臺侍禦史正四品治書侍禦史正五品增蒙古經歷一員從五品詔風憲之選仍歸禦史臺爲舊制至元二十八年詔行禦史臺勿聽行省節度按元史世祖本紀二十八年春正月壬戌尙書省臣桑哥等以罪罷二月癸酉詔行禦史臺勿聽行省節度壬午以桑哥沮抑臺綱又箠監察禦史命禦史大夫月兒魯辧之癸未復召禦史臺及中書尙書兩省官辧論桑哥之罪至元二十九年中書省與禦史臺定贓罪詔廉訪司巡行勸課農桑設雲南廉訪司按元史世祖本紀二十九年春三月丁未中書省與禦史臺共定贓罪十三等枉法者五不枉法者八罪入死者以聞制曰可夏閏六月詔廉訪司巡行勸課農桑秋七月辛巳設雲南廉訪司至元三十年冬十一月丁巳立海北海南道肅政廉訪司治雷州按元史世祖本紀云云至元三十一年成宗卽位定廉訪司巡行期限及檢劾案牘考課優劣之制詔禦史大夫振臺綱按元史成宗本紀三十一年夏四月甲午帝卽皇帝位五月己巳詔各處轉運司官欺隱姦詐爲人所訟者聽廉訪司卽時追問其案牘仍舊於歲終檢之壬申用崔彧言肅政廉訪司案牘勿令總管府檢劾六月辛巳禦史臺臣言廉訪司官歲以五月分按所屬次年正月還司職官犯贓敕授者聽總司議宣授者上聞其本司聲迹不佳者代之受賂者依舊例比諸人加重帝曰其與中書同議秋七月壬子詔禦史大夫月兒魯振臺綱成宗元貞二年命選漢人識達事體者爲禦史命行臺鉤校理問案牘增置禦史員按元史成宗本紀元貞二年春正月己丑禦史臺臣言漢人爲同僚者嘗爲姦人捃摭其罪由是不敢盡言請於近侍昔寶赤速古而赤中擇人用之帝曰安用此曹其選漢人識達事體者爲之秋七月己丑命行臺監察禦史鉤校隨省理問所案牘冬十二月癸亥增置禦史二員大徳元年中書省禦史條陳臺憲諸事按元史成宗本紀大徳元年夏四月丙申中書省禦史臺臣言阿老瓦丁及崔彧條陳臺憲諸事臣等議乞依舊例禦史臺不立選其用人則於常調官選之惟監察禦史首領官令禦史臺自選各道廉訪司必擇蒙古人爲使或闕則以色目世臣子孫爲之其次參以色目漢人又合剌赤阿速各舉監察禦史非便亦宜止於常選擇人各省文案行臺差官檢核宿衛近侍奉特旨令臺憲擢用者必須明奏然後任之行臺禦史秩滿而有效績者或遷內臺或呈中書省遷調廉訪司亦如之其不稱職者省臺擇人代之未歷有司者授以牧民之職經省臺同選者聽禦史臺自調中書省或用臺察之人亦宜與禦史臺同議各官府憲司官毋得輒入體察今擬除轉運鹽引外其餘官府悉依舊例制曰可大徳二年申憲司舉核勸課諸令罷雲南禦史臺置廉訪司按元史成宗本紀二年春二月辛丑禦史臺臣言諸轉運司案牘例以歲終檢覆金穀事繁稽照難盡姦僞無從知之其未終者宜聽憲司於明年檢覆從之二月乙酉詔廉訪司作成人才以備選舉詔諸郡凡民播種怠惰及有司勸課不至者命各道廉訪司治之冬十月戊寅令禦史臺檢劾樞密院案牘十一月庚寅罷雲南禦史臺署肅政廉訪司十二月辛巳命廉訪司歲舉廉幹者一人大徳六年從省臣請禦史臺廉訪司除水旱災傷體覆余依舊例體察按元史成宗本紀六年春正月乙卯中書省臣言禦史臺廉訪司體察體覆前後不同初立臺時止從體察後立按察司事無大小一皆體覆由是憲司之事積不能行請自今除水旱災傷體覆余依舊例體察爲宜從之大徳十一年禦史大夫塔思不花申奏臺臣職守按元史武宗本紀十一年夏五月甲申卽皇帝位六月甲寅禦史大夫塔思不花言殿中司所職中書而下奏事者必使隨之以入不在奏事之例者聽其引退班朝百官朝會失儀者得糾劾病故者必以告請如舊制又言舊制內外風憲官有所彈劾諸人勿預而近有受贓爲監察禦史所劾者獄具夤緣奏請托言事以避其罪臣等以爲今後有罪者勿聽至京待其對辧事竟果有所言方許奏陳皆從之塔思不花又言皇太子有旨有司贓罪不須刑部定議受敕者從廉訪司處決臺省遣人檢核廉訪司文案則私意阻隔非便平章阿沙不花因言此省臺同議之事臺臣不宜獨奏帝曰此禦史臺事阿沙不花勿妄言臺臣言是也如所奏行之

都察院部匯考三

明一明設都察院置左右都禦史左右副都左右僉都統十三道監察禦史主糾劾百司之不法者按明會典都察院正官左右都禦史二員左右副都禦史二員左右僉都禦史四員注

以上坐院官後不全設其總督軍務漕運糧儲巡撫地方等項因事添設無定員或以都禦史或以副都僉都禦史無定銜首領官司務二員

注舊四員後革二員經歷一員都事一員照磨一員檢校一員屬官

注國初設浙江等十二道監察禦史六十員後增爲十三道一百一十員後不全設浙江道江西道山東道河南道監察禦史各十員湖廣道陜西道山西道監察禦史各八員廣東道福建道四川道廣西道貴州道監察禦史各七員雲南道監察禦史十一員所屬衙門司獄一員

注舊六員嘉靖八年革三員萬曆九年革一員又住補一員國初設十二道監察禦史照刷卷宗衙門各有分屬具載諸司職掌後定爲十三道各理本布政司及帶管內府監局在京各衙門直隸府州衛所刑名等事今具列帶管衙門於後其本布政司及王府衙門各都司行都司行太僕寺苑馬寺鹽運市舶宣慰長官等司在各布政司境內者不復書浙江道中軍都督府茂陵衛畱守中衛府軍左衛廣洋衛神策衛金吾左衛金吾右衛金吾前衛舊隸北平道和陽衛武功中衛武功後衛應天衛直隸廬州府廬州衛六安衛牧馬千戶所江西道前軍都督府豹韜衛府軍前衛天策衛寬河衛龍驤衛燕山左衛永淸衛龍江左衛龍江右衛直隸淮安府直隸武淸衛直隸邳州衛九江衛大河衛淮安衛龍門衛福建道印造局抄紙局寶鈔提舉司承運庫行用庫廣盈庫贓罰庫供用庫甲字庫乙字庫丙字庫丁字庫戊字庫軍儲庫廣惠庫廣積庫天財庫長安等九門駙馬府戶部獻陵衛景陵衛裕陵衛泰陵衛武功左衛武功右衛武功前衛武成中衛金吾後衛直隸常州府池州府定邊衛開平中屯衛美峪千戶所四川道禦用監司設監都知監尙衣監神宮監軍器局皮作局寶源局鞍轡局織染局鍼工局兵仗巾帽局器皿局盔甲局銀作局柴炭局抽分竹木局惜薪司工部營繕所文思院僧道錄司永淸左衛大寧前衛府軍衛濟州衛蔚州左衛神木千戶所蕃牧千戶所直隸松江府廣徳州直隸金山衛懷來衛懷安衛陜西道大理寺行人司後軍都督府康陵衛昭陵衛府軍後衛義勇右衛鷹揚衛橫海衛興武衛江陰衛直隸和州敢勇營報效營保定左衛保定右衛保定中衛保定前衛雲南道順天府羽林前衛直隸永平府廣平府直隸延慶衛延慶左衛延慶右衛山海衛永平衛營州左屯衛營州右屯衛營州中屯衛營州前屯衛營州後屯衛涿鹿衛涿鹿左衛涿鹿中衛盧龍衛通州衛通州左衛通州右衛密雲中衛密雲後衛馬蘭谷營萬全左衛萬全右衛東勝左衛東勝右衛撫寧衛大同中屯衛居庸關黃花鎭千戶所寬河千戶所武定千戶所河南道司禮監尙膳監直殿監酒醋局尙寶司中書舍人鐘鼓司禮部翰林院都察院國子監光祿寺太常寺鴻臚寺太醫院欽天監教坊司彭城衛羽林左衛畱守前衛畱守後衛神武左衛神武右衛神武前衛兩淮鹽運司直隸揚州府大名府揚州衛儀眞衛髙郵衛歸徳府潼關衛寧山衛泰州千戶所通州千戶所汝寧千戶所廣西道六科通政司燕山前衛燕山右衛忠義前衛忠義後衛富峪衛大興左衛沈陽左衛會州衛鎭南衛武驤左衛騰驤左衛騰驤右衛直隸徽州府眞定府保定府安慶府紫荊關倒馬關安慶衛新安衛眞定衛鎭武衛廣昌千戶所廣東道刑部應天府南京錦衣衛孝陵衛長陵衛虎賁左衛沈陽右衛濟陽衛武功左衛武功右衛武驤右衛直隸隆慶州今攺延慶州開平中屯衛山西道左軍都督府錦衣衛畱守左衛義勇前衛義勇後衛兩京驍騎二衛府軍右衛大寧中衛英武衛兩京龍虎二衛龍虎左衛水軍左衛直隸鎭江府太平府鎭江衛建陽衛沈陽中屯衛平定州千戶所蒲州千戶所山東道禦馬監宗人府兵部會同館大通關皇陵衛羽林右衛永淸右衛濟川衛沈陽中衛皇陵祠祭署中都畱守司畱守左衛畱守中衛直隸鳳陽府徐州滁州衛鳳陽左衛鳳陽中衛長淮衛懷遠衛徐州衛滁州衛壽州衛泗州衛徳州衛徳州左衛宿州衛武平衛原隸河南道今攺屬本道沂州衛保定後衛長淮關洪塘湖千戶所湖廣道南京都察院右軍都督府五城兵馬指揮司虎賁右衛畱守右衛忠義右衛江淮衛廣武衛永陵衛興都畱守司武徳衛直隸寧國府寧國衛宣州衛神武中衛茂山衛定州衛水軍右衛貴州道內官監印綬監吏部舊隸北平道太僕寺上林苑監旗手衛舊隸北平道忠義中衛長蘆鹽運司直隸蘇州府舊隸北平道順徳府河間府保安州萬全都司大寧都司鎭朔衛遵化衛蘇州衛太倉衛鎭海衛薊州衛天津衛天津左衛天津右衛河間衛興州左屯衛興州右屯衛興州中屯衛興州前屯衛興州後屯衛永寧衛保安衛宣府左衛宣府右衛宣府前衛蔚州衛保安右衛開平衛原隸湖廣道今攺屬本道宣府五路滄州千戶所吳松江千戶所嘉興千戶所梁城千戶所龍門千戶所長安千戶所興和千戶所原隸廣西道今攺屬本道凡差三等兩京畿道提學道巡按順天眞定應天蘇松淮揚浙江湖廣江西福建河南陜西山東山西四川雲南廣西廣東貴州等處禦史及巡視京營俱大差遼東宣大甘肅三處巡按禦史及淸軍印馬屯田巡鹽巡倉巡關攢運巡茶禦史俱中差印馬屯田並作一差三年滿後準一大差巡視光祿舊系小差今攺中差巡視皇城四門馬房巡靑卜庫蘆溝橋五城等處禦史俱小差南京都察院右都禦史一員右副都禦史一員右僉都禦史一員注

提督操江兼管巡江或副都或僉都不並設司務一員經歷一員

注舊有都事一員隆慶四年革照磨一員浙江等十三道監察禦史三十員

注舊每道各三員後定浙江江西河南山東山西陜西四川雲南貴州等九道各二員福建湖廣廣東廣西等四道各三員近年不全設常以一員兼管數道司獄一員

注舊二員嘉靖三十七年革一員南京都察院凡各道禦史糾劾言事與北道同如遇淸軍刷捲北道員少聽都察院定擬奏差凡監收內府各庫布絹點閘皇城門禁比驗兵仗局軍器驗收太常寺犧牲所牛羊差禦史一員凡南京京營每年題差禦史一員管理年終分別將領舉劾凡南京各教場操練官軍差禦史一員點閘凡聖節正旦冬至千秋節各衙門先期進表箋至期習儀行慶賀禮及迎接詔書開讀俱差禦史二員糾儀凡祭孝陵及歷代帝王廟先師孔子大江之神俱差禦史二員監禮按西垣筆記禦史差委在內則京畿道刷捲及巡視京營提學巡倉巡庫巡視光祿淸卹鹽課在外則巡按淸軍刷捲巡鹽巡河巡關巡茶印馬屯田遇有徵行則特遣監軍紀功太祖吳元年置禦史臺按明會典國初置禦史臺從一品衙門設左右禦史大夫禦史中丞侍禦史治書侍禦史殿中侍禦史經歷都事照磨管勾監察禦史譯事引進使等官太祖洪武元年詔禦史按察司選賢良方正之人按明會典洪武元年詔禦史臺監察禦史提刑按察司耳目之寄肅淸百司今後愼選賢良方正之人以副朕意合行事宜仰中書省禦史臺集議舉行洪武六年令禦史察舉各處有司官員按明會典云云洪武十三年攺禦史臺爲正二品衙門按明會典云云洪武十四年攺禦史臺爲都察院按明會典十四年攺都察院爲正七品衙門止設監察禦史分設浙江江西福建北平廣西四川山東廣東河南陜西湖廣山西十二道鑄監察禦史印文曰繩愆糾繆洪武十六年升都察院爲正三品衙門設司務按明會典云云洪武十七年始定都察院爲正二品衙門按明會典十七年始定爲正二品衙門設左右都禦史左右副都禦史左右僉都禦史經歷都事十二道監察禦史洪武二十六年定都察院憲綱按明會典洪武二十六年定左右都禦史副都禦史僉都禦史職專糾劾百司辯明冤枉提督各道及一應不公不法等事其屬有十二道監察禦史凡遇刑名各照道分送問發落其有差委監察禦史出巡追問審理刷捲等事各具事目請旨點差凡文武大臣果系姦邪小人構黨爲非擅作威福紊亂朝政致令聖澤不宣災異疊見但有見聞不避權貴具奏彈劾凡百官有司才不勝任猥瑣闒茸善政無聞肆貪壞法者隨卽糾劾凡在外有司擾害善良貪贓壞法致令田野荒蕪民人受害體訪得實具奏提問凡學術不正之徒上書陳言變亂成憲希求進用或才徳無可稱述而挺身自拔者隨卽糾劾以戒奔競凡分巡按治州郡必須徧歷不拘限期風憲官吏務要同行不許先後相離其經過去處除差撥弓兵防護依律關支廩給應付腳力買辦心紅紙札之外不許擅令所司和買物貨私役夫匠多用鋪陳等項亦不得縱容官吏出郭迎送其分巡地面果系原籍按臨之人設有仇嫌並宜回避毋得沽恩報仇朦朧舉問凡至按臨處所先將罪囚審錄卷宗弔刷外稍有餘暇首先親詣各處祭祀壇場點其祭器墻宇有無完缺其次存卹孤老審問衣糧有無支給巡視倉庫查算錢糧有無虧欠勉勵學校考課生員有無成效中間但有欺獘卽便究問如律凡受軍民詞訟審系戶婚田宅鬥毆等事必須置立文簿抄寫告詞編成字號用印關防立限發與所在有司追問明白就便發落具由回報若告本縣官吏則發該府若告本府官吏則發布政司若告布政司官吏則發按察司若告按察司官吏及伸訴各司官吏枉問刑名等項不許轉委必須親問幹礙軍職官員隨卽奏聞請旨亦不得擅自提取凡至所在體知有司等官守法奉公廉能昭著者隨卽舉奏其姦貪廢事蠹政害民者究問如律凡至地方所有合行事件著令首領官吏抄案施行一科差賦役仰本府凡有一應差役須於黃冊丁糧相應人戶內周而復始從公點差毋得放富差貧那移作獘重擾於民先具見役里長姓名同重甘結罪文狀依準回報一圩岸壩堰陂塘仰行府縣提調官吏查勘該管地面應有圩岸壩堰坍缺陂塘溝渠壅塞務要�時修築堅完疏洗流通以備旱潦毋致失時及因而擾害於民先具依準回報一荒閒田土仰本府正官多方設法招民開墾�時布種其合納秋糧須候年限滿日科徵毋致拋荒仍將任內開過田畝數目同依準繳報一站驛仰行提調官常川整點各驛船馬鋪陳什物一切完備仍鈐束慣熟稍水人夫常川在驛聽候遞送使客毋得失�先具站船人夫什物馬騾頭匹數目並不致違�結罪文狀繳報一急遞鋪仰行提調官常川點視鋪捨合用什物完備嚴督鋪長司兵常川在鋪走遞公文毋致磨擦及稽遲沈匿仍禁約往來差使人員不得役使鋪兵損壞鋪捨如有缺壞卽便修理具各鋪司兵姓名田糧什物數目回報一橋梁道路仰令提調官常加點視但有損壞去處卽於農閒時月並工修理務要堅完毋致阻礙經行具依準回報一稅糧課程仰本府卽將歲辦稅糧諸色課程各照數目保結開報一戶口仰本府取勘籍定戶口分豁城市鄕都實在增減數目開坐回報一學校仰提調官凡遇廟學損壞卽爲修理完備惇請明師教訓生徒務要作養人材以備擢用毋致因循弛廢仍將見在師生員名繳報一收買軍需等項仰本府照依按月時估兩平收買隨卽給價毋致虧官損民及縱令吏胥里甲鋪戶人等因而�落作獘違錯具依準回報一額造緞匹等物仰本府卽將織染局見在各色人匠機張歲辦數目關支顏料等物開坐回報一升斗秤尺仰行提調官照依原降樣式較勘均平毋容嗜利之徒私自造置欺詐小民具依準回報一詞訟仰本府應有詞訟疾早從公依律歸結毋得淹延妨廢民生及聽吏胥增減情詞出入人罪仍將見問應有囚數分豁已未完結盡實開報毋得隱漏自取罪愆具依準回報一皂隸弓兵仰行本府並合屬取勘額設名數籍貫田糧數目開坐毋得多餘濫設有害於民具依準回報一節義仰本府取勘境內應有孝子順孫義夫節婦果有志能卓異明著實迹結罪舉保毋得舉富遺貧影蔽差役扶同作獘具依準回報一原設申明旌善亭但有損壞仰本府嚴督所屬卽便並工修理條列榜示使善惡知所勸懲毋得視爲文具因而廢弛先將都隅處所同善惡人數回報一印信衙門仰照勘本府並所屬應有印信大小衙門保結回報一上年分巡官有無寄收贓罰仰本府取勘見數開坐已未起解數目回報一取勘仰本府將所屬去處四至八到畫圖帖說繳報一講讀律令仰本府並合屬官吏須要熟讀詳玩講明律意取依準回報一鰥寡孤獨仰本府將所屬養濟院合支衣糧依期按月關給存卹養贍毋致失所仍具孤貧名數同依準狀呈一倉庫房屋仰行本府提調官常川點視若有損壞卽便修理及設法關防斗級人等作獘仍將見在錢糧等物分豁上年舊管今歲收除實在備細數目同官吏結罪文狀繳報一官吏腳色仰取勘本府並合屬見在官吏姓名年甲籍貫歷仕腳色到任月日回報又定凡監察禦史並按察司分司巡歷去處先行立案令各該軍民衙門抄案從實取勘本衙門並所屬有印信衙門合刷卷宗分豁已未照刷已未結絕號計張縫依左粘連刷尾同具點檢單目並官吏不致隱漏結罪文狀責令該吏親賫赴院以憑逐宗照刷如刷出卷內事無違枉俱已完結則批以照過若事已施行別無違枉未可完結則批以通照若事已行可完而不完則批以稽遲若事已行已完𨿽有違枉而無規避則批以失錯若事當行不行當舉不舉有所規避如錢糧不追人贓不照之類則批以埋沒各卷內有文案不立月日顚倒又在乎推究得實隨其情而擬其罪其曰照過曰通照曰稽遲曰埋沒此皆照駁之總名而照刷之方又各有其法今將六房照刷事例各略舉於後一照刷吏房起取罷閒官吏文卷假如應天府某年月日承奉吏部札付仰行所屬應有爲事罷閒官員取勘見數一名名起送聽用當日立案行移上元等幾縣取勘花名先申到府案催各縣陸續照依原報名數申解完絕取獲實收明白卷內行移又無遲錯事理則刷尾批云照過設若起解未盡行催不絕則批通照其或各縣開稱事故文書到後或半月或數日不行催問則批云事屬稽遲及有先申某今解某本作某卻作某之類則批云事屬差錯如是原申十名已解六名外有四名未解經年歇案不催中間不無情獘則駁之曰埋沒照刷州縣吏房捲同一照刷戶房開墾荒田文卷假如揚州府承奉戶部札付仰行所屬應有荒閒田土招人開墾合納稅糧三年後依例科徵據江都等縣申報人戶姓名開過田畝數目立案候至年限滿日具將起科則例花名田糧數目移付徵收秋糧捲收科了當捲內別無稽遲差錯事件則批刷尾云照過設若年限未滿申報未絕則批通照其或各縣申稱見行開墾先具人戶花名到府遷延三五日或數十日不行立案行催開過田數則批云事屬稽遲其有原開畝數該科秋糧十石卻作千石之類則批差錯至於原申開過田土比候年限已滿或逾年不行收科或將原報頃畝減多作少其獘顯然則當駁之以埋沒照刷州縣戶房捲同一照刷禮房買辦祭祀豬羊�品香燭等項文卷先看何年月日承奉禮部札付開到本府合該祭祀社稷先聖先賢及風雲雷雨山川無祀鬼神等壇若干處每壇計用豬若干羊若干�品香燭等項若干其價照依本處時估對物收買仰於官鈔內放支當日立案定限行移所屬州縣收買要見回報是何行人物戶時估及差委何官眼同收買送官應用仍查算原估與收買價鈔相同已用與原買之數無異俱有行人物戶領狀在捲祭祀已畢事無施行則批以照過若或已買在官祭祀日期未臨𨿽皆有發付收領明白事無施行則批以通照其或經違日久才方立案行移祭期將臨其收買豬羊等項尙有未備顯是怠慢則批以事屬稽遲若或分派各行人物戶所買品數皆同而價鈔不一且如春丁祭先師孔子該豬六口每口價鈔二百貫卻共作一千二百五十貫附捲及查行人物戶領狀實領一千二百貫並查放支官錢捲內亦止一千二百貫旣已明白別無規避則批以事屬差錯其或豬羊等項已備祭祀已畢但不見所用過鈔貫花銷不見是何行人物戶收領價鈔及有無餘下物件未用責付何人收領朦朧不明顯有規避則批以事屬埋沒照刷州縣禮房捲同一照刷兵房勾補軍役文卷先看本府何年月日承奉兵部札付或都司布政司各衛公文坐勾補役軍丁若干名若當日立案行移各該州縣立定限期解府各該州縣照依坐下名數隨卽解到捲內見有原獲合於上司實收事無施行則於刷尾批以照過若或當日立案照依名數行下各該州縣或全不解到已經節次移文催並差人坐守起解𨿽已盡絕而無實收則批以通照又或經違三五日甚至十數日才方立案行移𨿽各該州縣依數起解未見實收則批事屬稽遲若行移不遲名數不缺中間原坐張某今解李某案內不見審實緣由及駁問所司官吏𨿽有實收則亦批事屬差錯其或已承上司明文𨿽已立案經年不見催舉間或行移如勾十名止解到五六名已解者不見實收未到者又不舉問顯是規避則批曰事屬埋沒照刷州縣兵房捲同一照刷刑房貪贓壞法文卷先看本府何年月日據某人所告詞狀當日曾無立案將本人引審或監或保若監收原告要見爲何緣故明白立案取具司獄司收管在捲若或保在原告要見立案批差皂隸取獲保狀附捲其狀內合問人數查照曾無立案分豁被告幹連著落所司提解又當看本府何年月日據所司依限解到坐提人數要見當日立案將各人引問責與原告對理且如甲告乙受丙贓五十貫乙招如告又告丁贓四十貫丁供明白甲自招虛又當看甲乙丙之招詞丁之供狀同甲乙丙之服辯曾無題押入捲乙招贓鈔曾無立案追徵旣已追徵曾無納足有無該庫收貯領狀又看有無立案引律擬罪發落又於發落案內先看原發事由中間曾無增減原狀緊關情節查比解到月日有無淹禁次於問擬招罪項下詳看乙所招受贓情節比甲所告是否同異卻於前件議得項下參詳甲乙丙之罪名比律允當並無招涉依例疏放又於照行事理要見準工者差人起解的決者立案摘斷免科者疏放寧家追足乙名下招受贓鈔責令該庫收貯取獲領狀在捲如原發事由內無增減原狀緊關情節問擬招罪內無故失出入人罪前件議得下比照律條所擬允當照行事理內無人贓埋沒之獘俱已完結事無施行則批以照過若或已提未到人數累催不到原追贓鈔催促未足則批以通照其或受狀不卽立案已經數日方才施行以致提人未到則批曰事屬稽遲若案內字樣不同粘連顚倒以致月日參差官不題押吏不書名之類事已完結而無規避則批事屬差錯若或囚人招出人贓照行事理內不照追提以致經年不行顯有規避則批曰事屬埋沒照刷州縣刑房捲同一照刷工房成造船隻文卷先看何年月日承奉工部札付坐下本府該造船若干只每只計用丁綫大小不等若干斤桐油若干斤麻穰若干斤其價照依時值對物收買仰於官錢內放支合用木植著落人夫采斫當日立案定限行移所屬州縣起集人夫采辦木植要見回報起到人夫若干名並所詣處所及見收買丁綫等物時價差委何人帶領各匠若干名前來場所興造次將引各行具領狀支鈔依數收買物料成造船隻查算原估與收買價鈔相同已用與原計物料無異船隻已起限期不違事無施行俱有各行收買物料領狀在捲則批以照過若或行移不遲興工不後物料不缺人匠不少支用物料未盡原定限期不違船隻未起事有施行則批以通照其或經違數日才方立案行移其所屬州縣合辦物料人匠𨿽已不缺而船隻亦起終是怠慢則批云事屬稽遲若或派料或多或少用工或眾或寡且如每船合辦五寸丁綫二百斤卻買二百五十斤合辦三寸丁綫三百斤卻買二百五十斤之類以致船隻未起又違限期中間收買價鈔並無�落查考各行領狀在捲文案明白別無規避則批事屬差錯其或船隻已完不見各船已用物料花銷餘下丁綫等物不見責令是何庫分收貯原計料數多已收買數少顯有規避則批云事屬埋沒照刷州縣工房捲同洪武二十九年置照磨所照磨檢校按明會典云云成祖永樂元年攺北平道爲北京道令巡按禦史察奏有司按明會典永樂元年攺北平道爲北京道令巡按禦史及按察司凡府州縣官到任半年之上察其廉貪具實奏聞按明會典云云永樂十九年北京道革添設貴州交址雲南三道按明會典云云宣宗宣徳十年交址道革始定爲十三道按明會典云云宣徳十年敕都禦史糾舉各道禦史其按察司官初仕者不許銓除風憲監察禦史有缺堂官等保舉按春明夢餘錄宣徳十年敕諭都察院朝廷設風憲所以重耳目之寄嚴紀綱之任凡政事得失軍民休戚皆所當言糾舉邪慝伸理冤抑皆所當務比之庶官所系甚重近年以來未得其人或道理不明操行不力或法律不通行移不諳或呈小才以張威福或搜細過以陷善良甚至假其權位貪圖賄賂以致是非倒置冤抑無伸而風紀之道遂致廢弛自今監察禦史有贓濫及失職者令都禦史及各道禦史糾舉斥退按察司官有贓濫及不稱職者令按察使及其同僚糾舉斥退仍令吏部今後初仕者不許銓除風憲凡監察禦史有缺令都察院堂上及各道官保舉務要開具實行奏聞吏部審察不謬具奏如其後有犯贓濫及不稱職舉者同罪

都察院部匯考四

明二英宗正統元年選差禦史提調南北直學校按明會典正統元年令吏部會同禮部都察院選差監察禦史才行兼備者二員請�提調南北直隸學校近年遼東宣大甘肅巡按俱兼提調學校凡提學禦史進退人材奉有專�撫按官毋得干預其師生廩饌及修理學校等項提學禦史止是督行有司轉申撫按施行不得擅支及那移倉庫錢糧正統二年令鳳陽監糧禦史兼理詞訟按明會典凡監收鳳陽糧斛差禦史一員二年令兼理鳳陽中等九衛所並鳳陽府等軍民詞訟正統四年更定都察院憲綱按明會典四年定凡都察院並監察禦史按察司綱紀所系其任非輕行事之際一應諸衙門官員人等不許挾私沮壞違者杖八十若有幹礙合間人數敢無故占�不發者與犯人同罪凡都察院官及監察禦史按察司官吏人等不許於各衙門囑托公事違者比常人加二等有贓者從重論凡監察禦史行過文卷從都察院磨勘按察分司行過文卷聽總司磨勘如有遲錯卽便舉正中間果有枉問事理應請旨者具實奏聞凡監察禦史按察司官巡歷去處所問公事有擬斷不當者都察院按察總司隨卽攺正當該吏典罪之如律仍將原問禦史及分司官擬斷不當事理具奏得旨方許取問凡告有司官吏人等取受或出首贓私等事直隸赴巡按監察禦史在外赴按察司並分司及巡按監察禦史處陳告追問明白依律施行其應請旨者奏聞拿問若軍官有犯在京從都察院在外從巡按監察禦史按察司並分司密切奏請施行其各都司及衛所首領官有犯卽便拿問凡監察禦史按察司官巡歷去處所聞有司等官守法奉公廉能昭著隨卽舉聞若姦貪廢事蠹政害民者卽便拿問其應請旨者具實奏聞若知善不舉見惡不拿杖一百發煙瘴地面安置有贓從重論凡國家政令得失軍民利病一切興利除害等事並聽監察禦史按察司官各陳所見直言無隱若建言創行事理必須公同評議互相可否務在得宜方許實封陳奏凡按察司官斷理不公不法等事果有冤枉者許赴巡按監察禦史處聲冤監察禦史枉問許赴通政司遞狀送都察院伸理都察院不與理斷或枉問者許擊登聞鼓陳訴凡都察院及按察司吏典須於考退生員與應取吏員相參補用不許用曾犯姦貪罪名之人凡都察院合用筆墨心紅具奏札付京府按察司合用筆墨心紅紙札行移附郭府分監察禦史按察分司巡歷去處合用紙筆朱墨燈油柴炭行移所在有司並支給官鈔收買應用具實銷算令凡都察院各道監察禦史並首領官按察司官並首領官自今務得公明廉重老成歷練之人奏請除授不許以新進初仕及知印承差吏典出身人員充用又令禦史缺從吏部於進士監生教官儒士出身曾歷一任者選送都察院理刑半年考試除授凡差禦史分巡並追問審理等事正統四年定都察院具事目請旨點差回京之日不須經由本院徑赴禦前復奏凡禦史除憲綱並詔敕內該載應合禦史理辦及軍機等項重務如果都布按三司不能完結或完報未明者明白具奏取自上裁其餘常事各衙門自行分管理辦者不許輒擬奏差委凡巡按禦史一年已滿差官更代本院引禦史二員禦前點差一員凡兩直隸提調學校禦史本院會吏禮二部推舉學行政事俱優者奏差南京都察院凡本院問擬刑名審錄取決重囚及提問職官等項俱與南京刑部同凡南京各衙門考滿郎中等官本院發河南道考核牒送南京吏部該司覆考停俸赴京給由凡兵馬司兵馬考滿先赴兵部考核咨送本院行河南道考凡六年一次會同南京吏部考察南京五品以下官與都察院同凡風憲任紀綱之重爲耳目之司內外大小衙門官員但有不公不法等事在內從監察禦史在外從按察司糾舉其糾舉之事須要明著年月指陳實迹明白具奏若系機密重事實封禦前開拆並不許虛文泛言若挾私搜求細事及糾言不實者抵罪凡糾舉官員生殺予奪悉聽上命若已有旨發落不許再劾凡都察院按察司堂上官及首領官各道監察禦史吏典但有不公不法及曠職廢事貪淫橫暴者許互相糾舉毋得徇私容蔽其所糾舉並要明具實迹奏請按問明白核奏區處其有挾私妄奏者抵罪凡監察禦史巡按許帶吏書一名照刷文卷許帶二名若應用監生臨期奏請按察司官分巡許帶吏典二名承差一名皆須官吏監生承差同行不許相離禦史及按察司官陸路給驛馬水路應付站船監生吏典承差陸路騎驛驢水路應付遞運船俱支廩給經過去處量撥弓兵防送不許別帶吏典皂隸人等凡監察禦史各道按察司官每出巡審囚刷捲必須徧歷不拘限期凡監察禦史按察司官分巡去處如有陳告官吏取受不公等事須要親行追問不許轉委違者杖一百凡有軍民相干詞訟等事移文到日應該會問官員隨卽前去若無故不卽會問及偏徇占�者從監察禦史按察司官按問應請旨者具奏凡分巡地面果系原籍並先曾歷仕寓居處所並須回避凡在京及各布政司並巡歷地面倉庫局務等衙門但系錢糧出納去處從監察禦史按察司並分司官不時巡視若有作獘就便究治凡監察禦史按察司官巡歷去處若有官吏犯罪畏避追問故將財物婦女潛入公廨設計裝誣沮壞風憲者並許取問實封奏聞犯人重處財物沒官婦女發有司收問其出巡官吏仍不得自生嫌疑回避致妨巡歷凡孝子順孫義夫節婦忠臣烈女志行卓異可勵民風者所在有司舉申監察禦史按察司核實移文所司以憑奏聞旌表凡監察禦史按察司官巡歷去處各衙門官吏不許出郭迎送違者舉問如律若容令迎送不行舉問者罪同如有規避者從重論都司布政司府州官所至亦同凡國家律令並續降條例事理有司官吏須要熟讀詳玩明曉其義監察禦史按察司官所至之處令其講讀或有不能通曉者依律究治以上憲綱一風憲爲朝廷耳目宣上徳達下情乃其職任所至之處須訪問軍民休戚及利所當興害所當革者隨卽舉行或有水旱災傷當奏者卽具奏不可因循苟且曠廢其職一風憲存心須要明白正大不可任一己之私昧眾人之公凡考察官吏廉貪賢否必於民間廣詢密訪務循公議以協眾情毋得偏聽及輒憑裏老吏胥人等之言顚倒是非亦毋得搜求細事羅織人過使姦人得志善人遭屈一風憲官當存心忠厚其於刑獄尢須詳愼若刻薄不仁專行酷虐不思罪有大小罰有重輕一槪毒刑以逞動輒箠人致死不惟有失朝廷欽卹之意抑且禍及身家𨿽悔無及一風憲須持身端肅公勤謹愼毋得慢怠惰凡飲食供帳只宜從儉不得逾分一風憲之任至重行止語默須循理守法若纖毫有違則人人得而非議之故所至州縣取假分毫之物卽自玷混在我無瑕方可律人一所至之處博采諸司官廉勤公謹者薦舉之污濫姦佞者戒飭之糾劾之勸懲得體人自敬服大抵心正無私則事公當一所至之處須用防閒未行事之先不得接見閒雜人凡官吏稟事除公務外不得問此地出產何物以防下人窺伺作獘一分巡所至不許令有司和買物貨及盛張筵宴邀請親識並私役夫匠多用導從以張聲勢自招罪愆一巡按之處不得令親戚人等於各所屬衙門囑托公事及營充勾當一出巡同事之人須相協和若有所見不同而行事乖舛者可於無人之處從容陳說利害以開導之彼心旣悟必能從正凡人有言須虛心以聽不可偏執己見若聽者能從則言者亦不可矜爲己功大抵同僚同事當如兄弟相親相愛積誠相與未有不相契者凡有善相讓有過相規相規之言只兩人自知切不可對眾發之庶其能從凡處同僚不可推惡避勞不可妨彼利己不可揚己抑人必務協和以相助益不但憲司如此諸司處同僚者亦皆當然一學校者禮讓之地凡監察禦史按察司官所至下學先詣大成殿拜謁禮畢退詣明倫堂生員講說經史監察禦史按察司官中坐本處提調七品以上正佐官序坐於左教授學正教諭訓導序坐於右聽講餘皆立聽布政司官下學亦同若布政司按察司官與禦史一同下學禦史左邊正面坐布政司按察司官依品級右邊正面坐問答之際教官生員不許行跪禮一總兵鎭守官受朝廷委任以防姦禦侮凡調度軍馬區畫邊務風憲官皆無得干預其相見相待之禮尢須謙敬如總兵鎭守官有犯違法重事須用體覆明白指陳實迹具奏請旨不許擅自辱慢其軍職有犯具奏請旨已有定例風憲官巡歷去處亦須以禮待之並不得輕易淩辱一在外鄕試自有布政司官提調按察司官監試其巡按及公差問理等項監察禦史毋得干預及列名於鄕試小錄甚失大體其所試生徒若有情獘聽行糾舉亦不得生事誣執一初到按臨之處其都司布政司按察司及衛所府州縣官相見之後各回衙門辦事每日不許伺候作揖及早晚聽事遇有事務許喚首領官吏抄案或佐貳官一員前來發落不許輒喚正官或有合令正佐官計議事務及正佐官自來稟白者不在此例按察司官分巡同都司布政司官所至亦同違者從風憲官舉劾一各衙門問過罪囚或有合斷事理幹礙計稟者先令有司定擬罪名然後參考事例明白方可發落不可輒自與決恐有別例議論不同宜從所長以上憲體一方面官與禦史初相見左右對拜方面官來見禦史前門外下馬由正道入禦史延至後堂方面官坐左禦史坐右及禦史回望司前下馬由正道入方面官延至後堂禦史坐左方面官坐右首領官初見行拜禮禦史中立答拜一中都畱守司官各處按察司官相見並如前儀一各衛指揮鹽運司運使同知各府知府初見禦史按察司官上手立對拜鹽運司副使判官各府同知通判推官各州知州同知判官各縣知縣及守禦千戶初見禦史按察司官中立答拜各衛並鹽運司各府州首領官各縣縣丞主簿初見行拜禮禦史按察司官起身舉手各縣典史及倉場庫務陰陽醫學僧道等官初見行拜禮禦史按察司官坐受舉手其指揮運使運同知府知州問答之際不許行跪禮一府州縣儒學教官生員初見行拜禮禦史按察司官出位中立答拜教官生員相見之後不許每日伺候作揖有妨肄業以上出巡相見禮儀凡在京大小有印信衙門並直隸衛所府州縣等衙門在外各都司布政司按察司文卷除幹礙軍機重事不刷外其餘卷宗從監察禦史每歲一次或二歲三歲一次照刷五軍都督府六部大理寺令該吏具報事目太常寺通政司太僕寺光祿寺鴻臚寺國子監翰林院各衛令首領官吏具報其餘衙門正官首領官通署呈報以憑查刷都察院堂上及各道文卷俱照例送刷中間幹礙追究攺正事理照依已定行移體式施行如有遲錯其經該官員應請旨者奏請取問其餘官吏就便依照刷文卷律治罪其各都司布政司按察司所屬衛所府州縣等衙門文卷從本處按察分司照刷若有遲錯一體依例施行其照刷之際務要盡心若有獄訟淹滯刑名違錯錢糧埋沒賦役不均等項依律究問遲者舉行錯者攺正合追理者卽與追理務要明白立案催督結絕不能盡職者監察禦史從都察院按察分司從總司體察奏聞究治在京十三道照刷卷宗衙門見各道分隸凡光祿寺一應文卷每三年照常京畿道通刷其供應物料文卷各道禦史按月輪流照刷刷畢面奏凡南京各衙門文卷照在京例三年一次差禦史一員往刷其印文俱曰京畿道監察禦史之印天順元年奏準巡按從公詰察有司按明會典天順元年奏準每年巡按禦史將司府州縣見任官員從公詰察除貪污不法者就便拿問其老疾罷�等項起送吏部查例定奪如有奉公守法廉能超卓者更替回京之日指實具奏吏部記其姓名候考滿到部查考升用若禦史考察不公顚倒是非者參奏如律天順八年差給事中禦史各一員巡察各營上操軍士按明會典云雲天順九年令南都察院差禦史一員巡視屯田按春明夢餘錄云云憲宗成化元年令臺垣巡察各營按明會典成化元年令給事中禦史巡察各營姦獘凡有私役賣放及不行如法操練等項指實劾奏成化六年奏準巡按須親理詞訟仍令本院查核勘合按明會典六年奏準各處巡按禦史俱要親理詞訟仍將本院遞年發去勘合逐一問結繳報禦史回還備開接管已未完勘合件數具呈本院查考成化七年奏準巡按回京堂官依例考察按明會典七年奏準巡按公差禦史回京本院堂上官依舊例查勘考察保結稱職者具奏照舊管事若有不稱奏請罷斥成化八年奏準淸查衛軍三年一差按明會典凡南京各衛所軍士差禦史一員同兵科給事中一員兵部武庫司主事一員淸查姦獘成化八年奏準三年一差成化十七年題準北京對道禦史領給南京奏差印信按明會典南京都察院凡奏差各道禦史淸軍刷捲巡江管屯巡倉等項成化十七年題準各給印信在京對道禦史關領差人給付事完復命進繳成化二十年奏準試監察禦史一年已滿刑名未熟再試半年仍前考試實授按明會典云云孝宗弘治五年奏準巡城兼巡街道差禦史二員按明會典凡巡城兼巡街道正統間差禦史一員弘治五年奏準差二員一員管中南東三兵馬司一員管西北二兵馬司地方弘治十年奏準嚴加考察淸軍及巡按等禦史按明會典十年奏準淸軍禦史三年滿日敢有枉道回家及年限未滿捏造冊籍回京本院嚴加考察奏請斥退又奏準各處淸軍並巡按等項禦史回京本院考察果有不職事迹及過違限期者參奏罷黜弘治十一年令奏差禦史各具二員按明會典凡刷捲淸軍巡鹽巡河巡關巡茶印馬盤糧勘事舊俱奏差一員十一年定各具二員點差其淸軍刷捲等項如各道禦史員少奏差南京禦史弘治十五年奏準淸軍禦史以三年爲期按明會典十五年奏準淸軍禦史自到地方日爲始扣至三年滿日赴京復命武宗正徳元年令科道官糾舉不公不法之事按明會典正徳元年令凡不公不法之事奉有明旨令科道官記著者務要卽時糾舉不許隱匿遺漏正徳二年令鳳陽糧斛及屯田禦史兼捕盜按明會典監收鳳陽糧斛禦史一員正徳二年令兼捕盜是年奏準屯田禦史兼捕盜賊正徳三年差禦史督理北直屯田按明會典云云正徳十二年凡南京十三門官軍差禦史二員點閘不妨道事按明會典云云正徳十四年令撫按官不許互相薦舉如有不公不法仍照憲綱互相糾劾按明會典云云世宗嘉靖八年令巡按禦史不許折挫淩辱守令知府相見不許行跪禮按明會典云云嘉靖十一年定撫按官各應行事宜按明會典嘉靖十一年題準凡各衙門奏到撫按及公差都禦史一應批詞牌案內有充軍徒罪及口外爲民者如一事而彼此相干其定發以原行衙門在先爲主若事起於所司通行申呈合干上司者俱候巡撫定發無巡撫處巡按禦史定發所司須將各奏到先後緣由及通行申呈字語開具明白以便批答中間有應該駁行仍各據理而行若奉奏行及奉欽依者其允詳定發俱歸於欽奉衙門凡徭役里甲錢糧驛傳倉廩城池堡隘兵馬軍餉及審編大戶糧長民壯快手等項地方之事俱聽巡撫處置都布按三司將處置緣由備呈巡按知會巡按禦史出巡據其已行之事查考得失糾止姦獘不必另出己見多立法例其文科武舉處決重辟審錄冤刑參撥吏農紀驗功賞系禦史獨專者巡撫亦不得干預凡撫按遇有地方大事皆會同而行如常行事務與委署印信止以文書先到者爲主奉行官吏不必觀望兩請凡考選軍政中間有系邊關班操者中差禦史不得指以職業干預撫按職掌軍政所定官員中差禦史有行止可暫委或行帶管不許更攺取用空閒在衛者不拘其公差都禦史禦史職務各奉有專敕一應興革區處事宜撫按官亦毋得干預凡巡按禦史不許同巡撫報捷如無巡撫聽總兵領兵官奏報巡按止是紀驗功次以明賞罰其浙江福建舊無巡撫與有巡撫而偶缺者一應事務與巡按處置如撫按官一時俱缺聽中差禦史綜理凡在外撫按官相接巡撫望巡按到儀門下轎馬巡按迎至後堂巡撫坐上席巡按前席隅坐巡按望巡撫前門下馬由偏門而入巡按隅坐巡撫坐前席如遇會勘公事巡撫正面居中坐巡按正面隅坐習儀拜牌祭丁及迎接詔敕等項巡撫居左巡按居右巡按仍讓巡撫於前其巡按與提學中差禦史相接如常處照依進道先後次序公會須讓巡按凡死刑各府州縣等衙門自問及奉撫按批行者俱申呈撫按照詳仍監候會審如各道自行批行者不必呈詳撫按止候會審其奉撫按批行者照舊呈詳都司衛所與府州縣事體同凡遇災傷之年撫按官先督行各府州縣及早申報巡按卽行委官分投核定分數行所司造報巡撫具奏議免如無巡撫巡按奏報凡賑濟專責巡撫會同司府州縣等官備查倉廩盈縮酌量災傷重輕應時撙節給散巡按毋得準行如賑濟失策聽巡按糾舉是年奏準巡視上江禦史駐札安慶下江禦史駐札鎭江奉敕接管行事是年題準凡巡視屯田禦史兼督錦衣衛及直隸廬鳳淮揚安慶滁徐等衛屯田照北直隸事例督同徐潁兵備二道嚴令所屬官耕種徵納如有侵占違限拖欠及誤事不職者各照律例究治年終具徵解數目奏繳淸冊送部查考嘉靖十二年定巡按禦史應行事宜按明會典十二年奏準禦史巡歷郡邑本等導從皂隸之外並不許多用一人府州縣驛丞等官亦不許隔境隨從迎候凡南北直隸及各布政司文卷命巡按禦史兼理凡巡按禦史在外接待巡撫不論副都僉都其坐旁坐其班後列不遜者回道之日考以不諳憲體奏請降調嘉靖十三年定巡按禦史造報冊式按明會典巡按禦史滿日造報冊式十三年定一薦舉過文武職官若干員如各官廉勤公謹俱要指摘所行實事若干件開報不得用籠通考語塞責一禮待過文武職官若干員凡各官賢能以何政事獎勵明白開報一糾劾過文武職官若干員如各官污濫姦佞罷�等項俱要指摘所行實事若干件開報一戒飭過文武職官若干員將各官誤事等項件數明白開報一舉明過孝義節婦若干起俱要開具查勘過實事緣由一問革過文武職官若干員凡各官所犯情罪俱要開具略節招由一查理過倉庫錢糧若干數舊管新收開除實在逐項明白開報一提督過學校生員要將作養過人材後日堪爲世用者若干名開報一興革過軍民利病共若干事如某處興某利某處除某害逐一開報一存卹過孤老若干名口要將各府州縣收入養濟院見在人數各廢疾並無依緣由開報一會審過罪囚若干起如審允轉詳處決及辯理過原擬罪名俱將各犯略節招由開報一問理過輕重罪犯若干起凡淩遲斬絞徒流杖笞等罪各計若干名口具實開報一追過贓罰若干數如還官入官贖罪給主等項逐一明白開報一督捕過境內盜賊若干名凡各府州縣官於某年月日獲過彊竊盜名數具實開報一督修過城濠圩岸塘壩共若干所要將某官於何年月日修過某處塘圩等項明白開報一禁約過囑托公事若干起凡按屬地方有無拿獲權豪勢要本土刁民挾制囑托者具實開報一禁約過非法用刑官若干員凡所屬軍民職官有用非法刑具殘害人命者除參問外仍須指實造報一禁約過�害軍士若干起凡拿問過所屬管軍官旗人等�減月糧索納月錢等項情獘逐項開報一禁約過倉糧姦獘若干起凡各府州縣倉�處所曾經拿獲包攬侵盜之徒具實開報一禁約過軍民刁訟若干起所屬地方曾經拿獲教唆健訟刁徒各誣害過良善事迹逐件開報一禁約過科害里甲若干起凡所屬州縣衙門官員不體小民貧苦專務奢侈行事浪費民財不知節省甚至科取侵用除拿問外仍指實開報一禁約過罰害軍民若干起凡所屬官員若有指稱修理恣意罰害軍民者除參問外仍指實開報一禁約過淹禁罪囚若干起凡司府州縣衛所如有不才官吏受賄聽囑及庸暗不能訊決將輕重囚犯淹禁日久不理者除參問外仍指實開報一禁約過科差姦獘若干起凡各府州縣掌印官泒科點差或有任用姦邪聽受賄囑偏私不均者除參問外仍指實開報一禁約過土豪凶徒害人若干起凡所屬地方曾經拿獲凶惡土豪倚恃族大或假仕宦勢力聚眾執持凶器圍繞房屋欺打良善或至搶檢家財奸淫婦女者逐事逐名開報一禁約過賭博爲非若干起凡所屬地方曾經拿獲有等好閒之徒聚集賭博因而爲非者逐起開報一禁約過民間奢侈若干事凡所屬地方曾經拿問過婚喪逾禮服捨違式及羣聚宴會盛張糖桌繁供肴饌以奢僭壞民俗者各逐起開報一完銷過勘合共若干起要將接管並自奉各項勘合已未完數目緣由明白開報嘉靖十七年禁巡按禦史擅作威福按明會典十七年詔巡按禦史及兩司守巡官在外擅作威福故違節年詔旨訪察害人者二司官聽巡按禦史劾奏禦史聽都察院考察嘉靖二十一年定巡按禦史參奏事例按明會典二十一年令禦史出巡務要痛革淫刑嚴懲酷吏如用酷刑及打死無辜者密拘屍屬審實六品以下徑拿五品以上參題俱照律例重治巡按滿日將問過酷吏名數開報若禦史自行酷虐及縱庇不究者回道考以不職是年奏準禦史論劾三司方面及有司五品以上指實參糾六品以下貪酷顯著者卽便拿問其才宜煩者疏請調用老疾等項俱於考語內明白開報又奏準各該禦史除憲綱考語要緊文冊照舊造繳外其餘一應繁冗文冊通行查革各該撫按並中差禦史參官題奏到院凡該奏請定奪者照舊逐一題覆遇有初參提問者本院查照各道酌量類題止具參語不必具招其竊盜三犯及辜限外人命例應奏請者亦照審錄事例類題嘉靖二十四年奏準禦史點差委札帶銜定制按明會典凡遼東宣大甘肅三處巡按禦史二十四年奏準於中差回道禦史議取二員具名上請凡巡城巡視光祿寺巡庫等項俱本院給札差委凡在京刷捲屬京畿道以禦史資深者差用爲大差之首監收鳳陽糧斛禦史二十四年奏準帶管湖廣黃州府額解安慶府倉糧嘉靖二十七年定禦史彈劾巡察事宜按明會典二十七年題準凡巡按禦史彈劾三司不職按察司官亦得糾巡按失職不許科道官挾私報復巡按淸軍巡鹽刷捲禦史同事地方固宜同寅協恭亦要互相糾察以淸憲體凡在外布政司按察司並鹽運司苑馬寺行太僕寺在內順天府五品以下堂上官考滿赴部俱從本院考核凡在京各衙門郎中員外郎主事等官及直隸府州等官各衛所首領官在外按察司首領官考滿本院俱發河南道考核各出考語牒送吏部該司候考凡在外司府州縣等衙門官每三年朝覲吏部會同本院考察在京五品以下官六年一次吏部會本院並各該衙門掌印官及堂上官考察凡天下諸司官三年朝覲除考察斥退外其存畱官員公事未完等項大班露章面劾凡京官五品以下六年一次考察及四品以上自陳有遺漏者科道糾舉是年奏準偏僻州縣俱要一體徧歷糾察官吏訪求民隱如果地方廣遠不能徧及亦須嚴督守巡依期巡歷如直隸無守巡官去處仍要首先巡歷是年題準禦史巡歷地方務要訪求按屬賢否勉勵戒飭其有戒飭不悛者卽時隨事參奏提問不必以無人訴告例難訪察使久爲地方之害仍行各撫按官一體悉心究訪是年令禦史差滿之日嚴核司道原奉勘合務完至七分之上如不及數指名參劾又令各邊巡按禦史查勘將官失事並究問未結事情務要從公據實作速奏結使有功者早蒙錄用有罪者不至漏网又題準巡按禦史接管承行先次禦史勘合俱要作急勘報其自己任內札付者除滿前兩个月待續差禦史勘完其餘十个月內務要一一勘明銷繳回道之日備開已未完數目造冊呈院以憑考察其邊夷等項事體難於提人行勘者亦要明白開造又題準撫按官巡歷一處事完更歷一處卽令官員俱回任辦事不許任意隨帶如有承委未結者著令速結具文回報其或越境迎送卽行舉問有司官恃才妄作害政者尢要悉心查訪逐一究正又題準撫按官於各所屬務在平時加意咨訪務求其實如有誘迫生員裏老人等妄稱賢能投遞保狀者嚴行禁革計令姦民鼓眾建祠者卽將祠像拆毀干預人員如法究問凡巡江巡倉等禦史是年題準受理詞訟盤查倉庫審問囚犯禁革姦獘等項於本差事有干涉者悉遵照敕諭內事例施行如不系本差事務悉聽巡按禦史遵照憲綱處分不得干預其遇有地方重大事情巡按禦史與各專差禦史俱有干涉者仍要協和行事不許自分彼此致誤事機仍行所屬如事應會處者通行申呈其各有專差者不必槪行呈請嘉靖二十八年令京省文卷六年總刷按明會典凡南北直隸及布政司文卷二十八年復差禦史照刷以後或遇地方災傷奏請停刷通候六年總刷嘉靖二十九年題定十四道淸軍刷捲禦史五年一次差遣按明會典二十九年題差南北道禦史一十四員往直隸各省淸理軍伍兼照刷文卷定以五年一次差遣嘉靖三十九年令淸軍禦史兼管照刷文卷近年俱巡按禦史兼理按明會典云云穆宗隆慶元年定撫按及禦史事例按明會典隆慶元年題準撫按等官嚴禁所屬不許擅發長夫長馬及差遣官吏越境迎送其修置衙宇家夥等項各照衙門酌立規則於應動官銀內取辦不得科斂里甲凡所屬佐貳不許擅受一詞及私出牌票以滋騷擾掌印官置簿查考又題準撫按並公差大小官員保獎屬官不許行謝禮與者受者俱坐贓論凡風憲官行事務要愼重不得輕變舊制爲地方之擾其有法久獘生利少害多果不便於民者必須撫按斟酌會議務求上下相安遠邇稱便方許施行凡撫按官動用錢糧互相覺察如用銀一百兩以上及派用軍需例應查核如事在從容則先期商訂會案施行若事機不便則完日具數通呈知會其餘一應公費出入一體互報至於存問私禮通行禁革凡順天府鄕試差禦史二員監試是年添委禦史二員搜檢隆慶二年定禦史差選舉劾巡歷等例按明會典凡掌道管事舊俱用年深禦史二年奏準不拘中差大差回道禦史於內選委掌官以一年爲滿俱準作差不得以巡按缺人又行差出又奏準四川雲貴兩廣地方行取推官知縣於考選後續到者另行題請選用是年題準禦史出巡果系卓異官員方許舉薦方面多不過六七員或三四員有司多不過七八員或五六員其薦詞以四五句爲止參語舉一二事爲證不許煩冗鄙失章奏之體其應劾官員須先及大姦不許止以州縣府佐等官充數所劾之人仍明開或貪或酷以憑議覆如有薦舉方行卽以事敗官箴已壞故爲容隱者回道之日考察降黜又題準巡按出巡查盤不必會同巡撫其事關撫按兩院者仍照例委官會案發落南北直隸各差禦史凡事體干系本衙門者委官一體申呈從一歸結不得另行分委以滋煩擾又題準凡奉有欽依勘合如查勘功罪提問官員等項務要上緊完報若查系司道等官有所規避或納賄不行速理者撫按等官指名參究如應勘應問官員或屢提不出及勢要囑托故意抗違者許參奏拿問如事干重大巡撫不依期完報許科道官查參巡按不依期完報回道之日本院查參凡撫按及公差內外官員各遵照宣徳四年敕諭遇有事務不許輒差都布按三司及軍衛府州縣正官掌印官幹辦又題準撫按官舉劾不得任意輕重自相矛盾已提問者不許止論罷官已降調者不得再論不及據實分別有不合格例輕重失倫者治罪隆慶三年定屯田印馬巡江禦史事例按明會典三年題準北直隸屯田歸並印馬禦史兼領二敕三年更代準作大差是年令巡江禦史淸理沿江一帶蘆洲屯田禦史令兼管南直隸印馬事務隆慶四年裁革南京糧儲都禦史衙門歸並戶部仍差禦史巡視按明會典凡南京錦衣等衛烏龍潭等倉場舊有提督南京糧儲都禦史一員及禦史二員分差監收艸場糧艸及巡視各倉隆慶四年裁革都禦史令南京戶部侍郎帶管提督仍差禦史一員巡視神宗萬曆二年令考核禦史差滿交代復命限期按明會典凡禦史出差期限萬曆二年令題差本內明開各地方原定限期責令依期交代不許枉道回家遷延誤事滿日仍查有無違限一並考核堂上官如徇情畏庇亦以不職論萬曆三年奏定出差禦史往回期限及差期實授歸並兼理諸例按明會典三年奏定期限往回一體遵守以辭朝交代之日爲始如違限十日以上量行參罰一月以上重加參罰兩月以上參調別用眞定宣大三十五日應天蘇松七十日淮揚六十五日浙江江西九十日湖廣九十日福建九十七日河南河東五十八日陜西七十五日甘肅八十五日山東山西五十三日四川一百四十五日廣東廣西一百二十八日雲南一百二十五日貴州一百三十五日遼東六十六日凡題差巡按禦史先盡中差回者如中差無人方擇巡按回道資俸淺者定擬凡差巡按禦史若同時進道以中差回道先後爲序若非同時進道及同日回道者以進道先後爲序再差巡按者俱以先差回道日期爲序凡中差已完大差未滿事故復除者或原未中差卽差大差已滿回道者及原未中差卽差大差未滿事故復除者並已考實授未差事故復除果系同資中差差盡者俱序在應候大差之列若試職未考實授事故復除者與同考實授序論仍差中差俱以回道復除命下之日爲序凡北人如北直隸山東山西陜西河南不差兩廣雲貴凡南人如福建廣東廣西雲南貴州不差三邊是年令試禦史務照舊例一年滿日方考實授監收鳳陽糧斛禦史是年歸並屯田禦史兼管凡蘇松常鎭等處水利及髙寶湖堤三年奏準專差禦史一員管理三年滿日更替仍兼管巡視下江萬曆四年令巡視上江禦史督理應天太平安慶池州寧國五府廣徳州漕糧並京庫錢糧按明會典云云萬曆十二年奏準巡按官𨿽及半年以上若丁憂降調者不許舉劾所屬官員按明會典云云萬曆十三年令以尙書攺都察院者仍帶尙書職銜朝班以官爲序按明會典云云

都察院部匯考五皇淸一大淸會典都察院

正官

滿漢左都禦史各一員初制增減不一順治五

年定滿漢各一員漢銜初稱承政後攺爲左都

禦史

滿漢左副都禦史各一員初制增減不一順治

三年定滿漢各二員漢銜初稱參政後攺爲副

都禦史

漢左僉都禦史一員

右都禦史右副都禦史右僉都禦史已上三項

不專設但爲督撫兼銜其總督軍務漕運河道

巡撫地方等官因事裁設無定額

舊有滿洲啟心郎一員漢軍啟心郎二員順治

十五年裁

首領官

滿漢經歷各一員初稱司務後攺爲經歷

滿都事二員內滿文一員滿漢文一員漢軍都

事一員

屬官

滿監察禦史二十三員初設六員順治元年後

增十七員

漢軍監察禦史八員

漢江南道監察禦史二員初設五員順治十八

年裁一員康熙七年裁二員

漢浙江道監察禦史二員初設六員順治九年

裁一員十八年裁二員康熙七年裁一員

漢江西道監察禦史一員初設六員順治十年

裁一員十六年裁一員十八年裁二員康熙七

年裁一員

漢福建道監察禦史二員初設五員順治十年

裁一員康熙七年裁二員

漢湖廣道監察禦史二員初設六員順治八年

裁一員九年裁一員十五年裁一員康熙七年

裁一員

漢河南道監察禦史二員初設六員順治十年

裁一員十八年裁一員康熙七年裁二員

漢山東道監察禦史二員初設五員順治十八

年裁二員康熙七年裁一員

漢山西道監察禦史二員初設五員順治十年

裁一員十八年裁二員

漢陜西道監察禦史二員初設四員順治十八

年裁二員

漢四川道監察禦史一員初設四員順治十八

年裁二員康熙七年裁一員

漢廣東道監察禦史一員初設五員順治十八

年裁二員康熙七年裁二員

漢廣西道監察禦史二員初設四員順治十八

年裁一員康熙七年裁一員

漢雲南道監察禦史二員初設四員順治十八

年裁一員康熙七年裁一員

漢貴州道監察禦史一員初設四員順治十八

年裁二員康熙七年裁一員

滿筆帖式五十一員內滿文三十一員滿漢文

二十員漢軍筆帖式七員

都察院系正二品衙門設滿漢左都禦史各一

員滿漢左副都禦史各二員漢左僉都禦史一

員其屬有滿監察禦史二十三員漢軍監察禦

史八員漢監察禦史江南浙江湖廣陜西山東

山西河南福建廣西雲南道各二員江西廣東

四川貴州道各一員共二十四員堂上滿文筆

帖式十五員滿漢文筆帖式十五員京畿道滿

文筆帖式四員滿漢文筆帖式四員五城每城

滿文筆帖式各二員滿漢文筆帖式各二員其

首領有滿漢經歷各一員滿都事二員漢軍都

事一員其沿革詳見吏部官制

風憲總例都察院爲風憲衙門以整綱肅紀爲

職凡政事得失官方邪正有關於國計民生之

大利害者皆得言之

督撫建置都察院右都禦史右副都禦史右僉

都禦史等官俱不專設但爲直省總督巡撫兼

銜凡遇補授命下之後其應兼職銜由吏部議擬具題請旨要皆因事設裁隨地分並歷年員額多寡不一今

考其現設者具載於前而以奉裁各員附見於

後

總督江南江西等處地方事務兼理糧餉操江

一員

總督湖廣等處地方文武事務兼理糧餉一員

總督福建等處地方軍務兼理糧餉一員

總督四川陜西文武事務兼理糧餉一員

總督兩廣等處地方兼理糧餉一員

總督雲南貴州等處軍務兼理糧餉一員

總督淮揚等處地方提督漕運海防軍務兼理

糧餉一員

總督河道提督軍務一員

巡撫直隸等處地方管轄紫荊等關宣府鎭地

方密雲等關隘贊理軍務兼理糧餉一員

巡撫江寧等處地方總督糧儲提督軍務一員

巡撫安徽等處地方提督軍務一員

巡撫浙江等處地方提督軍務兼理糧餉一員

巡撫江西等處地方兼理軍務一員

巡撫湖廣等處地方提督軍務兼理糧餉一員

巡撫湖南等處地方提督軍務一員

巡撫福建等處地方提督軍務一員

巡撫山東等處地方督理營田兼理軍務一員

巡撫山西太原等處地方提督雁門等關軍務

兼理云鎭一員

巡撫河南等處地方提督軍務兼理河道一員

巡撫陜西等處地方贊理軍務兼理糧餉一員

巡撫甘肅寧夏平慶臨鞏等處地方督理軍務

兼理茶馬一員

巡撫四川等處地方提督軍務兼理糧餉一員

巡撫廣東等處地方提督軍務兼理糧餉鹽法

一員

巡撫廣西等處地方提督軍務兼理鹽法一員

巡撫雲南兼建昌畢節等處地方贊理軍務兼

督川貴兵餉一員

巡撫貴州兼督理湖北川東等處地方提督軍

務一員

以上現設督撫

總督直隸山東河南軍務一員順治十五年裁

康熙元年設直隸總督四年裁復設三省總督

八年裁

總督浙江福建軍務一員順治十五年裁康熙

八年復設九年裁

總督浙江軍務一員康熙八年裁九年復設二

十三年裁

總督江西軍務一員康熙四年裁並兩江總督

十三年復設江西總督二十一年裁

總督山東軍務一員康熙四年裁並三省總督

總督山西軍務一員順治十五年裁康熙元年

復設四年裁

總督河南軍務一員康熙四年裁

總督陜西軍務一員康熙四年攺爲山陜總督

十四年仍攺陜西總督十九年攺爲川陜總督

總督四川軍務一員康熙七年攺爲川湖總督

八年裁九年復設川湖總督十三年攺爲四川

總督十九年裁並川陜總督

總督廣西軍務一員康熙四年裁

總督雲南軍務一員康熙五年裁

總督貴州軍務一員康熙四年裁十二年復設

十三年裁

巡撫順天等處一員順治十八年裁

巡撫天津等處一員順治六年裁

巡撫宣府等處一員順治九年裁

巡撫鳳陽等處一員順治六年裁十七年復設

十八年裁

巡撫安慶等處一員順治十六年裁

巡撫南�等處一員順治十八年裁

巡撫鄖襄等處一員順治十八年裁康熙十五

年復設鄖陽撫治十九年裁

巡撫登萊等處一員順治九年裁

巡撫延綏等處一員順治十八年裁

巡撫寧夏等處一員順治十八年裁

巡撫操江一員康熙元年裁

以上舊設督撫

各道分隸監察禦史分設十四道職有專屬又

設六道以掌之分理在京各衙門及直隸盛京各省刑名等事掌河南道兼理福建道掌江

南道兼理江西四川道掌浙江道兼理雲南道

掌山東道兼理廣西道掌山西道兼理廣東貴

州道掌陜西道兼理湖廣道凡稽察部院各衙

門及會審事件俱照直省分隸焉

掌河南道河南省福建省戶部禮部詹事府國

子監太常寺光祿寺鴻臚寺戶科禮科倉場倉

院東城寶泉局坐糧廳大通橋京通倉宣課司

左右兩翼保定府除新城定興二縣外余所屬

州縣俱隸此大興縣保定左衛

掌江南道江南省江西省四川省工部工科中

城寶源局琉璃廠惜薪司街道廳漕運總督大

名府並所屬州縣永平府並所屬州縣霸州並

所屬縣新城縣永平衛

掌浙江道浙江省雲南省刑部都察院刑科京

畿道南城順天府太醫院直隸巡撫衙門涿州

並所屬縣薊州並所屬縣遵化州並所屬縣良

鄕縣固安縣永淸縣東安縣香河縣懷柔縣金

吾左衛彭城衛神武左衛騰驤右衛永淸左衛

燕山右衛

掌山東道山東省廣西省宗人府兵部兵部督

捕通政使司理藩院兵科太僕寺盛京所屬地方寧古塔將軍衙門河道總督衙門

廣平府並所屬州縣眞定府並所屬州縣宛平

縣

掌山西道山西省廣東省貴州省內閣翰林院

吏部吏科中書科鑾儀衛欽天監北城上林苑

監拱極城河間府除滄州及屬縣外余所屬州

縣俱隸此順徳府並所屬縣宣府保安州昌平

州並所領順義密雲二縣延慶州定興縣天津

衛河間衛宣府前衛萬全左衛萬全右衛懷安

衛蔚州衛保安衛懷來衛永寧衛開平衛龍門

衛梁城所

掌陜西道陜西省湖廣省大理寺行人司西城

通州並所屬縣滄州並所屬縣通州所

凡掌道順治初定掌河南江南浙江山西山東

陜西道滿漢監察禦史各一員協理河南道漢

軍監察禦史一員其滿洲漢軍禦史無專差者

俱派五道協理

考核百官凡在外司府州縣等衙門官三年一

次大計吏部吏科會同本院並河南道考察其

武官五年一次軍政兵部兵科會同本院並河

南道考察

凡在京五品以下官六年一次京察吏部吏科

會同本院及河南道並各該衙門堂官考察

凡在京五品以下漢官考滿各該衙門堂官開

注考語送到本院批河南道考核移送吏部覆

考

凡甄別部院官員吏部會同本院並河南道考

察

監禮糾儀朝會祭祀並設禦史監禮糾儀其有

舉止失錯乖於典禮者咸得舉劾焉太宗文皇帝天聰十年大淸會典天聰十年諭凡有政事背謬及貝勒大臣等有驕肆慢上貪酷

不法無禮妄行者許都察院直陳無隱卽所奏

涉虛亦不坐罪倘知情蒙蔽以誤國論如盡心

職業秉公矢行三年考滿定加升賞

崇徳元年大淸會典崇徳元年諭都察院各官皆系朝廷諫諍之臣朕躬如有不親

政務忠良失職姦邪得位有罪者錄用有功者

降謫等事爾等有所見聞卽行規諫至於諸王

貝勒大臣有曠廢職掌�酒色好逸樂取民財

物奪民婦女或朝會輕慢冠服不具及以不適

己意托病偸安不朝參入署者禮部稽察若禮

部徇情容隱爾等察奏或六部斷事偏謬及事

未審結誑奏已結者爾等亦稽察奏聞凡人在

部控告未經審結又赴告於爾衙門者爾等公

議應奏者奏不應奏者逐之至爾衙門有受賄

之獘須互相防檢若以私讎誣劾定加爾罪其

余所奏是者卽爲允從非者亦不加罪並不令

爾等與被劾之人質對世祖章皇帝順治元年大淸會典順治元年定凡貪污枉法暴戾殃民者都

察院指實糾參其六部卿寺大小官員宜從公

舉劾賢者實稱其賢內勿避親外勿避仇不肖

者實指其不肖勿徇私情勿畏權勢如黨同伐

異誣陷私讎者必置重法

順治初設掌京畿道滿漢監察禦史各一員

順治元年定內外各衙門有眞正貪贓虐害不

公不法地方重大緊急事情六部督撫按不行

處治又不奏聞者設登聞鼓於都察院門首每日輪流禦史一員

監值

又定兩淮兩浙長蘆河東各差禦史一員巡視

鹽課

是年直隸各省差巡按禦史各一員一年一次

更替

是年直隸江寧蘇松三處各差督學禦史一員

順治二年大淸會典順治二年議準停止京畿道

是年題準差禦史一員巡視京通各倉

是年差禦史一員催趲漕運

是年題準江南上下兩江差巡江禦史二員

是年差禦史一員巡視屯田

是年題準陜西甘肅洮寧等處差禦史一員督

理茶馬事務

順治三年大淸會典順治三年題準布按諸司入京

朝覲聽部院科道考察賢否恐有�營囑托交通

賄賂不肖官寮張席宴會及無籍棍徒肆行索

詐少不遂意徧布匿名揭帖設謀陷害者五城

禦史督令司坊官員時加拿緝違者題參

順治四年大淸會典順治四年議準停差屯田禦史其事宜歸

並各該巡按兼理

順治六年大淸會典順治六年定凡言官論人善惡𨿽有不實

必命廷臣公同議擬如果挾仇誣陷者革職下

刑部治罪

是年議準直省方面有司等官關涉鹽法者令

巡鹽禦史舉劾其無關涉鹽法者槪不準舉劾

又題準江南上下兩江旣設巡按其巡江二員

俱停差遣

順治七年大淸會典順治七年題準停止倉差

又題準巡按暫行停止嗣後不拘年限候旨差遣

又題準江南督學歸並一員

又題準停差巡漕

順治八年大淸會典順治八年題準各差禦史都察院不拘定

期常加察訪果有察吏安民聲望大著者卽請特旨褒嘉若不遵禁約怠玩溺職卽題參議處另行

差遣

又題準凡禦史差滿回京河南道及掌本道禦

史考核

又題準京通各倉仍差禦史巡視

又題準巡鹽禦史一年一次更差

又題準鹽差赴任回道除長蘆離京城甚近照

例不立限期外兩淮定五十日兩浙定六十日

河東定三十日在內以辭朝日爲始在外以交代日爲始計程往回並不許

枉道回家如違限十日以上量行參罰一月以

上重加參處兩月以上者題參調用

又題準復差巡按禦史一年六月差滿更替

又題準江寧蘇松學政復差禦史二員

又題準復差巡漕禦史

順治九年大淸會典順治九年諭設立都察院原爲有益於國家凡宜言者言之倘

官員勤惰政事修廢遇有宜言之處徇情不言

被旁人參論𨿽悔無益宜謹愼勉勵欽哉

又諭都察院爲朝廷耳目之官上至諸王下至諸臣孰

爲忠勤與否及內外官員之勤惰各衙門政事

之修廢皆令盡言如滿漢各官有賢有否督撫

按各官有廉有貪鎭守駐防各官有捍禦勤愼

者有擾害地方者俱著分別察奏其推舉銓用

與黜革降罰及內外各衙門條陳章奏有從公

起見者有專恣徇私者俱著明白糾駁

是年題準復設京畿道專管照刷在京大小各

衙門文卷除軍機大事不刷外其餘事件一年

一次稽察

順治十年大淸會典順治十年諭朝廷設立言官原爲繩愆糾謬事關朕躬尙許直

言無隱況諸司過失理當糾舉其言果當宜虛

心靜聽卽言有未當止宜分析事理聽候朕裁

不許私嗔報復至言官論事亦須明白確指不

得摭拾風影挾私妄訐

又諭凡糾拾反坐言官有壞吏治塞言路以後科道糾

拾官員照大計一例處分有挾私妄糾者吏部

都察院指實參奏

是年題準設建白牌各道輪流司管除平時條

奏隨人各抒忠藎外遇有政事大闕失司建白

者卽具本�會各道禦史公覽酌議全列各道

職名公同封進事不重大不必合詞言不切當

無取眾瀆

又題準巡倉巡鹽等差同日到任禦史按次差

遣同日回道或二人或三人俱照進道先後差

遣差滿回道禦史以回道命下之日定爲次序若差滿回京先已陛見後因事故未得回道後到禦史陛見在後而回道在先者卽以回道命下之日扣算差遣各差一年爲滿者預於將滿二

月前經歷司呈河南道詳請更替

又題準都察院職司糾劾各衙門有保舉未當

者或有未與保舉之人心懷忿嫉沮壞良法者

俱令糾參

凡巡城五城每城差滿洲漢軍漢禦史各一員

是年題準新資漢禦史必先試差巡城三月一

換

是年議準停止鹽差禦史責成各運司管理鹽

務

又議準巡按槪行停止

是年題準提督學政停差禦史俱歸翰林院差

遣

順治十一年大淸會典順治十一年諭凡言官務要知無不言言無不實庶使憸壬屏迹

中外肅淸若緘默苟容顚倒黑白徇私報怨明

知姦惡庇護黨類不肯糾參而誣陷良善驅除

異已混淆國是者定行重治

又諭凡事關政治得失民生休戚大利大害應興應革

切實可行者言路各官俱要悉心條奏直言無

隱如果爲抒誠有裨政事朕自不靳懋賞

是年題準京畿道照刷文卷內有獄訟淹滯刑

名違錯錢糧埋沒賦役不均等獘應請旨者奏請取問應治罪者依律治罪其移送照刷文

捲俱用印信冊結照刷事畢具疏奏繳

順治十二年大淸會典順治十二年諭凡事關朕躬何令不信何政有差諸王貝勒在事

諸臣曠職之愆叢獘之處及內外各司何害未

除何利未興言官各據見聞極言無隱一切啟

迪朕躬匡弼國政者所言果是卽與采用如有

未當必不加罪毋得浮泛塞責

是年題準言官糾參須實指姦貪若結黨挾私

肆行陷害者反坐

是年議準兩淮等四處鹽課仍差禦史巡視

是年題準復差巡按禦史於各部院衙門內不

分新舊理事官郎中以下吏部都察院會同考

選才能淸廉品望素優者授爲禦史差遣

順治十三年大淸會典順治十三年諭科道爲耳目之官職在發姦剔獘凡大姦大惡從

未經人糾劾者果有見聞卽據實直陳不許徇

私黨比摭拾塞責將人已糾參之事剿襲妄陳

是年議準出差官員回京考核有不徇情面忠

廉稱職者升用生事擾民受賄溺職者治以重

罪

順治十四年大淸會典順治十四年諭差回禦史務期考核至當方與內升以示鼓勵不

得輕議升用

是年題準在京私鑄私販責令緝拿失察官並

聽題參

是年題準有擊登聞鼓告狀者卽據冤狀查問

並取原問衙門冊籍詳明磨對果系眞情題請敕該衙門審理

又題準鼓狀除合例者封進違例者駁回有事

情重大迹涉冤抑虛實未明者許連人狀咨行

各部院督撫審確酌奏仍將咨過件數歲終匯

題

是年議準停差巡漕

順治十五年大淸會典順治十五年諭巡方得人斯能稱職內外各差除現在禦史外應

預爲添設員數以備差遣

是年議準巡按所屬地方應巡歷周徧以訪民

生利害有司賢否仍將巡到地方登記匯報

凡巡按事宜是年題準一出巡按治府州縣

必須徧歷其巡歷各處隨從不過十人除依例

差撥兵丁防護外不許擅令有司私買貨物多

用鋪陳等項亦不得縱容官吏出郭迎送若分

巡地面果系原籍卽宜回避

一巡歷地方體知方面有司等官守法奉公廉

能昭著者俟差滿復命照例薦舉其貪酷廢事蠹政害民者訪實限入境

三月以內題參後有察知不時糾劾

一農桑爲生民衣食之本仰該道轉行府州縣

官時常勸諭農民�時種植若有水旱災傷踏

勘得實卽將數目開報

一學校爲成賢育才之地仰該道行府州縣官

及學官時常訓誨生徒講論經史治道等事以

備擢用不許懈怠廟學損壞卽爲修理嚴查異

端邪說重處懲戒仍將見在師生名數開報

一存卹孤老仁政所先仰該道轉行府州縣官

凡有鰥寡孤獨廢疾無倚之人察收入養濟院

常加存卹合得衣糧依期按月交給毋令失所

遇有疾病督醫治療仍將見在名數具報

一古聖帝明王先師先賢陵墓山川社稷祀典

祠壇等處仰該道轉行府州縣提調常須潔淨

有損壞者卽爲修理仍禁牧放樵采

一所屬地方有孝子順孫義夫節婦忠臣烈女

志行卓異可勵民風者仰該道行府州縣官明

著實迹保舉申解以憑奏聞旌表毋得舉富遺貧扶同滋獘

一原設旌善亭申明亭但有損壞仰該道行府

州縣官卽便嚴查修理將善惡姓名行實具報

覆勘得實發告示張掛亭內使善惡知所勸懲

毋得視爲具文

一鄕飲酒禮仰該道行府州縣官舉行必須年

髙有徳者惇請爲賓毋得濫及匪人尊卑失序

一各直省藩司應報解各部錢糧除淸完外有

拖欠數目淸造一冊巡歷所過州縣招集紳士

耆老與州縣官當面磨對果系百姓未完者該

管官勒限催比若系衙役烹肥有司侵蝕藩司

朦混及豪紳劣衿地棍衙蠹抗糧不納者各州

縣申報得實一並具疏糾參

一荒閒田土仰該道行府州縣官多方設法招

民開墾�時布種其合納稅糧須候例限滿日

科徵毋致拋荒

一圩岸埧堰陂塘仰該道行府州縣官常行體

勘境內有圩岸埧堰陂塘溝渠塌缺壅塞務要

�時修築堅完疏浚流通以備旱澇毋致有傷

禾稼亦勿得擾害於民

一戶口仰該道行府州縣官取勘所屬籍定戶

口分豁城市鄕都舊管收除實在增減數目開

報

一橋梁道路仰該道行府州縣官常加點視但

有損壞隨卽修理務要堅完毋致阻�經行

一府州縣及所屬應有印信大小衙門並見在

官吏姓名年甲籍貫歷仕腳色到任日月一一

開報但有急缺官員隨卽呈報都察院轉咨吏

部以憑除授不許稽遲

一歲辦錢糧仰該道行府州縣官提督所屬依

期徵收起解倉庫交納取實收回照不許稽遲

一倉庫房屋仰該道行府州縣官常加點視若

有損壞卽便修理及嚴加關防官吏斗級庫子

人等收支作獘仍將見在錢糧等物分豁新舊

收除實在備細數目開報

一仰該道行府州縣官嚴督所屬凡有一應差

役須從公點差周而復始毋致放富差貧那移

作獘

一直省兵馬按臨地方卽同該道親點比較武

藝若有將勇兵精弓箭技藝超羣者具疏題薦

其有營伍虛冒技藝庸劣者卽行糾參

一境內盜賊仰該道行府州縣官嚴督所屬捕

盜官及應捕官軍人役令晝夜用心巡察擒獲

務要盡除賊盜無遺民患仍將捕盜官及應捕

之人職名開報如有賊盜生發不能剿捕及隱

匿不報者具疏糾參

一巡檢司及關津把隘官兵仰該道行州縣將

備督令用心把守凡經過之人驗引放行仍嚴

禁約官兵人等不許借端盤詰生事索詐刁蹬

取財蠹害民人

一斛斗秤尺仰該道行府州縣正官照依原頒

式樣較看相同官民永行仍將原頒式樣常於

街市懸掛聽令比較毋容增減作獘

一軍需國用所資仰該道行府州縣官收買物

料務依時估給價不許借端收買�減侵欺致

令作獘

一仰該道行府州縣凡官員買辦日用什物按

時價平買隨卽給價毋致損民及縱令吏役人

等�落作獘

一驛站仰該道行府州縣官時常整點各驛船

馬應用什物俱要完備仍鈐束慣熟稍水之人

夫馬夫常川在驛聽候遞送毋致錯�先具站

船人夫什物馬騾頭匹數目開報

一歲造緞匹等物仰該道行府州縣官卽將織

染局見在各色人匠機張及歲辦並關支顏料

等物數目開報

一急遞鋪仰該道行府州縣轉行所屬鋪長時

常點視境內鋪捨及該用什物務要完備如有

缺壞卽便修補仍嚴督鋪司鋪兵晝夜在鋪伺

候走遞公文不許遲延沈匿仍出告示各鋪禁

約往來差吏官員人等不許役使鋪兵損壞鋪

捨

一皂快民壯仰該道行府州縣取勘額設名數

及點充日月開報毋得多餘濫設欺隱爲姦其

應役五年者卽應革換不許久在衙門

一仰該道行府州縣僧道尼姑嚴查度牒如無

度牒將僧道官治罪仍將無度牒僧尼還俗當

差

一受軍民詞訟審系戶婚田產鬥毆等事發與

各有司追問明白就便發落將發落原由回報

若告本縣官吏則發該府若告本府官吏則發

該道若告布政司並各官吏則發按察司若告

按察司官吏及申欣各司官吏枉問刑名等項

不許轉委必須巡按親問幹�官員隨卽奏聞

請旨

一道府州縣應有詞訟速爲從公依律歸結毋

得淹延妨民生理及聽信姦吏增減情詞出脫

罪人入坐無辜之獘仍將見問囚數分豁已未

歸結盡數開報毋得隱漏

一巡歷所到卽將各項衙門胥役逐名親點仍

曉示通衢照舊制各給腰牌一面以防詐僞如

有�差暗竄等獘告發審治其有冗濫多役者

不拘道府州縣一體糾參

一審究蠹役遵奉上諭不許援引無祿輕條

一獄禁所當矜卹仰該道行府州縣官並司獄

司官常加點視督令獄卒遵奉上諭不許擅用�將見今囚犯如法收禁冬設暖

湯夏備涼漿合得囚糧依數支養若有疾病令

醫治療不許縱令獄卒人等�落衣糧逞意淩

虐因而瘐死及將平民枉禁仍具獄官吏卒名

數及見監囚數開報

一應有沒官金銀匹銅錢及贓罰等項仰本

府州縣取勘見數開坐已未起解數目具報

一嚴察逃人於巡歷地方務立十家長木牌嚴

責守令衛所等官畱心緝拿如地方官疏玩不

實遵行者指名題參

一刷捲事宜凡監察禦史巡歷去處所屬有印

信衙門合刷卷宗分別已未完結編成號記依

式粘連並官吏不致隱漏結狀責令該吏親

赴院如刷出卷內事無違�俱已完結則批已

完過若尙未完結則批以照過若事可完未完

則批以稽遲若事已完內有違�則批以失錯

若事當行不行有所規避如錢糧不追贓贖不

完之類則批以埋沒各卷內有文卷不立日月

顚倒須推究得實量情擬罪應發落者發落應

參究者參究

一薦舉每省方面官不過六七員或三四員有

司官不過七八員或五六員

一在外軍民人等果有冤枉重情督撫按未能

申雪者或擊登聞鼓或通政司投狀如發本省巡按禦史追問卽批

問刑衙門從公刻期審結不得耽延時日連累

無辜事體重大者該巡按親審

一直省府州縣等處刑名有犯死罪重囚曾經

督撫按批允監固審錄定奪等件候巡按禦史

按臨之日本道造送審錄招冊並府廳州縣看

語俱預先投巡按禦史檢閱全招仔細參詳不

得倚任書役漫不經心待考察事畢出牌審錄

在省城同按察司守巡道在外同該道將解到

審錄人犯逐件審明情罪無枉

一在外成招重囚應死罪發落者該巡按禦史

會同該撫及布按二司等官比照朝審事例面加詳審有應秋後處決者有應監候

緩決者有可矜可疑應開釋減等者有詞應監

候再審者定於霜降之前會同該撫奏明

一文武官民服色器用輿馬等項俱照禮部頒

行定制每年責成各道行府州縣嚴加申飭如

有違例越分者官聽參處軍民人等卽行治罪

是年議準已差巡鹽者不許再差原籍並巡按

過地方俱令回避

又題準凡遇差缺俱由本院開列題請

又題準巡城差例應新資漢禦史六个月一換

如新資乏人差用回道禦史

又題準值登聞鼓官收狀會同本科道滿漢掌

印官會議狀詞滿漢字限五日譯完會議審理

限二十日完結如往各衙門查取文卷限三日

卽發若各部遲延應封者於本內題明不應封

者於案內注明以便稽考

是年議準鹽差關系錢糧候親身交代奉差禦

史命下之後將鹽引親自帶去

順治十六年大淸會典順治十六年題準巡視五城禦史遇朝會

祭祀之期不論滿洲漢軍俱隨都察院各官同

上朝齋戒

又題準

京城內外十六門私鑄私販責令不時嚴查

是年議準直省方面有司等官關涉鹽法者令

巡鹽禦史舉劾其無關涉鹽法者槪不舉劾

是年題準巡視光祿禦史照巡城事例差用新

資禦史六个月一次更替其應行事宜該差禦

史自行具題

又題準巡視十庫禦史照巡視光祿事例差用

新資禦史六个月一次更替其應行事宜該禦

史自行具題

又題準詳閱疏揭題本設掌本科禦史一員

順治十七年大淸會典順治十七年諭巡方官奉命出差須大破從前積習潔已必賄賂

盡絕愛民必�癢相關舉劾必確當貪廉興除

必熟籌利獘問擬刑名必無冤無縱訪拿豪蠹

必大惡大姦地方遇有盜賊災荒必據實馳奏

不許耽延欺蒙減騶從以卹驛困禁鋪設以舒

民力拒參謁以杜逢迎督撫共事不許私受饋

遺如不恪遵一經發覺必行重處其將所屬官

員違例薦舉者並所屬之員一體嚴加處分

是年議準科道令互相糾參

是年題準竊盜事件系民者該城審結

順治十八年大淸會典順治十八年諭凡言官建白每事者爲一疏不許一疏臚列多款

具奏

是年題準文武大臣果系姦邪小人構黨爲非

擅作威福紊亂朝政致令聖澤不宣災異疊見但有見聞不避權貴具奏彈劾

內外大小各衙門官員不公不法等事俱得糾

劾其糾舉之事須明注年月指陳實奏若系機

密重事實封禦前開拆並不許挾私苛求泛言塞責

是年諭鹽課錢糧關系軍國急需內外大小官員勢豪之

家多有貿易販鹽倚勢不納課銀巡鹽官員有

不畏勢力不徇情面盡心催徵多得課銀者著

以稱職從優議敍其畏勢徇情額課虧欠者以

溺職從重治罪至官員倚勢漏課情獘該管官

務嚴加察參本主並行重處巡鹽等官如仍前

徇隱亦並從重治罪諭巡視光祿著歸並稽察禮部禦史

是年停止建白牌

是年題準除差巡視五城禦史不用陪差外其

餘各差俱列名先行題請奉旨著開列正陪方挨序開列正陪各一員具題

又題準都察院職專糾劾百司辧明冤枉及一

應不公不法事如本院堂官及各道監察禦史

有不公不法曠職廢事貪淫暴橫者令互相糾

舉毋得徇私容獘其所糾舉並要明具實迹奏

請按問有挾私妄奏者抵罪

又題準河南道用俸深禦史題請掌管江南浙

江山東山西陜西五掌道用差過兩次禦史題

請掌管一年不再注差如無差過兩次禦史或

差過一次或試禦史札委掌管六个月遇差仍

按序注差

是年議準凡遇選期吏部會同吏科河南道封

簽掣簽

凡出差條約是年題準奉差禦史命下門上卽大書回避不見客不收書不受送書辦

人役不赴宴會餞送俟領敕三日內卽出京信宿不停沿途及入境後私書私

饋俱不接受入境及出巡地方原有額設儀從

執事人役其鋪陳俱自行攜帶所用蔬薪等物

自發公費銀兩買辦若分外旗幟鼓吹結彩鋪

氈供應鮮艷品物系地方官獻媚取榮及奉差

禦史之主文書役家人前站等額外苛索擾驛

累民者督撫訪確卽題參議處倘督撫徇情隱

諱事發一並治罪裏所屬官員越境參謁者該

差禦史指名題參禦史督撫旣有互糾之例除

公事會同料理外有宴會結納彼此饋遺者都

察院及科道查參一並議處

又題準巡視鹽茶倉等差俱關錢糧禦史差滿

之時戶兵二部題覆咨院發河南道據咨冊查

考如催徵錢糧足額溢額號件全完者準與紀

錄加級回道管事或催徵怠緩錢糧虧額號件

不完照定例題參處分

又題準京畿道用俸深禦史題請掌管

又題準凡巡城事宜緝捕盜賊審理人命盤獲

逃人及禁約賭博稽查姦宄並訪拿衙蠹惡棍

邪教謠言煽惑人心等犯並寺院坊店等處責

令通行嚴飭

凡捕盜官兵人等遇該城有殺人劫財事件不

行緝捕者聽指實題參

凡姦人潛住

京師通同邊方腹裏盜賊探聽撫按題參副封傳

報消息者責令訪拿參究

凡在京積棍代人起滅詞訟及在外官員差人

入都夤緣打點者責令嚴緝指參至無籍姦棍

捏造單款投貼揭帖誣蔑詐騙者聽不時拿緝

凡民間詞訟系鞭一百責四十板以下之罪竟

行審結若罪重者審明送刑部歸結如應題者

竟自具題

凡豪彊霸占店市彊欺客商者查明指參

凡京城內平治街道有侵占者五城禦史兵馬司分

各城地方同步軍總尉副尉等淸理

凡五城兵馬司指揮等官俱系五城禦史統轄

其考察甄別考滿俱令五城禦史開送賢否

凡司坊各官年終甄別稱職者舉薦不肖者題

參

是年議準巡倉所屬方面官四員有司官九員

共應薦一員武職官二十一員應薦一員

是年題準各項錢糧旣有考成則例薦舉槪不

準行如有不肖官員仍聽糾參

又題準十庫本折各項錢糧旣歸戶部停差禦

史巡視

順治十八年議準停止巡按各差

都察院部匯考六皇淸二

康熙元年大淸會典康熙元年諭推選武職官員著照銓選文官例凡遇選期兵部

會同兵科山東道封簽掣簽

是年題準凡有錢糧各衙門須將收存並支放

實數詳細開送京畿道以憑稽核

康熙二年大淸會典康熙二年諭各禦史差遣差回者論其回道日期未差者論其

到任日期差未滿撤回及復補者論其繳敕及

補任日期不必照前新舊間開就其中日月深

者在前開列具奏

是年議準凡遇大選急選推升滿漢科道官與

吏部司官俱先期議缺疏內同列銜具題又議

準河南道管理事煩滿漢掌道禦史及漢軍協

理禦史止有三員料理乏人添設滿漢禦史各

一員協理其滿洲漢軍協理河南道禦史照例

一年一換漢協理禦史用差過兩次者協理無

差過兩次者或差過一次或試禦史札委協理

六个月一換期滿更替不再具題

是年題準五城審理事件限二十日完結每月

兩次將已未完之案分別開報都察院注銷其

未完事件兩个月一奏報如限內難結者合呈

明寬限

康熙四年大淸會典康熙四年議準禦史稽察各部院衙門河

南道稽察吏部江南道稽察戶部浙江道稽察

禮部山東道稽察刑部山西道稽察兵部陜西

道稽察工部月終察明用各該道印信具題

是年題準河南道添設滿漢協理禦史各一員

俱應停止

康熙五年大淸會典康熙五年題準巡鹽除長蘆差近不議外

兩淮兩浙河東禦史以到任日爲始扣至九个

月卽行報滿都察院預爲題差新差禦史照定

期赴任接徵不得一日空懸

康熙六年大淸會典康熙六年題準鹽差禦史遇閏月之年令

連閏在任十三个月算一年差滿考核近差扣

至十一个月報滿遠差扣至十个月報滿如無

閏之年仍舊照例遵行

康熙七年大淸會典康熙七年題準巡視鹽課各帶番譯滿漢

文筆帖式一員

是年議準巡鹽禦史將地方官員賢者舉薦不

肖者題參以示勸懲長蘆所轄方面官三十七

員應薦一員有司官三百四十四員應薦五員

河東所轄方面官三十九員應薦一員有司官

二百四十四員應薦三員兩淮所轄方面官四

十五員應薦二員有司官三百一十七員應薦

五員兩浙所轄方面官二十七員應薦一員有

司官一百五十七員應薦二員如無堪薦官員

停其薦舉

是年題準河南道旣照俸深者掌管其五道亦

照俸深者題請掌管一年五城亦照俸深者具

題差遣仍以六个月一換若掌五道禦史有缺

將五城禦史及在衙門禦史內論俸掌管道事

又題準停止河南道會同吏兵二部議缺掣簽

之例

又題準凡在京各衙門文卷俱於每年八月內

送刷

又題準停差巡倉禦史

是年議準巡視鹽課於六部郎中員外郎及監

察禦史內每處選擇賢能滿漢官各一員差遣

是年題準本章旣有該道禦史並番譯滿漢文

都事查閱停其另差掌科禦史

是年議準停差茶馬禦史其事宜歸並甘肅巡

撫兼理

康熙八年大淸會典康熙八年議準出差巡鹽有舉劾地方官

員賢否及察拿惡棍之責應停六部官員差遣

仍差禦史

康熙九年上諭都察院左都禦史明珠國家朝儀大體所在貴

於整齊嚴肅不止系堂陛之觀瞻亦以見臣心

之敬肆諸王大臣有逾越班行交相接語或輕

佻嬉笑禮不逾階而相與言又況其甚乎爾衙

門監察禦史侍班切近見而不糾豈眞目未之

睹皆緣畏事徇情所以如此都察院職任重大

朕躬有失尙爾指陳王及諸臣乃不參奏揆之

事理實所未協今後有失儀者毋得容隱康熙

九年八月初四日上諭大學士巴泰索額圖李霨魏裔介學士哲爾肯

哈占達都色黑馬朗古張鳳儀靳輔陳敳永朕

近日披覽章疏於科道官條奏有合於事理裨

益政治者虛懷聽納不憚見之施行其所言無

益不可行者非剿襲陳言則浮泛塞責爾諸臣

寧有不知今後有言關政理切實可行者照常

票擬朕親加裁奪其或不可行者若悉下部議

旣屬無益徒令章奏繁多恐反致應行政務有

所稽違爾等可詳酌事理以不準行擬旨朕仍

審擇而執其中古之聖帝賢王𨿽邇言是察亦

無稽勿聽用言致治之道蓋當如此康熙九年

十二月二十五日

康熙十年大淸會典康熙十年題準五掌道禦史關系會推會

議審理刑名等事其員缺將差過一次及未差

禦史挨俸具題一年一換

又題準滿監察禦史不分三品四品一體令其

掌印

又題準辦買艸豆米麵顏料綢緞布匹等項戶

部會同稽察禦史公議定價

又題準部院應用各項夫匠俱行文都察院轉

行五城取用

是年議準巡鹽禦史不拘滿漢每處止差一員

是年題準兩淮兩浙長蘆河東巡視鹽課添帶

滿文筆帖式一員

又題準巡鹽禦史有原定駐札衙門催徵錢糧

整理鹽法除秤掣鹽斤地方仍舊秤掣外其循

例出巡通行停止

康熙十一年大淸會典康熙十一年議準停差巡鹽禦史稽察題

報事宜歸並巡撫兩淮歸並安徽巡撫兩浙歸

並浙江巡撫長蘆歸並直隸巡撫山東運司歸

並山東巡撫河東歸並山西巡撫

康熙十二年上諭吏部國家設立言官專司耳目凡政治得失民

生利獘必須詳切條陳直言無隱斯爲稱職若

但敷衍虛文浮冗剿襲或以不急之務艸率塞

責非朕廣開言路之意今將科道官親加考試

其畱用各員著益加勉勵殫心盡職以副委任

內石文郁範時起何名揚才庸無文不稱言職

著革職爾部卽遵諭行特諭康熙十二年八月

十二日大淸會典康熙十二年諭監試禦史奏章兼書滿漢字著帶筆帖式

是年議準各省刑名事件分道禦史與掌道管

理一同稽核

是年題準掌河南道滿禦史亦論俸次請旨掌管二年一換

是年議準巡城滿洲漢軍禦史亦照例六个月

更換一次

又議準京畿道差滿漢禦史俱六个月更換一

次

又議準巡撫事務殷繁鹽差勢難兼理仍差禦

史巡視

是年題準凡鹽差隨帶筆帖式一員

又題準舊差報滿日遴遣承差迎接新任及衙

役出入署中俱行嚴禁各差禦史不許額外多

帶家人到任後亦不許諸人妄行出入衙署其

四差駐札多在衝津過往親朋官長往來交際

槪行停止

又題準鼓廳系伸理冤枉之事令滿漢禦史各

一員論俸題差六个月一換漢軍監察禦史應

入滿禦史內論俸差遣所收詞狀各該任內完

結有捲案可查者限二十日無捲案可查者限

十日完結令河南道按日稽查具題其議結事

件俱造滿漢淸冊存案

又題準失火致傷人命者杖一百交該城照律

發落

康熙十五年大淸會典康熙十五年題準巡城滿洲漢軍漢禦史

俱一年一次更差

又題準寺廟庵觀內有婦女違禁燒香行走者

責令查拿

康熙十六年大淸會典康熙十六年諭凡各衙門審理事件須速爲完結照注銷欽件例

定限每月造冊赴都察院稽察

又題準內而部院外而督撫具題並科抄事件

俱造冊移送都察院並六道以便稽察

是年議準巡鹽四差禦史有不病商民查出鹽

務隱匿情獘多得課銀以濟國賦者回道考核

得實從優議敍

又議準習漢文滿洲禦史及漢禦史巡鹽不必

差筆帖式隨往不習漢文滿洲禦史仍帶滿漢

文筆帖式一員

康熙十七年大淸會典康熙十七年議準各省關系三法司具題

事件一揭送都察院一揭送該道以便移會公

議至別項具題事止送都察院及河南道各一

揭以便稽察

康熙十八年上諭九卿詹事科道自古設立臺省原系朝廷耳目

之官上之則匡過陳善下之則激濁揚淸務求

知無不言言無不盡乃稱厥職近見直言讜論

者不過幾人徇私好名者不可勝數朕自臨禦

以來略知此情每期言路諸臣化其偏私實陳

得失輔登上理頃有以風聞請者試約略論之

如今之章奏已見施行者𨿽不明言爲風聞何

嘗不是風聞今若開風聞之條使言事者果能

奉公無私知之旣確言之當理卽當敷陳何必

名爲風聞方入告也儻生事之小人恃爲可以

風聞但知己之好惡必致擅作威福以行其私

彼言之者旣無確見聽之者安能問其是非故

曰無稽之言勿聽弗詢之謀勿庸正所以誡言

之無據謀之自專也況天下之大臣民之眾導

之以理曉之以法待臣下須寬仁有容不因細

事而卽黜之所以體羣工也用人則隨才器使

無求全責備之心蓋以人材有不齊也若關天

下之重朋黨徇私之情皆國家可參可言之大

事不但科道而已有志之臣民槪可以言之何

在區區風聞之言能斂戢姦貪之志气哉治國

家者在有治人不患無治法爾康熙十八年八

月二十六日上諭九卿科道今將科道兩衙門本章情獘無益國

計民生之處一一講究卿等必有至公之眾論

以佐朕意卿等但有所見卽直言不可隱諱自

古設立科道原系朝廷耳目之官務求知無不

言言無不盡方稱其職今每見直言讜論者不

過幾人徇私好名者不可勝數卽如科道條陳

一事部議妥確奉旨準行又有科道官言其不

可者今日之所謂是明日又轉而爲非朝更夕

攺部院至於督撫有司不知今日之事或行二

三日而卽更或行數月而卽更茫無成憲難取

信於天下豈治道至理哉舉其大槪如舉才能

一事是因人材不一有能理繁者有有操守者

有練習其事者自古選賢任能治之大道與論

俸不同其法未嘗不善卽世祖皇帝時亦曾有諭常行選擇之條偶有徇私作獘

之人將不肖寡廉者薦之因一人而其法遂壞

自朕親政以來如鹽差關差數行更換以後條

陳不知又攺幾次也又如戶部銷算錢糧一事

因督撫所報不合時價故部議駁回而科道輒

有言者以爲督撫地方大臣斷無虛估價值肥

己行私凡有銷算皆不應駁查及部議徑準督

撫之銷算不行再駁則科道又以督撫冒破錢

糧一束艸原價若干開銷若干一石豆原價若

幹開銷若干不特艸豆爲然凡馬匹等項事事

皆有虛冒部中不行詳查槪聽督撫開銷以徇

情面由此觀之部議不行駁回則以爲徇督撫

之私情駁回則以爲督撫地方大臣不宜疑其

有所虛冒又恐衙役往來騷擾生事或應駁不

應駁何者爲是兩說俱無定論是皆大者余悉

難述康熙十八年八月二十九日

康熙十九年上諭九卿科道官內升外轉原以示勸懲也今見才

優者猶知憚於外轉其或才力不及不稱言職

之人安於外轉道員者甚多是但以示勸非所

以示懲也故令九卿詹事科道會議務期得當

魏象樞等奏稱恐天下不肖之輩不識朝廷愼

重道員之意疑爲厭薄言路之端等語邇年以

來姚文然李之芳施維翰等內升未久卽任以

大僚督撫亦因其克盡言職才能素著之故也

此無論天下智愚不肖當亦知朝廷無厭薄言

路之意矣其外轉者或系素無建白或系�於

事理或系任臆妄言或系才力不及原非因其

條奏而外轉也又稱近年外轉之科道�無貪

污溺職之一人而五部郎中俸深升道如範永

茂髙恆豫盧元培程汝璞等贓私累累劣迹彰

彰者不知凡幾等語科道外轉者豈�無溺職

之一人乎五部俸深升道員者甚多豈盡系貪

劣之人乎如陳丹赤等優者匿而不言獨舉範

永茂等四人不辧賢否而槪言之可乎魏象樞

去歲七月內曾於朕前面奏科道官所行皆系

徇私有負朝廷耳目之任罪皆應死今甫數月

復言歷年外轉者�無溺職之一人前後參差

何其速耶爾等所奏理不宜批答因注語內有

以存國體之語故令諸臣知之至若外轉科道

以小品官員用遂至有傷國體朕殊不解故特

諭諸臣示以朕意康熙十九年正月二十一日上諭吏部言官職司耳目必學識優長練達政務乃

克勝任近以科臣孫纘條奏行取考選應加考

試因將見任科道各官俱行親試觀其才品以

昭澄敍姚締虞王曰溫李迥條奏詳明可稱言

職並張鵬等俱著畱任其益加勉勵殫心職業

以副任用傅廷俊和鹽鼎孫纘才識庸常不稱

言職俱著降三級調用不準以加級紀錄抵銷

爾部卽遵諭行特諭康熙十九年十月二十日大淸會典康熙十九年題準每年差滿漢禦史各一

員稽察錢局照鼓廳例具題差遣至各關差解

送銅斤崇文門監督會同禦史查驗

康熙二十年大淸會典康熙二十年題準倉糧關系緊要應差滿

漢禦史各一員稽查

康熙二十六年上諭大學士明珠王熙宋徳宜余國柱學士禪布吳

喇岱額爾赫圖色稜格舜拜吳興祖徐廷璽盧

琦聽政之時科道侍班言官自恐失儀心切畏

懼以致條奏者甚少凡啟奏官員果有失儀朕

自降旨或其人自爲檢舉科道侍班罷之誠是

且科道官多起自疏遠進退周旋未經習朕

欲以其建言爲要務𨿽有小過朕亦不計也其

宣旨於九卿詹事科道此後科道侍班其已之

康熙二十六年四月二十六日

康熙二十七年上諭大學士伊桑阿梁淸標學士齊穡舜拜趙山拜

裏阿喇密石文桂盧琦近見科道官參人之疏

甚多果有大貪大惡何不早爲參奏有等人聲

言糾參妄行嚇詐希圖利己以致各官不能自

安此等嚇詐之人許卽行首告吏部都察院通

行曉諭康熙二十七年二月二十日上諭大學士伊桑阿學士薩穆哈石文桂近日科道

官無條奏者建言乃科道專職祇在不存私心

耳可傳諭科道官有條奏事赴暢春園面奏康

熙二十七年六月十一日

康熙三十一年上諭大學士伊桑阿阿蘭泰學士徳珠溫保王國昌

近觀科道等官竟無條奏者夫設立科道特欲

其有所建白也當言之時應不時具奏可以此

意傳與科道官知之康熙三十一年三月二十

九日上諭吏部都察院國家設立言官職司耳目一切吏

治民生得失利獘皆宜殫思畢慮據實直陳近

見滿漢科道官員建白甚少殊非朕責望言路

之意嗣後應各矢公忠研求時務凡可以裨益

國家之事悉攄所見奏聞以俟采擇但不得懷

挾私情紛更定例剿襲陳言浮泛塞責其有眞

知灼見應糾劾者卽行參奏亦不得暗受囑托

代人報復苛責細事希圖傾陷爾部卽傳諭遵

行特諭康熙三十一年十月二十三日

康熙三十六年上諭吏部都察院國家設立都禦史及科道官員以

建白爲專責所以達下情而祛壅蔽職任至重

使言官果能奉法秉公實心盡職則閭閻疾苦

咸得上聞官吏貪邪皆可釐剔故廣開言路爲

圖治第一要務近時言官條奏參劾章疏寥寥

𨿽間有入告而深切時政從實直奏者甚少此

豈委任言路之初指乎自今以後凡事關國計

民生及吏治臧否但有確見卽應指陳其所言

可行與否裁酌自在朝廷𨿽言有不當言官亦

不坐罪自皇子諸王及內外大臣官員有所爲

貪虐不法�交相比附傾軋黨援理應糾舉之

事務必大破情面據實指參勿得畏怯貴要瞻

徇容隱卽朕躬有失亦宜進言朕決不加責其

有懷挾偏私借端傾陷者朕因言察情隱微自

能洞悉凡屬言官尙各精白乃心力矢忠讜以

無負朕殷切責望至意爾部院卽傳諭行特諭

康熙三十六年二月初四日

康熙三十七年上諭內閣覽科道衙門月終注銷案件但奏稱無違

限之事而事務若干件於幾日完結�未開載

此後應將事件數目�完結日期於疏內詳列

具奏康熙三十七年五月十七日

康熙三十九年上諭大學士伊桑阿馬齊王熙吳琠熊賜履張英學

士滿都邵穆布巢可托舒祿範承烈王九齡曹

鑑倫言官風聞言事向曾準行今各省自督撫

以下典史教職以上將軍提鎭以下千把總以

上凡官員賢否關系民生利病之事科道官有

風聞者亦準陳奏設若挾私懷怨或彼此扶同

或暗受囑托妄行糾劾者國家自有定例可會

集滿漢掌印不掌印科道官以此諭諭之康熙

三十九年十月初八日

康熙四十年上諭大學士馬齊等朕於科道官員許其風聞入告

者端爲廣開言路使自督撫以下各官有一切

事務任意妄爲及所行貪劣致害民生者皆知

所顧忌而警戒也科道官員糾參不實例有處

分又或言不合理及生事妄奏者外轉有之罷

職亦有之至於被參之人具疏回奏止應辧晰

是非不應支離牽引因彼一身被參而舉原參

者之父子兄弟親戚皆受指摘以逞報復則自

此以後孰敢更糾一人頃左必蕃參郭琇郭琇

卽將參己之人轉行窮詰王材任參髙承爵髙

承爵卽將王材任之父與其親戚妄意牽連且

如錢鈺曾參原爲巡撫穆爾賽在任貪婪及後

錢鈺授山東巡撫其居官並無勝於穆爾賽之

處他若此類者甚多彭鵬身爲言官時亦曾參

人玆爲王度昭所劾理應止以切己之事剖晰

奏明乃今訐奏王度昭謂曲庇親戚而其間所

有夙怨又未指出實據彭鵬𨿽操守淸廉居官

亦善所回奏反復瀆陳詞气不勝忿激凡在君

上之前不應陳奏之言輒形於章疏粗戾已極

著以嚴旨傳飭之康熙四十年十二月十六日

都察院部總論申鑑

時事第二纂或問曰州牧刺史監察禦史三制孰優曰時制而已曰天下不旣定其牧乎曰古諸侯建家國世位權柄存焉於時置諸侯之賢者以牧總其紀綱而已不統其政不禦其民今郡縣無常權輕不固而州牧秉其權重勢異於古非所以彊榦弱枝也而無益治民之實監察禦史斯可也若權時之宜則異論也大學衍義補

重臺諫之任周禮禦史掌邦國都鄙及萬民之治令以贊冢宰臣按禦史之名始見於此然其所職者乃邦國都鄙之治令以贊冢宰者也漢因秦制而設此官則專以司糾察之任名𨿽同而其制則異也通典唐杜佑作禦史之名周官有之蓋掌贊書而授法令非今任也戰國時亦有禦史秦趙澠池之會各命書其事又淳於髡謂齊王曰禦史在前則皆記事之職也至秦漢爲�察之任所居之署漢謂之禦史府亦謂之禦史大夫寺亦謂之憲臺後漢以來謂之禦史臺亦謂之蘭臺寺隋及唐皆曰禦史臺龍朔二年攺爲憲臺咸亨元年復舊門北辟主陰殺也故禦史爲風霜之任彈�不法百僚震恐官之雄峻莫之比焉臣按禦史臺卽今都察院是也前代有中書省而禦史臺之職專掌�察不得與之並列我朝罷中書省而以政權分屬六部而都察院之設品級與六部同其權視前代尢重云唐制禦史大夫一人中丞二人其屬有三院一曰臺院侍禦史隸焉二曰殿院殿中侍禦史隸焉三曰察院監察禦史隸焉大事奏裁小事專達凡有彈劾禦史以白大夫臣按禦史大夫卽今左右都禦史之職中丞卽今左右副僉都禦史之職唐有三院今並其二於察院祖宗設都禦史六員職專糾劾百司辧明冤枉提督各道凡事之不公不法者皆在所理其屬有十三道各設監察禦史曰浙江曰江西曰福建曰湖廣曰山東曰河南曰山西曰陜西曰廣東曰廣西曰四川曰雲南曰貴州分掌其各布政司事其京衛並直隸府衛則分隸焉禦史之職在糾劾百司照刷文卷問擬刑名巡按郡縣是則朝廷耳目之任所以振肅紀綱而防邪革獘者也六部之職各有攸司而都察院惟所見聞不系職司皆得以糾察焉禦史大夫李承嘉嘗召諸禦史責曰近日禦史言事不咨大夫禮乎禦史蕭至忠曰禦史人君耳目比肩事主得自彈事不相關白若先白大夫而許彈事如彈大夫不知白誰也臣按今六部官屬皆書其部如吏部屬則曰吏部文選淸吏司兵部屬則曰兵部武選淸吏司之類是也惟都察院則書其道而不系於都察院焉是亦唐人之意也武后以法制羣下許諫官禦史得以風聞言事胡寅曰武后使諫官禦史以風聞言事其興姦慝來讒譖害忠良傷公道之符契乎朝廷者眾正之原是非所仰以決譖訴所望以明毀譽所賴以公人心服與不服一在是焉彼風聞者得於道聽塗說或兩怒溢惡豈皆眞實遽然按之以施刑罰其差失多矣旣以風聞多不審諦被言者又泯默被罪不得申理而冤結無告傷平明之政亦甚矣臣按後世臺諫風聞言事始此前此未有也有之始自武氏宋人因按以爲故事而說者遂以此爲委任臺諫之專嗟乎此豈治朝盛徳之事哉夫泛論事情風聞可也若乃訐人陰私不究其實而輒加以惡聲是豈忠厚誠實之道哉夫有是實而後可加以是名有是罪而後可施以是刑苟不察其有無虛實一聞人言卽形之奏牘置於憲典嗚呼莫須有何以服天下哉我祖宗著爲憲綱許禦史糾劾百司不公不法事須要明著年月指陳實迹不許虛文泛言搜求細事蓋恐言事者假此以報復私讎中傷善類污蔑正人深合聖人至誠治天下之旨睿宗時侍禦史楊孚彈糾不避權貴權貴毀之上曰鷹搏狡兔須急救之不爾必反爲所噬禦史懲姦慝亦然苟非人主保衛之則必爲姦慝所噬矣臣按睿宗此言可以爲世主任用風憲之法肅宗在靈武時武臣崛興無法度大將管崇嗣背闕坐笑語喧縱監察禦史李勉劾其不恭帝嘆曰吾有李勉朝廷始尊穆宗時夏州節度使李佑拜大金吾違詔進馬侍禦史溫造劾之佑曰吾夜入蔡州擒吳元濟未嘗心動今日膽落於溫禦史矣臣按禦史之設所以爲朝廷非爲其人也旣授之以是職必假之以是權彼持其權以舉厥職則人知所嚴憚而不敢爲惡其爲朝廷之益大矣唐人有言禦史爲天子之耳目宸居之堂陛未有耳目聰明堂陛峻正而天子不尊者也天子尊未有姦臣賊子而不滅也姦臣賊子滅矣可以自朝廷至於海隅蕩蕩然何所不理哉觀於此言則知古人設官之意宋制禦史入臺滿十旬無章疏者有辱臺之罰臣按宋朝切責禦史以舉其職其嚴如此蓋惟恐其不言也上之所以責之於其下者必欲其言如此居是職者𨿽欲緘默不言不可得矣石介曰君有佚豫失徳悖亂亡道荒政咈諫廢忠慢賢禦史府得以諫責之相有依違順旨蔽上罔下貪寵忘諫專福作威禦史府得以糾繩之將有凶悍不順恃武肆害玩兵棄戰暴刑毒民禦史府得以彈劾之君至尊也相與將至貴也且得諫責糾劾之餘可知也曾肇曰禦史責人者也將相大臣非其人百官有司失其職天下之有敗法亂紀服讒搜慝者禦史皆得以責之然則禦史獨無責乎居其位有所不知知之有所不言言之有所不行行之而君子病焉小人幸焉禦史之責也臣按宋二臣之言可見禦史責任之重且難如此爲禦史者必如二臣所言然後爲能舉其職不然則於是職有愧矣由是觀之則凡其在任之日所以形於言論見之章疏者乃其職分之所當爲非好爲是以求名也

都察院部名臣列傳一

漢

周昌按漢書本傳周昌者沛人也其從兄苛秦時皆爲泗水卒史及髙祖起沛擊破泗水守監於是苛昌自卒史從沛公沛公以昌爲職志苛爲客從入關破秦沛公立爲漢王以苛爲禦史大夫昌爲中尉漢三年楚圍漢王滎陽急漢王出去而使苛守滎陽城楚破滎陽城欲令苛將苛罵曰若趣降漢王不然今爲虜矣項羽怒亨苛漢王於是拜昌爲禦史大夫常從擊破項籍六年與蕭曹等俱封爲汾陰侯苛子成以父死事封爲髙景侯昌爲人彊力敢直言自蕭曹等皆卑下之昌�燕入奏事髙帝方擁戚姬昌還走髙帝逐得騎昌項問曰我何如主也昌仰曰陛下卽桀紂之主也於是上笑之然尢憚昌及髙帝欲廢太子而立戚姬子如意爲太子大臣固爭莫能得上以畱侯策止而昌庭爭之彊上問其說昌爲人喫又盛怒曰臣口不能言然臣心知其其不可陛下欲廢太子臣期期不奉詔上欣然而笑卽罷呂后側耳於東箱聽見昌爲跪謝曰微君太子幾廢是歲戚姬子如意爲趙王年十歲髙祖憂萬歲之後不全也趙堯爲符璽禦史侍髙祖髙祖獨心不樂悲歌羣臣不知上所以然堯進請間曰陛下所爲不樂非以趙王年少而戚夫人與呂后有隙備萬歲之後而趙王不能自全乎髙祖曰我私憂之不知所出堯曰陛下獨爲趙王置貴彊相及呂后太子羣臣素所敬憚者乃可髙祖曰然吾念之欲如是而羣臣誰可者堯曰禦史大夫昌其人堅忍伉直自呂后太子及大臣皆素嚴憚之獨昌可髙祖曰善於是召昌謂曰吾固欲煩公公彊爲我相趙昌泣曰臣初起從陛下陛下獨柰何中道而棄之於諸侯乎髙祖曰吾極知其左遷然吾私憂趙念非公無可者公不得已彊行於是徙禦史大夫昌爲趙相

兒寬按漢書本傳寬千乘人也治尙書事歐陽生以郡國選詣博士受業孔安國貧無資用�爲弟子都養時行賃作帶經而鉏休息輒讀誦其精如此以射策爲掌故功次補廷尉文學卒史寬爲人溫良有廉知自將善屬文然懦於武口弗能發明也時張湯爲廷尉廷尉府盡用文史法律之吏而寬以儒生在其間見謂不習事不署曹除爲從史之北地視畜數年還至府上畜簿會廷尉時有疑奏已再見郤矣掾史莫知所爲寬爲言其意掾史因使寬爲奏奏成讀之皆服以白廷尉湯湯大驚召寬與語乃奇其材以爲掾上寬所作奏卽時得可異日湯見上問曰前奏非俗吏所及誰爲之者湯言兒寬上曰吾固聞之久矣湯由是鄕學以寬爲奏讞掾以古法義決疑獄甚重之及湯爲禦史大夫以寬爲掾舉侍禦史見上語經學上說之從問尙書一篇擢爲中大夫遷左內史寬旣治民勸農業緩刑罰理獄訟卑體下士務在於得人心擇用仁厚士推情與下不求名聲吏民大信愛之寬表奏開六輔渠定水令以廣漑田收租稅時裁闊狹與民相假貸以故租多不入後有軍發左內史以負租課殿當免民聞當免皆恐失之大家牛車小家擔負輸租𦇤屬不絕課更以最上由此愈奇寬及議欲放古巡狩封禪之事諸儒對者五十餘人未能有所定先是司馬相如病死有遺書頌功徳言符瑞足以封泰山上奇其書以問寬寬對曰陛下躬發聖徳統楫羣元宗祀天地薦禮百神精神所鄕徵兆必報天地並應符瑞昭明其封泰山禪梁父昭姓考瑞帝王之盛節也然享薦之義不著於經以爲封禪告成合祛於天地神祇祗戒精專以接神明總百官之職各稱事宜而爲之節文惟聖主所由制定其當非羣臣之所能列今將舉大事優遊數年使羣臣得人自盡終莫能成惟天子建中和之極兼總條貫金聲而玉振之以順成天慶垂萬世之基上然之乃自制儀采儒術以文焉旣成將用事拜寬爲禦史大夫從東封泰山還登明堂寬上壽曰臣聞三代攺制屬象相因間者聖統廢絕陛下發憤合指天地祖立明堂辟雍宗祀泰山六律五聲幽贊聖意神樂四合各有方象以承嘉祀爲萬世法天下幸甚將建大元本瑞登告岱宗發祉闓門以候景至癸亥宗祀日宣重光上元甲子肅邕永亨光輝充塞天文粲然見象日昭報降符應臣奉觴再拜上千萬歲壽制曰敬舉君之觴後太史令司馬遷等言歷紀壞廢漢興未攺正朔宜可正上乃詔寬與遷等共定漢太初歷語在律曆志初梁相褚大通五經爲博士時寬爲弟子及禦史大夫缺徵褚大大自以爲得禦史大夫至洛陽聞兒寬爲之褚大笑及至與寬議封禪於上前大不能及退而服曰上誠知人寬爲禦史大夫以稱意任職故久無有所匡諫於上官屬易之居位九歲以官卒

韓安國按漢書本傳安國字長孺梁成安人也後徙睢陽嘗受韓子雜說鄒田生所事梁孝王爲中大夫吳楚反時孝王使安國及張羽爲將扞吳兵於東界張羽力戰安國持重以故吳不能過梁吳楚破安國張羽名由此顯梁梁王以至親故得自置相二千石出入遊戲僭於天子天子聞之心不善太后知帝弗善乃怒梁使者弗見案責王所爲安國爲梁使見大長公主而泣曰何梁王爲人子之孝爲人臣之忠而太后曾不省也夫前日吳楚齊趙七國反自關以東皆合從而西向惟梁最親爲限難梁王念太后帝在中而諸侯擾亂壹言泣數行而下跪送臣等六人將兵擊卻吳楚吳楚以故兵不敢西而卒破亡梁之力也今太后以小苛禮責望梁王梁王父兄皆帝王而所見者大故出稱蹕入言警車旗皆帝所賜卽以嫮鄙小縣驅馳國中欲誇諸侯令天下知太后帝愛之也今梁使來輒案責之梁王恐日夜涕泣思慕不知所爲何梁王之忠孝而太后不卹也長公主具以告太后太后喜曰爲帝言之言之帝心乃解而免冠謝太后曰兄弟不能相教乃爲太后遺憂悉見梁使厚賜之其後梁王益親歡太后長公主更賜安國直千餘金由此顯結於漢其後安國坐法抵罪蒙獄吏田甲辱安國安國曰死灰獨不復然乎甲曰然卽溺之居無幾梁內史缺漢使使者拜安國爲梁內史起徒中爲二千石田甲亡安國曰甲不就官我滅而宗甲肉袒謝安國笑曰公等足與治乎卒善遇之內史之缺也王新得齊人公孫詭說之欲請爲內史竇太后所乃詔王以安國爲內史公孫詭羊勝說王求爲帝太子及益地事恐漢大臣不聽乃陰使人刺漢用事謀臣及殺故吳相爰盎景帝遂聞詭勝等計畫乃遣使捕詭勝必得漢使十輩至梁相以下舉國大索月餘弗得安國聞詭勝匿王所乃入見王而泣曰主辱者臣死大王無良臣故紛紛至此今詭勝不得請辭賜死王曰何至此安國泣數行下曰大王自度於皇帝孰與大上皇之與髙帝及皇帝與臨江王親王曰弗如也安國曰夫太上皇臨江親父子間然髙祖曰提三尺取天下者朕也故太上終不得制事居於櫟陽臨江適長太子以一言過廢王臨江用宮垣事卒自殺中尉府何者治天下終不用私亂公語曰𨿽有親父安知不爲虎𨿽有親兄安知不爲狼今大王列在諸侯訹邪臣浮說犯上禁橈明法天子以太后故不忍致法於大王太后日夜涕泣幸大王自攺大王終不覺悟有如太后宮車卽晏駕大王尙誰攀乎語未卒王泣數行而下謝安國曰吾今出之卽日詭勝自殺漢使還報梁事皆得釋安國力也景帝太后益重安國孝王薨共王卽位安國坐法失官家居武帝卽位武安侯田蚡爲太尉親貴用事安國以五百金遺蚡蚡言安國太后上素聞安國賢卽召以爲北地都尉遷爲大司農閩東越相攻遣安國大行王恢將兵未至越越殺其王降漢兵亦罷其年田蚡爲丞相安國爲禦史大夫匈奴來請和親上下其議大行王恢燕人數爲邊吏習胡事議曰漢與匈奴和親率不過數歲卽背約不如勿許舉兵擊之安國曰千里而戰卽兵不獲利今匈奴負戎馬足懷鳥獸心遷徙鳥集難得而制得其地不足爲廣有其眾不足爲彊自上古弗屬漢數千里爭利則人馬罷虜以全制其敝勢必危殆臣故以爲不如和親羣臣議多附安國於是上許和親明年雁門馬邑豪聶壹因大行王恢言匈奴初和親親信邊可誘以利致之伏兵襲擊必破之道也上乃召問公卿曰朕飾子女以配單於幣帛文錦賂之甚厚單於待命加嫚侵盜無已邊竟數驚朕甚閔之今欲舉兵攻之何如大行恢對曰陛下𨿽未言臣固願效之臣聞全代之時北有彊胡之敵內連中國之兵然尙得養老長幼種樹以時倉廩常實匈奴不輕侵也今以陛下之威海內爲一天下同任又遣子弟乘邊守塞轉粟挽輸以爲之備然匈奴侵盜不已者無他以不恐之故耳臣竊以爲擊之便禦史大夫安國曰不然臣聞髙皇帝�圍於平城匈奴至者投鞍髙如城者數所平城之饑七日不食天下歌之及解圍反位而無忿怒之心夫聖人以天下爲度者也不以己私怒傷天下之功故乃遣劉敬奉金千斤以結和親至今爲五世利孝文皇帝又�壹擁天下之精兵聚之廣武常溪然終無尺寸之功而天下黔首無不憂者孝文寤於兵之不可宿故復合和親之約此二聖之迹足以爲效矣臣竊以爲勿擊便恢曰不然臣聞五帝不相襲禮三王不相復樂非故相反也各因世宜也且髙帝身披堅執銳蒙霧露沐霜雪行十年所以不報平城之怨者非力不能所以休天下之心也今邊竟數驚士卒傷死中國槥車相望此仁人之所隱也臣故曰擊之便安國曰不然臣聞利不十者不易業功不百者不變常是以古之人君謀事必就祖發政占古語重作事也且自三代之盛四裔不與正朔服色非威不能制彊弗能服也以爲遠方絕地不牧之民不足煩中國也且匈奴輕疾悍亟之兵也至如猋風去如收電畜牧爲業弧弓射獵逐獸隨艸居處無常難得而制今使邊郡久廢耕織以支胡之常事其勢不相權也臣故曰勿擊便恢曰不然臣聞鳳鳥乘於風聖人因於時昔秦繆公都雍地方三百里知時宜之變攻取西戎辟地千里並國十四隴西北地是也及後蒙恬爲秦侵胡辟數千里以河爲竟累石爲城樹楡爲塞匈奴不敢飲馬於河置�燧然後敢牧馬夫匈奴獨可以威服不可以仁畜也今以中國之盛萬倍之資遣百分之一以攻匈奴譬猶以彊弩射且潰之癰也必不畱行矣若是則北發月氐可得而臣也臣故曰擊之便安國曰不然臣聞用兵者以飽待饑正治以待其亂定舍以待其勞故接兵覆眾伐國墮城常坐而役敵國此聖人之兵也且臣聞之衝風之衰不能起毛羽彊弩之末力不能入魯縞夫盛之有衰猶朝之必莫也今將捲甲輕舉深入長驅難以爲功從行則迫脇衡行則中絕疾則糧乏徐則後利不至千里人馬乏食兵法曰遺人獲也意者有他繆巧可以禽之則臣不知也不然則未見深入之利也臣故曰勿擊便恢曰不然夫艸木遭霜者不可以風過淸水明鏡不可以形逃通方之士不可以文亂今臣言擊之者固非發而深入也將順因單於之欲誘而致之邊吾選梟騎壯士陰伏而處以爲之備審遮險阻以爲其戒吾勢已定或營其左或營其右或當其前或絕其後單於可禽百全必取上曰善乃從恢議陰使聶壹爲間亡入匈奴謂單於曰吾能斬馬邑令丞以城降財物可盡得單於愛信以爲然而許之聶壹乃詐斬死罪囚縣其頭馬邑城下視單於使者爲信曰馬邑長吏已死可急來於是單於穿塞將十萬騎入武州塞當是時漢伏兵車騎材官三十餘萬匿馬邑旁谷中衛尉李廣爲驍騎將軍太僕公孫賀爲輕車將軍大行王恢爲將屯將軍太中大夫李息爲材官將軍禦史大夫安國爲護軍將軍諸將皆屬約單於入馬邑縱兵王恢李息別從代主擊輜重於是單於入塞未至馬邑百餘里覺之還去語在匈奴傳塞下傳言單於已去漢兵追至塞度弗及王恢等皆罷兵上怒恢不出擊單於輜重也恢曰始約爲入馬邑城兵與單於接而臣擊其輜重可得利今單於不至而還臣以三萬人眾不敵祗取辱固知還而斬然完陛下士三萬人於是下恢廷尉廷尉當恢逗橈當斬恢行千金丞相蚡蚡不敢言上而言於太后曰王恢首爲馬邑事今不成而誅恢是爲匈奴報仇也上朝太后太后以蚡言告上上曰首爲馬邑事者恢故發天下兵數十萬從其言爲此且縱單於不可得恢所部擊猶頗可得以尉士大夫心今不誅恢無以謝天下於是恢聞乃自殺安國爲人多大略知足以當世取捨而出於忠厚貪耆財利然所推舉皆廉士賢於己者於梁舉壺遂臧固至他皆天下名士士亦以此稱慕之惟天子以爲國器安國爲禦史大夫五年丞相蚡薨安國行丞相事引墮車蹇上欲用安國爲丞相使使視蹇甚乃更以平棘侯薛澤爲丞相安國病免數月愈復爲中尉歲餘徙爲衛尉而將軍衛靑等擊匈奴破龍城明年匈奴大入邊語在靑傳安國爲材官將軍屯漁陽捕生口虜言匈奴遠去卽上言方佃作時請且罷屯罷屯月餘匈奴大入上谷漁陽安國壁乃有七百餘人出與戰安國傷入壁匈奴虜略千餘人及畜產去上怒使使責讓安國徙益東屯右北平是時虜言當入東方安國始爲禦史大夫及護軍後稍下遷新壯將軍衛靑等有功益貴安國旣斥疏將屯又失亡多甚自愧幸得罷歸乃益東徙意忽忽不樂數月病嘔血死壺遂與太史遷等定漢律曆官至詹事其人深中篤行君子上方倚欲以爲相會其病卒

薛廣徳按漢書本傳廣徳字長卿沛郡相人也以魯詩教授楚國龔勝捨師事焉蕭望之爲禦史大夫除廣徳爲屬數與論議器之薦廣徳經行宜充本朝爲博士論石渠遷諫大夫代貢禹爲長信少府禦史大夫廣徳爲人溫雅有醞藉及爲三公直言諫爭始拜旬日間上幸甘泉郊泰畤禮畢因畱射獵廣徳上書曰竊見關東困極人民流離陛下日撞亡秦之鐘聽鄭衛之樂臣誠悼之今士卒暴露從官勞倦願陛下亟反宮思與百姓同憂樂天下幸甚上卽日還其秋上酎祭宗廟出便門欲禦樓船廣徳當乘輿車免冠頓首曰宜從橋詔曰大夫冠廣徳曰陛下不聽臣臣自刎以血污車輪陸下不得入廟矣上不說先驅光祿大夫張猛進曰臣聞主聖臣直乘船危就橋安聖主不乘危禦史大夫言可聽上曰曉人不當如是耶乃從橋後月餘以歲惡民流與丞相定國大司馬車騎將軍史髙俱乞骸骨皆賜安車駟馬黃金六十斤罷廣徳爲禦史大夫凡十月免東歸沛太守迎之界上沛以爲榮縣其安車傳子孫

貢禹按漢書本傳禹字少翁瑯邪人也以明經絜行著聞徵爲博士涼州刺史病去官復舉賢良爲河南令歲餘以職事爲府官所責免冠謝禹曰冠壹免安復可冠也遂去官元帝初卽位徵禹爲諫大夫數虛已問以政事是時年歲不登郡國多困禹奏言古者宮室有制宮女不過九人秣馬不過八匹墻塗而不雕木摩而不刻車輿器物皆不文畫苑囿不過數十里與民共之任賢使能什一而稅亡他賦斂繇戍之役使民歲不過三日千里之內自給千里之外各置貢職而已故天下家給人足頌聲並作至髙祖孝文孝景皇帝循古節儉宮女不過十餘廏馬百餘匹孝文皇帝衣綈履革器亡雕文金銀之飾後世爭爲奢侈轉轉益甚臣下亦相放效衣服履�刀劍亂於主上主上時臨朝入廟眾人不能別異甚非其宜然非自知奢僭也猶魯昭公曰吾何僭矣今大夫僭諸侯諸侯僣天子天子過天道其日久矣承衰救亂矯復古化在於陛下臣愚以爲盡如太古難宜少放古以自節焉論語曰君子樂節禮樂方今宮室已定亡可柰何矣其餘盡可減損故時齊三服官輸物不過十笥方今齊三服官作工各數千人一歲費數巨萬蜀廣漢主金銀器歲各用五百萬三工官官費五千萬東西織室亦然廏馬食粟將萬匹臣禹�從之東宮見賜杯案盡文畫金銀飾非當所以賜食臣下也東宮之費亦不可勝計天下之民所爲大饑餓死者是也今民大饑而死死又不葬爲犬豬所食人至相食而廏馬食粟苦其大肥气盛怒至乃日步作之王者受命於天爲民父母固當若此乎天不見邪武帝時又多取好女至數千人以塡後宮及棄天下昭帝幼弱霍光專事不知禮正妄多臧金錢財物鳥獸魚�牛馬虎豹生禽凡百九十物盡瘞臧之又皆以後宮女置於園陵大失禮逆天心又未必稱武帝意也昭帝晏駕光復行之至孝宣皇帝時陛下烏有所言羣臣亦隨故事甚可痛也故使天下承化取女皆大過度諸侯妻妾或至數百人豪富吏民畜歌者至數十人是以內多怨女外多曠夫及眾庶葬埋皆虛地上以實地下其過自上生皆在大臣循故事之罪也惟陛下深察古道從其儉者大減損乘輿服禦器物三分去二子產多少有命審察後宮擇其賢者畱二十人余悉歸之及諸陵園女亡子者宜悉遣獨杜陵宮人數百誠可哀憐也廏馬可亡過數十匹獨捨長安城南苑地以爲田獵之囿自城西南至山西至鄠皆復其田以與貧民方今天下饑饉可亡大自損減以救之稱天意乎天生聖人蓋爲萬民非獨使自娛樂而已也故詩曰天難諶斯不易惟王上帝臨女毋貳爾心當仁不讓獨可以聖心參諸天地揆之往古不可與臣下議也若其阿意順指隨君上下臣禹不勝拳拳不敢不盡愚心天子納善其忠乃下詔令太僕減食穀馬水衡減食肉獸省宜春下苑以與貧民又罷角抵諸戲及齊三服官遷禹爲光祿大夫頃之禹上書曰臣禹年老貧窮家訾不滿萬錢妻子�豆不贍裋褐不完有田百三十畝陛下過意徵臣臣賣田百畝以供車馬至拜爲諫大夫秩八百石奉錢月九千二百廩食太官又蒙賞賜四時雜繒綿絮衣服酒肉諸果物徳厚甚深疾病侍醫臨治賴陛下神靈不死而活又拜爲光祿大夫秩二千石奉錢月萬二千祿賜愈多家日以益富身日以益尊誠非艸茅愚臣所當蒙也伏自念終亡以報厚徳日夜�愧而已臣禹犬馬之齒八十一血气衰竭耳目不聰明非復能有補益所謂素餐屍祿洿朝之臣也自痛去家三千里凡有一子年十二非有在家爲臣具棺�者也誠恐一旦蹎僕气竭不復自還洿席薦於宮室骸骨捐孤魂不歸不勝私願願乞骸骨及身生歸鄕裏死亡所恨天子報曰朕以生有伯夷之廉史魚之直守經據古不阿當世孳孳於民俗之所寡故親近生幾參國政今未得久聞生之奇論也而云欲退意豈有所恨與將在位者與生殊乎往者嘗令金敞語生欲及生時祿生之子旣已諭矣今復云子少夫以王命辧護生家𨿽百子何以加傳曰亡懷土何必思故鄕生其彊飯愼疾以自輔後月餘以禹爲長信少府會禦史大夫陳萬年卒禹代爲禦史大夫列於三公自禹在位數言得失書數十上禹以爲古民亡賦算口錢起武帝徵伐四夷重賦於民民產子三歲則出口錢故民重困至於生子輒殺甚可悲痛宜令兒七歲去齒乃出口錢年二十乃算又言古者不以金錢爲幣專意於農故一夫不耕必有受其饑者今漢家鑄錢及諸鐵官皆置吏卒徒攻山取銅鐵一歲功十萬人已上中農食七人是七十萬人常受其饑也鑿地數百丈銷陰气之精地臧空虛不能含气出云斬伐林木亡有時禁水旱之災未必不繇此也自五銖錢起已來七十餘年民坐盜鑄錢被刑者眾富人積錢滿室猶亡厭足民心搖動商賈求利東西南北各用智巧好衣美食歲有十二之利而不出租稅農夫父子暴露中野不避寒暑捽艸杷土手足胼胝已奉谷租又出�稅鄕部私求不可勝供故民本逐末耕者不能半貧民𨿽賜之田猶賤賣以賈窮則起爲盜賊何者末利深而惑於錢也是以姦邪不可禁其原皆起於錢也疾其末者絕其本宜罷采珠玉金銀鑄錢之官亡復以爲幣市井勿得販賣除其租銖之律租稅祿賜皆以布帛及谷使百姓壹歸於農復古道便又言諸離宮及長樂宮衛可減其大半以寬繇役又諸官奴婢十萬餘人戲遊亡事稅良民以給之歲費五六巨萬宜免爲庶人稟食令代關東戍卒乘北邊亭塞候望又欲令近臣自諸曹侍中以上家亡得私販賣與民爭利犯者輒免官削爵不得仕宦禹又言孝文皇帝時貴廉潔賤貪污賈人贅婿及吏坐贓者皆禁錮不得爲吏賞善罰惡不阿親戚罪白者伏其誅疑者以與民亡贖罪之法故令行禁止海內大化天下斷獄四百與刑錯亡異武帝始臨天下尊賢用士辟地廣境數千里自見功大威行遂從耆欲用度不足乃行壹切之變使犯法者贖罪入谷者補吏是以天下奢侈官亂民貧盜賊並起亡命者眾郡國恐伏其誅則擇便巧史書習於計簿能欺上府者以爲右職姦軌不勝則取勇猛能操切百姓者以苛暴威服下者使居大位故亡義而有財者顯於世欺謾而善書者尊於朝悖逆而勇猛者貴於官故俗皆曰何以孝弟爲財多而光榮何以禮義爲史書而仕宦何以謹愼爲勇猛而臨官故黥劓而髡鉗者猶復攘臂爲政於世行𨿽犬彘家富埶足目指气使是爲賢耳故謂居官而置富者爲雄桀處姦而得利者爲壯士兄勸其弟父勉其子俗之壞敗乃至於是察其所以然者皆以犯法得贖罪求士不得眞賢相守崇財利誅不行之所致也今欲興至治致太平宜除贖罪之法相守選舉不以實及有臧者輒行其誅亡但免官則爭盡力爲善貴孝弟賤賈人進眞賢舉實廉而天下治矣孔子匹夫之人耳以樂道正身不解之故四海之內天下之君微孔子之言亡所折中況乎以漢地之廣陛下之徳處南面之尊秉萬乘之權因天地之助其於變世易俗調和陰陽陶冶萬物化正天下易於決流抑隊自成康以來幾且千歲欲爲治者甚眾然而太平不復興者何也以其捨法度而任私意奢侈行而仁義廢也陛下誠深念髙祖之苦醇法太宗之治正己以先下選賢以自輔開進忠正致誅姦臣遠放�佞放出園陵之女罷倡樂絕鄭聲去甲乙之帳退僞薄之物修節儉之化驅天下之民皆歸於農如此不解則三王可侔五帝可及惟陛下畱意省察天下幸甚天子下其議令民產子七歲乃出口錢自此始又罷上林宮館希幸禦者及省建章甘泉宮衛卒減諸侯王廟衛卒省其半余𨿽未盡從然嘉其質直之意禹又奏欲罷郡國廟定漢宗廟疊毀之禮皆未施行爲禦史大夫數月卒天子賜錢百萬以其子爲郎官至東郡都尉禹卒後上追思其議竟下詔罷郡國廟定疊毀之禮語在韋元成傳

薛宣按漢書本傳宣字贛君東海郯人也少爲廷尉書佐都船獄吏後以大司農斗食屬察廉補不其丞瑯邪太守趙貢行縣見宣甚說其能從宣歷行屬縣還至府令妻子與相見戒曰贛君至丞相我兩子亦中丞相史察宣廉遷樂浪都尉丞幽州刺史舉茂材爲宛句令大將軍王鳳聞其能薦宣爲長安令治果有名以明習文法詔補禦史中丞是時成帝初卽位宣爲中丞執法殿中外總部刺史上疏曰陛下至徳仁厚哀閔元元躬有日仄之勞而亡佚豫之樂允執聖道刑罰惟中然而嘉气尙凝陰陽不和是臣下未稱而聖化獨有不洽者也臣竊伏思其一端殆吏多苛政政教煩碎大率咎在部刺史或不循守條職舉錯各以其意多與郡縣事至開私門聽讒佞以求吏民過失譴呵及細微責義不量力郡縣相迫促亦內相刻流則眾庶是故鄕黨闕於嘉賓之歡九族忘其親親之恩飲食周急之厚彌衰送往勞來之禮不行夫人道不通則陰陽否鬲和气不興未必不由此也詩云民之失徳幹餱以愆鄙語曰苛政不親煩苦傷恩方刺史奏事時宜明申敕使昭然知本朝之要務臣愚不知治道惟明主察焉上嘉納之宣數言政事便宜舉奏部刺史郡國二千石所貶退稱進白黑分明繇是知名出爲臨淮太守政教大行會陳畱郡有大賊廢亂上徙宣爲陳畱太守盜賊禁止吏民敬其威信入守左馮翊滿歲稱職爲眞始髙陵令楊湛櫟陽令謝遊皆貪猾不遜持郡短長前二千石數案不能竟及宣視事詣府謁宣設酒飯與相對接待甚備已而陰求其罪臧具得所受取宣察湛有攺節敬宣之效乃手自牒書條其姦臧封與湛曰吏民條言君如牒或議以爲疑於主守盜馮翊敬重令又念十金法重不忍相暴章故密以手書相曉欲君自圖進退可復伸眉於後卽無其事復封還記得爲君分明之湛自知罪臧皆應記而宣辭語溫潤無傷害意湛卽時解印綬付吏爲記謝宣終無怨言而櫟陽令遊自以大儒有名輕宣宣獨移書顯責之曰告櫟陽令吏民言令治行煩苛適罰作使千人以上賊取錢財數十萬給爲非法賣買聽任富吏賈數不可知證驗以明白欲遣吏考案恐負舉者恥辱儒士故使掾平鑴令孔子曰陳力就列不能者止令詳思之方調守遊得檄亦解印綬去又頻陽縣北當上郡西河爲數郡湊多盜賊其令平陵薛恭本縣孝者功次稍遷未嘗治民職不辦而粟邑縣小辟在山中民謹朴易治令巨鹿尹賞久郡用事吏爲樓煩長舉茂材遷在粟宣卽以令奏賞與恭換縣二人視事數月而兩縣皆治宣因移書勞勉之曰昔孟公綽優於趙魏而不宜滕薛故或以徳顯或以功舉君子之道焉可憮也屬縣各有賢君馮翊垂拱蒙成願勉所職卒功業宣得郡中吏民罪名輒召告其縣長吏使自行罰曉曰府所以不自發舉者不欲代縣治奪賢令長名也長吏莫不喜懼免冠謝宣歸恩受戒者宣爲吏賞罰明用法平而必行所居皆有條教可紀多仁恕愛利池陽令舉廉吏獄掾王立府未及召聞立受囚家錢宣責讓縣縣案驗獄掾乃其妻獨受系者錢萬六千受之再宿獄掾實不知掾�恐自殺宣聞之移書池陽曰縣所舉廉吏獄掾王立家私受賕而立不知殺身以自明立誠廉士甚可閔惜其以府決曹掾書立之柩以顯其魂府掾史素與立相知者皆予送葬及日至休吏賊曹掾張扶獨不肯休坐曹治事宣出教曰蓋禮貴和人道尙通日至吏以令休所繇來久曹𨿽有公職事家亦望私恩意掾宜從眾歸對妻子設酒肴請鄰里壹笑相樂斯亦可矣扶�愧官屬善之宣爲人好威儀進止雍容甚可觀也性密靜有思思省吏職求其便安下至財用筆研皆爲設方略利用而省費吏民稱之郡中淸靜遷爲少府共張職辦月餘禦史大夫於永卒谷永上疏曰帝王之徳莫大於知人知人則百僚任職天工不曠故臯陶曰知人則哲能官人禦史大夫內承本朝之風化外佐丞相統理天下任重職大非庸材所能堪今當選於羣卿以充其缺得其人則萬姓欣喜百僚說服不得其人則大職墮斁王功不興虞帝之明在玆壹舉可不致詳竊見少府宣材茂行絜達於從政前爲禦史中丞執憲轂下不吐剛茹柔舉錯時當出守臨淮陳畱二郡稱治爲左馮翊崇教養善威徳並行眾職修理姦軌絕息辭訟者歷年不至丞相府赦後餘盜賊什分三輔之一功效卓爾自左內史初置以來未嘗有也孔子曰如有所譽其有所試宣考績功課簡在兩府不敢過稱以姦欺誣之罪臣聞賢材莫大於治人宣己有效其法律任廷尉有餘經術文雅足以謀王體斷國論身兼數器有退食自公之節宣無私黨遊說之助臣恐陛下忽於羔羊之詩捨公實之臣任華虛之譽是用越職陳宣行能惟陛下畱神考察上然之遂以宣爲禦史大夫數月代張禹爲丞相封髙陽侯食邑千戶宣除趙貢兩子爲史貢者趙廣漢之兄子也爲吏亦有能名宣爲相府辭訟例不滿萬錢不爲移書後皆遵用薛侯故事然官屬譏其煩碎無大體不稱賢也時天子好儒雅宣經術又淺上亦輕焉久之廣漢郡盜羣起丞相禦史遣掾史逐捕不能克上乃拜河東都尉趙護爲廣漢太守以軍法從事數月斬其渠帥鄭躬降者數千人乃平會邛成太后崩喪事倉卒吏賦斂以趨辦其後上聞之以過丞相禦史遂冊免宣曰君爲丞相出入六年忠孝之行率先百僚朕無聞焉朕旣不明變異數見歲比不登倉廩空虛百姓饑饉流離道路疾疫死者以萬數人至相食盜賊並興羣職曠廢是朕之不徳而股肱不良也乃者廣漢羣盜橫恣殘賊吏民朕惻然傷之數以問君君對輒不如其實西州鬲絕幾不爲郡三輔賦斂無度酷吏並緣爲姦侵擾百姓詔君案驗復無欲得事實之意九卿以下咸承風指同時陷於謾欺之辜咎繇君焉有司法君領職解嫚開謾欺之路傷薄風化無以帥示四方不忍致君於理其上丞相髙陽侯印綬罷歸初宣爲丞相而翟方進爲司直宣知方進名儒有宰相器深結厚焉後方進竟代爲丞相思宣舊恩宣免後二歲薦宣明習文法練國制度前所坐過薄可復進用上徵宣復爵髙陽侯加寵特進位次師安昌侯給事中視尙書事宣復尊重任政數年後坐善定陵侯淳於長罷就第初宣有兩弟明修明至南陽太守修歷郡守京兆尹少府善交接得州裏之稱後母常從修居官宣爲丞相時修爲臨災令宣迎後母修不遣後母病死修去官持服宣謂修三年服少能行之者兄弟相駁不可修遂竟服繇是兄弟不和久之哀帝初卽位博士申咸給事中亦東海人也毀宣不供養行喪服薄於骨肉前以不忠孝免不宜復列封侯在朝省宣子況爲右曹侍郎數聞其語賕客楊明欲令創咸面目使不居位會司隸缺況恐咸爲之遂令明遮斫咸宮門外斷鼻唇身八創事下有司禦史中丞眾等奏況朝臣父故宰相再封列侯不相敕丞化而骨肉相疑疑咸受修言以謗毀宣咸所言皆宣行迹眾人所共見公家所宜聞況知咸給事中恐爲司隸舉奏宣而公令明等迫切宮闕要遮創戮近臣於大道人眾中欲以鬲塞聰明杜絕論議之端桀黠無所畏忌萬眾歡嘩流聞四方不與凡民忿怒爭鬥者同臣聞敬近臣爲近主也禮下公門式路馬君畜產且猶敬之春秋之義意惡功遂不免於誅上浸之源不可長也況首爲惡明手傷功意俱惡皆大不敬明當以重論及況皆市廷尉直以爲律曰鬥以刃傷人完爲城旦其賊加罪一等與謀者同罪詔書無以詆欺成罪傳曰遇人不以義而見疻者與痏人之罪鈞惡不直也咸厚善修而數稱宣惡流聞不誼不可謂直況以故傷咸計謀已定後聞置司隸因前謀而趣明非以恐咸爲司隸故造謀也本爭私變𨿽於掖門外傷咸道中與凡民爭鬥無異殺人者死傷人者刑古今之通道三代所不易也孔子曰必也正名名不正則至於刑罰不中刑罰不中而民無所錯手足今以況爲首惡明手傷爲大不敬公私無差春秋之義原心定罪原況以父見謗發忿怒無它大惡加詆欺輯小過成大辟陷死刑違明詔恐非法意不可施行聖王不以怒增刑明當以賊傷人不直況與謀者皆爵減完爲城旦上以問公卿議臣丞相孔光大司空師丹以中丞議是自將軍以下至博士議郎皆是廷尉況竟減罪一等徙惇煌宣坐免爲庶人歸故郡卒於家宣子惠亦至二千石始惠爲彭城令宣從臨淮遷至陳畱過其縣橋梁郵亭不修宣心知惠不能畱彭城數日案行舍中處置什器觀視園菜終不問惠以吏事惠自知治縣不稱宣意遣門下掾送宣至陳畱令掾進見自從其所問宣不教戒惠吏職之意宣笑曰吏道以法令爲師可問而知及能與不能自有資材何可學也眾人傳稱以宣言爲然初宣後封爲侯時妻死而敬武長公主寡居上令宣尙焉及宣免歸故郡公主畱京師後宣卒主上書願還宣葬延陵奏可況私從惇煌歸長安會赦因畱與主私亂哀帝外家丁傅貴主附事之而疏王氏元始中莽自尊爲安漢公主又出言非莽而況與呂寬相善及寬事覺時莽並治況發揚其罪使使者以太皇太后詔賜主藥主怒曰劉氏孤弱王氏擅朝排擠宗室且嫂何與取妹披抉其閨門而殺之使者迫守主遂飲藥死況梟首於市白太后云主暴病薨太后欲臨其喪莽固爭乃止

後漢

鮑永按後漢書本傳永字君長上黨屯畱人也父宣哀帝時任司隸校尉爲王莽所殺永少有志操習歐陽尙書事後母至孝妻嘗於母前叱狗而永卽去之初爲郡功曹莽以宣不附己欲滅其子孫都尉路平承望風旨規欲害永太守苟諫擁護召以爲吏常置府中永因數爲諫陳興復漢室剪滅篡逆之策諫每戒永曰君長幾事不密禍倚人門永感其言及諫卒自送喪歸扶風路平遂收永弟升太守趙興到聞乃嘆曰我受漢茅土不能立節而鮑宣死之豈可害其子也�縣出升復署永功曹時有矯稱侍中止傳捨者興欲謁之永疑其詐諫不聽而出興遂駕往永乃拔佩刀截馬當匈乃止後數日莽詔書果下捕矯稱者永由是知名舉秀才不應更始二年徵再遷尙書僕射行大將軍事持節將兵安集河東並州朔部得自置偏裨輒行軍法永至河東因擊靑犢大破之更始封爲中陽侯永𨿽爲將率而車服敝素爲道路所識時赤眉害更始三輔道絕光武卽位遣諫議大夫儲大伯持節徵永詣行在所永疑不從乃收系大伯遣使馳至長安旣知更始已亡乃發喪出大伯等封上將軍列侯印綬悉罷兵但幅巾與諸將及同心客百餘人詣河內帝見永問曰卿眾所在永離席叩頭曰臣事更始不能令全誠�以其眾幸富貴故悉罷之帝曰卿言大而意不悅時攻懷未拔帝謂永曰我攻懷三日而兵不下關東畏服卿可且將故人自往城下譬之卽拜永諫議大夫至懷乃說更始河內太守於是開城而降帝大喜賜永洛陽商裏宅固辭不受時董憲裨將屯兵於魯侵害百姓乃拜永爲魯郡太守永到擊討大破之降者數千人惟別帥彭丰虞林皮常等各千餘人稱將軍不肯下頃之孔子闕裏無故荊棘自除從講堂至於裏門永異之謂府丞及魯令曰方今危急而闕裏自開斯豈夫子欲令太守行禮助吾誅無道耶乃會人眾修鄕射之禮請丰等共會觀視欲因此禽之丰等亦欲圖永乃持牛酒勞饗而潛挾兵器永覺之手格殺丰等禽破黨與帝嘉其略封爲關內侯遷揚州牧時南土尙多寇暴永以吏人痍傷之後乃緩其銜轡示誅彊橫而鎭撫其餘百姓安之會遭母憂去官悉以財產與孤弟子建武十一年徵爲司隸校尉帝叔父趙王良尊戚貴重永以事劾良大不敬由是朝廷肅然莫不戒愼乃辟扶風鮑恢爲都官從事恢亦抗直不避彊禦帝常曰貴戚且宜斂手以避二鮑其見憚如此永行縣到霸陵路經更始墓引車入陌從事諫止之永曰親北面事人寧有過墓不拜𨿽以獲罪司隸所不避也遂下拜哭盡哀而去西至扶風椎牛上苟諫冢帝聞之意不平問公卿曰奉使如此何如太中大夫張湛對曰仁者行之宗忠者義之主也仁不遺舊忠不忘君行之髙者也帝意乃釋後大司徒韓歆坐事永固請之不得以此忤帝意出爲東海相坐度田事不實被徵諸郡守多下獄永至成臯詔書迎拜爲兗州牧便道之官視事三年病卒子昱

宣秉按後漢書本傳秉字巨公馮翊云陽人也少修髙節顯名三輔哀平際見王氏據權專政侵削宗室有逆亂萌遂隱遁深山州郡連召常稱疾不仕王莽爲宰衡辟命不應及莽篡位又遣使者徵之秉固稱疾病更始卽位徵爲侍中建武元年拜禦史中丞光武特詔禦史中丞與司隸校尉尙書令會同並專席而坐故京師號曰三獨坐明年遷司隸校尉務舉大綱略苛細百僚敬之秉性節約常服布被蔬食瓦器帝�幸其府捨見而嘆曰楚國二龔不如雲陽宣巨公卽賜布帛帷帳什物四年拜大司徒司直所得祿奉輒以收養親族其孤弱者分與田地自無擔石之儲六年卒於官帝憫惜之除子彪爲郎

寒朗按後漢書本傳朗字伯奇魯國薛人也生三日遭天下亂棄之荊棘數日兵解母往視猶尙气息遂收養之及長好經學博通書傳以尙書教授舉孝廉永平中以謁者守侍禦史與三府掾屬共考案楚獄顏忠王平等辭連及隧鄕侯耿建朗陵侯臧信護澤侯鄧鯉曲成侯劉建建等辭未嘗與忠平相見是時顯宗怒甚吏皆惶恐諸所連及率一切陷入無敢以情恕者朗心傷其冤試以建等物色獨問忠平而二人錯愕不能對朗知其詐乃上言建等無姦專爲忠平所誣疑天下無辜類多如此帝乃召朗入問曰建等卽如是忠平何故引之朗對曰忠平自知所犯不道故多有虛引冀以自明帝曰卽如是四侯無事何不早奏獄竟而久系至今耶朗對曰臣𨿽考之無事然恐海內別有發其姦者故未敢時上帝怒罵曰吏持兩端促提下左右方引去朗曰願一言而死小臣不敢欺欲助國耳帝問曰誰與共爲章對曰臣自知當必族滅不敢多污染人誠冀陛下一覺悟而已臣見考囚在事者咸共言妖惡大故臣子所宜同疾今出之不如入之可無後責是以考一連十考十連百又公卿朝會陛下問以得失皆長跪言舊制大罪禍及九族陛下大恩裁止於身天下幸甚及其歸舍口𨿽不言而仰屋竊嘆莫不知其多冤無敢牾陛下者臣今所陳誠死無悔帝意解詔遣朗出後二日車駕幸洛陽獄錄囚徒理出千餘人後平忠死獄中朗乃自系會赦免官復舉孝廉建初中肅宗大會羣臣朗前謝恩詔以朗納忠先帝拜爲易長歲餘遷濟陽令以母喪去官百姓追思之章和元年上行東巡狩過濟陽三老吏人上書陳朗前政治狀帝至梁召見朗詔三府爲辟首由是辟司徒府永元中再遷淸河太守坐法免永初三年太尉張禹薦朗爲博士徵詣公車會卒時年八十四

陽球按後漢書本傳球字方正漁陽泉州人也家世大姓冠蓋球能擊劍習弓馬性嚴厲好申韓之學郡吏有辱其母者球結少年數十人殺吏滅其家由是知名初舉孝廉補尙書侍郎閒達故事其章奏處議常爲臺閣所崇信出爲髙唐令以嚴苛過理郡守收舉會赦見原辟司徒劉寵府舉髙第九江山賊起連月不解三府上球有理姦才拜九江太守球到設方略凶賊殄破收郡中姦吏盡殺之遷平原相出教曰相前�髙唐志掃姦鄙遂爲貴郡所見枉舉昔桓公釋管仲射鉤之讎髙祖赦季布逃亡之罪𨿽以不徳敢忘前義況君臣分定而可懷宿昔哉今一蠲往愆期諸來效若受教之後而不攺姦狀者不得復有所容矣郡中咸畏服焉時天下大旱司空張顥條奏長吏苛酷貪污者皆罷免之球坐嚴苦徵詣廷尉當免官靈帝以球九江時有功拜議郎遷將作大匠坐事論頃之拜尙書令奏罷鴻都文學曰伏承有詔敕中尙方爲鴻都文學樂松江覽等三十二人圖像立贊以勸學者臣聞傳曰君舉必書書而不法後嗣何觀案松覽等皆出於微蔑斗筲小人依憑世戚附托權豪俯眉承睫僥進明時或獻賦一篇或鳥篆盈簡而位升郎中形圖丹靑亦有筆不點牘辭不辯心假手請字妖僞百品莫不被蒙殊恩蟬蛻滓濁是以有識掩口天下嗟嘆臣聞圖像之設以昭勸戒欲令人君動鑑得失未聞豎子小人詐作文頌而可妄竊天官垂象圖素者也今太學東觀足以宣明聖化願罷鴻都之選以消天下之謗書奏不省時中常侍王甫曹節等姦虐弄權扇動外內球�拊髀發憤曰若陽球作司隸此曹子安得容乎光和二年遷爲司隸校尉王甫休沐裏捨球詣闕謝恩奏收甫及中常侍淳於登袁赦封中黃門劉毅小黃門龐訓朱禹齊盛等及子弟爲守令者姦猾縱恣罪合滅族太尉段熲諂附佞幸宜並誅戮於是悉收甫熲等送洛陽獄及甫子永樂少府萌沛相吉球自臨考甫等五毒備極萌謂球曰父子旣當伏誅少以楚毒假借老父球曰若罪惡無狀死不滅責乃欲求假借耶萌乃罵曰爾前事吾父子如奴奴敢反汝主乎今日困吾行自及也球使以土窒萌口箠撲交至父子悉死杖下熲亦自殺乃僵磔甫屍於夏城門大署榜曰賊臣王甫盡沒入財產妻子皆徙比景球旣誅甫復欲以次表曹節等乃敕中都官從事曰且先去大猾當次案豪右權門聞之莫不屏气諸奢飾之物皆各緘縢不敢陳設京師畏震時順帝虞貴人葬百官會喪還曹節見磔甫屍道次慨然抆淚曰我曹自可相食何宜使犬舐其汁乎語諸常侍今且俱入勿過裏捨也節直入省白帝曰陽球故酷暴吏前三府奏當免官以九江微功復見擢用愆過之人好爲妄作不宜使在司隸以騁毒虐帝乃徙球爲衛尉時球出謁陵節敕尙書令召拜不得稽畱尺一球被召急因求見帝叩頭曰臣無淸髙之行橫蒙鷹犬之任前𨿽糾誅王甫段熲蓋落狐貍未足宣示天下願假臣一月必令豺狼鴟梟各服其辜叩頭流血殿上呵叱曰衛尉扞詔邪至於再三乃受拜其冬司徒劉合與球議收案張讓曹節節等知之共誣白合等語已見陳球傳遂收球送洛陽獄誅死妻子徙邊

桓典按後漢書桓榮傳榮子鬱鬱中子焉焉孫典字公雅復傳其家業以尙書教授潁川門徒數百人舉孝廉爲郎居無幾會國相王吉以罪被誅故人親戚莫敢至者典獨棄官收斂歸葬服喪三年負土成墳爲立祠堂盡禮而去辟司徒袁隗府舉髙第拜侍禦史是時宦官秉權典執政無所回避常乘驄馬京師畏憚爲之語曰行行且止避驄馬禦史及黃巾賊起滎陽典奉使督軍賊破還以牾宦官賞不行在禦史七年不調後出爲郎靈帝崩大將軍何進秉政典與同謀議三遷羽林中郎將獻帝卽位三公奏典前與何進謀誅閹宦功𨿽不遂忠義炳著詔拜家一人爲郎賜錢二十萬從西入關拜禦史中丞賜爵關內侯車駕都許遷光祿勛建安六年卒於官

何敞按後漢書本傳敞字文髙扶風平陵人也其先家於汝陰六世祖比干學尙書於晁錯武帝時爲廷尉正與張湯同時湯持法深而比干務仁恕數與湯爭𨿽不能盡得然所濟活者以千數後遷丹陽都尉因徙居平陵敞父寵建武中爲千乘都尉以病免遂隱居不仕敞性公正自以趣捨不合時務每請召常稱疾不應元和中辟太尉宋由府由待以殊禮敞論議髙常引大體多所匡正司徒袁安亦深敬重之是時京師及四方累有奇異鳥獸艸木言事者以爲祥瑞敞通經傳能爲天官意甚惡之乃言於二公曰夫瑞應依徳而至災異緣政而生故�鵒來巢昭公有幹侯之�西狩獲麟孔子有兩楹之殯海鳥避風臧文祀之君子譏焉今異鳥翔於殿屋怪艸生於庭際不可不察由安懼然不敢答居無何而肅宗崩時竇氏專政外戚奢侈賞賜過制倉帑爲虛敞奏記由曰敞聞事君之義進思盡忠退思補過歷觀世主時臣無不各欲爲化垂之無窮然而平和之政萬無一者蓋以聖主賢臣不能相遭故也今國家秉聰明之弘道明公履晏晏之純徳君臣相合天下翕然治平之化有望於今孔子曰如有用我者三年有成今明公視事出入再�宜當克己以�四海之心禮一谷不升則損服徹膳天下不足若己使然而比年水旱人不收獲涼州緣邊家被凶害男子疲於戰陳妻女勞於轉運老幼孤寡嘆息相依又中州內郡公私屈竭此實損膳節用之時國恩覆載賞賚過度但聞臘賜自郎官以上公卿王侯以下至於空竭帑藏損耗國資尋公家之用皆百姓之力明君賜賚宜有品制忠臣受賞亦應有度是以夏禹元圭周公束帛今明公位尊任重責深負大上當匡正綱紀下當濟安元元豈但空空無違而已哉宜先正己以率羣下還所得賜因陳得失奏王侯就國除苑囿之禁節省浮費賑卹窮孤則恩澤下暢黎庶悅豫上天聰明必有立應使百姓歌誦史官紀徳豈但子文逃祿公儀退食之比哉由不能用時齊殤王子都鄕侯暢奔弔國憂上書未報侍中竇憲遂令人刺殺暢於城門屯衛之中而主名不立敞又說由曰劉暢宗室肺腑茅土藩臣來弔大憂上書須報親在武衛致此殘酷奉憲之吏莫適討捕蹤迹不顯主名不立敞備數股肱職典賊曹故欲親至發所以糾其變而二府以爲故事三公不與盜賊昔陳平生於徵戰之世猶知宰相之分云外鎭四夷內撫諸侯使卿大夫各得其宜今二府執事不深惟大義惑於所聞公縱姦慝莫以爲咎惟明公運獨見之明昭然勿疑敞不勝所見請獨奏案由乃許焉二府聞敞行皆遣主者隨之於是推舉具得事實京師稱其正以髙第拜侍禦史時遂以竇憲爲車騎將軍大發軍擊匈奴而詔使者爲憲弟篤景並起邸第興造勞役百姓愁苦敞上疏諫曰臣聞匈奴之爲桀逆久矣平城之圍嫚書之恥此二辱者臣子所爲捐軀而必死髙祖呂后忍怒還忿捨而不誅伏惟皇太后秉文母之操陛下履晏晏之姿匈奴無逆節之罪漢朝無可�之恥而盛春東作興動大役元元怨恨咸懷不悅而猥復爲衛尉篤奉車都尉景繕修館第彌街絕裏臣𨿽斗筲之人誠竊懷怪以爲篤景親近貴臣當爲百僚表儀今眾軍在道朝廷焦唇百姓愁苦縣官無用而遽起大第崇飾玩好非所以垂令徳示無窮也宜且罷工匠專憂北邊卹人之困書奏不省後拜爲尙書復上封事曰夫忠臣憂世犯主嚴顏譏刺貴臣至以殺身滅家而猶爲之者何邪君臣義重有不得已也臣伏見往事國之危亂家之將凶皆有所由較然易知昔鄭武姜之幸叔段衛莊公之寵州吁愛而不教終至凶戾由是觀之愛子若此猶饑而食之以毒適所以害之也伏見大將軍竇憲始遭大憂公卿比奏欲令典干國事憲深執謙退固辭盛位懇懇勤勤言之深至天下聞之莫不悅喜今逾年無幾大禮未終卒然中攺兄弟專朝憲秉三軍之重篤景總宮衛之權而虐用百姓奢侈僭逼誅戮無罪肆心自快今者論議洶洶咸謂叔段州吁復生於漢臣觀公卿懷持兩端不肯極言者以爲憲等若有匪懈之志則已受吉甫褒申伯之命如憲等陷於罪辜則自取陳平周勃順呂后之權終不以憲等吉凶爲憂也臣敞區區誠欲計策兩安絕其綿綿塞其涓涓上不欲令皇太后損文母之號陛下有誓泉之譏下使憲等得長保其福佑然臧獲之謀上安主父下存主母猶不免於嚴怒臣伏惟累祖蒙恩至臣八世復以愚陋旬年之間歷顯位備機近每念厚徳忽然忘生𨿽知言必夷滅而冒死自盡者誠不忍目見其禍而懷默苟全駙馬都尉瑰𨿽在弱冠有不隱之忠比請退身願抑家權可與參謀聽順其意誠宗廟至計竇氏之福敞數切諫言諸竇罪過憲等深怨之時濟南王康尊貴驕甚憲乃白出敞爲濟南太傅敞至國輔康以道義數引法度諫正之康敬禮焉歲餘遷汝南太守敞疾文俗吏以苛刻求當時名譽故在職以寬和爲政立春日常召督郵還府分遣儒術大吏案行屬縣顯孝悌有義行者及舉冤獄以春秋義斷之是以郡中無怨聲百姓化其恩禮其出居者皆歸養其父母追行喪服推財相讓者二百許人置立禮官不任文吏又修理鮦陽舊渠百姓賴其利墾田增三萬餘頃吏人共刻石頌敞功徳及竇氏敗有司奏敞子與夏陽侯瑰厚善坐免官永元十二年復徵三遷五官中郎將常忿疾中常蔡倫倫深憾之元興元年敞以祠廟嚴肅微疾不齋後鄧皇后上太傅禹冢敞起隨百官會倫因奏敞詐病坐抵罪卒於家都察院部名臣列傳二

晉

劉暾按晉書劉毅傳毅二子暾總暾字長升正直有父風太康初爲博士會議齊王攸之國加崇典禮暾與諸博士坐議迕旨武帝大怒收暾等付廷尉會赦得出免官初暾父毅疾馮紞姦佞欲奏其罪未果而卒至是紞位宦日隆暾慨然曰使先人在不令紞得無患後爲酸棗令轉侍禦史會司徒王渾主簿劉輿獄辭連暾將收付廷尉渾不欲使府有過欲距劾自舉之與暾更相曲直渾怒便遜位就第暾乃奏渾曰謹按司徒王渾蒙國厚恩備位鼎司不能上佐天子調和陰陽下遂萬物之宜使卿大夫各得其所敢因劉輿距扞詔使私欲大府興長獄訟昔陳平不答漢文之問邴吉不問死人之變誠得宰相之體也旣興刑獄怨懟而退舉動輕速無大臣之節請免渾官右長史楊丘亭侯劉肇便辟善柔苟於阿順請大鴻臚削爵土諸聞暾此奏者皆嘆美之其後武庫火尙書郭彰率百人自衛而不救火暾正色詰之彰怒曰我能截君角也暾勃然謂彰曰君何敢恃寵作威作福天子法冠而欲截角乎求紙筆奏之彰伏不敢言眾人解釋乃止彰久貴豪侈每出輒從百餘人自此之後務從簡素暾遷太原內史趙王倫篡位假徵虜將軍不受與三王共舉義惠帝復祚暾爲左丞正色立朝三臺淸肅尋兼禦史中丞奏免尙書僕射東海公繇及王粹董艾等十餘人朝廷嘉之遂卽眞遷中庶子左衛將軍司隸校尉奏免武陵王淡及何綏劉坦溫畿李晅等長沙王乂討齊王冏暾豫謀封朱虛縣公千八百戶乂死坐免頃之復爲司隸及惠帝之幸長安也畱暾守洛陽河間王顒遣使鴆羊皇后暾乃與畱臺僕射荀藩河南尹周馥等上表理後無罪語在後傳顒見表大怒遣陳顏呂朗率騎五千收暾暾東奔髙密王略會劉根作逆略以暾爲大都督加鎭軍將軍討根暾戰失利還洛至酸棗值東海王越奉迎大駕及帝還洛羊後反宮後遣使謝暾曰賴劉司隸忠誠之志得有今日以舊勛復封爵加光祿大夫暾妻前卒先陪陵葬子更生初婚家法婦當拜墓攜賓客親屬數十乘載酒食而行先是洛陽令王稜爲越所信而輕暾暾每欲繩之稜以爲怨時劉聰王彌屯河北京邑危懼稜告越云暾與彌鄕親而欲投之越嚴騎將追暾右長史傅宣明暾不然暾聞之未至墓而反以正義責越越甚�及劉曜寇京師以暾爲撫軍將軍假節都督城守諸軍事曜退遷尙書僕射越憚暾久居監司又爲眾情所歸乃以爲右光祿大夫領太子少傅加散騎常侍外示崇進實奪其權懷帝又詔暾領衛尉加特進後復以暾爲司隸加侍中暾五爲司隸允協物情故也王彌入洛百官殲焉彌以暾鄕裏宿望故免於難暾因說彌曰今英雄競起九州幅裂有不世之功者宇內不容將軍自興兵以來何攻不�何戰不勝而復與劉曜不協宜思文種之禍以範蠡爲師且將軍可無帝王之意東王本州以觀事勢上可以混一天下下可以成鼎峙之事豈失孫劉乎蒯通有言將軍宜圖之彌以爲然使暾於靑州與曹嶷謀且徵之暾至東阿爲石勒遊騎所獲見彌與嶷書而大怒乃殺之暾有二子佑白佑爲太傅屬白太子舍人白果烈有才用東海王越忌之竊遣上軍何倫率百餘人入暾第爲劫取財物殺白而去總字弘紀好學直亮後叔父彪位至北軍中候

侯史光按晉書本傳史光字孝明東萊掖人也幼有才悟受學於同縣劉夏舉孝廉州辟別駕咸熙初爲洛陽典農中郎將封關中侯泰始初拜散騎常侍尋兼侍中與皇甫陶荀廙持節循省風俗及還奏事稱旨轉城門校尉進爵臨海侯其年詔曰光忠亮篤素有居正執義之心歷職內外恪勤在公其以光爲禦史中丞𨿽屈其列校之位亦所以伸其司直之才光在職寬而不縱太保王祥久病廢朝光奏請免之詔優祥而寢光奏後遷少府卒官詔賜朝服一具衣一襲錢三十萬布百匹及葬又詔曰光厲志守約有淸忠之節家極貧儉其賜錢五十萬光儒學博士歷官著績文筆奏議皆有條理長子元嗣官至元菟太守卒子施嗣東莞太守

傅元按晉書本傳元字休奕北地泥陽人也祖漢漢陽太守父韓魏扶風太守元少孤貧博學善屬文解鍾律性剛勁亮直不能容人之短郡上計吏再舉孝廉太尉辟皆不就州舉秀才除郎中與東海繆施俱以時譽選入著作撰集魏書後參安東衛軍軍事轉溫令再遷弘農太守領典農校尉所居稱職數上書陳便宜多所匡正五等建封鶉觚男武帝爲晉王以元爲散騎常侍及受禪進爵爲子加駙馬都尉帝初卽位廣納直言開不諱之路元及散騎常侍皇甫陶共掌諫職元上疏曰臣聞先王之臨天下也明其大教掌其義節道化隆於上淸議行於下上下相奉人懷義心亡秦蕩滅先王之制以法術相禦而義心亡矣近者魏武好法術而天下貴刑名魏文慕通達而天下賤守節其後綱維不攝而虛無放誕之論盈於朝野使天下無復淸議而亡秦之病復發於今陛下聖徳龍興受禪弘堯舜之化開正直之路體夏禹之至儉綜殷周之典文臣詠嘆而已將又奚言惟未舉淸遠有禮之臣以惇風節未退虛鄙以懲不恪臣是以猶敢有言詔報曰舉淸遠有禮之臣者此尢今之要也乃使元艸詔進之元復上疏曰臣聞舜舉五臣無爲而化用人得其要也天下羣司猥多不可不審得其人也不得其人一日則損不貲況積日乎典謨曰無曠庶官言職之不可久廢也諸有疾病滿百日不差宜令去職優其禮秩而寵存之旣差而後更用臣不廢職於朝國無曠官之累此王政之急也臣聞先王分士農工商以經國制事各一其業而殊其務自士己上子弟爲之立太學以教之選明師以訓之各隨其才優劣而授用之農以丰其食工以足其器商賈以通其貨故𨿽天下之大兆庶之眾無有一人遊手分數之法周備如此漢魏不定其分百官子弟不修經藝而務交遊未知蒞事而坐享天祿農工之業多廢或逐淫利而離其事徒系名於太學然不聞先王之風今聖明之政資始而漢魏之失未攺散官眾而學校未設遊手多而親農者少工器不盡其宜臣以爲亟定其制通計而天下若干人爲士足以副在官之吏若干人爲農三年足有一年之儲若干人爲工足其器用若干人爲商賈足以通貨而已尊儒尙學貴農賤商此皆事業之要務也前皇甫陶上事欲令賜拜散官皆課使親耕天下享足食之利禹稷躬稼祚流後世是以明堂月令著帝籍之制伊尹古之名臣耕於有莘晏嬰齊之大夫避莊公之難亦耕於海濱昔者聖帝明王賢佐俊士皆當從事於農矣王人賜官冗散無事者不督使學則當使耕無緣放之使坐食百姓也今文武之官旣眾而拜賜不在職者又多加以服役爲兵不得耕稼當農者之半南面食祿者參倍於前使冗散之官農而收其租稅家得其實而天下之谷可以無乏矣夫家足食爲子則孝爲父則慈爲兄則友爲弟則悌天下足食則仁義之教可不令而行也爲政之要計人而置官分人而授事士農工商之分不可斯須廢也若未能精其防制計天下文武之官足爲副貳者使學其餘皆歸之於農若百工商賈有長者亦皆歸之於農務農若此何有不贍乎虞書曰三載考績三考黜陟幽明是爲九年之後乃有遷敍也故居官久則念立愼終之化居不見久則競爲一切之政六年之限日月淺近不周黜陟陶之所上義合古制夫儒學者王教之首也尊其道貴其業重其選猶恐化之不崇忽而不以爲急臣懼日有陵遲而不覺也仲尼有言人能弘道非道弘人然則尊其道者非惟尊其書而已尊其人之謂也貴其業者不妄教非其人也重其選者不妄用非其人也若此而學校之綱舉矣書奏帝下詔曰二常侍懇懇於所論可謂乃心欲佐益時事者也而主者率以常制裁之豈得不使發憤耶二常侍所論或舉其大較而未備其條目亦可便令作之然後主者八坐廣共研精凡關言於人主人臣之所至難而人主若不能虛心聽納自古忠臣直士之所慷慨至使杜口結舌每念於此未�不嘆息也故前詔敢有直言勿有所距庶幾得以發蒙補過獲保髙位苟言有偏善情在忠益𨿽文辭有謬誤言語有失得皆當曠然恕之古人猶不拒誹謗況皆善意在可采錄乎近者孔綦母龢皆按以輕慢之罪所以皆原欲使四海知區區之朝無諱言之忌也俄遷侍中初元進皇甫陶及入而抵元以事與陶爭言喧嘩爲有司所奏二人竟坐免官泰始四年以爲禦史中丞時頗有水旱之災元復上疏曰臣聞聖帝明王受命天時未必無災是以堯有九年之水湯有七年之旱惟能濟之以人事耳故洪水滔天而免沈溺野無生艸而不困匱伏惟陛下聖徳欽明時小水旱人未大饑下祗畏之詔求極意之言同禹湯之罪己侔周文之夕惕臣伏歡喜上便宜五事其一曰耕夫務多種而耕暵不熟徒喪功力而無收又舊兵持官牛者官得六分士得四分自持私牛者與官中分施行來久眾心安之今一朝減持官牛者官得八分士得二分持私牛及無牛者官得七分士得三分人失其所必不歡樂臣愚以爲宜佃兵持官牛者與四分持私牛與官中分則天下兵作歡然悅樂愛惜成谷無有損棄之憂其二曰以二千石𨿽奉務農之詔猶不勤心以盡地利昔漢氏以墾田不實徵殺二千石以十數臣愚以爲宜申漢氏舊典以警戒天下郡縣皆以死刑督之其三曰以魏初未畱意於水事先帝統百揆分河堤爲四部並本凡五謁者以水功至大與農事並興非一人所周故也今謁者一人之力行天下諸水無時得徧伏見河堤謁者車誼不知水勢轉爲他職更選知水者代之可分爲五部使各精其方宜其四曰古以步百爲畝今以二百四十步爲一畝所覺過倍近魏初課田不務多其頃畝但務修其功力故白田收至十餘斛水田收數十斛自頃以來日增田頃畝之課而田兵益甚功不能修理至畝數斛己還或不足以償種非與曩時異天地橫遇災害也其病正在於務多頃畝而功不修耳竊見河堤謁者石恢甚精練水事及田事知其利害乞中書召恢委曲問其得失必有所補益其五曰臣以爲鮮卑獸心不與華同本鄧艾苟欲取一時之利不慮後患使鮮卑數萬散居人間此必爲害之勢也秦州刺史胡烈素有恩信於西方今烈往鮮卑𨿽已無惡必且消弭然獸心難保不必其可久安也若後有動釁烈計能制之惟恐鮮卑適困於討擊便能東入安定西赴武威外名爲降可動復動此二郡非烈所制則鮮卑東西有窟穴浮游之地故復爲患無以禁之也宜更置一郡於髙平川因安定西州都尉募樂徙民重其復除以充之以通北道漸以實邊詳議此二郡及新置郡皆使並屬秦州令烈得專禦邊之宜詔曰得所陳便宜言農事得失及水官興廢又安邊禦外政事寬猛之宜申省周備一二具之此誠爲國大本當今急務也如所論皆善深知乃心廣思諸宜動靜以聞也五年遷太僕時比年不登羌人擾邊詔公卿會議元應對所問陳事切直𨿽不盡施行而常見優容轉司隸校尉獻皇后崩於弘訓宮設喪位舊制司隸於端門外坐在諸卿上絕席其入殿按本品秩在諸卿下以次坐不絕席而謁者以弘訓宮爲殿內制元位在卿下元恚怒厲聲色而責謁者謁者妄稱尙書所處元對百僚而罵尙書以下禦史中丞庾純奏元不敬元又自表不以實坐免官然元天性峻急不能有所容每有奏劾或值日暮捧白簡整簪帶竦踴不寐坐而待旦於是貴遊懾伏臺閣生風尋卒於家時年六十二謚曰剛元少時避難於河內專心誦學後𨿽顯貴而著述不廢撰論經國九流及三史故事評斷得失各爲區例名爲傅子爲內外中篇凡有四部六錄合百四十首數十萬言並文集百餘卷行於世元初作內篇成子咸以示司空王沈沈與元書曰省足下所著書言富理濟經綸政體存重儒教足以塞楊墨之流遁齊孫孟於往代每開卷未嘗不嘆息也不見賈生自以過之乃今不及信矣其後追封淸泉侯子咸嗣

傅咸按晉書傅元傳元子咸字長虞剛簡有大節風格峻整識性明悟疾惡如讎推賢樂善常慕季文子仲山甫之志好屬文論𨿽綺麗不足而言成規鑑潁川庾純常嘆曰長虞之文近乎詩人之作矣咸寧初襲父爵拜太子洗馬累遷尙書右丞出爲冀州刺史繼母杜氏不肯隨咸之官自表解職三旬之間遷司徒左長史時帝畱心政事詔訪朝臣政之損益咸上言曰陛下處至尊之位而修布衣之事親覽萬機勞心日昃在昔帝王躬自菲薄以利天下未有踰陛下也然泰始開元以曁於今十有五年矣而軍國未丰百姓不贍一歲不登便有菜色者誠由官眾事殷復除猥濫蠶食者多而親農者少也臣以頑疏謬忝近職每見聖詔以百姓饑饉爲慮無能云補伏用�恧敢不自竭以對天問舊都督有四今並監軍乃盈於十夏禹敷土分爲九州今之刺史幾向一陪戶口比漢十分之一而置郡縣更多空校牙門無益宿衛而虛立軍府動有百數五等諸侯復坐置官屬諸所寵給皆生於百姓一夫不農有受其饑今之不農不可勝計縱使五稼普收僅足相接暫有災患便不繼贍以爲當今之急先並官省事靜事息役上下用心惟農是務也咸在位多所執正豫州大中正夏侯俊上言魯國小中正司空司馬孔毓四移病所不能接賓求以尙書郎曹馥代毓旬日復上毓爲中正司徒三卻俊故據正咸以俊與奪惟意乃奏免俊大中正司徒魏舒俊之姻屬屢卻不署咸據正甚苦舒終不從咸遂獨上舒奏咸激訕不直詔轉咸爲車騎司馬咸以世俗奢侈又上書曰臣以谷帛難生而用之不節無緣不匱故先王之化天下食肉衣帛皆有其制竊謂奢侈之費甚於天災古者堯有茅茨今之百姓競丰其屋古者臣無玉食今之賈豎皆厭梁肉古者后妃乃有殊飾今之婢妾被服綾羅古者大夫乃不徒行今之賤隸乘輕驅肥古者人稠地狹而有儲畜由於節也今者土廣人稀而患不足由於奢也欲時之儉當詰其奢奢不見詰轉相髙尙昔毛玠爲吏部尙書時無敢好衣美食者魏武帝嘆曰孤之法不如毛尙書令使諸部用心各如毛玠風俗之移在不難矣又議移縣獄於郡及二社應立朝廷從之遷書尙左丞惠帝卽位楊駿輔政咸言於駿曰事與世變禮隨時宜諒暗之不行尙矣由世道彌薄權不可假故𨿽斬焉在疚而躬覽萬機也逮至漢文以天下體大服重難久遂制旣葬而除世祖武皇帝𨿽大孝烝烝亦從時釋服制心喪三年至於萬機之事則有不遑今聖上欲委政於公諒暗自居此𨿽謙讓之心而天下未以爲善天下未以爲善者以億兆顒顒戴仰宸極聽於冢宰懼天光有蔽人心旣已若此而明公處之固未爲易也竊謂山陵之事旣畢明公當思隆替之宜周公聖人猶不免謗以此推之周公之任旣未易而處況聖上春秋非成王之年乎得意忘言言未易盡苟明公有以察其悾款言豈在多時司隸荀愷從兄喪自表赴哀詔聽之而未下愷乃造駿咸因奏曰死喪之戚兄弟孔懷同堂亡隕方在信宿聖恩矜憫聽使臨喪詔未下而便以行造急媚之敬無友於之情宜加顯貶以隆風教帝以駿管朝政有詔不問駿甚憚之咸復與駿箋諷切之駿意稍折漸以不平由是欲出爲京兆弘農太守駿甥李斌說駿不宜斥出正人乃止駿弟濟素與咸善與咸書曰江海之流混混故能成其深廣也天下大器非可稍了而相觀每事欲了生子癡了官事官事未易了也了事正作癡復爲快耳左丞總司天臺維正八坐此未易居以君盡性而處未易居之任益不易也想慮破頭故具有白咸答曰衛公云酒色之殺人此甚於作直坐酒色死人不爲悔逆畏以直致禍此由心不直正欲以苟且爲明哲耳自古以直致禍者當自矯枉過直或不忠允欲以亢厲爲聲故致忿耳安有悾悾爲忠益而當見疾乎居無何駿誅咸轉爲太子中庶子遷禦史中丞時太宰汝南王亮輔政咸致書曰咸以爲太甲成王年在蒙幼故有伊周之事聖人且猶不免疑況臣旣不聖王非孺子而可以行伊周之事乎上在諒暗聽於冢宰而楊駿無狀便作伊周自爲居天下之安所以至死其罪旣不可勝亦是殿下所見駿之見討發自天聰孟觀李肇與知密旨耳至於論功當歸美於上觀等已數千戶縣侯聖上以駿死莫不欣悅故論功寧厚以敍其歡心此羣下所宜以實裁量而遂扇動東安封王孟李郡公餘侯伯子男旣妄有加復又三等超遷此之燻赫震動天地自古以來封賞未有若此者也無功而厚賞莫不樂國有禍禍起當復有大功也人而樂禍其可極乎作此者皆由東安公謂殿下至止當有以正之正之以道眾亦何所怒乎眾之所怒在於不平耳而今皆更倍論莫不失望咸之愚冗不惟失望而已竊以爲憂又討駿之時殿下在外實所不綜今欲委重故令殿下論功論功之事實未易可處莫若坐觀得失有居正之事宜也咸復以亮輔政專權又諫曰楊駿有震主之威委任親戚此天下所以喧嘩今之處重宜反此失謂宜靜默頤神有大得失乃維持之自非大事一皆抑遣比四造詣及經過尊門冠蓋車馬塡塞街衢此之翕習旣宜弭息又夏侯長容奉使爲先帝請命祈禱無感先帝崩背宜自咎責而自求請命之勞而公以爲少府私竊之論雲長容則公之姻故至於此一犬吠形羣犬吠聲懼於羣吠遂至叵聽也咸之爲人不能面從而有後言嘗觸楊駿幾爲身禍況於殿下而當有惜往從駕殿下見語卿不識韓非逆鱗之言耶而欻摩天子逆鱗自知所陳誠��觸猛獸之須耳所以敢言庶殿下當識其不勝區區前摩天子逆鱗欲以盡忠今觸猛獸之須非欲爲惡必將以此見怒亮不納長容者夏侯駿也會景寅詔羣僚舉郡縣之職以補內官咸上書曰臣咸以爲夫興化之要在於官人才非一流職有不同譬諸林木洪纖枉直各有攸施故明揚逮於仄陋疇咨無拘內外之任出處隨宜中間選用惟內是隆外舉旣頹復多節目競內薄外遂成風俗此獘誠宜亟革之當內外通塞無所偏耳旣使通塞無偏若選用不平有以深責責之苟深無憂不平也且膠柱不可以調瑟況乎官人而可以限乎伏思所限者以防選用不能出人不能出人當隨事而制無須限法法之有限其於致遠無乃泥乎或謂不制其法以何爲責臣聞刑懲小人義責君子君子之責在心不在限也正始中任何晏以選舉內外之眾職各得其才粲然之美於斯可觀如此非徒禦之以限法之所致乃委任之由也委任之懼甚於限法是法之失非己之尢尢不在己責之無懼所謂齊之以刑人免而無恥者也苟委任之一則慮罪之及二則懼致怨謗己快則朝野稱詠不善則眾惡見歸此之戰戰孰與倚限法以苟免乎咸再爲本郡中正遭繼母憂去官頃之起以議郎長兼司隸校尉咸前後固辭不聽�使者就拜咸復送還印綬公車不通催使攝職咸以身無兄弟喪祭無主重自陳乞乃使於官舍設靈坐咸又上表曰臣旣駑弱不勝重任加在哀疚假息日闋陛下過意授非所堪披露丹款歸窮上聞謬詔旣往終然無攺臣𨿽不能滅身以全禮教義無靦然虛忝隆寵前受嚴詔視事之日私心自誓隕越爲報以貨賂流行所宜深絕切�都官以此爲先而經彌日月未有所得斯由陛下有以獎勵慮於愚戇將必死系故自掩檢以避其鋒耳在職有日旣無赫然之舉又不應弦垂翅人誰復憚故光祿大夫劉毅爲司隸聲震內外遠近淸肅非徒毅有王臣匪躬之節亦由所奏見從威風得伸也詔曰但當思必應繩中理威風自伸何獨劉毅時朝廷寬弛豪右放恣交私請托朝野混淆咸奏免河南尹淡左將軍倩廷尉髙光兼河南尹何攀等京都肅然貴戚懾伏咸以聖人久於其道天下化成是以唐虞三載考績九年黜陟其在周禮三年大比孔子亦云三年有成而中間以來長吏到官未幾便遷百姓困於無定吏卒疲於送迎時僕射王戎兼吏部咸奏戎備位臺輔兼掌選舉不能謐靜風俗以凝庶績至令人心傾動開張浮競中郎李重李義不相匡正請免戎等官詔曰政道之本誠宜久於其職咸奏是也戎職在論道吾所崇委其解禁止禦史中丞解結以咸劾戎爲違典制越侵官幹非其分奏免咸官詔亦不許咸上事以爲按令禦史中丞督司百僚皇太子以下其在行馬內有違法憲者皆彈糾之𨿽在行馬外而監司不糾亦得奏之如今之文行馬之內有違法憲謂禁防之事耳宮內禁防外司不得而行故專施中丞今道路橋梁不修鬥訟屠沽不絕如此之比中丞推責州坐卽今所謂行馬內語施於禁防旣雲中丞督司百僚矣何復說行馬之內乎旣云百僚而不得復說行馬之內者內外眾官謂之百僚則通內外矣司隸所以不復說行馬內外者禁防之事已於中丞說之故也中丞司隸俱糾皇太子以下則共對司內外矣不爲中丞專司內百僚司隸專司外百僚自有中丞司隸以來更互奏內外眾官惟所糾得無內外之限也而結一旦橫挫臣臣前所以不羅縷者冀因結奏得從私願也今旣所願不從而�云但爲過耳非所不及也以此見原臣忝司直之任宜當正己率人若其有過不敢受原是以申陳其愚司隸與中丞俱共糾皇太子以下則從皇太子以下無所不糾也得糾皇太子而不得糾尙書臣之暗塞旣所未譬皇太子爲在行馬之內耶皇太子在行馬之內而得糾之尙書在行馬之內而不得糾無有此理此理灼然而結以此挫臣臣可無恨耳其於觀聽無乃有怪耶臣識石公前在殿上脫衣爲司隸荀愷所奏先帝不以爲非於時莫謂侵官今臣裁糾尙書而當有罪乎咸累自上稱引故事條理灼然朝廷無以易之吳郡顧榮常與親故書曰傅長虞爲司隸勁直忠果劾按驚人𨿽非周才偏亮可貴也元康四年卒官時年五十六詔贈司隸校尉朝服一具衣一襲錢二十萬謚曰貞有三子敷晞纂長子敷嗣

庾峻按晉書本傳峻字山甫潁川鄢陵人也祖乘才學洽聞漢司徒辟有道徵皆不就伯父嶷中正簡素仕魏爲太僕父道廉退貞固養志不仕牛馬有踢嚙者恐傷人不貨於市及諸子貴賜拜太中大夫峻少好學有才思嘗遊京師聞魏散騎常侍蘇林老疾在家往候之林嘗就乘學見峻流涕良久曰曾祖髙才而性退讓慈和泛愛淸靜寡欲不營當世惟修徳行而已鄢陵舊五六萬戶聞今裁有數百君二父孩抱經亂獨至今日尊伯爲當世令器君兄弟復俊茂此尊祖積徳之所由也歷郡功曹舉計掾州辟從事太常鄭袤見峻大奇之舉爲博士時重莊老而輕經史峻懼雅道陵遲乃潛心儒典屬髙貴鄕公幸太學問尙書義於峻峻援引師說發明經旨申暢疑滯對答詳悉遷祕書丞長安有大獄久不決拜峻侍禦史往斷之朝野稱允武帝踐祚賜爵關中侯遷司空長史轉祕書監禦史中丞拜侍中加諫議大夫常侍帝講詩中庶子何劭論風雅正變之義峻起難往反四坐莫能屈之是時風俗趣競禮讓陵遲峻上疏曰臣聞黎庶之性人眾而賢寡設官分職則官寡而賢眾爲賢眾而多官則妨化以無官而棄賢則廢道是故聖王之禦世也因人之性或出或處故有朝廷之士又有山林之士朝廷之士佐主成化猶人之有股肱心膂共爲一體也山林之士被褐懷玉太上棲於丘園髙節出於眾庶其次輕爵服遠恥辱以全名最下就列位惟無功而能知止彼其淸劭足以抑貪污退讓足以息鄙事故在朝之士聞其風而悅之將受爵者皆恥躬之不逮斯山林之士避寵之臣所以爲美也先王嘉之節𨿽離世而徳合於主行𨿽詭朝而功同於政故大者有玉帛之命其次有幾杖之禮以厚徳載物出處有地旣廊廟多賢才而野人亦不失爲君子此先王之弘也秦塞斯路利出一官惟有處士之名而無爵列於朝者商君謂之六蠍韓非謂之五蠹時不知徳惟爵是聞故閭閻以公乘侮其鄕人郎中以上爵傲其父兄漢祖反之大暢斯否任蕭曹以天下重四皓於南山以張良之勛而班在叔孫之後蓋公之賤而曹相諮之以政帝王貴徳於上俗亦反本於下故田叔等十人漢廷臣無能出其右者而未�幹祿於時以釋之之貴結王生之襪於朝而其名愈重自非主臣尙徳兼愛孰能通天下之志如此其大者乎夫不革百王之獘徒務救世之政文士競智而務入武夫恃力而爭先官髙矣而意未滿功報矣其求不已又國無隨才任官之制俗無難進易退之恥位一髙𨿽無功而不見下已負敗而後見用故因前而升則處士之路塞矣又仕者黜陟無章是以普天之下先競而後讓舉世之士有進而無退大人溺於動俗執政撓於羣言衡石爲之失平淸濁安可復分昔者先王患向之所以取天下者今之爲獘是故功成必攺其物業定必易其教𨿽以爵祿使下臣無貪陵之行𨿽以甲兵定功主無窮武之悔也臣愚以爲古者大夫七十懸車今自非元功國老三司上才可聽七十致仕則士無懷祿之嫌矣其父母八十可聽終養則孝莫大於事親矣吏歷試無績依古終身不仕則官無秕政矣能小而不能大可降還蒞小則使人以器矣人主進人以禮退人以禮人臣亦量能受爵矣其有孝如王陽臨九折而去官潔如貢禹冠一免而不著及知止如王孫知足如疏廣𨿽去列位而居東野與人父言依於慈與人子言依於孝此其出言合於國檢危行彰於本朝去勢如脫屣路人爲之隕涕辭寵如金石庸夫爲之興行是故先王許之而聖人貴之夫人之性陵上猶水之趣下也益而不已必決升而不已必困始於匹夫行義不惇終於皇輿爲之敗績固不可不愼也下人並心進趣上宜以退讓去其甚者退讓不可以刑罰使莫若聽朝士時時從志山林往往間出無使入者不能復出往者不能復反然後出處交泰提衡而立時靡有爭天下可得而化矣又疾世浮華不修名實著論以非之文繁不載九年卒詔賜朝服一具衣一襲錢三十萬臨終�子朝卒夕殯幅巾布衣葬勿擇日奉遵遺命斂以時服二子敳

解結按晉書解系傳系弟結字叔連少與系齊名辟公府掾累遷黃門侍郎歷散騎常侍豫州刺史魏郡太守禦史中丞時孫秀亂關中結在都坐議秀罪應誅秀由是致憾系被害結亦同戮女適裴氏明日當嫁而禍起裴氏欲認活之女曰家旣若此我何活爲亦坐死朝廷遂議革舊制女不從坐由結女始也後贈結光祿大夫攺葬加弔祭

劉隗按晉書本傳隗字大連彭城人楚元王交之後也父砥東光令隗少有文翰起家祕書郎稍遷冠軍將軍彭城內史避亂渡江元帝以爲從事中郎隗雅習文史善求人主意帝深器遇之遷丞相司直委以刑憲時建康尉收護軍士而爲府將篡取之隗奏免護軍將軍戴若思官世子文學王籍之居叔母喪而婚隗奏之帝下令曰詩稱殺禮多婚以會男女之無夫家正今日之謂也可一解禁止自今以後宜爲其防東閣祭酒顏含在叔父喪嫁女隗又奏之廬江太守梁龕明日當除父服今日請客奏伎丞相長史周顗等三十餘人同會隗奏曰夫嫡妻長子皆杖居廬故周景王有三年之喪旣除而宴春秋猶譏況龕匹夫暮宴朝祥慢服之愆宜肅喪紀之禮請免龕官削侯爵顗等知龕有喪吉會非禮宜各奪俸一月以肅其違從之丞相行參軍宋挺本揚州刺史劉陶門人陶亡後挺娶陶愛妾以爲小妻建興中挺又割盜官布六百餘匹正刑棄市遇赦免旣而奮武將軍阮抗請爲長史隗劾奏曰挺蔑其死主而專其室悖在三之義傷人倫之序當投之四裔以禦魑魅請除挺名禁錮終身而奮武將軍太山太守阮抗請爲長史抗緯文經武剖符東藩當庸勛忠良暱近仁賢而褒求髒污舉頑用嚚請免抗官下獄理罪奏可而挺病死隗又奏符旨挺已喪亡不復追貶愚惷意暗未達斯義昔鄭人斫子家之棺漢明追討史遷經傳褒貶皆追書先世數百年間非徒區區欲釐當時亦將作法垂於來世當朝亡夕沒便無善惡也請曹如前追除挺名爲民錄妾還本顯證惡人班下遠近從之南中郎將王含以族彊顯貴驕傲自恣一請參佐及守長二十許人多取非其才隗劾奏文致甚苦事𨿽被寢王氏深忌疾之而隗之彈奏不畏彊禦皆此類也建興中丞相府斬督運令史淳於伯而血逆流隗又奏曰古之爲獄必察五聽三槐九棘以求民情𨿽明庶政不敢折獄死者不可復生刑者不可復續是以明王哀矜用刑曹參去齊以市獄爲寄自頃蒸荒殺戮無度罪同斷異刑罰失宜謹按行督運令史淳於伯刑血著柱遂逆上終極柱末二丈三尺旋復下流四尺五寸百姓喧嘩士女縱觀咸曰其冤伯息忠訴辭稱枉云伯督運訖去二月事畢代還無有稽乏受賕使役罪不及死軍是戍軍非爲徵軍以乏軍興論於理爲枉四年之中供給運漕凡諸徵發租調百役皆有稽停而不以軍興論至於伯也何獨明之捶楚之下無求不得囚人畏痛飾辭應之理曹國之典刑而使忠等稱冤明時謹按從事中郎周筵法曹參軍劉引屬李匡幸荷殊寵並登列曹當思惇奉政道詳法愼殺使兆庶無枉人不稱訴而令伯枉同周靑冤魂哭於幽都訴靈恨於黃泉嗟嘆甚於杞梁血妖過於崩城故有隕霜之人夜哭之鬼伯有晝見彭生爲豕刑殺失中妖眚並見以古況今其揆一也皆由筵等不勝其任請皆免官於是右將軍王導等上疏引咎請解職帝曰政刑失中皆吾暗塞所由尋示愧懼思聞忠告以補其闕而引過求退豈所望也由是導等一無所問晉國旣建拜禦史中丞周嵩嫁女門生斷道解廬斫傷二人建康左尉赴變又被斫隗劾嵩兄顗曰顗幸荷殊寵列位上寮當崇明憲典協和上下刑於左右以禦於家邦而乃縱肆小人羣爲凶害公於廣都之中白日刃尉遠近�赫百姓諠嘩虧損風望漸不可長旣無大臣檢禦之節不可對揚休命宜加貶黜以肅其違顗坐免官太興初長兼侍中賜爵都鄕侯尋代薛兼爲丹楊尹與尙書令刁協並爲元帝所寵欲排抑豪彊諸刻碎之政皆云隗協所建隗𨿽在外萬機祕密皆豫聞之拜鎭北將軍都督靑徐幽平四州軍事假節加散騎常侍率萬人鎭泗口初隗以王惇威權太盛終不可制勸帝出腹心以鎭方隅故以譙王承爲湘州續用隗及戴若思爲都督惇甚惡之與隗書曰頃承聖上顧眄足下今大賊未滅中原鼎沸欲與足下周生之徒戮力王室共靜海內若其泰也則帝祚於是乎隆若其否也則天下永無望矣隗答曰魚相忘於江湖人相忘於道術竭股肱之力效之以忠貞吾之志也惇得書甚怒及惇作亂以討隗爲名詔徵隗還京師百官迎之於道隗岸幘大言意气自若及入見與刁協奏請誅王氏不從有懼色率眾屯金城及惇�石頭隗攻之不拔入宮告辭帝雪涕與之別隗至淮陰爲劉遐所襲攜妻子及親信二百餘人奔於石勒勒以爲從事中郎太子太傅卒年六十一子綏初舉秀才除駙馬都尉奉朝請隨隗奔勒卒孫波嗣

熊遠按晉書本傳遠字孝文豫章南昌人也祖翹�爲石崇蒼頭而性廉直有士風黃門郎潘嶽見而稱異勸崇免之乃還鄕裏遠有志尙縣召爲功曹不起彊與衣幘扶之使謁十餘日薦於郡由是辟爲文學掾遠曰辭大不辭小也固請畱縣太守察遠孝廉屬太守討氐羌遠遂不行送至隴右而還後太守會稽夏靜辟爲功曹及靜去職遠送至會稽以歸州辟主簿別駕舉秀才除監軍華軼司馬領武昌太守寧遠護軍元帝作相列爲主簿時傳北陵被髮帝將舉哀遠上疏曰園陵旣不親行承傳言之者未可爲定且園陵非一而直言侵犯遠近弔問答之宜當有主謂應更遣使攝河南尹按行得審問然後可發哀卽宜命將至洛修復園陵討除逆類昔宋殺無畏莊王奮袂而起衣冠相追於道軍成宋城之下況此酷辱之大恥臣子奔馳之日夫修園陵至孝也討逆叛至順也救社稷至義也卹遺黎至仁也若修此四道則天下響應無思不服矣昔項羽殺義帝以爲罪漢祖哭之以爲義劉項存亡在此一舉羣賊豺狼弱於往日惡逆之甚重於丘山大晉受命未攺於上兆庶謳吟思徳於下今順天下之心命貔貅之士鳴檄前驅大軍後至威風赫然聲振朔野則上副西土義士之情下允海內延頸之望矣屬有杜弢之難不能從時江東艸創農桑弛廢遠建議曰立春之日天子祈谷於上帝乃擇元辰載耒耜帥三公九卿諸侯大夫躬耕帝籍以勸農功詩云弗躬弗親庶人不信自喪亂以來農桑不修遊食者多皆由去本逐末故也時議美之建興初正旦將作樂遠諫曰謹按尙書堯崩四海遏密八音禮云凶年天子徹樂減膳孝懷皇帝梓宮未反豺狼當塗人神同忿公明徳茂親社稷是賴今杜弢蟻聚湘川比歲徵行百姓疲獘故使義眾奉迎未舉履端元日正始之初貢士鱗萃南北雲集有識之士於是觀禮公與國同體憂容未歇昔齊桓貫澤之會有憂中國之心不召而至者數國及葵丘自矜叛者九國人心所歸惟道與義將紹皇綱於旣往恢霸業於來今表道徳之軌闡忠孝之儀明仁義之統弘禮樂之本使四方之士退懷嘉則今榮耳目之觀崇戲弄之好懼違云韶雅頌之美非納軌物有塵大教謂宜設饌以賜羣下而已元帝納之轉丞相參軍是時瑯琊國侍郎王鑑勸帝親徵杜弢遠又上疏曰皇綱失統中夏多故聖主肇祚遠奉西都梓宮外次未反園陵逆寇遊魂國賊未夷明公憂勞乃心王室伏讀聖教人懷慷慨杜弢小豎寇抄湘川比年徵討經載不夷昔髙宗伐鬼方三年乃�用兵之難非獨在今伏以古今之霸王遭時艱難亦有親徵以隆大勛亦有遣將以平小寇今公親徵文武將吏度支籌量舟輿器械所出若足用者然後可徵愚謂宜如前遣五千人徑與水軍進徵旣可得速必不後時昔齊用穰苴燕晉退軍秦用王剪�平南荊必使督護得才卽賊不足慮也會弢已平轉從事中郎累遷太子中庶子尙書左丞散騎常侍帝每嘆其忠公謂曰卿在朝正色不茹柔吐剛忠亮至到可謂王臣也吾所欣賴卿其勉之及中興建帝欲賜諸吏投刺勸進者加位一等百姓投刺者賜司徒吏凡二十餘萬遠以爲秦漢因赦賜爵非長制也今按投刺者不獨近者情重遠者情輕可依漢法例賜天下爵於恩爲普無偏頗之失可以息檢核之煩塞巧僞之端帝不從轉禦史中丞時尙書刁協用事眾皆憚之尙書郎盧綝將入直遇協於大司馬門外協醉使綝避之綝不回協令威儀牽捽綝墮馬至協車前而後釋遠奏免協官時冬雷電且大雨帝下書責躬引過遠復上疏曰被庚午詔書以雷電震暴雨非時深自�責𨿽禹湯罪己未足以諭臣暗於天道竊以人事論之陛下節儉惇朴愷悌流惠而王化未興者皆羣公卿士不能夙夜在公以益大化素餐負乘秕穢明時之責也今逆賊猾夏暴虐滋甚二帝幽殯梓宮未反四海延頸莫不東望而未能遣軍北討讎賊未報此一失也昔齊侯旣敗七年不飲酒食肉況此恥尢大臣子之責宜在枕戈爲王前驅若此志未果者當上下克儉卹人養士徹樂減膳惟修戎事陛下憂勞於上而羣官未同戚容於下每有會同務在調戲酒食而已此二失也選官用人不料實徳惟在白望不求才幹鄕舉道廢請托交行有徳而無力者退修望而有助者進稱職以違俗見譏虛資以從容見貴是故公正道虧私塗日開彊弱相陵冤枉不理今當官者以理事爲俗吏奉法爲苛刻盡禮爲諂諛從容爲髙妙放蕩爲達士驕蹇爲簡雅此三失也世所謂三失者公法加其身私議貶其非轉見排退陸沈泥滓時所謂三善者王法所不加淸論美其賢漸相登進仕不輟官攀龍附鳳翺翔雲霄遂使世人削方爲圓撓直爲曲豈待顧道徳之淸塗踐仁義之區域乎是以萬機未整風俗僞薄皆此之由不明其黜陟以審能否此則俗未可得而變也今朝廷羣司以從順爲善相違見貶不復論才之曲直言之得失也時有言者或不見用是以朝少辯爭之臣士有祿仕之志焉郭翼上書武帝擢爲屯畱令又置諫官所以容受直言誘進將來故人得自盡言無隱諱任官然後爵之位定然後祿之敷奏以言明試以功車服以庸舜猶歷試諸難而今先祿不試甚違古意亂之所由也求才急於疏賤用刑先於親貴然後令行禁止野無遺滯堯取舜於仄陋舜拔賢於巖穴姬公不曲繩於天倫叔向不虧法於孔懷今朝廷法吏多出於寒賤是以章書日奏而不足以懲物官人選才而不足以濟事宜招賢良於屠釣聘耿介於丘園若此道不攺𨿽並官省職無救獘亂也能哲而惠何憂乎歡兜何遷乎有苗何畏乎巧言令色孔壬此官得其人之益也累遷侍中出補會稽內史時王惇作逆沈充舉兵應之加寧遠將軍距而不受不輸軍資於充保境安眾爲務惇至石頭諷朝廷徵還乃拜太常卿加散騎常侍惇深憚其正而有謀引爲長史數月病卒遠弟縉名亞於遠爲王惇主簿終於鄱陽太守

張輔按晉書本傳輔字世偉南陽西鄂人漢河間相衡之後也少有幹局與從母兄劉喬齊名初補藍田令不爲豪彊所屈時彊弩將軍龐宗西州大姓護軍趙浚宗婦族也故僮僕放縱爲百姓所患輔繩之殺其二奴又奪宗田二百餘頃以給貧戶一縣稱之轉山陽令太尉陳準家僮亦暴橫輔復擊殺之累遷尙書郎封宜昌亭侯轉禦史中丞時積弩將軍孟觀與明威將軍郝彥不協而觀因軍事害彥又賈謐潘嶽石崇等共相引重及義陽王威有詐冒事輔並糾劾之梁州刺史楊欣有姊喪未經旬車騎長史韓預彊聘其女爲妻輔爲中正貶預以淸風俗論者稱之及孫秀執權威構輔於秀秀惑之將繩輔以法輔與秀箋曰輔徒知希慕古人當官而行不復自知小爲身計今義陽王誠弘恕不以介意然輔母年七十六常見憂慮恐輔將以怨疾獲罪願明公畱神省察輔前後行事是國之愚臣而已秀𨿽凶狡知輔雅正爲威所誣乃止後遷馮翊太守是時長沙王乂以河間王顒專制關中有不臣之迹言於惠帝密詔雍州刺史劉沈秦州刺史皇甫重使討顒於是沈等與顒戰於長安輔遂將兵救顒沈等敗績顒徳之乃以輔代重爲秦州刺史當赴顒之難金城太守遊楷亦皆有功轉梁州刺史不之官楷聞輔之還不時迎輔陰圖之又殺天水太守封尙欲揚威西土召隴西太守韓稚會議未決稚子朴有武幹斬異議者卽收兵伐輔輔與稚戰於遮多谷口輔軍敗績爲天水故帳下督富整所殺初輔嘗著論云管仲不若鮑叔知所奉知所投管仲奉主而不能濟所奔又非濟事之國三歸反坫皆鮑不爲又論班固司馬遷云遷之著述辭約而事舉敍三千年事惟五十萬言班固敍三百年事乃八十萬言煩省不同不如遷一也良史述事善足以獎勸惡足以鑑誡人道之常中流小事亦無取焉而班皆書之不如二也毀貶晁錯傷忠臣之道不如三也遷旣造創固又因循難易益不同矣又遷爲蘇秦張儀範雎蔡澤作傳逞辭流離亦足以明其大才故述辯士則辭藻華靡敍實錄則隱核名檢此所以遷稱良史也又論魏武帝不及劉備樂毅減於諸葛亮詞多不載

江灌按晉書江逌傳逌從弟灌字道羣父瞢尙書郎灌少知名才識亞於逌州辟主簿舉秀才爲治中轉別駕歷司徒屬北中郎長史領晉陵太守簡文帝引爲撫軍從事中郎後遷吏部郎時謝奕爲尙書銓敍不允灌每執正不從奕托以他事免之受黜無怨色頃之簡文帝又以爲無軍司馬甚相賓禮遷禦史中丞轉吳興太守灌性方正視權貴蔑如也爲大司馬桓溫所惡溫欲中傷之徵拜侍中以在郡時公事有失追免之後爲祕書監尋復解職時溫方執權朝廷希旨故灌積年不調溫末年以爲諮議參軍會溫薨遷尙書中護軍復出爲吳郡太守加秩中二千石未拜卒子績

江績按晉書江逌傳灌子績字仲元有志气除祕書郎以父與謝氏不穆故謝安之世辟召無所從論者多之安薨始爲會稽王道子驃騎主簿多所規諫歷諮議參軍出爲南郡相會荊州刺史殷仲堪舉兵以應王恭仲堪要績與南蠻校尉殷顗同行並不從仲堪等屢以爲言績終不爲之屈顗慮績及禍乃於仲堪坐和解之績曰大丈夫何至以死相脇江仲元行年六十但未知獲死所耳一坐皆爲之懼仲堪憚其堅正以楊佺期代之朝廷聞而徵績爲禦史中丞奏劾無所屈撓會稽世子元顯專政夜開六門績密啟會稽王道子欲以奏聞道子不許車引亦曰元顯驕縱宜禁制之道子默然元顯聞而謂眾曰江績車引間我父子遣人密讓之俄而績卒朝野悼之

都察院部名臣列傳三

宋

鄭鮮之按宋書本傳鮮之字道子滎陽開封人也髙祖渾魏將作大匠曾祖襲大司農父遵尙書郎襲初爲江乘令因居縣境鮮之下帷讀書絕交遊之務初爲桓偉輔國主簿先是兗州刺史滕恬爲丁零翟遼所沒屍喪不反恬子羨仕宦不廢議者嫌之桓元在荊州使羣僚博議鮮之議曰名教大極忠孝而已至乎變通抑引每事輒殊本而尋之皆是求心而遺迹迹之所乘遭遇或異故聖人或就迹以助教或因迹以成罪屈申與奪難可等齊舉其阡陌皆可略言矣天可逃乎而伊尹廢君君可脇乎而鬻權見善忠可愚乎而箕子同仁自此以還殊實而齊聲異譽而等美者不可勝言而欲令百代之下聖典所闕正斯事於一朝豈可易哉然立言明理以古證今當使理厭人情如滕羨情事者或終身隱處不關人事或升朝理務無譏前哲通滕者則以無譏爲證塞滕者則以隱處爲美折其兩中則異同之情可見矣然無譏前哲者厭情之謂也若王陵之母見烹於楚陵不退身窮居終爲社稷之臣非爲榮也鮑勛蹇諤魏朝亡身爲效觀其志非貪爵也凡此二賢非滕之諭夫聖人立教猶云有禮無時君子不行有禮無時政以事有變通不可守一故爾若滕以此二賢爲證則恐人人自賢矣若不可人人自賢何可獨許其證譏者兼在於人不但獨證其事漢魏以來記闕其典尋而得者無幾人至乎大晉中朝及中興之後楊臻則七年不除喪三十餘年不關人事溫公則見逼於王命庾左丞則終身不著夾髙世遠則爲王右軍何驃騎所勸割無有如滕之易者也若以縗麻非爲哀之主無所復言矣文皇帝以東關之役屍骸不反者制其子弟不廢婚宦明此孝子已不自同於人倫有識已審其可否矣若其不爾居宗輔物者但當卽聖人之教何所復明制於其間哉及至永嘉大亂之後王惇復申東關之制於中興原此是爲國之大計非謂訓範人倫盡於此也何以言之父讎明不同戴天日而爲國不可許復讎此自以法奪情卽是東關永嘉之諭也何妨綜理王務者布衣以處之明教者自謂世非橫流凡士君子之徒無不可仕之理而雜以情譏謂宜在貶裁爾若多引前事以爲通證則孝子可顧法而不復讎矣文皇帝無所立制於東關王惇無所明之於中興每至斯會輒發之於宰物是心可不諭乎且夫求理當先以遠大若滄海橫流家國同其淪溺若不仕也則人有餘力人有餘力則國可至乎亡家可至乎滅當斯時也匹婦猶亡其身況大丈夫哉旣其不然天下之才將無所理滕但當盡陟岵之哀擬不仕者之心何爲證諭前人以自通乎且名爲大才之所假而小才之所榮榮與假乘常已有慚徳無欣工進何有情事乎若其不然則工進無欣何足貴於千載之上邪苟許小才榮其位則滕不當顧常疑以自居乎所謂柳下惠則可我則不可也且有生之所宗者聖人聖人之爲教者禮法卽心而言則聖人之法不可攺也而秦以郡縣治天下莫之能變漢文除肉刑莫之能復彼聖人之爲法猶見攺於後王況滕賴前人而當必通乎若人皆仕未知斯事可俟後聖與不況仕與不仕各有其人而不仕之所引每感三年之下見議者弘通情紀每傍中庸又云若許譏滕則恐亡身致命之仕以此而不盡何斯言之過與夫忠烈之情初無計而後動若計而後動則懼法不盡命若有不盡則國有常法故古人軍敗於外而家誅於內苟忠發自內或懼法於外復有踟�顧望之地邪若有功不賞有罪不誅可致斯諭爾無有名教翼其子弟而子弟不致力於所天不致力於所天則王經忠不能救主孝不顧其親是家國之罪人爾何所而稱乎夫恩宥十世非不隆也功髙賞厚非不報也若國憲無負於滕恬則羨之通塞自是名教之所及豈是勸沮之本乎議者又以唐虞邈矣孰知所歸尋言求意將所負者多乎後漢亂而不亡前史猶謂數公之力魏國將建荀令君正色異議董昭不得枕蘇則之�賈充受辱於庾純以此而推天下之正義終自傳而不沒何爲發斯嘆哉若以時非上皇便不足復言多者則夷齊於奭望子房於四人亦無所復措其言矣至於陳平默順避禍以權濟屈皆是衛生免害非爲榮也滕今生無所衛鞭塞已冥義安在乎昔陳壽在喪使婢丸藥見責鄕閭阮咸居哀騎驢偸婢身處王朝豈可以阮獲通於前世便無疑於後乎且賢聖抑引皆是究其始終定其才行故𨿽事有驚俗而理必獲申郗詵葬母后園而身登宦所以免責以其孝也日磾殺兒無譏以其忠也今豈可以二事是忠孝之所爲便可許殺兒葬母后園乎不可明矣旣其不可便當究定滕之才行無多辯也滕非下官鄕親又不周旋才能非所能悉若以滕謀能決敵才能周用此自追蹤古人非議所及若是士流故謂宜如子夏受曾參之詞可謂善矣而子夏無不孝之稱也意之所懷都盡於此自非名理何緣多其往復如其折中裁之居宗桓偉進號安西轉補功曹舉陳郡謝絢自代曰蓋聞知賢弗推臧文所以竊位宣子能讓晉國以之獲寧鮮之猥承人乏謬蒙過眷旣恩以義隆遂再叨非服知進之難屢以上請然自退之志未獲暫申夙夜懷冰敢忘其懼伏見行參軍謝絢淸悟審正理懷通美居以端石𨿽未足舒其采章升庸以漸差可以位擬人請乞愚短甘充下列授爲賢牧實副羣望入爲員外散騎侍郎司徒左西屬大司馬瑯邪王錄事參軍仍遷禦史中丞性剛直不阿彊貴明憲直繩甚得司直之體外甥劉毅權重當時朝野莫不歸附鮮之盡心髙祖獨不屈意於毅毅甚恨焉義熙六年鮮之使治書侍禦史丘洹奏彈毅曰上言傳詔羅道盛輒開箋遂盜發密事依法棄市奏報行刑而毅以道盛身有侯爵輒復停宥按毅勛徳光重任居次相旣殺之非已無緣生之自由又奏之於先而弗請於後閫外出疆非此之謂中丞鮮之於毅舅甥制不相�臣請免毅官詔無所問時新制長吏以父母疾去官禁錮三年山陰令沈叔任父疾去職鮮之因此上議曰夫事有相權故制有與奪此有所屈而彼有所申未有理無所明事無所獲而爲永制者也當以去官之人或容詭托之事詭托之事誠或有之豈可虧天下之大教以末傷本者乎且設法蓋以眾苞寡而不以寡違眾況防杜去官而塞孝愛之實且人情趨於榮利辭官本非所防所以爲其制者�官不久則奔競互生故杜其欲速之情以申考績之實省父母之疾而加以罪名悖義疾理莫此爲大謂宜從舊於義爲允從之於是自二品以上父母沒者墳墓崩毀及疾病族屬輒去並不禁錮劉毅當鎭江陵髙祖會於江寧朝士畢集毅素好摴蒱於是會戲髙祖與毅斂局各得其半積錢隱人毅呼髙祖並之先擲得雉髙祖甚不說良久乃答之四坐傾矚旣擲五子盡黑毅意色大惡謂髙祖曰知公不以大坐席與人鮮之大喜徒跣繞�大叫聲聲相續毅甚不平謂之曰此鄭君何爲者無復甥舅之禮髙祖少事戎旅不經涉學及爲宰相頗慕風流時或言論人皆依違之不敢難也鮮之難必切至未嘗寬假要須髙祖辭窮理屈然後置之髙祖或有時慚恧變色動容旣而謂人曰我本無術學言義尢淺比時言論諸賢多見寬容惟鄭不爾獨能盡人之意甚以此感之時人謂爲格佞自中丞轉司徒左長史太尉咨議參軍俄而補侍中復爲太尉咨議十二年髙祖北伐以爲右長史鮮之曾祖墓在開封相去三百里乞求拜省髙祖以騎送之宋國初建轉奉常佛佛虜陷關中髙祖復欲北討行意甚盛鮮之上表諫曰伏思聖略深遠臣之愚管無所措其意然臣愚見竊有所懷虜凶狡情狀可見自關中再敗皆是帥師違律非是內有事故致外有敗傷虜聞殿下親禦六軍必謂見伐當重兵潼關其勢然也若陵威長驅臣實見其未易若輿駕頓洛則不足上勞聖躬如此則進退之機宜在孰慮賊不敢乘勝過陜遠懾大威故也今盡用兵之算事從屈申遣師撲討而南夏淸晏賊方懼將來永不敢動若興駕造洛而反凶醜更生揣量之心必啟邊戎之患此旣必然江南顒顒傾注輿駕忽聞遠伐不測師之深淺必以殿下大申威靈未還人情恐懼事又可推往年西徵劉鍾危殆前年劫盜破廣州人士都盡三吳心腹之內諸縣屢敗皆由勞役所致又聞處處大水加遠師民敝敗散自然之理殿下在彭城劫盜破諸縣事非偶爾皆是無賴凶慝凡順而撫之則百姓思安違其所願必爲亂矣古人所以救其煩穢正在於斯漢髙身困平城呂后受匈奴之辱魏武軍敗赤壁宣武喪師枋頭神武之功一無所損況偏師失律無虧於廟堂之上者邪卽之事實非敗之謂惟齡石等可念爾若行也或速其禍反復思惟愚謂不煩殿下親徵小劫西虜或爲河洛之患今正宜通好北虜則河南安河南安則濟泗靜伏願聖鑑察臣愚懷髙祖踐阼遷太常都官尙書鮮之爲人通率在髙祖坐言無所隱時人甚憚焉而隱厚篤實贍卹親故性好遊行命駕或不知所適隨禦者所之尢爲髙祖所狎上嘗於內殿宴飲朝貴畢至惟不召鮮之坐定謂羣臣曰鄭鮮之必當自來俄而外啟尙書鮮之詣神獸門求啟事髙祖大笑引入其被親遇如此永初二年出爲丹陽尹復入爲都官尙書加散騎常侍以從徵功封龍陽縣五等子出爲豫章太守秩中二千石元嘉三年王弘入爲相舉鮮之爲尙書右僕射四年卒時年六十四追贈散騎常侍金紫光祿大夫文集傳於世子愔位至尙書郎始興太守

孔琳之按宋書本傳琳之字彥琳會稽山陰人祖沈晉丞相掾父殿光祿大夫琳之彊正有志力好文義解音律能彈�妙善艸隸郡命主簿不就後辟本國常侍輕之尉桓元時議欲廢錢用谷帛琳之議曰洪範八政以貨次食豈不以交易之資爲用之至要者乎若使不以交易百姓用力於爲錢則是妨其爲生之業禁之可也今農自務谷工自務器四民各肄其業何嘗致勤於錢故聖王制無用之貨以通有用之財旣無毀敗之費又省運置之苦此錢所以嗣功龜貝歷代不廢者也谷帛爲寶本充衣食今分以爲貨則致損甚多又勞毀於商販之手耗棄於割截之用此之爲敝著於自曩故鍾繇曰巧僞之民競蘊濕谷以要利制薄絹以充資魏世制以嚴刑弗能禁也是以司馬芝以爲用錢非徒丰國亦所以省刑錢之不用由於兵亂積久自至於廢有由而然漢末是也今旣用而廢之則百姓頓亡其財今括囊天下谷以周天下之食或倉庾充衍或糧靡斗儲以相資通則貧者仰富致之之道實假於錢一朝斷之便爲棄物是有錢無糧之民皆坐而饑困此斷錢之立敝也且據今用錢之處不爲貧用谷之處不爲富又民習來久革之必惑語曰利不百不易業況又錢便於谷邪魏明帝時錢廢谷用三十年矣以不便於民乃舉朝大議精力達治之士莫不以宜復用錢民無異情朝無異論彼尙捨谷帛而用錢足以明谷帛之獘著於已試世謂魏氏不用錢久積累巨萬故欲行之利公富國斯殆不然昔晉文後舅犯之謀而先成季之信以爲𨿽有一時之勛不如萬世之益於時名賢在列君子盈朝大謀天下之利害將定經國之要術若谷實便錢義不昧當時之近利而廢永用之通業斷可知矣斯實由困而思革攺而更張耳近孝武之末天下無事時和年丰百姓樂業便自谷帛殷阜幾乎家給人足驗之事實錢又不妨民也頃兵革屢興荒饉薦及饑寒未振實此之由公旣援而拯之大革視聽弘惇本之教明廣農之科敬授民時各順其業遊蕩知反務末自休固已南畝競力野無遺壤矣於是以往升平必至何衣食之足卹愚謂救獘之術無取於廢錢元又議復肉刑琳之以爲唐虞象刑夏禹立辟蓋淳薄旣異致化實同寬猛相濟惟變所適書曰刑罰世輕世重言隨時也夫三代風純而事簡故罕蹈刑辟季末俗巧而務殷故動陷憲綱若三千行於叔世必省踴貴之尢此五帝不相循法肉刑不可悉復者也漢文發仁惻之意傷自新之路莫由革古創制號稱刑厝然名輕而實重反更傷民故孝景嗣位輕之以緩緩而民慢又不禁邪期於刑罰之中所以見美在昔歷代詳論而未獲厥中者也兵荒後罹法更多棄市之刑本斬右趾漢文一謬承而弗革所以前賢悵恨議之而未辯鍾繇陳羣之意𨿽小有不同而欲右趾代棄市若從其言則所活者眾矣降死之生誠爲輕法然人情愼顯而輕昧忽遠而驚近是以盤盂有銘韋弦作佩況在小人尢其所惑或目所不睹則忽而不戒日陳於前則驚心駭矚由此言之重之不必不傷輕之不必不懼而可以全其性命蕃其產育仁旣濟物功亦益眾又今之所患逋逃爲先屢叛不革逃身靡所亦以肅戒未犯永絕惡原至於余條宜依舊制豈曰允中貴獻管穴元好人附悅而琳之不能順旨是以不見知遷楚臺員外散騎侍郎遭母憂去職服闋除司徒左西掾以父致仕自解時司馬休之爲會稽內史後將軍仍以琳之爲長史父憂去官服闋補太尉主簿尙書左丞揚州治中從事史所居著績眾官獻便宜議者以爲宜修庠序卹典刑審官方明黜陟舉逸拔才務農簡調琳之於眾議之外別建言曰夫璽印者所以辯章官爵立契符信官莫大於皇帝爵莫尊於公侯而傳國之璽歷代疊用襲封之印奕世相傳貴在仍舊無取攺作今世惟尉一職獨用一印至於內外羣官每遷悉攺討尋其義私所未達若謂官各異姓與傳襲不同則未若異代之爲殊也若論其名器𨿽有公卿之貴未若帝王之重若以或有誅夷之臣忌其凶穢則漢用秦璽延祚四百未聞以子嬰身戮國亡而棄之不佩帝王公侯之尊不疑於傳璽人臣眾僚之卑何嫌於卽印載籍未聞其說推例自乖其準而終年刻鑄喪功消實金銀銅炭之費不可稱言非所以因循舊貫易簡之道愚謂眾官卽用一印無煩攺作若有新置官又官多印少文或零失然後乃鑄則仰裨天府非惟小益又曰凶門柏裝不出禮典起自末代積習生常遂成舊俗爰自天子達於庶人誠行之有由卒革必駭然苟無關於情而有愆禮度存之未有所明去之未有所失固當式遵先典釐革後謬況復兼以遊費實爲民患者乎凡人士喪儀多出閭裏每有此須動十數萬損民財力而義無所取至於寒庶則人思自竭𨿽復室如懸罄莫不傾產殫財所謂葬之以禮其若此乎謂宜謹遵先典一罷凶門之式表以素扇足以示凶又曰昔事故饑荒米谷綿絹皆貴其後米價登復而絹於今一倍綿絹旣貴蠶業者滋𨿽勤厲兼倍而貴猶不息愚謂致此良有其由昔事故之前軍器正用鎧而已至於袍襖裲襠必俟戰陣實在庫藏永無損毀今儀從直衛及邀羅使命有防衛送迎悉用袍襖之屬非惟一府眾軍皆然綿帛易敗勢不支久又晝以禦寒夜以寢臥曾未周年便自敗裂每絲綿新登易折租以市又諸府競收動有千萬積貴不已實由於斯私服爲之難貴官庫爲之空盡愚謂若侍衛所須固不可廢其餘則依舊用鎧小小使命送迎之屬止宜給仗不煩鎧襖用之旣簡則其價自降又曰夫不恥惡食惟君子能之肴饌尙奢爲日久矣今𨿽攺張是弘而此風未革所甘不過一味而陳必方丈適口之外皆爲說目之費富者以之示誇貧者爲之單產眾所同鄙而莫能獨異愚謂宜粗爲其品使奢儉有中若有不攺加以貶黜則徳儉之化不日而流遷尙書吏部郎義熙三年髙祖領平西將軍以爲長史大司馬瑯邪王從事中郎又除髙祖平北徵西長史遷侍中宋臺初建除宋國侍中出爲吳興太守公事免永初二年爲禦史中丞明憲直法無所屈撓奏劾尙書令徐羨之曰臣聞事上以奉憲爲恭臨下以威嚴爲整然後朝典惟明�眾必肅斯道或替則憲綱其頹臣以今月七日預皇太子正會會畢車去並猥臣停門待闕有何人乘馬當臣車前收捕驅遣命去何人罵詈收捕諮審欲錄每有公事臣常慮有紛紜語令勿問而何人獨罵不止臣乃使錄何人不肯下馬連叫大喚有兩威儀走來擊臣收捕尙書令省事倪宗又牽威儀手力擊臣下人宗雲中丞何得行凶敢錄令公人凡是中丞收捕威儀悉皆縛取臣敕下人一不得斗凶勢輈張有頃乃散又有羣人就臣車側錄收捕樊馬子牙行築馬子頓伏不能還臺臣自錄非本無對校而宗敢乘勢凶恣篡奪罪身尙書令臣羨之與臣列車紛紜若此或云羨之不禁或云羨之禁而不止縱而不禁旣乖國憲禁而不止又不經通陵犯監司凶聲彰赫容縱宗等曾無糾問虧損國威無大臣之體不有準繩風裁何寄羨之內居朝右外司輦轂位任隆重百辟所瞻而不能弘惜朝章肅是風軌致使宇下縱肆淩暴憲司凶赫之聲起自京邑所謂己有短垣而自逾之又宗爲篡奪之主縱不糾問二三虧違宜有裁貶請免羨之所居官以公還第宗等篡奪之愆已屬掌故禦史隨事檢處詔曰小人難可檢禦司空無所問餘如奏羨之任居朝端不欲以犯憲示物時羨之領揚州刺史琳之弟璩之爲治中羨之使璩之解釋琳之停寢其事琳之不許璩之固陳琳之謂曰我觸忤宰相正當罪止一身爾汝必不應從坐何須勤勤邪自是百僚震肅莫敢犯禁髙祖甚嘉之行經蘭臺親加臨幸又領本州大中正遷祠部尙書不治產業家尢貧素景平元年卒時年五十五追贈太常子邈有父風官至揚州治中從事史邈子覬別有傳覬弟道存世祖大明中歷黃門吏部郎臨海王子頊前軍長史南郡太守晉安王子勛建僞號爲侍中行雍州事事敗自殺

蔡廓按宋書本傳廓字子度濟陽考城人也曾祖謨晉司徒祖系撫軍長史父綝司徒左西屬廓博涉羣書言行以禮起家著作佐郎時桓元輔晉議復肉刑廓上議曰夫建封立法弘治稽化必隨時置制徳刑兼施貞一以閒其邪教禁以檢其慢灑湛露以膏潤厲嚴霜以肅威晞風者陶和而安怡畏戾者聞憲而警慮𨿽復質文疊用而斯道莫革肉刑之設肇自哲王蓋由曩世風淳民多惇謹圖像旣陳則機心冥戢刑人在塗則不逞攺操故能勝殘去殺化隆無爲季末澆僞法网彌密利巧之懷日滋恥畏之情轉寡終身劇役不足止其姦況乎黥劓豈能反其善徒有酸慘之聲而無濟治之益至於棄市之條實非不赦之罪事非三殺考律同歸輕重均科減降路塞鍾陳以之抗言元皇所爲畱湣今英輔翼贊道邈伊周𨿽閉否之運甫開而遐遺之難未已誠宜明愼用刑愛民弘育申哀矜以革濫移大辟於支體全性命之至重恢繁息於將來使將斷之骨荷更榮於三陽於時之華監商�而知懼威惠俱宣感畏偕設全生拯暴於是乎在遷司徒主簿尙書度支殿中郎通直郎髙祖太尉參軍司徒屬中書黃門郎以方鯁閒素爲髙祖所知及髙祖領兗州廓爲別駕從事史委以州任尋除中軍諮議參軍太尉從事中郎未拜遭母憂性至孝三年不櫛沐殆不勝喪服闋相國府復板爲從事中郎領記室宋臺建爲侍中建議以爲鞫獄不宜令子孫下辭明言父祖之罪虧教傷情莫此爲大自今家人與囚相見無乞鞫之訴使民以明伏罪不須責家人下辭朝議咸以爲允從之世子左衛率謝靈運輒殺人禦史中丞王淮之坐不糾免官髙祖以廓剛直不容邪枉補禦史中丞多所糾奏百僚震肅時中書令傅亮任寄隆重學冠當時朝廷儀典皆取定於亮每諮廓然後施行亮意若有不同廓終不爲屈時疑揚州刺史廬陵王義眞朝堂班次亮與廓書曰揚州自應著刺史服耳然謂坐起班次應在朝堂諸官上不應依官次坐下足下試更尋之詩序云王姬下嫁於諸侯衣服禮秩不系其夫下王后一等推王姬下王后一等則皇子居然在王公之上陸士衡起居注式幹殿集諸皇子悉在三司上今抄疏如別又海西卽位赦文太宰武陵王第一撫軍將軍會稽王第二大司馬第三大司馬位旣最髙又都督中外而次在二王之下豈非下皇子邪此文今具在也永和中蔡公爲司徒司馬簡文爲撫軍開府對錄朝政蔡爲正司不應反在儀同之下而於時位次相王在前蔡公次之耳諸例甚多不能復具疏揚州反乃居卿君之下恐此失禮宜攺之邪廓答曰揚州位居卿君之下常亦惟疑然朝廷以位相次不以本封復無明文云皇子加殊禮齊獻王爲驃騎孫秀來降武帝欲優異之以秀爲驃騎轉齊王爲鎭軍在驃騎上若如足下言皇子使在公右則齊王本次自尊何攺鎭軍令在驃騎上明知故依見位爲次也又齊王爲司空賈充爲太尉俱錄尙書署事常在充後潘正叔奏公羊事於時三錄梁王肜爲衛將軍署在太尉隴西王泰司徒王元衝下近太元初賀新宮成司馬太傅爲中軍而以齊王柔之爲賀首立安帝爲太子止禮徐邈爲郎位次亦以太傅在諸王下又謁李太后宗正尙書符令以髙密王爲首時王東亭爲僕射王徐皆是近世識古今者足下引式幹公王吾謂未可爲據其云上出式幹古傳中彭城王植荀組潘嶽嵇紹杜斌然後道足下所疏四王在三司之上反在黃門郎下有何義且四王之下則云大將軍梁王肜車騎趙王倫然後云司徒王戎耳梁趙二王亦是皇子屬尊位齊在豫章王常侍之下又復不通蓋書家指疏時事不必存其班次式幹亦是私宴異於朝堂如今含章西堂足下在僕射下侍中在尙書下耳來示又云曾祖與簡文對錄位在簡文下吾家故事則不然今寫如別王姬身無爵位故可得不從夫而以王女爲尊皇子出任則有位有位則依朝復示之班序惟引泰和赦文差可爲言然赦文前後亦參差不同太宰上公自應在大司馬前耳簡文𨿽撫軍時已授丞相殊禮又中外都督故以本任爲班不以督中外便在公右也今護軍總方伯而位次故在持節都督下足下復思之遷司徒左長史出爲豫章太守徵爲吏部尙書廓因北地傅隆問亮選事若悉以見付不論不然不能拜也亮以語錄尙書徐羨之羨之曰黃門郎以下悉以委蔡吾徒不復厝懷自此以上故宜共參同異廓曰我不能爲徐幹木署紙尾也遂不拜幹木羨之小字也選案黃紙錄尙書與吏部尙書連名故廓云署紙尾也羨之亦以廓正直不欲使居權要徙爲祠部尙書太祖入奉大統尙書令傅亮率百僚奉迎廓亦俱行至尋陽遇疾不堪前亮將進路詣廓別廓謂曰營陽在吳宜厚加供奉營陽不幸卿諸人有弒主之名欲立於世將可得邪亮已與羨之議害少帝乃馳信止之信至已不及羨之大怒曰與人共計議云何裁轉背便賣惡於人及太祖卽位謝晦將之荊州與廓別屏人問曰吾其免乎廓曰卿受先帝顧命任以社稷廢�立明義無不可但殺人二昆而以北面挾震主之威據上流之重以古推今自免爲難也廓年位並輕而爲時流所推重每至歲時皆束帶到門奉兄軌如父家事小大皆諮而後行公祿賞賜一皆入軌有所資須悉就典者請焉從髙祖在彭城妻郗氏書求夏服廓答書曰知須夏服計給事自應相供無容別寄時軌爲給事中元嘉二年廓卒時年四十七髙祖嘗云羊徽蔡廓可平世三公少子興宗

荀伯子按宋書本傳伯子潁川潁陰人也祖羨驃騎將軍父猗祕書郎伯子少好學博覽經傳而通率好爲雜戲遨遊閭裏故以此失淸塗解褐爲駙馬都尉奉朝請員外散騎侍郎著作郎徐度重其才學舉伯子及王韶之並爲佐郎助撰晉史及著桓元等傳遷尙書祠部郎義熙九年上表曰臣聞咎繇亡後臧文以爲深嘆伯氏奪邑管仲所以稱仁功髙可百世不泯濫賞無崇朝宜許故太傅巨平侯祜明徳通賢宗臣莫二勛參佐命功成平吳而後嗣闕然烝嘗莫寄漢以蕭何元功故絕世輒紹愚謂巨平之封宜同酇國故太尉廣陵公陳淮黨翼孫秀禍加淮南竊饗大國因罪爲利值西朝政刑失裁中興復因而不奪今王道惟新豈可不大判臧否謂廣陵之國宜在削除故太保衛瓘本爵蕭陽縣公旣被橫禍及進弟秩始贈蘭陵又轉江夏中朝公輔多非理終瓘功徳不殊亦無緣獨受偏賞宜復本封以正國章詔付門下前散騎常侍江夏公衛玙上表自陳曰臣乃祖故太保瓘於魏咸熙之中太祖文皇帝爲元輔之日封蕭陽侯大晉受禪進爵爲公曆位太保總錄朝政於時賈庶人及諸王用事忌瓘忠節故楚王瑋矯詔致禍前朝以瓘秉心忠正加以伐蜀之勛故追封蘭陵郡公永嘉之中東海王越食蘭陵換封江夏戶邑如舊臣髙祖散騎侍郎璪之嫡孫纂承封爵中宗元皇帝以曾祖故右衛將軍崇承襲逮於臣身伏聞祠部郎荀伯子表欲貶降復封蕭陽夫趙氏之忠寵延累葉漢祖開封誓以山河伏願陛下錄旣往之勛垂罔極之施乞出臣表付外參詳潁川陳茂先亦上表曰祠部郎荀伯子表臣七世祖太尉淮禍加淮南不應濫賞尋先臣以剪除賈謐封海陵公事在淮南遇禍之前後廣陵𨿽在擾攘之際臣祖乃始蒙殊遇歷位元凱後被遠外乃作平州而猶不至除國良以先勛深重百世不泯故也聖明禦世英輔系興曾無疑議以爲濫賞臣以微弱未齒人倫加始勉視息封爵兼嗣伏願陛下遠錄舊勛特垂矜察詔皆付門下並不施行伯子爲世子徵虜功曹國子博士妻弟謝晦薦達之入爲尙書左丞出補臨川內史車騎將軍王弘稱之曰沈重不華有平陽侯之風伯子常自矜蔭藉之美謂弘曰天下膏粱惟使君與下官耳宣明之徒不足數也遷散騎常侍本邑大中正又上表曰伏見百官位次陳畱王在零陵王上臣愚竊以爲疑昔武王�殷封神農之後於焦黃帝之後於祝帝堯之後於薊帝舜之後於陳夏后於杞殷後於宋杞陳並爲列國而薊祝焦無聞焉斯則褒崇所承優於遠代之顯驗也是以春秋次序諸侯宋居杞陳之上考之近世事亦有徵晉太始九年詔賜山陽公劉康子弟一人爵關內侯衛公姬署宋侯孔紹子一人駙馬都尉又太始三年太常上博士劉�等議稱衛公署於大晉在三恪之數應降稱侯臣以零陵王位宜在陳畱之上從之遷太子僕禦史中丞�職勤恪有匪躬之稱立朝正色外內憚之凡所奏劾莫不深相謗毀或延及祖禰示其切直又頗雜�戲故世人以此非之出補司徒左長史東陽太守元嘉十五年卒官時年六十一文集傳於世子赤松爲尙書左丞以徐湛之黨爲元凶所殺伯子族弟昶字茂祖與伯子絕服五世元嘉初以文義至中書郎昶子萬秋字元寶亦用才學自顯世祖初爲晉陵太守坐於郡立華林閣置主書主衣下獄免前廢帝末爲禦史中丞卒官

都察院部名臣列傳四

南齊

沈衝按南齊書本傳衝字景綽吳興武康人也祖宣新安太守父懷文廣陵太守衝解褐衛尉五官轉揚州主簿宋大明中懷文有文名衝亦涉獵文義轉西陽王撫軍法曹參軍尋舉秀才還爲撫軍正佐兼記室及懷文得罪被系衝兄弟行謝情哀貌苦見者傷之柳元景欲救懷文言於帝曰沈懷文三子塗炭不可見願陛下速正其罪帝竟殺之元景爲之嘆息衝兄弟以此知名泰始初以母老家貧啟明帝得爲永興令遷巴陵王主簿除尙書殿中郎元徽中出爲晉安王安西記室參軍還爲司徒主簿山陰令轉司徒錄事參軍世祖爲江州衝爲徵虜長史尋陽太守甚見委遇世祖還都使衝行府州事遷領軍長史建元初轉驃騎諮議參軍領錄事未及到任轉黃門郎仍遷太子中庶子世祖在東宮待以恩舊及卽位轉禦史中丞侍中冠軍廬陵王子卿爲郢州以衝爲長史輔國將軍江夏內史行府州事隨府轉爲安西長史南郡內史行荊州府事將軍如故永明四年徵爲五兵尙書衝與兄淡淵名譽有優劣世號爲鼓腰兄弟淡淵並歷禦史中丞兄弟三人皆爲司直晉宋未有也中丞案裁之職被憲者多結怨淵永明中彈吳興太守袁彖建武中彖從弟昂爲中丞到官數日奏彈淵子繢父在僦白幰車免官禁錮衝母孔氏在東鄰家失火疑爲人所焚爇大呼曰我三兒皆作禦史中丞與人豈有善者世祖方欲任衝衝西下至南州而卒時年五十一上甚惜之喪還詔曰衝喪柩至止惻愴良深以其昔在南藩特兼憫悼車駕出臨衝喪詔曰衝貞詳閒理志局淹正誠著藩朝績彰出守不幸早世朕甚悼之追贈太常謚曰恭

梁

張綰按梁書張緬傳綰字孝卿纘第四弟也初爲國子生射策髙第起家長兼祕書郎遷太子舍人洗馬中舍人並掌管記累遷中書郎國子博士出爲北中郎長史蘭陵太守還除員外郎散騎常侍時丹陽尹西昌侯蕭深藻以久疾未拜敕綰權知尹事遷中軍宣城王長史俄徙禦史中丞髙祖遣其弟中書舍人絢宣旨曰爲國之急惟在執憲直繩用人本不限升降晉宋之世周閔蔡廓並以侍中爲之卿勿疑是左遷也時宣城王府望重故有此旨焉大同四年元日舊制僕射中丞坐位東西相當時綰兄纘爲僕射及百司就列兄弟導騶分趨兩陛前代未有也時人榮之歲餘出爲豫章內史綰在郡述制旨禮記正言義四姓衣冠士子聽者常數百人八年安成人劉敬宮挾妖道遂聚黨攻郡內史蕭侻棄城走賊轉寇南康廬陵屠破縣邑有眾數萬人進寇豫章新淦縣南中久不習兵革吏民恇攘奔散或勸綰宜避其鋒綰不從仍修城隍設戰備募召勇敢得萬餘人刺史湘東王遣司馬王僧辯帥兵討賊受綰節度旬月間賊黨悉平十年復爲禦史中丞加通直散騎常侍綰再爲憲司彈糾無所回避豪右憚之是時城西開士林館聚學者綰與右衛朱異太府卿賀琛遞述制旨禮記中庸義太淸二年遷左衛將軍會侯景寇至入守東掖門三年遷吏部尙書宮城陷綰出奔外轉至江陵湘東王承制授侍中左衛將軍相國長史侍中如故出爲持節云麾將軍湘東內史承聖二年徵爲尙書右僕射尋加侍中明年江陵陷朝士皆俘入關綰以疾免後卒於江陵時年六十三次子交字少遊頗涉文學選尙太宗第十一女安陽公主承聖二年官至太子洗馬祕書丞掌東宮管記

沈浚按梁書本傳浚字叔源吳興武康人祖憲齊散騎常侍齊史有傳浚少博學有才幹歷山陰吳建康令並有能名入爲中書郎尙書左丞侯景逼京城遷禦史中丞是時外援並至侯景表請求和詔許之旣盟景知城內疾疫復懷姦計遲疑不去數日皇太子令浚詣景所景曰卽已向熱非復行時十萬之軍何由可去還欲立效朝廷君可見爲申聞浚曰將軍此論意在得城城內兵糧尙支百日將軍儲積內盡國家援軍外集十萬之眾將何所資而反設此言欲脇朝廷耶景橫刃於膝瞋目叱之浚正色責景曰明公親是人臣舉兵向闕聖主申恩赦過已共結盟口血未幹而有翻背沈浚六十之年且天子之使死生有命豈畏逆臣之刀乎不顧而出景曰是眞司直也然密銜之及破張嵊乃求浚以害之

陳

宗元饒按陳書本傳元饒南郡江陵人也少好學以孝敬聞仕梁世解褐本州主簿遷徵南府行參軍仍轉外兵參軍及司徒王僧辯幕府初建元饒與沛國劉師知同爲主簿髙祖受禪除晉陵令入爲尙書功論郎使齊還爲廷尉正遷太僕卿領本邑大中正中書通事舍人尋轉廷尉卿加通直散騎常侍兼尙書左丞時髙宗初卽位軍國廣務事無巨細一以咨之臺省號爲稱職遷禦史中丞知五禮事時合州刺史陳裒髒污狼籍遣使就渚斂魚又於六郡乞米百姓甚苦之元饒劾奏曰臣聞建旟求瘼實寄廉平褰帷卹隱本資仁恕如或貪污是肆徵賦無厭天网𨿽�玆焉弗漏謹案鍾陵縣開國侯合州刺史臣裒因藉多幸預逢抽擢爵由恩被官以私加無徳無功坐屍榮貴譙肥之地久淪非所皇威�復物仰仁風新邦用輕彌俟寬惠應斯作牧其寄尢重爰降曲恩祖行宣室親承規誨事等言提𨿽廉潔之懷誠無素蓄而�玆嚴訓可以厲精遂乃擅行賦斂專肆貪取求粟不厭愧王沈之出賑徵魚無限異羊續之懸枮置以嚴科實惟明憲臣等參議請依旨免裒所應復除官其應禁錮及後選左降本資悉依免官之法遂可其奏吳興太守武陵王伯禮豫章內史南康嗣王方泰並驕蹇放橫元饒案奏之皆見削黜元饒性公平善持法諳曉故事明練治體吏有犯法政不便民及於名教不足者隨事糾正多所裨益遷貞威將軍南康內史以秩米三千餘斛助民租課存問髙年拯救乏絕百姓甚賴焉以課最入朝詔加散騎常侍荊雍湘巴武五州大中正尋以本官重領尙書左丞又爲禦史中丞歷左民尙書右衛將軍領前將軍吏部尙書太建十三年卒時年六十四詔贈侍中金紫光祿大夫官給喪事

孔奐按陳書本傳奐字休文會稽山陰人也曾祖琇之齊左民尙書吳興太守祖�太子舍人尙書三公郎父稚孫梁寧遠枝江公主簿無錫令奐數歲而孤爲叔父虔孫所養好學善屬文經史百家莫不通涉沛國劉顯時稱學府每共奐討論深相嘆服乃執奐手曰昔伯喈墳索悉與仲宣吾當希彼蔡君足下無愧王氏所保書籍尋以相付州舉秀才射策髙第起家揚州主簿宣惠湘東王行參軍並不就又除鎭西湘東王外兵參軍入爲尙書倉部郎中遷儀曹侍郎時左民郎沈�爲飛書所謗將陷重辟事連臺閣人懷憂懼奐廷議理之竟得明白丹陽尹何敬容以奐剛正請補功曹史出爲南昌侯相值侯景亂不之官京城陷朝士並被拘縶或薦奐於賊帥侯子子鑑命脫桎梏厚遇之令掌書記時景軍士悉資其凶威子鑑景之心腹委任又重朝士見者莫不卑俯屈折奐獨敖然自若無所下或諫奐曰當今亂世人思苟免獯羯無知豈可抗之以義奐曰吾性命有在𨿽未能死豈可取媚凶醜以求全乎時賊徒剝掠子女拘逼士庶奐每保持之得全濟者甚眾尋遭母憂哀毀過禮時天下喪亂皆不能終三年之喪惟奐及吳國張種在寇亂中守持法度並以孝聞及景平司徒王僧辯先下辟書引奐爲左西曹掾又除丹陽尹丞梁元帝於荊州卽位徵奐及沈�並令西上僧辯累表請畱之帝手敕報僧辯曰孔沈二士今且借公其爲朝廷所重如此仍除太尉從事中郎僧辯爲揚州刺史又補揚州治中從事史時侯景新平每事艸創憲章故事無復存者奐博物彊識甄明故實問無不知儀注體式箋表書翰皆出於奐髙祖作相除司徒右長史遷給事黃門侍郎齊遣東方老蕭軌等來寇軍至後湖都邑騷擾又四方壅隔糧運不繼三軍取給惟在京師乃除奐爲貞威將軍建康令時累歲兵荒戶口流散勍敵忽至徵求無所髙祖�日決戰乃令奐多營麥飯以荷葉裹之一宿之間得數萬裹軍人旦食訖棄其餘因而決戰遂大破賊髙祖受禪遷太子中庶子永定二年除晉陵太守晉陵自宋齊以來舊爲大郡𨿽經寇擾猶爲全實前後二千石多行侵暴奐淸白自守妻子並不之官惟以單船臨郡所得秩俸隨卽分贍孤寡郡中大悅號曰神君曲阿富人殷綺見奐居處素儉乃餉衣一襲氈被一具奐曰太守身居美祿何爲不能辦此但民有未周不容獨享溫飽耳勞卿厚意幸勿爲煩初世祖在吳中聞奐善政及踐祚徵爲禦史中丞領揚州大中正奐性剛直善持理多所糾劾朝廷甚敬憚之深達治體每所敷奏上未嘗不稱善百司滯事皆付奐決之遷散騎常侍領步兵校尉中書舍人掌詔誥揚東揚二州大中正天嘉四年重除禦史中丞尋爲五兵尙書常侍中正如故時世祖不豫臺閣眾事並令僕射到仲舉共奐決之及世祖疾篤奐與髙宗及仲舉並吏部尙書袁樞中書舍人劉師知等入侍醫藥世祖嘗謂奐等曰今三方鼎峙生民未乂四海事重宜須長君朕欲近則晉成遠隆殷法卿等須遵此意奐乃流涕歔欷而對曰陛下禦膳違和痊復非久皇太子春秋鼎盛聖徳日躋安成王介弟之尊足爲周旦阿衡宰輔若有廢立之心臣等愚誠不敢聞詔世祖曰古之遺直復見於卿天康元年乃用奐爲太子詹事二州中正如故世祖崩廢帝卽位除散騎常侍國子祭酒光大二年出爲信武將軍南中郎康樂侯長史尋陽太守行江州事髙宗卽位進號仁威將軍云麾始興王長史余並如故奐在職淸儉多所規正髙宗嘉之賜米五百觓並累降敕書殷勤勞問太建三年徵爲度支尙書領右軍將軍五年攺領太子中庶子與左僕射徐陵參掌尙書五條事六年遷吏部尙書七年加散騎常侍八年加侍中時有事北討�復淮泗徐豫酋長降附相繼封賞選敍紛紜重疊奐應接引進門無停賓加以鑑識人物詳練百氏凡所甄拔衣冠縉紳莫不悅伏性耿介絕請托𨿽儲副之尊公侯之重溺情相及終不爲屈始興王叔陵之在湘州累諷有司固求臺鉉奐曰衮章之職本以徳舉未必皇枝因抗言於髙宗髙宗曰始興那忽望公且朕兒爲公須在鄱陽王后奐曰臣之所見亦如聖旨後主時在東宮欲以江總爲太子詹事令管記陸瑜言之於奐奐謂瑜曰江有潘陸之華而無園綺之實輔�儲宮竊有所難瑜以具白後主後主深以爲恨乃自言於髙宗髙宗將許之奐乃奏曰江總文華之人今皇太子文華不少豈藉於總如臣愚見願選惇重之才以居輔導帝曰卽如卿言誰當居此奐曰都官尙書王廓世有懿徳識性惇敏可以居之後主時亦在側乃曰廓王泰之子不可居太子詹事奐又奏曰宋朝範卽範泰之子亦爲太子詹事前代不疑後主固爭之帝卒以總爲詹事由是忤旨其梗正如此初後主欲官其私寵以屬奐奐不從及右僕射陸繕遷職髙宗欲用奐已艸詔訖爲後主所抑遂不行九年遷侍中中書令領左驍騎將軍揚東揚丰三州大中正十一年轉太常卿侍中中正�如故十四年遷散騎常侍金紫光祿大夫領前軍將軍未拜攺領弘範宮衛尉至徳元年卒時年七十贈散騎常侍本官如故有集十五卷彈文四卷子紹薪紹忠紹忠字孝揚亦有才學官至太子洗馬儀同鄱陽王東曹掾

北魏

髙道穆按魏書髙崇傳崇子謙之謙之弟恭之字道穆行字於世學涉經史非名流不與交幼孤事兄如父母每謂人曰人生厲心立行貴於見知當使夕脫羊裘朝佩珠玉者若時不我知便須退迹江海自求其志禦史中尉元匡髙選禦史道穆奏記於匡曰道穆生自蓬檐長於陋巷頗獵羣書無純碩之徳尙好章詠乏雕掞之工𨿽欲廁影髦徒班名俊伍其可得哉然凝明獨斷之主雄才不世之君無藉朽株之資求人屠釣之下不牽暗投之誚取士商歌之中是以聞英風而慷慨望雲路而低佪者天下皆是也若得身隸繡衣名充直指𨿽謝周生騎上之敏實有茅氏就鑊之心匡大喜曰吾久知其人適欲召之遂引爲禦史其所糾擿不避權豪臺中事物多爲匡所顧問道穆曾進說於匡曰古人有言罰一人當取千萬人懼豺狼當道不問狐貍明公荷國重寄宜使天下知法匡深然之正光中出使相州刺史李世哲卽尙書令崇之子貴盛一時多有非法逼買民宅廣興屋宇皆置尾又於馬埒堠上爲木人執節道穆繩糾悉毀去之並發其贓貨具以表聞又爾朱榮討蠕蠕道穆監其軍事榮甚憚之還除奉朝請俄除太尉鎧曹參軍蕭寶夤西徵以道穆爲行臺郎中軍機之事多以委之大都督崔延伯敗後賊勢轉彊屢請益兵朝廷不許寶夤謂道穆曰非卿一行兵無益理遂令乘傳赴洛靈太后親問賊勢道穆具以狀對太后怒曰比來使人皆言賊弱卿何獨云其彊也道穆曰前使不實者當是冀陛下恩顏望沾爵賞臣旣忝使人不敢虛妄願令近臣親檢足知虛實事訖當反遇病不行後屬兄謙之被害情不自安遂托身於莊帝帝時爲侍中特相欽重引居第中深相保護俄而帝以兄事見出道穆懼禍乃攜家趨濟陰變易姓名往來於東平畢氏以避時難莊帝卽位徵爲尙書三公郎中加寧朔將軍尋兼吏部郎中與薛曇尙書使晉陽授爾朱榮職賜爵龍城侯九月除太尉長史領中書舍人遭母憂去職帝令中書舍人溫子升就宅弔慰詔攝本任表辭不許三年加前軍將軍及元顥逼虎牢城或勸帝赴關西者帝以問道穆道穆對曰關中今日殘荒何由可往臣謂元顥兵眾不多乘虛深入者由國家將帥徵提不得其人耳陛下若親率宿衛髙募重賞背城一戰臣等竭其股肱之力破顥孤軍必不疑矣如恐成敗難測非萬乘所履便宜車駕北渡循河東下徵大將軍天穆合於滎陽向虎牢別徵爾朱榮軍令赴河內以犄角之旬月之間何往不�臣竊謂萬全之計不過於此帝曰髙舍人語是其夜到河內郡北未有城守可依帝命道穆秉燭作詔書數十紙布告遠近於是四方知乘輿所在除中軍將軍給事黃門侍郎安喜縣開國公食邑千戶於時爾朱榮欲回師待秋道穆謂榮曰元顥以蕞爾輕兵奄據京洛使乘輿飄露人神恨憤主憂臣辱良在於今大王擁百萬之眾輔天子而令諸侯自可分兵河畔縛筏造船處處遣渡徑擒羣賊復主宮闕此桓文之舉也且一日縱敵數世之患今若還師令顥重完守具徵兵天下所謂養虺成蛇悔無及矣榮深然之曰楊黃門侃已陳此計當更議決耳及莊帝反政因宴次謂爾朱榮曰前若不用髙黃門計則社稷不安可爲朕勸其酒令醉榮對曰臣本北徵蠕蠕髙黃門與臣作監軍臨事能決實可任用除徵南將軍金紫光祿大夫兼禦史中尉尋卽眞仍兼黃門道穆外秉直繩內參機密凡是益國利民之事必以奏聞諫諍極言無所顧憚選用禦史皆當世名輩李希宗李繪陽休之陽斐封君義邢子明蘇淑宋世良等四十人於時用錢稍薄道穆表曰四民之業錢貨爲本救獘攺鑄王政所先自頃以私鑄薄濫官司糾繩掛网非一在市銅價八十一文得銅一斤私造薄錢斤餘二百旣示之以深利又隨之以重刑罹罪者𨿽多姦鑄者彌眾今錢徒有五銖之文而無二銖之實薄甚楡莢上貫便破置之水上殆欲不沈此乃因循有漸科防不切朝廷之愆彼復何罪昔漢文帝以五分錢小故鑄四銖至武帝復攺三銖爲半兩此皆以大易小以重代輕也論今據古宜攺鑄大錢文載年號以記其始則一斤所成止七十六文銅價至賤五十有餘其中人工食料錫炭鉛沙縱復私營不能自潤直置無利自應息心況復嚴刑廣設也以臣測之必當錢貨永通公私獲允後遂用楊侃計鑄永安五銖錢僕射爾朱世隆當朝權盛因內見衣冠失儀道穆便卽彈糾帝姊壽陽公主行犯淸路執赤棒卒呵之不止道穆令卒棒碎其車公主深以爲恨泣以訴帝帝謂公主曰髙中尉淸直之人彼所行者公事豈可私恨責之也道穆後見帝帝曰一日家姊行路相犯極以爲愧道穆免冠謝曰臣蒙陛下恩守陛下法不敢獨於公主虧朝廷典章以此負陛下帝曰朕以愧卿卿反謝朕尋敕監儀注又詔曰祕書圖籍所在內典闕一字書又加繕寫緗素委積蓋有年載出內繁蕪多致零落可令禦史中尉兼給事黃門侍郎道穆集帳目並牒儒學之士編比次第道穆又上疏曰臣聞舜命�陶姦宄是托禹泣�人堯心爲念所以舉直錯枉事切曩賢明徳愼罰議存先典髙祖太和之初置廷尉司直論刑辟是非𨿽事非古始交濟時要所謂禮樂互興不相沿襲者矣臣以無庸忝當今任所思報效未忘寢興但識謝知今業慚稽古未能進一言以利國說一策以興邦索米長安豈不知恥至於職司其憂猶望僶俯竊見禦史出使悉受風聞𨿽時獲罪人亦不無枉濫何者得堯之罰不能不怨守令爲政容有愛憎姦猾之徒恆思報惡多有妄造無名共相誣謗禦史一經檢究恥於不成杖木之下以虛爲實無罪不能自雪者豈可勝道哉臣𨿽愚短守不假器繡衣所指冀以淸肅若仍踵前失或傷善人則屍祿之責無所逃罪所以夙夜爲憂思有悛革如臣鄙見請依太和故事還置司直十人名隸廷尉秩以五品選歷官有稱心平性正者爲之禦史若出糾劾卽移廷尉令知人數廷尉遣司直與禦史俱發所到州郡分居別館禦史檢了移付司直覆問事訖與禦史俱還中尉彈聞廷尉科案一如舊式庶使獄成罪定無復稽寬爲惡取敗不得稱枉若禦史司直糾劾失實悉依所斷獄罪之聽以所檢疊相糾發如二使阿曲有不盡理聽罪家詣門下通訴別加按檢如此則肺石之傍怨訟可息叢棘之下受罪吞聲者矣詔從之復置司直及爾朱榮之死也帝召道穆付赦書令宣於外因謂之曰自今日後常得精選禦史矣先是榮等常欲以其親黨爲禦史故有此詔及爾朱世隆等率其部類戰於大夏門北道穆受詔督戰又贊成太府卿李苗斷橋之計世隆等於是北遁加衛將軍假車騎將軍大都督兼尙書右僕射南道大行臺又除車騎將軍余官如故時𨿽外托徵蠻而帝恐北軍不利欲爲南巡之計未發會爾朱兆入洛道穆慮禍及己托病去官世隆以道穆忠於前朝遂害之時年四十二太昌中贈使持節都督雍秦二州諸軍事車騎大將軍儀同三司雍州刺史

北齊

崔暹按北齊書本傳暹字季倫博陵安平人漢尙書實之後也世爲北州著姓父穆州主簿暹少爲書生避地渤海依髙幹以妹妻幹弟愼愼後臨光州啟暹爲長史趙郡公琛鎭定州辟爲開府諮議隨琛往晉陽髙祖與語說之以兼丞相長史髙祖舉兵將入洛畱暹佐琛知後事謂之曰丈夫相知豈在新舊軍戎事重畱守任切家弟年少未閒事宜凡百後事一以相屬握手殷勤至於三四後遷左丞吏部郎主議麟趾格暹親遇日隆好薦人士言邢邵宜任府僚兼任機密世宗因以徵邵甚見親重言論之際邵遂毀暹世宗不悅謂暹曰卿說子才之長子才專言卿短此癡人也暹曰子才言暹短暹說子才長皆是實事不爲癡也髙愼之叛與暹有隙髙祖欲殺之世宗救免武定初遷禦史中尉選畢義云盧潛宋欽道李愔崔瞻杜蕤稽酈伯偉崔子武李廣皆爲禦史世稱其知人世宗欲假暹威勢諸公在坐朝令暹後通名因遇以殊禮暹乃髙視徐步兩人擎裾而入世宗分庭對揖暹不讓席而坐觴再行便辭退世宗曰下官薄有蔬食願公少畱暹曰適受�在臺以檢校遂不待食而去世宗降�送之旬日後世宗與諸公出之東山遇暹在道前驅爲赤棒所擊世宗回馬避之暹前後表彈尙書令司馬子如及尙書元羨雍州刺史慕容獻又彈太師咸陽王坦並州刺史可朱渾道元罪狀極筆並免官其餘死斥者甚眾髙祖書與鄴下諸貴曰崔暹昔事家弟爲定州長史佐吾兒開府諮議及遷左丞吏部郎吾未知其能也始居憲臺乃爾糾劾咸陽王司馬令�是吾對門布衣之舊尊貴親暱無過二人同時獲罪吾不能救諸君其愼之髙祖如京師羣官迎於紫陌髙祖握暹手而勞之曰往前朝廷豈無法官而天下貪婪莫肯糾劾中尉盡心爲國不避豪彊遂使遠邇肅淸羣公奉法衝鋒陷陣大有其人當官正色今始見之今榮華富貴直是中尉自取髙歡父子無以相報賜暹良馬使騎之以從且行且語暹下拜馬驚走髙祖親爲擁之而授轡魏帝宴於華林園謂髙祖曰自頃朝貴牧守令長所在百司多有貪暴侵削下人朝廷之中有用心公平直言彈劾不避親戚者王可勸酒髙祖降�跪而言曰惟禦史中尉崔暹一人謹奉明旨敢以酒勸並臣所射賜物千匹乞回賜之帝曰崔中尉爲法道俗整齊暹謝曰此自陛下風化所加大將軍臣澄勸獎之力世宗退謂暹曰我尙畏暹何況餘人由是威名日盛內外莫不畏服髙祖崩未發喪世宗以暹爲度支尙書兼僕射委以心腹之寄暹憂國如家以天下爲己任世宗車服過度誅戮變常言談進止或有虧失暹每厲色極言世宗亦爲之止有囚數百世宗欲盡誅之每催文帳暹故緩之不以時進世宗意釋竟以獲免自出身從官常日晏乃歸侵曉則與兄弟問母之起居暮則嘗食視寢然後至外齋對親賓一生不問家事魏梁通和要貴皆遣人隨聘使交易暹惟寄求佛經梁武帝聞之爲繕寫以幡花寶蓋贊唄送至館焉然而好大言調戲無節密令沙門明藏著佛性論而署己名傳諸江表子達拿年十三暹命儒者權會教其說周易兩字乃集朝貴名流令達拿升髙座開講趙郡睦仲讓陽屈服之暹喜擢奏爲司徒中郎鄴下爲之語曰講義兩行得中郎此皆暹之短也顯祖初嗣霸業司馬子如等挾舊怨言暹罪重謂宜罰之髙隆之亦言宜寬政网去苛察法官黜崔暹則得遠近人意顯祖從之及踐祚譖毀之者猶不息帝乃令都督陳山提等搜暹家甚貧匱惟得髙祖世宗與暹書千餘紙多論軍國大事帝嘆賞之仍不免眾口乃流暹於馬城晝則負土供役夜則置地牢歲餘奴告暹謀反�赴晉陽無實釋而勞之尋遷太常卿帝謂羣臣曰崔太常淸正天下無雙卿等不及初世宗欲以妹嫁暹子而會世宗崩遂寢至是羣臣燕於宣光殿貴戚之子多在焉顯祖歷與之語於坐上親作書與暹曰賢子達拿甚有才學亡兄女樂安公主魏帝外甥內外敬待勝朕諸妹思成大兄宿志乃以主降達拿天保末爲右僕射帝謂左右曰崔暹諫我飲酒過多然我飲酒何所妨常山王私謂暹曰至尊威嚴多醉太后尙不能致言吾兄弟亦杜口僕射獨犯顏內外深相感愧十年暹以疾卒帝撫靈而哭贈開府達拿溫良淸謹有識學少歷職爲司農卿入周謀反伏誅天保初顯祖嘗問樂安公主達拿於汝何似答曰甚相敬重惟阿家憎兒顯祖召達拿母入內殺之投屍漳水齊滅達拿殺主以復讎

隋

李諤按隋書本傳諤字士恢趙郡人也好學解屬文仕齊爲中書舍人有口辯每接對陳使周武帝平齊拜天官都上士諤見髙祖有奇表深自結納及髙祖爲丞相甚見親待訪以得失於時兵革屢動國用虛耗諤上重谷論以諷焉髙祖深納之及受禪歷比部考功二曹侍郎賜爵南和伯諤性公方明達世務爲時論所推遷治書侍禦史上謂羣臣曰朕昔爲大司馬每求外職李諤陳十二策苦勸不許朕遂決意在內今此事業諤之力也賜物二千段諤見禮教雕敝公卿薨亡其愛妾侍婢子孫輒嫁賣之遂成風俗諤上書曰臣聞追遠愼終民徳歸厚三年無攺方稱爲孝如聞朝臣之內有父祖亡沒日月未久子孫無賴便分其妓妾嫁賣取財有一於玆實損風化妾𨿽微賤親承衣履服斬三年古今通式豈容遽褫衰絰彊傅鉛華泣辭靈幾之前送付他人之室凡在見者猶致傷心況乎人子能堪斯忍復有朝廷重臣位望通貴平生交舊情若弟兄及其亡沒杳同行路朝聞其死夕規其妾方便求娉以得爲限無廉恥之心棄友朋之義且居家理治可移於官旣不正私何能贊務上覽而嘉之五品以上妻妾不得攺醮始於此也諤又以屬文之家體尙輕薄遞相師效流宕忘反於是上書曰臣聞古先哲王之化民也必變其視聽防其嗜欲塞其邪放之心示以淳和之路五教六行爲訓民之本詩書禮易爲道義之門故能家復孝慈人知禮讓正俗調風莫大於此其有上書獻賦制誄鐫銘皆以褒徳序賢明勛證理苟非懲勸義不徒然降及後代風教漸落魏之三祖更尙文詞忽君人之大道好雕虫之小藝下之從上有同影響競騁文華遂成風俗江左齊梁其獘彌甚貴賤賢愚惟務吟味遂復遺理存異尋虛逐微競一韻之奇爭一字之巧連篇累牘不出月露之形積案盈箱惟是風雲之狀世俗以此相髙朝廷據玆擢士祿利之路旣開愛尙之情愈篤於是閭裏童昏貴遊總丱未窺六甲先制五言至如羲皇舜禹之典伊傅周孔之說不復關心何嘗入耳以傲誕爲淸虛以緣情爲勛績指儒素爲古拙用詞賦爲君子故文筆日繁其政日亂良由棄大聖之軌模構無用以爲用也損本逐末流徧華壤遞相師祖久而愈扇及大隋受命聖道聿興屏出輕浮遏止華僞自非懷經抱質志道依仁不得引預搢紳參�纓冕開皇四年普詔天下公私文翰並宜實錄其年九月泗州刺史司馬幼之文表華艷付所司治罪自是公卿大臣咸知正路莫不鉆仰墳素棄絕華綺擇先王之令典行大道於玆世如聞外州遠縣仍踵敝風選吏舉人未遵典則至有宗黨稱孝鄕曲歸仁學必典謨交不苟合則擯落私門不加收齒其學不稽古逐俗隨時作輕薄之篇章結朋黨而求譽則選充吏職舉送天朝蓋由縣令刺史未行風教猶挾私情不存公道臣旣忝憲司職當糾察若聞風卽劾恐掛网者多請勒諸司普加搜訪如有此者具狀送臺諤又以當官者好自矜伐復奏曰臣聞舜戒禹云汝惟不矜天下莫與汝爭能汝惟不伐天下莫與汝爭功言偃乂云事君數斯辱矣朋友數斯疏矣此皆先哲之格言後王之軌轍然則人臣之道陳力濟時𨿽勤比大禹功如師望亦不得厚自矜伐上要君父況復功無足紀勤不補過而敢自陳勛績輕於聽覽世之喪道極於周代下無廉恥上使之然用人惟信其口取士不觀其行矜誇自大便以干濟蒙擢謙恭靜退多以恬嘿見遺是以通表陳誠先論己之功狀承顏敷奏亦道臣最用心自衒自媒都無慚恥之色彊幹橫請惟以干沒爲能自隋受命此風頓攺耕夫販婦無不革心況乃大臣仍遵敝俗如聞刺史入京朝覲乃有自陳勾檢之功喧訴�墀之側言辭不遜髙自稱譽上黷冕旒特爲難恕凡如此輩具狀送臺明加罪黜以懲風軌上以諤前後所奏頒示天下四海靡然向風深革其獘諤在職數年務存大體不尙嚴猛由是無剛謇之譽而潛有匡正多矣邳公蘇威以臨道店捨乃求利之徒事業污雜非惇本之義遂奏髙祖約遣歸農有願依舊者所在州縣錄附市籍仍撤毀舊店並令遠道限以時日正值冬寒莫敢陳訴諤因別使見其如此以爲四民有業各附所安逆旅之與旗亭自古非同一槪卽附市籍於理不可且行旅之所依托豈容一朝而廢徒爲勞擾於事非宜遂專決之並令依舊使還詣闕然後奏聞髙祖善之曰體國之臣當如此矣以年老出拜通州刺史甚有惠政民夷悅服後三歲卒官有子四人大體大鈞並官至尙書郎世子大方襲爵最有材品大業初判內史舍人帝方欲任之遇卒

柳彧按隋書本傳彧字幼文河東解人也七世祖卓隨晉南遷寓居襄陽父仲禮爲梁將敗歸周復家本土彧少好學頗涉經史周大冢宰宇文護引爲中外府記室久而出爲寧州總管掾武帝親總萬機彧詣闕求試帝異之以爲司武中士轉鄭令平齊之後帝大賞從官畱京者不預彧上表曰今太平告始信賞宜明酬勛報勞務先有本屠城破邑出自聖規斬將搴旗必由聖略若負戈擐甲徵扞劬勞至於鎭撫國家宿衛爲重俱�成算非專己能畱從事同功勞須等皇太子以下實有守宗廟之功昔蕭何畱守茅土先於平陽穆之居中沒後猶蒙優策不勝管見奉表以聞於是畱守並加泛級髙祖受禪累遷尙書虞部侍郎以母憂去職未幾起爲屯田侍郎固讓弗許時制三品已上門皆列戟左僕射髙熲子弘徳封應國公申牒請戟彧判曰僕射之子更不異居父之戟槊已列門外尊有壓卑之義子有避父之禮豈容外門旣設內合又施事竟不行熲聞而嘆伏后遷治書侍禦史當朝正色甚爲百寮之所敬憚上嘉其婞直謂彧曰大丈夫當立名於世無容容而已賜錢十萬米百石於時刺吏多任武將類不稱職彧上表曰方今天下太平四海淸謐共治百姓須任其才昔漢光武一代明哲起自布衣備知情僞與二十八將披荊棘定天下及功成之後無所職任伏見詔書以上柱國和平子爲杞州刺史其人年垂八十鍾鳴漏盡前任趙州暗於職務政由羣小賄賂公行百姓吁嗟歌謠滿道乃云老禾不早殺余種穢良田古人有云耕當問奴織當問婢此言各有所能也平子弓馬武用是其所長治民蒞職非其所解至尊思治無忘寢興如謂優老尙年自可厚賜金帛若令刺舉所損殊大臣死而後已敢不竭誠上善之平子竟免有應州刺史唐君明居母喪娶雍州長史庫狄士文之從父妹彧劾之曰臣聞天地之位旣分夫婦之禮斯著君親之義生焉尊卑之教攸設是以孝惟行本禮實身基自國刑家率由是道竊以愛敬之情因心至切喪紀之重人倫所先君明鉆燧𨿽攺在文無變忽劬勞之痛成嬿爾之親冒此苴縗命彼褕翟不義不暱春秋載其將亡無禮無儀詩人欲其遄死士文贊務神州名位通顯整齊風教四方是則棄二姓之重匹違六禮之軌儀請禁錮終身以懲風俗二人竟坐得罪隋承喪亂之後風俗頹壞彧多所矯正上甚嘉之又見上勤於聽受百寮奏請多有煩碎因上疏諫曰臣聞自古聖帝莫過唐虞象地則天布政施化不爲叢脞是謂欽明語曰天何言哉四時行焉故知人君出令誡在煩數是以舜任五臣堯咨四嶽設官分職各有司存垂拱無爲天下以治所謂勞於求賢逸於任使又云天子穆穆諸侯皇皇此言君臣上下體裁有別比見四海一家萬機務廣事無大小咸關聖聽陛下畱心治道無憚疲勞亦由羣官懼罪不能自決取判天旨聞奏過多乃至營造細小之事出給輕微之物一日之內酬答百司至乃日旰忘食夜分未寢動以文簿憂勞聖躬伏願思臣至言少減煩務以怡神爲意以養性爲懷思武王安樂之義念文王勤憂之理若其經國大事非臣下裁斷者伏願詳決自余細務責成所司則聖體盡無疆之壽臣下蒙覆育之賜也上覽而嘉之後以忤旨免未幾復令視事因謂彧曰無攺爾心以其家貧敕有司爲之築宅因曰柳彧正直士國之寶也其見重如此右僕射楊素當塗顯貴百寮懾憚無敢忤者嘗以少譴敕送南臺素恃貴坐彧�彧從外來見素如此於階下端笏整容謂素曰奉敕治公之罪素遽下彧據案而坐立素於庭辯詰事狀素由是銜之彧時方爲上所信任故素未有以中之彧見近代以來都邑百姓每至正月十五日作角抵之戲遞相誇競至於糜費財力上奏請禁絕之曰臣聞昔者明主訓民治國率履法度動由禮典非法不服非道不行道路不同男女有別防其邪僻納諸軌度竊見京邑爰及外州每以正月望夜充街塞陌聚戲朋遊鳴鼓聒天燎炬照地人戴獸面男爲女服倡優雜伎詭狀異形以穢嫚爲歡娛用鄙爲笑樂內外共觀曾不相避髙棚跨路廣幕陵云袨服靚車馬塡噎肴醑肆陳絲竹繁會竭貲破產競此一時盡室並拿無問貴賤男女混雜緇素不分穢行因此而生盜賊由斯而起浸以成俗實有由來因循敝風曾無先覺非益於化實損於民請頒行天下並卽禁斷康哉雅頌足美盛徳之形容鼓腹行歌自表無爲之至樂敢有犯者請以故違敕論詔可其奏是歲持節巡省河北五十二州奏免長吏髒污不稱職者二百餘人州縣肅然莫不震懼上嘉之賜絹布二百匹氈三十領拜儀同三司歲餘加員外散騎常侍治書如故仁壽初復持節巡省太原道十九州及還賜絹百五十匹彧嘗得博陵李文博所撰治道集十卷蜀王秀遣人求之彧送之於秀秀復賜彧奴婢十口及秀得罪楊素奏彧以內臣交通諸侯除名爲民配戍懷遠鎭行達髙陽有詔徵還至晉陽值漢王諒作亂遣使馳召彧將與計事彧爲使所逼初不知諒反將入城而諒反形已露彧度不得免遂詐中惡不食自稱危篤諒怒囚之及諒敗楊素奏彧心懷兩端以候事變迹𨿽不反心實同逆坐徙惇煌楊素卒後乃自申理有詔徵還京師卒於道

陸知命按隋書本傳知命字仲通吳郡富春人也父敖陳散騎常侍知命性好學通識大體以貞介自持釋褐陳始興王行參軍後歷太學博士南獄正及陳滅歸於家會髙智慧等作亂於江左晉王廣鎭江都以其三吳之望召令諷諭反者知命說下賊十七城得其渠帥陳正緒蕭思行等三百餘人以功拜儀同三司賜以田宅復用其弟恪爲汧陽令知命以恪非百里才上表陳讓朝廷許之時見天下一統知命勸髙祖都洛陽因上太平頌以諷焉文多不載數年不得調詣朝堂上表請使髙麗曰臣聞聖人當扆物色芻蕘匹夫奔踶或陳狂瞽伏願暫輟旒纊覽臣所謁昔軒轅馭歷旣緩夙沙之誅虞舜握圖猶稽有苗之伐陛下當百代之末膺千載之期四海廓淸三邊底定惟髙麗小豎狼顧燕垂王度含弘每懷遵養者良由惡殺好生欲諭之以徳也臣請以一節宣示王風使彼君臣面縛闕下書奏天子異之歲餘授普寧鎭將人或言其正直者由是待詔於禦史臺煬帝嗣位拜治書侍禦史�然正色爲百寮所憚帝甚敬之後坐事免歲餘復職時齊王暕頗驕縱暱近小人知命奏劾之暕竟得罪百寮震栗遼東之役爲東暆道受降使者卒於師時年六十七贈禦史大夫

唐一

杜淹按唐書杜如晦傳如晦叔父淹字執禮材辯多聞有美名隋開皇中與其友韋福嗣謀曰上好用隱民蘇威以隱者召得美官乃共入太白山爲不仕者文帝惡之謫戍江表赦還髙孝基爲雍州司馬薦授承奉郎擢累禦史中丞王世充僭號署少吏部頗親近用事洛陽平不得調欲往事隱太子時封倫領選以諗房元齡元齡恐失之白秦王引爲天策府兵曹參軍文學館學士嘗侍宴賦詩尢工賜銀鍾慶州總管楊文幹反辭連太子歸罪淹及王珪韋挺並流越嶲王知其誣餉黃金三百兩及踐祚召爲禦史大夫封安吉郡公食四百戶淹建言諸司文案稽期請以禦史檢促太宗以問僕射封倫倫曰諸官各以其事治禦史劾不法而索按求疵是太苛且侵官淹默然帝曰何不申執對曰倫所引國大體臣伏其議又何言帝悅以資博練帝敕東宮儀典簿最悉聽淹裁訂俄檢校吏部尙書參預朝政所薦嬴四十人後皆知名嘗曰郅懷道可用帝問狀淹曰懷道及隋時位吏部主事方煬帝幸江都羣臣迎阿獨懷道執不可帝曰卿時何云曰臣與眾帝折曰事君有犯無隱卿直懷道者何不讜言謝曰臣位下又顧諫不從徒死無益帝曰內以君不足諫尙何仕食隋粟忘隋事忠乎因顧羣臣公等謂何王珪曰比干諫而死孔子稱仁泄冶諫亦死則曰民之多僻無自立辟祿重責深從古則然帝笑曰卿在隋不諫宜置世充親任胡不言對曰固嘗言不見用帝曰世充愎諫飾非卿若何而免淹辭窮不得對帝勉曰今任卿已可有諫未答曰願死無隱貞觀二年疾帝爲臨問卒贈尙書右僕射謚曰襄始淹典二職貴重於朝矣而亡淸白名獲譏當世子敬同襲爵官至鴻臚卿

韋挺按唐書本傳挺京兆萬年人父衝仕隋爲民部尙書挺少與隱太子善髙祖平京師署隴西公府祭酒累遷太子左衛驃騎檢校左衛率太子遇之厚宮臣無與比武徳七年帝避暑仁智宮或言太子與宮臣謀逆又慶州刺史楊文干坐大逆誅辭連東宮帝專責宮臣由是挺與杜淹王珪等皆流越嶲未幾召拜主爵郎中貞觀初王珪數薦之遷尙書右丞歷吏部黃門侍郎拜禦史大夫扶陽縣男太宗謂挺曰卿之任大夫獨朕意左右無爲卿地者挺曰臣駑下不足以辱髙位且非勛非舊而在藩邸故僚上願後臣以勸立功者不聽是時承隋大亂風俗薄惡人不知教挺上疏曰父母之恩昊天罔極創巨之痛終身何已今衣冠上族辰日不哭謂爲重喪親賓來弔輒不臨舉又閭裏細人每有重喪不卽發問先造邑社待營辦具乃始發哀至假車乘雇棺槨以榮送葬旣葬鄰伍會集相與酣醉名曰出孝夫婦之道王化所基故有三日不息燭不舉樂之感今婚嫁之初雜奏絲竹以窮宴歡官司習俗弗爲條禁望一切懲革申明禮憲俄復爲黃門侍郎兼魏王泰府事時泰有寵太子多過失帝密欲廢立語杜正倫正倫以漏言貶帝謂挺曰不忍復置卿於法攺太常卿初挺爲大夫時馬周爲監察禦史挺不甚禮及周爲中書令帝欲湔拭用之周言挺佷於自用非宰相器遂止帝將討遼東擇主餉運者周言挺才任粗使帝謂然挺父故爲營州總管嘗經略髙麗故札藏家挺上之帝悅曰自幽距遼二千里無州縣吾軍靡所仰食卿爲朕圖之苟吾軍用不乏是公之功其自擇文武官四品十人爲子使取幽易平三州銳士若馬各三百以從卽詔河北列州皆取挺節度許以便宜帝親解貂裘及中廏馬賜之挺遣燕州司馬王安徳行渠作漕艫轉�自桑幹水抵盧思臺行八百里渠塞不可通挺以方苦寒未可進遂下米臺側廥之待凍泮乃運以爲解卽上言度王師至食且足帝不悅曰兵寧拙速無工遲我明年師出挺乃度他歲運何哉卽詔繁畤令韋懷質馳按懷質還劾挺在幽州日置酒弗憂職不前視渠長利卽造船行粟綿八百里乃悟非是欲進則不得還且水涸六師所須恐不如陛下之素帝怒遣將作少監李道裕代之敕治書侍禦史唐臨馳傳械挺赴洛陽廢爲民使白衣從帝破蓋牟城詔挺將兵鎭守示復用城與賊新城接日夜轉斗無休時挺以失職內不平作書謝所善公孫常常善數者也以他事系投繯死索�中得挺書言所屯危蹙意怨望貶象州刺史歲餘卒年五十八子待價萬石

唐臨按唐書本傳臨字本徳京兆長安人周內史瑾之孫其先自北海內徙武徳初隱太子討王世充臨以策進說太子引直典書坊授右衛率府鎧曹參軍太子廢出爲萬泉丞有輕囚久系方春農事興臨說令可且出囚使就畎畝不許臨曰有所疑丞執其罪令移疾臨悉縱歸與之約囚如期還再遷侍禦史大夫韋挺責著位不肅明日挺越次與江夏王道宗語臨進曰王亂班道宗曰與大夫語何至爾臨曰大夫亦亂班挺失色眾皆悚伏俄持節按獄交州出冤系三千人累遷大理卿髙宗嘗錄囚臨占對無不盡帝喜曰爲國之要在用法刻則人殘寬則失有罪惟是折中以稱朕意他日復訊余司斷者輒紛訴不已獨臨所訊無一言帝問故答曰唐卿斷囚不冤所以絕意帝嘆曰爲獄者固當若是乃自述其考曰形若死灰心若鐵石云永徽元年拜禦史大夫蕭齡之嘗任廣州都督受賕當死詔羣臣議請論如法詔戮於朝堂臨建言羣臣不知天子所以議之之意在律有八王族戮於隱議親也刑不上大夫議貴也今齡之貪贓狼扈死有餘咎陛下以異於他囚故議之有司又令入死非堯舜所以用刑者不可爲後世法帝然之齡之齊髙帝五世孫由是免死臨累遷吏部尙書初來濟謫臺州李義府謫普州臨奏許褘爲江南巡察使張倫劍南巡察使褘與濟善而倫與義府有隙武后常右義府察知之謂臨遣所私督其過坐免官起爲潮州刺史卒年六十臨儉薄寡欲不好治第宅性旁通專務掩人過見妻子必正衣冠

柳範按唐書柳澤傳澤從祖範奭範貞觀中爲侍禦史時吳王恪好田獵範彈治之太宗曰權萬紀不能輔道恪罪當死範進曰房元齡事陛下猶不能諫止畋獵豈宜獨罪萬紀帝怒拂衣起頃之召謂曰何廷折我範謝曰主聖則臣直陛下仁聖敢不盡愚帝乃解髙宗時歷尙書右丞揚州大都督府長史

王義方按唐書本傳義方泗州漣水人客於魏孤且窶事母謹甚淹究經術性謇特髙自標樹舉明經詣京師客有徒步疲於道者自言父宦遠方病且革欲往省困不能前義方哀之解所乘馬以遺不告姓名去由是譽振一時不肯造請貴勢太宗使宰相聽其論於是尙書外郎獨孤悊以儒顯給事中許敬宗推悊確論義方引逮百家異同連拄悊直出其上左右爲悊不平輒罷會補晉王府參軍直弘文館魏徵異之欲妻以夫人之侄辭不取俄而徵薨乃娶人問其然曰初不附宰相今感知己故也素善張亮亮抵罪故貶吉安丞道南海舟師持酒脯請福義方酌水誓曰有如忠獲戾孝見尢四維廓氛千里安流神之聽之無作神羞是時盛夏濤霧蒸湧旣祭天雲開露人壯其誠吉安介蠻夷梗悍不馴義方召首領稍選生徒爲開陳經書行釋奠禮淸歌吹鑰登降跽立人人悅順久之徙洹水丞而亮兄子皎自朱崖還依義方將死諉妻子願以屍歸葬義方許之以皎妻少故與之誓於神使奴負柩輟馬載皎妻身步從之旣葬皎原武歸妻其家而告亮墓乃去遷云陽丞顯慶元年擢侍禦史不再旬會李義府縱大理囚婦淳於迫其丞畢正義縊死無敢白其姦義方自以興縣屬不三時拜禦史且疾當世附離匪人以欺朝廷內決劾奏意必得罪卽問計於母母曰昔王母伏劍成陵之誼汝能盡忠吾願之死不恨義方卽上言天子置公卿大夫士欲水火相濟鹽梅相成不得獨是獨非也昔堯失之四凶漢髙祖失之陳豨光武失之逢萌魏武失之張邈彼聖傑之主然皆失於前而得於後今陛下撫萬邦而有之蠻區夷落罪無�罰況輦轂下姦臣肆虐乎殺人滅口此生殺之柄不自主出而下移佞臣履霜堅冰彌不可長請下有司雜治正義死狀卽具法冠對仗叱義府下跪讀所言帝方安義府狡佞恨義方以孤士觸宰相貶萊州司戶參軍歲終不復調往客昌樂聚徒教授母喪隱居不出卒年五十五義方爲禦史時買第後數日愛庭中樹復召主人曰此佳樹得無欠償乎又予之錢其廉不貪類此始魏徵愛其材也每恨太直後卒以疾惡不容於時旣死門人員半千何彥先行喪蒔松柏冢側三年乃去彥先齊州全節人武后時位天官侍郎

韓琬按唐書韓思彥傳思彥子琬字茂貞喜交酒徒落魄少崖檢有姻勸舉茂才名動裏中刺史行鄕飲餞之主人揚觶曰孝於家忠於國今始充賦請行無算爵儒林榮之擢第又舉文藝優長賢良方正連中拜監察禦史景云初上言國安危在於政政以法暫安焉必危以徳始不便焉終治夫法者智也徳者道也智權宜也道可以久大也故以智治國國之賊不以智治國國之福貞觀永徽之間農不勸而耕者眾法施而犯者寡俗不偸薄器不污窳吏貪者士恥同列忠正淸白者比肩而立罰𨿽輕而不犯賞𨿽薄而勸位尊不倨家富不奢學校不厲而勤道佛不懲而戒土木質厚裨販弗蚩其故柰何雜以皇道也自玆以來任巧智斥謇諤趨勢者進守道者退諧附者無黜剝之憂正直者有後時之嘆人趨家競風俗淪替其故柰何行以霸道也貞觀永徽之天下亦今日天下淳薄相反由治則然夫巧者知忠孝爲立身之階仁義爲百行之本托以求進口是而心非言同而意乖陛下安能盡察哉貪冒者謂能淸貞者謂孤浮沈者爲黠剛正者爲愚位下而驕家貧而奢歲月漸漬不救其獘何由變浮之淳哉不務省事而務捉搦夫捉搦者法也法設而滋艸滋章則盜賊多矣法而益國設之可也比法令數攺或行未見益止未知損譬奕者一�爲善而復之者愈善故曰設法不如息事事息則巧不生聖人防亂未然天下何由不治哉永淳時雍丘令尹元貞坐婦女治道免官今婦夫女役常不知怪調露時河內尉劉憲父喪人有請其員者有司以爲名教不取今謂爲見機太宗朝司農以市木橦倍價扺罪大理孫伏伽言官木橦貴故百姓者賤臣見司農識大體未聞其過太宗曰善今和市顓刻剝名爲和而實奪之往者學生佐史里正每一員闕擬者十人今當選者亡匿以免往選司從容有禮今如仇敵賈販往官將代儲什物俟其至今交罷執符紛競校在亡往商賈出入萬里今市井至失業往家藏鏹積粟相誇今匿貲示羸以相尙往夷狄款關今軍屯積年往召募人賈其勇今差勒闔宗逃亡往倉儲盈衍今所在空虛夫流亡之人非愛羈旅忘桑梓也斂重役亟家產已空鄰伍牽連遂爲遊人窮詐而犯禁救死而抵刑夫亂繩已結急引之則不可解今刻薄吏能結者也舉劾吏能引者也則解者不見其人願取奇材卓行者量能授官又言仕路太廣故棄農商而趨之一夫耕一婦蠶衣食百人欲儲蓄有餘安可得乎書入不報出監河北軍兼按察使先天中賦絹非時於是穀賤絹益貴丁別二縑人多徙亡琬曰禦史乃耳目官知而不言尙何賴又上言須報則獘已甚移檄罷督乃聞詔可開元中遷殿中侍禦史坐事貶官卒

李素立按唐書本傳素立趙州髙邑人曾祖義深仕北齊爲梁州刺史父政藻爲隋水部郎使淮南死於盜素立仕武徳初擢監察禦史民犯法不及死髙祖欲殺之素立諫曰三尺法天下所共有一動搖則人無以措手足方大業經始柰何輦轂下先棄刑書乎帝嘉納由是恩顧特異以親喪解官起授七品淸要有司擬雍州司戶參軍帝曰要而不淸復擬祕書郎帝曰淸而不要乃授侍禦史貞觀中轉揚州大都督府司馬初突厥鐵勒部內附卽其地爲瀚海都護府詔素立領之於是闕泥熟別部數梗邊素立以不足用兵遣使諭降夷人感其惠牽馬牛以獻素立止受酒一杯歸其餘乃開屯田立署次虜益畏威歷太僕鴻臚卿累封髙邑縣侯出爲綿州刺史永徽初徙蒲州將行還所餘儲籺並什器於州賫家書就道會卒髙宗特廢朝一日謚曰平

韋思謙按唐書本傳思謙名仁約以近武后父諱爲嫌遂以字行其先出雍州杜陵後客襄陽更徙爲鄭州陽武人八歲喪母以孝聞及進士第累調應城令負殿不得進官吏部尙書髙季輔曰予始得此一人豈以小疵棄大徳邪擢監察禦史常曰禦史出使不能動搖山嶽震懾州縣爲不任職中書令褚遂良市地不如直思謙劾之罷爲同州刺史及復相出思謙淸水令或弔之答曰吾狷直觸機輒發暇卹身乎丈夫當敢言地要須明目張膽以報天子焉能錄錄保妻子耶沛王府長史皇甫公義引爲倉曹參軍謂曰公非池中物屈公爲數旬客以重吾府攺侍禦史髙宗賢之每召與語𨿽甚倦徙倚軒楹猶數刻罷疑獄劇事多與參裁武候將軍田仁會誣奏禦史張仁禕帝廷詰仁禕懦不得對思謙爲辧其枉因言仁會營罔陷人不測者詞旨詳暢帝善之仁禕得不坐累遷右司郎中尙書右丞振明綱轄朝廷肅然進禦史大夫性謇諤顏色莊重不可犯見王公未嘗屈禮或以爲譏答曰耳目官固當特立雕鶚鷹鸇豈眾禽之偶柰何屈以狎之帝崩思謙扶疾入臨涕泗冰須俯伏號絕詔給扶侍轉司屬卿復爲右肅政大夫故事大夫與禦史鈞禮思謙獨不答或以爲疑思謙曰班列固有差柰何尙姑息邪垂拱初封博昌縣男同鳳閣鸞臺三品轉納言辭疾不許詔肩輿以朝聽子孫侍以大中大夫致仕卒贈幽州都督子承慶嗣立

蘇�按唐書本傳�雍州藍田人中明經第調鄠尉時李義琰爲雍州長史鄠多訟日至長史府�裁決明辧自是無訴者義琰異之顧聽事曰此公坐也恨吾齒晚不及見垂拱初爲監察禦史武后殺韓魯諸王付�密牒按訊�推之無狀或言�助韓魯者後詰之挺議無所撓後不悅曰卿大雅士此獄不足諉卿卽詔監軍河西五遷右司郎中禦史王弘義附來俊臣爲酷世畏疾莫敢觸其鋒會督伐材於虢笞督過程人多死�按奏弘義坐免遷給事中進左肅政臺禦史大夫後營大像白司馬�糜用億計�上疏切諫見納中宗將斬韋月將�執據時令不可以大戮忤三思意攺右臺俄出爲岐州刺史復爲右臺大夫會節湣太子敗詔株索支黨時睿宗居藩爲獄辭牽逮�密啟保辯亦會宰相開陳帝感悟多所捨貸擢戶部尙書河內郡公以檢校太子詹事致仕卒年八十一贈兗州都督謚曰文子晉數歲知爲文作八卦論吏部侍郎房潁叔祕書少監王紹宗嘆曰後來之王粲也舉進士及大禮科皆上第先天中爲中書舍人元宗監國所下制命多晉及賈曾�定屢獻讜言天子嘉允出爲泗州刺史以�老請解職奉養�卒歷戶部侍郎襲爵遷吏部時宋璟兼尙書事晉與齊澣更典二都選旣糊名校判而晉獨事賞拔當時譽之及裴光庭知尙書有過官被卻者就籍以朱點頭而已晉因榜選院曰門下點頭者更擬光庭以爲侮己出晉汝州刺史遷魏州終太子左庶子

張廷珪按舊唐書本傳廷珪河南濟源人其先自常州徙焉廷珪少以文學知名性慷慨有志尙弱冠應制舉長安中累遷監察禦史則天稅天下僧尼出錢欲於白司馬�營建大像廷珪上疏諫曰夫佛者以覺知爲義因心而成不可以諸相見也經云若以色見我以音聲求我是人行邪道不能見如來此眞如之果不外求也陛下信心歸依發弘誓願壯其塔廟廣其尊容已徧於天下久矣蓋有住於相而行布施非最上第一希有之法何以言之經云若人滿三千大千世界七寶以用布施及恆河沙等身命布施其福甚多若人於此經中受持及四句偈等爲人演說其福勝彼如佛所言則陛下傾四海之財殫萬人之力窮山之木以爲塔極冶之金以爲像𨿽勞則甚矣費則多矣而所獲福不愈於一禪房之匹夫菩薩作福徳不應貪著蓋有爲之法不足髙也況此營建事殷土木或開發盤礡峻築基階或塞穴洞通轉采斫輾壓虫蟻動盈巨億豈佛標坐夏之義湣蠢動而不忍害其生哉又役鬼不可惟人是營通計工匠率多貧窶朝驅暮役勞筋苦骨簞食瓢飲晨炊星飯饑渴所致疾疹交集豈佛標徒行之義湣畜獸而不忍殘其力哉又營築之資僧尼是稅𨿽乞丐所致而貧闕猶多州縣徵輸星火逼迫或謀計靡所或鬻賣以充怨聲載路和气未洽豈佛標隨喜之義湣愚蒙而不忍奪其產哉且邊朔未寧軍裝日給天下虛竭海內勞獘伏惟陛下愼之重之思菩薩之行爲利益一切眾生應如是布施則其福徳若東南西北四維上下虛空不可思量矣何必勤於住相雕蒼生之業崇不急之務乎臣以時政論之則宜先邊境畜府庫養人力臣以釋教諭之則宜救苦厄滅諸相崇無爲伏願陛下察臣之愚行佛之意務以理爲上不以人廢言幸甚幸甚則天從其言卽停所作仍於長生殿召見深賞慰之景龍末爲中書舍人再轉洪州都督仍爲江南西道按察使開元初入爲禮部侍郎時久旱關中饑儉下制求直諫昌言弘益政理者廷珪上疏曰臣聞古有多難興王殷憂啟聖者皆以事危則志銳情迫則思深故能自下登髙轉禍爲福者也伏見景龍之末中宗遇禍先天之際凶黨構謀社稷有危於綴旒國朝將均於絕綖陛下神武超代精誠動天再掃氛沴六合淸朗而後上順皇旨俯念黔黎髙運璇衡光膺寶籙日月所燭之地書軌未通之鄕無不沾濡渥恩被服淳化十堯九舜未足稱也明明上帝照臨下土宜錫介祉以答鴻休然屬頃歲以來陰陽愆候九谷失稔萬姓阻饑關輔之間更爲尢劇至有樵蘇莫爨糧籺靡資不復聊生方憂轉死偶會昌運遘玆難否者臣竊思之皇天之意將恐陛下春秋鼎盛神聖在躬不崇朝而建大功自藩邸而陟元後或簡下濟之道獨滿雄圖之志輕虞舜而不法思漢武以自髙是故昭見咎徵載加善誘將欲大君日愼一日𨿽休勿休永保太和以固邦本也斯皇天於陛下眷顧深矣陛下焉可不奉若休旨而寅畏哉臣愚誠願陛下約心削志澄思勵精考羲農之書惇素朴之道登庸端士放黜佞人屏退後宮減徹外廏場無蹴踘之玩野絕從禽之賞休石田之遠境罷金甲之懸軍矜卹惸嫠蠲薄徭賦去奇伎淫巧捐和璧隋珠不見可欲使心不亂自然波淸四海塵銷九域農夫樂其業餘糧棲於畝則和气上逼於天𨿽五星連珠兩曜合璧未足多也珍祥下降於地𨿽鳳凰巢閣麒麟在郊未足奇也或謂天之�戒不足畏者則將上帝憑怒風雨迷錯荒饉日甚無以濟下矣或謂人之窮乏不足卹者則將齊氓沮忘億兆攜離愁苦勢極無以奉上矣斯蓋安危所系禍福之源柰何朝廷曾不是察況今陛下受命伊始敷政維新卿士百寮華夷萬族莫不淸耳以聽刮目而視延頸企踵冀有所聞見顒顒如也何可怠棄典則坐辜其望哉再遷黃門侍郎時監察禦史蔣挺以監決杖刑稍輕敕朝堂杖之廷珪奏曰禦史憲司淸望耳目之官有犯當殺卽殺當流卽流不可決杖士可殺不可辱也時制命已行然議者以廷珪之言爲是俄坐泄禁中語出爲沔州刺史又歷蘇宋魏三州刺史入爲少府監加金紫光祿大夫封範陽男四遷太子詹事以老疾致仕二十二年卒年七十餘贈工部尙書謚曰貞穆廷珪素與陳州刺史李邕親善屢上表薦之邕所撰碑碣之文必請廷珪八分書之廷珪旣善楷隸甚爲時人所重

王求禮按唐書本傳求禮許州長杜人武后時爲左拾遺監察禦史後方營明堂雕飾譎怪侈而不法求禮以爲�鸑金龍丹雘珠玉乃商瓊臺夏瑤室之比非古所謂茅茨采椽者自軒轅以來服牛乘馬今輦以人負則人代畜上書譏切久不報契丹叛使孫萬榮寇河北詔河內王武懿宗禦之懦擾不進賊敗數州去懿宗乃條華人爲賊詿誤者數百族請誅之求禮劾奏曰詿誤之人無良邊吏教習城不完固爲虜脇制寧素持叛心哉懿宗擁兵數十萬聞敵至走保城邑今乃移禍無辜之人不亦過乎請斬懿宗首以謝河北懿宗大懼後盡赦其人當是時契丹幽州饋挽屈竭左相豆盧欽望請停京官九品以上兩月俸助軍興求禮曰公祿萬鍾正可輟仰祿之人可柰何欽望拒不應旣奏求禮歷階進曰天子富有四海何待九品俸使宰相奪之以濟軍國用乎姚曰秦漢皆有稅算以佐軍求禮不識大體對曰秦漢虛天下事邊柰何使陛下效之後曰止久視二年三月大雨雪鳳閣侍郎蘇味道等以爲瑞率羣臣入賀求禮讓曰宰相和陰陽而季春雨雪乃災也果以爲瑞則冬月雷渠爲瑞雷邪味道不從旣賀者入求禮卽厲聲言今陽气僨升而陰冰激射此大災也主荒臣佞寒暑失序戎狄亂華盜賊繁興正官少僞官多百司非賄不入使天有瑞何感而來哉羣臣震恐後爲罷朝然以剛正故官齟齬神龍初終衛王府參軍

都察院部名臣列傳五

唐二

王無競按唐書本傳王無競者字仲列世徙東萊宋太尉弘之遠裔家足於財頗負气豪縱擢下筆成章科調欒城尉三遷監察禦史攺殿中會朝宰相宗楚客楊再思離立偶語無競揚笏曰朝禮尙敬公等大臣不宜慢常典楚客怒徙無競太子舍人神龍初詆權幸出爲蘇州司馬張易之等誅坐常交往貶廣州仇家矯制榜殺之

宋務光按唐書本傳務光字子昂一名烈汾州西河人舉進士及第調洛陽尉遷右衛騎曹參軍神龍元年大水詔文武九品以上官直言極諫務光上書曰後王樂聞過罔不興拒諫罔不亂樂聞過則下情通下情通則政無缺此所以興也拒諫則羣議壅羣議壅則上孤立此所以亂也臣嘗觀天人相與之際有感必應其間甚密是以教失於此變生於彼易曰天垂象見吉凶聖人像之竊見自夏以來水气勃戾天下多罹其災洛水漲漂損百姓傳曰簡宗廟廢祠祀則水不潤下夫王者卽位必郊祀天地嚴配祖宗自陛下禦極郊廟山川不時薦見又水者陰類臣妾之道气盛則水泉溢頃虹霓紛錯暑雨滯�陰勝之沴也後廷近習或有離中饋之職以干外政願深思天變杜絕其萌又自春及夏牛多病死疫气浸淫傳曰思之不睿時則有牛禍意者萬機之事陛下未躬親乎晁錯曰五帝其臣不及則自親之今朝廷賢佐𨿽多然莫能仰陛下淸光願勤思法宮凝就大化以萬方爲念不以聲色爲娛以百姓爲憂不以犬馬爲樂臣聞三五之君不能免淫亢顧備禦存乎人耳災興細微安之不怪及禍變已成駭而圖之猶水決治防病困求藥𨿽復僶俯尙何救哉夫塞變應天實系人事今霖雨卽閉坊門豈一坊一市能感發天地哉必不然矣故里人呼坊門爲宰相謂能節宣風雨天工人代乃爲虛設又數年以來公私覂竭戶口減耗家無接新之儲國乏俟荒之蓄陛下近觀朝市則以爲旣庶且富試踐閭陌則百姓衣馬牛之衣食犬彘之食十室而九丁壯盡於邊塞孀孤轉於溝壑猛吏奮毒急政破貲馬困斯佚人困斯詐起爲姦盜從而刑之良可嘆也今人貧而奢不息法設而僞不止長吏貪冒選舉以私稼穡之人少商旅之人眾願坦然更化以身先之雕殘之後緩其力役久獘之極訓以惇龐十年之外生聚方足臣聞太子者君之貳國之本所以守器承祧養民贊業願擇賢能早建儲副安社稷慰黎元姻戚之間謗議所集積疑成患憑寵生災愛之適所以害之也如武三思等誠不宜任以機要國家利器庸可久假於人祕書監鄭普思國子祭酒葉靜能挾小道淺術列朱紫取銀黃虧國經悖天道書曰制治於未亂保邦於未危此誠治亂安危之秋也願陛下遠佞人親有徳乳保之母妃主之家以時接見無令媟黷疏奏不省俄以監察禦史巡察河南道時滑州輸丁少而封戶多每配封人皆亡命失業務光建言通邑大都不以封今命侯之家專擇雄奧滑州七縣而分封者五王賦少於侯租入家倍於輸國請以封戶均余州又請食賦附租庸歲送停封使息傳驛之勞不見納以考最進殿中侍禦史遷右臺嘗薦汝州參軍事李欽憲後爲名臣卒年四十二

蔣欽緒按唐書本傳欽緒萊州膠水人頗工文辭擢進士第累遷太常博士中宗始親郊國子祭酒祝欽明建言皇后應亞獻欲以媚韋氏天子疑之詔禮官議眾曲意阿循欽緒獨抗言不可諸儒壯其節歷吏部員外郎始韓琬爲髙郵主簿使京師自負其才有不遇之言題客捨他日欽緒見之笑曰是子嘆後時耶久之琬舉賢良方正欽緒擢其文異等因謂曰朋友之過免未琬曰今日乃見君子之心其務薦引士類此欽緒精治道馭吏整嚴𨿽銖秒罪不貸出爲華州長史蕭至忠自晉州被召過欽緒欽緒本姻家因戒曰以君才不患不見用患非分而求耳至忠竟及禍開元十三年以禦史中丞錄河南囚宣慰百姓振窮乏徙吏部侍郎歷汴魏二州刺史卒性孤潔自守惟與賈曾郭利貞相友云

李傑按唐書本傳李傑本名務光相州滏陽人後魏並州刺史寶之裔孫少以孝友著擢明經第解褐齊州參軍事遷累天官員外郎爲吏詳敏有治譽以采訪使行江南時戶口逋蕩細弱下戶爲豪力所兼傑爲設科條區處檢防亡匿復業者十七八神龍中爲河東巡察黜陟使課最諸道先天中進陜州刺史水陸發運使置使自傑始攺河南尹傑旣精聽斷𨿽行坐食飲省治不少廢繇是府無淹事人吏愛之寡婦有告其子不孝者傑物色非是謂婦曰子法當死無悔乎答曰子無狀寧其悔乃命市棺還斂之使人迹婦出與一道士語頃持棺至傑令捕道士按問乃與婦私不得逞傑殺道士納於棺河汴之交舊有梁公埭廢不治南方漕弗通傑召汴鄭丁男復作之不費而利入代宋璟爲禦史大夫尙衣奉禦長孫昕素惡傑遇於道內恃元宗婭�與所親楊仙玉共毆辱之傑訴曰敗發膚痛在身辱衣冠恥在國帝怒詔斬昕等朝堂左散騎常侍馬懷素建言陽和月不可殊死乃敕杖殺之謝百官降書慰傑以護作橋陵封武威縣子初傑引侍禦史王旭爲護陵判官旭貪贓傑將繩之未及發反爲所構出爲衢州刺史遷揚州大都督府長史復爲禦史劾免開元六年卒帝悼之特贈戶部尙書

李尙隱按唐書本傳尙隱其先出趙郡徙貫萬年年二十舉明經再調下邽主簿州刺史姚班說其能器之神龍中左臺中丞侯令徳爲關內黜陟使尙隱佐之以最擢左臺監察禦史於是崔湜鄭愔典吏部選附勢幸銓擬不平至逆用三年員闕材廉者軋不進俄而相踵知政事尙隱與禦史李懷讓顯劾其罪湜等皆斥去睦州刺史馮昭泰性鷙刻人憚其彊嘗誣系桐廬令李師旦二百餘家爲妖蠱有詔禦史覆驗皆稱病不肯往尙隱曰善良方蒙枉不爲申明可乎因請行果推雪其冤湜愔復當路乃出尙隱爲伊闕令懷讓魏令湜等伏誅元宗知尙隱方嚴由定州司馬擢吏部員外郎懷讓自河陽令拜兵部員外郎懷讓蓨人後歷給事中尙隱以將作少監營橋陵封髙邑縣男未幾進禦史中丞禦史王旭招權稍不制仇家告其罪尙隱窮治具其姦贓無假借遂抵罪進兵部侍郎俄出爲蒲州刺史浮屠懷照者自言母夢日入懷生己鏤石著驗聞人馮待徵等助實其言尙隱劾處妖妄詔流懷照播州再遷河南尹尙隱性剛亮論議皆披心示誠處事分明禦下不苛尢詳練故實前後制令誦記略無遺妖賊劉定髙夜犯通洛門尙隱坐不素覺左遷桂州都督帝遣使勞曰知卿忠公然國法須爾因賜雜彩百匹遣之遷廣州都督五府經略使及還人或�金以贈尙隱曰吾自性分不可易非畏人知也代王丘爲禦史大夫時司農陳思問引屬史多小人幹隱錢谷尙隱按其違贓累巨萬思問流死嶺南攺尙隱太子詹事不閱旬進戶部尙書前後更揚益二州長史東都畱守爵髙邑伯開元二十八年以太子賓客卒年七十五謚曰貞尙隱三入禦史府輒繩惡吏不以殘摯失名所發當也素議歸重仕官未嘗以過謫惟劾詆幸臣及坐小法左遷復見用以循吏終始云自開元二十二年置京畿采訪處置等使用中丞盧奐爲之尙隱以大夫不克使永泰以後大夫王翊崔渙李涵崔寧盧杞乃爲之

崔渙按唐書崔元暐傳元暐子璩璩子渙博綜經術長論議十歲居父喪毀辟加人陸元方異之起家亳州司功參軍還調於是入判者千餘吏部侍郎嚴挺之施特榻試彜尊銘謂曰子淸廟器故以題相命累遷司門員外郎楊國忠惡不附己出爲巴西太守元宗西狩迎謁於道帝見占奏以爲明治體恨得之晚房管亦薦之卽日拜門下侍郎同中書門下平章事肅宗立與韋見素等同赴行在時京師未復舉選不至詔渙爲江淮宣諭選補使收采遺逸不以親故自嫌常曰抑才虞謗吾不忍爲然聽受不甚精以不職罷爲左散騎常侍兼余杭太守江東采訪防禦使入遷吏部侍郎集賢院待制簡淡自處時望尢重遷禦史大夫元載輔政與中官董秀盤結固寵渙疾之因進見慨然論載姦代宗曰載𨿽非重愼然協和中外無間然能臣也對曰和之爲貴者由禮節也不節之以禮焉得和今干戈甫定品物思乂載爲宰相宜明制度易海內耳目而怙權樹黨毀法爲通鬻恩爲恕附下苟容乃幽國卑主術臣所未諭帝默然會渙兼稅地靑苗錢物使以錢給百官而吏用下直爲使料上直爲百司料載諷皇城副畱守張淸擿其非詔尙書左丞蔣渙按實且載所惡由是貶道州刺史卒贈太子太傅謚曰元子縱

崔隱甫按唐書本傳隱甫貝州武城人隋散騎侍郎儦曾孫解褐左玉鈐衛兵曹參軍遷殿中侍禦史內供奉浮屠惠範倚太平公主脇人子女隱甫劾狀反爲所擠貶�州司馬元宗立擢汾州長史兼河東道支度營田使遷洛陽令梨園弟子胡鶵善笛有寵嘗負罪匿禁中帝以他事召隱甫從容指曰就卿丐此人對曰陛下輕臣而重樂工請解官再拜出帝遽謝與胡鶵隱甫殺之有詔貰死不及矣賜隱甫百縑孫佺敗績於奚擢隱甫並州司馬護邊會兄逸甫疾甚未及行詔責逗畱下除河南令累拜華州刺史太原尹入爲河南尹居三歲進拜禦史大夫初臺無獄凡有囚則系大理貞觀時李幹佑爲大夫始置獄由是中丞侍禦史皆得系人隱甫執故事廢掘諸獄其後患囚往來或漏泄復系之廚院雲臺中自監察禦史而下舊皆得顓事無所承諮隱甫始一切令歸�乃得行有忤意輒劾正多貶黜者臺吏側目威名赫然帝嘗詔校外官歲考異時必委曲參審竟春未定隱甫一日會朝集使詢逮檢實其暮皆訖議者服其敏帝嘗謂曰卿爲大夫天下以爲稱職張說當國隱甫素惡之乃與中丞宇文融李林甫其過不宜處位說賜罷然帝嫉朋黨免其官使侍母歲餘復爲大夫遷刑部尙書兼河南尹帝還京師卽拜東都畱守累封淸河郡公卒贈益州大都督謚曰忠始帝欲相隱甫也謂曰牛仙客可與語卿常見否對曰未也帝曰可見之隱甫終不詣他日又問對如初帝乃不用子弟或問故答曰吾不以其人微易之也其材不逮中人可與之對耶隱甫所至潔介自守明吏治在職以彊正稱云

楊愼矜按唐書本傳愼矜隋齊王暕曾孫祖正道從蕭后入突厥及破頡利可汗乃得歸爲尙衣奉禦父隆禮歷州刺史善檢督吏以嚴辧自名開元初爲太府卿封弘農郡公時禦府財物羨積如丘山隆禮性詳密出納𨿽尋尺皆自按省凡物經楊卿者號無不精麗歲常愛省數百萬任職二十年年九十餘以戶部尙書致仕卒愼矜沈毅任气健而才初爲汝陽令有治稱隆禮罷太府元宗訪其子可代父任者宰相以愼余愼矜愼名皆得父淸白帝喜擢愼矜監察禦史知太府出納愼余太子舍人主長安倉愼名大理評事爲含嘉倉出納使被眷尢渥愼矜遷侍禦史知雜事髙置風格始議輸物有污傷責州縣償所值轉輕賫入京師自是天下調發始煩天寶二年權判禦史中丞京畿訪采使太府出納如故於時李林甫用事愼矜進非其意固讓不敢拜乃授諫議大夫兼侍禦史更以蕭諒爲中丞諒爭輕重不平罷爲陜郡太守林甫知愼矜爲己屈卒授禦史中丞兼諸道鑄錢使韋堅之獄王等方文致而愼矜依違不甚力恨之𨿽林甫亦不悅父與愼矜外兄弟也故與狎及爲侍禦史由愼矜所引後遷中丞同列愼矜猶以子侄畜之負林甫勢滋不平會愼矜擢戶部侍郎仍兼中丞林甫疾其得君且逼己乃與謀陷之明年愼矜父冢艸木皆流血懼以問所善胡人史敬忠敬忠使身桎梏裸而坐林中厭之又言天下且亂勸愼矜居臨汝置田爲後計會婢春艸有罪將殺之敬忠曰勿殺賣之可市十牛歲耕田十頃愼矜從之婢入貴妃姊家因得見帝帝愛其辧惠畱宮中寖侍左右帝嘗問所從來婢奏爲愼矜家所賣帝曰彼乏錢耶對曰固將死賴史敬忠以免帝素聞敬忠挾術間質其然婢具言敬忠夜過愼矜坐廷中步星變夜分乃去又白厭勝事帝怒而婢漏言於楊國忠國忠方睦陰相語始愼矜奪職田辱詬其母又嘗私語讖書銜之未有發也至聞國忠語乃喜且欲嘗帝以取驗異時奏事數稱引愼矜帝悖然曰爾親耶毋相往來知帝惡甚後見愼矜輒慢侮不爲禮愼矜怒乃與林甫作飛牒告愼矜本隋後蓄讖緯妖言與妄人交規復陶室帝方在華淸宮聞之震怒收愼矜尙書省詔刑部尙書蕭炅大理卿李道邃殿中侍禦史盧鉉楊國忠雜訊馳遣京兆士曹參軍吉溫系愼余愼名於洛陽獄考治捕太府少卿張瑄致會昌傳捨劾瑄與愼矜共解圖讖榜掠不服鉉遣禦史崔器索讖書於愼矜下妻臥內得之詬曰逆賊所置固密今得矣以示愼矜愼矜曰他日無是今得之吾死命矣夫溫又誘敬忠首服詰言愼矜不能對有詔杖敬忠賜愼矜瑄死籍其家子女悉置嶺南姻黨通事舍人辛景湊天馬副監萬俟承暉閒廏使殿中監韋衢等坐竄徙者十餘族所在部送近親不得仕京師遣禦史顏眞卿馳洛陽決獄愼余眞名聞兄死皆哭旣讀詔輟哭愼名曰奉詔不敢稽死但寡姊垂白作數行書與別眞卿許之索筆曰拙於謀己兄弟並命姊老孤煢何以堪此遂縊手指天而絕愼矜兄弟友愛事姊如母儀幹皆秀偉愛賓客標置不凡著稱於時愼名嘗視嘆曰兄弟皆六尺餘此貌此才欲見容當世難矣胡不使我少體弱耶世哀其言寶應初愼矜王琚韋堅皆復其官

趙涓按唐書本傳涓冀州人幼有文天寶時第進士補郾城尉稍歷臺省河南王縉引署副元帥府判官徳宗初爲衢州刺史始永泰時禁中火近東宮代宗疑之涓以監察禦史爲巡使驗治明諦迹火所來乃宦人直捨帝在東宮頗徳之及治衢不爲觀察使韓滉所容奏免官帝見其名問宰相曰是豈永泰時禦史乎對曰然詔拜尙書左丞旣至勞之曰卿正直朕所自知乃以罪聞不信也命典吏部選從狩梁興元元年卒贈戶部尙書子博宣亦擢進士第藻翰豪邁沈於酒傲忽少檢陳許曲環辟署於府久不能堪乃誣受吳少誠金爲反間數言休咎惑眾有詔杖四十流康州時人冤之

李棲筠按唐書本傳棲筠字貞一世爲趙人幼孤有遠度莊重寡言體貌軒特喜書多所通曉爲文章勁迅有體要不妄交遊族子華每稱有王佐才士多慕向始居汲共城山下華固請舉進士俄擢髙第調冠氏主簿太守李峴視若布衣交遷安西封常淸節度府判官常淸被召表攝監察禦史爲行軍司馬肅宗駐靈武發安西兵棲筠料精卒七千赴難擢殿中侍禦史李峴爲大夫以三司按羣臣陷賊者表棲筠爲詳理判官推原其人所以脇污者輕重以情悉心助峴故峴愛恕之譽一旦出呂諲崔器上三遷吏部員外郎判南曹時大盜後選簿亡舛多僞冒棲筠判析有條吏气奪號神明遷山南防禦觀察使會峴去相棲筠坐所善除太子中允眾不直攺河南令李光�守河陽髙其才引爲行軍司馬兼糧料使攺絳州刺史擢累給事中是時楊綰以進士不鄕舉但試辭賦浮文非取士之實請置五經秀才科詔羣臣議棲筠與賈至李廙以綰所言爲是進工部侍郎關中舊仰鄭白二渠漑田而豪戚壅上游取磑利且百所奪農用十七棲筠請皆徹毀歲得租二百萬民賴其入魁然有宰相望元載忌之出爲常州刺史歲仍旱編人死徙踵路棲筠爲浚渠廝江流灌田遂大稔宿賊張度保陽羨西山累年吏討不克至是發卒捕斬支黨皆盡裏無吠狗乃大起學校堂上畫孝友傳示諸生爲鄕飲酒禮登歌降飲人人知勸以治行進銀靑光祿大夫封贊皇縣子賜一子官人爲刻石頌徳蘇州豪士方淸因歲凶誘流殍爲盜積數萬依黟歙間阻山自防東南厭苦詔李光�分兵討平之會平盧行軍司馬許杲恃功擅畱上元有窺江吳意朝廷以創殘重起兵卽拜棲筠浙西都團練觀察使圖之棲筠至張設武備遣辯士厚賫金幣抵杲軍賞勞使士歆愛奪其謀杲懼悉眾渡江掠楚泗而潰以功進兼禦史大夫則又增學廬表宿儒河南褚衝吳何員等超拜學官爲之師身執經問義遠邇趨慕至徒數百人又奏部豪姓多徙貫京兆河南規脫徭科請量產出賦以杜姦謀詔可元載當國久益恣橫代宗不能堪陰引剛鯁大臣自助欲收綱權以黜載會禦史大夫敬括卒卽召棲筠與河南尹張延賞擇可爲大夫者延賞先至遂代括會李少良陸珽等上書劾載陰事詔禦史問狀延賞稱疾不敢鞫少良珽覆得罪死帝殊失望出延賞爲淮南節度使引拜棲筠爲大夫始棲筠見帝敷奏明辯不阿附帝心善之故制麻自中以授朝廷莫知也中外眙棲筠素方挺無所屈於是華原尉侯莫陳怤以優補長安尉當參臺棲筠物色其勞怤色動不能對乃自言爲徐浩杜濟薛邕所引非眞優也始浩罷嶺南節度使以貨數十萬餉載而濟方爲京兆邕吏部侍郎三人者皆載所厚棲筠並劾之帝未決會月蝕帝問其故棲筠曰月蝕修刑今罔上行私者未得天若以儆陛下耶由是怤等皆坐貶故事賜百官宴曲江教坊倡顐雜侍棲筠以任國風憲獨不往臺遂以爲法帝比比欲召相憚載輒止然有進用皆密訪焉多所補助棲筠見帝依違不斷亦內憂憤卒年五十八自爲墓志贈吏部尙書謚曰文獻棲筠喜獎善而樂人攻己短爲天下士歸重不敢有所斥稱贊皇公云子吉甫

段平仲按唐書本傳平仲字秉庸本武威人隋民部尙書達六世孫擢進士第杜佑李復之節度淮南連表掌書記擢監察禦史磊落有气節嗜酒敢言是時徳宗春秋髙躬自聽斷天下事有所壅隔羣臣畏帝苛察無敢言平仲常曰上聰明神武但臣下畏怯自爲循默爾使我一日得召見宜大有開納會京師旱詔擇禦史郎官開倉賑卹平仲與考功員外郎陳歸被選同得對粗陳賑卹事帝察其意有所蓄以歸在側未言事訖平仲方獨進帝乃並畱歸正色問之雜以他語平仲錯牾不得言乃謬稱名帝怒叱去之蒼黃向幄後歸趨降招之乃得去由是坐廢七年然名由此顯元和初爲諫議大夫憲宗使吐突承璀討鎭州亟疏爭不可及還無功又請斬之再遷尙書右丞朝廷有得失未嘗不論奏世推其敢直云終太子左庶子

薛存誠按唐書本傳存誠字資明河中寶鼎人中進士第擢累監察禦史元和初討劉辟郵傳事叢詔以中人爲館驛使存誠以爲害體甚奏罷之轉殿中侍禦史累遷給事中瓊林庫廣籍工徒存誠曰此姦人羼名以避徵役不可許又神策軍與咸陽尉袁儋不平誣奏之儋被罰二�皆執不下憲宗悅遣使勞之拜禦史中丞浮屠鑑虛者自貞元中關通賂遺倚宦豎爲姦會坐於�杜黃裳家事逮捕下獄存誠窮劾之得贓數十萬當以大辟權近更保救於帝有詔釋之存誠不聽明日詔使詣臺諭曰朕須此囚面詰非赦也存誠奏曰獄已具陛下必欲召赦之請先殺臣乃可不然臣不敢奉詔虛卒抵死江西監軍髙重昌妄劾信州刺史李位謀反追付仗內詰狀存誠一日三表請付位禦史臺及按果無實未幾復爲給事中會禦史中丞闕帝謂宰相曰持憲無易存誠者乃復命之會暴卒帝悼惜贈刑部侍郎存誠性和易於人無所不容及當官毅然不可奪

溫造按唐書溫大雅傳大雅四世孫佶字輔國以字行安祿山亂往見平原太守顏眞卿助爲守計李光�厚遇之後居鄴薛嵩薦之朝授太常丞一謝嵩卽去屏處郊野世雅其髙節子造造字簡輿姿表瑰傑性嗜書然盛气少所降屈不喜爲吏隱王屋山人號其居曰處士墅壽州刺史張建封聞其名書幣招禮造欣然曰可人也往從之建封𨿽咨謀而不敢縻以職事及節度徐州造謝歸下邳慨然有髙世心建封恐失造因妻以兄子時李希烈反攻陷城邑天下兵鎭陰相撼逐主帥自立徳宗患之以劉濟方納忠於朝密詔建封擇縱橫士往說濟佐其必建封彊署造節度參謀使幽州造與濟語未訖濟俯伏流涕曰僻陋不知天子神聖大臣盡忠願率先諸侯效死節造還建封以聞詔馳馹入奏天子愛其才問造家世及年對曰臣五世祖大雅外五世祖李績臣犬馬之齒三十有二帝奇之將用爲諫官以語泄乃止復去隱東都烏重引奏置幕府長慶初以京兆司錄爲太原幽鎭宣諭使召見辭曰臣府縣吏也不宜行恐四方易朝廷穆宗曰朕東宮時聞劉總比年上書請覲使問行期乃不報卿爲我行諭意無多讓因賜緋衣至範陽總櫜鞬郊迎造爲開示禍福總懼矍然若兵在頸由是籍所部九州入朝還遷殿中侍禦史田弘正遇害以起居舍人復宣慰鎭州行營頃之李景儉以酒得過宰相造坐與飲出爲朗州刺史開後鄕渠百里漑田二千頃民獲其利號右史渠召授侍禦史知彈奏請復朱衣豸冠示外廡不聽夏州節度使李佑拜大金吾違詔進馬造正衙抨劾佑曰吾夜入蔡州擒吳元濟未賞心動今日膽落於溫禦史遷左司郎中知禦史雜事進中丞大和三年內昭徳寺火延禁中野狐落野狐落者宮人所居也死者數百人是日宰相兩省官京兆尹中尉樞密皆集日華門督神策兵救火所及獨禦史府不至造自劾曰臺系賊恐人緣以構姦申警備乃得入臣請入三十直崔蠡姚合二十直自贖宰相劾造不待罪於朝而自許輕比不可聽有詔皆奪一月俸造性剛急人或忤己𨿽貴勢亦以气出其上道遇左補闕李虞恚不避捕從者笞辱左拾遺舒元褒等建言故事供奉官惟宰相外無所屈避造棄蔑典禮無所畏辱天子侍臣凡事小而關分理者不可失失之則亂所由生遺補𨿽卑侍臣也中丞𨿽髙法吏也侍臣見陵則恭不廣法吏自恣則法壞聞元和長慶時中丞呵止不半坊今乃至兩坊謂之籠街造擅自尊大忽僭擬之嫌請得論罪帝乃詔臺官供奉官共道路聽先後行相值則揖中丞傳呼不得過三百步造彈擊無所回畏威望隱然發南曹僞官九十人主史皆論死遷尙書右丞封祁縣子興元軍亂殺李絳眾謂造可夷其亂文宗亦以爲能乃授檢校右散騎常侍山南西道節度使許以便宜從事帝慮其勞費造曰臣計諸道戍蠻之兵方還願得密詔受約束用此足矣許之命神策將董仲質河中將溫徳彜合楊將劉士和從造而興元將衛志忠張邳李少直自蜀還造諭以意皆曰不敢二乃用八百人自從五百人爲前軍旣入前軍呵護諸門造至欲大宴視聽事曰此隘狹不足享士更徙牙門坐定將卒羅拜徐曰吾欲聞新軍去主意可悉前舊軍無得進勞問畢就坐酒行從兵合卒有覺者欲引去造傳言叱之乃不敢動卽問軍中殺絳狀志忠邳夾階立拔劍傳呼曰悉殺之圍兵爭奮皆斬首凡八百餘人親殺絳者醢之號令者殊死取百級祭絳三十級祭死事官王景延等餘悉投之漢江監軍楊叔元擁造靴祈哀造以兵衛出之詔流康州叔元始激兵亂者也人以造不戮爲恨以功加檢校禮部尙書賜萬縑賞其兵入爲兵部侍郎以病自言出東都畱守俄節度河陽奏復懷州古秦渠枋口堰以漑濟源河內溫武陟四縣田五千頃召爲禦史大夫方倚以相會疾不能朝攺禮部尙書卒年七十贈尙書右僕射兄邈弟遜邈長慶太和中累以拾遺補闕召不應遜嘗爲邑宰解印綬去造子璋璋以父蔭累官大理丞陰平吏盜官物而焚其帑璋刺得其情擢侍禦史賜緋衣遷婺州刺史以政有績賜金紫徙廬宋二州刺史宣州逐鄭燻也崔鉉調淮南兵討之以璋爲宣州刺史事平拜觀察使擢武寧節度使銀刀軍驕橫累將姑息而璋政嚴明懼之相率逐璋詔徙邠寧節度歷京兆尹璋素彊幹鉏獘豪右懾服加檢校吏部尙書同昌公主薨懿宗誅醫無狀者系親屬三百餘人璋與劉瞻極諫貶振州司馬嘆曰生不逢時死烏足惜仰藥死

獨孤朗按唐書獨孤及傳及子朗字用晦由處士辟署江西宣歙浙東三府元和中擢右拾遺建言宜用觀察使領本道鹽鐵罷場監管榷吏除百姓之患不聽盜殺武元衡朗請貶京兆尹誅捕賊吏因勸罷兵忤憲宗意貶興元戶曹參軍久乃拜殿中侍禦史兼史館修撰坐與李景儉飲景儉使酒慢宰相出爲韶州刺史召還再遷諫議大夫敬宗初宦官毆鄠令崔發雞於下朗請誅首惡以正常法王播賂權近還判鹽鐵朗連疏論執遷禦史中丞故事選禦史皆中丞自請時崔晃鄭居中由宰相力得監察禦史朗拒不納晃居中卒攺他官侍禦史李道樞醉謁朗朗劾不虔下除司議郎會殿中王源植貶官朗直其枉書五上不報卽自劾執法不稱願罷去帝遣中人慰諭不許文宗初遷工部侍郎出爲福建觀察使創發背卒贈右散騎常侍

薛廷老按唐書薛存誠傳存誠子廷老字商叟及進士第讜正有父風寶歷中爲右拾遺敬宗政日僻嘗與舒元李漢入合論奏曰比除拜不由宰司擬進恐綱紀壞姦邪放肆帝厲語曰更論何事元曰宮中興作太甚帝色變曰興作何所元不能對廷老曰臣等以諫爲職有聞卽應論奏然見外輦材瓦絕多知有所營帝曰已諭時造淸思院殿中用銅鑑三千薄金十萬餅故廷老等懇言之尋加史館修撰鄭注用事嶺南節度使鄭權附之悉盜公庫寶貨輸注家爲謝廷老表按權罪由是中人切齒又論李逢吉黨張權輿程昔範不宜居諫諍官逢吉怒會廷老告滿百日出爲臨晉令文宗立召爲殿中侍禦史李讓夷數薦之拜翰林學士日酣飲不持檢操帝不悅並讓夷罷之開成三年遷給事中在公卿間��不幹虛譽推爲正人卒贈刑部侍郎

李款按唐書李中敏傳中敏所善李款字言源長慶初第進士爲侍禦史鄭注自邠寧入朝款伏合劾奏注內通敕使外結朝臣往來兩地卜射賕謝帝不省後用事款被斥去注死由倉部員外郎累遷江西觀察使終澶王傅

李甘按唐書李中敏傳李甘字和鼎長慶末第進士舉賢良方正異等累擢侍禦史鄭注侍講禁中求宰相朝廷嘩言將用之甘顯倡曰宰相代天治物者當先徳望後文藝注何人欲得宰相白麻出我必壞之旣而麻出乃以趙儋爲鄜坊節度使甘坐輕肆貶封州司馬而李訓內亦惡注由是注卒不相甘終於貶始河南人楊牢字松年有至行甘方未顯以書薦於尹曰執事之部孝童楊牢父茂卿從田氏府趙軍反殺田氏茂卿死牢之兄蜀三往索父喪慮死不果至牢自洛陽走常山二千里號伏叛壘委發羸骸有可憐狀仇意感解以屍還之單縗冬月往來太行間凍膚皸瘃銜哀雨血行路稠人爲牢泣歸責其子以牢勉之牢爲兒踐操如此未聞職事門唁而書顯之豈樹風扶教意耶且鄕人能嚙疽刳急親之病皆一時決耳猶蒙表其閭脫之徭上有大禮則差問以粟帛今河北驕叛萬師不能攘而牢徒步請屍仇手與夫含腐忍瘡者孰多牢絕乳卽能詩洛陽兒曹壯於牢者皆出其下聞牢之贖喪潞帥償其費其葬也滑帥賻之財斯執事之事他人旣篡之矣卽有稱牢於上者執事能無恨其後乎其激卬自任類此牢後亦擢進士第

孔戢按唐書孔巢父傳巢父子戢字方舉初父死難詔與一子官補修武尉不受以讓其兄戡擢明經書判髙等爲校書郎陽翟尉累遷殿中侍禦史分司東都昭義判官徐玫故嘗助盧從史爲跋扈者從史敗孟元陽代欲復用之戢移書昭義前系玫乃上列其狀帝怒流玫播州轉侍禦史庫部員外郎始朱泚以彭偃爲中書舍人偃子充符得不死辟鄜坊府或薦其能召還京師戢謂京兆尹裴武曰泚所下詔令皆偃爲之悖逆子不鳥竄獸伏乃幹譽求進乎子盍效季孫行父逐莒僕以勉事君者武卽逐出充符拜京兆少尹再遷爲湖南觀察使召授右散騎常侍京兆尹歲旱文宗憂甚戢躬祠曲江池一夕大澍帝悅詔兼禦史大夫卒贈工部尙書

楊虞卿按唐書本傳虞卿字師�虢州弘農人父寧有髙操談辧可喜擢明經調臨渙主簿棄官還夏與陽城爲莫逆交徳宗以諫議大夫召城城未拜詔寧卽諭與俱來陜虢觀察使李齊運表置幕府齊運入爲京兆尹表奉先主簿拜監察禦史坐累免順宗初召爲殿中侍禦史終國子祭酒虞卿第進士博學宏辭爲校書郎抵淮南委婚幣焉會陳商葬其先貧不振虞卿未嘗與遊悉所賫助之擢累監察禦史穆宗初立逸遊荒恣虞卿上疏曰烏鳶遭害仁鳥逝誹謗不誅良臣進臣敢冒誅獻瞽言臣聞堯舜以天下爲憂不以位爲樂況今北虜方梗西戎弗靖兩河有瘡痏之虞五嶺罹氛厲之役人之疾苦積下朝之制度莫修邊亡見儲國用屈固未可以髙枕而息也陛下初臨萬幾宜有憂天下心當日見輔臣公卿百執事垂意以問使四方內外灼有所聞而聽政六十日入對延英獨三數大臣承聖問而已他內朝臣偕入齊出無所咨詢諫臣盈廷忠言不聞臣實羞之蓋主恩疏而正路塞也公卿大臣宜朝夕燕見則君臣情接而治道得矣今宰臣四五人或頃刻侍坐鞠躬隕越隨旨上下無能往來此由君太尊臣太卑故也公卿列位𨿽陟降淸地曾未奉優眷承下問𨿽陛下神聖如五帝猶宜周爰顧逮惠以气色使支體相成君臣昭明陛下求治於宰相宰相求治於臣等進忠若趨利論政若訴冤此而不治無有也自古天子居危思安之心同而居安慮危之心則異故不得皆爲聖明也時又有衡山布衣趙知微亦上書指言帝倡優在側馳騁無度內作色荒外作禽荒辭頗危切帝詔宰相慰謝宰相因是賀天子納諫然不能用也俄詔行勞西北邊還遷侍禦史攺禮部員外郎史館修撰進吏部會曹史李賨等鬻僞告調官六十五員贓千六百萬以上虞卿發其姦賨等系禦史府而虞卿親吏嘗受二百萬亡命私奴受三十萬虞卿縛奴送獄三司嚴休復髙釴韋景休雜推賨等皆誅死虞卿坐不檢下免官李宗閔牛僧孺輔政引爲右司郎中弘文館學士再遷給事中虞卿佞柔善諧麗權幸倚爲姦利歲舉選者皆走門下署第注員無不得所欲升沈在牙頰間當時有蘇景引張元夫而虞卿兄弟汝士漢公爲人所奔向故語曰欲趨舉場問蘇張蘇張猶可三楊殺我宗閔待之尢厚就黨中爲最能唱和者以口語軒輊事機故時號黨魁徳裕之相出爲常州刺史宗閔復入以工部侍郎召遷京兆尹太和九年京師訛言鄭注爲帝治丹剔小兒肝心用之民相驚扃護兒曹帝不悅注亦內不安而雅與虞卿有怨卽約李訓奏言語出虞卿家因京兆騶伍布都下禦史大夫李固言素嫉虞卿周比因傅左端倪帝大怒下虞卿詔獄於是諸子弟自囚闕下稱冤虞卿得釋貶虔州司戶參軍死子知退知權擅堪漢公皆擢進士第漢公最顯

崔咸按唐書本傳咸字重易博州博平人元和初擢進士第又中宏辭鄭餘慶李夷簡皆表在幕府與均禮入朝爲侍禦史處正特立風采動一時敬宗將幸東都裴度在興元憂之自表求覲與章偕來於是李逢吉當國畏度復相使京兆尹劉棲楚等十餘人悉力拫卻之𨿽度門下賓客皆有去就意他日度置酒延客棲楚曲意自解附耳語咸嫉其矯舉酒讓度曰丞相乃許所由官囁嚅耳語願上罰爵度笑受而飲棲楚不自安趨出坐上莫不壯之累遷陜虢觀察使日與賓客僚屬痛飲未嘗醒夜分輒決事裁剖精明無一毫差吏稱爲神入拜右散騎常侍祕書監太和八年卒咸素有髙世志造詣�遠間遊終南山乘月吟嘯至感慨泣下諸文中歌詩最善

狄兼謨按唐書狄仁傑傳仁傑族孫兼謨字汝諧及進士第辟襄陽府使剛正有祖風令狐楚執政薦授左拾遺數上書言事歷刑部郎中蘄鄧鄭三州刺史歲旱饑發粟賑濟民人不流徙攺蘇州以治最擢給事中左藏史盜度支縑帛文宗以經赦詔勿治兼謨封還詔書帝問之對曰典史犯贓不可免帝曰朕已赦其長官吏亦宜宥與其失信寧失罪人旣而曰後或事有不可勿以還詔爲憚遷禦史中丞帝曰禦史臺朝廷綱紀一臺正則朝廷治朝廷正則天下治畏忌顧望則職業廢矣卿梁公後當嗣家聲不可不愼兼謨頓首謝江西觀察使吳士矩加給其軍擅用上供錢數十萬兼謨奏觀察使爲陛下守土宣國詔條知臨戎賞士州有定數而與奪由已貽獘一方爲諸道觖望請付有司治罪士矩由是貶蔡州別駕歷兵部侍郎河東節度使還爲尙書左丞武宗子峴封益王命兼謨爲傅俄領天平節度使辭疾以祕書監歸洛陽遷東都畱守卒

髙元裕按唐書本傳元裕字景圭其先蓋勃海人第進士累辟節度府以右補闕召道商州會方士趙歸眞擅乘驛馬元裕詆曰天子置驛爾敢疾驅邪命左右奪之還具以聞敬宗視朝不時稍稍決事禁中宦豎恣放大臣不得進見元裕諫曰今西頭勢乃重南衙樞密之權﹩宰相帝頗寤而不能有所檢制人皆危之俄換侍禦史內供奉士始相賀李宗閔髙其節擢諫議大夫進中書舍人鄭注入翰林元裕當書命乃言以醫術侍注愧憾及宗閔得�元裕坐出餞貶閬州刺史注死復授諫議大夫翰林侍講學士莊恪太子立擇可輔導者乃兼賓客進禦史中丞卽建言紀綱地官屬須選有不稱職者請罷之於是監察禦史杜宣柳崔郢侍禦史魏中庸髙弘簡並奪職故事三司監院官帶禦史者號外臺得察風俗舉不法元和中李夷因請按察本道州縣後益不職元裕請監院禦史隸本臺得專督察詔可累擢尙書左丞領吏部選出爲宣歙觀察使入授吏部尙書拜山南東道節度使封渤海郡公奏蠲逋賦甚眾在鎭五年復以吏部尙書召卒於道年七十六贈尙書右僕射元裕性勤約通經術敏於爲吏巖巖有風采推重於時自侍講爲中丞文宗難其代元裕表言兄少逸才可任因以命之世榮其遷少逸長慶末爲侍禦史坐失舉效貶贊善大夫累遷諫議大夫乃代元裕稍進給事中出爲陜虢觀察使中人責峽石驛吏供餅惡鞭之少逸封餅以聞宣宗怒召使者責曰山谷間是餅豈易具邪謫隸恭陵中人皆斂手以兵部尙書致仕卒元裕始名允中大和中攺今名元裕子璩字瑩之第進士累佐使府以左拾遺爲翰林學士擢諫議大夫近世學士超省郎進官者惟鄭顥以尙主而璩以寵升云懿宗時拜劍南東川節度使召拜中書侍郎同中書門下平章事閱月卒贈司空太常博士曹鄴建言璩宰相交遊醜雜進取多蹊徑謚法不思妄愛曰剌請謚爲剌從之

李景讓按唐書本傳景讓字後己贈太尉�孫也性方毅有守寶歷初遷右拾遺淮南節度使王播以錢十萬市朝廷歡求領鹽鐵景讓詣延英亟論不可遂知名沈傳師觀察江西表以自副歷中書舍人禮部侍郎商華虢三州刺史母鄭治家嚴身訓勒諸子始貧乏時治墻得積錢僮婢奔告母曰士不勤而祿猶災其身況無妄而得我何取亟使閉坎景讓自右散騎常侍出爲浙西觀察使母問行日景讓率然對有日鄭曰如是吾方有事未及行蓋怒其不嘗告也且曰己貴何庸母行景讓重請罪乃赦故𨿽老猶加箠敕已起欣欣如初嘗怒牙將杖殺之軍且謀變母欲息眾歡召景讓廷責曰爾塡撫方面而輕用刑一夫不寧豈特上負天子亦使百歲母銜羞泉下何面目見先大夫乎將鞭其背吏大將再拜請不許皆泣謝乃罷一軍遂定景讓家行修治閨門惟謹入爲尙書左丞拜天平節度使徙山南東道封酒泉縣男大中中進禦史大夫甫視事劾免侍禦史孫玉汝監察禦史盧威肅當朝爲大夫三月蔣伸輔政景讓名素出伸右而宣宗擇宰相盡書羣臣當選者以名內器中禱憲宗神禦前射取之而景讓名不得世謂除大夫百日有他官相者謂之辱臺景讓愧艴不能平見宰相自陳考深當代卽拜西川節度使以病丐致仕或諫公廉潔無素儲不爲諸子謀邪景讓笑曰兒曹詎餓死乎書聞輒還東都以太子少保分司卒年七十二贈太子太保謚曰孝性獎士類拔孤仄如李蔚楊知退皆所推引始爲左丞蔣伸坐晏所酌酒語客曰有孝於家忠於國者飲此客肅然景讓起卒爵伸曰無宜於公所善蘇滌裴夷直皆爲李宗閔楊嗣復所擢故景讓在會昌時抑厭不遷宣宗銜穆宗舊怨景讓建請遷敬文武三主以猶子行爲嫌請還代宗以下主復入廟正昭穆事下百官議不然乃罷徳望稍衰矣然淸素寡欲門無雜賓李琢罷浙西以同裏訪之避不見及去命斸其騙石焉元和後大臣有徳望者以居裏顯景讓宅東都樂和裏世稱淸徳者號樂和李公云弟景溫字徳己歷諫議大夫福建觀察使徙華州刺史以美政聞累遷尙書右丞盧當國弟隱由博士遷水部員外郎材下資淺人疾其冒無敢繩景溫不許赴省時故事久廢景溫旣舉職人皆韙其正弟景莊亦至顯官

柳玭按唐書柳公綽傳公綽子仲郢仲郢子玭以明經補祕書正字由書判拔萃累轉左補闕髙湜馬鎭昭義皆表爲副擢刑部員外郎湜貶髙要尉玭三疏申理湜後得�嗟嘆以爲其言𨿽自辧不加也出爲嶺南節度副使廨中橘熟旣食乃納直於官黃巢陷交廣逃還除起居郎巢入京師奔行在再遷中書舍人禦史中丞文徳元年以吏部侍郎修國史拜禦史大夫直淸有父風昭宗欲倚以相中官譖玭煩碎非廊廟器乃止坐事貶瀘州刺史卒光化初帝自華還詔復官爵玭嘗述家訓以戒子孫曰夫門地髙者一事墜先訓則異他人𨿽生可以苟爵位死不可見祖先地下門髙則自驕族盛則人窺嫉實蓺懿行人未必信纖瑕微累十手爭指矣所以修己不得不至爲學不得不堅夫士君子生於世己無能而望他人用己無善而望他人愛猶農夫鹵莽種之而怨天澤不潤𨿽欲弗餒可乎余幼聞先公僕射言立己以孝弟爲基恭默爲本畏怯爲務勤儉爲法肥家以忍順保交以簡恭廣記如不及求名如儻來�官則絜己省事而後可以言家法家法備然後可以言養人直不近禍廉不沽名憂與禍不偕絜與富不並董生有云弔者在門賀者在閭言憂則恐懼恐懼則福至又曰賀者在門弔者在閭言受福則驕奢驕奢則禍至故世族遠長與命位丰約不假問龜蓍星數在處心行事而已昭國裏崔山南管子孫之盛仕族罕比山南曾祖母長孫夫人年髙無齒祖母唐夫人事姑孝每旦櫛縰笄拜階下升堂乳姑長孫不粒食者數年一日病言無以報吾婦冀子孫皆得如婦孝然則崔之門安得不大乎東都仁和裏裴尙書寬子孫眾盛實爲名閥天后時宰相魏元同選尙書之先爲�未成婚而魏陷羅織獄家徙嶺表及北還女已逾笄其家議無以爲衣食資願下發爲尼有一尼自外至曰女福厚丰必有令匹子孫將徧天下宜北歸家人遂不敢議及荊門則裴賫裝以迎矣今勢利之徒捨信誓如反掌則裴之蕃衍乃天之報施也余舊府髙公先君兄弟三人俱居淸列非速客不二羹胾夕食齕卜瓠而已皆保重名於世永寧王相國涯居位竇氏女歸請曰玉工貨釵直七十萬錢王曰七十萬錢豈於汝惜但釵直若此乃妖物也禍必隨之女不敢復言後釵爲馮球外郎妻首飾涯曰爲郎吏妻首飾有七十萬錢其可久乎馮爲賈相國餗門人賈有奴頗橫馮愛賈召奴責之奴泣謝未幾馮晨謁賈賈未出有二靑衣賫銀罌出曰公恐君寒奉地黃酒三杯馮悅盡舉之俄病渴且咽因卒賈爲嘆息出涕卒不知其由明年王賈皆遘禍噫王以珍玩爲物之妖信知言矣而不知恩權隆赫之妖甚於物邪馮以卑位貪貨不能正其家忠於所事不能保其身不足言矣賈之奴害客於墻廡間而不知欲始終富貴其得乎舒相國元輿與李繁有隙爲禦史鞫譙獄窮致繁罪後舒亦及禍今世人盛言宿業報應曾不思視履考祥事歟夫名門右族莫不由祖考忠孝勤儉以成立之莫不由子孫頑率奢傲以覆墜之成立之難如升天覆墜之易如燎毛余家本以學識禮法稱於士林比見諸家於吉凶禮制有疑者多取正焉喪亂以來門祚衰落基構之重屬於後生夫行道之人徳行文學爲根株正直剛毅爲柯葉有根無葉或可俟時有葉無根膏雨所不能活也至於孝慈友悌忠敬篤行乃食之酰醬可一日無哉其大槪如此

遼

耶律石柳按遼史本傳石柳字酬宛六院部人祖獨�南院大王父安十統軍副使石柳性剛直有經世志始爲牌印郎君大康初爲夷離畢郎君時樞密使耶律乙辛誣殺皇后謀廢太子斥忠賢進姦黨石柳惡其所爲乙辛覺之太子旣廢以石柳附太子流鎭州天祚卽位召爲禦史中丞時方治乙辛黨有司不以爲意石柳上書曰臣前爲姦臣所陷斥竄邊郡幸蒙召用不敢隱默恩賞明則賢者勸刑罰當則姦人消二者旣舉天下不勞而治臣見耶律乙辛身出寒微位居樞要竊權肆惡不勝名狀蔽先帝之明誣陷順聖構害忠讜敗國罔上自古所無賴廟社之休陛下獲纂成業積年之冤一旦洗雪政陛下英斷克成孝道之秋如蕭得裏特實乙辛之黨耶律合魯亦不爲早辧賴陛下之明遂正其事臣見陛下多疑故有司顧望不切推問乙辛在先帝朝權寵無比先帝若以順考爲實則乙辛爲功臣陛下豈得立耶先帝黜逐嬖後詔陛下在左右是亦悔前非也陛下詎可忘父讎不報寬逆黨不誅今靈骨未獲而求之不切傳曰聖人之徳無加於孝昔唐徳宗因亂失母思慕悲傷孝道益著周公誅飛廉惡來天下大悅今逆黨未除大冤不報上無以慰順考之靈下無以釋天下之憤怨气上結水旱爲沴臣願陛下下明詔求順考之瘞所盡收逆黨以正邦憲快四方忠義之心昭國家賞罰之用然後致治之道可得而舉矣謹別錄順聖升遐及乙辛等事昧死以聞書奏不報聞者莫不嘆惋幹統中遙授靜江軍節度使卒子馬哥同中書門下平章事都察院部名臣列傳六

宋一

王化基按宋史本傳化基字永圖鎭定人太平興國二年舉進士爲大理評事通判常州遷太子右贊善大夫知嵐州時趙普爲相建議以驟用人無益於治攺淮南節度判官入爲著作郎遷右拾遺抗疏自薦太宗覽奏曰化基自結人主慷慨之士也召試知制誥以右諫議大夫權禦史中丞一日侍便殿問以邊事對曰治天下猶植木焉所患根本未固固則枝榦不足憂朝廷治則邊鄙何患乎不安又嘗令薦士卽一疏數十人王嗣宗薛映耿望皆其人也化基嘗慕範滂爲人獻澄淸略言時事有五其一復尙書省曰國家立制動必法天尙書省上應元象對臨紫垣故六卿擬喉舌之官郎吏應星辰之位斯實幹文昭著故事具明方今省署名實未稱夫三司使額乃近代權制判官推官勾院開拆磨勘憑由理欠孔目勾押前後行皆州郡吏局之名請廢三司止於尙書省設六尙書分掌其事廢判官推官設郎官分掌二十四司及左右司公事使一人掌一司廢孔目勾押前後行爲都事主事令史廢勾院開拆磨勘憑由理欠等司歸比部及左右司如此卽事益精詳且盡去州郡吏局之名也六卿如闕卽選名品相近有才望者權之郎官如闕則於兩省三院選名幹有淸望者依資除之其二十四司公事若繁不同望下本省府屬參酌其類均而行之其二愼公舉曰朝廷頻年下詔以類求人但聞例得舉官未見擇其舉主欲望自今先責朝官有聲望者各舉所知其舉到官員則置籍並舉主名姓籍之所舉之官實著廉能則特旌舉主若所舉貪冒敗事連坐舉主陛下自登寶位十年於玆七經選掄得人多矣然下僚遠官不無沈滯望令采訪司及州郡長吏廉察以聞籍以待用則下無遺材矣其三懲貪吏曰貪吏之於民其損甚大屈法煩刑徇私肆虐使民之受害甚於木之受�若乃用非其人而不繩以法𨿽夷齊顏閔不能自見蓋中人之性如水之在器方員不常顧用之者何如爾望令諸路轉運使副兼采訪之名責以覺察州府軍監長吏得失俟其澄淸部內則待以不次之擢置於侍從之間所貴周知物理能備顧問且足爲外官之勸也其四省冗官曰古人建官初不必備者惟得其人也國家封疆𨿽逾前世而分設庶官實倍常數意欲盡籠天下之利而民物轉加雕獘二十年前江淮諸郡揚楚最居要衝務穰事眾地廣民繁然止設知州一人署領官事其餘通判官推官及州官等悉皆分管榷務倉庫當時事無不集兼少獄訟其後十年臣任揚州時朝廷添置監臨使臣等職實逾本州官數諸州冗員似此非一今以朝官諸色使臣及縣令簿尉等髙卑相折而計之一人月費不啻十千以千人約之歲計用十餘萬千更倍萬約之萬又過倍使皆廉吏止縻公帑設或貪夫參錯其間則取於民者又加倍焉望委各路轉運使副與知州同議裁減若縣令簿尉官等自前多不備置可兼者兼之如此則冗官汰矣其五擇遠官曰負罪之人多非良善貪殘凶暴無所不至若授以遠方牧民之官其或怙惡不悛恃遠肆毒小民罹殃卒莫上訴甚非撫綏遠人之意也若自今以往西川廣南長吏不任負罪之人則遠人受賜矣書奏太宗嘉納之初柴禹錫任樞密有奴受人金而禹錫實不知也參知政事陳恕欲因以中禹錫太宗怒引囚訊其事化基爲辯其誣太宗感悟以化基爲長者淳化中拜中丞俄知京朝官考課遷工部侍郎至道三年超拜參知政事咸平四年以工部尙書罷知揚州移知河南府進禮部尙書大中祥符三年卒年六十七贈右僕射謚惠獻化基寬厚有容喜慍不形僚佐有相淩慢者輒優容之在中書不以蔭補諸子官然善教訓故其子舉正舉直舉善舉元皆有所立

張觀按宋史本傳觀字仲賓常州毗陵人在江南登進士第歸宋爲彭原主簿太平興國初移興元府掾復舉進士不第調雞澤主簿再求試特授忠武掌書記就攺觀察判官上請復刺史及不遣武徳卒詣外州偵事頗稱旨召拜監察禦史充桂陽監使獻所業文賜進士及第會三司言劍外賦稅輕詔觀乘傳按行諸州因令稍增之觀上疏言遠民不宜輕動撓因而撫之猶慮其失所況增賦以擾之乎故使積粟流衍用輸京師愈煩漕挽之力固不可也或以分兵就食亦非安存之策徒斂怨於民未見國家之利太宗深以爲然因畱不遣其後復上疏曰臣憑借光寵備位風憲每遇百官起居日分立於庭司察不如儀者舉之因見陛下天慈優容多與近臣論政徳音往復頗亦煩勞至於有司職官承意將順簿書叢脞咸以上聞豈徒黷至尊實亦輕紊國體況帝王之道言則左史書之動則右史書之列於緗素垂爲軌範不可不愼也若夫方今之急者遠人未服邊鄙不寧陰陽未序倉廩猶虛淳朴未還奢風尙熾縣道未治逋逃尙多刑法未措禁令猶密墜典未復封祀猶闕凡此數者皆朝廷之急務也誠願陛下聽斷之暇宴息之餘體貌大臣以之揚榷使沃心造膝極意論思則治體化源何所不至臣又嘗讀唐史見貞觀初始置崇文館命學士耆儒更直互進聽朝之際則入內殿講論文義商榷時政或曰旰忘倦或宵分始罷書諸信史垂爲不朽況陛下左右前後皆端士偉人伏望釋循常之務養浩然之气深詔近臣闡揚元風上爲祖宗播無疆之休下爲子孫建不拔之業與夫較量金穀剖析毫釐以有限之光陰役無涯之細務者安可同年而語哉上覽而稱之召賜緋魚以爲度支判官歲餘遷左司攺鹽鐵判官嘗因奏事白上曰陛下務惇淳化殿宇采飾皆徹去之惟尙朴素天下幸甚然於服禦器用臣願亦從純儉上曰朕庶事約至於所服多用絁絹皆經澣濯爾卿言甚善觀頓首謝觀數在省署及長春殿次中諮事於其使李惟淸辧說抵牾失禮容惟淸不能甘因奏解其任觀抗章論列上亦察其無失故未幾復授舊職又諫罷治佛寺不報俄出爲諸路茶鹽制置副使上疏言更茶鹽之制於理非便不合旨攺知黃州遷揚州皆有善政會三司攺舊貫均州縣之籍以分其職召爲三司河東道判官有詔計司官屬不得越局言他事觀自以任諫官乃上書指陳拾遺補闕之職言事固當然不奉詔上怒謂宰相曰朕俾警三司僚屬各率其職非令諫官不言時務觀乃妄有援引以諷剌朕姑爲容忍不欲深責乃令出知道州移廣南西路轉運使坐奏交州黎桓爲亂兵所殺丁浚復位事不實被劾獄未具卒於桂州年五十三觀廣覽漢史雅好論事辭理切直有古人之風焉

李紘按宋史李昌齡傳昌齡從子紘字仲綱父克明仕至提點廣東刑獄紘及第試祕書省校書郎知歙縣地產黃金民輸以代賦後金竭責其賦如故紘奏罷之歷知於潛剡縣治有惠愛呂夷簡薦之攺著作佐郎監丹陽縣酒稅知靈池縣劉均蔡齊舉爲禦史臺推直官拜監察禦史時召成都府樂工許朝天等補教坊紘言陛下卽位尙未能顯巖穴之士而首召伶人非所以廣徳美於天下朝天等遂罷歸遷殿中侍禦史合門使王遵度領皇城遣卒剌事告賈人有爲契丹間諜者捕系皇城司按劾命紘覆訊紘悉得其冤抵卒罪降遵度曹州兵馬都監判三司開拆司輔郡旱流星墜西南有聲會僧禳於文徳殿紘奏曰文徳殿布政會朝之正位每災異輒聚緇黃贊咀於其間何以示中外攺鹽鐵判官歷梓州陜西河北路轉運使遷侍禦史建言西北久通好士習安佚不知戰陣之法宜擇良將練精卒去冗惰實倉廩丰財用爲守禦備舉種世衡等數人及奏罷貢餘物遺近臣遷知雜事權同判流內銓爲三司度支副使

王濟按宋史本傳濟字巨川其先眞定人祖卿有詞辧趙王鎔召置幕府鎔政衰卿懼禍避地深州饒陽遂爲縣人父恕後唐時童子及第開寶中知秀州會盜起城陷爲盜所殺將並害濟濟伏柩號慟謂賊曰吾父已死吾安用生爲但恨力不能殺汝以報父仇爾賊義之舍去濟攜父骨匿山谷間旣而官軍大集濟脫身謁其帥朱乙陳討賊之計乙嘉之遺以束帛奏假驛置遣歸先是濟母終於嶽陽權窆佛捨至是乃並護二喪還饒陽州將以聞太祖召見以其尙少且俾就學雍熙中上書自陳死事之孤得試學士院補龍溪主簿時調福建輸鶴翎爲箭羽鶴非常有物有司督責急一羽直至數百錢民甚苦之濟諭民取鵝翎代輸仍驛奏其事因詔旁郡悉如濟所陳縣有陂塘數百頃爲鄕豪斡其利會歲旱濟悉導之分漑民田汀州以銀冶構訟十年不決逮系數百人轉運使使濟鞫之才七日情得止坐數人再調胙城尉徙臨河主簿轉運使王嗣宗被詔舉法官以濟名聞遷光祿寺丞權大理丞攺刑部詳覆官通判鎭州牧守多勛舊武臣倨貴陵下濟未嘗撓屈戍卒頗恣暴不法夜或焚民捨爲盜一夕報有火濟部壯士數十潛往偵伺果得數輩並所盜物卽斬之馳奏其事太宗大悅都校孫進使酒無賴毆折人齒濟不俟奏杖脊送闕下繇是軍城畏肅就遷太子中捨詔書獎勞召判登聞鼓院拜監察禦史上疏陳統天下之術節民物之道大者有十擇左右別賢愚正名器去冗食加奉祿謹政教選良將分兵戍修民事開仕進其言切於時詞多不載咸平初濟以刑网尙繁建議請刪定制敕乃命張齊賢領其事濟預焉刑統舊條持仗行劫不以贓有無悉抵死齊賢議貸不得財者濟曰刑期於無刑以死懼之尙不畏況緩其死乎因與齊賢廷爭數四濟詞气甚厲目齊賢爲腐儒然卒從齊賢議人以濟爲刻攺鹽鐵判官車駕巡師大名調丁夫十五萬修黃汴河濟以爲勞民詔濟馳往經度還奏省十六七齊賢時爲相以河決爲憂因對並召濟見齊賢請令濟署狀保河不決濟曰河決亦陰陽災沴宰相苟能和陰陽弭災沴爲國家致太平河之不決臣亦可保齊賢曰若是則今非太平耶濟曰北有契丹西有繼遷兩河關右歲被侵擾以陛下神武英略苟用得其人可以馴致今則未也上動容獨畱濟問邊事濟曰陛下承二聖之基擁百萬之眾蠢玆醜虜敢爾憑陵蓋謀謨當國之人未有如昔之比臣謂國家所恃獨一洪河耳此誠急賢之秋不然臣懼敵人將飲馬於河渚矣又著備邊策十五條以獻三年選官判大理寺上曰法寺宜擇當官不回者苟非其人或有冤濫卽感傷和气王濟近數言事似有操持可試之遂令濟權判大理寺事福津尉劉瑩集僧捨屠狗羣飲杖一伶官致死濟論以大辟遇赦從流時王欽若知審刑與濟素不相得又以濟嘗忤齊賢乃奏瑩當以徳音原釋齊賢王欽若議濟坐故入停官逾年復爲監察禦史通判河南府景徳初徙知河中府契丹南侵上幸澶淵詔緣河斷橋梁毀船舫稽緩者論以軍法濟曰陜西有關防隔閡舳艫遠屬軍儲數萬一旦沈之可惜又動搖民心因密奏寢其事上甚嘉嘆遣使諭未幾召拜工部員外郎兼侍禦史知雜事三年判司農寺時周伯星見濟乘間言曰昔唐太宗以丰年爲上瑞臣願陛下日愼一日居安慮危則天下幸甚受詔與劉綜攺定茶法頗易舊制由是忤丁謂林特劉承規輩因與欽若疊詆訾之四年拜本曹郎中出知杭州上面加慰諭仍戒以朝廷闕失許密上言遷刑部郎中郡城西有錢塘湖漑田千餘頃歲久湮塞濟命工浚治增置斗門以備潰溢之患仍以白居易舊記刻石湖側民頗利之睦州有狂僧突入州廨出妖言與轉運使陳堯佐按其實斬之上嘉其能斷大中祥符三年徙知洪州兼江南西路安撫使屬歲旱民饑躬督官吏爲糜粥日親嘗而給之錄饑民爲州兵全活甚眾是歲卒年五十九遺奏大旨以進賢退諛佞罷土木不急之費爲言濟頗涉經史好讀左氏春秋性剛直無所畏避少時深州刺史念金鎖一見器之且托後於濟金鎖沒濟撫其孤援置祿仕素與內臣裴愈有隙愈坐事上怒甚命憲府鞫之濟適知雜事力爲辧理遂獲輕典子孝傑國子博士

孫沔按宋史本傳沔字元規越州會稽人中進士第補趙州司理參軍跌蕩自放不守士節然材猛過人後以祕書丞爲監察禦史裏行景佑元年禮院奏用冬至日冊後沔奏喪未祥禫而行嘉禮非制也同安縣尉李安世上書指切朝政被劾沔奏加罪安世恐杜天下言者請勿治黜知衡山縣道復上書言時事再貶永州監酒移通判潭州知處州復爲監察禦史再知楚州所在皆著能迹召爲左正言論事益有直名遷尙書工部員外郎提舉兩浙刑獄遂以起居舍人爲陜西轉運使時宰相呂夷簡求罷仁宗優詔弗許沔上書言自夷簡當國黜忠言廢直道及以使相出鎭許昌乃薦王隨陳堯叟代己才庸負重謀議不協忿爭中堂取笑多士政事寖廢又以張士遜冠臺席士遜本乏遠識致隳國事蓋夷簡不進賢爲社稷遠圖但引不若己者爲自固之計欲使陛下知輔相之位非己不可冀復思己而召用也陛下果召夷簡還自大名入秉朝政於玆三年不更一事以姑息爲安以避謗爲右西州將帥累以敗聞契丹無厭乘此求賂兵殲貨悖天下空竭刺史牧守十不得一法令變易士民怨嗟隆盛之基忽至於此今夷簡以病求退陛下手和禦藥親寫徳音乃謂恨不移卿之疾在於朕躬四方義士傳聞詔語有泣下者夷簡任中書二十年三冠輔相所言無不聽所請無不能有宋得君一人而已未知何以爲陛下報天下皆稱賢而陛下不用者左右毀之也皆謂憸邪而陛下不知者朋黨蔽之也比契丹復盟西夏款塞公卿忻忻日望和平若因此振紀綱修廢墜選賢任能節用養兵則景徳祥符之風復見於今矣若恬然不顧遂以爲安臣恐土崩瓦解不可復救而夷簡意謂四方已寧百度已正欲因病默默而去無一言啟沃上心別白賢不肖𨿽盡南山之竹不足書其罪也書聞帝不之罪議者喜其謇切居兩月以天章閣待制爲都轉運使

曹修古按宋史本傳修古字述之建州建安人進士起家累遷祕書丞同判饒州宋綬薦其才召還以太常博士爲監察禦史上四事曰行法令審故事惜材力辧忠邪辭甚切至又奏唐貞觀中嘗下詔令致仕官班本品見任之上欲其知恥而勇退也比有年餘八十尙任班行心力旣衰官事何補請下有司敕文武官年及七十上書自言特與遷官致仕仍從貞觀舊制卽宿徳勛賢自如故事因著爲令修古嘗偕三院禦史十二人晨朝將至朝堂黃門二人行馬不避呵者止之反爲所詈修古奏前史稱禦史臺尊則天子尊故事三院同行與知雜事同今黃門侮慢若此請付所司劾治帝聞立命笞之晏殊以笏擊人折齒修古奏殊身任輔弼百僚所法而忿躁亡大臣體古者三公不按吏先朝陳恕於中書榜人卽時罷黜請正典刑以允公議司天監主簿苗舜臣等嘗言土宿畱參太白晝見詔日官同考定及奏以謂土宿畱參順不相犯太白晝見日未過午舜臣等坐妄言災變被罰修古奏言日官所定希旨悅上未足爲信今罰舜臣等其事甚小然恐人人自此畏避佞媚取容以災爲禍天變不告所損至大禁中以翡翠羽爲服玩詔市於南越修古以謂重傷物命且眞宗時嘗禁采狨毛故事未遠命罷之時頗崇建塔廟議營金閣費不可勝計修古極陳其不可久之出知歙州徙南劍州復爲開封府判官歷殿中待禦史擢尙書刑部員外郎知雜司事權同判吏部流內銓未逾月會太后兄子劉從徳死錄其姻戚至於�役幾八十人龍圖閣直學士馬季良集賢校理錢曖皆緣遺奏超授官秩修古與楊偕郭勸段少連交章論列太后怒下其章中書大臣請黜修古知衢州余以次貶太后以爲責輕命皆削一官以修古爲工部員外郎同判杭州未行攺知興化軍會赦復官卒修古立朝慷慨有風節當太后臨朝權幸用事人人顧望畏忌而修古遇事輒言無所回撓旣沒人多惜之家貧不能歸葬賓佐賻錢五十萬季女泣白其母曰柰何以是累吾先人也卒拒不納太后崩帝思修古忠特贈右諫議大夫賜其家錢二十萬錄其�劉勛爲試將作監主簿修古無子以兄子覲爲後覲知封州儂知髙亂死之見忠義傳弟修睦性廉介自立與修古同時舉進士有聲鄕裏累官尙書都官員外郎知邵武軍禦史中丞杜衍薦以爲侍禦史歲餘攺司封員外郎出知壽州徙泉州坐失舉奪一官罷去後以知吉州不行上書請老不聽分司南京未幾致仕年五十一章得象表其髙詔還所奪官卒曹氏自修古以直諒聞其女子亦能不累於利至覲又能死其官而修睦亦恬於仕進不待老而歸世以是賢之

鞠詠按宋史本傳詠字詠之開封人父勵尙書膳部員外郎廣南轉運使詠十歲而孤好學自立舉進士試祕書省校書郎知錢塘縣攺著作郎知山陰縣仁宗卽位以太常博士召爲監察禦史錢惟演自亳州來朝圖入相詠言惟演憸險嘗與丁謂爲婚姻緣此大用後揣知謂姦狀已萌懼牽連得禍因此力攻謂今若遂以爲相必大失天下望太后遣內侍持奏示之惟演猶顧望不行詠語諫官劉隨曰若相惟演當取白麻廷毀之惟演聞乃亟去大安殿柱生芝艸召羣臣就觀詠言陛下新卽位河決未塞霖雨害稼宜思所以應災變臣願陛下以援進忠良退斥邪佞爲國寶以訓勸兵農丰積倉廩爲天瑞艸木之怪何足尙哉時王欽若復相詠嫉欽若阿倚數睥睨其短欽若心忌之會詠兼左巡使率府率崇俊入朝失儀詠言崇俊少在邊今老矣此不足罪欽若奏詠廢朝廷儀出通判信州又坐鞠陳絳獄失實徙邵州欽若卒禦史中丞王臻奏還詠殿中侍禦史爲三司鹽鐵判官曹利用貶死利用嘗所薦擢者多領兵守邊朝廷欲罷去之詠請一切毋治天聖六年夏大星晝隕有聲如雷詠條五事上之因言太子少保致仕晁迥𨿽老而有器識宜蒙訪對其必有補又言三司使胡則丁謂黨也性貪巧不可任利權河北京師旱饑奏請出太倉米十萬石振饑民江淮制置使鍾離瑾因奏計多致東南物以賂權貴詠請禦史臺劾狀帝面諭瑾亟還所部以尙書禮部員外郎兼侍禦史知雜事權同判吏部流內銓爲三司鹽鐵副使八年特置天章閣待制以詠及範諷爲之判登聞檢院定國軍節度使張士遜入覲冀得再用詠奏曰曹利用擅威福士遜與之共事相親厚援薦以至相位陛下以東宮僚屬用之臣願割舊恩伸公義趣使之藩士遜乃赴鎭明年詠卒嘗著道釋雜言數十篇別構淨室以居自號深寧子

陳琰按宋史本傳琰字伯玉澶州臨河人進士及第歷溧陽欒城縣主簿遷大理寺丞監眞定府稅知金堂夏津二縣再遷太常博士轉運使盧士倫曹利用婿也怙勢聽獄不以直訟者不已付琰評決琰直之禦史知雜韓億聞其事奏爲監察禦史丁父喪哀毀墳木連理憂除遷殿中侍禦史天聖五年祀南郊中外以爲丁謂復還琰上疏曰亂常肆逆將而必誅陰懷姦惡有殺無赦丁謂因緣險佞竊公臺賄賂包苴盈於私室威權請謁行彼公朝引巫師妖術厭魅宮闈易神寢龍岡冀消王气今禋柴展禮渙汗推恩必慮謂潛輸琛貨私結要權假息遐荒冀移善地李徳裕止因朋黨不獲生還盧多遜曲事王藩卒無牽復請不原赦帝然之爲三司度支判官遷侍禦史歷京西河東河北轉運副使三司戶部度支鹽鐵副使汴倉納糧綱槪量不實操舟者坐亡失所載或杖背徒重役琰始奏選官監視謂之定計斗面積遷至尙書工部郎中卒

孫抃按宋史本傳抃字夢得眉山人六世祖長孺喜藏書號書樓孫氏子孫皆以田爲業至抃始讀書屬文中進士以大理評事直集賢院通判絳州召試學士院除太常丞直集賢院爲開封府推官判三司開拆司同修起居注以右正言知制誥遷起居舍人翰林學士兼侍讀學士史館修撰累遷尙書吏部郎中抃𨿽久處顯要罕所建明皇佑中以右諫議大夫權禦史中丞制下諫官韓絳論奏抃非�繩才不可任風憲卽手疏曰臣觀方今士人趨進者多廉退者少以善求事爲精神以能訐人爲風采捷給若嗇夫者謂之有議論劾深若酷吏者謂之有政事諫官所謂才者無乃謂是乎若然臣誠不能也仁宗察其言趣視事且命知審官院抃辭以任言責不當兼事局乃止在臺數言事不爲矯激尢喜稱薦人才帝欲除入內都知王守忠領武寧軍節度使抃奏罷之溫成皇后葬以劉沆爲監護使抃奏沆爲宰相不當爲后妃護喪葬事時又議爲後建陵立廟抃率官屬言非禮因相與請對固爭不能得伏地不起帝爲攺容遣之禦史請罷宰相梁適未聽抃奏曰適在相位上不能持平權衡下不能篤訓子弟言事官數論奏未聞報可非罷適無以慰物論宰相陳執中婢爲嬖妾張氏榜殺置獄取證左執中弗遣有詔勿推抃復與官屬請對論列疏十上適執中卒皆罷攺翰林學士承旨復兼侍讀學士帝讀史記龜筮傳問古人動作必繇此乎對曰古有大疑旣決於己又詢於眾猶謂不有天命乎於是命龜以斷吉凶所謂謀及乃心謀及卿士謀及庶人謀及卜筮蓋聖人貴誠不專人謀默與神契然後爲得也帝善其對諫官陳升之上選用責任考課轉運使三法命抃與禦史中丞張升典之卒亦無所進退焉再遷禮部侍郎抃久居侍從泊如也人以爲長者旣而樞密副使程戡罷帝欲用舊人卽以命抃歲中參知政事抃性篤厚寡言質略無威儀居兩府年益耄無所可否又善忘語言舉止多可笑好事者至傳以爲口實禦史韓縝彈奏之罷爲觀文殿學士同羣牧制置使復兼侍讀學士英宗卽位進戶部侍郎告老以太子少傅就第卒贈太子太保謚文懿

張錫按宋史本傳錫字貺之其先京兆人曾祖山甫嘗從唐僖宗入蜀蜀平徙家漢陽錫進士甲科爲試祕書省校書郎知南昌縣遷著作郎知新州初建學於州自是人始知學再遷太常博士監染院詔選能吏治畿縣乃以錫知東明始至令其下曰吾所治者三恃力恃富恃贖者吾所先也歲中以治迹聞樞密直學士李及薦爲監察禦史丁謂貶崖州議還內地錫疏謂姦邪弄國本與天下共棄之今復還是違天下意由是止徙雷州玉淸昭應宮災連系甚眾錫言天災反以罪人恐重天怒願修徳以應之會論者眾獄遂解遷殿中侍禦史權三司鹽鐵判官出爲荊湖北路轉運使攺尙書兵部員外郎還判度支勾院爲京東轉運使淄靑齊濮鄆諸州人冒耕河壖地數起爭訟錫命籍其地收租絹歲二十餘萬訟者亦息判鹽鐵勾院爲河北轉運使攺江淮制置發運使召兼侍禦史知雜事判大理寺權知諫院安撫利夔路歷度支鹽鐵副使喪母起復擢天章閣待制知河中府累遷右司郎中以龍圖閣直學士知滑州遷右諫議大夫知審官院進翰林侍讀學士判太常寺國子監卒贈尙書工部侍郎錫淳重淸約𨿽貴奉養如少賤時讀書老而彌篤初舉廣文館進士考官任隨以爲第一及隨死無子錫屢賙其家

孔道輔按宋史本傳道輔字原魯初名延魯孔子四十五代孫也父勗進士及第爲太平州推官以殿中丞通判廣州會眞宗東封躬詣孔子祠帝問宰相孔氏今孰爲名者或言勗有治行卽召對以爲太常博士知曲阜縣初勗在廣州以淸潔聞及被召蕃酋爭持寶貨以獻皆慰遣之後爲禦史臺推直官累遷祕書監分司南京管勾祖廟以尙書工部侍郎致仕後道輔卒年八十九道輔幼端重舉進士第爲寧州軍事推官數與州將爭事有蛇出天慶觀眞武殿中一郡以爲神州將帥官屬往奠拜之欲上其事道輔徑前以笏擊蛇碎其首觀者初驚後莫不嘆服遷大理寺丞知仙源縣主孔子祠事孔氏故多放縱者道輔一繩以法上言廟制卑陋請加修崇詔可再遷太常博士章獻太后臨朝召爲左正言受命日論奏樞密使曹利用尙禦藥羅崇勛竊弄威柄宜早斥去以淸朝廷立對移刻太后可其言乃退未幾爲直史館判三司理欠憑由司奉使契丹道除右司諫龍圖閣待制契丹宴使者優人以文宣王爲戲道輔艴然徑出契丹使主客者邀道輔還坐且令謝之道輔正色曰中國與北朝通好以禮文相接今俳優之徒慢侮先聖而不之禁北朝之過也道輔何謝契丹君臣默然又酌大�謂曰方天寒飲此可以致和气道輔曰不和固無害旣還言者以爲生事且開爭端仁宗問其故對曰契丹比爲黑水所破勢甚蹙平時漢使至契丹輒爲所侮若不較恐益慢中國帝然之歷判吏部流內銓糾察在京刑獄坐糾事不當出知鄆州徙靑州還判流內銓遷尙書兵部員外郎復出知徐許二州徙應天府明道二年召爲右諫議大夫權禦史中丞會郭皇后廢道輔率諫官孫祖徳範仲淹宋郊劉渙禦史蔣堂郭勸楊偕馬絳段少連十人詣垂拱殿伏奏皇後天下之母不當輕議絀廢願賜對盡所言帝使內侍諭道輔等至中書令宰臣呂夷簡以皇后當廢狀告之道輔語夷簡曰大臣之於帝後猶子事父母也父母不和可以諫止柰何順父出母乎夷簡曰廢後有漢唐故事道輔復曰人臣當道君以堯舜豈得引漢唐失徳爲法邪夷簡不答卽奏言伏合請對非太平美事於是出道輔知泰州明日晨入至待漏聞有詔亟馳出城頃之徙徐州又徙兗州進龍圖閣直學士遷給事中在兗三年復入爲禦史中丞道輔性鯁挺特達遇事彈劾無所避出入風采肅然及再執憲權貴益忌之初道輔與其父裏中僦郭贄舊宅居之有言於帝者曰道輔家近太廟出入傳呼非所以尊神明卽詔道輔他徙集賢校理張宗古上言漢內史府在太廟堧垣中國朝以來廟垣下皆有官私第捨謂不須避帝出宗古通判萊州道輔嘆曰憸人之言入矣會受詔鞫馮士元獄事連參知政事程琳宰相張士遜素惡琳而疾道輔不附己將逐之察帝有不悅琳意卽謂道輔上顧程公厚今爲小人所誣見上爲辧之道輔入對言琳罪薄不足深治帝果怒以道輔朋黨大臣出知鄆州已而道輔知爲士遜所賣頗憤惋時大寒上道行至韋城發病卒天下莫不以直道許之皇佑三年王素因對語及道輔仁宗思其忠特贈尙書工部侍郎子宗翰按澠水燕談錄孔公道輔以剛毅直諒名聞天下知諫院日請明肅太后歸政天子爲中丞日諫廢郭后其後知兗州日近臣獻詩百篇者執政請除龍圖閣直學士仁宗曰是詩𨿽多不如孔某一言乃以公爲龍圖閣學士按儒林公議馮拯在中書孔道輔初拜正言造其第謝之拯謂曰天子用君作諫臣豈宜私謝執政耶道輔慚伏而退後嘗謂人曰如馮公者未足爲賢相然求之於今未易有也孔道輔自以聖人之後常髙自標置性剛介急於進用或有勸其少通者答曰吾豈姓張姓李者耶聞者每笑之爲禦史中丞以事被黜知鄆州然非其罪躁憤且甚至胙縣一夕卒於驛舍

都察院部名臣列傳七

宋二

包拯按宋史本傳拯字希仁廬州合肥人也始舉進士除大理評事出知建昌縣以父母皆老辭不就得監和州稅父母又不欲行拯卽解官歸養後數年親繼亡拯廬墓終喪猶徘徊不忍去裏中父老數來勸勉久之赴調知天長縣有盜割人牛舌者主來訴拯曰第歸殺而鬻之尋復有來告私殺牛者拯曰何爲割牛舌而又告之盜驚服徙知端州遷殿中丞端土產硯前守緣貢率取數十倍以遺權貴拯命制者才足貢數歲滿不持一硯歸尋拜監察禦史裏行攺監察禦史時張堯佐除節度宣撫兩使右司諫張擇行唐介與拯共論之語甚切又嘗建言曰國家歲賂契丹非禦戎之策宜練兵選將務實邊備又請重門下封駁之制及廢錮贓吏選守宰行考試補蔭弟子之法當時諸道轉運使加按察使其奏劾官吏多摭細故務苛察相髙尙吏不自安拯於是請罷按察使去使契丹契丹令典客謂拯曰雄州新開便門乃欲誘我叛人以剌疆事耶拯曰涿州亦嘗開門矣刺疆事何必開便門哉其人遂無以對歷三司戶部判官出爲東京轉運使攺尙書工部員外郎直集賢院徙陜西又徙河北入爲三司戶部副使秦隴斜谷務造船材木率課取於民又七州出賦河橋竹索恆數十萬拯皆奏罷之契丹聚兵近塞邊郡稍警命拯往河北調發軍食拯曰漳河沃壤人不得耕邢洛趙三州民田萬五千頃率用牧馬請悉以賦民從之解州鹽法率病民拯往經度之請一切通商販除天章閣待制知諫院數論斥權幸大臣請罷一切內除曲恩又列上唐魏鄭公三疏願置之坐右以爲龜鑑又上言天子當明聽納辧朋黨惜人才不主先入之說凡七事請去刻薄抑僥幸正刑明禁戒興作禁妖妄朝廷多施行之除龍圖閣直學士河北都轉運使嘗建議無事時徙兵內地不報至是請罷河北屯兵分之河南兗鄆齊濮曹濟諸郡設有警無後期之憂借曰戍兵不可遽減請訓練義勇少給�糧每歲之費不當屯兵一月之用一州之賦則所給者多矣不報徙知瀛州諸州以公錢貿易積歲所負十餘萬悉奏除之以喪子乞便郡知揚州徙廬州遷刑部郎中坐失保任左授兵部員外郎知池州復官徙江寧府召權知開封府遷右司郎中拯立朝剛毅貴戚宦官爲之斂手聞者皆憚之人以包拯笑比黃河淸童稚婦女亦知其名呼曰包待制京師爲之語曰闕節不到有閻羅包老舊制凡訟訴不得輕造庭下拯開正門使得至前陳曲直吏不敢欺中官勢族築園榭侵惠民河以故河塞不通適京師大水拯乃悉毀去或持地券自言有僞增步數者皆審驗劾奏之遷諫議大夫權禦史中丞奏曰東宮虛位日久天下以爲憂陛下持久不決何也仁宗曰卿欲誰立拯曰臣不才備位乞豫建太子者爲宗廟萬世計也陛下問臣欲誰立是疑臣也臣年七十且無子非邀福者帝喜曰徐當議之請裁抑內侍減節冗費條責諸路監司禦史府得自舉屬官減一歲休暇日事皆施行張方平爲三司使坐買豪民產拯劾奏罷之而宋祁代方平拯又論之祁罷而拯以樞密直學士權三司使歐陽修言拯所謂牽牛蹊田而奪之牛罰已重矣又貪其富不亦甚乎拯因家居避命久之乃出其在三司凡諸管庫供上物舊皆科率外郡積以困民拯特爲置場和市民得無擾吏負錢帛多縲系間輒逃去並械其妻子者類皆釋之遷給事中爲三司使數日拜樞密副使頃之遷禮部侍郎辭不受尋以疾卒年六十四贈禮部尙書謚孝肅拯性峭直惡吏苛刻務惇厚𨿽甚嫉惡而未嘗不推以忠恕也與人不苟合不僞辭色悅人平居無私書故人親黨皆絕之𨿽貴衣服器用飲食如布衣時嘗曰後世子孫仕宦有犯贓者不得放歸本家死不得葬大塋中不從吾志非吾子若孫也初有子名繶娶崔氏通判潭州卒崔守死不更嫁拯嘗出其媵在父母家生子崔密撫其母使謹視之繶死後取媵子歸名曰綖有奏議十五卷

段少連按宋史本傳少連字希逸開封人其母嘗夢鳳集家庭寤而生少連及長美姿表倜儻有識度舉服勤詞學爲試祕書省校書郎知崇陽縣崇陽劇邑自張詠爲令有治狀其後惟少連能繼其風迹權杭州觀察判官預校道經攺祕書省著作佐郎歷知蒙城名山金華三縣以本省丞爲審刑院詳議官張士遜守江寧辟通判府事還爲禦史臺推直官遷太常博士論劉從徳遺奏恩濫降祕書丞監漣水軍酒稅復爲博士通判天雄軍太后崩召爲殿中侍禦史與孔道輔等伏合言郭皇后不當廢少連坐贖復上疏曰陛下親政以來進用直臣開辟言路天下無不歡欣一旦以諫官禦史伏合遽行黜責中外皆以爲非陛下意蓋執政大臣假天威以出道輔仲淹而斷來者之說也竊睹戒諭自今有章宜如故事密上毋得羣詣殿門請對且伏合上疏豈非故事今遽絕之則國家復有大事誰敢旅進而言者昔唐陽城王仲舒伏合雪陸贄崔元亮叩殿陛理宋申錫前史以爲美事今陛下未忍廢黜皇后而兩府列狀議降爲妃諫官禦史安敢緘默陛下深惟道輔等所言爲阿黨乎爲忠亮乎疏入不報又上疏曰髙明粹淸凝徳無累者天之道也氛祲蔽翳晦明偶差乃陰陽之沴爾象天徳者君之體也治陰陽者臣之職也陛下秉一徳臨萬方有生之類莫不浸涵徳澤而氛祲蔽翳偶差晦明以累聖徳者由大臣懷祿而不諫小臣畏罪而不言臣獨何人敢貢狂瞽竊痛陛下履仁聖之具美乏骨鯁之良輔因成不忍之忿又稽不遠之復臣是以瀝肝膽披情愫爲陛下廓淸氛祲蔽翳之累易曰夫夫婦婦而家道正正家而天下定詩云刑於寡妻以禦於家邦若然則君天下修化本者莫不自內而刑外也況聞入道降妃之議出自臣下且后妃有罪黜則告宗廟廢則爲庶人安有不示之於天下不告之於祖宗而陰行臣下之議乎且皇后以小過降爲妃則臣下之婦有小過者亦當降爲妾矣比抗章請對不蒙賜召豈非姦邪之臣離間陛下耶臣等赴中書時執政之臣謂後有�忌之行始議入道終降爲妃兼云有上封者慮後不利於聖躬故築髙垣置在別館臣等備言中外之議以爲未可願速降明詔復中宮位號以安民心翌日詔出乃雲中宮有過掖庭具知特示涵容未行遽黜置之別館俾自省修供給之間一切如故臣未審黜置別館爲後爲妃詔書不言安所取信況皇後事陛下一紀有餘而輔臣倉卒以降黜之議惑於宸聽縉紳循默無敢爲陛下言者臣所謂氛祲蔽翳以累聖徳者蓋臣職有曠爾臣竊恐姦邪之人引漢武幽陳皇后故事以惑陛下且漢武驕奢淫縱之主固不足踵其行事而爲人臣者思致君如堯舜豈致君如漢武哉今皇后置於別館必恐懼修省陛下仁恕之徳施於天下而獨不加於中宮乎願詔復中宮位號杜絕非間待之如初天地以正陰陽以和人神共歡豈不美哉陛下苟爲邪臣所蔽不加省察臣恐髙宗王后之枉必見於他日宮闈不正之亂未測於將來惟聖神慮焉未幾除開封府判官攺尙書刑部員外郎直集賢院爲三司度支判官出爲兩浙轉運副使舊使者所至郡縣索簿書不暇殫閱往往委之吏胥吏胥持以爲貨少連命郡縣上簿書悉緘識遇事間指取一二自閱擿其非是者按之餘不及閱者全緘識以還由是吏不能爲姦而州縣簿書莫敢不治矣部吏有過召詰曰聞子所爲若此有之乎有當告我我容汝自新苟以爲無吾不使善人被謗卽爲汝辧明矣吏不敢欺皆以實對少連每得其情諄諄戒飭使去後有能自攺過者猶保任之秀州獄死無罪人時少連在杭吏畏恐聚謀僞爲死者服罪款未及綴屬少連已拿舟入城訊獄吏具服請罪以爲神明是時鄭向守杭無治才訟者不服往往自州出徑趨少連少連一言處決莫不盡其理徙使淮南兼發運司事加兵部員外郎又徙陜西駙馬都尉柴宗慶知陜州縱其下撓民少連入境劾奏之入兼侍禦史知雜事逾月爲度支三司副使河東地震奉使安撫還擢工部郎中天章閣待制知廣州時元昊反範仲淹薦少連才堪將帥遷龍圖閣直學士知涇州攺渭州命未至而卒少連通敏有才遇事無大小決遣如流不爲權勢所屈旣卒仁宗嘆息之

郭勸按宋史本傳勸字仲褒鄆州須城人舉進士授寧化軍判官累遷太常博士通判密州特遷尙書屯田員外郎梓州路轉運判官以母老固辭復爲博士通判萊州州民霍亮爲仇人誣罪死吏受賕傅致之勸爲辧理得免擢殿中侍禦史時宋綬出知應天府杜衍在荊南勸言綬有辭學衍淸直不宜處外又言武勝軍節度使錢惟演遷延不赴陳州覬望相位弟惟濟任觀察使定州總管自請就遷畱後胡則以罪罷三司使乃遷工部侍郎集賢院學士請趣惟演上道罷惟濟兵權追則除命又論劉從徳遺奏恩濫貶太常博士監維州稅攺祠部員外郎知萊州月餘復爲侍禦史判三司鹽鐵勾院郭皇后廢議選納陳氏勸進諫曰正家以正天下自后妃始郭氏非有大故不當廢陳氏非世閥不可以儷宸極疏入後已廢而陳氏議遂寢遷兵部員外郎兼起居舍人同知諫院馬季良自貶所求致仕朝廷從之勸言致仕所以待賢者豈負罪貶黜之人可得請追還敕誥又言發運使劉承徳獻輪扇浴器大率以媚上也請付外毀以戒邪佞趙元昊襲父位以勸爲官告使所遺百萬悉拒不受還兼侍禦史知雜事權判流內銓遷工部郎中度支副使拜天章閣待制知延州元昊將山遇率其族來歸且言元昊將反勸與兵馬鈐轄李渭議自徳明納貢四十年有內附者未嘗畱乃奏卻之是冬元昊果反遣其使稱僞官來勸視其表函猶稱臣因上奏曰元昊𨿽僣中國名號然尙稱臣可漸以禮屈之願與大臣熟議遂落職知齊州攺淄州數月移磁州元昊益侵邊關陜擾攘言者猶指勸不當絕山遇事又降兵部員外郎丁母憂起復知鳳翔府尋復待制召權戶部副使以龍圖閣直學士知滑州再遷兵部郎中徙滄州又徙成徳軍盜起甘陵徙鄆州旣而知成徳軍韓琦言勸所遣將張忠劉遵平賊功皆第一特詔獎諭未幾召爲翰林侍讀學士復判流內銓攺左諫議大夫權禦史中丞遷給事中辭不受而請贈其祖萊陽令寧遂以爲尙書祠部員外郎衛士有相惡者陰置刃衣篋中從勾當皇城司楊景宗入禁門旣而爲閽者所得景宗輒隱不以聞勸請先治景宗罪章再上不聽又廷爭累日卒貶景宗祀明堂將加恩中外官勸就齋次帥羣禦史求對不許又極論之是年復爲侍讀學士同知通進銀臺司勸性廉儉居無長物嘗謂諸子曰顏魯公云生得五品服章紱任子爲齋郎足矣及再爲侍讀曰吾起諸生志不過郡守今年七十列侍從可以歸矣遂用元日拜章三上不得謝賜銀使市田宅後二年卒子源明治平中爲太常博士會禦史知雜事呂誨等奏彈中書議追崇濮安懿王典禮非是被黜以源明補監察禦史裏行源明乞免除命請追誨等遂聽免後以職方員外郎知單州卒

方偕按宋史本傳偕字齊古興化莆田人年二十及進士第爲溫州軍事推官歲饑民欲隸軍就廩食州不敢擅募偕乃詣提點刑獄呂夷簡曰民迫流亡不早募之將聚而爲盜矣夷簡從之籍爲軍者七千人後遷汀州判官權知建安縣縣產茶每歲先社日調民數千鼓噪山旁以達陽气偕以爲害農奏罷之遷祕書省著作佐郎歷知福淸資陽縣累遷尙書屯田員外郎爲禦史臺推直官澧州逃卒傭民家自給一日誣告民事摩駝神歲殺十二人以祭州逮其族三百人系獄久不決偕被詔就劾令卒疏所殺主名按驗皆亡狀事遂辧卒以誣告論死知雜事龐籍薦爲禦史裏行再遷侍禦史南京鴻慶宮災偕引漢罷原廟故事請勿復修元昊寇塞門鄜延副總管趙振逗撓不出救詔偕往按之法當斬偕奏兵寡不敵苟出以餌賊無益也振由是得不死爲開封府判官江南安撫三司歲出乳香綿綺下州郡配民偕奏罷之更鹽鐵判官遷兵部員外郎兼禦史知雜事言以罪謫監當者監司勿得差權親民官判大理寺攺度文副使擢天章閣待制江淮制置發運使知杭州遷刑部郎中偕以吏事進治杭州有能聲喜飲酒至宴無節數月暴中風以太常少卿分司西京遷光祿卿卒

姚仲孫按宋史本傳仲孫字茂宗本曹南著姓曾祖仁嗣陳州商水令因家焉父舉進士第一官至著作佐郎仲孫早孤事母孝擢進士第補許州同理參軍民婦馬氏夫被殺指裏胥嘗有求而其夫不應以爲裏胥殺之官捕系辭服仲孫疑其枉知州王嗣宗怒曰若敢以身任之耶仲孫曰幸毋遽決冀得徐辧後兩月果得殺人者調邢州推官徙資州轉運使檄仲孫詣富順監按疑獄全活數十人資州更二守皆惛老事多決於仲孫攺大理寺丞知建昌縣初建昌運茶抵南康或露積於道間爲霖潦所敗主吏至破產不能償仲孫爲募吏民輸山木卽髙阜爲倉邑人利之徙通判彭州嘗以天下久無事不可以弛兵備因上前世禦戎料敵之策名防邊龜鑑通判睦州徙漈州歲旱饑有詔發官粟以賑民而主吏不時給仲孫旣至州立劾主吏夜索丁籍盡給之累遷尙書屯田員外郎王鬃守益州辟通判州事召爲右司諫入內都知閻文應求爲都知仲孫數其罪白上曰方帝齋宿太廟而文應叱醫官聲聞行在郭皇后暴薨中外莫不疑文應置毒者出文應爲泰州兵馬鈐轄又稱疾畱復論奏乃亟去以起居舍人知諫院管勾國子監以尙書戶部員外郎兼侍禦史知雜事時諫議大夫十二員仲孫曰諫議大夫蓋朝廷之選不宜以歲月序進今諸寺卿至前行郎中三十五員貼近職者猶不在數若以年勞授則數年之外諫議大夫員益多請艱其選以處材望之臣余悉次補卿監乃詔當選者奏聽旨先是諸路復提點刑獄還朝多擢爲省府官仲孫請第其課爲三等計黜之卽詔仲孫司考課之法歷三司戶部度支鹽鐵副使進天章閣待制河北都轉運使大修城壘兵備仁宗賜詔褒之權知澶州河壞明公埽絕浮橋仲孫親總役堤上埽一夕復完權知大明府夜領禁兵塞金堤決河是歲澶魏𨿽大水民不及患進禮部郎中龍圖閣學士徙陜西都轉運使未行權三司使事屬西北備邊募兵益屯及賞賜聘問之費不可勝計仲孫悉心經度𨿽病未嘗輒廢事坐小吏詐爲文符出知蔡州因母憂喪一日卒

魚周詢按宋史本傳周詢字裕之開封雍丘人早孤好學舉進士中第爲大理評事歷知南華分宜靜海三縣遷太常博士通判漢州城中夜有火部眾救之植劍於前曰攘一物者斬火止民無所失亡以尙書屯田員外郎知眞州徙提點荊湖南路刑獄求便郡知安州徙蔡州召爲侍禦史陜西用兵科斂煩數命安撫京西路還賜緋衣銀魚爲開封府判官又使陜西刺民兵判三司理欠憑由司進起居舍人知諫院固辭乃以尙書戶部員外郎兼侍禦史知雜事爲三司鹽鐵副使時渭州城水洛尹洙鄭戩爭未決詔周詢與都轉運使程戡相利害周詢是戩議遂城之遷吏部員外郎擢天章閣待制知成徳軍徙河北都轉運使拜右諫議大夫權禦史中丞慶曆八年手詔近臣訪天下之務周詢對曰陛下患西陲禦備天下繹騷趣募兵士急調軍食𨿽常賦有增而經用不足臣以謂唐季及五代彊臣專地中國所制疆域非廣及祖宗有天下乃俘吳楚蜀晉北捍獯鬻中服羌戎所用甲兵所入租賦比之於今其數尙寡然而摧堅震敵庫府無空虛之獘縣官無煩費之勞蓋賞信罰必將選兵精之效也近元昊背惠西方宿師朝廷用空竦闒茸者爲偏裨以遊惰怯懦者備行伍故大舉卽大敗小戰輒小奔徒日費千金度支不給賣官鬻爵淆雜仕流以鐵爲錢隳壞國法而又官立鹽禁驅民賫輦蕩析恆產怨咨盈路去秋水旱繼作今春饑饉相屬生靈重困於玆爲劇今元昊幼子新立乃朝廷寬財用惜民力之時也速宜經度以紓匱乏願委安撫使與本路守邊掌計臣僚同議裁減冗兵節抑浮費禁止橫斂廩假貧民去武臣之庸懦出守宰之貪殘仍冀特發宸衷出內帑錢助關陜費使通鹽商之利攺錢幣之法宣布徳澤與民休息然後勸勉農桑隱括稅籍收遺利抑兼並則公有羨財私有餘力矣陛下患承平寢久仕進多門人污政濫員多闕少滋長奔競縻費廩祿臣以謂國家於制舉進士明經之外復有任子流外之補負瑕釁服輿臺者亦置班列歷年旣久紛猥塞路求人任事適用者鮮而又亟更數易交錯道塗額置有常詔除無限凡守一闕動逾再期預閫籍服武弁者坐費水衡之給虛計歲考之期赴銓調守選格者居多困乏之嘆行寡廉恥之風官�之獘一至於此願陛下特詔進士先取策論諸科兼通經義中第解褐無令過多其文武班奏薦並流外出官者權停五七年自然名器不濫奔競衰息矣陛下患牧守之職罕聞奏最臣聞漢宣帝勉勵二千石其有治效者增秩賜金或爵至關內侯公卿缺則以次用之故良吏爲盛國家鑑諸侯專地之患一切用郡守治之而班行寖冗序遷者眾乃有地處蕃宣秩爲卿監而未歷省府提轉則爲沈抑內重外輕何以求治攺弦易轍正在此時願詔兩府大臣選委兩制臺諫官參舉如兩任通判可充知州軍京朝官依次除補若治狀尢異卽升省府提轉其常例入知州者一切停罷則進擢得人牧守重矣陛下患將帥之任艱於稱職臣聞晏子薦司馬穰苴曰文能附眾武能威敵是知將帥之材非文武兼備則不可爲我朝自二邊款附久不用兵近歲有西北之警補授帥臣出於遽猝非自卒伍卽恩澤侯無信義以結士心無莊嚴以正師律退則奔北進則被擒虧損威靈取侮戎狄命將之失未有若今之甚也願擇名臣選舉深博有謀知兵練武之士不限資級試以邊任臨軒惇遣假以威權如祖宗朝任郭進李漢超輩閫外之事俾得專之無以謗讒輕有遷徙使其足以取重則安有不稱職之憂乎陛下患西北多故邊情罔測獻奇譎空言者多陳悠久實效者少備豫不虞理當先物臣聞國家和約北戎爵命西夏偃革止戈逾四十載而守邊多任庸人不嚴武備因循姑息爲敵所窺致元昊悖逆耶律張皇未免屈己爲民息兵講好皆用苟安之謀而無經遠之策此班回所謂不選武略之臣恃吾所以待寇而行貨賂割剝百姓以奉寇讎者也願陛下特議減三路兵馬之駑冗者以紓經費以息科斂然後選將帥擇偏裨使戢肅驕兵飭利戎器識山川形勝用兵奇正河朔曠平可施車陣亦宜講求其法𨿽二邊異時侵軼恃吾有以待之庶幾無患矣時執政及近臣所對多�闊仁宗頗嘉周詢詳敏知恩州張得一誅坐失舉出知永興軍數日攺知成徳軍未行卒帝嗟悼之特贈尙書工部侍郎周詢性和易聞見該洽明吏事在安州時園吏見大蛇垂闌楯卽視之乃周詢醉而假寐世傳其異

梅摯按宋史本傳摯字公儀成都新繁人進士起家大理評事知藍田上元縣徙知昭州通判蘇州二浙饑官貸種食已而督償頗急摯言借貸本以行惠乃重困民詔緩輸期慶曆中擢殿中侍禦史時數有災異引洪範上變戒曰王省惟歲謂王總羣吏如歲四時有不順則省其職今日食於春地震於夏雨水於秋一歲而變及三時此天意以陛下省職未至而丁寧戒告也伊洛暴漲漂廬舍海水入臺州殺人民浙江潰防黃河溢埽所謂水不潤下陛下宜躬責修徳以回上帝之眷佑陰不勝陽則災異衰止而盛徳日起矣徙開封府推官遷判官僧常瑩以札達宮人輦官鄭玉醉呼毆僥巡卒皆釋不問摯請悉杖配之攺度支判官進侍禦史論石元孫不死行陳系縲以還國之辱也不斬無以厲邊臣再奏不報李用和除宣徽使加同中書門下平章事摯言國初杜審瓊亦帝舅也官止大將軍李繼隆累有戰功晚年始拜使相祖宗愼名器如此今不宜亟授無功以戶部員外郎兼侍禦史知雜事權判大理寺言權陜西轉運使張堯佐非才繇宮掖以進恐上累聖徳及奏減資政殿學士員召待制官同議政復百官轉對帝謂大臣曰梅摯言事有體以爲戶部副使會宴契丹使紫宸殿三司副使當坐殿東廡下同列有謂典宴例坐殿上而大宴當止殿門外爾因不卽坐與劉湜陳洎趨出降知海州徙蘇州入爲度支副使初河北歲饑三司益漕江淮米餉河北後江淮饑有司尙責其數摯奏減之擢天章閣待制陜西都轉運使還判吏部流內銓進龍圖閣學士知滑州州歲備河調丁壯伐灘葦摯以疲民奏用州兵代之河大漲將決夜率官屬督工徒完堤水不爲患詔獎其勞勾當三班院同知貢舉請知杭州帝賜詩寵行累遷石諫議大夫徙江寧府又徙河中卒摯性淳靜不爲矯厲之行政迹如其爲人平居未嘗問生業喜爲詩多警句有奏議四十餘篇

李京按宋史本傳京字伯升趙州人進士中第歷平定軍判官冀州推官攺大理寺丞知魏縣奉法嚴正吏不便欲以奇中京遂相率遁去監司果議以苛刻斥京知府任布曰如此適墮吏計中京賴以免徙永昌縣通判趙州王拱辰薦爲監察禦史裏行遷監察禦史時太史言日當食不食羣臣皆賀京上疏曰陛下因天之戒恐懼修省避正殿減常膳故精意感格日當食而陰雲蔽虧𨿽宋景公之熒惑退舍商大戊之桑谷並枯無以異也然臣區區竊有所疑者自寶元初定襄地震壞城廓覆廬舍壓死者以數萬人殆今十年震動不已豈非西北二邊有窺中國之意乎二月雷發聲在易爲豫言萬物出地皆悅豫也八月收聲在易爲歸妹言雷聲入地避羣陰之害也今孟夏雷未發聲豈非號令不信乎願陛下飭邊臣備戎狄戒輔臣愼出命以厭禍於未形又尙美人棄外館多年比聞復召入臣慮假媚道以爲蠱惑宜亟絕之苗繼宗嬪禦子弟乃緣恩私爲府界提點宜割帷薄之愛重名器之分庶幾不累聖政仁宗嘉納授右正言直集賢院同管勾國子監加史館修撰數上書論事宰相賈昌朝不悅京嘗屬侍禦史吳鼎臣薦推直官李實鼎臣希昌朝意以告中丞髙若訥若訥爲鼎臣上京謫京太常博士監鄂州稅旣至引令狐峘錢徽事言臣爲禦史諫官首尾五年凡六上章四親對自陳疾故懇求外補臣之出處粗有本末向者在臺見入合圖三院禦史立班各異聞元日將入合而禦史王贄何郯皆謁告歸會推直官李實歲將滿因簡鼎臣宜畱實補禦史鼎臣亦謂議協公望不意逾兩月乃誣臣與實爲朋黨臣初被黜閱諸�中鼎臣所遺私書別紙故在臣令男諶亟悉焚毀臣與實僚友鼎臣鄕曲之舊鼎臣爲禦史臣延譽推引實有力焉待之不疑因以誠告豈謂傾險包藏甘爲鷹犬惟陛下察之未幾卒官詔錄諶爲郊社齋郎鼎臣棣州人旣逐京會昌朝罷夏竦自北京召爲相鼎臣先論在並州杖殺私僕復與諫官禦史言論議與陳執中異不可共事竦旣罷遂以刑部員外郎知諫院上言朝廷方與契丹保誓約而楊懷敏增廣塘水輒生事民或怨叛𨿽斬懷敏無及矣遂爲河北體量安撫令經度塘水利害而鼎臣更顧望依違不能決昌朝與都轉運使施昌言議河事不合鼎臣自度支副使拜天章閣待制代昌言數月卒

郭申錫按宋史本傳申錫字延之魏人自言唐代公元振之後第進士爲晉陵尉民訴弟爲人所殺申錫察其色懼而哭不哀曰吾得賊矣非汝乎執而訊之果然久之知博州州兵出戍有欲脇眾爲亂者申錫戮一人黥二人乃定奏至仁宗曰小官臨事如此豈易得卽爲禦史臺推直官數上疏論事大臣不便鞫獄慶州京東盜執濮州通判井淵遷知州事未閱月悉擒凶黨斬以徇召爲侍禦史遂知雜事張貴妃追冊起園陵張堯佐爲使相陳執中嬖妾殺婢余靖引胡恢有醜行髙若訥引範祥啟邊釁申錫皆奏劾之屢詆權幸無所避帝謂之曰近世士大夫方未達時好指陳時事及被進用則不然是資言以進耳卿勿爲也諜稱契丹遣泛使命體量安撫河北還爲鹽鐵副使相視決河坐訟李參失實黜知濠州帝明榜朝堂稱其欺誣以儆在位旋加直史館知江寧府再副鹽鐵進天章閣待制知鄧州河中種諤取綏州申錫曰邊患將自此始及諒祚死請捐前故聽其子襲爵旦言曰二虜賴歲幣甚厚渝平豈其所利必有以致之但得重將守邊不要功生事則善矣著邊鄙守禦策以給事中致仕卒年七十七

王舉正按宋史王化基傳化基子舉正字伯仲幼嗜學厚重寡言化基以爲類己器愛異諸子以蔭補祕書省校書郎進士及第知伊闕任丘縣館閣校勘集賢校理眞宗實錄院檢討國史編修官三遷尙書度支員外郎直集賢院修三朝寶訓同修起居注擢知制誥其妻父陳堯佐爲相攺龍圖閣待制堯佐罷以兵部郎中復知制誥爲翰林學士拜右諫議大夫參知政事前一日吏有馳報者舉正方燕居齋捨徐謂吏曰安得漏禁中語旣入謝仁宗曰卿恬於進取未嘗幹朝廷以私故不次用卿時陜西用兵呂夷以宰相判樞密院舉正曰判名重不可不避也乃攺兼樞密使遷給事中禦史臺舉李徽之爲禦史舉正友�也格不行徽之訟曰舉正妻悍不能制如謀國何歐陽修等亦論舉正懦默不任事舉正亦自求去遂以資政殿學士尙書禮部侍郎知許州光化軍叛卒轉寇傍境而州兵有謀起爲應者舉正潛捕首惡斬之徙知應天府累遷左丞皇佑初拜禦史中丞乃奏張堯佐庸人緣妃家一日領四使使賢士大夫無所勸不報舉正因畱班廷諍乃奪宣徽景靈二使又曰先朝用人𨿽守邊累年者官止遙郡刺史今所用未盡得人而�期待遷使後有功者何所勸耶且轉運使察官吏能否生民休戚賴焉命甫下而數更不終歲而再易恩澤所以未宣民疾所以未瘳者職此故也禦史唐介坐言事貶春州舉正力言之介得徙英州居半歲堯佐復爲宣徽使家居凡七上疏及狄靑爲樞密使又言靑出兵伍不可爲執政力爭不能奪因請解言職帝稱其得風憲體遣賜就第賜白金三百兩除觀文殿學士禮部尙書知河南府入兼翰林侍讀學士每進讀及前代治亂之際必再三諷諭以太子少傅致仕卒贈太子太保謚安賜黃金百兩文章雅厚如其爲人有平山集中書制集內制集五十卷

張擇行按宋史本傳擇行字行先靑州益都人進士起家歷北海臨沂主簿自宣州觀察推官爲大理寺丞初石亭縣掾檄將陵塞決河眾欲登舟以濟擇行獨以爲不可皆笑其怯旣而舟果覆擇行坐堤上董役埽卒不潰除監察禦史殿中侍禦史攺言事禦史右司諫與唐介包拯共論張堯佐除節度宣撫兩使不當語甚切又論河北兵多財不足願分兵就食內地不報遷侍禦史知雜事擢天章閣待制知諫院累遷吏部員外郎禦史皆言宰相陳執中嬖妾笞小婢死外舍擇行以爲主命妾笞婢於律不當坐禦史固迫之因中風不能語除戶部郎中集賢殿修撰提舉兗州仙源縣景靈宮逾年而卒

範師道按宋史本傳師道字貫之蘇州長洲人進士及第爲撫州判官後知廣徳縣縣有張王廟民歲祠神殺牛數千師道禁絕之通判許州累遷都官員外郎吳育舉爲禦史奏請罷內降推恩擇宰相久其任選宗室賢者養宮中備儲貳初皇佑中賈昌朝上議置五輔郡設京畿轉運使提點刑獄號爲拱輔京師而論者謂宦官謀廣親事親從兵欲取京畿財賦贍之因以收事柄師道力奏非便遂復舊制又以四年貢舉士苦淹久請易爲三年宰相劉沆護葬溫成皇后禮官議稱陵師道以爲非典制數以爭沆惡之引著令臺官滿二年當補外出知常州臺諫官共言師道不當去不報徙廣南東路轉運使舊補攝官皆委吏胥無先後遠近之差師道爲置籍次第之召爲鹽鐵判官道攺兩浙轉運使遷起居舍人同知諫院管勾國子監後宮周氏董氏生公主諸合女禦多遷擢師道上疏曰禮以制情義以奪愛常人之所難惟聰明睿哲之主然後能之近以宮人數多而出之此盛徳事也然而事有系風化治亂之大而未以畱意臣敢爲陛下言之竊聞諸合女禦以周董育公主禦寶白札並爲才人不自中書出誥而掖庭覬覦遷拜者甚多周董之遷可矣女禦何名而遷乎才人品秩旣髙古有定員唐制止七人而已祖宗朝宮闈給侍不過二三百居五品之列者無幾若使諸合皆遷則不復更有員數矣外人不能詳知止謂陛下於寵幸太過恩澤不節耳夫婦人女子與小人之性同寵幸太過則瀆慢之心生恩澤不節則無厭之怨起禦之不可不以其道也且用度太煩須索太廣一才人之奉月直中戶百家之賦歲時賜予不在焉況誥命之出不自有司豈盛時之事耶恐斜封墨�復見於今日矣時大星隕東南有聲如雷又上疏曰漢晉天文志天狗所下爲破軍殺將伏屍流血甘氏圖天狗移大賊起今朝廷非無爲之時也而備邊防盜未見其至𨿽有將帥不老則愚士卒𨿽多勁勇者少小人思亂伺隙乃作必有包藏險心投隙而動者宜揀拔將帥訓練卒伍詔天下預爲備禦仁宗晚年尢恭儉而四方無事師道言𨿽過每優容之遷兵部員外郎兼侍禦史知雜事判都水監與諫官禦史數奏樞密副使陳升之不當用升之罷師道亦出知福州頃之以工部郎中入爲三司鹽鐵副使感風眩遷戶部直龍圖閣知明州卒師道厲風操前後在言責有聞卽言或獨爭或列奏如陳執中家人殺婢卒坐免奪王拱辰宣徽使李淑翰林學士及王徳用程戡領樞密宦官石全彬閻士良升進皆嘗奏數其罪焉

呂景初按宋史本傳景初字衝之開封酸棗人以父蔭試祕書省校書郎舉進士歷汝州推官攺著作佐郎知夏陽縣僉書河南府判官通判並州髙若訥薦爲殿中侍禦史張貴妃薨有司請依荊王故事輟視朝五日或欲更增日聽上裁乃增至七日景初言妃一品當輟朝三日禮官希旨使恩禮過荊王不可以示天下妃旣追冊爲皇后又詔立忌景初力爭乃罷時兵冗用度乏景初奏疏曰聖人在上不能無災而有救災之術今百姓困窮國用虛竭利源已盡惟有減用度爾用度之廣無如養兵比年召置太多未加揀汰若兵皆勇健能捍寇敵竭民膏血以之猶爲不可況羸疾老怯者又常過半徒費粟帛戰則先奔致勇者亦相牽以敗當祖宗時四方割中國才百餘州民力未完耕植未廣然用度充足者兵少故也而所徵皆克自數十年來用數倍之兵所向必敗以此知兵在精不在眾也議者屢以爲言陛下不卽更者由大臣偸安避怨論事之臣又復緘默則此獘何時而息望詔中書樞密院議罷招補而汰冗濫又言坐而論道者三公也今輔臣奏事非畱身求罷免未嘗從容獨見以評講治道𨿽願治如堯舜得賢如稷契而未至於治者抑由此也願陛下於輔臣侍從臺諫之列擇其忠信通治道者屢詔而數訪之幸甚又與言事禦史馬遵吳中復奏彈梁適與劉宗孟連姻而宗孟與冀州富人共商販下開封府劾治所言不實皆坐謫景初通判江寧府徙知衡州復召還臺嘉佑初大雨水景初曰此陰盛陽微之誡也乃上疏稱商周之盛並建同姓兩漢皇子多封大國有唐宗室出爲刺史國朝二宗相繼尹京是欲本支盛彊有盤石之安則姦雄不敢內窺而天下有所倚望矣願擇宗子之賢者使得問安侍膳於宮中以消姦萌或尹京典郡爲夾輔之勢時狄靑爲樞密使得士卒心議者憂其爲變景初奏疏曰天象謫見妖人訛言權臣有虛聲爲兵眾所附中外爲之恟恟此機會之際間不容髮蓋以未立皇子社稷有此大憂惟陛下蚤爲之計則人心不搖國本固矣數詣中書白執政請出靑文彥博以靑忠謹有素外言皆小人爲之不足置意景初曰靑𨿽忠如眾心何蓋爲小人無識則或以致變大臣宜爲朝廷慮毋牽閭裏恩也知制誥劉敞亦論之甚力卒出靑知陳州李仲昌以河事敗內遣中人置獄景初意賈昌朝爲之卽言事無根原不出政府恐陰邪用此以中傷善良乃更遣禦史同訊遷右司諫安撫河北還奏比部員外郎鄭平占籍眞定有田七百餘頃因請均其徭役著限田令以戶部員外郎兼侍禦史知雜事判都水監攺度支副使遷吏部員外郎擢天章閣待制知諫院以病未入謝而卒

馬遵按宋史本傳遵字仲塗饒州樂平人嘗以監察禦史爲江淮發運判官就遷殿中侍禦史爲副使入爲言事禦史謫知宣州後復爲右司諫以禮部員外郎兼侍禦史知雜事攺吏部直龍圖閣卒性樂易善議論其言事不爲激訐故多見推行杜衍範仲淹皆稱道之

呂誨按宋史本傳誨字獻可開封人祖端相太宗眞宗誨性純厚家居力學不妄與人交進士登第由屯田員外郎爲殿中侍禦史時廷臣多上章訐人罪誨言臺諫官許風聞言事蓋欲廣采納以補闕政苟非職分是爲侵官今乃詆斥平生暴揚曖昧刻薄之態浸以成風請下詔懲革樞密副使程戡結貴幸致位政地誨疏其過以宣徽使判延州復上言戡以非才罷不宜更委邊任宣徽使地髙位重非戡所當得也兗國公主薄其夫夜開禁門入訴誨請並劾閽吏且治主第宦者罪悉逐之禦藥供奉官四人遙領團練使禦前忠佐當汰復畱誨劾樞密使宋庠陰求援助徇私紊法詔罷庠而用陳升之爲副使誨又論之升之旣去誨亦出知江州時嘉佑六年也上疏請早建皇嗣曰竊聞中外臣僚以聖嗣未立屢有密疏請擇宗人惟陛下思忠言奮獨斷以遏未然之亂又聞太史奏彗躔心宿請備西北按天文志心爲天王正位前星爲太子直則失勢明則見祥今旣直且暗而妖彗乘之臣恐咎證不獨在西北也自夏及秋雨霪地震陰盛之沴固有冥符近者宗室之中訛言事露流傳四方人心駭惑窺覦之志可不防其漸哉願爲社稷宗廟計審擇親賢稽合天意宸謀已定當使天下共知萬一有姦臣附會其間陽爲忠實以緩上心此爲患最大不可不察也仁宗以誨章付中書韓琦由此定議召爲侍禦史攺同知諫院英宗不豫誨請皇太后日命大臣一員與淮陽王視進藥餌都知任守忠用事久帝之立非守忠意數間諜東朝播爲惡言內外洶懼誨上兩宮書開陳大義詞旨深切多人所難言者帝疾小愈屢言乞親萬幾太后歸政誨言於帝曰後輔佐先帝歷年閱天下事多矣事之大者宜關白咨訪然後行示勿敢專遂論守忠平生罪惡並其黨史昭錫竄之南方內臣王昭明等爲陜西四路鈐轄專主蕃部誨言自唐以來舉兵不利未有不自監軍者今走馬承受官品至卑一路已不勝其害況鈐轄乎卒罷之治平二年遷兵部員外郎兼侍禦史知雜事上言臺諫者人主之耳目期補益聰明以防壅蔽舊三院禦史常有二十員而後益衰減蓋執政者不欲主上聞中外之闕失今臺闕中丞禦史五員惟三人在職封章十上報聞者八九諫官二人一他遷一出使言路壅塞未有如今日之甚者竊爲陛下羞之帝覽奏卽命卲必知諫院於是濮議起侍從請稱王爲皇伯中書不以爲然誨引義固爭會秋大水誨言陛下有過舉而災沴遽作惟濮王一事失中此宗廟之罰也郊廟禮畢復申前議七上章不聽乞解臺職亦不聽遂劾宰相韓琦不忠五罪曰昭陵之土未幹遽欲追崇濮王使陛下厚所生而薄所繼隆小宗而絕大宗言者論辧累月琦猶遂非不爲攺正中外憤郁萬口一詞願黜居外藩以慰士論又與禦史範純仁呂大防共劾歐陽修首開邪議以枉道說人主以近利負先帝陷陛下於過舉皆不報已而詔濮王稱親誨等知言不用卽上還告�居家待罪且言與輔臣勢難兩立帝以問執政修曰禦史以爲理難並立若臣等有罪當畱禦史帝猶豫久之命出禦史旣而曰不宜責之太重乃下遷誨工部員外郎知蘄州神宗立徙晉州加集賢殿修撰知河中府召爲鹽鐵副使擢天章閣待制復知諫院拜禦史中丞初中旨下京東買金數萬兩又令廣東市眞珠傳云將備宮中十閣用度誨言陛下春秋富盛然聰明睿知以天下爲心必不畱神於此願亟罷之王安石執政時多謂得人誨言其不通時事大用之則非所宜著作佐郎章辟光上言岐王顥宜遷居外邸皇太后怒帝令治其離間之罪安石謂無罪誨請下辟光吏不從遂上疏劾安石曰大姦似忠大佞似信安石外示朴野中藏巧詐陛下悅其才辧而委任之安石初無遠略惟務攺作立異罔上欺下文言飾非誤天下蒼生必斯人也如久居廟堂必無安靜之理辟光之謀本安石及呂惠卿所導辟光揚言朝廷若深罪我我終不置此二人故力加營救願察於隱伏質之士論然後知臣言之當否帝方注倚安石還其章誨求去帝謂曾公亮曰若出誨恐安石不自安安石曰臣以身許國陛下處之有義臣何敢以形迹自嫌苟爲去就乃出誨知鄧州蘇頌當制公亮謂之曰辟光治平四年上書時安石在金陵惠卿監杭州酒稅安得而教之故制詞云黨小人交譖之言肆妄上無根之語制出帝以咎頌以公亮之言告乃知辟光治平時自言他事非此也誨之將有言也司馬光勸止之誨曰安石𨿽有時名然好執偏見輕信姦回喜人佞己聽其言則美施於用則�置諸宰輔天下必受其禍且上新嗣位所與朝夕圖議者二三執政而已苟非其人將敗國事此乃腹心之疾救之惟恐不逮顧可緩耶誨旣斥安石益橫光由是服誨之先見自以爲不及也明年攺知河南命未下而寢疾矣旋提舉崇福宮以疾表求致仕曰臣本無宿疾醫者用術乖方妄投湯劑率任情意差之指下禍延四肢一身之微固無足卹柰九族之托何蓋以身疾諭朝政也誨三居言責皆以彈奏大臣而去一時推其鯁直居病困猶旦夕憤嘆以天下事爲憂旣革司馬光往省之至則目已瞑聞光哭蹶然而起張目彊視曰天下事尙可爲君實勉之光曰更有以見屬乎曰無有遂卒年五十八海內聞者痛惜之元佑初呂大防範純仁劉摯表其忠詔贈通議大夫以其子由庚爲太常寺太祝自誨罷去禦史劉述劉琦錢顗皆以言安石被黜

都察院部名臣列傳八

宋三

範育按宋史範祥傳祥邠州三水人子育字巽之舉進士爲涇陽令以養親謁歸從張載學有薦之者召見授崇文校書監察禦史裏行神宗諭之曰書稱堲讒說殄行此朕任禦史之意也育請用大學誠意正心以治天下國家因薦載等數人西夏入環慶詔育行邊還言寶元康定間王師與夏人三大戰而三北今再舉亦然豈中國之大不足以支夏人數郡乎由不察彼己妄舉而驟用之爾昨荔原之役夏人聲言我自修壘不與漢爭三犯之然後掩殺𨿽追奔亦不至境由是觀之其情大可見矣又使河東諭韓絳築囉兀二寨始調外郡稍遠邊城前後三十萬夫遼州最爲窮僻然上戶配夫四百三十四僦直計三千緡下者十六人其直十萬輦運所經二十二驛宣撫司不先告期轉運使臨時督辦致民皆破產上下莫敢言獨遼守李宏能約民力所勝而饋不失期顧以訴其實翻令鞫罪願貸被劾官吏其芻糧在道者隨所至受之使已困之民咸蒙徳澤神宗皆從之坐劾李定親喪匿服罷禦史檢正中書戶房固辭乃知韓城縣詔往鄜延議畫地界育言保疆不如持約持約不如惇信前日疆場嘗嚴矣一旦約敗兵拿斗者跌於前耕者侵於後是封溝不足恃也使人左去而兵革右興金繒朝委而烽煙夕舉是持約不足恃也今我見利而加兵當講好之後復自立界不亦愧乎安南行營郭逵趙以兵十萬伐交址行及長沙病死相屬逵又不輯睦育疏其不便不從久之知河中府加直集賢院徙鳳翔以直龍圖閣鎭秦州元佑初召爲太常少卿攺光祿卿樞密都承旨劉安世暴其閨門不肅出知熙州時又議棄質孤勝如兩堡育爭之曰熙河以蘭州爲要塞此兩堡者蘭州之蔽也棄之則蘭州危蘭州危則熙河有腰膂之憂矣又請城李諾平汝遮川曰此趙充國屯田古楡塞之地也不報入爲給事中戶部侍郎卒髙宗紹興中采其抗論棄地及進築之策贈寶文閣學士

唐介按宋史本傳介字子方江陵人父拱卒漳州州人知其貧合錢以賻介年尙幼謝不取擢第爲武陵尉調平江令民李氏貲而吝吏有求不厭誣爲殺人祭鬼嶽守捕其家無少長楚掠不肯承更屬介訊之無他驗守怒白於朝遣禦史方偕徙獄別鞫之其究與介同守以下得罪偕受賞介未嘗自言知莫州任丘縣當遼使往來道驛吏以誅索破家爲苦介坐驛門令曰非法所應給一切勿與稍毀吾什器者必執之皆帖伏以去沿邊塘水歲溢害民田中人楊懷敏主之欲割邑西十一村地瀦漲潦介築堤闌之民以爲利通判徳州轉運使崔嶧取庫絹配民而重其估介畱牒不下且移安撫司責數之嶧怒數馳檄按詰介不爲動旣而果不能行入爲監察禦史裏行轉殿中侍禦史啟聖院造龍鳳車內出珠玉爲之飾介言此太宗神禦所在不可喧瀆後宮奇靡之器不宜過制詔亟毀去張堯佐驟除宣徽節度景靈羣牧四使介與包拯吳奎等力爭之又請中丞王舉正畱百官班庭論奪其二使無何復除宣徽使知河陽介謂同列曰是欲與宣徽而假河陽爲名耳不可但己也而同列依違介獨抗言之仁宗謂曰除擬本出中書介遂劾宰相文彥博守蜀日造間金奇錦緣閹侍通宮掖以得執政今顯用堯佐益自固結請罷之而相富�又言諫官吳奎表裏觀望語甚切直帝怒卻其奏不視且言將遠竄介徐讀畢曰臣忠憤所激鼎鑊不避何辭於謫帝急召執政示之曰介論事是其職至謂彥博由妃嬪致宰相此何言也進用冢司豈應得預時彥博在前介責之曰彥博宜自省卽有之不可隱彥博拜謝不已帝怒益甚梁適叱介使下殿修起居注蔡襄趨進救之貶春州別駕王舉正言以爲太重帝旋悟明日取其疏入攺置英州而罷彥博相吳奎亦出又慮介或道死有殺直臣名命中使護之梅堯臣李師中皆賦詩激美由是直聲動天下士大夫稱眞禦史必曰唐子方而不敢名數月起監郴州稅通判潭州知復州召爲殿中侍禦史遣使賜告趣詣闕下入對帝勞之曰卿遷謫以來未嘗以私書至京師可謂不易所守矣介頓首謝言事益無所顧他日請曰臣旣任言責言之不行將固爭爭之重以累陛下願得解職換工部員外郎直集賢院爲開封府判官出知揚州徙江東轉運使禦史吳中復言介不宜久居外文彥博再當國奏介向言誠中臣病願如中復言然但徙河東久之入爲度支副使進天章閣待制復知諫院帝自至和後臨朝淵默介言君臣如天地以交泰爲理願時延羣下發徳音可否萬幾以幸天下又論宮禁幹丐恩澤出命不由中書宜有以抑絕賜予嬪禦之費多先朝時十數倍日加無窮宜有所朘損監司薦舉多得文法小吏請令精擇端良惇朴之士毋使與憸薄者同進諸路走馬承受淩擾郡縣可罷勿遣以權歸監司兗國公主夜開禁門宜劾宿衛主吏以嚴宮省帝悉開納之禦史中丞韓絳劾宰相富��家居求罷絳亦待罪介與王陶論絳以危法中傷大臣絳罷介嫌於右宰相請外以知荊南敕過門下知銀臺司何郯封還之畱權開封府旋以論罷陳升之亦出知洪州加龍圖閣直學士河北都轉運使樞密直學士知瀛州治平元年召爲禦史中丞英宗謂曰卿在先朝有直聲故用卿非繇左右言也介曰臣無狀陛下過聽願獻愚忠自古欲治之主亦非求絕世俗之術要在順人情而已祖宗遺徳餘烈在人未遠願覽已成之業以爲監則天下蒙福矣明年以龍圖閣學士知太原府帝曰朕視河東不在中執法下暫煩卿往耳夏人數擾代州邊多築堡境上介遣兵悉撤之移諭以利害遂不敢動神宗立以三司使召熙寧元年拜參知政事先時宰相省閱所進文書於待漏捨同列不得聞介謂曾公亮曰身在政府而文書弗與知上或有所問何辭以對乃與同視後遂爲常帝欲用王安石公亮因薦之介言其難大任帝曰文學不可任耶吏事不可任耶經術不可任耶對曰安石好學而泥古故論議迂闊若使爲政必多所變更退謂公亮曰安石果用天下必困擾諸公當自知之中書嘗進除目數日不決帝曰當問王安石介曰陛下以安石可大用卽用之豈可使中書政事決於翰林學士臣近每聞宣諭某事問安石可卽行之不可不行如此則執政何所用恐非信任大臣之體也必以臣爲不才願先罷免安石旣執政奏言中書處分札子皆稱聖旨不中理者十八九宜止令中書出牒帝愕然介曰昔寇準用札子遷馮拯官不當拯訴之太宗謂前代中書用堂牒乃權臣假此爲威福太祖時以堂帖重於敕命遂削去之今復用札子何異堂牒張洎因言廢札子則中書行事別無公式太宗曰大事則降敕其當用札子亦須奏裁此所以稱聖旨也如安石言則是政不自天子出使輔臣皆忠賢猶爲擅命苟非其人豈不害國帝以爲然乃止介自是數與安石爭論安石彊辯而帝主其說介不勝憤疽發於背薨年六十介爲人簡抗以敢言見憚每言官缺眾皆望介處之觀其風采神宗謂其先朝遺直故大用之然居政府遭時有爲而扼於安石少所建明聲名減於諫官禦史時比疾亟帝臨問流涕復幸其第弔哭以畫像不類命取禁中舊藏本賜其家贈禮部尙書謚曰質肅子淑問義問孫恕

唐淑問按宋史唐介傳介子淑問字士憲第進士至殿中丞神宗以其家世擢監察禦史裏行諭以謹家法務大體淑問見帝初卽位銳於治因言中旨數下一出特斷當謹出納別枉直使命令必行今詔書求直言而久無所施用必欲屈羣策以起治道願行其言初詔侍臣講讀淑問言王者之學不必分章句飾文辭稽古聖人治天下之道歷代致興亡之由延登正人博訪世務以求合先王則天下幸甚河北饑流人就食京師官振廩給食來者不止淑問曰出粟不繼是誘之失業而就死地也條三策上之滕甫爲中丞淑問力數其短帝以爲邀名乃詔避其父三司使出通判復州久之知眞州提點湖北刑獄言新法不便乞解使事黜知信陽軍以病免數年起知宣州徙湖州入爲吏部員外郎又引疾求外帝以爲避事降監撫州酒稅哲宗立司馬光薦其行己有恥難進召爲左司諫以病致仕數月卒

錢顗按宋史本傳顗字安道常州無錫人初爲寧海軍節度推官守孫沔用威嚴爲治屬吏奔走聽命顗當官而行無所容撓遇不可必爭之由是獨見器重知贛烏程二縣皆以治行聞治平末以金部員外郎爲殿中侍禦史裏行許遵議謀殺案問刑名未定而入判大理顗以爲一人偏詞不可以汨天下之法遵所見迂執不可以當刑法之任不從二年而貶將出臺於眾中責同列孫昌齡曰平日士大夫未嘗知君名徒以昔官金陵媚事王安石宛轉薦君得爲禦史亦當少思報國柰何專欲附會以求美官顗今當遠竄君自謂得策耶我視君犬彘之不如也卽拂衣上馬去後自衢徙秀州家貧母老至丐貸親舊以給朝脯而怡然無謫官之色蘇軾遺以詩有烏府先生鐵作肝之句世因目爲鐵肝禦史卒年五十三

劉琦按宋史本傳琦字公玉宣城人博學彊覽立志峻潔以都官員外郎通判歙州召爲侍禦史建言自城綏州數致羌寇宜棄之浙西開漕渠役甚小使者張大其事以功遷官言者論其非詔琦就劾官吏人人惴恐琦但按首謀二人而已旣貶通判鄧州而卒年六十一

何郯按宋史本傳郯字聖從本陵州人徙成都第進士由太常博士爲監察禦史轉殿中侍禦史言事無所避王拱辰罷三司使守亳已而畱經筵郯乞正其營求之罪石介死樞密使夏竦讒其詐朝廷下京東體實郯與張升極陳竦姦狀事得寢楊懷敏以衛卒之亂猶爲副都知郯又與升及魚周詢論之仁宗召諭云懷敏實先覺變宜有所寬假郯等皆言不可卒出之郯爭辧尢力帝曰古有碎首諫者卿能之乎對曰古者君不從諫則臣有碎首今陛下受諫如流臣何敢掠美而歸過君父帝欣納之夏倡張貴妃之功諫官王贄遂言賊根本起於皇后閣請究其事冀搖動中宮而陰爲妃地帝以語郯郯曰此姦人之謀也乃止不究竦負罪不去郯等奏出知河南竦乞畱京師郯言人在君側爲善政累願勿革前命遂行時詔羣臣陳左右朋邪中外險詐久而無所行郯請閱實其是否因言曰誠以待物物必應以誠誠與疑治亂之本也不可以一臣詐而疑眾臣一士詐而疑眾士且擇官者宰相之職今用一吏則疑其從私故細務或勞於親決分閫者將帥之任今專一事則疑其異圖故多端而加羈制博訪者大臣之體今見一士則疑其請托相先後者士之常今進其類則疑爲朋黨君臣交疑而欲天下無否塞之患不可得矣都知王守忠以修祭器勞遷景福殿使給兩使畱後奉郯曰守忠勞薄賞厚舊制內臣遙領止於廉察今𨿽不授畱後而先給其祿旣得其祿必得其官若又從之則何求不可旣又詔許如正班守忠移合門欲綴本品坐宴郯又言祖宗之制未有內臣坐殿上者此獘一開所損不細守忠聞之不敢赴知雜禦史闕執政欲進其黨帝以郯不阿權勢越次用之郯徧歷三院有直聲晚節頗回畏因地震言陰盛臣彊以譏切韓琦又乞召還王陶以迎合上意由是聲名損於禦史時也以母老求西歸加直龍圖閣知漢州將行上疏言張堯佐緣後宮親叨竊非據外庭竊議謂將處以二府若此命一出言事之臣必以死爭之倘罷堯佐則傷恩黜言者則累徳累徳傷恩皆爲不可臣謂莫若富貴堯佐而不假之以權如李用和可也其後卒罷堯佐宣徽之命進集賢殿修撰知梓州擢天章閣待制還判銀臺司時封駁之職廢郯乞準故事凡詔�並由門下從之唐介出荊南�過門下郯封還之介復畱諫院遷龍圖閣直學士爲河東都轉運使故相梁適帥太原病不能事內臣蘇安靜鈐轄兵馬怙寵不法皆劾奏之歷知永興河南治平末再知梓州居三年老而病猶乞進用神宗薄之詔提舉成都玉局觀從臣外祠自此始遂以尙書右丞致仕卒年六十九

趙抃按宋史本傳抃字閱道衢州西安人進士及第爲武安軍節度推官人有赦前僞造印更赦而用者法吏當以死抃曰赦前不用赦後不造不當死讞而生之知崇安海陵江原三縣通判泗州濠守給士卒廩賜不如法聲欲變守懼日未入輒閉門不出轉運使檄抃攝治之抃至從容如平時州以無事翰林學士曾公亮未之識薦爲殿中侍禦史彈劾不避權幸聲稱凜然京師目爲鐵面禦史其言務欲朝廷別白君子小人以謂小人𨿽小過當力遏而絕之君子不幸詿誤當保全愛惜以成就其徳溫成皇后之喪劉沆以參知政事監護及爲相領事如初抃論其當罷以全國體又言宰相陳執中不學無術且多過失宣徽使王拱辰平生所爲及奉使不法樞密使王徳用翰林學士李淑不稱職皆罷去吳充鞫直卿刁約以治禮院吏馬遵呂景初吳中復以論梁適相繼被逐抃言其故悉召還呂溱蔡襄吳奎韓絳旣出守歐陽修賈黯復求郡抃言近日正人端士紛紛引去侍從之賢如修輩無幾今皆欲去者以正色立朝不能諂事權要傷之者眾耳修黯由是得畱一時名臣賴以安焉請知睦州移梓州路轉運使攺益州蜀地遠民弱吏肆爲不法州郡公相饋餉抃以身帥之蜀風爲變窮城小邑民或生而不識使者抃行部無不至父老喜相慰姦吏竦服召爲右司諫內侍鄧保信引退兵董吉燒煉禁中抃引文成五利鄭注爲比力論之陳升之副樞密抃與唐介呂誨範師道言升之姦邪交結宦官進不以道章二十餘上升之去位抃與言者亦罷出知處州處素難治抃禦之嚴而不苛召戒諸縣令使人自爲治令皆喜爭盡力獄以屢空嶺外仕者死多無以爲歸抃造舟百艘移告諸郡曰仕宦之家有不能歸者皆於我乎出於是至者相繼悉授以舟並給其道裏費召爲侍禦史知雜事攺度支副使進天章閣待制河北都轉運使時賈昌朝以故相守魏抃將按視府庫昌朝使來告曰前此監司未有按視吾藏者恐事無比若何抃曰捨是則他郡不服竟往焉昌朝不悅初有詔募義勇過期不能辦官吏當坐者八百餘人抃被旨督之奏言河朔頻歲丰故應募者少請寬其罪以俟農隙從之坐者獲免而募亦隨足昌朝始愧服加龍圖閣直學士知成都以寬爲治抃向使蜀日有聚爲妖祀者治以峻法及是復有此獄皆謂不免抃察其亡他曰是特酒食過耳刑首惡而釋餘人蜀民大悅會榮諲除轉運使英宗諭諲曰趙抃爲成都中和之政也神宗立召知諫院故事近臣還自成都者將大用必更省府不爲諫官大臣以爲疑帝曰吾賴其言耳苟欲用之無傷也及謝帝曰聞卿匹馬入蜀以一琴一鶴自隨爲政簡易亦稱是乎未幾擢參知政事抃感顧知遇朝政有未協者必密啟聞帝手詔褒答王安石用事抃屢斥其不便韓琦上疏極論靑苗法帝語執政令罷之時安石家居求去抃曰新法皆安石所建不若俟其出旣出安石持之愈堅抃大悔恨卽上言制置條例司建使者四十輩騷動天下安石彊辧自用詆天下公論以爲流俗違眾罔民順非文過近者臺諫侍從多以言不聽而去司馬光除樞密不肯拜且事有輕重體有大小財利於事爲輕而民心得失爲重靑苗使者於體爲小而禁近耳目之臣用捨爲大今去重而取輕失大而得小懼非宗廟社稷之福也奏入懇乞去位拜資政殿學士知杭州攺靑州時京東旱蝗靑獨多麥蝗來及境遇風退飛盡墮水死成都以戍卒爲憂遂以大學士復知成都召見勞之曰前此未有自政府往者能爲朕行乎對曰陛下有言卽法也奚例之問因乞以便宜從事旣至蜀治益尙寬有卒長立堂下呼諭之曰吾與汝年相若吾以一身入蜀爲天子撫一方汝亦宜淸謹畏戢以率眾比戍還得余貲持歸爲室家計可也人喜轉相告莫敢爲惡蜀郡晏然劍州民私作僧度牒或以爲謀逆告抃不畀獄吏以意決之悉從輕比謗者謂其縱逆黨朝廷取具獄閱之皆與法合茂州夷剽境上懼討乞降乃縛奴將殺之取血以受盟抃使易用牲皆歡呼聽命乞歸知越州吳越大饑疫死者過半抃盡救荒之術療病埋死而生者以全下令修城使得食其力復徙杭以太子少保致仕而官其子屼提舉兩浙常平以便養屼奉抃徧遊諸名山吳人以爲榮元丰七年薨年七十七贈太子少師謚曰淸獻抃長厚淸修人不見其喜慍平生不治貲業不畜聲伎嫁兄弟之女十數他孤女二十餘人施徳惸貧蓋不可勝數日所爲事入夜必衣冠露香以告於天不可告則不敢爲也其爲政善因俗施設猛寬不同在處與成都尢爲世所稱道神宗每詔二郡守必以抃爲言要之以惠利爲本晚學道有得將終與屼訣詞气不亂安坐而沒宰相韓琦嘗稱抃眞世人標表蓋以爲不可及云

馬默按宋史本傳默字處厚單州城武人家貧徒步詣䢐徠從石介學諸生時以百數一旦出其上旣而將歸介語諸生曰馬君他日必爲名臣宜送之山下登進士第調臨濮尉知須城縣縣爲鄆治所鄆吏犯法不可捕默趨府取而杖之客次闔府皆驚曹佾守鄆心不善也默亦不爲屈後守張方平素貴掾屬來前多閉目不與語見默白事忽開目熟視久之盡行其言自是諉以事治平中方平還翰林薦爲監察禦史裏行遇事輒言無顧方平間遣所親儆之曰言太直得無累舉者乎默謝曰辱知之深不敢爲身謀所以報也時議尊崇濮安懿王臺諫呂誨等力爭以爲不可悉出補外默請還之不報遂上言濮王生育聖躬人誰不知若稱之爲親義無可據名之不正失莫大焉願蔽自宸心明詔寢罷以感召和气安七廟之神靈是一舉而眾善隨之也又言致治之要求賢爲本仁宗以官人之權盡委輔相數十年間賢而公者無幾官之進也不由實績不自實聲但趨權門必得顯仕今待制以上數倍祖宗之時至謀一帥臣則協於公議者十無三四庶僚之眾不知幾人一有難事則曰無人可使豈非不才者在上而賢不肖混淆乎願陛下明目達聰務旣其實歷試而超升之以幸天下刑部郎中張師顏提舉諸司庫務繩治不法眾吏懼搖飛語讒去之默力陳其故以爲惡直醜正實繁有徒今將去積年之獘以興太平必先官舉其職宜崇獎師顏厲以忠勤則屍素括囊之徒知所勸矣西京會聖宮將創仁宗神禦殿默言事不師古前典所戒漢以諸帝所幸郡國立廟知禮者非之況先帝未嘗幸洛而創建廟祀實乖典則願以禮爲之節義爲之制亟止此役以章淸靜奉先之意會地震河東陜西郡默以爲陰盛慮爲邊患宜備之後數月西夏果來侵神宗卽位以論歐陽修事通判懷州上疏陳十事一曰攬威權二曰察姦三曰近正人四曰明功罪五曰息大費六曰備凶年七曰崇儉素八曰久任使九曰擇守宰十曰禦邊患攬威權則天子勢重而大臣安矣察姦則忠臣用而小人不能幸進矣近正人則諫諍日聞而聖性開明矣明功罪則朝廷無私而天下服矣息大費則公私富而軍旅有積矣備凶年則大恩常施而禍亂不起矣崇儉素則自上化下而民朴素矣久任使則官不虛授而職事舉矣擇守宰則庶績有成而民受賜矣禦邊患則四遠畏服而中國彊矣除知登州

林旦按宋史林希傳希弟旦第進士熙寧中由著作佐郎主管淮南常平擢太子中允監察禦史裏行居臺五月以論李定事罷守故官久之幹當奏院陳繹領門下封駁又摭其前論罷之累年乃簽書淮南判官入爲太常博士工部考功員外郎元佑元年拜殿中侍禦史甫�職卽上疏曰廣言路然後知得失達民情然後知利病竊見去歲五月詔求讜言士民爭欲自獻及詳觀詔語名𨿽求諫實欲拒言約束丁寧使不得觀望迎合犯令幹譽終之必行黜罰以恐懼之於是人人知戒言將出而復止至於再申諭告方達天聰聞初詔乃蔡確章惇造端其詞盡出於惇今二人旣去其餘黨常懷醜正惡直之心願深畱宸慮以折邪謀遂論呂惠卿鄧綰𨿽罷揚州猶�小郡小郡之民奚罪焉乞投之散地以謝天下又言近彈王中正石得一等𨿽已薄責得一所任肘腋小人如翟勍之徒亦宜編削詔並降支郡管校又論崔臺符賈種民舞文深酷之罪皆逐之出爲淮南轉運副使歷右司郎中祕書少監太僕卿終河東轉運使子膚坐元符上書陷於黨籍

程顥按宋史本傳顥爲晉城令熙寧初用呂公著薦爲太子中允監察禦史裏行神宗素知其名數召見每退必曰頻求對欲常常見卿一日從容咨訪報正午始趨出庭中人曰禦史不知上未食乎前後進說甚多大要以正心窒欲求賢育材爲言務以誠意感悟主上嘗勸帝防未萌之欲及勿輕天下士帝俯躬曰當爲卿戒之王安石執政議更法令中外皆不以爲便言者攻之甚力顥被旨赴中堂議事安石方怒言者厲色待之顥徐曰天下事非一家私議願平气以聽安石爲之愧屈自安石用事顥未嘗一語及於功利居職八九月數論時政最後言曰智者若禹之行水行其所無事也捨而之險阻不足以言智自古興治立事未有中外人情交謂不可而能有成者況於排斥忠良沮廢公議用賤陵貴以邪干正者乎正使僥幸有小成而興利之臣日進尙徳之風浸衰尢非朝廷之福遂乞去言職安石本與之善及是𨿽不合猶敬其忠信不深怒但出提點京西刑獄顥固辭攺僉書鎭寧軍判官司馬光在長安上疏求退稱顥公直以爲己所不如

張戩按宋史張載傳載弟戩字天祺起進士調閿鄕主簿知金堂縣熙寧初爲監察禦史裏行累章論王安石亂法乞罷條例司及追還常平使者劾曾公亮陳升之趙抃依違不能救正韓絳左右徇從與爲死黨李定以邪竊臺諫且安石擅國輔以絳之詭隨臺臣又用定輩繼續而來芽�漸盛呂惠卿刻簿辧給假經術以文姦言豈宜勸講君側書十數上又詣中書爭之安石舉扇掩面而笑戩曰戩之狂直宜爲公笑然天下之笑公者不少矣趙抃從旁解之戩曰公亦不得爲無罪抃有愧色遂稱病待罪出知公安縣徙監司竹監卒於官年四十七

胡宗愈按宋史胡宿傳宿從子宗愈字完夫舉進士甲科爲光祿丞宿得請杭州英宗問子弟誰可繼者以宗愈對召試學士院神宗立以爲集賢校理久之兼史館檢討遂同知諫院修內卒盜皇城器物宗愈言唐長孫無忌不解佩刀入東上合門校尉論當死今禁卒爲盜而入內都知不能覺察願正其罪殿師直廬在長慶門內久而自置隸圉宗愈曰嚴禁旅所以杜姦究也柰何令私人得爲之萬一凶黠者竄名其間將不可悔請易募老卒王安石用李定爲禦史宗愈言禦史當用學士及丞雜論薦又須官博士員外郎今定以幕職不因薦得之是殆一出執政意卽大臣不法誰復言之蘇頌李大臨不艸制坐絀宗愈又爭之安石怒出通判眞州歷提點河東刑獄開封府推官吏部右司郎中元佑初進起居郎中書舍人給事中禦史中丞時更定役法書成衙校募不足者聽差入等戶宗愈言法貴均一若持兩端則於文有害是乃差法非募法也請刪之哲宗嘗問朋黨之獘對曰君子指小人爲姦則小人指君子爲黨君子蓋義之與比者陛下能擇中立之士而用之則黨禍熄矣明日具君子無黨論以進拜尙書右丞於是諫議大夫王覿論其不當而劉安世韓川孫覺等合攻之朝廷依違逾年出覿潤州而言者愈力乃罷爲資政殿學士知陳州徙成都府蜀人安其政召爲禮部尙書遷吏部卒年六十六贈左銀靑光祿大夫

盛陶按宋史本傳陶字仲叔鄭州人第進士熙寧中爲監察禦史神宗問河北事對曰朝廷以便民省役議廢郡縣誠便然沿邊地相屬如北平至海不過五百里其間列城十五祖宗之意固有所在願仍舊貫慶州李復圭輕敵敗國程昉開河無功籍水政以擾州縣皆疏其過二人實王安石所主陶不少屈出簽書隨州判官久之入爲太常博士考功員外郎工部右司郎中至侍禦史陳官冗之敝謂恩澤舉人宜取嘉佑治平之制選人攺官宜準熙寧元丰之法諫官劉安世等攻蔡確爲謗詩陶曰確以弟碩有罪但坐罷職不應懷恨注釋詩語近於捃摭不可以長告訐之風安世疏言陶居風憲地目睹無禮於君親之人而附會觀望紀綱何賴出知汝州徙晉州召爲太常少卿議合祭天地請從先帝北郊之旨旣而合祭陶卽奉行亦不復辧執也進權禮部侍郎中書舍人以龍圖閣待制知應天府順昌府瀛州元符中例奪職卒年六十七

韓川按宋史本傳川字元伯陜人進士上第歷開封府推官元佑初用劉摯薦爲監察禦史極論市易之害以爲𨿽曰平均物直而其實不免貨交以取利就使有獲尙不可爲況所獲不如所亡果何事也願量畱官吏與之期使趣罷此法從之遷殿中侍禦史疏言朝廷於人才常欲推至公以博采及其獘也則幾於利權勢而抑孤寒常欲收勤績以赴用要其終也則莫不收虛名而廢實效近制太中大夫以上歲舉守臣遇大州闕則選諸所表他𨿽考課上等皆莫得預推原旨意固欲得人然所謂太中大夫以上率在京師諸馳騖請求者得之爲易至於淹歷郡縣治狀應法者顧出其下則是謹身修潔之人不若營求一章之速化也於是詔吏部更立法張舜民論西夏事乞停封冊朝廷以爲開邊隙罷其禦史梁燾等爲舜民爭之川與呂陶上官均謂舜民之言實不可行燾等去川亦攺太常少卿不拜加集賢校理知潁州還爲侍禦史樞密都承旨進中書舍人吏禮二部侍郎以龍圖閣待制復守潁徙虢州與孫升同受責由坊州郢州貶屯田員外郎分司岷州團練副使道州安置徽宗立得故官知靑襄二州卒

陳師錫按宋史本傳師錫字伯修建州建陽人熙寧中遊太學有�聲神宗知其材及廷試奏名在甲乙間帝偶閱其文屢讀屢嘆賞顧侍臣曰此必陳師錫也啟封果然擢爲第三調昭慶軍掌書記郡守蘇軾器之倚以爲政軾得罪捕詣臺獄親朋多畏避不相見師鍚獨出餞之又安輯其家知臨安縣爲監察禦史上言宋興享國長久號稱太平者莫如仁宗切考政治之本不過延直言禦羣下進善退邪而已明道中親覽萬幾見政事之多辟輔佐之失職自呂夷張耆夏竦陳堯佐範雍晏殊等一日罷去寶元初冬雷地震用諫官韓琦之言王隨陳堯佐韓億石中立同時見黜其後不次擢用杜衍範仲淹富�韓琦以成慶曆嘉佑之治願稽皇祖納諫禦臣之意以興治功帝善其言時詔進士習律師錫言陛下方大闡學校用經術訓迪士類不應以刑名之學亂之夫道徳本也刑名末也教之以本人猶趨末況教之以末乎望追寢其制使得悉意本業用事者謂倡爲詖說出知宿遷縣元佑初蘇軾三上章薦其學術淵源行己潔素議論剛正器識靖深徳行追蹤於古人文章冠絕於當世乃入爲祕書省校書郎遷工部員外郎加祕閣校理提點開封縣鎭建言銓法選人用舉者遷升而歲有定額今請托者溢數而寒畯有不足之患請爲之限約畿內將官苛慘失士心方大閱羣卒嘩噪將吏莫知所爲師錫馳至軍推首惡者致諸法按閱如初而劾斥其將縣人嘆服樞密院猶以事不先白爲罪罷知解州歷考功員外郎知宣州蘇州徽宗立召拜殿中侍禦史疏言元丰之末中外洶洶矣宣仁聖後再安天下委國而治者司馬光呂公著爾章惇誣其包藏禍心至於追貶天相陛下發潛繼統而惇猶據髙位光等贈謚未還墓碑未復願早攄宸略以慰中外之望蔡京爲翰林學士師錫言京與弟卞同惡迷國誤朝而京好大喜功銳於攺作日夜交結內侍戚裏以覬大用若果用之天下治亂自是而分祖宗基業自是而隳矣京援引死黨至數百人鄧洵武內行污惡縉紳不齒豈可滓穢史筆向宗回宗良亦陰爲京助是皆國之深患爲陛下憂爲宗廟憂爲賢人君子憂若出之於外社稷之福也帝曰此於東朝有礙卿爲我處之對曰審爾臣當具白太后遂上封事言自昔母后臨朝危亂天下載在史冊可考而知至於手書還政未有如聖母退抑謙遜眞可爲萬世法而蔡京陰通二向妄言宮禁預政以誣聖徳不可不察也詔索祕閣圖畫師錫言六經載道諸子言理歷代延籍祖宗圖畫天人之蘊性命之妙治亂安危之機善惡邪正之迹在焉望畱意於此以唐山水圖代無逸爲監俄攺考功郎中師錫抗章言曰臣在職數月所言皆當今急務若以爲非陛下方開納褒獎若以爲是則不應遽解言職如蔡京典刑未正願受竄貶於是出知潁廬滑三州坐黨論監衡州酒又削官置郴州卒年六十九師錫始與陳瓘同論京卞時號二陳紹聖中贈直龍圖閣

趙屼按宋史趙抃傳抃子屼字景仁由蔭登第通判江州攺溫州代還得見時抃已謝事神宗命爲太僕丞擢監察禦史以父老請外提舉兩浙常平元佑中復爲禦史上疏言治平以前大臣不敢援置親黨於要塗子弟多處管庫甚者不使應科舉與寒士爭進自王安石柄國持內舉不避親之說始以子雱列侍從由是循習爲常資望淺者或居事權繁重之地無出身者或預文字淸切之職今宜杜絕其源又言臺諫之臣或稍遷其位而陰奪言責或略行其言而退與善地或兩全並立苟從講解或置而不問外示包容使忠鯁之士蒙羞難退皆朝廷所宜深察也傅堯兪王巖叟梁燾孫升以事去屼言諸人才能學術爲世推稱忠言嘉謨見於已試宜悉召還朝所言皆切時務避執政親嫌攺都官員外郎出提點京東刑獄元符中歷鴻臚太僕少卿曾布知樞密院將白爲都承旨蔡卞摭其救傅堯兪事遂不用未幾卒初抃廬母墓三年縣榜其裏曰孝弟處士孫侔爲作孝子傳及屼執父喪而甘露降墓木屼卒子云又以毀死人稱其世孝

李之純按宋史本傳之純字端伯滄州無棣人登進士第歷禦史中丞建言朝廷事下六部但隨省吏視其前後批以制緩急之序是爲胥吏顓處命令也若大臣不暇省宜令列曹長貳隨其所承當行卽行當止卽止必�而後決毋拘於文則吏不得舞權而下情達矣又言眾賢和於朝則萬物和於野燮理陰陽輔相之職間者國論稍虧雍睦語言播傳動系觀望不可以不謹董惇逸黃慶基論蘇軾托詞命以毀先帝蘇轍以名器私所親皆以監司罷之純疏其誣罔乃更黜之以疾攺工部尙書紹聖中劉拯劾其阿附轍出知單州卒年七十五

朱京按宋史本傳京字世昌南丰人父軾有隱徳京博學淹貫登進士甲科教授亳州應天府入爲太學錄神宗數召見論事擢監察禦史時中丞及同僚多罷去京抗疏曰禦史假之則重略之則輕今耳目之官屢進屢卻則言者不若靜默爲賢直者不若柔從爲智偸安取容𨿽得此百數亦何益國耶他日入見帝勞之曰昨覽奏疏所補多矣京風神峻整見者憚之目爲眞禦史初臺臣奏事必先移合門得班乃入京嘗以名聞翌旦旣入會有先之者不及對而退帝問京安在左右以告詔趣之入辰漏且盡爲畱班以須未幾論大臣除擬有愛憎之私中書言其失實謫監興國軍鹽稅歷太常博士湖北京西江東轉運判官提點淮西刑獄司封員外郎元符初遷國子司業京在元佑時嘗爲幸太學頌或擿其語有及先朝者京亦固辭不拜徽宗初立復命之逾月而卒

上官均按宋史本傳均字彥衡邵武人神宗熙寧親策進士擢第二爲北京畱守推官國子直講元丰中蔡確薦爲監察禦史裏行時相州富人子殺人讞獄爲審刑大理所疑京師流言法官竇莘等受賕蔡確引猜險吏數十人窮治莘等慘酷無敢明其冤均上疏言之乞以獄事詔臣參治坐是謫知光澤縣莘等卒無罪天下服其持平有巫托神能禍福人致貲甚富均焚像杖巫出諸境還監都進奏院哲宗卽位擢開封府推官元佑初復爲監察禦史議者請兼用詩賦取士宰相遂欲廢經藝均言經術以理爲主而所根者本也詩賦以文爲工而所逐者末也今不計本末而欲襲詩賦之獘未見其爲得也自熙寧以來京師百司有謁禁均言以誠待人則人思竭忠以疑遇物則人思苟免願除開封大理外餘皆釋禁以明洞達不疑之意遂論靑苗以爲有惠民之名而無惠民之實有目前之利而爲終歲之患願罷之而復爲常平糴糶之法又言官冗之獘請罷粟補吏減任子員節特奏名之濫增攝官之舉數抑胥史之幸進以淸入仕之源詔有司議久之不能有所省復疏言今會議之臣畏世俗之譏評不計朝廷之利害閔鄙耄之不進不思才者之閒滯非策之善也因請對力陳之宣仁後曰當從我家始乃自後屬而下至大夫悉裁其數又言治天下道二寬與猛而已寬過則緩而傷義猛過則急而傷恩術𨿽不同其�政害民一也間者監司務爲慘核郡縣望風趣辧不暇以便民爲意陛下臨禦務從寬大爲吏者又復苟縱弛猛寬二者胥失願明詔四方使之寬不縱惡猛不傷惠以起中和之風詔下其章蔡確弟碩盜貸官錢以萬計獄旣上均論確爲宰相挾邪撓法當顯正其罪以厲百官張璪李淸臣執政與正人異趣相繼擊去之監察禦史張舜民論邊事因及宰相文彥博舜民左遷均言風憲之任許風聞所以廣耳目也舜民之言是當行之其言非當容之願復舜民職不從臺諫約再論均謂事小不當再論王巖叟遂劾均反復巖叟移官均遷殿中侍禦史內不自安引義丏去攺禮部員外郎居三年復爲殿中侍禦史西夏自永樂之戰怙勝气驕欲復故地朝廷用趙計棄四寨至是又請蘭州爲寨地均上疏曰先王之禦外國知威之不可獨立故假惠以濟威知惠之不可獨行故須威以行惠然後外國且懷且畏無怨望輕侮之心今西夏所爭蘭州寨地皆控握要路若輕以予之恐夏人搗虛熙河數郡孤立難守若繼請熙河故地將何辭以距之是傅虎以翼借寇以兵不進無益祗足爲患不如治兵積谷畫地而守使夏人曉然知朝廷意也時傅堯兪爲中書侍郎許將爲左丞韓忠彥爲同知樞密院三人者論事多同異俱求罷均言大臣之任同國休戚廟堂之上當務協諧使中外之人泯然不知有同異之迹若悻悻然辯論不顧事體何以觀視百寮堯兪等𨿽有辯論之失然事皆緣公無顯惡大過望令就職詔從之禦史中丞蘇轍等尙以爲言均上疏曰進退大臣當則天下服陛下之明而大臣得以安其位進退不當則累陛下之哲而言者自此得以朋黨合謀並力以傾搖大臣天下之事以是非爲主所論若當𨿽異不害其爲善所論若非𨿽同未免爲不善今堯兪等但不能協和實無大過蘇轍乃以許將當時已定議旣而背同列之議獨上論奏臣以爲善則順之惡則正之豈在每事惟命遂非不攺然後爲忠邪將捨同列之議上奉聖旨自能將順其美不當反以爲過惡也若使不忠𨿽與同列協和是乃姦臣爾非朝廷之利也將罷均又言呂大防堅彊自任每有差除同列不敢異惟許將時有異同轍素與大防善盡力排將期於必勝臣恐綱紀法令自此敗壞矣因論禦史耳目之任中丞風憲之長轍當公是公非別白善惡而不當妄言也遂乞罷出知廣徳軍攺提點河北東路刑獄紹聖初召拜左正言時大防轍已罷政均論大防轍六罪並再黜大防史禍由此起又奏罷詩賦專以經術取士宰相章惇欲更政事專黜陟之柄陰去異己出吏部尙書彭汝礪知成都府召朱服爲中書舍人均言汝礪不可出服不可用惇怒遷均爲工部員外郎尋提點京東淮東刑獄歷梓州淮南轉運副使知越州徽宗立入爲祕書少監遷起居郎拜中書舍人同修國史兼哲宗實錄修撰遷給事中太學生張寅亮應詔論事得罪屏斥均言寅亮𨿽不識忌諱然志非懷邪陛下旣招其來又罪其言恐沮多士之气寅亮得免時宰相欲盡循熙丰法度爲紹述以風均均曰法度惟是之從無彼此之辯由是不協以龍圖閣待制知永興軍徙襄州崇寧初與元佑黨籍奪職主管崇禧觀政和中復集賢殿修撰提舉洞霄宮久之復龍圖閣待制致仕卒年七十八

馬伸按宋史本傳伸字時中東平人紹聖四年進士不樂馳騖每調官未嘗擇便利爲成都郫縣丞守委受成都租前受輸者率以食色玩好蠱訹而敗伸請絕宿獘民爭先輸至沿途假寐以達旦常平使者孫俟蚤行怪問之皆應曰今年馬縣丞受納不病我也俟薦於朝崇寧初範致虛攻程頤爲邪說下河南府盡逐學徒伸注西京法曹欲依頤門以學因張繹求見十反愈恭頤固辭之伸欲休官而來頤曰時論方異恐貽子累子能棄官則官不必棄也曰使伸得聞道死何憾況未必死乎頤嘆其有志進之自是公暇𨿽風雨必日一造忌娼者飛語中傷之弗顧卒受中庸以歸靖康初孫傅以卓行薦召禦史中丞秦檜迎辟之擢監察禦史及汴京陷金人立張邦昌集百官環以兵脇之俾推戴眾唯唯伸獨奮曰吾職諫爭忍坐視乎乃與禦史吳給約秦檜共爲議狀乞存趙氏復嗣君位會統制官吳革起義募兵圖復二帝伸預其謀邦昌旣僭立賊臣多從臾之伸首具書請邦昌速迎奉元帥康王同院無肯連名者伸獨持以往而銀臺司視書不稱臣辭不受伸投袂叱之曰吾今日不愛一死正爲此耳爾欲吾稱臣邪卽繳申尙書省以示邦昌其書略曰相公服事累朝爲宋輔臣比不幸迫於彊敵使當僞號變出非常相公此時豈以義爲可犯君爲可忘宗社神靈爲可昧邪所以忍須臾死而詭聽之者其心若曰與其虛遜於人而實亡趙氏之宗孰若虛受於己而實存以歸之耳忠臣義士未卽就死闔城民庶未卽生變者亦以相公必能立趙孤也今金人北還相公義當憂懼自列於朝康王在外國統有屬獄訟謳歌人皆歸往宜卽發使通問掃淸宮室率羣臣共迎而立之相公易服退處省中庶事皆�命太后其赦書施恩惠收人心等事日下拘收俟康王禦極施行然後相公北面引咎以明身爲人臣昧於防患遭寇讎脇污當時不能卽死以待陛下今復何面目事君請歸死司寇爲人臣失節之戒伏闕下俟命如此則明主必能察相公忠實存國義非苟生且棄過而錄功矣今乃謀不出此時日已多肆然尙當非據偃寢禁闥若固有之羣心狐疑道路混澒謂相公方挾彊金使人遊說康王姑令南遁爲久假不歸之計上天難欺下民可畏相公若以愚言粗知覺悟及此攺圖猶可轉禍爲福於匪朝伊夕之間過此以往則相公包藏已深志慮轉異外飾事端愒日待期而陰結寇讎合從爲亂九廟在天萬無成理伸必不能輔相公爲宋朝叛臣也請先伏死都市以明此心邦昌得書气沮謀喪明日議迎哲宗後孟氏垂簾追還僞赦乃遣馮澥李回等迎康王時王及之等猶請籍龍徳宮寶貨斥賣靈沼魚藕以資官用伸復慨然引義檄之曰古者人臣去國三年不反然後收其田裏君之禮臣如此臣之報君宜如何今二聖遠狩猶未出境天下之人方且北首欲追挽而還之君之府藏燕遊忍一朝而毀乎爾等逆節甚矣力爭乃止髙宗卽位伸拜章以城陷不能救主遷不能死請就竄削上知其有忠力於國擢殿中侍禦史撫諭荊湖廣南以誅邦昌及其黨王時雍等所過州縣諏察吏之賢否與民利疚以次列上於朝伸自湖廣將入奏黃潛善汪伯彥不法凡十有七事艸疏已具朝廷方召孫覿謝克家乃先奏覿克家趨操不正在靖康間與王時雍王及之等七人結爲死黨附耿南仲倡爲和議助成賊謀有不主和議者則欲執送金人覿受金人女樂艸表媚之極其筆力乃負國之賊宜加遠竄不報伸又進疏曰陛下得黃潛善汪伯彥以爲輔相委任不復疑然自入相以來處事未嘗愜當物情遂使女眞日彊盜賊日熾國本日蹙威權日削且三鎭未服汴都方危前日遽下還都之詔至今鑾輿未能順動其不謹詔命如此艸茅對策不如式考官罰金可矣一日黜三舍人乃取沈晦孫覿黃哲輩諸羣小以掌誥命其黜陟不公如此吳給張誾以言事被逐卲成章緣上言遠竄其壅塞言路如此祖宗舊制諫官禦史有闕禦史中丞翰林學士具名以進三省不敢預厥有深旨近擬用臺諫多取親舊不過欲爲己助其毀法自恣如此張�宗澤許景衡公忠有才皆可任重潛善伯彥忌之沮抑至死其妨功害能如此或責以救焚拯溺之事則曰難言蓋謂陛下制之不得施設也或問陳東之死則曰不知蓋謂其事繇於陛下也其過則稱君善則稱己如此呂源狂橫陛下逐去不數月由郡守升發運其彊狠自專如此禦營使𨿽主兵權凡行在諸軍皆其所統潛善伯彥別置親兵一千人請給居處優於眾兵其務收軍情如此廣市私恩則多復祠官之闕同惡相濟則力庇王安中之罪摭其所爲豈不辜陛下倚任之重哉陛下隱忍不肯斥逐塗炭遺民固已絕望二聖還期在何時耶臣每念此不如無生歲月如流時幾易失望速罷潛善伯彥政柄別選賢者共圖大事疏入畱中明日攺衛尉少卿伸以論事不行辭不拜錄其疏申禦史臺且疊上章言臣言可采卽乞施行若臣言非是合坐誣罔之罪移疾待命旬日詔伸言事不實送吏部責濮州監酒稅時用事者恚甚必欲殺之以濮迫寇境故有是命趣使上道伸怡然襆被而行死道中或曰王淵在濮潛善密嗾其不利於伸天下識與不識皆冤痛之明年金人陷廣陵伸言始驗潛善伯彥始以誤國竄殛於是臺臣奏伸嘗論潛善等罪乃復以衛尉少卿召實未知其存亡也尋加直龍圖閣紹興初胡安國上時政論有曰伸言潛善伯彥措置乖方條其罪狀凡舉一事必立一證皆眾所共知共見不敢以無爲有以是爲非而當時曾不從用反以爲言事不實而重責之是罰沮忠讜邪說何由而息公道何由而明乎伸旣遠貶𨿽有詔命邈無來期君子閔焉賁以龍圖猶未盡褒勸之典乞重加追獎及其子孫以承天意詔贈諫議大夫伸天資純確學問有原委勇於爲義而所韞深厚恥以自名建炎初右正言鄧肅嘗論朝士臣邦昌者例貶二秩伸不辧也凡有建明輒削其�人罕知之居官晨興必整衣端坐讀中庸一過然後出�事每曰吾志在行道以富貴爲心則爲富貴所累以妻子爲念則爲妻子所奪道不可行也故在廣陵行篋一擔圖書半之山東已擾家尙畱於鄆嘗稱孔子言志士不忘在溝壑勇士不忘喪其元今日何日溝壑乃吾死所也有何兌者昭武人受學於伸伸沒兌嘗輯其事狀紹興中爲辰州通判睹郵報秦檜自陳其存趙之功謂它人莫預兌徑取所輯事狀達尙書省檜大怒下兌荊南詔獄獄辭皆出吏手兌坐削官竄眞陽檜死始放還復其官尋卒

孫升按宋史本傳升字君孚髙郵人第進士僉書泰州判官哲宗立爲監察禦史朝廷更法度逐姦邪升多所建明嘗上疏曰自二聖臨禦登用正人天下所謂忠信端良之士豪傑俊偉之材俱收並用近世得賢之盛未有如今日者君子日進而小人日退正道日長而邪慝日消在廷濟濟有成周之風此首開言路之效也願於耳目之臣論議之際置黨附之疑杜小人之隙疑間一開則言者不安其職矣言者不安其職則循默之風熾而壅蔽之患生非朝廷之福也遷殿中侍禦史梁燾責張問升從而擊之執政指爲附燾出知濟州逾年提點京西刑獄召爲金部員外郎尋拜殿中侍禦史進侍禦史時翰林承旨鄧溫伯爲臺臣所攻升與賈易論之尢力謂艸蔡確制稱其定策功比漢周勃欺天負國豈宜親承密命不報由起居郎擢中書舍人直學士院以天章閣待制知應天府董惇逸黃廷基摭升過攺集賢院學士紹聖初翟思張商英又劾之削職知房州歸州貶水部員外郎分司又貶果州團練副使汀州安置卒年六十二升在元佑初嘗言王安石擅名世之學爲一代文宗及進居大位出其私智以蓋天下之聰明遂爲大害今蘇軾文章學問中外所服然徳業器識有所不足爲翰林學士已極其任矣若使輔佐經綸願以安石爲戒世譏其失言

陳次升按宋史本傳次升字當時興化仙遊人入太學時學官始得王安石字說招諸生訓之次升作而曰丞相豈秦學邪美商鞅之能行仁政而爲李斯解事非秦學而何坐屏斥旣而第進士知安丘縣轉運使吳居厚以聚斂進檄尉罔徵稅於遠郊得農家敗絮捕送縣次升縱遣之居厚怒將被以文法會禦史中丞黃履薦爲監察禦史哲宗立使察訪江湖先是蹇周輔父子經畫江右鹽法爲民害次升舉劾之還言額外上供之數未除異日必有非法之斂願從熙寧以來創行封椿名錢悉賜豁免又役法未定人情熒惑乞速定差雇及均數之等先爲之節而審行之提點淮南河東刑獄紹聖中復爲禦史轉殿中論章惇蔡卞植黨爲姦乞收還威福之柄禁中火彗出西方次升請修徳求言以弭天變掖庭鞫厭魅獄次升言事關中宮宜付外參治今屬於閹寺之手萬一有冤濫貽後世譏濟陽郡王宗景請以妾爲妻論其以宗藩廢禮爲聖朝累初惇卞以次升在元佑間外遷意其不能無怨望卞又與同鄕裏故延置憲府欲使出力爲助擠排眾賢而一無所附時方編元佑章疏毒流縉紳次升言陛下初卽位首下詔令導人使諫親政以來又揭敕榜許其自新今若以一言之失致於譴累則前之詔令適所以誤天下後之敕榜適所以誑天下非所以示大信也又論卞客周穜貪鄙鄭居中憸由是惇卞交惡之使所善太常少卿林顏致己意嘗以美官次升曰吾知守官而已君爲天子卿士而爲宰相傳風旨邪惇卞益不樂乘間白爲河北轉運使帝曰漕臣易得耳次升敢言不當去更進左司諫宣仁有追廢之議次升密言先太后保佑聖躬始終無間願勿聽小人銷骨之謗帝曰卿安所聞對曰臣職許風聞陛下毋詰其所從來可也呂升卿察訪廣南次升言陛下無殺流人之意而遣升卿出使升卿資性慘刻喜求人過今使逞志釋憾則亦何所不至哉乃止不遣次升累章劾章惇皆畱中帝嘗謂曰章惇文字勿令絕次升退告王鞏鞏曰君胡不云諫臣耳目也帝王心也心所不知則耳目爲之傳達旣知之何以耳目爲居數日復入見帝申前旨乃以鞏語對帝曰然顧未有代之者爾訖不克去京師富家乳婢怨其主坐兒於上而嵩呼者邏系獄次升乞戒有司無得觀望帝問大臣何謂蔡卞曰正謂觀望陛下爾誣其毀先烈擬謫監全州酒稅帝以爲遠攺南安軍徽宗立召爲侍禦史極論惇卞曾布蔡京之惡竄惇於雷居卞於池出京於江寧遷右諫議大夫獻體道稽古修身仁民崇儉節用六事言多規切崇寧初以寶文閣待制知潁昌府降集賢殿修撰繼又落修撰除名徙建昌編管循州皆以論京卞故政和中用赦恩復舊職卒年七十六次升三居言責建議不苟合劉安世稱其有功於元佑人謂能遏呂升卿之行也他所言曾王覿張庭堅賈易李昭�呂希哲範純禮蘇軾等公議或不謂然

龔夬按宋史本傳夬字彥和瀛州人淸介自守有重名進士第三簽書河陽判官從曾布於瀛紹聖初擢監察禦史以親老求通判相州知洛州徽宗立召拜殿中侍禦史始上殿卽抗疏請辧忠邪曰好惡未明則人迷所向忠邪未判則眾必疑今聖政日新遠近忻悅進退人材皆出睿斷此甚盛之舉也然姦黨旣破必將早夜熟計廣爲身謀或遽革面以求自文或申邪說以拒正論或詭稱禍福以動朝廷或托言祖宗以脇人主巧事貴戚陰結左右變亂是非姦計百出幸其旣敗復用已去復畱君子直道而行則必墮其術中然則天下治忽未可知也故宜洞察忠邪行之以決若小不忍則害大政臣願陛下明好惡以示之使遠近知進賢退姦之意太平之治不難致也又言朝廷累下赦令洗滌元佑愆負被坐之人至於官職資蔭多未給還願申詔有司亟爲施行以伸先帝寬仁之意時章惇蔡卞用事夬首論其惡大略以爲昔日丁謂當國號爲恣睢然不過陷一寇準而已及至於惇而故老元輔侍從臺省之臣凡天下之所謂賢者一日之間布滿嶺海自有宋以來未之聞也當是時惇之威勢震於海內此陛下所親見蓋其立進不根之語文致悖逆之罪是以人人危懼莫能自保俾其朽骨銜冤於地下子孫禁錮於炎荒忠臣義士憤悶而不敢言海內之人得以歸怨先帝其罪如此尙何俟而不正典刑哉卞事上不忠懷姦深阻凡惇所爲皆卞發之爲力居多望采之至公昭示譴黜又論蔡京治文及甫獄本以償報私仇始則上誣宣仁終則歸咎先帝必將族滅無辜以逞其欲臣料當時必有案牘章疏可以見其鍜煉附會如方天若之凶邪而京收置門下賴其傾險以爲腹心立起犴獄多斥善士天下冤之皆京與天若爲之也願考證其實以正姦臣之罪於是三人者皆去又上疏乞正元佑後冊位號及元符後不當並立書報聞已而元佑後冊再廢言者論夬首尾建言詔削籍編管房州繼徙象又徙化徒步適貶所持扇乞錢以自給逢赦令得歸政和元年卒年五十五紹興元年贈直龍圖閣六年再贈右諫議大夫官其後二人弟大壯少有重名淸介自立從兄官河陽曾布欲見之不可得乃往謁夬邀之出從容竟日題詩壁間有得見兩龔之語夬爲禦史大壯勸使早去夬以爲畏友不幸早喪

都察院部名臣列傳九

宋四

沈畸按宋史本傳畸字徳侔湖州徳淸人第進士歷官州縣崇寧中爲尙書議禮編修官召對擢監察禦史畸至臺欲有所論建而六察無言事法乃詣匭上十事言花石擾民土木獘國冗費多恩澤濫議論異同下情暌隔其論當十夾錫錢最爲剴當略曰小錢之便於民久矣古者軍興用之或以一當百至於當十此權時之術非可行於無事之世今當十之議固足紓目前然使遊手鼓鑄無故有倍稱之息何憚而不爲𨿽日加斷斬勢不可止恐未能期歲東南小錢輕錢輕則物重物重則民愈困此盜賊所由起也陜西舊無銅錢故以夾錫爲貴一切攺鑄則由前日鐵錢耳今東南方私鑄乂將使西北效之是導民犯法也進殿中侍禦史嘗經國子監門有小內侍從數騎絕道突過騶卒追問不爲止臺檄諸司捕之不獲畸曰風憲之地可但已乎入言之徽宗下內省迹治竟抵罪蔡京興蘇州錢獄欲陷章綖兄弟遣開封尹李孝壽禦史張茂直鞫之株逮至千百彊抑使承盜鑄罪死者甚眾京猶以爲緩帝獨意其非辜遣畸及禦史蕭服往代京將啖以顯仕白爲左正言及權侍禦史畸至蘇卽日決釋無佐證者七百人嘆曰爲天子耳目司而可傅會權要殺人以苟富貴乎遂閱實平反以聞京大怒削畸三秩貶監信州酒稅未幾卒旣而獄事竟復羈管明州使者持敕至家將發棺驗實畸子浚泣訴乃止建炎初贈龍圖閣直學士浚官至右正言

蕭服按宋史本傳服字昭甫廬陵人第進士調望江令治以教化爲本訪古迹得王祥臥冰池孟宗哭�臺皆爲築亭又刻唐縣令鞫信陵文於石碑民知所向已而邑人朱氏女割股愈母疾人頌傳之以爲治化所致知髙安縣尉獲凶盜獄具矣服審其辭疑之且視其刀室不與刃合頃之而殺人者得囚蓋平民也徙知康州未行攺親賢宅教授提舉淮西常平召爲將作少監以使事得入對論人主聽言之要以謂唐虞盛世猶畏巧言而堲讒說纚纚數百言徽宗謂有爭臣風擢監察禦史奉詔作崇寧備官記帝稱善詔輔臣曰服文辭勁麗宜居翰苑朕愛其鯁諤顧臺諫中何可闕此人俄偕沈畸使鞫獄坐羈管處州逾歲得歸張商英當國引爲吏部員外郎送遼使得疾於道遂致仕旣愈還舊職以父老得請知蘄州卒年五十六

黃葆光按宋史本傳葆光字元暉徽州黟人應舉不第以從使髙麗得官試吏部銓第一賜進士出身由齊州司理參軍爲太學博士遷祕書省校書郎擢監察禦史左司諫始�職卽言三省吏猥多如遷補升轉奉入賞勞之類非元丰舊制者其大獘有十願一切革去徽宗卽命釐正之一時士論翕然而蔡京怒其異己密白帝請降禦筆云當丰亨豫大之時爲衰亂減損之計徙葆光符寶郎省吏醵錢入寶籙宮作十道齋報上恩帝思其忠明年復拜侍禦史遼人李良嗣來歸上平夷書規進用擢祕書丞葆光論其五不可大槪言良嗣凶黠忿鷙犯不赦之罪於鄰國逃命逭死妄作平夷等書萬一露泄爲患不細中祕圖書之府豈宜以罪人爲之宜厚其祿賜置諸畿甸之外又言君尊如天臣卑如地剛健者君之徳而其道不可屈柔順者臣之常而其分不可亢苟致屈以求合則是傷仁非所以馭下也苟矯亢以求伸則是犯分非所以尊君也帝感悟命近臣讀其奏於殿中自崇寧後增朝士兼局多葆光以爲言乃命蔡京裁定京陽請一切廢罷以激怒士大夫葆光言如禮制局詳議官至七員檢討官至十六員制造局至三十餘員豈不能省去一二上副明天子之意時皆壯之政和末歲旱帝以爲念葆光上疏曰陛下徳足以動天恩足以感人檢身治事常若不及而不能感召和气臣所以不能無疑也蓋人君有屈己逮下之心而人臣無歸美報上之意者能致陰陽之變人君有慈惠惻怛之心而人臣無將順欽承之意者能致陰陽之變陛下恭儉惇朴以先天下而太師蔡京侈大過制非所以明君臣之分陛下以紹述爲心而京所行乃皆元丰之法彊悍自專不肯上承徳意太宰鄭居中少宰余深依違畏避不能任天下之責此天气下而地不應大臣不能尙徳以應陛下之所求者如此疏入不報且欲再上章京權勢震赫舉朝結舌葆光獨出力攻之京懼中以他事貶知昭州立山縣又使言官論其附會交結泄漏密語詔以章揭示朝堂安置昭州京致仕召爲職方員外郎攺知處州州當方臘殘亂之後盡心牧養民列上其狀加直祕閣再任卒年五十八州人祠之葆光善論事會文切理不爲橫議所移時頗推重本出鄭居中門故極論蔡京無所顧然其他不能不迎時好方作神霄萬壽宮溫州郭惇實泗州葉點皆坐是得罪葆光遂疏建昌軍陳並秀州蔡嶽州傅惟蕭祁門令葛長卿不卽奉行制書存畱僧寺形勝佛像及決罰道流乞第行竄黜遂悉坐停廢識者尢之

張克公按宋史本傳克公字介仲潁昌陽翟人起進士大觀中爲監察禦史遷殿中侍禦史蔡京再相克公與中丞石公�論其罪京罷克公徙起居舍人逾月進中書舍人攺右諫議大夫京猶畱京師會星文變克公復論之中其隱慝語在京傳京致仕張商英爲相與鄭居中不合克公由兵部侍郎拜禦史中丞治堂吏訟歸曲商英且疏其罪十商英罷京復召銜克公弗置徽宗知之爲徙吏部尙書京欲以銓綜稽違中克公旣又擿其知貢舉事帝以爲所取得人不問也居吏部六年卒贈資政殿學士

毛注按宋史本傳注字聖可衢州西安人舉進士知南陵髙苑富陽三縣皆以治辦稱大觀中禦史中丞吳執中薦爲禦史詔賜對未及而執中罷注辭焉徽宗固命之旣見謂曰今士大夫方寡廉鮮恥而卿獨知義命故特召卿卽以爲主客員外郎俄擢殿中侍禦史蔡京免相畱京師注疏其擅持威福動搖中外以葉夢得爲腹心交植黨與帝逐夢得而遷注侍禦史遂極論京受孟翊妖姦之書與逆人張懷素遊處引凶朋林攄置政府用所親宋喬年尹京其門人播傳咸謂陛下恩眷不衰行且復用於是論者相繼京遂致仕四年彗再見注又言臣累論蔡京罪積惡大天人交譴𨿽罷相致政猶怙恩恃寵偃居賜第以致上天威怒推原其咎實在於京考京之罪蓋不可以縷數陛下去黨碑以開自新之路京疾其異己而別爲防禁陛下頒明詔以來天下之言京惡其議己而重致於法以嚴刑峻罰脇持海內以美官重祿交結人心錢鈔屢更而商賈不行邊事數易而國力大匱聲焰所震中外憤疾宜早令去國消弭災咎奏上京始出居錢塘注復采當世之急務曰省邊事足財用收士心禁技巧大槪謂近年以來邊民僥幸苟得昔所入貢者今必城爲郡縣昔所羈縻者今盡納其土疆以內地金帛而事窮荒不可計之費今黔南已有處分如夔渝新邊宜在裁省運鹽昔主於漕計今移於他司常平昔積於外州今輸於都下經費安得不匱財貨何以轉移願詔有司悉講復元丰舊制湯之遭旱以士失職爲辭今學校養士蓋有常額額外之人不復可預教養歲貢之餘略無可進之地願畱貢籍三分暫存科舉以待學外之士使無失職東南造作奇玩花石綱舟與後苑工徒京城營繕並宜暫罷以抑末惇本凡此皆聖政之所當先人心悅則天意解矣注所論切於世務類此遷左諫議大夫張商英爲相言者攻之力注亦言其無大臣體然訖以與之交通罷提舉洞霄宮居家數歲卒建炎末追復諫議大夫

洪彥升按宋史本傳彥升字仲達饒州樂平人登第調常熟尉奉母之官旣至前尉欲申期三月以規薦而中分奉入彥升處僧捨卻奉不納如約始交印歷郴州判官簽書鎭東軍節度判官彥升嘗辟廣西經略府或稱其材擢提舉常平禦史中丞石公弼薦新提舉廣西學事辛義可禦史及陛辭適與同日徽宗兩畱之遂爲監察禦史遷殿中侍禦史彥升孤立任言責閱五年論蔡京再居元宰假紹述之名一切更張敗壞先朝法度朋姦誤國公私困獘旣已上印而偃蹇都城上憑眷顧之恩中懷跋扈之志願早賜英斷遣之出京何執中緣潛邸之舊徳薄位尊當軸處中殊不事事見利忘義惟貨殖是圖願解其機政以全晚節呂惠卿與張懷素厚善序其所注般若心經云我遇公爲黃石之師且張良師黃石之策爲漢祖定天下惠卿安得輒以爲比他如鄧洵仁蔡薿劉極李孝稱許光凝許畿盛章李譓任熙明之流皆條摭其過一不爲回隱右僕射張商英與給事中劉嗣明爭曲直事下禦史彥升蔽罪商英商英去又累疏抨郭天信以談命進用交結竄斥因請禁士大夫毋語命術毋習釋教先是詔諸道監司具法令未備若未便於民者久而弗上彥升言吏狃於勢隨時俯仰不能上承徳音因緣爲姦者眾有因追科而欲害熙寧保伍之法因身丁而故搖崇寧學校之政省事原情當有勸沮宜遣官編匯辧其邪正以行賞罰皆從之遷給事中嘗謁告一日而張商英復官之旨經門下言者以爲顧避封駁出知滁州尋加右文殿修撰進徽猷閣待制知吉州久之知潭州未行卒年六十三贈大中大夫

陳過庭按宋史本傳過庭字賓玉越州山陰人中進士第爲館陶主簿澶州教授知中牟縣除國子博士何執中侯蒙器其才薦之擢祠部吏部右司員外郎使契丹過庭初名揚庭辭日徽宗攺賜今名時人或傳契丹主苦風痺又箭損一目過庭歸證其妄且勸帝以邊備爲念遷太常少卿起居舍人宣和二年進中書舍人才七日遷禮部侍郎未盡一月又遷禦史中丞兼侍讀睦寇竊發過庭言致寇者蔡京養寇者王黼竄二人則寇自平又朱�父子本刑余小人交結權近竊取名器罪惡盈積宜昭正典刑以謝天下由是大與權貴迕�陷以不舉劾之罪罷知蘄州未半道責海州團練副使黃州安置三年得自便欽宗立以集英殿修撰起知潭州未行以兵部侍郎召在道除中丞初入見帝諭以國家多難每事當悉意盡言於是節度使範訥丐歸環衛過庭因言自崇寧以來建旄鉞者多不由勛績請除宗室及將帥立功者余並如訥例又乞辧宣仁後誣謗姚古擁兵不援太原陳其可斬之罪七竄諸嶺表進禮部尙書擢右丞中書侍郎議遣大臣割兩河與金耿南仲以老聶昌以親辭過庭曰主憂臣辱願效死帝爲揮涕嘆息固遣南仲昌及城陷過庭亦以金人拘之軍中因畱不得還建炎四年卒於燕山年六十贈開府儀同三司謚曰忠肅

陸蘊按宋史本傳蘊字惇信福州候官人少知名登進士第爲太學春秋博士經廢員省攺國朝會要所檢閱文字崇寧中提舉河北兩浙學事召對言元佑異意俗學旣不爲我用近詔不以使一路而猶得爲守令臣愚未知其可遂拜禮部員外郎轉吏部遷辟雍司業太常少卿議原廟不合黜知瑞金縣還爲太常進國子祭酒中書舍人請葺諸州天慶觀立學事司考課法遷大司成擢禦史中丞引門下侍郎余深親嫌自列徽宗曰相避之法防有司不能盡公爾侍從吾所信任豈得下同庶僚乎不許蘊頗論事嘗言禦筆一日數下而前後相違非所以重命令輔相大臣宦官戚裏賜第營築縱撤民居縣官市財於民而不予直貴遊子弟以從官領閒局奉朝請爲員猥多無益於事又賜予過制中外用度多於賦入數幸私室乖尊卑之分亦非臣下之福其言皆中時病以龍圖閣待制知福州攺建州時弟藻由列曹侍郎出爲泉州過蘊合樂燕款閩人以爲盛事加顯謨閣直學士引疾提舉鴻慶宮方二浙用兵旁郡皆繕治守備蘊聞命就道使者劾爲避事奪職稍復集英殿修撰卒

虞奕按宋史虞策傳策弟奕字純臣第進士崇寧提舉河北西路常平洺相饑徙之東路入對徽宗問行期對曰臣退卽行流民不以時還則來歲耕桑皆廢矣帝悅旣而西部盜起復徙提點刑獄時朝廷將遣兵逐捕奕條上方略請罷勿用而自計討賊不閱月可定轉運使張摶以爲不可宰相主摶策數月不效卒用奕議悉降之擢監察禦史親祭北郊燕人趙良嗣爲祕書丞侍祠奕白其長曰今親衛不用三路人而良嗣以外國降子顧得預祠事可乎長用其言具以請不報陽武民傭於富家其室美富子欲私之弗得怒殺之而賂其夫使勿言事覺府縣及大理鬻獄奕受詔鞫訊皆伏辜坐漏泄語言罷去再逾年還故職提點河北刑獄自何承矩創邊地爲塘濼有定界旣中貴人典領以屯田開拓爲功肆侵民田民上訴屢出使者按治皆不敢與直奕曲折上之疏其五不可詔罷屯田加直祕閣淮南轉運副使入爲開封少尹故時大理開封治獄得請實蔽罪其後率任情棄法法益不用奕言廷尉持天下平京師諸夏本法且不行何以示萬國請自今非情法實不相當毋得輒請從之遷光祿卿戶部侍郎睦州亂以龍圖閣直學士知鎭江府寇平論勞增兩秩還爲戶部內侍總領內藏予奪顓己視戶部如僚屬度支郎方討理滯奉中旨令開封尹與總領者來奕白宰相曰計臣不才當去之而易能者不可使他人侵其官卽自劾不稱職詔爲罷內侍而徙奕工部襲慶守張�使郡人詣闕請登封東平守王靚諫以京東歲凶多盜不當請封爲政者不悅將罪靚奕言靚憂民愛君所當獎激柰何用爲罪乎靚獲免未幾卒年六十贈龍圖閣學士

郭知章按宋史本傳知章字明叔吉州龍泉人第進士從劉彜廣西幕府知浮梁分寧縣黃履薦爲禦史以憂不克拜知海州濮州提點梓州路刑獄復以鄭雍顧臨薦爲監察禦史哲宗親政上書請用淳化天禧詔增諫官員曰館職無所用朝廷設之不疑諫官最急乃常不足是急於所無用緩其所當急也又比歲選授監司多繇寺監丞不過知縣資序外官莫重於部使者豈宜輕用若是宜稍限以節如轉運判官擇實任通判者提點刑獄擇實任郡首者然後考其治理簡拔用之又言自大河東北分流生靈被害今水之趨東者已不可遏順而導之閉北而行東其利百倍矣遷殿中侍禦史言先帝辟地進壤建策四寨據髙臨下扼西戎咽喉元佑用事者委而棄之願討賾議奏顯行黜罰史院究神宗實錄誣罔事知章請貶治呂大防等紹聖復制科知章校試言先朝旣策進士卽廢此科近年復置誠無所補遂復罷又請復元丰役法大抵迎合時好進左司員外郎攺左司諫嘗言爵祿慶賞以勸天下之善願無以假借大臣使行私恩刑罰誅戮以懲天下之惡願無以假借大臣使快私忿忠於陛下者必見忌大臣黨於大臣者必上負陛下惟明主裁察權工部侍郎爲中書舍人遼使蕭徳崇來爲夏人請還河西地命知章報聘徳崇曰兩國久通好小國蕞爾疆土還之可乎知章曰夏人累犯邊法當致討以北朝勸和之故務爲優容彼若恭順如初當自有恩旨非使人所能預知也歸未至坐嘗主導河東流議以集賢殿修撰知和州徽宗立曾布用爲工部侍郎加寶文閣直學士知太原府召拜刑部尙書知開封府爲翰林學士言者又論河事罷知鄧州旋入黨籍數年復顯謨閣直學士政和初卒

吳執中按宋史本傳執中字子權建州松溪人登嘉佑進士第歷官州縣同門婿呂惠卿方貴盛不肯附以取進凡三十餘年始提舉河南常平連徙河東淮南江東轉運判官提點廣東刑獄入爲庫部吏部右司郎中大觀初擢兵部侍郎二年進禦史中丞論開封府內侍省京畿秦鳳違法干請詔獎其得風憲體又言開封之治事大理之決獄將作之營繕榷貨之入中皆職所當爲乃妄以爲功一歲遷官至五六宜行抑損遂詔自今但賜束帛鄭居中知樞密院執中言外戚不宜在政地帝還其章而諭所以用居中之意初蔡京忌張康國故引執中居言路執中先劾劉炳兄弟宋喬年父子皆京客也帝嘗語執政嘉其不阿康國曰是乃爲逐臣地耳已而章果至帝怒黜知滁州未幾徙越州石公弼以爲執中反復得罪未宜殿大府攺提舉洞霄宮以集賢殿修撰知揚州加顯謨閣待制知河南府道過都復拜中丞帝以星變逐蔡京言者未已執中謂進退大臣當全禮貌於是爲京下詔京得不重貶恭孫趙遹開梓夔諸夷州執中乞正其罪又言八行之舉所得皆鄕曲常人不足以爲士願下太學考其道藝而進退之所論多施行遷禮部尙書張商英罷禦史張克公言執中與商英皆由郭天信以進除樞密直學士知越州尋降待制又奪職卒於家

許景衡按宋史本傳景衡字少伊溫州瑞安人登元佑九年進士第宣和六年召爲監察禦史遷殿中侍禦史是時王黼蔡攸用事景衡言尙書省比闕長官而同知樞密院亦久闕𨿽三公通治三省然文昌政事之本樞密本兵之地各有攸屬安可久虛其位願博采公議遴選忠賢以補政府之闕遂大忤黼意朝廷用童貫爲河東北宣撫使將北伐景衡論其貪繆不可用者數十事不報睦寇平江浙郡縣殘毀而茶鹽比較之法如故景衡奏茶鹽之法當以食之眾寡爲歲額之髙下今收復之後戶版半耗民力蕭然而茶鹽比較不減於昔民欲無困得乎奏上詔兩浙江東路權免茶鹽比較賊平日仍舊朝廷旣興燕云之師調度不繼誅求益急景衡奏財力匱乏在節用民力困獘在卹民今不急之務若營繕諸役花石綱運其名不一吏員猥多軍額冗濫又無名功賞非常賜予皆夤緣僥幸干請無厭宜節以祖宗之制而省去之且極論和買和糴鹽法之害不報會知洋州吳巖夫以私書抵執政子道景衡之賢因從子婿符寶郎周離亨以達離亨繆以其書誤致王黼黼用是中景衡逐之欽宗卽位以左正言召旋攺太常少卿兼太子諭徳遷中書舍人侍禦史李光正言程瑀以鯁亮忤執政斥景衡爲辧白坐落職予祠髙宗卽位以給事中召旣至除禦史中丞宗澤爲東京畱守言者附黃潛善等多攻其短欲逐去之景衡奏曰臣自浙渡淮以至行在聞澤之爲尹威名政事卓然過人𨿽不識其人竊用嘆慕臣以爲去冬京城內有赤心爲國如澤等數輩其禍變未至如是之酷今若較其小短不顧盡忠徇國之節則不恕己甚且開封宗廟社稷所在苟欲罷澤別遣畱守不識縉紳中威名政事有加於澤者乎疏入上大悟封以示澤澤乃安杭州叛卒陳通作亂權浙西提刑趙叔近招降之請授以官景衡曰官吏無罪而受誅叛卒有罪而蒙賞賞罰倒置莫此爲甚卒奏罷之除尙書右丞有大政事必請間極論潛善伯彥以景衡異己共排沮之或言正二月之交乃太乙正遷之日宜於禁中設壇望拜髙宗以問景衡曰修徳愛民天自降福何迎拜太乙之有初李綱議建都以關中爲上南陽次之建康爲下綱旣相遂主南陽之議景衡爲中丞奏南陽無險阻月密邇盜賊漕運不繼不若建康天險可據請定計巡幸潛善等傾綱使去南陽之議遂格至是諜報金人攻河陽泛水景衡又奏請南幸建康已而有詔還京罷景衡爲資政殿大學士提舉杭州洞霄宮至瓜州得暍疾及京口卒年五十七謚忠簡景衡得程頤之學志慮忠純議論不與時俯仰建炎初李綱議幸南陽宗澤請還京景衡乃請幸建康黃潛善等素惡其異己曁車駕駐揚州怵於傳聞不得已下還京之詔遂借渡江之議罪之斥逐而死旣沒髙宗思之曰朕自卽位以來執政忠直遇事敢言惟許景衡詔賜景衡家溫州官舍一區

蔣猷按宋史本傳猷字仲遠潤州金壇縣人舉進士政和四年拜禦史中丞兼侍讀有直聲嘗論士風浮薄廷臣伺人主意承宰執風旨向背以特立不回者爲愚共嗤笑之此風不可長輔臣奏事殿上雷同唱和略無所可否非論道獻替之禮內侍省不隸臺察紊元丰官制楊戩不當除節度使趙良嗣不宜出入禁中上皆嘉納至揭其章內侍省且詔自今無得規圖節鉞又疏孟昌齡徐鑄等姦狀遷兵部尙書兼禮制局詳議官七年知貢舉攺工部吏部尙書以徽猷閣直學士知婺州明年請祠歸宣和末召爲刑部尙書兼資善堂翊善靖康初奉上表起居太上皇帝於淮陰且特詔貶童貫猷奏貫得罪天下願黜遠之太上以爲然亟命宣詔趣貫赴貶所遂奉太上還京移兵部尙書累官正議大夫引疾授徽猷閣直學士提舉嵩山崇福宮卒贈特進

沈與求按宋史本傳與求字必先湖州徳淸人登政和五年進士第累遷至明州通判以禦史張守薦召對除監察禦史上疏論執政遷兵部員外郎自劾以爲言苟不當不應得遷上乃行其言除殿中侍禦史上在會稽或勸幸饒信有急則入閩與求以爲今日根本正在江浙宜進都建康以圖恢復論範宗尹年少爲相恐誤國事上不悅以直龍圖閣知臺州宗尹罷召還再除侍禦史時軍儲窘乏措置諸鎭屯田與求取古今屯田利害爲集議二卷上之詔付戶部看詳江西安撫知江州朱勝非未至而馬進寇江州陷之與求論九江之陷由勝非赴鎭太緩勝非罷去時方多事百司稽違與求援元丰舊制請許臺諫官彈奏上從之與求再居言路或疑爲範宗尹所引用者將悉論出之與求曰近世朋黨成風人才不問賢否皆視宰相出處爲進退今當別人才邪正而言之豈可謂一時所用皆不賢哉人服其言呂頤浩再相禦營統制辛永宗樞密富直柔右司諫韓璜屢言其短與求劾直柔附會永宗兄弟爲致身之資上遂出永宗而璜直柔亦相繼罷黜遷禦史中丞時禁衛寡弱諸將各擁重兵與求言漢有南北軍唐用府兵彼此相維使無偏重之勢今兵權不在朝廷𨿽有樞密院及三省兵房尙書兵部但行文字而已願詔大臣益修兵政助成中興之勢浙西安撫劉光世來朝以繒帛方物爲獻上已分乞六宮與求奏今爲何時而有此時已暮疏入上命追取斥還內侍馮益請別置禦馬院自領其事又擅穿皇城便門與求劾益專恣請治其罪諜報劉豫在淮陽造舟議者多欲於明州向頭設備與求言使賊舟至此則入吾腹心之地臣聞海舟自京東入浙必由泰州石港通州料角崇明鎭等處次至平江南北洋次至秀州金山次至向頭又聞料角水勢湍險必得沙上水手方能轉運宜於石港料角等處拘收水手優給錢糧而存養之以備緩急兩浙轉運副使徐康國自溫州進發宣和間所制間金銷金屏障什物與求奏曰陛下儉侔大禹今康國欲以微物累盛徳乞斥而焚之仍顯黜康國從之與求歷禦史三院知無不言前後幾四百奏其言切直自敵己已下有不能堪者上時有所訓敕每曰汝不識沈中丞邪移吏部尙書兼權翰林學士兼侍讀遂出爲荊湖南路安撫使知潭州引疾丐祠許之四年出知鎭江府兼兩浙西路安撫使復以吏部尙書召除參知政事金人將入寇上諭輔臣曰朕當親總六軍與求贊之曰今日親徵皆由聖斷上意決親徵書車攻詩以賜上曰朕以二聖在遠屈己通和今豫逆亂如此安可復忍與求曰和親乃金人屢試之策不足信也因奏諸將分屯江岸而敵人往來淮甸當遣嶽飛自上流取間道乘虛擊之彼必有反顧之憂上曰當如此措置五年兼權知樞密院事時張浚視師江上以行府爲名言知泰州邵彪及其營田利害事乞送尙書省有旨從之與求不能平曰三省樞密院乃奉行行府文書邪六年張浚復欲出視師不告之同列及得旨乃退而嘆曰此大事也吾不與聞何以居位遂丐祠罷出知明州七年上在平江召見除同知樞密院事從至建康遷知樞密院事薨贈左銀靑光祿大夫謚忠敏

辛炳按宋史本傳炳字如晦福州候官縣人登元符三年進士第累官至監察禦史兼權殿中侍禦史先是蔡京廢發運司轉般倉爲直達綱舟入率侵盜沈舟而遁戶部受虛數人畏京莫敢言炳極疏其獘且以變法後兩歲所得之數較常歲虧欠一百三十有二萬支益廣而入寖微乞下有司計度徽宗以問京京怒以炳爲沮撓責監南劍州新丰場尋提舉洞霄宮起知袁州移無爲軍靖康初召爲兵部員外郎髙宗卽位除左司員外郎辭未幾起直龍圖閣知潭州明年張浚調兵潭州以炳懦怯不能罷之尋以起居舍人召辭紹興二年復以侍禦史召首言今日公道壅塞風俗頹薄連疏三省所行乖失數十事請諭大臣勿廢都堂公見之禮時福建八州添差至百八十餘員炳言艱危多事之時冗食之官無益當罷從之蘇湖地震下詔求言炳言大臣無畏天之心何事不可爲其言甚峻由是宰執呂頤浩居家待罪炳劾罷頤浩知樞密院事張浚詔赴行在炳論其敗事誤國浚坐落職除禦史中丞時方遣使議和炳方言金人無信和議不可恃宜講求守禦攻戰之策以疾請外除顯謨閣直學士知漳州未赴而卒詔炳任中執法操行淸修今其云亡貧無以葬賜銀帛賻其家贈通議大夫

何鑄按宋史本傳鑄字伯壽餘杭人登政和五年進士第歷官州縣入爲諸王宮大小學教授祕書郎禦史中丞廖剛薦鑄操履勁正可備拾遺補闕之選卽命對鑄首陳動天之徳莫大於孝感物之道莫過於誠誠孝旣至則歸梓宮於陵寢奉兩宮於魏闕紹大業復境土又何難焉帝嘉納之拜監察禦史尋遷殿中侍禦史上疏論士大夫心術不正徇虛以掠名托名以規利言不由中而首尾鄕背行險自售而設意相傾者爲事君之失懷險巇之謀行刻薄之政輕儇不莊慢易無禮者爲行己之失乞大明好惡申飭中外各務正其心術毋或欺誕蓋有所指也時遷溫州諸宮殿神像於湖州有司迎奉所過騷然鑄言孝莫大於寧神寧神莫大於得四海之歡心浙東旱荒若加勤動恐道路怨咨乞務從約不得過爲騷擾疏奏其事遂已擢右諫議大夫論中興之功在於立志天下之事濟與否在於思與不思願陛下事無大小精思熟慮求其至當而行如是則事無過舉矣尋拜禦史中丞先是秦檜力主和議大將嶽飛有戰功金人所深忌檜惡其異己欲除之脇飛故將王貴上變逮飛系大理獄先命鑄鞫之鑄引飛至庭詰其反狀飛袒而示之背背有舊涅盡忠報國四大字深入膚理旣而閱實俱無驗鑄察其冤白之檜檜不悅曰此上意也鑄曰鑄豈區區爲一嶽飛者彊敵未滅無故戮一大將失士卒心非社稷之長計檜語塞攺命萬俟飛死獄中子云斬於市檜銜鑄時金遣蕭毅邢具瞻來議事檜言先帝梓宮未反太后鑾輿尙遷朔方非大臣不可祈請乃以鑄爲端明殿學士僉書樞密院事爲報謝使鑄曰是行猶顏眞卿使李希烈也然君命不可辭旣返命檜諷萬俟使論鑄私嶽飛爲不反欲竄諸嶺表帝不從止謫徽州時有使金者還言金人問鑄安在曾用否於是復使知溫州未幾以端明殿學士提舉萬壽觀兼侍讀召赴行在力辭乃再遣使金使事祕而不傳旣歸報帝復許以大用又力請祠除資政殿學士知徽州居數月提舉江州太平興國宮卒年六十五鑄孝友廉儉旣貴無屋可居止寓佛寺其辧嶽飛之冤亦人所難然紹興己未以後徧歷臺諫所論如趙鼎李光周葵範衝孫近諸人未免迎望風旨議者以此少之至於慈寧歸養梓宮復還𨿽鑄祈請之力而金謀蓋素定矣先是金諸將皆已厭兵欲和難自己發故使檜盡室航海而歸密有成約紹興以後我師屢捷金欲和益堅至是遣鑄銜命蓋檜之陰謀以鑄嘗爭嶽飛之獄而飛竟死使金知之而其議速諧也鑄死四十餘年謚通惠其家辭焉嘉定初攺謚恭敏

黃龜年按宋史本傳龜年字徳邵福州永福人登崇寧五年進士第調洛州司理參軍累官河北西路提舉學士呂頤浩見而奇之入爲太常博士靖康元年除吏部員外郎拜監察禦史尋除尙書左司員外郎中書門下檢正諸房公事充修政局檢討官乞令檢正官察通進司帝從其請時頤浩再相植黨傾秦檜引朱勝非奉京祠兼侍讀恐中書舍人胡安國持錄黃不下特命龜年書行議者譏其侵官遷殿中侍禦史會邊報王倫來歸龜年劾檜專主和議沮止恢復植黨專權漸不可長乃上書曰臣聞一言而盡事君之道曰忠罪莫大於欺君一言而盡輔政之道曰公罪莫大於私己臣人者背公而徇私則刑賞僭濫慮人主之照其姦則合黨締交相與比周熒惑主聽故附下罔上之黨盛而威福之柄下移禍有不可勝言者伏見秦檜還自金國陛下驟任不一年而超至宰輔乃不顧國家盜威福在己欲永塞言路書上檜罷並劾檜黨王王�王守道皆罷之檜乃授觀文殿大學士提舉江州太平觀官如故龜年又奏比論檜徇私欺君合正典刑投諸裔土以禦魑魅今乃任便居住𨿽陛下曲全大臣之禮察檜姦狀暴露復寵以儒學最上職名俾優遊琳館聽其自如律斷羣盜必分首從爲之從者皆已伏誅獨置渠魁可乎又曰臣聞恩莫隆於父子義莫重於君臣不義則後其君不仁則遺其親君親旣然則何忌憚而不爲檜厚貌深情矯言僞行進迫君臣之勢陽爲面從退恃朋比之姦陰謀沮格上不畏陛下中不畏大臣下不畏天下之議無忌憚如此欺君私己有一卽可黜況檜之欺與私顯著者爲多乎章凡三上遂褫檜職復上章曰檜行詭而言譎外縮而中邪以巧詐取相位姦回竊國柄收召險蟠結黨與陛下以智臨而辧之早以剛決而去之速故端人正士舉手相慶蓋以公天下之同惡耳臣願陛下發明詔以檜潛慝隱惡暴白於天下使知陛下數易相位眞不得已也又所以破爲臣姦膽庶朋比之風不復作矣除太常少卿累遷起居舍人中書舍人兼給事中侍禦史常同言龜年陰結大臣致身要地又交結諸將趣操不正罷歸可諫詹大方希檜意劾龜年附麗匪人縉紳不齒落職本貫居住卒六十三龜年微時永福簿李朝旌奇之許妻以女龜年旣登第而朝旌已死家貧甚或勸龜年別娶龜年正色曰吾許以諾死而負之何以自立遂娶之任子恩先奏其弟之子人皆義之子衡仕至湖南提舉

王十朋按宋史本傳十朋字龜齡溫州樂淸人資穎悟日誦數千言及長有文行聚徒梅溪受業者以百數入太學主司異其文秦檜死上親政策士諭考官曰對策中有陳朝政切直者並置上列十朋以權爲對大略曰攬權者非欲衡石程書如秦皇傳餐聽政如隋文彊明自任不任宰相如唐徳宗精於吏事以察爲明如唐宣宗蓋欲陛下懲旣往而戒未然威福一出於上而已嘗有鋪翠之禁而以翠羽爲首飾者自若是豈法令不可禁乎抑宮中服澣濯之化衣不曳地之風未形於外乎法之至公者莫如選士名器之至重者莫如科第往歲權臣子孫門客類竊巍科有司以國家名器爲媚權臣之具而欲得人可乎願陛下正身以爲本任賢以爲助博采兼聽以收其效幾萬餘言上嘉其經學淹通議論醇正遂擢爲第一學者爭傳誦其策以擬古晁董上用其言嚴銷金鋪翠之令取交址所貢翠物焚之謂十朋乃朕親擢授紹興府簽判旣至或以書生易之十朋裁決如神吏姦不行時以四科求士帥王師心謂十朋身兼四者獨以應詔召爲祕書郎兼建王府小學教授先是教授入講堂居賓位十朋不可皇孫特加禮而位教授中坐金將渝盟十朋輪對言自建炎至今金未嘗不內相殘賊然一主斃一主生曷嘗爲中國利要在自備如何禦敵莫急於用人今有天資忠義材兼文武可爲將相者有長於用兵士卒樂爲之用可爲大帥者或投閒置散或老於藩郡願起而用之以寢敵謀以圖恢復蓋指張浚劉錡也又言今權𨿽歸於陛下政復出於多門是一檜死百檜生也楊存中以三衙而交結北司以盜大權漢之禍起於恭顯王氏之相爲終始唐之禍起於北軍藩鎭之相爲表裏今以管軍位三公利源皆入其門陰結諸將相爲黨援樞密本兵之地立班甘居其後子弟親戚布滿淸要臺諫論列委曲庇護風憲獨不行於管軍之門何以爲國至若淸資加於噲伍髙爵濫於醫門諸軍承受威福自恣甚於唐之監軍皇城邏卒旁午察事甚於周之監謗將帥剝下賂上結怨三軍道路捕人爲卒結怨百姓皆非治世事上嘉納戢邏卒罷諸軍承受更定樞密管軍班次解楊存中兵權其言大略施行秦檜久塞言路至是十朋與馮方胡憲查鑰李浩相繼論事太學生爲五賢詩述其事除著作郎三十一年正月風雷雨雪交作十朋以爲陽不勝陰之驗遺陳康伯書冀以春秋災異之說力陳於上崇陽抑陰以弭天變遷大宗正丞亟詣祠歸金犯邊起劉錡爲江淮浙西制置張浚帥金陵悉如其言孝宗受禪起知嚴州召對首言太皇非倦勤時而以大器付陛下賢於堯舜陛下當思以副太上者今社稷之安危生民之休戚人才之進退朝廷之刑賞宜若舜之協堯斷然行之以盡繼述之道拜司封郎中累遷國子司業言今居位者往往職之不舉宜有以革之人主有大職三任賢納諫賞罰是也上嘉之除起居舍人升侍講時左右史失職久十朋除起居郎胡銓奏四事語在胡銓傳除侍禦史上謂胡銓曰比除臺官外議如何銓曰皆謂得人上曰卿與十朋皆朕親擢十朋見上英銳每見必陳恢復之計及將北伐上疏曰天子之孝莫大於光祖宗安社稷因前王盈成而守者周成康漢文景是也承前世衰微而興者商髙宗周宣王是也先君有恥而雪之漢宣帝臣單於唐太宗俘頡利是也先君有讎而復之夏少康滅澆漢光武誅莽是也迹𨿽不同其爲孝一也靖康之禍亙古未有陛下英武慨然志在興復竊聞每對羣臣奏事則曰當如刱業時又曰當以馬上治之又曰其事當俟恢復後爲之比因宣召語及陵寢聖容惻然曰四十年矣陛下之心眞少康髙宗宣王光武之心柰何大臣不能仰副聖心願戒在位者去附和之私心贊國家之大計則中興日月可冀矣因論史浩八罪曰懷姦誤國植黨盜權忌言蔽賢欺君訕上上爲出浩知紹興府十朋再疏謂陛下𨿽能如舜之去邪未能如舜之正名定罪紹興密邇行都浩嘗爲屬吏姦贓彰聞亦何顏復見其吏民遂攺與祠史正志與浩族異拜浩而父事之十朋論正志傾險姦邪觀時求進宜黜正志以正典刑林安宅出入史浩龍大淵門盜弄威福至是詐病求致仕十朋並疏其罪皆罷去張浚出師復靈壁虹縣歸附者萬計又復宿州十朋奏王師以弔民爲主先之以招納不獲已而戰伐隨之乞以此指戒浚金將旣降宜速加爵賞以勸來者上皆嘉納會李顯忠邵宏淵不協王師失律張浚上表自劾主和者乘此唱異議十朋上疏言臣素不識浚聞其誓不與敵俱生心實慕之前因輪對言金必敗盟乞用浚陛下嗣位命督師江淮今浚遣將取二縣一月三捷皆服陛下任浚之難及王師一不利橫議�起臣謂今日之師爲祖宗陵寢爲二帝復讎爲二百年境土爲中原弔民伐罪非前代好大生事者比益當內修俟時而動陛下恢復志立固不以一�爲羣議所搖然異論紛紛浚旣待罪臣其可尙居風憲之職乞賜竄殛因言臣聞近日欲遣龍大淵撫諭淮南信否上曰無之又言聞欲以楊存中充禦營使上嘿然攺除吏部侍郎力辭出知饒州饒並湖盜出沒其間聞十朋至一夕遁去丞相洪適請故學基益其圃十朋曰先聖所居十朋何敢予人移知夔州饒民走諸司乞畱不得至斷其橋乃以車從間道去眾葺斷橋以王公名之移知湖州召對劉珙請畱之上曰朕豈不知王十朋顧湖州被水非十朋莫能鎭撫至郡戶部責虛逋三十四萬命吏持券往辧不聽卽請祠去起知泉州十朋前在湖割奉錢刱貢闈又爲泉建之尢宏壯凡歷四郡布上恩卹民隱士之賢者詣門以禮致之朔望會諸生學宮講經詢政僚屬間有不善反復告戒俾之自新民輸租俾自槪量聞者相告宿逋亦願償訟至庭溫詞曉以理義多退聽者所至人繪而祠之去之日老稚攀畱涕泣越境以送思之如父母饒久旱入境雨至湖積霖入境卽霽凡禱必應其至誠不獨感人而亦動天地鬼神東宮建除太子詹事力辭詔州郡禮致遂力疾造朝以足疾不能趨詔給扶減拜謁東宮太子以其舊學待遇有加又詔免朝參遣中使以告及襲衣金帶就其家賜之疾革累章告老以龍圖閣學士致仕命下而卒年六十紹興三年謚曰忠文十朋事親孝終喪不處內友愛二弟郊恩先奏其名沒而二子猶布衣書室扁曰不欺每以諸葛亮顏眞卿寇準範仲淹韓琦唐介自比朱熹張栻雅敬之子聞詩聞禮皆篤學自立聞詩知光州提點江東刑獄聞禮知常州江東轉運判官爲治能守家法人亦思慕之

王庭秀按宋史鄭�傳王庭秀字穎彥慈溪人與黃庭堅楊時遊其爲學旁搜遠紹不苟趣時好造詣深遠操持堅正發爲文辭俊邁宏遠登政和二年上捨第歷官州縣侍禦史李光薦爲禦史臺檢法官宣和靖康時進言皆發於忠義禦史中丞言僞楚時庶官中如虞謨王庭秀者初非疾病毅然致爲臣而歸願褒擢之拜監察禦史奏乞威斷當出於人主而所遣宣諭官當令舉廉吏又言刑名有疑慮者令州郡法官申憲司閱實具奏以取裁決遷殿中侍禦史論黃潛善賣官售寵罷之旣與鄭�力爭降封髙宗事未幾出知瑞州右正言呂祉奏朝廷今日緣論大臣移一言官明日罷一言官則後日大臣行事有失誰敢言者遂召爲吏部郎攺左司言朝廷比來深疾貪吏然州縣之間豈無廉介自將沈於下僚者宜命五使所至以廉潔淸修可以師表吏民者以名來上參之公議不次升擢以厲士風從之遷檢正中書門下省諸房公事與宰相議多不合不自安引疾求去詔直祕閣主管崇道觀而歸

劉一止按宋史本傳一止字行簡湖州歸安人七歲能屬文試太學有司欲舉八行一止曰行者士之常不就登進士第爲越州教授參知政事李邴薦爲詳定一司�令所刪定官紹興初召試館職其略曰事不克濟者患在不爲不患其難聖人不畏多難以因難而圖事耳如其不爲俟天命自回人事自正敵國自屈盜賊自平有是哉髙宗稱善且諭近臣以所言剴切知治道欲驟用執政不樂除祕書省校書郎考兩浙類試以科舉方變欲得通時務者同列皆患無其人一止出一卷曰是直爲首啟號乃張九成也眾皆厭服遷監察禦史上疏謂天下之治眾君子成之而不足一小人敗之而有餘君子𨿽眾道則孤小人𨿽寡勢則蔓不加察則小人伺隙而入以敗政矣又言陛下憫宿蠹未除頹綱未振民困財竭故置司講究然未聞有所施行得無有以疑似之說欺陛下曰如此將失人心夫所謂失人心者必刑政之苛賦役之多好惡之不公賞罰之不明若皆無是則所失者小人之心耳何病焉時庶事艸創有司以吏所省記爲法吏並緣爲姦一止曰法令具在吏猶得舞文矧一切聽其省記所欲與則陳與例欲奪則陳奪例與奪其在牙頰患可勝言哉請以省記之文刊定頒行庶幾絕姦吏弄法受財之獘從之逾年而書成秦檜請置修政局一止言宣王內修政事修其外攘之政而已今之所修特簿書獄訟官吏遷降土木營建之務未見所當急也又謂人才進用太遽仕者或不由銓選朝士入而不出外官𨿽有異能不見召用非軍事而起復皆幸門不塞之故請選近臣曉財利者仿劉晏法瀕江置司以制國用鄕村置義倉以備水旱增重監司之選後多采用其言選起居郎奏事帝迎語曰朕親擢也繇六察遷二史祖宗時有幾一止謝先朝惟張澄李梲耳因極陳堂吏宦官之蠹執政植私黨無憂國心翌日罷主管臺州崇道觀召爲部祠郎知袁州攺浙東路提點刑獄爲祕書少監復除起居郎擢中書舍人兼侍講莫將賜出身除起居郎一止奏將以上書助和議驟自太府丞綴從班前此未有臣乃與將同命願並臣罷之不報遷給事中徐偉達者嘗事張邦昌爲郎得知池州一止言偉達旣仕僞廷今付以郡無以示天下孟忠厚乞試郡一止言後族業文如忠厚𨿽可爲郡他日有援例者何以卻之汪伯彥知宣州入覲詔以元帥府舊人特依見任執政給奉一止言伯彥誤國之罪天下共知以郡守而例執政殆與異時非待制而視待制非兩府而視兩府者類矣帝皆爲罷之於凡貴近之請𨿽小事亦論執不置禦史中丞廖剛謂其僚曰臺當有言者皆爲劉君先矣居瑣闥百餘日繳奏不已用事者始忌奏一止同周葵薦呂廣問迎合李光罷提舉江州太平觀進敷文閣待制禦史中丞何若奏一止朋附光偃蹇慢上落職罷祠後八年請老復職致仕秦檜死召至國門以病不能拜力辭進直學士致仕卒年八十三一止沖淡寡欲嘗誨其子曰吾平生通塞聽於自然惟機械不立故方寸自有樂地博學無不通爲文不事纖刻制誥坦明有體書詔一日數十輒辦嘗言訓誥者賞善罰惡詞也豈過情溢美怒鄰罵坐之爲哉其艸顏魯公孫特命官制甚偉帝嘆賞爲手書之詩自成家呂本中陳與義讀之曰語不自人間來也有類�五十卷子巒�從弟寧止

杜莘老按宋史本傳莘老字起莘眉州靑神人唐工部甫十三世孫也幼歲時方禁蘇氏文獨喜誦習紹興間第進士以親老不赴廷對賜同進士出身授梁山軍教授從遊者眾秦檜死魏良臣參大政莘老疏天下利害以聞良臣薦之主管禮兵部架閣文字彗星見東方髙宗下詔求言莘老上書論彗盭气所生多爲兵兆國家爲民息兵而將驕卒惰軍政不肅今因天戒以修人事思患預防莫大於此因陳時獘十事時應詔者眾上命擇其議論切當推恩以勸之後省以莘老爲首進一階遷敕令刪定官太常寺主簿升博士輪對論金將敗盟宜飭邊備勿恃其不來恃吾有以待之上稱善再三南渡後典秩散失多有司所記省至凶禮又諱不錄顯仁皇后崩議禮有疑吏皆拱手莘老以古義裁定大斂前一日宰相傳旨問含玉之制莘老曰禮院故實所不載請以周禮典瑞鄭元注制之其可因立具奏上覽之曰眞禮官也及虞祭或謂上哀勞欲以宰相行事莘老曰古今無是卒正之遷祕書丞論江淮守備上曰卿言及此憂國深矣擢監察禦史遷殿中侍禦史入對上曰知卿不畏彊禦故有此授自是用卿矣陳俊卿旣解言職力求去莘老因奏事從容曰多事之際令俊卿輩在論思之地必有補益上以爲然俊卿輩復畱金遣使致嫚書傳欽宗凶問請淮漢地指索大臣上決策親徵莘老疏奏贊上且謂敵欺天背盟當待以不懼勿以小利鈍爲異議所搖諛言所惰則人心有恃而士气振矣宜不限早暮延見大臣侍從謀議國事申敕侍從臺諫監司守臣亟舉可用之才又言親徵有期而禁衛才五千餘老居半至不能介冑者願亟畱聖慮事皆施行帶禦器械劉炎管禁中市易通北賈大爲姦利一日見莘老輒及朝政語狂悖莘老以聞斥監嘉州稅知樞密院事周麟之初請使金及嫚書至聞金將盛兵犯邊乃大恐建言不必遣使莘老劾麟之挾姦罔上避事辭難恐懼至於掩泣眾有哭殺富鄭公之誚尋與宮觀疏再上乃責瑞州幸醫承宣使王繼先怙寵幹法富浮公室子弟直延閣居第僭擬別業外帑徧畿甸數十年無敢搖之者聞邊警亟輦重寶歸吳興爲避敵計莘老疏其十罪上曰初以太后餌其藥稍假恩寵不謂小人驕橫乃爾莘老曰繼先罪擢發不足數臣所奏其大槪耳上作色曰有恩無威有賞無罰𨿽堯舜不能治天下詔繼先福州居住子孫皆勒停籍其貲以千萬計詔鬻錢入禦前激賞庫專以賞將士天下稱快內侍張去爲取禦馬院西兵二百髡其頂都人異之口語籍籍莘老彈治上疑其未審不樂莘老執奏不已竟罷去爲禦馬院致仕而莘老亦以直顯謨閣知遂寧府給事中金安節中書舍人劉珙封還制書攺司農少卿尋請外仍與遂寧始莘老自蜀造朝不以家行髙宗聞其淸修獨處甚重之一日因對褒諭曰聞卿出蜀卽蒲團紙帳如僧然難及也未幾遂擢用莘老官中都久知公論所予奪姦蠹者皆得其根本脈絡嘗嘆曰臺諫當論天下第一事若有所畏姑言其次是欺其心不敬其君者也及任言責極言無隱取眾所指目者悉擊去聲振一時都人稱骨鯁敢言者必曰杜殿院云治郡課績爲諸州最孝宗受禪莘老進三議曰定國是修內政養根本尋卒年五十八

張大經按宋史本傳大經字彥文建昌南城人紹興十五年中進士第宰吉之龍泉有善政諸司列薦賜對便殿出知儀眞時兩淮監司帥守多興事邀功大經獨以平易近民民咸徳之提舉湖南常平提點湖北刑獄尋移江東他路有巨豪犯法獄久不竟命移屬大經豪挾權勢求脫大經卒正其罪孝宗重風憲之選命條上部使者十人上獨可大經召見上曰朕十人中得卿一人以卿風力峻整遂除監察禦史命下中外聳嘆大經首陳士風掊克偸惰誕慢浮虛四獘時理官間多居外大經奏非便乃作捨寺庭遷大理少卿守殿中侍禦史言今日不治由大臣不任責又言諸路荒政不實飛蝗頗多願益加恐懼申飭大臣俾內而百官有司輸忠讜修厥職外而監司守臣察貪理冤去苛斂寬民力上皆嘉納因論近習韓俁薦士上曰此亦無害昔楊得意爲狗監亦嘗薦司馬相如大經奏彼何人斯使得薦士將恐無廉恥者望風希旨傷毀士俗後數日上謂大經曰卿前所論韓俁朕思之誠是也又論宦者董璉暴橫將命淮甸所至誅求且自號董閻羅上曰然人皆言之卽依奏鐫罷竄南康軍除侍禦史上宣諭曰卿論事得體且詳練大經遂言士風未厚吏治未肅民力未蘇和气未應皆由人心未正願察公正明義利以彰好惡抑浮薄去貪刻則莫不靡然洗濯一歸於正上稱善再三又言監司治民之本不可限以資格上納其言卽選四寺丞同時臨遣試右諫議大夫兼侍講請通漕臣之計以補州郡之有無拘戶絕之租以廣常平之儲偫嚴贓罪攺正法以懲貪黷收外路辟闕歸吏部以杜私謁而通孤寒秋旱詔求言大經極言人心不和有以致之民力竭而愁嘆多軍士貧而怨嗟眾二者當今大獘州縣之間絹帛多折其估米粟過收其贏關市苛徵榷酤峻禁中外兵帥多出貴幸之門營利自丰素召眾怨教閱滅裂軍容不整且近習甲第名園越法逾制別墅列肆在在有之非賂遺何以濟欲願陛下疏斥憸腐抑絕幸門垂意人主之職責成宰輔一提其綱則天下事必有能辦之者俄而地司郝政降充統制官殿帥補外蓋用其言也除禮部尙書兼侍讀大經屢請祠上曰卿公廉必能爲朕牧民以徽猷閣學士知建寧府未幾移鎭紹興辭不拜予祠進龍圖閣學士告老以通奉大夫致仕方主眷未衰抗疏引去人方之孔戣壽逾八�紹熙五年寧宗卽位進正議大夫降詔撫問賜銀奩藥茗慶元四年七月疾革語諸子曰吾目可瞑吾愛君憂國之心不可泯無一語及私卒年八十九訃聞上甚悼之贈銀靑光祿大夫謚肅

都察院部名臣列傳十

宋五

林大中按宋史本傳大中字和叔婺州永康人入太學登紹興三十年進士第知撫州金溪縣郡督輸賦急大中請寬其期不聽納告敕投劾而歸已而主太常寺簿光宗受禪除監察禦史大中謂國之大事在祀沿襲不正非所以嚴典禮妥神明上疏言臣昨簿正奉常實陪廟祀見其祝於神者或舛於文稱於神者或訛其字所宜厚者或不虔所宜先者或廢不用更制器服或歲月大疏夙興行事或時刻太早是皆禮意所未順人情所未安也一日禦札示大中謂言事覺察宜遵舊例大中曰臺臣不當逾分守固如聖訓然必抗直敢言乃爲稱職遷殿中侍禦史奏言進退人才當觀其趣向之大體不當責其行事之小節趣向果正𨿽小節可責不失爲君子趣向不正𨿽小節可喜不失爲小人又論今日之事莫大於讎恥之未復此事未就則此念不可忘此念存於心於以來天下之才作天下之气倡天下之義此義旣明則事之條目可得而言治功可得而成矣陳賈以靜江守臣入奏大中極論其庸回亡識嘗表裏王淮刱爲道學之目陰廢正人儻許入奏必再畱中善類聞之紛然引去非所以靖國命遂寢紹熙二年春雷電交作有旨訪時政闕失大中以事多中出乃上疏曰仲春雷電大雪繼作以類求之則陰勝陽之明驗也蓋男爲陽而女爲陰君子爲陽而小人爲陰當辧邪正毋使小人得以間君子當思正始之道毋使女謁之得行司諫鄧馹以言事移將作監大中言臺諫以論事不合而遷臣恐天下以陛下爲不能容守侍禦史兼侍講知潭州趙善俊得旨奏事大中上疏劾善俊而言宗室汝愚之賢當召上用其言召汝愚而出善俊於郡時江淮荊襄爲國巨屏而權任頗輕大中言宜選行實材略之人付以江淮荊襄經理之任舊制河北陜西分爲四路以文臣爲大帥武臣副之中興初沿江置制置使自秦檜罷三大將兵權專歸武臣而江東荊襄帥臣不復領制置之職宜仍舊制置而以諸將爲副久其任重其權則邊防立而國勢張矣江浙四路民苦折帛和買重輸大中曰有產則有稅於稅絹而科折帛猶可言也如和買折帛則重爲民害蓋自咸平馬元方建言於春預支本錢濟其乏絕至夏秋使之輸納則是先支錢而後輸絹其後則錢鹽分給又其後則直取於民今又令納折帛錢以兩縑折一縑之直大失立法初意朝廷以其言爲減所輸者三歲馬大同爲戶部大中劾其用法峻上欲易置他部大中曰是嘗爲刑部固以深刻稱章三上不報又論大理少卿宋之瑞章四上又不報大中以言不行求去攺吏部侍郎辭不拜乃除大中直寶謨閣而大同之瑞俱與郡初占星者謂朱熹曰某星示變正人當之其在林和叔耶至是熹貽書朝士曰聞林和叔入臺無一事不中的去國一節風義凜然當於古人中求之給事中尢袤中書舍人樓鑰上疏云大中言官當與被論者有別尋命知寧國府又移�州寧宗卽位召還試中書舍人遷給事中尋兼侍講知合門事韓冑來謁大中接之無他語陰請內交大中笑而卻之冑怨由此始會吏部侍郎彭龜年抗論冑冑轉一官與內祠龜年除煥章閣待制與郡大中同中書舍人樓鑰繳奏曰陛下眷禮僚舊一旦龍飛延問無虛日不三數月間或死或斥賴龜年一人尙畱今又去之四方謂其以盡言得罪恐傷政體且一去一畱恩意不侔去者日遠不復侍左右畱者內祠則召見無時請畱龜年經筵而命冑以外任則事體適平人無可言者有旨龜年已爲優異冑本無過尢可並書行大中復同奏龜年除職與郡以爲優異則冑之轉承宣使非優異乎若謂冑本無過尢則龜年論事實出於愛君之忱豈得爲過龜年旣已決去冑難於獨畱宜畀外任或外祠以慰公議不聽太府寺丞呂祖儉以上書攻冑謫置韶州大中救之汪義端頃爲禦史以論趙汝愚去至是冑引爲右史大中駁之攺吏部侍郎不拜以煥章閣待制知慶元府城南民田潮溢不可種大中捐公帑治石築之民不知役而蒙其利郡訛言夜有妖大中謂此必黠賊所爲立捕黔之人情遂安丐祠得請給事中許及之繳駁遂削職後提舉衝佑觀乞休致復元職監察禦史林采論列再落職尋復之大中罷歸屏居十二年未嘗以得喪關其心作園龜潭之上客至擷杞菊取溪魚觴酒賦詩時事一不以掛口客或勸大中通冑書大中曰吾爲夕郎時一言承意豈閒居至今日耶客曰縱不求福盍亦免禍大中曰福不可求而得禍詎可懼而免耶冑旣召兵釁大中謂今日欲安民非息兵不可欲息兵非去冑不可及冑誅卽召見落致仕試吏部尙書言呂祖儉以言冑得罪死於瘴鄕𨿽贈官畀職而公議未厭彭龜年面奏冑過尢朱熹論冑竊弄威柄皆爲中傷降官鑴職卒以老死宜優加旌表其他因譏切冑以得罪者望量其輕重而旌別之以伸被罪者之冤除端明殿學士簽書樞密院事嘉定攺元兼太子賓客嘗議講和事上曰朕不憚屈己爲民講和之後亦欲與卿等革冑獘政作家活耳大中頓首曰陛下言及此宗社生靈之福也每語所親云吾年垂八十豈堪勞徒以和議未成思體承聖訓以革獘幸爲經久之計倘初誌略遂卽乞身而歸矣是年六月卒年七十有八贈資政殿學士正奉大夫謚正惠大中淸修寡欲退然如不勝衣及其遇事而發凜乎不可犯自少力學趣向不凡所著有奏議外制文集三十卷

黃度按宋史本傳度字文叔紹興新昌人好學讀書祕書郎張淵見其文謂似曾鞏隆興元年進士知嘉興縣入監登聞鼓院行國子監簿言今日養兵爲巨患救患之策宜使民屯田陰復府衛以銷募兵具屯田府衛十六篇上之紹熙四年守監察禦史蜀將吳挺死度言挺子曦必納賂求襲位若因而授之恐爲他日患乞分其兵柄宰相難之後曦割關外四州賂金人求王蜀果如度言光宗以疾不過重華宮度上書切諫連疏極陳父子相親之義且言太白晝見犯天關熒惑勾芒行入太微其占爲亂兵入宮以諫不聽乞罷去又言以孝事君則忠臣父年垂八十菽水不親動經歲月事親如此何以爲事君之忠蓋托己爲諭冀因有以感悟上心又與臺諫官劾內侍陳源楊舜卿林億年三人爲今日禍根罪大於李輔國又言孔子稱天下有道則庶人不議夫人主有過公卿大夫諫而攺則過不彰庶人奚議焉惟諫而不攺失不可蓋使閭巷小人皆得妄議紛然亂生故勝廣黃巢之流議於下國皆隨以亡今天下無不議聖徳者臣竊危之上猶不聽遂出修門上諭使安職度奏有言責者不得其言則去理難復入寧宗卽位詔復爲禦史攺右正言韓冑用事丞相畱正去國冑知度嘗與正論事不合欲諷使擠之度語同列曰丞相已去擠之易耳然長小人聲焰可乎冑驟竊政柄以意所好惡爲威福度具疏將論其姦爲冑所覺禦筆遽除度直顯謨閣知平江府度言蔡京擅權天下所由以亂今冑假禦筆逐諫臣使俯首去不得效一言非國家之利也固辭丞相趙汝愚袖其疏入白詔以衝佑祿歸養俄知婺州坐不發覺縣令張元贓罪降罷自是紀綱一變大權盡出冑而黨論起矣然冑素嚴憚度不敢加害起知泉州辭乃進寶文閣奉祠如故冑誅天子思而召之除太常少卿尋兼國史院編修官實錄院檢討官朝論欲函冑首以泗州五千人還金度以爲辱國非之權吏部侍郎兼修玉牒同修國史實錄院同修撰屢移疾以集英殿修撰知福州遷寶謨閣待制始至訟牒日千餘度隨事裁決日未中而畢進龍圖閣知建康府兼江淮制置使賜金帶以行至金陵罷科糴輸送之擾活饑民百萬口除見稅二十餘萬擊降盜卞整斬盜胡海首以獻招歸業者九萬家冑嘗募雄淮軍已收刺者十餘萬人別屯數千人未有所屬度憂其爲患人給錢四萬復其役遣之遷寶謨閣直學士度以人物爲己任推挽不休每曰無以報國惟有此耳十上引年之請不許爲禮部尙書兼侍讀趣入覲論藝祖垂萬世之統一曰純用儒生二曰務惜民力上納其言謝病丐去遂以煥章閣學士知隆興府歸越提舉萬壽宮嘉定六年十月卒進龍圖閣學士贈通奉大夫度志在經世而以學爲本作詩書周禮說著史通抑僭竊存大分別爲編年不用前史法至於天文地理井田兵法卽近驗遠可以據依絕無迂陋牽合之病又有藝祖憲監仁皇從諫錄屯田便宜歷代邊防行於世婿周南周南字南仲平江人年十六遊學吳下視時人業科舉心陋之嘗從葉適講學頓悟捷得爲文詞雅麗精切而皆達於時用每以世道興廢爲己任登紹熙元年進士第爲池州教授會度以言忤當路禦史劾度遂並南罷之以度與南俱入僞學黨至開禧三年召試館職南對策詆權要言者因劾南罷之卒於家南端行拱立尺寸有程準自賜第授文林郎終身不進官兩爲館職俱數月止旣絕意當世獘衣惡食挾書忘晝夜語人曰此所以遺吾老俟吾死也

唐璘按宋史本傳璘字伯玉古田人遊太學嘉定十年舉進士時臺臣李安行奏次對官不許論邊事璘對策極詆之曰吾始進可壞於天子之庭乎調吳縣尉有殺人於貨挾其舟亡者有司求賊急屠者自告吾兒實殺之兒亦自誣伏璘問舟安在錢何用其辭差爲緩之果得賊太湖與舟俱至舉縣感服縣有勢家治圃將鑿渠通舟繆言古有渠常平使者主之璘視乾道故籍則誠民田也力爭迕使者意移監縣稅璘遂以直聞調瑞州學教授用白鹿洞教法崇禮讓後文藝士翕然知向監行在榷貨務門辟淮東運司催轄綱運官屬出師楚州盡瘁焉捷聞以金人據淮陰欲乘勢取之璘言捷奏多誇詎得信乎須聚兵二十萬日費米斛餘五千緡錢餘二萬調夫幾萬人僅能使賊全師北去今出沒連海謀結北邊政欲疊出撓我憂方大爾淮陰堅壘與楚城等濠之廣又過之我士疲丁困可一拔得乎恢復美名也而賈實禍僕竊危之不聽制司恥楚城之捷自趙範與葵出議贖淮陰二城爲功洎聞金變卽轉攻之我師死傷者六萬璘在兵間憤之著讜論直書其事上之知晉陵縣鄰州田訟至有泣訴諸使願送晉陵可否者制置使陳韡畱守建康辟爲通判舉府事以聽監六部門擢監察禦史臺吏且至璘皇駭趨避不敢詣闕母曰人言此官好汝何得憂乎璘曰此官須爲朝廷爭是非一咈上意或迕權貴恐重爲大人累何得不憂母曰而第盡言吾有而兄在勿憂璘拜謝入就職故事禦史惟常服拜下有論奏繳進至是獨召對緝熙殿令服窄衫面讀首疏奏天變而至於怒民怨而幾於離海字將傾天下有不可勝諱之慮陛下謂此何時縱欲累徳文過飾非疏遠正人狎暱戚宦濁亂朝政自取覆亡宰相用時文之才爲經世之具不顧民命輕挑兵端不度事宜頓空國帑委政厥子內交商人賄塗大開小雅盡廢瑣瑣�婭敢預邪謀視國事如俳優以神器爲奇貨都人側目朝士痛心盍正無將之誅以著不忠之戒崔與之操行類楊綰𨿽修途莫景力不逮心而命下之日聞者興起喬行簡頗識大體朝望稍孚而除授偏私事多遺忘宜擇家相贊宗子輔民物以慰父母之望毋使天變寖極人心愈離也上爲攺容又請號召土豪經理荊襄亟擇帥臣安集淮西帝嘉納至問邊事甚悉璘感激知遇自是彈擊無所避再疏鄭淸之妄庸誤國乞褫職罷祠其子士昌招權納賄拔庸將爲統帥起贓吏爲守臣乞削籍廢棄鄭性之懦而多私黨庇姦庸臣受其攺官舉狀嘗蒙薦之陛下國事至此不敢顧私李鳴復甘心鄭損得薦入朝適淸之議張天綱之獄迎合從輕遂擢臺端會趙桄夫遣史寅午囑淸之父子鳴復又結寅午得登政府會杜範亦論鳴復不行而範去璘遂力匈外疏七上授廣西運判攺知嘉興府尋攺江東運判時邊事急置四察訪使就詔璘分建康太平池州江西璘揭榜馬前咨所部以利害又戒土豪團結漁業水手茶鹽舟夫蘆丁悉備燎舟之具人人思奮卽選將總二州兵舟以耀敵檄當塗宿設戰具防采石撥和糴續生券且奏捐總領所錢二十萬�助江防軍聲大振尋升直華文閣知廣州廣東經略安撫使梅州寇作璘示以威信寇尋息江淮旱議下廣右和糴璘言公家赤立糴本無所辦終恐日取於民非臣不敢撥本召釁重朝廷多事之憂明年上章乞致仕帝思見之亟命入奏擢太常少卿尋丁內艱璘居喪哀毀不食久之疾革卒璘立臺僅百日世謂再見唐介至切劘上躬盡言無隱帝益嚴憚之居官大節則母教之助爲多

王遂按宋史本傳遂字去非一字穎叔樞密副使韶之元孫後爲鎭江府金壇人嘉泰二年進士調富陽主簿歷官差幹辦諸司審計司紹定三年福建寇擾甫定朝廷選賢能史勞來安集以遂知邵武軍兼福建招捕司參議官遂過江山浦城道中遇邵武避地之人卽遺金爲歸資從者如市至郡撫摩創痍剪平凶孽民恃以安未幾言者以遂妄自標致邀譽沽名罷攺知安丰軍遷國子監主簿又遷太常寺主簿拜監察禦史疏奏極論進君子退小人又言正風俗息奔競又言朝廷謂史嵩之小黠爲大智近功爲遠略忽臣之言必欲僥幸嵩之於不敗非爲國至計也欺君誤國天下知之而朝廷猶且惑焉勢甚凜凜也入對言帝知仁勇學有未至遷右正言尋拜殿中侍禦史疏言三十年來凶徳參會未有如李知孝梁成大莫澤肆無忌憚者三凶之罪上通於天乞重其刑又取劉光祖爲殿中侍禦史時奏格擇其關於風化切於時宜者請頒示中外皆從之又請於�淮置屯田且條上邊事曰當今之急務在朝廷者五定規摹明意向一心力謹事權審號令在邊閫者六卹歸附精間諜節財用練士兵擇將才計軍實又言君徳必純乎剛帝皆善之遷戶部侍郎兼同修國史實錄院同修撰時暫兼權侍左侍郎以寶章閣待制差知遂寧府進煥章閣待制四川安撫制置副使兼知成都府差知平江府進敷文閣待制知慶元府攺知太平府以論罷進顯謨閣待制知泉州攺溫州寧國府以寶章閣直學士知建寧府以華文閣直學士差知隆興府兼江西轉運副使攺知太平州復知隆興兼江西安撫使召赴闕授權工部尙書遂與同裏劉宰素同志宰嘗稱遂爲文雅健無世俗浮靡之气足以名世遂守平江宰贈之言曰士友當親而賢否不可不辧財利當遠而會計不可不明折獄以情毋爲私意所牽薦士以才毋爲權要所奪當言則言不視時而退縮可去則去不計利而遲回庶幾名節之全不愧簡冊所載蓋格言也

洪咨夔按宋史本傳咨夔字舜兪於潛人嘉定二年進士授如�主簿尋試爲饒州教授作大冶賦樓鑰賞識之授南外宗學教授以言去丁母憂服除應博學宏詞科直院莊夏舉自代崔與之帥淮東辟置幕府邊事纖悉爲盡力丘壽雋代與之爲帥金人犯六合揚州閉門設守咨夔亟詣壽雋言曰金人忌楚必未至揚乃先自示弱不特淮左之人心動而金人且驕必來矣第當遠斥堠精間探簡士馬張外郡聲援而大開城門晏然如平時若金人果來犯某當身任之壽雋愧謝已而金人果遁山陽兼帥事靑州張林請獻銅錢二十萬緡咨夔謂宜以所獻就犒其軍如唐魏博故事使無輕量中國心帥乃令輸其半林亦不復來與之帥成都請於帝授咨夔籍田令通判成都府與之爲制置使首檄咨夔自近辭曰今當開誠心布公道合西南人物以濟國事乃一未有聞而先及門生故吏是示人私也卒不受惟以通判職事往來效忠蜀人髙之尋知龍州州歲貢麩金率科�戶咨夔曰將奉上乃厲民乎出官錢市之江油之民歲戍邊復苦餫餉爲諸於制漕司免之毀鄧艾祠更祠諸葛亮告其民曰毋事仇讎而忘父母還朝爲祕書郎遷金部員外郎會詔求直言慨然曰吾可以盡言寤主矣其父見其疏曰吾能喫茄子飯汝無憂史彌遠讀至濟王之死非陛下本心大恚擲於地轉考功員外郎轉對復言李全必爲國患於是臺諫李知孝梁成大交論鐫二秩讀書故山七年而彌遠死帝親政五日卽以禮部員外郎召入見乞養英明之气及論君子小人之分帝問今日急務對以進君子而退小人開誠心而布公道且言在陛下一念堅凝又問在外人物對以崔與之護蜀而歸閒居十年終始全徳之老臣若趣其來可爲朝廷重眞徳秀魏了翁皆陛下所簡知當聚之本朝翼日與王遂�拜監察禦史咨夔感激知遇謂遂曰朝無親擢臺諫久矣要當極本窮原而先論之乃上疏曰臣歷考往古治亂之原權歸人主政出中書天下未有不治權不歸人主則廉級一夷綱常且不立奚政之問政不出中書則腹心無寄必轉而他屬奚權之攬此八政馭羣臣所以獨歸之王而詔之者必天官冢宰也陛下親政以來威福操柄收還掌握揚廷出令震撼海宇天下始知有吾君元首旣明股肱不容於自惰撤副封罷先行坐政事堂以治事天下始知有朝廷此其大權大政亦略舉矣然中人之敝端其大者有四一曰自用二曰自專三曰自私四曰自固願陛下於從容論道之頃宣示臣言俾大臣充初志而加定力懲往轍而圖方來以仰稱勵精更始之意帝嘉納之又首乞罷樞密使薛極以厲大臣之節章三上卒出之其他得罪淸議者相繼劾去朝綱大振明年攺元端平咨夔預乞於正月朔下詔求直言使人人得盡言無隱又乞令內職任之穹者各舉所知皆從之時登進諸儒以廣講讀說書之選咨夔言聖學之實所當講明而推行者有六一親睦本支二正始閨門三警肅侍禦四審正邪用捨五儲養文武之才六憂根本無生事邀功又言常平義倉鹽課及苗稅多取之敝京湖以八陵圖來上咨夔援紹興畱司奉表八陵及東晉大都督親謁五陵故事乞先詔制臣往省俟還別議朝祭又復以完顏守緒骨來獻時相侈大其事咨夔曰此朽骨耳函之以葬大理寺可也第當以金亡告九廟歸諸祖宗徳澤況與大敵爲鄰抱虎枕蛟事變叵測顧可侈因人之獲使邊臣論功朝臣頌徳且陛下知慕崇政受俘之元佑獨不鑑端門受降之崇寧乎然不果悉從擢殿中侍禦史會王定入臺察力詆蔣重珍咨夔乃按定疾視善良乞罷之越三日左遷定而擢咨夔中書舍人尋兼權吏部侍郎與眞徳秀同知貢舉俄兼直學士院時咨夔口瘍已深復上疏謂當引咎悔過且乞祠帝曰卿在朝多有裨益何輕去咨夔奏臣數備臺諫給捨皆不能遏六月之師何補於朝臣病久當去去猶足裨風俗帝勉畱之遷吏部侍郎兼給事中奏比徇私成俗化實未更所恃以一公鑠萬私者獨陛下耳而好樂營繕親厚近屬保護舊臣若未能無所系累上在位逾一紀國本未立未有敢深言之者咨夔乞擇宗室子鑑之並爲濟王立後擢給事中史嵩之入相召赴闕下進刑部尙書拜翰林學士知制誥求去愈力加端明殿學士卒禦筆洪咨夔鯁亮忠�有助新政與執政恩例特贈兩官其遺文有兩漢詔令掔抄春秋說外內制奏議詩文行於世

劉漢�按宋史本傳漢�字正甫上虞人生二歲而孤母謝氏撫而教之嘉定九年舉進士授吉州教授歷江西安撫司幹官監南嶽廟浙西提舉茶鹽司幹官召試館職攺祕書省正字序遷祕書郎兼沂王府教授攺著作佐郎兼史館校勘權考功員外郎升著作郎知嘉興府兼兵部員外郎攺兼考功尋爲考功員外郎兼崇政殿說書編修國史檢討實錄擢監察禦史出知溫州尋擢太常少卿以左司諫召擢侍禦史兼侍講以戶部侍郎致仕漢�學明義利之辧爲正字時應詔言事極論致災弭災之道爲校書郎轉對舉蘇軾所言結人心厚風俗存紀綱又論制閫當復其舊戎司當各還其所邊郡守當用武臣又論決和戰以定國論合江淮以壹帥權公賞罰以勵人心廣規撫以用人才爲著作佐郎言兵財楮幣權不可分又言取士之法詞學不當去宏博字混補不如復待補之便爲著作爲考功員外所陳皆切於時務及爲言官帝獎諭曰以卿純實不欺故此親擢宜悉心以告漢�以臺綱久弛疏三事曰定規撫正體統遠謀慮首論給事中錢相巧於迎合睥睨政地直學士院吳愈不稱其職罷去之又劾中書舍人濮斗南左正言葉賁疏畱中不出賁松陽人爲時相史嵩之腹心有使賁互按者明日賁有他命而漢�由是去國嵩之久擅國柄帝益患苦之旣復以左司諫召首贊帝分別邪正以息眾疑奏疏論立聖心正君道謹事機伸士气收人才五事帝嘉其言並付外行之及爲侍禦史密奏曰自古未有一日無宰相之朝今虛相位已三月尙可狐疑而不斷乎願奮發英斷拔去陰邪庶可轉危而安否則是非不兩立邪正不�進陛下𨿽欲收召善類不可得矣臣聞富�之起復止於五請蔣芾之起復止於三請今嵩之旣六請矣願聽其終喪亟選賢臣早定相位帝覽納遂決乃命範鍾杜範�相百官舉笏相慶漢�之力爲多又累章言金淵鄭起潛陳一薦謝達韓祥濮斗南王徳明皆疇昔托身私門爲之腹心盤據要路公論之所切齒者至論馬光祖奪情總賦淮東乃嵩之預爲引例之地乞勒令追服終喪以補名教帝嘗屬漢�以進人才退而條具以奏皆時望所歸重漢�以受知特異而姦邪未盡屏汰論議未能堅定爲慮遂感末疾居亡何遂卒特贈四官未幾賜官田五百畝楮五千緡給其家謚曰忠漢�之沒也太學生蔡徳潤等百七十有三人伏闕上書以爲卒而程公許著漢�墓銘亦與徐元傑�言其旨微矣

朱貔孫按宋史本傳貔孫字興甫浮梁人淳佑四年進士授臨江軍學教授丞相史嵩之聞貔孫名欲致之館下以祿未及親辭喪父服除授福州學教授差充江東安撫司幹辦公事制置使王野丘嶽馬光祖趙與陋皆薦之丁大全在臺勢焰燻灼天久陰雨貔孫貽書政府言回積陰之道去姦邪罷手實蠲米稅姦邪指大全也丞相董槐得書嘉嘆主管尙書刑工部架閣文字宦者董宋臣寵幸用事貔孫發策試冑子極論宦寺專權之患宋臣諷言者論罷之光祖辟添差江東安撫司機宜文字擢史館校勘時大全執政使其黨許以驟用貔孫力拒之且謁告歸省遷太學博士屬帝親擢監察禦史兼崇政殿說書首疏論大全權姦誤國之罪倡言學校六士之冤又以翕聚人才凝固人心精擇人言增禁旅以壯帝畿擇良守以牧內郡選全才以守江面嚴舟師以防海道因地募兵以應突至之敵並力合勢以援必守之地時有建議遷都四明者貔孫亟上疏言鑾輿若動則三邊之將士瓦解而四方之盜賊�起必不可遂止貔孫在講筵言及宋臣撓政事忤旨遷大理少卿又遷司農少卿兼太子右諭徳詔許乘馬赴講貔孫諭導得體衍說經義有關於君道者必委曲敷暢陰寓警戒太子每爲之攺容兼國史院編修官實錄院檢討官兼權直舍人院時大禮成封命叢委吏持詞頭下每夕無慮數十貔孫運筆如飛夜未中已就皆溫典雅遷宗正少卿丁母憂服除授祕書監兼太子左諭徳攺監察禦史兼崇政殿說書姓名已付外矣尋復攺命浙西行公田吏�緣爲姦貔孫疏其敝推春秋尊王絀霸之旨勸帝崇仁政用吉士行正論賜賚甚渥擢殿中侍禦史兼侍講請嚴京師淫聲奇服之禁他所論苗耗役害及經理川蜀皆當世急務宋臣復出朝論紛然貔孫因對力斥其姦卒奪祠升侍禦史兼侍講長星出東方貔孫力詆外戚內臣及進奉羨余失人心者且曰回天心自回人心始辭旨懇切帝爲之感動升侍讀貔孫之再入臺屬疆場多事屢陳備禦之策理宗春秋髙倚成賈似道似道擅命貔孫隨事進諫不肯阿附至若行公田之政屢於經筵密以告帝似道自是深忌之貔孫累疏求去理宗崩度宗卽位擢右諫議大夫賜紫金魚袋兼賜章服犀帶以疾乞辭言職遷吏部尙書不拜帝以舊學故雅欲畱貔孫使者旁午於道而貔孫辭益力以華文閣學士知寧國府似道諷言者論罷久之提舉太平興國宮復華文閣學士知袁州至郡宣布徳意以戢禁貪爲先務郡倉受租舊倚斛面取贏吏加漁取貔孫知其敝悉榜除之許民自槪量宿敝頓革田裏歡聲興學校以勸士升敷文閣學士知福州福建安撫使未幾卒於袁之郡治贈四官與恩澤二令所在給喪事有文集奏議行世

林略按宋史本傳略字孔英溫州永嘉人慶元五年舉進士歷饒州大寧監教授辟幹辦四川茶馬司公事崔與之帥蜀目之曰此臺閣之瑞也薦之遷武學博士國子監丞太常寺丞奉祠拜宗正少卿兼崇政殿說書遷右司諫尋遷左司諫兼侍講告於帝曰虛心以爲從諫之本從諫以爲求治之本拜殿中侍禦史升侍禦史試右諫議大夫嘉熙二年以端明殿學士同簽書樞密院事以言罷提舉洞霄宮以資政殿學士致仕淳佑三年八月卒特贈宣奉大夫

吳昌裔按宋史本傳昌裔字季永中江人蚤孤與兄泳痛自植立不肯逐時好得程頤張載朱熹諸書輒研繹不倦嘉定七年舉進士聞漢陽守黃幹得熹之學往從之調閩中尉利路轉運使曹彥約聞其賢俾司糴場時歲饑議糴上流昌裔請發本倉所儲數萬而徐糴以償從之調眉州教授眉士故尙蘇軾學昌裔取諸經爲之講說祠周惇頤及顥頤載熹揭白鹿洞學規仿潭州釋奠儀簿正祭器士習丕變制置使崔與之薦之攺知華陽縣修學宮來四方士斥羨錢二十萬緡買良田備旱通判眉州著苦言十篇慮蜀甚悉攝郡事禦軍有紀律尋權漢州故事比攝官奉饋皆如眞昌裔命削其半核兵籍興社倉郡政畢舉興元帥趙彥吶議東納武仙西結秦鞏人莫敢言昌裔獨奮筆力辧其非未幾武仙敗二州之民果叛端平元年入爲軍器監簿攺將作監簿攺太常少卿徐僑於人少許可獨賢之兼皇后宅教授昌裔以祖宗舊典無以職事官充者力辭攺吳益王府教授轉對首陳六事其目曰天理未純天徳未健天命未敕天工未亮天職未治天討未公凡君臣之綱兄弟之倫舉世以爲大戒而不敢言者皆痛陳之至於邊臣玩令陟罰無章尢拳拳焉拜監祭禦史彈劾無所避且曰今之朝綱果無所撓乎言及親故則爲之畱中言及私暱則爲之訖了事有空礙則節帖付出情有嫌疑則調停寢行今日遷一人曰存近臣之體明日遷一人曰爲遠臣之勸屈風憲之精采徇人情之去畱士气銷耎下情壅滯非所以糾正官�助國脈也臺臣故事季詣獄點檢時有爭常州田萬四千畝平江亦數百畝株逮百餘人視其牘乃趙善湘之子汝汝梓也州縣不敢決昌裔連疏劾罷之冬洊雷春大雨雪昌裔居齋宮秉燭艸疏凡上躬缺失宮庭嬖私廟堂除授皆以爲言又言將帥方命女寵私謁舊黨之用邊疆之禍皆此陰類且曰今大昕坐朝間有時不視事之文私第謁假或有時不入堂之報上有耽樂慆逸之漸下無協恭和衷之風內則嬖禦懷私爲君心之蠹外則子弟寡謹爲朝政之累遊言噂沓寵賂章聞欲蕭勺大和得乎又念蜀事阽危條四事以進實規撫審功賞訪軍實儲帥才時有果閬州守臣逃遁而進職有知遂寧李煒父子足迹不至邊庭而受賞僨軍之趙楷棄城之朱揚祖皆不加罰又帥臣趙彥吶年老智衰其子淫刑黷貨士卒不用命安癸仲恥遭抨彈經營復用欲起謫籍以代帥垣昌裔皆抗疏彈擊又歷言三邊之事曰今朝廷之上百辟晏然言論多於施行浮文妨於實務後族王宮之冗費列曹坐局之常程羣工閒慢之差除諸道非泛之申請以至土木經營時節宴遊神霄祈禳大禮錫賚藻飾治具無異平時至於治兵足食之方修車備馬之事乃缺略不講且援靖康之敝痛哭言之出爲大理少卿屢疏引去不許會杜範再入臺擊參政李鳴復謂昌裔與範善必相爲謀者數讒之以權工部侍郎出參贊四川宣撫司軍事人曰此李綱救太原也太原不可救特以綱主戰故出之耳昌裔曰君命也不可不亟行慷慨襆被出關忽得疾中道病甚帝聞之授祕閣修撰攺嘉興府昌裔曰吾以疾不能歸救父母上負聖恩下負此心若捨遠就近捨危就安人其謂我何辭至四五而言者以避事論矣攺�州辭以右文殿修撰主管鴻慶宮遷浙東提刑辭攺知婺州婺告旱民日夜望之乃不忍終辭減騶從供帳遣僚佐召邑令周行阡陌蠲粟八萬一千石錢二十五萬緡有奇加集英殿修撰卒以寶章閣待制致仕昌裔剛正莊重遇事敢言典章多所閒習嘗輯至和紹興諸臣奏議本末名儲鑑又會粹周漢以至宋蜀道得失興師取財之所名蜀鑑有奏議四書講義鄕約口義諸老記聞容臺議禮文集行於世初昌裔與徐淸叟杜範一日並入臺皆天下正士四方想聞風采人至和三諫詩以侈之然才七閱月以遷故莫不惋惜云後謚忠肅

鄭采按宋史本傳采不詳何郡人初歷官爲祕書省校書郎兼國史編修實錄檢討遷著作佐郎兼權侍右郎官升著作郎兼侍講拜右正言言丞相史嵩之以父憂去遽欲起之意甚厚也柰何謗議未息事關名教有尼其行帝答曰卿言𨿽切事理進退大臣豈易事邪擢殿中侍禦史疏言臺諫以糾察官邪爲職國之紀綱系焉比劉漢�劾奏司農卿謝逵陛下已行其言矣未及兩日忽復敍用何其速也漢�𨿽亡官不可廢臣非爲漢�惜爲朝廷惜也又奏劾王瓚龔基先胡淸獻鑴秩罷祠皆從之三人者不才臺諫也遷侍禦史疏言比年以來舊章寢廢外而諸閫不問勛勞之有無而爵秩皆得以例遷內而侍從不問才業之優劣而職位皆可以例進執政之歸休田裏者與之貼職可也而凡補外者皆授之矣故自公侯以至節度有同序補自書殿以至祕閣錯立周行名器之輕莫此爲甚無功者受賞則何以旌有功之士有罪者假寵則何以服無罪之人矧事變無窮而名器有限使名器常重於上則人心不敢輕視於下非才而罔功者不得覬幸於其間則負慷慨之气懷功名之願者陛下始可得而鼓舞之矣遷左諫議大夫淳佑七年拜端明殿學士同簽書樞密院以監察禦史陳求魯論罷淳佑九年五月卒采之居言路嘗按工部侍郎曹豳主管吏部架閣文字洪芹則大傷公論云

洪天錫按宋史本傳天錫字君疇泉州晉江人寶慶二年進士授廣州司法長史盛气待僚屬天錫�正爲多丁內艱免喪調潮州司理勢家奪民田天錫言於守還之帥方大琮辟眞州判官畱置幕府攺秩知古田縣行鄕飲酒禮邑劇牒訴猥多天錫剖決無畱難有倚王邸勢殺人者誅之不少貸調通判建寧府大水擅發常平倉賑之擢諸司糧料院拜監察禦史兼說書累疏言天下之患三宦官也外戚也小人也劾董宋臣謝堂厲文翁理宗力護文翁天錫又言不斥文翁必爲王府累上令吳燧宣諭再三天錫力爭謂貴幸作姦犯科根柢蟠固乃遲回護惜不欲繩以法勢焰愈張紀綱愈壞異時禍成𨿽欲治之不可得矣上又出禦札俾天錫易疏欲自戒飭之天錫又言自古姦人𨿽憑怙其心未嘗不畏人主之知苟知之而止於戒飭則憑怙愈張反不若未知之爲愈也章五上出關待罪詔二人已攺命宋臣續處之天錫言臣畱則宋臣去宋臣畱則臣當斥願早賜裁斷越月天雨土天錫以其異爲蒙力言陰陽君子小人之所以辧又言修內司之爲民害者蜀中地震浙閩大水又言上下窮空遠近怨疾獨貴戚巨閹享富貴耳舉天下窮且怨陛下能獨與數十人者共天下乎會吳民仲大論等列訴宋臣奪其田天錫下其事有司而禦前提舉所移文謂田屬禦莊不當自臺儀鸞司亦牒常平天錫謂禦史所以雪冤常平所以均役若中貴人得以控之則內外臺可廢猶爲國有紀綱乎乃申劾宋臣並盧允升而枚數其惡上猶力護之天錫又言修內司供繕修而已比年動曰禦前姦贓之老吏迹捕之凶渠一竄名其間則有司不得舉手狡者獻謀暴者助虐其展轉受害者皆良民也願毋使史臣書之曰內司之橫自今始疏上至六七最後請還禦史印謂明君當爲後人除害不當畱患以遺後人今朝廷輕給捨臺諫輕百司庶府而北司獨重倉卒之際臣實懼焉言𨿽不果行然終宋世閹人不能竊弄主威者皆天錫之力而天錫亦自是去朝廷矣攺大理少卿再遷太常皆不拜攺廣東提點刑獄五辭明年起知潭州久之始至官戢盜賊尊先賢逾年大治直寶謨閣遷廣東轉運判官決疑獄劾貪吏治財賦皆有法召爲祕書監兼侍講以瞶辭升祕閣修撰福建轉運副使又辭度宗卽位以侍禦史兼侍讀召累辭不許在道間監察禦史張桂劾罷之乃疏所欲對病民五事曰公田曰關子曰銀綱曰鹽鈔曰賦役又言在廷無嚴憚之士何以寢姦謀遇事無敢諍之臣何以臨大節人物稀疏精采銷耎隱惰惜己者多忘身徇國者少進工部侍郎兼直學士院加顯文閣待制湖南安撫使知潭州攺漳州皆力辭又明年攺福建安撫使力辭不許亭戶買鹽至破家隕身者天錫首罷之民作佛事以報罷荔枝貢召爲刑部尙書詔憲守之臣趣行無虛日不起久之進顯文閣直學士提舉太平興國宮三降禦札趣之又力辭逾年進文華閣直學士仍舊宮觀尋致仕加端明殿學士轉一官疾革艸遺表以規君相上震悼特贈正議大夫謚文毅天錫言動有準繩居官淸介臨事是非不可回折所著奏議經筵講義進故事通祀輯略味言發墨陽巖文集

沈炎按宋史本傳炎字若晦嘉興人寶慶二年進士調嵊縣主簿廣西經略司準備差遣湖南安撫司幹辦公事討郴寇有功攺知金華縣沿江制置司幹官通判和州沿江制置主管機宜文字監三省樞密院門樞密院編修官爲監察禦史右正言右司諫殿中侍禦史景定元年拜右諫議大夫加端明殿學士同簽書樞密院事兼太子賓客二年拜同知樞密院事兼權參知政事以資政殿學士提舉洞霄宮三年進大學士致仕卒贈少保炎居言路嘗按劾福建轉運使髙斯得觀文殿學士李曾伯沿江制置司參謀官劉子澄左丞相吳潛然論罷右丞相丁大全及其黨與則爲公論也

黃師雍按宋史本傳師雍字子敬福州人少從黃幹學入太學寶慶二年舉進士詔爲楚州官屬出盜賊白刃之衝不畏不懾李全反狀已露師雍密結忠義軍別部都統時靑圖之謀泄全殺靑師雍不爲動全亦不加害秩滿朝議褒異師雍恥出史彌遠門不往見之調婺州教授學政一以呂祖謙爲法李宗勉趙必願趙汝談皆薦之師雍慕徐僑有淸望欲謁之會其有召命師雍曰今不可往也僑聞而賢之至闕以其學最聞宗勉在政府力言於丞相喬行簡行簡已許以朝除師雍以書見行簡勸其歸老行簡不悅宗勉之請遂格知遂之龍溪轉運使王伯大上其邑最行簡罷宗勉與史嵩之入相召師雍審察將至而宗勉卒嵩之延師雍密示相親意師雍不領遷糧料院又曰料院與相府密邇所以相處師雍亦不領嵩之獨相權勢浸盛上下懼禍未有發其姦者博士劉應起首疏論嵩之帝感悟思逐嵩之師雍與應起相善故嵩之疑師雍左右之諷禦史梅杞擊師雍差知興化軍旋奪之攺知邵武軍及應起爲監察禦史師雍遷宗正寺簿尋亦拜監察禦史首疏削金淵秩送外居住再疏斥趙綸項容孫史肯之嵩之終喪正言李昴英殿中侍禦史章琰共疏乞竄斥之師雍亦上疏論列帝感悟卽其日詔勒令致仕權直舍人院劉克莊封還詞頭乞畀嵩之以貼職如宰臣去國故事遂得守金紫光祿大夫觀文殿學士致仕議者曰大夫官也觀文職也元降禦筆但云守官無本官職之辭觀文之命自克莊啟之朋邪顧望不可赦師雍遂劾克莊臨事失身犯義免所居官琰亦繼劾克莊師雍又乞籍嵩之家隸張叔儀皆從之未幾昴英劾臨安尹趙與及執政琰亦劾執政帝怒昴英並及琰鄭采乘間劾琰昴英又嗾同列再疏以昴英屬某人琰屬師雍師雍毅然不從獨擊葉閶乃與腹心琰昴英去國采於是薦周坦葉大有入臺首劾程公許江萬里善類日危矣未逾月坦攻參政吳潛去陳垓爲監察禦史時采與坦垓大有合爲一師雍獨立采惡之尢甚思所以去師雍未得招四人共謀之會大旱求言應詔者多指采坦等爲起災之由牟子才李伯玉盧鉞語尢峻坦等僞撰匿名書誣三士師雍榻前辧謂匿名書條令所禁非公論也不知何爲至前因發其僞撰之迹適鉞疏譽師雍采乃以鉞附師雍帝不聽擢師雍左司諫未幾采入政府謝方叔趙汝騰疏其姦采遂罷去師雍與丞相鄭淸之故同捨然以劾劉用行魏峴皆淸之親故淸之不樂坦喜曰吾得所以去之矣遣其婦日造淸之妻譖曰彼去用行峴乃去丞相之漸也帝將以師雍爲侍禦史淸之曰如此則臣不可畱遷起居舍人兼侍講卽力丐去淸之猶冀師雍少貶師雍曰吾欲爲全人終不屈數月坦卒劾師雍及髙斯得俱罷久之以直寶文閣奉祠陳垓又嗾同列寢之淸之卒起師雍爲左史旣而攺江西轉運使遷禮部侍郎命下而卒於江西官舍師雍簡淡寡欲靖厚有守言若不出口而於�正之辧甚明視外物輕甚故博采公論當官而行愛護名節無愧師友云

都察院部名臣列傳十一

金一

髙楨按金史本傳楨遼陽渤海人五世祖牟翰仕遼官至太師楨少好學嘗業進士斡魯討髙永昌已下瀋州永昌懼僞送款以緩師是時楨母在瀋州遂來降告以永昌降款非誠斡魯乃進攻旣破永昌遂以楨同知東京畱守事授猛安天會六年遷尙書左僕射判廣寧尹加太子太傅在鎭八年政令淸肅吏畏而人安之十五年加太子太師提點河北西路錢帛事天眷初同簽會寧牧及熙宗幸燕兼同知畱守封戴國公攺同知燕京畱守魏王道濟出守中京以楨爲同判俄攺行臺平章政事爲西京畱守封任國公是時奚霫軍民皆南徙謀克別木者因之嘯聚爲盜海陵患之卽以楨爲中京畱守命乘驛之官責以平賊之期賊平封河內郡王海陵至中京楨警夜嚴肅有近侍馮僧家奴李街喜等皆得幸海陵嘗夜飲於禁楨杖之瀕死由是權貴皆震懾遷太子太保行禦史大夫如故楨久在臺彈劾無所避每進對必以區別流品進善退惡爲言當路者忌之薦張忠輔馬諷爲中丞二人皆險詖深刻欲令以事中楨正隆例封冀國公楨因固辭曰臣爲眾小所嫉恐不能免尙可受封爵耶海陵知其忠直慰而遣之及疾革書空獨語曰某事未決某事未奏死有餘恨薨年六十九海陵悼惜之遣使致奠賻贈加等楨性方嚴家居無聲伎之奉𨿽甚暑未嘗解衣緩帶對妻孥危坐終日不一談笑其簡默如此

耨溫惇謙按金史本傳謙本名乙疊累官禦史中丞世宗謂之曰省部官受請托有以室家傳達者官刑不肅士風頹敝如此其糾正之初世宗至中都多放宮人還家有稱心等數人在放遣之例所司失於檢照不得出宮心常怏怏大定二年閏二月癸巳夜遂於十六位放火延燒太和神龍殿上命近臣迹火之所發十六位宮人袁六娘等六人告實稱心等爲之稱心等伏誅賞賜袁六娘六人放出宮爲良謙意宮殿被火將復興工役勞民傷財乃上表乞權紓修建上使張汝弼詔謙曰朕思正隆比年徭役百姓瘡痍未復邊事未息豈遽有營繕也卿可悉之久之襲父思忠濟州猛安利涉軍節度副使烏林答鈔兀追捕逃軍至猛安中謙畏其擾乃醵民財買銀賂鈔兀事覺鈔兀抵罪謙坐奪猛安遇赦求敍上曰乙疊無自與贓使復其所

張景仁按金史本傳景仁字壽甫遼西人累官翰林待制貞元二年與翟永固俱試禮部進士以尊祖配天爲賦題忤海陵旨語在永固傳大定二年僕散忠義伐宋景仁掌其文辭宋人議和朝廷已攺奉表爲國書稱臣爲侄但不肯世稱侄國往復凡七書然後定其書皆景仁爲之世宗稱其能嘗曰今之文章如張景仁與宋人往復書指事達意辯而裁眞能文之士也五年罷兵入爲翰林直學士七年遷侍講八年爲詳讀官宋國書中有寶鄰字景仁奏鄰字太涉平易上問累年國書有鄰字否命一一校勘六年書中亦有之上責問六年詳讀官劉仲淵右丞石琚亦請罪曰臣嘗預六年詳讀上曰此有司之過安得一一責宰臣邪詔有司就諭宋臣王瀹使歸告其主後日國書不得復爾仲淵時爲禮部侍郎降石州刺史景仁遷翰林學士兼同修國史久之上召景仁讀陳言文字上問事款幾何景仁率易少周密對曰二十餘事復曰其中如某事某事十事可行餘皆無謂也明日上召景仁責之曰卿昨言可行者朕觀之中復有不可行者卿謂無謂者中亦有可行者朕未嘗使卿分別可否卿輒專可否何也自今戒之十年兼太常卿學士同修國史如故轉承旨兼修國史攺河南尹二十一年召爲禦史大夫仍兼承旨修國史世宗謂景仁曰卿博學老儒求如古之禦史大夫然後行之斯爲稱矣不能如古之人眾人不獨誚卿亦謂朕不能知人卿醉中頗輕脫失言當以酒爲戒初朝臣言景仁有文藝而頗率易不可任臺察景仁被詔就臺中治監察罪輒以便服視決罰上聞之責景仁曰朕初用卿爲大夫或言卿不可居此官今果不用故事率易如此卿自愼不然黜罰及矣景仁頓首謝未幾詔葬元妃李氏於海王莊平章政事烏古論元忠提控葬事都水監丞髙杲壽治道路不如式元忠不奏決之四十景仁劾奏元忠輒斷六品官無人臣禮上曰卿劾奏甚當使左宣徽使蒲察鼎壽傳詔戒�元忠曰監丞六品有罪聞奏今乃一切趨辦擅決六品官法當如是耶禦史在尊朝廷汝當自咎勿復再元忠尙豫國公主怙寵自任倨慢朝士景仁劾之朝廷肅然是歲薨

孟鑄按金史本傳孟鑄大定末補尙書省令史明昌元年禦史臺奏薦戶部員外郎李獻可完顏掃合太府丞徒單繹宮籍監丞張庸右警巡使裕禮部主事蒲察振壽戶部主事郭蛻應奉翰林文字移刺益中都鹽鐵判官趙皓尙書省令史劉昂及鑄十一人皆剛正可用詔除獻可右司諫掃合磁州刺史繹祕書丞庸中都右警巡使裕彰國軍節度副使振壽治書侍禦史蛻同知定武軍節度使事益翰林修撰皓都水丞昂戶部主事鑄刑部主事累遷中都路按察副使南京副畱守河平軍節度使泰和四年入爲禦史中丞召見於香合上謂鑄曰朕自知卿非因人薦舉也禦史責任甚重往者臺官乃推求細故彈劾小官至於巨室重事則畏徇不言其勤乃職無廢朕命是歲自春至夏諸郡少雨鑄奏今歲愆陽已近五月比至得雨恐失播種之期可依種�菜法擇地形稍下處撥畦種谷穿土作井隨宜灌漑上從其言區種法自此始無何奏彈知大興府事紇石烈執中過惡其文略曰京師百郡之首四方取則知府執中貪殘專恣不奉法令自奉聖州罪解以後怙罪不悛蒙朝廷恩貸轉生跋扈雄州詐奪人馬平州冒支己俸無故破魏廷碩家發其冢墓拜表以調鷹不赴祈雨聚妓戲嬉毆罵同僚擅令住職失師帥之體乞行黜退以厭人望上以執中東宮舊人頗右之謂鑄曰執中粗人似有跋扈者鑄曰明天子在上豈容有跋扈之臣上悟詔尙書省問之泰和五年唐鄧河南屢有警議者謂宋且敗盟六年正月宋賀正旦使陳克俊等朝辭上使鑄就館諭克俊以國家涵容之意果不詳此旨恐兵未可息也使以上言達宋主章宗本無意用兵故再三諭之鑄論提刑司攺按察司差官覆察權削望輕下尙書省議參知政事賈鉉奏乞差監察時卽別遣官偕往更不覆察疑獄並令按察司從正與決庶幾可慰人望從之永丰庫官不守宿因而被盜上召登聞鼓院官欲有所問皆不在上諭鑄曰此輩慢法如此禦史臺所職何事也復諭禦史大夫宗肅及鑄曰朕聞唐宰相宿省中卿等所知也臺官六部官其餘司局亦嘗宿直令尙書省左右司官宿直余亦當準此八年除絳陽軍節度使至寧元年復爲禦史中丞紇石烈執中作亂召鑄及右諫議大夫張行信俱至大興府問曰汝輩向來彈我者耶鑄等各以正言答之執中乃遣還家曰且須後命旣而執中死鑄亦尋卒

完顏伯嘉按金史本傳伯嘉字輔之北京路訛魯古必剌猛安人明昌二年進士調中都左警巡判官孝懿皇后妹晉國夫人家奴買漆不酬直伯嘉鉤致晉國用事奴數人系獄晉國白章宗章宗曰姨酬其價則奴釋矣由是豪右屏迹攺寶坻丞補尙書省令史除太學助教監察禦史劾奏平章政事僕散揆或曰與宰相有隙柰何伯嘉曰職分如此遷平涼治中累官莒州刺史讞屬縣盜伯嘉曰饑寒爲盜得錢二千經月不使一錢云何此必官兵捕他盜不獲誣以準罪耳詰之果然詔與按察官俱推排物力召見於香合大安中三遷同知西京畱守權本路安撫使貞佑初遷順義軍節度使居父母喪卒哭起復震武軍節度使兼宣撫副使提控太和嶺諸隘副統李鵬飛誣殺彰國軍節度使牙攺詔伯嘉治之貞佑四年三月伯嘉奏西京副統程琢智勇過人持心忠孝以私財募集壯士二萬復取渾源白登有恢復山西之志已命駐於弘州矣近者靖大中完顏毛吉打以三千人歸國各遷節度副使今山西已不守琢收合餘眾盡忠於國百戰不挫臣恐失機會輒擬琢昭勇大將軍同知西京畱守事兼領一路義軍給以空名�二十道許擇有謀略者充州縣制可仍賜琢姓夾谷氏琢請曰前代皆賜國姓不系他族如蒙更賜榮莫大焉詔更賜完顏氏是月伯嘉遷元帥左監軍知太原府事河東北路宣撫使以同知太原府斡勒合打爲彰國軍節度使宣撫副使六月斡勒合打奏同知西京畱守完顏琢恃與宣撫使伯嘉雅善徙居代州肆爲侵掠遙授太原治中權堅州刺史完顏斜烈私離邊面臣白伯嘉伯嘉不悅遣臣護送糧運於代州臣請益兵乃以贏卒數百見付半無鎧仗臣復爲言伯嘉怒臣榜掠幾死臣立功累年頗有寸效伯嘉挾私陵轢無復宣撫同僚之禮臣欲不言恐他日反爲所誣無以自明上問宰臣奏曰太原重鎭防秋在邇請�諭和解詔曰太原兵衝若以私忿廢國事國家何賴焉卿等同心戮力以分北顧之憂無執前非誤大計也七月伯嘉攺知歸徳府事合打攺武寧軍節度使禦史臺奏宣撫副使合打訴元帥伯嘉以私忿加箠楚令本臺廉問旣得其事遂不復窮治若合打奏實伯嘉安得無罪伯嘉無罪合打合坐欺罔乞審正是非明示黜陟宣宗曰今正防秋且已初河東行省胥鼎奏完顏伯嘉屢言同知西京畱守兼臺州刺史完顏琢可倚之以復山西朝廷遷官賜姓令屯代北太和嶺今聞諸隘悉無琢兵蓋琢挈太原之眾保五臺剽掠耳如尙以伯嘉之言爲可信乞遣琢出太原或徙之內地分處其眾以備不測之變宰臣奏已遣官體究琢軍且令太原元帥府烏古論徳升召琢使之矣當以此意報鼎無何徳升奏琢兵數萬分屯代州諸險拒戰甚力其眾烏合非琢不可制胥鼎復奏宣差提控古里甲石倫言琢方招降人謀復山西盤桓於忻代定襄間恣爲侵擾無復行意發掘民墓戕殺無辜𨿽曰不煩官廩博易爲名實則攘劫欺國害民無如琢者石倫之言如此臣已令帥府禁止之矣宰臣奏所遣官自忻代來云不見劫掠之迹惟如徳升言便從之伯嘉至歸徳上言乞雜犯死罪以下納粟贖免宰臣奏伯嘉前在代州嘗行之蓋一時之權不可爲常法遂寢俄攺簽樞密院事未閱月攺知河南府事是時甫經兵後乏兵食伯嘉令輸棗栗菜根足之皆以爲便興定元年知河中府充宣差都提控未幾召爲吏部尙書二年攺禦史中丞初貞佑四年十月詔以兵部尙書簽樞密院事蒲察阿里不孫爲右副元帥備禦潼關陜州次沔池土濠村兵不戰而潰阿里不孫逸去亡所佩虎符變易姓名匿柘城縣與其妻妹前韓州刺史合喜男婦紇石烈氏及僕婢三人僦民捨居止合喜母徒單氏聞之捕執紇石烈斷其發拘之佛寺中阿里不孫復亡去監察禦史完顏藥師劾奏乞就詰紇石烈及僕婢當得所在其妻子見在京師亦無容不知請窮治有司方系其家人特命釋之詔曰阿里不孫若能自出當免極罪阿里不孫乃使其子上書請圖後效尙書省奏阿里不孫幸特赦死當詣闕自陳乃令其子上書猶懷顧望伯嘉劾之曰古之爲將者受命之日忘其家臨陣之日忘其身服喪衣鑿凶門而出以示必死進不求名退不避罪惟民是保阿里不孫膺國重寄握兵數萬未陣而潰委棄虎符旣不得援枹鼓以死敵又不能負斧鑕而請罪逃命竄伏猥居里巷挾匿婦人爲此醜行聖恩寬大曲赦其死自當奔走闕庭皇恐待命安坐要君略無忌憚迹其情罪實不容誅此而不懲朝綱廢矣乞屍諸市以戒爲臣之不忠者宣宗曰中丞言是業已赦之矣阿里不孫乃除名五月充宣差河南提控捕蝗許決四品以下宣宗憂旱伯嘉奏曰日者君之象陽之精旱熯乃人君自用亢極之象宰執以爲冤獄所致夫燮和陰陽宰相之職而猥歸咎於有司髙琪武弁出身固不足論汝礪輩不知所職其罪大矣漢制異策免三公顧歸之有司邪臣謂今日之旱聖主自用宰相諂諛百司失職實此之由髙琪汝礪深怨之禮部郎中抹撚胡魯刺以言事忤旨集五品以上官顯責之明日伯嘉諫曰自古帝王莫不欲法堯舜而恥爲桀紂蓋堯舜納諫桀紂拒諫也故曰納諫者昌拒諫者亡胡魯剌所言是無益於身所言不是無損於國陛下廷辱如此獨不欲爲堯舜乎近日言事者語涉謗訕有司當以重典陛下釋之與其釋之以爲恩曷若置之而不問宰相請修山寨以避兵伯嘉諫曰建議者必曰據險可以安君父獨不見陳後主之入井乎假令入山寨可以得生能復爲國乎人臣有忠國者有媚君者忠國者或拂君意媚君者不爲國謀臣竊論之有國可以有君有君未必有國也髙琪汝礪聞之怒愈甚十二月以禦史中丞權參知政事元帥左監軍行尙書省元帥府於河中控制河東南北路便宜從事興定三年伯嘉至河中奏曰本路衝要不可闕官凡召辟者每以艱險爲辭乞凡檄召無故不至者宜令降罰悉心幹當者視所歷升遷詔召不至者決杖一百餘如所請廷議欲棄河東徙其民以實陜西伯嘉上書諫曰中原之有河東如人之有肩臂古人云不得河東不雄萬一失之恐未易取也大忤宰執意頃之召還罷爲中丞伯嘉入見奏曰如臣駑鈍固宜召還更須速遣大臣鎭撫宣宗深然之伯嘉上疏曰國家兵不彊力不足以有爲財不�賞不足以周眾獨恃官爵以激勸人心近日以功遷官赴都求調者有司往往駁之冒濫者固十之三旣與而復奪之非所以勸功也乞應軍功遷官宣�無僞者卽準用之又曰自兵興以來河北桀黠往往聚眾自保未有定屬乞賜招撫署以職名無爲他人所主又曰河東河北有能招集餘民完守城寨者乞無問其門地皆超逾等級授以本處見任之職又曰河中晉安被山帶河保障關陜此必爭之地今𨿽殘破形勢猶存若使他人據之因鹽池之饒聚兵積糧則河津以南太行以西皆不足恃矣四年秋河南大水充宣慰副使按行京東奏曰亳州災最甚合免三十餘萬石三司止奏除十萬石民將重困惟陛下憐之詔治三司奏災不以實罪伯嘉行至蘄縣聞前有紅襖賊不敢至泗州監察禦史烏古孫奴申劾伯嘉違詔不徧按視又曰伯嘉知永城縣主簿蒙古訛裏剌不法沈丘令夾谷陶也受賄匿而不發前谷城縣令獨吉鼎朮可嘗受業伯嘉伯嘉諷禦史辟之詔有司鞫問會赦免五年起爲彰化軍節度使攺翰林侍講學士伯嘉純直不能與時低昂嘗曰生爲男子當益國澤民其他不可學也髙汝礪方希寵固位伯嘉論事輒與之忤由是毀之者眾元光元年坐言事過切降遙授同知歸徳府事二年三月遙授集慶軍節度使權參知政事行尙書省於河中率陜西精銳與平陽公史詠共復河東頃之伯嘉有疾六月薨伯嘉去太原後完顏琢寓軍平定石仁寨權平定州刺史範鐸以閻徳用充本州提控徳用桀驁蓄姦謀鐸不能制委曲容庇之興定二年徳用率所部掩襲殺琢及官屬程珪等百餘人遂據石仁寨鐸懼挈家奔太原徳用遂據平定州十月詔誅範鐸

李英按金史本傳英字子賢其先遼陽人徙益都明昌五年進士第調淳化主簿登州軍事判官封丘令丁父憂服除調通遠令蕃部取民物不與直攝之不時至卽掩捕之論如法補尙書省令史大安三年集三品以上官議兵事英上疏曰軍旅必練習者朮虎髙琪烏古孫兀屯納蘭頭抹撚盡忠先朝嘗任使可與商略餘者紛紛恐誤大計又曰比來增築城郭修完樓櫓事勢可知山東河北不大其聲援則京師爲孤城矣不報除吏部主事貞佑初攝左司都事遷監察禦史右副元帥朮虎髙琪辟爲經歷官乃上書髙琪曰中都之有居庸猶秦之崤函蜀之劍門也邇者撤居庸兵我勢遂去今土豪守之朝廷當遣官節制失此不圖忠義之士將轉爲他矣又曰可鎭撫宣徳徳興餘民使之從戎所在自有宿藏足以取給是國家不費斗糧尺帛坐收所失之關隘也居庸咫尺都之北門而不能衛護英實恥之髙琪奏其書卽除尙書工部員外郎充宣差都提控居庸等關隘悉隸焉二年正月乘夜與壯士李雄郭仲元郭興祖等四百九十人出城緣西山進至佛巖寺令李雄等下山招募軍民旬日得萬餘人擇眾所推服者領之詭稱土豪時時出戰被創召還遷翰林待制因獻十策其大槪謂居中土以鎭四方委親賢以收中都立藩屏以固關隘集人力以防不虞養馬力以助軍威愛禾稼以結民心明賞罰以勸百官選守令以復郡縣並州縣以省民力頗施行之宣宗南遷與左諫議大夫把胡魯俱爲禦前經歷官詔曰扈從軍馬朕自總之事有利害可因近侍局以聞宣宗次眞定以英爲國子祭酒充宣差提控隴右邊事無何召爲禦史中丞英言兵興以來百務皆弛其要在於激濁揚淸獎進人材耳近年攺定四善二十七最之法徒爲虛文大定間數遣使者分道考察廉能當時號爲得人願攺前日徒設之文遵大定已試之效庶幾人人自勵爲國家用矣宣宗嘉納之自兵興以來亟用官爵爲賞程陳僧敗官軍於龕谷遣僞統制董九招西關堡都統王狗兒狗兒立殺之詔除通遠軍節度使加榮祿大夫賜姓完顏氏英言名器不可以假人上恩以難得爲貴比來醲於用賞實駭聞聽帑藏不足惟恃爵命今又輕之何以使人伏見蘭州西關堡守將王狗兒向以微勞旣蒙甄錄頃者堅守關城誘殺賊使論其忠節誠有可嘉若官之五品命以一州亦無負矣急於勸獎遂擢節鉞加階二品賜以國姓若取蘭州又將何以待之陜西名將項背相望曹記僧包長壽東永昌徒單醜兒郭祿大皆其著者狗兒藐然賤卒一朝處眾人之右爲統領之官恐眾望不厭難得其死力宣宗以英奏示宰臣宰臣奏狗兒奮發如此賞以異恩殆不爲過上然其言中都久圍丞相丞暉遣人以礬寫奏告急詔元帥右監軍永錫左都監烏古論慶壽將兵英收河間淸滄義軍自淸州督糧運救中都英至大名得兵數萬馭眾素無紀律貞佑三年三月十六日英被酒與大元兵遇於霸州北大敗盡失所運糧英死士卒殲焉慶壽永錫軍聞之皆潰歸五月中都不守宣宗猶加恩贈通奉大夫謚剛貞官護葬事錄用其子云

溫迪罕達按金史本傳達字子達本名謀古魯蓋州按春猛安人性惇厚寡言笑初舉進士廷試搜閱官易達藐小謂之曰汝欲求作官邪達曰取人以才學不以年貌眾咸異之明昌五年中第調固安主簿以憂去官服除調信州判官丞相襄辟行省幕府攺順州刺史補尙書省令史除南京警巡使居父喪是時伐宋兵興起復給事行尙書省大安初遷徳興府判官再遷監察禦史宣宗遷汴以本職護送衛士妻子復被詔運大名粟由禦河抵通州事集遷一官轉戶部員外郎左司郎中遇繼母憂起復太常少卿充陜西元帥府經歷官興定元年召還攝侍禦史上疏論伐宋略曰天時向暑士馬不利宜俟秋涼無不可者又曰遼東興王之地移剌都不能守走還南京度今之勢可令濮王守純行省蓋州駐兵合思罕以系一方之心昔祖宗封建諸王錯峙相維以定大業今乃委諸疏外非計也宣宗曰一子非所愛但幼不更事詎能辦此逾月復上言天下輕重系於宰相邇來每令權攝甚無謂也今之將帥謀者不能戰戰者不能謀今豈無其人但用之未盡耳宣宗曰人才難知故先試其稱否卿何患焉所謂用之未盡者爲誰對曰陜西統軍使把胡魯忠直幹略知延安府古里甲石倫深沈有謀能得士心𨿽有微過不足以累大宰相髙琪髙汝礪惡其言俄充陜州行樞密院參議官二年召爲戶部侍郎攺刑部兼左司諫同知集賢院攺大理卿兼越王傅尋遷河南統軍使昌武軍節度使行六部攝同簽樞密院行院許州攺集慶軍節度使是時東方薦饑達上疏曰亳州戶舊六萬今存者無十一何以爲州且今調發數倍於舊乞量爲減免是歲大水碭山下邑野無居民轉運司方憂兵食達謾聞二縣無主稻田且萬頃收可數萬斛卽具奏朝廷大駭詔戶部尙書髙夔佩虎符專治其事所獲無幾夔生累抵罪達自念失奏因感愧發病尋卒

完顏素蘭按金史本傳素蘭一名翼字伯揚至寧元年策論進士也貞佑初累遷應奉翰林文字權監察禦史二年宣宗遷汴畱皇太子於燕都旣而召之素蘭以爲不可平章髙琪曰主上居此太子宜從且汝能保都城必完否素蘭曰完固不敢必但太子在彼則聲勢俱重邊隘有守則都城無虞昔唐明皇幸蜀太子實在靈武蓋將以系天下之心也不從竟召太子從七月車駕至汴素蘭上書言事略曰昔東海在位信用讒諂疏斥忠直以致小人日進君子日退紀綱紊亂法度益隳風折城門之關火焚市裏之舍蓋上天垂象以儆懼之也言者勸其親君子遠小人恐懼修省以答天變東海不從遂至亡滅夫善救亂者必迹其亂之所由生善革獘者必究其獘之所自起誠能大明黜陟以革東海之政則治安之效可指日而待也陛下龍興不思出此輒議南遷詔下之日士民相率上章請畱啟行之日風雨不時橋梁數壞人心天意亦可見矣此事旣往豈容復追但自今尢宜戒愼覆車之轍不可引轅而復蹈也又曰國家不可一日無兵兵不可一日無食陛下爲社稷之計宮中用度皆從貶損而有司復多置軍官不卹妄費甚無謂也或謂軍官之眾所以張大威聲臣竊以爲不然不加精選而徒務其多緩急臨敵其可用乎且中都惟其糧乏故使車駕至此稍獲安地遂忘其危而不之備萬一再如前日未知有司復請陛下何之也三年正月素蘭自中都計議軍事回上書求見乞屏左右上遣人諭之曰屏人奏事朕固常爾近以遊茂因緣生疑間之語故凡有所引見必令一近臣立侍汝有封章亦無患不密也尋召至近侍局給紙札令書所欲言書未及半上出禦便殿見之悉去左右惟近侍局直長趙和和在焉素蘭奏曰臣聞興衰治亂有國之常在所用之人如何耳用得其人𨿽衰亂尙可扶持一或非才則治安亦亂矣向者�軍之變中都帥府自足剿滅朝廷乃令移剌塔不也等招誘之使帥府不敢盡其力旣不能招愈不可制矣至於伯徳文哥之叛帥府方議削其權而朝廷傳旨俾領義軍文哥由是益肆攺除之令輒拒不受不臣之狀亦顯矣帥府方且收捕而朝廷復赦之且不令隸帥府國家付方面於重臣乃不信任顧養叛賊之姦不知誰爲陛下畫此計者臣自外風聞皆平章髙琪之意惟陛下裁察上曰汝言皆是文哥之事朕所未悉誠如所言朕肯赦之乎且汝何以知此事出於髙琪素蘭曰臣見文哥牒永淸副提控劉溫云所差人張希韓至自南京道副樞平章處分已奏令文哥隸大名行省勿復遵中都帥府約束溫卽具言於帥府然則罪人與髙琪計結明矣上頷之素蘭續奏曰髙琪本無勛勞亦無公望向以畏死故擅誅胡沙虎蓋出無聊耳一旦得志�賢能樹姦黨竊弄國權自作威福去歲都下書生樊知一者詣髙琪言�軍不可信恐終作亂遂以刀杖決殺之自是無復敢言軍國利害者宸聰之不通下情之不達皆此人罪也及�軍爲變以黨人塔不也爲武寧軍節度使往招之已而無成則復以爲武衛軍使塔不也何人且有何功而重用如此以臣觀之此賊變亂紀綱戕害忠良實有不欲國家平治之意昔東海時胡沙虎跋扈無上天下知之而不敢言獨臺臣烏古論徳升張行信彈劾其惡東海不察卒被其禍今髙琪之姦過於胡沙虎遠矣臺諫職當言責迫於凶威噤不敢忤然內外臣庶見其恣橫莫不腕切齒欲一剚刃陛下何惜而不去之耶臣非不知言出而患至顧臣父子疊仕聖朝久食厚祿不敢偸安惟陛下斷然行之社稷之福也上曰此乃大事汝敢及之甚善素蘭復奏丞相福興國之勛舊乞召還京以鎭雅俗付左丞彖多以畱同事足矣上曰如卿所言二人得無相惡耶素蘭曰福興素多同心同徳無不協者上曰都下事殷恐丞相不可輟素蘭曰臣聞朝廷正則天下正不若令福興還以正根本上曰朕徐思之素蘭出上復戒曰今日與朕對者止汝二人愼無泄也厥後上以素蘭屢進直言命再任監察禦史四年三月言臣近被命體問外路官廉幹者擬不差遣若懦弱不公者罷之具申朝廷別議擬注臣伏念彼懦弱不公之人𨿽令罷去不過止以待闕者代之其能否又未可知或反不及前官蓋徒有選人之虛名而無得人之實迹古語曰縣令非其人百姓受其殃今若後官更劣則爲患滋甚豈朝廷卹民之意哉夫守令治之本也乞令隨朝七品外路六品以上官各舉堪充司縣長官者仍明著舉官姓名他日察其能否同定賞罰庶幾其可議者或以閡選法紊資品爲言是不知方今之事與平昔不同豈可拘一定之法坐視斯民之病而不權宜更定乎詔有司議行之時哀宗爲皇太子春宮新設師保贊諭之官多非其人於是素蘭上章言臣聞太子者天下之本也欲治天下先正其本正本之要無他在選人輔翼之耳夫生於齊者能齊言而不能楚語未習之故也人之性亦在夫習之而已昔成王在𦇤褓中卽命周召以爲師保戒其逸豫之心告以持守之道終之功光文武垂休無窮欽惟陛下順天人之心預建春宮皇太子仁孝聰明出於天資總制樞務固已綽然有餘儻更選賢如周召之儔者使之夾輔則成周之治不足侔矣上稱善未幾擢爲內侍局直長尋遷諫議大夫進侍禦史興定二年四月以蒲鮮萬奴叛遣素蘭與近侍局副使內族訛可同赴遼東詔諭之曰萬奴事竟不知果何如卿等到彼當得其詳然宜止居鐵山若復遠去則朕難得其耗也又曰朕以訛可性頗率易故特命卿偕行每事當詳議之素蘭將行上言曰臣近請宣諭髙麗復開互市事聞以詔書付行省必蘭出若令行省就遣諭之不過鄰境領受恐中間有所不通使聖恩不達於髙麗髙麗亦無由知朝廷本意也況彼世爲藩輔未嘗闕臣子禮如遣信使明持恩詔諭之貸糧開市二者必有一濟苟俱不從則其曲在彼然後別議圖之可也上是其言於是遣典客署書表劉丙從行及還授翰林待制正大元年正月詔集羣臣議修復河中府素蘭與陳規等奏其未可語在規傳是月轉刑部郎中時南陽人布陳謀叛坐系者數百人司直白華言於素蘭曰此獄詿誤者多新天子方務寬大他日必再詔推問比得昭雪死於榜笞之下者多矣素蘭命華及檢法邊澤分別當死當免者素蘭以聞止坐首惡及擬僞將相者數人余悉釋之八月權戶部侍郎二年三月授京西司農卿俄攺司農大卿轉禦史中丞七年七月權元帥右都監參知政事行省於京兆未幾遷金安軍節度使兼同華安撫使旣而召還朝行至陜被圍久之亡奔行在道中遇害素蘭�官以修謹得名然苛細不能任大事較之輩流頗可稱自擢爲近侍局直長每進言多有補益其居父喪不飲酒廬墓三年時論以爲難

馮璧按金史本傳璧字叔獻眞定縣人幼穎悟不凡弱冠補太學生承安二年經義進士制策復優等調莒州軍事判官宰相奏畱校祕書未幾調遼濱主簿縣有和糴粟未給價者餘十萬斛散貯民居以富人掌之有腐敗則責償於民民殊苦之璧白漕司卽日罷之民大悅四年調鄜州錄事明年伐蜀行部檄充軍前檢察帥府以書檄委之章宗欲招降吳曦詔先以文告曉之然後用兵蜀人守散關不下金兵殺獲甚眾璧言彼軍拒守而並禍其民無乃與詔旨相戾乎主帥憾之以璧招兩當潰卒璧卽日率鳳州已降官屬淡剛李果偕行道逢軍士所得子女金帛牛馬皆奪付剛使歸其家軍士則以違制決遣之比到兩當軍民三萬餘眾鼓舞迎勞璧以朝旨慰遣之及還主帥嘉其能奏遷一官五年自東阿丞召補尙書省令史用宗室承暉薦授應奉翰林文字兼韓王府記室參軍俄轉太學博士至寧初忽沙虎弒逆遂去官宣宗南遷璧時避兵東方由單父渡河詣汴梁時相奏復前職貞佑三年遷翰林修撰時山東河朔軍六十餘萬口仰給縣官率不逞輩竄名其間詔璧攝監察禦史汰逐之總領撒合問冒券四百餘口劾案以聞詔杖殺之故所至爭自首減幾及於半復進一官初監察禦史本溫被命汰宗室從坦軍於孟州軍士欲謀變本溫懼不知所爲尋有旨北軍沈思忠以下四將屯衛州餘眾果叛入太行於是密院奏以璧代本溫竟其事璧馳至衛召四將諭以上意思忠等挾叛者請還奏之璧貴以大義將士慚服不日就汰者三千人六月攺大理丞與臺官行關中劾奏姦贓之尢者商州防禦使宗室重福等十數人自是權貴側目四年以宋人拒使者於淮上遣兵南伐詔京東總帥紇石烈牙吾塔攻盱眙牙吾塔不從命乃率精騎由滁州略宣化縱兵大掠故兵所至原野蕭條絕無所資宋人堅壁不戰乃無功而歸行省奏牙吾塔故違節制詔璧佩金符鞫之璧馳入牙吾塔軍奪其金符易以他帥攝牙吾塔入獄兵士嘩噪以吾帥無罪爲言璧怒責牙吾塔曰元帥欲以兵抗制使耶待罪之禮恐不如此使者還奏獄能竟乎牙吾塔伏地請死璧曰兵法進退自專有失機會以致覆敗者斬卽擬以聞時議壯之十月攺禮部員外郎權右司諫治書侍禦史詔問時務所當先者璧上六事大略言減冗食備選鋒緩疑似以愼刑擇公廉以檢吏屯戍革朘削之獘權貴嚴請托之科又條自治之策四謂別賢信賞罰聽覽以通下情貶損以謹天戒詔以東方饑饉盜賊並起以禦史中丞完顏伯嘉爲宣慰使監察禦史道遠從行道遠發永城令簿姦贓伯嘉與令有違付令有司釋簿不問燕語之際又許參佐克忠等臺職璧皆劾之伯嘉竟得罪去初諜者告歸徳行樞密院言河朔叛軍有竊謀南渡者行院事胡土門都水監使毛花輦易其人不爲備一日紅衲數百聯筏南渡殘下邑而去命璧鞫之璧以二將托疾營私聞寇備且來不戰去不追在法皆當斬或以爲言二將皆寵臣而都水者貲累巨萬若求援禁近必從輕典君徒結怨權貴果何益耶璧嘆曰睢陽行闕東藩重兵所宿門廷之寇且不能禦有大於此者復何望乎卽具所擬聞四年遷刑部郎中關中旱詔璧與吏部侍郎畏忻審理冤獄時河中帥阿虎帶及僚屬十數人皆以棄城罪當死系同州獄待報同州官僚承望風旨問璧何以處之璧曰河中今日重地朝議擬爲駐蹕之所若失此則河南陜西有唇亡之憂以彼宗室勛貴故使鎭之平居無事竭民膏血爲浚築計一旦有警乃遽焚蕩而去此而不誅三尺法無用矣竟以無冤上之冬十月出爲歸徳治中未幾攺同知保靜軍節度使又攺同知集慶軍節度使到官卽上章乞骸骨進一官致仕正大九年河南破北歸又數年卒年七十有九

程震按金史本傳震字威卿東勝人與其兄鼎俱擢第震入仕有能聲興定初召百官舉縣令震得陳畱治爲河南第一召拜監察禦史彈劾無所撓時皇子荊王爲宰相家僮輩席勢侵民震以法劾之奏曰荊王以陛下之子任天下之重不能上贊君父同濟艱難顧乃專恃權勢蔑棄典禮開納貨賂進退官吏縱令奴隸侵漁細民名爲和市其實脇取諸所不法不可枚舉陛下不能正家而欲正天下難矣於是上責荊王出內府銀以償物直杖大奴尢不法者數人未幾坐爲故吏所訟罷官歲餘嘔血卒震爲人剛直有材幹忘身徇國不少私與及爲禦史臺綱大振以故小人側目者眾不能久畱於朝士論惜之

康錫按金史紇石烈牙吾塔傳康錫字伯祿趙州人至寧元年進士正大初由省掾拜禦史劾侯摰師安石非相材近侍局宗室撒合輦聲勢燻灼請托公行不可使在禁近時論韙之轉右司都事京南路司農丞爲河中路治中河中破從時帥率兵南奔濟河船敗死爲人气質重厚公家之事知無不爲與雷淵冀禹錫齊名

烏古論鎬按金史本傳鎬本名栲栳東北路招討司人由護衛起身累官慶陽總管天興初遷蔡息陳潁等州便宜總帥二年哀宗在歸徳蒲察官奴國用安欲上幸海州未決會鎬運米四百餘斛至歸徳且請幸蔡上意遂決先遣直學士烏古論蒲鮮如蔡告蔡人以臨幸之意六月徵蔡息軍馬來迓以蔡重鎭且慮有不測詔鎬勿遠迎辛卯車駕發歸徳時久雨朝士扈從者徒行泥水中掇靑棗爲糧數日足脛盡尰參政天綱亦然壬辰至亳上黃衣皂笠金兔鶻帶以靑黃旗二導前黃傘擁後從者二三百人馬五十餘匹而已行次城中僧道父老拜伏道左上遣近侍諭以國家涵養汝輩百有餘年今朕無徳令爾塗炭朕亦無足言者汝輩無忘祖宗之徳可也皆呼萬歲泣下畱一日進亳之南六十里避雨雙溝寺中蒿艾滿目無一人迹上太息曰生靈盡矣爲之一慟是日小婁室自息來迓得馬二百己亥入蔡蔡之父老千人羅拜於道見上儀衛蕭條莫不感泣上亦歔欷者久之七月以鎬爲禦史大夫總帥如故初鎬守蔡門禁甚嚴男女樵采必以墨識其面人有以錢出者十取一分有半以贍軍上至蔡或言其非便卽弛其禁時大兵去遠商販頗集小民鼓舞以爲復見太平公私宿釀一日俱盡郾城土豪盧進殺其長吏自稱招撫使以前關陜帥府經歷範天保爲副至是天保來見進麥三百石及獐鹿脯茶蜜等物遂賜進金銀加天保官自是進物者踵至旣而遣內侍殿頭宋珪與鎬妻選室女備後宮已得數人右丞忽斜虎諫曰小民無知將謂陛下駐蹕以來不聞恢復遠略而先求處女以示久居民愚而神不可不畏上曰朕以六宮失散左右無人故令采擇今承規誨敢不敬從止畱解文義者一人餘皆放遣是時從官近侍率皆窮乏悉取給於鎬鎬亦不能人滿其欲日夕交譖於上甚以尙食闕供爲言上怒𨿽擢拜大夫而召見特疏小婁室之在息州也與石九住有隙怨鎬爲九住辯曲直及上幸蔡婁室見於雙溝因厚誣鎬罪上頗信之鎬自知被讒憂憤郁抑常稱疾在告會前參知政事石盞女魯歡侄大安來以女魯歡無反狀爲官奴所殺白尙書省求攺正尙書省以聞上曰朕嘗謂女魯歡反邪而無迹可尋謂不反邪朕方暴露遣人徵援兵彼畱精銳自防發其羸弱者以來旣到睢陽彼厚自奉養使朕酰醬有闕朕爲人君不當語此細事但四海郡縣孰非國家所有坐保一城臣子之分彼乃自負而有驕君上之心非反而何然朕方駕馭人材以濟艱難錄功忘過此其時也其釐正之羣臣知上意之在鎬也數爲右丞仲徳言之仲徳每見上必稱鎬功業宜令預參機務又薦以自代上怒少解及參政撚兀典行省息州鎬遂以禦史大夫權參知政事九月大兵圍蔡鎬守南面忠孝軍元帥蔡八兒副之未幾城破被執以招息州不下殺之

張特立按金史本傳特立字文舉曹州東明人泰和三年中進士第調宣徳州司候郡多皇族巨室特立律之以法闔境肅然調雷州節度判官不赴躬耕杞之韋城以經學自樂正大初左丞侯摰參政師安石薦其才授洛陽令四年拜監察禦史拜章言鎬厲二宅久加禁錮棘圍柝警如防寇盜近降赦恩謀反大逆皆蒙湔雪彼獨何罪幽囚若是世宗神靈在天得無傷其心乎聖嗣未立未必不由是也又言方今三面受敵百姓雕敝宰執非才臣恐中興之功未可以歲月期也又言尙書右丞顏盞世魯遣其奴與小民爭田失大臣體參知政事徒單兀典諂事近習得居其位皆宜罷之當路者忌其直陰有以擠之因劾省掾髙楨輩受請托飲娼家時平章政事白撒犒軍陜西歸楨等泣訴於道以當時同席並有省掾王賓張爲其進士故不劾白撒以其私且不實並治特立及賓特立左遷邳州軍事判官杖五十賓亦勒停士論皆惜特立之去後卒癸丑歲年七十五

都察院部名臣列傳十二

金二

許古按金史本傳古字道眞汾陽軍節度使致仕安仁子也登明昌五年詞賦進士第貞佑初自左拾遺拜監察禦史時宣宗遷汴信任丞相髙琪無恢復之謀古上章曰自中都失守廟社陵寢宮室府庫至於圖籍重器百年積累一朝棄之惟聖主痛悼之心至爲深切夙夜思懼所以建中興之功者未嘗少置也爲臣子者食祿受責其能無愧乎且閭閻細民猶顒望朝廷整訓司徒爲恢復計而今才聞拒河自保又盡徙諸路軍戶河南彼旣棄其恆產無以自生土居之民復被其擾臣不知誰爲此謀者然業已如是但當議所以處之使軍無妄費民不至困窮則善矣臣聞安危所系在於一相孔子稱危而不持顚而不扶則將焉用事勢至此不知執政者每對天顏何以仰答淸問也今之所急莫若得人如前禦史大夫裴滿徳仁工部尙書孫徳淵忠諒明敏可以大用近皆許告老願復起而任之必能有所建立以利國家太子太師致仕孫鐸𨿽頗衰疾如有大議猶可賜召或就問之人才自古所難凡知治體者皆當重惜況此耆舊豈宜輕棄哉若乃臨事不盡其心𨿽盡心而不明於理得無益失無損者縱其尙壯亦安所用方時多難固不容碌碌之徒備員屍素以塞賢路也惟陛下宸衷剛斷黜陟一新以幸天下臣前爲拾遺時已嘗備論擇相之道乞取臣前奏並今所言加審思焉臣又聞將者民之司命國家安危所系故古之人君必重其選爲將者亦必以天下爲己任夫將者貴謀而賤戰必也賞罰使人信之而不疑權謀使人由之而不知三軍奔走號令以取勝然後中心誠服而樂爲之用邇來城守不堅臨戰輒北皆以將之不才故也私於所暱賞罰不公至於眾怨而懼其生變則撫摩慰藉一切爲姑息之事由是兵輕其將將畏其兵尙能使之出死力以禦敵乎願令腹心之臣及閒於兵事者各舉所知果得眞才優加寵任則戰功可期矣如河東宣撫使胥鼎山東宣撫使完顏弼涿州刺史內族從坦昭義節度使必蘭阿魯帶或忠勤勇幹或重厚有謀皆可任之以扞方面又曰河北諸路以都城旣失軍戶盡遷將謂國家舉而棄之州縣官往往逃奔河南乞令所在根括立期遣還違者勿復錄用未嘗離任者議加恩賚如願自效河北者亦聽陳請仍先賞之減其日月州縣長貳官並令兼領軍職許擇軍中有才略膽勇者爲頭目或加爵命以收其心能取一府者卽授以府長官州縣亦如之使人懷復土之心別遣忠實幹濟者以文檄官賞招諸脇從人彼旣苦於敵役來者必多敵勢當自削有司不知出此而但爲淸野計事無緩急惟期速辦今晚禾十損七八遠近危懼所謀可謂大戾矣又曰京師諸夏根本況今常宿重兵緩急徵討必由於此平時尙宜優於外路使百姓有所蓄積𨿽在私室猶公家也今有司搜括餘糧致轉販者無復敢入宜卽止之臣頃看讀陳言見其盡心竭誠以吐正論者率皆艸澤疏賤之人況在百僚豈無爲國深憂進章疏者乎誠宜明敕中外使得盡言不諱則太平之長策出矣詔付尙書省略施行焉尋遷尙書左司員外郎兼起居注無何轉右司諫時丞相髙琪立法職官有犯皆的決古及左司諫抹撚胡魯剌上言曰禮義廉恥以治君子刑罰威獄以治小人此萬世不易論也近者朝廷急於求治有司奏請從權立法職官有犯應贖者亦多的決夫爵祿所以馭貴也貴不免辱則卑賤者又何加焉車駕所駐非同徵行而凡科徵小過皆以軍期罪之不已甚乎陛下仁恕決非本心殆有司不思寬靜可以措安而專事督責故耳且百官皆朝廷遴選多由文行武功閥閱而進乃與凡庶等則享爵祿者亦不足爲榮矣抑又有大可慮者爲上者將曰官猶不免民復何辭則苛暴之政日行爲下者將曰彼旣亦然吾復何恥則陵犯之心益肆其獘豈勝言哉伏願依元年赦恩刑不上大夫之文削此一切之法幸甚上初欲行之而髙琪固執以爲不可遂寢四年以右司諫兼侍禦史時大兵越潼關而東詔尙書省集百官議古上言曰兵逾關而朝廷甫知此蓋諸將欺蔽罪也𨿽然大兵駐閿鄕境數日不動意者恐吾河南之軍逆諸前陜西之眾議其後或欲先令覘者伺趨向之便或以深入人境非其地利而自危所以觀望未遽進也此時正宜選募銳卒並力擊之且開其歸路彼旣疑惑遇敵必走我眾從而襲之其破必矣上以示尙書省髙琪沮其議遂不行是月始置招賢所令古等領其事興定元年七月上聞宋兵連陷贛楡漣水諸縣且獲僞檄辭多詆斥因諭宰臣曰宋人構禍久矣朕姑含容者眾慮開兵端以勞吾民耳今數見侵將何以處卿等其與百官議於是集眾議於都堂古曰宋人孱弱畏我素深且知北兵方彊將恃我爲屏蔽𨿽時跳梁計必不敢深入其侮慢之語特市井屠沽兒所爲烏足較之止當命有司移文諭以本朝累有大造及聖主兼愛生靈意彼若有知復尋舊好則又何求其或怙惡不悛舉眾討之顧亦未晚也時預議者十餘人𨿽或小異而大略則一旣而丞相髙琪等奏百官之議咸請嚴兵設備以逸待勞此上策也上然之時朝廷以諸路把軍官時有不和不聽更相訴訟古上言曰臣以爲善者有勸惡者有懲國之大法也苟善惡不聞則上下相蒙懲勸無所施矣上嘉納之古以朝廷欲舉兵伐宋上疏諫曰昔大定初宋人犯宿州已而屢敗世宗料其不敢遽乞和乃敕元帥府遣人議之自是太平幾三十年泰和中韓冑妄開邊釁章宗遣駙馬僕散揆討之揆慮兵興費重不能久支陰遣冑族人賫乃祖琦畫像及家牒僞爲歸附以見丘崇因之繼好振旅而還夫以世宗章宗之隆府庫充實天下富庶猶先俯屈以卽成功告之祖廟書之史冊爲萬世美談今其可不務乎今大兵少息若復南邊無事則太平不遠矣或謂專用威武可使宋人屈服此殆虛言不究實用借令時獲小捷亦不足多賀彼見吾勢大必堅守不出我軍倉猝無得須還以就糧彼復乘而襲之使我欲戰不得欲退不能則休兵之期乃未見也況彼有江南蓄積之餘我止河南一路徵斂之獘可爲寒心願陛下隱忍包容速行此策果通和則大兵聞之亦將斂迹以吾無掣肘故也河南旣得息肩然後經略朔方則陛下享中興之福天下賴涵養之慶矣惟陛下略近功慮後患不勝幸甚上是其言卽命古艸議和牒文旣成以示宰臣宰臣言其有哀祈之意自示微弱遂不用監察禦史粘割梭失劾榷貨司同提舉毛端卿貪污不法古以詞理繁雜輒爲刪定頗有脫漏梭失以聞削官一階解職特免殿三年正月尙書省奏諫官闕員因以古爲請上曰朕昨暮方思古而卿等及之正合朕意其趨召之復拜左補闕八月削官四階解職初朝廷遣近侍局直長溫惇百家奴曁刑部侍郎奧屯胡撒合徙吉州之民於丹以避兵鋒州民重遷遮道控訴百家奴諭以天子恐傷百姓之意且令召晉安兵將護老幼以行眾意兵至則必見彊也乃噪入州署索百家奴殺之胡撒合畏禍矯徇眾情與之會飲歌樂盡日眾肩導擁歡呼拜謝而去旣還詔古與監察禦史紇石烈鐵論鞫之諭旨曰百家奴之死皆胡撒合所賣也其閱實以聞奧屯胡撒合旣下獄上怒甚急欲得其情以正典刑而古等頗寬縱之胡撒合自縊死有司以故出論罪遂有是罰哀宗初卽位召爲補闕俄遷左司諫言事稍不及昔時未幾致仕居伊陽郡守爲起伊川亭古性嗜酒老而未衰每乘舟出村落間畱飲或十數日不歸及溯流而上老稚爭爲挽舟數十里不絕其爲時人愛慕如此正大七年卒年七十四古平生好爲詩及書然不爲士大夫所重時論但稱其直云

陳規按金史本傳規字正叔絳州稷山人明昌五年詞賦進士南渡爲監察禦史貞佑三年十一月上章言參政侯摯初以都西立功獲不次之用遂自請鎭撫河北陛下遽授以執政蓋欲責其報效也旣而盤桓西山不能進退及召還闕自當辭避乃恬然安居至於按閱倉庫規畫榷酤豈大臣所宜親方今疆土日蹙將帥乏人士不選練冗食猥多守令貪殘百姓流亡盜賊滋起變不息則當日夜講求其故啟告陛下者也而摰未嘗及之伏願陛下特賜省察量其才分別加任使無令負天下之謗不報又言警巡使馮祥進由刀筆無他才能第以慘刻督責爲事由是升職恐長殘虐之風乞黜退以勵餘者詔卽罷祥職且諭規曰卿知臣子之分敢言如此朕甚嘉之四年正月上言伏見沿河悉禁物斛北渡遂使河北艱食人心不安昔秦晉爲讎一遇年饑則互輸之粟今聖主在上一視同仁豈可以一家之民自限南北坐視困餒而不救哉況軍民效死禦敵使復乏食生亦何聊人心一搖爲害不細臣謂宜於太陽孟津等渡委官閱視過河之物每石官收不過其半則富有之家利其厚息輻輳而往庶幾公私俱足宰執以河南軍儲爲重詔兩渡委官取其八二以與民至春澤足大兵北還乃依規請制可三月上言臣因巡按至徐州去歲河北紅襖盜起州遣節度副使紇石烈鶴壽將兵討之而乃大掠良民家屬爲驅甚不可也乞明敕有司凡鶴壽所擄俱放免之餘路軍人有掠本國人爲驅者亦乞一體施行庶幾河朔有所系望上恩無有極已事下尙書省命徐州歸徳行院拘括放之有隱匿者坐掠人爲奴婢法仍許諸人告捕依令給賞被擄人自訴者亦賞之四月上言河北瀕河諸縣率距一捨爲一寨籍居民爲兵數寨置總領官一人並以宣差從宜爲名其人大抵皆閒官義軍之長偏裨之屬尢多無賴輩徵逐宴飲取給於下日以爲常及敵至則伏匿不出敵去騷擾如初此輩小人假以重柄朝廷號令威權無乃太輕乎臣謂宜皆罷之第委宣撫司從宜措畫足矣制可七月上章言陛下以上聖寬仁之姿當天地否極之運廣開言路以求至論𨿽狂妄失實者亦不坐罪臣忝耳目之官居可言之地苟爲緘默何以仰酬洪造謹條陳八事願不以人微而廢之卽無可采乞放歸山林以懲屍祿之罪一曰責大臣以身任安危今北兵起自邊陲深入吾境大小之戰無不勝捷以致神都覆沒翠華南狩中原之民肝腦塗地大河以北莽爲盜區臣每念及此驚怛不已況宰相大臣皆社稷生靈所系以安危者豈得不爲陛下憂慮哉每朝奏議不過目前數條特以碎末互生異同俱非救時之急者況近詔軍旅之務專委樞府尙書省坐視利害泛然不問以爲責不在己其於避嫌周身之計則得矣社稷生靈將何所賴古語云疑則勿任任則勿疑又曰謀之欲眾斷之欲獨陛下旣以宰相任之豈可使親其細而不圖其大者乎伏願特出睿斷若軍伍器械常程文牘卽聽樞府專行至於戰守大計徵討密謀皆須省院同議可否則爲大臣者知有所責而天下可爲矣二曰任臺諫以廣耳目人主有政事之臣有議論之臣政事之臣者宰相執政和陰陽宰萬物鎭撫四夷親附百姓與天子經綸於廟堂之上者也議論之臣者諫官禦史與天子辧曲直正是非者也二者豈可偏廢哉昔唐文皇制中書門下入合議事皆令諫官隨之有失輒諫國朝𨿽設諫官徒備員耳每遇奏事皆令回避或兼他職或爲省部所差有終任不覿天顏不出一言而去者𨿽有禦史不過責以糾察官吏照刷案牘巡視倉庫而已其事關利害或政令更革則皆以爲機密而不聞萬一政事之臣專任胸臆威福自出或掌兵者以私見敗事機陛下安得而知之伏願遴選學術該博通曉世務骨鯁敢言者以爲臺諫凡事關利害皆令預議其或不當悉聽論列不許兼職及充省部委差苟畏徇不言則從而黜之三曰崇節儉以答天意昔衛文公乘狄人滅國之餘徙居楚丘才革車三十兩乃躬行儉約冠大帛之冠衣大布之衣季年致騋牝三千遂爲富庶漢文帝承秦項戰爭之後四海困窮天子不能具鈞駟乃示以惇朴身衣弋綈足履革未幾天下富安四夷咸服國家自兵興以來州縣殘毀存者復爲土寇所擾獨河南稍安然大駕所在其費不貲舉天下所奉責之一路顧不難哉賴陛下慈仁上天眷佑蝗災之餘而去歲秋禾今年夏麥稍得支持夫應天者要在以實行儉者天必降福竊見宮中及東宮奉養與平時無異隨朝官吏諸局承應人亦未嘗有所裁省至於貴臣豪族掌兵官莫不以奢侈相尙服食車馬惟事紛華今京師鬻明金衣服及珠玉犀象者日增於舊俱非克己消厄之道願陛下以衛文公漢文帝爲法凡所奉之物痛自撙節罷冗員減浮費戒豪侈禁戢明金服飾庶皇天悔禍太平可致四曰選守令以結民心方今舉天下官吏軍兵之費轉輸營造之勞皆仰給河南陜西加之連年蝗旱百姓薦饑行賑濟則倉廩懸乏免徵調則用度不支欲其實惠及民惟得賢守令而已當賦役繁殷期會迫促之際若措畫有方則百姓力省而易辦一或乖謬有不勝其害者況縣令之獘無甚於今由軍衛監當進納勞效而得者十居八九其桀黠者乘時貪縱庸懦者權歸猾吏近𨿽遣官廉察治其姦濫易其疲軟然代者亦非選擇所謂除狼得虎也伏乞明敕尙書省公選廉潔無私才堪牧民者以補州府官仍淸縣令之選及責隨朝七品外任六品以上官各保堪任縣令者一員如他日犯贓並從坐其資歷已系正七品及見任縣令者皆聽寄理俟秩滿升遷復令監察以時巡按有不法及不任職者究治之則實惠及民而民心固矣五曰博謀羣臣以定大計比者徙河北軍戶百萬餘口於河南𨿽革去冗濫而所存猶四十二萬有奇歲支粟三百八十餘萬斛致竭一路終歲之斂不能贍此不耕不戰之人𨿽無邊事亦將坐困況兵事方興未見息期耶近欲分布沿河使自種殖然遊惰之人不知耕稼羣飲賭博習以成風是徒煩有司徵索課租而已舉數百萬眾坐縻廩給緩之則用闕急之則民疲朝廷惟此一事已不知所處又何以待敵哉是蓋不審於初不計其後致此�也使初遷時去畱從其所願則欲來者是足以自贍之家何假官廩其畱者必有避難之所不必彊遣當不至今日措畫之難古昔人君將舉大事則謀及乃心謀及卿士庶人卜筮乞自今凡有大事必令省院臺諫及隨朝五品以上官同議爲便六曰重官賞以勸有功陛下卽位以來屢沛覃恩以均大慶不吝官爵以激人心至有未滿一任而並進十級承應未出職而已帶驃騎榮祿者冗濫之極至於如此復開鬻爵進獻之門然則被堅執銳效死行陣者何所勸哉官本虛名特出於人主之口而天下之人極意趨慕者以朝廷愛重耳若不計勛勞朝授一官暮升一職人亦將輕之而不慕矣已然之事旣不可咎伏願陛下重惜將來無使公器爲尋常之具功賞爲僥幸所乘又今之散官動至三品有司艱於遷授宜於減罷八資內量增階數易以美名庶幾歷官者不至於太驟而國家恩權不失之太輕矣七曰選將帥以明軍法夫將者國之司命天下所賴以安危者也舉萬眾之命付之一人呼吸之間以決生死其任顧不重歟自北兵入境野戰則全軍俱殃城守則闔郡被屠豈皆士卒單弱守備不嚴哉特以庸將不知用兵之道而已古語云三辰不軌取士爲相四夷交侵拔卒爲將今之將帥大抵先論出身官品或門閥膏粱之子或親故假托之流平居則意气自髙遇敵則首尾退縮將帥旣自畏怯士卒夫誰肯前又居常裒刻納其饋獻士卒因之以擾良民而莫可制及率之應敵在途則前後亂行須次則排門擇屋恐逼小民恣其求索以此責其畏法死事豈不難哉況今軍官數多自千戶而上有萬戶有副統有都統有副提控十羊九牧號令不一動相牽制竊聞國初取天下元帥而下惟有萬戶所統軍士不下數萬人專制一路豈在多哉多則難擇少則易精今之軍法每二十五人爲一謀克四謀克爲一千戶謀克之下有蒲輦一人旗鼓司火頭五人其任戰者才有十八人而已又爲頭目選其壯健以給使令則是一千戶所統不及百人不足成其隊伍矣古之良將常與士卒同甘苦今軍官旣有俸廩又有券糧一日之給兼數十人之用將帥則丰飽有餘士卒則饑寒不足曷若裁省冗食而加之軍士哉伏乞明敕大臣精選通曉軍政者分詣諸路編列隊伍要必五十人爲一謀克四謀克爲一千戶五千戶爲一萬戶謂之散將萬人設以都統謂之大將總之帥府數不足者皆並之其副統副提控及無軍虛設都統萬戶者悉罷省仍敕省院大臣及內外五品以上各舉方略優長武勇出眾材堪將帥者一二人不限官品以充萬戶以上都統元帥之職千戶以下選軍中有謀略武藝爲眾所服者充申明軍法居常教閱必使將帥明於奇正虛實之數士卒熟於坐作進退之節至於弓矢鎧仗須令自負習於勞苦若有所犯必刑無赦則將帥得人士气日振可以待敵矣八曰練士卒以振兵威昔周世宗嘗曰兵貴精而不貴多百農夫不得養一戰士柰何朘民脂膏養此無用之卒苟健懦不分眾何以勸因大搜軍卒遂下淮南取三關兵不血刃選練之力也唐魏徵曰兵在以道禦之而已禦壯健足以無敵於天下何取細弱以增虛數比者凡戰多敗非由兵少正以其多而不分健懦故爲敵所乘懦者先奔健者不能獨戰而遂潰此所以取敗也今莫若選差習兵公正之官將已籍軍人隨其所長而類試之其武藝出眾者別作一軍量增口糧時加訓練視等第而賞之如此則人人激厲爭效所長而衰懦者亦有可用之漸矣昔唐文皇出徵常分其軍爲上中下凡臨敵則觀其彊弱使下當其上而上當其中中當其下敵乘下軍不過奔逐數步而上軍中軍已勝其二軍用是常勝蓋古之將帥亦有以懦兵委敵者要在預爲分別不使混淆耳上覽書不悅詔付尙書省詰之宰執惡其紛更諸事謂所言多不當於是規惶懼待罪詔諭曰朕始以規有放歸山林之語故令詰之乃辭以不識忌諱意謂朕惡其言而怒也朕初無意加罪其令禦史臺諭之尋出爲徐州帥府經歷官正大元年召爲右司諫數上章言事尋權吏部郎中時詔羣臣議修復河中府規與楊云翼等言河中今爲無人之境陜西民力疲乏修之亦不能守不若以見屯軍士量力補治待其可守卽修之未晚也從之未幾坐視解職初吏部尙書趙伯成坐銓選吏員出身王京與進士王著塡開封警巡判官見闕爲京所訟免官規亦坐之是年十一月攺充補闕十二月言將相非材且薦數人可用者二年正月規及臺諫同奏五事一乞尙書省提控樞密院如大定明昌故事二畱親衛軍三沙汰冗軍減行樞密院帥府四選大臣爲宣撫使招集流亡以實邊防五選官置所議一切省減略施行之四月以大旱詔規審理冤滯臨發上奏今河南一路便宜行院帥府從宜凡二十處陜西行尙書省二帥府五皆得以便宜殺人冤獄在此不在州縣又曰雨水不時則責審理然則職燮理者當何如上善其言而不能有爲也十一月上召完顏素蘭及規入見面諭曰宋人輕犯邊界我以輕騎襲之冀其懲創告和以息吾民耳宋果行成尙欲用兵乎卿等當識此意規進曰帝王之兵責於萬全昔光武中興所徵必克猶言每一出兵頭須爲白兵不妄動如此上善之四年三月上召羣臣諭以陜西事曰方春北方馬漸羸瘠秋髙大勢並來何以支持朕已諭合達盡力決一戰矣卿等以爲如何又言和事無益撒合輦力破和議賽不言今已遣和使可中輟乎餘皆無言規獨進曰兵難遙度百聞不如一見臣嘗任陜西官近年又屢到陜西兵將冗懦恐不可用未如聖料言未終烏古論四和曰陳規之言非是臣近至陜西軍士勇銳皆思一戰監察禦史完顏習顯從而和之上首肯又泛言和事規對曰和事固非上策又不可必成然方今事勢不得不然使彼難從猶可以激厲將士以待其變上不以爲然明日又令集議省中欲罷和事羣臣多以和爲便乃詔行省斟酌發遣而事竟不行十月規與右拾遺李大節上章劾同判大睦親事撒合輦諂招權納賄及不公事由是撒合輦竟出爲中京畱守朝廷快之五年二月又與大節言三事一將帥出兵每爲近臣牽制不得專輒二近侍送宣傳旨公受賄遺失朝廷體可一切禁絕三罪同罰異何以使人上嘉納焉初宣宗嘗召文繡署令王壽孫作大紅半身繡衣且戒以勿令陳規知及成進召壽孫問曰曾令陳規輩知否壽孫頓首言臣侍禁庭凡宮中大小事不敢爲外人言況親被聖訓乎上因嘆曰陳規若知必以華飾諫我我實畏其言蓋規言事不假借朝望甚重凡宮中舉事上必曰恐陳規有言一時近臣竊議惟畏陳正叔耳挺然一時直士也後出爲中京副畱守未赴卒士論惜之規博學能文詩亦有律度爲人剛毅質實有古人風篤於學問至老不廢渾源劉從益見其所上八事嘆曰宰相材也每與人論及時事輒憤惋蓋傷其言之不行也南渡後諫官稱許古陳規而規不以訐直自名尢見重云死之日家無一金知友爲葬之子良臣

元一

魏初按元史本傳初字太初弘州順聖人從祖璠金貞佑三年進士補尙書省令史金宣宗求直言璠首論將相非人及不當立徳陵事疏奏不報後復上言國勢危逼四方未聞有勤王之舉隴右地險食足其帥完顏胡斜虎亦可委仗宜遣人往論大計大臣不悅而止閱數月胡斜虎兵來援已無及金主悔焉金將武仙軍次五垛山不進求使仙者或薦璠卽授朝列大夫翰林修撰給騎四人以從至則仙已遁去部曲亦多散亡璠撫循招集得數千人推其中材勇者爲帥長仍制符印予之以矯制自劾金主謂其處置得宜繼聞仙率餘眾保畱山璠直趣仙所宣諭之或讒於仙謂璠欲奪其軍仙怒命士拔刃若欲鏦璠然且引一吏與璠辯璠不爲動大言曰王人𨿽微序於諸侯之上將軍縱不加禮柰何聽讒邪之言欲以小吏置對耶且將軍跳山谷而左右無異心者以天子大臣故也苟不知尊天子安知麾下無如將軍者不然吾有死無辱命仙不能屈璠復激使進兵不應比還金主已遷歸徳復遷蔡州金亡璠無所歸乃北還鄕裏庚戌歲世祖居潛邸聞璠名徵至和林訪以當世之務璠條陳便宜三十餘事舉名士六十餘人以對世祖嘉納後多采用焉以疾卒於和林年七十賜謚靖肅初其從孫也璠無子以初爲後初好讀書尢長於春秋爲文而有法比冠有聲中統元年始立中書省辟爲掾史兼掌書記未幾以祖母老辭歸隱居教授會詔左丞許衡學士竇默及京師諸儒各陳經史所載及前代帝王嘉言善政選進讀之士有司以初應詔帝雅重璠名方之古直詢知初爲璠子嘆獎久之卽授國史院編修官尋拜監察禦史首言法者持天下之具禦史臺則守法之司也方今法有未定百司無所持循宜參酌考定頒行天下帝宴羣臣於上都行宮有不能釂大�者免其冠服初上疏曰臣聞君猶天也臣猶地也尊卑之禮不可不肅方今內有太常有史官有起居注以議典禮記言動外有髙麗安南使者入貢以觀中國之儀昨聞錫宴大臣威儀弗謹非所以尊朝廷正上下也疏入帝欣納之仍諭侍臣自今毋復爲此舉時襄樊未下將括民爲兵或請自大興始初言京師天下之本要在殷盛建邦之初詎宜騷動遂免括大興兵初又言舊制常參官諸州刺史上任三日舉一人自代況風紀之職與常員異請自今監察禦史按察司官在任一歲各舉一人自代所舉不當有罰不惟砥礪風節亦可爲國得人遂舉勸農副使劉宣自代出僉陜西四川按察司事歷陜西河東按察副使入爲治書侍禦史又以侍禦史行禦史臺事於揚州擢江西按察使尋徵拜侍禦史行臺移建康出爲中丞卒年六十一子必復集賢侍講學士

陳天祥按元史陳祜傳祜弟天祥字吉甫因兄祜仕河南自寧晉徙家洛陽天祥少隸軍籍善騎射中統三年李叛據濟南結宋爲外援河北河南宣慰司承制以天祥爲千戶屯三口防遏宋兵事平罷歸居偃師南山有田百餘畝躬耕讀書從之遊者甚眾其居近緱氏山因號曰緱山先生初天祥未知學祜未之奇也別去數歲獻所爲詩於祜祜疑假手它人及與語出入經史談辯該博乃大稱異至元十一年起家從仕郎郢復州等處招討司經歷從國兵渡江因論軍中事深爲行省參政賈居眞所器重十三年興國軍以籍兵器致亂行省命天祥權知本軍事天祥領軍士才十人入其境去城近百里止二日乃至城中父老來謁天祥諭之曰捍衛鄕井誠不可無兵任事者籍之過當故致亂爾今令汝輩權置兵仗以自衛何如民皆稱便乃條陳其事於行省曰鎭遏姦邪當實根本若內無備禦之資則外生窺覦之釁此理勢必然者也惟此軍變亂之故正由當時處置失宜疏於外而急於內凡在軍中者寸鐵尺杖不得在手遂使姦人得以竊發公私同被其害今軍中再經殘破單弱至此若猶相防而不相保信豈惟外寇可憂第恐舟中之人皆敵國矣莫若布推赤心於人使戮力同心與均禍福人則我之人兵則我之兵靖亂止姦無施不可惟冀少加優容然後責其必成之效行省許以從便處置天祥凡所設施皆合眾望由是流移復業以至鄰郡之民來歸者相繼伐茅斬木結屋以居天祥命以十家爲甲十甲爲長弛兵禁以從民便人心旣安軍勢稍振用土兵收李必聰山寨不戮一人他寨聞之各自散去境內悉平時州縣官吏未有俸祿天祥從便規措而月給之以止其貪民用弗擾鄰邑分寧爲變諜者時至吏請捕之天祥曰彼以官吏貪暴故叛今我一軍三縣官無侵漁民樂其業使之歸告其黨則謀者反爲我用矣遂一無所問及敗逃入興國境者數千人天祥命驗口給糧仍戒土人勿侵陵事定皆得保全而歸莫不服其威信居歲餘詔攺本軍爲路有代天祥爲總管者務變更舊政治隱匿兵者甚急天祥去未久而興國復變鄰郡壽昌府及大江南北諸城邑多乘勢殺守將以應之時方攺行省爲宣慰司參政忽都帖兒賈居貞萬戶鄭鼎臣爲宣慰使鼎臣帥兵討之至樊口兵敗死黃州遂聲言攻陽羅堡鄂州大震時忽都帖木兒恇怯不敢出兵天祥言於居貞曰陽羅堡依山爲壘素有嚴備彼若來攻我之利也且南人浮躁輕進易退官軍憑髙據險而區區烏合之眾與之相敵不二三日死傷必多遁逃者十八九我出精兵以擊之惟疾走者乃始得脫乘此一勝則大勢已定然後取黃州壽昌如摧枯拉朽耳居貞深然之而忽都帖木兒意猶未決聞至陽羅堡居貞力趣之乃引兵宿於靑山明日大敗其眾皆如天祥所料初行省聞變盡執鄂州城中南人將殺之以防內應居貞救之不能得天祥曰是州之人與彼勢本不相接欲殺之者利其財耳力止之至是被執者皆縱去復遣天祥權知壽昌府事授兵二百餘人爲亂者聞官軍至皆棄城依險而自保天祥以眾寡不敵非可以力服乃遣諭其徒使各歸田裏惟生擒其長毛遇順周監斬於鄂州市得金二百兩詢知爲鄂州賈人之物召而還之其黨王宗一等十三人繼亦就擒以冬至日放令還家約三日來歸獄皆如期而至白宣慰司盡縱之由是無復叛者百姓爲立生祠二十一年三月拜監察禦史會右丞盧世榮以掊克聚斂驟升執政權傾一時禦史中丞崔彧言之帝怒欲致之法世榮勢焰益張左司郎中周戭因議事微有可否世榮誣以沮法奏令杖一百然後斬之於是臣僚震懾無敢言者二十二年四月天祥上疏極言世榮姦惡其略曰盧世榮素無文藝亦無武功惟以商販所獲之資趣附權臣營求入仕輿贓輦賄輸送權門所獻不充又別立欠少文券銀一千錠由白身擢江西榷茶轉運使於其任專務貪饕所犯贓私動以萬計其隱祕者固難悉舉惟發露者乃可明言凡其掊取於人及所盜官物略計鈔以錠計者二萬五千一百一十九金以錠計者二十五銀以錠計者一百六十八茶以引計者一萬二千四百五十有八馬以匹計者十五玉器七事其餘繁雜物件稱是已經追納及未納見追者人所共知今竟不悔前非狂悖愈甚以苛刻爲自安之策以誅求爲干進之門旣懷無饜之心廣畜攘掊之計而又身當要路手握重權𨿽位在丞相之下朝省大政實得專之是猶以盜跖而掌阿衡之任不止流殃於當代亦恐取笑於將來朝廷信其虛誑之說俾居相位名爲試驗實授正權校其所能敗闕如此考其所行毫髮無稱此皆旣往之眞迹可謂已試之明驗若謂必須再試止可敍以他官宰相之權豈宜輕授夫宰天下譬猶制錦初欲驗其能否先當試以布帛如無能效所損或輕今捐相位以試驗賢愚猶捨美錦以校量工拙脫致隳壞悔將何追國家之與百姓上下如同一身民乃國之血气國乃民之膚體血气充實則膚體康彊血气損傷則膚體羸病未有耗其血气能使膚體丰榮者是故民富則國富民貧則國貧民安則國安民困則國困其理然也昔魯哀公欲重斂於民問於有若對曰百姓足君孰與不足百姓不足君孰與足以此推之民必須賦輕而後足國必待民足而後丰書曰民爲邦本本固邦寧歷考前代因百姓富安以致亂百姓困窮以致治自有天地以來未之聞也夫財者土地所生民力所集天地之間歲有常數惟其取之有節故其用之不乏今世榮欲以一歲之期將致十年之積危萬民之命易一世之榮廣邀增羨之功不卹顚連之患期錙銖之誅取誘上下以交徵視民如讎爲國斂怨果欲不爲國家之遠慮惟取速效於目前肆意誅求何所不得然其生財之本旣已不存斂財之方復何所賴將見民間由此雕耗天下由此空虛安危利害之機殆有不可勝言者計其任事以來百有餘日驗其事迹備有顯明今取其所行與所言而已不相副者略舉數端始言能令鈔法如舊鈔今愈虛始言能令百物自賤物今愈貴始言課程增添三百萬錠不取於民而辦今卻迫脇諸路官司增數包認始言能令民快樂凡今所爲無非敗法擾民者若不早有更張須其自敗正猶蠹𨿽除去木病亦深始嫌曲突徙薪終見焦頭爛額事至於此救將何及臣亦知阿附權要則榮寵可期違忤重臣則禍患難測緘默自固亦豈不能正以事在國家關系不淺憂深慮切不得無言世祖聞其語遣使召天祥與世榮俱至上都面質之旣至卽日有內官傳旨縛世榮於宮門外明日入對天祥於帝前再舉其所言與未及盡言者帝皆稱善世榮遂伏誅五月朝廷錄天祥從軍渡江及平興國壽昌之功進秩五品擢吏部郎中二十三年四月除治書侍禦史六月命理算湖南湖北行省錢糧天祥至鄂州卽上疏劾平章嶽束木凶暴不法時桑哥竊國柄與嶽束木姻黨爲其爪牙羽翼誣天祥以罪欲致之死系獄幾四百日二十五年春正月遇赦得釋二十八年擢行臺侍禦史未幾以疾辭歸三十年授燕南河北道廉訪使元貞元年攺山東西道廉訪使時盜賊羣起山東居多詔求弭盜方略天祥上奏曰古者盜賊之起各有所因除歲凶饑饉諉之天時宜且勿論他如軍旅不息工役薦興聚斂無厭刑法紊亂之類此皆羣盜所起之因中間保護存養之者赦令是也赦者小人之幸君子之不幸一歲再赦善人喑啞前人言之備矣彼彊梁之徒各執兵杖殺人取後不顧其生有司盡力以擒之朝廷加恩以釋之且脫縲囚暮卽行劫又復督勒有司結限追捕賊皆經慣習以爲常旣不感恩又不畏法凶殘悖逆性已頑定誠非善化能移惟以嚴刑可制所擬事條皆切於時用於是嚴督有司捕得盜賊甚眾皆杖殺之其亡入他境者揣知所向選捕盜官及弓兵密授方略示以賞罰使追捕之南至漢江二千餘里悉皆就擒無得免者由是東方羣盜屏息平陰縣女子劉金蓮假妖術以惑眾所至官爲建立神堂愚民皆奔走奉事之天祥謂同僚曰此婦以神怪惑眾聲勢如此若復有狡獪之人輔翼之仿漢張角晉孫恩之爲必成大害遂命捕系而杖於市自此神怪屏息天祥言山東宣慰司官冗宜罷因劾奏其使貪暴不法事格不行遂以任滿辭去大徳三年六月遷河北河南廉訪使以疾不起人有冤抑往往就天祥家求直天祥以不在其位卻去之六年升河南行臺禦史中丞上章論徵西南夷事曰兵有不得已而不已者亦有得已而不已者惟能得已則已可使兵力永彊以備不得已而不已之用是之爲善用兵者也去歲行省右丞劉深遠徵八百媳婦國此乃得已而不已之兵也彼荒裔小邦遠在雲南之西南又數千里其地爲僻陋無用之地人皆頑愚無知取之不足以爲利不取不足以爲害深欺上罔下帥兵伐之經過八番縱橫自恣恃其威力虐害居民中途變生所在皆叛深旣不能制亂反爲亂眾所制軍中乏糧人自相食計窮勢蹙倉皇退走擊兵隨擊以致大敗深棄眾奔逃僅以身免喪兵十八九棄地千餘里朝廷再發陜西河南江西湖廣四省諸軍使劉二霸都總管以圖收復叛地湖北湖南大起丁夫運送軍糧至播州交納其正夫與擔負自己糧食者通計二十餘萬正當農時興此大役驅愁苦之人往回數千里中何事不有或所負之米盡到固爲幸矣然數萬之軍止仰今次一運之米自此以後又當如何比問西徵敗卒及其將校頗知西南遠夷之地重山復嶺陡澗深林竹木叢茂皆有長刺軍行徑路在於其間窄處僅容一人一騎上如登天下如入井賊若乘險邀擊我軍𨿽眾亦難施爲也又其毒霧煙瘴之气皆能傷人羣蠻旣知大軍將至若皆淸野遠遁阻其要害以老我師或進不得前旁無所掠士卒饑餒疫病死亡將有不戰自困之勢不可不爲深慮也且自徵伐倭國占城交趾爪哇緬國以來近三十年未嘗見有尺土一民內屬之益計其所費錢財死損軍數可勝言哉去歲西徵及今此舉亦復何異前鑑不遠非難見也軍勞民擾未見休期只深一人是其禍本又聞八番羅國之人向爲徵西之軍擾害捐棄生業相繼逃叛怨深入於骨髓皆欲得其肉而分食之人心皆惡天意亦憎惟須上承天意下順人心早正深之罪續下明詔示彼一方以聖朝數十年撫養之恩仍諭自今再無遠徵之役以此招之自有相續歸順之日使其官民上下皆知未須遠勞王師與區區小醜爭一旦之勝負也昔大舜退師而苗氏格充國緩戰而羌眾安事載經傳爲萬世法爲今之計宜且駐兵近境使其水路遠近得通或用鹽引茶引或用實鈔多增米價和市軍糧但法令嚴明官不失信可使米船蔽江而上軍自足食民亦不擾內安根本外固邊陲以我之鎭靜禦彼之猖狂布恩以柔其心畜威以制其力期之以久漸次服之此王者之師萬全之利也若謂業已如此欲罷不能亦當慮其關系之大審詳成敗算定而行彼溪洞諸蠻各有種類今之相聚者皆烏合之徒必無久能同心敵我之理但急之則相救緩之則相疑以計使之互相讎怨待彼有可乘之隙我有可動之時徐命諸軍數道俱進服從者恩之以仁拒敵者威之以武恩威相濟功乃易成若捨恩任威以蹈深之覆轍恐他日之患有甚於今日也不報遂謝病去七年召拜集賢大學士商議中書省事八月地震河東尢甚詔問弭災之道天祥上章極言陰陽不和天地不位皆人事失宜所致執政者以其言切直抑不以聞天祥自被召還京至是且一歲未嘗得見帝言事輸忠無地常��不自釋又不欲苟糜廩祿八年正月移疾謝去至通州中書遣使追畱不還帝聞之賜鈔五千貫仍命給傳專官護送至其家天祥望闕拜謝辭所賜鈔而行九年五月拜中書右丞議樞密院事提調諸衛屯田使者五致詔以年老不能辭十一年仁宗在懷州遣使賜幣帛上尊酒至大四年仁宗卽位復遣使召之辭以老疾不起延佑三年四月卒於家年八十累贈推忠正義全徳佐理功臣江南江北等處行中書省平章政事追封趙國公謚文忠

尙文按元史本傳文字周卿世爲祁州深澤人後徙保定遂占籍焉文幼�悟負奇志張文謙宣撫河東參政王椅薦其才遂辟掌書記未幾西夏行中書省復辟之至元六年始立朝儀太保劉秉忠言於世祖詔文與諸儒采唐開元禮及近代禮儀之可行於今者斟酌損益凡文武儀仗服色差等皆文掌焉七年春二月朝儀成百官肄習帝臨觀之大悅遂爲定制冬十一月立侍儀司擢右直侍儀使轉司農都事十七年出守輝州時河朔大旱輝獨以禱得雨境內大稔懷孟民馬氏宋氏誣伏殺人積歲獄不能決提刑使者命文讞以論報文推迹究情得獄吏獄卒羅織狀兩獄皆釋十九年進戶部郎中奏罷懷衛竹稅提舉司民便之二十二年除禦史臺都事行臺禦史上封事言上春秋髙宜禪位皇太子太子聞之懼中臺祕其章不發答卽古阿散等知之請收內外百司吏案大索天下埋沒錢糧而實欲發其事乃悉拘封禦史臺吏案文拘畱祕章不與答卽古聞於帝命宗正薛徹幹取其章文曰事急矣卽白禦史大夫曰是欲上危太子下陷大臣流毒天下之民其謀至姦也且答卽古乃阿合馬餘黨贓罪狼籍宜先發以奪其謀大夫遂與丞相議卽入言狀帝震怒曰汝等無罪耶丞相進曰臣等無所逃罪但此輩名載刑書此舉動搖人心宜選重臣爲之長庶靖紛擾帝怒稍解可其奏旣而答卽古受人金與其黨竟坐姦贓論死其機實自文發之升大司農丞轉少卿遷吏部侍郎攺江南湖北道肅政廉訪使三十一年召爲刑部尙書元貞初拜中臺侍禦史時行臺禦史及浙西憲司劾江浙行省平章不法者十七事制遣文往詰之左驗明著猶力爭不服文以上聞平章乃言禦史違制取會防鎭軍數成宗命省臺大臣雜議咸曰平章勛臣之後所犯者輕事宜宥禦史取會軍數法當死文抗言平章罪狀明白不受簿責無人臣禮其罪非輕禦史糾事之官因兵卒爭訴責其帥如舊均役情無害法卽有罪亦輕廷辯數四與省臺入奏帝意始悟平章禦史各杖遣之其守正不阿類如此元貞二年建言治平之世不宜數赦不急之役宜且停罷咸爲成宗所嘉納授河北河南肅政廉訪使大徳元年河決蒲口臺檄令文按視防河之策文建言長河萬里西來其勢湍猛至孟津而下地平土疏移徙不常失禹故道爲中國患不知幾千百年矣自古治河處得其當則用力少而患遲事失其宜則用力多而患速此不易之定論也今陳畱抵睢東西百有餘裏南岸舊河口十一已塞者二自涸者六通川者三岸髙於水計六七尺或四五尺北岸故堤其水比田髙三四尺或髙下等大槪南髙於北約八九尺堤安得不壞水安得不北也蒲口今決千有餘步迅疾東行得河舊瀆行二百里至歸徳橫堤之下復合正流或彊堙遏上決下潰功不可成揆今之計河西郡縣順水之性遠築長垣以禦泛濫歸徳徐邳民避衝潰聽從安便被患之家宜於河南退灘地內給付頃畝以爲永業異時河決他所者亦如之信能行此亦一時救荒之良策也蒲口不塞便朝廷從之會河朔郡縣山東憲部爭言不塞則河北桑田盡爲魚�之區塞之便帝復從之明年蒲口復決塞河之役無歲無之是後水北入復河故道竟如文言三年調山東憲使歷行省參知政事行禦史臺中丞七年召拜資善大夫中書右丞浙西饑發廩不足募民入粟補官以賑之山東歲凶盜賊竊發出鈔八百五十餘萬貫以弭之選十道使者奏請巡行天下問民疾苦又奏斥罷南方白雲賨與民均事賦役西域賈人有奉珍寶進售者其價六十萬錠省臣平章顧謂文曰此所謂押忽大珠也六十萬酬之不爲過矣一坐傳玩文問何所用之平章曰含之可不渴熨面可使目有光文曰一人含之千萬人不渴則誠寶也若一寶止濟一人則用已微矣吾之所謂寶者米粟是也一日不食則饑三日不食則疾七日則死有則百姓安無則天下亂以功用較之豈不愈於彼乎平章固請觀之文竟不爲動年六十九因疾告老而歸十年拜昭文館大學士中書右丞商議中書省事召不起武宗仁宗之世屢延致訪以國事賜燕及金帛有加進階自光祿大夫轉銀靑榮祿大夫仍中書左丞丐還田裏延佑六年拜太子詹事使三往乃起仁宗命盡言以教太子待以殊禮泰定三年以中書平章政事致仕明年卒於家年九十二

都察院部名臣列傳十三

元二

相威按元史本傳相威國王速渾察之子也性弘毅重厚不飲酒寡言笑喜延士大夫聽讀經史論古今治亂至直臣盡忠良將制勝必爲之擊節稱善以故臨大事決大議言必中節至元十一年世祖命相威總速渾察元統弘吉剌等五投下兵從伐宋由正陽取安丰略廬克和攻司空山平野人原道安慶渡江東下會丞相伯顏兵於潤州分三道並進相威率左軍參政董文炳爲副部署將校申明約束江陰華亭澉浦上海悉望風款附吏民按堵如故進屯鹽官伯顏已駐師臨安城下得宋幼主降表相威乃移兵瓜洲與阿朮兵合臨揚州都統姜才以兵二萬攻楊子橋率諸將擊敗之十三年夏驛召相威秋入覲大饗功授金虎符徵西都元帥仍賜弓矢甲鞍文錦表裏四鈔萬貫從者賞賜有差時親王海都叛命領汪總帥兵以鎭西土十四年召拜江南諸道行臺禦史大夫乃上奏曰陛下以臣爲耳目臣以監察禦史按察司爲耳目倘非其人是人之耳目先自閉塞下情何由上達帝嘉之命禦史臺淸其選每除目至必集幕僚禦史議其可否不協公論者卽劾去之繼陳便民一十五事其略曰並行省削冗官鈐鎭戍拘官船業流民錄故官贓遺淮浙鹽運司直隸行省行大司農營田司並入宣慰司理訟勿分南北公田召佃仍減其租革宋公吏勿容作獘帝皆納焉浙東盜起浙西宣慰使昔裏伯縱兵肆掠俘及平民乃遣禦史商琥據錢唐津渡閱治之得釋者以數千計昔裏伯遁還都奏執還揚州治其罪十六年入覲會左丞崔斌等言平章阿合馬不法事有旨命相威及知樞密院博羅自開平馳驛大都共鞫之阿合馬稱疾不出博羅欲回相威厲聲色曰奉旨按問敢回奏耶令輿疾赴對首責數事旣引伏有旨釋免仍諭相威曰朕知卿不惜顏面復命還南行臺十七年有旨命相威檢核阿里海牙忽失帖木兒等所俘三萬二千餘口並放爲民十八年左丞範文虎參政李庭以兵十萬航海徵倭七晝夜至竹島與遼陽省臣兵合欲先攻太宰府遲疑不發八月朔颶風大作士卒十喪六七帝震怒復命行省左丞相塔海徵之一時無敢諫者相威遣使入奏曰倭不奉職貢可伐而不可恕可緩而不可急向者師行迫期戰船不堅前車已覆後當攺轍今爲之計預修戰艦訓練士卒耀兵揚武使彼聞之深自備禦遲以歲月俟其疲怠出其不意乘風疾往一舉而下萬全之策也帝意始釋遂罷其役又陳皇太子旣令中書宜領撫軍監國之任選正人端士立詹事賓客諭徳贊善衛翼左右所以樹國本也帝深然之十九年又奏阿里海牙占降民一千八百戶爲奴阿里海牙以爲徵討所得有旨果降民也還之有司若徵討所得令禦史臺籍其數以聞量賜有功者阿里海牙又自陳其功比伯顏當賜養老戶禦史滕魯瞻劾之阿里海牙自辯有旨遣使赴行臺逮問相威曰爲臣敢爾欺誑邪滕禦史何罪卽馳秦使者竟歸二十年以疾請入覲進譯語資治通鑑帝卽以賜東宮經筵講讀拜江淮行省左丞相二十一年啟行四月卒於蠡州年四十四訃聞帝悼惜不已子阿老瓦丁南行臺禦史大夫孫脫歡集賢大學士

亦力撒合按元史本傳亦力撒合祖曲也怯祖太祖時得召見屬皇子察哈臺爲紮魯火赤父阿波古事諸王阿魯忽居西域至元十年擇貴族子備宿衛召亦力撒合至闕下以爲速古兒赤掌服禦事甚見親幸有大政時以訪之稱之曰秀才而不名嘗奉使河西還奏諸王只必帖木兒用官太濫帝嘉之擢河東提刑按察使逐平陽路建魯花赤泰不花召還賜黃金百兩銀五百兩以旌其直進南臺中丞帝出內中寶刀賜之曰以鎭外臺時丞相阿合馬之子忽辛爲江浙行省平章政事恃勢貪穢亦力撒合發其姦得贓鈔八十一萬錠奏而誅之並劾江淮釋教攝楊輦眞加諸不法事諸道竦動二十一年攺北京宣慰使諸王乃顏鎭遼東亦力撒合察其有異志必反密請備之二十三年罷宣慰司立遼陽行省以亦力撒合爲參知政事已而乃顏果反帝自將徵之時諸軍皆會亦力撒合掌運糧儲軍供無乏東方平帝嘉其先見且餉運有勞加左丞二十七年命尙諸王算吉女親爲資裝以送之並贈玉帶一攺四川行省左丞二十九年再賜玉帶一元貞元年成宗卽位入朝卒

楊桓按元史本傳桓字武子兗州人幼警悟讀論語至宰予晝寢章慨然有立志由是終身非疾病未嘗晝寢弱冠爲郡諸生一時名公咸稱譽之中統四年補濟州教授後由濟寧路教授召爲太史院校書郎奉�撰儀表銘歷日序文辭典雅賜楮幣千五百緡辭不受遷祕書監丞至元三十一年拜監察禦史有得玉璽於木華黎曾孫碩徳家者桓辯識其文曰受天之命旣壽永昌乃頓首言曰此歷代傳國璽也亡之久矣今宮車晏駕皇太孫龍飛而璽復出天其彰瑞應於今日乎卽爲文述璽始末奉上於徽仁裕聖皇后成宗卽位桓疏上時務二十一事一曰郊祀天地二曰親享太廟備四時之祭三曰先定首相四曰朝見羣臣訪問時政得失五曰詔儒臣以時侍講六曰設太學及府州儒學教養生徒七曰行誥命以褒善敍勞八曰異章服以別貴賤九曰正禮儀以肅宮庭十曰定官制以省內外冗員十一曰講究錢榖以裕國用十二曰訪求曉習音律者以協太常雅樂十三曰國子監不可隸集賢院宜正其名十四曰試補六部寺監及府州司縣吏十五曰增內外官吏俸祿十六曰禁父子骨肉奴婢相告訐者十七曰定婚姻聘財十八曰罷行用官錢營什一之利十九曰復笞杖以別輕重之罪二十曰郡縣吏自中統前仕宦者宜加優異二十一曰爲治之道宜各從本俗疏奏帝嘉納之未幾升祕書少監預修大一統志秩滿歸兗州以貲業悉讓弟楷鄕裏稱焉大徳三年以國子司業召未赴卒年六十六桓爲人寬厚事親篤孝博覽羣集尢精篆籀之學著六書統六書溯源書學正韻大抵推明許愼之說而意加深皆行於世

崔彧按元史本傳彧字文卿小字拜帖木兒弘州人負才气剛直敢言世祖甚器重之至元十六年奉詔偕牙納朮至江南訪求藝術之人明年自江南回首言忽都帶兒根索亡宋財貨煩擾百姓身爲使臣乃挈妻子以往所在取索鞍馬芻粟世祖𨿽聽其言然虛實竟不辯決也十九年除集賢侍讀學士彧言於世祖謂阿合馬當國時同列皆知其惡無一人孰何之者及旣誅乃各自以爲潔誠欺罔之大者先有旨凡阿合馬所用之人皆革去臣以爲守門卒隸亦不可畱如參知政事阿里請以阿散襲父職倘使得請其害又有不可勝言者賴陛下神聖灼知其姦拒而不可臣已疏其姦惡十餘事乞召阿里廷辯帝曰已敕中書凡阿合馬所用皆罷之窮治黨與纖悉無遺事竟之時朕與汝別有言也又請以郝禎剖棺戮屍從之尋奉旨鉤考樞密文牘遂由刑部尙書拜禦史中丞彧言臺臣於國家政事得失生民休戚百官邪正𨿽王公將相亦宜糾察近惟禦史得有所言臣以爲臺官皆當建言庶於國家有補選用臺察官若由中書必有偏徇之獘禦史宜從本臺選擇初用漢人十六員今用蒙古十六員相參巡歷爲宜皆從其言二十年復以刑部尙書上疏言時政十八事一曰開廣言路多選正人番直上前以司喉舌庶免黨附壅塞之患二曰當阿合馬擅權臺臣莫敢糾其非迨其事敗然後接踵隨聲徒取譏笑宜別加選用其舊人除蒙古人取聖斷外餘皆當問罪三曰樞密院定奪軍官賞罰不當多聽阿合馬風旨宜擇有聲望者爲長貳庶幾號令明而賞罰當四曰翰苑亦頌阿合馬功徳宜博訪南北耆儒碩望以重此選五曰郝禎耿仁等𨿽在典刑若是者尙多罪同罰異公論未伸合次第屏除六曰貴遊子弟用卽顯官幼不講學何以從政得如左丞許衡教國子學則人才輩出矣七曰今起居注所書不過奏事檢目而已宜擇蒙古人之有聲望漢人之重厚者居其任分番上直帝王言動必書以垂法於無窮八曰憲曹無法可守是以姦人無所顧忌宜定律令以爲一代之法九曰官冗若徒省一官員並一衙門亦非經久之策宜參眾議而立定成規十曰官僚無以養廉責其貪則苛乞將諸路大小官有俸者量增無俸者特給然不取之於官惟賦之於民蓋官吏旣有所養不致病民少增歲賦亦將樂從十一曰內地百姓流移江南避賦役者已十五萬戶去家就旅豈人之情賦重政繁驅之致此乞特降詔旨招集復業免其後來五年科役其餘積欠並蠲事產卽日給還民官滿替以戶口增耗爲黜陟其徙江南不歸者與土著一例當役十二曰凡丞相安童遷轉良臣悉爲阿合馬所擯黜或居散地或在遠方並令拔擢十三曰簿錄姦黨財物本國家之物不可視爲橫得遂致濫用宜以之實帑藏供歲計十四曰大都非如上都止備巡幸不應立畱守司此皆阿合馬以此位置私黨今宜易置總管府十五曰中書省右丞二而左丞缺宜攺所增右丞置諸左十六曰在外行省不必置丞相平章止設左右丞以下庶幾內重不致勢均彼謂非隆其名不足鎭壓者姦臣欺罔之論也十七曰阿剌海牙掌兵民之權子侄姻黨分列權要官吏出其門者十之七八其威權不在阿合馬下宜罷職理算其黨𨿽無污染者亦當遷轉他所勿使久據湖廣十八曰銓選類奏賢否莫知自今三品以上必引見而後授官疏奏卽日命中書行其數事余命與禦史大夫玉昔帖木兒議行之又言江南盜賊相挻而起凡二百餘所皆由拘刷水手與造海�民不聊生激而成變日本之役宜姑止之又江西四省軍需宜量民力勿彊以土產所無凡給物價與民者必以實招募水手當從其所欲伺民气稍蘇我力粗備三二年後東徵未晚也世祖以爲不切曰爾之所言如射然挽弓𨿽可觀發矢則非是矣或又言昨中書奉旨差官度量大都州縣地畝本以革權勢兼並之獘欲其明白不得不於軍民諸色人戶通行核實又因取勘畜牧數目初意本非擾民而近者浮言胥動恐失農時乞降旨省諭詔中書卽行之又言建言者多孰是孰否中書宜集議可行者行之不可則明諭言者爲便又言各路每歲選取室女宜罷又言宋文思院小口斛出入官糧無所容隱所宜頒行皆從之二十一年彧劾奏盧世榮不可居相職忤旨罷二十三年加集賢大學士中奉大夫同僉樞密院事尋出爲甘肅行省右丞召拜中書右丞與中書平章政事麥朮丁奏曰近者桑哥當國四年中外諸官鮮有不以賄而得者其昆弟故舊妻族皆授要官美地惟以欺蔽九重脧削百姓爲事宜令兩省嚴加考核凡入其黨者皆汰逐之其出使之臣及按察司官受贓者論如律仍追宣敕除名爲民又奏桑哥所設衙門其閒冗不急之官徒費祿食宜令百司集議汰罷及自今調官宜如舊制避其籍貫庶不害公又大都髙貲戶多爲桑哥等所容庇凡百徭役止令貧民當之今後徭役不以何人宜皆均輸有敢如前以賄求人容庇者罪之又軍站諸戶每歲官吏非名取索賦稅倍蓰民多流移請自今非奉旨及省部文字敢私斂民及役軍匠者論如法又忽都忽那顏籍戶之後各投下毋擅招集太宗旣行之江南民爲籍已定乞依太宗所行爲是皆從之二十八年由中書右丞遷禦史中丞彧奏太醫院使劉嶽臣嘗仕宋練達政事比者命其參議機務眾皆稱善乞以爲翰林學士俾議朝政又言行禦史臺言建寧路總管馬謀因捕盜延及平民搒掠至死者多又俘掠人財迫通處女受民財積百五十錠獄未具會赦如臣等議馬謀以非罪殺人不在原例宜令行臺詰問明白定罪又言昔行禦史臺監察禦史周祚劾尙書省官忙兀帶教化的納速剌丁滅裏姦贓納速剌丁滅裏反誣祚以罪遣人詣尙書省告桑哥桑哥曖昧以聞流祚於憨答孫妻子家財並沒入官祚至和林遇亂走還京師桑哥又遣詣雲南理算錢榖以贖其罪今自雲南回臣與省臣閱其伏詞爲罪甚微宜復其妻子皆從之二十九年彧偕禦史大夫玉昔帖木兒等奏四方之人來聚闕下率言事以干進國家名器資品髙下具有定格臣等以爲中書樞密宜早爲銓定應格者與之不當與者明語其故使去又言事有是非當否宜早與詳審言之當者卽議施行或所陳有須詰難條具者卽令其人講究否則罷遣帝嘉納之又奏納速剌丁滅裏忻都王巨濟黨比桑哥恣爲不法楮幣銓選鹽課酒稅無不更張變亂之銜命江南理算積久逋賦期限嚴急胥吏追逮半於道路民致嫁妻賣女殃及親鄰維揚錢塘受害最慘無故而殞其生五百餘人近者闍裏按問悉皆首實請死士民乃知聖天子仁愛元元而使之至此極者實桑哥及其凶黨之爲也莫不願食其肉臣等共議此三人者旣已伏辜宜令中書省禦史臺從公論罪以謝天下從之又言河西人薛闍幹領兵爲宣慰其吏詣廉訪司告其三十六事檄僉事簿問而薛闍幹率軍人禽問者辱之且奪告者以去臣議從行臺選禦史往按問薛闍幹仍先奪其職又言行臺官言去歲桑哥旣敗使臣至自上所者或不持璽書口傳聖旨縱釋有罪擅籍人家眞僞莫辧臣等請自今凡使臣必降璽書省臺院諸司必給印信文書以杜姦欺帝曰何人乃敢爾耶對曰咬剌也奴伯顏察兒比常傳旨縱罪人帝悉可其奏又奏松州達魯花赤長孫自言不願爲錢榖官願備員廉訪司令木八剌沙上聞傳旨至臺特令委用臺臣所宜奉行但徑自陳獻又且嘗有罪理應區別帝曰此是卿事宜審行之又奏江南李淦言葉李過愆被旨赴京以辯今葉李物故事有不待辯者李淦本儒人請授以教官旌其直言又奏鄂州一道舊有按察司要束木惡其害己令桑哥奏罷之臣觀鄂州等九郡境土亦廣宜復置廉訪司行禦史臺舊治揚州今揚州隸南京而行臺移治建康其淮東廉訪司舊治淮安今宜移治揚州又奏諸官吏受賕在朝則詣禦史臺首告在外則詣按察司首告已有成憲自桑哥持國受賕者不赴憲臺憲司而詣諸司首告故爾反復牽延事久不竟臣謂宜如前旨惟於本臺行臺及諸道廉訪司首告諸司無得輒受又監察禦史塔的失言女直人教化的去歲東徵妄言以米千石餉闍裏鐵木兒軍萬人奏支鈔四百錠宜令本處廉訪司究問與本處行省追償議罪皆從之三月中書省臣奏請以彧爲右丞世祖曰崔彧不愛於言惟可使任言責閏六月又同禦史大夫玉昔帖木兒奏近耿熙告河間鹽運司官吏盜官庫錢省臺遣人同告者雜問凡負二萬二千餘錠已徵八千九百餘錠猶欠一萬三千一百餘錠運使張庸嘗獻其妹於阿合馬有寵阿合馬旣沒以官婢事桑哥復有寵故庸夤緣戚屬得久居漕司獨盜三千一百錠臣等議宜命臺省遣官同廉訪司倍徵之又言月林伯察江西廉訪司官朮兒赤帶河東廉訪司官忽兒赤擅縱盜賊抑奪民田貪污不法今月林伯以事至京宜就令詰問又言揚州鹽運司受財多付商賈鹽計直該鈔二萬二千八百錠臣等以謂追徵足日課以歸省贓以歸臺斟酌定罪以淸�源並從之又奏江西詹玉始以妖術致位集賢當桑哥持國遣其掊核江西學糧貪酷暴橫學校大廢近與臣言撒裏蠻答失蠻傳旨以江南有謀叛者俾乘傳往鞫明日訪知爲禿速忽香山欺罔奏遣玉在京師猶敢誑誕如此宜亟追還訊問帝曰此惡人也遣之往者朕未嘗知之其亟禽以來三十年彧言大都民食惟仰客糴頃緣官括商�載遞諸物致販鬻者少米價翔踴臣等議勿令有司括�爲便從之寶泉提舉張簡及子乃蠻帶告彧嘗受鄒道源許宗師銀萬五千兩又其子知微訟彧不法十餘事有旨就辯中書彧乃書簡等所告與己宜對者爲牘袖之視而後對簡父子所告皆無驗並系獄簡庾死仍籍其家一女入官乃蠻帶知微皆坐杖罪除名三十一年成宗卽位先是彧得玉璽於故臣紮刺氏之家其文曰受命於天旣壽永昌卽以上之徽仁裕聖皇后至是皇后手以授於成宗彧以久任憲臺乞遷他職不許成宗諭之曰卿若辭避其誰抗言哉彧言肅政廉訪司案牘而令總管府檢核非宜成宗曰朕知難行當時事由小人擅奏耳其攺之大徳元年彧又條陳臺憲諸事皆見於施行於是彧居禦史臺久又守正不阿以故人疾之監察禦史斡羅失剌劾奏中丞崔彧兄在先朝嘗有罪還其所籍家產非宜等事成宗怒其妄言笞而遣之十一月禦史臺奏大都路總管沙的盜支官錢及受贓計五千三百緡準律當梜百七不敍以故臣子從輕論而成宗欲止權停其職彧與禦史大夫只而合郎執不可已而禦史又奏彧任中丞且十年非所宜彧遂以病辭成宗諭之曰卿之辭退誠是已然勉爲朕少畱之閏十二月兼領侍儀司事與太常卿劉無隱奏新正朝賀歲常習儀大萬安寺成宗曰去歲兀都帶以雪故來後今而復然諸不至及失儀者殿中司監察禦史同糾之二年加榮祿大夫平章政事尋與禦史大夫禿赤奏世祖聖訓凡在籍儒人皆復其家今歲月滋久老者已矣少者不學宜遵先制俾廉訪司常加勉勵成宗深然之命彧與不忽朮阿里渾撒裏同翰林集賢議特降詔條使作成人材以備選舉彧以是歲九月卒至大元年七月贈推誠履正功臣大傅開府儀同三司追封鄭國公謚忠肅

何瑋按元史何伯祥傳伯祥子瑋始襲父職知易州兄行軍千戶卒瑋復襲之鎭亳州從圍襄樊宋將夏貴率舟師來救瑋時建營於城東北當其衝貴兵縱火焚北關遂進逼瑋萬戶脫因不花等呼瑋入城瑋曰建功立業此其時也何避焉乃率其眾誓以死戰開營門以身先之貴敗走至元十一年丞相伯顏受命伐宋辟瑋爲帳前都鎭撫師次陽羅堡夏貴率戰艦列江上下瑋從元帥阿朮率眾先渡諸軍繼之貴復敗走宋丞相賈似道率舟師拒於丁家洲瑋將勇敢士出戰奪舟千餘艘似道遁去授武徳將軍管軍總管佩金虎符宋旣平進懷遠大將軍太平路軍民達魯花赤俄升昭勇大將軍行戶部尙書兩淮都轉運使至元十八年擢參議中書省事二十年擢爲江浙按察使二十二年攺大名路總管二十八年遷湖南宣慰使三十一年拜中書參知政事時宰執凡十一人瑋曰古者一相專任賢也今宰執員多政出多門轉相疑忌請損之不從遂乞代大徳四年授侍禦史以母病辭七年授禦史中丞陳當世要務十條成宗嘉納之京師孔子廟成瑋言唐虞三代國都閭巷莫不有學今孔廟旣成宜建國學於其側從之賽典赤八都髙等還自貶所復相位瑋言姦黨不可復用宜選正人以居廟堂帝深然之監察禦史郭章劾郎中哈剌哈孫受贓具服而哈剌哈孫密結權要以枉問誣章瑋率臺臣入奏辯論剴切章遂得釋九年冬將有事於南郊議配享瑋曰嚴父配天萬世不易不果行成宗崩丞相阿忽臺奉皇后旨集廷臣議祔廟及攝政事瑋難之阿忽臺變色曰中丞謂不可行獨不畏死耶眾皆色懼瑋從容曰死畏不義耳苟死於義夫復何畏未幾以疾去位武宗卽位於上都授太子副詹事遣使促使就職復遙授平章政事商議中書省事武宗至自上都臨朝問曰孰爲何中丞瑋出拜帝曰朕知卿能以忠直爲國朕有不逮卿當勉輔至大元年遷太子詹事兼衛率使俄拜中書左丞仍平章政事商議中書省事未幾擢河南行省平章政事佩金虎符提調屯田事帝召至榻前面諭曰汴省事重屯田久廢卿當爲國竭力賜黑貂裘一錦衣二襲瑋至汴建諸葛亮祠立書院以地三千畝贍之三年攺河南行尙書省平章政事卒贈太傅開府儀同三司上柱國追封梁國公謚文正

郝天挺子

佑

按元史本傳天挺字繼先出於朵魯別族自曾祖而上居安肅州父和上拔都魯太宗憲宗之世多著武功爲河東行省五路軍民萬戶天挺英爽剛直有志略受業於遺山元好問以勛臣子世祖召見嘉其容止有旨宜任以政俾執文字備宿衛春宮裕宗遇之甚厚建省雲南選官屬遂除參議雲南行尙書省事尋升參知政事又擢陜西漢中道廉訪使未幾入爲吏部尙書尋除陜西行禦史臺中丞又遷四川行省參政及江浙行省左丞俱不赴拜中書右丞與宰相論事有不合輒面斥之一日以奏事敷陳明允特賜黃金百兩不受帝曰非利汝也第旌汝肯言耳成宗崩仁宗以太后命首定大難及武宗還自朔方遂入正大統定策之際天挺與有力焉仁宗臨禦收召故老天挺與少保張閭等十人共議大政革尙書省之獘遂成皇慶之治又出爲江西河南二省右丞召拜禦史中丞入見首陳紀綱之要以獵爲諭曰禦史職在擊姦猶鷹揚焉禽之弱者易獲也其力大者必借人力不然不惟失其前禽仍或有傷鷹之患矣帝嘉其言旣出臺臣皆以爲賀風紀大振又上疏陳七事曰惜名爵抑浮費止括田久任使論好事獎農務本勵學養士詔中書省舉行之尋俾均逸於外拜河南行省平章政事時河南王卜憐吉歹爲丞相待以師禮由是政化大行皇慶二年卒年六十七贈光祿大夫中書平章政事柱國追封冀國公謚文定天挺嘗修雲南實錄五卷又注唐人鼓吹集一十卷行於世子佑字君輔小字朵魯別臺由宿衛補官仁宗時拜殿中侍禦史以廉直著名大受知遇遷陜西行省參知政事拜陜西行禦史臺侍禦史

曹伯啟按元史本傳伯啟字士開濟寧碭山人弱冠從東平李謙遊篤於問學至元中歷仕爲蘭溪主簿尉獲盜三十械徇諸市伯啟以無左驗未之信俄得眞盜尉以是黜累遷常州路推官豪民黃甲恃財殺人賂佃客誣伏伯啟讞得其情遂坐甲殺人罪遷河南省都事臺州路治中禦史潘昂霄廉訪使王俁交薦擢拜西臺禦史攺都事關陜自許衡倡道學教多士伯啟請建祠立學以表其績朝議是之涇陽民誣其尹不法伯啟核實抵民罪四川廉訪僉事闊闊木以苛刻聞伯啟糾黜之延佑元年升內臺都事遷刑部侍郎丞相鐵木疊兒專政一日召刑曹官屬問曰西僧訟某之罪何爲久弗治眾莫敢對伯啟從容言曰犯在赦前丞相𨿽怒莫之奪也宛平尹盜官錢鐵木疊兒欲並誅守者伯啟執不可杖遣之八番帥擅殺起邊釁朝廷已用帥代之矣命伯啟往詰其事次沅州道梗伯啟恐兵往則彼驚將致亂乃遣令史楊鵬單騎往諭新帥備得其情止奏坐前帥擅興罪邊民以安大同宣慰使法忽魯丁撲運嶺北糧歲數萬石肆爲欺罔累贓巨萬朝廷遣使督徵前後受賂皆反爲之遊言最後伯啟往其人已死諭其子弟曰負官錢𨿽死必徵與其納賂於人曷若償之於官第條汝父所賂之數官爲徵之諸受賂者皆懼而潛歸賂於其子爲鈔五百餘萬緡民之逋負而無可理者卽列上與免之出爲眞定路總管治尙寬簡民甚安之延佑五年遷司農丞奉旨至江浙議鹽法罷檢校官置六倉於浙東西設運鹽官輸運有期出納有次船戶倉吏盜賣漏失者有罰歸報著爲令尋拜南臺治書侍禦史因言揚淸激濁屬在臺憲諸被枉赴訴者實則直之妄則加論可也今訟冤一切不問豈風紀定制乎俄去位英宗立召拜山北廉訪使時敕建西山佛宇甚亟禦史觀音奴等以歲饑請緩之近臣激怒上聽遂誅言者伯啟曰主上聰明睿斷是不可以不諍乃劾臺臣緘默使昭代有殺諫臣之名帝爲之悚聽俄拜集賢學士禦史臺侍禦史有詔同刊定大元通制伯啟言五刑者刑異五等今黥杖徒役於千里之外百無一生還者是一人身備五刑非五刑各底於人也法當攺易丞相是之會伯啟除浙西廉訪使不果行泰定初引年北歸優遊鄕社碭人賢之表所居爲曹公里伯啟性莊肅奉身淸約在中臺所獎借名士尢多爲侍讀學士考試國子首取呂思誠姚紱雲南僉事範震言宰臣欺上罔下不報範飲恨死伯啟具其事書於太史眞州知州呂世英以剛直獲罪伯啟白其枉進擢風憲其好彰善率類此天歷中起伯啟爲淮東廉訪使陜西諸道行禦史臺中丞使驛惇遣伯啟喟然曰吾年且八十尙忘知止之戒乎終不起一時被命者因相繼去位天下之士髙之至順三年長子震亨卒於毗陵伯啟往拊之明年二月卒於毗陵年七十九有詩文十卷號漢泉漫�續集三卷行世子六人孫十人皆顯仕

李元禮按元史本傳元禮字庭訓眞定人資性莊重燕居不妄言笑歷易州大都路儒學教授遷太常太祝升博士定撰世祖聖徳神功交武皇帝昭睿順聖皇后裕宗文惠明孝皇帝尊謚議稱頌功徳體制溫雅請謚圜丘升祔太室禮文多其所詳定元貞元年擢拜監察禦史彈劾無所回撓二年有旨建五臺山佛寺皇太后將臨幸元禮上疏曰古人有言曰生民之利害社稷之大計惟所見聞而不系職司者獨宰相得行之諫官得言之今朝廷不設諫官禦史職當言路卽諫官也烏可坐視得失而無一言以裨益聖治萬分之一哉伏見五臺創建寺字土木旣興工匠夫役不下數萬附近數路州縣供億煩重男女廢耕織百物踴貴民有不聊生者矣伏聞太后親臨五臺布施金幣廣資福利其不可行者有五時當盛夏禾稼方茂百姓歲計全仰秋成扈從經過千乘萬騎不無蹂躪一也太后春秋已髙親勞聖體往復暑途數千里山川險惡不避風日輕冒霧露萬一調養失宜悔將何及二也今上登寶位以來遵守祖宗成法正當兢業持盈之日上位舉動必書簡冊以貽萬世之則書而不法將焉用之三也夫財不天降皆出於民今日支持調度方之曩時百倍而又勞民傷財以奉土木四也佛本西方聖人以慈悲方便爲教不與物競𨿽窮天下珍玩奇寶供養不爲喜𨿽無一物爲獻而一心致敬亦不爲怒今太后爲國家爲蒼生崇奉祈福福未獲昭受而先勞聖體聖天子曠定省之禮軫思親之懷五也伏願中路回轅端居深宮儉以養徳靜以頤神上以循先皇后之懿範次以盡聖天子之孝心下以慰元元之望如此則不期福而福至矣臺臣不敢以聞大徳元年侍禦史萬僧與禦史中丞崔彧不合詣架閣庫取前章封之入奏曰崔中丞私黨漢人李禦史爲大言謗佛不宜建寺帝大怒遣近臣�其章敕右丞相完澤平章政事不忽木等鞫問不忽木以國語譯而讀之完澤曰其意正與吾同往吾嘗以此諫太后曰我非喜建此寺蓋以先皇帝在時嘗許爲之非汝所知也彧與萬僧面質於完澤不忽木抗言曰他禦史懼不肯言惟一禦史敢言誠可賞也完澤等以章上聞帝沈思良久曰禦史之言是也乃罷萬僧復元禮職未幾攺國子司業以疾卒贈亞中大夫翰林直學士輕車都尉追封隴西郡侯

王壽按元史本傳壽字仁卿涿郡新城人幼穎敏嗜學長以通國字爲中書掾旣而用朝臣薦入侍裕宗眷遇特異至元十九年授兵部員外郎二十二年升吏部郎中二十四年分置尙書省遂革二十八年罷尙書省歸中書復任吏部郎中以�康裏不忽木柄用當道卽自免去明年授大司農丞不赴元貞二年出爲燕南河北道廉訪副使大徳二年不忽木爲中執法復棄官歸三年授集賢直學士秩滿就升侍讀學士俄擢禦史臺侍禦史論事剴切六年二月召壽奉香江南�祠嶽鎭海瀆密旨去歲風水爲災百姓艱食凡所經過采聽入對使還具奏民之利病系於官吏善惡在今宜選公廉材幹存心愛物者專撫字剛方正大深識治體者居風憲天災代有賑濟以時無勞聖慮惟是豪右之家仍據權要當罷其職處之京師以保全之此長久之道也初壽與臺臣奏宰相內統百官外均四海位尊任重不可輕假非人三代以降國之興衰民之休戚未有不由相臣之賢否也世祖初置中書省以忽魯不花塔察兒綫眞安童伯顏等爲丞相史天澤劉秉忠廉希憲許衡姚樞等實左右之當時稱治比唐貞觀之盛迨至阿合馬郝禎耿仁盧世榮桑哥忻都等壞法黷貨流毒億兆近者阿忽臺伯顏八都馬辛阿里等專政煽惑中禁幾搖神器君子小人已試之驗較然如此臣願推愛君思治之心邪正互陳成敗對舉庶幾上悟天衷懲其旣往知所進退天下之事可從而理也九年參議中書省事十年攺吏部尙書十一年武宗卽位首拜禦史中丞未幾更拜左丞俄復拜禦史中丞至大二年三月臥疾求代三年夏遷太子賓客集賢大學士秋九月卒年六十明年贈銀靑榮祿大夫平章政事上柱國薊國公謚文正

髙睿按元史髙智耀傳智耀子睿資稟直亮智耀之北使也攜之以行及卒帝問其子安在近臣以睿見時年十六授符寶郎出入禁闥恭謹詳雅久之授唐兀衛指揮副使歷翰林待制禮部侍郎除嘉興路總管境內有宿盜白晝掠民財捕者積十數輩莫敢近睿下令不旬日生擒之一郡以寧擢江東道提刑按察使部內艸竊陸梁聲言圍宣城郡將怯懦城門不開睿召責之曰寇勢方熾官先示弱民何所憑卽令密治兵衛而洞開城門聽民出入貿易自便旣而寇以有備不敢進遂討平之除同僉行樞密院事遷浙西道肅政廉訪使鹽官州民有連結黨與持郡邑短長目目曰十老吏莫敢問睿悉按以法闔境快之拜江南行臺侍禦史進禦史中丞除淮東道肅政廉訪使盜竊眞州庫鈔三萬緡有司大索追逮平民數百人吏因爲姦利睿躬自詳讞而得其情卽縱遣之未幾果得眞盜復拜南臺禦史中丞務持大體有儒者之風焉延佑元年卒年六十有六累贈推忠佐理功臣太傅開府儀同三司上柱國追封寧國公謚貞簡子納麟官至太尉江南諸道行禦史臺大夫

謝讓按元史本傳讓字仲和潁昌人祖義有財勇金貞佑間爲義軍千戶讓幼穎悟好學及壯推擇爲吏補宣慰司令史國兵取宋立行中書省於江西讓以選爲令史調河間等路都轉鹽運司經歷先是戶在軍籍者悉除其名以丁多寡爲額輸鹽其後多顧舊戶代爲煮鹽而顧錢甚薄讓言軍戶旣落籍爲民當與舊戶均役旣令代役豈宜復薄其傭使重困乎自今顧人必厚與直乃聽先是逃亡戶率令見戶包納其鹽由是豪彊者以計免而貧弱愈困讓令驗物力多寡比次甲乙以均之擢南臺禦史舉湖廣行省平章政事哈剌哈孫答剌罕可爲禦史大夫山東廉訪使陳天祥可爲禦史中丞右司員外郎髙昉可任風憲劾江浙省臣聽詔不恭及不法事帝遣使雜問旣款服詔令讓與俱來人皆危之讓恬然若無事者臺綱以之益振大徳間詔立陜西行禦史臺以讓爲都事凡禦史封章及文移其可否一決於讓入爲中書省右司都事遷戶部員外郎時東勝云丰等州民饑乞糴鄰郡憲司懼其販鬻爲利閉其糴事聞於朝讓設法立禁閉糴者有罪三州之民賴以全活者甚眾四年授宗正府郎中擢監察禦史遷中書省右司員外郎出爲湖廣行省左右司郎中時廣西兩江岑雄黃聖許等屢相讎殺爲邊患讓謂此曹第可懷柔不宜力競寬其法以羈縻之使不至跳梁可也若乃捨中國有用之民爭炎荒不毛之地非長策也因書榜招諭以攜其黨湖廣宣慰使張國紀建言科江南夏稅讓極言其非便遷河南行省左右司郎中是時江淮屯戍軍二十餘萬親王分鎭揚州皆以兩淮民稅給之不足則漕於湖廣江西是歲會計兩淮僅少三十萬石讓請以淮鹽三十萬引鬻之收其價鈔以給軍食不勞遠運公私便之至大元年轉戶部侍郎時京倉主計吏以倉廩多罅漏惟久雨米壞請覆糠�其上因揉諸米中以給內外工人及宿衛者讓察其姦以�稭易之姦獘悉除二年拜西臺治書侍禦史三年拜治書侍禦史未上攺同僉樞密院事尋拜戶部尙書仁宗在東宮以讓先朝舊人召見賜酒以示眷注四年攺刑部尙書仁宗卽位加讓正讓大夫入謝賜以卮酒讓痛飲之帝曰人言老尙書不飲何飲耶讓曰君賜不敢違也少頃醉不能立命扶出之翼日讓謝帝曰老尙書誠不飲也初尙書省柄臣構殺畱守鄭阿爾思蘭籍其家中外冤之尙書省罷未有直其冤者讓明其事以所籍貲產給還之有旨六部事疑不決者須讓共議而後上聞於是戶部更定鈔法禮部議正禮文讓皆與焉刑部有案讓未署字而誤用印吏懼遂私效讓署事覺度無損於事且憐吏以罪廢遂視之曰吾署也其寬厚多類此讓上言古今有天下者皆有律以輔治堂堂聖朝詎可無法以準之使吏任其情民罹其毒乎帝嘉納之乃命中書省纂集典章以讓精律學使爲校正官賜靑鼠裘一襲侍宴服六襲二年朝廷以吏多滯事責曹按不如程者令下讓曰刑獄非錢谷銓選之比寬以歲月尙慮失實豈可律以常法乎乃入白於宰相曰尙書言是也由是刑曹獨得不責稽違拜陜西行省參知政事未幾拜西臺侍禦史命甫下詔罷西臺復立就拜侍禦史四年十月卒於官年六十有六贈正奉大夫河南行省參知政事追封陳畱郡公謚憲穆

鎖咬兒哈的迷失按元史塔本傳塔本子阿里乞失鐵木兒阿里乞失鐵木兒子阿臺阿臺子疊裏威失疊裏威失子鎖咬兒哈的迷失年十二宿衛英宗潛邸掌服禦諸物英宗卽位拜監察禦史至治元年春詔起大剎於京西壽安山鎖咬兒哈的迷失與禦史觀音保成珪李謙亨上章極諫以爲東作方始而興大役以耗財病民非所以祈福也且歲在辛酉不宜興築初司徒劉夔妄獻浙右民田冒出內帑鈔六百萬貫丞相帖木疊兒分取其半監察禦史發其姦由是疾忌臺諫至是帖木疊兒之子瑣南爲治書侍禦史密奏曰彼宿衛舊臣聞事有不便弗卽入白今訕上以揚己之直大不敬帝乃殺鎖咬兒哈的迷失與觀音保杖珪謙亨黥之竄諸遐裔泰定初贈鎖咬兒哈的迷失資徳大夫禦史中丞上護軍追封永平郡公謚貞湣賜其妻子鈔五百貫良田千畝仍詔樹碑神道

秦起宗按元史本傳起宗字元卿其先上黨人後徙廣平深水縣曾大父當金季兵起窾山麓爲洞奉其親以居傍窾大洞匿其裏中百人閉之具牛酒出待兵兵入索惟見其親屬曰孝士也釋之去里人曰秦父生我起宗生長兵間學書無從得紙父順削柳爲簡寫以授之成誦削去更書年十七曾立蒙古學學輒成辟武衛譯史禦史中丞塔察兒愛其才遷中臺史是時尙書省專制更張起宗持文嚴密無所泄仁宗卽位罷尙書省轉中書史累遷太子家令司典簿官上言東宮官屬輔導徳義財賦非所治也朝廷是之遷南臺禦史建康多水或實而有司抑之或無而訴起宗微行得實人以爲神明文宗初立命威順王徵八番是時蜀省襄加臺拒命未平起宗極言武昌重鎭當備上流之師親王不可遠去力止之及王入見帝謂曰八番之行非秦元卿幾爲失計其後八番師還無敢擾於道路者朝議以起宗治蜀幕府忘其名曰秦元卿帝引筆攺曰起宗其眷注如此拜中臺禦史劾中丞和尙受人婦人賤買縣官屋不報起宗從臺官入見跽辯久之敕令起起宗不起會日暮出明日立太子有赦起宗又奏不罪和尙無以正國法和尙服辜帝曰爲禦史當如是矣元會賜只孫服令得與大宴又劾閩憲卜咱耳竊父妾以逃其父憤死瀆亂天常流之嶺南自是盡言無諱皆見聽用有禦史奏議一卷遷都漕運使帝召諭之曰漕輸事多廢闕賴禦史治之爾出爲撫州路總管至官有司供張甚盛問其費所從出小吏不敢隱曰借辦於民遂亟使歸之幾席僅給而已自是官府僚佐有宴集成禮卽止因諭眾曰我素農家安儉約務安靜庶使吾民化之居一歲以老去官明年以兵部尙書致仕居一歲卒謚昭肅子四人鈞銓鐸銹鈞西臺禦史鏞延徽寺經歷銓都省掾鐸蚤卒

楊朵兒只按元史本傳朵兒只河西寧夏人少孤與其兄皆幼卽知自立語言儀度如成人事仁宗於藩邸甚見倚重大徳丁未從遷懷孟仁宗聞朝廷有變將北還命朵兒只與李孟先之京師與右丞相哈剌哈孫定議迎武宗於北藩仁宗還京師朵兒只譏察禁衛密致警備仁宗嘉賴焉親解所服帶以賜旣佐定內難仁宗居東宮論功以爲大中大夫家令丞日夕侍側𨿽休沐不至家眾敬憚之會兄卒涕泣不勝哀仁宗憐之存問優厚事寡嫂有禮待兄子不異己子家人化之淮止奉大夫延慶使武宗聞其賢召見之仁宗曰此人誠可任大事然剛直寡合武宗顧視之曰然仁宗始總大政執誤國者將盡按誅之朵兒只曰爲政而尙殺非帝王治也帝感其言特誅其尢者民大悅服帝他日與中書平章李孟論元從人材孟以朵兒只爲第一帝然之拜禮部尙書初尙書省攺作至大銀鈔視中統一當其二十五又鑄銅爲至大錢至是議罷之朵兒只曰法有便否不當視立法之人爲廢置銀鈔固當廢銅錢與楮幣相權而用之昔之道也國無棄寶民無失利錢未可遽廢也言𨿽不盡用時論是之遷宣徽副使禦史請遷爲臺官帝以宣徽膳用素不會計特以委之未之許也有言近臣受賄者帝怒其非所當言將誅之時張珪爲禦史中丞叩頭諫不聽朵兒只言於帝曰誅告者失刑違諫者失誼世無諍臣久矣張珪眞中丞也帝喜竟用珪言拜朵兒只爲侍禦史帝宴閒時羣臣侍坐者或言笑踰度帝見其正色爲之攺容有犯法者𨿽貴幸無所容貸怨者因共譖之帝知之深譖不得行拜資徳大夫禦史中丞中書平章政事張閭以妻病謁告歸江南奪民河渡地朵兒只以失大體劾罷之江東西奉使斡來不稱職權臣匿其姦冀不問朵兒只劾而杖之斡來愧死禦史納璘言事忤旨帝怒叵測朵兒只救之一日至八九奏曰臣非愛納璘誠不願陛下有殺禦史之名帝曰爲卿宥之可左遷爲昌平令昌平畿內劇縣欲以是困納璘朵兒只又言曰以禦史宰京邑無不可者但以言事而得左遷恐後之來者用是爲戒不肯復言矣帝不允後數日帝讀貞觀政要朵兒只侍側帝顧謂曰魏徵古之遺直也朕安得用之對曰直由太宗太宗不聽徵𨿽直將焉用之帝笑曰卿意在納璘耶當赦之以成爾直名也有上書論朝政闕失面觸宰相宰相怒將取旨殺之朵兒只曰詔書云言𨿽不當無罪今若此何以示信天下果誅之臣亦負其職矣帝悟釋之於是特加昭文館大學士榮祿大夫以獎其直言時位一品者多乘間邀王爵贈先世或謂朵兒只眷倚方重苟言之當可得也朵兒只曰家世寒微幸際遇至此已懼弗稱尙敢求多乎且我爲之何以風勵僥幸者遷中政院使未幾復爲中丞遷集賢大學士爲權臣鐵木疊兒所害而死年四十二初武宗崩皇太后在興聖宮鐵木疊兒爲丞相逾月仁宗卽位因遂相之居兩歲得罪斥罷更自結徽政近臣復再入相恃勢貪虐凶穢愈甚中外切齒羣臣不知所爲禦史中丞蕭拜住拜中書右丞又拜平章政事稍牽制之朵兒只自侍禦史拜禦史中丞慨然以糾正其罪爲己任上都富民張弼殺人系獄鐵木疊兒使大奴脇畱守賀伯顏出之及彊以他姦利事不能得一日坐都堂盛怒以官事召畱守將罪之畱守昌言大奴所幹非法不敢從他實無罪鐵木疊兒語詘得解去朵兒只廉得其所受弼贓巨萬萬大奴猶數千使禦史徐元素按得實入奏而禦史亦輦眞又發其私罪二十餘事帝震怒有詔逮問鐵木疊兒逃匿帝爲不禦酒數日以待決獄盡誅其大奴同惡數人鐵木疊兒終不能得朵兒只持之急徽政近臣以太后旨召朵兒只至宮門責以違旨意者對曰待罪禦史奉行祖宗法必得罪人非敢違太后旨也帝仁孝恐誠出太后意不忍重傷咈之但罷其相位而遷朵兒只爲集賢學士帝猶數以臺事問之對曰非臣職事臣不敢與聞所念者鐵木疊兒𨿽去君側反得爲東宮師傅在太子左右恐售其姦則禍有不可勝言者仁宗崩英宗猶在東宮鐵木疊兒復相乃宣太后旨召蕭拜住朵兒只至徽政院與徽政使失裏門禦史大夫禿忒哈雜問之責以前違太后旨之罪朵兒只曰中丞之職恨不卽斬汝以謝天下果違太后旨汝豈有今日耶鐵木疊兒又引同時爲禦史者二人證成其獄朵兒只顧二人唾之曰汝等嘗得備風憲乃爲是犬彘事耶坐者皆慚俯首卽起入奏未幾稱旨執朵兒只載諸國門之外與蕭拜住俱見殺是日風沙晦冥都人恟懼道路相視以目英宗卽位詔書遂加以誣罔大臣之罪鐵木疊兒權勢旣成毫髮之怨無不報者太后驚悔而帝亦覺其所譖毀者皆先帝舊臣未及論治而鐵木疊兒以病死會有天求直言會議廷中集賢大學士張珪中書參議回回皆稱蕭楊等死甚冤是致不雨聞者失色言終不得達及珪拜平章卽告丞相拜住曰賞罰不當枉抑不伸不可以爲治若蕭楊等冤何可不亟昭雪也丞相善之遂請於帝詔昭雪其冤特贈思順佐理功臣金紫光祿大夫司徒上柱國夏國公謚襄湣朵兒只死時權臣欲奪其妻劉氏與人劉氏剪髮毀容以自誓乃免

自當按元史本傳自當蒙古人也英宗時由速古兒赤擢監察禦史錄囚大興縣有以冤事系獄者其人嘗見有橐駝死道傍因舁至其家醢之置數甕中會官橐駝被盜捕索甚急乃執而勘之其人自誣服自當審其獄辭疑爲冤卽以上禦史臺臺臣以爲贓旣具是特禦史畏殺人耳不聽攺委他禦史讞之竟處死後數日遼陽行省以獲盜聞冤始白人以是服其明泰定二年扈從至上都糾言參知政事楊庭玉贓罪不報卽納印還京師帝遣使追之俾復任卽再上章劾庭玉竟如其言又劾奏平章政事禿滿疊兒入怯薛之日英宗被弒必預聞其謀不省乃賜禿滿疊兒黃金系腰自當遂辭職攺工部員外郎中書省委開混河自當往視之以爲水性不常民亦力瘁難以成功言於朝河役乃罷會次三皇后殂命工部撤行殿車帳皆新作之自當未卽興工尙書曰此奉特旨員外有�則罪歸於眾矣自當曰卽有罪我獨任之未幾帝果問成否省臣乃召自當責問之自當請自入對旣見帝奏曰皇后行殿車帳尙新若攺作之恐勞民費財且先皇后無惡疾居之何嫌必欲捨舊更新則大明殿乃自世祖所禦列聖嗣位豈皆攺作乎帝大悅語省臣曰國家用人當擇如自當者庶不�大事特賜上尊金幣遷吏部員外郎帝欲加號太后曰太皇太后命朝堂議之自當獨曰太后稱太皇太后於典禮不合眾皆曰英宗何以加皇太后號曰太皇太后自當曰英宗孫也今上子也太皇太后之號孫可以稱之子不可以稱之也議遂定遷中書客省使俄攺同僉宣政院事文宗卽位除中書左司郎中有使持詔自江浙還言行省臣意若有不服者帝怒命遣使問不敬狀將悉誅之自當言於丞相燕帖木兒曰皇帝新卽位雲南四川且猶未定乃以使臣一言殺行省大臣恐非盛徳事況江浙豪奢之地使臣或不得厭其所需則造言以陷之耳燕帖木兒以言於帝事乃止旣而升參議中書省事燕帖木兒議封太保伯顏王爵眾論附之自當獨不言燕帖木兒問故自當曰太保位列三公而復加王封後再有大功將何以處之且丞相封王出自上意今欲加太保王封丞相宜請於上王爵非中書選法也遂罷其議拜治書侍禦史初文宗在集慶潛邸欲創天靈寺令有司起民夫江南行臺監察禦史亦乞剌臺言曰太子爲好事宜出錢募夫若欲役民則朝廷聞之非便也至是文宗悉召江南行臺監察禦史俾皆入爲監察禦史而欲黜亦乞剌臺自當諫曰當陛下在潛邸時禦史盡心爲陛下言乃忠臣也今無罪而黜之非所以示天下乃除亦乞剌臺僉憲湖南文宗嘗欲遊西湖自當諫曰陛下以萬乘之尊而泛舟自樂如天下何不聽自當遂稱疾不從行文宗在舟中顧謂臺臣曰自當終不滿朕此遊耶臺臣嘗奏除目文宗以筆塗一人姓名而綴將作院官閭閭之名自當言閭閭爲人詼諧惟可任教坊司若以居風紀則臺綱掃地矣文宗乃止已而出爲陜西行臺侍禦史順帝初除福建都轉運鹽使先是自當爲左司郎中時泰定帝嘗欲以河間江浙福建鹽引六萬賜中書參議撒迪自當執不可僅以福建鹽引二萬賜之至是自當復建言鹽引宜盡資國用以紓民力時撒迪方爲禦史大夫不以爲怨數遣人省自當母於京師所居旣而丁母憂居閒久之復起爲浙西肅政廉訪使時有以駙馬爲江浙行省丞相者其宦豎恃公主勢坐杭州達魯花赤位令有司彊買民間物不從輒毆之有司來白自當自當卽逮之械以令眾自是丞相府無敢爲民害者尋召爲同僉樞密院事尋復爲治書侍禦史同知經筵事寧夏人有告買買等謀害太師伯顏者伯顏委自當與中書樞密等官往寧夏鞫問無其情乃以誣罔坐告者罪伯顏怒自當前曰太師所以令吾三人勘之者以國法所在也必以罪吾三人則自當實主其事宜獨當之伯顏乃左遷自當同知徽政院事自當歷事四朝官自從仕郎累轉至通奉大夫常衎衎在位剛介弗回終始一節有古遺直之風然卒以是忤權貴而不復柄用君子皆惜焉

逯魯曾按元史本傳魯曾字善止修武人性剛介通經術中天歷二年進士第授翰林國史院編修官辟禦史臺掾掌機密監察禦史劾中丞史顯夫簡傲魯曾開實封於大夫前曰中丞素持重不能與人周旋禦史以人情劾之非公論由是皆知其直除太常博士武宗一廟未立後主配享集羣臣廷議之魯曾抗言先朝以武宗皇后眞哥無子不立其主時伯顏爲右丞相以爲明宗之母亦乞列氏可以配享徽政院傳太后旨以文宗之母唐兀氏可以配享伯顏問魯曾曰先朝旣以眞哥皇后無子不爲立主今所立者明宗母乎文宗母乎對曰眞哥皇后在武宗朝已膺玉冊則爲武宗皇后明宗文宗二母后固爲妾也今以無子之故不爲立主以妾後爲正宮是爲臣而廢先君之後爲子而追封先父之妾於禮不可且燕王垂卽位追廢其母后而立其先母爲後以配享先王爲萬世笑豈可復蹈其失乎集賢大學士陳顥素嫉魯曾出曰唐太宗冊曹王明之母爲後是亦二後也豈不可乎魯曾曰堯之母爲帝嚳庶妃堯立爲帝未聞冊以爲後而配嚳皇上爲大元天子不法堯舜而法唐太宗邪眾服其議而伯顏韙之遂以眞哥皇后配焉復拜監察禦史劾答失海牙阿吉剌太尉鞏卜班右丞兀突蠻刑部尙書吉當普監察禦史哈剌完者月魯不花院使呂思誠郎中皆黜之八人之中惟思誠少過亦變祖宗選法餘皆伯顏之黨朝廷肅然除樞密院都事上言前伯顏專殺大臣其黨利其妻女巧誣以罪今大小官及諸人有罪止坐其身不得籍其妻女郯王爲伯顏構陷妻女流離當雪其無辜給復子孫從之除刑部員外郎悉辧正橫罹伯顏所誣者遷宗正府郎中出爲遼陽行省左右司郎中除僉山北道肅政廉訪司事入爲禮部郎中至正十二年丞相脫脫討徐州賊以官軍不習水土募瀕海鹽丁爲軍乃超遷魯曾資善大夫淮南宣慰使領徵討事遣其募鹽丁五千人從徵徐州平繼使領所部軍討淮東卒於軍

都察院部名臣列傳十四

元三

陳思謙按元史本傳思謙字景讓其家世見祖佑傳中思謙少孤警敏好學凡名物度數綱紀本末考訂詳究尢深於邵子皇極經世書文宗天歷初政收攬賢能丞相髙昌王亦都護舉思謙時年四十矣召見興聖宮明年二月授典寶監經歷十一月攺禮部主事首言教坊儀鳳二司請並入宣徽以淸禮部之選其官屬不當與文武臣並列朝會宜置百官之後大樂之前詔從之而二司隸禮部如故至順元年拜西行臺監察禦史建明八事一曰正君道二曰結人心三曰崇禮讓四曰正綱紀五曰審銓衡六曰勵孝行七曰紓民力八曰修軍政先是關陜大饑民多鬻產流徙及來歸皆無地可耕思謙言聽民倍直贖之使富者收兼入之利貧者獲已棄之業從之監察禦史李擴行部甘肅金州民劉海延都其男元元自稱流民王延祿非海延都之子告海延都掠其財擴聽之以酷法抑其父思謙劾擴逆父子之天壞朝廷之法遂抵擴罪明年二月遷太禧宗禋院都事九月拜監察禦史首陳四事言上有宗廟社稷之重下有四海烝民之生前有祖宗垂創之艱後有子孫長久之計中論秦漢以來上下三千餘年天下一統者六百餘年而已我朝開國百有餘年混一六十餘年土字人民三代漢唐所未有也民有千金之產猶謹守之以爲先人所營況君臨天下承祖宗艱難之業而傳祚萬世者乎臣愚以興亡懇懇言者誠以皇上有元之聖主今日乃皇上盛時圖治之機玆不可失也又言戶部賜田諸怯薛支請海靑獅豹肉食及局院工糧好事布施一切泛支以至元三十年以前較之動增數十倍至順經費缺二百三十九萬餘定宜節無益不急之費以備軍國之用苟能三分損一以惠民夫豈小哉又言軍站消乏僉補則無殷實之戶接濟則無羨余之財倘有徵行必括民間之馬苟能修馬政亦其一助也方今西越流沙北際沙漠東及遼海地气髙寒水甘艸美無非牧養之地宜設置羣牧使司統領十監專治馬政並畜牛羊數年之後馬實蕃盛或給軍以收兵威或給站以優民力牛羊之富又足以給國用非小補也又言銓衡之獘入仕之門太多黜陟之法太簡州郡之任太淹朝省之除太速欲設三策以救四獘一曰至元三十年以後增設衙門冗濫不急者從實減並其外有選法者並入中書二曰宜參酌古制設辟舉之科令三品以下各舉所知得才則受賞失實則受罰三曰古者刺史入爲三公郎官出宰百里蓋使外職識朝廷治體內官知民間利病今後歷縣尹有能聲善政者受郎官禦史歷郡守有奇才異績者任憲使尙書其餘各驗資品通遷在內者不得三考連任京官在外者須歷兩任乃遷內職績非出類守不敗官者則循以年勞處以常調凡朝缺官員須二十月之上方許遷除帝可其奏命中書議行之時有官居喪者往往奪情起復思謙言三年之喪謂之達禮自非金革不可從權遂著於令有詔起報嚴寺思謙曰兵荒之餘當罷土木以紓民力帝嘉之曰此正得祖宗立臺憲之意繼此事有當言者無隱賜縑綺旌之未幾遷右司都事元統二年五月轉兵部郎中十一月攺禦史臺都事重紀至元元年五月出爲淮西道廉訪副使至淮未�月引疾歸六月召爲中書省員外郎上言彊盜但傷事主者皆得死罪而故殺從而加之人與鬥而殺人者例杖一百七下得不死與私宰牛馬之罪無異是視人與牛馬等也法應加重因奸殺夫所姦妻妾同罪律有明文今止坐所犯似失推明遂令法曹議著爲定制至正元年轉兵部侍郎俄丁內艱服除召爲右司郎中歲凶盜賊�起剽掠州邑思謙力言於執政當竭府庫以賑貧民分兵鎭撫中夏以防後患五年參議中書省事轉刑部尙書攺湖廣廉訪使八年遷淮東宣慰司都元帥九年遷浙西廉訪使湖廣行中書省參知政事辭十一年攺淮西廉訪使廬州盜起思謙亟命廬州路總管杭州不花領弓兵捕之而賊已不可撲滅矣言於宣讓王帖木兒不花曰承平日久民不知兵王以帝室之冑鎭撫淮甸豈得坐視思謙願與王戮力殄滅且王府屬怯薛人等數亦不少必有能摧鋒陷陣者惟王圖之王曰此吾責也但鞍馬器械未備何能禦敵思謙括官民馬置兵甲不日而集分道並進遂禽渠賊廬州平旣而潁寇將渡淮又言於王曰潁寇東侵亟調芍陂屯卒用之王曰非奉詔不敢調思謙言非常之變理宜從權擅發之罪思謙坐之王感其言從之其侄立本爲屯田萬戶召語曰吾祖宗以忠義傳家汝之職乃我先人力戰所致今國家有難汝當身先士卒以圖報效庶無負朝廷也尋召入爲集賢侍講學士修定國律十二年拜治書侍禦史明年升中丞年近七十上章乞老不允特旨進一品授榮祿大夫仍禦史中丞入謝感疾及命下彊拜受命明日卒贈宣猷秉憲佐治功臣翰林學士承旨榮祿大夫柱國追封魯國公謚通敏

蓋苗按元史本傳苗字耘夫大名元城人幼聰敏好學善記誦及弱冠遊學四方藝業大進延佑五年登進士第授濟寧路單州判官州多系囚苗請疏決之知州以爲囚數已上部使者未報不可決苗曰設使者有問請身任其責知州乃勉從之使者果閱牘而去歲饑白郡府未有以應會他邑亦以告郡府遣苗至戶部以請戶部難之苗伏中書堂下出糠餅以示曰濟寧民率食此況不得此食者尢多豈可坐視不救乎因泣下時宰大悟凡被災者咸獲賑焉有官粟五百石陳腐以借諸民期秋熟還官及秋郡責償甚急部使者將責知州苗曰官粟實苗所貰今民饑不能償苗請代還使者乃已其責單州稅糧歲輸館陶倉距單五百餘里載擔負民甚苦之春猶未足是秋館陶大熟苗先期令民糴粟倉下十月初倉券已至省民力什之五辟禦史臺掾除山東廉訪司經歷歷禮部主事擢江南行臺監察禦史建言嚴武備以備不虞簡兵卒以壯國勢全功臣以隆大體惜官爵以淸銓選考實行以抑奔競明賞罰以杜姦欺計利害以孚民情去民賊以崇禮節皆切於時務公論韙之天歷初文宗詔以建康潛邸爲佛寺務窮壯麗毀民居七十餘家仍以禦史大夫督其役苗上封事曰臣聞使民以時使臣以禮自古未有不由斯道而致隆平者陛下龍潛建業之時居民困於供給幸而獲�今日之運百姓跂足舉首以望非常之恩今奪農時以刱佛寺又廢民居使之家破產蕩豈聖人禦天下之道乎昔漢髙帝興於丰沛爲復兩縣光武中興南陽免稅三年旣不務此而隆重佛氏何以滿斯民之望哉且佛以慈悲爲心方便爲教今尊佛氏而害生民無乃違其方便之教乎臺臣職專糾察表正百司今乃委以修繕之役豈其禮哉書奏禦史大夫果免督役入爲監察禦史文宗幸護國仁王寺泛舟玉泉苗進曰今頻年不登邊隅不靖政當恐懼修省何暇逸遊以臨不測之淵乎帝嘉納之賜以對衣上尊卽日還宮臺臣擬苗僉淮東廉訪司事以聞帝曰仍畱蓋禦史朕欲聞其讜言也以丁外艱去免喪除太禧宗禋院都事中書檄苗行視河道還言河口淤塞今苟不治後日必爲中原大患都水難之事遂寢至正初用薦者知亳州修學宮完州廨有豪彊占民田爲己業民五十餘人訴於苗苗訊治之豪民咸自引服苗曰爾等罪甚重然吾觀皆有攺過意遂從輕議至元四年起爲左司都事在左司僅十八日凡決數百事丁內憂宰相惜其去重賻之至正二年起爲戶部郎中俄擢禦史臺都事禦史大夫欲以故人居言路苗曰非其才也大夫不悅而起其晚邀至私第以謝人兩賢之出爲山東廉訪副使益都淄萊地舊稱產金朝廷建一府六所綜其事民歲買金以輸官至是六十年矣民有忤其官長意輒謂所居地有金礦掘地及泉而後止猾吏爲姦利莫敢誰何苗建言罷之三年入爲戶部侍郎四年由都水監遷刑部尙書初盜殺河南省憲官延坐五百餘家已有詔除首罪外余從原宥至是宰臣追復欲盡誅戮苗堅持不可禦史趣具獄苗曰肆赦復殺在法所無禦史獨宜劾苗其敢累朝廷之寬仁乎卒用苗議罷之出爲山東廉訪使民饑爲盜所在羣聚乃上救荒弭盜十二事劾宣慰使�骳不法者有司援例欲徵苗所得職田苗曰年荒民困吾無以救尙忍徵斂以肥己耶輒命已之同僚皆無敢取召參議中書省事五年出爲陜西行臺侍禦史遷陜西行省參知政事六年復入爲治書侍禦史升侍禦史尋拜中書參知政事同知經筵事大臣以兩京馳道狹隘奏毀民田廬廣之已遣使督有司治之矣苗執曰馳道創自至元初何今日獨爲隘乎力辯乃罷又欲宿衛士悉出爲郡長官俾以養貧苗議曰郡長所以牧民豈養貧之地哉果有不能自存賜之錢可也若任郡寄必擇賢才而後可議遂寢又欲以鈔萬貫與角抵者苗曰諸處告饑不蒙賑卹力戲何功獲此重賞乎又僉四川廉訪司事家人違例收職田奉使宣撫直坐其主宰臣命奉使卽行遣苗請付法司詳議勿使憲司以爲口實於是時相顧謂僚佐曰所以引蓋君至樞機者欲其相助也乃每事相抗何耶今後有公務毋白參政苗嘆曰猥以非才待罪執政中書之事皆當與聞今宰相言若此不退何俟將引去而適有旨拜江南行臺禦史中丞然宰臣怒苗終不解比至卽除甘肅行省左丞時苗已致仕歸田裏矣時宰復奏旨趣赴任苗舁疾就道至鎭卽上言西土諸王爲國藩屏賜𨿽有常制而有司牽於文法遂使恩澤不以時及有匱乏之憂大非隆親厚本之意又言甘肅每歲中糧姦獘百端請以糧鈔兼給則軍民咸利矣朝廷從之遷陜西行禦史臺中丞到官數日卽上疏乞骸骨還鄕裏明年卒年五十八贈攄誠贊治功臣中書左丞上護軍追封魏國公謚文憲苗學術淳正性孝友喜施與置義田以贍宗族平居恂恂謙謹及至遇事張目敢言𨿽經銼折無少回撓有古遺直之風焉

馬祖常按元史本傳祖常字伯庸世爲雍古部居靖州天山有錫裏吉思者於祖常爲髙祖金季爲鳳翔兵馬判官以節死贈恆州刺史子孫因其官以馬爲氏曾祖月合乃從世祖徵宋畱汴掌饋餉累官禮部尙書父潤同知漳州路總管府事家於光州祖常七歲知學得錢卽以市書十歲時見燭欹燒屋解衣沃水以滅火咸嗟異之旣長益篤於學蜀儒張講道儀眞往受業其門質以疑義數十甚器之延佑初科舉法行鄕貢會試皆中第一廷試爲第二人授應奉翰林文字拜監察禦史是時仁宗在禦已久猶居東宮飲酒過度祖常上書請禦正衙立朝儀禦史執簡太史執筆則𨿽有懷姦利己乞官求賞者不敢出諸口天子承天地祖宗之重當極調攝至於酒醴近侍進禦當思一獻百拜之義英宗爲皇太子又上書請愼簡師傅於是姦臣鐵木疊兒爲丞相威權自恣祖常知其盜觀國史率同列劾奏其十罪仁宗震怒黜罷之秦州山移祖常言山不動之物今而動焉由在野有當用不用之賢在官有當言不言之故致然爾疏聞大臣皆家居待罪祖常薦賢拔滯知無不言俄攺宣政院經歷月餘辭歸起爲社稷署令亡何姦臣復相左遷開平縣尹因欲中傷之遂退居光州久之姦臣旣死乃除翰林待制泰定建儲擢典寶少監太子左贊善尋兼翰林直學士除禮部尙書丁祖母憂起爲右贊善復除禮部尙書尋辭歸天歷元年召爲燕王內尉仍入禮部兩知貢舉一爲讀卷官時稱得人升參議中書省事參定親郊禮儀充讀冊祝官拜治書侍禦史歷徽政副使遷江南行臺中丞元統元年召議新政賜白金二百兩鈔萬貫又歷同知徽政院事遂拜禦史中丞帝以其有疾詔特免朝禮光祿日給上尊祖常持憲務存大體西臺禦史劾其僚禁酤時面有酒容以苛細黜之山東廉訪司言孔氏訟事以事關名教不行按者亦引去除樞密副使頃之辭職歸光州復除江南行臺中丞又遷陜西行臺中丞皆以疾不赴至元四年卒年六十贈攄忠宣憲協正功臣河南行省右丞上護軍魏郡公謚文貞祖常立朝旣久多所建明嘗議今國族及諸部旣誦聖賢之書當知尊諸母以厚彜倫又議將家子弟驕脆有孤任使而庶民有挽彊蹶張老死艸野者當建武學武舉儲材以備非常時𨿽弗用識者韙之祖常工於文章宏贍而精核務去陳言專以先秦兩漢爲法而自成一家之言尢致力於詩圓密淸麗大篇短章無不可傳者有文集行於世嘗預修英宗實錄又譯潤皇圖大訓承華事略又編集列後金鑑千秋記略以進受賜優渥文宗嘗駐驆龍虎臺祖常應制賦詩尢被嘆賞謂中原碩儒惟祖常云

月魯帖木兒按元史本傳月魯帖木兒卜領勤多禮伯臺氏曾祖貴裕事太祖爲管領怯憐口怯薛官祖合剌襲父職事世祖父普蘭奚由宿衛爲中書右司員外郎與丞相哈剌哈孫建議迎立武宗累遷至山北遼東道肅政廉訪使月魯帖木兒幼警�讀書彊記俶儻有大志年十二成宗命與哈剌哈孫之子脫歡同入國學仁宗時入宿衛一日帝顧問左右曰斯人容貌不凡誰之子耶左右忘其父名月魯帖木兒卽對曰臣父普蘭奚也帝曰汝父贊謀以定國難朕未嘗忘因命脫忽臺傳旨四怯薛札撒火孫令常侍禁廷毋止其入哈剌哈孫欲用爲中書蒙古必闍赤輒辭焉哈剌哈孫曰汝年幼欲何爲乎對曰欲爲禦史爾人壯其志久之遂拜監察禦史巡按上都劾奏太師右丞相帖木疊兒受張弼贓六萬貫貸死帝怒碎太師印賜月魯帖木兒鈔萬貫除兵部郎中拜殿中侍禦史遷給事中左侍儀同修起居注尋爲右司郎中賜坐便殿帝顧左右謂曰月魯帖木兒識量明遠可大用者也他日帝語近臣曰朕聞前代皆有太上皇之號今皇太子且長可居大位朕欲爲太上皇與若等遊觀西山以終天年禦史中丞蠻子翰林學士明裏董阿皆稱善月魯帖木兒獨起拜曰臣聞昔之所謂太上皇若唐元宗宋徽宗皆當禍亂不得已而爲之者也願陛下正大位以保萬世無疆之業前代虛名何足慕哉帝善其對仁宗崩帖木疊兒復入中書據相位參議乞失監以受人金帶系獄帖木疊兒乃使乞失監訴月魯帖木兒爲禦史時誣丞相受賕皇太后命丞相哈散等卽徽政院推問不實事遂釋帖木疊兒乃奏以月魯帖木兒爲山東鹽運司副使降亞中大夫爲承事郎期月間鹽課增以萬計丁外艱扶喪西還擢山南江北道肅政廉訪副使泰定初遷汴梁路總管再調總管武昌以養親不赴致和元年河南行省平章伯顏矯制起月魯帖木兒爲本省參知政事共議起兵月魯帖木兒固辭曰皇子北還問參政受命何人則將何辭以對伯顏怒會明裏董阿迓皇子過河南而月魯帖木兒爲禦史時嘗劾其娶娼女冒受封明裏董阿因說伯顏收之丞相別不花亦與之有隙乃謫月魯帖木兒幹寧安撫司安置至順四年移置雷州至元六年順帝召之還至正二年入覲帝欲畱之以毋喪未葬辭四年乃起同知將作院事尋除大宗正府也可札魯花赤九年由太醫院使拜翰林學士承旨知經筵事進讀之際引援經史臺本於王道帝嘉納焉十二年江南諸郡盜賊充斥詔拜月魯帖木兒平章政事行省江浙因言於丞相脫脫曰守禦江南爲計已緩若得從權行事猶有可爲不從陛辭賜尙禦衣弓矢甲冑衛卒十人鈔萬五千貫以行比至鎭引僚屬集父老詢守備之方招募民兵數千人號令明肅統師次建徳獲首賊何福斬於市遂復淳安等縣俘獲萬餘人復業者三萬餘家是年七月次徽州以疾卒於軍中

成遵按元史本傳遵字誼叔南陽穰縣人也幼敏悟讀書日記數千百言年十五喪父家貧勤苦不廢學問二十能文章時郡中先輩無治進士業者遵欲爲以不合程式爲患一日憤然曰四書五經吾師也文無逾於史漢韓柳區區科舉之作何難哉會楊惠初登第來尹穰遵乃書所作數十篇見之惠撫捲大喜語之曰以此取科第如拾芥耳至順辛未至京師受春秋業於夏鎭遂入成均爲國子生時陳旅爲助教喜其文數以語於奎章閣侍讀學士虞集集亟欲見之旅令以己馬俾遵馳詣集集方有目疾見遵來迫而視之曰適觀生文今見生貌公輔器也吾老矣恐不及見生當自愛重也元統攺元中進士第授將仕郎翰林國史院編修官明年預修泰定明宗文宗三朝實錄後至元四年升應奉翰林文字五年辟禦史臺掾至正攺元擢太常博士明年轉中書檢校尋拜監察禦史扈從至上京上封事言天子宜愼起居節嗜欲以保養聖躬聖躬安則宗社安矣言甚迫切帝攺容稱善又言臺察四事一曰差遣臺臣越職問事二曰左遷禦史杜塞言路三曰禦史不思盡言循敍求進四曰體覆廉訪聲迹不實賢否混淆帝皆嘉納之諭臺臣曰遵所言甚善皆世祖風紀舊規也特賜上尊旌其忠遵又言江浙火災當賑卹及劾火魯忽赤不法十事皆從之復上封事言時務四事一曰法祖宗二曰節財用三曰抑奔競四曰明激勸奏入帝稱善久之命中書速議以行是歲言事並舉劾凡七十餘事皆指訐時獘執政者惡之三年自刑部員外郎出爲陜西行省員外郎以母病辭歸五年丁母憂八年擢僉淮東肅政廉訪司事攺禮部郎中奉使山東淮北察守令賢否得循良者九人貪懦者二十一人奏之九人者賜上尊幣帛仍加顯擢其二十一人悉黜之九年攺刑部郎中尋遷禦史臺都事時臺臣有嫉贓吏多以父母之憂免者建論今後官吏凡被案劾贓私𨿽父母死不許歸葬須竟其獄庶惡人不獲幸免遵曰惡人固可怒然與人倫孰重且國家以孝治天下寧失罪人千百不可使天下有無親之吏禦史大夫是其言升戶部侍郎十年遷中書右司郎中時刑部獄案久而不決者積數百遵與其僚分閱之共議其輕重各當其罪未幾無遺事時有令輸粟補官有匿其姦罪而入粟得七品雜流者爲怨家所告有司議輸粟例無有過不與之文遵曰賣官鬻爵已非盛典況又賣官與奸淫之人其將何以爲治必奪其敕還其粟著爲令乃可省臣從之除工部尙書先是河決白茅鄆城濟寧皆爲巨浸或言當築堤以遏水勢或言必疏南河故道以殺水勢而漕運使賈魯言必疏南河塞北河使復故道役不大興害不能已廷議莫能決乃命遵偕大司農禿魯行視河議其疏塞之方以聞十一年春自濟寧曹濮汴梁大名行數千里掘並以量地形之髙下測岸以究水勢之淺深徧閱史籍博采輿論以謂河之故道不可得復其議有八而丞相脫脫已先入賈魯之言及遵與禿魯至力陳不可且曰濟寧曹鄆連歲饑饉民不聊生若聚二十萬人於此地恐後日之憂又有重於河患者脫脫怒曰汝謂民將反耶自辰至酉辧論終不能入明日執政者謂遵曰修河之役丞相意已定且有人任其責矣公其毋多言幸爲兩可之議遵曰腕可斷議不可易也由是遂出爲大都河間等處都轉運鹽使初汝汴二郡多富商運司賴之是時汝寧盜起侵汴境朝廷調兵往討括船運糧以故舟楫不通商販遂絕遵隨事處宜國課皆集十四年調武昌路總管武昌自十二年爲沔寇所殘毀民死於兵疫者十六七而大江上下皆劇盜阻絕米直翔湧民心遑遑遵言於省臣假軍儲鈔萬錠募勇敢之士具戈船截兵境且戰且行糴粟於太平中興民賴以全活者眾會省臣出師遵攝省事於是省中府中惟遵一人乃遠斥候塞城門籍民爲兵得五千餘人設萬夫長四配守四門所以爲防禦之備甚至號令嚴肅賞罰明當賊船往來江中終不敢近岸城賴以安十五年擢江南行臺治書侍禦史召拜參議中書省事時河南之賊數渡河而北焚掠郡縣上下視若常事遵率左右司僚佐持其牘詣丞相言曰今天下州縣喪亂過半河北之民趙安者以天塹黃河爲之障賊兵𨿽至不能飛渡所以剝膚椎髓以供軍儲而無深怨者視河南之民猶得保其室家故也今賊北渡河而官軍不禦是大河之險已不能守河北之民復何所恃乎河北民心一搖國勢將如之何語未畢哽咽不能言宰相以下皆爲之揮涕乃以入奏帝詔卽遣使罪守河將帥而守禦自是亦頗嚴先是湖廣倪賊質威順王之子而遣人請降求爲湖廣行省平章朝臣欲許者半遵曰平章之職亞宰相也承平之時𨿽徳望漢人抑而不與今叛逆之賊挾勢要求輕以與之如綱紀何或曰王子世皇嫡孫也不許是棄之與賊非親親之道也遵曰項羽執太公欲烹之以挾髙祖髙祖乃以分羹答之柰何今以王子之故廢天下大計乎眾皆韙其論除治書侍禦史俄復入中書爲參知政事離省僅六日丞相每決大議則曰姑少緩之眾莫曉其意及遵拜執政喜曰大政事今可決矣十七年升中書左丞階資善大夫分省彰徳是時太平在相位以事忤皇太子皇太子深銜之欲去之而未有以發以爲遵及參知政事趙中皆太平黨也遵中兩人去則太平之黨孤十九年用事者承望風旨嗾寶坻縣尹鄧守禮弟鄧子初等誣遵與參政趙中參議蕭庸等六人皆受贓皇太子命禦史臺大宗正府等官雜問之鍛煉使成獄遵等竟皆杖死中外冤之二十四年禦史臺臣辯明遵等皆誣枉詔復給還其所授宣敕

烏古孫良楨按元史本傳良楨字幹卿世次見父澤傳資器絕人好讀書至治二年蔭補江陰州判官尋丁內艱服除調婺州武義縣尹有惠政攺漳州路推官獄有疑者悉平反之上言律徒者不杖今杖而又徒非卹刑意宜加徒減杖遂定爲令移泉州益以能稱轉延平判官拜陜西行臺監察禦史劾遼陽行省左丞相達識帖睦邇賣國不忠援漢髙帝斬丁公故事以明人臣大義並劾禦史中丞胡居佑姦邪皆罷之中外震懾升都事猶以言不盡行解去復起爲監察禦史良楨以帝方覽萬幾不可不求賢自輔於是連疏天歷數年間紀綱大壞元气傷夷天佑聖明入膺大統而西宮秉政姦臣弄權畜憾十有餘年天威一怒陰晦開明以正大名以章大孝此誠兢兢業業祈天永命之秋其術在乎敬身修徳而已今經筵多領以職事臣數日一進講不逾數刻已罷而�禦小臣恆侍左右何益於盛徳哉臣願招延儒臣若許衡者數人置於禁密常以唐虞三代之道啟沃宸衷日新其徳實萬世無疆之福也又以國俗父死則妻其從母兄弟死則收其妻父母死無憂制遂言綱常皆出於天而不可變議法之吏乃言國人不拘此例諸國人各從本俗是漢南人當守綱常國人諸國人不必守綱常也名曰優之實則陷之外若尊之內實侮之推其本心所以待國人者不若漢南人之厚也請下禮官有司及右科進士在朝者會議自天子至於庶人皆從禮制以成列聖未遑之典明萬世不易之道又言隱士劉因道學經術可比許文正公衡從祀孔子廟庭皆不報禦史臺作新風憲復疏其所當行者以舉賢才爲綱而以厚風俗均賦役重審理汰冗官選守令出奉使均公田爲目指摘剴切𨿽觸忌諱亦不顧也宦者罕失嬖妾殺其妻糜其肉飼犬上疏乞正重刑並論宦寺結廷臣撓政爲害可汰黜之憸側目至正四年召爲刑部員外郎轉禦史臺都事五年攺中書左司都事出爲江東道肅政廉訪司副使上官一日辭歸六年授平江路總管不拜八年復召爲右司員外郎九年升郎中尋遷廣東道肅政廉訪使未行還爲郎中遷福建道肅政廉訪使中道召還參議中書省事兼經筵官十一年拜治書侍禦史升中書參知政事同知經筵事十三年升左丞兼大司農卿仍同知經筵事時中書參用非人事多異同不得一一如志會軍餉不給請與右丞悟良哈臺主屯田歲入二十萬石東宮久未建懇懇爲言車駕幸上都始冊皇太子立詹事院驛召爲副詹事每直端本堂則進正心誠意之說親君子遠小人之道皇太子嘉納焉當時盜賊�起帝聞惡之下詔分討必盡誅而後已良楨言平賊在收人心以回天意多殺非道也乃赦以安之十四年遷淮南行省左丞初泰州賊張士誠旣降復叛殺淮南行省參知政事趙璉進據髙郵六合太師脫脫奉詔總諸王軍南徵而良楨洎參議龔伯璲刑部主事廬山等從之旣平六合垂克髙郵會詔罷脫脫兵柄遂有上變告伯璲等勸脫脫勒兵北向者下其事逮問詞連良楨簿對無所驗卽日還中書左丞命分省彰徳主調軍食居半歲還中書十六年進階榮祿大夫賜玉帶一十七年除大司農明年升右丞兼大司農辭不允論罷陷賊延坐之令有惡少年誣知宜興州張復通賊之罪中書將籍其孥吏抱案請署良楨曰手可斷案不可署同列變色卒不署良楨自左曹登政府多所建白罷福建山東食鹽浙東西長生牛租瀕海被災圍田稅民皆徳之嘗論至正格輕重不倫吏得並緣爲姦舉明律者數人參酌古今重定律書書成而罷家居輒訓諸子曰吾無過人者惟待人以誠人亦以誠遇我汝宜志之晚歲病瘠數謁告病益侵遂卒自號約齋有詩文奏議凡若千卷藏於家

崔敬按元史本傳敬字伯恭大寧之惠州人通刑名法律之學淮東山南廉訪司皆辟書吏天歷初辟禦史臺察院書吏歷刑部令史徽政院掾史遂升中書掾至元五年用累考及格授刑部主事六年遷樞密院都事拜監察禦史時旣毀文宗廟主削文宗後皇太后之號徙東安州而皇弟燕帖古思文宗子也又放之髙麗敬上疏略曰文皇獲不軌之愆已徹廟祀叔母有階禍之罪亦削洪名盡孝正名斯亦足矣惟念皇弟燕帖古思太子年方在幼罹此播遷天理人情有所不忍明皇當上賓之日太子在𦇤褓之間尙未有知義當矜憫蓋武宗視明文二帝皆親子也陛下與太子皆嫡孫也以武皇之心爲心則皆子孫固無親�以陛下之心爲心未免有彼此之論臣請以世俗諭之常人有百金之產尙置義田宗族困厄者爲之教養不使失所況皇上貴爲天子富有四海子育黎元當使一夫一婦無不得其所今乃以同气之人置之度外適足貽笑邊方取辱外國況蠻夷之心不可測度倘生他變關系非輕興言至此良爲寒心臣願殺身以贖太子之罪望陛下遣近臣迎歸太后太子以全母子之情盡骨肉之義天意回人心悅則宗社幸甚不報又上疏諫天子巡幸上都宜禦內殿其略曰世祖以上都爲淸暑之地車駕行幸歲以爲常閣有大安殿有鴻禧睿思所以保養聖躬適起居之宜存畏敬之心也今失剌斡耳朵思乃先王所以備宴遊非常時臨禦之所今陛下方以孝治天下屢降徳音祗行宗廟親祀之禮𨿽動植無知罔不歡悅而國家多故天道變更臣備員風紀以言爲職願大駕還大內居深宮嚴宿衛與宰臣謀治道萬機之暇則命經筵進講究古今盛衰之由緝熙聖學乃宗社之福也時帝數以歷代珍寶分賜近侍敬又上疏曰臣聞世皇時大臣有功所賜不過盤革重惜天物爲後世慮至遠也今山東大饑燕南亢旱海潮爲災天文示儆地道失寧京畿南北蝗飛蔽天正當聖主卹民之日近侍之臣不知慮此奏稟承請殆無虛日甚至以府庫百年所積之寶物徧賜僕禦閽寺之流孔稚童孩之子帑藏或空萬一國有大事人有大功又將何以爲賜乎乞追回所賜以示恩不可濫庶允公論是年出僉山北廉訪司事按部全寧獄有李秀以坐造僞鈔連數十人而皆與秀不相識敬疑而讞之秀曰吾以訓童子爲業居村落間有司至秀捨謂秀爲僞造鈔者捶楚之下不敢不誣服耳敬詢知始謀者乃大同王濁十餘年事不泄而有司誤以李秀爲王濁也移文至大同果得王濁爲眞造僞鈔者至正初遷河南又遷江東所至抑豪彊惠下窮洗冤滯興學勸農百廢具舉除江西行省左右司郎中入爲諸路寶鈔提舉攺工部侍郎十一年遷同知大都路總管府事直沽河淤數年中書省委敬浚治之給鈔數萬錠募工萬人不三月告成咸服其能除刑部侍郎遷中書左司郎中十二年曆兵部尙書爲樞密院判官十四年遷刑部尙書廣東府憲讎殺以沙加班處大逆敬詳憲府以私相害致有是變殺人者自有典章得坐一人大逆非謀反則不科得坐一家敬立論全重而就輕朝廷咸以爲然十五年復爲樞密院判官尋拜參知政事行省河南復爲兵部尙書兼濟寧軍民屯田使朝廷給以鈔十萬錠散於有司招致居民軍士立營屯種歲收得百萬斛以給邊防居歲餘其法井井十有七年召爲大司農少卿遂拜中書參知政事盜據齊魯敬與平章政事答蘭參知政事俺普分省陵州陵州乃南北要衝無城郭而居民散處敬兼領兵刑戶工四部事供給諸軍事無不集丞相以其能上聞賜之上尊仍命其便宜行事敬與俺普密議曰我軍彊且勝彼將敗而降如得仗義之士直抵其巢穴而招安之亦方面之幸也有國子生王恪等願請往敬以便宜授以官俾之行至鄆城見李秉彜田丰等諭以逆順禍福之理丰與秉彜皆悔過自新山東郡邑之復敬之策居多敬以軍馬供給浩繁而民力日疲乃請行納粟補官之令中書以其言聞詔從之河北燕南士民踵躡而至積粟百萬石綺段萬匹用以給軍費民獲少蘇十八年除山東行樞密院副使俄遷江浙行省左丞卒年六十七贈資善大夫江浙行省左丞如故謚曰忠敏

張楨按元史本傳楨字約中汴人幼刻苦讀書登元統元年進士第授彰徳路錄事辟河南行省掾楨初娶祁氏祁生貴富家頗驕縱見楨貧不爲禮合巹逾月卽出之祁之兄訟於官且污楨以黯昧事左右司官聽之楨因移疾不出滯按俱積平章政事月魯帖木兒怒曰張楨剛介士也豈汝曹所當議耶郎中虎者禿謁而謝之乃起範孟爲亂矯殺月魯帖木兒等城中大擾楨暮夜縋城出得免逾年除髙郵縣尹門無私謁縣民張提領尙任俠武斷鄕曲一日至縣有所囑楨執之盡得其罪狀裏中受其抑者咸來訴焉乃杖而徒之人以爲快守城千戶狗兒妻崔氏爲其小婦所譖虐死其鬼憑七歲女詣縣訴楨備言死狀屍見瘞捨後楨率吏卒卽其所發土得屍拘狗兒及小婦鞫之皆伏辜人以爲神明焉累除中政院判官至正八年拜監察禦史劾太尉阿乞剌欺罔之罪並言明裏董阿也裏牙月魯不花皆陛下不共戴天之讎伯顏賊殺宗室嘉王郯王一十二口稽之古法當伏門誅而其妻子兄弟尙仕於朝宜急誅竄別兒怯不花阿附權姦亦宜遠貶今災異疊見盜賊蜂起海寇敢於要君閫帥敢於玩寇若不振舉恐有唐末藩鎭噬臍之禍不聽及毛貴陷山東上疏陳十禍根本之禍有六徵討之禍有四歷數其獘一曰輕大臣二曰解權綱三曰事安逸四曰杜言路五曰離人心六曰濫刑獄所謂根本之禍六也其言事安逸之禍略曰臣伏見陛下以盛年入纂大統履艱難而登大寶因循治安不預防慮寬仁恭儉漸不如初今天下可謂多事矣海內可謂不寧矣天道可謂變常矣民情可謂難保矣是陛下警省之時戰兢惕厲之日也陛下宜臥薪嘗膽奮發悔過思祖宗創業之難而今日墜亡之易於是而修實徳則可以答天意推至誠則可以回人心凡土木之勞聲色之好燕安鴆毒之戒皆宜痛撤勇攺有不盡者亦宜防微杜漸而禁於未然黜宮女節浮費畏天卹人而陛下乃安焉處之如天下太平無事時此所謂根本之禍也至若不愼調度不資羣策不明賞罰不擇將帥所謂徵討之禍四也其言不明賞罰之禍略曰臣伏見調兵六年初無紀律之法又無激勸之宜將帥因敗爲功指虛爲實大小相謾上下相依其性情不一而邀功求賞則同是以有覆軍之將殘民之將怯懦之將貪婪之將曾無懲戒所經之處�犬一空貨財俱盡及其面諛遊說反以克復受賞今克復之地悉爲荒墟河南提封三千餘里郡縣星羅�布歲輸錢�數百萬計而今所存者封丘延津登封偃師三四縣而已兩淮之北大河之南所在蕭條夫有土有人有財然後可望軍旅不乏饋餉不竭今寇敵已至之境固不忍言未至之處尢可寒心如此而望軍旅不乏饋餉不竭使天雨粟地湧金朝夕存亡且不能保況以地方有限之費而供將帥無窮之欲哉其爲自啟亂階亦已危矣陛下事佛求福飯僧消禍以天壽節而禁屠宰皆虛名也今天下殺人矣陛下泰然不理而曰吾將以是求福福何自而至哉潁上之寇始結白蓮以佛法誘眾終飾威權以兵抗拒視其所向駸駸可畏其勢不至於亡吾社稷燼吾國家不已也堂堂天朝不思靖亂而反爲階亂其禍至慘其毒至深其關系至大有識者爲之扼腕有志者爲之痛心此徵討之禍也疏奏不省權臣惡其訐直二十一年除僉山南道肅政廉訪司事至則劾中書參知政事也先不花樞密院副使脫脫木兒治書侍禦史奴奴弄權誤國之罪又不報方是時孛羅帖木兒駐兵大同察罕帖木兒駐兵洛陽而毛貴山東勢逼京畿二將玩寇不進方以爭晉冀爲事構兵相攻互有勝負朝廷乃遣也先不花脫脫木兒奴奴往解之旣受命不前進楨又言其貪懦庸鄙苟懷自安之計無憂國致身之忠朝廷將使二家釋憾協心討賊此國之大事謂宜風馳電走而乃迂回退懾枉道延安以西繞曲數千里遲遲而行使兩軍日夜仇殺黎庶肝腦塗地實此三人之所致也宜急殛之以救時危亦不報楨乃慨然嘆曰天下事不可爲矣卽辭去居河中安邑山谷間結茅僅容膝有訪之者不復言時事但對之流涕而已二十四年孛羅帖木兒犯闕皇太子出居冀寧奏除贊善又除翰林學士皆不起擴廓帖木兒將輔皇太子入討孛羅帖木兒遣使傳皇太子旨賜以上尊且訪時事楨復書曰今燕趙齊魯之境大河內外長淮南北悉爲丘墟關陜之區所存無幾江左日思薦食上國湘漢荊楚川蜀淫名僭號幸我有變利我多虞閣下國之右族三世二王得不思廉藺之於趙寇賈之於漢乎京師一殘假有不逞之徒崛起艸澤借名義尊君父倡其說於天下閣下將何以處之乎守京師者能聚不能散禦外侮者能進不能退紛紛藉藉神分志奪國家之事能不爲閣下憂乎志曰不備不虞不可以爲師僕之惓惓爲言者獻忠之道也然爲言大要有三保君父一也扶社稷二也衛生靈三也請以近似者陳其一二衛出公國至於不父其父趙有沙丘之變其臣成兌平之不可謂無功而後至於不君其君唐肅宗流播之中怵於邪謀遂成靈武之篡千載之下𨿽有智辯百出不能爲雪嗚呼是豈可以不鑑之乎然吾聞之天之所廢不驟也驟其得志肆其寵樂使忘其覺悟之心非安之也厚其毒而降之罰也天遂其欲民厭其汰而鬼神弗福也其能久乎閣下覽觀焉謀出於萬全則善矣詢之輿議急則其變不測徐則其釁必起通其往來之使達其上下之情得其情則得其策矣孔子曰君君臣臣父父子子今九重在上者如寄靑宮在下者如寄生民之憂國家之憂也可不深思而熟計之哉擴廓帖木兒深納其說是用事克有成後三年卒

都察院部名臣列傳十五

明一

章溢按明外史本傳溢字三益龍泉人其先自五代迄宋多顯者溢始生聲如鐘其家怪之幾不舉弱冠與胡深同師王毅毅字叔剛許謙門人也教授鄕裏講解經義聞者多感悟溢從之遊因志聖賢學天性孝友嘗遊金華元憲使禿堅不花與語悅之攺官秦中要與俱行至虎林溢心動辭歸歸八日而父歿未葬火焚其廬搏顙吁天火至柩所而滅蘄黃寇犯龍泉執溢從子存仁溢挺身告賊曰吾兄止一子寧我代賊素聞溢名大喜就問計溢厲聲責之賊怒縛之柱礪刃其脇欲降之溢不爲屈至夜紿守者脫歸集裏民爲兵不旬日擊破賊俄府官以兵來欲盡誅詿誤者溢走說石抹宜孫曰貧民迫凍餒誅之何爲宜孫然其言檄止兵畱溢幕下從平慶元浦城盜授龍泉主簿不受歸宜孫守臺州爲賊所圍溢以鄕兵赴援卻賊已而賊陷龍泉監縣寶忽丁遁去溢與其師毅率壯士破賊復其城寶忽丁慚謀殺溢溢方參贊帥府事寶忽丁乃殺毅以反溢率兵擊走之因平松陽寇又與胡深破賊麗水又擊長槍軍於婺論功累授浙東都元帥溢曰吾所將皆鄕裏子弟肝腦塗地而吾獨取功名弗忍爲也辭不受退隱匡山明兵克處州避入閩太祖以幣聘之乃與劉基宋濂葉琛偕至太祖勞基等曰我爲天下屈四先生今天下紛紛何時定乎溢對曰天道無常惟徳是輔惟不嗜殺人者能一之耳太祖偉其言授僉營田司事巡行江東兩淮田畝分籍定稅民甚便之以病久在告太祖知其念母也厚賜遣歸省而畱其子存厚於京師浙東設提刑按察司命溢爲僉事胡深出師溫州令溢守處州饋餉供億民不知勞荊楚平遷湖廣按察僉事時荊襄多廢地議分兵屯田以控北方太祖善之會浙東按察使宋思顏孔克仁等以職事被逮詞連溢太祖遣太史令劉基諭溢曰素知溢守法毋恐深入閩陷沒處州動搖命溢爲浙東按察副使往鎭之溢辭副使仍爲僉事旣至宣布詔旨誅首叛者餘黨悉定賊寇慶元龍泉官軍盡戍浦城城中兵少溢召舊部義兵使據要害列木柵爲屯相聯絡賊不敢犯浦城戍卒乏食李文忠欲運處州糧餉之溢以爲舟車不通而軍中所掠糧多請入官均給之溫州茗洋周遂卿屢爲寇溢命子存道督兵擒斬處多山而少田軍需不足胡深奏免雜賦行省復有所科溢奏罷之朱亮祖取溫州軍中頗掠子女溢命鎭撫林理徵之各部盡還其家初溢請朝京師太祖報曰俟平吳卽召卿至是召溢入朝而詔存道守處太祖諭羣臣曰溢𨿽儒臣父子宣力一方寇盜盡平功不在諸將後復問溢徵閩諸將何如對曰湯和由海道進胡美自江西入必勝然閩中尢服李文忠威信若令文忠從浦城取建寧此萬全計也太祖立詔文忠出師如溢策處州糧舊額一萬三千石有奇軍興加至十倍溢言丞相奏之詔從其舊浙東造海舶徵巨材於處溢曰處婺之交山巖峻險縱有木道何從出白行省罷之洪武元年與劉基並拜禦史中丞兼贊善大夫時廷臣伺帝意多苛溢獨務大體或以爲言溢曰憲臺百司儀表當養人廉恥使避不犯豈直恃搏擊爲能哉帝親祀社稷會大風雨還坐外朝怒儀曹議禮不合致天變溢請寬貸帝乃貰之存道從文忠入閩閩平詔存道以所部兵從海道北徵溢持不可曰許以事平歸農今復調之是不信也帝不懌而罷繼而奏曰兵已入閩者俾還州裏昔嘗叛逆之民宜籍爲軍使北徵一舉而恩威著矣帝喜曰孰謂儒者迂闊哉然非先生一行無能成玆事者溢受詔卽行至處州遭母喪乞守制不許而遣存厚還家溢灑泣治事鄕兵旣集命存道由永嘉浮海北再上章乞終制詔可溢悲戚過度營葬親負土石感疾卒帝痛悼親撰文卽其家祭之福王時追贈太保謚莊敏子存道存誠存厚

韓宜可按明外史本傳宜可字伯時浙江山陰人元至正中行禦史臺辟爲掾宜可拒不行洪武初薦授山陰縣學教諭轉楚府錄事尋擢監察禦史丞相胡惟庸禦史大夫陳寧中丞節侍帝坐方從容燕語宜可直前出懷中彈文劾三人險惡似忠姦似直恃功怙寵內懷反側擢置臺端擅作威福乞斬其首以謝天下帝怒曰快口禦史敢排陷大臣耶命錦衣衛監問尋釋之出爲江西按察司僉事時官吏有罪者笞以上悉謫屯鳳陽毋慮萬數宜可疏爭之曰刑以禁淫慝一民軌宜論其情之輕重事之公私罪之大小今悉令謫屯此小人之幸君子殆矣乞分別以協眾心帝可之已入朝京師會賜諸司沒官男女爲奴婢宜可獨不受且極論罪人不孥古之制也有事隨坐法之濫也官吏有罪厥辟勿宥國之典也罰及妻子何居況男女人之大倫婚姻逾時尙傷和气合門連坐豈聖朝所宜帝是其言後坐事將刑禦謹身殿親鞫之天晴無雲忽雷火繞殿中帝驚曰得無枉是人耶宜可遂獲免復疏陳二十餘事皆報可未幾罷歸已復徵至命撰祀鐘山大江文諭日本徵烏蠻詔皆稱旨特授山西右布政使以事安置安南建文帝卽位用檢討陳性善薦起雲南參政入拜左副都禦史卒於官是夜大星隕櫪馬皆驚嘶人謂宜可當之云

周觀政按明外史韓宜可傳帝之建禦史臺也諸禦史以敢言著者自宜可外則稱周觀政觀政亦山陰人以薦授九江學教授擢監察禦史嘗監奉天門有中使將女樂入觀政止之中使曰有命觀政執不聽中使慍而入頃之出報曰禦史且休女樂己罷不用觀政又拒曰必面奉詔已而帝親出宮謂之曰宮中音樂廢缺欲使內家肄習耳朕已悔之禦史言是也左右無不驚異者觀政累官江西按察使

歐陽韶按明外史韓宜可傳歐陽韶字子韶永新人薦授監察禦史有詔日命兩禦史侍班韶嘗侍直帝乘怒將戮人他禦史不敢言韶趨跪殿廷下倉卒不能措詞急捧手加額呼曰陛下不可帝察韶朴誠爲霽威從之未幾乞致仕卒於家

王朴按明外史本傳朴同州人洪武十八年進士本名權帝爲攺焉除吏科給事中以直諫忤旨罷旋起禦史陳時事千餘言性鯁直數與帝辧是非不肯屈一日遇事爭之彊帝怒命戮之及市召還諭之曰汝其攺乎朴對曰陛下不以臣爲不肖擢官禦史柰何摧辱至此使臣無罪安得戮之有罪又安用生之臣今日願速死耳帝大怒趣命行刑過史館大呼曰學士劉三吾志之某年月日皇帝殺無罪禦史朴也竟戮死帝撰大誥謂朴誹謗猶列其名

嚴徳按明外史楊靖傳明初士大夫以功名終者少吳人嚴徳由禦史擢左僉都禦史以疾求歸帝怒謫戍南丹黥其面遇赦放還布衣徒步自齒齊民宣徳中猶存嘗毆悍軍軍訟之禦史徳跪堂下自言曾在臺勾當公事曉三尺法禦史問何官答言洪武中曾爲臺長所謂嚴徳是也禦史大驚揖起之次日往謁則擔囊徙矣有教授與飲見其面黥戴敝冠問老人犯何法而黥徳述前事因言先時國法甚嚴仕者不保首領此敝冠不易戴也乃北面拱手稱聖恩聖恩云

淩漢按明外史本傳漢字斗南原武人洪武中以明經舉至京師獻烏鵲論帝善之授司經局正字出爲會稽知縣以事逮系久不決按察使陶晟入覲帝知漢無罪爲晟所淹命釋之召爲禦史巡按陜西疏所部疾困數事且曰古人謂大夫出疆有安國家利社稷者專之在春秋戰國則可今大一統則不可苟許其專恐啟大臣擅權之漸帝善之召其子賜鈔二百錠衣一襲及還京師有徳漢者邀置酒欲厚報以金漢曰酒可飲金不可受帝聞之嘉嘆擢右都禦史時詹徽爲左論議頗不合每面折徽徽銜之奏遣按事蘇松因嗾禦史桂滿劾其失職降刑部右侍郎未幾命署吏部已攺禮部復爲徽所劾貶左僉都禦史帝憫其衰令歸田裏漢叩頭曰臣願生居京師死葬此土許之居歲餘起左贊善又歲餘復擢右僉都禦史尋令致仕漢入辭帝問先賜歸不行今歸何也對曰詹徽在臣有後憂今伏誅矣臣故敢歸耳漢有治才廉直爲帝所知然出言不檢持爲時所少故居官數起數僕云

兪士吉按明外史夏原吉傳兪士吉字用貞象山人洪武末舉於鄕授兗州府學訓導建文時上疏論時政得失十餘事擢監察禦史議論切直出巡鳳陽徽州又按湖廣辯釋疑獄風紀肅然成祖卽位擢左僉都禦史奉使諭朝鮮日本還奏皆稱旨賜豸衣楮幣浙西大水偕夏原吉等往督農政湖州逋糧至六十萬石同事者欲減其數以聞士吉曰欺君病民吾不爲也具以實奏悉得蠲貸明年爲都禦史陳瑛所劾與大理少卿袁復同系詔獄復竟死獄中士吉謫爲事官治水蘇松旣而復職命視浙江民瘼還上聖孝瑞應頌帝曰爾爲大臣不言民間利病乃獻諛邪擲還之尋出知襄陽府秩滿遷山東左參議洪熙攺元入覲帝欲授以淸要職吏部擬太僕卿帝曰渠是秀才可擢詹事宣宗初攺南京刑部侍郎被劾致仕卒

鄒師顏按明外史夏原吉傳鄒師顏宜都人永樂中任禦史有直聲遷大理寺丞署戶部與夏原吉同下獄仁宗卽位釋之逾年告歸省墓還至通州卒貧不能歸喪宣宗聞命驛舟送之並詔自今京官卒者皆給驛

鍾同按明外史本傳同字世京吉水永丰人父復宣徳八年進士歷翰林院修撰與劉球善球上封事復預其謀妻勸止球詣復邸邀偕行復已他往妻從屏間詈曰汝自上疏何累他人爲球嘆曰彼乃謀及婦人遂獨上奏竟死居無何復亦病卒妻深悔之每號輒曰早知爾曷若與劉公偕死同幼聞母言卽感奮思成父志嘗入吉安忠節祠見所祀歐陽修楊邦乂諸人嘆曰死不入此非丈夫也景泰二年舉進士明年授禦史遇事敢言懷獻太子旣卒與郎中章綸早朝語及沂王皆泣下因與約疏請復儲已而京師有災異同以諷禮部尙書胡愕然曰君欲取死耶同憤乃上疏論時政因及復儲事其略曰近得賊諜言也先使偵京師及臨淸虛實期初秋大舉深入直下河南臣聞之不勝寒心而廟堂大臣乃恬不介意昔秦伐趙諸侯自若孔子順獨憂之人皆以爲狂臣今者之言何以異此臣艸茅時聞寺人構惡戕戮直臣劉球遂致廷臣箝口假使當時犯顏有人必能諫止上皇之行何至有蒙塵之禍陛下赫然中興鋤姦黨旌忠直命六師禦敵於郊不戰而三軍之气自倍臣謂陛下方且鞭撻四裔坐致太平柰何邊氛甫息瘡痍未復而侈心遽生失天下望伏願取鑑前車厚自奮厲毋徇貨色毋甘嬉遊親庶政以總威權惇倫理以厚風俗辧邪正以專委任嚴賞罰以彰善惡崇風憲以正紀綱去浮費罷冗員禁僧道之�民擇賢將以訓士然後親率羣臣謝過郊廟如成湯之六事自責唐太宗之十漸必攺庶幾天意可回國勢可振父有天下固當傳之於子乃者太子薨逝足知天命有在今皇儲未建國本猶虛臣竊以爲上皇之子卽陛下之子沂王天資厚重足令宗社有托伏望擴天地之量惇友於之仁蠲吉具儀建復儲位實祖宗無疆之休昔嘗命將帥各陳方略經旬逾時互相委責及石亨柳溥有言又不過庸人孺子之計平時尙爾一旦有急將何策制之夫禦敵之方莫先用賢陛下求賢若渴而大臣顧排抑之所舉者率多親舊富厚之家卽長材屈抑孰肯爲言朝臣欺謾若此此臣所以撫膺流涕爲今日妨賢病國者醜也疏入帝不懌下所司議寧陽侯陳懋吏部尙書王直等請帝納其言因引罪求罷帝慰畱之而銜同甚未發後數日章綸復儲疏繼上下詔獄考訊遂並系治同時五年五月也明年八月大理少卿廖莊以諫儲事予杖左右言事由同倡同實罪魁帝乃封巨梃就獄中杖之同竟死時年三十二同之上疏也策馬出馬伏地不肯起同叱曰吾不畏死爾奚爲者馬猶盤辟再四乃行同死馬長號數聲亦死英宗復位亟嘆同忠臣贈大理左寺丞錄其子啟爲國子生尋授咸寧知縣啟請父遺骸歸葬詔給舟車廩餼送之成化中同妻羅氏自陳貧窶乞令次子越入國學帝卽以爲通政知事而給羅氏月廩尋賜同謚恭湣從祀忠節祠與球聯位竟如同初志

王彰按明外史本傳彰字文昭鄭人洪武二十年舉於鄕補國子生使山東平糴以廉幹稱擢吏科逾年攺給事中遷都給事中攺刑部員外郎遷山西左參政永樂五年召爲禮部右侍郎父喪除攺戶部陜西大疫奉使祀西嶽新安民鬻子女償賦彰奏爲蠲除贖還所鬻攺都察院右副都禦史陜西僉事馬英激肅州番爲變殺禦史及都指揮彰劾英磔死又劾禦史陳孟旭受賕枉法文獻盜銀課皆坐死劾金吾指揮李嚴逐母不養及諸貪淫罪皇太子命磔之諸所論劾甚眾彰有母年八十餘矣十一年從帝北巡命歸省賜其母冠服金幣諭之曰君子居官不忘親居家不忘君凡所過民安否吏賢不肖還悉以聞彰還奏事稱旨久之進右都禦史十九年帝遣廷臣二十六人巡撫天下彰與給事中王勵得河南終明世大臣得撫鄕土者彰而已河南水災民多流亡長吏不加卹彰奏黜貪刻者百餘人罷不急之徵十餘事招復流民發廩賑貸多所全活還朝命督餉北徵仁宗卽位河溢開封命彰與都指揮李信往賑卹宣徳元年命彰自良鄕抵南京巡撫軍民帝以彰所言率常事不切利病降敕切責令軍民休戚詳具以聞復諭侍臣曰兩京相距數千里驛使往來爲擾或遘水旱小民失所咸朕所欲聞朝使還及禦史巡歷皆不以告故遣彰往視今所奏多細故不切事要大臣如此朕復何望卿等當悉朕意有聞必以告君臣同體勿有所疑事竣復命與都督山云巡視薊州永平山海諸關隘三年卒於官彰嚴介自持請托皆絕用法過刻其母屢以爲言不能攺時劉觀爲左都禦史人謂彰公而不恕觀私而不刻云

熊槪按明外史本傳槪字元節丰城人幼孤隨母適胡氏冒其姓永樂九年第進士授禦史十六年擢廣西按察使溪蠻大出掠布政使議請藩王兵遏之槪不可曰吾等居方面寇至無捍禦顧煩王耶且寇必不至戒嚴而巳已而果然久之調廣東仁宗卽位召還朝初夏原吉治水江南還代以左通政趙居任兼督農務不卹民歲以丰稔聞成祖亦知其誣罔旣卒而左通政嶽福繼之庸懦不事事洪熙初元命槪以原官與布政使周榦參政葉春同巡視應天蘇松常鎭嘉湖杭八府宣徳初幹還言福不任職乃召福還擢槪大理寺卿與春巡視如故浙西豪持郡邑短長爲不法海鹽民史慶眞以罪戍逃歸易名平康暴橫滋甚禦史捕之遁去會赦還益聚黨八百餘人槪捕誅之已悉捕豪惡數十輩械至京論如法於是姦宄帖息閭閻淸靜諸衛所糧運不繼軍乏食槪以便宜發諸府贖罪米四萬二千餘石贍軍乃聞於朝帝諭戶部允行之槪用法嚴姦民憚之騰謗書於朝行在都禦史遂劾槪與春所至作威福縱兵擾民帝弗問陰使禦史廉之無所得由是益任槪賜璽書獎勵槪亦自信諸當興革者皆列以聞時屢遣部官至江南造紙市銅鐵槪言水澇民饑乞罷之四年還朝始復姓亡何遷都察院右都禦史治南院事行在都禦史顧佐疾驛召槪代領其事兼署刑部自朝錄囚日晏未暇食忽風眩卒賜祭給舟歸其喪槪性剛決巡視江南威名甚盛及掌臺憲聲稱漸損於初

倪敬盛

杜宥黃讓羅俊汪淸按明外史本傳敬字汝敬無錫人祖峻永樂間兵科都給事中敬舉正統十三年進士擢禦史景泰初畿輔饑命出視請蠲田租戶部持不可再疏爭竟得請巡按山西時有入粟補官令敬奏罷之戍將侵餉者悉按治豪猾斂手再按福建時議將復銀冶敬未行抗疏論得寢旣至奏罷諸司器物濫取於民者鎭守監丞戴細保貪橫敬列其罪以聞帝召細保還命敬捕治其黨吏民相慶代還畱家四月爲都禦史所劾逮治尋復職六年七月敬以時多災異偕同官吳江盛江陰杜宥蕪湖黃讓安福羅俊固始汪淸上言府庫之財不宜無故而予遊觀之事不宜非時而行曩以齋僧屢出帑金易米不知櫛風沭雨之邊卒趨事急公之貧民又何以濟之近聞造龍舟作燕室營繕日增嬉遊不少非所以養聖躬也章綸鍾同直言見忤幽錮逾年非所以昭聖徳也願罷桑門之供輟宴佚之娛止興作之役寬直臣之囚帝得疏不懌下之禮部部臣稱其忠愛帝報聞然意終不釋未幾詔都禦史蕭維禎考察其屬諭令去之禦史罷黜者十六人而敬等預焉皆謫爲典史敬得廣西宜山英宗復辟詔皆授知縣乃以敬知祥符安遠侯柳溥器敬西徵請以自隨遂攺督府都事逾年師還遽卒士類惜之淸並景泰二年進士宥讓並五年進士俊則敬同年生也雋爽負意气嘗按廣東劾巡撫侍郎揭稽不職稽亦誣劾並逮獄成復官稽謫知府敬將上疏以艸示從父啟東以禦醫出入禁中因備知禁祕事爲典定疏章同署以上遂得罪謫古田典史遷羅江知縣縣故無城大盜趙鐸來寇設奇擊卻之民爲立祠擢敍州知府亦有禦寇功宥遷英徳知縣鄰境多寇創立縣城賊至死守糧盡圍不解夜縋死士焚其營賊始驚潰移韶州通判謝病歸讓知安嶽遷府中都事錦衣門達隸恣橫讓執而撻之達摭其罪坐戍廣西赦還復冠帶囊無一錢課耕自給俊嘗巡按四川有廉聲仕終南雄知府

顧佐邵�陳勉賈諒嚴升按明外史本傳佐字禮卿太康人建文二年進士除莊浪知縣永樂初入爲禦史奉命招廣西慶遠蠻督采木四川從北徵巡視關隘遷江西按察副使召爲應天尹剛直不撓吏民畏服人比之包孝肅北京建攺順天權貴人多不便之出爲貴州按察使仁宗嗣位召爲通政使宣徳三年都禦史劉觀以貪被黜帝問楊士奇榮廷臣孰可掌憲者士奇舉佐公廉有威歷官並著風采榮亦言佐爲京尹政淸獘革帝喜曰顧佐乃能如是立擢左都禦史賜敕獎勉之命甄察諸禦史黜不稱者禦史有缺舉送吏部補選佐視事卽奏黜禦史嚴暟楊居正等二十人謫爲吏降八人罷三人而舉進士鄧棨國子生程富謁選知縣孔文英教官方瑞等四十餘人堪任禦史帝使歷政三月而後任之居正等六人辧訴帝怒並前爲吏者悉戍之而暟自戍所潛遁入京脇他賄爲佐所奏論當死佐復奏暟謀害己遂戮暟帝北巡命佐畱守還復賜敕令約束諸禦史於是糾黜貪縱朝綱肅然居歲餘姦吏奏佐受隸金私遣歸帝密示士奇曰爾不嘗舉佐廉乎對曰事有之中朝官俸薄僕馬薪芻資之隸遣隸半使出資免役隸得歸耕官得資費中朝官皆然臣亦然先帝知之故增中朝官俸帝嘆曰朝臣貧如此因怒訴者曰朕方用佐小人敢誣之必下法司治士奇對曰細事不足幹上怒付佐治足矣帝以吏狀付佐曰汝自治之佐頓首謝召吏言上命我治汝汝攺行吾貸汝帝聞之益喜謂佐得大體或告佐不理冤訴帝怒曰必重囚教之命鞫果千戶臧淸殺無罪三人當死故使人誣佐帝曰不誅淸則佐法不行立命磔於市八年秋佐有疾乞歸不許以南京右都禦史熊槪代理其事逾年而槪卒佐疾良已入見帝慰勞之令免朝賀視事如故正統初考察禦史不稱者十五人降黜之邵宗九載滿吏部已考稱亦與焉宗不服奏辯尙書郭琎亦言宗不應與在任者同考帝遂責佐而禦史張鵬等復劾宗微過帝以鵬朋欺並切責佐佐卽上章致仕去賜敕獎慰鈔五千貫命戶部復其家家居十餘年卒佐守正嫉邪人敬憚之每旦趨朝小憩外廬立雙藤戶外百僚過者皆折旋避之入內直廬獨處小夾室非議政不與諸司羣坐人稱爲顧獨坐云時雩都陳勉嶧賈諒先後副都禦史與佐同舉臺職而蘭溪邵�官南京與佐齊名繁昌嚴升名亦亞於��字以先永樂四年進士授禦史巡按江西廣東福建所過人不敢犯仁宗監國知�廉直有重獄輒付�歷江西福建按察史宣徳三年入爲南京左副都禦史奏黜禦史不職者十三人簡黜諸司庸懦不肖者八十餘人風紀大振居二年以疾卒官�負气好侮慢同列治獄頗刻深然持身廉內行修潔母喪哀毀芝再產於庭勉與�同年進士除監察禦史出爲廣東副使仁宗初以楊士奇薦擢左副都禦史宣徳間嘗坐失出下詔獄得釋信丰諸縣盜起命勉撫之招徠三千六百餘人亂遂定正統中歷兩京大理寺卿景泰初進南京右都禦史掌院事致仕卒勉外和內剛精通法律吏不敢欺諒字子信永樂中由鄕舉入太學選侍皇太孫說書擢刑科給事中宣徳四年進都給事中劾淸軍侍郎金庠受賄罷之又與禦史張居傑劾戶部郎中蕭翔等挾妓禦史方鼎等十三人托疾不事事悉下獄貶官又劾陽武侯薛祿朋比不敬廷中肅然明年拜右副都禦史偕錦衣指揮王裕參議黃翰中官張義等巡視江西按治豪彊不少假英宗卽位出鎭湖廣治濟寧北河道賑淮揚諸府饑徐州盜越城被劾帝宥之盜入芒碭山爲民患諒捕獲甚眾還至徳州卒諒內行修當官有風采士類稱之升建文時進士歷官大理寺右少卿淸軍蘇松執法不撓調南京僉都禦史與�同心治事剛果自信嘗著神羊賦以見志焉

魯穆按明外史本傳穆字希文天臺人永樂四年進士家居褐衣蔬食足迹不入州府比謁選有司饋之贐穆曰吾方從仕未能利物乃先厲州裏乎弗受除禦史仁宗監國屢上封事漢王官奄將校不法莫敢言穆上章劾之不報然直聲振朝廷遷福建僉事理冤濫摧豪彊泉李某妻與其姻林私李調官廣西林遣僕鴆李於道而室其妻李宗人訴於官所司納林賂坐訴者系獄久穆廉得其實立正林罪漳民周允文無子以侄後晚而妾生子因析產與侄屬以妾子允文死侄言兒非叔子逐去盡奪其貲妾訴之穆召縣父老及周宗族密置妾子羣兒中咸指兒類允文遂歸其產民間呼魯鐵面時楊榮當國家人犯法穆治之不少貸榮顧謂穆賢薦之朝正統初擢右僉都禦史奉命捕蝗還以疾卒於官給舟歸其喪始穆入爲僉都禦史所載不過囊衣尙書吳中贈以器用不受至是中爲治棺衾乃克殯子崇志登進士授給事中歷應天府尹廉直有父風

吳訥朱與言按明外史本傳訥字敏徳常熟人父任沅陵簿坐事系京師訥上書乞身代事未白而父歿由是感奮力學永樂中以醫薦至京仁宗監國聞其名命教功臣子弟成祖召對稱旨俾日侍闕廷備顧問洪熙元年侍講學士沈度薦經明行修授監察禦史敬愼廉直不務矯飾出按浙江軍囚逃者令家人妄訴逮系至千人訥請嚴禁卽冤不得越告帝命法司從之訥在浙以振風紀植綱常爲務繼按貴州恩威著遐裔將代還土人詣闕乞畱不許宣徳五年進南京右僉都禦史尋進左副都禦史正統初光祿丞董正等盜官物訥發之謫戍四十四人右通政李畛者奉使蘇松行事多不謹訥微誡之畛不悅誣訥稽延詔書等事訥抗章辯互爲臺省所劾俱逮下獄旣而釋之英宗初禦經筵錄所輯小學集解上之正統六年請老特賜宴遣歸以朱與言代訥訥博覽議論有根柢於性理之奧多有發明所著書皆可垂於後歸家布衣蔬食環堵蕭然周忱撫江南欲新其居謝不可家居十六年而卒年八十六謚文恪與言字一鴞萬安人永樂九年進士授湖廣按察僉事宣徳中遷四川副使合州盜起督吏目熊鼎斬六十餘人賊勢遂衰事聞擢鼎合州同知雅州妖人爲亂與言執送京師境內以寧英宗踐阼召爲南京右副都禦史入代訥領院事年老致仕卒與言剛方廉愼爲政務大體數建白切時獘家居門庭淸肅鄕人有不善惟恐與言知之

陳鑑按明外史本傳鑑字貞明髙安人宣徳二年進士授行人正統中擢禦史厲風節出按順天言京師風俗澆漓其故有五一事佛過甚二營喪破家三服食麗靡四優倡爲�五博塞成風章下禮部格不行攺按貴州麓川賊思機發自大軍再徵窮竄屢上書哀訴乞宥罪通貢王振不許復大舉遠徵時雲貴軍民疲敝苗乘機煽動閩浙間盜賊亦發舉朝皆知其不可懲球禍無爭者鑑抗章言賊酋遠遁不爲邊患宜專責雲南守臣相機剿滅無遠勞禁旅振大怒欲困之攺鑑雲南參議使赴騰衝招賊怒未已摭鑑爲巡按時嘗請四川播州安撫司攺隸貴州以爲鑑罪令兵部劾之逮下吏論死系獄景帝嗣位乃得赦尋授河南參議致仕歸卒

弋謙按明外史本傳謙代人永樂九年進士除監察禦史出按江西言事忤旨貶峽山知縣復坐事免歸仁宗在東宮素知謙骨鯁及嗣位召爲大理少卿直陳時政多見納旣復言五事詞太激帝乃不懌尙書呂震吳中侍郎吳廷用大理卿虞謙等因劾謙誣罔都禦史劉觀令眾禦史合糾謙帝召楊士奇等言之士奇對曰謙不諳大體然心感超擢恩欲圖報耳主聖則臣直惟陛下優容之帝乃不罪謙然每見謙詞色甚厲士奇從容言陛下詔求直言謙言不當觸怒外廷悚惕以言爲戒今四方朝覲之臣皆集闕下見謙如此將謂陛下不能容直言而謙之名愈彰矣帝惕然曰此固朕不能容亦呂震輩迎合以益朕過今自當置謙遂免謙朝參令專視司事言事者益少帝復召士奇曰朕怒謙矯激過實耳朝臣果月餘無言爾語諸臣白朕心士奇曰臣空言不足信乞親降璽書遂令就榻前書敕引過諭百官無以謙爲戒而復謙朝參已中官采木四川貪橫帝召謙諭曰爾淸鯁爲朕往治之乃擢謙副都禦史賜鈔以行遂罷采木之役宣徳初交址右布政戚遜以貪淫黜命謙往代王通棄交址謙亦論死正統初釋爲民土木之變謙布衣走闕下薦通及�懋阮遷等十三人皆奇才可用眾議以通副石亨謙請專任通事遂寢廷臣以謙負重名奏畱之亦不報景泰二年復至京疏薦通等語侵於謙謙奏乞錄通等命弋謙代臣總軍務帝不許罷歸未幾卒仁宗性寬大容直言謙以故得無罪反責呂震等而黃驥言西域事帝亦誚震而行其言

左鼎按明外史本傳鼎字周器永新人正統七年進士授南京禦史攺北巡按山西乘輿北狩悉心畫戰守時兵荒洊臻請蠲太原諸府稅糧停大同轉餉夫以蘇其困也先請和抗言不可引宋景徳靖康事爲鑑尋以山東河南饑遣鼎巡視民賴以安律文官吏故勘平人致死者抵罪時以給事中於泰言悉得寬貰鼎言小民無知情貸可也官吏深文巧詆與故殺何異法者天下之公不可意爲輕重自是論如律景泰四年疏言瓦剌變作將士無用由軍政不立也謂必痛懲前獘乃今又五年矣貂蟬盈座悉屬公侯鞍馬塞途莫非將帥民財歲耗國帑日虛以天下之大土地甲兵之眾曾不能振揚威武則軍政仍未立也昔太祖定律令至太宗暫許有罪者贖蓋權宜也乃法吏拘牽沿爲成例官吏受枉法財悉得減贖骫骳如此復何顧憚哉國初建官有常近始因事增設主事每司二人今有增至十人者矣禦史六十人今則百餘人矣甚至一部有兩尙書而侍郎亦倍常額都禦史以數十計此京宮之冗也外則增設撫民管屯官如河南參議益二而爲四僉事以三而爲七此外官之冗也天下布按二司各十餘人乃歲遣禦史巡視復遣大臣巡撫鎭守夫今之巡撫鎭守卽曩之方面禦史也爲方面禦史則合眾人之長而不足爲巡撫鎭守則任一人之智而有餘有是理耶至禦史遷轉太驟以六年爲率令其通達政事然後可以治人巡按系尢重毋使初任之員漫然嘗試其餘百執事皆當愼擇而久任之帝頗嘉納未幾復言國家承平數十年公私之積未充一遇軍興抑配橫徵鬻官市爵率行衰世苟且之政此司邦計者過也臣請痛抑末技嚴禁遊惰斥異端使歸南畝裁�員以省虛糜開屯田而實邊料士伍而紓餉寺觀營造供佛飯僧以及不急之工無益之費悉行停罷專以務農重粟爲本而躬行節儉以先之然後可阜民而裕國也倘忽不加務任掊克聚斂之臣行朝三暮四之術民力已盡而徵發無已民財已竭而賦斂日增苟紓目前之急不卹意外之虞臣竊懼焉章下戶部尙書金濂請解職帝不許鼎言亦不盡行逾月以災異偕同官陳救獘卹民七事末言大臣不乏姦回宜黜罷其尢用淸政本帝善其言下詔甄別而大臣辭職�慰畱給事中林聰請明諭鼎等指實劾奏鼎聰等乃共論吏部尙書何文淵刑部尙書兪士悅工部侍郎張敏通政使李錫不職狀錫罷文淵竟由是去鼎居官淸勤卓有聲譽禦史練綱以敢言名而鼎尢善爲章奏京師語曰左鼎手練綱口自公卿以下咸憚之出爲廣東右參政會英宗復位以郭登言召爲左僉都禦史逾年卒

練綱按明外史左鼎傳練綱字從道長洲人祖則成洪武時禦史綱舉鄕試入國子監歷事都察院郕王監國上中興八策也先將入犯復極言和議不可就南遷不可從有持此議者宜立誅安危所倚惟於謙石亨當主中軍而分遣大臣守九門擇親王忠孝著聞者令同守臣勤王檄陜西守將調番兵入衛帝悉從之綱有才辧急功名都禦史陳鎰尙書兪士悅皆綱同裏念綱數陳時政有聲且畏其口遂薦之授禦史景泰攺元上時政五事巡視兩淮鹽政駙馬都尉趙輝侵利劾奏之三年冬偕同官應詔陳八事�允行亡何復偕同官上言吏部推選不公任情髙下請置尙書何文淵右侍郎項文曜於理尙書王直左侍郎兪山素行本端爲文曜等所罔均宜按問帝𨿽不罪終以綱等爲直明年命出贊延綏軍務自陳名輕責重乞授僉都禦史帝曰遷官可自求邪遂寢其命初京師戒嚴募四方民壯分營訓練歲久多逃或赴操不如期廷議編之尺籍綱等言召募之初激以忠義許事定罷遣今展轉輪操已孤所望況其逃亡實迫寒餒豈可遽著軍籍邊方多故倘更召募誰復應之詔卽除前令五年巡按福建與按察使楊�互訐俱下吏謫�黃州知府綱邠州判官久之卒

許仕達按明外史本傳仕達歙人正統十年進士擢禦史景泰元年四月上疏言災沴數見請帝痛自修省帝深納之未幾復請於經筵之餘日延儒臣講論經史帝亦優詔褒答旋巡按福建劾鎭守中官廖秀下之獄以監丞戴細保代之秀亦吁仕達下鎭守侍郎薛希璉等廉問會仕達劾希璉貪縱乃命禦史王豪往勘還奏兩人互有虛實而陳耆老數千人乞畱仕達狀給事中林聰閩人也亦爲之言乃命畱任且敕希璉勿構卻仕達亦厲風紀執漳州知府馬嗣宗送京師大理寺劾其擅執帝以執贓吏不問期滿當代耆老詣闕請畱不許未幾卽以爲福建左參政天順中歷山東貴州左右布政使仕達初爲禦史名甚震及居方面頗以縱肆聞

丁瑄按明外史本傳瑄不知何許人正統間爲禦史初福建多礦盜命禦史柳華捕之華令村聚皆置望樓編民爲甲擇其豪爲長得自置兵仗督民巡僥沙縣佃人鄧茂七素無賴旣爲甲長益以气役屬鄕民其俗佃人輸租外例饋田主茂七倡其黨令毋饋而田主自往受粟田主訴於縣縣逮茂七不赴下巡檢追攝茂七殺弓兵數人上官聞遣軍三百捕之被殺傷幾盡巡檢及知縣�遇害茂七遂大剽掠僞稱鏟平王設官屬黨數萬人陷二十餘縣都指揮範眞指揮彭璽等先後被殺時福建參政交址人宋彰賄王振得遷左布政使侵漁貪惡民不能堪益相率從茂七爲盜東南騷動十三年四月茂七圍延平刷捲禦史張海登城撫諭賊訴乞貰死免三年徭役卽解散爲良民海以聞命瑄往招討以都督劉聚僉都禦史張楷大軍繼其後瑄旣至先令人賫敕往撫茂七不肯降瑄馳赴沙縣圖之賊首林宗政等萬餘人攻後坪欲立寨瑄令通判倪冕等率眾先據要害而身與都指揮雍野等邀其歸路斬賊二百餘級獲其渠陳阿巖明年二月瑄誘賊復攻延平督眾軍分道衝擊賊大敗遁走指揮劉福追之遂斬茂七招脇從復業未幾復擒其黨林子得等尢溪賊首鄭永祖率四千人攻延平瑄偕野等邀擊擒之斬首五百有奇餘黨潰散楷之監大軍討賊也至建寧頓不進日置酒賦詩爲樂聞瑄破賊則馳至延平攘其功瑄被脇依違具奏福不能平訴之詔責瑄具狀楷等皆獲罪瑄有功不問功亦竟不錄茂七𨿽死其從子伯孫等復熾朝廷更遣陳懋等以大軍討瑄乃還朝景泰初出爲廣東副使卒當是時浙閩盜所在剽掠爲民患將帥率玩寇而文吏勵民兵拒賊往往多斬獲閩則有張瑛王得仁之屬浙江則金華知府石瑁禽遂昌賊蘇才於蘭溪處州知府張佑擊敗賊眾擒斬千餘人於是帝降敕數詰讓諸將帥都指揮鄧安等因歸咎於前禦史柳華時王振方欲殺朝士威眾命逮華華已出爲山東副使聞命仰藥死詔籍其家男戍邊婦女沒入浣衣局而禦史汪澄柴文顯亦以是得罪初澄按福建以茂七亂檄浙江江西會討尋以賊方議降止兵毋進旣知賊無降意復趨進兵而賊已不可制浙江巡按禦史黃英恐得罪具白澄止兵狀兵部因劾澄失機福建三司亦言賊初起按臣柴文顯匿不奏釀成今患遂俱下吏獄成詔磔文顯籍其家澄棄市而彰及按察使方冊等十人俱坐斬遇赦謫驛丞天順初復官論者謂華所建置未爲過澄文顯罪不至死武將不能滅賊反罪文吏華文顯至與叛逆同科天下皆惡振之橫而咎朝廷失刑雲華吳縣人文顯浙江建徳人澄仁和人澄被刑戒其子毋讀書取科第後其子孫多舉進士有至大官者

羅亨信按明外史本傳亨信字用實東莞人永樂三年進士攺庶吉士授工科給事中出視江浙水災奏蠲三縣租進吏科右給事中坐累謫交址爲吏居九年仁宗嗣位用薦召爲禦史核通州倉儲巡按畿內淸軍山西皆有聲有薦其堪方面者命食按察僉事俸待遷英宗立超擢右僉都禦史練兵平涼西寧將多私乘驛騎或貿遷擅起車牛舊制官茶易番馬后許商運於甘州西寧償以淮浙鹽由是私茶盛行邊衛軍余墾田不納賦至是令計畝輸邊亨信以爲言帝悉嘉納正統二年蔣貴討阿臺朵爾只伯逗𨖻亨信讓之曰公等受國厚恩敢臨敵退縮耶死法孰與死敵貴等色變以芻餉不繼爲辭引還亨信請治其罪帝以章示黃驥並下貴等貴感愧明年進兵大破之亨信以參贊功進秩一等先是遭父喪奪情至是令歸葬還朝攺命巡撫宣府大同汰諸衛冗官老弱者四百八十餘人參將石亨請簡大同民三之一爲軍亨信奏止之進右副都禦史巡撫如故時遣官度二鎭軍田一軍八十畝外悉徵稅五升亨信言文皇帝時詔邊軍盡力墾田毋徵稅陛下復申命之今柰何忽爲此舉塞北諸軍防邊勞苦無他生業惟事田作每歲自冬䢐春迎送瓦剌使臣三月始得就田七月又復刈艸八月以後修治關梁計一歲中曾無休暇況邊地磽瘠霜早收薄若一徵稅則民不復耕必致竄逸帝納其言土木變作人情恟懼有議棄宣府城者官吏軍民紛然就道亨信仗劍坐城下令曰出城者斬又誓諸將曰朝廷付亨信此城以死守之人心始定也先奉車駕至城南傳命啟門亨信登城語曰奉命守城不敢擅啟閉也先乃去赤城雕鶚懷來永寧保安諸守將棄城並按舉其罪當是時天子旣北狩寇日薄城下關門左右皆戰場亨信與總兵楊洪以孤城當其衝洪旣入衛又與朱謙共守外禦彊寇內屏京師以守邊勞進左副都禦史景泰元年年逾七十乞致仕不許入京陛見辭益力免冠叩首帝見其著兜鍪處顚發皆盡乃許焉歸八年卒

都察院部名臣列傳十六

明二

耿九疇按明外史本傳九疇字禹範盧氏人永樂末進士宣徳六年授禮科給事中議論持大體有淸望正統初大臣言兩淮鹽政久壞宜得重名檢者治之於是推薦爲鹽運司同知痛革宿獘條奏便宜五事著爲令母喪去官場民數千人詣闕乞畱乃起爲都轉運使節儉無他好退焚香讀書廉聲益振婦孺皆知其名以事見誣逮下吏已得白卽畱爲刑部右侍郎屢辧疑獄無所撓屈禮部侍郎章瑾下獄九疇等議貶其官瑾婿給事中王鉉銜之與同官葉盛張固等論刑部不公九疇遂劾盛等且言鉉父永和死土木而鉉嬉笑自如不宜居職帝置鉉等不問瑾如奏鳳陽歲凶盜且起敕往巡視奏畱英武飛熊諸衛軍耕守招來流民七萬戶境內以安自九疇去鹽政復弛景泰元年仍命兼理尋�錄諸府重囚平反多所釋旋兼撫江北諸府代還攺撫陜西都指揮楊得靑等私役操卒九疇劾之詔按治且命諸邊如得靑者具劾以聞邊將請增臨洮諸衛戍九疇言邊城士卒非乏將帥能嚴紀律賞罰明信則人人自奮不然徒冗食耳乃不增戍邊民春夏出作田秋冬輒徙入塞九疇言邊將所以禦寇衛民也今使民避寇失業安用將帥因禁民入徙有被寇者治守帥罪四年布政使許資言侍郎出鎭與巡按禦史不相統事多拘滯請攺授憲職便乃轉右副都禦史大臣鎭守巡撫皆授都禦史自九疇始有旨市羊角爲燈九疇引宋蘇軾諫神宗買浙燈事事乃寢災異求言請帝延儒碩公賞罰擇守令簡將帥優詔報焉天順初議事京師帝顧侍臣曰九疇廉正人也畱爲右都禦史罪人系都察院獄者不給米九疇爲言乃日給一升遂爲令已陳時獘五事帝皆嘉納未幾禦史張鵬等劾石亨曹吉祥亨等謂九疇實使之遂並下獄謫江西右布政使尋調四川明年禮部缺尙書帝問李賢賢曰老成淸介無如九疇乃召還旣至憐其老攺南京刑部尙書四年卒謚淸惠

軒輗按明外史本傳輗字惟行鹿邑人永樂未年進士授行人司副宣徳六年用薦攺禦史巡按福建剔蠹鋤姦風采甚峻憂歸起復淸軍浙江劾不職官四十餘人還朝言祖宗設禦史官爲職綦重今內外諸司有事多擅遣禦史非憲綱也請禁之立報可正統五年超擢浙江按察使前使奢汰輗力矯之寒暑一靑布袍補綴殆徧居常蔬食妻子親操並臼與僚屬約三日出俸錢市肉不得過一斤僚屬多不能堪故舊至食惟一豆或具雞黍則人驚以爲異時鎭守監丞阮隨布政孫原貞杭州知府陳復仁和知縣許僕居官皆廉一方大治溫處有銀場永樂間增額至八萬二千兩帝卽位罷之至是參政兪士悅請復開謂利歸於上則礦盜自絕下三司議輗等力持不可乃止旣而給事中陳傅復請朝廷遽從之遂致葉宗畱之變會稽趙伯泰宋苗裔也奏孝宗理宗及福王陵墓俱爲豪民侵奪禦史王琳謂福王降於元北去山陰安得墓輗言福王蓋衣冠之藏伯泰言非誣乃戍豪民於邊停琳等俸遭親喪起復奏陳四事俱切時獘帝悉從之景帝立以右副都禦史巡撫浙江景泰元年命兼理兩浙鹽課閩賊吳金八等流劫靑田諸縣輗與原貞討平之賊首羅丕廖寧八復自閩抵浙輗等防遏有功進秩一等攺督南京糧儲復攺左副都禦史掌南院事天順元年召拜刑部尙書居數月引疾乞歸帝召見問曰昔浙江廉使考滿歸行李僅一簏乃卿耶頓首謝遂賜白金慰遣之南京督理糧儲缺帝問李賢大臣中誰曾居此職者賢以輗對且亟稱其廉乃命爲左都禦史以往八年夏以老乞骸骨不待報徑歸抵家趣具浴欠伸而卒輗孤峭遇人無賢否拒不與接爲按察使嘗飲同僚家歸撫其腹曰此中有贓物也在南都都禦史張純置酒延客輗惡其汰不往徹饌遺之亦不納歲時詣禮部拜表慶賀屏居一室撤燭端坐事竣竟歸未嘗與僚友一語僚友聞其來亦輒避去不樂與之處量頗褊隘禦史有訐人陰私者輒獎其能嘗令禦史劾南京祭酒吳節節亦發輗私事眾頗不直輗然淸操聞天下與耿九疇齊名語廉吏必曰軒耿

塗棐按明外史羅倫傳禦史塗棐丰城人天順四年進士成化中嘗言祖宗朝政事必與大臣面議自先帝幼沖未能裁決柄國者慮其缺遺假簡易之辭以便宣布凡視朝奏事諭旨輒曰所司知之此一時權宜非可循爲定例況批答多參以中官內閣或不與尢乖祖制復乞面議杜蔽壅之獘憲宗不能用終廣東副使

伍驥按明外史本傳驥字徳良安福人景泰五年進士授禦史莊重寡言笑見義敢爲天順七年巡按福建先是上杭賊起都指揮僉事丁泉汶上人善捍禦賊屢攻城皆爲所卻已而賊轉熾驥入境聞之立馳入汀州調援兵四集驥單騎詣賊壘賊不意禦史猝至皆擐甲露刃驥從容立馬諭以禍福賊見其至誠感悟泣下歸附者千七百餘戶給以牛種俾復故業惟賊首李宗政負固不服遂與泉深入破之泉力戰爲賊所害驥弔死卹傷激以忠義復與賊戰連破十八寨俘斬八百餘人四境悉平而驥冒瘴癘成疾班師至上杭卒軍民哀之如父母旦夕臨者數千人爭出財立祠成化中以知縣蕭宏請詔與泉並祠賜祠名褒忠

楊瑄子

源

按明外史本傳瑄字廷獻丰城人景泰五年進士授禦史剛直尙气節景帝不豫廷臣請建東宮帝不允瑄與同官錢琎樊英等約以去就爭會奪門事起乃已天順初印馬畿內至河間民遮訴曹吉祥石亨奪其田瑄以聞並列二人怙寵專權狀帝語閣臣李賢徐有貞曰眞禦史也遂遣官往覆而令吏部識瑄名將擢用吉祥聞而大懼訴於帝請罪之不許未幾亨西徵還適彗星見十三道掌道禦史張鵬盛顒周斌費廣張寬王鑑趙文博彭烈張奎李人儀邵銅鄭冕陶復及禦史劉泰魏翰康驥將劾亨吉祥諸違法事給事中王鉉聞之泄於亨亨乃失與吉祥泣訴於帝誣鵬等爲已誅內官張永從子結黨排陷欲爲報讎明日疏入帝大怒遂收鵬及瑄禦文華殿悉召諸禦史擲彈章俾自讀斌且讀且對神色自若至冒功濫職帝詰之曰彼率將士迎駕朝廷論功行賞何冒何濫斌曰此輩皆貪天功當時迎駕止數百人光祿賜酒饌名數具在今超遷至數千人非冒濫而何帝默然竟下瑄鵬及諸禦史於獄榜掠備至且詰主使者瑄等無所引乃坐都禦史耿九疇羅綺主謀亦下獄論瑄鵬死余遣戍亨等復譖諸言官帝諭吏部給事禦史年逾三十者畱之餘悉調外尙書王翺列上給事中何�等十三人禦史吳禎等二十三人詔以�等爲州判官禎等爲知縣會大風震雷拔木發屋須臾雨雹正陽門下馬牌飛擲郊外而亨吉祥家大木俱折雹尢甚二人亦懼掌欽天監禮部侍郎湯序本亨黨亦言上天示警宜卹刑獄於是帝感悟戍瑄鵬鐵嶺余止貶知縣泰翰驥三人復職而�禎等亦得無調瑄鵬行半道適承天門災肆赦放還或謂當詣亨吉祥謝二人卒不往復謫戍南丹憲宗卽位�還故官瑄尋遷浙江副使杭州衛指揮陳鼎父子肆虐捕罪之按行海道禁將校私縱戍卒立操法修定海及霩衢健跳二所捍海塘築海鹽堤岸二千三百丈民得奠居爲副使十餘年政績卓然進按察使西湖水舊可漑諸縣四十六萬頃時堙塞過半瑄請浚之設防置以利灌漑功未就卒海鹽人祠祀之子源字本淸曉天文授五官監候正徳元年劉瑾等亂政上言自八月初大角及心宿中星動搖不止大角天王之坐心宿中星天王正位也宜安而靜今乃動搖其占曰人主不安國有憂意者陛下輕舉逸遊弋獵無度以致然也又北斗第二第三第四星明減於常第二曰天璇法星后妃之象后妃不得其寵則不明廣營宮室妄鑿山林則不明第三曰天機令星不愛百姓驟興徵徭則不明第四曰天權伐星號令不當則不明伏希陛下祗畏天戒安居深宮絕嬉戲禁遊畋罷騎射停工作申嚴號令毋輕出入抑遠寵幸裁節賜予親元老大臣日講習詩書以弭災變疏下禮部尙書張升等稱源忠愛報聞迨十月霾霧時作源言此眾邪之气陰冒於陽臣欺其君小人擅權下將叛上引譬甚切瑾怒矯旨杖三十釋之又上言自正徳二年來占得火星入太微垣帝座前或東或西往來不一乞收攬政柄思患預防蓋專指瑾也瑾大怒召而叱之曰若何官亦學爲忠臣源厲聲曰官大小異忠一也矯旨又杖六十謫戍肅州行至河陽驛以創卒其妻斬蘆荻覆之葬驛後楊氏父子以忠諫名天下爲士論重而源小臣抗節尢人所難萬曆中廷臣累請易名熹宗卽位賜謚忠懷

盛顒周斌王鑑趙文博彭烈李人

儀邵銅鄭冕按明外史楊瑄傳盛顒字時望無錫人斌字國用昌黎人皆景泰二年進士鑑太原入文博代州人烈峽江人人儀隆昌人銅閩縣人冕樂平人皆進士授禦史顒降束鹿知縣斌江陰鑑膚施文博淳化烈江浦人儀襄陽銅博羅冕衡山�有善政束鹿徭役苦不均顒爲立九則法繼者莫能易母憂去服除民相率詣闕乞還顒再任益不用鞭撲訟者諭之輒叩頭不復辯鄰邑訟不決亦皆赴析片言折之各心厭去郊外有隙地爭來築室居之遂成市因號淸官店斌有徳於江陰民歌曰旱爲災周公禱甘露來水爲患周公禱陰雨散天順七年斌先以薦擢開封知府而顒等至憲宗嗣位所司始以治行聞帝曰諸臣直諫爲權幸所排又善於其職其悉予郡於是擢顒邵武知府鑑延安文博衛輝烈河南人儀荊州銅溫州冕衡州顒復以任治劇調延平民皆愛之巡按禦史上顒政績而陜西湖廣守臣亦上鑑人儀居縣時治行皆特賜封誥顒累遷陜西左布政使時三邊多警歲復洊饑顒善經畫饋餉無缺軍民悉安成化十七年召爲刑部右侍郎居二年調南京未赴會山東旱饑盜起攺左副都禦史往巡撫甫至露禱於天大雨沾漑槁禾復蘇乃舉救荒之政旣賑余粟尙百餘萬石又推行九則法於諸府黜暴除苛民翕然歸之居三年以老致仕弘治中卒斌歷廣東右布政使初去江陰民立生祠及自開封遷去民亦涕泣追送焉鑑初爲禦史嘗於左順門面斥中官非禮中官怒甚會有詔考察禦史因屬都禦史蕭維禎去之維禎不可而止文博終巡撫河南右副都禦史烈廣東左布政使

張鵬按明外史本傳鵬字騰霄淶水人景泰二年進士授禦史上疏言懷利事君人臣所戒比每遇聖節或進羊馬錦綺交錯殿廷自非貪賄安有餘財充進奉且陛下富有四海豈藉是足國哉宜一切停罷塞諂諛奔競之途疏凡四事帝頗采用出按大同宣府奏兩鎭軍士敝衣非食病無藥死無棺乞官給醫藥棺槥設義冢俾饗厲祭死者蒙恩則生者勸帝立報可且命諸邊槪行之奏停淮揚徵賦給牛種天順元年同官楊瑄劾石亨曹吉祥鵬亦偕劉泰魏瀚康驥論劾俱得罪下詔獄諸禦史多謫官而鵬瑄戍遼東頃之赦免復戍南丹語具瑄傳憲宗立廷臣交薦召復原官尋超擢福建按察使成化四年以右僉都禦史巡撫廣西剿蠻寇有功其冬罷巡撫官命還理南京都察院事攺督漕運兼撫淮揚四府尋解漕務專理巡撫事復還南院進副都禦史巡撫寧夏召還歷兵部左右侍郎十八年代陳鉞爲兵部尙書守珠池宦官韋助乞往來髙肇瓊廉會守巡官捕寇鵬執不可帝竟許之南北印馬率遣勛臣內侍後以災傷止遣禦史是年帝復欲遣內侍鵬等執不可帝勉從之命嗣後仍如故事鎭守大同中官汪直言小王子將大舉請發京兵援鵬等言大同士馬四萬足用所請宜勿許而京師控四方必養銳平時臨事乃能禦侮邇者困營造精力銷沮猝有急何以作威厲气請悉停其役詔可尋加太子少保鵬初爲禦史剛直尙气節有盛名後歷中外惟事安靜帝多失徳羣小竊柄閣臣萬安劉吉輩專營私鵬循職而已不能有所匡救二十一年星變鵬偕僚屬言傳奉武職至八百餘人乞悉令閒住非軍功毋濫授四方鎭守監槍守備內官非正統間原設者悉宜召還廷臣亦交以請下兵部復核鵬畏中官不敢堅其議帝遂盡畱之時論莫不咎鵬姦民章瑾獻珍寶得爲錦衣鎭撫理刑缺鵬所上不允知帝意屬瑾卽推用焉臺諫劾大臣不職者皆及鵬鵬力求去遂賜敕給驛以歸弘治中卒謚懿簡

尙褫按明外史本傳褫字景福羅山人正統四年進士除行人上書請毋囚系大臣擢南院禦史以劾周銓下獄與他禦史皆謫驛丞得雲南虛仁驛景泰五年冬因災異上書陳數事中言忠直之士冒死陳言執政者格以條例輕則報罷重則中傷是言路𨿽開猶未開也釋教盛行誘煽聾俗由掌邦禮者畏王振勢度僧多至此宜盡勒歸農章下禮部胡惡其刺己悉格不行量移丰城知縣爲邑豪誣構系獄尋得釋成化初大臣會薦擢湖廣僉事初有詔荊襄流民許所在附籍都禦史項忠復遣還鄕督甚急多道死褫憫之陳牒巡撫吳琛請進止琛以報忠忠怒劾褫中朝知其意在卹民卒申令流民聽附籍不願乃遣還鄕爲僉事十年所司上其治行賜誥旌異致仕卒

林聰按明外史本傳聰字季聰寧徳人正統四年進士久之授刑科給事中景帝嗣位進都給事中當是時四方多故聰慷慨論天下事無所諱中官金英家人犯法都禦史陳鎰王文治之不罪英聰率同列劾鎰文畏勢縱姦並及禦史宋瑮謝琚皆下獄頃之復職聰又言瑮琚不任風紀二人竟調外汪後父都督泉縱家人占民田六十餘頃聰等劾下家人獄還田於民中官善增督京營有寵宮室輿馬如王公朝士稍忤輒遭辱家奴白晝殺人奪民產侵商稅聰白髮其姦下增詔獄𨿽獲宥然卒不敢肆景泰三年春疏言臣職在糾察刑獄妖僧趙才興�族百口律不當坐而抄提至京叛人王英之兄律不當逮家屬而俱配流所𨿽終見原然其始受害已不堪矣湖廣巡撫蔡錫以劾副使邢端爲所訐系獄經年而端猶居職侍郎劉璉督餉侵隱不爲無罪然較之沈固周忱幹沒萬計孰爲重輕璉下獄追徵而周忱不問犯人徐南與子中書舍人頤俱坐王振黨當斬乃論南大辟頤止除名此皆刑罰之失平者帝是其言端下獄璉得釋南亦減死除名東宮攺建以聰初有異論特遷春坊司直郎明年春學士商輅言聰敢言不宜置散地乃攺吏科都給事中上言奪情非令典請永除其令帝納之初正統中福建銀場額重民不能堪聰恐生變請輕之時弗能用已果大亂及是復極言其害竟得減免五年三月以災異偕同官陳八事帝多采納之吏部除副使羅篪爲按察使參政李輅僉事陳永爲布政使聰疏爭之井言山西布政使王瑛老宜罷篪等遂還守故官瑛致仕禦史白仲賢以久次擢廣東按察使聰言仲賢奔競不當超擢乃遷鎭江知府兵部主事吳誠夤緣得吏部聰劾之遂攺工部諸司憚聰風裁聰所言無敢不奉行吏部尢甚而內實疾之內閣及諸禦史亦�以聰好論建弗善也其年冬聰甥陳和爲教官欲得近地便養聰爲言於吏部禦史黃溥等遂劾聰專制吏部下廷訊坐專擅選法論斬髙�胡力救帝亦自知聰止貶國子學正天順初超拜左僉都禦史出賑山東饑活饑民百四十五萬還進右副都禦史捕江淮鹽盜指揮吳斂等受盜賂奏籍其家戮盜魁數人余番解散母憂起復再辭不許曹欽反將士妄殺報功都下乞兒多失其首市人不敢出戶聰署院事急令獲賊者必生致濫殺爲止錦衣宮校惡欽殺指揮逯杲悉捕欽姻識千戶龔遂榮欽外舅賀三亦在系中人知其冤莫敢直聰悉辧出之他湔雪者甚眾成化二年淮南北饑聰出巡視貸漕糧及江南餘糧以賑民徳之如山東進右都禦史七年代王越巡撫大同歲餘遇疾致仕十年以故官起南院都禦史多不樂禦史言事聰獨獎勵之曰己不能言又禁他人言可乎久之召拜刑部尙書尋加太子少保聰以舊徳召用持大體秉公論不嚴而肅時望益峻遼東巡撫陳鉞鎭守中官葉達總兵官歐信等屢失事被劾詔聰與中官汪直定西侯蔣琬按之直欲庇鉞而憚聰深敬禮以悅其意聰亦稍委蛇比具獄還達信及副將韓斌等十七人並貶秩奪俸而鉞獨逃罪論者深爲聰惜十八年乞歸不得卒於位年六十八贈少保謚莊敏聰爲諫官嶽嶽敢言嚴重不可犯而實和易不爲嶄絕之行以故不肖者畏之賢者樂就焉當景泰時士大夫激昂論事朝多直臣由聰倡也

康永韶胡深鄭己董旻按明外史魏元傳康永韶字用和祁門人舉於鄕入國學選授禦史成化初巡按畿輔劾尙書馬昂抑市民地四年偕同官胡深鄭己等爭慈懿太后山陵事彗星見復偕同官上疏言大本未立異端太盛進退賞罰未公財用工役未省賑濟無策備禦無方凡八事大旨與元疏相類帝亦優詔答之翌日同官胡深陳宏鄭己何統方升張進祿復上疏請帝斥邪姦痛詆學士商輅兵部尙書程信禮部尙書姚夔戶部尙書馬昂謂此數人致天譴帝不納翌日早朝給事中董旻陳鶴胡智亦劾輅等疏呈禦前故事諫官彈章非大廷宣讀則封進未有不讀而面呈者帝不悅曰大臣進退有體旻等敢不循舊章亂朝儀耶輅等乞休帝惟聽昂去夔憤甚連疏求去旻深等復合詞攻而詆夔尢甚帝怒下旻等九人獄會禦史林誠亦嘗劾輅引病乞歸帝並屬誠吏給事中毛弘等論救輅亦請寬之乃各杖二十復其官帝旣納元永韶疏命兩京大臣考察庶寮而去畱多不當永韶等復劾大臣行私且摘刑部主事余志等十二人罪請並奪職帝不從但命不稱者考滿日奏黜志秩滿懼失官上章自辧且訐永韶及禦史馮徽吳遠姦利事永韶等亦訐辧不已俱下詔獄先是徽遠語給事中蕭彥莊聞上欲自除兩京大臣我輩將言其不便請仍歸吏部彥莊劾尙書李秉遂以其語聞帝銜之至是獄具言諸所訐皆虛惟徽遠語實乃調永韶志外任貶徽遠州判官永韶得順昌知縣再調福淸惠安久之有薦其知天文者中旨召還授欽天監正進太常少卿掌監事永韶爲禦史有直聲及是見帝惑左道權幸用事乃更迎合取寵占候多隱諱甚者以爲祥陜西大饑永韶言今春星變當有大咎賴秦民饑死足當之誠國家無疆福帝甚悅中旨擢禮部右侍郎仍掌監事坐歷多訛字落職歸深定遠衛人嘗按陜西諸大臣旣被劾惡深未幾坐以按陜時杖殺訴冤者謫黔陽丞稍遷郁林知州卒己山海衛人六年巡按陜西請蠲邊地逋賦而分別邊兵令壯者戰守老弱耕牧章下所司定西侯蔣琬鎭甘肅己欲按其罪語泄爲所劾戍宣府琬有內援己又大臣所忌也然己性矜傲時論不甚惜旻樂平人進吏科都給事中爲吏所訐下詔獄謫石臼知縣孝宗時卒官四川參議

姜昂按明外史本傳昂字恆俯太倉人成化八年進士除棗彊知縣授禦史偕同官劾方士李孜省杖午門外以母老乞攺南尋出爲河南知府吏白事畢退闔門讀書鞭箠懸不用藩府人有犯立決遣之攺知寧波擢福建參政請終養歸服闋而卒昂在官日市少肉供母而自食菜茹子弟學書不聽用官紙筆家居室不蔽風雨子龍另有傳

陳壯按明外史本傳壯字直夫其先浙江山陰人祖坐事謫戍交址後調京衛遂家焉壯舉天順永進士授南京禦史編修章懋等建言得罪抗疏救之帝遣中官采花木復疏諫尙書陳翌請以馬豆代百官俸壯言飼馬之物不可養士大夫事乃寢壯家素窶常祿外一無所取父母歿廬墓側居喪循古禮歷江西僉事致仕歸家居十餘年弘治中以尙書張悅薦起官福建居二年又乞致仕時倪嶽爲吏部素賢之擢河南副使歲荒賑饑民懷其惠僉都禦史林俊謝病舉以自代未及遷而壯又乞致仕巡撫孫需奏畱之又二年竟致仕去

彊珍按明外史本傳珍字庭貴滄州人成化二年進士除涇縣知縣請減額賦民懷之擢禦史初遼東巡撫陳鉞啟釁召敵敵至務爲蔽欺巡按禦史王崇之劾鉞並及總兵官歐信中官葉達鉞大恐謀之汪直誣逮崇之下詔獄輸贖調延安推官及直鉞用兵方論功而敵大入中官韋朗總兵官緱謙等匿不以聞鉞遂入爲戶部尙書珍往巡按請正鉞罪兵部尙書餘子俊等奏鉞累犯重辟不當貸帝弗從未幾指揮王全等誘殺朵顏衛人珍發其狀全等俱獲罪直方自矜有大功聞珍疏怒適巡邊還鉞郊迎五十里訴珍誣己直益怒奏珍所劾皆妄詔遣錦衣千戶蕭聚往勘械赴京比至直先自榜掠然後奏聞坐奏事不實當輸贖詔特謫戍遼東而責兵部及言官先嘗劾鉞者居三年直敗復珍官致仕弘治初起山東副使擢大理少卿明年以右僉都禦史巡撫宣府時緱謙已罷珍奏謙才力尙可用請畱之於邊給事中言謙數失機珍不應奏保遂攺南京右通政尋以母老乞休久之卒

汪奎從子舜民

按明外史本傳奎字文燦婺源人成化初進士爲秀水知縣擢禦史二十一年星變偕同官疏陳十事言建言貶謫諸臣效忠於國宜復其職妖僧繼曉結中官梁芳耗竭內藏乞治芳罪斬繼曉都市傳奉官如顧賢等皆中官恆從子冒錦衣李孜省小吏授通政宜盡斥以淸仕路尙書殷謙李本侍郎杜銘尹直皆素乏淸譽尙書張鵬張鎣張瑄侍郎杜謙艾福馬顯劉俊大理卿宋欽巡撫都禦史魯能馬訓皆老懦無能侍郎談倫奔競無恥巡撫趙文博粗鄙妄爲大理卿田景暘素行不謹宜令致仕鎭守守備內官視天順間逾數倍作威福虐有司浙江張慶四川蔡用得逮治四品以下官尢傷國體宜悉撤還內外坐營監槍內官增置過多皆私役軍士辦納月錢多者至二三百人武將亦皆私役健丁行伍惟存老弱宜嚴禁革勛戚內官奏乞鹽利滿載南行所至張欽賜黃旗商旅不行邊儲虧損宜嚴禁革陜西山西河南頻年水旱死徙大半山陜𨿽徵稅三分其民僅存無幾與全徵無異宜核被災郡縣槪與蠲除給事張善吉先坐罪謫官考績至京昏夜乞憐得授玆職大玷淸班宜罷黜山陜河洛饑民多流鄖襄至骨肉相啖請大發帑庾賑濟銷弭他變當是時帝以災變求言奎疏入𨿽觸帝忌未加譴無何有禦史失儀奎當面糾退朝乃奏遂杖之於廷居數月復諭吏部出奎爲夔州通判云陽有劇賊討平之孝宗立量移敍州同知以薦擢成都知府歲饑多盜賑救多復業三遷廣西左布政使弘治十四年以右副都禦史巡撫貴州未浹歲普安賊婦米魯作亂被劾致仕久之卒從子舜民字從仁成化中進士授行人擢禦史出按甘肅劾中官將帥失事陳邊計章疏十上先是奎杖闕下舜民扶掖之帝聞而怒至是奏獄情帝忽摘其片詞貶蒙化衛經歷弘治初遷知東莞未上擢江西僉事善讞獄剖析如流其淸軍法後人遵守之攺雲南屯田副使田爲勢要奪者釐而歸之官麓川遺孽思祿渡金沙江據孟密承檄撫定之憂歸服除適淮揚大饑以故官奉命賑濟用便宜發粟奏停不急務活饑民百二十萬人流冗復業者八千餘戶進福建按察使盜竊福淸縣庫或誣其怨家已成獄舜民廉得眞盜脫三十人於死抵誣者罪歲旱禱不應躬�福州獄釋枉系輕罪者所部有司皆淸獄遂大雨歷河南左右布政使正徳二年以右副都禦史撫治鄖陽甫一月罷天下巡撫官攺�南京都察院道卒奎性簡靜不苟取與以篤實見稱而舜民好學砥行矯矯持風節尢負時望

戴珊按明外史本傳珊字廷珍浮梁人父哻由鄕舉官嘉興教授有學行富人數輩遣其奴子入學哻不可賄上官彊之執愈堅見忤坐他事去珊幼嗜學天順末與劉大夏同舉進士久之擢禦史督南畿學政成化十四年遷陜西副使仍督學政正身率教士皆愛慕之歷浙江按察使福建左右布政使終任不攜一土物弘治二年以王恕薦擢右副都禦史撫治鄖陽蜀盜野王剛流竹山平利珊合川陜兵檄副使朱漢等討擒其魁入歷刑部左右侍郎與尙書何喬新彭韶共事晉府寧化王鍾�淫虐不孝勘不得實再遣珊等勘之遂奪爵禁錮進南京刑部尙書久之召爲左都禦史十七年考察京官珊廉介不苟合給事中吳蕣王蓋自疑見黜連疏詆吏部尙書馬文升並言珊縱妻子納賄珊等乞罷帝慰畱之禦史馮允中等言文升珊歷事累朝淸徳素著不可因浮詞廢計典乃下蕣�詔獄命文升珊卽舉察事珊等言兩人逆計當黜故先劾臣等今黜之彼必曰是挾私也苟避不黜則負委任而使詐諼者得志帝命上兩人事迹皆黜之已劉健等因召對力言�罪輕宜調用帝方向用文升珊卒不納帝晚年召對大臣珊與大夏造膝宴見尢數一日與大夏侍坐帝曰時當述職諸大臣皆杜門如二卿者𨿽日見客何害袖出白金之曰少佐而廉且屬勿廷謝曰恐爲他人忌也珊以老疾數求退輒優詔勉畱遣醫賜食慰諭有加珊感激泣下私語大夏曰珊老病子幼恐一旦先朝露公同年好友何惜爲一言乎大夏唯唯後大夏晏對畢帝問珊病狀言珊實病乞憫憐聽其歸帝曰彼屬卿言耶主人畱客堅客則彊畱珊獨不能爲朕畱耶且朕以天下事付卿輩猶家人父子今太平未兆何忍言歸大夏出以告珊珊泣曰臣死是官矣帝旣崩珊以新君嗣位不忍言去力疾視事疾作遂卒於位贈太子太保謚恭簡

湯鼐按明外史本傳鼐字用之壽州人成化十一年進士授行人擢禦史孝宗嗣位首劾大學士萬安罔上�國明日宣至左順門中官森列令跪鼐曰令鼐跪者旨耶抑太監意耶曰有旨鼐始跪及宣旨言疏已畱中鼐大言臣所論皆國家大事柰何畱中若等壅蔽聖聰是何姓名吾將爲天子言之中官多咋舌退已而安斥鼐亦出畿輔印馬馳疏言陛下視朝之餘宜禦便殿擇侍臣端方謹厚若劉健謝遷程敏政吳寬者日與講學論道以爲出治之本至如內閣尹直尙書李裕都禦史劉敷侍郎黃景姦邪無恥或夤緣中官進用或依附幸行私不早驅斥必累聖明司禮中官李榮蕭敬曩爲言官劾罷尋夤緣復入遂摭言官過貶竄殆盡致士气委靡宜亟正典刑勿爲姑息諸傳奉得官者請悉編置瘴鄕示天下戒且召致仕尙書王恕王竑都禦史彭韶僉事章懋等而還建言得罪諸臣以厲風節報聞弘治元年正月鼐又劾禮部尙書周洪謨侍郎倪嶽張悅南京兵部尙書馬文升因言少傅劉吉與萬安尹直姦貪等耳直安斥而吉獨進官不以爲恥請大申黜陟明示勸懲又劾李榮蕭敬而薦謫降進士李文祥爲臺諫皆不納尙書王恕以盛暑請輟經筵鼐上疏極言不可語侵恕當是時帝更新庶政言路大開新進者爭欲以功名自見封章旁午頗傷激訐鼐意气尢銳其所抨擊間及海內人望以故大臣多畏之而吉尢不能堪使人禦史魏璋曰君能去鼐行僉院事矣璋欣然日夜伺鼐短會壽州知州劉槪遺鼐書侑以金幣鼐受之璋欲以是爲鼐罪適四川饑帝已遣郎中江漢賑而中書舍人吉人言漢不勝任宜精選四使分道賑濟且擇才能禦史爲巡按庶荒政有裨因薦給事中宋琮陳璚韓鼎禦史曹璘郎中王沂洪鍾員外郎東思誠評事王寅理刑知縣韓福及槪可使而巡按則鼐足任之璋遂艸疏僞署禦史陳景隆等名言人抵抗成命私立朋黨帝怒下人詔獄令自引其黨人以鼐璘思誠槪福對璋又嗾禦史陳璧等言璘福思誠非其黨其黨則鼐槪及主事李文祥庶吉士鄒智知州董傑是也槪嘗饋鼐白金貽之書謂夜夢一人騎牛幾墮鼐手挽之得不僕又見鼐手執五色石引牛就道因解之曰人騎牛謂朱乃國姓意者國將傾賴鼐扶之而引君當道也鼐槪等自相標榜詆毀時政請並文祥智傑逮治疏上吉從中主之悉下詔獄欲盡置之死刑部尙書何喬新侍郎彭韶等持之外議亦洶洶不平乃坐槪妖言律斬鼐受賄戍肅州人欺罔削籍智文祥傑皆謫官吏部尙書王恕奏曰槪書詞𨿽妄不過見鼐數言事不避利害以爲人豪因推詡之耳秦以忠諫爲誹謗深計爲妖言天下至今非之陛下柰何以一槪累平明之治設有如造亡秦讖者更何以罪之帝得疏意動命姑系獄旣而熱審喬新等言槪本不應妖言律且槪五歲而孤無兄弟母孫氏守節三十年曾被旌老病且貧槪死母必不全祈聖恩矜卹乃減槪死戍海州鼐旣戍無援之者至謝遷柄政始釋歸璋旣爲吉心腹果擢大理寺丞坐事下獄王恕黜之爲九江同知悒悒死

張昺按明外史本傳昺字仲明慈溪人都禦史楷孫也舉成化八年進士授鉛山知縣性剛明不惑神怪有嫁女者及�門而失女兩家互訟官不能決昺行邑界見大樹妨稼欲伐之從者言樹有神不可伐昺不聽率眾往有衣冠三人拜道左昺叱之忽不見比運斤血注昺怒手斧之卒僕其樹巢中墮二婦人言狂風吹至樓上與三少年俱其一卽前所嫁女也有巫能隱形淫人婦女昺執而痛杖之無所苦已並巫失去昺馳縛以歸印巫背鞭之立死乃盡毀諸淫祠寡婦惟一子爲虎噬少年欲難昺代婦書牒請得虎抵罪昺與婦期五日乃齋戒祀城隍廟神約系虎至及期二虎果伏庭下叱曰食吾民法當死無罪者免一虎起斂尾去一虎伏不動昺射殺之以節婦一縣稱神君鉛山俗婦人夫死輒嫁有病未死先受聘供湯藥者昺欲變其俗令寡婦皆具牒受判署二木曰羞願嫁者跪之曰節願守者跪之民傅四妻祝不欲嫁舅姑紿受牒令跪羞木下昺判從之祝投後圃池中死邑大旱昺意有冤獄齋宿神祠夢婦人泣拜覺而識其裏居姓氏往詰其狀及啟土貌如生昺哭之慟曰殺婦者吾也爲文以祭天遂大雨乃罪其舅姑攺葬焉諸異政多此類擢南京禦史弘治元年七月偕同官上言頃陛下免喪遣官告孝陵將祭陰雲忽變暴風大作豈皇祖神靈以是啟陛下俾益謹履霜之戒與請略陳之邇臺諫交章論事矣而扈蹕糾儀者不免錦衣捶楚之辱是言路將塞之漸也經筵旣舉矣而封章累進卒不能回寒暑停免之說是聖學將怠之漸也內幸𨿽斥梁芳而賜祭仍及便辟是復啟寵幸之漸也外戚旣罪萬喜而莊田又賜皇親是驕縱姻婭之漸也左道𨿽斥而符書尙揭於官禁番僧旋復於京師是異端復興之漸也傳奉𨿽革而千戶復除張質通政不去張苗是傳奉復啟之漸也織造停矣仍聞有蟒衣斗牛之織淫巧其漸作乎寶石廢矣又聞有戚裏不時之賜珍玩其漸崇乎詩云靡不有初鮮克有終願陛下以爲戒帝嘉納之先是南京禦史黎鼎等以雷震孝陵柏樹與昺劾大學士劉吉等十餘人給事中周紘亦與同官方向等劾吉吉銜之其冬昺紘奉命閱軍軍多缺伍兩人欲奏之守備中官蔣琮怒反劾兩人擅威福章下內閣吉修隙擬黜之外尙書王恕抗章曰天下大政惟賞與罰今不治失位之罪而反罪執法之臣何以服天下帝不聽恕再疏爭言官亦論救乃調昺南京通政司經歷紘南京光祿寺署丞久之昺用薦遷四川僉事富豪殺人屢以賄免禦史檄昺治果得其情尋進副使守備中官某將進術士周慧於朝昺擒慧論徙之極邊歲餘引疾歸環堵蕭然擁經史自娛都禦史王璟以賑荒至饋昺百金堅拒不得受下戶饑民粟以答其意知縣丁洪昺令鉛山所取士也旦夕候起居爲具蔬食昺曰吾誠不自給柰何以此煩令君卒弗受炊�屢絕處之淡如及卒含殮不具洪爲經紀其喪

姜綰余浚孫紘劉遜按明外史本傳綰字玉卿弋陽人成化十四年進士由景陵知縣擢南京禦史弘治初陳治道十事又言午朝宜論大政毋泛陳細故皆報聞南京戶部主事盧錦者與中官陳祖生有隙給事中方向嘗因南京內園火率同官繆樗等劾文武大臣不職因及祖生無何雷震孝陵柏又劾大學士劉吉等十一人而詆祖生益力祖生銜向切骨會禦史余浚言守備中官違制墾後湖田湖爲之淤奏下令錦勘田時向方監後湖黃冊祖生遂訐錦向侵湖田詔下南京三法司勘勘未上守備中官蔣琮又以蘆場事爲綰所劾疏言琮以守備重臣與小民爭利假公事以飾私情用揭帖而抗詔旨揚言陰中脇以必從其他變亂成法厥罪有十以內臣侵言官職罪一�害大臣妄論都禦史秦紘罪二怒河閘官失迎候欲奏罷之罪三受民詞不由通政罪四分遣腹心侵漁國課罪五按季收班匠工銀罪六擅收用罷閒都事罪七官僚忤意輒肆中傷罪八妄奏主事周琦罪欺罔朝廷罪九保舉罷黜內臣竊天子威柄罪十事亦下南京三法司旣復特遣官覆治以奏劉吉方憾南禦史嘗劾己與琮黨合謀旣削錦籍謫向官復逮綰及其同官孫紘劉遜金章紀傑曹玉譚肅徐禮余浚給事繆樗赴京論鞫皆謫爲州判官其事詳蔣琮傳綰謫判桂陽量移寧國同知遷慶遠知府討斬劇賊韋七旋韋萬妙其黨糾賊數萬攻城綰堅守檄民兵夾擊破走之東蘭諸州蠻悉歸侵地總督劉大夏奇其才薦爲右江兵備副使思恩知府岑浚逐田州知府岑猛綰獻策總督潘蕃請討之與都指揮金堂合諸路兵大破賊思恩平綰條二府形勢請攺設流官比中土廷議從之綰遂引疾還俄起河南按察使尋復以疾歸卒於家浚慈溪人孝宗初疏請永除納粟入監令又劾浙江鎭守中官張慶廣東鎭守中官韋眷因薦王恕堪內閣馬文升彭韶張悅阮勤黃孔昭堪吏部後湖之勘自浚啟之浚亦貶平度判官終知府紘字文冕人謫膠州判官遷廣徳知州卒官紘少貧傭書市肉以養母旣通籍終身不肉食遜安福人謫灃州判官遷武岡知州岷王不檢下遜裁抑之又欲損其歲祿王怒奏於朝徵下詔獄貶四川行都司斷事歷湖廣副使劉瑾徵賄不得坐缺軍儲被逮已而釋之再坐斷獄稽延罰米百石先是榮王乞辰州常徳田二千頃山場八百里民捨市廛千餘間遜與巡撫韓重持勿予至是瑾悉予之部議補遜瓊州副使瑾以其嘗劾中官勒令致仕瑾誅起歷福建按察使章傑等無他表見

都察院部名臣列傳十七

明三

姜洪按明外史本傳洪字希範廣徳人成化十四年進士除盧氏知縣單騎勸農桑民姜仲禮願代父死罪洪奏免之徵拜禦史孝宗卽位陳時政八事其論辧邪正也言太監蕭敬賦性陰險內閣萬安劉吉浮沈取容學士尹直侍郎黃景懷姦寡恥都禦史劉敷侍郎劉宣老懦無能吏部尙書李裕依攀李孜省戶部尙書李敏大理丞宋經事梁芳刑部尙書杜銘年力已衰進取彌銳皆宜罷還田裏或屏遠方爲大臣不忠之戒致仕尙書王恕王竑李秉俱才徳髙茂志節忠貞去任侍郎謝鐸編修張元禎檢討陳獻章僉事章懋評事黃仲昭俱學有淵源持論公正禦史彊珍徐鏞於大節給事王徽蕭顯賀欽員外林俊主事王純俱忠勇敢言直節可取至在位之臣如尙書餘子俊馬文升巡撫彭韶侍郎張悅詹事楊守陳或彊力任事或剛介不屈或恬靜有守以及指揮許寧內官懷恩�拔出曹輩足副任使願陛下已用者勿疑未用者延致庶文武得人政事修舉他所陳禁近習黜異端省進奉數條𨿽指憲宗末年事未嘗觸帝忌而大旨多斥近幸疏詞幾萬言帝嘉納之爲所斥者憾不置弘治元年出按湖廣與督漕都禦史秦紘爭文移被劾所司白洪無罪劉吉欲中之再下禮部會議遂貶夏縣知縣禦史歐陽旦請召還洪及暢亨等不納遷桂林知府猺獞侵擾古田請兵討平之擢雲南參政土官陶洪與八百媳婦約爲亂洪乘間剪滅正徳二年遷山西右布政使劉瑾索賀印錢不應矯詔罷歸瑾誅起山東左布政使七年以右副都禦史巡撫山西未滿歲卒洪性亢直歷官四十載居無垣墻身後喪不能舉天啟初追謚莊介

歐陽旦按明外史本傳旦安福人成化中進士由休寧知縣擢禦史嘗請逐劉吉罷皇莊歷湖廣僉事浙江副使終南京右副都禦史

暢亨按明外史本傳亨字文通河津人成化十四年進士由長垣知縣擢禦史巡按浙江歲饑奏罷上供綾紗等物考察官吏奏免百五十餘人弘治元年二月景寧縣屏風山異獸萬餘大如羊色白銜尾浮空去亨請罷溫處銀課而置鎭守中官張慶於法章下所司銀課得減責慶陳狀慶因訐亨考察不公停亨俸三月亨又劾僉事鄒滂滂亦訐亨慶等構之逮亨謫涇陽知縣

曹璘按明外史本傳璘字廷暉襄陽人成化十四年進士授行人久之選授禦史孝宗嗣位疏言梓宮發引陛下宜衰絰杖履送至大明門外拜哭而別率宮中行三年喪貴妃萬氏有罪宜告於先帝削其謚遷葬他所帝納其奏而戒勿言貴妃事頃之請用王恕爲內閣擢李文祥召南京大寮何喬新黎淳黃孔昭於朝置陳獻章張元禎林俊於左右復先朝言事謫官於大節徐鏞何珖王純張吉蘇章趙明丁璣等官放遣宮中怨女罷撤監督京營及鎭守四方太監又言梁芳以指揮袁輅獻地建寺請令襲廣平侯爵以數畝地得侯勛臣誰不解體宜亟爲革罷疏奏帝頗采焉弘治元年七月上言近日星隕地震金木二星晝見雷擊禁門皇陵雨雹南京內園災狂夫叫閽景寧白气飛騰而陛下不深求致咎之由以盡弭災之實經筵𨿽禦徒爲具文方舉輒休暫行遽罷一年之中彊半不學日所接者宦官宮妾而已所謂一日暴之十日寒之者也願日禦講殿與儒臣論議罷大學士劉吉徐溥尙書周洪謨侍郎李嗣何琮呂雯謝宇以消天變臣昨冬曾請陛下墨衰視政今每遘節序輒漸禦黃衮從官朱緋三年之間爲日有幾宜但禦淺服且陛下方諒暗少監郭鏞乃請選妃嬪𨿽拒勿納鏞猶任用何以解臣民疑祖宗嚴自宮之禁今此曹干進紛紜當論罪朝廷特設書堂令翰林官教習內使本非髙皇帝制詞臣多夤緣以干進而內官亦且假儒術以文姦宜速罷之諸邊有警輒命京軍北徵此輩驕惰久不足用乞自今勿遣而以出師之費賞邊軍帝得疏不喜降旨譙讓已出按廣東訪陳獻章於新會服其言論遂引疾歸居山中讀書三十年不入城市

彭程按明外史本傳程字萬里鄱陽人成化末進士弘治初授禦史巡視京城降人雜處畿甸多爲盜事發則投戚裏奄豎爲窟穴程每先機制之有發輒得巡鹽兩浙代還巡視光祿五年上疏言臣適見光祿造皇壇器皇壇者先帝修齋行法之所陛下卽位此類廢斥盡何復有皇壇煩制器光祿金錢悉民膏血用得其當猶恐病民況投之無用地頃李孜省繼曉輩倡邪說而先帝篤信之者意在遠希福壽也今二人已伏重辟則禍患之來二人尙不能自免豈能福壽他人倘陛下果有此舉宜遏之將萌如無請治所司逢迎罪時帝無皇壇造器之命特光祿姑爲備帝得程奏大怒以爲暴揚先帝過失立下錦衣獄給事中叢蘭亦巡視光祿繼上疏論之帝宥蘭奪光祿卿胡恭等俸付程刑部定罪尙書彭韶等擬贖杖還職帝欲置之死命系之韶等復疏救程子尙三上章乞代父死終不聽是時禦史李興亦坐罪系獄

李興按明外史彭程傳李興者嵩縣人官禦史出按陜西劾寧夏巡撫韓文失事文訐興酷刑殺人帝怒逮治而興事故有驗所刑殺者凡十有三人帝仁厚益怒刑部當興贖杖爲民帝不許命俟朝審以聞及期韶等錄上興及程罪狀詔興斬程�家屬戍隆慶文武大臣英國公張懋等合疏言興爲巡按能舉憲條戢貪吏其所斃多犯罪不宜當以死程用諫爲職坐此戍邊則作姦枉法者何以罪之尙書王恕又特疏救乃減興死杖之百偕妻子戍賓州程竟無所減程母李氏年老無他子叩闕乞畱侍養南京給事中毛珵等亦奏曰昔劉禹錫附王叔文當竄遠方裴度以其母老爲請得攺連州陛下聖徳非唐中主可比而程罪亦異禹錫祈少矜憐全其母子不許子尙隨父戍所遂舉廣西鄕試明年帝念程母老放還其後劉瑾亂政追論程巡鹽時稍虧額課勒其家償程死久矣止遺一孫女罄產不足則�女鬻之行道皆爲流涕

胡獻按明外史本傳獻字時臣揚州興化人弘治九年進士攺庶吉士授禦史逾月卽極論時政數事言屠滽爲吏部尙書王越李蕙爲都禦史皆交通中官李廣得之廣得售姦由陛下議政不任大臣而任廣輩也祖宗時恆禦內閣商決章奏經筵日講悉陳時政得失又不時接見儒臣今幸閣之禮自成化朝久廢經筵祇故事而日講又復寢罷願陛下追舉舊制復日講擇講官凡政事闕違皆許陳說庶啟沃爲不虛也京通二倉總督監督內臣每收米萬石勒白金十兩以歲運四百萬石計之人四千兩又各占斗級二三百人使納月錢夫監督倉儲自有戶部焉用中官願賜罷遣京操軍士自數千里至而總兵坐營等官各使分屬辦納月錢乞嚴革以蘇其困陛下遇災修省去春求言諫官及郎中王云鳳主事胡爟皆有論奏畱中不報云鳳尋得罪如此則與不修省何異願斷自聖心凡利獘當興當革者卽見施行東廠校尉本以緝姦邇者但爲內戚中官泄憤報怨如禦史武衢忤壽寧侯張鶴齡及太監楊鵬主事毛廣忤太監韋泰皆爲校尉所發推求細事誣以罪名舉朝皆知其枉無敢言者臣亦知今日言之異日必爲所陷然臣弗懼也云鳳爟皆劾中貴李廣者故獻及之疏入鶴齡與泰各疏辧會吏科給事中胡易劾監庫中官賀彬貪黷八罪彬亦疏辧訐易帝遂下獻易詔獄謫獻藍山丞久之釋易獻未赴官遷宜陽知縣馬文升數薦於朝遷南京都察院經歷武宗卽位擢廣西提學僉事遷福建提學副使未任卒

車梁按明外史胡獻傳車梁山西永寧人爲禦史弘治十五年條列時政中言東廠錦衣衛所獲盜先嚴具刑成案然後送法司法司不敢平反請自今徑過法司毋先刑訊章下未報主東廠者言梁從父郎中霆先以罪爲東廠所發挾私妄言遂下梁詔獄給事禦史論救乃得釋後終漢陽知府

任儀按明外史胡獻傳任儀閬中人爲禦史弘治三年秋詔修齋於大興隆寺理刑知縣王嶽騎過之中使捽辱嶽使跪於寺前儀不平劾中使罪姓名偶誤乃並儀下吏出爲中部知縣官終山西參政

王獻臣按明外史本傳獻臣字敬止其先吳人隸籍錦衣衛弘治六年舉進士授行人擢禦史巡大同邊還言自威遠失利士無戰心今復令修築邊垣豈勝畚鍤勞宜量修要害悉罷其餘且亟正諸將姚信陳廣閉營避寇及馬升王杲秦恭喪師罪悉蠲大同延綏旱傷逋賦以寬軍民帝多從之嘗令部卒導從遊山爲東廠緝事者所發�言其擅委軍政官徵下詔獄罪當輸贖特命杖三十謫上杭丞十七年復以張天祥事被逮天祥者遼東都指揮僉事斌孫也斌以罪廢天祥入粟得祖官有泰寧衛部十餘騎射傷海西貢使斌使天祥出毛喇關掩殺他衛三十八人以歸指爲射貢使者巡撫張鼐等奏捷獻臣疑之方移牒駁勘斌婦弟指揮張茂及子欽與天祥有郤詐爲前屯衛文書呈獻臣具言劫營事獻臣卽以聞未報會獻臣被徵帝命大理丞吳一貫錦衣指揮楊玉會新按臣余勘之盡得其實斌等皆論死天祥斃於獄天祥叔父洪屢訟冤帝密令東廠廉其事還奏所勘皆誣帝信之欲盡反前獄召內閣劉健等出東廠揭帖示之命盡逮一貫等會訊闕下健等言東廠揭帖不可行於外旣退復爭之帝再召見責健等健對曰獄經法司讞皆公卿士大夫言足信帝曰法司斷獄不當身且不保言可信乎謝遷曰事當從眾若一二人言安可信健等又言眾證遠不可悉逮帝曰此大獄逮千人何卹苟功罪不明邊臣孰肯效力者健等再四爭執見帝聲色厲終不敢深言東廠非越二日復召對卒傳旨逮一貫等旣至帝親禦午門鞫之斌曰勘官不當以匿名書定罪帝遽曰匿名書見卽焚毀此定律也安得施行色怒甚一貫等皆股栗帝反復詰之眾莫敢辧帝欲抵一貫死閔珪戴珊力救乃謫嵩明州同知獻臣廣東驛丞濂雲南布政司昭磨茂父子論死而斌免洪反得論功武宗立獻臣遷永嘉知縣

吳一貫按明外史王獻臣傳吳一貫字道夫海陽人成化中進士由上髙知縣擢禦史弘治中歷按浙江福建南畿以彊幹聞擢大理右寺丞畿輔河南饑請發粟二十萬石以賑又別請二萬石給京邑及昌平民旣謫官正徳初遷江西副使討華林賊有功進按察使行軍至奉新卒士民立忠節祠祀焉

余按明外史王獻臣傳余濂字宗周都昌人弘治六年進士授行人擢禦史多所糾劾武宗時終雲南副使孝宗勵精圖治委任大臣中官勢稍絀矣而張天祥及滿倉兒事皆發自東廠廷議猶爲所撓云

張敷華按明外史本傳敷華字公實安福人父洪禦史死土木難敷華少負气節年七歲里社樹爲祟麾羣兒盡伐之景泰初錄死事後入國學舉天順八年進士選庶吉士成化初館試授職與劉大夏願就部曹乃除兵部主事歷郎中廉重不撓名等於大夏遷浙江參議景寧礦盜起至數千人敷華馳散之執其魁十二人居浙十餘年曆右參政右布政使弘治初遷湖廣歲饑令府縣大修學宮以傭直資餓者擢右副都禦史巡撫山西中道奔喪服闋還故官部內賦輸大同困於折價敷華請太原以北利轉運者仍輸米民便之攺撫陜西制婚娶喪葬之式納民於禮妖僧據終南山廷議用兵尙書馬文升曰張都禦史能辦此敷華果以計縛僧歸遷南京兵部右侍郎十二年攺右都禦史總督漕運兼巡撫淮揚諸府髙郵湖堤圮浚深溝以殺水勢又築寶應堤民利賴焉攺掌南京都察院與吏部尙書林瀚僉都禦史林俊祭酒章懋稱南都四君子就遷刑部尙書正徳元年召爲左都禦史其冬大臣與言官請去劉瑾等內閣力主之帝猶豫敷華乃上言陛下宴樂逸遊日狎憸壬政令與詔旨相背行事與成憲交乖致天變上干人心下拂今給事中劉禦史朱廷聲徐鈺等連章論列但付所司英國公懋與臣等列名上請但云朕自處置臣竊嘆惑請略言時政之獘如四十萬庫藏已竭而取用不已六七歲童子何知而招爲勇士織造已停傳奉已革尋復如故鹽法莊田方遣官淸核而奏乞之疏隨聞中官監督京營鎭守四方者一時累有更易政令紛拿獘端滋蔓夫國家大事百人爭之不足數人壞之有餘願陛下審察疏入不報旣而朝事大變宦官勢益張至除夕朝罷忽傳旨與楊守隨俱致仕敷華卽日就道至徐州洪坐小艇觸石幾溺死瑾恨未已欲借湖廣倉儲浥爛坐以贓罪修撰康海過瑾曰吾秦人愛張公如父母公忍相薄耶瑾意乃解猶坐敷華與守隨等五十二人爲姦黨榜之朝堂家居一年病旦革衣冠揖家廟就榻而卒瑾誅後二年贈太子少保謚簡肅敷華性剛介弘治時劉大夏嘗薦之帝曰敷華誠佳但爲人太峻耳爲部郎奉使盜探其囊得七金而已孫鰲山官禦史

張泰按明外史本傳泰字叔亨廣東順徳人成化二年進士除沙縣知縣徵授禦史偕同官諫萬貴妃干政廷杖幾斃出督京畿學校以憂去家居十餘年弘治五年起故官按雲南孟密土捨思揲叛木邦乘宣慰使罕穵法赴孟乃寨納婦侵據其地以兵遏之守臣撫諭拒不聽泰與巡撫張誥集兵示必討思揲懼始罷兵罕穵法得返滇池溢爲民災泰築堤以弭其患還朝乞罷織造內臣減皇莊及貴戚莊田被災稅賦給畿省災民牛種詔止給牛種余不行寇入永昌甘肅遊擊魯麟委罪副總兵陶禎而總兵官劉寧疏言守臣不和詔泰往勘泰奏鎭守太監傅�故總兵官周玉侵據屯田巡撫馮續減削軍餉寇數入莫�爲禦失士卒六百餘馬駝牛羊二萬皆不以聞帝怒下之吏�降內使錮南京續編氓口外泰又言甘州膏腴地悉爲中官武臣所據仍責軍稅城北艸湖資戍卒牧馬今亦被占請悉歸之於軍且推行於延寧二鎭詔皆從之遷太僕少卿攺大理初薊州民田多爲牧馬艸場所侵又侵禦馬監及神機營艸場皇莊貧民失業艸場亦虧故額孝宗屢遣給事中周旋侍郎顧佐熊翀等往勘皆不能決至是命泰偕錦衣官會巡撫周季麟復勘泰密求得永樂間舊籍參互稽考田當歸民者九百三十餘頃而京營及禦馬監牧地咸不失故額奏入駁議者再尙書韓文力持之畱中未下及武宗嗣位文再請始出泰奏流亡者咸得復業尋遷右副都禦史督儲南京奏釐革十二事多報可正徳二年召爲工部右侍郎遷南京右都禦史泰淸謹劉瑾專權朝貴爭賂遺泰奏表至京惟饋土葛瑾憾之會當序遷令以南京戶部尙書致仕未幾卒摭他事罰米數百石

張鼐按明外史本傳鼐字用和歷城人成化十一年進士授襄陵知縣入爲禦史憲宗末年數笞言官鼐力諫又嘗劾妖僧繼曉方士鄧常恩等帝心惡之出按江西盜賊多彊宗佃僕鼐與巡撫閔珪交奏其事尹直等構之乃貶珪而坐鼐尹旻黨謫郴州判官弘治初擢河南僉事進參議以協治黃陵岡遷副使歷參政按察使鼐官河南久屢遭河患督治有方民爲立祠十五年擢右僉都禦史巡撫遼東時軍政久弛又許餘丁納貲助驛遞給冠帶復其身邊人競援例避役鼐言不可因條上核屯糧淸隱占稽客戶減軍伴數事悉允行尋劾分守中官劉恭貪虐罪築邊墻自山海關迄開原靉陽凡千餘里遼撫自徐貫後歷張岫張玉陳瑤韓重四人多得罪去至鼐稱能武宗立移撫宣府正徳攺元召還尋進右副都禦史署院事有知縣犯贓當褫職卒殺人當抵死皆重賄劉瑾欲寬之鼐執不可瑾怒甚出爲南京右都禦史焦芳子黃中欲彊市其居通政魏納鼐不從芳父子亦怨之會瑾遣給事中王翊等核遼東軍餉還奏芻粟多浥爛遂以爲守臣罪逮鼐及繼任巡撫馬中錫鄧章前參政冒政參議方矩郎中王藎劉繹下詔獄令其家人輸米遼東鼐坐輸二千石以力不辦請遣家人還鄕鬻產身系遼東以待久之總兵官毛倫等具奏諸人苦狀請得折價瑾勉從之閱三年事始竟皆斥爲民瑾誅復官鼐前卒世宗初予卹

陸昆薄彥徽葛浩貢安甫史良佐

李熙姚學禮張鳴鳳曹閔黃昭道按明外史本傳昆字如玉歸安人父震廬州知府昆妊七月而生弘治九年舉進士授淸丰知縣以廉幹徵拜南京禦史武宗卽位疏陳重風紀八事一獎直言古者臣下不匡其刑墨宋制禦史入臺逾十旬無言有辱臺之罰今郎署建言如李夢陽楊子器輩當加旌擢而言官考績宜以章疏多寡及當否爲殿最二復面劾舊制禦史大班彈劾被劾者趨出待罪卽唐人對仗讀彈文遺意近率封章奏聞批答未行彌縫先入乞遵舊典面奏立取睿裁三明淑慝尙書劉大夏王軾允去侍郎張元禎陳淸見畱賢不肖倒置宜勉畱二人放元禎等還田裏四核命令近者言妨左右頻見畱中事涉所私輒收成命乞令諸曹章奏俱具疏送閣已行者得考稽未行者易奏請五養銳气禦史與都禦史例得互相糾繩行事不宜牽制六均差遣禦史以南北爲限顯然重輕自今除巡按面命外其他差遣及遷轉資格宜南北一體七專委任河南道有考核之責請擇人專任八勵庶官郎中田巖姚汀張憲員外郎李承勛胡世寧張嵿顧璘等二十人皆宜顯擢章下所司正徳元年劾中官李榮髙鳳苗逵保國公朱暉因請汰南京增設守備內臣廣開言路屏絕宴遊騎射帝不能從時八黨竊柄朝政日非昆偕十三道禦史薄彥徽葛浩貢安甫王蕃史良佐李熙任諾姚學禮張鳴鳳蔣欽曹閔黃昭道王弘蕭乾元等上疏極諫曰自古姦臣欲擅主權必先蠱其心志如趙髙勸二世嚴刑肆志以極耳目之娛和士開說武成毋自勤約宜及少壯爲樂仇士良教其黨以奢靡導君勿使親近儒生知前代興亡之故其君惑之卒皆受禍陛下嗣位以來天下顒然望治乃未幾寵幸奄寺顚覆典刑太監馬永成魏彬劉瑾傅興羅祥谷大用輩共爲蒙蔽日事宴遊上干天和災祲疊告廷臣屢諫未蒙省納若輩必謂宮中行樂何關治亂此正姦人欺君之故術也陛下廣殿細旃豈知小民窮檐蔀屋風雨之不庇錦衣玉食豈知小民祁寒暑雨凍餒之弗堪馳騁宴樂豈知小民疾首蹙額赴訴之無路昨者雷震郊壇彗出紫微夏秋亢旱江南米價騰貴京城盜賊橫行顧可恣情縱欲不一顧念乎閣部大臣受顧命之寄宜隨事匡救弘濟艱難言之不聽必伏闕死諫以悟聖意顧乃怠緩悅從巽順退托自爲謀則善矣如先帝付委天下屬望何伏望側身修行亟屏永成輩以絕禍端委任大臣務學親政以還至治疏至朝事已變劉健謝遷皆被逐於是彥徽爲首復上公疏請畱健遷罪永成瑾等瑾怒悉逮下詔獄搒掠蕃諾詭言不預知爲主獄者所叱獄成各杖三十除名昭道弘乾元逮捕未至命卽南京闕下杖之後列姦黨五十三人昆彥徽等並與焉瑾誅復昆官致仕世宗初詔錄用有阻之者勿果召彥徽陽曲人弘治九年進士嘗論道士崔志端不可爲尙書歸未及起官先卒浩字天宏上虞人弘治九年進士由五河知縣擢禦史數陳時政闕失孝宗多采納正徳元年帝允司禮中官髙鳳請令其從子錦衣都指揮得林掌衛事浩等爭之言先帝詔錦衣官悉由兵部推舉陛下亦悉罷傳乞官今得林由傳奉不關兵部廢先帝命壞銓舉法虛陛下詔一舉三失由鳳致之乞治鳳罪而罷得林禦史潘鏜亦言鳳得林操中外大柄中人效尢獘將安底帝皆不聽浩旣削籍瑾憾未釋復坐浩劾武昌知府陳晦不實與安甫蕃熙學禮昆六人逮杖闕下瑾誅浩起知邵武府入覲陳利獘五事悉施行嘉靖中歷官兩京大理卿帝郊祀有犯蹕者法司欲置重典浩執奏得不死十年夏雷震午門自劾致仕歸年九十二卒安甫字克仁江陰人弘治九年進士授長垣知縣孝宗時擢禦史嘗疏劾壽寧侯張鶴齡正徳初考功郎楊子器以山陵事下詔獄安甫疏力救兵部尙書劉大夏爲中官所扼謝病去戶部侍郎陳淸遷南京工部尙書安甫率禦史請還大夏罷淸進退大臣毋使左右讒人得預報聞彥徽等之疏安甫筆也瑾知之故列姦黨以安甫首南禦史家居十年終歲不入城市起山東僉事甫三月引疾歸良佐字禹臣亦江陰人弘治十二年進士由行人擢禦史後起雲南副使平十八寨苗賜白金文綺浚海口漑田千頃滇人頌之熙上元人弘治九年進士由將樂知縣擢禦史十八年姦人徐俊等造謠言帝遣官賫駕帖至南京有所捕治已而知其妄熙公疏言陛下於此事威與明少損矣倘姦人效尢妄以蜚語中善類害何可勝言事下法司亦力言駕帖之害帝納之正徳元年九月以災異復偕禦史陳十事請罷鷹犬射獵以愼好惡正中官張瑜等罪以彰天討斥中官所薦順天巡撫柳應辰江西參政王綸以抑奔競罷侍郎張元禎王華葉贄巡撫李進畢亨歐信太僕卿王珩尙寶少卿祝祥以黜不職退按察使李善參議林沂知府陳晦等十三人以淸庶官他五事不具載章下所司瑾誅得禍者皆起熙獨廢世宗嗣位始起饒州知府遷浙江副使以淸操聞學禮巴人家京師弘治六年進士嘗公疏劾大寮張升等五人正徳元年復公疏諫佚遊不納後起雲南僉事終參議鳴鳳上海人弘治九年進士正徳初劾大寮張元禎等六人方議有所遣鳴鳳削籍事遂寢後起湖廣僉事進副使鳴鳳初令永康有政績在湖湘治復最母憂歸卒欽杖死別有傳閔上海人進士爲沙縣知縣被徵民號泣攀畱累日不得去旣與昆等同得罪後當起官以養母不出母終枕塊得寒疾卒昭道平江人弘治十二年進士後起廣西僉事再遷雲南參政撫木邦孟密有功終左布政使弘乾元無考蕃諾抵不與知不足載

趙佑朱廷聲徐鈺陳琳王良臣

潘鏜按明外史本傳佑字汝翼雙流人弘治九年進士由繁昌知縣召爲禦史正徳元年六月武宗因災異下詔修省而�樂如故佑上言太監丘聚劉瑾馬永成輩日獻鷹犬導騎射萬一有銜�之變豈不爲兩宮憂鎭守內臣鄧原麥秀頗簡靜而劉璟梁裕擠代之戶部議馬房艸場召民佃種�瑾竟自奏止李興擅伐陵木已坐大辟乃欲賂左右祈免他如南京守備劉云倉場監督趙忠韋雋段循俱夤緣增設乞置聚瑾輩於法罷璟裕毋遣而汰革額外冗員自今政事必諮大臣臺諫不爲近習所搖則災變自弭奏入羣奄大恨帝將大婚詔取太倉銀四十萬兩佑言左右以婚禮爲名將肆無厭之欲計臣懼禍而不敢阻閣臣避怨而不敢爭用如泥沙坐致耗國不幸興師旅遘饑饉將何以爲討哉九月宛平郊外李花盛開佑言此陰擅陽權非偶然也帝皆不納是時中官益橫舉朝憂憤佑乃與禦史進賢朱廷聲江夏徐鈺交章極論章下閣議將重罪中官事忽中變瑾旣得志大逐廷臣忤己者指佑與廷聲鈺及陳琳王良臣潘鏜等爲姦黨勒罷之瑾誅用薦起山西僉事卒廷聲字克諧弘治十二年進士嘉靖中終刑部右侍郎鈺字用礪弘治九年進士終四川左布政使琳字玉疇蕭田人弘治九年進士由庶吉士攺禦史上端本修政十五事出督南畿學政劉瑾逐劉健謝遷逮戴銑陸昆等琳抗章言南京窮冬雷震正旦日食正宜修徳弭災委心元寮博采忠言豈宜自棄股肱隔塞耳目瑾大怒謫揭陽丞瑾敗遷嘉興同知世宗時終南京兵部右侍郎良臣陳州人弘治六年進士官南京禦史劉瑾逮南京科道良臣方淸軍江西馳疏請宥之瑾怒逮下詔獄廷杖三十斥爲民瑾誅起山東副使終按察使鏜字宗節六安人弘治九年進士有孝行爲滿城知縣憂歸裝不滿一車繼知滑縣擢禦史陳時務大計四孝宗嘉納之正徳初以論髙鳳爲中人所惡傳旨指鏜黨太監王嶽除其名八年起廣東僉事謝病歸

王渙按明外史葉釧傳王渙字時霖象山人弘治九年進士由長樂知縣徵授禦史正徳元年六月上言陛下臨禦未逾年而災異紛然南京雷擊禁墻鳳陽水渰民捨京師星隕天鳴陛下忽不加省方與宦豎谷大用劉瑾輩嬉遊無厭臣愚不知其可乃條上應天要道五事語復多斥宦官明年出視山海諸關以病謝事未行盜發其部內都禦史劉宇承瑾指劾渙失報逮下詔獄杖之斥爲民瑾敗忤瑾者咸起官大用獨渙復官致仕

翟唐按明外史徐文溥傳翟唐字堯佐長垣人弘治十二年進士由壽光知縣召拜禦史正徳四年出按湖廣奏言四川賊首劉烈僭號設官必將爲大患湖廣陜西壤地接入竹山可抵荊襄入漢中可抵秦隴今內外雍蔽獎諭切責率皆虛文宜切圖預備之策時劉瑾竊柄久中外無敢言時獘者壅蔽之說尢其所忌欲重罪之兵部尙書王敞希指言今蕩滌宿獘無壅蔽患唐乃云然宜令指實會瑾怒稍解乃切責而宥之久之遷寧波知府市舶中官崔瑤假進貢名擾民間爲唐所裁抑且杖其黨王臣臣尋病死瑤奏唐阻截貢獻笞殺所遣使帝怒逮下詔獄巡按禦史趙春等交章救給事中範洵亦言唐被逮日軍民遮道涕泣請宥令還任帝不聽謫雲南嵩明知州再遷陜西副使卒

馮顒按明外史許天錫傳馮顒瓊山人爲禦史嘗以事忤瑾爲所誣自經死顒初爲主事官軍討叛黎符南蛇久不克顒歷陳致變之由請購已革土官子孫俾召集舊卒以夷攻夷有功則復舊職尙書劉大夏亟稱之奏行其策正徳初偕中官髙金勘涇王所乞莊地淸還二千七百餘頃瑾誅顒得復官賜祭且卹

禎按明外史周璽傳禦史禎新淦人也初爲江陰知縣正徳初巡鹽長蘆瑾縱私人中鹽又命其黨畢眞托取海物侵奪商利禎皆據法裁之比還朝遇瑾止長揖瑾怒矯旨下詔獄江陰人在都下者謀斂錢賂瑾解之禎喟然曰死耳豈以污父老哉竟勿許遂杖三十永戍肅州創重死獄中瑾怒未已取其子朴補伍瑾誅朴乃還禎復官賜祭

蔣欽按明外史本傳欽字子修常熟人弘治九年進士授衛輝推官徵拜南京禦史數有論奏正徳攺元劉瑾逐大學士劉健謝遷欽偕同官薄彥徽等切諫語侵近習瑾大怒逮下詔獄廷杖爲民居三日欽獨具疏曰劉瑾小豎子耳陛下親以腹心倚以耳目待以股肱殊不知瑾悖逆之徒�國之賊也忿臣等奏畱二輔抑諸權姦矯旨逮問予杖削職然臣思畎畝猶不忘君況待命�席目擊時獘烏忍不言昨瑾要索天下三司官賄人千金甚有至五千金者不與則貶斥與之則遷擢通國皆寒心而陛下獨用之於左右是不知左右有賊而以賊爲腹心也給事中劉指陛下暗於用人昏於行事而瑾削其秩撻辱之矯旨禁諸言官無得妄生議論不言則失於坐視言之則虐以非法通國皆寒心而陛下獨用之於前後是不知前後有賊而以賊爲耳目股肱也一賊弄權萬民失望愁嘆之聲動徹天地陛下顧懵然不聞縱之使壞天下事亂祖宗法陛下尙何面目立天地間乎幸聽臣言急誅瑾以謝天下然後殺臣以謝瑾使朝廷一正萬邪不能入君心一正萬欲不能侵臣之願也今日之國家乃祖宗之國家陛下苟重祖宗之國家則聽臣所奏如其輕之則任瑾所欺疏入再杖三十系獄越三日復具疏曰臣與賊瑾勢不兩立賊瑾蓄惡已非一朝乘間起釁乃其本志陛下日與嬉遊茫不知悟內外臣庶凜若冰淵臣昨再疏受杖血肉淋漓伏枕獄中終難自願借上方劍斬之朱云何人臣肯少讓陛下試將臣較瑾瑾忠乎臣忠乎忠與不忠天下皆知之陛下亦洞然知之何仇於臣而信任此逆賊耶臣欽出痛心蹙額之言而陛下不以爲是陛下爲何等天子哉臣骨肉都鎖涕泗交作七十二歲老父不顧養矣臣死何足惜但陛下覆國喪家之禍起於旦夕是大可惜也陛下誠殺瑾梟之午門使天下知臣欽有敢諫之直陛下有誅賊之明陛下不殺此賊當先殺臣使臣得與龍逢比干同遊地下臣誠不願與此賊�生疏入復杖三十方欽屬艸時燈下微聞鬼聲欽念疏上且掇奇禍此殆先人之靈欲吾寢此奏耳因整衣冠立曰果先人盍厲聲以告言未已聲出壁間益淒愴欽嘆曰業已委身義不得顧私使緘負國爲先人羞不孝孰甚復坐奮筆曰死卽死此�不可易也聲遂止杖後三日卒於獄年四十九瑾誅贈光祿少卿嘉靖中賜祭葬錄一子入監福王時追謚忠烈

張士隆按明外史本傳士隆字仲修安陽人弘治八年舉鄕試入太學與同縣崔銑及寇天敍馬卿呂楠輩相砥礪以學行聞十八年成進士授廣信推官正徳六年入爲禦史巡鹽河東劾貪吏建正學書院興起文教九年幹淸宮災士隆上疏曰陛下前有逆瑾之變後遭薊盜之亂猶不知警方且興居無度狎暱匪人積戎醜於禁中戲干戈於臥內徹旦燕遊萬幾不理寵信內侍濁亂朝綱致民困盜起財盡兵疲禍機潛蓄恐大命難保夫裒衣博帶之雅孰與市井狡獪之羣廣廈細旃之娛孰與鞍馬馳驅之險不報時戶部主事戴冠亦於是歲陳時事有所譏刺帝貶其官士隆幸得免出按鳳陽織造中官史宣列黃梃二於騶前名賜棍有抗者輒杖殺之自都禦史以下莫敢問士隆獨劾奏其罪錦衣千戶廖鎧從中官廖鑾鎭陜西大爲姦利士隆偕同官劾之且曰鎧虐陜西卽其父鵬虐河南故習也河南以鵬故召亂鎧又欲亂陜西乞置鎧父子於法並召還鑾以釋陜人之憤不報鎧者幸臣錢寧所暱也寧見疏大恨寶坻人薛鳳鳴先爲禦史坐罪削籍事諸幸藉聲勢橫邑中寧通其妾尢相善與從弟鳳翔隙嗾緝事者發其私下吏論死刑部疑有冤並捕鞫鳳鳴鳳鳴懼使其妾訴枉自殺長安門外事聞鳳鳴得釋而詞所連引寶坻知縣周在並素所讎者數十人悉逮付法司士隆與同官許完先後按治復捕鳳鳴對簿釋在還職寧怒令鳳鳴女告士隆完治獄偏枉遂下詔獄謫官悉罪鳳翔及諸所讎者士隆得晉州判官久之擢知州世宗立召復故官出爲陜西副使漢中賊王大等結回回爲亂所在布賊黨急則投豪家士隆下令匿賊者屠及妻子賊遂破滅築堰漑田千畝民利之卒於官

張文明按明外史本傳文明字應奎陽曲人正徳六年進士授行人擢禦史巡按遼東尋按陜西鎭守中官廖堂貪恣文明捕治其爪牙二十四人堂大恨十三年車駕幸延綏文明馳疏諫極陳災異且言江彬逢惡導非亟宜行誅朝臣匡救無聞亦當罰治帝不省旣而文明朝行在諸權幸扈從者文明裁抑之所需多不應司禮太監張忠輩怒甚譖於帝言諸生毆旗校文明縱勿治帝亦怒命枷赴京師下詔獄明年春言官交章請宥不報比駕旋忠等屢請加罪七月命執至豹房帝將親鞫文明自謂必死及見帝忽命釋而遠謫之乃以爲電白典史世宗立召復故官尋出爲松江知府甫抵任卒巡按禦史馬錄頌其忠詔贈太常少卿

賀泰按明外史張文明傳賀泰字志同吳人弘治十二年進士由衢州府推官入爲禦史武宗收京師無賴及宦官廝養爲義子一日而賜國姓者百二十七人泰抗言其非諸人激帝怒謫衢州推官終廣東參議

張璞按明外史張文明傳張璞字中善中夏人弘治十五年進士由歸安知縣召拜禦史正徳八年出按雲南鎭守中官梁裕貪橫璞裁抑之爲所誣逮赴詔獄竟死獄中世宗嗣位贈太僕少卿賜祭葬

成文按明外史張文明傳成文大同山陰人弘治十五年進士由知縣擢禦史正徳中阿爾禿�亦不剌與小王子戰敗引所部駐甘肅塞外時入寇掠陷堡寨五十三巡撫張翼鎭守太監朱彬等反冒奏首功一千九百餘以捷奏者十一文出巡按盡發其姦翼等賄中人傾文會文劾僉事趙應龍應龍亦訐文細事遂逮文斥爲民嘉靖中文累官右副都禦史巡撫遼東告歸卒

李翰臣按明外史張文明傳李翰臣大同人正徳三年進士官禦史巡按山東吏部主事梁谷誣歸善王當沍謀叛翰臣劾谷挾私近幸方欲邀功責翰臣爲叛人掩飾逮系詔獄謫廣徳州判官終山東副使

張經按明外史張文明傳張經興州左衛人正徳六年進士官禦史出按宣府劾鎭守中官於喜貪肆罪爲喜所訐逮系詔獄謫雲南河西典史尋卒世宗初贈祭如張璞

王相按明外史張文明傳王相光山人官禦史正徳十二年巡按山東鎭守中官黎鑑假進貢苛斂相檄郡縣毋輒行鑑怒誣奏於朝逮系詔獄謫髙郵判官未幾卒嘉靖初贈光祿少卿

董相按明外史張文明傳董相嵩縣人官禦史巡視居庸諸關江彬遣小校米英執人於平谷恃勢橫甚相收而杖之將以聞彬遽譖於帝械系詔獄謫判徐州嘉靖初召復故官終山東副使

劉士元按明外史張文明傳劉士元彭縣人官禦史巡按畿輔正徳十三年帝獵古北口將招朵顏衛花當把兒孫等納質燕勞士元陳四不可先是帝幸河西務指揮黃勛假供奉擾民士元按之勛懼逃赴行在因嬖幸譖於帝云士元聞駕至令民間盡嫁其女藏匿婦人帝怒命裸縛面訊之野次無杖取生柳幹痛笞之四十幾死囚檻車馳入京並執知縣曹俊等十餘人同系詔獄都禦史王璟及科道陳沾牛天麟等交章論救不報謫麟山驛丞世宗立復故官出爲湖州知府遷湖廣副使修荒政積粟百萬餘石事聞被旌勞嘉靖九年屢遷右副都禦史巡撫貴州居三年罷

範輅按明外史本傳輅字以載桂陽人正徳六年進士授行人除南京禦史武宗久無子輅偕同官請擇宗室賢者育宮中以宋仁宗爲法不報先後劾中官黎安劉瑯及衛官簡文王忠罪又論馬姬有娠不當入宮語皆切直尋命淸軍江西寧王宸濠寵伶人秦榮僭擬如王居輅劾治之又極論鎭守江西太監畢眞罪條其貪虐十五事疏畱不下宸濠令諸司以朝服見輅不可抗章言髙帝定制王府屬僚稱官其後始稱臣余文武及京官出使者稱官出使者相見以便服今天下王府制未畫一臣以爲尊無二上凡不稱臣者皆不宜具朝服以嚴大防甫下禮官議宸濠遽馳疏爭之禮官不敢決詔廷議始請如輅言宸濠乃怨輅而眞銜次骨摭他事誣之遂逮下詔獄南京禦史曹鍷等救不聽值武宗巡幸淹系經年至十四年四月竟謫龍州宣撫司經歷未幾宸濠反眞謀逆誅禦史謝源伍希儒等交章請召輅世宗初復故官俄遷福建僉事居數月轉江西副使嘉靖初致仕歸用胡世寧薦起密雲兵備副使討礦賊有功歷江西福建左右布政使卒官

張欽按明外史本傳欽字敬之順天通州人正徳六年進士由行人授禦史巡視居庸諸關十二年七月帝從幸臣江彬言將出關幸宣府欽上疏諫曰臣聞明主不惡切直之言以納忠烈士不憚死亡之誅以極諫比者人言紛紛謂車駕欲度居庸遠遊邊塞臣度陛下非慢遊蓋欲親徵北寇也不知北寇猖獗但可遣將䢐徵豈宜親勞萬乘漢髙祖經百戰所統皆良將然猶困於白登我英宗不聽大臣言六師遠駕遂成己巳之變且匹夫猶不自輕陛下柰何以宗廟社稷之身蹈不測險今內無親王監國又無太子臨朝外之甘肅有土番之患江右有輦賊之擾淮南有漕運之艱巴蜀有采辦之困京畿諸郡夏麥少收秋潦爲沴而陛下不虞禍變欲縱轡長驅觀兵絕塞臣竊危之已聞朝臣切諫皆不納復疏言臣愚以爲乘輿不可出者有三人心搖動供億浩繁一也遠陟險阻兩宮懸念二也北寇方張難與之角三也臣職居言路奉詔巡關分當�死不敢愛身以負陛下疏入俱不報八月朔帝遂微行至昌平傳報出關甚急欽命指揮孫璽閉關納門鑰藏之分守中官劉嵩欲詣昌平朝謁欽止之曰車駕將出關是我與君今日死生之會也關不開車駕不得出違天子命當死關開車駕得出天下事不可知萬一有如土木我與君亦死寧坐不開關死死且不朽頃之帝召璽璽曰禦史在臣不敢擅離乃更召嵩嵩謂欽曰吾主上家奴也敢不赴欽因負敕印手劍坐關門下曰敢言開關者斬夜革疏曰臣聞天子將有親徵之事必先期下詔廷臣集議其行也六軍翼衛百官扈從而後有車馬之音羽旄之美今寂然一不聞輒云車駕卽日過關此必有假陛下名出邊勾賊者臣請捕其人明正典刑若陛下果欲出關必兩宮用寶臣乃敢開不然萬死不奉詔奏未達使者復來欽拔劍叱之曰此詐也使者懼而返爲帝言張禦史幾殺臣帝大怒顧朱寧爲我趣捕殺禦史會梁儲蔣冕等追至沙河請帝歸京師帝徘徊未決而欽疏亦至廷臣又多諫者帝不得已乃自昌平還意怏怏未已又二十餘日欽巡白羊口帝微服自徳勝門出夜宿羊房民捨遂疾馳出關數問禦史安在欽聞追之已不及欲再疏諫而帝使中官谷大用守關禁毋得出一人欽感憤西望痛哭於是京師盛傳張禦史閉關三疏云明年帝從宣府還至關笑曰前禦史阻我我今已歸矣世宗嗣位安邊伯許泰已論死有旨減戍欽疏爭之時言者多薦楊一淸欽言一淸內險外張聲勢曩事先皇無至誠感動之實不宜復用�報聞尋出爲漢中知府累官太僕卿嘉靖十七年以右副都禦史巡撫四川召爲工部左侍郎被論罷欽初姓李旣通顯始復其姓事父母孝有不悅長跪請至解乃已

都察院部名臣列傳十八

明四

周廣按明外史本傳廣字克之�山人弘治十八年進士歷知莆田吉水二縣正徳中以治最徵授禦史卽疏陳四事略言三代以前未有佛法況剌麻尢釋教所不齒耳貫銅鐶身衣赭服殘破禮法肆爲淫邪宜投四裔以禦魑魅柰何令近君側爲羣盜興兵口實哉昔禹戒舜曰毋若丹朱傲惟慢遊是好周公戒成王曰毋若商王紂之迷亂酗於酒徳今之伶人助慢遊迷亂者也唐莊宗定中原豪傑莫敢抗及與伶官戲狎一夫夜呼倉皇出走臣謂宜遣逐樂工不復籍之禁內乃所以放鄭聲也陛下承祖宗統緒而羣小獻媚熒惑致三宮鎖怨蘭殿無徵𨿽陛下春秋鼎盛獨不思萬世計乎中人稍有資產猶畜妾媵以圖嗣續未有專養螟蛉不顧祖宗繼嗣者也義子錢寧本宦豎蒼頭濫寵已極乃復攘敓貨賄輕蔑王章甚至投刺於人自稱皇庶子僭逾之罪所不忍言陛下何不愼選宗室之賢者置諸左右以待皇嗣之生諸義兒養子俱奪其名爵乃所以遠佞人也近兩京言官論大臣禦寇不職者陛下率優容卽武將失律亦赦不誅故兵气不揚功成無日川原白骨積如丘山夫出師十萬日費千金今海內困憊已骨見而肉消矣諸統兵大臣如陳金陸完輩可任其優遊玩寇不加切責哉請定期責令成功以贖前罪寧見疏大怒畱之不下傳旨謫廣東懷遠驛丞主事曹琥救之亦被謫寧怒不已使人遮道刺廣廣易姓名衣道士衣潛行四百餘里乃免武定侯郭勛鎭廣東承寧風旨以白金試廣廣拒不受伺廣謁禦史攝致之軍門箠擊幾死禦史救之始解越二年遷建昌知縣有惠政部擬除憲職寧矯旨再謫竹寨驛丞世宗卽位復故官歷江西副使提督學校嘉靖二年舉治行卓異擢福建按察使鎭守中官姦橫內懾廣行百金爲贄廣貯之庫將劾之中官懼謝罪自是不敢撓六年以右僉都禦史巡撫江西明年罷巡撫官拜南京刑部右侍郎居二年暴疾卒嘉靖末贈右都禦史初廣以鄕舉入太學師章懋在裏閈與魏校友善爲人嚴冷無笑容共鄕人語不操土音性公彊弗受請托士類憚之

王廷相按明外史本傳廷相字子衡儀封人幼有文名登弘治十五年進士選庶吉士授兵科給事中以憂去正徳初服闋至京劉瑾中以罪謫亳州判官量移髙淳知縣召爲禦史疏言大盜四起將帥未能平由將權輕不能禦敵兵機疏不能扼險也盜賊所至鄕民奉牛酒甚者爲�力盜有生殺權而將帥反無之故兵不用命宜假便宜退卻者必斬河南地平曠賊易奔山西地險阻亦縱深入將帥罪也若陳兵黃河之津使不得西分扼井陘天井使不得東而主將以大軍蹙之則賊進退皆窮可不戰禽矣帝切責總督諸臣悉從其議已出按陜西裁抑鎭守中官廖堂被誣時已攺督京畿學校逮系詔獄謫贛楡丞屢遷四川僉事山東副使皆提調學校嘉靖二年舉治行卓異再遷山東右布政使以右副都禦史巡撫四川討平芒部賊沙保尋召理院事歷兵部左右侍郎遷南京兵部尙書參贊機務初有詔省進貢快船守備太監賴義復求增廷相請酌物重輕以定船數而大減宣徳以後傳旨非祖制者龍江大勝新江浦子江淮五關守臣藉稽察榷利安慶九江藉春秋閱視索賂廷相皆請革之艸�蘆課銀率爲中官楊奇卜春及魏國公徐鵬舉所侵蝕以廷相請逮問奇春奪鵬舉祿三月入爲左都禦史疏言南京守備權太重不宜令魏國世官給事中曾忭亦言之遂解鵬舉兵柄居二年加兵部尙書兼前官提督團營仍理院事兩考滿加太子少保畿民盜天壽山陵樹巡按楊紹芳引盜大祀神禦物律斬廷相言大祀神禦物者指神禦在內祭器帷帳之物而言律文盜陵木者止杖一百徒三年今捨本律非刑之平忤旨罰俸一月帝將幸承天廷相與諸大臣諫不納扈從還以九年滿加太子太保雷震奉先殿廷相言人事修而後天道順大臣法而後小臣廉今廉隅不立賄賂盛行先朝猶暮夜之私而今則白晝之攫大臣污則小臣悉效京官貪則外官無畏臣職憲紀不能絕其獘乞先罷斥用以刺尙書嚴嵩張瓚輩帝但諭畱而已初廷相請以六條考察差還禦史帝令疏其所未盡編之憲綱乃取張孚敬汪鋐所奏列及新所定凡十五事以進悉允行之及九廟災下詔修省因敕廷相曰禦史巡方職甚重卿總憲有年自定六條後不考黜一人今宜痛修省廷相惶恐謝廷相掌內臺最久有威重督團營與郭勛共事逡巡其間不能有所振飭給事中李鳳來等論權貴奪民利章下都察院廷相檄五城禦史核實遲四十餘日給事中章允賢遂劾廷相徇私慢上帝方詰責而廷相以禦史所核聞惟郭勛侵最多帝令勛自奏於是劾勛者羣起勛復以領敕稽畱觸帝怒下獄責廷相朋比阿黨斥爲民越三年卒廷相博學好議論以經術稱於星歷輿圖樂律河圖洛書及周卲程張之書皆有所論駁然其說頗乖僻隆慶初復官贈少保謚肅敏

王爌按明外史本傳爌字存納黃巖人弘治十五年進士除太常博士正徳時屢遷刑科都給事中武定侯郭勛鎭兩廣行事乖謬奉詔自陳彊辯爌等駁之都察院覆奏不錄爌言爌並劾都禦史彭澤帝責澤置勛不問禦史林有年直言下獄浙江僉事韓邦奇忤中官被逮爌皆救之車駕幸大同久不反爌力請回鑾俄與工科石天柱救彭澤忤王瓊中旨調兩人於外爌得惠州推官世宗立復召爲都給事中旋擢太僕少卿攺太常嘉靖三年遷應天府尹歲大侵奏免其賦居四年遷南京刑部右侍郎以母老歸養家居十年起故官尋擢南京右都禦史守備中官進表率以兩禦史監禮爌曰中官安得役禦史止之奉賀入朝謁內閣夏言言倨甚大臣多隅坐爌獨引坐正之言不悅爌遂謝病歸爌與禦史潘壯不相能壯坐大獄詔爌提問爌力白壯罪至忤旨人以此稱爌長者卒贈工部尙書

徐文華按明外史本傳文華字用光嘉定州人正徳三年進士授大理評事擢監察禦史巡按貴州乖西苗阿雜等倡亂偕巡撫魏英討之破寨六百三十璽書獎勞副使胡世寧坐論寧王宸濠系詔獄文華抗疏救曰世寧上爲聖朝下爲宗室竭誠發憤言甫脫口而禍患隨之亦可哀也比見寧王乞護衛則與護衛乞屯田則與屯田璽書褒嘉恩禮稠疊諸宗藩莫敢望威焰日以張隱患日以甚失今不戢容有紀極顧又置世寧重法杜天下之口奪忠鯁之气弱朝廷之勢啟宗藩之心招意外之變皆自今日始矣不納帝遣中官劉允迎佛烏斯藏文華力諫不報馬昂納妊身女弟於帝又疏諫曰中人之家不取再醮之婦陛下萬乘至尊乃有此舉返之於心則不安宣之於口則不順傳之天下後世則可醜誰爲陛下進此者罪可也萬一防閒闊略不幸有李園呂不韋之徒乘間投隙豈細故哉今昂兄弟子侄出入禁闥陛下降絀等威與之亂服雜坐或同臥起壞祖宗法莫此爲甚馬姬專寵於內昂等弄權於外禍機竊發有不可勝言者乞早誅以絕禍源亦不報文華旣數進直言帝及近幸深�之會文華條上廟制五事議甚正左右擠之帝乃發怒嚴旨詰讓下廷臣議廷臣言太廟禮儀悉本髙皇帝制作非臣等所敢妄議文華遂以妄言下詔獄斥爲民時正徳十一年十月也世宗卽位起故官歷河南按察副使嘉靖二年舉治行卓異入爲大理右少卿尋轉左時方議興獻帝大禮文華數偕諸大臣力爭明年七月復倡廷臣伏闕哭諫坐停俸四月已席書張璁桂萼方獻夫會廷臣大議文華與汪偉鄭嶽猶力爭武定侯郭勛遽曰祖訓如是古禮如是璁等言當書曰大臣事君當將順其美議乃定及攺題廟主文華諫曰孝宗有祖道焉不可以伯考稱武宗有父道焉不可以兄稱不若直稱曰孝宗敬皇帝武宗毅皇帝猶兩全無害也疏入命再奪俸六年秋李福達獄起主獄者璁萼獻夫以議禮故憾文華等乃盡反獄詞下文華與諸法官獄獄具責文華阿附禦史殺人遣戍遼陽遇赦卒於道隆慶初贈左僉都禦史文華居諫職勁直敢言其被譴復不以罪士論深惜之

周延按明外史本傳延字南喬吉水人嘉靖二年進士除潛江知縣攺新會擢兵科給事中時議新建伯王守仁罪將奪其爵延抗疏爲訟坐謪太倉州判官歷南京吏部郎中出爲廣東參政撫安南徵黎寇皆預有功三遷廣東左布政使以右副都禦史巡撫應天靖海寇林成之亂進兵部右侍郎提督兩廣軍務召爲刑部左侍郎歷南京右都禦史吏兵二部尙書嘉靖三十四年召爲左都禦史帝用給事中徐浦議令廷臣及督撫各舉邊才於是故侍郎郭宗臯都禦史曹邦輔吳嶽祭酒鄒守益修撰羅洪先禦史吳悌方涯主事唐樞參政周大禮曹亨參議劉志知府黃華在舉中皆人望也禦史羅廷惟駁曰浦疏本言邊才而今廷臣有以淸修苦節實學懿行舉者他日復起必不置之戎馬縱橫之地去初議遠矣況又有夤緣進者是假明詔開幸門帝深納其言責吏部濫舉命與都察院更議延與尙書吳鵬等言所舉皆公論無私帝終不悅切責延等而舉者悉報罷世宗時海內名賢一斥不復召及是舉上朝野忻然冀復用而廷惟以片言阻之天下莫不悵恨延顏面寒峭砥節奉公權臣盜柄政以賄成延未嘗有染然居臺端七年無諫諍名卒官贈太子太保謚簡肅延卒歐陽必進代逾月遷吏部乃以潘恩繼之

宋景屠僑按明外史周用傳用掌憲時愼自持而己無所獻替其後宋景屠僑繼之大略皆廉潔與用相似景未久卒而僑居職八年屬嚴嵩柄政風紀不振議丁汝夔獄受杖不能去景字以賢奉新人弘治末進士知睢州正徳五年入爲河南道禦史故事知州無攺禦史者劉瑾創之也瑾誅景引疾去嘉靖三年以薦補浙汪僉事進山西副使民饑爲盜殺守禦指揮景樹幟令被脇者赴之賊咸歸命乃擒斬其魁四遷山西左布政使累官南京吏工二部尙書攺兵部參贊機務入爲左都禦史卒贈太子少保吏部尙書謚莊靖僑字安卿吏部尙書滽再從子也登正徳六年進士授禦史巡視居庸諸關武宗遣中官李嵩等捕虎豹僑力言不可世宗時�歷中外歷左都禦史卒贈少保謚簡肅

潘恩按明外史周延傳潘恩字子仁上海人六歲能辧四聲登嘉靖二年進士授祁州知州調繁鈞州鈞徽王封國也宗戚豪悍恩約朿之州人爲建祠配公孫僑黃霸轉南京刑部員外郎遷廣西提學僉事署按察使事有大猾匿靖江王所捕之急王不得已出之憾恩誣以事按無實得免累遷山東副使禦史葉經以試錄忤旨並恩下詔獄謫廣東河源典史久之累遷至浙江左參政按部海鹽倭猝至圍城數匝恩與參將湯克寬僉事姜廷頤力禦之賊乃退俄遷浙江左布政使以右副都禦史巡撫河南偕按臣劾徽王載�貪虐王遂奪國伊王典驕橫恩一切裁之河南民素苦藩府恩制兩悍王名大著久之由刑部尙書攺左都禦史子允端爲刑部主事吏部尙書郭朴恩門生也調之禮部給事中張益劾允端奔競恩溺愛朴徇私帝置朴不問攺允端南京工部令恩致仕萬曆初賜存問卒年八十七贈太子少保謚恭定

張永明按明外史本傳永明字鍾城烏程人嘉靖十四年進士除蕪湖知縣獻皇后梓宮南祔所過繁費不貲永明堊江岸佛捨爲殿供器飾箔金財用大省尋擢南京刑科給事中寇入大同山西總督樊繼祖巡撫史道陳講等不能禦永明偕同官論其罪已又劾兵部尙書張瓚黷貨�國又偕同官論其罪劾大學士嚴嵩及子世蕃貪污狀已又劾南京祭酒龔用卿闒茸已又劾兵部尙書戴金爲禦史巡鹽時增餘鹽羨銀阻壞邊計疏𨿽不盡行中外憚之出爲江西參議累遷雲南副使山西左布政使以右副都禦史巡撫河南伊王典恣橫永明首發其惡後竟伏辜四十年遷南京刑部右侍郎未上攺吏部進左尋拜刑部尙書居數月攺左都禦史條上飭勵撫按六事禦史黃廷聘按浙歸道出湘潭慢知縣陳安安怒發其裝得所金銀貨幣廷聘皇恐謝乃復還之永明聞劾罷廷聘浙江參政劉應箕先爲廷聘論罷見廷聘敗摭其陰事自辧永明惡之劾應箕亦斥故事京官考滿自翰林外皆報名都察院修庭謁禮後吏部郎恃權張濂廢報名陸光祖廢庭謁永明榜令遵故事而郎中胡汝桂至院如故永明列儀節奏聞詔諸司遵守郎中羅良當考滿先詣永明邸約免報名庭謁乃過院永明怒疏言此禮行百年非臣所能損益且卿貳大臣考滿詣吏部與堂官相見訖卽詣四司門揖司官輒南面答揖夫卿貳致敬於司屬司屬乃不循禮於憲臣是尊卑易置而部院異體也良輕薄無狀當罷九卿揖司屬亦非禮當攺正良疏辧奪俸詔禮部會禮科議之奏言永明議是自今吏部郎其承舊制九卿翰林官揖四司當罷詔可永明素淸謹掌憲在嚴嵩罷後以整飭綱維爲己任自與吏部郎忤汝桂所善給事中魏時亮遂劾之永明力求去詔許馳驛歸明年卒贈太子少保謚莊僖

劉玉按明外史本傳玉字咸栗萬安人祖廣衡永樂末進士正統間以刑部郎中出修浙江荒政積粟數百萬督治陂塘爲旱澇備景泰初歷左副都禦史鎭守陜西請遇災傷毋俟勘報卽除其賦庶有司不得借覆核陰行科率從之己兼撫福建浙江議創壽寧縣於官臺山以淸盜窟討平處州賊居官以廉節稱終刑部尙書父喬成化初進士累官湖廣左布政使玉登弘治九年進士授輝縣知縣發粟賑饑奏蠲虛稅復業者千家擢禦史初孫伯堅金琦王寧皆以傳奉得官已又以指揮胡震爲都指揮分守通州玉抗疏言傳奉不已繼之內批大累聖徳乞皆罷之不納武宗卽位甫四月災異疊見玉陳修省六事出按京畿中官吳忠奉命選后妃肆貪虐玉奏不問劉健謝遷罷玉馳疏言劉瑾等佞幸小臣巧戲弄投陛下一笑顧讒邪而棄輔臣此亂危所自起況今白虹貫日彗見紫微宮星搖天王之位民窮財殫所在空虛陛下不攺圖天下將殆乞置瑾等於理仍畱健遷輔政不報玉遂引疾歸後瑾榜玉姦黨復誣構之罰輸粟塞下者三最後逮系詔獄削籍放歸瑾誅起河南僉事遷福建副使皆董學政召爲大理少卿正徳十五年擢南京右僉都禦史提督江防宸濠反攻安慶玉以舟師赴援事定攺撫鄖陽世宗卽位召爲左僉都禦史論遏亂功進右副都禦史嘉靖元年攺左歷刑部左右侍郎初偕九卿爭興獻帝不宜稱皇及帝欲考獻帝又偕廷臣伏闕哭爭以大臣不罪六年秋坐李福達獄削籍卒於家玉所居僅避風雨天文地理兵制刑律皆有論著隆慶初贈刑部尙書謚端毅子�南京工部右侍郎歷官亦有聲

餘光按明外史唐冑傳餘光江寧人以禦史巡按廣東建言黎氏魚肉國君在陳氏爲賊子抗拒中國在我朝爲亂魁今失國或天假手登庸以報之也自宋以來丁移於李李奪於陳陳篡於黎今黎又轉於莫欲興黎氏勢必不能臣巳遣官責其修貢道裏懸遠往復陳請必失事機乞令臣便宜從事帝以光疏中引五季六朝事下之兵部咎光輕率奪其俸無何光進鄕試錄禮部尙書嚴嵩摘其誤奏之被逮削籍

陳察按明外史本傳察字元習常熟人弘治十五年進士授南昌推官正徳初拜南京禦史尋攺北劉瑾旣誅武宗猶日狎羣小察偕同官請務講學節嗜欲勤視朝語甚切直以養親歸家居九年始赴補會帝將親徵宸濠察請無行而亟下罪己之詔忤旨奪俸一年諭羣臣更諫必置極典俄巡按雲南助巡撫何孟春討定彌勒州以功增秩世宗卽位疏言金齒騰衝地極邊僥旣統以巡撫總兵又有監司守備分轄無事鎭守中官因劾太監劉玉都督沐崧罪詔並罷還還朝言興獻帝不當加皇號嘉靖初出按四川請罷鎭守中貴不聽帝親鞫楊言落其一指察大呼曰臣願以不肖軀易言命不忍言獨死帝目攝之察不爲動退具疏申理且請下王邦奇於獄直聲振朝野巡視京營與給事中王科極陳武定侯郭勛貪橫狀擢南京太僕少卿疏辭因請召前給事中劉世賢等二十餘人帝怒責以市恩要名貶遠方雜職給事中王俊民鄭一鵬論救皆奪俸察補海陽教諭累遷山西左布政使入爲光祿卿以僉都禦史巡撫南�居二年乞休因薦前都禦史萬鏜大理卿董天錫等十四人可用吏部請從其言帝奪部臣俸責察徇私妄舉斥爲民察居官廉旣歸敝衣糲食而已

張曰韜按明外史本傳曰韜字席珍莆田人正徳十二年進士授常州推官武宗南巡江彬縱其黨橫行州縣將扺常州民爭欲亡匿時知府曁武進知縣咸入覲白韜兼綰府縣印召父老豪傑約曰彬黨至若等力與格又釋囚徒令與丐者各具瓦石待已彬黨果累騎來父老直遮之境上曰常州比歲災物力大屈無可若曹府中惟一張推官一錢不入卽欲具芻秣亦無以辦言已彬黨疑有他變乃稍退馳使告彬曰韜卽上書與巡按禦史言狀禦史東郊立行部過常州謂曰事迫矣彬將以他事縛君命曰韜登己舟先發自以小舟尾之彬黨果大至索曰韜誤截禦史舟郊使嚴捕截舟者而陰令緩之其黨恐禦史上聞咸散去曰韜遂免彬亦戒其黨毋擾由是常以南諸府得安曰韜力也世宗卽位召爲禦史楊廷和等之爭織造也曰韜亦上言陛下旣稱閣臣所奏惟愛主惜民是明知織造之害矣旣知之而猶不已者何哉由信任大臣勿專而羣小爲政也自古未有羣小蒙蔽於內而大臣能盡忠於外者崔文輩二三小人嘗濁亂先朝今復蒙惑聖衷竊弄威福陛下柰何任其逞私不早加斥逐哉臣聞織造一官行金數萬方乃得之旣營之以重貲而欲其不責償於下此必無之事也帝不能用席書以中旨拜尙書曰韜與同官胡瓊各抗疏力爭旣受杖猶占疏劾姦人陳洸罪未幾竟死隆慶初追贈光祿少卿

胡瓊按明外史張曰韜傳胡瓊字國華南平人正徳六年進士由慈溪知縣入爲禦史歷按貴州浙江有聲哭諫受杖卒後贈官如曰韜

王懋按明外史臧應奎傳禦史王懋言廷臣以議禮死杖下者十有七人其父母妻子顚沛可憫乞賜優卹贈官祿蔭帝大怒謫懋四川典史

王時柯按明外史本傳時柯字敷英萬安人正徳十二年進士授行人嘉靖三年擢禦史疏言桂萼輩以議禮迎合傳升美官薛蕙陳相段續胡侍等連章論劾實出至公今佞人超遷而羣賢獲罪恐海內聞之謂陛下好諛惡直願采忠讜之言消朋比之禍特寬蕙等而聽席書方獻夫辭職除張璁桂萼別任則是非不謬人情悅服忤旨切責未幾有伏闕之事再予杖除名

余翺按明外史王時柯傳時禦史疏爭大禮居首者余翺字大振定遠人正徳中進士嘉靖二年爲禦史嘗劾司禮太監張佐蒙蔽罪明年七月與時柯等被杖戍邊居戍所十四年皇子生赦還穆宗卽位時柯翺皆復官贈時柯光祿少卿

鄭本公按明外史本傳本公翔州衛人正徳九年進士歷禦史武宗不豫國本未建本公請愼選宗室親賢者正位東宮系天下望不報世宗嗣位及冬而幹淸宮成帝由文華殿入居之本公上言事之可思者有六是宮八年營構一旦告成陛下居安思危當遠羣小節燕遊以防一朝之患重妃配廣繼嗣以爲萬世之計愼終如始兢兢業業常若天祖之臨求言益切訪政益勤用防壅蔽之患持聖心遠貨色毋溺於鴆毒重興作惜財力永鑑於先朝帝嘉納之逾月帝欲加興獻帝皇號本公力言不可嘉靖攺元出按遼東劾罷副總兵張銘都指揮周輔還朝論救給事中劉最忤旨切責二年十月時享太廟帝不親行本公與同官彭占祺極言遣代非宜報聞明年三月帝欲考興獻帝且立廟禁中本公偕同官力爭謂陛下潛邸之日則爲孝宗之侄興獻王之子臨禦之日則爲孝宗之子興獻帝之侄可兩言決也至立廟大內實爲不經獻帝之靈旣不得入太廟又空去一國之祀而托享於大內焉陛下享太廟其文曰嗣皇帝於獻帝之廟又當何稱愛敬精誠兩無所屬獻帝將蹙然不安帝怒責其朋言亂政奪俸三月其年六月上愈欲考獻帝以席書爲禮部尙書召張璁桂萼入京本公偕同官四十四人連章言萼首爲亂階璁再肆欺罔黃綰如鷹犬張喙旁噬黃宗明如奴隸攘臂橫行方獻夫居中內應以成夾攻之勢席書陰行間諜以收漁人之功卒之尙書之命由中而下行取之旨已罷再頒大臣因此被逐言官由之得罪𨿽往日瑾彬之姦流禍不若是酷也不納已偕廷臣伏闕哭諫系獄廷杖還職當是時爭大禮者諸禦史中本公言最切中尋遷通政參議九年不調以疾請攺南京乃授大理寺丞稍遷南京太僕少卿謝病歸二十年言官邢如默賈準等會薦詔許召用不赴卒

郭楠按明外史本傳楠字世重晉江人正徳九年進士授浦江知縣課最入爲禦史世宗卽位請召還直臣舒芬王思黃鞏張衍瑞等從之嘉靖元年核餉兩廣劾總兵官撫寧侯朱麟貪懦詔爲戒飭尋上章請退朝之暇延見大臣如祖宗故事且言主事陳嘉言忤中官不宜逮系帝怒奪其俸諸臣伏闕爭大禮皆得罪楠方巡按雲南馳疏言人臣事君阿意者未必忠犯顏者未必悖今羣臣伏闕呼號或榜掠殞身或間關謫戍不意聖明之朝而忠良獲罪若此乞復生者之職卹死者之家庶以收納人心全君臣之義帝大怒遣緹騎逮治言官論救皆不納旣至下鎭撫掠治復廷杖之削其籍六年春以災變修省從吏部議量與一官得吉水教諭終南寧知府

黎貫按明外史本傳貫字一卿從化人正徳十二年進士攺庶吉士授禦史刷捲福建劾鎭守內官尙春侵官帑狀悉追還之世宗入繼貫請復起居注之制命詞臣編類章奏備纂述從之登極詔書禁四方貢獻後鎭守中貴貢如故貫上言陛下明詔甫頒而諸內臣曲說營私希恩固寵其假朝命以徵取者謂之額而自挾以獻者謂之額外罔虐百姓致朝廷之澤壅而不流非所以昭大信彰君徳也嘉靖二年帝從玉田伯蔣輪請於承天立興獻帝家廟以輪子榮奉祀貫言陛下信一諛臣之說委祀事於外戚神不歆非類獻帝必將吐之不聽尋疏言國初夏秋二稅麥四百七十一萬而今損九萬米二千四百七十三萬而今損二百五十萬以歲入則日減以歲出則日增乞敕所司通稽祖宗以來賦額及今日經費之數列籍上聞知賦入有限則費用不容不節帝嘉納焉出按江西父喪歸久之起故官會帝從張孚敬議去孔子王號攺稱先師並損豆佾舞之數編修徐階以諫謫禦制攺正祀典說頒示廷臣而孚敬復爲祀典或問以希合帝意議已定貫率同官合疏爭之帝震怒曰貫等謂朕已尊皇考爲皇帝孔子豈反不可稱王姦逆甚矣其悉下法司按治於是都禦史汪鋐言比者言官論事每挾眾以淩人曰此天下公議也不知倡之者止一人請究倡議之人明正其罪帝然之已而刑部尙書許贊等上其獄當贖杖還職帝特命褫貫爲民久之卒於家

馬錄顏頤壽按明外史本傳錄字君卿信陽人正徳三年進士授固安知縣居官廉明盜破其縣被執見署捨無長物釋之去徵爲禦史按江南諸府世宗卽位疏言江南之民最苦糧長白糧輸內府率一石而費四五石他如酒醋局供應庫以至軍器胖襖顏料屬輸內府者皆然戶部侍郎秦金等請從錄言命石加耗一斗毋得苛求中官黃錦誣劾髙唐判官金坡詔逮之連五百餘人錄言祖宗內設法司外設撫按百餘年刑淸政平先帝時劉瑾錢寧輩蠱惑聖聰動遣錦衣官校致天下洶洶陛下方勤新政不虞復有髙唐之命給事中許復禮等亦以爲言獄得少解嘉靖二年大計天下庶官被黜者多訐撫按以錄言禁止王憲起督三邊錄請捨憲用彭澤不聽五年出按山西而妖賊李福達獄起福達者崞人初坐妖賊王良李鉞黨戍山丹衛逃還更名午爲淸軍禦史所勾再戍山海衛復逃居洛川以彌勒教誘愚民邵進祿等爲亂事覺進祿伏誅福達先還家得免更姓名曰張寅挾重貲往來徐溝間輸粟得太原衛指揮使子大仁大義大禮皆冒京師匠籍用黃白術幹武定侯郭勛勛大信幸其仇薛良訟於錄按問得實檄洛川父老雜辯之益信勛爲移書錄祈免錄不從偕巡撫江潮具獄以聞且劾勛庇姦亂法章下都察院都禦史聶賢等覆如錄奏力言勛黨逆罪詔福達父子論死妻女爲奴沒其產責勛對狀勛懼乞恩因爲福達代辧帝置不問會給事中王科鄭一鵬程輅常泰劉琦鄭自璧趙廷瑞沈漢秦佑張逵陳臯謨禦史程啟充盧瓊邵豳髙世魁任淳南京禦史姚鳴鳳潘壯戚雄王獻評事杜鸞刑部郎中劉仕主事唐樞交章劾勛謂罪當連坐勛亦累自訴具以議禮觸眾怒爲言帝心動勛復乞張璁桂萼爲援璁萼素惡廷臣攻己亦欲借是舒宿憤乃合謀騰蜚語謂諸臣內外交結借端陷勛將漸及諸議禮者帝深入其言而外廷不知攻勛益急帝益疑命取福達等至京下三法司訊旣又命會文武大臣更訊之皆無異詞帝益怒將親訊以楊一淸言而止仍下廷鞫尙書顏頤壽等不敢自堅攺擬妖言律斬帝猶怒命法司俱戴罪辦事遣官往械錄潮及前問官布政使李璋按察使李玨僉事章綸都指揮馬豸等時璋玨已遷都禦史璋巡撫寧夏玨巡撫甘肅皆下獄廷訊乃反前獄抵良誣告罪帝以罪不及錄怒甚命璁萼方獻夫分署三法司事盡下尙書頤壽侍郎劉玉王啟左都禦史賢副都禦史劉文莊僉都禦史張潤大理卿湯沐少卿徐文華顧佖寺丞汪淵獄嚴刑推問遂搜錄篋得大學士賈詠都禦史張仲賢工部侍郎閔楷禦史張英及寺丞淵私書詠引罪致仕去仲賢等亦下獄萼等上言給事琦泰郎中仕聲勢相倚挾私彈事佐錄殺人給事中科一鵬佑漢輅評事鸞禦史鳴鳳壯雄扶同妄奏助成姦惡給事中科逵禦史世魁方幸寅就死得誣勛謀逆率眾連名同聲駕禍郎中司馬相妄引事例故意增減誣上行私邇者言官締黨求勝內則奴隸公卿外則艸芥司屬任情恣橫殆非一日請大奮幹斷彰國法苟非然者脇從大臣皆系獄而朋謀小人猶得趨蹌於朝何以服天下帝納其言並下諸人獄收系南京刑部先是廷臣會訊太僕卿汪元錫光祿少卿餘才偶語曰此獄已得情何再鞫偵者告萼以聞亦逮問萼等遂肆搒掠錄不勝刑自誣故入人罪萼等乃定爰書言寅非福達錄等恨勛構成�獄因列上諸臣罪名帝悉從其言謫戍極邊遇赦不宥者五人璋�綸豸前山西副使遷大理少卿文華謫戍邊衛者七人琦逵泰瓊啟充仕及知州胡偉爲民者十一人賢科一鵬佑漢輅世魁淳鳴鳳相鸞革職閒住者十七人頤壽玉啟潮文莊沐泌淵元錫才楷仲賢潤英壯雄前大理丞遷僉都禦史毛伯溫其他下巡按逮問革職者副使周宣等復五人良抵死眾證皆戍寅還職錄以故入人死未決當徒帝以爲輕欲坐以姦黨律斬萼等謂張寅未死而錄代之死恐天下不服宜永戍煙瘴地令緣及子孫乃戍廣西南丹衛遇赦不宥帝猶意未慊語楊一淸等曰與其僇及後世不若誅止其身從舜典罰弗及嗣之意一淸曰祖宗制律具有成法錄罪不中死律若法外用刑吏將緣爲姦人無所措手足矣帝不得已從之以萼等平反有功勞諭之文華殿賜二品服俸金帶銀幣給三代誥命遂編欽明大獄錄頒示天下時嘉靖六年九月壬午也至十六年皇子生肆赦諸謫戍者俱釋還惟錄不敍竟卒於戍所頤壽巴陵人居官有淸望

盧瓊按明外史馬錄傳盧瓊字獻卿浮梁人正徳六年進士由固始知縣入爲禦史世宗卽位疏請盡撤天下鎭守中官尋爭興獻王皇號嘉靖攺元上言景皇帝有撥亂大功而實錄猶稱郕戾王敬皇帝深仁厚澤而實錄成於佳芳手是非顚倒乞詔儒臣攺撰帝惟命史官正孝宗實錄之不當者出按畿輔桂萼疾臺諫排己考察京官旣竣令科道互糾劾吏科都給事中王俊民等爭之瓊與同官劉隅等亦言交相批抵報復非盛世事帝切責俊民隅奪其俸五月瓊等皆三月而命部院考之瓊竟以劾勛謫戍邊赦還卒

程啟充按明外史本傳啟充字以道嘉定州人正徳初進士除三原知縣入爲禦史嬖幸子弟家人濫冒軍功有至都督賜蟒玉者啟充言定制軍職授官悉準首功今幸門大啟有買功冒功寄名竄名並功之獘權要家賄軍士金帛以易所獲之級是謂買功衝鋒斬馘者甲也而乙取之甚者殺平民以爲賊是謂冒功身不出門閭而名隸行伍是謂寄名賄求掾吏洗補文冊是謂竄名至有一人之身一日之間不出京師而東西南朔四處報功者按名累級驟至崇階是謂並功此皆壞祖宗法解將士體乞嚴爲察革帝不能用十一年正旦羣臣待漏入賀日晡禮始成及散朝已昏夜眾枵腹奔趨而出顚僕相踐蹈將軍趙朗者徑死於禁門啟充具奏其狀請帝昧爽視朝以圖明作之治都督馬昂進妊身女弟啟充等抗言曰內寵爲嬖是爲女戎外寵爲幸是爲男戎昂驕淫暴橫濟之以姦其女弟柔佞多能乘之以媚兼內外之戎於一家天下之勢大有可憂者矣旣又極陳�官�兵�費之獘乞通行革罷帝皆不省騰驤四衛軍攺編各衛者奉詔撒回而各衛遺籍仍支糧糜倉儲八十七萬餘石啟充力言之冒支獘絕以憂歸世宗卽位甫起故官卽爭興獻帝皇號嘉靖元年正月郊祀方畢淸寧宮小房火啟充言災及內寢剝�以膚也良由徇情之禮有戾天常僭逼之名深乖典則輔臣執議禮臣建明不能敵經生之邪說佞幸之諛辭動假母后以箝天下之口臣謂不正大禮不黜邪說所謂修省皆具文也況邇者國事漸搖勸學已廢旨由中出而內閣不知姦黨獄成而曲爲庇護諫臣斥逐耳目有壅蔽之虞大臣�遠股肱有痿痺之患司禮之權重於宰相樞機之地委之宦官邇臣貪濁頻有遷除邊帥僨師不聞譴斥莊田之賞過多潛邸之乞恩未已伏望陛下仰畏天明俯察眾聽惇一本之孝齊宮府之體親大臣肅庶政以回災變報聞尋出按江西得宸濠通蕭敬張銳陸完等私書欲亟去孫燧云代者湯沐梁宸可其次王守仁亦可因論敬銳等罪並言守仁黨逆宜追奪給事中汪應軫訟守仁功言逆濠私書有詔焚毀啟充輕信被黜知縣章立梅捃摭之辭復有此奏非所以勸有功主事陸澄亦爲守仁奏辧禦史向信因劾應軫與守仁同郡澄其門生黨庇欺罔帝曰守仁一聞宸濠變仗義興兵戡定大難特加封爵以酬大功不必更議帝從太監梁棟請遣中官督南京織造啟充偕同官及科臣張嵩等極諫不納啟充數以蹇諤忤帝旨張璁桂萼亦惡之會郭勛庇李福達獄爲啟充所劾璁萼因指啟充挾私謫戍邊衛十六年赦還言者交薦不復用卒隆慶初贈光祿少卿

鄭洛書按明外史解一貫傳鄭洛書字啟範莆田人弱冠登進士授上海知縣有善政嘉靖四年召拜禦史張璁桂萼以陳九川事傾費宏訐奏不已洛書與同官鄭气言九川事人謂璁萼與謀固已得罪公論而宏取與之際亦未明夫朝廷有紀綱大臣重進退宏璁萼皆不可不去宏不去則有持祿保位之誚璁萼不去亦冒蹊田奪牛之嫌詔責洛書妄言帝賜尙書趙鑑席書詩翰洛書言陛下眷禮大臣此虞廷賡歌之風也願推此心以念舊如致仕大臣劉健謝遷林俊孫交等特降宸章咨訪時政則聖徳益宏又推此心以赦過如遷謫丰熙劉濟余寬王元正等特垂仁恩量與牽復則聖度益廣報聞李福達獄起帝將親鞫之洛書曰陛下操獨斷之威使法官盡得罪𨿽有張釋之於定國不獲抗辯於人主之前何以使刑罰中帝怒將罪之楊一淸力解而止尋出視南畿學政道聞喪歸洛書在臺嘗薦尙書王守仁羅欽順楊旦彭澤邵寶祭酒魯鐸及論救給事中楊言鄭一鵬禦史魏有本郎中葉應驄主事唐樞繆宗周皆爲時所稱十二年京察事竣更命科道官互糾洛書被劾落職給事中饒秀爲禦史所劾無所泄憤復劾洛書及王重賢等九人貪污闒茸重賢等皆降黜時論駭之洛書家居再逾歲卒年三十九子開往依上海上海人治田百�資之歲一至收其入以歸

張錄按明外史解一貫傳張錄字宗制城武人正徳六年進士授太常博士擢禦史嘉靖初伏闕爭大禮下獄廷杖出按畿輔劾宣府諸將失事皆伏辜西域魯迷貢獅子西牛方物言所貢玉石計費二萬三千餘金往來且七年邀中國重賞錄言明王不貴異物今二獅日各飼一羊是歲用七百餘羊也牛食芻菽今乃食果餌則食人之食矣願返其獻歸其人薄其賞以阻希望心帝不能用張璁擢兵部侍郎錄與諸禦史爭之不聽時璁與桂萼屢攻費宏錄言宏以子懋良罪系再疏乞休陛下旣溫旨慰畱及璁萼屢劾又復如常批答溺三臣之愛持兩可之心致宏去志不決璁等忮心未已今水旱相仍變異疊出正大小臣工修省時而諸人爲國股肱相傾排若此欲弭災變不亦難乎乞並黜三人以回天譴帝爲戒諭璁萼如錄指後璁以侍郎總臺事修前憾言錄不諳憲體宜他調遂罷歸家居二十年卒

張寅按明外史魏良�傳張寅太倉人嘉靖初進士歷南京禦史嘗劾禮部侍郎黃綰十罪比張孚敬罷政寅言大臣去國誼不忘君今孚敬二旬馳三千里若小丈夫悻悻之爲者且其憸邪�政不可悉數請追所賜封誥銀章之屬明正其辟左都禦史汪鋐陰賊邪媚陸贄所謂諛顧望畏�鋐兼有之宜急放逐帝怒謫髙唐判官屢遷南京文選郎中會簡宮僚攺春坊右司直兼翰林院檢討未幾被劾罷

都察院部名臣列傳十九

明五

朱淛按明外史本傳浙字必東莆田人舉鄕試第一嘉靖二年成進士明年春與同縣馬明衡�授禦史甫閱月會昭聖皇太后生辰有旨免命婦朝賀浙言皇太后親挈神器以授陛下母子至情天日昭鑑若傳免朝賀何以慰親心而隆孝治明衡亦言暫免朝賀在恆時則可在議禮紛更之時則不可且前者興國太后令節朝賀如儀今相去不過數旬而彼此情文互異詔旨一出臣民駭疑萬一因禮儀末節稍成嫌隙俾陛下貽譏天下匪細故也時帝亟欲尊所生而羣臣必欲帝母昭聖相持未決二人疏入帝恚且怒立捕至內廷責以離間宮闈歸過於上下詔獄拷訊侍郎何孟春禦史蕭一中論救皆不聽禦史陳逅季本員外郎林應驄繼諫帝愈怒並下詔獄遠謫之帝必欲殺二人變色謂閣臣蔣冕曰此曹誣朕不孝罪當死冕膝行頓首請曰陛下方興堯舜之治柰何有殺諫臣名良久色稍解欲戍之冕又固請繼以泣乃杖八十除名爲民兩人遂廢廷臣多論薦不復召浙爲人長者不欺人或爲人欺亦不校與明衡皆貧浙尢甚鄕裏利病必與有司言𨿽忤弗顧家居三十餘年卒

馬明衡按明外史朱浙傳馬明衡字子萃父思聰死宸濠難明衡登正徳十二年進士授太常博士甫爲禦史卽與浙同得罪閩中學者率以蔡淸爲宗至明衡獨受業於王守仁閩中有王氏學自明衡始

陳逅按明外史朱浙傳陳逅字良會常熟人正徳六年進士除福淸知縣入爲禦史以救兩人謫合浦主簿累官河南副使帝幸承天坐供具不辦下獄爲民

劉安按明外史本傳安字汝勉慈溪人嘉靖五年進士授南京工部主事攺河南道禦史入臺甫一月上疏曰人君貴明不貴察察非明也人君以察爲明天下始多事矣陛下臨禦八年而治理未臻識者謂陛下之治功捐於明察夫治可以緩圖不可以急取可以休養致不可以督責成以急切之心行督責之政於是躬親有司之事指摘臣下之失令出而復返方信而忽疑大小臣工救過不暇多有不安其位者孰能爲陛下建長久之策以圖治平哉且朝廷者四方之極也內之君臣習尙如此則外撫按守令之官風從響應上以苛察繩下以苛察應恐民窮爲起盜之源食寡無彊兵之理今明天子綜核於上百執事振刷於下叢�之獘十去其九所少者元气耳伏望大包荒之量重根本之圖略繁文而先急務細故而弘遠猷不以一人之毀譽爲喜怒不以一言之順逆爲行止久任老成優容言官則君臣上下一徳一心人人各安其位事事各盡其才雍熙太和之治不難見矣帝閱疏大怒逮赴錦衣衛拷訊兵科給事中胡堯時救之並逮治獄具謫堯時攸縣主簿安余干典史築決堤數十丈人稱劉公堤再遷長沙同知擢鳳陽知府治行卓異賜正三品服以憂歸卒

郭弘化按明外史本傳弘化字子�安福人嘉靖二年進士除江陵知縣徵授禦史十一年冬彗星見弘化言按天文志井居東方其宿爲木今者彗出於井則土木繁興所致也臣聞四川湖廣貴州江西浙江之采大木者勞苦萬狀應天蘇松常鎭五府有造之役民間耗費不貲�戶逃亡過半而廣東以采珠之故激民爲盜至攻劫會城皆足戾天和幹星變請悉停罷則彗滅而前星耀矣戶部尙書許贊等請聽弘化言帝怒曰采珠故事也朕未有嗣以是故耶責贊等附和黜弘化爲民久之言官會薦報寢卒於家穆宗立贈光祿少卿

諭希禮石金按明外史薛侃傳侃歸數月禦史諭希禮石金皆以言皇嗣得罪希禮言陛下祈嗣禮成瑞雪遂降臣以爲招和致祥不盡於此往者大赦今歲免刑臣民盡沾澤獨議禮議獄得罪諸臣遠戍邊僥乞量移近地或特賜赦免則和气燻蒸前星自耀帝大怒曰謂朕罪諸臣致遲嗣續耶所司參議以聞議未上金亦言陛下一日萬幾經理勞瘁何若中涵太虛物來順應凡人才之用捨政事之敷施始以九卿之詳度繼以內閣之咨謀其弗協於中者付諸臺諫之公論陛下恭默凝神挈其綱領使精神內蘊根本充固則百斯男之慶自不期而至王守仁首平逆藩繼靖巨寇乃因疑謗泯其前勞大禮大獄諸臣久膺流竄困郁旣久物故已多望錄守仁功寬諸臣罪則太和之气寒宇宙間矣帝不悅曰金欲朕勿禦萬幾卽古姦臣導其君不親政之意其並察奏尙書夏言等言二人無他腸帝益怒下二人詔獄而責言等陳狀伏罪乃宥之二人竟謫戍邊衛久之赦還卒隆慶初俱贈光祿少卿希禮麻城人金黃梅人巡按廣西與姚鏌不協後與守仁共撫盧蘇王受還臺值張桂用事諸禦史儲良才輩爭附之金獨侃侃不阿以是有名

包節按明外史本傳節字元達先世嘉興人其父始遷華亭節祖鼎池州知府爲治淸簡早歲乞休爲鄕邑所重節生五歲而孤母躬教育之舉嘉靖十一年進士授東昌推官入爲禦史劾兵部尙書張瓚貪穢出按雲南時仕者以荒僥憚不欲往因設告就遠方之法節言此曹志甘投荒非年迫衰遲則家貧急祿志在爲己豈在卹民滇中長吏所以多不得人也請自今以附近選人充之而州縣佐貳姑用此曹庶吏治可舉吏部請以節言槪行於雲貴兩廣制可以疾歸起故官再按湖廣顯陵守備中官廖斌擅威福節欲繩之語先泄斌俟節謁陵時故獻膳羞遽使撤去詭稱節麾出之鍾祥民王憲告斌黨庇姦豪周章等節捕章斃之杖下斌益怒遂奏節不以正旦謁陵次日始謁時當進膳不旁立褻慢大不敬奏已入節始奏斌前事帝大怒以節抵罪逮詣詔獄搒掠永戍莊浪衛莊浪極邊敗屋頹垣節處之甚安獨念其母自傷不克終養日飲泣母訃至晝夜哭已又聞弟孝卒撫膺曰誰代吾奉祀者哭益悲病死遺言以衰絰殮

曾翀按明外史薛宗鎧傳曾翀字習之霍丘人以進士授南京刑部主事攺禦史抗疏劾吏部尙書汪鋐語具宗鎧傳中廷杖垂斃曰臣言已行臣死何憾神色無變隆慶初贈太常少卿

龔愷按明外史何光裕傳禦史龔愷共光裕劾尙書史道廷杖八十光裕死愷旣杖復官如故尋列靖江王驕恣狀疏止大徵粵寇終湖廣副使愷字次元松江華亭人嘉靖二十六年進士

張芹按明外史本傳芹字文林峽江人弘治十五年進士授福州推官正徳中召爲南京禦史寧夏旣平大學士李東陽亦進官蔭子芹抗疏曰東陽謹厚有餘正直不足儒雅足重節義無聞逆瑾亂政東陽爲顧命大臣旣不能遏之於始及惡迹旣彰又不能力與之抗脂韋順從惟其指使今叛賊底平東陽何力冒功受賞何以服人心臣竊見大臣正直者多不容於瑾得勢之時姦邪者多見斥於瑾得罪之後而東陽始終無患不知何術善爲身謀至此也乞立賜罷斥奪其加恩爲大臣事君不忠者戒疏出東陽涕泣不能辯帝責芹沽名令對狀芹請罪停俸三月給事中寶明言事下獄芹疏救之帝嘗馳馬傷編修王思切諫坐遠戍芹曰彼非諫官尙爾吾儕可坐視乎遂上疏曰孟子言從獸無厭謂之荒老聃曰馳騁田獵使人心發狂心狂志荒何事不忘皆甚言無益有害也今輕萬乘之尊乘危冒險萬一有不可諱皇嗣未誕如宗廟社稷何帝不省尋出爲徽州知府寧王宸濠反言者以芹家江西賊劫其親屬取道出徽乃攺知杭州已復還徽州嘉靖初遷浙江海道副使歷右參政右布政使坐爲海道時倭人爭貢誤傷居民罷歸芹事繼母孝持身儉素枲袍糲食終其身

蕭鳴鳳髙公韶按明外史本傳鳴鳳字子雍浙江山陰人少從王守仁遊舉鄕試第一正徳九年成進士授禦史副使胡世寧下獄抗章救之同官內江髙公韶劾王瓊誤邊計言松潘副將吳坤請增設總兵於成都瓊卽以坤任之花當本我屬衛日憑陵由本兵非人致小醜輕中國瓊怒奏訐公韶中旨責公韶陰結外蕃交通間諜令首實鳴鳳上疏曰公韶劾瓊所論者天下之事瓊不當逞忿恣辧以箝諫官口中旨責鳴鳳黨庇而謪公韶富民典史鳴鳳又劾江彬恃寵恣肆蔓將難圖士論壯之尋巡視山海諸關武宗將出塞捕虎鳴鳳疏諫因具陳官司掊�兵民疾苦狀不報引疾歸起督南畿學政諸生以比前禦史陳選曰陳泰山蕭北斗嘉靖初遷河南副使仍督學政考察拾遺被劾吏部惜其學行調爲湖廣兵備副使明年復攺督廣東學政鳴鳳督學政三廉無私然性剛狠以憤撻肇慶知府鄭漳漳慚恚投劾去由是物論大嘩八年考察兩京言官交章論坐降調巳與漳相詆訐皆下巡按禦史逮治鳴鳳遂不出公韶正徳中爲禦史嘗劾總兵官郭勛罪朵顏花當入寇又劾總兵官遂安伯陳鏸中官王欣巡撫王倬鏸坐解職世宗立起謫籍歷右副都禦史巡撫江西終戶部右侍郎

袁宗儒按明外史齊之鸞傳袁宗儒字醇夫雄縣人正徳初進士授禦史十二年冬帝在大同以郊祀將回鑾旣而復止宗儒率同官力諫明年夏孝貞純皇后將葬帝還京宗儒等復引災異力請罷皇店遣邊兵旣又諫帝巡邊語極危切皆不報擢大理寺丞嘉靖三年爭大禮廷杖歷官右僉都禦史巡撫貴州吏部尙書桂萼議宗儒攺調遂解職歸未幾起鄖陽攺山東坐屬吏賑饑無術不能覺察罷免以薦起左副都禦史扈蹕承天還京卒

余珊按明外史本傳珊字徳輝桐城人正徳三年進士授行人擢禦史庶吉士許成名等罷教習畱翰林者十七人珊以爲濫疏論之語侵內閣不納幹淸宮災疏陳獘政極指義子西僧之謬巡鹽長蘆發中官姦利事爲所誣械系詔獄謫安陸判官移知灃州世宗立擢江西僉事討平梅花峒賊遷四川副使備兵威茂嘉靖四年二月應詔陳十漸其略曰陛下有堯舜湯武之資而無稷契伊周之佐致時事漸不克終者有十正徳間逆瑾專權假子亂政不知紀綱爲何物幸陛下起而振之未幾而事樂因循政多苟名實乖謬宮府異同紛拿泄沓以爲在朝廷而不在朝廷以爲在宮省而不在宮省遂致天子以其心爲心百官萬民亦各以其心爲心此紀綱之頹其漸一也正徳間士大夫寡廉鮮恥趨附權門幸陛下起而作之乃今則前日之去者復來來者不去自夫浮沈一世之人擢掌銓衡首取軟美脂韋重富貴薄名檢者列之有位致諛佞成風廉恥道薄甚者侯伯專糾彈罷吏議禮樂市門復開賈販仍舊此風俗之壞其漸二也正徳間國柄下移王靈不振是以有安化南昌之變賴陛下起而整肅之乃塞上戍卒近益驕恣曩殺許巡撫而姑息頃遂殺張巡撫而效尢曩縛賈參將以立威近又縛桂總兵而報怨致楡關妖賊效之而戕主事北邊庫吏仿之而賊縣官陛下惑鄙儒姑息之談牽俗吏權宜之計遂使廟堂號令出於二三戍卒之口此國勢之衰其漸三也自逆瑾以來以苞苴易將帥故邊防盡壞賴陛下起而申嚴之然積獘己久未能驟復今朵顏蹢躅於遼海羌戎跳梁於西川北狄蹂�於沙漠寇勢方張而食肉之徒不能早見預料亟求制馭之方乃假鎭靜之虛名掩無能之實迹甚且詐飾捷功濫邀賞虛張勞伐峻取官階而塞上多事日甚此外裔之彊其漸四也自逆瑾以來盡天下之脂膏輸入權貴之室是以有劉趙藍鄢之亂賴陛下起而保護之乃近年以來黃紙蠲放白紙催徵額外之斂下及雞豚織造之需自爲商賈江淮母子相食兗豫盜賊橫行川陜湖貴疲於供餉田野嗷嗷無樂生之心此邦本之搖其漸五也正徳朝衣冠蒙禍家國幾空幸陛下起而收錄之乃未幾而狂瞽之言一鳴輒斥昔猶謫遷外任今或編配遐荒昔猶禁錮終身今至箠死殿陛蓋自呂楠鄒守益等去而殿閣空顧淸汪俊等去而部寺空張原胡瓊等死而言路空間有一二忠直士又爲權姦排擠而違之俾不通致陛下耳囂目眩忽不自知其在鮑魚之肆矣此人才之雕其漸六也正徳朝姦邪疊進忠諫不聞幸陛下起而開通之顧閱時未久而此風復見降心未懲其憤逆耳或動諸顏不剿說而折人以言卽臆度而虞人以詐朝進一封暮投千里甚至三木囊頭九泉含泣此言路之塞其漸七也正徳朝忠賢排斥天下幾危賴陛下起而主持之豈期一轉瞬間憸邪投隙而起飾六藝以文姦言假周官而奪漢政堅白異同模稜兩可是蓋大姦似忠大詐似信王莽匿情於下士之日安石垢面於入相之初𨿽有聖哲誰其辧之臣恐正不敵邪羣陰日盛此邪正之淆其漸八也正徳之世大臣日�小人日親致政事乖亂賴陛下紹統堂廉復親乃自大禮議起凡偶失聖意者譴謫之鞭笞之流竄之必一网盡焉而後已由是小人窺伺巧發奇中以投主好以弋功名陛下旣用先入爲主順之無不合逆之無不怒由是大臣顧望小臣畏懼上下乖戾寖成睽孤而泰交之風息矣此君臣之暌其漸九也正徳之世天鳴地震物怪人妖曾無虛歲賴陛下紹統災異始除乃頃歲以來雨雹殺禽獸雷風拔樹屋婦人產子兩頭無極晝晦如夜四方旱潦奏報不絕曾何異正徳之季乎且京師陰霾之气上薄太陽白晝冥冥罕有暉采尢爲可畏此災異之臻其漸十也此十者天子有一無以保四海陛下聖明何以致此無乃輔�召之與竊見今日之爲輔�第一人者徒以姦佞伴食怙恩致上激天變下召民災中失物望臣逆知其非天下之第一流而陛下乃信任之不至於魚爛不已願亟去其人更求才兼文武如前大學士楊一淸老成厚重如今大學士石�者並置左右庶獘政可除天下可治臣又聞獻皇帝好賢下士容物恕人天下所共知也今議禮諸臣一言未合輒以悖逆加之謫配死徙朝寧爲空此豈獻皇帝意苟非其意𨿽尊以天下無當也陛下何不起而用之使駿奔淸廟以慰獻皇帝在天之靈哉疏反復萬四千言最爲剴切帝不能用付之所司其所斥輔�第一人謂費宏也珊律已淸嚴居官有威惠外艱歸士民祀之名宦後副使胡東臯謁祠獨顧珊嘆曰此吾師也服闋以故官蒞廣東終四川按察使

洪垣按明外史本傳垣字峻之婺源人嘉靖十一年進士禮部侍郎湛若水講學京師垣受業其門授永康知縣徵授禦史十八年世宗南巡冊立皇太子命閣臣夏言顧鼎臣選宮僚垣再疏言溫仁和張衍慶薛僑胡守中屠應�華察胡經史際白悅皇甫涍等皆庸流不可使輔導靑宮帝亦己從他諫官言廢黜者數人未幾劾文選郎中黃禎先賄選郎楊育秀得爲考功及居文選貪婪欺罔知州王顯祖等考察調簡而補大州知縣何瑚年過六十而選禦史皆非制今當大計京官乃以猥瑣之曹世盛爲考功郎誤國甚帝下其章都察院令會吏科參核乃下禎詔獄及育秀顯祖等咸斥爲民因詰責吏部尙書許贊都禦史王廷相而令十三道禦史公舉隱年冒進若瑚者禦史王之臣等坐調者四人世盛亦攺他部垣一疏而禦史曹郎以下得罪者至二十餘人出按廣東以安南款附增俸一級未竣出爲溫州知府歲饑有閉糴者饑民殺之垣坐落職歸復與同裏方瓘往從若水若水爲建二妙樓居之家食四十餘年年四十而卒

周鈇按明外史王與齡傳周鈇字汝威楡次人嘉靖五年進士授行人擢禦史巡按陜西被俘民自塞外逃歸者邊將殺以冒功鈇請下詔嚴禁有報降五人以上者賞之詔可再按山東特攺右春坊淸紀郎兼翰林院侍書俺答將入寇總督侍郎翟鵬以聞鈇以中樞無籌策請早爲計帝以爲浮詞亂政責降廬州府知事旋攺國子監丞擢吏部文選主事坐與與齡發嚴嵩私屬事貶河間通判已而吏部擬擢南京吏部主事嵩言鈇調官甫四月不得驟遷帝怒詰責尙書許贊等令錄左降官遷擢者姓名贊引罪並列陳叔頤等十六人以聞詔奪贊等俸鐫文選郎鄭曉三級鈇叔頤等褫職爲民廷臣論薦鈇以嵩在位不復召穆宗初贈光祿少卿

馮恩按明外史本傳恩字子仁松江華亭人幼孤家貧母吳氏親督教之比長知力學除夜無米且雨室盡濕恩讀書�上自若舉嘉靖五年進士除行人出勞兩廣總督王守仁遂執贄爲弟子擢南京禦史故事禦史有所執訊不具獄以移刑部不復牒報恩請尙書必報禦史諸曹郎歡謂禦史屬吏我尙書以語恩恩曰非敢然也欲因以知事本末得相參耳尙書無以難已巡視上江指揮張紳殺人立置之辟大計朝覲吏南臺例先糾都禦史汪鋐擅權請如北臺旣畢事始許論列恩與給事中林士元等疏爭之得如故帝用閣臣議分建南北郊且欲令皇后蠶北郊下詔令廷臣各陳所見而詔中屢斥異議者爲邪徒恩上言人臣進言甚難明詔令直諫又詆之爲邪徒安所適從哉此非陛下意必左右姦佞欲信其說者陰詆之耳今士風日下以緘默爲老成以謇諤爲矯激建言得罪不惟父母妻子自相怨尢卽朋友故舊且絕迹往來遠近相戒遂以成俗士處今世已難乎其忠直矣若預恐有異議而逆詆之爲邪則必雷同附和而後可也況天地合祀已百餘年豈宜輕攺禮男不言內女不言外皇后深居九重豈宜遠出郊野願速罷二議毋爲好事希寵者所誤恩艸疏時自意得重譴及疏奏帝不之罪恩於是益感奮十一年冬彗星見詔求直言恩以天道遠人道邇乃備指大臣邪正謂大學士李時小心謙抑解棼撥亂非其所長翟鑾附勢持祿惟事模稜戶部尙書許贊謹厚和易𨿽乏剸斷不經之費必無禮部尙書夏言多蓄之學不羈之才駕馭任之庶幾救時宰相兵部尙書王憲剛直不屈通達有爲刑部尙書王時中進退昧幾委靡不振工部尙書趙璜廉介自持制節謹度吏部左侍郎周用才學有餘直諒不足右侍郎許誥講論便捷學術迂邪禮部左侍郎湛若水聚徒講學素行未合人心右侍郎顧鼎臣警悟疏通不局偏長器足任重兵部左侍郎錢如京安靜有操守右侍郎黃宗時𨿽擅文學因人成事刑部左侍郎聞淵存心正大處事精詳可寄以股肱之任右侍郎朱廷聲篤實不浮謙約有守工部左侍郎黎奭滑稽淺近才亦有爲右侍郎林庭才器可取通達不執而極論大學士張孚敬方獻夫右都禦史汪鋐三人之姦謂孚敬剛惡凶險媢嫉反側近都給事中魏良�已痛言之不容復贅獻夫外飾謹厚內實詐姦前在吏部私鄕曲報恩讎靡所不至昨歲僞以病去陛下遣使徵之禮意懇至彼方倨傲偃蹇入山讀書直俟傳旨別用然後忻然就道夫以吏部尙書別用非入閣而何此獻夫之病所以痊也今又使兼掌吏部必將呼引朋類播弄威福不壞國事不止若鋐則如鬼如蜮不可方物所仇惟忠良所圖惟報復今日奏降某官明日奏調某官非其所憎惡則宰相之所憎惡也臣不意陛下寄鋐以腹心而鋐逞姦務私乃至此極且都察院爲綱紀之首陛下不早易之以忠厚正直之人萬一禦史銜命而出效其鍥薄以希稱職爲天下生民害可勝言哉故臣謂孚敬根本之彗也鋐腹心之彗也獻夫門庭之彗也三彗不去百官不和庶政不平𨿽欲弭災不可得已帝得疏大怒逮下錦衣獄究主使名恩日受搒掠瀕死者數語卒不變惟言禦史宋邦輔嘗過南京談及朝政曁諸大臣得失遂�逮邦輔下獄奪其職明年春移恩刑部獄帝欲坐以上言大臣徳政律致之死尙書王時中等言恩疏毀譽相半非專頌大臣宜減戍帝愈怒曰恩非專指孚敬三臣也徒以大禮故仇君無上死有餘罪時中乃欲欺公鬻獄耶遂褫時中職奪侍郎聞淵俸貶郎中以下極邊雜職而恩竟論死長子行可年十三伏闕訟�日夜匍匐長安街見冠蓋者過輒攀輿號呼乞救終無敢言者時鋐已遷吏部尙書而王廷相代爲都禦史以恩所坐未當疏請寬之不聽比朝審鋐當主筆東向坐恩獨向闕跪鋐令卒拽之西面恩起立不屈卒呵之恩怒叱卒卒皆靡鋐曰汝屢上疏欲殺我我今先殺汝恩叱曰聖天子在上汝爲大臣欲以私怨殺言官耶且此何地而對百僚公言之何無忌憚也吾死爲厲鬼擊汝鋐怒曰汝以廉直自負而獄中多受人饋遺何也恩曰患難相卹古之義也豈若汝受金錢鬻官爵耶因歷數其事詆鋐不已鋐益怒推案起欲毆之恩聲亦愈厲廷相曰馮禦史無多言我朝不殺諫官百五十年矣豈今日破祖宗法又好謂鋐曰公當惜大體不可以私怒廢公義夏言亦曰此豈冢宰私家耶鋐稍止然猶署情眞恩出長安門士民觀者如堵皆嘆曰是禦史非但口如鐵其膝其膽其骨皆鐵也因稱四鐵禦史恩母吳氏擊登聞鼓訟�不省又明年行可上書請代父死不許其冬事益迫行可乃刺臂血書疏自縛闕下謂臣父幼而失怙祖母吳守節教育底於成立得爲禦史舉家受祿圖報無地乃私憂過計欲爲陛下作一吠姦之犬而頓忘逆鱗之戒遽陷大辟祖母吳年已八十餘憂傷之深僅餘气息若臣父今日死祖母吳亦必以今日死臣父死臣祖母復死臣煢然一孤必不獨生冀陛下哀憐置臣辟而赦臣父苟延母子二人之命陛下僇臣不傷臣心臣被僇不傷陛下法謹延頸以俟白刃帝覽之惻然令法司再議尙書聶賢與都禦史廷相言前所引律情與法不相麗宜用奏事不實律輸贖還職帝不許乃言恩情重律輕請戍之邊僥制可遂遣戍雷州而鋐亦後兩月罷矣越六年遇赦還恩乃稍治生產家漸饒專爲徳於鄕穆宗卽位錄先朝直臣恩年已七十餘卽家拜大理寺丞致仕復從有司言旌行可爲孝子恩年八十一卒行可旣脫父於死越數年登鄕薦久之不第謁選得光祿署正遷應天府通判有善政弟時可隆慶五年進士累官按察使以文名邦輔字子相東流人旣罷歸躬耕養親妻操井臼子樵牧歲時與田夫會飲醉卽作歌相和髙風動遠邇士大夫造其門者屏輿從而後入焉

楊爵按明外史本傳爵字伯珍富平人年二十始讀書家貧燃薪代燭耕隴上輒挾冊以誦兄爲吏忤知縣系獄爵投牒直之�系會代者至爵上書訟�代者稱奇士立釋之資以膏火益奮於學立意爲奇節從同府韓邦奇遊遂以學行名舉嘉靖八年進士授行人帝方崇飾禮文爵因使王府還上言臣奉使湖廣睹民多菜色挈筐操刃割道殍食之假令周公制作盡復於今何補老羸饑寒之眾奏入被兪旨久之擢禦史以母老乞歸養母喪廬墓冬月�生推車糞田妻饁於旁見者不知其禦史也服闋起故官翊國公郭勛有寵用事歲頻旱帝日夕建齋醮修雷壇屢興工作經年不視朝而太僕卿楊最復諫死二十年元日微雪大學士夏言尙書嚴嵩侍郎溫仁和張邦奇孫承恩張潮詹事陸深等作頌稱賀爵撫膺太息中宵不能寐逾月乃上疏極諫言帝任用匪人興作土木朝講不親信用方術阻抑言路足以失人心而致危亂者五事先是七年三月靈寶縣黃河淸帝遣使祭河神大學士楊一淸張璁等屢疏請賀禦史鄞人周相抗疏言河未淸不足虧陛下徳今好諛喜事之臣張大文飾之佞風一開獻媚者將接踵願罷祭告止稱賀詔天下臣民毋奏祥瑞水旱蝻蝗卽時以聞帝大怒下相詔獄拷掠之復杖於廷謫韶州經歷而諸慶典亦止不行及帝中年益好祥瑞惡言者諸大臣亦每事將順中外相戒不敢言爵疏詆符瑞且詞過切直帝震怒立下詔獄搒掠肉血狼籍關以五木死一夕復蘇所司請送法司擬罪帝不許命嚴錮之獄卒以帝意不測屏其家人不得納食飲屢濱於死處之泰然旣而主事周天佐禦史浦鋐以救爵先後箠死獄中自是無敢救者逾年工部員外郎劉魁再逾年給事中周怡皆以言事同系歷五年不釋至二十四年八月有神降於乩帝感其言立出三人獄未逾月尙書熊浹疏言乩仙之妄帝怒曰我固知釋爵諸妄言歸過者紛至矣復令東廠追執之爵抵家甫十日見校尉復至與共麥飯飯畢卽就道其人曰盍處置家事爵遙呼其婦曰朝廷逮我我去矣竟去不顧左右觀者爲泣下比三人至復同系鎭撫獄桎梏加嚴飲食屢絕適有天幸得不死二十六年十一月大髙元殿災帝禱於露臺火光中若有呼三人忠臣者遂傳詔急釋之家居二年一日晨起大鳥集於捨爵曰楊伯起之祥至矣果三日而卒隆慶初復官贈光祿卿任一子萬曆中賜謚忠介爵之初入獄也帝令東廠伺爵言動五日一奏校尉周宣稍左右之受譴其再至治廠事太監徐府奏報帝以密諭不宜宣亦重得罪先後系七年日與怡魁切劘講論忘其困所著周易辧說中庸解則獄中作也

浦鋐按明外史楊爵傳浦鋐字汝器文登人正徳十二年進士授洪洞知縣有異政嘉靖初召爲禦史刑部尙書林俊去國中官秦文已斥復用鋐疏力爭之且言武定侯郭勛姦貪宜罷其兵權忤旨奪俸三月以養母歸母喪除起掌河南道事給事中饒秀考察黜訐鋐與同官張祿段汝礪給事中李鳳來考功郎余引緒談省署得失鋐等坐罷家居七年廷臣交薦起故官出按陜西連上四十餘疏總督楊守禮請破格超擢未報而楊爵以直諫系詔獄鋐馳疏申救曰臣惟天下治亂在言路通塞言路通則忠諫進而化理成言路塞則姦諛恣而治道隳禦史爵以言事下獄幽囚已久懲創必深臣行部富平皆言爵�誠孚鄕裏孝友式風俗有古賢士風且爵本以論郭勛遭罪罟今勛姦大露陛下業致之理則爵前言未爲悖妄望弘覆載之量加日月之照賜之矜釋使列朝端爵必能盡忠補過不負所學疏奏帝大怒趣緹騎逮之秦民遠近奔道捨車下者常萬人皆號哭曰願還我使君鋐赴徵業已病旣至下詔獄搒掠備至除日復杖之百錮以鐵押爵迎哭之鋐息已絕徐張目曰此吾職也子無然系七日而卒穆宗嗣位卹典視爵等

周冕按明外史本傳冕資縣人嘉靖二十年進士授太常博士擢貴州道試禦史重建太廟成奉安神主帝將遣官代祭禦史鄢懋卿言其不可帝怒降手詔數百言諭廷臣且言更有脇君取譽者必罪不宥舉朝悚息無敢復言冕獨抗章爭之帝震怒立下冕詔獄搒掠終以其言直釋還職是時太子生十一年矣猶未出閣講學冕極言諭教不可緩請早降綸言愼選侍從帝又大怒謫雲南通海縣典史冕𨿽遠竄意慷慨無所屈數遷至武選郎中楊繼盛劾嚴嵩及嚴效忠冒功事語侵歐陽必進必進奏辯章下兵部冕上言臣奉詔檢得二十七年通政司狀效忠年十六因武會試未第咨兩廣軍門聽用已而必進及總兵官陳圭奏黎賊平遣效忠報捷授錦衣試所鎭撫未逾月嚴鵠言兄效忠曾斬首七級�功加賞應得署副千戶今效忠身抱痼疾鵠請代職臣心疑其僞方將核實以聞嵩子世蕃乃自創一�付臣屬臣依違題覆臣觀其�率誕謾舛戾請得一一折之如效忠曾中武舉何初無本籍起送文牒今又稱民人而不言武舉如效忠果鵠之兄世蕃之子則世蕃數子俱幼未有名效忠者如效忠果斬首七級則當時狀稱年止十六豈能赴戰何軍門諸將俱未聞斬獲功獨宰相一孫乃驍勇冠三軍如曰效忠對敵脛臂受創計臨陣及差委相去未一月何以萬里軍情卽能馳報如曰效忠到京以創甚疾故何以鵠代職之日止告不能受職如曰效忠鎭撫當代則奏捷功止及身例無傳襲如曰效忠功當並論例先奏請何止用通狀而逼令司官奉行臣悉心廉訪初未有名效忠者赴軍門聽用鵠亦非效忠親弟其姓名乃詭設首級亦要買而非有纖毫實迹也必進旣嵩鄕曲圭又世蕃姻親依阿朋比共爲欺罔臣如不言陛下何從知其姦且自累朝以來未聞有宰相之子孫送軍前報效者今嵩不惟咨送軍門而且詭托姓名破壞祖宗之制彼蔣應奎唐國相輩何怪其效尢耶臣職守攸關義不敢隱乞特賜究正使天下曉然知朝廷有不可幸之功不可犯之法臣𨿽得罪死無所恨疏奏直聲震朝廷嵩父子大懼力事彌縫帝反責冕報復下詔獄拷訊斥爲民冕得罪尙書聶豹竟覆奏如世蕃指矣隆慶初錄先朝直臣起冕太僕少卿遭母憂未任卒

王宗茂按明外史本傳宗茂字時育京山人父橋廣東布政使從父格太僕卿宗茂登嘉靖二十六年進士授行人三十一年擢南京禦史時先後劾嚴嵩者皆得禍沈煉至謫佃保安中外懾其威益箝口宗茂積不平甫拜官三月上疏曰嵩本邪之徒寡廉鮮恥久持國柄作福作威薄海內外罔不怨恨如吏兵二部每選請屬二十人人索賄數百金任自擇善地致文武將吏盡出其門此嵩負國之罪一也任私人萬采爲考功郎凡外官遷擢不察其行能不計其資歷惟賄是問致端方之士不得爲國家用此嵩負國之罪二也往歲遭人論劾潛輸家資南返輦載珍寶不可數計金銀人物多髙二三尺者下至溺器亦金銀爲之不知陛下宮中亦有此器否耶此嵩負國之罪三也廣市良田徧於江西數郡又於府第之後積石爲大坎實以金銀珍玩爲子孫百世計而國計民瘼一不措懷此嵩負國之罪四也蓄家奴五百餘人往來京邸所至騷擾驛傳虐害居民長吏皆怨怒而不敢言此嵩負國之罪五也陛下所食大官之饌不過數品而嵩則窮極珍錯殊方異產莫不畢致是九州萬國之待嵩有甚於陛下此嵩負國之罪六也往歲寇迫京畿正上下憂懼之日而嵩貪肆益甚致民俗歌謠徧於京師達於沙漠海內百姓莫不祝天以冀其早亡嵩尙恬不知止此嵩負國之罪七也募朝士爲干兒義子至三十餘輩若尹耕梁紹儒早已敗露此輩實衣冠之盜而皆爲之爪牙助其虐焰致朝廷恩威不出於陛下此嵩負國之罪八也夫天下之所恃以爲安者財也兵也不才之文吏以賂而出其門則必剝民之財去百而求千去千而求萬民柰何不困不才之武將以賂而出其門則必�軍之餉或缺伍而不補或逾期而不發兵柰何不疲邇者四方地震其占爲臣下專權試問今日之專權者寧有出於嵩右乎陛下之帑藏不足支諸邊一年之費而嵩所積蓄可贍儲數年與其開賣官鬻爵之令以助邊盍去此�國害民之賊籍其家以紓患也臣見數年以來凡論嵩者不死於廷杖則役於邊塞臣亦有身家寧不致惜而敢犯九重之怒攖權相之鋒者誠念世受國恩不忍見祖宗天下壞於賊嵩之手也疏至通政司趙文華密以示嵩畱數日始上由是嵩得預爲地遂以誣詆大臣謫平陽縣丞方宗茂上疏自謂必死及得貶恬然出都到官半歲以母憂歸嵩無以釋憾奪其父橋官橋竟憤悒卒嵩罷相之月宗茂亦卒隆慶初贈光祿少卿

周弘祖按明外史本傳弘祖麻城人嘉靖三十八年進士除吉安推官徵授禦史出督屯田馬政隆慶攺元司禮中貴及藩邸近侍蔭錦衣指揮以下至二十餘人弘祖馳疏請止金幣或停世襲且言髙皇帝定制宦侍止給奔走掃除不關政事孝宗召對大臣輒左右顧宦侍必退去百餘武非惟不使之預亦且不使之聞願陛下勿與謀議假以嚬笑則彼無亂政之階而聖徳媲太祖孝宗矣臣又聞先帝初載欲蔭太監張欽義子錦衣兵部尙書彭澤執奏再四今趙炳然居澤位不能效澤忠無所逃罪報聞已請汰內府監局錦衣衛光祿寺文思院冗員復嘉靖初年之舊又請仿行古社倉制詔皆從之明年春言近四方地震土裂成渠旗竿數火天鼓再鳴星隕旋風天雨黑豆此皆陰盛之徵也洪範傳曰人憤怨則水湧溢翼奉曰陰極生陽不旱則火陛下嗣位二年未嘗接見大臣咨訪治道邊患孔棘備禦無方事涉內庭輒見撓沮如閱馬核庫詔出復停皇莊則親收子粒太和則榷取香錢織造之使累遣糾核之疏畱中內臣爵賞謝辭溫旨遠出六卿上尢祖宗朝所絕無者疏入不報其冬詔市珍寶魏時亮等爭不聽弘祖復切諫尋遷福建提學副使大學士髙拱掌吏部考察言官惡弘祖及岑用賓等謫弘祖安順判官弘祖謫未幾拱罷量移廣平推官萬曆中屢遷南京光祿卿坐朱衣謁陵免

樊深淩儒王時舉方新按明外史沈朿傳嘉靖二十九年俺答薄都城通政使樊深陳禦寇七事中言仇鸞養寇要功帝方眷鸞立斥爲民四十二年正月禦史淩儒請重貪墨之罰革虛冒之兵搜遺逸之士因薦羅洪先陸樹聲吳嶽吳悌帝惡其市恩杖六十除名四十五年十月禦史王時舉劾刑部尙書黃光升言內官季永以訴事犯乘輿本無死比乃擬眞犯姦人王相私閹良民者三本無生法乃擬矜疑宜勒令致仕帝怒命編氓口外逾月禦史方新上言黃河與北狄之患自古有之乃今丰沛間陸地爲渠而興都有陵寢之憂鳳陽有冰雹之厄河南有饑饉之災堯之洚水不烈於此矣諸邊將惰卒驕寇至輒選蠕觀望而寧武有軍士之變南贛有土兵之叛徽州諸府有礦徒竊發之虞舜之三苗不棘於此矣夫�水三苗不足爲累者以堯舜兢業於上而禹臯諸臣分憂於下也今司論納者日獻禎祥而疆埸之臣惟冒首功隱喪敗爲國分憂者誰也斥罰之法今不得不嚴而陛下亦宜隨事自責痛加修省然後災變可息而外患可弭也疏入斥爲民深大同人儒泰州人時舉順天通州人新靑陽人穆宗嗣位�復官深尋遷刑部右侍郎齊康之劾徐階也深劾康並詆髙拱時登極詔書赦死罪以下囚而流徒已至配者所司拘律令不遣深言殊死猶赦而此反不及非所以廣皇仁詔從其議旋進左侍郎罷歸儒旣復禦史益發舒亦以康事率同列劾拱拱罷又劾去大學士郭朴頃之劾罷撫治鄖陽都禦史劉秉仁又以永平失事劾總督劉燾巡撫耿隨卿總兵官李世忠罪隨卿世忠被逮燾貶官隆慶二年儒再遷右僉都禦史理山西屯鹽吏部追論其知永丰時貪墨遂落職閒住時舉復官後巡按貴州聞給事中石星廷杖且帝方廣市珠寶馳疏救星極陳奢靡之害已請陳后還中宮章�報聞萬曆初都給事中雒遵禦史景嵩韓必顯論譚綸被謫時舉抗章救之歷大理左少卿新終湖廣參議

桑喬按明外史周怡傳桑喬字子木江都人嘉靖十一年進士十四年冬由主事攺禦史出按山西所部頻寇�喬奏請盡蠲徭賦厚卹死者家參將葉宗等將萬人至荊家莊陷賊伏中大潰賊遂深入天城陽和兩月間五遭寇巡撫樊繼祖總兵官魯綱以下皆爲喬劾副將李懋及宗等六人並逮治十六年夏雷震謹身殿下詔求言喬偕同官陳三事略言營造兩宮山陵多侵冒吉囊恣橫邊備積弛而末言陛下遇災而懼下詔修省修省不外人事人事無過擇官尙書嚴嵩及林庭張瓚張云皆上負國恩下乖輿望災變之來由彼所致疏奏四人皆乞罷詔庭云致仕畱嵩瓚如故嵩再疏辧且詆言者給事中胡汝霖言大臣被論引罪求退而已嵩負穢行召物議逞辭奏辧陰擠言官無大臣體帝下詔戒飭如汝霖指時嵩拜尙書甫半歲方養交遊揚聲譽爲進取地舉朝猶未知其姦喬首發之後咸服喬先見喬尋巡按畿輔引疾都禦史王廷相以規避劾之嵩因構其罪逮下詔獄廷杖戍九江居戍所二十六年而卒隆慶初贈卹如制

謝瑜按明外史周怡傳謝瑜字如卿上虞人嘉靖十一年進士由南京禦史攺北十九年正月禮部尙書嚴嵩屢被彈劾求去帝慰畱瑜言嵩矯飾浮詞欺罔君上箝制言官且援明堂大禮南巡盛事爲解而謂諸臣中無爲陛下任事者欲以激聖怒姦狀顯然帝畱疏不下嵩奏辯且言瑜掇陳言擊臣不已欲與朝廷爭勝帝於是切責瑜而慰諭嵩甚至居二歲竟用嵩爲相甫逾月瑜疏言武廟盤遊佚樂邊防宜壞而未甚壞今聖明在上邊防宜固而反大壞者大臣謀國不忠而陛下任用失也自張瓚爲中樞掌兵而天下無兵擇將而天下無將說者謂瓚形貌魁梧足稱福將夫誠邊塵不聳海宇晏然謂之福可也今瓚無功而恩蔭屢加有罪而褫奪不及此其福乃一身之福非軍國之福也昔舜誅四凶萬世稱聖今瓚與郭勛胡守中嚴嵩聖世之四凶陛下旬月間已誅其二天下翕然稱聖何不並此二凶放之流之以全帝舜之功也大學士翟鑾起廢棄中授以巡邊之寄乃優遊曼衍糜費供億以盛苞苴者爲才獻淫樂者爲敬遂使邊軍益瘠邊備更弛行邊若此將焉用之故不淸政本天下必不治也不易本兵武功必不競也疏入畱不下嵩復疏辯求罷帝更慰諭瑜復被譙讓然是時帝𨿽向嵩猶未深罪言者嵩亦以初得政未敢顯擠陷故瑜得居職如故未幾假他事貶其官又三載大計嵩密諷主者黜之比疏上令如貪酷例除名瑜遂廢棄終於家始瑜之爲禦史也武定侯郭勛陳時政極詆大小諸臣不足任請復遣內侍出鎭守詔從之瑜抗章奏曰勛所論諸事影響恍惚而復設鎭守則其本意所注也勛交通內侍代之營求利他日重賄毒害天下曰天下官吏貪濁爲民害由陛下無腹心耳目之人在四方又曰文武懷姦避事許內臣劾奏則姦貪自息果若勛言則內臣用事莫如正徳時其爲太平極治耶陛下革鎭守內臣誠聖明善政而勛詆爲偏私在朝百官孰非天子耳目而勛詆爲不足任欲陛下盡疑天下士大夫獨倚宦官爲腹心耳目臣不知勛視陛下爲何如主會給事中朱隆禧亦以爲言勛奏始寢瑜隆慶初復官贈太僕少卿

葉經按明外史周怡傳葉經字叔明亦上虞人嘉靖十一年進士除常州推官擢禦史嵩爲禮部交城王府輔國將軍表柙謀襲郡王爵秦府永壽王世子惟與嫡孫懷墡爭襲皆重賄嵩嵩許之二十年八月經指其事劾嵩嵩懼甚力彌縫且疏辯帝乃付襲爵事於廷議而置嵩不問嵩由是憾經又二年經按山東監鄕試試錄上嵩指發策語爲誹謗激帝怒下禮部參論尙書張璧等阿旨言寇不南犯經不歸功君父而以賊饜飽爲詞考試官教授周�經及提調布政陳儒等宜並治嵩密言試事盡由禦史帝乃降旨斥文中語爲狂悖經儒�等悉逮系詔獄廷杖經八十斥爲民創重卒儒及參政張臬副使談愷潘恩皆謫邊方典史由嵩報復也穆宗卽位贈經光祿少卿任一子官

童漢臣按明史外本傳漢臣錢塘人由魏縣知縣入爲禦史寇大入宣府大同總督樊繼祖等掩敗三以捷聞漢臣等劾之得罪其按山西督諸將擊卻俺答之薄太原者會方劾嚴嵩觸其怒明年漢臣與巡撫李�核上繼祖等失事狀章下吏部漢臣前劾嵩並劾吏部尙書許贊贊亦憾漢臣因言漢臣勘遲延宜並論嵩遂擬旨鐫�一階畱任謫漢臣湖廣布政司都事舉朝皆知爲嵩所中莫能救也久之爲泉州知府倭賊簿城有保障功終江西副使

伊敏生鄭蕓陳策陳紹諭時按明外史王煜傳伊敏生鄭蕓陳策陳紹諭時俱隆慶時禦史疏論嚴嵩姦貪敏生上元人蕓策俱莆田人紹上虞人時光山人敏生官至山東參政蕓終禦史策臺州知府紹韶州知府時官至南京兵部侍郎

顏鯨按明外史本傳鯨字應雷慈溪人舉嘉靖三十五年進士授行人擢禦史出視倉�姦人馬漢怙定國公勢貸子錢漕卒償不時則沒入其糧爲怨家所訴漢持定國書至鯨立論殺之四十一年畿輔山東西河南北大稔鯨請州縣贓罰銀毋輸京師盡易粟備賑且發內府新錢爲糴本帝悉報可已上漕政便宜六事明年出按河南伊王典怙惡久結掖廷中官嚴嵩父子內外應援所請奏立下爪牙率礦盜鯨欲除之與參政耿隨卿計把王承奉王鑑罪鑑日告王所謀時嵩已敗鯨乃奏記徐階說諸大璫絕其援又盡捕王偵事飛騎托言防寇檄知府兵分屯要害地乃會巡撫胡堯臣核典抗旨矯�僭擬淫虐十大罪王護衛及諸亡命幾萬人不敢發帝震怒廢王爲庶人錮之髙墻沒其貲削世封兩河人鼓舞相慶景王之國越界奪民產爲莊田鯨執治其爪牙魏國公侵民產假欽賜名樹碑爲界鯨僕其碑戍其人錦衣帥受諸俠少金署名校尉籍中爲民害列侯使王府道路驛騷王府內官進奉駕龍舟所過恣橫鯨請校尉缺從兵部補冊封攺文臣王府進奉遣屬吏詔冊親王及妃遣列侯餘皆如鯨議攺督畿輔學政大興知縣髙世儒奉詔核逃役都督朱希孝以勾軍劾之下部議鯨劾希孝亂法言世儒等按籍召行戶非勾禁軍此乃禁軍子弟家人倚城社冒禁衛名致吏不敢問富人得抗詔而貧者爲溝中瘠世儒無罪罪在錦衣帝怒責鯨詆誣勛臣貶安仁典史隆慶元年曆湖廣提學副使以試恩貢生失張居正指降山東參議攺行太僕少卿都禦史海瑞薦鯨異才不報鯨按河南時黜新鄭知縣其人髙拱所庇也在湖廣王篆欲祀其父鄕賢執不許至是拱掌吏部篆爲考功遂以不謹落鯨職萬曆中給事中鄒元標禦史饒位交章薦之報寢禦史顧雲程言陛下大起遺佚獨鯨及管志道以考察格之夫相與冢宰賢則黜幽爲公典否則驅除異己而已近又登用被察吳中行艾穆魏時亮趙世卿獨靳鯨志道何也給事中姜應麟李弘道亦言之僅以湖廣副使致仕中外論薦十餘疏不果用

都察院部名臣列傳二十

明六

吳時來按明外史本傳時來字惟修仙居人嘉靖三十二年進士授松江推官攝府事倭犯境鄕民攜妻子趨城時來悉納之客兵獷悍好剽掠時來以恩結其長犯卽行法無嘩者賊攻城驟雨城壞數丈時來以勁騎扼其衝急興版築三日城復完賊乃棄去擢刑科給事中劾罷兵部尙書許論宣大總督楊順及巡按禦史路楷皆嚴嵩私人嵩疾之甚會將遣使琉球遂以命時來三十七年三月張翀董傳策與時來同日劾嵩而翀及時來皆徐階門生傳策則階邑子時來先又官松江於是嵩疑階主使密奏三人同日構陷必有人主之且時來乃憚琉球之行借端自脫帝入其言遂下三人詔獄嚴鞫主謀者三人瀕死不承第言此髙廟神靈教臣爲此言耳主獄者乃以三人相爲主使讞上詔皆戍煙瘴時來得橫州隆慶初召復故官進工科給事中條上治河事宜又薦譚綸兪大猷戚繼光宜用之薊鎭專練邊兵省諸鎭徵調帝皆從之撫治鄖陽僉都禦史劉秉仁被劾且調用時來言秉仁薦太監李芳無大臣節秉仁遂坐罷帝兔喪旣久臨朝未嘗發言時來上保泰九札報聞尋擢順天府丞隆慶二年拜南京右僉都禦史提督操江遷巡撫廣東將行薦所屬有司至五十九人給事中光懋等劾其濫舉會髙拱掌吏部雅不喜時來貶雲南副使復爲拱門生給事中韓楫所劾落職閒住張居正當國抑不用萬曆十二年始起湖廣副使俄擢左通政攺歷吏部左侍郎十五年拜左都禦史故事大臣去國率進官乘傳歲給夫廩至是寖失其制時來因南京尙書袁洪愈去位歷陳舊典請加禮老臣於是嚴淸陸樹聲俱加太子少保與張瀚何維柏等九人並給夫廩如制誠意伯劉世延怙惡數抗朝令時來劾之下所司訊治時來初以直言竄聲振朝端再遭折挫沈淪十餘年晚節不能自堅委蛇執政間持祿保位而已連爲饒伸薛敷教王麟趾史孟麟趙南星王繼光所劾時來亦連章乞休歸未出都卒贈太子少保謚忠恪尋爲禮部郎中於孔兼所論奪謚

鄒應龍按明外史本傳應龍字云卿長安人嘉靖三十五年進士授行人擢禦史嚴嵩擅政久廷臣攻之者輒得禍相戒莫敢言而應龍知帝眷已潛移其子世蕃益貪縱可攻而去也乃上疏言工部侍郎嚴世蕃憑借父權專利無厭私擅爵賞廣致賂遺選法敗壞市道公行又言世蕃喪母帝以嵩年髙特畱侍養令其子鵠扶櫬南還世蕃乃聚狎客擁艷姬恆舞酣歌人紀滅絕鵠以祖母喪爲奇貨所至驛騷要索百故諸司承奉郡邑爲空請斬世蕃以爲人臣凶橫不忠之戒嵩溺愛惡子召賂市權亦宜亟放歸田用淸政本帝頗知世蕃居喪淫縱心惡之會方士藍道行以扶乩得幸帝密問輔臣賢否道行詐爲乩語且言嵩父子弄權狀帝由是�嵩而任徐階及應龍奏入遂勒嵩致仕下世蕃等詔獄擢應龍通政司參議然帝𨿽罷嵩念其贊修元功意忽忽不樂手札諭階嵩已退其子已伏辜敢再言者當並應龍斬之應龍深自危不敢履任賴階調護始視事禦史張檟巡鹽河東不知帝指上疏言陛下已顯擢應龍而王宗茂趙錦輩首發大姦未召是曲突者不賞也帝大怒立逮至杖六十斥爲民久之世蕃誅應龍乃自安歷遷大理少卿太常卿大理卿隆慶初以副都禦史總理江西江南鹽屯遷工部右侍郎鎭守雲南黔國公沐朝�驕恣廷議遣大臣有威望者鎭之乃攺應龍兵部右侍郎兼右僉都禦史巡撫雲南至則發朝�罪朝�竟被逮萬曆攺元鐵索箐賊作亂討平之已番人反合土漢兵進討斬獲各千餘人應龍有才气初以劾嚴嵩得名驟致通顯及爲太常省牲北郊東廠太監馮保傳呼至導者引入正面爇香儼若天子應龍大駭劾保僭肆保深銜之至是京察自陳保修卻令致仕臨安土官普崇明崇新兄弟構爭崇明引廣南儂兵爲助崇新則召交兵已交兵退儂兵尙畱應龍命部將楊守廉往剿守廉掠村聚殺人儂賊乘之再敗官軍人以咎應龍應龍聞罷官不俟代徑歸代者王凝欲自以爲功力排應龍給事中裴應章遂劾應龍僨事巡按禦史郭廷梧雅不善應龍勘如凝言應龍遂削籍卒於家十六年陜西巡撫王璇言應龍歿後遺田不及數�遺址不過數楹卹典未被朝野所恨帝復命應龍官予祭葬

張檟按明外史鄒應龍傳張檟江西新城人嘉靖三十八年進士居臺中敢言穆宗初復官屢疏抗中官嘗劾大學士髙拱拱復入內閣掌吏部檟已遷太僕少卿坐不謹罷歸萬曆中累官工部右侍郎

林潤按明外史本傳潤字若雨莆田人嘉靖三十五年進士授臨川知縣以事之南丰寇猝至爲畫計郤之徵授南京禦史嚴世蕃置酒召潤潤談辯風生世蕃心憚之旣罷屬客謂之曰嚴侍郎謝君無刺當世事潤到官首論祭酒沈坤擅殺人置之理已劾副都禦史鄢懋卿五罪嚴嵩庇之不問伊王典不道數遭論列不悛潤復糾之典累奏辧詆潤挾私部科交章論王抗朝命脇言官世蕃納其賄下詔責讓而已潤因言宗室繁衍歲祿不繼請亟議變通帝爲下所司集議會帝用鄒應龍言戍世蕃雷州其黨羅龍文潯州世蕃畱家不赴龍文一詣戍所卽逃還徽州數往來江西與世蕃計事四十三年冬潤按視江防廉得其狀馳疏言臣巡視上江備訪江洋羣盜悉竄入逃軍羅龍文嚴世蕃家龍文十築深山乘軒衣蟒有負險不臣之心而世蕃日夜與龍文誹謗時政搖惑人心近假名治第招集勇士至四千餘人道路恟懼咸謂變且不測乞早正刑章以絕禍本帝大怒卽詔潤逮捕送京師世蕃子紹庭官錦衣聞命急報世蕃使詣戍所方二日潤已馳至世蕃猝不及赴乃械以行龍文亦從梧州捕至遂盡按二人諸不法事二人竟伏誅潤尋擢南京通政司參議歷太常寺少卿隆慶元年以右僉都禦史巡撫應天諸府屬吏懾其威名咸震栗潤至則持寬平多惠政吏民皆悅服居三年卒官年甫四十潤鄕郡興化陷倭特疏請蠲復三年發帑金賄卹鄕人徳之喪歸遮道四十里爲位祭哭凡三日

王廷按明外史本傳廷字子正南充人嘉靖十一年進士授戶部主事攺禦史疏劾吏部尙書汪鋐謫亳州判官歷蘇州知府有政聲累遷右副都禦史總理河道三十九年轉南京戶部右侍郎總督糧儲南京督儲自成化後皆以都禦史領之至嘉靖二十六年始命戶部侍郎兼理及振武營軍亂言者請復舊制遂以副都禦史章煥專領而攺廷南京刑部未上復攺戶部右侍郎兼左僉都禦史總督漕運巡撫鳳陽諸府時倭亂未靖廷建議以江南屬鎭守總兵官專駐吳淞江北屬分守副總兵專駐狼山遂爲定制淮安大饑與巡按禦史朱綱奏畱商租餉軍被詔切讓給事中李邦義因劾廷拘滯吏部尙書嚴訥爲廷辧始解轉左侍郎還理部事以通州禦倭功加俸二級遷南京禮部尙書召爲左都禦史奏行愼選授重分巡謹刑獄端表率嚴檢束公舉劾六事隆慶元年六月京師雨潦壞廬舍命廷督禦史分行賑卹會朝覲天下官廷請嚴禁饋遺酌道裏費以儆官邪蘇民力帝謁諸陵詔廷同英國公張溶居守中官許義挾刃脇人財爲巡城禦史李學道所笞羣璫伺學道早朝邀擊之左掖門外廷上其狀論戍有差禦史齊康爲髙拱劾徐階廷言康懷姦黨邪不重懲無以定國是帝爲謫康諭畱階拱遂引疾去而給事中張齊者嘗行邊受賈人金事稍泄陰求階子璠居間璠謝不見齊恨遂摭康疏語復論階階亦引疾去廷因發齊姦利事言齊前奉命賞軍宣大納鹽商楊四和數千金爲言卹邊商革餘鹽數事爲大學士階所格四和抵齊取賄蹤迹頗露齊內慚憤且懼得罪乃借攻階爲名冀以自掩遂下齊詔獄刑部尙書毛愷當齊戍詔釋爲民拱起再相廷恐其修�而愷亦階所引遂先後乞休以避之拱尋嗾給事中周蕓禦史李純朴訟齊事謂廷愷阿階意羅織不辜刑部尙書劉自彊覆奏齊所坐無實廷愷屈法徇私詔奪愷職廷斥爲民宥齊補通州判官萬曆初齊以不謹罷愷已前卒浙江巡按禦史謝廷傑訟愷狷潔有古人風坐按張齊奪官今齊已黜足知愷守正詔復愷官於是巡撫四川都禦史曾省吾言廷守蘇州時人比之趙淸獻直節勁气始終無攺宜如毛愷例復官詔以故官致仕十六年給夫廩如制仍以髙年特賜存問明年卒謚恭節

詹仰庇按明外史本傳仰庇字汝欽安溪人嘉靖四十四年進士由南海知縣徵授禦史隆慶初穆宗詔戶部購寶珠尙書馬森執奏給事中魏時亮禦史賀一桂等繼爭皆不聽仰庇疏言頃言官諫購寶珠反蒙詰讓昔仲虺戒湯不邇聲色不殖貨利召公戒武王玩人喪徳玩物喪志湯武能受二臣之戒絕去玩好故聖徳光千載若夫昏庸之君侈心一生不可復遏恣情縱欲財耗民窮陛下玩好之端漸啟�違之諫惡聞羣小乘隙百方誘惑害有不勝言者況寶石珠璣多藏中貴家求之愈急邀直愈多柰何以有用財耗之無用之物今兩廣需餉疏請再三猶靳不予何輕重倒置乎不報三年正月中官制煙火延燒禁中廬舍仰庇請按治左右近習多切齒者帝頗耽聲色陳皇后微諫帝怒出之別宮外庭皆憂之莫敢言仰庇入朝遇醫禁中出詢之知後寢疾危篤卽上疏言先帝愼擇賢淑作配陛下爲宗廟社稷內主陛下宜遵先帝命篤宮闈之好近聞皇后移居別宮已近一載抑鬱成疾陛下略不省視萬一不諱如聖徳何臣下莫不憂惶徒以事涉宮禁不敢頌言臣謂人臣之義知而不言當死言而觸諱亦當死臣今日固不惜死願陛下采聽臣言立復皇后中宮時加慰問臣𨿽死賢於生帝手批答曰後無子多病移居別宮聊自適以冀卻疾爾何知內庭事顧妄言仰庇自分得重譴同列亦危之及旨下中外驚喜過望仰庇益感奮亡何巡視十庫疏言內官監歲入租稅至多而歲出不置籍按京城內外園廛場地隸本監者數十計歲課皆屬官錢而內臣假上供名恣意漁獵利塡私家過歸朝寧乞備核宜畱宜革並出入多寡數以杜姦欺再照人主奢儉四方系安危陛下前取戶部銀用備緩急今如本監所稱則盡以創鰲山修宮苑制秋千造龍鳳艦治金櫃玉盆羣小因幹沒累聖徳虧國計望陛下深省有以玩好逢迎者悉屏出罪之宦官益恨故事內外諸司文移往還及牧民官出教用照字言官上書無此體宦官因指再照人主語爲大不敬帝遂發怒下詔曰仰庇小臣敢照及天子且狂肆屢不悛遂廷杖百除名爲並罷科道之巡視庫藏者南京給事中駱問禮禦史余嘉詔等疏救並言巡視官不當罷不納仰庇爲禦史僅八月數進讜言竟以獲罪神宗嗣位錄先朝直臣以仰庇在京時嘗爲商人居間不得內召除廣東參議尋乞歸家居十餘年起官江西再遷南京太僕少卿入爲左僉都禦史進左副都禦史仰庇初以直節負盛名至是爲保位計頗不免附麗饒伸以科�事劾大學士王錫爵左都禦史吳時來仰庇卽劾伸進士薛敷教劾時來及南京右都禦史耿定向仰庛未及閱疏卽論敷教排陷大臣搖亂國事敷教坐廢及吏部侍郎趙煥兵部侍郎沈子木相繼去仰庇謀代之蹤迹頗著給事中王繼光主事姜士昌員外郎趙南星南京禦史王麟趾等交章論列仰庇不自安屢求去帝𨿽慰畱而眾議籍籍不止稍遷刑部右侍郎移疾歸久之卒

楊松按明外史駱問禮傳楊松河南衛人歷官禦史巡視皇城尙膳少監黃雄徵子錢與民哄兵馬司捕送松所事未決而內監令校尉趣雄入直詭言有駕帖松驗問無有遂劾雄詐稱詔旨帝命黜兵馬司官而鐫松三秩給事禦史交章救不納謫山西布政司照磨神宗立擢廬州推官終山西副使

胡涍按明外史陳吾徳傳胡涍字原荊無錫人嘉靖末舉進士歷知永丰安福二縣擢禦史神宗卽位之六日命馮保代孟衝掌司禮監召用南京守備張宏涍言彼二人者陛下何自察其可用臣請嚴馭近習毋惑諛虧損聖徳保大怒思傾之其冬妖星見慈慶宮後延燒連房涍言星陰象火積陰所生災咎之應決在宮妾竊見兩朝宮女閉塞後庭郁而不散足干天和乞徧察掖廷中曾蒙先朝寵幸者體卹優遇其餘無論老少一槪放遣奏中且言唐髙不君則天爲虐幾危宗社往古覆轍亦可爲鑑保摘以激帝怒帝問輔臣二語所指爲誰張居正對曰涍言𨿽狂悖心無他帝意未釋嚴旨譙讓涍惶恐請罪斥爲民給事中李己雒遵張煥禦史陳堂等交章論救不納逾年巡按禦史李學詩薦涍詔自後有薦者並逮治涍涍旣被斥自號爲民禦史放情山水頗干謁有司居八年落魄而卒

汪文輝按明外史本傳文輝字徳充婺源人嘉靖四十四年進士授工部主事隆慶四年攺禦史髙拱以內閣掌吏部權勢烜赫其門生韓楫宋之韓程文塗夢桂輩並居言路日夜走其門專務搏擊文輝亦拱門生心獨非之明年二月疏陳四事專責言官其略曰先帝末年所任大臣本協恭濟務無少釁嫌始於一二言官見廟堂議論稍殊遂潛察低昂窺所向而攻其所忌致顚倒是非熒惑聖聽傷國家大體苟踵承前獘交煽並構使正人不安其位恐宋元佑之禍復見於今是爲傾陷祖宗立法至精密矣而卒有不行者非法敝也不得其人耳今言官條奏率銳意更張部臣重違言官輕變祖制遷就一時苟且允覆及法立獘起又議復舊政非通變之宜民無畫一之守是爲紛更古大臣坐事退者必爲微其詞所以養廉恥存國體今或掇其已往揣彼未形逐景循聲爭相詬病若市井喧哄然至方面重臣苟非甚姦慝亦宜棄短錄長爲人才惜今或搜抉小疵指爲大�極言醜詆使決引去以此求人國家安得全才而用之是爲苛刻言官能規切人主糾彈大臣至言官之短誰爲指之者今言事論人或不當部臣不爲奏覆卽憤然不平𨿽同列明知其非亦莫與辧以爲體貌當如是夫臣子且不肯一言受過何以責難君父哉是爲求勝此四獘者今日所當深戒然其要在大臣取鑑前失勿用希指生事之人夫希指生事之人進則忠直貞諒之士遠而頌成功譽盛徳者日至於前大臣任己專斷卽有闕失孰從聞之蓋宰相之職不當以救時自足當以格心爲本願陛下明飭中外消朋比之私還淳厚之俗天下幸甚疏奏下之所司拱惡其剌己甫三日出爲寧夏僉事修屯政蠲浮糧建水流亡漸歸禦史富平孫丕揚忤拱爲希指者所劾方行勘文輝抗言曰毛舉細故齮齕正人以快當路之私我固不肯爲諸君亦不可也於是緩其事未幾劾者先得罪去丕揚竟獲免神宗嗣位拱罷政召爲尙寶卿尋告歸久之有詔召用未赴卒

曾幹亨按明外史曾同亨傳幹亨同亨弟也字於健從羅洪先學登萬曆五年進士除合肥知縣調休寧擢禦史給事中馮景劾李成梁被謫幹亨言尙書張學顏曲庇成梁蔑棄公論盛稱成梁功以激上怒而重言官罪險猾無大臣節且污黷狼籍事要津人知陷劉臺者王宗載助成者周詠於應昌不知實學顏發蹤也宗載等已伏法學顏不可復居位帝怒黜爲海州判官稍遷大名推官歷光祿少卿十八年冬敕兼監察禦史閱視大同邊務劾罷總兵官以下十餘人大同土兵歲餉萬二千石兵自徵之民不勝擾幹亨議畱兵二百餘盡汰之屢奏邊備事宜輒中機要諸武弁之詬同亨也大學士王家屏遣諭之曰天下有叛軍寧有叛臣若曹於禁地辱大臣罪且死諸人乃散去尙書石星言貴臣被辱大傷國體給事中鍾羽正亦言之不報家屏密揭力爭乃奪掌後府定國公徐文璧祿半歲而治首事者以法幹亨尋進大理丞遷少卿考功郎趙南星以考察事被斥幹亨論救侵執政復移書辧之廷推巡撫者三俱不用遂引疾歸未幾卒幹亨言行不苟與其兄並以名徳稱

辛自修按明外史本傳自修字子吉襄城人嘉靖三十五年進士除海寧知縣擢吏科給事中奏言吏部銓注遴才要矣量地尢急邇京府屬吏以大計去者十之五豈畿輦下獨多不肖哉地艱而事猥也請量地劇易以除官量事繁簡以注考吏部善其言請令撫按舉劾如自修指俄巡視京營劾典營務鎭遠侯顧寰協理僉都禦史李燧請戒寰罷燧從之歷遷禮科都給事中誠意伯劉世延不法自修極論其姦詔革任禁錮隆慶元年給事中胡應嘉言事斥自修疏救未幾論奪尙書顧可學徐可成侍郎朱隆禧郭文英贈謚以可成由黃冠文英由工匠可學隆禧俱以方藥進也擢太僕少卿引疾歸萬曆六年起應天府丞再遷光祿卿以右僉都禦史巡撫保定六府奏減均徭里甲銀六萬兩增築雄任丘二縣堤以禦滹沱水患每歲防秋巡撫移駐易州徵所部供費防秋已罷徵如故自修奏已之入歷大理卿兵部左右侍郎擢南京右都禦史禦史沈汝梁者巡視下江用饋遺爲名盡括所部贖鍰自修劾奏之帝方欲懲貪吏得疏喜遣中使至內閣問辛都禦史�官未久卽糾屬僚趙都禦史錦雅號公正二三年間不聞論一人閣臣申時行言南都地遠法弛故有貪吏若輦轂下固應不同帝乃命逮治汝梁已而錦憂去特召自修代之十五年大計京官政府欲庇私人去異己吏部尙書楊巍承意指惟謹自修患之先期上奏請勿以愛憎爲喜怒排抑孤立之人帝善其言而政府不悅有貪競者十餘輩皆政府所厚自修欲去之給事中陳與郊自度不免遂言憲臣將以一眚棄人一舉空國於是自修所欲斥者悉獲免已而禦史張鳴岡等拾遺首工部尙書何起鳴起鳴故以督工與中官張誠厚而雅不善自修遂訐自修挾讎主使與郊及給事中吳之佳助之禦史髙維崧趙卿張鳴岡左之宜不平劾起鳴飾非詭辧帝先入張誠言頗疑自修得疏益不悅曰朝廷每用一人言官輒紛紛排擊今起鳴去爾等舉堪此任者維崧等具疏引罪無他舉帝怒悉出之外給事中張養蒙申救亦奪俸刑部主事王徳新復疏爭語侵嬖幸帝下之詔獄酷刑究主者無所承乃削其籍自修不自安亟引疾歸自修之進也非執政意故不爲所容久之起南京刑部尙書復以工部尙書召未上卒贈太子太保謚肅敏徳新安福人後起官至光祿丞

溫純按明外史本傳純字景文三原人嘉靖末進士由壽光知縣徵爲戶科給事中隆慶三年穆宗旣禫除猶不與大臣接純請遵祖制延訪羣工親決章奏報聞屢遷兵科都給事中倭陷廣東廣海衛大殺掠而去總兵劉燾以戰卻聞純劾燾欺罔時方召燾督京營遂置不問黔國公沐朝�有罪詔許其子襲爵純言事未竟不當遽襲中官陳洪請封其父母純執不可言官李已石星獲譴疏救之初趙貞吉更營制三營各統一大將以恭順侯吳繼爵典五軍而都督袁正焦澤典神樞神機繼爵恥與同列固辭帝爲罷二人盡易以勛臣純請廣求將才毋拘世爵不納已復命文臣三人分督之時號六提督純以政令多門極陳不便遂復舊制俺答請貢市髙拱定議許之純以爲弛邊備非中國利拱惡其異議出爲湖廣參政引疾歸萬曆初用薦起官河南十二年以大理卿攺兵部右侍郎兼右副都禦史巡撫浙江入爲戶部左侍郎進右副都禦史督倉�母憂去起南京吏部尙書召拜工部尙書父老乞養歸終喪召爲左都禦史礦稅使四出有司逮系累累純極論其害請盡釋之不報已諸閹益橫所至剽奪污人婦女四方無賴姦人�起言利有請開雲南塞外寶井者或又言海外呂宋國有機易山素產金銀歲可得金十萬銀三十萬或言淮揚饒鹽利用其策歲可得銀五十萬帝並欣然納之遠近駭震純言緬人方伺隙寶井一開兵端必起余元俊一鹽犯數千贓不能輸而欲得五十萬金將安取之機易山在海外必無徧地金銀任人往取況稅監之威能行於中國決不能行於外夷不過假借詔旨闌出禁物與番人市易利歸羣小害貽國家乞盡捕諸姦人付臣等行法而亟撤稅監之害民者亦不報當是時中外爭請罷礦稅帝悉置不省純等憂懼不知所出乃倡諸大臣伏闕泣請帝震怒問誰倡者對曰都禦史臣純帝爲霽威遣人慰諭曰疏且下乃退已而卒不行廣東李鳳陜西梁永雲南楊榮並以礦稅激民變純又抗言稅使竊弄陛下威福以十計參隨憑籍稅使聲勢以百計地方姦民竄身爲參隨爪牙以萬計宇內生靈困於水旱困於采辦營運轉輸旣囂然喪其樂生之心安能復勝此千萬虎狼耶願卽日罷礦稅逮鳳等置於理亦不報先是禦史顧龍禎巡按廣東與布政使王泮語不合起毆之泮卽棄官去純劾罷龍禎禦史於永淸按陜西貪懼純舉奏倡同列救龍禎顯與純異以脇制純又數構是非與都給事中姚文蔚比而傾純純不勝憤上疏盡發永淸交構狀並及文蔚語頗侵首輔沈一貫一貫等疏辧帝爲下永淸文蔚二疏而純劾疏畱不下純益憤三疏論之因力丐罷乃謫永淸純遂與一貫忤給事中陳治則鍾兆斗皆一貫私人先後劾純禦史湯兆京不平疏斥其妄純求去章二十上杜門者九閱月帝雅重純諭畱之純不得已彊起視事及妖書事起力爲沈鯉郭正域辧誣楚宗人戕殺撫臣純復言無反狀一貫怨益深三十二年大計京朝官純與吏部侍郎楊時喬主之一貫所欲庇者兆斗及錢夢臯等皆在謫中疏入久之忽降旨切責盡畱被察科道官而察疏仍不下純求去益力夢臯兆斗旣得畱則連章訐純楚事言純曲庇叛人且誣以納賄廷臣大駭爭劾夢臯等夢臯等亦再疏劾純求勝俱畱中已南京給事中陳嘉訓等極論二人陰有所恃朋比作姦當亟斥之而聽純歸以全大臣之體帝竟批夢臯等前疏予純致仕夢臯兆斗亦罷歸純淸白奉公五主南北考察澄汰悉當肅百僚振風紀時稱名臣卒贈少保天啟初追謚恭毅

耿定向按明外史本傳定向字在倫黃安人嘉靖三十五年進士除行人擢禦史嚴嵩父子竊政吏部尙書吳鵬附之定向疏鵬六罪因言鵬婿學士董份總裁會試私鵬子紹宜並斥嵩爲營護事竟寢出按甘肅舉劾無所私去任行笥一肩有以石經饋者畱境上而去還督南畿學政隆慶初擢大理右寺丞髙拱執政定向嘗譏其褊淺無大臣度拱嗛之及起掌吏部以考察謫定向橫州判官拱罷量移衡州推官萬曆中累官右副都禦史吏部侍郎陸光祖爲禦史趙之翰所劾光祖已畱定向復頌光祖賢詆之翰給事中李以謙言定向擠言官定向求去帝不問歷刑部左右侍郎擢南京右都禦史禦史王藩臣劾應天巡撫周繼疏發逾月不以白定向定向怒守故事力爭自劾求罷且詆藩臣論劾失當因言故江西巡撫陳有年四川巡撫徐元泰皆賢爲禦史方萬山王麟趾劾罷今宜召用而量罰藩臣藩臣坐停俸二月於是給事中許弘綱觀政進士薛敷教南京禦史黃仁榮及麟趾連章劾定向麟趾言南臺去京師遠章疏先傳人得爲計如禦史孫鳴治論魏國公徐邦瑞陳揚善論主事劉以煥皆因奏辭豫聞一則夤緣幸免一則捃摭被誣故邇來投揭有遲浹月者事理宜然非自藩臣始語�侵大學士許國左都禦史吳時來副都禦史詹仰庇執政方惡言者勒敷教還籍省過麟趾仁榮亦停俸時已除定向戶部尙書督倉�定向因力辭求退章屢上乃許卒年七十三贈太子少保謚恭定向初立朝有時望後歷徐階張居正申時行王錫爵四輔皆能無齟齬至居正奪情寓書友人譽爲伊尹而貶言者時議訾之其學本王守仁嘗招晉江李贄於黃安後漸惡之贄亦屢短定向士大夫好禪者往往去從贄遊贄小有才機辧定向不能勝也贄爲姚安知府一旦自去其發冠服坐堂皇上官勒令解任居黃安日引士人講學雜以婦女專崇釋氏卑侮孔孟後北遊通州爲給事中張問達所劾逮死獄中定向弟定理定力定理終諸生與定向俱講學專主禪機定力隆慶中進士除工部主事萬曆中累官右僉都禦史總督操江疏陳礦使之患再遷南京兵部右侍郎卒贈尙書

劉臺按明外史本傳臺字子畏安福人隆慶五年進士授刑部主事萬曆初攺禦史巡按遼東張居正柄國臺疾其專恣四年正月上疏曰臣聞進言者皆望陛下以堯舜而不聞責輔臣以臯夔何者陛下有納諫之明而輔臣無容言之量也髙皇帝前代之失不設丞相事歸部院勢不相攝而職易稱文皇帝始置內閣參預機務其時官階未峻無專肆之萌二百年來卽有擅作威福者尙惴惴然避宰相之名而不敢居以祖宗之法在也惟大學士張居正偃然以相自處自髙拱被逐擅威福者三四年矣每聞諫官侵及之必曰吾守祖宗法臣請卽以祖宗法正之祖宗進退大臣以禮先帝臨崩居正托疾以逐拱不得少畱旣又文致之王大臣獄及正論籍籍則抵拱書令勿驚死夫拱擅則有矣逆未聞也旣迫逐以示威又遺書以市徳徒使朝廷無禮於舊臣祖宗之法若是乎祖宗朝非開國元勛生不公死不王成國公朱希忠生非有奇功也居正違祖訓贈以王爵給事中陳吾徳一言而外遷郎中陳有年一爭而斥去臣恐公侯之家布賄厚施緣例陳乞將無底極祖宗之法若是乎祖宗朝用內閣冢宰必由廷推今居正私薦用張四維張瀚四維在翰林被論者數矣其始去何爲也不任教習庶吉士也四維之爲人也居正知之熟矣知之而顧用之無亦以四維善機權多憑借自念親老旦暮不測二三年間謀起復任四維其身後托乎瀚生平無善狀巡撫陜西贓穢狼籍及驟躐銓衡惟諾若簿吏然每一官缺必請命居正所指授者非楚人親戚知識則親戚所援引也非宦楚受恩私故則恩故之黨助也爲瀚者日取四方小吏權其賄賂而其他則徒擁虛名聞居正貽南京都禦史趙錦書臺諫毋議及冢宰則居正之脇制在朝言官又可知矣祖宗之法如是乎祖宗朝詔令不便部臣猶訾閣擬之不審今得一嚴旨居正輒曰我力調劑故止是得一溫旨居正又曰我力請而後得之由是畏居正者甚於畏陛下感居正者甚於感陛下洪範曰臣無有作福作威今者威福自己目無朝廷祖宗之法若是乎祖宗朝一切政事臺省奏陳部院題覆撫按奉行未聞閣臣有舉劾也乃居正定令撫按考成章奏每具二冊一送內閣一送六科撫按延遲則部臣糾之六部隱蔽則科臣糾之六科隱蔽則內閣糾之夫部院分理國事科臣封駁奏章舉而劾之其職也閣臣銜列翰林止備顧問從容論思而已居正創爲是說欲脇制科臣拱手聽令祖宗之法若是乎至於按臣回道考察苟非有大敗類者常不舉行蓋不欲重挫抑之近日禦史兪一貫以不聽指授調之南京由是巡方短气莫敢展布所憚獨科臣耳居正於科臣旣啖之以遷轉之速又恐之以考成之遲誰肯捨其便利甘彼齮齕而盡死言事哉往年趙參魯以諫遷猶曰外任也余懋學以諫罷猶曰禁錮也今傅應禎則謫戍矣又以應禎故而及徐貞明喬巖李禎矣摧折言官讎視正士祖宗之法如是乎至若爲固寵計則獻白蓮白燕致詔旨責讓傳笑四方矣規利田宅則誣遼王以重罪而奪其府地今武岡王又得罪矣爲子弟謀舉鄕試則許禦史舒鰲以京堂布政施堯臣以巡撫矣起大第於江陵費至十萬制擬宮禁遣錦衣官校監治鄕郡之脂膏盡矣惡黃州生儒議其子弟幸售則假縣令他事窮治無遺矣編修李維楨偶談及其豪富不旋踵卽外斥矣蓋居正之貪不在文吏而在武臣不在內地而在邊鄙不然輔政未幾卽富甲全楚何由致之宮室輿馬姬妾奉禦同於王者又何由致之在朝臣工莫不憤嘆而無敢爲陛下明言者積威之劫也臣舉進士居正爲總裁臣任部曹居正薦攺禦史臣受居正恩亦厚矣而今敢訟言攻之者君臣誼重則私恩有不得而顧也願陛下察臣愚悃損抑相權毋俾僨事誤國臣死且不朽疏上居正怒甚廷辯之曰在令巡按不得報軍功去年遼東大捷臺違制妄奏法應降謫臣第請旨戒諭而臺已不勝憤後傅應禎下獄究詰黨與初不知臺與應禎同邑厚善實有所主乃妄自驚疑遂不復顧藉發憤於臣且臺爲臣所取士二百年來無門生劾師長者計惟一去謝之因辭政伏地泣不肯起帝爲降禦座手掖之慰畱再三居正彊諾猶不出視事帝遣司禮太監孫隆賫手敕宣諭乃起遂捕臺至京師下詔獄命廷杖百遠戍居正陽具疏救乃除名爲民而恨臺刺骨計必殺之臺巡按時遼東巡撫張學顏殺降冒功懼臺摘發日遣人伺其門會臺劾居正學顏偵之誤謂劾己詣臺乞免臺憤然作色曰豺狼當道安問狐貍學顏初喜得無劾旣而大恨之及入爲戶部誣臺私贖鍰居正大喜屬禦史於應昌巡按遼東核之而令王宗載巡撫江西廉臺裏中事應昌遂會巡撫周詠誣臺侵四千金宗載會巡按禦史鞫訊禦史陳世寶比宗載實其事以聞遂戍臺廣西臺父震龍弟國俱坐罪臺至潯州未幾飲於戍主所歸而暴卒是日居正亦卒明年禦史江東之訟臺�劾宗載應昌詔復臺官罷宗載應昌下所司廉問南京給事中馮景隆因言詠與應昌共陷臺應昌已罷詠尙爲薊遼總督亦宜罷南京禦史孫繼先亦發學顏陷臺罪帝方庇學顏以景隆疏中並劾李成梁學顏爲成梁訟繼先又並劾學顏成梁乃謫景隆薊州判官繼先臨淸州判官置學顏不問已而刑部奏言江西巡撫曹大野勘報前撫臣宗載以密帖示推官陳伸嗾謝耀誣奏伸爲辦裝資遣赴京皆有狀遼東巡撫李松勘報前按臣應昌陰令參政張崇功副使周於徳威脇證佐虛坐贓私宗載等皆應以故入論奏上耀坐死宗載遠戍應昌詠伸除名崇功於徳降黜有差世寶先嘔血死給事中劉尙志追劾之奪其敕命學顏亦不安其位而去贈台光祿少卿蔭一子天啟初追謚毅思

孫繼先按明外史劉臺傳繼先字引甫盂人隆慶五年進士居正旣敗繼先請召吳中行趙用賢艾穆沈思孝鄒元標並及余懋學趙應元傅應禎朱鴻謨孟一脈王用汲又薦魏學曾宋纁張嶽毛綱胡執禮王錫爵賈三近溫純曹科陳有年朱光宇趙參魯等諸人並獲進旣坐謫終南京吏部主事

傅應禎按明外史本傳應禎字公善安福人隆慶五年進士除零陵知縣殲洞庭劇寇論殺祁陽巨猾民賴以安調知溧水萬曆三年徵授禦史張居正當國應禎其門生也有所感憤疏陳重君徳蘇民困開言路三事言邇者雷震端門獸吻京師及四方地震疊告曾未聞發詔修省豈眞以天變不足畏耶眞定抽分中使本非舊典正統間嘗暫行之先帝納李芳言已詔罷遣而陛下顧欲踵行失徳之事豈眞以祖宗不足法耶給事中朱東光奏陳保治初非折檻解衣者比乃竟畱中不報豈眞以人言不足卹耶此三不足者王安石以之誤宋不可不深戒也陛下登極初自隆慶攺元以前逋租悉賜蠲除四年以前免三徵七恩至渥也乃上軫卹已至而下延玩如此曾未有擔負相屬者何哉小民一歲之入僅足給一歲無遺力以償負也近乃定輸不及額者撫按聽糾郡縣聽調諸臣畏譴督趣倍嚴致流離接踵怨咨愁嘆上徹於天是豈太平之象陛下所樂聞者哉請下明詔自非官吏幹沒並曠然除之民困旣蘇則災沴自弭陛下登極初召用直臣石星李己臣工無不慶幸近則趙參魯糾中涓而謪爲典史余懋學陳時政而錮之終身他如胡執禮裴應章侯於趙趙煥等封事累上一切置之如初政何臣請擢參魯京職還懋學故官爲人臣進言者勸疏奏居正以疏中王安石語侵己大怒調旨切責以其詞及懋學執下詔獄窮治黨與應禎瀕死無所承乃謫戍定海給事中嚴用和禦史劉天衢等疏救不聽方應禎下獄給事中徐貞明偕禦史李禎喬巖入視之錦衣帥餘蔭以聞三人亦坐謫十一月用禦史孫繼先言召復官帝將幸昌平閱壽宮而薊鎭告警應禎止帝勿行且陳邊備甚悉優詔答之俄擢南京大理寺丞將行奏薦海內知名士三十七人尋移疾歸三年而卒贈本寺右少卿應禎與同邑劉臺同舉進士爲禦史同忤居正得禍鄕人並祠祀之

沈思孝按明外史本傳思孝字純父嘉興人舉隆慶二年進士又三年謁選髙拱署吏部欲畱爲屬曹思孝辭焉乃授番禺知縣殷正茂總制兩廣欲聽民與番人互市且開海口諸山徵其稅思孝持不可萬曆初舉卓異入爲刑部主事張居正父喪奪情與艾穆合疏諫廷杖戍神電衛居正死召復官進光祿少卿政府惡李植江東之及思孝輩思孝遷太常少卿禦史龔仲慶希指詆之思孝遂求去不許尋遷順天府尹坐寬縱冒籍舉人貶三秩視事思孝禦三品服自若被劾調南京太僕卿仍貶三秩未幾謝病歸吏部尙書陸光祖起爲南京光祿卿尋進右僉都禦史巡撫陜西寧夏哱拜叛詔思孝移駐下馬關爲總督魏學曾聲援思孝以兵少請募浙江及宣大騎卒各五千發內帑供軍並乞宥故都禦史李材罪令立功詔思孝近地召募而罷材勿遣思孝與學曾議軍事不合給事中侯慶遠劾思孝捨門戶而守堂奧設邏卒以衛妻孥不任封疆事攺撫河南辭不赴頃之召爲大理卿中官郝金詐傳懿旨下獄刑部薄其罪思孝駁誅之帝悅進工部左侍郎陜西織羊絨爲民患以思孝奏減十之四進右都禦史協理戎政初廷推李禎爲首思孝次之帝特用思孝或疑有奧援給事中楊東明鄒廷彥相繼疏劾帝以廷彥受東明指謫東明奪廷彥俸二十三年吏部尙書孫丕揚掌外察黜參政丁此呂思孝與東之素善此呂因憾丕揚及文選郎蔣時馨會禦史趙文炳劾時馨受賄時馨疑思孝嗾之遂訐思孝先庇此呂后求吏部不得以此二事憾已遂結江東之劉應秋等令李三才屬文炳帝惡時馨罷其官思孝等疏辧且求去丕揚言時馨無罪此呂受贓有狀思孝不當庇因上此呂訪單乞歸訪單者吏部當察時咨公論以定賢否廷臣因得書所聞以投掌察者事率核實然亦間有以中所惡者帝降詔慰畱丕揚逮此呂詰讓思孝禦史兪價彊思馮從吾給事中黃運泰祝世祿皆爲時馨訟�語侵思孝東之給事中楊天民馬經綸馬文卿又各疏劾思孝大抵言文炳之疏由思孝藉以搖丕揚也思孝屢乞罷因詆丕揚負國員外郎嶽元聲言大臣相攻宜兩罷似並論丕揚思孝而其指特攻時馨以及丕揚疏方上文炳忽變其說謂元聲東之述思孝意迫之救此呂劾時馨非己意也帝皆置不問思孝素以直節髙天下然尙气好勝動輒多忤以此呂故頗被物議然時馨此呂皆非端人丕揚思孝亦各有所左右其明年禦史林培請辯忠邪又力詆思孝東之且言丕揚杜門半載辭疏十上意必得請而後已思孝則杜門未幾近見從吾運泰等罷謂朝廷不難去言官五六人以安我此人不去爲朝端害帝顧思孝厚謫培官幹淸宮災思孝請行皇長子冠禮以回天心又以日本封事大壞請亟修戰守備並論趙志臯石星誤國其秋丕揚去位思孝亦引疾詔馳傳歸朝端議論始息久之丕揚復起爲吏部禦史史記事復詆思孝與顧天�合謀欲構陷丕揚顧憲成髙攀龍力辧其誣而思孝卒矣天啟中贈太子少保

丁此呂按明外史沈思孝傳丁此呂字右武新建人萬曆五年進士由漳州推官徵授禦史慈寧宮災請撤鰲山停織造燒造還建言譴謪諸臣去張居正餘黨速誅徐爵遊七報聞尋劾禮部侍郎髙起愚命題示禪授意謫潞安推官尋遷太僕丞歷浙江右參政考察論黜復遣官逮之大學士趙志臯等再疏乞宥且言此呂有气節未必果貪污丕揚亦言此呂無逮問條乞免送詔獄帝皆不從逮下鎭撫謫戍邊

錢一本按明外史本傳一本字國瑞武進人萬曆十一年進士除廬陵知縣徵授禦史入臺卽發原任江西巡按祝大舟貪墨狀大舟至遣戍巳論請從祀曹端陳眞晟羅倫羅洪先於文廟出按廣西帝以張有徳請備大禮儀物復更冊立東宮期而申時行柄國不能匡救一本上論相建儲二疏其論相曰昨兪旨下輔臣令輔臣總政夫朝廷之政輔臣安得總之內閣代言擬旨本顧問之遺遇有章奏閣臣宜各擬一旨今一出時行專斷皇上斷者十一時行斷者十九皇上斷謂之聖旨時行斷亦謂之聖旨惟嫌怨所在則以出自聖斷爲言罪何可勝誅所當論者一評事雒於仁進四藥之箴陛下欲見之施行輔臣力勸畱中旣有言及輔臣之章亦盡畱中不下道吾君以遂非文過如此復安望其盡忠補過耶所當論者二科�獘竇污人齒頰而敢擬原無私獘之旨以欺吾君臣請執政子弟有中式而被人指摘者除名攺蔭又與見從仕籍者暫還裏居俟父致政乃議進止毋令犬馬報主之心不勝其牛馬子孫之計所當論者三大臣以身殉國安復有家乃以遠臣爲近臣府庫又合遠近之臣爲內閣府庫開門受賂自執政始而歲歲申饋遺之禁何爲哉所當論者四墨�斜封前代所患密啟言事先臣弗爲今閣臣或有救援之舉或有密勿之謀類具揭帖以進𨿽格言正論讜議忠謀已類斜封密啟之爲非有公聽並觀之正況所言公當與天下公言之所言私忠臣不私柰何援中書之故事啟畱中之獘端昭恩怨之所由示威福之自己所當論者五我國家仿古爲治部院卽分職之六卿內閣卽論道之三公未聞三公可盡攬六卿之權歸一人掌握而六卿又俯首屏气唯唯聽命於三公必爲請教而後行也禮部尙書於愼行號有夙望於題各省主考再請教於輔臣他可知矣所當論者六三公職在論道師道之教訓今講幄經年不禦是何師也傅傅之徳義今外帑匱乏私藏充盈不能一爲救正是何傅也保保其身體今聖躬常年靜攝尙以多疾爲辭是何保也其兼銜必曰太子之師傅保而冊立皇元子之儀至今又復攺遲臣不知其所兼者何職矣所當論者七翰林一途謂之儲相累資躡級循列卿位以覬必得遂使國家命相之大任僅爲閣臣援引之私物庸者習軟熟結納之態黠者恣憑陵侵奪之謀外推內引璫閣表裏始進不正安望其終故自來內閣之臣一據其位遠者二十年近者十年不敗不止嵩之鑑不遠而居正蹈之居正之鑑不遠而時行又蹈之繼其後者庸碌罷駑或甚於時行褊隘執拗又復爲居正若非大破常格公天下以選舉相道終未可言所當論者八先民詢芻蕘之言明王設誹謗之木今大臣貌孔而質虎迹伊而心莽懼人攻己而欲箝天下之口不目之爲姦爲邪爲浮薄必詈之爲讒爲謗爲小人目前之耳目可塗身後之是非難罔所當論者九君臣之分等於天地今上名之曰總政己亦居之曰總政以其身居於寵利之極耐彈忍辱必老死於位而後已古所謂元老大臣乃如是其不知進退存亡者耶大臣旣無難進易退之節天下安有頑廉懦立之風舉一世之人心風俗糜爛於乞墦登壠之坑滔滔而莫之止是故陛下之治前數年不勝其操切慘刻而勢焰爍人後數年不勝其姑息委靡而賢愚共貫前之政自居正總今之政自時行總而皆不自朝廷總故也所當論者十然君道莫先論相而取人亦在君身願陛下勿以國本爲兒戲昔孔子以九經告君而先之修身勸賢大抵讒夫女謁貨利之交一有惑溺則內之心志決不淸明外之身體決不彊固矧以艷處之褒姒而爲善譖之驪姬媚旣以蠱其心鹿臺又復移其志陛下之方寸臣知其不能自持者多矣抑何以貴徳尊士而修身取人哉其論國本曰自古人君未有以天下戲如今日者亦未有皇言之如綸如綍乃展轉靡定反復不一如此者匹夫無信不能自立矧在萬乘周幽晉獻之禍可以立睹臣竊爲陛下危之夫陛下所以遲遲建儲者謂欲效皇祖世宗之爲耳然皇祖中年嘗立莊敬爲太子封皇考爲裕王非終不立太子也矧今日事體又迥然不同皇貴妃寵過皇后其處心積慮無一日而不萌奪嫡之心無一日而不思爲援立其子之計此世宗時所無也凡子必依於母皇元子之母壓於皇貴妃之下陛下曰長幼有序皇貴妃曰貴賤有等倘一日遂其奪嫡之心不審陛下何以處此此世宗時所無也景王就封止皇考一人在京今則章服不別名分不正弟旣憑母之寵而朝夕近幸母又覬子之立而日夜樹功此世宗時所無也傳聞陛下先曾失言於皇貴妃皇貴妃執此爲信及今不斷蠱惑日深一日剛斷日餒一日事體日難一日此世宗時所無也前者有旨不許諸司激擾愈致遲延非陛下預設機�以禦天下言者乎使屆期無一人言及則佯爲不知以冀其遲延有一人言及則禦之曰此來激擾我也攺遲一年明年又一人言及則又曰此又來激擾我也又攺二三年必使天下無一人敢言而後已庶幾依違遷就以全其衽席暱愛之私而曾不顧國本從此動搖天下從此危亂臣以爲陛下之禦人至巧而爲謀則甚拙也此等機智不可以罔匹夫匹婦顧欲以欺天下萬世耶疏入畱中時廷臣相繼爭國本惟一本言最戇直帝銜之無何杖給事中孟養浩中旨以養浩所逞之詞根托一本造言誣君搖亂大典遂斥爲民屢被薦卒不用一本初官江西與王時槐善及罷歸潛心六經濂洛諸書尢研精易學著述滿家與顧憲成輩分主東林講席學者稱啟新先生裏居二十五年預�卒日賦詩志之如期而逝天啟初贈太僕寺少卿

範�按明外史本傳�字國士髙安人萬曆五年進士爲義烏知縣徵授禦史十二年正月陳時政十事語皆切至而中言人欲宜防力以靡曼曲�爲戒先是慈寧宮災給事中鄒元標疏陳六事忤帝意及帝遘微疾大臣方問安而�疏適入帝恚曰向未罪元標致�復爾當重懲之申時行等擬鐫秩帝猶怒將各予杖是夜大雷雨明日朝門外水三尺餘帝怒少霽時行等亦力救乃斥爲民明年給事中張維新請推用遣謫諸臣詔許量移惟�不敍給事中孫世禎禦史方萬山等言�不宜獨遺坐奪俸自是屢薦不起裏居數十年卒天啟初復官贈光祿少卿

潘士藻按明外史李沂傳潘士藻字去華婺源人萬曆十一年進士授溫州推官擢禦史巡視北城近侍侯進忠牛承忠私出禁城狎婦女邏者執之爲所毆訴於士藻私牒司禮監治之帝恚曰東廠何事乃自外庭發杖兩閹斃其一中官張鯨方掌東廠怒會火災修省士藻言今天下之患莫大於君臣之意不通宜仿祖制及近時平臺暖閣召對故事面議所當施罷撤大工以俟丰歲蠲織造燒造以昭儉徳免金花額外徵以佐軍食且時召講讀諸臣問以經史對賢人君子之時多自能以敬易肆以義奪欲修省之實無過於此鯨乃激帝怒謫廣東布政司照磨科道交章論救不聽尋擢南京吏部主事再遷尙寶卿卒官

馬經綸鹿久徵林培按明外史本傳經綸字主一順天通州人萬曆十七年進士除肥城知縣入爲禦史二十三年冬兵部考選軍政帝謂中有副千戶者不宜擅署四品職責部臣徇私兵科不糾發降武選郎韓範都給事中吳文梓雜職鐫員外郎曾偉芳主事江中信程僖陳楚產給事中劉仕瞻三秩調極邊以禦史區大倫兪價彊思給事中張同徳言事常忤旨亦鐫三秩而五城禦史夏之臣朱鳳翔塗喬遷時偕行楊述中籍中官客用家不稱旨並謫邊遠典史又以客用貲財匿崇信伯費甲金家刑部考訊無實謫郎中徐維濂於外一時嚴旨頻下且不得千戶主名舉朝震駭時東廠太監張誠失帝意誠家奴錦衣副千戶霍文炳當遷指揮僉事部臣先已奏請而帝欲尋端罪言官遂用是爲罪旋移怒兩京科道以爲緘默命掌印者盡鐫三秩於是給事中耿隨龍鄒廷彥黎道昭孫羽侯黃運泰毛一公禦史李宗延顧際明袁可立綦才吳禮嘉王有功李固本南京給事中伍文煥費必興盧大中禦史柳佐聶應科李文等十九人俱調外畱者並停俸一年又令吏部列上職名再罷禦史馮從吾薛繼茂王愼徳姚三讓四人大學士趙志臯陳於陛沈一貫及九卿各疏爭尙書石星請罷職以寬諸臣皆不納於陛又特疏申救帝怒命降諸人雜職悉調邊方尙書孫丕揚等以詔旨轉嚴再疏乞宥帝益怒盡奪職爲民經綸憤甚抗疏曰頃屢奉嚴旨斥逐南北言官臣幸蒙恩罰俸供職今日乃臣諫諍之日矣陛下數年以來深居靜攝君臣道否中外俱抱隱憂然姦邪不至橫肆國事不至敗壞者豈獨陛下威靈能坐制之哉所恃言路諸臣明目張膽爲國家裁辧邪正指斥姦雄𨿽廟堂處分未必盡協輿論而縉紳公議頗足維持世風此髙廟神靈實鑑佑之所資臺省耳目之用大矣陛下何爲一旦自塗其耳目邪夫以兵部考察之故而罪兵科是已乃因而蔓及於他給事又波連於諸禦史去者不明署其應得之罪畱者不明署其姑恕之由𨿽聖意淵微未易窺測而道路傳說嘖有煩言陛下年來厭苦言官動輒罪以瀆擾今忽變而以箝口罪之夫以無言罪言官言官何辭臣竊觀陛下所爲罪言官者猶淺之乎罪言官也乃言官今日之箝口不言者有五大罪焉陛下不郊天有年矣曾不能援故典排闥以諍是陷陛下之不敬天者罪一陛下不享祖有年矣曾不能開至誠牽裾以諍是陷陛下之不敬祖者罪二陛下輟朝不禦停講不舉言官言之而不能卒復之是陷陛下不能如祖宗之勤政罪三陛下去邪不決任賢不篤言官言之而不能彊得之是陷陛下不能如祖宗之用人罪四陛下好貨成癖禦下少恩肘腋之間叢怨蓄變言官俱慮之而卒不能批鱗諫止是陷陛下甘棄萬曆初政而弗獲克終罪五言官負此大罪陛下肯奮然勵精而以五罪罪之豈不當哉柰何責之箝口不言者不於此而於彼也以此知陛下實惡切直故加緘默以罪之耳日者廷臣交章論救不惟不肯還職而且落職爲民夫諸臣本出艸莽今還初服亦復何憾獨念朝廷之過舉不可遂大臣之忠懇不可拂陛下不聽閣疏之救攺降級而爲雜職則輔臣何顏是自離其腹心也不聽部疏之救攺雜職而爲編氓則九卿何顏是自戕其股肱也夫君臣一體元首𨿽明亦賴股肱腹心耳目之用今乃自塞其耳目自離其腹心自戕其股肱陛下將誰與共理天下事乎夫人君受命於天與人臣受命於君一也言官本無大罪一旦震怒罪以失職無一敢抗命者旣大失人心必上拂天意萬一上天震怒以陛下之不郊不禘不朝不講不惜才不賤貨咎失人君之職而赫然降非常之災不知陛下爾時能抗天命否乎臣不能抗君君不能抗天此理明甚陛下獨不思自爲社稷乎帝大怒亦貶三秩出之外是日禦史定興鹿久徵等亦上疏請與諸臣同罪言陛下以軍政一事譴斥徧於言官謂其不言邪間多向之敢言者謂其目睹考察不言邪間多奉使在外者是陛下以不言者爲罪之名而以言者爲罪之實外以不言之罪罪今日內實以言之罪罪往日也亦何以服諸臣之心示天下後世哉疏入貶澤州判官二疏列名凡數十人悉奪俸頃之南京禦史東莞林培疏陳時政帝追怒經綸竟斥爲民旣歸杜門卻掃凡十年卒門人私謚聞道先生培由鄕舉爲新化知縣縣僻陋廣置社學教之民有死於盜者不得禱於神隨蝴蝶所至獲盜時驚爲神徵授南京禦史劾罪誠意伯劉世延置其爪牙於法已上書言徐維濂不當謫陜西織花絨購回靑擾民宜罷湖廣以魚鮓江南以織造�奪撫按官俸蘇州通判至以織造故褫官皆不可訓並論及沈思孝等帝怒謫福建鹽運知事告歸卒天啟初復經綸官贈太僕少卿培贈光祿少卿

陳登云按明外史本傳登云字從龍唐山人萬曆五年進士除鄢陵知縣政最徵授禦史出按遼東疏陳安攘十策又請速首功之賞攺巡山西還朝會廷臣方爭建儲登云謂議不早決由貴妃家陰沮之十六年六月遂因災異抗疏劾妃父鄭承憲言承憲懷禍藏姦窺覬儲貳日與貂璫往來綢繆杯酌且廣結山人術士緇黃之流曩陛下重懲科�冒籍承憲妻每揚言事由己發用以恐喝勛貴簧鼓朝紳不但惠安遭其虐焰卽中宮與太后家亦謹避其鋒矣陛下享國久長自由敬徳所致而承憲每對人言以爲不立東宮之效千撓盛典畜隱邪謀他日何所不至苟不震奮乾剛斷以大義𨿽日避殿撤樂素服停刑恐天心未易格天變未可弭也疏入貴妃承憲皆怒同列亦爲登云危帝竟畱中不下久之疏論吏部尙書陸光祖又論貶四川提學副使馮時可論罷應天巡撫李淶順天巡撫王致祥又論禮部侍郎韓世能尙書羅萬化南京太僕卿徐用檢朝右皆憚之時方考選科道登云因疏言近歲言官壬午以前怵於威則摧剛爲柔壬午以後暱於情則化直爲佞其間豈無剛直之人而弗勝齟齬多不能安其身二十年來以剛直擢京卿者百止一二耳背公植黨逐嗜乞憐如所謂七豺八狗者言路顧居其半夫臺諫爲天下持是非而使人賤辱至此安望其抗顏直繩爲國家鉏大姦殲巨�哉與其�用而斥之不若愼於始進因條數事以獻帝允行焉出按河南歲大饑人相食副使崔應麟見民啖澤中雁矢囊示登云登云卽進之於朝帝立遣寺丞鍾化民賫帑金賑之登云巡方者三風裁峻厲以久次當擢京卿累寢不下遂移疾歸尋卒

王學曾徐傑按明外史本傳學曾字惟吾南海人萬曆五年進士授醴陵知縣調崇陽擢南京禦史時吏民有罪輒遣官校逮捕學曾疏請止之不納十三年慈寧宮成諸督工內侍俱蔭錦衣學曾論其太濫且劾工部尙書楊兆諛中官兆惶恐引罪已言龍江關密邇蕪湖蕪湖已徵稅龍江不宜復徵格不行光山牛產一犢若麟有司欲以聞巡撫臧惟一不可帝命禮部徵之尙書沈鯉諫惟一亦疏論不聽學曾抗言麟生牛腹次日卽斃則祥者已不祥矣不祥之物所司未嘗上聞陛下何自聞之毋亦左右小人以奇怪惑聖心也今四方災旱老稚流離啼饑號寒之聲陛下不聞北敵梟張士卒困苦呻吟嗟怨之狀陛下不聞宗室貧窮饔飧弗給愁困涕洟之態陛下不聞而獨已斃之麟聞彼爲左右者豈誠忠於陛下乎願收還成命內臣語涉邪妄者卽嚴斥之帝責其要名沽直降興國判官時禦史蔡時鼎亦以言獲罪南京禦史王藩臣給事中王嗣美等交章救兩人帝怒奪俸一級學曾累遷南京刑部主事召爲光祿丞與少卿徐傑合疏爭三王並封忤旨皆削籍後數年吏部尙書蔡國珍疏請起用不納卒於家傑新建人隆慶五年進士由龍遊知縣入爲禦史擢官光祿熹宗時贈學曾太僕少卿傑太常少卿

何選按明外史本傳選字靖卿宛平人萬曆十一年進士除南昌知縣徵授禦史廷臣爭國本多獲譴選語鄭貴妃弟國泰令以朝野公論鄭氏禍福懇言於貴妃俾妃自請國泰猶豫選厲色責之曰若不及今爲身家計吾儕羣擊之悔無及矣國泰懼乃入告於妃且疏請早定以釋危疑帝意不懌已知出選指深銜之未幾吏部擬調驗封員外郎鄒元標於文選疏六日不下選以爲言帝憶前事謫湖廣布政司照磨稍遷南京通政司經歷刑部缺員外郎吏部擬用選帝憾未釋謂特降官不當推舉切讓尙書孫丕揚等謫文選郎中馮生虞員外郎馮養志等極邊而斥選爲民以閣臣言稍寬生虞養志等罰南京給事中任彥蘗抗章論救語侵閣臣帝復怒謫彥蘗於外生虞仍以雜職調邊方旋以言官論救並斥彥蘗爲民於是禦史許聞造上言陛下頃歲以來謂公忠爲比周謂論諫爲激擾詘銓衡之所賢撓刑官之所執光祿太僕之帑括取幾空中外大小之官懸缺不補敲撲徧於宮闈桁楊接於道路論救忠良則愈甚其罪諫止貢獻則愈增其額奏牘沈閣而莫稽奄寺縱橫而無忌今欲摘陳一事則慮陛下益甚其事欲摘救一人則陛下益罪其人陛下執此以拒建言之臣諸臣因此而塞進言之路邇年以來諸臣謇諤之風視昔大沮矣不報生虞大足人彥蘗任城人天啟中贈選光祿少卿生虞太常少卿

都察院部名臣列傳二十一

明七

萬國欽按明外史本傳國欽字二愚新建人萬曆十一年進士授婺源知縣徵拜禦史言事慷慨不避權貴十八年劾吏部尙書楊巍被詰讓裏居尙書董份大學士申時行王錫爵座主也屬浙江巡按禦史奏請存問國欽言份諂事嚴嵩又娶尙書吳鵬已字之女及削職歸吞噬鄕裏無狀不宜加隆禮事遂寢初吏部員外趙南星戶部主事姜士冒疏斥政府私人給事中李春開以出位糾南星士昌而其黨陳與郊爲助刑部主事吳正志上疏言春開與郊媚政府幹淸議且論禦史林祖述保畱大臣之非於是禦史赫瀛集諸禦史於朝堂議合疏糾正志以臺體爲辭國欽與周孔教獨不署名瀛大恚盛气讓國欽國欽曰冠豸冠服豸服乃日以保畱大臣傾善類爲事我不能苟同瀛气奪疏不果上而正志竟謫宜君典史奄人袁進等毆殺平民國欽再疏劾之十八年夏火落赤諸部頻犯臨洮鞏昌七月帝召見時行等於皇極門咨以方略言邊備廢弛督撫乏調度欲大有所振飭時行以款貢足恃爲言帝曰款貢亦不足恃若專務媚敵使心驕意大豈有饜足時時行等奉諭而退未幾警報狎至乃推鄭洛爲經略尙書行邊實用以主款議也國欽抗疏劾時行曰陛下以西事孔棘特召輔臣議戰守而輔臣於召對時乃飾詞欺罔陛下怒賊侵軼則以爲攻抄熟番臨鞏果番地乎陛下責督撫失機則以爲咎在武臣封疆僨事督撫果無與乎陛下言款貢難恃則云通貢二十年活生靈百萬西寧之敗肅州之掠獨非生靈乎是陛下意在戰時行必不欲戰陛下意在絕和時行必欲與和蓋由九邊將帥歲饋金錢漫無成畫寇已殘城堡殺吏民猶謂計得三邊總督梅友松意專媚敵前奏順義謝恩西去矣何又圍我臨鞏後疏盛誇戰績矣何景古城全軍皆覆甘肅巡撫李廷儀延賊入關不聞奏報反代請贖罪計其馬牛布帛不及三十金而殺掠何止萬計欲仍通市臣不知於國法何如也此三人皆時行私黨故敢朋姦誤國乃爾因列上時行納賄數事帝謂其淆亂國事誣污大臣謫�州判官初國欽疏上座主許國責之曰若此舉爲名節乎爲國家乎國欽曰何敢爲名節惟爲國事耳卽言未當死生利害聽之國無以難也二十年吏部尙書陸光祖擬量移國欽爲建寧推官饒伸爲刑部主事帝以二人皆特貶不宜遷切責光祖而盡罷文選郎中王教員外郎葉隆光主事唐世堯陳遴瑋等大學士趙志臯疏救亦蒙譙責國欽後歷南京刑部郎中卒教淄川人佐光祖澄淸吏治給事中胡汝寧承權要旨劾之事旋白竟坐推國欽伸斥爲民

蔡時鼎按明外史本傳時鼎字臺甫漳浦人萬曆初舉進士歷知桐鄕元城爲治淸嚴豪猾無敢肆徵授禦史太和山提督中官田玉兼分守事時鼎言不可並及玉不法狀禦史丁此呂以劾髙啟愚被謫時鼎言此呂參論科場楊巍詆其誣賢亂政方啟愚以舜禹命題禪受之言盛傳眾口卽居正未敢萌是心啟愚未敢以是勸然采羣言告君父正所以褫姦人魄也巍生平端謹乃入吏部輒阿比政府徐學謨本瑣才祗以申時行姻戚薦其卓犖奇特而彊直若此呂反以妄言亂政詆之何以定國論哉時行謂二子登科無獘無事諱言科�之獘但言者不獲優容謂之不諱誰則信之卽曰出自聖斷時行亦宜力爭然後可白其不諱之心若徒假威權壅遏人口恐天下士必不從風而靡也報聞已巡鹽兩淮悉捐其羨爲開河費置屬邑學田還朝會戚畹子弟有求舉不獲者誣順天考官張一柱私其客馮詩章維寧及編修史鈳子記純又濫取冒籍者五人帝怒命詩維寧荷枷解一柱鈳官時行等爲之解帝益怒奪鈳職下詩維寧吏法司廷鞫無驗忤旨被讓卒枷二人一月而調一柱南京時鼎以事初糾發不由外廷徑從中出極言宵人蜚語直達禦前其漸不可長且盡疑大臣言官有私則是股肱耳目舉不可信所信者誰也帝怒手札諭閣臣治罪會時行及王錫爵在告許國王家屏僅擬停俸且請稍減詩維寧荷校之期以全其命帝不從責時鼎疑君訕上降極邊雜職又使人詗知發遣冒籍者多寬縱責府尹沈思孝對狀國家屏復上言人君貴明不貴察苟任一己見聞猜防苛密縱聽斷精審何補於治且使姦人乘機得中傷善類害胡可言願停察訪以崇大體宥言官以彰聖度帝不懌手詔詰讓是日帝思時行遣中使就第勞問而國等旣被責具疏謝執爭如初會帝意稍解乃報聞時鼎竟謫馬邑典史告歸居二年吏部擬序遷不許禦史王世揚言時鼎狂愚然其言乃天下公論請如石星海瑞鄒元標例起之廢籍不報已起太平推官進南京刑部主事就攺吏部十八年冬復疏劾時行略言比年天災民困紀綱紊斁吏治混淆陛下深居宮闕臣民呼吁莫聞然羣工進言猶蒙寬貸乃輔臣時行則樹黨自堅忌言益甚不必明指其失卽意向稍左亦輒中傷或顯斥於當時或徐退於後日致天下諛佞成風正气消沮方且內托之乎雅量外托之乎淸明此聖賢所以重似是之防嚴亂徳之戒也夫營私之念重則奉公之意必衰巧詐之機熟則忠誠之節必退立乎公私誠僞之界猶不可以爲政況出此而入彼哉自張居正物故張四維憂去時行卽爲首輔懲前專擅矯以謙退鑑昔嚴苛矯以寬平非不欲示休休之量養和平之福無如患得患失之心勝而不可則止之義微貌退讓而心貪競外包容而中忮刻私僞萌生欲蓋彌著夫居正之禍在徇私滅公然其持法任事猶足有補於國今也攺革其美而紹述其私盡去其維天下之心而益巧其欺天下之術徒思邀福一身不顧國禍若而人者尙可俾相天下哉因歷數其十失勸之省攺疏畱中尋進南京禮部郎中卒官貧不具含殮士大夫賻而治其喪

宋燾按明外史姜士昌傳燾泰安人萬曆二十九年進士自庶吉士授禦史任气好搏擊出按應天諸府疏斥首輔朱賡塗飾耳目摧抑賢才今中外多故不宜優遊歲時泄泄從事帝意稍動廷臣繼有請皆責備輔臣其端自燾發也及坐謫旋請假歸卒於家天啟初贈光祿少卿

郭實按明外史曹學程傳郭實字伯華髙邑人萬曆十一年進士授朝邑知縣選授禦史禦史王麟趾劾湖廣巡撫秦耀結政府狀謫徐溝丞實復劾耀耀乃罷比去任侵贓贖銀巨萬爲衡州同知沈鈇所發下吏戍邊故事撫按贓贖率貯州縣爲公費自耀及都禦史李采菲禦史沈汝梁祝大舟咸以自潤敗自是率預滅其籍無可稽矣實以論朝鮮事黜久之封貢不成石星下吏給事中侯廷佩請還實官不許家居十五年起南京刑部主事終大理右寺丞

張養蒙按明外史本傳養蒙字泰亨澤州人萬曆五年進士選庶吉士歷吏科左給事中少負才名明習天下事居言職慷慨好建白以南北多水旱條上治姦民卹流民愛富民三事帝嘉納之錦衣都指揮羅秀營僉書兵部尙書王遴格不行失歡權要而去秀竟夤緣得之養蒙疏發其狀事具遴傳禦史髙維崧等言事被謫養蒙偕同官論救復特疏訟之忤旨奪俸故事部曹不得攺科道至是多營求預選帝以養蒙言而罷尋遷工科都給事中時采木四川己及額商人輸木後者詔追其銀商不勝困養蒙以爲言獲免都禦史潘季馴奏報河工養蒙上言曰二十年來河幾告患矣當其決隨議塞當其淤隨議浚事竣輒論功夫淤決則委之天災而不任其咎浚塞則歸之人事而共蒙其賞及報成未久懼有後虞急求謝事而繼者復告患矣其故皆由不久任也夫官不久任其獘有三後先異時也人己異見也功罪難執也請仿邊臣例增秩久任斯職守專而可責成功帝深然之有詔潞安進綢二千四百匹未幾復命增五千養蒙率同官力爭且曰從來傳奉織造具題者內臣擬旨者閣臣抄發者科臣今徑下部非祖制不從出爲河南右參政尋召太僕少卿四遷左副都禦史二十四年極諫時政闕失言邇來殿廷希禦上下不交或疑外臣不可盡信或疑外事未可盡從君臣相猜政事積廢致市猾得以揣意旨左右得以播威權惟利是聞禍將胡底謹以三輕二重之獘冒死爲陛下陳之一部院之體漸輕或虛其位而不補或用其人而不任如冬官一曹亞卿專署官爲異事乃冢宰何官數月虛位法司議劉世延罪竟爾畱中主事劉冠南疏入卽發何小臣聽而大臣不聽單疏下而公疏不下哉以至戶曹三疏諫開礦臣院九疏催行取皆置不報議大事則十疏而九不行遇廷推則十人而九不用夫大臣師表百僚柰何輕之至此忠藎者思解綬浮沈者慶彈冠國事將何賴乎一科道之職漸輕五科都給事中久虛不補禦史曹學程一系不釋考選臺諫屢請屢格乃至服闋補任亦皆廢閣是不欲言路之充也夫政無闕失何憚人言旣有可言正資臺諫柰何輕之至此徒使惟諾風成謇諤意絕豺狼不問狐鼠橫行國是將何定乎一撫按之任漸輕如開礦一事撫按有言咸蒙切貴於是鄭一麟以千戶而妄劾孫�王虎以中官而妄劾李盛春夫閽人武弁得以制巡撫之命紀綱不倒置乎一璫得志諸璫效尢撫按斂手何有於監司從此陛下之赤子將無人拊循矣一進獻之途漸重有道之君不貴異物匹夫熒惑厥有常刑今或下僚捐俸儒士獻貲名爲助工實懷覬幸甚者百戶王守仁以謀復世爵妄構楚府而使陛下恩薄於懿親主簿張以述以求復舊秩妄獻白鹿而使陛下徳損於玩物部臣糾之不聽言官糾之不聽業已明示好惡大開受獻之門將見媚子宵人投袂競起今日獻靈瑞明日貢珍奇究使敗節文官僨軍武帥憑借錢神邀求故物不至如嘉靖末年之濁亂不止也一內差之勢漸重中使紛然四出乞請之章無日不上批答之旨無言不溫細人之心見利則動天子之貴豈當患貧惟陛下有假大工以實內藏之心故左右藉武弁以營差武弁藉左右以网利共構狂言誑惑天聽陛下方厭外臣沮撓謂欲辦家事必賴家奴於是武人有言無不立聽豈武弁皆急君而朝紳盡誤國乎今姦宄實繁有徒采礦不已必及采珠皇店不止漸及皇莊繼而營市舶繼而復鎭守內可以謀坐營外可以謀監軍正徳敝風其鑑不遠凡此三輕二重勢每相因徳與財不並立中與外不兩勝惟陛下早見而速圖之社稷蒼生之福也不報又明年六月兩宮三殿繼災養蒙復上疏曰近日之災前古未有自非君臣交儆痛革敝風恐虛文相謾大禍必至臣請陛下躬謁郊廟以謝嚴譴立禦便殿以通物情早建國本以系人心停銀礦皇店之役杜四海亂階減宦官宮妾之刑弭蕭墻隱禍然此皆應天實事猶非應天實心也罪己不如正己格事不如格心陛下平日成心有四一曰好逸朝享倦於躬臨章奏倦於省覽古帝王幹健不息似不如此一曰好疑疑及近侍則左右莫必其生疑及外庭則寮采不安於位究且謀以疑敗姦以疑容古帝王至誠馭物似不如此一曰好勝奮厲威嚴以震羣工喜諂諛而惡鯁直厭封駁而樂順從古帝王予違汝�似不如此一曰好貨以聚斂爲奉公以投獻爲盡節珠玉盈於帷幄錦繡溢於筐箱古帝王四海爲家似不如此願陛下戒此四者亟圖更張庶天意可回國祚可保帝亦不省尋遷戶部右侍郎時再用師朝鮮命養蒙督餉事寧予一子官三十年尙書陳渠稱疾乞罷詔養蒙署事會養蒙亦有疾在告固辭給事中夏子陽劾其托疾遂罷歸卒於家天啟初賜謚毅敏

孟一脈按明外史本傳一脈字淑孔東阿人隆慶五年進士爲平遙知縣以廉能擢南京禦史萬曆五年六月上言近上兩宮徽號覃恩內外獨禦史傅應禎進士鄒元標部郎艾穆沈思孝投荒萬里遠絕親闈非所以廣錫類溥仁施也疏入忤張居正黜爲民居正死起故官疏陳五事言近再選宮女至九十七人急徵一時輦下甚擾一也中外章奏宜下部臣議覆閣臣擬旨脫有不當臺諫得糾駁之今乃不任臣工顓取宸斷明旨一出臣下莫敢犯顏二也士習邪正系世道污隆今廉恥日喪營求苟且亟宜更化救獘先實行而後才華三也民惟邦本本固則不搖今東南財賦之區靡於淫巧民力竭矣非陛下有以倡之乎數年以來禦用不給今日取之光祿明日取之太僕浮梁之磁南海之珠玩好之奇器用之巧日新月異遇聖節則有壽服元宵則有燈服端陽則有五毒吉服年例則有歲進龍服以至覃恩錫小大畢沾謁陵犒賜耗費巨萬錙銖取之泥沙用之於是民間習爲麗侈窮耳目之好竭工藝之能不知紀極夫中人得十金卽足供終歲之用今一物而常兼中人數家之產或刻沈檀鏤犀象以珠寶金玉飾之周鼎商彜秦鉈漢鑑皆搜求於海內窮歲月之力專一器之工罄生平之貲取一盼之適殊不知財賄易盡嗜欲無窮陛下誠能恭儉節約以先天下禁彼浮淫還之貞朴則財用自裕而風俗亦淳四也邊疆之臣日弛戎備上下蒙蔽莫以實聞由邊臣相繼爲本兵題覆處分盡在其口言出而中傷隨之誰肯爲無益之談自取禍敗哉漁人捨餌以得魚未聞以餌養魚者也今以中國之文帛綺繡爲蕃戎常服𨿽曰貢市實則媚之致我力日絀彼气日長邊臣假貢市以賂戎戎人肆剽竊而要我彼此相欺以誑君父幸其不來來則莫禦所謂以餌養魚者也請明詔樞臣洗心易慮戰守之備一一講求付之邊臣使將識敵情兵識將意庶乎臂指如意國可無虞五也疏入忤旨謫建昌推官屢遷南京右通政移疾歸四十一年起右僉都禦史巡撫南�居三年廷推左副都禦史未得命給事中官應震論其縱子驕恣疏𨿽畱中一脈竟引疾去年八十一卒一脈初以直諫著聲晚膺節鉞年力已衰不克有所表樹云

吳達可按明外史本傳達可字安節宜興人尙書儼從孫也舉萬曆五年進士歷知會稽上髙丰城並有聲選授禦史疏請禦經筵勤學時與大臣臺諫面議政務報聞大學士趙志臯久疾乞休未得請達可力言志臯衰庸宜罷不納二十八年正月請因始和布令舉皇長子冊立冠婚禮簡輔臣補臺諫撤礦稅中使不報視鹽長蘆歲侵繪上饑民十四圖力請賑貸稅使馬堂張日華議加鹽稅姦商妄稱嘉靖中大同用兵貸其貲三萬六千金請於鹽課補給戶部許之達可皆抗爭事得已攺按江西稅使潘相毆折輔國將軍謀圮肢並系宗人宗達誣以劫課劾上饒知縣李鴻主使帝切責謀圮等奪鴻官達可言宗人無故受刑又重之以詰責將使天潢人人自危鴻無辜不當黜願亟正相罪復鴻官同官湯兆京亦極論相罪且言遼東髙淮陜西梁永山東陳增廣東李鳳雲南楊榮皆元惡爲民害不可一日畱皆弗聽鴻吳人大學士申時行之婿萬曆十六年舉北闈鄕試爲吏部郎中髙桂所攻後七年成進士至是抗相以彊直稱相又請開廣信銅塘山采取大木鑿泰和斌姥山石膏達可復極諫不可閣臣亦爭之乃寢還掌河南道事佐溫純大計京官尋陳新政要機痛規首輔沈一貫疏畱中擢太僕少卿再遷南京太僕卿召攺光祿進通政使鎭撫史晉以罪罷妄投封章詆朝貴達可封其疏而劾之晉尋得罪奏請正疏式屏讒邪重駁正懲姦宄數事帝嘉納焉尋上疏乞休去卒贈右副都禦史

傅好禮按明外史本傳好禮字伯恭固安人萬曆初舉進士知涇縣治最入爲禦史嘗陳時政請節遊宴停內操罷外戚世封止山陵行幸又上崇實杜漸諸疏語皆剴直巡按浙江歲大侵條上荒政多報可行部湖州用便宜發漕折銀萬兩易粟賑饑民奏請服擅發罪帝特宥焉攺按山東泰安州同知張壽朋當貶秩文選郎謝廷采用爲永平推官謂州同知六品而推官七品也好禮馳疏劾其語妄廷采坐停俸壽朋攺調好禮尋謝病歸還朝進光祿少卿攺太常時稅使四出海內騷然二十六年冬姦民張禮等僞爲官吏羣小百十人分據近京要地稅民間雜物弗予捶至死好禮極論其害因言自朝鮮用兵畿民富者貧貧者死思亂已久柰何又虐徵國家縱貧亦不當頭會箕斂括細民續命之脂膏況姦徒所得千萬輸朝廷堵什一耳陛下何利爲之奏入四日未報復具疏請帝大怒傳旨鐫三級出之外大理卿吳定疏救帝益怒謫好禮大同廣昌典史定鐫三級調邊方言官復交章論救斥定爲民旣而帝思好禮言下其疏命廠衛嚴緝逮禮等二十八人詔獄其害乃除好禮之官未幾請急歸家居十五年卒天啟中贈太常卿

湯兆京按明外史本傳兆京字伯閎宜興人萬曆二十年進士除丰城知縣治最徵授禦史連劾禮部侍郎朱國祚薊遼總督萬世徳帝不問巡視西城貴妃宮閹豎塗辱禮部侍郎敖文禎兆京彈劾杖配南京時礦稅繁興姦人競言利有謂開海外機易山歲可獲金四十萬者有請徵徽寧諸府契稅粥髙淳諸縣艸�者帝意俱向之兆京偕同官金忠士史學遷溫如璋交章力諫不報出按宣府大同請罷稅使張曄礦使王虎王忠亦不納掌河南道佐孫丕揚典京察所譴黜皆當而被黜者之黨爭相攻擊兆京亦十餘疏應之其詞直卒無以奪也詳具丕揚傳中尋出按順天諸府守陵中宮李浚誣軍民盜陵木逮系無虛日兆京按宣府時奏之浚亦誣訐兆京帝遣使按驗事已白而諸被系者猶未釋兆京悉縱遣之東廠太監盧愛縱其下橫都市兆京論如法還復掌河南道福王久不之國兆京倡給事禦史伏闕固請卒不得命南京闕提學禦史吏部尙書趙煥調浙江巡按呂圖南補之尋以年例出三禦史於外皆不咨都察院兆京引故事力爭圖南之調爲給事中周永春劾棄官歸兆京及禦史王時熙汪有功爲圖南申雪語侵永春並及煥二人連章辧兆京亦爭之彊帝欲安煥爲稍奪兆京俸兆京以不得其職拜疏徑歸禦史李邦華周起元孫居相遂助兆京攻煥帝亦奪其俸然煥亦引去兆京居官廉正遇事慷慨其時黨勢已成正人多見齮齕兆京力維持其間淸議倚以爲重屢遭排擊卒無能一言污之者天啟中贈太僕少卿

曹學程按明外史本傳學程字希明全州人萬曆十一年進士歷知石首海寧治行最擢禦史帝命將援朝鮮已而兵部尙書石星聽沈惟敬言力請封貢乃以李宗城楊方亨爲正副使往行冊封禮未至日本而惟敬言漸不讎宗城又以貪淫幾被殺二十四年五月逃歸帝復惑星言欲遣給事一人充使因察視情實學程抗疏言邇者封事大壞陛下特�廷臣議戰守策是已洞見前策之非而決之眾論矣乃旋有詔遣風力科臣與副使楊方亨冊封是又惑方亨之揭謂封事有緒也星方亨表裏應和安足倚信且三臣共使異域宗城出亡沈惟敬就縛倭何愛於方亨獨晏然無恙哉方亨死生且未卜乃請增�使禁治流言三尺之童猶知其謬非本兵矯誣以欺陛下必狡倭設計以陷中朝星以遼東撫按之報爲流言今冊使李宗城之揭亦不足信乎據宗城揭稱關白執惟敬要求七事本不爲封𨿽未顯言大要可睹矣倭貪冒無厭得封不已必求入貢入貢不已必求互市互市不已必求和婚和婚不已必求朝鮮納賦納賦不已必求割地割地不已必將席捲朝鮮西渡鴨綠而薊遼危矣當宋應昌經略之始李如松入援之時沈惟敬使倭之日業已歃盟卽不盡許七事亦已輕諾二三顧養謙封貢一疏如松與惟敬一札情形破敗不僅在惟敬就擒之日矣不然朝鮮日本一葦可航悠悠年餘何難一決此其故不難於一封而難於七事不辧可知也科臣攻擊卽以科臣往封成則居功敗則委咎是以科臣寧伏鼎鑊不敢奉詔誠恐執以爲質肆彼要求𨿽仗蘇武之節效眞卿之忠無救於損威而喪气故爲今日計遣科臣往勘則可往封則不可也石星很很自用趙志臯碌碌依違臣以爲東事潰裂元輔樞臣不得辭其責也初朝鮮甫陷禦史郭實論經略宋應昌不足任並陳七不可帝以實沮撓謫懷仁典史後已遷刑部主事會封貢議旣罷而朝鮮復懇請之帝乃追怒前主議者以實倡首斥爲民井�石星盡錄異議者名將大譴責志臯等力解乃已及遣使不得要領因欲別遣已而罷之卽以方亨爲正使矣而學程方督畿輔屯田不知也疏入帝大怒謂有暗囑關節逮下錦衣衛嚴訊搒掠無所得移刑部定罪尙書蕭大亨請宥帝不許命坐逆臣失節罪斬刑科給事中侯廷佩等訟其�志臯及陳於陛沈一貫言尢切皆不納自是救者不絕多言其母年九十餘哭子待斃帝卒弗聽數遇赦亦不原其子正儒朝夕不離犴狴見父憔悴骨立嘔血僕地久之乃蘇因刺血書奏乞代父死終不省三十四年九月始用朱賡言謫戍湖廣寧遠衛久之放歸卒天啟初贈太僕少卿崇禎時旌正儒爲孝子

馬孟禎按明外史本傳孟禎字泰符桐城人萬曆二十六年進士授分宜知縣將內召以徵賦不及四分爲戶部尙書趙世卿所劾詔鐫二秩甫三日而民逋悉完鄒元標萬國欽輩亟稱之續授禦史文選郎王永光儀制郎張嗣誠都給事中姚文蔚陳治則以附政府擢京卿南京右都禦史沈子木年幾八十未謝政孟禎並疏論之大學士李廷機被劾奏辧言入仕以來初無大謬孟禎駁之曰廷機在禮部暱邪妄司官彭遵古而聶云翰建言忤時則抑之至死秉政未幾姜士昌宋燾鄭振先皆得罪姚文蔚等濫授京堂陳用賓等屢擬寬旨猶不謂之謬哉王錫爵辭召密疏痛詆言者孟禎及南京給事中段然並上疏極論尋陳僉商之害發工部郎陳民志範鈁黷貨罪又陳通壅蔽錄直臣決用捨卹民窮急邊餉五事請召用鄒元標趙南星王徳完放廷機還田裏皆不報三十九年夏怡神殿災孟禎言二十年來郊廟朝講召對面議俱廢通下情者惟章奏而疏入旨出悉由內侍其徹禦覽與果出聖意否不得而知此朝政可也臣子分流別戶入主出奴愛憎由心雌黃信口流言蜚語騰入禁庭此士習可也畿輔山東山西河南比歲旱饑民間賣女鬻兒食妻啖子挺而走險急何能擇一呼四應則小盜合羣將爲豪傑之藉此民情可也帝亦不省吏部侍郎蕭云舉佐京察有所庇孟禎首疏攻之論者日眾云舉引去山海參將李獲陽忤稅監下獄死孟禎爲訟�因請貸卞孔時王邦才滿朝薦李嗣善等之在獄者且言楚宗一獄死者已多今被錮髙墻者誰非髙皇帝子孫乃令至是皆弗聽四十二年冬考選科道中書舍人張先房知縣趙運昌張廷拱曠鳴鸞濮中玉以言論忤時抑不得與孟禎不平具疏論之是時三黨勢張忌孟禎讜直出爲廣東副使移疾不赴天啟初起南京光祿少卿召攺太僕以憂歸魏忠賢得志爲禦史王業浩所論遂削籍崇禎初復官孟禎少貧旣通顯家無贏資惟銜趙世卿抑己旣入臺卽疏劾世卿人以爲隘

張問達按明外史本傳問達字徳允涇陽人萬曆十一年進士歷知髙平濰二縣有惠政徵授刑科給事中寧夏用兵請盡蠲全陜逋賦從之父喪除起故官歷工科左給事中帝方營建兩宮中官利幹沒復興他役問達力請停止不納俄陳礦稅之害言閹尹一朝銜命輒敢糾彈郡守甚且糾撫按重臣而孫朝至誣詆淸介絕俗之魏允貞所攜程守訓陳保輩至箠殺命吏毀室廬掘墳墓不一按問若萬方怨恫何典試山東疏陳道中饑饉流離狀請亟罷天下礦稅皆不報已巡視廠庫故事令商人辦內府器物僉名以進謂之僉商而諸髙貲者率賄近幸求免帝輒許之問達兩疏爭執又極論守訓罪並寢不行進禮科都給事中劾晉江李贄邪說惑眾逮死獄中贄事具耿定向傳三十年十月星變復請盡罷礦稅時比年日食皆在四月問達以純陽之月其變尢大先後疏請修省語極危切帝終不納尋遷太常少卿以右僉都禦史巡撫湖廣所部水災數請蠲貸帝方營三殿采木楚中計費四百二十萬有奇問達多方拮據民免重困久之召拜刑部右侍郎署部事兼署都察院事四十三年五月讞問張差梃擊事問達從員外郎陸夢龍言令十三司會訊詞連鄭貴妃宮監龐保劉成中外籍籍疑貴妃弟國泰爲之問達等奏上差獄帝見保成名畱疏不下尋召方從哲吳道南及問達等於慈寧宮命並磔二人甫還宮帝意復變乃先僇差令九卿三法司會訊保成於文華門保成供原姓名曰鄭進劉登云而不承罪方鞫時東宮傳諭曰張差情實風癲誤入宮門擊傷內侍罪不赦後招保成系內官欲謀害本宮彼何益當以讎誣從輕擬罪問達等以鞫審未盡上疏曰姦人闖宮事關宗社今差已死二囚易抵飾文華門尊嚴之地臣等不敢刑訊何由得情二囚偏詞何足爲據差𨿽死所供詞故在其同謀馬三道等亦皆有詞在案孰得而滅之況慈寧召對面諭並決煌煌天語通國共聞若不付之外庭會宮嚴鞫安肯輸情旣不輸情安從正法祖宗二百年來未有罪囚不付法司輒令擬罪者且二人系內臣法行自近陛下尢當嚴其銜轡而置之重辟柰何任彼展辯不與天下共棄之也帝以二囚涉鄭氏付外庭議益滋乃潛斃之於內言皆以創重身死而馬三道等五人命予輕比坐流配其事遂止是年解都察院事久之遷戶部尙書督倉�尋兼署刑部拜左都禦史光宗疾大漸同受顧命天啟元年冬代周嘉謨爲吏部尙書連掌內外大計悉�公論當是時萬曆中建言詿誤獲譴諸臣棄林下久死者已過半問達等定議以廷杖系獄遣戍者爲一等贈官蔭子貶竄削籍者爲一等但贈官獲卹者七十五人會孫愼行鄒元標追論紅丸力攻方從哲詔廷臣集議與議者百十餘人問達旣集眾議乃會戶部尙書汪應蛟等上疏曰按愼行奏首罪李可灼進紅丸可灼先見從哲臣等初未知及奉召進幹淸宮候於丹墀從哲與臣等共言李可灼進藥俱愼重未決俄宣臣等至宮內跪禦前先帝自言朕躬虛弱語及壽宮並諭輔陛下爲堯舜因問可灼安在可灼趨入和藥以進少頃又進聖躬安舒就寢此進藥始末從哲及文武諸臣所共見者是時羣情倉惶淒然共切弒逆二字何可忍言在諸臣固諒從哲無是心卽愼行疏中亦已相諒若可灼輕易進藥非但從哲未能止臣與眾人亦未能止臣等均有罪焉及禦史王安舜等疏論可灼從哲目應重擬乃先止罰俸繼令養疾則失之太輕今不重罪可灼何以慰先帝而服中外之心宜提付法司正以刑辟若崔文升妄投涼藥罪亦當誅請並下法司與可灼並按從哲則應如其自請削去官階爲法任咎此亦大臣引罪之道宜然而非臣等所敢議也至選侍欲垂簾聽政羣臣初入臨閽者阻不容入羣臣排闥而進哭臨畢奉聖躬至文華殿行朝謁嵩呼禮復奉駕還慈慶宮因議新主登極選侍不當復居幹淸九卿卽公疏請移言官繼之從哲始具揭奏請選侍遂卽日移宮然輿論猶憾從哲之奏不毅然爲百僚倡倘非諸臣共挾大義連章急趨則幹淸何地猶然混居令得假竊魁柄將如陛下登極還宮何疏入帝謂從哲心迹自明不當輕議止逮可灼下吏文升已安置南京弗問問達歷更大任梃擊紅丸移宮三大案並經其手持議平允不激不隨先以秩滿加太子太保至是乞休疏十三上詔加少保乘傳歸五年魏忠賢擅國禦史周維持劾問達力引王之采植黨亂政遂削奪禦史牟志夔復誣問達贓私請下吏按問命捐貲十萬助軍興頃之問達卒巡撫張維樞言免其半問達家遂破崇禎初贈太保予一子官維持志夔咸名掛逆案

馮從吾按明外史本傳從吾字仲好長安人萬曆十七年進士攺庶吉士授禦史巡視中城閹人修刺謁拒卻之禮科都給事中胡汝寧傾邪狡猾累劾不去從吾發其姦遂調外時當大計從吾嚴邏偵苞苴絕迹二十年正月抗章言陛下郊廟不親朝講不禦章奏畱中不發試觀戊子以前四裔�順海不揚波己丑以後南倭告警北寇渝盟天變人妖疊出累告勵精之效如彼怠斁之患如此近頌�諭謂聖體違和欲借此自揜不知鼓鐘於宮聲聞於外陛下每夕必飲每飲必醉每醉必怒左右一言稍違輒斃杖下外廷無不知者天下後世其可欺乎願陛下勿以天變爲不足畏勿以人言爲不足卹勿以目前晏安爲可恃勿以將來危亂爲可忽宗社幸甚帝大怒欲廷杖之會仁聖太后壽辰閣臣力解得免尋告歸起巡長蘆鹽政潔己惠商姦宄斂迹旣還朝適帝以軍政故大黜兩京言官從吾亦削籍猶以前疏故也從吾生而純懿長志洛之學受業許孚遠罷官歸杜門謝客取先正格言體驗身心造詣益邃家居二十五年光宗踐阼起尙寶卿進太僕少卿並以兄喪未赴俄攺大理天啟二年擢左僉都禦史甫兩月進左副都禦史廷議三案從吾言李可灼以至尊嘗試而許其引疾當國何心至梃擊之獄與發姦諸臣爲難者卽姦人也由是羣小惡之已與鄒元標共建首善書院集同志講學其中給事中朱童蒙遂疏詆之從吾言宋之不競以禁講學故非以講學故也我二祖表章六經天子經筵皇太子出閣皆講學也臣子以此望君而己則不爲可乎先臣王守仁當兵事倥�不廢講學卒成大功此臣等所以不卹毀譽而爲此也因再稱疾求罷帝溫詔慰畱而給事中郭允厚郭興治復相繼詆元標甚力從吾又上言臣壯歲登朝卽與楊起元孟化鯉陶望齡輩立講學會自臣告歸乃廢京師講學昔已有之何至今日遂爲詬厲因再疏引歸四年春起南京右都禦史累辭未上召拜工部尙書會趙南星髙攀龍相繼去國連疏力辭予致仕明年秋魏忠賢黨張訥疏詆從吾遂削籍鄕人王紹徽素銜從吾及爲吏部使喬應甲撫陜捃摭百方無所得乃毀書院曳先聖像擲之城隅從吾不勝憤悒得疾卒崇禎初復官贈太子太保謚恭定學者稱少墟先生

畢懋康按明外史本傳懋康字孟侯歙人萬曆二十六年進士以中書舍人簡授禦史言內閣不當專用詞臣邊臣失律者宜重按部郎田大年賀盛瑞中書舍人丁元薦以忤權要廢當雪疏畱中視鹽長蘆畿輔多河渠湮廢不治懋康言保定淸河其源發於滿城抵淸苑而南十里則湯家口爲上又十里則淸楊爲下順流東下直抵天津旁近易安諸州新安雄完唐慶都諸縣並通舟楫仰其利二刱自永樂初修於嘉靖世日久頹圯急宜修復民間得以濟不通資灌漑而歲漕臨徳二倉二十萬石餉保定易州紫荊諸軍足使士卒宿飽往者密雲昌平故不通漕萬曆初總督劉應節楊兆疏潮白二河陵泉諸水歲漕山東河南江北米各二十萬石以餉二鎭二鎭之軍賴之此可仿而行也詔從之巡按陜西疏陳邊政十事劾罷副總兵王學書等七人請建宗學如郡縣學制報可攺按山東擢順天府丞以憂去天啟四年起右僉都禦史撫治鄖陽懋康雅負器局歷中外與族兄懋良並有淸譽稱二畢懋良字師臯先懋康舉進士由萬載知縣擢南京吏部主事歷副使至左布政使俱在福建賑饑民減加派撫降海寇以善績稱懋康爲巡撫之歲懋良亦自順天府尹擢戶部右侍郎督倉�魏忠賢以懋康爲趙南星所引欲去之禦史王際逵劾其附麗邪黨遂削籍而懋良亦以不附忠賢爲禦史張訥所論落職閒住兄弟相繼去國士論更以爲榮崇禎初起懋康南京通政使越二年召拜兵部右侍郎尋罷而懋良亦起工部左侍郎會京師戒嚴尙書張鳳翔以下皆獲罪懋良得原致仕去久之懋康再起南京戶部右侍郎督糧儲旋引疾歸兄弟皆卒於家

朱吾�

林秉漢按明外史本傳吾�字諧卿髙安人萬曆十七年進士授寧國推官徵授南京禦史大學士趙志臯族弟學仕爲南京工部主事以贓敗兩京刑部因志臯故輕其罪議調饒州通判吾�疏論竟謫戍之奏請建國本簡閣臣補言官罷礦稅不報山西巡撫魏允貞爲稅使孫朝所訐吾�乞治朝欺罔罪廣東稅使李鳳幹沒姦人王遇桂請稅江南田契吾�皆疏論其罪時無賴子�起言利廷臣輒連章力爭帝𨿽不盡從亦未嘗不容其切直雷震皇陵吾�請帝廷見大臣講求祖宗典制次第舉行與天下更始尋復言陛下孝敬�於郊廟惕厲弛於朝講土木盛宮苑榛蕪徧殿庭羣小橫中外正士困囹圄閭閻以礦稅竭郵傳以輸挽疲流亡以水旱增郡縣以徵求困艸澤生心衣冠喪气公卿不能補牘臺諫無從引裾不可不深察而攺圖也末言禮部侍郎郭正域疾惡嚴居已峻不可以楚事棄先是楚假王議起首輔沈一貫陰左右王以正域請行勘嗾其黨錢夢臯輩逐之去舉朝無敢畱正域及言楚事者吾�獨抗章申理而禦史林秉漢以楚宗人戕殺巡撫亦請詳勘且言王旣非假何憚於勘吾�秉漢遂爲一貫等所惡會夢臯京察將黜遂訐秉漢爲正域鷹犬語侵沈鯉楊時喬溫純秉漢坐貶貴州按察司檢校而夢臯得畱郎中劉元珍論之反獲譴吾�復疏直元珍請黜夢臯因力詆一貫亦忤旨停俸一年遂移疾去居三年起南京光祿少卿召爲大理右丞齊楚浙三黨用事吾�復辭疾歸熹宗立召還累遷南京太僕卿天啟五年爲禦史吳裕中劾罷秉漢字伯昭長泰人按廣東亦再疏劾李鳳旣謫尋移疾歸卒於家天啟中贈太僕少卿

江秉謙按明外史本傳秉謙字兆豫歙人萬曆三十八年進士除鄞縣知縣用廉能徵擬授禦史久不得命以葬親歸光宗立命始下入臺侃侃言事天啟元年首陳君臣虛己奉公之道規切甚至戶部尙書李汝華建議興屯請專遣禦史三年課績所墾足抵年例餉銀卽擢京卿秉謙力駁其謬因言汝華屍素宜亟罷汝華疏辧秉謙再劾之沈陽旣失朝士多思熊廷�而給事中郭鞏獨論廷�喪師�國請並罪閣臣劉一秉謙憤力頌廷�保守危疆功且曰今廷�勘覆已明議者猶以一人私情沒天下公論寧壞朝廷封疆不忘胸中畛域章下廷議會遼陽復失廷�旋起經略鞏坐妄議奪官遂與秉謙爲讎廷�旣鎭山海議遣使宣諭朝鮮發兵率制副使梁之垣請行廷�喜請付二十萬金爲軍貲兵部尙書張鶴鳴不予秉謙抗疏言之言中樞與經略當同心共濟今乃相左禍敗有不忍言者鶴鳴怒力詆秉謙朋黨秉謙疏辧黨禍帝不罪鶴鳴旣抑廷�專庇巡撫王化貞朝士多附會之帝以經撫不和詔廷臣議秉謙言陛下再起廷�委以重寄曰疆埸事不從中制乃數月以來廷�不得措手足呼號日聞辧駁踵至執爲詞者曰經撫不和化貞主戰廷�主守耳夫廷�非專言守爲守定而後可戰也化貞銳意戰卽戰勝可無事守乎萬一不勝又將何以守此中利害夫人知之乃一則無言不從一則無策不棄豈眞不明於戰守之說但從化貞廷�起見耳陛下旣命廷�節制三方則三方之進戰退守當一一聽其指揮乃化貞欲進則使廷�從之進欲退則使廷�隨之退化貞倏進倏退則使廷�進不知所以戰退不知所以守是化貞有節制廷�之權而廷�未嘗有節制三方之權也故今日之事非經撫不和乃好惡經撫者不和非戰守之議論不合乃左右經撫者之議論不合請專責廷�實圖戰守末譏首輔葉向髙兩可含糊勢必兩可掣肘安能責成功語極切至後朝議方撤廷�而化貞已棄廣寧遁秉謙益憤以職方郎耿如杞附和鶴鳴力助化貞排廷�致封疆喪失連疏攻之並援世宗戮丁汝夔故事乞亟置鶴鳴於法帝以鶴鳴方行邊不當輕詆奪秉謙俸半歲如杞不問秉謙復上疏言鶴鳴一入中樞卽排廷�初不過鹵莽而無遠識旣乃至凶狠而動殺機明知西部間諜俱虛戰守參差難合乃故自欺以欺朝廷何處有機會而曰機會可乘何日渡河而曰渡河必勝旣欲驅經略以出關而不肯付經略以節制旣欲置廷�於廣寧而未嘗移化貞於何地破壞封疆之罪可置弗問哉且化貞先棄地先逃猶曰功罪相半卽此一言縱寸斬鶴鳴不足贖其欺君�國罪乃猶敢哆口定他人罪案耶當是時大學士沈潛結中官劉朝乳媼客氏募兵入禁中興內操給事中惠世揚周朝瑞等十二人再疏力攻秉謙與焉並詆朝及客氏內外胥怨遂假鶴鳴疏出秉謙於外無何郭鞏召還交通魏忠賢力沮秉謙是冬皇子生言官被謫者悉召復獨秉謙不與家居四年聞忠賢益亂政憂憤卒居數月忠賢黨禦史卓邁追劾秉謙保護廷�遂削籍崇禎初復官

王允成按明外史本傳允成字述文澤州人萬曆中舉於鄕除獲鹿知縣以治行異等徵授南京禦史時甲科勢重乙科多卑下之允成體貌魁梧才气�發欲淩甲科出其上首疏論遼左失事諸臣請正刑辟熹宗卽位廷臣方爭論梃擊移宮事而帝降兩諭罪選侍因言移宮後相安狀大學士方從哲封還上諭允成陳保治十事中言張差闖宮說者謂風癲靑宮豈發風之地保劉成豈並風之人言念及此可爲寒心今鄭氏四十年之恩威猶在卵翼心腹實繁有徒陛下當思所以防之比者聖諭多從中出當則開煬之端不當而臣下爭執必成反汗之勢孰若事無大小盡歸內閣且陛下沖齡踐阼政事未練借聽貂璫左右前後未必無熒惑假借之慮願爲紀言紀事之法今日某璫作何事明日某璫發何言上所欲行而某璫請止上所欲罷而某璫請行臨朝一一對臣下言之孰是孰非可以立辧而中涓之邪謀不攻自破至元輔方從哲屢劾不去陛下於選侍移宮後發一�諭不過如常人表明心迹耳從哲輒封還夫封後之命都督之命貶謫周朝瑞之命何皆不封還司馬昭之心路人知之矣語甚剴切姚宗文閱視遼左與熊廷�相失歸而鼓同列攻之允成惡其姦再疏論列天啟元年疏請卹先朝直臣列楊天民等三十六人以上帝納之俄陳任輔�擇經略愼中樞專大帥更戎政嚴賞罰數事末言方今最可慮者陛下孤立禁中先朝怙權恃寵諸奄與今日左右近習互相忌嫉恐乘機肆毒彼此相戕夫防護禁庭責在內閣及司禮務令潛消默化俾聖躬與皇弟並得髙枕無憂斯爲根本至計時韙其言已劾刑部尙書黃克纘倡言保護選侍貽�賈繼春又曲庇盜寶內侍至辧禦史焦源溥綱常一疏刺謬特甚已極論內降及畱中之害末復規切閣部大臣忤旨停俸給事中毛士龍劾府丞邵輔忠允成亦偕同官李希孔斥輔忠已極言綱紀廢弛請戒姑息破因循指斥時事甚悉當是時中貴劉朝魏忠賢與乳媼客氏相倚爲姦允成憤抗疏歷數其罪略言陛下邇來以遊戲爲恆事視詩書若寇讎厭忠言之逆耳樂諂媚之易親賢輔之言不信而憸夫佞人則信之臺省之疏不信而微言冷語則信之端人直士未見其親宦官宮妾偏覺其暱惟劉朝客氏魏忠賢用事而已關睢之好合曾幾何時而三宮有寂寞之恨範氏之得寵何時選入而突然有慧妃之封海內疑之且爲陛下危矣陛下試思先帝時情景與我共心腹者誰乎試思移宮時形勢爲我防不測者誰乎內廷顧命之璫犬食其餘不蒙帷蓋之澤外廷顧命之老中旨趣出立見田裏之收以小馬爲馳騁之貲誰啟盤於遊田之漸以大臣爲釋忿之地誰敢咈其長之心劉朝輩初亦不預外事自沈邵輔忠導之遂恣肆無忌浸假而王心一倪思輝朱欽相斥矣浸假而司空用陪推矣浸假而中旨用考官矣是易置大臣之權在二豎也近者弄權愈甚逐大臣如振落王紀滿朝薦並削職爲編氓是驅除大臣之權在二豎也科臣遷攺自有定敍給假推升往例皆然乃惡周朝瑞之正直忽有不許推用之旨是轉遷百官之權在二豎也秦藩以小宗繼大宗諸子不得封郡王祖制昭然乃部科爭之不獲相繼而去是進退諸藩之權在二豎也招權納賄作福作威二豎弄權於外客氏主謀於中王振劉瑾之禍將復見今日疏入進忠輩切齒允成復特疏論秦府濫恩之謬帝終不省三年六月允成又劾魏進忠言外廷受遺之臣因孫傑一疏而去內廷受遺之臣因霍維華一疏而去忠肝義膽之王紀萬死一生之滿朝薦接踵削籍而當代師表如鄒元標馮從吾孫愼行輩顧命重臣如周嘉謨楊漣輩臺省直臣如毛士龍熊徳陽江秉謙侯震暘周朝瑞惠世揚夏之令輩詞林直臣如文震孟鄭鄤輩或立遭貶斥或自遜遐荒皆誰爲之也進忠見疏益恨明年趙南星爲吏部知允成賢調之於北未幾南星被逐禦史張訥劾南星調允成非法遂除名後給事中陳維新復劾允成貪險詔撫按提問坐以贓私莊烈帝嗣位以允成嘗請保護皇弟識其名召復故官未幾卒當天啟初東林方盛其主張聯絡者率皆言路允成居南與北相應和時貴多畏其鋒然諤諤敢言屢犯近幸其風采足重云

李希孔按明外史王允成傳李希孔字子鑄三水人萬曆三十八年進士授中書舍人擢南京禦史給事中姚宗文閱遼東軍排經略熊廷�希孔連疏劾之言其可駭者二不解者三已又糾宗文阻抑考選以令旨二字抗言繳還遏先帝非常之徳泰昌元年冬陳時政七事天啟攺元與允成劾邵輔忠已請宥言官倪思輝朱欽相王心一三年上折邪議以定兩朝實錄疏言神光兩朝宮闈之際難言之矣然而不能掩也乃纂修將欲告竣而擁戴鄭氏者敢於翻騰筆舌遷變是非舉君父憂危郁抑之苦竟置之罔聞姦雄睥睨攘竊之顯謀同於風影天下忠臣義士之所隕首濺血爭大計者轉成大罪案則何以稱實錄而亂臣賊子復何懼之有請得而直折之夫昔鄭氏謀危國本而左袒之者莫彰著於三王並封之事今秉筆者不謂非也且推其功至與陳平狄仁傑並此其說不可解也當日並封未有旨輔臣王錫爵蓋先有密疏請也迨旨下禮部而王如堅朱維京塗一臻王學曾嶽元聲顧允成於孔兼等苦口力爭又共責讓錫爵於朝房於是錫爵始知大義之不可違而天下之不我予隨上疏檢舉而封事停也假令如堅等不死爭朝房不責讓將並封之事遂以定而子以母貴之說且徐邀定策國老之勛而乃飾之云旋命旋引咎事遂以止嗟乎此可爲錫爵諱乎哉且聞錫爵語人曰王給事中遺悔否以故事關國本諸臣槁項黃馘終錫爵世不復起不知前代之安劉復唐者誰厄王陵使之不見天日乎曾剪除張柬之桓彥範等五人而令賫志以沒乎臣所以折邪議者一也其次又莫彰於張差闖宮之事而秉筆者猶謂無罪也且輕其事而列王大臣貫髙事爲辭此其說又不可解也王大臣之徒手而闖至幹淸宮門也馮保怨舊輔髙拱置刃其袖挾使供之非實事也張差之梃誰授之而誰使之乎貫髙身無完膚而詞不及張敖故漢髙得釋敖不問可與張差之事造謀主使口招歷歷者比乎昔寬處之以全倫今直筆之以存實以戒後自兩不相妨而柰之何欲諱之且諱之以爲君父隱可也爲亂賊輩隱則何爲臣所以折邪議者二也至封後遺詔自古未有帝崩立後者神祖肯抑情於臨禦數十年而乃忽欲加號於彌畱之後乎此不過貴妃私人謀假母后之尊以弭罪狀故稱遺詔以要必行柰何猶稱先志重誣神祖而陰爲阿附傳封者開一面也臣所以折邪議者三也先帝之令徳考終自不宜謂因藥致崩被不美之名而當日在內視病者可於積勞積虛之後投攻�之劑羣議洶洶方蓄疑變之深顧遽值先帝升遐而又有下藥之事安得不痛之恨之疾首頓足而深望之乃討姦者憤激而甚其詞庇姦者借題以逸其罰君父何人臣子可以僥幸而嘗試乎臣所以折邪議者四也先帝之繼神廟棄羣臣也兩月之內鼎湖再號陛下孑然一身怙恃無托宮禁深閟狐鼠實繁其於杜漸防微自不得不倍加嚴愼卽不然而以新天子儼然避正殿讓一先朝宮嬪萬世而下謂如何國體此楊漣等諸臣所以權衡輕重亟以移宮請也宮已移矣漣等之心事畢矣本未嘗居以爲功何至反以爲罪而禁錮之擯逐之是誠何心卽選侍久侍先帝生育公主諸臣未必不力請於陛下加之恩禮今陛下旣安選侍又未嘗不安有何�抑而汲汲皇皇爲無病之沈吟臣所以折邪議者五也抑猶有未盡者神祖與先帝所以處父子骨肉之際仁義孝慈本無可以置喙卽當年母愛子抱外議喧嘩然𨿽有城社媒孽之姦卒不以易祖訓立長之序則愈足見神祖之明聖與先帝之大孝何足諱何必諱又何可諱若謂言及鄭氏之過便傷神祖之明則我朝仁廟監國危疑何嘗爲成祖之累而當時史臣直勒之汗靑並未聞有嫌疑之避也何獨至今而立此一說巧爲姦人脫卸使昔日不能置之罪今日不容著之書何可訓也夫王之采亦幸存者耳陸大受李俸張庭等則墓艸宿矣生前三斥自甘歿後九原不作而擁戴寵妃謀危國本猶得賞延於世繇此言之誰不爲欲富貴人哉三代而下惟恐不好名而目以排害孤忠則自親附劉朝諸臣黃克纘邵輔忠等倡之輔忠迎合劉朝傾毛士龍彼其所謂不好名者如此今史局開公道明而坐視姦輩陰謀辧言亂義將令三綱紊九法滅天下止知有私交而不知有君父故敢披瀝上聞特�纂修諸臣據事直書無疑無隱則繼述大孝過於武周而世道人心攸賴之矣詔付史館參酌然其後卒不能攺也已又請出客氏於外請誅崔文升忌者甚眾指爲東林黨未幾卒官故不與璫禍

王心一馬鳴起按明外史侯震暘傳方震暘之論客氏也給事中祁門倪思輝臨川朱欽相繼之帝大恚貶三官禦史吳縣王心一言之尢切帝怒貶官如之心一同官龍溪馬鳴起復抗疏諫且言客氏六不可畱帝議加重譴用大學士劉一等言奪俸一年先是元年正月客氏未出宮詔給土田二十頃爲護墳香火貲又詔魏進忠侍衛有功待陵工告竣並行敍錄心一抗疏言陛下眷念二人加給土田明示優錄恐東徵將士聞而解體況梓宮未殯先念保姆之香火陵工未成彊入奄侍之勤勞於理爲不順於情爲失宜不報至是與思輝欽相並貶廷臣請召還者十餘疏皇子生詔心一鳴起並復故官心一終刑部侍郎鳴起終南京右都禦史

袁化中按明外史本傳化中字民諧武定人萬曆三十五年進士歷知內黃涇陽有善政泰昌元年擢禦史時熹宗沖齡踐阼上無母后宮府危疑化中上疏曰方今二帝見背兩宮早離母儀之選未行講幄之臣未列陛下實孑然孤立耳誰爲伺飲食而候興居誰爲屏冶容而節勞逸輔臣方從哲占籍京師近習中涓皆其梓裏賢愚邪正聞見必眞倘杜朋比而寄忠誠正老成之責任也乃從哲自柄政以來無一言不落人後無一事不來指摘先皇晏駕眾議移宮從哲艸一揭示眾臣欲廷臣共言及廷臣有言而從哲之揭反納袖中事在不疑猶懷觀望豈大臣之義李可灼輕進紅丸治以庸醫殺人罪彼亦何辭乃始議賞金繼議養疾明明國憲輕爲倒置總之從哲生平以模稜廢軍國之務以委靡釀衰替之風自今國步多艱勿復仍前泄泄天下事尙可爲也報聞天啟元年二月疏陳時事可憂者八曰宮禁漸弛曰言路漸輕曰法紀漸替曰賄賂漸章曰邊疆漸壞曰職掌漸失曰宦官漸盛曰人心漸離語皆剴切出按宣大以憂歸服除起掌河南道楊漣劾魏忠賢化中亦率同官上疏曰忠賢障日蔽月逞威作福視大臣如奴隸斥言官若孤雛殺內廷外廷如艸菅朝野共危神人胥憤特陛下未之知故忠賢猶有畏心今漣已侃詞入告矣陛下念潛邸微勞或貸忠賢以不死而忠賢實自懼一死懼死之念深將挺而走險騎虎難下臣恐其橫逞之毒不在縉紳而卽在陛下陛下試思深宮之內可使多疑多懼之人日侍左右而不爲防制哉疏入忠賢大恨錦衣陳居恭者忠賢爪牙也爲漣所論及亦攻忠賢自解化中特疏劾之落其職毛文龍獻俘十二人而稚兒童女居其八化中力請釋之因言文龍敍功之濫忠賢素庇文龍益不悅崔呈秀按淮揚贓私狼藉回道考核化中據實上之崔呈秀大恨會謝應祥廷推被訐化中與其事呈秀遂嗾忠賢貶化中秩調之外已竄入汪文言獄詞中逮下詔獄呈秀令許顯純坐以楊鎬熊廷�賄六千酷刑考掠於獄中斃之崇禎初贈太僕卿官其子福王時追謚忠湣

周宗建按明外史本傳宗建字季侯吳江人尙書用曾孫也舉萬曆四十一年進士除武康知縣調繁仁和有異政入爲禦史天啟元年首爲顧存仁王世貞陶望齡顧憲成請謚追論萬曆朝小人歷數錢夢臯康丕揚亓詩教趙興邦亂政罪並詆李三才王圖時遼事方棘上疏責備輔臣無何沈陽破宗建責當事大臣益急因請破格用人召還熊廷�已論兵部尙書崔景榮不當信姦人劉保輔臣劉一不當抑言路因刺右通政林材光祿卿李本固材本固移疾去魏大中劾王徳完庇楊鎬李如楨宗建爲徳完力攻大中其持論數與東林左會是歲冬奉聖夫人客氏旣出宮復入宗建首抗疏極諫中言天子成言有同兒戲法宮禁地僅類民家聖明舉動有乖內外防閒盡廢此輩一叨隆恩便思逾分狎溺無紀漸成驕恣釁孽日萌後患難杜王聖宋娥陸令萱之覆轍可爲殷鑑忤旨詰責淸議由此重之明年廣寧失廷臣多庇王化貞欲甚熊廷�罪宗建不平爲剖兩人罪案頗右廷�諸庇化貞者乃深疾宗建京師久旱五月雨雹宗建謂陰盛陽衰之徵歷陳四事一專譏大學士沈一請寬建言廢黜諸臣一言廷�已有定案不當因此羅織朝士陰刺兵部尙書張鶴鳴給事中郭鞏一則專攻魏進忠略言近日政事外廷嘖嘖咸謂奧窔之中莫可測識諭旨之下有物憑焉如魏進忠者目不識一丁而陛下假之嚬笑日與相親一切用人行政墮於其說東西易向而不知邪正顚倒而不覺況內廷之借端與外廷之投合互相扶同離間之漸將起於蠅營讒構之釁必生於長舌其爲隱禍可勝言哉進忠者魏忠賢故名也時方結客氏爲對食廷臣多陰附之其勢漸熾見宗建疏銜次骨未發也鄒元標建首善書院宗建實司其事元標罷宗建乞與俱罷不從巡視光祿與給事中羅尙忠力剔姦獘節省爲多尋請核上供器物中官怒取旨詰責宗建等再疏力持中人滋不悅給事中鞏者先以劾廷�被謫廷�敗復官遂深結進忠知進忠最惡宗建乃疏詆廷�因詆朝臣之薦廷�者而宗建與焉其鋒銳甚南京禦史世業和之詆宗建誤廷�且誤封疆宗建憤疏駁世業語侵鞏抉其結納進忠事鞏亦憤上疏數千言詆宗建益力並及劉一鄒元標周嘉謨楊漣周朝瑞毛士龍方震孺江東謙熊徳陽輩數十人悉指爲廷�逆黨宗建益憤抗疏力駁其謬且曰李維翰楊鎬袁應泰王化貞皆壞封疆之人也亓詩教力主催戰趙興邦賄賣邊臣皆誤封疆人也其他薦維翰薦鎬薦應泰化貞者亦誤封疆之人也鞏胡不一擊之而獨苛求廷�且詆薦廷�者爲逆黨哉當是時進忠勢益盛宗建慮內外合謀其禍將大三年二月遂抗疏直攻進忠略言臣聞見邪不擊非忠臣也畏死不言非勇士也今日衣冠之禍蔓衍將成狐鼠之姦依憑難破臣安敢瞻顧七尺隱忍不言哉內臣魏進忠者其威焰可以咳唾而成風雲其財力可以呼吸而通神鬼其綫索可使愛者升天怒者墜淵臣義激於中曾於去歲指名劾奏進忠無一日忘臣惟鞏素相暱可驅使於是乘鞏入都嗾以傾臣並傾諸異己者鞏乃刱爲新幽大幽之說把持察典編廷臣數十人姓名爲一冊思一网中之又爲匿名書羅織五十餘人投之道左給事中則劉弘化爲首次及周朝瑞熊徳陽輩若而人禦史則方震孺爲首次及江秉謙輩若而人而臣亦其中一人也旣欲羅諸臣以快報復之私更欲獨中臣以釋進忠之憾是察與不出於朝廷乃鞏及進忠之察典也幸直道在人鞏說不行始別借廷�欲一�陷之鞏又因臣論及王安笑臣有何瓜葛陛下亦知安之所以死乎身首異處肉飽烏鳶骨投黃犬古今未有之慘也鞏卽心暱進忠何至背公滅理且牽連劉一周嘉謨楊漣毛士龍輩謂盡安黨請陛下窮究安死果出何人傾害則此事卽進忠一大罪案鞏之媚進忠卽此可爲證據矣先朝汪直劉瑾𨿽皆梟獍幸言路淸明臣僚隔絕故非久卽敗今權璫報復反借言官以伸言官聲勢反借權璫以重數月以來熊徳陽江秉謙侯震暘王紀滿朝薦斥矣鄒元標馮從吾罷矣文震孟鄭鄤逐矣近且扼孫愼行盛以弘而絕其揆路摘瓜抱蔓正人重足舉朝各愛一死無敢明犯其鋒者臣若尙顧微軀不爲入告將內有進忠爲之指揮旁有客氏爲之羽翼外有劉朝鞏爲典兵示威而又有鞏輩蟻附蠅集內外交通驅除善類天下事尙忍言哉疏入進忠益怒率劉朝等環泣帝前乞自髡以激帝怒乃令宗建陳交通實狀將加重譴宗建回奏益侃直進忠議廷杖之閣臣力爭乃止奪俸會給事中劉弘化禦史方大任等交章助宗建攻進忠鞏鞏復力詆諸人詔下諸疏平議廷臣爲兩解之乃嚴旨切責奪鞏宗建俸三月是時劉朝典內操遂謀行邊廷臣微聞之莫敢言宗建曰鞏自謂未嘗通內今誠能出片紙遏朝吾請爲洗交結之名鞏噤不敢發宗建乃抗疏極諫歷陳三不可九害會朝與進忠有隙事亦中寢其冬出按湖廣以憂歸五年三月大學士馮銓銜禦史張愼言嘗論己屬其門生曹欽程誣劾而以宗建爲首並及李應升黃尊素忠賢遂矯詔削籍下撫按追贓明年以所司具獄濡緩遣緹騎逮治俄入之李實疏中下詔獄毒訊許顯純厲聲罵曰復能詈魏上公一丁不識乎竟坐納廷�賄萬三千斃之獄宗建旣死徵贓益急其所親副使蔣英代之輸亦坐削籍忠賢敗詔贈宗建太僕寺卿官其一子福王時追謚忠毅

吳裕中按明外史萬傳吳裕中江夏人爲順徳知縣徵授禦史大學士丁紹軾陷熊廷�死裕中有疏詆紹軾忠賢傳旨詰裕中爲廷�姻戚代之報讎廷杖一百創重卒崇禎初贈蔭

夏之令按明外史萬傳夏之令光山人知攸歙二縣徵授禦史嘗疏論邊事力詆毛文龍不足恃忠賢庇文龍傳旨削之令籍閣臣救免及巡皇城內使馮忠等犯法劾治之益爲忠賢所銜崔呈秀亦以事銜之遂屬禦史卓邁劾之令黨比熊廷�有詔削奪頃之禦史倪文煥復劾之令計陷文龍幾誤疆事遂下詔獄坐贓栲死

孫居相按明外史本傳居相字伯輔沁水人萬曆二十年進士除恩縣知縣徵授南京禦史負气敢言嘗疏陳時政謂今內自宰執外至郡守縣令無一人得盡其職政事日廢治道日乖天變人怨究且瓦解土崩縱珠玉金寶亙地彌天何救危亂帝不省誠意伯劉世延屢犯重辟廢爲庶人錮原籍不奉詔久居南京益不法妄言星變將勒兵赴闕居相疏發其姦並及南京勛臣子弟暴橫狀得旨下世延吏安遠東寧忻城諸侯伯子弟悉按問彊暴爲戢稅使楊榮激變雲南守太和山中官黃勛嗾道士毆辱知府居相皆極論其罪時中外多缺官居相兼攝七差署諸道印事皆辦治大學士沈一貫數被人言居相力詆其姦貪植黨一貫乃去居相亦奪祿一年連遭內外艱服闋起官出巡漕運還發湯賓尹韓敬科�事廷議當褫官其黨爲營護旨下法司覆勘居相憤復發敬通賄狀敬遂不振故事禦史年例外轉吏部都察院協議王時魏雲中之去都禦史孫瑋不與聞居相再疏劾尙書趙煥煥引退及鄭繼之代煥復以私意出宋盤潘之祥於外居相亦據法力爭吏部侍郎方從哲由中旨起官中書張光房等五人以持議不合時貴擯不與科道選居相並抗章論列當是時朋黨勢成言路不肖者率附吏部以驅除異己勢張甚居相挺身與抗气不少沮於是過庭訓唐世濟李徵儀劉光復趙興邦周永春姚宗文吳亮嗣汪有功王萬祚輩羣起爲難居相連疏搘拄諸人迄不能害至四十五年亦以年例出居相江西參政引疾不就天啟攺元起光祿少卿攺太僕擢右僉都禦史巡撫陜西四年春召拜兵部右侍郎其冬魏忠賢盜柄復引疾歸無何給事中陳序謂居相出趙南星門與楊漣交好序同官虞廷陛又劾居相力薦李三才遙結史記事遂削奪崇禎元年起戶部右侍郎專督鼓鑄尋攺吏部進左侍郎以戶部尙書總督倉�轉漕多顧民舟民憊甚以居相言獲蘇髙平知縣喬淳貪虐爲給事中楊時化所劾坐贓二萬有奇淳家京師有奧援乞移法司覆訊且訐時化請囑致隙時化方憂居通書居相報書有國事日非邪氛益惡語爲偵事者所得聞於朝帝大怒下居相獄謫戍邊七年卒於戍所弟鼎相歷吏部郎中副都禦史巡撫湖廣亦有名東林中都察院部名臣列傳二十二

明八

曹於汴按明外史本傳於汴字自梁安邑人萬曆十九年舉鄕試第一明年成進士授淮安推官以治行髙第授吏科給事中疏劾兩京兵部尙書田樂邢玠及雲南巡撫陳用賓樂玠遂引去吏部郎趙邦淸被誣於汴疏雪之謁告歸僦屋以居不蔽風日起歷刑科左右給事中朝房災請急補曠官修廢政遼左有警朝議增兵於汴言國家三歲遣使者閱邊盛獎邊臣功伐蟒衣金幣之賜官秩之增未嘗或靳今廢防至此宜重加按問邊道超擢當於秩滿時閱實其績毋徒循資俸坐取建牙開府進吏科都給事中給事中胡嘉棟發中官陳永壽兄弟姦永壽反訐嘉棟於汴極論永壽罪故事章疏入會極門中官直達之禦前至是必啟視然後進禦於汴謂乖祖制泄事機力請禁之三十八年典外察去畱悉當明年典京察屏湯賓尹劉國縉等而以年例出王紹徽喬應甲於外其黨羣起力攻於汴持之堅卒不能奪以久次擢太常少卿疏寢不下請告又不報候命歲餘移疾歸光宗立始以太常少卿召至則攺大理少卿遷左僉都禦史佐趙南星京察事竣進左副都禦史天啟三年秋吏部缺右侍郎廷推馮從吾以於汴副中旨特用於汴於汴以從吾名位先己義不可越四辭不得遂引疾歸明年起南京右都禦史辭不拜時紹徽應甲附魏忠賢得志必欲害於汴屬其黨石三畏以東林領袖劾之遂削奪崇禎元年召拜左都禦史振舉憲規約�僚吏臺中肅然明年京察力汰匪類忠賢餘黨幾盡仕路爲淸溫體仁訐錢謙益下錢千秋法司訊不得實體仁以於汴謙益座主也並訐之於汴亦發體仁欺罔狀帝終信體仁謙益竟獲罪先是詔定逆案於汴與大學士韓爌李標錢龍錫刑部尙書喬允升平心參決不爲已甚小人猶惡之故禦史髙捷史素憸邪爲淸議所擯吏部尙書王永光力薦之故事禦史起官必都察院咨取於汴惡其人久弗咨永光憤再疏力爭已得請於汴猶以故事持之兩人遂投牒自乞於汴益惡之卒持不予兩人竟以部疏起官遂日夜謀傾於汴中書原抱奇者賈人子也嘗誣劾大學士爌至是再劾爌及於汴並及尙書孫居相侍郎程啟南府丞魏光緒目爲西黨請皆放黜以五人籍山西也帝絀抱奇言不聽而工部主事陸澄源復劾於汴朋姦六罪帝𨿽謫澄源於汴卒謝事去及辭朝以惇大進規崇禎七年卒年七十七贈太子太保於汴篤志正學操履粹白立朝正色不阿崇獎名教有古大臣風

陳於廷按明外史本傳於廷字孟諤宜興人萬曆二十三年進士歷知光山唐山秀水三縣徵授禦史甫拜命卽論救給事中汪若霖詆大學士朱賡甚力坐奪俸一年頃之劾職方郎中申用懋趙拱極黃克謙爲宰相私人不宜處要地又劾賡及王錫爵當斥已言諭徳顧天�素幹淸議不宜久玷詞林語皆峻切視鹺河東劾稅使張忠撓鹽政正陽門災極陳時政闕失父喪歸服除起按江西時稅務已屬有司而中官潘相欲親督湖口稅於廷劾其背旨虐民淮府庶子常洪作姦論置之法攺按山東光宗立擢太僕少卿徙太常議紅丸事極言崔文升李可灼當斬尙書王紀被斥特疏申救再進大理卿戶部右侍郎攺吏部進左侍郎尙書趙南星旣逐於廷署事大學士魏廣微傅魏忠賢意欲用其私人代南星且許擢於廷總憲於廷不可以喬允升馮從吾汪應蛟名上忠賢大怒謂所推仍南星遺黨矯旨切責並楊漣左光斗盡斥爲民文選郎張可前禦史袁化中房可壯亦坐貶黜自是淸流盡逐小人日用事矣崇禎初起南京右都禦史與鄭三俊典京察盡去諸不肖者南禦史差竣例聽北考於廷請先考於南報可召拜左都禦史以巡方責重列上糾大吏薦人才修荒政核屯鹽禁耗羨淸獄囚訪姦豪弭寇盜八事請於回道日核實課功優詔褒納給事中馬思理禦史髙倬余文縉坐事下吏並抗疏救之秩滿加太子少保三疏乞休不允兩浙巡鹽禦史祝徽廣西巡按禦史畢佐周並擅撻指揮非故事事聞帝方念疆場多故欲倚武臣旨下參核於廷等言軍官起世冑率不循法度槪列彈章將不勝擾故小過薄責以懲凡禦史在外者盡然不自二臣始且巡按代天將命而戒飭撓於武弁何以抑驕悍帝以指揮秩崇非禦史得杖令會兵部稽典制以聞典制實無杖指揮事乃引巡撫�書提問四品武職語以對帝以比擬不倫責令再核於廷等終右禦史所援引悉不當帝意疏三上三卻竟削籍歸家居二年卒福王時贈少保於廷端亮有守周延儒當國於廷其里人無所附麗與溫體仁不合故卒獲重譴云

張愼言按明外史本傳愼言字金銘陽城人祖升河南參政愼言舉萬曆三十八年進士除壽張知縣有能聲調繁曹縣出庫銀糴粟備賑連值荒歲民賴以濟泰昌時擢禦史劾罷順天府丞劉蔚太常少卿宮應震光祿少卿劉光復時方會議三案愼言言皇祖召諭百工不究張差黨與所以全父子之情然必摘發姦謀所以明君臣之義至先皇踐阼蠱惑之計方行藥餌之姦旋發崔文升投涼劑於積憊之餘李可灼進紅丸於大漸之際法當駢首恩反賜金誰秉國成一至此極若夫鼎湖再泣宗廟之鼎鬯爲重則先帝之簪履爲輕卽神廟之鄭妃且先徙以爲望選侍不卽移宮計將安待無何賈繼春以請安選侍被譴愼言抗疏救之帝怒奪俸二年天啟初出督畿輔屯田言天津靜海興濟間沃野萬頃可墾爲田近同知盧觀象墾田三千餘畝其溝洫廬舍之制種植疏浚之方�然具備可仿而行因列上官種佃種民種軍種屯種五法又言廣寧失守遼人轉徙入關者不下百萬宜招集津門以無家之眾墾不耕之田於計爲便詔從之嘗疏薦趙南星劾馮銓銓大恨五年三月愼言已假歸銓屬曹欽程論劾誣盜曹縣庫銀三千遂下撫按徵贓編戍肅州莊烈帝卽位赦免崇禎元年起故官會當京察請先治媚璫者附逆之罪其他始付考功報可旋擢太僕少卿歷太常卿刑部右侍郎讞耿如杞獄不稱旨並尙書韓繼思下吏尋落職歸久之召爲工部右侍郎國用不支廷議開采鼓鑄屯田鹽法諸事愼言屢疏陳奏悉根本計大學士楊嗣昌議攺府州縣佐爲練備練總愼言以更制事大歷陳八議其後卒不能行由左侍郎遷南京戶部尙書七疏引疾不允尋攺南京吏部尙書掌右都禦史事十七年三月京師陷五月福王卽位南京命愼言理部事上中興十議曰節鎭曰親藩曰開屯曰叛逆曰僞命曰褒卹曰功賞曰起廢曰懲貪曰漕稅皆嘉納時大起廢籍愼言薦吳甡鄭三俊命甡陛見三俊不許大學士髙弘圖所擬也勛臣劉孔昭趙之龍等一日朝罷羣詬於廷指愼言及甡爲姦邪叱�徹殿陛給事中羅萬象言愼言平生具在甡素有淸望安得指爲姦邪孔昭等伏地痛哭謂愼言舉用文臣不及武臣囂爭不已又疏劾愼言極詆三俊且謂愼言當迎立時阻難肆辧懷二心乞寢甡陛見命且議愼言欺蔽罪愼言疏辧因乞休萬象又言首膺封爵者四鎭也新安京營又加二鎭銜何嘗不用武年來封疆之法先帝多寬武臣武臣報先帝者安在祖制以票擬歸閣臣參駁歸言臣不聞委勛臣以糾劾也使勛臣得兼糾劾文臣可勝逐哉史可法奏愼言疏薦無不當諸臣痛哭喧呼滅絕法紀恐驕弁悍卒益輕朝廷昔主辱而臣死今主死而臣生凡在臣工誰無罪文臣固多誤國武臣豈盡矢忠禦史王孫蕃言用人吏部職掌柰何廷辱冢宰弘圖等亦以不能戢和文武各疏乞休俱不允甡旣不出愼言力乞休得請加太子太保蔭一子山西盡陷於賊愼言無家可歸流寓蕪湖宣城間國亡後疽發於背戒勿藥卒年六十九愼言少喪二親鞠於祖母及爲禦史訃聞引義乞歸執喪三年以報子履旋舉崇禎十五年鄕試賊陷陽城嘆曰吾父決不爲亂臣吾豈爲賊子遂投崖死事聞贈禦史

張捷按明外史本傳捷丹陽人萬曆四十一年進士授浙江山陰知縣泰昌元年入爲禦史疏論中官蒙蔽之獘以譏切王安天啟元年薦董應舉於仕廉蕭近髙安希範等十二人皆民望己論姚宗文排陷熊廷�罪又請卹遼陽死事諸臣已又請停內操所建白多皆可稱乞假歸四年春趙南星出爲江西副使不赴其冬魏忠賢勢大張諸以年例外遷者盡復故官捷亦還爲禦史明年擢太僕少卿自是疾東林次骨尋忤忠賢意削籍歸崇禎三年起大理右少卿拜左副都禦史明年遷吏部右侍郎又明年進左侍郎捷故讎東林而與首輔周延儒友善驟引居要地參預密謀延儒敗又附溫體仁爲之羽翼禦史梁云構劾其憸邪柔媚賄賂關通帝不聽吏部尙書李長庚左都禦史張延登罷體仁及王應熊謀之捷將用故兵部尙書呂純如帝禦平臺諭廷臣各舉所知應熊目捷捷遂舉純如及南京右都禦史唐世濟體仁及錢士升舉南京吏部尙書謝升及世濟應熊亦舉世濟獨何吾騶舉戶部尙書侯恂帝以純如麗逆案不宜舉捷譽純如才品皆不聽給事中盧兆龍孫晉與捷相訐難而禦史金光辰韓一光楊繩武給事中蔣徳瑗並奏純如不可用捷呶呶不已給事中姜應甲叱捷巧辯帝命之退竟如體仁言以升爲吏部尙書世濟爲左都禦史捷旣絀給事中吳甘來朱國棟顧國寶吳南灝禦史張三謨南京給事中戈允禮禦史左佩弦郭維經及兆龍應甲光辰復交章極論並言逆案不可翻卒以體仁應熊力悉置不問已而給事中範淑泰劾捷私王維章用爲四川巡撫應甲又劾捷私聽勘郎中施元徵遷爲蘄州參政諭徳倪元璐亦疏詆捷捷怒謂言官攻擊皆元璐主謀上疏醜詆帝責元璐陳狀卒兩置不問先是捷所親賀儒修爲成都知縣捷屬巡按劉宗祥令舉卓異中有時事漸非借內傾外中焰披猖朝政苛急等語以宗祥前知丹徒素交好也而宗祥廉儒修貪墨疏劾之削其籍逮治捷遂大恨後川中州縣多陷於賊詔議宗祥罪捷欲重繩之宗祥懼遽以捷私書上聞帝大怒責捷回奏捷震詞極哀帝怒不解詔除名議罪坐贖徒三年宗祥遂任職如故福王立於南京劉澤淸首薦捷馬士英繼之詔下廷議多持不可其年八月魏國公徐弘基復薦之遂以內傳起故官給事中章正宸等疏諫被責讓十月吏部尙書徐石麟罷士英擬用張國維而阮大鋮以內傳用捷士英駭愕以此憚大鋮捷旣爲諸姦用悉奉其指揮諸麗名逆案及謀翻逆案被譴者盡登用而文選郎劉應賓挾馬阮勢納賄無虛日捷主畫諾而已明年夏楊維垣請卹逆案已死諸臣捷奏行之於是劉廷元霍維華徐大化徐兆魁喬應甲王紹徽呂純如等二十二人並獲贈卹無何南都失守捷走雞鳴寺投繯而死捷居家孝友在官有淸節雅爲鄕人所稱以惡東林終身與匪人比名因以隳然其死也士論咸予之

左光斗按明外史本傳光斗字遺直桐城人萬曆三十五年進士除中書舍人選授禦史待命八年始下時廷推閣臣禮部侍郎何宗彥以人望不獲與反扼之去光斗曆陳五不平譏切首輔方從哲甚至已劾兵部尙書黃嘉善不職孝端皇后崩使臣頒詔當請�禮部侍郎孫如遊止以部札行之光斗疏駁其謬卒獲更正巡視中城捕治吏部豪惡吏獲假印七十餘假官一百餘人輦下震悚出理屯田言北人不知水利一年而地荒二年而民徙三年而地與民盡矣今有道於此能使旱不爲災澇不爲害惟有興水田一法因條上三因十四議曰因天之時因地之利因人之情曰議浚川議疏渠議引流議設壩議建閘議設陂議相地議築塘議招徠議擇人議擇將議兵屯議力田設科議富民拜爵其法�然具備詔悉允行自是水利大興北人皆知藝稻鄒元標曰吾三十年前在都都人不知稻艸何物今所在盡稻種水田力也奄人劉朝稱東宮令旨索戚畹廢莊光斗不啟封還之曰尺土皆殿下有今日安敢私授奄人憤而去光宗崩李選侍幹淸宮迫脇皇長子封皇后勢張甚光斗上言內廷有幹淸宮猶外廷有皇極殿惟天子禦天得居之惟皇后配天得共居之其他妃嬪𨿽以次進禦不得恆居非但避嫌亦以別尊卑也選侍旣非嫡母又非生母儼然尊居正宮而殿下乃退處慈慶不得守幾筵行大禮名分謂何選侍事先皇無脫簪戒旦之徳侍殿下無拊摩育養之恩此其人豈可以托聖躬者且殿下春秋十六齡矣內輔以忠直老成外輔以公孤卿貳何乏人尙須乳哺而𦇤負之哉況睿質初開正宜不見可欲何必托於婦人女子之手及今不早斷決將借撫養之名行端制之實武氏之禍再見於今將來有不忍言者時選侍欲端大柄廷臣箋奏令先進幹淸然後進慈慶得光斗箋大怒將加嚴譴數遣使宣召光斗曰我天子法官也非天子召不赴若輩何爲者選侍益怒邀熹宗至幹淸議之熹宗不肯往使使取視其箋心善之趣擇日移宮光斗乃免當是時宮府危疑人情洶懼光斗與楊漣協心建議排奄奴扶衝主俾宸極獲正宮府晏然兩人力爲多由是朝野並稱爲楊左選侍旣移噦鸞官帝所以奉養者備具而其宮奴劉遜劉朝田詔等以盜寶系獄詞連選侍父諸奄計無所出則妄言選侍投繯皇八妺入井以熒惑朝士禦史賈繼春信之上書內閣言帝不當薄待庶母光斗聞之卽上言移宮之後陛下自宜存大體捐小過若復株連蔓引使宮闈不安卽於國體有損乞立誅遜等其餘槪從寬政疏入帝卽宣諭百官備述選侍淩虐聖母諸狀及召見又言朕與有仇自是中外知帝有夙憾而諸附會繼春者益紛紛肆浮議矣攺元議起或議削泰昌弗紀或議去萬曆四十八年卽以今年爲泰昌或議以明年爲泰昌後年爲天啟光鬥力排其說請從今年八月以前爲萬曆以後爲泰昌議遂定孫如遊由中旨入閣抗疏請斥出督畿輔學政力杜請寄識鑑如神天啟初廷議起用熊廷�罪言官魏應嘉等光斗抗疏救之嘗言廷�才優而量不宏昔以守遼則有餘今以復遼則不足已而果然三年秋疏請召還賈繼春範濟世及文震孟滿朝薦毛士龍徐大相等不納其年擢大理寺丞進少卿明年二月拜左僉都禦史是時東林勢盛韓爌趙南星髙攀龍楊漣鄭三俊李邦華魏大中諸正人咸居要地光斗與之意气相得務爲危言激論甄別流品一時正人咸賴之而小人之不悅者亦眾光斗與阮大鋮同裏始招之來已而復相失大鋮恨之光斗之防小人甚�又頗與汪文言交好大鋮黨傅櫆遂劾光斗及大中比暱文言肆爲姦利北斗疏辧詆櫆結東廠理刑傅繼教爲昆弟櫆恚再疏訐光斗光斗乞罷事幸得免楊漣之劾魏忠賢光斗與其謀又與攀龍共發崔呈秀贓私忠賢曁其黨咸怒及忠賢逐南星攀龍大中次將及光斗漣光斗憤甚艸奏劾忠賢及魏廣微三十二斬罪擬十一月二日上之先遣家累南還忠賢詗知先二日假會推事與漣俱削籍羣小憾不已復興汪文言獄入光斗名遣使往逮父老子弟擁馬首號哭聲震原野緹騎亦爲雪涕至則下詔獄酷訊主獄者許顯純誣受楊鎬熊廷�賄漣等初不承光斗私計曰彼殺我有二法因我不承而酷刑以斃之一也夜半令獄卒潛殺之二也承則當下法司庶有見天之日諸人然其言俱自誣服光斗坐贓二萬忠賢乃矯旨仍令顯純五日一追比不下法司諸人始悔失計容城孫奇逢者節俠士也與定興鹿正以光斗有徳於畿輔倡議醵金諸生爭應之得金數千謀代輸緩其獄而光斗與漣已同日爲獄卒所斃時五年七月二十有六日也年五十一光斗旣死贓猶未竟忠賢令撫按嚴追系其羣從十四人長兄光霽坐累死母以哭子死都禦史周應秋猶以所司承追不力疏趣之由是諸人家族盡破及忠賢定三朝典要移宮一案以漣光斗爲罪魁議開棺僇屍有解之者乃免忠賢旣誅贈右都禦史錄其一子已再贈太子少保南渡時追謚忠毅弟光先由舉人歷官禦史巡按浙江與平金華許都之亂馬士英薦阮大鋮光先力爭不可後大鋮得志尋端逮之光先匿於左良玉所緹騎不敢赴乃止

黃尊素按明外史本傳尊素字眞長余姚人萬曆四十四年進士除寧國推官精敏彊執天啟二年擢授禦史謁假歸明年冬還朝疏請召還餘懋衡曹於汴劉宗周周洪謨王紀鄒元標馮從吾而劾尙書趙秉忠侍郎牛應元通政丁啟睿頑鈍秉忠應元俱引去山東妖賊旣平餘黨復煽巡撫王惟儉不能撫馭尊素疏論之因言巡撫本內外兼用今盡用京卿不若歷外服者之練習又數陳邊事力詆大將馬世龍忤樞輔孫承志意時帝在位數年未嘗一召見大臣尊素請復便殿召對故事面決大政否則講筵之暇令大臣面商可否帝不能用四年二月大風揚沙畫晦天鼓鳴如是者十日三月朔京師地震三乾淸宮尢甚適帝體違和人情惶懼尊素力陳時政十失末言陛下厭薄言官人懷忌諱遂有剽竊皮毛莫犯中扃者今阿保重於趙嬈禁旅近於唐末蕭墻之憂慘於敵國廷無謀幄邊無折衝當國者昧安危之機誤國者護恥敗之局不於此時進賢退不肖而疾剛方正直之士如仇讎陛下獨不爲社稷計乎疏入魏忠賢大怒謀廷杖之賴韓爌力救乃奪俸一年旣而楊漣劾忠賢被旨譙讓尊素憤抗疏繼之略言天下有政歸近幸威福旁移而世界淸明者乎天下有中外洶洶無不欲食其肉而可置之左右者乎陛下必以爲曲謹可用不知不小曲謹不大無忌必以爲惟吾駕馭不知不可駕馭則不可收拾矣陛下登極以來公卿臺諫累累罷歸致在位者無固志不於此稱孤立乃以去一近侍爲孤立耶今忠賢不法狀廷臣已發露無餘陛下若不早斷彼形見勢窮復何顧忌忠賢必不肯收其巳縱之韁而淨滌其腸胃忠賢之私人必不肯回其已往之棹而默消其冰山始猶與士大夫爲仇繼將以至尊爲注柴柵旣固毒螫誰何不惟臺諫折之不足卽干戈取之亦難矣忠賢得疏愈恨萬旣廷杖又欲杖禦史林汝翥諸言官詣閣爭之小璫數百人擁入閣中攘臂肆罵諸閣臣俯首不敢語尊素厲聲曰內閣絲綸地旣司禮非奉詔不敢至若輩無禮至此乃稍稍散去無何以創重卒尊素上言律例非叛逆十惡無死法今以披肝瀝膽之忠臣竟殞於磨牙礪齒之凶豎此輩必欣欣相告吾儕借天子威柄可鞭笞百僚後世有秉董狐筆繼朱子綱目者書曰某月某日郎中萬以言事廷杖死豈不上累聖徳哉進廷杖之說者必曰祖制不知二正之世王振劉瑾爲之世祖神宗之朝張璁嚴嵩張居正爲之姦人欲有所逞憚忠臣義士掣其肘必借廷杖以快其私使人主蒙拒諫之名己受秉權之實而仁賢且有抱蔓之形於是乎爲所欲爲莫有顧忌而禍卽移之國家今已矣辱士殺士漸不可開乞復其故官破格賜卹俾遺孤得扶櫬還鄕死且不朽疏入益忤忠賢意八月河南進玉璽忠賢欲侈其事命由大明門進行受璽禮百僚表賀尊素上言昔宋哲宗得璽蔡確等競言祥瑞攺年元符宋祚卒不競本朝弘治時陜西獻玉璽止令取進給賞五金此祖宗故事宜從事獲中止五年春遣視陜西茶馬甫出都逆璫曹欽程劾其端擊善類助髙攀龍魏大中虐焰遂削籍尊素謇諤敢言尢有深識遠初入臺鄒元標實援之卽進規曰都門非講學地徐文貞已叢議於前矣元標不能用楊漣將擊忠賢魏大中以告尊素曰除君側者必有內援楊公有之乎一不中吾儕無惟類矣萬死尊素諷漣去漣不從卒及於禍大中將劾魏廣微尊素曰廣微小人之包羞者也攻之急則挺而走險矣大中不從廣微益合於忠賢以興大難是時東林盈朝自以鄕裏分朋黨江西章允儒陳良訓旣與大中有隙而大中欲駁尙書南師仲卹典秦人亦多不悅尊素急言於大中止之最後山西尹同臯潘云翼欲用其座主郭尙友爲山西巡撫大中以尙友數問遺朝貴執不可尊素引杜徵南數遺洛中貴要爲言大中卒不可議用謝應祥難端遂作汪文言初下獄忠賢卽欲羅織諸人已知爲尊素所解恨甚其黨亦以尊素多智慮欲殺之會吳中訛言尊素欲效楊一淸誅劉瑾用李實爲張永授以祕計忠賢大懼遣刺事者至吳中凡四輩侍郎馬程沈濱家居奏記忠賢曰事有迹矣於是忠賢日遣使譙訶實取其空印白疏入尊素等七人姓名遂被逮使者至蘇州適城中擊殺逮周順昌旗尉其城外人並擊逮尊素者逮者失駕帖不敢至尊素聞卽囚服詣吏自投詔獄許顯純崔應元搒掠備至勒贓二千八百五日一追比已知獄卒將害己叩首謝君父賦詩一章遂死時六年閏六月朔日也年四十三崇禎初贈太僕卿任一子福王時追謚忠端

李應升按明外史本傳應升字仲達江陰人萬曆四十四年進士授南康推官出無辜十九人於死置大猾數人重辟士民服其公廉爲之謠曰前林後李淸和無比林謂晉江林學曾卒官南京戶部侍郎以淸愼著稱者也九江南康間有柯陳二大族相傳陳友諒苗裔負固彊梗嘗拒捕有司議兵之應升單騎往諭皆叩頭聽命出所匿罪人一方以定天啟二年徵授禦史謁假歸明年秋還朝時天子暗弱庶政怠弛應升上疏曰蘇軾有言天下非經營禍亂之足憂而養安無事之可畏況以養安無事之習居禍亂方興之會上淵默而聞聲下拱手以觀望巧者獵榮名黠者避險難上下旣暌憂患之來未可一二數也方今遼土淪沒黔蜀用兵紅夷之患未息西部之賞日增逃兵肆掠於畿輔窮民待盡於催科逗𨖻習慣大將畏敵而不前法紀陵夷驕兵鼓噪而弗問在在增官日日會議覆疏衍爲故套嚴旨等若空言陛下不先振竦精神發皇志气羣臣孰肯任怨以破情面者祖宗有早午晚三朝猶時禦便殿咨訪時政願俯納臣言奮然力行天下事尙可爲也報聞頃之復陳時政略曰今天下敝壞極矣在君臣奮興而力圖之陛下振紀綱則片紙若霆大臣捐私曲則千里運掌臺諫任糾彈則百司飲冰今動議增官爲人營窟紛紜遷徙名實乖張自登萊增巡撫而侵冒百餘萬增招練監軍而侵冒又十餘萬邊關內地將領如蟻剝軍侵餉又不知幾十萬增置總督何補塞垣增置京官何裨政事樞貳添注矣孰慷慨以行邊司空添注矣孰拮據以儲備大將添注矣祗工媒�而縱逋逃禮兵司屬添注二三十人矣誰儲邊才而精典禮濫開邊俸捷徑燃灰則吏治日壞白衣攘臂邪人入幕則姦弁充斥臣請斷自聖心一切報罷又言今事下部曹十九寢閣宜重申國典明正將領之罪錦衣旗尉半歸權要宜遣官巡視如京營之制衛官襲職比試不嚴宜申明舊章無使幸進將校蠶食逃軍不招私募乞兒半分其餉宜力爲懲創窮民敲撲號泣滿庭姦吏侵漁福堂安坐宜嚴其法制時不能用俄劾南京都禦史王永光庇部郎範得志顚倒公論永光尋自引去四年正月疏陳外蕃內盜及小人三患譏切近習魏忠賢惡之已復疏陳民隱言有十害宜急除五反宜亟去帝爲戒飭所司京師一日地三震疏請保護聖躬速停內操魏忠賢領東廠好用立枷有重三百斤者不數日卽死先後死者六七十人應升極言宜罷忠賢大恨應升知忠賢必禍國密艸疏列其十六罪將上爲兄所知攘其疏毀之怏怏而止會楊漣劾忠賢得嚴旨應升憤卽抗疏繼之中言從來奄人之禍其始莫不有小忠小信以固結主心根株旣深毒手乃肆今陛下明知其罪曲賜包容彼緩則圖自全之計急則作走險之謀蕭墻之間能無隱禍故忠賢一日不去則陛下一日不安臣爲陛下計莫如聽忠賢引退以全其命爲忠賢計亦莫若早自引決以乞帷蓋之恩不然惡稔貫盈他日欲保身領不可得矣又曰君側不淸安用彼相一時寵利有盡千秋靑史難欺不欲爲劉健謝遷者恐並不能爲李東陽倘畫策投歡不幾與焦芳同傳耶時魏廣微方深結忠賢爲之謀主知應升譏己大恨萬之死也應升極言廷杖不可再士气不可折譏切忠賢輩甚至已代髙攀龍艸疏劾崔呈秀呈秀窘昏夜款門長跪乞哀應升正色固拒含怒而去十月朔帝廟享頒歷廣微後至爲魏大中等所糾廣微恚辯疏詆言者應升復抗疏論之且曰廣微父允貞爲言官得罪輔臣以去聲施至今廣微柰何比言官路馬斥爲此輩夫不與此輩爲伍者必別與一輩爲緣乞陛下戒諭廣微退讀父書保其家聲毋倚三窟與言官爲難他日庶可見乃父地下廣微得疏益怒謀之忠賢將鐫秩首輔韓爌力救乃奪祿一年其月趙南星等悉被逐朝事大變明年三月工部主事曹欽承劾應升護法東林遂削籍忠賢憾未已六年三月假李實劾周起元疏入應升名遂逮下詔獄酷掠坐贓三千尋於閏六月二日斃之年甫三十四崇禎初贈太僕寺卿錄一子福王時追謚忠毅

蔣允儀按明外史本傳允儀字聞韶宜興人萬曆四十四年進士授桐鄕知縣移嘉興天啟二年擢禦史時廣寧已失熊廷�王化貞俱論死而兵部尙書張鶴鳴如故糾之者反獲譴允儀不平疏詆其同罪逸罰因言近言官稍進苦口輒見齟齬遷謫未巳申之戒諭使諸臣不遵明諭而引裾折檻以甘斥逐天下事猶可爲也使諸臣果遵明諭而箝口結舌以保祿位天下事尙忍言哉頃者恆暘不雨二麥無秋皇上於宮中祈禱反得冰雹之災變不虛生各以類應夫以坤維之厚重而震撼於妖孽以須眉之丈夫而交關於婦寺以藉叢煬之姦而托之奉公潔己是皆陰脇陽之徵也報聞鶴鳴旣屢被劾因詆劾者爲羣姦朋謀而反與前尙書黃嘉善崔景榮並以邊功晉宮保允儀益憤言鶴鳴旣以斬級微功邀三次之賞卽當以失地大罪伏不赦之辜且以七百里之楡關兼旬而後至畏縮無丈夫气偃蹇無人臣禮猶且靦顏哆口評經撫功罪若身在功罪外者陛下試問鶴鳴爲本兵功罪殺於邊臣今日經撫俱論辟鶴鳴應得何罪又問鶴鳴舊日經撫俱論辟嘉善景榮應得何罪赫然震怒論究如法庶封疆不致破壞帝不用會議紅丸事力詆方從哲請盡奪官階祿蔭其黨惡之徐州舊設參將山東盜熾以允儀請攺設總兵尋疏論四川監司周著林宰徐如珂等功請優敍而劾總督張我續退縮請罷斥不從逾月言陛下以當陽聖主遇一陽令節所以扶陽抑陰維持元气者端在此時夫賢士大夫陽也宦官宮妾陰也深宮燕閒時宜常如對賢士大夫嚬笑必嚴威福惟辟盡杜傳宣之竇預防煬蔽之姦爵賞陽也刑罰陰也囊頭之犯每斃於三木要囚之蔽不出於秋官非先王泣罪意宜特免立枷永除苛政君子陽也小人陰也三朝遺老以講學去官一代名賢以黨論削籍直言放逐之臺諫不聞連茹而登抗疏規諷之詞臣又以一鳴而斥典型日寡士風日摧豈陛下本意哉向者丁巳之察凡抗論國本系籍正人者莫不巧加羅織陰邪盛而陽气傷致有今日之禍今計期已迫願當事者早伐邪謀亟培善類尢扶陽抑陰一大端也疏入魏忠賢劉朝輩皆不悅以丁巳主察之人不指名直奏責令置對允儀言丁巳主察者鄭繼之李志也考功科道則趙士諤徐紹吉韓浚也當日八法之處分臺省之例轉大遼之拾遺黑白顚倒私意橫行凡抗論建藩催請之國保護先帝有功國本者靡不痛加摧抑必欲敗其名錮其身盡其倫類而後快於是方從哲獨居政府亓詩教趙興邦等分布要津凡疆圉重臣皆賄賂請托而得如李維翰楊鎬熊廷�李如柏如楨何一不出其保舉迨封疆破壞囹圄充塞而此輩晏然無恙臣所以痛心遼事追恨前此當軸之人也中旨將重譴允儀以大學士葉向髙言停俸半歲已復因災祲上言內降當停內操當罷陵工束手非所以展孝思直臣久廢非所以光聖徳東南杼柚已空重以屢次之加派金吾冒濫已極加以非分之襲封聖心一轉移天下無不順應區區修禳虛文安能格上穹哉帝不能用巡按陜西條上籌邊八事太常少卿王紹徽家居與里人馮從吾不協允儀重從吾薄紹徽魏忠賢擢紹徽佐都察院用事五年允儀還朝卽出爲湖廣副使其冬又使給事中蘇兆先劾其爲門戶渠魁遂削籍崇禎元年薦起禦史言姦黨王紹徽刱點將錄獻之逆奄其後效之者有同志天監盜柄諸錄淸流遂芟刈無遺乞加削奪爲傾陷忠良之戒從之其冬掌河南道事陳計吏八則明年佐都禦史曹於汴大計京官貶黜者二百餘人坐不謹者百人仕路爲淸尋擢太僕少卿四年六月以右僉都禦史撫治鄖陽諸府標兵止五百餉六千不及一大郡監司且承平久人不知兵而屬城率庳薄無守具六年流賊將窺湖廣兵部令移鎭襄陽鄖陽益虛其冬賊大至陷鄖西上津明年陷房縣保康允儀兵少不能禦上章乞援且請罪會賊入川鄖得少緩中官陳大金與左良玉來援副使徐景麟見其多攜婦女疑爲賊用炮擊之士馬多死大金怒訴諸朝命逮景麟責允儀陳狀已而並逮允儀下獄戍邊而以盧象升代十五年禦史楊爾銘給事中倪仁禎相繼論薦未及用而卒

張瑋按明外史本傳瑋字席之武進人少孤家酷貧取糠�自給不屑輕受人一飯爲同裏薛敷教所知講學東林書院莊事孫愼行與吳鍾巒友善萬曆四十年舉應天鄕試第一越七年成進士授戶部主事調兵部職方歷郎中力杜請謁謝苞苴品望卓然出爲廣東提學僉事大吏建魏忠賢祠欲瑋撰上梁文遂引去歸橐蕭然仍授徒自給崇禎二年起江西參議歷福建山東副使里人吳宗達柄政雅重其賢力言於吏部召爲尙寶卿進太僕少卿坐事調南京大理丞引疾去久之起應天府丞疏言山東南北咽喉軍國命脈所系今大盜披猖道途梗塞轉輸不通者三月矣倘不早滅害胡可言乞特遣兵部侍郎一人整兵往剿否則起故尙書鄭三俊範景文任之帝以爲借端市恩降旨切責是歲四方大旱瑋以軍食可虞奏請禁江西湖廣遏糴而令應天常鎭淮揚五郡折輸漕糧銀赴徐易米則小民免催科之苦太倉無顆粒之虧他十庫所收銅錫顏料皮布非州縣土產者悉解折色且盡攺民解爲官解以救民湯火所司多議行遷南京光祿卿召爲右僉都禦史已而左副都禦史房可壯下獄以瑋代之瑋素有淸望與左都禦史劉宗周左僉都禦史金光辰並總憲紀臺中肅然宗周光辰罷去代宗周者李邦華未至瑋掌其事帝以吏治未淸由巡方者未正乃以十條課實績曰勿憚心勞勿徇情面勿科贖鍰勿縱胥吏薦舉必公參劾必當分別功罪興除利獘發姦弭亂拯溺鋤彊瑋旣遵諭復細列事款布之諸禦史帝嘉其任事俄劾王志舉而薦成勇言志舉巡按蘇松贓十餘萬吳人至今切齒勇鐵面冰心威行都下被逮時士民持香泣送者萬餘百里不絕臣去南都士民送臣猶同聲願借成禦史其得人心如此勇志舉俱嘗以劾楊嗣昌獲罪兩人論事𨿽同起念各別勇直抒所見可云拂士之糾違志舉自知公論難容不過姦人之蓋醜若漫無區別何以澄敍官方帝納其言下志舉法司逮治勇獲敍用瑋旋以病謝歸未幾卒福王時贈左都禦史謚淸惠

金光辰按明外史張瑋傳金光辰字居垣全椒人崇禎元年進士授行人擢禦史巡視西城內使周二殺人牒司禮監捕之其人方直禦前叩頭乞哀帝曰此國家法朕不得私卒抵罪京師大風雹疏陳崇治體課實行明功罪預國儲端化源廣言路六事給事中章正宸言事下獄抗疏救之張捷薦呂純如光辰旣廷駁退復上疏極論事乃止出按河南拮據兵事條奏至三百餘章總兵官鄧�死大學士王應熊令兵部給勘合其兄琳遂橫河南光辰劾之並劾應熊帝不問河南推官湯開遠建言被逮用光辰請復其官九年還朝京師戒嚴劾兵部尙書張鳳翼三不可解一大可憂帝以鳳翼方在行間寢其奏中官杜勛鎭通州詔移之三協會兵部侍郎仇維楨出鎭請畱勛光辰抗疏劾之帝諱言用宦官事大恚八月召對平臺詰責再三奏對無所撓帝初欲重譴忽皎日中風霆交發大雨若傾乃命鐫三級調外由浙江按察司照磨召爲大理寺正進太僕丞十三年五月偕諸大臣召對平臺咨以禦邊救荒安民之策光辰班最後奏對時已秉燭乃歷陳數百言帝爲傾聽明日諭輔臣令諸臣各繕疏進呈一時稱盛舉尋移尙寶丞帝諭諸臣可利民救時致治補闕者條送內閣光辰因陳罷革練總換授私派僉報數事且曰初計臣所議有練餉無剿餉則剿餉卽在練餉中今有司復徵剿餉當明頒�諭淸核報聞歷光祿少卿左通政十五年五月偕諸臣召對徳政殿備陳賊形勢帝納其言尋擢左僉都禦史力救劉宗周遂鐫三級調外事具宗周傳明年丁父憂福王時起故官令服闋赴任已遭國變家居二十餘年卒

方震孺按明外史本傳震孺字孩未壽州人萬曆四十一年進士除沙縣知縣舉卓異徵授禦史熹宗嗣位極陳貪吏之害俄上三朝艱危疏中極言宮妾近侍嚬笑易假窺可慮中旨頻宣恐成斜封隱禍並報聞初李選侍旣移宮禦史賈繼春給事中孫國楨等倡楊漣居功之說而是時帝降兩諭言選侍淩虐聖母震孺於天啟元年上疏曰曩者梃擊一案王之采陸大受張庭李俸悉遭廢斥而東林葉茂才董應舉趙南星魏雲中馬孟禎髙攀龍劉策李邦華劉宗周鮑應鰲盡錮終身亟宜召復至楊漣之爭移宮可幸無罪不知何以有居功之說交通之疑此非特賜召對不可否則人且疑爲矯竊帝報兩諭並出朕懷有何交通矯竊廷臣乃不敢言其春巡視南城中官張劉朝被訟魏忠賢爲請震孺不從卒上聞忠賢由是大恨遼陽破遠近震驚震孺一日十三疏陳兵事當是時遼東自廣寧抵三岔河軍民盡竄文武將吏畏出關無一騎東者震孺獨慷慨請犒師言屢敗之餘人心久渙願亟發帑金二十萬特遣使者弔死扶傷庶幾人心復收感激思奮帝如其言震孺以六月出關延見將士人人慰勞軍民感悅八月朔遂有監軍巡按之命乃核軍實稽功罪練士馬日無暇晷有議三岔河不可守當退守廣寧者震孺言縮地百八十里遠守孤城非便宜駐兵鎭武以扼要衝因薦裨將羅一貫劉徵可用俄言自有遼事以來軍法不嚴進者必死退者必生何苦自求死地今廣寧大戶皆西奔將士亦駕馬思遁懼經略當關多遣人偵間道宜�寧前監軍專斬逃軍逃將使三軍歸路絕而後生路可望也並從之時經略熊廷�與巡撫王化貞不相能諸監司率浮沈其間疆事益壞震孺調劑不得屢疏上聞明年正月震孺方�前屯化貞遂棄廣寧遁列城聞之悉遁獨前屯旁近以震孺在得無動乃嚴諭守將設防而身渡海抵覺華島招參將祖大壽大壽方擁兵觀望震孺握手與語誓保富貴大壽感泣與俱歸獲兵萬餘錙重無算震孺之爲巡按也資淺特以才用震孺辭不得廣寧之敗罪不由震孺主事徐大化者事魏忠賢知忠賢惡之承風力詆震孺震孺疏辧都禦史鄒元標保持之乃得請告去已而樞輔孫承宗劾廣寧失事諸臣並及震孺都禦史趙南星論先後按遼禦史罪亦及震孺因請下承宗核實承宗復言震孺無罪乃已五年忠賢黨禦史郭興治誣劾其按遼時贓私遂逮下詔獄掠治坐贓六千有奇移法司擬罪欲置之死尙書李養正禦史練國事王業浩持之獄三上卒擬絞忠賢憾不置誣與劉鐸交通共爲咒詛竟坐大辟六年秋當行刑會皇子生獲免明年莊烈帝嗣位釋還言官多請召用有尼之者不果震孺初入臺意气淩厲不顧利害後遭挫折深自韜晦無復用世志崇禎八年春流賊犯壽州州長吏適遷秩去震孺倡士民固守城獲全明年冬賊再躝江北獨不敢逼壽巡撫史可法上其功久之用爲嶺西參議有裨將踞廉州叛單騎諭降之十六年冬擢右僉都禦史巡撫廣西京師陷震孺慟哭卽率師勤王馬士英憚之�還鎭竟憂憤而卒

胡良機按明外史魏呈潤傳胡良機字省之南昌人萬曆四十四年進士歷知臨淄益都二縣天啟初擢禦史疏論乳媼中涓又請停內操楊漣擊魏忠賢良機亦上疏言忠賢之惡不減汪直劉瑾陛下過優容而閣臣不能據法爭豈眞所謂門生宰相耶忠賢及魏廣微深憾以年例遷廣東參議良機方按貴州不候代而去遂斥爲民崇禎元年起故官按宣大二鎭年滿當代褒以敏練令復巡一年尋以事劾罷久之起光祿典簿終南京吏部主事

李曰輔按明外史魏呈潤傳李曰輔字元卿南昌人萬曆中舉於鄕天啟初爲成都推官巡撫朱燮元倚以兵事偕諸將攻復重慶釋脇從無算崇禎四年擢南京禦史帝遣中官出鎭曰輔疏諫曰邇者一日遣內臣四尋又遣用者五非兵機則要地也廷臣方交章而登島陜西又有兩閹之遣假專擅之權駭中外之聽啟水火之隙開依附之門灰任事之心藉委卸之口小臣不敏實爲寒心陛下踐阼盡撤內臣中外稱聖昔何以撤今何以遣天下多故擇將爲先陛下不築黃金臺勤招頗牧乃急急內臣是遣曾何補理亂之數哉帝怒鐫三級爲廣東布政司照磨歸隱西山香城寺一僕與居尋遣還與僧共晨夕而已然讀濂洛書不輟山居十餘年卒福王時復官

毛羽健按明外史本傳羽健字芝田公安人天啟二年進士除萬縣知縣調繁巴縣崇禎元年徵授禦史首劾楊維垣八大罪及阮大鋮反復變幻狀二人遂被斥王師討安邦彥久無功羽健言賊巢在大方黔其前門蜀遵永其後戶由黔進兵必渡陸廣奇險難入七晝夜抵大方一夫當關千人自廢王三善蔡復一所以屢敗遵義距大方止三日而畢節止百餘里地平衍從此進兵何患不克因畫上足兵措餉方略並薦舊總督朱燮元閔夢得等帝卽議行後果平賊尋極陳驛遞之害帝令所司痛革積困爲蘇溫體仁之訐錢謙益也禦史黃宗昌備陳科�本末言體仁熱中枚卜欲剚刃謙益遂以結黨二字爲舉朝陷阱原體仁巧計所以破前此公論之不予且以箝後日言者之口耳羽健亦憤其朋黨之說上疏曰陛下近者徳業𨿽益盛而過舉亦時聞如逐言官非美事也咈諫之主猶思護其名我皇上乃不少介意召對至希遘事也本用以聯上下交今乃有因而受黜者諸臣聞召攢眉蹙額以爲畏途枚卜甚盛事也今以相競而相讒因一人廢巨典至黨之一字尢不可開彼附逆諸姦旣不可用勢不得不用諸姦擯斥之人若以今日之連袂登進者爲相黨而來抑將以昔之鱗次削奪者爲相黨而去乎陛下不識在朝諸臣與姦黨諸臣之孰正孰邪但觀天啟七年以前與崇禎元年以後之天下孰危孰安便自可見今日語太平則不足語剔獘則有餘諸臣亦何嘗盡負國家哉倘以一夫髙張輒疑舉朝皆黨株連蔓引一网打盡臣惜陛下從千憂百慮中得此淸明世界復爲讒人隳壞也帝責羽健疑揣而以前條陳驛獘原之已疏劾太常少卿謝升求巡撫於王永光及推薊鎭則畏而引病以避後推太僕卿則不病升永光朋比爲姦宜並罪帝召對文華殿永光力詆其誣且欲究主使之者大學士韓爌言究言官非禮帝不從已而獲宥帝禦文華殿獨召對禮部侍郎周延儒羽健偕同官李長春田時震上疏曰漢臣有言所言公公言之所言私王者無私今召見不以師濟而以獨侍淸問不以朝參而以燕閒更漏已沈合門猶啟延儒賢者必將形迹自遠不冒昧以就功名如其不然何取於斯人而用之疏入切責羽健旣積忤權要其黨思因事去之及袁崇煥下獄主事陸澄源以羽健嘗疏譽崇煥劾之落職歸卒

姜思睿按明外史姜應麟傳思睿應麟從子也字顓愚少孤事母孝舉天啟二年進士授行人崇禎三年擢禦史都城被兵歷陳危削之形責政府中樞及在朝在邊諸臣甚至明年春陳天下五大獘曰加派病民曰郵傳過削曰搜剔愈精頭緒愈亂曰懲毖愈甚頹廢愈多曰督責愈急蒙蔽愈深忤旨切責帝以久旱修省思睿極論諸臣負國狀其冬遣宦官監視邊務抗疏切諫已劾首輔周延儒以家人周文郁爲副將弟素儒爲錦衣叔父人瑞爲中書受賕行私請罷斥給事中周瑞豹疏延儒思睿力詆其謬已論救給事中魏呈潤禦史李曰輔王績燦巡按雲南陛辭歷指諸獘政而言舉朝拯焚救溺之精神專用之摘抉細微而以察吏詰戎予奪大柄僅付二三閹寺嘉言不用用言不嘉厝火自安不知變計天下安望太平忤旨切責還朝值帝撤還二部總理諸鎭監視內臣思睿請並撤京營關寧者因詆向來秉政大臣阿承將順之罪意指溫體仁也體仁二子儼伉數請囑提學僉事黎元寬會元寬以文體險怪論黜遂發其二子私書思睿劾體仁縱子作姦以元寬揭爲據體仁爲羣謀陷之揭不出元寬手元寬上疏證明思睿遂劾體仁以羣謀二字成陷人之阱但知有子不知有君當今流賊紛擾中土蕩然不聞出一畫爲天子分憂徒務欺罔鬼蜮之計昨歲票擬行私致陵寢震動舉朝共斥其姦猶多方卸脫謂出聖裁過則歸君善則歸己豈復有人心者哉帝怒奪俸五月出視河東鹽政安邑有故都禦史曹於汴講學書院思睿擴其堂廡祀卜子夏王通薛瑄其中以於汴配置田構學捨公餘親蒞講授代還乞假歸裏未幾卒

成勇按明外史本傳勇字仁有安樂人天啟二年會試答策極言宦官之禍被放又三年成進士同年生邀謁魏忠賢持不可授饒州推官謁鄒元標於吉水師事之中使至知府以下俱郊迎勇獨不往且捕笞其從人中使將訴之忠賢會敗獲免丁內外艱歷開封歸徳二府推官流賊攻歸徳乘城守擊敗之崇禎十年行取入京時變考選例優者得爲翰林公論首勇而吏部尙書田惟嘉爲任浚地抑勇及他寡援者二十三人爲部曹勇得南京吏部主事輿論大嘩勇恬然不數日卽辭朝去明年二月帝禦經筵問講官保舉考選得失諭徳黃景昉訟勇及朱天麟屈講官羣和之帝親策諸臣天麟得翰林浚亦得禦史而勇以先赴南京不獲與尋用禦史塗必泓言授南京禦史楊嗣昌奪情入閣黃道周何楷林蘭友劉同升趙士春言之咸獲譴勇憤其年九月上疏曰禮莫大於倫倫莫大於君親未有不知君親而可齒於人類者也況儼然秉國之鈞天子是毗者乎嗣昌謂古列國之君臣可得而避今一統之君臣無所逃於天地之間是三年之喪可行於古不可行於今也嗣昌所引者何代之經所遵者何國之典信如其言是凡爲臣者皆不當終三年喪終則爲後君爲不臣先聖之詩書可焚先王之典禮可廢不舉人類化爲禽獸不止畱一嗣昌而生天下不臣不子之心何如去一嗣昌而樹萬世爲臣爲子之鵠嗣昌豈以一身去畱系社稷安危耶秉樞兩年一籌莫展邊警頻告流寇披猖無問其經濟矣淸議不畏名教不畏先聖之訓詞萬世之是非不畏無問其品望矣嗣昌去則所全者大旣盡子道亦完臣節不則旣爲今日之賊子必爲他日之亂臣且旣不知有父矣又執猶子之誼事程國祥以其爲父同年讓行讓坐何薄於親而厚於親之友耶疏入帝大怒命削籍提訊刑官擬杖徒不訐嗣昌疏救亦不納乃擬遣戍命詰主使姓名勇獄中上書言臣十二年外吏數十日南臺無權可招無賄可納不知有黨帝怒切責竟戍寧波衛中外薦者十餘疏皆不召最後用劉宗周張瑋言命吏部復議久之執政合詞請擢用命刑部核奏請復故官帝以勇宥罪方新不當復職命以他官用甫聞命而京師陷福王時起禦史不赴後披緇爲僧越十五年而終

都察院部藝文一

以侯史光爲禦史中丞詔

晉武帝光忠亮篤素有居正執義之心歷職內外恪勤在公其以光爲禦史中丞𨿽屈其列校之位亦所以伸其司直之才

兼司隸表

傅咸臣旣駑弱不勝重任加在哀疚假息日闋陛下過意授非所堪披露丹款歸窮上聞謬詔旣往終然無攺臣𨿽不能滅身以全禮教義無靦然虛忝隆寵前受嚴詔視事之日私心自誓隕越爲報以貨賂流行所宜深絕切�都官以此爲先而經彌日月未有所得斯由陛下有以獎厲慮於愚�將必死系故自掩檢以避其鋒耳在職有日旣無赫然之舉又不應弦垂翅人誰復憚故光祿大夫劉毅爲司隸聲振內外遠近淸肅非徒毅有王臣匪躬之節亦由所奏見從威風得伸也

明司隸職掌上書

前人按令禦史中丞督司百僚皇太子以下其在行馬內有違法憲者彈糾之𨿽在行馬外而監司不糾亦得奏之如今之文行馬之內有違法憲謂禁防之事耳宮內禁防外司不得而行故專施中丞今道路橋梁不修鬥訟屠沽不絕如此之比中丞推貴州坐卽今所謂行馬內語施於禁防旣雲中丞督司百僚矣何復說行馬之內乎旣云百僚而不得復說行馬之內者內外眾官謂之百僚則通內外矣司隸所以不復說行馬內外者禁防之事已於中丞說之故也中丞司隸俱糾皇太子以下則共對司內外矣不爲中丞專司內百僚司隸專司外百僚自有中丞司隸以來更互奏內外眾官惟所糾得無內外之限也而結一旦橫挫臣臣前所以不羅縷者冀因結奏得從私願也今旣所願不從而�云但爲過耳非所不及也以此見原臣忝司直之任宜當正己率人若其有過不敢受原是以申陳其愚司隸與中丞俱共糾皇太子以下則從皇太子以下無所不糾也得糾皇太子而不得糾尙書臣之暗塞旣所未譬皇太子爲在行馬之內耶皇太子在行馬之內而得糾之尙書在行馬之內而不以糾無有此理此理灼然而結以此挫臣臣可無恨耳其於觀聽無乃有怪邪臣識石公前在殿上脫衣爲司隸荀愷所奏先帝不以爲非於時莫謂侵官今臣裁糾尙書而當有罪乎

禦史中丞箴有

序

前人

百官之箴以箴王闕余承先君之蹤竊位憲臺懼有忝累垂翼之責且造斯箴以自勗勵不云自箴而云禦史中丞箴者凡爲禦史中丞欲通以箴之也煌煌天文眾星是環爰立執法其暉有煥執憲之綱秉國之憲鷹揚虎視肅淸違慢謇謇匪躬是曰王臣旣直其道爰顧其身身之不顧孰有弗震邦國若否山甫是明焉用彼相莫扶其傾淮南構逆實憚汲生赫赫有國可無忠貞憂責有在繩亦必直良農耘穢勿使能植無禮是逐安惜趐翼嗟爾庶寮各敬乃職無爲罰先無怙厥力怨及朋友無慚於色得罪天子內省有恧是用作箴惟以自�

司直箴

卞敬宗惟玆憲臺皇威斯翼昔有二鮑豪彊屏息良臣獻箴敢告司直

謝中丞章

宋袁淑竊惟此職昭贊實預損益必須兼闕威正刺骨窮文使權家勛族不敢藉彊而侮物戚門右姓不得稱雄以掩眾昔傅咸闕治臣僚戢懼孫寶移疾卿尹皆怠

辭免中丞表

闕名臣品出中下能乏寸長嗣承閥閱之基粗知仁義之訓惟堅信道不悟違時出入諫垣者九年遷謫麾符者四郡向因陛見得近天光被聖訓之垂褒爲孤忠而有立自惟疏遠之迹曷勝特達之知一身至微萬死寧報匪圖簡拔益厚恩輝旋自內朝之班進陟中司之任不離言職更踐淸除行匪風節之著聞言厭縉紳之緒論憂畏之甚啟處靡遑

奏彈禦史孔橐題省壁悖慢事梁沈約謹按奉朝請臺侍禦史臣孔�淺劣無聞謬列華省假攝去來仕子常務況東臯賤品非藉丰資旬日暫勞豈云卑辱而肆此醜言題勒禁省比物連類非所宜稱黜之流伍實允朝憲臣等參議請以見事免橐所居官輒下禁止

遣使巡行詔

江淹門下昔明王馭世巡嶽采政睿後司朝觀俗調化故生無郁滯物獲修通釐風拯患於玆爲急朕以輶薄昧於大道因璇璣之歷遵三徳之運緬鑑前哲寤寐永嘆思所以辟訪治�詢求民瘼才寡務殷若無津際故以情深危薄心疚夙夜矣可普遣大使分行四方推賢薦能問疾舉滯若其采野不辟犴訟有虧妨氓利害擾黷政經者具以奏聞如其讜言嘉話眞士智才亦依名騰上隨事均量務取厥中朕將親覽以弘遠化

爲中丞選禦史表

北齊司馬子端周興鐵柱漢制繡衣簪白筆而繩違馭驄馬而明目故能出則督察萬里入則糾劾百僚揚榷而言惟賢是寄必須名髙河朔價重漢南諤諤淸風翩翩妙技心焉靡石直也如弦

答趙王啟

北周庾信某啟仰承張幕全韓連營上地澠池置陣解鄧禹之圍函谷開關削王元之印鋒旗朝上刁鬥夜鳴彌雄壯士之心足起橫行之志況復才人出娉還得賢夫塞外有夫人之城軍中有女子之气都尉靑旗卽時春色將軍大樹已復花開雲气浮壘流星泛枕細舞長歌橫簫直笛當乎此時靑雲之上信不學無術本分泥沈忽逢天造搜揚仄陋今者遂總憲司預聞刊鼎獻歲刑書旣應懸法上春木鐸方須徇人但年發已秋性靈久竭嘉石肺石無以測量舌端筆端惟知繁擁乖展一月遂涉兩年傾首東瞻山河千里風塵未盡霜露沾衣仰願珍宜以爲身寶謹啟

禦史大夫壁記

唐李華君以文明照臨百官官糾其邪職有文集作在邦憲由京師而端下國王化所系不惟威刑禦史大夫其任也用捨決於天心得失震於人聽舉直措枉果而不撓則公卿屏气道路生風率其屬以正於朝瞻我衣冠不仁者遠苟異於是爲君子羞政之雄雌與徳輕重故名公在位天下仰賴焉秦官有禦史大夫在漢爲三公職副丞相闕則大夫遷或名司空或復舊號史足徵也議大政必下丞相禦史其廷署古曰府近曰臺其衣冠章綬品秩所規載於甲令聖朝臣唐虞髙尙之賢內周漢不賓之俗登人於五福薦樂於九歌帝徳廣運而瑞艸生天威震動而神羊至故柱石骨鯁之老更拜焉距義寧至先天登宰相者十二或作一十

人以本官參政事者十三人故相任者四人藉威聲以稜檄外按戎律者八人官或攺稱大司憲臺或分爲左右肅政罷置不恆從其宜也開元天寶中刑措不用元元休息由是務益重地淸彌尊任難其人多舉勛徳至宰輔者四人宰輔兼者二人故相任者一人兼節度者九人異姓封王者二人尊號加孝徳之明年樂成公自尙書左丞兼文部選崇徳也昭融禮經嗣續文雅張仲孝友山甫將明風度可以師長人倫動靜可以訓齊天下喬嶽鎭定嘉量平均心爲百行之宗體備四時之气雅有之曰文武吉甫萬邦爲憲樂成有焉至若教行於無訟之前慮辧於未萌之始未萌而慮則求煩不獲無訟而教則何用不臧寬細瑕爲大體復故事爲新政小人畏法君子夷心無隱情於國家無愧辭於神道堂堂乎大雅之素也初廳壁列先正之名記而不敍公以爲艱難之選將俟俊文粹作後人謂華嘗備屬僚或知故實授簡之恩至屬詞之藝寡無以允副非常之待所報者直質而少文天寶十四年六月十五日記

風憲宏綱序

元馬祖常世祖肇建官制興起文物屬命禦史臺昭布體統振肅綱維正儀崇化靡不緝綏迨及列聖繼明屢揚寶訓亦靡不顯示常憲儆爾有官欽惟皇上日月中天燭見幽隱紹述祖宗成法申命臺端嚴玆糾劾不俾瘝官貽憂惸獨於是臺臣協恭奉職上體淵衷下宣風紀謂古象魏有法道路有徇今國家肅淸臺綱汲引言路其見諸訓辭者光大深厚粲然有章宜編綴成書載在簡冊垂告內外俾當察視司持平者有所徵焉旣奏上制曰可嗚呼盛哉凡我耳目之官尙知佩服之毋怠文林郎監察禦史馬祖常謹序

都察院箴

明宣宗歷代建官皆有禦史任之耳目委以綱紀糾違繩愆激濁揚淸用獻嘉言惟直與明祖宗之制有長有貳其下之屬凡十有四敷達民隱舉察官邪必究大體毋�毋頗必由中道毋過不及毋以賄遷毋以勢懾惇仁之存篤義之行冰霜之淸松柏之貞凡爾憲臣敬愼以勗庶幾朝政資爾以肅媕婀緘默徒取充位職是用弛國則何賴必端諸心必修諸己庶懋爾績庶輔予理

京畿道題名記

徐階禦史以監察爲職出入中外激揚刺舉無避大吏京畿道又在十三道之右爲特置焉說者謂始以僉都禦史領之後乃易以禦史之久次者然其沿革不見於會典而今兩京畿道印其一有文曰洪熙元年造則其領以禦史也久矣豈僉都禦史之設乃洪武永樂間事而禦史其定制歟嘉靖丙午今中丞王君某以禦史視道事值署捨爲雨所圯修復之旣而稽前之蒞玆道者其姓名往往不存喟然慨文獻之湮沒也於是卽所聞見扁之署中而請予記其後禦史黨君某今廷尉魏君某張君某太僕鄢君某禦史邢君某繼至遂相與勒石題名以申前請予惟國朝建立諸司條理品式燦然備具而又於文案嚴照刷之條重埋沒違枉規避之罰期以杜吏欺飭法守故每省必命禦史董之而是道之設則又居京師重地凡六曹五府百司庶正文案之照刷咸屬焉故其文移之體視諸道有加蓋重其任俾得行其法也及久吏旣視以爲常而禦史間亦習於姑息送刷者舉其一或遺其二照刷者詳於細或略於大而當時建署設官之良法美意且將爲虛文故事日以墜失則前此姓名之不存復何怪哉今諸君精明剛毅咸克舉其職而肆其餘力搜羅前人列之貞石將俾來者指其名第其政於以審淑慝之辧其慮遠矣然予又聞今世文人學士往往重史籍而於文卷則詆爲鄙俗至卻去不欲觀夫文卷視史籍𨿽其文不同然而國之故實與夫賢人君子經世佐時之具民生政治休戚興替之由舉於是在其有資於見聞政理宜無不同而輕重之若是其異是大惑也嗚呼士誠知文卷之不可鄙則其從事於照刷有不思盡其心以舉其職者乎

都察院部藝文二詩

漢鮑司隸歌有

序

闕名

鮑宣子永永子昱三世皆爲司隸而乘一驄馬京師人歌之鮑氏驄三入司隸再入公馬𨿽瘦行步工

贈侍禦史王元貺

晉潘尼昆山積瓊玉廣廈構眾材遊鱗萃靈沼撫翼希天階膏蘭孰爲消濟治由賢能王侯厭崇禮回迹淸憲臺蠖屈固小往龍翔乃大來協心毗聖世畢力贊康哉

酬趙二侍禦使西軍贈兩省舊僚之作

唐張九齡石室先鳴者金門待制同操刀嘗願割持斧竟稱雄應敵兵初起緣邊虜欲空使車經隴月徵旆繞河風忽枉兼金訊非徒秣馬功气淸蒲海曲聲滿柏臺中顧已塵華省欣君震遠戎明時獨匪報嘗欲退微躬

廣州聞崔馬二禦史並拜臺郎蘇味道振鷺齊飛日遷鶯遠聽聞明光共待漏淸覽各披云喜得廓廟舉嗟爲臺閣分故林懷柏梓新幄阻蘭燻冠去神羊影車迎瑞雉羣遠從南斗外遙仰列星文

贈封禦史入臺

前人故事推三獨玆辰對兩闈夕鴉共鳴舞屈艸接芳菲盛府持淸�殊章動繡衣風連臺閣起霜就簡書飛凜凜當朝色行行滿路威惟當擊隼去復睹落雕歸

餞趙尙書攝禦史大夫赴朔方軍蘇頲勁虜欲南飛揚兵護朔陲趙堯寧易印鄧禹卽分麾野餞回三傑軍謀用六奇云邊愁出塞日下愴臨岐拔劍行人舞揮戈戰馬馳明年麟閣上充國拜於斯

送趙評事攝禦史監軍嶺南

孫逖議獄持邦典臨戎假憲威風從閶闔去霜入洞庭飛篁竹迎金鼓樓船引繡衣明年拜眞月南斗使星歸

送張環攝禦史監南選

前人漢使得張綱威名懾遠方恩沾柱下史榮比選曹郎江帶黔中闊山連峽水長莫愁炎暑地秋至有嚴霜

送崔侍禦赴京

李頎綠槐蔭長路駿馬垂靑絲柱史謁承明翩翩將有期千官大朝日奏事臨赤墀肅肅儀仗裏風生鷹隼姿一從登甲科三拜皆憲司按俗又如此爲郎何太遲送君暮春月花落城南陲惜別醉芳艸前山勞夢思

奉餞郎中四兄罷余杭太守承恩加侍禦史充

行軍司馬赴汝南行營

劉長卿星使三江上天波萬里通權分金節重恩借鐵冠雄梅吹前軍發棠陰舊府空殘春錦障外初日羽旗東岸柳遮浮鷁江花隔避驄離心在何處芳艸滿吳宮

送賈侍禦克復後入京

前人對酒心不樂見君動行舟回看暮帆隱獨向空江愁晴雲淡初夜春塘深漫流溫顏風霜霽喜气煙塵收馳驛數千里朝天十二樓因之報親愛白髮生滄州

贈常侍禦

李白安石在東山無心濟天下一起振橫流功成復瀟灑大賢有捲舒季葉輕風雅匡復屬何人君爲知音者傳聞武安將气振長平瓦燕趙期洗淸周秦保宗社登朝若有言爲訪南遷賈

贈潘侍禦論錢少陽

前人繡衣柱史何昂藏鐵冠白筆橫秋霜三軍論事多引納�前虎士羅幹將𨿽無二十五老者且有一翁錢少陽眉如松雪齊四皓調笑可以安儲皇君能禮此最下士九州拭目瞻淸光

贈韋侍禦

前人太華生長松亭亭淩霜雪天與百尺髙豈爲微飆折桃李賣陽艷路人行且迷春光拂地盡碧葉成黃泥願君學長松愼勿作桃李受屈不攺心然後知君子

其二見君乘驄馬知上太行道此地果摧輪全身以爲寶我如丰年玉棄置秋田艸但勗冰壺心無爲嘆衰老

同徳閣期元侍禦不至

韋應物庭樹忽已暗故人那不來祗因厭煩暑永日坐霜臺

送韋侍禦赴上都

張謂天朝辟書下風憲取才難更謁麒麟殿重簪獬豸冠月明湘水夜霜重桂林寒別後頭堪白時時鏡裏看

秋日陪李侍禦渡松滋江

孟浩然南紀西江闊皇華禦史雄截流寧假楫掛席自生風僚采爭攀鷁魚龍亦避驄坐聽白雪唱翻入棹歌中

送裴侍禦赴歲入京

岑參羨他驄馬郎元日謁明光立處聞天語朝回惹禦香臺寒柏樹綠江暖柳條黃惜別津亭暮揮戈憶魯陽

送韋侍禦先歸京

前人聞欲朝龍闕應須拂豸冠風霜隨馬去炎暑爲君寒客淚題書落鄕愁對酒寬先憑報親友後月到長安

趙少尹南亭送鄭侍禦歸東臺

前人紅亭酒甕香白面繡衣郎砌冷虫喧座簾疏月到�鐘催離思急弦逐醉歌長關樹應先落隨君滿路霜

入奏行贈西山檢察使竇侍禦

杜甫竇侍禦驥之子鳳之雛年未三十忠義俱骨鯁絕代無炯如一段淸冰出萬壑置在迎風寒露之玉壺蔗漿歸廚金�凍洗滌煩熱足以寧君軀政用疏通合典則戚聯豪貴耽文儒兵革未息人未蘇天子亦念西南隅吐蕃憑陵气頗�竇氏檢察應時須運糧繩橋壯士喜斬木火井窮猿呼八州刺史思一戰三城守邊卻可圖此行入奏計未小密奉聖旨恩宜殊繡衣春當霄漢立彩服日向庭闈趨省郎京尹必俯拾江花未落還成都肯訪浣花老翁無爲君酣酒滿眼酤與奴白飯馬靑芻

送何侍禦歸朝

前人舟楫諸侯餞車輿使者歸山花相映發水鳥自孤飛春日垂霜鬢天隅把繡衣故人從此去寥落寸心違

臺中書懷

蔣洌持憲當休明飭躬免顚沛直繩備豪右正色淸冠蓋寄切才恨薄職雄班匪大坐居三獨中立在百僚外簡牘時休暇依然秋興多披書惟骨鯁循迹少閒和庭樹淩霜柏池傾萎露荷歲寒應可見感此遂成歌

淸泥驛迎獻王侍禦

錢起候館埽淸晝使車出明光森森入郭樹一道引飛霜仰視驄花白多慚綬色黃鷦鷯無羽翼願假憲烏翔

送裴�侍禦使蜀

前人柱史才年四十彊須髯元髮美淸揚朝天繡服承恩貴出使星軺滿路光錦水繁華添麗藻峨眉明月引飛觴多才自有雲霄望計日應追鵷鷺行

送劉侍禦赴陜州

韓翃金羈映驌驦後騎佩幹將把酒春城晚鳴鞭曉路長帶冰新澑澀間雪早梅香明日懷賢處依依禦史�

贈侯侍禦

楊巨源步逸辭羣迹機眞結遠心惇詩揚大雅映古酌髙音逃禍棲蝸捨因醒解豸簪紫蘭秋露濕黃鶴晚天陰舊葉余荒艸寒山出遠林月明多宿寺世亂重悲琴霄漢時應在詩書道未沈坐期閶闔霽云暖一開襟

奉寄通州元九侍禦

前人大明宮殿郁蒼蒼紫禁龍樓直署香九陌華軒爭道路一枝寒玉任煙霜須聽瑞雪傳心語莫被啼猿續淚行共說聖朝容直气期君新歲奉恩光

送趙禦史仲禮之任南臺

宋宋祁天子龍沙拜法官議郎親戴辟邪冠曉辭漠北冰霜重秋到江南艸樹寒諫疏頻煩明主聽題詩長共故人看應憐閭裏誅求急尙布朝廷禮意寬幕下風淸鳴一鶚臺端雪霽見雙鸞寥寥渡海三冬翮翽翽淩空五色翰�代新亭蒼蘚合梁朝舊寺土花殘石城慷慨悲袁粲別墅風流憶謝安千里憑髙麾繡斧幾回攪轡並銀鞍諍臣事業須公等努力明時匪素餐都察院部紀事一史記藺相如傳秦王使使者告趙王欲與王爲好會於西河外澠池秦王飲酒酣曰寡人竊聞趙王好音請奏瑟趙王鼓瑟秦禦史前書曰某年月日秦王與趙王會飲令趙王鼓瑟藺相如前曰趙王竊聞秦王善爲秦聲請奉盆秦王以相娛樂秦王怒不許於是相如前進因跪請秦王秦王不肯擊相如曰五步之內相如請得以頸血濺大王矣左右欲刃相如相如張目叱之左右皆靡於是秦王不懌爲一擊相如顧召趙禦史書曰某年月日秦王爲趙王擊秦之羣臣曰請以趙十五城爲秦王壽藺相如亦曰請以秦之咸陽爲趙王壽秦王竟酒終不能加勝於趙漢書任敖傳任敖者沛人也少爲獄吏髙祖嘗避吏吏系呂后遇之不謹任敖素善髙祖怒擊傷主呂后吏及髙祖初起敖以客從爲禦史守丰二歲髙祖立爲漢王東擊項羽敖遷爲上黨守陳豨反時敖堅守封爲廣阿侯食邑千八百戶髙後時爲禦史大夫三歲免終軍傳元鼎中博士徐偃使行風俗偃矯制使膠東魯國鼓鑄鹽鐵還奏事徙爲太常丞禦史大夫張湯劾偃矯制大害法至死偃以爲春秋之義大夫出疆有可以安社稷存萬民顓之可也湯以致其法不能詘其義有詔下軍問狀軍詰偃曰古者諸侯國異俗分百里不通時有聘會之事安危之勢呼吸成變故有不受辭造命顓己之宜今天下爲一萬里同風故春秋王者無外偃巡封域之中稱以出疆何也且鹽鐵郡有餘臧正二國廢國家不足以爲利害而以安社稷存萬民爲辭何也又詰偃膠東南近瑯邪北接北海魯國西枕泰山東有東海受其鹽鐵偃度四郡口數田地率其用器食鹽不足以並給二郡耶將勢宜有餘而吏不能也何以言之偃矯制而鼓鑄者欲及春耕種贍民器也今魯國之鼓當先具其備至秋乃能舉火此言與實反者非偃已前三奏無詔不惟所爲不許而直矯作威福以從民望干名采譽此明聖所必加誅也枉尺直尋孟子稱其不可今所犯罪重所就者小偃自予必死而爲之邪將幸誅不加欲以采名也偃窮絀服罪當死軍奏偃矯制專行非奉使體請下禦史徵偃卽罪奏可上善其詰有詔示禦史大夫杜周傳杜周南陽杜衍人也義縱爲南陽太守以周爲爪牙薦之張湯爲廷尉史使案邊失亡所論殺甚多奏事中意任用與減宣更爲中丞者十餘歲周少言重遲而內深次骨宣爲左內史周爲廷尉其治大抵放張湯而善候司上所欲擠者因而陷之上所欲釋久系待問而微見其�狀客有謂周曰君爲天下決平不循三尺法專以人主意指爲獄獄者固如是乎周曰三尺安出哉前主所是著爲律後主所是疏爲令當時爲是何古之法乎至周爲廷尉詔獄亦益多矣二千石系者新故相因不減百餘人郡吏太府舉之廷尉一歲至千餘章章大者連逮證案數百小者數十人遠者數千里近者數百里會獄吏因責如章告劾不服以掠笞定之於是聞有逮證皆亡匿獄久者至更數赦十餘歲而相告言大扺盡詆以不道以上廷尉及中都官詔獄逮至六七萬人吏所增加十有餘萬周中廢後爲執金吾逐捕桑弘羊衛皇后昆弟子刻深上以爲盡力無私遷爲禦史大夫始周爲廷史有一馬及久任事列三公兩子夾河爲郡守家訾累巨萬矣治皆酷暴惟少子延年行寬厚云魏相傳相遷禦史大夫四歲大將軍霍光薨上思其功徳以其子禹爲右將軍兄子樂平侯山復領尙書事相因平恩侯許伯奏封事言春秋譏世卿惡宋三世爲大夫及魯季孫之專權皆危亂國家自後元以來祿去王室政繇冢宰今光死子復爲大將軍兄子秉樞機昆弟諸�據權勢在兵官光夫人顯及諸女皆通籍長信宮或夜詔門出入驕奢放縱恐不制宜有以損奪其權破散陰謀以固萬世之基全功臣之世又故事諸上書者皆爲二封署其一曰副領尙書者先發副封所言不善屏去不奏相復因許伯白去副封以防壅蔽宣帝善之詔相給事中皆從其議霍氏殺許後之謀始得上聞乃罷其三侯令就第親屬皆出補吏於是韋賢以老病免相遂代爲丞相朱云傳云字遊魯人也徙平陵少時通輕俠借客報仇容貌甚壯以勇力聞年四十乃變節從博士白子友受易又事前將軍蕭望之受論語皆能傳其業好倜儻大節當世以是髙之元帝時瑯邪貢禹爲禦史大夫而華陰守丞嘉上封事言治道在於得賢禦史之官宰相之副九卿之右不可不選平陵朱云兼資文武忠正有智略可使以六百石秩試守禦史大夫以盡其能上乃下其事問公卿太子少傅匡衡對以爲大臣者國家之股肱萬姓所瞻仰明王所愼擇也傳曰下輕其上爵賤人圖柄臣則國家搖動而民不靜矣今嘉從守丞而圖大臣之位欲以匹夫徒步之人而超九卿之右非所以重國家而尊社稷也自堯之用舜文王於太公猶試然後爵之又況朱云者乎云素好勇數犯法亡命受易頗有師道其行義未有以異今禦史大夫禹絜白廉正經術通明有伯夷史魚之風海內莫不聞知而嘉猥稱云欲令爲禦史大夫妄相稱舉疑有姦心漸不可長宜下有司案驗以明好惡嘉竟坐之說苑孝昭皇帝時北軍監禦史爲姦穿北門垣以爲賈區胡建守北軍尉貧無車馬常步與走卒起居所以慰愛走卒甚厚建欲誅監禦史乃約其走卒曰我欲與公有所誅吾言取之則取之斬之則斬之於是當選士馬日護軍諸校列坐堂皇上監禦史亦坐建從走卒趨至堂下拜謁因上堂走卒皆上建跪指監禦史曰取彼走卒前拽下堂建曰斬之遂斬監禦史護軍及諸校皆愕驚不知所以建亦已有成奏在其懷遂上奏以聞曰臣聞軍法立武以威眾誅惡以禁邪今北軍監禦史公穿軍垣以來賈利買賣以與士市不立剛武之心勇猛之意以率先士大夫尢失理不公臣聞黃帝理法曰壘壁己具行不由路謂之姦人姦人者殺臣謹已斬之昧死以聞制曰司馬法曰國容不入軍軍容不入國也建有何疑焉建由是名興後至渭城令死至今渭城有其祠也後漢書李恂傳恂拜侍禦史持節使幽州宣布恩澤慰撫北狄所過皆圖寫山川屯田聚落百餘卷悉封奏上肅宗嘉之拜兗州刺史張綱傳漢安元年選遣八使循行風俗皆耆儒知名多歷顯位惟綱年少官次最微餘人受命之部而綱獨埋其車輪於洛陽都亭曰豺狼當路安問狐貍遂奏曰大將軍冀河南尹不疑蒙外戚之援荷國厚恩以芻蕘之資居阿衡之任不能敷揚五教翼贊日月而專爲封豕長蛇肆其貪叨甘心好貨縱恣無底多樹諂諛以害忠良誠天威所不赦大辟所宜加也謹條其無君之心十五事斯皆臣子所切齒者也書禦京師震竦範滂傳滂字孟博汝南徵羌人也少厲淸節爲州裏所服舉孝廉光祿四行時冀州饑荒盜賊羣起乃以滂爲淸詔使案察之滂登車攬轡慨然有澄淸天下之志及至州境守令自知臧污望風解印綬去其所舉奏莫不厭塞眾議遷光祿勛主事蔡邕傳中平六年靈帝崩董卓爲司空聞邕名髙辟之到署祭酒甚見敬重舉髙第補侍禦史又轉侍書禦史遷尙書三日之間周曆三臺三輔決錄韋約字季明司徒劉愷甚敬重之謂曰君以輕於去就大位不躋今歲垂盡選禦史實欲煩君約曰犬馬齒盡旣無膂力又無考課所以躊躇戀慕者以明公禮遇甚崇未能自割因稱素有風疾眩冒不堪久侍遂徒跣趨出公追不及晉書崔洪傳洪字良伯博陵安平人也髙祖實著名漢代父贊魏吏部尙書左僕射以雅量見稱洪少以淸厲顯名骨鯁不同於物人之有過輒面折之而退無後言武帝世爲禦史治書時長樂馮恢父爲弘農太守愛少子淑欲以爵傳之恢父終服闋乃還鄕裏結艸爲廬陽喑不能言淑得襲爵恢始仕爲博士祭酒散騎常侍翟嬰薦恢髙行邁俗侔繼古烈洪奏恢不惇儒素令學生番直左右𨿽有讓侯微善不得稱無倫輩嬰爲浮華之目遂免嬰官朝廷憚之尋爲尙書左丞時人爲之語曰叢生棘刺來自博陵在南爲鷂在北爲鷹譙敬王恬傳恬字元愉少拜散騎侍郎累遷散騎常侍黃門郎禦史中丞值海西廢文帝登祚未解嚴大司馬桓溫屯中堂吹警角恬奏劾溫大不敬請科罪溫視奏嘆曰此兒乃敢彈我眞可畏也恬忠正有幹局在朝憚之宋書王淮之傳宋臺建除禦史中丞爲僚友所憚淮之父納之祖臨之曾祖彪之至淮之四世居此職淮之嘗作五言範泰嘲之曰卿惟解彈事耳淮之正色答猶差卿世載雄狐南齊書竟陵王子良傳升明三年爲使持節都督會稽東陽臨海永嘉新安五郡輔國將軍會稽太守宋世元嘉中皆責成郡縣孝武徵求急速以郡縣遲緩始遣臺使自此公役勞擾太祖踐阼子良陳之曰前臺使督逋切調恆聞相望於道及臣至郡亦殊不疏凡此輩使人旣非詳愼勤順或貪崄巇崎嶇要求此役朝辭禁門情態卽異暮宿村縣威福便行但令朱鼓裁完鈹槊微具顧眄左右叱�自專擿宗斷族排輕斥重脇遏津埭恐喝傳郵破岡水逆商旅半引逼令到下先過己船浙江風猛公私畏渡脫舫在前驅令俱發呵蹙行民固其常理侮折守宰出變無窮旣瞻郭望境便飛下嚴符但稱行臺未顯所督先訶疆寺卻攝羣曹開亭正便振荊革其次絳標寸紙一日數至徵村切裏俄刻十催四鄕所召莫辧枉直孩老士庶具令付獄或尺布之逋曲以當匹百錢余稅且增爲千或誑應質作尙方寄系東冶萬姓駭迫人不自固遂漂衣敗力競致兼漿值今夕酒諧肉飫卽許附申赦格明日禮輕貨薄便復不入恩科筐貢微闕箠撻肆情風塵毀謗隨忿而發及其蒜轉積鵝粟漸盈遠則分鬻他境近則托貿吏民反請郡邑助民由緩回刺言臺推信在所如聞頃者令長守牧離此每實非復近歲愚謂凡諸檢課宜停遣使密畿州郡則指賜�遙外鎭宰明下條源旣各奉別旨人競自罄𨿽復臺使盈湊會取正屬所徒相疑僨反更淹懈凡預衣冠荷恩盛世多以暗緩貽少爲欺猾入罪若類以宰牧乖政則觸事難委不容課逋上綱偏覺非才但賒促差降各限一期如乃事速應緩自依違糾坐之坐之之科不必煩重但令必行期在可肅且兩裝之船充擬千緒三坊寡役呼訂萬計每一事之發彌晨方辦粗計近遠率遣一部職散人領無減二十舟船所資皆復稱是長江萬里費固倍之較略一年脫得省者息船優役實爲不少兼折姦減竊遠近蹔安劉休傳建元初爲禦史中丞頃之休啟曰臣自塵榮南憲星晷交春謬聞弱奏劾無空月豈惟不能使蕃邦斂手豪右屏气乃遣聽已暴之辜替网觸羅之鳥而猶以此裏失鄕黨之和朝絕比肩之顧覆背騰其喉唇武人厲其觜吻怨之所聚勢難久堪議之所裁孰懷其允臣竊尋宋世載祀六十歷職斯任者五十有三校其年月不過盈歲於臣叨濫宜請骸骨上曰卿職當國司以威裁爲本而忽憚世誚卿便應辭之事始何可獲惰晚節邪陸澄傳澄遷禦史中丞建元元年驃騎諮議沈憲等坐家奴客爲劫子弟被劾憲等晏然左丞任遐奏澄不糾請免澄官澄上表自理曰周稱舊章漢言故事爰自河雒降逮淮海朝之憲度動尙先準若乃任情違古率意專造豈謂酌諸故實擇其茂典案遐啟彈新除諮議參驃騎大將軍軍事沈憲太子庶子沈曠並弟息敕付建康而憲被使曠受假俱無歸罪事狀臣以不糾憲等爲失伏尋晉宋左丞案奏不乏於時其及中丞者從來殆無王獻之習達朝章近代之宗其爲左丞彈司徒屬王蒙憚罰自解屬疾遊行初不及中丞桓祕不奔山陵左丞鄭襲不彈祕直彈中丞孔欣時又云別攝蘭臺檢校此徑彈中丞之謂惟左丞庾登之奏鎭北檀道濟北伐不進致虎牢陷沒蕃嶽宰臣引咎謝而責帥之劾曾莫奏聞請收治道濟免中丞何萬歲夫山陵情敬之極北伐專徵之大祕霸季之貴道濟元勛之盛所以咎及南司事非常憲然祕事猶非及中丞也今若以此爲例恐人之貴賤事之輕重物有其倫不可相方左丞江奧彈段景文又彈裴方明左丞甄法崇彈蕭珍又彈杜驥又彈段國又彈範文伯左丞羊元保又彈蕭汪左丞殷景熙彈張仲仁兼左丞何承天彈呂萬齡並不歸罪皆爲重劾凡玆十彈差是憲曠之比悉無及中丞之議左丞荀萬秋劉藏江謐彈王僧朗王云之陶寶度不及中丞最是近例之明者謐彈在今龕之後事行聖照遠取十奏近徵二案自宜依以爲體豈得捨而不遵臣竊此人乏謬奉國憲今遐所糾旣行一時若默而不言則向爲來準後人被繩方當追請素餐之責貽塵千載所以備舉顯例引通國典𨿽有愚心不在微躬請出臣表付外詳議若所陳非謬裁由天鑑詔委外詳議尙書令褚淵奏宋世左丞荀伯子彈彭城令張道欣等坐界劫累發不禽免道欣等官中丞王淮不糾亦免官左丞羊元保彈豫州刺史管義之譙梁羣盜免義之官中丞傅隆不糾亦免隆官左丞羊元保又彈兗州刺史鄭從之濫上布及加課租綿免從之官中丞傅隆不糾免隆官左丞陸展彈建康令丘珍孫丹陽尹孔山士劫發不禽免珍孫山士官中丞何勗不糾亦免勗官左丞劉彈靑州刺史劉道隆失火燒府庫免道隆官中丞蕭惠開不糾免惠開官左丞徐爰彈右衛將軍薛安都屬疾不直免安都官中丞張永結免澄謏聞膚見貽撓後昆上掩皇明下籠朝識請以見事免澄所居官詔曰澄表多謬不足深劾可白衣領職梁書江淹傳淹爲驍騎將軍少帝初以本官兼禦史中丞時明帝作相因謂淹曰君昔在尙書中非公事不妄行在官寬猛能折衷今爲南司足以震肅百寮淹答曰今日之事可謂當官而行更恐才劣志薄不足以仰稱明旨耳於是彈中書令謝胐司徒左長史王績護軍長史庾弘遠並以久疾不預山陵公事又奏前益州刺史劉悛梁州刺史陰智伯並贓貨巨萬輒收付廷尉治罪臨海太守沈昭略永嘉太守庾曇隆及諸郡二千石並大縣官長多被劾治內外肅然明帝謂淹曰宋世以來不復有嚴明中丞君今日可謂近世獨步何思澄傳思澄遷治書侍禦史宋齊以來此職稍輕天監初始重其選車前依尙書二丞給三騶執盛印靑囊舊事糾彈官印綬在前故也樂藹傳藹天監初遷驍騎將軍領少府卿俄遷禦史中丞領本州大中正初藹發江陵無故於船得八車輻如中丞健步避道者至是果遷焉陸杲傳杲遷禦史中丞杲性婞直無所顧望山陰令虞肩在任髒污數百萬杲奏收治中書舍人黃睦之以肩事托杲杲不答髙祖聞之以問杲杲答曰有之髙祖曰卿識睦之不杲答曰臣不識其人時睦之在禦側上指示杲曰此人是也杲謂睦之曰君小人何敢以罪人屬南司睦之失色領軍將軍張稷是杲從舅杲嘗以公事彈稷稷因侍宴訴髙祖曰陸杲是臣通親小事彈臣不貸髙祖曰杲職司其事卿何得爲嫌杲在臺號稱不畏彊禦王僧孺傳僧孺除遊擊將軍兼禦史中丞僧孺幼貧其母鬻紗布以自業嘗攜僧孺至市道遇中丞鹵簿驅迫溝中及是拜日引騶淸道悲感不自勝張緬傳緬遷禦史中丞坐收捕人與外國使斗左降黃門郎兼領先職俄復爲眞緬居憲司推繩無所顧望號爲勁直髙祖乃遣畫工圖其形於臺省以勵當官陳書徐陵傳陵除散騎常侍禦史中丞時安成王頊爲司空以帝弟之尊勢傾朝野直兵鮑叔睿假王威權抑塞辭訟大臣莫敢言者陵聞之乃爲奏彈導從南臺官屬引奏案而入世祖見陵服章嚴肅若不可犯爲斂容正坐陵進讀奏版時安成王殿上侍立仰視世祖流汗失色陵遣殿中禦史引王下殿遂劾免侍中中書監自此朝廷肅然魏書李彪傳彪遷禦史中尉領著作郎彪旣爲髙祖所寵性又剛直遂多所劾�遠近畏之豪右屏气髙祖常呼彪爲李生於是從容謂羣臣曰吾之有李生猶漢之有汲黯汾州胡叛詔彪持節綏慰事寧還京除散騎常侍仍領禦史中尉解著作事髙祖宴羣臣於流化池謂僕射李衝曰崔光之博李彪之直是我國家得賢之基車駕南伐彪兼度支尙書與僕射李衝任城王等參理畱臺事彪素性剛豪與衝等意議乖異遂形於聲色殊無降下之心自謂身爲法官莫能糾劾己者遂多專恣衝積其前後罪過乃於尙書省禁止彪上表曰臣聞範國匡人光化升治輿服典章理無暫失故晉文功建九合猶見抑於請隧季氏藉政三世尙受譏於玙璠固知名器之重不可以妄假先王旣憲章於古陛下又經綸於今用能車服有敍禮物無墜案臣彪昔於凡品特以才拔等望淸華司文東觀綢繆恩眷繩直憲臺左加金璫右珥蟬冕闕東省宜感恩勵節忠以報徳而竊名忝職身爲違傲矜勢髙亢公行僭逸坐與禁省冒取官材輒駕乘黃無所憚懾肆志傲然愚聾視聽此而可忍誰不可懷臣輒集尙書以下令史以上並治書侍禦史臣酈道元等於尙書都座以彪所犯罪狀告彪訊其虛實若或不知須訊部下彪答臣言事見在目實如所劾皆彪所知何須復召部下臣今請以見事免彪所居職付廷尉治獄衝又表曰臣與彪相識以來垂二十載彪始南使之時見其色厲辭辯才優學博臣之愚識謂是拔萃之一人及彪位宦升達參與言燕聞彪評章古今商略人物興言於侍筵之次啟論於眾英之中賞忠識正發言懇惻惟直是語辭無隱避𨿽復諸王之尊近侍之要至有是非多面抗折酷疾矯詐毒非違厲色正辭如鷹鸇之逐鳥雀懍懍然實似公淸之操臣𨿽下才�亦尙其梗槪欽其正直微識其褊急之性而不以爲瑕及其初登憲臺始居司直首復騶唱之儀肇正直繩之體當時識者僉以爲難而彪秉志信行不避豪勢其所彈劾應弦而倒赫赫之威振於下國肅肅之稱著自京師天下攺目貪暴斂手臣時見其所行信謂言行相符忠淸內發然時有私於臣云其威暴者臣以直繩之官人所忌疾風謗之際易生音謠心不承信往年以河陽事曾與彪在領軍府共太尉司空及領軍諸卿等集閱廷尉所問囚徒時有人訴枉者二公及臣少欲聽采語理未盡彪便振怒東坐攘袂揮赫口稱賊奴叱吒左右髙聲大呼雲南臺中取我木手去搭奴肋折𨿽有此言終竟不取卽言南臺所問惟恐枉活終無枉死但可依此時諸人以所枉至重有首實者多又心難彪遂各嘿爾因緣此事臣遂心疑有濫審加情察知其威虐猶未體其采訪之由訊檢之狀商略而言酷急小罪肅禁爲大會而言之猶謂益多損少故懷寢所疑不以申徹實失爲臣知無不聞之義及去年大駕南行以來彪兼尙書日夕共事始乃知其言與行舛是己非人專恣無忌尊身忽物安以身作之過深劾他人己方事人好人己聽其言同振古忠恕之賢校其行是天下暴之賊臣與任城卑躬曲己若順弟之奉暴兄其所欲者事𨿽非理無不屈從依事求實悉有成驗如臣列得實宜殛彪於有北以除姦矯之亂政如臣無證宜投臣於四裔以息靑蠅之白黑髙祖在懸瓠覽表嘆愕曰何意畱京如此也有司處彪大辟髙祖恕之除名而已彪尋歸本鄕髙祖自懸瓠北幸鄴彪拜迎於鄴南髙祖曰朕之期卿每以貞松爲志歲寒爲心卿應報國盡身爲用而近見彈文殊乖所以卿罹此讒爲朕與卿爲宰事與卿爲卿自取彪對曰臣愆由己至罪自身招實非陛下橫與臣罪又非宰事無辜濫臣臣罪旣如此宜伏東臯之下不應遠玷屬車之塵但伏承聖躬不豫臣肝膽塗地是以敢至非謝罪而來髙祖納宋弁言將復采用會畱臺表言彪與禦史賈尙往窮庶人恂事理有誣抑奏請收彪彪自言事枉髙祖明彪無此遣左右慰勉之聽以牛車散載送之洛陽會赦得免郭祚傳祚遷尙書右僕射時議定新令詔祚與侍中黃門參議刊正故事令僕中丞騶唱而入宮門至於馬道及祚爲僕射以爲非盡敬之宜言於世宗帝納之下詔禦在太極騶唱至止車門禦在朝堂至司馬門騶唱不入宮自此始也溫子升傳熙平初中尉東平王匡博召辭人以充禦史同時射策者八百餘人子升與盧仲宣孫搴等二十四人爲髙第於時預選者爭相引決匡使子升當之皆受屈而去搴謂人曰朝來靡旗亂轍者皆子升逐北遂補禦史時年二十二臺中文筆皆子升爲之源懷傳懷授馮翊郡開國公邑九百戶又詔爲使持節加侍中行臺巡行北邊六鎭恆燕朔三州賑給貧乏兼采風俗考論殿最事之得失皆先決後聞自京師遷洛邊朔遙遠加連年旱儉百姓困敝懷銜命巡撫存卹有方便宜運轉有無通濟時後父於勁勢傾朝野勁兄於祚與懷宿昔通婚時爲沃野鎭將頗有受納懷將入鎭祚郊迎道左懷不與語卽劾祚免官懷朔鎭將元尼須與懷少舊亦貪穢狼籍置酒請懷謂懷曰命之長短由卿之口豈可不相寬貸懷曰今日之集乃是源懷與故人飲酒之坐非鞫獄之所也明日公庭始爲使人檢鎭將罪狀之處尼須揮淚而已無以對之懷旣而表劾尼須其奉公不撓皆此類也昭成子孫傳元暉拜尙書左僕射表以禦史之職鷹鸇是任必逞爪牙有所噬搏若選後生年少血气方剛者恐其輕肆勁直傷物處廣愚謂宜宿官經事忠良平愼者爲之詔付外依此施行諸帝子孫傳艾陵伯萇子子思字眾念爲禦史中尉先是兼尙書僕射元順奏以尙書百揆之本至於公事不應送禦史至子思奏曰案禦史令雲中尉督司百察治書侍禦史糾察禁內又雲中尉出行車輻前驅除道一里王公百辟避路時經四帝前後中尉二十許人奉以周旋未曾暫廢府寺臺省並從此令惟肅宗之世爲臨洮舉哀故兼尙書左僕射臣順不肯與名又不送簿故中尉臣酈道元舉而奏之而順復啟云尙書百揆之本令僕納言之貴不宜下隸中尉送名禦史尋亦蒙�聽如其奏從此迄今使無準一臣初上臺具見其事意欲申請決議但以權兼未宜便爾日復一日遂歷炎�去月朔旦臺移尙書索應朝名帳而省稽畱不送尋復移催並主吏忽爲尙書郎中裴獻伯後注云案舊事禦史中尉逢臺郎於復道中尉下車執板郎中車上舉手禮之以此而言明非敵體臣旣見此深爲怪愕旋省二三未解所以正謂都省別被新式攺易髙祖舊命卽遣移問事何所依又獲尙書郎中王元旭報出蔡氏漢官似非穿鑿始知裴王亦規壞典謨兩人心欲自矯臣案漢書宣秉傳云詔徵秉爲禦史中丞與司隸校尉尙書令俱會殿庭並專席而坐京師號之爲三獨坐又尋魏書崔琰傳晉文陽闕傅嘏傳皆云旣爲中丞百寮震悚以此而言則中丞不揖省郎蓋已久矣憲臺不屬都堂亦非今日又尋職令云朝會失時卽加彈糾則百官簿帳應送上臺灼然明矣又皇太子以下違犯憲制皆得糾察則令僕朝名宜付禦史又亦彰矣不付名至否臧何驗臣順專執未爲平通先朝曲遂豈是正法謹案尙書郎中臣裴獻伯王元旭等望班士流早參淸宦輕弄短札斐然若斯苟執異端忽焉至此此而不綱將隳朝令請以見事免獻伯等所居官付法科處尙書納言之本令僕百揆之要同彼浮虛助之乖失宜明首從節級其罪詔曰國異政不可據之古事付司檢髙祖舊格推處得失以聞尋從子思奏仍爲元天穆所忿遂停北齊書宋遊道傳神武還晉陽百官辭於紫陌神武執遊道手曰甚知朝貴中有憎忌卿者但用心莫懷畏慮當使卿位與之相似於是啟以遊道爲中尉文襄執請乃以吏部郎中崔暹爲禦史中尉以遊道爲尙書左丞文襄謂暹遊道曰卿一人處南臺一人處北省當使天下肅然遊道入省劾太師咸陽王坦太保孫騰司徒髙隆之司空侯景錄尙書元弼尙書令司馬子如官貸金銀催徵酬價𨿽非指事贓賄終是不避權豪又奏駁尙書違失數百條省中豪吏王儒之徒�鞭斥之始依故事於尙書省立門名以記出入早晚令僕已下皆側目又以爲太原公開府諮議領書侍禦史尋除禦史中尉瑯邪王儼傳儼字仁威武成第三子初封東平王拜開府侍中中書監京畿大都督領軍大將軍領禦史中丞遷大司徒尙書令大將軍錄尙書事大司馬魏氏舊制中丞出淸道與皇太子分路行王公皆遙住車去牛頓軛於地以待中丞過其或遲違則赤棒棒之自都鄴後此儀絕武成欲雄寵儼仍使一依舊制初從北宮出將上中丞凡京畿步騎領軍之官屬中丞之威儀司徒之鹵簿莫不畢備帝與胡後在華林園東門外張幕隔靑紗步障觀之遣中貴驟馬趣仗不得入自言奉�赤棒應聲碎其鞍馬驚人墜帝大笑以爲善更�令駐車傳語良久觀者傾京邑隋書刑法志文帝猜忌二朝臣寮用法尢峻禦史監帥於元正日不劾武官衣劍之不齊者或以白帝帝謂之曰爾爲禦史何縱捨自由命殺之諫議大夫毛思祖諫又殺之髙祖性猜忌素不悅學旣任智而獲大位因以文法自矜明察臨下恆令左右覘視內外有小過失則加以重罪又患令史髒污因私使人以錢帛遺之得犯立斬每於殿廷打人一日之中或至數四嘗怒間事揮楚不甚卽命斬之開皇十年尙書左僕射髙熲治書侍禦史柳彧等諫以爲朝堂非殺人之所殿廷非決罰之地帝不納熲等乃盡詣朝堂請罪曰陛下子育羣生務在去獘而百姓無知犯者不息致陛下決罰過嚴皆臣等不能有所裨益請自退屏以避賢路帝於是顧謂領左右都督田元曰吾杖重乎元曰重帝問其狀元舉手曰陛下杖大如指捶楚人三十者比常杖數百故多致死帝不懌乃令殿內去杖有決罰各付所由柳機傳機從子昂昂子調起家祕書郎尋轉侍禦史左僕射楊素嘗於朝堂見調因獨言曰柳條通體弱獨搖不須風調斂板正色曰謂信無取者公不當以爲侍禦史調信有可取不應發此言公當具瞻之秋樞機何可輕發素甚奇之唐書崔仁師傅仁師攺殿中侍禦史時靑州有男子謀逆有司捕支黨累系塡獄詔仁師按覆始至悉去囚械爲具食飲湯瀋以情訊之坐止魁惡十餘人它悉原縱大理少卿孫伏伽謂曰原雪者眾誰肯讓死就決而事變柰何仁師曰治獄主仁恕故諺稱殺人刖足亦皆有禮豈有知枉不申爲身謀哉使吾以一介易十囚命固吾願也及敕使覆訊諸囚咸叩頭曰崔公仁恕必無枉者舉無異辭由是知名上官儀傳儀進西臺侍郎同東西臺三品時以雍州司士參軍韋絢爲殿中侍禦史或疑非遷儀曰此野人語耳禦史供奉赤墀下接武夔龍簉羽鵷鷺豈雍州判佐比乎時以爲淸言韓瑗傳自瑗與遂良相繼死內外以言爲諱將二十年帝造奉天宮禦史李善感始上疏極言時人喜之謂爲鳳鳴朝陽狄仁傑傳仁傑授侍禦史左司郎中王本立怙寵自肆仁傑劾奏其惡有詔原之仁傑曰朝廷借乏賢如本立者不�陛下惜有罪虧成法柰何臣願先斥爲羣臣戒本立抵罪由是朝廷肅然使岐州亡卒數百剽行人道不通官捕系盜黨窮訊而余曹紛紛不能制仁傑曰是其計窮且爲患乃明開首原格出系者稟而縱之使相曉皆自縛歸帝嘆其達權宜郭弘霸傳弘霸舒州同安人仕爲寧陵丞天授中由革命舉得召見自陳往討徐敬業臣誓抽其筋食其肉飲其血絕其髓武后大悅授左臺監察禦史時號四其禦史再遷右臺侍禦史大夫魏元忠病僚屬省候弘霸獨後入憂見顏間請視便液卽染指嘗驗疾輕重賀曰甘者病不瘳今味苦當愈喜甚元忠惡其媚暴語於朝嘗按芳州刺史李思徵不勝楚毒死後屢見思徵爲厲命家人禳解俄見思徵從數十騎至曰汝枉陷我今取汝弘霸懼援刀自刳腹死頃而蛆腐是時大旱弘霸死而雨又洛陽橋久壞至是成都人喜後問羣臣外有佳事邪司勛郎中張元一曰比有三慶旱而雨洛陽橋成弘霸死李嶠傳嶠爲鳳閣舍人文冊大號令多主爲之初置右禦史臺察州縣吏善惡風俗得失嶠上疏曰禁网上疏法象宜簡簡則法易行而不煩雜疏則所羅廣而不苛碎伏見垂拱時諸道巡察使科條四十有四至別敕令又三十而使以三月出盡十一月奏事每道所察吏多者二千少亦千計要在品核才行而褒貶之今期會迫促奔逐不暇欲望詳究所能不亦艱哉此非隳於職才有限力不逮耳臣願量其功程以爲節制使器周於用力濟於時然後得失可以精核矣又言今所察按準漢六條而推廣之則無不包矣烏在多張事目也且朝廷萬機非無事而機事之動常在四方故出使者冠蓋相望今已置使則外州之事悉得專之傳馹減矣請率十州置一禦史以�歲爲之限容其身到屬縣過閭裏督察姦訛采訪風俗然後可課其成功且禦史出入天禁勵己自修比他吏相百也按劾回庸糾擿隱欺比他吏相十也陛下誠用臣言妙擇能者委之莫不盡力�死矣武后善之下制析天下爲二十道擇堪使者爲眾議沮止王弘義傳弘義冀州衡水人以飛變擢遊擊將軍再遷左臺侍禦史與來俊臣競慘刻暑月系囚別爲狹室積蒿施氈罽其上俄而死已自誣乃捨它獄每移檄州縣所至震懾弘義輒詫曰我文檄如狼毒野葛矣始賤時求傍捨瓜不與乃騰文言園有白兔縣爲集眾捕逐畦蓏無遺內史李昭徳曰昔聞蒼鷹獄吏今見白兔禦史延載初俊臣貶弘義亦流瓊州自矯詔追還事覺會侍禦史胡元禮使嶺南次襄州按之弘義歸窮曰與公气類持我何急元禮怒曰吾尉洛陽而子禦史我今禦史子乃囚何气類爲杖殺之來俊臣傳俊臣天資殘忍武后擢侍禦史按詔獄數稱旨後陰縱其慘脇制羣臣前後夷千餘族生平有纖介皆入於死拜左臺禦史中丞中外絫息至以目語俊臣乃引侯思止王弘義郭弘霸李仁敬康暐衛遂忠等陰嘯不逞百輩使飛語誣蔑公卿上急變每擿一事千里同時輒發契驗不差時號爲羅織牒左署曰請付來俊臣或侯思止推具必得後信之蕭至忠傳至忠遷監察禦史劾奏鳳閣侍郎蘇味道贓貪超拜吏部員外郎至忠長擊斷譽聞當時中宗神龍初爲禦史中丞始至忠爲禦史而李承嘉爲大夫嘗讓諸禦史曰彈事有不咨大夫可乎眾不敢對至忠獨曰故事臺無長官禦史天子耳目也其所請奏當專達若大夫許而後論卽劾大夫者又誰白哉承嘉�至是承嘉爲戶部尙書至忠劾祝欽明竇希玠與承嘉等罪百寮震悚遷吏部侍郎猶兼中丞節湣太子以兵誅武三思而敗宗楚客等諗侍禦史冉祖雍上變言相王與太子謀帝欲按之至忠泣曰往者天后欲以相王爲太子而王不食累日獨請迎陛下其讓徳天下莫不聞陛下貴爲天子不能容一弟受人羅織耶竊爲陛下不取帝納其言止尋授中書侍郎同中書門下平章事李尙隱傳神龍中左臺中丞侯令徳爲關內黜陟使尙隱佐之以最擢左臺監察禦史於是崔湜鄭愔典吏部選附勢幸銓擬不平至逆用三年員闕材廉者軋不進俄而相踵知政事尙隱與禦史李懷讓顯劾其罪湜等皆斥去睦州刺史馮昭泰性鷙刻人憚其彊嘗誣系桐廬令李師旦二百餘家爲妖蠱有詔禦史覆驗皆稱病不肯往尙隱曰善良方蒙枉不爲申明可乎因請行果推雪其�湜愔復當路乃出尙隱爲伊闕令李勉傳勉從肅宗於靈武擢監察禦史時武臣崛興無法度大將管崇嗣背闕坐笑語嘩縱勉劾不恭帝嘆曰吾有勉乃知朝廷之尊李元素傳元素字太朴邢國公密裔孫仕爲禦史東都畱守杜亞惡大將令狐運會盜劫輸絹於洛北運適與其下畋近郊亞疑而訊之幕府穆員張弘靖按鞫無狀亞怒更以愛將武金掠服之死者甚眾亞請斥運丑土詔監察禦史楊寧覆驗事皆不讎亞怒劾寧罔上寧抵罪又自以不失盜爲功因必其怒傅致而周內之若不可翻者徳宗信不疑宰相難之詔元素與刑部員外郎崔從質大理司直盧士瞻馳按亞迎以獄告元素徐察其�悉縱所囚以還亞大驚復劾元素失有罪比元素還帝已怒奏獄未畢帝曰出元素曰臣言有所未盡帝曰第去元素曰臣以禦史按獄知�不得盡辭是無容復見陛下帝意解卽道運�狀帝感寤曰非卿孰能辧之然運猶以擅捕人得罪流歸州死於貶武金流建州後歲餘齊抗得眞盜由是天下重之元和初召爲禦史大夫大夫自貞元後難其人不補而元素以夙望召拜中外企聽風采旣而一不建爲容容持祿內望作宰相久之不見用則謝賓客曰無以官散外我見屬吏輒先拜人人失望顏眞卿傳眞卿遷禦史大夫方朝廷艸昧不暇給而眞卿繩治如平日武部侍郎崔漪諫議大夫李何忌皆被劾斥降廣平王總兵二十萬平長安辭日當闕不敢乘趨出梐枑乃乘王府都虞候管崇嗣先王而騎眞卿劾之帝還奏慰答曰朕子每出諄諄教戒故不敢失崇嗣老而躄卿姑容之百官肅然兩京復帝遣左司郎中李選告宗廟祝署嗣皇帝眞卿謂禮儀使崔器曰上皇在蜀可乎器遽奏攺之帝以爲達識又建言春秋新宮災魯成公三日哭今太廟爲賊毀請築壇於野皇帝東向哭然後遣使不從宰相猒其言出爲馮翊太守牛僧孺傳僧孺徙禦史中丞按治不法內外澄肅宿州刺史李直臣坐賕當死賂官侍爲助具獄上帝曰直臣有才朕欲貸而用之僧孺曰彼不才者持祿取容耳天子制法所以束縛有才者祿山朱泚以才過人故亂天下帝異其言乃止王璠傳璠知制誥時李逢吉秉政特厚璠驟拜禦史中丞璠挾所恃頗橫恣道值左僕射李絳交騎不避絳上言左右僕射師長庶官開元時名左右丞相𨿽去機務然猶總百司署位不著姓上日班見百官而中丞禦史在廷元和中伊愼爲僕射太常博士韋謙以愼位緣恩進削其禮至僕射就臺見中丞或立庭中中丞乃至憲度倒置不可爲法逢吉憚絳正遏其事不奏但罷璠爲工部侍郎而絳亦用太子少師分司東都大唐新語大理卿孫伏伽自萬年縣法曹上書論事擢侍書禦史卽禦史中丞也𨿽承內旨而制命未下伏伽自朝還家而臥不見顏色斯須侍禦史已下造門子孫驚報伏伽徐起以見之時人方之顧雍髙祖以唐公舉義於太原李靖與衛文升爲隋守長安乃收皇族害之及關中平誅文升等次及靖靖言曰公定關中難復私讎若爲天下未得殺靖乃赦之及爲岐州刺史人或私旨告其謀反髙祖命一禦史按之謂之曰李靖反且實便可處分禦史知其誣罔與告事者行數驛佯失告狀驚懼鞭撻行典乃祈求於告事者曰李靖反狀分明親奉進旨今失告狀幸救其命更請狀告事者乃疏狀與禦史驗與本狀不同卽日還以聞髙祖大驚禦史具奏靖不坐禦史失名氏惜哉馬周少落拓不爲州裏所敬補州助教頗不親事刺史達奚怒杖之乃拂衣去曹汴爲浚儀令所辱遂感激西之長安止於將軍常何家貞觀初太宗命文武百官陳時政利害何以武吏不涉學乃委周艸狀周備陳損益四十餘條何見之驚曰條目何多也不敢以聞周曰將軍蒙國厚恩親承聖旨所陳利害已形翰墨業不可止也將軍卽不聞其可得耶何遂以聞太宗大駭召問何遽召周與語甚奇之直門下省寵冠卿相累遷中書令周所陳事大街設鼓以代傳呼飛驛以達警急納居人稅及宿衛大小校卽其條也太宗有事遼海詔周輔皇太子畱定州臨國及凱旋髙宗遣所畱貴嬪承恩寵者迓於行在太宗喜悅髙宗髙宗曰馬周教臣耳太宗笑曰山東輒窺我錫甚厚及薨太宗爲之慟每思之甚將假道術以求見其恩遇如此初周以布衣直門下省太宗就命監察裏行俄拜監察禦史裏行之名自周始也韋仁約彈右僕射褚遂良出爲同州刺史遂良復職斥仁約爲淸水令或慰勉之仁約對曰僕守狂鄙之性假以雄權而觸物便發丈夫當正色之地必明目張�然不能碌碌爲保妻子也時武侯將軍田仁會與侍禦史張仁禕不協而誣奏之髙宗臨軒問仁禕仁禕惶懼應對失次仁約歷階而進曰臣與仁禕連曹頗知事由仁禕懦而不能自理若仁會眩惑聖聽致仁禕非常之罪則臣事陛下不盡臣之恨矣請端對其狀詞辯縱橫音旨朗暢髙宗深納之乃釋仁禕仁約在憲司於王公卿相未嘗行拜禮人或勸之答曰雕鶚鷹鸇豈眾禽之偶柰何設拜以狎之且耳目之官固當獨立耳後爲左丞奏曰陛下爲官擇人非其人則闕今不惜美錦令臣制之此陛下知臣之深矣亦欲臣盡命之秋振舉綱目朝廷肅然李義府恃恩放縱婦人淳於氏有容色坐系大理乃托大理丞畢正義曲斷出之或有告之者詔劉仁軌鞫之義府懼謀泄斃正義於獄侍禦史王義方將彈之告其母曰姦臣當路懷祿而曠官不忠老母在堂犯難以危身不孝進退惶惑不知所從母曰吾聞王陵母殺身以成子之義汝若事君盡忠立名千載吾死不恨焉義方乃備法冠橫玉階彈之先叱義府令下三叱乃出然後跪宣彈文曰臣聞春鸚鳴於獻歲蟋蟀吟於始秋物有微而應時士有賤而言忠者乃庭劾義府曰臣聞誣下罔上聖主之所宜誅心很貌恭明時之所必罰是以隱賊掩義不容唐帝之朝竊幸乘權終齒漢皇之劍中書侍郎李義府因緣際會遂階通職不盡忠竭節對揚王休策蹇勵駑祗奉皇眷而乃馮附城社蔽虧日月托公行私交遊羣小貪冶容之美原有罪之淳於恐漏泄其謀殞無辜之正義挾山超海之力望此猶輕回天轉地之威方斯更烈此而可恕孰不可容方當金風屆節玉露啟途霜與秋典共淸忠臣將鷹鸇並擊請除君側少答鴻私碎首玉階庶明臣節髙宗以義方毀辱大臣言詞不遜貶萊州司戶秩滿於昌樂聚徒教授母亡遂不復仕進章二年卒撰筆海十卷門人何彥先員半千制師服三年喪畢而去賀遂亮與韓思彥同在憲臺欽思彥之風韻贈詩曰意气百年內平生一寸心欲交天下士未面一虛襟君子重名義貞道冠衣簪風雲行可托懷抱自然深落霞靜霜景墜葉下風林若上南登岸希訪北山岑思彥酬之曰古人一言重常謂百年輕今投歡會面顧眄盡平生簪裾非所托琴酒冀相並累日同遊處通宵款素誠霜飄知柳脆雪冒覺松貞願言何所道幸得歲寒名劉懷一有才藻自瀛州司法拜右臺殿中時右臺監察鄧茂遷左臺殿中懷一贈之詩曰惟昔參多世無雙仰異材鷹鸇同放逐鵷鷺忝遊陪入任光三命遷榮歷二臺隔墻欽素躅對問限淸埃紫署春光早蘭闈曙色催誰憐夕陽至空想鄧林隈呂太一拜監察禦史裏行自負才華而不卽眞因詠院中竹葉以寄意焉其詩曰濯濯當軒竹靑靑重歲寒心貞徒見賞籜小未成竿同列張沈和之曰聞君庭竹詠幽意歲寒多嘆息爲冠小良工將柰何郭翰爲禦史巡察隴右所經州縣多爲按劾次於寧州時狄仁傑爲刺史風化大行翰才入境耆老薦揚之狀已盈於路翰就館以州所供紙筆置於案召府寮曰入境其政可知願成使君之美無爲久畱徒煩擾耳卽命駕而去翰性寬不苛讀老子至和其光同其塵慨然嘆曰大雅君子明哲以保其身乃祈執政辭以儒門不願持憲攺授麟臺郎則天朝諸蕃客上封事多獲官賞有爲右臺禦史者則天嘗問張元一曰近日在外有何可笑事元一對曰朱前宜著綠綠仁傑著朱閻知微騎馬馬吉甫騎驢將名作姓李千里將姓作名吳楊吾左臺胡禦史右臺禦史胡元禮也蕃人爲禦史者尋授別�則天初革命恐羣心未附乃令人自舉供奉官正員之外置裏行拾遺補闕禦史等至有車載斗量之詠有禦史臺令史將入臺值裏行數人聚立門內令史下驢驅入其間裏行大怒將加杖罰令史曰今日過實在驢乞數之然後受罰裏行許之乃數驢曰汝技藝可知精神極鈍何物驢畜敢於禦史裏行諸裏行羞赧而止張易之昌宗方貴寵用事潛相者言其當王險薄者多附會之長安末右衛西街有榜云易之兄弟長孫汲裴安立等謀反宋璟時爲禦史中丞奏請窮理其狀則天曰易之已有奏聞不可加罪璟曰易之爲飛書所逼窮而自陳且謀反大逆法無容免請勒就臺勘當以明國法易之等久蒙驅使分外承恩臣言發禍從卽入鼎鑊義激於心𨿽死不恨則天不悅內史楊再思遽宣�命令璟出璟曰天顏咫尺親奉徳音不煩宰臣擅宣王命左拾遺李邕歷階而進曰宋璟所奏事關社稷望陛下可其所奏則天意若解乃傳命令易之就臺推問斯須特�原之仍遣易之昌宗就璟辭謝拒而不見令使者謂之曰公事當公言之私見卽法有私也璟謂左右恨不先打�子腦破而令混亂國經吾負此恨時朝列呼易之昌宗爲五郎六郎璟獨以官呼之天官侍郎鄭杲謂璟曰中丞柰何喚五郎爲卿璟曰鄭杲何庸之甚若以官秩正當卿號若以親故當爲張五郎六郎矣足下非張氏家僮號五郎六郎何也杲大�而退宋璟則天朝以頻論得失內不能容而憚其公正乃�璟往揚州推按奏曰臣以不才叨居憲府按州縣乃監察禦史事耳今非意差臣不識其所由請不奉制無何復令按幽州都督屈突仲翔璟復奏曰禦史中丞非軍國大事不當出使且仲翔所犯髒污耳今髙品有侍禦史卑品有監察禦史今�臣恐非陛下之意當有危臣請不奉制月餘優詔令副李嶠使蜀嶠喜召璟曰叨奉渥恩與公同謝璟曰恩制示禮數不以禮遣璟璟不當行謹不謝乃上言曰臣以憲司位居獨坐今隴蜀無變不測聖意令臣副嶠何也恐乖朝廷故事請不奉制易之等冀璟出使當別以事誅之旣不果伺璟家有婚禮將刺殺之有密以告者璟乘事捨於他所乃免易之尋伏誅朝野僉載洛州司僉嚴升期攝禦史於江南巡察性嗜牛肉所至州縣烹宰極多事無大小入金則弭凡到處金銀爲之踴貴故江南人謂金牛刺史大唐新語侯思止出自皂隸言音不正以告變授禦史時屬斷屠思止謂同列曰今斷屠宰圭雞誅

�虞

魚縷

驢居

俱不得詰喫

空詰喫

弭米

沔去儒如

何得不饑侍禦崔獻可笑之思止以聞則天怒謂獻可曰我知思止不識字我已用之卿何笑也獻可具以雞�之事對則天亦大笑釋獻可宗楚客與弟晉卿及紀處訥等恃權勢朝野嶽牧除拜多出其門百寮愓懼莫敢言者監察禦史崔琬不平之乃具法冠陳其罪狀請收案問中宗不許明日又進密狀乃降�曰卿列霜忠在觸邪遂能不懼權豪便有彈射眷言稱職深領乃誠然楚客等大臣須存禮度朕識卿姓名知卿鯁直但守至公勿有迥避自此朝廷相謂曰仁者必有勇其崔公之謂歟累遷刑部郎中琬兄璆以孝友稱歷刑部員外揚州司馬丁母憂晝夜哀號水漿不入於口不勝喪而卒全唐詩話令乘驄馬去丞脫繡衣來仁獎送上蔡令潘好禮拜禦史詩也或疑其假手蓋仁獎在王戎幕側善歌黃�景龍中負薪詣闕云助國調鼎卽除臺官中書令姚崇曰此是黃�耶授以當州一尉惟以黃�自衒宋務光嘲之曰趙仁獎出王戎幕下入朱博臺中捨彼負薪登玆列柏行人不避驄馬坐客惟聽黃�忽一夫負兩束薪曰此合拜殿中人問其由曰趙以一束拜監察此兩束合授殿中朝野僉載袁守一性行淺促時人號爲料斗鳧翁雞任萬年尉雍州長史竇懷貞每欲鞭之乃於中書令宗楚客門餉生菜除監察懷貞未知也貞髙揖曰駕欲出公作如此檢校守一卽彈之月餘貞除左臺禦史大夫守一請假不攺出乞解貞呼而慰之守一兢惕不已楚客知之爲除右臺侍禦史於朝堂抗衡於貞曰與公羅師羅師者市郭兒語無交涉也無何楚客以反誅守一以其黨配流端州唐國史補僧惠範恃權勢逼奪生人妻州縣不能理其夫詣臺訴�中丞薛登侍禦史慕容珣將奏之臺中懼其不捷請寢其議登曰憲司理�滯何所回避朝彈暮黜亦可矣登坐此出爲岐州刺史時議曰仁者必有勇其薛公之謂歟日知錄元宗開元二十三年二月辛亥置十道采訪處置使詔曰言念蒼生心必�於天下自古良牧福猶潤於京師所以歷選列城聿求連率豈徒刺察將委輯寧朝散大夫檢校禦史中丞關內宣諭賑給使上柱國羅絢等任寄已深聲實兼茂咸貫通於理道益純固於公心或華發不衰或白圭無玷可以軌儀郡國康濟黎元間歲已來數州失稔頗致流冗能勿軫懷而吏或不畏不仁不安不便誠須矯過必在任賢庶蠲疾苦之源以協大中之義若令行一道利乃萬人朕所設官以俟能者唐國史補崔蘧爲監察巡囚至神策軍爲吏所啖張蓋而入諷軍中索酒食意欲結歡竇文場怒奏立敕就臺鞭於直廳而流血自是巡囚不至禁軍也寶應二年大夫嚴武奏在外新除禦史食宿私捨非宜自此乃給公券續前定錄王蒙與趙憬有布衣之舊常知其才趙公入相蒙自前新淦縣令求謁公見極喜給卹甚厚將擢爲禦史時憲僚數少徳宗難於除授而趙公之言多行蒙意可以坐待禦史之拜一日偶詣慈恩寺僧占气色者蒙問早晚得官僧曰觀君之色殊未見喜兆此後若午年當得一邊上禦史蒙大笑而歸數日趙公奏言禦史府闕大多就中監察尢爲要官臣欲選擇三五人上曰此官須得孤直茂實充選料卿祗應取輕薄后生朝中子弟耳此不如不置公曰臣之愚見正如聖慮欲於錄事參軍縣令中求上喜曰如此卽朕之意公因薦二人其一卽蒙也上曰早將狀來公旣出逢裴延齡時以次對問公曰相公奏何事喜气充溢公不對延齡慍罵而去云看此老叟所請得行否旣見上奏事畢因問曰趙憬白論何事上曰趙憬極心公因說禦史事延齡曰此大不可陛下何故信之且憬身爲宰相豈諳州縣長績�所白二人又不爲人所稱憬何由深知之必私也後來陛下但詰其所自卽知矣他日上果問云卿何以知此二人公曰一是故人一與臣微親諳熟之上無言他日延齡又入上曰憬所請果如卿料遂寢不行蒙遂歸故林而趙薨於相位後數年邊帥奏爲從事得假禦史焉禦史臺記唐杜文範襄陽人也自長安尉應舉擢第拜監察禦史選殿中授刑部員外以承務郎特授西臺舍人先時與髙上智俱任殿中爲侍禦史張由古宋之順所排蹙與上智遷員外旣五旬由古之順方入省文範眾中謂之曰張宋二侍禦俱是俊才由古問之答曰若非俊才那得五十日騎土牛趕及殿中舉眾歡笑唐國史補元和中元稹爲監察禦史與中使爭驛廳爲其所辱始敕節度觀察使臺官與中使先到驛者得處上廳因爲定制全唐詩話杜牧爲禦史分務洛陽時李司徒願罷鎭閒居聲妓豪侈洛中名士咸謁之李髙會朝客以杜持憲不敢邀致杜遣座客達意願預斯會李不得已邀之杜獨坐南行瞪目注視引滿三�問李云聞有紫雲者孰是李指之杜凝睇良久曰名不虛得宜以見惠李俯而笑諸妓亦回首破顏杜又自飲二爵朗吟而起曰華堂今日綺筵開誰喚分司禦史來忽發狂言驚滿座兩行紅粉一時回劇談錄河南府伊闕縣前臨大溪每僚佐有入臺者卽水中先有小灘漲出石礫金沙澄澈可愛牛相國爲縣尉一旦忽報灘出翌日宰邑者與同僚列筵於亭上觀之因召耆宿詢其事有老吏云此必分司禦史非西臺之命若是西臺灘上當有雙鸂立前後居人以此爲則相國潛揣縣僚無出於己因舉杯祝曰旣能有灘何惜一雙鸂宴未終俄有飛下不旬日拜西臺監察禦史因話錄權實子範爲殿中侍禦史知巡有小吏從市求取者事發笞臀十數他日復有如此者白於臺長杖背十五同列疑其罪同罰異權對曰前吏所取者名屬左軍臺之威令不振久矣百司尙有不�奉者況憑禁軍之勢耶彼受賄於此輩且是知抑豪彊可以末減後吏則挾臺之威恐嚇百姓杖背全命猶爲至輕玉泉子李回之爲禦史中丞也時會昌中王師討昭義久未成功賊之遊兵往往散出下剽掠荊洛懷孟又發輕卒數千僞爲羣臣散漫山谷以啖官軍官軍自遠見之乃分頭掩捕因不成列且無備焉於是短兵接斗蹂踐相乘凡十數里王師大敗是月東都總統王宰石雄皆堅壁自守武宗坐朝不怡召宰相李徳裕等謂之曰王宰石雄不與朕殺賊頻遣中使促之尙聞逗撓依違豈可使賊黨坐至東都耶卿今日與朕晚歸別與制置軍前事宜奏來時宰相陳夷行鄭肅拱默聽命徳裕至中書召禦史中丞李回具言上意曰中丞必一行責戎師蚤見成功愼無違也回刻時受命於是具名以聞曰今欲以禦史中丞李回爲催軍使不能盡知敢以爲請帝曰可卽日李回自右銀臺戒路有邸吏五十導從至於河中援轡以進俟王宰等至河中界迎候召行二帥至翼城東道左執兵如外府列校迎候儀回立馬受起居寒溫之禮二帥復前進數步磬折致詞回擊鞭亦不甚顧之禮成二帥旁行俯首俟命回於馬上厲聲曰今日當直令吏安在郡吏躍馬聽命回曰責破賊限狀來二帥鞠躬流汗而退請以六十日破賊過約請行軍中令於是二帥大懼親率軍鼓之士卒齊進凡五十八日拔潞城梟劉植首以獻功成回復命後六十日由禦史中丞拜中書侍郎平章事云仙雜記桂林風俗日日食蛙有來中朝爲禦史者朝士戲之曰汝之居非烏臺乃蛙臺也禦史答曰此非蛙名圭虫而已然較圭虫之奉養豈不勝於黑面郎哉黑面郎謂�也朝士大赧而退

都察院部紀事二宋史宋太初傳禦史中丞趙昌言等坐事被劾命權禦史中丞先是按劾有罪必豫請朝旨太初以爲失風憲體獄成然後聞上時論韙之唐肅傳肅子詢字彥猷用翰林學士吳育薦爲禦史未至喪母服除育方參政事宰相賈昌朝與詢有親嫌育數與昌朝言詢用故事當罷禦史昌朝欲畱詢不得已以知廬州凡官外徙者皆放朝辭而詢獨不用比入見中丞張方平乃奏畱詢育爭不能得詢由是怨育而附昌朝昌朝雅不善育詢希其旨上奏曰賢良方正直言極諫茂才異等科漢唐皆不常置若天見災異政有闕失則詔在位薦之不可與進士同時設科若因災異非時舉擢宜如漢故事親策當世要務罷祕閣之試育亦奏言三代以來取士之盛莫如漢唐漢詔舉賢良文學直言極諫之士非有災異而舉唐制科之盛固不專於災異也況災異之出或彌年所無則此舉奚設或頻歲而有則於事太煩今禮部進士數年一舉因以制科隨之則事與時宜又從而更張之使遺材絕望非所以廣賢路也仁宗是育言詔禮部自今制科隨進士貢舉其著爲令時育由制科進帝以爲得人故詢力肆排詆意在育不在制科也育弟婦故駙馬都尉李遵勗妹有六子而寡詢又奏育弟婦久寡不使更嫁欲用此附李氏自進後詢終以故事罷禦史除尙書工部員外郎直史館知湖州徙江西轉運使李周傳周通判施州司馬光將薦爲禦史欲使來見周曰司馬公之賢吾固願見但聞薦而往所謂呈身禦史也卒不往神宗詔近臣舉士孫固以周聞神宗召對謂曰知卿不遊權門識今執政乎對曰不識也識司馬光乎曰不識也訪禦邊之術曰四邊手足爾若疲中國以勤遠略致百姓窮困聚爲盜賊懼成腹心之憂神宗頷之翼日語固曰李周朴忠之士也朕且以爲禦史執政意其異己請試以事除提點京西刑獄黃履傳履爲禦史中丞以大臣多因細故罰金遂言賈誼有云遇之以禮則羣臣自喜羣臣且然況大臣乎使罪在可議黜之可也可恕釋之可也豈可罰以示辱哉時又制侍郎以下不許獨對履言陛下博訪萬務𨿽遠外微官猶令獨對顧於侍從乃弗得願也遂刊其制禦史翟忠言事有旨詰所自來履諫曰禦史以言爲職非有所聞則無以言今乃究其自來則人將懲之臺諫不復有聞矣恐失開言路之意事乃寢劉拯傳拯字彥修元丰中爲監察禦史歷江東淮西轉運判官提點廣西刑獄紹興初復爲禦史言元佑修先帝實錄以司馬光蘇軾之門人範祖禹黃庭堅秦觀爲之竄易增減誣毀先烈願明正國典又言蘇軾貪鄙狂悖無事君之義嘗議罪抵死先帝赦之敢以怨忿形於詔誥醜詆厚誣策試館職至及王莽曹操之事方異意之臣分據要路而軾問及此傳之四方忠義之士爲之寒心扼腕願正其罪以示天下時祖禹等已貶軾謫英州而拯猶鷙視不愜也進右正言累至給事中來之卲傳之卲字祖徳元丰中攺大理評事禦史中丞黃履薦爲監察禦史未幾買倡家女爲妾履劾其污行左遷將作丞哲宗卽位爲大府丞提舉秦鳳常平利州成都路轉運判官入爲開封府推官復拜監察禦史遷殿中侍禦史之卲資性姦譎與楊畏合攻蘇頌論頌稽畱賈易知蘇州之命又論梁燾緣劉摰親黨致位丞弼又論範純仁不可復相乞進用章惇安燾呂惠卿紹聖初國事丕變之卲逆探時指先劾呂大防惇旣相擢爲侍禦史王安石配食神宗之卲又請加美謚疏司馬光等畔道逆理典刑未正鬼得而誅獨劉摰尙存實天以遺陛下其阿恣無忌憚如此蘇轍傳轍爲禦史中丞自元佑初一新庶政至是五年矣人心已定惟元丰舊黨分布中外多起邪說以搖撼在位呂大防劉摰患之欲稍引用以平夙怨謂之調停宣仁後疑不決轍面斥其非復上疏曰臣近面論君子小人不可並處聖意似不以臣言爲非者然天威咫尺言詞迫據有所不盡臣而不言誰當救其失者親君子遠小人則主尊國安疏君子任小人則主憂國殆此理之必然未聞以小人在外憂其不悅而引之於內以自遺患也故臣謂小人𨿽不可任以腹心至於牧守四方奔走庶務無所偏廢可也若遂引之於內是猶患盜賊之欲得財而導之於寢室知虎豹之欲食肉而開之以坰牧無是理也且君子小人勢同冰炭嗣處必爭一爭之後小人必勝君子必敗何者小人貪利忍恥擊之則難去君子潔身重義沮之則引退古語曰一燻一蕕十年尙猶有臭蓋謂此矣先帝聰明聖智疾頹靡之俗將以綱紀四方比隆三代而臣下不能將順造作諸法上逆天意下失民心二聖因民所願取而更之上下忻慰則前者用事之臣今朝廷𨿽不加斥逐其勢亦不能復畱矣尙賴二聖慈仁宥之於外蓋已厚矣而議者惑於說乃欲招而納之與之共事謂之調停此輩若返豈肯但已哉必將戕害正人漸復舊事以快私忿人臣被禍蓋不足言臣所惜者祖宗朝廷也惟陛下斷自聖心勿爲流言所惑勿使小人一進後有噬臍之悔則天下幸甚疏入宣仁後命宰執讀於簾前曰轍疑吾君臣兼用邪正其言極中理諸臣從而和之調停之說遂已轍又奏曰竊見方今天下𨿽未大治而祖宗綱紀具在州郡民物粗安若大臣正己平心無生事要功之意因獘修法爲安民靖國之術則人心自定𨿽有異黨誰不歸心向者異同反復之心蓋亦不足慮矣但患朝廷舉事類不審詳曩者黃河北流正得水性而水官穿鑿欲導之使東移下就髙汨五行之理及陛下遣使按視知不可爲猶或固執不從經今累歲回河𨿽罷減木尙存遂使河朔生靈財力俱困今者西夏靑唐外皆臣順朝廷招來之厚惟恐失之而熙河將吏創築二堡以侵其膏腴議納醇忠以奪其節鉞功未可覬爭已先形朝廷𨿽知其非終不明白處置若遂養成邊釁關陜豈復安居如此二事則臣所謂宜正己平心無生事要功者也昔嘉佑以前鄕差衙前民間常有破產之患熙寧以後出賣坊場以雇衙前民間不復知有衙前之苦及元佑之初務於復舊一例復差官收坊場之錢民出衙前之費四方驚顧眾議沸騰尋知不可旋又復雇去年之秋又復差法又熙寧雇役之法三等人戶並出役錢上戶以家產髙彊出錢無藝下戶昔不充役亦遣出錢故此二等人戶不免咨怨至於中等昔旣已自差役今又出錢不多雇法之行最爲其便罷行雇法上下二等欣躍可知惟是中等則反爲害且如畿縣中等之家例出役錢三貫若經十年爲錢三十貫而已今差役旣行諸役手力最爲輕役農民在官日使百錢最爲輕費然一歲之用已爲三十六貫二年役滿爲費七千餘貫罷役而歸寬鄕得閒三年狹鄕不及一歲以此較之則差役五年之費倍於雇役十年賦役所出多在中等如此條目不便非一故天下皆思雇役而厭差役今五年矣如此二事則臣所謂宜因獘修法爲安民靖國之術者也臣以聞見淺狹不能盡知當今得失然四事不去如臣等輩猶知其非而況於心懷異同志在反復幸國之失有以借口者乎臣恐如此四事彼已默識於心多造謗議待時而發以搖撼眾聽矣伏乞宣諭宰執事有失當攺之勿疑法或未完修之無倦苟民心旣得則異議自消陛下端拱以享承平大臣逡巡以安富貴海內蒙福上下攸同豈不休哉大臣恥過終莫肯攺董惇逸傳惇逸字夢授元佑六年召爲監察禦史同禦史黃慶基言蘇軾昔爲中書舍人制誥中指斥先帝事其弟轍相爲表裏以紊朝政宰相呂大防奏曰惇逸慶基言軾所撰制詞以爲謗毀先帝臣竊觀先帝聖意本欲富國彊兵鞭撻不庭一時羣臣將順太過故事或失當及太皇太后與皇帝臨禦因民所欲隨事救攺蓋事理當然爾昔漢武帝好用兵重斂傷民昭帝嗣位博采眾議多行寢罷明帝尙察屢興慘獄章帝攺之以寬厚天下悅服未有以爲謗毀先帝者也至如本朝眞宗卽位弛放逋欠以厚民財仁宗卽位罷修宮觀以息民力凡此皆因時施宜以補助先朝闕政亦未聞當時士大夫有以爲謗毀先帝者也比惟元佑以來言事官用此以中傷士人兼欲動搖朝廷意極不善轍復奏曰臣昨日取兄軾所撰呂惠卿告觀之其言及先帝者有曰始以帝堯之仁姑試伯鯀終然孔子之聖不信宰予兄軾亦豈是謗毀先帝者耶臣聞先帝末年亦自深悔已行之事但未暇攺爾元佑攺更蓋追述先帝美意而已宣仁後曰先帝追悔往事至於泣下大防曰先帝一時過舉非其本意宣仁後曰皇帝宜深知於是惇逸慶基並罷惇逸出爲湖州運判攺知臨江軍紹聖初軾轍失位劉拯訟惇逸無罪哲宗記其人曰非前日白須禦史乎復除監察禦史論常安民爲二蘇之黨凡論議主元佑者斥去之攺工部員外郎遷殿中侍禦史左司諫侍禦史入謝曰臣再污言路第恐擠逐不能久奉彈糾之責哲宗曰卿能言無患朕之不能聽卿言而信無患朕之不能行也瑤華祕獄成詔詣掖庭錄問惇逸察知�狀握筆弗忍書郝隨從旁脇之乃不敢異獄旣上於心終不安幾兩旬竟上疏其略云瑤華之廢事有所因情有可察詔下之日天爲之陰翳是天不欲廢之也人爲之流涕是人不欲廢之也臣嘗閱錄其獄恐得罪天下哲宗讀之怒蔡卞欲加重貶章惇曾布以爲不可曰陛下本以皇城獄出於近習故使臺端錄問冀以取信中外今謫惇逸何以解天下後世之謗哲宗意解而止明年用他事出知興國軍徙江州錢遹傳遹字徳循婺州浦江人徽宗立擢殿中侍禦史中丞丰稷論其回邪不可任風憲不報稷復言必用遹則願罷臣乃以提舉湖北常平崇寧初召爲都官員外郎殿中侍禦史劾曾布援元佑姦黨擠紹聖忠賢布去遷侍禦史閱兩月進中丞乞治元符末大臣嘗乞復孟後而廢劉後事韓忠彥曾布李淸臣黃履及議者曾肇丰稷陳瓘龔夬皆坐貶遂與殿中侍禦史石豫左膚言元佑皇后得罪先帝昭告宗廟天下莫不知哲宗上賓太母聽政當國大臣盡欲變亂紹聖之事以逞私欲因一布衣何大正狂言復還廢後位號當時物議固已洶洶乃至疏逖小臣詣闕上書忠義激切則天下公議從可知矣今朝廷旣已貶削忠彥等及追褫大正誤國則元佑皇后義非所安孔子曰必也正名乎名不正則言不順夫在先朝則曰後今日則謂之元佑皇后於名爲不正先朝廢而陛下復於事爲不順考之典禮則古昔所無稽之本朝則故實未有詢之師言則大以爲不然況旣爲先朝所廢則宗廟祭告歲時薦饗人事有嫌疑之迹神靈萌厭斁之心萬世之後配祔將安所施宜蚤正厥事斷以大義無牽於流俗非正之論以累聖朝明日又言典禮所在實朝廷治亂之所系𨿽人主之尊不得而擅又況區區臣下敢輕變易者哉元佑皇后得罪先朝廢處瑤華制誥一頒天下無間然者並後匹嫡春秋譏之豈宜明聖之朝而循衰世非禮之事於是尙書右僕射京門下侍郎將中書侍郎尙書左丞挺之右丞商英言元佑皇后再復位號考之典禮將來宗廟不可從享陵寢不可配祔揆諸禮制皆所未安請如紹聖三年九月詔書旨後由是復廢遹豫遂言元符皇后名位未正乃冊爲崇恩太后遹章所言小臣上書者昌州推官馮澥也其書以謂先帝旣終則後無單立之義稽之逆順陛下無立嫂之禮要之終始皇太后亦不得伸慈婦之恩𨿽已遂之事難復之失然感悟追正有何不可澥用是得召對除鴻臚主簿蔡京謀取靑唐遹助成其議會籍元佑黨遹以爲多漏略給事中劉逵駁之左轉戶部侍郎俄遷工部尙書兼侍讀逾年以樞密直學士知�昌府言者疏其罪黜爲滁州稍復顯謨閣待制直學士徙宣州復爲工部尙書舉馮澥自代謂澥趣操端勁古人與稽嘗建明典禮忠義凜凜縉紳嘆服言者又疏其罪以待制知秀州中書舍人侯綬封還之又奪待制久之還故職攺述古殿直學士屏居十五年方臘陷婺遹逃奔蘭溪爲賊所殺年七十二石豫傳石豫者寧陵人第進士以安惇薦爲監察禦史與左膚鞠鄒浩獄文致重比又使廣東鍾正甫逮治浩欲致之死豫論邊事謂中國與四夷相交爲君臣相與爲賓客徽宗以其言無倫理且辱國出爲淮南轉運判官陳瓘又追論羅織鄒浩事降通判亳州崇寧元年召拜殿中侍禦史遂同錢遹造廢元佑皇后議亟遷侍禦史至中丞請削去景靈宮繪像臣僚自文彥博司馬光呂公著呂大防範純仁劉摰範百祿梁燾王巖叟以下旣以論罷軍器監蔡碩碩訟豫平生交通狀黜知陳州徙鄧州許惇仁傳惇仁興化人第進士崇寧初入爲校書郎蔡京以州裏之舊擢監察禦史亟遷右正言起居郎倚爲腹心惇仁凡所建請悉受京旨言元符之末姦臣用事內外制詔類多誣實乞自今日以前委中書舍人或著作局討論刪正起居郎舍人異時遇車駕行幸惟當直者從惇仁始請悉扈蹕遷殿中監拜禦史中丞甫視事卽上章請五日一視朝徽宗以其言失當乖宵旰圖治之意命罰金仍左遷兵部侍郎他日爲朱諤言且欲逐惇仁而京庇之甚力惇仁亦處之自如後二年卒靖康中諫官呂好問論蔡京使惇仁請五日一視朝欲顓竊國命蓋指此也陸佃傳佃遷吏部尙書禦史中丞趙挺之以論事不當罰金佃曰中丞不可罰罰則不可爲中丞胡舜陟傳舜陟字汝明徽州績溪人登大觀三年進士第歷州縣官爲監察禦史奏禦史以言爲職故自唐至本朝皆論時事擊官邪與殿中侍禦史同崇寧間大臣欲便己遂變祖宗成憲南臺禦史始有不言事者多事之時以開言路爲急乞下本臺增入監察禦史言事之文以復祖宗之制以內艱去服闋再爲監察禦史奏河北金兵已遁備禦尢不可不講欽宗卽位又言今結成邊患幾傾社稷自歸明官趙良嗣始請戮之以快天下遂誅良嗣又奏今邊境備禦之計兵可練粟可積獨將爲難得請詔內外之臣並舉文武官才堪將帥者又奏上殿班先臺後諫祖宗法也今臺臣在諫臣下乞今後臺諫同日上殿以臺諫雜壓爲先後遷侍禦史李光傳光遷侍禦史時言者猶主王安石之學詔榜廟堂光又言祖宗規模宏遠安石欲盡廢法度則謂以人主制法而不當制於法欲盡逐元老則謂人主當化俗而不當化於俗蔡京兄弟祖述其說五十年間毒流四海今又風示中外鼓惑民聽豈朝廷之福蔡攸欲以扈衛上皇行宮因緣入都光奏攸若果入則百姓必致生變萬一驚犯屬車之塵臣坐不預言之罪望早黜責時已葺擷景園爲寧徳宮而太上皇后乃欲入居禁中光奏禁中者天子之宮正使陛下欲便溫凊奉迎入內亦當躬�上皇下有司討論典禮乃下光章使兩宮臣奏知於是太上皇后居寧徳宮金人逼京城士大夫委職而去者五十二人罪同罰異士論紛然光請付理寺公行之太原圍急奏乞就委拆彥質盡起晉絳磁隰潞威勝汾八州民兵及本路諸縣弓手俾守令各自部轄其土豪士人願爲首領者假以初官應副器甲協力赴援女眞劫質親王以三鎭爲辭勢必深入請大修京城守禦之備以伐敵人之謀又言朱�托應奉脇制州縣田園第宅富擬王室乞擇淸彊官置司追攝�父子及奉承監司守令如胡直孺盧宗原陸置王仲閔趙霖宋晦等根勘驅磨計資沒入其彊奪編戶產業者還之李會李擢復以諫官召光奏蔡京復用時會擢疊爲臺官禁不發一語金人圍城與白時中李邦彥專主避敵割地之謀時中邦彥坐是落職而會擢反被召用復預諫諍之列乞寢成命不報光丐外亦不報彗出寅艮間耿南仲輩皆謂應在外國不足憂光奏孔子作春秋不書祥瑞者蓋欲使人君恐懼修省未聞以災異歸之外國也疏奏監汀州酒稅趙鼎傳鼎遷殿中侍禦史劉光世部將王徳擅殺韓世忠之將而世忠亦率部曲奪建康守府廨鼎言徳總兵在外專殺無忌此而不治孰不可爲命鼎鞫徳鼎又請下詔切責世忠而指取其將吏付有司治罪諸將肅然上曰肅宗興靈武得一李勉朝廷始尊今朕得卿無愧昔人矣中丞範宗尹言故事無自司諫遷殿中者上曰鼎在言路極舉職所言四十事已施行三十有六遂遷侍禦史北兵至江上幸會稽召臺諫議去畱鼎陳戰守避三策拜禦史中丞請督王進軍宣州周望分軍出廣徳劉光世渡江駐蘄黃爲邀擊之計又言經營中原當自關中始經營關中當自蜀始欲幸蜀當自荊襄始吳越介在一隅非進取中原之地荊襄左顧川陜右控湖湘而下瞰京洛三國所必爭宜以公安爲行闕而屯重兵於襄陽運江浙之粟以資川陜之兵經營大業計無出此韓世忠敗金人於黃天蕩宰相呂頤浩請上幸浙西下詔親徵鼎以爲不可輕舉頤浩惡其異己攺鼎翰林學士鼎不拜攺吏部尙書又不拜言陛下有聽納之誠而宰相陳拒諫之說陛下有眷待臺臣之意而宰相挾挫阻言官之威堅臥不出疏頤浩過失凡千言上罷頤浩詔鼎復爲中丞謂鼎曰朕每聞前朝忠諫之臣恨不之識今於卿見之李衡傳衡除侍禦史以老固辭不獲命差同知貢舉會外戚張說以節度使掌兵柄衡力疏其事謂不當以母后肺腑爲人擇官廷爭移時攺除起居郎衡曰與其進而負於君孰若退而合於道章五上請老愈力上知不可奪仍以祕撰致仕時給事中莫濟不書敕翰林周必大不艸制右正言王希呂亦與衡相繼論奏同時去國士爲四賢詩以紀之袁樞傳樞遷大理少卿通州民髙氏以產業事下大理殿中侍禦史冷世光納厚賂曲庇之樞直其事以聞人爲危之上怒立罷世光以朝臣劾禦史實自樞始陳文龍傳文龍字君貴福州興化人丞相俊卿之後也能文章負气節初名子龍咸淳五年廷對第一度宗易其名文龍丞相賈似道愛其文雅禮重之由鎭東軍節度判官歷崇政殿說書祕書省校書郎數年拜監察禦史皆出似道力然自十數年似道所制臺課皆闒茸臺中相承凡有所建白皆呈�似道始行至文龍爲之獨不呈�已忤似道知臨安府洪起畏請行類田似道主其說文龍上疏以爲不可似道怒寢其疏襄陽久被圍似道日恣淫樂不少加意時陽請督師而陰使其黨畱己竟失襄陽文龍上疏極言其失範文虎總師無功似道芘之以知安慶又除趙溍知建康黃萬石知臨安文龍言文虎失襄陽今反見擢用是當罰而賞也溍乳臭小子何以任大閫之寄萬石政事怠荒以爲京尹何以能治請皆罷之似道大怒黜文龍知撫州旋又使臺臣李可劾罷之未幾呂文煥導大軍東下範文虎首迎降與文煥俱東似道兵潰魯港溍最先遁以故列城從之皆遁始悔不用文龍之言起爲左司諫尋遷侍禦史時邊事甚急王爚與陳宜中不能盡一策而日坐朝堂爭私意潛說帝以平江降臺臣請籍其家爚以爲可宜中以爲不可張世傑諸將分四道出師而大臣不監護臺諫論之爚請行邊下公卿雜議宜中請出督師又下公卿雜議文龍上疏曰書言三後協心同底於道北兵今日取某城明日築某堡而我以文相遜以迹相疑譬猶拯溺救焚而爲安步徐行之儀也請召大臣同心圖治無滋虛議其後宜中與爚終不相能而去至十月始來事已不可爲矣朱倬傳倬字漢章閩縣人除右正言累遷中丞嘗言人主任以耳目非報怨任气之地必上合天心每上疏輒夙興露告若上帝鑑臨奏疏凡數十如發倉廩蠲米價減私鹽核軍食率焚稿不傳聞見前錄劉溫叟事本朝太祖皇帝爲禦史中丞太宗尹開封知其貧以五百千錢遺之溫叟受而不辭對其使記於西廂至明年太宗復遣其使餉以酒使者視其記如故歸白其事太宗嘆息曰吾之錢尙不肯受況他人者乎仍命輦歸以成其美名憲臺故事月給�錢一萬不足以贓罰充之溫叟惡其名不取太祖因與太宗從容論廷臣之有名節者太宗以送錢事聞太祖嘆美久之後求退太祖曰俟朕選有守道正直如卿者卽可代子照太宗朝爲贊善大夫煜登進士第爲龍圖閣直學士權開封府明肅太后朝獨召對後曰知卿名族十數世欲一見卿家譜恐與吾宗同也煜曰不敢後數問之度不可免因陛對爲風眩僕而出乞出知河南府再召懇避不行求爲畱司禦史臺以卒東軒筆錄舊制憲府不預遊宴太宗幸金明池召中丞趙昌言上元觀燈召知雜謝泌憲官預宴自二人始國老談苑王嗣宗爲禦史中丞眞宗一日幸相國寺回自北門嗣宗上言曰天子行黃道豈可由後門臣任當風憲詎敢廢職上悅其直給內帑三千緡以自罰北門由是不常開焉賢奕禦史臺有閽吏隸臺中四十餘年善評其臺官優劣每以所執之梃待中丞之賢否中丞賢則橫其梃否則直其梃此語喧於縉紳凡爲中丞者惟恐其梃之直也範諷爲中丞聞望甚峻一日視事次閽吏忽直其梃範大驚立召問曰豈睹我之失耶吏初諱之苦問乃言曰昨見中丞召客親諭庖人以造食指揮者數四庖人去又呼之復叮嚀者數四某心鄙之不知其梃之直也範大笑�謝石林燕語張伯玉皇佑間爲侍禦史時陳恭公當國伯玉首言天下未治未得眞相故也由是忤恭公仁宗時眷恭公厚不得已出伯玉知太平州然亦惜其去密使小黃門諭旨勞之曰聞卿貧無慮朕當爲卿治裝翼日中旨三司賜錢五萬恭公猶執以爲無例上曰吾業已許之矣卒賜之歸田錄景佑中有郎官皮仲容者偶出街衢爲一輕浮子所戲遽前賀云聞君有臺憲之命仲容立馬愧謝久之徐問其何以知之對曰今新制臺官用稀姓者故以君姓知之爾蓋是時三院禦史乃仲簡論程掌禹錫也聞者傳以爲笑寶元中禦史府久闕中丞一日李淑對仁宗偶問以憲長久虛之故李奏曰此乃呂夷簡欲用蘇紳臣聞夷簡已許紳矣仁宗疑之異時因問許公曰何故久不除中丞許公奏曰中丞者風憲之長自宰相而下皆得彈擊其選用當出聖意臣等豈敢銓量之仁宗頷之自是知其直矣南遊紀舊慶曆中賈昌朝鎭北都因奏韓魏公治恩冀河流斷趙徵村岡勢不利國致皇嗣未立仁宗卽日中批付侍禦史知雜吳中復亟往按治一日受內降至七封中復固請對乃旣對以所授內降面乞盡付中書門下行出乃敢奉詔初甚咈吳固爭不已乃從時人謂之鐵面禦史續聞見近錄慶曆中仁宗親除先公歐陽文忠蔡君謨余安道四公爲諫官先公實居其長三公曰公宰相子且不貧朝廷貴之必不至嶺外縱遠亦可行吾輩疏遠且貧凡論事必其先之先公以爲然當時號先公曰獨打鶻三公曰一棚鶻云東軒筆錄皇佑中梁莊肅公爲相以益州路轉運張掞爲三司副使時議不厭是時王逵罷淮南轉運使至京久無差遣人或問曰何爲後於張掞也逵曰我空手冷面至京豈得省副耶此論尢喧故禦史呂景初吳中復馬遵疊上疏論之已而三禦史皆斥逐知制誥蔡襄繳詞頭不肯艸制又論其事故莊肅亦罷去景初謝表略曰丞相以姦而犯法政當柰何禦史之職在觸邪死亦不避蓋謂此也孫參政抃爲禦史中丞薦唐介吳中復爲禦史人或問曰聞君未嘗與二人相識而遽薦之何也孫答曰昔人恥呈身禦史今豈求識面臺官也後二人皆以風力稱於天下孫晚年執政嘗嘆曰吾何功以輔政惟薦二臺官爲無愧耳曲洧舊聞張康節爲禦史中丞論宰執不已上曰卿孤寒殊不自爲她康節曰臣自布衣叨冒至此有陛下爲知己安得謂之孤寒陛下今日便是孤寒上驚而問其故康節曰內自左右近習外至公卿大臣無一人忠於陛下者陛下不自謂孤寒而反謂臣爲孤寒臣所未諭當時有三眞之語謂富韓二公爲眞宰相歐陽公爲眞內翰而康節爲眞禦史也石林燕語趙淸獻爲禦史力攻陳恭公範蜀公知諫院獨救之淸獻遂並劾蜀公黨宰相懷其私恩蜀公復論禦史以陰事誣人是妄加人以死罪請下詔斬之以示天下熙寧初蜀公以時論不合求致仕或欲遂謫之淸獻不從或曰彼不嘗欲斬公者耶淸獻曰吾方論國事何暇卹私怨方蜀公辯恭公時世固不以爲過至淸獻之言聞者尢嘆服云西溪叢語陳徳潤云一貴人知成都日朝廷遣禦史何郯入蜀按事貴人�召幕客詢何人與禦史密者或云有賢良某人延之令山界候迎兼攜名娼王宮花往候其宴狎出家姬以佐酒王善舞何公醉喜題其項帕云按徹梁州更六麼西臺禦史惜妖嬈從今攺作王宮柳舞盡春風萬萬條至成都此娼出迎遂不復措手而歸石林燕語治平初議濮廟者六人呂獻可爲中丞呂微仲範堯夫趙大觀傅欽之與龔鼎臣爲禦史旣同時相繼被貶天下號六禦史揮麈餘話明淸第三錄載秦會之靖康末議狀全篇比見表侄常保孫言嘗聞之於遊定夫之孫九言云乃馬伸先覺之文也初會之爲禦史中丞虜人議立張邦昌以主中國先覺爲監察禦史抗言於稠人廣坐中曰吾曹職爲爭臣豈可坐視緘默不吐一詞當共入議狀乞存趙氏會之不答少焉屬�遂就呼臺史連名書之會之旣爲臺長則當列於首以呈會之會之猶豫先覺帥同僚合辭力請會之不得已始肯書名先覺遣人疾馳以達金主所以秦氏所藏本猶云檜等也先覺中興初任殿中侍禦史以亮直稱於一時桯史秦檜秉權寖久植黨締交牢不可破髙皇淵嘿雷聲首更大化懲言路壅蔽之獘召湯元樞鵬舉於外執法殿中繼遷侍禦史時有選人任盡言者居下僚好慷慨論事聞其除亟以啟賀之曰伏審光奉明綸榮躋橫榻國朝更西都三府之制故禦史不除大夫端公居南司五院之中與獨坐疊爲憲長自昔𨿽稱於雄劇比歲或乖於選掄污我霜臺賴公雪恥輒陳管見少助風聞靖言有宋之姦臣無若亡秦之巨�十九載輔國而專政亙古無之二百年列聖之貽謀掃地盡矣乃若糊名而較藝亦復肆志而任私敢以五尺之童連冠兩科之士老牛犢愛子誰無野鳥爲鸞欺君實甚公攘名器報微時簞食之恩竣立刑誅鉗當世縉紳之口一時謫籍半坐流言父子至於相持道路無復偶語每除言路必預經筵蓋緣乳臭之雛實預金華之講受其頤旨應若影從忠臣不用而用臣不忠實事不聞而聞事不實逮政府樞庭之有闕必諫官禦史而後除所以復鷹犬之報而搏吠已憎疏鴛鷺之班而孤危主勢私竊富貴之勢利豈止於子孫而爲臣仰奪造化之鑪錘至不容人主之除吏方當寧之意未罪魏其而在位之臣端阿王氏致學官之獻假題目以文姦引前代興王之詩爲其孫就試之讖旋從外幕擢置中都冀招致於妖言啟包藏之異意忠憤扼腕智識寒心上愧漢臣旣乏朱云之請劍下�唐室未聞林甫之斫棺坐令存沒之姦備極寵榮之典正緣和議常贊睿謀故聖主念功務曲全於體貌然憲臺議罪當明正於典刑賞當功所以示朝廷之至恩罰當罪所以貽臣子之大戒政若偏廢國將若何敢爲上言莫如君重恭惟侍禦气剛而志烈學老而才雄自親擢於中宸卽大符於民望明目張�士林日誦於讜言造膝沃心天下鹹受其陰賜𨿽直道盡更其覆轍而宏綱獨漏於吞舟惟九重之委任寖降故四海之責望尢備願言彈擊無置渠魁矧今日之新除有昔人之故事章仁約自稱雕鶚才固絕倫張文紀不問狐貍惡惟誅首縱黃壤之已隔在白以難�使六合之間忠義之心如日九泉之下邪之骨常寒庶幾紹興湯禦史之名不在慶曆唐子方之下其他世俗之語諒非方正之樂聞側聽遷別當修致湯得之喜袖以白上天顏爲回故一時公議大明姦諛�落盡言其助也任字元受有集名小醜楊誠齋爲之序仕亦不大顯余先君手抄其啟雜俎中貴耳集葉丞相顒與林安宅最厚嘗有簡往來丞相之子用林簡粘於壁林後謁丞相見之不樂而去及除察院首章論丞相由是去國疏上事以風聞彼時君臣得以自通葉抗章自辧壽皇付棘寺窮究林之所言乃是葉衡丞相之事林以誣罔得謫葉再相癸辛雜識唐仲友之父侍禦堯封孝廟時以禮部侍郎大司成除侍禦有直聲嘗論錢尙書禮左遷小龍揚及去國同朝送之館學爲空孝宗知之嘆曰遂爲唐氏百年口實初入言路錢迎問第一人答以方思之歸語仲友仲友曰大夫失言當云此行正爲公來也墨客揮犀禦史臺儀凡禦史上事一百日不言罷爲外官有侍禦史王平拜命垂滿百日而未言事同寮皆訝云或曰王端公有待而發苟言之必大事也一日聞入札子眾共偵之乃彈禦膳中有發其彈詞有是何穆若之容忽睹鬈如之狀桯史蜀士尙流品不以勢詘乾道間楊嗣淸甲有聲西州淸議推屬初試邑有部使者不欲名頗以繡衣自驕怒其不降意誣劾以罪趙衛公方爲左史聞之不俟車亟往白廟堂曰譬之人家市�於鄰卜日而致之將以咋鼠也鼠暴未及問而首抉雕籠以噬鸚鵡其情可恕乎當國者問其由告以故相與大笑劾牘竟格不下嗣淸仕亦不顯有弟曰嗣勛輔位至從�其淸名亦相伯仲至今蜀人談謔以排根善類者爲�噬鸚鵡王中父嘗爲余道而忘其所爲邑之名貴耳集壽皇過南內徳壽問近日臺臣有甚章疏壽皇奏雲臺臣論知合鄭藻徳壽云說甚事不是說他娶嫂壽皇奏云正說此事徳壽云不看執柯者面壽皇問執柯者誰徳壽云朕也壽皇驚灼而退臺臣卽時去國古杭雜記寶佑乙卯禦史洪天錫劾內臣盧允升董宋臣疏不行六月禦筆禦史丁大全除司諫禦史陳大方除正言正言胡大昌除侍禦洪天錫遂左遷時天下目丁大全陳大方胡大昌爲三不吠之犬金史李石傳石拜司徒兼太子太師禦史大夫如故賜第一區安化軍節度使徒單子溫平章政事合喜之侄也贓濫不法石卽劾奏之方石奏事宰相下殿立俟良久旣退宰相或問石奏事何久石正色曰正爲天下奸污未盡誅耳聞者悚然一日上謂石曰禦史分別庶官邪正卿等惟劾有罪而未嘗舉善也宜令監察分路刺舉善惡以聞李晏傳晏遷翰林侍講學士兼禦史中丞會朝士以病謁告世宗意其詐謂晏曰卿素剛正今某詐病以宰相親故畏而不糾歟晏跪對曰臣𨿽老平生所恃者誠與直耳百官病告監察當視臣爲中丞官吏姦私則當言之病而在告此小事臣容有不知其畏宰相何圖焉旣出世宗目送之曰晏年老气猶未衰一日禦史臺奏請增監察員上曰采察內外官吏固系監察然爾等有所聞知亦當彈劾況糾正非違臺官職也苟不能正其身如正人何宗端修傳承安元年監察禦史孫椿年武簡職事不修舉詔以端修及範鐸代之是時元妃李氏兄弟干預朝政端修上書乞遠小人上遣李喜兒傳詔問端修小人爲誰其以姓名對端修對曰小人者李仁惠兄弟仁惠喜兒賜名也喜兒不敢隱具奏之上𨿽責喜兒兄弟而不能去也商衡傳衡字平叔曹州人拜監察禦史哀宗姨郕國夫人不時出入宮闈干預政事聲迹甚惡衡上章極言自是郕國被召乃敢進見內族慶山奴將兵守旴與李全戰敗朝廷置而不問衡上言自古敗軍之將必正典刑不爾則無以謝天下詔降慶山奴爲定國軍節度使戶部侍郎權尙書曹溫之女在掖庭親舊干預權利其家人塡委諸司貪墨彰露臺臣無敢言者衡歷數其罪詔罷溫戶部攺太后府衛尉再上章言溫果可罪當貶逐無罪則臣爲妄言豈有是非不別而兩可之理哀宗爲之動容乃出溫爲汝州防禦使元史武宗本紀至大元年秋八月丙申禦史臺臣言奉�逮監察禦史撒都丁赴上都世祖成宗迄於陛下累有明旨監察禦史乃朝廷耳目中外臣僚作姦犯科有不職者聽其糾劾治事之際諸人毋得與焉邇者鞠問刑部尙書烏剌沙贓罪蒙玉音獎諭諸禦史皆被錫臺綱益振今撒都丁被逮同列皆懼所系非小乞寢是命申明臺憲之制諸人毋得與聞制可仁宗本紀延佑六年春三月辛酉詔以禦史中丞禿禿合爲禦史大夫諭之曰禦史大夫職任至重以卿勛舊之裔故特授汝當思乃祖乃父忠勤王室仍以古名臣爲法否則將墜汝家聲負朕委任之意矣英宗本紀禦史臺臣請降詔諭百司以肅臺綱帝曰卿等但守職盡言善則朕當服行否亦不汝罪也文宗本紀天歷元年十一月己未中書省臣言侍禦史左吉非才不當任風憲禦史臺臣伯顏等言左吉禦史所薦若旣用之又以人言而止臺綱不能振矣必如省臣所言臣等乞辭避帝曰汝等其勿爲是言左吉果不可用省臣何不先言之其令左吉仍爲侍禦史明宗本紀帝宴諸王大臣於行殿燕鐵木兒哈八兒禿伯帖木兒孛羅等侍帝命臺臣曰太祖皇帝嘗訓敕臣下云美色名馬人皆悅之然方寸系累卽能壞名敗徳卿等居風紀之司亦嘗念及此乎世祖初立禦史臺首命塔察兒奔帖傑兒二人協司其政天下國家譬猶一人之身中書則右手也樞密則左手也左右手有病治之以良醫省院闕失不以禦史臺治之可乎凡諸王百司違法越禮一聽舉劾風紀重則貪墨懼猶斧斤重則入木深其勢然也朕有闕失卿亦以聞不爾責也劉宣傳宣除行臺禦史中丞時江浙行省丞相忙古臺悍戾縱恣常慮臺臣糾言其罪而尢忌宣一日禦史大夫與中丞出建康城點視軍船羣禦史從有以軍船載葦者禦史張諒詰之知爲行省官所使詣揚州覆實忙古臺盛怒卽圖報復時大夫之父官於屬郡隨被按劾遣其黨造建康伺臺中違失臺官皆竦懼陰往懇求自解惟宣屹然不動忙古臺怨宣愈甚羅織宣之子系揚州獄又令建康酒務淘金等官及錄事司官以罪免者誣告行臺沮壞錢糧以聞於朝必欲置宣死地朝廷爲遣官二員置獄於行省鞫問其事宣及禦史六人俱就逮旣登舟行省以軍船列兵衛驅迫之至則分異各處不使往來九月朔宣自剄於舟中始宣將行時書後事緘付從子自誠令勿啟視宣死視其書詞云觸怒大臣誣構成罪豈能與經斷小人交口辯訟屈膝爲容於怨家之前身爲臺臣義不受辱當自引決但不獲以身殉國爲恨耳嗚呼天乎實鑑此心且別有公文言忙古臺罪狀後得其�塗注勾抹辭句難辯前治書侍禦史霍肅爲敍次其文讀者悲憤宣旣引決行省白於朝以爲宣知罪重自殺前後構成其事者郎中張斯立也然宣忠義節操爲世所重聞者莫不嗟悼延佑四年從子自持上宣行實禦史臺以聞制贈資善大夫禦史中丞上護軍追封彭城郡公謚忠憲姚天福傳天福字君祥至元五年詔立禦史臺以天福爲架閣管勾尋拜監察禦史每廷折權臣帝嘉其直錫名巴兒思謂其不畏彊悍猶虎也仍厚賜以旌其忠天福曰臣職居抨彈惟負爵祿是懼敢貪厚賞以重臣罪時禦史臺置二大夫綱紀無統天福言於世祖曰古稱一蛇九尾首動尾隨一蛇二首不能寸進今臺綱不張有一蛇二首之患陛下不急拯之久則紊不可理帝詔玉速帖木兒及孛羅諭之孛羅以年幼自劾天福時案行畿內有出使者淩民取賄天福乃易服間行得其狀奏戮之以徇豪右懾服初天福拜禦史時其母戒之曰古稱公爾忘私委質爲臣當罄所衷以塞其職勿以未亡人爲卹俾吾追蹤陵母死之日猶生之年也天福亦請於憲府曰監察責當言路有犯無隱苟獲譴乞不爲親累或以聞帝嘆曰巴兒思母子𨿽生今世其義烈之言當於古人中求之王思誠傳思誠爲陜西行臺治書侍禦史至正十七年春紅巾陷商州奪七盤進據藍田縣距奉元一捨思誠會豫王阿剌忒納失裏及省院官於安西王月魯帖木兒邸眾洶懼無言思誠曰陜西重地天下之重輕系焉察罕帖木兒河南名將賊素畏之宜遣使求援此上策也戍將嫉客兵軋已論久不決思誠曰吾兵弱旦夕失守咎將安歸乃移書察罕帖木兒曰河南爲京師之庭戶陜西實內郡之藩籬兩省相望互爲唇齒陜西危則河南豈能獨安乎察罕帖木兒新復陜州得書大喜曰先生眞有爲國爲民之心吾寧負越境擅發之罪遂提輕兵五千倍道來援思誠犒軍於鳳凰山還定守禦九事夜宿臺中未嘗解衣同官潛送妻子過渭北思誠止之分守北門其屬聞事急欲圖苟免思誠從容諭之曰吾受國重寄安定一方期戮力報�死之可也自古皆有死在遲與速耳眾乃安旣而援兵破賊河南總兵官果以察罕帖木兒擅調遣人問之思誠亟請於朝宜命察罕帖木兒專守關陜仍令便宜行事詔從之行樞密院掾史田甲受賂事覺匿豫邸監察禦史捕之急並系其母思誠過市中見之曰嘻古者罪人不孥況其母乎吾不忍以子而系其母令釋之不從思誠因自劾不出諸禦史謁而謝之初監察禦史有封事自中丞以下惟署紙尾莫敢聞其由事行始知之思誠曰若是則上下之分安在凡上章必拆視不可行者以臺印封置架閣庫俄起五省餘丁軍思誠爭曰關中方用兵困於供給民多愁怨復有是役萬一爲變所系豈輕耶事遂寢十七年召拜通議大夫陳祖仁傳至正二十三年十二月拜治書侍禦史時宦者資正使朴不花與宣政使橐歡內恃皇太子外結丞相搠思監驕恣不法監察禦史傅公讓上章暴其過忤皇太子意左遷吐蕃宣慰司經歷它禦史連章論諫皆外除祖仁上疏皇太子言禦史糾劾橐歡不花姦邪等事此非禦史之私言乃天下之公論臺臣審問尢悉故以上啟今殿下未賜詳察輒加沮抑擯斥禦史詰責臺臣使姦臣�政之情不得達於君父則亦過矣夫天下者祖宗之天下臺諫者祖宗之所建立以二豎之微而於天下之重臺諫之言一切不卹獨不念祖宗乎且殿下職分止於監國撫軍問安視膳而已此外予奪賞罰之權自在君父今方毓徳春宮而使諫臣結舌凶人肆志豈惟君父徒擁虛器而天下蒼生亦將奚望疏上皇太子怒令禦史大夫老的沙諭祖仁以謂臺臣所言𨿽是但橐歡等俱無是事禦史糾言不實已與美除昔裕宗爲皇太子兼中書令樞密使凡軍國重事合奏聞者乃許上聞非獨我今日如是也祖仁乃復上疏言禦史所劾得於田野之間殿下所詢不出宮墻之外所以全此二人者止緣不見其姦昔唐徳宗云人言盧杞姦邪朕殊不覺使徳宗早覺杞安得相是杞之姦邪當時知之獨徳宗不知爾今此二人亦皆姦邪舉朝知之在野知之天下知之獨殿下未知耳且裕宗旣領軍國重事理宜先閱其綱若至臺諫封章自是禦前開拆假使必皆經由東宮君父或有差失諫臣有言太子將使之聞奏乎不使之聞奏乎使之聞奏則傷其父心不使聞奏則陷父於惡殿下將安所處如知此說則今日糾劾之章不宜阻矣禦史不宜斥矣斥其人而美其除不知禦史所言爲天下國家乎爲一身官爵乎斥者去來者言言者無窮而美除有限殿下又安所處祖仁疏旣再上卽辭職而禦史下至吏卒皆辭閒於是皇太子以其事聞朴不花橐歡乃皆辭退而天子令老的沙諭旨祖仁等祖仁復上書天子曰祖宗以天下傳之陛下今乃壞亂不可救藥𨿽曰天運使然亦陛下刑賞不明之所致也且區區二豎猶不能除況於大者願陛下俯從臺諫之言擯斥此二人不令其以辭退爲名成其姦計使海內皆知陛下信賞必罰自二人始則將士孰不�力天下可全而有以還祖宗若猶優柔不斷則臣寧有餓死於家誓不與之同朝牽聯及禍以待後世正人同罪書奏天子大怒而是時侍禦史李國鳳亦上疏言此二人必當斥於是臺臣自老的沙以下皆左遷而祖仁出爲甘肅行省參知政事時天極寒衣單甚以弱女托於其友朱毅卽日就道張起巖傳起巖爲監察禦史中書參政楊廷玉以墨敗臺臣奉旨就廟堂逮之下吏丞相倒剌沙疾其摧辱同列悉誣臺臣罔上欲置之重辟起巖以新除畱臺抗章論曰臺臣按劾百官論列朝政職使然也今以奉職獲風紀解體正直結舌忠良寒心殊非盛世事且世皇建臺閣廣言路維持治體陛下卽位詔旨動法祖宗今臺臣坐譴公論杜塞何謂法祖宗耶章三上不報起巖廷爭愈急帝感悟事乃得釋猶皆坐罷免還鄕裏葉李傳至元二十四年特拜禦史中丞兼商議中書省事李固辭曰臣本羇旅荷蒙眷知使備顧問固當竭盡愚衷禦史臺總察中外機務臣愚不足當此任且臣昔竄瘴鄕素染足疾比歲尢劇帝笑曰卿足艱於行心豈不可行耶李固辭得許因叩首謝曰臣今𨿽不居是職然禦史臺天子耳目常行事務可以呈省至若監察禦史奏疏西南兩臺咨稟事關軍國利及生民宜令便宜聞奏以廣視聽不應一一拘律遂成文具臣請詔臺臣言事各許實封幸甚又曰憲臣以繩愆糾繆爲職苟不自檢於擊博何有其有貪婪敗度之人宜付法司增條科罪以懲欺罔制曰可由是臺憲得實封言事董文用傳至元二十五年拜禦史中丞文用曰中丞不當理細務吾當先舉賢才乃舉胡祗遹王惲雷膺荊幼紀許楫孔從道十餘人爲按察使徐琰魏初爲行臺中丞當時以爲極選方是時桑哥當國恩寵方盛自近戚貴人見之皆屏息遜避無敢誰何文用以舊臣任中丞獨不附之桑哥令人風文用頌己功於帝前文用不答桑哥又自謂文用曰百司皆具食於丞相府矣文用又不答會朔方軍興糧糗粗備而誅求愈急文用謂桑哥曰民急矣外難未解而內伐其根本丞相宜思之於是遠邇盜賊蜂起文用持外相所上賊盜之目謂桑哥曰百姓豈不欲生養安樂哉急法暴斂使至此爾禦史臺所以救政事之不及丞相當助之不當抑之也禦史臺不得行則民無所赴訴民無所赴訴而政日亂將不止於臺事之不行也忤其意益深乃摭拾臺事百端文用日與辯論不爲屈於是具奏桑哥姦狀詔報文用語密而外人不知也桑哥日誣譖文用於帝曰在朝惟董文用�傲不聽令沮撓尙書省請痛治其罪帝曰彼禦史之職也何罪之有且董文用端謹朕所素知汝善視之徹裏傳大徳元年徹裏拜江南諸道行臺禦史大夫一日召都事賈鈞謂曰國家置禦史臺所以肅淸庶官美風俗興教化也乃者禦史不存大體按巡以苛爲明徵贓以多爲功至有迫子證父弟證兄奴訐主者傷風敗教莫玆爲甚君爲我語諸禦史無庸效尢爲也帝聞而善之蘇天爵傳天爵爲監察禦史攺奎章閣授經郎元統元年復拜監察禦史在官四閱月章疏凡四十五上自人君至於朝廷政令稽古禮文閭閻幽隱其關乎大體系乎得失者知無不言所劾者五人所薦舉者百有九人輟耕錄集慶失守行禦史臺移置紹興路前禦史大夫納璘再任時浙省丞相達失帖木兒得便宜行事民間頗言其貪後又以大夫子安安判行樞密院護臺治大夫之政一聽決於院判有人作詩云舊省新丞相新臺舊大夫大夫聽子語丞相愛金珠又有人大書於臺之門曰苞苴賄賂尙公行天下承平得未能二十四官徒獬廌越王臺上望金陵周景遠先生馳名能文爲南臺禦史時分治過浙省每日與朋友往復其書吏不樂似有舉刺之意大書壁上曰禦史某日訪某人某日某人來訪禦史忽見呼謂曰我嘗又訪某人汝乃失記何也第補書之因復謂曰人之所以讀書爲士君子者正欲爲五常主張也使我今日謝絕故舊是爲禦史而無一常寧不爲禦史不可滅人理吏赧服而退姚文公先生燧爲中臺監察禦史時忽禦史大夫謂曰我天子以汝賢故擢居耳目之官今且歲餘至如興利除害之事未嘗有片言及之但惟以薦舉爲務何耶先生答曰某所薦者百有餘人皆經世之才其在中外並能上裨聖治則某之報�亦勤矣又何待屑屑於興利除害然後爲監察禦史之職任乎大夫曰眞宰相器也嘆賞久之遂昌雜錄中奉大夫西臺侍禦曹南馮公諱翼字君輔爲中臺監察禦史時嘗與一蒙古禦史並馬行蒙古馬肥健嘗先一射行馮馬老瘦策莫前道遇一醉達達見馮馬羸衣笠獘用捶策馮馬三四鞭前行禦史亟呼曰監察禦史爲人搖憲度墜矣亟捕捶者毋貸馮舉手謝曰無是無是醉達達躍馬去前禦史至察院語同僚曰馮禦史道中爲人所捶我命捕之而馮曾不卹惡有是耶語竟馮至同僚迎謂曰何故馮謝以無是前行禦史怒曰如此則是我妄言馮因起立語眾人曰某本疏遠下僚朝廷不以某無似擢置言路已二十日矣天下大事未有小建明而先與醉人競曲直諸僚曰繼此有言吾輩得預聞耶馮笑而不答已而成廟駕下陪京公朝服拜道左進疏十事皆天下大事云輟耕錄禦史臺準陜西行臺咨監察禦史烏古孫良禎呈狀聞綱常者天之所以經天下者也天子所以爲天守綱常者也臣而不忠子而不孝凡觸罪於綱常者不容於死又烏可處以相位俾之重任乎謹按遼陽行省丞相答失帖木兒心懷陰險行畜姦邪敗壞彜倫反側不道通天之罪無所於容昔在晉邸擢登首相居百僚之上極一品之榮受任托孤躬承顧命君臣分義至重且深及乎大事之時干戈之際盡領北土之兵以救顚危本官陰畜二心坐觀成敗南至紅橋逗畱不進致於敗亡不能死義靦面入降大虧臣節反以借口矜爲己功天下義士聞之莫不爲恥昔丁公爲項王一將耳嘗二心於漢及天下定髙帝誅之後世稱其明斷方楚之與漢敵國之勢未分尙以大義責之以示垂戒今答失帖木兒之於晉邸爵祿之寵已榮君臣之分素定較之丁公不忠之罪又有甚焉況天歷之初營充樞密知院禦史已嘗糾言又復賄賂權臣出爲江西行省丞相兩居江浙至與房鄰拜降都運賄賂交通壞亂鹽法至今官民皆被其害中間徇私敗政不可枚舉所至之處流毒一方今則移置遼陽遼陽民奚罪焉原其本官昔旣不忠今豈盡節又兼遼陽卽系東方重鎭反復之人豈宜處此脫有邊釁關系非輕似此賣國賣城之罪使其人已死猶當追貶今旣未死得以幸逭天誅設居相位是國法不行邪正不辯愚恐姦臣賊子接迹仿效甚非國家之福伏望聞奏爲天下正綱常之義將答失帖木兒流竄遐荒追奪累受宣命庶幾人臣分嚴獲罪於綱常者死有餘辜以爲不忠不道之勸其於治道不爲小補天下幸甚公論幸甚黃氏筆記解大紳爲監察禦史時都禦史袁泰怙勢家人橫恣諸道禦史欲糾之無敢執筆者公揮筆立就歷舉其過章上𨿽曲宥泰而一時多其直上慮公少涵養將爲眾所傾召其父至諭曰才之生甚難而大器者晚成其以而子歸益進學又諭之曰朕於爾義則君臣恩同父子其歸益盡心於古人後十年來朝當大用爾遂侍父歸見聞錄王英字俊伯昆山人洪武初從鄕校貢太學選授山東道監察禦史上察其可用特命署都禦史事大書惇厚王英四字揭諸殿柱春明夢餘錄洪武中命湯和等爲左禦史大夫等官諭之曰國家新立惟三大府總天下之政中書次之五都督府掌軍旅禦史臺糾正百司朝廷紀綱盡系於此而臺察之任實爲淸要卿等當思正己以率下忠勤以事上蓋己不正則不能正人是故正人者必先自治則人有所瞻仰毋徒擁虛位而漫不可否毋委靡因循以縱姦長惡毋假公濟私以傷人害物詩云剛亦不吐柔亦不茹此大臣之體也永樂時都禦史陳瑛言禦史車舒怠惰不事謫舒戍邊因謂瑛曰禦史當用淸謹介直之士淸則無私謹則無忽介直則敢言不能是者則斥之中洲野錄鄱陽髙舉登永樂甲申進士拜監察禦史罷歸居林谷間謝絕人事不入城府一日掉小舟至城下時值重午郡守飲月波樓以觀競渡舉微服箕坐舟上守怒逮之至令其供不合狀舉遂書一絕云皇后升遐未一年今春先帝又賓天江山艸木皆垂淚太守如何看畫船守詢之知爲髙侍禦大�而延納之公拂衣不顧而去春明夢餘錄宣徳時禦史謝瑤薦牘誤書姓自陳攺正宣宗謂吏部曰古人奏牘皆存敬愼石慶書馬字缺點懼及死今薦賢不知其姓豈能知其才輕率如此豈稱禦史之職遂謫交趾大蠻縣知縣舊制禦史皆乘驢宣徳間禦史胡智言禦史任紀綱之職受耳目之寄糾劾百寮肅淸庶政若巡按一方則禦史以朝廷所差序於三司之上或同三司出理公務三司皆乘馬禦史獨乘驛驢頗失觀瞻自今請乘驛馬許之著爲令寓圃雜記吳文正公訥爲禦史時巡按貴州回三司遣人黃金百兩追送夔府公不啟就題其上還之詩曰蕭蕭行李向東還要過前途最險灘若有贓私並土物任他沈在碧波間廉而不激如此滄江野史朱公裳少勵淸節爲諸生衣食不續裕如也後學於京師旅於郊寺無僕從自炊汲同門生或辦甘脆而食之不去讀朱氏詩諷誦不輟口登進士積官至九卿大夫寒約如一日自號貧子旣顯攺安齋自都禦史守制還居無賓堂土壁席門自奉嘗茹菜連旬無肉食爲禦史按山東山西有風采人稱爲長齋禦史云見聞錄少保胡公世寧字永淸別號靜庵古杭仁和人也弘治五年舉鄕試第二故事計偕者給路費百金公辭其半明年第進士歸例得榜其門恥關謁鎭守中貴人棄之去後任左都禦史掌院事時當考察執政請禁私謁公言臣官以察爲名人非接其貌聽其言無以察其心之邪正才之短長若屏士夫徒按考語則毀譽失眞而求激揚之當難矣上是其言不禁春明夢餘錄歸有光云嘉靖乙卯侍禦史余姚周公被命來按吳中故事禦史巡行天下郡國率一歲還報公滿歲且去而吏民伏闕上書願畱者數千人詔聽復畱於是幾及三載公在吳行縣還百姓扶老攜幼塡溢街巷車不得行嘉靖間金符巡按山海關巡撫順天都禦史孟春論其行事乖張不諳憲體金符不置辯詔回道考察謫河南鄧州通判陜西通誌朝邑嚴禦史天祥令絳縣時道經傅說祠嘗入瞻拜一日復過屬有急不得入憩其側短亭中坐見二靑衣持檄伏堂下白雲傅丞相邀公嚴謝不往顧左右賜使者食左右實無所見然不敢詰漫應曰食使者矣嚴乃語二靑衣還報傅公俟我異日爲禦史乃往言訖而寐頃之寤驚告左右以爲夢左右云自未寢時有之非夢也嚴默然嘉靖己酉徵拜禦史居三月病卒

都察院部雜錄應劭漢官儀獬豸獸性觸不直故執憲者以其角形爲冠侍禦史周官也爲柱下史冠法冠一曰柱後以鐵爲柱袖中記漢官曰侍禦史周官爲柱下史冠法冠一名柱後以鐵爲柱言其審固不撓唐國史補禦史故事大朝會則監察押班常參則殿中知班入閣則侍禦史監奏蓋含元殿最遠用八品宣政其次用七品紫宸最近用六品殿中得立五花磚綠衣用紫案褥之類號爲七貴監察院長與同院禮隔語曰事長如事端凡上堂絕言笑有不可忍雜端大笑則合座皆笑謂之烘堂烘堂不罰大夫中丞入三院罰直盡放其輕重尺寸由於吏人而大者存之黃卷三院上堂有除政者不得終食惟刑部郎官得終之徳宗建中元年貶禦史中丞元令柔二年貶禦史中丞袁髙三年貶禦史中丞嚴郢四年貶禦史中丞楊頊皆四月晦談者爲異因話錄髙宗朝攺門下省爲東臺中書省爲西臺尙書省爲文昌臺故禦史臺呼爲南臺武后朝禦史臺有左右肅政之號當時亦謂之左臺右臺則憲府未曾有東西臺之稱惟俗呼在京爲西臺東都爲東臺李棲筠爲禦史大夫後人不知者呼爲西臺又不知出何故事豈以其名棲遂呼之耶禦史臺三院一曰臺院其僚曰侍禦史眾呼爲端公見宰相及臺長則曰某姓侍禦知雜事謂之雜端見臺長則曰知雜侍禦𨿽他官髙秩兼之其侍禦號不攺見宰相則曰知雜某姓某官臺院非知雜者乃俗號散端二曰殿院其僚曰殿中侍禦史眾呼爲侍禦見宰相及臺長雜端則曰某姓殿中最新入知右巡已次知左巡號兩巡使所主繁劇及遷向上則又入推益爲勞屑惟其中間則入淸閒故臺中諺曰逸巡未推只得自知其言暢適也廳有壁畫小山水甚工云是吳道元眞迹三曰察院其僚曰監察禦史眾呼亦曰侍禦見宰相及臺長雜端則曰某姓監察若三院同見臺長則通曰三院侍禦而主簿紀其所行之事每公堂食會雜事不至則無所檢轄惟相揖而已雜事至則盡用憲府之禮雜端在南揖主簿在北揖兩院則分坐𨿽舉匕筋皆絕談笑食畢則主簿持黃卷揖曰請舉事於是臺院白雜端曰舉事欲上堂三院長各於會堂南廊下先白雜端云合舉事則舉曰某姓侍禦更有姓同者則以第行別之有某過請準條主簿書之其兩院皆如此若舉時差錯則最小殿中舉院長最小侍禦史舉殿院長又錯則向上人乃舉若雜端失笑則三院皆笑謂之烘堂悉免罰矣凡見黃卷罰直遇赦悉罰臺長到諸院凡官吏所罰亦悉免禦史虛三院𨿽至美而月滿殿中推鞫之勞憚於轉兩院以向下侍禦史便領推也多不願爲以此臺中以殿中轉兩院爲戲謔之辭每出入行步侍禦史在柱裏殿察兩院在柱外有時殿中入柱裏則共咍之曰著去也三院禦史主簿有事白端公就其廳若有中路曰事謂之蔘端蔘端有罰殿中已免巡過正知巡者假故則向上人又權知謂之蘸巡臺官有親愛除拜喜慶之事則謁院長雜端臺長謂之取賀凡此皆因胥徒走卒之言遂成故事院長每上堂了各報諸禦史皆立於南廊便服靸鞋以俟院長立定院長方出相揖而序行至殿院門揖殿中又序行至食堂門揖侍禦史凡入門至食凡數揖大抵揖者古之肅拜也臺中無不揖其酒無起謝之禮但云揖酒而已酒最合敬以恐煩卻損往往自臺拜他官執事亦誤作臺揖人皆笑之每赴朝序行至待漏院偃息則有臥揖上門有馬揖凡院長在廳院內禦史欲往他院必先白決罰又必先曰察院有都廳院長在本廳諸人皆會話於都廳院亦曰﹝禦史初上後遇雜端上堂則舉三愆九失

