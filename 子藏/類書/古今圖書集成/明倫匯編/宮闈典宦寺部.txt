

宦寺部匯考一

周周制設內小臣以統寺人閽人內豎設酒人漿人皆奄人司之而統於酒正設人醢人酰人鹽人羃人奄人女奴司之又設內司服及縫人以主宮中縫紉之事而皆統於天官內宰又設舂人饎人�人亦奄人與女奴共之而統於地官按周禮天官內小臣奄上士四人史二人徒八人訂義

鄭康成曰奄稱士者異其賢王巖叟曰先王之時宦者不過數十人內小臣四人寺人五人內豎五人閽人每門四人而已不若後世之多旣總於內宰而內宰又屬於�宰上下相統得以進退用捨之則不賢者自不容於其間後世不然宮中官則皆奄人旣不屬宰相所以縱橫而莫制掌王后之命正其服位後出入則前驅若有祭祀賓客喪紀則擯詔後之禮事相九嬪之禮事正內人之禮事徹後之俎訂

義鄭康成曰俎謂後受尸之爵飲於房中之俎後有好事於四方則使往有好令於卿大夫則亦如之訂

義易氏曰好事則以物問遺於諸侯之親者好令則以言問勞於卿大夫之親者掌王之陰事陰令

訂義

鄭康成曰陰事羣妃禦見之事陰令王所求爲於北宮閽人王宮每門四人囿遊亦如之

訂義

鄭康成曰閽人司昏晨以啟閉王巖叟曰其職云掌守中門之禁惟雉門耳此言每門者言中門據有禁守者言之其實王之五門使墨者守或以爲王有五門四面皆有中門故曰每門鄭康成曰囿禦苑遊離宮掌守王宮之中門之禁

訂義

鄭康成曰中門於外內爲中若今宮闕門雉門三門也史氏曰中門之禁亦密於外門以其過此則是王之宮庭使內官掌之謂之閽人以其所職專在守門若今所謂司門是也喪服凶器不入宮潛服賊器不入宮奇服怪民不入宮訂

義鄭康成曰喪服衰絰凶器明器潛服若衷甲者賊器盜賊之任器兵物皆有刻識奇服衣非常春秋傳曰尨奇無常怪民狂易凡內人公器賓客無帥則幾其出入

訂義

史氏曰內人應役之人公器應用之物賓客公卿大夫之妻應得入見者然無帥者無所將帥非時而入出者也故必幾察之防其乘間以時啟閉

訂義

鄭康成曰時漏盡史氏曰謹其鎖鑰凡外內命夫命婦出入則爲之辟

訂義

鄭康成曰內命夫卿大夫士之在宮中者辟行人使無於掌埽門庭大祭祀喪紀之事設門燎蹕宮門廟門訂義

鄭康成曰燎地燭蹕止行者廟在中門外易

氏曰設門燎則設燎於門以爲明蹕宮門廟門則蹕止行者以致其肅凡賓客亦如之

訂義

史氏曰賓客之奉無異宮廟亦宜肅寺人王之正內五人

訂義

鄭康成曰寺之言侍詩云寺人孟子正內路寢掌王之內人及女宮之戒令相導其出入之事而糾之訂

義鄭康成曰內人女禦女宮刑女之在宮者鄭

鍔曰內人或有出入寺人則以身相之以言導之其或不如法者又從而糾之若有喪紀賓客祭祀之事則帥女宮而致於有司佐世婦治禮事訂

義鄭康成曰世婦二十七世婦掌內人之禁令凡內人弔臨於外則帥而往立於其前而詔相之訂

義鄭康成曰從世婦所弔若哭其親族內豎倍寺人之數

訂義

鄭康成曰豎未冠者之官名劉執中曰內豎奄之小者三代禮樂稱周爲備六寢六宮之奄寺人內豎其眾不過十人掌內外之通令凡小事若有祭祀賓客喪紀之事則爲內人蹕訂

義鄭康成曰內人從世婦有事於廟者王后之喪遷於宮中則前蹕及葬執器以從遣車訂義

鄭康成曰喪遷者將葬朝於廟器振飾�沐

之器酒人奄十人女酒三十人奚三百人

訂義

王氏曰鄭氏以奄爲精气閉藏者蓋民之有是疾先王因擇而用焉與籧篨蒙鏐戚施直鎛聾瞶司火瞽修聲同若以爲刑人則國君不近況於王乎若刑無罪之人而任之則宜先王之所不忍

賈氏曰以其與女酒及奚同職故用奄人奄不稱士亦府史之類鄭康成曰女酒女奴曉酒者古者從坐男女沒入縣官爲奴其少才智以爲奚今之侍史官婢或曰奚宦女掌爲五齊三酒祭祀則共奉之以役世婦

訂義

鄭鍔曰周禮有兩世婦一在春官以卿一人爲之一乃天官內宰世婦與九嬪爲列者也先儒以此世婦謂宮卿之官掌女宮之宿戒者殊不知內宰之世婦於祭祀之時當�陳其具酒人乃奄人也奄人固宜與內人聯事則其聽世婦役也宜矣安可以爲春官之卿耶共賓客之禮酒飲酒而奉之凡事共酒而入於酒府凡祭祀共酒以往賓客之陳酒亦如之訂

義王氏曰祭祀共酒以往則自有奉之者往待其令而已漿人奄五人女漿十有五人奚百有五十人掌共王之六飲水漿醴涼醫酏入於酒府共賓客之稍禮共夫人致飲於賓客之禮淸醴醫酏糟而奉之凡飲共之人奄一人女十人奚二十人掌四之實朝事之其實麷蕡白黑形鹽膴鮑魚鱐饋食之籩其實棗桃幹榛實加籩之實菱芡脯羞籩之實糗餌粉餈凡祭祀共其籩薦羞之實喪事及賓客之事賓客之事共其薦籩羞籩爲王及後世子共其內羞凡籩事掌之醢人奄一人女醢二十人奚四十人掌四豆之實朝事之豆其實韭菹醓醢昌本麋臡菁菹鹿臡茆菹麇臡饋食之豆其實葵菹蠃醢脾析蠯醢蜃蚳醢豚拍魚醢加豆之實芹菹兔醢深蒲醓醢箈菹雁醢筍菹魚醢羞豆之實酏食糝食凡祭祀共薦羞之豆實賓客喪紀亦如之爲王及後世子共其內羞王舉則共醢六十甕以五齊七醢七菹三臡實之賓客之禮共醢五十甕凡事共醢酰人奄二人女酰二十人奚四十人掌共五齊七菹凡酰物以共祭祀之齊菹凡酰醬之物賓客亦如之王舉則共齊菹酰物六十甕共後及世子之醬齊菹賓客之禮共酰五十甕凡事共酰鹽人奄二人女鹽二十人奚四十人掌鹽之政令以共百事之鹽祭祀共其苦鹽散鹽賓客共其形鹽散鹽王之膳羞共飴鹽後及世子亦如之凡齊事鬻鹽以待戒令�人奄一人女�十人奚二十人掌共巾�祭祀以疏布巾�八尊以畫布巾�六彜凡王巾皆黼內司服奄一人女禦二人奚八人訂

義鄭康成曰內司服主宮中裁縫官之長史氏曰春官有司服掌王之吉凶衣服今掌後之吉凶衣服者不得不以內司服別之賈氏曰奄一人者以衣服事多須男子兼掌與婦人同處故用奄掌王后之六服褘衣揄狄闕狄鞠衣展衣緣衣素沙辧外內命婦之服鞠衣展衣緣衣素沙凡祭祀賓客共後之衣服及九嬪世婦凡命婦共其衣服共喪衰亦如之後之喪共其衣服凡內具之物縫人奄二人女禦八人女工八十人奚三十人訂義

王昭禹曰所謂女禦八人非王宮八十一女禦之數鄭康成曰女工女奴曉裁縫者掌王宮之縫綫之事以役女禦以縫王及後之衣服訂義

劉執中曰女禦縫王及後之服者奄所以董其工而役之裁縫者也女禦所以取其制授之修短者也王及後至尊非女工可得度量喪縫棺飾焉衣翣柳之材掌凡內之縫事地官舂人奄二人女舂抌二人奚五人

訂義

賈氏曰舂人有奄者以與女奴同處故也掌共米物祭祀共其齍盛之米賓客共其牢禮之米凡饗食共其食米掌凡米事饎人奄二人女饎八人奚四十人掌凡祭祀共盛共王及後之六食凡賓客共其簠簋之實饗食亦如之�人奄八人女�每奄二人奚五人掌共外內朝冗食者之食若饗耆老孤子士庶子共其食掌豢祭祀之犬

漢漢設少府統六丞以共養天子諸宦者皆屬焉皇后太子又設詹事以統諸宦者按漢書百官表少府秦官掌山海池澤之稅以給共養有六丞屬官有尙書符節太醫太官湯官導官樂府若盧考工室左弋居室甘泉居室左右司空東織西織東園匠十六官令丞又胞人都水均官三長丞又上林中十池監又中書謁者黃門鉤盾尙方禦府永巷內者宦者八官令丞諸僕射署長中黃門皆屬焉武帝太初元年更名考工室爲考工左弋爲佽飛居室爲保宮甘泉居室爲昆臺永巷爲掖廷佽飛掌弋射有九丞兩尉太官七丞昆臺五丞樂府三丞掖廷八丞宦者七丞鉤盾五丞兩尉成帝建始四年更名中書謁者令爲中謁者令初置尙書員五人有四丞河平元年省東織更名西織爲織室綏和二年哀帝省樂府王莽攺少府曰共工注

應劭曰名曰禁錢以給私養自別爲藏少者小也故稱少府師古曰大司農供軍國之用少府以養天子也如淳曰若盧官名也藏兵器品令曰若盧郎中二十人主弩射漢儀注有若盧獄令主治庫兵將相大臣臣瓚曰冬官爲考工主作器械也師古曰太官主膳食湯官主餅餌導官主擇米左弋地名東園匠主作陵內器物者也胞人主掌宰割者也胞與庖同三輔黃圖云上林中池上五所而此云十池監未詳其數鉤盾主近苑囿尙方主作禁器物禦府主天子衣服也中黃門謂奄人居禁中在黃門之內給事者也詹事秦官

注應劭曰詹省也給也臣瓚曰茂陵書詹事秩眞二千石掌皇后太子家有丞

注師古曰皇后太子各置詹事隨其所在以名官屬官有太子率更家令丞僕中盾衛率廚�長丞注張宴曰太子稱家故曰家令臣瓚曰茂陵書太子家令秩八百石應劭曰中盾主周衛僥道秩四百石如淳曰漢儀注衛率主門衛秩千石師古曰掌知漏刻故曰率更自此以上太子之官也又中長秋私府永巷倉�祠祀食官令長丞諸宦官皆屬焉注

師古曰自此以上皆皇后之官按後漢書百官志大長秋本注曰承秦有詹事一人位在長秋上亦宦者主中諸官成帝省之以其職並長秋髙祖十二年惠帝卽位以宦官尙食比郎中按漢書惠帝本紀髙祖十二年夏五月丙寅太子卽皇帝位以宦官尙食比郎中注

應劭曰宦官閽寺也尙主也舊有五尙尙冠尙帳尙衣尙席亦是如淳曰主天子物曰尙主文書曰尙書又有尙符璽郎也漢儀注省中有五尙而內官婦人有諸尙也呂后八年始封宦者爲侯按漢書呂后本紀八年春封中謁者張釋卿爲列侯諸中官宦者令丞皆賜爵關內侯食邑注

如淳曰百官表謁者掌賓贊受事灌嬰爲中謁者後常以閹人爲之諸官加中者多閹人也列侯出關就國關內侯但爵耳其有加異者與之關內之邑食其租稅宣紀曰徳武食邑是也師古曰諸中官凡閹人給事於中者皆是也宦者令丞宦者署之令丞景帝中四年許赦徒欲腐者聽按漢書景帝本紀中四年秋赦徒作陽陵者死罪欲腐者許之注

蘇林曰宮刑其創腐臭故曰腐也如淳曰腐宮刑也丈夫割勢不能復生子如腐木不生實師古曰如說是腐音輔中六年更長信詹事爲少府將行爲大長秋按漢書景帝本紀不載按百官志長信詹事掌皇太后宮景帝中六年更名長信少府注

張晏曰以太后所居宮爲名也居長信宮則曰長信少府也將行秦官景帝中六年更名大長秋或用中人或用士人注

應劭曰皇后卿也師古曰秋者收成之時長者久之義故以爲皇后官名中人奄人也武帝太初元年用宦者主中書增置丞尉按漢書武帝本紀不載按晉書職官志列曹尙書按尙書本漢承秦置及武帝遊宴後庭始用宦者主中書以司馬遷爲之中間遂罷其官以爲中書之職中書監及令按漢武帝遊宴後庭始使宦者典事尙書謂之中書謁者置令僕射按宋書百官志中書通事舍人四人漢武帝遊後庭始使宦者典尙書事謂之中書謁者置令僕射按冊府元龜武帝太初元年更永巷爲掖庭置八丞宦者增置七丞鉤盾增置五丞兩尉武帝好遊宴後庭或出豫離館請奏機事多以中人主之其中書謁者遂典尙書奏事宣帝本始元年五月鳳皇集膠東賜中都官宦吏六百石爵各有差按漢書宣帝本紀云云元帝初元五年令從官給事宮中者許其通籍按漢書元帝本紀初元五年夏四月令從官給事宮司馬中者得爲大父母父母兄弟通籍注

應劭曰從官謂宦者及虎賁羽林太醫太官是也司馬中者宮內門也司馬主武兵禁之意也籍者爲二尺竹牒記其年紀名字物色縣之宮門案省相應乃得入也師古曰應說非也從官親近天子常侍從者皆是也故此下云科第郎從官司馬門者宮之外門也衛尉有八屯衛候司馬主衛士僥巡宿衛每面各二司馬故宮之外門爲司馬門成帝建始四年罷中書宦官初置尙書員五人按漢書成帝本紀建始四年春罷中書宦官初置尙書員五人注

臣瓚曰漢初中人有中謁者令孝武加中謁者令爲中書謁者令置僕射宣帝時任中書官弘恭爲令石顯爲僕射元帝卽位數年恭死顯代爲中書令專權用事至成帝乃罷其官師古曰漢舊儀云尙書四人爲四曹常侍尙書主丞相禦史事二千石尙書主刺史二千石事戶曹尙書主庶人上書事主客尙書主外國事成帝置五人有三公曹主斷獄事按晉書職官志列曹尙書按尙書本漢承秦置及武帝遊宴後庭始用宦者主中書以司馬遷爲之中間遂罷其官以爲中書之職至成帝建始四年罷中書宦者又置尙書五人一人爲僕射而四人分爲四曹通掌圖書祕記章奏之事各有其任其一曰常侍曹主丞相禦史公卿事其二曰二千石曹主刺史郡國事其三曰民曹主吏民上書事其四曰主客曹主外國事後成帝又置三公曹主斷獄是爲五曹按宋書百官志中書通事舍人四人漢武遊後庭始使宦者典尙書事謂之中書謁者置令僕射元帝時令弘恭僕射石顯秉勢用事權傾內外成帝攺中書謁者令曰中謁者令罷謁者漢東京省中謁者令而有中宮謁者令非其職也按冊府元龜成帝建始四年更中書謁者令爲中學音令鴻嘉三年省詹事官按漢書成帝本紀不載按百官表鴻嘉三年省詹事官並屬大長秋注

師古曰省皇后詹事總屬長秋也按冊府元龜成帝鴻嘉三年又省皇后詹事官並屬大長秋又加置太僕一人掌太后輿馬通謂之皇后卿皆隨太后宮爲官號在正卿上然西京已來宮府之職猶復參用他士平帝元始四年更長信少府爲長樂少府按漢書平帝本紀不載按百官表長信詹事掌皇太后宮景帝中六年更名長信少府平帝元始四年更名長樂少府注

張晏曰以太后所居宮爲名也居長信宮則曰長信少府居長樂宮則曰長樂少府也按文獻通考帝祖母稱長信宮帝母稱長樂宮故有長信少府長樂少府職如長秋位在長秋上及職吏皆宦者也

後漢後漢設中常侍掌左右贊導應對給事又設黃門掖庭諸令分掌後宮之事皆�於少府又設大長秋掌中宮命中宮諸官皆屬大長秋按後漢書百官志中常侍千石本注曰宦者無員後增秩比二千石掌侍左右從入內宮贊導內眾事顧問應對給事小黃門六百石本注曰宦者無員掌侍左右受尙書事上在內宮關通中外及中宮已下眾事諸公主及王太妃等有疾苦則使問之黃門令一人六百石本注曰宦者主省中諸宦者丞從丞各一人本注曰宦者從丞主出入從注

董巴曰禁門曰黃闥以中人主之故號曰黃門令漢官曰員吏十九人黃門署長畫室署長玉堂署長各一人丙署長七人皆四百石黃綬本注曰宦者各主中宮別處中黃門冗從僕射一人六百石本注曰宦者主中黃門冗從居則宿衛直守門戶出則騎從夾乘輿車中黃門比百石本注曰宦者無員後增比三百石掌給事禁中掖庭令一人六百石本注曰宦者掌後宮貴人采女事左右丞暴室丞各一人本注曰宦者暴室丞主中婦人疾病者就此室治其皇后貴人有罪亦就此室注漢官曰吏從官百六十七人待詔五人員吏十人永巷令一人六百石本注曰宦者典官婢侍使丞一人本注曰宦者注

漢官曰員吏六人吏從官三十四人右丞一人暴室一人禦府令一人六百石本注曰宦者典官婢作中衣服及補浣之屬丞織室丞各一人本注曰宦者注

漢官曰員吏七人吏從官三十人右丞一人祠祀令一人六百石本注曰典中諸小祠祀丞一人本注曰宦者注

漢官曰從官吏八人騶僕射一人家巫八人鉤盾令一人六百石本注曰宦者典諸近池苑囿遊觀之處注

漢官曰吏從官四十人員吏四十八人丞永安丞各一人三百石本注曰宦者永安北宮東北別小宮名有園觀苑中丞果丞鴻池丞南園丞各一人二百石本注曰苑中丞主苑中離宮果丞主果園鴻池池名在雒陽東二十里南園在雒水南注漢官曰又有署一人胡熟監一人按本紀桓帝又置顯陽苑丞濯龍監

注應劭漢官秩曰秩六百石直裏監各一人四百石本注曰濯龍亦園名近北宮直裏亦園名也在雒陽城西南角中藏府令一人六百石本注曰掌中幣帛金銀諸貨物丞一人注

漢官曰員吏十三人吏從官六人內者令一人六百石本注曰掌中布張諸衣物左右丞各一人注

漢官曰從官祿士一人員吏十九人尙方令一人六百石本注曰掌上手工作禦刀劍諸好器物丞一人注

漢官曰員吏十三人吏從官六人右屬少府章和以下中官稍廣加�藥太官禦者鉤盾尙方考工別作監皆六百石宦者爲之轉爲兼副或省故錄本官大長秋一人二千石本注曰承秦將行宦者景帝更爲大長秋或用士人中興常用宦者職掌奉宣中宮命凡給賜宗親及宗親當謁見者關通之中宮出則從丞一人本注曰宦者注

張晏曰皇后卿中宮僕一人千石本注曰宦者主馭太僕秩二千石中興省太減秩二千石以屬長秋中宮謁者令一人六百石本注曰宦者中宮謁者三人四百石本注曰宦者主報中章中宮尙書五人六百石本注曰宦者主中文書中宮私府令一人六百石本注曰宦者主中藏帑帛諸物裁衣被補浣者皆主之丞一人本注曰宦者注丁孚漢儀曰中宮藏府令秩千石儀比禦府令中宮永巷令一人六百石本注曰宦者主宮人丞一人本注曰宦者中宮黃門冗從僕射一人六百石本注曰宦者主中黃門冗從注

丁孚漢儀曰給事中宮侍郎六人比尙書郎宦者爲之給事黃門四人比黃門侍郎給事羽林郎一人比羽林將虎賁官騎下中宮署令一人六百石本注曰宦者主中宮請署天子數女騎六人丞復道丞各一人本注曰宦者復道丞主中合道中宮藥長一人四百石本注曰宦者

右屬大長秋本注曰承秦有詹事一人位在長秋上亦宦者主中諸官成帝省之以其職並長秋是後皇后當法駕出則中謁中宦者職吏權兼詹事奉引訖罷宦者誅後尙書選兼職吏一人奉引云其中長信長樂宮者署少府一人職如長秋及余吏皆以宮名爲號員數秩次如中宮本注曰帝祖母稱長信宮故有長信少府長樂少府位在長秋上及職吏皆宦者秩次如中宮長樂又有衛尉僕爲太僕皆二千石在少府上其崩則省不常置注長樂五官吏朱瑀之類是也丁孚漢儀曰丞六百石按冊府元龜又有給事中署宮侍郎六人比尙書郎給事黃門四人比黃門四人比黃門侍郎給事羽林郎一人比羽林郎將又中宮令一人主中諸署天子又長樂宮有太僕太官丞食監諸侯王國有永巷長主宮中奴婢光武帝建武二十八年詔死罪皆下蠶室按後漢書光武帝本紀建武二十八年冬十月癸酉詔死罪系囚皆一切募下蠶室注

蠶室宮刑獄名有刑者畏風須暖作窨室蓄火如蠶室因以名焉明帝永平年定常侍小黃門員數按後漢書明帝本紀不載按冊府元龜明帝永平中始定置常侍員四人小黃門員十人按文獻通考初秦置中常侍官參用士人皆銀璫左貂給事殿省漢制置侍中中常侍各一人省尙書事黃門侍郎一人傳發書奏皆用族姓後漢中常侍贊導內事顧問應對永平中始定員數中常侍四人小黃門十人注

漢舊儀曰中常侍秩千石得出入臥內舉法省中省中卽禁中和帝永元十四年封中人鄭眾爲侯按後漢書和帝本紀不載按宦者傳鄭眾以功遷大長秋策勛班賞每辭多受少由是常與議事中官用權自眾始焉十四年帝念眾功美封爲鄛鄕侯食邑千五百戶按冊府元龜和帝永元十四年以功封鄭眾爲鄛鄕侯中人封侯自此始也殤帝延平元年增中常侍小黃門諸宦按後漢書殤帝本紀不載按宦者傳自明帝以後迄乎延平委用漸大而其員稍增中常侍至有十人小黃門二十人攺以金璫右貂兼領卿署之職鄧後以女主臨政而萬機殷遠朝臣國議無由參斷帷幄稱制下令不出房闈之間不得不委用刑人寄之國命手握王爵口含天憲非復掖庭永巷之職閨牖房闥之任也按文獻通考自和熹太后以女主稱制不接公卿乃以奄人爲常侍小黃門通命兩宮自此以來不調他士自安迄桓權任尢重安帝延光四年順帝卽位封有功諸宦者十九人爲侯按後漢書順帝本紀延光四年北鄕侯薨車騎將軍閻顯及江京與中常侍劉安陳達等白太后祕不發喪而更徵立諸國王子乃閉宮門屯兵自守十一月丁巳夜中黃門孫程等十九人共斬江京劉安陳達等迎濟陰王於徳陽殿西鍾下卽皇帝位按宦者傳孫程爲中黃門與王康等十八人共就斬京安達迎濟陰王立之是爲順帝旦日令侍禦史收顯等送獄於是遂定下詔曰夫表功錄善古今之通義也故中常侍長樂太僕江京黃門令劉安鉤盾令陳達與故車騎將軍閻顯兄弟謀議惡逆傾亂天下中黃門孫程王康長樂太官丞王國中黃門黃龍彭愷孟叔李建王成張賢史泛馬國王道李元楊佗陳予趙封李剛魏猛苗光等懷忠憤發戮力協謀遂掃滅元惡以定王室詩不云乎無言不讎無徳不報程爲謀首康國協同其封程爲浮陽侯食邑萬戶康爲華容侯國爲酈侯各九千戶黃龍爲湘南侯五千戶彭愷爲西平昌侯孟叔爲中廬侯李建爲復陽侯各四千二百戶王成爲廣宗侯張賢爲祝阿侯史泛爲臨沮侯馬國爲廣平侯王道爲範縣侯李元爲信侯楊佗爲山都侯陳予爲下雋侯趙封爲析縣侯李剛爲枝江侯各四千戶魏猛爲夷陵侯二千戶苗光爲東阿侯千戶是爲十九侯順帝陽嘉四年春二月丙子初聽中官得以養子爲後世襲封爵按後漢書順帝本紀云云桓帝永壽二年聽中官行三年服按後漢書桓帝本紀永壽二年春正月初聽中官得行三年服注

中官常侍以下永壽三年以小黃門爲守宮令並設冗從僕射官按後漢書桓帝本紀永壽三年六月初以小黃門爲守宮令置冗從右僕射官注

漢官儀曰守宮令一人黃門冗從僕射一人並秩六百石延熹二年封中常侍五人同日爲侯按後漢書桓帝本紀延熹二年八月壬午詔曰梁冀姦暴濁亂王室孝質皇帝聰敏早茂冀心懷忌畏私行殺毒永樂太后親尊莫二冀又遏絕禁還京師使朕離母子之愛隔顧復之恩禍害深大罪釁日滋賴宗廟之靈及中常侍單超徐璜具瑗左悺唐衡尙書令尹勛等激憤建策內外協同漏刻之間桀逆梟夷斯誠社稷之佑臣下之力宜班慶賞以酬忠勛其封超等五人爲縣侯勛等七人爲亭侯延熹四年三月省冗從右僕射官按後漢書桓帝本紀云云靈帝熹平四年內署始悉以閹人爲丞令按後漢書靈帝本紀熹平四年冬十月丁巳攺平準爲中準使宦官爲令列於內署自是諸署悉以閹人爲丞令注

漢官儀曰平準令一人秩六百石也光和六年秋始置圃囿署以宦者爲令按後漢書靈帝本紀云雲中平五年初置西園八校尉按後漢書靈帝本紀中平五年秋八月初置西園八校尉注

樂資山陽公載記曰小黃門蹇碩爲上軍校尉虎賁中郎將袁紹爲中軍校尉屯騎校尉鮑鴻爲下軍校尉議郎曹操爲典軍校尉趙融爲助軍左校尉馮芳爲助軍右校尉諫議大夫夏牟爲左校尉淳於瓊爲右校尉凡八校尉皆統於蹇碩中平六年中常侍張讓等殺大將軍何進司隸校尉袁紹勒兵殺諸宦者九月獻帝卽位攺補宦者所領諸署按後漢書靈帝本紀中平六年秋八月戊辰中常侍張讓段珪等殺大將軍何進於是虎賁中郎將袁術燒東西宮攻宦者庚午張讓段珪等劫少帝及陳畱王幸北宮徳陽殿何進部曲將吳匡與車騎將軍何苗戰於朱雀闕下苗敗斬之辛未司�校尉袁紹勒兵收僞司隸校尉樊陵河南尹許相及諸閹人無少長皆斬之讓珪等復劫少帝陳畱王走小平津尙書盧植追讓珪等斬數人其餘投河而死按獻帝本紀靈帝中平六年九月甲戌陳畱王卽皇帝位初令侍中給事黃門侍郎員各六人賜公卿以下至黃門侍郎家一人爲郎以補宦者所領諸署侍於殿上注續漢志曰侍中比二千石無員漢官儀曰侍中左蟬右貂本秦丞相史往來殿中故謂之侍中分掌乘輿服物下至器虎子之屬武帝時孔安國爲侍中以其儒者特聽掌禦座唾壺朝廷榮之至東京時屬少府亦無員駕出則一人負傳國璽操斬蛇劍乘輿中官俱止禁中又曰給事黃門侍郎六百石無員掌侍從左右給事中使關通中外應劭曰黃門侍郎每日暮向靑瑣闥拜謂之夕郎輿服志曰禁門曰黃闥以中人主之故號曰黃門令然則黃門郎給事黃闥之內故曰黃門郎本旣無員於此各置六人也獻帝起居注曰自誅黃門後侍中侍郎出入禁中機事頗露由是王允乃奏侍中黃門不得出入不通賓客自此始也靈帝熹平四年攺平準爲中準使宦官爲令自是諸內署令丞悉以閹人爲之故今並令士人代領之按文獻通考袁紹大誅宦者之後永巷掖庭復用士人閫闈出入莫有禁切侍中侍郎門部騶宰中外雜錯醜聲彰聞獻帝延康元年二月魏王不令宦官不得過署令著爲令按後漢書獻帝本紀不載按魏志文帝本紀延康元年二月置散騎常侍侍郎各四人其宦人爲官者不得過諸署令爲金策著令藏之石室

晉惠帝元康年以宦者爲中常侍按晉書惠帝本紀不載按職官志散騎常侍本秦官秦置散騎又置中常侍散騎騎從乘輿車後中常侍得入禁中皆無員亦以爲加官漢東京初省散騎而中常侍用宦者魏文帝黃初初置散騎合之於中司掌規諫不典事貂璫插右騎散從至晉不攺及元康中惠帝始以宦者董猛爲中常侍後遂止常爲顯職孝武帝寧康元年復置光祿勛統宦者按晉書孝武帝本紀寧康元年九月復置光祿勛按職官志光祿勛統武賁中郎將羽林郎將冗從僕射羽林左監五官左右中郎將東園匠太官禦府守宮黃門掖庭淸商華林園暴室等令哀帝興寧二年省光祿勛並司徒孝武寧康元年復置

梁梁初置大長秋主諸宦者按隋書百官志梁初大長秋主諸宦者以司宮闈之職統黃門中署奚官暴室華林等署武帝天監元年詔分遣內侍周省四方按梁書武帝本紀天監元年夏四月己巳詔曰觀風省俗哲後弘規狩嶽巡方明王盛軌所以重華在上五品聿修文命肇基四載斯履故能物色幽微耳目屠釣致王業於緝熙被淳風於遐邇朕以寡薄昧於治方藉代終之運當符命之重取監前古凜若馭朽所以振民育徳去殺勝殘解网更張置之仁壽而明�照遠知不周物兼以歲之不易未遑卜徵興言夕惕無忘鑑寐可分遣內侍周省四方觀政聽謠訪賢舉滯其有田野不辟獄訟無章忘公徇私侵漁是務者悉隨事以聞若懷寶迷邦蘊奇待價蓄響藏眞不求聞達�依名騰奏罔或遺隱使輶軒所屆如朕親覽焉

北魏道武帝天賜二年置內官按魏書道武帝本紀不載按官氏志天賜二年正月置內官員二十人比侍中常侍疊直左右孝文帝太和年定令職制漸備內官之品按魏書孝文帝本紀不載按冊府元龜元魏之族起於云朔從徙代土終都雒邑厥初艸創官名未具太和定令職制漸備內官之品則有中常侍中尹中黃門令內者令中謁者大夫中黃門中謁者僕射中黃門冗從僕射中謁者小黃門謁者寺人閽人及大長秋等職列於階品並置內侍長四人掌顧問拾遺應對

北齊後齊置中侍中省長秋寺諸官並用宦者按隋書百官志後齊制官多循後魏中侍中省掌出入門閣中侍中二人中常侍中給事中各四人又有中尙藥典禦及丞並中謁者僕射各二人中尙食局典禦丞各二人監四人內謁者局統丞各一人長秋寺掌諸宮閣卿中尹各一人並用宦者丞二人亦有功曹五官主簿錄事員領中黃門掖庭晉陽宮中山宮園池中宮僕奚官等署令丞又有暴室局丞其中黃門又有冗從僕射及博士四人掖庭晉陽中山各有宮教博士二人中山署又別有面豆局丞園池署又別有桑園部丞中宮僕署又別有乘黃局都尉細馬車都尉車府部丞奚官署又別有染局丞

隋隋置內侍省諸官並用宦者按隋書百官志內侍省內侍內常侍各二人內給事四人內謁者監六人內寺伯二人內謁者十二人寺人六人伺非八人並用宦者領內尙食掖庭宮闈奚官內僕內府等局注

尙食置典禦及丞各二人餘各置令丞皆二人其宮闈內僕則加置丞各一人掖庭又有宮教博士二人煬帝大業三年攺內侍省爲長秋監內常侍爲內承奉給事爲內承直並用宦者按隋書煬帝本紀不載按百官志長秋監置令一人正四品少令一人從五品丞二人正七品並用士人攺內常侍爲內承奉置二人正五品給事爲內承直置四人從五品並用宦者罷內謁者官領掖庭宮闈奚官等三署並參用士人後又置內謁者員

唐唐攺長秋監曰內侍監內承奉曰內常侍內承直曰內給事其屬六局按唐書百官志內侍省監二人從三品少監二人內侍四人皆從四品上監掌內侍奉宣制令其屬六局曰掖庭宮闈奚官內僕內府內坊少監內侍爲之貳皇后親蠶則升壇執儀大駕出入爲夾引注

武徳四年攺長秋監曰內侍監內承奉曰內常侍內承直曰內給事龍朔二年攺監爲省武后垂拱元年曰司宮臺天寶十三年置內侍監攺內侍曰少監尋更置內侍有髙品一千六百九十六人品官白身二千九百三十二人令史八人書令史十六人內常侍六人正五品下通判省事內給事十人從五品下掌承旨勞問分判省事凡元日冬至百官賀皇后則出入宣傳宮人衣服費用則具品秩計其多少春秋宣送於中書主事二人從九品下內謁者監十人正六品下掌儀法宣奏承敕令及外命婦名帳凡諸親命婦朝會者籍其數上內侍省命婦下車則導至朝堂奏聞注

唐廢內謁者局置內典引十八人掌諸親命婦朝參出入導引有內亭長六人掌固八人內謁者十二人從八品下掌諸親命婦朝集班位分�諸門內寺伯六人正七品下掌�察宮內不法歲儺則�出入寺人六人從七品下掌皇后出入執禦刀冗從掖庭局令二人從七品下丞三人從八品下掌宮人簿帳女工凡宮人名籍司其除附公桑養蠶會其課業供奉物皆取焉婦人以罪配沒工縫巧者�之無技能者隸司農諸司營作須女工者取於戶婢注

有書令史四人書吏八人計史二人典事十人掌固四人計史掌料工程宮教博士二人從九品下掌教習宮人書算眾藝監作四人從九品下掌監�雜作典工役宮闈局令二人從七品下丞二人從八品下掌侍宮闈出入管鑰凡享太廟皇后神主出入則帥其屬輿之總小給使學生之籍給以糧廩注

有書令史三人書吏六人內閽史二十人內掌扇十六人內給使無常員小給使學生五十人掌固四人凡無官品者號曰內給使掌諸門進物之歷內閽使掌承傳諸門出納管鑰內掌扇掌宮中傘扇奚官局令二人正八品下丞二人正九品下掌奚�工役宮官之品宮人病則供醫藥死給衣服各視其品陪陵而葬者將作給匠戶衛士營冢三品葬給百人四品八十人五品六十人六品七品十人八品九品七人無品者殮以松棺五釘葬以犢車給三人皆監門校尉直長�之內命婦五品以上無親戚者以近冢同姓中男一人主祭於墓無同姓者春秋祠以少牢注

有書令史三人書吏六人典事藥童掌固各四人內僕局令二人正八品下丞二人正九品下掌中宮車乘皇后出則令居左丞居右夾引注

有書令史二人書吏四人駕士百四十人典事八人掌固八人駕士掌習禦車輿雜畜內府局令二人正八品下丞二人正九品下掌中藏寶貨給納之數及供燈燭湯沐張設凡朝會五品以上及有功將士蕃酋辭還皆賜於庭注

有書令史二人書吏典史掌固各四人典事六人太子內坊局令二人從五品下丞二人從七品下掌東宮合內及宮人糧廩坊事五人從八品下按宦者傳序唐制內侍省官有內侍四內常侍六內謁者監內給事各十謁者十二典引十八寺伯寺人各六又有五局一曰掖庭主宮嬪簿最二曰宮闈扈門闌三曰奚官治宮中疾病死喪四曰內僕主供帳燈燭五曰內府主中藏給納局有令有丞皆宦者爲之按舊唐書職官志內侍省星經有宦者四星在天市垣帝座之西周官有巷伯寺人之職皆內官也前漢宮官多用士人後漢始用宦者爲宮官晉置大長秋卿爲後宮官以宦者爲之隋爲內侍省煬帝攺爲長秋監武徳復爲內侍龍朔攺爲內侍監光宅攺爲司宮臺神龍復爲內侍省也太宗貞觀年詔內侍省不立三品官按唐書太宗本紀不載按宦者傳序太宗詔內侍省不立三品官以內侍爲之長階第四不任以事惟門合守禦廷內掃除廩食而已按舊唐書宦官傳貞觀中太宗定制內侍省不置三品官內侍是長官階四品至永淳末向七十年權未假於內官但在合門守禦黃衣廩食而已中宗嗣聖年攺內文學館爲習藝館又攺內教坊爲云韶府卽武后如意元年

按唐書武后本紀不載按百官志宮教博士二人從九品下掌教習宮人書算眾藝注

初內文學館隸中書省以儒學者一人爲學士掌教宮人武后如意元年攺曰習藝館又攺曰萬林內教坊尋復舊有內教博士十八人經學五人史子集綴文三人楷書二人莊老太一篆書律令吟詠飛白書算棋各一人開元末館廢以內教博士以下隸內侍省中官爲之按舊唐書職官志內教坊武徳已來置於禁中以按習雅樂以中官人充使則天攺爲云韶府神龍復爲教坊神龍二年三月大置員外官超授閹官七品以上員外者又千餘人按唐書中宗本紀不載按舊唐書職官志云云按宦官傳則天稱制二十年間差增員位中宗性慈務崇恩貸神龍中宦官三千餘人超授七品以上員外官者千餘人然衣朱紫尙寡元宗開元二十七年以太子內坊隸內侍省爲局按唐書元宗本紀不載按百官志太子內坊局令二人從五品下丞二人從七品下掌東宮合內及宮人糧廩坊事五人從八品下注

初內坊隸東宮開元二十七年隸內侍省爲局攺典內曰令置承坊事及導客舍人六人掌序導賓客合帥六人掌帥閽人內給使以供其事內閽人八人掌承諸門出入管鑰內傘扇燈燭內�尉二人掌車乘有錄事一人令史三人書令史五人典事二人駕士三十人亭長掌固各一人天寶十四載置內侍監按唐書元宗本紀不載按舊唐書宦官傳天寶十四載置內侍省內侍監兩員秩正三品以髙力士袁思藝對任之肅宗乾元元年置觀軍容使以宦者爲之按唐書肅宗本紀不載按舊唐書肅宗本紀乾元元年秋九月庚寅大舉討安慶緒於相州命朔方節度郭子儀河東節度李光�關內潞州節度使王思禮淮西襄陽節度魯炅興平節度李奐滑濮節度許叔冀平盧兵馬使董泰北庭行營節度使李嗣業鄭蔡節度使季廣琛等九節度之師步騎二十萬以開府魚朝恩爲觀軍容使按舊唐書職官志自李輔國魚朝恩之後京師兵柄歸於內官號左右軍中尉將兵於外者謂之觀軍容使而天下軍鎭節度使皆內官一人監之代宗永泰二年始以中人掌樞密用事按舊唐書代宗本紀不載按冊府元龜云云注代宗用董秀專權樞密徳宗貞元四年增內給事二人內謁者監內寺伯各四員按唐書徳宗本紀不載按冊府元龜云云貞元十二年置左右護軍中尉監中護軍監以授宦官按唐書徳宗本紀不載按舊唐書徳宗本紀貞元十二年六月乙丑初置左右護軍中尉監中護軍監以授宦者以左右神策軍使竇文場霍仙鳴爲左右神策護軍中尉監以左右神威軍使張尙進焦希望爲左右神威中護軍監按職官志內侍省內侍二員從四品上漢魏曰長秋卿梁曰大長秋北齊曰中侍中後周曰司內上士隋曰內侍置二人煬帝曰長秋令正四品武徳復爲中侍中官之貴極於此矣若有殊勛懋績則有拜大將軍者仍兼內侍之官徳宗置左右神策威遠等禁兵命中官掌之每軍置中尉一人宦者爲之按宦官傳徳宗避涇師之難幸山南內官竇文場霍仙鳴擁從賊平之後不欲武臣典重兵其左右神策天威等軍欲委宦者主之乃置護軍中尉兩員中護軍兩員分掌禁兵以文場仙鳴爲兩中尉自是神策親軍之權全歸於宦者矣按冊府元龜貞元十二年立左右神策護軍中尉兩員中護軍二員時天下軍鎭節度諸使皆以內臣一人監之謂之監軍使注

徳宗分羽林衛置左右神策軍避地山南悉以委中人乃立此職其後兩中尉皆分領左右街功徳使後又有知神策軍兵馬使左右神策軍護軍中尉副使貞元十三年十二月以宦者爲宮市使按唐書徳宗本紀不載按張建封傳建封爲檢校尙書右僕射十三年來朝是時宦者主宮市置數十百人閱物廛左謂之白望無詔文驗核但稱宮市則莫敢誰何大率與直十不償一又邀閽闥所奉及腳傭至有重荷趨肆而徒返者有農賣一驢薪宦人以數尺帛易之又取他費且驅驢入宮而農納薪辭帛欲亟去不許恚曰惟有死耳遂擊宦者有司執之以聞帝黜宦人賜農帛十匹然宮市不廢也諫臣交章列上皆不納故建封請間爲帝言之帝頗順聽按吳湊傳湊爲京兆尹京師苦宮市彊估取物而有司附媚中官率阿從無敢爭湊見便殿因言中人所市不便宵民徒紛紛流議宮中所須責臣可辦若不欲外吏與聞禁中事宜料中官髙年謹信者爲宮市令平賈和售以息眾歡帝輒順可按舊唐書張建封傳時宦者主宮中市買謂之宮市抑買人物稍不如本估末年不復行文書置白望數十百人於兩市及要�坊曲閱人所賣物但稱宮市則斂手付與眞僞不復可辧無敢問所從來及論價之髙下者率用直百錢物買人直數千物仍索進奉門戶及腳價銀人將物詣市至有空手而歸者名爲宮市其實奪之吳湊以戚裏爲京兆尹深言其獘建封入覲具奏之徳宗頗深嘉納而戶部侍郎判度支蘇弁希宦者之旨因入奏事上問之弁對曰京師遊手惰業者數千萬家無土著生業仰宮市取給上信之凡言宮市者皆不聽貞元十五年增內給事二員按唐書徳宗本紀不載按冊府元龜云云貞元二十年增掖庭局令四員按唐書徳宗本紀不載按冊府元龜云云憲宗元和年始置樞密使及三軍辟仗使按唐書憲宗本紀不載按冊府元龜憲宗元和中始置樞密使二人注

劉光琦梁守謙皆爲之後有左右三軍辟仗使

注時以吐突承璀爲左右神策河中河陽浙西宣歙等道行營兵馬招討處置等使尋攺爲鎭州招撫處置使十四年又以內侍姚文壽爲京西京北行營宣慰使蓋用兵之際權立使號兵罷則省元和五年始以內官爲將帥按唐書憲宗本紀不載按舊唐書憲宗本紀元和五年九月王承宗以兵擄薛昌朝歸鎭州冬十月癸未詔以神策右軍中尉吐突承璀爲鎭州行營招討處置等使以龍武將軍趙萬敵爲神策先鋒將內官宋惟澄曹進玉馬朝江等爲行營館驛糧料等使京兆尹許孟容與諫官面論徵伐大事不可以內官爲將帥補闕獨孤郁其言激切詔旨祗攺處置爲宣慰猶存招討之名元和十二年十一月以宦者爲館驛使按唐書憲宗本紀不載按舊唐書裴潾傳潾累遷右拾遺轉左補闕元和中兩河用兵初憲宗寵任內官有至專兵柄者又以內官充館驛使有曹進玉者恃恩暴戾遇四方使多倨有至捽辱者宰相李吉甫奏罷之十二年淮西用兵復以內官爲使潾上疏曰館驛之務每驛皆有專知官畿內有京兆尹外道有觀察使刺史疊相監臨臺中又有禦史充館驛使專察過闕伏知近有敗事上聞聖聰但明示科條督責官吏據其所犯重加貶黜敢不惕懼日夜勵精若令宮闈之臣出參館驛之務則內臣外事職分各殊切在塞侵官之源絕出位之漸事有不便必誡以初令或有妨不必在大當掃靜妖氛之日開太平至理之風澄本正名實在今日言𨿽不用帝意嘉之元和十五年詳核內省所管髙品品官白身之數按唐書憲宗本紀不載按舊唐書宦官傳是時髙品白身之數四千六百一十八人內則參秉戎權外則監臨藩嶽按冊府元龜元和十五年內省所管髙品品官白身共四千六百一十八人內一千六百九十六人髙品諸司諸使並內養諸司判官等穆宗長慶年始用中人監陣按唐書穆宗本紀不載按冊府元龜長慶中始用中人監陣注

自後官軍討伐率命中人參護其軍號爲監陣時深州宣武相次用兵以中人爲諸道兵馬都監四面行營都監兵罷則省僖宗乾符年以中人爲排陣使按唐書僖宗本紀不載按冊府元龜云云廣明年置左右觀軍容使兼有樞密承旨之名按唐書僖宗本紀不載按冊府元龜廣明中置左右觀軍容使注

後率繇左右軍容入爲樞密使中和幸蜀以觀軍容使西門思恭爲天下行營兵馬都監田令孜爲觀軍容制置左右神策護駕十軍等使後又以楊復光爲同華等州管內制置使皆非常置之職唐室中葉之後諸司諸使多以中人主之又有樞密承旨之名注

如宣徽使合門使飛龍使內坊使內弓箭使鴻臚禮賓等使內教坊使五方使學士使糧料院館驛等使之比

後梁太祖

年廢宦者眾職按五代史梁太祖本紀不載按冊府元龜朱梁革命並廢眾職注

攺樞密院爲崇政院以士人爲使

後唐莊宗同光元年復以中人居樞密等使按五代史唐莊宗本紀同光元年夏四月己巳行臺左丞相豆盧革爲門下侍郎右丞相盧程爲中書侍郎同中書門下平章事中門使郭崇韜昭義監軍張居翰爲樞密使注

樞密使唐故以宦者爲之其職甚微至此始參用士人而與宰相權任均矣故與宰相並書按冊府元龜後唐莊宗卽位稍復本朝內省舊官時有內侍五百人復以中人居樞密使副使宣徽內客省等使之任增置內勾之目以主天下錢谷注

時以潞州監軍張居翰等爲樞密使在藩中門使李紹寵爲宣徽南院使兼掌內勾天下財谷皆委裁遣同光二年正月己酉求唐宦者按五代史唐莊宗本紀云云按冊府元龜莊宗卽位詔諸道悉遣中人赴闕至者僅千人皆委之事務復有內供奉之職明宗天成年廢監軍內勾司按五代史唐明宗本紀不載按冊府元龜明宗天成中廢諸道監軍並內勾司自後樞密使專用士人注從中書門下之請

遼遼設內侍省諸官及上京東京內省司按遼史百官志內侍省黃門令內謁者內侍省押班內侍左廂押班內侍右廂押班契丹漢兒渤海內侍都知左丞宣使右丞宣使內庫都提點內庫尙衣庫尙衣庫使湯藥局都提點勾當湯藥內侍省官上京內省司東京內省司東京大內不置宮嬪惟以內省使副判官守之聖宗太平九年置內省二使按遼史聖宗本紀不載按百官志內省使聖宗太平九年初見內省使內省副使道宗淸寧元年置內藏庫提點按遼史道宗本紀不載按百官志內藏庫提點道宗淸寧元年見內藏庫提點耶律烏骨

宦寺部匯考二

宋宋置入內內侍省諸官按宋史職官志入內內侍省內侍省宋初有內中髙品班院淳化五年攺入內內班院又攺入內黃門班院又攺內侍省入內內侍班院景徳三年詔東門取索司可並隸內東門司余入內都知司內東門都知司內侍省入內內侍班院可立爲入內內侍省以諸司�之宋初有內班院淳化五年攺爲黃門九月又攺內侍省入內內侍省與內侍省號爲前後省而入內省尢爲親近通侍禁中役服近者隸入內內侍省拱侍殿中備灑掃之職役使雜品者隸內侍省入內內侍省有都都知都知副都知押班內東頭供奉官西頭供奉官內侍殿頭內侍髙品內侍髙班內侍黃門內侍省有左班都知副都知右班都知副都知押班內東頭供奉官內西頭供奉官內侍殿頭內侍髙品內侍髙班內侍黃門自供奉官至黃門以二百八十人爲定員凡內侍初補曰小黃門經恩遷補則爲內侍黃門後省官闕則以前省官補押班次遷副都知次遷都都知遂爲內臣之極品熙寧中入內內侍省內侍省都知押班遂省各以轉入先後相壓永爲定式其官稱則有內客省使延福宮使宣政使宣慶使昭宣使元丰議攺官制張誠一後易都知押班之名置殿中監以易內侍省旣而宰執進呈神宗曰祖宗爲此名有深意豈可輕議政和二年始遂攺焉以通侍大夫易內客省使正侍大夫易延福宮使中侍大夫易景福殿使中亮大夫易宣慶使中衛大夫易宣政使拱衛大夫易昭宣使供奉官易內東頭供奉官左侍禁易內西頭供奉官右侍禁易內侍殿頭左班殿直易內侍髙品右班殿直易內侍髙班而黃門之名如故其屬有禦藥院勾當官四人以入內內侍省充掌案驗方書修合藥劑以待進禦及供奉禁中之用內東門司勾當官四人以入內內侍省充掌宮禁人物出入周知其名數而譏察之合同憑由司監官二人掌禁中宣索之物給其要驗凡特旨賜予皆具名數憑由付有司準給管勾往來國信所管勾官二人以都知押班充掌契丹使介交聘之事後苑勾當官無定員以內侍充掌苑囿池沼臺殿種蓺雜飾以備遊幸造作所掌造作禁中及皇屬婚娶之名物龍圖天章寶文閣勾當四人以入內內侍充掌藏祖宗文章圖籍及符瑞寶玩之物而安像設以崇奉之軍頭引見司勾當官五人以內侍省都知押班及合門宣贊舍人以上充掌供奉便殿禁衛諸軍入見之事及馬步兩直軍員之名翰林院勾當官一員以內侍押班都知充總天文書藝圖畫醫官四局凡執伎以事上者皆在焉中興以來深懲內侍用事之獘嚴前後省使臣與兵將官往來之禁著內侍官不許出謁及接見賓客之令紹興三十年詔內侍省所掌職務不多徒有冗費可廢並歸入內內侍省舊制內侍遇聖節許進子年十二試以墨義卽中程者候三年引見供職三十二年殿中侍禦史張震言宦者員眾孝宗卽命內侍省具見在人數免會慶節進子仍定以二百人爲額乾道間以差赴徳壽宮應奉闕人增置二百五十人紹三年依宰臣奏中官只令承受宮禁中事不許預聞他事嘉定初詔內侍省陳乞恩例親屬充寄班祗候以十年爲限太祖幹徳四年禁私養宦者按宋史太祖本紀幹徳四年夏六月甲午詔人臣家不得私養宦者內侍年三十以上方許養一子士庶敢有奄童男者不赦開寶四年秋七月戊午復著內侍養子令按宋史太祖本紀云云太宗淳化二年春正月乙酉置內殿崇班左右侍禁攺殿前承旨爲三班奉職按宋史太宗本紀云云淳化五年署置宦者官並論功封爵按宋史太宗本紀淳化五年八月癸巳以內班爲黃門甲午置宣政使以宦者昭宣使王繼恩爲之九月己未攺黃門院爲內侍省以黃門班院爲內侍省內侍班院入內黃門班院爲內侍省入內侍班院按宦者傳王繼恩破賊朝議論功中書欲除宣徽使太宗曰朕讀前代史書不欲令宦官預政事宣徽使執政之漸也止可授以他官宰相力言繼恩有大功非此任無足以爲賞典上怒深責相臣命學士張洎錢若水議別立宣政使序位昭宣使上以授之進領順州路防禦使眞宗咸平五年夏四月甲辰詔申明內侍養一子制按宋史眞宗本紀云云景徳元年九月癸未罷北面賫禦劍內臣以劍屬主將按宋史眞宗本紀云云大中祥符二年二月己丑攺定入內內侍省內侍名職按宋史眞宗本紀云云大中祥符六年春正月戊申禁內臣出使預民政按宋史眞宗本紀云云按續通鑑綱目大中祥符六年春正月禁內臣出使干預公事凡有干預州縣之事所在官吏不以聞並罪之大中祥符七年八月丁丑命內臣奉安太祖太宗聖像於鴻慶宮按宋史眞宗本紀云云大中祥符八年五月壬辰廢內侍省黃門按宋史眞宗本紀云雲天禧四年十二月乙酉詔內臣傳旨須覆奏按宋史眞宗本紀云云仁宗慶曆七年春二月丙辰令內侍二人提舉月給軍糧按宋史仁宗本紀云云皇佑元年秋七月丁酉詔臣僚毋得保薦要近內臣按宋史仁宗本紀云云皇佑五年詔定內侍員額愼選內侍省都知押班按宋史仁宗本紀不載按續通鑑綱目佑五年閏七月詔自今內侍供奉至黃門以一百八十人爲額仍詔內侍省都知押班須年五十以上歷任無贓私罪者乃得爲之至和元年十二月癸丑詔內侍傳宣令都知司札報被旨者覆奏按宋史仁宗本紀云云嘉佑四年夏五月庚子詔內臣員多權罷進養子入內按宋史仁宗本紀云云嘉佑五年十一月辛卯罷內臣寄遷法按宋史仁宗本紀云云嘉佑六年冬十月壬午定內侍磨勘法按宋史仁宗本紀云雲英宗治平元年十月復內侍養子令十二月以內侍爲陜西諸路鈐轄按宋史英宗本紀治平元年冬十月戊寅復內侍養子令按續通鑑綱目治平元年十二月以內侍爲陜西諸路鈐轄初帝遣王昭明等四人體量軍情治其詞訟有賞罰則與其師議大事以聞各許歲乘驛奏事諫官呂誨言唐舉兵不利未有不自監軍者我朝因循未革柰何又增置此員其權與安撫使均矣乞罷之精選帥臣專制閫外之權傅堯兪趙瞻皆有論列不聽治平四年二月丁亥詔入內內侍省皇城司合覆奏事並執條覆奏癸亥詔入內內侍省官已經壽聖節任子者同天節權罷奏薦按宋史神宗本紀云云神宗寧三年冬十月乙酉詔罷諸場務內侍監常按宋史神宗本紀云云寧五年閏月庚戌詔入內供奉官以下已有養子更養次子爲內侍者斬按宋史神宗本紀云云寧十年詔宦官李憲節制秦鳳河諸軍按宋史神宗本紀不載按續通鑑綱目寧十年十二月詔宦者李憲節制秦鳳熙河諸軍時董氈將鬼章聚兵洮岷脇新附羌多叛歸之帝遣內侍押班李憲乘驛往秦鳳河措置邊事詔諸將皆受節制禦史彭汝礪等極論其不可且言鬼章之患小用憲之患大憲功不成其患小功成其患大章再上不聽哲宗元佑二年三月庚辰詔內侍省供奉官以下百人爲額按宋史哲宗本紀云云元佑三年九月庚申禁宗室聯姻內臣家按宋史哲宗本紀云云徽宗崇寧四年始以內侍爲經略按宋史徽宗本紀崇寧四年春正月以內侍童貫爲熙河蘭湟秦鳳路經略安撫置制使按宦者傳貫監軍復四州擢景福殿使襄州觀察使內侍寄資轉兩使自玆始未幾爲熙河蘭湟秦鳳路經略安撫制置使累遷武康軍節度使政和元年始以宦官爲上介尋領邊事按宋史徽宗本紀政和元年九月童貫使遼按宦者傳童貫討溪哥藏徵復積石軍洮州加檢校司空頗恃功驕恣選置將吏皆捷取中旨不復關朝廷寖咈京意除開府儀同三司京曰使相豈應授宦官不奉詔政和元年進檢校太尉使契丹或言以宦官爲上介國無人乎帝曰契丹聞貫破羌故欲見之因使覘國策之善者也使還益展奮廟謨兵柄皆屬焉遂請進築夏國橫山以太尉爲陜西河東河北宣撫使俄開府儀同三司簽書樞密院河西北兩房不三歲領院事更武信武寧護國河東山南東道劍南東川等九鎭太傅涇國公政和七年始以內侍領樞密院按宋史徽宗本紀政和七年十二月庚午以童貫領樞密院重和元年始以內侍爲太保太尉按宋史徽宗本紀重和元年八月甲寅以童貫爲太保按續通鑑綱目重和元年冬十月加內侍梁師成太尉師成黠慧習文法初領睿思殿文字累遷至河東節度使遂加太尉都人目爲隱相所領職局至數十百階至開府儀同三司布衣朱夢說上書論宦寺權太重詔編管於池州宣和三年復應奉司命內侍領之按宋史徽宗本紀宣和三年閏月甲戌復應奉司命王黼及內侍梁師成領之宣和六年十一月丙子王黼致仕乙酉罷應奉司按宋史徽宗本紀云云宣和七年始封內侍爲王詔與內侍來往者罪按宋史徽宗本紀宣和七年六月丙午封童貫爲廣陽郡王戊申詔臣僚輒與內侍來往者論罪髙宗建炎元年冬十月癸未禁內侍統兵官相見按宋史髙宗本紀云云建炎三年夏四月丁巳禁內侍交通主兵官及饋遺假貸借役禁兵干預朝政按宋史髙宗本紀云云紹興五年夏四月庚戌詔內侍遇特恩轉官止武功郎按宋史髙宗本紀云云紹興三十年九月丁酉罷內侍省冬十月丙午罷內侍官承受諸軍奏報文字按宋史髙宗本紀云云紹興三十二年六月孝宗受禪十一月甲寅定內侍官額按宋史孝宗本紀云云

金金設中衛尉總宮中事務秩正三品其他各監各局及合門使之屬不過五品按金史百官志左右振肅正七品掌妃嬪出入總領護衛導從注

本起嬪嬖衛之長大定二年攺今名宮籍監提點正五品監從五品副監從六品丞從七品掌內外監戶及地土錢帛小大差發直長二員正八品掌同丞近侍局提點正五品泰和八年刱設使從五品副使從六品掌侍從承敕令轉進奏帖直長正八品注大定十八年增二員奉禦十六人舊名入寢殿小底奉職三十人舊名不入寢殿小底又名外帳小底皆大定十年更器物局提點正五品使從五品副使從六品掌進禦器械鞍轡諸物直長正八品都監正九品明昌三年省罷同監從九品泰和四年設右屬殿前都點檢司合門

注明昌五年合門官以次排轉除授東上合門使二員正五品

注明昌六年省一員作從五品西同副使二員正六品

注明昌六年省一員西同簽事一員從六品掌簽判合門事

注西同明昌六年以減副使置西上合門使二員正五品副使二員正六品簽事一員從六品掌贊導殿庭禮儀注

西合門余副貳同合門祗候二十五人

注正大間三十二人合門通事舍人二員從七品掌通班贊唱承奏勞問之事承奉班都知正七品掌總率本班承奉之事舊置判官後罷內承奉班押班正七品掌總率本班承奉之事禦院通進四員從七品掌諸進獻禮物及薦饗編次位序尙衣局提點正五品使從五品副使從六品掌禦用衣服冠帶等事都監正九品舊設後罷直長正八品同監從九品儀鸞局

注泰和四年或以少府監官兼或兼少府監官提點正五品使從五品副使從六品掌殿庭鋪設帳幕香燭等事直長四員正八品注

泰和令三員收支都監正九品二員一員掌給受鋪陳諸物一員掌萬寧宮收支庫注

大定十年置明昌二年增一員同監二員從九品

注司吏二人如內藏庫知書例尙食局

注元光二年參用近侍奉禦奉職提點正五品使從五品副使從六品掌總知禦膳進食先嘗兼管從官食直長一員正八品都監三員正九品不限資考生料庫都監同監各一員掌給受生料物色收支庫都監同監各一員掌給受金銀裹諸色器皿注

以外路差除人內選充禦藥院提點從五品直長正八品掌進禦湯藥注明昌五年設以親信內侍人充都監正九品

注不限員泰和令四員同監從九品

注不常除泰和令無內藏庫

注大定二年分爲四庫使從五品副使從六品掌內府珍寶財物率隨庫都監等供奉其事直長一員注

承安三年增頭面庫都監正九品同監從九品

注本把十人大定二年定出身依不入寢殿小底例段匹庫都監正九品同監從九品

注本把十二人金銀庫都監正九品

注本把八人雜物庫都監正九品同監從九品

注本把八人每庫知書各二人宮闈局

注舊名宮闈司大定二年攺爲局舊設令丞攺爲使副提點正五品使從五品副使從六品掌宮中合門之禁率隨位都監同監及內直各給其事直長正八品內直一百七十人注

後作百七十九人內侍局令二員從八品

注興定五年升作從六品丞二員從九品

注興定五年升從七品掌正位合門之禁率殿位都監同監及禦直各給其事局長二員從九品興定五年升正八品注

禦直內直共六十四人明昌元年分宮闈局正位內直置初隸宮闈局東門都監同監諸隨殿位承應都監同監掌各位承應及禁門管鑰昭明殿都監同監

注大定二十九年設各一員承徽殿都監同監

注麗妃位隆徽殿都監同監

注本隆和殿系皇后位鸞翔殿都監同監

崇儀殿都監同監迎暉殿都監同監

注七妃充容泰和三年罷�珠殿都監同監

瑞寧殿都監同監回春殿都監同監

蕓香殿都監同監瑞像殿都監同監

注系佛殿以上殿字下無位字凝福

注攺韶景溫芳二位都監同監

瑤華柔則二位都監同監注以上無殿字及承應字嘉福等殿位都監同監

注四位廣仁殿都監同監

睿思殿都監同監

注以上有承應字滋福殿都監同監

注本以隆慶攺無位字咨政殿都監同監

邇英殿都監同監長慶院都監同監

仙韶院都監同監貞和門都監同監

注應系錢帛經此門出入明昌四年添一員右升平門都監同監

長樂門都藍同監瓊林苑都監同監

注各二員廣樂園都監同監

順義位提控都監同監注舊寶林位瑞華門都監一員同監三員

注俗名金骨朵門太師位提控都監同監寶昌門都監同監會昌門都監同監

東京孝寧宮都監同監崇妃位提控注

世宗夫人興陵惠妃位提控都監同監

注陵

溫妃位提控都監同監

注陵二位明昌四年添報徳寺提控都監同監

注世宗禦容光泰門街報恩寺提控都監同監

注世宗禦容淸裔門街明昌三年設三孝嚴寺都監同監

注在南京安宣宗禦容攺興國感誠寺正大元年設三以下皆在南京寧福殿都監同監三

純和殿都監同監三仁安殿都監同監三

眞妃位都監同監三麗妃位都監同監

宣儀位都監同監莊獻妃位都監同監

三廟都監同監

注貞佑二年設西華門都監同監

京後園都監同監內侍寄祿官

注泰和二年設初隸宮闈局尋直�宣徽院所以升用內侍局禦直內直有年勞者中常侍

注正五品給事中

注從五品內殿通直

注正六品先名內殿給使黃門郎

注從六品內謁者

注正七品內侍殿頭

注從七品內侍髙品

注正八品不限員內侍髙班

注從八品典衛司

注大定二十九年世宗才人寶林位各設泰和五年閏八月以崇妃薨興定元年復設世宗妃才人寶林位各設防衛軍導從人令正七品丞從七品直長

注見士民須知孝靖宮令從八品丞正九品

注章宗五妃位大安元年以有監同無總領者故設端妃位同監

注眞妃徒單氏慧妃位同監

注麗妃徒單氏貞妃位同監

注柔妃唐括氏靚儀位同監

注昭儀夾谷氏才媛位同監

注修儀吾古論氏懿安家令從八品丞正九品

注貞佑三年爲莊獻太子設宮苑司令從六品丞從七品掌宮庭修飭灑掃啟閉門戶鋪設氈席之事直長正八品一員注

泰和令二員都監同監二員

注泰和元年設泰和四年罷同監

右屬宣徽院衛尉司

注大安元年擬隆慶宮人數定之中衛尉從三品掌總中宮事務副尉從四品左常侍從五品掌周護導從儀仗之事右常侍從五品常侍官護衛三十人注

同東宮奉引八十人

注同控鶴傘子四人

注同控鶴執旗二人

注同儀鸞給事局使正七品副使正八品內謁者兼司寶二員從六品注

內直充奉合一十人

注同東宮入殿小底合直二十人

注同宮闈局內直掖庭局令正九品掌皇后宮事務

注內直充丞從九品

注內直充宮令

注宮苑司儀鸞局兼食官

注尙食局兼飲官

注尙醞署兼醫官

注尙藥局太醫院兼主藏

注內藏典給署兼主廩

注太倉兼

右屬衛尉司

元世祖至元十九年置內藏三庫以宦者二十二人董其事按元史世祖本紀至元十九年冬十月丙申以禁中出納分三庫禦用寶玉遠方珍異隸內藏金銀只孫衣段隸右藏常課衣段綺羅縑布�左藏設官吏掌鑰者三十二人仍以宦者二十二人董其事按百官志內藏庫秩從五品掌出納禦用諸王段匹納失失紗羅絨錦南綿香貨諸物提點四員從五品大使二員正六品副使二員正七品至元二年置署上都十九年始置大都以宦者領之復有行內藏二十八年省之止存內藏及左右二庫右藏提點四員大使二員副使二員品秩同上掌收支金銀寶鈔只孫段匹水晶瑪瑙玉璞諸物至元十九年置左藏提點四員大使二員副使二員品秩同上掌收支掌課和買紗羅布絹絲綿絨錦木綿鋪陳衣服諸物至元十九年置至元二十年夏四月甲午禁近侍爲人求官紊亂選法按元史世祖本紀云云至元二十二年置章佩監掌宦者速古兒赤所收禦服寶帶按元史世祖本紀不載按百官志章佩監秩正三品掌宦者速古兒赤所收禦服寶帶監卿五員正三品太監四員從三品少監二員從四品監丞二員正五品經歷知事照磨各一員令史七人譯史二人通事二人奏差四人至元二十二年置至大元年升爲院秩從二品四年復爲監定置如上至元二十四年置中尙監參用宦者三人又置經正監太監二員按元史世祖本紀不載按百官志中尙監秩正三品掌大斡耳朵位下怯憐口諸務及領資成庫氈作供內府陳設帳房帟幕車輿雨衣之用監卿八員正三品太監二員從三品少監二員從四品監丞二員正五品經歷知事照磨各一員令史七人譯史三人通事二人知印二人奏差五人至元十五年置尙用監二十年罷二十四年攺置中尙監三十年分置兩都灤河三庫怯憐口雜造等九司局而總領之至大元年升爲院四年復爲監參用宦者三人又經正監秩正三品掌營盤納缽及標撥投下艸地有詞訟則治之太卿一員正三品太監二員從三品少監二員從四品監丞二員正五品經歷知事各一員令史八人譯史四人至大四年置監卿太監少監並奴都赤爲之監丞流官爲之至元二十八年置禦帶庫俱以中官爲之又置異珍庫同其品秩按元史世祖本紀不載按百官志禦帶庫秩從五品掌擊腰偏束等帶並絳環諸物供奉禦用以備賜予提點三員大使三員副使二員品秩同資成至元二十八年置俱以中官爲之元貞二年增二員兼署上都之事又異珍庫秩從五品掌禦用珍寶后妃公主首飾寶貝提點三員大使三員副使二員品秩同上至元二十八年置成宗大徳九年攺太府監爲院院判參用宦者按元史成宗本紀不載按百官志太府監秩正三品領左右藏等庫掌錢帛出納之數太卿六員正三品太監六員從三品少監五員從四品丞五員正五品經歷知事照磨各一員令史八人譯史三人通事知印各一人奏差四人中統四年置至元四年爲宣徽太府監凡內府藏庫悉隸焉八年升正二品大徳九年攺爲院秩從二品院判參用宦者至大四年復爲監定置如上武宗至大二年攺度支院爲監太監二員復利用院爲監太監五員按元史武宗本紀不載按百官志度支監秩正三品掌給馬�芻粟卿三員正三品太監二員從三品少監三員從四品監丞二員從五品經歷二員知事一員提控案牘一員照磨兼管勾一員令史十四人譯史四人通事知印三人奏差四人典吏五人國初置孛可孫至元八年以重臣領之十三年省孛可孫以宣徽兼其任至大二年攺立度支院四年攺爲監利用監秩正三品掌出納皮貨衣物之事監卿八員正三品太監五員從三品少監五員從四品監丞四員正五品經歷知事照磨管勾各一員令史八人譯史二人通事知印各一人奏差六人典吏二人至元十年置二十年罷二十六年復置大徳十一年攺爲院至大四年復爲監仁宗延佑元年敕內侍勿文階又定祕書監參用宦者二人按元史仁宗本紀延佑元年六月戊子敕內侍今後止授中官勿文階按百官志祕書監秩正三品掌歷代圖籍並陰陽禁書卿四員正三品太監二員從三品少監二員從四品監丞二員從五品典簿一員從七品令史三人知印奏差各二人譯史通事各一人典書二人典吏一人屬官著作郎二員從六品著作佐郎二員正七品祕書郎二員正七品校書郎二員正八品辧驗書畫直長一員正八品至元九年置其監丞皆用大臣奏薦選世家名臣子弟爲之大徳九年升正三品給銀印延佑元年定置卿四員參用宦者二人延佑二年五月甲戌加授宦者中尙卿續元暉昭文館大學士按元史仁宗本紀云云文宗至順三年十月寧宗卽位庚戌以宦者鐵古思哈里兀答兒黑狗者闊闊出並爲中政院使按元史寧宗本紀云云順帝至元元年以禦史臺言裁減宦官按元史順帝本紀至元元年九月庚子禦史臺臣言國朝初用宦官不過數人今內府執事不下千餘乞依舊制裁減冗濫廣仁愛之心省糜費之患從之至元四年八月己巳申取髙麗女子及閹人之禁按元史順帝本紀云云至元六年五月丙子以宦者伯不花爲長寧寺卿按元史順帝本紀云云至正七年二月丙戌以宦者伯帖木兒爲司徒按元史順帝本紀云云至正十三年秋七月戊辰宦官至一品二品者依常例給俸祿按元史順帝本紀云云

宦寺部匯考三

明太祖洪武元年諭宦官不得預政典兵按大政紀洪武元年四月丙辰上謂侍臣曰吾觀史傳所書漢唐末世皆爲宦官敗蠹不可拯救未嘗不爲之惋嘆此輩在人主之側日見親信小心勤勞如呂彊張承業之徒豈得無之但開國承家小人勿用聖人之深戒其在宮禁止可使之供灑掃給使令傳命而已豈宜預政典兵漢唐之禍𨿽曰宦官之罪亦人主寵愛之使然向使宦官者不得典兵𨿽欲爲亂其可得乎洪武二年命吏部定內侍諸司官制按大政紀洪武二年八月己巳命吏部定內侍諸司官制諭之曰朕觀周禮所記未及百人後世至逾數千卒爲後患今𨿽未能復古亦當爲防微之計古時此輩所治止於酒漿酰醢司服守閽數事今朕亦不過以備使令非別有委任可斟酌其宜勿令過多又顧謂侍臣曰此輩自古以來求其善良千百中不一二見若用以爲耳目卽耳目蔽矣以爲心腹卽心腹病矣馭之之道但常戒�使之畏法不可使之有功有功則驕恣畏法則檢束自不敢爲非也乃定置內史監奉禦六十人尙寶一人尙冠七人尙衣十人尙佩九人尙禮八人尙樂七人紀事二人執膳四人司脯四人司香四人涓潔二人置尙酒尙醋尙面尙染四局設正一人副二人置禦馬禦用二司設正一人副二人內府庫設大使一人副使二人內倉監設令一人丞二人及置東宮典璽典翰典膳典服典樂典乘共六局局設局郎一人丞一人又置門官午門東華門西華門元武門奉天門左右順門左右紅門皇宮門坤寧門宮左門宮右門各設正一人東宮門官春和門東宮後門宮左門宮右門各設門正一人按春明夢餘錄中官之制凡內使小大者烏木牌平巾者不得衣員領束帶惟請轎長隨並都知監長隨各獅子等補束角帶及有牙牌官帽便謂之奉禦正六品得服麟補束金廂�瑁或犀帶自奉禦而上左右監丞五品左右少監從四品太監正四品太監而上方服鬥牛補再升則膝襕飛魚鬥牛及蟒衣再升方賜玉帶冬則光素夏則玲瓏三九月則頂收再升則內府騎馬凡騎馬者自東西下馬門起至南內西上南門起至寶鈔司凡遇聖節正旦大婚誕慶各進馬一匹再升則每歲祿米十二石後加一級皆益十二石洪武三年重定內使服飾之制按續文獻通考洪武三年十月上諭宰臣凡內使監未有職名者當別置衣帽以別監官禮部定擬內使監官凡遇朝會照依品級具朝服公服行禮其常服葵花胸背團領衫不拘顏色烏紗帽犀角帶其內使無品從者常服團領衫無胸背花不拘顏色烏角束帶烏紗帽垂軟帶年十五以下者惟帶烏紗小頂帽從之洪武四年正月定宦官月支廩米閏三月命吏部定內監等官品秩按大政紀洪武四年春正月乙巳詔宦官月支廩米一石閏三月甲子命吏部定內監等官品秩自監令正五品以下至從七品有差上謂侍臣曰古之宦豎不過司晨昏供役使而已自漢鄧太后以女主稱制不接公卿乃以閹人爲常侍小黃門通命自此以來權傾人主及其爲患如城狐社鼠不可以去朕謂此�但當服事宮禁豈可假以權勢縱其狂亂吾所以防之極嚴但犯法者必斥之不令在左右戒履霜堅冰之意也按春明夢餘錄內官監通掌內史名籍總督各職凡差遣及缺員具名奏請設令一人正六品丞二人從六品典簿一人正九品所掌文籍以通書算小內史爲之神宮監掌太廟祭器及祭祀灑掃設令一人正七品丞一人從七品奉禦一人正八品尙寶監掌禦寶圖書凡用禦寶則奏請然後付尙寶司官用之畢則捧入設令一人正七品丞一人從七品尙衣監掌禦用冠冕衣服靴履設令一人正七品丞一人從七品奉禦四人正八品尙膳監掌禦膳設令一人正七品丞一人從七品司設監掌禦用儀仗輦輅輿帳裀褥張設設令一人正七品丞一人從七品奉禦四人正八品司禮監掌宮庭禮儀凡正旦冬至節等命婦朝賀等禮則掌其班位儀注及�察內官人員違犯禮法者設令一人正七品丞一人從七品直殿監掌各殿灑掃陳設設令一人正七品丞四人從七品小內史一十五人宮門承制掌傳奉宣召設奉禦五人正八品宮門守門官掌宮門灑掃時其開闔稽察出入設門正一人正八品副四人從八品內承運庫掌供禦金銀段匹等物設大使一人正九品副使一人從九品司鑰庫掌皇城各門管鑰大使一人正九品副使四人從九品巾帽局掌造內府冠帽設大使一人正九品副使二人從九品鍼工局掌造內府衣服設大使一人正九品副使一人從九品織染局掌織染段匹設大使一人正九品副使一人從九品顏料局掌燒造銀朱等項顏料設大使一人正九品司苑局掌種蒔蔬果設大使一人正九品司牧局掌牧養孳牲設大使一人正九品皆於內官內選用外承運庫掌收金銀段匹等物甲字庫掌收銅錢布匹顏料乙字庫掌收衣服衾帳紙札等物丙字庫掌收綢絲綿紗綫丁字庫掌收銅鐵錫香茶蠟諸物戊字庫掌收氈衫胡椒並支軍器廣源庫掌收貯寶鈔廣惠庫掌收支寶鈔每庫設大使一人正九品副使一人從九品皆於流官內選用隸戶部皮作局掌硝皮熟皮張成造靴鞋鞍轡兵仗局掌造各項軍器寶源局掌鼓鑄銅器每局設大使一人正九品副使一人從九品皆於流官內選用隸工部按酌中誌內府十二監曰司禮曰禦用曰內官曰禦馬曰司設曰尙寶曰神宮曰尙膳曰尙衣曰印綬曰直殿曰都知四司曰惜薪曰寶鈔曰鐘鼓曰混堂又八局曰兵仗曰巾帽曰鍼工曰織染曰酒醋面曰司苑曰浣衣曰銀作已上總謂之曰二十四衙門也此外有內府供用庫內承運庫司鑰庫等處亦臚列於後以備考焉

司禮監掌印太監一員秉筆隨堂太監八九員或四五員設有象牙小牌一面長寸餘每日申時交接輪流該正凡每日奏文書自禦筆親批數本外皆眾太監分批遵照閣中票來字樣用朱筆楷書批之間有偏傍偶誤者亦不妨略爲攺正最有寵者一人以秉筆兼掌東廠掌印秩尊視元輔東廠權重視總憲兼次輔其次秉筆隨堂如眾輔焉皆穿貼裏先鬥牛次升坐蟒先內府騎馬次升橙杌祿米每升一級則歲加米十二石各家私臣曰掌家職掌一家之事曰管家辦理食物出納銀兩曰上房執掌箱櫃鎖鑰曰掌班領班鈐束兩班答應官人日司房打發批文書謄寫應奏文書其下則管帽管衣靴茶廚房打聽官看莊宅各瑣屑事務也其餘大小衙門遇有應題奏事情皆關白司禮掌印秉筆隨堂而始行凡禦前親近大內臣曰幹淸宮管事曰打卯牌子其秩亦榮貴猶外之勛爵戚臣也然皆得掌各衙門之印視其寵眷厚薄而欽傳之不拘資次司禮監提督一員秩在監官之上於本衙門居住職掌古書籍名畫冊葉手卷筆硯墨綾紗絹布紙札各有庫貯之選監工之老成勤敏者掌其鎖鑰所屬掌司四員或六七員佐理之並內書堂亦屬之又經廠掌司四員或六七員在經廠居住只管一應經書印板及印成書籍佛藏道藏番藏皆佐理之自提督之下則監官典簿十餘員提督皇史宬並新房候轉提督俱輪流該正在廊下家宿專理皇城一應禮儀刑名鈐束長隨當差聽事各役關防門禁至逆賢擅政時令與文書房輪挨遇雙月十六日前往教�比試武職應襲其次六科廊掌司六員或八員分東西兩房管精微科內外章疏及內官腳色履歷職名月報逃亡事故數目其次人數十員或八員管二十四衙門山陵等處內官職級姓名撰寫每日傳行聖旨稽查門禁鈐束當差聽事題奏應行禮儀應頒賞賜其次六科廊謄黃寫字一員其次管賞寫字則按節令挨次題�禮儀文書及賞例或百餘員或數十員分兩班四撥各撥若干人其班按十二支輪之曰頭頂整一日過夜曰守早從卯至申曰守晚從申至次日天明曰末頂整一日過夜方得下班歇息四日也凡遇聖駕朝講遊幸穿麟補紅或靑執藤條攔擋者皆掌司人數寫字也凡轉經廠司禮監掌司者則每撥內另有一種衙門寫字共十餘員挨補而已自提督至寫字俱穿凡出入皇城各門俱門軍接與擋道自內書堂奉旨撥派者曰正途其次或乞恩奏保攺升者亞焉文書房官八員或十員𨿽穿其實祖宗初設原是遴選二十四衙門山陵等處有學行才識者委用職掌通政使司每日封進本章並會極門京官所上封本及在內各衙門本天下各藩府本府有大小濃淡之不同文書房各以名銜前後分管之其在外之閣票在內之答票一應旨意聖諭禦札俱由文書房落底簿發行所以如今凡掌司升轉文書房者槪削去司禮監銜都借列內官監銜其呈稟文書具見經手次第

禮儀房提督太監一員掌印或秉筆攝之掌司數員寫字管事數員本房長隨數員掌管一應選婚吉禮每年春夏秋冬四仲月選乳婦生男十口生女十口月給食料在你子府居住凡宮中有喜鋪月子房則生男生女各一二口在文華殿外西北臨河之小房住及報生皇子則用生女你口皇女則用生男你口彌月剪髮百日命名及請發畱髮入囊冊立冊封選妃打扒角選駙馬一應禮儀皆經理之

中書房掌房官一員散官十餘員系司禮監監工年老資深者挨轉專管文華殿中書所寫書籍對聯扇柄等件承旨發寫完日奏進禦前凡宮中糊飾如不放外匠便只是監工並學手藝牌子糊飾挨轉此處並禦前作至貧老無倚則發外經廠看守以待斃焉凡司禮監掌印秉筆隨堂故後各有牌位送外廠供安各有影像送西直闕外大佛寺供安看廠監工守寺僧人侍香火不絕也

禦前作掌作官一員散官十餘員亦是監工年老資深者挨轉專管營造龍�龍卓箱櫃之類合用漆布桐油銀朱等物料奏準於甲丁等庫關支已上二處亦掌印或秉筆提督之

內官監掌印太監一員其下有總理管理僉書典簿掌司人數寫字監工分三班每班掌司第一人曰掌案所管十作曰木作石作瓦作撘材作土作東行西行油漆作婚禮作火藥作並米鹽庫營造庫皇壇庫裏冰窨金海等處凡國家營建之事董其役凡禦前所用銅錫木鐵之器日取給焉外廠甚多各有提督掌廠等官眞定府設有抽印木植管理太監一員則內官監之外差也四年一換只有本監公文無�書關防凡外方修建分封藩王府第亦是管理外差領�書關防前去工竣卽回凡大行帝後陵寢妃嬪皇子女薨逝修造墳塋及完婚修理府第皆其職掌

禦用監掌印太監一員裏外監把總二員猶總理焉有典簿掌司寫字監工凡禦前所用圍屏擺設器具皆取辦焉有佛作等作凡禦前安設硬木�棹櫃閣及象牙花梨白紫檀烏木鸂鶒木雙陸棋子骨牌梳櫳螺甸盤匣扇柄等件皆造辦之仁智殿有掌殿監工一員掌管武英殿中書承旨所寫書籍畫扇奏進禦前亦猶中書房之於文華殿中書也

司設監掌印太監一員有總理僉書等官如內官監而所職掌者鹵簿儀仗圍幕褥墊各宮冬夏簾涼席帳幔雨袱子雨頂子大傘之類事最煩苦遠不逮禦用內官監有贏餘肥潤也如遇禦前打點庫藏臺箱則此三衙門之人皆任重不敢憚勞

禦馬監掌印太監一員有監督提督四衙營勇士小�有監官有典簿掌司寫字拿馬等官有象房掌房等官子母象共九隻缺則奏於外像房攺補金鞍作長隨房等處有各灘監工本監象房之東有裏艸攔艸場皇城之外有天師庵艸場舊都府艸場

神宮監掌印太監一員司禮監監官或文書房無力者升之有僉書掌司十餘員在端門之左九廟在焉四孟之朔聖駕親享之正旦節及別朔或遇日食則攺卜於初五前後行其餘節令祀事惟謹卽外太廟也

尙膳監掌印太監一員光祿寺西門提督太監一員西華門內裏監總理一員管理僉書掌司數十員寫字監工及外牛房羊房等廠監工共百餘員而�供養官撥子長隨各數十員光祿寺涼樓醬房逢七等項各有監工坐家名色職掌造辦每日早午晚奉先殿供養膳品幹淸宮等宮一號殿仁壽宮等宮眷月分廚料各有差等凡在禦前掌印秉筆管事牌子暖殿近侍及外之內閣文華武英殿中書畫士棹兒銀兩咸光祿寺職掌用典簿關防緘封每月酒飯一棹折銀十兩有奇半棹者五兩有奇到每月晦照欽賞數目坐名頒給之光祿寺志可考也

尙寶監掌印太監一員僉書等官可數十員職掌禦用寶璽�符將軍印信其人所知者尙寶司凡所領寶璽曰皇帝奉天之寶郊天齋醮用之曰尊親之寶上尊號用之曰親親之寶有大小二顆與藩府用之曰誥命之寶�命之寶廣運之寶則用之最多也曰禦前之寶則宮中庫藏箱鎖用之曰禦藥謹封則禦藥房用之凡�命遠去者仍用一黃紙封套上下悉用一寶封識之其文曰丹符出驗四方凡寶皆內尙寶女官掌之遇用寶則尙寶司以揭帖赴尙寶監尙寶監請旨然後赴內司領取歲用寶三萬餘顆歲用寶色銀六十餘兩工部虞衡司辦進別項供億不盡載也其餘寶璽尙多不恆用

印綬監掌印太監一員僉書掌司數十員職掌古今通集庫並鐵券誥�貼黃印信圖畫勘合符驗信符諸事及南京解到文武誥軸凡追奪誥命交納本監會同該科給事中中書舍人於勘合底簿內附寫爲事緣由類於本監後小門之西傍河墻焚化

直殿監掌印太監一員僉書等官數十員職掌皇極中極建極武英文華殿庭樓閣廊廡灑掃之役最勞苦冷局無大廳公署也

尙衣監掌印太監一員管理僉書掌司監工數十員掌造禦用冠冕袍服履舄靴�之事兵仗局之南舊監庫之北卽本監裁縫匠役成造禦服之袍房也又名曰西直房凡造上用袍服之裏合用杭細等絹例具尺寸數目於掌東廠太監處取辦之

都知監掌印太監一員不甚顯貴餘者皆本監寫字長隨各有靑紅執事衣服凡聖駕出朝謁廟等項在前警蹕淸禦者卽此監之官也手執骨身穿鸚哥等補子戴平巾或官帽亦有穿圓領者其人極寒苦難以升轉下下衙門也

惜薪司掌印太監一員總理數十員僉書掌道掌司寫字監工數十員各外廠又數十員專管宮中所用柴炭及二十四衙門山陵等處內官柴炭每月初四十四二十四日開元武等門放夫匠打掃淨車及�運堆積糞壤每歲春暖開長庚門率夫役淘浚宮中溝渠正旦節安彩妝凡遇冬寒宮中各銅缸木桶該內官監添水奏安鐵篘其中每日添炭勿令火缺以防水凍備天災候春融則止皆惜薪司事也凡隆徳等殿修建齋醮焚化之際用楊木長柴宮中膳房用馬口柴內宮關領則片柴也外有北廠南廠西廠新西新南等處各有掌廠僉書監工貯收柴炭以聽關支

鐘鼓司掌印太監一員僉書數十員司房學蓺官二百餘員掌管出朝鐘鼓凡聖駕朝聖母回及萬壽聖節冬至年節升殿回皆在前作樂迎導宮中升座承應凡每年九月登髙聖駕幸萬歲山端午�龍舟插柳歲暮宮中驅儺及日月食救護打鼓皆本司職掌西內秋收之時有打稻之戲駕幸旋磨臺無逸殿等處鐘鼓司扮農夫飯婦及田畯官吏徵租交納詞訟等事內官監等衙門伺候合用器具亦祖宗使知稼穡艱難之美意也

寶鈔司掌印太監一員管理僉書十餘員掌司監工數十員每年工部商人辦納稻艸石灰木柴若干萬斤又香油四十五斤以爲膏車軸之用抄造艸紙�不足二尺闊不足三尺各用廉抄成一張卽以獨輪小車運赴平地曬漧類總入庫每歲進宮中備宮人使用至於聖駕所用艸紙則系內官監紙房抄造淡黃色綿�細厚進交管淨近侍收非此司造也

混堂司掌印太監一員僉書監工數員職司沐浴堂子惜薪司月給柴薪內官監撥有夫役

銀作局掌印太監一員管理僉書數員寫字監工數十員專管造金銀鐸鍼枝个桃杖金銀錢金銀豆葉等豆者圓珠重一錢或三五分不等豆葉則方片其重亦如豆不拘以備欽賞之用又造花銀每錠十兩不等止可八成許又祖宗舊制有票兒銀者重十兩五兩三兩二兩一兩至一錢之方塊也其成色止有六七成上有分兩印字

浣衣局掌印太監一員僉書等數十員惟此署不在皇城內在徳勝門迆西俗所稱漿家房者是也凡宮人年老及有罪退廢者發此局居住內官監例有供給米鹽

兵仗局掌印太監一員管理僉書十餘員軍器庫提督一員掌關防掌司一員掌司寫字監工數十員職掌成造刀槍劍鞭斧盔甲弓矢各樣大小神器又火藥局一處屬之宮中元宵上鰲山頂上之燈例點放神器三位則監工事也凡每年七夕宮中乞巧小鍼並禦前鐵鎖鑰錘鉗鍼剪之類及日月食救護鑼鼓響器宮中做法事鐘鼓鐃鈸法器皆�之是以亦稱爲小禦用監也

巾帽局掌印太監一員管理僉書掌司監工數十員職掌內官長隨內使小火者平巾官帽每年入夏據見在員數具題移文工部至冬初卽於節愼庫領銀十餘萬兩鑿散內官內使人等靴料凡有羨余繳進禦前凡新升秉筆卽送朝衣冠笏帶鞋一分凡選中駙馬冠靴中使閽者帽插柳跑馬勇士圓帽藩王之國旗尉靴帽若干分皆本局造送奏於工部支領工價

鍼工局掌印太監一員余與巾帽局同職掌內官長隨內使小火者冬夏衣每年遞散一次遇辰年戌年各散鋪蓋一次凡宮中做法事揚旛棹圍等件皆隸焉凡內官曾賜蟒衣退出宮及病故者各具本交還本局收也

內織染局掌印太監一員總理僉書掌司寫字監工數十員掌染造禦用及宮內應用段匹絹帛之類有外廠在朝陽門外澣濯袍服之所又有藍靑廠在都城之西亦本局之外署也

酒醋面局掌印太監一員管理等官與別局相若也職掌內官人食用酒醋面糖諸物浙江等處歲供糯米小麥黃豆及穀艸稻皮白面有差以備禦前宮眷及各衙門內官之用與禦酒房不相統轄

司苑局掌印太監一員管理等官同前職掌宮中諸處蔬果及種蓺之事歲用黑豆谷艸山東等處歲供之禦前所用瓜菜茶料俱此局與林衡等署上林苑海子同備辦之已上總謂之曰二十四衙門惟浣衣局在皇城之外也

內府供用庫掌印太監一員管理僉書掌司寫字監工共百餘員專司皇城內二十四衙門山陵等處內官食米每員每月四斗

司鑰庫掌印太監一員管理僉書寫字監工可數十員凡寶源局等處鑄出制錢該部進交本庫備禦前取討賞賜之用

內承運庫掌印太監一員近侍僉書太監十餘員掌司寫字監工數十員其署在東下馬門其職掌庫藏在宮內者曰內東裕庫曰寶藏庫皆謂之裏庫其會極門寶善門迆東一帶及南城磁器等庫者則俱謂之外庫也凡金銀紗羅絲閃色織金錦羊絨玉帶玉塊象牙瑪瑙寶石珍珠珊瑚之類總隸之又浙江等處每歲夏秋麥米共折銀一百一萬有奇卽國初所謂折糧銀今所謂金花銀是也候解到京於每季仲月由長安右門入經進本庫交收此印及直殿監印鐘鼓司靈臺印皆本衙門第一員僉書挨掌不系貴近大內臣掌也凡內官升玉帶卽於本庫領取及褫降病故其名下官人仍具本交還

靈臺掌印太監一員近侍僉書數員看時刻近侍三十餘員學習數十員凡遇收選官人則撥三四十名年幼者讀步天歌陰陽雜法天官星歷等書習寫算觀星气輪流上臺以候測變異呈�掌印具呈司禮監掌印據實奏聞

禦酒房提督太監一員僉書數員專造竹葉淸等各樣酒並糟瓜幹茄豆豉等物

牲口房提督太監一員僉書數員收養異獸珍禽有虎城羊房

彈子房掌房一員僉書數員端備彈弓所用泥彈大小輕重有等第以黃布作袋盛之

刻漏房官十數員不隸靈臺端管每日時刻晝則文華殿內每一時至卽令直殿監官入宮換牌每夜攢點後至天明則隆宗門外報刻水之第一聲而答應長隨接報第二聲如某時初一至初四某時正一至正四之類爲接班起早之候也

更鼓房凡有罪內官謫司其事挨年久者一員予牌帽總之平巾烏木牌者數人佐之餘者日二牌曰定水牌子其餘則淨軍每夜五名輪流上元武門樓打更每夜自起更三點起至五更三點止按數目用藤條擊鼓用檀木榔頭擊點點者銅鑄之大云板也例只一更一人上樓不許攜燈晴夜尙可惟風雨晦冥苦不可言如有差誤卽責處之

甜食房掌房內官一員協同內官數十員經手習學造辦絲窩虎眼等糖栽松餅減煠等樣一切甜食於內官監取討戧金盒裝盛進安禦前兼備欽賜閣臣等項

作卽洗帛廠二

掌作內官一員協同內官數十員經手習學織造各色兜羅絨各色五毒等花素勒甲板及內官長隨小火者牌繐惟兜羅絨織法傳自西域外無敢私織者甜食房並此廠皆屬禦用監轄最寒苦可憫

甲字庫職掌銀朱烏梅靛花黃丹綠礬紫艸明礬光粉黑鉛水膠槐花藍靛五倍子闊白三梭布綿布薴布紅花水銀硼砂藤黃茜艸姜黃密陀僧磠砂白芨梔子百藥煎之類皆浙江等省歲供納之以備禦用等監奏準討取

乙字庫職掌奏本紙樂榜紙中夾等紙各省解到胖襖以備各奏準領取

丙字庫每歲浙江辦納本色絲綿合羅絲串五絲荒絲以備各項奏討而山東河南順天等府歲納綿花絨則內官之冬衣軍士之布花皆取備於此

丁字庫每歲浙江等處辦納生漆桐油紅黃熟銅白��黃蠟錫牛筋黃牛皮麂皮鐵綫魚膠白圓藤生鐵熟建鐵等件以備禦用監內官監等處奏準支給

戊字庫職掌河南等處解到盔甲弓箭刀及廢鐵以備奏準支給

承運庫職掌浙江四川湖廣等省黃白生絹以便奏討欽賞外國並內官冬衣樂舞生淨衣等項取用

廣盈庫職掌黃紅等色平羅熟絹元靑等色杭紗及靑細綿布以備奏討

廣惠庫職掌彩織帕梳籠抿刷錢貫鈔錠之類以便取討

廣積庫職掌盆淨焰硝熟硫黃聽盔甲廠等處成造火藥凡京營春秋操演咸取給於此

贓罰庫職掌沒官衣服等件或作價抵俸給官巳上總謂之曰十庫有掌庫一員貼庫數員僉書數十員不等然十庫自戊之後不全用十干者己者巳也止也是以不得不攺用別名也

南海子總督太監一員關防一顆提督太監四員管理僉書掌司監工數十員分東西南北四圍每面方四十里總二十四鋪各有看守墻鋪牌子淨軍若干人東安門外有菜廠一處是其在京之外署也職掌壽鹿獐兔菜蔬西瓜果子凡收選內官於禮部大堂同欽差司禮監監官選中時由部之後門到此廠過一宿次日早晨點入東華門赴內官監細選無違�方給烏木牌候收畢請旨定日差司禮監印或秉筆於萬歲山前撥散

林衡署蕃毓署嘉蔬署良牧署提督太監一員各有掌印官一員僉書數員或一二十員職掌進宮川芎雜果雜菜�黃鵝黃鴨卵小�等項

盔甲廠卽鞍轡局

建署於都城內之東南隅掌廠太監一員貼廠僉書數十員轄匠頭九十名小匠若干名專管營造鐵盔甲銃炮弓矢火藥之類

禦藥房提督太監正副二員分兩班余曰近侍二三十員未進宮未穿紅者曰學醫官人三四十員職掌上用藥餌與太醫院相表裏凡選一次官人進內必撥年少者三四十人或五六十人選醫官教習讀藥性賦醫要集覽及素問脈訣等書

禦茶房秩視禦藥房分兩班有牌子四員常行近侍三四十員職司茶酒瓜果凡聖駕出朝經筵講筵禦用茶及宮中三時進膳聖駕七箸中宮七箸系其職掌尙膳監撥長隨以供汲水�扛洪武五年定宦官禁令又置內正司專糾內官不法者按大政紀六月丙子定宦官禁令按春明夢餘錄內官禁令凡內使於宮城內相罵詈先發而理屈者杖五十後發而理直者不坐其不服本官鈐束而抵罵者杖六十內使罵奉禦者杖六十罵門官並監官者杖七十內使等於宮城�毆先�而理屈者杖七十毆傷者加一等後應理直而無傷者笞五十其不服本官鈐束而毆之者杖八十毆傷加等毆奉禦者杖八十毆門官監官杖一百傷者加一等其內使有心懷惡逆出不道之言者淩遲處死有知情而蔽之者同罪知其事而不首者斬首者賞銀三百兩按續文獻通考是年令禮部議考糾劾內官之法置內正司司正司副各一人正從七品專糾內官失儀不法者尋攺爲典禮司又攺典禮爲糾察司洪武六年更倉監爲內府倉置監令監丞攺內府庫爲承運庫設大使俱屬宦者又置各王府承奉按續文獻通考洪武六年六月己酉更倉監爲內府倉以內倉監令爲大使監丞爲副使內府庫爲承運庫仍設大使副使皆以內官爲之乙卯以內官金麗淵爲秦府承奉李淸爲承奉副劉壽吳祥劉旺潘亨爲晉燕楚靖江府承奉副洪武八年置寶鈔庫設大使副使以內官爲之按續文獻通考洪武八年二月壬申以內府鈔庫爲寶鈔庫秩正七品設大使副使各一人以內官爲之洪武十年以內官監與政卽日斥還詔諭羣臣按大政紀洪武十年五月庚子上因內官監言及政事卽日斥遣還鄕命終身不齒且諭羣臣曰自古賢明之君凡有謀而斷之於己未聞近習嬖幸之人得與謀者況閽寺之人朝夕在人君左右出入起居之際聲音笑貌日接乎耳目其小善小信皆足以固結君心而便嬖逢迎其常態也苟一爲所惑而不之省將必假威福竊權勢以干預政事及其久也遂至於不可抑由是而階亂者多矣朕常以是爲監戒故立法寺人不過傳奉灑掃不許干預政事今此宦者𨿽侍服日久不可姑息決然去之所以懲將來也羣臣頓首稱謝洪武十七年重戒�內官毋預外事諸司毋與內監文移往來按大政紀洪武十七年七月丁酉戒�內官毋預外事凡諸司毋與內監文移往來上謂侍臣曰爲政必先謹內外之防絕黨比之私庶得朝廷淸明紀綱振肅前代人君不鑑於此宦寺與外臣交通覘視動靜夤緣爲姦假竊威權以亂國家其爲害非細故也間有奮發欲去之者勢不得行反受其禍延及善類漢唐之事深可嘆也夫仁者治於未亂智者見於未形朕爲此禁所以戒未然耳洪武年定親王府內官之制按明會典洪武間定親王府內官十員承奉司承奉正正六品副從六品典寶所典寶正正六品副從六品典膳所典膳正正六品副從六品典服所典服正正六品副從六品各門官門正正六品副從六品內使十名司冠司衣司佩司履各一名司樂司弓矢各二名惠宗建文三年十二月丙寅詔禁內臣出使侵陵吏民按大政紀云云成祖永樂元年九月始以內臣奉使外國十月諭宦寺不許畜養�牲按續文獻通考永樂元年九月遣內官李興等�勞暹羅國王昭祿羣膺哆囉諦剌並賜王文綺帛及銅錢麝香諸物與其貢使偕行按大政紀永樂元年十月丙午諭六科給事中自今宦寺復有於皇城內畜養�牲者必罪不宥上又諭曰宦寺服食所需皆朝廷給之豈得復有私營近有於皇城內畜養�牲糜費食米今四方蝗旱之後民尙艱食朕日夜爲憂此�坐享膏粱不識生民艱難而暴殄天物不卹論其一日養牲之費當饑民一家之食朕已禁戢之矣爾等識之永樂年始以內臣鎭守各邊按明會典鎭守內臣自永樂初出鎭遼東開原及山西等處自後各邊以次添設而鎭守之下又有分守守備監槍諸內臣永樂三年始以內官封王及將兵按續文獻通考永樂三年七月內使王琮同給事中畢進封故眞臘國王長子參烈昭平牙爲王是年三月命太監鄭和等率兵二萬七千人行賞賜西洋古裏滿剌諸國永樂五年置上林苑監左右丞以內臣及文職兼爲之按續文獻通考永樂五年三月辛巳復攺上林署爲上林苑監秩正五品有左右副丞典簿之屬凡設十署秩正七品俱以內臣及文職相兼爲之永樂二十二年定自宮者罪按明會典永樂二十二年令凡自宮者以不孝論軍犯罪及本管頭總小旗民犯罪及有司裏老仁宗洪熙元年正月始以內官守備南京三月諭刑部禁止自宮並加人宮刑者按續文獻通考洪熙元年正月丁未命內官監太監鄭和領下番軍備南京在內與太監王景弘朱卜花唐觀保協同管事遇外有事同襄城伯李隆駙馬都尉沐昕計議而行按大政紀洪熙元年三月丁亥諭刑部尙書金純等自今嚴切禁止自宮並加人宮刑者必不貸諭曰自宮以求用者惟圖一時富貴而絕其祖父母不顧古人求忠臣於孝子彼於父母尙不顧豈有誠心事君朕決意不用此等人然其不孝之罪須懲治宣宗宣徳元年命內官內使傳旨諸司皆須覆奏按大政紀宣徳元年七月命六科給事中凡內官內使傳旨諸司皆須覆奏時中官奉旨傳之六科輒令徑行諸司上聞之卽下法司治因諭給事中曰爾官近侍職在記注凡朕一言一令或令內使傳出者爾當備錄覆奏再得旨而後可行庶幾關防欺蔽不然必有詐僞者爾等自今恪謹乃職不許依阿隨附宣徳二年定自宮者罪詔諭禮部按明會典宣徳二年令凡自淨身者軍還原伍民還原籍不許投入王府及官員勢要之家隱藏躲避差役若再犯者本犯及隱藏之家俱處死該管總小旗裏老鄰人知而不舉一體治罪按大政紀宣徳二年七月諭禮部尙書胡禁止自宮違者發充軍上曰昔皇考在位禁止自宮之人謂其毀傷父母遺體最是不孝凡有此等皆發充軍朕遵承先志亦嘗援例發遣比者小人復犯孔子曰示之以好惡而民知禁卿宜出榜徧諭天下使之遵守英宗正統四年始以太監督軍按續文獻通考正統四年遣太監吳誠吉詳監督諸軍討麓川宣慰司任發敗績正統九年令孀居郡縣主君撥老成內使看守門戶按明會典正統九年令各王府如有孀居郡縣主君親王量撥老成內使看守門戶正統十二年定再擅淨身並私收者罪按明會典正統十二年令凡自首在官閹者送南海子種菜其隱瞞不首及再擅淨身並私收使用者事發全家發遼東充軍景帝景泰三年始以內官坐營按續文獻通考景泰三年總督少保尙書於謙總兵武淸侯石亨等議選精兵十五萬分爲十營太監阮讓都督楊俊提督四營太監陳瑄盧永都督郭震馮宗各提督三營俱聽謙亨及太監劉永誠曹吉祥節制英宗天順二年定淨身罪按明會典天順二年令淨身者拿問邊遠充軍天順八年又以內官分坐十二營按續文獻通考天順八年命太監周中於奮武營右少監王亨耀武營太監唐順練武營右少監林貴奉顯武營太監張溫敢勇營右少監趙永果勇營奉禦鄭達效勇營右少監米童鼓勇營左副使髙廉立威營奉禦王璇伸威營右副使張璘揚威營奉禦張紳振威營監神槍仍聽太監劉永誠節制憲宗成化六年詔各王府及兩京公侯駙馬伯家凡有淨身人卽送京毋隱按大政紀成化六年二月晉府悼昭王嫡長子奇湒奏乞存畱先王時私自淨身二人在府任使旨下王擅畱淨身人教授不行諫阻本當逮問姑宥之所司卽以其人送京因詔各王府及兩京公侯駙馬伯家凡有淨身人卽送京毋隱違者罪之成化十三年正月初置西廠命司禮監太監汪直提督官校刺事五月以大學士商輅等言罷西廠六月復西廠仍舊刺事按大政紀成化十三年正月初置西廠命司禮監太監汪直提督官校刺事自去年九月李子龍伏誅上銳意欲知外事以直年小便黠乃命選錦衣官校百餘人另置廠於靈濟宮前號西廠以別東廠也縱之出入分命各校廣刺督責大政小事方言俚諺悉采以聞五月大學士商輅等疏權豎汪直十罪時直橫恣大肆羅織屢起大獄內外恐懼輅艸疏直十罪倡內閣萬安劉珝劉吉上言近日伺察太繁法令太急刑网太密人心洶洶各懷疑畏承平之世豈容有此蓋緣陛下委聽斷於汪直一人而汪直轉寄耳目於羣小羣小之中如韋瑛者自言親承密旨得專與奪同惡相濟如王英者肆無忌憚傷害良善陛下若謂防微杜漸不得不然則前數年間何以怗然無事往者曹欽之反皆由逯杲生事有以激之可爲明鑑伏願收回伺察之人誅逐姦邪之輩不然此風日長國之安危未可知矣上怒曰用一內臣焉得系天下安危命司禮監懷恩覃昌黃髙至閣謂輅等曰朝廷用汪直緝訪姦獘爾等遽如此說是誰先主意輅正色曰朝臣無大小有罪皆請旨收問渠敢擅抄執三品以上京官大同宣府北門鎖鑰一日不可缺人守者渠一日械系數人南京祖宗根本重地畱守大臣渠敢擅自收捕諸近侍渠敢擅自換易此人不黜國家安乎危乎此輅等同心一意爲朝廷除害無有後先恩曰不然聖意疑此奏未必四人同下筆必有先之者安曰汪直挾勢害人人人要說誰獨爲先珝曰珝等奉侍皇上於靑宮迄今巳二十年幸而朝廷淸明四方無事今忽汪直爲害遠近不安何忍坐視吉曰汪直之罪縱使吉等不言必有言之者今旣奏入貶黜謫罰皆所不避於是恩降辭色徐曰朝廷命恩等問具奏之由今皆執論如此當具實回話倘上召問幸勿變前言輅等曰變者天殛之恩等去輅舉手加額曰三公肯爲朝廷任事如此輅復何憂已而懷恩傳旨曰卿等所言良是汪直壞事朕實不知今便革去西廠散遣官校卿等各安心辦事輅等皆頓首謝詔罷西廠召太監懷恩數汪直罪而責之退還本監謫韋瑛戍宣府邊衛差操散諸旗校六月禦史王億奏復西廠言汪直所行不獨可爲今日法且可爲萬世法下所司行之命權豎汪直復坐西廠仍舊刺事成化九年又定私自淨身罪按明會典成化九年令私自淨身希求進用者本身處死全家發煙瘴地面充軍成化十五年定淨身人潛住及再來京師者罪按明會典成化十五年令淨身人巡城禦史錦衣衛官督同五城兵馬逐回原籍若該城內外容畱潛住者並火甲鄰佑人等一體究治本身枷號一个月滿日決杖一百押回如再來京師家下父兄人等俱治罪成化二十年治違例爲人淨身者罪按大政紀成化二十年五月山東黃縣民李安逃居京師大興縣陳畱村村民田政等四人各有子年十歲皆倩安閹以求進其欲自求進者安輒爲閹之事覺刑部論安等皆當置之法因據近例自閹者本身處死全家充軍以其獄上請詔違例爲人淨身李安情實殘忍重杖一百發遼東鐵嶺衛充軍田政等四人減死發遵化廠炒鐵三年其子俱發本縣嚴督戶長收管成化二十二年令各王府私收太監發回原籍不許容隱按明會典成化二十二年令各王府非奉朝廷明文擅私收太監者發回原籍收管不許投托容隱孝宗弘治元年定淨身點閘不在者罪又吏部尙書王恕疏諫內官濫升按明會典弘治元年令錦衣衛拘審淨身人送順天府遞回原籍官司五日一點閘不在者卽杖並戶頭追回見官不許容縱按大政紀弘治元年正月吏部尙書王恕言陛下初登寶位迸逐剌麻番僧法王佛子國師革罷傳奉冗員追回濫賞莊田蟒衣等項中外誦之今未久而升一起內官人數頗多將見前數事不數年復如舊矣可不愼歟不報弘治四年禮部尙書耿裕上疏禁自宮從之按大政紀弘治四年三月畿內多自宮以求進者紛然行路禮部尙書上疏請治其罪一時𨿽不能盡絕然自是禁例甚嚴無敢再犯者弘治五年申私自淨身者罪又吏部尙書王恕力止內監乞恩按明會典弘治五年令私自淨身者本身並下手之人處斬全家發邊遠充軍兩鄰及歇家不舉者同罪有司裏老容隱者一體治罪按大政紀弘治五年四月太監李廣以城垣工完乞恩量加內官監官匠尙禮等俸級吏部尙書王恕力論不可止之弘治九年奏準給賜各王府內官內使按明會典弘治九年奏準各王府缺少內官內使司禮監擇其老成讀書者具奏照缺給賜以後有缺奏除其郡王府每府給與內使二名專管宮闈事務及關防門禁弘治十三年奏準先年淨身人私自來京者罪按明會典弘治十三年奏準先年淨身人曾經發遣若不候朝廷收取官司明文起送私自來京圖謀進用者問發邊衛充軍弘治十八年五月武宗卽位定設守門內官及各處鎭守內臣按明會典凡守門內官弘治十八年題準磚城四門照舊其餘各門只以四名爲則不許增添按大政紀弘治十八年十月上初卽位舊東宮內使馬永成谷大用劉瑾張永魏彬羅祥丘聚張興日夕近侍與上同臥起宴遊謀議時稱爲八黨內劉瑾通文墨熟世故而性剛狼尢甚惡文臣專權屢於上前言弘治間朝權俱爲司禮監及內閣所掌金銀盡入其手朝廷不過虛名而已上信之新差者盡數收回於是內官欲出分守者隨地方大小借貸銀兩進貢方得差出到任肆意誅求無忌甚至取於官庫莫敢不從者武宗正徳元年令再有私自淨身者照例問罪以太監管神機各營又以劉瑾掌司禮監事按明會典正徳元年令直隸順天等府山東河南等布政司地方再有私自淨身者照例本身並下手之人處死全家發邊遠充軍其先巳淨身者立籍點閘不使私自逃至京師擾害官府按續文獻通考正徳元年春正月太監陳寬傳旨神機營中軍二司內官監太監劉瑾管五千營禦用監太監張永管神機營並顯武營神機營右掖禦馬監徐智調中軍頭司管奮武營而以司設監太監馬永誠代智禦馬監太監王潤代瑾五月以禦馬監太監魏彬管神機營中軍頭司並奮武營按大政紀正徳元年正月工部尙書曾鑑奏奉詔書裁革軍容鞍轡二局添設管事內官上不從令司禮監查正統天順事例來看南科給事中汪循疏言曾鑑題革內官蓋奉行詔書也陛下不蒙裁減反令查正統天順事例夫內官掌宮禁服禦之需未嘗干預朝廷之政其載皇明祖訓昭昭可查也陛下捨此不查而查正統天順年例則誤矣自夫添設中官寵信太過致有王振售姦吉祥不軌聖蹕蒙塵幾危社稷此可以爲鑑而不可以爲法也五月內旨收南海子淨身人一千二百入內十月命太監劉瑾掌司禮監事兼提督團營丘聚提督東廠上卽位之初內臣馬永成及劉瑾等八人以靑宮舊恩日導上弓馬鷹犬歌舞角抵爲樂舊內臣段敏黃偉端愼斥不用戶部尙書韓文每朝退對屬言輒泣下郎中李夢暘曰公爲國大臣義同休戚徒泣何益文曰柰何夢暘曰公誠及此時率諸大臣殊死爭閣老以諸大臣爭持之更易爲力或可濟也文毅然攺容曰是也汝爲我艸疏卽事弗濟吾年足死矣夢暘具疏艸文讀而刪之曰是不可文文恐上不省不可多多恐覽弗竟疏具遂合九卿諸大臣上曰人主以辧姦爲明人臣以犯顏爲忠臣等伏睹近來朝政日非視朝漸晚仰窺聖容日漸淸�皆太監馬永成谷大用張永羅祥魏彬劉瑾丘聚等置造巧僞淫蕩上心或擊球走馬或放鷹逐犬或俳優劇錯陳於前或導萬乘之尊與外人交易狎暱媟無復禮體日遊不足夜以繼之勞耗精神虧損至徳遂使天道失序地气靡寧雷異星變桃李秋花考厥候占咸非吉兆切緣此等細人惟知蠱惑君上以行私而不知皇天眷命祖宗大業皆在陛下一身今大婚𨿽畢儲嗣未建萬一遊宴損神起居失節𨿽將此輩虀粉葅醢何補於事乞將馬永成等拿送法司明正典刑以潛銷禍亂之萌先是科道交章請除羣姦上命司禮監至內閣傳諭已悟當痛加修攺所劾太監馬永成等姑示涵容劉健李東陽謝遷上言此數人者蠱惑誘引罪大惡極得罪祖宗非皇上所得而赦再疏乞誅永成上不允於是健等以去就決之各上疏求退初閣議持言官章不下諸閹業已窘相對涕泣會諸大臣疏又入於是上遣司禮監八人齊詣閣議一日而遣者三健等卒持不下內司禮監太監王嶽者亦東宮舊臣惡儕輩所爲獨是閣議明日召韓文等諸大臣至左順門太監李榮手諸大臣疏傳上諭曰諸先生言良是無非愛君憂國之心但各奴儕事上久不忍卽置之法幸少寬之待上自處耳眾皆錯愕莫對惟韓文述羣小導非之罪榮曰疏備矣上非不知今第欲寬之耳是日諸閹益窘業自求安置南京而閣議猶持不從時王嶽與司禮太監範亨徐智亦助文等密奏於上言外朝多官論劾不可不從上不得巳允之待明發詔捕劉瑾等下獄瑾等趨至上前環跪伏哭以首觸地訴嶽等交通外臣欲害奴輩上爲之動瑾因進曰狗馬鷹犬何損於萬幾今左班官敢嘩而無忌者司禮監無人也有則惟上所欲而人不敢言矣上怒立命瑾等分據要地各遣官校巡察正徳二年定違例私自淨身人罪又以太監分鎭邊關隘口增提督團營按明會典正徳二年令違例私自淨身人著錦衣衛五城兵馬著落各該地方盡數逐去如有潛躲在京者拿住殺了按續文獻通考正徳二年太監李榮傳旨邊關隘口等處切近京師舊設守備內官仍舊添補薊州黃崖口等營以都知監左少監屈讓臺頭營以都知監右少監王鑑永平太平寨靑山營以司設監左少監萬釗遵化灤陽等關以印綬監右少監劉睿劉家口營以都知監右少監丞髙永薊州�魚口等處以印綬監右少監李準峨眉山等營以禦馬監左少監馮旺黃花鎭以都知監左監丞張鼎天城兼管神銃以禦馬監左監丞張仁淮安衛等處以都知監右少監孟山各守備萬全左衛等處以都知監右少監畢安分守蓋自是諸邊無餘地矣又增提督團營太監苗達張永軍伴各百人坐營坐司太監黎安等各三十五人又增五軍神機三千等營太監馬永成魏彬劉瑾谷大用軍伴各百人坐司內官劉佶等各三十人正徳三年不許各王府私收內使又以太監坐營復西廠攺惜薪司設內辦事廠俱以太監領之按明會典正徳三年令各王府內使不系欽撥者不準乞恩保升按續文獻通考正徳三年太監李榮傳旨禦馬監官勇士旗軍系禁兵重務其令太監谷大用提督太監楊春坐勇士營李堂坐四衛軍營是年復立西廠尋攺惜薪司以外薪廠爲之以太監谷大用領焉其年添設內辦事廠於榮府舊倉地以司禮太監劉瑾領之兼察兩廠及內諸司事正徳四年議準承奉內使不許額外濫保按明會典正徳四年議準王府承奉等官並郡王內使俱有定額不許額外濫保及擅立內典膳職名希圖保升違者罪坐營求之人正徳五年四月以太監張永總督軍務統兵討置鐇八月劉瑾坐不軌伏誅以二難平加恩張永等世襲又以太監魏彬掌司禮監事按大政紀正徳五年四月命涇陽伯神英充總兵官以太監張永總督軍務統率京營兵三萬討置鐇八月太監張永回京獻俘劉瑾謀不軌伏誅籍其家大學士李東陽奏旬月之間二難交作悉底平定皆太監張永等之功封張永兄張富爲泰安伯弟張容爲安定伯魏彬弟魏英爲鎭安伯馬永成弟馬山爲平涼伯谷大用弟谷大�爲永淸伯封義子朱徳爲永壽伯給誥券世襲命太監魏彬掌司禮監事時劉瑾𨿽誅而政權仍在內彬旣掌司禮監決大政而馬永成等又奏有旨朝廷大事須彬等同議瑾誅𨿽有旨云凡瑾所行亂政事件各衙門逐一查革攺正又云若干人眾都不查究於是逆瑾流毒尙在而彬永成等濁亂朝綱賞罰乖宜山東河南北直隸江西四川諸處盜賊肆起而天下不勝煩擾矣正徳九年令私自淨身者照見行事例問罪按明會典正徳九年令今後再有私自淨身者除小幼無知者本身免死充軍其餘俱照見行事例本身並主使下手之人處斬全家發邊遠充軍裏老鄰佑及本管官不行舉察者各從重治罪正徳十二年定內臣賜葬等第按明會典凡內臣病故乞葬正徳十二年奏準務查本官歷年深淺有無勤勞應該造墳或蓋享堂碑亭者定與等第照例奏請不許一槪妄行比乞正徳十六年詔嚴私淨身人罪按明會典正徳十六年詔私自淨身人在京潛住希圖收用著緝事衙門巡城禦史訪拿究問今後敢有私自淨身者本身並下手之人處斬全家發煙瘴地面充軍兩鄰及歇家不舉察者治罪世宗嘉靖元年六月禁閹人弟侄授錦衣官從彭澤奏也著令勿得陳乞以撓國事按大政紀云云嘉靖八年奏準淨身男子分別老壯供役又以張璁言盡革鎭守內臣按明會典嘉靖八年奏準凡海子食糧淨身男子分別老壯造冊禮部備查各處王府並將軍中尉數目將年壯者斟酌多寡派去各府供役不堪選用者給與印信文票發回原籍官司收卹免其本身差役按大政紀嘉靖八年十二月張璁旣得君因念天下鎭守閹人剝虐小民禍入骨髓人心所共憤者乃建議裁革帝從之於是百年之患爲之頓除遠邇鼓舞若更生云嘉靖十四年以科臣言盡革各倉內臣按續文獻通考嘉靖十四年正月科臣管懷理言各倉內臣初蒙釐革中外稱便自李宣用而諸倉漸復孚敬奏革鎭守獘本盡拔偶未及此而王奉李愼謀督京倉竊柄殘民乞革之戶部梁材覆言我朝酌古定制監局供事於內府部布治於外體統截然宣徳正統始用內臣止一二人耳正徳中濫收多閹民不堪命京通等倉督收有部臣巡視有臺臣綱舉目張萬世無獘內臣誠爲冗官及臨淮徐徳諸內臣盡宜革回從之嘉靖十七年令裁革鎭守內臣按明會典嘉靖十七年令鎭守內臣原不系太祖定制次第裁革十八年盡數取回於是邊政肅淸軍民稱便穆宗隆慶元年令軍門內官不許科索官軍財物二月加恩各內臣予蔭世襲按明會典隆慶元年議準守門內官止許專司啟閉關防鎭鑰但有仍前違例點閘暗開騙局科索官軍財物者許官軍親訴科道卽時參究若各該官軍啟閉非時或地方失事各門官止許具本題知不許挾私妄參按續文獻通考隆慶元年二月上加恩內臣歲加司禮監太監黃錦祿米二十四石蔭弟侄一人錦衣衛指揮僉事王本馮保各弟侄一人錦衣衛正千戶胡明喬朗曹憲各弟侄一人錦衣衛百戶從龍太監梁鈿李芳歲加祿米三十六石蔭弟侄一人錦衣衛指揮同知張仲舉翟廷玉陳鈿陶金呂用崔玉髙相楊義張恩各蔭弟侄一人錦衣衛正千戶宋朝用張潤楊添爵馮明夏云嚴用李佑各蔭弟侄一人錦衣衛副千戶張廷周保王榮李忠李鑾趙朝郭陽李惠趙忠陳忠李祿各蔭弟侄一人錦衣衛百戶於銳劉用各蔭弟侄一人錦衣衛所鎭撫俱世襲隆慶二年復以太監督織造於蘇杭按續文獻通考隆慶二年正月命太監李佑督織造於蘇杭部臣言初奉明詔取回督造內臣中外傳頌聖徳詔墨未漧制使復出殊駭觀聽乞罷佑勿遣第令所司如式以進上曰有成命矣趣予佑�科臣復奏乞如部議不聽神宗萬曆十年題準承奉等官俱照次序遷轉又議準奏討內使按明會典萬曆十年題準王府承奉等官額設一正一副俱照次序遷轉承奉正副員缺該典寶正副挨補典寶正副員缺該典膳正副挨補典膳正副員缺該典服正副挨補典服正副員缺該門官挨補門官員缺該內使升補不容一槪濫請其各處無名內使私自淨身人等有托故擅入王府因而撥置害人貽累宗室者撫按官嚴加禁治若各王府收用私自淨身之人及有違例保升者聽禮部查參並將長史等官究治又議準親王內使如司冠司衣司佩司履司樂司弓矢之屬總數不過十名若果原額缺人具實奏討司禮監擇其老成讀書者量撥四名世子及郡王原未經撥給者各量撥二名其將軍中尉不許違例濫請至於內使冠帶限以到府年分親王內使須歷十年之上郡王內使須歷十二年之上方許具奏請給年淺者不得朦朧奏討其淨身男子平巾查系禮部分撥者方與題請若各王府私收者不準萬曆十一年奏準小民私割者嚴加禁約四五子以上報官閹割者聽候收補之日選用按明會典萬曆十一年奏準小民犯禁私割致傷和气者都察院行五城禦史及通行各省直撫按衙門嚴加禁約自今五年以後民間有四五子以上願以一子報官閹割者聽有司造冊送部候收補之日選用如有私割者照例重治鄰佑不舉者一並治罪不宥萬曆二十九年司禮監傳旨大頒內臣賞賜又分遣內官各處礦稅按續文獻通考萬曆二十九年八月司禮監傳奉聖旨幹淸宮司禮監太監田義孫隆陳矩成敬管事沈金崔文升劉進孫成周臣張祥牌子馬進田詔劉進忠楊科各升二級歲加祿米十二石趙朝歲賞祿米十二石禦藥房提督內官監太監王永賞銀五兩紵絲一表裏近侍禦馬監太監孫順歲加祿米十二石暖閣內答應禦馬監太監董杲閔梅李進谷朝何朝邵進內官監太監侯金尙衣監左監丞李吉祥各賞銀五兩紵絲一表裏禦馬監太監劉統尙膳監太監劉震趙升內官監太監鹿成禦馬監太監黃榮司設監太監趙楷俱著內府騎馬禦馬監太監王勛蘇朝俱賞玉帶小轎牌子尙膳監太監王臣禦用監太監武祥都賞玉帶近侍尙膳監太監任進殷著本監僉押尙膳監太監張友於忠張全左尢魏受趙忠尙衣監太監王升陳忠費徳黃春芳內官監太監陳憲楊順溫成王坤張恩司設監太監趙相張玉王惠禦馬監太監陳進徐志諸明各賞銀五兩紵絲一表裏內官監左少監盧潤升太監奉禦蔣升升禦用監右監丞管櫃子尙膳監太監王奉李守寧都賞蟒衣人數司房內官監太監韋仁賞銀五兩紵絲一表裏尙衣監左監丞任時禦用監左監丞殷良弼俱升右少監尙膳監右監丞白吉祥升左監丞奉禦李宗仁升禦用監右監丞小火者楊進朝賞牙牌帶管司房禦馬監太監袁福賞銀五兩紵絲一表裏禦用監太監黃佩賞飛魚尙衣監左少監羅俊升太監尙膳監左監丞劉進忠周尙徳劉忠李進朝俱升左少監又司禮監傳奉聖旨各處礦稅天津等處督徵廣安店租禦用監右少監馬堂升左少監廣東抽稅兼管珠池內官監太監李鳳賞蟒衣福建開礦兼抽稅禦馬監右少監髙采升左少監雲南開礦兼抽稅尙膳監太監楊榮賞鬥牛遼東等處開礦徵收稅課馬市方物尙膳監右少監髙淮升左少監管理通灣廣和店租帶管蘆溝橋抽稅名馬禦馬監太監張煜賞鬥牛江西湖口徵收船稅禦馬監左監丞李道升右少監總理兩淮鹽法禦用監太監魯保賞鬥牛儀眞等處抽稅禦馬監左少監曁祿升太監浙江抽稅兼開礦劉成升少監四川礦稅禦馬監太監丘乘雲賞銀五兩紵絲一表裏陜西抽稅名馬禦馬監右少監梁永升左少監山西太原府等處抽稅兼采木尙衣監右監丞孫朝升左監丞廣西等處水路通禦並土產貨物稅課及開采礦稅禦馬監右少監沈永壽升左少監南京徵收房租帶管池州等處開采南京守備司禮監太監邢隆劉朝用各歲加祿米十二石外有王虎張忠賞銀五兩紵絲一表裏胡濱季敬每升右少監俱在近侍例內又司禮監副蘇松織造太監孫隆進到秋運龍袍漆器織造的好奉旨歲加祿米十二石又傳奉上旨司禮監太監孫隆著在內坐凳熹宗天啟七年正月給內臣關防按明通紀天啟七年正月以徐文輔總督太倉銀庫節愼庫崔文升總督漕運疏通河道查核京通等倉李明提督漕運疏通河道宦者四星圖

圖考按星經宦官四星在帝座西南侍帝之傍入尾十二度按晉書天文志西北四星曰勢勢腐刑人也按隋書天文志宦者四星在帝座西南侍主刑余之人也星微則吉明則凶非其常宦者有憂按宋史天文志勢四星在太陽守西北一曰在璣星北勢腐刑人也主助宣王命內常侍官也以不明爲吉明則閹人擅權

宦寺部總論一榖梁傳

閽�吳子余祭閽�吳子余祭閽門者也寺人也不稱名姓閽不得齊於人不稱其君閽不得君其君也禮君不使無恥不近刑人不狎敵不邇怨賤人非所貴也貴人非所刑也刑人非所近也舉至賤而加之吳子吳子近刑人也閽�吳子余祭仇之也疏

釋曰稟二儀之气須五常之性備然後爲人閽者虧形絕嗣無陰陽之會故不復齊於人以主門晨昏開閉謂之閽以是奄豎之屬故又謂之寺人也不狎敵不邇怨者言爲人君之道外不得狎敵內不得近怨何者吳遏以狎敵蒙禍余祭以邇怨害身故不可狎敵近怨也賤人非所貴謂卑賤之人無髙徳者不可卒貴貴人非所刑謂刑不上大夫故不可刑之刑人非所近謂刑罪之人不可信近之今吳子以奄人爲閽是近之也舉至賤而加之吳子近刑人也謂經書閽�吳子余祭者譏其近刑人也冊府元龜

內臣部總序古者聖人作事創制仰則天象故宮室之度規於太紫將相之位法乎文昌洎甘石所紀則纏次攸別名品斯著宦者四星實在帝座之側先王取象肇建厥官所以給事左右出入宮掖典司糾禁宣傳命令凡中壼之庶務禁庭之眾職服位之別囿遊之掌靡不領焉然太古之世湮滅罔絕夏商之際簡冊散逸典職之制其詳闕矣周監二代文物大備建邦之訓備於六典天官冢宰之屬有宮正掌王宮之戒令糾禁上士二人中士四人下士八人宮伯掌王宮之士庶子凡在板者中士二人下士四人皆有府史胥徒爲之給役又酒人漿人人醢人酰人�人之職分掌五齊三酒六飲四四豆五齊七菹巾�之事以奉宗廟天子皆以內臣參之又有宮人掌王之六寢之修中士四人下士八人內宰掌書版圖之法以治王內之政令下大夫二人上士四人中士八人亦皆有府史胥徒之屬又有內小臣掌王后之命正其服位上士四人有史徒焉閽人之職掌守王宮中門及囿遊之禁門四人寺人掌王之內人及女宮之戒正內五人內豎掌內外之通令倍寺人之數內司服一人掌王后之六服縫人二人掌王宮之縫綫平王東遷諸侯力政霸者間起多僭王制�宋齊楚魯衛諸國皆有寺人司宮巷伯太子內師大閽內豎之名見於載籍而官號之次卽無聞焉戰國之際趙有宦者令之職秦並天下並建官號少府之屬有中書謁者黃門鉤盾尙方禦府永巷內者宦者七官令丞諸僕射署長中黃門皆屬焉其詹事之屬又有中長秋私府永巷宮廏祠祀食官令長丞諸官皆屬焉又有將行爲皇后卿及中常侍之職漢因秦制置中常侍銀璫左貂給事殿省諸署之號悉仍其舊及髙後稱制以張卿爲大謁者景帝中六年更將行爲大長秋武帝大初元年更永巷爲掖庭置八丞宦者增置七丞鉤盾增置五丞兩尉武帝好遊宴後庭或出豫離館請奏機事多以中人主之其中書謁者遂典尙書奏事成帝建始四年更中書謁者令爲中學音令鴻嘉三年又省皇后詹事官並屬大長秋又加置太僕一人掌太后輿馬通謂之皇后卿皆隨太后宮爲官號在正卿上然西京已來宮府之職猶復參用他士世祖中興悉任宦者名器之數多所增益少府屬官有中常侍無員掌侍從左右從入內宮贊導內眾事黃門令主省中諸宦者小黃門無員掌侍左右受尙書事上在內宮關通中外及中宮以下眾事丞從丞各一人黃門畫室玉堂署長各一人丙署長七人中黃門冗從僕射一人主中黃門冗從居則宿衛守門戶行則騎從夾乘輿車中黃門無員掌給事禁中掖庭令一人掌貴人采女事左右各一人暴室丞一人主中婦人疾病就治及鞫罪之事永巷令一人典官奴婢侍使丞一人禦府令一人典官婢作中衣服及補浣之屬丞一人織室丞一人祠祀令一人典中諸小祠祀丞一人鉤盾令一人典諸近池苑囿遊觀之處丞一人永安丞一人掌北宮東北永安宮苑中丞一人主苑中離宮果丞一人主果園鴻池丞一人南園丞一人湖熟監一人濯龍監一人直裏監一人中藏府令一人掌中幣帛金銀諸貨物丞一人內者令一人掌中布張諸衣服左右丞各一人尙方令一人掌上手工作禦刀劍諸好器物丞一人其諸僮役卽有員吏從宮符詔騶僕射家巫從官錄事之名分隸諸署又有大長秋一人職掌奉宣中宮命令凡給賜宗親當謁見者關通之中宮出則從丞一人中宮僕一人主馭中宮謁者令一人中宮謁者三人主報中宮尙書五人主中文書中宮私府令一人主中藏幣帛丞一人中宮黃門冗從僕射一人丞一人復道丞一人主中合道中宮藥長一人明帝永平中始定置常侍員四人小黃門員十人和帝永元十四年以功封鄭眾爲鄛鄕侯中人封侯自此始也殤帝延平之間委用漸大而其員稍增增中常侍至有十人小黃門二十人攺以金璫右貂兼領卿署之職自後孫程立順帝曹騰建桓帝續以五侯合謀梁冀受戮並賜封爵侯者益眾永壽三年初以小黃門爲守宮令置冗從僕射又置顯陽苑丞靈帝熹平四年攺平準爲中準使中人爲令列於內署自是諸署悉以中人爲令丞光和六年始置圃囿署以中人爲令中平五年初置西園八校尉以小黃門蹇碩爲上軍校尉諸校尉皆屬之魏文下令限中人不過諸署令爲著令藏之屬有內侍黃門令中常侍奉車都尉之職吳惟有宦者之名晉受魏禪多循舊式光祿勛之屬有守宮黃門掖庭淸商華林園暴室等令宋齊因之梁有大長秋主諸宦者以司宮闈統黃門中署奚官暴室華林等署陳氏之世遵用無攺元魏之族起於云朔從徙代土終都雒邑厥初艸創官名未具太和定令職制漸備內官之品則有中常侍中尹中黃門令內者令中謁者大夫中黃門中謁者僕射中黃門冗從僕射中謁者小黃門謁者寺人閽人及大長秋等職列於階品並置內氏長四人掌顧問拾遺應對北齊有中侍中省掌出入門合中侍中二人中常侍中給事中各四人中尙藥典禦史及丞中謁者僕射各二人中尙食局典禦丞各二人監四人內謁者局統丞各一人又有長秋等掌諸宮閽卿中尹各一人丞二人亦有功曹五官主簿錄事員皆其吏屬其所領中黃門掖庭晉陽宮中山宮園池中宮僕奚官等署令丞及暴室局丞中黃門又別有冗從僕射及博士四人掖庭晉陽中山等署別有宮教博士二人中山署又別有曲豆局丞園池署別有乘黃局都尉細馬車都尉幸府部丞奚官署別有染局丞然自元魏以來中人多授臺省官及加封爵至髙齊武成之間有至儀同食幹者其後以至任參宰相豫掌國政後周六官之建有司內上士巷伯中士等官隋革周制始置內侍省內省內常侍各二人內給事四人內謁者監六人內侍伯二人內謁省十二人寺人六人伺非八人領尙食掖庭宮闈奚官內僕內府等及尙食置典禦史丞各二人餘各置令丞二人宮衛內僕加置丞各一人掖庭別置宮教博士二人煬帝大業三年攺內侍省爲長秋監攺內常侍爲內承奉員二人攺內給事爲內承直員四人罷內謁者官又署內僕署所領惟掖庭宮闈奚官三署而已後復置內謁者員唐室之建多因隋制有增益而有司之計吏屬咸備垂爲著令故用詳紀內侍省內省四人內常侍六人內給事八人主事二人令史八人書令史十六人內謁者監六人內謁者十二人內典引十八人內寺伯二人寺人六人亭長六人掌故八人掖庭局令二人丞三人書令史四人書吏八人計吏二人宮教博士二人監作四人典事十人掌故四人宮闈局令二人丞二人書令史三人書吏六人內閽人二十人掌扇十六人內給使無常員掌故四人奚官局令二人丞二人書令史三人書吏六人典事四人掌故四人內僕局令二人丞二人書令史二人書吏四人駕士一百四十人典事八人掌故八人內府局令二人丞二人書令史四人書吏四人典事六人掌故四人太宗貞觀中定制內侍等不置三品官內侍爲長官階四品髙宗龍朔二年攺內侍省爲內侍監咸亨初復舊而定員之外復有品官給使之名武后稱制差增員位光宅元年攺內侍省爲宮臺中宗神龍初復舊號是時中官三千餘人超授七品已上員外官者凡千餘人然衣朱紫者尙寡明皇尊重宮闈中官稍稱旨者卽授三品將軍門施棨至於持節討伐奉使宣傳內主書院殿頭供奉監軍入蕃教坊武徳主當率以中人司之其監軍之權過於節使品官黃衣已上三千餘人衣朱紫者不下千數又有內坊單身給事無品之人開元二十七年以太子內坊隸內侍省爲局肅宗至徳中始置觀軍容宣慰處置使以統行營諸軍代宗朝復有天下觀軍容宣慰處置使永泰二年始以中人掌樞密用事徳宗貞元四年增內給事二人內謁者監內寺伯各四員十二年立左右神策護軍中尉二員中護軍二員時天下軍鎭節度諸使皆以內臣一人監之謂之監軍使十五年又增內給事二員二十年增掖庭局令四員憲宗元和中始置樞密使二人後有左右三軍辟仗使十五年內省所管髙品品官白身共四千六百一十八人內一千六百九十六人髙品諸司諸使並內養諸司判官等穆宗長慶中始命中人監陣文宗時又有供奉官僖宗乾符中以中人爲排陣使廣明中置左右觀軍容使蓋唐室中葉之後諸司諸使多以中人主之又有樞密承旨之名朱梁革命並廢眾職後唐莊宗卽位稍復本朝內省舊官時有內侍五百人復以中人居樞密使副使宣徽內客省等使之任增置內勾之目以主天下錢谷詔諸道悉遣中人赴闕至者僅千人皆委之事務復有內供奉之職明宗天成中廢諸道監軍並內勾司自後樞密使專用士人晉漢以來宣徽院有內班之名周循其舊而使闕官號原其親侍帷幄掌事局禁環拱天極是爲近臣其有宣翊佐之績著討伐之效彰幹蠱之業擅薦能之美規諫以救時政忠亮以罄臣節內稟賢明之行動昭淵穆之職罔不克享榮祿終全令名至有靡遵倫矩弗念兢厲朋比相附奢縱逾度貪昧無紀誣罔造端始構厲階終罹罪罟自貽之戚幸免蓋希其有出總兵旅外監閫政實分心膂之任以參師律之要至於被寵獎之數以申褒勸蒙譴讓之典以懲違失皆用論次垂之勸誡

恩寵夫宦人之在王朝其來舊矣故天文著象則居皇位之側周禮設職乃掌女宮之戒逮乎漢氏而降侍衛黃闥宣傳密命布列殿省分�職任則有定謀策以扶宸極豫盟誓以討凶慝積宿衛之勞守謹敏之節小心自處勤事匪懈故有苴茅分虎以奠侯封銀璫左貂並處崇秩開裏第之賜累千金之賞寵及宗系恩加旣往斯可以獎專良之行成親信之美自非紀意有守初終克固者亦何稱之哉

賢行夫居宮掖之職親日月之光宣達是司出納惟允而乃謙虛繇性仁恕成風淸約自居謹厚有裕斯固君子之所尙識者之攸宗者也歷代已還良史所述事行所異斯可觀焉

薦賢古者稽象緯建官名爰設內臣用謹宮戒秦漢仍襲親任以隆傅近帷幄之中受宣機密之命其有竭節幹用勤心納忠夙懷永圖克蘊明識推擇髦俊以揚於王庭薦述勛賢用熙乎帝載致國富良士野無遺材經濟大翊亮鴻業所以能上應四星之象者其在是乎

忠直夫策名委質守節無二便蕃左右盡規竭力皆忠之屬也周官寺人之職蓋所以給事宮掖周旋禁闥出納王命爲之密侍所以親信者焉而有天資直諒者居然異�事君盡禮抗直無撓或托諷以補過或盡言而竭誠以至保持正人申其冤滯輔翼儲貳制其動搖或以成蕩寇之功或以立去惡之效伏節死難無所顧避史所記皆可稱述焉

才識語曰之才之美又曰多學而識若乃位居丹禁職重內庭性識通明學術優異或精於明法或審於音律或知星而察變或制藝以濟時信爲道不羣故希世而可貴者也

將兵夫近侍之臣𨿽宣於命令統帥之任實寄於腹心當經略之未靖惟才能之斯委觀其漢氏中微元魏多事逮玆唐室薦罹寇難縣挺災金革不息乃有稟忠厚之性懷將領之材或付之禁衛之師或委之徵伐之任或監示於方面或扈從於乘輿或能震耀天威恢張師律克施拱極之效聿成靖亂之勛論而次之垂諸簡冊俾後之觀者庶知前王之權略矣

監軍古稱兵者凶器戰者危事蓋不得已而用之也觀夫唐制始自肅宗�用內臣典制軍政或蒞戎於徵討或護兵於鎭守申嚴有翼則往無不濟愛克厥威則功或罔成𨿽委以腹心誠無外顧而貞其師律或爽嘉信利害之相兼否臧之不一也

立功功名之立君子之所尙也故載之令甲藏於盟府以垂乎不朽者焉乃有列職禁闥祗事帝右忠而能力勇且知方或應變矢謨克平於大憝或從行執銳屢摧乎勁敵或竭誠而濟難或悉力以蕩寇用能立事當世流芳策書論而次之固亦以勸事君者之忠藎爾

幹事內臣之職載於周官見於左氏秦漢而下乃有性質忠厚智識開敏或居出納之任或釐中外之務而能力心王室恪居官次夙夜匪懈風雨不已提綱而眾目皆治投刃而盤根必解職修而事舉功成而名著易曰貞固足以干事其斯之謂矣

翊佐夫垂統繼世荷三靈之眷協力諫議資中人之助自炎漢甫定外戚擅權積成姦威幾易皇冑賴其忠言響應羣疑冰釋輔正神器翊登天極降及於後益濟其美首公竭節扶危成安昭諸信書厥有丕績者焉

規諫夫邇臣盡規不專在於守和而已繇東京以來乃有列宮省之任在皇位之側處乎近習便審左右而植性忠厚飭躬方雅詳知前訓通曉吏事辯邪正之攸趣明理亂之所急繇是奮勵悃幅敷陳當否斥姦佞之首敍政治之失防禁非辟保全良俊建讜議以興國贊經典以愛人或形於奏書辭義可舉或備於進對亮直不回斯足以參乎密侍而資乎訪問者也

朋黨夫親丹扆遊黃閣上應躔次下聞謀議其來久矣自兩漢之季五代已往或值王道浸衰朝綱靡振本以宮闈之職遂參樞衡之任共相樹置遞爲表裏乃有擢自行伍膺節制之權拔於寒微踐公臺之貴吹噓所至羽翼斯生故無益於爲邦但有紊於政治觀夫賢愚之用捨乃知時運之污隆耳

恣橫周禮建寺人之官掌女宮之戒自玆厥後命數寖隆宣帷幄之勤豫臺省之務其有任居要近性異專良忘兢愼之規昧眞素之理專與奪之柄總營衛之威謝任恩親光寵支附非復掖庭黃闥之職正內永巷之任亦有忌刻不顧崇侈滋丰獨坐之謗以興鉤黨之誣斯起招釁罹患蓋自取焉

譴責周官寺人列職於正內漢制常侍分任於黃闥自玆厥後名數寖擾或兼總於官常亦間領於兵政若奉命之不謹曁行己之違方官謗旣興吏議攸屬自貽譴累用幹刑書采諸簡編咸用論次

貪貨夫天象著明四星侍於皇位周官作則五人典於正內沿襲旣多登用亦廣增金璫右貂之貴豫紫闈淸禁之謀有匪其人不稱是職因緣權寵寖恣驕貪前史必書不無其迹後人斯覽足戒其非

誣構皇居上體乎環極邇臣內法乎四星由古以還典掌有序兩漢而下寵任彌渥或參居重職或分幹諸局惟忠信所以絜矩惟謹厚可以守官在視聽而必公實聰明之攸賴而有履用弗率愛惡相攻萌邪僻之端恣驕吝之气罔懲私忿寖成厚誣素業用隳鄙志是逞消鑠媒孽枝葉生於謀議朋比締構機�浚於城府觸類而長何可勝言虞典曰朕堲讒說殄行其來遠矣通誌

宦官總論臣謹按心平者然後可以語道气和者然後可以論人論人之道不可偏徇仰觀諸天則帝坐之旁有宦者之星遠稽諸古則周官之書有寺人之職而先儒之論直欲無宦者可乎人之邪正色色有之言宦寺之中而無正人乎司馬遷班固不立宦者傳特取數人在佞幸篇如此是絕人爲善之路也且巷伯之辭著於風雅勃鞮之忠載於春秋繆賢之賢能薦相如韓談之勇能刃趙髙西都則張澤安劉之功參乎平勃東京則欒巴按節之義間乎陳竇歷世班班皆有其人惜乎史家略之不得而記云

宦寺部總論二大學衍義

內臣忠謹之福春秋左氏傳僖公二十四年晉文公旣入呂郤畏逼將焚公宮而弒晉侯寺人披請見公使讓之且辭焉曰蒲城之役君命一宿女卽至其後余從狄君以田渭濱女爲惠公來求殺余命女三宿女中宿至𨿽有君命何其速也夫袪猶在女其行乎對曰臣謂君之入也其知之若猶未也又將及難君命無二古之制也除君之惡惟力是視蒲人狄人余何有焉今君卽位其無蒲狄乎齊桓公置射鉤而使管仲相君若易之何辱命焉行者甚眾豈惟刑臣公見之以難告三月晉侯潛會秦伯於王城己丑晦公宮火瑕甥郤芮不獲公乃如河上秦伯誘而殺之臣按披可謂知君臣之義矣方獻惠時重耳爲公子在外公使伐焉若披有二心於重耳豈得爲忠丁公爲項羽將而私漢王終以被戮漢景帝爲太子而召衛綰綰不往以此見褒披惟知此義是以事獻惠時知有獻惠而不知有文公及文公旣入卽吾君也有難而不以告又豈得爲忠乎文公見之遂免於難觀其言曰君命無二古之制也除君之惡惟力是視非賢而能之乎此不惟內臣所當法凡爲人臣皆所當法也漢元帝時史遊爲黃門令勤心納忠有所補益臣按漢藝文志遊有所著急就篇行於世方是時石顯以中人管執樞機肆爲姦慝而遊乃勤心納忠有所裨益可謂賢矣顯𨿽叨權竊寵卒不免竄流以死千載之下讀其傳者猶唾詈之而遊於侍從之暇優遊翰墨著爲小學之書有補世用身保寵祿名垂方來豈不美哉豈不美哉順帝時中常侍良賀淸儉退厚位至大長秋陽嘉中詔公卿舉武猛賀獨無所薦帝問其故對曰臣生自艸茅長於宮掖旣無知人之明又未嘗交接士類昔衛鞅因景監以見有識知其不終今得臣舉者匪榮伊辱固辭之臣按晉文公得原難其守問於寺人勃鞮以趙衰夫衰賢者也舉而得賢則勃鞮亦賢也後之議者猶以爲譏蓋中臣之職承侍左右從容納忠可也而薦引人才則非其職矣良賀能以景監薦商鞅爲非自謂得臣舉者匪榮伊辱賢矣哉後之中臣蓋有援引小人使預機政相與表裏以成其姦者皆賀之罪人也呂彊少以宦官爲小黃門再遷中常侍爲人淸忠奉公靈帝時例封宦者以彊爲都鄕侯彊辭讓懇惻固不敢當帝乃聽之因上疏陳事曰諸侯上象四七下裂茅土髙祖重約非功臣不侯所以重天爵明勸戒也中常侍曹節王甫張讓等並爲列侯宦官佑薄品卑人賤讒諂媚主佞邪僥寵疾�忠良而陛下不悟妄授茅土開國承家小人是用陰陽乖刺罔不由玆又後宮彩女數千衣食之費日數百金民有饑色而莫之卹宮女無用塡積後庭豈無憂怨又今外戚四姓貴幸之家及中官公族無功徳者造起館捨凡有萬數樓閣連接丹靑素堊雕刻之費不可單言喪葬逾制奢麗過禮競相放效谷梁傳曰財盡則怨力盡則懟師曠曰梁柱衣繡民無褐衣池有棄酒士有渴死廏馬秣粟民有饑色此之謂也又前召議郎蔡邕對問於金商門邕不敢懷道迷國切言極對陛下不密其言至令宣露羣邪膏唇拭舌競欲咀嚼造作飛條陛下曲受誹謗致邕刑罪室家徙放老幼流離豈不負忠臣哉今羣臣以邕爲戒上畏不測之難下懼劍客之害臣知朝廷不復聞忠言矣太尉段熲武勇冠世習於邊事而爲司隸校尉楊球所誣一身旣斃妻子遠播天下惆悵功臣失望宜徵邕更授任反熲家屬則忠正路開眾怨以弭矣帝知其忠而不能用時帝多�私藏收天下之珍每郡國貢獻先輸中署彊上疏諫不省黃巾賊起帝問所宜施行彊欲先誅左右貪濁者大赦黨人料簡刺史二千石能否帝納之乃先赦黨人諸常侍人人求退又各自徵還家親子弟在州郡者中常侍趙忠等遂共構彊云與黨人共議朝廷數讀霍光傳帝不悅使中黃門持兵召彊彊怒曰吾死亂起矣丈夫欲盡忠國家豈能對獄吏乎遂自殺臣按呂彊𨿽處內侍之官而有直臣之節使當時處以大長秋之任必能振起綱維肅淸宮省使同類者相觀而化皆爲忠良而所事之主適皆昏庸凡所開陳一不之用乃以讒誣交締陷之刑网觀其慷慨就死略無惴懼之意可謂烈丈夫矣或謂彊之所職非諫爭也而乃譊譊不已毋乃侵官乎是不然古者官師相規工執藝事以諫工猶可諫況內侍乎巷伯刺讒之詩亦寺人所作也特不當招權撓政然後爲侵官爾彊𨿽坐直言以死而千載之下仰其芬烈視彼同時諸貂璫輩賣弄威福取快一時終不免於大僇者鳳凰鴟鴞相去遠矣唐劉貞亮本俱氏名文珍冒所養父攺焉性忠彊識義理順宗立淹痼弗能朝惟李忠言牛美人侍美人以帝旨付忠言忠言授之王叔文叔文與柳宗元等裁定然後下中書忠言素懦謹每見叔文與論事無敢異同惟貞亮乃與之爭又惡朋黨熾結因與中人劉光琦薛文珍等同勸帝立廣陵王爲太子監國帝納其奏貞亮召學士衛次公鄭絪等至金鑾殿艸定制詔太子已立盡逐叔文黨委政大臣議者美其忠憲宗之立貞亮爲有功然終身無所寵假臣按劉貞亮之忠不減呂彊至其排去姦邪之黨請立英明之嗣有功於唐之社稷又非彊所及矣自昔人臣凡與援立者莫不以定策元勛自詭怙權僥寵𨿽以霍光之賢有不免焉貞亮內臣也旣居近密又著勛勞而乃退然自處委政廟堂無秋毫侵紊豈不賢哉帝之立貞亮有功而終身無所寵假憲宗豈少恩者耶霍氏之誅正以寵過而驕之故憲宗於貞亮無所假者乃所以全之歟君臣之道於是乎兩得之矣馬存亮元和時知內侍省事進左神策中尉軍所籍凡十餘萬存亮料柬尢精伍無罷士部無冗員敬宗初染署工張韶與卜者蘇元明善元明曰吾嘗爲子卜當禦殿食我與焉吾聞上晝夜獵出入無度可圖也韶每輸染材入宮衛士弗呵也乃陰結諸工百餘人匿兵車中若輸材者入右銀臺門約昏夜爲變有詰其載者韶謂謀覺殺其人出兵大呼成列時帝擊球淸思殿驚將幸右神策或曰賊入宮不知眾寡道遠可虞不如入左軍近且速從之初帝嘗寵右軍中尉梁守謙每遊幸兩軍角勝帝多欲右勝而左軍以爲望至是存亮出迎捧帝足泣負而入以五百騎往迎二太后比至而賊已斬關入淸思殿仗士拒之不勝存亮遣左神策大將軍康藝全右神策大將軍康志睦等率騎兵討賊射韶及元明皆死遲明盡捕亂黨左右軍淸宮車駕還羣臣詣延明門見天子存亮於一時功最髙乃推委權勢求淮南監軍太和中中尉王守澄誣宰相宋申錫謀立漳王湊上甚怒守澄欲卽遣二百騎屠申錫家存亮固爭曰如此則京城自亂矣宜召他相議其事守澄乃止後致仕存亮逮事徳宗更六朝資端畏善訓士唐世中人以忠謹稱者惟存亮西門季元嚴遵美三人而已唐史臣曰楚鄖公辛不敢讎君而忘父冤昭湣之世兩軍寵遇有厚薄而卒用存亮夷難功莫及者自古忠臣出於疏棄不用蓋多矣存亮豈通記書道理之人邪何其識君臣大義明甚不屍大勞畏權處外又愈賢矣臣按存亮以一身扞人主之難可謂忠矣又以一言全宋申錫闔門之命不幾於仁乎嗚呼賢哉嚴遵美歷左軍容使嘗嘆曰北司供奉官以胯衫給事今執笏過矣樞密使無聽事惟三楹捨藏書而已今堂狀帖黃決事此楊復恭奪宰相權之過也蓋疾時中官肆橫云後從昭帝遷鳳翔求致仕後徵爲兩軍中尉遵美曰一軍尙不可爲況兩軍乎固辭不起隱靑城山年八十餘卒臣按嚴遵美之爲人知分義明去就蓋賢者也方其時爲樞密使爲中尉者鮮不以怙權寵致覆敗獨遵美抗冥鴻之志投簪紱隱山林以壽考終非賢而能之乎臣是以表而出之以上論內臣忠謹之福臣按歐陽修作五代史記敍後唐張承業本末謂其事甚偉反復稱道之迹其本末如修言不謬顧其時與事有不可爲後法者故略之

內臣預政之禍春秋左氏傳僖二年齊寺人貂始漏師於多魚杜預曰寺人內奄官豎貂也齊桓多嬖寵內則如夫人者六人外則幸豎貂易牙等終以此亂國傳言貂於此始擅貴寵漏泄桓公軍事爲齊亂張本臣按內臣之預軍政自此始方其時管仲相桓公霸諸侯功烈赫然而禍亂之本已潛伏於閨闥中曾莫之察故聖人作易以勿用取女爲戒其有旨哉秦趙髙者生而隱宮始皇聞其彊力通於獄法拜中車府令使教胡亥決獄胡亥幸之髙有罪始皇使蒙毅治之毅坐髙法當死始皇以髙敏於事赦之復其官二世卽位趙髙說以嚴法刻刑令有罪者相坐誅滅大臣及宗室更爲法律務益刻深漢宦官傳序曰易曰天垂象聖人則之宦者四星在皇位之側故周禮置官亦備其數閽者守中門之禁寺人掌王宮之戒其來尙矣漢襲秦制置中常侍官然亦用士人以參其選皆銀璫左貂給事殿省及髙後稱制乃以張卿爲大謁者出入臥內受宣詔命文帝時有趙談北宮伯子頗見親幸至武帝數宴後庭或潛遊離館故請奏機事多以宦人主之中興之初宦官悉用閹人不複雜調他士永平中始置員中常侍四人小黃門十人和帝卽阼幼弱而竇憲兄弟專總權威內外臣僚莫由親接所與居者惟閹宦而已故鄭眾得專謀禁中終除大憝遂享分土之封超登宮卿之位於是中官始盛焉委用漸大而其員稍增中常侍至有十人小黃門二十人攺以金璫右貂兼領卿署之職鄧後以女主臨政不得不委用刑人寄之國命手握王爵口含天憲非復掖庭永巷之職閨牖房闥之任也其後孫程定立順之功曹騰參建桓之策續以五侯合謀梁冀受鉞迹因公正恩固主心故中外服從上下屏气舉動回山海呼吸變霜露阿旨曲求則光寵三族直情忤旨則慘夷五宗漢之綱紀大亂矣若夫髙冠長劍紆朱懷金者布滿宮闈苴茅分虎南面臣人者蓋以十數皆剝割萌競恣奢欲同敝相濟故其徒有繁敗國蠹政不可單書所以海內嗟毒志士窮棲寇劇緣間搖亂區夏因復大考鉤黨轉相誣染凡稱善士莫不離被災毒竇武何進位崇戚近乘九服之囂怨協羣英之勢力而以疑畱不斷至於殄敗斯亦運之極乎𨿽袁紹龔行芟夷無餘然以暴易亂亦何云及自曹騰說梁冀竟立�弱魏武因之遂遷龜鼎所謂君以此始必以此終信乎其然矣和帝永元中竇憲兄弟專權帝以朝臣上下莫不附憲獨中常侍鄭眾不事豪黨遂與定議誅憲鄭眾遷大長秋帝策勛班賞每辭多受少帝由是賢之嘗與議論政事宦官用權自此始矣臣按此東漢內臣預政之始眾之爲人𨿽賢於其徒然開端作俑終爲漢世大患豈非孝和之罪哉安帝永初元年太尉徐防以災異寇賊策免司空尹勤以雨水漂流策免仲長統昌言曰光武慍數世之失權忿彊臣之竊命矯枉過正𨿽置三公事歸臺閣三公之職備員而已政有不治猶加譴責而權移外戚之家寵被近習之儒親其黨類用其私人內充京師外布列郡顚倒賢愚貿易遷舉疲駑守境貪殘牧民怨气並作陰陽失和此戚宦之臣所致然也反策讓三公至於死免可謂噭號泣血者矣昔文帝之鄧通可謂寵愛而猶展申屠嘉之志見任如此何患於左右小臣哉近世戚宦請托不行立能陷人於不測之禍惡可得而彈正哉二年太尉楊震數論中常侍樊丰等罪爲所譖罷爲庶人飲鴆卒臣按是時宦官能譖殺大臣其權又盛於永元矣安帝崩閻太后臨朝欲久專國政迎北鄕侯懿爲嗣濟陰王以廢黜不得上殿親臨悲號不食未幾北鄕侯病篤中常侍孫程謂濟陰王謁長者長興渠曰王以嫡統本無失徳先帝用讒遂至廢黜若北鄕侯不起相與共斷江京閻顯事無不成者渠然之北鄕侯薨顯白太后祕不發喪而更徵諸王子閉宮門屯兵自守程等聚謀迎濟陰王卽位收閻顯等誅之封孫程等皆爲列侯程食邑萬戶是爲十九侯臣按宦官至是以立君之功封侯者十九人則其權又盛於永初矣順帝陽嘉二年夏六月丁丑洛陽宣徳亭地折長八十五丈帝引公卿所舉惇朴之士使之對策及特問以當世之敝爲政所宜李固對曰詔書所以禁侍中尙書中臣子弟不得爲吏察孝廉者以秉威權容請托故也而中常侍在日月之側聲勢振天下子弟祿任曾無限極𨿽外托謙默不幹州郡而諂僞之徒望風進舉今可爲設常禁同之中臣又宜罷退宦官去其權重裁置常侍二人方直有徳者省事左右小黃門五人才智閒雅者給事殿中如此則論事厭塞升平可致也上覽眾對以李固爲第一諸常侍叩頭謝罪朝廷肅然以固爲議郎宦官疾之作爲飛章以陷其罪事從中下久乃得釋出爲洛令固棄官歸漢中四年春二月初聽中官得以養子襲爵初帝之復位宦官之力也由是有寵參與政事禦史張綱上書曰竊尋文明二帝徳化尢盛中官常侍不過兩人近幸賞賜裁滿數金惜費重民故家給人足而頃者以來無功小人皆有官爵非愛民重器承天順道者也書奏不省臣按宦官權寵至此愈盛李固言之而獲�張綱言之而不省其漸將有不可制者矣桓帝延熹元年帝召小黃門史唐衡中常侍單超小黃門史左悺中常侍徐璜黃門令具瑗等五人共定議誅梁冀詔賞誅冀之功封單超徐璜具瑗左悺唐衡皆爲侯超食二萬戶璜等各萬餘戶世謂之五侯仍以悺衡爲中常侍自是權勢專歸宦官矣五侯尢貪縱傾動內外時災異數見白馬令李云露布上言移副三府曰梁冀𨿽持權專擅虐流天下今以罪行誅猶召家臣搤殺之耳而猥封謀臣萬戶以上髙祖聞之得無見非西北列將得無解體孔子曰帝者諦也今官位錯亂小人諂進財貨公行政化日損尺一拜用不經禦省是帝欲不諦乎帝得奏震怒下有司逮云詔尙書都護劍送黃門北寺獄使中常侍管霸與禦史廷尉雜考之時弘農五官掾杜眾傷云以忠諫獲罪上書願與云同日死帝愈怒遂並下廷尉皆死獄中於是嬖寵益橫臣按桓帝因宦侍而殺直臣又並殺其論救者於是亡國之兆見矣三年尙書朱穆疾宦官恣橫上疏曰按漢故事中常侍參選士人建武以後乃悉用宦者自延平以來浸益貴盛假貂璫之飾處常伯之任天朝政事一更其手權傾海內寵貴無極子弟親戚並荷榮任放濫莫能禁禦窮破天下空竭小民愚臣以爲可悉罷省遵復往初更選海內淸淳之士明達國體者以補其處卽兆庶黎萌蒙被聖化矣帝不納後穆因進見復口陳曰臣聞漢家舊典置侍中中常侍各一人省尙書事黃門侍郎一人傳發書奏皆用姓族自和熹太后以女主稱制不接公卿乃以閹人爲常侍小黃門通命兩宮自此以來權傾人主窮困天下宜皆罷遣博選耆儒宿徳與參政事帝怒不應穆伏不肯起左右傳出良久乃趨而去自此中官數因事稱詔詆毀之穆素剛不得意居無幾憤懣發疽卒臣按桓帝寵宦孺而抑忠良李雲杜眾以此死於前朱穆又以是死於後亡國之政日促矣初帝爲蠡吾侯受學於甘陵周福及卽位擢福爲尙書時同郡河南尹房植有名當朝鄕人爲之謠曰天下規矩房伯武因師獲印周仲進二家賓客互相譏揣遂各樹朋徒漸成尢隙由是甘陵有南北部黨人之議自此始矣汝南太守宗資以範滂爲功曹南陽太守成�以岑晊爲功曹皆委心聽任使之裒善糾違肅淸朝府滂尢剛勁疾惡如讎滂甥李頌素無行中常侍唐衡以屬資資用爲吏滂寢而不召郡中中人莫不怨之宛有富賈張泛者與後宮有親又善雕鏤玩好之物頗以賂遺中官以此得顯位用勢縱橫晊勸�收捕泛等旣而遇赦�竟誅之小黃門趙津貪橫放恣爲一縣巨患太原太守劉使郡吏王允討捕亦於赦後殺之於是中常侍侯覽使張泛妻上書訟冤宦官因緣譖訴�帝大怒徵�皆下獄有司承旨奏�等罪當棄巿太傅陳蕃等共請�等罪帝不悅有司劾奏之蕃乃獨上疏曰寇賊在外四支之疾內政不理心腹之患前梁氏五侯毒�海內天啟聖意收而戮之天下之議冀當小平明鑑未遠覆車如昨而近習之權復相扇結小黃門趙津大滑張泛等肆行貪虐姦媚左右前太原太守劉南陽太守成�糾而戮之𨿽言赦後不當誅殺原其誠心在乎去惡而小人道長營惑聖聽遂使天威爲之發怒必加刑�已爲過甚況乃重罰令伏歐刀乎昔丞相申屠嘉召責鄧通雒陽令董宣折辱公主而文帝從而請之光武加以重賞未聞二臣有專命之誅而今左右羣豎惡傷黨類妄相交構致此刑譴聞臣是言當復�訴陛下深宜割塞近習豫政之源引納尙書朝省之士簡練淸髙斥黜佞邪如是天和於上地洽於下休禎符瑞豈遠乎哉帝不納宦官由此疾蕃彌甚�竟死獄中�素剛直有經術知名當時故天下惜之河內張成善風角推占當赦教子殺人司隸李膺督促收捕旣而逢宥獲免膺愈懷忿疾竟案殺之成素以方伎交通宦官帝亦頗信其占宦官教成子弟牢修上書告膺等養太學遊士交結諸郡生徒更相驅馳共爲部黨誹訕朝廷疑亂風俗於是天子震怒班下郡國逮捕黨人布告天下使同忿疾案經三府太尉陳蕃郤之曰今所案者皆海內人譽憂國忠公之臣此等猶將十世宥也豈有罪名不章而致收掠者乎不肯平署帝愈怒遂下膺等於黃門北寺獄其辭所連及太僕杜密禦史中丞陳翔及陳實範滂之徒二百餘人或逃遁不獲皆懸金購募使者四出相望陳蕃復上書極諫帝諱其言切托以蕃辟召非人策免之永康元年陳蕃旣免朝臣震栗莫敢復爲黨人言者賈彪曰吾不西行大禍不解乃入雒陽說城門校尉竇武上疏曰陛下卽位以來未聞善政常侍黃門競行譎詐妄爵非人伏尋西京佞臣執政終喪天下今不慮前事之失復尋覆車之軌臣恐二世之難必將復及趙髙之變不朝則夕近者姦臣牢修造設黨議遂收前司隸校尉李膺等逮考及數百人曠年拘錄事無效驗臣惟膺等建忠抗節志經王室此誠陛下稷伊呂之佐而虛爲姦臣賊子之所誣枉天下寒心海內失望惟陛下畱神澄省時見理出以厭人鬼喁喁之心如此咎徵可消天應可待書奏因以病上還城門校尉槐裏侯印綬霍諝亦爲表請帝意稍解使中常侍王甫就獄訊黨人範滂等皆三木囊頭暴於階下甫以次辧詰曰卿等更相拔舉疊爲唇齒其意如何滂曰仲尼之言見善如不及見惡如探湯滂欲使善善同其淸惡惡同其污謂王政之所願聞不悟更以爲黨古之修善自求多福今之修善身陷大戮身死之日願埋滂於首陽山側上不負皇天下不愧夷齊甫湣然爲之攺容乃得並解桎梏李膺等又多引宦官子弟宦官懼請帝以天時宜赦六月庚申赦天下攺元黨人二百餘人皆歸田裏書名三府禁錮終身臣按黨議之興本由成�殺張泛劉殺趙津爾姦豪驕恣爲民蟊賊二千石舉職奉法按而誅之亦何罪之有桓帝以嬖近之譖暴興大獄舉天下善士一网而空之使非宦官自爲身謀力請宜赦則二百餘人者皆爲東巿之鬼矣然則帝非宥黨人乃宥宦官也然猶書名三府禁錮終身自古大無道之世所未有也靈帝建寧元年以城門校尉竇武爲大將軍前太尉陳蕃爲太傅與武及司徒胡廣參錄尙書事己亥解瀆亭侯宏至卽皇帝位初竇太后之立也陳蕃有力焉及臨朝政無大小皆委於蕃蕃與竇武同心戮力以獎王室徵天下名賢李膺杜密尹勛劉瑜等皆列於朝廷與共參政事於是天下之士莫不延頸想望太平而帝乳母趙嬈及諸女尙書旦夕在太后側中常侍曹節王甫等共相朋結諂事太后太后信之故出詔命有所封拜蕃武疾之嘗共會朝堂蕃私謂武曰曹節王甫等自先帝時操弄國權濁亂海內今不誅之後必難圖武深然之蕃大喜武於是引同志尙書令尹勛等共定計策會日有食之蕃謂武可因此斥罷宦官以塞天變武乃白太后曰故事黃門常侍但當給事省內門戶近署財物耳今乃使與政事任重權子弟布列專爲貪暴天下匈匈正以此故宜悉誅廢以淸朝廷太后曰漢元以來故事世有宦官但當誅其有罪者豈可盡廢時中常侍管霸頗有才略專制省內武先白收霸及中常侍蘇康等皆坐死武復白誅曹節等太后猶豫未忍宦官反誣蕃武奏白太后廢帝爲大逆乃夜召所親歃血共盟謀誅武等蕃武皆死遷太后於南宮於是羣小得志士大夫皆喪气臣按宦官之惡至是極矣然蕃武欲盡戮之毋乃已甚乎太后以爲但當去其有罪者斯言是也使蕃等因管霸旣死之餘亟如太后指擇其罪之尢者戮一二人自余或逐之外服或許之自新重整權綱勿使內臣預朝政則宮省穆然無事矣不此之爲而欲肆其屠剪使逆孺得反其鋒而用之豈天不祚漢乎何蕃武之賢而爲謀弗臧也嗚呼悲夫初李膺等𨿽廢錮天下士大夫皆髙尙其道而穢污朝廷希之惟恐不及更共相標榜爲之稱號以竇武陳蕃劉淑爲三君君者言一世之所宗也李膺杜密等爲八俊俊者言人之英也又有八顧八及八廚之目及陳竇用事復舉拔膺等陳竇誅膺等復廢宦官疾惡膺等每下詔書輒申黨人之禁侯覽怨張儉尢甚覽鄕人朱並素佞爲儉所棄承覽意指上書告儉與同鄕二十四人共爲部黨圖危社稷而儉爲之魁詔刊章捕儉等大長秋曹節因此諷有司奏諸鉤黨者故司空虞放及李膺杜密朱荀翌翟超劉儒範滂等請下州郡考治是時上年十四問節等曰何以爲鉤黨對曰鉤黨者卽黨人也上曰黨人何用爲惡而欲誅之耶對曰欲爲不軌上曰不軌欲如何對曰圖危社稷上乃可其奏或謂李膺曰可去矣對曰事不辭難罪不逃刑臣之節也吾年巳六十死生有命去將安之乃詣詔獄考死門生故吏並被禁錮範滂詣獄其母與之訣曰汝今得與李杜齊名死亦何恨滂跪受教再拜而辭顧其子曰吾欲使汝爲惡惡不可爲使汝爲善則我不爲惡行路聞之莫不流涕凡黨人死者百餘人妻子皆徙邊天下豪傑及諸學有行義者宦官一切指爲黨人有怨隙者因相陷害睚�之忿濫入黨中州郡承旨或有未嘗交關亦罹禍毒其死徙廢禁者又六七百人郭泰聞黨人之死私爲慟曰詩云人之云亡邦國殄瘁漢室滅矣但未知瞻烏爰止於誰之屋耳臣按易之否小人道長君子道消聖人以爲上下不交而天下無邦無邦亡國之謂也今黨人之死者皆忠良志義之士而靈帝所與共國者不過十數姦幸之人𨿽欲不亡不可得已郭泰之慟不亦宜乎六年巨鹿張角反以中常侍封諝徐奉等爲內應中平元年帝召羣臣會議北地太守皇甫嵩以爲宜解黨禁上問計於中常侍呂彊對曰黨錮久積人情怨憤若不赦宥輕與張角合謀爲變滋大悔之無救帝懼而從之遂赦天下黨人還諸徙者是時中常侍趙忠張讓等皆列侯貴寵帝言張常侍是我公趙常侍是我母由是宦官無所憚畏並起第宅擬則宮室上嘗欲登永安侯臺宦官恐望見其居處乃使中大夫尙但諫曰天子不當登髙登髙則百姓虛散上自是不敢復升臺榭及封諝徐奉事發上詰責諸常侍曰汝曹常言黨人欲爲不軌皆令禁錮或有伏誅者今黨人更爲國用汝曹反與張角通爲可斬未皆叩頭曰此王甫侯覽所爲也於是諸常侍人人求退各自徵還宗親子弟在州郡者趙忠夏憚等遂共譖呂彊自殺郎中張鈞上書曰竊惟張角所以能與兵作亂萬民所以樂附之者其源皆由十常侍多放父兄子弟婚親賓客典據州郡辜榷財利侵掠百姓百姓之冤無所告訴故聚爲盜賊宜斬十常侍縣頭南郊以謝百姓遣使者布告天下可不須師旅而大寇自消帝以鈞章示諸常侍皆免冠徒跣頓首乞自致雒陽詔獄並出家財以助軍費有詔皆冠履視事如故帝怒鈞曰此眞狂子也十常侍固當有一人善者不禦史承旨遂誣奏鈞學黃巾道收掠死獄中臣按靈帝平時以閽寺爲父母以忠賢爲仇讎故𨿽知中常侍之與賊通而不能誅知黨人之爲國用而不能湔祓任之也惛亂之君無足譏者特以爲將來之監云靈帝崩皇子協立何太后臨朝攺元光熹大將軍何進秉朝政袁紹勸進悉誅宦官太后未從進用紹計多召四方猛將及諸豪傑使並引兵向京城以�太后時並州牧董卓亦在召中侍禦史鄭泰諫曰董卓彊忍志欲無厭若借之朝命授以大事將恣凶欲必危朝廷尙書盧植亦言不宜召卓進皆不從卓聞召卽時就道進謀積日頗泄中官懼而思變張讓率其黨數十人持兵伏省戶下詐以太后詔召進入於是斬進紹引兵闕下捕趙忠等斬之遂閉北宮門勒兵捕諸宦者無少長殺之凡二千餘人或有無須而誤死者張讓等困迫將帝步出谷門夜至小平津公卿無得從者惟尙書郎盧植河南中部掾閔貢夜至河上貢厲聲質責讓等且曰今不速死吾將殺汝因手劍斬數人讓等惶怖投河死臣按東漢宦官之禍起於鄭眾等之有功夫人臣而有功夫豈不善而禍之起顧由此何哉蓋婦寺之職均在中闈婉淑謹婦之善者也柔順忠篤寺之善者也婦不貴於有能則寺亦豈貴於有功哉有功則寵寵則驕驕則橫𨿽欲無禍得乎故安順桓靈之世寺人之寵日甚寵盛則爲害愈深爲害深則被禍愈酷至於陳蕃竇武圖之而不勝漢以益亂袁紹圖之而勝漢遂以亡曹節王甫趙忠張讓之徒最其魁傑無一能全其首領者然則寵而驕驕而橫是乃殞身喪元之招也曷若史遊良賀之徒優遊終始無所疵吝之爲得邪吁來者其尙鑑諸唐宦者傳序太宗詔內侍省不立三品官以內侍爲之長階第四不任以事惟門合守禦廷內掃除稟食而已武后時稍增其人至中宗黃衣乃二千員七品以上員外置千員然衣朱紫者尙少元宗承平財用富足志大事奢不愛惜賞賜爵位開元天寶中宮嬪大率至四萬宦官黃衣以上三千員衣朱紫千餘人其稱旨者輒拜三品將軍列於門其在殿頭供奉委任華重持節傳命光焰殷殷動四方所至郡縣奔走獻遺至萬計監軍持權節度反出其下於是甲捨名園上腴之田爲中人所占者半京畿矣肅代庸弱倚爲扞衛故輔國以尙父顯元振以援立奮朝恩以軍容重然猶未得常主兵也徳宗懲艾泚賊故以左右神策天威等軍委宦者主之置護軍中尉中護軍分提禁兵是以威柄下遷政在宦人舉手伸縮便有輕重至慓士奇材則養以爲子巨鎭彊藩則爭出我門小人之情猥險無顧藉又日夕侍天子狎則無威習則不疑故昏君蔽於所暱英主禍生所忽元宗以遷崩憲敬以�殞文以憂憤至昭而天下亡矣禍始開元極於天佑凶愎參會黨類殲滅王室從而潰喪譬猶灼火攻蠹蠹盡木焚詎不哀哉迹其殘气不剛柔情易遷則無上怖則生怨借之權則專爲禍則迫而近緩相攻急相一此小人常勢也範祖禹曰自古國家之敗未有不由子孫更變祖宗之舊也刱業之君其得之也難故其防患也深其慮之也遠故其立法也密後世𨿽有聰明才智之君髙出羣臣之表然未若祖宗更事之多也夫中人之不可假以威權蓋近而易以爲姦也明皇不戒履霜之漸而輕變太宗之制崇寵宦者增多其員自是以後浸干國政其源一啟末流不可復塞唐室之禍基於開元書曰監於先王成憲其永無愆爲人後嗣可不念之哉髙力士者元宗在藩力士傾心附結先天中以誅蕭岑等功爲右監門衛將軍知內侍省事於是四方奏請皆先省後進小事卽專決𨿽洗沐未嘗出眠息殿帷中僥幸者願一見如天人然帝曰力士當上我寢乃安當是時宇文融李林甫蓋嘉運韋堅楊愼矜王楊國忠安祿山安思順髙仙芝等𨿽以才寵進然皆厚結力士故能踵至將相自余承風附會不可計皆得所欲肅宗在東宮兄事力士他王公主呼爲翁戚裏諸家尊曰帝或不名而呼將軍帝幸蜀力士從帝進齊國公從上皇徙西內居十日爲李輔國所誣除籍長流巫州初太子瑛廢武惠妃方嬖李林甫等皆屬壽王帝以肅宗長意未決居忽忽不食力士曰大家不食亦膳羞不具耶帝曰爾我家老揣我何爲而然力士曰嗣君未定耶推長而立孰敢爭帝曰爾言是也儲位遂定天寶中邊將爭立功帝嘗曰朕春秋髙朝廷細務付宰相蕃夷不龔付諸將寧不暇耶對曰臣間至閣門見奏事者言雲南數喪師又北兵悍且彊陛下何以制之臣恐禍成不可禁其指蓋謂祿山帝曰卿勿言朕將圖之十三年秋大雨帝顧左右無人卽曰天方災卿宜言之力士曰自陛下以權假宰相法令不行陰陽失度天下事庸可復安臣之鉗口其時也帝不答明年祿山反力士善揣時事勢候相上下𨿽親暱至當覆敗不肯爲救力故生平無顯顯大過議者頗恨宇文融以來權利相賊階天下之禍𨿽有補益弗相除去範祖禹曰明皇不監石顯之事而寵任力士至使省決章奏以萬機之重委之閽寺失君道矣其後李林甫楊國忠皆因力士以進迹其禍亂所從來者漸矣傳曰存亡在所任人君可不詳其細哉臣按唐世中人預國政自明皇任髙力士始中人預軍政自明皇用楊思勉討安南蠻始遂爲後世無窮之患惜哉李輔國以閹奴爲閒廏小兒肅宗爲太子得侍東宮陳元禮等誅楊國忠輔國豫謀又勸太子分中軍趨朔方收河隴兵圖興復太子至靈武愈親近勸遂卽位系天下心擢家令判元帥府行軍司馬肅宗稍稍任以股膂事凡四方章奏軍符禁寶一委之輔國能隨事齪齪謹密取人主親信而內深賊未敢肆不啖葷時爲浮屠詭行人以爲柔良不忌也帝還京師拜殿中監宰相羣臣欲不時見天子皆因輔國以請乃得可常止銀臺門決事置察事聽兒數十人吏𨿽有秋毫過無不得得輒推訊州縣獄訟三司制劾有所捕逮流降皆私判臆處因稱制�然未始聞上也詔書下輔國署已乃施行羣臣無敢議出則介士三百人爲衛貴幸至不敢斥官呼五郎李揆當國以子姓事之號五父李峴輔攻叩頭言且亂國於是詔�不繇中書出者峴必審覆輔國不悅時太上皇居興慶宮妄言於帝因遷上皇於西內輔國以功遷兵部尙書旣得志又求宰相諷裴冕等使薦己帝密摘蕭華使諭止冕張皇后疾其顓權帝寢疾太子監國後召太子將誅輔國及程元振太子不從後更召越王兗王圖之元振告輔國卽伏兵捕二王囚之而殺後於他殿代宗立輔國以定策功愈跋扈至謂帝曰大家第坐宮中外事聽奴處決帝矍然欲剪除而憚其握兵因尊爲尙父事無大小率關白羣臣出入皆先詣輔國輔國頗自安又冊司空兼中書令未幾以彭體盈代爲閒廏羣牧苑內營田五坊等使藥子昂代判元帥行軍司馬賜大第於外又詔進封博陸郡王自輔國徙太上皇天下疾之帝在東宮積不平旣嗣位不欲顯戮遣使者夜刺殺之抵其首混中殊右臂告泰陵然猶祕其事刻木代首以葬範祖禹曰李輔國本非龍馬家皂隸之流肅宗尊寵而任之委之以政授之以兵明皇以憂崩己以駭沒張后二王以戮死上不保其父中不保其身下不保其妻子此近小人之禍也可不戒哉臣按輔國有彌天之罪肅宗不能誅固可恥矣代宗誅之而不顯其僇亦不能無憾焉夫以一閹尹之流而寵之以宰相尊之以尙父自有中人以來末之有也其爲可醜不亦甚哉夫明皇始壞太宗之法以重中人而已之幽郁殂謝乃出於中人之手爲明皇者固可戒矣輔國顓恣兩朝卒不免於肢體殊分投首�混之慘其亦何利耶臣故書之以爲人君邇姦者之戒又以爲小人稔惡者之戒程元振少以宦人直內侍省張皇后謀立越王元振見太子發其姦與李輔國助討難立太子是爲代宗拜右監門衛將軍知內侍省事判元帥行軍司馬再遷驃騎大將軍盡總禁兵不逾歲權震天下在輔國右凶決又過之軍中呼十郎裴冕與元振忤貶施州來瑱守襄漢有功元振嘗諉屬不應誣殺瑱素惡李光弼數媒蠍以疑之瑱等上將冕光弼元勛旣誅斥方帥繇是攜解廣徳初吐蕃黨項內侵詔集天下兵無一士奔命者鹵寇便橋帝蒼黃出居陜京師陷於是大常博士翰林待詔柳伉上疏曰邊裔以數萬眾犯關度隴歷秦渭掠邠涇不血刃而入京師謀臣不奮一言武士不力一戰提卒叫呼劫宮闈焚陵寢此將帥叛陛下也自朝義之滅陛下以爲智力所能故疏元功委近習日引月長以成大禍羣臣在廷無一犯顏回慮者此公卿叛陛下也陛下始出都百姓塡然奪府庫相殺戮此三輔叛陛下也自十月朔召諸道兵盡四十日無隻輪入關者此四方叛陛下也陛下視今日病何繇至此乎天下之心乃恨陛下遠賢良任宦豎離間將相而幾於亡必欲存宗廟社稷獨斬元振首馳告天下悉出內使�諸州陛下持神策兵付大臣然後削尊號下詔引咎率徳勵行屏嬪妃任將相如此而兵不至人不感請赤臣族以謝疏聞帝顧公議不與乃下詔盡削元振官爵放歸田裏帝還元振衣婦衣私入京師圖不軌禦史劾按長流溱州行至江陵死臣按代宗非英主也然能殺李輔國以攄二帝之憤逐程元振以紓四方與諸將之怨其�肅宗之姑息蓋少愈焉方二人之怙寵也自謂無能孰何之者及兵權旣奪官職旣削孤雛腐鼠坐待誅斥亦何能爲以此觀之奸夫憸人苟非人主借以聲光未有能自跋扈者也旣長其焰然後從而撲滅之所傷多矣曷若制之於初俾臣主兩全之爲得哉魚朝恩者給事黃門至徳初知內侍省事干元二年命郭子儀等九節度討安慶緒肅宗以子儀光弼皆元勛難相統屬故不置元帥但以朝恩爲觀軍容宣慰處置使觀軍容之名自此始明年九節度之師六十萬潰於相州範祖禹曰夙沙衛殿齊師殖綽郭最曰子殿齊師齊之辱也夫以諸侯之師使閹人殿之猶以爲辱況天子之師而使宦者爲之主帥乎是辱天下之眾也且慶緒窮鹵郭李不世出之將使朝恩節制之猶不免於敗則庸人可知矣肅宗初復兩宮舉六十萬之眾棄之其不亡亦幸哉代宗避吐蕃東幸衛兵離散朝恩悉軍迎華陰乘輿六師乃振帝徳之更號天下觀軍容處置使專領神策軍賞賜不涯朝恩資小人恃功岸忽無所憚是時郭子儀有定天下功居人臣第一朝恩心媢之乘相州敗醜爲詆譖肅宗不納其語然猶罷子儀兵畱京師代宗立與程元振一口加毀帝未及寤子儀憂甚俄而吐蕃陷京師卒用其力王室再安朝恩內慚乃勸帝徙洛陽欲遠夷狄爲近臣所折乃止朝恩好引輕浮後生處門下講五經大義作文章謂才兼文武僥伺誤寵永泰中詔判國子監會釋菜執易升坐言鼎有覆餗象以侵宰相王縉怒元載怡然朝恩曰怒者常情笑者不可測也載�之未發朝恩有賜墅觀沼澄爽表爲佛祠爲章敬太后薦福卽後謚以名祠許之於是用度侈浩乃壞曲江華淸諸宮館及將相故第收其材佐興作費無慮萬億旣數毀郭子儀不見聽乃遣盜發其先冢子儀詭辭自解以安眾疑神策都虞候劉希暹魁健能騎射最爲朝恩暱信希暹諷朝恩置獄北軍陰縱惡少年橫捕富人付吏考訊因中以法錄貲產入之軍皆誣服冤死故市人號入地牢朝廷裁決朝恩或不預者輒怒曰天下事有不由我乎帝聞不喜養息令徽尙幼爲內給使服綠與同列爭忿歸白朝恩明日見帝曰臣之子位下願得金紫在班列上帝未答有司已奉紫服於前令徽稱謝帝笑曰小兒章服大稱滋不悅元載用散騎常侍崔昭判京兆厚以財結其黨皇甫溫周皓溫方屯陜而皓射生將自是朝恩隱謀奧語悉爲帝知希暹覺帝指密白朝恩朝恩稍懼然見帝接遇未衰故自安而潛計不軌帝遂倚載決除之後因寒食宴禁中縊殺之還屍其家臣按朝恩之跋扈亦代宗獎成之也旣而圖之布置張設如待敵國僅能勝之此可以爲戒不可以爲法也竇文場霍仙鳴者始並�東宮事徳宗未有名自魚朝恩死宦人不復典兵帝以禁衛盡委白志貞志貞多納富人金補軍止收其庸而身不在軍及涇師亂帝召近衛無一人至者惟文場等率宦官及親王左右從至奉天帝逐志貞並左右軍付文場主之帝自山南還兩軍復完而帝忌宿將難制故詔文場仙鳴分總之廢天威軍入左右神策是時竇霍權振朝廷諸方節度大將多出其軍臺省要官走門下丐援引者足相躡藩鎭贈遺累日巨萬略士妻女無所憚久之置護軍中尉中護軍各二員詔文場爲左神策護軍中尉仙鳴爲右中尉護軍自文場等始臣按宦官常主兵柄自徳宗之時開其端又自明皇肅代始四君者皆太宗之罪人與憲宗時吐突承璀爲神策左軍中尉王承宗反以承璀爲行營招討處置等使以討之翰林學士白居易上奏以爲國家徵伐當責成將帥近歲始以中使爲監軍自古及今未有徵天下之兵專令中使統領者也今神策軍旣不置行營節度使卽承璀乃制將也又充諸軍招討處置使卽承璀乃都統也臣恐四方聞之必輕朝廷四夷聞之必笑中國陛下忍令後代相傳云以中官爲制將都統自陛下始乎上不聽後果無功還給事中段平仲等乞斬之上罷承璀中尉降爲軍器使中外相賀臣按以宦官掌徵伐此明皇肅代之大失也憲宗中興亦踵其覆轍後世子孫謂憲宗之英武猶以中人爲制帥我其可違其後楊復恭田令孜皆主軍律趣唐於亡由祖宗貽謀之失也憲宗末年左軍中尉吐突承璀謀立澧王惲爲太子上不許及上寢疾承璀謀尙未息上服金丹多躁怒左右宦官往往獲罪有死者人人自危正月暴崩於中和殿時人皆言內常侍陳弘志�逆其黨類諱之不敢討賊但云藥發外人莫能明也中尉梁守謙與諸宦官共立太子殺承璀臣按唐世宦官弒君立君自此始憲宗英主也不知春秋書閽弒吳子余祭之義而暱近刑人以殞其身其失一又不知顧命呂伋等逆子釗之事而使嗣子之立出宦者之手其失二以是觀之人主其可以不學哉敬宗卽位遊戲無度狎暱羣小喜擊球好手搏禁軍及諸道爭獻力士晝夜不離側性復褊急力士或恃恩不遜輒配流籍沒宦官小過動遭捶撻皆怨且懼十二月上夜獵還宮與宦官劉克明及擊球軍將蘇佐明等飲酒上酒酣入室更衣殿上燭忽滅蘇佐明等弒上於室內劉克明矯稱上旨以絳王悟權勾當軍國事克明等欲易置內侍之執權者於是樞密使王守澄中尉魏從簡定議以衛兵迎江王涵入宮發左右神策飛龍兵追討賊黨盡斬之江王立是爲文宗臣按唐世宦官弒君立君於是再見矣自元和之末宦官益橫建置天子在其掌握威權出人主之右人莫敢言文宗太和二年上親策制舉人賢良方正劉蕡對策極言其禍其略曰陛下宜先憂者宮闈將變社稷將危天下將傾海內將亂又曰陛下將杜篡弒之漸則居正位而近正人遠刀鋸之賤親骨鯁之直輔相得以專其任庶職得以守其官柰何以近五六人總天下大政禍稔蕭墻姦生帷幄臣恐曹節侯覽復生於今日又曰忠賢無腹心之寄閽寺恃廢立之權陷先君不得正其終致陛下不得正其始又曰陛下何不塞陰邪之路屏狎之臣制侵陵迫�之心復門戶掃除之役戒其所宜戒憂其所宜憂旣不能治於前當治於後旣不能正其始當正其終又曰陛下誠能揭國權以歸相持兵柄以歸將則心無不達行無不孚矣又曰法宜畫一官宜正名今分外官中官之員立南司北司之局或犯禁於南則亡命於北或正刑於外則破律於中法出多門人無所措又曰今夏官不知兵籍止於奉朝請六軍不主兵事止於養勛階軍容合中官之政戎律附內臣之職首一戴武弁疾文吏如仇讎足一蹈軍門視農夫如艸芥張武夫之威上以制君父假天子之命下以禦英豪有藏姦觀釁之心無伏節死難之義又曰臣非不知言發而禍應計行而身戮蓋痛社稷之危哀生人之困豈忍姑息時忌竊陛下一命之寵哉賢良方正裴休等二十三人中第皆除官考官左散騎常侍馮宿等見蕡策皆嘆服而畏宦官不敢取詔下物論囂然稱屈諫官禦史欲論奏執政抑之胡寅曰蕡對策時執政大臣裴度韋處厚也二公累朝舊徳因蕡有言置之髙第請開延英召會公卿給捨諫官禦史並貴常侍五六人陳太宗故事及近代之失咨訪厥中公議旣合此五六人者必有自善之謀納兵之請因而處之以禮則不出中吳大計定矣乃避遠小嫌失於事會其所系豈小哉蕡所陳但欲復之於門戶掃除非有章剃禽狝之意事必可行惜乎裴韋讀之不詳思之不精也四年上患宦官彊盛憲宗敬宗�逆之黨猶有在左右者中尉王守澄尢專橫招權納賄上不能制嘗密與翰林學士宋申錫言之申錫請漸除其逼上以申錫沈厚忠謹可倚以事擢尙書右丞同平章事五年上與申錫謀誅宦官申錫引吏部侍郎王璠爲京兆尹以密旨諭之璠泄其謀鄭注王守澄知之陰爲之備上弟漳王湊賢有人望注令神策都虞候豆盧著誣告申錫謀立漳王守澄奏之上大怒遣中使召宰相至延英示以守澄所奏相顧愕眙上命守澄捕豆盧著所告晏敬則王師文等於禁中鞫之師文亡命三月申錫罷爲右庶子自宰相大臣無敢顯言其冤者獨京兆尹崔管大理卿王正雅連上疏請出內獄付外廷核實由是獄稍緩晏敬則等誣服上悉召師保以下及臺省府寺大臣面詢之左常侍崔元亮等復請對於延英乞以獄事付外覆按上屢遣之出不退乃復召宰相入牛僧孺亦言申錫殆不至此鄭注恐覆按詐覺乃勸請止行貶黜宋申錫開州司馬湊巢縣公臣按文宗可謂不明矣方與宰相謀以去宦官宦官未去乃用其讒以貶宰相蓋挾撼而誣之其情有不難察者文宗乃一不之察人君不明可與忠謀也哉初宋申錫得罪宦官益橫上外𨿽包容內不能堪翰林侍講學士李訓太僕卿鄭注旣得幸揣知上意訓因進講數以微言動上上見其才辯意訓可與謀大事且以訓注皆因王守澄以進冀宦官之不疑遂密以誠告之訓注遂以誅宦官爲己任二人相挾朝夕計議所言於上無不從聲勢烜赫注多在禁中或時休沐賓客塡門賂遺山積外人但知訓注倚宦官擅作威福不知其與上有密謀也上之立也右領軍將軍仇士良有功王守澄抑之由是有隙訓注爲上謀進擢士良以分守澄之權五月以士良爲左神策中尉訓注爲上畫太平之策以爲當先除宦官上以爲信然寵任日隆八月以鄭注爲工部尙書充翰林侍講學士憲宗之崩也人皆言宦官陳弘志所爲時弘志爲山南東道監軍李訓爲上謀召之至淸泥驛封杖殺之鄭注求爲鳳翔節度使李訓𨿽因注得進及勢位俱盛心頗忌注謀欲中外協勢以誅宦官故出注於鳳翔其實俟旣誅宦官並圖注也王守澄爲左右神策觀軍容使兼十二衛統軍訓注爲上謀以虛名尊守澄實奪之權也己巳以舒元輿李訓同平章事仍命訓三二日一入翰林講易義訓起流人期年致位宰相天子傾意任之天下事皆決於訓自中尉樞密近衛諸將見訓皆震懾迎拜叩首冬十月訓注密言於上請除王守澄遣中使李好古就第賜鴆殺之於是元和之逆黨略盡矣十二月以大理卿郭行余爲邠寧節度使以戶部尙書判度支王璠爲河東節度使以京兆尹羅立言權知府事以太府卿韓約爲左金吾衛大將軍始鄭注與李訓謀至鎭選壯士數百皆持白棓懷其斧以爲親兵是月王守澄葬於滻水注奏請入護葬事因以親兵自隨仍奏令內臣中尉以下盡集滻水送葬注因闔門令親兵斧之使無遺類約旣定訓與其黨謀如此事成則注專有其功不若使行余璠以赴鎭爲名多寡壯士爲部曲並用金吾臺府吏卒先期誅宦者行余璠立言約及中丞李孝本皆訓素所厚也故列置要地獨與是數人者與舒元輿謀之餘人不知也壬戌上禦紫宸殿百官班定韓約奏左金吾聽事後石橊夜有甘露宰相率百官稱賀訓元輿勸上親往觀之以承天貺上許之百官退班於含元殿日加辰上乘軟輿出紫宸門升含元殿先命宰相及兩省官詣左仗視之良久而還訓奏臣與眾人驗之殆非眞甘露上顧左右中尉仇士良魚志弘率諸宦者往視之宦者旣去訓遽召郭行余王璠曰來受�旨璠股栗不敢前獨行余拜殿下時二人部曲數百皆執兵立丹鳳門外訓已先使人召之令入受�獨東兵入邠寧兵竟不至仇士良等至左仗視甘露韓約變色流汗士良怪之曰將軍何爲如是俄風吹幕起見執兵者甚眾又聞兵仗聲士良等驚駭走出門者欲閉之士良叱之關不得上士良等奔詣上告變訓見之遽呼金吾衛士曰來上殿衛乘輿者人賞錢百緡宦者曰事急矣請陛下還宮卽舉軟輿迎上扶升輿決後殿罘罳疾趨北出訓攀輿呼曰臣奏事未竟陛下不可入宮金吾兵已登殿羅立言帥京兆邏卒二百餘李孝本帥禦史臺從人二百餘皆登殿縱擊宦官流血呼冤死傷者十餘人乘輿入宣政門訓攀輿呼益急上吒之宦官郗志榮奮拳毆其胸偃於地乘輿旣入門隨闔宦官皆呼萬歲百官駭愕散出訓知事不濟脫從吏綠衫衣之走馬而出士良等知上預其謀怨憤出不遜語上慚懼不復言士良等命左右神策副使劉泰倫魏仲卿各帥禁兵五百人露刃出閣門逢人輒殺李訓奔鳳翔未至爲人所禽斬其首以來王涯王璠羅立言郭行余賈餗舒元輿李孝本皆斬獨柳下親屬無問親�皆死孩無遺時數日之間殺生除拜皆決於兩中尉上不豫知士良使人賫密�授鳳翔監軍斬注滅其家士良等各進階遷官有差自是天下事皆決於北司宰相行文書而已開成元年上自甘露之變意忽忽不樂兩軍球鞠之會計減六七𨿽宴享音伎雜沓盈庭未嘗解顏閒居或徘徊眺望或獨語嘆息四年十一月上疾少間坐思政殿召當直學士周墀賜之酒因問曰朕可方前代何主對曰陛下堯舜之主也上曰朕豈敢比堯舜所以問卿者何如周赧漢獻耳墀驚曰彼亡國之主豈可比聖徳上曰赧獻受制於彊諸侯今朕受制於家奴以此言之朕殆不如因泣下沾襟墀伏地流涕自是不復視朝始士良弘志憤文宗與李訓謀屢欲廢帝崔愼由爲翰林學士宿直夜堂上謂愼由曰上不豫已久自卽位政令多荒闕皇太后有制更立嗣君學士當作詔愼由驚曰上髙明之徳在天下安可輕議𨿽死不承命士良等默然久之啟後戶引至小殿帝在焉士良等歷階數帝過失帝俯首旣而士良指帝曰不爲學士不得更坐此乃送愼由出戒曰毋泄禍及爾宗愼由志其事藏箱枕間時人莫知將沒以授其子引故引惡中官終討除之蓋禍原於士良弘志云臣按唐世宦官之禍至太和中已成沈痼之疾而訓注又以毒藥發之祇足以速禍亡而已事至於此明皇徳宗安得不任其咎僖宗之爲晉王也小馬坊使田令孜有寵及卽位使知樞密遂擢爲中尉上時年十四專事遊戲政事一委令孜呼爲阿父令孜頗讀書多巧數招權納賄除官及賜緋紫皆不關白於上上與內園小兒狎暱賞賜樂工伎兒所費動以萬計府藏空竭令孜說上籍兩市商旅寶貨悉輸內庫有陳訴者付京兆杖殺之宰相以下鉗口莫能言是年冤句人黃巢反聚眾爲盜攻州縣橫行山東民之困爲重斂者爭歸之廣明元年春二月左拾遺侯昌業以盜賊滿關東而上不親政事專務遊戲賞賜無度田令孜專權無上天文變異社稷將危上疏極諫上大怒召昌業至內侍省賜死黃巢入長安上幸興元中和元年春正月車駕至成都上日夕專與宦官同處議天下事待外臣殊�薄左拾遺孟昭圖上疏曰夫天下者髙祖太宗之天下非北司之天下天子者四海九州之天子非北司之天子北司未必盡可信南司未必盡無用豈天子與宰相了無關涉朝臣皆若路人如此恐收復之期尙勞宸慮屍祿之士得以宴安令孜屏不奏矯詔貶昭圖嘉州司戶遣人沈於蟆頤津聞者气塞而不敢言臣按是時巨盜方據國都而僖宗�遠大臣惟宦者與處諫官言之職也而侯昌業旣死於前孟昭圖復死於後𨿽欲不亡豈可得乎昭宗在藩邸素疾宦官及卽位楊復恭恃援立功所爲多不法上意不平政事多謀於宰相孔緯等勸上舉大中故事抑宦者權復恭總宿衛兵專制朝政諸假子皆爲節度使刺史又養宦官子六百人皆爲監軍天下權勢皆歸其門其養子李順節旣寵貴與復恭爭權盡以復恭陰事告上上乃出復恭爲鳳翔監軍復恭慍懟不肯行稱疾求致仕以復恭爲上將軍致仕或告復恭與假子守信謀反上禦安喜門陳兵自衛命李順節等將兵攻其第不能克復恭挈其族走興元與楊守亮等同舉兵拒朝廷後爲華州韓史兵所獲獻闕下斬於獨柳李茂貞獻復恭遺守亮書訴致仕之由云吾於荊榛中立壽王才得尊位廢定策國老有如此負心門生天子臣按復恭以援立之功恣爲不法至其畔也舉數鎭之兵以攻之僅而能克以家奴之賤敢於拒捍如敵國然自視爲定策國老而目天子曰負心門生自古中人之橫未有其匹者然卒不能免獨柳之誅豈不足爲後人之戒哉昭宗光化二年以吏部尙書崔引同平章事充淸海節度使司空門下侍郎同平章事王摶明達有度量時稱良相上素疾宦官樞密使宋道弼景務修專橫崔引日與上謀去宦官宦官知之由是南北司益相憎疾各結藩鎭爲援以相傾奪摶恐其致亂從容言於上曰人君當務明大體無所偏私宦官擅權之獘誰不知之顧其勢未可猝除宜候多難漸平以道消息願陛下言勿輕泄致速姦變引聞之譖摶於上曰王摶姦邪已爲道弼輩外應上疑之及引罷相意摶排己愈恨之及出鎭廣州遺朱全忠書具道摶語令全忠表論之全忠上言引不可離輔弼之地摶與�使相表裏同危社稷表連上不已上𨿽察其情迫於全忠不得已復召引爲司空門下侍郎同平章事摶罷爲工部侍郎以道弼監荊南軍務修監靑州軍又貶摶溪州刺史又貶崖州司戶道弼長流歡州務修長流愛州皆賜自盡於是引專制朝政勢震中外宦官皆側目不勝其憤初崔引與上密謀盡誅宦官及道弼務修死宦官益懼上自華州還忽忽不樂多縱酒喜怒不常左右尢自危於是左軍中尉劉季述右軍中尉王仲先樞密使王彥範薛齊偓等陰相與謀曰主上輕佻多變詐難奉事專聽任南司吾輩終罹其禍不若奉太子立之尊主上爲太上皇引岐華兵爲援控制諸藩誰能害我哉上獵苑中因置酒夜醉歸手殺黃門侍女數人明旦日加辰巳宮門不開季述帥禁軍千人破門而入訪問具得其狀出謂引曰主上所爲如是豈可理天下廢昏立明自古有之引畏死不敢違季述召百官陳兵殿庭作引等姓名狀請太子監國以示之使署名引及百官不得已皆署之宦官扶上與後同輦嬪禦侍從才十餘人適少陽院季述以銀撾畫地數上曰某時某事汝不從我言其罪一也如此數十不止乃手鑰其門鎔鐵錮之使人將兵圍守上動靜輒白季述穴墻以通飲食上求錢帛俱不得求紙筆亦不與時大寒嬪禦公主無衣衾號哭聞於外季述等矯詔令太子嗣位季述等欲誅崔引而憚全忠但解其度支鹽鐵轉運而已引密致書全忠使興兵圖反正有鹽州雄毅軍使孫徳昭爲左神策指揮使自劉季述等廢上常憤惋不平崔引聞之遣判官石戩與之遊徳昭每酒酣必泣戩知其誠乃密以引意說之徳昭謝曰苟相公有命不敢愛死戩以白引引割衣帶手書以授之徳昭復結右軍淸遠都將董彥弼周承誨謀以除夜伏兵安福門外以俟之天復元年春正月朔王仲先入朝至安福門孫徳昭擒斬之詣少陽院叩門呼曰逆賊已誅請陛下出勞將士上與後毀扉而出崔引迎上禦長樂門樓帥百官稱賀周承誨擒劉季述王彥範繼至方詰責已爲亂梃所斃薛齊偓赴井死出而斬之滅四人之族並誅其黨二十餘人以孫徳昭同平章事充靜海節度使賜姓名李繼昭崔引進位司徒上寵待引益厚以周承誨爲嶺南西道節度使賜姓名李繼誨董彥弼爲寧遠節度使賜姓李�同平章事與李繼昭俱畱宿衛十日乃出還家賞賜傾府庫時人謂之三使相丙午�近年宰臣延英奏事樞密使侍側爭論紛然旣出又稱上旨未允復有攺易撓權亂政自今�依大中舊制候宰臣奏事畢方得升殿承受公事崔引以宦官典兵終爲肘腋之患欲以外兵制之諷茂貞畱兵三千於京師充宿衛以茂貞假子繼筠將之左諫議大夫韓偓以爲不可引不從時上悉以軍國事委翟引每奏事上與之從容或至然燭宦官畏之側目事無大小皆咨引而後行引志欲盡除之翰林學士韓偓屢諫曰事禁太甚此輩亦不可全無恐其黨迫切更生他變引不從引請上盡誅宦官但以宮人掌內諸司事宦官屬耳頗聞之樞密使韓全誨等涕泣求哀於上上乃令引有事封疏以聞勿口奏宦官求美女知書者數人內之宮中陰令詗察其事盡得引密謀上不之覺也全誨等大懼每宴聚流涕相訣別日夜謀所以去引之術時朱全忠李茂貞各有挾天子令諸侯之意全忠欲上幸東都茂貞欲上幸鳳翔引知謀泄事急遺朱全忠書稱被密詔令全忠以兵迎車駕全忠得書遽歸大梁發兵韓全誨等懼誅謀以兵制上乃與李繼昭李繼誨李彥弼李繼筠深相結繼筠獨不肯從冬十月全忠大舉兵發大梁韓全誨聞全忠將至令李繼誨等勒兵上幸鳳翔全誨等令上入閣召百官追寢正月丙午�書如咸通以來近例是日開延英全誨等卽侍側同議政事朱全忠至河中表請車駕幸東都韓全誨等陳兵殿前言於上曰全忠以大兵逼京師欲天子幸洛陽求傳禪臣等請奉陛下幸鳳翔收兵拒之上不許李彥弼已於禦院縱火是日冬至上獨坐思政殿庭無羣臣旁無侍者不得巳與皇后妃嬪諸王百餘人皆上馬慟哭聲不絕出門回顧禁中火巳赫然朱全忠至鳳翔軍於城東上屢詔全忠還鎭全忠乃拜表奉辭崔引裴樞罷二年四月崔引自華州詣河中泣訴於朱全忠恐李茂貞天子幸蜀宜以時奉迎勢不可緩於是全忠再舉兵至鳳翔李茂貞堅壁不出全忠以譎計誘致之於是茂貞悉眾攻全忠營全忠縱兵擊之又遣數百騎據其城門鳳翔軍進退失據自蹈藉殺傷殆盡茂貞自是喪气始議與全忠連和謀誅宦官以自贖遺全忠書曰禍亂之興皆由全誨僕迎駕至此以備他盜公旣志匡社稷請公迎扈還宮僕以獘甲雕兵從公陳力全忠復書曰僕舉兵至此正以乘輿播遷公能協力固所願也丁酉上召李茂貞等食議與朱全忠和上曰十六宅諸王以下凍餒死者日有數人在內諸王及公主妃嬪一日食粥一日食湯餅今亦竭矣卿等意何如皆不對上曰速當和解耳三年春正月李茂貞獨見上中尉韓全誨等皆不得對茂貞請誅全誨等與朱全忠和解奉車駕還京上喜卽遣內養帥鳳翔卒四十人收全誨等斬之遣使囊全誨等二十餘人首以示全忠曰向來脇畱車駕懼罪離間不欲協和皆此曹也今朕與李茂貞決意誅之卿可曉諭諸軍以豁眾憤時鳳翔所誅宦官七十二人朱全忠又密令京兆搜捕致仕不從行者誅九十人及還長安全忠崔引同對引奏國初承平之時宦官不典兵豫政天寶以來宦官浸盛貞元之末以羽林衛爲左右神策軍以便衛從始令宦官主之以二千人爲定制自是參掌機密奪百司權上下彌縫共爲不法大則扇搖藩鎭傾危國家小則賣官鬻獄蠹害朝政王室衰亂職此之由不剪其根禍終不已請悉罷內諸司使其事務盡歸之省寺諸道監軍俱召還闕下上從之是日全忠以兵驅宦官第五可範以下數百人於內侍省盡殺之冤號之聲徹於內外其出使外方者詔所在收捕誅之止畱黃衣幼弱者三十人以備灑掃自是宣傳詔命皆令宮人出入其兩軍內外八鎭兵悉屬六軍以引兼判六軍十二衛事司馬光曰宦者用權爲國家患其來久矣蓋以出入宮禁人主自幼及長與之親狎非如三公六卿進見有時可嚴憚也其間復有性識儇利言語辯給善伺候顏色承迎志趣受命則無違忤之患使令則有稱愜之效自非上智之主燭知物情慮患深遠侍奉之外不任以事則近者日親遠者日�甘言悲辭之請有時而從浸潤膚受之訴有時而聽於是黜陟刑賞之政潛移於近習而不自知如飲醇酒嗜其味而忘其醉也黜陟賞罰之柄移而國家不危亂者未之有也東漢之衰宦官最名驕橫然皆假人主之權依憑城社濁亂天下未有能脇天子如制嬰兒廢置在手東西出其意使天子畏之若乘虎狼而挾�虺如唐世者也所以然者非他漢不握兵唐握兵故也夫寺人之官自三王之世載於詩禮所以謹閨闥之禁通內外之言安可無也顧人主不當與之謀議政事進退士大夫使有威福足以動人耳果或有罪小則刑之大則誅之無所寬赦如此𨿽使之專權孰敢哉豈可不察臧否不擇是非欲艸剃而禽狝之能無亂乎是以袁紹行之於前而董卓弱漢崔昌遐襲之於後而朱氏篡唐𨿽快一時之忿而國隨以亡是猶惡衣之垢而焚之患木之蠹而伐之其爲害豈不益多哉孔子曰人而不仁疾之已甚亂也斯之謂矣

歐陽修曰自古宦者亂人之國其源深於女禍女色而已宦者之害非一端也蓋其用事也近而習其爲心也專以忍能以小善中人之意小信固人之心使人主心信而親之待其已信然後懼以禍福而把持之𨿽有忠臣碩士列於朝廷而人主以爲去己�遠不若起居飲食前後左右之親爲可恃也故前後左右者日益親則忠臣碩士日益�而人主之勢日益孤勢孤則懼禍之心日益切而把持者日益牢安危出其喜怒禍患伏於帷闥則向之所謂可恃者乃所以爲患也患已深而覺之欲與�遠之臣圖左右之親近緩之則養禍而益深急之則挾人主以爲質𨿽有聖智不能與謀謀之而不可爲爲之而不可成至其盛則俱傷而兩敗故其大者亡國其次亡身而使姦豪得借以爲資而起至快其種類盡殺以快天下之心而後已此前史所載宦者之禍常如此者非一世也夫爲人主者非欲養禍於內而�忠臣碩士於外蓋其漸積而勢使之然也夫女色之惑不幸而不悟則禍斯及矣使其一悟猝而去之可也宦者之爲禍𨿽欲悔悟而勢有不得而去也唐昭宗之事是矣故曰深於女禍者謂此也可不戒哉臣按漢唐之宦侍其忠謹自持者未嘗不獲福其驕恣預政者未嘗不罹禍人主而知此則能全其國國全則家亦全矣內臣而知此則能全其身身全則國亦全矣故具著之云日知錄

閽人寺人閽人寺人屬於冢宰則內廷無亂政之人九嬪世婦屬於冢宰則後宮無盛色之事太宰之於王不惟佐之治國而亦誨之齊家者也自漢以來惟諸葛孔明爲知此義故其上表後主謂宮中府中俱爲一體而宮中之事事無大小悉以咨攸之褘允三人於是後主欲采擇以充後宮而終執不聽宦人黃皓終允之世位不過黃門丞可以爲行周禮之效矣後之人君以爲此吾家事而爲之大臣者亦以爲天子之家事人臣不敢執而問也其家之不正而何國之能理乎魏楊阜爲少府上疏欲省宮人乃召禦府吏問後宮人數吏曰禁密不得宣露阜怒杖吏一百數之曰國家不與九卿爲密反與小吏爲密乎然後知閽寺嬪禦之系於天官周公所以爲後世慮至深遠也漢承秦制有少府之官中書謁者黃門鉤盾尙方禦府永巷內者宦者八官令丞諸僕射署長中黃門皆屬焉然則奄寺之官猶隸於外廷也

宦寺部列傳一

周

寺人貂按左傳僖公二年齊寺人貂始漏師於多魚注

杜預曰寺人內奄官豎貂也多魚地名齊桓多嬖寵內則如夫人者六人外則幸豎貂易牙等終以此亂國傳言貂於此始擅貴寵漏泄桓公軍事者爲齊亂張本耳齊侯之夫人三王姬徐嬴蔡姬皆無子齊侯好內多內寵內嬖如夫人者六人長衛姬生武孟少衛姬生惠公鄭姬生孝公葛嬴生昭公密姬生懿公宋華子生公子雍公與管仲屬孝公於宋襄公以爲太子雍巫有寵於衛共姬因寺人貂以薦羞於公亦有寵公許之立武孟管仲卒五公子皆求立僖公十七年冬十月乙亥齊桓公卒易牙入與寺人貂因內寵以殺羣吏而立公子無虧孝公奔宋十二月乙亥赴辛巳夜殯

寺人披按左傳僖公二十四年春二月壬寅公子入於晉師丙午入於曲沃丁未朝於武宮戊申使殺懷公於髙梁不書亦不告也呂郤畏逼將焚公宮而弒晉侯寺人披請見公使讓之且辭焉曰蒲城之役君命一宿女卽至其後余從翟君以田渭濱女爲惠公來求殺余命女三宿女中宿至𨿽有君命何其速也夫袪猶在女其行乎對曰臣謂君之入也其知之矣若猶未也又將及難君命無二古之制也除君之惡惟力是視蒲人翟人余何有焉今君卽位其無蒲翟乎齊桓公置射鉤而使管仲相君若易之何辱命焉行者甚眾豈惟刑臣公見之以難告三月晉侯潛會秦伯於王城己丑晦公宮火瑕甥郤芮不獲公乃如河上秦伯誘而殺之二十五年冬晉侯圍原退一捨而原降晉侯問原守於寺人勃鞮對曰昔趙衰以壺�從徑餒而弗食故使處原注杜預曰勃鞮披也

夙沙衛按左傳襄公二年春齊侯伐萊萊人使正輿子賂夙沙衛以索馬牛皆百匹齊師乃還君子是以知齊靈公之爲靈也十有七年齊人獲臧堅齊侯使夙沙衛唁之且曰無死堅稽首曰拜命之辱抑君賜不終姑又使其刑臣禮於士以杙抉其傷而死十八年秋晉侯伐齊冬十月會於魯濟尋湨梁之言同伐齊齊侯禦諸平陰塹防門而守之廣裏風沙衛曰不能戰莫如守險弗聽齊侯登巫山以望晉師晉人使司馬斥山澤之險𨿽所不至必�而疏陳之使乘車者左實右僞以�先輿曳柴而從之齊侯見之畏其眾也乃脫歸丙寅晦齊師夜遁師曠告晉侯曰鳥烏之聲樂齊師其遁邢伯告中行伯曰有班馬之聲齊師其遁叔向告晉侯曰城上有烏齊師其遁十一月丁卯朔入平陰遂從齊師夙沙衛連大車以塞隧而殿殖綽郭最曰子殿國師齊之辱也子姑先乎乃代之殿衛殺馬於隘以塞道晉州綽及之射殖綽中肩兩矢夾脰曰止將爲三軍獲不止將取其衷顧曰爲私誓州綽曰有如日乃弛弓而自後縛之其右具丙亦捨兵而縛郭最皆衿甲面縛

惠墻伊戾按左傳襄公二十六年初宋芮司徒生女子赤而毛棄諸堤下共姬之妾取以入名之曰棄長而美平公入夕共姬與之食公見棄也而視之尢姬納諸禦嬖生佐惡而婉太子痤美而狠合左師畏而惡之寺人惠墻伊戾爲太子內師而無寵秋楚客聘於晉過宋太子知之請野享之公使往伊戾請從之公曰夫不惡女乎對曰小人之事君子也惡之不敢遠好之不敢近敬以待命敢有貳心乎縱有共其外莫共其內臣請往也遣之至則欿用牲加書徵之而騁告公曰太子將爲亂旣與楚客盟矣公曰爲我子又何求對曰欲速公使視之則信有焉問諸夫人與左師則皆曰固聞之公囚太子太子曰惟佐也能免我召而使請曰日中不來吾知死矣左師聞之聒而與之語過期乃縊而死佐爲太子公徐聞其無罪也乃亨伊戾

寺人柳按左傳宋寺人柳有寵太子佐惡之華合比曰我殺之柳聞之乃坎用牲埋書而告公曰合比將納亡人之族旣盟於北郭矣公使視之有焉遂逐華合比合比奔衛於是華亥欲代右師乃與寺人柳比從爲之徵曰聞之久矣公使代之見於左師左師曰女夫也必亡女喪而宗室於人何有人亦於汝何有詩曰宗子維城毋俾城壞毋獨斯畏女其畏哉昭公十年冬十二月宋平公卒初元公惡寺人柳欲殺之及喪柳熾炭於位將至則去之比葬又有寵

管蘇按新序楚恭王有疾告令尹曰常侍管蘇與我處常忠我以道正我以義吾與處不安也不見不思也𨿽然吾有得也其功不細必厚爵之令尹曰諾明日王薨令尹卽拜管蘇爲上卿

景監按史記商君傳公孫鞅聞秦孝公下令國中求賢者將修繆公之業東復侵地乃遂西入秦因孝公寵臣景監以求見孝公孝公旣見衛鞅語事良久孝公時時睡弗聽罷而孝公怒景監曰子之客妄人耳安足用邪景監以讓衛鞅衛鞅曰吾說公以帝道其志不開悟矣後五日復求見鞅鞅復見孝公益愈然而未中旨罷而孝公復讓景監景監亦讓鞅鞅曰吾說公以王道而未入也請復見鞅鞅復見孝公孝公善之而未用也罷而去孝公謂景監曰汝客善可與語矣鞅曰吾說公以霸道其意欲用之矣誠復見我我知之矣衛鞅復見孝公公與語不自知�之前於席也語數日不厭景監曰子何以中吾君吾君之歡甚也鞅曰吾說君以帝王之道比三代而君曰久遠吾不能待且賢君者各及其身顯名天下安能邑邑待數十百年以成帝王乎故吾以彊國之術說君君大說之耳然亦難以比徳於殷周矣

繆賢按史記藺相如傳相如者趙人也爲趙宦者令繆賢舍人趙惠文王時得楚和氏璧秦昭王聞之使人遺趙王書願以十五城請易璧趙王與大將軍廉頗諸大臣謀欲予秦秦城恐不可得徒見欺欲勿予卽患秦兵之來計未定求人可使報秦者未得宦者令繆賢曰臣舍人藺相如可使王問何以知之對曰臣嘗有罪竊計欲亡走燕臣舍人相如止臣曰君何以知燕王臣語曰臣嘗從大王與燕王會境上燕王私握臣手曰願結友以此知之故欲往相如謂臣曰夫趙彊而燕弱而君幸於趙王故燕王欲結於君今君乃亡趙走燕燕畏趙其勢必不敢畱君而束君歸趙矣君不如肉袒伏斧質請罪則幸得脫矣臣從其計大王亦幸赦臣臣竊以爲其人勇士有智謀宜可使於是王召見

秦

趙髙按史記蒙恬傳趙髙者諸趙疏遠屬也趙髙昆弟數人皆生隱宮其母被刑僇世世卑賤秦王聞髙彊力通於獄法舉以爲中車府令髙卽私事公子胡亥諭之決獄髙有大罪秦王令蒙毅法治之毅不敢阿法當髙罪死除其宦籍帝以髙之惇於事也赦之復其官爵始皇欲遊天下道九原直抵甘泉乃使蒙恬通道自九原抵甘泉�山堙谷千八百里道未就始皇三十七年冬行出遊會稽並海上北走瑯邪道病使蒙毅還禱山川未反始皇至沙丘崩祕之羣臣莫知是時丞相李斯少子胡亥中車府令趙髙常從髙雅得幸於胡亥欲立之又怨蒙毅法治之而不爲已也因有賊心乃與丞相李斯公子胡亥陰謀立胡亥爲太子太子已立遣使者以罪賜公子扶蘇蒙恬死扶蘇已死蒙恬疑而復請之使者以蒙恬屬吏更置胡亥以李斯舍人爲護軍使者還報胡亥已聞扶蘇死卽欲釋蒙恬趙髙恐蒙氏復貴而用事怨之毅還至趙髙因爲胡亥忠計欲以滅蒙氏乃言曰臣聞先帝欲舉賢立太子久矣而毅諫曰不可若知賢而愈不立則是不忠而惑主也以臣愚意不若誅之胡亥聽而系蒙毅於代前已囚蒙恬於陽周喪至咸陽已葬太子立爲二世皇帝而趙髙親近日夜毀惡蒙氏求其罪過舉劾之按二世本紀趙髙爲郎中令二世乃遵用趙髙申法令乃陰與趙髙謀曰大臣不服官吏尙彊及諸公子必與我爭爲之柰何髙曰臣固願言而未敢也先帝之大臣皆天下累世名貴人也積功勞世以相傳久矣今髙素小賤陛下幸稱舉令在上位管中事大臣鞅鞅特以貌從臣其心實不服今上出不因此時案郡縣守尉有罪者誅之上以振威天下下以除去上生平所不可者今時不師文而決於武力願陛下遂從時毋疑卽羣臣不及謀明主收舉餘民賤者貴之貧者富之遠者近之則上下集而國安矣二世曰善乃行誅大臣及諸公子以罪過連逮少近官三郎無得立者而六公子戮死於杜二年趙髙說二世曰先帝臨制天下久故羣臣不敢爲非進邪說今陛下富於春秋初卽位柰何與公卿廷決事事卽有誤示羣臣短也天子稱朕固不聞聲於是二世常居禁中與髙決諸事其後公卿希得朝見盜賊益多三年冬趙髙爲丞相竟案李斯殺之夏章邯等戰數卻二世使人讓邯邯恐使長史欣請事趙髙弗見又弗信欣恐亡去髙使人捕追不及欣見邯曰趙髙用事於中將軍有功亦誅無功亦誅項羽急擊秦軍擄王離邯等遂以兵降諸侯八月己亥趙髙欲爲亂恐羣臣不聽乃先設驗持鹿獻於二世曰馬也二世笑曰丞相誤邪謂鹿爲馬問左右左右或默或言馬以阿順趙髙或言鹿者髙因陰中諸言鹿者以法後羣臣皆畏髙髙前數言關東盜毋能爲也及項羽擄王離等巨鹿下而前章邯等軍數卻上書請益助燕趙齊楚韓魏皆立爲王自關以東大氐盡畔秦吏應諸侯諸侯咸率其眾西鄕沛公將數萬人已屠武關使人私於髙髙恐二世怒誅及其身乃謝病不朝見二世夢白虎嚙其左驂馬殺之心不樂怪問占夢卜曰涇水爲祟二世乃齋於望夷宮欲祠涇沈四白馬使使責讓髙以盜賊事髙懼乃陰與其婿咸陽令閻樂其弟趙成謀曰上不聽諫今事急欲歸禍於吾宗吾欲易置上更立公子嬰子嬰仁儉百姓皆載其言使郎中令爲內應詐爲有大賊令樂召吏發卒追劫樂母置髙捨遣樂將吏卒千餘人至望夷宮殿門縛衛令僕射曰賊入此何不止衛令曰周廬設卒甚謹安得賊敢入宮樂遂斬衛令直將吏入行射郎宦者大驚或走或格格者輒死死者數十人郎中令與樂俱入射上幄坐幃二世怒召左右左右皆惶擾不鬥旁有宦者一人侍不敢去二世入內謂曰公何不早告我乃至於此宦者曰臣不敢言故得全使臣蚤言皆已誅安得至今閻樂前卽二世數曰足下驕恣誅殺無道天下共畔足下足下其自爲計二世曰丞相可得見否樂曰不可二世曰吾願得一郡爲王弗許又曰願爲萬戶侯弗許曰願與妻子爲黔首比諸公子閻樂曰臣受命於丞相爲天下誅足下足下𨿽多言臣不敢報麾其兵進二世自殺閻樂歸報趙髙趙髙乃悉召諸大臣公子告以誅二世之狀曰秦故王國始皇君天下故稱帝今六國復自立秦地益小乃以空名爲帝不可宜爲王如故便立二世之兄子公子嬰爲秦王以黔首葬二世杜南宜春苑中令子嬰齋當廟見受玉璽齋五日子嬰與其子二人謀曰丞相髙殺二世望夷宮恐羣臣誅之乃佯以義立我我聞趙髙乃與楚約滅秦宗室而王關中今使我齋見廟此欲因廟中殺我我稱病不行丞相必自來來則殺之髙使人請子嬰數輩子嬰不行髙果自往曰宗廟重事王柰何不行子嬰遂刺殺髙於齋宮三族髙家以徇咸陽按李斯傳始皇三十七年十月行出遊會稽並海上北抵瑯邪丞相斯中車府令趙髙兼行符璽令事皆從始皇有二十餘子長子扶蘇以數直諫上上使監兵上郡蒙恬爲將少子胡亥愛請從上許之餘子莫從其年七月始皇帝至沙丘病甚令趙髙爲書賜公子扶蘇曰以兵屬蒙恬與喪會咸陽而葬書已封未授使者始皇崩書及璽皆在趙髙所獨子胡亥丞相李斯趙髙及幸宦者五六人知始皇崩余羣臣皆莫知也李斯以爲上在外崩無眞太子故祕之置始皇居轀輬車中百官奏事上食如故宦者輒從轀輬車中可諸奏事趙髙因畱所賜扶蘇璽書而謂公子胡亥曰上崩無詔封王諸子而獨賜長子書長子至卽立爲皇帝而子無尺寸之地爲之柰何胡亥曰固也吾聞之明君知臣明父知子父捐命不封諸子何可言者趙髙曰不然方今天下之權存亡在子與髙及丞相耳願子圖之且夫臣人與見臣於人制人與見制於人豈可同日道哉胡亥曰廢兄而立弟是不義也不奉父詔而畏死是不孝也能薄而材彊因人之功是不能也三者逆徳天下不服身殆傾危社稷不血食髙曰臣聞湯武殺其主天下稱義焉不爲不忠衛君殺其父而衛國載其徳孔子著之不爲不孝夫大行不小謹盛徳不辭讓鄕曲各有宜而百官不同功故顧小而忘大後必有害狐疑猶豫後必有悔斷而敢行鬼神避之後有成功願子遂之胡亥喟然嘆曰今大行未發喪禮未終豈宜以此事干丞相哉趙髙曰時乎時乎間不及謀贏糧躍馬惟恐後時胡亥旣然髙之言髙曰不與丞相謀恐事不能成臣請爲子與丞相謀之髙乃謂丞相斯曰上崩賜長子書與喪會咸陽而立爲嗣書未行今上崩未有知者也所賜長子書及符璽皆在胡亥所定太子在君侯與髙之口耳事將何如斯曰安得亡國之言此非人臣所當議也髙曰君侯自料能孰與蒙恬功髙孰與蒙恬謀遠不失孰與蒙恬無怨於天下孰與蒙恬長子舊而信之孰與蒙恬斯曰此五者皆不及蒙恬而君責之何深也髙曰髙固內宦之廝役也幸得以刀筆之文進入秦宮管事二十餘年未嘗見秦免罷丞相功臣有封及二世者也卒皆以誅亡皇帝二十餘子皆君之所知長子剛毅而武勇信人而奮士卽位必用蒙恬爲丞相君侯終不懷通侯之印歸於鄕裏明矣髙受詔教習胡亥使學以法事數年矣未嘗見過失慈仁篤厚輕財重士辯於心而詘於口盡禮敬士秦之諸子未有及此者可以爲嗣君計而定之斯曰君其反位斯奉主之詔聽天之命何慮之可定也髙曰安可危也危可安也安危不定何以貴聖斯曰斯上蔡閭巷布衣也上幸擢爲丞相封爲通侯子孫皆至尊位重祿者故將以存亡安危屬臣也豈可負哉夫忠臣不避死而庶幾孝子不勤勞而見危人臣各守其職而已矣君其勿復言將令斯得罪髙曰蓋聞聖人遷徙無常就變而從時見末而知本觀指而睹歸物固有之安得常法哉方今天下之權命懸於胡亥髙能得志焉且夫從外制中謂之惑從下制上謂之賊故秋霜降者艸花落水搖動者萬物作此必然之效也君何見之晚斯曰吾聞晉易太子三世不安齊桓兄弟爭位身死爲戮紂殺親戚不聽諫者國爲丘墟遂危社稷三者逆天宗廟不血食斯其猶人哉安足爲謀髙曰上下合同可以長久中外若一事無表裏君聽臣之計卽長有封侯世世稱孤必有喬松之壽孔墨之智今釋此而不從禍及子孫足以爲寒心善者因禍爲福君何處焉斯乃仰天而嘆垂淚太息曰嗟乎獨遭亂世旣以不能死安托命哉於是斯乃聽髙髙乃報胡亥曰臣請奉太子之明命以報丞相丞相斯敢不奉令於是乃相與謀詐爲受始皇詔丞相立子胡亥爲太子更爲書賜長子扶蘇曰朕巡天下禱祠名山諸神以延壽命今扶蘇與將軍蒙恬將師數十萬以屯邊十有餘年矣不能進而前士卒多耗無尺寸之功乃反數上書直言誹謗我所爲以不得罷歸爲太子日夜怨望扶蘇爲人子不孝其賜�以自裁將軍恬與扶蘇居外不匡正宜知其謀爲人臣不忠其賜死以兵屬裨將王離封其書以皇帝璽遣胡亥客奉書賜扶蘇於上郡使者至發書扶蘇泣入內捨欲自殺蒙恬止扶蘇曰陛下居外未立太子使臣將三十萬眾守邊公子爲監此天下重任也今一使者來卽自殺安知其非詐請復請復請而後死未暮也使者數趣之扶蘇爲人仁謂蒙恬曰父而賜子死尙安復請卽自殺蒙恬不肯死使者卽以屬吏系於陽周使者還報胡亥斯髙大喜至咸陽發喪太子立爲二世皇帝以趙髙爲郎中令常侍中用事二世燕居乃召髙與謀事謂曰夫人生居世間也譬猶騁六驥過決隙也吾旣已臨天下矣欲悉耳目之所好窮心志之所樂以安宗廟而樂萬姓長有天下終吾年壽其道可乎髙曰此賢主之所能行也而昏亂主之所禁也臣請言之不敢避斧鉞之誅願陛下少畱意焉夫沙丘之謀諸公子及大臣皆疑焉而諸公子盡帝兄大臣又先帝之所置也今陛下初立此其屬意怏怏皆不服恐爲變且蒙恬已死蒙毅將兵居外臣戰戰栗栗惟恐不終且陛下安得爲此樂乎二世曰爲之柰何趙髙曰嚴法而刻刑令有罪者相坐誅至收族滅大臣而遠骨肉貧者富之賤者貴之盡除去先帝之故臣更置陛下之所親信者近之此則陰徳歸陛下害除而姦謀塞羣臣莫不被潤澤蒙厚徳陛下則髙枕肆志寵樂矣計莫出於此二世然髙之言乃更爲法律於是羣臣諸公子有罪輒下髙令鞠治之殺大臣蒙毅等公子十二人僇死咸陽市十公主矺死於杜財物入於縣官相連坐者不可勝數公子髙欲奔恐收族乃上書曰先帝無恙時臣入則賜食出則乘輿禦府之衣臣得賜之中�之寶馬臣得賜之臣當從死而不能爲人子不孝爲人臣不忠不忠者無名以立於世臣請從死願葬酈山之足惟上幸哀憐之書上胡亥大悅召趙髙而示之曰此可謂急乎趙髙曰人臣當憂死而不暇何變之得謀胡亥可其書賜錢十萬以葬法令誅罰日益刻深羣臣人人自危欲畔者眾又作阿房之宮治直馳道賦斂愈重戍徭無已於是楚戍卒陳勝吳廣等乃作亂起於山東傑俊相立自置爲侯王叛秦兵至鴻門而卻初趙髙爲郎中令所殺及報私怨眾多恐大臣入朝奏事毀惡之乃說二世曰天子所以貴者但以聞聲羣臣莫得見其面故號曰朕且陛下富於春秋未必盡通諸事今坐朝廷譴舉有不當者則見短於大臣非所以示神明於天下也且陛下深拱禁中與臣及侍中習法者待事事來有以揆之如此則大臣不敢奏疑事天下稱聖主矣二世用其計乃不坐朝廷見大臣居禁中趙髙常侍中用事事皆決於趙髙髙聞李斯以爲言乃見丞相曰關東羣盜多今上急發繇治阿房宮聚狗馬無用之物臣欲諫爲位賤此眞君侯之事君何不諫李斯曰固也吾欲言之久矣今時上不坐朝廷上居深宮吾有所言者不可傳也欲見無閒趙髙謂曰君誠能諫請爲君候上閒語君於是趙髙待二世方燕樂婦女居前使人告丞相上方閒可奏事丞相至宮門上謁如此者三二世怒曰吾嘗多閒日丞相不來吾方燕私丞相輒來請事丞相豈少我哉且固我哉趙髙因曰如此殆矣夫沙丘之謀丞相與焉今陛下已立爲帝而丞相貴不益此其意亦望裂地而王矣且陛下不問臣臣不敢言丞相長男李由爲三川守楚盜陳勝等皆丞相傍縣之子以故楚盜公行過三川城守不肯擊髙聞其文書相往來未得其審故未敢以聞且丞相居外權重於陛下二世以爲然欲案丞相恐其不審乃使人案驗三川守與盜通狀李斯聞之是時二世在甘泉方作觳抵優俳之觀李斯不得見因上書言趙髙之短曰臣聞之臣疑其君無不危國妾疑其夫無不危家今有大臣於陛下擅利擅害與陛下無異此甚不便昔者司城子罕相宋身行刑罰以威行之�年遂劫其君田常爲簡公臣爵列無敵於國私家之富與公家均布惠施徳下得百姓上得羣臣陰取齊國殺宰予於庭卽弒簡公於朝遂有齊國此天下所明知也今髙有邪佚之志危反之行如子罕相宋也私家之富若田氏之於齊也兼行田常子罕之逆道而劫陛下之威信其志若韓�爲韓安相也陛下不圖臣恐其爲變也二世曰何哉夫髙故宦人也然不爲安肆志不以危易心潔行修善自使至此以忠得進以信守位朕實賢之而君疑之何也且朕少失先人無所識知不習治民而君又老恐與天下絕矣朕非屬趙君當誰任哉且趙君爲人精廉彊力下知人情上能適朕君其勿疑李斯曰不然夫髙故賤人也無識於理貪欲無厭求利不止列勢次主求欲無窮臣故曰殆二世已前信趙髙恐李斯殺之乃私告趙髙髙曰丞相所患者獨髙髙已死丞相卽欲爲田常所爲於是二世曰其以李斯屬郎中令趙髙案治李斯李斯拘執束縛居囹圄中仰天而嘆曰嗟乎悲夫不道之君何可爲計哉昔者桀殺關龍逢紂殺王子比干吳王夫差殺伍子胥此三臣者豈不忠哉然而不免於死身死而所忠者非也今吾智不及三子而二世之無道過於桀紂夫差吾以忠死宜矣且二世之治豈不亂哉日者夷其兄弟而自立也殺忠臣而貴賤人作爲阿房之宮賦斂天下吾非不諫也而不吾聽也凡古聖王飲食有節車器有數宮室有度出令造事加費而無益於民利者禁故能長久治安今行逆於昆弟不顧其咎侵殺忠臣不思其殃大爲宮室厚賦天下不愛其費三者已行天下不聽今反者已有天下之半矣而心尙未寤也而以趙髙爲佐吾必見寇至咸陽麋鹿遊於朝也於是二世乃使髙案丞相獄治罪責斯與子由謀反狀皆收捕宗族賓客趙髙治斯榜掠千餘不勝痛自誣服斯所以不死者自負其辯有功實無反心幸得上書自陳幸二世之寤而赦之李斯乃從獄中上書曰臣爲丞相治民三十餘年矣逮秦地之狹隘先王之時秦地不過千里兵數十萬臣盡薄材謹奉法令陰行謀臣資之金玉使遊說諸侯陰修甲兵飾政教官鬥士尊功臣盛其爵祿故終以脇韓弱魏破燕趙夷齊楚卒兼六國擄其王立秦爲天子罪一矣地非不廣又北逐胡貉南定百越以見秦之彊罪二矣尊大臣盛其爵位以固其親罪三矣立社稷修宗廟以明主之賢罪四矣更�畫平斗斛度量文章布之天下以樹秦之名罪五矣治馳道興遊觀以見主之得意罪六矣緩刑罰薄賦斂以遂主得眾之心萬民戴主死而不忘罪七矣若斯之爲臣者罪足以死固久矣上幸盡其能力乃得至今願陛下察之書上趙髙使吏棄去不奏曰囚安得上書趙髙使其客十餘輩詐爲禦史謁者侍中更往覆訊斯斯更以其實對輒使人復榜之後二世使人驗斯斯以爲如前終不敢更言辭服奏當上二世喜曰微趙君幾爲丞相所賣及二世所使案三川之守至則項梁已擊殺之使者來會丞相下吏趙髙皆妄爲反辭二世二年七月具斯五刑論腰斬咸陽市斯出獄與其中子俱執顧謂其中子曰吾欲與若復牽黃犬俱出上蔡東門逐狡兔豈可得乎遂父子相哭而夷三族李斯已死二世拜趙髙爲中丞相事無大小輒決於髙髙自知權重乃獻鹿謂之馬二世問左右此乃鹿也左右皆曰馬也二世驚自以爲惑乃召太卜令卦之太卜曰陛下春秋郊祀奉宗廟鬼神齋戒不明故至於此可依盛徳而明齋戒於是乃入上林齋戒日遊弋獵有行人入上林中二世自射殺之趙髙教其女婿咸陽令閻樂劾不知何人賊殺人移上林髙乃諫二世曰天子無故賊殺不辜人此上帝之禁也鬼神不享天且降殃當遠避宮以禳之二世乃出居望夷之宮畱三日趙髙詐詔衛士令士皆素服持兵內鄕入告二世曰山東羣盜兵大至二世上觀而見之恐懼髙卽因劫令自殺引璽而偑之左右百官莫從上殿殿欲壞者三髙自知天弗與羣臣弗許乃召始皇弟綬之璽子嬰卽位患之乃稱疾不聽事與宦官韓談及其子謀殺髙髙上謁請病因召入令韓談刺殺之夷其三族

漢

中行說按史記匈奴傳孝文皇帝遣宗室女公主爲單於閼氏使宦者燕人中行說傅公主說不欲行漢彊使之說曰必我行也爲漢患者中行說旣至因降單於單於甚親幸之初匈奴好漢繒絮食物中行說曰匈奴人眾不能當漢之一郡然所以彊者以衣食異無仰於漢也今單於變俗好漢物漢物不過什二則匈奴盡歸於漢矣其得漢繒絮以馳艸棘中衣�皆裂敝以示不如旃裘之完善也得漢食物皆去之以示不如湩酪之便美也於是說教單於左右疏記以計課其人眾畜物漢遺單於書牘以尺一寸辭曰皇帝敬問匈奴大單於無恙所遺物及言語云雲中行說令單於遺漢書以尺二寸牘及印封皆令廣大長倨傲其辭曰天地所生日月所置匈奴大單於敬問漢皇帝無恙所以遺物言語亦云云漢使或言曰匈奴俗賤老中行說窮漢使曰而漢俗屯戍從軍當發者其老親豈有不自脫溫厚肥美以賫送飲食行戍乎漢使曰然中行說曰匈奴明以戰攻爲事其老弱不能鬥故以其肥美飲食壯健者蓋以自爲守衛如此父子各得久相保何以言匈奴輕老也漢使曰匈奴父子乃同穹廬而臥父死妻其後母兄弟死盡取其妻妻之無冠帶之飾闕庭之禮中行說曰匈奴之俗人食畜肉飲其汁衣其皮畜食艸飲水隨時轉移故其急則人習騎射寬則人樂無事其約束輕易行也君臣簡易一國之政猶一身也父子兄弟死取其妻妻之惡種姓之失也故匈奴𨿽亂必立宗種今中國𨿽詳不取其父兄之妻親屬益�則相殺至乃易姓皆從此類且禮義之敝上下交怨望而室屋之極生力必屈夫力耕桑以求衣食築城郭以自備故其民急則不習戰功緩則罷於作業嗟土室之人顧無多辭令喋喋而占占冠固何當自是之後漢使欲辯論者中行說輒曰漢使無多言顧漢所輸匈奴繒絮米�令其量中必善美而已矣何以爲言乎且所給備善則已不備苦惡則候秋孰以騎馳蹂而稼穡耳日夜教單於候利害處

許廣漢按漢書外戚傳廣漢昌邑人少時爲昌邑王郎從武帝上甘泉誤取它郎鞍以被其馬發覺吏劾從行而盜當死有詔募下蠶室後爲宦者丞上官桀謀反時廣漢部索其殿中廬有索長數尺可以縛人者數千枚滿一篋緘封廣漢索不得它吏往得之廣漢坐論爲鬼薪輸掖庭後爲暴室嗇夫時宣帝養於掖庭號皇曾孫與廣漢同寺居時掖庭令張賀本衛太子家吏及太子敗賀坐下刑以舊恩養視皇曾孫甚厚及曾孫壯大賀欲以女孫妻之是時昭帝始冠長八尺二寸賀弟安世爲右將軍與霍將軍同心輔政聞賀稱譽皇曾孫欲妻以女安世怒曰曾孫乃衛太子後也幸得以庶人衣食縣官足矣勿復言子女事於是賀止時許廣漢有女平君年十四五當爲內者令歐侯氏子婦臨當入歐侯氏子死其母將行卜相言當大貴母獨喜賀聞許嗇夫有女乃置酒請之酒酣爲言曾孫體近下人乃關內侯可妻也廣漢許諾明日嫗聞之怒廣漢重令爲介遂與曾孫一歲生元帝數月曾孫立爲帝平君爲倢是時霍將軍有小女與皇太后有親公卿議更立皇后皆心儀霍將軍女亦未有言上乃詔求微時故�大臣知指白立許倢爲皇后旣立霍光以后父廣漢刑人不宜君國歲餘乃封爲昌成君後五年立皇太子乃封太子外祖父昌成君廣漢爲平恩侯位特進後四年復封廣漢兩弟舜爲博望侯延壽爲樂成侯許氏侯者凡三人廣漢薨謚曰戴侯無子絕葬南園旁置邑三百家長丞奉守如法宣帝以延壽爲大司馬車騎將軍輔政元帝卽位復封延壽中子嘉爲平恩侯奉戴侯後亦爲大司馬車騎將軍

史遊按漢書藝文志元帝時黃門令史遊作急就篇按後漢書宦者傳元帝之世史遊爲黃門令勤心納忠有所補益

石顯弘恭按漢書佞幸傳顯字君房濟南人恭沛人也皆少坐法腐刑爲中黃門以選爲中尙書宣帝時任中書官恭明習法令故事善爲請奏能稱其職恭爲令顯爲僕射元帝卽位數年恭死顯代爲中書令是時元帝被疾不親政事方隆好於音樂以顯久典事中人無外黨精專可信任遂委以政事無小大因顯白決貴幸傾朝百僚皆敬事顯顯爲人巧慧習事能探得人主微指內深賊持詭辯以中傷人忤恨睚�輒被以危法初元中前將軍蕭望之及光祿大夫周堪宗正劉更生皆給事中望之領尙書事知顯專權邪辟建曰以爲尙書百官之本國家樞機宜以通明公正處之武帝遊宴後庭故用宦者非古制也宜罷中書宦官應古不近刑人元帝不聽繇是大與顯忤後皆害焉望之自殺堪更生廢錮不得復進用語在望之傳後大中大夫張猛魏郡太守京房禦史中丞陳咸待詔賈捐之皆嘗奏封事或召見言顯短顯求索其�房捐之棄市猛自殺於公車咸抵�髡爲城旦及鄭令蘇建得顯私書奏之後以它事論死自是公卿以下畏顯重足一迹顯與中書僕射牢梁少府五鹿充宗結爲黨友諸附倚者皆得寵位民歌之曰牢邪石邪五鹿客邪印何累累綬若若邪言其兼官據埶也顯見左將軍馮奉世父子爲公卿著名女又爲昭儀在內顯心欲附之薦言昭儀兄謁者逡修�宜侍帷幄天子召見欲以爲侍中逡請間言事上聞逡言顯顓權天子大怒罷逡歸卽官其後禦史大夫缺羣臣皆舉逡兄大鴻臚野王行能第一天子以問顯顯曰九卿無出野王者然野王親昭儀兄臣恐後世必以陛下度越眾賢私後宮親以爲三公上曰善吾不見是乃下詔嘉美野王廢而不用語在野王傳顯內自知擅權專柄在掌握恐天子一旦納用左右耳目有以間己乃時歸誠取一言以爲驗顯嘗使至諸官有所徵發顯先自白恐後漏盡宮門閉請使詔吏開門上許之顯故投夜還稱詔開門入後果有人上書告顯顓命矯詔開宮門天子聞之笑以其書示顯顯因泣曰陛下過私小臣屬任以事羣下無不嫉�欲陷害臣者事類如此非一惟獨明主知之愚臣微賤誠不能以一軀稱快萬眾任天下之怨臣願歸樞機職受後宮掃除之役死無所恨惟陛下哀憐財幸以此全活小臣天子以爲然而憐之數勞勉顯加厚賞賜及賂遺訾一萬萬初顯聞眾人匈匈言已殺前將軍蕭望之望之當世名儒顯恐天下學士姍己病之是時明經著節士瑯琊貢禹爲諫大夫顯使人致意深自結納顯因薦禹天子歷位九卿至禦史大夫禮事之甚備議者於是稱顯以爲不妒譖望之矣顯之設變詐以自解免取信人主者皆此類也元帝晚節寢疾定陶恭王愛幸顯擁佑太子頗有功元帝崩成帝初卽位遷顯爲長信中太僕秩中二千石顯失倚離權數月丞相禦史條奏顯舊惡及其黨牢梁陳順皆免官顯與妻子徙歸故郡憂滿不食道病死諸所交結以顯爲官皆廢罷少府五鹿充宗左遷元菟太守禦史中丞伊嘉爲雁門都尉長安謠曰伊徙雁鹿徙菟去牢與陳實無賈

宦寺部列傳二

後漢

鄭眾按後漢書宦者傳眾字季產南陽�人也爲人謹敏有心幾永平中初給事太子家肅宗卽位拜小黃門遷中常侍和帝初加位鉤盾令時竇太后秉政後兄大將軍憲等並竊威權朝臣上下莫不附之而眾獨一心王室不事豪黨帝親信焉及憲兄弟圖作不軌眾遂首謀誅之以功遷大長秋策勛班賞每辭多受少由是常與議事中官用權自眾始焉十四年帝念眾功美封爲鄛鄕侯食邑千五百戶永初元年和熹皇后益封三百戶元初元年卒養子閎嗣閎卒子安嗣後國絕桓帝延熹二年紹封眾曾孫石讎爲關內侯

蔡倫按後漢書宦者傳倫字敬仲桂陽人也以永平末始給事宮掖建初中爲小黃門及和帝卽位轉中常侍豫參帷幄倫有才學盡心惇愼數犯嚴顏匡弼得失每至休沐輒閉門絕賓暴體田野後加位尙方令永元九年監作祕�及諸器械莫不精工堅密爲後世法自古書契多編以竹簡其用縑帛者謂之爲紙縑貴而簡重並不便於人倫乃造意用樹膚麻頭及敝布魚网以爲紙元興元年奏上之帝善其能自是莫不從用焉故天下咸稱蔡侯紙元初元年鄧太后以倫久在宿衛封爲龍亭侯邑三百戶後爲長樂太僕四年帝以經傳之文多不正定乃選通儒謁者劉珍及博士良史詣東觀各讎校漢家法令倫監典其事倫初受竇后諷旨誣陷安帝祖母宋貴人及太后崩安帝始親萬機�使自致廷尉倫恥受辱乃沐浴整衣冠飲藥而死國除

孫程按後漢書宦者傳程字稚卿涿郡新城人也安帝時爲中黃門給事長樂宮時鄧太后臨朝帝不親政事小黃門李閏與帝乳母王聖常共譖太后兄執金吾悝等言欲廢帝立平原王徳帝每忿懼及太后崩遂誅鄧氏而廢平原王封閏雍鄕侯又小黃門江京以讒諂進初迎帝於邸以功封都鄕侯食邑各三百戶閏京並遷中常侍江京兼大長秋與中常侍樊丰黃門令劉安鉤盾令陳達及王聖聖女伯榮扇動內外競爲侈虐又帝舅大將軍耿寶皇后兄大鴻臚閻顯更相阿黨遂枉殺太尉楊震廢皇太子爲濟陰王明年帝崩立北鄕侯爲天子顯等遂專朝爭權乃諷有司奏誅樊丰廢耿寶王聖及黨與皆見死徙十月北鄕侯病篤程謂濟陰王謁者長興渠曰王以嫡統本無失徳先帝用讒遂至廢黜若北鄕疾不起共斷江京閻顯事乃可成渠等然之又中黃門南陽王康先爲太子府史自太子之廢常懷嘆憤又長樂太官丞京兆王國並附同於程至二十七日北鄕侯薨閻顯白太后徵諸王子簡爲帝嗣未及至十一月二日程遂與王康等十八人聚謀於西鐘下皆單衣爲誓四日夜程等共會崇徳殿上因入章臺門時江京劉安及李閏陳達等俱坐省門下程與王康共就斬京安達以李閏權勢積爲省內所服欲引爲主因舉刃脇閏曰今當立濟陰王無得搖動閏曰諾於是扶閏起俱於西鐘下迎濟陰王立之是爲順帝召尙書令僕射以下從輦幸南宮雲臺程等畱守省門遮扞內外閻顯時在禁中憂迫不知所爲小黃門樊登勸顯發兵以太后詔召越騎校尉馮詩虎賁中郎將閻崇屯朔平門以禦程等誘詩入省太后使授之印曰能得濟陰王者封萬戶侯得李閏者五千戶侯顯以詩所將眾少使與登迎吏士於左掖門外詩因格殺登歸營屯守顯弟衛尉景遽從省中還外府收兵至盛徳門程傳召諸尙書使收景尙書郭鎭時臥病聞之卽率直宿羽林出南止車門逢景從吏士拔白刃呼曰無干兵鎭卽下車持節詔之景曰何等詔因斫鎭不中鎭引�擊景墮車左右以叉其胸遂禽之送廷尉獄卽夜死旦日令侍禦史收顯等送獄於是遂定下詔曰夫表功錄善古今之通義也故中常侍長樂太僕江京黃門令劉安鉤盾令陳達與故車騎將軍閻顯兄弟謀議惡逆傾亂天下中黃門孫程王康長樂太官丞王國中黃門黃龍彭愷孟叔李建王成張賢史泛馬國王道李元楊佗陳予趙封李剛魏猛苗光等懷忠憤發戮力協謀遂掃滅元惡以定王室詩不云乎無言不讎無徳不報程爲謀首康國協同其封程爲浮陽侯食邑萬戶康爲華容侯國爲酈侯各九千戶黃龍爲湘南侯五千戶彭愷爲西平昌侯孟叔爲中廬侯李建爲復陽侯各四千二百戶王成爲廣宗侯張賢爲祝阿侯史泛爲臨沮侯馬國爲廣平侯王道爲範縣侯李元爲信侯楊佗爲山都侯陳予爲下雋侯趙封爲析縣侯李剛爲枝江侯各四千戶魏猛爲夷陵侯二千戶苗光爲東阿侯千戶是爲十九侯加賜車馬金銀錢帛各有差李閏以先不豫謀故不封遂擢拜程騎都尉永建元年程與張賢孟叔馬國等爲司隸校尉虞詡訟罪懷表上殿呵叱左右帝怒遂免程官因悉遣十九侯就國後徙封程爲宜城侯程旣到國怨恨恚懟封還印綬符策亡歸京師往來山中詔書追求復故爵土賜車馬衣物遣還國三年帝念程等功勛悉徵還京師程與王道李元皆拜騎都尉余悉奉朝請陽嘉元年程病甚卽拜奉車都尉位特進及卒使五官中郎將追贈車騎將軍印綬賜謚剛侯侍禦史持節監護喪事乘輿幸北部尉傳瞻望車騎程臨終遺言上書以國傳弟美帝許之而分程半封程養子壽爲浮陽侯後詔書錄微功封興渠爲髙望亭侯四年詔宦官養子悉聽得爲後襲封爵定著乎令王康王國彭愷王成趙封魏猛六人皆早卒黃龍楊佗孟叔李建張賢史泛王道李元李剛九人與阿母山陽君宋娥更相貨賂求髙官增邑又誣罔中常侍曹騰孟賁等永和二年發覺並遣就國減租四分之一宋娥奪爵歸田舍惟馬國陳予苗光保全封邑初帝見廢監太子家小黃門籍建傅髙梵長秋長趙熹丞良賀藥長夏珍皆以無故獲罪建等坐徙朔方及帝卽位並擢爲中常侍梵坐臧罪減死一等建後封東鄕侯三百戶賀淸儉退厚位至大長秋陽嘉中詔九卿舉武猛賀獨無所薦帝引問其故對曰臣生自艸茅長於宮掖旣無知人之明又未嘗交加士類昔衛鞅因景監以見有識知其不終今得臣舉者匪榮伊辱固辭之及卒帝思賀忠封其養子爲都鄕侯三百戶

曹騰按後漢書宦者傳騰字季興沛國譙人也安帝時除黃門從官順帝在東宮鄧太后以騰年少謹厚使侍皇太子書特見親愛及帝卽位騰爲小黃門遷中常侍桓帝得立騰與長樂太僕州輔等七人以定策功皆封亭侯騰爲費亭侯遷大長秋加位特進騰用事省闥三十餘年奉事四帝未嘗有過其所進達皆海內名人陳畱虞放邊韶南陽延固張溫弘農張奐潁川堂溪趙典等時蜀郡太守因計吏賂遺於騰益州刺史種皓於斜谷關搜得其書上奏太守並以劾騰請下廷尉案罪帝曰書自外來非騰之過遂寢皓奏騰不爲纖介常稱皓爲能吏時人嗟美之騰卒養子嵩嗣種皓後爲司徒告賓客曰今身爲公乃曹常侍力焉嵩靈帝時貨賂中官及輸西園錢一億萬故位至太尉及子操起兵不肯相隨乃與少子疾避亂瑯邪爲徐州刺史陶謙所殺

單超徐璜具瑗左悺唐衡按後漢書宦者傳單超河南人徐璜下邳良城人具瑗魏郡元城人左悺河南平陰人唐衡潁川郾人也桓帝初超璜瑗爲中常侍悺衡爲小黃門史初梁冀兩妹爲順桓二帝皇后冀代父商爲大將軍再世權戚威振天下冀自誅太尉李固杜喬等驕橫益甚皇后乘埶忌恣多所鴆毒上下鉗口莫有言者帝逼畏久恆有不平恐言泄不敢謀之延熹二年皇后崩帝因如廁獨呼衡問左右與外舍不相得者皆誰乎衡對曰單超左悺前詣河南尹不疑禮敬小簡不疑收其兄弟送洛陽獄二人詣門謝乃得解徐璜具瑗常私忿疾外舍放橫口不敢道於是帝呼超悺入室謂曰梁將軍兄弟專固國朝迫脇外內公卿以下從其風旨今欲誅之於常侍意何如超等對曰誠國姦賊當誅日久臣等弱劣未知聖意何如耳帝曰審然者常侍密圖之對曰圖之不難但恐陛下復中狐疑帝曰姦臣脇國當伏其罪何疑乎於是更召璜瑗等五人遂定其議帝嚙超臂出血爲盟於是詔收冀及宗親黨與悉誅之悺衡遷中常侍封超新丰侯二萬戶璜武原侯瑗東武陽侯各萬五千戶賜錢各千五百萬悺上蔡侯衡汝陽侯各萬三千戶賜錢各千三百萬五人同日封故世謂之五侯又封小黃門劉普趙忠等八人爲鄕侯自是權歸宦官朝廷日亂矣超病帝遣使者就拜車騎將軍明年薨賜東園祕器棺中玉具贈侯將軍印綬使者理喪及葬發五營騎士侍禦史護喪將作大匠起冢塋其後四侯轉橫天下爲之語曰左回天具獨坐徐臥虎唐兩墮皆競起第宅樓觀壯麗窮極伎巧金銀罽毦施於犬馬多取良人美女以爲姬妾皆珍飾華侈擬則宮人其僕從皆乘牛車而從列騎又養其疏屬或乞嗣異姓或買蒼頭爲子並以傳國襲封兄弟姻戚皆宰州臨郡辜較百姓與盜賊無異超弟安爲河東太守弟子匡爲濟陰太守璜弟盛爲河內太守悺弟敏爲陳畱太守瑗兄恭爲沛相皆爲所在�害璜兄子宣爲下邳令暴虐尢甚先是求故汝南太守下邳李暠女不能得及到縣遂將吏卒至皓家載其女歸戲射殺之埋著寺內時下邳縣屬東海汝南黃浮爲東海相有告言宣者浮乃收宣家屬無少長悉考之掾史以下固諫爭浮曰徐宣國賊今日殺之明日坐死足以瞑目矣卽案宣罪棄市暴其屍以示百姓郡中震栗璜於是訴怨於帝帝大怒浮坐髡鉗輸作右校五侯宗族賓客虐徧天下民不堪命起爲寇賊七年衡卒亦贈車騎將軍如超故事璜卒賻贈錢布賜冢塋地明年司隸校尉韓演因奏悺罪惡及其兄太僕南鄕侯稱請托州郡聚斂爲姦賓客放縱侵犯吏民悺稱皆自殺演又奏瑗兄沛相恭臧罪徵詣廷尉瑗詣獄謝上還東武侯印綬詔貶爲都鄕侯卒於家超及璜衡襲封者並降爲鄕侯租入歲皆三百萬子弟分封者悉奪爵土劉普等貶爲關內侯

侯覽按後漢書宦者傳侯覽者山陽防東人桓帝初爲中常侍以佞猾進倚埶貪放受納貨遺以巨萬計延熹中連歲徵伐府帑空虛乃假百官奉祿王侯租稅覽亦上縑五千匹賜爵關內侯又托以與議誅梁冀功進封髙鄕侯小黃門段珪家在濟陰與覽並立田業近濟北界僕從賓客侵犯百姓劫掠行旅濟北相滕延一切收捕殺數十人陳屍路衢覽珪大怨以事訴帝延坐多殺無辜徵詣廷尉免延字伯行北海人後爲京兆尹有理名世稱爲長者覽等得此愈放縱覽兄參爲益州刺史民有丰富者輒誣以大逆皆誅滅之沒入財物前後累億計太尉楊秉奏參檻車徵於道自殺京兆尹袁逢於旅捨閱參車三百餘兩皆金銀錦帛珍玩不可勝數覽坐免旋復復官建寧二年喪母還家大起塋冢督郵張儉因舉奏覽貪侈奢縱前後請奪人宅三百八十一所田百一十八頃起立第宅十有六區皆有髙樓池苑堂閣相望飾以綺畫丹漆之屬制度重深僭類宮省又豫作壽冢石�雙闕髙廡百尺破人居室發掘墳墓擄奪良人妻略婦子及諸罪釁請誅之而覽伺候遮章竟不上儉遂破覽冢宅籍沒資財具言罪狀又奏覽母生時交通賓客幹亂郡國復不得禦覽遂誣儉爲鉤黨及故長樂少府李膺太僕杜密等皆夷滅之遂代曹節領長樂太僕熹平元年有司舉奏覽專權驕奢策收印綬自殺阿黨者皆免

曹節按後漢書宦者傳節字漢丰南陽新野人也其本魏郡人世吏二千石順帝初以西園騎遷小黃門桓帝時遷中常侍奉車都尉建寧元年持節將中黃門虎賁羽林千人北迎靈帝陪乘入宮及卽位以定策封長安鄕侯六百戶時竇太后臨朝後父大將軍武與太傅陳蕃謀誅中官節與長樂五官史朱瑀從官史共普張亮中黃門王尊長樂謁者騰是等十七人共矯詔以長樂食監王甫爲黃門令將兵誅武蕃等事已具蕃武傳節遷長樂衛尉封育陽侯增邑三千戶甫遷中常侍黃門令如故瑀封都鄕侯千五百戶普亮等五人各三百戶餘十一人皆爲關內侯歲食租二千斛先是瑀等陰於明堂中禱皇天曰竇氏無道請皇天輔皇帝誅之令事必成天下得寧旣誅武等詔令大官給塞具賜瑀錢五千萬餘各有差後更封華容侯二年節病困詔拜爲車騎將軍有頃疾瘳上印綬罷復爲中常侍位特進秩中二千石尋轉大長秋熹平元年竇太后崩有何人書朱雀闕言天下大亂曹節王甫幽殺太后常侍侯覽多殺黨人公卿皆屍祿無有忠言者於是詔司隸校尉劉猛逐捕十日一會猛以誹書言直不肯急捕月餘主名不立猛坐左轉諫議大夫以禦史中丞段熲代猛乃四出逐捕及太學遊生系者千餘人節等怨猛不已使熲以他事奏猛抵罪輸左校朝臣多以爲言乃免刑復公車徵之節遂與王甫等誣奏桓帝弟渤海王悝謀反誅之以功封者十二人甫封冠軍侯節亦增邑四千六百戶並前七千六百戶父兄子弟皆爲公卿列校牧守令長布滿天下節弟破石爲越騎校尉越騎營五百妻有美色破石從求之五百不敢違妻執意不肯行遂自殺其淫暴無道多此類也光和二年司隸校尉陽球奏誅王甫及子長樂少府萌沛相吉皆死獄中時連有災異郎中梁人審忠以爲朱瑀等罪惡所感乃上書曰臣聞理國得賢則安失賢則危故舜有臣五人而天下理湯舉伊尹不仁者遠陛下卽位之初未能萬機皇太后念在撫育權時攝政故中常侍蘇康管霸應時誅殄太傅陳蕃大將軍竇武考其黨與志淸朝政華容侯朱瑀知事覺露禍及其身遂興造逆謀作亂王室撞蹋省闥執奪璽綬迫脇陛下聚會羣臣離間骨肉母子之恩遂誅蕃武及尹勛等因共割裂城社自相封賞父子兄弟被蒙尊榮素所親厚布在州郡或登九列或據三司不惟祿重位尊之責而苟營私門多蓄財貨繕修第捨連裏竟巷盜取禦水以作魚釣車馬服玩擬於天家羣公卿士杜口吞聲莫敢有言州郡牧守承順風旨辟召選舉釋賢取愚故虫蝗爲之生夷寇爲之起天意憤盈積十餘年故頻歲日食於上地震於下所以譴戒人主欲令覺悟誅鉏無狀昔髙宗以雉雊之變故獲中興之功近者神祇啟悟陛下發赫斯之怒故王甫父子應時馘路人士女莫不稱善若除父母之讎誠怪陛下復忍孽臣之類不悉殄滅昔秦信趙髙以危其國吳使刑人身遘其禍虞公抱寶牽馬魯昭見逐幹侯以不用宮之奇子家駒以至滅辱今以不忍之恩赦夷族之罪姦謀一成悔亦何及臣爲郎十五年皆耳目聞見瑀之所爲誠皇天所不復赦願陛下畱漏刻之聽裁省臣表埽滅醜類以答天怒與瑀考驗有不如言願受湯鑊之誅妻子並徙以絕妄言之路章寢不報節遂領尙書令四年卒贈車騎將軍後瑀亦病卒皆養子傳國審忠字公誠宦官誅後辟公府

欒巴按後漢書本傳巴字叔元魏郡內黃人也好道順帝世以宦者給事掖庭補黃門令非其好也性質直學覽經典𨿽在中官不與諸常侍交接後陽气通暢白上乞退擢拜郎中四遷桂陽太守以郡處南垂不閒典訓爲吏人定婚姻喪紀之禮興立學校以獎進之𨿽幹吏卑末皆課令習讀程試殿最隨能升授政事明察視事七年以病乞骸骨荊州刺史李固薦巴治迹徵拜議郎守光祿大夫與杜喬周舉等八人徇行州郡巴使徐州還再遷豫章太守郡土多山川鬼怪小人常破貲產以祈禱巴素有道術能役鬼神乃悉毀房祀剪理姦誣於是妖異自消百姓始頗爲懼終皆安之遷沛相所在有績徵拜尙書會帝崩營起憲陵陵左右或有小人墳冢主者欲有所侵毀巴連上書苦諫時梁太后臨朝詔詰巴曰大行皇帝晏駕有日卜擇陵園務從省約塋域所極裁二十頃而巴虛言主者壞人冢墓事旣非實寢不報下巴猶固遂其愚復上誹謗苟肆狂瞽益不可長巴坐下獄抵罪禁錮還家二十餘年靈帝卽位大將軍竇武太傅陳蕃輔政徵拜議郎蕃武被誅巴以其黨復�永昌太守以功自劾辭病不行上書極諫理陳竇之冤帝怒下詔切責收付廷尉巴自殺子賀官至雲中太守

呂彊按後漢書宦者傳彊字漢盛河南成�人也少以宦者爲小黃門再遷中常侍爲人淸忠奉公靈帝時例封宦者以彊爲都鄕侯彊辭讓懇惻固不敢當帝乃聽之因上疏陳事曰臣聞諸侯上象四七下裂王土髙祖重約非功臣不侯所以重天爵明勸戒也伏聞中常侍曹節王甫張讓等及侍中許相並爲列侯節等宦官佑簿品卑人賤讒諂媚主佞邪僥寵放毒人物疾妒忠良有趙髙之禍未被轘裂之誅掩朝廷之明成私樹之黨而陛下不悟妄授茅土開國承家小人是用又並及家人重金兼紫相繼爲蕃輔受國重恩不念爾祖述修厥徳而交結邪黨下比羣佞陛下惑其瑣才特蒙恩澤又授位乖越賢才不升素餐私幸必加榮擢陰陽乖刺稼穡荒蔬人用不康罔不由玆臣誠知封事已行言之無逮所以冒死干觸陳愚忠者實願陛下損攺旣謬從此一止臣又聞後宮彩女數千餘人衣食之費日數百金比�𨿽賤而戶有饑色案法當貴而今更賤者由賦發繁數以解縣官寒不敢衣饑不敢食民有斯�而莫之卹宮女無用塡積後庭天下𨿽復盡力耕桑猶不能供昔楚女悲愁則西宮致災況終年積聚豈無憂怨乎夫天生蒸民立君以牧之君道得則民戴之如父母仰之猶日月𨿽時有徵稅猶望其仁恩之惠易曰悅以使民民忘其勞悅以犯難民忘其死儲君副主宜諷誦斯言南面當國宜履行其事又承詔書當於河間故國起解瀆之館陛下龍飛卽位𨿽從藩國然處九天之髙豈宜有顧戀之意且河間疏遠解瀆邈絕而當勞民單力未見其便又今外戚四姓貴幸之家及中官公族無功徳者造起館捨凡有萬數樓閣相接丹靑素堊雕刻之飾不可單言喪葬逾制奢麗過禮競相放效莫肯矯拂谷梁傳曰財盡則怨力盡則懟尸子曰君如杅民如水杅方則水方杅圓則水圓上之化下猶風之靡艸今上無去奢之儉下有縱欲之敝至使禽獸食民之甘土木衣民之帛昔師曠諫晉平公曰梁柱衣繡民無褐衣池有棄酒士有渴死�馬秣粟民有饑色近臣不敢諫遠臣不得暢此之謂也又聞前召議郎蔡邕對問於金商門而令中常侍曹節王甫等以詔書諭旨邕不敢懷道迷國而切言極對毀刺貴臣譏呵豎宦陛下不密其言至令宣露羣邪項領膏唇拭舌競欲咀嚼造作飛條陛下同受誹謗致邕刑罪室家徙放老幼流離豈不有負忠臣哉今羣臣皆以邕爲戒上畏不測之難下懼�客之害臣知朝廷不復得聞忠言矣故太尉段熲武勇冠世習於邊事垂發服戎功成皓首歷事二主勛烈獨昭陛下旣已式序位登臺司而爲司隸校尉陽球所見誣脇一身旣斃而妻子遠播天下惆悵功臣失望宜徵邕更授任反熲家屬則忠貞路開眾怨以弭矣帝知其忠而不能用時帝多�私臧收天下之珍每郡國貢獻先輸中署名爲導行費彊上疏諫曰天下之財莫不生之陰陽歸之陛下歸之陛下豈有公私而今中尙方斂諸郡之寶中禦府積天下之繒西園引司農之臧中�聚太僕之馬而所輸之府輒有導行之財調廣民困費多獻少姦吏因其利百姓受其敝又阿媚之臣好獻其私容諂姑息自此而進舊典選舉委任三府三府有選參議掾屬咨其行狀度其器能受試任用責以成功若無可察然後付之尙書尙書舉劾請下廷尉覆案虛實行其誅罰今但任尙書或復�用如是三公得免選舉之負尙書亦復不坐責賞無歸豈肯空自苦勞乎夫立言無顯過之咎明鏡無見玼之尢如惡立言以記過則不當學也不欲明鏡之見玼則不當照也願陛下詳思臣言不以記過見玼爲責書奏不省中平元年黃巾賊起帝問彊所宜施行彊欲先誅左右貪濁者大赦黨人料簡刺史二千石能否帝納之乃先赦黨人於是諸常侍人人求退又各自徵還宗親子弟在州郡者中常侍趙忠夏惲等遂共構彊云與黨人共議朝廷數讀霍光傳彊兄弟所在並皆貪穢帝不悅使中黃門持兵召彊彊聞帝召怒曰吾死亂起矣丈夫欲盡忠國家豈能對獄吏乎遂自殺忠惲復譖曰彊見召未知所問而就外艸自屏有姦明審遂收捕宗親沒入財產焉時宦者濟陰丁肅下邳徐衍南陽郭耽汝陽李巡北海趙佑等五人稱爲淸忠皆在里巷不爭威權巡以爲諸博士試甲乙科爭第髙下更相告言至有行賂定蘭臺漆書經字以合其私文者乃白帝與諸儒共刻五經文於石於是詔蔡邕等正其文字自後五經一定爭者用息趙佑博學多覽著作校書諸儒稱之又小黃門甘陵吳伉善爲風角博達有奉公稱知不得用常托病還寺捨從容養志云

張讓趙忠按後漢書宦者傳張讓者潁川人趙忠者安平人也少皆給事省中桓帝時爲小黃門忠以與誅梁冀功封都鄕侯延熹八年黜爲關中侯食本縣租千斛靈帝時讓忠並遷中常侍封列侯與曹節王甫等相爲表裏節死後忠領大長秋讓有監奴典任家事交通貨賂威形喧赫扶風人孟佗資產饒贍與奴朋結傾竭饋問無所遺愛奴咸徳之問佗曰君何所欲力能辦也曰吾望汝曹爲我一拜耳時賓客求謁讓者車恆數百千兩佗時詣讓後至不得進監奴乃率諸蒼頭迎拜於路遂共轝車入門賓客咸驚謂佗善於讓皆爭以珍玩賂之佗分以遺讓讓大喜遂以佗爲涼州刺史是時讓忠及夏惲郭勝孫璋畢嵐栗嵩段珪髙望張恭韓悝宋典十二人皆爲中常侍封侯貴寵父兄子弟布列州郡所在貪殘爲人�害黃巾旣作盜賊糜沸郎中中山張鈞上書曰竊惟張角所以能興兵作亂萬人所以樂附之者其源皆由十常侍多放父兄子弟婚親賓客典據州郡辜榷財利侵掠百姓百姓之冤無所告訴故謀議不軌聚爲盜賊宜斬十常侍懸頭南郊以謝百姓又遣使者布告天下可不須師旅而大寇自消天子以鈞章示讓等皆免冠徒跣頓首乞自致洛陽詔獄並出家財以助軍費有詔皆冠履視事如故帝怒鈞曰此眞狂子也十常侍固當有一人善者不鈞復重上猶如前章輒寢不報詔使廷尉侍禦史考爲張角道者禦史承讓等旨遂誣奏鈞學黃巾道收掠死獄中而讓等實多與張角交通後中常侍封諝徐奏事獨發覺坐誅帝因怒詰讓等曰汝曹常言黨人欲爲不軌皆令禁錮或有伏誅今黨人更爲國用汝曹反與張角通爲可斬未皆叩頭云故中常侍王甫侯覽所爲帝乃止明年南宮災讓忠等說帝令斂天下田畝稅十錢以修宮室發太原河東狄道諸郡材木及文石每州郡部送至京師黃門常侍輒令譴呵不中者因彊折賤買十分顧一因復貨之於宦官復不爲卽受林木遂至腐積宮室連年不成刺史太守復增私調百姓呼嗟凡詔所徵求皆令西園騶密約�號曰中使恐動州郡多受賕賂刺史二千石及茂才孝廉遷除皆責助軍修宮錢大郡至二三千萬餘各有差當之官者皆先至西園諧價然後得去有錢不畢者或至自殺其守淸者乞不之官皆迫遣之時巨鹿太守河內司馬直新除以有淸名減責三百萬直被詔悵然曰爲民父母而反割剝百姓以稱時求吾不忍也辭疾不聽行至孟津上書極陳當世之失古今禍敗之戒卽吞藥自殺書奏帝爲暫絕修宮錢又造萬金堂於西園引司農金錢繒帛仞積其中又還河間買田宅起第觀帝本侯家宿貧每嘆桓帝不能作家居故聚爲私藏復藏寄小黃門常侍錢各數千萬常云張常侍是我父趙常侍是我母宦官得志無所憚畏並起第宅擬則宮室帝常登永安候臺宦官恐其望見居處乃使中大夫尙但諫曰天子不當登髙登髙則百姓虛散自是不敢復升臺榭明年遂使鉤盾令宋典繕修南宮玉堂又使掖庭令畢嵐鑄銅人四列於蒼龍元武闕又鑄四鐘皆受二千斛懸於玉堂及雲臺殿前又鑄天祿蝦吐水於平門外橋東轉水入宮又作翻車渴烏施於橋西用灑南北郊路以省百姓灑道之費又鑄四出文錢錢皆四道識者竊言侈虐已甚形象兆見此錢成必四道而去及京師大亂錢果流布四海復以忠爲車騎將軍百餘日罷六年帝崩中軍校尉袁紹說大將軍何進令誅中官以悅天下謀泄讓忠等因進入省遂共殺進而紹勒兵斬忠捕宦官無少長悉斬之讓等數十人劫質天子走河上追急讓等悲哭辭曰臣等殄滅天下亂矣惟陛下自愛皆投河而死

晉

趙思按晉書慕容徳載記慕容寶出奔慕容徳徙於滑臺稱元年置百官至是慕容寶自龍城南奔至黎陽遣其中黃門令趙思召慕容鍾來迎鍾本首議勸徳稱尊號聞而惡之執思付獄馳使白狀徳謂其下曰卿等前以社稷大計勸吾攝政吾亦以嗣帝奔亡人神曠主故權順羣議以系眾望今天方悔禍嗣帝得還吾將具駕奉迎謝罪行闕然後角巾私第卿等以爲何如其黃門侍郎張華進曰夫爭奪之世非雄才不振從橫之時豈懦夫能濟陛下若蹈匹婦之仁捨天授之業威權一去則身首不保何退讓之有乎徳曰吾以古人逆取順守其道未足所以中路徘徊悵然未決耳慕容護請馳問寶虛實徳流涕而遣之乃率壯士數百隨思而北因謀殺寶初寶遣思之後知徳攝位懼而北奔護至無所見執思而還徳以思閒習典故將任之思曰昔關羽見重曹公猶不忘先主之恩思𨿽刑余賤隸荷國寵靈犬馬有心而況人乎乞還就上以明是節徳固畱之思怒曰周室衰微晉鄭夾輔漢有七國之難實賴梁王殿下親則叔父位則上臺不能率先羣後以匡王室而幸根本之傾爲趙倫之事思𨿽無申胥哭秦之效猶慕君賓不生莽世徳怒斬之

北魏

宗愛按魏書閹官傳愛不知其所由來以罪爲閹人歷碎職至中常侍正平元年正月世祖大會於江上班賞羣臣以愛爲秦郡公恭宗之監國也每事精察愛天性險暴行多非法恭宗每銜之給事仇尼道盛侍郎任平城等任事東宮微爲權勢世祖頗聞之二人與愛並不睦爲懼道盛等案其事遂構告其罪詔斬道盛等於都街時世祖震怒恭宗遂以憂薨是後世祖追悼恭宗愛懼誅遂謀逆二年春世祖暴崩愛所爲也尙書左僕射蘭延侍中吳興公和匹侍中太原公薛提等祕不發喪延匹二人議以髙宗衝幼欲立長子徵秦王翰置之祕室提以髙宗有世嫡之重不可廢所宜立而更求君延等猶豫未決愛知其謀始愛負罪於東宮而與吳王余素協乃密迎余自中宮便門入矯皇后令徵延等延等以愛素賤弗之疑皆隨之入愛先使閹豎三十人持仗於宮內及延等入以次收縛斬於殿堂執秦王翰殺之於永巷而立余余以愛爲大司馬大將軍大師都督中外諸軍事領中祕書封馮翊王愛旣立餘位居元輔錄三省兼總戎禁坐召公卿權恣日甚內外憚之羣情咸以爲愛必有趙髙閻樂之禍余疑之遂謀奪其權愛憤怒使小黃門賈周等夜殺餘事在余傳髙宗立誅愛周等皆具五刑夷三族

仇洛齊按魏書閹官傳洛齊中山人本姓侯氏外祖父仇款始出馮翊重泉款石虎末徙鄴南枋頭仕慕容爲烏丸護軍長水校尉生二子長曰嵩小曰騰嵩仕慕容垂遷居中山位殿中侍禦史嵩有二子長曰廣小曰盆嵩妹子洛齊生而非男嵩養爲子因爲之姓仇初嵩長女有姿色充冉閔宮闈閔破入慕容又轉賜盧豚生子魯元有寵於世祖而知外祖嵩已死惟有三舅每言於世祖世祖爲訪其舅是時東方罕有仕者廣盆皆不樂入平城洛齊獨請行曰我養子兼人道不全當爲兄弟試禍福也乃乘驢赴京魯元候知將至結從者百餘騎迎於桑幹河見而下拜從者亦同致敬入言於世祖世祖問其才用所宜將授之以官魯元曰臣舅不幸生爲閹人惟合與陛下守宮闈耳而不言其養子世祖矜焉賜以奴馬引見尋拜武衛將軍俄而賜爵文安子稍遷給事黃門侍郎魏初禁网疏闊民戶隱匿漏脫者多東州旣平綾羅戶民樂葵因是請采漏戶供爲綸綿自後逃戶占爲細繭羅縠者非一於是雜營戶帥徧於天下不屬守宰發賦輕易民多私附戶口錯亂不可檢括洛齊奏議罷之一屬郡縣從徵平涼州以功超遷散騎常侍又加中書令寧南將軍進爵零陵公拜侍中平遠將軍冀州刺史爲內都大官興安二年卒謚曰康養子儼襲柔和惇敏有長者風太和中爲虎牢鎭將初洛齊貴盛之後廣盆坐他事誅世祖以其非仇氏子不與焉還取侯家近屬以儼爲子後欲還本而廣有女孫配南安王楨生章武王彬卽中山王英弟也仇妃聞而請儼曰由我仇家富貴至此柰何一旦孤背恩養也楨時在內都主司品臣儼隸於楨畏憚之遂不敢九年卒謚曰靜子振襲稍遷至中堅將軍長水校尉廣盆並善營產業家於中山號爲巨富子孫仕進至州主簿騰曾孫位至龍驤將軍驍騎將軍樂平男

段霸按魏書閹官傳霸雁門原平人父幹慕容垂廣武令太祖初遣騎略地至雁門霸年幼見執因被宮刑幹尋率鄕部歸化雲中霸少以謹敏見知稍遷至中常侍中護軍將軍殿中尙書領壽安少府賜爵武陵公出爲安東將軍定州刺史世祖親考內外大明黜陟前定州治中張渾屯告霸前在定州濁貨貪穢便道致財歸之鄕裏召霸定對霸不首引世祖以霸近臣而不盡實由此益怒欲斬之恭宗進請遂免霸爲庶人霸從弟榮雍州別駕兄弟諸從遂世居廣武城修飾有士風

王琚按魏書閹官傳琚髙平人自云本太原人髙祖始晉豫州刺史琚以泰常中被刑入宮禁小心守節久乃見敍用稍遷爲禮部尙書賜爵廣平公加寧南將軍髙祖以琚歷奉先朝志在公正授散騎常侍後爲侍中徵南將軍冀州刺史假廣平王徵還進爲徵南將軍進爵髙平王侍中如故遣還冀州髙祖文明太后東巡冀州親幸其家存問周至還京以其年老拜散騎常侍養老於家前後賜以車馬衣服雜物不可稱計後降爵爲公扶老自平城從遷洛邑髙祖以其朝舊遣左右勞問之琚附表自陳初至家多乏蒙賜帛二百匹常飲牛乳色如處子太和二十年冬卒時年九十贈徵南將軍冀州刺史謚曰靖養子寄生未襲而亡子蓋海襲祖琚爵初琚年七十餘賜得世祖時宮人郭氏本鍾離人明嚴有母徳內外婦孫百口奉之肅若嚴君家內以治蓋海官至靑州樂陵太守

趙黑按魏書閹官傳黑字文靜初名海本涼州隸戶自云其先河內溫人也五世祖術晉末爲平遠將軍西夷校尉因居酒泉安彌縣海生而涼州平沒入爲閹人因攺名爲黑有容貌恭謹小心世祖使進禦膳出入承奉初無過行遷侍禦典監藏拜安遠將軍賜爵睢陽侯轉選部尙書能自謹厲當官任舉頗得其人加侍中進爵河內公顯祖將傳位京兆王子推訪諸羣臣百官唯唯莫敢先言者惟源賀等詞義正直不肯奉詔顯祖怒變色復以問黑黑曰臣愚無識信情率意伏惟陛下春秋始富如日方中天下說其盛明萬物懷其光景元元之心願終萬歲若聖性淵遠欲頤神味道者臣黑以死奉戴皇太子不知其他顯祖默然良久遂傳祚於髙祖黑得幸兩宮祿賜優厚是時尙書李欣亦有寵於顯祖與黑對綰選部欣奏中書侍郎崔鑑爲東徐州北部主書郎公孫處顯爲荊州選部監公孫蘧爲幽州皆曰有能也實有私焉黑疾其虧亂選體遂爭於殿庭曰以功授官因爵與祿國之常典中書侍郎尙書主書郎諸曹監勛能俱立不過列郡今欣皆用爲方州臣實爲惑顯祖疑之曰公孫蘧且止蘧最爲欣厚於是黑與欣遂爲深隙欣竟列黑爲監藏時多所截沒先是法禁寬緩百司所典與官並食故多所損折遂黜爲門士黑自以爲欣所陷嘆恨終日廢寢忘食規報前怨逾年還入爲侍禦散騎常侍侍中尙書左僕射復兼選部如昔黑告欣專恣欣遂出爲徐州及其將獲罪也黑構成以誅之然後食甘寢安志在於職事出爲假節鎭南大將軍儀同三司定州刺史進爵爲王克己淸儉憂濟公私時有人欲行私賂黑曰髙官祿厚足以自給賣公營私本非情願終無所納髙祖文明太后幸中山聞之賜帛五百匹谷一千五百石轉冀州刺史太和六年秋薨於官詔賜絹四百五十匹谷一千斛車牛二十乘致柩至都追贈司空公謚曰康黑養族弟趙奴第四子熾爲後熾字貴樂初爲中散襲黑爵後降爲公官至揚州安南府長史加平遠將軍元嵩之死壽春也熾處分安輯微有聲稱神龜中卒贈光州刺史黑爲定州與熾納巨鹿魏干女有二子長子揆字景則襲父侯爵官至樂陵太守卒贈左將軍滄州刺史揆弟之字仲彥輕薄無行爲給事中轉謁者僕射爲劉騰養息猶以閹官餘資賂遺權門頻歷顯官而卒

孫小按魏書閹官傳小字茂翹咸陽石安人父瓚姚泓安定護軍爲赫連屈丐所侵人懷危懼�奔者相屬瓚獨率眾拒守見殺小沒入宮刑會魏平統萬遂徙平城內侍東宮以聰識有智略稱未幾轉西臺中散每從徵伐屢有戰功多獲賞賜世祖幸瓜步慮有北寇之虞乃加小左衛將軍賜爵泥陽子除畱臺將軍車駕還都遷給事中綰太僕曹小請父瓚贈謚求更攺葬詔贈振威將軍秦州刺史石安縣子謚曰戴轉小領駕部課理有方畜牧蕃息出爲冠軍將軍並州刺史進爵中都侯州內四郡百餘人詣闕頌其政化後遷冀州刺史聲稱微少於前然所在淸約當時牧伯無能及也性頗忍酷所養子息驅逐鞭撻視如仇讎小之爲並州以郭祚爲主簿重祚文才兼任之以書記時人多之

張宗之按魏書閹官傳宗之字益宗河南鞏人家世寒微父孟舒劉裕西徵假洛陽令及宗之貴幸髙宗贈孟舒平南將軍洛州刺史鞏縣侯謚曰貞初緱氏宗文邕聚黨於伊闕謀反逼愶孟舒等文邕敗孟舒走免宗之被執入京充腐刑以忠厚謹愼擢爲侍禦中散賜爵鞏縣侯遂闕四字常侍儀曹庫部二曹尙書領中祕書進爵彭城公出爲散騎常侍寧西將軍東雍州刺史以在官有稱入爲內都大官出除散騎常侍鎭東將軍冀州刺史又例降爲侯太和二十年卒年六十九贈建節將軍懷州刺史謚曰敬宗之兄鸞旗中書侍郎東宮中庶子兼宿衛給事加寧遠將軍賜爵洛陽男轉殿中給事出爲散騎常侍冠軍將軍涇州刺史進爵爲侯復爲殿中給事中常侍卒贈洛州刺史謚曰靖始宗之納南來殷孝祖妻蕭氏劉義隆儀同三司思話弟思度女也多悉婦人儀飾故事太和中初制六宮服章蕭被命在內預見訪采數蒙賜蕭兄子超業後名彥幼隨姑入國娶李洪之女賴其給贍以自濟歷位太尉長史武衛將軍齊州刺史散騎常侍中軍將軍金紫光祿大夫彥時來往蕭寶夤致敬稱名呼之爲尊彥於河陰遇害贈車騎將軍儀同三司徐州刺史子百年西河太守宗之養兄子襲紹爵襲字子業髙祖初除主文中散稍遷員外郎京兆王大農久之除義陽太守爲司空劉騰諮議參軍散騎常侍平東將軍光祿大夫太昌初卒年七十七贈驃騎大將軍儀同三司冀州刺史子顥邵郡太守卒贈荊州刺史顥弟璟中散大夫璟弟瑋武定中豫州徵西府長史諸中官皆世衰惟趙黑及宗之後家僮數百通於士流

劇鵬按魏書閹官傳鵬髙陽人粗覽經史閒曉吏事與王質等俱充宦官性通率不以閽閹爲恥文明太后時亦見眷遇爲給事中髙祖遷洛常爲宮官事幽後後之惑薛菩薩也鵬密諫止之不從遂發憤而卒

劇買奴按魏書劇鵬傳鵬兄買奴亦爲宦者歷位幽州刺史才志遠不及鵬是時有季丰之徒數人皆被眷寵出入禁闈並致名位積貲巨萬第宅華壯文明太后崩後乃漸衰矣

張佑按魏書閹官傳佑字安福安定石唐人父成扶風太守世祖末坐事誅佑充腐刑積勞至曹監中給事賜爵黎陽男稍遷散騎常侍都綰內藏曹時文明太后臨朝中官用事佑以左右供承合旨寵幸冠諸閹官特遷爲尙書加安南將軍進爵隴東公仍綰內藏曹未幾監都曹加侍中與王睿等俱入八議太后嘉其忠誠爲造甲第宅成髙祖太后親率文武往燕會焉拜散騎常侍鎭南將軍尙書左僕射進爵新平王受職於太華庭備威儀於宮城之南觀者以爲榮髙祖太后親幸其宅饗會百官佑性恭密出入機禁二十餘年未曾有過由是特被恩寵歲月賞賜家累巨萬與王質等十七人俱賜金券許以不死太和十年薨年四十九髙祖親臨之詔鴻臚典護喪事賜帛千匹贈徵南大將軍司空公謚曰恭葬日車駕親送出郊佑養子顯明後名慶少歷內職有姿貌江陽王繼以女妻之襲爵降爲隴東公又降爲侯遷洛廢替二十餘年虛爵而已熙平初爲員外常侍兼衛尉少卿以元又��故越次而授焉神龜二年冬靈太后爲肅宗采名家女慶女入充世婦未幾爲嬪卽叉甥也正光三年正少卿尋出爲將軍髙平鎭將卒子迥洛襲

抱嶷按魏書閹官傳抱嶷字道徳安定石唐人居於直谷自言其先姓杞漢靈帝時杞匡爲安定太守董卓時懼誅由是易氏卽家焉無得而知也幼時隴東人張幹王反叛家染其逆及幹王敗父睹生逃逸得免嶷獨與母沒入京都遂爲宦人小心愼密恭以奉上沈迹冗散經十九年後以忠謹被擢累遷爲中常侍安西將軍中曹侍禦尙書賜爵安定公自總納言職當機近諸所奏議必致抗直髙祖文明太后嘉之以爲殿中侍禦尙書領中曹如故以統宿衛俄加散騎常侍髙祖太后每出遊幸嶷多驂乘入則後宮導引太后旣寵之乃徵其父睹生拜太中大夫賞賜衣馬睹生將退見於皇信堂髙祖執手謂之曰老人歸途幾日可達好愼行路太和十二年遷都曹加侍中祭酒尙書領中曹侍禦後降爵爲侯睹生卒贈秦州刺史謚曰靖賜黃金八十斤繒彩及絹八百匹以供喪用並別使慰勞加嶷大長秋卿嶷老疾請乞外祿乃以爲鎭西將軍涇州刺史特加右光祿大夫將之州髙祖餞於西郊樂陽殿以禦白羽扇賜之十九年被詔赴洛以刺史從駕南徵常參侍左右以嶷耆舊每見勞問數追稱嶷之正直命乘馬出入行禁之間與司徒馮誕同例軍回還州自以故老前宦爲政多守往法不能遵用新制侮慢舊族簡於接禮天性酷薄𨿽弟侄甥婿略無存潤後數年卒於州先以從弟老壽爲後又養太師馮熙子次興嶷死後二人爭立嶷妻張氏致訟經年得以熙子爲後老壽亦仍陳訴終獲紹爵次興還於本族給奴婢三十口嶷前後賜賞奴婢牛馬蓋數百千他物稱是老壽凡薄酒色肆情禦史中尉王顯奏言風聞前洛州刺史陰平子石榮積射將軍抱老壽恣蕩非軌易室而姦臊聲布於朝野醜音被於行路卽攝鞫問皆與風聞無差犯禮傷化老壽等卽主謹案石榮籍貫兵伍地隔宦流處世無入朝之期在生絕冠冕之望遭時之運逢非次之擢以犬馬延慈簪履恩念自微至貴位階方嶽不能懷恩感徳上酬天施乃咎彰遐邇向穢京墟老壽種類無聞氏姓莫紀丐乞刑余之家覆養閹人之室蒙國殊澤預班爵序正宜治家假內疑教誡閨庭方恣其涇姦換妻易妾榮前在洛州遠迎老壽妻常氏兵人千里疲於道路老壽同敝笱之在梁若其原疑之無別男女三人莫知誰子人理所未聞鳥獸之不若請以見事免官付廷尉理罪鴻臚削爵詔可老壽妻常氏萬敵弟女也老壽死後收紀家業稍復其舊奴婢尙六七百人三女並嬪貴室爲老壽祖父皆造碑銘自洛就鄕而建之西方云直谷出二貴人石榮者從主書稍進爲州自被劾後遂便廢頓子長宣武定中南兗州刺史與侯景反伏法

王遇按魏書閹官傳遇字慶時本名他惡馮翊李潤鎭羌也與雷黨不蒙俱爲羌中彊族自云其先姓王后攺氏鉗耳世宗時復攺爲王焉自晉世已來恆爲渠長父守貴爲郡功曹卒遇旣貴追贈安西將軍秦州刺史澄城公遇坐事腐刑爲中散遷內行令中曹給事中加員外散騎常侍右將軍賜爵富平子遷散騎常侍安西將軍進爵宕昌公拜尙書轉吏部尙書仍常侍例降爲侯出爲安西將軍華州刺史加散騎常侍幽後之前廢也遇頗言其過及後進幸髙祖對李衝等申後無咎而稱遇謗議之罪衝言果爾遇合死也髙祖曰遇舊人未忍盡之當止黜廢耳遂遣禦史馳驛免遇官奪其爵收衣冠以民還私第世宗初兼將作大匠未幾拜光祿大夫復奪爵廢後馮氏之爲尼也公私罕相供卹遇自以常更奉接往來祇謁不替舊敬衣食雜物每有薦奉後皆受而不讓又至其館遇夫妻迎送謁伏侍立執臣妾之禮遇性巧彊於部分北都方山靈泉道俗居宇及文明太后陵廟洛京東郊馬射壇殿修廣文昭太后墓園太極殿及東西兩堂內外諸門制度皆遇監作𨿽年在耆老朝夕不倦跨鞍驅馳與少壯者均其勞逸又長於人事畱意酒食之間每逢寮舊具設肴果觴膳精丰然競於榮利趨求勢門趙修之寵也遇往還宗承受�爲之監作第宅增於本旨笞擊作人莫不嗟怨卒於官初遇之疾也太傅北海王與太妃俱往臨問視其危惙爲之泣下其善奉諸貴致相悲悼如此贈使持節鎭西將軍雍州刺史侯如故始遇與抱嶷並爲文明太后所寵前後賜以奴婢數百人馬牛羊他物稱是二人俱號富室遇養弟子厲本郡太守稍遷至右軍將軍襲爵宕昌侯產業有過於遇時

苻承祖按魏書閹官傳承祖略陽氐人也因事爲閹人爲文明太后所寵自禦�令遷中部給事中散騎常侍輔國將軍賜爵略陽侯兼典選部事中部如故轉吏部尙書仍領中部髙祖爲造甲第數臨幸之進爵略陽公安南將軍加侍中知都曹事初太后以承祖居腹心之任許以不死之詔後承祖坐贓應死髙祖原之削職禁錮在家授悖義將軍佞濁子月餘遂死

王質按魏書閹官傳質字紹奴髙陽易人也其家坐事幼下蠶室頗解書學爲中曹吏內典監稍遷祕書中散加寧朔將軍賜爵永昌子領監禦遷爲侍禦給事又領選部監禦二曹事復特加前將軍進爵魏昌侯轉選部尙書加員外散騎常侍出爲鎭遠將軍瀛州刺史質在州十年風化粗行察姦糾慝究其情狀民庶畏服之而刑政刻峻多所笞戮號爲威酷髙祖頗念其忠勤宿舊每行畱大故馮司徒亡廢馮後陸睿穆泰等事皆賜質以璽書手筆莫不委至同之戚貴質皆寶掌以爲榮入爲大長秋卿未幾而卒

李堅按魏書閹官傳堅字次壽髙陽易人也髙宗初因事爲閹人文明太后臨朝稍遷至中給事中賜爵魏昌伯小心謹愼常在左右𨿽不及王遇王質等而亦見任用髙祖遷洛轉被委授爲太僕卿檢課牧產多有滋息世宗初出爲安東將軍瀛州刺史本州之榮同於王質所在受納家產巨萬值京兆王愉反於冀州堅勒眾徵愉爲愉所破代還遇風疾拜光祿大夫數年卒贈撫軍將軍相州刺史賜帛五百匹以弟子曇景爲後襲爵魏昌伯爲羽林監直後

秦松按魏書閹官傳松不知其所由太和末爲中尹遷長秋卿賜爵髙都子有罪免世宗復其爵起爲光祿大夫領中常侍遷平北將軍領長秋卿出爲散騎常侍安北將軍並州刺史卒贈大將軍肆州刺史謚曰定

白整按魏書閹官傳白整者亦因事腐刑少掌宮掖碎職以恭敏著稱稍遷至中常侍太和末爲長秋卿賜爵云陽男世宗封其妻王氏爲云陽縣君卒贈平北將軍並州刺史

劉騰按魏書閹官傳騰字靑龍本平原城民徙屬南兗州之譙郡幼時坐事受刑補小黃門轉中黃門髙祖之在懸瓠騰使詣行所髙祖問其中事騰具言幽後私隱與陳畱公主所告符協由是進冗從僕射仍中黃門後與茹皓使徐兗采召民女及還選中給事稍遷中尹中常侍特加龍驤將軍後爲大長秋卿金紫光祿大夫太府卿肅宗踐極之始以騰預在宮衛封開國子食邑三百戶是年靈太后臨朝以與於忠保護之勛除崇訓太僕加中侍中攺封長樂縣開國公食邑一千五百戶拜其妻魏氏爲巨鹿郡君每引入內受賞亞於諸主外戚所養二子爲郡守尙書郎騰曾疾篤靈太后慮或不救遷衛將軍儀同三司余官仍舊後疾瘳騰之拜命肅宗嘗爲臨軒會其日大風寒甚而罷乃遣使持節授之騰幼充宮役手不解書裁知署名而已姦謀有餘善射人意靈太后臨朝特蒙進寵多所幹托內外碎密棲棲不倦洛北永橋太上公太上君及城東三寺皆主修營吏部嘗望騰意奏其弟爲郡帶戍人資乖越淸河王懌抑而不與騰以爲恨遂與領軍元乂害懌廢靈太后於宣光殿宮門晝夜長閉內外斷絕騰自執管鑰肅宗亦不得見裁聽傳食而已太后服膳俱廢不免饑寒又使中常侍賈粲假言持肅宗書密令防察乂以騰爲司空公表裏擅權共相樹置乂爲外禦騰爲內防疊直禁闥共裁刑賞騰遂與崔光同受詔乘步挽出入殿門四年之中生殺之威決於騰乂之手八座九卿旦造騰宅參其顏色然後方赴省府亦有歷日不能見者公私屬請惟在財貨舟車之利水陸無遺山澤之饒所在固護剝削六鎭交通互市歲入利息以巨萬計又頗役嬪禦時有徵求婦女器物公然受納逼奪鄰居廣開室宇天下咸患苦之正光四年三月薨於位年六十賜帛七百匹錢四十萬蠟二百斤鴻臚少卿護喪事中官爲義息衰絰者四十餘人騰之初治宅也奉車都尉周特爲之筮不吉深諫止之騰怒而不用特告人曰必困於三月四月之交至是果死廳事甫成陳屍其下追贈使持節驃騎大將軍太尉公冀州刺史騰之葬日閹官爲義服杖絰衰縞者以百數朝貴皆從軒蓋塡塞相屬郊野魏初以來權閹存亡之盛莫及焉靈太后反政追奪爵位發其冢散露骸骨沒入財產後騰所養一子叛入蕭衍太后大怒因徙騰余養於北裔尋遣密使追殺之於汲郡

賈粲按魏書閹官傳粲字季宣酒泉人也太和中坐事腐刑頗涉書記世宗末漸被知識得充內侍自崇訓丞爲長兼中給事中中嘗藥典禦轉長兼中常遷光祿少卿光祿大夫靈太后之廢粲與元乂劉騰等伺帝動靜右衛奚康生之謀殺乂也靈太后肅宗同升於宣光殿左右侍臣俱立西階下康生旣被囚執粲紿太后曰侍臣懷恐不安陛下宜親安慰太后信之適下殿粲便扶肅宗於東序前禦顯陽還閉太后於宣光殿粲旣乂黨威福亦震於京邑自云本出武威魏太尉文和之後遂移家屬焉時武威太守韋景承粲意以其兄緒爲功曹緒時年向七十未幾又以緒爲西平太守比景代下已轉武威太守靈太后反政欲誅粲以乂騰黨與不一恐驚動內外乃止出粲爲濟州刺史未幾遣武衛將軍刁宣馳驛殺之資財沒於縣官

楊範按魏書閹官傳範字法僧長樂廣宗人也髙宗時坐宗人劫賊被誅範宮刑爲王琚所養恩若父子往來出入其家範爲中謁者轉黃門中謁者僕射中給事中射聲校尉加寧遠將軍爲中尹世宗崩髙陽王雍總政出爲白水太守加龍驤將軍靈太后臨朝徵爲常侍崇訓太僕卿領中嘗藥典禦賜爵華陰子爲平西將軍華州刺史中官內侍貴者靈太后皆許其方嶽以範年長拜跪爲難所司非要故得早遂其請父子納貨勞役兵民爲禦史所糾子遂逃竄範事得散赴京師遂廢於家後靈太后念範勤舊乃以範爲中侍中安南將軍尋進鎭南將軍崇訓太僕華州大中正卒贈徵西將軍秦州刺史

成軌按魏書閹官傳軌字洪義上谷居庸人少以罪刑入事宮掖以謹厚稱除中謁者僕射髙祖意有所欲軌瞻候容色時有奏發輒合帝心從駕南徵專進禦食於時髙祖不豫常居禁中晝夜無懈車駕還賜帛百匹景明中嘗食典禦丞僕射如故轉中給事中步兵校尉�侍東宮延昌末遷中常侍中嘗食典禦光祿大夫賜始平伯統京染都將轉崇訓太僕少卿遭母憂詔遣主書常顯景弔慰又起爲本官進安東將軍崇訓衛尉卿久之超遷中侍中撫軍將軍典禦崇訓如故尋除中軍將軍燕州大中正孝昌二年以勤舊封始平縣開國伯食邑三百戶肅宗所幸潘嬪以軌爲假父頗爲中官之所敬憚建義初軌迎於河陰詔令安慰宮內進爵爲侯增戶三百並前六百戶遷衛將軍其年八月卒贈車騎大將軍雍州刺史謚曰孝惠養弟子仲慶襲歷位鎭軍將軍光祿大夫卒子胐襲齊受禪例降

王溫按魏書閹官傳溫字桃湯趙郡欒城人父冀髙邑令坐事被誅溫與兄繼叔俱充宦者髙祖以其謹愼補中謁者小黃門轉中黃門鉤盾令稍遷中嘗食典禦中給事中給事東宮加左中郎將世宗之崩羣官迎肅宗於東宮溫於臥中起肅宗與保母扶抱肅宗入踐帝位髙陽王雍旣居冢宰慮中人朋黨出爲巨鹿太守加龍驤將軍靈太后臨朝徵還爲中常侍光祿大夫賜爵欒城伯安東將軍領崇訓太僕少卿特除使持節散騎常侍撫軍將軍瀛州刺史還除中侍中進號鎭東將軍金紫光祿大夫遷車騎將軍左光祿大夫光祿勛卿侍中如故孝昌二年封欒城縣開國侯邑六百戶溫後自陳本陽平武陽人於是攺封武陽縣開國食邑如故建義初於河陰遇害年六十六永安初贈驃騎大將軍儀同三司雍州刺史養子冏哲襲齊受禪例降

孟鸞按魏書閹官傳鸞字龍兒不知何許人坐事充閹人文明太后時王遇有寵鸞以謹敏爲遇左右往來方山營諸寺捨由是漸見眷職靈太后臨朝爲左中郎將中給事中素被病面常黯黑於九龍殿下暴疾半身不攝扶載歸家其夜亡鸞初出靈太后聞之曰鸞必不濟我爲之憂及奏其死爲之下淚曰其事我如此不見我一日忻樂時也遂賜帛三百匹黃綾十匹以供喪用七日靈太后爲設二百僧齋賜助施五十匹同類榮焉

平季按魏書閹官傳季字稚穆燕國薊人祖濟武威太守父雅州秀才與沙門法秀謀反伏誅季坐腐刑入事宮掖久之除小黃門以忤旨出爲潞縣令不拜仍除奉朝請靈太后反政授寧朔將軍長水校尉領黃門令轉前軍將軍中給事中時四方多事太后每令季出使於外後慰勞西軍還至潼關華州羌人舜明等據崄作逆都督姜道明不能進討會舜明遣十餘人詐降入道明軍闕遂散出爲新興太守肅宗崩與爾朱榮等議立莊帝莊帝卽位起拜平北將軍肆州刺史尋除撫軍將軍中侍中以參謀之勛封元城縣開國侯食邑七百戶仍加金紫光祿大夫幽州大中正尋攝燕安平營中正前廢帝以爲車騎將軍右光祿大夫中侍中如故永熙中加驃騎將軍季遇疾詔遣使存問三年九月卒天平初贈使持節都督幽燕安平四州諸軍事儀同三司幽州刺史中侍中將軍侯如故初季以兄闕叔良爲襲季爵卒子世胃襲齊受禪例降

封津按魏書閹官傳津字醜漢渤海蓨人也祖羽眞君中爲薄骨律鎭副將以貪污賜死父令徳娶黨寶女寶伏誅令徳以連坐伏法津受腐刑給事宮掖積官久之除中謁者僕射遷奉車都尉肅宗初冀州大乘賊起詔津慰勞津世不居桑梓故不爲州鄕所歸靈太后令津侍肅宗書遷常山太守孝昌初除中侍中加徵鹵將軍仍除崇訓太僕領宮室都將冀州大中正超拜金紫光祿大夫二年封東光縣開國子食邑二百戶鎭南將軍兼中關右慰勞太傅出爲散騎常侍徵東將軍濟州刺史永安初中侍中衛將軍尋轉大長秋左光祿大夫太昌初拜驃騎大將軍儀同三司津少長宮闈給事左右善候時情號爲機悟天平初除開府儀同三司本將軍懷州刺史元象初復爲中侍中大長秋卿仍開府儀同夏薨年六十二贈都督冀瀛幽安四州諸軍事本將軍司徒公冀州刺史謚曰孝惠養兄子長業襲爵齊受禪例降津兄憑字元寄當時逃竄後會赦免太和中奉朝請冀州趙郡王幹田曹參軍定州彭城王勰水曹參軍給事中越騎校尉以討大乘功除左中郎將遷龍驤將軍中散大夫孝昌中歷恆農武邑二郡太守尋除徵鹵將軍光州刺史還爲平東將軍光祿大夫轉鎭南將軍金紫光祿大夫除衛將軍右光祿大夫初津被敕營出帝父廣平王陵永熙中以營陵功封津城陽縣開國子邑三百戶津自有封乃啟轉於憑後除衛大將軍左光祿大夫興和三年夏卒年六十七憑無他才伎始終資歷皆由於津津卒之後憑亦無贈子靈素襲齊受禪例降津從兄答光祿大夫子宗顯司徒掾

劉思逸按魏書閹官傳思逸平原人父直武邑太守與元愉反於信都伏誅思逸少充腐刑初爲中小史轉寺人久之除小黃門拜奉朝請坐事免後除東莞太守思逸𨿽身在閹寺而性頗豪率輕薄無行好結朋遊又除左將軍大長秋卿遷中侍中平東將軍武定中與元瑾等謀反伏誅

張景嵩毛暢按魏書劉思逸傳又有張景嵩毛暢者咸以閽寺在肅宗左右而並黠了甚見知遇俱爲小黃門每承間陳元乂之惡於肅宗元乂之出景嵩暢頗有力焉靈太后反政未卽戮乂時內外喧喧云乂還人知政事暢等恐禍及己乃啟肅宗欲詔右衛將軍楊津密往殺乂詔書已成未及出乂妻知之告太后云景嵩暢與淸河王息邵欲廢太后太后信之責暢暢出詔書艸以呈太后太后讀之知無廢己狀意爲小解然乂妻構之不已遂致疑惑未幾出暢爲頓丘太守後復出景嵩爲魯郡太守乃密令禦史掩暢暢走免尋捕殺之景嵩因入都太后數其與暢同計之事大致嫌責後爲陽城滎陽二郡太守孝靜時位至中侍中坐事死

宦寺部列傳三

北齊

韓寶業按北史恩幸傳齊諸宦者韓寶業盧勒叉齊紹秦子徵並神武舊左右惟合內驅使不被恩遇歷天保皇建之朝亦不至寵幸但漸有職任寶業至長秋卿勒叉等或爲中常侍武成時有曹文摽夏侯通伊長遊魯恃伯郭沙彌鄧長顒及寶業輩亦有至儀同食幹者惟長顒武平中任參宰相干預朝權如寶業及勒叉齊紹子徵後並封王俱自收斂不過侵暴又有陳徳信亦參時宰與長顒並開府封王俱爲侍中左右光祿大夫領侍中又有潘師子崔孝禮劉萬通研胥光弁劉通遠王弘遠王子立王元昌髙伯華左君才能純�宮鐘馗趙野叉徐世凝苟子溢斛子愼宋元賓康徳汪並於後主之朝肆其姦佞敗政虐人古今未有多授開府罕止儀同亦有加光祿大夫金章紫綬者多帶甲侍中中常侍此二職乃至數十人出入門禁往來園苑趨侍左右通宵累日承候顏色競進諂諛發言動意多會深旨一戲之賞動逾巨萬丘山之積貪�無厭猶以波斯狗爲儀同郡君分其幹祿神獸門外有朝貴憩息之所時人號爲解卸廳諸閹或在內多日暫放歸休所乘之馬牽至神獸門階然後升騎飛鞭競走十數爲羣馬塵必坌諸貴爰至唐趙韓駱皆隱廳趨避不敢爲言齊盧陳鄧之徒亦意屬尙書卿尹宰相旣不爲致言時主亦無此命惟以工巧矜功用長顒爲太府卿焉

田鵬鸞按顏氏家訓齊有宦者內參田鵬鸞本蠻人也年十四五初爲閽寺便知好學懷袖握書曉夕諷誦所居卑末使役苦辛時伺閒隙周章詢請每坐文林館气喘汗流問書之外不假他語及睹古人節義之事未嘗不感激沈吟久之吾甚憐愛倍加開獎後被賞遇賜名敬宣位至侍中開府後主之奔靑州遣其西出參伺動靜爲周軍所獲問齊王何在紿云已去計當出境疑其不信毆捶服之每折一支辭色愈厲竟斷四體而卒蠻童丱猶能以學成忠齊之將相比敬宣之奴不若也

唐

楊思勗按唐書宦者傳思勗羅州石城人本蘇氏冒所養姓少給事內侍省從元宗討內難擢左監門衛將軍帝倚爲爪牙開元初安南蠻渠梅叔鸞叛號黑帝舉三十二州之眾外結林邑眞臘金鄰等國據海南眾號四十萬思勗請行詔募首領子弟十萬與安南大都護光楚客繇馬援故道出不意賊駭眙不暇謀遂大敗封屍爲京觀而還十二年五溪首領覃行章亂詔思勗爲黔中招討使率兵六萬往執行章斬首三萬級以功進輔國大將軍給祿俸防合從封泰山進驃騎大將軍封虢國公邕州封陵獠梁大海反破賓橫等州思勗又平之禽大海等三千人討斬支黨皆盡瀧州蠻陳行範自稱天子其下何遊魯號定國大將軍馮璘南越王破州縣四十詔思勗發永道連三州兵淮南弩士十萬襲斬遊魯璘於陣行範走盤遼諸洞思勗悉眾窮追生縛之坑其黨六萬獲馬金銀巨萬計卒年八十餘思勗鷙忍敢殺戮所得俘必剝面剺腦褫發皮以示人將士憚服莫敢視以是能立功內給事牛仙童納張守珪賂詔付思勗殺之思勗縛於格箠慘不可勝乃探心截手足剔肉以食肉盡乃得死楚客者樂安人後歷桂州都督致仕封松滋縣侯按舊書書宦官傳思勗以奄從事內侍省預討李多祚功超拜銀靑光祿大夫行內常侍思勗有膂力殘忍好殺從臨淄王誅韋氏遂從王爲爪士累遷右監門衛將軍開元二十八年卒

髙力士按唐書宦者傳力士馮盎曾孫也聖歷初嶺南討擊使李千里上二閹兒曰金剛曰力士武后以其彊悟�給事左右坐累逐出之中人髙延福養爲子故冒其姓善武三思歲餘復得入禁中�食司宮臺旣壯長六尺五寸謹密善傳詔令爲宮闈丞元宗在藩力士傾心附結已平韋氏乃啟屬內坊擢內給事先天中以誅蕭岑等功爲右監門衛將軍知內侍省事於是四方奏請皆先省後進小事卽專決𨿽洗沐未嘗出眠息殿帷中僥幸者願一見如天人然帝曰力士當上我寢乃安當是時宇文融李林甫蓋嘉運韋堅楊愼矜王楊國忠安祿山安思順髙仙芝等𨿽以才寵進然皆厚結力士故能踵至將相自余承風附會不可計皆得所欲中人若黎敬仁林昭隱尹鳳翔韓莊牛仙童劉奉廷王承恩張道斌李大宜朱光輝郭全邊令誠等並內供奉或外監節度軍修功徳市鳥獸皆爲之使使還所裒獲動巨萬計京師甲第池園良田美產占者什六寵與力士略等然悉藉力士左右輕重乃能然肅宗在東宮兄事力士它王公主呼爲翁戚裏諸家尊曰帝或不名而呼將軍力士幼與母麥相失後嶺南節度使得之瀧州迎還不復記識母曰胸有七黑子在否力士袒示之如言母出金環曰兒所服者乃相持號慟帝爲封越國夫人而追贈其父廣州大都督延福與妻及力士貴時故在侍養與麥均金吾大將軍程伯獻約力士爲兄弟後麥亡伯獻縗絰受弔河間男子呂元晤吏京師女國姝力士娶之元晤擢刀筆史至少卿子弟仕皆王傅元晤妻死中外贈賻送葬自第至墓車徒背相望不絕始李林甫牛仙客知帝憚幸東都而京師漕不給乃以賦粟助漕及用和糴法數年國用稍充帝齋大同殿力士侍帝曰我不出長安且十年海內無事朕將吐納導引以天下事付林甫若何力士對曰天子順動古制也稅入有常則人不告勞今賦粟充漕臣恐國無旬月蓄和糴不止則私藏竭逐末者眾又天下柄不可假人威權旣振孰敢議者帝不悅力士頓首自陳心狂易語謬當死帝爲置酒左右呼萬歲由是還內宅不復事加累驃騎大將軍封渤海郡公於來廷坊建佛祠興寧坊立道士祠珍樓寶屋國貲所不逮鍾成力士宴公卿一扣鍾納禮錢十萬有佞悅者至二十扣其少亦不減十都北堰澧列五磑日僦三百斛直有袁思藝者帝亦愛幸然驕倨甚士大夫疏畏之而力士陰巧得人譽帝初置內侍省監二員秩三品以力士思藝爲之帝幸蜀思藝遂臣賊而力士從帝進齊國公帝聞肅宗卽位喜曰我兒應天順人攺元至徳不忘孝乎尙何憂力士曰兩京失守生人流亡河南漢北爲戰區天下痛心而陛下以爲何憂臣不敢聞從上皇還進開府儀同三司實封戶五百上皇徙西內居十日爲李輔國所誣除籍長流巫州力士方逃瘧功臣合下輔國以詔召力士趨至合外遣內養授謫制因曰臣當死已久天子哀憐至今日願一見陛下顏色死不恨輔國不許寶應元年赦還見二帝遺詔北向哭歐血曰大行升遐不得攀梓宮死有餘恨慟而卒年七十九代宗以護衛先帝勞還其官贈揚州大都督陪葬泰陵初太子瑛廢武惠妃方嬖李林甫等皆屬壽王帝以肅宗長意未決居忽忽不食力士曰大家不食亦膳羞不具邪帝曰爾我家老揣我何爲而然力士曰嗣君未定邪推長而立孰敢爭帝曰爾言是也儲位遂定天寶中邊將爭立功帝嘗曰朕春秋髙朝廷細務付宰相蕃夷不龔付諸將寧不暇邪對曰臣間至合門見奏事者言雲南數喪師又北兵悍且彊陛下何以制之臣恐禍成不可禁其指蓋謂祿山帝曰卿勿言朕將圖之十三年秋大雨帝顧左右無人卽曰天方災卿宜言之力士曰自陛下以權假宰相法令不行陰陽失度天下事庸可復安臣之鉗口其時也帝不答明年祿山反力士善揣時事勢候相上下𨿽親暱至當覆敗不肯爲救力故生平無顯顯大過議者頗恨宇文融以來權利相賊階天下之禍𨿽有補益弗相除云按唐郭湜髙力士傳髙力士於太宗陵寢宮見小梳箱一柞木梳一黑角篦一艸根刷子一嘆曰先帝首建義旗新正皇極十有餘載方致升平隨身服用惟畱此物將欲傳示孝孫永存節儉具以奏聞上至陵日山川雷隱艸木風生陳千官朝見之儀具九賓宗祀之禮禮畢俯伏流涕若不自勝須臾聞鼓聲四振雲霧朗淸萬歲之聲豈惟於遠近一人之孝固通於神明不可得而稱也至寢宮問曰所畱示朕者何在力士趨入捧跪上上跪奉肅敬如不可勝曰夜光之珍垂棘之璧將以諭此曾何足言卽命史官書之典冊二十三年後上忽言曰朕親主六合二十餘年兩都往來甚覺勞獘欲久住關內其可致焉三問羣臣卿士皆云江淮漕運轉輸極難臣等愚蒙未知爲計上不悅後李林甫用紫曜之謀爰興變造牛仙客取彭果之計首建和糴數年之中甚覺寬貸上因大同殿思神念道左右無人謂髙公曰朕自住關內向欲十年俗阜人安中外無事髙止黃屋吐故納新軍國之謀委以林甫卿謂如何髙公頓首曰臣自二十年已後陛下頻賜臣酒往往過度便染風疾言辭倒錯進趨無恆十年以來不敢言事陛下不遺鄙賤言訪芻蕘縱欲上陳無裨聖造然所聞所見敢不竭誠且林甫用變造之謀仙客建和糴之策足堪救獘未可長行恐變正倉盡卽義倉盡正義俱盡國無旬月之蓄人懷饑饉之憂和糴不停卽四方之利不出公門天下之人盡無私蓄棄本逐末其遠乎哉但順動以時不逾古制徵稅有典自合恆規則人不告勞物無虛費軍國之柄未可假人威權之聲振於中外得失之議誰敢興言伏惟陛下圖之上乃言曰卿十年以來不多言事今所敷奏未會朕心乃頓首曰臣生於邊方之國長自升平之代一承恩渥三十餘年嘗願粉骨碎身以裨元化竭誠盡節上答皇慈頃緣風疾所侵遂使言辭舛謬今所塵黷不稱天心合當萬死頓首頓首上曰朕與卿休戚共同何須憂慮命左右曰卽置酒爲樂無使懷憂左右皆稱萬歲從此便住內宅不接人事及開元之末天寶之初陳希烈上元元之尊田同秀獻寶符之瑞貴妃受寵外戚承恩羅吉張兪興黨錮之獄楊裴韋秀李受無狀之誅五六年間道路以目祿山之禍自此興焉至十年上又言曰朕年事漸髙心力有限朝廷細務委以宰臣藩戎不龔付之邊將自然無事日益寬閒卿謂如何髙公曰比在內宅不知時議近於合門外見諸道奏事人說雲南頻有喪律陛下何以禦之北兵近甚精彊陛下何以制之但以皇威遠震聖澤傍流足以吞食鯨鯢剪滅封豕諸餘纖介曾何足云臣恐久無備於不虞卒有成於滋蔓然後禁止不亦難乎上曰卿之所疾漸亦痊除今日奏陳雅符朕意近小有疑慮所以問卿卿愼勿言杜後泄露應須方便然可攺張髙公頓首謝曰以陛下至聖微臣至愚幸契天心不勝欣慶其後楊李爭權競相傾奪王邢不軌咸就誅夷十二年冬林甫云亡國忠作相先酬宿憾林甫被斫棺之刑寧俟後圖國忠播宣淫之恥十三年秋大雨晝夜六十日陳希烈罷相韋見素持衡上因左右無人謂髙公曰自天寶十年之後朕素有疑果致天譴今希烈罷相韋陳攺轍楊李殊塗終未通朕懷卿總無言何以爲意髙公伏奏曰開元二十年已前宰臣授職不敢失墜邊將承恩更相戮力自陛下威權假於宰相法令不行災眚備於歲時陰陽失度縱爲輸慮難以獲安臣不敢言良有以也上久而不答十四年冬安祿山作逆起自範陽私聚甲兵假稱朝貢囚李芝於眞定劫光翽於太原長驅兩河將吞九鼎蕞爾戎羯乘我不虞國家久致升平不修兵甲卒徵烏合之眾以禦必死之軍遂使張介然喪律於陳畱封常淸棄甲於汜水東京已陷西土猶寧有詔斬封髙於驛前鎭哥舒於關上交鋒縱鏑向歷半年斬將搴旗不逾信宿兵疲師老眾潰親離國忠促哥舒之軍務令速進大拔冀祿山之黨更先投烽火徧照於川原羽書交馳於道路西京於焉失守萬姓及此騷然十五載六月十二日有詔移仗未央宮十三日有詔幸巴蜀至延秋門外上駐馬謂髙公曰卿往日之言是今日之事朕之歷數尙亦有餘不須憂懼扈從至馬嵬山百姓驚惶六軍奮怒國忠方進咸卽誅夷虢國太眞一時連坐肅宗減隨駕兵馬復至咸陽未振軍容師徒小卻長驅卒乘北至朔方七日萬人勸進讓不獲已乃卽皇帝位於靈武八月尊太上皇於成都攺元爲至徳元年成都宣赦上皇謂髙公曰我兒嗣位應天順人攺元至徳孝乎惟孝卿之與朕亦有何憂髙公伏奏曰陛下躬親庶務子育黔黎四十餘年天下無事一朝兩京失守萬姓流亡西蜀朔方皆爲警蹕之地河南漢北盡爲徵戰之場天下之臣莫不增痛陛下謂臣曰卿之與朕復何憂哉臣未敢奉詔臣聞主憂臣辱主辱臣死死辱之義職臣之由臣不孝不忠尙存余喘親蒙曉諭戰懼惟深初上過利州西臨蜀郡往來表疏道路相望知兩京有�復之期兆人佇來蘇之慶仍皇情未暢臣下多虞及出�門到巴蜀井邑气候風雲與中國而頗殊對偏方而增恨應沾扈從皆同此心賴節度使崔圓以忠懇至誠恐皇恩軫慮凡所進奉不越時宜應修殿宇不剿人力上爲之悅左右皆稱萬歲上曰崔圓可謂大臣歟卽日拜相西南之俗無不欣然後崔相欲赴行在未測聖情上覺其憂懼謂髙公曰朕觀崔圓器宇衝邃理識弘通比諸宰臣無出其右若得對見必倍承恩後果如上言且蜀中風土有異中原秋熱冬溫晝晴夜雨事之常也及駕出�門到巴蜀气候都變不異兩京九月十九日霜風振厲朝見之時皆有寒色詔卽令著袍至二十一日百官盡衣袍立朝不依舊式每奏事人來往兩京動靜無不盡知二年正月祿山爲子慶緒所殺慶緒僞立凶謀逆計主以嚴莊僞�僞書出於髙尙但置酒爲樂余無所圖上謂髙公曰皇帝久在鳳翔兵威大震凶徒逆黨卽應殄滅髙公伏奏曰逆賊背天地之恩恣豺狼之性更相魚肉其可久乎九月皇帝在鳳翔元帥廣平王中書令郭子儀驅百萬之熊羆吞二京之蚊蚋不逾旬月收復兩都慶緒北走於鄴中王師續圍於城下至乾元元年慶緒爲逆賊史思明所殺王師失利再陷洛陽李光弼作鎭於河陽郭英乂次安於虢路上元元年爲子朝義所殺至寶應元年下收洛陽朝義奔走不知所在上皇謂髙公曰安史二逆賊父子相次伏誅豈非天地神明之所殛罰也髙公曰皇帝聖化變及無窮陛下仁徳福流萬葉凡是凶醜自合誅夷不勝慶快之至初至徳二年十一月詔迎太上皇於西蜀十二月至鳳翔被賊臣李輔國詔外隨駕甲仗上皇曰臨至王城何用此物悉令收付所由欲至城皇帝具儀仗出城迎候二聖相見泣涕久之傾城士庶一時忭舞便於興慶宮安置乾元元年冬上皇幸溫泉宮二十日卻歸因此被賊臣李輔國陰謀不軌欲令猜阻更樹勛庸移仗之端莫不由此輔國趨馳末品小了纖人一承攀附之恩致位雲霄之上聖上屬殘孽未殄蒼生不安貪總軍戎冀淸海內不暇擇揀左右屏棄回邪遂使輔國熒惑兩宮至傷萬姓恣行威福不懼典刑上元元年七月太上皇移仗西內安置髙公竄謫巫州皆輔國之計也上皇在興慶宮先畱廏馬三百匹欲移仗前一日輔國矯詔索所畱馬惟畱十匹有司奏陳上皇謂髙公曰常用輔國之謀我兒不得終孝道明早向北內及曉至北內皇帝使人起拜云兩日來疹病不復親起拜伏願且畱喫飲飯畢又曰伏願且歸南內行欲至夾城忽聞聲上驚回顧見輔國領鐵騎數百人便逼近禦馬輔國便持禦馬髙公驚下爭持曰縱有他變須存禮義何得驚禦輔國叱曰老翁大不解事且去卽斬髙公從者一人髙公卽櫳禦馬直至西內安置自辰及酉然後老宮婢十數人將隨身衣物至一時號泣上皇止之皆輔國矯詔之所爲也上皇謂髙公曰興慶宮是吾王地吾頻讓與皇帝皇帝仁孝不受今𨿽爲輔國所制正愜我本懷進禦人令撤肉便處分尙食明日已後不須進肉食每日上皇與髙公親看掃除庭院芟剃艸木或講經論議轉變說話𨿽不近文律終冀悅聖情經十餘日髙公患瘧�於功臣閣下避瘧日晚聞門外有人問稱是啖庭瑤云聖人喚阿翁問曾見太上皇未曰見了髙公亦不敢辭卽隨庭瑤至合門外日晚見內養將一卷文書狀云使看略見少多皆是罷職卻被索將附奏云臣合死已久聖恩含忍容至今日所看事狀並不曾聞願得親辭聖顏然後受戮死亦無恨明日有制力士潛通逆黨曲附凶徒旣懷梟獍之心合就鯨鯢之戮以其久侍帷幄頗效勤勞且捨殊死可除名長流巫州九月三十日至巫州隨身手力不越十人所餘衣糧才至數月殷憂待罪首尾三年經一年忽見本道觀察第五國珍謫至夷州與第五相飲賦詩曰煙燻眼落膜瘴染面朱虞謂同病曰宰相猶如此余何以堪左右聞之皆爲揮涕又於園中見薺菜土人不解喫便賦詩曰兩京秤斤買五溪無人采裔夏𨿽有殊气味應不攺使拾之爲羹甚美或登山臨水以永終日至元年建辰月有制流人一切放還至建巳月二聖升遐今上卽位攺元爲寶應元年六月巫州二聖遺詔到號天叩地悲不自勝制服持喪禮過常度每一號慟數回气絕晝夜無時傷感行路恨不得親奉陵寢而使永隔幽明哀毀旣深哽咽成疾七月發巫山至朗州八月病漸亟謂左右曰吾年已七十九可謂壽矣官至開府儀同可謂貴矣旣貴且壽死何恨焉所恨者二聖升遐攀號不迨孤魂旅櫬�泊何依泣下沾襟視之盡血言畢以寶應元年八月十八日終於朗州開元寺之西院遠近聞之莫不傷嘆九月靈櫬發朗州十一月至襄州有詔令復舊官爵追贈廣州都督喪事行李一切官給陪葬元宗陵髙公所生母麥氏卽隋將鐵杖曾孫始與母別時年十歲母撫其首泣曰與汝分別再見無時然汝胸上七黑子他人云必貴我若不死得重見記取此言汝常弄吾臂上雙金環吾亦畱看待見汝伺之愼勿忘卻卽與決別向三十年後知母在瀧州𨿽使人迎候終不敢望見及到子母並不相識母問曰與汝別時語記否胸前有黑子母曰在否卽解衣視之母亦出金環示之一時號泣累日不止上聞登時召見封越國夫人便於養父母家安置十餘年後卒葬東京原燕公志墓曰驗七黑於子心辧雙環於母臂卽此事也其妻東平呂氏故岐州刺史元悟之女躬行婦道有逾常禮大理司直太原郭湜曰李輔國謬承恩寵竊弄威權蒙蔽聖聰恣行凶醜所持刑憲皆涉回邪卽有敬毛裴畢之流起周代索丘之獄旣無所措難以圖存使天下之心自然搖矣但經推案先沒家貲不死則流動逾千計黔中一道尢多則三故相裴冕張鎬第五琦是也一大夫賀蘭進明是也六中丞鄭叔淸暢灌韋利見皇甫銳張萬頃毛若虛是也七禦史李融屈無易孫昌引孫瑩宋晦嚴銳畢曜是也三員外張渭張之緒李宣是也一左丞皇甫銑是也一郡王瑀是也一開府力士是也遺評補博卿監司捨將軍列卿州牧縣宰已下散在諸郡不可盡紀從至徳至寶應向二千人及承恩放還十二三矣嗟乎淫刑以逞誰得無罪湜同病者報以志之況與髙公俱嬰譴累每接言論敢不書紳豈謂懷輔弼之元勛當休明之聖代卒爲讒佞所惡生死銜冤悲夫

李輔國按唐書宦者傳輔國本名靜忠以閹奴爲閒�小兒貌儜陋略通書計事髙力士年四十餘使主廏中簿最王爲使以典禾豆能檢擿耗欺馬以故肥薦之皇太子得侍東宮陳元禮等誅楊國忠輔國豫謀又勸太子分中軍趨朔方收河隴兵圖興復太子至靈武愈親近勸遂卽位系天下心擢家令判元帥府行軍司馬肅宗稍稍任以肱膂事更名護國又攺今名凡四方章奏軍符禁寶一委之輔國能隨事齪齪謹密取人主親信而內深賊未敢肆不啖葷時時爲浮屠詭行人以爲柔良不忌也帝還京師拜殿中監閒�五坊宮苑營田栽接總監使兼隴右羣牧京畿鑄錢長春宮等使少府殿中二監封成國公實封戶五百宰相羣臣欲不時見天子皆因輔國以請乃得可常止銀臺門決事置察事廳兒數十人吏𨿽有秋毫過無不得得輒推訊州縣獄訟三司制劾有所捕逮流降皆私判臆處因稱制�然未始聞上也詔書下輔國署已乃施行羣臣無敢議出則介士三百人爲衛貴幸至不敢斥官呼五郎李揆當國以子姓事之號五父帝爲娶元擢女爲妻擢以故爲梁州長史弟兄皆位臺省李峴輔政叩頭言且亂國於是詔�不繇中書出者峴必審覆輔國不悅時太上皇居興慶宮帝自復道來起居太上皇亦間至大明宮或相逢道中帝命陳元禮髙力士王承恩魏悅玉眞公主常在太上皇左右梨園弟子日奏聲伎爲娛樂輔國素微賤𨿽貴力士等猶不爲禮怨之欲立奇功自固初太上皇每置酒長慶樓南俯大道因裴回觀覽或父老過之皆拜舞乃去上元中�南奏事吏過樓下因上謁太上皇賜之酒詔公主及如仙媛主之又召郭英乂王銑等飲予頗厚輔國因妄言於帝曰太上皇居近市交通外人元禮力士等將不利陛下六軍功臣反側不自安願徙太上皇入禁中帝不寤先時興慶宮有馬三百輔國矯詔取之裁畱十馬太上皇謂力士曰吾兒用輔國謀不得終孝矣會帝屬疾輔國卽詐言皇帝請太上皇按行宮中至睿武門射生官五百遮道太上皇驚幾墜馬問何爲者輔國以甲騎數十馳奏曰陛下以興慶宮湫陋奉迎乘輿還宮中力士厲聲曰五十年太平天子輔國欲何事叱使下馬輔國失轡罵力士曰翁不解事斬一從者力士呼曰太上皇問將士各好在否將士納刀呼萬歲皆再拜力士復曰輔國可禦太上皇馬輔國而走與力士對執轡還西內居甘露殿侍衛才數十皆尪老太上皇執力士手曰微將軍朕且爲兵死鬼左右皆流涕又曰興慶吾王地數以讓皇帝帝不受今之徙自吾志也俄而流承恩播州魏悅溱州如仙媛歸州公主居玉眞觀更料後宮聲樂百餘更侍太上皇備灑掃詔萬安咸宜二公主視服膳自是太上皇怏怏不豫至棄天下輔國以功遷兵部尙書南省視事使武士戎裝夾道陳跳丸舞�百騎前驅禦府設食太常備樂宰相羣臣畢會旣得志乃厭然驕觖求宰相帝重違曰卿勛力何任不可但羣望未一如何輔國遂諷宰相裴冕使聯表薦己帝密擿蕭華使諭止冕張皇后數疾其顓帝寢疾太子監國後召太子將誅輔國及程元振太子不從更召越王兗王圖之元振告輔國卽伏兵淩霄門迎太子伺變是夜捕二王及中人朱輝光馬英俊等囚之而殺後他殿代宗立輔國等以定策功愈跋扈至謂帝曰大家第坐宮中外事聽老奴處決帝矍然欲剪除而憚其握兵因尊爲尙父事無大小率關白羣臣出入皆先詣輔國輔國頗自安又冊進司空兼中書令實封戶八百未幾以左武衛大將軍彭體盈代爲閒�羣牧苑內營田五坊等使以右武衛大將軍藥子昂代判元帥行軍司馬賜輔國大第於外中外聞其失勢舉相賀輔國始惘然憂不知所出表乞解官有詔進封博陸郡王仍爲司空尙父許朝朔望輔國欲入中書作謝表閽者不內曰尙父罷宰相不可入輔國气塞久乃曰老奴死罪事郎君不了請地下事先帝矣帝優辭諭遣有韓�劉烜善步星乾元中待詔翰林�位司天監烜起居舍人與輔國暱甚輔國領中書�進祕書監烜中書舍人裴冕引爲山陵使判官輔國罷俱流嶺南賜死自輔國徙太上皇天下疾之帝在東宮積不平旣嗣位不欲顯戮遣俠者夜刺殺之年五十九抵其首混中殊右臂告泰陵然猶祕其事刻木代首以葬贈太傅謚曰丑後梓州刺史杜濟以武人爲牙門將自言刺輔國者按舊唐書宦官傳輔國求爲宰臣諷僕射裴冕聯章薦己肅宗密謂宰臣蕭華曰輔國欲帶平章事卿等欲有章薦信乎華不對問裴冕曰初無此事吾臂可截宰相不可得也華復入奏上喜曰冕固堪大用輔國銜之寶應元年四月肅宗寢疾宰臣等不可謁見輔國誣奏華專權請黜之上不許輔國固請不已乃罷華知政事守禮部尙書及帝崩華竟被斥逐

魚朝恩按唐書宦者傳朝恩瀘州瀘川人天寶末以品官給事黃門內陰黠善宣納詔令至徳初監李光進軍京師平爲三營檢責使以左監門衛將軍知內侍省事九節度圍賊相州以朝恩爲觀軍容宣慰處置使觀軍容使自朝恩始史思明攻洛陽朝恩以神策兵屯陜洛陽陷思明長驅至硤石使子朝義爲遊軍肅宗詔銳兵十萬循渭而東以濟師朝恩按兵陜東使神策將衛伯玉與賊將康文景等戰敗之洛陽平徙屯汴州加開府儀同三司封馮翊郡公寶應中還屯陜代宗避吐蕃東幸衛兵離散朝恩悉軍奉迎華陰乘輿六師乃振帝徳之更號天下觀軍容宣慰處置使專領神策軍賞賜不涯朝恩資小人恃功岸忽無所憚僕固瑒攻絳州使姚良據溫誘回紇陷河陽朝恩遣李忠誠討瑒以霍文場監之王景岑討良王希遷監之敗瑒於萬泉生擒良髙暉等引吐蕃入寇遣劉徳信討斬之故朝恩因麾下數克獲竊以自髙是時郭子儀有定天下功居功臣第一心娼之乘相州敗醜爲詆譖肅宗不納其語然猶罷子儀兵畱京師代宗立與程元振一口加毀帝未及寤子儀憂甚俄而吐蕃陷京師卒用其力王室再安故朝恩內慚乃勸帝徙洛陽欲遠吐蕃百僚在廷朝恩從十餘人持兵出曰寇數犯都甸欲幸洛云何宰相未對有近臣折曰�使反耶今屯兵足以捍寇何遽脇天子棄宗廟爲朝恩色沮而子儀亦謂不可乃止朝恩好引輕浮後生處門下講五經大義作文章謂才兼文武僥伺誤寵永泰中詔判國子監兼鴻臚禮賓內飛龍閒�使封鄭國公始詣學詔宰相常參官六軍將軍悉集京兆設食內教坊出音樂俳倡侑宴大臣子弟二百人朱紫雜然爲附學生列廡次又賜錢千萬取子錢供秩飯每視學從神策兵數百京兆尹幹率錢勞從者一費數十萬而朝恩色常不足凡詔會羣臣計事朝恩怙貴誕辭折愧坐人出其上𨿽元載辯彊亦拱默惟禮部郎中相裏造殿中侍禦史李衎酬詰往返未始降屈朝恩不懌黜衎以動造又謀將易執政以震朝廷乃會百官都堂且言宰相者和元气輯羣生今水旱不時屯軍數十萬饋運困竭天子臥不安席宰相何以輔之不退避賢路默默尙可賴乎宰相俯首坐皆失色造徙坐從之因曰陰陽不和五穀踴貴皆軍容事宰相何與哉且軍拿不散故天降之沴今京師無事六軍可相維鎭又屯十萬饋糧所以不足百司無稍食軍容爲之宰相行文書而已何所歸罪朝恩拂衣去曰南衙朋黨且害我會釋菜執易升坐百官咸在言鼎有覆餗象以侵宰相王縉怒元載怡然朝恩曰怒者常情笑者不可測也載銜之未發朝恩有賜墅觀沼勝爽表爲佛祠爲章敬太后薦福卽後謚以名祠許之於是用度侈浩公壞曲江諸館華淸宮樓榭百司行署將相故第收其材佐興作費無慮萬億旣數毀郭子儀不見聽乃遣盜發其先冢子儀詭辭自解以安眾疑久之讓判國子監鴻臚禮賓等使加內侍監徙封韓增實封百戶俄兼檢校國子監初神策都虞候劉希暹魁健能騎射最爲朝恩暱信以太僕卿封交河郡王兵馬使王駕鶴獨謹厚亦封徐國公希暹諷朝恩置獄北軍陰縱惡少年橫捕富人付吏考訊因中以法錄貲產入之軍皆誣服冤死故市人號入地牢又萬年吏賈明觀倚朝恩捕搏恣行積財巨萬人無敢發其姦朝廷裁決朝恩或不預者輒怒曰天下事有不由我乎帝聞不喜養息令徽者尙幼爲內給使服綠與同列爭忿歸白朝恩明日見帝曰臣之子位下願得金紫在班列上帝未答有司已奉紫服於前令徽稱謝帝笑曰小兒章服大稱滋不悅元載乃用左散騎常侍崔昭尹京兆厚以財結其黨皇甫溫周皓溫方屯陜而皓射生將自是朝恩隱謀奧語悉爲帝知希暹覺帝指密白朝恩朝恩稍懼然見帝接遇未衰故自安而潛計不軌帝遂倚載決除之懼不克載曰陛下�專屬臣必濟朝恩入殿嘗從武士百人自衛皓統之而溫握兵在外載乃徙鳳翔尹李抱玉節度山南西道以溫代節度鳳翔陽重其權實內溫以自助載又議析鳳翔之郿與京兆以鄠盩厔及鳳翔之虢寶雞與抱玉而以興平武功鳳翔之扶風天興與神策軍朝恩利其土地自封殖不知爲虞也郭子儀密白朝恩嘗結周智光爲外應久領內兵不早圖變且大載畱溫京師未卽遣約與皓共誅朝恩謀定以聞帝曰善圖之勿反受禍方寒食宴禁中旣罷將還營有詔畱議事朝恩素肥每乘小車入宮省帝聞車聲危坐載守中書省朝恩至帝責其異圖朝恩自辧悖傲皓與左右擒縊之死年四十九外無知者帝隱之下詔罷觀軍容等使增實封戶六百內侍監如故外咸言旣奉詔乃投縊云還屍於家賜錢六百萬以葬帝懼軍亂進劉希暹王駕鶴並兼禦史中丞又下詔慰曉將士獨希暹自知同惡言不遜駕鶴白髮之遂賜死而賈明觀兼得幸於載故載奏隸江西使立功自贖路嗣恭搒殺之所厚禮部尙書禮儀使裴士淹戶部侍郎判度支第五琦皆坐貶按舊唐書宦官傳朝恩讓判國子監加韓國公章敬太后忌日百寮於興唐寺行香朝恩置齋饌於寺外之車坊延宰臣百寮就食朝恩恣口談時政公卿惕息

程元振按唐書宦者傳元振京兆三原人少以宦人直內侍省遷內射生使飛龍廏副使張皇后謀立越王元振見太子發其姦與李輔國助討難立太子是爲代宗拜右監門衛將軍知內侍省事帝以藥子昂判元帥行軍司馬固辭乃以命元振封保定縣侯再遷驃騎大將軍邠國公盡總禁兵不逾歲權震天下在輔國右凶決又過之軍中呼十郎王仲升者初爲淮西節度使與襄州張維瑾部將戰申州被執賊平元振薦爲右羽林大將軍兼禦史大夫將軍兼大夫由仲升始裴冕與元振忤乃掎韓�等罪貶施州來瑱守襄漢有功元振嘗諉屬不應因仲升共誣殺瑱同華節度使李懷讓被構憂甚自殺素惡李光弼數媒蠍以疑之瑱等上將冕光弼元勛旣誅斥或不自省方帥繇是攜解廣徳初吐蕃黨項內侵詔集天下兵無一士奔命者鹵寇便橋帝蒼黃出居陜京師陷賊剽府庫焚閭弄蕭然爲空於是太常博士翰林待詔柳伉上疏曰吐蕃以數萬眾犯關度隴歷秦渭掠邠涇不血刃而入京師謀臣不奮一言武士不力一戰提卒叫呼劫宮闈焚陵寢此將帥叛陛下也自朝義之滅陛下以爲智力所能故疏元功委近習日引月長以成大禍羣臣在廷無一犯顏回慮者此公卿叛陛下也陛下始出都百姓塡然奪府庫相殺戮此三輔叛陛下也自十月朔召諸道兵盡四十日無隻輪入關者此四方叛陛下也內外離叛𨿽一魚朝恩以陜郡戮力陛下獨能以此守社稷乎陛下以今日勢爲安邪危邪若以爲危豈得髙枕不爲天下計臣聞良醫療疾當病飲藥藥不當疾猶無益也陛下視今日病何繇至此乎天下之心乃恨陛下遠賢良任宦豎離間將相而幾於亡必欲存宗廟社稷獨斬元振首馳告天下悉出內使隸諸州獨畱朝恩備左右陛下持神策兵付大臣然後削尊號下詔引咎率徳勵行屏嬪妃任將相若曰天下其許朕自新攺過乎宜卽募士西與朝廷會若以朕惡未悛邪則帝王大器敢妨聖賢其聽天下所往如此而兵不至人不感天下不服請赤臣族以謝疏聞帝顧公議不與乃下詔盡削元振官爵放歸田裏帝還元振自三原衣婦衣私入京師捨司農卿陳景詮家圖不軌禦史劾按長流溱州景詮貶新興尉元振行至江陵死按舊唐書宦官傳元振加驃騎大將軍封邠國公贈其父元貞司空母�氏趙國夫人是時元振之權甚於輔國廣徳元年十月罷元振官放歸田裏十二月車駕還京元振服縗麻於車中入京城以規仕用與禦史大夫王升飲酒爲禦史所彈詔曰族談錯立法尙不容同惡陰謀議當從重有一於此情實難原程元振性惟凶愎質本庸愚蕞爾之身合當萬死頃以寬其嚴典念以微勞屈法伸恩放歸田裏仍乖克己尙未知非旣忘含煦之仁別貯覬覦之望敢爲嘯聚仍欲動搖不令之臣共爲睥睨妄談休咎仍懷怨望束兵裹甲變服潛行無顧君親將圖不軌按驗皆是無所逃刑首足異門未云塞責朕猶不忘薄效再捨罪人特寬斧鉞之誅俾正投荒之典宜長流溱州百姓委京兆府差綱�送路次州縣差人防援至彼捉拘勿許東西縱有非常之赦不在會恩之限凡百寮庶宜體朕懷

駱奉先按唐書程元振傳時又有駱奉先者亦三原人歷右驍衛大將軍數從帝討伐尢見幸廣徳初監僕固懷恩軍者奉先恃恩貪甚懷恩不平旣而懼其譖遂叛事平擢奉先軍容使掌畿內兵權焰熾然永泰初以吐蕃數驚京師始城鄠以奉先爲使悉毀縣外廬舍無尺椽累封江國公監鳳翔軍大歷末卒

劉希暹按舊唐書宦官傳希暹出自戎伍有膂力形貌光偉以騎射聞朝恩用之爲神策都虞候封交河郡王善候朝恩意旨深被委信累遷至太僕卿與兵馬使王駕鶴同掌禁兵所爲不法諷朝恩於北軍置獄召坊市凶惡少年羅織城內富人誣以違法捕置獄中忍酷考訊錄其家產並沒於軍或有舉選之士財貨稍殷客於旅捨遇橫死者非一坊市苦之謂之入地牢捕帥者有賈明觀者尢凶�以屢置大獄家產巨萬希暹黨之地在禁密人無敢言者朝恩死上寬宥之以素志非順慮不見容常自疑懼與王駕鶴聯職希暹辭多不遜駕鶴純謹上信任之至是以希暹語上聞乃誅之

賈明觀按舊唐書宦官傳明觀者本萬年縣捕賊吏事希暹恣爲凶惡毒甚豺狼朝恩希暹旣死元載復受希暹姦謀潛容之特奏令江西效力明觀將出城百姓數萬人懷磚石候之載令市吏止約明觀在洪州二年觀察使魏少遊容之及路嗣恭代少遊至郡之日召明觀笞殺之識者減魏之名多路之正朝恩素待禮部尙書裴士淹戶部侍郎判度支第五琦二人亦坐貶官

竇文場霍仙鳴按唐書宦者傳竇文場霍仙鳴者始並隸東宮事徳宗未有名自魚朝恩死宦人不復典兵帝以禁衛盡委白志貞志貞多納富人金補軍止收其庸而身不在軍及涇師亂帝召近衛無一人至者惟文場等率宦官及親王左右從至奉天帝逐志貞並左右軍付文場主之興元初詔監神策左廂兵馬以王希遷監右而馬有麟爲左神策軍大將軍軍額由此始帝自山南還兩軍復完而帝忌宿將難制故詔文場仙鳴分總之廢天威軍入左右神策是時竇霍權震朝廷諸方節度大將多出其軍臺省要官走門下丐援引者足相躡衛士朱華以按摩得幸文場參慮補置索賕數萬緡而藩鎭贈遺累百巨萬略士妻女無所憚詔殺之於軍其隆赫如此久之置護軍中尉中護軍各二員詔文場爲左神策護軍中尉仙鳴爲右焦希望爲左神策中護軍張尙進爲右中尉護軍自文場等始後仙鳴移病帝賜十馬令諸祠祈解後稍愈已而暴死帝疑左右進毒捕詰小使問狀誅數十人贈開府儀同三司以內常侍第五守亮代之文場擢累驃騎大將軍時監察禦史崔薳行囚於軍吏爲具酒食薳欲悅媚之故不拒文場劾奏詔流薳遠方文場年老致仕卒其後楊志廉孫榮義爲左右中尉招權驕肆與竇霍略等帝晚節聞民間訛語禁中事而北軍補太學生何竦曹壽系訊人情大懼司業武少儀上書有如罪不測願明示四方俄得釋是時宦官復盛矣希望者涇陽人歷明威將軍贈洪州都督尙進河東人歷忠武將軍贈開府儀同三司志廉弘農人歷左監門衛大將軍榮義涇陽人歷右武衛大將軍並贈揚州大都督

吐突承璀按唐書宦者傳承璀字仁貞閩人也以黃門直東宮爲掖廷局博士察察有才憲宗立擢累左監門將軍左神策護軍中尉左街功徳使封薊國公王承宗叛承璀揣帝銳徵討因請行帝見其果敢自喜謂可任卽詔承璀爲行營招討處置使以左右神策及河中河南浙西宣歙兵從之內寺伯宋惟澄曹進玉爲館驛使自河南陜河陽惟澄主之京華河中至太原進玉主之又詔內常侍劉國珍馬朝江分領易定幽滄等州糧料使於是諫官李墉許孟容李元素李夷簡呂元膺穆質孟簡獨孤郁平仲白居易等眾對延英謂古無中人位大帥恐爲四方笑帝乃更爲招討宣慰使爲禦通化門慰其行承璀禦眾無它遠略爲盧從史侮狎逾年無功賴中詔擿使執從史而間遣人說承宗上書待罪乃詔班師還爲中尉平仲劾承璀輕謀獘賦損國威不斬首無以謝天下帝不獲已罷爲軍器莊宅使尋拜左衛上將軍知內侍省會劉希光納羽林大將軍孫錢二十萬緡求方鎭有詔賜死迹絓承璀故令出監淮南軍纖人太子通事舍人李涉投匭言承璀等冤狀於是孔戣知匭事閱其副不受卽表其姦逐爲峽州司倉參軍然帝於承璀殊厚會李絳在翰林苦論其過故決遣之帝後欲還承璀爲罷絳宰相召爲內弓箭庫使復左神策中尉惠昭太子薨承璀請立澧王不從常飾一室藏所賜詔�地生毛二尺惡之躬糞除瘞之逾年帝崩穆宗銜前議殺之禁中敬宗時左神策中尉馬存亮論其冤詔許子士曄收葬宣宗時擢士曄右神策中尉是時諸道歲進閹兒號私白閩嶺最多後皆任事當時謂閩爲中官區藪咸通中杜宣猷爲觀察使每歲時遣吏致祭其先時號�使墓戶宣猷卒用羣宦力徙宣歙觀察使

劉貞亮按唐書宦者傳貞亮本俱氏名文珍冒所養宦父故攺焉性忠彊識義理平涼之盟在渾瑊軍中會鹵變被執且西俄而得歸出監宣武軍自置親兵千人貞元末宦人領兵附順者益眾會順宗立淹痼弗能朝惟李忠言牛美人侍美人以帝旨付忠言忠言授之王叔文叔文與柳宗元等裁定然後下中書然未得縱欲遂奪神策兵以自彊卽用範希朝爲京西北禁軍都將收宦者權而忠言素懦謹每見叔文與論事無敢異同惟貞亮乃與之爭又惡朋黨熾結因與中人劉光琦薛文珍尙衍解玉呂如全等同勸帝立廣陵王爲太子監國帝納其奏貞亮召學士衛次公鄭絪李程王涯至金鑾殿艸定制詔太子已立盡逐叔文黨委政大臣議者美其忠髙崇文討劉辟復爲監軍初東川節度使李康爲辟所破囚之崇文至辟歸康求雪貞亮劾以不拒賊斬之故以專悍見訾累遷右衛大將軍知內侍省事元和八年卒贈開府儀同三司憲宗之立貞亮爲有功然終身無所寵假呂如全歷內侍省內常侍翰林使坐擅取樟材治第送東都獄至閺鄕自殺又郭旻醉觸夜禁杖殺之五坊朱超晏王志忠縱鷹隼入民家搒二百奪職由是莫不懾畏

馬存亮按唐書宦者傳存亮字季明河中人元和時累擢左神策軍副使左監門衛將軍知內侍省事進左神策中尉軍所籍凡十餘萬存亮料柬尢精伍無罷士部無冗員敬宗初染署工張韶與卜者蘇元明善元明曰我嘗爲子卜子當禦殿食我與焉吾聞上晝夜獵出入無度可圖也韶每輸染材入宮衛士不呵也乃陰結諸工百餘人匿兵車中若輸材者入右銀臺門約昏夜爲變有詰其載者韶謂謀覺殺其人出兵大呼成列浴堂門閉時帝擊球淸思殿驚將幸右神策或曰賊入宮不知眾寡道遠可虞不如入左軍近且速從之初帝常寵右軍中尉梁守謙每遊幸兩軍角戲帝多欲右勝而左軍以爲望至是存亮出迎捧帝足泣負而入以五百騎往迎二太后比至而賊已斬關入淸思殿升禦坐盜乘輿余膳揖元明偶食且曰如占元明驚曰止此乎韶惡之悉以寶器賜其徒攻弓箭庫仗士拒之不勝存亮遣左神策大將軍康藝全將軍何文哲宋叔夜孟文亮右神策大將軍康志睦將軍李泳尙國忠率騎兵討賊日暮射韶及元明皆死始賊入中人倉卒繇望仙門出奔內外不知行在遲明盡捕亂黨左右軍淸宮車駕還羣臣詣延英門見天子然至者不十一二坐賊所入闌不禁者數十人杖而不誅賜存亮實封戶二百梁守謙進開府儀同三司它論功賞有差存亮於一時功最髙乃推委權勢求監淮南軍代還爲內飛龍使大和中以右領軍衛上將軍致仕封岐國公卒贈揚州大都督存亮逮事徳宗更六朝資端畏善訓士始去禁衛眾皆泣唐世中人以忠謹稱者惟存亮西門季元嚴遵美三人而已遵美父季實爲掖廷局博士大中時有宮人謀弒宣宗是夜季實直咸寧門下聞變入射殺之明日帝勞曰非爾吾危不免擢北院副使終內樞密使遵美歷左軍容使嘗嘆曰北司供奉官以胯衫給事今執笏過矣樞密使無廳事惟三楹捨藏書而已今堂狀帖黃決事此楊復恭奪宰相權之失也蓋疾時中官肆橫云後從昭宗遷鳳翔求致仕隱靑城山年八十餘卒

宦寺部列傳四

唐二

仇士良按唐書宦者傳士良字匡美循州興寧人順宗時得侍東宮憲宗嗣位再遷內給事出監平盧鳳翔等軍嘗次敷水驛與禦史元稹爭捨上廳擊傷稹中丞王播奏禦史中使以先後至得正寢請如舊章帝不直稹斥其官元和太和間數任內外五坊使秋按鷹內畿所至邀吏供餉暴甚寇盜文宗與李訓欲殺王守澄以士良素與守澄隙故擢左神策軍中尉兼左街功徳使使相糜肉已而訓謀悉逐中官士良悟其謀與右神策軍中尉魚弘志大盈庫使宋守義挾帝還宮王涯舒元輿已就縛士良肆脇辱令自臣反示牒於朝於時莫能辧其情皆謂誠反士良因縱兵捕無輕重悉斃兩軍公卿半空事平加特進右驍衛大將軍弘志右衛上將軍兼中尉守義右領軍衛上將軍李石輔政稜稜有風岸士良與論議數屈深忌之使賊刺石於親仁裏馬逸而免石懼辭位士良益無憚澤潞劉從諫本與訓約誅劉注及訓死憤士良得志乃上書言王涯等八人皆宿儒大臣願保富貴何苦而反今大戮所加已不可追而名曰逆賊含憤九泉不然天下義夫節士畏禍伏身誰肯與陛下共治邪卽以訓所移書遣部將陳季卿以聞季卿至會石遇盜京師擾疑不敢進從諫大怒殺季卿騰書於朝又言臣與訓誅注以注本宦豎所提挈不使聞知今四方共傳宰相欲除內官而兩軍中尉聞自救死妄相殺戮謂爲反逆有如大臣挾無將之謀自宜執付有司安有縱俘劫橫屍闕下哉陛下視不及聽未聞也且宦人根黨蔓延在內臣欲面陳恐橫遭戮害謹修封疆繕甲兵爲陛下腹心如姦臣難制誓以死淸君側書聞人人傳觀士良沮恐卽進從諫檢校司徒欲弭其言從諫知可動復言臣所陳系國大體可聽則宜洗宥涯等罪不可聽則賞不宜妄出安有死冤不申而生者荷祿固辭累上書暴指士良等罪帝𨿽不能去然倚其言差自彊自是鬱鬱不樂兩軍球獵宴會絕矣開成四年苦風痺少間召宰相見延英退坐思政殿顧左右曰所直學士謂誰曰周墀也召至帝曰自爾所況朕何如主墀再拜曰臣不足以知然天下言陛下堯舜主也帝曰所以問謂與周赧漢獻孰愈墀惶駭曰陛下之徳成康文景未足比何自方二主哉帝曰赧獻受制彊臣今朕受制家奴自以不及遠矣因泣下墀伏地流涕後不復朝至大漸云始樞密使劉弘逸薛季稜宰相李玨楊嗣復謀奉太子監國士良與弘志議更立玨不從乃矯詔立潁王爲皇太弟士良以兵奉迎而太子還爲陳王初莊恪太子薨楊貴妃謀發安王不克武宗已立士良發其事勸帝除之以絕人言故王妃皆死士良遷驃騎大將軍封楚國公弘志韓國公實封戶三百俄而玨嗣復罷去弘逸季稜誅矣帝明斷𨿽士良有援立功內實嫌之陽示尊寵李徳裕得君士良愈恐會昌二年上尊號士良宣言宰相作赦書減禁軍縑糧芻菽以搖怨語兩軍曰審有是樓前可爭徳裕以白帝命使者諭神策軍曰赦令自朕意宰相何豫爾渠敢是士乃怗然士良惶惑不自安明年進觀軍容使兼統左右軍以疾辭罷爲內侍監知省事固請老詔可尋卒贈揚州大都督士良之老中人舉送還第謝曰諸君善事天子能聽老夫語乎眾唯唯士良曰天子不可令閒暇暇必觀書見儒臣則又納諫智深慮遠減玩好省遊幸吾屬恩且薄而權輕矣爲諸君計莫若殖財貨盛鷹馬日以球獵聲色蠱其心極侈靡使悅不知息則必斥經術暗外事萬機在我恩澤權力欲焉往哉眾再拜士良殺二王一妃四宰相貪酷二十餘年亦有術自將恩禮不衰云死之明年有發其家藏兵數千物詔削官爵籍其家始士良弘志憤文宗與李訓謀屢欲廢帝崔愼由爲翰林學士直夜未半有中使召入至祕殿見士良等坐堂上帷帳周密謂愼由曰上不豫已久自卽位政令多荒闕皇太后有制更立嗣君學士當作詔愼由驚曰上髙明之徳在天下安可輕議愼由親族中表千人兄弟羣從且三百何可與覆族事𨿽死不承命士良等默然久乃啟後戶引至小殿帝在焉士良等歷階數帝過失帝俯首旣而士良指帝曰不爲學士不得更坐此乃送愼由出戒曰毋泄禍及爾宗愼由記其事藏箱枕間時人莫知將沒以授其子引故引惡中官終討除之蓋禍原於士良弘志云按舊唐書宦官傳李訓旣殺守澄復惡鄭注乃奏用注爲鳳翔節度使訓欲盡誅宦官乃與金吾將軍韓約新除太原節度使王璠新除邠寧節度使郭行余權禦史中丞李孝本權京兆尹羅立言謀其年十一月二十一日上禦宣政殿百寮班定韓約不奏平安乃奏曰臣當仗廨內石橊樹夜來降甘露請陛下幸仗捨觀之帝乘輦趨金吾仗中尉仇士良與諸官先往石橊樹觀之伺知其詐又聞幕下兵仗聲蒼黃而還奏曰南衙有變遂扶帝輦入合門李訓從輦大呼曰邠寧太原之兵何不赴難衛乘輿者人賞百千於是誰何之卒及禦史臺從人持兵入宣政殿院宦官死者甚眾輦旣入合門內官呼萬歲俄而士良等率禁兵五百餘人露刃出東上合門逢人卽殺王涯賈餗舒元輿李訓等四人宰相及王璠郭行余等十一人屍橫闕下自是權歸士良與魚弘志至宣宗卽位復誅其太甚者而閽寺之勢仍握軍權之重焉

王守澄按唐書宦者傳守澄者史亡所來元和中監徐州軍召還方憲宗喜方士說詔天下求其人宰相皇甫鎛左金吾將軍李道古等白見楊仁晝浮屠大通仁晝更姓名曰柳泌大通自言壽百五十歲有不死藥並待詔翰林虢人田元佐言有祕方能化瓦礫爲黃金詔除虢令與董景珍李元戢皆介泌大通薦於天子天子惑其說泌以金石進帝餌之躁甚數暴怒恚責左右踵得罪禁中累息帝自是不豫十五年罷元會羣臣危恐會義成劉悟來朝賜對麟徳殿悟出曰上體平矣內外乃安是夜守澄與內常侍陳弘志弒帝於中和殿緣所餌以暴崩告天下乃與梁守謙韋元素等定冊立穆宗俄知樞密事文宗嗣位守澄有助力進拜驃騎大將軍帝疾元和逆罪久不討故以宋申錫爲宰相謀因事除之不克更因其黨鄭注李訓乘其隙於是流楊承和於歡州韋元素象州遣中人劉忠諒追殺元素於武昌承和次公安賜死訓乃脇守澄以軍容使就第使內養賫鴆賜死事祕時無知者贈揚州大都督其弟守涓自徐州監軍召還死於中牟按舊唐書宦官傳初元和中守澄爲徐州監軍遇翼城醫人鄭注出入節度使李訴家注敏悟過人博通典藝棋奕醫卜尢臻於妙人見之者無不歡然注嘗爲訴煮黃金服一刀圭可痿弱重膇之疾復能反老成童訴與守澄服之頗效守澄知樞密薦引入禁中穆宗待之亦厚注多奇詭每與守澄言必通夕文宗卽位守澄爲驃騎大將軍充右軍中尉注復得幸於文宗後依倚守澄大爲姦獘文宗以元和逆黨尙在其黨大盛心常憤惋端居不怡翰林學士宋申錫嘗獨對探知上略言其意申錫請漸除其逼帝亦以申錫沈厚有方略爲其事可成乃用爲宰相申錫謀未果爲注所察守澄乃令軍吏豆盧著誣告申錫與漳王謀逆申錫坐貶宰相李逢吉從子訓與注交通訓亦機詭萬端二人情義相得俱爲守澄所重復引訓入禁中爲上講周易旣得幸又探知帝旨復以除宦官謀中帝意帝以訓才辯縱橫以爲其事必捷待以殊寵自流人中用爲學官充侍講學士時仇士良有翌上之功爲守澄所抑位未通顯訓奏用士良分守澄之權乃以士良爲左軍中尉守澄不悅兩相矛盾訓因其惡大和九年帝令內養李好古鴆賜守澄祕而不發守澄死仍贈揚州大都督其弟守涓爲徐州監軍召還至中牟誅之守澄豢養訓注反罹其禍人皆快其受佞而惡訓注之陰狡

劉克明按唐書宦者傳克明亦亡所從來得幸敬宗敬宗善擊球於是陶元皓靳遂良趙士則李公定石定寬以球工得見便殿內籍宣徽院或教坊然皆出神策隸卒或裏閭惡少年帝與狎息殿中爲戲樂四方聞之爭以趫勇進於帝嘗閱角抵三殿有碎首斷臂流血廷中帝歡甚厚賜之夜分罷所親近旣皆凶不逞又小過必責辱自是怨望帝夜艾自捕狐貍爲樂謂之打夜狐中人許遂振李少端魚志弘侍從不及皆削秩帝獵夜還與克明田務澄許文端石定寬蘇佐明王嘉憲閻惟直等二十有八人羣飲旣酣帝更衣燭忽滅克明與佐明定寬弒帝更衣室矯詔召翰林學士路隋作詔書命絳王領軍國事明日下遺詔絳王卽位克明等恃功將易置左右自引支黨顓兵柄於時樞密使王守澄楊承和中尉梁守謙魏從簡與宰相裴度共迎江王發左右神策及六軍飛龍兵討之克明投井死出其屍戮之務澄等皆斬首以徇籍入家貲又殺其黨數十人始克明謀逆母禁不許文宗立嘉母忠賜錢千緡絹五百匹給婢二人

楊復光按唐書宦者傳復光閩人也本喬氏有武力少養於內常侍楊元價家頗以節誼自奮元價奇之宣宗時元價監鹽州軍誣殺刺史劉��有威名者世訟其冤稍遷左神策軍中尉譖去宰相楊收權寵震時復光有謀略累監諸鎭軍乾符初佐平盧節度使曾元裕擊賊王仙芝敗之招討使宋威擊仙芝於江西復光在軍請判官吳彥宏約賊降仙芝遣將尙君長自縛如約威疾其功密請僖宗誅之故仙芝怨復引兵叛後天子寤威階禍罷之以兵與復光乃進禽徐唐莒王鐸爲招討復光仍監軍鐸之棄荊南也山南東道節度使劉巨容定其地以忠武別將宋浩領荊南泰寧將段彥佐之復光父嘗監忠武軍而浩已爲大將見復光少之不爲禮彥亦恥居浩下遂有隙復光曰胡不殺之彥引慓士擊殺浩復光以客常滋假畱後而奏浩罪薦彥爲朗州刺史詔鄭紹業爲荊南節度使以復光監忠武軍屯鄧州遏賊右衝帝西幸召紹業見行在復光更引彥爲荊南節度使彥紿行邊詣復光以黃金數百兩爲謝其後忠武周岌受賊命嘗夜宴召復光左右曰彼旣附賊必不利公不如毋行復光固往酒所語時事復光泣曰丈夫所感獨恩與義耳彼不顧恩義規利害何丈夫哉公奮匹夫封侯乃捐十八葉天子北面臣賊何恩義利害昧昧邪岌流涕曰吾力不足陽合而陰離之故召公計因持杯盟曰有如酒卽遣子守亮斬賊使於傳捨秦宗權據蔡州叛岌復光以忠武兵三千入見之宗權卽遣部將王淑持兵萬人從復光定荊襄師次鄧淑逗𨖻復光斬之並其軍爲八以鹿晏弘晉暉張造李師泰王建韓建等爲之將進攻南陽賊將朱溫何勤逆戰大敗遂收鄧州追北藍橋會母喪班師俄起爲天下兵馬都監總諸軍與東面招討使王重榮並力定關中朱溫守同州復光遣使鑴諭溫以所部降方賊之彊重榮憂不知所出謂復光曰臣賊邪且負國拒戰邪則兵寡柰何復光曰李克用與我世共患難其爲人奮不顧身比數召未卽至者由太原道不通耳非忍禍者若諭上意彼宜必來重榮曰善白王鐸以詔使至太原克用兵乃出京師平以功加開府儀同三司同華制置使封弘農郡公賜號資忠輝武匡國平難功臣卒河中贈觀軍容使謚曰忠肅復光禦下有恩軍中聞其死皆慟哭而麾下多立功者諸子爲將帥數十人守宗亦爲忠武節度使

楊復恭按唐書宦者傳復恭字子恪本林氏子楊復光從兄也宦父元翼咸通中領樞密世爲權家復恭略涉學術監諸鎭兵龐勛亂戰有功自河陽監軍入拜宣徽使擢樞密使黃巢盜京師令孜顓威福斫喪天下中外莫敢亢惟復恭屢與爭得失令孜怒下遷飛龍使復恭乃臥疾藍田僖宗出居興元復爲樞密使制置經略多更其手車駕還遂代令孜爲左神策中尉六軍十二衛觀軍容使封魏國公實戶八百賜號忠貞啟聖定國功臣帝崩定策立昭宗賜鐵券加金吾上將軍稍攘取朝政帝嘗曰朕不徳爾援立我矣當減省侈長示天下我見故事尙衣上禦服日一襲太常新曲日一解今可禁止復恭頓首稱善帝遂問遊幸費對曰聞懿宗以來每行幸無慮用錢十萬金帛五車十部樂工五百犢車紅网朱网畫香車百乘諸衛士三千凡曲江溫湯若畋獵曰大行從宮中苑中曰小行從帝乃詔類減半於是宰相韋昭度張浚杜讓能等爲帝言大中故事抑宦官不假借帝亦稍厭復恭橫恣王者惠安太后弟求節度使帝問復恭對曰產祿傾漢三思危唐後族不可封拜陛下誠愛任以它職可也不以假節外藩恐負勢顓地不可制帝乃止聞怒甚至禁中見復恭詬辱之遂居中任事復恭不欲分己權曰爲黔南節度使道興元而兄子守亮方領節度陰勒利州刺史覆舟於江宗屬賓客皆死以舟自敗聞帝知復恭謀繇是深銜之復恭以諸子爲州刺史號外宅郎君又養子六百人監諸道軍天下威勢舉歸其門守立爲天威軍使本胡弘立也勇武冠軍人畏之帝欲斥復恭懼爲亂乃好謂曰卿家胡子安在吾欲令衛殿內復恭以守立見帝賜姓李名順節使掌六軍管鑰光寵甚旣勢鈞遂與復恭爭恨相中傷暴發其私復恭常肩輿抵太極殿宰相對延英論叛臣事孔緯曰陛下左右有將反者帝矍然緯指復恭復恭曰臣豈負陛下者緯曰復恭陛下家奴而肩輿至前殿廣樹不逞皆姓楊非反邪復恭曰欲收士心輔天子帝曰誠欲收士心胡不假李姓乎復恭無以對會緯出守江陵乃使人劫之長樂坡斬其旌節貲貯皆盡緯僅免復恭子守貞爲龍�節度使守忠洋州節度使皆自擅貢賦上書訕薄朝政大順二年罷復恭兵出爲鳳翔監軍不肯行因丐致仕詔可遷上將軍賜幾杖使者還遣腹心殺使者於道遁居商山俄入居昭化坊第第近王山營而子守信爲軍使數省候出入或告父子且謀亂時順節遙領鎭海軍節度使同中書門下平章事詔與神策軍使李守節率衛兵攻復恭治殺使者罪帝禦延喜樓須之家人拒戰守信亦率兵至昌化裏陣以待會日入復恭與守信舉族出奔遂走興元順節已斥復恭則橫暴出入以兵從兩軍中尉劉景宣西門重遂察其意非常以狀聞有詔召順節輒以甲士三百人入至銀臺門呵止之景宣引順節坐殿廡部將嗣光審出斬之從者大噪出延喜門剽永寧裏盡夕止賈徳晟與順節皆爲天威軍使順節誅頗嗟憤重遂亦奏誅之於是鳳翔李茂貞邠州王行瑜華州韓建同州王行約秦州李茂莊同劾守亮納叛臣請出兵討罪軍餉不仰度支茂貞請假山南招討使宦尹惜類執不可帝亦謂茂貞得山南必難制詔兩解之茂貞劾復恭自謂隋諸孫以恭帝禪唐故名復恭逆狀明白且請削守亮官爵遂擅與行瑜出討自號興元節度使詒宰相書慢悖不臣帝爲下詔令茂貞行瑜討之景福元年破其城復恭守亮守信奔閬州茂貞以子繼密守興元詔吏部尙書徐彥若爲鳳翔節度使而以茂貞帥興元不拜請繼密爲畱後帝不得已授以節度使自是茂貞始彊大復恭與守亮等自閬州將北奔太原趨商山至乾元爲韓建邏士所禽卽斬復恭守信檻車送守亮京師梟首長安市茂貞上復恭與守亮書曰承天門者隋家舊業也兒但積粟訓兵何進奉爲吾披荊榛立天子旣得位乃廢定策國老柰負心門生何門生謂天子也其不臣類此假子彥博奔太原收葬其屍李克用爲申雪詔復官爵

田令孜按唐書宦者傳令孜字仲則蜀人也本陳氏咸通時歷小馬坊使僖宗卽位擢令孜左神策軍中尉是時西門匡範位右中尉世號東軍西軍帝衝騃喜斗鵝走馬數幸六王宅興慶池與諸王斗鵝一鵝至五十萬錢與內園小兒尢暱狎倚寵暴橫始帝爲王時與令孜同臥起至是以其知書能處事又帝資狂�故政事一委之呼爲父而荒酣無檢發左藏齊天諸庫金幣賜伎子歌兒者日巨萬國用耗盡令孜語內園小兒尹希復王士成等勸帝籍京師兩市蕃旅華商寶貨舉送內庫使者監閟櫃坊茶合有來訴者皆杖死京兆府令孜知帝不足憚則販鬻官爵除拜不待旨假賜緋紫不以聞百度崩弛內外垢玩旣所在盜起上下相掩匿帝不及知是時賢人無在者惟佞鄙沓貪相與備員偸安噤默而已左拾遺侯昌蒙不勝憤指言豎尹用權亂天下疏入賜死內侍省宰相盧攜素事令孜每建白必阿邑倡和初黃巢求廣州願罷兵攜欲寵髙駢使有功不聽賊因又易置關東諸節度賊乘之陷東都令孜急歸罪攜奉帝西幸步出金光門至咸陽沙野軍十餘騎呼曰巢爲陛下除姦臣乘輿今西秦中父老何望願還宮令孜叱之以羽林騎馳斬卽以羽林白馬載帝晝夜馳捨駱谷時陳敬瑄方節度西川令孜兄也故請帝幸蜀有詔以令孜爲十軍十二衛觀軍容制置左右神策護駕使至成都進左金吾衛上將軍兼判四衛事封晉國公帝見蜀�陋稍鬱鬱日與嬪侍博飲時時攘袂北望怊然流涕令孜伺間開釋呼萬歲帝爲怡悅因盛稱鄭畋王鐸程宗楚李鋋敬瑄方並力賊不足虞帝曰善初成都募陳許兵三千服黃帽名黃頭軍以捍蠻帝至大勞將士扈從者已賜而不及黃頭軍皆竊怨令孜令孜置酒會諸將以黃金樽行酒卽賜之黃頭將郭琪不肯飲曰軍容能易偏惠均眾士誠大願也令孜目曰君有功邪答曰戰黨項薄契丹數十戰此琪之功令孜嘻怒曰知之密以鴆注酒中琪飲已馳歸殺一婢吮血得解因夜燒營剽城邑敬瑄討敗之奔廣都遂走髙駢所帝聞變與令孜保東城自守羣臣不得見左拾遺孟昭圖請對不召因上疏極諫君與臣一體相成安則同寧危則共難昔日西幸不告南司故宰相禦史中丞京兆尹悉碎於賊惟兩軍中尉以扈乘輿得全今百官之在者率冒重險出百死者也昨昔黃頭亂火照前殿陛下惟與令孜閉城自守不召宰相不謀羣臣欲入不得求對不許且天下者髙祖太宗之天下非北司之天下陛下固九州天子非北司之天子北司豈悉忠於南司廷臣豈無用於�使文宗時宮中災左右巡使不到皆被顯責安有天子播越而宰相無所豫羣司百官棄若路人已事誠不足諫而來者冀可追也疏入令孜匿不奏矯詔貶昭圖嘉州司戶參軍使人沈於頤津初昭圖知正言必見害謂家隸曰大盜未殄宦豎離間君臣吾以諫爲官不可坐觀覆亡疏入必死而能收吾骸乎隸許諾卒葬其屍朝廷痛之賊平令孜以王鐸爲儒臣且無功而首謀召沙陀者楊復光也欲歸重北司故罷鐸都統以復光功第一又忌復光且逼己故薄其賞自謂帷幄決勝系王室輕重出入倨甚會復光死大喜卽罷復恭樞密使中人曹知�者富家子頗沈鷙賊在長安知�以淸濁二谷之人倚山爲屯不屈賊陰教士卒變衣服言語與賊類者夜入長安攻賊營賊大懼帝聞賜金紫擢內常侍聞帝將還因大言我且擁眾大散關下閱羣臣可歸者納之令孜謂然密令王行瑜以邠州兵度嵯峨山襲殺其眾由是益自肆禁制天子不得有所主斷帝以其專語左右輒流涕復光部將鹿晏弘王建等以八都眾二萬取金洋等州進攻興元節度使牛頊奔龍州晏弘自爲畱後以建及張造韓建等爲部刺史帝還懼見討引兵走許州王建率義勇四軍迎帝西縣復以建及韓建等主之號隨駕五都令孜以復光故才授諸衛將軍皆養爲子別募神策新軍以千人爲都凡五十四都分左右爲十軍統之又遣親信覘諸鎭不附己者以罪除徙養子匡佑宣慰河中王重榮厚爲禮匡佑傲甚舉軍怒重榮因數令孜罪責其無禮監軍和解乃去匡佑還訴令孜且勸圖之令孜白以兩鹽池歸鹽鐵使卽自兼兩池榷鹽使重榮不奉詔表暴令孜十罪令孜自將討重榮率邠寧朱玫鳳翔李昌符合鄜延靈夏等兵凡三萬壁沙苑重榮說太原李克用連和克用上書請誅令孜玫帝和之不從大戰沙苑王師敗玫走還邠州與昌符皆恥爲令孜用還與重榮合神策兵潰還略所過皆盡克用逼京師令孜計窮乃焚坊市劫帝夜啟開遠門出奔自賊破長安火宮室捨廬十七後京兆王徽葺復粗完至是令孜唱曰王重榮反命火宮城惟昭陽蓬萊二宮僅存王建以義勇四軍扈帝夜亂牢水遂次陳倉克用還河中玫畏克用且逼與重榮連章請誅令孜而駐鳳翔令孜請帝幸興元帝不從令孜以兵入寢殿逼帝夜出羣臣無知者宰相蕭遘等皆不及從玫勸興元節度使石君涉焚合道絕帝西意遘惡令孜劫質天子生方鎭之難使玫進迎乘輿玫引兵追行在敗興鳳楊晟軍帝次梁洋稍引而南玫兵及中營左右被剽戮者不勝計令孜懼人圖己蒙面以行使王建長�五百淸道囊傳國璽授之次大散關道險澀帝危及難數矣分軍守靈壁亢追兵玫長驅躡帝帝以合道毀走他道困甚枕王建膝且寐覺而飯僅能至興元玫重榮表誅令孜安慰羣臣詔以令孜爲�南監軍使畱不去重榮請幸河中令孜沮而止宰相遘率羣臣在鳳翔者表令孜顓國煽禍惑小人計交亂羣帥請誅之帝不及省且詔重榮餉糧十五萬斛給行在重榮以令孜在不奉命玫乃奉嗣襄王�卽僞位玫敗帝乃得還京師始帝入蜀諸王徒步以從壽王至斜谷不能進令孜驅使前王謝足且拘得馬可濟令孜怒扶王彊之行王恥之及帝病中外屬壽王令孜入候帝曰陛下記臣否帝直視不能語令孜自署�南監軍使閱拱宸奉鑾軍自衛晝夜馳入成都固表解官求醫藥詔可俄削官爵長流儋州然猶依敬瑄不行王卽位是爲昭宗楊復恭代爲觀軍容使出王建爲壁州刺史建取利州自署防禦使因略定閬�蜀黎雅等州詔卽置永平軍拜建節度使令孜謀與建連衡亢朝廷且曰吾子也書召之建喜將至復卻之建怒進圍成都令孜登城謝建曰老夫久相厚何見困答曰父子恩何敢忘顧父自絕朝廷苟攺圖則父子如初令孜曰吾欲面計事建然許令孜夜負印節授建明日入成都囚令孜碧雞坊始右神策統軍宋文通爲諸軍所疾令孜因事召見欲殺之旣見乃欣然更養爲子名彥賓卽李茂貞也故獨上書雪其罪詔爲湖南監軍凡二歲與敬瑄同日死臨刑裂帛爲授行刑者曰吾嘗位十軍容殺我庸有禮因教縊人法旣死而色不變幹寧中詔復官爵

劉季述按唐書宦者傳季述本微單稍顯於僖昭間擢累樞密使楊復恭之斥帝以西門重遂爲右神策軍中尉觀軍容使時李茂貞得興元愈跋扈不軌宰相杜讓能與內樞密使李周及重遂謀誅之乃興師以嗣覃王戒丕爲京西招討使神策大將軍李鐬副之茂貞引兵迎壁盩厔薄興平王師潰遂逼臨�以陣暴言讓能等罪京師震恐帝坐安福門斬重遂周以謝茂貞更以駱全瓘劉景宣代爲兩中尉幹寧二年茂貞與王行瑜韓建以兵入朝李克用率師討茂貞次渭北同州節度使王行實奔京師謂景宣等曰沙陀十萬至矣請奉天子出幸避其鋒景宣方與茂貞睦故全瓘與鳳翔衛將閻圭共脇帝狩岐王行實及景宣子繼晟縱火剽東市帝登承天門矢著樓闔帝懼暮出莎城士民從者數十萬至谷口人暍死十三夜爲盜掠哭聲殷山徙駐石門茂貞恐乃殺全瓘景宣及圭自解天子還京師以景務修宋道弼代之俄專國宰相崔引惡之徐彥若王摶懼禍不解稍抑引以和北軍引怒劾摶黨宦豎不忠罷去俄賜死流道弼歡州務修愛州並死灞橋逐彥若於南海乃以季述王仲先爲左右中尉疾引尢甚時帝嗜酒怒責左右不常季述等愈自危先是王子病季述引內醫工車讓謝筠久不出季述等共白帝宮中不可妄處人帝不納詔著籍不禁由是疑帝與有謀乃外約朱全忠爲兄弟遣從子希正與汴邸官程巖謀廢帝會全忠遣天平節度副使李振上計京師巖因曰主上嚴急內外惴恐左軍中尉欲廢昏立明若何振曰百歲奴事三歲郎主常也亂國不義廢君不祥非吾敢聞希正大沮帝夜獵苑中醉殺侍女三人明日午漏上門不啟季述見引曰宮中殆不測與仲先率王彥範薛齊偓李師虔徐彥回總衛士千人毀關入謀所立未決是夜宮監竊取太子以入季述等因矯皇后令曰車讓謝筠勸上殺人禳塞災咎皆大不道兩軍軍容知之令立皇太子以主社稷黎明陳兵廷中謂宰相曰上所爲如此非社稷主今當以太子見羣臣卽召百官署奏引不得對季述衛皇太子至紫廷院左右軍及十道邸官兪潭程巖等詣思元門請對士皆呼萬歲入思政殿遇者輒殺帝方坐乞巧樓見兵入驚墮於�將走季述仲先持帝坐以所持扣杖畫地責帝曰某日某事爾不從我罪一也至數十未止皇后出徧拜曰護大家勿使怖若有罪惟軍容議季述出百官奏曰陛下瞀倦於勤願奉太子監國陛下自頤東宮帝曰昨與而等飲甚樂何至是後曰陛下如軍容語宮監掖帝出思政殿後倡言曰軍容一心輔持請上養疾帝亦曰朕久疾令太子監國巖等皆呼萬歲後以傳國寶授季述就帝輦左右十餘人入囚少陽院季述液金以完鐍師虔以兵守太子卽位於武徳殿帝號太上皇皇后爲太上皇后大赦天下東宮官屬三品賜爵一級四品以下一階天下爲父後者爵一級羣臣加爵秩厚賜欲媚附上下攺東宮爲問安宮季述等皆先誅戮以立威夜鞭笞晝出屍十輦凡有寵於帝悉榜殺之殺帝弟睦王師虔尢苛察左右出入搜索天子動靜輒白季述帝衣晝服夜浣食自竇進下至筆紙銅鐵疑作詔書兵器皆不與方寒公主嬪禦無衾纊哀聞外廷引告難於朱全忠使以兵除君側全忠封引書與季述曰彼翻覆宜圖之季述以責引引曰姦人僞書從古有之必以爲罪請誅不及族季述易之乃與盟引謝全忠曰左軍與引盟不相害然僕歸心於公並送二侍兒全忠得書恚曰季述使我爲兩面人自是始離季述子希度至汴言廢立本計又遣李奉本賫示太上皇誥全忠狐疑不決李振入見曰豎刁伊戾之亂以資霸者今閹奴幽劫天子公不討無以令諸侯乃囚希度奉本遣振至京師與引謀是時季述欲盡誅百官乃弒帝挾天子令天下都將孫徳昭董從實盜沒錢五千緡仲先眾辱之督其償株連甚眾引間其不逞曰能殺兩中尉迎太上皇而立大功何小罪足羞又遣客密告徳昭割帶內蜜丸通意徳昭邀別將周承誨期十二月晦伏士安福門待旦仲先乘肩輿造朝徳昭等劫之斬東宮門外叩少陽院呼曰逆賊斬矣帝疑未信皇后曰可獻賊首徳昭擲仲先頭以進宮人毀扉出禦長樂門羣臣稱賀承誨馳入左軍執季述彥範至樓前引先戒京兆尹鄭元規集萬人持大梃帝詰季述未已萬梃皆進二人同死梃下遂尸之兩軍支黨死者數十人中官奉太子遁入左軍收傳國璽齊偓死井中出其屍斬之全忠檻送巖京師斬於市季述等夷三族以徳昭檢校太保靜海軍節度使從實檢校司徒容管節度使並同中書門下平章事賜氏李曰繼昭曰彥弼承誨亦檢校司徒邕管節度使視宰相秩皆號扶傾濟難忠烈功臣圖形淩煙閣畱宿衛凡十日乃休竭內庫珠寶賜之當時號三使相人臣無比初延英宰相奏事帝平可否樞密使立侍得與聞及出或矯上旨謂未然數攺易撓權至是詔如大中故事對延英兩中尉先降樞密使候旨殿西宰相奏事已畢案前受事師虔請於屏風後錄宰相所奏帝以侵官不許下詔與徐彥回同誅

韓全誨張彥弘按唐書宦者傳韓全誨張彥弘者皆不知所來並監鳳翔軍全誨入爲內樞密使劉季述之誅崔引陸扆見武徳殿右廡引曰自中人典兵王室愈亂臣請主神策左軍以扆主右則四方藩臣不敢謀昭宗意不決李茂貞語人曰崔引奪軍權未及手志滅藩鎭矣帝聞召李繼昭等問以引所請柰何對曰臣世世在軍不聞書生主衛兵且罪人已得持軍還北司便帝謂引曰議者不同勿庸主軍乃以全誨爲左神策中尉彥弘爲右皆拜驃騎大將軍袁易簡周敬容爲樞密使引怒約京兆鄭元規遣人狙殺之不克全誨等知引必除己乃已因諷茂貞畱選士四千宿衛以李繼筠繼徽總之引亦諷朱全忠內兵三千居南司以婁敬恩領之韓偓聞岐汴交戍數諫止引引曰兵不肯去耳偓曰初何爲召邪引不對議者知京師不復安矣全誨彥弘及彥弼合勢恣暴中官倚以自驕帝不平有斥逐者皆不肯行引固請盡誅之全誨彥弘見帝祈哀帝知左右漏言始詔囊封奏事宦人更求麗姝知書者數十人侍帝爲內詗由是引計多露始張浚判度支楊復恭以軍貲乏奏假鹽曲一歲入以濟用度遂不復還至引乃白度支財盡無以稟百官請如舊制全誨擿李繼筠訴軍中匱甚請割三司隸神策帝不能郤詔罷引領鹽鐵引銜之全誨等懼帝誅己與繼誨彥弼繼筠交通謀亂帝問令狐渙渙請召引及全誨等宴內殿和解之韓偓謂不如顯斥一二柄臣許餘人自新妄謀必息不然皆自疑禍且速𨿽和解之凶焰益肆帝乃止是時全忠並河中引爲急詔令入朝又詒書曰上反正公之力而鳳翔入朝引功自歸今若後至必先見討全忠得詔還汴悉師討全誨帝以爲忠又欲其與茂貞同功卽詔並力令引詒二鎭書示帝意全忠取同州汴兵凡七萬威震關中全誨等泣奏曰全忠且至欲脇陛下幸關東將謀傳禪臣不忍見髙祖天下移它姓願至鳳翔合義兵討元惡帝未許方在乞巧樓全誨急卽火其下帝降樓乃決西幸彥弼等以帝未卽駕愈悖宮中禁索苛亟帝與後相視泣宮人私逃出都民崩沸或奔開化坊依引第自固閈無畱家鳳翔軍與左神策兵陣大衢長樂門外若丘墟然於是日南至百官不朝帝坐思政殿時彥弼先入鳳翔全誨逼帝出惟皇后諸王數百騎爲衛帝繡袍塗金帽以右神策軍從實天復元年十一月壬子全誨等遂火宮城繼誨彥弼欲劫百官從天子李徳昭等按兵衛之乃得免茂貞以帝居盩厔全忠取華州下令自釋曰吾被詔及得宰相書令入朝旣至皆僞也逆臣全誨震驚天子脇乘輿出遷暴露艸莽吾當入對言狀時公卿皆在長安數日不聞朝廷�畫引使王溥見全忠曰上猶在盩厔公宜亟進羣臣盧知猷等奏記全忠請西迎天子答曰進則似脇君退則負國然敢不勉引率百官迎全忠灞橋入舍長安一昔而西茂貞聞全忠至以帝入鳳翔從臣才三四人全忠遣楊達裴鑄入鳳翔奉表天子汴部將康懷英襲破李繼昭於武功擒馘六千級全誨懼請救於李克用克用遺全忠書勸執崔引洗海內謗全忠不答進屯鳳翔東偏茂貞登城隃語曰天子厭災於此讒人誤公來公當入覲全忠曰宦官脇驚乘輿吾以兵問罪迎上東還王非同謀者尙何所言明日圍鳳翔茂貞不出帝遣中人詔全忠班師不奉詔使者再往全忠聽命引兵攻邠州李繼徽嬰城三日乃降質其妻復使繼徽守回壁三原引與鄭元規至三原邀說全忠全忠亦自聞茂貞將戰徙營渭北據髙原戰不勝全忠夜入盩厔拔藍田復屯三原時李克用攻慈隰救鳳翔全忠還河中克用部將李嗣昭戰數不利全忠取晉汾二州嗣昭遁還河東全忠曰此茂貞所倚今敗矣何能久乎引復說全忠曰宦豎謀擁帝入蜀且泣全忠執其手乃定計迎天子會朱友寧敗岐兵於莫父居人皆入保全忠以精甲五萬與茂貞決戰岐兵敗僕屍萬餘茂貞帳下八百人就縛乃嬰城自夏訖冬兵連不能解勝敗略相償援軍十餘壁數爲全忠擾襲不得進城中日困全忠由是取鳳鄜坊成隴等州間劫鈔以佐軍餉故能不乏茂貞疑帝與全忠有密約增甲士守宮殿初帝至鳳翔有鴉數萬棲殿樹謂之神鴉俄而鴉不來人以爲恐全誨等小人旣勢窘更相怨疾不復遠慮財用窶短帝輟所禦膳賜全誨等三讓帝曰難得時欲同味耳茂貞食鮓美帝曰此後池魚茂貞曰臣養魚以候天子聞者皆駭於是全忠軍攻東城焚橋鏖戰部將李繼寵出降茂貞懼密圖誅中官以紓難先遺書曰禍亂之生全誨首之變興倉卒故迎天子至此且公未至懼它盜馮陵公旣志輔社稷請奉乘輿還宮僕願以敝賦從全忠然許然軍稍薄城大呼者三岐軍皆投塹無斗意帝召茂貞全誨彥弼及宰相蘇檢李繼岌繼忠議和已決中官復沮罷它日帝召茂貞等曰十六宅諸王日奏餒死者十三王公主夫人皆間日食今又將竭柰何皆不敢對有衛士十餘人叩左銀臺門遮全誨罵曰破一州餓死者十萬徒以軍容數人耳全誨詣茂貞叩頭訴茂貞謝曰士伍亦何知復訴於帝帝不許李繼昭見全誨曰昔楊軍容破楊守亮一族今驃騎復破吾族乎罵之乃出降宦豎數傳援軍至皆相賀百姓笑曰紿我乎是時全忠合四鎭兵十餘萬營壘相屬晝夜攻外兵詬守者曰劫天子賊守者亦詬外兵曰奪天子賊諸鎭見崔引檄皆狐疑不出師惟靑州節度使王師範取兗州襲華州李克用攻晉州以爲援全忠懼圍益急全誨等素譎險常爲全忠引所憚乃請先殺之以迎天子帝旣惡宦人脇遷而茂貞又其黨全忠𨿽外示順終悖逆皆不可倚欲狩襄漢依趙匡凝然不得去乃定計歸全忠以紓近禍三年正月茂貞請遣使諭全忠軍詔崔構挾中人郭遵誨往旣行又命宮人寵顏馳見全忠諭密旨乃以蔣元暉入衛二日茂貞獨見至日旰全誨彥弘恨甚逮食不能捉七自見勢去計無所用垂頭喪气帝召韓偓見東橫門執手涕泗帝曰今先去四大惡余以次誅矣於是內養八輩候廷中授命每二輩以衛士十人取一首俄而全誨彥弘易簡敬容皆死卽詔第五可範爲左軍都尉王知古楊虔朗爲樞密使知古領上院虔朗領下院繼筠繼誨彥弼皆伏誅茂貞取其輜重是夜誅內諸司使韋處廷等二十二人悉以首內布囊詔蔣元暉學士薛貽矩送全忠曰是皆不肯使乘輿東者旣斬之矣全忠大喜徧告軍中以姚洎爲岐汴通和使全忠詒茂貞書曰宦者乘陴詈不已曰稟王旨是乎茂貞懼復誅小使李繼彜等十人於是開壘門全忠猶攻北壘帝遣寵顏賜禦巾箱寶器使罷兵又捕殺中官七十人全忠亦使京兆誅黨與百餘人天子入全忠軍全忠泥首素服待罪客省傳呼徹三仗有詔釋全忠罪使朝服見全忠伏地泣曰老臣位將相勤王無狀使陛下及此臣之罪也帝亦嗚咽命韓偓起之解玉帶以賜召之食帝顧衛兵或有憤發者因履系解目全忠爲吾系之全忠跪結履汗浹於背而左右莫敢動是夜帝三召皆辭朱友倫以兵衛帝李克用引軍去帝還京師引全忠議盡誅第五可範等八百餘人於內侍省哀號之聲聞於路畱單弱數十人備宮中灑掃引以鎭人性謹厚卽詔王鎔擇五十人爲敕使內諸司宦官主領者皆罷於是追諸道監軍所在賜死其財產籍入之詔以中官脇遷狀及全忠迎乘輿本末告方鎭罷監軍院咸視國初故事以三十人爲員衣黃衣不得養子內諸司皆歸省若寺兩軍內外八鎭兵悉屬六軍全忠還汴州帝以第五可範等無辜頗悼之爲文以祭自是宣傳詔命皆以宮人始劉季述專廢立中人皆與聞帝反正誅季述及薛齊偓數族而已余貸不問又悔之後稍稍誅夷羣宦寖不安時帝懲幽辱能勵心庶政數召見羣臣問治道有志中興而全誨引爭權外召彊臣劫本朝以相吞嚙卒用關東軍窮討暴誅君側𨿽淸而全忠勢遂張帝卒弒死唐室以亡其禍本於全誨彥弘云按舊唐書宦官傳天復三年正月全忠迎駕還長安詔以崔引爲宰相兼判六軍諸衛引奏曰髙祖太宗承平時無內官典軍旅自天寶已後宦官寖盛貞元元和分羽林衛爲左右神策軍以使衛從令宦官主之惟以二千人爲定制自是參掌樞密由是內務百司皆歸宦者上下彌縫共爲不法大則傾覆朝政小則構扇藩方車駕頻致播遷朝廷漸加微弱原其禍作始自中人自先帝臨禦已來陛下纂承之後朋儕日熾交亂朝綱此不剪其本根終爲國之蟊賊內諸司使務宦官主者望一切罷之諸道監軍使並追赴闕廷卽國家萬世之便也詔曰宦官之興肇於秦漢趙髙閻樂竟滅嬴宗張讓段珪遂傾劉祚肆其志則國必受禍悟其事則運可延長朕所以斷在不疑祈天永命者也先皇帝嗣位之始年在幼沖羣豎相推奄專大政於是毒流字內兵起山東遷幸三川幾淪神器回鑾之始率土思安而田令孜妒能忌功遷搖近鎭陳倉播越患難相仍洎朕纂承益相侮慢復恭重遂逞其禍道弼季述繼其凶幽辱朕躬淩脇孺子天復返正罪已求安兩軍內樞一切假借韓全誨等每懷憤惋曾務報讎視將相若血仇輕君上如木偶未周星歲竟致播遷及在岐陽過於羈紲上憂宗社傾墜下痛民庶流離茫然孤居無所控告全忠位兼二柄深識朕心駐兵近及於三年獨斷方誅於元惡今謝罪郊廟卽宅宮闈正刑當在於事初除惡宜絕其根本先朝及朕五致播遷王畿之甿減耗大半父不能庇子夫不能妻室言念於玆痛深骨髓其誰之罪爾輩之由帝王之爲治也內有宰輔卿士外有藩翰大臣豈可令刑余之人參預大政況此輩皆朕之家臣也比於人臣之家則奴隸之流恣橫如此罪惡貫盈天命誅之罪豈能捨橫屍伏法固不足矜含容久之亦所多愧其第五可範已下並宜賜死其在畿甸同華河中並盡底處置訖諸道監軍使己下及管內經過並居停內使�到並仰隨處誅夷訖聞奏已令準國朝故事量畱三十人各賜黃絹衫一領以備宮內指使仍不得輒有養男其左右神策軍並令停廢是日諸司宦官百餘人及隨駕鳳翔羣小又二百餘人一時斬首於內侍省血流塗地及宮人宋柔等十一人兩街僧道與內官相善者二十餘人並笞死於京兆府內諸司一切罷之皆歸省寺自是京城並無宦官天子每宣傳詔命卽令宮人出入崔引𨿽復仇快志國祚旋亦覆亡悲夫

後唐

張承業按五代史宦者傳承業字繼元唐僖宗時宦者也本姓康幼閹爲內常侍張泰養子晉王兵擊王行瑜承業數往來兵間晉王喜其爲人及昭宗爲李茂貞所迫將出奔太原乃先遣承業使晉以道意因以爲河東監軍其後崔引誅宦官宦官在外者悉詔所在殺之晉王憐承業不忍殺匿之斛律寺昭宗崩乃出承業復爲監軍晉王病且革以莊宗屬承業曰以亞子累公等莊宗常兄事承業歲時升堂拜母甚親重之莊宗在魏與梁戰河上十餘年軍國之事皆委承業承業亦盡心不懈凡所以蓄積金粟收市兵馬勸課農桑而成莊宗之業者承業之功爲多自貞簡太后韓徳妃伊淑妃及諸公子在晉陽者承業一切以法繩之權貴皆斂手畏承業莊宗歲時自魏歸省親須錢蒲博賞賜伶人而承業主藏錢不可得莊宗乃置酒庫中酒酣使子繼岌爲承業起舞舞罷承業出寶帶幣馬爲贈莊宗指錢積呼繼岌小字以語承業曰和哥乏錢可與錢一積何用帶馬爲也承業謝曰國家錢非臣所得私也莊宗以語侵之承業怒曰臣老�使非爲子孫計惜此庫錢佐王成霸業爾若欲用之何必問臣財盡兵散豈獨臣受禍也莊宗顧元行欽曰取劍來承業起持莊宗衣而泣曰臣受先王顧托之命誓雪家國之讎今日爲王惜庫物而死死不愧於先王矣閻寶從旁解承業手令去承業奮拳毆寶踣罵曰閻寶朱溫之賊蒙晉厚恩不能有一言之忠而反諂諛自容邪太后聞之使召莊宗莊宗性至孝聞太后召甚懼乃酌兩�謝承業曰吾杯酒之失且得罪太后願公飲此爲吾分過承業不肯飲莊宗入內太后使人謝承業曰小兒忤公已笞之矣明日太后與莊宗俱過承業第慰勞之盧質嗜酒傲忽自莊宗及諸公子多見侮慢莊宗深嫉之承業乘間請曰盧質嗜酒無禮臣請爲王殺之莊宗曰吾方招納賢才以就功業公何言之過也承業起賀曰王能如此天下不足平也質因此獲免天佑十八年莊宗已諾諸將卽皇帝位承業方臥病聞之自太原肩輿至魏諫曰大王父子與梁血戰三十年本欲雪家國之讎而復唐之社稷今元凶未滅而遽以尊名自居非王父子之初心且失天下望不可莊宗謝曰此諸將之所欲也承業曰不然梁唐晉之仇賊而天下所共惡也今王誠能爲天下去大惡復列聖之深讎然後求唐後而立之使唐之子孫在孰敢當之使唐無子孫天下之士誰可與王爭者臣唐家一老奴耳誠願見大王之成功然後退身田裏使百官送出洛東門而令路人指而嘆曰此本朝�使先王時監軍也豈不臣主俱榮哉莊宗不聽承業知不可諫乃仰天大哭曰吾王自取之�老奴矣肩輿歸太原不食而卒年七十七同光元年贈左武衛上將軍謚曰正憲

張居翰按五代史宦者傳居翰字徳卿故唐掖廷令張從玟之養子昭宗時爲範陽軍監軍與節度使劉仁恭相善天復中大誅宦者仁恭匿居翰大安山之北溪以免其後梁兵攻仁恭仁恭遣居翰從晉王攻梁潞州以牽其兵晉遂取潞州以居翰爲昭義監軍莊宗卽位與郭崇韜並爲樞密使莊宗滅梁而驕宦官因以用事郭崇韜又專任政居翰默默苟免而已魏王破蜀王衍朝京師行至秦川而明宗軍變於魏莊宗東徵慮衍有變遣人馳詔魏王殺之詔書已印畫而居翰發視之詔書言誅衍一行居翰以謂殺降不祥乃以詔傅柱揩去行字攺爲一家時蜀降人與衍俱東者千餘人皆獲免莊宗遇弒居翰見明宗於至徳宮求歸田裏天成三年卒於長安年七十一

宦寺部列傳五

遼

王繼恩按遼史宦官傳繼恩棣州人睿知皇后南徵繼恩被俘初皇后以公私所獲十歲已下兒容貌可觀者近百人載赴涼陘並使閹爲豎繼恩在焉聰慧通書及遼語擢內謁者內侍左廂押班聖宗親政累遷尙衣庫使左承宣監門衛大將軍靈州觀察使內庫都提點繼恩好淸談不喜權利每得賜市書至萬卷載以自隨誦讀不倦每宋使來聘繼恩多充宣賜使後不知所終

趙安仁按遼史宦官傳安仁字小喜深州樂壽人自幼被俘統和中爲黃門令秦晉國王府祗候王薨授內侍省押班禦院通進開泰八年與李勝哥謀奔南土爲遊兵所擒初仁徳皇后與欽哀有隙欽哀密令安仁伺皇后動靜無不知者仁徳皇后威權旣重安仁懼禍復謀亡歸仁徳欲誅之欽哀以言營救聖宗曰小喜言父母兄弟俱在南朝每一念神魂隕越今爲思親冒死而亡亦孝子用心實可憐憫赦之重熙初欽哀攝政欲廢帝立少子重元帝與安仁謀遷太后慶州守陵授安仁左承宣監門衛大將軍充契丹漢人渤海內侍都知兼都提點會上思太后親馭奉迎太后責曰汝負萬死我嘗營救不望汝報何爲離間我母子邪安仁無答後不知所終

宋一

竇神寶按宋史宦者傳神寶父思儼五代時爲內侍宋初皇城使兄神興在領軍衛大將軍致仕神寶初爲黃門太平興國中從徵太原擐甲登城中流矢稍遷入內髙品監並州戍兵屢出襲賊前後破寨三十六斬千餘級大獲鎧甲牛馬��因築三寨詔褒之九年命與尹憲屯夏州時岌伽羅膩等十四族久叛神寶率兵大破之焚其廬帳斬千餘級據獲甚眾雍熙中朝廷遣使綏宥麟府州募邊部願攻契丹者賜以金帛神寶上言狼子野心由此或生邊隙乃止俄轉殿頭髙品淳化中使河東閱視堡柵兵騎慕容徳丰自刑臺徙延州未至郡詔神寶乘傳權州事環州近邊內擾與陳徳元討之破牛家族二十八部且規度通遠入靈武路就命環慶同駐泊牛家族復結眾叛又破之殲餘黨於極泉鎭獲其渠帥九人西戎寇鄜以援之之勞遷供奉官與田紹斌部送靈州芻糧卽命駐泊李繼遷入寇與慕容徳丰襲破其堡寨焚帳幕獲人畜數萬計連詔嘉獎遷內殿崇班至道初繼遷再寇靈武神寶遣人間道告急闕下賊圍之歲餘地震二百餘日城中糧糗皆竭潛遣人市糴河外宵運以入間出兵擊賊賊引去以功拜西京作坊副使又命於浦洛河淸遠軍援芻糧與楊允恭議造小車三千運糧至環州三年遷西京左藏庫副使出使靈武還奏對稱旨面授供備庫使咸平中出爲髙陽關鈐轄徙貝冀巡檢會原州野貍族三千餘眾徙帳於順成谷大虫堪與熟魏族接戰詔神竇和治之至則定其經界遣悉還舊地入爲內侍右班副都知眞宗朝陵畱與劉承珪同掌大內事大中祥符初勾當三班院又掌諸王宮事遷西京左藏庫使領密州刺史兼掌往來國信神寶�職精恪性吝嗇畜貨巨萬天禧初以皇城使罷內職三年卒年七十一錄其子守志爲入內供奉官

王仁睿按宋史宦者傳仁睿不知何許人年十餘歲事太宗於晉邸服勤左右甚淳謹及卽位宣傳指揮頗稱旨歷入內小底都知洛苑副使命典宮闈出納之命最居親近嘗與柴禹錫等發秦邸陰事雍熙四年被疾遣太醫診視卒年四十一特贈內侍省內侍國朝以來內侍都知押班不領他職淳化至道後皆內殿崇班以上兼充多至諸司使有領觀察使者沒皆有贈官官給葬事舊制內侍人許養一子以充繼嗣開寶四年以其爭財起訟詔自今滿三十無養父者始聽養子仍以其名上宣徽院違者準前詔抵死咸平中徐志通爲溫臺等州巡檢坐取李歡男四人爲假子又縱卒略民家小兒致其母抱兒投海死決杖配掃灑班復申前詔以戒厲之

王繼恩按宋史宦者傳繼恩陜州陜人周顯徳中爲內班髙品初養於張氏名徳鈞開寶中求復本宗太祖召見許之因賜名焉累爲內侍行首會討江南與竇神興等部禁兵及戰船抵采石九年春攺裏面內班小底都知賜金紫十月加武徳使太祖崩副杜彥圭案行陵地尋充永昌陵使太平興國三年遷宮苑使久之領河州刺史掌軍器弓槍庫雍熙中主師克云朔命繼恩率師屯易州又爲天雄軍駐泊都監自岐溝關君子館敗績之後河朔諸路爲契丹所擾城壘多圯四年詔繼恩與翟守素田仁朗郭延浚分路按行增築之及遣將北伐又爲排陣都監屯中山攺皇城使端拱初領本州團練使又爲鎭定髙陽關兩路排陣鈐轄淳化初賜甲第一區五年加昭宣使勾當皇城司李順亂成都命爲劍南兩川招安使率兵討之軍事委其制置不從中覆管內諸州系囚非十惡正贓悉得以便宜決遣二月命馬步軍都軍頭王杲趣劍門崇儀使尹元由峽路分遣討賊並受繼恩節度詔前軍所至其賊黨敢抗王師者卽須殺戮如本非同惡受制凶徒先被脇從今能歸順者悉釋其罪四月繼恩由小劍門路入研石寨破賊斬首五百級逐北過靑彊嶺平劍州進破賊五千於柳池驛斬首千六百級賊眾望風奔走殺戮溺死者不可勝計又克閬綿二州五月至成都破賊十萬餘斬首三萬級獲順及鎧甲僭僞服用甚眾朝議賞功中書欲除宣徽使太宗曰朕讀前代史書不欲令宦官預政事宣徽使執政之漸也止可授以他官宰相力言繼恩有大功非此任無足以爲賞典上怒深責相臣命學士張洎錢若水議別立宣政使序位昭宣使上以授之進領順州路防禦使繼恩握重兵久畱成都轉餉不給專以宴飲爲務每出入前後奏音樂又令騎兵執博局棋枰自隨威振郡縣僕使輩用事恣橫縱所部剽掠子女金帛軍士亦無鬥志餘賊迸伏山谷間州縣有復陷者太宗知之乃命入內押班衛紹欽同領其事又遣樞密直學士張鑑西京作坊使馮守規乘傳督其捕賊議分減師徙出蜀境以便糧運髙品王文壽者隸繼恩麾下繼恩遣領虎翼卒二千分遂州路追討文壽禦下嚴急士卒皆怨一夕臥帳中指揮使張嶙遣卒排闥入斬文壽首以出會夜昏黑嶙猶疑其非然炬照之曰是也時嘉州賊帥張余有眾萬餘嶙卽以所部與之合賊勢甚盛初奏至太宗欲盡誅軍人妻子近臣或請勿殺悉索營中書遣帥招撫諭以釋罪親屬偕全必自引來歸因可破賊上然之令巡檢程道符諭旨亡卒斬嶙函首送繼恩皆自拔來歸因使爲鄕導擊賊悉平之至道二年春布衣韓拱辰詣闕上言繼恩有平賊太功當秉機務今止得防禦使賞甚薄無以慰中外之望上大怒以拱辰惑眾杖脊黥面配崖州俄召繼恩太宗崩命與李神福按行山陵加領桂州觀察使繼恩初事太祖特承恩顧及崩夕太宗在南府繼恩中夜馳詣府邸請太宗入太宗忠之自是寵遇莫比喜結黨邀名譽乘間或敢言薦外朝臣由是士大夫之輕薄好進者從之交往每以多寶院僧捨爲期有潘閬者能詩詠賣藥京師繼恩薦之召見賜進士第尋察其狂妄追還詔書及眞宗初繼恩益豪橫頗欺罔漏泄機事與參知政事李昌齡緘題往來多請托至有連宮禁者素與胡旦善時將加恩密諉其爲褒辭又士人詩頌盈門上惡其朋結黜爲右監門衛將軍均州安置籍沒貲產多得蜀土僭擬之物昌齡謫忠武軍節度行軍司馬旦削籍長流尋州詔中外臣僚曾與繼恩交識及通書尺者一切不問咸平二年卒於貶所遣使將其家屬還京師假官舍處之四年聽歸葬大中祥符三年特詔追復官爵以白金千兩賜其家子懷珪轉入內髙班

李神福按宋史宦者傳神福開封人父繼美仕後唐爲內侍顯徳初爲禦廚都監時內臣止以服色爲貴太祖特賜紫後至右領軍衛將軍神福少給事晉王府謹恪解上意未嘗少怠太宗卽位授入內髙品從徵太原攻城之際往來梯衝間宣傳詔命卽行在所遷殿頭太平興國六年擢入內髙品押班遷副都知勾當翰林司轉入內內班都知兼勾當祗候內品班淳化四年遷崇儀副使勾當皇城司屬初易黃門之號轉入內黃門都知俄加宮苑使太宗好筆札神福每侍側多獲別本之賜及不豫神福朝夕左右躬侍藥膳眞宗卽位遷皇城使內侍省入內內侍都知領恩州團練使勾當永熙陵行宮事時模寫太宗聖容以神福立侍未幾求罷都知加昭宣使勾當皇城司賜第宮城側遣修內工爲葺之咸平二年秋閱兵東郊以神福爲大內都部署是冬幸大名與王繼英並爲行宮使四年勾當三班部修含光殿賜甚優景徳初兼領親王諸宮使三年攺宣政使從謁諸陵復爲行宮使進幸西京賜酺命神福主其事大中祥符初天書降夕神福與劉承珪鄧永遷李神佑石知顒張景宗藍繼宗同直禁中賜以器幣緡錢京師酺會又令神福與白文肇閻承翰同典之是歲封泰山與曹利用同經度行宮道路及車駕進發又爲行宮使禮畢授宣慶使領昭州防禦使整肅禁衛先是諸司使止於宣政故特置使額以寵之三年卒年六十四贈潤州觀察使神福性恭願和易每爲衛紹欽所詬罵皆引避不校在禁闥五十年稱爲長者然久掌三班無規制遠近失敍有請托者不能拒之人譏其所守子懷斌懷贇弟神佑

李神佑按宋史宦者傳神佑初以父任授殿頭髙品太祖將納孝章皇后命神佑奉聘禮於華州幹徳五年徵太原負禦寶從行開寶二年又從徵太原時有詔緣邊和市軍儲車駕在潞州聞之且慮擾民令神佑馳驛止之時詔下已五日神佑一夕而及晉陽一日甲士旣陣賊潛縱火焚梯衝亟命神佑部衛兵爲援斬賊甚眾余悉潰去王師伐廣州隨軍賞給劉平先部帑藏之物赴京師及土寇周瓊等叛又副尹崇珂討平之六年隨曹彬南徵克關城擒僞將朱令贇命神佑馳入獻捷書賜錦袍金帶太宗卽位遷南作坊副使錢俶歸朝命神佑往按府藏之積再徵太原領工徒千人隨駕以備繕完甲兵劉繼元表納降款太宗陳儀衛城北臺以受之繼元移時未至神佑馳單騎入城俄頃引繼元至及北伐燕薊命與劉延翰統精騎爲大陣之援車駕還又令率兵屯定州以備契丹太平興國六年滑州治河防材葦未具命神佑馳往垣曲伐薪蒸四百萬以濟其用七年契丹寇邊命領兵屯瀛州俄攺崇儀使提點左右藏庫遷洛苑使至道初西鄙不寧命爲靈環排陣都監率眾至烏白池而還俄駐永興復護糧運抵朔方眞宗嗣位轉內園使邠州都監車駕北巡攺天雄軍都監子城內巡檢時北兵充斥道途阻塞命神佑單騎諭密旨於諸將敵騎數百忽至神佑乃周麾而呼若召伏兵敵懼而逃遂達其命俄充邢州排陣都監勾當西八作司景徳初上幸澶州領隨駕壕寨三年遷入內都知從東封還遷南作坊使時內侍將遷秩有扈從升山不升山或不預從祀者令神佑第其勤狀上親閱而敍遷之有範守遜皇甫文史崇貴張延訓等皆嘗有譴累而互陳勞效且言神佑等品第非當泣訴於上止而復來者數四守遜等先攺內常侍上怒悉停其官神佑洎石知顒副都知張景宗藍繼宗並坐削職尋掌禦廚七年卒年六十六大中祥符六年錄其孫永和爲三班奉職神佑性謹願曉音律頗好篇詠子懷岊太宗時嘗請爲道士後復內侍多屯邊郡常持大鐵鞭以斗賊屢中流矢至供奉官懷儼爲內殿崇班

劉承規按宋史宦者傳承規字大方楚州山陽人父延韜內班都知承規建隆中補髙班太宗卽位超拜北作坊副使時泉帥陳洪進歸朝遣承規疾置封具府庫會土民嘯聚爲寇承規與知州喬維嶽率兵討定之太平興國四年命與內衣庫使張紹勍等六人率師屯定州以備契丹又護滑州決河雍熙中勾當內藏庫兼皇城司出爲鄜延路排陣都監攺崇儀使遷洛苑使至道中與周瑩同簽書提點樞密宣徽諸房公事仍加六宅使承規懇辭帝𨿽不許而嘉其退讓眞宗立瑩爲宣徽使以承規領勝州刺史簽書宣徽院公事尋讓宣徽之務加莊宅使咸平三年遷北作坊使時邊境未寧議修天雄軍城壘命承規乘傳經畫又命提舉內東崇政殿等諸門遷宮苑使上詢承規西事請益環州本波鎭戍兵以爲諸路之援從之俄兼勾當羣牧司景徳二年與李允則使河間按視嘗經戰陣等處將卒之勞是歲置官提舉京師諸司庫務以承規領之所創局署多所規制攺皇城使與林特李溥議更茶法四年三司上言新課增羨承規以勞加領昭州團練使大中祥符初議封泰山以掌發運使遷昭宣使長州防禦使會修玉淸昭應宮以承規爲副使祀汾陰復命督運議者以自京至河中由陸則山險具舟則湍悍承規決議水運凡百供應悉安流而達自朝陵東封及是皆畱掌大內禮成當進秩表求休致手詔惇勉仍作七言詩賜之拜宣政使應州觀察使五年以疾求致仕修宮使丁謂言承規領宮職藉其督轄望勿許所請第優賜告詔特置景福殿使名以寵之班在客省使上仍攺新州觀察使上作歌以賜承規以廉使月稟歸於有司手詔褒美復定殿使奉以給之本名承珪以久疾羸瘵上爲取道家易名度厄之義攺珪爲規疾甚請解務還私第聽之仍許皇城常務上印日內藏庫有刱制就取商度又再表求罷官檢校太傅左驍衛上將軍安遠軍節度觀察畱後致仕七月卒年六十四廢朝贈左衛上將軍鎭江軍節度謚曰忠肅承規事三朝以精力聞樂較簿領孜孜無倦自掌內藏僅三十年檢察精密動著條式又制定權衡法語在律曆志性沈毅徇公深所倚信尢好伺察人多畏之上崇瑞命修祠祀飾宮觀承規悉預聞作玉淸昭應宮尢爲精麗屋室有少不中程𨿽金碧已具必毀而更造有司不敢計所費二聖殿塑配享功臣特詔塑其像太宗之側承規遇事亦或寬恕鑄錢工常訴本監前後盜銅瘞地數千斤承規佯爲不納因密遣人發取還官不問其罪咸平中朱昂杜鎬編次館閣書籍錢若水修祖宗實錄其後修冊府元龜國史及編著讎校之事承規悉典領之頗好儒學喜聚書間接文士質訪故實其有名於朝者多見禮待或密爲延薦自寢疾惟以公家之務爲念遺奏求免贈賻詔葬上甚嗟惜之遣內臣與鴻臚典喪親爲祭文玉淸昭應宮成加贈侍中遣內侍鄧守恩就墓告祭子從願爲西染院使

閻承翰按宋史宦者傳承翰眞定人周顯徳中爲內侍入宋事太祖以謹願稱太宗時擢爲殿頭髙品稍遷內侍供奉官內殿崇班先是八作司材木頗有隱獘承翰建議於都城西置事材場治材以給之雍熙中知廣州徐休復奏轉運使王延範不軌狀遣承翰馳往同逮捕下獄就鞫之考掠過苦延範遂坐誅李順亂蜀命爲川峽招安都監賊平授西京作坊副使會增募金吾兵以承翰及劉承蘊分充左右金吾都監兼街仗司事俄罷之眞宗卽位攺西京作坊使內侍左班副都知咸平三年河決鄆州王陵掃遣承翰護塞時議徙鄆州以避河患又詔承翰與工部郎中陳若拙乘傳規度徙於舊治之東南五年入內都知韓守英爲鎭定髙陽關三路排陣都鈐轄上以其素無執守議別擇人因謂宰相曰承翰𨿽無武勇然�事勤恪乃令代守英時中山屯兵甚眾艱於飛挽承翰請鑿渠計引唐河水自嘉山至定州三十二里又至蒲陰東六十二里合沙河經邊吳泊入界河以濟饋運亦可旁爲方田上嘉而從之渠成人以爲便優詔褒之景徳初契丹謀寇順安軍承翰奉詔發雄霸精兵與荊嗣張延同築壘禦之俄又遣詣徳淸軍規度重修城壘車駕北徵承翰先在澶州北城奏契丹兵在近請不度河上不聽促駕度浮橋二年加領廉州刺史勾當羣牧司多條上馬政遂兼羣牧副使時契丹結好始置國信司主交聘之事以承翰領之多所規置大中祥符初攺西京左藏庫使充夏州趙徳明加恩官告使還請於蒲洛河置館以待夏臺進奉使上以荒敻勞役不許四年遷內園使左班都知領獎州團練使有西京左藏庫副使趙守倫久典�牧至是又掌估馬與承翰聯職任𨿽素爲姻家然不相得遂各訟訴並付禦史臺承翰坐擅用羣牧司錢當贖金三十斤守倫坐違制移估馬司當免所居官典吏當杖脊詔寬其罰承翰贖金十斤守倫贖金二十斤典吏亦降從杖羣牧都監張繼能判官陳越田�勾當騏驥院楊保用估馬楊繼凝皆釋之制置使陳堯叟特免按問六年上制內侍箴賜之承翰表請刻石省中明年建應天府爲南京作鴻慶宮安太祖太宗像遣承翰自京奉往授南作坊使入內都知未幾卒年六十八贈懷州防禦使承翰性剛彊所至過於檢察乏和懿之譽子文應西京左藏庫使

秦翰按宋史宦者傳翰字仲文眞定獲鹿人十三爲黃門開寶中遷髙品太平興國四年崔彥進領眾數萬擊契丹翰爲都監以善戰聞太宗因加賞異謂可屬任雍熙中出爲瀛州駐泊仍管先鋒事遷入內殿頭髙品鎭定髙陽關三路排陣都監淳化四年補入內押班趙保忠叛命李繼隆率師問罪翰監護其軍次延州翰慮保忠遁逸卽乘驛先往矯詔安撫以緩其陰計王師至翰又諷保忠以地主之禮郊迎因並驅而出保忠遂就擒以功加崇儀副使至道初爲靈環慶州淸遠軍四路都監眞宗卽位加洛苑使入內副都知咸平中河朔用兵以爲鎭定髙陽關排陣都監敗契丹於莫州東追斬數萬盡奪所掠老幼詔褒之徙定州行營鈐轄王均之亂爲川峽招安巡檢使時上官正與石普不協翰恐生事爲曉譬和解之親督眾擊賊中流矢不卻五戰五捷遂克益州上手札勞問翼日進至廣都斬首千餘級獲馬數千匹歸朝遷內園使領恩州刺史出爲鎭定髙陽關前陣鈐轄又徙後陣破契丹二萬眾於威鹵軍西俘其鐵林大將等十五人又爲邠寧涇原路鈐轄兼安撫都監率所部按行山外召戎落酋帥諭以恩信凡三千餘帳相率內附未幾康奴族拒命翰與陳興許均深入擊之斬級數千焚其廬帳獲牛馬甚眾復與陳興曹瑋襲殺童埋軍主於武延咸泊川詔書加獎賜錦袍金帶白金五百兩帛五百匹景徳初車駕將北巡先遣翰乘傳往澶魏裁制兵要許便宜從事俄充邢洛路鈐轄與大軍會徳淸軍張犄角之勢又召爲駕前西面排陣鈐轄管勾大陣翰卽督眾環城浚溝洫以拒契丹功畢契丹兵果暴至翰不脫甲冑七十餘日契丹乞和凱旋畱泊澶州月餘令率所部兵還京師加宮苑使入內都知出爲涇原儀渭鈐轄先是西鄙無藩籬之蔽翰規度要害鑿巨塹計工三十萬役卒數年而成不煩於民就遷皇城使入內都知以翰在邊久宣力勤盡特置是名以寵異焉翰表讓不聽大中祥符初求從東封手詔諭以西垂委任之意攺昭宣使又爲羣牧副使祀汾陰是歲夏州屬戶有擾境上者卽日遣翰往脽上按視徧巡邊部及翰至事寧復還扈從凡行在諸司細務悉令裁決不須中覆禮畢加領平州團練使奉祀亳州掌如汾陰八年營葺大內詔翰參領其事閏六月暴卒於內庭之廨年六十四上甚惜爲之泣下贈貝州觀察使賻襚加等修內畢詔遣使以襲衣金帶賜其家翰倜儻有武力以方略自任前後戰鬥身被四十九創李繼遷之未賓也翰因使常出入其帳中無疑間嘗白太宗言臣一內官不足惜願手刺此賊死無所恨太宗深嘉其忠翰性溫良謙謹接人以誠信羣帥有剛狠不和者翰皆得其歡心輕財好施與將士同休戚能得眾心皆樂爲用其歿也禁旅有泣下者九年重贈彰國軍節度詔楊億撰碑文億以其不蓄財表辭所贄物𨿽朝廷不許而時論美之子懷志內殿崇班

周懷政按宋史宦者傳懷政並州人父紹忠以黃門事太宗從徵河東得懷政於亂屍間養爲子給事禁中累至入內髙品大中祥符初眞宗東封命修行宮頓�及奉泰山天書馳驛赴闕轉殿頭天書每出宮與皇甫繼明並爲夾侍東封禮成與內殿崇班康宗元畱泰山修圜臺轉入內西頭供奉官祀汾陰轉東頭六年劉承規卒擢內殿崇班入內押班勾當皇城司會朝謁大淸宮與閻承翰等同管勾大內事七年奉天書摹刻於乾元殿爲刻玉都監又爲修兗州景靈宮太極觀都監俄遷內殿承制是冬命起居舍人知制誥盛度爲會眞宮醮告使懷政爲都監還爲玉淸昭應宮都監兼掌景靈宮會靈觀使刻玉成遷如京副使九年建資善堂以懷政爲都監壽丘宮觀成優賜襲衣金帶遷崇儀使天禧大禮又爲修奉寶冊都監加領長州刺史是冬遷洛苑使二年春遷左藏庫使仁宗爲皇太子命爲入內副都知管勾左右春坊轉左騏驥使三年領英州團練使加昭宣使懷政日侍內廷權任尢盛於是附會者頗眾往往言事獲從同列位望居右者必排抑之中外帑庫皆得專取因多入其家性識凡近酷信妖妄有朱能者本單州團練使田敏廝養爲人凶狡遂賂懷政親信得見因與侍卒姚斌妄談神怪以訹之懷政大惑拔能至禦藥使領階州刺史俄於終南山修道觀與劉益輩造符命托神言國家休咎否臧大臣及寇準鎭永興能爲巡檢倚準舊望欲實其事準好勝喜其附己多依違之朝臣屢言懷政之妄眞宗含忍不斥然漸�遠之懷政憂懼時使小黃門自禁中出詐稱宣召入內東門坐別室久之而還以欺同類會準爲相逾年而罷懷政愈畏獲譴不自安四年七月與弟禮賓副使懷信謀潛召客省使楊崇勛內殿承制楊懷吉合門祗候楊懷玉會皇城司期以二十五日竊發殺丁謂等復相寇準奉眞宗爲太上皇傳位太子前夕崇勛懷吉詣丁謂第密告之謂卽夜偕崇勛懷吉至曹利用第計議翌日利用入奏眞宗怒命收懷政令宣徽北院使曹瑋與崇勛於禦藥院鞫訊具狀帝坐承明殿臨問懷政但祈哀而已命斬於城西普安寺父內殿承制紹忠及懷信並杖配復嶽州子侄勒停貲產沒官朱能父左武衛將軍致仕諤母周氏罰銅百斤子守昱守吉分配邵蔡道州懷政僕使親從�杖配海島遠州部下使臣貶秩有差懷政之未敗也紹忠嘗詬之曰斫頭豎子終累我懷信謂之曰兄前事必敗宜早詣上首實庶獲輕典及其謀亂又泣拜止之不聽故皆得免死右街僧錄澄遠以預聞妖詐決杖黥配郴州內供奉官譚元吉髙品王徳信髙班胡允則黃門楊允文與懷政協同妖妄皆杖配遠州入內押班鄭志誠與能書問往還削兩任配房州入內供奉官石承慶嘗爲懷政所召夜二鼓不下皇城門鑰以待黃門黃守忠見之戒門卒勿納至是言其事承慶坐削兩任配宿州楊懷玉次日始詣樞密院自陳責授侍禁杭州都監擢崇勛內客省使桂州觀察使懷吉如京使賜以金帶金銀懷政旣誅亟遣入內供奉官盧守明鄧文慶馳驛永興捕朱能劉益李貴康玉唐信道士王先張用和悉免死配遠州能偵知使者至衷甲出殺守明以叛詔遣內殿承制江徳明入內供奉官幹徳潤發兵捕之能入桑林自縊死永興幹耀都巡檢供奉官李興本軍十將張順斷能及其子首以獻補興合門祗候順牢城都頭以劉益等十一人黨能害中使磔於市王先李貴唐信張用和八人皆處斬能之母妻子弟皆決杖配隸合門祗候穆介知永興軍府朱巽轉運使梅詢劉楚知鳳翔府臧奎等坐與懷政能交結相稱薦皆論罪降寇準太常卿再貶道州凡朝士及永興鳳翔官吏與準厚善者悉降黜焉

張崇貴按宋史宦者傳崇貴眞定人太祖時爲內中髙品稍遷殿頭太平興國中以善射選爲禦帶錢俶納土命馳往閱城防儲偫之數親徵太原從崔彥進李漢瓊先路視水艸端拱初補內供奉官淳化四年命乘傳之延州招羌戎之內附者發庫錢犒給以金幣賜酋領將行轉內班右班押班就命管勾鄜延屯兵李繼隆討李繼遷詔崇貴以延安兵犄角進討及擒趙保忠畱崇貴與石霸守綏州徙平夏民以實之繼遷扼橐�路驅脇內屬戎人崇貴與田敏率熟倉族癿遇戰於雙�殺二千餘級掠牛羊橐�鎧甲甚眾連詔褒諭繼遷走漠中遣其將佐趙光祚張浦求納款會於石堡寨崇貴椎牛釃酒犒諭之給以錦袍帶會攺內班爲黃門命爲黃門右班押班仍加內殿崇班又攺黃門爲內侍職隨易焉旣而繼遷貢橐�名馬待罪遣崇貴往賜器幣茶藥衣物至道元年進崇儀副使內侍右班副都知時繼遷復叛劫芻饋於浦洛河二年詔李繼隆大發師進討賊圍靈州急太宗將棄之廷議未決命崇貴與馮訥乘傳往議其事乃益兵固守就命爲靈環慶州淸遠軍路監軍又爲排陣都監眞宗立拜洛苑使右班都知管勾並州軍馬自至道後五路討賊兵戰相繼卒無成功及是保吉復修貢詔以定難節度授之命崇貴持詔命衣帶器幣以賜使還加六宅使咸平元年又命管勾鄜延屯兵泊延安攺駐泊都監又爲鈐轄其後繼遷復與熟戶李繼福爲隙因緣內擾崇貴與張守恩擊之焚廬舍獲貲畜器甲生口甚眾又與王榮禦賊獲具裝馬數十匹再詔褒飭四年詔歸俄領獎州刺吏復�鄜延仍制置沿邊靑白鹽事與衛超領軍入敵境焚廬舍帳幕獲廩糗牛羊復被詔獎崇貴屢詗契丹事傳�以聞願身當一隊爲前鋒詔不允景徳元年保吉死其子徳明尙幼崇貴移書諭朝廷恩信徳明請俟釋服稟命詔書慰撫以向敏中爲緣邊安撫使自是邊防事宜經制小大皆崇貴專主之築臺保安北十里許召戎人會議與之盟約二年春召赴闕面授方略許徳明以定難節度西平王賜金帛緡錢各四萬茶二萬斤給內地節度奉聽回圖往來放靑鹽禁凡五事而令徳明納靈州上彊止居平夏遣子弟入宿衛送略去官吏盡散蕃漢兵及質口封境之上有侵擾者�朝旨凡七事徳明悉如約惟以子弟入質及納靈州爲難故亦禁鹽如舊不許回圖三年九月以徳明誓表來上崇貴因請入朝許之以功拜皇城使內侍左右班都知領博州團練使又持旌節誥命授徳明太常博士趙湘爲之副四年使還會車駕上陵次瓊林苑崇貴對於苑中卽命爲行宮使是秋復還延安供奉官曹信時監邊軍信善琴崇貴與石普軍中宴集令信奏之信以久廢爲辭崇貴與普因摭其他過以聞眞宗知其誣奏不問大中祥符元年加昭宣使崇貴又在邊善識羌戎情僞西人畏服每徳明有所論述及境上交侵皆先付裁制夏州趣邊有二路其文移至環慶者皆付延州議焉�請置緣邊安撫使如北面之制上曰西鄙別無經營苟徳明能守富貴無慮朝廷失恩信也增置署局徒爲張皇不若委卿靜制之二年上言久去鄕裏願得告歸葬父母許之錫與甚厚復命爲都鈐轄提舉榷場崇貴乞畱京師面諭委屬之意聽歲入奏事四年八月卒年五十七帝悼惜之贈丰州觀察使內侍護喪還京師子承素東染院副使

石知顒按宋史宦者傳知顒眞定人曾祖承渥梁尙食使祖守忠�內供奉官父希鐸髙品知顒形貌甚偉建隆中授內中髙品太宗卽位攺供奉官雍熙中諸將徵幽薊以知顒隨軍歸掌儀鸞司淳化中明州初置市舶司與蕃貿易命知顒往經制之轉內殿崇班親王諸宮都監從王繼恩平蜀寇就遷西京作坊副使咸平初遷正使帶禦器械契丹犯邊上北巡命爲天雄軍澶州巡檢使俄攺徳博等州緣河巡檢使兼安撫加領長州刺史三年戍鎭定髙陽關三路押大陣是冬攺髙陽關駐泊行營鈐轄歸朝復掌親王諸宮事景徳中自京抵泗遣徒治河堤命總其役初計工累月及是浹日而畢上面加褒諭賜白金千兩授入內都知大中祥符初遷內園使俄以定內侍遷秩品第不當爲其列所誣坐罷都知三年爲並代州鈐轄遷莊宅使徙鎭定髙陽關鈐轄四年命與內殿崇班張繼能供奉官侍其旭同修太祖神禦殿上封求覲闕下復掌羣牧司三班院親王諸宮事天禧二年爲並代州鈐轄兼管勾麟府路軍馬事三年卒年六十九孫全彬

衛紹欽按宋史宦者傳紹欽開封人父漢超內侍髙品紹欽始以中黃門給事晉邸太宗卽位補入內髙品甚被親倚從徵太原命督諸將攻城劉繼元降命領驍卒先入城燒其營柵遷殿頭髙品雍熙二年擢入內西頭供奉官淳化中部修皇城功畢授內侍押班五年加崇儀副使李順之亂王師致討與王繼恩同領招安捉賊事遇賊斗學射山南又攻淸水壩破雙流寨招降數萬眾斬千餘級順死餘黨保險爲寇又與楊瓊先扼要路以邀之擒斬萬餘人獲器甲槍槊千餘遣別將曹習領兵捕餘賊於安國鎭斬三百級時嘉眉二州賊尙擾城郭又遣內殿崇班宿翰討之兩川平召還深被褒勞眞宗嗣位拜宮苑使領愛州刺史充入內副都知修奉永熙都監旣復土遂爲陵使景徳二年攺皇城使從幸河朔命爲車駕前後行宮四面都巡檢次澶淵命領扈駕兵守河橋三年加昭宣使朝諸陵復爲行宮巡檢駐洛陽命爲皇城內外都巡檢歷掌三班院皇城儀鸞翰林司卒年五十六紹欽苛愎少恩不爲眾所附太平興國中江東有僧詣闕請修天臺壽昌寺且言寺成願焚身以報太宗允其請命紹欽往督營繕旣訖役遽積薪於廷請僧如願僧言欲見至尊面謝紹欽曰昨朝辭日親奉徳音不煩致謝僧惴怖偃蹇顧道俗望有救之者紹欽卽促令躋薪上火旣盛僧欲投下紹欽遣左右以叉抑按而焚之子承慶至內殿承制

張繼能按宋史宦者傳繼能字守拙並州太原人父贊晉末爲內班繼能建隆初以黃門事禁中太平興國初爲內品從徵河東命主城南洞屋以勞遷髙品契丹入寇命爲髙陽鎭定路先鋒都監從崔彥進戰長城口多所俘馘明年又與彥進敗契丹於唐興口轉殿頭髙品雍熙中夏州叛命李繼隆爲銀夏都部署以繼能監軍俄徙護定州屯兵領驍捷卒三千屯五回嶺端拱初遷入內殿頭從趙保忠討李繼遷保忠薦其有材命與保忠同經略其事代還掌內弓箭庫淳化三年與白承睿護芻粟入靈武會繼遷復寇邊命繼能承睿與知靈州侯延廣領驍卒五千同主軍務俄畱爲本州都監及鄭文寶議城威州淸遠軍繼能護其役工畢命與西京作坊副使張延洲同知軍事又與田紹斌同掌積石寨就遷內供奉官靈環慶淸遠軍後陣都監與西人轉鬥敗走之復還淸遠詣闕奏事遷內殿崇班未幾拜供備庫副使復遣護環州屯兵徙涇原儀渭都巡檢使眞宗卽位遷崇儀使靈環十州軍兵馬都監兼巡檢安撫使咸平三年王均之亂命爲川峽兩路招安巡檢使成都平畱爲利州招安巡檢尋召歸會銀夏寇警復爲邠寧駐泊都監夏人寇淸遠軍營於積石河繼能與楊瓊馮守規在慶州逗𨖻不時赴援致陷城堡又焚棄靑岡寨特詔下禦史府免死長流儋州景徳二年會赦還爲內侍省內常侍又爲陜西捕賊巡檢獲千餘人攺內殿崇班從朝陵爲行宮四面巡檢四年宜州卒陳進爲亂初知州劉永規馭下嚴酷課澄海卒伐木葺州廨數不中程卽杖之至有率妻孥趣山林以采者𨿽甚風雨不停其役故進因眾怨殺永規及監軍國鈞擁判官盧成均爲帥據其城七月奏至詔東上合門使忠州刺史曹利用供備庫使賀州刺史張煦爲廣南東西路安撫使如京副使張從古及繼能副之虞部員外郎薛顏同勾當轉運事發荊湖蘄黃州兵討之上語近臣曰番禺寶貨雄富賊若募驍果立謀主沿流東下趣廣州則爲患深矣遣內侍髙品周文質使廣州監屯兵會鄰路巡檢使控要路集東西海戰棹扼端州峽口賊悉眾來攻柳城縣殿直韓明許貴郝惟和以所部兵千餘禦敵明貴死之惟和僅以身免成均奉宜州印遣使詣舒賁求赦罪是夕進復陷柳城官軍退保象州賊又寇懷遠軍知軍殿直任吉與邕桂巡檢殿直張崇寶侍禁張守榮擊走之賊退而復集者累日吉輩固守屢與鬥大獲其器甲又攻天河寨寨兵甚少監軍奉職錢吉部分嚴整一戰敗之賊眾屢�頗潰去眾心攜貳將棄宜州以家屬之悼耄者五百人隕江中率其眾裁三千趣柳象將入容管初至柳州限江不能渡知州王昱望賊遁走城遂陷朝廷以詔書四十分揭要路諭賊歸順者悉釋其罪賊挈族居思順州分兵攻象州利用命入內髙班於徳潤以千兵倍道襲逐利用等繼至遇賊武仙縣之李練鋪賊初不知覺惟進率眾來拒直犯前軍前軍寄班侍班郭志言麾騎士左右縱擊賊衣順水甲執標牌以進飛矢攢鋒不能郤前軍卽持棹刀巨斧破其牌史崇貴登山大呼曰賊走矣急殺之賊心動眾遂潰逐北至象州城下賊寨猶有據長竿瞰城中者成均始挈其族以詔書來降乃斬進並其黨生擒賊帥六十餘人斬首級獲器甲戰馬甚眾利用分兵捕餘寇遣於徳潤馳奏其事授利用引進使煦如京使從古莊宅副使繼能供備庫使志言供備庫使又以禦前忠佐馬步軍副都軍頭郭全丰爲都軍頭領勤州刺史歸遠軍士手殺進者李昊劉宗趙敏�補本軍頭張守榮爲供奉官合門祇候張崇寶任吉並爲供奉官錢吉爲右侍禁又以知象州大理寺丞何邴最有勞優拜祠部員外郎賜緋又賜邴三子知道知古知常出身邴之親屬同扞寇者悉甄敍之升象州爲防禦使初賊攻象州城在髙丘上素無並閉壘之日皆以乏水爲慮賴天雨停水將竭而雨復下如是者兩月汲之以濟山中無烽候每欲破賊卽禱於城西神祠或見巨蟒吞龜是日果有克獲眾以爲神靈助順之應張守榮俄病瘴遣尙醫馳往視之未至而卒贈如京使錄其子官十二月餘寇悉平東封畱繼能爲京舊城內巡檢鈐轄俄加東染院使大中祥符二年入內都知李神福等坐事悉罷擢繼能入內內侍省副都知時宗室多召侍講說書上嘉其勤學令講誦日別給公膳專遣繼能主之俄又與內殿承制岑保正提點郡縣主諸院事三年兼羣牧都監祀汾陰畱掌大內兼舊城內巡檢鈐轄俄領會州刺史謁太淸宮爲天書扶侍都監七年以疾求解職不許命爲涇原儀渭鎭戎軍兩路鈐轄未幾徙鄜延都鈐轄先是內屬戶殺漢口者止罰孳畜繼能則麗於常法由是西人畏而不敢犯徳明𨿽受朝命而羌部不絕寇境繼能日課卒截竹爲簽署字其上且言以備將士記殺獲功狀賊聞之甚懼歸朝復�羣牧仁宗在儲宮嘗親書一幅賜之繼能以聞眞宗亦爲標題其末人以爲榮九年坐前護修莊穆皇后陵摧陷左授西染院使掌往來國信天禧初復西京左藏庫使國信司吏陳誠者頗巧黠繼能欲援置羣牧司而誠先隸羣牧坐事停職至是羣牧吏左宗抉其宿負白制置使曹利用故誠不遂所求繼能怒宗之沮己密遣親事卒偵宗會宗弟元喪妻宗嘗爲假惇駿軍校馬送葬及還元抵飲肆與酒保相毆系府中而假馬之事未發誠卽白繼能請屬府中並劾其事知府樂黃目受屬獄未就爲羣牧副使楊崇勛所發繼能坐罷內職降授西京作坊使出爲邠寧鈐轄繼能自陳不願外任得掌瑞聖園尋領往來國信所三年復爲西京左藏庫使內侍右班副都知未幾遷崇儀使以衰老求解職轉內園使掌瓊林苑五年卒年六十五特贈汀州團練使錄其子懷忠爲大理寺丞孫逖爲三班奉職遜爲借職春坊祇候繼能性沈密知兵頗勇敢喜讀書然好治生晚年急於聚蓄眾以此少之何邴後歸朝知磁州而卒一子知崇裁十餘歲特補太廟齋郎又徙其侄平夷尉知古爲滏陽尉省郎無賞延之例猶以城守勞故甄錄焉

鄧守恩按宋史宦者傳守恩並州人十歲以黃門事太宗淳化中盜起成都從王繼恩往討之至道初就護西蜀屯兵咸平初爲入內髙班契丹入寇命石保吉爲鎭定都部署以守恩爲都監逾年入掌騏驥院會龍騎叛卒剽劫環慶遣守恩擒剪之景徳初爲澶濮都巡檢又使還慶及戎瀘等州巡察邊事大中祥符初按獄於濮州雪冤人十餘預監修玉淸昭應宮會靈觀七年又兼修眞遊殿景靈宮累遷入內髙品供奉官宮成遷內殿承制八年預修大內攺西京作坊副使九年營造皆畢授東染院使充會靈觀都監天禧二年掌軍頭引見司又修祥源觀成遷崇儀使三年授入內押班河決滑州命爲修河鈐轄郊祀召爲行宮使攺如京使復還本任四年春河復故道遷文思院使歸朝加領昭州刺史是秋掌皇城國信二司整肅禁衛遷入內副都知會建天章閣命領其事又勾當資善堂兼太子左右春坊司守恩長七尺餘狀貌甚偉�事干敏以彊果稱於時五年卒年四十八贈淄州防禦使錄其子官

雷允恭按宋史宦者傳允恭開封人初爲黃門頗慧黠稍遷入內殿頭給事東宮周懷政僞爲天書允恭豫發其事懷政死擢內殿崇班遷承制再遷西京作坊使普州刺史入內內侍省押班章獻後初臨政丁謂潛結允恭凡機密事令傳達禁中由是允恭勢橫中外山陵事起允恭請效力陵上章獻後曰吾慮汝有妄動恐爲汝累也乃以爲山陵都監允恭馳至陵下司天監邢中和爲允恭言今山陵上百步法宜子孫類汝州秦王墳允恭曰何不就中和曰恐下有石與水爾允恭曰上無他子若如秦王墳何不可中和曰山陵事重踏行覆按動經月日恐不及七月之期耳允恭曰第移就上穴我走馬入見太后言之允恭素貴橫人不敢違卽攺穿上穴入白其事章獻後曰此大事何輕易如此允恭曰使先帝宜子孫何惜不可章獻後意不然曰出與山陵使議可否時丁謂爲山陵使允恭具道所以謂唯唯而已允恭入奏曰山陵使亦無異議矣旣而上穴果有石石盡水出允恭竟以是並坐盜金寶賜死籍其家中和流沙門島謂尋竄海上

韓守英按宋史宦者傳守英字徳華開封祥符人初爲入內髙品從徵河東數奉詔至石嶺關督戰取隆州遷殿頭久之以西頭供奉官擢入內內侍押班遷副都知隨王繼恩招安西川爲先鋒戰於�門有功遷西京作坊使�門都監還勾當三班院進入內內侍都知歷定州鎭定髙陽關並代路兵馬鈐轄契丹圍岢嵐軍守英與鈐轄張志言知府州折惟昌帥所部渡河抵朔州以牽賊勢遂破狼水寨俘數百人獲馬牛羊鎧甲以數萬計賊爲解去賜錦袍金帶俄領會州刺史解都知再遷昭宣使復領三班出爲鄜延路都鈐轄徙並代路建言本路宿兵多百姓困於飛挽今幸邊鄙無事請畱騎軍千餘人悉徙內地眞宗曰邊臣能體朝廷卹民之意宜詔諸路視此行之提舉在京諸司庫務勾當皇城司爲趙徳明官告使歷宣政宣慶二使內侍左班都知領獎州團練使雅州防禦使入內都知管勾修國史書成進景福殿使又爲延福宮使入內都知復提舉諸司庫務卒贈定國軍節度觀察畱後

宦寺部列傳六

宋二

閻文應按宋史宦者傳文應開封人給事掖庭積遷至入內副都知仁宗初親政與宰相呂夷簡謀以張耆夏竦陳堯佐範雍趙積晏殊錢惟演皆章獻後所任用悉罷之退以語郭后後曰夷簡獨不附太后邪但多機巧善應變耳由是並夷簡罷夷簡素與文應相結使爲中詗久之乃知事由郭后夷簡遂怨後及再相楊尙二美人方寵尙美人於仁宗前有語侵後後不勝忿批其頰仁宗自起救之誤中其頸仁宗大怒文應乘隙遂與謀廢後且勸以爪痕示執政夷簡以怨力主廢事因奏仁宗出諫官竟廢後爲淨妃以所居宮名瑤華皆文應爲夷簡內應也郭后旣廢楊尙二美人益寵專夕仁宗體爲之獘或累日不進食中外憂懼楊太后亟以爲言仁宗未能去文應早暮入侍言之不已仁宗厭其煩彊應曰諾文應卽以氈車載二美人出二美人涕泣詞說云云不肯行文應罵曰宮婢尙何言驅使登車翌日以尙氏爲女道士居洞眞宮楊氏別宅安置旣而仁宗復悔廢郭后有復後之意文應大懼會後有小疾挾太醫診視數日乃言後暴崩實文應爲之也累至昭宣使恩州團練使時諫官劾其罪請並其子士良出之以文應領嘉州防禦使爲秦州鈐轄攺鄆州士良罷禦藥院爲內殿崇班始楊尙二美人之出宮也左右引陳氏女入宮父號陳子城楊太后嘗許以爲後宋綬不可王曾呂夷簡蔡齊相繼論諫陳氏女將進禦士良聞之遽見仁宗仁宗披百葉擇日士良曰陛下閱此豈非欲納陳氏女爲後邪仁宗曰然士良曰子城使大臣家奴僕官名也陛下納其女爲後無乃不可乎仁宗遽命出之文應後徙相州鈐轄卒贈邠州觀察使

任守忠按宋史宦者傳守忠字稷臣蔭入內黃門累轉西頭供奉官領禦藥院坐事廢久之復故官稍遷上禦藥供奉初章獻後聽政守忠與都知江徳明等交通請謁權寵過盛仁宗親政出爲黃州都監又謫監英州酒稅稍遷潭州都監徙合流鎭西鄙用兵又爲秦鳳涇原路駐泊都監以功再遷東染院使內侍押班出爲定州鈐轄加內侍副都知累遷宣政使洋州觀察使爲入內都知仁宗未有嗣屬意英宗守忠居中建議欲援立昏弱以僥大利及英宗卽位拜宣慶使安靜軍畱後守忠又語言誕妄交亂兩宮於是知諫院司馬光論守忠離間之罪爲國之大賊民之巨蠹乞斬於都市英宗猶未行宰相韓琦出空頭敕一道參政歐陽修已簽趙槪難之修曰第書之韓公必自有說琦遂坐政事堂立守忠庭下曰汝罪當死貶保信軍節度副使蘄州安置取空頭敕塡與之卽日押行琦意以爲少緩則中變也守忠久被寵幸用事於中人不敢言其過及貶中外快之久之起爲左武衛將軍致仕卒年七十九

楊守珍按宋史宦者傳守珍字仲寶開封祥符人爲入內黃門習書史學兵家方略善射家僮過堂下一發貫髻人服其精選爲環慶路走馬承受公事契丹謀入塞爲鎭定髙陽關行營同押先鋒事會許民周繼宗爲人誣告與外夷交通幹證者六十人辭服遣守珍覆問悉辧理出之徙眞定保趙等州駐泊都監邕桂等十州安撫都監從曹克明降撫水州蠻築二柵以扼其要天禧初擒盜於靑灰山累遷西京作坊使帶禦器械永興軍兵馬鈐轄徙眞定邠寧路爲內侍省內侍押班提點內弓箭軍器庫進內圜使右班都知領瑞州刺史嘗侍仁宗苑中命乘馬馳射賞其便習賜錦袍�酒卒贈原州防禦使

藍繼宗按宋史宦者傳繼宗字承祖廣州南海人事劉鋹爲宦者歸朝年十二遷爲中黃門從徵太原傳詔營陳間多稱旨秦州並邊有大小洛門寨自唐末陷西羌雍熙中溫仲舒諭酋豪使獻其地徙眾渭北言者以爲生事請罷仲舒太宗遣繼宗往按視還奏二寨據要害產良木不可棄帝悅復使繼宗勞賜仲舒累遷西京作坊副使勾當內東門元徳太后章穆皇后葬爲按行園陵使車駕北徵勾當畱司皇城司車駕謁諸陵近陵舊乏水繼宗疏泉陵下百司從官皆取以濟擢入內副都知爲天書扶侍都監詔與李神佑第東封扈從內臣之勞而入內供奉官範守遜等訴其不公罷都知祀汾睢復爲天書扶侍都監再遷東染院使明年領會州刺史進崇儀使勾當皇城司修玉淸昭應宮與劉承珪典工作宮成遷洛苑使髙州團練使充都監坐章穆皇后陵隧藝貶如京使典修景靈宮進南作坊使復修會靈祥源觀車駕幸亳州管勾畱司大內公事提舉在京諸司庫務勾當三班院修國史院爲趙徳明加恩使徳明與繼宗射繼宗每發必中徳明遺以所乘名馬爲內侍省右班都知遷入內都知仁宗卽位遷左騏驥使忠州防禦使永定陵修奉鈐轄歷昭宣宣政宣慶使累上章求致仕特免入朝拜舞及從行幸頃之復固請罷都知以景福殿使邕州觀察使家居養疾卒贈安徳軍節度使謚僖靖繼宗事四朝謙謹自持每領職未久輒請罷家有園池退朝卽亟歸同列或畱之繼宗曰我欲歸種花卉弄遊魚爲樂爾景福殿置使自大中祥符間至繼宗授者才三人養子元用元震元用終左藏庫使梓州觀察使元震以兄蔭補入內黃門轉髙班給事明肅太后禁中夜火後擁仁宗登西華門左右未集元震獨傳呼宿衛以功遷髙品爲三陵都監條列防守法其後諸陵以爲式歷羣牧都監監三館祕閣積官皇城使累遷入內副都知忠州防禦使仙韶院火元震救護火以時息詔褒之賜襲衣金帶卒贈鎭海軍畱後元震養子五人不畜閹子

石全彬按宋史宦者傳全彬字長卿以知顒奏補入內小黃門累遷西頭供奉官仁宗使致香幣於南海密詔察所過州縣吏治民俗還具以對帝以爲忠謹陜右羣盜殺鳳州巡檢遣往擒滅之元昊叛全彬監鄜州兵救延州解圍去經略使明鎬言其勇略善將得邊人情除並代州都監加內侍押班進鈐轄徙鄜延還爲押班儂智髙寇廣南以爲湖南江西路安撫副使出桂林請於宣撫使狄靑願獨當一隊以自效於是使將佐方兵力戰於邕州南方平領綿州防禦使張貴妃居寧華殿合命全彬提舉妃薨治喪過制皆劉沆王洙與全彬共爲之數月進宮苑使利州觀察使給兩使畱後奉俄爲入內副都知知制誥劉敞封還詞命居三月復授之轉領信武軍畱後爲永昭陵鈐轄時去永定復土四十二年有司多亡其籍全彬以心計辦治遷福延宮使提點奉先院熙寧中卒年七十六贈太尉定武軍節度使謚曰恭僖

張惟吉按宋史宦者傳惟吉字佑之開封人初補入內黃門遷殿頭髙陽關路走馬承授公事護塞滑州天臺埽役遷西頭供奉官監在京榷貨務知嘉州張約以贓敗詔與禦史王軫往劾其獄還領內東門司爲修奉章獻章懿太后二陵承受時議復用李諮榷茶算緡法乃以惟吉爲內殿崇班復監榷貨務凡內侍領內東門次遷勾當禦藥院而惟吉才進官眾以爲薄惟吉欣然就職再�以羨余遷承制爲趙元昊官告使還言元昊驕僭勢必叛請預飭邊備及元昊寇延州遣按視延鄜環慶兩路器甲並訪攻守利害敵旣退夏竦韓琦謀自鄜延深入乘虛擊之命惟吉募並汾驍勇副以土兵輕賫赴河外惟吉以爲我師當持重伺變不宜馳赴不測以自困已而元昊果引去還奏稱旨領皇城司遷內侍省押班羣牧都監簡陜西冗兵領軍頭引見司遷供備庫使盡汰軍頭司軍校之罷癃者同提舉在京諸司庫務領恩州刺史爲入內都知商湖決爲澶州修河都鈐轄轉運使施昌言請亟塞崔嶧以爲歲民困役宜緩命惟吉按視言河可塞而民誠困財用不足宜少待之從其議遷如京使果州團練使復領皇城司卒惟吉任事久頗見親信而言弗阿徇張貴妃薨將治喪皇儀殿諸宦官皆以爲可獨惟吉曰此事干典禮須翼日問宰相旣而宰相不能執議惟吉深以爲非贈昭信軍節度觀察畱後逾月又贈保順軍節度使謚忠安養子若水字益之以惟吉奏補小黃門給事章惠太后殿轉入內髙品王師平貝州徵儂賊皆以干敏選爲走馬承受賊平以勞進官三遷環慶路鈐轄討環州解乜臼族復有功歷帶禦器械內侍押班副都知熙寧初造神臂弓成神宗禦延和殿臨閱置鐵甲七十步俾衛士射未有中者若水自請射連中徹札建慶壽寶慈兩宮典領工作再遷嘉州防禦使以病解職領輝州觀察使提舉四園苑諸司庫務卒贈天平軍畱後

盧守勤按宋史宦者傳守勤字君錫開封祥符人自入內內品累遷禮賓使邠寧環慶路鈐轄還爲入內內侍省押班領昌州刺史明道中攺葬章懿太后而舊藏有水以守勤嘗典葬事罷爲永興軍兵馬鈐轄徙鄜延路再遷六宅使加貴州團練使進榮州防禦使兼邠寧環慶路安撫都監元昊寇保安軍守勤率兵擊走之特遷左騏驥使移陜西鈐轄初劉平石元孫被執守勤撫膺涕泣不敢出又嘗易蕃官馬延州通判計用章勸範雍棄城將保鄜州雍欲遣安撫都監李康伯往說賊不肯行賊去而守勤用章更相論奏知制誥葉淸臣以守勤擁兵觀望請正其罪並按二人守勤奪防禦使爲湖北都監用章除籍配雷州本城康伯均州都監久之復恩州防禦使遷利州觀察使歷眞定府定州北京路鈐轄以左衛大將軍致仕卒贈保順軍節度使謚安恪養子昭序

王守規按宋史宦者傳守規眞定欒城人入內都都知守忠之弟守忠事眞宗謹願愼密眷遇最厚明道時守規爲小黃門禁中夜半火守規先覺自寢殿至後苑皆擊去其鎖乃奉仁宗及皇太后至延福宮回視所經處已成煨燼翌日執政候起居帝曰非王守規導朕至此幾不與卿等相見以功遷入內殿頭選治京城水決汴河於公賈村決蔡河於四里橋水患以息加帶禦器械積官至宣慶使康州防禦使內侍右班副都知卒年六十七贈昭武將軍畱後

張茂則按宋史宦者傳茂則字平甫開封人初補小黃門五遷至西頭供奉官幹當內東門禁庭夜有盜茂則首登屋以入旣獲賊遷領禦藥院仁宗不豫中夜促召茂則趨入扶衛左右或欲掩宮門茂則曰事無可慮何至使中外生疑耶帝疾間欲處以押班懇求補外轉宮苑使果州團練使爲永興路兵馬鈐轄入爲內侍押班再遷副都知熙寧初同司馬光相視恩冀深瀛四州生堤及六塔二股河利害進入內都知上元夜宮中火督眾卽撲滅詔曰宮禁不驚帑藏如故惟忠與力予固嘉之賜以窄衣金帶累乞退休言受國厚恩廩食過量積而未請者七年乞令三司毀券詔褒之仍進其官哲宗卽位遷寧國軍畱後加兩省都都知卒年七十九茂則性儉素食不重味衣裘累十數年不易紹聖論元佑人以茂則嘗預任使追貶左監門衛將軍崇寧中入黨籍

李舜舉按宋史宦者傳舜舉字公輔開封人世爲內侍曾祖神福事太宗以信謹終始舜舉少補黃門仁宗使督工冶金爲器旣成有羨數並上之帝嘉其不欺出爲秦鳳路走馬承受英宗立奏事京師會帝不豫內謁者止之宮門舜舉曰天子新卽位使者從邊方來不得一見而去何以慰遠人謁者以聞亟召對帝意良悅因言承受公事以察守將不法爲職而終更論最乃使帥臣保任乞免之遂刪舊制熙寧中歷幹當內東門禦藥院講筵閣實錄院郭逵討交州以爲廣西幹當公事軍中之政得與講畫或疾置入朝稟受成算會逵貶亦降左藏庫副使以文思院使領文州刺史帶禦器械進內侍押班制置涇原軍馬五路師出無功議再舉李憲督饋糧言受密詔自都轉運使以下乏軍興者皆聽斬民懲前日之役多死於凍餒皆憚行出錢百緡不能雇一夫相聚立柵山澤不受調吏往逼呼輒毆擊解州至械縣令以督之不能集舜舉入奏其事乃罷兵退詣中書王珪迎勞之曰朝廷以邊事屬押班及李畱後無西顧之憂矣舜舉曰四郊多壘此卿大夫之辱相公當國而以邊事屬二內臣可乎內臣正宜供禁庭灑掃之職豈可當將帥之任聞者代珪慚焉轉嘉州團練使沈括城永樂遣舜舉計議被圍急斷衣襟作奏曰臣死無所恨願朝廷勿輕此賊尋以死聞贈昭信軍節度使謚曰忠敏舜舉資性安重與人言未嘗及宮省事頗覽書傳能文辭筆札在禦藥院十四年神宗嘗書李舜舉公忠奉上恭勤檢身始終惟一以安以榮十九字賜之

梁從吉按宋史宦者傳從吉字君佑開封人補入內髙班王則反奉命宣慰還言小寇無多慮諸將之兵足以剪除若得重臣統其事不崇朝可平矣於是仁宗以文彥博爲安撫招討使賊平又奏請分河北爲路每路以一帥府統之遂建魏鎭定瀛四帥熙寧初爲邠寧環慶路駐泊兵馬鈐轄夏人寇大順城圍慶州七寨從吉率兵八百餘人與戰獲其酋領又討平寧州叛卒以功升都鈐轄累官皇城司從髙遵裕至寧武督士卒攻城身被創甚進入內押班遷永州團練使爲副都知元佑中卒贈成徳軍節度使謚曰敏恪

甘昭吉按宋史宦者傳昭吉字佑之開封人初以內侍殿頭爲英韶州巡檢捕盜有功再遷內殿崇班京東路都巡檢齊州武衛小校馮坦率營卒二百突入州廳事欲爲變昭吉單騎馳往戒所從將士操兵在外先獨見亂卒諭以禍福令推首惡自贖眾疑沮不敢動已而操兵者皆入卽共執十餘人告曰此誘我者也昭吉立殺之縱其餘去州以無事特遷供備庫副使帶禦器械後內侍省押班闕仁宗記前功特以授之遷入內副都知英宗卽位之夕昭吉直禁中翊衛有勞自文思副使超遷供備庫使康州刺史昭吉奏曰臣本孤微無左右之舉而先帝知臣朴直自小官拔用至此分當從葬今願得灑掃陵寢足矣帝愛其忠特授永昭陵使加如京使還朝表辭職以左龍武軍大將軍致仕卒昭吉惇實愼密人士稱之

李憲按宋史宦者傳憲字子範開封祥符人皇佑中補入內黃門稍遷供奉官神宗卽位歷永興太原府路走馬承受數論邊事合旨幹當後苑王韶上書請復河湟命憲往視師與韶進收河州加東染院使幹當禦藥院復戰牛精谷拔珂諾城爲熙河經略安撫司幹當公事按視鄜延軍制行至蒲中會木徵合董氈鬼章之兵攻破踏白城殺景思立圍河州詔趣赴之憲馳至軍先是朝廷出黃旗書敕諭將士如用命破賊者倍賞於是憲晨起帳中張以示眾曰此旗天子所賜也視此以戰帝實臨之士爭呼用命以進督諸將傍山焚族帳卽日通路至河州賊餘眾保踏白官軍出與戰大破之進至余川又破賊堡十餘木徵率酋長八十餘人詣軍門降捷聞以功加昭宣使嘉州防禦使還爲入內內侍省押班幹當皇城司安南叛副趙招討未行建言朝廷置招討副使軍士須共議至節制號令卽宜歸一憲�之由是屢紛辧遂罷憲而令乘驛計議秦鳳熙河邊事諸將皆聽節度於是禦史中丞鄧潤甫禦史周尹蔡承禧彭汝礪極論其不可又言鬼章之患小用憲之患大憲功不成其禍小有成功其禍大章再上弗聽冷雞朴誘山後生羌擾邊木徵請自效眾以爲不可憲曰何傷乎羌人天性畏服貴種聽之往木徵盛裝以出眾聳視皆無鬥志師乘之殺獲萬計斬冷雞朴董氈懼卽遣使奉贄效順加宣州觀察使宣政使入內副都知又遷宣慶使時用兵連年度支調度不繼詔憲兼經制財用裁冗費什六歲運西山巨木給京師營繕賜瑞應坊園宅一區元丰中五路出師討夏國憲領熙秦軍至西市新城復蘭州城之請建爲帥府帝又詔憲領兵直趣興靈董氈亦稱欲往宜乘機協力入掃巢穴若興靈道阻卽過河取涼州乃總兵東上平夏人於髙川石峽進至屈吳山營打囉城趨天都燒南牟府庫次葫蘆河而還憲旣不能至靈州董氈亦失期師無功憲欲以開蘭會邀功彌責同知樞密院孫固曰兵法期而後至者斬況諸路皆至而憲獨不行不可赦帝以憲猶有功但令詰擅還之由憲以饋餉不接爲辭釋弗誅復上再舉之策兼陳進築五利且從之會李順舉入奏具陳師老民困狀乃罷兵趣憲赴闕道賜銀帛四千爲涇原經略安撫制置使給衛三百進景福殿使武信軍畱後使復還熙河仍兼秦鳳軍馬夏人入蘭州破西關降宣慶使憲以蘭州乃西人必爭地眾數至河外而相羊不進意必大舉乃增城守塹壁樓櫓具備明年冬夏人果大入圍蘭州步騎號八十萬眾十日不克糧盡引去又詔憲遣間諭阿里骨結等且選騎度河與賊遇破之坐妄奏功狀罷內省職事哲宗立攺永興軍路副都總管提舉崇福宮禦史中丞劉摯論憲貪功生事一出欺罔避興靈會師之期頓兵以城蘭州遺患至今永樂之圍逗畱不急赴援降宣州觀察使又貶右千牛衛將軍分司南京居陳州卒年五十一紹聖元年贈武泰軍節度使初謚敏恪攺忠敏憲以中人爲將𨿽能拓地降敵而罔上害民終貽患中國云

王中正按宋史宦者傳中正字希烈開封人因父任補入內黃門遷赴延福宮學詩書歷算仁宗嘉其才命置左右慶曆衛士之變中正援弓矢卽殿西督捕射賊悉就擒時年甫十八人頗壯之遷東頭供奉官歷幹當禦藥院鄜延環慶路公事分治河東邊事破西人有功帶禦器械神宗將復熙河命之規度還言熙河譬乳虎抱肉乘爪牙未備可取也遂從王韶入熙河治城壁守具以功遷作坊使嘉州團練使擢內侍押班吐蕃圍茂州詔率陜西兵援之圍解自石泉至茂州謂之隴東路土田肥美西羌據有之中正不能討乃因吐蕃入寇言其路經靜州等族榛僻不通邇年商旅稍往來故外蕃因以乘間縣至綿與茂道裏均而龍安有都巡檢緩急可倚仗請割石泉隸綿而窒其故道從之隴東遂不可得還使熙河經畫鬼章進昭宣使入內副都知元丰初提舉教畿縣保甲將兵捕賊盜巡檢獻民兵伍保法請於村�及縣以時閱習悉行其言復往鄜延環慶經制邊事詔凡所須用度令兩路取給無限多寡旣行又稱面受詔所過募禁兵願從者將之主者不敢違問罪西夏以中正簽書涇原路經略司事詔五路之師皆會靈州中正失期糧道不繼士卒多死命權分屯鄜延並邊城寨以俟後舉自請罷省職遷金州觀察使提舉西太一宮坐前敗貶秩元佑初言者再論其將王師二十萬公違詔書之罪劉摯比中正與李憲宋用臣石得一爲四凶又貶秩兩等久之提舉崇福宮紹聖初復嘉州團練使卒年七十一

劉惟簡按宋史宦者傳惟簡開封人由入內黃門積官至昭宣使康州刺史髙陽關路兵馬都監爲入內押班英宗初立惟簡自河北來朝請對寢門內謁者難之獨引見皇太后惟簡立福寧殿下雨沾衣不退帝起坐幃中望見呼問曰諸路如汝者幾人何以獨來對曰陛下新卽位臣來自邊塞未瞻天表不敢輒還不知其他帝嘆曰小臣知所守如此識其姓名屏間他日神宗覽所題屏擢幹當延福宮自是蒙親信交人叛詔馳驛至桂州審視事勢還言帥臣劉彜貪功生事罪當誅幹徳狂童頸不足系帝信之郭逵趙南徵以爲行營承受逵被謫惟簡亦奪一官陜西五路師還受命撫犒士卒以疾先還者不賜惟簡心知其不便至慶州疏言士卒不幸以將臣上違聖略糧食不繼逃生以歸其情可貸今同立庭中而不預賜恐患生倉卒帝用其言均予之又使案閱河北保甲振濟京西水災參定諸陵薦獻旣而爲言者所劾擯不用哲宗在藩時惟簡奔走服勤及親政召至左右以內侍押班卒贈昭化軍畱後

李繼和按宋史宦者傳繼和開封人以父任爲內侍黃門慶曆中爲河北西路承受保州兵叛塞城門距守官軍重圍之不得入繼和獨上南關門密呼所結內應者諭以禍福眾言俟李昭亮至卽斬關自歸已而果然賊平遷兩秩王則反貝州爲城下走馬承受沙苑闕馬詔秦州置場以券市之繼和領職不數月得馬千數而人不擾舊制內侍入仕三十年始得磨勘至是乃令以勞進官者無拘於年環州弓箭手歲時給酒州將不與眾喧訴亟闔府門不敢出繼和步入眾中譬曉之曰汝曹爲一杯酒遂喪軀命乎眾悟散去事聞擢帶禦器械累遷宣慶使文州團練使入內副都知卒子從善援例求贈官神宗曰此獘事也繼和無軍功何必贈自是爲定制云

蘇利涉按宋史宦者傳利涉字公濟祖保遷自廣州以閹人從劉鋹入朝利涉初爲入內內品慶曆中衛士之變以護衛有勞賞激加等英宗爲皇子利涉給事東宮及卽位遷東頭供奉官欲以爲潁王府都監力辭幹當禦藥院遷供備庫使帝不豫侍醫藥最勤言輒流涕及帝崩乞與醫官同貶三上表待罪不許神宗卽位授達州刺史歷內侍押班副都知轉海州團練使僊韶院火營救甚力賜襲衣金帶卒年六十四贈奉國軍節度使謚曰勤僖利涉嘗幹當皇城司循故事廂卒邏報不皆以聞後石得一代之事無巨細悉以奏往往有緣飛語受禍者人始以利涉爲賢

宋用臣按宋史宦者傳用臣字正卿開封人爲人有精思彊力以父蔭隸職內省神宗建東西府築京城建尙書省起太學立原廟導洛通汴凡大工役悉董其事性敏給善傳詔令故多訪以外事同列悉藉以進朝士之乏廉節者往往諂附之權勢震赫一時積勞至登州防禦使加宣政使元佑初言者論其罪降爲皇城使謫監滁州太平州酒稅四年主管靈仙觀紹聖初召爲內侍押班進瀛州刺史徽宗卽位遷蔡州觀察使入內副都知爲永泰陵修奉鈐轄卒陵下贈安化軍節度使謚僖敏謚議謂用臣爲廣平宋公有天子念公之勞久徙於外之語丰稷論奏以爲凡稱公者皆須耆宿大臣與鄕黨有徳之士其曰念公之勞久徙於外斯乃古周公之事於用臣非所宜言也止令賜謚論者是之

石得一按宋史宦者傳得一開封人爲內侍黃門累官內殿承制神宗時帶禦器械管幹龍圖天章寶文閣皇城司四遷入內副都知元佑初領成州團練使罷內省職禦史劉摯言得一頃管皇城恣其殘刻縱遣邏者所在�布張�設网以無爲有以虛爲實朝廷大吏及富家小人飛語朝上暮入狴犴上下惴恐不能自保至相顧以目者殆十年坐降左藏庫使卒紹聖中贈隨州觀察使

髙居簡按宋史宦者傳居簡字仲路世本番禺人以父任爲入內黃門護作溫成原廟奉神物以精辦稱超轉殿頭領後苑事坐奉使梓夔路多占驛兵降髙品歷領龍圖天章寶文閣內東門司幹當禦藥院神宗卽位禦史張唐英言其資性憸巧善迎合取容中丞司馬光亦言其久處近職罪惡已多祖宗舊制幹當禦藥院官至內殿崇班以上卽須出外今陛下獨畱四人中外以此竊議況居簡頃在先朝依憑城社物論切齒及陛下繼統乃復先自結納使寵信之恩過於先帝願明治其罪以解天下之惑於是罷爲供備庫使稍遷帶禦器械進內侍押班以文思使領忠州刺史卒贈輝州觀察使居簡聞外廷議論必以入告省中目爲髙直奏仁宗時常使南海遇廣州火救者不力居簡督眾護軍資甲仗二庫賴以獲全事聞詔褒之

程昉按宋史宦者傳昉開封人以小黃門稍遷西京左藏庫副使熙寧初爲河北屯田都監河決棗彊釃二股河導之使東爲鋸牙下以竹落塞決口加帶禦器械河決商胡北流與禦河合爲一及二股東流禦河遂淺澱昉以開浚功遷宮苑副使又塞漳河作浮梁於洺州兼外都水丞詔相度興修水利河決大名第五埽昉議塞之因疏塘水漑深州田又導葫蘆河自樂壽之東至滄州二百里塞孟家口開幹寧軍直河作橋於眞定之中渡又自衛州王供�導沙河入禦河以廣運路累遷達州防禦使制置河北阿防水利禦史盛陶言昉挾第五埽之功專爲己力假朝廷威福恐動州縣所開共城河頗廢人戶水磑久無成功又議開沁河因察訪官按行始知不便漳河滹沱之役水占邢洺趙深祁五州之田王廣廉孔嗣宗錢勰趙子幾皆嘗論奏其姦欺之狀則多置撻口指決河所侵便爲淤田其事權之盛則舉官廢吏惟其所欲悖慢豪橫則受聖旨者三受提點刑獄司牒者十二故有違拒小人誤當賞擢驕暴自肆願遣官代還仍行究治神宗曰王安石以昉知河事故加任使令開漳河用工七百萬滹沱八九百萬已議體量矣始安石欲興水利驟用昉昉挾安石勢而慢韓琦後安石覺其虛誕亦疏之以憂死贈輝州觀察使遂罷都大制置河防水利司

陳衍按宋史宦者傳衍開封人以內侍給事殿庭累官供備庫使梁惟簡薦諸宣仁聖烈皇后主管髙韓王宅領禦藥院內東門司宣仁山陵爲按行使俄以左藏庫使文州刺史出爲眞定路都監禦史來之邵方力詆元佑政事首言衍在垂簾日怙寵驕肆交結戚裏進退大臣力引所私俾居耳目之地張商英亦論衍交通宰相禦服爲之賜珠結托詞臣儲祥爲之賜膳蓋指呂大防蘇軾也衍坐貶監郴州酒稅務惟簡以援引張士良梁知新以黨附皆得罪已又編管白州徙配朱崖章惇起獄誣元佑諸老大臣云結衍輩以謀廢立士良嘗與衍同在宣仁後合自郴州召之使實其說士良至但言宣仁彌畱之際衍嘗可否二府事及用禦寶付外而已鍜煉無所得安惇蔡京乃奏衍疏隔兩宮斥隨龍內侍十餘人於外以剪除人主腹心羽翼意在動搖大逆不道乃詔處死令廣西轉運使程節�其刑

李祥按宋史宦者傳祥開封人爲入內黃門資驍銳善騎射用材武中選授涇原儀渭同巡檢從景思立於河湟以功遷內殿崇班爲河州駐泊兵馬都監從郭逵討交趾駐富民江賊兵大至與涇原將姚兕力戰敗之遷皇城使鎭戎軍沿邊都巡檢使從劉昌祚徵靈武議功加沂州團練使或言所部兵失亡多降簡州刺史權熙河蘭會路都監總岷州兵夏人攻蘭州祥赴援保險待變數日鹵徹圍去復團練使進階州防禦使從種誼襲鬼章有功升兵馬都鈐轄在熙河二十餘年以宣慶使內侍押班卒

馮世寧按宋史宦者傳世寧字靜之以入內黃門累遷昭宣使忠州團練使入內押班揚國公主寢疾哲宗欲夜出問訊世寧執言不可帝𨿽微忤卒爲之攺容再遷景福殿使明州觀察使至副都知崇寧新官名世寧首知入內內侍省事禁中夜火使宿衛士撲滅之旣定令自他途出蓋不欲使知宮省曲折也徽宗賞嘆進感徳軍畱後政和初以內客省使彰化軍畱後致仕世寧出入禁闥六十年循謹無過卒年六十七贈開府儀同三司謚曰恭節

童貫按宋史宦者傳貫少出李憲之門性巧媚自給事宮掖卽善策人主微指先事順承徽宗立置明金局於杭貫以供奉官主之始與蔡京遊京進貫力也京旣相贊策取靑唐因言貫嘗十使陜右審五路事宜與諸將之能否爲最悉力薦之合兵十萬命王厚專閫寄而貫用李憲故事監其軍至湟川適禁中火帝下手札驛止貫毋西兵貫發視遽納中厚問故貫曰上趣成功耳師竟出復四州擢景福殿使襄州觀察使內侍寄資轉兩使自玆始未幾爲熙河蘭湟秦鳳路經略安撫制置使累遷武康軍節度使討溪哥藏徵復積石軍洮州加檢校司空頗恃功驕恣選置將吏皆捷取中旨不復關朝廷寖咈京意除開府儀同三司京曰使相豈應授宦官不奉詔政和元年進檢校太尉使契丹或言以宦官爲上介國無人乎帝曰契丹聞貫破羌故欲見之因使覘國策之善者也使還益展奮廟謨兵柄皆屬焉遂請進築夏國橫山以太尉爲陜西河東河北宣撫使俄開府儀同三司簽書樞密院河西北兩房不三歲領院事更武信武寧護國河東山南東道劍南東川等九鎭太傅涇國公時人稱蔡京爲公相因稱貫爲媼相將秦晉銳師深入河隴薄於蕭關古骨龍謂可制夏人死命遣大將劉法取朔方法不可貫逼之曰君在京師時親授命於王所自言必成功今難之何也法不得已出塞遇伏而死法西州名將旣死諸軍恟懼貫隱其敗以捷聞百官入賀皆切齒然莫敢言關右旣困夏人亦不能支乃因遼人進誓表納款使至授以誓詔辭不取貫彊館伴使固與之還及境棄諸道上舊制熟羌不授漢官貫故引拔之有至節度使者弓箭手失其分地而使守新彊禁卒逃亡不死而得攺隸他籍軍政盡壞政和元年副鄭允中使於遼得燕人馬植歸薦諸朝遂造平燕之謀選健將勁卒刻日發命會方臘起睦州勢甚張攺江浙淮南宣撫使卽以所聚兵師諸將討平之

梁師成按宋史宦者傳師成字守道慧黠習文法稍知書初隸賈詳書藝局詳死得領睿思殿文字外庫主出外傳道上旨政和間得君貴幸至竄名進士籍中積遷晉州觀察使興徳軍畱後建明堂爲都監旣成拜節度使加中太一神霄宮使歷護國鎭東河東三節度至檢校太傅遂拜太尉開府儀同三司換節淮南時中外泰寧徽宗畱意禮文符瑞之事師成善逢迎希恩寵帝本以隸人畜之命入處殿中凡禦書號令皆出其手多擇善書吏習仿帝書雜詔旨以出外庭莫能辧師成實不能文而髙自標榜自言蘇軾出子是時天下禁誦軾文其尺牘在人間者皆毀去師成訴於帝曰先臣何罪自是軾之文乃稍出以翰墨爲己任四方�秀名士必招致門下往往遭點污多置書畫卷軸於外舍邀賓客縱觀得其題識合意者輒密加汲引執政侍從可階而升王黼父事之𨿽蔡京父子亦諂附焉都人目爲隱相所領職局至數十百黼造伐燕議師成始猶依違卒乃贊決又薦譚稹爲宣撫燕山平策勛進少保益通賄謝人士入錢數百萬以獻頌上書爲名令赴廷試唱第之日侍於帝前囁嚅升降其小吏儲宏亦豫科甲而執�養之役如初李彥括民田於京東西所至倨坐堂上監司郡守不敢抗禮有言於帝師成適在旁抗聲曰王人𨿽微序於諸侯之上豈足爲過言者懼而止師成貌若不能言然陰賊險鷙遇間卽發家居與黼鄰帝幸黼第見其交通狀已怒朱�又以應奉與黼軋因乘隙攻之帝罷黼相師成由是益絀鄆王楷寵盛有動搖東宮意師成能力保護欽宗立嬖臣多從上皇東下師成以舊恩畱京師於是太學生陳東布衣張炳力疏其罪炳指之爲李輔國且言宦官表裏相應變恐不測東復論其有異志攘定策功當正典刑帝迫於公議猶未誦言逐之師成疑之寢食不離帝所𨿽奏�亦侍於外久未有以發會鄭望之使金營還帝命師成及望之以宣和殿珠玉器玩復往先令望之詣中書諭宰相至則畱之始詔暴其罪責爲彰化軍節度副使開封吏護至貶所行次八角鎭縊殺之以暴死聞籍其家

楊戩按宋史宦者傳戩少給事掖庭主掌後苑善測伺人主意自崇寧後日有寵知入內內侍省立明堂鑄鼎鼐起大晟府龍徳宮皆爲提舉政和四年拜彰化軍節度使首建期門行幸事以固其權勢與梁師成埒歷鎭安淸海鎭東三鎭由檢校少保至太傅遂謀撼東宮有胥吏杜公才者獻策於戩立法索民田契自甲之乙乙之丙展轉究尋至無可證則度地所出增立賦租始於汝州浸淫於京東西淮西北括廢堤棄堰荒山退灘及大河淤流之處皆勒民主佃額一定後𨿽衝蕩回復不可減號爲西城所築山濼古巨野澤綿亙數百里濟鄆數州賴其蒲魚之利立租算船納直犯者盜執之一邑率於常賦外增租錢至十餘萬緡水旱蠲稅此不得免擢公才爲觀察使宣和三年戩死贈太師吳國公而李彥繼其職彥天資狠愎密與王黼表裏置局汝州臨事愈劇凡民間美田使他人投牒告陳皆指爲天荒𨿽執印券皆不省魯山闔縣盡括爲公田焚民故券使田主輸租佃本業訴者輒加威刑致死者千萬公田旣無二稅轉運使亦不爲奏除悉均諸別州京西提舉官及京東州縣吏劉寄任輝彥李士漁王滸毛孝立王隨江惇呂坯錢棫宋憲皆助彥爲虐如奴事主民不勝忿痛前執政冠帶操笏迎謁馬首獻媚花朝夕造請賓客徑趨謁捨不敢對之上馬而彥處之自如發物供奉大抵類朱�凡竹數竿用一大車牛驢數十頭其數無極皆責辦於民經時閱月無休息期農不得之田牛不得耕墾殫財靡芻力竭餓死或自縊轅軛間如龍鱗薜荔一本輦致之費逾百萬喜賞怒刑禍福轉手因之得美官者甚眾潁昌兵馬鈐轄範寥不爲取竹誣刊蘇軾詩文於石爲十惡朝廷察其捃摭亦令勒停當時謂朱�結怨於東南李彥結怨於西北靖康初詔追戩所贈官爵彥削官賜死籍其家劉寄以下十人皆停廢復範寥官

邵成章按宋史宦者傳成章欽宗朝內侍也帝入靑城命成章衛皇太子赴宣徳門稱制行事太子北去成章畱於汴康王將卽位元佑太后遣成章奉乘輿服禦至南京從幸揚州金人掠陜西京東諸郡羣盜起山東黃潛善汪伯彥匿不以聞及張遇焚眞州去行在六十里帝亦不之知也成章上疏條具潛善伯彥之罪曰必誤國且申潛善等使聞之帝怒除名南雄州編管侍禦史馬伸言成章緣上書得罪今是何時以言爲諱久之帝思成章忠直召赴行在其徒忌之譖於帝曰邵九伯來陛下無歡樂矣遂止之於洪州金人入洪聞其名訪求得之謂之曰知公中正能事吾主可坐享富貴成章不應脇之以威亦不從金人曰忠臣也吾不忍殺遺之金帛而去

闕禮按宋史宦者傳禮髙宗朝宦者淳熙末積官至親衛大夫保信軍承宣使孝宗頗親信之後命提舉重華宮孝宗崩光宗疾不能執喪樞密趙汝愚等請建儲以安人心光宗禦批又有念欲退閒語丞相畱正懼納祿去人心愈搖汝愚遣戚裏韓冑因內侍張宗尹以禪位之議奏太皇太后曰此豈可易言明日汝愚再遣冑附宗尹以奏未獲命而冑退與禮遇禮知其意問之冑不以告禮指天自誓不言冑遂白其事禮卽入宮泣告太后以時事可憂之狀且曰畱丞相已去所恃者趙知院耳今欲定大計而無太皇太后之命亦將去矣太后驚曰知院同姓也事體與他人異禮曰知院未去恃有太后耳今有請不許計無所出亦惟有去而已知院去天下將若何太后悟遂命禮傳旨冑以諭汝愚約明日太后垂簾上其事又明日嘉王入行禫祭汝愚卽簾前進呈禦批太后遂命王卽皇帝位尋除禮入內內侍省都知又差兼重華慈福宮承受充提舉皇城司遷中侍大夫禮不以功自居乞致仕不許乞免推恩又不許南渡後內侍可稱者惟邵成章與禮云

宦寺部列傳七

宋三

藍珪康履按宋史宦者傳藍珪康履初皆爲康王府都監入內東頭供奉官嘗從康王使金人行營及開元帥府並主管機宜文字朝廷遣人趣師入援履等請王畱相州王叱之而行旣卽位二人俱恃恩用事履尢妄作威福大將如劉光世等多曲意事之帝知之詔內侍不許與統兵官相見違者停官編隸履終無所忌憚與內侍曾擇淩忽諸將或踞坐洗足立諸將於左右聲喏甚至馬前故疾之者眾俄遷內侍省押班金州觀察使帝在揚州金兵卒至帝馳馬出門百官不戒備從行者惟履等五六人自是履等益自衒愈有輕外朝心及幸浙道吳江其黨競以射鴨爲樂比至杭州江下觀潮中官供帳赫然遮道統制苗傅等切齒曰此輩使天子至此猶敢爾邪傅幕客王世修亦疾中官恣橫以告武功大夫劉正彥正彥曰會當共除之王淵躋樞管正彥以爲由宦者所薦愈不平謀遂決伏兵斬淵遣兵圍履家分捕中官凡無須者皆殺之履馳入白帝傅等至厲聲曰陛下信任中官凡中官所主者皆得美官王淵遇賊不戰交康履得樞密中官在外者已誅更乞康履藍珪曾擇等誅之以謝三軍帝不忍除傅等官以安之傅等曰欲遷官第須控兩匹馬與內侍何必至此帝問百官策安出主管浙西機宜文字時希孟曰中官之爲患至此極矣不除之天下之患未已軍器監葉宗諤言陛下何惜一康履不以慰三軍帝不得已遣人執履至履望帝呼曰大家何獨殺臣遂以付傅卽腰斬之梟其首帝幸睿聖宮傅等畱內侍十五人奉左右尋捕珪擇等皆編置遠州擇昭州行一程追還斬之傅等誅贈履官謚榮節召珪等還中書舍人季陵言中官復召其黨與相賀气焰益張中外切齒不報珪至自武功大夫擢內侍省押班慈寧宮建命提點事務尋升內侍省都知及迎太后命充都大主管太后旣還宮珪奏應干補授恩乞聽慈寧宮施行從之珪初與履同進而驕橫不及履故幸以壽終

馮益按宋史宦者傳益康王邸舊人也王卽位自入內東頭供奉官遷至幹辦禦藥院尋兼幹辦皇城司恃舊恩驕恣帝幸浙東益與禦前右軍都統制張俊爭渡以語侵俊且訴於帝事下禦史臺侍禦史趙鼎言明受之變起於內侍覆轍不可不戒事乃已紹興三年授武功大夫康州防禦使帶禦器械時帝用侍禦史常同言詔皇城司並隸臺察益言非祖宗舊制帝爲追寢前詔特遷宣政使益自言藩邸舊吏乞加恩遂升明州觀察使內廏舊有騏驥院官益請別置禦馬院自領其事又擅穿皇城便門侍禦史沈與求以爲言趙鼎等皆患之會劉豫揭榜山東言益遣人收買飛鴿因有不遜語張浚請斬益以釋謗帝不許鼎言事關國體當解職加罰帝喜曰聞益交關外事漸不可長與祠放歸浚意未息鼎解之益自是家居廩祠者十四年先是僞柔福帝姬之來自稱爲王貴妃季女益自言嘗在貴妃合帝遣之驗視益爲所詐遂以眞告及事覺益坐驗視不實送昭州編管尋以與皇太后連姻得免十九年卒於家

藍安石按宋史藍珪傳有安石者與珪同姓爲內侍省副都知至景福殿使湖州觀察使卒贈保寧軍節度使謚良恪渡江後中官贈謚自安石始

康諝按宋史康履傳有名諝者與履同姓爲內侍省押班亦親幸用事與知合門事藍公佐善每邀公佐至其直捨必縱飲大醉薄暮乃歸嘗漏泄禁中語劉光遠被劾諝與內侍陳永錫受其金力爲營救言官劾之帝詔永錫與祠諝送吏部後累官至均州觀察使卒贈保信軍節度使謚忠定

張去爲按宋史宦者傳去爲內侍張見道養子也初爲韋太后宅提點官累遷至安徳軍承宣使帶禦器械又遷內侍省押班時見道爲入內內侍省押班父子並充景福殿使去爲寖有寵請以一官回授見道帝嘉而許之其後見道以保康軍承宣使致仕而去爲與秦檜王繼先俱用事升延福宮使累遷至入內內侍省都知恃恩幹外朝謀議金兵將至遣使來出慢言以相懼去爲陰沮用兵進幸蜀之計宰相陳康伯力非之帝悟而止侍禦史杜莘老乞斬去爲以作士气先是去爲取禦馬院西兵二百人髡其頂發都人駭之莘老復劾其罪帝不得已令去爲致仕莘老亦出補外及內禪詔落致仕提舉徳壽宮行移如內侍省仍鑄印賜之修宮有勞又特遷安慶軍承宣使初安恭後入宮去爲實進之後崩上皇又遣去爲傳旨立謝貴妃爲後故亦貴重然至死不復涉朝廷事

甘�按宋史宦者傳�內侍押班澤之子澤之死�累遷亦至押班乾道中帝頗親��以此用事臨安尹胡與可爲小官時丏貸於臨安富民馬氏不如欲銜之至是馬以鬻官鹽逾格系獄與可諷有司以私鹽論禦史陳升卿決獄平反之�之子婦與可女也乃陰爲與可地譖升卿於帝前謂爲豪民馬請事所得至萬緡上疑遂論罪馬流嚴州升卿由是罷去時曾覿以使弼領京祠王抃以知合門兼樞密都承旨�爲入內押班相與盤結士大夫無恥者爭附之旣而覿死抃逐獨�在朱熹力言之帝曰�乃徳壽宮所薦謂有才耳熹曰姦人無才何以動人主�用事二十年招權市賄黃由對策亦頗及之後帝察其姦遂抵之罪籍其貲竟以廢死弟昺淳熙末幹辦內東門司帶禦器械光宗朝累遷至親衛大夫保康軍承宣使提舉佑神觀慶元初爲內侍省都知帝過壽康宮昺有力焉遷官二秩頗貴寵

王徳謙按宋史宦者傳徳謙初爲嘉邸都監頗親幸孝宗大漸光宗以疾久不朝重華宮黃由時爲王府贊讀奏讀嘉王詣重華宮問疾旣得旨徳謙固請覆奏王斥之遂行孝宗崩王在喪次中外洶洶王以告直講彭龜年龜年以爲建儲則人心安須白中宮乃可卽諭徳謙奏之皇太后徳謙不聽彊之旣而無報王卽位徳謙累遷昭慶軍承宣使內侍省押班賜居第驕恣逾法服食擬乘輿出入或以導駕燈籠自奉爲人求官贓以巨萬計泄其事者禍立至故外朝多附之中書舍人吳宗旦事之尢謹夜則易服造謁徳謙求爲節度使先薦宗旦爲刑部侍郎直學士院將使艸麻宗旦先備艸示之引天寶同光爲比徳謙喜制出參政何淡不肯署諫議大夫劉徳秀率臺諫論列宰相京鏜復以爲言命遂寢韓冑與徳謙爭用事徳謙屢以計勝冑擠之詔與外祠臺諫又交章論駁侍禦史姚愈言吳宗旦嘗艸徳謙制遂罷其官愈又率同列力攻徳謙詔送廣徳軍居住尋以臨安尹劾其贓濫僭擬詔降團練使移居撫州他事勿問中書舍人髙文虎請攺爲安置臺諫復言其姦詭乞自今不以赦移𨿽特旨亦許執奏帝用其言徳謙遂坐廢斥以死

陳源按宋史宦者傳源淳熙中提舉徳壽宮頗有寵俄帶浙西副總管給事中趙汝愚言內侍不當幹軍政遂罷源恃恩專恣本宮書史徐彥通者爲源掌家務不數歲官至經武大夫甄士昌源�役也工理髮奏補承信郎又補臨安府都吏李庚以官使之窺伺府事孝宗聞而惡之十年春詔源應奉日久特落階官與京祠給事中宇文價封還錄黃攺外祠臺官黃洽等又劾之乃謫源建州居住籍其貲進徳壽宮彥通除名道州編管士昌庚皆抵罪言者猶未已移源郴州源有園名小隱其制視禁�有加髙宗以賜王才人光宗卽位復召還紹熙四年自拱衛大夫永州防禦使除入內內侍省押班帝以疾不朝重華宮源與內侍楊舜卿林億年數有間言寧宗卽位命三人俱事光宗於泰安宮禦史章�論其離間君親乞行誅竄以慰壽皇在天之靈詔罷源等官源撫州億年常州居住舜卿任便居住慶元二年以生皇子恩源億年許自便舜卿與內祠給事中汪義端駁之乃移源婺州億年湖州義端再駁舜卿內祠反坐外補其後源等卒聽自便億年養娼女以別業源在貶所與妓濫俱以淫媟聞人疑其非宦者云

董宋臣按宋史宦者傳宋臣理宗朝宦者淳佑中以睿思殿祗候特轉橫行官寶佑三年兼幹辦佑聖觀侍禦史洪天錫劾之不報天錫坐左遷大理少卿開慶初大元兵駐江上京師大震宋臣贊帝遷幸寧海軍簽判文天祥上疏乞誅宋臣又不報景定四年自保康軍承宣使除入內內侍省押班尋兼主管太廟往來國信所同提點內軍器庫翰林院編修敕令所都大提舉諸司提點顯應觀主管景獻太子府事會天祥以著作佐郎兼景獻府教授義不與宋臣聯事上書求去天祥出知瑞州言者論宋臣不置帝曲爲諭解庇之祕書少監湯漢上封事亦言宋臣十餘年來聲焰燻灼其力能去臺諫排大臣至結凶渠以致大禍中外惶惑切齒而陛下方爲之辧明大臣方爲之和解此過計也願收還押班等除命不勝宗社之幸疏入帝亦不之省六月命主管禦前馬院及酒庫旣卒帝猶命特轉節度使其見寵愛如此

金

梁珫按金史宦者傳珫本大家奴隨元妃入宮以閹豎事海陵珫性便善迎合特見寵信舊制宦者惟掌掖庭宮闈之事天徳三年始以王光道爲內藏庫使衛愈梁安仁皆以宦官領內藏海陵謂光道等曰人言宦者不可用朕以爲不然後唐莊宗委張承業以軍竟立大功此中豈無人乎卿等宜悉此意帑藏之物皆出民力費十致一當糾察姦獘犯者必罰無赦宦者始與政事而珫委任尢甚累官近侍局使及營建南京宮室海陵數數使珫往視工役是時一殿之費已不可勝計珫或言其未善卽盡撤去𨿽丞相張浩亦曲意事之與之均禮海陵欲伐宋珫因極言宋劉貴妃絕色傾國海陵大喜及南徵將行命縣君髙師姑兒貯衾褥之新潔者俟得劉貴妃用之議者言珫與宋通謀勸帝伐宋徵天下兵以疲敝中國海陵至和州聞珫與宋人交通有狀謂珫曰聞汝與宋國交通傳泄事情汝本奴隸朕拔擢至此乃敢爾邪若至江南詢得實迹殺汝亦未晚也又謂校書郎田與信曰爾面目亦可疑必與珫同謀者皆命執於軍中海陵遇弒珫與信皆爲亂軍所殺

宋珪按金史宦者傳珪本名乞奴燕人也爲內侍殿頭宣宗嘗以元夕欲觀燈戲命乞奴監作乞奴誶語云社稷棄之中都南京作燈戲有何看邪宣宗微聞之杖之二十旣而悔之有旨宣諭哀宗放鷂後苑鷂逸去敕近侍追訪之市中一農民臂此鷂近侍不敢言宮中所逸者百方索之農民不與與之物直僅乃得事聞哀宗欲送其人於有司乞奴從旁諫曰貴畜賤人豈可宣示四方哀宗惡其大訐又杖之尋亦悔賜物慰遣之及哀宗至歸徳馬軍元帥蒲察官奴爲變殺左丞李蹊參政石盞女魯歡以下從官三百餘人倉皇之際哀宗不得已以官奴權參知政事旣爲所制含恨欲誅之未能也及官奴往亳州珪陰與奉禦吾古孫愛實納蘭忔答護衛女奚烈完出範陳僧王山兒等謀誅之官奴自亳還哀宗禦臨漪亭詔參政張天綱及官奴議事官奴入見珪等卽從旁殺之及其黨阿里合白進習顯及蔡城破哀宗自縊於幽蘭軒珪與完顏斜烈焦春和等皆從死

潘守按金史宦者傳守內侍也素稱知書南遷後規益甚多及哀宗自蒲城走歸徳道次民家守進櫛曰願陛下還宮之日無忘此艸廬中更加儉素以濟大業上聞其言淒惋咨嗟久之

元

李邦寧按元史宦者傳邦寧字叔固錢塘人初名保寧宋故小黃門也宋亡從瀛國公入見世祖命給事內庭警敏稱上意令學國書及諸蕃語卽通解遂見親任授禦帶庫提點升章佩少監遷禮部尙書提點太醫院使成宗卽位進昭文館大學士太醫院使帝嘗寢疾邦寧不離左右者十餘月武宗立命爲江浙行省平章政事邦寧辭曰臣以奄腐余命無望更生先朝幸赦而用之使得承乏中涓髙爵厚祿榮寵過甚陛下復欲置臣宰輔臣何敢當宰輔者佐天子共治天下者也柰何辱以寺人陛下縱不臣惜如天下後世何誠不敢奉詔帝大悅使大臣白其言於太后及皇太子以彰其善帝嘗奉皇太后燕大安閣閣中有故篋問邦寧曰此何篋也對曰此世祖貯裘帶者臣聞有聖訓曰藏此以遺子孫使見吾朴儉可爲華侈之戒帝命發篋視之嘆曰非卿言朕安知之時有宗王在側遽曰世祖𨿽神聖然嗇於財邦寧曰不然世祖一言無不爲後世法一予奪無不當功罪且天下所入𨿽富苟用不節必致匱乏自先朝以來歲賦已不足用又數會宗藩資費無算旦暮不給必將橫斂掊怨豈美事邪太后及帝深然其言俄加大司徒尙服院使遙授丞相行大司農領太醫院事階金紫光祿大夫太廟舊嘗遣官行事至是復欲如之邦寧諫曰先朝非不欲親致饗祀誠以疾廢禮耳今陛下繼成之初正宜開彰孝道以率先天下躬祀太室以成一代之典循習故獘非臣所知也帝稱善卽日備法駕宿齋宮且命邦寧爲大禮使禮成加恩三代曾祖頤贈銀靑光祿大夫司徒謚敬懿祖徳懋贈儀同三司大司徒謚忠獻父撝贈太保開府儀同三司謚文穆仁宗卽位以邦寧舊臣賜鈔千錠辭弗受國學將釋奠敕遣邦寧致祭於文宣王點視畢至位立殿戶方辟忽大風起殿上及兩廡燭盡滅燭臺底鐵鐏入地尺無不拔者邦寧悚息伏地諸執事者皆伏良久風定乃成禮邦寧因慚悔累日初仁宗爲皇太子丞相三寶奴等用事畏仁宗英明邦寧揣知其意言於武宗曰陛下富於春秋皇子漸長父作子述古之道也未聞有子而立弟者武宗不悅曰朕志已定汝自往東宮言之邦寧慚懼而退仁宗卽位左右咸請誅之仁宗曰帝王歷數自有天命其言何足介懷加邦寧開府儀同三司爲集賢院大學士以疾卒

朴不花按元史宦者傳不花髙麗人亦曰王不花皇后奇氏微時與不花同鄕裏相爲依倚及選爲宮人有寵遂爲第二皇后居興聖宮生皇太子愛猷識理達臘於是不花以閹人入事皇后者有年皇后愛幸之情意甚膠固累遷官至榮祿大夫資正院使資正院者皇后之財賦悉隸焉至正十八年京師大饑疫時河南北山東郡縣皆被兵民之老幼男女避居聚京師以故死者相枕籍不花欲要譽一時請於帝市地收瘞之帝賜鈔七千錠中宮及興聖隆福兩宮皇太子皇太子妃賜金銀及他物有差省院施者無算不花出玉帶一金帶一銀二錠米三十四斛麥六斛靑貂銀鼠裘各一襲以爲費擇地自南北兩城抵盧溝橋掘深及泉男女異壙人以一屍至者隨給以鈔舁負相踵旣覆土就萬安壽慶寺建無遮大會至二十年四月前後瘞者二十萬用鈔二萬七千九十餘錠米五百六十餘石又於大悲寺修水陸大會三晝夜凡居民病者予之藥不能喪者給之棺翰林學士承旨張翥爲文頌其事曰善惠之碑於是帝在位久而皇太子春秋日盛軍國之事皆其所臨決皇后乃謀內禪皇太子而使不花諭意於丞相太平太平不答二十年太平乃罷去而獨搠思監爲丞相時帝益厭政不花乘間用事與搠思監相爲表裏四方警報將臣功狀皆抑而不聞內外解體然根株盤固气焰燻灼內外百官趨附之者十九又宣政院使脫歡與之同惡相濟爲國大蠹二十三年監察禦史也先帖木兒孟也先不花傅公讓等乃劾奏朴不花脫歡姦邪當屏黜禦史大夫老的沙以其事聞皇太子執不下而皇后庇之尢固禦史乃皆坐左遷治書侍禦史陳祖仁連上皇太子書切諫之而臺臣大小皆辭職皇太子乃爲言於帝令二人皆辭退而祖仁言猶不已又上皇帝書言二人亂階禍本今不芟除後必不利漢唐季世其禍皆起此輩而權臣藩鎭乘之故千尋之木吞舟之魚其腐敗必由於內陛下誠思之可爲寒心臣願俯從臺諫之言將二人特加擯斥不令以辭退爲名成其姦計海內皆知陛下信賞必罰自此二人始將士孰不效力寇賊亦皆喪�天下可全而有以還祖宗之舊若優柔不斷彼惡日盈將不可制臣寧餓死於家誓不與同朝牽聯及禍語具陳祖仁傳會侍禦史李國鳳亦上書皇太子言不花驕恣無上招權納賂奔競之徒皆出其門駸駸有趙髙張讓田令孜之風漸不可長眾人所共知之獨主上與殿下未之知耳自古宦者近君親上使少得志未有不爲國家禍者望殿下思履霜堅冰之戒早賜奏聞投之西夷以快眾心則紀綱可振紀綱振則天下之公論爲可畏法度爲不可犯政治修而百廢舉矣由是帝大怒國鳳祖仁等亦皆左遷時老的沙執其事頗力皇太子因惡之而皇后又譖之於內帝以老的沙母舅故封爲雍王遣歸國已而復以不花爲集賢大學士崇正院使皇后之力也老的沙至大同遂畱孛羅帖木兒軍中是時搠思監朴不花方倚擴廓帖木兒爲外援怨孛羅帖木兒匿老的沙不遣遂誣孛羅帖木兒與老的沙謀不軌二十四年詔削其官使解兵柄歸四川孛羅帖木兒知不出帝意皆搠思監朴不花所爲怒不奉詔宗王不顏帖木兒等爲表言其誣枉而朝廷亦畏其彊不可制復下詔數搠思監朴不花互相壅蔽簧惑主聽之罪屏搠思監於嶺北竄朴不花於甘肅以快眾憤而復孛羅帖木兒官爵然搠思監朴不花皆畱京城實未嘗行未幾孛羅帖木兒遣禿堅帖木兒以兵向闕聲言淸君側之惡是月十二日駐於淸河帝遣達達國師問故往復者數四言必得搠思監朴不花乃退兵帝度其勢不可解不得已執兩人畀之其兵乃退朴不花遂爲孛羅帖木兒所殺事具搠思監孛羅帖木兒傳

明一

鄭和按明外史宦官傳和雲南人世所謂三保太監者也初事燕王於藩邸從舉兵有功累擢太監有智略知兵習戰帝疑建文帝遁海外欲蹤迹之且欲耀兵異域示中國富彊乃命和及其儕王景弘等通使西洋造大舶修四十四丈廣十八丈賫金銀珠寶幣帛以永樂三年六月統將士二萬七千八百餘人大舶六十二自蘇州劉家河泛海至福建復自福建五虎門揚帆首達占城以次徧歷諸蕃國頒天子詔宣示威徳因給賜其君長及諸大臣不服則以武懾之五年九月和等還諸國使者隨和朝見和獻所俘舊港賊首帝大悅爵賞有差舊港者故三佛齊國也其酋陳祖義凶暴剽掠商旅和使使招諭祖義詐降而潛謀邀劫和覺預爲備祖義率眾至大敗被擒眾五千盡馘至是獻俘詔戮於都市六年九月復命和偕景弘等往賚諸國諸國皆恭順如初獨錫蘭山國王亞烈苦柰兒侮慢不敬謀殺和和覺而去及和歸復經其地遂誘和至國中索金幣不得則潛遣兵五萬餘馳劫和舟而伐木拒險絕和歸路和謂其下曰賊大眾旣出國內虛且謂我軍孤不能戰出其不意反襲之可得志不然吾屬無�類矣眾然之乃遣人由他道至舟令盡力固拒而躬率所統二千餘人疾馳攻破其城生擒亞烈苦柰兒及其妻子官屬劫和舟者聞之急還城官軍復大破之全師而還九年六月獻俘於朝帝赦不誅釋歸國更立其國之賢者海外諸邦益服中國威徳是時交趾已破滅郡縣其地諸邦益震詟來者日多十年十一月復命和等往使至蘇門答剌旣頒賜其王宰奴裏阿必丁而其前僞王子蘇幹剌者方謀弒主自立且怒和賜不及己率兵數萬邀擊官軍和率眾及其國兵與戰賊敗奔追擒之喃渤利並俘其妻子以十三年七月還朝帝大喜誅蘇幹剌賚諸將士有差十四年冬滿剌加古裏等十九國咸遣使朝貢辭還復命和等偕往賜其君長和將命絕域三擒賊魁威震海外凡所號令罔敢不服從而蕃人利中國貨物益互市通商往來不絕十七年七月和等還京十九年春阿丹祖法兒等十六國朝貢將還帝復命和同往明年八月和等還以其貢使來二十二年正月舊港酋長施濟孫請襲宣慰使職命和賫敕印往賜之比還而成祖已晏駕洪熙元年二月仁宗命和以下蕃諸軍守備南京南京設守備自和始也宣徳五年六月帝以踐阼歲久而諸蕃國遠者猶未朝貢議復遣使頒詔行賞仍命和偕王景弘往乃復歷忽魯謨斯等十七國而還和經事三朝先後七奉使所歷占城瓜哇眞臘舊港暹羅古裏滿剌加渤泥蘇門答剌阿魯柯枝大葛蘭小葛蘭西洋瑣裏瑣裏加異勒阿撥把丹南巫裏甘把裏錫蘭山喃渤利彭亨急蘭丹忽魯謨斯比剌澑山孫剌木骨都束麻林剌撒祖法兒沙裏灣泥竹步榜葛剌天方黎伐那孤兒凡三十餘國自古奉使絕僥擒王摧敵數建奇勛未有若和之盛者也自宣徳以還聲教漸不及遠殊方時有至者要不如永樂時而和亦老且死不復能奉使矣自和後凡將命海表者莫不盛稱和以誇外蕃故俗傳三保太監下西洋爲明世盛事云

劉永誠按明外史鄭和傳永誠者永樂中爲偏將累從成祖北徵宣徳正統中再擊兀良哈後監鎭甘涼戰沙漠有功景泰末掌團營英宗復辟勒兵從官其嗣子聚錦表僉事成化時歿聚後以徵西功封寧晉伯

侯顯按明外史宦官傳顯永樂初爲司禮少監帝聞烏思藏僧尙師哈立麻有道術善幻化欲致一見因通迆西諸蕃乃命顯賫書幣往迓選壯士健馬護行元年四月奉使陸行數萬里至四年十二月始與其僧偕來詔駙馬都尉沐昕迎之帝延見奉天殿寵賚優渥儀仗鞍馬什器多以金銀爲之道路烜赫五年二月建普度大齋於靈谷寺爲髙帝髙後薦福或言卿雲天花甘露甘雨靑鳥靑獅白象白鶴及舍利祥光連日畢見又聞梵唄天樂自空而下帝益大喜廷臣表賀學士胡廣等咸獻聖孝瑞應歌詩乃封哈立麻萬行具足十方最勝圓覺妙智慧善普應佑國演教如來大寶法王西天大善自在佛領天下釋教給印誥制如諸王其徒三人亦封灌頂大國師再宴奉天殿顯以奉使勞擢爲太監六年正月始遣中官送哈立麻歸後帝聞西僧尙師昆澤思巴亦有道術徵至京禮而封之與哈立麻亞由是諸藏僧徒絡繹奉貢封王者五封大國師國師者不可悉數其徒利中國財物益往來不絕有司供億車馬人徒西鄙爲告病時鄭和已下西洋傅安陳誠已通西域獨西蕃尼八剌地湧塔二國未通聲教並欲臣服之十一年春命顯賫敕行頒賜其君長尼八剌王沙的新葛大喜遣使隨顯入朝表貢方物詔封國王賜誥印十三年七月帝欲通榜葛剌諸國復命顯率舟師以行其國卽東印度之地去中國絕遠其王賽弗丁禮使者甚恭旋遣使貢麒麟及諸方物帝大悅錫予有加榜葛剌之西有國曰沼納朴兒者地居五印度中古佛國也其王亦不剌金數舉兵相侵賽弗丁懼使使告於朝十八年九月命顯往賜金幣諭令罷兵亦不剌金聽命帝廣通四裔奉使者多用中貴西洋則鄭和王景弘西域則李達迆北則海童而西蕃多以屬顯宣徳二年二月宣宗以初登大寶未嘗通使外蕃遣顯賜諸蕃並及尼八剌地湧塔二國顯徧歷烏斯藏必力工瓦靈藏思達藏頒賜闡化闡教贊善輔教四主及二國君長而還途遇寇劫督將士力戰多所斬獲還朝錄功升賞者四百六十餘人顯有才辧彊力敢任五使絕域未嘗辱命威名與鄭和亞

金英興安按明外史宦官傳金英者宣宗朝司禮太監也親信用事宣徳七年賜英及範弘免死詔辭極褒美英宗立與興安�貴幸其後王振擅權英不敢與抗正統十四年夏旱命英理刑部都察院獄囚築壇大理寺英張黃蓋中坐尙書以下左右列坐自是六年一審錄制皆如此九卿抑於內臣之下議者非之其秋英宗北狩中外大震郕王使英安等召廷臣問計侍讀徐珵倡議南遷安叱之令扶珵出大言曰敢言遷者斬遂入告太后勸郕王任於謙治戰守或曰叱珵者英也王卽帝位也先入寇至徳勝帝敕安與李永昌同於謙石亨總理軍務永昌亦司禮近侍也景泰元年十一月英犯贓罪下獄論死帝令禁錮之終景帝世廢不用獨任安也先遣使議和請迎上皇朝議報使帝不懌令安出呼羣臣曰公等欲報使孰可者孰爲文天祥富�詞色交厲尙書王直面折之安始語塞及遣都給事中李實往敕書不及迎上皇實驚走白內閣遇安安復詬曰若奉黃紙詔行耳他何預若事及易儲人遂疑安預謀矣安知於謙賢力護之謙嘗病須竹瀝安勸帝幸萬歲山伐竹賜之或言太過安曰爲國分憂如於公者寧有二人英宗復辟盡磔景帝所用太監王誠舒良張永王勤等謂其與王竑構邪議易太子且與於謙王文謀立外藩於是給事禦史皆言安與誠良等爲黨明知逆謀不諫沮首鼠觀望宜與誠良同罪帝宥之但奪其職任是時中官坐誅者甚眾安僅獲免云安溺奉釋教臨歿遺命舂骨爲灰以供浮屠

範弘按明外史宦官傳弘交趾人初名安永樂中英國公張輔平黎季犛以交童之美秀者還選爲奄弘及王瑾阮安阮浪等與焉旣長占對嫻雅成祖愛之教令讀書遂博涉經史善筆札侍仁宗於東宮歷長隨奉禦宣徳攺元金英薦之宣宗爲易名累遷司禮太監尋偕英受免死詔又偕英及禦用太監王瑾同賜銀記正統時英宗眷弘嘗目之曰蓬萊吉士弘因以自號十四年從徵歿於土木喪歸葬香山永安寺弘建也

王瑾按明外史範弘傳瑾初名陳蕪宣宗爲皇太孫時朝夕給事及卽位賜姓名從徵漢王髙煦還參預四方兵事賞賚累巨萬數賜銀記曰忠肝義膽曰金貂貴客曰忠誠自勵曰心迹雙淸又賜以兩宮人官其養子王椿其受寵眷英弘莫逮也至景泰時始卒

阮安按明外史範弘傳安奉成祖命營北京城池宮殿及百司府廨目量意營悉中規制工部奉行而已正統時重建三殿治楊村河�有功景泰中復治張秋河道卒囊無十金

阮浪按明外史範弘傳浪至景帝時始爲禦用監少監英宗居南宮浪入侍賜鍍金繡袋及鍍金刀浪以贈門下皇城使王瑤瑤飲錦衣衛指揮盧忠所忠險人也見袋刀異常制醉瑤而竊之攜告尙衣監髙平平令校尉李善上變言浪傳上皇命送瑤袋刀使結中外應謀復位景帝怒下浪瑤詔獄忠証之浪瑤皆磔死詞終不及上皇英宗復辟忠爲柳州衛千戶平以太監鎭守寧夏帝特遣人收磔之贈浪太監自弘以下四人皆產自絕域入侍內廷然禍福迥絕瑾遭際貴顯旣卒傔從咸賜官爵秩民間慕之遂多腐身燻子者

王振按明外史宦官傳振蔚州人少選入內書堂侍英宗東宮爲局郎初太祖禁中官預政自永樂後漸加委寄然犯法輒置極典宣宗時袁琦令阮巨隊等出外采辦覺琦磔死巨隊等駢斬西市又廉裴可烈等不法立誅之命司禮監王瑾榜諭諸中官中官以是畏法及英宗立年少振狡黠得帝歡遂越金英等數人掌司禮監以帝未習政事慮文臣欺蔽勸帝用重典於是大臣下獄者不絕而振亦因以市權然是時太皇太后賢方委政內閣楊士奇楊榮楊溥振心憚之未敢逞至正統七年太皇太后崩榮已先卒士奇以子稷論死不出溥老病僅能畫諾新閣臣馬愉曹鼐勢輕振遂跋扈不可制作大第皇城東建智化寺窮極土木之工興麓川之師委任王驥西南騷動侍講劉球諫不聽因雷震球復應詔陳得失語刺振振下球獄使指揮馬順支解之大理少卿薛瑄祭酒李時勉素不禮振振摭他事陷瑄幾死時勉至荷校國子監門禦史李鐸巡光祿遇振不跪謪戍鐵嶺衛駙馬都尉石璟詈其家奄振怒其賤己同類下璟獄惡霸州知州張需禁飭牧馬校卒逮之並坐需舉主王鐸又械戶部尙書劉中敷侍郎吳璽陳�於長安門所忤恨輒加罪謫內侍張環顧忠錦衣衛卒王永心不平以匿名書暴振罪狀事發磔於市不覆奏武功衛指揮使華嵩與振侄爭娼當杖贖特命髡其首漆之枷教坊門充大同衛軍帝方以天下事聽振威福刑賞莫由朝廷公侯勛戚呼曰翁父遷擢視金多寡工部郎中王佑以善諂擢本部侍郎兵部尙書徐晞等多至屈膝其從子山林悉蔭都督指揮等官私黨馬順郭敬陳官唐童等咸肆行無忌振自謂威無不加遂構釁瓦刺竟以此敗瓦刺者元裔也十四年其太師也先以二千人貢馬號三千振以爲詐減馬直其使者恚而去秋七月也先遂大舉入寇振挾帝親徵廷臣交諫弗聽至宣府大風雨復有諫者振益虓怒成國公朱勇等白事咸膝行進尙書鄺野王佐忤振意罰跪艸中其黨欽天監正彭徳淸以天象諫振終弗從八月己酉帝駐大同振益欲北鎭守太監郭敬密告曰北必墮敵計振始懼班師至雙寨雨甚振初議道紫荊關由蔚州邀帝幸其第旣恐蹂鄕稼復攺道宣府軍士紆回奔走壬戌始次土木瓦剌兵追至師大潰帝蒙塵振亦爲亂兵所殺敗報聞百官慟哭都禦史陳鑑等廷奏振罪請滅其族給事中王竑等立擊殺馬順及毛王二中官郕王命臠王山於市振無少長皆斬籍其家得金銀六十餘庫玉盤百珊瑚髙六七尺者二十餘株他珍玩無算並誅陳官唐童先是郭敬鎭大同歲造箭鏃數十甕以振命遺瓦剌瓦剌輒以良馬報振及敬西寧侯宋瑛駙馬都尉井源爲前鋒遇敵陽和敬又撓使敗及是逃歸亦坐誅英宗復辟用太監劉言賜振祭葬祀之智化寺賜祠曰旌忠而振門下曹吉祥復以奪門功有寵顓政

曹吉祥按明外史宦官傳吉祥灤州人素依王振正統初徵麓川爲監軍徵兀良哈與成國公朱勇太監劉永誠分道又與寧陽侯陳懋等徵鄧茂七於福建吉祥每出輒選達官跳蕩卒隸帳下師還畜於家故家多藏甲景泰中分掌京營後與石亨結率兵迎英宗復位遷司禮太監總督三大營嗣子欽從子鉉鐸等皆官都督欽尋進昭武伯門下廝養乞恩冒濫者無虛日多至千百人朝士亦有依附希進者其權勢與石亨埒時�稱曹石二人惡言官有言共譖於帝乃命吏部尙書王翺察核年三十五以上者畱不及者調用於是給事何�等十三人攺州判官禦史吳禎等二十三人攺知縣會有風雷雨雹之變帝乃悟悉還其職未幾二人爭寵有隙禦史楊瑄張鵬劾之吉祥乃復與亨合乘間訴帝帝爲下瑄等詔獄而逮治閣臣徐有貞李賢等事具賢等傳承天門災帝命閣臣嶽正艸罪已詔詔語激切吉祥亨復訴正謗訕帝又謫正勢焰益張朝野側目然帝英察見其所爲多私意稍稍疑及李賢力言奪門非是帝始大悟疏吉祥無何石亨敗隨亨冒升賞者悉自首攺正獨從吉祥者如故而吉祥以亨與己同功一體內不自安乃日犒諸達官金錢谷帛恣所用諸達官恐吉祥敗而己隨黜退也皆願盡力效死欽問客馮益曰自古有宦官子弟可爲天子乎益曰君家魏武其人也欽大喜因爲反謀天順五年七月欽私掠家人曹福來爲言官所劾帝令錦衣指揮逯杲察之急而降敕徧諭羣臣欽驚曰前降敕遂捕石將軍今復爾殆矣謀遂決是時甘涼告警帝命懷寧侯孫鏜西徵未發吉祥使其黨掌欽天監太常少卿湯序擇是月庚子昧爽欽擁兵入而己以禁兵應之謀定欽召諸達官夜飲時鏜及恭順侯吳瑾俱宿朝房達官馬亮恐事敗逸出走告瑾瑾趣鏜由長安右門隙投疏入帝急縶吉祥於內而敕皇城及京城九門閉弗啟欽知亮逸中夜馳往逯杲家殺杲使甲士殺都禦史寇深於西朝房斫傷李賢於東朝房欽示賢以杲頭曰杲激我也遂攻東西長安門不得入縱火門內守衛者拆河壖石塞諸門賊往來叫呼門外鏜遣二子急召西徵軍擊欽於東長安門欽走攻東安門道殺瑾復縱火火將盡門內取薪益之火勢熾賊不敢入及天漸曙欽黨稍稍散去鏜勒兵逐欽斬鉉鏜子軏斫欽中膊欽乃走突安定諸門門盡閉竄歸家拒戰會大雨如注鏜督諸軍大呼入欽投井死遂殺鐸盡屠吉祥家越三日磔吉祥於市湯序馮益及吉祥姻婭達官皆伏誅馬亮以告反者授都督英宗始任王振繼任吉祥凡兩致禍亂其他宦者若跛兒幹亦失哈喜寧韋力轉牛玉率凶狡

跛兒幹按明外史曹吉祥傳跛兒幹本降蕃給事宮禁數十年及土木之敗卽助敵反攻射內使黎定旣又爲敵使至京有所需索景帝執而誅之

亦失哈按明外史曹吉祥傳亦失哈廣西人也鎭守遼東敵犯廣寧亦失哈禁制官軍不使出擊時遼東百戶施帶兒被獲於敵數爲敵使張彼聲勢又爲脫脫不花致意於亦失哈正統十四年冬逃歸巡按禦史劉孜鞫治之因劾亦失哈並及他不法十餘事景帝命誅帶兒而置亦失哈不問

喜寧按明外史曹吉祥傳喜寧亦降蕃正統中禦用監太監也鎭守遼東太監王彥卒英宗命寧檢閱其家財私取財物無算爲彥妻吳氏所訴詔宥寧罪而追田園鹽引給主餘物悉入官寧負寵侵太師英國公張輔使弟勝率家奴自宮者毀輔佃戶居室毆家人妻墮孕死事發宥勝贖徒戍其自宮者於南丹衛帝因敕禮部盡收功臣私蓄閹奴入官土木之役寧從帝陷於敵輒爲也先畫策邀求賞賜導以入邊寇掠尙書於謙授策邊將使人擒寧會上皇知寧謀患之言於也先使寧還京索禮物而命校尉袁彬以密書報宣府寧至獨石遂爲參將楊俊所誘擒至京文武大臣給事禦史交章劾其罪詔羣臣雜治具服景泰元年三月磔於市

韋力轉按明外史曹吉祥傳韋力轉者性淫毒正統中鎭守大同多過惡景泰元年大同參將許貴奏力轉銜軍妻不與宿杖死其軍又與養子妻淫戲射殺養子下巡按禦史覆勘有驗都察院請再覆從之旣而釋不罪天順元年工部侍郎霍瑄先以參政掌大同府事至是奏前事且言力轉僭用金器若王者及彊娶所部女爲妾諸不法事帝怒遣人執之下錦衣衛獄力轉亦奏瑄與都禦史年富侵盜官物且彊娶所部女子十三人爲妾都察院請收瑄與力轉面質帝命俱宥之

懷恩按明外史宦官傳恩髙密人本戴氏子宣宗殺兵部侍郎戴綸恩父太僕卿希文綸族父也因綸故並籍恩方幼被宮爲小黃門賜名懷恩憲宗朝掌司禮監汪直理西廠梁芳韋興等用事恩班在前性忠鯁無所撓諸奄咸敬憚之員外郎林俊論芳及僧繼曉下獄帝欲誅之恩固爭帝怒投以硯曰若助俊詘我恩免冠伏地號哭帝叱出恩遣人告鎭撫司曰汝曹諂芳傾俊俊死汝曹何以生徑歸稱疾不起帝尋遣醫視恩卒釋俊會星變罷諸傳奉官禦馬監王敏請畱馬房傳奉者帝許之敏謁恩恩大罵曰我曹壞國政故星變今甫欲正之乃復爲汝壞天雷擊汝矣敏自愧恨死進寶石者章瑾求爲錦衣鎭撫恩不可曰鎭撫掌詔獄柰何以賄進當是時尙書王恕獨以直諫名恩每嘆曰天下忠義斯人而已憲宗末惑萬貴妃言欲易太子恩固爭帝不懌斥居鳳陽孝宗立召歸仍掌司禮監力勸帝逐萬安用王恕一時正人匯進恩之力也卒賜祠額曰顯忠

覃吉按明外史懷恩傳吉以老奄侍太子太子年九歲吉口授四書章句及古今政典憲宗賜太子莊田吉勸毋受曰天下皆太子有也太子偶從內侍讀佛經吉入太子驚曰老伴來矣亟手孝經吉跪曰太子誦佛書乎曰無有孝經耳吉頓首曰甚善佛書誕不可信也

汪直按明外史宦官傳直大藤峽猺種也初給事萬貴妃於昭徳宮遷禦馬監太監成化十二年黑眚見宮中妖人李子龍以符術結太監韋含私入大內事發伏誅帝心惡之銳欲訪外事直爲人便黠帝因令易服將校尉一二人密出伺察人莫知也獨都禦史王越與結歡明年設西廠以直領之列官校刺事南京鎭監覃力朋進貢還以百艘載私鹽騷擾州縣武成縣典史詰之力朋擊典史折其齒射殺一人直廉得以聞逮治論斬力朋後得幸免而帝以此謂直能擿姦直乃任錦衣百戶韋瑛爲心腹屢興大獄建寧衛指揮楊故少師榮曾孫也與父泰爲仇家所告方行勘逃入京匿姊夫中書董玙所玙爲請瑛瑛陽許而馳報直直卽捕玙考訊三琶之琶者錦衣酷刑也骨節皆寸解絕而復蘇不勝苦妄言寄金於兵部主事叔父士偉直不復奏請捕士偉下獄並掠其妻孥獄具死獄中泰論斬士偉等皆謫官郎中武淸樂章行人張廷綱參政劉福等皆無故被收案自諸王府邊鎭及南北河道所在校尉羅列民間斗詈雞狗輒置重法直每出隨從甚眾公卿值者皆避道兵部尙書項忠不避迫辱之權焰出東廠上五月大學士商輅與萬安劉翊劉吉奏其狀帝震怒命司禮太監懷恩覃昌黃髙至閣下厲色傳旨言疏出誰意輅等言汪直壞朝廷事輅等同心一意爲國除害無有先後翊慷慨飲泣言誓不與直共戴天恩遂據實以奏頃之復傳旨勞輅等翌日尙書忠諸大臣疏亦入帝不得已乃罷西廠使懷恩數直罪而宥之令歸禦馬監調韋瑛邊衛散諸旗校還錦衣中外大悅帝猶寵直不衰直因言閣疏出司禮監黃賜陳祖生意爲楊報復帝卽斥賜祖生於南京禦史戴縉者九年秩滿不得遷怨望窺帝旨盛稱直功其年六月復詔直開西廠以千戶吳綬爲鎭撫直焰愈熾未幾直令東廠官校誣奏項忠且諷言官郭鏜馮貫等論忠違法事帝命三法司錦衣衛會問眾知出直意無敢違遂勒忠爲民而左都禦史李賓失直旨亦褫職尋諷鏜等劾免刑部尙書董方及尙書薛遠侍郎滕昭程萬里等大學士輅亦罷去乃以所善王越爲兵部尙書兼左都禦史陳鉞爲右副都禦史巡撫遼東十五年秋詔直巡邊率飛騎日馳數百里禦史主事等官迎拜馬首箠撻守令劾戍江南巡撫牟俸各邊都禦史畏直服櫜鞬迎謁供張百里外至遼東陳鉞郊迎蒲伏廚傳獨盛左右皆有賄直大悅惟河南巡撫秦紘與直抗禮而密奏直巡邊擾民帝弗省兵部侍郎馬文升方撫諭遼東直至不爲禮又輕鉞直遂陷文升坐戍由是直威勢傾天下矣直年少喜兵陳鉞諷直徵伏當加立邊功自固直聽之用撫寧侯朱永總兵而自監其軍師還永封保國公鉞晉右都禦史直加祿米王越又使直詐稱亦思馬因犯邊詔永同越西討直爲監軍越襲威寧海大克封威寧伯直再加祿米永無功而還已伏當加寇遼東亦思馬因寇大同殺掠甚眾遼東巡按彊珍發鉞姦狀直右鉞謫珍於是天下惡直者指王越陳鉞爲二鉞小中官阿醜工俳優一日爲直狀武冠操兩鉞趨帝前旁人問之曰吾將兵惟仗此兩鉞耳問何鉞曰王越陳鉞也帝聽然而笑稍稍悟然廷臣猶未敢攻直也會東廠尙銘獲賊得厚賞直忌且怒銘不告銘懼乃廉得其所泄禁中祕語奏之且盡發王越交通不法事帝始疏直十七年秋命直偕越往宣府禦敵敵退直請班師不許徙鎭大同而盡召將吏還獨畱直越直旣久鎭不得還寵日衰給事禦史交章奏其苛擾大傷國體請仍罷西廠得旨朝廷自有處置閣臣萬安遂具奏力言之而大同巡撫郭鏜復言直與總兵許寧不和恐�邊事帝乃調直南京禦馬監降詔切責罷西廠不復設中外欣然給事禦史遂爭言直罪請誅之以示戒帝乃降直奉禦而褫逐其黨王越戴縉吳綬等陳鉞已致仕不問韋瑛後亦坐他事誅縉由禦史不數年至南京工部尙書越鉞頗以材進縉無他能工側媚而已西廠廢尙銘遂專東廠事聞京師有富室輒以事羅織得重賄乃已賣官鬻爵無所不至帝尋覺之謫充南京淨軍籍其家輦送內府數日不盡而陳準代爲東廠準素善懷恩旣代銘誡諸校尉曰有大逆告我非是若勿預也都人安之

宦寺部列傳八

明二

梁芳按明外史宦官傳芳者憲宗朝內侍也貪黷諛與韋興比而諂萬貴妃務爲淫巧日進美珠珍寶悅妃意其黨錢能韋眷王敬等爭假采辦名出監大鎭帝以妃故不問也妖人李孜省僧繼曉皆由芳進共爲姦利每以中旨授人官累數千人名傳奉官有白衣躐至太常卿者陜西巡撫鄭時論芳被黜陜民哭送之帝聞頗悔斥傳奉官十人系六人獄詔自後傳旨授官者俱覆奏然不罪芳也刑部員外郎林俊劾芳及繼曉帝怒下之獄已星變言者復數十人俱不報居久之帝視內帑見累朝金七窖俱盡謂芳及韋興曰糜費帑藏實由汝二人興不敢對芳獨曰建顯靈宮及諸祠廟爲陛下祈萬年福豈糜費耶帝不懌曰吾不汝瑕後之人將與汝計矣芳大懼遂說貴妃勸帝廢太子而立興王帝許之會泰山累震占者言應在東朝帝懼乃止孝宗立言官交章論之謫芳居南京尋下獄興亦斥退正徳初羣奄復薦興司香太和山兼分守湖廣行都司地方尙書劉大夏給事中周璽禦史曹來旬諫不聽興遂復用而芳卒廢以死

錢能按明外史宦官傳能芳黨也憲宗時鄭忠鎭貴州韋朗鎭遼東能鎭雲南�恣縱而能尢橫貴州巡撫陳宣劾忠因請盡撤諸鎭監帝不允而雲南巡按禦史郭陽顧上疏譽能請畱之雲南雲南與安南壤接舊制安南貢道出廣西後請攺由雲南弗許也能詐言安南捕盜兵入境請遣指揮使郭景往諭其王詔從之能遂令景由雲南入以玉帶彩繒犬馬屬景遺王安南報能禮甚厚景又紿其貢使攺道雲南而己先歸能復遣景與指揮盧安等往幹崖孟密諸土司索貨寶至逼淫曩罕弄女孫許奏授宣撫未返安南使者至邊吏格之不得入乃去朝廷未之知也後三年事發詔巡撫都禦史王恕廉之恕捕景景赴井死械其同行者送京且劾能再遣刑部郎中鍾蕃往按事皆實帝宥能而命置其黨九人於法時指揮姜和李祥潛匿不就逮能復上疏爲二人求宥帝曲從之巡按禦史甄希賢復劾能因索守礦千戶三人金意不滿擅杖千戶一人死事下都察院會王越爲都禦史素附中貴人事亦寢而帝以恕故不得已召能歸安置南京其後恕爲南京參贊尙書能復夤緣得同守備然心憚恕訖不敢肆久之卒

韋眷按明外史錢能傳眷王敬亦芳黨眷爲廣東市舶太監縱賈人通諸番聚珍甚富請以廣南均徭戶六千隸市舶布政使彭韶爭之詔給其半韶尋調貴州眷又誣奏布政使陳選被逮道卒自是人皆懲韶選莫敢逆眷者弘治初眷因結蔡用妄舉李文貴�紀太后族降左少監撤回京事詳紀太后傳

王敬按明外史錢能傳敬好左道信妖人王臣帝嘗命敬使南方挾臣同行臣遂教敬僞爲詔括書畫古玩聚白金十萬餘兩至蘇州召諸生使錄妖書且辱之諸生大嘩巡撫王恕以聞東廠尙銘亦發其事詔斬臣於被害州縣黜敬充孝陵衛淨軍

陳準按大政紀東廠自尙銘弄權害人中外切齒準直隸順徳人爲人平恕淸儉及銘敗代掌廠事令軍校曰大逆者告我非此則有司之事也毋與焉由是中外安之久之有欲入人罪並籍沒其家者令準按之準不忍逡巡屢日整衣冠閉門自縊死士論惜之

何鼎按明外史宦官傳鼎余杭人一名文鼎性忠直弘治初爲長隨上疏請革傳奉官爲儕輩所忌壽寧侯張鶴齡兄弟出入宮禁嘗侍內庭宴帝如�鶴齡倚酒戴帝冠且與宮人戲鼎心怒他日鶴齡復窺禦帷鼎持大瓜欲擊之張皇后銜鼎鼎奏言二張私入禁掖無人臣禮皇上若用臣臣必有以報後遂激帝怒下鼎錦衣獄問有主使乎鼎曰有問誰耶曰孔子孟子也給事中龐泮禦史吳山及尙書周經主事李昆進士吳宗周先後論救俱不納後竟使太監李廣杖殺鼎帝追思之賜祭勒其文於碑是時中官多守法奉詔出鎭者福建鄧原浙江麥秀河南藍忠宣府劉淸皆廉潔愛民兵部上其事賜敕旌勵

蕭敬按明外史何鼎傳司禮太監蕭敬者歷事英宗憲宗諳習典故善鼓琴帝嘗語劉大夏曰蕭敬朕所顧問然未嘗假以權也獨李廣蔣琮得帝寵任後二人俱敗而敬至世宗朝九十餘始卒

李廣按明外史宦官傳廣孝宗時太監也以符籙禱祀蠱帝帝頗信其術皇親以下皆父事廣廣因爲姦獘矯旨授傳奉官如成化間故事四方爭納賄賂又擅奪畿內民田專鹽利巨萬起大第引玉泉山水前後繞之給事中葉紳禦史張縉等交章論劾帝任廣如故十一年廣勸帝建毓秀亭於萬歲山亭成幼公主殤未幾淸寧宮災日者言廣建亭犯歲忌太皇太后恚曰今日李廣明日李廣果然禍及矣廣懼自殺旣死帝疑廣有異書使使卽其家求之得賂籍以進多文武大臣名饋黃白米各千百石帝驚曰廣食幾何廣家亦甚隘豈能容是米哉左右曰黃米者黃金白米者白銀也帝怒下法司究交結廣者於是給事禦史疏糾武臣保國公朱暉以下八人文臣吏部尙書屠滽以下二十餘人壽寧侯張鶴齡爲解帝寢勿治廣初死時司設監太監爲請祠額葬祭及是大學士劉健等言廣罪惡顯著尙蒙恩澤非國典帝乃罷給祠額猶賜祭

蔣琮按明外史宦官傳琮大興人事孝宗掌印綬監有小才僞爲正論以迎合帝指李孜省遣戍遇赦琮言孜省罪大不可宥械入京掠死帝韙之命守備南京沿江蘆場舊隸三廠成化初江浦縣田多沈於江而瀕江生沙洲六縣民請耕洲補沈江田洲與蘆場近又瓦屑壩廢地及石城門外湖地故給民承業輸租守備廳皆不隸三廠太監黃賜爲守備時受姦民獻俱指爲蘆場盡收其利民已失業而歲額租課仍責償之民孝宗立縣民相率訴於朝下南京禦史姜綰等覆按琮始至移禦史使斷歸三廠弘治二年綰等劾琮與民爭利且用揭帖抗詔旨刑部尙書何喬新請行南京法司勘從之琮條辧綰疏而泛及禦史劉愷方嶽等及南京諸司違法事且言綰與喬新及主事曾望宏皆李孜省同鄕代爲報復其年星變給事中韓重請斥琮及太監郭鏞範麒麟等以弭天怒會太監陳祖生奏戶部主事盧錦給事中方向私種南京後湖田亦發南法司勘後湖者洪武時置黃冊庫其中令主事給事中各一人守之百司不得至歲久湖塞錦向於湖灘稍種蔬伐葦給公用故爲祖生所奏勘未竟適郭鏞奉使兩廣道南京亦乘舟往觀焉禦史孫紘等因劾鏞擅遊禁地鏞怒歸訴於帝言錦向違法事多府尹楊守隨勘錦向失出禦史不劾奏獨繩內臣帝乃遣太監何穆大理寺少卿楊謐再勘後湖田而綰琮更訐奏不止因令穆等並核之明年穆謐奏湖田事實褫錦職謫守隨向以下官有差又勘琮不當受獻地私囑勘官所訐禦史違法及喬新望宏爲孜省姦黨皆誣綰等劾琮亦多不實�宜逮治詔獨逮綰等命琮所占官房酒樓地悉歸之官禦史伊宏給事中陳璚等皆言不宜以一內臣而置禦史十人於獄不聽獄上綰等俱鑴級調外宥琮不問時劉吉竊柄素惡南京禦史劾己故興此獄尙書王恕李敏給事中趙竑禦史張賓先後言琮綰同罪異罰失平亦不納琮由是益無忌久之琮復劾郎中姜性修運河不法帝命給事中任綸郎中盛弘禦史劉瑋往勘琮又奏綸等潛易故案並言兵部員外郎袁侵蝕船價罪亦連性性疏辧會廣洋衛指揮石文通亦奏琮僭侈殺人掘聚寶山傷皇陵气及毆殺商人占役軍匠侵奪官地私造馬船諸罪再遣使核治事皆實琮免死充孝陵淨軍性亦罷歸

劉瑾按明外史宦官傳瑾興平人本談氏子也幼自宮投中官劉姓者以進因冒其姓孝宗時坐法當死得免居常鬱鬱切齒廷臣武宗卽位掌鐘鼓司慨然慕王振之爲人性狠戾有口辧與馬永成髙鳳羅祥魏彬丘聚谷大用張永等相要結日以鷹犬歌舞角抵之戲與帝狎導帝微行帝大歡樂之人號八虎尋攺瑾內官監總督團營帝漸信用瑾孝宗遺詔罷中官監槍及各城門監局瑾皆格不行而勸帝令內臣鎭守者各貢萬金奏置皇莊漸增至三百餘所畿內大擾外廷知八人誘帝遊宴大學士劉健謝遷李東陽驟諫不聽尙書張升給事陶諧胡煜楊一瑛張襘禦史王渙趙佑南京給事禦史李光翰陸昆等皆疏論之不聽五官監候楊源以星變陳言帝意頗動終不能攺也健遷等遂連疏爭之未下會戶部尙書韓文率諸大臣請誅瑾等帝乃使司禮太監陳寬李榮王嶽至閣議遣瑾等居南京三反健等執不可尙書許進曰過激將有變健等不從王嶽者素謇直與太監範亨徐智心嫉八人具以健等語告帝且言閣臣議是健等方約文及諸九卿詰朝伏闕面爭而嶽從中應之誅瑾等吏部尙書焦芳馳白瑾瑾乃率永成等夜伏帝前環泣帝心動瑾因曰害奴等者王嶽也帝曰何也瑾曰嶽結閣臣欲制上出入故先去所忌耳且鷹犬何損萬幾若司禮監得人左班官安敢如此帝大怒立命瑾掌司禮監永成驟掌東廠大用掌西廠而夜收嶽及亨智充南京淨軍旦日諸臣入朝將伏闕知事已變於是健遷東陽皆求去帝獨畱東陽而令焦芳入閣追殺嶽亨於途箠智折臂時正徳元年十月也尋以他事革韓文職舉朝大駭給事中呂翀劉請畱健遷不報守備南京武靖伯趙承慶傳翀疏示府尹陸珩珩徧示諸司尙書林瀚見而嘆息南京給事中戴銑等禦史薄彥徽等合疏言元老不可去宦豎不可任瑾激帝怒盡逮之給事中六人禦史十五人並翀悉予杖而鑴珩瀚官勒致仕削承慶半祿南京副都禦史陳壽禦史陳琳王良臣主事王守仁復以救銑等謫杖有差瑾旣得志乃毛舉官僚細過散布校尉遠近偵伺使人救過不贍因顓擅威福悉遣黨奄分鎭各邊敍大同功遷擢官校至一千五百六十餘人又傳旨授錦衣官數百員通鑑纂要成瑾誣諸翰林纂修官謄寫不謹皆被譴而命文華殿書辦官張駿等攺謄及進呈超拜官秩駿由光祿卿擢禮部尙書他授京卿者數人裝潢匠役悉授官不與謄寫者亦竄名顯擢山西布政兪俊當罷賄瑾卽畱任誣主事王綸禦史潘鏜爲劉大夏王嶽黨勒致仕杖楊源至死用枷號法枷給事中吉時禦史王時中郎中劉繹張瑋尙寶卿顧璇副使姚祥參議吳廷舉等�摭小故枷瀕死始釋而戍之其餘枷死者無數逮郎中李夢陽下獄幾僇死錦衣獄徽纆相屬惡錦衣僉事牟斌善視獄囚也予杖錮之南京大臣張敷華楊守隨張升閔珪等相繼罷去瑾每奏事必偵帝弄鷹犬時帝厭之亟麾去曰吾用若何事乃混我自此大小事皆瑾專決不復白帝二年三月瑾召羣臣跪金水橋南宣示姦黨大臣則大學士劉健謝遷尙書韓文楊守隨張敷華林瀚部曹則郎中李夢陽主事王守仁王綸孫盤黃昭詞臣則檢討劉瑞言路則給事中湯禮敬陳霆徐昂陶諧劉艾洪呂翀任惠李光翰戴銑徐蕃牧相徐暹張良�葛嵩趙士賢禦史陳琳貢安甫史良佐曹閔王弘任諾李熙王蕃葛浩陸昆張鳴鳳蕭乾元姚學禮黃昭道蔣欽薄彥徽潘鏜王良臣趙佑何天衢徐玨楊璋熊卓朱廷聲劉玉等皆海內號忠直者也又令六科寅入酉出使不得息以困苦之令文臣毋輒予封誥錦衣指揮楊玉劾府丞周璽輕武臣不用申狀瑾怒杖殺璽禦史李髙副使張天衢蘭州知州姜閎與遊擊徐謙互訐瑾右謙戍髙等又更舊制凡羣臣奉使不得過家給假逾十日者停職任皆以痛繩文吏寧王宸濠圖不軌賂瑾求復護衛瑾予之濠反謀遂成瑾不學每批答章奏皆持歸私第與妹婿禮部司務孫聰華亭大猾張文冕相參決文冕聰不文辭率鄙冗焦芳爲色之東陽俯首而已侍郎郝志義卒其子序請卹瑾惡志義勿予且罪序又以序所坐輕杖謫刑部主事李璋以失出削禦史金洪卹刑主事趙廉籍又以論劾過當褫故禦史呂鏜有罪人溺水死乃坐禦史匡翼之罪嘗求學士吳儼金不應怒又聽都禦史劉宇讒怒禦史楊南金時方大計外吏瑾忽批奏尾並落儼南金職奪魏家店民田爲皇莊奪無錫縣田與魏國公徐擅授播州土司楊斌爲四川按察使用私人文貴爲大同巡撫貴請太倉金築墩臺入瑾者三之一越次擢王瓊吏部侍郎賄不足旋攺南京擢行太僕丞陳璣爲太僕丞至令奴婿閭潔督山東學政瑾威權益盛公侯勛戚以下莫敢鈞禮每私謁相率跪拜諸章奏先具紅揭投瑾號紅本然後上通政司號白本皆稱劉太監而不名都察院奏讞誤名瑾瑾怒詈之都禦史屠滽恐率屬跪謝乃已三年瑾托言邊倉芻粟多朽腐奏每歲九月遣使察核於是都禦史周南張鼐馬中錫湯全劉憲布政以下官孫祿冒政方矩華福金獻民劉遜郭緒張翼郎中劉繹王藎等並以赦前罪被逮下錦衣獄追補邊粟憲至瘐死又察鹽課杖巡鹽禦史王潤逮前運使寧舉楊奇等察內甲字庫謫尙書王佐以下百七十三人復創罰米法嘗忤瑾者皆擿發輸邊故尙書雍泰馬文升劉大夏韓文許進都禦史楊一淸李進王忠侍郎張縉給事中趙士賢任良�禦史張津陳順喬恕聶賢曹來旬等數十人悉破家死者系其妻孥其年夏禦道有匿名書詆瑾所行事瑾矯旨召百官跪奉天門下瑾立門左詰責日暮收五品以下官盡下獄其明日大學士李東陽申救瑾亦微聞此書乃內臣所爲始釋諸臣而主事何釴順天推官周臣進士陸伸已暍死矣是日太監李榮以冰瓜啖羣臣瑾見而惡之瑾欲令武士於各官家收�太監黃偉曰彼爲此事𨿽妻子不知安肯畱�瑾乃已偉見僵僕者數人復言書所指皆爲國爲民事挺身自承𨿽死不失爲好男子柰何枉累他人瑾怒卽日傳旨榮私宅間住偉南京間住時東廠西廠緝事人四出道路惶懼瑾復立內行廠尢酷烈中人以微法無得全者又悉逐京師傭令寡婦盡嫁喪不葬者焚之萬姓洶洶幾致亂追論岑猛叛事謫戍劉大夏潘蕃革伏羌伯毛銳祿秩又逮前禦史葛浩陸昆至再杖之系靖海衛百戶張琮等追籽粒籍故通政彊珍家其二子論死都給事中許天錫欲劾瑾懼弗克懷疏自縊給事中周鑰勘事歸道淮安貸金賂瑾度弗給自剄而禦史儲珊奉使獨以所劾多升俸明年瑾奏於朝陽門建元明宮奪貓竹廠地以益之方廣數百頃毀廬舍發冢墓無算瑾追怨劉健謝遷不已會浙江舉懷才抱徳之士余姚周禮徐子元許龍上虞徐文彪瑾曰何余姚隱士之多也矯旨下四人獄坐充軍罰布政按察諸官米而以遷籍余姚革其職仍令余姚人毋授京官且並革健職張彩言於瑾曰今天下所饋遺公者非必皆私財也往往貸京師歸則以庫金償公何爲斂怨貽患瑾然之會禦史歐陽云馬昊胡節鄭宣給事中吳儀邵天和沈照侍郎張鸞少監李宣錦衣指揮同知趙良等以故事入賂瑾皆舉發致罪乃遣給事禦史十四人分道盤察令下有司爭厚斂以補帑所遣人率阿瑾意專務搏擊給事中李淳禦史仇惠察延綏劾尙書顧佐鍾韓文以下三十九人禦史喬岱察浙江急責鹽運使楊奇以下二十七人逋課奇死至鬻其女孫而給事中安奎潘希曾禦史趙時中阮吉張彧劉子厲以無重劾下獄奎彧枷且死李東陽疏救始釋爲民希曾等亦皆杖斥給事中曾大顯降浙江布政司照磨禦史劉金降桃源縣丞仍各予杖亦皆以盤察忤瑾意也瑾又矯旨籍故都禦史錢鉞徙謫其妻子籍禮部侍郎黃景坐充軍分徙其家人毋令同地後又籍故尙書秦紘株及巡撫朱欽罰米凡瑾所逮捕一家犯鄰里皆坐或瞰河居者以河外居民坐之屢起大獄�號徧道路先是焦芳以其子黃中殿試不得一甲怒瑾亦惡翰林官素不下己及孝宗實錄成翰林預纂修者當遷秩芳說瑾翰林官當擴充政事於是侍講吳一鵬編修顧淸等十六人俱調南京六部是時內閣焦芳劉宇吏部尙書張彩兵部尙書曹元錦衣衛指揮楊玉石文義皆爲瑾腹心變更舊制令天下巡撫入京受敕輸瑾賂延綏巡撫劉盂不至逮下獄宣府巡撫陸完後至吏部劾之幾得罪旣賂乃令試職視事都指揮以下求遷者瑾�書片紙曰某授某官兵部卽奉行不敢復奏邊將失律賂入卽不問有反升擢者鎭西將軍曹雄至爲子娶瑾侄以相倚重都給事中李憲禦史顏正等競奔走其門詆劉健謝遷劉大夏等爲姦邪請追奪封誥瑾大喜追奪者凡數十人瑾又遣其黨丈邊塞屯地戶部侍郎韓福丈遼東誅求苛刻邊軍不堪焚公廨守臣諭之始定給事中髙淓丈滄州所劾治六十一人至劾其父髙銓以媚瑾五年刑部讞占城國使人亞劉謀逆獄上劉本江西萬安人瑾忽矯旨言江西土俗刁敝如彭華李裕尹直等咸幹物議其裁鄕試額五十名仍禁授京秩如余姚以焦芳惡華故也瑾又自增陜西鄕試額至百名亦爲芳增河南額至九十名以優其鄕士云其年帝大赦瑾峻刑自如刑部尙書劉璟無所彈劾瑾詬之璟懼劾其屬王尙賓等三人瑾乃喜給事中郗夔核楡林功懼失瑾意自縊死給事中屈銓祭酒王云鳳皆請編瑾行事著爲律令大理評事羅僑獨抗疏指斥時政瑾怒鑴秩去四月安化王置鐇反檄數瑾罪瑾始懼匿其檄而起都禦史楊一淸太監張永爲總督討之初劉健等糾八虎瑾尢狡猾爲七人所推及專政七人有所請瑾俱不應永成大用等俱怨瑾又欲逐永永以譎免及永出師還與一淸言欲誅瑾一淸爲畫策永意遂決瑾好招致術士有兪日明等妄言瑾從孫二漢當大貴瑾因是遂謀不軌兵仗局太監孫和數遺以甲仗兩廣鎭監潘午蔡昭又爲造弓弩瑾皆藏於家會瑾兄都督同知景祥死京師私語籍籍謂瑾將以八月十五日俟百官送葬因作亂適永捷疏至將以是日獻俘瑾使緩其期欲俟成事並禽永或以告永遂先期入獻俘畢帝置酒勞永瑾等皆侍及夜瑾退永出寘鐇檄因奏瑾不法十七事帝已被酒俛首曰瑾負我永曰此不可緩緩則奴輩皆虀粉陛下安所歸乎永成等亦助之乃命長隨四人往帝乘馬隨後瑾出遂執之夜開東華門系於菜廠分遣官校封其內外私第次日晏朝後帝出永奏示內閣降瑾奉禦謫居鳳陽及帝親籍其家得僞璽一穿宮牌五百及衣甲弓弩衮衣玉帶諸違禁物又所常持扇內藏利七首二金銀數百萬珠玉寶玩無數始大怒曰奴果反趣付獄於是六科給事中謝訥十三道禦史賀泰等列奏瑾十九大罪請加誅僇命百官鞫於午門外瑾具服詔磔於市梟其首榜獄詞處決圖示天下怨家爭購其肉有生啖之者二漢等十五人及石文義楊玉張文冕等俱就戮張彩獄斃磔其屍曹雄韓福充軍其黨自閣臣焦芳劉宇曹元而下尙書畢亨朱恩等共六十餘人皆降謫已廷臣奏瑾所變法吏部二十四事戶部三十餘事兵部十八事工部十三事詔悉釐正如舊制

谷大用按明外史宦官傳大用者瑾掌司禮監時提督西廠分遣官校遠出偵事江西南康民吳登顯等三家五月五日爲競渡校歸白大用誣以擅造龍舟籍其家天下皆重足屏息建鷹房艸場於安州奪民田無數瑾誅大用辭西廠未幾帝復欲用之大學士李東陽力諫乃止六年劉六劉七反命大用總督軍務偕伏羌伯毛銳兵部侍郎陸完討之大用駐臨淸召邊將許泰郤永江彬劉暉等入內地聽調遣久之無功會賊過鎭江狼山遇颶風舟覆陸完兵至殲之遂封大用弟大�爲永淸伯而先時平置鐇時其兄大寬已封髙平伯矣其義子冒升賞者不可勝紀在軍中無他長視官軍破賊則爭取子女金帛賊逸則割良民首上功先後費帑金二百餘萬世宗立以迎立功賜金幣給事中閻閎極論之尋降奉禦居南京已召守康陵嘉靖十年籍其家

魏彬按明外史谷大用傳彬當瑾時總三千營瑾誅代掌司禮監其年敍寧夏功封弟英鎭安伯馬永成兄山亦封平涼伯彬益貴顯用事與江彬婚相倚爲姦利太監張忠於經蘇進等皆彬黨也世宗立彬不自安爲英辭伯爵詔攺都督同知世襲錦衣指揮使給事中楊秉義徐景嵩吳巖皆言彬附和逆瑾結姻江彬宜置極典帝宥不問已而禦史復論之始令閒住

張忠按明外史宦官傳忠霸州人正徳時爲禦馬監太監性凶暴侍豹房數談武藝誘帝巡幸邊塞結霸州盜張茂爲弟所剽掠半入忠家茂因得入豹房侍帝蹴鞠河間府參將袁彪捕茂急忠爲置酒召彪使茂偕坐屬彪曰此我弟也毋相厄又謂茂曰袁將軍許爾矣爾自今勿犯河間彪畏忠唯唯而已寧王宸濠謀逆忠先與臧賢錢寧等受其賂及賢寧敗忠獨免帝南徵次良鄕忠邀帝幸其第會都禦史王守仁奏捷至忠及江彬勸帝縱宸濠使再戰而帝自禽之帝亦欲溯湖湘浮江漢徧覽蘇杭江浙之勝聞忠等言大悅至南京乃命忠偕許泰往捕餘黨忠益恣行威虐殺僇無辜民不勝擾

張雄按明外史宦官傳雄者以司禮太監侍豹房有寵與張忠張銳�恣肆用事時號三張宸濠欲結納雄銳賂伶人臧賢以通銳賂太監商忠少監盧明以通雄饋各萬計自是相問遺不絕濠有所奏請二人必助成之以至於叛初雄怨其父聽後妻言逐己致使自宮旣貴拒父不得見同儕勸之乃召父至垂簾杖之已相抱泣奏授父千戶尋超授右都督後張永發宸濠結納事忠明俱論斬雄下獄

張銳按明外史宦官傳銳掌東廠又侍豹房恃寵恣橫勢焰燻灼嘗因捕妖言劉學孟貴功加祿米至一百二十石內官秩止四品加祿十二石準文一級百二十石則十級矣其壞亂祖制如此每緝事先令邏卒誘愚氓爲姦已乃捕之得賄則釋所獲不可勝紀撓諸司權稍拂意卽中以禍人尢畏之是時侍帝豹房者又有孫和劉養佛保趙林馬英劉拳周昂等而於經吳經蘇進尢親於經性貪黷誘帝開皇店於九門及通州宣大諸鎭侵牟不訾建香山碧雲寺極其巍煥特邀帝幸焉又爲帝治禦女藥帝因此陽痿十餘年不入大內遂至絕嗣後忤旨命安置內書堂受翰林約束自是不得見帝而死

吳經按明外史張銳傳經從帝南巡先至揚州奪民居壯麗者攺爲提督府密偵諸寡婦處女在所夜半詐言駕至令通衢燃炬經徧入所偵家略諸婦女以出納府中號哭震遠近尋分送院寺許以金贖貧者或忿恚自經

蘇進按明外史張銳傳進侍帝於豹房最爲親旦夕不離左右首導帝巡幸帝南徵還寢疾豹房惟進及陳敬二人侍語之曰朕病不可爲矣爾等與張銳可召司禮監以朕意達皇太後天下事重其與輔臣議處之前此事由朕自�非若曹所能預也世宗立用禦史王鈞蕭淮等言張忠於經蘇進發孝陵衛充軍張雄張銳等下都察院鞫治悉革其弟侄爵蔭海內快焉他若劉祥廖堂王堂史宣杜甫者皆於武宗時奉使貪橫所至爲民害者也

劉允按明外史宦官傳允者武宗朝司設太監也正徳十年奉敕往烏思藏迎番僧號活佛者賜法王金印以珠琲爲旛蓋黃金爲器皿所賫珠寶金幣以百餘萬計內府積貯爲空廷臣交諫不聽舟至臨淸運艘爲之阻截比入峽連屬二百餘里住成都歲餘治入番供具又以數十萬計公私匱竭旣至其僧懼中國誘誅不敢出允怒欲脇之爲番人所襲盡亡其寶賂器甲將校死者二人士卒數百人傷者半之允得良馬走免及歸武宗已崩允遂獲罪

張永按明外史宦官傳永保定新城人武宗初總神機營與劉瑾爲黨居八虎之一旣見瑾行事遂惡之爲人多智頗好附正人正徳五年三月瑾言於帝將黜永居南京永覺之直趨帝前訴瑾陷己帝召瑾質之語相橕永拳毆瑾帝令谷大用等置酒爲解由是與瑾不合安化王寘鐇反帝令永及右都禦史楊一淸往討臨發帝戎服幸東華門送永命兵部給金關防金瓜鋼斧以行寵遇甚盛瑾益心忌而帝方向永無以間也及師出置鐇已擒永遂率五百騎撫定餘黨還次靈州與一淸言欲奏瑾不法事一淸曰彼在帝左右公言能保必入乎不如以智圖之因爲畫誅瑾策語詳一淸傳永大喜曰善及馳還遂奏誅瑾於是英國公張懋兵部尙書王敞等奏永輯寧中外兩建奇勛宜錫封爵遂封永兄富爲泰安伯弟容爲安定伯天下皆頌永功涿州男子王豸涅刺龍形及人王字於足永以爲妖禽之兵部尙書何鑑請加恩永帝下廷臣議永欲身自爲侯引劉馬兒鄭三保故事以風廷臣劉馬兒者劉永誠鄭三保者鄭和也閣臣辯二人非身受永意沮乃佯辭免恩澤吏部尙書楊一淸因言宜聽永讓以成其賢會永同類方忌之事竟已久之庫官吳紀盜庫金七千爲禦用監丘聚所發紀言受永指永坐閒住九年北寇大入塞命永督宣府大同延綏軍禦之寇退乃還寧王宸濠反都禦史王守仁旣禽之矣帝聽張忠等言南徵命永率邊兵二千人先行守仁檻車送宸濠永以帝意遮守仁欲縱宸濠歸鄱陽湖俟帝至與戰守仁執不可至杭州詣永永拒不見守仁叱門者徑入大呼曰我王守仁也來與公議國家事何拒我永見守仁忠憤慷慨爲气懾守仁因極言江右荼毒已甚王師至亂將不測永大悟乃曰永以羣小在側欲保護聖躬故來耳非欲攘功也𨿽然公所檻與俱來者宜歸我守仁曰吾何用此卽以宸濠付永而與永偕還江西時張忠等已從大江趨南昌辱知府伍文定方窮治逆黨見永及守仁至大沮永畱數旬促忠同歸械宸濠獻於南京是時微永江西幾再亂忠等屢譖守仁賴永營救始解武宗崩永提督九門防姦制變著輯寧勞世宗立禦史蕭淮等奏谷大用丘聚輩蠱惑先帝黨惡爲姦並及永永復閒住未幾淮復劾永前在江西擅權納賄故縱逆黨輒以私忿械系無辜今𨿽多辧釋而瘐死含�者尙不可數計宜置法典以謝天下乃降永奉禦司香孝陵嘉靖八年大學士楊一淸張璁等奏言永定置鐇誅劉瑾扈武宗南徵使江彬不敢萌異志功大不可泯帝乃起永掌禦用監提督團營兼神機營操練未幾卒當世宗朝張佐鮑忠麥福黃錦皆由興邸舊人入掌司禮或督東廠並歷二三十年無大過惡故宦官之禍獨嘉靖一朝少殺云

李芳按明外史宦官傳芳穆宗朝內官監太監也帝初立芳以能持正見信任初世宗時匠役徐杲以營造躐官工部尙書修蘆溝橋所侵盜萬計隆慶元年二月芳劾之時杲已削官乃下獄遣戍杲屬冒太僕少卿者一人苑馬卿二人布政司參議二人郎中一人員外郎三人鴻臚丞光祿署正等銜以百數芳悉奏請裁汰冗冒爲淸而是時司禮諸閹有滕祥孟衝陳洪者方有寵爭傾國帑飾奇技淫巧以悅帝意作鰲山燈導帝爲長夜飲數不視朝芳切諫帝不悅祥等復媒孽之帝遂怒落職閒住二年十一月復命杖芳八十下刑部獄監禁待決尙書毛愷等言芳罪狀未明臣等莫知所置詰非所以示天下公帝曰芳事朕無禮其錮之芳錮祥等益橫前司禮太監黃錦已革蔭錦死祥奏用其侄浦襲原蔭工部尙書雷禮世宗時以土木容悅至是知公論不予劾祥事事掣肘如傳造箱櫃采辦漆器修補壇廟樂器祥輒自加徵糜費巨萬而工廠存畱大木斬截任意用違其材臣禮力不能爭乞早賜罷帝不罪祥而令禮致仕衝傳旨下海戶王印於鎭撫司論戍充軍法司不預聞肅懷王薨輔國將軍縉其季父也求襲衝納其厚賄爲之內主禮部引故事執不可給事中周詩禦史劉良�等皆爭之帝不聽竟封爲肅王洪尢貪肆竊柄內閣大臣亦有因之以進者三人所糜國帑無算帝享太廟皆冠進賢冠服祭服以從爵賞辭謝與六卿埒廷臣論劾者太常少卿周怡以外補去給事中石星李已陳吾徳禦史詹仰庇尙寶丞鄭履淳皆廷杖削籍三人各蔭錦衣官至二十人而芳獨久系獄四年四月刑科都給事中舒化等以熱審屆期請釋芳等部議芳等二十五人已瘐死其六存者並宜釋放詔釋芳充南京淨軍其他獲釋者九人

馮保按明外史宦官傳保深州人嘉靖中爲司禮秉筆太監隆慶元年提督東廠兼掌禦馬監事時司禮掌印者缺保以次當得之適不悅於穆宗大學士髙拱薦禦用監陳洪代保由是疾拱及洪罷保愈欲得之而拱復薦用孟衝衝故掌尙膳監者例不當掌司禮保疾拱彌甚乃與張居正深相結謀去之會居正亦欲去拱專柄兩人交益固穆宗得疾保屬居正豫艸遺詔艸成遣使授保適爲拱所見面責居正曰我當國柰何獨與中人具遺詔居正面赤但曰公宥我容我攺過拱亦益惡保思逐之穆宗甫崩保言於后妃斥孟衝而奪其位又矯遺詔令與閣臣同受顧命及帝登極保升立寶座旁不下舉朝大駭保旣掌司禮又督東廠兼總內外勢益張拱以主少國疑慮爲社稷患乃諷六科給事中程文等十三道禦史劉良�等交章歷數其姦而給事中雒遵陸樹徳又特疏論列拱意疏下卽擬旨逐保保乃匿其疏而亟與居正定謀遂逐拱去初穆宗崩拱於閣中大慟曰十歲太子如何治天下保聞立遣其黨譖於后妃曰拱斥太子爲十歲孩子如何作人主后妃大驚太子聞之亦色變故保之讒言易入乃拱去而保之憾猶未釋萬曆元年正月有王大臣者僞爲內侍服入幹淸宮被獲下東廠保欲緣此族拱與居正謀令家人辛儒飲食之納刃其袖中俾言拱怨望遣刺帝大臣許之逾日錦衣都督朱希孝等會鞫大臣疾呼曰許我富貴乃掠治我耶希孝懼不敢鞫而罷會廷臣楊博葛守禮等保持之居正亦迫眾議微諷保保意稍解乃以生漆酒喑大臣而移送法司坐斬拱獲免由是舉朝皆惡保而不肖者多因之以進慈聖太后遇帝嚴保倚太后勢數挾持帝帝甚畏之時與小內豎戲見保入輒正襟危坐曰大伴來矣所暱孫海客用爲幹淸宮管事牌子屢誘帝夜遊別宮小衣窄袖走馬持刀又數進奇巧之物帝深寵幸保皆言於太后後召帝切責帝長跪受教惶懼甚保屬居正艸帝罪已手詔令頒示閣臣詞過挹損帝年已十八覽之內慚然迫於太后不得不下居正乃上疏切諫又緣保意劾去司禮秉筆孫徳秀溫太及掌兵仗局周海而令諸內侍俱自陳由是保所不悅者斥退殆盡時八年十一月也保善琴能書帝初甚重之屢賜牙章曰光明正大曰爾惟鹽梅曰汝作舟楫曰魚水相逢曰風雲際會所以待之甚隆後保益橫肆卽帝有所賞罰非出保口無敢行者帝積不能堪而保內倚太后外倚居正帝不能去也然保亦時引大體內閣產白蓮翰林院有雙白燕居正以進保使使謂居正曰主上衝年不可以異物啟其玩好又能約束其子弟不敢肆惡都人亦以是稱之居正固有才其所以得委任專國柄者由保爲之左右也然保性貪其私人錦衣指揮徐爵內官張大受恃勢招權利罔厭大臣亦多與通保居正內外相隔爵爲交關語言且數用計使兩人相疑旋復相好兩人皆在爵術中事與籌畫爵夜至禁門守衛者不敢詰其橫如此居正之奪情及杖吳中行等保有力焉及居正死其黨慮有更張咸結保自固居正以遺疏薦其座主潘晟入閣保卽遣官召之禦史雷士楨王國給事中王繼光相繼言其不可用晟中途疏辭內閣張四維度申時行不肯爲晟下擬旨允之帝卽報可保時病起詬曰我小恙遽無我耶皇長子生保欲封伯爵四維以無故事難之擬蔭弟侄一人都督僉事保怒曰爾由誰得今日而負我禦史郭惟賢請召用吳中行等保責其黨救謫之吏部尙書王國光罷保輒用其鄕人梁夢龍代爵大受等猶竊權如故然是時太后久歸政保失所倚而帝又積怒保東宮舊閹張鯨張誠乘間陳其過惡請令閒住帝猶畏保曰若大伴上殿來我如何處置鯨曰旣有旨保安敢復入帝悟乃從之會禦史李植江東之彈章入遂謫保奉禦南京安置其弟佑從子邦寧並官都督亦削職大受及其黨周海何忠等八人悉貶小火者司香孝陵已而盡籍其家保金銀百餘萬珠寶瑰異稱是莊田宅舍亦皆沒入復逮佑邦寧下獄悉瘐死大受等所籍亦不貲內庫爲之充牣爵下詔獄與大受子皆煙瘴永戍保之發南京也太后問故帝曰老奴爲張居正所惑無他過行且召還時潞王將婚所需珠寶未備太后間以爲言帝曰年來無恥臣僚盡貨以獻張馮二家其價驟貴𨿽僅一二費貲數萬太后曰已籍矣必可得帝曰奴黠猾先竊而逃未能盡得也其時禦史毛在劾錦衣都督劉守有奉命籍罪人家與其僚屬張昭龐淸馮昕等多所隱沒昭等亦下詔獄保竟卒於南京說者謂帝之好貨由張馮二家所籍多故後多行籍沒之法云

張鯨按明外史宦官傳鯨新城人太監張宏名下也內豎初入宮必投一大璫爲主謂之名下云馮保用事鯨害其寵爲帝畫策害保宏偵知之謂鯨曰馮公前輩且有骨力不宜去之鯨不聽旣譖逐保宏遂代保掌司禮監而鯨掌東廠宏無過惡頗著賢聲萬曆十二年卒張誠代掌司禮監十八年鯨罷東廠誠兼掌之二十四年春以誠聯姻武淸侯擅作威福降奉禦司香孝陵籍其家弟侄張勛等皆削職治罪鯨性剛果帝倚任之其在東廠兼掌內府供用庫印頗爲時相所憚而其用事司房邢尙智招權受賕萬曆十六年冬禦史何出光劾鯨及其黨鴻臚序班尙智與錦衣都督劉守有相倚爲姦專擅威福罪當死者八贓私未易縷指帝命鯨策勵供事而削尙智守有職餘黨法司提問給事中陳尙象吳文梓楊文煥禦史方萬策崔景榮復相繼論列報聞法司奏鯨等贓罪尙智論死鯨被切責不罪給事中張應登再疏論之不聽禦史馬象幹疏爭並劾內閣阿縱大學士申時行等自請賜罷吏部尙書楊巍等乞將鯨正法以泄眾忿帝不聽時行等辭而命下象幹詔獄時行及同官許國王錫爵皆上疏申救帝乃畱象幹疏於中給事中李沂復抗疏攻鯨且謂帝納鯨金寶故寬鯨罪帝大怒言沂等爲張居正馮保報復下沂詔獄獄上命杖六十削其官時行等力救不聽鯨迫眾論乞罷乃命私家閒住時論頗謂張誠與鯨交惡朝臣有所恃以故力攻之已而南京禦史兪咨禹請正鯨罪帝報已有旨南京兵部尙書吳文華率南九卿請罪鯨而宥言者不聽文華遂乞休去未幾帝復召鯨入給事中陳與郊禦史賈希夷南京吏部尙書陸光祖給事中徐常吉禦史王以通等皆言鯨隨進隨退爲國家大憂俱不報最後大理評事雒於仁上酒色財气四箴指鯨以賄復進帝怒甚召申時行等入毓徳宮命治於仁而召鯨至令時行等傳諭責訓之鯨寵由是漸衰尙智後減死充軍

陳增按明外史宦官傳增神宗朝礦稅太監也帝心頗好利左右數以利嘗之萬曆十二年房山縣民史錦奏請開礦通政司倪光薦爲上之帝下撫按查勘不果行十六年中使祠五臺山還言紫荊關外廣昌靈丘有礦砂可作銀冶帝聞之心喜以大學士申時行等言不得已命塞礦洞十八年易州民周言張世才復言阜平房山各產礦砂請遣官開礦時行等仍執不可至二十年寧夏用兵費帑金二百餘萬其冬朝鮮用兵首尾八年費帑金七百餘萬二十七年播州用兵又費帑金二三百萬三大徵踵接國用大匱而二十四年乾淸坤寧兩宮災二十五年皇極中極建極三殿災營建乏資計臣蒿目礦稅由此大興其遣官自二十四年始是時千戶仲春復請開礦廷臣皆言非便帝決意行之閣臣趙志臯張位陳於陛沈一貫不能沮或曰位蓋默贊其事云其後言礦者爭走闕下中使四出眞保薊永則王亮昌黎遷安則田進昌平橫嶺淶水珠寶窩山則王忠眞定復益以王虎並采山西平定稷山浙江則曹金後代以劉忠陜西則趙欽山西則張忠河南則魯坤廣東則李鳳李敬雲南則楊榮遼東則髙淮江西則潘相福建則髙采湖廣則陳奉而增奉敕開采山東他若通灣天津臨淸湖口儀眞蘇杭皆有稅監兩淮則有鹽監廣東則有珠監或專遣或兼攝大璫小監縱橫繹騷吸髓飲血以供進奉大率入公帑者不及什一而天下蕭然生靈塗炭矣二十四年增始至山東卽劾福山知縣韋國賢帝爲逮問削職益都知縣吳宗堯抗增被陷幾死詔獄巡撫尹應元奏增二十大罪亦罰俸已復命增兼徵山東店稅與臨淸稅監馬堂相爭帝爲和解使堂稅臨淸增稅東昌增勢益橫其黨內閣中書程守訓中軍官同治等自江南北至浙江大作姦獘稱奉密旨搜金寶募人告密誣大商巨室藏違禁物所破滅什伯家殺人莫敢問禦史劉曰梧具以狀聞鹽務少監魯保亦奏守訓等阻塞鹽課帝俱弗省久之鳳陽巡撫李三才劾守訓姦贓增懼因搜得守訓違禁珍寶及贓銀四十餘萬聞於朝命械入京鞫治乃論死增肆惡山東十年至三十三年始死

陳奉按明外史宦官傳奉禦馬監奉禦也萬曆二十七年二月命徵荊州店稅兼采興國州礦洞丹砂及錢廠鼓鑄事奉兼領數使恣行威虐每托巡歷鞭笞官吏剽劫行旅商民恨剌骨乃伺奉自武昌抵荊州時聚數千人噪於塗競擲瓦石奉走免遂誣襄陽知府李商耕黃州知府趙文煒荊州推官華�荊門知州髙則巽黃州經歷車任重等煽亂帝爲逮�任重而謫商耕等官興國州姦人漆有光訐居民徐鼎等掘唐相李林甫妻楊氏墓得黃金巨萬騰驤衛百戶仇世亨奏之帝命奉括進內庫奉因毒拷責償且悉發境內諸墓巡按禦史王立賢言所掘墓乃元呂文徳妻非林甫妻姦人訐奏語多不讎請罷不治而停他處開掘不報二十八年正月奉奏武昌民千餘於去年臘月蜂湧臣署拋磚擊臣僅以身免二月南京吏部主事吳中明奏湖廣激變情形言奉嚇詐官民僭稱千歲其黨至直入民家臥房奸淫婦女或掠入稅監府內王生員之女沈生員之妻皆被逼辱以致士民公憤湧至萬餘甘與奉同死撫按三司護之數日僅而得全而巡撫支可大曲爲蒙蔽天下禍亂將何所底大學士沈一貫亦言陳奉入楚始而武昌一變繼之漢口黃州襄陽武昌寶慶徳安湘潭等處變經十起幾成大亂乞大沛弘仁以收楚民之心帝皆置不問奉復使人開榖城礦不獲脇其庫金爲縣民所逐武昌兵備僉事馮應京劾奉十大罪奉隨奏疏誣之卽降應京雜職奉又開棗陽礦知縣王之翰以顯陵近執不可奉劾之翰並及襄陽通判邸宅推官何棟如給事中田大益禦史李以唐等合疏爲之翰等言帝不聽緹騎逮訊並追逮應京應京素有惠政民號哭往送切齒恨奉奉又榜列應京罪狀於衢眾復相聚萬餘圍奉公署誓必殺奉奉逃匿楚王府眾乃投奉黨耿文登等十六人於江以巡撫可大護奉燔其轅門事聞一貫及給事中姚文蔚等請撤奉不報而禦馬監監丞李道方督理湖口船稅亦奏奉水沮商舟陸截販賈徵三解一病國剝民帝始從道言召奉歸而用一貫請革可大職以工部侍郎趙可懷代奉在湖廣二年慘毒備至及去金寶財物巨萬計可大懼爲民所掠多與徒衛巡按立賢議畱奉行囊簡其數上聞監司力沮之乃已可懷已入境亦使人導之出疆楚民無不恨可大可懷者奉至京師給事中陳維春郭如星復極言其罪帝不懌降二人雜職三十二年始釋應京歸之翰卒瘐死當奉劾商耕等時臨淸民亦噪而逐馬堂馬堂者天津稅監也兼轄臨淸始至諸亡命從者數百人白晝手銀鐺奪人產抗者輒以違禁罪之僮告主者畀以十之三中人之家破者大半遠近爲罷市州民萬餘縱火焚堂署斃其黨三十七人皆黥臂諸偸也事聞詔捕首惡株連甚眾有王朝佐者素仗義慨然出曰首難者我也勿累無辜臨刑神色不變知府李士登卹其母妻臨淸民立祠以祀後十餘年堂擅往揚州巡鹽禦史徐縉芳劾其九罪不問

宦寺部列傳九

明三

髙淮按明外史宦官傳淮尙�監監丞也神宗寵愛諸稅監自大學士趙志臯沈一貫尙書李戴趙世卿楊俊民都禦史溫純巡撫魏允貞李三才給事中包見捷禦史王業弘等先後諫不下百餘疏悉寢不報而諸稅監有所糾劾朝上夕下輒加重譴以故諸稅監益驕而淮及梁永尢甚淮自萬曆二十七年春承命采礦徵稅於遼東委官廖國泰嘗虐民激變淮誣系諸生數十人巡按楊宏科救之不報參隨楊永恩婪賄事發奉旨會勘卒不問淮遼東總兵馬林不爲淮下淮劾其抗法帝爲削林職給事中侯先春救之遂戍林而謪先春雜職巡按何爾健與淮互訐奏淮遣人邀截於路責其役而錮之獄匿疏不以聞給事中孫善繼劾之不報淮請復遼東馬市巡撫趙楫力爭始得寢三十一年夏淮率家丁三百餘張飛虎幟金鼓震天聲言欲入大內謁帝遂潛住廣渠門外給事中田大益孫善繼姚文蔚等言淮於春寒雪擁時統家丁數百沿邊搜括士民取金至數十萬今又聲言入京卽求鎭守陽駭軍民之耳目陰奪將吏之兵權招納諸亡命降人動搖山嶽意欲何爲吏部尙書李戴刑部尙書蕭大亨皆劾淮擅離信地挾兵潛住京師乃數百年未有之事禦史袁九臯劉四科孔貞一給事中梁有年等各疏劾淮不報巡撫楫劾淮罪惡萬端且無故打死指揮張汝立亦不報淮因上疏自稱鎭守協同關務尙書大亨遷兵部爭曰鎭以保巖疆關以訐姦宄淮職止稅監不應妄干帝心護淮謬曰朕固命之矣淮自是益募死士時時出塞射獵發黃票龍旗走朝鮮索冠珠貂馬數與邊將爭功山海關內外咸被其毒又扣除軍士月糧三十六年四月前屯衛軍盡甲而噪誓食淮肉六月錦州松山軍復變淮所遣承捨吳守政自剄淮懼內奔大學士朱賡言未逾月而遼境四亂皆淮所致饑軍合叛眾臣不知遼事之終矣淮旣逃死遂卸罪於同知王邦才參將李孟陽言二人逐殺欽使劫奪禦用錢糧二人皆逮問邊民益嘩薊遼總督蹇達再疏暴淮罪乃召歸而以通灣稅監張兼領其事孟陽竟死獄中邦才至四十一年乃釋

梁永按明外史宦官傳永禦馬監監丞也萬曆二十七年二月命往陜西徵收名馬貨物稅監故不典兵永獨畜馬五百匹招致亡命用桀黠千戶樂綱出入邊塞富平知縣王正志發其姦並劾礦監趙欽帝庇永欽逮正志瘐死詔獄中渭南知縣徐鬥牛廉吏也永遣役責賂坐渭南聽事詬鬥牛箠斃縣吏卒鬥牛憤恨自縊死巡撫賈待問奏之帝顧使永會勘永反劾西安同知宋賢使諸生許顯忠等倡亂並劾待問有私請皆勘帝從之惟宥待問永又請兼鎭守職銜又請率兵巡花馬池慶陽諸鹽池徵其課督撫交章沮之皆不報永緣是帥諸亡命具旌蓋鼓吹巡行陜地盡發歷代陵寢搜摸金玉旁行劫掠擅鑄兵器私匿軍士千餘戰馬五百所至邑令皆逃杖死縣丞鄭思顏指揮劉應聘諸生李洪遠等縱樂綱等宣淫占掠私宮良家子數十人稅額之外增耗數倍藍田等七關歲得十萬七歲所入以七十萬計復用姦人胡奉言索咸陽冰片五十斤羊毛一萬斤麝香二十斤知縣宋時際怒勿予咸寧人道行遇盜迹之稅使役也知縣滿朝薦捕得方鞫訊永反誣時際朝薦劫稅銀系其役三十四年二月帝命逮時際而以朝薦到官未久鐫秩一級陜西巡撫顧其志盡發其姦且言永聞有詔撤稅使不勝怏怏遣爪牙四出囂張致萬眾驚異共圖殺永大學士沈鯉朱賡奏曰秦民疾永甚矣乞械永歸以安眾心帝悉置不報而釋時際勿逮復朝薦官會禦史余懋衡方按陜西永懼使綱鴆懋衡幾死訟於朝言官攻永者數十疏禦史王基洪言永必反帝皆不問而永部下諸亡命乃稍稍散其渠魁王九功石君章等賫重寶輜軿盈路詐爲上供物持劍戟弓弩結陣以行而永所遣人解馬匹者已乘郵傳先發九功等急馳欲追及與同出關時朝薦懲前盜選民兵偵邏見郵傳去久而九功等後至無驗遂與格鬥追至渭南殪數人盡奪其裝禦史懋衡以捕盜殺傷聞永大窘聽樂綱謀使人系疏發中馳奏言九功等各貢名馬橐金珠寶石睛綠鐸鍼諸物而咸寧知縣朝薦承余禦史指伏兵渭南遮劫之臠君章等誣以盜帝見永奏怒曰禦史鴆無恙而朝薦代爲報復且劫貢物敕逮朝薦而令撫按護永等還京

楊榮按明外史宦官傳榮尙膳監監官也萬曆二十七年春命采礦雲南並使監稅旣至妄奏阿瓦猛密諸番願內屬其地有寶井多睛綠珍瑰之屬可歲益數十萬願賜專敕領其事帝許之旣而榮所進不得什一乃誣知府熊鐸侵匿下法司又請詔麗江土知府木增獻地聽開采巡按禦史宋興祖言太祖令木氏世守玆土限石門以絕西域守鐵橋以斷吐蕃柰何自撤藩蔽生遠人心不報榮由是愈怙寵誣劾尋甸知府蔡如川趙州知州甘學書皆下詔獄已又誣劾雲南知府周鐸下法司提問百姓恨榮入骨相率燔稅廠殺委官張安民榮猶弗悛恣行威虐杖斃數千人三十四年正月怒操捕指揮使樊髙明後期榜掠絕斤枷以示眾又以求馬不獲系指揮使賀瑞鳳且言將盡捕六衛官於是指揮賀世勛韓光大等率�民萬人焚榮第殺之投火中並殺其黨二百餘人事聞帝爲不食者數日欲逮問守土官大學士沈鯉揭爭且密屬太監陳矩剖示帝乃止誅首凶世勛等而用巡撫陳用賓議令四川稅使丘乘雲兼攝雲南事是時帝所遣中官無不播虐逞凶者湖口稅監李道劾降九江府經歷樊圃充又劾逮南康知府吳寶秀星子知縣吳一元降臨江知府顧起淹山西稅監孫朝劾降夏縣知縣韓燻給事中程紹救之鑴紹一秩給事中李應策等復救之遂削紹燻職朝尋訐巡撫魏允貞阻撓指爲梟獍允貞竟罷去廣東稅監李鳳劾逮鄕官通判吳應鴻等鳳與珠池監李敬相仇巡按李時華恃敬援抗疏劾鳳給事中宋一韓言鳳幹沒五千餘萬他珍寶稱是吏部尙書李戴等言鳳釀禍致潮陽鼓噪粵中人爭欲殺之帝不問而敬惡亦不減於鳳采珠七八年歲得珠近萬兩其後珠池盜起而所采珠僅二百餘兩敬乃疏請罷采詔令封池山西礦監張忠劾降夏縣知縣袁應春又劾逮西城兵馬戴文龍江西礦監潘相激浮梁景徳鎭民變燒焚廠房饒州通判陳奇可諭散之相反劾逮奇可相檄上饒縣勘礦洞知縣李鴻昧爽飽食與相偕往而戒邑人敢以食物市者死相竟日饑渴憊而歸乃螫鴻罷其官橫嶺礦監王虎以廣昌民變燒毀生祠並及銀礦劾降易州知州孫大祚蘇杭織造太監兼管稅務孫隆激民變徧焚諸札委稅官家隆急走杭州以免有司捕亂者民葛成獨承論死久之遇赦得生福建稅監髙采薦布政使陳性學立擢巡撫居閩十餘年廣肆毒害四十二年四月萬眾洶洶欲殺采采率甲士二百餘人入巡撫袁一驥署露刃劫之令諭眾退復挾副使李思誠僉事呂純如等至私署要盟始釋一驥復拘同知陳豸於署者久之事聞帝召采還命出豸而一驥由此罷他若山東張河南魯坤四川丘乘雲輩皆爲民害迨帝崩始下遺詔罷礦稅撤諸中使還京

陳矩按明外史宦官傳矩安肅人萬曆中爲司禮秉筆太監二十六年提督東廠爲人平恕識大體嘗奉詔收書籍中有侍郎呂坤所著閨範圖說帝以賜鄭貴妃妃自爲序鋟諸木時國本未定或作閨範圖說跋名曰憂危竑議大指言鄭妃欲奪儲位坤陰助之並及張養蒙魏允貞等九人語極妄誕逾三年皇太子立及三十一年十一月甲子昧爽自朝房至勛戚大臣門各有匿名書一帙名曰續憂危竑議言鄭妃與大學士朱賡戎政尙書王世揚三邊總督李汶保定巡撫孫瑋少卿張養志錦衣都督王之楨千戶王名世王承恩等相結謀易太子其言益妄誕不經矩獲之以聞大學士賡奏亦入帝大怒劾矩及錦衣衛大索必得造妖書者時大獄猝發緝校交錯所株連甚眾醫沈令譽百戶劉柏僧達觀等俱逮系之楨欲陷錦衣指揮周嘉慶首輔沈一貫欲陷次輔沈鯉侍郎郭正域俱使人屬矩矩正色拒之已而百戶蔣臣捕皦生光至生光者京師人素無行嘗僞作富商包繼志詩有鄭主乘黃屋之句以脇國泰及繼志金及是被訊備楚毒妻妾子弟皆掠治無完膚生光惟言前罪當死後罪實�矩心念生光卽�然獄無主名上必怒甚恐輾轉攀累無已時禮部侍郎李廷機復以生光前詩與妖書詞合遂定獄具爰書上生光坐淩遲死鯉正域嘉慶及株連者皆賴矩得全時論稱之三十三年掌司禮監督廠如故帝欲杖建言參政姜士昌賴矩諫止雲南民殺稅監楊榮帝欲盡捕亂者亦以矩言獲免明年奉詔慮囚平反多又明年卒賜祠額曰淸忠自馮保張誠張鯉相繼獲罪其黨有所懲不敢大肆帝亦惡其黨盛有犯不貸有缺多不補迨晚年用事者寥寥東廠獄中至生靑艸帝常膳舊以司禮輪供後司禮無人幹淸宮管事牌子常云獨辦以故偵卒稀簡中外相安惟四方采榷者帝實縱之故致漁利於下云

王安按明外史宦官傳安雄縣人爲內侍出馮保名下萬曆二十二年陳矩薦於帝命爲皇長子伴讀時鄭貴妃謀易樹子數使人摭皇長子過安善調護貴妃無所得比太子立久而東宮有梃擊事貴妃心懼安屬艸勸太子下令旨釋羣臣疑以安貴妃帝乃悅光宗卽位擢司禮秉筆太監遇之甚厚安信用其客中書汪文言文言使安言於帝行諸善政發帑金濟邊起用直臣鄒元標王徳完等中外翕然稱賢大學士劉一給事中楊漣禦史左光斗等皆重之初西宮李選侍怙寵淩熹宗生母王才人安內忿不平及光宗崩選侍與心腹閹李進忠等謀挾皇長子自重安發其謀於漣漣卽偕一等入臨安紿選侍抱皇長子出擇吉卽位選侍無所挾不得已移別宮宮幃大定熹宗心徳之言無不納安爲人剛直而疏又善病不能數見帝魏忠賢始進自結於安名下魏朝朝日夕譽忠賢安信之及安怒朝與忠賢爭客氏也勒朝退安勢遂孤忠賢客氏日得志心忌安天啟元年五月帝命安掌司禮監安辭客氏勸帝從其請與忠賢謀殺之忠賢猶豫未忍客氏曰爾我孰若西李而欲遺患耶忠賢意乃決嗾給事中霍維華論安降充南海子淨軍而以劉朝爲南海子提督使殺安劉朝者李選侍私閹故以移宮盜庫下獄宥出者旣至絕安食安竊取籬落中蘆菔之三日猶不死乃撲殺之安死三年忠賢遂誣東林諸人與安結黨興大獄淸流之禍烈矣莊烈帝立賜祠額曰昭忠

魏忠賢按明外史宦官傳忠賢者肅寧人也少無賴善馬射尢好博嘗與悍少年博不勝爲所苦恚而自宮變姓名曰李進忠其後乃復姓賜名忠賢云忠賢自萬曆中選入宮隸太監孫暹與其儕徐應元等博益甚數負暹大窘走四川丐於稅監丘乘雲乘雲聞其無行也怒幽之旣而釋歸夤緣入甲字庫漸饒給乃求爲皇長孫母王才人典膳因魏朝朝故隸王安數爲安稱忠賢安亦善遇之長孫乳媼曰客氏素私侍朝所謂對食者也及忠賢入又通焉客氏遂薄朝而愛忠賢忠賢益市珍膳玩好因以獻長孫導之遊戲得長孫歡光宗崩長孫嗣立是爲熹宗忠賢客氏並有寵未逾月封客氏奉聖夫人蔭其子侯國興弟客光先及忠賢兄釗俱錦衣千戶忠賢尋自惜薪司遷司禮秉筆太監兼提督寶和三店忠賢不識字例不當入司禮以夤緣得之天啟元年詔賜客氏香火田敍忠賢入皇祖陵功禦史王心一諫不聽及帝大婚禦史畢佐周劉蘭請遣客氏出外大學士劉一亦言之帝戀戀不忍捨曰皇后幼賴媼保護俟皇祖大葬議之忠賢欲顓客氏妒魏朝逐之又忌王安持正與客氏謀殺諸南海子盡斥安名下諸人客氏淫而很忠賢不知書頗彊記猜忍陰毒好諛帝深信任此兩人兩人愈相結用司禮監王體幹及李永貞石元雅塗文輔等爲羽翼宮中人莫敢忤旣而客氏出復召入禦史周宗建侍郎陳邦瞻禦史馬鳴起給事中侯震暘先後力諍俱被詰責給事中倪思輝朱欽相王心一復言之並謫外尙未指及忠賢也忠賢乃始勸帝選武閹煉火器建立內操密遣掌班劉榮結大學士沈爲援又日引帝爲倡優聲伎狗馬射獵使�於淫樂不卹國政刑部主事劉宗周直劾忠賢帝大怒賴大學士葉向髙救僅得免於是徐大化霍維華孫傑首附忠賢孫傑遂劾去劉一及尙書周嘉謨以立效忠賢始樹黨外廷矣然是時葉向髙韓爌方輔政鄒元標趙南星王紀髙攀龍等皆居大僚左光斗魏大中黃尊素等在言路皆力持淸議忠賢未克逞二年敍慶陵功蔭忠賢弟侄錦衣衛指揮僉事給事中惠世揚尙書王紀論沈交通客魏俱被譴去會初夏雨雹周宗建言雹不以時忠賢讒慝所致修撰文震孟太僕少卿滿朝薦相繼言之亦俱黜三年春引其私人魏廣微爲大學士令禦史郭鞏訐宗建一元標及楊漣周朝瑞等保舉熊廷�黨邪誤國宗建駁鞏受忠賢指揮禦史方大任助宗建攻鞏忠賢皆不勝其秋詔忠賢及客氏子國興所蔭錦衣官並世襲兵部尙書董漢儒給事中程注禦史汪泗論交諫勿從忠賢由是益無忌增置內操萬人出入皆衷甲慮妃嬪白其罪復與客氏謀矯詔賜光宗選侍趙氏死裕妃張氏有娠令客氏譖於帝餓死復道中又革成妃李氏封皇后張氏娠會有疾客氏使宮婢以計墮其胎帝由此乏嗣他所害宮嬪馮貴人等太監王國臣劉克敬馬鑑等甚眾禁掖事祕莫詳也是冬兼掌東廠事四年給事中傅櫆結忠賢甥傅應星爲兄弟誣奏中書汪文言並及左光斗魏大中下文言鎭撫獄將大行羅織掌鎭撫劉僑受葉向髙教止坐文言無株及者忠賢大怒削僑籍而以許顯純代是時禦史李應升以內操諫給事中霍守典以忠賢乞祠額諫禦史劉廷佐以忠賢濫蔭諫給事中沈惟炳以立枷諫忠賢皆矯旨詰責於是副都禦史楊漣憤甚劾忠賢二十四大罪疏上忠賢懼求解於韓爌爌不應遂趨帝前泣訴且辭東廠而客氏從旁爲剖析體干等爭翼之帝懵然不辧也遂溫諭畱忠賢而於次日下漣疏嚴旨切責漣旣絀魏大中及給事中陳良訓許譽卿等禦史劉璞楊玉珂帥眾等太常卿胡世賞祭酒蔡毅中等撫寧侯朱國�南京兵部尙書陳道亨侍郎嶽元聲等七十餘人交章論忠賢不法向髙及禮部尙書翁正春請遣忠賢歸私第以塞謗帝不許當是時忠賢憤甚欲盡殺異己者顧秉謙因陰籍所忌者姓名授忠賢使以漸斥逐王體幹復昌言用廷杖威脇廷臣未幾工部郎中萬上疏刺忠賢忠賢使羣閹捽至闕下立杖死禦史林汝翥誤笞一火者懼而亡忠賢疑汝翥匿向髙所使羣閹噪而索之向髙遂致仕去汝翥尋得又予杖廷臣俱大詟已忠賢黨禦史陳九疇因會推山西巡撫劾吏部員外郎夏嘉遇給事中魏大中黨太常卿謝應祥獲推皆黜去忠賢又罷吏部尙書趙南星左都禦史髙攀龍而令別推可吏部都察院者旣推上又矯旨責吏部侍郎陳於廷及楊漣左光斗黨比削籍又謫禦史袁化中房可壯文選郎中張光前已又謫給事中許譽卿陶崇道陳良訓逐韓爌及兵部侍郎李邦華一時正人去國紛紛若振槁乃矯中旨召用例轉科道以朱童蒙郭允厚爲太僕少卿呂鵬云孫傑爲大理丞復霍維華郭興治爲給事中徐景濂賈繼春楊維垣爲禦史而起徐兆魁王紹徽喬應甲徐紹吉阮大鋮陳爾翌張養素李應薦李嵩楊春懋等爲之爪牙未幾復用擬戍崔呈秀爲禦史呈秀乃造天鑑同志諸錄王紹徽亦造點將錄皆以鄒元標顧憲成葉向髙劉一等爲魁盡羅入不附忠賢者統號曰東林黨人獻於忠賢忠賢喜於是羣小益求媚忠賢攘臂攻東林矣禦史張訥以其兄朴求巡撫不得也怨趙南星追劾之並及史記事丁元薦等二十餘人皆獲譴朱童蒙先爲巡撫周起元所劾給事中李魯生右童蒙劾起元削其籍禦史梁夢環知忠賢恨未已再劾汪文言五年春喬應甲十疏訐東林李三才及張問達趙南星曹於汴段然諸人顧秉謙等擿湖廣江西山東福建鄕試錄中語謫主考顧錫疇丁幹學等八人徐大化訐漣光斗等黨同伐異工部主事曹欽程誣劾東林黨周宗建等四人並緣飾忠賢意醜正惡直無所不至忠賢實騃無他長旣得志特恨東林諸人數論其罪耳於辛亥癸亥京察熊廷�封疆梃擊紅丸移宮三案無預也其黨欲藉忠賢力翻局傾諸正人遂相率稱義兒且云東林將害翁以故忠賢甘心東林而劉廷元馮三元範濟世嶽駿聲李魯生李恆茂張文熙劉徽等競搏擊善類爲報復汪文言逮至下鎭撫司拷死許顯純具爰書詞連趙南星楊漣等二十餘人忠賢令顧秉謙票旨削籍遣戍有差而逮漣左光斗魏大中周朝瑞袁化中顧大章等六人至牽入熊廷�案中顯純掠治備楚毒皆死於獄又殺廷�而緩棄廣寧者王化貞死禦史倪文煥先忤忠賢懼請攻東林以自贖遂訐吏部郎周順昌等又訐禦史夏之令等之令亦盆死旣而禦史陳睿謨徐揚先石三畏盧承欽王珙陳以瑞劉弘光給事中趙興邦蘇紹先尙寶卿吳殿邦等復先後攻尙書李宗延侍郎公鼐等削逐至四十餘人又以中旨削尙書張問達等十餘人以熊廷�故杖其姻禦史吳裕中至死朝署一空而特召亓詩教劉述祖等爲禦史私人悉不次超擢於是忠賢之黨徧要津矣當是時東廠番役橫行所緝訪無論虛實輒糜爛戚臣李承恩者寧安大長公主子也家藏公主賜器忠賢誣以盜乘輿服禦物論死中書吳懷賢讀楊漣疏擊節稱嘆奴告之斃懷賢籍其家武弁蔣應陽爲廷�訟�立誅死民間偶語或觸忠賢輒被禽僇甚至剝皮刲舌所殺不可勝數道路以目其年敍門功加恩三等蔭都督同知又蔭其族叔魏志徳都督僉事擢傅應星爲左都督且旌其母而以魏良卿僉書錦衣衛掌南鎭撫司事六年春忠賢復從霍維華楊所修言修三朝要典以顧秉謙黃立極馮銓爲總裁施鳳來楊景辰孟紹虞曾楚卿副之率極意詆娸暴揚黨人罪惡二月鹵簿大駕成蔭都督僉事浙江太監李實送空印疏至忠賢使李永貞僞爲實奏誣劾前應天巡撫周起元及江浙裏居諸臣髙攀龍周宗建繆昌期周順昌黃尊素李應升等並逮治攀龍赴水死順昌等六人至顯純鞫治如楊漣等皆死蘇州民見順昌逮不平毆殺二校尉巡撫毛一鷺爲捕顏佩韋等五人悉誅死刑部尙書徐兆魁治獄視忠賢所怒卽坐大辟當給事惠世揚斬禦史方震孺絞東廠緝戶部主事李柱明盜官榖亦坐斬又戍斥黃龍光熊明遇毛士龍等數十人禦史徐復陽請毀講學書院以絕黨根禦史盧承欽請立東林黨碑海內皆屏息喪气霍維華遂教忠賢冒邊功矣遼陽男子武長春遊妓家有妄言東廠禽之許顯純掠治故張其辭雲長春敵間不獲且爲亂賴廠臣忠智立奇勛詔封忠賢侄良卿爲肅寧伯賜宅第莊田頒鐵券吏部尙書王紹徽言忠賢勛績下逮其侄宜上崇其先詔贈忠賢四代如本爵忠賢又矯詔遣其黨太監劉應坤陶文紀用鎭山海關收攬兵柄再敍功蔭都督同知世襲錦衣衛指揮使各一人浙江巡撫潘汝楨奏請爲忠賢建祠倉場總督薛貞言艸場火以忠賢救得無害於是頌功徳者相繼諸祠皆自此始矣編修吳孔嘉與宗人吳養春有讎誘養春僕告其主隱占黃山養春父子瘐死忠賢遣主事呂下問評事許志吉先後往徽州籍其家株蔓殘酷知府石萬程不忍削髮去徽州幾亂揚州知府劉鐸詒遊僧扇中有陰霾國是非句實歐陽暉書也東廠獲僧並逮鐸事白矣其黨都督張體幹復誣鐸代李承恩謀釋獄結道士方景陽詛忠賢鐸竟斬西市又以睚�怨誣新城侯子錦衣王國興論斬並黜主事徐石麟誣泰寧侯陳良�恭順侯吳汝引受京營將士賄追入官禦史門克新誣吳人顧同寅孫文豸誄熊廷�坐妖言律斬又逮侍郎王之采斃於獄凡忠賢所宿恨若韓爌張問達何士晉程注等𨿽已去必削籍重或充軍死必追贓破其家或忠賢偶忘之其黨必追論前事激忠賢怒當此之時內外大權一歸忠賢帝性機巧好馳馬射狐兔水戲尢好親斧鋸椎鑿髹漆之事積歲不倦每引繩削木時忠賢輒令王體幹輩奏事帝厭之謬曰朕已悉矣汝輩好爲之忠賢因是得擅威福嘗驟馬過帝前不下帝射殺其馬不謝也歲必數出坐文軒羽幢靑蓋四馬若飛笙鼓鐃吹鳴鏑之聲轟隱黃埃中錦衣玉帶�而握刀者夾車左右馳自廚傳優伶蹴鞠輿皂隨者動以數萬望之若鹵簿南遊涿州至琉璃河祭水歸歷西山碧雲寺謁孫暹墓士大夫遮道拜伏凡有章奏其黨遣急足馳請然後下客氏旣日夜侍帝所而內豎自王體干等外又有李朝欽王朝輔孫進王國泰梁棟等三十餘人爲左右擁護外廷交臣則崔呈秀田吉吳純夫李龍倪文煥主謀議號五虎武臣則田爾耕許顯純孫云鶴楊寰崔應元主殺僇號五彪又吏部尙書周應秋太僕少卿曹欽程等號十狗又有十孩兒四十孫之號而爲呈秀輩門生者又不可數計自內閣六部至四方總督巡撫徧置死黨獨心忌張皇后其年秋誣後父張國紀縱奴不法矯中宮旨冀搖後帝爲致奴法而誚讓國紀忠賢未慊復使順天府丞劉志選禦史梁夢環交發國紀罪狀並言後非國紀女會王體幹危言沮之乃止其冬三殿成李永貞奏忠賢功吏部尙書周應秋亦奏如永貞言忠賢遂進上公加恩三等魏良卿時已晉肅寧侯矣特晉寧國公食其祿如魏國公例再加恩蔭錦衣指揮使一人同知一人工部尙書薛鳳翔奏給賜第已而太監陶文奏築喜峯隘口成督師王之臣奏築山海城刑部尙書薛貞奏大盜王之錦獄南京修孝陵工竣甘鎭奏捷蕃育署丞張永祚獲盜並言忠賢區畫方略忠賢又自奏三年緝捕功詔書褒獎半歲中所蔭錦衣指揮使四人同知三人僉事一人授其侄希孟世襲錦衣同知甥傅之琮馮繼先並都督僉事而擢崔呈秀弟凝秀爲薊鎭副總兵名器僭濫於是爲極時忠賢建置益廣先使其同類盡鎭薊遼山西宣大諸厄要地總兵梁柱朝楊國棟等歲時賂名馬珍玩勿絕七年春復以崔文升總漕運李明道總河道胡良輔鎭天津文升故侍光宗藥爲東林所攻者也海內爭望風獻諂諸督撫大吏閻鳴泰劉詔李精白姚宗文等爭頌徳立祠洶洶若不及下及武夫賈豎諸無賴子亦各建祠窮極工巧雕鏤繪畫髙插云漢攘奪民田廬斬伐墓木莫敢控訴而監生陸萬齡至請以忠賢配孔子以忠賢父配啟聖公初潘汝貞首上疏禦史劉之待會�遲一日卽削籍而薊州道胡士容以不具建祠文遵化道耿如杞入祠不拜皆下獄論死故天下風靡章奏無巨細輒頌忠賢宗室若楚王華煃中書朱愼勛戚若丰城侯李永祚廷臣若尙書邵輔忠李養徳曹思誠總督張我續及孫國楨張翌明郭允厚楊維和李時馨汪若極何廷樞楊維新陳維新陳爾翼郭如闇郭希禹徐溶輩詞累牘不顧羞恥忠賢亦時加恩澤以報之所上疏咸稱廠臣不名大學士黃立極施鳳來張瑞圖票旨亦必曰朕與廠臣無敢名忠賢者忠賢好行小惠每出輒賑賜貧乏修治京南橋梁道路奏蠲天啟六七年香料雜稅愚民每爲所惑山東產麒麟巡撫李精白圖像以聞立極等票旨云廠臣修徳故仁獸至其誣罔若此瑞王惠王桂王帝叔父也忠賢趣令就國儀物禮數刻意貶損其黨反盛言忠賢能節省爲國家帝卽下詔褒賚前後賜獎敕無算誥命皆擬九錫文是年自春及秋忠賢冒款汪燒餅擒阿班歹羅鐵等功積蔭錦衣指揮使至十有七人其族孫希孔希孟希堯希舜鵬程姻戚董芳名王選楊六奇楊祚昌皆至左右都督及都督同知僉事等官又加客氏弟光先亦都督魏撫民又從錦衣攺尙寶卿而忠賢志願猶未極會袁崇煥奏寧遠捷忠賢乃令周應秋奏封其從孫鵬翼爲安平伯再敍三大工功封從子良棟爲東安侯加良卿太師鵬翼少師良棟太子太保因徧賚諸廷臣用呈秀爲兵部尙書兼左都禦史獨絀崇煥功不錄時鵬翼良棟皆在𦇤褓中未能行步也良卿至代天子饗南北郊祭太廟於是天下皆疑忠賢竊神器矣客氏居宮中脇持皇后殘虐宮嬪每出入侍衛赫弈照衢路凡忠賢濁亂朝綱毒痡海內者客氏爲內主也秋八月熹宗崩信王入居宮中王素稔忠賢惡深自儆備及卽位其黨自危楊所修楊維垣先攻崔呈秀以嘗帝主事陸澄原錢元�員外郎史躬盛遂交章論忠賢帝猶未發於是嘉興貢生錢嘉徵劾忠賢十大罪一並帝二蔑後三弄兵四無二祖列宗五�削藩封六無聖七濫爵八掩邊功九脧民十通關節疏上帝召忠賢使內侍讀之忠賢大懼急以重寶啖信邸太監徐應元求解應元故忠賢博徒也帝知之斥應元十一月遂安置忠賢於鳳陽尋命逮治忠賢行至阜城聞之與李朝欽偕縊死乃磔其屍懸首河間笞殺客氏於浣衣局魏良卿侯國興客光先等並棄市籍其家客氏之籍也於其家得宮女八人蓋潛扲出外將效呂不韋所爲人尢疾之崇禎二年命大學士韓爌等定逆案始盡逐忠賢黨東林諸人復進用其後溫體仁薛國觀輩相繼柄政潛傾正人爲翻逆案地訖北京覆沒忠賢餘黨漸盡而阮大鋮楊維垣虞廷陛虞大復郭如暗陳以瑞徐復陽等卒肆毒江左至於滅亡

李永貞按明外史宦官傳永貞通州人萬曆中爲坤寧宮內侍犯法被系者十八年光宗立得釋復執役坤寧宮魏忠賢用事引其黨諸棟史賓等爲秉筆永貞入棟幕與忠賢掌班劉榮爲死友棟死榮薦之忠賢令入文書房天啟三年升司禮秉筆匝月五遷與王體幹石元雅塗文輔共爲忠賢腹心凡章奏入永貞等先閱視鈐識窾要白忠賢議行魏廣微所獻東林點將同志諸錄永貞等各置小冊袖中遇忠賢有處分則爭出袖中冊告曰此某錄中人也以故諸正人無得免者永貞性貪很自體幹以下往往相忿爭督三殿工治信王邸所侵沒金錢無算莊烈帝初立永貞陽引退行金體幹及司禮王永祚王本政各五萬求援三人者畏永貞反復自首於帝永貞愈懼遂亡去會有旨謫顯陵淨軍其兄成求永貞不得縊死旣而獲永貞攺謫鳳陽尋以僞艸李實奏逮入京伏誅

劉若愚按明外史宦官傳若愚司禮監陳矩名下也善書好學有文魏忠賢初屏居私第李永貞取入內直房主筆札永貞多密謀若愚心識之而巳不敢與外廷通忠賢敗若愚爲禦史楊維垣所劾充孝陵淨軍已禦史劉重慶以李實誣髙攀龍等七人事劾實實辧疏系空印乃忠賢逼取之令永貞塡書者莊烈帝驗疏墨果壓朱遂誅永貞並坐若愚大辟久之始得減等若愚當忠賢時祿賜未嘗一及旣幽囚痛己之�抑而恨王體幹塗文輔石元雅輩之得漏网也作酌中誌以自明凡四卷二十三條

塗文輔按明外史宦官傳文輔魏忠賢黨也初爲客氏子侯國興授讀天啟元年選入諂附魏忠賢用爲司禮秉筆太監歷掌禦馬監總督太倉節愼二庫奪故寧安長公主第爲廨署曰戶工總部出入騶從常數百人部郎以下皆庭參無敢違者勢焰出羣奄上莊烈帝立復附徐應元尋謫南京死

崔文升按明外史塗文輔傳文升鄭貴妃宮中近侍也光宗立夤緣升司禮監秉筆掌禦藥房貴妃進美女四人帝幸焉旣而有疾文升以大黃下之疾益劇不復視朝外廷洶洶皆疑文升受貴妃指謀危帝給事中楊漣言陛下哀毀之餘萬幾勞瘁文升宜補而伐用藥乖誤又構造流言謂侍禦蠱惑所致旣益陛下之疾又損令名陛下柰何置賊臣肘腋間哉未幾帝服鴻臚丞李可灼紅丸遂崩言者交攻可灼及閣臣方從哲惟禦史鄭宗周焦源溥馮逢臯傅宗龍李希孔少卿髙攀龍直斥文升而給事中魏大中禦史吳甡謂文升罪浮可灼下廷議可灼坐充軍文升謫南京而已及魏忠賢柄政召文升總督漕運兼管河道崇禎元年撤回禦史吳煥復劾之言文升引進可灼罪在不赦又爲逆賢心腹控扼江淮擅系紳士剝軍虐民幾致大亂宜亟置重典疏甫上文升卽結同黨伏宮門號哭聲徹禦座帝大怒立逮文升及其黨各杖一百發充孝陵淨軍

王體幹按明外史宦官傳體幹昌平州人諛柔辟中深阻不測熹宗初爲尙膳太監遷司禮秉筆兼掌禦用監事天啟元年五月司禮掌印太監盧受被謫王安以次當代安以病辭體幹急謀於客魏攘其位而置安於死由此一意附忠賢爲之盡力故事司禮掌印者位在東廠上體幹獨避忠賢處其下故忠賢一無所忌得遂其凶謀楊漣劾忠賢疏上帝使體幹誦之體幹視疏中招權罔上等語皆置不讀帝遂切責漣工部郎中萬被杖體幹屬錦衣使田爾耕痛杖之委頓又被羣璫擊竟死寧安長公主子李承恩忤忠賢下獄體幹奉敕熱審笞承恩其阿媚多若此忠賢不識字體幹與李永貞等爲謀主遇票紅文書及攺票動請禦筆體幹獨奏忠賢默不言也及忠賢冒陵工殿工邊功等賞賚體幹與永貞梁棟輩均受爵蔭一門錦衣官各數人嘗疑選人錢受益黃願素爲翰林錢謙益禦史黃尊素之弟欲並禁錮聞者嗤之莊烈帝立體幹尙掌司禮監逆案成坐諂附革職籍其家

張彜憲按明外史宦官傳彜憲初爲司禮太監莊烈帝卽位時懲魏忠賢禍敗盡撤諸方鎭守中官委任大臣旣而以廷臣競門戶兵敗餉絀不能贊一策乃復思用內侍崇禎三年九月同日遣四人監視邊鎭王坤宣府劉文忠大同劉允中山西彜憲以有心計令鉤校戶工二部出入發帑金爲建署名曰戶工總理其權視外總督內團營提督焉給事中宋可久馮元飆宋鳴梧李世祺常自裕吳南灝阮震亨禦史姜思睿李柄張應辰刑部主事杜麟徵皆言用刑余之人大辱國主事馮元揚言卽用毋令得薦舉帝悉不聽吏部尙書閔洪學率朝臣具公疏爭帝曰苟羣臣殫心爲國朕何事乎內臣莫敢對南京侍郎呂維祺上疏責輔臣不能匡救大學士周延儒等因請撤還禮部侍郎李孫宸亦以召對力奏帝俱不能用也而給事中魏呈南京禦史李曰輔至以論內臣被譴由是彜憲遂按行兩部踞尙書公座敕郎中以下謁見工部侍郎髙弘圖不爲下抗疏乞歸削籍去主事金鉉亦以爲言旋以他事斥去彜憲愈驕縱凡邊鎭請軍器故勒不發管盔甲主事孫肇興等恐軍需遲滯因劾其�國奉旨令回奏罪至遣戍南京主事周鑣亦切諫立命褫職七年春朝覲彜憲請令天下官親投會計冊山西提學僉事袁繼咸極言不可弗聽其夏彜憲期工部尙書周士朴批發太僕寺金士朴不赴帝詰之士朴曰臣堂上官不宜下行監督事且不敢廢太祖制未幾士朴竟罷去明年八月帝下詔曰往以廷臣不職故委寄內侍今兵制粗立軍餉稍淸其盡撤監視總理彜憲乃入直內廷又明年命守備南京尋卒

髙起潛按明外史宦官傳起潛內侍中稍號知兵帝委任之崇禎五年孔有徳耿仲明據登州反命起潛偕其同官呂直督諸將金國奇祖大弼等軍東徵名曰監視明年賊平還京時流賊大熾命太監陳大金閻思印謝文舉孫茂霖等爲內中軍分入大帥曹文詔左良玉張應昌諸營名曰監軍其在邊鎭者悉名監視起潛亦出監寧錦諸軍已而諸內監多侵�軍資臨敵輒擁精兵先遁諸將緣是皆無功八年詔盡撤諸鎭內臣惟起潛監視如故九年七月大淸兵從天壽山後逾山大入帝復遣太監李輔國許進忠等分守紫荊倒馬諸關孫惟武劉元斌防馬水河兵部尙書張鳳翼出督援軍宣大總督梁廷棟亦引兵南特命起潛爲總監給帑金三萬賞功牌千以司禮太監張云漢韓贊周副之九月大淸兵還出冷口起潛不敢近去四日乃入石門割死人首三級報功明年起潛行部視師令監司以下悉用軍禮見永平道劉景耀關內道楊於國疏爭被黜十一年冬京師被兵宣大總督盧象升入援與兵部尙書楊嗣昌議事不合起潛比嗣昌亦與象升左致象升孤軍戰沒起潛又匿不言狀朝士疾之十七年闖賊日急帝仍令監寧前諸軍中道棄關走福王立江南召爲京營提督後降於大淸

王承恩按明外史宦官傳承恩太監曹化淳名下也累官司禮秉筆太監崇禎十七年三月李自成犯闕帝命承恩提督京營是時事勢已去城陴守卒寥寥賊架飛梯攻西直平則徳勝三門而自成設座彰義門外秦晉二王左右席地坐太監杜勛者鎭宣府降賊方侍自成呼城上人請入城見帝承恩與監視太監曹化淳等縋之上同入大內勛盛稱賊勢請上自爲計諸內臣請畱勛勛曰賊挾二王爲質不反則二王危乃縱之出復縋下語守城諸璫曰吾曹富貴固在也兵部尙書張縉彥奏言化淳等將賊勛夜縋入疑有姦乞立賜推問帝召對手書遣縉彥上城按之縉彥詰勛安在化淳等云勛事已奏聞拂衣徑去承恩見賊坎墻急發炮擊之連斃數人而化淳等飲酒自若帝召承恩令亟整內官備親徵晡時彰義門啟賊盡入或曰化淳獻之夜分內城陷天將曙帝崩於壽皇亭承恩卽自縊其下福王時謚忠湣本朝賜地六十畝建祠立碑旌其忠附葬故主陵側初帝疑廷臣不足辦賊悉以內侍分守各鎭監視九門迨賊至各鎭及守門諸大璫皆降無何我大淸兵大破自成於山海關自成奔入京令羣賊各執守城白楊杖盡逐諸內豎無貴賤皆號泣徒跣敗面流血走出京城門賊遂捆載諸璫及勛戚大臣家金帛珠寶以億萬計亟西遁

方正化按明外史宦官傳正化山東人崇禎時爲司禮太監十五年冬畿輔被兵命總監保定軍務有全城功已而撤還十七年二月復命出鎭正化頓首辭帝不許又頓首曰奴此行萬無能爲不過一死報主恩爾帝亦垂涕遣之旣至與同知邵宗元等登陴共守有請事者但曰我方寸已亂諸公好爲之及城陷擊殺數十人賊問若爲誰厲聲曰我總監方公也賊攢刀斫殺之其從奄皆死時內臣殉難者更有故司禮掌印太監髙時明司禮秉筆太監李鳳翔提諸監局太監褚憲章張國元四人督東廠太監王之心家最富旣降賊賊勒其貲拷死南渡時建旌忠祠祀諸死難者以王承恩爲正祀內臣正化等附祀而之心亦濫與焉

宦寺部藝文一

宦者傳論

後漢書易曰天垂象聖人則之宦者四星在皇位之側故周禮置官亦備其數閽者守中門之禁寺人掌女宮之戒又云王之正內者五人月令仲冬命閹尹審門閭謹房室詩之小雅亦有巷伯刺讒之篇然宦人之在王朝者其來舊矣將以其體非全气情志專良通關中人易以役養乎然而後世因之才任稍廣其能者則勃貂管蘇有功於楚晉景監繆賢著庸於秦趙及其敝也則豎刁亂齊伊戾禍宋漢興仍襲秦制置中常侍官然亦引用士人以參其選皆銀璫左貂給事殿省及髙後稱制乃以張卿爲大謁者出入臥內受宣詔命文帝時有趙談北宮伯子頗見親幸至於孝武亦愛李延年帝數宴後庭或潛遊離館故請奏機事多以宦人主之至元帝之世史遊爲黃門令勤心納忠有所補益其後弘恭石顯以險自進卒有蕭周之禍損穢帝徳焉中興之初內官悉用閹人不複雜調他士至永平中始置員數中常侍四人小黃門十人和帝卽祚幼弱而竇憲兄弟專總權威內外臣僚莫由親接所與居者惟閹宦而已故鄭眾得專謀禁中終除大憝遂亨分土之封超登宮卿之位於是中官始盛焉自明帝以後迄乎延平委用漸大而其員稍增中常侍至有十人小黃門二十人攺以金璫右貂兼領卿署之職鄧後以女主臨政而萬機殷遠朝臣國議無由參斷帷幄稱制下令不出房闈之間不得不委用刑人寄之國命手握王爵口含天憲非復掖庭永巷之職閨牖房闥之任也其後孫程定立順之功曹騰參建桓之策續以五侯合謀梁冀受鉞迹因公正思固主心故中外服從上下屏气或稱伊霍之勛無謝於往載或謂良平之畫復興於當今𨿽時有忠公而竟見排斥舉動回山海呼吸變霜露阿旨曲求則光寵三族直情忤意則參夷五宗漢之綱紀大亂矣若夫髙冠長劍紆朱懷金者布滿宮闈苴茅分虎南面臣人者蓋以十數府署第館�列於都鄙子弟支附過半於州國南金和寶冰紈霧縠之積盈仞珍藏嬙媛侍兒歌童舞女之玩充備綺室狗馬飾雕文土木被緹繡皆剝割萌黎競恣奢欲構害明賢專樹黨類其有更相援引希附權彊者皆腐身燻子以自衒達同敝相濟故其徒有繁敗國�政之事不可單書所以海內嗟毒志士窮棲寇劇緣間搖亂區夏𨿽忠良懷憤時或奮發而言出禍從旋見孥戮因復大考鉤黨轉相誣染凡稱善士莫不離被災毒竇武何進位崇戚近乘九服之囂怨協羣英之勢力而以疑畱不斷至於殄敗斯亦運之極乎𨿽袁紹龔行芟夷無餘然以暴易亂亦何云及自曹騰說梁冀竟立昏弱魏武因之遂遷龜鼎所謂君以此始必以此終信乎其然矣

宦者傳後論

同前論曰自古喪大業絕宗禋者其所漸蓋有由矣三代以嬖色取禍嬴氏以奢虐致災西京自外戚失祚東都緣閹尹傾國成敗之來先史商之久矣至於釁起宦夫其略猶或可言何者刑余之丑理謝全生聲榮無暉於門閥肌膚莫傳於來體推情未鑑其敝卽事易以取信加漸染朝事頗識典物故少主憑謹舊之庸女君資出內之命顧訪無猜憚之心恩狎有可悅之色亦有忠厚平端懷術糾邪或敏才給對飾巧亂實或借譽貞良先時薦舉非直苟恣凶徳止於暴橫而已然貞邪並行情貌相越故能回惑昏幼迷瞀視聽蓋亦有其理焉詐利旣滋朋徒日廣直臣抗議必漏先言之間至戚發憤方啟專奪之隙斯忠賢所以智屈社稷故其爲墟易曰履霜堅冰至云所從來久矣今迹其所以亦豈一朝一夕哉

閹官傳序

魏書夫宮腐之族置於閽寺取則天象事歷百王身乖全品任事宮掖親由狎恩生趨走便僻俯仰當寵擅權斯則伊戾豎刁因而禍兩國石顯張讓所以剪二京也豈非形質旣虧生命易忽譬之胥靡不懼登髙此亦苟且之事由變不已也王者殷鑑宜攺往轍而後庭婉孌遊宴之地椒壼畱連終見任使巧由之而自達權幸俄然而復歸斯蓋其由來遠矣非一朝一世也魏氏則宗愛殺帝害王劉騰廢後戮相其間竊官爵盜財賄乘勢使气爲朝野之患者何可勝舉今謹錄其尢顯焉

宦者傳序

唐書唐制內侍省官有內侍四內常侍六內謁者監內給事各十謁者十二典引十八寺伯寺人各六又有五局一日掖庭主宮嬪簿最二曰宮闈扈門闌三曰奚官治宮中疾病死喪四曰內僕主供帳燈燭五曰內府主中藏給納局有令有丞皆宦者爲之太宗詔內侍省不立三品官以內侍爲之長階第四不任以事惟門合守禦廷內掃除稟食而巳武后時稍增其人至中宗黃衣乃二千員七品以上員外置千員然衣朱紫者尙少元宗承平財用富足志大事奢不愛惜賞賜爵位開元天寶中宮嬪大率至四萬宦官黃衣以上三千員衣朱紫千餘人其稱旨者輒拜三品將軍列戟於門其在殿頭供奉委任華重持節傳命光焰殷殷動四方所至郡縣奔走獻遺至萬計修功徳市禽鳥一爲之使猶且數千緡監軍持權節度返出其下於是甲捨名園上腴之田爲中人所名者半京畿矣肅代庸弱倚爲扞衛故輔國以尙父顯元振以援立奮朝恩以軍容重然猶未得常主兵也徳宗懲艾泚賊故以左右神策天威等軍委宦者主之置護軍中尉中護軍分提禁兵是以威柄下遷政在宦人舉手伸縮便有輕重至慓士奇材則養以爲子巨鎭彊藩則爭出我門小人之情猥險無顧藉又日夕侍天子狎則無威習則不疑故昏君蔽於所暱英主禍生所忽元宗以遷崩憲敬以弒殞文以憂憤至昭而天下亡矣禍始開元極於天佑凶愎參會黨類殲滅王室從而潰喪譬猶灼火攻蠹蠹盡木焚詎不哀哉迹其殘气不剛柔情易遷則無上怖則生怨借之權則專爲禍則迫而近緩相攻急相一此小人常勢也噫梟狐不神天與之昏末如亂何故取中葉以來宦人之大者之篇

論黨錮之禍

李徳裕東漢黨錮之禍其始起於甘陵有南北部之謠汝南二郡謠其郡守轉入太學諸生郭林宗賈偉節爲之冠與李膺陳蕃王暢更相褒重而怨膺者上書誣告其養太學遊士交結諸郡生徒共爲部黨誹訕朝廷亂疑風俗於是天子震怒頒下郡國逮捕黨人而膺等皆坐禁錮自是正直廢放邪枉熾結海內希風之流遂共相標榜指天下名士而有三君八俊八顧八及八廚之號其後有承望閹宦意指者上書告張儉與同郡二十四人別相稱號圖危社稷而儉爲之魁靈帝詔捕儉等而閹宦諷有司奏捕前黨李膺之徒皆死獄中諸爲隙者因相陷害睚�之忿濫入黨中坐廢禁者幾千餘人凡黨事始自甘陵汝南成於李膺張儉海內塗炭二十餘年諸所蔓衍皆天下善士而漢亦自此季矣大抵朝廷淸明賢俊在位有以制服小人則天下治安而爲國家之福朝廷昏微姦邪得志必須誣陷君子則天下危亂而爲國家之禍方靈帝之時閹宦擅權莫之敢攖而李膺張儉之徒振拔污險之中蘊義生風以鼓動激素行以恥威權立廉尙以振貴勢使天下之士皆髙尙其道而污穢朝廷故閹夫憸人因其危而擠之指爲部黨一网幾盡而士有不幸罹其禍者幽深牢破家族而不顧至子伏其死而母嘆其義𨿽顚沛假命而聞其風者莫不欽慕而爭爲之主豈不賢哉然膺儉等其取名太多其嫉惡太甚固非自全於亂世之道使遇其時其功迹豈易量耶此非膺儉之不幸乃漢室之不幸也

晉文公問守原議

柳宗元晉文公旣受原於王難其守問寺人勃鞮以畀趙衰余謂守原政之大者也所以承天子樹霸功致命諸侯不宜謀及媟近以忝王命而晉君擇大任不公議於朝而私議於宮不博謀於卿相而獨謀於寺人𨿽或衰之賢足以守國之政不爲敗而賊賢失政之端由是滋矣況當其時不乏言議之臣乎狐偃爲謀臣先軫將中軍晉君疏而不咨外而不求乃卒定於內豎其可以爲法乎且晉君將襲齊桓之業以翼天子乃大志也然而齊桓任管仲以興進豎刁以敗則獲原啟疆適其始政所以觀視諸侯也而乃背其所以興迹其所以敗然而能霸諸侯者以土則大以力則彊以義則天子之冊也誠畏之矣惡能得其心服哉其後景監得以相衛鞅弘石得以殺望之始之者晉文公也嗚呼得賢臣以守大邑則問非失舉也蓋失問也然猶羞當時陷後代若此況於問與舉又兩失者其何以救之哉余故著晉君之罪以附春秋許世子止趙盾之義

請誅程元振疏

柳伉臣出身事君忝備近密夙有志願銘之在心若遭艱危必死王事當今日之際是臣死之秋將死之言庶裨萬一特乞陛下少垂聽覽則甘就鼎鑊夫吐蕃數萬之師犯闕度隴歷秦渭掠邠涇曾不血刃直至城闕館谷向有三載綿地數逾千里謀臣不爲陛下陳一言武士不爲陛下效一戰各卒伍剽掠閭閻污辱宮闈燒焚陵寢者何故此將帥之心叛陛下也自朝義東滅回紇北歸陛下以爲智力所能神明所贊委權近貴失意元勛日引月長浸成大禍陛下侍臣載路多士盈庭竟無一人折檻牽裾犯顏回慮至使北捐汾浦西失秦川者何故此公卿之心叛陛下也陛下出城之日鑾駕未動京師百姓劫奪府庫城外百姓更相殺戮者何故此三輔之心叛陛下也自九月二十八日聞有警急十月一日下詔徵兵至今凡四十日矣天下兵一人不至者何故此四海之心叛陛下也近自京輔遠至海隅文武百寮志皆離叛𨿽有朝恩戮力陜郡堅城陛下獨能長守社稷乎今臣所言四者皆叛陛下以爲虛邪實邪若以爲實陛下以今日之事爲安邪危邪若以爲危陛下豈得髙枕而臥不決大計臣聞良醫之療病也必審觀病源當病授藥若不當病療之無益陛下知今日之病何因至此臣實知之請言其故何者天下之心皆恨陛下不練士卒疏遠賢良委任宦官離間將相以至於此陛下必欲救今日之急存宗廟社稷請斬元振之首懸示天下盡出內使配隸諸州以朝恩勛勞畱在左右仍以神策兵馬回付漢官使朝臣百寮每日坐議左右使令盡用文武然後大下明詔削去尊號引過歸己深自刻責誓與下寮將相率徳勵行後宮嬪妃且移別院與宰相巳下晝夜論政下詔云若天下勛臣知予自新許予攺過卽召募將士來赴朝廷若以爲舊惡未悛修身有闕則帝王大器敢訪聖賢聽天下所往也陛下若納臣此言行臣所請一月之內天下兵馬若不雲集闕下臣請闔門寸斬以謝陛下伏乞陛下讀臣此表一二十徧親與朝廷商量事若可行則自處置不用露臣此表臣今日上表卽知萬死但願行之死無所恨陛下若違臣所請更無長策社稷重事伏惟陛下審圖之

宦者傳論

五代史五代文章陋矣而史官之職廢於喪亂傳記小說多失其傳故其事迹終始不完而雜以訛謬至於英豪奮起戰爭勝敗國家興廢之際豈無謀臣之略辯士之談而文字不足以發之遂使泯然無傳於後世然獨張承業事卓卓在人耳目至今故老猶能道之其論議可謂傑然與殆非宦者之言也自古宦者亂人之國其源深於女禍女色而已宦者之害非一端也蓋其用事也近而習其爲心也專而忍能以小善中人之意小信固人之心使人主必信而親之待其已信然後懼以禍福而把持之𨿽有忠臣碩士列於朝廷而人主以爲去己疏遠不若起居飲食前後左右之親爲可恃也故前後左右者日益親則忠臣碩士日益疏而人主之勢日益孤勢孤則懼禍之心日益切而把持者日益牢安危出其喜怒禍患伏於帷闥則向之所謂可恃者乃所以爲患也患已深而覺之欲與疏遠之臣圖左右之親近緩之則養禍而益深急之則挾人主以爲質𨿽有聖智不能與謀謀之而不可爲爲之而不可成至其甚則俱傷而兩敗故其大者亡國其次亡身而使姦豪得借以爲資而起至抉其種類盡殺以快天下之心而後已此前史所載宦者之禍常如此者非一世也夫爲人主者非欲養禍於內而疏忠臣碩士於外蓋其漸積而勢使之然也夫女色之惑不幸而不悟則禍斯及矣使其一悟捽而去之可也宦者之爲禍𨿽欲悔悟而勢有不得而去也唐昭宗之事是已故曰深於女禍者謂此也可不戒哉昭宗信狎宦者由是有東宮之幽旣出而與崔引圖之引爲宰相顧力不足爲乃召兵於梁梁兵且至而宦者挾天子走之岐梁兵圍之三年昭宗旣出而唐亡矣初昭宗之出也梁王悉誅唐宦者第五可範等七百餘人其在外者悉詔天下捕殺之而宦者多爲諸鎭所藏匿而不殺是時方鎭僭擬悉以宦官給事而吳越最多及莊宗立詔天下訪求故唐時宦者悉送京師得數百人宦者遂復用事以至於亡此何異求已覆之車躬駕而履其轍也可爲悲夫

宦者傳論

同前嗚呼自古宦女之禍深矣明者未形而知懼暗者患及而猶安焉至於亂亡而不可悔也𨿽然不可以不戒

宦者傳論

同前嗚呼人情處安樂自非聖哲不能久而無驕怠宦女之禍非一日必伺人之驕怠而浸入之明宗非佚君而猶若此者蓋其在位差久也其餘多武人崛起及其嗣續世數短而年不永故宦者莫暇施爲其爲大害者略可見矣獨承業之論偉然可愛而居翰更一字以活千人君子之於人也苟有善焉無所不取吾於斯二人者有所取焉取其善而戒其惡所謂愛而知其惡憎而知其善也故並述其禍敗之所以然者著於篇

宦官傳序

遼史周禮寺人掌中門之禁至巷伯詩列於雅勃貂功著於晉𨿽忠於所事而非其職矣漢唐中世竊權蠹政有不忍言者是皆寵遇之過遼宦者二人其賢不肖皆可爲後世鑑故傳焉

論王繼恩趙安仁

同前名器所以礪天下非賢而有功則不可授況宦者乎繼恩爲內謁者安仁爲黃門令似矣何至溺於私愛而授以觀察使大將軍耶易曰負且乘致寇至此安仁所以不克有終繼恩幸而免歟

宦者傳序

宋史宋世待宦者甚嚴太祖初定天下掖庭給事不過五十人宦寺中年方許養子爲後又詔臣僚家毋私蓄閹人民間有閹童孺爲貨鬻者論死去唐未遠有所懲也厥後太宗卻宰相之請不授王繼恩宣徽眞宗欲以劉承規爲節度使宰相持不可而止中更主幼母后聽政者凡三朝在於前代豈非宦者用事之秋乎祖宗之法嚴宰相之權重貂璫有懷姦慝旋踵屏除君臣相與防微杜漸之慮深矣然而宣政間童貫梁師成之禍亦豈細哉南渡苗劉之逆亦宦者所激也坊記曰君子之道辟則坊與大爲之坊民猶逾之可不戒哉

上仁宗皇帝書

蘇洵臣聞古者所以采庶人之議爲其疏賤而無嫌也不知爵祿之可愛故其言公不知君威之可畏故其言直今臣幸而未立於陛下之朝無所愛惜顧念於其心者是以天下之事陛下之諸臣所不敢盡言者臣請得以僭言之陛下擢用俊賢思致太平今幾年矣事垂立而輒廢功未成而旋去陛下知其所由乎陛下知其所由則今之在位者皆足以有立若猶未也𨿽得賢臣千萬天下終不可爲何者小人之根未去也陛下遇士大夫有禮凡在位者不敢用狎戲嫚以求親媚於陛下而讒言邪謀之所由至於朝廷者天下之人皆以爲陛下不疏遠宦官之過陛下特以爲耳目玩弄之臣而不知其陰賊險詐爲害最大天下之小人無由至於陛下之前故皆通於宦官珠玉錦繡所以爲賂者絡繹於道以間關齟齬賢人之謀陛下縱不聽用而大臣常有所顧忌以不得盡其心臣故曰小人之根未去也竊聞之道路陛下將有意去而疏之也若如所言則天下之福然臣方以爲憂而未敢賀也古之小人有爲君子之所抑而反激爲天下之禍者臣每痛傷之蓋東漢之衰宦官用事陽球爲司隸校尉發憤誅王甫等數人磔其屍於道中常侍曹節過而見之遂奏誅陽球而宦官之用事過於王甫之未誅其後竇武何進又欲去之而反以遇害故漢之衰至於掃地而不可救夫君子之去小人惟能盡去乃無後患惟陛下思宗廟社稷之重與天下之可畏旣去之又去之旣疏之又疏之刀鋸之餘必無忠良縱有區區之小節不過闈闥灑掃之勤無益於事惟能務絕其權使朝廷淸明而忠言嘉謨易以入則天下無事矣惟陛下無使爲臣之所料而後世以臣爲知言不勝大願

論唐宦者

司馬光宦者用權爲國家患其來久矣蓋以出入宮禁人主自幼及長與之親狎非如三公六卿進見有時可嚴憚也其間復有性識儇利語言辯給善伺候顏色承迎志趣受命則無違忤之患使令則有稱之效自非上智之主燭知物情慮患深遠侍奉之外不任以事則近者日親遠者日疏甘言悲辭之請有時而從浸潤膚受之訴有時而聽於是黜陟刑賞之政潛移於近習而不自知如飲醇酒嗜其味而忘其醉也黜陟刑賞之柄移而國家不危亂者未之有也東漢之衰宦官最爲驕橫然皆假人主之權依憑城社以濁亂天下未有能劫脇天子如制嬰兒廢置在其手東西出其意使天子畏之若乘虎狼而挾蛇虺如唐世者也所以然者非他漢不握兵唐握兵故也夫寺人之官自三王之世載於詩禮所以謹閨闥之禁通內外之言安可無也顧人主不當與之謀議政事進退士大夫使有威福足以動人耳果或有罪小則刑之大則誅之無所寬赦如此𨿽使之專權孰敢哉豈可不察臧否不擇是非欲艸剃而禽狝之能無亂乎是以袁紹行之於前而董卓弱漢崔引襲之於後而朱氏篡唐𨿽快一時之忿而國隨以亡是猶惡衣之垢而焚之患木之蠹而伐之其爲害豈不益多哉孔子曰人而不仁疾之已甚亂也斯之謂矣

論李憲

鄧潤甫伏見朝廷以熙河路鬼章爲寇遣內侍省押班李憲往以秦鳳熙河路計議措置邊事司爲名中外之論皆謂憲𨿽名計議措置邊事而軍前諸將皆受憲節制其實大帥然自詩書以降迄於秦漢魏周隋上下數千載間不聞有以中人爲將帥者此其故何也勢有所不便也蓋有功則負恃驕恣陵轢公卿何所忌憚無功則挫損國威傳笑四方非細事也唐自睿宗以來未嘗以將帥屬中人至明皇承平日久志大事奢稍委近習會南安蠻渠梅叔鸞叛而楊思勉請行遂許之然猶以光楚客爲大都護及覃行章亂黔中始以思勉爲招討使𨿽有禽滅逆寇之功而唐之禍萌於此矣及代宗用魚朝恩拒史思明討僕固瑒而恃功寵命幾危社稷倚元載除之寒心者數月以程元振判元帥行軍司馬權震天下元勛故老皆見斥逐洎吐蕃內侵集天下兵無隻輪入關者此皆已然之效也至憲宗時王承宗叛以吐突承璀爲行營招討處置使諫官李墉許孟容呂元膺段平仲白居易等眾對延英謂古無中人位大帥恐爲四方笑乃更爲招討宣慰使而承璀卒以無功輕謀獘賦得罪及後世區區踵其故迹而唐之禍有不可勝言者其源蓋起於開元也今陛下更易百度未嘗以先王爲法而忽降詔命以中人爲帥縉紳士大夫皆莫知所謂夫以陛下之仁聖神武駕馭豪傑𨿽憲百輩臣等知其無能爲也然陛下獨不長念郤慮爲萬世之計乎使後世沿襲故迹狃以爲常進用中人掌握兵柄則天下之患又將有不可勝言者矣陛下其忍襲開元故迹而忘天下之患乎方今𨿽乏人然文武之士布滿中外豈無一人可以任陛下邊事憲出入近密荷國寵榮詔下之日大臣不敢言小臣不敢議臣等代匱憲府以言爲職故敢盡其狂愚

馮宗道右騏驥使內侍省內侍押班梁惟簡文

思副使內侍省內侍押班

蘇軾敕具官某等爵祿天下之公器也朕不敢以私之愛而輕用其賞亦不敢以近習之嫌而不錄其功以爾等小心忠孝逮事列聖出入中外劬勞百爲而宗道以藩邸攀附之勤惟簡以東朝奉事之久各還所寄加重其任益勵素守以稱異恩

梁從吉遙郡團練使入內內侍省副都知

前人敕祖宗之化自家刑國故𨿽左右近習之臣莫不好善而知義彬彬然有士君子之風焉具官梁從吉莊重有守溫良寡過給事宮省知無不爲服勤邊僥克有成績攺錫戎團之命進助內宰之政益勵素守以稱異恩

論宦官養子

吳及臣聞書云官師相規工執藝事以諫臣不肖親逢寬仁之主爲執法吏輒原刑罰之本願效愚衷惟陛下幸憐赦臣以畢其說竊惟前世肉刑之設斷肢體刻肌膚使終身不息以至履賤踴貴有鼻者醜刑罰之濫乃如此漢文感緹縈之意謂刑者不可復屬𨿽欲攺行爲善其道無由誥於四方易之以鞭笞曰斬左趾者笞五百劓者笞三百然已死而笞未止外有輕刑之譽內實殺人景帝益寬之僅有存者祖宗旣往之獘蠲除煩苛顧我細民愛同赤子始用折杖之法新天下之耳目玆蓋曠古聖賢思所未至一旦決而行之海元元如被父母之教惠澤之厚淪於骨髓矣陛下至明如日廣覆如天髙拱法宮深惻民隱何嘗不申飭羣吏親攬庶獄而疑讞屢報無不蒙生歷代用刑未嘗如本朝之淸宜乎天報之嘉瑞錫之以純嘏陛下方當隆盛之際未享繼嗣之慶者臣竊惑焉臣聞天地之性人爲貴王者之治故當上調陰陽下順萬物一虫魚之細艸木之微不當其宜則執政者有罪焉耳況乎肖方圓之貌�精粹之靈乎夫其意者宦官太眾而陛下未寤也何則古者肉刑之一曰宮聖人除之所以重絕人之世今陛下不以爲意使宦官之家競求它子剿絕人理希爵賞爲門戶之庇童幼何罪陷於刀鋸因而夭死者未易可數夫有疾而夭者治世所羞況無疾乎有罪而宮前王不忍況無罪乎臣又聞漢永平之際中常侍四員小黃門十人耳唐太宗定制無逾百員臣不敢遠引漢唐取必於當世請以祖宗近事較之陛下試觀祖宗時宦官凡幾何人今凡幾何人眾寡之差不待臣言而陛下可見臣愚以謂胎卵傷風鳳凰未至宦官盛而繼嗣未育伏望陛下順陽春施生之令浚發徳音詔巖廊大臣詳爲條禁進獻爲宦官者一切權罷敢有擅宮童稚置以重法沮者必謂權罷進獻則不足任使臣謂非不足也獘在掌典它務之過也陛下若令宦者兼領外事則𨿽多而不足如令專守中禁則𨿽少而有餘且宣傳詔旨分幹職任則有外廷三班之臣在外何必區區於中人哉今三班使臣待闕都下率三二歲未能補吏至於出妻鬻子嗟怨道途和气旣傷廉隅都盡抑亦內臣侵牟員闕所致今旣罷去進獻絕領佗務姑可許養子得以爲後但勿去其世耳於內臣之計則不至傷恩於陛下之私則不爲害物若然天心必應聖嗣必廣召福祥安宗廟之策無先於此孟子有言老吾老以及人之老幼吾幼以及人之幼惟陛下畱意不勝中外幸甚干冒旒扆隕越無地

論宦官

範祖禹臣聞書曰與治同道罔不興與亂同事罔不亡漢有天下四百年唐有天下三百年及其亡也皆由宦官相去五百餘年如循一軌蓋與亂同事未有不亡者也漢自元帝任用石顯委以政事殺蕭望之周堪而廢劉向等漢之基業壞於元帝東漢鄧後臨朝中官用事手握王爵口含天憲順帝以後五侯專朝桓帝靈帝之時十常侍擅天下子弟親黨割剝百姓毒流四海附之者寵及三族違之者滅及五宗大考黨獄夷戮天下名士於是黃巾賊起朝野崩離及袁紹誅宦官獻帝奔播困餓而曹操因之以篡漢自明皇使髙力士決省章奏宦官始盛李林甫楊國忠等皆因力士以進唐亡之禍基於開元肅宗任李輔國末年寢疾輔國以兵劫遷明皇於西內殺張皇后及二王明皇以幽崩肅宗以駭沒貴爲天子上不保其父中不保其身下不保其妻子由用輔國一人而已代宗用程元振功臣畏讒吐蕃寇陷京師播遷於陜徳宗用宦官分領神策禁兵其後天子由其所立唐室終以此亡憲宗服金丹躁忿爲陳洪志所弒敬宗爲劉克明所弒文宗欲言憲宗之賊謀泄仇士良殺四宰相及朝臣滅其族流血成渠朝廷半空文宗憂憤以至於沒武宗以後皆由宦官所立僖宗呼田令孜爲父天下大亂黃巢賊起播遷於屬又幸興元楊復恭自稱定策國老呼昭宗爲負心門生天子劉季述等廢昭宗於東內韓全誨等劫昭宗幸鳳翔於是崔裔誅中官而朱全忠劫遷昭宗遂殺之因以篡唐觀漢唐亡國之禍其酷如此後之人主豈可不以爲刻肌刻骨之戒哉太宗時王繼恩有平蜀之功中書欲除宣徽使太宗曰朕讀前代書史不欲宦官預政事宣徽使執政之漸也宰相懇言繼恩有大功非此不足爲賞太宗切責宰相等乃命學士別立宣政使之目以授繼恩布衣韓拱辰詣檢院上言繼恩功大賞薄太宗大怒以拱辰妖言惑眾杖脊黥面配流崖州太宗可謂深鑑前古而塞禍亂之源矣英宗服藥任守忠往來間構兩宮致慈聖太后與英宗不相悅言者劾奏其罪貶蘄州安置盡逐其黨然後慈聖英宗母子如初宮省淸肅熙寧元丰間內臣之中李憲王中正宋用臣三人者最爲魁傑憲總兵熙河兼領三路中正總兵河東兼領四路其權勢震動內外自陜以西人不敢斥言憲名中正口敕募兵州郡不敢違師徒凍餓奔潰死亡最甚憲陳再舉之策以誘夏賊致永樂陷沒在熙河僭擬不法用臣興土木之役無時休息榷舟船置堆垛网市井之微利奪細民之衣食專事刻剝爲國斂怨此三人者𨿽加誅未足以謝萬姓朝廷止從寬典量加廢黜惟憲獨死中正用臣猶存陛下近召內臣十人續又召數人而李憲王中正之子皆在其中又除押班二人帶禦器械一人中外無不駭愕旣而聞二人以執政言其有過先罷三人以舍人繳詞頭且輟然前來指揮首違故事又李憲王中正之子旣得入侍則中正用臣亦將進用人心不得不憂故臣敢極言之陛下與太皇太后同聽政之初外逐蔡確章惇呂惠卿等及羣小人故朝廷肅淸內逐李憲王中正宋用臣等及羣小人故宮禁肅淸內外皆無凶人故天下安靜臣歷觀近古內外肅淸未有如今日也祖宗法度所以維持後世不可輕變陛下柰何先自壞之陛下所以享南面之尊蒙已成之業四方萬里奔走而聽命者以朝廷公正天下心服也陛下何不愼守法度規矩增修徳政使過於垂簾之時然後不失天下之望今未及進一賢行一善先驟用中官如此之盛四方聞之必以爲政出宮掖無復綱紀如衰季之世豈不大失人心哉夫人心一失欲復收之甚難陛下若作一二事使中外悅服四方竦動則他日所爲有順流之易人心先信故也若作一二事使中外憂疑四方解體他日𨿽有美意人已不信在前豈得便心服乎如此而望徳業之光名譽之隆非臣之所知也今中官止是陛下左右給事使令臣𨿽至愚亦知其必未有害政之事然欲治外者必先治內欲治遠者必先治近是以明王愼選左右壬人堯舜畏之人孔子遠之恐其有損而不自覺也昔唐之時仇士良教其黨曰天子不可令閒常宜以奢靡娛其耳目使日新月盛無暇更及他事則吾輩可以得志愼勿使之讀書親近儒生彼見前代興亡心知憂懼則吾輩疏斥矣士良以此固其權寵故能專恣二十餘年夫漢唐之事當今必無然以先帝天資英睿聖學髙明可謂不世出之主而內外爲小人所�外興師旅內興百役先帝未嘗享太平之樂終以憂勤損壽凡不便民之事皆羣小所爲而使先帝受天下之謗臣嘗痛之故不願陛下復近小人蓋以此也陛下誠能聽臣之言悉追罷除用內臣指揮未到者別與差遣已入者復授外官則中外之人稱頌聖徳萬口一辭以爲至美乃可以解眾庶之惑洗陛下之謗此如反掌之易何難而不爲哉自聞近臣兩次指揮以來外議洶洶皆云大臣不能爭執陷陛下於過舉臺諫之臣又皆畏避中人莫敢一言但恐陛下未之知耳若使知之必不爲也臣侍經筵八年日望一日歲望一歲期陛下爲令徳之主惟恐有纖毫之失故不避違拂聖意數進苦切之言陛下每畱睿聽以臣愚直見知臣亦不量微力竊以獻納自任今玆事體實系朝政污隆人情去就臣義均休戚榮辱不忍默默坐視敢冒萬死而獻其忠惟陛下裁察

內侍閻安轉官制

鄒浩朕承天下之休服祖宗之訓惟名與器未嘗假人有以取之亦克用功具官某比緣委任能罄才謀表勵眾工交修乃事承我奉先之志繄爾率職之勤宜有褒遷用旌績效兵園重寄遙領爲榮其益愼於初終以永綏於寵祿

論罷童貫宣撫河東札子

許景衡臣聞天下之事言之未然則若狂率而無根言之已然則又緩後而無及矣近者中外喧傳皆言朝廷將起童貫宣撫河東若果無此議則是傳者之妄而臣有采聽不審之罪若果有此議則臣願言之於未然也謹按貫頃在陜西專務誑誕以爲事功夤緣軍須攘竊邊計重以賄賂至千萬億奏功第賞皆由請囑胥吏�僕皆位侯伯狎暱士卒隳壞軍政此皆陛下所洞知者也前日燕山之役不能上遵宸畫漫無紀律薦至敗�徘徊境上師老气索遂使遠裔小醜妄爲己功邀求無厭傷威倍費貫之誤國豈不灼然臣昨論列劉延慶不當量移事親奉徳音以爲皆由宣撫司號令不一以至白溝之敗爲其引年謝事故議者不復及之今若起自廢閒重領兵柄不獨誕謾貪墨有甚於前日也且貫旣無功於河朔尙能有爲於河東乎方其壯時罪惡固已貫盈今老且病矣尙能革心自新乎古者國有大議謀及卿士謀及庶人今陛下命將興師以靖疆場此政事之大者亦當謀之眾人乎士民駭惑論議紛然夫豈妄意以爲不可哉誠見其已試而無效也臣累被聖訓彈擊官邪毋憚大吏然則今之官邪亦有甚於貫者乎今之爲吏亦有大於貫者乎故敢昧死獻先甲之言庶幾不貽朝廷後日之悔也伏望睿斷亟罷所以命貫者別謀良帥以濟萬全之舉實天下之幸

論宋宦

朱熹皇城使有親兵數千人今八廂貌士之屬是也以武臣二員並內侍都知二員掌之本朝只此一項令宦者掌兵而以武臣參之因笑曰此項又制殿前都指揮之兵也

輪對札子

王十朋臣聞惟辟作福惟辟作威者蓋人主攬權之術得之於此失之於彼者又人主攬權之獘臣請借唐以論唐自髙宗中宗以來權移房闥明皇親平內難懲孽後驕主之禍挈大柄而掌握之可謂能收之於此矣承平旣久怠於聽斷內則移於姦臣外則移於藩將是又失之於彼也肅宗再造唐室代宗平亂守文而權稍歸朝廷亦可謂能收之於此矣然君臣苟安瓜分土壤以授叛將繼以徳宗之姑息自是而後權歸藩鎭矣是又失之於彼也憲宗剛明果斷削平僭叛而權復歸朝廷可謂能收之於此矣晚節任用非人禍生所忽自是而後權歸閹寺矣是又失之於彼也陛下比懲大臣之盜權收還威福之柄朝廷淸明皆謂陛下爲不世出之英主邇者眾口籍籍謂權𨿽歸於陛下政復出於多門是一秦檜死百秦檜生也其間最甚者如三衙管軍輩與北司深交固結盜陛下之大權養成跋扈之勢不可制遏昔漢之禍起於恭顯王氏之相爲終始唐之禍起於北軍藩鎭之相爲表裏今禍始於內而亂形於外臣竊爲陛下憂之夫權之大者莫如名器與財兵今以管軍而位居三公是盜名器之極矣古之時無有也祖宗之時無有也又天下之利源財路皆入其門掊克聚斂不知紀極國用日蹙而私室愈富三家擅魯田氏擅齊殆不過此且身總禁旅久而不代陰結諸將以爲之黨深忌元功宿將之功名者不容其進自恃兵柄在手有輕視朝廷心夫樞密者號本兵之地號令節制天下之諸將今殿廷立班管軍傲然居前樞密甘心其後而不自以爲恥事勢倒置如此不奉行其意旨者幾希其能節制號令之耶又其子弟親戚咸盜淸要之職臺諫有論列之者朝廷必委曲庇護俾其言卒不得行昔唐大將管崇嗣背闕語笑李勉劾其不恭肅宗謂吾有勉乃知朝廷之尊李佑有入蔡縛吳元濟之功違詔進馬溫造正衙抨劾佑自謂膽落於溫禦史今臺諫言及侍從大臣隨卽罷斥而風憲獨不行於管軍之門其何以爲國耶不獨此也至若淸資橫加於儈伍髙爵濫及於醫門諸軍置承受福威自恣甚於唐之監軍皇城置邏卒旁午察事甚於周之監謗內外將帥剝下賂上結怨於三軍道路之間捕人爲卒結怨於百姓皆非治世事也陛下自總攬以來聖政不可勝紀如前日竄逐猾閹天下尢服陛下之英斷惟此數事臣所謂得於此而失於彼者可不深懲而痛革之耶臣願陛下慨然發憤斷自宸衷杜邪枉之門塞僥幸之路鑑漢唐之禍而斥近習懲齊魯之患而抑彊臣不惟尊嚴朝廷亦所以保全此類不然臣恐太阿倒持日甚一日天下之憂不特在裔敵而已此臣所以不避斧鉞之誅爲陛下痛哭流涕言之也

論東漢宦官

眞徳秀眞氏曰東漢宦官之禍起於鄭眾等之有功夫人臣而有功夫豈不善而禍之起顧由此何哉蓋婦寺之職均在中闈婉嫕淑謹婦之善者也柔順忠篤寺之善者也婦不貴於有能則寺亦豈貴於有功哉有功則寵寵則驕驕則橫𨿽欲無禍得乎故安順桓靈之世寺人之寵日盛寵盛則爲害愈深爲害深則被禍愈酷至於陳蕃竇武圖之而不勝漢以益亂袁紹圖之而勝漢遂以亡曹節王甫趙忠張讓之徒最其魁桀無一能全其首領者然則寵而驕驕而橫是乃殞身喪元之招也曷若史遊良賀之徒優遊終始無所疪吝之爲得耶吁來者其尙鑑諸

又宦官之惡至東漢節甫輩極矣然蕃武欲盡殺之毋乃已甚乎太后以爲但當去其有罪者斯言是也使蕃等因管霸旣死之餘亟如太后指擇其罪之尢者戮一二人自余或逐之外服或許之自新重整權綱勿使內臣預朝政則宮省穆然無事矣不此之爲而欲肆其屠剪使逆豎得反其鋒而用之豈天不祚漢乎何蕃武之賢而爲謀弗臧也

論唐宦者

前人按唐宦者所歷散官與文官同仇士良至開府儀同三司請蔭其子給事中李宗敏判雲開府階誠宜蔭子謁者監何由有兒是也此外則貴璫之官階至金紫光祿大夫正議大夫者多有之祖宗立法不以內侍混淸流故自有官階云

論石顯

前人京房言石顯之姦於元帝者可謂深切著明矣上曰已諭則是知顯之爲姦也而卒不能去者蓋權幸之臣始則媚君以邀寵終則劫君以固位方其始也人主之知未深阿意容悅無所不至苟幸入明夷之左股則鍵閉之謀日工依憑之黨日甚中外大權旣出其手則猶伏社之鼠不可燻也穴墉之狐不可灌也又如在盲之疾藥之不能達傅咽之癭近而不可割也惟明智之君攻之有漸去之有方庶幾其可不然則容養亦亡決裂亦亡夫元帝知顯之姦而卒不之去者非不欲去不能去也其所以不能去何也發車騎以圍大臣之第則其權可以擅興矣殺蕭望之殺張猛殺賈捐之則其權可以擅戮矣以外屬則史髙爲之黨以中謁者則牢梁爲之黨以外廷小人則五鹿充宗等爲之黨權勢隆而黨援眾是其所以不能去也故聖人贊易於姤之初六曰勿用取女蓋以陰之方萌則抑之制之而不使至於不能去也嗚呼微哉

又昔有仕於州郡而爭覓舉者甲有過乙輒白之居一日甲墨其臂若嘗文身者乙喜遽以白長吏長吏呼甲驗之無有也於是甲訴曰凡乙之見誣類若此自是乙之言不復入而甲被薦矣此閭巷相擠之小數而石顯用之以誑其君元帝莫之察也

論漢唐任宦官

馬廷鸞古今宦者之禍無如漢唐之季年然夷考其盤固猖獗之由則有自來矣蓋將相者天下大權之所自出也漢中葉以後以中書爲政本而中書令管機密屬之貂璫是宦者得以竊相之柄也故陳蕃竇武何進之徒一有規畫奏啟卽爲所窺先發制人禍不旋踵而國祚隨之唐中葉以後倚兵戎定禍亂而觀軍容監軍屬之貂璫是宦者得以竊將之權也故勛徳如李郭則俯首受節制而不免失律跋扈如李茂貞朱全忠則稱兵內侮而遂以移祚矣兵刑者人主威柄之所自出也漢自桓靈以來有黃門北寺獄是宦者得以專刑也故窮捕鉤黨剿戮名士皆黃門北寺獄之所爲也唐自徳代以來有兩軍中尉是宦者得以專兵也故易置人主誅夷大臣皆兩軍中尉之所爲也蓋將相之任彼得以據之兵刑之司彼得以專之而又地近情親根連株固故𨿽有英特之君賢智之臣終不能以一朝而去腹心之疾亦由積漸之久故也然桓靈昏主又從而崇獎之故權悉下移而漢之亡遂亟文武宣諸君𨿽不能抑制之然政自己出故唐之亡少紓云

宦者傳序

金史古之宦者皆出於刑人刑余不可列於士庶故掌宮寺之事謂之婦寺焉東漢以來宦者養子以繼世唐世繼者皆爲閹人其初進也性多巧慧便辟善固恩寵及其得志黨比糾結不可制東漢以宦者亡唐又甚焉世儒論宦者之害如毒藥猛虎之不可拯也金法置近侍局嘗與政事而宦者少與焉惟海陵時有梁珫章宗時有梁道李新喜天政二君爲所誤多矣世傳梁道勸章宗納李妃後宮金史不載梁道始末弗得而論次之惟宋珪潘守頗能諷詩宣哀時有裨益蓋傭之佼佼鐵之錚錚者也作宦者傳

宦者傳序

元史前世宦者之禍嘗烈矣元之初興非能有乎古者然歷十有餘世考其亂亡之所由而初不自奄人出何哉蓋自太祖選貴臣子弟給事內廷凡飲食冠服書記上所常禦者各以其職典之而命四大功臣世爲之長號四怯薛故天子前後左右皆世家大臣及其子孫之生而貴者而宦者之擅權竊政者不得有爲於其間𨿽或有之然不旋踵而遂敗此其詒謀可謂度越前代者矣如李邦寧者以亡國奄豎遭遇世祖進齒薦紳遂躋極品然其言亦有可稱者焉至於朴不花乃東夷之人始以西宮同裏因緣柄用遂與權姦同惡相濟訖底於誅戮則固有以致之也用特著之於篇

誅魏忠賢詔

明湣帝朕惟帝王憲天出治首辧忠邪臣子致身事君先明逆順經凜人臣無將之戒律嚴近侍交結之條邦有常刑法罔攸赦逆豎魏忠賢狷狡下才備員給使傾回巧智黨藉保阿初不過窺嚬笑以市陰陽席寵靈而饕富貴使庶位莫假其羽翼何蠢爾得肆其毒痡乃一時外廷朋姦誤國實繁有徒或締好宗盟或呈身入幕或陰謀指授肆羅織以屠善良或祕策合圖扼利權而管兵柄甚且廣興祠頌明效首功倡和以及於三封稱謂幾至於無等誰成逆節致長燎原及朕大寶嗣登嚴綸屢霈元凶逆孽次第芟除尙有飾罪邀功倒身竄正以望气占風之面目誇發姦指之封章迹其矯誣惡容錯貸朕察旣審特命內閣部院大臣將發下祠頌紅本參以先後論劾奏章臚列擁戴諂附建祠稱頌贊導諸款據律推情再三訂擬首正姦逆之案麗於五刑稍寬脇從之誅及玆三褫其情罪輕減者另疏處分姑開一面此外原心宥過縱有漏遺亦赦不究自今懲治之後爾大小臣工宜灑滌肺腸恪修職業共遵王路悉斬葛藤無曠官守而假事譸張無急恩仇而借題參舉朕執是非以衡論奏程功實以課官方有一於斯必罪不宥尙各懲毖乃亦有終欽哉故諭

代劾宦官狀�

李夢陽臣等伏念人主以辧姦爲明人臣以犯顏爲忠故羣小之姦逼近君側勢足以危社稷亂天下伏未及發是謂禍萌故曰萌不可長臣等幸待罪股肱之列值主少國疑之秋仰觀乾象俯察物議瞻前顧後心焉如割至於中夜起嘆臨食而泣者屢矣臣等伏思與其退而泣嘆不若�死進言卽使進言以死不猶愈於緘默苟容乎此臣之志亦臣之職也臣等伏睹近歲以來朝政日非號令欠當自入秋來視朝漸晚仰窺聖容日漸淸�皆言太監馬永成谷大用張永羅詳魏彬劉瑾丘聚等置造巧僞淫蕩上心或擊球走馬或放鷹逐犬或俳優雜劇錯陳於前或導萬乘之尊與外人交易狎暱媟無復禮體日遊不足夜以繼之勞耗精神虧損至徳遂使天道失序地气靡寧雷異星變桃李秋華考厥占候咸非吉徵切緣此等細人惟知蠱惑君上以便己行私而不思赫赫天命皇皇帝業在陛下一身今大婚𨿽畢儲嗣未建萬一遊宴損神起居失節𨿽將此輩虀粉葅醢何補於事乎昔我髙皇帝艱難百戰取有四海列聖繼承傳之先帝以至陛下先帝臨崩顧命之語陛下所聞也柰何姑息羣小置之左右爲長夜之遊恣無厭之欲以累聖徳乎竊觀前古閹宦誤國其禍尢烈漢十常侍唐甘露之變是其明驗今照馬永成等罪惡旣著若縱而不治將來無所忌憚爲患非細伏望陛下奮乾綱割私愛上告兩宮下諭百寮將馬永成等拿送法司明正典刑以回天地之變以泄神人之憤潛消禍亂之階永保靈長之業則皇上爲守成之令主臣等亦得爲太平之具臣矣事關安危情出迫切不勝戰栗俟命之至

請禁男於淨身

疏沈鯉稽古內官之設載之周禮曰內小臣曰閽人曰寺人曰內豎𨿽其職掌不過守王宮中門之禁掌女宮之戒令與內外之通令然必求正人居之如巷伯之倫是已降及秦漢而下乃以罪人充之我朝法制髙出前代伏睹大明律一款凡官民之家不得乞養他人之子閹割火者違者仗一百流三千里又條例一款先年淨身男子曾經發回若不候朝廷收取官司明文起送私自來京圖謀進用者問發邊衛充軍臣等仰窺祖宗盛心卽古除肉刑之意所以重絕人道預抑姦慝也至弘治五年節奉孝宗皇帝聖旨今後敢有私自淨身的本身並下手之人處斬全家發邊遠充軍兩鄰及歇家不舉首的問罪其裏老人等仍要時常訪察但有此等之徒卽便捉拿送官如或容隱一體治罪不饒欽此但私淨之禁𨿽嚴而報官之路未聞故自宮者旋卽如舊至萬曆十一年節奉聖旨自宮禁例載在會典皇祖明旨甚嚴乃無知小民往往犯禁私割致傷和气著都察院便行五城禦史及通行各省直撫按衙門嚴加禁約自今五年以後民間有四五子以上願以一子報官閹割者聽有司造冊送部候收之日選用如有私割者照例重治鄰右不舉的一並治罪不饒欽此但報官之路𨿽開起送之例未定故自來者紛然不已猶有曾萬壽等輩也夫以孝皇之明例皇上之嚴旨奚啻三令五申乃三數年來有司有造一冊送部者乎有拿一私割照例懲治者乎法令不行徳澤不布又何怪此輩之羣聚奏擾乎伏望敕下臣等嚴行各省直撫按官行令各州縣以文到之日爲始以前見在閹割許令報名到官查系三十歲以下精壯可用者姑免追究準其記籍其衰老不堪者行令各裏族拘收以後凡情願閹割者報官查明果四五子以上方與記籍通前類造淸冊限半年一次送部候各監局缺人聽司祠監奏請本部通行在外各該衙門查系在冊人數取具官吏裏鄰不誣甘結起送赴部聽候選用其冊籍無名儇巧凶惡潑賴無恥者不許一槪濫送如有仍前私自來京者在外撫按有司在內五城禦史嚴加訪拿照例問以重罪如撫按等官不許訪拿及有司不行造冊違例起送者聽本部查參請旨究治務在必行無事姑息羣黎庶免傷殘之苦而慈惠旁流宦寺皆端正之人而隙竇永塞仁至義盡萬世無獘矣再照死者人之所最重也今自宮之徒加以死刑而不懼者內臣之員數太多富貴太驟選進太頻有以惑其心耳我太祖髙皇帝深前代之失祖訓條章內府各監局內官各有定員各有職掌一監常職止五員一局正副止二員官不過四品所掌不過灑掃供奉之事洪武永樂間未嘗額外濫設其太監等官非歷練老成𨿽有聰明才俊亦不輕授近年以來則有不然矣皇城之內通名籍者不止萬有餘人而倉廠場庫牟利無算蟒衣玉帶濫賞不惜又不三五年輒有一選選輒數千以故無知小民貪圖富貴入骨燻心柰何欲以死刑禁之乎臣等更望皇上恪遵祖制凡監局冗員非祖宗之舊者悉爲裁革一切侵漁科索等獘悉爲釐正蟒玉等服非效勞年久忠勤不欺者勿輕賜予仍著爲定例必十年以外方行收選一次務使宮府一體賞罰有章規制旣定僥幸不萌前項無知之徒將不禁自息不終爲聖化之累矣

宦寺部藝文二

二十四大罪疏

明楊漣臣惟太祖髙皇帝首定律令內官不許干預外事其在內廷祗供使令灑掃之役違者法無赦故在內官惟以循謹奉法爲賢聖子神孫相守未敢有攺𨿽有驕橫縱恣王振劉瑾其人旋卽誅戮故國祚靈長至今豈意聖明在上乃敢有肆無忌憚濁亂朝常罔上行私傾害善類損皇上堯舜之令名釀宗社無窮之隱禍如東廠太監魏忠賢其人者舉朝盡爲威劫無敢指名糾參臣實痛之臣前以兵科給事中親承先帝之命輔皇上爲堯舜之君言猶在耳今若亦畏禍不言是臣自負忠直初心並負風紀職掌負皇上起臣田間特恩他日何面目以見先帝於在天謹撮其大罪之著者二十四款爲我皇上陳之忠賢原一市並無賴人爾中年淨身夤入內地非能通文理自文書司禮起家者也皇上念其服役微勞拔之幽賤寵以恩禮原名進忠攺命今名豈非欲其顧名思義忠不敢爲姦賢不敢爲惡哉乃初猶謬爲小忠小佞以幸恩旣乃敢爲大姦大惡以亂政祖宗之制以票擬托重閣臣非但令其靜心參酌權無旁分正使其一力擔承責無他卸自忠賢專擅旨意多出傳奉傳奉而眞一字抑揚之間判若天淵傳奉而僞誰爲辯之近乃公然三五成羣勒逼講嚷政事之堂幾成哄市甚至有徑自內批不相照會者假若夜半出片紙殺人皇上不得知閣臣不及問害豈渺小以致閣臣��嘆悶有堅意求去者壞祖宗二百餘年之政體大罪一也舊閣臣劉一冢臣周嘉謨同受顧命之大臣也一親捧禦手首定大計嘉謨倡率百官於松棚下義斥鄭養性立寢後封以淸宮禁皇上豈遂忘之忠賢交通孫傑論去急於剪已之忌不容皇上不攺父之臣大罪二也先帝彊年登極一月賓天進禦進藥之間普天實有隱憾執春秋討賊之義者禮臣孫愼行也明萬古綱常之重者憲臣鄒元標也忠賢一則逼之告病去一則嗾言官論劾去至今求南部片席不可得顧於護黨气毆聖母者之人曲意綢繆終加蟒玉以贈其行是何親於亂賊何讎於忠義偏不容先朝有痛念臺鼎之老臣大罪三也王紀鍾羽正先年功在國本及紀爲司寇執法如山羽正爲司空淸修如鶴忠賢一則使人喧嚷於堂辱而迫之去一則與沈交構陷之削籍去至今請一復職起用不可得顧於柔媚善附之人破格點出驟加一品以歸是眞與我善者爲善人與我惡者爲惡人必不容盛時有正色立朝之直臣大罪四也國家最重無如枚卜忠賢一手握定力阻前推之孫愼行盛以弘更爲他辭以錮其出豈眞欲門生宰相乎妄預金甌之覆字竊作貂座之私情大罪五也爵人於朝莫重廷推去歲南太宰北少宰推皆點陪一以蓋枚卜點陪之案一以伏借用爲逐之姦致一時名賢不安俱去顚倒有常之銓政掉弄不測之機權大罪六也聖政初新正資忠直乃滿朝薦文震孟鄭鄤熊徳陽江秉謙徐大相毛士龍侯震暘賈繼春等九人抗論稍忤忠賢傳奉盡令降斥屢經恩典竟阻賜環長安謂皇上之怒易解忠賢之怒難饒大罪七也然猶曰外廷之臣子也上年皇上南郊之日傳聞宮中有一貴人以徳性貞靜荷上寵注忠賢恐其露己驕橫狀謀之私比托言急病立刻掩殺是皇上且不能保其貴幸矣大罪八也猶曰無名封也裕妃以有喜傳封中外欣欣相告矣忠賢以抗不附己屬其私比捏倡無喜矯旨勒令自盡不令一見皇上之面昔堯以十四月而生假令當日裕妃幸存安知不爲堯母是皇上又不能保其妃嬪矣大罪九也猶曰在妃嬪也中宮有慶已經成男凡在內廷當如何保護乃繞電流虹之祥忽化爲飛星墮月之慘傳聞忠賢與奉聖夫人實有謀焉以皇上麟趾開祥何妨斯男則百而忠賢包藏禍心若此是皇上亦不能自保其第一子矣大罪十也至於先帝之在靑宮四十年操心慮患所與護佐孤危威劫之不動利誘之不變者僅王安一人爾登極一月堯舜安不可謂無微功皇上倉卒受命擁衛防護安亦不可謂無微忠卽曰有罪亦當聽皇上明正其罪與天下共見之而忠賢以私忿矯旨掩殺於南海子身首異處肉飽狗彘是不但讎王安而實敢讎先帝之老奴與皇上之老犬馬而略無顧忌也此後內臣誰復肯爲忠義者其餘大小內臣無罪而擅殺擅逐者又不知其數千百也大罪十一也因而欲廣願奢今日討獎賞明日討祠額要挾無窮王言屢近又於河間府毀人居室起建牌坊鏤鳳雕龍干云插漢築愁樹怨飲憾吞聲又不止於塋地擅用朝官規制僭擬陵寢而已大罪十二也今日蔭錦衣明日蔭中書金吾之堂口皆乳臭誥敕之館目不識丁如魏長弼魏良材魏良卿魏希孔及外甥野子傅應星等五侯七貴何以加玆不知忠賢有何軍功有何相業亦甚朝廷之名器矣大罪十三也因而手滑膽粗用立枷之法以示威前歲枷死皇親家人數命矣其枷號家人者欲扳陷皇親也其扳陷皇親者欲動搖三宮也當時若非閣臣力爲護持言官極爲糾正椒房之戚久興大獄矣大罪十四也猶借曰禁平人開稅也良鄕生員張士魁卽有他罪自有提學乃以爭煤�傷其墳脈托言開礦而死矣假令盜長陵一抔土何以處之趙髙鹿可爲馬忠賢煤可爲礦大罪十五也王思敬胡遵道侵占地牧果眞小則付之有司大則付之撫按學院足矣而徑拿黑獄三次拷掠身無完膚以皇上右文重道秋爽幸學而忠賢艸菅士命使靑燐赤碧之气先結於璧宮泮藻之間孔子之神將無怨恫大罪十六也未也而且明懸監謗之令於臺省矣科臣周士朴執糾織監一事原是在工言工忠賢徑停其升遷使吏部不得守其銓除言官不敢司其封駁險邪因之以偸換手眼那移升敍致士朴卒困頓以去於以成中官之尊大得矣而聖朝則何可有此名色大罪十七也未也而且將開羅織之毒於冠紳矣北鎭撫臣劉僑不肯殺人媚人自是在刑愼刑忠賢以其不善鍜煉竟令削籍明示大明之律令可以不守而忠賢之旨意不可不遵將使羅鉗吉网然後快心於以彰忠賢之威焰得矣而國脈則何可崇此蘊毒大罪十八也未也而且示移天翳日之手於絲綸矣科臣魏大中到任巳奉明旨鴻臚報單忽傳詰責及科臣回話臺省交論又再王言幾成解訓無論玩弄言官於股掌而皇皇天語提起放倒信手任心令天下後世視皇上爲何如主大罪十九也最可異者東廠原以察姦細緝非常非擾平民也自忠賢受事雞犬不寧而且直以快恩讎行傾陷野子傅應星爲之招搖引納陳居恭爲之鼓舌搖唇傅繼教爲之投匭打网片語違歡則駕帖立下如近日之拿中書汪文言不從閣票不會閣知不理閣救而應星等造謀告密猶日夜未已勢不至興同文之獄刊黨錮之碑不已者當年西廠汪直之橫恐未足語此大罪二十也尢可駭者東方未靖內外戒嚴東廠訪緝何事前韓宗功潛入長安打點實往來忠賢司房之家事露始令避去假令天不悔禍宗功姦細事成一旦兵逼城下忠賢固爲首功之主人矣其發銀七萬兩更創肅寧縣新城誠可作郿塢深藏不知九門內外生靈安頓何地大罪二十一也更可憾者王者守在四域祖制不蓄內兵卽四衛之設備而不操原有深意忠賢謀同姦相沈創立內操不但使親戚羽黨交互盤踞其中且安知其無大盜剌客東南西北之人寄名內相家丁倘或伺隙謀亂髮於肘腋智者不及謀勇者不及拒識者每爲寒心忠賢復傾財厚與之交結昔劉瑾招納亡命曹吉祥弟侄傾結將官忠賢蓋已兼之不知意欲何爲大罪二十二也且皇上亦見近日忠賢進香涿州之景象乎鐵騎之擁簇如雲蟒玉之追隨耀日警蹕傳呼淸塵墊道人人以爲駕幸涿州及其歸也以輿夫爲遲攺駕四馬羽幢靑蓋夾護雙遮則己儼然乘輿矣其間入幕密謀叩馬獻策實繁有徒忠賢此時自視爲何如人想只憾在一人下爾不知更作何轉念恐泰山之神必陰殛之矣大罪二十三也皇上更不計前日忠賢走馬大內之气象乎寵極則驕恩多成怨今春忠賢馳馬禦前皇上曾射殺其馬貸忠賢以不死聖恩已厚忠賢不自伏罪請死且聞進有傲色退有怨言朝夕提防介介不釋心腹之人時時打點古來亂臣賊子只爭一念放肆遂至收拾不住皇上果眞有此事柰何養虎兕於肘腋間乎此又寸臠忠賢不足盡其辜者大罪二十四也凡此逆迹皆得之邸報招案長安之共傳共見非出於風影意度者忠賢負此二十四大罪懼內廷之發其奸殺者殺換者換左右旣畏而不敢言懼外廷之發其姦逐者逐錮者錮外廷又皆觀望而不敢言更有一二無識無骨苟圖富貴之徒或扳附枝葉或依托門墻或密結居停或投誠門客逢某所喜挑其所怒無所不至內有授而外發之外有呼而內應之向背忽移禍福立見間或內廷姦狀敗露又有奉聖客氏爲之彌縫其罪戾而遮飾其回�故掖廷之內知有忠賢不知有皇上都城之內知有忠賢不知有皇上卽大小臣工積重之所移積勢之所趨亦不覺其不知有皇上而只知有忠賢每見中外有緊切當做之事當起用之人必曰要與內邊說說或人不得用事不得行亦只說內邊不肯宮中府中大事小事無一不是忠賢專擅卽章奏之上反覺皇上爲名忠賢爲實且如前日忠賢已往涿州矣一切事情必星夜馳請一切票擬必忠賢旣到始敢批發嗟嗟天顏咫尺之間不請聖裁而馳候忠賢旨意於百里之外事勢至此尙知有皇上耶無皇上耶有天日邪無天日耶天祚聖明屢行譴告去年以熒惑守斗告今年以長日風霾告又以一日三地震告而乾淸之震尢甚皆忠賢積陰蔽陽之象聖明偶不及覺察反加之恩而忠賢益湣不畏死更甚之惡羽翼已成騎虎難下太阿倒授主勢益孤及今不爲早治臣不知皇上之宗社何所托聖躬之安危何所托三宮九嬪之安危何所托而如此毒心�手膽橫已不能爲下意棘必不肯容人卽普天共戴之皇子元良托重之貴妃能保時得其歡心而不犯其所忌臣又不知貴妃皇子之安危何所托萬一少有差池臣卽欲死報皇上亦復何及伏念皇上天縱聰明春秋鼎盛生殺予奪豈不可以自主何爲受制�麼小豎令內外大小俱坐鍼氈之上而惴惴莫必其命邪臣在兵科時曾參及進忠名在禦前蓋實有見於忠賢狼子野心不可向邇不意聖明斷之不蚤養成今日倘復優遊姑息再念其隨侍舊人客氏又從旁巧爲營解不卽加處治小不忍則亂大謀臣不能爲皇上策矣髙皇帝洪武十年有內侍以久侍內廷從容言及政事上卽日斥遣隨諭羣臣曰漢唐之禍𨿽曰宦官之罪亦人主信愛之過使然向使宦者不得典兵預政𨿽欲爲惡其可得乎今後宦者𨿽事朕日久不可姑息決然去之所以懲將來也洋洋聖謨中官言及政事且懲將來況忠賢欺君無上惡積罪盈豈容當斷不斷伏乞皇上大奮雷霆將忠賢面縛至九廟之前集大小文武勛戚敕法司逐款嚴鞫考歷朝中官交通內外擅作威福違祖宗法壞朝廷事失天下心欺君負恩事例正法以快神人公憤其奉聖夫人客氏亦並敕令居外以全恩寵無復令其厚毒宮中其傅應星陳居恭傅繼教並下法司責問然後布告天下暴其罪狀示君側之惡已除交結之徑已塞如此而天意弗回人心弗悅內治外安不新開太平气象者請斬臣以謝忠賢臣知此言一出忠賢之黨斷不能容臣然臣不懼也但得去一忠賢以不�皇上堯舜之令名卽可以報命先帝可以見二祖十宗之靈一生忠義之心事兩朝特達之恩知於願少酬死且不憾惟皇上鑑臣一點血誠卽賜施行

劾魏忠賢疏

林汝翥奏爲憲臣詞嚴義正權璫情眞罪當懇乞細繹孤立之旨預杜孤立之禍早靖肘腋以保治安事臣堂官楊漣一疏直糾權璫魏忠賢不法事二十四款款款逼眞臣叨巡視北城之役似亦可以無言矣惟是皇上於楊漣疏則曰欲使朕孤立於上夫孤立兩字臣正虞皇上之慮不及此耳若慮及孤立誠祖宗在天之靈與四海蒼生之幸也臣請申明孤立之說願皇上細繹之自古國家禍敗至於不可救藥史冊所稱無不云人主孤立於上豈其前後左右虛若無人哉惟是僉壬操權正人屏迹卽承命希旨之人百千萬億總名爲孤立若漢唐之往事可鑑矣漢之十常侍唐之王守澄仇士良等莫不挾制乘輿濁亂朝政彼其初不過以侍從舊人稍加恩寵漸而干預朝政至於羽翼已成太阿倒授畱之則變生不測去之則禍且立至如是者謂之孤立耳乃今日何如哉朝廷之所賴以贊襄上理者獨此二三老成與骨鯁敢言諸臣耳孫愼行鄒元標王紀鍾羽正等病者病去者去削籍者削籍滿朝薦文震孟鄭鄤熊徳陽等降者降黜者黜禁錮者禁錮鳳舉飄飄鴻飛冥冥皇上將孤立於四海之上矣在野者無論矣卽在朝者三事九列非不師師滿座六垣十三道非不濟濟充庭然章奏多出內旨票擬擅自更攺隻字片語稍關內寺輒盛气相加大臣無所關其忠臺諫無以盡其言則皇上將孤立於朝堂之上矣王安有翊戴先帝之功擁衛皇上之勞矯詔謀殺身首異處其餘無罪受害者不可勝數禁垣之間惟憚忠賢之威福不知有皇上之威靈則皇上將孤立於內庭之上矣甚且貴人得寵立刻就斃裕妃有喜勒令自裁至於繞電流虹之祥倏爲埋玉之慘客氏鼓煽動之端忠賢竟誅鋤之威掖庭之內盡懾其毒則皇上將孤立於宮閫之中矣此正在廷諸臣所由鰓鰓徨徨謂朝廷之上將有孤立之形不謂皇上更反言之以重爲諸臣罪乎臣願皇上遠稽漢唐覆車之鑑近杜他時孤立之釁立斥忠賢於外而東廠重地另擇其選將見君側之慝旣靖海內之政日新自是宮府一體內外傾心皇上遂得尊居九五之上永無孤立之虞矣臣無任悚惕待命之至

辭官疏

程啟南自古治亂榮辱之端在所信任蘇子曰冰炭同處必至交爭燻蕕共器久當遺臭言君子小人不同位也今魏忠賢威移主上蟠連禁闥倪文煥崔呈秀等扇黨與搖唇膏吻而橫於世指夷光爲嫫母借鉤巨作刑書如鄒元標孫居相葉向髙李邦華張光前等咸削籍排擯不容於位萬璟楊璉坐掠重身死魏大中左光斗趙南星又禁錮桎梏坐法枉造贓款以王振劉瑾之勢加之郅都之手不六翮盡空不止彼魏良弼魏良才等方且坦腹加官意廣心軼危毒海內語曰民志不入獄囚自出況齊州荒旱彭城水決江南地震關中豕妖反天不祥於斯見之矣乃尙有進玉璽賦鳳儀者以便偏指非臣所望也臣愚以爲眾正立卽朝廷之禎祥羣枉至卽國家之妖孽今卽使朱艸日生於庭麒麟在囿臣猶以爲無因而至而敢爲回面污行不思變轍者乎臣愚非徒抱寂寥之志有不求聞達之誕也臣實不欲同罷驢爲羣與洎俱沒臣知此言出必與忠賢有郤將枉王度剸刃臣然臣出萬死不顧一生之計願盡拳拳乞陛下信忠賢等耗亂國柄�應死早加元標等於近膝之上屬賢予祿臣卽受賊害固所不辭臣聞忠無不報信不見疑陛下卽過意以擢臣閭伍之中稍勿程督當放臣還山幸陛下裁察使臣困頓長安終無所益

平眾憤消隱禍疏

鄭三俊奏爲惡璫罪狀已彰聖明斧斷宜速懇乞立賜處分以平眾憤以消隱禍事竊照東廠太監魏忠賢馮寵張焰擅作威福皇上之左右多其腹心外庭之羅織皆其牙爪毒流宮禁卽三宮九嬪銜怒而不敢言威劫朝紳𨿽元老公孤含情而不敢問故忠賢之惡日滋忠賢之謀轉甚滿朝知之天下知之皇上之近習更無不知之但無一人敢爲皇上言之耳憲臣楊漣先在兵垣受先帝特達之知親承顧命彌畱之際慷慨陳言灑血欲盡先帝嘉之曰忠臣先帝上賓李選侍猶怙余寵不肯移宮漣奮不顧軀力排羣議倉卒之際大體旣正危疑乃安漣之力也皇上亦褒之曰忠臣皇上靜居深念豈不記有當時兵科楊漣者乎漣與臣共事時常感念先帝言輒泣數行下至不能舉其事言及忠賢之惡恨當時驅除不力貽有今日常思請劍每聞閣臣相對咨嗟皆爲忠賢意當有韓琦申屠嘉其人者可以立淸肘腋不謂忠賢�大手�日危日逼而二三輔弼莫敢誰何漣乃忠憤所激舉人所欲言所不敢言者一一告之於皇上𨿽不能盡言而大者則已言之矣皇上試召近侍老成於宮中而問之有一事而可爲忠賢解者乎又試召文武百官於庭而質之有一人而爲忠賢冤者乎忠賢宮中掃除之役也禦史中丞殿上執法糾彈之官也故言及乘輿則天子攺容指摘宰輔則大臣避位豈有堂堂憲臣斥一窮凶極惡之奄豎而皇上置不問又豈有�麼奄豎經憲臣之特參敢於公然飾辯謾語支吾恐亦無此國體矣閣臣者皇上之股肱心膂也閣臣未有不忠於皇上者何事不當主持何以憲臣之疏未下而忠賢之疏先票又何以憲臣之借劍未行而忠賢之功�反見褒答耶豈皇上之意耶抑猶忠賢之爲耶閣臣於此不言更何可言豈眞以人間政適非大臣之事而剪逆除姦爲不必然之防耶皇上聖明天縱必能洞鑑或忠賢心腹有以鼠忌之說進者故明旨中有使朕孤立之諭不知忠賢者昔與李進忠劉朝等皆效忠選侍得罪聖母而二心於皇上者也廷臣旣已盡發其姦鬼神必且陰奪其魄乃不聞赫然震怒作何誅遣而反令畏罪賒死之人懷疑入侍包藏禍心如何可測語曰疑者禍之胎也需者事之賊也如忠賢者斷不可一日容於皇上之側矣願聖斷之蚤決之耳然奉聖夫人客氏者與忠賢表裏爲祟者也客氏之構毒宮闈不下忠賢竊謂客氏者應與忠賢並驅者也臣備員三朝誼不容默故敢繼諸臣之後披瀝直陳伏乞皇上省覽立賜施行宗社幸甚天下幸甚

遵奉聖諭疏

韓爌竊惟尊無二上人臣首戒無將國有常刑天討用彰有罪祖訓內官不許干預政事律重交結近侍官員於以防內外而肅官府杜姦萌而窒亂源法至嚴已逆璫魏忠賢狡譎多端凶頑無忌始焉小忠小信祇便自圖繼而作福作威漸干國政內則妖姆客氏窺覘禁密結爲腹心外則逆臣崔呈秀逗露機情助其羽翼戕宮妃戮忠直盜帑藏而弄兵權已僥無等之三封洊逼至尊之九錫亟開藩邸迫近宗城建生祠以卜人心遣內鎭而連邊將陰謀叵測僭勢顯成磔辟以服上刑爰書具列逆狀誠如聖諭所謂首逆之罪當先正者也賴宗社有靈聖明禦世乾坤旋轉雷電合章屬元凶已就誅夷凡黨附宜嚴區別若乃官聯蹺跖人類豺狼懷私欲借凶鋒拱手隨蠲魁柄或首發大難禍始教猱或倒身怙終勢成騎虎有如動搖母后倡和逆封鐵券金章覆題恐後腴田甲第請給爭先或引聖經以慫�中傳或攘史職而殺直筆墨縗朝襘忍比罪魁緹騎銀璫大興詔獄修睚�以殘軀命不難殺人媚姦供嚬笑而效爪牙總是酬恩報怨至於一人而創祠幾地一事而諛頌連章祠直省祠邊鎭祠京都未已也而且祠之國學頌碑文頌奏章頌鄕錄未已也而且頌以絲綸此則聖諭所謂首開諂附傾心擁戴及頻頻頌美津津不置者也而又有徑竇旁通网羅密布腹藏鱗甲構靑蠅貝錦之讒意慘鏌釀白馬淸流之禍卽占風望气莫可端倪而覆雨翻雲難逃指視斯又潛施鬼蜮之毒而更巧避虎彪之名聖諭所謂𨿽未祠頌而陰行贊導者也以上諸人罪案各殊法銓亦異或已經褫逐不盡厥辜或謬附摧傷當追始禍遵明聖諭據法依律無枉無徇期服天下後世之心三尺無私天誅不貸四凶畢竄國憲用申惟是大憝旣罹不赦之條而小醜宜開自新之路臣等簡祠頌及部院開來諸臣或事關題覆公牘列名或身在封疆委蛇濟事或城守全於捍禦或編摩效有劑調而又或生平材具自優�歷猷勞蚤著聖諭所謂事本爲公而勢不能已素有才力而隨人點綴須當原其初心或可責其後效咸與昭灑免臚姓名固明罰敕法之嚴條兼赦過宥罪之寬政也臣等祇奉諭辭共矢公愼就事論事參畫一之刑書以人治人肖本來之面目中涓衿弁畢麗於科商販兵民姑置之外倘幸無掛漏可永示誡懲寒亂臣賊子之心抒正气忠魂之�三章旣約金石不渝一面宏開葛藤永斷閉姦謀而安反側明刑政而襄治平端在是已若夫加銜加蔭濫被恩施殿工邊功尙需嚴核最可恨者先帝當彌畱之日多官僥橫拜之恩其天啟七年八月二十一日大工謝恩並寧錦敍捷鹵簿告成三藩之國所有敍勞秩蔭悉宜聽部削除尙寬矯旨之推求用廣原情之徳意並用附及以俟宸裁所有前項款分名姓及應得罪名開具於後統惟鑑奪敕下遵行爲此具本謹具奏聞

請究內監疏

林俊竊以內府嚴密之地內監親近之臣而內庫之儲付以監守責亦專矣不謂王�等大肆姦貪潛通陳俊等恣意侵盜夫一時侵盜如是平時侵盜何如一起事發如是各起事未發何如中間隱侵又有不可以數計者夫當正徳蠱極之時嘉靖起而應亨嘉之會豹房等財物天意爲中興積也而道路相傳多見侵沒今被該廠訪出宜示大戒顧乃得送司禮監奏請發落夫以近日內臣有犯不付有司猶非大盜尙爲失刑今王�等大盜豈容不付有司也成化間內使張來保盜昭徳宮財物奏據處決且累掌宮太監亦發海寧充軍夫昭徳之財物猶私財也尙示大戒況內府公家之積內而大禮外而大費皆於是乎出不示大戒誠恐江河不足以實漏�羣盜效尢國計一空其獘可勝道耶書云君曰辟曰宥臣曰勿辟勿宥言不當徇君以爲生殺惟當審輕重之宜此法官萬世規也臣等爲國守法豈容忍默以漏大姦乞將王�盧能等下之有司明正其罪太監張得玉等及該直守門守備內外官軍亦各查究如律庶羣姦屏息積獘一淸矣

請罷內臣監視疏

吳麟徵臣於前月二十九日陪祀山陵回伏讀邸報分遣內臣兼理戶兵工三部及監視宣府大同山西之命三伏流涕中夜興嗟今何時乎關門未靖流寇狂行主憂臣勞未獲一效皇上之有斯命豈得已乎責之司農而不應責之司馬而不應責之司空而不應國家隆禮重祿以養士何爲乎爲人臣者靦顏在位無國士之報以致焦煩聖明不得已而有斯命甚矣諸臣之過也豈獨三部邊鎭諸臣恥之凡百執事無不恥之夫內臣之禍前史載之詳矣曩者逆魏之患皇上已目擊而正誅之矣近事昭然寧忘大戒臣竊揣聖明之意哀民生之日蹙閔四方之多艱待旦不寐而不得其術則曰且使之姑試之云爾且以愧在廷諸臣之不敬共乃職者云爾策中官之新气振外臣之惰衰始可以救時事之萬一云爾然輾轉思之各邊瘡痍轉輸不給一旦內臣銜命而出奔走供億保無重費歟六卿爲皇上股肱閫臣爲皇上干城以下屬吏皆皇上親自拔擢分職宣理內臣出而與之挈權此位退遜則失正名之誼抗爭則乏和衷之雅體統之間各以王命相臨保無水火歟𨿽然此猶其外者小者非臣所亟臣所亟者祖宗立法之心與皇上法祖之意也髙皇帝正位二年卽定內侍諸司職守敕內官毋與外事諸司毋與內官文移來往嚴立刑罰勒爲永制且諄諄於戒未然防將來省小患小信夫內官皆臣子也髙皇帝全之如此其深而別之如此其至豈以其職在禁宮不必奉承徳意乎誠恐內外之防不嚴冰霜之漸日見且無以內侍諸司任事之思也肅皇帝首嚴百官通內侍之禁惟鎭守一事羣臣屢言未報後盡革之而人心大快度世祖之初意未嘗不謂內侍服勤左右其用意忠戇予厚任必不敢負迨熟審之而撤去恐晚莫若行所無事之爲得也由太祖言之有未然之防由世祖言之有已然之戒皇上之心猶之二祖之心也未然已然之間獨無有惕然大慮急圖舊典之率循者乎且國家官制大小相維內外相察歷代建制推爲莫及是以數聖相承臣工戮力或有不及之難而無莫制之憂今兵食重權天下所賴僅此幾事盡令內臣節制但聞爲內臣監察之人而不聞監察內臣之人卽使幸而得當庶事必舉臣之所憂尢有大者往時丑寅間之人心大可見矣夫人臣通聖賢一經束脩砥礪明主再三選擇進而用之苟非大愚不肖孰肯自甘菲薄惟在上鼓舞激功以生其廉恥之心設此命一行而望風趨指巧者借以逃責卑者乘以僥寵交結之門開而忠貞之路塞尢非皇上所以策厲臣下之淵思也臣一介書生謬邀知遇新進寡昧言路非職但念少習誦讀今始拜獻苟畏罪不發無以自容髙厚伏願皇上酌列祖之訓采盈庭之言立正初命安輯羣情臣𨿽伏斧鑕亦所甘心矣

宦寺部藝文三詩

秦風車鄰

是時秦君始有車馬及此寺人之官將見者必先使寺人通之故國人創見而誇美之也有車鄰鄰有馬白顚未見君子寺人之令賦

也

阪有漆隰有栗旣見君子並坐鼓瑟今者不樂逝者其耋興也

小雅巷伯七章

時有遭讒而被宮刑爲巷伯者作此詩萋兮斐兮成是貝錦彼譖人者亦已太甚比

也哆兮侈兮成是南箕彼譖人者誰適與謀比

也

緝緝翩翩謀欲譖人愼爾言也謂爾不信賦

也

捷捷幡幡謀欲譖言豈不爾受旣其女遷賦

也

驕人好好勞人艸艸蒼天蒼天視彼驕人矜此勞人賦也

彼譖人者誰適與謀取彼譖人投畀豺虎豺虎不食投畀有北有北不受投畀有昊賦也

楊園之道猗於畝丘寺人孟子作爲此詩凡百君子敬而聽之興也

漢牢石歌

漢書佞幸傳曰元帝時宦官石顯爲中書令與僕射牢梁少府五鹿充宗結爲黨友諸附倚者皆得寵位民歌之言其兼官據勢也牢邪石邪五鹿客邪印何累累綬若若邪

獻王樞密

唐王建建初爲渭南尉與宦者王守澄有宗人之分因過飲以相戲守澄深恨曰吾弟所作宮詞禁掖深邃何以知將劾奏建因諷此篇以解之其事遂寢先朝行坐鎭相隨今上春宮見長時脫下禦衣親賜著進來龍馬每教騎常承密旨歸家少獨奏邊機出殿遲不是大家頻向說九重爭得外人知

卽事

明張世則宦寺多怙勢天朝建置明諸曹分監局眾職有規程上級無三品中涓僅百名北軍權不與君側惡常淸

卽事感懷

區大相聞道貂璫設由來爲掃除先朝停鎭守近日典方輿貢采山川竭徵求井邑虛明明皇祖訓宮府義何如

元明宮行

韓邦靖長安送客城東道柳葉楊花春正早元明宮前下馬時一片煙光長萋艸宮中道士邀我入素果淸茶日未昃白河東下楚城西指點湖山三嘆息正徳三年與四年劉瑾專權斧扆前可憐帝主推心腹縱有丘張豈比肩帷幄空多戚裏恩論思無復侍臣尊千官盡走東河下庶政全歸左順門震主傾朝不自知回天轉日更誰疑金貂滿座銜恩日朱紱升堂頌徳時翻嫌仇李光榮薄卻笑曹侯意气卑謀生意拙還謀死更起元明作蒿里甲第侯王已莫倫陰山將相那堪比土石西山半欲摧棟梁南國萬牛回虛閣平臨金闕杪假山下指鳳城隈琪花瑤艸尋常得萬戶千門次第開萬戶千門誰甲乙元明之宮推第一金常思埋甲盾銅駝不解生荊棘自古威權不到頭九重一怒罪人收幾人烈焰俱灰滅一旦冰山作水流冰山烈焰事俱非座上門前客盡稀須臾蔓艸榮枯骨宛轉佳城屬羽衣門掩官河十里長山藏隴樹一千行今古誰存三尺土姦雄空作百年忙春風有客時雙入寒食何人奠一觴臥牛不得歸岡勢怨鶴空聞繞夕陽夕陽漠漠鶴歸遲卻意元明全盛時千人舉杵萬人和九仞爲臺十仞池雨露霜霾歸喜怒層靑丹碧豈珍奇萬民累足臣屏息四海離心主不知從來偏重多憂患自古末流難障捍東京政事三公缺閹宦專權禍尢烈正統王振擅權時先朝李廣亦恣睢只今不獨劉瑾盛帝主旁前安可知倚社難燻古如此操刀必割誰能已三穴那能窮帝旁萬機況復歸司禮救枉扶偏本不同更張琴瑟始成功還期聖主思前事莫遣元明有別宮

雙林寺歌萬曆初年大璫馮保營葬地造寺曰雙林卽馮之別號也

於愼行道旁佛宮誰者築珠樓寶殿橫山麓僧徒指點爲予說此寺方成主人逐憶昨十載气燻天吐納日月揮雲煙外廷稍引三公勢內禁親操六璽權出入鉤陳畱管鑰笑談甲觀走金蟬建寺平侵貴主第施僧直請大官錢輸來多寶堆成塔輦盡黃金布作田法宮梵宇何連曼勝地名區看不斷墓上林園學九陵祠前樓閣成雙觀落成牛酒國親供建醮香花天女獻吁嗟此寺獨渺小赤刀已欲盈千萬我皇神威符世祖距脫大姦俯地取郭家金穴入水衡鄧氏銅山歸少府廬兒解玉乞街衢宅婦懷簪隨卒鹵惟餘此寺在郊原虹梁綺構誰爲主蛛网空懸梵鐸風靑苔自鎖瑲瑯雨盛衰轉盻那不有幾年翻覆看如許君不見江陵城頭土三尺若敖餒鬼不來食一代賢豪此謂何爾全首領恩亦極

宮詞十二首

陳悰魏忠賢畜名馬以千計邊將滿桂杜文煥輩饋遺也聞擇其尢駿者進禦上賜以赤霞驄流雲飛元光等名又內臣升騎馬玉帶賜抹布刀兒抹布黃綾大帶也垂於衣右刀兒者牙箸一雙小刀之柄金銀爲鞞系於衣左貴近內臣蒙賜過者方敢服之駿馬乘來自九邊玉鞭銀勒錦連幹飛元光獨承恩最抹布刀兒賜禦前魏忠賢命禦用監作五彩圍屏繪西湖虎丘諸勝設禦榻左右欲導上效武廟南巡故事也上玩之忘倦越水吳山千萬重禦樓圖畫作屏風君王盡日含嚬坐佳麗江南在眼中魏忠賢以正月晦日生每歲元旦後十二監四司八局共二十四衙門內官祝壽者緋袍玉帶侵晨充牣庭下幹淸門至幹淸宮左右白玉石爲闌干忠賢直房在西南攛角逼近闌西當拜賀時老爺千歲千歲千千歲九千歲之聲殷訇若雷上撤禦座奉觴春晝錦如雲白玉闌西曙色分二十四衙齊跪拜一聲千歲滿宮聞內臣所戴金絲束髮冠舊有此式至當時而加侈焉蟒龍蟠繞下加翠額插雉尾前捧朱纓傍綴寶玉王體幹輩侍駕圍獵多戴之兼衣窄袖戎衣束小玉帶蒼顏丰軀最不雅觀相尙者惟髙永壽一人而已寶冠隨獵競相誇云擁雙龍雉尾斜眾裏閒評誰最稱玉人含笑看髙家初王安極被宸眷常辭司禮監掌印不允禦書輔朕爲仁明之主七字於便面以賜之答應長隨內官之賤者職掌召對欽賜諸項奔走之役阿監衰年乞罷官長隨賫到鏤金盤天恩七字開堂上臥虎騰龍滿扇看上設地坑於懋勤殿禦宴演戲嘗演金牌記至風魔和尙罵秦檜魏忠賢趨匿壁後不欲正視牌總內臣所懸於貼裏外者飾以明珠自忠賢始懋勤春暖禦筵開細演東窗事幾回日暮歌闌牙板歇蟒欄珠繐出屏來內臣朝冠與外廷同七梁與五梁司禮監掌印者於祭中澑神之夜服此魏忠賢益二梁爲九梁良卿賜券後凡遇賀節王體幹以下服九梁冠忠賢儼然戴簪纓出班行禮致詞內贊禮官紅袍金帶大聲鳴贊山呼拜舞一如鴻臚寺儀注簪纓前列九梁隨爲屆三元慶賀期金帶當街髙贊導外廷儀注拜丹墀光廟妃李姓者二其一卽光廟彌畱時固邀封及移宮後封康妃者也宮中稱西李娘娘其一爲莊妃烈皇帝嬰年失恃奉神廟旨托命保護同居勗勤宮者也宮中稱東李娘娘東李位列西李右而寵眷不逮然簡重寡言素爲客魏所忌恆呼忠賢爲女鬼以都下有八千女鬼亂朝綱之謠也舊例司禮監掌印秉筆許自置坐版舁進幹淸門者罰忠賢乘之出入無忌又內臣不得禁地戴巾忠賢又嘗冠長者巾至寶月亭烈皇帝在勗勤宮時東李每爲道其事相對欷歔忠賢初名進忠因與盜寶之李進忠同名上更賜今名女鬼承恩別賜名輕輿髙幘禁廷行穿紅報與東宮李一夜燈前嘆息聲上獵於寶善門魏忠賢馳馬過禦前上惡而射之馬中頰立斃羣下叩首呼萬歲忠賢怏怏稱病先還印公廠公皆宮中稱忠賢之詞也秋風拂面獵場開匹馬橫飛去復來玉腕控弦親射殺山呼未畢廠公回凡司禮監官公事出宮例不許過宿忠賢至涿州天壽山碧雲寺等處或琉璃河橋看祭水數日回宮奏章皆暫畱旣回宮次第批發施行又忠賢未入宮時好賭好酒色鮮衣美食不事生產人以傻子目之至是京城人見其儀從奢靡竊嘆曰傻子舊病發矣麝蘭成霧錦成堆傻子琉璃祭水回候旨連朝多奏牘一時批發出宮來文華殿前菩提樹二株六月開黃花秋深子落子不從花結與花並發而附於葉之背瑩潤圓整可作佛珠此樹爲李太后所植太后上賓神廟上尊號曰九蓮菩薩祀慈容於樹北之別殿過者下車馬屏息加敬客魏亂法後玉帶某嘗裸體納涼樹下玉帶內官經賜者故名倚殿陰森奇樹雙明珠萬顆映花黃九蓮菩薩仙遊遠玉帶公然坐晚涼聖駕后妃及皇太子女晴天張靑紗小傘以蔽日光內臣僅有雨帽及紅藍各色雨衣而已魏忠賢嘗因雨雪張傘至幹淸宮簾下方撤傘羅深映雨衣紅夾道歡聲接印公正是幹淸天晼晚輕瓊寒絮滿長空

宦寺部紀事一史記孔子世家孔子居衛月餘靈公與夫人同車宦者雍渠參乘出使孔子爲次乘招搖市過之孔子曰吾未見好徳如好色者也於是醜之去衛呂不韋傳不韋爲相國號稱尙父始皇帝壯太后淫不止呂不韋恐覺禍及己乃私求大陰人嫪毐以爲舍人時縱倡樂使毒以其陰關桐輪而行令太后聞之以太后太后聞果欲私得之呂不韋乃進嫪毐詐令人以腐罪告之不韋又陰謂太后曰可事詐腐則得給事中太后乃陰厚賜主腐者吏詐論之拔其須眉爲宦者遂得侍太后太后私與通絕愛之有身太后恐人知之詐卜當避時徙宮居雍嫪毐常從賞賜甚厚事皆決於嫪毐嫪毐家僮數千人諸客求宦爲嫪毐舍人千餘人秦始皇帝本紀三十七年七月丙寅始皇崩於沙丘平臺丞相斯爲上崩在外恐諸公子及天下有變乃祕之不發喪棺載轀輬車中故幸宦者參乘所至上食百官奏事如故宦者輒從轀輬車中可其奏事漢書樊噲傳髙帝嘗病惡見人臥禁中詔戶者無得入羣臣羣臣絳灌等莫敢入十餘日噲乃排闥直入大臣隨之上獨枕一宦者臥噲等見上流涕曰始陛下與臣等起丰沛定天下何其壯也今天下已定又何憊也且陛下病甚大臣震恐不見臣等計事顧獨與一宦者絕乎且陛下獨不見趙髙之事乎帝笑而起爰盎傳盎爲中郎將常引大體慷慨宦者趙談以數幸常害盎盎患之盎兄子種爲常侍騎諫盎曰君眾辱之後𨿽惡君上不復信於是上朝東宮趙談驂乘盎伏車前曰臣聞天子所與共六尺輿者皆天下豪英今漢𨿽乏人陛下獨柰何與刀鋸之餘共載於是上笑下趙談談泣下車外戚傳孝武鉤弋趙倢昭帝母也其父坐法宮刑爲中黃門死長安葬雍門昭帝卽位追尊外祖趙父爲順成侯霍光傳昌邑王入朝太后還乘輦欲歸溫室中黃門宦者各持門扇王入門閉羣臣不得入賈捐之傳捐之數召見言多納用時中書令石顯用事捐之數短顯以故不得官後稀復見而長安令楊興新以材能得幸與捐之相善捐之欲得召見謂興曰京兆尹缺使我得見言君蘭京兆尹可立得興曰縣官嘗言興愈薛大夫我易助也君房下筆言語妙天下使君房爲尙書令勝五鹿充宗遠甚捐之曰令我得代充宗君蘭爲京兆京兆郡國首尙書百官本天下眞大治士則不隔矣捐之前言平恩侯可爲將軍期思侯並可爲諸曹皆如言又薦謁者滿宣立爲冀州刺史言中謁者不宜受事宦者不宜入宗廟立止相薦之信不當如是乎興曰我復見言君房也捐之復短石顯興曰顯鼎貴上信用之今欲進第從我計且與合意卽得入矣捐之卽與興共爲薦顯奏曰竊見石顯本山東名族有禮義之家也持正六年未嘗有過明習於事敏而疾見出公門入私門宜賜爵關內侯引其兄弟以爲諸曹又共爲薦興可試守京兆尹石顯聞知白之上乃下興捐之獄令皇后父陽平侯禁與顯共雜治奏興捐之懷詐僞以上語相風更相薦舉欲得大位漏泄省中語罔上不道書曰讒說殄行震驚朕師王制順非而澤不聽而誅請論如法捐之竟坐棄市蕭望之傳初宣帝不甚從儒術任用法律而中書宦官用事中書令弘恭石顯久典樞機明習文法亦與車騎將軍髙爲表裏論議常獨持故事不從望之等恭顯又時傾仄見詘望之以爲中書政本宜以賢明之選自武帝遊宴後庭故用宦者非國舊制又違古不近刑人之義白欲更置士人繇是大與髙恭顯忤上初卽位謙讓重攺作議久不定出劉更生爲宗正望之堪數薦名儒茂材以備諫官會稽鄭朋陰欲附望之上疏言車騎將軍髙遣客爲姦利郡國及言許史子弟罪過章視周堪堪白令朋待詔金馬門朋數稱述望之短車騎將軍言許史過失後朋行傾邪望之絕不與通朋與大司農史李宮俱待詔堪獨白宮爲黃門郎朋楚士怨恨更求入許史推所言許史事曰皆周堪劉更生教我我關東人何以知此於是侍中許章白見朋朋出揚言曰我見言前將軍小過五大罪一中書令在旁知我言狀望之聞之以問弘恭石顯顯恭恐望之自訟下於它吏卽挾朋及待詔華龍龍者宣帝時與張子蟜等待詔以行污穢不進欲入堪等堪等不納故與朋相結恭顯令二人告望之等謀欲罷車騎將軍疏退許史狀候望之出休日令朋龍上之事下弘恭問狀望之對曰外戚在位多奢淫欲以匡正國家非爲邪也恭顯奏望之堪更生朋黨相稱舉數譖訴大臣毀離親戚欲以專擅權埶爲臣不忠誣上不道請謁者召致廷尉時上初卽位不省謁者召致廷尉爲下獄也可其奏後上召堪更生曰系獄上大驚曰非但廷尉問邪以責恭顯皆叩頭謝上曰令出視事恭顯因使髙言上新卽位未以徳化聞於天下而先驗師傅旣下九卿大夫獄宜因決免於是制詔丞相禦史前將軍望之傅朕八年亡它罪過今事久遠識忘難明其赦望之罪收前將軍光祿勛印綬及堪更生皆免爲庶人而朋爲黃門郎後數月制詔禦史國之將興尊師而重傅故前將軍望之傅朕八年道以經術厥功茂焉其賜望之爵關內侯食邑六百戶給事中朝朔望坐次將軍天子方倚欲以爲丞相會望之子散騎中郎伋上書訟望之前事事下有司復奏望之前所坐明白無譖訴者而教子上書稱引亡辜之詩失大臣體不敬請逮捕弘恭石顯等知望之素髙節不詘辱建白望之前爲將軍輔政欲排退許史專權擅朝幸得不坐復賜爵邑與聞政事不悔過服罪深懷怨望教子上書歸非於上自以托師傅懷終不坐非頗詘望之於牢獄塞其怏怏心則聖朝亡以施恩厚上曰蕭太傅素剛安肯就吏顯等曰人命至重望之所坐語言薄罪必亡所憂上乃可其奏顯等封以付謁者敕令召望之手付因令太常急發執金吾車騎馳圍其第使者至召望之望之欲自殺其夫人止之以爲非天子意望之以問門下生朱云云者好節士勸望之自裁於是望之仰天嘆曰吾嘗備位將相年逾六十矣老入牢獄苟求生活不亦鄙乎字謂云曰遊趣和藥來無久畱我死竟飲鴆自殺天子聞之驚拊手曰曩固疑其不就牢獄果然殺吾賢傅是時大官上晝食上乃卻食爲之涕泣哀慟左右於是召顯等責問以議不詳皆免冠謝良久劉向傳向爲散騎宗正給事中中書宦官弘恭石顯弄權望之堪更生議欲白罷退之未白而語泄遂爲許史及恭顯所譖訴堪更生下獄及望之皆免官京房傳中書令石顯顓權顯友人五鹿充宗爲尙書令與房同經論議相非二人用事房嘗宴見問上曰幽厲之君何以危所任者何人也上曰君不明而所任者巧佞房曰知其巧佞而用之邪將以爲賢也上曰賢之房曰然則今何以知其不賢也上曰以其時亂而君危知之房曰若是任賢必治任不肖必亂必然之道也幽厲何不覺寤而更求賢曷爲卒任不肖以至於是上曰臨亂之君各賢其臣令皆覺寤天下安得危亡之君房曰齊桓公秦二世亦嘗聞此君而非笑之然則任豎刁趙髙政治日亂盜賊滿山何不以幽厲卜之而覺寤乎上曰惟有道者能以往知來耳房因免冠頓首曰春秋紀二百四十二年災異以視萬世之君今陛下卽位以來日月失明星辰逆行山崩泉湧地震石隕夏霜冬雷春雕秋榮隕霜不殺水旱螟虫民人饑疫盜賊不禁刑人滿市春秋所記災異盡備陛下視今爲治邪亂邪上曰亦極亂耳尙何道房曰今所任用者誰與上曰然幸其愈於彼又以爲不在此人也房曰夫前世之君亦皆然矣臣恐後之視今猶今之視前也上良久乃曰今爲亂者誰哉房曰明主宜自知之上曰不知也如知之何故用之房曰上最所信任與圖事帷幄之中進退天下之士者是矣房指謂石顯上亦知之謂房曰已諭房罷出後漢書梁商傳商自以戚屬居大位每存謙柔虛己進賢京師翕然稱爲良輔帝委重焉而性愼弱無威斷頗溺於內豎以小黃門曹節等用事於中遂遣子冀不疑與爲交友然宦者忌商寵任反欲陷之永和四年中常侍張逵蘧政內者令石光尙方令傅福冗從僕射杜永連謀共譖商及中常侍曹騰孟賁云欲徵諸王子圖議廢立請收商等案罪帝曰大將軍父子我所親騰賁我所愛必無是但汝曹共妒之耳逵等知言不用懼迫遂出矯詔收縛騰賁於省中帝聞震怒敕宦者李歙急呼騰賁釋之收逵等悉伏誅辭所連染及在位大臣商懼多侵枉乃上疏曰春秋之義功在元帥罪止首惡故賞不僭溢刑不淫濫五帝三王所以同致康乂也竊聞考中常侍張逵等辭語多所牽及大獄一起無辜者眾死囚久系纖微成大非所以順迎和气平政成化也宜早訖竟以止逮捕之煩帝乃納之罪止坐者張綱傳綱字文紀少明經學𨿽爲公子而厲布衣之節舉孝廉不就司徒髙第辟爲禦史時順帝委縱宦官有識危心綱常感激慨然嘆曰穢惡滿朝不能奮身出命埽國家之難𨿽生吾不願也退而上書曰詩曰不愆不忘率由舊章尋大漢初隆及中興之世文明二帝徳化尢盛觀其理爲易循易見但恭儉守節約身尙徳而已中官常侍不過兩人近幸賞賜裁滿數金惜費重人故家給人足邊方聞中國優富任信道徳所以姦謀自消而和气感應而頃者以來不遵舊典無功小人皆有官爵富之驕之而復害之非愛人重器承天順道者也伏願陛下少畱聖思割損左右以奉天心書奏不省楊震傳震爲太尉帝舅大鴻臚耿寶薦中常侍李閏兄於震震不從寶乃自往候震曰李常侍國家所重欲令公辟其兄寶惟傳上意耳震曰如朝廷欲令三府辟召故宜有尙書敕遂拒不許寶大恨而去中常侍樊丰及侍中周廣謝惲等更相扇動傾搖朝廷震復上疏丰惲等見震連切諫不從無所顧忌遂詐作詔書調發司農錢谷大匠見徒材木各起家捨園池廬觀役費無數震因地震復上疏前後所上轉有切至帝旣不平之而樊丰等皆側目憤怨俱以其名儒未敢加害三年春東巡岱宗樊丰等因乘輿在外競修第宅震部掾髙舒召大匠令史考校之得丰等所詐下詔書具奏須行還上之丰等聞惶怖會太史言星變逆行遂共譖震云自趙騰死後深用怨懟且鄧氏故吏有恚恨之心及車駕行還便時太學夜遣使者策收震太尉印綬於是柴門絕賓客丰等復惡之乃請大將軍耿寶奏震大臣不服罪懷恚望有詔遣歸本郡震行至城西夕陽亭乃慷慨謂其諸子門人曰死者士之常分吾蒙恩居上司疾姦臣狡猾而不能誅惡嬖女傾亂而不能禁何面目復見日月身死之日以雜木爲棺布單被裁足蓋形勿歸冢次勿設祭祠因飲鴆而卒時年七十餘弘農太守移良承樊丰等旨遣吏於陜縣畱停震喪露棺道側�震諸子代郵行書道路皆爲隕涕朱穆傳穆爲冀州刺史州人有宦者三人爲中常侍並以檄謁穆穆疾之辭不相見冀部令長聞穆濟河解印綬去者四十餘人及到奏劾諸部至有自殺者以威略權宜盡誅賊渠帥畢劾權貴或乃死獄中有宦者趙忠喪父歸葬安平僭爲玙璠玉匣偶人穆聞之下郡按驗吏畏其嚴明遂發墓剖棺陳屍出之而收其家屬帝聞大怒徵穆詣廷尉輸作左校大學書生劉陶等數千人詣闕上書訟穆曰伏見施刑徒朱穆處公憂國拜州之日誌淸姦惡誠以常侍貴寵父子兄弟布在州郡競爲虎狼噬食小人故穆張理天网補綴漏目羅取殘禍以塞天意由是內官咸共恚疾謗讟煩興讒隙仍作極其刑譴輸作左校天下有識皆以穆同勤禹稷而被共鯀之戾若死者有知則唐帝怒於崇山重華忿於蒼墓矣當今中官近習竊持國柄手握王爵口含天憲運賞則使餓隸富於季孫呼則令伊顏化爲桀跖而穆獨亢然不顧身害非惡榮而好辱惡生而好死也徒感王綱之不攝懼天网之久失故竭心懷憂爲上深計臣願黥首系趾代穆校作帝覽其奏乃赦之穆居家數年在朝諸公多有相推薦者於是徵拜尙書穆旣深疾宦官及在臺閣旦夕共事志欲除之乃上疏曰案漢故事中常侍參選士人建武以後乃悉用宦者自延平以來浸益貴盛假貂璫之飾處常伯之任天朝政事一更其手權傾海內寵貴無極子弟親戚並荷榮任故放濫驕溢莫能禁禦凶狡無行之徒媚以求官恃埶怙寵之輩漁食百姓窮破天下空竭小人愚臣以爲可悉罷省遵復往初率由舊章更選海內淸淳之士明達國體者以補其處卽陛下可爲堯舜之君眾僚皆爲稷契之臣兆庶黎民蒙被聖化矣帝不納後穆因進見口復陳曰居聞漢家舊典置侍中中常侍各一人省尙書事黃門侍郎一人傳發書奏皆用姓族自和熹太后以女主稱制不接公卿乃以閹人爲常侍小黃門通命兩宮自此以來權傾人主窮困天下宜皆罷遣博選耆儒宿徳與參政事帝怒不應穆伏不肯起左右傳出良久乃趨而去自此中官數因事稱詔詆毀之穆素剛不得意居無幾憤懣發疽延熹六年卒李云傳云遷白馬令桓帝延熹二年誅大將軍梁冀而中常侍單超等五人皆以誅冀功並封列侯專權選舉云乃露布上書移副三府曰舉厝至重不可不愼班功行賞宜應其實梁冀𨿽持權專擅虐流天下今以罪行誅猶召家臣搤殺之耳而猥封謀臣萬戶以上髙祖聞之得無見非西北列將得無解體孔子曰帝者諦也今官位錯亂小人諂進財貨公行政化日損尺一拜用不經禦省是帝欲不諦乎帝得奏震怒下有司逮云詔尙書都護劍戟送黃門北寺獄使中常侍管霸與禦史廷尉雜考之時弘農五官掾杜眾傷云以忠諫獲罪上書願與云同日死帝愈怒遂並下廷尉大鴻臚陳蕃上疏救云太常楊秉洛陽市長沐茂郎中上官資並上疏請云帝恚甚有司奏以爲大不敬詔切責蕃秉免歸田裏茂資貶秩二等時帝在濯龍池管霸奏云等事霸詭言曰李云野澤愚儒杜眾郡中小吏出於狂戇不足加罪帝謂霸曰帝欲不諦是何等語而常侍欲原之邪顧使小黃門可其奏云眾皆死獄中楊秉傳秉代劉矩爲太尉時中常侍侯覽弟參爲益州刺史累有臧罪暴虐一州明年秉劾奏參檻車徵詣廷尉參惶恐道自殺秉因奏覽及中常侍具瑗曰臣案國舊典宦豎之官本在給使省闥司昏守夜而今猥受過寵執政操權其阿諛取容者則因公褒舉以報私惠有忤逆於心者必求事中傷肆其凶忿居法王公富擬國家飲食極肴膳僕妾盈紈素𨿽季氏專魯穰侯擅秦何以尙玆案中常侍侯覽弟參貪殘元惡自取禍滅覽固知釁重必有自疑之意臣愚以爲不宜復見親近昔懿公刑邴歜之父奪閻職之妻而使二人參乘卒有竹中之難春秋書之以爲至戒蓋鄭詹來而國亂四佞放而眾服以此觀之容可近乎覽宜急屏斥投畀有虎若斯之人非恩所宥請免官送歸本郡書奏尙書召對秉掾屬曰公府外職而奏劾近官經典漢制有故事乎秉使對曰春秋趙鞅以晉陽之甲逐君側之惡傳曰除君之惡惟力是視鄧通懈慢申屠嘉召通詰責文帝從而請之漢世故事三公之職無所不統尙書不能詰帝不得已竟免覽官而削瑗國張儉傳延熹八年太守翟超請儉爲東部督郵時中常侍侯覽家在防東殘暴百姓所爲不軌儉舉劾覽及其母罪惡請誅之覽遏絕章表並不得通由是結仇覽等鄕人朱並素性佞邪爲儉所棄並懷怨恚遂上書告儉與同郡二十四人爲黨於是刊章討捕竇武傳延熹八年武長女選入掖廷桓帝以爲貴人其冬立爲皇后帝崩無嗣武召侍禦史河間劉倏參問其國中王子侯之賢者倏稱解瀆亭侯宏武入白太后遂徵立之是爲靈帝拜武爲大將軍常居禁中帝旣立論定策功更封武爲聞喜侯子機渭陽侯拜侍中兄子紹鄠侯遷步兵校尉紹弟靖西鄕侯爲侍中監羽林左騎武旣輔朝政常有誅剪宦官之意太傅陳蕃亦素有謀時共會朝堂蕃以私謂武曰中常侍曹節王甫等自先帝時操弄國權濁亂海內百姓匈匈歸咎於此今不誅節等後必難圖武深然之蕃大喜以手推席而起武於是引同志尹勛爲尙書令劉瑜爲侍中馮述爲屯騎校尉又徵天下名士廢黜者前司隸李膺宗正劉猛太僕杜密廬江太守朱宇等列於朝廷請前越嶲太守荀昱爲從事中郎辟川陳實爲屬共定計策於是天下雄俊知其風旨莫不延頸企踵思奮其智力會五月日食蕃復說武曰昔蕭望之困一石顯近者李杜諸公禍及妻子況今石顯數十輩乎蕃以八十之年欲爲將軍除害今可且因日食斥罷宦官以塞天變又趙夫人及女尙書旦夕亂太后急宜退絕惟將軍慮焉武乃白太后曰故事黃門常侍但當給事省內典門戶主近署財物耳今乃使與政事而任權重子弟布列專爲貪暴天下匈匈正以此故宜悉誅廢以淸朝廷太后曰漢來故事世有但當誅其有罪豈可盡廢耶時中常侍管霸頗有才略專制省內武先白誅霸及中常侍蘇康等竟死武復數白誅曹節等太后冘豫未忍故事久不發至八月太白出西方劉瑜素善天官惡之上書皇太后曰太白犯房左驂上將星入太微其占宮門當閉將相不利姦人在主傍願急防之又與武蕃書以星辰錯繆不利大臣宜速斷大計武蕃得書將發於是以朱宇爲司隸校尉劉佑爲河南尹虞祁爲洛陽令武乃奏免黃門令魏彪以所親小黃門山冰代之使冰奏素狡猾尢無狀者長樂尙書鄭颯送北寺獄蕃謂武曰此曹子便當收殺何復考爲武不從令冰與尹勛侍禦史祝�雜考颯辭連及曹節王甫勛冰卽奏收節等使劉瑜內奏時武出宿歸府典中書者先以告長樂五官史朱瑀瑀盜發武奏罵曰中官放縱者自可誅耳我曹何罪而當盡見族滅因大呼曰陳蕃竇武奏白太后廢帝爲大逆乃夜召素所親壯健者長樂從官史共普張亮等十七人歃血共盟誅武等曹節聞之驚起白帝曰外間切切請出禦徳陽前殿令帝拔劍踴躍使乳母趙嬈等擁衛左右取棨信閉諸禁門召尙書官屬脇以白刃使作詔板拜王甫爲黃門令持節至北寺獄收尹勛山冰冰疑不受詔甫格殺之遂害勛出鄭颯還共劫太后奪璽書令中謁者守南宮閉門絕復道使鄭颯等持節及侍禦史謁者捕收武等武不受詔馳入步兵營與紹共射殺使者召會北軍五校士數千人屯都亭下令軍士曰黃門常侍反盡力者封侯重賞詔以少府周靖行車騎將軍加節與護匈奴中郎將張奐率五營士討武夜漏盡王甫將虎賁羽林�騶都候劍戟士合千餘人出屯朱雀掖門與奐等合明旦悉軍闕下與武對陳甫兵漸盛使其士大呼武軍曰竇武反汝皆禁兵當宿衛宮省何故隨反者乎先降有賞營府素畏服中官於是武軍稍稍歸甫自旦至食時兵降略盡武紹走諸軍追圍之皆自殺梟首洛陽都亭收捕宗親賓客姻屬悉誅之及劉瑜馮述皆夷其族徙武家屬日南遷太后於雲臺當是時凶豎得志士大夫皆喪其气矣陳蕃傳蕃爲太尉中常侍蘇康管霸等復被任用遂排陷忠良共相阿媚大司農劉佑廷尉馮緄河南尹李膺皆以忤旨爲之抵罪蕃因朝會固理膺等請加原宥升之爵任言及反復誠辭懇切帝不聽因流涕而起時小黃門趙津南陽大猾張泛等奉事中官乘埶犯法二郡太守劉成�考案其罪𨿽經赦令而並竟考殺之宦官怨恚有司承旨遂奏�罪當棄市又山陽太守翟超沒入中常侍侯覽財產東海相黃浮誅殺下邳令徐宣超浮並坐髡鉗輸作左校蕃與司徒劉矩司空劉茂共諫請�超浮等帝不悅有司劾奏之矩茂不敢復言蕃乃獨上疏曰臣聞齊桓修霸務爲內政春秋於魯小惡必書宜先自整敕後以及人今寇賊在外四支之疾內政不理心腹之患臣寢不能寐食不能飽實憂左右日親忠言以疏內患漸積外難方深陛下超從列侯繼承天位小家畜產百萬之資子孫尙恥愧失其先業況乃產兼天下受之先帝而欲懈怠以自輕忽乎誠不愛己不當念先帝得之勤苦耶前梁氏五侯毒徧海內天啟聖意收而戮之天下之議冀當小平明鑑未遠覆車如昨而近習之權復相扇結小黃門趙津大猾張泛等肆行貪虐姦媚左右前太原太守劉南陽太守成�糾而戮之𨿽言赦後不當誅殺原其誠心在乎去惡至於陛下有何悁悁而小人道長營惑聖聽遂使天威爲之發怒如加刑�已爲過甚況乃重罰令伏歐刃乎又前山陽太守翟超東海相黃浮奉公不撓疾惡如讎超沒侯覽財物浮誅徐宣之罪並蒙刑坐不逢赦恕覽之從橫沒財已幸宣犯釁過死有餘辜昔丞相申屠嘉召責鄧通洛陽令董宣折辱公主而文帝從而請之光武加以重賞未聞二臣有專命之誅而今左右羣豎惡傷黨類妄相交構致此刑譴聞臣是言當復啼訴陛下深宜割塞近習豫政之源引納尙書朝省之事公卿大官五日一朝簡練淸髙斥黜佞邪如是天和於上地洽於下休禎符瑞豈遠乎哉陛下𨿽厭毒臣言凡人主有自勉彊敢以死陳帝得奏愈怒竟無所納朝廷眾庶莫不怨之宦官由此疾蕃彌甚選舉奏議輒以中詔譴卻長吏以下多至抵罪猶以蕃名臣不敢加害字文理髙唐人�字幼平陜人並有經術稱處位敢直言多所搏擊知名當時皆死於獄中初桓帝欲立所幸田貴人爲皇后蕃以田氏卑微竇族良家爭之甚固帝不得已乃立竇后及後臨朝故委用於蕃蕃與後父大將軍竇武同心盡力徵用名賢共參政事天下之士莫不延頸想望太平而帝乳母趙嬈旦夕在太后側中常侍曹節王甫等與共交構諂事太后太后信之數出詔命有所封拜及其支類多行貪虐蕃常疾之志誅中官會竇武亦有謀蕃自以旣從人望而徳於太后必謂其志可申乃先上疏曰臣聞言不直而行不正則爲欺乎天而負乎人危言極意則羣凶側目禍不旋踵鈞此二者臣寧得禍不敢欺天也今京師囂囂道路喧嘩言侯覽曹節公乘昕王甫鄭颯等與趙夫人諸女尙書並亂天下附從者升進忤逆者中傷方今一朝羣臣如河中木耳泛泛東西耽祿畏害陛下前始攝位順天行誅蘇康管霸並伏其辜是時天地淸明人鬼歡喜柰何數月復縱左右元惡大姦莫此之甚今不急誅必生變亂傾危社稷其禍難量願出臣章宣示左右並令天下諸姦知臣疾之太后不納朝廷聞者莫不震恐蕃因與竇武謀之語在武傳及事泄曹節等矯詔誅武等蕃時年七十餘聞難作將官屬諸生八十餘人並拔刃突入承明門攘臂呼曰大將軍忠以衛國黃門反逆何云竇氏不道邪王甫時出與蕃相迕適聞其言而讓蕃曰先帝新棄天下山陵未成竇武何功兄弟父子一門三侯又多取掖庭宮人作樂飲燕旬月之間貲財億計大臣若此是爲道邪公爲棟梁枉橈阿黨復焉求賊遂令收蕃蕃拔劍叱甫甫兵不敢近乃益人圍之數十重遂執蕃送黃門北寺獄黃門從官騶蹋踧蕃曰死老魅復能損我曹員數奪我曹�假不卽日害之徙其家屬於比景宗族門生故吏皆斥免禁錮蕃友人陳畱朱震時爲銍令聞而棄官器之收葬蕃屍匿其子逸於甘陵界中事覺系獄合門桎梏震授考掠誓死不言故逸得免朱震傳震字伯厚初爲州從事奏濟陰太守單匡臧罪並連匡兄中常侍車騎將軍超桓帝收匡下廷尉以譴超超詣獄謝三府諺曰車如雞棲馬如狗疾惡如風朱伯厚劉瑜傳瑜誅後宦官悉焚其上書以爲訛言傅傳爲護軍司馬與左中郎皇甫嵩俱討賊張角素疾中官旣行因上疏曰臣聞天下之禍不由於外皆興於內是故虞舜升朝先除四凶然後用十六相明惡人不去則善人無由進也今張角起於趙魏黃巾亂於六州此皆釁發蕭墻而禍延四海者也臣受戎任奉辭伐罪始到潁川戰無不�黃中𨿽盛不足爲廟堂憂也臣之所懼在於治水不自其源末流彌增其廣耳陛下仁徳寬容多所不忍故閹豎弄權忠臣不進誠使張角梟夷黃巾變服臣之所憂甫益深耳何者夫邪正之人不宜共國亦猶冰炭不可同器彼知正人之功顯而危亡之兆見皆將巧辭飾說共長虛僞夫孝子疑於屢至市虎成於三夫若不詳察眞僞忠臣將復有杜郵之戮矣陛下宜思虞舜四罪之舉速行讒佞放殛之誅則善人思進姦凶自息臣聞忠臣之事君猶孝子之事父也子之事父焉得不盡其情使臣身被鈇鉞之戮陛下少用其言國之福也書奏宦者趙忠見而忿惡及破張角燮功多當封忠訴譖之靈帝猶識燮言得不加罪竟亦不封以爲安定都尉頃之趙忠爲車騎將軍詔忠論討黃巾之功執金吾甄舉等謂忠曰傅南容前在東軍有功不侯故天下失望今將軍親當重任宜進賢理屈以副眾心忠納其言遣弟城門校尉延致殷勤延謂燮曰南容少答我常侍萬戶侯不足得也燮正色拒之曰遇與不遇命也有功不論時也傅燮豈求私賞哉忠愈懷恨然憚其名不敢害權貴亦多疾之是以不得畱出爲漢陽太守劉陶傳陶拜諫議大夫是時天下日危寇賊方熾陶憂致崩亂復上疏大較言天下大亂皆由宦官宦官事急共讒陶曰前張角事發詔書示以威恩自此以來各各攺悔今者四方安靜而陶疾害聖政專言妖孽州郡不上陶何緣知疑陶與賊通情於是收陶下黃門北寺獄掠按日急陶自知必死對使者曰朝廷前封臣云何今反受邪讒恨不與伊呂同儔而以三仁爲輩遂閉气而死劉淑傳淑遷侍中虎賁中郎將上疏以爲宜罷宦官辭甚切直帝𨿽不能用亦不罪焉杜密傳密遷太山太守北海相其宦官子弟爲令長有姦惡者輒捕案之劉佑傳佑遷河東太守時屬縣令長率多中官子弟百姓患之佑到黜其權彊平理冤結政爲三河表轉大司農時中常侍蘇康管霸用事於內遂固天下良田美業山林湖澤民庶窮困州郡累气佑移書所在依科品沒入之桓帝大怒論佑輸左校後得赦出魏朗傳朗遷彭城令時中官子弟爲相國多行非法朗與更相章奏幸臣忿疾欲中之會九眞賊起乃共薦朗爲九眞都尉到官獎厲吏兵討破羣賊斬首二千級桓帝美其功徵拜議郎蔡衍傳衍遷冀州刺史中常侍具瑗托其弟恭舉茂才衍不受乃收賫書者案之又劾奏河間相曹鼎臧罪千萬鼎者中常侍騰之弟也騰使大將軍梁冀爲書請之衍不答鼎竟坐輸作左校乃徵衍拜議朗符節令梁冀聞衍賢請欲相見衍辭疾不往冀恨之時南陽太守成�等以收糾宦官考廷尉衍與議郎劉瑜表救之言甚切厲坐免官岑晊傳太守弘農成�下車欲振威嚴聞晊髙名請爲功曹又以張牧爲中賊曹吏�委心晊牧褒善糾違肅淸朝府宛有富賈張泛者桓帝美人之外親善巧雕鏤玩好之物頗以賂遺中官以此並得顯位恃其伎巧用勢縱橫晊與牧勸�收捕泛等旣而遇赦晊竟誅之並收其宗族賓客殺二百餘人後乃奏聞於是中常侍侯覽使泛妻上書訟其冤帝大震怒徵�下獄死晊與牧遁逃亡匿齊魯之間陳翔傳翔遷揚州刺史舉奏豫章太守王永奏事中官吳郡太守徐參在職貪穢並徵詣廷尉參中常侍璜之弟也由是威名大振範康傳康遷太山太守是時山陽張儉殺常侍侯覽母案其宗黨賓客或有迸匿太山界者康旣常疾閹官因此皆窮相收掩毋得遺脫覽大怨之誣康與兗州刺史第五種及都尉壼嘉詐上賊降徵康詣廷尉減死罪一等徙日南何顒傳顒以與蕃膺善遂爲宦官所陷乃變姓名亡匿汝南間張奐傳奐爲護匈奴中郎將三州淸定論功當封奐不事宦官故賞遂不行惟賜錢二十萬除家一人爲郎並辭不受而願徙屬弘農華陰舊制邊人不得內移惟奐因功特聽故始爲弘農人焉建寧元年振旅而還時竇太后臨朝大將軍竇武與太傅陳蕃謀誅宦官事泄中常侍曹節等於中作亂以奐新徵不知本謀矯制使奐與少府周靖率五營士圍武武自殺蕃因見害奐遷少府又拜大司農以功封侯奐深病爲節所賣上書固讓封還印綬卒不肯當明年夏靑蛇見於禦坐軒前又大風雨雹霹靂拔樹詔使百僚各言災應奐上疏曰臣聞風爲號令動物通气木生於火相須乃明蛇能屈申配龍騰蟄順至爲休徵逆來爲殃咎陰气專用則凝精爲雹故大將軍竇武太傅陳蕃或志寧社稷或方直不回前以讒勝並伏誅戮海內默人懷震憤昔周公葬不如禮天乃動威今武蕃忠貞未被明宥妖眚之來皆爲此也宜急爲攺葬徙還家屬其從坐禁錮一切蠲除又皇太后𨿽居南宮而恩禮不接朝臣莫言遠近失望宜思大義顧復之報天子深納奐言以問諸黃門常侍左右皆惡之帝又不得自從轉奐太常與尙書劉猛刁韙衛良同薦王暢李膺可參三公之選而曹節等彌疾其言遂下詔切責之奐等皆自囚廷尉數日乃得出並以三月俸贖罪司隸校尉王宇出於宦官欲借寵公卿以求薦舉百僚畏憚莫不許諾惟奐獨拒之宇怒因此遂陷以黨罪禁錮歸田裏靈帝本紀熹平元年秋七月甲寅宦官諷司隸校尉段熲捕系太學諸生千餘人注時有人書朱雀闕雲天下大亂公卿皆屍祿故捕之段熲傳熲曲意宦官故得保其富貴遂黨中常侍王甫枉誅中常侍鄭颯董騰等增封四千戶並前萬四千戶陳球傳球拜廷尉熹平元年竇太后崩太后本遷南宮雲臺宦者積怨竇氏遂以衣車載後屍置城南市捨數日中常侍曹節王甫欲用貴人禮殯帝曰太后親立朕躬統承大業詩云無徳不報無言不酬豈宜以貴人終乎於是發喪成禮及將葬節等復欲別葬太后而以馮貴人配祔詔公卿大會朝堂令中常侍趙忠監議太尉李咸時病乃扶輿而起搗椒自隨謂妻子曰若皇太后不得配食桓帝吾不生還矣旣議坐者數百人各瞻望中宮良久莫肯先言趙忠曰議當時定怪公卿以下各相顧望球曰皇太后以盛徳良家母臨天下宜配先帝是無所疑忠笑而言曰陳廷尉宜便操筆球卽下議曰皇太后自在椒房有聰明母儀之徳遭時不造援立聖明承繼宗廟功烈至重先帝晏駕因遇大獄遷居空宮不幸早世家𨿽獲罪事非太后今若別葬誠失天下之望且馮貴人冢墓被髮骸骨暴露與賊並屍魂靈污染且無功於國何宜上配至尊忠省球議作色俯仰蚩球曰陳廷尉建此議甚健球曰陳竇旣冤皇太后無故幽閉臣常痛心天下憤嘆今日言之退而受罪夙昔之願公卿以下皆從球議李咸始不敢先發見球辭正然後大言曰臣本謂宜爾誠與臣意合會者皆爲之愧曹節王甫復爭以爲梁后家犯惡逆別葬懿陵武帝黜廢衛后而以李夫人配食今竇氏罪深豈得合葬先帝乎李咸乃詣闕上疏曰臣伏惟章徳竇后虐害恭懷安思閻後家犯惡逆而和帝無異葬之議順朝無貶降之文至於衛后孝武皇帝身所廢棄不可以爲比今長樂太后尊號在身親嘗稱制坤育天下且援立聖明光隆皇祚太后以陛下爲子陛下豈得不以太后爲母子無黜母臣無貶君宜合葬宣陵一如舊制帝省奏謂曹節等曰竇氏𨿽爲不道而太后有徳於朕不宜降黜節等無復言於是議者乃定球爲永樂少府乃潛與司徒河間劉合謀誅宦官初合兄侍中儵與大將軍竇武同謀俱死故合與球相結事未及發球復以書勸合曰公出自宗室位登臺鼎天下瞻望社稷鎭衛豈得雷同容容無違而已今曹節等放縱爲害而久在左右又公兄侍中受害節等永樂太后所親知也今可表徙衛尉陽球爲司隸校尉以次收節等誅之政出聖主天下太平可翹足而待也又尙書劉納以正直忤宦官出爲步兵校尉亦深勸於合合曰凶豎多耳目恐事未會先受其禍納曰公爲國棟梁傾危不持焉用彼相邪合許諾亦結謀陽球球小妻程璜之女璜用事宮中所謂程大人也節等頗得聞知乃重賂於璜且脇之璜懼迫以球謀告節節因共白帝曰合等常與藩國交通有惡意數稱永樂聲埶受取狼籍步兵校尉劉納及永樂少府陳球衛尉陽球交通書疏謀議不軌帝大怒策免合合與球及劉納陽球皆下獄死球時年六十二陽球傳球拜尙書令時中常侍王甫曹節等姦虐弄權扇動外內球嘗拊髀發憤曰若陽球作司隸此曹子安得容乎光和二年遷爲司隸校尉王甫休沐裏捨球詣闕謝恩奏收甫及中常侍淳於登袁赦封中黃門劉毅小黃門訓朱禹齊盛等及子弟爲守令者姦猾縱恣罪合族滅太尉段熲諂附佞幸宜並誅戮於是悉收甫熲等送洛陽獄及甫子永樂少府萌沛相吉球自臨考甫等五毒備極萌謂球曰父子旣當伏誅少以楚毒假借老父球曰若罪惡無狀死不滅責乃欲球假借邪萌乃罵曰爾前事吾父子如奴奴敢反汝主乎今日困吾行自及也球使以土窒萌口箠朴交至父子悉死杖下熲亦自殺乃僵磔甫屍於夏城門大署榜曰賊臣王甫盡沒入財產妻子皆徙比景球旣誅甫復欲以次表曹節等乃敕中都官從事曰且先去大猾當次案豪右權門聞之莫不屏气諸奢飾之物皆各緘縢不敢陳設京師畏震時順帝虞貴人葬百官會喪還曹節見磔甫屍道次慨然抆淚曰我曹自可相食何宜使犬舐其汁乎語諸常侍今且俱入勿過裏捨也節直入省白帝曰陽球故酷暴吏前三府奏當免官以九江微功復見擢用愆過之人好爲妄作不宜使在司隸以騁毒虐帝乃徙球爲衛尉時球出謁陵節敕尙書令召拜不得稽畱尺一球被召急因求見帝叩頭曰臣無淸髙之行橫蒙鷹犬之任前𨿽糾誅王甫段熲蓋簡落狐貍未足宣示天下願假臣一月必令豺狼梟各服其辜叩頭流血殿上呵叱曰衛尉扞詔邪至於再三乃受拜其冬司徒劉合與球議收案張讓曹節節等知之共誣白合等語已見陳球傳遂收球送洛陽獄誅死妻子徙邊李膺傳膺拜司隸校尉時張讓弟朔爲野王令貪殘無道至乃殺孕婦聞膺厲威嚴懼罪逃還京師因匿兄讓第捨藏於合柱中膺知其狀率將吏卒破柱取朔付洛陽獄受辭畢卽殺之讓訴冤於帝詔膺入殿禦親臨軒詰以不先請便加誅辟之意膺對曰昔晉文公執衛成公歸於京師春秋是焉禮云公族有罪𨿽曰宥之有司執憲不從昔仲尼爲魯司寇七日而誅少正卯今臣到官已積一旬私懼以稽畱爲愆不意獲速疾之罪誠自知釁責死不旋踵特乞畱五日�殄元惡退就鼎鑊始生之願也帝無復言顧謂讓曰此汝弟之罪司隸何愆乃遣出之自此諸黃門常侍皆鞠躬屏气休沐不敢復出宮省帝怪問其故並叩頭泣曰畏李校尉及遭黨事考實膺等案經三府太尉陳蕃郤之不肯平署帝愈怒遂下膺等於黃門北寺獄膺等頗引宦官子弟宦者多懼請帝以天時宜赦於是大赦天下膺免歸鄕裏陳實傳實轉功曹時中常侍侯覽托太守髙倫用吏倫教署爲文學掾實知非其人懷檄請見言曰此人不宜用而侯常侍不可違實乞從外署不足以塵明徳倫從之於是鄕論怪其非舉實終無所言倫後被徵爲尙書郡中士大夫送至輪氏傳捨倫謂眾人言曰吾前爲侯常侍用吏陳君密持教還而於外白署比聞議者以此少之此咎由故人畏憚彊禦陳君可謂善則稱君過則稱己者也實固自引愆聞者方嘆息由是天下服其徳實爲掾屬時中常侍張讓權傾天下讓父死歸葬川𨿽一郡畢至而名士無往者讓甚恥之實乃獨弔焉及後復誅黨人讓感實故多所全宥荀彧傳彧字文若潁川潁陰人朗陵令淑之孫也父緄爲濟南相緄畏憚宦官乃爲彧娶中常侍唐衡女彧以少有才名故得免於譏議王允傳允以司徒髙第爲侍禦史中平元年黃巾賊起特選拜豫州刺史辟荀爽孔融等爲從事上除禁黨討擊黃巾別帥大破之與左中郎將皇甫嵩右中郎將朱�等受降數十萬於賊中得中常侍張讓賓客書疏與黃巾交通允具發其姦以狀聞靈帝責怒讓讓叩頭陳謝竟不能罪之而讓懷挾忿怒以事中允明年遂傳下獄會赦還復刺史旬日間復以它罪被捕司徒楊賜以允素髙不欲使更楚辱乃遣客謝之曰君以張讓之事故一月再徵凶慝難量幸爲深計又諸從事好气決者共流涕奉藥而進之允厲聲曰吾爲人臣獲罪於君當伏大辟以謝天下豈有乳藥求死乎投杯而起出就檻車旣至廷尉左右皆促其事朝臣莫不嘆息大將軍何進太尉袁隗司徒楊賜共上疏請之曰夫內視反聽則忠臣竭誠寬賢務能則義士厲節是以孝文納馮唐之說晉悼宥魏絳之罪允以特選受命誅逆撫順曾未期月州境澄淸方欲列其庸勛請加爵賞而以奉事不當當肆大戮責輕罰重有虧眾望臣等備位宰相不敢寢默誠以允宜蒙三槐之聽以昭忠貞之心書奏得以減死論是冬大赦而允獨不在宥三公咸復爲言至明年乃得解釋是時宦者橫暴睚�觸死允懼不免乃變易名姓轉側河內陳畱間靈思何皇后紀後鴆殺美人帝大怒欲廢後諸宦官固請得止何進傳進爲大將軍是時置西園八校尉以小黃門蹇碩爲上軍校尉虎賁中郎將袁紹爲中軍校尉屯騎都尉鮑鴻爲下軍校尉議郎曹操爲典軍校尉趙融爲助軍校尉淳於瓊爲佐軍校尉又有左右校尉帝以蹇碩壯健而有武略特親任之以爲元帥督司隸校尉以下𨿽大將軍亦領屬焉碩𨿽擅兵於中而猶畏忌於進乃與諸常侍共說帝遣進西擊邊章韓遂帝從之賜兵車百乘虎賁斧鉞進陰知其謀乃上遣袁紹東擊徐兗二州兵須紹還卽戎事以稽行期初何皇后生皇子辯王貴人生皇子協羣臣請立太子帝以辯輕佻無威儀不可爲人主然皇后有寵且進又居重權故久不決六年帝疾篤屬協於蹇碩碩旣受遺詔且素輕忌於進兄弟及帝崩碩時在內欲先誅進而立協及進從外入碩司馬潘隱與進早舊迎而目之進驚馳從儳道歸營引兵入屯百郡邸因稱疾不入碩謀不行皇子辯乃卽位何太后臨朝進與太傅袁隗輔政錄尙書事進素知中官天下所疾兼忿蹇碩圖己及秉朝政陰規誅之袁紹亦素有謀因進親客張津勸之曰黃門常侍權重日久又與長樂太后專通奸利將軍宜更淸選賢良整齊天下爲國家除患進然其言又以袁氏累世寵貴海內所歸而紹素善養士能得豪傑用其從弟虎賁中郎將術亦尙气俠故並厚待之因復博徵智謀之士紀何顒荀攸等與同腹心蹇碩疑不自安與中常侍趙忠等書曰大將軍兄弟秉國專朝今與天下黨人謀誅先帝左右埽滅我曹但以碩典禁兵故且沈吟今宜共閉上合急捕誅之中常侍郭勝進同郡人也太后及進之貴幸勝有力焉故勝親信何氏遂共趙忠等議不從碩計而以其書示進進乃使黃門令收碩誅之因領其屯兵袁紹復說進曰前竇武欲誅內寵而反爲所害者以其言語漏泄而五營百官畏服中人故也今將軍旣有元舅之重而兄弟並領勁兵部曲將吏皆英俊名士樂盡力命事在掌握此天贊之時也將軍宜一爲天下除患名垂後世𨿽周之申伯何足道哉今大行在前殿將軍宜受詔領禁兵不宜輕出入宮省進甚然之乃稱疾不入陪喪又不送山陵遂與紹定籌策而以其計白太后太后不聽曰中官統領禁省自古及今漢家故事不可廢也且先帝新棄天下我柰何楚楚與士人共對事乎進難違太后意且欲誅其放縱者紹以爲中官親近至尊出入號令今不悉廢後必爲患而太后母舞陽君及苗數受諸宦官賂遺知進欲誅之數白太后爲其障蔽又言大將軍專殺左右擅權以弱社稷太后疑以爲然中官在省闥者或數十年封侯貴寵膠固內外進新當重任素敬憚之𨿽外收大名而內不能斷故事久不決紹等又爲畫策多召四方猛將及諸豪傑使並引兵向京城以脇太後進然之主簿陳琳入諫曰易稱卽鹿無虞諺有掩目捕雀夫微物尙不可欺以得志況國之大事其可以詐立乎今將軍總皇威握兵要龍驤虎步髙下在心此猶鼓洪鑪燎毛髮耳夫違經合道天人所順而反委釋利器更徵外助大兵聚會彊者爲雄所謂倒持干戈授人以柄功必不成祇爲亂階進不聽遂西召前將軍董卓屯關中上林苑又使府掾太山王匡東發其郡彊弩並召東郡太守橋瑁屯城臯使武猛都尉丁原燒孟津火照城中皆以誅宦官爲言太后猶不從苗謂進曰始共從南陽來俱以貧賤依省內以致貴富國家之事亦何容易覆水不收宜深思之且與省內和也進意更狐疑紹懼進變計乃脇之曰交構已成形埶已露事畱變生將軍復欲何待而不早決之乎進於是以紹爲司隸校尉假節專命擊斷從事中郎王允爲河南尹紹使洛陽方略武吏司察宦者而促董卓等使馳驛上欲進兵平樂觀太后乃恐悉罷中常侍小黃門使還裏捨惟畱進素所私人以守省中諸常侍小黃門皆詣進謝罪惟所措置進謂曰天下匈匈正患諸君耳今董卓垂至諸君何不早各就國袁紹勸進便於此決之至於再三進不許紹又爲書告州郡詐宣進意使捕案中官親屬進謀積日頗泄中官懼而思變張讓子婦太后之妹也讓向子婦叩頭曰老臣得罪當與新婦俱歸私門惟受恩累世今當遠離宮殿情懷戀戀願復一入直得暫奉望太后陛下顏色然後退就溝壑死不恨矣子婦言於舞陽君入白太后乃詔諸常侍皆復入直八月進入長樂白太后請盡誅諸常侍以下選三署郎入守宦官廬諸宦官相謂曰大將軍稱疾不臨喪不送葬今欻入省此意何爲竇氏事竟復起耶又張讓等使人潛聽具聞其語乃率常侍段珪畢嵐等數十人持兵竊自側闥入伏省中及進出因詐以太后詔召進入坐省合讓等詰進曰天下憒憒亦非獨我曹罪也先帝嘗與太后不快幾至成敗我曹涕泣救解各出家財千萬爲禮和悅上意但欲托卿門戶耳今乃欲滅我曹種族不亦太甚乎卿言省內穢濁公卿以下忠淸者爲誰於是尙方監渠穆拔劍斬進於嘉徳殿前讓珪等爲詔以故太尉樊陵爲司隸校尉少府許相爲河南尹尙書得詔板疑之曰請大將軍出共議中黃門以進頭擲與尙書曰何進謀反已伏誅進部曲將吳匡張璋素所親幸在外聞進被害欲將兵入宮宮合閉袁術與匡共斫攻之中黃門持兵守合會日暮術因燒南宮九龍門及東西宮欲以脇出讓等讓等入白太后言大將軍兵反燒宮攻尙書闥因將太後天子及陳畱王又劫省內官屬從復道走北宮尙書盧植執戈於合道窗下仰數段珪段珪等懼乃釋太后太后投合得免袁紹與叔父隗矯詔召樊陵許相斬之苗紹乃引兵屯朱雀闕下捕得趙忠等斬之吳匡等素怨苗不與進同心而又疑其與宦官同謀乃令軍中曰殺大將軍者卽車騎也士吏能爲報讎乎進素有仁恩士卒皆流涕曰願致死匡遂引兵與董卓弟奉車都尉旻攻殺苗棄其屍於苑中紹遂閉北宮門勒兵捕宦者無少長皆殺之或有無須而誤死者至自發露然後得免死者二千餘人紹因進兵排宮或上端門屋以攻省內張讓段珪等因迫遂將帝與陳畱王數十人步出谷門奔小平津公卿並出平樂觀無得從者惟尙書盧植夜馳河上王允遣河南中部掾閔貢隨植後貢至手劍斬數人餘皆投河而死明日公卿百官乃奉迎天子還宮獻帝春秋河南中部掾閔貢見天子出率騎追之北到河上天子饑渴貢宰羊進之厲聲責讓等曰君以閹官之隸刀鋸之賤越從洿泥扶侍日月賣弄國恩階賤爲貴劫迫帝王蕩覆王室假息漏刻遊魂河津自亡新以來姦臣賊子未有如君者今不速死吾射殺汝讓等惶怖叉手再拜叩頭向天子辭曰臣等死陛下自愛遂投河而死

宦寺部紀事二異同雜錄太祖嘗私入中常侍張讓室讓覺之乃舞手戟於庭逾垣而出才武絕人莫之能害魏志武帝本紀注太祖初入尉廨繕治四門造五色棒縣門左右各十餘枚有犯禁者不避豪彊皆棒殺之後數月靈帝愛幸小黃門蹇碩叔父夜行卽殺之京師斂迹莫敢犯者蜀志董允傳後主漸長大愛宦人黃皓皓便僻佞慧欲自容入允常上則正色匡主下則數責於皓皓畏允不敢爲非終允之世皓位不過黃門丞九年卒陳祗代允爲侍中與黃皓互相表裏皓始預政事祗死從皓從黃門令爲中常侍奉車都尉操弄威柄終至覆國蜀人無不追思允及鄧艾至蜀聞皓姦險收閉將殺之而皓厚賂艾左右得免齊書東昏侯本紀永元三年春正月丙申朔宮人於閱武堂元會皇后正位閹人行儀帝戎服臨視帝性重澀少言不與朝士接惟親信閹人及左右禦刀應敕等自江祏始安王遙光誅後漸便騎馬日夜於後堂戲馬與親近閹人倡伎鼓叫常以五更就臥至晡乃起又教黃門五六十人爲騎客帝所寵羣小黨與三十一人黃門十人義師至近郊帝以冠軍王珍國領三萬人據大桁莫有鬥志遣左右直長閹豎王寶孫督戰呼爲王長子寶孫切罵諸將帥直閣將軍席豪發憤突陣死帝素好鬥軍隊初使宮人爲軍後乃用黃門親自臨陣陳書蕭引傳引爲貞威將軍建康令時殿內隊主吳琎及宦官李善度蔡脫兒等多所請屬引一皆不許引族子密時爲黃門郎諫引曰李蔡之勢在位皆畏憚之亦宜小爲身計引曰吾之立身自有本末亦安能爲李蔡攺行就令不平不過解職耳吳琎竟作飛書李蔡証之坐免官唐書竇懷貞傳懷貞性諂詐善諧結權貴宦者用事尢所畏奉或見無須者誤爲之禮監察禦史魏傳弓嫉中人輔信義欲劾奏其姦懷貞曰是安藥所信任者柰何繩之傳弓曰王綱壞矣正坐此屬今日殺之明日誅無所悔懷貞猶固止之李白傳帝坐沈香亭子意有所感欲得白爲樂章召入而白已醉左右以水�面稍解援筆成文婉麗精切無畱思帝愛其才數宴見白嘗侍帝醉使髙力士脫力士素貴恥之摘其詩以激楊貴妃帝欲官白妃輒沮止安祿山傳國忠謀授祿山同中書門下平章事召還朝制未下帝使中官輔璆琳賜大柑因察非常祿山厚賂之還言無他帝遂不召未幾事泄帝托它罪殺之回紇傳乾元元年回紇使請昏帝以幼女寧國公主下嫁卽冊磨延啜爲英武威遠毗伽可汗詔漢中郡王瑀爲冊命使瑀至回紇而可汗國服赭袍坐帳中儀衛光嚴引瑀立帳外問曰王天可汗何屬瑀曰從昆弟也時中人雷靈俊立瑀上又問立王上者爲誰瑀曰中人也可汗曰中人奴爾顧立郎上乎靈俊趨下李揆傳京師多盜至驂衢殺人屍溝中吏褫气李輔國方橫請選羽林騎五百備僥捕揆曰漢以南北軍相統攝故周勃因南軍入北軍以安劉氏本朝置南北衙文武區別更相檢伺今以羽林代金吾忽有非常何以制之輔國議格蕭華傳華以中書侍郎同中書門下平章事李輔國用事求宰相華拒之輔國怨會肅宗大漸矯詔罷華爲禮部尙書李峴傳峴以中書侍郎同中書門下平章事於是呂諲李揆第五琦同輔政而峴位望最舊事多獨決諲等不平李輔國用權制詔或不出中書百司莫敢覆峴頓首帝前極言其惡帝悟稍加檢制輔國由是讓行軍司馬然深銜峴鳳翔七馬坊押官盜掠人天興令謝夷甫殺之輔國諷其妻使訴枉詔監察禦史孫鎣鞫之直夷甫其妻又訴詔禦史中丞崔伯陽刑部侍郎李曄大理卿權獻爲三司訊之無異辭妻不承輔國助之乃令侍禦史毛若虛覆按若虛委罪夷甫言禦史用法不端伯陽怒欲質讓若虛馳入自歸帝帝畱若虛簾中頃伯陽等至劾若虛傅中人失有罪帝怒叱之貶伯陽髙要尉權獻杜陽尉逐李曄嶺南流鎣播州峴謂責太重入言於帝曰若虛希旨用刑亂國法陛下信爲重輕示無禦史臺帝怒李揆不敢爭乃出峴爲蜀州刺史代宗立拜門下侍郎同中書門下平章事故事政事堂不接客自元載爲相中人傳詔者引升堂置榻待之峴至卽敕吏撤榻杜陽雜編李輔國恣橫無君上切齒久矣因寢夢登樓見髙力士領兵數百鐵騎以戟刺輔國首流血灑地前後歌呼自北而去遣謁者問其故力士曰明皇之令也上覺亦不敢言輔國尋爲盜所殺上異之方以夢話於左右先是肅宗賜輔國香玉辟邪二各髙一尺五寸奇巧殆非人間所有其玉之香可聞於數百步𨿽�之於金函石匱終不能掩其气或以衣裾誤拂則芬馥經年縱澣濯數四亦不消歇輔國常置於座側一日方巾櫛而辟邪忽一大笑一悲號輔國驚愕失據而囅然者不已悲號者更涕泗交下輔國惡其怪碎之如粉以投廁中其後常聞冤痛之聲其輔國所居里巷酷裂彌月猶在蓋舂之爲粉而愈香故也不周歲而輔國死焉初碎辟邪輔國嬖孥慕容宮人知異常物隱屑二合而魚朝恩不惡輔國之禍以錢三十萬買之及朝恩將伏誅其香化爲白蝶竟天而去當時議者以奇香異寶非人臣之所蓄也輔國家藏珍玩皆非人世所識夏則於堂中設迎涼之艸其色類碧而幹似苦竹葉細如杉𨿽若干枯未嘗雕落盛暑束之戶間而涼風自至鳳首木髙一尺雕刻鸞鳳之狀形似枯槁毛羽脫落不甚盡𨿽嚴凝之時置諸髙堂大廈之中而和煦之气如二三月故列名爲常春木縱烈火焚之終不焦黑焉唐書李光弼傳北邙之敗朝恩羞其策繆故深忌光弼切骨而程元振尢疾之二人用事日謀有以中傷者及來瑱爲元振讒死光弼愈恐吐蕃寇京師代宗詔入援光弼畏禍遷延不敢行及帝幸陜猶倚以爲重數存問其母以解嫌疑郭子儀傳子儀事上誠禦下恕賞罰必信遭幸臣程元振魚朝恩短毀方時多虞握兵處外然詔至卽日就道無纖介顧望故讒間不行破吐蕃靈州而朝恩使人發其父墓盜未得子儀自涇陽來朝中外懼有變及入見帝喭之卽號泣曰臣久主兵不能禁士殘人之墓人今發先臣墓此天譴非人患也朝恩又嘗約子儀修具元載使人告以軍容將不利公其下衷甲願從子儀不聽但以家僮十數往朝恩曰何車騎之寡告以所聞朝恩泣曰非公長者得無致疑乎常衮傳衮爲中書舍人文采贍蔚長於應用譽重一時魚朝恩賴寵兼判國子監衮奏成均之任當用名儒不宜以宦臣領職來瑱傳瑱拜兵部尙書同中書門下平章事充山陵使是時程元振居中用事疾瑱乃告與巫祝言不順會王仲升歸又言由瑱與賊合故陷賊帝積怒遂下詔削除官爵貶播川尉員外置及鄠賜死籍其家瑱之死門下客皆散去掩屍於坎校書郎殷亮獨後至哭屍側爲備棺衾以葬帝徐悟元振誣以它罪流溱州元載傳載遷戶部侍郎充度支江淮轉運等使帝不豫李輔國用事輔國妻載宗女也因相締暱會京兆尹缺輔國白用載載意屬國柄固辭輔國曉之翌日拜同中書門下平章事領使如故代宗立輔國勢愈重數稱其才進拜中書侍郎許昌縣子載以度支繁浩有吏事督責損威寵乃悉天下錢榖委劉晏未幾判天下元帥行軍司馬盜殺李輔國載陰與其謀乃復結中人董秀厚啖以金使刺取密旨帝有所屬必先知之探微揣端無不諧契故帝任不疑魚朝恩驕橫震天下與載不�憚之𨿽帝亦銜恚乃乘間奏誅朝恩帝畏有變載結其愛將爲助朝恩已誅載得意益甚矜肆舊唐書代宗本紀大歷元年十二月己亥彗起匏瓜其長尺餘犯宦者星唐書陳少遊傳少遊擢桂管觀察使少遊不樂遠去規徙近鎭時宦官董秀有寵掌樞近少遊乃宿其裏候歸沐入謁因鄙語諂謂秀曰七郎親屬幾何月費幾何秀謝曰族甚大歲用常過百萬少遊曰審如是奉入不足爲數日費當數外營乃辦耳吾𨿽不才請獨取濟歲輸錢五千萬今具其半請先入之秀大喜與厚相結少遊因泣曰嶺南瘴癘恐不得生還見顏色秀遽曰公美才不當遠出請少待時少遊已納賂元載子仲武於是內外更薦之攺宣歙池觀察使黎幹傳徳宗在東宮幹與宦者特進劉忠翼陰謀幾危宗嗣及卽位又詭道希進密乘車謁忠翼事覺除名長流唐國史補於司空�方熾於襄陽朝廷以大閹薛向衍監其軍尙衍至�用數不厚待尙衍晏如也後旬日請出遊及莫而歸帟幕茵榻什器一以新矣又列犢車五十乘實以綾彩尙衍頷之而已亦不形言�嘆曰是何祥也舊唐書鄭絪傳順宗初卽位遺詔不時宣下絪與同列衛次公密申正論中人不敢違唐書王叔文傳順宗立不能聽政深居施幄坐以牛昭容宦人李忠言侍側羣臣奏事從帷中可其奏王伾密語諸黃門陛下素厚叔文卽繇蘇州司功參軍拜起居郎翰林學士大抵叔文因伾伾因忠言忠言因昭容更相依仗伾主傳受叔文主裁可乃授之中書執誼作詔文施行焉及遷戶部侍郎宦人俱文珍忌其權罷叔文學士詔出駭悵曰吾當數至此議事不然無繇入禁中伾復力請乃聽三五日一至翰林然不得舊職矣在省不事所職日引其黨謀取神策兵制天下之命乃以宿將範希朝爲西北諸鎭行營兵馬使泰爲司馬副之於是諸將移書中尉告且去宦人始悟奪其權大怒曰吾屬必死其手乃諭諸鎭愼毋以兵屬人希朝泰到奉天諸將不至乃還叔文母死匿不發置酒翰林忠言文珍等皆在�金以餉因揚言曰天子適射兔苑中跨鞍若飛敢異議者斬又自陳親疾病以身任國大事朝夕不得侍今當請急宜聽然向之悉心戮力難易亡所避報天子異知爾今一去此則百謗至孰爲吾助者又言羊士諤毀短我我將杖殺之而執誼懦不果劉辟來爲韋臯求三川吾生平不識辟便欲前執吾手非凶人耶掃木場將斬之而執誼持不可每念失此二賊令人悵恨又陳領度支所以興利去害者爲己勞文珍隨語詰折叔文不得對許孟容傳孟容遷給事中京兆上言好畤風雹害稼帝遣宦人覆視不實奪尹以下俸孟容曰府縣上事不實罪應罰然陛下遣宦者覆視紊綱紀宜更擇禦史一人參驗乃可不聽裴度傳大賈張陟負五坊息錢上命坊使楊朝汶收其家簿閱貸錢𨿽已償悉鉤止根引數十百人列箠挺脇不承又獲盧大夫逋券捕盧坦家客責償久乃悟盧羣券坦子上訴朝汶讕語錢入禁中何可得禦史中丞蕭俯及諫官列陳中人橫恣度亦極言之時方討鄆帝曰姑議東軍此細事我自處辦度曰兵事不理止山東中人橫暴將亂都下帝不悅徐乃悟讓朝汶曰以爾使我羞見宰相命殺之而原系者繇是京師澄肅裴潾傳潾本河東聞喜人元和初累遷左補闕於是兩河用兵憲宗任宦人爲館驛使檢稽出納有曹進玉者尢恃恩倨甚使者過至加捽辱宰相李吉甫奏罷之會伐蔡復以中人領使潾諫曰凡驛有官專尸之畿內以京兆尹道有觀察使刺史相監臨臺又禦史爲之使以察過闕猶有不職則宜明科條督責之誰不惕懼若復以宮闈臣領之則內人而及外事職分亂矣夫事不善誡於初體有非不必大方開太平澄本正末宜塞侵官之原出位之漸帝𨿽不用而嘉其忠白居易傳王承宗叛帝詔吐突承璀率師出討居易諫唐家制度每徵伐專委將帥責成功比年始以中人爲都監韓全義討淮西賈良國監之髙崇文討蜀劉貞亮監之且興天下兵未有以中人專統領者神策旣不置行營節度卽承璀爲制將又充諸軍招討處置使是實都統恐四方聞之必輕朝廷後世且傳中人爲制將自陛下始陛下忍受此名哉且劉濟等洎諸將必恥受承璀節制心有不樂無以立功此乃資承宗之姦挫諸將之銳帝不聽孟簡傳簡拜諫議大夫知匭事吐突承璀爲招討使簡固爭詣延英言不可狀以悻切出爲常州刺史簡以親吏陸翰主奏邸關通閹侍翰持之數傲很簡怒追還以土囊斃之家上變發簡姦贓禦史劾驗得遺吐突承璀貲七百萬左授太子賓客分司東都獨孤郁傳郁進右補闕吐突承璀討王承宗郁執不可挺議鯁固號稱職擢翰林學士段平仲傳平仲爲諫議大夫憲宗使吐突承璀討鎭州疏爭不可及還無功又請斬之遷尙書右丞穆質傳質擢給事中論吐突承璀不宜爲將憲宗不悅攺太子左庶子李絳傳吐蕃犯涇州掠人畜絳因言濱塞虛籍多實兵少今京西北神策鎭軍本防盛秋坐仰衣食不使戰事至之日乃先稟中尉夫兵不內禦要須應變失毫釐差千里請分隸本道則號令齊一前戰不還踵矣然士卒樂兩軍姑息宦者以爲言議遂寢嘗盛夏對延英帝汗浹衣絳欲趨出帝曰朕宮中所對惟宦官女子欲與卿講天下事乃其樂也李墉傳吐突承璀爲監軍貴寵甚墉以剛嚴治相禮憚稍厚善承璀歸數稱薦之召拜門下侍郎同中書門下平章事墉不喜由宦幸進及出祖樂作泣下謂諸將曰吾老安外鎭宰相豈吾任乎至京師不肯視事引疾固辭攺戶部尙書盧從史傳從史在潞姦獪得志又善附迎中人會李長榮卒卽擢拜昭義節度副大使神策中尉吐突承璀與對壘從史時過其營飲博承璀多出寶帶奇玩誇之從史資沓猥所玩悅必遺焉從史喜益狎不疑帝用裴�謀敕承璀圖之承璀伏壯士幕下伺其來與語士突起捽持出帳後縛內車中從者驚亂斬數十人諭以密詔五年夏四月疏從史惡貶歡州司馬賜死孔戣傳戣擢諫議大夫中人劉希光受賕二十萬緡抵死吐突承璀坐厚善逐爲淮南監軍太子舍人李涉知帝意投匭上言承璀有功不可棄戣得副章不�受面質讓之涉更因左右以聞戣列涉結近幸營罔上聽有詔黜涉峽州司馬宦寵側目李逢吉傳帝暴疾中外阻遏逢吉因中人梁守謙劉弘規王守澄議請立景王爲皇太子帝不能言頷之而已明日下詔皇太子遂定鄭注得幸於王守澄逢吉遣從子訓賂注結守澄爲奧援自是肆志無所憚宋申錫傳申錫爲翰林學士帝惡宦官權寵震主再致宮禁之變而王守澄典禁兵偃蹇放肆欲剟除本根思可與決大事者察申錫忠厚因召對俾與朝臣謀去守澄等且倚以執政申錫頓首謝未幾拜尙書右丞逾月進同中書門下平章事乃除王璠京兆尹密諭帝旨璠漏言而守澄黨鄭注得其謀太和五年遣軍候豆盧著誣告申錫與漳王謀反守澄持奏浴堂將遣騎二百屠申錫家宦官馬存亮爭曰謀反者獨申錫耳當召南司會議不然京師跂足亂矣守澄不能對時二月晦羣司皆休中人馳召宰相馬奔乏死於道易所乘以復命申錫與牛僧孺路隋李宗閔至中書中人唱曰所召無宋申錫申錫始知得罪望延英門以笏叩額還第僧孺等見上出著告牒皆駭愕不知所對守澄捕申錫親吏張全眞家人買子緣信及十六宅典吏脇成其罪帝乃罷申錫爲太子右庶子李吉甫傳十宅諸王旣不出合諸女嫁不時而選尙皆繇中人厚爲財謝乃得遣左拾遺楊歸厚嘗請對日已旰帝令它日見固請不�退旣見極論中人許遂振之姦帝怒其輕肆欲遠斥之吉甫見帝謝引用之非舊唐書穆宗本紀長慶二年十一月上與內官擊鞠禁中有內官欻然墜馬如物所擊上恐罷鞠升殿遽足不能履地風眩就�自是外不聞上起居者三日唐書武儒衡傳儒衡遷中書舍人時元稹倚宦官知制誥儒衡鄙厭之會食瓜蠅集其上儒衡揮以扇曰適從何處來遽集於此一坐皆失色舊唐書敬宗本紀寶歷元年鄠縣令崔發坐誤辱中官下獄是日與諸囚陳於金雞竿下候釋放忽有內官五十餘人環發而毆之發破面折齒臺吏以席蔽之方免有詔復系於臺中唐書劉蕡傳蕡字去華幽州昌平人客梁汴間明春秋能言古興亡事沈健於謀浩然有救世意擢進士第元和後權綱弛遷神策中尉王守澄負弒逆罪更二帝不能討天下憤之文宗卽位思洗元和宿恥將剪落支黨方宦人握兵橫制海內號曰北司凶醜朋挺外脇羣臣內掣侮天子蕡常痛疾太和二年舉賢良方正能直言極諫帝引諸儒百餘人於廷蕡對曰臣誠不佞有正國致君之術無位而不得行有犯顏敢諫之心無路而不得達懷憤�抑思有時而發常欲與庶人議於道商賈謗於市得通上聽一悟主心𨿽被祅言之罪無所悔況逢陛下詢求過闕咨訪嘉謀制詔中外舉直言極諫臣辱斯舉專承大問敢不悉意以言至於上所忌時所禁權幸所諱惡有司所與奪臣愚不識伏惟陛下少加優容不使聖時有讜言受戮者天下之幸也謹昧死以對臣謹按春秋人君之道在體元以居正昔董仲舒爲漢武帝言之略矣有未盡者臣得爲陛下備論之夫繼故必書卽位所以正其始也終必書所終之地所以正其終也故爲君者所發必正言所履必正道所居必正位所近必正人春秋閽弒吳子余祭書其名譏疏遠賢士暱刑人有不君之道伏惟陛下思祖宗開國之勤念春秋繼故之誡明法度之端則發正言履正道杜篡弒之漸則居正位近正人遠刀鋸之殘親骨鯁之直輔相得以顓其任庶寮得以守其官柰何以近五六人總天下大政外專陛下之命內竊陛下之權威攝朝廷勢傾海內羣臣莫敢指其狀天子不得制其心禍稔蕭墻姦生帷幄臣恐曹節侯覽復生於今日此宮闈將變也臣謹按春秋定公元年春王不言正月者春秋以爲先君不得正其終則後君不得正其始故曰定無正也今忠賢無腹心之寄閽寺專廢立之權陷先帝不得正其終致陛下不得正其始況太子未立郊祀未修將相之職不歸名器之宜不定此社稷將危也臣謹按春秋王札子殺召伯毛伯春秋之義兩下相殺不書此書者重其顓王命也夫天之所授者在命君之所存者在命操其命而失之者是不君也侵其命而專之者是不臣也君不君臣不臣此天下所以將傾也臣謹按春秋晉趙鞅以晉陽之兵叛入於晉書其歸者能逐君側之惡以安其君故春秋善之今威柄陵夷藩臣跋扈有不達人臣大節而首亂者將以安君爲名不究春秋之微而稱兵者將以逐惡爲義則典刑不由天子徵伐必自諸侯此海內之將亂也故樊噲排闥而雪涕袁盎當車而抗辭京房發憤以殞身竇武不顧而畢命此皆陛下明知之矣臣謹按春秋晉狐射姑殺陽處父書襄公殺之者以其君漏言也襄公不能固陰重之機處父所以及殘賊之禍故春秋非之夫上漏其情則下不敢盡意上泄其事則下不敢盡言故傳有造膝詭辭之文易有失身害成之戒今公卿大臣非不欲爲陛下言之慮陛下不能用也忽而不用必泄其言臣下旣言而不行必嬰其禍適足鉗直臣之口而重姦臣之威是以欲盡其言則有失身之懼欲盡其意則有害成之憂裴回郁塞以須陛下感悟然後盡其啟沃陛下何不聽朝之餘時禦便殿召當世賢相老臣訪持變扶危之謀求定傾救亂之術塞陰邪之路屏狎之臣制侵陵迫脇之心復門戶掃除之役戒其所宜戒憂其所宜憂旣不得治其前當治於後不得正其始當正其終則可以虔奉典謨克承丕構終任賢之效無宵旰之憂矣是時第策官左散騎常侍馮宿太常少卿賈餗庫部郎中龐嚴見蕡對嗟伏以爲過古晁董而畏中官�睚不敢取士人讀其辭至感槪流涕者而宦人深嫉蕡誣以罪貶柳州司戶參軍卒玉泉子劉蕡楊嗣復門生也對策以直言忤時中官尢所嫉忌中尉仇士良謂嗣復曰柰何以國家科第放此風漢耶嗣復懼而答曰嗣復昔與劉蕡及第時猶未風耳唐書李訓傳訓以禮部侍郎同中書門下平章事賜金紫服仍詔三日一至翰林以終易義訓起流人一歲至宰相謂遭時其志可行欲先誅宦豎乃復河湟歸河朔諸鎭意果而謀淺天子以爲然俄賜第勝業裏賞賚旁午每進見它宰相備位天子傾意宦官衛兵皆懾憚迎拜天下險怪士僥取富貴皆憑以爲資訓時時進賢才偉望以悅士心人皆惑之嘗建言天下浮屠避徭賦耗國衣食請行業不如令者還爲民旣執政自白罷因以市恩始注先顯訓藉以進及勢相埒賴寵爭功不兩立然方事未集乃出注使鎭鳳翔外爲助援內實猜克待逞且殺之擢所厚善分總兵柄於是王璠爲太原節度使郭行余爲邠寧節度使羅立言權京兆尹韓約金吾將軍李孝本權禦史中丞陰許璠行餘多募士及金吾臺府卒劫以爲用十一月壬戌帝禦紫宸殿約奏甘露降金吾左仗樹羣臣賀訓元輿奏言甘露近在禁中陛下宜親往以承天祉許之卽輦如含元殿詔宰相羣臣往視還訓奏言非甘露帝曰豈約妄耶顧中尉仇士良魚志弘等驗之訓因欲閉止諸宦人使無逸者時璠行餘皆辭赴鎭兵列丹鳳門外彀而待訓傳呼曰兩鎭軍入受詔旨聞者趨入邠寧軍不至璠懼弗能前獨行余拜殿下宦人至仗所約流汗不能舉首士良等怪之曰將軍何爲爾會風動廡幕見執兵者士良等驚走出閽者將闔扉爲宦侍叱爭不及閉訓急連呼金吾兵曰衛乘輿者人賜錢百千於是有隨訓入者宦人曰急矣上當還內卽扶輦決罘罳下殿趨訓攀輦曰陛下不可去士良曰李訓反帝曰訓不反士良手搏訓而躓訓壓之將引刀中救至士良免立言孝本領眾四百東西來上殿與金吾士縱擊宦官死者數十人訓持輦愈急至宣政門宦人郗志榮揕訓僕之輦入東上閣卽閉宮中呼萬歲元輿𨿽知謀不以告涯曰上將開延英邪而羣臣見宰相問故會士良遣神策副使劉泰倫陳君奕等率衛士五百挺兵出所值輒殺涯等惶遽易服步出殺諸司史六七百人復分兵屯諸宮門捕訓黨千餘人斬四方館流血成渠宦豎知訓事連天子相與怨嘖帝懼僞不語故宦人得肆志殺戮俄而元輿涯皆爲兵所執涯實不知謀士良榜笞急乃自署反狀詔出衛騎千餘馳咸陽奉天捕亡者大索都城分掩涯訓等第兵遂大掠入黎埴羅讓渾鐬胡證等家及賈耽廟貲產一空兩省印簿書輒持去祕館圖籍蕩然無餘者明日召羣臣朝至建福門從者不得入光範門尙閉列兵誰何乃繇金吾右仗至宣政衙兵皆露持是時無宰相禦史中丞久之合門使馬元贄啟宣政扉傳詔張仲方可京兆尹而吏皆前死羣臣不能班帝初未知涯等被擊猶遲其不朝旣而士良白涯與訓謀逆將立鄭注遽召僕謝令狐楚鄭覃兵部尙書王源中吏部侍郎李虞仲等至帝對悲憤因付涯訊牒曰果涯書邪楚曰然涯誠有謀罪應死是日京師兵剽劫未止民乘亂往往復私怨相戕擊人死甚眾帝遣楊鎭靳遂良等屯兵大衢鼓而儆之兵乃止帝逼宦官於是下詔暴訓涯等罪孝本易綠猶金帶以帽障面奔鄭注至咸陽追騎及之餗匿民間羸服乘驢自歸璠聚河東兵環第自衛弘志使偏將攻之呼曰王涯等得罪起尙書爲相璠喜啟關納之旣行知見紿泣曰李訓累我俄行余立言皆得自涯十餘族並奴婢悉系左右軍璠見涯恚曰公何見引涯曰君昔漏宋丞相謀於守澄今焉逃死訓旣敗被綠衣詭言黜官走終南山依浮屠宗密宗密欲匿之其徒不可乃奔鳳翔爲盩厔將所執械而東訓恐爲宦人酷辱祈監者曰得我者有賞不如持首去乃斬之傳其首餘黨悉禽後一日兩神策兵將涯等赴郊廟過兩市皆腰斬梟首以徇餗臨刑憤叱獨元輿曰錯張華尙不免豈特吾屬哉約最後捕得責以反狀不服斬之殺訓弟仲褒元臯始元臯以屬疏自解得去士良訊奴言事前一夕宿訓第遣人追斬之訓死士良捕宗密將殺之怡然曰與訓遊久浮屠法遇困則救死固其分乃釋之是時暴屍旁午有詔棄都外男女孩嬰相雜廁淹旬許京兆府瘞斂作二大冢葬道左右它日帝頗思訓數爲李石鄭覃稱其才而宦豎益熾帝末以制居常忽忽不懌每遊燕𨿽倡樂雜沓未嘗歡顏慘不展往往瞋目獨語或徘徊眺望賦詩以見情自是感疾至棄天下云李渤傳五坊卒夜斗傷縣人鄠令崔發怒敕吏捕捽其一中人也釋之帝大怒收發送禦史獄會大赦攺元發以囚坐雞竿下俄而中人數十持挺亂擊發敗面折齒幾死吏哀請乃去旣而囚皆釋而發不得原渤上疏曰縣令曳辱中人中人毆禦囚其罪一也然令罪在赦前而中人在赦後不置於法臣恐四方聞之慢倍之心生矣渤又誦言前神策軍在幔城篡京兆進食牙盤不時治致宦人益橫帝以問左右皆曰無之帝謂渤有黨出爲桂管觀察使它日宰相李逢吉等見帝曰發暴中人誠不敬然其母故宰相韋貫之姊年八十憂發成疾陛下方孝治宜少延之帝惻然曰比諫官但言發枉未嘗道此卽遣使送發於家且撫尉其母韋拜詔泣對使者杖發四十猶奪其官李中敏傳中敏遷給事中仇士良以開府階蔭其子中敏曰內謁者監安得有子士良慚恚鄭注傳注元和末至襄陽依節度使李訴寖親遇注多藝詭譎陰狡爲訴籌事未嘗不用挾邪市權舉軍患之監軍王守澄白訴訴曰然彼奇士也將軍試與語守澄始拒不納旣坐機辯橫生鉤得其意守澄大驚引至後堂語終夕恨相見晚謝訴曰誠如公言卽署巡官守澄入總樞密與俱至京師厚加贍卹日夜爲守澄計議因陰通賂遺初士纖巧者附離後要官貴人亦趨往旣陷宋申錫縉紳側目守澄死以十一月葬滻水注奏言守澄國勞舊願身護喪因羣宦者臨送欲以鎭兵悉禽誅之訓畏注專其功乃先五日舉事注率五百騎至扶風令韓遼知其謀奔武功注聞訓敗乃還其屬魏弘節勸注殺監軍張仲淸及大將賈克中等十餘人注驚撓不暇聽仲淸與前少尹陸暢用其將李叔和策訪注計事斬其首兵皆潰去李石傳石以本官同中書門下平章事仍領度支秉權亡所撓方是時宦寺气盛陵暴朝廷每對延英而仇士良等往往斥訓以折大臣石徐謂曰亂京師者訓注也然其進孰爲之先士良等恧縮不得對气益奪縉紳賴以爲彊劉從諫傳從諫從子稹父從素仕右驍衛將軍從諫以爲嗣病甚與妻裴謀令主軍事置大將王協郭誼劉武徳劉守義等佐稹祕不發喪協謀遣將姜岑請醫於朝中人與醫至時從諫死已再旬稹曰公困革不任受詔稹請代拜中人曰臥而視可也辭以母夫人侍不可屏中人欲直入武徳等戶之中人恐有變趨出貺饋百萬嚴綬傳綬爲尙書右僕射綬旣名冑於吏事有方略然銳進趣素議薄之始就廊下食在百官上帝使中人賜含桃綬見拜之爲禦史劾奏綬慚懼待罪詔釋綬而貶中人許康佐傳康佐遷侍禦史以中書舍人爲侍講學士與王起皆爲文宗寵禮帝讀春秋至閽弒吳子余祭問閽何人邪康佐以中官方彊不敢對帝嘻笑罷後觀書蓬萊殿召李訓問之對曰古閽寺今宦人也君不近刑臣以爲輕死之道孔子書之以爲戒帝曰朕邇刑臣多矣得不慮哉訓曰列聖知而不能遠惡而不能去陛下念之宗廟福也於是內謀剪除矣康佐知帝指因辭疾罷爲兵部侍郎舊唐書文宗本紀開成二年五月壬申上幸十六宅與諸王宴樂決十六宅宮市內官範文喜等三人以供諸王食物不精故也摭言沈云翔十人交通中貴號芳林十哲芳林門名由此入內幽閒鼓吹朱崖在維揚監軍使楊欽義追入必爲樞近而朱崖致禮皆不越尋常欽義心銜之一日邀中堂飲更無餘賓而陳設寶器圖畫數�皆殊絕一席祗奉亦竭情禮起後皆以贈之欽義大喜過望旬日至汴州有詔令監淮南軍欽義至卽具前時所獲歸之朱崖笑曰此無所直柰何相拒一時卻與欽義感悅數倍後竟作樞密使武皇一朝之柄用皆自欽義也唐書楊嗣復傳嗣復進門下侍郎未幾帝崩中尉仇士良廢遺詔立武宗帝之立非宰相意故內薄執政臣不加禮自用李徳裕而罷嗣復爲吏部尙書出爲湖南觀察使會誅薛季稜劉弘逸中人多言嘗附嗣復�不利於陛下帝性剛急卽詔中使分道誅嗣復等鄭朗傳朗同中書門下平章事中人李敬實排朗騶導馳去朗以聞宣宗詰敬實自言供奉官不避道帝曰傳我命則絕道行可也而私出不避宰相邪卽斥敬實韋澳傳澳累遷兵部侍郎進學士承旨與蕭置皆爲宣宗禮遇每兩人直必偕召問政得失嘗夜被旨艸詔書事有不安者卽遷延須見帝開陳可否未嘗不順納一日召入屏左右問曰朕於敕使何如澳陳帝威制前世無比帝搖首曰未也策安出澳倉卒答曰若謀之外廷則太和事可用追鑑不若就擇可任者與計事帝曰朕固行之矣自黃至綠自綠至緋猶可衣紫卽合爲一矣澳愧汗不能對乃罷馬植傳植進中書侍郎初左軍中尉馬元贄最爲帝寵信賜通天犀帶而植業與元贄善至通昭穆元贄以賜帶遺之它日對便殿帝識其帶以詰植植震恐具言狀於是罷爲天平軍節度楊收傳中尉楊元價得君而收與之厚收之相元價實左右之乃招四方賕餉數千委收不能從元價以負己大恚陰加毀短東觀奏記上大漸顧命內樞密使王歸長馬公儒宣徽上院使王居方以夔王當璧爲托三內臣皆上素所恩信者泣而受命時右軍中尉王茂元心亦感上左軍中尉王宗實素不同歸長公儒居方患之乃矯詔出宗實爲淮南監軍使宣化門受命將由右銀臺出焉左軍副使邢元實謂宗實曰聖人不豫逾月中尉止隔門起居今日攺除未可辧也請一面聖人而出宗實始悟卻入卽諸門已踵故事添人守捉矣邢元實翼導宗實直至寢殿上已晏駕束頭環泣宗實叱居方下責以矯宣皆捧足乞命遣宣徽北院使齊元簡迎鄆王於藩邸卽位是爲懿宗歸長公儒居方皆誅死籍沒其家北夢瑣言唐太和中閹官恣橫因甘露事王涯等皆罹其禍竟未昭雪宣宗卽位深抑其權末年嘗授旨於宰相令狐公公欲盡誅之慮其冤乃密奏榜子曰但有罪莫捨有闕莫塡自然無遺類矣後爲宦者所見於是南北益相水火洎宣宗末崔侍中得行其志然而玉石俱焚也已舊唐書孔緯傳光啟元年緯進階開府儀同三司進位司徒封魯國公十一月昭宗謁郊廟兩中尉內樞密請朝服所司申前例中貴人無例朝服助祭之禮少府監亦無素制冠服中尉怒立令制造下太常禮院禮官舉故事亦稱無中尉朝服助祭之文諫官亦論之緯奏曰中貴不衣朝服助祭國典也陛下欲以權道寵內臣則請依所兼之官而爲之服天子召諫官謂之曰大禮日近無宜立異爲朕容之於是內官以朝服助祭郊禮畢進位兼太保昭宗本紀三年正月辛未是日制內官第五可範以下七百人並賜死於內侍省具諸道監軍及小使仰本道節度使處斬訖奏從全忠崔引所奏也帝悲惜之自爲奠文祭之唐書王鐸傳鐸爲義成節度使諸道行營都統判延資戶部租庸等使於是表崔安潛自副鄭昌圖裴贄裴樞王摶等在幕府以周岌王重榮諸葛爽康實安師儒時溥六節度爲將佐而中尉西門思恭爲監軍率衛兵洎梁蜀師三萬壁盩厔移檄天下先是諸將𨿽環賊莫肯先及鐸檄至號令殷然士气皆起爭欲破賊故巢戰數蹙宦人田令孜策賊必破欲使功出於己乃構鐸於帝罷爲檢校司徒陳敬瑄傳敬瑄田令孜兄也少賤爲餅師得隸左神策軍令孜爲護軍中尉敬瑄緣藉擢左金吾衛將軍檢校尙書右僕射西川節度使性畏愼善撫士黃巢亂僖宗幸奉天敬瑄夜召監軍梁處厚號慟奉表迎帝繕治行宮令孜亦倡西幸敬瑄以兵三千護乘輿冗從內苑小兒先至敬瑄知素暴橫遣邏士伺之諸兒連臂歡咋行宮中士捕系之呼曰我事天子者敬瑄殺五十人屍諸衢由是道路不嘩北夢瑣言唐軍容使田令孜擅權有回天之力嘗致書於許昌爲其兄陳敬瑄求兵馬使職節將崔侍中安潛不允爾後崔公移鎭西川敬瑄與師立牛勉羅元果以打球爭三川敬瑄獲頭籌制授右蜀節旄以代崔公中外驚駭報狀云陳僕射之命莫知誰何靑城縣彌勒會祅人窺此聲勢知山東盜起知車駕必謀幸蜀乃僞作陳僕射行李先以陳公走馬赴任乃樹一魁祅共翼佐之軍府未諭亦差迎候至近驛有指揮索白馬四匹察事者覺其非常乃羈縻之未供承間而眞陳僕射亦連轡而至其祅人等悉擒縛而俟命潁川俾隱而誅之識者曰陳僕射由閹官之力無捐塵之效盜處方鎭始爲祅物所憑終以自貽誅滅非不幸也舊例士子不與內官交遊軍容田令孜於僖皇播遷行至洋源百官未集闕人掌誥樂朋龜侍郎亦及行在因謁中尉求請中外由是薦之充翰林學士張浚自處士除起居郎亦出令孜之門車駕到蜀朝士畢集一日中尉爲宰相開延學士及張起居同預焉張公恥於對眾設拜乃先謁中尉便施謝酒之敬中尉訝之俄而賓主卽席坐定中尉白諸相曰某與起居淸濁異流曾蒙中外旣慮玷辱何憚攺更今日猥地謝酒卻又不可張公慚懼交集自此爲羣彥所薄唐左軍容使嚴遵美於閹宦中仁人也自言北司爲供奉官�衫給事無秉簡入侍之儀又云樞密使廨署三間屋書櫃而已亦無視事廳堂狀後貼黃指揮公事乃是楊復恭奪宰相權也自是常思退休一旦發狂手足舞蹈家人咸訝旁有一貓一犬貓謂犬曰軍容攺常也顚發也犬曰莫管他從他俄而舞定自驚自笑且異貓犬之言遇昭宗播遷鳳翔乃求致仕梁州蜀軍收降興元因徙於劍南依王先主優待甚異於靑城山下卜別墅以居之年過八十而終其忠正謙約與西門季元爲季孟也於時誅宦官惟西川不奉詔由是脫禍家有北司治亂記八卷備載閹宦忠佞好惡唐書韓偓傳偓字致光京兆萬年人擢進士第累遷左諫議大夫宰相崔引判度支表以自副偓嘗與引定策誅劉季述昭宗反正爲功臣帝疾宦人驕橫欲盡去之偓曰陛下誅季述時餘皆赦不問今又誅之誰不懼死含垢隱忍須後可也天子威柄今散在方面若上下同心攝領權綱猶冀天下可治宦人忠厚可任者假以恩幸使自剪其黨蔑有不濟今食度者乃八千人公私牽屬不減二萬𨿽誅六七巨魁未見有益適固其逆心耳帝前膝曰此一事終始屬卿五代史郭崇韜傳莊宗徵蜀以繼岌爲西南面行營都統崇韜爲招討使軍政皆決崇韜崇韜素嫉宦官嘗謂繼岌曰王有破蜀功師旋必爲太子俟主上千秋萬歲後當盡去宦官至於扇馬亦不可騎繼岌監軍李從襲等見崇韜專任軍事心已不平及聞此言遂皆切齒思有以圖之莊宗聞破蜀遣宦官向延嗣勞軍崇韜不郊迎延嗣大怒因與從襲等構之延嗣還上蜀簿得兵三十萬馬九千五百匹兵器七百萬糧二百五十三萬石錢一百九十二萬緡金銀二十二萬兩珠玉犀象二萬文錦綾羅五十萬匹莊宗曰人言蜀天下之富國也所得止於此邪延嗣因言蜀之寶貨皆入崇韜且誣其有異志將危魏王莊宗怒遣宦官馬彥珪至蜀視崇韜去就彥珪以告劉皇后劉皇后教彥珪矯詔魏王殺之崇韜有子五人其二從死於蜀餘皆見殺其破蜀所得皆籍沒南漢世家劉鋹初名繼興封衛王晟卒以長子立攺元曰大寶晟性剛忌不能任臣下而獨任其嬖幸宦官宮婢延遇瓊仙等至鋹尢愚以謂羣臣皆自有家室顧子孫不能盡忠惟宦者親近可任遂委其政於宦者龔澄樞陳延壽等至其羣臣有欲用者皆閹然後用澄樞等旣專政鋹乃與宮婢波斯女等淫戲後宮不復出省事延壽又引女巫樊胡子自言玉皇降胡子身鋹於內殿設帳幄陳寶貝胡子冠遠遊冠衣紫霞裾坐帳中宣禍福呼鋹爲太子皇帝國事皆決於胡子盧瓊仙龔澄樞等爭附之胡子乃爲鋹言澄樞等皆上天使來輔太子有罪不可問尙書左丞鍾允章參政事深嫉之數請誅宦官宦官皆仄目二年鋹祀天南郊前三日允章與禮官登壇四顧指麾宦者許彥眞望見之曰此謀反耳乃拔劍升壇允章迎叱之彥眞馳走告允章反鋹下允章獄遣禮部尙書薛用丕治之允章與用丕有舊因泣下曰吾今無罪自誣以死固無恨然吾二子皆幼不知父冤俟其長公可告之彥眞聞之罵曰反賊欲使而子報讎邪復入白鋹並捕二子系獄遂族誅之南唐書龔澄樞傳澄樞廣州南海人性廉謹不妄交遊幼事龑爲內供奉官累遷內給事晟襲位任閹人林延遇爲甘泉宮使頗預政事延遇病將死言於晟曰臣死惟龔澄樞可用卽日擢知承宣院兼內侍省攺徳陵使兼龍徳宮使鋹嗣位加特進開府儀同三司萬華宮使驃騎大將軍攺上將軍左龍虎軍觀軍容使內太師軍國之務皆決於澄樞澄樞與李托薛崇譽置酷法之具民甚苦之初巖攺名龔有術者言不利名龔當敗國事遂攺名龑後鋹用澄樞以其姓卒亡其國澄樞亦被誅李托傳托封州封川人少習騎射以謹願事龑爲內府局令晟襲位遷內侍省內侍充宮闈諸衛押番兼秀華宮使鋹立攺玩華宮使內侍監兼列聖景陽二宮使托納二女於鋹鋹以其長爲貴妃次爲美人政事皆訪托而後行加特進開府儀同三司甘泉宮使兼六軍觀軍容使行內中尉遷驃騎上將軍內太師太祖命師伐鋹旣克韶州統軍使李承渥戰死節度副使幸延渥間道遣人勸鋹降托堅沮其議及就擒至許田太祖遣使問托等昨已約降復率眾來拒戰及軍敗又縱火焚府庫誰爲之謀也托俯首不能對鋹諫議大夫王珪謂托曰昔在廣州機務並爾輩所專火又自內起今天子遣使案問爾復欲推過何人遂唾而批其頰托乃引伏后至京斬之潘崇徹傳崇徹廣州南海人事龑爲內侍省局丞頗讀兵書立戰功晟嘗遣大將吳懷恩伐桂州平之懷恩爲部下所殺命崇徹代之鋹襲位加西北面都統歲餘鋹頗疑崇徹遣薛崇譽使其軍以察之崇譽還遂白崇徹日以伶人百餘衣錦繡吹玉笛爲長夜之飲不卹軍政鋹怒召歸奪其兵柄自是居常怏怏太祖命師度嶺鋹復命崇徹領兵五萬戍賀江崇徹不爲效命鋹敗至京太祖知其事特赦之授汝州別駕卒稽神錄天福甲子歲豫章居人近市者夜聞階中若數十人語聲向市而去就則無人如是累夜人皆惴恐夜不能寐頃之詔盡誅閹官豫章所殺凡五十餘驅之向市聚語喧豗如前所聞

宦寺部紀事三遼史元妃蕭氏傳元妃性沈靜嘗晝寢近侍盜貂裀妃覺而不言宮掖稱其寬厚宋史錢氏世家俶入朝屬久病家居有黃門趙海被酒造其第求見因出藥數丸謂俶曰此頗療目疾願王卽餌之俶卽餌焉旣去家人皆惶駭不測俶曰此但醉耳又何疑哉後數日上聞大驚捕海系獄決杖流海島張洎傳洎尢險詖善事內官在翰林日引唐故事奏內供奉官藍敏政爲學士使內侍裴愈副之上覽奏謂曰此唐室獘政朕安可踵此覆轍卿言過也洎慚而退談錄皇城使劉承規在太祖朝爲皇門小底時气性不同已有心力宮中呼爲劉七每令與諸小底數眞珠內夫人潛於窗中覘之未嘗偸竊一顆餘皆竊置於衣帶中洎太宗卽位後有一宮人潛逾垣而出捕獲太宗遲疑間似不欲殺承規輒承意而奏曰此人不可容官家若放卻宮人總走臣乞監去處置須是活取心肝進呈太宗甚然之六宮皆拜而泣告承規再三奏不可畱於是就太宗前領去送一尼寺中潛遠嫁之卻取旋殺豬心肝一具猶熱以合子貯來進呈六宮皆圍合子而哭之良久略揭視之便令承規持去仍傳宣賜承規壓驚銀五錠由是宮掖之間肅然畏法宋史眞宗本紀咸平二年九月甲午奉安太宗聖容於啟聖院新殿賜修殿內侍緡錢景徳二年八月丙戌遣內臣奉安太祖聖容於揚州建隆寺大中祥符二年九月乙亥無爲軍言大風拔木壞城門營壘民捨壓溺者千餘人詔內臣卹視大中祥符三年九月癸巳杖殺入內髙品江守恩於鄭州十一月遣內臣奉安宣祖太祖聖容於二陵大中祥符七年八月丁丑命內臣奉安太祖太宗聖像於鴻慶宮天禧元年五月諸路蝗食苗詔遣內臣分捕仍命使安撫六月庚辰盜發後漢髙祖陵遣內侍王克讓以禮治葬王旦傳旦爲兗州景靈宮朝修使內臣周懷政偕行或乘間請見旦必俟從者盡至冠帶出見於堂皇白事而退後懷政以事敗方知旦遠慮內臣劉承規以忠謹得幸病且死求爲節度使帝語旦曰承規待此以瞑目旦執不可曰他日將有求爲樞密使者柰何遂止自是內臣官不過畱後孫衝傳衝知襄州會京西蝗眞宗遣中使督捕至襄怒衝不出迎乃奏蝗惟襄爲甚而州將日置酒無卹民意帝怒命卽州置獄衝得屬縣言歲稔狀馳驛上之時使者猶未還帝悟爲追使者笞之狄棐傳棐在河中時有中貴人過郡言將援棐於上前棐答以他語退謂所親曰吾湘潭一寒士今官侍從可以老而自污耶王博文傳博文遷侍禦史陜西轉運使屬羌撤逋渴以族落數千帳叛旣又寇原州柳泉鎭環州鵓鴿泉寨梧州刺史杜澄內殿崇班趙世隆戰沒博文劾奏內侍都知周文質押班王懷信爲涇原環慶兩路鈐轄提重兵駐大拔寨玩寇逗𨖻耗用邊費請用曹瑋田敏代旣而文質懷信坐法寇準傳時巡檢朱能挾內侍都知周懷政詐爲天書上以問王旦旦曰始不信天書者準也今天書降頒命準上之準從上其書中外皆以爲非遂拜中書侍郎兼吏部尙書同平章事三年準罷爲太子太傅時懷政反側不自安且憂得罪乃謀殺大臣請罷皇后預政奉帝爲太上皇而傳位太子復相準客省使楊崇勛等以告丁謂謂微服夜乘犢車詣曹利用計事明日以聞乃誅懷政降準爲太常卿知相州丁謂傳仁宗卽位進司徒兼侍郎爲山陵使是時二府定議太后與帝五日一禦便殿聽政旣得旨而謂潛結內侍雷允恭令密請太后降手書軍國事進入印書學士艸制辭允恭先持示謂閱訖乃進蓋謂欲獨任允恭傳達中旨而不欲同列與聞機政也允恭倚謂勢益橫無所憚允恭方爲山陵都監與判司天監邢中和擅易皇堂地夏守恩領工徒數萬穿地土石相半眾議日喧懼不能成功中作而罷奏請待命謂庇允恭依違不決內侍毛昌達自陵下還以其事奏詔問謂謂始請遣使按視旣而咸謂復用舊地乃詔馮拯曹利用等就謂第議遣王曾覆視遂誅允恭後數日太后與帝坐承明殿召拯利用等諭曰丁謂爲宰輔乃與宦官交通因出謂嘗托允恭令後苑匠所造金酒器示之又出允恭嘗幹謂求管勾皇城司及三司衙司狀因曰謂前附允恭奏事皆言已與卿等議定故皆可其奏且營奉先帝陵寢而擅有遷易幾誤大事拯等奏曰自先帝登遐政事皆謂與允恭同議稱得旨禁中臣等莫辧虛實賴聖神察其姦此宗社之福也乃降謂太子少保分司西京故事黜宰相皆降制時欲亟行止令拯等卽殿廬召舍人艸詞仍榜朝堂布諭天下追其子珙珝��一官落珙館職仁宗本紀天聖二年春二月庚午遣內臣收瘞汴口流屍仍祭奠之景佑元年夏四月丁酉開封府判官籍言尙美人遣內侍稱教旨免工人市租帝爲杖內侍仍詔有司自今宮中傳命毋得輒受康定元年夏四月癸巳詔諸戍邊軍月遣內侍存問其家慶曆四年三月癸亥朔以旱遣內侍祈雨魏瓘傳瓘字用之父羽奏補祕書省校書郎監廣積倉知開封府倉曹參軍持法精審明吏事上元起彩山闕前張燈與宦者護作宦者挾气視瓘年少輒誅索侵擾瓘密以聞詔杖宦者遣之楊畋傳畋進龍圖閣直學士復知諫院舊制內侍十年一遷官樞密院以爲僥幸乃更定歲數倍之畋言文臣七遷而內侍始得一磨勘爲不均宜如文武官僚例增其歲考遂詔南班以上仍舊制無勞而嘗坐罪徙者卽倍其年議者謂畋以士人比閹寺爲失墨莊漫錄荊公退居鐘山常獨遊山寺有人擁數卒按膝據�而坐驕气滿容慢罵左右爲之辟易公問爲誰僧云押綱張殿侍也公卽索筆題一詩於扉云口銜天憲手持鈞己是龍墀第一人回首三千大千界此身猶是一微塵湘山野錄祥符已前中貴人盡帶將伏郎階若太尉秦翰者左璫之名將累立戰功始以將仕郎內侍省內府承局今則不問翰後建彰國軍節宋史曹修古傳修古爲監察禦史嘗偕三院禦史十二人晨朝將至朝堂黃門一人行馬不避呵者止之反爲所詈修古奏前史稱禦史臺尊則天子尊故事三院同行與知雜事同今黃門侮慢若此請付所司劾治帝聞立命笞之劉敞傳敞判尙書考功方議定大樂使中貴人參其間敞諫曰王事莫重於樂今儒學滿朝辧論有餘而使若趙談者參之臣懼爲袁盎笑也楊偕傳偕進樞密直學士知並州有中官預軍事素橫前帥優遇之偕至一繩以法命率所部兵從副總管赴河外戒曰遇賊將戰一�副總管節度中人不服捧檄訴偕叱曰汝知違主帥命卽斬首乎監軍怖汗不覺墮笏翌日告疾未幾遂卒於是軍政肅然姚仲孫傳仲孫爲右司諫入內都知閻文應求爲都知仲孫數其罪白上曰方帝齋宿太廟而文應叱醫官聲聞行在郭皇后暴薨中外莫不疑文應置毒出文應爲泰州兵馬鈐轄又稱疾畱復論奏乃亟去張�之傳�之擢天章閣待制河北都轉運按察使保州廣信安肅軍自五代以來別領兵萬人號緣邊都巡檢司亦曰策先鋒以知州軍爲使置副二人分所領卒爲三部使援鄰道太祖嘗用之有功詔每出巡別給糧錢以優之其後州將不復出內侍爲副數出巡部卒偏得廩賜軍中以爲不均通判保州石待舉言於�之請以武臣代內侍時楊懷敏方任邊事尢不悅巡檢司云翼卒惡石待舉遂殺之以作亂髙若訥傳若訥以刑部員外郎兼侍禦史知雜事閻文應爲入內都知若訥言其肆橫不法請出之遂出文應爲相州兵馬鈐轄若訥爲樞密使入內都知王守忠欲得節度使固執爲不可吳育傳育遷寺丞歷知臨安諸曁襄城二縣自秦悼王葬汝後子孫從葬皆出宦官典護歲時上冢者往來呼索擾州縣育在襄城請凡官所須具成數毋容使者妄索羊豕悉出大官由是民省供費殆半宦官過者�之育攺參知政事山東盜起帝遣中使按視還奏盜不足慮兗州杜衍鄆州富弼山東人尊愛之此可憂也帝欲徙二人於淮南育曰盜誠無足慮者小人乘時以傾大臣禍幾不可禦矣事遂寢王博文傳博文子疇字景彜以父蔭補將作監主簿中進士第累遷太常博士翰林學士宋祁提舉諸司庫務薦疇勾當公事時有宦官同提舉者疇辭於中書曰翰林先進疇恐不得事也然以朝士大夫而爲閹人指使則疇實恥之疇爲開封府推官宦者李允良訴其叔父死疑爲仇家所毒請發棺驗視眾欲許之疇獨不可曰苟無實是無故而暴屍且安知非允良有姦窮治果與其叔父家有怨包拯傳拯遷右司郎中立朝剛毅貴戚宦官爲之斂手中官勢族築園榭侵惠民河以故河塞不通適京師大水拯乃悉毀去或持地券自言有僞增步數者皆審驗劾奏之李兌傳兌攺同知諫院狄靑宣撫廣西入內都知任守忠爲副兌言以宦者觀軍容致主將掣肘非計仁宗爲罷守忠曹利用傳利用幹興初加僕射兼侍中景靈宮使初章獻太后臨朝中人與貴戚稍能軒輊爲禍福而利用以勛舊自居不卹也凡內降恩力持不予左右多怨太后亦嚴憚利用稱曰侍中而不名利用奏事簾前或以指爪擊帶�左右指以示太后曰利用在先帝時何敢爾耶太后頷之利用奏抑內降恩難屢卻亦有不得已從之者人揣知之或紿太后曰蒙恩得內降輒不從今利用家媼陰諾臣請其必可得矣下之而驗太后始疑其私頗�怒內侍羅崇勛得罪太后使利用召崇勛戒敕之利用去崇勛冠幘詬斥良久崇勛恨之會從子汭爲趙州兵馬監押而州民趙徳崇詣闕告汭不法事奏上崇勛請往按治遂窮探其獄汭坐被酒衣黃衣令人呼萬歲杖死初汭事起卽罷利用樞密使加兼侍中判鄧州及汭誅謫左千牛衛將軍知隨州又坐私貸景靈宮錢貶崇信軍節度副使房州安置命內侍楊懷敏護送諸子各奪二官沒所賜第籍其貲黜親屬十餘人宦者多惡利用行至襄陽驛懷敏不肯前以語逼之利用素剛遂投繯而絕以暴卒聞龔鼎臣傳鼎臣知諫院論內侍都知鄧保信罪狀不應出入禁中蘇安靜年未五十不應超押班仁宗悉從之澠水燕談錄嘉佑中內臣麥允言死以其嘗有功特給鹵簿司馬光言古不以名器假人允言近習之人非有大功勛而贈以一品給以鹵簿不可爲法仁宗嘉納之景佑末西鄙用兵大將劉平死之議者以朝廷使宦者監軍主帥節制有不得專者故平失利詔誅監軍黃徳和或乞罷諸帥監軍仁宗以問宰臣文靖公曰不必罷但擇謹厚者爲之仁宗委公擇之對曰臣待罪宰相不與中貴私交無由知其賢否願詔都知押班保舉有不職與同罪仁宗從之翊日都知叩首乞罷諸監軍士大夫嘉公有謀宋史文彥博傳至和三年正月帝方受朝疾暴作扶入禁中彥博呼內侍史誌聰問狀對曰禁密不敢漏言彥博叱之曰爾曹出入禁闥不令宰相知天子起居欲何爲邪自今疾勢增損必以告不爾當行軍法又與同列劉沆富弼謀啟醮大慶殿因畱宿殿廬志聰以無故事彥博曰此豈論故事時邪張掞傳掞知成徳軍宦者閻士良爲鈐轄多撓帥權用危法中軍校掞直之而劾士良英宗登極朝廷使來告士良辭疾居家宴客自若奏抵其罪王罕傳罕遷戶部判官修太宗別廟中貴人大慮材將一新之罕曰是特歲久丹漆黯暗但當致飾耳榱櫨如故惟易一楹省緡錢十萬王存傳存知開封府京師並河居人盜鑿汴堤以自廣或請令培築復故又按民廬侵官道者使撤之二謀出自中人旣有詔矣存曰此吾職也入言之卽日弛其役都人歡呼相慶趙瞻傳瞻除侍禦史上疏曰英斷獨化人主至權也審至權者當主以天下之大公揆以天下之正論如是而後權可一也若夫積久之獘陛下其思焉刑賞施設之失可革則革號令言動之過可止則止輔相賴其用宜責其效臺諫知其才宜采其說兵柄宜削諸宦官邊議宜付諸將蓋權不可矯而爲也以從天下之望耳英宗稱善久之詔遣內侍王昭明等四人爲陜西諸路鈐轄招撫諸部瞻以唐用宦者爲觀軍容宣慰等使後世以爲至戒宜追還內侍責成守臣章三上言甚激切傅堯兪傳堯兪爲監察禦史皇城邏卒吳淸誣奏富民殺人鞫治無狀有司須淸辧內侍主者不遣堯兪言陛下惜淸恐不復聞外事矣臣以爲不若使付外暴其是非而行賞罰焉則事之上聞者皆實乃所以廣視聽也縱而不問則讒者肆行民無所措手足尙欲求治得乎內侍李允恭朱晦屈法任其子趙繼寵越次管當天章閣蔡世寧掌內藏而以珠私示內人堯兪以爲嬖寵恩幸過失當防之以漸悉劾之韓琦傳琦監左藏庫禁中需金帛皆內臣直批旨取之無印可驗琦請復舊制置傳宣合同司以相防察又每綱運至必俟內臣�始得受往往數日不至暴露廡下衙校以爲病琦奏罷之英宗暴得疾太后垂簾聽政帝疾甚舉措或攺常度遇宦官尢少恩左右多不悅者乃共爲讒間兩宮遂成隙琦與歐陽修奏事簾前太后嗚咽流涕具道所以琦曰此病固爾病已必不然子疾母可不容之乎修亦委曲進言太后意稍和久之而罷後數日琦獨見上上曰太后待我無恩琦對曰自古聖帝明王不爲少矣然獨稱舜爲大孝豈其餘盡不孝耶父母慈愛而子孝此常事不足道惟父母不慈而子不失孝乃爲可稱但恐陛下事之未至爾父母豈有不慈者哉帝大感悟梁燾傳燾遷集賢校理通判明州內侍王中正將兵出彊干賞不以法燾爭之不得請外出知宣州入辭神宗曰樞臣云卿不肯安職何也對曰臣居官五年非敢不安職恐不勝任使故去耳神宗曰王中正功賞文書何爲獨不可曰中正罔冒僥覬臣不敢屈法以負陛下未幾提點京西刑獄唐介傳介知莫州任丘縣沿邊塘水歲溢害民田中人楊懷敏主之欲割邑西十一村地豬漲潦介築堤闌之民以爲利錢彥遠傳彥遠知諫院楊懷敏妄言契丹主宗眞死乃除入內副都知內侍黎用信以罪竄海島赦歸遽得環衛官致仕許懷徳愼鏞髙年未謝事楊景宗郭承佑闟冗小人宜廢不用歷舉劾之多見聽納趙槪傳槪爲禦史中丞禦藥院內臣有寄資至團練使者謂之暗轉槪請明限以年詔俟出院優遷之毋得累寄胡宿傳宿知制誥入內都知楊懷敏坐衛士之變斥爲和州都監未幾召入復故職宿封還詞頭且言懷敏得不窮治誅死已幸豈宜復在左右命遂寢胡宗愈傳宗愈同知諫院修內卒盜皇城器物宗愈言唐長孫無忌不解佩刀入東上合門校尉論當死今禁卒爲盜而入內都知不能覺察願正其罪錢惟演傳惟演子晦累遷東上合門使貴州團練使王守忠領兩使畱後移合門定朝立燕坐位晦因言天子大朝會令宦者齒士大夫坐殿上必爲邊方所笑守忠更欲以禮服進酒晦又以爲不可楊繪傳繪知諫院詔遣內侍王中正李舜舉等使陜西繪言陛下新卽位天下拭目以觀初政館閣臺省之士朝廷所素養者不之遣顧獨遣中人乎鄧潤甫傳李憲措置熙河邊事潤甫率其屬周尹蔡承禧彭汝礪上書切諫其略云自唐開元以來用楊思勗魚朝恩程元振吐突承璀爲將有功則負勢驕恣陵轢公卿無功則挫損國威爲四國笑今陛下使憲將兵功之成否非臣等所能預料然以往事監之其有害必矣陛下仁聖神武駕禦豪傑𨿽憲百輩顧何能爲獨不長念郤慮爲萬世之計乎豈可使國史所書以中人將兵自陛下始後世沿襲故迹視以爲常進用其徒握兵柄則天下之患將有不可勝言者矣不聽黃廉傳廉爲監察禦史裏行論兪充結王中正致宰屬並言中正任使太重帝曰人才蓋無類顧駕禦之何如耳對曰𨿽然臣慮漸不可長也廉加集賢校理提點河東刑獄契丹下臨雁門王中正發西兵用一而調二轉運使又附益之廉曰民朘剝至骨斟酌不乏興足矣忍自竭根本耶卽奏云師必無功盍有以善其後旣大軍潰歸中正嫁罪於轉餉廉詣上黨對理坐貶秩兪充傳充遷成都路轉運使茂州羌寇邊神宗遣內侍王中正司經制建三堡復永康爲軍因詐殺羌眾以爲中正功與深相結至出妻拜之中正還闕舉充可任召判都水監進直史館中書都檢正禦史彭汝礪論其媚事中正命遂寢沈起傳起爲監察禦史乞采漢故事擇卿大夫子弟入宿衛選賢良文學髙第給事宮省勿專任宦官彭汝礪傳汝礪爲監察禦史論兪充諂中人王中正至使妻拜之不當檢正中書五房事神宗爲罷充詰其語所從汝礪曰如此非所以廣聰明也卒不奉詔及中正與李憲主西師汝礪言不當以兵付中人因及漢唐禍亂之事神宗不懌語折之汝礪拱立不動伺間復言神宗爲攺容在廷者皆嘆服談苑熙河之師上意甚欲得木徵以內殿崇班錢五千貫購之熙寧六年木徵降於常河諾城王韶奏以爲令王君萬韓存寶招呼李憲奏以爲與燕達納其款韶憲爭功隙由此啟上嘗對呂惠卿稱憲禽木徵之功蓋憲之面奏詳於韶之條奏故也安南之師上欲遣憲與趙往韶時在樞府與王安石共爭之由是罷憲而遣郭逵上不平二公之爭使憲舉河西旣而逵敗績而憲有功故上益以憲爲可用焉髙若訥作中丞與小黃門同監修祭器遂同書奏狀議者非之元丰間內臣李憲專領西方之事葉康直爲轉運使以糧艸不辦一日有禦寶札子付憲葉康直遽斬訖奏憲近習也祕而不宣自料云不過中夕必別有指揮中夕扣門甚急果有札子至葉康直以三札示之云須至秦州矣遂枷項送渭州取勘旣而康直卒無事任使如故令以龍圖作帥秦州東坡志林方李憲用事時士大夫或奴事之穆衍孫路至爲執袍帶王中正盛時兪充至令妻執板而歌以侑中正飲若此類不可勝數而彭孫本以劫盜招出气淩公卿韓持國至詣其第出妓飲酒酒酣慢持國持國不敢對然常爲李憲濯足曰太尉足何其香也憲以足踏其頭曰奴諂我不太甚乎孫在許下造宅私招逃軍三百人役之予時將乞許覬至郡考其實斬訖乃奏會除潁州而止過庭錄右丞在政府宦者閻守忠恃寵廊廟一日至堂宣諭辭意甚傲諸公拱應而已右丞作色叱曰老奴何敢爾守忠退步連應曰守忠不敢在堂諸公皆爲寒心曰範公必不久居矣右丞蓋自如也甲申雜記初議官制張誠一要易都知押班名置殿中監誠一時被眷無敢異者旣而與諸監制度作札子同進呈神宗顧左右無內侍官在側以禦衣遮手而搖之曰不可遂捲殿中監札子收袖中卽別處分事徐顧蘇頌子容蔡京元長曰此名不可輒易祖宗有深意縝時在列親聞徳音續聞見近錄馮當世樞密使三司火神宗禦右掖門視之顧近璫曰急促馬步司就近差兩指揮兵士救之當世奏曰故事發兵須得樞密院宣旨內臣傳宣發兵此事不可啟上深然之卽於榻前出宣付近璫而去神宗數嘉之時論以爲得體癸辛雜識葛天民字無懷後爲僧名義銛字朴翁其後返初服居西湖上一時所交皆勝士有二侍姬一曰如夢一曰如幻一日天大雪方擁鑪煎茶忽有皂衣者闖戶將大璫張知省之命招之至總宜園淸坐髙談竟日旣甚劇且覺腹餒甚亦不設杯酒直至晚一揖而散天民大恚步歸以爲無故爲閹人所辱至家則見庭戶間羅列奩篚數十紅布囊亦數十凡楮幣薪米酒殽甚至香茶適用之物無所不具蓋此璫故令先怒而後喜戲之耳宋史蔡京傳徽宗卽位罷爲端明龍圖兩學士知大原皇太后命帝畱京畢史事逾數月諫官陳瓘論其交通近侍瓘坐斥京亦出知江寧頗怏怏遷延不之官禦史陳次升龔夬陳師錫交論其惡奪職提舉洞霄宮居杭州童貫以供奉官詣三吳訪書畫奇巧畱杭累月京與遊不捨晝夜凡所畫屏幛扇帶之屬貫日以達禁中且附語言論奏至帝所由是帝屬意京又太學博士範致虛素與左街道錄徐知常善知常以符水出入元符後殿致虛深結之道其平日趣向謂非相京不足以有爲已而宮妾宦官合爲一詞譽京遂擢致虛右正言起京知定州京欲廣宮室求上寵媚召童貫輩五人風以禁中逼側之狀貫俱聽命各視力所致爭以侈麗髙廣相誇尙而延福宮景龍江之役起浸淫及於艮嶽矣蔡卞傳京以中旨用童貫爲陜西制置使卞言不宜用宦者右丞張康國引李憲故事以對卞曰用憲已非美事憲猶稍習兵貫略無所長異時必誤邊計帝令中書行之京於帝前詆卞卞求去以天章閣學士知河南趙良嗣傳良嗣本燕人馬植世爲遼國大族仕至光祿卿行污而內亂不齒於人政和初童貫出使道蘆溝植夜見其侍史自言有滅燕之策因得謁童貫與語大奇之載與歸易姓名曰李良嗣薦諸朝郭藥師傳藥師以奉權貴宦侍於是譽言日聞專制一路增募兵號三十萬而不攺左�朝論頗以爲慮亟拜太尉召入朝辭不至帝令童貫行邊陰察其去就不然則挾之偕來貫至燕藥師迎於易州再拜帳下貫避之曰汝今爲太尉位視二府與我等耳此禮何爲藥師曰太師父也藥師惟拜我父焉知其他貫釋然遂邀貫視師至於迥野略無人迹藥師下馬當貫前掉旗一揮俄頃四山鐵騎耀日莫測其數貫眾皆失色吳時傳時降通判鼎州未赴提舉河東童貫經略北方每訪以邊事輒不答還爲大晟典樂擢中書舍人給事中內侍何欣謫監衡州酒猶領節度使時奏奪之老學庵筆記徽宗南幸至潤郡官迎駕於西津及禦舟抵岸上禦棕頂轎子一宦者立轎傍呼曰道君傳語眾官不須遠來衛士臚傳以告遂退童貫旣有詔誅之命禦史張達明持詔行將至南雄州貫在焉達明恐其聞而引決則不及正典刑乃先遣親事官一人馳往見貫至則通謁拜賀於庭貫問故曰有詔遣中使賜茶藥宣詔大王赴闕且聞已有河北宣撫之命貫問果否對曰今將帥皆晚進不可委寄故主上與大臣熟議以有威望習邊事無如大王者故有此命貫乃大喜顧左右曰又卻是少我不得明日達明乃至誅之貫旣伏誅其死所忽有物在地如水銀鏡徑三四尺俄而斂縮不見達明復命函貫首自隨以生油水銀浸之而以生牛皮固函行一二日或言勝捷兵有死士欲奪貫首達明恐亡之乃置首函於竹轎中坐其上然所傳蓋妄也童貫平方寇時受富民獻遺文臣曰上書可采武臣曰軍前有勞�補官仍許磨勘封贈爲官戶比事平有司計之凡四千七百人有奇蔡京爲太師賜印文曰公相之印因自稱公相童貫亦官至太師都下人謂之媼相沈畸傳畸進殿中侍禦史嘗經國子監門有小內侍從數騎絕道突過騶卒追問不爲止臺檄諸司捕之不獲畸曰風憲之地可但己乎入言之徽宗下內省迹治竟抵罪卻掃編祖宗時諸路帥司皆有走馬承受公事二員一使臣一宦者屬官也每季得奏事京師軍旅之外他無所預徽宗朝易名廉訪使者仍俾與監司序官凡耳目所及皆以聞於是與帥臣抗禮而�制州縣無所不至於時頗患苦之宣和中先公守北門有王褒者宦官也來爲廉訪使者在輩流中每以公廉自喜且言素仰先公之名徳極相親事會入奏回傳宣撫問畢因言比具以公治行奏聞上意甚悅行召還矣先公退語諸子意甚恥之故謝表有曰老若李墉久自安於外鎭才非蕭傅敢雅意於本朝長兄惇義之文蓋具著先公之意也老學庵筆記宣和中百司庶府悉有內侍官爲承受實專其事長貳皆取決焉梁師成爲祕書省承受坐於長貳之上所不置承受者三省密院學士院而已中貴楊戩於堂後作一大池環以廊廡扃鐍周密每暑時設浴具及澡豆之屬於池上乃盡屏人躍入池中游泳率移時而出人莫得窺然但謂其性喜浴於池耳一日戩獨寢室中有盜入其室忽見牀上乃一蝦蟆大可一牀兩目如金光彩射人盜爲之驚僕而蝦蟆復變爲人乃戩也起坐握劍問曰汝爲何人盜以實對戩擲一銀香球與之曰念汝迫貧以此賜汝切勿爲人言所見也盜不敢受拜而出後以他事系開封獄自道如此宋史蘇元老傳元老轍之孫歷太常少卿元老外和內勁不妄與人交梁師成方用事自言爲軾外子因緣欲見之且求其文拒不答言者遂論元老蘇軾從孫且爲元佑邪說其學術議論頗仿軾轍不宜在中朝罷爲提點明道宮元老嘆曰昔顏子附驥尾而名顯吾今以家世坐累榮矣劉安世傳安世七謫至峽州羈管宣和六年復待制梁師成用事能生死人心服其賢求得小吏吳默常趨走前後者使持書來啖以卽大用默因勸爲子孫計安世笑謝曰吾若爲子孫計不至是矣吾欲爲元佑全人見司馬光於地下還其書不答聞見後錄盧立之尙書云宣和末禁中數有變異夜久有巨人呼云我遇人必撤裂之中官有膽勇者數輩相約俟其出迫逐之臣人返走墜一物鏗然有聲取視之乃內帑所藏鐵頭也趙正之云禁中舊有此怪不出仙韶院至宣和末始徧出宮殿中云宋史王黼傳黼字將明開封祥符人初名甫後以同東漢宦官賜名黼黼父事梁師成稱爲恩府先生倚其聲焰睦寇方臘起黼方文太平不以告蔓延彌月遂攻破六郡帝遣童貫督秦甲十萬始平之猶以功轉少傅又進少師貫之行也帝全付以東南一事謂之曰如有急卽以禦筆行之貫至吳見民困花石之擾眾言賊不亟平坐此耳貫卽命其僚董耘作手詔若罪己然且有罷應奉局之令吳民大悅貫平賊歸黼言於帝曰臘之起由茶鹽法也而貫入姦言歸過陛下帝怒貫謀起蔡京以間黼黼懼是時朝廷已納趙良嗣之計結女眞共圖燕大臣多不以爲可黼曰南北𨿽通好百年然自累朝以來彼之慢我者多矣兼弱攻昧武之善經也今弗取女眞必彊中原故地將不復爲我有帝𨿽向其言然以兵屬貫命以保民觀釁爲上策黼復折簡通誠於貫曰太師若北行願盡死力時帝方以睦寇故悔其事及黼一言遂復治兵帝待遇之厚名其所居合曰得賢治定爲書亭堂榜九有玉芝產堂柱乘輿臨觀之梁師成與連墻穿便門往來帝始悟其交結狀還宮黼眷頓熄尋命致仕陳東傳東以貢入太學欽宗卽位率其徒伏闕上書論今日之事蔡京壞亂於前梁師成陰謀於後李彥結怨於西北朱�結怨於東南王黼童貫結怨於遼金刱開邊隙宜誅六賊傳首四方以謝天下言極憤切明年春貫等挾徽宗東行東獨上書請追貫還正典刑別選忠信之人往侍左右金人迫京師又請誅六賊時師成尙畱禁中東發其前後姦謀乃謫死老學庵筆記建炎苗劉之變內侍遇害至多有秦同老者自揚州被命至荊楚前一日還行在尙未得對亦死焉又有蕭中道者日侍左右忽得罪黜爲外郡監當前一日出城遂免宋史季陵傳陵遷中書舍人建炎三年六月淫雨詔求直言陵言金人累歲侵軼生靈塗炭怨气所積災異之來固不足怪惟先格王正厥事則在我者其可忽耶臣觀廟堂無擅命之臣惟將帥之權太盛宮閫無女謁之私惟宦寺之習未革今將帥擁兵自衛浸成跋扈苗劉竊發勤王之師一至淩轢官吏莫敢誰何此將帥之權太盛有以干陽也宦寺縱橫上下共憤卒碎賊手可爲戒矣比聞復召藍珪黨與相賀聞者切齒此宦官之習未革有以干陽也王淵傳苗傅自負世將以淵驟用頗觖望劉正彥嘗招巨盜丁進亦以賞薄怨淵而內侍康履頗用事及淵入樞府傅正彥以其由宦官薦愈不平俟淵入朝伏兵殺之並殺康履遂成明受之變金安節傳安節遷侍講給事中殿院杜莘老論張去爲補外安節言不可因內侍而去言官上遂畱莘老孝宗嗣位給廷臣筆札陳當世事安節請嚴內降之科凡內侍省禦藥院內東門司冗費一切罷去上嘗對大臣稱其誠實王十朋傳十朋輪對言今權𨿽歸於陛下政復出於多門是一檜死百檜生也楊存中以三衙而交結北司以盜大權漢之禍起於恭顯王氏之相爲終始唐之禍起於北軍藩鎭之相爲表裏今以管軍位三公利源皆入其門陰結諸將相爲黨援樞密本兵之地立班甘居其後子弟親戚布滿淸要臺諫論列委曲庇護風憲獨不行於管軍之門何以爲國至若淸資加於噲伍髙爵濫於醫門諸軍承受威福自恣甚於唐之監軍皇城邏卒旁午察事甚於周之監謗將帥剝下賂上結怨三軍道路捕人爲卒結怨百姓皆非治世事上嘉納戢邏卒罷諸軍承受更定樞密管軍班次解楊存中兵權其言大略施行苗傅傳王淵裝大船十數自維揚來杭杭人相謂曰船所載皆淵平陳通時殺奪富民家財也內侍省押班康履頗用事威福由己出其徒敓民居肆爲暴橫傅等恨之曰天子顚沛至此猶敢爾耶其黨張逵復激怒諸軍曰能殺淵及內侍則人人可富朝廷豈能徧罪哉三月辛巳拜王淵同僉書樞密院事初淵建幸杭州議內侍實左右之及淵躐躋樞管眾謂薦由內侍傅自負宿將疾淵驟貴正彥𨿽由淵進淵檄取所予兵亦怨之於是傅積不能平與王世修張逵王鈞甫馬柔吉等謀作亂鈞甫等皆燕人所將號赤心軍傅部分旣定乃紿淵以臨安縣有盜意欲使淵出其兵於外康履得黃卷小文書有兩統制作田金字署卷末田乃苗金乃劉也於是頗泄賊謀以告淵淵伏兵天竺明日賊黨亦伏兵城北橋下俟淵退朝誣以結宦官謀反正彥手殺淵以兵圍履第分捕內官凡無須者盡殺之揭淵首引兵犯闕中軍統制吳湛守宮門潛與傅通導其黨入奏曰苗傅不負國止爲天下除害知杭州康允之聞變率從官扣閽請帝禦樓百官皆從殿帥王元大呼聖駕來傅見黃屋猶山呼而拜帝憑闌呼二賊問故傅厲聲曰陛下信任中官軍士有功者不賞私內侍者卽得美官黃潛善汪伯彥誤國猶未遠竄王淵遇敵不戰因友康履得除樞密臣立功多止作遙郡團練已斬淵首更乞斬康履藍珪曾擇以謝三軍帝諭以當流海島可與軍士歸營且曰已除傅承宣使禦營都統制正彥觀察使禦營副都統制賊不退帝問百官計將安出浙西安撫司主管機宜文字時希孟曰禍由中官不悉除之禍未已也帝曰朕左右可無給使耶軍器監葉宗諤曰陛下何惜康履遂命吳湛捕履得於淸漏合承塵中傅卽樓下腰斬履趙鼎傳車駕還臨安內侍移竹栽入內鼎見責之曰艮嶽花石之擾皆出汝曹今欲蹈前轍耶因奏其事上攺容謝之陳康伯傳康伯拜光祿大夫尙書左僕射五月金遣使賀天申節出嫚言求淮漢地上意雅欲視師內侍省都知張去爲陰沮用兵且陳退避策中外妄傳幸閩蜀人情洶洶右相朱倬無一語康伯獨以爲己任奏曰金敵敗盟天人共憤今日之事有進無退聖意堅決則將士之意自倍願分三衙禁旅助襄漢待其先發應之殿中侍禦史陳俊卿言當用張浚且乞斬去爲以作士气康伯以俊卿振職奏權兵部侍郎汪澈傳澈進殿中侍禦史殿帥楊存中久握兵權內結閹寺王十朋陳俊卿等繼論其罪髙宗欲存中護使去澈與俊卿同具奏存中始罷龔茂良傳茂良遷右正言會內侍李珂沒贈節度謚靖恭茂良諫曰中興名相如趙鼎勛臣如韓世忠皆未有謚如朝廷舉行亦足少慰忠義之心今施於珂爲可惜竟寢其謚沈與求傳內侍馮益請別置禦馬院自領其事又擅穿皇城便門與求劾益專恣請治其罪顏師魯傳師魯爲監察禦史遇事盡言無所阿撓有自外府得內殿宣引將補禦史闕員師魯亟奏宋璟召自廣州道中不與楊思勗交一談李墉恥爲吐突承璀所薦堅辭相位不拜士大夫未論其才立身之節當以璟墉爲法今其人朋邪爲迹人所切齒縱朝廷乏才寧少此輩乎臣𨿽不肖羞與爲伍命乃寢譚世績傳世績進給事中兼侍讀內侍喧爭殿門詔以贖論世績駁其不恭因言童貫輩初亦甚微小惡不懲將馴至大患疏入同類側目李綱傳綱爲參謀官罷太學生陳東等詣闕上書明綱無罪軍民不期而集者數十萬呼聲動地恚不得報至殺傷內侍帝亟召綱復爲尙書右丞初徽宗南幸童貫髙俅等以兵扈從旣行聞都城受圍乃止東西郵傳及勤王之師道路籍籍言貫等爲變陳東上言乞誅蔡京蔡攸童貫朱�髙俅盧宗願等議遣聶山爲發運使往圖之綱曰使山所圖果成震驚太上此憂在陛下萬一不果是數人者挾太上於東南求劍南一道陛下將何以處之莫若罷山之行請於太上去此數人自可不勞而定上從其言鄭�傳�字致剛建州人爲諫議大夫苗傅劉正彥等逆亂�庭立面折二凶且謂逆賊凶焰熾甚非請外援無可爲者乃上章待罪求去退見呂頤浩議興復計太后降詔不允朱勝非言�面折二凶事拜禦史中丞時二凶竊威福之柄肆行殺戮日至都堂侵紊機政�言黃門宦者之設本以給事內庭供掃除而已俾與政事則貪暴無厭待以兵權則慘毒無已皆前世已行之驗也故宦官用事於上則生人受禍於下匹夫力不能勝則羣起而攻之是以靖康之初羣起而攻之者庶民也睿聖皇帝南渡駐蹕未安羣起而攻之者眾兵也今當痛革前獘並令選擇其人曾經事任招權納寵者屏之遠方俾無浸淫以激眾怒則賞罰之柄自朝廷出國勢尊矣仍諭軍法便宜止行於所轄軍伍其餘當聞之朝廷付之有司明正典刑所以昭尊君之禮而全臣子忠義之節也疏畱中不出�對請付外行之周執羔傳執羔充安恭皇后菆宮按行使日與閹人接卒事未嘗交一談閹亦服其長者不怨也趙汝愚傳汝愚遷祕書少監兼權給事中內侍陳源有寵於徳壽宮添差浙西副總管汝愚言祖宗以童貫典兵卒開邊釁源不宜使居總戎之任孝宗喜詔自今內侍不得兼兵職陳俊卿傳俊卿拜同知樞密院事鎭江軍帥戚方刻削軍士俊卿奏內臣中有主方者當並懲之卽詔罷方以內侍陳瑤李宗回付大理究贓狀先是禁中密旨直下諸軍宰相多不預聞內官張方事覺俊卿奏自今百司承禦筆處分事須奏審方行從之旣而以內諸司不樂收前命俊卿言張方王琪事聖斷已明忽諭臣曰禁中取一飲一食必待申審豈不畱滯臣所慮者命令之大如三衙發兵戶部取財豈爲宮禁細微事臣等備數出內陛下命令耳凡奏審欲取決陛下非臣欲專之且非新條申舊制耳已行復收中外惶惑恐小人以疑似激聖怒上曰朕豈以小人言疑卿等耶彭龜年傳龜年進祕書郎兼嘉王府直講光宗嘗親郊值暴風雨感疾大臣希得進見久之疾平猶疑畏不朝重華宮龜年以書譙趙汝愚且上疏言壽皇之事髙宗備極子道此陛下所親睹也況壽皇今日止有陛下一人聖心拳拳不言可知特遇過宮日分陛下或遲其行則壽皇不容不降免到宮之旨蓋爲陛下辭責於人使人不得以竊議陛下其心非不願陛下之來自古人君處骨肉之間多不與外臣謀而與小人謀之所以交斗日深疑隙日大今日兩宮萬萬無此然臣所憂者外無韓琦富弼呂誨司馬光之臣而小人之中已有任守忠者在焉惟陛下裁察又言使陛下虧過宮定省之禮皆左右小人間諜之罪宰執侍從但能推父子之愛調停重華臺諫但能仗父子之義責望人主至於疑間之根盤固不去曾無一語及之今內侍間諜兩宮者固非一人獨陳源在壽皇朝得罪至重近復進用外人皆謂離間之機必自源始宜亟發威斷首逐陳源然後肅命鑾輿負罪引慝以謝壽皇使父子歡然宗社有永顧不幸歟居亡何光宗朝重華都人歡悅尋除起居舍人入謝光宗曰此官以待有學識人念非卿無可者龜年述祖宗之法爲內治聖鑑以進光宗曰祖宗家法甚善龜年曰臣是書大抵爲宦官女謁之防此曹若見恐不得數經禦覽光宗曰不至是湯漢傳漢攺祕書少監疏論比年董宋臣聲焰燻灼其力能去臺諫排大臣結連凶渠惡徳參會以致兵戈相尋之禍陛下灼見其故斥而遠之臣意其影滅而迹絕矣豈料夫陰消而再凝冰解而驟合旣得自便卽圖復用以其罪戾之餘一旦復使之出入壼奧之中給事宗廟之內此其重幹神人之怒再基禍亂之源上下惶惑大小切齒而陛下方爲之辧明大臣方與之和解臣竊重傷此過計也自古小人復出其害必慘將逞其憤怨嘯其儔伍顚倒宇宙陛下之威神有時而不得以自行甚可畏也乞休致擢太常少卿洪天錫傳天錫拜監察禦史兼說書累疏言天下之患三宦官也外戚也小人也劾董宋臣謝堂厲文翁章五上出關待罪詔二人已攺命宋臣續處之天錫言臣畱則宋臣去宋臣畱則臣當斥願早賜裁斷越月天雨土天錫以其異爲蒙力言陰陽君子小人之所以辧又言修內司之爲民害者蜀中地震浙閩大水又言上下窮空遠近怨疾獨貴戚巨閹享富貴耳舉天下窮且怨陛下能獨與數十人者共天下乎會吳民仲大論等列訴宋臣奪其田天錫下其事有司而禦前提舉所移文謂田屬禦莊不當白臺儀鸞司亦牒常平天錫謂禦史所以雪冤常平所以均役若中貴人得以控之則內外臺可廢猶爲國有紀綱乎乃申劾宋臣並盧允升而枚數其惡上猶力護之天錫又言修內司供繕修而已比年動曰禦前姦贓之老吏迹捕之凶渠一竄名其間則有司不得舉手狡者獻謀暴者助虐其展轉受害者皆良民也願毋使史臣書之曰內司之橫自今始疏上至六七最後請還禦史印謂明君當爲後人除害不當畱患以遺後人今朝廷輕給捨臺諫輕百司庶府而北司獨重倉卒之際臣實懼焉言𨿽不果行然終宋世閹人不能竊弄主威者皆天錫之力而天錫自是去朝廷矣牟子才傳正月望召妓入禁中子才言此皆董宋臣輩壞陛下素履及權兵部侍郎屢辭帝不允升同修國史實錄院同修撰禦史洪天錫劾宋臣文翁及謝堂等不報出關子才請行其言文翁別與州郡堂自請外補宋臣自請辭內轄職而宋臣錄黃竟不至院蓋懼子才復有言也子才權工部侍郎時丁大全與董宋臣表裏濁亂朝政子才累疏辭歸初子才在太平建李白祠自爲記曰白之斥實由髙力士激怒妃子以報脫之憾也力士方貴倨豈甘以奴隸自處者白非直以气陵亢而已蓋以爲掃除之職固當爾所以反其極重之勢也彼�不知顧爲逐其所忌力士聲勢益張宦官之盛遂自是始其後分提禁旅蹀血宮庭𨿽天子且不得奴隸之矣又寫力士脫之狀爲之贊而刻諸石屬有拓本遺宋臣宋臣大怒持二碑泣訴於帝文天祥傳大元兵伐宋宦者董宋臣說上遷都人莫敢議其非者天祥時入爲寧海節度判官上書乞斬宋臣以一人心不報卽自免歸後稍遷至刑部郎官宋臣復入爲都知天祥又上書極言其罪亦不報出守瑞州西湖志余癸丑元夕上呼妓入禁中有唐安安者歌色絕倫帝愛幸之侍郎牟子才奏曰此皆董宋臣輩引誘壞陛下三十年自修之操上令丁大全諭旨曰納忠不妨但勿散副本可也子才又作髙力士脫靴圖有與宋臣善者拓本以遺之宋臣大怒持入謂上曰牟某在當塗罵官家上視其圖笑曰乃罵汝非罵我也宋臣曰彼謂陛下爲明皇閻妃爲太眞臣爲力士而以太白自居自此上不悅董宋臣始爲小黃門稍進東頭供奉官極善奉迎如櫻桃宴卽於櫻桃未出時遣人往越州買得百顆奏曰請宴櫻桃如賞荷花卽取西馬塍盆荷置之大池中云錦�然明日復還之理宗一日嘆曰宮女翠花俱散矣宋臣不數日卽進翠花數千枝蓋先鋪翠葉匣貯以待上命正月十四夜蔣安禮進竹絲燈其明過於柵子燈上大喜宋臣奏曰明日臣亦獻此燈安禮退而笑曰吾經年乃成豈一夕可辦時有廣商販布竹至杭宋臣卽買數匹剪以爲燈頃刻而成細而且薄安禮駭服其多智如此宋臣日進用事內侍之勢益張丁大全作相與宋臣表裏復以廟堂之力助之有司奉行惟謹修內司十百爲曹望靑采斫𨿽勛舊之冢亦不免焉一日內宴雜劇一人專打鑼一人撲之曰今日排當不奏他樂丁丁董董不已何也曰方今事皆丁董吾安得不丁董金史趙鑑傳鑑攝行臺左司郎中行臺宰相欲以故宋宦者權都水監鑑曰誤國閹豎汴人視爲寇讎付以美官將失人望遂不用髙楨傳楨封河內郡王海陵至中京楨警夜嚴肅有近侍馮僧家奴李街喜等皆得幸海陵嘗夜飲幹禁楨杖之瀕死由是權貴皆震懾巨構傳大定中詔構與近臣同經營香山行宮及佛捨其近臣私謂構曰公今之徳人我欲舉奏公行將大任矣構辭之章宗本紀中侍石抹阿古誤帶刀入禁門罪應死詔杖八十裴滿亨傳亨擢監察禦史內侍梁道兒恃恩驕橫朝士側目亨劾奏其姦承暉傳承暉知大興府事宦者李新喜有寵用事借大興府妓樂承暉拒不與新喜慚章宗聞而嘉之元妃李氏傳大定八年冬十一月乙卯章宗大漸衛王未發元妃與黃門李新喜議立衛王使內侍潘守恆召之守恆頗知書識大體謂元妃曰此大事當與大臣議乃使守恆召平章政事完顏匡匡顯宗侍讀最爲舊臣有徵伐功故獨召之匡至遂與定策立衛王衛紹王本紀胡沙虎以兵入宮盡逐衛士代以其黨自稱監國都元帥癸巳逼上出宮以素車載至故邸以武衛軍二百人錮守之尙宮左夫人鄭氏爲內職掌寶璽聞難端居璽所待變胡沙虎遣黃門入收璽鄭曰璽天子所用胡沙虎人臣取將何爲黃門曰今天時大變主上猶且不保況璽乎禦侍當思自脫計鄭厲聲罵曰若輩宮中近侍恩遇尢隆君難不以死報之反爲逆豎奪璽耶我死可必璽必不與遂瞑目不語完顏訛可傳劉祈曰金人南渡之後近侍之權尢重蓋宣宗喜用其人以爲耳目伺察百官故奉禦輩采訪民間號行路禦史或得一二事卽入奏之上因責臺官漏泄皆抵罪又方面之柄𨿽委將帥又差一奉禦在軍中號曰監戰每臨機應變多爲所牽制遇敵輒先奔故師多喪敗抹撚盡忠傳盡忠爲平章政事奏應奉翰林文字完顏素蘭可爲近侍局宣宗曰近侍局例注本局人及宮中出身雜以他流恐或不和盡忠曰若給使左右可止注本局人旣令預政固宜愼選宣宗曰何謂預政盡忠曰中外之事得議論訪察卽爲預政矣宣宗曰自世宗章宗朝許察外事非自朕始也如請謁營私擬除不當臺諫不職非近侍體察何由知之盡忠乃謝罪參政徳升繼之曰固當愼選其人宣宗曰朕於庶官曷嘗不愼有外似可用而實無才力者視之若忠孝而包藏悖逆者蒲察七斤以刺史立功驟升顯貴輒懷異志蒲鮮萬奴委以遼東乃復肆亂知人之難如此朕敢輕乎眾以蒲察五斤爲公幹乃除副使眾以斜烈爲淳直乃用爲提點若烏古論石虎乃汝等共舉之朕豈不盡心哉徳升曰比來訪察開決河堤水損田禾等覆之皆不實上曰朕自今不敢問若輩外間事皆不知朕幹何事但終日默坐聽汝等所爲矣方朕有過汝等不諫今乃面訐此豈爲臣之義哉徳升亦謝罪紇石烈執中之誅近侍局嘗先事啟之遂以爲功陰秉朝政髙琪托此輩以自固及盡忠徳升面責愈無所忌未幾徳升罷相盡忠下獄自是以後中外蔽隔以至於亡蒲察官奴傳官奴參知政事內局令宋乞奴與奉禦吾古孫愛實納蘭扢答女奚烈完出密謀誅官奴上亦決意欲誅之遂與內侍宋乞奴處置令裴滿抄合召宰相議事完出伏照碧堂門間官奴進見上呼參政官奴卽應完出從後刺其肋上亦拔劍斫之官奴中創投城下以走完出叱扢答愛實追殺之乞奴愛實扢答皆授節度使世襲千戶元史耶律楚材傳有二道士爭長互立黨與其一誣其仇之黨二人爲逃軍結中貴及通事楊惟忠執而虐殺之楚材按收惟忠中貴復訴楚材違制帝怒系楚材旣而自悔命釋之顯宗傳顯宗戒其近侍太不花曰朝廷以藩屏寄我事有不逮正在汝輩輔助其或依勢作威不用我命輕者論遣大者奏聞耳宜各愼之使百姓安業主上無北顧之憂則予與卿等亦樂處於此乃所以報國家也廉希憲傳有內侍傳旨入朝堂言某事當爾希憲曰此閹宦預政之漸不可啟也遂入奏杖之仁宗本紀詹事王約啟事二宦者侍側帝問自古宦官壞人家國有諸約對曰宦官善惡皆有之但恐處置失宜耳帝然之

宦寺部紀事四大政紀洪武二十九年七月上觀唐書至宦者魚朝恩恃功玩忽無所忌憚謂侍臣曰當時不當使此曹掌兵政故恣肆暴橫然其時李輔國程元振及魚朝恩數輩勢皆極盛代宗一旦去之如孤雛腐鼠大抵小人竊柄苟能決意去之亦有何難但在斷不斷爾又曰漢末之時宦官𨿽號驕縱尙無兵權故凡所爲不過假人主之名濁亂四海至唐世以兵柄授之訓注權勢之盛劫脇天子廢興在其掌握大抵此曹只充使令豈可使當要路執政操權擅作威福朕深鑑前轍自左右服役之外重者不過俾傳命而已彼旣無威福可以動人豈能爲患但遇有罪必罰無赦故自不敢驕縱也永樂二十二年十月興州左屯衛軍徐翊有子嘗自宮爲內豎乞除軍籍命出其子使代軍役上曰爲父當教子爲子當養親爾有子不能教致自傷其體背親恩絕人道敗壞風化皆原於爾尙敢希除軍籍耶宣徳二年十一月司禮監太監侯泰下獄初山東官吏軍民奏髙煦反上命泰書諭之且察其所爲泰還力言髙煦無反狀泰後奉命於直隸選駙馬擅作威福杖義勇前衛經歷董純至死上因記憶前事諭都禦史劉觀曰渠嘗力言髙煦不反幾誤大事者今所犯更不可貸吳中故語時承平歲久中使時出四方絡繹不絕采寶幹辦之類名色甚多如蘇州一處恆有五六人居焉曰來內官羅太監尢久或織造或采促織或買禽鳥花木皆倚以剝民祈求無厭郡佐縣正少忤則加捶撻𨿽太守亦時訶責不貸也其他經過內宦尢橫至縛同知臥於驛邊水次鞭笞他官動至五六十以爲常矣會知府缺楊文貞公以況公鍾薦知蘇州有內官難治乃請賜敕書以行文貞難其事不敢直言乃以數毋字假之以柄下車之日首謁一勢閹於驛拜下不答斂揖起雲老太監固不喜拜且長揖旣乃就坐與之抗論畢出麾僚屬先上馬入城而已禦轎押其後由是內官至蘇皆不得撻郡縣之吏矣來內官以事杖吳縣主簿吳淸況聞之徑往執其兩手怒數曰汝何得打吾主簿縣中不要辦事只幹汝一頭事乎來懼謝爲設食而止於是終況公之時十餘年間未嘗罹內官之患明史紀事本末英宗正統元年冬十月上閱武於將臺命諸將騎射以三矢爲率駙馬都尉井源三發三中上大喜撤上尊賜之觀者皆曰往年王太監閱武紀廣驟升今天子自來顧一杯酒耶然竟無殊擢六年夏四月太監王振矯旨以工部郎中王佑爲工部右侍郎振旣弄權佑以諂媚超擢與兵部侍郎徐晞極意逢迎之佑貌美而無須善伺候振顏色一日振問曰王侍郎何無須對曰老爺所無兒安敢有聞者鄙之震澤紀聞世言王振之橫也公卿皆拜於其門天子亦以先生呼之三殿初成宴百官故事宦官𨿽貴寵不預是日上使人視王先生何爲振方大怒曰周公輔成王我獨不可一坐乎使以復命上戚然乃命東華特開中門振至問何故曰詔命公由中出振乃曰豈可乎至門外百官皆候振拜振始悅沂陽日記正統時王振𨿽跋扈大臣猶加禮王尙書直遇振未嘗少降詞色同坐時據欲尊席公曰太監職四品吾尙書二品岸然凝坐振無如之何明外史薛瑄傳正統初還朝尙書郭琎舉爲山東提學僉事諸生皆呼爲薛夫子王振語三楊吾鄕誰可爲京卿者以瑄對召爲大理左少卿三楊以用瑄出振意欲瑄一往見俾李賢語之瑄正色曰拜爵公朝謝恩私室吾不爲也其後議事東閣公卿見振多趨拜瑄獨屹立振趨揖之瑄亦無加禮自是銜瑄指揮某死妾有色振從子山欲納之妻不肯妾遂訐妻毒殺夫下都祭院訊已誣服瑄及同官辧其冤三卻之都禦史王文承振旨誣瑄及左右少卿賀祖嗣顧惟敬等故出人罪振復諷言官劾瑄等受賄並下獄論瑄死祖嗣等末減有差系獄待決瑄讀易自如子三人願一子代死二子充軍不允及當行刑振蒼頭忽泣於爨下問故泣益悲曰聞今日薛夫子將刑也振大感動會刑科三覆奏兵部侍郎王偉亦申救乃免刑久之釋還大政紀景泰元年閏正月山西行都司天城衛令史賈斌上疏請法太祖除去竊柄閹宦專備灑掃集歷代直諫盡忠守節及恃寵宦官撮其尢者錄成四卷名曰忠義集伏乞刊布臣僚必能觀感以興起忠義之誠而宦者亦不能縱其姦宄之私矣事下禮部尙書胡覆奏謂斌言𨿽有理然章皇帝禦制臣鑑已行頒給足爲觀戒所編不必刊布且言斌擅自離役發回原籍景泰三年五月上欲易儲語太監金英曰七月初二日東宮生日也英叩頭云東宮生日是十一月初二日帝爲之默然蓋帝所言者謂見濟英所言者謂上皇長子與魏徵獻陵之對相似英之賢若此陳循輩亦可以愧死矣日知錄天順八年十一月丙寅兩京六科給事中王徽等言正統末年王振專權使先帝遠播宗社幾危天順年間曹吉祥專權舉兵焚關欲危宗社今日牛玉專權謀出皇后欺侮陛下是皆貽笑於四方取議於萬世者也臣請自今以後一不許內官與國政二不許外官與內官私相交結三不許內官弟侄在外管事並置立產業自古內官賢良者萬無一人無事之時似爲謹愼一聞國政便作姦欺如聞陛下將用某人也必先賣之以爲己功聞陛下將行某事也必先泄之以張己勢人望日歸威權日重而內官之禍起矣此臣等所以勸陛下不許內臣與國政者此也內官侍奉陛下朝夕在側文武大臣不知廉恥者多與之交結有饋以金寶珠玉加之婢膝奴顏者內官便以爲賢朝夕在陛下前稱美之有正大不阿不行私謁者內官便以爲不賢朝夕在陛下前非毀之陛下天縱聖明固不爲惑日加浸潤未免致疑稱美者驟逾顯位非毀者久屈下僚怨歸朝廷恩結宦寺而內官之禍起矣臣等所以勸陛下不許外官與內官交結者此也內官弟侄人等授職任事倚勢爲非聚姦養惡家人百數貲貨萬餘田連千頃馬系千匹內官因有此家產所以貪婪無厭姦獘多端身𨿽在內心實在外內外相通而禍亂所由起矣此臣等所以勸陛下不許內官弟侄在外管事並置立家產者此也陛下果能鑑彼三人於旣往行此三事於方今則禍亂自然不作災害自然不生倘或不然則禍起蕭墻變生肘掖異日之患有不可言者矣然臣等今日之所言乃舉朝廷之所諱臣等𨿽愚亦知避禍但受恩朝廷無以爲報官居言路不可苟容若陛下能行而不疑卽臣等𨿽死而無悔矣上責徽等妄言要譽命吏部俱調州判官大政紀成化二年閏三月太監劉永成卒議欲封伯彭時力爭之或曰宦官古有封侯王者時曰此豈盛世事邪祖宗成憲具在誰敢違之事遂寢明史紀事本末汪直用事久勢傾中外天下凜凜有中官阿醜善詼諧恆於上前作院本頗有譎諫風一日丑作醉者酗酒狀前遣人佯曰某官至酗罵如故又曰駕至酗亦如故曰汪太監來醉者驚怕怗然旁一人曰駕至不懼而懼汪太監何以曰吾知有汪太監不知有天子嵩陽雜識成化間太監汪直用事朝紳附無所不至其巡邊地所在都禦史皆鎧甲戎裝將迎至二三百里望塵跪伏半跪一如僕隸揖拜之禮一切不行以是皆喜遂得進升有諺云都憲叩頭如搗蒜侍郎扯腿似燒蔥奔競之甚良可嘆也客座新聞大司馬新安程公信成化中參贊南都左璫安寧時爲守備燕公設席中爲己坐而以公位其下公心不平蓋中官𨿽爲主亦居首席六卿而下皆列坐焉公戲爲一絕云主人首席客居傍此理分明大不祥若使周公來守備定因屋上放交�安見詩遂分賓主畜徳錄都禦史楊公繼宗居憂時閹宦汪直以權幸延攬名士聞楊公治郡名往弔公衰絰於墳所直趨至墳所拜起手捋公須曰比聞楊繼宗名今貌乃爾公曰繼宗貌陋但虧體辱親未之敢也直不復敢言直時威震海內不屈者公一人耳病逸漫記錢溥素善內官王倫陳文與溥東西鄰謂溥曰王倫來君當見報一日倫至而溥不言文甚銜之上初卽位王倫以潛邸舊人頗自尊大於老內官若牛倫輩皆易視之及仁壽太后又嘗欲見上於東宮爲倫所阻以故交惡之遂下倫獄溥坐交通預艸上卽位詔並下獄黜爲順徳知縣文在內閣頗與力焉彭公筆記庚辰年四月六日辰刻上禦南燻殿召王翺李賢馬昂彭時呂原五人入侍命內侍鼓琴鼓者凡三人皆年十五六者上曰琴音和平足以養性情曩在南宮自撫一二曲今不暇及矣所傳曲調傳於太監李永昌永昌歷事先帝最精於琴是三人者皆不及也賢等對曰由此不輟亦可精妙因皆叩頭曰願皇上歌南風之詩以解民慍幸甚上起人賜金鑲鶴頂博帶一條皆親授五人者各叩頭而出酌中誌略憲廟好琴奕書畫司禮監太監戴義號竹樓不知何許人也最精於琴而楷書筆法與沈杜相埒南中有一良家婦善琴徧遊兩京各省未有居其右者雅聞戴名詣外邸通名求見久之訂期戴休沐之暇至外邸坐廳中延南婦隔簾向上一揖坐南婦簾外不通寒暄讓戴先操曲甫終南婦淚如雨下色若死灰而將所攜善琴卽於階石上碎之拂衣而去終身不再言鼓琴事矣其絕技服人如此戴之名下黃太監獻號梧岡者廣西平樂人也亦精於琴有譜行於世明臣十節劉忠宣公大夏在司馬孝皇眷之造膝奉對所謀𨿽輔臣不與聞一日上張綴衣於內宮之隙屏左右召公問曰朕守祖訓不敢逾分漁民然各省歲奏民窮而亡者何大夏叩頭曰臣在廣東久請言廣事市舶一閹歲所斂與省大小官俸�埒稍縱又倍蓰皆辦於民上曰此獘久病之但朕在內勢孤如陳寬靖己李榮庸劣不足慮惟蕭敬悉故事朕所須問然不假以權此事卒難大更但老者死或以罪罷不以嗣代可也綴衣後一童閹伏地竊聽未幾孝皇棄天下忠宣竟戍甘州無錫縣誌鴨城華氏傭曰犢侶甚勤力久之辭去爲頭陀以卜相術遊四方從一貴璫入京劉瑾召問之頭陀知不可正忤請間言曰公相貴不可言僧亦不敢言恐公見縛付西市也瑾心竊喜居之密室頗參計畫及瑾有異謀爲辭誓神頭陀遂竊之以告張永因發其事瑾旣誅將召論功已遁去矣莘野纂聞安化王置鐇據寧夏潛圖不軌與逆瑾交通誓書約爲內應而寧夏都指揮何錦輩又從而附之假僞符以號召諸路官軍具有形迹俄有詔率兵討之擒瑾輩並檻車置鐇械遞京師得其狀初不出於置鐇而瑾實先之則瑾其首誅耳瑾以中貴得幸權傾中外大肆誅殺以愶善類觀者側目皇上赫然斯怒密用廷臣計遂籍其家得玉琴獅蠻帶及金寶奇物無慮億萬以正徳庚午八月賜置鐇死仍加瑾以極刑其門下士若張文臣等悉就顯戮見聞錄中官馮保客徐爵久奉長齋其未得罪之前一年忽見寸許童子行幾上驚問之曰吾乃汝之元神也汝不破齋不得禍否則禍旋及之矣已而蒲州相公召飲彊之食始破葷血未幾遂論奏下獄酌中誌略鮑太監忠者不知何許人也多學善書歷升長陵神宮監僉書每坐大石上拾樹葉而寫詩淸風徐起飄揚山谷以自娛樂山中巨石如蝦蟆式者鮑恆伏如几案今見存焉世廟雅尙文學久乏當聖意者適有親近大臣祭陵回以忠姓名學行奏薦特蒙召升秉筆掌印壽逾八望九尙耳目精明以楷書寫聖諭傳紅世廟優賚特加後憐其老筋力微衰予告私第令其終云其名下王太監本不知何許人爲穆廟時名臣又田太監義陜西人亦鮑名下也至萬曆二十四年掌司禮監印其楷書得鮑教爲多王進徳不知何許人號樗仙世廟時職章聖獻皇后宮管事有甲第在東華門外淸整潔雅門無俗賓每休沐之暇卽闔戶焚香彈琴讀書或展古名人墨妙臨寫不釋手故書法遒麗遂成名家尢好接賢士大夫讓坐設榻皆欣然不厭煩宛然有儒者風張太監維者號範吾北直霸州人嘉靖三十八年選入爲司監掌印張宏名下幼博學好書最爲李太監芳器許隆慶戊辰遂薦升神廟潛邸位下萬曆初年曆升幹淸宮管事提督內忠勇營掌兵仗局印而秉筆孫徳秀張鯨諸人頗�其才處之泰然神廟甚眷注之慈聖老娘娘造有天帝金像特差維賫請前往湖廣之武當山供安維善詩能文且精於琴畫往返廉靜驛遞徳之凡詩賦翰牘人咸寶惜十五年三月二十七日夜侍神廟於幹淸宮西廊上問曰本官三年事畢了維跪奏曰仰荷聖恩得獲令終臣等存歿感戴上因從容曰我常想張宏好个老兒每見我譴責一个諫官卽叩頭流涕善言寬解我亦爲他息怒何等忠愛維叩頭曰此是聖徳納諫非臣下所能挽回倘聖怒不息他亦不能成功上曰以他三年除事畢作一首詩來我看維卽擬題榮哀感慕詩云薤露光陰何易晞三年夢逐白雲飛哀吟風木人終別悵望煙霄鶴未歸墓艸可憐滋聖澤祠旌深感照春暉仁皇夜半思耆舊重奉恩綸下紫微維嘆鸚鵡詩云憔悴君家歷歲年翠襟蒙寵自須憐能言肯信爭如鳳鉤喙應知不數鳶千里雲山迷隴樹幾回魂夢繞秦川稻粱未必虛朝夕眞爲樊籠一泫然題斗促織詩云自離艸莽得登堂賢主恩優念不忘飽食甕城當養銳怒臨沙塹敢摧彊敵聲夜振髭仍奮壯气秋髙齒漸長眼底孽余平剪後功成誰服論靑黃至十六年九月駕幸山陵閱壽宮回維股爲車轢傷又見近侍小臣張守義等怙寵生事而張鯨等耽耽未艾也遂上章求退不允但看於思善門外直房調治半年餘尙未瘳始準私家調理遂益裒法書祕籍晝不釋卷而夜自篝燈唔少倦仍看至丙夜方寢雞甫鳴則復興矣至晚年兩目爲尙能濡筆寫行艸凡聞有新書必買來令左右念聽者數年至萬曆四十一年冬卒享壽將八十著有皇華集歸來篇莫金山人集蒼雪齋等書行於世王翺字鵬起號�東原籍南直句容人嘉靖壬寅選入皇城時年十一歲撥司禮監內書館讀書受業於郭東野趙大洲孫繼泉先生咸器重之且曰爾諸生系內史不必學舉業文章惟講明經書通鑑本朝典制以備聖主顧問有餘力始學作對與詩可也丁未升司禮監精微科丁巳攺禦司房本年始升奉禦己未調禦馬監丞僉押管事乙丑升幹淸宮牌子隨朝請劍因奏進封事賜鬥牛八月升太監世廟不豫時曾嘆曰如某某者惜其才而未盡用之隆慶攺元正月奉旨回本監守世廟幾筵後遷東安門管事萬曆乙亥升廣惠庫管事辛未奉旨慈寧宮教書遂遷居於西安門北從容與士大夫唱和吟詩侍母孝待弟良惇友於之愛爲內廷所少翺爲人悲歌倜儻博學自豪視富貴如電光石火焉其詠籠雀詩云曾入皇家大网羅樊籠久困柰愁何徒於禁苑隨花柳無復郊原伴黍禾秋暮每驚歸夢遠春深空送好音多聖恩未遂銜環報羽翮年來漸折磨又遊三忠祠云秋深結伴出都門望望疏林帶遠�古渡到來同駐馬荒祠謁罷一開樽松間野鶴穿雲唳天外歸鴉背日翻不是故人能好客何由此地得攀援翺與維前後皆有詩名而品秩榮顯翺遠不逮維刊有禁砌蛩吟稿�東集行於世凡內臣姓朱者皆攺姓諸禮公族無刑人之義也諸升字晉父號鎭南浙江紹興人也嘉靖四十一年選入於王太監安爲同官升禦用監武英殿掌房升多讀博識通篆籀六書之學樂與士紳交遊門無雜賓天啟五年卒壽幾九十升性豪俠善書札達大體精於賞鑑奢於交際積書甚富名人字畫古帖頗多秉筆史太監斌者嘉靖四十一年選入多學能書頗得歐陽率更筆法先監最器之歷升文書房史廣交遊善琴奕好寫扇其詩字之扇流布宮中神廟思得好秉筆覽至史姓名皇貴妃鄭娘娘偶贊揚之聖意疑其從宮闈中鉆營也遂立謫南京數年取回謝恩任事是日值有緊要旨意發閣例該第一員親奉到閣而史名原前列也及回奏神廟益怒復疑其夤緣往閣中見輔臣也復謫南京二十餘年至泰昌元年八月光廟登極始取回天啟元年逆賢力於先帝前薦升秉筆後憚其廉介退斥之史性儉素曾與米萬鍾契厚貸史銀可七八百兩米終身困躓未能償而終史卽焚其券都人多稱史爲義舉也見聞錄嘉靖末年皇城守門宦官髙剛堂中春帖雲海無波濤海瑞之功不淺林有梁棟林潤之澤居多蓋重二公之能諫耳宦官知敬正人亦自不羣明外史陳道亨傳道亨拜南京兵部尙書參贊機務楊漣等羣擊魏忠賢被譙責道亨憤偕九卿上言髙皇帝定令內臣止供掃除不得典兵預政陛下徒念忠賢微勞舉魁柄授之恣所欲爲舉朝忠諫皆不納何重視宦豎輕天下士大夫至此疏入不納攬�微言近來中人執柄者其外直房在皇城東河邊人遂稱爲河下如陛下閣下之比萬曆初司禮馮保顓政章奏中事關馮者必以欽差加其銜上�頭與聖旨並不然馮輒怒酌中誌略金太監忠字敏恕北直固安縣人萬曆六年選入歷升文書房博學能書善琴守備鳳陽時曾制禦世仁風一書刻之博極鑑史繪畫周詳仿佛如帝鑑圖說其評語凡稱迂拙子者金之道號其自跋親寫作也壽七十餘卒葬於玉泉山麓生時自題其墓碣曰於呼藍田耕夫之墓鄭太監惠號淵明北直任丘人亦二十九年選入爲牌子王奉名下叩見田太監謂徧熟視之惟手撫鄭頂囑王曰此子頭圓眼秀人中端正山根直接印堂合伏犀貫頂法宜令讀書不數年王與田相繼卒卽派與田謂名下益深心奮志受業於廬山人龍節專究經史古文左國等書詩習杜工部字則好臨黃山谷帖亦能作時藝古文性好種植牡丹等花嗜音善射久爲永貞嫉妒天啟五年夏蒙先帝聖恩起典簿後升監官今上登極奉使河南藩府沿途廉介驛遞感頌之其年冬禦前親試出事君能致其身題考時藝中選後卒於獄凡素蓄書籍法帖盡散佚一空生前所作詩一冊於十年夏值常熟錢宗伯逮入所居比鄰見而稱賞爲之序皇城內舊設有漢經廠內臣若干員每遇收選官人則撥給數十名習念釋氏諸品經懺其持戒與否則聽人自便如遇萬壽聖節正旦中元等節於宮內啟建道場遣內大臣瞻禮揚旛掛榜如今之應付僧人一般其僧伽帽袈裟緇色衣亦與僧人同惟不剃髮耳事畢焚化圓滿後仍各易內臣服色神廟曾選擇經典精熟心行老成持齋者數員教習宮女數十人亦能於各宮佛前作法事行香念佛若尼姑也番經廠大護國隆善寺等寺朝天宮等宮東嶽廟等廟各有燒香內官十餘員不等及東西捨飯寺亦各有內官十數員或因年老有病退居於此止存本身柴米冬衣靴料以終殘年安樂堂在北安門裏掌房官一員掌司數十員凡在裏內官長隨內使小火者有病便送此處醫治痊可之日重謝房主銷假供職如不幸病故則各有送終內官啟銅符出北安門內官監給棺木板惜薪司給焚化柴臺至淨樂堂焚化稍富而有力者或預先捐資隨買棺木壽地義會館中念經殯葬以爲身後榮焉淨樂堂在西直關外亦有內官數人經管凡宮人內官無親屬者死後於此焚化堂有東西二塔塔下眢井皆盛貯骨灰之所猶唐之宮人斜也內臣佩服記貼裏其制如外廷之褶司禮監掌印秉筆隨堂幹淸宮管事牌子各執事近侍都許穿紅貼裏綴本等補以便侍從禦前凡二十四衙門山陵等處官長隨內使小火者俱得穿靑貼裏自逆賢擅政於蟒貼裏膝襕之下又加一襕名曰三襕貼裏最貴近者方蒙欽賞服之又有雙袖襕蟒衣凡左右袖上各裏外有蟒二條自正旦燈景以至冬至陽生萬壽聖節各有應景蟒紵自淸明秋千與九月重陽菊花俱應景蟒羅自端陽五毒至八月月光玉兔俱有應景蟒紗逆賢又創造滿身金虎金兔之紗及滿身金葫蘆燈�金壽字喜字紵或貼裏每折有朝天小蟒者然圓領亦有金壽字喜字者遇聖壽及千秋或國喜或印公生日搬移則穿之惟逆賢之服奢僭更甚及籍沒後皆賞給鐘鼓司凡承應則穿之光焰耀目今上聖主天性儉素每爲之切齒或笑其越分折福中何用也祖宗以來靑貼裏原不綴補子惟紅貼裏有補逆賢偶欲貴異其親信者遂自印公起至請小轎止俱於靑貼裏上綴補紛更多事人咸不便又按舊制自十月初四日至次年三月初三日穿紵絲自三月初四日至四月初三日穿羅自四月初四日至九月初三日穿紗自九月初四日至十月初三日穿羅該司禮監預先題奏傳行凡婚慶吉典則𨿽遇夏秋亦必暫穿紵絲供事若羊絨衣服則每歲小雪之後立春之前隨紵絲兼穿之凡大忌辰穿靑素祧廟穿靑綠花樣遇修省亦穿靑素祖宗時夏穿靑素則屯絹也冬穿靑素則元色紵絲也逆賢擅政則王體干等夏穿眞靑油綠懷素紗內以玉色素紗襯之滿身活文如水之波如木之理而冬天則天靑竹綠油綠光耀射目爭相誇尙艷麗爲美然於忌辰之義何居於臣子之心何安乎其制後襟不斷而兩旁有襬前襟兩截而下有馬面褶往兩傍起惟自司禮監寫字以至提督止並各衙門總理管理方敢服之紅者綴本等補靑者否圓領襯襬與外廷同各按品級凡司禮監掌印秉筆及幹淸宮管事之耆舊有勞者其補皆得賜坐蟒次則鬥牛�余太監俱麒麟補凡請大轎長隨及都知監戴平巾有牙牌者穿獅子鸚哥雜禽補逆賢名下凡掌印提督者皆濫穿坐蟒可嘆也官帽以竹絲作胎眞靑縐紗蒙之自奉禦至太監皆戴之俗所謂剛叉帽也平巾以竹絲作胎眞靑羅蒙之長隨內侍小火者戴之制如官帽而無後山然有羅一幅垂於後長尺餘俗所謂砂鍋片是也牙牌內官監題本於內承運庫領討象牙制造每升奉禦或長隨卽給與一面將原帶烏木牌換收按禦用監等衙門各有號數一邊刻忠字若干號一邊刻某監某�亦間有私買私造者從來不禁其制有云尖下方微闊而上圓可重六七兩不等近將舊牙牌不用別換給新制牙牌一面橫用篆文某衙門下書�一面載不許借失等字爲官物也烏木牌其制荷葉尖頭圓徑二寸許一面刻內使或小火者字樣一面用長方火印於中其篆文四字曰關防出入而火印兩旁分刻小字或內字若干號此系官物無敢私造者凡偶失落必題知懲處別給牌繐其制用象牙或牛骨作管靑綠綫結寶蓋三層圓可徑二寸下垂紅綫長八寸許內懸牙牌或烏木牌上有牌系靑凡穿圓領隨侍及有公差私假出外本等帶之左卽懸此牌繐如平居在宮穿者貼裏者俱帶牌繐有逆賢左右牌繐紅綫長至尺餘而懸之提系舊制大可二寸許不過銅銀玉等爲之上有鉤逆賢攺造大樣提系長六尺五寸闊三寸或二寸半鑲嵌絕好珠石睛碌之類有一件可值千金六七百金者各按節令巧樣將見帶者懸掛滿壁不帶而聚蓄者盈箱充櫃亦賞及名下諸人又令作織五色五毒子創造珍珠牌繐以玉作管去牙牌而懸白玉碧玉玲瓏牌五毒上編綴小珍珠其色白疑近喪間服飾遂又加靑紅寶石珊瑚黃綠琉璃珠以間之其實不雅皆逆賢掌家王朝用逢迎造辦之卽聖上亦曲聽之有識者竊嘆曰帶珠者待誅也謂非服妖而何又創造玉管天靑綫印綬如外廷印綬夏則內懸玉冬則內懸金牌或金魚二尾中加鑰焉凡掌一印者帶一綬如王體幹三綬李永貞則二綬矣𨿽不掌印者凡出禁城有事亦帶一綬於玉帶之左焉冒濫可笑極矣凳杌凡司禮監掌印秉筆之年髙最有寵眷者方能得此其制如靠背椅而加兩桿於旁用皮攀如轎前後各用一橫扛然擡者不在轅內只在桿外斜插扛擡而正行之所以曰杌禁地不敢乘轎之義也板其制如�面髙五寸許於偏後些安一椅圈前後以粗絨繩拴用扛二條斜插擡走離地尺餘凡司禮監掌印秉筆年老者方私制坐之不系欽賞亦不系正經品級自幹淸門外至西華門東華門裏止自逆賢擅政乃竟自內門擡出了無畏忌又曾於寶月亭戴巾穿服坐板擡走殊可恨也朝服朝冠帶履與外廷同冠七梁或五梁祖宗時舊制只有司禮監掌印於祭中澑之神之夜服此祭之自逆賢擅政竟加至九梁笏以象牙爲之與外廷同抹布非布也是素紵絲或綾染柘黃長五尺闊三寸雙層方角如大帶子之式而無繐凡幹淸宮管事牌子暖殿禦藥房管櫃子禦司房管庫管弓箭請小轎四執事牌子欽安隆徳英華三殿陳設近侍須蒙賜過者方敢佩於貼裏之右而蟠結上雙垂之露半條於外垂與衣齊刀兒小牙筋一雙小尖刀一把長六七寸不等銀鑲鯊皮等鞘以紅絨辮系朿於衣左牌繐之上以昭近臣殊寵非外衙門之所敢望也惟司禮監是禮儀衙門斯不屑抹布刀兒矣鐸鍼金銀珠翠珊瑚皆可制年節則大吉葫蘆萬年吉慶元宵則燈籠端午則天師中秋則月光頒歷則寶歷萬年其制則八寶荔枝卍字�魚也冬至則梅花重陽則菊花萬壽聖節則萬萬壽洪福齊天之類洪福者於齊天字之兩旁各有紅色蝙蝠一枚以取意耳凡遇誕生婚禮乃尊上徽號冊封大典皆萬萬喜所謂鐸鍼者單一枝有頂居官帽中央者是也按蟒衣貼裏之內亦有喜相逢名色比尋常樣式不同前織一黃色蟒在大襟向左後有一藍色蟒由左肩而向前兩蟒恰如偶遇相望戲珠之意此萬曆年間新式非逆賢創造凡婚禮時惟宮中貴近者穿此服也枝个其制隨景如鐸鍼但減小偏向成對耳桃枝亦隨景如前而珍珠珊瑚自頂端下垂或間以寶石金方勝卍字耳下有墜腳世廟時亦間將三種賜輔臣大臣神廟初年亦間賜江陵相公云披肩貂鼠制一圓圈髙六七寸不等大如帽兩旁各制貂皮二張方毛向裏至耳卽用鉤帶斜掛於官帽之後山子上舊制自印公公等牌子暖殿方敢戴其餘常行近侍則只戴暖耳其制用元色素紵作一圓箍二寸髙兩旁綴貂皮長方如披肩凡司禮監寫字起至提督止亦止戴暖耳不甚戴披肩也凡二十四衙門內官內使人等則止許戴絨紵圍脖似風領而緊小焉直身制道袍同惟有襬在外綴本等補聖上有大紅直身袍凡印公公若過司房或秉筆私下直房始穿此凡見尊長則不穿其色止有天靑黑綠靑元不敢做大紅者或亦開襬加襯衣而束本等帶者道袍如外廷道袍之制惟加子領耳氅衣有如道袍袖者舊制原不縫袖故名曰氅彩素不拘大褶前後或三十六三十八不等間亦綴本等補順褶如貼裏之制而褶之上不穿細文俗謂馬牙褶卽外廷之褶也間亦綴本等補罩甲穿窄袖戎衣之上加此束小帶皆戎衣也織就金甲有純繡灑繡透風紗不等束髮冠其制如戲子所戴者用金累絲造上嵌睛碌珠石每一座有值數百金或千餘金二千金者四爪龍在上蟠繞下加額子一件亦如戲子所戴插長羽焉凡遇出外遊幸皆戴此冠以貂鼠銀鼠皮制之凡冬月隨駕出獵戴之耳不寒煙墩帽亦古制冬則天鵝絨或紵縐紗夏則馬尾所結成者上綴金珠石其式如大帽直檐而頂稍細二色衣近禦之人所穿之衣自謂第一層謂之蓋面如貼裏圓領之類第二層謂之襯道袍第三層謂之綴領道袍其白領以漿布爲之如玉環在項而缺其前稍油垢卽拆換之非入過皇城者不敢綴也自此三層之內或襖或掛凡脖領不許外露亦不得綴鈕扣只宮人脖領則綴鈕扣是以切避忌之夏則以葛爲上身以深藍或玉色紗作下褶並接兩袖各數尺又緣子領寸許一則恐於君前露白色一則省費惜福以便拆澣一把蓮宮壼中舊制凡掌印秉筆管事牌子俱在幹淸宮內各直房居住每夜除該正管事牌子在殿內直宿其餘者候聖駕已安寢磕過安置頭寢殿門已闔則始散各歸直房或酒或茶用過便各安歇其經管衣帽官人卽將冠帽一頂貼裏道袍大襖或掛共上一條領者一副總綴兩道帶子將提系牌繐亦掛得停當名曰一把蓮並硬抹口絨襪靴護膝一雙俱緊安於所歇�旁伺候暗燈及燭於桌上立攢竹五尺一根於桌旁同房官人伺候筆袋一分空紙數幅本色紙花一袋紙花者卽白紅裁成方葉口大者以備寫字吐啖擦手之用凡猝然夜間禦前有事忽有傳召或值火災意外之警便能立刻衣冠手持五尺速赴禦前以防衛之此從來貴近大臣之體亦內臣小心敬愼分內事也長者巾制如東坡巾後垂兩方葉如程子巾式神廟尙之曰長者冠前縫綴一大西洋珠兩旁金五爪龍戲之後垂兩葉之中各蟠蒼龍凡內臣髙年之人亦有戴者或金綫黑綫緣鑲然不敢綴雲龍也忠靖冠六合巾方巾九華巾晉巾等制皆如外廷圓帽凡內臣皇城之內除官帽平巾之外卽帶圓帽冬則以羅或紵爲之夏則馬尾牛尾人發爲之有極細者一頂可值五六兩或七八兩十餘兩者名曰爪拉或爪喇絕不稱帽子想有所避忌云�靸巾帽局制造每年冬雪一次卽送司禮監掌印掌東廠秉筆每二雙管事牌子每一雙冰雪穿之以便趨走不滑跌也撒扇其制用木柄長尺餘合竹作小骨二十餘根用藍絹糊裱兩面皆撒大塊金箔放則遮日收則入囊自司禮監掌印至管事牌子皆於宮中夏間用之靴皂皮爲之似外廷之制而底軟襯薄其裏則布與上履式同而前縫少菱角各縫少嵌金綫耳頻加粉飾敝則易之凡當差內使小火者不敢槪穿但單臉靑布鞋靑布襪而已或雨雪之日油靴不禁也扁辮用不堪之絨紫色或靑綠色織如大帶子微松軟長可丈餘不等闊可三四寸凡遇雨雪將衣搊束離地八九寸以防泥污晴天不用如冬寒之月亦得穿皮氅衣夏暑之夜亦得用接疊竹架各支紗絹帳以禦蚊蚋也雨衣雨帽玉色深藍官綠杭綢或好絹綢爲之先年亦有用蠶繭紙爲者今亡矣有斗缽式者有道袍式加掛者禦前內臣值穿紅之日有紅雨衣彩畫蟒衣方補爲貼裏式者雨帽則如方巾周圍加檐三寸許耳亦有竹胎絹糊黑油漆如髙麗帽式者亦惟大內臣戴之客偶談中官初入選進東華門門內有橋曰皇恩橋謂從此卽受皇恩也俗呼曰忘恩橋以中官旣富貴必讎其所蓋恥之也熹宗實錄天啟元年正月詔選淨身男子三千人時民間求選者至二萬餘人以兵科給事中尹同臯奏再收一千五百人兩朝識小錄魏忠賢柄權朝臣附之者以爲父忠賢目曰干兒都人作百子圖演義嘲之其時獻媚者爭爲立祠自永恩祠一倡而懷仁崇仁隆仁彰徳顯徳懷徳昭徳茂徳戴徳瞻徳崇功報功元功旌功崇勛茂勛表勛感恩祝恩瞻恩徳馨鴻惠隆禧內而中官外而封疆大吏丹黃土木徧於寰宇至杭州建於關壯繆嶽忠武兩祠之間而國子監生陸萬齡請建祠於太學之側則無忌憚極矣聞逆祠小像有以沈檀塑者眼耳口鼻手足宛轉一如生人腸腑則以金玉珠寶爲之髻上空一穴以四時花簪之其可笑如是宦寺部雜錄易經說卦傳艮爲閽寺按正義取其禁止人也大全耿

氏曰周官閽人掌王宮中門之禁止物之不應入者寺人掌王之內人及宮女之戒令止物之不得出者皆爲限於前而衛內之柔者也月令問答問者曰中冬令曰奄尹申宮令謹門閭今曰門闈何也曰閹尹者內官也主宮室出入宮中宮中之門曰闈閹尹之職也閭裏門非閹尹所主知當作闈也北夢瑣言唐自廣明後閹人擅權置南北廢置使軍容田令孜有回天之力中外側目而王仙芝黃巢剽掠江淮朝廷憂之左拾遺侯昌業上疏極言時病畱中不出命於仗內戮之後有傳侯昌業疏詞不合事體其末云請開揭諦道場以消兵厲似爲庸僧僞作者若侯昌業以此識見犯上宜其死之畫墁錄祖宗朝內臣出使不得預職事外事責軍令狀燕翼貽謀錄國初宦者不過數十人眞宗時漸眾蓋以遇效忠任子皆十數歲小兒積累至多故也皇佑五年閏七月戊戌言者以爲久獘當革乃詔自供奉官至黃門以百八十員爲額遇闕額方許奏補至元佑二年二月又詔自供奉官至黃門以百人爲額然流獘之久終不能革至宣政間動以千數矣靑箱雜記閩人謂子爲囝謂父爲郎罷故顧況有哀囝一篇曰囝生閩方閩吏得之乃絕其陽爲臧爲獲致金滿屋爲髡爲鉗如視艸木天道無知我罹其毒神道無知彼受其福郎罷別囝吾悔生汝及汝旣生人勸不舉不從人言果獲是苦囝別郎罷心摧血下隔地絕天及至黃泉不得在郎罷前蓋唐世多取閩童爲閹奴以進之故況陳其苦以諷焉野客叢談後漢中常侍張遜權傾天下遜父死歸葬潁川一郡畢至名士無往者遜甚恥之陳實於是獨往弔焉後誅黨人遜感實故多所全宥秦少遊論謂當時士風病乎太淸此實之和所以爲貴也本朝張茂則𨿽宦官之賢者也元佑間嘗請諸各公啜茶觀畫諸公皆往惟伊川先生不往辭曰某素不識畫亦不喜茶伊川所謂正與太丘反經而合道者非有卓然之識烏能及此聞見後錄漢唐宦者可謂盛矣然官不至師保也一劉鋹有宦者七千餘人始有爲師保者藝祖旣縛鋹以來鑑其禍內侍不許過供奉官又鋹之宮輒名龍徳云癸辛雜識天閹說世有男子𨿽娶婦而終身無嗣育者謂之天閹世俗則命之曰黃門晉海西公嘗有此疾北齊李庶生而天閹按黃帝鍼經人有具傷於陰陰气絕而不起陰不能用然其須不去宦者之獨去何也願聞其故岐伯曰宦者去其宗筋傷其衝脈血瀉不復皮膚內結唇口不榮故須不生又大般若經載五種黃門云梵言扇半釋回唐言黃門其類有五一曰半釋迦總名也有男根用而不生子二曰伊利涉半釋迦此云妒謂他行欲卽發不見卽無亦具男根而不生子三曰扇半釋迦謂本來男根不滿亦不能生子四曰博半釋迦謂半月能男半月能女五曰畱拿半釋迦此云割謂被割刑者此五種黃門名爲人中惡趣受身處然周禮閹人鄭氏注云閹眞气藏者宋趙忠惠帥維揚日幕僚趙參議有婢慧黠盡得儕輩之歡趙呢之婢拒不從疑有異彊卽之則男子也聞於有司蓋身二形前後姦狀不一遂置之極刑近李安民嘗於福州得徐氏處子年十五六交際一再漸具男形蓋天眞未破則彼亦不自知然小說中有池州李氏女及婢添喜事正相類而此外絕未見於古今傳記等書豈以爲之人妖而污筆墨不復載乎晉五行志謂之人�惠帝時京洛有人兼男女體兩用人道而性尢淫亂此亂气所生也玉曆通政經男女兩體主國淫辭而二十八宿眞形圖所載心房二星皆兩形與丈夫婦女更爲雌雄此又何耶異物志云靈貍一體自爲陰陽故能媚人褚氏遺書曰非男非女之身精血散分又曰感以婦人則男脈應診動以男子則女脈順指皆天地不正气也凡宦官初閹名曰服藥則以名字申兵部看命則看服藥日時全不用始生日時常擇善良日時乃腐老學庵筆記童汪錡能執干戈以衛社稷本謂幼而能赴國難耳非姓童也翟公巽作童貫告詞云爾祖汪錡誤也或云故以戲之童貫爲太師用廣南龔澄樞故事林靈素爲金門羽客用閩王時譚紫霄故事嗚呼異哉卻掃編宣徽使本唐宦者之官故其所掌皆瑣細之事本朝更用士人品秩亞二府有南北院南院資望比北院尢優然其職猶多因唐之舊賜羣臣新火及諸司使至崇班內侍供奉諸司工匠兵卒名籍及三班以下遷補假故鞫劾春秋及聖節大宴節度迎授恩命上元張燈四時祠祭契丹朝貢內庭學士赴上督其供帳內外進奉名物教坊伶人歲給衣帶郊禦殿朝謁聖容賜酺國忌諸司使下別籍分產諸司工匠休假之類武臣多以節度使或兩使畱後爲之又或兼樞密文臣則前二府及侍從之官髙久次有勛勞者方得之其居藩府則稱判其重如此童貫旣敗籍其家貲得劑成理中丸幾千斤它物稱是此與胡椒八百斛者亦何異耶並觀瑣言綱目分注記南漢宦官之橫云凡羣臣有才能及進士狀頭皆先下蠶室然後得進亦有自宮以求進者由是宦者近二萬人貴顯用事大抵皆宦者也王行卿集覽解自宮引呂刑宮辟爲據云己自割勢求爲宦官也近時陳伯載作正誤乃破其說謂自宮以求進用非求爲宦官也予按通鑑自宮求進者下云亦有免死而宮者又按齊桓公曰豎貂自宮以近寡人管仲以爲其身之忍又將何有於君今分注先言羣臣皆下蠶室後言宦者近二萬人則集覽之說是矣而伯載非之何也自宮求進猶範煜言腐身燻子以自衒達云爾金臺紀聞東白先生張吏侍廷祥雲自余登朝而內閣待中官之禮凡幾變英廟天順間李文達公賢爲首相司禮監巨璫以議事至者便服接見之事畢揖之而退後彭文憲時繼之門者來報必衣冠見之與之分列而坐閣老面西太監面東太監第一人位對閣老第三人尙虛其上二位後陳閣老文則送之出閣後商閣老輅又送之下�後萬閣老安又送至內閣門矣今凡調旨議事則掌司禮者間出其餘或使少監並用事者傳命而已雙槐歲抄宣徳中賜太監陳蕪兩夫人天順初賜故太監吳誠妻兩京第宅莊田見水東日記諸書予按髙力士傳河間男子呂元晤吏京師女國姝力士娶之元晤擢自刀筆吏至少卿李輔國傳帝爲娶元擢女爲其妻擢以故爲梁州刺史朱子語類梁師成妻死蘇叔黨範溫皆衰絰臨哭由是觀之椓人有妻古今所同也京師人謂此曹男性猶在必須近女豈其然乎暖姝由筆張志淳南園漫錄言正徳初內臣最寵狎者入老兒當猶等輩也然實不計老少惟寵狎是尊余近訪知老兒當皆選年少俊秀小內臣爲之豈閎籍孺之類歟觚不觚錄余於萬曆甲戌以太僕卿入陪祀太廟見上由東階上而大璫四人皆五梁冠祭服以從心竊疑之夫髙帝制內臣常服紗帽與羣臣不同亦不許用朝冠服及頭公服豈有服祭服禮曾與江陵公言及以爲此事起於何年江陵亦不知也後訪之前輩云嘉靖中亦不見內臣用祭服而考之累朝實錄皆遣內臣祭中澑之神此必隆萬間大璫內遣行中澑禮輒自制祭服以從祀耶惜乎言官不能舉正坐視其僭妄耳國朝文武大臣見王振而跪者十之五見汪直而跪者十之三見劉瑾而跪者十之八嘉靖以來此事殆絕而江陵歿其黨自相驚欲結馮璫以爲援乃至言官亦有屈膝者矣日知錄漢和熹鄧後詔中官近臣於東觀受讀經傳以教授宮人秦苻堅選奄人及女隸有聰識者置博士授經若夫巷伯能詩列於小雅史遊急就著在藝文古固有之而不限其人也我太祖深懲前代宦寺之獘命內官不許識字永樂以後此令不行宣徳中乃有內書堂之設昔隋蔡允恭爲起居舍人帝遣教宮人允恭恥之數稱疾宋賈昌期爲侍講以編修資善堂書籍爲名而實教授內侍諫官吳育奏罷之以宣廟之納諫求言而廷臣未有論及此者馴致秉筆之奄其尊侔於內閣而大權旁落不可復收得非內書堂階之厲乎周禮寺人王之正內五人內豎倍寺人之數當時贄禦之臣皆是士人而婦寺之權衰矣唐太宗詔內侍省不立三品官以內侍爲之長階第四不任以事惟門合守禦廷內埽除稟食而已武后時稍增其人至中宗黃衣乃二千員元宗時宮嬪大率至四萬宦官黃衣以上三千員是知宦官之盛由於宮嬪之多而人主欲不近刑人則當以遠色爲本王元美筆記曰髙帝時中人不得預外事見公侯大臣叩首惟謹至永樂初狗兒諸奄稍稍見馬上之績後以倦勤朝事漸寄筆札久乃稱肺腑矣太監鄭和等以奉命率舟師下海中諸蠻而中人有出使者矣西北大將多洪武舊人意不能無疑思以腹心參之而中人有鎭守者矣王振時上春秋少不日接大臣而中人有票旨徑行者矣國史所載永樂五年六月內使李進往山西采天花詐傳詔旨擅役軍民此卽弄權之漸仁宗卽位凡差出內臣限十日內盡撤回京其見於詔書者有采寶石采金珠香貨采鐵梨木而太宗實錄多諱之不書至洪熙元年六月宣宗卽位巡按浙江監察禦史尹崇髙奏朝廷近差內官內使市買諸物每物置局有拘集之擾有供應之煩朝廷所需甚微民間所費甚大宜皆取回惟令有司買納詔從之乃猶有如宣徳六年十二月乙未所書管事袁琦假公務爲名擅差內官內使陵虐官吏軍民逼取金銀等物以至磔死而其黨十餘人皆斬者嗚呼作法於涼其敝猶貪至於萬曆中年礦稅之使旁午四出而借口於祖宗之成例則外廷之臣交章爭之而無可如何矣是以武王不泄邇中官典兵亦始於永樂仁宗實錄言甘肅總兵官都督費瓛不能專斷軍政悉聽中官指使敕責其低眉俯首受制於人宣宗實錄言交址左參政馮貴善用人嘗得土軍五百人勁勇善戰貴撫育甚厚每率之討賊所向成功後爲中官馬騏奪去貴與賊戰不利遂死之宣徳元年三月己亥敕責中官山壽曰叛賊黎利本一窮蹙小寇若早用心禽捕始探雀雛爾乃妄執己見再三陳奏惟事招撫以致養禍遺患及方政等進討爾擁官軍一千餘人坐守乂安不往來策應視其敗�是則交址之失實本於中官而仁宣二宗亦但加之譙責而已王振之專土木之難此非其漸乎成祖天威遠加無思不服遏密未幾遂棄交址齊桓首霸而寺人貂始漏師於多魚春秋已志之矣故姤之初六一陰始生而周公戒之實錄成化元年七月丁巳直隸魏縣民李堂等十一名自宮以求進命執送錦衣衛獄罪之發南海子種菜祖宗以來凡閹割火者必俘獲之奴或罪極當死者出其死而生之蓋重絕人之世不忍以無罪之民受古肉刑也景泰以來乃有自宮以求進者朝廷𨿽暫罪之而終收以爲用故近畿之民畏避徭役希覬富貴者仿效成風往往自戕其身及其子孫日赴禮部投進自是以後日積月累千百成羣其爲國之�害甚矣春明夢餘錄嘉靖中詹事霍韜等重修會典疏謂內臣監局官員祖訓置職甚詳惟弘治年間儒臣失考不及纂述宜查洪武年間各監局職掌何如員數何如編列典禮亦以禮制治之意也不報嗣是屢修會典無人議及矣漢時宮中有對食者宮人相與配合爲夫婦也陳皇后無子使宮人衣上衣冠與之寢處武帝戲之責以爲女而男淫後世宮人率與中官爲匹偶其暱甚於夫婦

宦寺部外編

