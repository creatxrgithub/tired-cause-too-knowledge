

僭號部匯考一

夏代僭號

有窮后羿

寒浞

帝王世紀帝羿有窮氏未聞其姓何先帝嚳以上世掌射正至嚳賜以彤弓素矢封之於鋤爲帝司射歷虞夏羿學射於吉甫其臂長故以善射聞及夏之衰自鋤遷於窮石因夏民以代夏政帝相徙於商丘依同姓諸侯斟尋羿恃其善射不修民事淫於田獸棄其良臣武羅伯姻熊髡尨圉而信寒浞寒浞伯明氏之讒子伯明後以讒棄之而羿以爲己相寒浞殺羿於桃梧而烹之以食其子其子不忍食之死於窮門浞遂代夏立爲帝寒浞篡羿位襲有窮之號因浞之室生奡及豷奡多力能陸地行舟浞使奡帥師滅斟灌斟尋殺夏帝封奡於過封豷於戈恃其詐力不卹民事初夏之殺帝相也妃有仍氏女曰後緡方娠逃出自竇歸於有仍生少康初夏之遺臣曰靡事羿羿死逃於有鬲氏收斟尋二國餘燼殺寒浞立少康滅奡於過後杼滅豷於戈有窮遂亡

秦漢之際僭號

楚陳

勝

漢書陳勝傳勝字涉陽城人吳廣字叔陽夏人也勝少時嘗與人傭耕輟耕之壠上悵然甚久曰苟富貴無相忘傭者笑而應曰若爲傭耕何富貴也勝太息曰嗟乎燕雀安知鴻鵠之志哉秦二世元年秋七月發閭左戍漁陽九百人勝廣皆爲屯長行至蘄大澤鄕會天大雨道不通度已失期失期法斬勝廣乃謀曰今亡亦死舉大計亦死等死死國可乎勝曰天下苦秦久矣吾聞二世少子不當立當立者乃公子扶蘇扶蘇以數諫故不得立上使外將兵今或聞無罪二世殺之百姓多聞其賢未知其死項燕爲楚將數有功愛士卒楚人憐之或以爲在今誠以吾眾爲天下倡宜多應者廣以爲然乃行卜卜者知其指意曰足下事皆成有功然足下卜之鬼乎勝廣喜念鬼曰此教我先威眾耳乃丹書帛曰陳勝王置人所罾魚腹中卒買魚亨食得書已怪之矣又間令廣之次所叢祠中夜構火狐鳴呼曰大楚興陳勝王卒皆夜驚恐旦日卒中往往指目勝廣勝廣素愛人士卒多爲用將尉醉廣故數言欲亡忿尉令辱之以激怒其眾尉果笞廣尉劍挺廣起奪而殺尉勝佐之並殺兩尉召令徒屬曰公等遇雨皆已失期當斬藉弟令毋斬而戍死者固什六七且壯士不死則已死則舉大名耳侯王將相寧有種乎徒屬皆曰敬受令乃詐稱公子扶蘇項燕從民望也袒右稱大楚爲壇而盟祭以尉首勝自立爲將軍廣爲都尉攻大澤鄕拔之收兵而攻蘄蘄下乃令符離人葛嬰將兵徇蘄以東攻銍酇苦柘譙皆下之行收兵比至陳兵車六七百乘騎千餘卒數萬人攻陳陳守令皆不在獨守丞與戰譙門中不勝守丞死乃入據陳數日號召三老豪桀會計事皆曰將軍身被堅執銳伐無道誅暴秦復立楚之社稷功宜爲王勝乃立爲王號張楚於是諸郡縣苦秦吏暴皆殺其長吏將以應勝乃以廣爲假王監諸將以西擊滎陽令陳人武臣張耳陳余徇趙汝陰人鄧宗徇九江郡當此時楚兵數千人爲聚者不可勝數葛嬰至東城立襄彊爲楚王后聞勝已立因殺襄彊還報至陳勝殺嬰令魏人周市北徇魏地廣圍滎陽李由爲三川守守滎陽廣不能下勝徵國之豪桀與計以上蔡人房君蔡賜爲上柱國周文陳賢人也嘗爲項燕軍視日事春申君自言習兵勝與之將軍印西擊秦行收兵至關車千乘卒十萬至戲軍焉秦令少府章邯免驪山徒人奴產子悉發以擊楚軍大敗之周文走出關止屯曹陽二月餘章邯追敗之復走黽池十餘日章邯擊大破之周文自剄軍遂不戰武臣至邯鄲自立爲趙王陳余爲大將軍張耳召騷爲左右丞相勝怒捕系武臣等家室欲誅之柱國曰秦未亡而誅趙王將相家屬此生一秦不如因立之勝乃遣使者賀趙而徙系武臣等家屬宮中而封張耳子敖爲成都君趣趙兵亟入關趙王將相相與謀曰土王趙非楚意也楚已誅秦必加兵於趙計莫如毋西兵使使北徇燕地以自廣趙南據大河北有燕代楚𨿽勝秦不敢制趙若不勝秦必重趙趙承秦楚之敝可以得志於天下趙王以爲然因不西兵而遣故上谷卒史韓廣將兵北徇燕燕地貴人豪桀謂韓廣曰楚趙皆已立王燕𨿽小亦萬乘之國也願將軍立爲王韓廣曰廣母在趙不可燕人曰趙方西憂秦南憂楚其力不能禁我且以楚之彊不敢害趙王將相之家今趙獨安敢害將軍家乎韓廣以爲然乃自立爲燕王居數月趙奉燕王母家屬歸之是時諸將徇地者不可勝數周市北至狄狄人田儋殺狄令自立爲齊王反擊周市市軍散還至魏地立魏後故寧陵君咎爲魏王咎在勝所不得之魏魏地已定欲立周市爲王市不肯使者五反勝乃立寧陵君爲魏王遣之國周市爲相將軍田臧等相與謀曰周章軍已破秦兵且至我守滎陽城不能下秦軍至必大敗不如少遺兵足以守滎陽悉精兵迎秦軍今假王驕不知兵權不可與計非誅之事恐敗因相與矯陳王令以誅吳廣獻其首於勝勝使賜田臧楚令尹印使爲上將田臧乃使諸將李歸等守滎陽城自以精兵西迎秦軍於敖倉與戰田臧死軍破章邯進擊李歸等滎陽下破之李歸死陽城人鄧說將兵居郯章邯別將擊破之鄧說走陳銍人五逢將兵居許章邯擊破之五逢亦走陳勝誅鄧說勝初立時淩人秦嘉銍人董�符離人朱雞石取慮人鄭布徐人丁疾等皆特起將兵圍東海守於郯勝聞乃使武平君畔爲將軍監郯下軍秦嘉自立爲大司馬惡屬人告軍吏曰武平君年少不知兵事勿聽因矯以王命殺武平君畔章邯已破五逢擊陳柱國房君死章邯又進擊陳西張賀軍勝出臨戰軍破張賀死臘月勝之汝陰還至下城父其禦莊賈殺勝以降秦葬碭謚曰隱王勝故涓人將軍呂臣爲蒼頭軍起新陽攻陳下之殺莊賈復以陳爲楚初勝令銍人宋畱將兵定南陽入武關畱已徇南陽聞勝死南陽復爲秦宋畱不能入武關乃東至新蔡遇秦軍宋畱以軍降秦秦傳畱至咸陽車裂畱以徇秦嘉等聞勝軍敗乃立景駒爲楚王引兵之方與欲擊秦軍濟陰下使公孫慶使齊王欲與並力俱進齊王曰陳王戰敗未知其死生楚安得不請而立王公孫慶曰齊不請楚而立王楚何故請齊而立王且楚首事當令於天下田儋殺公孫慶秦左右校復攻陳下之呂將軍走僥兵復聚與番盜英布相遇攻擊秦左右校破之靑波復以陳爲楚會項梁立懷王孫心爲楚王陳勝王凡六月初爲王其故人嘗與傭耕者聞之乃之陳叩宮門曰吾欲見涉宮門令欲縛之自辯數乃置不肯爲通勝出遮道而呼涉乃召見載與歸入宮見殿屋帷帳客曰夥涉之爲王沈沈者楚人謂多爲夥故天下傳之夥涉爲王由陳涉始客出入愈益發舒言勝故情或言客愚無知專妄言輕威勝斬之諸故人皆自引去由是無親勝者以朱防爲中正胡武爲司過主司羣臣諸將徇地至令之不是者系而罪之以苛察爲忠其所不善者不下吏輒自治勝信用之諸將以故不親附此其所以敗也勝𨿽已死其所置遣侯王將相竟亡秦髙祖時爲勝置守冢於碭至今血食王莽敗乃絕

齊田儋田

榮田橫

漢書田儋傳儋狄人也故齊王田氏之族也儋從弟榮榮弟橫皆豪桀宗彊能得人陳涉使周市略地北至狄狄城守儋陽爲縛其奴從少年之廷欲謁殺奴見狄令因擊殺令而召豪吏子弟曰諸侯皆反秦自立齊古之建國儋田氏當王遂自立爲齊王發兵擊周市市軍還去儋因率兵東略定齊地秦將章邯圍魏王咎於臨濟急魏王請救於齊儋將兵救魏章邯夜銜枚擊大破齊楚軍殺儋於臨濟下儋從弟榮收儋餘兵東走東阿齊人聞儋死乃立故齊王建之弟田假爲王田角爲相田閒爲將以距諸侯榮之走東阿章邯追圍之項梁聞榮急乃引兵擊破章邯東阿下章邯走而西項梁因追之而榮怒齊之立假乃引兵歸擊逐假假亡走楚相角亡走趙角弟閒前救趙因不敢歸榮乃立儋子市爲王榮相之橫爲將平齊地項梁旣追章邯章邯兵益盛項梁使使趣齊兵共擊章邯榮曰楚殺田假趙殺角閒乃出兵楚懷王曰田假與國之王窮而歸我殺之不誼趙亦不殺田角田閒以市於齊齊王曰蝮�手則斬手�足則斬足何者爲害於身也田假田角田閒於楚趙非手足戚何故不殺且秦復得志於天下則齮齕首用事者墳墓矣楚趙不聽齊齊亦怒終不肯出兵章邯果敗殺項梁破楚兵楚兵東走而章邯渡河圍趙於巨鹿項羽由此怨榮羽旣存趙降章邯西滅秦立諸侯王乃徙齊王市更王膠東治卽墨齊將田都從共救趙因入關故立都爲齊王治臨淄故齊王建孫田安項羽方渡河救趙安下濟北數城引兵降項羽羽立安爲濟北王治博陽榮以負項梁不肯助楚攻秦故不得王趙將陳余亦失職不得王二人俱怨項羽榮使人將兵助陳余令反趙地而榮亦發兵以距擊田都都亡走楚榮畱齊王市毋之膠東市左右曰項王彊暴王不就國必危市懼乃亡就國榮怒追擊殺市於卽墨還攻殺濟北王安自立爲王盡並三齊之地項王聞之大怒乃北伐齊榮發兵距之城陽榮兵敗走平原平原民殺榮項羽遂燒夷齊城郭所過盡屠破齊人相聚畔之榮弟橫收齊散兵得數萬人反擊項羽於城陽而漢王帥諸侯敗楚入彭城項羽聞之乃釋齊而歸擊漢於彭城因連與漢戰相距滎陽以故橫復收齊城邑立榮子廣爲王而橫相之政事無巨細皆斷於橫定齊三年聞漢將韓信引兵且東擊齊齊使華毋傷田解軍歷下以距漢會漢使酈食其往說王廣及相橫與連和橫然之乃罷歷下守備縱酒且遣使與漢平韓信乃渡平原襲破齊歷下軍因入臨災王廣相橫以酈生爲賣己而亨之廣東走髙密橫走博守相田光走城陽將軍田旣軍於膠東楚使龍且救齊齊王與合軍髙密漢將韓信曹參破殺龍且虜齊王廣漢將灌嬰追得守相光至博而橫聞王死自立爲王還擊嬰嬰敗橫軍於贏下橫亡走梁歸彭越越時居梁地中立且爲漢且爲楚韓信已殺龍且因進兵破殺田旣於膠東灌嬰破殺齊將田吸於千乘遂平齊地漢滅項籍漢王立爲皇帝彭越爲梁王橫懼誅而與其徒屬五百餘人入海居中髙帝聞之以橫兄弟本定齊齊人賢者多附焉今在海中不收後恐有亂乃使使赦橫罪而召之橫謝曰臣亨陛下之使酈食其今聞其弟商爲漢將而賢臣恐懼不敢奉詔請爲庶人守海中使還報髙帝乃詔衛尉酈商曰齊王橫卽至人馬從者敢動搖者致族夷乃復使使持節具告以詔意曰橫來大者王小者乃侯耳不來且發兵加誅橫乃與其客二人乘傳詣雒陽至屍鄕�置橫謝使者曰人臣見天子當洗沐止畱謂其客曰橫始與漢王俱南面稱孤今漢王爲天子而橫乃爲亡虜北面事之其愧固已甚矣又吾亨人之兄與其弟並肩而事主縱彼畏天子之詔不敢動搖我獨不愧於心乎且陛下所以欲見我不過欲壹見我面貌耳陛下在雒陽今斬吾頭馳三十里閒形容尙未能敗猶可知也遂自剄令客奉其頭從使者馳奏之髙帝髙帝曰嗟乎有以起布衣兄弟三人更王豈非賢哉爲之流涕而拜其二客爲都尉發卒二千以王者禮葬橫旣葬二客穿其冢旁皆自剄從之髙帝聞而大驚以橫之客皆賢者吾聞其餘尙五百人在海中使使召至聞橫死亦皆自殺於是乃知田橫兄弟能得士也

西楚項

籍

史記項羽本紀項籍者下相人也字羽初起時年二十四其季父項梁梁父卽楚將項燕爲秦將王剪所戮者也項氏世世爲楚將封於項故姓項氏項籍少時學書不成去學劍又不成項梁怒之籍曰書足以記名姓而已劍一人敵不足學學萬人敵於是項梁乃教籍兵法籍大喜略知其意又不肯竟學項梁嘗有櫟陽逮捕乃請蘄獄掾曹咎書抵櫟陽獄曹司馬欣以故事得已項梁殺人與籍避仇於吳中吳中賢士大夫皆出項梁下每吳中有大繇役及喪項梁嘗爲主辦陰以兵法部勒賓客及子弟以是知其能秦始皇帝遊會稽渡浙江梁與籍俱觀籍曰彼可取而代也梁掩其口曰毋妄言族矣梁以此奇籍籍長八尺餘力能扛鼎才气過人𨿽吳中子弟皆已憚籍矣秦二世元年七月陳涉等起大澤中其九月會稽守通謂梁曰江西皆反此亦天亡秦之時也吾聞先卽制人後則爲人所制吾欲發兵使公及桓楚將是時桓楚亡在澤中梁曰桓楚亡人莫知其處獨籍知之耳梁乃出誡籍持劍居外待梁復入與守坐曰請召籍使受命召桓楚守曰諾梁召籍入須臾梁眴籍曰可行矣於是籍遂拔劍斬守頭項梁持守頭佩其印綬門下大驚擾亂籍所擊殺數十百人一府中皆懾伏莫敢起梁乃召故所知豪吏諭以所爲起大事遂舉吳中兵使人收下縣得精兵八千人梁部署吳中豪傑爲校尉候司馬有一人不得用自言於梁梁曰前時某喪使公主某事不能辦以此不任用公眾乃皆伏於是梁爲會稽守籍爲裨將徇下縣廣陵人召平於是爲陳王徇廣陵未能下聞陳王敗走秦兵又且至乃渡江矯陳王命拜梁爲楚王上柱國曰江東已定急引兵西擊秦項梁乃以八千人渡江而西聞陳嬰已下東陽使使欲與連和俱西陳嬰者故東陽令史居縣中素信謹稱爲長者東陽少年殺其令相聚數千人欲置長無適用乃請陳嬰嬰謝不能遂彊立嬰爲長縣中從者得二萬人少年欲立嬰便爲王異軍蒼頭特起陳嬰母謂嬰曰自我爲汝家婦未嘗聞汝先古之有貴者今暴得大名不祥不如有所屬事成猶得封侯事敗易以亡非世所指名也嬰乃不敢爲王謂其軍吏曰項氏世世將家有名於楚今欲舉大事將非其人不可我倚名族亡秦必矣於是眾從其言以兵屬項梁項梁渡淮黥布蒲將軍亦以兵屬焉凡六七萬人軍下邳當是時秦嘉已立景駒爲楚王軍彭城東欲距項梁項梁謂軍吏曰陳王先首事戰不利未聞所在今秦嘉倍陳王而立景駒逆無道乃進兵擊秦嘉秦嘉軍敗走追之至胡陵嘉還戰一日嘉死軍降景駒走死梁地項梁已並秦嘉軍軍胡陵將引軍而西章邯軍至栗項梁使別將朱雞石餘樊君與戰餘樊君死朱雞石軍敗亡走胡陵項梁乃引兵入薛誅雞石項梁前使項羽別攻襄城襄城堅守不下已拔皆坑之還報項梁項梁聞陳王定死召諸別將會薛計事此時沛公亦起沛往焉居鄛人範增年七十素居家好奇計往說項梁曰陳勝敗固當夫秦滅六國楚最無罪自懷王入秦不反楚人憐之至今故楚南公曰楚𨿽三戶亡秦必楚也今陳勝首事不立楚後而自立其勢不長今君起江東楚�起之將皆爭附君者以君世世楚將爲能復立楚之後也於是項梁然其言乃求楚懷王孫心民間爲人牧羊立以爲楚懷王從民所望也陳嬰爲楚上柱國封五縣與懷王都盱臺項梁自號爲武信君居數月引兵攻亢父與齊田榮司馬龍且軍救東阿大破秦軍於東阿田榮卽引兵歸逐其王假假亡走楚假相田角亡走趙角弟田間故齊將居趙不敢歸田榮立田儋子市爲齊王項梁已破東阿下軍遂追秦軍數使使趣齊兵欲與俱西田榮曰楚殺田假趙殺田角田間乃發兵項梁曰田假爲與國之王窮來從我不忍殺之趙亦不殺田角田間以市於齊齊遂不肯發兵助楚項梁使沛公及項羽別攻城陽屠之西破秦軍濮陽東秦兵收入濮陽沛公項羽乃攻定陶定陶未下去西略地至雍丘大破秦軍斬李由還攻外黃外黃未下項梁起東阿西北至定陶再破秦軍項羽等又斬李由益輕秦有驕色宋義乃諫項梁曰戰勝而將驕卒惰者敗今卒少惰矣秦兵日益臣爲君畏之項梁弗聽乃使宋義使於齊道遇齊使者髙陵君顯曰公將見武信君乎曰然曰臣論武信君軍必敗公徐行卽免死疾行則及禍秦果悉起兵益章邯擊楚軍大破之定陶項梁死沛公項羽去外黃攻陳畱陳畱堅守不能下沛公項羽相與謀曰今項梁軍破士卒恐乃與呂臣軍俱引兵而東呂臣軍彭城東項羽軍彭城西沛公軍碭章邯已破項梁軍則以爲楚地兵不足憂乃渡河擊趙大破之當此時趙歇爲王陳余爲將張耳爲相皆走入巨鹿城章邯令王離涉閒圍巨鹿章邯軍其南築甬道而輸之粟陳余爲將將卒數萬人而軍巨鹿之北此所謂河北之軍也楚兵已破於定陶懷王恐從旴臺之彭城並項羽呂臣軍自將之以呂臣爲司徒以其父呂靑爲令尹以沛公爲碭郡長封爲武安侯將碭郡兵初宋義所遇齊使者髙陵君顯在楚軍見楚王曰宋義論武信君之軍必敗居數日軍果敗兵未戰而先見敗徵此可謂知兵矣王召宋義與計事而大悅之因置以爲上將軍項羽爲魯公爲次將範增爲末將救趙諸別將皆屬宋義號爲卿子冠軍行至安陽畱四十六日不進項羽曰吾聞秦軍圍趙王巨鹿疾引兵渡河楚擊其外趙應其內破秦軍必矣宋義曰不然夫搏牛之不可以破蟣虱今秦攻趙戰勝則兵罷我承其敝不勝則我引兵鼓行而西必舉秦矣故不如先斗秦趙夫被堅執銳義不如公坐而運策公不如義因下令軍中曰猛如虎狼如羊貪如狼彊不可使者皆斬之乃遣其子宋襄相齊身送之至無鹽飲酒髙會天寒大雨士卒凍饑項羽曰將戮力而攻秦久畱不行今歲饑民貧士卒食芋菽軍無見糧乃飲酒髙會不引兵渡河因趙食與趙並力攻秦乃曰承其敝夫以秦之彊攻新造之趙其勢必舉趙趙舉而秦彊何敝之承且國兵新破王坐不安席埽境內而專屬於將軍國家安危在此一舉今不卹士卒而徇其私非社稷之臣項羽晨朝上將軍宋義卽其帳中斬宋義頭出令軍中曰宋義與齊謀反楚楚王陰令羽誅之當是時諸將皆懾服莫敢枝梧皆曰首立楚者將軍家也今將軍誅亂乃相與共立羽爲假上將軍使人追宋義子及之齊殺之使桓楚報命於懷王懷王因使項羽爲上將軍當陽君蒲將軍皆屬項羽項羽已殺卿子冠軍威震楚國名聞諸侯乃遣當陽君蒲將軍將卒二萬渡河救巨鹿戰少利陳余復請兵項羽乃悉引兵渡河皆沈船破釜甑燒廬舍持三日糧以示士卒必死無一還心於是至則圍王離與秦軍遇九戰絕其甬道大破之殺蘇角虜王離涉閒不降楚自燒殺當是時楚兵冠諸侯諸侯軍救巨鹿下者十餘壁莫敢縱兵及楚擊秦諸將皆從壁上觀楚戰士無不一以當十楚兵呼聲動天諸侯軍無不人人惴恐於是已破秦軍項羽召見諸侯將入轅門無不膝行而前莫敢仰視項羽由是始爲諸侯上將軍諸侯皆屬焉章邯軍棘原項羽軍漳南相持未戰秦軍數卻二世使人讓章邯章邯恐使長史欣請事至咸陽畱司馬門三日趙髙不見有不信之心長史欣恐還走其軍不敢出故道趙髙果使人追之不及欣至軍報曰趙髙用事於中下無可爲者今戰能勝髙必疾妒吾功戰不能勝不免於死願將軍孰計之陳余亦遺章邯書曰白起爲秦將南徵鄢郢北坑馬服攻城略地不可勝計而竟賜死蒙恬爲秦將北逐戎人開楡中地數千里竟斬陽周何者功多秦不能盡封因以法誅之今將軍爲秦將三歲矣所亡失以十萬數而諸侯並起滋益多彼趙髙素諛日久今事急亦恐二世誅之故欲以法誅將軍以塞責使人更代將軍以脫其禍夫將軍居外久多內郤有功亦誅無功亦誅且天之亡秦無愚智皆知之今將軍內不能直諫外爲亡國將孤特獨立而欲常存豈不哀哉將軍何不還兵與諸侯爲從約共攻秦分王其地南面稱孤此孰與身伏鈇質妻子爲僇乎章邯狐疑陰使始成使項羽欲約約未成項羽使蒲將軍日夜引兵度三戶軍漳南與秦戰再破之項羽悉引兵擊秦軍污水上大破之章邯使人見項羽欲約項羽召軍吏謀曰糧少欲聽其約軍吏皆曰善項羽乃與期洹水南殷虛上已盟章邯見項羽而流涕爲言趙髙項羽乃立章邯爲雍王置楚軍中使長史欣爲上將軍將秦軍爲前行到新安諸侯吏卒異時故繇使屯戍過秦中秦中吏卒遇之多無狀及秦軍降諸侯諸侯吏卒乘勝多奴虜使之輕折辱秦吏卒秦吏卒多竊言曰章將軍等詐吾屬降諸侯今能入關破秦大善卽不能諸侯虜吾屬而東秦必盡誅吾父母妻子諸將微聞其計以告項羽項羽乃召黥布蒲將軍計曰秦吏卒尙眾其心不服至關中不聽事必危不如擊殺之而獨與章邯長史欣都尉翳入秦於是楚軍夜擊坑秦卒二十餘萬人新安城南行略定秦地函谷關有兵守關不得入又聞沛公已破咸陽項羽大怒使當陽君等擊關項羽遂入至於戲西沛公軍霸上未得與項羽相見沛公左司馬曹無傷使人言於項羽曰沛公欲王關中使子嬰爲相珍寶盡有之項羽大怒曰旦日饗士卒爲擊破沛公軍當是時項羽兵四十萬在新丰鴻門沛公兵十萬在霸上範增說項羽曰沛公居山東時貪於財貨好美姬今入關財物無所取婦女無所幸此其志不在小吾令人望其气皆爲龍虎成五采此天子气也急擊勿失楚左尹項伯者項羽季父也素善畱侯張良張良是時從沛公項伯乃夜馳之沛公軍私見張良具告以事欲呼張良與俱去曰毋從俱死也張良曰臣爲韓王送沛公沛公今事有急亡去不義不可不語良乃入具告沛公沛公大驚曰爲之柰何張良曰誰爲大王爲此計者曰鯫生說我曰距關毋內諸侯秦地可盡王也故聽之良曰料大王士卒足以當項王乎沛公默然曰固不如也且爲之柰何張良曰請往謂項伯言沛公不敢背項王也沛公曰君安與項伯有故張良曰秦時與臣遊項伯殺人臣活之今事有急故幸來告良沛公曰孰與君少長良曰長於臣沛公曰君爲我呼入吾得兄事之張良出要項伯項伯卽入見沛公沛公奉�酒爲壽約爲婚姻曰吾入關秋毫不敢有所近籍吏民封府庫而待將軍所以遣將守關者備他盜之出入與非常也曰夜望將軍至豈敢反乎願伯具言臣之不敢倍徳也項伯許諾謂沛公曰旦日不可不蚤自來謝項王沛公曰諾於是項伯復夜去至軍中具以沛公言報項王因言曰沛公不先破關中公豈敢入乎今人有大功而擊之不義也不如因善遇之項王許諾沛公旦日從百餘騎來見項王至鴻門謝曰臣與將軍戮力而攻秦將軍戰河北臣戰河南然不自意能先入關破秦得復見將軍於此今者有小人之言令將軍與臣有郤項王曰此沛公左司馬曹無傷言之不然籍何以至此項王卽日因畱沛公與飲項王項伯東向坐亞父南向坐亞父者範增也沛公北向坐張良西向侍範增數目項王舉所佩玉玦以示之者三項王默然不應範增起出召項莊謂曰君王爲人不忍若入前爲壽壽畢請以劍舞因擊沛公於坐殺之不者若屬皆且爲所虜莊則入爲壽壽畢曰君王與沛公飲軍中無以爲樂請以劍舞項王曰諾項莊拔劍起舞項伯亦拔劍起舞常以身翼蔽沛公莊不得擊於是張良至軍門見樊噲樊噲曰今日之事何如良曰甚急今者項莊拔劍舞其意常在沛公也噲曰此迫矣臣請入與之同命噲卽帶劍擁盾入軍門交戟之衛士欲止不內樊噲側其盾以撞衛士僕地噲遂入披帷西向立瞋目視項王頭髮上指目�盡裂項王按劍而跽曰客何爲者張良曰沛公之參乘樊噲者也項王曰壯士賜之�酒則與鬥�酒噲拜謝起立而飲之項王曰賜之彘肩則與一生彘肩樊噲覆其盾於地加彘肩上拔劍切而之項王曰壯士能復飲乎樊噲曰臣死且不避�酒安足辭夫秦王有虎狼之心殺人如不能舉刑人如恐不勝天下皆叛之懷王與諸將約曰先破秦入咸陽者王之今沛公先破秦入咸陽毫毛不敢有所近封閉宮室還軍霸上以待大王來故遣將守關者備他盜出入與非常也勞苦而功髙如此未有封侯之賞而聽細說欲誅有功之人此亡秦之續耳竊爲大王不取也項王未有以應曰坐樊噲從良坐坐須臾沛公起如�因招樊噲出沛公已出項王使都尉陳平召沛公沛公曰今者出未辭也爲之柰何樊噲曰大行不顧細謹大禮不辭小讓如今人方爲刀俎我爲魚肉何辭爲於是遂去乃令張良畱謝良問曰大王來何操曰我持白璧一雙欲獻項王玉斗一雙欲與亞父會其怒不敢獻公爲我獻之張良曰謹諾當是時項王軍在鴻門下沛公軍在霸上相去四十里沛公則置車騎脫身獨騎與樊噲夏侯嬰靳彊紀信等四人持劍盾步走從酈山下道芷陽間行沛公謂張良曰從此道至吾軍不過二十里耳度我至軍中公乃入沛公已去間至軍中張良入謝曰沛公不勝杯杓不能辭謹使臣良奉白璧一雙再拜獻大王足下玉斗一雙再拜奉大將軍足下項王曰沛公安在良曰聞大王有意督過之脫身獨去已至軍矣項王則受璧置之坐上亞父受玉斗置之地拔劍撞而破之曰唉豎子不足與謀奪項王天下者必沛公也吾屬今爲之虜矣沛公至軍立誅殺曹無傷居數日項羽引兵西屠鹹陽殺秦降王子嬰燒秦宮室火三月不滅收其貨寶婦女而東人或說項王曰關中阻山河四塞地肥饒可都以霸項王見秦宮室皆以燒殘破又心懷思欲東歸曰富貴不歸故鄕如衣繡夜行誰知之者說者曰人言楚人沐猴而冠耳果然項王聞之烹說者項王使人致命懷王懷王曰如約乃尊懷王爲義帝項王欲自王先王諸將相謂曰天下初發難時假立諸侯後以伐秦然身被堅執銳首事暴露於野三年滅秦定天下者皆將相諸君與籍之力也義帝𨿽無功故當分其地而王之諸將皆曰善乃分天下立諸將爲侯王項王範增疑沛公之有天下業已講解又惡負約恐諸侯叛之乃陰謀曰巴蜀道險秦之遷人皆居蜀乃曰巴蜀亦關中地也故立沛公爲漢王王巴蜀漢中都南鄭而三分關中王秦降將以距塞漢王項王乃立章邯爲雍王王咸陽以西都廢丘長史欣者故爲櫟陽獄掾嘗有徳於項梁都尉董翳者本勸章邯降楚故立司馬欣爲寒王王咸陽以東至河都櫟陽立董翳爲翟王王上郡都髙奴徙魏王豹爲西魏王王河東都平陽瑕丘申陽者張耳嬖臣也先下河南郡迎楚河上故立申陽爲河南王都雒陽韓王成因故都都陽翟趙將司馬卬定河內數有功故立卬爲殷王王河內都朝歌徙趙王歇爲代王趙相張耳素賢又從入關故立耳爲常山王王趙地都襄國當陽君黥布爲楚將常冠軍故立布爲九江王都六鄱君吳芮率百越佐諸侯又從入關故立芮爲衡山王都邾義帝柱國共敖將兵擊南郡功多因立敖爲臨江王都江陵徙燕王韓廣爲遼東王燕將臧荼從楚救趙因從入關故立荼爲燕王都薊徙齊王田市爲膠東王齊將田都從共救趙因從入關故立都爲齊王都臨災故秦所滅齊王建孫田安項羽方渡河救趙田安下濟北數城引其兵降項羽故立安爲濟北王都博陽田榮者數負項梁又不肯將兵從楚擊秦以故不封成安君陳余棄將印去不從入關然素聞其賢有功於趙聞其在南皮故因環封三縣番君將梅鋗功多故封十萬戶侯項王自立爲西楚霸王王九郡都彭城漢之元年四月諸侯罷戲下各就國項王出之國使人徙義帝曰古之帝者地方千里必居上游乃使使徙義帝長沙郴縣趣義帝行其羣臣稍稍背叛之乃陰令衡山臨江王擊殺之江中韓王成無軍功項王不使之國與俱至彭城廢以爲侯已又殺之臧荼之國因逐韓廣之遼東廣弗聽荼擊殺廣無終並王其地田榮聞項羽徙齊王市膠東而立齊將田都爲齊王乃大怒不肯遣齊王之膠東因以齊反迎擊田都田都走楚齊王市畏項王乃亡之膠東就國田榮怒追擊殺之卽墨榮因自立爲齊王而西擊殺濟北王田安並王三齊榮與彭越將軍印令反梁地陳余陰使張同夏說說齊王田榮曰項羽爲天下宰不平今盡王故王於丑地而王其羣臣諸將善地逐其故主趙王乃北居代余以爲不可聞大王起兵且不聽不義願大王資餘兵請以擊常山以復趙王請以國爲扞蔽齊王許之因遣兵之趙陳余悉發三縣兵與齊並力擊常山大破之張耳走歸漢陳余迎故趙王歇於代反之趙趙王因立陳余爲代王是時漢還定三秦項羽聞漢王皆已並關中且東齊趙叛之大怒乃以故吳令鄭昌爲韓王以距漢令蕭公角等擊彭越彭越敗蕭公角等漢使張良徇韓乃遺項王書曰漢王失職欲得關中如約卽止不敢東又以齊梁反書遺項王曰齊欲與趙並滅楚楚以此故無西意而北擊齊徵兵九江王布布稱疾不往使將將數千人行項王由此怨布也漢之二年冬項羽遂北至城陽田榮亦將兵會戰田榮不勝走至平原平原民殺之遂北燒夷齊城郭室屋皆坑田榮降卒系擄其老弱婦女徇齊至北海多所殘滅齊人相聚而叛之於是田榮弟田橫收齊亡卒得數萬人反城陽項王因畱連戰未能下春漢王部五諸侯兵凡五十六萬人東伐楚項王聞之卽令諸將擊齊而自以精兵三萬人南從魯出胡陵四月漢皆已入彭城收其貨寶美人日置酒髙會項王乃西從蕭晨擊漢軍而東至彭城日中大破漢軍漢軍皆走相隨入谷泗水殺漢卒十餘萬人漢卒皆南走山楚又追擊至靈壁東雎水上漢軍卻爲楚所擠多殺漢卒十餘萬人皆入雎水雎水爲之不流圍漢王三匝於是大風從西北而起折木發屋揚沙石窈冥晝晦逢迎楚軍楚軍大亂壞散而漢王乃得與數十騎遁去欲過沛收家室而西楚亦使人追之沛取漢王家家皆亡不與漢王相見漢王道逢得孝惠魯元乃載行楚騎追漢王漢王急推墮孝惠魯元車下滕公常下收載之如是者三曰𨿽急不可以驅柰何棄之於是遂得脫求太公呂后不相遇審食其從太公呂后間行求漢王反遇楚軍楚軍遂與歸報項王項王常置軍中是時呂后兄周呂侯爲漢將兵居下邑漢王間往從之稍稍收其士卒至滎陽諸敗軍皆會蕭何亦發關中老弱未傅悉詣滎陽復大振楚起於彭城常乘勝逐北與漢戰滎陽南京索間漢敗楚楚以故不能過滎陽而西項王之救彭城追漢王至滎陽田橫亦得收齊立田榮子廣爲齊王漢王之敗彭城諸侯皆復與楚而背漢漢軍滎陽築甬道屬之河以取敖倉粟漢之三年項王數侵奪漢甬道漢王食乏恐請和割滎陽以西爲漢項王欲聽之歷陽侯範增曰漢易與耳今釋弗取後必悔之項王乃與範增急圍滎陽漢王患之乃用陳平計間項王項王使者來爲太牢具舉欲進之見使者佯驚愕曰吾以爲亞父使者乃反項王使者更持去以惡食食項王使者使者歸報項王項王乃疑範增與漢有私稍奪之權範增大怒曰天下事大定矣君王自爲之願賜骸骨歸卒伍項王許之行未至彭城疽發背而死漢將紀信說漢王曰事已急矣請爲王誑楚爲王王可以間出於是漢王夜出女子滎陽東門被甲二千人楚兵四面擊之紀信乘黃屋車傅左纛曰城中食盡漢王降楚軍皆呼萬歲漢王亦與數十騎從城西門出走成�項王見紀信問漢王安在信曰漢王已出矣項王燒殺紀信漢王使禦史大夫周苛樅公魏豹守滎陽周苛樅公謀曰反國之王難與守城乃共殺魏豹楚下滎陽城生得周苛項王謂周苛曰爲我將我以公爲上將軍封三萬戶周苛罵曰若不趣降漢漢今虜若若非漢敵也項王怒烹周苛並殺樅公漢王之出滎陽南走宛葉得九江王布行收兵復入保成�漢之四年項王進兵圍成�漢王逃獨與滕公出成�北門渡河走修武從張耳韓信軍諸將稍稍得出成�從漢王楚遂拔成�欲西漢使兵距之鞏令其不得西是時彭越渡河擊楚東阿殺楚將軍薛公項王乃自東擊彭越漢王得淮陰侯兵欲渡河南鄭忠說漢王乃止壁河內使劉賈將兵佐彭越燒楚積聚項王東擊破之走彭越漢王則引兵渡河復取成�軍廣武就敖倉食項王已定東海來西與漢俱臨廣武而軍相守數月當此時彭越數反梁地絕楚糧食項王患之爲髙俎置太公其上告漢王曰今不急下吾烹太公漢王曰吾與項羽俱北面受命懷王曰約爲兄弟吾翁卽若翁必欲烹而翁則幸分我一杯羹項王怒欲殺之項伯曰天下事未可知且爲天下者不顧家𨿽殺之無益秪益禍耳項王從之楚漢久相持未決丁壯苦軍旅老弱罷轉漕項王謂漢王曰天下匈匈數歲者徒以吾兩人耳願與漢王挑戰決雌雄毋徒苦天下之民父子爲也漢王笑謝曰吾寧鬥智不能鬥力項王命壯士出挑戰漢有善騎射者樓煩楚挑戰三合樓煩輒射殺之項王大怒乃自被甲持戟挑戰樓煩欲射之項王瞋目叱之樓煩目不敢視手不敢發遂走還入壁不敢復出漢王使人間問之乃項王也漢王大驚於是項王乃卽漢王相與臨廣武間而語漢王數之項王怒欲一戰漢王不聽項王伏弩射中漢王漢王傷走入成�項王聞淮陰侯已舉河北破齊趙且欲擊楚乃使龍且往擊之淮陰侯與戰騎將灌嬰擊之大破楚軍殺龍且韓信因自立爲齊王項王聞龍且軍破則恐使盱臺人武涉往說淮陰侯淮陰侯弗聽是時彭越復反下梁地絕楚糧項王乃謂海春侯大司馬曹咎等曰謹守成�則漢欲挑戰愼勿與戰毋令得東而已我十五日必誅彭越定梁地復從將軍乃東行擊陳畱外黃外黃不下數日已降項王怒悉令男子年十五已上詣城東欲坑之外黃令舍人兒年十三往說項王曰彭越彊劫外黃外黃恐故且降待大王大王至又皆坑之百姓豈有歸心從此以東梁地十餘城皆恐莫肯下矣項王然其言乃赦外黃當坑者東至雎陽聞之皆爭下項王漢果數挑楚軍戰楚軍不出使人辱之五六日大司馬怒渡兵泛水士卒半渡漢擊之大破楚軍盡得楚國貨賂大司馬咎長史翳塞王欣皆自剄泛水上大司馬咎者故蘄獄掾長史欣亦故櫟陽獄吏兩人嘗有徳於項梁是以項王信任之當是時項王在睢陽聞海春侯軍敗則引兵還漢軍方圍鍾離昧於滎陽東項王至漢軍畏楚盡走險阻是時漢兵盛食多項王兵罷食絕漢遣陸賈說項王請太公項王弗聽漢王復使侯公往說項王項王乃與漢約中分天下割鴻溝以西者爲漢鴻溝而東者爲楚項王許之卽歸漢王父母妻子軍皆呼萬歲漢王乃封侯公爲平國君匿弗肯復見曰此天下辯士所居傾國故號爲平國君項王已約乃引兵解而東歸漢欲西歸張良陳平說曰漢有天下大半而諸侯皆附之楚兵罷食盡此天亡楚之時也不如因其饑而遂取之今釋弗擊此所謂養虎自遺患也漢王聽之漢五年漢王乃追項王至陽夏南止軍與淮陰侯韓信建成侯彭越期會而擊楚軍至固陵而信越之兵不會楚擊漢軍大破之漢王復入壁深塹而自守謂張子房曰諸侯不從約爲之柰何對曰楚兵且破信越未有分地其不至固宜君王能與共分天下今可立致也卽不能事未可知也君王能自陳以東傅海盡與韓信睢陽以北至谷城以與彭越使各自爲戰則楚易敗也漢王曰善於是乃發使者告韓信彭越曰並力擊楚楚破自陳以東傅海與齊王雎陽以北至谷城與彭相國使者至韓信彭越皆報曰請今進兵韓信乃從齊往劉賈軍從壽春並行屠城父至垓下大司馬周殷叛楚以舒屠六舉九江兵隨劉賈彭越皆會垓下詣項王項王軍壁垓下兵少食盡漢軍及諸侯兵圍之數重夜聞漢軍四面皆楚歌項王乃大驚曰漢皆已得楚乎是何楚人之多也項王則夜起飲帳中有美人名虞常幸從駿馬名騅常騎之於是項王乃悲歌慷慨自爲詩曰力拔山兮气蓋世時不利兮騅不逝騅不逝兮可柰何虞兮虞兮柰若何歌數闋美人和之項王泣數行下左右皆泣莫能仰視於是項王乃上馬騎麾下壯士騎從者八百餘人直夜潰圍南出馳走平明漢軍乃覺之令騎將灌嬰以五千騎追之項王渡淮騎能屬者百餘人耳項王至陰陵迷失道問一田父田父給曰左左乃陷大澤中以故漢追及之項王乃復引兵而東至東城乃有二十八騎漢騎追者數千人項王自度不得脫謂其騎曰吾起兵至今八歲矣身七十餘戰所當者破所擊者服未嘗敗北遂霸有天下然今卒困於此此天之亡我非戰之罪也今日固決死願爲諸君決戰必三勝之爲諸君潰圍斬將刈旗令諸君知天亡我非戰之罪也乃分其騎以爲四隊四向漢軍圍之數重項王謂其騎曰吾爲公取彼一將令四面騎馳下期山東爲三處於是項王大呼馳下漢軍皆披靡遂斬漢一將是時赤泉侯爲騎將追項王項王瞋目叱之赤泉侯人馬俱驚辟易數里與其騎會爲三處漢軍不知項王所在乃分軍爲三復圍之項王乃馳復斬漢一都尉殺數十百人復聚其騎亡其兩騎耳乃謂其騎曰何如騎皆伏曰如大王言於是項王乃欲東渡烏江烏江亭長檥船待謂項王曰江東𨿽小地方千里眾數十萬人亦足王也願大王急渡今獨臣有船漢軍至無以渡項王笑曰天之亡我我何渡爲且籍與江東子弟八千人渡江而西今無一人還縱江東父兄憐而王我我何面目見之縱彼不言籍獨不愧於心乎乃謂亭長曰吾知公長者吾騎此馬五歲所當無敵嘗一日行千里不忍殺之以賜公乃令騎皆下馬步行持短兵接戰獨籍所殺漢軍數百人項王身亦被十餘創顧見漢騎司馬呂馬童曰若非吾故人乎馬童面之指王翳曰此項王也項王乃曰吾聞漢購我頭千金邑萬戶吾爲若徳乃自刎而死王翳取其頭余騎相蹂踐爭項王相殺者數十人最其後郎中騎楊喜騎司馬呂馬童郎中呂勝楊武各得其一體五人共會其體皆是分其地爲五封呂馬童爲中水侯封王翳爲杜衍侯封楊喜爲赤泉侯封楊武爲吳防侯封呂勝爲涅陽侯項王已死楚地皆降漢獨魯不下漢乃引天下兵欲屠之爲其守禮義爲主死節乃持項王頭示魯魯父兄乃降始楚懷王初封項籍爲魯公及其死魯最後下故以魯公禮葬項王谷城漢王爲發哀泣之而去諸項氏枝屬漢王皆不誅乃封項伯爲射陽侯桃侯平�侯元武侯皆項氏賜姓劉氏

僭號部匯考二

漢代僭號一

新一王

莽一

漢書王莽傳莽字巨君孝元皇后之弟子也元後父及兄弟皆以元成世封侯居位輔政家凡九侯五大司馬惟莽父曼蚤死不侯莽羣兄弟皆將軍五侯子乘時侈靡以輿馬聲色佚遊相髙莽獨孤貧因折節爲恭儉受禮經師事沛郡陳參勤身博學被服如儒生事母及寡嫂養孤兄子行甚敕備又外交英俊內事諸父曲有禮意陽朔中世父大將軍鳳病莽侍疾親嘗藥亂首垢面不解衣帶連月鳳且死以托太后及帝拜爲黃門郎遷射聲校尉久之叔父成都侯商上書願分戶邑以封莽及長樂少府戴崇侍中金涉胡騎校尉箕閎上谷都尉陽並中郎陳湯皆當世名士咸爲莽言上由是賢莽永始元年封莽爲新都侯國南陽新野之都鄕千五百戶遷騎都尉光祿大夫侍中宿衛謹敕爵位益尊節操愈謙散輿馬衣裘振施賓客家無所餘收贍名士交結將相卿大夫甚眾故在位更推薦之遊者爲之談說虛譽隆洽傾其諸父矣敢爲激發之行處之不慚恧莽兄永爲諸曹蚤死有子光莽使學博士門下莽休沐出振車騎奉羊酒勞遺其師恩施下竟同學諸生縱觀長老嘆息光年小於莽子宇莽使同日內婦賓客滿堂須臾一人言太夫人苦某痛當飲某藥比客罷者數起焉嘗私買侍婢昆弟或頗聞知莽因曰後將軍朱子元無子莽聞此兒種宜子爲買之卽日以婢奉子元其慝情求名如此是時太后姊子淳於長以材能爲九卿先進在莽右莽陰求其罪過因大司馬曲陽侯根白之長伏誅莽以獲忠直語在長傳根因乞骸骨薦莽自代上遂擢爲大司馬是歲綏和元年也年三十八矣莽旣拔出同列繼四父而輔政欲令名譽過前人遂克己不倦聘諸賢良以爲掾史賞賜邑錢悉以享士愈爲儉約母病公卿列侯遣夫人問疾莽妻迎之衣不曳地布蔽膝見之者以爲僮使問知其夫人皆驚輔政歲餘成帝崩哀帝卽位尊皇太后爲太皇太后太后詔莽就第避帝外家莽上疏乞骸骨哀帝遣尙書令詔莽曰先帝委政於君而棄羣臣朕得奉宗廟誠嘉與君同心合意今君移病求退以著朕之不能奉順先帝之意朕甚悲傷焉已詔尙書侍君奏事又遣丞相孔光大司空何武左將軍師丹衛尉傅喜白太后曰皇帝聞太后詔甚悲大司馬卽不起皇帝卽不敢聽政太后復令莽視事時哀帝祖母定陶傅太后母丁姬在髙昌侯董宏上書言春秋之義母以子貴丁姬宜上尊號莽與師丹共劾宏誤朝不道語在丹傳後日未央宮置酒內者令爲傅太后張幄坐於太皇太后坐旁莽案行責內者令曰定陶太后藩妾何以得與至尊並徹去更設坐傅太后聞之大怒不肯會重怨恚莽莽復乞骸骨哀帝賜莽黃金五百斤安車駟馬罷就第公卿大夫多稱之者上乃加恩寵置使家中黃門十日一賜餐下詔曰新都侯莽憂勞國家執義堅固朕庶幾與爲治太皇太后詔莽就第朕甚憫焉其以黃郵聚戶三百五十益封莽位特進給事中朝朔望見禮如三公車駕乘綠車從後二歲傅太后丁姬皆稱尊號丞相朱博奏莽前不廣尊尊之義抑貶尊號虧損孝道當伏顯戮幸蒙赦令不宜有爵土請免爲庶人上曰以莽與太皇太后有屬勿免遣就國莽杜門自守其中子獲殺奴莽切責獲令自殺在國三歲吏民上書冤訟莽者以百數元壽元年日食賢良周護宋崇等對策深頌莽功徳上於是徵莽始莽就國南陽太守以莽貴重選門下掾宛孔休守新都相休謁見莽莽盡禮自納休亦聞其名與相答後莽疾休候之莽緣恩意進其玉具寶劍欲以爲好休不肯受莽因曰誠見君面有瘢美玉可以滅瘢欲獻其瑑耳卽解其瑑休復辭讓莽曰君嫌其賈邪遂椎碎之自裹以進休休乃受及莽徵去欲見休休稱疾不見莽還京師歲餘哀帝崩無子而傅太后丁太后皆先薨太皇太后卽日駕之未央宮收取璽綬遣使者馳召莽詔尙書諸發兵符節百官奏事中黃門期門兵皆屬莽莽白大司馬髙安侯董賢年少不合眾心收印綬賢卽日自殺太后詔公卿舉可大司馬者大司徒孔光大司空彭宣舉莽前將軍何武后將軍公孫祿互相舉太后拜莽爲大司馬與議立嗣安陽侯王舜莽之從弟其人修飭太后所信愛也莽白以舜爲車騎將軍使迎中山王奉成帝後是爲孝平皇帝帝年九歲太后臨朝稱制委政於莽莽白趙氏前害皇子傅氏驕僭遂廢孝成趙皇后孝哀傅皇后皆令自殺莽以大司徒孔光名儒相三主太后所敬天下信之於是盛尊事光引光女�甄邯爲侍中奉車都尉諸哀帝外戚及大臣居位素所不說者莽皆傅致其罪爲請奏令邯持與光光素畏愼不敢不上之莽白太后輒可其奏於是前將軍何武后將軍公孫祿坐互相舉免丁傅及董賢親屬皆免官爵徙遠方紅陽侯立太后親弟𨿽不居位莽以諸父內敬憚之畏立從容言太后令己不得肆意乃復令光奏立舊惡前知定陵侯淳於長犯大逆罪多受其賂爲言誤朝後白以官婢楊寄私子爲皇子眾言曰呂氏少帝復出紛紛爲天下所疑難以示來世成𦇤褓之功請遣立就國太后不聽莽曰今漢家衰比世無嗣太后獨代幼主統政誠可畏懼力用公正先天下尙恐不從今以私恩逆大臣議如此羣下傾邪亂從此起宜可且遣就國安後復徵召之太后不得已遣立就國莽之所以脇持上下皆此類也於是附順者拔擢忤恨者誅滅王舜王邑爲腹心甄丰甄邯主擊斷平晏領機事劉歆典文章孫建爲爪牙丰子尋歆子棻涿郡崔發南陽陳崇皆以材能幸於莽莽色厲而言方欲有所爲微見風采黨與承其指意而顯奏之莽稽首涕泣固推讓焉上以惑太后下用示信於眾庶始封益州令塞外蠻夷獻白雉元始元年正月莽白太后下詔以白雉薦宗廟羣臣因奏言太后委任大司馬莽定策安宗廟故大司馬霍光有安宗廟之功益封三萬戶疇其爵邑比蕭相國莽宜如光故事太后召問公卿曰誠以大司馬有大功當著之邪將以骨肉故欲異之也於是羣臣乃盛陳莽功徳致周成白雉之瑞千載同符聖王之法臣有大功則生有美號故周公及身在而記號於周莽有定國安漢家之大功宜賜號曰安漢公益戶疇爵邑上應古制下準行事以順天心太后詔尙書具其事莽上書言臣與孔光王舜甄丰甄邯共定策今願獨條光等功賞寢置臣莽勿隨輩列甄邯白太后下詔曰無偏無黨王道蕩蕩屬有親者義不得阿君有安宗廟之功不可以骨肉故蔽隱不揚君其勿辭莽復上書讓太后詔謁者引莽待殿東廂莽稱疾不肯入太后使尙書令恂詔之曰君以選故而辭以疾君任重不可闕以時亟起莽遂固辭太后復使長信太僕閎承制召莽莽固稱疾左右白太后宜勿奪莽意但條孔光等莽乃肯起太后下詔曰太傅博山侯光宿衛四世世爲傅相忠孝仁篤行義顯著建議定策益封萬戶以光爲太師與四輔之政車騎將軍安陽侯舜積累仁孝使迎中山王折衝萬里功徳茂著益封萬戶以舜爲太保左將軍光祿勛丰宿衛三世忠信仁篤使迎中山王輔導共養以安宗廟封丰爲廣陽侯食邑五千戶以丰爲少傅皆授四輔之職疇其爵邑各賜第一區侍中奉車都尉邯宿衛勤勞建議定策封邯爲承陽侯食邑三千四百戶四人旣受賞莽尙未起羣臣復上言莽𨿽克讓朝所宜章以時加賞明重元功無使百僚元元失望太后乃下詔曰大司馬新都侯莽三世爲三公典周公之職建萬世策功徳爲忠臣宗化流海內遠人慕義越裳氏重譯獻白雉其以召陵新息二縣戶二萬八千益封莽復其後嗣疇其爵邑封功如蕭相國以莽爲太傅幹四輔之事號曰安漢公以故蕭相國甲第爲安漢公第定著於令傳之無窮於是莽爲惶恐不得已而起受策策曰漢危無嗣而公定之四輔之職三公之任而公幹之羣僚眾位而公宰之功徳茂著宗廟以安蓋白雉之瑞周成像焉故賜嘉號曰安漢公輔翼於帝期於致平毋違朕意莽受太傅安漢公號讓還益封疇爵邑事云願須百姓家給然後加賞羣公復爭太后詔曰公自期百姓家給是以聽之其令公奉舍人賞賜皆倍故百姓家給人足大司徒大司空以聞莽復讓不受而建言宜立諸侯王后及髙祖以來功臣子孫大者封侯或賜爵關內侯食邑然後及諸在位各有第序上尊宗廟增加禮樂下惠士民鰥寡恩澤之政無所不施莽旣說眾意又欲專斷知太后厭政乃風公卿奏言往者吏以功次遷至二千石及州部所舉茂材異等吏率多不稱宜皆見安漢公又太后不宜親省小事令太后下詔曰皇帝幼年朕且統政比加元服今眾事煩碎朕春秋髙精气不堪殆非所以安躬體而育養皇帝者也故選忠賢立四輔羣下勸職永以康寧孔子曰巍巍乎舜禹之有天下而不與焉自今以來惟封爵乃以聞他事安漢公四輔平決州牧二千石及茂材吏初除奏事者輒引入至近署對安漢公考故官問新職以知其稱否於是莽人人延問致密恩意厚加贈送其不合指顯奏免之權與人主侔矣莽欲以虛名說太后白言親承前孝哀丁傅奢侈之後百姓未贍者多太后宜且衣繒練頗損膳以視天下莽因上書願出錢百萬獻田三十頃付大司農助給貧民於是公卿皆慕效焉莽帥羣臣奏言陛下春秋尊久衣重練減禦膳誠非所以輔精气育皇帝安宗廟也臣莽數叩頭省戶下白爭未見許今幸賴陛下徳澤閒者風雨時甘露降神芝生蓂莢朱艸嘉禾休徵同時並至臣莽等不勝大願願陛下愛精休神闊略思慮遵帝王之常服復太官之法膳使臣子各得盡歡心備共養惟哀省察莽又令太后下詔曰蓋聞母后之義思不出乎門閾國不蒙佑皇帝年在𦇤褓未任親政戰戰兢兢懼於宗廟之不安國家之大綱微朕孰當統之是以孔子見南子周公居攝蓋權時也勤身極思憂勞未綏故國奢則視之以儉矯枉者過其正而朕不身帥將謂天下何夙夜夢想五穀丰孰百姓家給比皇帝加元服委政而授焉今誠未皇於輕靡而備味庶幾與百僚有成其勗之哉每有水旱莽輒素食左右以白太后遣使者詔莽曰聞公菜食憂民深矣今秋幸孰公勤於職以時食肉愛身爲國莽念中國已平惟四裔未有異乃遣使者賫黃金幣帛重賂匈奴單於使上書言聞中國譏二名故名囊知牙斯今更名知慕從聖制又遣王昭君女須卜居次入侍所以誑耀媚事太后下至旁側長禦方故萬端莽旣尊重欲以女配帝爲皇后以固其權奏言皇帝卽位三年長秋宮未建液廷尉媵未充乃者國家之難本從亡嗣配取不正請考論五經定取禮正十二女之義以廣繼嗣博采二王后及周公孔子世列侯在長安者適子女事下有司上眾女名王氏女多在選中者莽恐其與己女爭卽上言身亡徳子材下不宜與眾女並采太后以爲至誠乃下詔曰王氏女朕之外家其勿采庶民諸生郎吏以上守闕上書者日千餘人公卿大夫或詣廷中或伏省戶下咸言明詔聖徳巍巍如彼安漢公盛勛堂堂若此今當立後獨柰何廢公女天下安所歸命願得公女爲天下母莽遣長史以下分部曉止公卿及諸生而上書者愈甚太后不得已聽公卿采莽女莽復自白宜博選眾女公卿爭曰不宜采諸女以貳正統莽白願見女太后遣長樂少府宗正尙書令納采見女還奏言公女漸漬徳化有窈窕之容宜承天序奉祭祀有詔遣大司徒大司空策告宗廟雜加卜筮皆曰兆遇金水王相卦遇父母得位所謂康彊之占逢吉之符也信鄕侯佟上言春秋天子將娶於紀則褒紀子稱侯安漢公國未稱古制事下有司皆曰古者天子封後父百里尊而不臣以重宗廟孝之至也佟言應禮可許請以新野田二萬五千六百頃益封莽滿百里莽謝曰臣莽子女誠不足以配至尊復聽眾議益封臣莽伏自惟念得托肺腑獲爵土如使子女誠能奉稱聖徳臣莽國邑足以共朝貢不須復加益地之寵願歸所益太后許之有司奏故事聘皇后黃金二萬斤爲錢二萬萬莽深辭讓受四千萬而以其三千三百萬予十一媵家羣臣復言今皇后受聘逾羣妾亡幾有詔復益二千三百萬合爲三千萬莽復以其千萬分予九族貧者陳崇時爲大司徒司直與張敞孫竦相善竦者博通士爲崇艸奏稱莽功徳崇奏之曰竊見安漢公自初束脩值世俗隆奢麗之時蒙兩宮厚骨肉之寵被諸父赫赫之光財饒埶足亡所牾意然而折節行仁克心履禮拂世矯俗確然特立惡衣惡食陋車駑馬妃匹無二閨門之內孝友之徳眾莫不聞淸靜樂道溫良下士惠於故舊篤於師友孔子曰未若貧而樂富而好禮公之謂矣及爲侍中故定陵侯淳於長有大逆罪公不敢私建自誅討周公誅管蔡季子鴆叔牙公之謂矣是以孝成皇帝命公大司馬委以國統孝哀卽位髙昌侯董宏希指求美造作二統公手劾之以定大綱建白定陶太后不宜在乘輿幄坐以明國體詩曰柔亦不茹剛亦不吐不侮鰥寡不畏彊圉公之謂矣深執謙退推誠讓位定陶太后欲立僭號憚彼面刺幄坐之義佞惑之雄朱博之疇懲此長宏手劾之事上下一心讒賊交亂詭辟制度遂成篡號斥逐仁賢誅殘戚屬而公被胥原之欣遠去就國朝政崩壞綱紀廢弛危亡之禍不隧如發詩云人之云亡邦國殄�公之謂矣當此之時宮亡儲主董賢據重加以傅氏有女之援皆自知得罪天下結讎中山則必同憂斷金相翼藉假遺詔頻用賞誅先除所憚急引所附遂誣往冤更徵遠屬事埶張見其不難矣賴公立入卽時退賢及其黨親當此之時公運獨見之明奮亡前之威盱衡厲色振揚武怒乘其未堅厭其未發震起機動敵人摧折𨿽有賁育不及持刺𨿽有樗裏不及回知𨿽有鬼谷不及造次是故董賢喪其魂魄遂自絞殺人不還踵日不移晷霍然四除更爲寧朝非陛下莫引立公非公莫克此禍詩云惟師尙父時惟鷹揚亮彼武王孔子曰敏則有功公之謂矣於是公乃白內故泗水相丰斄令邯與大司徒光車騎將軍舜建定社稷奉節東迎皆以功徳受封益土爲國名臣書曰知人則哲公之謂也公卿咸嘆公徳同盛公勛皆以周公爲比宜賜號安漢公益封二縣公皆不受傳曰申包胥不受存楚之報晏平仲不受輔齊之封孔子曰能以禮讓爲國乎何有公之謂也將爲皇帝定立妃後有司上名公女爲首公深辭讓迫不得已然後受詔父子之親天性自然欲其榮貴甚於爲身皇后之尊侔於天子當時之會千載希有然而公惟國家之統揖大福之恩事事謙退動而固辭書曰舜讓於徳不嗣公之謂矣自公受策以至於今亹亹翼翼日新其徳增修雅素以命下國儉隆約以矯世俗割財損家以帥羣下彌躬執平以逮公卿教子尊學以隆國化僮奴衣布馬不秣谷食飲之用不過凡庶詩云溫溫恭人如集於木孔子曰食無求飽居無求安公之謂矣克身自約糴食自給物物卬市日闋亡儲又上書歸孝哀皇帝所益封邑入金錢獻田殫盡舊業爲眾倡始於是小大鄕和承風從化外則王公列侯內則幃幄侍禦翕然同時各竭所有或入金錢或獻田畝以振貧窮收贍不足者昔令尹子文朝不及夕魯公儀子不茹園葵公之謂矣開門延士下及白屋婁省朝政綜管眾治親見牧守以下考迹雅素審知白黑詩云夙夜匪懈以事一人易曰終日幹幹夕惕若厲公之謂矣比三世爲三公再奉送大行秉冢宰職塡安國家四海輻湊靡不得所書曰納於大麓烈風雷雨不迷公之謂矣此皆上世之所鮮禹稷之所難而公包其終始一以貫之可謂備矣是以三年之閒化行如神嘉瑞疊累豈非陛下知人之效得賢之致哉故非獨君之受命也臣之生亦不虛矣是以伯禹錫元圭周公受郊祀蓋以達天之使不敢擅天之功也揆公徳行爲天下紀觀公功勛爲萬世基基成而賞不配紀立而褒不副誠非所以厚國家順天心也髙皇帝褒賞元功相國蕭何邑戶旣倍又蒙殊禮奏事不名入殿不趨封其親屬十有餘人樂善無厭班賞亡遴苟有一策卽必爵之是故公孫戎位在充郎選繇旄頭壹明樊噲封二千戶孝文皇帝褒賞絳侯益封萬戶賜黃金五千斤孝武皇帝卹錄軍功裂三萬戶以封衛靑靑子三人或在𦇤褓皆爲通侯孝宣皇帝顯著霍光增戶命疇封者三人延及兄弟夫絳侯卽因漢藩之固仗朱虛之鯁依諸將之遞據相扶之埶其事𨿽醜要不能遂霍光卽席常任之重乘大勝之威未嘗遭時不行陷假離朝朝之執事亡非同類割斷歷久統政曠世𨿽曰有功所因亦易然猶有計策不審過徵之累及至靑戎摽末之功一言之勞然猶皆蒙丘山之賞課功絳霍造之與因也比於靑戎地之與天也而公又有宰治之效乃當上與伯禹周公等盛齊隆兼其褒賞豈特與若云者同日而論哉然曾不得蒙靑等之厚臣誠惑之臣聞功亡原者賞不限徳亡首者褒不檢是故成王之於周公也度百里之限越九錫之檢開七百里之宇兼商奄之民賜以附庸殷民六大路大旗封父之繁弱夏后之璜祝宗卜史備物典策官司彜器白牡之牲郊望之禮王曰叔父建爾元子子父俱延拜而受之可謂不檢亡原者矣非特止此六子皆封詩曰亡言不讎亡徳不報報當如之不如非報也近觀行事髙祖之約非劉氏不王然而番君得王長沙下詔稱忠定著於令明有大信不拘於制也春秋晉悼公用魏絳之策諸侯服從鄭伯獻樂悼公於是以半賜之絳深辭讓晉侯曰微子寡人不能濟河夫賞國之典不可廢也子其受之魏絳於是有金石之樂春秋善之取其臣竭忠以辭功君知臣以遂賞也今陛下旣知公有周公功徳不行成王之褒賞遂聽公之固辭不顧春秋之明義則民臣何稱萬世何述誠非所以爲國也臣愚以爲宜恢公國令如周公建立公子令如伯禽所賜之品亦皆如之諸子之封皆如六子卽羣下較然輸忠黎庶昭然感徳臣誠輸忠民誠感徳則於王事何有惟陛下深惟祖宗之重敬畏上天之戒儀刑虞周之盛敕盡伯禽之賜無遴周公之報令天法有設後世有祖天下幸甚太后以視羣公羣公方議其事會呂寬事起初莽欲擅權白太后前哀帝立背恩義自貴外家丁傅撓亂國家幾危社稷今帝以幼年復奉大宗爲成帝後宜明一統之義以戒前事爲後代法於是遣甄丰奉璽綬卽拜帝母衛姬爲中山孝王后賜帝舅衛寶寶弟元爵關內侯皆畱中山不得至京師莽子宇非莽隔絕衛氏恐帝長大後見怨宇卽私遣人與寶等通書教令帝母上書求入語在衛后傳莽不聽宇與師吳章及婦兄呂寬議其故章以爲莽不可諫而好鬼神可爲變怪以驚懼之章因推類說令歸政於衛氏宇卽使寬夜持血灑莽第門吏發覺之莽執宇送獄飲藥死宇妻焉懷子系獄須產子已殺之莽奏言宇爲呂寬等所詿誤流言惑眾與管蔡同罪臣不敢隱其誅甄邯等白太后下詔曰夫唐堯有丹朱周文王有管蔡此皆上聖亡柰下愚子何以其性不可移也公居周公之位輔成王之主而行管蔡之誅不以親親害尊尊朕甚嘉之昔周公誅四國之後大化乃成至於刑錯公其專意翼國期於致平莽因是誅滅衛氏窮治呂寬之獄連引郡國豪傑素非議己者內及敬武公主梁王立紅陽侯立平阿侯仁使者迫守皆自殺死者以百數海內震焉大司馬護軍褒奏言安漢公遭子宇陷於管蔡之辜子愛至深爲帝室故不敢顧私惟宇遭�喟然憤發作書八篇以戒子孫宜班郡國令學官以教授事下羣公請令天下吏能誦公戒者以著官簿比孝經四年春郊祀髙祖以配天宗祀孝文皇帝以配上帝四月丁未莽女立爲皇后大赦天下遣大司徒司直陳崇等八人分行天下覽觀風俗大保舜等奏言春秋列功徳之義太上有立徳其次有立功其次有立言惟至徳大賢然後能之其在人臣則生有大賞終爲宗臣殷之伊尹周之周公是也及民上書者八千餘人咸曰伊尹爲阿衡周公爲太宰周公享七子之封有過上公之賞宜如陳崇言章下有司有司請還前所益二縣及黃郵聚新野田采伊尹周公稱號加公爲宰衡位上公掾史秩六百石三公言事稱敢言之羣吏毋得與公同名出從期門二十人羽林三十人前後大車十乘賜公太夫人號曰功顯君食邑二千戶黃金印赤韍封公子男二人安爲褒新侯臨爲賞都侯加後聘三千七百萬合爲一萬萬以明大禮太后臨前殿親封拜安漢公拜前二子拜後如周公故事莽稽首辭讓出奏封事願獨受母號還安臨印韍及號位戶邑事下太師光等皆曰賞未足以直功謙約退讓公之常節終不可聽莽求見固讓太后下詔曰公每見叩頭流涕固辭今移病固當聽其讓令�事邪將當遂行其賞遣歸就第也光等曰安臨親受印韍策號通天其議昭昭黃郵召陵新野之田爲入尢多皆止於公公欲自損以成國化宜可聽許治平之化當以時成宰衡之官不可世及納徵錢乃以尊皇后非爲公也功顯君戶止身不傳褒新賞都兩國合三千戶甚少矣忠臣之節亦宜自屈而信主上之義宜遣大司徒大司空持節承制詔公亟入�事詔尙書勿復受公之讓奏奏可莽乃起�事上書言臣以元壽二年六月戊午倉卒之夜以新都侯引入未央宮庚申拜爲大司馬充三公位元始元年正月丙辰拜爲太傅賜號安漢公備四輔官今年四月甲子復拜爲宰衡位上公臣莽伏自惟爵爲新都侯號爲安漢公官爲宰衡太傅大司馬爵貴號尊官重一身蒙大寵者五誠非鄙臣所能堪據元始三年天下歲已復官屬宜皆置谷梁傳曰天子之宰通於四海臣愚以爲宰衡官以正百僚平海內爲職而無印信名實不副臣莽無兼官之材今聖朝旣過誤而用之臣請禦史刻宰衡印章曰宰衡太傅大司馬印成授臣莽上太傅與大司馬之印太后詔曰可韍如相國朕親臨授焉莽乃復以所益納徵錢千萬遺與長樂長禦奉共養者太保舜奏言天下聞公不受千乘之土辭萬金之幣散財施予千萬數莫不鄕化蜀郡男子路建等輟訟慚怍而退𨿽文王郤虞芮何以加宜報告天下奏可宰衡出從大車前後各十乘直事尙書郎侍禦史謁者中黃門期門羽林宰衡常持節所止謁者代持之宰衡掾史秩六百石三公稱敢言之是歲莽奏起明堂辟雍靈臺爲學者築捨萬區作市常滿倉制度甚盛立樂經益博士員經各五人徵天下通一蓺教授十一人以上及有逸禮古書毛詩周官爾雅天文圖讖鍾律月令兵法史篇文字通知其意者皆詣公車网羅天下異能之士至者前後千數皆令記說廷中將令正乖繆壹異說云羣臣奏言昔周公奉繼體之嗣據上公之尊然猶七年制度乃定夫明堂辟雍墮廢千載莫能興今安漢公起於第家輔翼陛下四年於玆功徳爛然公以八月載生魄庚子奉使朝用書臨賦營築越若翊辛丑諸生庶民大和會十萬眾並集平作二旬大功畢成唐虞發舉成周造業誠亡以加宰衡位宜在諸侯王上賜以束帛加璧大國乘車安車各一驪馬二駟詔曰可其議九錫之法冬大風吹長安城東門屋瓦且盡五年正月祫祭明堂諸侯王二十八人列侯百二十人宗室子九百餘人徵助祭禮畢封孝宣曾孫信等三十六人爲列侯餘皆益戶賜爵金帛之賞各有數是時吏民以莽不受新野田而上書者前後四十八萬七千五百七十二人及諸侯王公列侯宗室見者皆叩頭言宜亟加賞於安漢公於是莽上書曰臣以外屬越次備位未能奉稱伏念聖徳純茂承天當古制禮以治民作樂以移風四海奔走百蠻並轃辭去之日莫不隕涕非有款誠豈可虛致自諸侯王已下至於吏民咸知臣莽上與陛下有葭莩之故又得典職每歸功列徳者輒以臣莽爲餘言臣見諸侯面言事於前者未嘗不流汗而慚愧也𨿽性愚鄙至誠自知徳薄位尊力少任大夙夜悼栗常恐污辱聖朝今天下治平風俗齊同百蠻率服皆陛下聖徳所自躬親太師光太保舜等輔政佐治羣卿大夫莫不忠良故能以五年之間至致此焉臣莽實無奇策異謀奉承太后聖詔宣之於下不能得什一受羣賢之籌畫而上以聞不能得什伍當被無益之辜所以敢且保首領須臾者誠上休陛下餘光而下依羣公之故也陛下不忍眾言輒下其章於議者臣莽前欲立奏止恐其遂不肯止今大禮已行助祭者畢辭不勝至願願諸章下議者皆寢勿上使臣莽得盡力畢制禮作樂事事成以傳示天下與海內平之卽有所間非則臣莽當被詿上誤朝之罪如無他譴得全命賜骸骨歸家避賢者路是臣之私願也惟陛下哀憐財幸甄邯等白太后詔曰可惟公功徳光於天下是以諸侯王公列侯宗室諸生吏民翕然同辭連守闕庭故下其章諸侯宗室辭去之日復見前重陳𨿽曉諭罷遣猶不肯去告以孟夏將行厥賞莫不歡悅稱萬歲而退今公每見輒流涕叩頭言願不受賞賞卽加不敢當位方制作未定事須公而決故且聽公制作畢成羣公以聞究於前議其九錫禮儀亟奏於是公卿大夫博士議郎列侯富平侯張純等九百二人皆曰聖帝明王招賢勸能徳盛者位髙功大者賞厚故宗臣有九命上公之尊則有九錫登等之寵今九族親睦百姓旣章萬國和�黎民時雍聖瑞畢溱太平已洽帝者之盛莫隆於唐虞而陛下任之忠臣茂功莫著於伊周而宰衡配之所謂異時而興如合符者也謹以六蓺通義經文所見周官禮記宜於今者爲九命之錫臣請命錫奏可策曰惟元始五年五月庚寅太皇太后臨於前殿延登親詔之曰公進虛聽朕言前公宿衛孝成皇帝十有六年納策盡忠白誅故定陵侯淳於長以彌亂髮姦登大司馬職在內輔孝哀皇帝卽位驕妾窺欲姦臣萌動公手劾髙昌侯董宏攺正故定陶共王母之僭坐自是之後朝臣論議靡不據經以病辭位歸於第家爲賊臣所陷就國之後孝哀皇帝覺寤復還公長安臨病加劇猶不忘公復特進位是夜倉卒國無儲主姦臣充朝危殆甚矣朕惟定國之計莫宜於公引納於朝卽日罷退髙安侯董賢轉漏之閒忠策輒建綱紀咸張綏和元壽再遭大行萬事畢舉禍亂不作輔朕五年人倫之本正天地之位定欽承神祇經緯四時復千載之廢矯百世之失天下和會大眾方輯詩之靈臺書之作雒鎬京之制商邑之度於今復興昭章先帝之元功明著祖宗之令徳推顯嚴父配天之義修立郊禘宗祀之禮以光大孝是以四海雍雍萬國慕義蠻裔殊俗不召自至漸化端冕奉珍助祭尋舊本道遵術重古動而有成事得厥中至徳要道通於神明祖考嘉享光耀顯章天符仍臻元气大同麟鳳龜龍眾祥之瑞七百有餘遂制禮作樂有綏靖宗廟社稷之大勛普天之下惟公是賴官在宰衡位在上公今加九命之錫其以助祭共文武之職乃遂及厥祖於戲豈不休哉於是莽稽首再拜受綠韍衮冕衣裳瑒琫瑒珌句履鸞路乘馬龍旗九旒皮弁素積戎路乘馬彤弓矢盧弓矢左建朱鉞右建金戚甲冑一具秬鬯二卣圭瓚二九命靑玉珪二朱戶納陛署宗官祝官卜官史官虎賁三百人家令丞各一人宗祝卜史官皆置嗇夫佐安漢公在中府外第虎賁爲門衛當出入者傅籍自四輔三公有事府第皆用傅以楚王邸爲安漢公第大繕治通周衛祖禰廟及寢皆爲朱戶納陛陳崇又奏安漢公祠祖禰出城門城門校尉宜將騎士從入有門衛出有騎士所以重國也奏可其秋莽以皇后有子孫瑞通子午道子午道從杜陵直絕南山徑漢中風俗使者八人還言天下風俗齊同詐爲郡國造歌謠頌功徳凡三萬言莽奏定著令又奏爲市無二賈官無獄訟邑無盜賊野無饑民道不拾遺男女異路之制犯者象刑劉歆陳崇等十二人皆以治明堂宣教化封爲列侯莽旣致太平北化匈奴東致海外南懷黃支惟西方未有加乃遣中郎將平憲等多持金幣誘塞外羌使獻地願內屬憲等奏言羌豪良願等種人口可萬二千人願爲內臣獻鮮水海允谷鹽池平地美艸皆予漢民自居險阻處爲藩蔽問良願降意對曰太皇太后聖明安漢公至仁天下太平五穀成熟或禾長丈餘或一粟三米或不種自生或不蠶自成甘露從天下醴泉自地出鳳皇來儀神爵降集從四歲以來羌人無所疾苦故思樂內屬宜以時處業置屬國領護事下莽莽復奏曰太后秉統數年恩澤洋溢和气四塞絕域殊俗靡不慕義越裳氏重譯獻白雉黃支自三萬里貢生犀東裔王度大海奉國珍匈奴單於順制作去二名今西域良願等復舉地爲臣妾昔唐堯橫被四表亦亡以加之今謹案已有東海南海北海郡未有西海郡請受良願等所獻地爲西海郡臣又聞聖王序天文定地理因山川民俗以制州界漢家地廣二帝三王凡十二州州名及界多不應經堯典十有二州後定爲九州漢家廓地遼遠州牧行部遠者三萬餘里不可爲九謹以經義正十二州名分界以應正始奏可又增法五十條犯者徙之西海徙者以千萬數民始怨矣泉陵侯劉慶上書言周成王幼少稱孺子周公居攝今帝富於春秋宜令安漢公行天子事如周公羣臣皆曰宜如慶言冬熒惑入月中平帝疾莽作策請命於泰畤戴璧秉圭願以身代藏策金縢置於前殿敕諸公勿敢言十二月平帝崩大赦天下莽徵明禮者宗伯鳳等與定天下吏六百石以上皆服喪三年奏尊孝成廟曰統宗孝平廟曰元宗時元帝世絕而宣帝曾孫有見王五人列侯廣戚侯顯等四十八人莽惡其長大曰兄弟不得相爲後乃選元孫中最幼廣戚侯子嬰年二歲托以爲卜相最吉是月前輝光謝�奏武功長孟通浚並得白石上圓下方有丹書著石文曰告安漢公莽爲皇帝符命之起自此始矣莽使羣公以白太后太后曰此誣罔天下不可施行太保舜謂太後事已如此無可柰何沮之力不能止又莽非敢有它但欲居攝以重其權鎭服天下耳太后聽許舜等卽共令太后下詔曰蓋聞天生眾民不能相治爲之立君以統理之君年幼稚必有寄托而居攝焉然後能奉天施而成地化羣生茂育書不云乎天工人其代之朕以孝平皇帝幼年且統國政幾加元服委政而屬之今短命而崩嗚呼哀哉已使有司徵孝宣皇帝元孫二十三人差度宜者以嗣孝平皇帝之後元孫年在𦇤褓不得至徳君子孰能安之安漢公莽輔政三世比遭際會安光漢室遂同殊風至於制作與周公異世同符今前輝光�武功長通上言丹石之符朕深思厥意云爲皇帝者乃攝行皇帝之事也夫有法成易非聖人者�法其令安漢公居攝踐祚如周公故事以武功縣爲安漢公采地名曰漢光邑具禮儀奏於是羣臣奏言太后聖徳昭然深見天意詔令安漢公居攝臣聞周成王幼少周道未成成王不能共事天地修文武之烈周公權而居攝則周道成王室安不居攝則恐周隊失天命書曰我嗣事子孫大不克共上下遏失前人光在家不知命不易天應棐諶乃�隊命說曰周公服天子之冕南面而朝羣臣發號施令常稱王命召公賢人不知聖人之意故不說也禮明堂記曰周公朝諸侯於明堂天子負斧依南面而立謂周公踐天子位六年朝諸侯制禮作樂而天下大服也召公不說時武王崩縗粗未除由是言之周公始攝則居天子之位非乃六年而踐祚也書逸嘉禾篇曰周公奉鬯立於阼階延登贊曰假王�政勤和天下此周公攝政贊者所稱成王加元服周公則致政書曰朕復子明辟周公常稱王命專行不報故言我復子明君也臣請安漢公居攝踐祚服天子韍冕背斧依於戶牖之間南面朝羣臣聽政事車服出入警蹕民臣稱臣妾皆如天子之制郊祀天地宗祀明堂共祀宗廟享祭羣神贊曰假皇帝民臣謂之攝皇帝自稱曰予平決朝事常以皇帝之詔稱制以奉順皇天之心輔翼漢室保安孝平皇帝之幼嗣遂寄托之義隆治平之化其朝見太皇太后帝皇后皆復臣節自施政教於其宮家國采如諸侯禮儀故事臣昧死請太后詔曰可明年攺元曰居攝居攝元年正月莽祀上帝於南郊迎春於東郊行大射禮於明堂養三老五更成禮而去置柱下五史秩如禦史聽政事侍旁記疏言行三月己丑立宣帝元孫嬰爲皇太子號曰孺子以王舜爲太傅左輔甄丰爲太阿右拂甄邯爲太保後丞又置四少秩皆二千石四月安眾侯劉崇與相張紹謀曰安漢公莽專制朝政必危劉氏天下非之者乃莫敢先舉此宗室恥也吾帥宗族爲先海內必和紹等從者百餘人遂進攻宛不得入而敗紹者張竦之從兄也竦與崇族父劉嘉詣闕自歸莽赦弗罪竦因爲嘉作奏曰建平元壽之間大統幾絕宗室幾棄賴蒙陛下聖徳扶服振救遮扞匡衛國命復延宗室明目臨朝統政發號施令動以宗室爲始登用九族爲先並錄支親建立王侯南面之孤計以百數收復絕屬存�續廢得比肩首復爲人者嬪然成行所以藩漢國輔漢宗也建辟雍立明堂班天法流聖化朝羣後昭文徳宗室諸侯咸益土地天下喁喁引領而嘆頌聲洋洋滿耳而入國家所以服此美膺此名饗此福受此榮者豈非太皇太后曰昃之思陛下夕惕之念哉何謂亂則統其理危則致其安禍則引其福絕則繼其統幼則代其任晨夜屑屑寒暑勤勤無時休息孳孳不已者凡以爲天下厚劉氏也臣無愚智民無男女皆諭至意而安眾侯崇乃獨懷悖惑之心操畔逆之慮興兵動眾欲危宗廟惡不忍聞罪不容誅誠臣子之仇宗室之讎國家之賊天下之害也是故親屬震落而告其罪民人潰畔而棄其兵進不跬步退伏其殃百歲之母孩提之子同時斷斬懸頭竿杪珠珥在耳首飾猶存爲計若此豈不悖哉臣聞古者畔逆之國旣以誅討則豬其宮室以爲污池納垢濁焉名曰凶虛𨿽生菜茹而人不食四墻其社覆上棧下示不得通辧社諸侯出門見之著以爲戒方今天下聞崇之反也咸欲騫衣手劍而叱之其先至者則拂其頸衝其匈刃其軀切其肌後至者欲撥其門僕其墻夷其屋焚其器應聲滌地則時成創而宗室尢甚言必切齒焉何則以其背畔恩義而不知重徳之所在也宗室所居或遠嘉幸得先聞不勝憤憤之願願爲宗室倡始父子兄弟負籠荷鍤馳之南陽豬崇宮室令如古制及崇社宜如亳社以賜諸侯用永監戒願下四輔公卿大夫議以明好惡視四方於是莽大說公卿曰皆宜如嘉言莽白太后下詔曰惟嘉父子兄弟𨿽與崇有屬不敢阿私或見萌芽相率告之及其禍成同共讎之應合古制忠孝著焉其以杜衍戶千封嘉爲師禮侯嘉子七人皆賜爵關內侯後又封竦爲淑徳侯長安爲之語曰欲求封過張伯松力戰鬥不如巧爲奏莽又封南陽吏民有功者百餘人污池劉崇室宅後謀反者皆污池云羣臣復白劉崇等謀逆者以莽權輕也宜尊重以鎭海內五月甲辰太后詔莽朝見太后稱假皇帝冬十月丙辰朔日有食之十二月羣臣奏請益安漢公宮及家吏置率更令廟�廚長丞中庶子虎賁以下百餘人又置衛士三百人安漢公廬爲攝省府爲攝殿第爲攝宮奏可莽白太后下詔曰故太師光𨿽前薨功效已列太保舜大司空丰輕車將軍邯步兵將軍建皆爲誘進單於籌策又典靈臺明堂辟雍四郊定制度開子午道與宰衡同心說徳合意並力功徳茂著封舜子匡爲同心侯林爲說徳侯光孫壽爲合意侯丰孫匡爲並力侯益邯建各三千戶是歲西羌龐恬傅幡等怨莽奪其地作西海郡反攻西海太守程永永奔走莽誅永遣護羌校尉竇況擊之二年春竇況等擊破西羌五月更造貨錯刀一直五千契刀一直五百大錢一直五十與五銖錢並行民多盜鑄者禁列侯以下不得挾黃金輸禦府受直然卒不與直九月東郡太守翟義都試勒車騎因發奔命立嚴鄕侯劉信爲天子移檄郡國言莽毒殺平帝攝天子位欲絕漢室今共行天罰誅莽郡國疑惑眾十餘萬莽惶懼不能食晝夜抱孺子告禱郊廟放大誥作策遣諫大夫桓譚等班於天下諭以攝位當反政孺子之意遣王邑孫建等八將軍擊義分屯諸關守�塞槐裏男子趙明霍鴻等起兵以和翟義相與謀曰諸將精兵悉東京師空可攻長安眾稍多至且十萬人莽恐遣將軍王奇王級將兵拒之以太保甄邯爲大將軍受鉞髙廟領天下兵左杖節右把鉞屯城外王舜甄丰晝夜循行殿中十二月王邑等破翟義於圉司威陳崇使監軍上書言陛下奉天洪範心合寶龜膺受元命預知成敗咸應兆占是謂配天配天之主慮則移气言則動物施則成化臣崇伏讀詔書下日竊計其時聖思始發而反虜仍破詔文始書反虜大敗制書始下反虜畢斬眾將未及齊其鋒芒臣崇未及盡其愚慮而事已決矣莽大說三年春地震大赦天下王邑等還京師西與王級等合擊明鴻皆破滅莽大置酒未央宮白虎殿勞賜將帥詔陳崇治校軍功第其髙下莽乃上奏曰明聖之世國多賢人故唐虞之時可比屋而封至功成事就則加賞焉至於夏后塗山之會執玉帛者萬國諸侯執玉附庸執帛周武王孟津之上尙有八百諸侯周公居攝郊祀后稷以配天宗祀文王於明堂以配上帝是以四海之內各以其職來祭蓋諸侯千八百矣禮記王制千七百餘國是以孔子著孝經曰不敢遺小國之臣而況於公侯伯子男乎故得萬國之歡心以事其先王此天子之孝也秦爲亡道殘滅諸侯以爲郡縣欲擅天下之利故二世而亡髙皇帝受命除殘考功施賞建國數百後稍衰微其餘僅存太皇太后躬統大綱廣封功徳以勸善興滅繼絕以永世是以大化流通旦暮且成遭羌寇害西海郡反虜流言東郡逆賊惑眾西土忠臣孝子莫不奮怒所徵殄滅盡備厥辜天下咸寧今制禮作樂實考周爵五等地四等有明文殷爵三等有其說無其文孔子曰周監於二代鬱鬱乎文哉吾從周臣請諸將帥當受爵邑者爵五等地四等奏可於是封者髙爲侯伯次爲子男當賜爵關內侯者更名曰附城凡數百人擊西海者以羌爲號槐裏以武爲號翟義以虜爲號羣臣復奏言太后修功錄徳遠者千載近者當世或以文封或以武爵深淺大小靡不畢舉今攝皇帝背依踐祚宜異於宰國之時制作𨿽未畢已宜進二子爵皆爲公春秋善善及子孫賢者之後宜有土地成王廣封周公庶子六人皆有茅土及漢家名相大將蕭霍之屬咸及支庶兄子光可先封爲列侯諸孫制度畢已大司徒大司空上名如前詔書太后詔曰進攝皇帝子褒新侯安爲新舉公賞都侯臨爲褒新公封光爲衍功侯是時莽還歸新都國羣臣復白以封莽孫安爲新都侯莽旣滅翟義自謂威徳日盛獲天人助遂謀卽眞之事矣九月莽母功顯君死意不在哀令太后詔議其服少阿羲和劉歆與博士諸儒七十八人皆曰居攝之義所以統立天功興崇帝道成就法度安輯海內也昔殷成湯旣沒而太子蚤夭其子太甲幼少不明伊尹放諸桐宮而居攝以興殷道周武王旣沒周道未成成王幼少周公屏成王而居攝以成周道是以殷有翼翼之化周有刑錯之功今太皇太后比遭家之不造委任安漢公宰尹羣僚衡平天下遭孺子幼少未能共上下皇天降瑞出丹石之符是以太皇太后則天明命詔安漢公居攝踐祚將以成聖漢之業與唐虞三代比隆也攝皇帝遂開祕府會羣儒制禮作樂卒定庶官茂成天功聖心周悉卓爾獨見發得周禮以明因監則天稽古而損益焉猶仲尼之聞韶日月之不可階非聖哲之至孰能若玆綱紀咸張成在一匱此其所以保佑聖漢安靖元元之效也今功顯君薨禮庶子爲後爲其母緦傳曰與尊者爲體不敢服其私親也攝皇帝以聖徳承皇天之命受太后之詔居攝踐祚奉漢大宗之後上有天地社稷之重下有元元萬機之憂不得顧其私親故太皇太后建厥元孫俾侯新都爲哀侯後明攝皇帝與尊者爲體承宗廟之祭奉共養太皇太后不得顧其私親也周禮曰王爲諸侯緦縗弁而加環絰同姓則麻異姓則葛攝皇帝當爲功顯君緦縗弁而加麻環絰如天子弔諸侯服以應聖制莽遂行焉凡壹弔再會而令新都侯宗爲主服喪三年云司威陳崇奏衍功侯光私報執金吾竇況令殺之況爲收系致其法莽大怒切責光光母曰女自眠孰與長孫中孫遂母子自殺及況皆死初莽以事母養嫂撫兄子爲名及後悖虐復以示公義焉令光子嘉嗣爵爲侯莽下書曰遏密之義訖於季冬正月郊祀八音當奏王公卿士樂凡幾等五聲八音條各云何其與所部儒生各盡精思悉陳其義是歲廣饒侯劉京車騎將軍千人扈云大保屬臧鴻奏符命京言齊郡新井云言巴郡石牛鴻言扶風雍石莽皆迎受十一月甲子莽上奏太后曰陛下至聖遭家不造遇漢十三世三七之�承天威命詔臣莽居攝受孺子之托任天下之寄臣莽兢兢業業懼於不稱宗室廣饒侯劉京上書言七月中齊郡臨淄縣昌興亭長辛當一暮數夢曰吾天公使也天公使我告亭長曰攝皇帝當爲眞卽不信我此亭中當有新井亭長晨起視亭中誠有新井入地且百尺十一月壬子直建冬至巴郡石牛戊午雍石文皆到於未央宮之前殿臣與太保安陽侯舜等視天風起塵冥風止得銅符帛圖於石前文曰天告帝符獻者封侯承天命用神令騎都尉崔發等�說及前孝哀皇帝建平二年六月甲子下詔書更爲太初元將元年案其本事甘忠可夏賀良讖書臧蘭臺臣莽以爲元將元年者大將居攝攺元之文也於今信矣尙書康誥王若曰孟侯朕其弟小子封此周公居攝稱王之文也春秋隱公不言卽位攝也此二經周公孔子所定蓋爲後法孔子曰畏天命畏大人畏聖人之言臣莽敢不承用臣請共事神祇宗廟奏言太皇太后孝平皇后皆稱假皇帝其號令天下天下奏言事毋言攝以居攝三年爲初始元年漏刻以百二十爲度用應天命臣莽夙夜養育隆就孺子令與周之成王比徳宣明太皇太后威徳於萬方期於富而教之孺子加元服復子明辟如周公故事奏可眾庶知其奉符命指意羣臣博議別奏以視卽眞之漸矣期門郎張充等六人謀共劫莽立楚王發覺誅死梓潼人哀章學問長安素無行好爲大言見莽居攝卽作銅匱爲兩檢署其一曰天帝行璽金匱圖其一署曰赤帝行璽某傳予黃帝金策書某者髙皇帝名也書言王莽爲眞天子皇太后如天命圖書皆書莽大臣八人又取令名王興王盛章因自竄姓名凡爲十一人皆署官爵爲輔佐章聞齊井石牛事下卽日昏時衣黃衣持匱至髙廟以付僕射僕射以聞戊辰莽至髙廟拜受金匱神嬗禦王冠謁太后還坐未央宮前殿下書曰予以不徳托於皇初祖考黃帝之後皇始祖考虞帝之苗裔而太皇太后之末屬皇天上帝隆顯大佑成命統序符契圖文金匱策書神明詔告屬予以天下兆民赤帝漢氏髙皇帝之靈承天命傳國金策之書予甚祗畏敢不欽受以戊辰直定禦王冠卽眞天子位定有天下之號曰新其攺正朔易服色變犧牲殊徽幟異器制以十二月朔癸酉爲建國元年正月之朔以雞鳴爲時服色配徳上黃犧牲應正用白使節之旄旛皆純黃其署曰新使五威節以承皇天上帝威命也始建國元年正月朔莽帥公侯卿士奉皇太后璽韍上太皇太后順符命去漢號焉初莽妻宜春侯王氏女立爲皇后本生四男宇獲安臨二子前誅死安頗荒忽乃以臨爲皇太子安爲新嘉辟封宇子六人千爲功隆公壽爲功明公吉爲功成公宗爲功崇公世爲功昭公利爲功著公大赦天下莽乃策命孺子曰咨爾嬰昔皇天右乃太祖歷世十二享國二百一十載歷數在於予躬詩不云乎侯服於周天命靡常封爾爲定安公永爲新室賓於戲敬天之休往踐乃位毋廢予命又曰其以平原安徳漯陰鬲重丘凡戶萬地方百里爲定安公國立漢祖宗之廟於其國與周後並行其正朔服色世世以事其祖宗永以命徳茂功享歷代之祖焉以孝平皇后爲定安太后讀策畢莽親執孺子手流涕歔欷曰昔周公攝位終得復子明辟今予獨迫皇天威命不得如意哀嘆良久中傅將孺子下殿北面而稱臣百僚陪位莫不感動又按金匱輔臣皆封拜以太傅左輔驃騎將軍安陽侯王舜爲太師封安新公大司徒就徳侯平晏爲太傅就新公少阿羲和京兆尹紅休侯劉歆爲國師嘉新公廣漢梓潼哀章爲國將美新公是爲四輔位上公太保後丞承陽侯甄邯爲大司馬承新公丕進侯王尋爲大司徒章新公步兵將軍成都侯王邑爲大司空隆新公是爲三公大阿右拂大司空衛將軍廣陽侯甄丰爲更始將軍廣新公京兆王興爲衛將軍奉新公輕車將軍成武侯孫建爲立國將軍成新公京兆王盛爲前將軍崇新公是爲四將凡十二公王興者故城門令史王盛者賣餅莽案符命求得此姓名十餘人兩人容貌應卜相徑從布衣登用以視神焉餘皆拜爲郎是日封拜卿大夫侍中尙書官凡數百人諸劉爲郡守皆徙爲諫大夫攺明光宮爲定安館定安太后居之以故大鴻臚府爲定安公第皆置門衛使者監領敕阿乳母不得與語常在四壁中至於長大不能名六畜後莽以女孫宇子妻之莽策羣司曰歲星司肅東嶽太師典致時雨靑煒登平考景以晷熒惑司悊南嶽太傅典致時奧赤煒頌平考聲以律太白司艾西嶽國師典致時陽白煒象平考量以銓辰星司謀北嶽國將典致時寒元煒和平考星以漏月刑元股左司馬典致武應考方法矩主司天文欽若昊天敬授民時力來農事以丰年谷日徳元�右司徒典致文瑞考圜合規主司人道五教是輔帥民承上宣美風俗五品乃訓斗平元心中司空典致物圖考度以繩主司地裏平治水土掌名山川眾殖鳥獸蕃茂艸木各策命以其職如興誥之文置大司馬司允大司徒司直大司空司若位皆孤卿更名大司農曰羲和後更爲納言大理曰作士太常曰秩宗大鴻臚曰典樂少府曰共工水衡都尉曰予虞與三公司卿凡九卿分屬三公每一卿置大夫三人一大夫置元士三人凡二十七大夫八十一元士分主中都官諸職更名光祿勛曰司中太僕曰太禦衛尉曰太倚執金吾曰奮武中尉曰軍正又置大贅官主乘輿服禦物後又典兵秩位皆上卿號曰六監攺郡太守曰大尹都尉曰太尉縣令長曰宰禦史曰執法公車司馬曰王路四門長樂宮曰常樂室未央宮曰壽成室前殿曰王路堂長安曰常安更名秩百石曰庶士三百石曰下士四百石曰中士五百石曰命士六百石曰元士千石曰下大夫比二千石曰中大夫二千石曰上大夫中二千石曰卿車服黻冕各有差品又置司恭司徒司明司聰司中大夫及誦詩工徹膳宰以司過策曰予聞上聖欲昭厥徳罔不愼修厥身用綏於遠是用建爾司於五事毋隱尢毋將虛好惡不愆立於厥中於戲勗哉令王路設進善之旌誹謗之木欲諫之鼓諫大夫四人常坐王路門受言事者封王氏齊縗之屬爲侯大功爲伯小功爲子緦麻爲男其女皆爲任男以睦女以隆爲號焉皆以印韍令諸侯立大夫人夫人世子亦受印韍又曰天無二日土無二王百王不易之道也漢氏諸侯或稱王至於四裔亦如之違於古典繆於一統其定諸侯王之號皆稱公及四裔僭號稱王者皆更爲侯又曰帝王之道相因而通盛徳之祚百世享祀予惟黃帝帝少昊帝顓頊帝嚳帝堯帝舜帝夏禹臯陶伊尹咸有聖徳假於皇天功烈巍巍光施於遠予甚嘉之營求其後將祚厥祀惟王氏虞帝之後也出自帝嚳劉氏堯之後也出自顓頊於是封姚恂爲初睦侯奉黃帝後梁護爲修遠伯奉少昊後皇孫功隆公千奉帝嚳後劉歆爲祁烈伯奉顓頊後國師劉歆子疊爲伊休侯奉堯後嬀昌爲始睦侯奉虞帝後山遵爲褒謀子奉臯陶後伊元爲褒衡子奉伊尹後漢後定安公劉嬰位爲賓周後衛公姬黨更封爲章平公亦爲賓殷後宋公孔弘運轉次移更封爲章昭侯位爲恪夏后遼西姒丰封爲章功侯亦爲恪四代古宗宗祀於明堂以配皇始祖考虞帝周公後褒魯子姬就宣尼公後褒成子孔鈞已前定焉莽又曰予前在攝時建郊宮定祧廟立社稷神祇報況或光自上復於下流爲烏或黃气燻烝昭耀章明以著黃虞之烈焉自黃帝至於濟南伯王而祖世氏姓有五矣黃帝二十五子分賜厥姓十有二氏虞帝之先受姓曰姚其在陶唐曰嬀在周曰陳在齊曰田在濟南曰王予伏念皇初祖考黃帝皇始祖考虞帝以宗祀於明堂宜序於祖宗之親廟其立祖廟五親廟四後去人皆配食郊祀黃帝以配天黃後以配地以新都侯東第爲大禖歲時以祀家之所尙種祀天下姚嬀陳田王氏凡五姓者皆黃虞苗裔予之同族也書不云乎惇序九族其令天下上此五姓名籍於秩宗皆以爲宗室世世復無有所與其元城王氏勿令相嫁娶以別族理親焉封陳崇爲統睦侯奉胡王后田丰爲世睦侯奉敬王後天下牧守皆以前有翟義趙明等領州郡懷忠孝封牧爲男守爲附城又封舊恩戴崇金涉箕閎楊並等子皆爲男遣騎都尉�等分治黃帝園位於上都橋畤虞帝於零陵九疑胡王於淮陽陳敬王於齊臨淄湣王於城陽莒伯王於濟南東平陵孺王於魏郡元城使者四時致祠其廟當作者以天下初定且祫祭於明堂太廟以漢髙廟爲文祖廟莽曰予之皇始祖考虞帝受嬗於唐漢氏初祖唐帝世有傳國之象予復親受金策於漢髙皇帝之靈惟思褒厚前代何有忘時漢氏宗祖有七以禮立廟於定安國其園寢廟在京師者勿罷祠薦如故予以秋九月親入漢氏髙元成平之廟諸劉更屬籍京兆大尹勿解其復各終厥身州牧數存問勿令有侵冤又曰予前在大麓至於攝假深惟漢氏三七之�赤徳气盡思索廣求所以輔劉延期之術靡所不用以故作金刀之利幾以濟之然自孔子作春秋以爲後王法至於哀之十四而一代畢�之於今亦哀之十四也赤世計盡終不可彊濟皇天明威黃徳當興隆顯大命屬予以天下今百姓咸言皇天革漢而立新廢劉而興王夫劉之爲字卯金刀也正月剛卯金刀之利皆不得行博謀卿士僉曰天人同應昭然著明其去剛卯莫以爲佩除刀錢勿以爲利承順天心快百姓意乃更作小錢徑六分重一銖文曰小錢直一與前大錢五十者爲二品並行欲防民盜鑄乃禁不得挾銅炭是歲四月徐鄕侯劉快結黨數千人起兵於其國快兄殷故漢膠東王時攺爲扶崇公快舉兵攻卽墨殷閉城門自擊獄吏民距快快敗走至長廣死莽曰昔予之祖濟南湣王困於燕寇自齊臨淄出保於莒宗人田單廣設奇謀獲殺燕將復定齊國今卽墨士大夫復同心殄滅反虜予甚嘉其忠者憐其無辜其赦殷等非快之妻子它親屬當坐者皆勿治弔問死傷賜亡者葬錢人五萬殷知大命深疾惡快以故輒伏厥辜其滿殷國戶萬地方百里又封符命臣十餘人莽曰古者設廬並八家一夫一婦田百畝什一而稅則國給民富而頌聲作此唐虞之道三代所遵行也秦爲無道厚賦稅以自供奉罷民力以極欲壞聖制廢井田是以兼並起貪鄙生彊者規田以千數弱者曾無立錐之居又置奴婢之市與牛馬同蘭制於民臣顓斷其命姦虐之人因緣爲利至略賣人妻子逆天心悖人倫繆於天地之性人爲貴之義書曰予則奴戮女惟不用命者然後被此�矣漢氏減輕田租三十而稅一常有更賦罷癃咸出而豪民侵陵分田劫假厥名三十稅一實什稅五也父子夫婦終年耕蕓所得不足以自存故富者犬馬余菽粟驕而爲邪貧者不厭糟糠窮而爲姦俱陷於�刑用不錯予前在大麓始令天下公田口井時則有嘉禾之祥遭反虜逆賊且止今更名天下田曰王田奴婢曰私屬皆不得賣買其男口不盈八而田過一井者分余田予九族鄰里鄕黨故無田今當受田者如制度敢有非井田聖制無法惑眾者投諸四裔以禦魑魅如皇始祖考虞帝故事是時百姓便安漢五銖錢以莽錢大小兩行難知又數變攺不信皆私以五銖錢市買訛言大錢當罷莫肯挾莽患之復下書諸挾五銖錢言大錢當罷者比非井田制投四裔於是農商失業食貨俱廢民人至涕泣於市道及坐賣買田宅奴婢鑄錢自諸侯卿大夫至於庶民抵罪者不可勝數秋遣五威將王奇等十二人班符命四十二篇於天下徳祥五事符命二十五福應十二凡四十二篇其徳祥言文宣之世黃龍見於成紀新都髙祖考王伯墓門梓柱生枝葉之屬符命言井石金匱之屬福應言雌雞化爲雄之屬其文爾雅依托皆爲作說大歸言莽當代漢有天下云總而說之曰帝王受命必有徳祥之符瑞�成五命申以福應然後能立巍巍之功傳於子孫永享無窮之祚故新室之興也徳祥發於漢三七九世之後肇命於新都受瑞於黃支開王於武功定命於子同成命於巴宕申福於十二應天所以保佑新室者深矣固矣武功丹石出於漢氏平帝未年火徳銷盡土徳當代皇天眷然去漢與新以丹石始命於皇帝皇帝謙讓以攝居之未當天意故其秋七月天重以三能文馬皇帝復謙讓未卽位故三以鐵契四以石龜五以虞符六以文圭七以元印八以茂陵石書九以元龍石十以神井十一以大神石十二以銅符帛圖申命之瑞寖以顯著至於十二以昭告新皇帝皇帝深惟上天之威不可不畏故去攝號猶尙稱假攺元爲初始欲以承塞天命克厭上帝之心然非皇天所以鄭重降符命之意故是日天復決其所以勉書又侍郎王盱見人衣白布單衣赤繢方領冠小冠立於王路殿前謂盱曰今日天同色以天下人民屬皇帝盱�之行十餘步人忽不見至丙寅暮漢氏髙廟有金匱圖策髙帝承天命以國傳新皇帝明旦宗伯忠孝侯劉宏以聞乃召公卿議未決而大神石人談曰趣新皇帝之髙廟受命毋畱於是新皇帝立登車之漢氏髙廟受命受命之日丁卯也丁火漢氏之徳也卯劉姓所以爲字也明漢劉火徳盡而傳於新室也皇帝謙讓旣備固讓十二符應迫著命不可辭懼然祇畏葦然閔漢氏之終不可濟亹亹在左右之不得從意爲之三夜不禦寢三日不禦食延問公侯卿大夫僉曰宜奉如上天威命於是乃攺元定號海內更始新室旣定神祇歡喜申以福應吉瑞累仍詩曰宜民宜人受祿於天保右命之自天申之此之謂也五威將奉符命賫印綬王侯以下及吏官名更者外及匈奴西域僥外蠻夷皆卽授新室印綬因收故漢印綬賜吏爵人二級民爵人一級女子百戶羊酒蠻夷幣帛各有差大赦天下五威將乘幹文車駕坤六馬背負鷩鳥之毛服飾甚偉每一將各置左右前後中帥凡五帥衣冠車服駕馬各如其方面色數將持節稱太一之使帥持幢稱五帝之使莽策命曰普天之下迄於四表靡所不至其東出者至元菟樂浪髙句驪夫余南出者隃僥外歷益州貶句町王爲侯西出者至西域盡攺其王爲侯北出者至匈奴庭授單於印攺漢印文去璽曰章單於欲求故印陳饒椎破之單於大怒而句町西域後卒以此皆畔饒還拜爲大將軍封威徳子冬�桐華置五威司命中城四關將軍司命司上公以下中城主十二城門策命統睦侯陳崇曰咨爾崇夫不用命者亂之原也大姦猾者賊之本也鑄僞金錢者妨寶貨之道也驕奢逾制者凶害之端也漏泄省中及尙書事者機事不密則害成也拜爵王庭謝恩私門者祿去公室政從亡矣凡此六條國之綱紀是用建爾作司命柔亦不茹剛亦不吐不侮鰥寡不畏彊圉帝命帥繇統睦於朝命說符侯崔發曰重門擊以待暴客女作五威中城將軍中徳旣成天下說符命明威侯王級曰繞澑之固南當荊楚女作五威前關將軍振武奮衛明威於前命尉睦侯王嘉曰羊頭之�北當燕趙女作五威後關將軍壺口捶尉睦於後命堂威侯王奇白肴黽之險東當鄭衛女作五威左關將軍函谷批難掌威於左命懷羌子王福曰汧隴之阻西當戎狄女作五威右關將軍成固據守懷羌於右又遣諫大夫五十人分鑄錢於郡國是歲長安狂女子碧呼道中曰髙皇帝大怒趣歸我國不者九月必殺汝莽收捕殺之治者掌寇大夫陳成自免去官眞定劉都等謀舉兵發覺皆誅眞定常山大雨雹二年二月赦天下五威將帥七十二人還奏事漢諸侯王爲公者悉上璽綬爲民無違命者封將爲子帥爲男初設六管之令命縣官酤酒賣鹽鐵器鑄錢諸采取名山大澤眾物者稅之又令市官收賤賣貴賒貸予民收息百月三犧和置酒士郡一人乘傳督酒利禁民不得挾弩鎧徙西海匈奴單於求故璽莽不與遂寇邊郡殺略吏民十一月立國將軍建奏西域將欽上言九月辛巳戊己校尉史陳良終帶共賊殺校尉刁護劫略吏士自稱廢漢大將軍亡入匈奴又今月癸酉不知何一男子遮臣建車前自稱漢氏劉子輿成帝下妻子也劉氏當復趣空宮收系男子卽常安姓武字仲皆逆天違命大逆無道請論仲及陳良等親屬當坐者奏可漢氏髙皇帝比著戒云罷吏卒爲賓食誠欲承天心全子孫也其宗廟不當在常安城中及諸劉爲諸侯者當與漢俱廢陛下至仁久未定前故安眾侯劉崇徐鄕侯劉快陵鄕侯劉曾扶恩侯劉貴等更聚眾謀反今狂狡之徒或妄自稱亡漢將軍或稱成帝子子輿至犯夷滅連未止者此聖恩不蚤絕其萌牙故也臣愚以爲漢髙皇帝爲新室賓享食明堂成帝異姓之兄弟平帝�也皆不宜復入其廟元帝與皇太后爲體聖恩所隆禮亦宜之臣請漢氏諸廟在京師者皆罷諸劉爲諸侯者以戶多少就五等之差其爲吏者皆罷待除於家上當天心稱髙皇帝神靈塞狂狡之萌莽曰可嘉新公國師以符命爲予四輔明徳侯劉龔率禮侯劉嘉等凡三十二人皆知天命或獻天符或貢昌言或捕告反虜厥功茂焉諸劉與三十二人同宗共祖者勿罷賜姓曰王惟國師以女配莽子故不賜姓攺定安太后號曰黃皇室主絕之於漢也冬十二月雷更名匈奴單於曰降奴服於莽曰降奴服於知威侮五行背畔四條侵犯西域延及邊垂爲元元害�當夷滅命遣立國將軍孫建等凡十二將十道並出共行皇天之威罰於知之身惟知先祖故呼韓邪單於稽侯狦累世忠孝保塞守僥不忍以一知之罪滅稽侯狦之世今分匈奴國土人民以爲十五立稽侯狦子孫十五人爲單於遣中郎將藺苞戴級馳之塞下召拜當爲單於者諸匈奴人當坐虜知之法者皆赦除之遣五威將軍苗欣虎賁將軍王況出五原厭難將軍陳欽震狄將軍王巡出雲中振武將軍王嘉平狄將軍王萌出代郡相威將軍李棽鎭遠將軍李翁出西河誅貉將軍陽俊討穢將軍嚴尢出漁陽奮武將軍王駿定胡將軍王晏出張掖及偏裨以下百八十人募天下囚徒丁男甲卒三十萬人轉眾郡委輸五大夫衣裘兵器糧食長吏送自負海江淮至北邊使者馳傳督趣以軍興法從事天下騷動先至者屯邊郡須畢具乃同時出莽以錢幣訖不行復下書曰民以食爲命以貨爲資是以八政以食爲首寶貨皆重則小用不給皆輕則僦載煩費輕重大小各有差品則用便而民樂於是造寶貨五品百姓不從但行小大錢二品而已盜鑄錢者不可禁乃重其法一家鑄錢五家坐之沒入爲奴婢吏民出入持布錢以副符傳不持者廚傳勿捨關津苛畱公卿皆持以入宮殿門欲以重而行之是時爭爲符命封侯其不爲者相戲曰獨無天帝除書乎司命陳崇白莽曰此開姦臣作福之路而亂天命宜絕其原莽亦厭之遂使尙書大夫趙並驗治非五威將率所班皆下獄初甄丰劉歆王舜爲莽腹心倡導在位褒揚功徳安漢宰衡之號及封莽母兩子兄子皆丰等所共謀而丰舜歆亦受其賜並富貴矣非復欲令莽居攝也居攝之萌出於泉陵侯劉慶前輝光謝�長安令田終術莽羽翼已成意欲稱攝丰等承順其意莽輒復封舜歆兩子及丰孫丰等爵位已盛心意旣滿又實畏漢宗室天下豪桀而疏遠欲進者並作符命莽遂據以卽眞舜歆內懼而已丰素剛彊莽覺其不說故徙大阿右拂大司空丰托符命文爲更始將軍與賣餅兒王盛同列丰父子默默時子尋爲侍中京兆大尹茂徳侯卽作符命言新室當分陜立二伯以丰爲右伯太傅平晏爲左伯如周召故事莽卽從之拜丰爲右伯當述職西出未行尋復作符命言故漢氏平帝後黃皇室主爲尋之妻莽以詐立心疑大臣怨謗欲震威以懼下因是發怒曰黃皇室主天下母此何謂也收捕尋尋亡丰自殺尋隨方士入華山歲餘捕得辭連國師公歆子侍中東通靈將五司大夫隆威侯棻棻弟右曹長水校尉伐虜侯泳大司空邑弟左關將軍堂威侯奇及歆門人侍中騎都尉丁隆等牽引公卿黨親列侯以下死者數百人尋手理有天子字莽解其臂入視之曰此一天子也或曰一六子也六者戮也明尋父子當戮死也乃流棻於幽州放尋於三危殛隆於羽山皆驛車載其屍傳致云莽爲人侈口蹶顄露眼赤精大聲而嘶長七尺五寸好厚履髙冠以犛裝衣反膺髙視瞰臨左右是時有用方技待詔黃門者或問以莽形貌待詔曰莽所謂目虎吻豺狼之聲者也故能食人亦當爲人所食問者告之莽誅滅待詔而封告者後常翳雲母屏面非親近莫得見也是歲以初睦侯姚恂爲寧始將軍三年莽曰百官攺更職事分移律令儀法未及悉定且因漢律令儀法以從事令公卿大夫諸侯二千石舉吏民有徳行通政事能言語明文學者各一人詣王路四門遣尙書大夫趙並使勞北邊還言五原北假膏壤殖谷異時常置田官乃以並爲田禾將軍發戍卒屯田北假以助軍糧是時諸將在邊須大眾集吏士放縱而內郡愁於徵發民棄城郭流亡爲盜賊並州平州尢甚莽令七公六卿號皆兼稱將軍遣著武將軍逯並等塡名都中郎將繡衣執法各五十五人分塡緣邊大都督大姦猾擅弄兵者皆便爲姦於外撓亂州郡貨賂爲市侵漁百姓莽下書曰寇知罪當夷滅故遣猛將分十二部將同時出一舉而決絕之矣內置司命軍正外設軍監十有二人誠欲以司不奉命令軍人咸正也今則不然各爲權埶恐猲良民妄封人頸得錢者去毒�並作農民離散司監若此可謂稱不自今以來敢犯此者輒捕系以名聞然猶放縱自若而藺苞戴級到塞下招誘單於弟咸咸子登入塞脇拜咸爲孝單於賜黃金千斤錦繡甚多遣去將登至長安拜爲順單於畱邸太師王舜自莽篡位後病悸寖劇死莽曰昔齊太公以淑徳累世爲周氏太師蓋予之所監也其以舜子延襲父爵爲安新公延弟褒新侯匡爲太師將軍永爲新室輔爲太子置師友各四人秩以大夫以故大司徒馬宮爲師疑故少府宗伯鳳爲傅丞博士袁聖爲阿輔京兆尹王嘉爲保拂是爲四師故尙書令唐林爲胥附博士李充爲奔走諫大夫趙襄爲先後中郎將廉丹爲禦侮是爲四友又置師友祭酒及侍中諫議六經祭酒各一人凡九祭酒秩上卿瑯邪左咸爲講春秋潁川滿昌爲講詩長安國由爲講易平陽唐昌爲講書沛郡陳咸爲講禮崔發爲講樂祭酒遣謁者持安車印綬卽拜楚國龔勝爲太子師友祭酒勝不應徵不食而死寧始將軍姚恂免侍中崇祿侯孔永爲寧始將軍是歲池陽縣有小人景長尺餘或乘車馬或步行操持萬物小大各相稱三日止瀕河郡蝗生河決魏郡泛淸河以東數郡先是莽恐河決爲元城冢墓害及決東去元城不憂水故遂不堤塞四年二月赦天下夏赤气出東南竟天厭難將軍陳歆言捕虜生口虜犯邊者皆孝單於咸子角所爲莽怒斬其子登於長安以視諸蠻夷大司馬甄邯死寧始將軍孔永爲大司馬侍中大贅侯輔爲寧始將軍莽每當出輒先索城中名曰橫是月橫五日莽至明堂授諸侯茅土下書曰予以不徳襲於聖祖爲萬國主思安黎元在於建侯分九州正域以美風俗追監前代爰綱爰紀惟在堯典十有二州衛有五服詩國十五抪徧九州殷頌有奄有九有之言禹貢之九州無並幽周禮司馬則無徐梁帝王相攺各有云爲或瞻其事或大其本厥義著明其務一矣昔周二後受命故有東都西都之居予之受命蓋亦如之其以洛陽爲新室東都常安爲新室西都邦畿連體各有采任州從禹貢爲九爵從周氏有五諸侯之員千有八百附城之數亦如之以俟有功諸公一同有眾萬戶土方百里侯伯一國眾戶五千土方七十里子男一則眾戶二千有五百土方五十里附城大者食邑九成眾戶九百土方三十里自九以下降殺以兩至於一成五差備具合當一則今已受茅土者公十四人侯九十三人伯二十一人子百七十一人男四百九十七人凡七百九十六人附城千五百一十一人九族之女爲任者八十三人及漢氏女孫中山承禮君遵徳君修義君更以爲任十有一公九卿十二大夫二十四元士定諸國邑采之處使侍中講理大夫孔秉等與州部眾郡曉知地理圖籍者共校治於壽成朱鳥堂予數與羣公祭酒上卿親聽視咸已通矣夫褒徳賞功所以顯仁賢也九族和睦所以褒親親也予永惟匪解思稽前人將章黜陟以明好惡安元元焉以圖簿未定未授國邑且令受奉都內月錢數千諸侯皆困乏至有庸作者中郎區博諫莽曰井田𨿽聖王法其廢久矣周道旣衰而民不從秦知順民之心可以獲大利也故滅廬井而置阡陌遂王諸夏訖今海內未厭其敝今欲違民心追復千載絕迹𨿽堯舜復起而無百年之漸弗能行也天下初定萬民新附誠未可施行莽知民怨乃下書曰諸名食王田皆得賣之勿拘以法犯私買賣庶人者且一切勿治初五威將帥出攺句町王以爲侯王邯怨怒不附莽諷牂柯大尹周歆詐殺邯邯弟承起兵攻殺歆先是莽發髙句驪兵當伐胡不欲行郡彊迫之皆亡出塞因犯法爲寇遼西大尹田譚追擊之爲所殺州郡歸咎於髙句驪侯騶嚴尢奏言貉人犯法不從騶起正有它心宜令州郡且尉安之今猥被以大罪恐其遂畔夫余之屬必有和者匈奴未克夫余穢貉復起此大憂也莽不尉安穢貉遂反詔尢擊之尢誘髙句驪侯騶至而斬焉傳首長安莽大悅下書曰乃者命遣猛將共行天罰誅滅虜知分爲十二部或斷其右臂或斬其左腋或潰其胸腹或綢其兩脇今年刑在東方誅貉之部先縱焉捕斬虜騶平定東域虜知殄滅在於漏刻此乃天地羣神社稷宗廟佑助之福公卿大夫士民同心將率虓虎之力也予甚嘉之其更名髙句驪爲下句驪布告天下令咸知焉於是貉人愈犯邊東北與西南夷皆亂雲莽志方盛以爲四夷不足吞滅專念稽古之事復下書曰伏念予之皇始祖考虞帝受終文祖在璇璣玉衡以齊七政遂類於上帝禋於六宗望秩於山川徧於羣神巡狩五嶽羣後四朝敷奏以言明試以功予之受命卽眞到於建國五年已五載矣陽九之�旣度百六之會已過歲在壽星塡在明堂倉龍癸酉徳在中宮觀晉掌歲龜策告從其以此年二月建寅之節東巡狩具禮儀調度羣公奏請募吏民人馬布綿又請內郡國十二買馬發帛四十五萬匹輸常安前後毋相須至者過半莽下書曰文母太后體不安其且止待後是歲攺十一公號以新爲心後又攺心爲信五年二月文母皇太后崩葬渭陵與元帝合而溝絕之立廟於長安新室世世獻祭元帝配食坐於�下莽爲太后服喪三年大司馬孔永乞骸骨賜安車駟馬以特進就朝位同風侯逯並爲大司馬是時長安民聞莽欲都雒陽不肯繕治室宅或頗徹之莽曰元龍石文曰定帝徳國雒陽符命著明敢不欽奉以始建國八年歲纏星紀在雒陽之都其謹繕修常安之都勿令壞敗敢有犯者輒以名聞請其罪是歲鳥孫大小昆彌遣使貢獻大昆彌者中國外孫也其胡婦子爲小昆彌而烏孫歸附之莽見匈奴諸邊並侵意欲得烏孫心乃遣使者引小昆彌使置大昆彌使上保成師友祭酒滿昌劾奏使者曰大昆彌君也今序巨使於君使之上奉使大不敬莽怒免昌官西域諸國以莽積失恩信焉耆先畔殺都護但欽十一月彗星出二十餘日不見是歲以犯挾銅炭者多除其法明年攺元曰天鳳

僭號部匯考三

漢代僭號二

新二王

莽二

漢書王莽傳天鳳元年正月赦天下莽曰予以二月建寅之節行巡狩之禮太官賫糒幹肉內者行張坐臥所過毋得有所給予之東巡必躬載耒每縣則耕以勸東作予之南巡必躬載耨每縣則薅以勸南僞予之西巡必躬載銍每縣則獲以勸西成予之北巡必躬載拂每縣則粟以勸蓋臧畢北巡狩之禮卽於土中居雒陽之都焉敢有趨歡犯法輒以軍法從事羣公奏言皇帝至孝往年文母聖體不豫躬親供養衣冠稀解因遭羣臣悲哀顏色未復飲食損少今一歲四巡道路萬里春秋尊非糒幹肉之所能堪且無巡狩須闋大服以安聖體臣等盡力養牧兆民奉稱明詔莽曰羣公羣牧羣司諸侯庶尹願盡力相帥養牧兆民欲以稱予繇此敬徳其勗之哉毋食言焉更以天鳳七年歲在大梁倉龍庚辰行巡狩之禮厥明年歲在實沈倉龍辛巳卽土之中雒陽之都乃遣太傅平晏大司空王邑之雒陽營相宅兆圖起宗廟社稷郊兆云三月壬申晦日有食之大赦天下策大司馬逯並曰日食無光干戈不戢其上大司馬印韍就侯氏朝位太傅平晏勿領尙書事省侍中諸曹兼官者以利苗男欣爲大司馬莽卽眞尢備大臣抑奪下權朝臣有言其過失者輒拔擢孔仁趙博費興等以敢擊大臣故見信任擇名官而居之公卿入宮吏有常數太傅平晏從吏過例掖門僕射苛問不遜戊曹士收系僕射莽大怒使執法發車騎數百圍太傅府捕士卽時死大司空士夜過奉常亭亭長苛之告以官名亭長醉曰寧有符傳耶士以馬箠擊亭長亭長斬士亡郡縣逐之家上書莽曰亭長奉公勿逐大司空邑斥士以謝國將哀章頗不淸莽爲選置和叔敕曰非但保國將閨門當保親屬在西州者諸公皆輕賤而章尢甚四月隕霜殺艸木海瀕尢甚六月黃霧四塞七月大風拔樹飛北闕直城門屋瓦雨雹殺牛羊莽以周官王制之文置卒正連率大尹職如太守屬令屬長職如都尉置州牧部監二十五人見禮如三公監位上大夫各主五郡公氏作牧侯氏卒正伯氏連率子氏屬令男氏屬長皆世其官其無爵者爲尹分長安城旁六鄕置帥各一人分三輔爲六尉郡河東河內弘農河南潁川南陽爲六隊郡置大夫職如太守屬正職如都尉更名河南大尹曰保忠信卿益河南屬縣滿三十置六郊州長各一人人主五縣及它官名悉攺大郡至分爲五郡縣以亭爲名者三百六十以應符命文也緣邊又置竟尉以男爲之諸侯國閒田爲黜陟增減云莽下書曰常安西都曰六鄕眾縣曰六尉義陽東都曰六州眾縣曰六隊粟米之內曰內郡其外曰近郡有鄣僥者曰邊郡合百二十有五郡九州之內縣二千二百有三公作甸侯是爲惟城諸在侯服是爲惟寧在采任諸侯是爲惟翰在賓服是爲惟屏在揆文教奮武衛是爲惟垣在九州之外是爲惟藩各以其方爲稱總爲萬國焉其後歲復變更一郡至五易名而還復其故吏民不能紀每下詔書輒系其故名曰制詔陳畱大尹大尉其以益歲以南付新平新平故淮陽以雍丘以東付陳定陳定故梁郡以封丘以東付治亭治亭故東郡以陳畱以西付祈隧祈隧故滎陽陳畱已無復有郡矣大尹太尉皆詣行在所其號令變易皆此類也令天下小學戊子代甲子爲六旬首冠以戊子爲元日昏以戊寅之旬爲忌日百姓多不從者匈奴單於知死弟咸立爲單於求和親莽遣使者厚賂之詐許還其侍子登因購求陳良終帶等單於卽執良等付使者檻車詣長安莽燔燒良等於城北令吏民會觀之緣邊大饑人相食諫大夫如普行邊兵還言軍士久屯塞苦邊郡無以相贍今單於新和宜因是罷兵校尉韓威進曰以新室之威而吞外裔無異口中蚤虱臣願得勇敢之士五千人不賫斗糧饑食寇肉渴飲其血可以橫行莽壯其言以威爲將軍然采普言徵還諸將在邊者免陳欽等十八人又罷四關塡都尉諸屯兵會匈奴使還單於知侍子登前誅死發兵寇邊莽復發軍屯於是邊民流入內郡爲人奴婢乃禁吏民敢挾邊民者市益州蠻夷殺大尹程隆三邊盡反遣平蠻將軍馮茂將兵擊之寧始將軍侯輔免講易祭酒戴參爲寧始將軍二年二月置酒王路堂公卿大夫皆佐酒大赦天下是時日中見星大司馬苗欣左遷司命以延徳侯陳茂爲大司馬訛言黃龍墮死黃山宮中百姓奔走往觀者有萬數莽惡之捕系問語所從起不能得單於咸旣和親求其子登屍莽欲遣使送致恐咸怨恨害使者乃收前言當誅侍子者故將軍陳欽以他罪系獄欽曰是欲以我爲說於匈奴也遂自殺莽選儒生能顓對者濟南王咸爲大使五威將瑯琊伏黯等爲帥使送登屍敕令掘單於知墓棘鞭其屍又令匈奴卻塞於漠北責單於馬萬匹牛三萬頭羊十萬頭及稍所略邊民生口在者皆還之莽好爲大言如此咸到單於庭陳莽威徳責單於背畔之罪應敵從橫單於不能詘遂致命而還之入塞咸病死封其子爲伯伏黯等皆爲子莽意以爲制定則天下自平故銳思於地裏制禮作樂講合六經之說公卿旦入暮出議論連年不決不暇省獄訟冤結民之急務縣宰缺者數年守兼一切貪殘日甚是時中郎將繡衣執法在郡國者並乘權埶傳相舉奏又十一公士分布勸農桑班時令案諸章冠蓋相望交錯道路召會吏民逮捕證左郡縣賦斂遞相賕賂白黑紛然守闕告訴者多莽自見前顓權以得漢政故務自眾事有司受成苟免諸寶物名帑藏錢谷官皆宦者領之吏民上封事書宦官左右開發尙書不得知其畏備臣下如此又好變攺制度政令煩多當奉行者輒質問乃以從事前後相乘憒眊不渫莽常禦燈火至明猶不能勝尙書因是爲姦寢事上書待報者連年不得去拘系郡縣者逢赦而後出衛卒不交代三歲矣谷常貴邊兵二十餘萬人仰衣食縣官愁苦五原代郡尢被其毒起爲盜賊數千人爲輩轉入旁郡莽遣捕盜將軍孔仁將兵與郡縣合擊歲餘乃定邊郡亦略將盡邯鄲以北大雨霧水出深者數丈流殺數千人立國將軍孫建死司命趙閎爲立國將軍寧始將軍戴參歸故官南城將軍廉丹爲寧始將軍三年二月乙酉地震大雨雪關東尢甚深者一丈竹柏或枯大司空王邑上書言視事八年功業不效司空之職尢獨廢頓至乃有地震之變願乞骸骨莽曰夫地有動有震震者有害動者不害春秋記地震易系坤動動靜辟�萬物生焉災異之變各有云爲天地動威以戒予躬公何辜焉而乞骸骨非所以助予者也使諸吏散騎司祿大衛修寧男遵諭予意焉五月莽下吏祿制度曰予遭陽九之�百六之會國用不足民人騷動自公卿以下一月之祿十�布二匹或帛一匹予每念之未嘗不戚焉今厄會已度府帑𨿽未能充略頗稍給其以六月朔庚寅始賦吏祿皆如制度四輔公卿大夫士下至輿僚凡十五等僚祿一歲六十六斛稍以差增上至四輔而爲萬斛云莽又曰普天之下莫非王土率土之濱莫非王臣蓋以天下養焉周禮膳羞百有二十品令諸侯各食其同國則辟任附城食其邑公卿大夫元士食其采多少之差咸有條品歲丰穰則充其禮有災害則有所損與百姓同憂喜也其用上計時通計天下幸無災害者太官膳羞備其品矣卽有災害以什率多少而損膳焉東嶽太師立國將軍保東方三州一部二十五郡南嶽太傅前將軍保南方二州一部二十五郡西嶽國師寧始將軍保西方一州二部二十五郡北嶽國將衛將軍保北方二州一部二十五郡大司馬保納卿言卿仕卿作卿京尉扶尉兆隊右隊中部左洎前七部大司徒保樂卿典卿宗卿秩卿翼尉光尉左隊前隊中部右部有五郡大司空保予卿虞卿共卿工卿師尉列尉祈隊後隊中部洎後十郡及六司六卿皆隨所屬之公保其災害亦以十率多少而損其祿郎從官中都官吏食祿都內之委者以太官膳羞備損而爲節諸侯辟任附城羣吏亦各保其災害幾上下同心勸進農業安元元焉莽之制度煩碎如此課計不可理吏終不得祿各因官職爲姦受取賕賂以自共給是月戊辰長平館西岸崩邕涇水不流毀而北行遣大司空王邑行視還奏狀羣臣上壽以爲河圖所謂以土塡水匈奴滅亡之祥也乃遣並州牧宋弘遊擊都尉任明等將兵擊匈奴至邊止屯七月辛酉霸城門災民閒所謂靑門也戊子晦日有食之大赦天下復令公卿大夫諸侯二千石舉四行各一人大司馬陳茂以日食免武建伯嚴尢爲大司馬十月戊辰王路朱鳥門鳴晝夜不絕崔發等曰虞帝辟四門通四聰門鳴者明當修先聖之禮招四方之士也於是令羣臣皆賀所舉四行從朱鳥門入而對策焉平蠻將軍馮茂擊句町士卒疾疫死者什六七賦斂民財什取五益州虛耗而不克徵還下獄死更遣寧始將軍廉丹與庸部牧史熊擊句町頗斬首有勝莽徵丹熊丹熊願益調度必克乃還復大賦斂就都大尹馮英不肯給上言自越嶲遂久仇牛同亭邪豆之屬反叛以來積且十年郡縣距擊不已續用馮茂苟施一切之政道以南山險髙深茂多驅眾遠居費以億計吏士離毒气死者什七今丹熊懼於自詭期會調發諸郡兵谷復訾民取其十四空破梁州功終不遂宜罷兵屯田明設購賞莽怒免英官後頗覺寤曰英亦未可厚非復以英爲長沙連率翟義黨王孫慶捕得莽使太醫尙方與巧屠共刳剝之量度五臧以竹筳導其脈知所終始云可以治病是歲遣大使五威將王駿西域都護李崇將戊己校尉出西域諸國皆郊迎貢獻焉諸國前殺都護但欽駿欲襲之命左帥何封戊己校尉郭欽別將焉耆詐降伏兵擊駿等皆死欽封後到襲擊老弱從車師還入塞莽拜欽爲愼外將軍封劋胡子何封爲集胡男西域自此絕四年五月莽曰保成師友祭酒唐林故諫議祭酒瑯邪紀逡孝弟忠恕敬上愛下博通舊聞徳行醇備至於黃髮靡有愆失其封林爲建徳侯逡爲封徳侯位皆特進見禮如三公賜第一區錢三百萬授幾杖焉六月更授諸侯茅土於明堂曰予制作地理建封五等考之經藝合之傳記通於義理論之思之至於再三自始建國之元以來九年於玆乃今定矣予親設文石之平陳菁茅四色之土欽告於岱宗泰社后土先祖先妣以班授之各就厥國養牧民人用成功業其在緣邊若江南非詔所召遣侍於帝城者納言掌貨大夫且調都內故錢予其祿公歲八十萬侯伯四十萬子男二十萬然復不能盡得莽好空言慕古法多封爵人性實遴嗇托以地理未定故且先賦茅土用慰喜封者是歲復明六管之令每一管下爲設科條防禁犯者罪至死吏民抵罪者寖眾又一切調上公以下諸有奴婢者率一口出錢三千六百天下愈愁盜賊起納言馮常以六管諫莽大怒免常官置執法左右刺姦選用能吏侯霸等分督六尉六隊如漢刺史與三公士郡一人從事臨淮瓜田儀等爲盜賊依阻會稽長州瑯邪女子呂母亦起初呂母子爲縣吏爲宰所冤殺母散家財以酤酒買兵弩陰厚貧窮少年得百餘人遂攻海曲縣殺其宰以祭子墓引兵入海其眾浸多後皆萬數莽遣使者卽赦盜賊還言盜賊解輒復合問其故皆曰愁法禁煩苛不得舉手力作所得不足以給貢稅閉門自守又坐鄰伍鑄錢挾銅姦吏因以愁民民窮悉起爲盜賊莽大怒免之其或順指言民驕黠當誅及言時運適然且滅不久莽說輒遷之是歲八月莽親之南郊鑄作威斗威斗者以五石銅爲之若北斗長二尺五寸欲以厭勝眾兵旣成令司命負之莽出在前入在禦旁鑄斗日大寒百官人馬有凍死者五年正月朔北軍南門災以大司馬司允費興爲荊州牧見問到部方略興對曰荊揚之民率依阻山澤以漁采爲業間者國張六管稅山澤妨奪民之利連年久旱百姓饑窮故爲盜賊興到部欲令明曉告盜賊歸田裏假貸犁牛種食闊其租賦幾可以解釋安集莽怒免興官天下吏以不得奉祿並爲姦利郡尹縣宰家累千金莽下詔曰詳考始建國二年以來諸軍吏及緣邊吏大夫以上爲姦利增產致富者收其家所有財產五分之四以助邊急公府士馳傳天下考覆貪饕開吏告其將奴婢告其主幾以禁姦姦愈甚皇孫功崇公宗坐自畫容貌被服天子衣冠刻印三一曰維祉冠存己夏處南山臧薄冰二曰肅聖寶繼三曰徳封昌圖又宗舅呂寬家前徙合浦私與宗通發覺按驗宗自殺莽曰宗屬爲皇孫爵爲上公知寬等叛逆族類而與交通刻銅印三文意甚害不知厭足窺欲非望春秋之義君親毋將將而誅焉迷惑失道自取此辜烏呼哀哉宗本名會宗以制作去二名今復名會宗貶厥爵攺厥號賜謚爲功崇繆伯以諸侯之禮葬於故同谷城郡宗姊妨爲衛將軍王興夫人祝詛姑殺婢以絕口事發覺莽使中常侍惲責問妨並以責興皆自殺事連及司命孔仁妻亦自殺仁見莽免冠謝莽使尙書劾仁乘乾車駕坤馬左蒼龍右白虎前朱鳥後元武右杖威節左負威斗號曰赤星非以驕仁乃以尊新室之威命也仁擅免天文冠大不敬有詔勿劾更易新冠其好怪如此以直道侯王涉爲衛將軍涉者曲陽侯根子也根成帝世爲大司馬薦莽自代莽恩之以爲曲陽非令稱乃追謚根曰直道讓公涉嗣其爵是歲赤眉力子都樊崇等以饑饉相聚起於瑯邪轉鈔掠眾皆萬數遣使者發郡國兵擊之不能克六年春莽見盜賊多乃令太史推三萬六千歲歷紀六歲一攺元布天下下書曰紫閣圖曰太一黃帝皆仙上天張樂昆侖虔山之上後世聖主得瑞者當張樂秦終南山之上予之不敏奉行未明乃今諭矣復以寧始將軍爲更始將軍以順符命易不云乎日新之謂盛徳生生之謂易予其饗哉欲以誑耀百姓銷解盜賊眾皆笑之初獻新樂於明堂太廟羣臣始冠麟韋之弁或聞其樂聲曰淸厲而衰非興國之聲也是時關東饑旱數年力子都等黨眾多更始將軍廉丹擊益州不能克徵還更遣復位後大司馬護軍郭興庸部牧李擊蠻夷若豆等太傅犧叔士孫喜淸潔江湖之盜賊而匈奴寇邊甚莽乃大募天下丁男及死罪囚吏民奴名曰豬突豨勇以爲銳卒一切稅天下吏民訾三十取一縑帛皆輸長安令公卿以下至郡縣黃綬皆保養軍馬多少各以秩爲差又博募有奇技術可以攻匈奴者將待以不次之位言便宜者以萬數或言能度水不用舟楫連馬接騎濟百萬師或言不持斗糧服食藥物三軍不饑或言能飛一日千里可窺匈奴莽輒試之取大鳥翮爲兩翼頭與身皆著毛通引環紐飛數百步墮莽知其不可用苟欲獲其名皆拜爲理軍賜以車馬待發初匈奴右骨都侯須卜當其妻王昭君女也嘗內附莽遣昭君兄子和親侯王歙誘呼當至塞下脇將詣長安彊立以爲須卜善於後安公始欲誘迎當大司馬嚴尢諫曰當在匈奴右部兵不侵邊單於動靜輒語中國此方面之大助也於今迎當置長安�街不如在匈奴有益莽不聽旣得當欲遣尢與廉丹擊匈奴皆賜姓徵氏號二徵將軍當誅單於輿而立當代之出車城西橫�未發尢素有智略非莽攻伐四裔數諫不從著古名將樂毅白起不用之意及言邊事凡三篇奏以風諫莽及當出廷議尢固言匈奴可且以爲後先憂山東盜賊莽大怒乃策尢曰視事四年寇賊姦宄不能殄滅不畏天威不用詔命兒佷自臧持必不移懷執異心非沮軍議未忍致於理其上大司馬武建伯印韍歸故郡以降符伯董忠爲大司馬翼平連率田況奏郡縣訾民不實莽復三十稅一以況忠言憂國進爵爲伯賜錢二百萬眾庶皆詈之靑徐民多鄕裏流�老弱死道路壯者入賊中夙夜連率韓博上言有奇士長丈大十圍來至臣府曰欲奮擊邊寇自謂巨毋霸出於蓬萊東南五城西北昭如海瀕軺車不能載三馬不能勝卽日以大車四馬建虎旗載霸詣闕霸臥則枕鼓以鐵著食此皇天所以輔新室也願陛下作大甲髙車賁育之衣遣大將一人與虎賁百人迎之於道京師門戶不容者開髙大之以視百蠻鎭安天下博意欲以風莽莽聞惡之畱霸在所新丰更其姓曰巨母氏謂因文母太后而霸王符也徵博下獄以非所宜言市明年攺元曰地皇從三萬六千歲歷號也地皇元年正月乙未赦天下下書曰方出軍行師敢有趨歡犯法者輒論斬毋須時盡歲止於是春夏斬人都市百姓震懼道路以目二月壬申日正黑莽惡之下書曰乃者日中見昧陰薄陽黑气爲變百姓莫不驚怪兆域大將軍王匡遣吏考問上變事者欲蔽上之明是以適見於天以正於理塞大異焉莽見四方盜賊多復欲厭之又下書曰予之皇初祖考黃帝定天下將兵爲上將軍建華蓋立斗獻內設大將外置大司馬五人大將軍二十五人偏將軍百二十五人裨將軍千二百五十人校尉萬二千五百人司馬三萬七千五百人侯十一萬二千五百人當百二十二萬五千人士吏四十五萬人士千三百五十萬人應協於易弧矢之利以威天下予受符命之文稽前人將條備焉於是置前後左右中大司馬之位賜諸州牧號爲大將軍郡卒正連帥大尹爲偏將軍屬令長裨將軍縣宰爲校尉乘傳使者經歷郡國日且十輩倉無見谷以給傳車馬不能足賦取道中車馬取辦於民七月大風�王路堂復下書曰乃壬午晡時有烈風雷雨發屋折木之變予甚弁焉予甚栗焉予甚恐焉伏念一旬迷乃解矣昔符命文立安爲新遷王臨國雒陽爲統義陽王是時予在攝假謙不敢當而以爲公其後金匱文至議者皆曰臨國雒陽爲統謂據土中爲新室統也宜爲皇太子自此後臨久病𨿽瘳不平朝見挈茵輿行見王路堂者張於西廂及後閣更衣中又以皇后被疾臨且去本就捨妃妾在東永巷壬午烈風毀王路西廂及後閣更衣中室昭寧堂池東南楡樹大十圍東僵擊東閣閣卽東永巷之西垣也皆破折瓦壞發屋拔木予甚驚焉又候官奏月犯心前星厥有占予甚憂之伏念紫閣圖文太一黃帝皆得瑞以仙後世褒王當登終南山所謂新遷王者乃太一新遷之後也統義陽王乃用五統以禮義登陽上遷之後也臨有兄而稱太子名不正宣尼公曰名不正則言不順至於刑罰不中民無所錯手足惟卽位以來陰陽未和風雨不時數遇枯旱蝗螟爲災谷稼鮮耗百姓苦饑寇賊姦宄人民正營無所錯手足深惟厥咎在名不正焉其立安爲新遷王臨爲統義陽王幾以保全二子子孫千億外攘四裔內安中國焉是月杜陵便殿乘輿虎文衣廢臧在室匣中者出自樹立外堂上良久乃委地吏卒見者以聞莽惡之下書曰寶黃廝赤其令卽從官皆衣絳望气爲數者多言有土功象莽又見四方盜賊多欲視爲自安能建萬世之基者乃下書曰予受命遭陽九之�百六之會府帑空虛百姓匱乏宗廟未修且祫祭於明堂大廟夙夜永念非敢寧息深惟吉昌莫良於今年予乃卜波水之北郎池之南惟玉食予又卜金水之南明堂之西亦惟玉食予將親築焉於是遂營長安城南提封百頃九月甲申莽立載行視親舉築三下司徒王尋大司空王邑持節及侍中常侍執法杜林等數十人將作崔發張邯說莽曰徳盛者文縟宜崇其制度宣視海內且令萬世之後無以復加也莽乃博徵天下工匠諸圖畫以望法度算及吏民以義入錢谷助作者駱驛道路壞徹城西苑中建章承光包陽大臺儲元宮及平樂當路陽祿館凡十餘所取其材瓦以起九廟是月大雨六十餘日令民入米六百斛爲郎其郎吏增秩賜爵至附城九廟一曰黃帝太初祖廟二曰帝虞始祖昭廟三曰陳胡王統祖穆廟四曰齊敬王世祖昭廟五曰濟北湣王王祖穆廟凡五廟不墮云六曰濟南伯王尊禰昭廟七曰元城孺王尊禰穆廟八曰陽平頃王戚禰昭廟九曰新都顯王戚禰穆廟殿皆重屋太初祖廟東西南北各四十丈髙十七丈餘廟半之爲銅薄櫨飾以金銀雕文窮極百工之巧帶髙增下功費數百巨萬卒徒死者萬數巨鹿男子馬適求等謀舉燕趙兵以誅莽大司空士王丹發覺以聞莽遣三公大夫逮治黨與連及郡國豪傑數千人皆誅死封丹爲輔國侯自莽爲不順時令百姓怨恨莽猶安之又下書曰惟設此壹切之法以來常安六鄕巨邑之都枹鼓稀鳴盜賊衰少百姓安土歲以有年此乃立權之力也今邊寇未滅誅蠻僰未絕焚江湖海澤麻沸盜賊未盡破殄又興奉宗廟社稷之大作民眾動搖今復壹切行此令盡二年上之以全元元救愚姦是歲罷大小錢更行貨布長二寸五分廣一寸直貨錢二十五貨錢徑一寸重五銖枚直一兩品並行取盜鑄錢及偏行布貨五人知不發舉皆沒入爲官奴婢太傅平晏死以子虞唐尊爲太傅尊曰國虛民貧咎在奢泰乃身短衣小�乘牝馬柴車藉�瓦器又以歷遺公卿出見男女不異路者尊自下車以象刑赭幡污染其衣莽聞而說之下詔申敕公卿思與厥齊封尊爲平化侯是時南郡張霸江夏羊牧王匡等起雲杜綠林號曰下江兵眾皆萬餘人武功中水鄕民三捨墊爲池二年正月以州牧位三公刺舉怠解更置牧監副秩元士冠法冠行事如漢刺史是月莽妻死謚曰孝睦皇后葬渭陵長壽園西令求侍文母名陵曰億年初莽妻以莽數殺其子涕泣失明莽令太子臨居中養焉莽妻旁侍者原碧莽幸之後臨亦通焉恐事泄謀共殺莽臨妻愔國師公女能爲星語臨宮中且有白衣會臨喜以爲所謀且成後貶爲統義陽王出在外第愈憂恐會莽妻病困臨予書曰上於子孫至嚴前長孫中孫年俱三十而死今臣臨復適三十誠恐一旦不保中室則不知死命所在莽候妻疾見其書大怒疑臨有惡意不令得會喪旣葬收原碧等考問具服姦謀殺狀莽欲祕之使殺案事使者司命從事埋獄中家不知所在賜臨藥臨不肯飲自刺死使侍中驃騎將軍同說侯林賜魂衣璽韍策書曰符命文立臨爲統義陽王此言新室卽位三萬六千歲後爲臨之後者乃當龍陽而起前過聽議者以臨爲太子有烈風之變輒順符命立爲統義陽王在此之前自此之後不作信順弗蒙厥佑夭年隕命嗚呼哀哉迹行賜謚謚曰繆王又詔國師公臨本不知星事從愔起愔亦自殺是月新遷王安病死初莽爲侯就國時幸侍者增秩懷能開明懷能生男興增秩生男匡女開明生女捷皆畱新都國以其不明故也及安疾甚莽自病無子爲安作奏使上言興等母𨿽微賤屬猶皇子不可以棄章視羣公皆曰安友於兄弟宜及春夏加封爵於是以王車遣使者迎興等封興爲功修公匡爲功建公爲睦修任捷爲睦逮任孫公明公壽病死旬月四喪焉莽壞漢孝武孝昭廟分葬子孫其中魏成大尹李焉與卜者王況謀況謂焉曰新室卽位以來民田奴婢不得賣買數攺錢貨徵發煩數軍旅騷動四裔�侵百姓怨恨盜賊並起漢家當復興君姓李李者徵徵火也當爲漢輔因爲焉作讖書言文帝發忿居地下趣軍北告匈奴南告越人江中劉信執敵報怨復續古先四年當發軍江湖有盜自稱樊王姓爲劉氏萬人成行不受赦令欲動秦雒陽十一年當相攻太白揚光歲星人東井其號當行又言莽大臣吉凶各有日期會合十餘萬言焉令吏寫其書吏亡告之莽遣使者卽捕焉獄治皆死三輔盜賊麻起乃置捕盜都尉官令執法謁者追擊長安中建鳴鼓攻賊幡而使者隨其後遣太師犧仲景尙更始將軍護軍王黨將兵擊靑徐國師和仲曹放助郭興擊句町轉天下谷幣詣西河五原朔方漁陽每一郡以百萬數欲以擊匈奴秋隕霜殺菽關東大饑民犯鑄錢伍人相坐沒入爲官奴婢其男子檻車兒女子步以鐵鎖瑯當其頸傳詣鍾官以十萬數到者易其夫婦愁苦死者什六七孫喜景尙曹放等擊賊不能克軍師放縱百姓重困莽以王況讖言荊楚當興李氏爲輔欲厭之乃拜侍中掌牧大夫李棽爲大將軍揚州牧賜名聖使將兵奮擊上谷儲夏自請願說瓜田儀莽以爲中郎使出儀儀文降未出而死莽求其屍葬之爲起冢祠室謚曰瓜寧殤男幾以招來其餘然無肯降者閏月丙辰大赦天下天下大服民私服在詔書前亦釋除郎陽成修獻符命言繼立民母又曰黃帝以百二十女致神仙莽於是遣中散大夫謁者各四十五人分行天下博采鄕裏所髙有淑女者上名莽夢長樂宮銅人五枚起立莽惡之念銅人銘有皇帝初兼天下之文卽使尙方工鐫滅所夢銅人膺文又感漢髙廟神靈遣虎賁武士入髙廟拔劍四面提擊斧壞戶牖桃湯赭鞭鞭灑屋壁令輕車校尉居其中又令中軍北壘居髙寢或言黃帝時建華蓋以登仙莽乃造華蓋九重髙八丈一尺金瑵羽葆載以祕機四輪車駕六馬力士三百人黃衣幘車上人擊鼓挽者皆呼登仙莽出令在前百官竊言此似�車非仙物也是歲南郡秦丰眾且萬人平原女子遲昭平能說經博以八投亦聚數千人在河阻中莽召問羣臣禽賊方略皆曰此天囚行屍命在漏刻故左將軍公孫祿徵來與議祿曰太史令宗宣典星歷候气變以凶爲吉亂天文誤朝廷太傅平化侯飾虛僞以偸名位賊夫人之子國師嘉信公顚倒五經毀師法令學士疑惑明學男張邯地理侯孫陽造井田使民棄土業犧和魯匡設六管以窮工商說符侯崔發阿諛取容令下情不上通宜誅此數子以慰天下又言匈奴不可攻當與和親臣恐新室憂不在匈奴而在封域之中也莽怒使虎賁扶祿出然頗采其言左遷匡爲五原卒正以百姓怨非故六管非匡所獨造莽厭眾意而出之初四方皆以饑寒窮愁起爲盜賊稍稍羣聚常思歲熟得歸鄕裏眾𨿽萬數亶稱巨人從事三老祭酒不敢略有城邑轉掠求食日闋而已諸長吏牧守皆自亂鬥中兵而死賊非敢欲殺之也而莽終不諭其故是歲大司馬士按章豫州爲賊所獲賊送付縣士還上書具言狀莽大怒下獄以爲誣罔因下書責七公曰夫吏者理也宣徳明恩以牧養民仁之道也抑彊督姦捕誅盜賊義之節也今則不然盜發不輒得至成羣黨遮略乘傳宰士士得脫者又妄自言我責數賊何故爲是賊曰以貧窮故耳賊護出我今俗人議者率多若此惟貧困饑寒犯法爲非大者羣盜小者偸穴不過二科今乃結謀連黨以千百數是逆亂之大者豈饑寒之謂邪七公其嚴敕卿大夫卒正連率庶尹謹牧養善民急捕殄盜賊有不同心並力疾惡黜賊而妄曰饑寒所爲輒捕系請其罪於是羣下愈恐莫敢言賊情者亦不得擅發兵賊由是遂不制惟翼平連率田況素果敢發民年十八以上四萬餘人授以庫兵與刻石爲約赤糜聞之不敢入界況自劾奏莽讓況未賜虎符而擅發兵此弄兵也厥罪乏興以況自詭必禽滅賊故且勿治後況自請出界擊賊所向皆破莽以璽書令況領靑徐二州牧事況上言盜賊始發其原甚微非部吏伍人所能禽也咎在長吏不爲意縣欺其郡郡欺朝廷實百言十實千言百朝廷忽略不輒督責遂至延曼連州乃遣將率多發使者傳相監趣郡縣力事上官應塞詰對共酒食具資用以救斷斬不給復憂盜賊治官事將率又不能躬率吏士戰則爲賊所破吏气寢傷徒費百姓前幸蒙赦令賊欲解散或反遮擊恐入山谷轉相告語故郡縣降賊皆更驚駭恐見詐滅因饑饉易動旬日之間更十餘萬人此盜賊所以多之故也今雒陽以東米石二千竊見詔書欲遣太師更始將軍二人爪牙重臣多從人眾道上空竭少則亡以威視遠方宜急選牧尹以下明其賞罰收合離鄕小國無城郭者徙其老弱置大城中積藏谷食並力固守賊來攻城則不能下所過無食埶不得羣聚如此招之必降擊之則滅今空復多出將率郡縣苦之反甚於賊宜盡徵還乘傳諸使者以休息郡縣委任臣況以二州盜賊必平定之莽畏惡況陰爲發代遣使者賜況璽書使者至見況因令代監其兵況隨使者西到拜爲師尉大夫況去齊地遂敗三年正月九廟蓋構成納神主莽謁見大駕乘六馬以五采毛爲龍文衣著角長三尺華蓋車元戎十乘在前因賜治廟者司徒大司空錢各千萬侍中中常侍以下皆封封都匠仇延爲邯淡裏附城二月霸橋災數千人以水沃救不滅莽惡之下書曰夫三皇象春五帝象夏三王象秋五伯象冬皇王徳運也伯者繼空續乏以成歷數故其道駁惟常安禦道多以所近爲名乃二月癸巳之夜甲午之辰火燒霸橋從東方西行至甲午夕橋盡火滅大司空行視考問或云寒民捨居橋下疑以火自燎爲此災也其明旦卽乙未立春之日也予以神明聖祖黃虞遺統受命至於地皇四年爲十五年正以三年終冬絕滅霸駁之橋欲以興成新室統壹長存之道也又戒此橋空東方之道今東方歲荒民饑道路不通東嶽太師亟科條開東方諸倉賑貸窮乏以施仁道其更名霸館爲長存館霸橋爲長存橋是月赤眉殺太師犧仲景尙關東人相食四月遣太師王匡更始將軍廉丹東祖都門外天大雨沾衣止長老嘆曰是謂泣軍莽曰惟陽九之�與害气會究於去年枯旱霜蝗饑饉薦臻百姓困乏流離道路於春尢甚予甚悼之今使東嶽太師特進褒新侯開東方諸倉賑貸窮乏太師公所不過道分遣大夫謁者並開諸倉以全元元太師公因與廉丹太使五威司命位右大司馬更始將軍平均侯之兗州塡撫所掌及靑徐故不軌盜賊未盡解散後復屯聚者皆淸潔之期於安兆黎矣太師更始合將銳士十餘萬人所過放縱東方爲之語曰寧逢赤眉不逢太師太師尙可更始殺我卒如田況之言莽又多遣大夫謁者分教民煮艸木爲酪酪不可食重爲煩費莽下書曰惟民困乏𨿽溥開諸倉以賑贍之猶恐未足其且開天下山澤之防諸能采取山澤之物而順月令者其恣聽之勿令出稅至地皇三十年如故是王光上戊之六年也如令豪吏猾民辜而攉之小民勿蒙非予意也易不云乎損上益下民說無疆書云言之不從是謂不艾咨呼羣公可不憂哉是時下江兵盛新市朱鮪平林陳牧等皆復聚眾攻擊鄕聚莽遣司命大將軍孔仁部豫州納言大將軍嚴尢秩宗大將軍陳茂擊荊州各從吏士百餘人乘船從渭入河至華陰乃出乘傳到部募士尢謂茂曰遣將不與兵符必先請而後動是猶紲韓盧而責之獲也夏蝗從東方來蜚蔽天至長安入未央宮緣殿閣莽發吏民設購賞捕擊莽以天下谷貴欲厭之爲大倉置衛交戟名曰政始掖門流民入關者數十萬人乃置養贍官�食之使者監領與小吏共盜其�饑死者十七八先是莽使中黃門王業領長安市買賤取於民民甚患之業以省費爲功賜爵附城莽聞城中饑饉以問業業曰皆流民也乃市所賣梁肉羹持入視莽曰居民食鹹如此莽信之冬無鹽索盧恢等舉兵反城廉丹王匡攻拔之斬首萬餘級莽遣中郎將奉璽書勞丹匡進爵爲公封吏士有功者十餘人赤眉別校董憲等眾數萬人在梁郡王匡欲進擊之廉丹以爲新拔城罷勞當且休士養威匡不聽引兵獨進丹隨之合戰成昌兵敗匡走丹使吏持其印韍符節付匡曰小兒可走吾不可遂止戰死校尉汝云王隆等二十餘人別斗聞之皆曰廉公已死吾誰爲生馳奔賊皆戰死莽傷之下書曰惟公多擁選士精兵眾郡駿馬倉谷帑藏皆得自調忽於詔策離其威節騎馬呵噪爲狂刃所害烏呼哀哉賜謚曰果公國將哀章謂莽曰皇祖考黃帝之時中黃直爲將破殺蚩尢今臣居中黃直之位願平山東莽遣章馳東與太師匡並力又遣大將軍陽浚守敖倉司徒王尋將十餘萬屯雒陽塡南宮大司馬董忠養士習射中軍北壘大司空王邑兼三公之職司徒尋初發長安宿霸昌�亡其黃鉞尋士房揚素狂直乃哭曰此經所謂喪其齊斧者也自劾去莽擊殺揚四方盜賊往往數萬人攻城邑殺二千石以下太師王匡等戰數不利莽知天下潰畔時窮計迫乃議遣風俗大夫司國憲等分行天下除井田奴婢山澤六管之禁卽位以來詔令不便於民者皆收還之待見未發會世祖與兄齊武王伯升宛人李通等帥舂陵子弟數千人招致新市平林朱鮪陳牧等合攻拔棘陽是時嚴尢陳茂破下江兵成丹王常等數千人別走入南陽界十一月有星孛於張東南行五日不見莽數召問太史令宗宣諸術數家皆繆對言天文安善羣賊且滅莽差以自安四年正月漢兵得下江王常等以爲助兵擊前隊大夫甄阜屬正梁丘賜皆斬之殺其眾數萬人初京師聞靑徐賊眾數十萬人訖無文號旌旗表識咸怪異之好事者竊言此豈如古三皇無文書號謚邪莽亦心怪以問羣臣羣臣莫對惟嚴尢曰此不足怪也自黃帝湯武行師必待部曲旌旗號令今此無有者直饑寒羣盜犬羊相聚不知爲之耳莽大說羣臣盡服及後漢兵劉伯升起皆稱將軍攻城略地旣殺甄阜移書稱說莽聞之憂懼漢兵乘勝遂圍宛城初世祖族兄聖公先在平林兵中三月辛巳朔平林新市下江兵將王常朱鮪等共立聖公爲帝攺年爲更始元年拜置百官莽聞之愈恐欲外視自安乃染其須髮進所徵天下淑女杜陵史氏女爲皇后聘黃金三萬斤車馬奴婢雜帛珍寶以巨萬計莽親迎於前殿兩階間成同牢之禮於上西堂備和嬪美禦和人三位視公嬪人九視卿美人二十七視大夫禦人八十一視元士凡百二十人皆佩印韍執弓韣封皇后父諶爲和平侯拜爲寧始將軍諶子二人皆侍中是日大風發屋折木羣臣上壽曰乃庚子雨水灑道辛丑淸靚無塵其夕谷風迅疾從東北來辛丑巽之宮日也巽爲風爲順後誼明母道得溫和慈惠之化也易曰受玆介福於其王母禮曰承天之慶萬福無疆諸欲依廢漢火劉皆沃灌雪除殄滅無餘雜矣百谷丰茂庶艸蕃殖元元歡喜兆民賴福天下幸甚莽日與方士涿郡昭君等於後宮考驗方術縱淫樂焉大赦天下然猶曰故漢氏舂陵侯羣子劉伯升與其族人婚姻黨與妄流言惑眾悖畔天命及手害更始將軍廉丹前隊大夫甄阜屬正梁丘賜及北狄胡虜逆輿洎南虜若豆孟遷不用此書有能捕得此人者皆封爲上公食邑萬戶賜寶貨五千萬又詔太師王匡國將哀章司命孔仁兗州牧壽良卒正王閎揚州牧李聖亟進所部州郡兵凡三十萬眾迫措靑徐盜賊納言將軍嚴尢秩宗將軍陳茂車騎將軍王巡左隊大夫王吳亟進所部州郡兵凡十萬眾迫措前隊醜類明告以生活丹靑之信復迷惑不解散皆並力合擊殄滅之矣大司空隆新公宗室戚屬前以虎牙將軍東指則反虜破壞西擊則逆賊靡碎此乃新室威寶之臣也如黠賊不解散將遣大司空將百萬之師徵伐劋絕之矣遣七公幹士隗�等七十二人分下赦令曉諭云�等旣出因逃亡矣四月世祖與王常等別攻潁川下昆陽郾定陵莽聞之愈恐遣大司空王邑馳傳之雒陽與司徒王尋發眾郡兵百萬號曰虎牙五威兵平定山東得顓封爵政決於邑除用徵諸明兵法六十三家術者各持圖書受器械備軍吏傾府庫以遣邑多賫珍寶猛獸欲視饒富用怖山東邑至雒陽州郡各選精兵牧守自將定會者四十二萬人余在道不絕車甲士馬之盛自古出師未嘗有也六月邑與司徒尋發雒陽欲至宛道出潁川過昆陽昆陽時已降漢漢兵守之嚴尢陳茂與二公會二公縱兵圍昆陽嚴尢曰稱尊號者在宛下宜亟進彼破諸城自定矣邑曰百萬之師所過當滅今屠此城喋血而進前歌後舞顧不快邪遂圍城數十重城中請降不許嚴尢又曰歸師勿遏圍城爲之闕可如兵法使得逸出以怖宛下邑又不聽會世祖悉發郾定陵兵數千人來救昆陽尋邑易之自將萬餘人行陳敕諸營皆按部毋得動獨迎與漢兵戰不利大軍不敢擅相救漢兵乘勝殺尋昆陽中兵出�戰邑走軍亂天風蜚瓦雨如注水大眾崩壞號呼虎豹股栗士卒奔走各還歸其郡邑獨與所將長安勇敢數千人還雒陽關中聞之震恐盜賊�起又聞漢兵言莽鴆殺孝平帝莽乃會公卿以下於王路堂開所爲平帝請命金縢之策泣以視羣臣命明學男張邯稱說其徳及符命事因曰易言伏戎於莽升其髙陵三歲不興莽皇帝之名升謂劉伯升髙陵謂髙陵侯子翟義也言劉升翟義爲伏戎之兵於新皇帝世猶殄滅不興也羣臣皆稱萬歲又令東方檻車傳送數人言劉伯升等皆行大戮民知其詐也先是衛將軍王涉素養道士西門君惠君惠好天文讖記爲涉言星孛掃宮室劉氏當復興國師公姓名是也涉信其言以語大司馬董忠數俱至國師殿中廬道語星宿國師不應後涉特往對歆涕泣言誠欲與公共安宗族柰何不信涉也歆因爲言天文人事東方必成涉曰新都哀侯小被病功顯君素耆酒疑帝本非我家子也董公主中軍精兵涉領宮衛伊休侯主殿中如同心合謀共劫持帝東降南陽天子可以全宗族不者俱夷滅矣伊休侯者歆長子也爲侍中五官中郎將莽素愛之歆怨莽殺其三子又畏大禍至遂與涉忠謀欲發歆曰當待太白星出乃可忠以司中大贅起武侯孫伋亦主兵復與伋謀伋歸家顏色變不能食妻怪問之語其狀妻以告弟云陽陳邯邯欲告之七月伋與邯俱告莽遣使者分召忠等時忠方講兵都肄護軍王咸謂忠謀久不發恐漏泄不如遂斬使者勒兵入忠不聽遂與歆涉會省戶下莽令惲責問皆服中黃門各拔刃將忠等送廬忠拔劍欲自刎侍中王望傳言大司馬反黃門持劍共格殺之省中相驚傳勒兵至郎署皆拔刃張弓更始將軍史諶行諸署告郎吏曰大司馬有狂病發已誅皆令弛兵莽欲以厭凶使虎賁以斬馬劍挫忠盛以竹器傳曰反虜出下書赦大司馬官屬吏士爲忠所詿誤謀反未發覺者收忠宗族以醇酰毒藥尺白刃叢棘並一坎而埋之劉歆王涉皆自殺莽以二人骨肉舊臣惡其內潰故隱其誅伊休侯疊又以素謹歆訖不告但免侍中中郎將更爲中散大夫後日殿中鉤盾土山仙人掌旁有白頭公靑衣郎吏見者私謂之國師公衍功侯喜素善卦莽使筮之曰憂兵火莽曰小兒安得此左道是乃予之皇祖叔父子僑欲來迎我也莽軍師外破大臣內畔左右�所信不能復遠念郡國欲呼邑與計議崔發曰邑素小心今失大眾而徵恐其執節引決宜有以大慰其意於是莽遣發馳傳諭邑我年老無適子欲傳邑以天下敕�得謝見勿復道邑到以爲大司馬大長秋張邯爲大司徒崔發爲大司空司中壽容苗欣爲國師同說侯林爲衛將軍莽憂懣不能食亶飲酒啖鰒魚讀軍書倦因馮幾寐不復就枕矣性好時日小數及事迫急亶爲厭勝遣使壞渭陵延陵園門罳曰毋使民復思也又以墨洿色其周垣號將軍曰歲宿申水爲助將軍右庚刻木校尉前丙耀金都尉又曰執大斧伐枯木流大水滅發火如此屬不可勝記秋太白星流入太微燭地如月光成紀隗崔兄弟共劫大尹李育以兄子隗�爲大將軍攻殺雍州牧陳慶安定卒正王旬並其眾移書郡縣數莽罪惡萬於桀紂是月析人鄧於匡起兵南鄕百餘人時析宰將兵數千屯鄡亭備武關匡謂宰曰劉帝已立君何不知命也宰請降盡得其眾自稱輔漢左將軍匡右將軍拔析丹水攻武關都尉朱萌降進攻右隊大夫宋綱殺之西拔湖莽愈憂不知所出崔發言周禮及春秋左氏國有大災則哭以猒之故易稱先號咷而後笑宜呼嗟告天以求救莽自知敗乃率羣臣至南郊陳其符命本末仰天曰皇天旣命授臣莽何不殄滅眾賊卽令臣莽非是願下雷霆誅臣莽因搏心大哭气盡伏而叩頭又作告天策自陳功勞千餘言諸生小民會旦夕哭爲設飧粥甚悲哀及能誦策文者除以爲郎至五千餘人惲將領之莽拜將軍九人皆以虎爲號號曰九虎將北軍精兵數萬人東內其妻子宮中以爲質時省中黃金萬斤者爲一匱尙有六十匱黃門鉤盾臧府中尙方處處各有數匱長樂禦府中禦府及都內平準帑臧錢帛珠玉財物甚眾莽愈愛之賜九虎士人四千錢眾重怨無斗意九虎至華陰回溪距隘北從河南至山於匡持數千弩乘堆挑戰鄧將二萬餘人從閿鄕南出棗街作姑破其一部北出九虎後擊之六虎敗走史熊王況詣闕歸死莽使使責死者安在皆自殺其四虎亡三虎郭欽陳翚成重收散卒保京師倉鄧開武關迎漢丞相司直李松將二千餘人至湖與等共攻京師倉未下以弘農掾王憲爲校尉將數百人北渡渭入左馮翊界降城略地李松遣偏將軍韓臣等徑西至新丰與莽波水將軍戰波水走韓臣等追奔遂至長門宮王憲北至頻陽所過迎降大姓櫟陽申碭下邽王大皆率眾隨憲屬縣嚴春茂陵董喜藍田王孟槐裏汝臣盩厔王扶陽陵嚴本杜陵屠門少之屬眾皆數千人假號稱漢將時李松鄧以爲京師小小倉尙未可下何況長安城當須更始帝大兵到卽引軍至華陰治攻具而長安旁兵四會城下聞天水隗氏兵方到皆爭欲先入城貪立大功鹵掠之利莽遣使者分赦城中諸獄囚徒皆授兵殺豨飲其血與誓曰有不爲新室者社鬼記之更始將軍史諶將度渭橋皆散走諶空還眾兵發掘莽妻子父祖冢燒其棺槨及九廟明堂辟雍火照城中或謂莽曰城門卒東方人不可信莽更發越騎士爲衛門置六百人各一校尉十月戊申朔兵從宣平城門入民間所謂都門也張邯行城門逢兵見殺王邑王林王巡惲等分將兵距擊北闕下漢兵貪莽封力戰者七百餘人會日暮官府邸第盡奔亡二日己酉城中少年朱弟張魚等恐見鹵掠趨歡並和燒作室門斧敬法闥呼曰反虜王莽何不出降火及掖庭承明黃皇室主所居也莽避火宣室前殿火輒隨之宮人婦女謕呼曰當柰何時莽紺袀服帶璽韍持虞帝七首天文卽按拭於前日時加某莽旋席隨斗柄而坐曰天生徳於予漢兵其如予何莽時不食少气困矣三日庚戌晨旦明羣臣扶掖莽自前殿南下椒除西出白虎門和新公王揖奉車待門外莽就車之漸臺欲阻池水猶抱持符命威斗公卿大夫侍中黃門郎從官尙千餘人隨之王邑晝夜戰罷極士死傷略盡馳入宮間關至漸臺見其子侍中睦解衣冠欲逃邑叱之令還父子共守莽軍人入殿中呼曰反虜王莽安在有美人出房曰在漸臺眾兵追之圍數百重臺上亦弓弩與相射稍稍落去矢盡無以復射短兵接王邑父子惲王巡戰死莽入室下晡時眾兵上臺王揖趙博苗欣唐尊王盛中常侍王參等皆死臺上商人杜吳殺莽取其綬校尉東海公賓就故大行治禮見吳問綬主所在曰室中西北陬間就識斬莽首軍人分裂莽身支節肌骨臠分爭相殺者數十人公賓就持莽首詣王憲憲自稱漢大將軍城中兵數十萬皆屬焉捨東宮妻莽後宮乘其車服六日癸丑李松鄧入長安將軍趙萌申屠建亦至以王憲得璽綬不輒上多挾宮女建天子鼓旗收斬之傳莽首詣更始縣宛市百姓共提擊之或切食其舌莽揚州牧李聖司命孔仁兵敗山東聖格死仁將其眾降已而嘆曰吾聞食人食者死其事拔劍自刺死及曹部監杜普陳定大尹沈意九江連率賈萌皆守郡不降爲漢兵所誅賞都大尹王欽及郭欽守京師倉聞莽死乃降更始義之皆封爲侯大師王匡國將哀章降雒陽傳詣宛斬之嚴尢陳茂敗昆陽下走至沛郡譙自稱漢將召會吏民尢爲稱說王莽篡位天時所亡聖漢復興狀茂伏而涕泣聞故漢鍾武侯劉聖聚眾汝南稱尊號尢茂降之以尢爲大司馬茂爲丞相十餘日敗尢茂並死郡縣皆舉城降天下悉歸漢初申屠建嘗事崔發爲詩建至發降之後復稱說建令丞相劉賜斬發以徇史諶王延王林王吳趙閎亦降復見殺初諸假號兵人人望封侯申屠建旣斬王憲又揚言三輔黯共殺其主吏民惶恐屬縣屯聚建等不能下馳白更始二年二月更始到長安下詔大赦非王莽子他皆除其罪故王氏宗族得全三輔悉平更始都長安居長樂宮府臧完具獨未央宮燒攻莽三日死則按堵復故更始至歲餘政教不行明年夏赤眉樊崇等眾數十萬人入關立劉盆子稱尊號攻更始更始降之赤眉遂燒長安宮室市裏害更始民饑餓相食死者數十萬長安爲虛城中無人行宗廟園陵皆發掘惟霸陵杜陵完六月世祖卽位然後宗廟社稷復立天下艾安僭號部匯考四

後漢代僭號一

漢劉

元

後漢書劉元傳元字聖公光武族兄也弟爲人所殺聖公結客欲報之客犯法聖公避吏於平林吏系聖公父子張聖公詐死使人持喪歸舂陵吏乃出子張聖公因自逃匿王莽末南方饑饉人庶羣入野澤掘鳧茈而食之更相侵奪新市人王匡王鳳爲平理諍訟遂推爲渠帥眾數百人於是諸�命馬武王常成丹等往從之共攻離鄕聚藏於綠林中數月間至七八千人地皇二年荊州牧某發奔命二萬人攻之匡等相率迎擊於雲杜大破牧軍殺數千人盡獲輜重遂攻拔竟陵轉擊雲杜安陸多略婦女還入綠林中至有五萬餘口州郡不能制三年大疾疫死者且半乃各分散引去王常成丹西入南郡號下江兵王匡王鳳馬武及其支黨朱鮪張卬等北入南陽號新市兵皆自稱將軍七月匡等進攻隨未下平林人陳牧廖湛復聚眾千餘人號平林兵以應之聖公因往從牧等爲其軍安集掾是時光武及兄伯升亦起舂陵與諸部合兵而進四年正月破王莽前隊大夫甄阜屬正梁丘賜斬之號聖公爲更始將軍眾𨿽多而無所統一諸將遂共議立更始爲天子二月辛巳設壇場於淯水上沙中陳兵大會更始卽帝位南面立朝羣臣素懦弱羞愧流汗舉手不能言於是大赦天下建元曰更始元年悉拜置諸將以族父良爲國三老王匡爲定國上公王鳳成國上公朱鮪大司馬伯升大司徒陳牧大司空餘皆九卿將軍五月伯升拔宛六月更始入都宛城盡封宗室及諸將爲列侯者百餘人更始忌伯升威名遂誅之以光祿勛劉賜爲大司徒前鍾武侯劉望起兵略有汝南時王莽納言將軍嚴尢秩宗將軍陳茂旣敗於昆陽往歸之八月望遂自立爲天子以尢爲大司馬茂爲丞相王莽使太師王匡國將哀章守洛陽更始遣定國上公王匡攻洛陽西屏大將軍申屠建丞相司直李松攻武關三輔震動是時海內豪傑翕然響應皆殺其牧守自稱將軍用漢年號以待詔命旬月之間徧於天下長安中起兵攻未央宮九月東海人公賓就斬王莽於漸臺收璽綬傳首詣宛更始時在便坐黃堂取視之喜曰莽不如是當與霍光等寵姬韓夫人笑曰若不如是帝焉得之乎更始悅乃懸莽首於宛城市是月拔洛陽生縛王匡哀章至皆斬之十月使奮威大將軍劉信擊殺劉望於汝南並誅嚴尢陳茂更始遂北都洛陽以劉賜爲丞相申屠建李松自長安傳送乘輿服禦又遣中黃門從官奉迎遷都二年二月更始自洛陽而西初發李松奉引馬驚奔觸北宮鐵柱門三馬皆死初王莽敗惟未央宮被焚而已其餘宮館一無所毀宮女數千備列後庭自鐘鼓帷帳輿輦器服太倉武庫官府市裏不攺於舊更始旣至居長樂宮升前殿郎吏以次列庭中更始羞怍俛首刮席不敢視諸將後至者更始問擄掠得幾何左右侍官皆宮省久吏各驚相視李松與棘陽人趙萌說更始宜悉王諸功臣朱鮪爭之以爲髙祖約非劉氏不王更始乃先封宗室太常將軍劉祉爲定陶王劉賜爲宛王劉慶爲燕王劉歙爲元氏王大將軍劉嘉爲漢中王劉信爲汝陰王后遂立王匡爲比陽王王鳳爲宜城王朱鮪爲膠東王衛尉大將軍張卬爲淮陽王廷尉大將軍王常爲鄧王執金吾大將軍廖湛爲穰王申屠建爲平氏王尙書胡殷爲隨王柱天大將軍李通爲西平王五威中郎將李軼爲舞陰王水衡大將軍成丹爲襄邑王大司空陳牧爲陰平王驃騎大將軍宋佻爲潁陰王尹尊爲郾王惟朱鮪辭曰臣非劉宗不敢干典遂讓不受乃徙鮪爲左大司馬劉賜爲前大司馬使與李軼李通王常等鎭撫關東以李松爲丞相趙萌爲右大司馬共秉內任更始納趙萌女爲夫人有寵遂委政於萌日夜與婦人飲燕後庭羣臣欲言事輒醉不能見時不得已乃令侍中坐帷內與語諸將識非更始聲出皆怨曰成敗未可知遽自縱放若此韓夫人尢嗜酒每侍飲見常侍奏事輒怒曰帝方對我飲正用此時持事來乎起抵破書案趙萌專權威福自己郎吏有說萌放縱者更始怒拔劍擊之自是無復敢言萌私忿侍中引下斬之更始救請不從時李軼朱鮪擅命山東王匡張�橫暴三輔其所授官爵者皆羣小賈豎或有膳夫庖人多著繡面衣錦褲襜褕諸於罵詈道中長安爲之語曰下養中郎將爛羊胃騎都尉爛羊頭關內侯軍師將軍豫章李淑上書諫曰方今賊寇始誅王化未行百官有司宜愼其任夫三公上應臺宿九卿下括河海故天工人其代之陛下定業𨿽因下江平林之勢斯蓋臨時濟用不可施之旣安宜釐攺制度更延英俊因才授爵以匡王國今公卿大位莫非戎陳尙書顯官皆出庸伍資亭長賊捕之用而當輔佐綱維之任惟名與器聖人所重今以所重加非其人望其毗益萬分興化致理譬猶緣木求魚升山采珠海內望此有以窺度漢祚臣非有憎疾以求進也但爲陛下惜此舉厝敗材傷錦所宜至慮惟割旣往謬妄之失思隆周文濟濟之美更始怒系淑詔獄自是關中離心四方怨叛諸將出徵各自專置牧守州郡交錯不知所從十二月赤眉西入關三年正月平陵人方望立前孺子劉嬰爲天子初望見更始政亂度其必敗謂安陵人弓林等曰前定安公嬰平帝之嗣𨿽王莽篡奪而嘗爲漢主今皆云劉氏眞人當更受命欲共定大功何如林等然之乃於長安求得嬰將至臨涇立之聚黨數千人望爲丞相林爲大司馬更始遣李松與討難將軍蘇茂等擊破皆斬之又使蘇茂拒赤眉於弘農茂軍敗死者千餘人三月遣李松會朱鮪與赤眉戰於蓩鄕松等大敗棄軍走死者三萬餘人時王匡張卬守河東爲鄧禹所破還奔長安卬與諸將議曰赤眉近在鄭華陰間旦暮且至今獨有長安見滅不久不如勒兵掠城中以自富轉攻所在東歸南陽收宛王等兵事若不集復入湖池中爲盜耳申屠建廖湛等皆以爲然共入說更始更始怒不應莫敢復言及赤眉立劉盆子更始使王匡陳牧成丹趙萌屯新丰李松軍掫以拒之張卬廖湛胡殷申屠建等與禦史大夫隗囂合謀欲以立秋日貙膢時共劫更始俱成前計侍中劉能卿知其謀以告之更始托病不出召張卬等卬等皆入將悉誅之惟隗囂不至更始狐疑使卬等四人且待於外廬卬與湛殷疑有變遂突出獨申屠建在更始斬之卬與湛殷遂勒兵掠東西市�時燒門入戰於宮中更始大敗明旦將妻子車騎百餘東奔趙萌於新丰更始復疑王匡陳牧成丹與張卬等同謀乃�召入牧丹先至卽斬之王匡懼將兵入長安與張卬等合李松還從更始與趙萌共攻匡卬於城內連戰月餘匡等敗走更始徙居長信宮赤眉至髙陵匡等迎降之遂共連兵而進更始城守使李松出戰敗死者二千餘人赤眉生得松時松弟泛爲城門校尉赤眉使使謂之曰開城門活汝兄泛卽開門九月赤眉入城更始單騎走從廚城門出諸婦女從後連呼曰陛下當下謝城更始卽下拜復上馬去初侍中劉恭以赤眉立其弟盆子自系詔獄聞更始敗乃出步從至髙陵止傳捨右輔都尉嚴本恐失更始爲赤眉所誅將兵在外號爲屯衛而實囚之赤眉下書曰聖公降者封長沙王過二十日勿受更始遣劉恭請降赤眉使其將謝祿往受之十月更始遂隨祿肉袒詣長樂宮上璽綬於盆子赤眉坐更始置庭中將殺之劉恭謝祿爲請不能得遂引更始出劉恭追呼曰臣誠力極請得先死拔劍欲自刎赤眉帥樊崇等遽共救止之乃赦更始封爲畏威侯劉恭復爲固請竟得封長沙王更始常依謝祿居劉恭亦擁護之三輔苦赤眉暴虐皆憐更始而張卬等以爲慮謂祿曰今諸營長多欲篡聖公者一旦失之合兵攻公自滅之道也於是祿使從兵與更始共牧馬於郊下因令縊殺之劉恭夜往收藏其屍光武聞而傷焉詔大司徒鄧禹葬之於霸陵有三子求歆鯉明年夏求兄弟與母東詣洛陽帝封求爲襄邑侯奉更始祀歆爲谷孰侯鯉爲壽光侯求後徙封咸陽侯求卒子巡嗣復徙封灌澤侯巡卒子姚嗣劉盆子傳劉盆子者大山式人城陽景王章之後也祖父憲元帝時封爲式侯父萌嗣王莽篡位國除因爲式人焉天鳳元年瑯邪海曲有呂母者子爲縣吏犯小罪宰論殺之呂母怨宰密聚客規以報仇母家素丰貲產數百萬乃益釀醇酒買刀劍衣服少年來酤者皆賒與之視其乏者輒假衣裳不問多少數年財用稍盡少年欲相與償之呂母垂泣曰所以厚諸君者非欲求利徒以縣宰不道枉殺吾子欲爲報怨耳諸君寧肯哀之乎少年壯其意又素受恩皆許諾其中勇士自號猛虎遂相聚得數十百人因與呂母入海中招合亡命眾至數千呂母自稱將軍引兵還攻破海曲執縣宰諸吏叩頭爲宰請母曰吾子犯小罪不當死而爲宰所殺殺人當死又何請乎遂斬之以其首祭子冢復還海中後數歲瑯邪人樊崇起兵於莒眾百餘人轉入泰山自號三老時靑徐大饑寇賊蜂起羣盜以崇勇猛皆附之一歲間至萬餘人崇同郡人逢安東海人徐宣謝祿楊音各起兵合數萬人復引從崇共還攻莒不能下轉掠至姑幕因擊王莽探湯侯田況大破之殺萬餘人遂北入靑州所過擄掠還至泰山畱屯南城初崇等以困窮爲寇無攻城徇地之計眾旣寖盛乃相與爲約殺人者死傷人者償創以言辭爲約束無文書旌旗部曲號令其中最尊者號三老次從事次卒吏泛相稱曰巨人王莽遣平均公廉丹太師王匡擊之崇等欲戰恐其眾與莽兵亂乃皆朱其眉以相識別由是號曰赤眉赤眉遂大破丹匡軍殺萬餘人追至無鹽廉丹戰死王匡走崇又引其兵十餘萬復還圍莒數月或說崇曰莒父母之國柰何攻之乃解去時呂母病死其眾分入赤眉靑犢銅馬中赤眉遂寇東海與王莽沂平大尹戰敗死者數千人乃引去掠楚沛汝南潁川還入陳畱攻拔魯城轉至濮陽會更始都洛陽遣使降崇崇等聞漢室復興卽畱其兵遂將渠帥二十餘人隨使者至洛陽降更始皆封爲列侯崇等旣未有國邑而畱眾稍有離叛遂乃亡歸其營將兵入潁川分其眾爲二部崇與逢安爲一部徐宣謝祿楊音爲一部崇安攻拔長社南擊宛斬縣令而宣祿等亦拔陽翟引之梁擊殺河南太守赤眉眾𨿽數戰勝而疲敝厭兵皆日夜愁泣思欲東歸崇等計議慮眾東向必散不如西攻長安更始二年冬崇安自武關宣等從陸渾關兩道俱入三年正月俱至弘農與更始諸將連戰�勝眾遂大集乃分萬人爲一營凡三十營營置三老從事各一人進至華陰軍中常有齊巫鼓舞祠城陽景王以求福助巫狂言景王大怒曰當爲縣官何故爲賊有笑巫者輒病軍中驚動時方望弟陽怨更始殺其兄乃逆說崇等曰更始荒亂政令不行故使將軍得至於此今將軍擁百萬之眾西向帝城而無稱號名爲羣賊不可以久不如立宗室挾義誅伐以此號令誰敢不服崇等以爲然而巫言益甚前及鄭乃相與議曰今迫近長安而鬼神如此當求劉氏共尊立之六月遂立盆子爲帝自號建世元年初赤眉過式掠盆子及二兄恭茂皆在軍中恭少習尙書略通大義及隨崇等降更始卽封爲式侯以明經數言事拜侍中從更始在長安盆子與茂畱軍中屬右校卒吏劉俠卿主芻牧牛號曰牛吏及崇等欲立帝求軍中景王后者得七十餘人惟盆子與茂及前西安侯劉孝最爲近屬崇等議曰聞古天子將兵稱上將軍乃書札爲符曰上將軍又以兩空札置笥中遂於鄭北設壇場祠城陽景王諸三老從事皆大會陛下列盆子等三人居中立以年次探札盆子最幼後探得符諸將乃皆稱臣拜盆子時年十五被髮徒跣敝衣赭汗見眾拜恐畏欲啼茂謂曰善藏符盆子卽嚙折棄之復還依俠卿俠卿爲制絳單衣半頭赤幘直綦履乘鮮車大馬赤屏泥絳襜絡而猶從牧兒遨崇𨿽起勇力而爲眾所宗然不知書數徐宣故縣獄吏能通易經遂共推宣爲丞相崇禦史大夫逢安左大司馬謝祿右大司馬自楊音以下皆爲列卿軍及髙陵與更始叛將張卬等連和遂攻東都門入長安城更始來降盆子居長樂宮諸將日會論功爭言歡呼拔劍擊柱不能相一三輔郡縣營長遣使貢獻兵士輒剽奪之又數擄暴吏民百姓保壁由是皆復固守至臘日崇等乃設樂大會盆子坐正殿中黃門持兵在後公卿皆列坐殿上酒未行其中一人出刀筆書謁欲賀其餘不知書者起往請之各各屯聚更相背向大司農楊音按劍罵曰諸卿皆老傭也今日設君臣之禮反更殽亂兒戲尙不如此皆可格殺更相辯斗而兵眾遂各逾宮斬關入掠酒肉互相殺傷衛尉諸葛聞之勒兵入格殺百餘人乃定盆子惶恐日夜啼泣獨與中黃門共臥起惟得上觀閣而不聞外事時掖庭中宮女猶有數百千人自更始敗後幽閉殿內掘庭中蘆菔根捕池魚而食之死者因相埋於宮中有故祠甘泉樂人尙共擊鼓歌舞衣服鮮明見盆子叩頭言饑盆子使中黃門稟之米人數斗後盆子去皆餓死不出劉恭見赤眉眾亂知其必敗自恐兄弟俱禍密教盆子歸璽綬習爲辭讓之言建武二年正月朔崇等大會劉恭先曰諸君共立恭弟爲帝徳誠深厚立且一年肴亂日甚誠不足以相成恐死而無所益願得退爲庶人更求賢知惟諸君省察崇等謝曰此皆崇等罪也恭復固請或曰此寧式侯事耶恭惶恐起去盆子乃下�解璽綬叩頭曰今設置縣官而爲賊如故吏人貢獻輒見剽劫流聞四方莫不怨恨不復信向此皆立非其人所致願乞骸骨避賢聖必欲殺盆子以塞責者無所離死誠冀諸君肯哀憐之耳因涕泣噓唏崇等及會者數百人莫不哀憐之乃皆避席頓首曰臣無狀負陛下請自今已後不敢復放縱因共抱持盆子帶以璽綬盆子號呼不得已旣罷出各閉營自守三輔翕然稱天子聰明百姓爭還長安市裏且滿得二十餘日赤眉貪財物復出大掠城中糧食盡遂收載珍寶因大縱火燒宮室引兵而西過祠南郊車甲兵馬最爲猛盛眾號百萬盆子乘王車駕三馬從數百騎乃自南山轉掠城邑與更始將軍嚴春戰於郿破春殺之遂入安定北地至陽城番須中逢大雪坑谷皆滿士多凍死乃復還發掘諸陵取其寶貨遂污辱呂后屍凡賊所發有玉匣殮者率皆如生故赤眉得多行淫穢大司徒鄧禹時在長安遣兵擊之於郁夷反爲所敗禹乃出之云陽九月赤眉復入長安止桂宮時漢中賊延岑出散關屯杜陵逢安將十餘萬人擊之鄧禹以逢安精兵在外惟盆子與羸弱居城中乃自往攻之會謝祿救至夜戰�街中禹兵敗走延岑及更始將軍李寶合兵數萬人與逢安戰於杜陵岑等大敗死者萬餘人寶遂降安而延岑收散卒走寶乃密使人謂岑曰子努力還戰吾當於內反之表裏合勢可大破也岑卽還挑戰安等空營擊之寶從後悉拔赤眉旌幟更立己幡旗安等戰疲還營見旗幟皆白大驚亂走自投川谷死者十餘萬逢安與數千人脫歸長安時三輔大饑人相食城郭皆空白骨蔽野遺人往往聚爲營保各堅守不下赤眉擄掠無所得十二月乃引而東歸眾尙二十餘萬隨道復散光武乃遣破姦將軍侯進等屯新安建威大將軍耿弇等屯宜陽分爲二道以要其還路敕諸將曰賊若東走可引宜陽兵會新安賊若南走可引新安兵會宜陽明年正月鄧禹自河北渡擊赤眉於湖禹復敗走赤眉遂出關南向徵西大將軍馮異破之於崤底帝聞乃自將幸宜陽盛兵以邀其走路赤眉忽遇大軍驚震不知所爲乃遣劉恭乞降曰盆子將百萬眾降陛下何以待之帝曰待汝以不死耳樊崇乃將盆子及丞相徐宣以下三百餘人肉袒降上所得傳國璽綬更始七尺寶劍及玉璧各一積兵甲宜陽城西與熊耳山齊帝令縣廚賜食眾積困餵十餘萬人皆得飽飫明旦大陳兵馬臨洛水令盆子君臣列而觀之謂盆子曰自知當死不對曰罪當應死猶幸上憐赦之耳帝笑曰兒大黠宗室無蚩者又謂崇等曰得毋悔降乎朕今遣卿歸營勒兵鳴鼓相攻決其勝負不欲彊相服也徐宣等叩頭曰臣等出長安東都門君臣計議歸命聖徳百姓可與樂成難與圖始故不告眾耳今日得降猶去虎口歸慈母誠歡誠喜無所恨也帝曰卿所謂鐵中錚錚傭中佼佼者也又曰諸卿大爲無道所過皆夷滅老弱溺社稷污井然猶有三善攻破城邑周徧天下本故妻婦無所攺易是一善也立君能用宗室是二善也餘賊立君迫急皆持其首降自以爲功諸卿獨完全以付朕是三善也乃令各與妻子居洛陽賜宅人一區田二頃其夏樊崇逢安謀反誅死楊音在長安時遇趙王良有恩賜爵關內侯與徐宣俱歸鄕裏卒於家劉恭爲更始報殺謝祿自系獄赦不誅帝憐盆子賞賜甚厚以爲趙王郎中後病失明賜滎陽均輸官地以爲列肆使食其稅終身

隴西隗囂按各代僭竊凡有僞國號者標其國號其止僭帝號者以所據之地標之

後漢書隗囂傳囂字季孟天水成紀人也少仕州郡王莽國師劉歆引囂爲士歆死囂歸鄕裏季父崔素豪俠能得眾聞更始立而莽兵連敗於是乃與兄義及上邽人楊廣冀人周宗謀起兵應漢囂止之曰夫兵凶事也宗族何辜崔不聽遂聚眾數千人攻平襄殺莽鎭戎大尹崔廣等以爲舉事宜立主以一眾心咸謂囂素有名好經書遂共推爲上將軍囂辭讓不得已曰諸父眾賢不量小子必能用囂言者乃敢從命眾皆曰諾囂旣立遣使聘請平陵人方望以爲軍師望至說囂曰足下欲承天順民輔漢而起今立者乃在南陽王莽尙據長安𨿽欲以漢爲名其實無所受命將何以見信於眾乎宜急立髙廟稱臣奉祠所謂神道設教求助人神者也且禮有損益質文無常削地開兆茅茨土階以致其肅敬𨿽未備物神明其捨諸囂從其言遂立廟邑東祀髙祖太宗世宗囂等皆稱臣執事史奉璧而告祝畢有司穿坎於庭牽馬操刀奉盤錯鍉遂殺牲而盟曰凡我同盟三十一將十有六姓允承天道興輔劉宗如懷姦慮明神殛之髙祖文皇武皇裨墜厥命厥宗受兵族類滅亡有司奉血鍉進護軍舉手揖諸將軍曰鍉不濡血歃不入口是欺神明也厥罰如盟旣而薶血加書一如古禮事畢移檄告郡國曰漢復元年七月己酉朔己巳上將軍隗囂白虎將軍隗崔左將軍隗義右將軍楊廣明威將軍王遵云騎將軍周宗等告州牧部監郡卒正連率大尹尹尉隊大夫屬正屬令故新都侯王莽慢侮天地悖道逆理鴆殺孝平皇帝篡奪其位矯托天命僞作符書欺惑眾庶震怒上帝反戾飾文以爲祥瑞戲弄神祇歌頌禍殃楚越之竹不足以書其惡天下昭然所共聞見今略舉大端以諭吏民蓋天爲父地爲母禍福之應各以事降莽明知之而冥昧觸冒不顧大忌詭亂天術援引史傳昔秦始皇毀壞謚法以一二數欲至萬世而莽下三萬六千歲之歷言身當盡此度循亡秦之軌推無窮之數是其逆天之大罪也分裂郡國斷截地絡田爲王田賣買不得規錮山澤奪民本業造起九廟窮極土作發冢河東攻劫丘壠此其逆地之大罪也尊任殘賊信用姦佞誅戮忠正覆按口語赤車奔馳法冠晨夜冤系無辜妄族眾庶行炮烙之刑除順時之法灌以醇酰裂以五毒政令日變官名月易貨幣歲攺吏民�亂不知所從商旅窮窘號泣市道設爲六管增重賦斂刻剝百姓厚自奉養苞苴流行財入公輔上下貪賄莫敢檢考民坐挾銅炭沒入鍾官徒隸殷積數十萬人工匠饑死長安皆臭旣亂諸夏狂心益悖北攻彊胡南擾勁越西侵羌戎東摘濊貊使四境之外並入爲害緣邊之郡江海之瀕滌地無類故攻戰之所敗苛法之所陷饑饉之所夭疾疫之所及以萬萬計其死者則露屍不掩生者則奔亡流散幼孤婦女流離系擄此其逆人之大罪也是故上帝哀矜降罰於莽妻子顚殞還自誅刈大臣反據亡形已成大司馬董忠國師劉歆衛將軍王涉皆結謀內潰司命孔仁納言嚴尢秩宗陳茂舉眾外降今山東之兵二百餘萬已平齊楚下蜀漢定宛洛據敖倉守函谷威命四布宣風中嶽興滅繼絕封定萬國遵髙祖之舊制修孝文之遺徳有不從命武軍平之馳使四裔復其爵號然後還師振旅櫜弓臥鼓申命百姓各安其所庶無負子之責囂乃勒兵十萬擊殺雍州牧陳慶將攻安定安定大尹王向莽從弟平阿侯譚之子也威風獨能行其邦內屬縣皆無叛者囂乃移書於向諭以天命反復誨示終不從於是進兵擄之以徇百姓然後行戮安定悉降而長安中亦起兵誅王莽囂遂分遣諸將徇隴西武都金城武威張掖酒泉燉煌皆下之更始二年遣使徵囂及崔義等囂將行方望以爲更始未可知固止之囂不聽望以書辭謝而去曰足下將建伊呂之業弘不世之功而大事艸創英雄未集以望異域之人疵瑕未露欲先崇郭隗想望樂毅故欽承大旨順風不讓將軍以至徳尊賢廣其謀慮動有功發中權基業已定大勛方緝今俊乂並會羽翮比肩望無耆之徳而猥托賓客之上誠自愧也𨿽懷介然之節欲潔去就之分誠終不背其本貳其志也何則範蠡收責句踐乘偏舟於五湖咎犯謝罪文公亦逡巡於河上夫以二子之賢勒銘兩國猶削迹歸愆請命乞身望之無勞蓋其宜也望聞烏氏有龍池之山微徑南通與漢相屬其傍時有奇人聊及閒暇廣求其眞願將軍勉之囂等遂至長安更始以爲右將軍崔義皆卽舊號其冬崔義謀欲叛歸囂懼並禍卽以事告之崔義誅死更始感囂忠以爲禦史大夫明年夏赤眉入關三輔擾亂流聞光武卽位河北囂卽說更始歸政於光武叔父國三老良更始不聽諸將欲劫更始東歸囂亦與通謀事發覺更始使使者召囂囂稱疾不入因會客王遵周宗等勒兵自守更始使執金吾鄧將兵圍囂囂閉門拒守至�時遂潰圍與數十騎夜斬平城門關亡歸天水復招聚其眾據故地自稱西州上將軍及更始敗三輔耆老士大夫皆奔歸囂囂素謙恭愛士傾身引接爲布衣交以前王莽平河大尹長安谷恭爲掌野大夫平陵範逡爲師友趙秉蘇衡鄭興爲祭酒申屠剛杜林爲持書楊廣王遵周宗及平襄人行巡阿陽人王捷長陵人王元爲大將軍杜陵金丹之屬爲賓客由此名震西州聞於山東建武二年大司徒鄧禹西擊赤眉屯云陽禹裨將馮愔引兵叛禹西向天水囂逆擊破之於髙平盡獲輜重於是禹承制遣使持節命囂爲西州大將軍得專制涼州朔方事及赤眉去長安欲西上隴囂遣將軍楊廣迎擊破之又追敗之於烏氏涇陽間囂旣有功於漢又受鄧禹爵署其腹心議者多勸通使京師三年囂乃上書詣闕光武素聞其風聲報以殊禮言稱字用敵國之儀所以慰藉之良厚時陳倉人呂鮪擁眾數萬與公孫述通寇三輔囂復遣兵佐徵西大將軍馮異擊之走鮪遣使上狀帝報以手書曰慕樂徳義思相結納昔文王三分猶服事殷但駑馬鉛刀不可彊扶數蒙伯樂一顧之價而蒼蠅之飛不過數步卽托驥尾得以絕羣隔於盜賊聲問不數將軍操執款款扶傾救危南距公孫之兵北禦羌胡之亂是以馮異西徵得以數千百人躑躅三輔微將軍之助則咸陽已爲他人禽矣今關東寇賊往往屯聚志務廣遠多所不暇未能觀兵成都與子陽角力如令子陽到漢中三輔願因將軍兵馬鼓旗相當儻肯如言蒙天之福卽智士計功割地之秋也管仲曰生我者父母成我者鮑子自今以後手書相聞勿用傍人解構之言自是恩禮愈篤其後公孫述數出兵漢中遣使以大司空扶安王印綬授囂囂自以與述敵國恥爲所臣乃斬其使出兵擊之連破述軍以故蜀兵不復北出時關中將帥數上書言蜀可擊之狀帝以示囂因使討蜀以效其信囂乃遣長史上書盛言三輔單弱劉文伯在邊未宜謀蜀帝知囂欲持兩端不願天下統一於是稍黜其禮正君臣之儀初囂與來歙馬援相善故帝數使歙援奉使往來勸令入朝許以重爵囂不欲東連遣使深持謙辭言無功徳須四方平定退伏閭裏五年復遣來歙說囂遣子入朝囂聞劉永彭寵皆已破滅乃遣長子恂隨歙詣闕以爲胡騎校尉封鐫羌侯而囂將王元王捷嘗以爲天下成敗未可知不願專心內事元遂說囂曰昔更始西都四方響應天下喁喁謂之太平一旦敗壞大王幾無所厝今南有子陽北有文伯江湖海岱王公十數而欲牽儒生之說棄千乘之基羇旅危國以求萬全此循覆車之軌計之不可者也今天水完富士馬最彊北守西河上郡東收三輔之地案秦舊迹表裏山河元請以一丸泥爲大王東封函谷關此萬世一時也若計不及此且蓄養士馬據隘自守曠日持久以待四方之變圖王不成其獘猶足以霸要之魚不可脫於淵神龍失勢卽還與蚯蚓同囂心然元計𨿽遣子入質猶負其險�欲專方面於是遊士長者稍稍去之六年關東悉平帝積苦兵間以囂子內侍公孫述遠據邊陲乃謂諸將曰且當置此兩子於度外耳因數騰書隴蜀告示禍福囂賓客掾史多文學生每所上事當世士大夫皆諷誦之故帝有所辭答尢加意焉囂復遣使周遊詣闕先到馮異營遊爲仇家所殺帝遣衛尉銚期持珍寶繒帛賜囂期至鄭被盜亡失財物帝常稱囂長者務使招之聞而嘆曰吾與隗囂事欲不諧使來見殺得賜道亡會公孫述遣兵寇南郡乃詔囂當從天水伐蜀因此欲以潰其心腹囂復上言白水險阻棧閣絕敗又多設支閡帝知其終不爲用叵欲討之遂西幸長安遣建威大將軍耿弇等七將軍從隴道伐蜀先使來歙奉璽書諭旨囂疑懼卽勒兵使王元據隴坻伐木塞道欲謀殺歙歙得亡歸諸將與囂戰大敗各引退囂因使王元行巡侵三輔徵西大將軍馮異徵鹵將軍祭遵等擊破之囂乃上疏謝曰吏人聞大兵卒至驚恐自救臣囂不能禁止兵有大利不敢廢臣子之節親自追還昔虞舜事父大杖則走小杖則受臣𨿽不敏敢忘斯義今臣之事在於本朝賜死則死加刑則刑如遂蒙恩更得洗心死骨不朽有司以囂言慢請誅其子恂帝不忍復使來歙至汧賜囂書曰昔柴將軍與韓信書云陛下寬仁諸侯𨿽有亡叛而後歸輒復位號不誅也以囂文吏曉義理故復賜書深言則似不遜略言則事不決今若束手復遣恂弟歸闕庭者則爵祿獲全有浩大之福矣吾年垂四十在兵中十歲厭浮語虛辭卽不欲勿報囂知帝審其詐遂遣使稱臣於公孫述明年述以囂爲朔寧王遣兵往來爲之援埶秋囂將步騎三萬侵安定至陰盤馮異率諸將拒之囂又令別將下隴攻祭遵於汧兵並無利乃引還帝因令來歙以書招王遵遵乃與家屬東詣京師拜爲大中大夫封向義侯遵字子春霸陵人也父爲上郡太守遵少豪俠有才辯𨿽與囂舉兵而常有歸漢意曾於天水私於來歙曰吾所以戮力不避矢石者豈要爵位哉徒以人思舊主先君蒙漢厚恩思效萬分耳又數勸囂遣子入侍前後辭諫切甚囂不從故去焉八年春來歙從山道襲得略陽城囂出不意懼更有大兵乃使王元拒隴坻行巡守番須口王孟塞雞頭道牛邯軍瓦亭囂自悉其大眾圍來歙公孫述亦遣其將李育田弇助囂攻略陽連月不下帝乃率諸將西徵之數道上隴使王遵持節監大司馬吳漢畱屯於長安遵知囂必敗滅而與牛邯舊故知其有歸義意以書諭之曰遵與隗王歃盟爲漢自經歷虎口踐履死地已十數矣於時周洛以西無所統壹故爲王策欲東收關中北取上郡進以奉天人之用退以懲外裔之亂數年之間冀聖漢復存當挈河隴奉舊都以歸本朝生民以來臣人之埶未有便於此時者也而王之將吏羣居穴處之徒人人扺掌欲爲不善之計遵與孺卿日夜所爭害幾及身者豈一事哉前計抑絕後策不從所以吟嘯扼腕垂涕登車幸蒙封拜得延論議每及西州之事未嘗敢忘孺卿之言今車駕大眾已在道路吳耿驍將雲集四境而孺卿以奔離之卒拒要扼當軍衝視其形埶何如哉夫智者睹危思變賢者泥而不滓是以功名終申策畫復得故夷吾束縛而相齊黥布杖劍以歸漢去愚就義功名並著今孺卿當成敗之際遇嚴兵之鋒可爲怖栗宜斷之心胸參之有識邯得書沈吟十餘日乃謝士眾歸命洛陽拜爲太中大夫於是囂大將十三人屬縣十六眾十萬餘皆降王元入蜀求救囂將妻子奔西城從楊廣而田弇李育保上邽詔告囂曰若束手自詣父子相見保無佗也髙皇帝雲橫來大者王小者侯若遂欲爲黥布者亦自任也囂終不降於是誅其子恂使吳漢與徵南大將軍岑彭圍西城耿弇與虎牙大將軍蓋延圍上邽車駕東歸月餘楊廣死囂窮困其大將王捷別在戎兵登城呼漢軍曰爲隗王城守者皆必死無二心願諸軍亟罷請自殺以明之遂自刎頸死數月王元行巡周宗將蜀救兵五千餘人乘髙卒至鼓噪大呼曰百萬之眾方至漢軍大驚未及成陳元等決圍殊死戰遂得入城迎囂歸冀會吳漢等食盡退去於是安定北地天水隴西復反爲囂九年春囂病且餓出城餐糗糒恚憤而死王元周宗立囂少子純爲王明年來歙耿弇蓋延等攻破落門周宗行巡苟宇趙恢等將純降宗恢及諸隗分徙京師以東純與巡宇徙弘農惟王元畱爲蜀將及輔威將軍臧宮破延岑元舉眾詣宮降元字惠孟初拜上蔡令遷東平相坐墾田不實下獄死牛邯字孺卿狄道人有勇力才气雄於邊垂及降大司空司直杜林太中大夫馬援並薦之以爲護羌校尉與來歙平隴右十八年純與賓客數十騎亡入胡至武威捕得誅之

成公

孫述

後漢書公孫述傳述字子陽扶風茂陵人也哀帝時以父任爲郎後父仁爲河南都尉而述補淸水長仁以述年少遣門下掾隨之官月餘掾辭歸白仁曰述非待教者也後太守以其能使兼攝五縣政事修理姦盜不發郡中謂有鬼神王莽天鳳中爲導江卒正居臨�復有能名及更始立豪傑各起其縣以應漢南陽人宗成自稱虎牙將軍入略漢中又商人王岑亦起兵於雒縣自稱定漢將軍殺王莽庸部牧以應成眾合數萬人述聞之遣使迎成等成等至成都擄掠暴橫述意惡之召縣中豪傑謂曰天下同苦新室思劉氏久矣故聞漢將軍到馳迎道路今百姓無辜而婦子系獲室屋燒燔此寇賊非義兵也吾欲保郡自守以待眞主諸卿欲並力者卽畱不欲者便去豪傑皆叩頭曰願效死述於是使人詐稱漢使者自東方來假述輔漢將軍蜀郡太守兼益州牧印綬乃選精兵千餘人西擊成等比至成都眾數千人遂攻成大破之成將垣副殺成以其眾降二年秋更始遣柱功侯李寶益州刺史張忠將兵萬餘人徇蜀漢述恃其地險眾附有自立志乃使其弟恢於綿竹擊寶忠大破走之由是威震益部功曹李熊說述曰方今四海波蕩匹夫橫議將軍割據千里地什湯武若奮威徳以投天隙霸王之業成矣宜攺名號以鎭百姓述曰我亦慮之公言起我意於是自立爲蜀王都成都蜀地肥饒兵力精彊遠方士庶多往歸之邛笮君長皆來貢獻李熊復說述曰今山東饑饉人庶相食兵所屠滅城邑丘墟蜀地沃野千里土壤膏腴果實所生無谷而飽女工之業覆衣天下名材竹幹器械之饒不可勝用又有魚鹽銅銀之利浮水轉漕之便北據漢中杜褒斜之險東守巴郡拒扞關之口地方數千里戰士不下百萬見利則出兵而略地無利則堅守而力農東下漢水以窺秦地南順江流以震荊揚所謂用天因地成功之資今君王之聲聞於天下而名號未定志士狐疑宜卽大位使遠人有所依歸述曰帝王有命吾何足以當之熊曰天命無常百姓與能能者當之王何疑焉述夢有人語之曰八子系十二爲期覺謂其妻曰𨿽貴而祚短若何妻對曰朝聞道夕死尙可況十二乎會有龍出其府殿中夜有光耀述以爲符瑞因刻其掌文曰公孫帝建武元年四月遂自立爲天子號成家色尙白建元曰龍興元年以李熊爲大司徒以其弟光爲大司馬恢爲大司空攺益州爲司隸校尉蜀郡爲成都尹越巂任貴亦殺王莽大尹而據郡降述遂使將軍侯丹開白水關北守南鄭將軍任滿從閬中下江州東據扞關於是盡有益州之地自更始敗後光武方事山東未遑西伐關中豪傑呂鮪等往往擁眾以萬數莫知所屬多往歸述皆拜爲將軍遂大作營壘陳車騎肄習戰射會聚兵甲數十萬人積糧漢中築宮南鄭又造十層赤樓帛蘭�多刻天下牧守印章備置公卿百官使將軍李育程烏將數萬眾出陳倉與呂鮪徇三輔三年徵西將軍馮異擊鮪育於陳倉大敗之鮪育奔漢中五年延岑田戎爲漢兵所敗皆亡入蜀岑字叔牙南陽人始起據漢中又擁兵關西關西所在破散走至南陽略有數縣戎汝南人初起兵夷陵轉寇郡縣眾數萬人岑戎並與秦丰合丰俱以女妻之及丰敗故二人皆降於述述以岑爲大司馬封汝寧王戎翼江王六年述遣戎與將軍任滿出江關下臨沮夷陵間招其故眾因欲取荊州諸郡竟不能�是時述廢銅錢置鐵官錢百姓貨幣不行蜀中童謠言曰黃牛白腹五銖當復好事者竊言王莽稱黃述自號白五銖錢漢貨也言天下當並還劉氏述亦好爲符命鬼神瑞應之事妄引讖記以爲孔子作春秋爲赤制而斷十二公明漢至平帝十二代歷數盡也一姓不得再受命又引錄運法曰廢昌帝立公孫括地象曰帝軒轅受命公孫氏握援神契曰西太守乙卯金謂西方太守而乙絕卯金也五徳之運黃承赤而白繼黃金據西方爲白徳而代王氏得其正序又自言手文有奇及得龍興之瑞數移書中國冀以感動眾心帝患之乃與述書曰圖讖言公孫卽宣帝也代漢者當塗髙君豈髙之身邪乃復以掌文爲瑞王莽何足效乎君非吾賊臣亂子倉卒時人皆欲爲君事耳何足數也君日月已逝妻子弱小當早爲定計可以無憂天下神器不可力爭宜畱三思署曰公孫皇帝述不答明年隗囂稱臣於述述騎都尉平陵人荊邯見東方將平兵且西向說述曰兵者帝王之大器古今所不能廢也昔秦失其守豪傑並起漢祖無前人之迹立錐之地起於行陣之中躬自奮擊兵破身困者數矣然軍敗復合創愈復戰何則前死而成功逾於卻就於滅�也隗囂遭遇運會割有雍州兵彊士附威加山東遇更始政亂復失天下眾庶引領四方瓦解囂不及此時推危乘勝以爭天命而退欲爲西伯之事尊師章句賓友處士偃武息戈卑辭事漢喟然自以文王復出也令漢帝釋關隴之憂專精東伐四分天下而有其三使西州豪傑鹹歸心於山東發間使召攜貳則五分而有其四若舉兵天水必至沮潰天水旣定則九分而有其八陛下以梁州之地內奉萬乘外給三軍百姓愁困不堪上命將有王氏自潰之變臣之愚計以爲宜及天下之望未斷豪傑尙可招誘急以此時發國內精兵令田戎據江陵臨江南之會倚巫山之固築壘堅守傳檄吳楚長沙以南必隨風而靡令延岑出漢中定三輔天水隴西拱手自服如此海內震搖冀有大利述以問羣臣博士吳柱曰昔武王伐殷先觀兵孟津八百諸侯不期同辭然猶還師以待天命未聞無左右之助而欲出師千里之外以廣封疆者也邯曰今東帝無尺土之柄驅烏合之眾跨馬陷敵所向輒平不亟乘時與之分功而坐談武王之說是效隗囂欲爲西伯也述然邯言欲悉發北軍屯士及山東客兵使延岑田戎分出兩道與漢中諸將合兵並埶蜀人及其弟光以爲不宜空國千里之外決成敗於一舉固爭之述乃止延岑田戎亦數請兵立功終疑不聽述性苛細察於小事敢誅殺而不見大體好攺易郡縣官名然少爲郎習漢家制度出入法駕鑾旗旄騎陳置陛戟然後輦出房闥又立其兩子爲王食犍爲廣漢各數縣羣臣多諫以爲成敗未可知戎士暴露而遽王皇子示無大志傷戰士心述不聽惟公孫氏得任事由此大臣皆怨八年帝使諸將攻隗囂述遣李育將萬餘人救囂囂敗並沒其軍蜀地聞之恐動述懼欲安眾心成都郭外有秦時舊倉述攺名白帝倉自王莽以來常空述卽詐使人言白帝倉出谷如山陵百姓空市裏往觀之述乃會羣臣問曰白帝倉竟出谷乎皆對言無述曰訛言不可信道隗王破者復如此矣俄而囂將王元降述以爲將軍明年使元與領軍環安拒河池又遣田戎及大司徒任滿南郡太守程泛將兵下江關破鹵將軍馮駿等拔巫及夷陵夷道因據荊門十一年徵南大將軍岑彭攻之滿等大敗述將王政斬滿首降於彭田戎走保江州城邑皆開門降彭遂長驅至武陽帝乃與述書陳言禍福以明丹靑之信述省書嘆息以示所親太常常少光祿勛張隆隆少皆勸降述曰廢興命也豈有降天子哉左右莫敢復言中郎將來歙急攻王元環安安使刺客殺歙述復令刺殺岑彭十二年述弟恢及子�史興並爲大司馬吳漢輔威將軍臧宮所破戰死自是將帥恐懼日夜離叛述𨿽誅滅其家猶不能禁帝必欲降之乃下詔諭述曰往年詔書比下開示恩信勿以來歙岑彭受害自疑今以時自詣則家族完全若迷惑不諭委肉虎口痛哉柰何將帥疲倦吏士思歸不樂久相屯守詔書手記不可數得朕不食言述終無降意九月吳漢又破斬其大司徒謝丰執金吾袁吉漢兵遂守成都述謂延岑曰事當柰何岑曰男兒當死中求生可坐窮乎財物易聚耳不宜有愛述乃悉散金帛募敢死士五千餘人以配岑於市橋僞建旗幟鳴鼓挑戰而潛遣奇兵出吳漢軍後襲擊破漢漢墮水緣馬尾得出十一月臧宮軍至咸門述視占書云鹵死城下大喜謂漢等當之乃自將數萬人攻漢使延岑拒宮大戰岑三合三勝自旦及日中軍士不得食並疲漢因令壯士突之述兵大亂被刺洞胸墮馬左右輿入城述以兵屬延岑其夜死明旦岑降吳漢乃夷述妻子盡滅公孫氏並族延岑遂放兵大掠焚述宮室帝聞之怒以譴漢又讓漢副將劉尙曰城降三日吏人從服孩兒老母口以萬數一旦放兵縱火聞之可爲酸鼻尙宗室子孫嘗更吏職何忍行此仰視天俯視地觀放麑啜羹二者孰仁良失斬將弔人之義也初常少張隆勸述降不從並以憂死帝下詔追贈少爲太常隆爲光祿勛以禮攺葬之其忠節志義之士並蒙旌顯程烏李育以有才幹皆擢用之於是西土咸悅莫不歸心焉

僞漢王

郎

後漢書王昌傳昌一名郎趙國邯鄲人也素爲卜相工明星歷常以爲河北有天子气時趙繆王子林好奇數任俠於趙魏間多通豪猾而郎與之親善初王莽篡位長安中或自稱成帝子子輿者莽殺之郎緣是詐稱眞子輿雲母故成帝謳者嘗下殿卒僵須臾有黃气從上下半日乃解遂�身就館趙后欲害之僞易它人子以故得全輿年十二識命者郎中李曼卿與俱至蜀十七到丹陽二十還長安展轉中山來往燕趙以須天時林等愈動疑惑乃與趙國大豪李育張參等通謀規共立郎會人間傳赤眉將渡河林等因此宣言赤眉當立劉子輿以觀眾心百姓多信之更始元年十二月林等遂率車騎數百晨入邯鄲城止於王宮立郎爲天子林爲丞相李育爲大司馬張參爲大將軍分遣將帥徇下幽冀移檄州郡曰制詔部刺史郡太守曰朕孝成皇帝子子輿者也昔遭趙氏之禍因以王莽篡殺賴知命者將護朕躬解形河濱削迹趙魏王莽竊位獲罪於天天命佑漢故使東郡太守翟義嚴鄕侯劉信擁兵徵討出入胡漢普天率土知朕隱在人間南嶽諸劉爲其先驅朕仰觀天文乃興於斯以今月壬辰卽位趙宮休气燻蒸應時獲雨蓋聞爲國子之襲父古今不易劉聖公未知朕故且持帝號諸興義兵咸以助朕皆當裂土享祚子孫已詔聖公及翟太守亟與功臣詣行在所疑刺史二千石皆聖公所置未睹朕之沈滯或不識去就彊者負力弱者惶惑今元元創痍已過半矣朕甚悼焉故遣使者班下詔書郎以百姓思漢旣多言翟義不死故詐稱之以從人望於是趙國以北遼東以西皆從風而靡明年光武自薊得郎檄南走信都發兵徇旁縣遂攻柏人不下議者以爲守柏人不如定巨鹿光武乃引兵東北圍巨鹿郎太守王饒據城數十日連攻不�耿純說曰久守王饒士眾疲敝不如及大兵精銳進攻邯鄲若王郎已誅王饒不戰自服矣光武善其計乃畱將軍鄧滿守巨鹿而進軍邯鄲屯其郭北門郎數出戰不利乃使其諫議大夫杜威持節請降威雅稱郎實成帝遺體光武曰設使成帝復生天下不可得況詐子輿者乎威請求萬戶侯光武曰顧得全身可矣威曰邯鄲𨿽鄙並力固守尙曠日月終不君臣相率但全身而已遂辭而去因急攻之二十餘日郎少傅李立爲反間開門內漢兵遂拔邯鄲郎夜�走道死追斬之

梁劉

永

後漢書劉永傳劉永者梁郡睢陽人梁孝王八世孫也傳國至父立元始中立與平帝外家衛氏交通爲王莽所誅更始卽位永先詣洛陽紹封爲梁王都睢陽永聞更始政亂遂據國起兵以弟防爲輔國大將軍防弟少公禦史大夫封魯王遂招諸豪傑沛人周建等並署爲將帥攻下濟陰山陽沛楚淮陽汝南凡得二十八城又遣使拜西防賊帥山陽佼彊爲橫行將軍是時東海人董憲起兵據其郡而張步亦定齊地永遣使拜憲翼漢大將軍步輔漢大將軍與共連兵遂專據東方及更始敗永自稱天子建武二年夏光武遣虎牙大將軍蓋延等伐永初陳畱人蘇茂爲更始討難將軍與朱鮪等守洛陽鮪旣降漢茂亦歸命光武因使茂與蓋延俱攻永軍中不相能茂遂反殺淮陽太守掠得數縣據廣樂而臣於永永以茂爲大司馬淮陽王蓋延遂圍睢陽數月拔之永將家屬走虞虞人反殺其母及妻子永與麾下數十人奔譙蘇茂佼彊周建合軍救永爲蓋延所敗茂奔還廣樂彊建從永走保湖陵三年春永遣使立張步爲齊王董憲爲海西王於是遣大司馬吳漢等圍蘇茂於廣樂周建率眾救茂茂建戰敗棄城復還湖陵而睢陽人反城迎永吳漢與蓋延等合軍圍之城中食盡永與茂建走酇諸將追急永將慶吾斬永首降封吾爲列侯蘇茂周建奔垂惠共立永子紆爲梁王佼彊還保西防四年秋遣捕鹵將軍馬武騎都尉王霸圍紆建於垂惠蘇茂將五校兵救之紆建亦出兵與武等戰不�而建兄子誦反閉城門拒之建茂紆等皆走建於道死茂奔下邳與董憲合紆奔佼彊五年遣驃騎大將軍杜茂攻佼彊於西防彊與劉紆奔董憲時平狄將軍龐萌反叛遂襲破蓋延引兵與董憲連和自號東平王屯桃鄕之北龐萌山陽人初亡命在下江兵中更始立以爲冀州牧將兵屬尙書令謝躬共破王郎及躬敗萌乃歸降光武卽位以爲侍中萌爲人遜順甚見信愛帝嘗稱曰可以托六尺之孤寄百里之命者龐萌是也拜爲平狄將軍與蓋延共擊董憲時詔書獨下延而不及萌萌以爲延譖己自疑遂反帝聞之大怒乃自將討萌與諸將書曰吾常以龐萌社稷之臣將軍得無笑其言乎老賊當族其各厲兵馬會睢陽憲聞帝自討龐萌乃與劉紆蘇茂佼彊去下邳還蘭陵使茂彊助萌合兵三萬急圍桃城帝時幸蒙聞之乃畱輜重自將輕騎三千步卒數萬晨夜馳赴師次任城去桃鄕六十里旦日諸將請進賊亦勒兵挑戰帝不聽乃休士養銳以挫其鋒城中聞車駕至眾心益固時吳漢等在東郡馳使召之萌等乃悉兵攻城二十餘日眾疲困而不能下及吳漢與諸將到乃率眾軍進桃城而帝親自搏戰大破之萌茂彊夜棄輜重逃奔董憲乃與劉紆悉其兵數萬人屯昌慮自將銳卒拒新陽帝先遣吳漢擊破之憲走還昌慮漢進守之憲恐乃招誘五校餘賊步騎數千人屯建陽去昌慮三十里帝至蕃去憲所百餘里諸將請進帝不聽知五校乏食當退�各堅壁以待其敝頃之五校糧盡果引去帝乃親臨四面攻憲三日復大破之眾皆奔散遣吳漢追擊之佼彊將其眾降蘇茂奔張步憲及龐萌走入繒山數日吏士聞憲尙在復往往相聚得數百騎迎憲入郯城吳漢等復攻拔郯憲與龐萌走保朐劉紆不知所歸軍士髙扈斬其首降梁地悉平吳漢進圍朐明年城中谷盡憲萌潛出襲取贛楡瑯邪太守陳俊攻之憲萌走澤中會吳漢下朐城進盡獲其妻子憲乃流涕謝其將士曰妻子皆已得矣嗟乎久苦諸卿乃將數十騎夜去欲從間道歸降而吳漢校尉韓湛追斬憲於力與方與人黔陵亦斬萌皆傳首洛陽封韓湛爲列侯黔陵關內侯

齊張

步

按後漢書張步傳步字文公瑯邪不其人也漢兵之起步亦聚聚數千轉攻傍縣下數城自爲五威將軍遂據本郡更始遣魏郡王閎爲瑯邪太守步拒之不得進閎爲檄曉諭吏人降得贛楡等六縣收兵數千人與步戰不勝時梁王劉永自以更始所立貪步兵彊承制拜步輔漢大將軍忠節侯督靑徐二州使徵不從命者步貪其爵號遂受之乃理兵於劇以弟弘爲衛將軍弘弟藍元武大將軍藍弟壽髙密太守遣將徇太山東萊城陽膠東北海濟南齊諸郡皆下之步拓地廣兵甲日盛王閎懼其眾散乃詣步相見欲誘以義方步大陳兵引閎怒曰步有何過君前見攻之甚乎閎按劍曰太守奉朝命而文公擁兵相拒閎攻賊耳何謂甚邪步嘿然良久離席跪謝乃陳樂獻酒待以上賓之禮令閎關掌郡事建武三年光武遣光祿大夫伏隆持節使齊拜步爲東萊太守劉永聞隆至劇乃馳遣立步爲齊王步卽殺隆而受永命是時帝方北憂漁陽南事梁楚故步得專集齊地據郡十二及劉永死步等欲立永子紆爲天子自爲定漢公置百官王閎諫曰梁王以奉本朝之故是以山東頗能歸之今尊立其子將疑眾心且齊人多詐宜且詳之步乃止五年步聞帝將攻之以其將費邑爲濟南王屯歷下冬建威大將軍耿弇破斬費邑進拔臨淄步以弇兵少遠客可一舉而取乃悉將其眾攻弇於臨淄步兵大敗還奔劇帝自幸劇步退保平壽蘇茂將萬餘人來救之茂讓步曰以南陽兵精延岑善戰而耿弇走之大王柰何就攻其營旣呼茂不能待邪步曰負負無可言者帝乃遣使告步茂能相斬降者封爲列侯步遂斬茂使使奉其首降步三弟各自系所在獄皆赦之封步爲安丘侯後與家屬居洛陽王閎亦詣劇降八年夏步將妻子逃奔臨淮與弟弘藍欲招其故眾乘船入海瑯邪太守陳俊追擊斬之王閎者王莽叔父平阿侯譚之子也哀帝時爲中常侍時幸臣董賢爲大司馬寵愛貴盛閎屢諫忤旨哀帝臨崩以璽綬付賢曰無妄以與人時國無嗣主內外恇懼閎白元後請奪之卽帶劍至宣徳後闥舉手叱賢曰宮車晏駕國嗣未立公受恩深重當俯伏號泣何事人持璽綬以待禍至邪賢知閎必死不敢拒之乃跪授璽綬閎馳上太后朝廷壯之及王莽篡位潛忌閎乃出爲東郡太守閎懼誅常系藥手內莽敗漢兵起閎獨完全東郡三十餘萬戶歸降更始

李憲後漢書李憲傳李憲者潁川許昌人也王莽時爲廬江屬令莽末江賊王州公等起眾十餘萬攻掠郡縣莽以憲爲偏將軍廬江連率擊破州公莽敗憲據郡自守更始元年自稱淮南王建武三年遂自立爲天子置公卿百官擁九城眾十餘萬四年秋光武幸壽春遣揚武將軍馬成等擊憲圍舒至六年正月拔之憲亡走其軍士帛意追斬憲而降憲妻子皆伏誅封帛意漁浦侯後憲餘黨淳於臨等猶聚眾數千人屯灊山攻殺安風令揚州牧歐陽歙遣兵不能�帝議欲討之廬江人陳眾爲從事白歙請得諭降臨於是乘單車駕白馬往說而降之灊山人共生爲立祠號白馬陳從事云

漢盧

芳

後漢書盧芳傳芳字君期安定三水人也居左谷中王莽時天下咸思漢徳芳由是詐自稱武帝曾孫劉文伯曾祖母匈奴谷蠡渾邪王之姊爲武帝皇后生三子遭江充之亂太子誅皇后坐死中子次卿亡之長陵小子回卿逃於左谷霍將軍立次卿迎回卿回卿不出因居左谷生子孫卿孫卿生文伯常以是言誑惑安定間王莽末乃與三水屬國羌胡起兵更始至長安徵芳爲騎都尉使鎭撫安定以西更始敗三水豪傑共計議以芳劉氏子孫宜承宗廟乃共立芳爲上將軍西平王使使與西羌匈奴結和親單於曰匈奴本與漢約爲兄弟後匈奴中衰呼韓邪單於歸漢漢爲發兵擁護世世稱臣今漢亦中絕劉氏來歸我亦當立之令尊事我乃使句林王將數千騎迎芳芳與兄禽弟程俱入匈奴單於遂立芳爲漢帝以程爲中郎將將胡騎還入安定初五原人李興隨昱朔方人田颯代郡人石鮪閔堪各起兵自稱將軍建武四年單於遣無樓且渠王入五原塞與李興等和親告興欲令芳還漢地爲帝五年李興閔堪引兵至單於庭迎芳與俱入塞都九原縣掠有五原朔方雲中定襄雁門五郡並置守令與胡通兵侵苦北邊六年芳將軍賈覽將胡騎擊殺代郡太守劉興芳後以事誅其五原太守李興兄弟而其朔方太守田颯雲中太守橋扈恐懼叛芳舉郡降光武令領職如故後大司馬吳漢驃騎大將軍杜茂數擊芳並不�十二年芳與賈覽共攻雲中久不下其將隨昱畱守九原欲脇芳降芳知羽翼外附心膂內離遂棄輜重與十餘騎亡入匈奴其眾歸隨昱昱乃隨使者程恂詣闕拜昱爲五原太守封鐫胡侯昱弟憲武進侯十六年芳復入居髙柳與閔堪兄林使使請降乃立芳爲代王堪爲代相林爲代太傅賜繪二萬匹因使和集匈奴芳上疏謝曰臣芳過托先帝遺體棄在邊陲社稷遭王莽廢絕以是子孫之憂所宜共誅故遂西連羌戎北懷匈奴單於不忘舊徳權立救助是時兵革並起往往而在臣非敢有所貪覬期於奉承宗廟興立社稷是以久僭號位十有餘年罪宜萬死陛下聖徳髙明躬率眾賢海內賓服惠及殊俗以肺附之故赦臣芳罪加以仁恩封爲代王使備北藩無以報塞重責冀必欲和輯匈奴不敢遺餘力負恩貸謹奉天子玉璽思望闕庭詔報芳朝明年正月其冬芳入朝南及昌平有詔止令更朝明歲芳自道還憂恐乃復背叛遂反與閔堪閔林相攻連月匈奴遣數百騎迎芳及妻子出塞芳畱匈奴中十餘年病死初安定屬國胡與芳爲寇及芳敗胡人還鄕裏積苦縣官徭役其中有駁馬少伯者素剛壯二十一年遂率種人反叛與匈奴連和屯聚靑山乃遣將兵長史陳欣率二千騎擊之少伯乃降徙於冀縣

僭號部匯考五

後漢代僭號二

吳孫堅孫策孫權

孫亮孫休孫皓

吳志孫堅傳堅字文臺吳郡富春人蓋孫武之後也少爲縣吏年十七與父共載船至錢唐會海賊胡玉等從匏裏上掠取賈人財物方於岸上分之行旅皆住船不敢進堅謂父曰此賊可擊請討之父曰非爾所圖也堅行操刀上岸以手東西指麾若分部人兵以羅遮賊狀賊望見以爲官兵捕之卽委財物散走堅追斬得一級以還父大驚由是顯聞府召署假尉會稽妖賊許昌起於句章自稱陽明皇帝與其子韶扇動諸縣眾以萬數堅以郡司馬募召精勇得千餘人與州郡合討破之是歲熹平元年也刺史臧旻列上功狀詔書除堅鹽瀆丞數歲徙盱眙丞又徙下邳丞中平元年黃巾賊帥張角起於魏郡托有神靈遣八使以善道教化天下而潛相連結自稱黃天泰平三月甲子三十六萬一旦俱發天下響應燔燒郡縣殺害長吏漢遣車騎將軍皇甫嵩中郎將朱�將兵討擊之�表請堅爲左軍司馬鄕裏少年隨在下邳者皆願從堅又募諸商旅及淮泗精兵合千許人與�並力奮擊所向無前汝潁賊困迫走保宛城堅身當一面登城先入眾乃蟻附遂大破之�具以狀聞上拜堅別部司馬邊章韓遂作亂涼州中郎將董卓拒討無功中平三年遣司空張溫行車騎將軍西討章等溫表請堅與參軍事屯長安溫以詔書召卓卓良久乃詣溫溫責讓卓卓對應不順堅時在坐前耳語謂溫曰卓不怖罪而鴟張大語宜以召不時至陳軍法斬之溫曰卓素著威名於隴蜀之間今日殺之西行無依堅曰明公親率天兵威震天下何賴於卓觀卓所言不假明公輕上無禮一罪也章遂扈經年當以時進討而卓云未可沮軍疑眾二罪也卓受任無功應召稽畱而軒昂自髙三罪也古之名將仗鉞臨眾未有不斷斬以示威者也是以穰苴斬莊賈魏絳戮楊幹今明公垂意於卓不卽加誅虧損威刑於是在矣溫不忍發舉乃曰君且還卓將疑人堅因起出章遂聞大兵向至黨眾離散皆乞降軍還議者以軍未臨敵不斷功賞然聞堅數卓三罪勸溫斬之無不嘆息拜堅議郎時長沙賊區星自稱將軍眾萬餘人攻圍城邑乃以堅爲長沙太守到郡親率將士施設方略旬月之閒克破星等周朝郭石亦帥徒眾起於零桂與星相應遂越境尋討三郡肅然漢朝錄前後功封堅烏程侯靈帝崩卓擅朝政橫恣京城諸州郡�興義兵欲以討卓堅亦舉兵荊州刺史王素遇堅無禮堅過殺之比至南陽眾數萬人南陽太守張咨聞軍至晏然自若堅以牛酒禮咨咨明日亦答詣堅酒酣長沙主簿入白堅前移南陽而道路不治軍資不具請收主簿推問意故咨大懼欲去兵陳四周不得出有頃主簿復入白堅南陽太守稽停義兵使賊不時討請收出案軍法從事便牽咨於軍門斬之郡中震栗無求不獲前到魯陽與袁術相見術表堅行破鹵將軍領預州刺史遂治兵於魯陽城當進軍討卓遣長史公仇稱將兵從事還州督促軍糧施帳幔於城東門外祖道送稱官屬�會卓遣步騎數萬人逆堅輕騎數十先到堅方行酒談笑敕部曲整頓行陣無得妄動後騎漸益堅徐罷坐導引入城乃謂左右曰向堅所以不卽起者恐兵相蹈藉諸君不得入耳卓兵見堅士眾甚整不敢攻城乃引還堅移屯梁東大爲卓軍所攻堅與數十騎潰圍而出堅常著赤罽幘乃脫幘令親近將祖茂著之卓騎爭逐茂故堅從間道得免茂困迫下馬以幘冠冢間燒柱因伏艸中卓騎望見圍繞數重定近覺是柱乃去堅復相收兵合戰於陽人大破卓軍梟其都督華雄等是時或間堅於術術懷疑不運軍糧陽人去魯陽百餘里堅夜馳見術畫地計校曰所以出身不顧上爲國家討賊下慰將軍家門之私讎堅與卓非有骨肉之怨也而將軍受譖潤之言還相嫌疑術踧踖卽調發軍糧堅還屯卓憚堅猛壯乃遣將軍李傕等來求和親令堅列疏子弟任刺史郡守者許表用之堅曰卓逆天無道蕩覆王室今不夷汝三族縣示四海則吾死不瞑目豈將與乃和親邪復進軍大谷拒雒九十里卓尋徙都西入關焚燒雒邑堅乃前入至雒修諸陵平塞卓所發掘訖引軍還住魯陽初平三年術使堅徵荊州擊劉表表遣黃祖逆於樊鄧之間堅擊破之追渡漢水遂圍襄陽單馬行峴山爲祖軍士所射殺兄子賁帥將士眾就術術復表賁爲豫州刺史堅四子策權翊匡權旣稱尊號謚堅曰武烈皇帝孫策傳策字伯符堅初興義兵策將母從居舒與周瑜相友收合士大夫江淮間人咸向之堅薨還葬曲阿已乃渡江居江都徐州牧陶謙深忌策策舅吳景時爲丹陽太守策乃載母徙曲阿與呂範孫河俱就景因緣召募得數百人興平元年從袁術術甚奇之以堅部曲還策太傅馬日磾杖節安集關東在壽春以禮辟策表拜懷義校尉術大將喬蕤張勛皆傾心敬焉術常嘆曰使術有子如孫郎死復何恨策騎士有罪逃入術營隱於內�策指使人就斬之訖詣術謝術曰兵人好叛當共疾之何爲謝也由是軍中益畏憚之術初許策爲九江太守已而更用丹陽陳紀後術欲攻徐州從廬江太守陸康求米三萬斛康不與術大怒策昔曾詣康康不見使主簿接之策常銜恨術遣策攻康謂曰前錯用陳紀每恨本意不遂今若得康廬江眞卿有也策攻康拔之術復用其故吏劉勛爲太守策益失望先是劉繇爲揚州刺史州舊治壽春壽春術已據之繇乃渡江治曲阿時吳景尙在丹陽策從兄賁又爲丹陽都尉繇至皆迫逐之景賁退舍歷陽繇遣樊能於麋陳橫屯江津張英屯當利口以拒術術自用故吏瑯邪惠衢爲揚州刺史更以景爲督軍中郎將與賁共將兵擊英等連年不克策乃說術乞助景等平定江東術表策爲折衝校尉行殄寇將軍兵財千餘騎數十匹賓客願從者數百人比至歷陽眾五六千策母先自曲阿徙於歷陽策又徙母阜陵渡江轉斗所向皆破莫敢當其鋒而軍令整肅百姓懷之策爲人美姿顏好笑語性闊達聽受善於用人是以士民見者莫不盡心樂爲致死劉繇棄軍遁逃諸郡守皆捐城郭奔走吳人嚴白虎等眾各萬餘人處處屯聚吳景等欲先擊破虎等乃至會稽策曰虎等羣盜非有大志此成禽耳遂引兵渡浙江據會稽屠東治乃攻破虎等盡更置長吏策自領會稽太守復以吳景爲丹陽太守以孫賁爲豫章太守分豫章爲廬陵郡以賁弟輔爲廬陵太守丹陽朱治爲吳郡太守彭城張昭廣陵張紘秦松陳端等爲謀主時袁術僭號策以書責而絕之曹公表策爲討逆將軍封爲吳侯後術死長史楊弘大將張勛等將其眾欲就策廬江太守劉勛要擊悉擄之收其珍寶以歸策聞之僞與勛好盟勛新得術眾時豫章上繚宗民萬餘家在江東策勸勛攻取之勛旣行策輕軍晨夜襲拔廬江勛眾盡降勛獨與麾下數百人自歸曹公是時袁紹方彊而策並江東曹公力未能逞且欲撫之乃以弟女配策小弟匡又爲子章取賁女皆禮辟策弟權翊又命揚州刺史嚴象舉權茂才建安五年曹公與袁紹相拒於官渡策陰欲襲許迎漢帝密治兵部署諸將未發會爲故吳郡太守許貢客所殺先是策殺貢貢小子與客亡匿江邊策單騎出卒與客遇客擊傷策創甚請張昭等謂曰中國方亂夫以吳越之眾三江之固足以觀成敗公等善相吾弟呼權佩以印綬謂曰舉江東之眾決機於兩陳之間與天下爭衡卿不如我舉賢任能各盡其心以保江東我不如卿至夜卒時年二十六權稱尊號追謚策曰長沙桓王封子紹爲吳侯後攺封上虞侯紹卒子奉嗣孫�時訛言謂奉當立誅死孫權傳權字仲謀兄策旣定諸郡時權年十五以爲陽羨長郡察孝廉州舉茂才行奉義校尉漢以策遠修職貢遣使者劉琬加錫命琬語人曰吾觀孫氏兄弟𨿽各才秀明達然皆祿祚不終惟中弟孝廉形貌奇偉骨體不恆有大貴之表年又最壽爾試識之建安四年從策徵廬江太守劉勛勛破進討黃祖於沙羨五年策薨以事授權權哭未及息策長史張昭謂權曰孝廉此寧哭時邪且周公立法而伯禽不師非欲違父時不得行也況今姦宄競逐豺狼滿道乃欲哀親戚顧禮制是猶開門而揖盜未可以爲仁也乃攺易權服扶令上馬使出巡軍是時惟有會稽吳郡丹陽豫章廬陵然深險之地猶未盡從而天下英豪布在州郡賓旅寄寓之士以安危去就爲意未有君臣之固張昭周瑜等謂權可與共成大業故委心而服事焉曹公表權爲討鹵將軍領會稽太守屯吳使丞之郡行文書事待張昭以師傅之禮而周瑜程普呂範等爲將率招延俊秀聘求名士肅諸葛瑾等始爲賓客分部諸將鎭撫山越討不從命七年權母吳氏薨八年權西伐黃祖破其舟軍惟城未克而山寇復動還過豫章使呂範平鄱陽會稽程普討樂安太史慈領海昏韓當周泰呂蒙等爲劇縣令長九年權弟丹陽太守翊爲左右所害以從兄瑜代翊十年權使賀齊討上饒分爲建平縣十二年西徵黃祖擄其人民而還十三年春權復徵黃祖祖先遣舟兵拒軍都尉呂蒙破其前鋒而淩統董襲等盡銳攻之遂屠其城祖挺身亡走騎士馮則追梟其首擄其男女數萬口是歲使賀齊討黟歙分歙爲始新新定犁陽休陽縣以六縣爲新都郡荊州牧劉表死魯肅乞奉命弔表二子且以觀變肅未到而曹公已臨其境表子琮舉眾以降劉備欲南濟江肅與相見因傳權旨爲陳成敗備進住夏口使諸葛亮詣權權遣周瑜程普等行是時曹公新得表眾形勢甚盛諸議者皆望風畏懼多勸權迎之惟瑜肅執拒之議意與權同瑜普爲左右督各領萬人與備俱進遇於赤壁大破曹公軍公燒其餘船引退士卒饑疫死者大半備瑜等復追至南郡曹公遂北還畱曹仁徐晃於江陵使樂進守襄陽時甘寧在江陵爲仁黨所圍用呂蒙計畱淩統以拒仁以其半救寧軍以勝反權自率眾圍合肥使張昭攻九江之當塗昭兵不利權攻城逾月不能下曹公自荊州還遣張喜將騎赴合肥未至權退十四年瑜仁相守歲餘所殺傷甚眾仁委城走權以瑜爲南郡太守劉備表權行車騎將軍領徐州牧備領荊州牧屯公安十五年分豫章爲鄱陽郡分長沙爲漢昌郡以魯肅爲太守屯陸口十六年權徙治秣陵明年城石頭攺秣陵爲建業聞曹公將來侵作濡須塢十八年正月曹公攻濡須權與相拒月餘曹公望權軍嘆其齊肅乃退初曹公恐江濱郡縣爲權所略徵令內移民轉相驚自廬江九江蘄春廣陵戶十餘萬皆東渡江江西遂虛合肥以南惟有皖城十九年五月權徵皖城閏月克之獲廬江太守朱光及參軍董和男女數萬口是歲劉備定蜀權以備已得益州令諸葛瑾從求荊州諸郡備不許曰吾方圖涼州涼州定乃盡以荊州與吳耳權曰此假而不反而欲以虛辭引歲遂置南三郡長吏關羽盡逐之權大怒乃遣呂蒙督鮮於丹徐忠孫規等兵二萬取長沙零陵桂陽三郡使魯肅以萬人屯巴丘以禦關羽權住陸口爲諸軍節度蒙到二郡皆服惟零陵太守郝普未下會備到公安使關羽將三萬兵至益陽權乃召蒙等使還助肅蒙使人誘普普降盡得三郡將守因引軍還與孫皎潘璋並魯肅兵�進拒羽於益陽未戰會曹公入漢中備懼失益州使使求和權令諸葛瑾報更尋盟好遂分荊州長沙江夏桂陽以東屬權南郡零陵武陵以西屬備備歸而曹公已還權反自陸口遂徵合肥合肥未下徹軍還兵皆就路權與淩統甘寧等在津北爲魏將張遼所襲統等以死捍權權乘駿馬越津橋得去二十一年冬曹公次於居巢遂攻濡須二十二年春權令都尉徐詳詣曹公請降公報使修好誓重結婚二十三年十月權將如吳親乘馬射虎於庱亭馬爲虎所傷權投以雙戟虎卻廢常從張世擊以戈獲之二十四年關羽圍曹仁於襄陽曹公遣左將軍於禁救之會漢水暴起羽以舟兵盡擄禁等步騎三萬送江陵惟城未拔權內憚羽外欲以爲己功箋與曹公乞以討羽自效曹公且欲使羽與權相持以斗之驛傳權書使曹仁以弩射示羽羽猶豫不能去閏月權徵羽先遣呂蒙襲公安獲將軍士仁蒙到南郡南郡太守麋芳以城降蒙據江陵撫其老弱釋於禁之囚陸遜別取宜都獲秭歸枝江夷道還屯夷陵守峽口以備蜀關羽還當陽西保麥城權使誘之羽僞降立幡旗爲象人於城上因遁走兵皆解散尙十餘騎權先使朱然潘璋斷其徑路十二月璋司馬馬忠獲羽及其子平都督趙累等於章鄕遂定荊州是歲大疫盡除荊州民租稅曹公表權爲驃騎將軍假節領荊州牧封南昌侯權遣校尉梁寓奉貢於漢及令王惇市馬又遣朱光等歸二十五年春正月曹公薨太子丕代爲丞相魏王攺年爲延康秋魏將梅敷使張儉求見撫納南陽陰酇築陽山都中廬五縣民五千家來附冬魏嗣王稱尊號攺元爲黃初二年四月劉備稱帝於蜀權自公安都鄂攺名武昌以武昌下雉尋陽陽新柴桑沙羨六縣爲武昌郡五月建業言甘露降八月城武昌下令諸將曰夫存不忘亡安必慮危古之善教昔雋不疑漢之名臣於安平之世而刀劍不離於身蓋君子之於武備不可以已況今處身彊畔豺狼交接而可輕忽不思變難哉頃聞諸將出入各尙謙約不從人兵甚非備慮愛身之謂夫保己遺名以安君親孰與危辱宜深警戒務崇其大副孤意焉自魏文帝踐祚權使命稱藩及遣於禁等還十一月策命權曰蓋聖王之法以徳設爵以功制祿勞大者祿厚徳盛者禮丰故叔旦有夾輔之勛太公有鷹揚之功�啟土宇並受備物所以表章元功殊異賢哲也近漢髙祖受命之初分裂膏腴以王八姓斯則前世之懿事後王之元龜也朕以不徳承運革命君臨萬國秉統天機思齊先代坐而待旦惟君天資忠亮命世作佐深睹歷數達見廢興遠遣行人浮於潛漢望風影附抗疏稱藩兼納�絺南方之貢普遣諸將來還本朝忠肅內發款誠外昭信著金石義蓋山河朕甚嘉焉今封君爲吳王使使持節太常髙平侯貞授君璽綬策書金虎符第一至第五左竹使符第一至第十以大將軍使持節督交州領荊州牧事錫君靑土苴以白茅對揚朕命以尹東夏其上故驃騎將軍南昌侯印綬符策今又加君九錫其敬聽後命以君綏安東南綱紀江外民夷安業無或攜貳是用錫君大輅戎輅各一元牡二駟君務財勸農倉庫盈積是用錫君衮冕之服赤舄副焉君化民以徳禮教興行是用錫君軒縣之樂君宣導休風懷柔百越是用錫君朱戶以居君運其才謀官方任賢是用錫君納陛以登君忠勇�奮淸除姦匿是用錫君虎賁之士百人君振威陵邁宣力荊南梟滅凶醜罪人斯得是用錫君鈇鉞各一君文和於內武信於外是用錫君彤弓一彤矢百玈弓十玈矢千君以忠肅爲基恭勤爲徳是用錫君秬鬯一卣圭瓚副焉欽哉敬敷訓典以服朕命以勗相我國家永終爾顯烈是歲劉備帥軍來伐至巫山秭歸使使誘導武陵蠻夷假與印傳許之封賞於是諸縣及五溪民皆反爲蜀權以陸遜爲督督朱然潘璋等以拒之遣都尉趙咨使魏魏帝問曰吳王何等主也咨對曰聰明仁智雄略之主也帝問其狀咨曰納魯肅於凡品是其聰也拔呂蒙於行陣是其明也獲於禁而不害是其仁也取荊州而兵不血刃是其智也據三州虎視於天下是其雄也屈身於陛下是其略也帝欲封權子登權以登年幼上書辭封重遣西曹掾沈珩陳謝並獻方物立登爲王太子黃武元年春正月陸遜部將軍宋謙等攻蜀五屯皆破之斬其將三月鄱陽言黃龍見蜀軍分據險地前後五十餘營遜隨輕重以兵應拒自正月至閏月大破之臨陣所斬及投兵降首數萬人劉備奔走僅以身免初權外托事魏而誠心不款魏欲遣侍中辛毗尙書桓階往與盟誓並徵任子權辭讓不受秋九月魏乃命曹休張遼臧霸出洞口曹仁出濡須曹眞夏侯尙張合徐晃圍南郡權遣呂範等督五軍以舟軍拒休等諸葛瑾潘璋楊粲救南郡朱桓以濡須督拒仁時揚越蠻夷多未平集內難未弭故權卑辭上書求自攺悔若罪在難除必不見置當奉還土地民人乞寄命交州以終餘年文帝報曰君生於擾攘之際本有縱橫之志降身奉國以享玆祚自君策名已來貢獻盈路討備之功國朝仰成埋而掘之古人之所恥朕之與君大義已定豈樂勞師遠臨江漢廊廟之議王者所不得專三公上君過失皆有本末朕以不明𨿽有曾母投杼之疑猶冀言者不信以爲國福故先遣使者犒勞又遣尙書侍中踐修前言以定任子君遂設辭不欲使進議者怪之又前都尉浩周勸君遣子乃實朝臣交謀以此卜君君果有辭外引隗囂遣子不終內諭竇融守忠而已世殊時異人各有心浩周之還口陳指麾益令議者發明眾嫌終始之本無所據仗故遂俯仰從羣臣議今省上事款誠深至心用慨然淒愴動容卽日下詔敕諸軍但深溝髙壘不得妄進若君必效忠節以解疑議登身朝到夕召兵還此言之誠有如大江權遂攺年臨江拒守冬十一月大風範等兵溺死者數千餘軍還江南曹休使臧霸以輕船五百敢死萬人襲攻徐陵燒攻城車殺略數千人將軍全琮徐盛追斬魏將尹盧殺獲數百十二月權使太中大夫鄭泉聘劉備於白帝始復通也然猶與魏文帝相往來至後年乃絕是歲攺夷陵爲西陵二年春正月曹眞分軍據江陵中州是月城江夏山攺四分用乾象歷三月曹仁遣將軍常雕等以兵五千乘油船晨渡濡須中州仁子泰因引軍急攻朱桓桓兵拒之遣將軍嚴圭等擊破雕等是月魏軍皆退夏四月權羣臣勸卽尊號權不許劉備薨於白帝五月曲阿言甘露降先是戲口守將晉宗殺將王直以眾叛如魏魏以爲蘄春太守數犯邊境六月權令將軍賀齊督麋芳劉邵等襲蘄春邵等生擄宗十一月蜀使中郎將鄧芝來聘三年夏遣輔義中郎將張溫聘於蜀秋八月赦死罪九月魏文帝出廣陵望大江曰彼有人焉未可圖也乃還四年夏五月丞相孫邵卒六月以太常顧雍爲丞相皖口言木連理冬十二月鄱陽賊彭綺自稱將軍攻沒諸縣眾數萬人是歲地連震五年春令曰軍興日久民離農畔父子夫婦不能相卹孤甚湣之今北寇縮竄方外無事其下州郡有以寬息是時陸遜以所在少谷表令諸將增廣農畝權報曰甚善今孤父子親自受田車中八牛以爲四耦𨿽未及古人亦欲與眾均等其勞也秋七月權聞魏文帝崩徵江夏圍石陽不克而還倉梧言鳳皇見分三郡惡地十縣置東安郡以全琮爲太守平討山越冬十月陸遜陳便宜勸以施徳緩刑寬賦息調又云忠讜之言不能極陳求容小臣數以利聞權報曰夫法令之設欲以遏惡防邪儆戒未然也焉得不有刑罰以威小人乎此爲先令後誅不欲使有犯者耳君以爲太重者孤亦何利其然但不得已而爲之耳今承來意當重諮謀務從其可且近臣有盡規之諫親戚有補察之箴所以匡君正主明忠信也書載予違汝�汝無面從孤豈不樂忠言以自裨補邪而云不敢極陳何得爲忠讜哉若小臣之中有可納用者寧得以人廢言而不采擇乎假但媚取容𨿽暗亦所明識也至於發調者徒以天下未定事以眾濟若徒守江東修崇寬政兵自足用復用多爲顧坐自守可陋耳若不豫調恐臨時未可便用也又孤與君分義特異榮戚實同來表云不敢隨眾容身苟免此實甘心所望於君也於是令有司盡寫科條使郎中褚逢賫以就遜及諸葛瑾意所不安令損益之是歲分交州置廣州俄復舊六年春正月諸將獲彭綺閏月韓當子琮以其眾降魏七年春三月封子慮爲建昌侯罷東安郡夏五月鄱陽太守周魴僞叛誘魏將曹休秋八月權至皖口使將軍陸遜督諸將大破休於石亭大司馬呂範卒是歲攺合浦爲珠官郡黃龍元年春公卿百司皆勸權正尊號夏四月夏口武昌�言黃龍鳳皇見丙申南郊卽皇帝位是日大赦攺年追尊父破鹵將軍堅爲武烈皇帝母吳氏爲武烈皇后兄討逆將軍策爲長沙桓王吳王太子登爲皇太子將吏皆進爵加賞初興平中吳中童謠曰黃金車班蘭耳闓昌門出天子五月使校尉張剛管篤之遼東六月蜀遣衛尉陳震慶權踐位權乃參分天下豫靑徐幽屬吳兗冀並涼屬蜀其司州之土以函谷關爲界爲盟曰天降喪亂皇綱失敍逆臣承釁劫奪國柄始於董卓終於曹操窮凶極惡以覆四海至令九州幅裂普天無統民神痛怨靡所戾止及操子丕桀逆遺醜薦作姦回偸取天位而�麼尋丕凶迹阻兵盜土未伏厥誅昔共工亂象而髙辛行師三苗幹度而虞舜徵焉今日滅禽其徒黨非漢與吳將復誰任夫討惡剪暴必聲其罪宜先分裂奪其土地使士民之心各知所歸是以春秋晉侯伐衛先分其田以畀宋人斯其義也且古建大事必先盟誓故周禮有司盟之官尙書有告誓之文漢之與吳𨿽信由中然分土裂境宜有盟約諸葛丞相徳威遠著翼戴本國典戎在外信感陰陽誠動天地重復結盟廣誠約誓使東西士民咸共聞知故立壇殺牲昭告神明再歃加書副之天府天髙聽下靈威棐諶司愼司盟羣臣羣祀莫不臨之自今日漢吳旣盟之後戮力一心同討魏賊救危卹患分災共慶好惡齊之無或攜貳若有害漢則吳伐之若有害吳則漢伐之各守分土無相侵犯傳之後葉克終若始凡百之約皆如載書信言不艷實居於好有渝此盟創禍先亂違貳不協慆慢天命明神上帝是討是督山川百神是糾是殛俾墜其師無克祚國於爾大神其明鑑之秋九月權遷都建業因故府不攺館徵上大將軍陸遜輔太子登掌武昌畱事二年春正月魏作合肥新城詔立都講祭酒以教學諸子遣將軍衛溫諸葛直將甲士萬人浮海求夷洲及亶洲亶洲在海中長老傳言秦始皇帝遣方士徐福將童男童女數千人入海求蓬萊神山及仙藥止此洲不還世相承有數萬家其上人民時有至會稽貨布會稽東縣人海行亦有遭風流移至亶洲者所在絕遠卒不可得至但得夷洲數千人還三年春二月遣太常潘浚率眾五萬討武陵蠻夷衛溫諸葛直皆以違詔無功下獄誅夏有野蠶成繭大如卵由拳野稻自生攺爲禾興縣中郎將孫布詐降以誘魏將王淩淩以軍迎布冬十月權以大兵潛伏於阜陵俟之淩覺而走會稽南始平言嘉禾生十二月丁卯大赦攺明年元也嘉禾元年春正月建昌侯慮卒三月遣將軍周賀校尉裴潛乘海之遼東秋九月魏將田豫要擊斬賀於成山冬十月魏遼東太守公孫淵遣校尉宿舒閬中令孫綜稱藩於權並獻貂馬權大悅加淵爵位二年春正月詔曰朕以不徳肇受元命夙夜兢兢不遑假寢思平世難救濟黎庶上答神祇下慰民望是以眷眷勤求俊傑將與戮力共定海內苟在同心與之偕老今使持節督幽州領靑州牧遼東太守燕王久嗋賊寇隔在一方𨿽乃心於國其路靡緣今因天命遠遣二使款誠顯露章表殷勤朕之得此何喜如之𨿽湯遇伊尹周獲呂望世祖未定而得河右方之今日豈復是過普天一統於是定矣書不云乎一人有慶兆民賴之其大赦天下與之更始其明下州郡咸使聞知特下燕國奉宣詔恩令普天率土備聞斯慶三月遣舒綜還使太常張彌執金吾許晏將軍賀達等將兵萬人金寶珍貨九錫備物乘海授淵舉朝大臣自丞相雍已下皆諫以爲淵未可信而寵待太厚但可遣吏兵數百護送舒綜權終不聽淵果斬彌等送其首於魏沒其兵資權大怒欲自徵淵尙書僕射薛綜等切諫乃止是歲權向合肥新城遣將軍全琮徵六安皆不克還三年春正月詔曰兵久不輟民困於役歲或不登其寬諸逋勿復督課夏五月權遣陸遜諸葛瑾等屯江夏沔口孫韶張承等向廣陵淮陽權率大眾圍合肥新城是時蜀相諸葛亮出武功權謂魏明帝不能遠出而帝遣兵助司馬宣王拒亮自率水軍東徵未至壽春權退還孫韶亦罷秋八月以諸葛恪爲丹陽太守討山越九月朔隕霜傷谷冬十一月太常潘浚平武陵蠻夷事畢還武昌詔復曲阿爲云陽丹徒爲武進廬陵賊李桓羅厲等爲亂四年夏遣呂岱討桓等秋七月有雹魏使以馬求易珠璣翡翠�瑁權曰此皆孤所不用而可得馬何苦而不聽其交易五年春鑄大錢一當五百詔使吏民輸銅計銅畀直設盜鑄之科二月武昌言甘露降於禮賓殿輔吳將軍張昭卒中郎將吾粲獲李桓將軍唐咨獲羅厲等自十月不雨至於夏冬十月彗星見於東方鄱陽賊彭旦等爲亂六年春正月詔曰夫三年之喪天下之達制人情之極痛也賢者割哀以從禮不肖者勉而致之世治道泰上下無事君子不奪人情故三年不逮孝子之門至於有事則殺禮以從宜要絰而處事故聖人制法有禮無時則不行遭喪不奔非古也蓋隨時之宜以義斷恩也前故設科長吏在官當須交代而故犯之𨿽隨糾坐猶已廢曠方事之殷國家多難凡在官司宜各盡節先公後私而不恭承甚非謂也中外羣寮其更平議務令得中詳爲節度顧譚議以爲奔喪立科輕則不足以禁孝子之情重則本非應死之罪𨿽嚴刑益設違奪必少若偶有犯者加其刑則恩所不忍有減則法廢不行愚以爲長吏在遠苟不告語勢不得知比選代之間若有傳者必加大辟則長吏無廢職之負孝子無犯重之刑將軍胡綜議以爲喪紀之禮𨿽有典制苟無其時所不得行方今戎事軍國異容而長吏遭喪知有科禁公敢幹突苟念聞憂不奔之恥不計爲臣犯禁之罪此由科防本輕所致忠節在國孝道立家出身爲臣焉得兼之故爲忠臣不得爲孝子宜定科文示以大辟若故違犯有罪無赦以殺止殺行之一人其後必絕丞相雍奏從大辟其後吳令孟宗喪母奔赴已而自拘於武昌以聽刑陸遜陳其素行因爲之請權乃減宗一等後不得以爲比因此遂絕二月陸遜討彭旦等其年皆破之冬十月遣衛將軍全琮襲六安不克諸葛恪平山越事畢北屯廬江赤烏元年春鑄當千大錢夏呂岱討廬陵賊畢還陸口秋八月武昌言麒麟見有司奏言麒麟者太平之應宜攺年號詔曰間者赤烏集於殿前朕所親見若神靈以爲嘉祥者攺年宜以赤烏爲元羣臣奏曰昔武王伐紂有赤烏之祥君臣觀之遂有天下聖人書策載述最詳者以爲近事旣嘉親見又明也於是攺年步夫人卒追贈皇后初權信任校事呂壹壹性苛慘用法深刻太子登數諫權不納大臣由是莫敢言後壹姦罪發露伏誅權引咎責躬乃使中書郎袁禮告謝諸大將因問時事所當損益禮還復有詔責數諸葛瑾步騭朱然呂岱等曰袁禮還云與子瑜子山義封定公相見�以時事當有所先後各自以不掌民事不肯便有所陳悉推之伯言承明伯言承明見禮泣涕懇惻辭旨辛苦至乃懷執危怖有不自安之心聞此悵然深自刻怪何者夫惟聖人能無過行明者能自見耳人之舉措何能悉中獨當己有以傷拒眾意忽不自覺故諸君有嫌難耳不爾何緣乃至於此乎自孤興軍五十年所役賦凡百皆出於民天下未定孽類猶存士民勤苦誠所貫知然勞百姓事不得已耳與諸君從事自少至長髮有二色以謂表裏足以明露公私分計足用相保盡言直諫所望諸君拾遺補闕孤亦望之昔衛武公年過志壯勤求輔�每獨嘆責且布衣韋帶相與交結分成好合尙污垢不異今日諸君與孤從事𨿽君臣義存猶謂骨肉不復是過榮福喜戚相與共之忠不匿情智無遺計事統是非諸君豈得從容而已哉同船濟水將誰與易齊桓諸侯之霸者耳有善管子未嘗不嘆有過未嘗不諫諫而不得終諫不止今孤自省無桓公之徳而諸君諫諍未出於口仍執嫌難以此言之孤於齊桓良優未知諸君於管子何如耳久不相見因事當陳共定大業整齊天下當復有誰凡百事要所當損益樂聞異計匡所不逮二年春三月遣使者羊�鄭冑將軍孫怡之遼東擊魏守將張持髙慮等擄得男女零陵言甘露降夏五月城沙羨冬十月將軍蔣祕南討夷賊祕所領都督廖式殺臨賀太守嚴綱等自稱平南將軍與弟潛共攻零陵桂陽及搖動交州蒼梧郁林諸郡眾數萬人遣將軍呂岱唐咨討之歲餘皆破三年春正月詔曰蓋君非民不立民非谷不生頃者以來民多徵役歲又水旱年谷有損而吏不良侵奪民時以致饑困自今以來督軍郡守其謹察非法當農桑時以役事擾民者舉正以聞夏四月大赦詔諸郡縣治城郭起譙樓穿�發渠以備盜賊冬十一月民饑詔開倉廩以賑貧窮四年春正月大雪平地深三尺鳥獸死者大半夏四月遣衛將軍全琮略淮南決芍陂燒安城邸閣收其人民威北將軍諸葛恪攻六安琮與魏將王淩戰於芍陂中郎將秦晃等十餘人戰死車騎將軍朱然圍樊大將軍諸葛瑾取相中五月太子登卒是月魏太傅司馬宣王救樊六月軍還閏月大將軍瑾卒秋八月陸遜城邾五年春正月立子和爲太子大赦攺禾興爲嘉興百官奏立皇后及四王詔曰今天下未定民物勞瘁且有功者或未錄饑寒者尙未卹猥割土壤以丰子弟崇爵位以寵妃妾孤甚不取其釋此議三月海鹽縣言黃龍見夏四月禁進獻禦減太官膳秋七月遣將軍聶友校尉陸凱以兵三萬討珠崖儋耳是歲大疫有司又奏立後及諸王八月立子霸爲魯王六年春正月新都言白虎見諸葛恪徵六安破魏將謝順營收其民人冬十一月丞相顧雍卒十二月扶南王範旃遣使獻樂人及方物是歲司馬宣王率軍入舒諸葛恪自皖遷於柴桑七年春正月以上大將軍陸遜爲丞相秋宛陵言嘉禾生是歲步騭朱然等各上疏云自蜀還者咸言欲背盟與魏交通多作舟船繕治城郭又蔣琬守漢中聞司馬懿南向不出兵乘虛以犄角之反委漢中還近成都事已彰灼無所復疑宜爲之備權揆其不然曰吾待蜀不薄聘享盟誓無所負之何以致此又司馬懿前來入舒旬日便退蜀在萬里何知緩急而便出兵乎昔魏欲入漢川此間始嚴亦未舉動會聞魏還而止蜀寧可復以此有疑邪又人家治國舟船城郭何得不獲今此間治軍寧復欲以禦蜀邪人言若不可信朕爲諸君破家保之蜀竟自無謀如權所籌八年春二月丞相陸遜卒夏雷霆犯宮門柱又擊南津大橋楹茶陵縣鴻水溢出流漂居民二百餘家秋七月將軍馬茂等圖逆夷三族八月大赦遣校尉陳勛將屯田及作士三萬人鑿句容中道自卜其至云陽西城通會市作邸閣九年春二月車騎將軍朱然徵魏柤中斬獲千餘夏四月武昌言甘露降秋九月以驃騎步騭爲丞相車騎朱然爲左大司馬衛將軍全琮爲右大司馬鎭南呂岱爲上大將軍威北將軍諸葛恪爲大將軍十年春正月右大司馬全琮卒二月權適南宮三月攺作太初宮諸將及州郡皆義作夏五月丞相步騭卒冬十月赦死罪十一年春正月朱然城江陵二月地仍震三月宮成夏四月雨雹雲陽言黃龍見五月鄱陽言白虎仁詔曰古者聖王積行累善修身行道以有天下故符瑞應之所以表徳也朕以不明何以臻玆書云𨿽休勿休公卿百司其勉修所職以匡不逮十二年春三月左大司馬朱然卒四月有兩烏銜鵲墮東館丙寅驃騎將軍朱據領丞相燎鵲以祭十三年夏五月日至熒惑入南斗秋七月犯魁第二星而東八月丹陽句容及故鄣寧國諸山崩鴻水溢詔原逋責給貸種食廢太子和處故鄣魯王霸賜死冬十月魏將文欽僞叛以誘朱異權遣呂據就異以迎欽異等持重欽不敢進十一月立子亮爲太子遣軍十萬作堂邑塗塘以淹北道十二月魏大將軍王昶圍南郡荊州刺史王基攻西陵遣將軍戴烈陸凱往拒之皆引還是歲神人授書告以攺年立後太元元年夏五月立皇后潘氏大赦攺年初臨海羅陽縣有神自稱王表周旋民間語言飲食與人無異然不見其形又有一婢名紡績是月遣中書郎李崇賫輔國將軍羅陽王印綬迎表表隨崇俱出與崇及所在郡守令長談論崇等無以易所歷山川輒遣婢與其神相聞秋七月崇與表至權於蒼龍門外爲立第捨數使近臣賫酒食往表說水旱小事往往有驗秋八月朔大風江海湧溢平地深八尺吳髙陵松柏斯拔郡城南門飛落冬十一月大赦權祭南郊還寢疾十二月驛徵大將軍恪拜爲太子太傅詔省繇役減徵賦除民所患苦二年春正月立故太子和爲南陽王居長沙子奮爲齊王居武昌子休爲瑯邪王居虎林二月大赦攺元爲神鳳皇后潘氏薨諸將吏數詣王表請福表亡去夏四月權薨時年七十一謚曰大皇帝秋七月葬蔣陵孫亮傳亮字子明權少子也權春秋髙而亮最少故尢畱意姊全公主嘗譖太子和子母心自不安因倚權意欲豫自結數稱述全尙女勸爲亮納赤烏十三年和廢權遂立亮爲太子以全氏爲妃太元元年夏亮母潘氏立爲皇后冬權寢疾徵大將軍諸葛恪爲太子太傅會稽太守滕引爲太常並受詔輔太子明年四月權薨太子卽尊號大赦攺元是歲於魏嘉平四年也閏月以恪爲帝太傅引爲衛將軍領尙書事上大將軍呂岱爲大司馬諸文武在位皆進爵班賞冗官加等冬十月太傅恪率軍遏巢湖城東興使將軍全端守西城都尉畱略守東城十二月朔丙申大風雷電魏使將軍諸葛誕胡遵等步騎七萬圍東興將軍王昶攻南郡毋丘儉向武昌甲寅恪以大兵赴敵戊午兵及東興交戰大破魏軍殺將軍韓綜桓嘉等是月雷雨天災武昌端門攺作端門又災內殿二年春正月丙寅立皇后全氏大赦庚午王昶等皆退二月軍還自東興大行封賞三月恪率軍伐魏夏四月圍新城大疫兵卒死者大半秋八月恪引軍還冬十月大饗武衛將軍孫峻伏兵殺恪於殿堂大赦以峻爲丞相封富春侯十一月有大鳥五見於春申明年攺元五鳳元年夏大水秋吳侯英謀殺峻覺英自殺冬十一月星茀於鬥牛二年春正月魏鎭東將軍毋丘儉前將軍文欽以淮南之眾西入戰於樂嘉閏月壬辰峻及驃騎將軍呂據左將軍畱贊率兵襲壽春軍及東興聞欽等敗壬寅兵進於�臯欽詣峻降淮南餘眾數萬口來奔魏諸葛誕入壽春峻引軍還二月及魏將軍曹珍遇於髙亭交戰珍敗績畱贊爲誕別將蔣班所敗於菇陂贊及將軍孫楞蔣修等皆遇害三月使鎭南將軍朱異襲安丰不克秋七月將軍孫儀張怡林恂等謀殺峻發覺儀自殺恂等伏辜陽羨離裏山大石自立使衛尉馮朝城廣陵拜將軍吳穰爲廣陵太守畱略爲東海太守是歲大旱十二月作太廟以馮朝爲監軍使者督徐州諸軍事民饑軍士怨畔太平元年春二月朔建業火峻用徵北大將軍文欽計將徵魏八月先遣欽及驃騎呂據車騎劉纂鎭南朱異前將軍唐咨軍自江都入淮泗九月丁亥峻卒以從弟偏將軍綝爲侍中武衛將軍領中外諸軍事召還據等聞綝代峻大怒己丑大司馬呂岱卒壬辰太白犯南斗據欽咨等表薦衛將軍滕引爲丞相綝不聽癸卯更以引爲大司馬代呂岱駐武昌據引兵還欲討綝綝遣使以詔書告諭欽咨等使取據冬十月丁未遣孫憲及丁奉施寬等以舟兵逆據於江都遣將軍劉丞督步騎攻引引兵敗夷滅己酉大赦攺年辛亥獲呂據於新州十一月以綝爲大將軍假節封永康侯孫憲與將軍王惇謀殺綝事覺綝殺惇迫憲令自殺十二月使五官中郎將刁元告亂於蜀二年春二月甲寅大雨震電乙卯雪大寒以長沙東部爲湘東郡西部爲衡陽郡會稽東部爲臨海郡豫章東部爲臨川郡夏四月亮臨正殿大赦始親政事綝所表奏多見難問又科兵子弟年十八已下十五已上得三千餘人選大將子弟年少有勇力者爲之將帥亮曰吾立此軍欲與之俱長日於苑中習焉五月魏徵東大將軍諸葛誕以淮南之眾保壽春城遣將軍朱成稱臣上疏又遣子靚長史吳綱諸牙門子弟爲質六月使文欽唐咨全端等步騎三萬救誕朱異自虎林率眾襲夏口夏口督孫壹奔魏秋七月綝率眾救壽春次於鑊裏朱異至自夏口綝使異爲前部督與丁奉等將介士五萬解圍八月會稽南部反殺都尉鄱陽新都民爲亂廷尉丁密部兵校尉鄭曹將軍鍾離牧率軍討之朱異以軍士乏食引還綝大怒九月朔己巳殺異於鑊裏辛未綝自鑊裏還建業甲申大赦十一月全緒子褘儀以其母奔魏十二月全端懌等壽春城詣司馬文王三年春正月諸葛誕殺文欽三月司馬文王克壽春誕及左右戰死將吏已下皆降秋七月封故齊王奮爲章安侯詔州郡伐官材自八月沈陰不雨四十餘日亮以綝專恣與太常全尙將軍劉丞謀誅綝九月戊午綝以兵取尙遣弟恩攻殺丞於蒼龍門外召大臣會宮門黜亮爲會稽王時年十六孫休傳休字子烈權第六子年十三從中書郎射慈郎中盛衝受學太元二年正月封瑯邪王居虎林四月權薨休弟亮承統諸葛恪秉政不欲諸王在濱江兵馬之地徙休於丹陽郡太守李衡數以事侵休休上書乞徙他郡詔徙會稽居數歲夢乘龍上天顧不見尾覺而異之孫亮廢己未孫綝使宗正孫楷與中書郎董朝迎休休初聞問意疑楷朝具述綝等所以奉迎本意畱一日二夜遂發十月戊寅行至曲阿有老公於休叩頭曰事久變生天下喁喁願陛下速行休善之是日進及布塞亭武衛將軍恩行丞相事率百僚以乘輿法駕迎於永昌亭築宮以武帳爲便殿設禦座己卯休至望便殿止住使孫楷先見恩楷還休乘輦進羣臣再拜稱臣休升便殿謙不卽禦座止東廂戶曹尙書前卽階下贊奏丞相奉璽符休三讓羣臣三請休曰將相諸侯咸推寡人寡人敢不承受璽符羣臣以次奉引休就乘輿百官陪位綝以兵千人迎於半野拜於道側休下車答拜卽日禦正殿大赦攺元是歲於魏甘露三年也永安元年冬十月壬午詔曰夫褒徳賞功古今通義其以大將軍綝爲丞相荊州牧增食五縣武衛將軍恩爲禦史大夫衛將軍中軍督封縣侯威遠將軍授爲右將軍縣侯偏將軍幹雜號將軍亭侯長水校尉張布輔導勤勞以布爲輔義將軍封永康侯董朝親迎封爲鄕侯又詔曰丹陽太守李衡以往事之嫌自拘有司夫射鉤斬袪在君爲君遣衡還郡勿令自疑己丑封孫�爲烏程侯�弟徳錢唐侯謙永安侯十一月甲午風四轉五復蒙霧連日綝一門五侯皆典禁軍權傾人主有所陳述敬而不違於是益恣休恐其變數加賞賜丙申詔曰大將軍忠敬內發首建大計以安社稷卿士內外咸贊其議�有勛勞昔霍光定計百僚同心無復是過亟案前日與議定策告廟人名依故事應加爵位者促施行之戊戌詔曰大將軍掌中外諸軍事事統煩多其加衛將軍禦史大夫恩侍中與大將軍分省諸事壬子詔曰諸吏家有五人三人兼重爲役父兄在都子弟給郡縣吏旣出限米軍出又從至於家事無經護者朕甚湣之其有五人三人爲役聽其父兄所欲畱爲畱一人除其米限軍出不從又曰諸將吏奉迎陪位在永昌亭者皆加位一級頃之休聞綝逆謀陰與張布圖計十二月戊辰臘百僚朝賀公卿升殿詔武士縛綝卽日伏誅己巳詔以左將軍張布討姦臣加布爲中軍督封布弟惇爲都亭侯給兵三百人惇弟恂爲校尉詔曰古者建國教學爲先所以道世治性爲時養器也自建興以來時事多故吏民頗以目前趨務去本就末不循古道夫所尙不淳則傷化敗俗其案古置學官立五經博士核取應選加其寵祿科見吏之中及將吏子弟有志好者各令就業一歲課試差其品第加以位賞使見之者樂其榮聞之者羨其譽以惇王化以隆風俗二年春正月震電三月備九卿官詔曰朕以不徳托於王公之上夙夜戰戰忘寢與食今欲偃武修文以崇大化推此之道當由士民之贍必須農桑管子有言倉廩實知禮節衣食足知榮辱夫一夫不耕有受其饑一婦不織有受其寒饑寒並至而民不爲非者未之有也自頃年已來州郡吏民及諸營兵多違此業皆浮船長江賈作上下良田漸廢見谷日少欲求大定豈可得哉亦由租入過重農人利薄使之然乎今欲廣開田業輕其賦稅差科彊羸課其田畝務令優均官私得所使家給戶贍足相供養則愛身重命不犯科法然後刑罰不用風俗可整以羣僚之忠賢若盡心於時𨿽太古盛化未可卒致漢文升平庶幾可及及之則臣主俱榮不及則損削侵辱何可從容俯仰而已諸卿尙書可供咨度務取便佳田桑已至不可後時事定施行稱朕意焉三年春三月西陵言赤烏見秋用都尉嚴密議作浦裏塘會稽郡謠言王亮當還爲天子而亮宮人告亮使巫禱祠有惡言有司以聞黜爲候官侯遣之國道自殺衛送者伏罪以會稽南郡爲建安郡分宜都置建平郡四年夏五月大雨水泉湧溢秋八月遣光祿大夫周奕石偉巡行風俗察將吏淸濁民所疾苦爲黜陟之詔九月布山言白龍見是歲安吳民陳焦死埋之六日更生穿土中出五年春二月白虎門北樓災秋七月始新言黃龍見八月壬午大雨震電水泉湧溢乙酉立皇后朱氏戊子立子爲太子大赦冬十月以衛將軍濮陽興爲丞相廷尉丁密光祿勛孟宗爲左右禦史大夫休以丞相興及左將軍張布有舊恩委之以事布典宮省興關軍國休銳意於典籍欲畢覽百家之言尢好射雉春夏之間常晨出夜還惟此時捨書休欲與博士祭酒韋曜博士盛衝講論道藝曜衝素皆切直布恐入侍發其陰失令己不得專因妄飾說以拒遏之休答曰孤之涉學羣書略徧所見不少也其明君暗主姦臣賊子古今賢惠成敗之事無不覽也今曜等入但欲與論講書耳不爲從蠷等始更受學也縱復如此亦何所損君特當以曜等恐道臣下姦變之事以此不欲令入耳如此之事孤已自備之不須曜等然後乃解也此都無所損君意特有所忌故耳布得詔陳謝重自序述又言懼妨政事休答曰書籍之事患人不好好之無傷也此無所爲非而君以爲不宜是以孤有所及耳政務學業其流各異不相妨也不圖君今日在事更行此於孤也良所不取布拜表叩頭休答曰聊相開悟耳何至叩頭乎如君之忠誠遠近所知往者所以相感今日之巍巍也詩云靡不有初鮮克有終終之實難君其終之初休爲王時布爲左右將督素見信愛及至踐祚厚加寵待專擅國勢多行無禮自嫌瑕短懼曜衝言之故尢患忌休𨿽解此旨心不能悅更恐其疑懼竟如布意廢其講業不復使衝等入是歲使察戰到交址調孔爵大豬六年夏四月泉陵言黃龍見五月交址郡吏呂興等反殺太守孫諝諝先是科郡上手工千餘人送建業而察戰至恐復見取故興等因此扇動兵民招誘諸夷也冬十月蜀以魏見伐來告癸未建業石頭小城火燒西南百八十丈甲申使大將軍丁奉督諸軍向魏壽春將軍畱平別詣施績於南郡議兵所向將軍丁封孫異如沔中皆救蜀蜀主劉禪降魏問至然後罷呂興旣殺孫諝使使如魏請太守及兵丞相興建取屯田萬人以爲兵分武陵爲天門郡七年春正月大赦二月鎭軍陸抗撫軍步協徵西將軍畱平建平太守盛曼率眾圍蜀巴東守將羅憲夏四月魏將新附督王稚浮海入句章略長吏賞林及男女二百餘口將軍孫越僥得一船獲三十人秋七月海賊破海鹽殺司鹽校尉駱秀使中書郎劉川發兵廬陵豫章民張節等爲亂眾萬餘人魏使將軍胡烈步騎二萬侵西陵以救羅憲陸抗等引軍退復分交州置廣州壬午大赦癸未休薨時年三十謚曰景皇帝孫�傳�字元宗權孫和子也一名彭祖字�宗孫休立封�爲烏程侯遣就國西湖民景養相�當大貴�陰喜而不敢泄休薨是時蜀初亡而交址攜叛國內震懼貪得長君左典軍萬彧昔爲烏程令與�相善稱�才識明斷是長沙桓王之疇也又加之好學奉遵法度屢言之於丞相濮陽興左將軍張布興布說休妃太后朱欲以�爲嗣朱曰我寡婦人安知社稷之慮苟吳國無隕宗廟有賴可矣於是遂迎立�時年二十三攺元大赦是歲於魏咸熙元年也元興元年八月以上大將軍施績大將軍丁奉爲左右大司馬張布爲驃騎將軍加侍中諸增位班賞一皆如舊九月貶太后爲景皇后追謚父和曰文皇帝尊母何爲太后十月封休太子爲豫章王次子汝南王次子梁王次子陳王立皇后滕氏�旣得志麤暴驕盈多忌諱好酒色大小失望興布竊悔之或以譖�十一月誅興布十二月孫休葬定陵封後父滕牧爲髙密侯舅何洪等三人皆列侯是歲魏置交址太守之郡晉文帝爲魏相國遣昔吳壽春城降將徐紹孫彧銜命賫書陳事勢利害以申諭�甘露元年三月�遣使隨紹彧報書曰知以髙世之才處宰輔之任漸導之功勤亦至矣孤以不徳階承統緒思與賢良共濟世道而以壅隔未有所緣嘉意允著深用依依今遣光祿大夫紀陟五官中郎將弘璆宣明至懷紹行到濡須召還殺之徙其家屬建安始有白紹稱美中國者故也夏四月蔣陵言甘露降於是攺元大赦秋七月�逼殺景後朱氏亡不在正殿於苑中小屋治喪眾知其非疾病莫不痛切又送休四子於吳小城尋復追殺大者二人九月從西陵督步闡表徙都武昌禦史大夫丁固右將軍諸葛靚鎭建業陟璆至洛遇晉文帝崩十一月乃遣還�至武昌又大赦以零陵南部爲始安郡桂陽南部爲始興郡十二月晉受禪寶鼎元年正月遣大鴻臚張儼五官中郎將丁忠弔祭晉文帝及還儼道病死忠說�曰北方守戰之具不設弋陽可襲而取�訪羣臣鎭西大將軍陸凱曰夫兵不得已而用之耳且三國鼎立已來更相侵伐無歲寧居今彊敵新並巴蜀有兼土之實而遣使求親欲息兵役不可謂其求援於我今敵形勢方彊而欲僥幸求勝未見其利也車騎將軍劉纂曰天生五才誰能去兵譎詐相雄有自來矣若其有闕庸可棄乎宜遣間諜以觀其勢�陰納纂言且以蜀新平故不行然遂自絕八月所在言得大鼎於是攺年大赦以陸凱爲左丞相常侍萬彧爲右丞相冬十月永安山賊施但等聚眾數千人劫�庶弟永安侯謙出烏程取孫和陵上鼓吹曲蓋比至建業眾萬餘人丁固諸葛靚逆之於牛屯大戰但等敗走獲謙謙自殺分會稽爲東陽郡分吳丹陽爲吳興郡以零陵北部爲邵陵郡十二月�還都建業衛將軍滕牧畱鎭武昌二年春大赦右丞相萬彧上鎭巴丘夏六月起顯明宮冬十二月�移居之是歲分豫章廬陵長沙爲安成郡三年春二月以左右禦史大夫丁固孟仁爲司徒司空秋九月�出東關丁奉至合肥是歲遣交州刺史劉俊前部督修則等入擊交址爲晉將毛炅等所破皆死兵散還合浦建衡元年春正月立子瑾爲太子及淮陽東平王冬十月攺年大赦十一月左丞相陸凱卒遣監軍虞汜威南將軍薛珝蒼梧太守陶璜由荊州監軍李勗督軍徐存從建安海道皆就合浦擊交址二年春萬彧還建業李勗以建安道不通利殺導將馮斐引軍還三月天火燒萬餘家死者七百人夏四月左大司馬施績卒殿中列將何定白少府李勗枉殺馮斐擅撤軍退還勗及徐存家屬皆伏誅秋七月何定將兵五千人上夏口獵都督孫秀奔晉是歲大赦三年春正月晦�舉大眾出華裏�母及妃妾皆行東觀令華核等固爭乃還是歲汜璜破交址禽殺晉所置守將九眞日南皆還屬大赦分交址爲新昌郡諸將破扶嚴置武平郡以武昌督範愼爲太尉右大司馬丁奉司空孟仁卒西苑言鳳皇集攺明年元鳳皇元年秋八月徵西陵督步闡闡不應據城降晉遣樂鄕都督陸抗圍取闡闡眾悉降闡及同討數十人皆夷三族大赦是歲右丞相萬彧被譴憂死徙其子弟於廬陵何定姦穢發聞伏誅�以其惡似張布追攺定名爲布二年春三月以陸抗爲大司馬司徒丁固卒秋九月攺封淮陽爲魯東平爲齊又封陳畱章陵等九王凡十一王王給三千兵大赦�愛妾或使人至市劫奪百姓財物司市中郎將陳聲素�幸臣也恃�寵遇繩之以法妾以愬��大怒假他事燒鋸斷聲頭投其身於四望之外是歲太尉範愼卒三年會稽妖言章安侯奮當爲天子臨海太守奚熙與會稽太守郭誕書非論國政誕但白熙書不白妖言送付建安作船遣三郡督何植收熙熙發兵自衛斷絕海道熙部曲殺熙送首建業夷三族秋七月遣使者二十五人分至州郡科出亡叛大司馬陸抗卒自攺年及是歲連大疫分�林爲桂林郡天冊元年吳郡言掘地得銀長一尺廣三分刻上有年月字於是大赦攺年天璽元年吳郡言臨平湖自漢末艸穢壅塞今更開通長老相傳此湖塞天下亂此湖開天下平又於湖邊得石函中有小石靑白色長四寸廣二寸餘刻上作皇帝字於是攺年大赦會稽太守車浚湘東太守張詠不出算緡就在所斬之徇首諸郡秋八月京下督孫楷降晉鄱陽言歷陽山石文理成字凡二十云楚九州渚吳九州都揚州士作天子四世治太平始又吳興陽羨山有空石長十餘丈名曰石室在所表爲大瑞乃遣兼司徒董朝兼太常周處至陽羨縣封禪國山明年攺元大赦以協石文天紀元年夏夏口督孫愼出江夏汝南燒略居民初騶子張俶多所譖白累遷爲司直中郎將封侯甚見寵愛是歲姦情發聞伏誅二年秋七月立成紀宣威等十一王王給三千兵大赦三年夏郭馬反馬本合浦太守修允部曲督允轉桂林太守疾病住廣州先遣馬將五百兵至郡安撫諸夷允死兵當分給馬等累世舊軍不樂離別�時又科實廣州戶口馬與部曲將何典王族吳述殷興等因此恐動兵民合聚人眾攻殺廣州督虞授馬自號都督交廣二州諸軍事安南將軍興廣州刺史述南海太守典攻蒼梧族攻始興八月以軍師張悌爲丞相牛渚都督何植爲司徒執金吾滕循爲司空未拜轉鎭南將軍假節領廣州牧率萬人從東道討馬興族遇於始興未得前馬殺南海太守劉略逐廣州刺史徐旗�又遣徐陵督陶浚將七千人從西道命交州牧陶璜部伍所領及合浦郁林諸郡兵當與東西軍共擊馬有鬼目菜生工人黃家依緣棗樹長丈餘莖廣四寸厚三分又有買菜生工人吳平家髙四尺厚三分如枇杷形上廣尺八寸下莖廣五寸兩邊生菜綠色東觀案圖名鬼目作芝艸買菜作平慮艸遂以爲侍芝郎平爲平慮郎皆銀印靑綬冬晉命鎭東大將軍司馬向塗中安東將軍王渾揚州刺史周浚向牛渚建威將軍王戎向武昌平南將軍胡奮向夏口鎭南將軍杜預向江陵龍驤將軍王浚廣武將軍唐彬浮江東下太尉賈充爲大都督量宜處要盡軍勢之中陶浚至武昌聞北軍大出停駐不前初�每宴會羣臣無不咸令沈醉置黃門郎十人特不與酒侍立終日爲司過之吏宴罷之後各奏其闕失迕視之咎謬言之愆罔有不舉大者卽加威刑小者輒以爲罪後宮數千而采擇無已又激水入宮宮人有不合意者輒殺流之或剝人之面或鑿人之眼岑�險諛貴幸致位九列好興功役眾所患苦是以上下離心莫爲�盡力蓋積惡已極不復堪命故也四年春立中山代等十一王大赦浚彬所至則土崩瓦解靡有禦者預又斬江陵督伍延渾復斬丞相張悌丹陽太守沈瑩等所在戰克三月丙寅殿中親近數百人叩頭請�殺岑��惶憒從之戊辰陶浚從武昌還卽引見問水軍消息對曰蜀船皆小今得二萬兵乘大船戰自足擊之於是合眾授浚節鉞明日當發其夜眾悉逃走而王浚順流將至司馬王渾皆臨近境�用光祿勛薛瑩中書令胡衝等計分遣使奉書於浚渾曰昔漢室失統九州分裂先人因時略有江南遂分阻山川與魏乖隔今大晉龍興徳覆四海暗劣偸安未諭天命至於今者猥煩六軍衡蓋路次遠臨江渚舉國震惶假息漏刻敢緣天朝含弘光大謹遣私署太常張夔等奉所佩印綬委質請命惟垂信納以濟元元壬申王浚最先到於是受�之降解縛焚櫬延請相見以�致印綬於己遣使送��舉家西遷以太康元年五月丁亥集於京邑四月甲申詔曰孫�窮迫歸降前詔待之以不死今�垂至意猶湣之其賜號爲歸命侯進給衣服車乘田三十頃歲給谷五千斛錢五十萬絹五百匹綿五百斤�太子瑾拜中郎諸子爲王者拜郎中五年�死於洛陽

遼東公孫度

魏志公孫度傳度字升濟本遼東襄平人也度父延避吏居元菟任度爲郡吏時元菟太守公孫�子豹年十八歲早死度少時名豹又與�子同年�見而親愛之遣就師學爲取妻後舉有道除尙書郎稍遷冀州刺史以謠言免同郡徐榮爲董卓中郎將薦度爲遼東太守度起元菟小吏爲遼東郡所輕先時屬國公孫昭守襄平令召度子康爲伍長度到官收昭笞殺於襄平市郡中名豪大姓田韶等宿遇無恩皆以法誅所夷滅百餘家郡中震栗東伐髙句驪西擊烏丸威行海外初平元年度知中國擾攘語所親吏柳毅陽儀等曰漢祚將絕當與諸卿圖王耳時襄平延里社生大石長丈餘下有三小石爲之足或謂度曰此漢宣帝冠石之祥而裏名與先君同社主土地明當有土地而三公爲輔也度益喜故河內太守李敏郡中知名惡度所爲恐爲所害乃將家屬入於海度大怒掘其父冢剖棺焚屍誅其宗族分遼東郡爲遼西中遼郡置太守越海收東萊諸縣置營州刺史自立爲遼東侯平州牧追封父延爲建義侯立漢二祖廟承制設壇墠於襄平城南郊祀天地籍田治兵乘鸞路九旒旄頭羽騎太祖表度爲武威將軍封永寧鄕侯度曰我王遼東何永寧也藏印綬武庫度死於康嗣位以永寧鄕侯封弟恭是歲建安九年也十二年太祖徵三郡烏丸屠柳城袁尙等奔遼東康斬送尙首封康襄平侯拜左將軍康死子晃淵等皆小眾立恭爲遼東太守文帝踐阼遣使卽拜恭爲車騎將軍假節封平郭侯追贈康大司馬初恭病陰消爲閹人劣弱不能治國太和二年淵脇奪恭位明帝卽位拜淵揚烈將軍遼東太守淵遣使南通孫權往來賂遺權遣使張彌許晏等賫金玉珍寶立淵爲燕王淵亦恐權遠不可恃且貪貨物誘致其使悉斬送彌晏等首明帝於是拜淵大司馬封樂浪公持節領郡如故使者至淵設甲兵爲軍陣出見使者又數對國中賓客出惡言景初元年乃遣幽州刺史毋丘儉等賫璽書徵淵淵遂發兵逆於遼隧與儉等戰儉等不利而還淵遂自立爲燕王置百官有司遣使者持節假鮮卑單於璽封拜邊民誘呼鮮卑侵擾北方二年春遣太尉司馬宣王徵淵六月軍至遼東淵遣將軍卑衍楊祚等步騎數萬屯遼隧圍塹二十餘里宣王軍至令衍逆戰宣王遣將軍胡遵等擊破之宣王令軍穿圍引兵東南向而急東北卽趨襄平衍等恐襄平無守夜走諸軍進至首山淵復遣衍等迎軍殊死戰復擊大破之遂進軍造城下爲圍塹會霖雨三十餘日遼水暴長運船自遼口徑至城下雨霽起土山修櫓爲發石連弩射城中淵窘急糧盡人相食死者甚多將軍楊祚等降八月丙寅夜大流星長數十丈從首山東北墜襄平城東南壬午淵眾潰與其子修將數百騎突圍東南走大兵急擊之當流星所墜處斬淵父子城破斬相國以下首級以千數傳淵首洛陽遼東帶方樂浪元菟悉平初淵家數有怪犬冠幘絳衣上屋炊有小兒蒸死甑中襄平北市生肉長圍各數尺有頭目口喙無手足而動搖占曰有形不成有體無聲其國滅亡始度以中平六年據遼東至淵三世凡五十年而滅

僭號部匯考七

晉代僭號二

後趙一石勒

石弘

晉書石勒載記勒字世龍初名上黨武鄕羯人也其先匈奴別部羌渠之冑祖耶奕於父周曷朱一名乞翼加並爲部落小率勒生時赤光滿室白气自天屬於中庭見者咸異之年十四隨邑人行販洛陽倚嘯上東門王衍見而異之顧謂左右曰向者此兒吾觀其聲視有奇志恐將爲天下之患馳道收之會勒已去長而壯健有膽力雄武好騎射曷朱性凶粗不爲諸部所附每使勒代己督攝部內愛信之所居武鄕北原山下艸木皆有鐵騎之象家園中生人參花葉甚茂悉成人狀父老及相者皆曰此人狀貌奇異志度非常其終不可量也勸邑人厚遇之時多嗤笑惟鄔人郭敬陽曲�驅以爲信然並加資贍勒亦感其恩爲之力耕每聞鞞鐸之音歸以告其母母曰作勞耳鳴非不祥也大安中並州饑亂勒與諸部人亡散乃自雁門還依�驅北澤都尉劉監欲縛賣之驅匿之獲免勒於是潛詣納降都尉李川路逢郭敬泣拜言饑寒敬對之流涕以帶貨鬻食之並給以衣服勒謂敬曰今日大餓不可守�諸部饑甚宜誘將冀州就谷因執賣之可以兩濟敬深然之會建威將軍閻粹說並州刺史東瀛公騰執諸部於山東賣充軍實騰使將軍郭陽張隆擄諸部將詣冀州兩人一枷勒時年二十餘亦在其中數爲隆所毆辱敬先以勒屬郭陽及兄子時陽敬族兄也是以陽時每爲解請道路饑病賴陽時而濟旣而賣與荏平人師歡爲奴有一老父謂勒曰君魚龍髮際上四道已成當貴爲人主甲戌之歲王彭祖可圖勒曰若如公言弗敢忘徳忽然不見每耕作於野常聞鼓角之聲勒以告諸奴諸奴亦聞之因曰吾幼來在家恆聞如是諸奴歸以告歡歡亦奇其狀貌而免之歡家鄰於馬牧與牧率魏郡汲桑往來勒以能相馬自托於桑嘗傭於武安臨水爲遊軍所囚會有羣鹿傍過軍人競逐之勒乃獲免俄而又見一父老謂勒曰向羣鹿者我也君應爲中州主故相救爾勒拜而受命遂招集王陽夔安支雄冀保吳豫劉膺桃豹逯明等八騎爲羣盜後郭敖劉徵劉寶張曀僕呼延莫郭黑略張越孔豚趙鹿支屈六等又赴之號爲十八騎復東如赤龍騄驥諸苑中乘苑馬遠掠繒寶以賂汲桑及成都王穎敗乘輿於蕩陰逼帝如鄴宮王浚以穎陵辱天子使鮮卑擊之穎懼挾惠帝南奔洛陽帝復爲張方所逼遷於長安關東所在兵起皆以誅穎爲名河間王顒懼東師之盛欲輯懷東夏乃奏議廢穎是歲劉元海稱漢王於黎亭穎故將陽平人公師藩等自稱將軍起兵趙魏眾至數萬勒與汲桑帥牧人乘苑馬數百騎以赴之桑始命勒以石爲姓勒爲名焉藩拜勒爲前隊督從攻平昌公模於鄴模使將軍馮嵩逆戰敗之藩濟自白馬而南濮陽太守苟晞討藩斬之勒與桑�潛苑中桑以勒爲伏夜牙門帥牧人劫掠郡縣系囚又招山澤亡命多附勒勒率以應之桑乃自號大將軍稱爲成都王穎誅東海王越東瀛公騰爲名桑以勒爲前驅屢有戰功署爲掃鹵將軍忠明亭侯桑進軍攻鄴以勒爲前鋒都督大敗騰將馮嵩因長驅入鄴遂害騰殺萬餘人掠婦女珍寶而去濟自延津南擊兗州越大懼使苟晞王贊等討之桑勒攻幽州刺史石�於樂陵�死之乞活田禋帥眾五萬救�勒逆戰敗禋與晞等相持於平原陽平間數月大小三十餘戰互有勝負越懼次於官渡爲晞聲援桑勒爲晞所敗死者萬餘人乃收餘眾將奔劉元海冀州刺史丁紹要之於赤橋又大敗之桑奔馬牧勒奔樂平王師斬桑於平原時諸部大張督馮突莫等擁眾數千壁於上黨勒往從之深爲所暱因說督曰劉單於舉兵誅晉部大距而不從豈能獨立乎曰不能勒曰如其不能者兵馬當有所屬今部落皆已被單於賞募往往聚議欲叛部大而歸單於矣宜早爲之計督等素無智略懼部眾之貳己也乃潛隨勒單騎歸元海元海署督爲親漢王莫突爲都督部大以勒爲輔漢將軍平晉王以統之勒於是命督爲兄賜姓石氏名之曰會言其遇己也烏丸張伏利度亦有眾二千壁於樂平元海屢招而不能致勒僞獲罪於元海因奔伏利度伏利度大悅結爲兄弟使勒率諸部寇掠所向無前諸部畏服勒知眾心之附己也乃因會執伏利度告諸部曰今起大事我與伏利度孰堪爲主諸部咸以推勒勒於是釋伏利度率其部眾歸元海元海加勒督山東徵討諸軍事以伏利度眾配之元海使劉聰攻壺關命勒率所統七千爲前鋒都督劉琨遣護軍黃秀等救壺關勒敗秀於白田秀死之勒遂陷壺關元海命勒與劉零閻羆等七將率眾三萬寇魏郡頓丘諸壘壁多陷之假壘主將軍都尉簡彊壯五萬爲軍士老弱安堵如故軍無私掠百姓懷之及元海僭號遣使授勒持節平東大將軍校尉都督王如故勒並軍寇鄴鄴潰和郁奔於衛國執魏郡太守王粹於三臺進攻趙郡害冀州西部都尉馮衝攻乞活赦亭田禋於中丘皆殺之元海授勒安東大將軍開府置左右長史司馬從事中郎進軍攻巨鹿常山害二郡守將陷冀州郡縣堡壁百餘眾至十餘萬其衣冠人物集爲君子營乃引張賓爲謀主始署軍功曹以刁膺張敬爲股肱夔安孔萇爲爪牙支雄呼延莫至楊桃豹逯明吳豫等爲將率使其將張斯率騎詣並州山北諸郡縣說諸部落曉以安危諸部懼勒威名多有附者進軍常山分遣諸將攻中山博陵髙陽諸縣降之者數萬人王浚使其將祁弘帥鮮卑沒務塵等十餘萬騎討勒大敗勒於飛龍山死者萬餘勒退屯黎陽分命諸將攻諸未下及叛者降三十餘壁置守宰以撫之進寇信都害冀州刺史王斌於是車騎將軍王堪北中郎將裴憲自洛陽率眾討勒勒燒營並糧回軍距之次於黃牛壘魏郡太守劉矩以郡附於勒勒使矩統其壘眾爲中軍左翼勒至陽裴憲棄其軍奔於淮南王堪退堡倉垣元海授勒鎭東大將軍封汲郡公持節都督王如故勒固讓公不受與閻羆攻�圈苑市二壘陷之羆中流矢死勒並統其眾潛自石橋濟河攻陷白馬坑男女三千餘口東襲鄄城害兗州刺史袁孚因攻倉垣陷之遂害堪渡河攻廣宗淸河平原陽平諸縣降勒者九萬餘口復南濟河滎陽太守裴純奔於建業時劉聰攻河內勒率騎會之攻冠軍將軍梁巨於武徳懷帝遣兵救之勒畱諸將守武徳與王桑逆巨於長陵巨請降勒弗許巨逾城而遁軍人執之勒馳如武徳坑降卒萬餘數梁巨罪而害之王師退還河北諸堡壁大震皆請降送任於勒及元海死劉聰授勒徵東大將軍並州刺史汲郡公持節開府都督校尉王如故勒固辭將軍乃止劉粲率眾四萬寇洛陽勒畱輜重於重門率騎二萬會粲於太陽大敗王師於澠池遂至洛川粲出轘轅勒至成�關圍陳畱太守王贊於倉垣爲贊所敗退屯文石津將北攻王浚會浚將王甲始率遼西鮮卑萬餘騎敗趙固於津北勒乃燒船棄營引軍向柏門迎重門輜重至於石門濟河攻襄城太守崔曠於繁昌害之先是雍州流人王如侯脫嚴嶷等起兵江淮間聞勒之來也懼遣眾一萬屯襄城以距勒擊敗之盡俘其眾勒至南陽屯於宛北山如懼勒之攻襄也使送珍寶車馬犒師結爲兄弟勒納之如與侯脫不平說勒攻脫勒夜令三軍雞鳴而駕晨壓苑門攻之旬有二日而�嚴嶷率眾救脫至則無及遂降於勒勒斬脫囚嶷送於平陽盡並其眾軍勢彌盛勒南寇襄陽攻陷江西壘壁三十餘所畱刁膺守襄陽躬率精騎三萬還攻王如憚如之盛遂趣襄城如知之遣弟璃率騎二萬五千詐言犒軍實欲襲勒勒迎擊滅之復屯江西蓋欲有雄據江漢之志也張賓以爲不可勸勒北還弗從以賓爲參軍都尉領記室位次司馬專居中總事元帝慮勒南寇使王導率眾討勒勒軍糧不接死疫大半納張賓之策乃焚輜重裹糧捲甲渡沔寇江夏太守楊岠棄郡而走北寇新蔡害新蔡王確於南頓朗陵公何襲廣陵公陳軫上黨太守羊綜廣平太守邵肇等率眾降於勒勒進陷許昌害平東將軍王康先是東海王越率洛陽之眾二十餘萬討勒越薨於軍眾推太尉王衍爲主率眾東下勒輕騎追及之衍遣將軍錢端與勒戰爲勒所敗端死之衍軍大潰勒分騎圍而射之相登如山無一免者於是執衍及襄陽王範任城王躋西河王喜梁王禧齊王韶吏部尙書劉望豫州刺史劉喬太傅長史庾敳等坐之於幕下問以晉故衍躋等懼死多自陳說惟範神色儼然意气自若顧呵之曰今日之事何復紛紜勒甚奇之勒於是引諸王公卿士於外害之死者甚眾勒重衍淸辯奇範神气不能加之兵刃夜使人排墻塡殺之左衛何倫右衛李惲聞越薨奉越妃裴氏及越世子毗出自洛陽勒逆毗於洧倉軍復大潰執毗及諸王公卿士皆害之死者甚眾因率精騎三萬入自成�關會劉曜王彌寇洛陽洛陽旣陷勒歸攻彌曜遂出轘轅屯於許昌劉聰署勒徵東大將軍勒固辭不受先是平陽人李洪有眾數千壘於舞陽苟晞假洪雍州刺史勒進寇谷陽害冠軍將軍王玆破王贊於陽夏獲贊以爲從事中郎襲破大將軍苟晞於蒙城執晞署爲左司馬劉聰授勒徵東大將軍幽州牧固辭將軍不受先是王彌納劉暾之說將先誅勒東王靑州使暾徵其將曹嶷於齊勒遊騎獲暾得彌所與嶷書勒殺之密有圖彌之計矣會彌將徐邈輒引部兵去彌彌漸削弱及勒之獲苟晞也彌惡之僞卑辭使謂勒曰公獲苟晞而赦之何其神也使晞爲公左彌爲公右天下不足定勒謂張賓曰王彌位重言卑恐其遂成前狗意也賓曰觀王公有靑州之心桑梓本邦固人情之所樂明公獨無並州之思乎王公遲回未發者懼明公踵其後已有規明公之志但未獲便爾今不圖之恐曹嶷復至共爲羽翼後𨿽欲悔何所及邪徐邈旣去軍勢稍弱觀其控禦之懷猶盛可誘而滅之勒以爲然勒時與陳午相攻於蓬關王彌亦與劉瑞相持甚急彌請救於勒勒未之許張賓進曰明公常恐不得王公之便今天以其便授我矣陳午小豎何能爲寇王彌人傑將爲我害勒因回軍擊瑞斬之彌大悅謂勒深心推奉無復疑也勒引師攻陳午於肥澤午司馬上黨李頭說勒曰公天生神武當平定四海四海士庶皆仰屬明公望濟於塗炭有與公爭天下者公不早圖之而反攻我曹流人我曹鄕黨終當奉戴何遽見逼乎勒心然之詰朝引退詭請王彌燕於已吾彌長史張嵩諫彌勿就恐有專諸孫峻之禍彌不從旣入酒酣勒手斬彌而並其眾啟聰稱彌叛逆之狀聰署勒鎭東大將軍督並幽二州諸軍事領並州刺史持節徵討都督校尉開府幽州牧公如故苟晞王贊謀叛勒勒害之以將軍左伏肅爲前鋒都尉攻掠豫州諸郡臨江而還屯於葛陵降諸裔楚署將軍二千石以下稅其義谷以供軍士初勒被鬻平原與母王相失至是劉琨遣張儒送王於勒遺勒書曰將軍發迹河朔席捲兗豫飲馬江淮折衝漢沔𨿽自古名將未足爲諭所以攻城而不有其人略地而不有其土翕爾云合忽復星散將軍豈知其然哉存�決在得主成敗要在所附得主則爲義兵附逆則爲賊眾義兵𨿽敗而功業必成賊眾𨿽�而終歸殄滅昔赤眉黃巾橫逸宇宙所以一旦敗亡者正以兵出無名聚而爲亂將軍以天挺之質威振宇內擇有徳而推崇隨時望而歸之勛義堂堂長享遐貴背聰則禍除向主則福至采納往誨翻然攺圖天下不足定蟻寇不足掃今相授侍中持節車騎大將軍領護匈奴中郎將襄城郡公總內外之任兼華戎之號顯封大郡以表殊能將軍其受之副遠近之望也今天下大亂當須雄才遙聞將軍攻城野戰合於機神𨿽不視兵書暗與孫吳同契所謂生而知之者上學而知之者次但得精騎五千以將軍之才何向不摧至心實事皆張儒所具勒報琨曰事功殊途非腐儒所聞君當逞節本朝吾自夷難爲效遺琨名馬珍寶厚賓其使謝歸以絕之勒於葛陂繕室宇課農造舟將寇建鄴會霖雨歷三月不止元帝使諸將率江南之眾大集壽春勒軍中饑疫死者大半檄書朝夕繼至勒會諸將計之右長史刁膺諫勒先送款於帝求掃平河朔待軍退之後徐更計之勒愀然長嘯中堅夔安勸勒就髙避水勒曰將軍何其怯乎孔萇支雄等三十餘將進曰及吳軍未集萇等請各將三百步卒乘船三十餘道夜登其城斬吳將頭得其城食其倉米今年要當破丹陽定江南盡生縛取司馬家兒輩勒笑曰是勇將之計也各賜鎧馬一匹顧問張賓曰於君計何如賓曰將軍攻陷帝都囚執天子殺害王侯妻略妃主擢將軍之發不足以數將軍之罪柰何復還相臣奉乎去年誅王彌之後不宜於此營建天降霖雨方數百里中示將軍不應畱也鄴有三臺之固西接平陽四塞山河有喉衿之勢宜北徙據之伐叛懷服河朔旣定莫有處將軍之右者晉之保壽春懼將軍之往擊爾今卒聞回軍必欣於敵去未遑奇兵掎擊也輜重徑從北道大軍向壽春輜重旣過大軍徐回何懼進退無地乎勒攘袂鼓髯曰賓之計是也責刁膺曰君共相輔佐當規成功業如何便相勸降此計應斬然相明性怯所以宥君於是退膺爲將軍擢賓爲右長史加中壘將軍號曰右侯發自葛陂遣石季龍率騎二千距壽春會江南運船至獲布米數十艘將士爭之不設備晉伏兵大發敗季龍於巨靈口赴水死者五百餘人奔退百里及於勒軍軍中震擾謂王師大至勒陣以待之晉懼有伏兵退還壽春勒所過路次皆堅壁淸野采掠無所獲軍中大饑士眾相食行達東燕聞汲郡向冰有眾數千壁於枋頭勒將於棘津北渡懼冰邀之會諸將問計張賓進曰如聞冰船盡在瀆中未上枋內可簡壯勇者千人詭道潛渡襲取其船以濟大軍大軍旣濟冰必可擒也勒從之使支雄孔萇等從文石津縛筏潛渡勒引其眾自酸棗向棘津冰聞勒軍至始欲內其船會雄等已渡屯其壘門下船三十餘艘以濟其軍令主簿鮮於丰挑戰設三伏以待之冰怒乃出軍將戰而三伏齊髮夾擊攻之又因其資軍遂丰振長驅寇鄴攻北中郎將劉演於三臺演部將臨深牟穆等率眾數萬降於勒時諸將佐議欲攻取三臺以據之張賓進曰劉演眾猶數千三臺險固攻守未可卒下捨之則能自潰王彭祖劉越石大敵也宜及其未有備密規進據罕城廣運糧儲西稟平陽掃定並薊桓文之業可以濟也且今天下鼎沸戰爭方始遊行羇旅人無定志難以保萬全制天下也夫得地者昌失地者亡邯鄲襄國趙之舊都依山憑險形勝之國可擇此二邑而都之然後命將四出授以奇略推亡固存兼弱攻昧則羣凶可除王業可圖矣勒曰右侯之計是也於是進據襄國賓又言於勒曰今我都此越石彭祖深所忌也恐及吾城池未固資儲未廣送死於我聞廣平諸縣秋稼大成可分遣諸將收掠野谷遣使平陽陳宜鎭此之意勒又然之於是上表於劉聰分命諸將攻冀州郡縣壘壁率多降附運糧以輸勒劉聰署勒使持節散騎常侍都督冀幽並營四州雜裔徵討諸軍事冀州牧進封本國上黨郡公邑五萬戶開府幽州牧東裔校尉如故廣平遊綸張豺擁眾數萬受王浚假署保據苑鄕勒使夔安支雄等七將攻之破其外壘浚遣督護王昌及鮮卑段就六眷末柸匹磾等部眾五萬餘以討勒時城隍未修乃於襄國築隔城重柵設障以待之就六眷屯於渚陽勒分遣諸將連出挑戰頻爲就六眷所敗又聞其大造攻具勒顧謂其將佐曰今寇來轉逼彼眾我寡恐攻圍不解外救不至內糧罄絕縱孫吳重生亦不能固也吾將簡練將士大陣於野以決之何如諸將皆曰宜固守以疲寇彼師老自退追而擊之蔑不�矣勒顧謂張賓孔萇曰君以爲何如賓萇俱曰聞就六眷�來月上旬送死北城其大眾遠來戰守連日以我軍勢寡弱謂不敢出戰意必懈怠今段氏種眾之悍末柸尢最其卒之精勇悉在末柸所可勿復出戰示之以弱速鑿北壘爲突門二十餘道候賊列守未定出其不意直衝末柸帳敵必震惶計不及設所謂迅雷不及掩耳末柸之眾旣奔余自摧散擒末柸之後彭祖可指辰而定勒笑而納之卽以萇爲攻戰都督造突門於北城鮮卑入屯北壘勒候其陣未定躬率將士鼓噪於城上會孔萇督諸突門伏兵俱出擊之生擒末柸就六眷等眾遂奔散萇乘勝追擊枕屍三十餘里獲鎧馬五千匹就六眷收其遺眾屯於渚陽遣使求和送鎧馬金銀並以末柸三弟爲質而請末柸諸將並勸勒殺末柸以挫之勒曰遼西鮮卑健國也與我素無怨讎爲王浚所使耳今殺一人結怨一國非計也放之必悅不復爲王浚用矣於是納質遣石季龍盟就六眷於渚陽結爲兄弟就六眷等引還使參軍閻綜獻捷於劉聰於是遊綸張豺請降稱藩勒將襲幽州務養將士權宜許之皆就署將軍於是遣眾寇信都害冀州刺史王象王浚復以邵舉行冀州刺史保於信都建興元年石季龍攻鄴三臺鄴潰劉演奔於廩丘將軍謝胥田靑郎牧等率三臺流人降於勒勒以桃豹爲魏郡太守以撫之命段末柸爲子署爲使持節安北將軍北平公遣還遼西末柸感勒厚恩在途日南面而拜者三段氏遂專心歸附自是王浚威勢漸衰勒襲苑鄕執遊綸以爲主簿攻乞活李惲於上白斬之將坑其降卒見郭敬而識之曰汝郭季子乎敬叩頭曰是也勒下馬執其手泣曰今日相遇豈非天邪賜衣服車馬署敬上將軍悉免降者以配之其將孔萇寇定陵害兗州刺史田徽烏丸薄盛執渤海太守劉旣率戶五千降於勒劉聰授勒侍中徵東大將軍餘如故拜其母王氏爲上黨國太夫人妻劉氏上黨國夫人章綬首飾一同王妃段末柸任弟亡歸遼西勒大怒所經令尉皆殺之烏丸審廣漸裳郝襲背王浚密遣使降於勒勒厚加撫納司冀漸寧人始租賦立太學簡明經善書吏署爲文學掾選將佐子弟三百人教之勒母王氏死潛窆山谷莫詳其所旣而備九牢之禮虛葬於襄國城南勒謂張賓曰鄴魏之舊都吾將營建慨風俗殷雜須賢望以綏之誰可任也賓曰晉故東萊太守南陽趙彭忠亮篤敏有佐時良幹將軍若任之必能允副神規勒於是徵彭署爲魏郡太守彭至入泣而辭曰臣往策名晉室食其祿矣犬馬戀主切不敢忘誠知晉之宗廟鞠爲艸亦猶洪川東逝往而不還明公應符受命可謂攀龍之會但受人之榮復事二姓臣志所不爲恐亦明公之所不許若賜臣餘年全臣一介之願者明公大造之惠也勒默然張賓進曰自將軍神旗所經衣冠之士靡不變節未有能以大義進退者至如此賢以將軍爲髙祖自擬爲四公所謂君臣相知此亦足成將軍不世之髙何必吏之勒大悅曰右侯之言得孤心矣於是賜安車駟馬養以卿祿辟其子明爲參軍勒以石季龍爲魏郡太守鎭鄴三臺季龍篡奪之萌兆於此矣時王浚署置百官奢縱淫虐勒有吞並之意欲先遣使以觀察之議者僉曰宜如羊祜與陸抗書相聞時張賓有疾勒就而謀之賓曰王浚假三部之力稱制南面𨿽曰晉藩實懷僭逆之志必思協英雄圖濟事業將軍威聲震於海內去就爲存亡所在爲輕重浚之欲將軍猶楚之招韓信也今權譎遣使無誠款之形脫生猜疑圖之兆露後𨿽奇略無所設也夫立大事者必先爲之卑當稱藩推奉尙恐未信羊陸之事臣未見其可勒曰右侯之計是也乃遣其舍人王子春董肇等多賫珍寶奉表推崇浚爲天子曰勒本小胡出於戎裔值晉綱弛禦海內饑亂流離屯厄竄命冀州共相帥合以救性命今晉祚淪夷遠播吳會中原無主蒼生無系伏惟明公殿下州鄕貴望四海所宗爲帝王者非公復誰勒所以捐軀命興義兵誅暴亂者正爲明公驅除爾伏願殿下應天順時踐登皇祚勒奉戴明公如天地父母明公當察勒微心慈眄如子也亦遺棗嵩書而厚賂之浚謂子春等曰石公一時英武據趙舊都成鼎峙之勢何爲稱藩於孤其可信乎子春對曰石將軍英才�拔士馬雄盛實如聖旨仰惟明公州鄕貴望累葉重光出鎭藩嶽威聲播於八表固以胡越欽風戎裔歌徳豈惟區區小府而敢不斂�神闕者乎昔陳嬰豈其鄙王而不王韓信薄帝而不帝者哉但以知帝王不可以智力爭故也石將軍之擬明公猶陰精之比太陽江河之比洪海爾項籍子陽覆車不遠是石將軍之明鑑明公亦何怪乎且石將軍非所以惡帝王而讓明公也顧取之不爲天人之所許耳願公勿疑浚大悅封子春等爲列侯遣使報勒答以方物浚司馬遊統時鎭範陽陰叛浚馳使降幹勒勒斬其使送於浚以表誠實浚𨿽不罪統彌信勒之忠誠無復疑矣子春等與王浚使至勒命匿勁卒精甲虛府羸師以示之北面拜使而受浚書浚遺勒麈尾勒僞不敢執懸之於壁朝夕拜之云我不得見王公見王公所賜如見公也復遣董肇奉表於浚期親詣幽州奉上尊號亦修箋於棗嵩乞並州牧廣平公以見必信之誠也勒將圖浚引子春問之子春曰幽州自去歲大水人不粒食浚積粟百萬不能贍卹刑政苛酷賦役殷煩賊害賢良誅斥諫士下不堪命流叛略盡鮮卑烏丸離貳於外棗嵩田矯貪暴於內人情沮擾甲士羸敝而浚猶置立臺閣布列百官自言漢髙魏武不足並也又幽州謠怪特甚聞者莫不爲之寒心浚意气自若曾無懼容此�期之至也勒撫幾笑曰王彭祖眞可擒也浚使達幽州具陳勒形勢寡弱款誠無二浚大悅以勒爲信然勒纂兵戒期將襲浚而懼劉琨及鮮卑烏丸爲其後患沈吟未幾張賓進曰夫襲敵國當出其不意軍嚴經日不行豈顧有三方之慮乎勒曰然爲之柰何賓曰彭祖之據幽州惟仗三部今皆離叛還爲寇讎此則外無聲援以抗我也幽州饑儉人皆蔬食眾叛親離甲旅寡弱此則內無彊兵以禦我也若大軍在郊必土崩瓦解今三方未靖將軍便能懸軍千里以徵幽州也輕軍往返不出二旬就使三方有動勢足旋趾宜應機電發勿後時也且劉琨王浚𨿽同名晉藩其實仇敵若修箋於琨送質請和琨必欣於得我喜於浚滅終不救浚而襲我也勒曰吾所不了右侯已了復何疑哉於是輕騎襲幽州以火宵行至柏人殺主簿遊綸以其兄統在範陽懼聲軍計故也遣張慮奉箋於劉琨陳己過深重求討浚以自效琨旣素疾浚乃檄諸州郡說勒知命思愆收累年之咎求拔幽都效善將來令聽所請受任通和軍達易水浚督護孫緯馳遣白浚將引軍距勒遊統禁之浚將佐咸請出擊勒浚怒曰石公來正欲奉戴我也敢言擊者斬乃命設饗以待之勒晨至薊叱門者開門疑有伏兵先驅牛羊數千頭聲言上禮實欲塡諸街巷使兵不得發浚乃懼或坐或起勒升其廳事命甲士執浚立之於前使徐光讓浚曰君位冠元臺爵列上公據幽都驍悍之國跨全燕突騎之鄕手握彊兵坐觀京師傾覆不救天子而欲自尊又專任姦暴殺害忠良肆情恣欲毒徧燕壤自貽於此非爲天也使其將王洛生驛送浚襄國市斬之於是分遣流人各還桑梓擢荀綽裴憲資給車服數朱碩棗嵩田矯等以賄亂政責遊統以不忠於浚皆斬之遷烏丸審廣漸裳郝襲靳市等於襄國焚燒晉宮殿以晉尙書劉翰爲寧朔將軍行幽州刺史戍薊置守宰而還遣其東曹掾傅遘兼左長史封王浚首獻捷於劉聰勒旣還襄國劉翰叛勒奔段匹磾襄國大饑谷二升直銀二斤肉一斤直銀一兩劉聰以平幽州之勛乃遣其使人柳純持節署勒大都督陜東諸軍事驃騎大將軍東單於侍中使持節開府校尉二州牧公如故加金鉦黃鉞前後鼓吹二部增封十二郡勒固辭受二郡而已勒封左長史張敬等十一人爲伯子侯文武進位有差勒將支雄攻劉演於廩丘爲演所敗演遣其將韓弘潘良襲頓丘斬勒所署太守邵攀支雄追擊弘等害潘良於廩丘劉琨遣樂平太守焦球攻勒常山斬其太守邢泰琨司馬溫嶠西討山胡勒將逯明要之敗嶠於潞城勒以幽冀漸平始下州郡閱實人戶戶貲二匹租二斛勒將陳午以浚儀叛幹勒逯明攻�黑於荏平降之因破東燕酸棗而還徙降人二萬餘戶於襄國勒使其將葛薄寇濮陽陷之害太守韓弘劉聰遣其使人範龕持節策命勒賜以弓矢加崇爲陜東伯得專徵伐拜封刺史將軍守宰列侯歲盡集上署其長子興爲上黨國世子加翼軍將軍爲驃騎副貳劉琨遣王旦攻中山逐勒所署太守秦固勒將劉�距旦敗之執旦於望都關勒襲邵續於樂陵續盡眾逆戰大敗而還章武人王脊起兵於科斗壘擾亂勒河間渤海諸郡勒以揚武張夷爲河間太守參軍臨深爲渤海太守各率步騎三千以鎭靜之使長樂太守程遐屯於昌亭爲之聲勢徙平原烏丸展廣劉哆等部落三萬餘戶於襄國使石季龍奔襲乞活王平於梁城敗績而歸又攻劉演於廩丘支雄逯明擊�黑於東武陽陷之黑赴河而死徙其眾萬餘於襄國邵續使文鴦救演季龍退止盧關津避之文鴦弗能進屯於景亭兗豫豪右張平等起兵救演季龍夜棄營設伏於外揚聲將歸河北等以爲信然入於空營季龍回擊敗之遂陷廩丘演奔文鴦軍獲演弟啟送於襄國演卽劉琨之兄子也勒以琨撫存其母徳之賜啟田宅令儒官授其經時大蝗中山常山尢甚中山丁零翟鼠叛勒攻中山常山勒率騎討之獲其母妻而還鼠保於胥關遂奔代郡勒攻樂平太守韓據於姑城劉琨遣將軍姬淡率眾十餘萬討勒琨次廣牧爲淡聲援勒將距之或諫之曰淡兵精盛其鋒不可當宜深溝髙壘以挫其銳攻守勢異必獲萬全勒曰淡大眾遠來體疲力竭號令不齊可一戰而擒之何彊之有寇已垂至胡可捨去大軍一動豈易中還若淡乘我之退顧乃無暇焉得深溝髙壘乎此爲不戰而自滅�之道立斬諫者以孔萇爲前鋒都督令三軍後出者斬設疑兵於山上分爲二伏勒輕騎與淡戰僞收眾而北淡縱兵追之勒前後伏髮夾擊淡軍大敗獲鎧馬萬匹淡奔代郡據奔劉琨琨長史李弘以並州降於勒琨遂奔於段匹磾勒遷陽曲樂平戶於襄國置守宰而退孔萇追姬淡於桑幹勒遣兼左長史張敷獻捷於劉聰勒之徵樂平也其南和令趙領招合廣川平原渤海數千戶叛勒奔於邵續河間邢嘏累徵不至亦聚眾數百以叛勒巡下冀州諸縣以右司馬程遐爲寧朔將軍監冀州七郡諸軍事勒姊夫廣威張越與諸將蒲博勒親臨觀之越戲言忤勒勒大怒叱力士折其脛而殺之孔萇攻代郡淡死之時司冀並兗州流人數萬戶在於遼西疊相招引人不安業孔萇等攻馬嚴馮久而不�勒問計於張賓賓對曰馮等本非明公之深仇遼西流人悉有戀本之思今宜班師息甲差選良守任之以龔遂之事不拘常制奉宣仁澤奮揚威武幽冀之寇可翹足而靜遼西流人可指時而至勒曰右侯之計是也召萇等歸署武遂令李回爲易北督護振武將軍髙陽太守馬嚴士眾多李潛軍人回先爲潛府長史素服回威徳多叛嚴歸之嚴以部眾離貳懼奔於幽州溺水而死馮率眾降於勒回移居易涼流人降者歲常數千勒甚嘉之封回弋陽子邑三百戶加賓封一千戶進賓位前將軍固辭不受河朔大蝗初穿地而生二旬則化狀若蠶七八日而臥四日蛻而飛彌亙百艸惟不食三豆及麻並冀尢甚石季龍濟自長壽津寇梁國害內史荀闔劉琨與段匹磾涉復辰疾六眷段末柸等會於固安將謀討勒勒使參軍王續賫金寶遣末柸以間之末柸旣思有以報勒恩又忻於厚賂乃說辰眷等引還琨匹磾亦退如薊城邵續使兄子濟攻勒渤海擄三千餘人而還劉聰將趙固以洛陽歸順恐勒襲之遣參軍髙少奉書推崇勒請師討聰勒以大義讓之固深恨恚與郭默攻掠河內汲郡段末柸殺鮮卑單於截附眞立忽跋鄰爲單於段匹磾自幽州攻末柸末柸逆擊敗之匹磾奔還幽州因害太尉劉琨琨將佐相繼降勒末杯遣弟騎督擊匹磾於幽州匹磾率其步眾數千將奔邵續勒將石越要之於鹽山大敗之匹磾退保幽州越中流矢死勒爲之屏樂三月贈南平將軍初曹嶷據有靑州旣叛劉聰南稟王命以建鄴懸遠勢援不接懼勒襲之故遣通和勒授嶷東州大將軍靑州牧封瑯邪公劉聰疾甚驛召勒爲大將軍錄尙書事授遺詔輔政勒固辭乃止聰又遣其使人持節署勒大將軍持節鉞都督侍中校尉二州牧公如故增封十郡勒不受聰死其子粲襲僞位其大將軍靳準殺粲於平陽勒命張敬率騎五千爲前鋒以討準勒統精銳五萬繼之據襄陵北原羌羯降者四萬餘落準數挑戰勒堅壁以挫之劉曜自長安屯於蒲阪曜復僭號署勒大司馬大將軍加九錫增封十郡並前十三郡進爵趙公勒攻準於平陽小城平陽大尹周置等率雜戶六千降於勒巴帥及諸羌羯降者十餘萬落徙之司州諸縣準使卜泰送乘輿服禦請和勒與劉曜競有招懷之計乃送泰於曜使知城內無歸曜之意以挫其軍勢曜潛與泰結盟使還平陽宣慰諸屠各勒疑泰與曜有謀欲斬泰以速降之諸將皆曰今斬卜泰準必不復降就令泰宣漢要盟於城中使相率誅靳準準必懼而速降矣勒久乃從諸將議遣之泰入平陽與準將喬泰馬忠等起兵攻準殺之推靳明爲盟主遣泰及卜元奉傳國六璽送於劉曜勒大怒遣令史羊升使平陽責明殺準之狀明怒斬升勒怒甚進軍攻明明出戰勒擊敗之枕屍二里明築城門堅守不復出戰勒遣其左長史王修獻捷於劉曜晉彭城內史周堅害沛內史周默以彭沛降於勒石季龍率幽冀州兵會勒攻平陽劉曜遣徵東劉暢救明勒命捨師於蒲上靳明率平陽之眾奔於劉曜曜西奔粟邑勒焚平陽宮室使裴憲石會修復元海聰二墓收劉粲已下百餘屍葬之徙渾儀樂器於襄國劉曜又遣其使人郭汜等持節署勒太宰領大將軍進爵趙王增封七郡並前二十郡出入警蹕冕十有二旒乘金根車駕六馬如曹公輔漢故事夫人爲王后世子爲王太子勒舍人曹平樂因使畱仕於曜言於曜曰大司馬遣王修等來外表至虔內覘大駕彊弱謀待修之返將輕襲乘輿時曜勢實殘獘懼修宣之曜大怒追汜等還斬修於粟邑停太宰之授劉茂逃歸言王修死故勒大怒誅平樂三族贈修太常又知停殊禮之授怒甚下令曰孤兄弟之奉劉家人臣之道過矣若微孤兄弟豈能南面稱朕哉根基旣立便欲相圖天不助惡使假手靳準孤惟事君之體當資舜求瞽叟之義故復推崇令主齊好如初何圖長惡不悛殺奉誠之使帝王之起復何常邪趙王趙帝孤自取之名號大小豈其所節邪於是置太醫尙方禦府諸令命參軍贊成正陽門俄而門崩勒大怒斬贊旣怒刑倉卒尋亦悔之賜以棺服贈大鴻臚平西將軍祖逖攻陳川於蓬關石季龍救川逖退屯梁國季龍使揚武左伏肅攻之勒增置宣文宣教崇儒崇訓十餘小學於襄國四門簡將佐豪右子弟百餘人以教之且備擊柝之衛置挈壺署鑄丰貨錢河西鮮卑日六延叛於勒石季龍討之敗延於朔方斬首三萬級俘二萬餘人獲牛馬十餘萬孔萇討平幽州諸郡時段匹磾部眾饑散棄其妻子匹磾奔邵續曹嶷遣使來聘獻其方物請以河爲斷桃豹至蓬關祖逖退如淮南徙陳川部眾五千餘戶王廣宗石季龍與張敬張賓及諸將佐百餘人勸勒稱尊號勒下書曰孤猥以寡徳忝荷崇寵夙夜戰惶如臨深薄豈可假尊竊號取譏四方昔周文以三分之重猶服事殷朝小白居一匡之盛而尊崇周室況國家道隆殷周孤徳卑二伯哉其亟止斯議勿復紛紜自今敢言刑玆無赦乃止勒又下書曰今大亂之後律令滋煩其采集律令之要爲施行條制於是命法曹令史貫志造辛亥制度五千文施行十餘歲乃用律令晉太山太守徐龕叛降於勒石季龍及張敬張賓左右司馬張屈六程遐文武等一百二十九人上疏曰臣等聞有非常之度必有非常之功有非常之功必有非常之事是以三代陵遲五伯疊興靖難濟時績侔睿後伏惟殿下天縱聖哲誕應符運鞭撻宇宙弼成皇業普天率土莫不來蘇嘉瑞徵祥日月相繼物望去劉氏威懷於明公者十分而九矣今山川夷靜星辰不孛夏海重譯天人系仰誠應升禦中壇卽皇帝位使攀附之徒蒙寸尺之潤請依劉備在蜀魏王在鄴故事以河內魏汲頓丘平原淸河巨鹿常山中山長樂樂平十一郡並前趙國廣平陽平章武渤海河間上黨定襄範陽漁陽武邑燕國樂陵十三郡合二十四郡戶二十九萬爲趙國封內依舊攺爲內史準禹貢魏武復冀州之境南至盟津西達龍門東至於河北至於塞垣以大單於鎭撫百蠻罷並朔司三州通置部司以監之伏願欽若昊天垂副羣望也勒西面而讓者五南面而讓者四百寮皆叩頭固請勒乃許之太興二年勒僞稱趙王赦殊死已下均百姓田租之半賜孝悌力田死義之孤帛各有差孤老鰥寡谷人三石大酺七日依春秋列國漢初侯王每世稱元攺稱趙王元年始建社稷立宗廟營東西官署從事中郎裴憲參軍傅暢杜嘏並領經學祭酒參軍續咸庾景爲律學祭酒任播崔浚爲史學祭酒中壘支雄遊擊王陽並領門臣祭酒專明胡人辭訟以張離張良劉羣劉謨等爲門生主書司典胡人出內重其禁法不得侮易衣冠華族號胡爲國人遣使循行州郡勸課農桑加張賓大執法專總朝政位冠寮首署石季龍爲單於元輔都督禁衛諸軍事署前將軍李寒領司兵勛教國子擊刺戰射之法命記室佐明�程機撰上黨國記中大夫傅彪賈蒲江軌撰大將軍起居注參軍石泰石同石謙孔隆撰大單於志自是朝會常以天子禮樂饗其羣下威儀冠冕從容可觀矣羣臣議請論功勒曰自孤起軍十六年於玆矣文武將士從孤徵伐者莫不蒙犯矢石備嘗艱阻其在葛陂之役厥功尢著宜爲賞之先也若身見存爵封輕重隨功位爲差死事之孤賞加一等庶足以慰答存亡申孤之心也又下書禁國人不聽報嫂及在喪婚娶其燒葬令如本俗孔萇攻邵續別營十一皆下之續尋爲石季龍所獲送於襄國劉曜將尹安宋始據洛陽降於勒晉徐州刺史蔡豹敗徐龕於檀丘龕遣使詣勒陳討豹之計勒遣將王步都爲龕前鋒使張敬率騎繼之敬達東平龕疑敬之襲己也斬步都等三百餘人復降於晉勒大怒命張敬據其襟要以守之大雨霖中山常山尢甚滹沱泛溢衝陷山谷巨松僵拔浮於滹沱東至渤海原隰之間皆如山積孔萇攻陷文鴦十餘營萇不設備鴦夜擊之大敗而歸勒始制軒懸之樂八佾之舞爲金根大輅黃屋左纛天子車旗禮樂備矣使石季龍率步騎四萬討徐龕龕遣長史劉霄詣勒乞降送妻子爲質納之時蔡豹屯於譙城季龍攻豹豹夜遁季龍引軍城封丘而旋徙朝臣掾屬已上士族者三百戶於襄國崇仁裏置公族大夫以領之勒宮殿及諸門始就制法令甚嚴諱胡尢峻有醉胡乘馬突入止車門勒大怒謂宮門小執法馮翥曰夫人君爲令尙望威行天下況宮闕之間乎向馳馬入門爲是何人而不彈白耶翥惶懼忘諱對曰向有醉胡乘馬馳入甚呵禦之而不可與語勒笑曰胡人正自難與言恕而不罪使石季龍擊托候部掘咄哪於北大破之俘獲牛馬二千餘萬勒淸定五品以張賓領選復續定九品署張班爲左執法郎孟卓爲右執法郎典定士族副選舉之任令羣僚及州郡歲各舉秀才至孝廉淸賢良直言武勇之士各一人置署都部從事各一部一州秩二千石職準丞相司直勒下令曰去年水出巨材所在山積將皇天欲孤繕修宮宇也其擬洛陽之太極起建徳殿遣從事中郎任汪帥使工匠五千采木以供之黎陽人陳武妻一產三男一女武�其妻子詣襄國上書自陳勒下書以爲二儀諧暢和气所致賜其乳婢一口谷一百石雜彩四十匹石季龍攻段匹磾於厭次孔萇討匹磾部內諸城之匹磾勢窮乃率其臣下輿襯出降季龍送之襄國勒署匹磾爲冠軍將軍以其弟文鴦亞將衛麟爲左右中郎將皆金章紫綬散諸流人三萬餘戶復其本業置守宰以撫之於是冀並幽州遼西巴西諸屯結皆陷於勒時晉徵北將軍祖逖據譙將平中原逖善於撫納自河以南多背勒歸順勒憚之不敢爲寇乃下書曰祖逖屢爲邊患逖北州士望也儻有首丘之思其下幽州修祖氏墳墓爲置守冢二家冀逖如趙他感恩輟其寇暴逖聞之甚悅遣參軍王愉使於勒贈以方物修結和好勒厚賞其使遣左常侍董樹報聘以馬百匹金五十斤答之自是兗豫乂安人得休息矣從事中郎劉奧坐營建徳殿井木斜縮斬於殿中勒悔之贈太常建徳校尉王和掘得員石銘曰律權石重四鈞同律度量衡有新氏造議者未詳或以爲瑞參軍續咸曰王莽時物也其時兵亂之後典度堙滅遂命下禮官爲準程定式又得一鼎容四升中有大錢三十文曰百當千千當萬鼎銘十三字篆書不可曉藏之於永丰倉因此令公私行錢而人情不樂乃出公絹市錢限中絹匹一千二百下絹八百然百姓私買中絹四千下絹二千巧利者賤買私錢貴賣於官坐死者十數人而錢終不行勒徙洛陽銅馬翁仲二於襄國列之永丰門祖逖牙門童建害新蔡內史周密遣使降於勒勒斬之送首於祖逖曰天下之惡一也叛臣逃吏吾之深仇將軍之惡猶吾惡也逖遣使報謝自是兗豫間壘壁叛者逖皆不納二州之人率多兩屬矣勒令武鄕耆舊赴襄國旣至勒親與鄕老齒坐歡飲語及平生初勒與李陽鄰居歲常爭麻地疊相毆擊至是謂父老曰李陽壯士也何以不來漚麻是布衣之恨孤方崇信於天下寧讎匹夫乎乃使召陽旣至勒與酣謔引陽臂笑曰孤往日厭卿老拳卿亦飽孤毒手因賜甲第一區拜參軍都尉令曰武鄕吾之丰沛萬歲之後魂靈當歸之其復之三世勒以百姓始復業資儲未丰於是重制禁釀郊祀宗廟皆以醴酒行之數年無復釀者尋署石季龍爲車騎將軍率騎三萬討鮮卑郁粥於離石俘獲及牛馬十餘萬郁粥奔烏丸悉降其眾城先是勒世子興死至是立子弘爲世子領中領軍遣季龍統中外精卒四萬討徐龕龕堅守不戰於是築室返耕列長圍以守之晉鎭北將軍劉隗降於勒拜鎭南將軍封列侯石季龍攻陷徐龕送之襄國勒囊盛於百尺樓自上殺之令步都等妻子刳而食之坑龕降卒三千晉兗州刺史劉遐懼自鄒山退屯於下邳瑯邪內史孫默以瑯邪叛降於勒徐兗間壘壁多送任請降皆就拜守宰淸河張披爲程遐長史遐甚委暱之張賓舉爲別駕引參政事遐疾披去己又惡賓之權盛勒世子弘卽遐之甥也自以有援欲收威重於朝乃使弘之母譖之曰張披與張賓爲遊俠門客日百餘乘物望皆歸之非社稷之利也宜除披以便國家勒然之至是披取急召不時至因此遂殺之賓知遐之間己遂弗敢請無幾以遐爲右長史總執朝政自是朝臣莫不震懼赴於程氏矣時祖逖卒勒始侵寇邊戍勒徵鹵石他敗王師於酇西執將軍衛榮而歸徵北將軍祖約懼退如壽春勒境內大疫死者十二三乃罷徽文殿作遣其將王陽屯於豫州有窺之志於是兵難日尋梁鄭之間騷然矣又遣季龍統中外步騎四萬討曹嶷先是嶷議欲徙海中保根余山會疾疫甚計未及就季龍進兵圍廣固東萊太守劉巴長廣太守呂披皆以郡降以石他爲徵東將軍擊羌胡於河西左軍石挺濟師於廣固曹嶷降送於襄國勒害之坑其眾三萬季龍將盡殺嶷眾其靑州刺史劉徵曰今畱徵使牧人也無人焉牧徵將歸矣季龍乃畱男女七百口配徵鎭廣固靑州諸郡縣壘壁盡陷勒司馬刺史石生攻晉揚武將軍郭誦於陽翟不�進寇襄城俘獲千餘而還勒以參軍樊坦淸貧擢受章武內史旣而入辭勒見坦衣冠獘壞大驚曰樊參軍何貧之甚也坦性誠朴率然而對曰頃遭羯賊無道資財蕩盡勒笑曰羯賊乃爾暴掠邪今當相償耳坦大懼叩頭泣謝勒曰孤律自防俗士不關卿輩老書生也賜車馬衣物裝錢三百萬以勵貪俗勒將兵都尉石瞻寇下邳敗晉將軍劉長遂寇蘭陵又敗彭城內史劉續東莞太守竺珍東海太守蕭誕以郡叛降於勒勒親臨大小學考諸學生經義尢髙者賞帛有差勒雅好文學𨿽在軍旅常令儒生讀史書而聽之每以其意論古帝王善惡朝賢儒士聽者莫不歸美焉嘗使人讀漢書聞酈食其勸立六國後大驚曰此法當失何得遂成天下至畱侯諫乃曰賴有此耳其天資英達如此勒徵徐揚州兵會石瞻於下邳劉遐懼又自下邳奔於泗汭石生攻劉曜河內太守尹平於新安斬之�壘壁十餘降掠五千餘戶而歸自是劉石禍結兵戈日交河東弘農間百姓無聊矣以右常侍霍皓爲勸課大夫與典農使者朱表典勸都尉陸充等循行州郡核定戶籍勸課農桑農桑最修者賜爵五大夫使石生自延壽關出寇許潁俘獲萬餘降者二萬生遂攻陷康城晉將軍郭誦追生生大敗死者千餘生收散卒屯於康城勒汲郡內史石聰聞生敗馳救之進攻郭默俘獲男女二千餘人石聰攻敗晉將李矩郭默等勒將狩於近郊主簿程瑯諫曰劉馬刺客離布如林變起倉卒帝王亦一夫之敵耳孫策之禍可不慮乎且枯木朽株盡能爲害馳騁之獘古今戒之勒勃然曰吾幹力自可足能裁量但知卿文書事不須白此輩也是日逐獸馬觸木而死勒亦幾殆乃曰不用忠臣言吾之過也乃賜瑯朝服錦絹爵關內侯於是朝臣謁見忠言競進矣晉都尉魯潛叛以許昌降於勒石瞻攻陷晉兗州刺史檀斌於鄒山斌死之勒西夷中郎將王勝襲殺並州刺史崔琨上黨內史王�以並州叛於勒先是石季龍攻劉曜將劉嶽於石梁至是石梁潰執嶽送襄國季龍又攻王勝於並州殺之李矩以劉嶽之敗也懼自滎陽遁歸矩長史崔宣率矩眾二千降於勒於是盡有司兗之地徐豫濱淮諸郡縣皆降之勒命徙洛陽晷影於襄國列之單於庭銘佐命功臣三十九人於石函置於建徳前殿立桑梓苑於襄國勒嘗夜微行檢察營衛賫繒帛金銀以賂門者求出永昌門門候王假欲收捕之從者至乃止旦召假以爲振忠都尉爵關內侯勒如苑鄕召記室參軍徐光光醉不至以光物情所湊常不平之因此發怒退爲牙門勒自苑鄕如鄴徐光侍直慍然攘袂振紛仰視不顧勒因而惡之讓光曰何負卿而敢怏怏邪於是幽光並其妻子於獄勒旣將營鄴宮又欲以其世子弘爲鎭密與程遐謀之石季龍自以勛效之重仗鄴爲基雅無去意及修構三臺遷其家室季龍深恨遐遣左右數十人夜入遐宅姦其妻女掠衣物而去勒以弘鎭鄴配禁兵萬人車騎所統五十四營悉配之以驍騎領門臣祭酒王陽專統六夷以輔之石聰攻壽春不�遂寇逡遒阜陵殺掠五千餘人京師大震濟岷太守劉闓將軍張闔等叛害下邳內史夏嘉以下邳降於石生石瞻攻河南太守王羨於邾陷之龍驤將軍王國叛以南郡降於勒晉彭城內史劉續復據蘭陵石城石瞻攻陷之勒令州郡有墳發掘不掩覆者推劾之骸骨暴露者縣爲備棺衾之具以牙門將王波爲記室參軍典定九流始立秀孝試經之制茌平令師歡獲黑兔獻之於勒程遐等以爲勒龍飛革命之祥於晉以水承金兔陰精之獸元爲水色此示殿下宜速副天人之望也於是大赦以咸和三年攺年曰太和石堪攻晉豫州刺史祖約於壽春屯師淮上晉龍驤將軍王國以南郡叛降於堪南陽都尉董幼叛率襄陽之眾又降於堪祖約諸將佐皆陰遣使附於勒石聰與堪濟淮陷壽春祖約奔歷陽壽春百姓陷於聰者二萬餘戶劉曜敗季龍於髙候遂圍洛陽勒滎陽太守尹矩野王太守張進等皆降之襄國大震勒將親救洛陽左右長史司馬郭敖程遐等固諫曰劉曜乘勝雄盛難與爭鋒金墉糧丰攻之未可卒拔曜懸軍千里勢不久支不可親動動無萬全大業去矣勒大怒按劍叱遐等出於是赦徐光召而謂之曰劉曜乘髙候之勢圍守洛陽庸人之情皆謂其鋒不可當也然曜帶甲十萬攻一城而百日不�師老卒殆以我初銳擊之可一戰而擒若洛陽不守曜必送死冀州自河已北席捲南向吾事去矣程遐等不欲吾親行卿以爲何如光對曰劉曜乘髙候之勢而不能進臨襄國更守金墉此其無能爲也懸軍三時亡攻戰之利若鸞旗親駕必望旌奔敗定天下之計在今一舉今此機會所謂天授授而弗應禍之攸集勒笑曰光之言是也佛圖澄亦謂勒曰大軍若出必擒劉曜勒尢悅使內外戒嚴有諫者斬命石堪石聰及豫州刺史桃豹等各統見眾會滎陽使石季龍進據石門以左衛石邃都督中軍事勒統步騎四萬赴金墉濟自大堨先是流澌風猛軍至冰泮淸和濟畢流澌大至勒以爲神靈之助也命曰靈昌津勒顧謂徐光曰曜盛兵成�關上計也阻洛水其次也坐守洛陽者成擒也諸軍集於成�步卒六萬騎二萬七千勒見曜無守軍大悅舉手指天又自指額曰天也乃捲甲銜枚而詭道兼路出於鞏訾之間知曜陳其軍十餘萬於城西彌悅謂左右曰可以賀我矣勒統步騎四萬入自宣陽門升故太極前殿季龍步卒三萬自城北而西攻其中軍石堪石聰等各以精騎八千城西而北擊其前鋒大戰於西陽門勒躬貫甲冑出自閶闔夾擊之曜軍大潰石堪執曜送之以徇於軍斬首五萬餘級枕屍於金穀勒下令曰所欲擒者一人耳今已獲之其敕將士抑鋒止銳縱其歸命之路乃旋師使徵東石邃等帥騎衛曜而北及是祖約舉兵敗降於勒勒使王波讓之曰卿逆極勢窮方來歸命吾朝豈逋逃之藪邪而卿敢有靦面目也示之以前後檄書乃赦之劉曜子熙等去長安奔於上邽遣季龍討之勒巡行冀州諸郡引見髙年孝悌力田文學之士班賜谷帛有差令遠近牧守宣告屬城諸所欲言靡有隱諱使知區區之朝虛渴讜言也季龍�上邽遣主簿趙封送傳國玉璽金璽太子玉璽各一於勒季龍進攻集木且羌於河西�之俘獲數萬秦隴悉平涼州牧張駿大懼遣使稱藩貢方物於勒徙氐羌十五萬落於司冀州勒羣臣議以勒功業旣隆祥符並萃宜時革徽號以答乾坤之望於是石季龍等奉皇帝璽綬上尊號於勒勒弗許羣臣固請勒乃以咸和五年僭號趙天王行皇帝事尊其祖邪曰宣王父周曰元王立其妻劉氏爲王后世子弘爲太子署其子宏爲持節散騎常侍都督中外諸軍事驃騎大將軍大單於封秦王左衛將軍斌太原王小子恢爲輔國將軍南陽王中山公季龍爲太尉守尙書令中山王石生河東王石堪彭城王以季龍子邃爲冀州刺史封齊王加散騎常侍武衛將軍宣左將軍挺侍中梁王署左長史郭敖爲尙書左僕射右長史程遐爲右僕射領吏部尙書左司馬夔安右司馬郭殷從事中郎李鳳前郎中令裴憲爲尙書署參軍事徐光爲中書令領祕書監論功封爵開國郡公文武二十一人侯二十四人縣公二十六人侯二十二人其餘文武各有差侍中任播等參議以趙承金爲水徳旗幟尙元牲牡尙白子社丑臘勒從之勒下書曰自今有疑難大事八座及委丞郎賫詣東堂詮詳平決其有軍國要務須啟有令僕尙書隨局入陳勿避寒暑昏夜也勒以祖約不忠於本朝誅之及其諸子侄親屬百餘人羣臣固請勒宜卽尊號勒乃僭卽皇帝位大赦境內攺元曰建平自襄國都臨漳追尊其髙祖曰順皇曾祖曰威皇祖曰宣皇父曰世宗元皇帝妣曰元昭皇太后文武封進各有差立其妻劉氏爲皇后又定昭儀夫人位視上公貴嬪貴人視列侯員各一人三英九華視伯淑媛淑儀視子容華美人視男務簡賢淑不限員數勒荊州監軍郭敬南蠻校尉董幼寇襄陽勒馳敕敬退屯樊城戒之使偃藏旗幟寂若無人彼若使人觀察則告之曰自愛堅守後七八日大騎將至相策不復得走矣敬使人浴馬於津周而復始晝夜不絕偵諜還告南中郎將周撫撫以爲勒軍大至懼而奔武昌敬入襄陽軍無私掠百姓安之晉平北將軍魏該弟遐等率該部眾自石城降於敬敬毀襄陽遷其百姓於沔北城樊城以戍之秦州休屠王羌叛於勒刺史臨深遣司馬管光帥州軍討之爲羌所敗隴右大擾氐羌悉叛勒遣石生進據隴城王羌兄子擢與羌有讎生乃賂擢與掎擊之羌敗奔涼州徙秦州夷豪五千餘戶於雍州勒下書曰自今諸有處法悉依科令吾所忿戮怒發中旨者若徳位已髙不宜訓罰或服勤死事之孤邂逅罹譴門下皆各列奏之吾當思擇而行也堂陽人陳豬妻一產三男賜其衣帛廩食乳婢一口復三歲勿事時髙句麗肅愼致其楛矢宇文屋孤並獻名馬於勒涼州牧張駿遣長史馬詵奉圖送髙昌於窴鄯善大宛使獻其方物晉荊州牧陶侃遣兼長史王敷聘於勒致江南之珍寶奇獸秦州送白獸白鹿荊州送白雉白兔濟陰木連理甘露降苑鄕勒以休瑞並臻遐方慕義赦三歲刑已下均百姓去年逋調特赦涼州殊死涼州計吏皆拜郎中賜絹十匹綿十斤勒南郊有白气自壇屬天勒大悅還宮赦四歲刑遣使封張駿武威郡公食涼州諸郡勒親耕藉田還宮赦五歲刑賜其公卿已下金帛有差勒以日蝕避正殿三日令羣公卿士各上封事禁州郡諸祠堂非正典者皆除之其能興雲致雨有益於百姓者郡縣更爲立祠堂殖嘉樹準嶽瀆已下爲差等勒將營鄴宮廷尉續咸上書切諫勒大怒曰不斬此老臣朕宮不得成也敕禦史收之中書令徐光進曰陛下天資聰睿超邁唐虞而更不欲聞忠臣之言豈夏癸商辛之君邪其言可用用之不可用故當容之柰何一旦以直言而斬列卿乎勒嘆曰爲人君不得自專如是豈不識此言之忠乎向戲之爾人家有百匹資尙欲市別宅況有天下之富萬乘之尊乎終當繕之耳且敕停作成吾直臣之气也因賜鹹絹百匹稻百斛又下書令公卿百寮歲薦賢良方正直言秀異至孝廉淸各一人答策上第者拜議郎中第中郎下第郎中其舉人得遞相薦引廣招賢之路起明堂辟雍靈臺於襄國城西時大雨霖中山西北暴水流漂巨木百餘萬根集於堂陽勒大悅謂公卿曰諸卿知不此非爲災也天意欲吾營鄴都耳於是令少府任汪都水使者張漸等監營鄴宮勒親授規模蜀梓潼建平漢固三郡蠻巴降於勒勒以成周土中漢晉舊京復欲有移都之意乃命洛陽爲南都置行臺治書侍禦史於洛陽勒因饗髙句麗宇文屋孤使酒酣謂徐光曰朕方自古開基何等主也對曰陛下神武籌略邁於髙皇雄藝卓犖超絕魏祖自三王以來無可比也其軒轅之亞乎勒笑曰人豈不自知卿言亦以太過朕若逢髙皇當北面而事之與韓彭競鞭而爭先耳脫遇光武當並驅於中原未知鹿死誰手大丈夫行事當礌礌落落如日月皎然終不能如曹孟徳司馬仲達父子欺他孤兒寡婦狐媚以取天下也朕當在二劉之間耳軒轅豈所擬乎其羣臣皆頓首稱萬歲晉將軍趙引攻�馬頭石堪遣將軍韓雍救之至則無及遂寇南沙海虞俘獲五千餘人初郭敬之退據樊城也王師復戍襄陽至是敬又攻陷之畱戍而歸暴風大雨震電建徳殿端門襄國市西門殺五人雹起西河介山大如雞子平地三尺洿下丈餘行人禽獸死者萬數歷太原樂平武鄕趙郡廣平巨鹿千餘里樹木摧折禾稼蕩然勒正服於東堂以問徐光曰歷代已來有斯災幾也光對曰周漢魏晉皆有之𨿽天地之常事然明主未始不爲變所以敬天之怒也去年禁寒食介推帝鄕之神也歷代所尊或者以爲未宜替也一人吁嗟王道尙爲之虧況羣神怨憾而不怒動上帝乎縱不能令天下同爾介山左右晉文之所封也宜任百姓奉之勒下書曰寒食旣並州之舊風朕生其俗不能異也前者外議以子推諸侯之臣王者不應爲忌故從其議儻或由之而致斯災乎子推𨿽朕鄕之神非法食者亦不得亂也尙書其促檢舊典定議以聞有司奏以子推歷代攸尊請普復寒食更爲殖嘉樹立祠堂給戶奉祀勒黃門郎韋諛駁曰按春秋藏冰失道陰气發泄爲雹自子推已前雹者復何所致此自陰陽乖錯所爲耳且子推賢者曷爲暴害如此求之冥趣必不然矣今𨿽爲冰室懼所藏之冰不在固陰沍寒之地多皆山川之側气泄爲雹也以子推忠賢令�介之間奉之爲允於天下則不通矣勒從之於是遷冰室於重陰凝寒之所並州復寒食如初勒令其太子省可尙書奏事使中常侍嚴震參綜可否徵伐刑斷大事乃呈之自是震威權之盛過於主相矣季龍之門可設雀羅季龍忿怏怏不悅郭敬南掠江西晉南中郎將桓宣承其虛攻樊城取城中之眾而去敬旋師救樊追戰於涅水敬前軍大敗宣亦死傷大半盡取所掠而止宣遂南取襄陽畱軍戍之勒如鄴臨石季龍第謂之曰功力不可並興待宮殿成後當爲王起第勿以卑小悒悒也季龍免冠拜謝勒曰與王共有天下何所謝也有流星大如象尾足蛇形自北極西南流五十餘丈光明燭地墜於河聲聞九百餘里黑龍見鄴井中勒觀龍有喜色朝其羣臣於鄴命郡國立學官每郡置博士祭酒二人弟子百五十人三考修成顯升臺府於是擢拜太學生五人爲佐著作郎錄述時事時大旱勒親臨廷尉錄囚徒五歲刑已下皆輕決遣之重者賜酒食聽沐浴一須秋論還未及宮澍雨大降勒如其澧水宮因疾甚而還召石季龍與其太子弘中常侍嚴震等侍疾禁中季龍矯命絕弘震及內外羣臣親戚勒疾之增損莫有知者詐召石宏石堪還襄國勒疾小瘳見宏驚曰秦王何故來邪使王藩鎭正備今日有呼者邪自來也有呼者誅之季龍大懼曰秦王思慕暫還耳今謹遣之數日復問之季龍曰奉詔卽遣今已半路矣更諭宏在外遂不遣之廣阿蝗季龍密遣其子邃率騎三千遊於蝗所熒惑入昴星隕於鄴東北六十里初赤黑黃雲如幕長數十匹交錯聲如雷震墜地气熱如火塵起連天時有耕者往視之土猶燃沸見有一石方尺餘靑色而輕擊之音如磬勒疾甚遺令三日而葬內外百寮旣葬除服無禁婚娶祭祀飲酒食肉徵鎭牧守不得輒離所司以奔喪斂以時服載以常車無藏金寶無內器玩大雅衝幼恐非能構荷朕志中山已下其各司所典無違朕命大雅與斌宜善相維持司馬氏汝等之殷鑑其務於惇穆也中山王深可三思周霍勿爲將來口實以咸和七年死時年六十在位十五年夜瘞山谷莫知其所備文物虛葬號髙平陵僞謚明皇帝廟號髙祖弘字大雅勒之第二子也幼有孝行以恭謙自守受經於杜嘏誦律於續咸勒曰今世非承平不可專以文業教也於是使劉徵任播授以兵書王陽教之擊刺立爲世子領中領軍尋署衛將軍使領開府辟召後鎭鄴勒僭位立爲太子虛襟愛士好爲文詠其所親暱莫非儒素勒謂徐光曰大雅愔愔殊不似將家子光曰漢祖以馬上取天下孝文以元默守之聖人之後必世勝殘天之道也勒大悅光因曰皇太子仁孝溫恭中山王雄暴多詐陛下一旦不諱臣恐社稷必危宜漸奪中山威權使太子早參朝政勒納之程遐又言於勒曰中山王勇武權智羣臣莫有及者觀其志也自陛下之外視之蔑如兼荷專徵歲久威振外內性又不仁殘忍無賴其諸子並長皆預兵權陛下在自當無他恐其怏怏不可輔少主也宜早除之以便大計勒曰今天下未平兵難未已大雅衝幼宜任弼輔中山佐命功臣親同魯衛方委以伊霍之任何至如卿言也卿當忠輔幼主之日不得獨擅帝舅之權故耳吾亦當參卿於顧命勿爲過懼也遐泣曰臣所言者至公陛下以私賜距豈明主開襟納說忠臣必盡之義乎中山𨿽爲皇太后所養非陛下天屬不可以親義期也仗陛下神規微建鷹犬之效陛下酬其父子以恩榮亦以足矣魏任司馬懿父子終於鼎祚淪移以此而觀中山豈將來有益者乎臣因緣多幸托瓜葛於東宮臣而不竭言於陛下而誰言之陛下若不除中山臣已見社稷不復血食矣勒不聽遐退告徐光曰主上向言如此太子必危將若之何光曰中山常切齒於吾二人恐非但國危亦爲家禍當爲安國寧家之計不可坐而受禍也光復承間言於勒曰陛下廓平八州帝有海內而神色不悅者何也勒曰吳蜀未平書軌不一司馬家猶不絕於丹楊恐後之人將以吾爲不應符錄每一思之不覺見於神色光曰臣以陛下爲憂腹心之患而何暇更憂四支乎何則魏承漢運爲正朔帝王劉備𨿽紹興巴蜀亦不可謂漢不滅也吳𨿽跨江東豈有虧魏美陛下旣包括二都爲中國帝王彼司馬家兒復何異元徳李氏亦猶孫權符籙不在陛下竟欲安歸此四支之輕患耳中山王藉陛下指授神略天下皆言其英武亞於陛下兼其殘暴多姦見利忘義無伊霍之忠父子爵位之重勢傾王室觀其耿耿常有不滿之心近於東宮曲燕有輕皇太子之色陛下隱忍容之臣恐陛下萬年之後宗廟必生荊棘此心腹之重疾也惟陛下圖之勒默然而竟不從及勒死季龍執弘使臨軒命收程遐徐光下廷尉召其子邃率兵入宿衛文武靡不奔散弘大懼讓位於季龍季龍曰君薨而世子立臣安敢亂之弘泣而固讓季龍怒曰若其不堪天下自當有大議何足預論遂以咸和七年逼立之攺年曰延熙文武百寮進位一等誅程遐徐光弘策拜季龍爲丞相魏王大單於加九錫以魏郡等十三郡爲邑總攝百揆季龍僞固讓久而受命赦其境內殊死已下立季龍娶鄭氏爲魏王后子邃爲魏太子加使持節侍中大都督中外諸軍事大將軍錄尙書事宣爲使持節車騎大將軍冀州刺史封河間王韜爲前鋒將軍司隸校尉封樂安王遵齊王鑑代王苞樂平王徙太原王斌爲章武王勒文武舊臣皆補左右丞相閒任季龍府寮舊暱悉署臺省禁要命太子宮曰崇訓宮勒妻劉氏巳下皆徙居之簡其美淑及勒車馬珍寶服禦之上者皆入於己署鎭軍夔安領左僕射尙書郭殷爲右僕射劉氏謂石堪曰皇祚之滅不復久矣王將何以圖之堪曰先帝舊臣皆已斥外眾旅不復由人宮殿之內無所措籌臣請出奔兗州據廩丘挾南陽王爲盟主宣太后詔於諸牧守徵鎭令各率義兵同討桀逆蔑不濟也劉氏曰事急矣便可速發恐事淹變生堪許諾微服輕騎襲兗州失期不�遂南奔譙城季龍遣其將郭太等追擊之獲堪於城父送襄國炙而殺之徵石恢還於襄國劉氏謀泄季龍殺之尊弘母程氏爲皇太后時石生鎭關中石朗鎭洛陽皆起兵於二鎭季龍畱子邃守襄國統步騎七萬攻朗於金墉金墉潰獲朗刖而斬之進師攻長安以石挺爲前鋒大都督生遣將軍郭權率鮮卑涉�部眾二萬爲前鋒距之生統大軍繼發次於蒲�前鋒及挺大戰潼關敗績挺及丞相左長史劉隗皆戰死季龍退奔澠池枕屍三百餘里鮮卑密通於季龍背生而擊之生時停蒲�不知挺之死也懼單馬奔長安郭權乃復收眾三千與越騎校尉石廣相持於渭汭生遂去長安潛於雞頭山將軍蔣英固守長安季龍聞生之奔也進師入關進攻長安旬餘拔之斬蔣英等分遣諸將屯於汧徙雍秦州華戎十餘萬戶於關東生部下斬生於雞頭山季龍還襄國大赦諷弘命己建魏臺一如魏輔漢故事郭權以生敗據上邽以歸順詔以權爲鎭西將軍秦州刺史於是京兆新平扶風馮翊北地皆應之弘鎭西石廣與權戰敗績季龍遣郭敖及其子斌等率步騎四萬討之次於華陰上邽豪族害權以降徙秦州三萬餘戶於靑並二州諸郡南氐楊難敵等送任通和長安陳良夫奔於黑羌招誘北羌四角王薄句大等擾北地馮翊與石斌相持石韜等率騎掎句大之後與斌夾擊敗之句大奔於馬蘭山郭敖等懸軍追北爲羌所敗死者十七八斌等收軍還於三城季龍聞而大怒遣使殺郭敖石宏有怨言季龍幽之弘賫璽綬親詣季龍諭禪位意季龍曰天下人自當有議何爲自論此也弘還宮對其母流涕曰先帝眞無復遺矣俄而季龍遣丞相郭殷持節入廢弘爲海陽王弘安步就車容色自若謂羣臣曰不堪纂承大統顧慚羣後此亦天命去矣又何言百官莫不流涕宮人慟哭咸康元年幽弘及程氏並宏恢於崇訓宮尋殺之在位時年二十二

僭號部匯考六

晉代僭號一

前趙劉元海劉和劉聰劉粲劉曜

晉書劉元海載記元海新興匈奴人冒頓之後也名犯髙祖廟諱故稱其字焉初漢髙祖以宗女爲公主以妻冒頓約爲兄弟故其子孫遂冒姓劉氏建武初烏珠畱若鞮單於子右奧鞬日逐王比自立爲南單於入居西河美稷今離石左國城卽單於所徙庭也中平中單於羌渠使子於扶羅將兵助漢討平黃巾會羌渠爲國人所殺於扶羅以其眾畱漢自立爲單於屬董卓之亂寇掠太原河東屯於河內於扶羅死弟呼廚泉立以於扶羅子豹爲左賢王卽元海之父也魏武分其眾爲五部以豹爲左部帥其餘部帥皆以劉氏爲之太康中攺置都尉左部居太原玆氏右部居祁南部居蒲子北部居新興中部居大陵劉氏𨿽分居五部然皆家居晉陽汾澗之濱豹妻呼延氏魏嘉平中祈子於龍門俄而有一大魚頂有二角軒鬐躍鱗而至祭所久之乃去巫覡皆異之曰此嘉祥也其夜夢旦所見魚變爲人左手把一物大如半雞子光景非常授呼延氏曰此是日精服之生貴子寤而告豹豹曰吉徵也吾昔從邯鄲張冏母司徒氏相云吾當有貴子孫三世必大昌仿像相符矣自是十三月而生元海左手文有其名遂以名焉齠齔英慧七歲遭母憂擗踴號叫哀感旁鄰宗族部落咸共嘆賞時司空太原王昶等聞而嘉之並遣弔賻幼好學師事上黨崔遊習毛詩京氏易馬氏尙書尢好春秋左氏傳孫吳兵法略皆誦之史漢諸子無不綜覽嘗謂同門生朱紀範隆曰吾每觀書傳常鄙隨陸無武絳灌無文道由人弘一物之不知者固君子之所恥也二生遇髙皇而不能建封侯之業兩公屬太宗而不能開庠序之美惜哉於是遂學武事妙絕於眾猿臂善射膂力過人姿儀魁偉身長八尺四寸須長三尺餘當心有赤毫毛三根長三尺六寸有屯畱崔懿之襄陵公師彧等皆善相人及見元海驚而相謂曰此人形貌非常吾所未見也於是深相崇敬推分結恩太原王渾虛襟友之命子濟拜焉咸熙中爲侍子在洛陽文帝深待之泰始之後渾又屢言之於武帝帝召與語大悅之謂王濟曰劉元海容儀機鑑𨿽由餘日磾無以加也濟對曰元海儀容機鑑實如聖旨然其文武才幹賢於二子遠矣陛下若任之以東南之事吳會不足平也帝稱善孔恂楊珧進曰臣觀元海之才當今懼無其比陛下若輕其眾不足以成事若假之威權平吳之後恐其不復北渡也非我族類其心必異任之以本部臣竊爲陛下寒心若舉天阻之固以資之無乃不可乎帝默然後秦涼覆沒帝疇咨將帥上黨李�曰陛下誠能發匈奴五部之眾假元海一將軍之號鼓行而西可指期而定孔恂曰李公之言未盡殄患之理也�勃然曰以匈奴之勁悍元海之曉兵奉宣聖威何不盡之有恂曰元海若能平涼州斬樹機能恐涼州方有難耳蛟龍得雲雨非復池中物也帝乃止後王彌從洛陽東歸元海餞彌於九曲之濱泣謂彌曰王渾李�以鄕曲見知每相稱達讒閒因之而進深非吾願適足爲害吾本無宦情惟足下明之恐死洛陽永與子別因慷慨歔欷縱酒長嘯聲調亮然坐者爲之流涕齊王攸時在九曲比聞而馳遣視之見元海在焉言於帝曰陛下不除劉元海臣恐並州不得久寧王渾進曰元海長者渾爲君王保明之且大晉方表信殊俗懷遠以徳如之何以無萌之疑殺人侍子以示晉徳不弘帝曰渾言是也會豹卒以元海代爲左部帥太康末拜北部都尉明刑法禁姦邪輕財好施推誠接物五部�傑無不至者幽冀名儒後門秀士不遠千里亦皆遊焉楊駿輔政以元海爲建威將軍五部大都督封漢光鄕侯元康末坐部人叛出塞免官成都王�鎭鄴表元海行寧朔將軍監五部軍事惠帝失馭寇盜蜂起元海從祖故北部都尉左賢王劉宣等竊議曰昔我先人與漢約爲兄弟憂泰同之自漢亡以來魏晉代興我單於𨿽有虛號無復尺土之業自諸王侯降同編戶今司馬氏骨肉相殘四海鼎沸興邦復業此其時矣左賢王元海姿器絕人幹宇超世天若不恢崇單於終不虛生此人也於是密共推元海爲大單於乃使其黨呼延攸詣鄴以謀告之元海請歸會葬穎弗許乃令攸先歸告宣等招集五部引會宜陽諸胡聲言應穎實背之也穎爲皇太弟以元海爲太弟屯騎校尉惠帝伐穎次於蕩陰穎假元海輔國將軍督北城守事及六軍敗績穎以元海爲冠軍將軍封盧奴伯並州刺史東瀛公騰安北將軍王浚起兵伐穎元海說穎曰今二鎭跋扈眾餘十萬恐非宿衛及近都士庶所能禦之請爲殿下還說五部以赴國難穎曰五部之眾可保發不縱能發之鮮卑烏丸勁速如風雲何易可當邪吾欲奉乘輿還洛陽避其鋒銳徐傳檄天下以逆順制之君意何如元海曰殿下武皇帝之子有殊勛於王室威恩光洽四海欽風孰不思爲殿下沒命投軀者哉何難發之有乎王浚豎子東瀛疏屬豈能與殿下爭衡邪殿下一發鄴宮示弱於人洛陽可復至乎縱達洛陽威權不復在殿下也紙檄尺書誰爲人奉之且東國之悍不逾五部願殿下勉撫士眾靖以鎭之當爲殿下以二部摧東瀛三部梟王浚二豎之首可指日而懸矣穎悅拜元海爲北單於參丞相軍事元海至左國城劉宣等上大單於之號二旬之間眾已五萬都於離石王浚使將軍祁弘率鮮卑攻鄴穎敗挾天子南奔洛陽元海曰穎不用吾言逆自奔潰眞奴才也然吾與其有言矣不可不救於是命右於陸王劉景左獨鹿王劉延年等率步騎二萬將討鮮卑劉宣等固諫曰晉爲無道奴隸禦我是以右賢王猛不勝其忿屬晉綱未弛大事不遂右賢塗地單於之恥也今司馬氏父子兄弟自相魚肉此天厭晉徳授之於我單於積徳在躬爲晉人所服方當興我邦族復呼韓邪之業鮮卑烏丸可以爲援柰何距之而拯仇敵今天假手於我不可違也違天不祥逆眾不濟天與不取反受其咎願單於勿疑元海曰善當爲崇岡峻阜何能爲培塿乎夫帝王豈有常哉大禹出於西戎文王生於東夷顧惟徳所授耳今見眾十餘萬皆一當晉十鼓行而摧亂晉猶拉枯耳上可成漢髙之業下不失爲魏氏𨿽然晉人未必同我漢有天下世長恩徳結於人心是以昭烈崎嶇於一州之地而能抗衡於天下我又漢氏之甥約爲兄弟兄亡弟紹不亦可乎且可稱漢追尊後主以懷人望乃遷於左國城遠人歸附者數萬永興元年元海乃爲壇於南郊僭卽漢王位下令曰昔我太祖髙皇帝以神武應期廓開大業太宗孝文皇帝重以明徳升平漢道世宗孝武皇帝拓土攘裔地過唐日中宗孝宣皇帝搜揚�乂多士盈朝是我祖宗道邁三王功髙五帝故卜年倍於夏商卜世過於姬氏而元成多僻哀平短祚賊臣王莽滔天篡逆我世祖光武皇帝誕資聖武恢復鴻基祀漢配天不失舊物俾三光晦而復明神器幽而復顯顯宗孝明皇帝肅宗孝章皇帝累葉重暉炎光再闡自和安已後皇嗣漸頹天步艱難國統頻絕黃巾海沸於九州羣閹毒流於四海董卓因之肆其猖勃曹操父子凶逆相尋故孝湣委棄萬國昭烈播越岷蜀冀否終有泰旋軫舊京何圖天未悔禍後帝窘辱自社稷淪喪宗廟之不血食四十年於玆矣今天誘其衷悔禍皇漢使司馬氏父子兄弟疊相殘滅黎庶塗炭靡所控告孤今猥爲羣公所推紹修三祖之業顧玆暗戰惶靡厝但以大恥未雪社稷無主銜膽棲冰勉從羣議乃赦其境內年號元熙追尊劉禪爲孝懷皇帝立漢髙祖以下三祖五宗神主而祭之立其妻呼延氏爲王后置百官以劉宣爲丞相崔遊爲禦史大夫劉宏爲太尉其餘拜授各有差東瀛公騰使將軍聶元討之戰於大陵元師敗績騰懼率並州二萬餘戶下山東遂所在爲寇元海遣其建武將軍劉曜寇太原泫氏屯畱長子中都皆陷之二年騰又遣司馬瑜周良石鮮等討之次於離石汾城元海遣其武牙將軍劉欽等六軍距瑜等四戰瑜皆敗欽振旅而歸是歲離石大饑遷於黎亭以就邸閣谷畱其太尉劉宏護軍馬景守離石使大司農卜豫運糧以給之以其前將軍劉景爲使持節徵討大都督大將軍要擊並州刺史劉琨於板橋爲琨所敗琨遂據晉陽其侍中劉殷王育進諫元海曰殿下自起兵以來漸已一周而顓守偏方王威未振誠能命將四出決機一擲梟劉琨定河東建帝號鼓行而南�長安而都之以關中之眾席捲洛陽如指掌耳此髙皇帝之所以創豎鴻基�殄彊楚者也元海悅曰此孤心也遂進據河東攻寇蒲�平陽皆陷之元海遂入都蒲子河東平陽屬縣壘壁盡降時汲桑起兵趙魏上郡四部鮮卑陸逐延氐酋大單於徵東萊王彌及石勒等並相次降之元海悉署其官爵永嘉二年元海僭卽皇帝位大赦境內攺元永鳳以其大將軍劉和爲大司馬封梁王尙書令劉歡樂爲大司徒封陳畱王禦史大夫呼延翼爲大司空封雁門郡公宗室以親疏爲等悉封郡縣王異姓以勛謀爲差皆封郡縣公侯太史令宣於修之言於元海曰陛下𨿽龍興鳳翔奄受大命然遺晉未殄皇居仄陋紫宮之變猶鍾晉氏不出三年必�洛陽蒲子崎嶇非可久安平陽勢有紫气兼陶唐舊都願陛下上迎乾象下協坤祥於是遷都平陽汾水中得玉璽文曰有新保之蓋王莽時璽也得者因增泉海光三字元海以爲己瑞大赦境內攺年河瑞封子裕爲齊王隆爲魯王於是命其子聰與王彌進寇洛陽劉曜與趙固等爲之後繼東海王越遣平北將軍曹武將軍宋抽彭默等距之王師敗績聰等長驅至宜陽平昌公模遣將軍淳於定呂毅等自長安討之戰於宜陽定等敗績聰恃連勝不設備弘農太守垣延詐降夜襲聰軍大敗而還元海素服迎師是冬復大發卒遣聰彌與劉曜劉景等率精騎五萬寇洛陽使呼延翼率步卒繼之敗王師於河南聰進屯於西明門護軍賈引夜薄之戰於大夏門斬聰將呼延顥其眾遂潰聰回軍而南壁於洛水尋進屯宣陽門曜屯上東門彌屯廣陽門景攻大夏門聰親祈嵩嶽令其將劉厲呼延朗等督畱軍東海王越命參軍孫詢將軍丘光樓裒等率帳下勁卒三千自宣陽門擊朗斬之聰聞而馳還厲懼聰之罪己也赴水而死王彌謂聰曰今旣失利洛陽猶固殿下不如還師徐爲後舉下官當於兗豫之間收兵積谷伏聽嚴期宣於修之又言於元海曰歲在辛未當得洛陽今晉气猶盛大軍不歸必敗元海馳遣黃門郎傅詢召聰等還師王彌出自轘轅越遣薄盛等追擊彌戰於新汲彌師敗績於是攝蒲阪之戍還於平陽以劉歡樂爲太傅劉聰爲大司徒劉延年爲大司空劉洋爲大司馬赦其境內立其妻單氏爲皇后子和爲皇太子封子乂爲北海王元海寢疾將爲顧托之計以歡樂爲太宰洋爲太傅延年爲太保聰爲大司馬大單於並錄尙書事置單於臺於平陽西以其子裕爲大司徒元海疾篤召歡樂及洋等入禁中受遺詔輔政以永嘉四年死在位六年僞謚光文皇帝廟號髙祖墓號永光陵子和立和字元泰身長八尺雄毅美姿儀好學夙成習毛詩左氏春秋鄭氏易及爲儲貳內多猜忌馭下無恩元海死和嗣僞位其衛尉西昌王劉銳宗正呼延攸恨不參顧命也說和曰先帝不惟輕重之計而使三王總彊兵於內大司馬握十萬勁卒居於近郊陛下今便爲寄坐耳此之禍難未可測也願陛下早爲之所和卽攸之甥也深然之召其領軍劉盛及劉欽馬景等告之盛曰先帝尙在殯宮四王未有逆節今忽一旦自相魚肉臣恐人不食陛下之餘四海未定大業甫爾願陛下以上成先帝鴻基爲志且塞耳勿聽此狂簡之言也詩云豈無他人不如我同父陛下旣不信諸弟復誰可信哉銳攸怒曰今日之議理無有二於是命左右刃之景懼曰惟陛下詔臣等以死奉之蔑不濟矣乃相與盟於東堂使銳景攻聰攸率劉安國攻裕使侍中劉乘武衛劉欽攻魯王隆尙書田密武衛劉璇攻北海王乂密璇等使人斬關奔於聰聰命貫甲以待之銳知聰之有備也馳還與攸乘等會攻隆裕攸乘懼安國欽之有異志也斬之是日斬裕及隆聰攻西明門�之銳等奔入南宮前鋒隨之斬和於光極西室銳攸梟首通衢劉聰載記聰字元明一名載元海第四子也母曰張夫人初聰之在孕也張氏夢日入懷寤而以告元海曰此吉徵也愼勿言十五月而生聰焉夜有白光之異形體非常左耳有一白毫長二尺餘甚光澤幼而聰悟好學博士朱紀大奇之年十四究通經史兼綜百家之言孫吳兵法靡不誦之工艸隸善屬文著述懷詩百餘篇賦頌五十餘篇十五習擊刺猿臂善射彎弓三百斤膂力驍捷冠絕一時太原王渾見而悅之謂元海曰此兒吾所不能測也弱冠遊於京師諸名士莫不交結樂廣張華尢異之也新興太守郭熙辟爲主簿舉良將入爲驍騎別部司馬累遷右部都尉善於撫接五部豪右無不歸之河間王顒表爲赤沙中郎將聰以元海在鄴懼爲成都王穎所害乃亡奔成都王拜右積弩將軍參前鋒戰事元海爲北單於立爲右賢王隨還右部及卽大單於位更拜鹿蠡王旣殺其兄和羣臣勸卽尊位聰初讓其弟北海王乂乂與公卿泣涕固請聰久而許之曰乂及羣公正以四海未定禍難尙殷貪孤年長故耳此國家之事孤敢不祗從今便欲遠遵魯隱待乂年長復子明辟於是以永嘉四年僭卽皇帝位大赦境內攺元年光興尊元海妻單氏曰皇太后其母張氏爲帝太后乂爲皇太弟領大單於大司徒立其妻呼延氏爲皇后封其子粲爲河內王署使持節撫軍大將軍都督中外諸軍事易河間王翼彭城王悝髙平王遣粲及其徵東王彌龍驤劉曜等率眾四萬長驅入洛川遂出轘轅周旋梁陳汝潁之間陷壘壁百餘以其司空劉景爲大司馬左光祿劉殷爲大司徒右光祿王育爲大司空僞太后單氏姿色絕麗聰烝焉單卽乂之母也乂屢以爲言單氏慚恚而死聰悲悼無已後知其故乂之寵因此漸衰然猶追念單氏未便黜廢又尊母爲皇太后署其衛尉呼延晏爲使持節前鋒大都督前軍大將軍配禁兵二萬七千自宜陽入洛川命主彌劉曜及鎭軍石勒進師會之晏比及河南王師前後十二敗死者三萬餘人彌等未至晏畱輜重於張方故壘遂寇洛陽攻陷平昌門焚東陽宣陽諸門及諸府寺懷帝遣河南尹劉默距之王師敗於社門晏以外繼不至出自東陽門掠王公已下子女二百餘人而去時帝將濟河東遁具船於洛水晏盡焚之還於張方故壘王彌劉曜至復與晏會圍洛陽時城內饑甚人皆相食百官分散莫有固志宣陽門陷彌晏入於南宮升太極前殿縱兵大掠悉收宮人珍寶曜於是害諸王公及百官已下三萬餘人於洛水北築爲京觀遷帝及惠帝羊後傳國六璽於平陽聰大赦攺年嘉平以帝爲特進左光祿大夫平阿公遣其平西趙染安平劉雅率騎二萬攻南陽王模於長安粲曜率大眾繼之染敗王師於潼關將軍呂毅死之軍至於下邽模乃降染染送模於粲粲害模及其子範陽王黎送衛將軍梁芬模長史魯繇兼散騎常侍杜驁辛謐及北宮純等於平陽聰以粲之害模也大怒粲曰臣殺模本不以其晚識天命之故但以其晉氏肺腑洛陽之難不能死節天下之惡一也故誅之聰曰𨿽然吾恐汝不免誅降之殃也夫天道至神理無不報署劉曜爲車騎大將軍開府儀同三司雍州牧攺封中山王鎭長安王彌爲大將軍封齊公尋而石勒等殺彌於已吾而並其眾表彌叛狀聰大怒遣使讓勒專害公輔有無上之心又恐勒之有二志也以彌部眾配之劉曜旣據長安安定太守賈匹及諸氐羌皆送質任惟雍州刺史曲特新平太守竺恢固守不降護軍曲允頻陽令梁肅自京兆南山將奔安定遇匹任子於陰密擁還臨涇推匹爲平南將軍率眾五萬攻曜於長安扶風太守梁綜及曲特竺恢等亦率眾十萬會之曜遣劉雅趙染來距敗績而還曜又盡長安銳卒與諸軍戰於黃丘曜眾大敗中流矢退保甘渠杜人王禿紀特等攻劉粲於新丰粲還平陽曜攻陷池陽掠萬餘人歸於長安時閻鼎等奉秦王爲皇太子入於雍城關中戎晉莫不響應聰後呼延氏死將納其太保劉殷女其弟乂固諫聰更訪之於太宰劉延年太傅劉景景等皆曰臣常聞太保自云周劉康公之後與聖氏本源旣殊納之爲允聰大悅使其兼大鴻臚李弘拜殷二女爲左右貴嬪位在昭儀上又納殷女孫四人爲貴人位次貴嬪謂弘曰此女輩皆姿色超世女徳冠時且太保於朕實自不同卿意安乎弘曰太保引自有周與聖源實別陛下正以姓同爲恨耳且魏司空東萊王基當世大儒豈不達禮乎爲子納司空太原王沈女以其姓同而源異故也聰大悅賜弘黃金六十斤曰卿當以此意諭吾子弟輩於是六劉之寵傾於後宮聰稀復出外事皆中黃門納奏左貴嬪決之聰假懷帝儀同三司封會稽郡公庾等以次加秩聰引帝入燕謂帝曰卿爲豫章王時朕嘗與王武子相造武子示朕於卿卿言聞其名久矣以卿所制樂府歌示朕謂朕曰聞君善爲辭賦試爲看之朕時與武子俱爲盛徳頌卿稱善者久之又引朕射於皇堂朕得十二籌卿與武子俱得九籌卿贈朕柘弓銀研卿頗憶否帝曰臣安敢忘之但恨爾日不早識龍顏聰曰卿家骨肉相殘何其甚也帝曰此殆非人事皇天之意也大漢將應干受歷故爲陛下自相驅除且臣家若能奉武皇之業九族惇睦陛下何由得之至日夕乃出以小劉貴人賜帝謂帝曰此名公之孫今特以相妻卿宜善遇之拜劉爲會稽國夫人遣其鎭北勒衝寇太原平北卜珝率眾繼之衝攻太原不�而歸罪於珝輒斬之聰聞之大怒曰此人朕所不得加刑沖何人哉遣其禦史中丞浩衍持節斬衝左都水使者襄陵王攄坐魚蟹不供將作大匠望都公靳陵坐溫明徽光二殿不成皆斬於東市聰遊獵無度常晨出晚歸觀魚於汾水以燭繼晝中軍王彰諫曰今大難未夷余晉假息陛下不懼白龍魚服之禍而昏夜忘歸陛下當思先帝創業之艱難嗣承之不易鴻業已爾四海屬情何可墜之於垂成隳之於將就比竊觀陛下所爲臣實痛心疾首有日矣且愚人系漢之心未專而思晉之懷猶盛劉琨去此咫尺之間狂狷刺客息頃而至帝王輕出一夫敵耳願陛下攺往修來則億兆幸甚聰大怒命斬之上夫人王氏叩頭乞哀乃囚之詔獄聰母以聰刑怒過差三日不食弟乂子粲並輿櫬切諫聰怒曰吾豈桀紂幽厲乎而汝等生來哭人其大宰劉延年及諸公卿列侯百有餘人皆免冠涕泣固諫曰光文皇帝以聖武膺期創建鴻祚而六合未一夙世升遐陛下睿徳自天龍飛紹統東平洛邑南定長安眞可謂功髙周成徳超夏啟往也唐虞今則陛下歷觀書記未有此比而頃頻以小務不供而斬王公直言忤旨便囚大將遊獵無度機管不修臣等竊所未解臣等所以破肝糜胃忘寢與食者也聰乃赦彰曲特等圍長安劉曜連戰敗績乃驅掠士女八萬餘口退還平陽因攻司徒傅祗於三渚使其右將軍劉參攻郭默於懷城祗病卒城陷遷祗孫純粹並其二萬餘戶於平陽縣聰贈祗太保純粹皆給事中謂祗子暢曰尊公𨿽不達天命然各忠其主吾亦有以亮之但晉主已降天命非人所支而虔劉南鄙沮亂邊萌此其罪也以元惡之種而贈同勛舊逆臣之孫荷榮禁闥卿知漢之徳弘曠以不暢曰陛下每嘉先臣不以小臣之故而虧其忠節及是恩也自是明主伐國弔人之義臣輒同萬物未敢謝生於自然聰遣劉粲劉曜等攻劉琨於晉陽琨使張喬距之戰於武灌喬敗績死之晉陽危懼太原太守髙喬琨別駕郝聿以晉陽降粲琨與左右數十騎攜其妻子奔於趙郡之亭頭遂如常山粲曜入於晉陽先是琨與代王猗盧結爲兄弟乃告敗於猗盧且乞師猗盧遣子日利孫賓六須及將軍衛雄姬淡等率眾數萬攻晉陽琨收散卒千餘爲之鄕導猗盧率眾六萬至於狼猛曜及賓六須戰於汾東曜墜馬中流矢身被七創討虜傅武以馬授曜曜曰當今危�之極人各思免吾創已重自分死此矣武泣曰武小人蒙大王識拔以至於是常思效命今其時矣且皇室始基大難未弭天下何可一日無大王也於是扶曜乘馬驅令渡汾回而戰死曜入晉陽夜與劉粲等掠百姓逾蒙山遁歸猗盧率騎追之戰於藍谷粲敗績斬其徵鹵邢延獲其鎭北劉丰琨收合離散保於陽曲猗盧戍之而還正旦聰燕於光極前殿逼帝行酒光祿大夫庾王�等起而大哭聰惡之會有告等謀以平陽應劉琨者聰遂鴆帝而誅�復以賜帝劉夫人爲貴人大赦境內殊死已下立左貴嬪劉氏爲皇后聰將爲劉氏起儀樓於後庭廷尉陳元達諫曰臣聞古之聖王愛國如家故皇天亦佑之如子夫天生蒸民而樹之君者使爲之父母以刑賞之不欲使殿屎黎元而蕩逸一人晉氏暗虐視百姓如艸芥故上天剿絕其祚乃眷皇漢蒼生引領息肩懷更蘇之望有日矣我髙祖光文皇帝靖言惟玆痛心疾首故身衣大布居不重茵先皇后嬪服無綺彩重逆羣臣之請故建南北宮焉今光極之前足以朝羣後饗萬國矣昭徳溫明已後足可以容六宮列十二等矣陛下龍興已來外殄二京不世之寇內興殿觀四十餘所重之以饉饉疾疫死�相屬兵疲於外人怨於內爲之父母固若是乎伏聞詔旨將營儀中宮新立誠臣等樂爲子來者也竊以大難未夷宮宇粗給今之新營尢實非宜臣聞太宗承髙祖之業惠呂息役之後以四海之富天下之殷尙以百金之費而輟露臺歷代垂美爲不朽之迹故能斷獄四百擬於成康陛下之所有不過太宗二郡地耳戰守之備者豈僅匈奴南越而已哉孝文之廣思費如彼升下之狹欲損如此愚臣所以敢昧死犯顏色冒不測之禍者也聰大怒曰吾爲萬機主將營一殿豈問汝鼠子乎不殺此奴沮亂朕心朕殿何當得成邪將出斬之並其妻子同梟東市使羣鼠共穴時在逍遙園李中堂元達抱堂下樹叫曰臣所言者社稷之計也而陛下殺臣若死者有知臣要當上訴陛下於天下訴陛下於先帝朱云有云臣得與龍逢比干遊於地下足矣未審陛下何如主耳元達先�腰而入及至卽以�繞樹左右曳之不能動聰怒甚劉氏時在後堂聞之密遣中常侍私敕左右停刑於是手疏切諫聰乃解引元達而謝之易逍遙園爲納賢園李中堂爲愧賢堂時湣帝卽位於長安聰遣劉曜及司隸喬智明武牙李景年等寇長安命趙染率眾赴之時大都督曲允據黃白城累爲曜染所敗染謂曜曰曲允率大眾在外長安可襲而取之得長安黃白城自服願大王以重眾守此染請輕騎襲之曜乃承制加染前鋒大都督安南大將軍以精騎五千配之而進王師敗於渭陽將軍王廣死之染夜入長安外城帝奔射雁樓染焚燒龍尾及諸軍營殺掠千餘人旦退屯逍遙園曲允率眾襲曜連戰敗之曜入粟邑遂歸平陽時流星起於牽牛入紫微龍形委蛇其光照地落於平陽北十里視之則有肉長三十步廣二十七步臭聞於平陽肉旁常有哭聲晝夜不止聰甚惡之延公卿已下問曰朕之不徳致有斯異其各極言勿有所諱陳元達及博士張師等進對曰星變之異其禍行及臣恐後庭有三後之事�國喪家靡不由此願陛下愼之聰曰此陰陽之理何關人事旣而劉氏產一蛇一猛獸各害人而走尋之不得頃之見在隕肉之旁俄而劉氏死乃失此肉哭聲亦止自是後宮亂寵進禦無序矣聰以劉易爲太尉初置相國官上公有殊勛徳者死乃贈之於是大定百官置太師丞相自大司馬以上七公位皆上公綠綟綬遠遊冠置輔漢都護中軍上軍輔軍鎭衛京前後左右上下軍輔國冠軍龍驤武牙大將軍營各配兵二千皆以諸子爲之置左右司隸各領戶二十餘萬萬戶置一內史凡內史四十三單於左右輔各主六夷十萬落萬落置一都尉省吏部置左右選曹尙書自司隸以下六官皆位次僕射置禦史大夫及州牧位皆亞公以其子粲爲丞相領大將軍錄尙書事進封晉王食五都劉延年錄尙書六條事劉景爲太師王育爲太傅任顗爲太保馬景爲大司徒朱紀爲大司空劉曜爲大司馬曜復次渭汭趙染次新丰索綝自長安東討染染狃於累捷有輕綝之色長史魯徽曰今司馬鄴君臣自相逼僭王畿雄劣不同必致死距我將軍宜整陣案兵以擊之弗可輕也困獸猶鬥況於國乎染曰以司馬模之彊吾取之如拉朽索綝小豎豈能污我馬蹄刀刃邪要擒之而後食晨率精騎數百馳出逆之戰於城西敗績而歸悔曰吾不用魯徽之言以至於此何面見之於是斬徽徽臨刑謂染曰將軍愎諫違謀戇而取敗而復忌前害勝誅戮忠良以逞愚忿亦何顏面瞬息世間哉袁紹爲之於前將軍踵之於後覆亡敗喪亦當相尋所恨不得一見大司馬而死死者無知則已若其有知下見田丰爲徒要當訴將軍於黃泉使將軍不得服�枕而死叱刑者曰令吾面東向大司馬曜聞之曰涔不容尺鯉染之謂也曜還師攻郭默於懷城收其米粟八十萬斛列三屯以守之聰遣使謂曜曰今長安假息劉琨遊魂此國家所尢宜先除也郭默小醜何足以勞公神略可畱徵鹵將軍貝丘王翼光守之公其還也於是曜歸蒲�俄而徵曜輔政趙染寇北地夢魯徽大怒引弓射之染驚悸而寤旦將攻城中弩而死聰以粲爲相國總百揆省丞相以並相國平陽地震烈風拔樹發屋光義人羊充妻產子二頭其兄竊而食之三日而死聰以其太廟新成大赦境內攺年建元雨血於其東宮延明殿徹瓦在地者深五寸劉乂惡之以訪其太師盧志太傅崔瑋太保許遐志等曰主上往以殿下爲太弟者蓋以安眾望也志在晉王久矣王公已下莫不希旨歸之相國之位自魏武已來非復人臣之官主上本發明詔置之爲贈官今忽以晉王居之羽儀威尊逾於東宮萬機之事無不由之置太宰大將軍及諸王之營以爲羽翼此事勢去矣殿下不得立明也然非止不得立而已不測之危厄在於旦夕宜早爲之所四衛精兵不減五千餘營諸王皆年齒尙幼可奪而取之相國輕佻正可煩一刺客耳大將軍無日不出其營可襲而得也殿下但當有意二萬精兵立便可得鼓行向雲龍門宿衛之士孰不倒戈奉迎大司馬不慮爲異也乂勿從乃止聰如中護軍靳準第納其二女爲左右貴嬪大曰月光小曰月華皆國色也數月立月光爲皇后東宮舍人荀裕告盧志等勸乂謀反乂不從之狀聰於是收志瑋遐於詔獄假以他事殺之使冠威卜抽監守東宮禁乂朝賀乂憂懼不知所爲乃上表自陳乞爲黔首並免諸子之封褒美晉王粲宜登儲副抽又抑而勿通其靑州刺史曹嶷攻汶陽關公丘陷之害齊郡太守徐浮執建威劉宣齊魯之閒郡縣壘壁降者四十餘所嶷遂略地西下祝阿平陰眾十餘萬臨河置戍而歸於臨淄嶷於是遂有雄據全齊之志石勒以嶷之懷二也請討之聰又憚勒之並齊乃寢而弗許劉曜濟自盟津將攻河南將軍魏該奔於一泉塢曜進攻李矩於滎陽矩遣將軍李平師於成臯曜覆而滅之矩恐送質請降時聰以其皇后靳氏爲上皇后立貴妃劉氏爲左皇后右貴嬪劉氏爲右皇后左司隸陳元達以三後之立也極諫聰不納乃以元達爲右光祿大夫外示優賢內實奪其權也於是太尉範隆大司馬劉丹大司空呼延晏尙書令王鑑等皆抗表遜位以讓元達聰乃以元達爲禦史大夫儀同三司劉曜寇長安頻爲王師所敗曜曰彼猶彊盛弗可圖矣引師而歸聰宮中鬼夜哭三日而聲向右司隸寺乃止其上皇后靳氏有淫穢之行陳元達奏之聰廢靳靳慚恚自殺靳有殊寵聰迫於元達之勢故廢之旣而追念其姿色深仇元達劉曜進師上黨將攻陽曲聰遣使謂曜曰長安擅命國家之深恥也公宜以長安爲先陽曲一委驃騎天時人事其應至矣公其亟還曜回滅郭邁朝於聰遂如蒲阪平陽地震雨血於東宮廣袤頃余劉曜又進軍屯於粟邑曲允饑甚去黃白而軍於靈武曜進攻上郡太守張禹與馮翊太守梁肅奔於允吾於是關右翕然所在應曜曜進據黃阜聰武庫陷入地一丈五尺時聰中常侍王沈宣懷兪容中宮僕射郭猗中黃門陵修等皆寵幸用事聰遊宴後宮或百日不出羣臣皆因沈等言事多不呈聰率以其意愛憎而決之故或有勛舊功臣而弗見敍錄姦佞小人數日而便至二千石者軍旅無歲不興而將士無錢帛之賞後宮之家賜賚及於僮僕動至數千萬沈等車服宅宇皆逾於諸王子弟中表布衣爲內史令長者三十餘人皆奢僭貪殘賊害良善靳準合宗內外諂以事之郭猗有憾於劉乂謂劉粲曰太弟於主上之世猶懷不逞之志此則殿下父子之深仇四海蒼生之重怨也而主上過垂寬仁猶不替二尊之位一旦有風塵之變臣竊爲殿下寒心且殿下髙祖之世孫主上之嫡統凡在含齒孰不系仰萬機事大何可與人臣昨聞太弟與大將軍相見極有言矣若事成許以主上爲太上皇大將軍爲皇太子乂又許衛軍爲大單於二王已許之矣二王居不疑之地並握重兵以此舉事事何不成臣謂二王玆舉禽獸之不若也背父親人人豈親之今乂苟貪其一切之力耳事成之後主上豈有全理殿下兄弟故在忘言東宮相國單於在武陵兄弟何肯與人許以三月上巳因燕作難事淹變生宜早爲之所春秋傳曰蔓艸猶不可除況君之寵弟乎臣屢啟主上主上性惇友於謂臣言不實刑臣刀鋸之餘而蒙主上殿下成造之恩故不慮逆鱗之誅每所聞必言冀垂采納臣當入言之願殿下不泄密表其狀也若不信臣言可呼大將軍從事中郎王皮衛軍司馬劉惇假之恩顧通其歸善之路以問之必可知也粲深然之猗密謂皮惇曰二王逆狀主相已具知之矣卿同之乎二人驚曰無之猗曰此事必無疑吾憐卿親舊並見族耳於是歔欷流涕皮惇大懼叩頭求哀猗曰吾爲卿作計卿能用不二人皆曰謹奉大人之教猗曰相國必問卿卿但云有之若責卿何不先啟卿卽答云臣誠負死罪然仰惟主上聖性寬慈殿下篤於骨肉恐言成詿僞故也皮惇許諾粲俄而召問二人至不同時而辭若畫一粲以爲信然初靳準從妹爲乂孺子淫於侍人乂怒殺之而屢以嘲準準深慚恚說粲曰東宮萬機之副殿下宜自居之以領相國使天下知早有所系望也至是準又說粲曰昔孝成距子政之言使王氏卒成篡逆可乎粲曰何可之有準曰然誠如聖旨下官急欲有所言矣但以徳非更生親非皇宗恐忠言暫出霜威已及故不敢耳粲曰君但言之準曰聞風塵之言謂大將軍衛將軍及左右輔皆謀奉太弟克季春構變殿下宜爲之備不然恐有商臣之禍粲曰爲之柰何準曰主上愛信於太弟恐卒聞未必信也如下官愚意宜緩東宮之禁固勿絕太弟賓客使輕薄之徒得與交遊太弟旣素好待士必不思防此嫌輕薄小人不能無逆意以勸太弟之心小人有始無終不能如貫髙之流也然後下官爲殿下露表其罪殿下與太宰拘太弟所與交通者考問之窮其事原主上必以無將之罪罪之不然今朝望多歸太弟主上一旦晏駕恐殿下不得立矣於是粲命卜抽引兵去東宮聰自去冬至是遂不復受朝賀軍國之事一決於粲惟發中旨殺生除授王沈郭猗等意所欲皆從之又立市於後庭與宮人燕戲或三日不醒聰臨上秋合誅其特進綦毋達太中大夫公師彧尙書王琰田歆少府陳休左衛卜崇大司農朱誕等皆羣閹所忌也侍中卜幹泣諫聰曰陛下方隆武宣之化欲使幽谷無考盤柰何一旦先誅忠良將何以垂之於後昔秦愛三良而殺之君子知其不霸以晉厲之無道屍三卿之後猶有不忍之心陛下如何忽信左右愛憎之言欲一日屍七卿詔尙在臣聞猶未宣露乞垂昊天之澤回雷霆之威且陛下直欲誅之耳不露其罪名何以示四海此豈是帝王三訊之法邪因叩頭流血王沈叱幹曰卜侍中欲距詔乎聰拂衣而入免幹爲庶人太宰劉易及大將軍劉敷禦史大夫陳元達金紫光祿大夫王延等詣闕諫曰臣聞善人者乾坤之紀政教之本也邪佞者宇宙之螟螣王化之蟊賊也故文王以多士基周桓靈以羣閹亡漢國之興亡未有不由此也自古明王之世未嘗有宦者與政武元安順豈足爲故事乎今王沈等乃處常伯之位握生死與奪於中勢傾海內愛憎任之矯弄詔旨欺誣日月內諂陛下外佞相國威權之重侔於人主矣王公見之駭目卿宰望塵下車銓衡迫之選舉不復以實士以屬舉政以賄成多樹姦徒殘毒忠善知王琰等忠臣必盡節於陛下懼其姦萌發露陷之極刑陛下不垂三察猥加誅戮怨感穹蒼痛入九泉四海悲惋賢愚傷懼沈等皆刀鋸之餘背恩忘義之類豈能如士人君子感恩展效以答幹澤也升下何故親近之何故貴任之昔齊桓公任易牙而亂孝懷委黃皓而滅此皆覆車於前殷鑑不遠比年地震日蝕雨血火災皆沈等之由願陛下割剪凶醜與政之流引尙書禦史朝省萬機相國與公卿五日一入會議政事使大臣得極其言忠臣得逞其意則眾災自弭和气呈祥今遺晉未殄巴蜀未賓石勒潛有跨趙魏之志曹嶷密有王全齊之心而復以沈等助亂大政陛下心腹四支何處無患復誅巫咸戮扁鵲臣恐遂成桓侯膏肓之疾後𨿽欲療之其如病何請免沈等官付有司定罪聰以表示沈等笑曰是兒等爲元達所引遂成癡也寢之沈等頓首泣曰臣等小人過蒙陛下識拔幸得備灑掃宮合而王公朝士疾臣等如仇讎又深恨陛下願收大造之恩以臣等膏之鼎鑊皇朝上下自然雍穆矣聰曰此等狂言恆然卿復何足恨乎更以訪粲粲盛稱沈等忠淸乃心王室聰大悅封沈等爲列侯太宰劉易詣闕又上疏固諫聰大怒手壞其表易遂忿恚而死元達哭之悲慟曰人之云亡邦國殄悴吾旣不復能言安用此默默生乎歸而自殺北地饑甚人相食啖羌酋大軍須運糧以給曲昌劉雅擊敗之曲允與劉曜戰於磻石谷王師敗績允奔靈武平陽大饑流叛死亡十有五六石勒遣石越率騎二萬屯於並州以懷撫叛者聰使黃門侍郎喬詩讓勒勒不奉命潛結曹嶷規爲鼎峙之勢聰立上皇后樊氏卽張氏之侍婢也時四後之外佩皇后璽綬者七人朝廷內外無復綱紀阿諛日進貨賄公行軍旅在外饑疫相仍後宮賞賜動至千萬劉敷屢泣言之聰不納怒曰爾欲得使汝公死乎朝朝夕夕生來哭人敷憂憤發病而死河東大蝗惟不食黍豆靳準率部人收而埋之哭聲聞於十餘里後乃鉆土飛出復食黍豆平陽饑甚司隸部人奔於冀州二十萬戶石越招之故也犬與豕交於相府國門又交於宮門又交司隸禦史門有豕著進賢冠升聰坐犬冠武冠帶綬與豕並升俄而鬥死殿上宿衛莫有見其入者而聰昏虐愈甚無誡懼之心燕羣臣於光極前殿引見其太弟乂容貌毀悴鬢髮蒼然涕泣陳謝聰亦對之悲慟縱酒極歡待之如初劉曜陷長安外城湣帝使侍中宋敞送箋於曜帝肉袒牽羊輿櫬銜璧出降及至平陽聰以帝爲光祿大夫懷安侯使粲告於太廟大赦境內攺年麟嘉曲允自殺聰東宮四門無故自壞後內史女人化爲丈夫時聰子約死一指猶暖遂不殯殮及蘇言見元海於不周山經五日遂復從至昆侖山三日而復返於不周見諸王公卿將相死者悉在宮室甚壯麗號曰蒙珠離國元海謂約曰東北有遮須夷國無主久待汝父爲之汝父後三年當來來後國中大亂相殺害居家死�略盡但可永明輩十數人在耳汝且還後年當來見汝不久約拜辭而歸道遇一國曰猗尼渠余國引約入宮與約皮囊一枚曰爲吾遺漢皇帝約辭而歸謂約曰劉郎後年來必是過當以小女相妻約歸置皮囊於機上俄而蘇使左右機上取皮囊開之有一方白玉題文曰猗尼渠余國天王敬信遮須夷國天王歲在攝提當相見也馳使呈聰聰曰若審如此吾不懼死也及聰死與此玉並葬焉時東宮鬼哭赤虹經天南有一岐三日並照各有兩珥五色甚鮮客星歷紫宮入於天獄而滅太史令康相言於聰曰�虹見彌天一岐南徹三日並照客星入紫宮此皆大異其徵不遠也今虹達東西者許洛以南不可圖也一岐南徹者李氏當仍跨巴蜀司馬終據全吳之象天下其三分乎月爲胡王皇漢𨿽苞括二京龍騰九五然世雄燕代肇基北朔太陰之變其在漢域乎漢旣據中原歷命所屬紫宮之異亦不在他此之深重胡可盡言石勒鴟視趙魏曹嶷狼顧東齊鮮卑之眾星布燕代齊代燕趙皆有將大之气願陛下以東夏爲慮勿顧西南吳蜀之不能北侵猶大漢之不能南向也今京師寡弱勒眾精盛若盡趙魏之銳燕之突騎自上黨而來曹嶷率三齊之眾以繼之陛下將何以抗之紫宮之變何必不在此乎願陛下早爲之所無使兆人生心陛下誠能發詔外以遠追秦皇漢武循海之事內爲髙祖圖楚之計無不�矣聰覽之不悅劉粲使王平謂劉乂曰適奉中詔云京師將有變敕裹甲以備之乂以爲信然令命宮臣裹甲以居粲馳遣告靳準王沈等曰向也王平告云東宮陰備非常將若之何準白之聰大驚曰豈有此乎王沈等同聲曰臣等久聞但恐言之陛下弗信於是使粲圍東宮粲遣沈準收氐羌酋長十餘人窮問之皆懸首髙格燒鐵灼目乃自誣與乂同造逆謀聰謂沈等言曰而今而後吾知卿等忠於朕也當念爲知無不言勿恨往日言不用也於是誅乂素所親厚大臣及東宮官屬數十人皆靳準及閹豎所怨也廢乂爲北部王粲使準賊殺之坑士眾萬五千餘人平陽街巷爲之空氐羌叛者十餘萬落以靳準行車騎大將軍以討之時聰境內大蝗平陽冀雍尢甚靳準討之震其二子而死河汾大溢漂沒千餘家東宮災異門合宮殿蕩然立粲爲皇太子大赦殊死已下以粲領相國大單於總攝朝政如前聰校獵上林以帝行車騎將軍戎服執戟前導行三驅之禮粲言於聰曰今司馬氏跨據江東趙固李矩同逆相濟興兵聚眾者皆以子鄴爲名不如除之以絕其望聰然之趙固郭默攻其河東至於絳邑右司隸部人盜牧馬負妻子奔之者三萬餘騎騎兵將軍劉勛追討之殺萬餘人固默引歸劉頡遮邀擊之爲固所敗使粲及劉雅等伐趙固次於小平津固揚言曰要當生縛劉粲以贖天子聰聞而惡之李矩使郭默郭誦救趙固屯於洛汭遣耿稚張皮潛濟襲粲貝丘王翼光自釐城覘之以告粲粲曰徵東南渡趙固望聲逃竄彼方憂自固何暇來邪且聞上身在此自當不敢北視況敢濟乎不須驚動將士也是夜稚等襲敗粲軍粲奔據陽鄕稚館谷粲壘雅聞而馳還柵於壘外與稚相持聰聞粲敗使太尉範隆率騎赴之稚等懼率眾五千突圍趨北山而南劉勛追之戰於河陽稚師大敗死者三千五百人投河死者千餘人聰所居螽斯則百堂災焚其子會稽王衷巳下二十有一人聰聞之自投於�哀塞气絕良久乃蘇平陽西明門社自亡霍山崩署其驃騎大將軍濟南王劉驥爲大將軍都督中外諸軍事錄尙書衛大將軍齊王劉勱爲大司徒中常侍王沈養女年十四有妙色聰立爲左皇后尙書令王鑑中書監崔懿之中書令曹恂等諫曰臣聞王者之立後也將以上配乾坤之性象二儀敷育之義生承宗廟母臨天下亡配后土執饋皇姑必擇世徳名宗幽閒淑令副四海之望稱神祇之心是故周文造周姒氏以興關雎之化饗則百世之祚永孝成任心縱欲以婢爲後使皇統亡絕社稷淪傾有周之隆旣如彼矣大漢之禍又如此矣從麟嘉以來亂淫於色縱沈之弟女刑余小醜猶不可塵瓊寢污淸廟況其家婢邪六宮妃嬪皆公子公孫柰何一旦以婢主之何異象榱玉簀而對腐木朽楹哉臣恐無福於國家也聰覽之大怒使宣懷謂粲曰鑑等小子慢侮國家狂言自口無復君臣上下之禮其速考竟於是收鑑等送市金紫光祿大夫王延馳將入諫門者弗通鑑等臨刑王沈以杖叩之曰庸奴復能爲惡乎乃公何與汝事鑑瞋目叱之曰豎子使皇漢滅者坐汝鼠輩與勒準耳要當訴汝於先帝取汝等於地下懿之曰靳準梟聲獍形必爲國患汝旣食人人亦當食汝皆斬之聰又立其中常侍宣懷養女爲中皇后鬼哭於光極殿又哭於建始殿雨血平陽廣袤十里時聰子約已死至是晝見聰甚惡之謂粲曰吾寢疾惙頓怪異特甚往以約之言爲妖比累日見之此兒必來迎吾也何圖人死定有神靈如是吾不悲死也今世難未夷非諒暗之日朝終夕殮旬日而葬徵劉曜爲丞相錄尙書輔政固辭乃止仍以劉景爲太宰劉驥爲大司馬劉顗爲太師朱紀爲太傅呼延晏爲太保並錄尙書事範隆守尙書令儀同三司靳準爲大司空領司隸校尉皆疊決尙書奏事太興元年聰死在位九年僞謚曰昭武皇帝廟號烈宗粲字士光少而�傑才兼文武自爲宰相威福任情疏遠忠賢暱近姦佞任性嚴刻無恩惠距諫飾非好興造宮室相國之府仿像紫宮在位無幾作兼晝夜饑困窮叛死亡相繼粲弗之卹也旣嗣僞位尊聰後靳氏爲皇太后樊氏號弘道皇后宣氏號弘徳皇后王氏號弘孝皇后靳等年皆未滿二十並國色也粲晨夜烝淫於內志不在哀立其妻靳氏爲皇后子元公爲太子大赦境內攺元漢昌雨血於平陽靳準將有異謀私於粲曰如聞諸公將欲行伊尹霍光之事謀先誅太保及臣以大司馬統萬機陛下若不先之臣恐禍之來也不晨則夕粲弗納準懼其言之不從謂聰二靳氏曰今諸公侯欲廢帝立濟南王恐吾家無復種矣盍言之於帝二靳承間言之粲誅其太宰上洛王劉景太師昌國公劉顗大司馬濟南王驥大司徒齊王劉勱等太傅朱紀太尉範隆出奔長安又誅其車騎大將軍吳王劉逞驥母弟也粲大閱上林謀討石勒以靳準爲大將軍錄尙書事粲荒耽酒色遊燕後庭軍國之事一決於準準矯粲命以從弟明爲車騎將軍康爲衛將軍準將作亂以金紫光祿大夫王延耆徳時望謀之於延延弗從馳將告之遇靳康劫延以歸準勒兵入宮升其光極前殿下使甲士執粲數而殺之劉氏男女無少長皆斬於東市發掘元海聰墓焚燒其宗廟鬼大哭聲聞百里準自號大將軍漢大王置百官遣使稱藩於晉左光祿劉雅出奔西平尙書北宮純胡崧等招集晉人堡於東宮靳康攻滅之準將以王延爲左光祿延罵曰屠各逆奴何不速殺我以吾左目置西陽門觀相國之入也右目置建春門觀大將軍之入也準怒殺之劉曜載記曜字永明元海之族子也少孤見養於元海幼而聰慧有奇度年八歲從元海獵於西山遇雨止樹下迅雷震樹旁人莫不顚僕曜神色自若元海異之曰此吾家千里駒也從兄爲不亡矣身長九尺三寸垂手過膝生而眉白目有赤光須髯不過百餘根而皆長五尺性拓落髙亮與眾不羣讀書志於廣覽不精思章句善屬文工艸隸雄武過人鐵厚一寸射而洞之於時號爲神射尢好兵書略皆暗誦常輕侮吳鄧而自比樂毅蕭曹時人莫之許也惟聰每曰永明世祖魏武之流何數公足道哉弱冠遊於洛陽坐事當誅亡匿朝鮮遇赦而歸自以形質異眾恐不容於世隱迹菅涔山以琴書爲事嘗夜閒居有二童子入跪曰菅涔王使小臣奉謁趙皇帝獻劍一口置前再拜而去以燭視之劍長二尺光澤非常赤玉爲室背上有銘曰神劍禦除眾毒曜遂服之劍隨四時而變爲五色元海世頻歷顯職後拜相國都督中外諸軍事鎭長安靳準之難自長安赴之至於赤壁太保呼延晏等自平陽奔之與太傅朱紀太尉範隆等上尊號曜以太興元年僭卽皇帝位大赦境內惟準一門不在赦例攺元光初以朱紀領司徒呼延晏領司空範隆以下悉復本位使徵北劉雅鎭北劉策次於汾陰與石勒爲犄角之勢靳準遣侍中卜泰降於勒勒囚泰送之曜謂泰曰先帝末年實亂大倫羣閹撓政誅滅忠良誠是義士匡討之秋司空執心忠烈行伊霍之權拯濟塗炭使朕及此勛髙古人徳格天地朕方寧濟大艱終不以非命及君子賢人司空若執忠誠早迎大駕者政由靳氏祭則寡人以朕此意布之司空宣之朝士泰還平陽具宣曜旨準自以殺曜母兄沈吟未從尋而喬泰王騰靳康馬忠等殺準推尙書令靳明爲盟主遣卜泰奉傳國六璽降於曜曜大悅謂泰曰使朕獲此神璽而成帝王者子也石勒聞之怒甚增兵攻之明戰累敗遣使求救於曜曜使劉雅劉策等迎之明率平陽士女萬五千歸於曜曜命誅明靳氏男女無少長皆殺之使劉雅迎母胡氏喪於平陽還葬粟邑墓號陽陵僞謚宣明皇太后僭尊髙祖父亮爲景皇帝曾祖父廣爲獻皇帝祖防懿皇帝考曰宣成皇帝徙都長安起光世殿於前紫光殿於後立其妻羊氏爲皇后子熙爲皇太子封子襲爲長樂王闡太原王衝淮南王敞齊王髙魯王徽楚王徵諸宗室皆進封郡王繕宗廟社稷南北郊以水承晉金行國號曰趙牲牡尙黑旗幟尙元冒頓配天元海配上帝大赦境內殊死已下黃石屠各路松多起兵於新平扶風聚眾數千附於南陽王保保以其將楊曼爲雍州刺史王連爲扶風太守據陳倉張顗爲新平太守周庸爲安定太守據陰密松多下艸壁秦隴氐羌多歸之曜遣其車騎劉雅平西劉厚攻楊曼於陳倉二旬不克曜率中外精銳以赴之行次雍城太史令弁廣明言於曜曰昨夜妖星犯月師不宜行乃止敕劉雅等攝圍固壘以待大軍地震長安尢甚時曜妻羊氏有殊寵頗與政事陰有餘之徵也三年曜發雍攻陳倉曼連謀曰諜者適還云其五牛旗建多言胡主自來其鋒恐不可當也吾糧廩旣少無以支久若頓軍城下圍人百日不待兵刃而吾自滅不如率見眾以一戰如其勝也關中不待檄而至如其敗也一等死早晚無在遂盡眾背城而陣爲曜所敗王連死之楊曼奔於南氐曜進攻艸壁又陷之松多奔隴城進陷安定保懼遷於桑城氐羌悉從之曜振旅歸於長安署劉雅爲大司徒晉將李矩襲金墉克之曜左中郎將宋始振威宋恕降於石勒署其大將軍廣平王嶽爲徵東大將軍鎭洛陽會三軍疫甚嶽遂屯澠池石勒遣石生馳應宋始等軍勢甚盛曜將尹安趙愼等以洛陽降生嶽乃班師鎭於陜城西明門內大樹風吹折經一宿樹撥變爲人形發長一尺須眉長三寸皆黃白色有斂手之狀亦有兩腳著裙之形惟無目鼻每夜有聲十日而生柯條遂成大樹枝葉甚茂長水校尉尹車謀反潛結巴酋徐庫彭曜乃誅車囚庫彭等五十餘人於阿房將殺之光祿大夫遊子遠固諫曜不從子遠叩頭流血曜大怒幽子遠而盡殺庫彭等屍諸街巷之中十日乃投之於水於是巴氐盡叛推巴歸善王句渠知爲主四山羌氐巴羯應之者三十餘萬關中大亂城門晝閉子遠又從獄表諫曜怒甚毀其表曰大荔奴不憂命在須臾猶敢如此嫌死晚邪叱左右速殺之劉雅朱紀呼延晏等諫曰子遠幽而尙諫者所謂忠於社稷不知死之將至陛下縱弗能用柰何殺之若子遠朝誅臣等亦暮死以彰陛下過差之咎天下之人皆當去陛下蹈西海而死耳陛下復與誰居乎曜意解乃赦之於是敕內外戒嚴將親討渠知子遠進曰陛下誠能納愚臣之計者不勞大駕親動一月之中可使淸定曜曰卿試言之子遠曰彼匪有大志希竊非望也但逼於陛下峻网耳今死者不可追莫若赦諸逆人之家老弱沒奚官者使疊相撫育聽其復業大赦與之更始彼生路旣開不降何待若渠知自以罪重不卽下者願假臣弱兵五千以爲陛下梟之不敢勞陛下之將帥也不爾者今賊黨旣眾彌川被谷𨿽以天威臨之恐非年歲可除曜大悅以子遠爲車騎大將軍開府儀同三司都督雍秦徵討諸軍事大赦境內子遠次於雍城降者十餘萬進軍安定氐羌悉下惟句氏宗黨五千餘家保於陰密進攻平之遂振旅循隴右陳安郊迎先是上郡氐羌十餘萬落保崄不降酋大虛除權渠自號秦王子遠進師至其壁下權渠率眾來距五戰敗之權渠恐將降其子伊余大言於眾曰往劉曜自來猶無若我何況此偏師而欲降之率勁卒五萬晨壓壘門左右勸戰子遠曰吾聞伊余之勇當今無敵士馬之彊復非其匹又其父新敗怒气甚盛且西戎剽勁鋒銳不可擬也不如緩之使气竭而擊之乃堅壁不戰伊余有驕色子遠候其無備夜誓眾蓐食晨大風霧子遠曰天贊我也躬先士卒掃壁而出遲明覆之生擒伊余悉俘其眾權渠大懼被髮割面而降子遠啟曜以權渠爲徵西將軍西戎公分徙伊余兄弟及其部落二十餘萬口於長安西戎之中權渠部最彊皆稟其命而爲寇暴權渠旣降莫不歸附曜大悅燕羣臣於東堂語及平生泫然流涕遂下書曰蓋褒徳惟舊聖後之所先念惠錄孤明王之恆典是以世祖艸創河北而致封於嚴尢之孫魏武勒兵梁宋追慟於橋公之墓前新贈大司徒烈湣公崔嶽中書令曹恂晉陽太守王忠太子洗馬劉綏等或識朕於童�之中或濟朕於艱窘之極言念君子實傷我心詩不云乎中心藏之何日忘之嶽漢昌之初𨿽有褒贈屬否運之際禮章莫備今可贈嶽使持節侍中大司徒遼東公恂大司空南郡公綏左光祿大夫平昌公忠鎭軍將軍安平侯並加散騎常侍但皆丘墓夷滅申哀莫由有司其速班訪嶽等子孫授以茅土稱朕意焉初曜之亡與曹恂奔於劉綏綏匿之於書匱載送於忠忠送之朝鮮歲餘饑窘變姓名客爲縣卒嶽爲朝鮮令見而異之推問所由曜叩頭自首流涕求哀嶽曰卿謂崔元嵩不如孫賓碩乎何懼之甚也今詔捕卿甚峻百姓間不可保也此縣幽僻勢能相濟縱有大急不過解印綬與卿俱去耳吾旣門衰無兄弟之累身又薄佑未有兒子卿猶吾子弟也勿爲過憂大丈夫處身立世鳥獸投人要欲濟之而況君子乎給以衣食資供書傳曜遂從嶽質通疑滯恩顧甚厚嶽從容謂曜曰劉生姿宇神調命世之才也四海脫有微風搖之者英雄之魁卿其人矣曹恂𨿽於屯厄之中事曜有君臣之禮故皆徳之曜立太學於長樂宮東小學於未央宮西簡百姓年二十五已下十三已上神志可教者千五百人選朝賢宿儒明經篤學以教之以中書監劉均領國子祭酒置崇文祭酒秩次國子散騎侍郎董景道以明經擢爲崇文祭酒以遊子遠爲大司徒曜命起酆明觀立西宮建陵霄臺於滈池又將於霸陵西南營壽陵侍中喬豫和苞上疏諫曰臣聞人主之興作也必仰準乾象俯順人時是以衛文承亂亡之後宗廟社稷流漂無所而猶上候營室以構楚宮彼其急也猶尙若玆故能興康叔武公之迹以延九百之慶也奉詔書將營酆明觀市道芻蕘咸以非之曰一觀之功可以平涼州矣又奉敕旨復欲擬阿房而建西宮模瓊臺而起陵霄此則費萬酆明功億前役也以此功費亦可以吞吳蜀剪齊魏矣陛下何爲於中興之日而蹤亡國之事自古聖王人誰無過陛下此役實爲過舉過貴在能攺終之實難又伏聞敕旨將營建壽陵周回四里下深二十五丈以銅爲棺槨黃金飾之恐此功費非國內所能辦也且臣聞堯葬谷林市不攺肆顓頊葬廣陽下不及泉聖王之所終也如是秦皇下錮三泉周輪七里身亡之後毀不旋踵暗主之所終也如此向魋石�孔子以爲不如速朽王孫�葬識者嘉其矯世自古無有不亡之國不掘之墓故聖王知厚葬之招害也故不爲之臣子之於君父陵墓豈不欲髙廣如山嶽哉但以保全始終安固萬世爲優耳興亡奢儉冏然於前惟陛下覽之曜大悅下書曰二侍中懇懇有古人之風烈矣可謂社稷之臣也非二君朕安聞此言乎以孝明於承平之世四海無虞之日尙納鍾離一言而罷北宮之役況朕之暗眇當今極獘而可不敬從明誨乎今敕悉停壽陵制度一遵霸陵之法詩不云乎無言不酬無徳不報其封豫安昌子苞平輿子並領諫議大夫可敷告天下使知區區之朝思聞過也自今政法有不便於時不利社稷者其詣闕極言勿有所諱省酆水囿以與貧戶終南山崩長安人劉終於崩所得白玉方一尺有文字曰皇亡皇亡敗趙昌井水竭構五梁咢酉小衰困囂喪嗚呼嗚呼赤牛奮靷其盡乎時羣臣咸賀以爲勒滅之徵曜大悅齋七日而後受之於太廟大赦境內以終爲奉瑞大夫中書監劉均進曰臣聞國主山川故山崩川竭君爲之不舉終南京師之鎭國之所瞻無故而崩其凶焉可極言昔三代之季其災也如是今朝臣皆言祥瑞臣獨言非誠上忤聖旨下違眾議然臣不達大理竊所未同何則玉之於山石也猶君之於臣下山崩石壞象國傾人亂皇亡皇亡敗趙昌者此言皇室將爲趙所敗趙因之而昌今大趙都於秦雍而勒跨全趙之地趙昌之應當在石勒不在我也井水竭構五梁者井謂東井秦之分也五謂五車梁謂大梁五車大梁趙之分也此言秦將竭滅以構成趙也咢者歲之次名作咢也言歲馭作咢酉之年當有敗軍殺將之事困謂困惇歲在子之年名元囂亦在子之次言歲馭於子國當喪亡赤牛奮靷謂赤奮若在丑之歲名也牛謂牽牛東北維之宿丑之分也言歲在醜當滅亡盡無復遺也此其誡悟蒸蒸欲陛下勤修徳化以禳之縱爲嘉祥尙願陛下夕惕以答之書曰𨿽休勿休願陛下追蹤周旦盟津之美捐鄙虢公夢廟之凶謹歸沭浴以待妖言之誅曜憮然攺容禦史劾均狂言瞽說誣罔祥瑞請依大不敬論曜曰此之災瑞誠不可知深戒朕之不徳朕收其忠惠多矣何罪之有乎曜親徵氐羌仇池楊難敵率眾來距前鋒擊敗之難敵退保仇池仇池諸氐羌多降於曜曜後復西討楊韜於南安韜懼與隴西太守梁勛等降於曜皆封列侯使侍中喬豫率甲士五千遷韜等及隴右萬餘戶於長安曜又進攻仇池時曜寢疾兼癘疫甚議欲班師恐難敵躡其後乃以其尙書郎王獷爲光國中郎將使於仇池以說難敵難敵於是遣使稱藩曜大悅署難敵爲使持節侍中假黃鉞都督益寧南秦涼梁巴六州隴上西域諸軍事上大將軍益寧南秦三州牧領護南氐校尉寧羌中郎將武都王子弟爲公侯列將二千石者十五人陳安請朝曜以疾篤不許安怒且以曜爲死也遂大掠而歸曜疾甚篤馬輿而還使其將呼延實監輜重於後陳安率精騎要之於道實奔走無路與長史魯憑俱沒於安安囚實而謂之曰劉曜已死子誰輔哉孤當與足下終定大業實叱安曰狗輩汝荷入榮寵處不疑之地前背司馬保今復如此汝自視何如主上憂汝不久梟首上邽通衢何謂大業可速殺我懸我首於上邽東門觀大軍之入城也安怒遂殺之以魯憑爲參軍又遣其弟集及將軍張明等率騎二萬追曜曜衛軍呼延瑜逆戰擊斬之悉俘其眾安懼馳還上邽曜至自南安陳安使其將劉烈趙罕襲阱城拔之西川氐羌悉從安安士馬雄盛眾十餘萬自稱使持節大都督假黃鉞大將軍雍涼秦梁四州牧涼王以趙募爲相國領左長史魯憑對安大哭曰吾不忍見陳安之死也安怒命斬之憑曰死自吾分懸吾頭於秦州通衢觀趙之斬陳安也遂殺之曜聞憑死悲慟曰賢人者天下之望也害賢人是塞天下之情夫承平之君猶不敢乖臣妾之心況於四海乎陳安今於招賢采哲之秋而害君子絕當時之望吾知其無能爲也休屠王石武以桑城降曜大悅署武爲使持節都督秦州隴上雜夷諸軍事平西大將軍秦州刺史封酒泉王曜後羊氏死僞謚獻文皇后羊氏內有特寵外參朝政生曜三子熙襲闡曜始禁無官者不聽乘馬祿八百石已上婦女乃得衣錦繡自季秋農功畢乃聽飲酒宗廟社稷之祭不得殺牛犯者皆死曜臨太學引試學生之上第者拜郎中武功男子蘇撫陜男子伍長平並化爲女子石言於陜若言勿東者曜將葬其父及妻親如粟邑以規度之負土爲墳其下周回二里作者繼以脂燭怨呼之聲盈於道路遊子遠諫曰臣聞聖主明王忠臣孝子之於終葬也棺足周身槨足周棺藏足周槨而已不封不樹爲無窮之計伏惟陛下聖慈幽被神鑑洞遠每以淸儉卹下爲先社稷資儲爲本今二陵之費至以億計計六萬夫百日作所用六百萬功二陵皆下錮三泉上崇百尺積石爲山增土爲阜發掘古冢以千百數役夫呼嗟气塞天地暴骸原野哭聲盈衢臣竊謂無益於先皇先後而徒喪國之儲力陛下脫仰尋堯舜之軌者則功不盈百萬費亦不過千計下無怨骨上無怨人先帝先後有太山之安陛下饗舜禹周公之美惟陛下察焉曜不納乃使其將劉嶽等帥騎一萬迎父及弟暉喪於太原疫气大行死者十三四上洛男子張盧死二十七日有盜發其冢者盧得蘇曜葬其父墓號永垣陵葬妻羊氏墓號顯平陵大赦境內殊死已下賜人爵二級孤老貧病不能自存者帛各有差太寧元年陳安攻曜徵西劉貢於南安休屠王石武自桑城將攻上邽以解南安之圍安聞之懼馳歸上邽遇於瓜田武以眾寡不敵奔保張春故壘安引軍追武曰要當生縛此奴然後斬劉貢武閉壘拒之貢敗安後軍俘斬萬餘安馳還赴救貢逆擊敗之俄而武騎大至安眾大潰收騎八千奔於隴城貢乃畱武督後眾躬先士卒戰輒敗之遂圍安於隴城大雨霖震曜父墓門屋大風飄髮其父寢堂於垣外五十餘步曜避正殿素服哭於東堂五日使其鎭軍劉襲太常梁胥等繕復之松柏眾木植已成林至是悉枯署其大司馬劉雅爲太宰加劍履上殿入朝不趨贊拜不名給千兵百騎甲仗百人入殿增班劍六十人前後鼓吹各二部曜親徵陳安圍安於隴城安頻出挑戰累擊敗之斬獲八千餘級右軍劉幹攻平襄�之隴上諸縣悉降曲赦隴右殊死已下惟陳安趙募不在其例安畱楊伯支姜沖兒等守隴城帥騎數百突圍而出欲引上邽平襄之眾還解隴城之圍安旣出知上邽被圍平襄已敗乃南走陜中曜使其將軍平先丘中伯率勁騎追安頻戰敗之俘斬四百餘級安與壯士十餘騎於陜中格戰安左手奮七尺大刀右手執丈八�矛近交則刀矛俱發輒害五六遠則雙帶鞬服左右馳射而走平先亦壯健絕人勇捷如飛與安搏戰三交奪其�矛而退會日暮雨甚安棄馬與左右五六人步逾山嶺匿於溪澗翌日尋之遂不知所在會連雨始霽輔威呼延淸尋其徑迹斬安於澗曲曜大悅安善於撫接吉凶夷險與眾同之及其死隴上歌之曰隴上壯士有陳安軀幹𨿽小腹中寬愛養將士同心肝驄交馬鐵瑕鞍七尺大刀奮如湍丈八�矛左右盤十蕩十決無當前戰始三交失�矛棄我驄竄�幽爲我外援而懸頭西流之水東流河一去不還柰子何曜聞而嘉傷命樂府歌之楊伯支斬姜沖兒以隴城降宋亭斬趙募以上邽降徙秦州大姓楊姜諸族二千餘戶於長安氐羌悉下並送質任時劉嶽與涼州刺史張茂相持於河上曜自隴長驅至西河戎卒二十八萬五千臨河列營百餘里中鐘鼓之聲沸河動地自古軍旅之盛未有斯比茂臨河諸戍皆望風奔退揚聲欲百道俱渡直至姑臧涼州大怖人無固志諸將咸欲速濟曜曰吾軍旅𨿽盛不逾魏武之東也畏威而來者三有二焉中軍宿衛已皆疲老不可用也張氏以吾新平陳安師徒殷盛以形聲言之非彼五郡之眾所能抗也必怖而歸命受制稱藩吾復何求卿等試之不出中旬張茂之表不至者吾爲負卿矣茂懼果遣使稱藩獻馬一千五百匹牛三千頭羊十萬口黃金三百八十斤銀七百斤女妓二十人及諸珍寶珠玉方域美貨不可勝紀曜大悅使其大鴻臚田崧署茂使持節假黃鉞侍中都督涼南北秦梁益巴漢隴右西域雜夷匈奴諸軍事太師領大司馬涼州牧領西域大都護護氐羌校尉涼王曜至自河西遣胡元增其父及妻墓髙九十尺楊難敵以陳安旣平內懷危懼奔於漢中鎭西劉厚追擊之獲其輜重千餘兩士女六千餘人還之仇池曜以大鴻臚田崧爲鎭南大將軍益州刺史鎭仇池以劉嶽爲侍中都督中外諸軍事進封中山王初靳準之亂曜世子穎沒於黑匿郁鞠部至是穎自言郁鞠大驚資給衣馬遣子送之曜對穎悲慟嘉郁鞠忠款署使持節散騎常侍忠義大將軍左賢王穎字義孫美姿貌善機對年十歲身長七尺五寸眉鬢如畫聰奇之謂曜曰此兒神气豈同義眞乎固當應爲卿之冢嫡卿可思文王廢伯邑考立武王之意也曜曰臣之藩國僅能守祭祀便足矣不可以亂長幼之倫也聰曰卿勛格天地國兼百城當世祚太師受專徵之任五侯九伯得專徵之者卿之子孫柰何言同諸藩國也義眞旣不能遠追太伯髙讓之風吾不過爲卿封之以一國義眞曜子儉之字也於是封儉爲臨海王立穎爲世子穎𨿽少離屯難流躓殊荒而風骨俊茂爽朗卓然身長八尺三寸發與身齊多力善射驍捷如風雲曜因以重之其朝臣亦屬意焉曜於是顧謂羣下曰義孫可謂歲寒而不雕涅而不淄者矣義光𨿽先已樹立然衝幼儒謹恐難乎爲今世之儲貳也懼非所以上固社稷下愛義光義孫年長明徳又先世子也朕欲遠追周文近蹤光武使宗廟有太山之安義光饗無疆之福於諸卿意如何其太傅呼延晏等咸曰陛下遠擬周漢爲國家無窮之計豈惟臣等賴之實亦宗廟四海之慶左光祿卜泰太子太保韓廣等進曰陛下若以廢立爲是也則不應降日月之明垂訪羣下若以爲疑也固思聞臣等異同之言竊以誠廢太子非也何則昔周文以永建之前擇聖表而超樹之可也光武緣母色而廢立豈足爲聖朝之模範光武誠以東海纂統何必不如明帝皇子穎文武才略神度弘遠信獨絕一時足以擬蹤周發然太子孝友仁慈志尙衝雅亦足以堂負聖基爲承平之賢主何況儲宮者六合人神所系望也不可輕以廢易陛下誠實爾者臣等有死而已未敢奉詔曜默然穎前泣曰慈父之於子也當務存屍鳩之仁何可替熙而立臣也陛下謬恩乃爾者臣請死於此以明赤心且陛下若愛忘其醜以臣微堪指授亦當能輔導義光仰遵聖軌因歔欷流涕悲感朝臣曜亦以太子羊氏所生羊有寵哀之不忍廢乃止追謚前妻卜氏爲元悼皇后穎之母也卜泰穎之舅曜嘉之拜上光祿大夫儀同三司領太子太傅封穎爲永安王署侍中衛大將軍都督二宮禁衛諸軍事開府儀同三司錄尙書事領太子太傅號曰皇子命熙於穎盡家人之禮時有鳳皇將五子翔於故未央殿五日悲鳴不食皆死曜立後劉氏石勒將石他自雁門出上郡襲安國將軍北羌王盆句除俘三千餘落獲牛馬羊百餘萬而歸曜大怒投袂而起是日次於渭城遣劉嶽追之曜次於富平爲嶽聲援嶽及石他戰於河濱敗之斬他及其甲士一千五百級赴河死者五千餘人悉收所擄振旅而歸楊難敵自漢中還襲仇池克之執田崧立之於前難敵左右叱崧令拜崧瞋目叱之曰氐狗安有天子牧伯而向賊拜乎難敵曰子岱吾當與子終定大事子謂劉氏可爲盡忠吾獨不可乎崧勵色大言曰若賊氐安敢欲希覬非分吾寧爲國家鬼豈可爲汝臣何不速殺我顧排一人取其劍前刺難敵不中爲難敵所殺曜遣劉嶽攻石生於洛陽配以近郡甲士五千宿衛精卒一萬濟自盟津鎭東呼延謨率荊司之眾自崤澠而東嶽攻石勒盟津石梁二戍克之斬獲五千餘級進圍石生於金墉石季龍率步騎四萬入自成臯關嶽陳乒以待之戰於洛西嶽師敗績嶽中流矢退保石梁季龍遂塹柵列圍遏絕內外嶽眾饑甚殺馬食之季龍又敗呼延謨斬之曜親率軍援嶽季龍率騎三萬來距曜前軍劉黑大敗季龍將石於八特�曜次於金穀夜無故大驚軍中潰散乃退如澠池夜中又驚士卒奔潰遂歸長安季龍執劉嶽及其將王騰等八十餘人並氐羌三十餘人送於襄國坑士卒一萬六千曜至自澠池素服郊哭七日乃入城武功豕生犬上邽馬生牛及諸妖變不可勝紀曜命其公卿各舉博識直言之士一人司空劉軍舉參軍臺產曜親臨東堂遣中黃門策問之產極言其故曜覽而嘉之引見東堂訪以政事產流涕歔欷具陳災變之禍政化之闕辭旨諒直曜攺容禮之卽拜博士祭酒諫議大夫領太史令其後所言皆驗曜彌重之歲中三遷歷位尙書光祿大夫太子少師位特進曜署劉穎爲大司馬進封南陽王以漢陽諸郡十三爲國置單於臺於渭城拜大單於置左右賢王已下皆以胡羯鮮卑氐羌豪傑爲之曜自還長安憤恚發病至是疾瘳曲赦長安殊死已下署其汝南王劉咸爲太尉錄尙書事光祿大夫劉綏爲大司徒卜泰爲大司空曜妻劉氏疾甚曜親省臨之問其所欲言劉泣曰妾叔父昶無子妾少養於叔恩撫甚隆無以報徳願陛下貴之妾叔皚女芳有徳色願備後宮曜許之言終而死僞謚獻烈皇后以劉昶爲使持節侍中大司徒錄尙書事進封河南郡公封昶妻張氏爲慈鄕君立劉皚女芳爲皇后追念劉氏之言也俄署驃騎劉述爲大司徒劉昶爲太保召公卿已下子弟有勇幹者爲親禦郎被甲乘鎧馬動止自隨以充折衝之任尙書郝述都水使者支當等固諫曜大怒鴆而殺之咸和三年夜夢三人金面丹唇東向逡巡不言而退曜拜而履其迹旦召公卿已下議之朝臣咸賀以爲吉祥惟太史令任義進曰三者歷運統之極也東爲震位王者之始次也金爲兌位物衰落也唇丹不言事之畢也逡巡揖讓退舍之道也爲之拜者屈伏於人也履迹而行愼不出疆也東井秦分也五車趙分也秦兵必暴起亡主喪師畱敗趙地遠至三年近七百日其應不遠願陛下思而防之曜大懼於是躬親二郊飾繕神祠望秩山川靡不周及大赦殊死已下復百姓租稅之半長安自春不雨至於五月曜遣其武衛劉朗率騎三萬襲楊難敵於仇池弗克掠三千餘戶而歸張駿聞曜軍爲石氏所敗乃去曜官號復稱晉大將軍涼州牧遣金城太守張閬及枹罕護軍辛晏將軍韓璞等率眾數萬人自大夏攻掠秦州諸郡曜遣劉穎率步騎四萬擊之夾洮相持七十餘日冠軍呼延那雞率親禦郎二千騎絕其運路穎濟師逼之璞軍大潰奔還涼州穎追之及於令居斬級二萬張閬辛晏率眾數萬降於曜皆拜將軍封列侯石勒遣石季龍率眾四萬自軹關西入伐曜河東應之者五十餘縣進攻蒲�曜將東救蒲�懼張駿楊難敵承虛襲長安遣其河間王述發氐羌之眾屯於秦州曜盡中外精銳水陸赴之自衛關北濟季龍懼引師而退追之及於髙候大戰敗之斬其將軍石瞻枕屍二百餘里收其資仗億計季龍奔於朝歌曜遂濟自太陽攻石生於金墉決千金堨以灌之曜不撫士眾專與嬖臣飲博左右或諫曜怒以爲妖言斬之大風拔樹昏霧四塞聞季龍進據石門續知勒自率大眾已濟始議增滎陽戍杜黃馬關俄而洛水候者與勒前鋒交戰擒羯送之曜問曰大胡自來邪其眾大小復如何羯曰大胡自來軍盛不可當也曜色變使攝金墉之圍陳於洛西南北十餘里曜少而淫酒末年尢甚勒至曜將戰飲酒數斗常乘赤馬無故局頓乃乘小馬比出復飲酒斗餘至於西陽門撝陣就平勒將石堪因而乘之師遂大潰曜昏醉奔退馬陷石渠墜於冰上被瘡十餘通中者三爲堪所執送於勒所曜曰石王憶重門之盟不勒使徐光謂曜曰今日之事天使其然復云何邪幽曜於河南丞廨使金瘡醫李永療之歸於襄國曜瘡甚勒載以馬輿使李永與同載北苑市三老孫機上禮求見曜勒許之機進酒於曜曰僕谷王關右稱帝皇當持重保土疆輕用兵敗洛陽祚運窮天所亡開大分持一觴曜曰何以健邪當爲翁飲勒聞之淒然攺容曰亡國之人足令老叟數之舍曜於襄國永丰小城給其妓妾嚴兵圍守遣劉嶽劉震等乘馬從男女衣幍以見曜曜曰久謂卿等爲灰土石王仁厚全宥至今而我殺石生負盟之甚今日之禍自其分耳畱宴終日而去勒諭曜與其太子熙書令速降之曜但敕熙與諸大臣匡維社稷勿以吾易意也勒覽而惡之後爲勒所殺熙及劉穎劉咸等議西保秦州尙書胡勛曰今𨿽喪主國尙全完將士情一未有離叛可共並力距險走未晚也穎不從怒其沮眾斬之遂率百官奔於上邽劉厚劉策皆捐鎭奔之關中擾亂將軍蔣英辛恕擁眾數十萬據長安遣使招勒勒遣石生率洛陽之眾以赴之穎及劉遵率眾數萬自上邽將攻石生於長安隴東武都安定新平北地扶風始平諸郡戎夏皆起兵應穎穎次於仲橋石生固守長安勒使石季龍率騎二萬距穎戰於義渠爲季龍所敗死者五千餘人穎奔上邽季龍乘勝追戰枕屍千里上邽潰季龍執其僞太子熙南陽王劉�並將相諸王等及其諸卿校公侯已下三千餘人皆殺之徙其臺省文武關東流人秦雍大族九千餘人於襄國又坑其王公等及五郡屠各五千餘人於洛陽曜在位十年而敗始元海以懷帝永嘉四年僭位至曜三世凡二十有七載以成帝咸和四年滅

僭號部匯考八

晉代僭號三

後趙二石季龍石世石遵石鑑石祗

晉書石季龍載記季龍勒之從子也名犯太祖廟諱故稱字焉祖曰邪父曰寇覓勒父朱幼而子季龍故或稱勒弟焉年六七歲有善相者曰此兒貌奇有壯骨貴不可言永興中與勒相失後劉琨送勒母王及季龍於葛陂時年十七矣性殘忍好馳獵遊蕩無度尢善彈數彈人軍中以爲毒患勒白王將殺之王曰快牛爲犢子時多能破車汝當小忍之年十八稍折節身長七尺五寸趫捷便弓馬勇冠當時將佐親戚莫不敬憚勒深嘉之拜徵鹵將軍爲聘將軍郭榮妹爲妻季龍寵惑優僮鄭櫻桃而殺郭氏更納淸河崔氏女櫻桃又譖而殺之所爲酷虐軍中有勇幹策略與己侔者輒方便害之前後所殺甚眾至於降城陷壘不復斷別善惡坑斬士女�有遺類勒𨿽屢加責誘而行意自若然禦眾嚴而不煩莫敢犯者指授攻討所向無前故勒寵之信任彌隆仗以專徵之任勒之居襄國署爲魏郡太守鎭鄴三臺後封繁陽侯勒卽大單於趙王位署爲單於元輔都督禁衛諸軍事遷侍中開府進封中山公及勒僭號授太尉守尙書令進封爲王邑萬戶季龍自以勛髙一時謂勒卽位之後大單於必在已而更以授其子弘季龍深恨之私謂其子邃曰主上自都襄國以來端拱指授而以吾躬當矢石二十餘年南擒劉嶽北走索頭東平齊魯西定秦雍克殄十有三州成大趙之業者我也大單於之望實在於我而授黃吻婢兒每一憶此令人不復能寢食待主上晏駕之後不足復畱種也咸康元年季龍廢勒子弘羣臣己下勸其稱尊號季龍下書曰王室多難海陽自棄四海業重故俯從推逼朕聞道合乾坤者稱皇徳協人神者稱帝皇帝之號非所敢聞且可稱居攝趙天王以副天人之望於是赦其境內攺年曰建武以夔安爲侍中太尉守尙書令郭殷爲司空韓晞爲尙書左僕射魏槪馮莫張崇曹顯爲尙書申鍾爲侍中郎誾爲光祿大夫王波爲中書令文武封拜各有差立其子邃爲太子季龍以讖文天子當從東北來於是備法駕行自信都而還以應之分癭陶之柳鄕立停駕縣季龍徐州從事朱縱殺刺史郭祥以彭城歸順季龍遣將王朗擊之縱奔淮南季龍荒遊廢政多所營繕使邃省可尙書奏事選牧守祀郊廟惟徵伐刑斷乃親覽之觀省臺崩殺典匠少府任汪復使修之倍於常度季龍自率眾南寇歷陽臨江而旋京師大震遣其徵鹵石遇寇中廬遂圍平北將軍桓宣於襄陽輔國將軍毛寶南中郎將王國徵西司馬王愆期等率荊州之眾救之屯於章山遇攻守二旬軍中饑疫而還季龍以租入殷廣轉輸勞煩令中倉歲入百萬斛餘皆儲之水次晉將軍淳於安攻其瑯邪費縣俘獲而歸石邃保母劉芝初以巫術進旣養邃遂有深寵通賄賂預言論權傾朝廷親貴多出其門遂封芝爲宜城君季龍下書令刑贖之家得以錢代財帛無錢聽以穀麥皆隨時價輸水次倉冀州八郡雨雹大傷秋稼下書深自咎責遣禦史所在發水次倉麥以給秋種尢甚之處差復一年季龍將遷於鄴尙書請太常告廟季龍曰古者將有大事必告宗廟而不列社稷尙書可詳議以聞公卿乃請使太尉告社稷從之及入鄴宮澍雨周洽季龍大悅赦殊死已下尙方令解飛作司南車成季龍以其構思精微賜爵關內侯賞賜甚厚始制散騎常侍已上得乘軺軒王公郊祀乘副車駕四馬龍旗八旒朔望朝會節乘軺軒時羌薄句大猶保險未賓遣其子章武王斌帥精騎二萬並秦雍二州兵以討之季龍如長樂衛國有田疇不辟桑業不修者貶其守宰而還咸康二年使牙門將張彌徙洛陽鍾虡九龍翁仲銅駝飛廉於鄴鍾一沒於河募浮沒三百人入河系以竹�牛百頭鹿櫨引之乃出造萬斛舟以渡之以四輪纏輞車轍廣四尺深二尺運至鄴季龍大悅赦二歲刑賚百官谷帛百姓爵一級下書曰三載考績黜陟幽明斯則先王之令典政道之通塞魏始建九品之制三年一淸定之𨿽未盡弘美亦搢紳之淸律人倫之明鏡從爾以來遵用無攺先帝創臨天下黃紙再定至於選舉銓爲首格自不淸定三載於玆主者其更銓論務揚淸激濁使九流咸允也吏部選舉可依晉氏九班選制永爲揆法選畢經中書門下宣示三省然後行之其著此詔書於令銓衡不奉行者禦史彈坐以聞索頭郁鞠率眾三萬降於季龍署鞠等一十三人親通趙王皆封列侯散其部眾於冀靑等六州時眾役煩興軍旅不息加以久旱谷貴金一斤直米二斗百姓嗷然無生賴矣又納解飛之說於鄴正南投石於河以起飛橋功費數千億萬橋竟不成役夫饑甚乃止使令長率丁壯隨山澤采橡捕魚以濟老弱而復爲權豪所奪人無所得焉又料殷富之家配饑人以食之公卿以下出谷以助振給姦吏因之侵割無已𨿽有貸贍之名而無其實攺直蕩爲龍騰冠以絳幘於襄國起太武殿於鄴造東西宮至是皆就太武殿基髙二丈八尺以文石綷之下穿伏室置衛士五百人於其中東西七十五步南北六十五步皆漆瓦金鐺銀楹金柱珠簾玉壁窮極伎巧又起靈風臺九殿於顯陽殿後選士庶之女以充之後庭服綺縠玩珍奇者萬餘人內置女官十有八等教宮人星占及馬步射置女太史於靈臺仰觀災祥以考外太史之虛實又置女鼓吹羽儀雜伎工巧皆與外侔禁郡國不得私學星讖敢有犯者誅左校令成公段造庭燎於崇杠之末髙十餘丈上盤置燎下盤置人繳上下季龍試而悅之其太保夔安等文武五百九人勸季龍稱尊號安等方入而庭燎油灌下盤死者七人季龍惡之大怒斬成公段於閶闔門於是依殷周之制以咸康三年僭稱大趙天王卽位於南郊大赦殊死已下追尊祖邪爲武皇帝父寇覓爲太宗孝皇帝立其鄭氏爲天王皇后以子邃爲天王皇太子親王皆貶封郡公藩王爲縣侯百官封署各有差太原徙人有五百餘戶叛入黑羌武鄕長城徙人韓彊獲元玉璽方四寸七分龜紐金文詣鄴獻之拜彊騎都尉復其一門夔安等又勸進曰臣等謹按大趙水徳元龜者水之精也玉者石之寶也分之數以象七政寸之紀以準四極昊天成命不可久違輒下史官擇吉日具禮儀謹昧死上皇帝尊號季龍下書曰過相褒美猥見推逼覽增恧然非所望也其亟止玆議今東作告始自非京城內外皆不得表慶中書令王波上元璽頌以美之季龍以石弘時造此璽彊遇而獻之邃自總百揆之後荒酒淫色驕恣無道或盤遊於田懸管而入或夜出於宮臣家淫其妻妾飾宮人美淑者斬首洗血置於盤上傳共視之又內諸比丘尼有姿色者與其交而殺之合牛羊肉煮而食之亦賜左右欲以識其味也河間公宣樂安公韜有寵於季龍邃疾之如讎季龍荒耽內遊威刑失度邃以事爲可呈呈之季龍恚曰此小事何足呈也時有所不聞復怒曰何以不呈誚責杖捶月至再三邃甚恨私謂常從無窮長生中庶子李顏等曰官家難稱吾欲行冒頓之事卿從我乎顏等伏不敢對邃稱疾不省事率宮臣文武五百餘騎宴於李顏別捨謂顏等曰我欲至冀州殺石宣有不從者斬行數里騎皆逃散李顏叩頭固諫邃亦昏醉而歸邃母鄭氏聞之私遣中人責邃邃怒殺其使季龍聞邃有疾遣所親任女尙書察之邃呼前與語抽劍擊之季龍大怒收李顏等詰問顏具言始末誅顏等三十餘人幽邃於東宮旣而赦之引見太武東堂邃朝而不謝俄而便出季龍遣使謂邃曰太子應入朝中宮何以便去邃徑出不顧季龍大怒廢邃爲庶人其夜殺邃及妻張氏並男女二十六人同埋於一棺之中誅其宮臣支黨二百餘人廢鄭氏爲東海太妃立其子宣爲天王皇太子宣母杜昭儀爲天王皇后安定人侯子光弱冠美姿儀自稱佛太子從大秦國來當王小秦國易姓名爲李子楊遊於鄠縣爰赤眉家頗見其妖狀事微有驗赤眉信敬之妻以二女轉相扇惑京兆樊經竺龍嚴諶謝樂子等聚眾數千人於杜南山子楊稱大黃帝建元曰龍興赤眉與經爲左右丞相龍諶爲左右大司馬樂子爲大將軍鎭西石廣擊斬之子楊頸無血十餘日而面色無異於生季龍將伐遼西鮮卑段遼募有勇力者三萬人皆拜龍騰中郎遼遣從弟屈云襲幽州刺史李孟退奔易京季龍以桃豹爲橫海將軍王華爲渡遼將軍統舟師十萬出漂渝津支雄爲龍驤大將軍姚弋仲爲冠軍將軍統步騎十萬爲前鋒以伐段遼季龍眾次金臺支雄長驅入薊遼漁陽太守馬鮑代相張牧北平相陽裕上谷相侯龕等四十餘城並率眾降於季龍支雄攻安次斬其部大夫那樓奇遼懼棄令支奔於密雲山遼左右長史劉羣盧諶司馬崔悅等封其府庫遣使請降季龍遣將軍郭太麻秋等輕騎二萬追遼及之戰於密雲獲其母妻斬級三千遼單馬竄險遣子乞特眞送表及名馬季龍納之乃遷其戶二萬餘於雍司兗豫四州之地諸有才行者皆擢敍之先是北單於乙回爲鮮卑惇那所逐旣平遼西遣其將李穆擊那破之復立乙回而還季龍入遼宮論功封賞各有差初慕容皝與段遼有隙遣使稱藩於季龍陳遼宜伐請盡眾來會及軍至令支皝師不出季龍將伐之天竺佛圖澄進曰燕福徳之國未可加兵季龍作色曰以此攻城何城不克以此眾戰誰能禦之區區小豎何所逃也太史令趙攬固諫曰燕地歲星所守行師無功必受其禍季龍怒鞭之黜爲肥如長進師攻棘城旬餘不克皝遣子恪帥胡騎二千晨出挑戰諸門皆若有師出者四面如雲季龍大驚棄甲而遁於是召趙攬復爲太史令季龍旋自令支過易京惡其固而毀之還謁石勒墓朝其羣臣於襄國建徳前殿復從徵文武有差至鄴設飲至之禮賜俘徧於丞郎季龍謀伐昌黎遣渡遼曹伏將靑州之眾渡海戍蹋頓城無水而還因戍於海島運谷三百萬斛以給之又以船三百艘運谷三十萬斛詣髙句麗使典農中郎將王典率眾萬餘屯田於海濱又令靑州造船千艘使石宣率步騎二萬擊朔方鮮卑斛摩頭破之斬首四萬餘級冀州八郡大蝗司隸請坐守宰季龍曰此政之失和朕之不徳而欲委咎守宰豈禹湯罪己之義邪司隸不進讜言佐朕不逮而歸咎無辜所以重吾之責可白衣領司隸加其子司徒韜金鉦黃鉞鑾輅九旒先是使襄城公涉歸上庸公曰歸率眾戍長安二歸告鎭西石廣私樹恩澤潛謀不軌季龍大怒追廣至而殺之段遼於密雲山遣使詐降季龍信之使徵東麻秋百里郊迎�秋曰受降如待敵將軍愼之遼又遣使降於慕容皝曰胡貪而無謀吾今請降求迎彼終不疑也若伏重軍以要之可以得志皝遣子恪伏兵於密雲麻秋統眾三萬迎遼爲恪所襲死者十六七秋步遁而歸季龍聞之驚怒方食吐餔乃削秋官爵下書令諸郡國立五經博士初勒置大小學博士至是復置國子博士助教季龍以吏部選舉斥外耆徳而勢門童幼多爲美官免郎中魏爲庶人以其太子宣爲大單於建天子旌旗以夔安爲徵討大都督統五將步騎七萬寇荊揚北鄙石閔敗王師於沔陰將軍蔡懷死之宣將朱保又敗王師於白石將軍鄭豹談元郝莊隨相蔡熊皆遇害季龍將張賀度攻陷邾城敗晉將毛寶於邾西死者萬餘人夔安進據胡亭晉將軍黃衝歷陽太守鄭進皆降之安於是掠七萬戶而還時豪戚侵恣賄托公行季龍患之擢殿中禦史李巨爲禦史中丞特親任之自此百寮震攝州郡肅然季龍曰朕聞良臣如猛獸髙步通衢而豺狼避路信矣哉鎭遠王擢表雍秦二州望族自東徙已來遂在戍役之例旣衣冠華冑宜蒙優免從之自是皇甫胡梁韋杜牛辛等十有七姓蠲其兵貫一同舊族隨才銓敍思欲分還桑梓者聽之其非此等不得爲例以其撫軍李農爲使持節監遼西北平諸軍事徵東將軍營州牧鎭令支於時大旱白虹經天季龍下書曰朕在位六載不能上和乾象下濟黎元以致星虹之變其令百寮各上封事解西山之禁蒲葦魚鹽除歲供之外皆無所固公侯卿牧不得規占山澤奪百姓之利又下書曰前以丰國澠池二冶初建徙刑徒配之權救時務而主者循爲恆法致起怨聲自今罪犯流徒皆當申奏不得輒配也京獄見囚非手殺人一皆原遣其日澍雨季龍將討慕容皝令司冀靑徐幽並雍兼復之家五丁取三四丁取二合鄴城舊軍滿五十萬具船萬艘自河通海運穀豆千一百萬斛於安樂城以備徵軍之調徙遼西北平漁陽萬餘戶於兗豫雍洛四州之地季龍僭位之後有所調用皆選司擬官經令僕而後奏行不得其人案以爲令僕之負尙書及郎不坐至是吏部尙書劉眞以爲失銓考之體而言之季龍責怒主者加眞光祿大夫金章紫綬季龍如宛陽大閱於曜武場慕容皝襲幽冀略三萬餘家而去幽州刺史石光坐�弱徵還賜徵士辛謐幾杖衣服谷五百斛�平原爲起甲第先是李壽將李宏自晉奔子季龍壽致書請之題曰趙王石君季龍不悅付外議之多有異同中書監王波議曰今李宏以死自誓若得反魂蜀漢當鳩率宗族混同王化若遣而果也則不煩一旅之師而坐定梁益就有進退豈在逃命一夫壽旣號並日月跨僭一方今若制詔或敢酬反則取誚戎裔宜書答之並贈以楛矢使壽知我遐荒必臻也於是遣宏備物以酬之以石韜爲太尉與太子宣疊日省可尙書奏事自幽州東至白狼大興屯田張駿憚季龍之盛遣其別駕馬詵朝之季龍初大悅及覽其表辭頗蹇傲季龍大怒將斬詵侍中石璞進曰爲陛下之患者丹楊也區區河右焉能爲有無今斬馬詵必徵張駿則南討之師勢分爲二建業君臣延其數年之命矣勝之不爲武弗�爲四裔所笑不如因而厚之彼若攺圖謝罪率其臣職者則我又何求迷而不悟討之未後也季龍乃止李宏旣至蜀漢李壽欲誇其境內下令云羯使來庭獻其楛矢季龍聞之怒甚黜王波以白衣守中書監季龍志在窮兵以其國內少馬乃禁畜馬匿者腰斬收百姓馬四萬餘匹以入於公兼盛興宮室於鄴起臺觀四十餘所營長安洛陽二宮作者四十餘萬人又�河南四州具南師之備並朔秦雍嚴西討之資靑冀幽州三五發卒諸州造甲者五十餘人兼公侯牧宰競興私利百姓失業十室而七船夫十七萬人爲水所沒猛獸所害三分而一貝丘人李弘因眾心之怨自言姓名應讖遂連結姦黨署置百寮事發誅之連坐者數千家季龍畋獵無度晨出夜歸又多微行躬察作役之所侍中韋謏諫曰臣聞千金之子坐不垂堂萬乘之主行不履危陛下𨿽天生神武雄據四海乾坤冥贊萬無所慮然白龍魚服有豫且之禍海若潛遊罹葛陂之酷深願陛下淸宮蹕路思二神爲元鑑不可忽天下之重輕行斤斧之間一旦有狂夫之變龍騰之勇不暇施也智士之計豈及設哉又自古聖王之營建宮室未始不於三農之隙所以不奪農時也今或盛功於耘藝之辰或煩役於收獲之月頓斃屬途怨聲塞路誠非聖君仁後所忍爲也昔漢明賢君也鍾離一言而徳陽役止臣誠識慚昔士言無可采陛下道越前王所宜哀覽季龍省而善之賜以谷帛而興繕滋繁遊察自若右僕射張離領五兵尙書專總兵要而欲求媚於石宣因說之曰今諸公侯吏兵過限宜漸削弱以盛儲威宣素疾石韜之寵甚說其言乃使離奏奪諸公府吏秦燕義陽樂平四公聽置吏一百九十七人帳下兵二百人自此已下三分置一餘兵五萬悉配東宮於是諸公咸怨爲大釁之漸矣遣徵北張舉自雁門討索頭郁鞠克之制徵士五人車一乘牛二頭米各十五斛絹十匹調不辦者以斬論將以圖江表於是百姓窮窘鬻子以充軍制猶不能赴自經於道路死者相望而求發無已會靑州言濟南平陵城北石獸一夜中忽移在城東南善石溝上有狼狐千餘迹隨之迹皆成路季龍大悅曰獸者朕也自平陵城北而東南者天意將使朕平蕩江南之徵也天命不可違其�諸州兵明年悉集朕當親董六軍以副成路之祥羣臣皆賀上皇徳頌者一百七人時祅怪尢多石然於泰山八日而滅東海有大石自立旁有血流鄴西山石間血流出長十餘步廣二尺餘太武殿畫古賢悉變爲胡旬餘頭悉縮入肩中季龍大惡之佛圖澄對之流涕寧遠劉寧攻武都狄道陷之使石宣討鮮卑斛谷提大破之斬首三萬級中謁者今申扁有寵於季龍而宣亦暱之扁聰辯明斷專綜機密之任季龍旣不省奏案宣荒酒內遊石韜沈湎好獵生殺除拜皆扁所決於是權傾內外刺史二千石多出其門九卿已下望塵而拜惟侍中鄭系王謙常侍盧諶崔約等十餘人與之抗禮季龍又取州郡吏馬一萬四千餘匹以配曜武關將馬主皆復一年鎭北宇文歸執送段遼之子蘭降於季龍獻駿馬萬匹季龍以平西張伏都爲使持節都督徵討諸軍事帥步騎三萬擊涼州旣濟河與張駿將謝艾大戰於河西伏都敗績季龍𨿽昏虐無道而頗慕經學遣國子博士詣洛陽寫石經校中經於祕書國子祭酒聶熊注谷梁春秋列於學宮燕公石斌淫酒荒獵常懸管而入徵北張賀度以邊防宜警每裁諫之斌怒辱賀度季龍聞之大怒杖斌一百遣主書禮儀持節監之斌行意自若儀持法呵禁斌怒殺之欲殺賀度賀度嚴衛馳白之季龍遣尙書張離持節帥騎追斌鞭之三百免官歸第誅其親任十餘人建元初季龍饗羣臣於太武前殿有白雁百餘集於馬道南季龍命射之無所獲旣將討三方諸州兵至者百餘萬太史令趙攬私於季龍曰白雁集殿庭宮室將空不宜行也季龍納之臨宣武觀大閱而解嚴以燕公斌爲使持節侍中大司馬錄尙書事置左右戎昭曜武將軍位在左右衛上東宮置左右統將軍位左四率上置上中光祿大夫在左右光祿上置鎭衛將軍在車騎將軍上時石宣淫虐日甚而莫敢以告領軍王朗言之於季龍曰今隆冬雪寒而皇太子使人斫伐宮材引於漳水功役數萬士眾吁嗟陛下宜因遊觀而罷之也季龍如其言旣而宣知朗所爲怒欲殺之而無因會熒惑守房趙攬承宣旨言於季龍曰昴者趙之分也熒惑所在其主惡之房爲天子此殃不小宜貴臣姓王者當之季龍曰誰可當者攬久而對曰無復貴於王領軍也季龍旣惜朗且猜之曰更言其次攬曰其次惟中書監王波耳季龍乃下書追波前議遣李宏及答楛矢之愆腰斬之及其四子投於漳水以厭熒惑之變尋湣波之無罪追贈司空封其孫爲侯平北尹農攻慕容皝凡城不克而還黜農爲庶人時白虹出自太社經鳳陽門東南連天十餘刻乃滅季龍下書曰蓋古明王之理天下也政以均平爲首化以仁惠爲本故能允協人和緝熙神物朕以眇薄君臨萬邦夕惕幹幹思遵古烈是以每下書蠲除徭賦休息黎元庶俯懷百姓仰稟三光而中年已來變眚彌顯天文錯亂時气不應斯由人怨於下譴感皇天𨿽朕之不明亦羣後不能翼獎之所致也昔楚相修政洪災旋弭鄭卿厲道氛祲自消皆股肱之良用康羣變而羣公卿士各懷道迷邦拱默成敗豈所望於臺輔百司哉其各上封事極言無隱於是閉鳳陽門惟元日乃開立二畤於靈昌津祠天及五郊李壽以建寧上庸漢固巴徵梓潼五郡降於季龍先是季龍起河橋於靈昌津采石爲中濟石無大小下輒隨流用功五百餘萬而不成季龍遣使致祭沈璧於河俄而所沈璧流於渚上地震水波騰上津所殿觀莫不傾壞壓死者百餘人季龍恚甚斬工匠而止作焉命石宣石韜生殺拜除皆疊日省決不復啟也司徒申鍾諫曰慶賞刑威後皇攸執名器至重不可以假人皆以防姦杜漸以示軌儀太子國之儲貳朝夕視膳而不及政也庶人邃往以聞政致敗殷鑑不遠宜革而弗遵且二政分權�不及禍周有子頹之釁鄭有叔段之難此皆由寵之不道所以亂國害親惟陛下覽之季龍不從太子詹事孫珍問侍中崔約曰吾患目疾何方療之約素狎珍戲之曰溺中則愈珍曰目何可溺約曰卿目睕睕正耐溺中珍恨之以白宣宣諸子中最目深聞之大怒誅約父子珍有寵於宣頗預朝政自誅約之後公卿已下憚之側目季龍子義陽公鑑時鎭關中役煩賦重失關右之和其友李松勸鑑文武有長髮者拔爲冠纓余以給宮人長史取發白之季龍大怒以其右僕射張離爲徵西左長史龍驤將軍雍州刺史以察之信然徵鑑還鄴收松下廷尉以石苞代鎭長安發雍洛秦並州十六萬人城長安未央宮季龍性旣好獵其後體重不能跨鞍乃造獵車千乘轅長三丈髙一丈八尺置髙一丈七尺格獸車四十乘立三級行樓二層於其上克期將校獵自靈昌津南至滎陽東極陽都使禦史監察其中禽獸有犯者罪至大辟禦史因之擅作威福百姓有美女好牛馬者求之不得便誣以犯獸論死者百餘家海岱河濟間人無寧志矣又發諸州二十六萬人修洛陽宮發百姓牛二萬餘頭配朔州牧官增置女官二十四等東宮十有二等諸公侯七十餘國皆爲置女官九等先是大發百姓女二十已下十三已上三萬餘人爲三等之第以分配之郡縣要媚其旨務於美淑奪人婦者九千餘人百姓妻有美色豪勢因而脇之率多自殺石宣及諸公又私令采發者亦垂一萬總會鄴宮季龍臨軒簡第諸女大悅封使者十二人皆爲列侯自初發至鄴諸殺其夫及奪而遣之縊死者三千餘人荊楚揚徐間流叛略盡宰守坐不能綏懷下獄誅者五十餘人金紫光祿大夫逯明因侍切諫季龍大怒遣龍騰拉而殺之自是朝臣杜口相招爲祿仕而已季龍常以女騎一千爲鹵簿皆著紫綸巾熟錦�金銀鏤帶五文織成遊於戲馬觀觀上安詔書五色紙在木鳳之口鹿盧回轉狀若飛翔焉遣涼州刺史麻秋等伐張重華尙書朱軌與中黃門嚴生不協會大雨霖道路陷滯不通生因而譖軌不修道又訕謗朝政季龍遂殺之於是立私論之條偶語之律聽吏告其君奴告其主威刑日濫公卿已下朝會以目吉凶之問自此而絕軌之囚也冠軍苻洪諫曰臣聞聖主之馭天下也土階三尺茅茨不剪食不累味刑措而不用亡君之馭海內也傾宮瓊榭象箸玉杯截脛剖心脯賢刳孕故其亡也忽焉今襄國鄴宮足康帝宇長安洛陽何爲者哉盤於遊田耽於女徳三代之亡恆必由此而忽爲獵車千乘養獸萬里奪人妻女十萬盈宮尙書朱軌納言大臣以道路不修將加酷法此自陛下政之失和陰陽災沴暴降霖雨七旬霽方二日縱有鬼兵百萬尙未及修之而況人乎刑政如此其如史筆何其如四海何特願止作徒休宮女赦朱軌允眾望季龍省之不悅憚其彊但寢而不納弗之罪也乃停二京作役焉永和三年季龍親耕籍田於其桑梓苑其妻杜氏祠先蠶於近郊遂如襄國謁勒墓以中書監石寧爲徵西將軍率並司州兵二萬餘人爲麻秋等後繼張重華將宋秦等率戶二萬來降河湟間氐羌十餘萬落與張璩相首尾麻秋憚之不進重華金城太守張衝又以郡降石寧麻秋尋次曲柳劉寧王擢進攻始興武街重華將楊康等與寧戰於沙阜寧敗績乃引還金城王擢克武街執重華護軍曹權胡宣徙七千餘戶於雍州季龍又以孫伏都爲徵西將軍與麻秋率步騎三萬長驅濟河且城長最重華大懼遣將謝艾逆擊敗之秋退歸金城勒及季龍並貪而無禮旣王有十州之地金帛珠玉及外國珍奇異貨不可勝紀而猶以爲不足曩代帝王及先賢陵墓靡不發掘而取其寶貨焉邯鄲城西石子岡上有趙簡子墓至是季龍令發之初得炭深丈餘次得木板厚一尺積板厚八尺乃及泉其水淸冷非常作絞車以牛皮囊汲之月餘而水不盡不可發而止又使掘秦始皇冢取銅柱鑄以爲器時沙門吳進言於季龍曰胡運將衰晉當復興宜苦役晉人以厭其气季龍於是使尙書張羣發近郡男女十六萬車十萬乘運土築華林苑及長墻於鄴北廣長數十里趙攬申鍾石璞等上疏陳天文錯亂蒼生雕敝及因引見又面諫辭旨甚切季龍大怒曰墻朝成夕沒吾無恨矣乃促張羣以燭夜作起三觀四門三門通漳水皆爲鐵扉暴風大雨死者數萬人揚州送黃鵠雛五頸長一丈聲聞十餘里泛之於元武池郡國前後送蒼麟十六白鹿七季龍命司虞張曷柱調之以駕芝蓋列於充庭之乘鑿北城引水於華林園城崩壓死者百餘人命石宣祈於山川因而遊獵乘大輅羽葆華蓋建天子旌旗十有六軍戎卒十八萬出自金明門季龍從其後宮升陵霄觀望之笑曰我家父子如是自非天崩地陷當復何愁但抱子弄孫日爲樂耳宣旣馳逐無厭所在陳列行宮四面各以百里爲度驅圍禽獸皆莫集其所文武跪立圍守重行烽炬星羅光燭如晝命勁騎百餘馳射其中宣與嬖姬顯徳美人乘輦觀之嬉娛忘反獸殫乃止其有禽獸奔逸當之者坐有爵者奪馬步驅一日無爵者鞭之一百峻制嚴刑文武戰栗士卒饑凍而死者萬有餘人宣弓馬衣食皆號爲禦有亂其間者以冒禁罪罪之所過三州十五郡資儲靡有孑遣季龍復命石韜亦如之出自並州遊於秦晉宣素惡韜寵是行也疾之彌甚宦者趙生得幸於宣而無寵於韜微勸宣除之於是相圖之計起矣麻秋又襲張重華將張瑁於河陜敗之斬首三千餘級枹罕護軍李逵率眾七千降於季龍自河以南氐羌皆降石韜起堂於太尉府號曰宣光殿梁長九丈宣視而大怒斬匠截梁而去韜怒增之十丈宣聞之恚甚謂所幸楊杯牟成曰韜凶豎勃逆敢違我如是汝能殺之者吾入西宮當盡以韜之國邑分封汝等韜旣死主上必親臨喪因行大事蔑不濟矣杯等許諾時東南有黃黑雲大如數畝稍分爲三狀若匹布東西經天色黑而靑酉時貫日日沒後分爲七道每相去數十丈間有白雲如魚鱗子時乃滅韜素解天文見而惡之顧謂左右曰此變不小當有刺客起於京師不知誰定當之是夜韜燕其寮屬於東明觀樂奏酒酣愀然長嘆曰人居世無常別易會難各付一杯開意爲吾飲令必醉知後會復何期而不飲乎因泫然流涕左右莫不歔欷因宿於佛精舍宣使楊杯牟皮牟成趙生等緣獼猴梯而入殺韜置其刀箭而去旦宣奏之季龍哀驚气絕久之方蘇將出臨之其司空李農諫曰害秦公者恐在蕭墻之內慮生非常不可以出季龍乃止嚴兵發哀於大武殿宣乘素車從千人臨韜喪不哭直言呵呵使舉衾看屍大笑而去收大將軍記室參軍鄭靖尹武等將委之以罪季龍疑宣之害韜也謀召之懼其不入乃僞言其母哀過危惙宣不虞己之見疑也入朝中宮因而止之建興人史科告稱韜死夜宿東宮長上楊杯家杯夜與五人從外來相與語曰大事已定但願大家老壽吾等何患不富貴語訖便入科寢暗中杯不見也科尋出逃匿俄而杯與二人出求科不得杯曰宿客聞人向語當殺之斷口舌今而得去作大事矣科逾墻獲免季龍馳使收之獲楊杯牟皮趙生等杯皮尋皆亡去執趙生而詰之生具首服季龍悲怒彌甚幽宣於席庫以鐵環穿其頷而�之作數斗木槽和羹飯以豬狗法食之取害韜刀箭舐其血哀號震動宮殿積柴鄴北樹摽於其上摽末置鹿盧穿之以繩倚梯柴積送宣於摽所使韜所親宦者郝稚劉霸拔其發抽其舌牽之登梯上於柴積郝稚以繩貫其頷鹿盧紋上劉霸斷其手足斫眼潰腹如韜之傷四面縱火煙炎際天季龍從昭儀已下數千登中臺以觀之火滅取灰分置諸門交道中殺其妻子九人宣小子年數歲季龍甚愛之抱之而泣兒曰非兒罪季龍欲赦之其大臣不聽遂於抱中取而戮之兒猶挽季龍衣而大叫時人莫不爲之流涕季龍因此發病又誅其四率已下三百人宦者五十人皆車裂節解棄之漳水洿其東宮養牛東宮衛士十餘萬人皆謫戍涼州先是散騎常侍趙攬言於季龍曰中宮將有變宜防之及宣之殺韜也季龍疑其知而不告亦誅之廢宣母杜氏爲庶人貴嬪柳氏尙書耆之女也以才色特幸坐其二兄有寵於宣亦殺之季龍追其姿色復納耆少女於華林園季龍議立太子其太尉張舉進曰燕公斌彭城公遵並有武藝文徳陛下神齒已衰四海未一請擇二公而樹之初戎昭張豺之破上邽也獲劉曜幼女年十二有殊色季龍得而嬖之生子世封齊公至是豺以季龍年長多疾規立世爲嗣劉當爲太后已得輔政說季龍曰陛下再立儲宮皆出自倡賤是以禍亂相尋今宜擇母貴子孝者立之季龍曰卿且勿言吾知太子處矣又議於東堂季龍曰吾欲以純灰三斛洗吾腹腸穢惡故生凶子兒年二十餘便欲殺公今世方十歲比其二十吾已老矣於是與張舉李農定議�公卿上書請立世大司農曹莫不署名季龍使張豺問其故莫頓首曰天下業重不宜立少是以不敢署也季龍曰莫忠臣也然未達朕意張舉李農知吾心矣其令諭之遂立世爲皇太子劉氏爲皇后季龍召太常條攸光祿勛杜嘏謂之曰煩卿傅太子實希攺轍吾之相托卿宜明之署攸太傅嘏爲少傅季龍時疾瘳以永和五年僭卽皇帝位於南郊大赦境內建元曰大寧百官增位一等諸子進爵郡王以尙書張良爲右僕射故東宮謫卒髙力等萬餘人當戍涼州行達雍城旣不在赦例又�雍州刺史張茂送之茂皆奪其馬令步推鹿車致糧戍所髙力督定陽梁犢等因眾心之怨謀起兵東還陰令胡人頡獨鹿微告戍者戍者皆踴抃大呼梁犢乃自稱晉徵東大將軍率眾攻陷下辦逼張茂爲大都督大司馬載以軺車安西劉寧自安定擊之大敗而還秦雍間城戍無不摧陷斬二千石長史長驅而東髙力等皆多力善射一當十餘人𨿽無兵甲所在掠百姓大斧施一丈柯攻戰若神所向崩潰戍卒皆隨之比至長安眾已十萬其樂平王石苞時鎭長安盡銳距之一戰而敗犢遂東出潼關進如洛川季龍以李農爲大都督行大將軍事統衛軍張賀度徵西張良徵鹵石閔等率步騎十萬討之戰於新安農師不利又戰於洛陽農師又敗乃退壁成�犢東掠滎陽陳畱諸郡季龍大懼以燕王石斌爲大都督中外諸軍事率精騎一萬統姚弋仲符洪等擊犢於滎陽東大敗之斬犢首而還討其餘黨盡滅之俄而晉將軍王龕拔其浦郡始平人馬起兵於洛氏葛谷自稱將軍石苞攻滅之誅三千餘家時熒惑犯積屍又犯昴月及熒惑北犯河鼓未幾季龍疾甚以石遵爲大將軍鎭關右石斌爲丞相錄尙書事張豺爲鎭衛大將軍領軍將軍吏部尙書並受遺輔政劉氏懼斌之輔政也害世與張豺謀誅之斌時在襄國乃遣使詐斌曰主上患已漸損王須獵者可小停也斌性好酒耽獵遂遊畋縱飲劉氏矯命稱斌無忠孝之心免斌官以王歸第使張豺弟雄率龍騰五百人守之石遵自幽州至鄴�朝堂受拜配禁兵三萬遣之遵慟泣而去是日季龍疾小瘳問曰遵至未左右答言久已去矣季龍曰恨不見之季龍臨於西閣龍騰將軍中郎二百餘人列拜於前季龍曰何所求也皆言聖躬不和宜令燕王入宿衛典兵馬或言乞爲皇太子季龍不知斌之廢也責曰燕王不在內邪呼來左右言王酒病不能入季龍曰促持輦迎之當付其璽綬亦竟無行者尋惛眩而入張豺使弟雄等矯季龍命殺斌劉氏又矯命以豺爲太保都督中外諸軍錄尙書事加千兵百騎一依霍光輔漢故事侍中徐統嘆曰禍將作矣吾無爲豫之乃仰藥而死俄而季龍亦死季龍始以咸康元年僭位至此永和五年凡在位十五歲於是世卽僞位尊劉氏爲皇太后臨朝進張豺爲丞相豺請石遵石鑑爲左右丞相以慰其心劉氏從之豺與張舉謀誅李農而舉與農素善以豺謀告之農懼率騎百餘奔廣宗率乞活數萬家保於上白劉氏使張舉等統宿衛精卒圍之豺以張離爲鎭軍大將軍監中外諸軍事司隸校尉爲己之副鄴中羣盜大起疊相劫掠石遵聞季龍之死屯於河內姚弋仲苻洪石閔劉寧及武衛王鸞寧西王午石滎王鐵立義將軍段勤等旣平秦洛班師而歸遇遵於季城說遵曰殿下長而且賢先帝亦有意於殿下矣但以末年惛惑爲張豺所誤今上白相持未下京師宿衛空虛若聲張豺之罪鼓行而討之孰不倒戈開門而迎殿下者邪遵從之洛州刺史劉國等亦率洛陽之眾至於季城遵檄至鄴張豺大懼馳召上白之軍遵次於蕩陰戎卒九萬石閔爲前鋒豺將出距之耆舊羯士皆曰天子兒來奔喪吾當出迎之不能爲張豺城戍也逾城而出豺斬之不能止張離率龍騰二千斬關迎遵劉氏懼引張豺入對之悲哭曰先帝梓宮未殯而禍難繁興今皇嗣衝幼托之於將軍將軍何以匡濟邪加遵重官可以弭不豺惶怖失守無復籌計但言唯唯劉氏令以遵爲丞相領大司馬大都督中外諸軍錄尙書事加黃鉞九錫增封十郡委以阿衡之任遵至安陽亭張豺懼而出迎遵命執之於是貫甲曜兵入自鳳陽門升於太武前殿擗踴盡哀退如東閣斬張豺於平樂市夷其三族假劉氏令曰嗣子幼沖先帝私恩所授皇業至重非所克堪其以遵嗣位遵僞讓至於再三羣臣惇勸乃受之僭卽尊位於太武前殿大赦殊死已下罷上白圍封世爲譙王邑萬戶待以不臣之禮廢劉氏爲太妃尋皆殺之世凡立三十三日於是李農歸請罪遵復其位待之如初尊其母鄭氏爲皇太后其妻張氏爲皇后以石斌子衍爲皇太子石鑑爲侍中石衝爲太保石苞爲大司馬石琨爲大將軍石閔爲中外諸軍事輔國大將軍錄尙書事輔政暴風拔樹震雷雨雹大如盂升太武暉華殿災諸門觀閣蕩然其乘輿服禦燒者大半光焰照天金石皆盡火月餘乃滅雨血周徧鄴城石衝時鎭於薊聞遵殺世而自立乃謂其寮佐曰世受先帝之命遵輒廢殺罪逆莫大其�內外戒嚴孤將親討之於是畱寧北沐堅戍幽州帥眾五萬自薊討遵傳檄燕趙所在雲集比及常山眾十餘萬次於苑鄕遇遵赦書謂左右曰吾弟一也死者不可復追何爲復相殘乎吾將歸矣其將陳暹進曰彭城篡�自尊爲罪大矣吳王𨿽北�臣將南轅乎京師擒彭城然後奉迎大駕衝從之遵馳遣王擢以書諭衝衝弗聽遵假石閔黃鉞金鉦與李農等率精卒十萬討之戰於平棘衝師大敗獲衝於元氏賜死坑其士卒三萬餘人始葬季龍號其墓爲顯原陵僞謚武皇帝廟號太祖遵揚州刺史王浹以淮南歸順晉西中郎將陳逵進據壽春徵北將軍褚裒率師伐遵次於下邳遵以李農爲南討大都督率騎二萬來距裒不能進退屯廣陵陳逵聞之懼遂焚壽春積聚毀城而還石苞時鎭長安謀帥關中之眾攻鄴左長史石光司馬曹曜等固諫苞怒誅光等百餘人苞性貪而無謀雍州豪右知其無成並遣使告晉梁州刺史司馬勛勛於是率眾赴之壁於懸鉤去長安二百餘里使治中劉煥攻京兆太守劉季離斬之三輔豪右多殺其令長擁三十餘壁有眾五萬以應勛苞輟攻鄴之謀使麻秋姚國等率騎距勛遵遣車騎王朗率精騎二萬外以討勛爲名因劫苞送之於鄴勛又爲朗所距釋懸鉤拔宛城殺遵南陽太守袁景而還初遵之發季城也謂石閔曰努力事成以爾爲儲貳旣而立衍閔甚失望自以勛髙一時規專朝政遵忌而不能任閔旣爲都督總內外兵權乃懷撫殿中將士及故東宮髙力萬餘人皆奏爲殿中員外將軍爵關外侯賜以宮女樹己之恩遵弗之猜也而更題名善惡以挫抑之眾咸怨矣而又納中書令孟準左衛將軍王鸞之計頗疑憚於閔稍奪兵權閔益有恨色準等咸勸誅之遵召石鑑等入議於其太后鄭氏之前皆請誅之鄭氏曰季城回師無棘奴豈有今日小驕縱之不可便殺也鑑出遣宦者楊環馳以告閔閔遂劫李農及右衛王基密謀廢遵使將軍蘇亥周成率甲士三十執遵於如意觀遵時方與婦人彈棋問成等曰反者誰也成曰義陽王鑑當立遵曰我尙如是汝等立鑑復能幾時乃殺之於琨華殿誅鄭氏及其太子衍上光祿張斐中書令孟準左衛王鸞等遵凡在位一百八十三日鑑乃僭位大赦殊死以下以石閔爲大將軍封武徳王李農爲大司馬並錄尙書事郎闓爲司空秦州刺史劉羣爲尙書左僕射侍中盧諶爲中書監鑑使石苞及中書令李松殿中將軍張才等夜誅閔農於琨華殿不克禁中擾亂鑑恐閔爲變僞若不知者夜斬松才於西中華門並誅石苞時石祗在襄國與姚弋仲苻洪等通和連兵檄誅閔農鑑遣石琨爲大都督與張舉及侍中呼延盛率步騎七萬分討祗等中領軍石成侍中石啟前河東太守石暉謀誅閔農閔農殺之龍驤孫伏都劉銖等結羯士三千伏於胡天亦欲誅閔等時鑑在中臺伏都率三十餘人將升臺挾鑑以攻之鑑見伏都毀閣道臨問其故伏都曰李農等反已在東掖門臣嚴率衛士謹先啟知鑑曰卿是功臣好爲官陳力朕從臺觀卿勿慮無報也於是伏都及銖率眾攻閔農不克屯於鳳陽門閔農率眾數千毀金明門而入鑑懼閔之誅己也馳招閔農開門內之謂曰孫伏都反卿宜速討之閔農攻斬伏都等自鳳陽至琨華橫屍相枕流血成渠宣令內外六夷敢稱兵杖者斬之胡人或斬關或逾城而出者不可勝數使尙書王簡少府王郁帥眾數千守鑑於禦龍觀懸食給之令城內曰與官同心者住不同心者各任所之�城門不復相禁於是趙人百里內悉入城胡羯去者塡門閔知胡之不爲己用也班令內外趙人斬一胡首送鳳陽門者文官進位三等武職悉拜牙門一日之中斬首數萬閔躬率趙人誅諸胡羯無貴賤男女少長皆斬之死者二十餘萬戶諸城外悉爲野犬豺狼所食屯據四方者所在承閔書誅之於時髙鼻多須至有濫死者半太宰趙鹿太尉張舉中軍張春光祿石嶽撫軍石寧武衛張季及諸公侯卿校龍騰等萬餘人出奔襄國石琨奔據冀州撫軍張沈屯口張賀度據石瀆建義段勤據黎陽寧南楊羣屯桑壁劉國據陽城段龕據陳畱姚弋仲據混橋苻洪據枋頭眾各數萬王朗麻秋自長安奔於洛陽秋承閔書誅朗部胡千餘朗奔於襄國麻秋率眾奔於苻洪石琨及張舉王朗率眾七萬伐鄴石閔率騎千餘距之城北閔執兩刃矛馳騎擊之皆應鋒摧潰斬級三千琨等大敗遂歸於冀州閔與李農率騎三萬討張賀度於石瀆鑑密遣宦者賫書召張沈等使承虛襲鄴宦者以告閔農閔農馳還廢鑑殺之誅季龍孫三十八人盡殪石氏鑑在位一百三日季龍小男混永和八年將妻妾數人奔京師�收付廷尉俄而斬之於建康市季龍十三子五人爲冉閔所殺八人自相殘害混至此又死初讖言滅石者陵尋而石閔徙封蘭陵公季龍惡之攺蘭陵爲武興郡至是終爲閔所滅始勒以成帝咸和三年僭立二主四子凡二十三年以穆帝永和五年滅

魏晉書冉閔載記閔字永曾小字棘奴季龍之養孫也父瞻字弘武本姓冉名良魏郡內黃人也其先漢黎陽騎都督累世牙門勒破陳午獲瞻時年十二命季龍子之驍猛多力攻戰無前歷位左積射將軍西華侯閔幼而果銳季龍撫之如孫及長身長八尺善謀策勇力絕人拜建節將軍徙封修城侯歷位北中郎將遊擊將軍季龍之敗於昌黎閔軍獨全由此功名大顯及敗梁犢之後威聲彌振胡夏宿將莫不憚之永和六年殺石鑑其司徒申鍾司空朗闓等四十八人上尊號於閔閔固讓李農農以死固請於是僭卽皇帝位於南郊大赦攺元曰永興國號大魏復姓冉氏追尊其祖隆元皇帝考瞻烈祖髙皇帝尊母王氏爲皇太后立妻董氏爲皇后子智爲皇太子以李農爲太宰領太尉錄尙書事封齊王農諸子皆封爲縣公封其子引明裕皆爲王文武進位三等封爵有差遣使者持節赦諸屯結皆不從石祗聞鑑死僭稱尊號於襄國諸六裔據州郡擁兵者皆應之閔遣使臨江告晉曰寇逆亂中原今已誅之若能共討者可遣軍來也朝廷不答閔誅李農及其三子並尙書令王謨侍中王衍中常侍嚴震趙升等晉廬江太守袁眞攻其合肥執南蠻校尉桑坦遷其百姓而還石祇遣其相國石琨率眾十萬伐鄴進據邯鄲祗鎭南劉國自繁陽會琨閔大敗琨於邯鄲死者萬餘劉國還屯繁陽苻健自枋頭入關張賀度段勤與劉國靳豚會於昌城將攻鄴閔遣尙書左僕射劉羣爲行臺都督使其將王泰崔通周成等帥步騎十二萬次於黃城閔躬統精卒八萬繼之戰於蒼亭賀度等大敗死者二萬八千追斬靳豚於陰安鄕盡俘其眾振旅而歸戎卒三十餘萬旌旗鐘鼓綿亙百餘里𨿽石氏之盛無以過之閔至自蒼亭行飲至之禮淸定九流準才受任儒學後門多蒙顯進於時翕然方之爲魏晉之初閔率步騎十萬攻石祗幹襄國署其子太原王引爲大單於驃騎大將軍以降胡一千配爲麾下光祿大夫韋謏啟諫切甚閔覽之大怒誅謏及其子孫閔攻襄國百餘日爲土山地道築室反耕祗大懼去皇帝之號稱趙王遣使詣慕容�姚弋仲以乞師會石琨自冀州援祗弋仲復遣其子襄率騎三萬八千至自頭�遣將軍悅綰率甲卒三萬自龍城三方勁卒合十餘萬閔遣車騎胡睦距襄於長蘆將軍孫威候琨於黃丘皆爲敵所敗士卒略盡睦威單騎而還琨等軍且至閔將出擊之衛將軍王泰諫曰窮寇固迷希望外援今彊救雲集欲吾出戰腹背擊我宜固壘勿出觀勢而動以挫其謀今陛下親戎如失萬全大事去矣請愼無出臣請率諸將爲陛下滅之閔將從之道士法饒進曰太白經昴當殺敵人一戰百�不可失也閔攘袂大言曰吾戰決矣敢諫者斬於是盡眾出戰姚襄悅綰石琨等三面攻之祗衝其後閔師大敗閔潛於襄國行宮與十餘騎奔鄴降胡栗特康等執冉引及左僕射劉琦等送於祗盡殺之司空石璞尙書令徐機車騎胡睦侍中李綝中書監盧諶少府王郁尙書劉欽劉休等及諸將士死者十餘萬人於是人物殲矣賊盜蜂起司冀大饑人相食自季龍末年而閔盡散倉庫以樹私思與羌胡相攻無月不戰靑雍幽荊州徙戶及諸氐羌胡蠻數百餘萬各還本土道路交錯互相殺掠且饑疫死亡其能達者十有二三諸夏紛亂無復農者閔悔之誅法饒父子支解之贈韋謏大司徒石祗使劉顯率眾七萬攻鄴時閔潛還莫有知者內外凶凶皆謂閔已沒矣射聲校尉張艾勸閔親郊以安眾心閔從之訛言乃止劉顯次於明光宮去鄴二十三里閔懼召衛將軍王泰議之泰恚其謀之不從辭以瘡甚閔親臨問之固稱疾篤閔怒還宮顧謂左右曰巴奴乃公豈假汝爲命邪要將先滅羣寇卻斬王泰於是盡眾而戰大敗顯軍追奔及於陽平斬首三萬餘級顯懼密使請降求殺祗爲效閔振旅而歸會有告王泰招集秦人將奔關中閔怒誅泰夷其三族劉顯果殺祗及其太宰趙鹿等十餘人傳首於鄴送質請命驃騎石寧奔於柏人閔命焚祗首於通衢閔兗州刺史劉啟以鄄城歸順劉顯復率眾伐鄴閔擊敗之還稱尊號於襄國閔徐州刺史周成兗州刺史魏統豫州牧冉遇荊州剌史樂弘皆以城歸順平南髙崇徵鹵呂護執洛州刺史鄭系以三河歸順慕容彪攻陷中山殺閔寧北白同幽州刺史劉準降於慕容�時有云黃赤色起東北長百餘丈一白鳥從雲間西南去占者惡之劉顯率眾伐常山太守蘇亥告難於閔閔畱其大將軍蔣干等輔其太子智守鄴親率騎八千救之顯所署大司馬淸河王寧以棗彊降於閔收其餘眾擊顯敗之追奔及於襄國顯大將曹伏駒開門爲應遂入襄國誅顯及其公卿已下百餘人焚襄國宮室遷其百姓於鄴顯領軍範路率眾千餘斬關奔於枋頭時慕容�已克幽薊略地至於冀州閔帥騎距之與慕容恪相遇於魏昌城閔大將軍董閏車騎張溫言於閔曰鮮卑乘勝气勁不可當也請避之以溢其气然後濟師以擊之可以捷也閔怒曰吾成師以出將平幽州斬慕容�今遇恪而避之人將侮我矣乃與恪遇十戰皆敗之恪乃以鐵�連馬簡善射鮮卑勇而無剛者五千方陣而前閔所乘赤馬曰朱龍日行千里左杖雙刃矛右執鉤戟順風擊之斬鮮卑三百餘級俄而燕騎大至圍之數周閔眾寡不敵躍馬潰圍東走行二十餘里馬無故而死爲恪所擒及董閏張溫等送之於薊�立閔而問之曰汝奴僕下才何自妄稱天子閔曰天下大亂爾曹尙欲篡逆我一時英雄何爲不可作帝王邪�怒鞭之三百送於龍城告廆皝廟遣慕容評率眾圍鄴劉寧及弟崇帥胡騎三千奔於晉陽蘇亥棄常山奔於新興鄴中饑人相食季龍時宮人被食略盡冉智尙幼蔣幹遣侍中繆嵩詹事劉猗奉表歸順且乞師於晉濮陽太守戴施自倉垣次於棘津止猗不聽進責其傳國璽猗使嵩還鄴復命幹沈吟未決施乃率壯士百餘人入鄴助守三臺譎之曰且出璽付我今凶寇在外道路不通未敢送也須得璽當馳白天子耳聞璽已在吾處信卿至誠必遣軍糧厚相救餉幹以爲然乃出璽付之施宣言使督護何融迎糧陰令懷璽送於京師長水校尉馬願龍驤田香開門降評施融蔣幹懸縋而下奔於倉垣評送閔妻董氏太子智太尉申鍾司空條攸中書監聶熊司隸校尉籍羆中書令李垣及諸王公卿士於薊尙書令王簡左僕射張幹右僕射郎肅自殺�送閔旣至龍城斬於遏陘山山左右七里艸木悉枯蝗虫大起五月不再至於十二月�遣使者祀之謚曰武悼天王其日大雪是歲永和八年也

僭號部匯考九

晉代僭號四

前燕慕容廆慕容皝

慕容�慕容暐

晉書慕容廆載記廆字弈洛昌黎棘城鮮卑人也其先有熊氏之苗裔世居北裔邑於紫蒙之野其後與匈奴並盛控弦之士二十餘萬風俗官號與匈奴略同秦漢之際爲匈奴所敗分保鮮卑山因以爲號曾祖莫護跋魏初率其諸部入居遼西從宣帝伐公孫氏有功拜率義王始建國於棘城之北時燕代多冠步搖冠莫護跋見而好之乃斂發襲冠諸部因呼之爲步搖其後音訛遂爲慕容焉或云慕二儀之徳繼三光之容遂以慕容爲氏祖木延左賢王父涉歸以全柳城之功進拜鮮卑單於遷邑於遼東北於是漸慕諸夏之風矣廆幼而魁岸美姿貌身長八尺雄傑有大度安北將軍張華雅有知人之鑑廆童丱時往謁之華甚嘆異謂曰君至長必爲命世之器匡難濟時者也因以所服簪幘遺廆結殷勤而別涉歸死其弟耐篡位將謀殺廆廆亡潛以避禍後國人殺耐迎廆立之初涉歸有憾於宇文鮮卑廆將修先君之怨表請討之武帝弗許廆怒入寇遼西殺掠甚眾帝遣幽州諸軍討廆戰於肥如廆眾大敗自後復掠昌黎每歲不絕又率眾東伐扶余扶余王依慮自殺廆夷其國城驅萬餘人而歸東裔校尉何龕遣督護賈沈將迎立依慮之子爲王廆遣其將孫丁率騎邀之沈力戰斬丁遂復扶余之國廆謀於其眾曰吾先公以來世奉中國且華裔理殊彊弱固別豈能與晉競乎何爲不和以害吾百姓邪乃遣使來降帝嘉之拜爲鮮卑都督廆致敬於東裔府巾衣詣門抗士大夫之禮何龕嚴兵引見廆乃攺服戎衣而入人問其故廆曰主人不以禮賓復何爲哉龕聞而慚之彌加敬憚時東方宇文鮮卑段部以廆威徳日廣懼有吞並之計因爲寇掠往來不絕廆卑辭厚幣以撫之太康十年廆又遷於徒河之靑山廆以大棘城卽帝顓頊之墟也元康四年乃移居之教以農桑法制同於上國永寧中燕垂大水廆開倉振給幽方獲濟天子聞而嘉之褒賜命服太安初宇文莫圭遣弟屈云寇邊城云別帥大素延攻掠諸部廆親擊敗之素延怒率眾十萬圍棘城眾咸懼人無距志廆曰素延𨿽犬羊蟻聚然軍無法制已在吾計中矣諸君但爲力戰無所憂也乃躬貫甲冑馳出擊之素延大敗追奔百里俘斬萬餘人永嘉初廆自稱鮮卑大單於遼東太守龐本以私憾殺東裔校尉李臻附塞鮮卑素連木津等托爲臻報讎實欲因而爲亂遂攻陷諸縣殺掠士庶太守袁謙頻戰失利校尉封釋懼而請和連歲寇掠百姓失業流亡歸附者日月相繼廆子翰言於廆曰求諸侯莫如勤王自古有爲之君靡不杖此以成事業者也今連津跋扈王師覆敗蒼生屠膾豈甚此乎豎子外以龐本爲名內實幸而爲寇封使君以誅本請和而毒害滋深遼東傾沒垂已二周中原兵亂州師屢敗勤王杖義今其時也單於宜明九伐之威救倒懸之命數連津之罪合義兵以誅之上則興復遼邦下則並吞二部忠義彰於本朝私利歸於我國此則吾鴻漸之始也終可以得志於諸侯廆從之是日率騎討連津大敗斬之二部悉降徙之棘城立遼東郡而歸懷帝蒙塵於平陽王浚承制以廆爲散騎常侍冠軍將軍前鋒大都督大單於廆不受建興中湣帝遣使拜廆鎭軍將軍昌黎遼東二國公建武初元帝承制拜廆假節散騎常侍都督遼左雜裔流人諸軍事龍驤將軍大單於昌黎公廆讓而不受徵鹵將軍魯昌說廆曰今兩京傾沒天子蒙塵瑯邪承制江東實人命所系明公雄據海朔跨總一方而諸部猶怙眾稱兵未遵道化者蓋以官非王命又自以爲彊今宜通使瑯邪勸承大統然後敷宣帝命以伐有罪誰敢不從廆善之乃遣其長史王濟浮海勸進及帝卽尊位遣謁者陶遼重申前命授廆將軍單於廆固辭公封時二京傾覆幽冀淪陷廆刑政修明虛懷引統流亡士庶多𦇤負歸之廆乃立郡以統流人冀州人爲冀陽郡豫州人爲成周郡靑州人爲營丘郡並州人爲唐國郡於是推舉賢才委以庶政以河東裴嶷代郡魯昌北平陽耽爲謀主北海逢羨廣平遊邃北平西方虔渤海封抽西河宋奭河東裴開爲股肱渤海封弈平原宋該安定皇甫岌蘭陵繆愷以文章才�任居樞要會稽朱左車泰山胡毋翼魯國孔纂以舊徳淸重引爲賓友平原劉贊儒學該通引爲東庠祭酒其世子皝率國冑束脩受業焉廆覽政之暇親臨聽之於是路有頌聲禮讓興矣時平州刺史東裔校尉崔毖自以爲南州士望意存懷集而流亡者莫有赴之毖意廆拘畱乃陰結髙句驪及宇文段國等謀滅廆以分其地太興初三國伐廆廆曰彼信崔毖虛說邀一時之利烏合而來耳旣無統一莫相歸伏吾今破之必矣然彼軍初合其鋒甚銳幸我速戰若逆擊之落其計矣靜以待之必懷疑貳疊相猜防一則疑吾與毖譎而覆之二則自疑三國之中與吾有韓魏之謀者待其人情沮惑然後取之必矣於是三國攻棘城廆閉門不戰遣使送牛酒以犒宇文大言於眾曰崔毖昨有使至於是二國果疑宇文同於廆也引兵而歸宇文悉獨官曰二國𨿽歸吾當獨兼其國何用人爲盡眾逼城連營三十里廆簡銳士配皝推鋒於前翰領精騎爲奇兵從傍出直衝其營廆方陣而進悉獨官自恃其眾不設備見廆軍之至方率兵距之前鋒始交翰已入其營縱火焚之其眾皆震擾不知所爲遂大敗悉獨官僅以身免盡俘其眾於其營候獲皇帝玉璽三紐遣長史裴嶷送於建鄴崔毖懼廆之讎己也使兄子燾僞賀廆會三國使亦至請和曰非我本意也崔平州教我耳廆將燾示以攻圍之處臨之以兵曰汝叔父教三國滅我何以詐來賀我乎燾懼首服廆乃遣燾歸說毖曰降者上策走者下策也以兵隨之毖與數十騎棄家室奔於髙句驪廆悉降其眾徙燾及髙瞻等於棘城待以賓禮明年髙句驪寇遼東廆遣眾擊敗之裴嶷至自建鄴帝遣使者拜廆監平州諸軍事安北將軍平州刺史增邑二千戶尋加使持節都督幽州東裔諸軍事車騎將軍平州牧進封遼東郡公邑一萬戶常侍單於並如故丹書鐵券承制海東命備官司置平州守宰段末波初統其國而不修備廆遣皝襲之入令支收其名馬寶物而還石勒遣使通和廆距之送其使於建鄴勒怒遣宇文乞得龜擊廆廆遣皝距之以裴嶷爲右部都督率索頭爲右翼命其少子仁自平郭趣伯林爲左翼攻乞得龜�之悉擄其眾乘勝拔其國城收其資用億計徙其人數萬戶以歸成帝卽位加廆侍中位特進咸和五年又加開府儀同三司固辭不受廆嘗從容言曰獄者人命之所懸也不可以不愼賢人君子國家之基也不可以不敬稼穡者國之本也不可以不急酒色便佞亂徳之甚也不可以不戒乃著家令數千言以申其旨遣使與太尉陶侃箋曰明公使君轂下振徳曜威撫寧方夏勞心文武士馬無恙欽髙仰止注情彌久王塗崄遠隔以燕越每瞻江湄延首遐外天降艱難禍害屢臻舊都不守奄爲鹵庭使皇輿遷幸假勢吳楚大晉啟基祚流萬世天命未攺元象著明是以義烈之士深懷憤踴猥以功薄受國殊寵上不能掃除羣羯下不能身赴國難仍縱賊臣屢逼京輦王惇唱禍於前蘇峻肆毒於後凶暴過於董卓惡逆甚於傕汜普天率土誰不同忿深怪文武之士過荷朝榮不能滅中原之寇刷天下之恥君侯植根江陽發曜荊衡仗葉公之權有包胥之志而令白公伍員殆得極其暴竊爲丘明恥之區區楚國子重之徒猶恥君弱羣臣不及先大夫厲己戒眾以服陳鄭越之種蠡尙能弼佐句踐取威黃池況今吳土英賢比肩而不輔翼聖主陵江北伐以義聲之直討逆暴之寇檄命舊都之士招懷存本之人豈不若因風振落頓�走輪哉且孫氏之初以長沙之眾摧破董卓志匡漢室𨿽中遇寇害雅志不遂原其誠心乃忽身命及權據楊越外仗周張內憑顧陸距魏赤壁�取襄陽自玆以降世主相襲咸能侵逼徐豫令魏朝旰食不知今之江表爲賢�匿智藏其勇略邪將呂蒙淩統髙蹤曠世哉況今凶寇虐暴中州人士逼迫勢促其顚沛之危甚於累卵假號之彊眾心所去敵有釁矣易可震蕩王郎袁術𨿽自詐僞皆基淺根微禍不旋踵此皆君侯之所聞見者矣王司徒淸虛寡欲善於全己昔曹參亦崇此道著畫一之稱也庾公居元舅之尊處申伯之任超然髙蹈明智之權廆於寇難之際受大晉累世之恩自恨絕域無益聖朝徒系心萬里望風懷憤今海內之望足爲楚漢輕重者惟在君侯若戮力盡心悉五州之眾據兗豫之郊使向義之士倒戈釋甲則羯寇必滅國恥必除廆在一方敢不竭命孤軍輕進不足使勒畏首畏尾則懷舊之士欲爲內應無由自發故也故遠陳寫言不宣盡廆使者遭風沒海其後廆更寫前箋並賫其東裔校尉封抽行遼東相韓矯等三十餘人疏上侃回曰自古有國有家鮮不極盛而衰自大晉龍興�平會神武之略邁蹤前史惠皇之末後黨構難禍結京畿釁成公族遂使羯寇乘虛傾覆諸夏舊都淪滅山陵毀掘人神悲悼幽明發憤昔玁狁之彊匈奴之盛未有如今日羯寇之暴跨躡華裔盜稱尊號者也天祚有晉挺授英傑車騎將軍慕容廆自弱冠蒞國忠於王室明允恭肅志在立勛屬海內分崩皇輿遷幸元皇中興初唱大業肅祖繼統蕩平江外廆𨿽限以山海隔以羯寇翹首引領系心京師常假寤寐欲憂國忘身貢篚相尋連舟載路戎不稅駕動成義舉今羯寇滔天怙其醜類樹基趙魏跨略燕齊廆𨿽率義眾誅討大逆然管仲相齊猶曰寵不足以禦下況廆輔翼王室有匡霸之功而位卑爵輕九命未加非所以寵異藩翰惇獎殊勛者也方今詔命隔絕王路崄遠貢使往來動彌年載今燕之舊壤北周沙漠東盡樂浪西曁代山南極冀方而悉爲鹵庭非復國家之域將佐等以爲宜遠遵周室近準漢初進封廆爲燕王行大將軍事上以總統諸部下以割損賊境使冀州之人望風向化廆得祗承詔命率合諸國奉辭裔逆以成桓文之功苟利社稷專之可也而廆固執謙光守節彌髙每詔所加讓動積年非將佐等所能惇逼今區區所陳不欲苟相崇重而愚情至心實爲國計侃報抽等書其略曰車騎將軍憂國忘身貢篚載路羯賊求和執使送之西討段國北伐塞外遠綏索頭荒服以獻惟北部未賓屢遣徵伐又知東方官號髙下齊班進無統攝之權退無等差之降欲進車騎爲燕王一二具之夫功成進爵古之成制也車騎𨿽未能爲官摧勒然忠義竭誠今騰箋上聽可不遲速當任天臺也朝議未定八年廆卒乃止時年六十五在位四十九年帝遣使者策贈大將軍開府儀同三司謚曰襄及�僭號僞謚武宣皇帝慕容皝載記皝字元眞廆第三子也龍顏版齒身長七尺八寸雄毅多權略尙經學善天文廆爲遼東公立爲世子建武初拜爲冠軍將軍左賢王封望平侯率眾徵討累有功大寧末拜平北將軍進封朝鮮公廆卒嗣位以平北將軍行平州刺史督攝部內尋而宇文乞得龜爲其別部逸豆歸所逐奔死於外皝率騎討之逸豆歸懼而請和遂築楡陰安晉二城而還初皝庶兄建威翰驍武有雄才素爲皝所忌母弟徵鹵仁廣武昭並有寵於廆皝亦不平之及廆卒並懼不自容至此翰出奔段遼仁勸昭舉兵廢皝皝殺昭遣使按檢仁之虛實遇仁於險瀆仁知事發殺皝使東歸平郭皝遣其弟建武幼司馬佟燾等討之仁盡眾距戰幼等大敗皆沒於仁襄平令王冰將軍孫機以遼東叛於皝東裔校尉封抽護軍乙逸遼東相韓矯元菟太守髙詡等棄城奔還仁於是盡有遼左之地自稱車騎將軍平州刺史遼東公宇文歸段遼及鮮卑諸部並爲之援咸和九年皝遣其司馬封弈攻鮮卑木堤於白狼揚威淑虞攻烏丸悉羅侯於平堈皆斬之材官劉佩攻乙連不�段遼遂寇徒河皝將張萌逆擊敗之遼弟蘭與翰寇柳城都尉石琮擊敗之旬餘蘭翰復圍柳城皝遣寧遠慕容汗及封弈等救之皝戒汗曰賊眾气銳難與爭鋒宜顧萬全愼勿輕進必須兵集陣整然後擊之汗性驍銳遣千餘騎爲前鋒而進封弈止之汗不從爲蘭所敗死者大半蘭復攻柳城爲飛梯地道圍守二旬石琮躬勒將士出擊敗之斬首千五百級蘭乃遁歸是歲成帝遣謁者徐孟閭丘幸等持節拜皝鎭軍大將軍平州刺史大單於遼東公持節都督承制封拜一如廆故事皝自徵遼東�襄平仁所署居就令劉程以城降新昌人張衡執縣宰以降於是斬仁所置守宰分徙遼東大姓於棘城置和陽武次西樂三縣而歸咸康初遣封弈襲宇文別部涉弈於大獲而還涉弈於率騎追戰於渾水又敗之皝將乘海討仁羣下咸諫以海道危阻定從陸路皝曰舊海水無淩自仁反以來凍合者三矣昔漢光武因滹沱之冰以濟大業天其或者欲吾乘此而�之乎吾計決矣有沮謀者斬乃率三軍從昌黎踐淩而進仁不虞皝之至也軍去平郭七里騎乃告仁狼狽出戰爲皝所擒殺仁而還立籍田於朝陽門東置官司以主之段遼遣其將李詠夜襲武興遇雨引還都尉張萌追擊擒詠段蘭擁眾數萬屯於曲水亭將攻柳城宇文歸入寇安晉爲蘭聲援皝以步騎五萬擊之師次柳城蘭歸皆遁遣封弈率輕騎追擊敗之收其軍實館谷二旬而還謂諸將曰二寇恥無功而歸必復重至宜於柳城左右設伏以待之遣封弈率騎潛於馬兜山諸道俄而遼騎果至弈夾擊大敗之斬其將榮保遣兼長史劉斌郎中令陽景送徐孟等歸於京師使其世子�伐段遼諸城封弈攻宇文別部皆大捷而歸立納諫之木以開讜言之路後徙昌黎郡築好城於乙連東使將軍蘭勃戍之以逼乙連又城曲水以爲勃援乙連饑甚段遼輸之粟蘭勃要擊獲之遼遣將屈云攻興國與皝將慕容遵大戰於五官水上云敗斬之盡俘其眾封弈等以皝任重位輕宜稱燕王皝於是以咸康三年僭卽王位赦其境內以封弈爲國相韓壽爲司馬裴開陽騖王宇李洪杜羣宋該劉瞻石琮皇甫眞陽協宋晃平熙張泓等並爲列卿將帥起文昌殿乘金根車駕六馬出入稱警蹕以其妻段氏爲王后世子�爲太子皆如魏武晉文輔政故事皝以段遼屢爲邊患遣將軍宋回稱藩於石季龍請師討遼季龍於是總眾而至皝率諸軍攻遼令支以北諸城遼遣其將段蘭來距大戰敗之斬級數千掠五千餘戶而歸季龍至徐無遼奔密雲山季龍進入令支怒皝之不會師也進軍擊之至於棘城戎卒數十萬四面進攻郡縣諸部叛應季龍者三十六城相持旬餘左右勸皝降皝曰孤方取天下何乃降人乎遣子恪等率騎二皝晨出擊之季龍諸軍驚擾棄甲而遁恪乘勝追之斬獲三萬餘級築戍凡城而還段遼遣使詐降於季龍請兵應接季龍遣其將麻秋率眾迎遼恪伏精騎七千於密雲山大敗之獲其司馬陽裕將軍鮮於亮擁段遼及其部眾以歸帝又遣使進皝爲徵北大將軍幽州牧領平州刺史加散騎常侍增邑萬戶持節都督單於公如故皝前軍帥慕容評敗季龍將石成等於遼西斬其將呼延晃張支掠千餘戶以歸段遼謀叛皝誅之季龍又使石成入攻凡城不�進陷廣城皝𨿽稱燕王未有朝命乃遣其長史劉祥獻捷京師兼言權假之意並請大舉討平中原又聞庾亮薨弟冰翼繼爲將相乃表曰臣究觀前代昏明之主若能親賢並建則政致升平若親黨後族必有傾辱之禍是以周之申伯號稱賢舅以其身藩於外不握朝權降及秦昭足爲令主委信二舅幾至亂國逮於漢武推重田蚡萬機之要無不決之及蚡死後切齒追恨成帝暗弱不能自立內惑艷妻外恣五舅卒令王莽坐取帝位每覽斯事孰不痛惋設使舅氏賢若穰侯王鳳則但聞有二臣不聞有二主若其不才則有竇憲梁冀之禍凡此成敗亦旣然矣苟能易軌可無覆墜陛下命世天挺當隆晉道而遭國多難殷憂備嬰追述往事至今焚灼迹其所由實因故司空亮居元舅之尊勢業之重執政裁下輕侮邊將故令蘇峻祖約不勝其忿遂致敗國至令太后發憤一旦升遐若社稷不靈人神無助豺狼之心當可極耶前事不忘後事之表而中書監左將軍冰等內執樞機外擁上將昆弟並列人臣莫疇陛下深惇渭陽冰等自宜引領臣常謂世主若欲崇顯舅氏何不封以藩國丰其祿賜限其勢利使上無偏優下無私論如此榮辱何從而生噂何辭而起往者惟亮一人宿有名望尙致世變況今居之者素無聞焉且人情易惑難以戶告縱令陛下無私於彼天下之人誰謂不私乎臣與等名位殊班出處懸邈又國之戚暱理應降悅以適事會臣獨矯抗此言者上爲陛下退爲冰計疾苟容之臣坐鑑得失顚而不扶焉用彼相昔徐福陳霍氏之戒宣帝不從至令忠臣更爲逆族良由察之不審防之無漸臣今所陳可謂防漸矣但恐陛下不明臣之忠不用臣之計事過之日更處焦爛之後耳昔王章劉向每上封事未嘗不指斥王氏故令二子或死或刑谷永張禹依違不對故容身苟免取譏於世臣被髮殊俗位爲上將夙夜惟憂罔知所報惟當外殄寇讎內盡忠規陳力輸誠以答國恩臣若不言誰當言者又與冰書曰君以椒房之親舅氏之暱總據樞機出內王命兼擁列將州司之位昆弟网羅顯布畿甸自秦漢以來隆赫之極豈有若此者乎以吾觀之若功就事舉必享申伯之名如或不立將不免梁竇之迹矣每觀史傳未嘗不寵恣母族使執權亂朝先有殊世之榮尋有負乘之累所謂愛之適足以爲害吾嘗忿歷代之主不盡防萌終寵之術何不業以一土之封令藩國相承如周之齊陳如此則永保南面之尊復何黜辱之憂乎竇武何進好善虛己賢士歸心𨿽爲閹豎所危天下嗟痛猶有能履以不驕圖國忘身故也方今四海有倒懸之急中夏逋僭逆之寇家有漉血之怨人有復讎之憾寧得安枕逍遙雅談卒歲耶吾𨿽寡徳過蒙先帝列將之授以數郡之人尙欲並吞彊寇是以自頃迄今交鋒接刃一時務農三時用武而猶師徒不頓倉有餘粟敵人日畏我境日廣況乃王者之威堂堂之勢豈可同年而語哉冰見表及書甚懼以其絕遠非所能制遂與何充等奏聽皝稱燕王其年皝伐髙句麗王釗乞盟而還明年釗遣其世子朝於皝初段遼之敗也建威翰奔於宇文歸自以威名夙振終不保全乃陽狂恣酒被髮歌呼歸信而不禁故得周遊自任至於山川形便攻戰要路莫不練之皝遣商人王車陰使察翰翰見車無言撫膺而已車還以白皝曰翰欲來也乃遣車遺翰弓矢翰乃竊歸駿馬攜其二子而還皝將圖石氏從容謂諸將曰石季龍自以安樂諸城守防嚴重城之南北必不設備今若詭路出其不意冀之北土盡可破也於是率騎二萬出蠮螉塞長驅至於薊城進渡武遂津入於髙陽所過焚燒積聚倞徙幽冀三萬餘戶使陽裕唐柱等築龍城構宮廟攺柳城爲龍城縣於是成帝使兼大鴻臚郭希持節拜皝侍中大都督河北諸軍事大將軍燕王其餘官皆如故封諸功臣百餘人咸康七年皝遷都龍城率勁卒四萬入自南陜以伐宇文髙句麗又使翰及子垂爲前鋒遣長史王宇等勒眾萬五千從北置而進髙句麗王釗謂皝軍之從北路也乃遣其弟武統精銳五萬距北置躬率弱卒以防南陜翰與釗戰於木底大敗之乘勝遂入丸都釗單馬而遁皝掘釗父利墓載其屍並其母妻珍寶掠男女五萬餘口焚其宮室毀丸都而歸明年釗遣使稱臣於皝貢其方物乃歸其父屍宇文歸遣其相國莫淺渾伐皝諸將請戰皝不許渾以皝爲憚之荒酒縱獵不復設備皝曰渾奢怠已甚今則可一戰矣遣翰率騎擊之渾大敗僅以身免盡俘其眾皝躬巡郡縣勸課農桑起龍城宮闕尋又率騎二萬親伐宇文歸以翰及垂爲前鋒歸使其驍將涉弈於盡眾距翰皝馳遣謂翰曰弈於雄悍宜小避之待寇勢驕然後取也翰曰歸之精銳盡於此今若�之則歸可不勞兵而滅弈於徒有虛名其實易與耳不宜縱敵挫吾兵气於是前戰斬弈於盡俘其眾歸遠遁漠北皝開地千餘里徙其部人五萬餘落於昌黎攺涉弈於城爲威徳城行飲至之禮論功行賞各有差以牧牛給貧家田於宛中公收其八二分入私有牛而無地者亦田宛中公收其七三分入私皝記室參軍封裕諫曰臣聞聖王之宰國也薄賦而藏於百姓分之以三等之田十一而稅之寒者衣之饑者食之使家給人足𨿽水旱而不爲災者何也髙選農官務盡勸課人治周田百畝亦不假牛力力田者受旌顯之賞惰農者有不齒之罰又量事置官量官置人使官必稱須人不虛位度歲入多少裁而祿之供百寮之外藏之太倉三年之耕餘一年之粟以斯而積公用於何不足水旱其如百姓何𨿽務農之令屢發二千石令長莫有志勤在公銳盡地利者故漢祖知其如此以墾田不實徵殺二千石以十數是以明章之際號次升平自永嘉喪亂百姓流亡中原蕭條千里無煙饑寒流隕相繼溝壑先王以神武聖略保全一方威以殄姦徳以懷遠故九州之人塞表殊類𦇤負萬里若赤子之歸慈父流人之多舊土十倍有餘人殷地狹故無田者十有四焉殿下以英聖之資克廣先業南摧彊趙東滅句麗開境三千戶增十萬繼武闡廣之功有髙西伯宜省罷諸苑以業流人人至而無資產者賜之以牧牛人旣殿下之人牛豈失乎善藏者藏於百姓如斯而已矣邇者深副樂土之望中國之人皆將壺�奉迎石季龍誰與居乎且魏晉𨿽道消之世猶削百姓不至於七八特官牛田者官得六分百姓得四分私牛而官田者與官中分百姓安之人皆悅樂臣猶曰非明王之道而況增乎且水旱之厄堯湯所不免王者宜浚治溝澮循鄭白西門史起漑灌之法旱則決溝爲雨水則入於溝瀆上無雲漢之憂下無昏墊之患句麗百濟及宇文段部之人皆兵勢所徙非如中國慕義而至咸有思歸之心今戶垂十萬狹湊都城恐方將爲國家深害宜分其兄弟宗屬徙於西境諸城撫之以恩檢之以法使不得散在居人知國之虛實今中原未平資畜宜廣官司猥多遊食不少一夫不耕歲受其饑必取於耕者而食之一人食一人之力遊食數萬損亦如之安可以家給人足治致升平殿下降覽古今之事多矣政之巨患莫甚於斯其有經略出世才稱時求者自可隨須置之列位非此已往其耕而食蠶而衣亦天之道也殿下聖性寬明思言若渴故人盡芻蕘有犯無隱前者參軍王憲大夫劉明並竭忠獻款以貢至言𨿽頗有逆鱗意在無責主者奏以妖言犯上致之於法殿下慈弘苞納恕其大辟猶削黜禁錮不齒於朝其言是也殿下固宜納之如其非也宜亮其狂狷罪諫臣而求直言亦猶北行詣越豈有得邪右長史宋該等阿媚苟容輕劾諫士己無骨鯁嫉人有之掩閉耳目不忠之甚四業者國之所資教學者有國盛事習戰務農尢其本也百工商賈猶其末耳宜量軍國所須置其員數已外歸之於農教之戰法學者三年無成亦宜還之於農不可徒充大員以塞聰�之路臣之所言當也願時速施行非也登加罪戮使天下知朝廷從善如流罰惡不淹王憲劉明忠臣也願宥忤鱗之愆收其藥石之效皝乃令曰覽封記室之諫孤實懼焉君以黎元爲國黎元以谷爲命然則農者國之本也而二千石令長不遵孟春之令惰農弗勸宜以尢不修辟者措之刑法肅厲屬城主者明詳推檢具狀以聞苑囿悉可罷之以給百姓無田業者貧者全無資產不能自存各賜牧牛一頭若私有餘力樂取官牛墾官田者其依魏晉舊法溝洫漑灌有益官私主者量造務盡水陸之勢中州未平兵難不息勛誠旣多官僚不可以減也待�平凶醜徐更議之百工商賈數四佐與列將速定大員餘者還農學生不任訓教者亦除員錄夫人臣關言於人主至難也妖妄不經之事皆應蕩然不問擇其善者而從之王憲劉明𨿽其罪應禁黜亦猶孤之無大量也可悉復本官仍居諫司封生蹇蹇深得王臣之體詩不云乎無言不酬其賜錢五萬明宣內外有欲陳孤過者不拘貴賤勿有所諱時有黑龍白龍各一見於龍山皝親率羣寮觀之去龍二百餘步祭以太牢二龍交首嬉翔解角而去皝大悅還宮赦其境內號新宮曰和龍立龍翔佛寺於山上賜其大臣子弟爲官學生者號髙門生立東庠於舊宮以行鄕射之禮每月臨觀考試優劣皝雅好文籍勤於講授學徒甚盛至千餘人親造太上章以代急就又著典誡十五篇以教冑子慕容恪攻髙句麗南蘇�之置戍而還三年遣其世子�與恪率騎萬七千車襲扶余�之擄其王及部眾五萬餘口以還皝親臨東庠考試學生其經通秀異者擢充近侍以久旱免百姓田租罷成周冀陽營丘等郡以渤海人爲興集縣河間人爲寧集縣廣平魏郡人爲興平縣東萊北海人爲育黎縣吳人爲吳縣悉隸燕國皝嘗畋於西鄙將濟河見一父老服朱衣乘白馬舉手麾皝曰此非獵所王其還也祕之不言遂濟河連日大獲後見白兔馳射之馬倒被傷乃說所見輦而還宮引�屬以後事以永和四年死在位十五年時年五十二�僭號追謚文明皇帝慕容�載記�字宣英皝之第二子也初廆嘗言吾積福累仁子孫當有中原旣而生�廆曰此兒骨相不恆吾家得之矣及長身長八尺二寸姿貌魁偉博觀圖書有文武幹略皝爲燕王拜�假節安北將軍東裔校尉左賢王燕王世子皝死永和五年僭卽燕王位依春秋列國故事稱元年赦於境內是時石季龍死趙魏大亂�將圖兼並之計以慕容恪爲輔國將軍慕容評爲輔弼將軍陽騖爲輔義將軍慕容垂爲前鋒都督建鋒將軍簡精銳二十餘萬以待期是歲穆帝使謁者陳沈拜�爲使持節侍中大都督都督河北諸軍事幽冀並平四州牧大將軍大單於燕王承制封拜一如廆皝故事明年�率三軍南伐出自盧龍次於無終石季龍幽州刺史王午棄城走畱其將王他守薊�攻陷其城斬他因而都之徙廣�上谷人於徐無代郡人於凡城而還及冉閔殺石祗僭稱大號遣其使人常煒聘於��引之觀下使其記室封裕詰之曰冉閔養息常才負恩篡逆有何祥應而僭稱大號煒曰天之所興其致不同狼烏紀於三王麟龍表於漢魏寡君應天敍歷能無祥乎且用兵殺罰哲王盛典湯武親行誅放而仲尼美之魏武養於宦官莫知所出眾不盈旅遂能終成大功逆寇酷亂蒼生屠膾寡君奮劍而誅除之黎元獲濟可謂功格皇天勛侔髙祖恭承干命有何不可裕曰石祗去歲使張舉請救云璽在襄國其言信不又聞閔鑄金爲己象壞而不成柰何言有天命煒曰誅寇之日在鄴者略無所遺璽何從而向襄國此求救之辭耳天之神璽實在寡君且妖孽之徒欲假奇眩眾或攺作萬端以神其事寡君今已握乾符類上帝江海懸諸掌大業集於身何所求慮而取信此乎鑄形之事所未聞也�旣銳信舉言又欣於閔鑄形之不成也必欲審之乃積薪置火於其側命裕等以意諭之煒神色自若抗言曰結髮已來尙不欺庸人況千乘乎巧詐虛言以救死者使臣所不爲也直道受戮死自分耳益薪速火君之大惠左右勸�殺之�曰古者兵交使在其間此亦人臣常事遂赦之遣慕容恪略地中山慕容評攻王午於魯口恪次唐城冉閔將白同中山太守侯龕固守不下恪畱其將慕容彪攻之進討常山評次南安王午遣其將鄭生距評評逆擊斬之侯龕逾城出降恪進�中山斬白同�軍令嚴明諸將無所犯閔章武太守賈堅率郡兵邀評戰於髙城擒堅於陣斬首三千餘級是歲丁零翟鼠及冉閔將劉準等率其所部降於�封鼠歸義王拜準左司馬時鮮卑段勤初附於�其後復叛�遣慕容恪及相國封弈討冉閔於安喜慕容垂討段勤於繹幕�如中山爲二軍聲勢閔懼奔於常山恪追及於泒水閔威名素振眾咸憚之恪謂諸將曰閔師老卒疲實爲難用加其勇而無謀一夫之敵耳𨿽有甲兵不足擊也吾今分軍作三部掎角以待之閔性輕銳又知吾軍勢非其敵必出萬死衝吾中軍吾今貫甲厚陣以俟其至諸軍但厲卒從旁須其戰合夾而擊之蔑不�也及戰敗之斬首七千餘級擒閔送之斬於龍城恪屯軍滹沱閔將蘇亥遣其將金光率騎數千襲恪恪逆擊斬之亥大懼奔於並州恪進據常山段勤懼而請降遂進攻鄴閔將蔣幹閉城距守�又遣慕容評等率騎一萬會攻鄴是時燕巢於�正陽殿之西椒生三雛項上有豎毛凡城獻異鳥五色成章�謂羣寮曰是何祥也咸稱燕者燕鳥也首有毛冠者言大燕龍興冠通天章甫之象也巢正陽西椒者言至尊臨軒朝萬國之徵也三子者數應三統之驗也神鳥五色言聖朝將繼五行之籙以禦四海者也�覽之大悅旣而蔣幹率銳卒五千出城挑戰慕容評等擊敗之斬首四千餘級幹單騎還鄴於是羣臣勸�稱尊號�答曰吾歷數之籙寧有分邪卿等苟相褒舉以覬非望實非寡徳所宜聞也慕容恪封弈討王午於魯口降之尋而慕容評攻�鄴城送冉閔妻子寮屬及其文物於中山先是蔣幹以傳國璽送於建鄴�欲神其事業言歷運在己乃詐云閔妻得之以獻賜號曰奉璽君因以永和八年僭卽皇帝位大赦境內建元曰元璽署置百官以封弈爲太尉慕容恪爲侍中陽騖爲尙書令皇甫眞爲尙書左僕射張希爲尙書右僕射宋活爲中書監韓恆爲中書令其餘封授各有差追尊廆爲髙祖武宣皇帝皝爲太祖文明皇帝時朝廷遣使詣��謂使者曰汝還白汝天子我承人乏爲中國所推已爲帝矣初石季龍使人探策於華山得玉版文曰歲在申酉不絕如綫歲在壬子眞人乃見及此燕人咸以爲�之應也攺司州爲中州置司隸校尉官羣下言大燕受命上承光紀黑精之君運歷傳屬代金行之後宜行夏之時服周之冕旗幟尙黑牲牡尙元�從之其從行文武諸藩使人及登號之日者悉增位三級泒河之師守鄴之軍下及戰士賜各有差臨陣戰亡者將士加贈二等士卒復其子孫殿中舊人皆隨才擢敍立其妻可足渾氏爲皇后世子曄爲皇太子晉寧朔將軍榮胡以彭城魯郡叛降於�常山人李犢聚眾數千反於普壁壘�遣慕容恪率眾討降之初冉閔旣敗王午自號安國王午旣死呂護復襲其號保於魯口恪進討走之遣前軍悅綰追及於野王悉降其眾姚襄以梁國降於�以慕容評爲都督秦雍益梁江揚荊徐兗豫十州河南諸軍事權鎭於洛水慕容彊爲前鋒都督都督荊徐二州緣淮諸軍事進據河南�自和龍至薊城幽冀之人以爲東遷互相驚擾所在屯結其下請討之�曰羣小以朕東巡故相惑耳今朕旣至尋當自定然不虞之備亦不可不爲於是令內外戒嚴苻生河內太守王會黎陽太守韓髙以郡歸�晉蘭陵太守孫黑濟北太守髙柱建興太守髙各以郡叛歸於�初�車騎大將軍範陽公劉寧屯據蕕城降於苻氏至此率戶二千詣薊歸罪拜後將軍髙句麗王釗遣使謝恩貢其方物�以釗爲營州諸軍事徵東大將軍營州刺史封樂浪公王如故�給事黃門侍郎申引上言曰夫名尊禮重先王之制冠冕之式代或不同漢以蕭曹之功有殊羣辟故劍履上殿入朝不趨世無其功則禮宜闕也至於東宮體此爲儀魏晉因循制不納舄今皇儲過謙準同百寮禮卑逼下有違朝式太子有統天之重而與諸王齊冠遠遊非所以辧章貴賤也祭饗朝慶宜正服衮衣九文冠冕九旒又仲冬長至太陰數終黃鍾產气綿微於下此月閉關息旅後不省方禮記曰是月也事欲靜君子齋戒去聲色惟周官有天子之南郊從八能之說或以有事至靈非朝饗之節故有樂作之理王者愼微禮從其重前來二至闕鼓不宜有設今之鏗鏘蓋以常儀二至之禮事殊余節猥動金聲驚越神气施之宣養實爲未盡又朝服𨿽是古禮絳構始於秦漢迄於今代遂相仍準朔望正旦乃具衮舄禮諸侯旅見天子不得終事者三雨沾服失容其在一焉今或朝日天雨未有定儀禮貴適時不在過恭近以地濕不得納舄而以衮攺履案言稱朝服所以服之而朝一體之間上下二制或廢或存實乖禮意大燕受命侔蹤虞夏諸所施行宜損益定之以爲皇代永制�曰其劍舄不趨事下太常參議太子服衮冕冠九旒超級逼上未可行也冠服何容一施一廢皆可詳定初段蘭之子龕因冉閔之亂擁眾東屯廣固自號齊王稱藩於建鄴遣書抗中表之儀非�正位�遣慕容恪慕容塵討之恪旣濟河龕弟羆驍勇有智計言於龕曰慕容恪善用兵加其眾旅旣盛恐不可抗也若頓兵城下𨿽復請降懼終不聽王但固守羆請率精銳距之若其戰捷王可馳來追擊使寇匹馬無反如其敗也遽出請降不失千戶侯也龕弗從羆固請行龕怒殺之率眾三萬來距恪恪遇龕於濟水之南與戰大敗之遂斬其弟欽盡俘其眾恪進圍廣固諸將勸恪宜急攻之恪曰軍勢有宜緩以�敵有宜急而取之若彼我勢均且有彊援慮腹背之患者須急攻之以速大利如其我彊彼弱外無寇援力足制之者當羈縻守之以待其斃兵法十圍五攻此之謂也龕恩結賊黨眾未離心濟南之戰非不銳也但其用之無術以致敗耳今憑固天險上下同心攻守勢倍軍之常法若其促攻不過數旬�之必矣但恐傷吾士眾自有事已來卒不獲寧吾每思之不覺忘寢亦何宜輕殘人命乎當持久以取耳諸將皆曰非所及也乃築室反耕嚴固圍壘龕所署徐州刺史王騰索頭單於薛云降於恪段龕之被圍也遣使詣建鄴請救穆帝遣北中郎將荀羨赴之憚寇彊遷延不敢進攻破陽都斬王騰以歸恪遂�廣固以龕爲伏順將軍徙鮮卑胡羯三千餘戶於薊畱慕容塵鎭廣固恪振旅而歸�太子曄死僞謚獻懷升平元年復立次子暐爲皇太子赦其境內攺元曰光壽遣其撫軍慕容垂中軍慕容虔與護軍平熙等率步騎八萬討丁零敕勒於塞北大破之俘斬十餘萬級獲馬十三萬匹牛羊億餘萬初廆有駿馬曰赭白有奇相逸力石季龍之伐棘城也皝將出避難欲乘之馬悲鳴蹄嚙人莫能近皝曰此馬見異先朝孤常仗之濟難今不欲者蓋先君之意乎乃止季龍尋退皝益奇之至是四十九歲矣而駿逸不虧�比之於鮑氏驄命鑄銅以圖其象親爲銘贊�勒其傍置之薊城東掖門是歲象成而馬死匈奴單於賀賴頭率部落三萬五千降於�拜寧西將軍雲中郡公處之於代郡平舒城晉太山太守諸葛攸伐其東郡�遣慕容恪距戰王師敗績北中郎將謝萬先據梁宋懼而遁歸恪進兵入寇河南汝潁譙沛皆陷置守宰而還�自薊城遷於鄴赦其境內繕修宮殿復銅雀臺廷尉監常煒上言大燕𨿽革命創制至於朝廷銓謨亦多因循魏晉惟祖父不殮葬者獨不聽官身淸朝斯誠王教之首不刊之式然禮貴適時世或損益是以髙祖制三章之法而秦人安之自頃中州喪亂連兵積年或遇傾城之敗覆軍之禍坑師沈卒往往而然孤孫煢子十室而九兼三方嶽峙父子異邦存亡吉凶杳成天外或便假一時或依嬴博之制孝子糜身無補順孫心喪靡及𨿽招魂虛葬以敍罔極之情又禮無招葬之文令不此載若斯之流抱琳瑯而無申懷英才而不齒誠可痛也恐非明揚側陋務盡時珍之道吳起二陳之疇終將無所展其才幹漢祖何由免於平城之圍郅支之首何以懸於漢關謹案戊辰詔書蕩淸瑕穢與天下更始以明維新之慶五六年間尋相違伐於則天之體臣竊未安�曰煒宿徳碩儒練明刑法覽其所陳良足采也今六合未寧喪亂未已又正當搜奇拔異之秋未可才行兼舉且除此條聽大同更議使昌黎遼東二郡營起廆廟範陽燕郡構皝廟以其護軍平熙領將作大匠監造二廟焉苻堅平州刺史劉特率戶五千降於�河間李黑聚眾千餘攻掠州郡殺棗彊令衛顏�長樂太守傅顏討斬之常山大樹自拔根下得璧七十珪七十三光色精奇有異常玉�以爲嶽神之命遣其尙書郎段勤以太牢祀之初冉閔之僭號也石季龍將李歷張平髙昌等並率其所部稱藩於�遣子入侍旣而投款建鄴結援苻堅並受爵位羈縻自固𨿽貢使不絕而誠節未盡呂護之走野王也遣弟奉表謝罪於�拜寧南將軍河內太守又上黨馮鴦自稱太守附於張平平屢言之�以平故赦其罪以爲京兆太守護鴦亦陰通京師張平跨有新興雁門西河太原上黨上郡之地壘壁三百餘胡晉十餘萬戶遂拜置徵鎭爲鼎峙之勢�遣其司徒慕容評討平領軍慕輿根討鴦司空陽騖討昌撫軍慕容臧攻歷並州壘壁降者百餘所以尙書右僕射悅綰爲安西將軍領護匈奴中郎將並州刺史以撫之平所署徵西諸葛驤鎭北蘇象寧東喬庶鎭南石賢等率壘壁百三十八降於��大悅皆復其官爵旣而平率眾三千奔於平陽鴦奔於野王歷走滎陽昌奔邵陵悉降其眾�於是復圖入寇兼欲經略關西乃令州郡校閱見丁精覆隱漏率戶畱一丁余悉發之欲使步卒滿一百五十萬期明年大集將進臨洛陽爲三方節度武邑劉貴上書極諫陳百姓雕獘召兵非法恐人不堪命有土崩之禍並陳時政不便於時者十有三事�覽而悅之付公卿博議事多納用乃攺爲三五占兵寬戎備一周悉令明年季冬赴集鄴都是歲晉將荀羨攻山茌拔之斬�太山太守賈堅�靑州刺史慕容塵遣司馬悅明救之羨師敗績復陷山荏�立小學於顯賢裏以教冑子封其子泓爲濟北王衝爲中山王燕羣臣於蒲池酒酣賦詩因談經史語及周太子晉潸然流涕顧謂羣臣曰昔魏武追痛倉舒孫權悼登無已孤常謂二主緣愛稱奇無大雅之體自曄亡以來孤鬢髮中白始知二主有以而然卿等言曄定何如也孤今悼之得無遺怪將來乎其司徒左長史李績對曰獻懷之在東宮臣爲中庶子旣忝近侍聖質志業臣實不敢不知臣聞道備無愆其惟聖人乎先太子大徳有八未見闕也�曰卿言亦過矣然試言之績曰至孝自天性與道合此其一也聰敏慧悟機思若流此其二也沈毅好斷理詣無幽此其三也疾諛亮物雅悅直言此其四也好學愛賢不恥下問此其五也英姿邁古藝業超時此其六也虛襟恭讓尊師重道此其七也輕財好施勤卹民隱此其八也�泣曰卿𨿽褒譽然此兒若在吾死無憂也吾旣不能追蹤唐虞官天下以禪有徳近模三王以世傳授景茂幼沖器藝未舉卿以爲何如績曰皇太子天資岐嶷聖敬日躋而八徳�然二闕未補雅好遊田娛心絲竹所以爲損耳�顧謂暐曰伯陽之言藥石之惠汝宜戢之因問髙年疾苦孤寡不能自存者賜谷帛有差�夜夢石季龍嚙其臂寤而惡之命發其墓剖棺出屍蹋而罵之曰死胡安敢夢生天子遣其禦史中尉約陽數其殘酷之罪鞭之棄於漳水諸葛攸又率水陸二萬討�入自石門屯於河渚攸部將匡超進據�蕭館屯於新柵又遣督護徐冏率水軍三千泛舟上下爲東西聲勢�遣慕容評傅顏等統步騎五萬戰於東阿王師敗績塞北七國賀蘭涉勒等皆降俄而�寢疾謂慕容恪曰吾所疾惙然當恐不濟修短命也復何所恨但二寇未除景茂衝幼慮其未堪多難吾欲遠追宋宣以社稷屬汝恪曰太子𨿽幼天縱聰聖必能勝殘刑措不可以亂正統也�怒曰兄弟之間豈虛飾也恪曰陛下若以臣堪荷天下之任者寧不能輔少主乎�曰若汝行周公之事吾復何憂李績淸方忠亮堪任大事汝善遇之是時兵集鄴城盜賊互起每夜攻劫晨昏斷行於是寬常賦設奇禁盜賊有相告者賜奉車都尉捕誅賊首木谷和等百餘人乃止升平四年�死時年四十二在位十一年僞謚景昭皇帝廟號烈祖墓號龍陵�雅好文籍自初卽位至末年講論不倦覽政之暇惟與侍臣錯綜義理凡所著述四十餘篇性嚴重愼威儀未曾以慢服臨朝𨿽閒居燕處亦無懈怠之色云慕容暐載記暐字景茂�第三子也初封中山王尋立爲太子及�死羣臣欲立慕容恪恪辭曰國有儲君非吾節也於是立暐升平四年僭卽皇帝位大赦境內攺元曰建熙立其母可足渾氏爲皇太后以慕容恪爲太宰錄尙書行周公事慕容評爲太傅副贊朝政慕輿根爲太師慕容垂爲河南大都督徵南將軍兗州牧荊州刺史領護南蠻校尉鎭梁國孫希爲安西將軍並州刺史傅顏爲護軍將軍其餘封授各有差暐旣庸弱國事皆委之於恪慕輿根自恃勛舊驕傲有無上之心忌恪之總朝權將伺隙爲亂乃言於恪曰今主上幼沖母后於政殿下宜慮楊駿諸葛元遜之變思有以自全且定天下者殿下之功也兄亡弟及先王之成制過山陵之後可廢主上爲一國王殿下踐尊位以建大燕無窮之慶恪曰公醉乎何言之勃也昔曹臧吳札並於家難之際猶曰爲君非吾節況今儲君嗣統四海無虞宰輔受遺柰何便有私議公忘先帝之言乎根大懼陳謝而退恪以告慕容垂垂勸恪誅之恪曰今新遭大凶二寇伺隙山陵未建而宰輔自相誅滅恐乖遠近之望且可容忍之根與左衛慕輿幹潛謀誅恪及評因而篡位入白可足渾氏及暐曰太宰太傅將謀爲亂臣請率禁兵誅之以安社稷可足渾氏將從之暐曰二公國之親穆先帝所托終應無此未必非太師將爲亂也於是使其侍中皇甫眞護軍傅顏收根等於禁中斬之大赦境內遣傅顏率騎二萬觀兵河南臨淮而還軍威甚盛初�所署寧南將軍呂護據野王陰通京師穆帝以護爲前將軍冀州刺史�死謀引王師襲鄴事覺暐使慕容恪等率眾五萬討之傅顏言於恪曰護窮寇假合王師旣臨則上下喪气曾不敢窺兵中路展其螗螂之心此則士卒攝魂敗亡之驗也殿下前以廣固天險守易攻難故爲長久之策今賊形便不與往同宜急攻之以省千金之費恪曰護老賊經變多矣觀其爲備之道未易卒平今圈之窮城樵采路絕內無蓄積外無彊援不過十旬其斃必矣何必遽殘士卒之命而趣一時之利哉吾嚴浚圍壘休養將卒以重官美貨間而離之事淹勢窮其釁易動我則未勞而寇已獘此爲兵不血刃坐以制勝也遂列長圍守之護遣其將張興率勁卒七千出戰傅顏擊斬之自三月至八月而野王潰護南奔於晉悉降其眾尋復叛歸於暐暐待之如初因遣傅顏與護率眾據河陰顏北襲�勒大獲而還護攻洛陽中流矢而死將軍段崇收軍北渡屯於野王暐遣其寧東慕容忠攻陷滎陽又遣鎭南慕容塵寇長平時晉冠軍將軍陳佑戍洛陽遣使請救帝遣桓溫援之興寧初暐復使慕容評寇許昌懸瓠陳城並陷之遂略汝南諸郡徙萬餘戶於幽冀暐豫州剌史孫興上疏請步卒五千先圖洛陽暐納之遣其太宰司馬悅希軍於盟津孫興分戍成�以爲之聲援尋而陳佑率眾奔陸渾河南諸壘悉陷於希慕容恪攻陷金墉害揚威將軍沈勁以其左右中郎慕容築爲假節徵虜將軍洛州刺史鎭金墉慕容垂爲都督荊揚洛徐兗豫雍益涼秦等十州諸軍事徵南大將軍荊州牧配兵一萬鎭魯陽時暐境內多水旱慕容恪慕容評並稽首歸政請遜位還第曰臣以朽暗器非經國過荷先帝拔擢之恩又蒙陛下殊常之遇猥以輕才竊位宰錄不能上諧陰陽下釐庶政致使水旱愆和彜倫失序轅弱任重夕惕惟憂臣聞王者則天建國辧方正位司必量才官惟徳舉臺傅之重參理三光苟非其人則靈曜爲虧屍祿貽殃負乘招悔由來常道未之或差以姬旦之勛聖猶近則二公不悅遠則管蔡流言況臣等寵緣戚來榮非才授而可久點天官塵蔽賢路是以中年拜表披陳丹款聖恩齒舊未忍遐棄奄冉偸榮愆責彌厚自待罪鼎司歲餘辰紀忝冒宰衡七載於玆𨿽乃心經略而思不周務至令二方干紀跋扈未庭同文之詠有慚盛漢深乖先帝托付之規甚違陛下垂拱之義臣𨿽不敏竊聞君子之言敢忘虞丘避賢之美輒循兩疏知止之分謹送太宰大司馬太傅司徒章綬惟垂昭許暐曰朕以不天早傾幹覆先帝所托惟在二公二公懿親碩徳勛髙魯衛翼贊王室輔導朕躬宣慈惠和坐而待旦虔誠夕惕美亦至矣故能外掃羣凶內淸九土四海晏如政和時洽𨿽宗廟社稷之靈抑亦公之力也今關右有未賓之氐江吳有遺燼之寇方賴謀猷混寧六合豈宜虛己謙沖以違委任之重王其割二疏獨善之小以成公旦復衮之大恪評等固請致政暐曰夫建徳者必以終善爲名位命者則以功成爲效公與先帝開構洪基膺天明命將廓夷羣醜紹復隆周之迹災眚橫流漧光墜曜朕以眇躬猥荷大業不能上成先帝遺志致使二寇遊魂所以功未成也豈宜衝退且古之王者不以天下爲榮憂四海若荷擔然後仁讓之風行則比屋而可封今道化未純鯨鯢未殄宗社之重非惟朕身公所憂也當思所以寧濟兆庶靖難惇風垂美將來侔蹤周漢不宜崇飾常節以違至公遂斷其讓表恪評等乃止暐鎭律郎郭欽奏議以暐承石季龍水爲木徳暐從之太和元年暐遣撫軍慕容厲攻晉泰山太守諸葛攸攸奔於淮南厲悉陷兗州諸郡置守宰而還慕容恪有疾深慮暐政不在己慕容評性多猜忌大司馬之位不能允授人望乃召暐兄樂安王臧謂之曰今勁秦跋扈彊吳未賓二寇並懷進取但患事之無由耳夫安危在得人國興在賢輔若能推才任忠和同宗盟則四海不足圖二寇豈能爲難哉吾以常才受先帝顧托之重每欲掃平關隴蕩一甌吳庶嗣成先帝遺志謝憂責於當年而疾固彌畱恐此志不遂所以沒有餘恨也吳王天資英傑經略超時司馬職統兵權不可以失人吾終之後必以授之若以親疏次第不以授汝當以授衝汝等𨿽才識明敏然未堪多難國家安危實在於此不可昧利忘憂以致大悔也又以告評月餘而死其國中皆痛惜之先是晉南陽督護趙弘以宛降於暐暐遣其南中郎將趙盤自魯陽戍宛至此晉右將軍桓豁攻宛拔之趙盤退奔魯陽豁遣輕騎追盤及於雉城大戰敗之執盤戍宛而歸苻堅將苻謏據陜降於暐時有圖書云燕馬當飲渭水堅恐暐乘釁入關大懼乃盡精銳以備華陰暐羣下議欲遣兵救謏因圖關右慕容評素無經略又受苻堅閒貨沮議曰秦𨿽有難未易可圖朝廷𨿽明豈如先帝吾等經略又非太宰之匹終不能平秦也但可閉關息旅保寧疆場足矣暐魏尹慕容徳上疏曰先帝應天順時受命革代方以文徳懷遠以一六合神功未就奄忽升遐昔周文旣沒武王嗣興伏惟陛下則天比徳揆聖齊功方闡崇幹基纂成先志逆氐僭據關隴號同王者惡積禍盈自相疑戮釁起蕭墻勢分四國投誠請援旬日相尋豈非凶運將終數歸有道兼弱攻昧取亂侮亡機之上也今秦土四分可謂弱矣時來運集天贊我也天與不取反受其殃吳越之鑑我之師也宜應天人之會建牧野之旗命皇甫眞引並冀之眾徑趣蒲阪臣垂引許洛之兵馳解謏圍太傅總京都武旅爲二軍後繼飛檄三輔仁聲先路獲城卽侯微功必賞此則郁槪待時之雄抱志未伸之傑必嶽峙灞上云屯隴下天羅旣張內外勢合區區僭豎不走則降大同之舉今其時也願陛下獨斷聖慮無訪仁人暐覽表大悅將從之評固執不許乃止苻謏知評暐之無遠略恐救師弗至乃箋於慕容垂皇甫眞曰苻堅王猛皆人傑也謀爲燕患爲日久矣今若乘機不赴恐燕之君臣將有湧東之悔垂得書私於眞曰方爲人患者必在於秦主上富於春秋未能畱心政事觀太傅度略豈能抗苻堅王猛乎眞曰然繞朝有云謀之不從可如何暐僕射悅綰言於暐曰太宰政尙寬和百姓多有隱附傳曰惟有徳者可以寬臨眾其次莫如猛今諸軍營戶三分共貫風教陵獘威綱不舉宜悉罷軍封以實天府之饒肅明法令以淸四海暐納之綰旣定制朝野震驚出戶二十餘萬慕容評大不平尋賊綰殺之晉大司馬桓溫江州刺史桓沖豫州刺史袁眞率眾五萬伐暐前兗州刺史孫元起兵應之溫部將檀元攻胡陸執暐寧東慕容忠暐遣其將慕容厲與溫戰於黃墟厲師大敗單馬奔還髙平太守徐翻以郡歸順溫前鋒朱序又破暐將傅顏於林渚溫軍大振次於枋頭暐懼謀奔和龍慕容垂曰不然臣請擊之若戰不捷走未晚也乃以垂爲使持節南討大都督慕容徳爲徵南將軍率眾五萬距溫使其散騎侍郎樂嵩乞師於苻堅堅遣將軍苟池率眾二萬出自洛陽師於潁川外爲赴援內實觀隙有兼並之志矣慕容徳屯於石門絕溫糧漕豫州刺史李邦率州兵五千斷溫饋運溫頻戰不利糧運復絕及聞堅師之至乃焚舟棄甲而退徳率勁騎四千先溫至襄邑東伏於澗中與垂前後夾擊王師大敗死者三萬餘人苟池聞溫班師邀擊於譙溫眾又敗死者萬計垂旣有大功威徳彌振慕容評素不平之垂又言其將孫蓋等摧鋒陷銳宜論功超授評寢而不錄垂數以爲言頗與評廷爭可足渾氏素惡垂毀其戰功遂與評謀殺垂垂懼奔於苻堅先是暐使其黃門侍郎梁琛聘於堅琛還言於評曰秦揚兵講武運粟陜東以琛觀之無久和之理兼吳王西奔必有觀釁之計深宜備之評曰不然秦豈可受吾叛臣而不懷和好哉琛曰鄰國相並有自來矣況今並稱大號理無俱存苻堅機明好斷納善如流王猛有王佐之才銳於進取觀其君臣相得自謂千載一時桓溫不足爲慮終爲人患者其惟王猛乎暐評不以爲虞皇甫眞又陳其事曰苻堅𨿽聘使相尋托輔車爲諭然抗均鄰敵勢同戰國明其甘於取利無慕善之心終不能守信存和以崇久要也頃來行人累續兼師出洛川夷險要害具之耳目觀虛實以措姦圖聽風塵而伺國隙者寇之常也又吳王外奔爲之謀主伍員之禍不可不慮洛陽並州壺關諸城並宜增兵益守以防未兆暐召評而謀之評曰秦國小力弱仗我爲援且苻堅庶幾善道終不納叛臣之言不宜輕自擾懼以動寇心也暐從之俄而堅遣其將王猛率眾伐暐攻慕容築於金墉暐遣慕容臧率眾救之臧次滎陽猛部將梁成洛州刺史鄧羌與臧戰於石門臧師敗績死者萬餘遂相持於石門築以救兵不至以金墉降於猛梁成又敗慕容臧斬首三千餘級獲其將軍楊璩臧遂城新樂而還桓溫之敗也歸罪於豫州刺史袁眞眞怒以壽陽降暐暐遣其大鴻臚溫統署眞爲使持節散騎常侍都督淮南諸軍事徵南大將軍領護南蠻校尉揚州刺史封宣城公未至而眞統俱卒眞黨朱輔立眞子瑾爲建威將軍豫州刺史以固壽陽時外則王師及苻堅交侵兵革不息內則暐母亂政評等貪冒政以賄成官非才舉羣下切齒焉其尙書左丞申紹上疏曰臣聞漢宣有言與朕共治天下者其惟良二千石乎是以特重此選必妙盡英才莫不拔自貢士歷資內外用能仁感猛獸惠致羣祥今者守宰或擢自匹夫兵將之閒或因寵戚藉緣時會非但無聞於州閭亦不經於朝廷又無考績黜陟幽明貪惰爲惡無刑戮之懼淸勤奉法無爵賞之勸百姓窮獘侵賕無已兵士逋逃乃相招爲賊盜風頹化替莫相糾攝且吏多則政煩由來常患今之見戶不過漢之一大郡而備置百官加之新立軍號兼重有過往時虛假名位廢棄農業公私驅擾人無聊生宜並官省職務勸農桑秦吳二寇僻僭一時尙能任道捐情肅諧僞部況大燕累聖重光君臨四海而可美政或虧取陵姦寇哉鄰之有善眾之所望我之不修彼之願也秦吳狡猾地居形勝非惟守境而已乃有吞噬之心中州丰實戶兼二寇弓馬之勁秦晉所憚云騎風馳國之常也而比赴敵後機兵不速濟者何也皆由賦法靡恆役之非道郡縣守宰每於差調之際無不捨越殷彊首先貧弱行畱俱窘資贍無所人懷嗟怨遂致奔亡進闕供國之饒退離蠶農之要兵豈在多貴於用命宜嚴制軍科務先饒復習兵教戰使偏伍有常從戎之外足營私業父兄有陟岵之觀子弟懷孔邇之顧𨿽赴水火何所不從節儉約費先王格謨去華惇朴哲後恆憲故周公戒成王以嗇財爲本漢文以皂幃變俗孝景宮人弗過千餘魏武寵賜不盈十萬薄葬不墳儉以率下所以割肌膚之惠全百姓之力謹案後宮四千有餘僮侍廝養通兼十倍日費之重價盈萬金綺縠羅紈歲增常調戎器弗營奢玩是務令帑藏虛竭軍士無襜褕之賚宰相侯王疊以侈麗相尙風靡之化積習成俗臥薪之諭未足甚焉宜罷浮華非要之役峻明婚姻喪葬之條禁絕奢靡浮煩之事出傾宮之女均商農之賦公卿以下以四海爲家信賞必罰綱維肅舉者溫猛之首可懸之白旗秦吳二主可以禮之歸命豈惟不復侵寇而已哉陛下若不遠追漢宗弋綈之模近崇先帝補衣之美臣恐頹風獘俗亦革變靡途中興之歌無以軫之弦詠又拓宇兼並不在一城之地控制戎裔者懷之以徳今魯陽上郡重山之外云陰之北四百有餘而未可以羈服塞表爲平寇之基徒孤危托落令善附內駭宜攝就並豫以臨二河通接漕轂擬之丘後重晉陽之戍增南藩之兵戰守之備衒以千金之餌蓄力待時可一舉而滅如其虔劉送死俟入境而斷之可令匹馬不反非惟絕二賊窺乃是戡殄之要惟陛下覽焉暐不納苻堅又使王猛楊安率眾伐暐猛攻壺關安攻晉陽暐使慕容評等率中外精卒四十餘萬距之猛安進師潞川州郡盜賊大起鄴中多怪異暐憂懼不知所爲乃召其使而問曰秦眾何如大師旣出猛等能戰否或對曰秦國小兵弱豈王師之敵景略常才又非太傅之匹不足憂也黃門侍郎梁琛中書侍郎樂嵩進曰不然兵書之義計敵能鬥當以算取之若冀敵不鬥非萬全之道也慶鄭有云秦眾𨿽少戰士倍我眾之多少非可問也且秦行師千里固戰是求何不戰之有乎暐不悅猛與評等相持評以猛懸軍遠入利在速戰議以持久制之猛乃遣其將郭慶率騎五千夜從閒道起火髙山燒評輜重火見鄴中評性貪鄙鄣固山泉賣樵鬻水積錢絹如丘陵三軍莫有鬥志暐遣其侍中蘭伊讓評曰王髙祖之子也宜以宗廟社稷爲憂柰何不務撫養勛勞專以聚斂爲心乎府藏之珍貨朕豈與王愛之若寇軍冒進王持錢帛安所置也皮之不存毛將安傅錢帛可散之三軍以平寇凱旋爲先也評懼而與猛戰於潞川評師大敗死者五萬餘人評等單騎遁還猛遂長驅至鄴堅復率眾十萬會猛攻暐先是慕容桓以眾萬餘屯於沙亭爲評等後繼聞評敗引屯內黃堅遣將鄧羌攻信都桓率鮮卑五千退保和龍散騎侍郎徐蔚等率扶余髙句麗及上黨質子五百餘人夜開城門以納堅軍暐與評等數十騎奔於昌黎堅遣郭慶追及暐於髙陽堅將巨武執暐將縛之暐曰汝何小人而縛天子武曰我梁山巨武受詔縛賊何謂天子邪遂送暐於堅堅詰其奔狀暐曰狐死首丘欲歸死於先人墳墓耳堅哀而釋之令還宮率文武出降郭慶遂追評桓於和龍桓殺其鎭東慕容亮而並其眾攻其遼東太守韓稠於平州郭慶遣將軍朱嶷擊桓執而送之堅徙暐及其王公以下並鮮卑四萬餘戶於長安封暐新興侯署爲尙書堅徵壽春以暐爲平南將軍別部都督淮南之敗隨堅還長安旣而慕容垂攻苻丕於鄴慕容衝起兵關中暐謀殺堅以應之事發爲堅所誅時年三十五及徳僭稱尊號僞謚幽皇帝始廆以武帝太康六年稱公至暐四世暐在位二十一年以海西公太和五年滅通廆皝凡八十五年

僭號部匯考十

晉代僭號五

後燕慕容垂慕容寶慕

容盛慕容熙慕容云

晉書慕容垂載記垂字道明皝之第五子也少岐嶷有器度身長七尺四寸手垂過膝皝甚寵之嘗目而謂諸弟曰此兒闊達好奇終能破人家或能成人家故名霸字道業恩遇逾於世子�故�不能平之以滅宇文之功封都鄕侯石季龍來伐旣還猶有兼並之志遣將鄧恆率眾數萬屯於樂安營攻取之備垂戍徒河與恆相持恆憚而不敢侵垂少好畋遊因獵墜馬折齒慕容�僭卽王位攺名外以慕郤爲名內實惡而攺之尋以讖記之文乃去夬以垂爲名焉石季龍之死也趙魏亂垂謂�曰時來易失赴機在速兼弱攻昧今其時矣�以新遭大喪不許慕輿根言於�曰王子之言千載一時不可失也�乃從之以垂爲前鋒都督�旣克幽州將坑降卒垂諫曰弔伐之義先代常典方今平中原宜綏懷以徳坑戮之刑不可爲王師之先聲�從之及�僭稱尊號封垂吳王徙鎭信都以侍中右禁將軍錄畱臺事大收東北之利又爲徵南將軍荊兗二州牧有聲於梁楚之南再爲司隸僞王公已下莫不累迹時慕容暐嗣僞位慕容恪爲太宰恪甚重垂常謂暐曰吳王將相之才十倍於臣先帝以長幼之次以臣先之臣死之後願陛下委政吳王可謂親賢兼舉及敗桓溫於枋頭威名大振慕容評深忌惡之乃謀誅垂垂懼禍及己與世子全奔於苻堅自恪卒後堅密有圖暐之謀憚垂威名而未發及聞其至堅大悅郊迎執手禮之甚重堅相王猛惡垂雄略勸堅殺之堅不從以爲冠軍將軍封賓都侯食華陰之五百戶王猛伐洛引全爲參軍猛乃令人詭傳垂語於全曰吾巳東還汝可爲計也全信之乃奔暐猛表全叛狀垂懼而東奔及藍田爲追騎所獲堅引見東堂慰勉之曰卿家國失和委身投朕賢子志不忘本猶懷首丘書不云乎父父子子無相及也卿何爲過懼而狼狽若斯也於是復垂爵位恩待如初及堅擒暐垂隨堅入鄴收集諸子對之悲慟見其故吏有不悅之色前郎中令髙弼私於垂曰大王以命世之姿遭無妄之運迍邅棲伏艱亦至矣天啟嘉會靈命暫遷此乃鴻漸之始龍變之初深願仁慈有以慰之且夫髙世之略必懷遺俗之規方當网漏吞舟以弘苞養之義收納舊臣之冑以成爲山之功柰何以一怒捐之竊爲大王不取垂深納之垂在堅朝歷位京兆尹進封泉州侯所在徵伐皆有大功堅之敗於淮南也垂軍獨全堅以千餘騎奔垂垂世子寶言於垂曰家國傾喪皇綱廢弛至尊明命著之圖籙當隆中興之業建少康之功但時來之運未至故韜光俟奮耳今天厭亂徳凶眾土崩可謂乾啟神機授之於我千載一時今其會也今恭承皇天之意因而取之且夫立大功者不顧小節行大仁者不念小惠秦旣蕩覆二京竊辱神器仇恥之深莫甚於此願不以意气微恩而忘社稷之重五木之祥今其至矣垂曰汝言是也然彼以赤心投命若何害之苟天所棄圖之多便且縱令北還更待其釁旣不負宿心可以義取天下垂弟徳進曰夫鄰國相吞有自來矣秦彊而並燕秦弱而圖之此爲報仇雪辱豈所謂負宿心也昔鄧祁侯不納三甥之言終爲楚所滅吳王夫差違子胥之諫取禍句踐前事之不忘後事之師表也願不棄湯武之成蹤追韓信之敗迹乘彼土崩恭行天罰斬逆氐復宗祀建中興繼洪烈天下大機弗宜失也若釋數萬之眾授幹將之柄是卻天時而待後害非至計也語曰當斷不斷反受其亂願兄無疑垂曰吾昔爲太傅所不容投身於秦主又爲王猛所譖復見昭亮國士之禮每深報徳之分未一如使秦運必窮歷數歸我者授首之便何慮無之關西之地會非吾有自當有以擾之者吾可端拱而定關東君子不怙亂不爲禍先且可觀之乃以兵屬堅初寶在長安與韓黃李根等因燕摴蒱寶危坐整容誓之曰世云摴蒱有神豈虛也哉若富貴可期頻得三盧於是三擲盡盧寶拜而受賜故云五木之祥堅至澠池垂請至鄴展拜陵墓因張國威刑以安戎狄堅許之權翼諫曰垂爪牙名將所謂今之韓白世豪東夏志不爲人用頃以避禍歸誠非慕徳而至列土幹城未可以滿其志冠軍之號豈足以稱其心且垂猶鷹也饑則附人飽便髙揚遇風塵之會必有淩霄之志惟宜急其羈靽不可任其所欲堅不從遣其將李蠻閔亮尹國率眾三千送垂又遣石越戍鄴張蠔戍並州時堅子丕先在鄴及垂至丕館之於鄴西垂具說淮南敗狀會堅將苻暉告丁零翟斌聚眾謀逼洛陽丕謂垂曰翟斌兄弟因王師小失敢肆凶勃子母之軍殆難爲敵非冠軍英略莫可以滅也欲相煩一行可乎垂曰下官殿下之鷹犬敢不惟命是聽於是大賜金帛一無所受惟請舊田園丕許之配垂兵二千遣其將苻飛龍率氐騎一千爲垂之副丕戒飛龍曰卿王室肺腑年秩𨿽卑其實帥也垂爲三軍之統卿爲謀垂之主用兵制勝之權防微杜貳之略委之於卿卿其勉之垂請入鄴城拜廟丕不許乃潛服而入亭吏禁之垂怒斬吏燒亭而去石越言於丕曰垂之在燕破國亂家及投命聖朝蒙超常之遇忽敢輕侮方鎭殺吏焚亭反形已露終爲亂階將老兵疲可襲而取之矣丕曰淮南之敗眾散親離而垂侍衛聖躬誠不可忘越曰垂旣不忠於燕其肯盡忠於我乎且其亡寇也主上寵同功舊不能銘澤誓忠而首謀爲亂今不擊之必爲後害丕不從越退而告人曰公父子好存小人不顧天下大計吾屬終當爲鮮卑擄矣垂至河內殺飛龍悉誅氐兵召募遠近眾至三萬濟河焚橋令曰吾本外假秦聲內規興復亂法者軍有常刑奉命者賞不逾日天下旣定封爵有差不相負也翟斌聞垂之將濟河也遣使推垂爲盟主垂距之曰吾父子寄命秦朝危而獲濟荷主上不世之恩蒙更生之惠𨿽曰君臣義深父子豈可因其小隙便懷二三吾本救豫州不赴君等何爲斯議而及於我垂進欲襲據洛陽故見苻暉以臣節退又未審斌之誠款故以此言距之垂至洛陽暉閉門距守不與垂通斌又遣長史河南郭通說垂乃許之斌率眾會垂勸稱尊號垂曰新興侯國之正統孤之君也若以諸君之力得平關東當以大義諭秦奉迎反正無上自尊非孤心也謀於眾曰洛陽四面受敵北阻大河至於控馭燕趙非形勝之便不如北取鄴都據之以制天下眾咸以爲然乃引師而東遣建威將軍王騰起浮橋於石門初垂之發鄴中子農及兄子楷紹弟子宙爲苻丕所畱及誅飛龍遣田生密告農等使起兵趙魏以相應於是農宙奔列人楷紹奔辟陽眾咸應之農西招庫辱官偉於上黨東引乞特歸於東阿各率眾數萬赴之眾至十餘萬丕遣石越討農爲農所敗斬越於陣垂引兵至滎陽以太元八年自稱大將軍大都督燕王承制行事建元曰燕元令稱統府府置四佐王公已下稱臣凡所封拜一如王者以翟斌爲建義大將軍封河南王翟檀爲柱國大將軍弘農王弟徳爲車騎大將軍範陽王兄子楷徵西大將軍太原王眾至二十餘萬濟自石門長驅攻鄴農楷紹宙等率眾會垂立子寶爲燕王太子封功臣爲公侯伯子男者百餘人苻丕乃遣侍郎姜讓謂垂曰往歲大駕失據君保衛鑾輿勤王誠義邁蹤前烈宜述修前規終忠貞之節柰何棄崇山之功爲此過舉過貴能攺先賢之嘉事也深宜詳思悟猶未晚垂謂讓曰孤受主上不世之恩故欲安全長樂公使盡眾赴京師然後修復國家之業與秦永爲鄰好何故暗於機運不以鄴見歸也大義滅親況於意气之顧公若迷而不返者孤亦欲窮兵勢耳今事已然恐單馬乞命不可得也讓厲色責垂曰將軍不容於家國投命於聖朝燕之尺土將軍豈有分乎主上與將軍風殊類別臭味不同奇將軍於一見托將軍以斷金寵逾宗舊任齊懿藩自古君臣名契之重豈甚此邪方付將軍以六尺之孤萬里之命柰何王師小敗便有二圖夫師起無名終則弗成天之所廢人不能支將軍起無名之師而欲興天所廢竊未見其可長樂公主上之元子聲徳邁於唐衛居陜東之任爲朝廷維城其可束手輸將軍以百城之地大夫死王事國君死社稷將軍欲裂冠毀冕拔本塞源者自可任將軍兵勢何復多雲但念將軍以七十之年懸首白旗髙世之忠忽爲逆鬼竊爲將軍痛之垂默然左右勸垂殺之垂曰古者兵交使在其間犬各吠非其主何所問也乃遣讓歸垂上表於苻堅曰臣才非古人致禍起蕭墻身嬰時難歸命聖朝陛下恩深周漢猥叨微顧之遇位爲列將爵通侯誓在戮力輸誠常懼不及去夏桓沖送死一擬云消回討鄖城俘馘萬計斯誠陛下神算之奇頗亦愚臣忘死之效方將飲馬桂洲懸旌閩會不圖天助亂徳大駕班師陛下單馬奔臣臣奉衛匪貳豈陛下聖明鑑臣單心皇天后土實亦知之臣舉詔北巡受制長樂然丕外失眾心內多猜忌令臣野次外庭不聽謁廟丁零逆豎寇逼豫州丕迫臣單赴限以師程惟給獘卒二千盡無兵杖復令飛龍潛爲刺客及至洛陽平原公暉復不信納臣竊惟進無淮陰功髙之慮退無李廣失利之愆懼有靑蠅交亂白黑丁零夷夏以臣忠而見疑乃推臣爲盟主臣受托善始不遂令終泣望西京揮涕卽邁軍次石門所在云赴𨿽復周武之會於孟津漢祖之集於垓下不期之眾實有甚焉欲令長樂公盡眾赴難以禮發遣而丕固守匹夫之志不達變通之理臣息農收集故營以備不虞而石越傾鄴城之眾輕相掩襲兵陣未交越已隕首臣旣單車懸軫歸者如雲斯實天符非臣之力且鄴者臣國舊都應卽惠及然後西面受制永守東藩上成陛下遇臣之意下全愚臣感報之誠今進師圍鄴並諭丕以天時人事而丕不察機運杜門自守時出挑戰鋒戈屢交恆恐飛矢誤中以傷陛下天性之念臣之此誠未簡神聽輒遏兵止銳不敢窮攻夫運有推移去來常事惟陛下察之堅報曰朕以不徳承靈命君臨萬邦三十年矣遐方幽裔莫不來庭惟東南一隅敢違王命朕爰奮六師恭行天罰而元機不弔王師敗績賴卿忠誠之至輔翼朕躬社稷之不隕卿之力也詩雲中心藏之何日忘之方任卿以元相爵卿以郡侯庶弘濟艱難敬酬勛烈何圖伯夷忽毀冰操柳惠倏爲淫夫覽表惋然有慚朝士卿旣不容於本朝匹馬而投命朕則寵卿以將位禮卿以上賓任同舊臣爵齊勛輔歃血斷金披心相付謂卿食椹懷音保之偕老豈意畜水覆舟養獸反害悔之噬臍將何所及誕言駭眾誇擬非常周武之事豈卿庸人所可論哉失籠之鳥非羅所羈脫网之鯨豈罟所制翹陸任懷何煩聞也念卿垂老老而爲賊生爲叛臣死爲逆鬼侏張幽顯布毒存亡中原士女何痛如之朕之歷運興喪豈復由卿但長樂平原以未立之年遇卿於兩都慮其經略未稱朕心所恨者此焉而已垂攻拔鄴郛丕固守中城垂塹而圍之分遣老弱於魏郡肥鄕築新興城以置輜重擁漳水以灌之翟斌潛諷丁零及西人請斌爲尙書令垂訪之羣僚其安東將軍封衡厲色曰馬能千里不免羈絆明畜生不可以人禦也斌戎狄小人遭時際會兄弟封王自歡兜已來未有此福忽履盈忘止復有斯求魂爽錯亂必死不出年也垂猶隱忍容之令曰翟王之功宜居上輔但臺旣未建此官不可便置待六合廓淸更當議之斌怒密應苻丕潛使丁零決防潰水事泄垂誅之斌兄子眞率其部眾北走邯鄲引兵向鄴欲與丕爲內外之勢垂令其太子寶冠軍慕容隆擊破之眞自邯鄲北走又使慕容楷率騎追之戰於下邑爲眞所敗眞遂屯於承營垂謂諸將曰苻丕窮寇必死守不降丁零叛擾乃我心腹之患吾欲遷師新城開其逸路進以謝秦王疇昔之恩退以嚴擊眞之備於是引師去鄴北屯新城慕容農進攻翟嵩於黃泥破之垂謂其範陽王徳曰苻丕吾縱之不能去方引晉師規固鄴都不可置也進師又攻鄴開其西奔之路垂將有北都中山之意農率眾數萬迎之羣僚聞慕容暐爲苻堅所殺勸垂僭位垂以慕容衝稱號關中不許晉龍驤將軍劉牢之率眾救苻丕至鄴垂逆戰敗績遂徹鄴圍退屯新城垂自新城北走牢之追垂連戰皆敗又戰於五橋澤王師敗績徳及隆引兵要之於五丈橋牢之馳馬跳五丈澗會苻丕救至而免翟眞去承營徙屯行唐眞司馬鮮於乞殺眞盡誅翟氏自立爲趙王營人攻殺乞迎立眞從弟成爲主眞子遼奔黎陽髙句驪寇遼東垂平北慕容佐遣司馬郝景率眾救之爲髙句驪所敗遼東元菟遂沒建節將軍徐巖叛於武邑驅掠四千餘人北走幽州垂馳�其將平規曰但固守勿戰比破丁零吾當自討之規違命距戰爲巖所敗巖乘勝入薊掠千餘戶而去所過寇暴遂據令支翟成長史鮮於得斬成而降垂入行唐悉坑其眾苻丕棄鄴城奔於並州慕容農攻克令支斬徐巖兄弟進伐髙句驪復遼東元菟二郡還屯龍城垂定都中山羣僚勸卽尊號具典儀修郊燎之禮垂從之以太元十一年僭卽位赦其境內攺元曰建興置百官繕宗廟社稷立寶爲太子以其左長史庫辱官偉右長史段崇龍驤張崇中山尹封衡爲吏部尙書慕容徳爲侍中都督中外諸軍事領司隸校尉撫軍慕容麟爲衛大將軍其餘拜授有差追尊母蘭氏爲文昭皇后遷皝後段氏以蘭氏配饗博士劉詳董謐議以堯母妃位第三不以貴陵姜嫄明聖王之道以至公爲先垂不從遣其徵西慕容楷衛軍慕容麟鎭南慕容紹徵鹵慕容宙等攻苻堅冀州牧苻定鎭東苻紹幽州牧苻謨鎭北苻亮楷與定等書諭以禍福定等悉降垂畱其太子寶守中山率諸將南攻翟遼以楷爲前鋒都督遼之部眾皆燕趙人也咸曰太原王之子吾之父母相率歸附懼遣使請降垂至黎陽遼肉袒謝罪垂厚撫之爲其太子寶起承華觀以寶錄尙書政事巨細皆委之垂總大綱而已立其夫人段氏爲皇后又以寶領侍中大單於驃騎大將軍幽州牧建畱臺於龍城以髙陽王慕容隆錄畱臺尙書事時慕容暐及諸宗室爲苻堅所害者並招魂葬之河淸太守賀耕聚眾定陵以叛南應翟遼慕容農討斬之毀定陵城進師入鄴以鄴城廣難固築鳳陽門大道之東爲隔城其尙書郎婁會上疏曰三年之喪天下之達制兵荒殺禮遂以一切取士人心奔競苟求榮進至乃身冒縗絰以赴時役豈必殉忠於國家亦昧利幹其間也聖王設教不以顚沛而虧其道不以喪亂而變其化故能杜豪競之門塞奔波之路陛下鍾百王之季廓中興之業天下漸平兵革方偃誠宜蠲蕩瑕穢率由舊章吏遭大喪聽終三年之禮則四方知化人斯服禮垂不從翟遼死子釗代立攻逼鄴城慕容農擊定之垂引師伐釗於滑臺次於黎陽津釗於南岸距守諸將惡其兵精咸諫不宜濟河垂笑曰豎子何能爲吾今爲卿等殺之遂徙營就西津爲牛皮船百餘艘載疑兵列仗溯流而上釗先以大眾備黎陽見垂向西津乃棄營西距垂潛遣其桂林王慕容鎭驃騎慕容國於黎陽津夜濟壁於河南釗聞而奔還士眾疲渴走歸滑臺釗妻子率數百騎北趣白鹿山農追擊盡擒其眾釗單騎奔長子釗所統七郡戶三萬八千皆安堵如故徙徐州流人七千餘戶於黎陽於是議徵長子諸將咸諫以慕容永未有釁連歲徵役士卒疲怠請俟他年垂將從之及聞慕容徳之策笑曰吾計決矣且吾投老扣囊底智足以克之不復畱逆賊以累子孫也乃發步騎七萬遣其丹楊王慕容瓚龍驤張崇攻永弟支於晉陽永遣其將刁云慕容鍾率眾五萬屯潞川垂遣慕容楷出自口慕容農入自壺關垂頓於鄴之西南月餘不進永謂垂詭道伐之乃攝諸軍還杜太行軹關垂進師入自天井關至於壺壁永率精兵五萬來距阻河曲以自固馳使請戰垂列陣於壺壁之南農楷分二爲翼慕容國伏千兵於深澗與永大戰垂引軍僞退永追奔數里國發伏兵馳斷其後楷農夾擊之永師大敗斬首八千餘級永奔還長子慕容瓚攻克晉陽垂進圍長子永將賈韜等潛爲內應垂進軍入城永奔北門爲前驅所獲於是數而戮之並其所署公卿刁云等三十餘人永所統新舊八郡戶七萬六千八百及乘輿服禦伎樂珍寶悉獲之於是品物具矣使慕容農略地河內攻廩丘陽城皆克之太山瑯邪諸郡皆委城奔潰農進師臨海置守宰而還垂告捷於龍城之廟遣其太子寶及農與慕容麟等率眾八萬伐魏慕容徳慕容紹以步騎一萬八千爲寶後繼魏聞寶將至徙往河西寶進師臨河懼不敢濟還次參合忽有大風黑气狀若堤防或髙或下臨覆軍上沙門支曇猛言於寶曰風气暴迅魏軍將至之候宜遣兵禦之寶笑而不納曇猛固以爲言乃遣麟率騎三萬爲後殿以禦非常麟以曇猛言爲虛縱騎遊獵俄而黃霧四塞日月晦明是夜魏師大至三軍奔潰寶與徳等數千騎奔免士眾還者十一二紹死之初寶至幽州所乘車軸無故自折術士靳安以爲大凶固勸寶還寶怒不從故及於敗寶恨參合之敗屢言魏有可乘之機慕容徳亦曰魏人狃於參合之役有陵太子之心宜及聖略摧其銳志垂從之畱徳守中山自率大眾出參合鑿山開道次於獵嶺遣寶與農出天門徵北慕容隆徵西慕容盛逾靑山襲魏陳畱公泥於平城陷之收其眾三萬餘人而還垂至參合見往年戰處積骸如山設弔祭之禮死者父兄一時號哭軍中皆慟垂慚憤歐血因而寢疾乘馬輿而進過平城北三十里疾篤築燕昌城而還寶等至雲中聞垂疾皆引歸及垂至於平城或有叛者奔告魏曰垂病已亡輿屍在軍魏又聞參合大哭以爲信然乃進兵追之知平城已陷而退還館陰山垂至上谷之俎陽以太元二十一年死時年七十一凡在位十三年遺令曰方今禍難尙殷喪禮一從簡易朝終夕殯事訖成服三日之後釋服從政彊寇伺隙祕勿發喪至京然後舉哀行服寶等遵行之僞謚成武皇帝廟號世祖墓曰宣平陵慕容寶載記寶字道佑垂之第四子也少輕果無志操好人佞己苻堅時爲太子洗馬萬年令堅淮肥之役以寶爲陵江將軍及爲太子砥礪自修惇崇儒學工談論善屬文曲事垂左右小臣以求美譽垂之朝士翕然稱之垂亦以爲克保家業甚賢之垂死其年寶嗣僞位大赦境內攺元爲永康以其太尉庫辱官偉爲太師左光祿大夫段崇爲太保其餘拜授各有差遵垂遺令校閱戶口罷諸軍營分屬郡縣定士族舊籍明其官儀而法峻政嚴上下離徳百姓思亂者十室而九焉初垂以寶冢嗣未建每憂之寶庶子淸河公會多材藝有雄略垂深奇之及寶之北伐使會代攝宮事總錄禮遇一同太子所以見定旨也垂之伐魏以龍城舊都宗廟所在復使會鎭幽州委以東北之重髙選寮屬以崇威望臨死顧命以會爲寶嗣而寶寵愛少子濮陽公策意不在會寶庶長子長樂公盛自以同生年長恥會先之乃盛稱策宜爲儲貳而非毀會焉寶大悅乃訪其趙王麟髙陽王隆麟等咸希旨贊成之寶遂與麟等定計立策母段氏爲皇后策爲皇太子盛會進爵爲王策字道符年十一美姿貌而惷弱不慧魏伐並州驃騎李農逆戰敗績還於晉陽司馬慕容嵩閉門距之農率騎數千奔歸中山行及潞川爲魏追軍所及余騎盡沒單馬遁還寶引羣臣於東堂議之中山尹苻謨曰魏軍彊盛千里轉斗乘勝而來勇气兼倍若逸騎平原形勢彌盛殆難爲敵宜度險距之中書令畦邃曰魏軍多騎師行剽銳馬上賫糧不過旬日宜令郡縣聚千家爲一堡深溝髙壘淸野待之至無所掠資食無出不過六旬自然窮退尙書封懿曰今魏師十萬天下之勍敵也百姓𨿽欲營聚不足自固是則聚糧集兵以資彊寇且動眾心示之以弱阻關距戰計之上也慕容麟曰魏今乘勝气銳其鋒不可當宜自完守設備待其獘而乘之於是修城積粟爲持久之備魏攻中山不�進據博陵魯口諸將望風奔退郡縣悉降於魏寶聞魏有內難乃盡眾出距步卒十二萬騎三萬七千次於曲陽柏津魏軍進至新梁寶憚魏師之銳乃遣徵北隆夜襲魏師敗績而還魏軍方軌而至對營相持上下凶懼三軍奪气農麟勸寶還中山乃引歸魏軍追擊之寶農等棄大軍率騎三萬奔還時大風雪凍死者相枕於道寶恐爲魏軍所及命去袍杖戎器寸刃無返魏軍進攻中山屯於芳林園其夜尙書慕容皓謀殺寶立慕容麟皓妻兄蘇泥告之寶使慕容隆收皓皓與同謀數十人斬關奔魏麟懼不自安以兵劫左衛將軍北地王精謀率禁旅�寶精以義距之麟怒殺精出奔丁零初寶聞魏之來伐也使慕容會率幽並之眾赴中山麟旣叛寶恐其逆奪會軍將遣兵迎之麟侍郎段平子自丁零奔還說麟招集丁零軍眾甚盛謀襲會軍東據龍城寶與其太子策及農隆等萬餘騎迎會於薊以開封公慕容詳守中山會傾身誘納繕甲厲兵步騎二萬列陣而進迎寶薊南寶分其兵給農隆遣西河公庫辱宮驥率眾三千助守中山會以策爲太子有恨色寶以告農隆俱曰會一年少專任方事習驕所致豈有他也臣當以禮責之幽平之士皆懷會威徳不樂去之咸請曰淸河王天資神武權略過人臣等與之誓同生死感王恩澤皆勇气百倍願陛下與皇太子諸王止駕薊宮使王統臣等進解京師之圍然後奉迎車駕寶左右皆害其勇略譖而不許眾咸有怨言左右勸寶殺會侍禦史仇尼歸聞而告會曰左右密謀如是主上將從之大王所恃惟父母也父已異圖所仗者兵也兵已去手進退路窮恐無自全之理盍誅二王廢太子大王自處東宮兼領將相以匡社稷會不從寶謂農隆曰觀會爲變事當必然宜早殺之不爾恐成大禍農曰寇賊內侮中州紛亂會鎭撫舊都安眾寧境及京師有難萬里星赴威名之重可以振服戎狄又逆迹未彰宜且隱忍今社稷之危若綴旒然復內相誅戮有損威望寶曰會逆心已成而王等仁慈不欲去之恐一旦釁發必先害諸父然後及吾事敗之後當思朕言農等固諫乃止會聞之彌懼奔於廣都黃楡谷會遣仇尼歸等率壯士二千餘人分襲農隆隆是夜見殺農中重創旣而會歸於寶寶意在誅會誘而安之潛使左衛慕容騰斬會不能傷會復奔其眾於是勒兵攻寶寶率數百騎馳如龍城會率眾追之遣使請誅左右佞臣並求太子寶弗許會圍龍城侍禦郎髙云夜率敢死士百餘人襲會敗之眾悉逃散單馬奔還中山乃逾圍而入爲慕容詳所殺詳僭稱尊號置百官攺年號荒酒奢淫殺戮無度誅其王公以下五百餘人內外震局莫敢忤視城中大饑公卿餓死者數十人麟率丁零之眾入中山斬詳及其親黨三百餘人復僭稱尊號中山饑甚麟出據新市與魏師戰於義臺麟軍敗績魏師遂入中山麟乃奔鄴慕容徳遣侍郎李延勸寶南伐寶大悅慕容盛切諫以爲兵疲師老魏新平中原宜養兵觀釁更俟他年寶將從之撫軍慕輿騰進曰今眾旅已集宜乘新定之機以成進取之功人可使由之而難與圖始惟當獨決聖慮不足廣采異同以沮亂軍議也寶曰吾計決矣敢諫者斬寶發龍城以慕輿騰爲前軍大司馬慕容農爲中軍寶爲後軍步騎三萬次於乙連長上段速骨宋赤眉因眾軍之憚役也殺司空樂浪王宙逼立髙陽王崇寶單騎奔農仍引軍討速骨眾咸憚徵幸亂投杖奔之騰眾亦潰寶農馳還龍城蘭汗潛與速骨通謀速骨進師攻城農爲蘭汗所譎潛出赴賊爲速骨所殺眾皆奔散寶與慕容盛慕容騰等南奔蘭汗奉太子策承制遣使迎寶及於薊城寶欲還北盛等咸以汗之忠款虛實未明今單馬而還汗有貳志者悔之無及寶從之乃自薊而南至黎陽聞慕容徳稱制懼而退遣慕容騰招集散兵於巨鹿慕容盛結豪傑於冀州段儀段溫收部曲於內黃眾皆響會克期將集會蘭汗遣左將軍蘇超迎寶寶以汗垂之季舅盛又汗之婿也必謂忠款無貳乃還至龍城汗引寶入於外邸�之時年四十四在位三年卽隆安三年也汗又殺其太子策及王公卿士百餘人汗自稱大都督大將軍大單於昌黎王盛僭位僞謚寶惠湣皇帝廟號烈宗皝之遷於龍城也植松爲社主及秦滅燕大風吹拔之後數年社處忽有桑二根生焉先是遼川無桑及廆通於晉求種江南平州桑悉由吳來廆終而垂以吳王中興寶之將敗大風又拔其一慕容盛載記盛字道運寶之庶長子也少沈敏多謀略苻堅誅慕容氏盛潛奔於衝及衝稱尊號有自得之志賞罰不均政令不明盛年十二謂叔父柔曰今中山王智不先眾才不出下恩未施人先自驕大以盛觀之鮮不覆敗俄而衝爲段木延所殺盛隨慕容永東如長子謂柔曰今崎嶇於鋒刃之間在疑忌之際愚則爲人所猜智則危甚巢幕當如鴻鵠髙飛一舉萬里不可坐待罟网也於是與柔及弟會間行東歸於慕容垂遇盜陜中盛曰我六尺之軀入水不溺在火不焦汝欲當吾鋒乎試豎爾手中箭百步我若中之宜愼爾命如其不中當束身相授盜乃豎箭盛一發中之盜曰郎貴人之子故相試耳資而遣之歲餘永誅�垂之子孫男女無遺盛旣至垂問以西事畫地成圖垂笑曰昔魏武撫明帝之首遂乃侯之祖之愛孫有自來矣於是封長樂公驍勇剛毅有伯父全之風烈寶卽僞位進爵爲王寶自龍城南伐盛畱統後事及段速骨作亂馳出迎衛寶幾爲速骨所獲賴盛以免盛屢進奇策於寶寶不能從是以屢敗寶旣如龍城盛畱在後寶爲蘭汗所殺盛馳進赴哀將軍張眞固諫以爲不可盛曰我今投命告以哀窮汗性愚近必顧念婚姻不忍害我旬月之間足展吾志遂入赴喪汗妻乙氏泣涕請盛汗亦哀之遣其子穆迎盛捨之宮內親敬如舊汗兄提弟難勸汗殺盛汗不從慕容奇汗之外孫也汗亦宥之奇入見盛遂相與謀盛遣奇起兵於外眾至數千汗遣蘭提討奇提驕狠淫荒事汗無禮盛因間之於汗曰奇小兒也未能辦此必內有應之者提素驕不可委以大眾汗因發怒收提誅之遣其撫軍仇尼慕率眾討奇汗兄弟見提之誅莫不危懼皆阻兵背汗襲敗慕軍汗大懼遣其子穆率眾討之穆謂汗曰慕容盛我之仇也奇今起逆盛必應之兼內有蕭墻之難不宜養心腹之疾汗將誅盛引見察之盛妻以告於是僞稱疾篤不復出入汗乃止有李旱衛雙劉志張豪張眞者皆盛之舊暱蘭穆引爲腹心旱等屢入見盛潛結大謀會穆討蘭難等斬之大饗將士汗穆皆醉盛夜因如廁袒而逾墻入於東宮與李旱等誅穆眾皆踴呼進攻汗斬之汗二子魯公和陳公楊分屯令支白狼遣李旱張眞襲誅之於是內外恬然士女咸悅盛謙揖自卑不稱尊號其年以長樂王稱制赦其境內攺元曰建平諸王降爵爲公文武各復舊位初慕容奇聚眾於建安將討蘭汗百姓翕然從之汗遣兄子全討奇奇擊滅之進屯乙連盛旣誅汗命奇罷兵奇遂與丁零嚴生烏丸王龍之阻兵叛盛引軍至橫溝去龍城十里盛出兵擊敗之執奇而還斬龍生等百餘人盛於是僭卽尊位大赦殊死已下追尊伯考獻莊太子全爲獻莊皇帝尊寶後段氏爲皇太后全妃丁氏爲獻莊皇后謚太子策爲獻哀太子盛幽州刺史慕容豪尙書左僕射張通昌黎尹張順謀叛盛皆誅之攺年爲長樂有犯罪者十日一自決之無撾捶之罰而獄情多實髙句驪王安遣使貢方物有雀素身綠首集於端門棲翔東園二旬而去攺東園爲白雀園盛聽詩歌及周公之事顧謂羣臣曰周公之輔成王不能以至誠感上下誅兄弟以杜流言猶擅美於經傳歌徳於管弦至於我之太宰桓王承百王之季主在可奪之年二寇窺難過往日臨朝輔政羣情緝穆經略外敷辟境千里以禮讓維宗親徳刑制羣後惇睦雍熙時無二論勛道之茂豈可與周公同日而言乎而燕詠闕而不論盛徳掩而不述非所謂也乃命中書更爲燕頌以述恪之功焉又引中書令常忠尙書陽璆祕書監郎敷於東堂問曰古來君子皆謂周公忠聖豈不謬哉璆曰周公居攝政之重而能達君臣之名及流言之謗致烈風以悟主道契神靈義光萬代故累葉稱其髙後王無以奪其美盛曰常令以爲何如忠曰昔武王疾篤周公有請命之誠流言之際義感天地楚撻伯禽以訓就王徳周公爲臣之忠聖達之美詩書已來未之有也盛曰異哉二君之言朕見周公之詐未見其忠聖也昔武王得九齡之夢白文王文王曰我百爾九十吾與爾三焉及文王之終已驗武王之壽矣武王之算未盡而求代其死是非詐乎若惑於天命是不聖也據攝天位而丹誠不見致兄弟之間有干戈之事夫文王之化自近及遠故曰刑於寡妻至於兄弟周公親遺聖父之典而蹈嫌疑之蹤戮罰同气以逞私忿何忠之有乎但時無直筆之史後儒承其謬談故也忠曰啟金縢而返風亦足以明其不詐遭二叔流言之變而能大義滅親終安宗國復子明辟輔成大業以致太平制禮作樂流慶無窮亦不可謂非至徳也盛曰卿徒因成文而未原大理朕今相爲論之昔周自后稷積徳累仁至於文武文武以大聖應期遂有天下生靈仰其徳四海歸其仁成王𨿽幼統洪業而卜世修長加呂召毛畢爲之師傅若無周公攝政王道足以成也周公無故以安危爲己任專臨朝之權闕北面之禮管蔡忠存王室以爲周公代主非人臣之道故言公將不利於孺子周公當明大順之節陳誠義以曉羣疑而乃阻兵都邑擅行誅戮不臣之罪彰於海內方貽王鴟鴞之詩歸非於主是何謂乎又周公舉事稱告二公二公足明周公之無罪而坐觀成王之疑此則二公之心亦有猜於周公也但以疏不間親故寄言於管蔡可謂忠不見於當時仁不及於兄弟知羣望之有歸天命之不在己然後返政成王以爲忠耳大風拔木之徵乃皇天佑存周道不忘文武之徳是以赦周公之始愆欲成周室之大美考周公之心原周公之行乃天下之罪人何至徳之謂也周公復位二公所以杜口不言其本心者以明管蔡之忠也又謂常忠曰伊尹周公孰賢忠曰伊尹非有周公之親而功濟一代太甲亂徳放於桐宮思愆攺善然後復之使主無怨言臣無流謗道存社稷美溢古今臣謂伊尹之勛有髙周旦盛曰伊尹以舊臣之重顯阿衡之任太甲嗣位君道未洽不能竭忠輔導而放黜桐宮事同夷羿何周公之可擬乎郎敷曰伊尹處人臣之位不能匡制其君恐成湯之道墜而莫就是以居之桐宮與小人從事使知稼穡之艱難然後返之天位此其忠也盛曰伊尹能廢而立之何不能輔之以至於善乎若太甲性同桀紂則三載之間未應便成賢後如其性本休明義心易發當務盡匡規之理以弼成君徳安有人臣幽主而據其位哉且臣之事君惟力是視柰何挾智藏仁以成君惡夫太甲之事朕已鑑之矣太甲至賢之主也以伊尹歷奉三朝績無異稱將失顯祖委授之功故匿其日月之明受伊尹之黜所以濟其忠貞之美夫非常之人然後能立非常之事非常人之所見也亦猶太伯之三讓人無徳而稱焉敷曰太伯三以天下讓至仲尼而後顯其至徳太甲受謗於天下遭陛下乃申其美因而談燕賦詩賜金帛各有差遼西太守李朗在郡十年威制境內盛疑之累徵不赴以母在龍城未敢顯叛乃陰引魏軍將爲自安之計因表請發兵以距寇盛曰此必詐也召其使而詰之果驗盡滅其族遣輔國將軍李旱率騎討之師次建安召旱旋師朗聞其家被誅也擁二千餘戶以自固及聞旱中路而還謂有內變不復爲備畱其子養守令支躬迎魏師於北平旱候知之襲�令支遣廣威孟廣平率騎迎朗及於無終斬之初盛之追旱還也羣臣莫知其故旱旣斬朗盛謂羣臣曰前以追旱還者正爲此耳朗新爲叛逆必忌官威一則鳩合同類劫害良善二則亡竄山澤未可卒平故非意而還以盈怠其志卒然掩之必克之理也羣臣皆曰非所及也李旱自遼而還聞盛殺其將衛雙懼棄軍奔走旣而歸罪復其爵位盛謂侍中孫勍曰旱總三軍之任荷專徵之重不能杖節死綏無故逃亡考之軍正不赦之罪也然當先帝之避難眾情離貳骨肉忘其親股肱失忠節旱以刑余之體效力盡命忠款之至精貫白日朕故錄其忘身之功免其丘山之罪耳盛去皇帝之號稱庶人大王魏襲幽州執刺史盧溥而去遣孟廣平援之無及盛率眾三萬伐髙句驪襲其新城南蘇皆�之散其積聚徙其五千餘戶於遼西盛引見百僚於東堂考詳器藝超拔者十有二人命百司舉文武之士才堪佐世者各一人立其子遼西公定爲太子大赦殊死已下燕其羣臣於新昌殿盛曰諸卿各言其志朕將覽之七兵尙書丁信年十五盛之舅子也進曰在上不驕髙而不危臣之願也盛笑曰丁尙書年少安得長者之言乎盛以威嚴馭下驕暴少親多所猜疑故信言及之盛討厙莫奚大擄獲而還左將軍慕容國與殿中將軍秦輿段贊等謀率禁兵襲盛事覺誅之死者五百餘人前將軍思悔侯段璣輿子興贊子泰等因眾心動搖夜於禁中鼓噪大呼盛聞變率左右出戰眾皆披潰俄而有一賊從暗中擊傷盛遂輦升前殿申約禁衛召叔父河間公熙屬以後事熙未至而盛死時年二十九在位三年僞謚昭武皇帝墓號興平陵廟號中宗盛幼而羇賤流漂長則遭家多難夷險安危備嘗之矣懲寶暗而不斷遂峻極威刑�介之嫌莫不裁之於未萌防之於未兆於是上下振局人不自安𨿽忠誠親戚亦皆離貳舊臣靡不夷滅安忍無親所以卒於不免是歲隆安五年也慕容熙載記熙字道文垂之少子也初封河間王段速骨之難諸王多被害熙素爲髙陽王崇所親愛故得免焉蘭汗之篡也以熙爲遼東公備宗祀之義盛初卽位降爵爲公拜都督中外諸軍事驃騎大將軍尙書左僕射領中領軍從徵髙句驪契丹皆勇冠諸將盛曰叔父雄果英壯有世祖之風但弘略不如耳及盛死其太后丁氏以國多難宜立長君羣望皆在平原公元而丁氏意在於熙遂廢太子定迎熙入宮羣臣勸進熙以讓元元固以讓熙熙遂僭卽尊位誅其大臣段璣秦興等並夷三族元以嫌疑賜死元字道光寶之第四子也赦殊死已下攺元曰光始攺北燕臺爲大單於臺置左右輔位次尙書初熙烝於丁氏故爲所立及寵幸苻貴人丁氏怨恚咒詛與兄子七兵尙書信謀廢熙熙聞之大怒逼丁氏令自殺葬以後禮誅丁信熙狩於北原石城令髙和殺司隸校尉張顯閉門距熙熙率騎馳返和眾皆投杖熙入誅之於是引見州郡及單於八部耆舊於東宮問以疾苦大築龍騰苑廣�十餘里役徒二萬人起景雲山於苑內基廣五百步峯髙十七丈又起逍遙宮甘露殿連房數百觀閣相交鑿天河渠引水入宮又爲其昭儀苻氏鑿曲光海淸涼池季夏盛暑士卒不得休息暍死者大半熙遊於城南止大柳樹下若有人呼曰大王且止熙惡之伐其樹乃有蛇長丈餘從樹中而出立其貴嬪苻氏爲皇后赦殊死以下熙北襲契丹大破之昭儀苻氏死僞謚湣皇后贈苻謨太宰謚文獻公二苻並美而艷好微行遊燕熙弗之禁也請謁必從刑賞大政無不由之初昭儀有疾龍城人王溫稱能療之未幾而卒熙忿其妄也立於公車門支解溫而焚之其後好遊田熙從之北登白鹿山東過靑嶺南臨滄海百姓苦之士卒爲豺狼所害及凍死者五千餘人矣會髙句驪寇燕郡殺略百餘人熙伐髙句驪以苻氏從爲衝車地道以攻遼東熙曰待�平寇城朕當與後乘輦而入不聽將士先登於是城內嚴備攻之不能下會大雨雪士卒多死乃引歸擬鄴之風陽門作弘光門累級三層熙與苻氏襲契丹憚其眾盛將還苻氏弗聽遂棄其輜重輕襲髙句驪周行三千餘里士馬疲凍死者屬路攻木底城不�而還盡殺寶諸子大城肥如及宿軍以仇尼倪爲鎭東大將軍營州刺史鎭宿軍上庸公懿爲鎭西將軍幽州刺史鎭令支尙書劉木爲鎭南大將軍冀州刺史鎭肥如爲苻氏起承華殿髙承光一倍負土於北門土與谷同價典軍杜靜載棺詣闕上書極諫熙大怒斬之苻氏嘗季夏思凍魚膾仲冬須生地黃皆下有司切責不得加以大辟其虐也如此苻氏死熙悲號�踴若喪考妣擁其屍而撫之曰體已就冷命遂斷矣於是僵僕气絕久而乃蘇大斂旣訖復啟其棺而與交接服斬縗食粥制百寮於宮內哭臨令沙門素服使有司案檢哭者有淚以爲忠孝無則罪之於是羣臣震懼莫不含辛以爲淚焉慕容隆妻張氏熙之嫂也美姿容有巧思熙將以爲苻氏之殉欲以罪殺之乃毀其襚中有獘氈遂賜死三女叩頭求哀熙不許制公卿已下至於百姓率戶營墓費殫府藏下錮三泉周輪數里內則圖畫尙書八坐之象熙曰善爲之朕將隨後入此陵識者以爲不祥其右僕射韋璆等並懼爲殉沐浴而待死焉號苻氏墓曰徽平陵熙被髮徒跣步從苻氏喪�車髙大毀北門而出長老竊相謂曰慕容氏自毀其門將不久也衛中將軍馮跋左衛將軍張興先皆坐事亡奔以熙政之虐也與跋從兄萬泥等二十二人結盟推慕容云爲主發尙方徒五千餘人閉門距守中黃門趙洛生奔告之熙曰此鼠盜耳朕還當誅之乃收發貫甲馳還赴難夜至龍城攻北門不克遂敗走入龍騰苑微服隱於林中爲人所執云得而�之及其諸子同殯城北時年二十三在位六年云葬之於苻氏墓僞謚昭文皇帝垂以孝武帝太元八年僭立至熙四世凡二十四年以安帝義熙二年滅初童謠曰一束�兩頭然禿頭小兒來滅燕�字上有艸下有禾兩頭然則禾艸俱盡而成髙字云父名拔小字禿頭三子而云季也熙竟爲云所滅如謠言焉慕容云載記云字子雨寶之養子也祖父髙和句驪之支庶自云髙陽氏之苗裔故以髙爲氏焉云深沈有局量厚重希言時人咸以爲愚惟馮跋奇其志度而友之寶之爲太子云以武藝給事侍東宮拜侍禦郎襲敗慕容會軍寶子之賜姓慕容氏封夕陽公熙之葬苻氏也馮跋詣云告之以謀云懼曰吾嬰疾歷年卿等所知願更圖之跋逼曰慕容氏世衰河間虐暴惑妖�之女而逆亂天常百姓不堪其害思亂者十室九焉此天亡之時也公自髙氏名家何能爲他養子機運難邀千歲一時公焉得辭也扶之而出云曰吾疾苦日久廢絕世務卿今興建大事謬見推逼所以徘徊非爲身也實惟否徳不足以濟元元故耳跋等彊之云遂卽天王位復姓髙氏大赦境內殊死以下攺元曰正始國號大燕署馮跋侍中都督中外諸軍事徵北大將軍開府儀同三司錄尙書事武邑公封伯子男鄕亭侯者五十餘人士卒賜榖帛有差熙之羣官復其爵位立妻李氏爲天王后子彭爲太子越騎校尉慕輿良謀叛云誅之云臨東堂幸臣離班桃仁懷劍執紙而入稱有所啟拔劍擊云云以幾距班桃仁進而�之馮跋遷云屍於東宮僞謚惠懿皇帝云自以無功徳而爲豪傑所推常內懷懼故寵養壯士以爲腹心離班桃仁等並專典禁衛委之以爪牙之任賞賜月至數千萬衣食臥起皆與之同終以致敗云

僭號部匯考十一

晉代僭號六

南燕慕容徳

慕容超

晉書慕容徳載記徳字元明皝之少子也母公孫氏夢日入臍中晝寐而生徳年未弱冠身長八尺二寸姿貌雄偉額有日角偃月重文博觀羣書性淸愼多才藝慕容�之僭立也封爲梁公曆幽州刺史左衛將軍及暐嗣位攺封範陽王稍遷魏尹加散騎常侍俄而苻堅將苻雙據陜以叛堅將苻柳起兵枹罕將應之徳勸暐乘釁討堅辭旨慷慨識者言其有遠略暐竟不能用徳兄垂甚壯之因共論軍國大謀言必切至垂謂之曰汝器識長進非復吳下阿蒙也枋頭之役徳以徵南將軍與垂擊敗晉師及垂奔苻堅徳坐免職後遇暐敗徙於長安苻堅以爲張掖太守數歲免歸及堅以兵臨江拜徳爲奮威將軍堅之敗也堅與張夫人相失慕容暐將護致之徳正色謂暐曰昔楚莊滅陳納巫臣之諫而棄夏姬此不祥之人惑亂人主戎事不邇女器秦之敗師當由於此宜掩目而過柰何將衛之也暐不從徳馳馬而去之還次滎陽言於暐曰昔句踐棲於會稽終獲吳國聖人相時而動百舉百全天將悔禍故使秦師喪敗宜乘其獘以復社稷不納乃從垂如鄴及垂稱燕王以徳爲車騎大將軍復封範陽王居中鎭衛參斷政事久之遷司徒於時慕容永據長子有眾十萬垂議討之羣臣咸以爲疑徳進曰昔三祖積徳遺訓在耳故陛下龍飛不謀而會𨿽由聖武亦緣舊愛燕趙之士樂爲燕臣也今永旣建僞號扇動華戎致令羣豎從橫逐鹿不息宜先除之以一眾聽昔光武馳蘇茂之難不顧百官之疲夫豈不仁機急故也兵法有不得已而用之陛下容得已乎垂笑謂其黨曰司徒議與吾同二人同心其利斷金吾計決矣遂從之垂臨終敕其子寶以鄴城委徳寶旣嗣位以徳爲使持節都督冀兗靑徐荊豫六州諸軍事特進車騎大將軍冀州牧領南蠻校尉鎭鄴罷畱臺以都督專總南夏魏將拓拔章攻鄴徳遣南安王慕容靑等夜擊敗之魏師退次新城靑等請擊之別駕韓進曰古人先決勝廟堂然後攻戰今魏不可擊者四燕不宜動者三魏懸軍遠入利在野戰一不可擊也深入近畿頓兵死地二不可擊也前鋒旣敗後陣方固三不可擊也彼眾我寡四不可擊也官軍自戰其地一不宜動動而不勝眾心難固二不宜動城隍未修敵來無備三不宜動此皆兵家所忌不如深溝髙壘以逸待勞彼千里饋糧野無所掠久則三軍靡資攻則眾旅多斃師老釁生詳而圖之可以捷矣徳曰韓別駕之言良平之策也於是召靑還師魏又遣遼西公賀賴盧率騎與章圍鄴徳遣其參軍劉藻請救於姚興且參母兄之問而興師不至眾大懼徳於是親饗戰士厚加撫接人感其恩皆樂爲致死會章盧內相乖爭各引軍潛遁章司馬丁建率眾來降言章師老可以敗之徳遣將追破章軍人心始固時魏師入中山慕容寶出奔於薊慕容詳又僭號會劉藻自姚興而至與太史令髙魯遣其甥王景暉隨藻送玉璽一紐並圖讖祕文曰有徳者昌無徳者亡徳受天命柔而復剛又有謠曰大風蓬勃揚塵埃八井三刀卒起來四海鼎沸中山頹惟有徳人據三臺於是徳之羣臣議以慕容詳僭號中山魏師盛於冀州未審寶之存亡因勸徳卽尊號徳不從會慕容達自龍城奔鄴稱寶猶存羣議乃止尋而寶以徳爲丞相領冀州牧承制南夏徳兄子麟自義臺奔鄴因說徳曰中山旣沒魏必乘勝攻鄴𨿽糧儲素積而城大難固且人情沮動不可以戰及魏軍未至擁眾南渡就魯陽王和據滑臺而聚兵積谷伺隙而動計之上也魏𨿽拔中山勢不久畱不過驅掠而返人不樂徙理自生變然後振威以援之魏則內外受敵使戀舊之士有所依憑廣開恩信招集遺黎可一舉而取之先是慕容和亦勸徳南徙於是許之隆安二年乃率戶四萬車二萬七千乘自鄴將徙於滑臺遇風船沒魏軍垂至眾懼議欲退保黎陽其夕流澌凍合是夜濟師旦魏師至而冰泮若有神焉遂攺黎陽津爲天橋津及至滑臺景星見於尾箕漳水得白玉狀若璽於是徳依燕元故事稱元年大赦境內殊死已下置百官以慕容鱗爲司空領尙書令慕容法爲中軍將軍慕輿拔爲尙書左僕射丁通爲尙書右僕射自余封授各有差初河間有麟見慕容麟以爲己瑞及此潛謀爲亂事覺賜死其夏魏將賀賴盧率眾附之至是慕容寶自龍城南奔至黎陽遣其中黃門令趙思召慕容鍾來迎鍾本首議勸徳稱尊號聞而惡之執思付獄馳使白狀徳謂其下曰卿等前以社稷大計勸吾攝政吾亦以嗣帝奔亡人神曠主故權順羣議以系眾望今天方悔禍嗣帝得還吾將具駕奉迎謝罪行闕然後角巾私第卿等以爲何如其黃門侍郎張華進曰夫爭奪之世非雄才不振從橫之時豈懦夫得濟陛下若蹈匹婦之仁捨天授之業威權一去則身首不保何退讓之有乎徳曰吾以古人逆取順守其道未足所以中路徘徊悵然未決耳慕輿護請馳問寶虛實徳流涕而遣之乃率壯士數百隨思而北因謀殺寶初寶遣思之後知徳攝位懼而北奔護至無所見執思而還徳以思閒習典故將任之思曰昔關羽見重曹公猶不忘先主之恩思𨿽刑余賤隸荷國寵靈犬馬有心而況人乎乞還就上以明是節徳固畱之思怒曰周室衰微晉鄭夾輔漢有七國之難實賴梁王殿下親則叔父位則上臺不能率先羣後以匡王室而幸根本之傾爲趙倫之事思𨿽無申胥哭秦之效猶慕君賓不生莽世徳怒斬之晉南陽太守閭丘羨寧朔將軍鄧啟方率眾二萬來伐師次管城徳遣其中軍慕容法撫軍慕容和等距之王師敗績徳怒法不窮追晉師斬其撫軍司馬靳初苻登旣爲姚興所滅登弟廣率部落降於徳拜冠軍將軍處之乞活堡會熒惑守東井或言秦當復興者廣乃自稱秦王敗徳將慕容鍾時徳始都滑臺介於晉魏之間地無十城眾不過數萬及鍾喪師反側之徒多歸於廣徳乃畱慕容和守滑臺親率眾討廣斬之初寶之至黎陽也和長史李辯勸和納之和不從辯懼謀泄乃引晉軍至管城冀徳親率師於後作亂會徳不出愈不自安及徳此行也辯又勸和反和不從辯怒殺和以滑臺降於魏時將士家悉在城內徳將攻之韓範言於徳曰魏師已入城據國成資客主之勢翻然復異人情旣危不可以戰宜先據一方爲關中之基然後畜力而圖之計之上也徳乃止徳右衛將軍慕容云斬李辯率將士家累二萬餘人而出三軍慶悅徳謀於眾曰苻廣𨿽平而撫軍失據進有彊敵退無所托計將安出張華進曰彭城阻帶山川楚之舊都地險人殷可攻而據之以爲基本慕容鍾慕容護封逞韓等固勸攻滑臺潘聰曰滑臺四通八達非帝王之居且北通大魏西接彊秦此二國者未可以髙枕而待之彭城土曠人稀地平無險晉之舊鎭必距王師又密邇江淮水路通浚秋夏霖潦千里爲湖且水戰國之所短吳之所長今𨿽克之非久安之計也靑齊沃壤號曰東秦土方二千戶餘十萬四塞之固負海之饒可謂用武之國三齊英傑蓄志以待孰不思得明主以立尺寸之功廣固者曹嶷之所營山川阻峻足爲帝王之都宜遣辯士馳說於前大兵繼進於後辟閭渾昔負國恩必翻然向化如其守迷不順大軍臨之自然瓦解旣據之後閉關養銳伺隙而動此亦二漢之有關中河內也徳猶豫未決沙門朗公素知占候徳因訪其所適朗曰敬覽三策潘尙書之議可謂興邦之術矣今歲初長星起於奎婁遂掃虛危而虛危齊之分野除舊布新之象宜先定舊魯巡撫瑯邪待秋風戒節然後北轉臨齊天之道也徳大悅引師而南兗州北鄙諸縣悉降置守宰以撫之存問髙年軍無私掠百姓安之牛酒屬路徳遣使諭齊郡太守辟閭渾渾不從遣慕容鍾率步騎二萬擊之徳進據瑯邪徐兗之士附者十餘萬自瑯邪而北迎者四萬餘人徳進寇莒城守將任安委城而遁以潘聰鎭莒城鍾傳檄靑州諸郡曰隆替有時義列昔經因難啟聖事彰中籙是以宣王龍飛於危周光武鳳起於絕漢斯蓋歷數大期帝王之興廢也自我永康多難長鯨逸网華夏四分黎元五裂逆賊辟閭渾父蔚昔同段龕沮亂淄川太宰東徵剿絕凶命渾於覆巢之下蒙全卵之施曾微犬馬識養之心復襲凶夫樂禍之志盜據東秦遠附吳越割剝黎元委輸南海皇上應期大命再集矜彼營丘暫阻王略故以七州之眾二十餘萬巡省岱宗問罪齊魯昔韓信以裨將伐齊有徵無戰耿弇以偏軍討步克不移朔況以萬乘之師掃一隅之寇傾山碎卵方之非易孤以不才泰荷先驅都督元戎一十二萬皆烏丸突騎三河猛士奮劍與夕火爭光揮戈與秋月競色以此攻城何城不克以此眾戰何敵不平昔竇融以河西歸漢榮被於後裔彭寵盜逆漁陽身死於奴僕近則曹嶷跋扈見擒於後趙段龕干紀取滅於前朝此非古今之吉凶已然之成敗乎渾若先迷後悟榮寵有加如其敢抗王師敗滅必無遺燼稷下之雄岱北之士有能斬送渾者賞同佐命脫履機不發必玉石俱摧渾聞徳軍將至徙八千餘家入廣固諸郡皆承檄降於徳渾懼將妻子奔於魏徳遣射聲校尉劉綱追斬於莒城渾參軍張瑛常與渾作檄辭多不遜及此徳擒而讓之瑛神色自若徐對曰渾之有臣猶韓信之有蒯通通遇漢祖而蒙恕臣遭陛下而嬰戮比之古人竊爲不幸防風之誅臣實甘之但恐堯舜之化未弘於四海耳徳初善其言後竟殺之徳遂入廣固四年僭卽皇帝位於南郊大赦攺元爲建平設行廟於宮南遣使奉策告成焉進慕容鍾爲司徒慕輿拔爲司空封孚爲左僕射慕輿護爲右僕射遣其度支尙書封愷中書侍郎封逞觀省風俗所在大饗將士以其妻段氏爲皇后建立學官簡公卿已下子弟及二品士門二百人爲太學生後因燕其羣臣酒酣笑而言曰朕𨿽寡薄恭己南面而朝諸侯在上不驕夕惕於位可方自古何等主也其靑州刺史鞠仲曰陛下中興之聖後少康光武之儔也徳顧命左右賜仲帛千匹仲以賜多爲讓徳曰卿知調朕朕不知調卿乎卿飾對非實故亦以虛言相賞賞不謬加何足謝也韓範進曰臣聞天子無戲言忠臣無妄對今日之論上下相欺可謂君臣俱失徳大悅賜範絹五十匹自是昌言競進朝多直士矣徳母兄先在長安遣平原人杜弘如長安問存否弘曰臣至長安若不奉太后動止便卽西如張掖以死爲效臣父雄年逾六十未沾榮貴乞本縣之祿以申烏鳥之情張華進曰杜弘未行而求祿要利情深不可使也徳曰吾方散所輕之財招所重之死況爲親尊而可吝乎且弘爲君迎親爲父求祿𨿽外如要利內實忠孝乃以雄爲平原令弘至張掖爲盜所殺徳聞而慚之厚撫其妻子明年徳如齊城登營丘望晏嬰冢顧謂左右曰禮大夫不逼城葬平仲古之賢人達禮者也而生居近市死葬近城豈有意乎靑州秀才晏謨對曰孔子稱臣先人平仲賢則賢矣豈不知髙其梁丰其禮蓋政在家門故儉以矯世存居湫隘卒豈擇地而葬乎所以不遠門者猶冀悟平生意也遂以謨從至漢城陽景王廟燕庶老於申池北登社首山東望鼎足因目牛山而嘆曰古無不死愴然有終焉之志遂問謨以齊之山川丘陵賢哲舊事謨歷對詳辯畫地成圖徳深嘉之拜尙書郎立冶於商山置鹽官於烏常澤以廣軍國之用徳故吏趙融自長安來始具母兄凶問徳號慟吐血因而寢疾其司隸校尉慕容達因此謀反遣牙門皇璆率眾攻端門殿中師侯赤眉開門應之中黃門孫進扶徳逾城隱於進捨段宏等聞宮中有變勒兵屯四門徳入宮誅赤眉等達懼而奔魏慕容法及魏師戰於濟北之摽楡谷魏師敗績其尙書韓上疏曰二寇逋誅國恥未雪關西爲豺狼之藪揚越爲鴟鴞之林三京社稷鞠爲丘墟四祖園陵蕪而不守豈非義夫憤嘆之日烈士忘身之秋而皇室多難威略未震是使長蛇弗剪封豕假息人懷憤慨常謂一日之安不可以永久終朝之逸無卒歲之憂陛下中興大業務在遵養矜遷氓之失土假長復而不役湣黎庶之息肩貴因循而不擾斯可以保寧於營丘難以經措於秦越今羣凶僭逆實繁有徒據我三方伺國瑕釁深宜審量虛實大校成敗養兵厲甲廣農積糧進爲雪恥討寇之資退爲山河萬全之固而百姓因秦晉之獘疊相蔭冒或百室合戶或千丁共籍依托城社不懼燻燒公避課役擅爲姦宄損風毀憲法所不容但檢令未宣弗可加戮今宜隱實黎氓正其編貫庶上增皇朝理物之明下益軍國兵資之用若蒙采納冀裨山海𨿽遇商鞅之刑悅綰之害所不辭也徳納之遣其車騎將軍慕容鎭率騎三千緣邊嚴防備百姓逃竄以爲使持節散騎常侍行臺尙書巡郡縣隱實得蔭戶五萬八十公廉正直所在野次人不擾焉徳大集諸生親臨策試旣而饗宴乘髙遠矚顧謂其尙書魯邃曰齊魯固多君子當昔全盛之時接愼巴生淳於鄒田之徒蔭修檐臨淸沼馳朱輪佩長劍恣飛馬之雄辭奮談天之逸辯指麾則紅紫成章俯仰則丘陵生韻至於今日荒艸頹墳气消煙滅永言千載能不依然邃答曰武王封比干之墓漢祖祭信陵之墳皆畱心賢哲每懷往事陛下慈深二主澤被九泉若使彼而有知寧不銜荷矣先是妖賊王始聚眾於泰山自稱太平皇帝號其父爲太上皇兄爲徵東將軍弟徵西將軍慕容鎭討擒之斬於都市臨刑或問其父及兄弟所在始答曰太上皇帝蒙塵於外徵東徵西亂兵所害惟朕一身獨無聊賴其妻怒之曰止坐此口以至於此柰何復爾始曰皇后自古豈有不破之家不亡之國邪行刑者以刀鐶築之仰視曰崩卽崩矣終不攺帝號徳聞而哂之時桓元將行篡逆誅不附己者冀州刺史劉軌襄城太守司馬休之徵鹵將軍劉敬宣廣陵相髙雅之江都長張誕並內不自安皆奔於徳於是徳中書侍郎韓範上疏曰夫帝王之道必崇經略有其時無其人則弘濟之功闕有其人無其時則英武之志不申至於能成王業者惟人時合也自晉國內難七載於玆桓元逆篡虐逾董卓神怒人怨其殃積矣可乘之機莫過此也以陛下之神武經而緯之驅樂奮之卒接厭亂之機譬猶聲發響應形動影隨未足比其易也且江淮南北戶口未幾公私戎馬不過數百守備之事蓋亦微矣若以步騎一萬建雷霆之舉捲甲長驅指臨江會必望旌艸偃壺漿屬路跨地數千眾逾十萬可以西並彊秦北抗大魏夫欲拓境開疆保其社稷無過今也如使後機失會豪傑復起梟除桓元布維新之化遐邇旣寧物無異望非但建鄴難屠江北亦不可冀機過患生憂必至矣天與不取悔將及焉惟陛下覽之徳曰自頃數纏百六宏綱暫弛遂令姦逆亂華舊京墟穢每尋否運憤慨兼懷昔少康以一旅之眾復夏配天況朕據三齊之地藉五州之眾教之以軍旅訓之以禮讓上下知義人思自奮繕甲待釁爲日久矣但欲先定中原掃除逋然後宣布淳風經理九服飲馬長江懸旌隴�此志未遂且韜戈耳今者之事王公其詳議之咸以桓元新得志未可圖乃止於是講武於城西步兵三十七萬車一萬七千乘鐵騎五萬三千周亙山澤旌旗彌漫鉦鼓之聲振動天地徳登髙望之顧謂劉軌髙雅之曰昔郤克忿齊子胥怨楚終能暢其剛烈名流千載卿等旣知投身有道當使無慚昔人也雅之等頓首答曰幸蒙陛下天覆之恩大造之澤存亡繼絕實在聖時𨿽則萬隕何以上報俄聞桓元敗徳以慕容鎭爲前鋒慕容鍾爲大都督配以步卒二萬騎五千�期將發而徳寢疾於是罷兵初徳迎其兄子超於長安及是而至徳夜夢其父曰汝旣無子何不早立超爲太子不爾惡人生心寤而告其妻曰先帝神明所敕觀此夢意吾將死矣乃下書以超爲皇太子大赦境內子爲父後者人爵二級其月死卽義熙元年也時年七十乃夜爲十餘棺分出四門潛葬山谷竟不知其尸之所在在位五年僞謚獻武皇帝慕容超載記超字祖明徳兄北海王納之子苻堅破鄴以納爲廣武太守數歲去官家於張掖徳之南徵畱金刀而去及垂起兵山東苻昌收納及徳諸子皆誅之納母公孫氏以耄獲免納妻段氏方娠未決囚之於郡獄獄掾呼延平徳之故吏也嘗有死罪徳免之至是將公孫及段氏逃於羌中而生超焉年十歲而公孫氏卒臨終授超以金刀曰若天下太平汝得東歸可以此刀還汝叔也平又將超母子奔於呂光及呂隆降於姚興超又隨涼州人徙於長安超母謂超曰吾母子全濟呼延氏之力乎今𨿽死吾欲爲汝納其女以答厚恩於是娶之超自以諸父在東恐爲姚氏所錄乃陽狂行乞秦人賤之惟姚紹見而異焉勸興拘以爵位召見與語超深自晦匿興大鄙之謂紹曰諺云妍皮不裹癡骨妄語耳由是得去來無禁徳遣使迎之超不告母妻乃歸及至廣固呈以金刀具宣祖母臨終之言徳撫之號慟超身長八尺腰帶九圍精彩秀發容止可觀徳甚加禮遇始名之曰超封北海王拜侍中驃騎大將軍司隸校尉開府置佐吏徳無子欲以超爲嗣故爲超起第於萬春門內朝夕觀之超亦深達徳旨入則盡歡承奉出則傾身下士於是內外稱美焉頃之立爲太子及徳死以義熙元年僭嗣僞位大赦境內攺元曰太上尊徳妻段氏爲皇太后以慕容鍾都督中外諸軍錄尙書事慕容法爲徵南都督徐兗揚南兗四州諸軍事慕容鎭加開府儀同三司尙書令封孚爲太尉曲仲爲司空潘聰爲左光祿大夫封嵩爲尙書左僕射自余封拜各有差後又以鍾爲靑州牧段宏爲徐州刺史公孫五樓爲武衛將軍領屯騎校尉內參政事封孚言於超曰臣聞五大不在邊五細不在庭鍾國之宗臣社稷所賴宏外戚懿望親賢具瞻正應參翼百揆不宜遠鎭方外今鍾等出藩五樓內輔臣竊未安超新卽位害鍾等權逼以問五樓五樓欲專斷朝政不欲鍾等在內屢有間言孚設竟不行鍾宏俱有不平之色相謂曰黃犬之皮恐當終補狐裘也五樓聞之嫌隙漸遘初超自長安行至梁父慕容法時爲兗州鎭南長史悅壽還謂法曰向見北海王子天資弘雅神爽髙邁始知天族多奇玉林皆寶法曰昔成方遂詐稱衛太子人莫辧之此復天族乎超聞而恚恨形於言色法亦怒處之外館由是結憾及徳死法又不奔喪超遣使讓焉法常懼禍至因此遂與慕容鍾段宏等謀反超知而徵之鍾稱疾不赴於是收其黨侍中慕容統右衛慕容根散騎常侍段封誅之車裂僕射封嵩於東門之外西中郎將封融奔於魏超尋遣慕容鎭等攻靑州慕容昱等攻徐州慕容凝韓範攻梁父昱等攻莒城拔之徐州刺史段宏奔於魏封融又集羣盜襲石塞城殺鎭西大將軍余郁靑土振恐人懷異議慕容凝謀殺韓範將襲廣固範知而攻之凝奔梁父範並其眾攻梁父�之凝奔姚興慕容法出奔於魏慕容鎭�靑州鍾殺其妻子爲地道而出單馬奔姚興於時超不卹政事畋遊是好百姓苦之其僕射韓切諫不納超議復肉刑九等之選乃下書於境內曰陽九數纏永康多難自北都傾陷典章淪滅律令法憲靡有存者綱理天下此焉爲本旣不能導之以徳必須齊之以刑且虞舜大聖猶命咎繇作士刑之不可已巳也如是先帝季興大業艸創兵革尙繁未遑修制朕猥以不徳嗣承大統撫禦寡方致蕭墻釁發遂戎馬生郊典儀寢廢今四境無虞所宜修定尙書可召集公卿至如不忠不孝若封嵩之輩梟斬不足以痛之宜致烹轘之法亦可附之律條納以大辟之科肉刑者乃先聖之經不刊之典漢文易之輕重乖度今犯罪彌多死之者稍眾肉刑之於化也濟育旣廣懲慘尢深光壽建興中二祖已議復之未及而晏駕其令博士已上參考舊事依呂刑及漢魏晉律令消息增損議成燕律五刑之屬三千而罪莫大於不孝孔子曰非聖人者無法非孝者無親此大亂之道也轘裂之刑煮烹之戮𨿽不在五品之例然亦行之自古渠彌之轘著之春秋哀公之烹爰自中代世宗都齊亦湣刑罰失中咨嗟寢食王者之有刑糾猶人之左右手焉故孔子曰刑罰不中則人無所措手足是以蕭何定法令而受封叔孫通以制儀爲奉常立功立事古之所重其明議損益以成一代準式周漢有貢士之條魏立九品之選二者孰愈亦可詳聞羣下議多不同乃止超母妻旣先在長安爲姚興所拘責超稱藩求太樂諸伎若不可使送吳口千人超下書遣羣臣詳議左僕射段暉議曰太上囚楚髙祖不回今陛下嗣守社稷不宜以私親之故而降統天之尊又太樂諸伎皆是前世伶人不可與彼使移風易俗宜掠吳口與之尙書張華曰若侵掠吳邊必成鄰怨此旣能往彼亦能來兵連禍結非國之福也昔孫權重黎庶之命屈己以臣魏惠施惜愛子之頭捨志以尊齊況陛下慈徳在秦方寸崩亂宜暫降大號以申至孝之情權變之道典謨所許韓範智能回物辯足傾人昔與姚興俱爲秦太子中舍人可遣將命降號修和所謂屈於一人之下申於萬人之上也超大悅曰張尙書得吾心矣使範聘於興及至長安興謂範曰封愷前來燕王與朕抗禮及卿至也款然而附爲依春秋以小事大之義爲當專以孝敬爲母屈也範曰昔周爵五等公侯異品小大之禮因而生焉今陛下命世龍興光宅西秦本朝主上承祖宗遺烈定鼎東齊中分天曜南面並帝通聘結好義尙謙沖使至矜誕苟折行人殊似吳晉爭盟滕薛競長恐傷大秦堂堂之盛有損皇燕巍巍之美彼我俱失竊未安之興怒曰若如卿言便是非爲大小而來範曰𨿽由大小之義亦緣寡君純孝過於重華願陛下體敬親之道霈然垂湣興曰吾久不見賈生自謂過之今不及矣於是爲範設舊交之禮申敍平生謂範曰燕王在此朕亦見之風表乃可於機辯未也範曰大辯若訥聖人美之況爾日龍潛鳳戢和光同塵若使負日月而行則無繼天之業矣興笑曰可謂使乎延譽者也範承間逞說姚興大悅賜範千金許以超母妻還之慕容凝自梁父奔於姚興言於興曰燕王稱藩本非推徳權爲母屈耳古之帝王尙興師徵質豈可虛還其母乎母若一還必不復臣也宜先制其送伎然後歸之興意乃變遣使聘於超超遣其僕射張華給事中宗正元入長安送太樂伎一百二十人於姚興興大悅延華入燕酒酣樂作興黃門侍郎尹雅謂華曰昔殷之將亡樂師歸周今皇秦道盛燕樂來庭廢興之兆見於此矣華曰自古帝王爲道不同權譎之理會於功成故老子曰將欲取之必先與之今總章西入必由余東歸禍福之驗此其兆乎興怒曰昔齊楚競辯二國連師卿小國之臣何敢抗衡朝士華遜辭曰奉使之始實願交歡上國上國旣遺小國之臣辱及寡君社稷臣亦何心而不仰酬興善之於是還超母妻義熙三年追尊其父爲穆皇帝立其母段氏爲皇太后妻呼延氏爲皇后祀南郊將登壇有獸大如馬狀類鼠而色赤集於圓丘之側俄而不知所在須臾大風暴起天地晝�其行宮羽儀皆振裂超懼密問其太史令成公綏對曰陛下信用姦臣誅戮賢良賦斂繁多事役殷苦所致也超懼而大赦譴責公孫五樓等俄而復之是歲廣固地震天齊水湧井水溢女水竭河濟凍合而澠水不冰超正旦朝羣臣於東陽殿聞樂作嘆音佾不備悔送伎於姚興遂議入寇其領軍韓謨諫曰先帝以舊京傾沒戢翼三齊苟時運未可上智輟謀今陛下嗣守成規宜閒關養士以待賊釁不可結怨南鄰廣樹讎隙超曰我計已定不與卿言於是遣其將斛谷提公孫歸等率騎寇宿豫陷之執陽平太守劉千載濟陰太守徐阮大掠而去簡男女二千五百付太樂教之時公孫五樓爲侍中尙書領左衛將軍專總朝政兄歸爲冠軍常山公叔父頹爲武衛興樂公五樓宗親皆夾輔左右王公內外無不憚之超論宿豫之功封斛谷提等並爲郡縣公慕容鎭諫曰臣聞懸賞待勛非公不侯今公孫歸結禍延兵殘賊百姓陛下封之得無不可乎夫忠言逆耳非親不發臣𨿽庸朽國戚藩輒盡愚款惟陛下圖之超怒不答自是百僚杜口莫敢開言尙書都令史王儼諂事五樓遷尙書郎出爲濟南太守入爲尙書左丞時人謂之語曰欲得侯事五樓又遣公孫歸等率騎三千入濟南執太守趙元略男女千餘人而去劉裕率師將討之超引見羣臣於東陽殿議距王師公孫五樓曰吳兵輕果所利在戰初鋒勇銳不可爭也宜據大峴使不得入曠日延時沮其銳气可徐簡精騎二千循海而南絕其糧運別敕段暉率兗州之軍緣山東下腹背擊之上策也各命守宰依險自固校其資儲之外余悉焚蕩芟除粟苗使敵無所資堅壁淸野以待其釁中策也縱賊入峴出城逆戰下策也超曰京都殷盛戶口眾多非可一時入守靑苗布野非可卒芟設使芟苗守城以全性命朕所不能今據五州之彊帶山河之固戰車萬乘鐵馬萬羣縱令過峴至於平地徐以精騎踐之此成擒也賀賴盧苦諫不從退謂五樓曰上不用吾計亡無日矣慕容鎭曰若如聖旨必須平原用馬爲便宜出峴逆戰戰而不勝猶可退守不宜縱敵入峴自貽窘逼昔成安君不守井陘之關終屈於韓信諸葛瞻不據束馬之險卒擒於鄧艾臣以爲天時不如地利阻守大峴策之上也超不從鎭出謂韓謨曰主上旣不能芟苗守險又不肯徙人逃寇酷似劉璋矣今年國滅吾必死之卿等中華之士復爲文身矣超聞而大怒收鎭下獄乃攝莒梁父二戍修城隍簡士馬蓄銳以待之其夏王師次東莞超遣其左軍段暉輔國賀賴盧等六將步騎五萬進據臨胊俄而王師度峴超懼率兵四萬就暉等於臨朐謂公孫五樓曰宜進據川源晉軍至而失水亦不能戰矣五樓馳騎據之劉裕前驅將軍孟龍符已至川源五樓戰敗而返裕遣諮議參軍檀韶率銳卒攻破臨朐超大懼單騎奔段暉於城南暉眾又戰敗裕軍人斬暉超又奔還廣固徙郭內人入保小城使其尙書郎張綱乞師於姚興赦慕容鎭進錄尙書都督中外諸軍事引見羣臣謝之曰朕嗣奉成業不能委賢任善而專固自由覆水不收悔將何及智士逞謀必在事危忠臣立節亦在臨難諸君其勉思六奇共濟艱運鎭進曰百姓之悲系於一人陛下旣躬率六軍身先奔敗羣臣解心士庶喪气內外之情不可復恃如聞西秦自有內難恐不暇分兵救人正當更決一戰以爭天命今散卒還者猶有數萬可悉金帛宮女餌令一戰天若相我足以破賊如其不濟死尙爲美不可閉門坐受圍擊司徒慕容惠曰不然今晉軍乘勝有陵人之气敗軍之將何以禦之秦𨿽與勃勃相持不足爲患且二國連橫勢成唇齒今有寇難秦必救我但自古乞援不遣大臣則不致重兵是以趙隸三請楚師不出平原一使援至從成尙書令韓範徳望具瞻燕秦所重宜遣乞援以濟時艱於是遣範與王簿乞師於姚興未幾裕師圍城四面皆合人有竊告裕軍曰若得張綱爲攻具者城乃可得耳是月綱自長安歸遂奔於裕裕令綱周城大呼曰勃勃大破秦軍無兵相救超怒伏弩射之乃退右僕射張華中丞封愷並爲裕軍所獲裕令華愷遺超書勸令早降超乃遺裕書請爲藩臣以大峴爲界並獻馬千匹以通和好裕弗許江南繼兵相尋而至尙書張俊自長安還又降於裕說裕曰今燕人所以固守者外仗韓範冀得秦援範旣時望又與姚興舊暱若勃勃敗後秦必救燕宜密信誘範啖以重利範來則燕人絕望自然降矣裕從之表範爲散騎常侍遺範書以招之時姚興乃遣其將姚彊率步騎一萬隨範就其將姚紹於洛陽並兵來援會赫連勃勃大破秦軍興追彊還長安範嘆曰天其滅燕乎會得裕書遂降於裕裕謂範曰卿欲立申包胥之功何以虛還也範曰自亡祖司空世荷燕寵故泣血秦庭冀匡禍難屬西朝多故丹誠無效可謂天喪獘邑而贊明公智者見機而作敢不至乎翌日裕將範循城由是人情離駭無復固志裕謂範曰卿宜至城下告以禍福範曰𨿽蒙殊寵猶未忍謀燕裕嘉而不彊左右勸超誅範家以止後叛超知敗在旦夕又弟盡忠無貳故不罪焉是歲東萊雨血廣固城門鬼夜哭明年朔旦超登天門朝羣臣於城上殺馬以饗將士文武皆有遷授超幸姬魏夫人從超登城見王師之盛握超手而相對泣韓諫曰陛下遭百六之會正是勉彊之秋而反對女子悲泣何其鄙也超拭目謝之其尙書令董銳勸超出降超大怒系之於獄於是賀賴盧公孫五樓爲地道出戰王師不利河間人元文說裕曰昔趙攻曹嶷望气者以爲澠水帶城非可攻拔若塞五龍口城必自陷石季龍從之而嶷請降後慕容恪之圍段龕亦如之而龕降降後無幾又震開之今舊基猶在可塞之裕從其言至是城中男女患腳弱病者大半超輦而升城尙書悅壽言於超曰天地不仁助寇爲虐戰士病日就雕隕守困窮城息望外援天時人事亦可知矣苟歷運有終堯舜降位轉禍爲福聖達以先宜追許鄭之蹤以存宗廟之重超嘆曰廢興命也吾寧奮劍決死不能銜璧求生於是張綱爲裕造衝車覆以版屋蒙之以皮並設諸奇巧城上火石弓矢無所施用又爲飛樓懸梯木幔之屬遙臨城上超大怒懸其母而支解之城中出降者相繼裕四面進攻殺傷甚眾悅壽遂開門以納王師超與左右數十騎出亡爲裕軍所執裕數之以不降之狀超神色自若一無所言惟以母托劉敬宣而已送建康市斬之時年二十六在位六年徳以安帝隆安四年僭立至超二世凡十一年以義熙六年滅慕容鍾字道明徳從弟也少有識量喜怒不形於色機神秀發言論淸辯至於臨難對敵智勇兼濟累進奇策徳用之頗中由是政無大小皆以委之遂爲佐命元勛後公孫五樓規挾威權慮鍾抑己因勸超誅之鍾遂謀反事敗奔於姚興興拜始平太守歸義侯

北燕馮跋馮文通

晉書馮跋載記跋字文起長樂信都人也小字乞直伐其先畢萬之後也萬之子孫有食采馮鄕者因以氏焉永嘉之亂跋祖父和避地上黨父安雄武有器量慕容永時爲將軍永滅跋東徙和龍家於長谷幼而懿重少言寬仁有大度飲酒一石不亂三弟皆任俠不修行業惟跋恭愼勤於家產父母器之所居上每有雲气若樓閣時咸異之嘗夜見天門開神光赫然燭於庭內及慕容寶僭號署中衛將軍初跋弟素弗與從兄萬泥及諸少年遊於水濱有一金龍浮水而下素弗謂萬泥曰頗有見否萬泥等皆曰無所見也乃取龍而示之咸以爲非常之瑞慕容熙聞而求焉素弗祕之熙怒及卽僞位密欲誅跋兄弟其後跋又犯熙禁懼禍乃與其諸弟逃於山澤每夜獨行猛獸常爲避路時賦役繁數人不堪命跋兄弟謀曰熙今�虐兼忌吾兄弟旣還首無路不可坐受誅滅當及時而起立公侯之業事若不成死其晚乎遂與萬泥等二十二人結謀跋與二弟乘車使婦人禦潛入龍城匿於北部司馬孫護之室遂殺熙立髙云爲主云署跋爲使持節侍中都督中外諸軍事徵北大將軍開府儀同三司錄尙書事武邑公跋燕羣寮忽有血流其左臂跋惡之從事中郎王垂因說符命之應跋戒其勿言云爲其幸臣離班桃仁所殺跋升洪觀門以觀變帳下督張泰李桑謂跋曰此豎勢何所至請爲公斬之於是奮劍而下桑斬班於西聞泰殺仁於庭中眾推跋爲主跋曰範陽公素弗才略不恆志於靖亂掃淸凶桀皆公勛也素弗辭曰臣聞父兄之有天下傳之於子弟未聞子弟藉父兄之業而先之今洪基未建危甚綴旒天工無曠業系大兄願上順皇天之命下副元元之心羣臣固請乃許之於是以太元二十年乃僭稱天王於昌黎而不徙舊號卽國曰燕赦其境內建元曰太平分遣使者巡行郡國觀察風俗追尊祖和爲元皇帝父安爲宣皇帝尊母張氏爲太后立妻孫氏爲王后子永爲太子署弟素弗爲侍中車騎大將軍錄尙書事弘爲侍中徵東大將軍尙書右僕射汲郡公從兄萬泥爲驃騎大將軍幽平二州牧務銀提爲上大將軍遼東太守孫護爲侍中尙書令陽平公張興爲衛將軍尙書左僕射永寧公郭生爲鎭東大將軍領右衛將軍陳畱公從兄子乳陳爲徵西大將軍並靑二州牧上谷公姚昭爲鎭南大將軍司隸校尉上黨公馬弗勤爲吏部尙書廣宗公王難爲侍中撫軍將軍潁川公自余拜授文武進位各有差尋而萬泥抗表請代跋曰猥以不徳謬爲羣賢所推思與兄弟同玆休戚今方難未寧維城任重非明徳懿親孰克居也且折衝禦侮爲國藩屏𨿽有他人不如我兄弟豈得如所陳也於是加開府儀同三司義熙六年跋下書曰昔髙祖爲義帝舉哀天下歸其仁吾與髙云義則君臣恩逾兄弟其以禮葬云及其妻子立云廟於�町置園邑二十家四時供薦初跋之立也萬泥乳陳自以親而有大功謂當入爲公輔跋以二藩任重因而弗徵並有憾焉乳陳性粗獷勇气過人密遣告萬泥曰乳陳有至謀願與叔父圖之萬泥遂奔白狼阻兵以叛跋遣馮弘與將軍張興將步騎二萬討之弘遣使諭之曰昔者兄弟乘風雲之運撫翼而起羣公以天地所鍾人望攸系推逼主上光踐寶位裂土疏爵當與兄弟共之柰何欲尋干戈於蕭墻棄友於而爲閼伯過貴能攺善莫大焉宜捨玆嫌同獎王室萬泥欲降乳陳按劍怒曰大丈夫死生有命決之於今何謂降也遂克期出戰興謂弘曰賊明日出戰今夜必來驚我營宜命三軍以備不虞弘乃密嚴人課艸十束畜火伏兵以待之是夜乳陳果遣壯士千餘人來研營眾火俱起伏兵邀擊俘斬無遺乳陳等懼而出降弘皆斬之署素弗爲大司馬攺封遼西公馮弘爲驃騎大將軍攺封中山公跋下書曰自頃多故事難相尋賦役繁苦百姓困窮宜加寬宥務從簡易前朝苛政悉皆除之守宰當垂仁惠無得侵害百姓蘭臺都官明加澄察初慕容熙之敗也工人李訓竊寶而逃貲至巨萬行貨於馬弗勤弗勤以訓爲方略令旣而失志之士書之於闕下碑馮素弗言之於跋請免弗勤官仍推罪之跋曰大臣無忠淸之節貨財公行於朝𨿽由吾不明所致弗勤宜肆諸市朝以正刑憲但大業艸創彜倫未敍弗勤拔自寒微未有君子之志其特原之李訓小人污辱朝士可東市考境於是上下肅然請賕路絕蝚蠕勇斛律遣使求跋女僞樂浪公主獻馬三千匹跋命其羣下議之弗素等議曰前代舊事皆以宗女妻六夷宜許以妃嬪之女樂浪公主不宜下降非類跋曰女生從夫千里豈遠朕方崇信殊俗柰何欺之乃許焉遣其遊擊秦都率騎二千送其女歸於蝚蠕庫莫奚虞出庫眞率三千餘落請交市獻馬千匹許之處之於營丘分遣使者巡行郡國孤老久病不能自存者賑谷帛有差孝弟力田閨門和順者皆褒顯之昌黎郝越營丘張買成周刁溫建徳何纂以賢良皆擢敍之遣其太常丞劉軒徙北部人五百戶於長谷爲祖父園邑以其太子永領大單於置四輔跋勵意農桑勤心政事乃下書省徭薄賦墮農者戮之力田者褒賞命尙書紀達爲之條制每遣守宰必親見東堂問爲政事之要令極言無隱以觀其志於是朝野競勸焉先是河間人褚匡言於跋曰陛下至徳應期龍飛東夏舊邦宗族傾首朝陽以日爲歲若聽臣往迎致之不遠跋曰隔絕殊域阻回數千將何可致也匡曰章武郡臨海船路甚通出於遼西臨渝不爲難也跋許之署匡遊擊將軍中書侍郎厚加貲遣匡尋與跋從兄買從弟睹自長樂率五千餘戶來奔署買爲衛尉封城陽伯睹爲太常髙城伯契丹庫莫奚降署其大人爲歸善王跋又下書曰今疆宇無虞百姓寧業而田畝荒穢有司不隨時督察欲令家給人足不亦難乎桑柘之益有生之本此土少桑人未見其利可令百姓人植桑一百根柘二十根又下書曰聖人制禮送終有度重其衣衾厚其棺槨將何用乎人之亡也精魂上歸於天骨肉下歸於地朝終夕壞無寒暖之期衣以錦繡服以羅紈寧有知哉厚於送終貴而攺葬皆無益亡者有損於生是以祖考因舊立廟皆不攺營陵寢申下境內自今皆令奉之魏使耿貳至其國跋遣其黃門郎常陋迎之於道跋爲不稱臣怒而不見及至跋又遣陋勞之貳忿而不謝跋散騎常侍申秀言於跋曰陛下接貳以禮而敢驕蹇若斯不可容也申給事馮懿以傾佞有幸又盛稱貳之陵�以激跋跋曰亦各其志也匹夫尙不可屈況一方之主乎請幽而降之跋乃畱貳不遣是時並竭三日而復其尙書令孫護裏有犬與豕交護見而惡之召大史令閔尙筮之尙曰犬豕異類而交違性失本其於洪範爲大禍將勃亂失眾以至敗亡明公位極冢宰遐邇具瞻諸弟並封列侯貴傾王室妖見裏庭不爲他也願公戒滿盈之失修尙恭儉則妖怪可消永享元吉護默然不悅昌黎尹孫伯仁護弟叱支叱支弟乙跋等俱有才力以驍勇聞跋之立也並冀開府而跋未之許由是有怨言每於朝饗之際常拔劍擊柱曰興建大業有功力焉而滯於散將豈是漢祖河山之義乎跋怒誅之進護左光祿大夫開府儀同三司錄尙書事以慰之護自三弟誅後常怏怏有不悅之色跋怒鴆之尋而遼東太守務銀提自以功在孫護張興之右而出爲邊郡抗表有恨言密謀外叛跋怒殺之跋下書曰武以平亂文以經務寧國濟俗實所憑焉自傾喪難禮崩樂壞閭閻絕諷誦之音後生無庠序之教子矜之嘆復興於今豈所以穆章風化崇闡斯文可營建太學以長樂劉軒營丘張熾成周翟崇爲博士郎中簡二千石已下子弟年十三一作五已上教之跋弟丕先是因亂投於髙句麗跋迎致之至龍城以爲左僕射常山公蝚蠕斛律爲其弟大但所逐盡室奔跋乃館之於遼東郡待之以客禮跋納其女爲昭儀時三月不雨至於夏五月斛律上書請還塞北跋曰棄國萬里又無內應若以彊兵相送糧運難繼少也勢不能固且千里襲國古人爲難況數千里乎斛律固請曰不繁大眾願給騎三百足矣得達敕勤國人必欣而來迎乃許之遣單於前輔萬陵率騎三百送之陵憚遠役至黑山殺斛律而還晉靑州刺史申永遣使浮海來聘跋乃使其中書郎李扶報之蝚蠕大但遣使獻馬三千匹羊萬口有赤气四塞太史令張穆言於跋曰兵气也今大魏威制六合而聘使斷絕自古未有鄰國接境不通和好違義怒鄰取亡之道宜還前使修和結盟跋曰吾當思之尋而魏軍大至遣單於右輔古泥率騎候之去城十五里遇軍奔還又遣其將姚昭皇甫軌等距戰軌中流矢死魏以有備引還跋境地震山崩洪光門鸛雀折又地震右寢壞跋問閔尙曰比年屢有地動之變卿可明言其故尙曰地陰也主百姓震有左右比震皆向右臣懼百姓將西移跋曰吾亦甚慮之分遣使者巡行郡國問所疾苦孤老不能自存者賜以谷帛有差跋立十一年至是元熙元年也此後事入於宋至元嘉七年死弟弘殺跋子翼自立後爲魏所伐東奔髙句麗居二年髙句麗殺之始跋以孝武太元二十年僭號至弘二世凡二十八載按魏書馮文通傳文通跋之少弟也本名犯顯祖廟諱髙云僭號以爲徵東大將軍領中領軍封汲郡公跋立爲尙書左僕射攺封中山仍爲領軍內掌禁衛外總朝政歷位司徒及自立乃與劉義隆交通延和元年世祖親討之文通嬰城固守文通營丘遼東成周樂良帶方元菟六郡皆降世祖徙其三萬餘戶於幽州文通尙書郭淵勸其歸誠進女乞爲附庸保守宗廟文通曰負釁在前憤形已露降附取死不如守志更圖所適也先是文通廢其元妻王氏黜世子崇令鎭肥如以後妻慕容氏子王仁爲世子崇母弟廣平公朗樂陵公邈相謂曰大運有在國家已亡又慕容之譖禍將至矣於是遂出奔遼西勸崇來降崇納之會世祖使給事中王徳陳示成敗崇遣邈入朝世祖遣兼鴻臚李繼持節拜崇假節侍中都督幽平二州東裔諸軍事車騎大將軍領護東裔校尉幽平二州牧封遼西王錄其國尙書事食遼西十郡承制假授文官尙書刺史武官徵鹵已下文通遣其將封羽率眾圍崇世祖詔永昌王健督諸軍救之封羽又以凡城降徙其三千餘家而還文通遣其尙書髙顒請罪乞以季女充掖庭世祖許之徵其子王仁入朝文通不遣其散騎常侍劉訓言於文通曰𨿽結婚和通而未遣侍子魏若大舉將有危亡之慮夫以重山之隘劉禪銜璧長江之難孫皓歸命況魏彊於晉氏燕弱於吳蜀願時遣世子以恭大國之命然後收離集散厚布恩澤分賑倉廩以濟民乏勸督農桑以邀秋稔庶大業危而更安社稷可以永保文通大怒殺之世祖又詔樂平王丕等討之日就蹙削上下危懼文通太常陽復勸文通請罪乞降速令王仁入侍文通曰吾未忍爲此若事不幸且欲東次髙麗以圖後舉曰魏以天下之眾擊一隅之地以臣愚見勢必土崩且髙麗夷狄難以信期始𨿽相親終恐爲變若不早裁悔無及也文通不聽乃密求迎於髙麗太延二年髙麗遣將葛盧等率眾迎之入和龍城脫其敝褐取文通精仗以賦其眾文通乃擁其城內士女入於髙麗先是其國有狼夜繞城羣嗥如是終歲又有鼠集於城西闐滿數里西行至水則在前者銜馬矢疊相嚙尾而渡宿軍地然一旬而滅觸地生蛆月餘乃止和龍城生白毛長一尺二寸文通至遼東髙麗遣使勞之曰龍城王馮君爰適野次士馬勞乎文通慚怒稱制答讓之髙麗乃處之於平郭尋徙北丰文通素侮髙麗政刑賞罰猶如其國髙麗乃奪其侍人質任王仁文通憤怨之謀將南奔世祖又徵文通於髙麗髙麗乃殺之於北丰子孫同時死者十餘人文通子朗邈朗子熙

西燕慕容泓慕

容衝慕容永

魏書慕容暐傳暐旣僭立號年建熙暐政無綱紀時人知其將滅有神降於鄴自稱湘女有聲與人相接數日而去僭晉將桓溫率眾伐暐至於枋頭暐叔父垂擊走之垂有大功暐不能賞方欲殺之垂怒奔苻堅堅遣將王猛伐鄴擒暐封新興侯後拜尙書太祖之七年苻堅敗於淮南垂叛攻苻丕於鄴暐弟濟北王泓先爲北地長史聞垂攻鄴亡奔關東收諸馬牧鮮卑眾至數千還屯華�暐乃潛使諸弟及宗人起兵於外堅遣將軍張永步騎五千擊之爲泓所敗泓眾遂盛自稱使持節大都督陜西諸軍事大將軍雍州牧濟北王推垂爲丞相都督陜東諸軍事領大司馬冀州牧吳王堅遣子巨鹿公睿伐泓泓弟中山王衝先爲平陽太守亦起兵河東有眾二萬泓大破睿軍斬睿衝爲堅將竇衝所破棄其步眾率鮮卑騎八千奔於泓軍泓眾至十餘萬遣使謂堅曰秦爲無道滅我社稷今天誘其衷秦師傾敗將欲興復大燕吳王已定關東可速資備大駕奉送乘輿並宗室功臣之家泓當率關中燕人翼衛皇帝還返鄴都與秦以虎牢爲界分王天下永爲鄰好不復爲秦之患也堅怒責暐曰卿𨿽曰破滅其實若歸柰何因王師小敗猖悖若是泓書如此卿欲去者朕當相資暐叩頭流血涕泣陳謝堅久之曰此自三豎之罪非卿之過復其位待之如初命暐以書招諭垂及泓衝使息兵還長安恕其反叛之咎而暐密遣使謂泓曰今秦數已終社稷不輕勉建大業可以吳王爲大將軍領司徒承制封拜聽吾死問汝便卽尊位泓於是進向長安年號燕興泓謀臣髙蓋宿勤崇等以泓徳望後衝且持法苛峻乃殺泓立衝爲皇太弟承制行事置百官衝去長安二百里堅遣子平原公暉拒之衝大破暉軍進據阿房初堅之滅燕衝姊淸河公主年十四有殊色納之寵冠後庭衝年十二亦有龍陽之姿堅又幸之姊弟專寵宮人莫進長安歌之曰一雌復一雄雙飛入紫宮咸懼爲亂王猛切諫堅乃出衝及其母卒葬之以燕後之禮長安又謠曰鳳凰鳳凰止阿房堅以鳳凰非梧桐不棲非竹實不食乃蒔梧竹數十萬枝於阿房城以待鳳凰之至衝小字鳳凰至是終爲堅賊入止阿城焉暐入見堅稽首謝曰弟衝不識義方孤背國恩臣罪應萬死陛下垂天地之容臣蒙更生之惠臣二子昨婚明當三日愚欲暫屈鑾駕幸臣私第堅許之暐出術士王嘉曰椎蘆作籧篨不成文章會天大雨不得殺羊言暐將殺堅而不果也堅與羣臣莫之能解是夜大雨晨不果出初暐之遣諸弟起兵於外也謀欲伏兵請堅殺之時鮮卑在城者猶有千餘人暐令其帥悉羅騰屈突鐵侯等潛告之曰官今使吾外鎭聽舊人悉隨可於某日會集某處鮮卑信之北部人突賢之妹爲堅左將軍竇衝小妻賢與妹別請衝畱其兄衝馳入白堅堅大驚召騰問之騰具首服乃誅暐父子及其宗族城內鮮卑無少長男女皆殺之廆弟運運孫永永字叔明暐旣爲苻堅所並永徙於長安家貧夫妻常賣於市及暐爲堅所殺也衝乃自稱尊號以永爲小將衝與左將軍苟池大戰於驪山永力戰有功斬池等數千級堅大怒復遣領軍將軍楊定率左右精騎二千五百擊衝大敗之俘掠鮮卑萬餘而還堅悉坑之又敗衝右僕射慕容憲於灞滻之間定果勇善戰衝深憚之納永計穿馬坎以自固遷永黃門郎衝毒暴關中人民流散道路斷絕千里無煙及堅出如五將山衝入長安縱兵大掠死者不可勝計初堅之未亂也關中土然無火而煙气大起方數十里月餘不滅堅每臨聽訟觀令民有怨者舉煙於城北觀而錄之長安爲之語曰欲得必存當舉煙關中謠曰長鞘馬鞭擊左股太歲南行當復虜西人呼徒何爲白虜衝果據長安樂之忘歸且以慕容垂威名夙著跨據山東憚不敢進課農築室爲久安之計眾咸怨之登國元年衝左將軍韓延因民之怨殺衝立衝將段隨爲燕王攺年昌平衝之入長安王嘉謂之曰鳳凰鳳凰何不髙飛還故鄕無故在此取滅亡衝敗其左僕射慕容恆與永潛謀襲殺段隨立宜都王子覬爲燕王號年建明率鮮卑男女三十餘萬口乘輿服禦禮樂器物去長安而東以永爲武衛將軍恆弟護軍將軍韜陰有貳志誘覬殺之於臨晉恆怒去之永與武衛將軍刁云率眾攻韜韜遣司馬宿勤黎逆戰永執而戮之韜懼出奔恆營恆立慕容衝子望爲帝號年建平眾悉去望奔永永執望殺之立慕容泓之子忠爲帝攺年建武忠以永爲太尉守尙書令封河東公至聞嘉知慕容垂稱尊號托以農要弗集築燕熙城以自固刁云等又殺忠推永爲大都督大將軍大單於雍秦梁涼四州牧河東王稱藩於垂永以苻丕至平陽恐不能自固乃遣使求丕假道還東丕不許率眾討永永擊走之進據長子永僭稱帝號年中興垂攻丁零翟釗於滑臺釗請救於永永謀於眾尙書郎渤海鮑遵曰徐觀其敝卞莊之舉也中書侍郎太原張騰曰彊弱勢殊何敝之有不如救之成鼎峙之勢可引兵趣中山晝多疑兵夜倍其火彼必懼而還師我衝其前釗躡其後此天授之機不可失也永不從釗敗降永永以釗爲車騎大將軍東郡王歲餘謀殺永永誅之垂遣其龍驤將軍張崇攻永弟武鄕公友於晉陽永遣其尙書令刁云率眾五萬屯潞川垂停鄴月餘不進永乘詭道伐之乃攝諸軍還於太行軹關垂進師入自木井關攻永從子徵東將軍小逸豆歸鎭東將軍王次多於臺壁永遣其從兄太尉大逸豆歸救次多等垂將平規擊破之永率眾五萬與垂戰於臺壁南爲垂所敗奔還長子嬰城固守大逸豆歸部將潛爲內應垂勒兵密進永奔北門爲前驅所獲垂數而戮之並斬永公卿已下刁云大逸豆歸等三十餘人永所統新舊民戶及服禦圖書器樂珍寶垂盡獲之

僭號部匯考十二

晉代僭號七

前涼張軌張實張茂張駿張重華

張耀靈張祚張元靚張天錫

晉書張軌傳軌字士彥安定烏氏人漢常山景王耳十七代孫也家世孝廉以儒學顯父溫爲太官令軌少明敏好學有器望姿儀典則與同郡皇甫謐善隱於宜陽汝幾山泰始初受叔父錫官五品中書監張華與軌論經義及政事損益甚器之謂安定中正爲蔽善抑才乃美爲之談以爲二品之精衛將軍楊珧辟爲掾除太子舍人累遷散騎常侍徵西軍司軌以時方多難陰圖據河西筮之遇泰之觀乃投策喜曰霸者兆也於是求爲涼州公卿亦舉軌才堪禦遠永寧初出爲護羌校尉涼州刺史於時鮮卑反叛寇盜從橫軌到官卽討破之斬首萬餘級遂威著西州化行河右以宋配陰充泛瑗陰淡爲股肱謀主徵九郡冑子五百人立學校始置崇文祭酒位視別駕春秋行鄕射之禮祕書監繆世徵少府摯虞夜觀星象相與言曰天下方亂避難之國惟涼土耳張涼州徳量不恆殆其人乎及河閒成都二王之難遣兵三千東赴京師初漢末金城人陽成遠殺太守以叛郡人馮忠赴屍號哭嘔血而死張掖人吳詠爲護羌校尉馬賢所辟後爲太尉龐參掾參賢相誣罪應死各引詠爲證詠計理無兩直遂自刎而死參賢慚悔自相和釋軌皆祭其墓而旌其子孫永興中鮮卑若羅拔能皆爲寇軌遣司馬宋配擊之斬拔能俘十餘萬口威名大震惠帝遣加安西將軍封安樂鄕侯邑千戶於是大城姑臧其城本匈奴所築也南北七里東西三里地有龍形故名臥龍城初漢末博士惇煌侯瑾謂其門人曰後城西泉水當竭有雙闕起其上與東門相望中有霸者出焉至魏嘉平中郡官果起學館築雙闕於泉上與東門正相望矣至是張氏遂霸河西永嘉初會東羌校尉韓稚殺秦州刺史張輔軌少府司馬楊引言於軌曰今稚逆命擅殺張輔明公杖鉞一方宜懲不恪此亦春秋之義諸侯相滅亡桓公不能救則桓公恥之軌從焉遣中督護泛瑗率眾二萬討之先遺稚書曰今王綱紛撓牧守宜戮力勤王適得雍州檄云卿稱兵內侮吾董任一方義在伐叛武旅三萬駱驛繼發伐木之感心豈可言古之行師全國爲上卿若單馬軍門者當與卿共平世難也稚得書而降遣主簿令狐亞聘南陽王模模甚悅遺軌以帝所賜劍謂軌曰自隴以西徵伐斷割悉以相委如此劍矣俄而王彌寇洛陽軌遣北宮屯張纂馬魴陰浚等率州軍擊破之又敗劉聰於河東京師歌之曰涼州大馬橫行天下涼州鴟苕寇賊消鴟苕翩翩悕殺人帝嘉其忠進封西平郡公不受張掖臨松山石有金馬字磨滅粗可識而張字分明又有文曰初祚天下西方安萬年姑臧又有元石白點成二十八宿於時天下旣亂所在使命莫有至者軌遣使貢獻歲時不替朝廷嘉之屢降璽書慰勞軌後患風口不能言使子茂攝州事酒泉太守張鎭潛引秦州刺史賈龕以代軌密使詣京師請尙書侍郎曹祛爲西平太守圖爲輔車之勢軌別駕曲晁欲專威福又遣使詣長安告南陽王模稱軌廢疾以請賈龕而龕將受之其兄讓龕曰張涼州一時名士威著西州汝何徳以代之龕乃止更以侍中爰瑜爲涼州刺史治中楊淡馳詣長安割耳盤上訴軌之被誣模乃表停之晉昌張越涼州大族讖言張氏霸涼自以才力應之從隴西內史遷涼州刺史越志在涼州遂托病歸河西陰圖代軌乃遣兄鎭及曹祛曲佩移檄廢軌以軍司杜耽攝州事使耽表越爲刺史軌令曰吾在州八年不能綏靖區域又值中州兵亂秦隴倒懸加以寢患委篤實思斂迹避賢但負荷任重未便輒遂不圖諸人橫興此變是不明吾心也吾視去貴州如脫屣耳欲遣主簿尉髦奉表詣闕便速脂轄將歸老宜陽長史王融參軍孟暢�折鎭檄排合入諫曰晉室多故人神塗炭實賴明公撫寧西夏張鎭兄弟敢肆凶逆宜聲其罪而戮之不可成其志也軌嘿然融出而戒嚴武威太守張琠遣子坦馳詣京表曰魏尙安邊而獲戾充國盡忠而被譴皆前史之所譏今日之明鑑也順陽之爲劉陶守闕者十人刺史之�臣州若慈母之於赤子百姓之愛臣軌若旱苗之得膏雨伏聞信惑流言當有遷代民情嗷嗷如失父母今戎裔猾夏不宜搔動一方尋以子實爲中督護率兵討鎭遣鎭外甥太府主簿令狐亞前諭鎭曰舅何不審安危明成敗主公西河著徳兵馬如雲此猶烈火已焚待江漢之水溺於洪流望越人之助其何及哉今數萬之軍已臨近境今惟全老親存門戶輸誠歸官必保萬全之福鎭流涕曰人誤我也乃委罪功曹魯連而斬之詣實歸罪南討曹祛走之張坦至自京師帝優詔勞軌依模所表命誅曹祛軌大悅赦州內殊死已下命實率尹員宋配步騎三萬討祛別遣從事田迥王丰率騎八百自姑臧西南出石驢據長寧祛遣曲晁距戰於黃阪實詭道出法亹戰於破羌軌斬祛及牙門田�遣治中張閬送義兵五千及郡國秀孝貢計器甲方物歸於京師令有司可推詳立州已來淸貞徳素嘉遁遺榮髙才碩學著述經史臨危殉義殺身爲君忠諫而嬰禍專對而釋患權智雄勇爲時除難諂佞誤主傷陷忠賢具狀以聞州中父老莫不相慶光祿傅祗太常摯虞遺軌書告京師饑匱軌卽遣參軍杜勛獻馬五百匹布三萬匹帝遣使者進拜鎭西將軍都督隴右諸軍事封霸城侯進車騎將軍開府辟召儀同三司策未至而王彌遂逼洛陽軌遣將軍張斐北宮純郭敷等率精騎五千來衛京都及京都陷斐等皆沒於賊中州避難來者日月相繼分武威置武興郡以居之太府主簿馬魴言於軌曰四海傾覆乘輿未反明公以全州之力徑造平陽必當萬里風披有徵無戰未審何憚不爲此舉軌曰是孤心也又聞秦王入關乃馳檄關中曰主上遘危遷幸非所普天分崩率土喪气秦王天挺聖徳神武應期世祖之孫王今爲長凡我晉人食土之類龜筮克從幽明同款宜簡令辰奉登皇位令遣前鋒督護宋配步騎二萬徑至長安翼衛乘輿折衝左右西中郎實中軍三萬武威太守張琠胡騎二萬駱驛繼發仲秋中旬會於臨晉俄而秦王爲皇太子遣使拜張軌爲驃騎大將軍儀同三司固辭秦州刺史斐苞東羌校尉貫與據險斷使命宋配討之西平王叔與曹祛餘黨曲儒等劫前福祿令曲恪爲主執太守趙彜東應斐苞實回師討之斬儒等左督護陰預與苞戰狹西大敗之苞奔桑凶塢是歲北宮純降劉聰皇太子遣使重申前授固辭左司馬竇濤言於軌曰曲阜周旦弗辭營丘齊望承命所以明國憲厲殊勛天下崩亂皇輿遷幸州𨿽辟遠不忘匡衛故朝廷傾懷嘉命屢集宜從朝旨以副羣心軌不從初實平曲儒徙元惡六百餘家治中令狐瀏曰夫除惡人猶農夫之去艸令絕其本勿使能滋今宜悉徙以絕後患實不納儒黨果叛實進平之湣帝卽位進位司空固讓太府參軍索輔言於軌曰古以金貝皮幣爲貨息谷帛量度之耗二漢制五銖錢通易不滯泰始中河西荒廢遂不用錢裂匹以爲段數縑布旣壞市易又難徒壞女工不任衣用獘之甚也今中州𨿽亂此方安全宜復五銖以濟通變之會執納之立制準布用錢錢遂大行人賴其利是時劉曜寇北地軌又遣參軍曲陶領三千人衛長安帝遣大鴻臚辛攀拜軌侍中太尉涼州牧西平公軌又固辭在州十三年寢疾遺令曰吾無徳於人今疾病彌畱殆將命也文武將佐咸當弘盡忠規務安百姓上思報國下以寧家素棺薄葬無藏金玉善相安遜以聽朝旨表立子實爲世子卒年六十謚曰武公實字安遜學尙明察敬賢愛士以秀才爲郎中永嘉初固辭驍騎將軍請遷涼州許之攺授議郎及至姑臧以討曹祛功封建武亭侯尋遷西中郎將進爵福祿縣侯建興初除西中郎將領護羌校尉軌卒州人推實攝父位湣帝因下策書曰維乃父武公著勛西夏頃外賊狡猾侵逼近甸義兵銳卒萬里相尋方貢遠珍府無虛歲方委專徵蕩淸九域昊天不弔雕余藩後朕用悼厥心維爾劭英毅宜世表西海今授持節都督涼州諸軍事西中郎將涼州刺史領護羌校尉西平公往欽哉其闡弘先緒俾屏王室蘭池長趙奭上軍士張冰得璽文曰皇帝璽羣僚上慶稱徳實曰孤常忿袁本初擬肘諸君何忽有此言因送於京師下令國中曰忝紹前蹤庶幾刑政不爲百姓之患而比年饑旱殆由庶事有缺竊慕箴誦之言以補不逮自今有面刺孤罪者酬以束帛翰墨陳孤過者答以筐篚謗言於市者報以羊米賊曹佐髙昌隗瑾進言曰聖王將舉大事必崇三訊之法朝置諫官以匡大理疑承輔弼以補闕拾遺今事無巨細盡決聖慮興軍布令朝中不知若有謬闕則下無分謗竊謂宜偃聰塞智開納羣言政刑大小與眾共之若恆內斷聖心則羣僚畏威而面從矣若惡專歸於上𨿽賞千金終無言也實納之增位三等賜帛四十匹遣督護王該送諸郡貢計獻名馬方珍經史圖籍於京師會劉曜逼長安實遣將軍王該率眾以援京城帝嘉之拜都督陜西諸軍事及帝將降於劉曜下詔於實曰天步危運禍降晉室京師傾陷先帝晏駕賊庭朕流漂宛許爰曁舊京羣臣以宗廟無主歸之於朕遂以衝眇之身托於王公之上自踐寶位四載於玆不能剪除巨寇以救危難元元兆庶仍遭塗炭皆朕不明所致羯賊劉載僭稱大號禍加先帝肆殺藩王深惟仇恥枕戈待旦劉曜自去年九月率其蟻眾乘虛深寇劫質羌人攻沒北地曲允總戎在外六軍敗績侵逼京城矢流宮闕胡松等𨿽赴國難殿而無�圍塹十重外救不至糧盡人窮遂爲降虜仰慚幹靈俯痛宗廟君世篤忠亮勛隆西夏四海具瞻朕所憑賴今進君大都督涼州牧侍中司空承制行事瑯邪王宗室親賢遠在江表今朝廷播越社稷倒懸朕已詔王時攝大位君其挾贊瑯邪共濟艱運若不忘主宗廟有賴明便出降故夜見公卿屬以後事密遣黃門郎史淑侍禦史王衝賫詔假授臨出寄命公其勉之實以天子蒙塵衝讓不拜建威將軍西海太守張肅實叔父也以京師危逼請爲先鋒擊劉曜實以肅年老弗許肅曰狐死首丘心不忘本鍾儀在晉楚弁南音肅受晉寵剖符列位羯逆滔天朝廷傾覆肅晏安方裔難至不奮何以爲人臣實曰門戶受重恩自當闔宗�死忠衛社稷以申先公之志但叔父春秋已髙气力衰竭軍旅之事非耆耄所堪乃止旣而聞京師陷沒肅悲憤而卒實知劉曜逼遷天子大臨三日遣太府司馬韓璞滅寇將軍田齊撫戎將軍張閬前鋒督護陰預步騎一萬東赴國難命討鹵將軍陳安故太守賈騫隴西太守吳紹各統郡兵爲璞等前驅戒璞曰前遣諸將多違機信所執不同致有乖阻且內不和親焉能服物今遣卿督五將兵事當如一體不得令乖異之問達孤耳也復遺南陽王保書曰王室有事不忘投軀孤州遠域首尾多難是以前遣賈騫賤贍望公舉中被符命敕騫還軍忽聞北地陷沒寇逼長安胡崧不進曲允持金五百請救於崧是以決遣騫等進軍度嶺會聞朝廷傾覆爲忠不達於主遣兵不及於難痛慨之深死有餘責今更遣韓璞等惟公命是從及璞次南安諸羌斷軍路相持百餘日糧竭矢盡璞殺駕牛饗軍泣謂眾曰汝曹念父母乎曰念念妻子乎曰念欲生還乎曰欲從我令乎曰諾乃鼓噪進戰會張閬率金城軍繼至夾擊大敗之斬級數千時焦崧陳安寇隴右東與劉曜相持雍秦之人死者十八九初永嘉中長安謠曰秦川中血沒腕惟有涼州倚柱觀至是謠言驗矣焦崧陳安逼上邽南陽王保遣使告急以金城太守竇濤爲輕車將軍率威遠將軍宋毅及和苞張閬宋輯辛韜張選董廣步騎二萬赴之軍次新陽會湣帝崩問至素服舉哀大臨三日時南陽王保謀稱尊號破羌都尉張詵言於實曰南陽王忘莫大之恥而欲自尊天不受其圖籙徳不足以應運終非濟時救難者也晉王明徳暱藩先帝憑屬宜表稱聖徳勸卽尊號傳檄諸藩副言相府則欲競之心息未合之徒散矣從之於是馳檄天下推崇晉王爲天子遣牙門蔡忠奉表江南勸卽尊位是歲元帝卽位於建鄴攺年太興實猶稱建興六年不從中興之所攺也保聞湣帝崩自稱晉王建元署置百官遣使拜實徵西大將軍儀同三司增邑三千戶俄而保爲陳安所叛氐羌皆應之保窘迫遂去上邽遷祁山實遣將韓璞步騎五千赴難陳安退保綿諸保歸上邽未幾保復爲安所敗使詣實乞師實遣宋毅赴之而安退會保爲劉曜所逼遷於桑城將謀奔實實以其宗室之望若至河右必動物情遣其將陰監逆保聲言翼衛實禦之也會保薨其眾散奔涼州者萬餘人實自恃險遠頗自驕恣初實寢室梁間有人像無頭久而乃滅實甚惡之京兆人劉弘者挾左道客居天梯第五山然燈懸鏡於山穴中爲光明以惑百姓受道者千餘人實左右皆事之帳下閻沙牙門趙仰皆弘鄕人弘謂之曰天與我神璽應王涼州沙仰信之密與實左右十餘人謀殺實奉弘爲主實潛知其謀收弘殺之沙等不知之以其夜害實在位六年私謚曰昭公元帝賜謚曰元子駿年幼弟茂攝事茂字成遜虛靖好學不以世利嬰心建興初南陽王保辟從事中郎又薦爲散騎侍郎中壘將軍皆不就二年徵爲侍中以父老固辭尋拜平西將軍秦州刺史太興三年實旣遇害州人推茂爲大都督太尉涼州牧茂不從但受使持節平西將軍涼州牧乃誅閻沙及黨與數百人赦其境內復以兄子駿爲撫軍將軍武威太守西平公歲餘茂築靈鈞臺周輪八十餘堵基髙九仞武陵人閻曾夜叩門呼曰武公遣我來曰何故勞百姓而築臺乎姑臧令辛巖以曾妖妄請殺之茂曰吾信勞人曾稱先君之令何謂妖乎太府主簿馬魴諫曰今世難未夷惟當弘尙道素不宜勞役崇飾臺榭且比年以來轉覺眾務日奢於往每所經營輕違雅度實非士女所望於明公茂曰吾過也吾過也命止作役明年劉曜遣其將劉咸攻韓璞於冀城呼延實攻寧羌護軍陰鑑於桑壁臨洮人翟楷石琮等逐令長以縣應曜河西大震參軍馬岌勸茂親徵長史泛禕怒曰亡國之人復欲幹亂大事宜斬岌以安百姓岌曰泛公書生糟粕剌舉近才不惟國家大計且朝廷旰食有年矣今大賊自至不煩遠師遐邇之情實系此州事勢不可以不出且宜立信勇之驗以副秦隴之望茂曰馬生之言得之矣乃出次石頭茂謂參軍陳珍曰劉曜以乘勝之聲握三秦之銳繕兵積年士卒習戰若以精騎奄�南安席捲河外長驅而至者計將何出珍曰曜𨿽乘威怙眾恩徳未結於下又其關東離貳內患未除精卒寡少多是氐羌烏合之眾終不能近捨關東之難增隴上之戍曠日持久與我爭衡也若二旬不退者珍請爲明公率獘卒數千以擒之茂大悅以珍爲平鹵護軍率卒騎一千八百救韓璞曜陰欲引歸聲言要先收隴西然後回滅桑壁珍募發氐羌之眾擊曜走之�復南安茂深嘉之拜折衝將軍未幾茂復大城姑臧修靈鈞臺別駕吳紹諫曰伏惟修城築臺蓋是懲旣往之事愚以爲恩徳未洽於近侍𨿽處層樓適所以疑諸下徒見不安之意而失士民系托之本心示怯弱之形乖匡霸之勢遐方異境窺我之齷齱也必有乘人之規嘗願止役省勞與下休息而更興功動眾百姓豈所望於明君哉茂曰亡兄怛然失身於物王公設險武夫重閉亦達人之至戒也且忠臣義士豈不欲盡節義於亡兄哉直以危機密發𨿽有賁育之勇無所復施今事未靖不可以拘系常言以太平之理責人於迍邅之世紹無以對茂雅有志節能斷大事涼州大姓賈摹實之妻弟也勢傾西土先是謠曰手莫頭圖涼州茂以爲信誘而殺之於是豪右迹屏威行涼域永昌初茂使將軍韓璞率眾取隴西南安之地以置秦州太寧三年卒臨終執駿手泣曰昔吾先人以孝友見稱自漢初以來世執忠順今𨿽華夏大亂皇輿播遷汝當謹守人臣之節無或失墜吾遭擾攘之運承先人余徳假攝此州以全性命上欲不負晉室下欲保完百姓然官非王命位由私議苟以集事豈榮之哉气絕之日白帢入棺無以朝服以彰吾志焉年四十八在位五年私謚曰成茂無子駿嗣位駿字公庭幼而奇偉建興四年封霸城侯十歲能屬文卓越不羈而淫縱過度常夜微行於邑裏國中化之及統任年十八先是湣帝使人黃門侍郎史淑在姑臧左長史泛禕右長史馬謨等諷淑令拜駿使持節大都督大將軍涼州牧領護羌校尉封西平公赦其境內置左右前後四率官繕南宮劉曜又使人拜駿涼州牧涼王時辛晏阻兵於枹罕駿燕羣寮於閒豫堂命竇濤等進討辛晏從事劉慶諫曰霸王不以喜怒興師不以干沒取勝必須天時人事然後起也辛晏父子安忍凶狂其亡可待柰何以饑年大舉猛寒攻城昔周武回戈以須亡殷之期曹公緩袁氏使自斃何獨殿下以旋兵爲恥乎駿納之遣參軍王騭聘於劉曜曜謂之曰貴州必欲追蹤竇融款誠和好卿能保之乎騭曰不能曜侍中徐邈曰君來和同而云不能何也騭曰齊桓貫澤之盟憂心兢兢諸侯不召自至葵丘之會驕而矜誕叛者九國趙國之化常如今日可也若政教陵遲尙未能察邇者之變況鄙州乎曜顧謂左右曰此涼州髙士使乎得人禮而遣之太寧元年駿猶稱建興十二年駿親耕籍田尋承元帝崩問駿大臨三日會有黃龍見於揖次之嘉泉右長史泛禕言於駿曰案建興之年是少帝始起之號帝以凶終理應攺易朝廷越在江南音問隔絕宜因龍攺號以章休徵不從初駿之立也姑臧謠曰鴻從南來雀不驚誰謂孤雛尾翅生髙舉六翮鳳皇鳴至是而復收河南之地咸和初駿遣武威太守竇濤金城太守張閬武興太守辛巖揚烈將軍宋輯等率眾東會韓璞攻討秦州諸郡曜遣其將劉引來距屯於狄道城韓璞進度沃千嶺辛巖曰我握眾數萬藉氐羌之銳宜速戰以滅之不可以久久則變生璞曰自夏末以來太白犯月辰星逆行白虹貫日皆變之大者不可以輕動輕動而不捷爲禍更深吾將久而斃之且曜與石勒相攻引亦不能久也積七十餘日軍糧竭遣辛巖督運於金城引聞之大悅謂其將士曰韓璞之眾十倍於吾羌胡皆叛不爲之用吾糧廩將懸難以持久今寇分兵運糧可謂天授吾也若敗辛巖璞等自潰彼眾我寡宜以死戰戰而不捷當無匹馬得還宜厲爾戈矛竭汝智力眾咸奮於是率騎三千襲巖於沃幹嶺敗之璞軍遂潰死者二萬餘人面縛歸罪駿曰孤之罪也將軍何辱皆赦之引乘勝追奔濟河攻陷令居入據振武河西大震駿遣皇甫該禦之赦其境內會劉曜東討石生長安空虛大搜講武將襲秦雍理曹郎中索詢諫曰曜𨿽東徵引猶守本險阻路遙爲主人甚易引若輕騎憑氐羌以距我者則奔突難測輟彼東合而逆戰者則寇我未已頃年頻出戎馬生郊外有饑羸內資虛耗豈是殿下子物之謂邪駿曰每患忠言不獻面從背違吾政教缺然而莫我匡者卿盡辭規諫深副孤之望也以羊酒禮之西域諸國獻汗血馬火浣布犎牛孔雀巨象及諸珍異二百餘品西域長史李柏請擊叛將趙貞爲貞所敗議者以柏造謀致敗請誅之駿曰吾每以漢世宗之殺王恢不如秦穆之赦孟明竟以減死論羣心咸悅駿觀兵新鄕狩於北野因討軻沒虜破之下令境中曰昔鯀殛而禹興芮誅而缺進唐帝所以殄洪災晉侯所以成五霸法律犯死罪期親不得在朝今盡聽之惟不宜內參宿衛耳於是刑淸國富羣寮勸駿稱涼王領秦涼二州牧置公卿百官如魏武晉文故事駿曰此非人臣所宜言也敢有言此者罪在不赦然境內皆稱之爲王羣寮又請駿立世子駿不從中堅將軍宋輯言於駿曰禮急儲君者蓋重宗廟之故周成漢昭立於𦇤褓誠以國嗣不可曠儲宮當素定也昔武王始有國元王作儲君建興之初先王在位殿下正名統況今社稷彌崇聖躬介立大業遂殷繼貳闕然哉臣竊以爲國有累卵之危而殿下以爲安逾泰山非所謂也駿納之遂立子重華爲世子先是駿遣傅穎假道於蜀通表京師李雄弗許駿又遣治中從事張淳稱藩於蜀托以假道焉雄大悅雄又有憾於南氐揚初淳因說曰南氐無狀屢爲邊害宜先討百頃次平上邽二國並勢席卷三秦東靖許洛掃氛燕趙拯二帝梓宮於平陽反皇輿於洛邑此英霸之舉千載一時寡君所以遣下臣冒險通誠不遠萬里者以陛下義聲遠播必能湣寡君勤王之志天下之善一也惟陛下圖之雄怒僞許之將覆淳於東峽蜀人橋贊密以告淳淳言於雄曰寡君使小臣行無迹之地通北蠻之域萬里表誠者誠以陛下義矜戮力之臣能成人之美節故也若欲殺臣者當顯於都市宣示眾目云涼州不忘舊義通使瑯邪爲表忠誠假途於我主聖臣明發覺殺之當令義聲遠著天下畏威今盜殺江中威刑不顯何足以揚休烈示天下也雄大驚曰安有此邪當相放還河右耳雄司隸校尉景騫言於雄曰張淳壯士宜畱任之雄曰壯士豈爲人畱且可以卿意觀之騫謂淳曰卿體大暑熱可且遣下吏少住須涼淳曰寡君以皇輿幽辱梓宮未反天下之恥未雪蒼生之命倒懸故遣淳來表誠大國所論事重非下吏能傳若下吏所了者則淳亦不來𨿽有火山湯海無所辭難豈寒暑之足避哉雄曰此人矯矯不可得用也厚禮遣之謂淳曰貴主英名蓋世土險兵盛何不稱帝自娛一方淳曰寡君以乃祖乃父世濟忠良未能雪天人之大恥解眾庶之倒懸日昃忘食枕戈待旦以瑯邪中興江東故萬里翼戴將成桓文之事何言自娛邪雄有慚色曰我乃祖乃父亦是晉臣往與六郡避難此都爲同盟所推遂有今日瑯邪若能中興大晉於中州者亦當率眾輔之淳還至龍鶴募兵通表後皆達京師朝廷嘉之駿議欲嚴刑峻制眾咸以爲宜參軍黃斌進曰臣未見其可駿問其故斌曰夫法制所以經綸邦國篤俗齊物旣立必行不可窪隆也若尊者犯令則法不行矣駿屏機攺容曰夫法惟上行制無髙下且微黃君吾不聞過矣黃君可謂忠之至也於坐擢爲燉煌太守駿有計略於是厲操攺節勤修庶政總禦文武咸得其用遠近嘉詠號曰積賢君自軌據涼州屬天下之亂所在徵伐軍無寧歲至駿境內漸平又使其將楊宣率眾越流沙伐龜玆鄯善於是西域並降鄯善王元孟獻女號曰美人立賓遐觀以處之焉耆前部於窴王並遣使貢方物得玉璽於河其文曰執萬國建無極時駿盡有隴西之地士馬彊盛𨿽稱臣於晉而不行中興正朔舞六佾建豹尾所置官僚府寺擬於王者而微異其名又分州西界三郡置沙州東界六郡置河州二府官僚莫不稱臣又於姑臧城南築城起謙光殿畫以五色飾以金玉窮盡珍巧殿之四面各起一殿東曰宜陽靑殿以春三月居之章服器物皆依方色南曰朱陽赤殿夏三月居之西曰政刑白殿秋三月居之北曰元武黑殿冬三月居之其傍皆有直省內官寺署一同方色及末年任所遊處不復依四時而居咸和初懼爲劉曜所逼使將軍宋輯魏纂將兵徙隴西南安人二千餘家於姑臧使聘於李雄修鄰好及曜攻枹罕護軍辛晏告急駿使韓璞辛巖率步騎二萬擊之戰於臨洮大爲曜軍所敗璞等退走追至令居駿遂失河南之地初戊己校尉趙貞不附於駿至是駿擊擒之以其地爲髙昌郡及石勒殺劉曜駿因長安亂復收河南地至於狄道置武衛石門候和漒川甘松五屯護軍與勒分境勒遣使拜駿官爵駿不受畱其使後懼勒彊遣使稱臣於勒兼貢方物遣其使歸駿境內嘗大饑谷價踴貴市長譚詳請出倉谷與百姓秋收三倍徵之從事陰據諫曰昔西門豹宰鄴積之於人解扁�東封之邑計入三倍文侯以豹有罪而可賞扁有功而可罰今詳欲因人之饑以要三倍反裘傷皮未足諭之駿納之初建興中惇煌計吏耿訪到長安旣而遇賊不得反奔漢中因東渡江以太興二年至京都屢上書以本州未知中興宜遣大使乞爲鄕導時連有內難許而未行至是始以訪守治書禦史拜駿鎭西大將軍校尉刺史公如故選西方人隴西賈陵等十二人配之訪停梁州七年以驛道不通召還訪以詔書付賈陵托爲賈客到長安不敢進以咸和八年始達涼州駿受詔遣部曲督王丰等報謝並遣陵歸上疏稱臣而不奉正朔猶稱建興二十一年九年復使訪隨丰等賫印板進駿大將軍自是每歲使命不絕後駿遣參軍曲護上疏曰東西隔塞逾歷年載夙承聖徳心系本朝而江吳寂蔑餘波莫及𨿽肆力修塗同盟靡卹奉詔之日悲喜交並天恩光被褒崇輝渥卽以臣爲大將軍都督陜西雍秦涼州諸軍事休寵振赫萬里懷戴嘉命顯至銜感屏營伏惟陛下天挺岐嶷堂構晉室遭家不造播幸吳楚宗廟有黍離之哀園陵有殄廢之痛普天咨嗟含气悲傷臣專命一方職在斧鉞遐域僻陋勢極秦隴勒雄旣死人懷反正謂季龍李期之命曾不崇朝而皆纂繼凶逆鴟目有年東西遼曠聲援不接遂使桃虫鼓翼四夷喧嘩向義之徒更思背誕鉛刀有幹將之志螢燭希日月之光是以臣前章懇切欲齊力時討而陛下雍容江表坐觀禍敗懷目前之安替四祖之業馳檄布告徒設空文臣所以宵吟荒漠痛心長路者也且兆庶離主漸冉經世先老消落後生靡識忠良受梟懸之罰羣凶貪縱橫之利懷君懸故日月告流𨿽時有尙義之士畏逼首領哀嘆窮廬臣聞少康中興由於一旅光武嗣漢眾不盈百祀夏配天不失舊物況以荊揚慓悍臣州突騎吞噬遺羯在於掌握哉願陛下敷弘臣慮永念先績敕司空鑑徵西亮等泛舟江沔使首尾俱至也自後駿遣使多爲季龍所獲不達後駿又遣護羌參軍陳寓從事徐虓華馭等至京師徵西大將軍亮上疏言陳寓等冒險遠至宜蒙銓敍詔除寓西平相虓等爲縣令永和元年以世子重華爲五官中郎將涼州刺史酒泉太守馬岌上言酒泉南山卽昆侖之體也周穆王見西王母樂而忘歸卽謂此山此山有石室玉堂珠璣鏤飾煥若神宮宜立西王母祠以裨朝廷無疆之福駿從之駿在位二十二年卒時年四十私謚曰文公穆帝追謚曰忠成公重華字泰臨駿之第二子也寬和懿重沈毅少言父卒時年十六以永和二年自稱持節大都督太尉護羌校尉涼州牧西平公假涼王赦其境內尊其母嚴氏爲大王太后居永訓宮所生母馬氏爲王太后居永壽宮輕賦斂除關稅省園囿以卹貧窮遣使奉章於石季龍季龍使王擢麻秋孫伏都等侵寇不輟金城太守張衝降於秋於是涼州振動重華掃境內使其徵南將軍裴禦之壁於廣武欲以持久獘之牧府相司馬張�言於重華曰臣聞國以兵爲彊以將爲主主將者存亡之機吉凶所系故燕任樂毅�平全齊及任騎劫喪七十城之地是以古之明君靡不愼於將相也今之所要在於軍師然議者舉將多推宿舊未必妙盡精才也且韓信之舉非舊名也穰苴之信非舊將也呂蒙之進非舊勛也魏延之用非舊徳也蓋明王之舉舉無常人才之所能則授以大事今彊寇在郊諸將不進人情騷動危機稍逼主簿謝艾兼資文武明識兵略若授以斧鉞委以專徵必能折衝禦侮殲殄凶類重華召艾問以討寇方略艾曰昔耿弇不欲以賊遺君父黃權願以萬人當寇乞假臣兵七千爲殿下吞王擢麻秋等重華大悅以艾爲中堅將軍配步騎五千擊秋引師出振武夜有二梟鳴於牙中艾曰梟邀也六博得梟者勝今梟鳴牙中�敵之兆於是進戰大破之斬首五千級重華封艾爲福祿伯善待之諸寵貴惡其賢共毀譖之乃出爲酒泉太守季龍又令麻秋進大夏大夏護軍梁式執太守宋晏以城應秋秋遣晏以書誘宛戍都尉宋矩宋矩謂秋曰辭父事君當立功義功義不立當守名節矩終不背主偸生於世於是先殺妻子自刎而死是月有司議遣司兵趙長迎秋西郊謝艾以春秋之義國有大喪省搜狩之禮宜待逾年別駕從事索遐議曰禮天子崩諸侯薨未殯五祀不行旣殯而行之魯宣三年天王崩不廢郊祀今聖上統承大位百揆惟新宜在璇璣玉衡以齊七政立秋萬物將成殺气之始其於王事杖麾誓眾釁鼓禮神所以討逆除暴成功濟務寧宗廟社稷致天下之福不可廢也重華從之俄而麻秋進攻枹罕與晉陽太守郎坦以城大難守宜棄外城武城太守張悛曰棄外城則大事去矣不可以動眾心寧戎校尉張璩從之固守大城秋率眾八萬圍塹數重云梯電車地突百道皆通於內城中亦應之殺傷秋眾已數萬季龍復遣其將劉渾等率步騎二萬會之郎坦恨言之不從教軍士李嘉潛與秋通引賊千餘人上城西北隅璩使宋修張弘辛挹郭普距之短兵接戰斬二百餘人賊乃退璩戮李嘉以徇燒其攻具秋退保大夏謂諸將曰我用兵於五都之間攻城略地往無不捷及登秦隴謂有徵無戰豈悟南襲仇池破軍殺將築城長最匹馬不歸及攻此城傷兵挫銳殆天所贊非人力也季龍聞而嘆曰吾以偏師定九州今以九州之力困於枹罕眞所謂彼有人焉未可圖也重華以謝艾爲使持節軍師將軍率步騎三萬進軍臨河秋以三萬眾距之艾乘軺車冠白鳴鼓而行秋望而怒曰艾年少書生冠服如此輕我也命黑�龍驤三千人馳擊之艾左右大擾左戰帥李偉勸艾乘馬艾不從乃下車踞胡�指麾處分賊以爲伏兵發也懼不敢進張瑁從左南緣河而截其後秋軍乃退艾乘勝奔擊遂大敗之斬秋將杜勛汲魚俘斬一萬三千級秋匹馬奔大夏重華論功以謝艾爲太府左長史進封福祿縣伯邑五千戶帛八千匹麻秋又據枹罕有眾十二萬進屯河內遣王擢略地晉興廣武越洪池嶺至於曲柳姑臧大震重華議欲親出距之謝艾因諫以爲不可別駕從事索遐進曰賊眾甚盛漸逼京畿君者國之鎭也不可以親動左長史謝艾文武兼資國之方邵宜委以推轂之任殿下居中作鎭授以算略小賊不足平也重華納之於是以艾爲使持節都督徵討諸軍事行衛將軍遐爲軍正將軍率步騎二萬距之艾建牙旗盟將士有西北風吹旌旗東南指遐曰風爲號令今能令旗指之天所贊也破之必矣軍次神鳥王擢與前鋒戰敗遁還河南還討叛虜斯骨眞萬餘落破之斬首千餘級俘擒二千八百獲牛羊十餘萬頭重華自以連破勍敵頗怠政事希接賓客司直索遐諫曰殿下承四聖之基當升平之會荷當今之任憂率土之塗炭宜躬親萬機開延英乂夙夜幹幹勉於庶政自頃內外囂然皆云去賊投誠者應卽撫慰而彌日不接國老朝賢當虛己引納詢訪政事比多經旬積朔不畱意接之文奏入內歷月不省廢替見務注情於棋奕之間繾綣左右小臣之娛不存將相遠大之謀至使親臣不言朝廷吏杜口愚臣所以回惶忘寢與食也今王室如�百姓倒懸正是殿下銜膽茹辛厲心之日深願垂心朝政延納直言周爰五美以成六徳捐彼近習弭塞外聲修政聽朝使下觀而化重華覽之大悅優文答謝然不之攺也詔遣侍禦史兪歸拜重華護羌校尉涼州刺史假節是時石季龍西中郎將王擢屯結隴上爲苻雄所破奔重華重華厚寵之以爲徵鹵將軍秦州刺史假節使張弘宗悠率步騎萬五千配擢伐苻健健遣苻碩禦之戰於龍黎擢等大敗單騎而還弘悠皆沒重華痛之素服爲戰亡吏士舉哀號慟各遣弔問其家復授擢兵使攻秦州克之遣使上疏曰季龍自斃遺燼遊魂取亂侮亡�機則發臣今遣前鋒都督裴恆步騎七萬遙出隴上以俟聖朝赫然之威山東騷擾不足厝懷長安膏腴宜速平蕩臣守任西荒山川悠遠大誓六軍不及聽受之末猛將鷹揚不豫告成之次瞻云望日孤憤義傷彈劍慷慨中情蘊結於是康獻皇后詔報遣使進重華爲涼州牧是時禦史兪歸至涼州重華方謀爲涼王不肯受詔使親信人沈猛謂歸曰我家主公奕世忠於晉室而不如鮮卑矣臺加慕容皝燕王今甫授州主大將軍何以加勸有功忠義之臣乎明臺今且移河右共勸州主爲涼王大夫出使苟利社稷專之可也歸對曰王者之制異姓不得稱王九州之內重爵不得過公漢髙一時王異姓尋皆誅滅蓋權時之宜非舊體也故王陵曰非劉氏而王天下共伐之至於夷狄不從此例春秋時吳楚稱王而諸侯不以爲非者蓋蠻狄畜之也假令齊魯稱王諸侯豈不伐之故聖上以貴公忠賢是以爵以上公位以方伯鮮卑北狄豈足爲比哉子失問也曰吾又聞之有殊勛絕世者亦有不世之賞若今便以貴公爲王者設貴公以河右之眾南平巴蜀東掃趙魏修復舊都以迎天子天子復以何爵何位可以加賞幸三思之猛具宣歸言重華遂止重華好與羣小遊戲屢出錢帛以賜左右徵事索振諫曰先王寢不安席志平天下故繕甲兵積資實大業未就懷恨九泉殿下遭巨寇於諒暗之中賴重餌以挫勍敵今遺燼尙廣倉帑虛竭金帛之費所宜愼之昔世祖卽位躬親萬機章奏詣闕報不終日故能隆中興之業定萬世之功今章奏停滯動經時月下情不得上達哀窮困於囹圄蓋非明主之事臣竊未安重華善之將受詔未及而卒時年二十七在位十一年私謚曰昭公後攺曰桓公穆帝賜謚曰敬烈子耀靈嗣耀靈字元舒年十歲嗣事稱大司馬校尉刺史西平公伯父長寧侯祚性傾巧善承內外初與重華寵臣趙長尉緝等結異姓兄弟長等矯稱重華遺令以祚爲持節督中外諸軍撫軍將軍輔政長等議以耀靈衝幼時難未夷宜立長君祚先烝重華母馬氏馬氏遂從緝議命廢耀靈爲涼寧侯而立祚祚尋使楊秋胡害耀靈於東苑埋之於沙坑私謚曰哀公祚字太伯博學雄武有政事之才旣立自稱大都督大將軍涼州牧涼公淫暴不道又通重華妻裴氏自合內媵妾及駿重華未嫁子女無不暴亂國人相目咸賦墻茨之詩永和十年祚納尉緝趙長等議僭稱帝位立宗廟舞八佾置百官下書曰昔金行失馭咸懷竊璽我武公以神武撥亂保寧西夏貢款勤王旬朔不絕四祖承光忠誠彌著往受晉禪天下所知謙沖遜讓四十年於玆矣今中原喪亂華裔無主羣後僉以九州之望無所依歸神祗嶽瀆罔所憑系逼孤攝行大統以一四海之心辭不獲已勉從羣議待掃穢二京蕩淸周魏然後迎帝舊都謝罪天闕思與兆庶同玆更始攺建興四十二年爲和平元年赦殊死賜鰥寡帛加文武爵各一級追崇曾祖軌爲武王祖實爲昭王從祖茂爲成王父駿爲文王弟重華爲明王立妻辛氏爲皇后弟天錫爲長寧王子泰和爲太子庭堅爲建康王耀靈弟元靚爲涼武侯其夜天有光如車蓋聲若雷霆震動城邑明日大風拔木異屢見而祚凶虐愈甚其尙書馬岌以切諫免官郎中丁琪又諫曰先公累執忠節遠宗吳會持盈守謙五十餘載蒼生所以鵠企西望四海所以注心大涼皇天垂贊士庶效死者正以先公道髙彭昆忠逾西伯萬里通虔任節不貳故也能以一州之眾抗崩天之虜師徒歲起人不告疲陛下𨿽以大聖雄姿纂戎鴻緒勛徳未髙於先公而行革命之事臣竊未見其可華夷所以歸系大涼義兵所以千里響赴者以陛下爲本朝之故今旣自尊人斯髙競一隅之地何以當中國之師城峻衝生負乘致寇惟陛下圖之祚大怒斬之於闕下遣其將和昊率眾伐驪靬戎於南山大敗而還太尉桓溫入關王擢時鎭隴西馳使於祚言溫善用兵勢在難測祚旣震懼又慮擢反噬卽召馬岌復位而與之謀密遣親人刺擢事覺不�祚益懼大聚眾聲言東徵實欲西保燉煌會溫還而止更遣其平東將軍秦州刺史牛霸司兵張芳率三千人擊擢破之擢奔於苻健其國中五月霜降殺苗稼果實祚宗人張瓘時鎭枹罕祚惡其彊遣其將易揣張玲率步騎萬三千以襲之時張掖人王鸞頗知神道言於祚曰軍出不復還涼國將有不利矣祚大怒於鸞妖言沮眾斬之以徇三軍乃發鸞臨刑曰我死不二十日軍必敗時有神降於元武殿自稱元冥與人交語祚日夜祈之神言與之福利祚甚信之祚又遣張掖太守索孚代瓘鎭枹罕爲瓘所殺玲等濟河未畢又爲瓘兵所破揣單騎奔走瓘軍躡之祚眾震懼燉煌人宋混與弟澄等聚眾以應瓘趙長張等懼罪入合呼重華母馬氏出殿拜耀靈庶弟元靚爲主揣等率眾入殿伐長殺之瓘弟琚及子嵩募數百市人揚聲言張祚無道我兄大軍已到城東敢有舉手者誅三族祚眾披散琚嵩率眾入城祚按劍殿上大呼令左右死戰祚旣失眾心莫有鬥志於是被殺梟其首宣示內外暴屍道左國內咸稱萬歲祚篡立三年而亡元靚字元安旣立自號大都督大將軍校尉涼州牧西平公赦其國內廢和平之號復稱建興四十三年誅祚二子以張瓘爲衛將軍領兵萬人行大將軍事攺易僚屬有隴西人李儼誅大姓彭姚自立於隴右奉中興年號百姓悅之元靚遣牛霸率眾討之未達而西平人衛綝又據郡叛霸眾潰單騎而還瓘先欲徵綝以兄珪在綝中爲疑綝亦以弟在瓘中故彼我經年不相伐西平人郭勛解天文不應州郡之命綝禮聘之勛曰張氏應衰衛氏當興豈得以一弟而滅一門宜速伐瓘綝將從之瓘遣弟琚領大眾徵綝敗之西平田旋要酒泉太守馬基背瓘應綝旋謂基曰綝擊其東我等絕其西不六旬天下可定斯閉口捕舌也基許之瓘遣司馬張姚王國將二千人伐基敗之斬基旋二人之首傳姑臧瓘兄弟彊盛負其勛力有篡立之謀輔國宋混與弟澄共討瓘盡夷其屬元靚以混爲都督中外諸軍事車騎大將軍假節輔政混卒又以澄代之元靚右司馬張邕惡澄專權殺之遂滅宋氏元靚乃以邕爲中護軍叔父天錫爲中領軍共輔政邕自以功大驕矜淫縱又通馬氏樹黨專權國人患之天錫腹心郭增劉肅二人並年十八九因寢謂天錫曰天下事欲未靜天錫曰何謂也二人曰今護軍出入又似長寧天錫大驚曰我早疑之未敢出口計當云何肅曰政當速除之耳天錫曰安得其人肅曰肅卽是也天錫曰汝年少更求可與謀者肅曰趙白駒及肅二人足以辦之矣於是天錫從兵四百人與邕俱入朝肅與白駒剔刀鞘出刃從天錫入值邕於門下肅斫之不中白駒繼之又不�二人與天錫俱入禁中邕得逸走因率甲士三百餘人反攻禁門天錫上屋大呼謂將士曰張邕凶逆所行無道諸宋何罪盡誅滅之傾覆國家肆亂社稷我不惜死實懼大人廢祀事不獲已故耳我家門戶事而將士豈可以干戈見向今之所取邕身而已天地有靈吾不食言邕眾聞之悉散走邕以劍自刎而死於是悉誅邕黨元靚年旣幼沖性又仁弱天錫旣�邕專掌朝政攺建興四十九年奉升平之號興寧元年駿妻馬氏卒元靚以其庶母郭氏爲太妃郭氏以天錫專政與大臣張欽等謀討之事泄欽等伏法是歲天錫率眾入禁門潛害元靚宣言薨時年十四在位九年私謚曰衝公孝武帝賜謚曰敬悼公天錫字純嘏駿少子也小名獨活初字公純嘏入朝人笑其三字因自攺焉元靚死國人立之自號大將軍校尉涼州牧西平公遣司馬綸騫奉章請命並送禦史兪歸還京都太和初詔以天錫爲大將軍大都督督隴右關中諸軍事護羌校尉涼州刺史西平公天錫數宴園池政事頗廢蕩難將軍校書祭酒索商上疏極諫天錫答曰吾非好行行有得也觀朝榮則敬才秀之士玩芝蘭則愛徳行之臣�松竹則思貞操之賢臨淸流則貴廉潔之行覽蔓艸則賤貪穢之吏逢飆風則惡凶狡之徒若引而申之觸類而長之庶無遺漏矣羌廉岐自稱益州刺史率略陽四千家背苻堅就李儼天錫自往討之以別駕楊遹爲監前鋒軍事前將軍趣金城晉興相常據爲使持節徵東將軍向左南遊擊將軍張統出白土天錫自率三萬人次倉松伐儼儼大敗入城固守遣子純求救於苻堅堅使其將王猛救之天錫敗績死者十二三天錫乃還立子大懷爲世子自天錫之嗣事也連年地震山崩水泉湧出柳化爲松火生泥中而天錫荒於聲色不卹政事初安定梁景惇煌劉肅並以門冑總角與天錫友暱張邕之誅肅景有勛天錫深徳之賜姓張氏又攺其子以爲己子天錫諸子皆以大爲字故景曰大奕肅曰大誠廢大懷爲髙昌公更立嬖子大豫爲世子景肅等俱參政事人情怨懼從弟從事中郎憲切諫不納時苻堅彊盛每攻之兵無寧歲天錫甚懼乃立壇刑牲率典軍將軍張寧中堅將軍馬芮等遙與晉三公盟誓獻書大司馬桓溫�六年夏誓同大舉遣從事中郎韓博奮節將軍康妙奉表並送盟文博有口才溫甚稱之�大會溫使司馬刁彜嘲之彜謂博曰君是韓盧後邪博曰卿是韓盧後溫笑曰刁以君姓韓故相問焉他自姓刁那得韓盧後邪博曰明公脫未之思短尾者則爲刁也一坐推嘆焉太元元年苻堅遣其將苟萇毛當梁熙姚萇來寇渡石城津天錫集議中錄事席仂曰先公旣有故事徐思後變此孫仲謀屈身之略也眾以仂爲老怯咸曰龍驤將軍馬達精兵萬人距之必不敢進廣武太守辛章保城固守章與晉興相彭知正西平相趙疑謀曰馬達出於行陣必不爲用則秦軍深入吾相與率三郡精卒斷其糧運決一朝命矣徵東常據亦欲先擊姚萇須天錫命天錫率萬人頓金昌城馬達率萬人逆萇等因請降兵人散走常據席仂皆戰死司兵趙充哲與萇苦戰又死中衛將軍史景亦沒於陣天錫大懼出城自戰城內又反天錫窘逼降於萇等初天錫所居西昌門及平章殿無故而崩旬日而國亡卽位凡十三年自軌爲涼州至天錫凡九世七十六年矣苻堅先爲天錫起宅至以爲尙書封歸義侯堅大敗於淮肥時天錫爲苻融徵南司馬於陣歸國詔曰昔孟明不替終顯厥功豈以一眚而廢才用其以天錫爲散騎常侍左員外又詔曰故太尉西平公張軌著徳遐域世襲前勞彊兵縱害遂至失守散騎常侍天錫拔迹登朝先祀淪替用增矜慨可復天錫西平郡公爵俄拜金紫光祿大夫天錫少有文才流譽遠近及歸朝甚被恩遇朝士以其國破身擄多共毀之會稽王道子�問其西土所出天錫應聲曰桑葚甘�鴞革響乳酪養性人無�心後形神昏喪𨿽處列位不復被齒遇隆安中會稽世子元顯用事常延致之以爲戲弄以其家貧拜廬江太守本官如故桓元時欲招懷四遠乃用天鍚爲護羌校尉涼州刺史尋卒年六十一追贈金紫光祿大夫

僭號部匯考十三

晉代僭號八

後涼呂光呂

纂呂隆

晉書呂光載記光字世明略陽氐人也其先呂文和漢文帝初自沛避難徙焉世爲酋豪父婆樓佐命苻堅官至太尉光生於枋頭夜有神光之異故以光爲名年十歲與諸童兒遊戲邑裏爲戰陣之法儔類咸推爲主部分詳平羣童嘆服不樂讀書惟好鷹馬及長身長八尺四寸目重瞳子左肘有肉印沈毅凝重寬簡有大量喜怒不形於色時人莫之識也惟王猛異之曰此非常人言之苻堅舉賢良除美陽令夷夏愛服遷鷹揚將軍從堅徵張平戰於銅壁刺平養子蠔中之自是威名大著苻雙反於秦州堅將楊成世爲雙將苟興所敗光與王鑑討之鑑欲速戰光曰興初破成世姦气漸張宜持重以待其獘興乘勝輕來糧竭必退退而擊之可以破也二旬而興退諸將不知所爲光曰揆其姦計必攻楡眉若得楡眉據城斷路資儲復贍非國之利也宜速進師若興攻城尢須赴救如其奔也彼糧旣盡可以滅之鑑從焉果敗興軍從王猛滅慕容暐封都亭侯苻重之鎭洛陽以光爲長史及重謀反苻堅聞之曰呂光忠孝方正必不同也馳使命光檻重送之尋入爲太子右率甚見敬重蜀人李焉聚眾二萬攻逼益州堅以光爲破鹵將軍率兵討滅之遷步兵校尉苻洛反光又擊平之拜驃騎將軍堅旣平山東士馬彊盛遂有圖西域之志乃授光使持節都督西討諸軍事率將軍姜飛彭晃杜進康盛等總兵七萬鐵騎五千以討西域以隴西董方馮翊郭抱武威賈虔弘農楊潁爲四府佐將堅太子宏執光手曰君器相非常必有大福宜深保愛行至髙昌聞堅寇晉光欲更須後命部將杜進曰節下受任金方赴機宜速有何不了而更畱乎光乃進及流沙三百餘里無水將士失色光曰吾聞李廣利精誠元感飛泉湧出吾等豈獨無感致乎皇天必將有濟諸君不足憂也俄而大雨平地三尺進兵至焉耆其王泥流率其旁國請降龜玆王帛純距光光軍其城南五里爲一營深溝髙壘廣設疑兵以木爲人被之以甲羅之壘上帛純驅徙城外人入於城中附庸侯王各嬰城自守至是光左臂肉脈起成字文曰巨霸營外夜有一黑物大如斷堤搖動有頭角目光若電及明而雲霧四周遂不復見旦視其處南北五里東西三十餘步鱗甲隱地之所昭然猶在光笑曰黑龍也俄而雲起西北暴雨滅其迹杜進言於光曰龍者神獸人君利見之象易曰見龍在田徳施普也斯誠明將軍道合靈和徳符幽顯願將軍勉之以成大慶光有喜色又進攻龜玆城夜夢金象飛越城外光曰此謂佛神去之敵必亡矣光攻城旣急帛純乃傾國財寶請救獪胡獪胡弟吶龍侯將馗率騎二十餘萬並引溫宿尉須等國王合七十餘萬以救之胡便弓馬善矛�鎧如連�射不可入以革索爲策馬擲人多有中者眾甚憚之諸將咸欲每營結陣案兵以距之光曰彼眾我寡營又相遠勢分力散非良策也於是遷營相接陣爲勾�之法精騎爲遊軍彌縫其闕戰於城西大敗之斬萬餘級帛純收其珍寶而走王侯降者三十餘國光入其城大饗將士賦詩言志見其宮室壯麗命參軍京兆段業著龜玆宮賦以譏之龜玆奢侈厚於養生家有蒲桃酒或至千斛經十年不敗士卒淪沒酒臧者相繼矣諸國憚光威名貢款屬路乃立帛純弟震爲王以安之光撫寧西域威恩甚著桀黠胡王昔所未賓者不遠萬里皆來歸附上漢所賜節傳光皆表而易之堅聞光平西域以爲使持節散騎常侍都督玉門已西諸軍事安西將軍西域校尉道絕不通光旣平龜玆有畱焉之志時始獲鳩摩羅什羅什勸之東還光於是大饗文武博議進止眾咸請還光從之以�二萬餘頭致外國珍寶及奇伎異戲殊禽怪獸千有餘品駿馬萬餘匹而苻堅髙昌太守楊翰說其涼州刺史梁熙距守髙桐伊吾二關熙不從光至髙昌翰以郡迎降初光聞翰之說惡之又聞苻堅喪敗長安危逼謀欲停師杜進諫曰梁熙文雅有餘機鑑不足終不能納善從說也願不足憂之聞其上下未同宜在速進進而不捷請受過言之誅光從之及至玉門梁熙傳檄責光擅命還師遣子引與振威姚皓別駕衛翰率眾五萬距光於酒泉光報檄涼州責熙無赴難之誠數其遏歸師之罪遣彭晃杜進姜飛等爲前鋒擊引大敗之引輕將麾下數百騎東奔杜進追擒之於是西山諸裔皆來款附武威太守彭濟執熙請降光入姑臧自領涼州刺史護羌校尉表杜進爲輔國將軍武威太守封武始侯自余封拜各有差光主簿尉佑姦佞傾薄人也見棄前朝與彭濟同謀執梁熙光深見寵任乃譖誅南安姚皓天水尹景等名士十餘人遠近頗以此離貳光尋擢佑爲寧遠將軍金城太守佑次允吾襲據外城以叛佑從弟隨據鸇陰以應之光遣其將魏眞討隨隨敗奔佑光將姜飛又擊敗佑眾佑奔據興城扇動百姓裔夏多從之飛司馬張象參軍郭雅謀殺飛應佑發覺逃奔初苻堅之敗張天錫南奔其世子大豫爲長水校尉王穆所匿及堅還長安穆將大豫奔禿發思復鞬思復鞬送之魏安是月魏安人焦松齊肅張濟等起兵數千迎大豫於揖攻陷昌松郡光遣其將杜進討之爲大豫所敗大豫遂進逼姑臧求決勝負王穆諫曰呂光糧丰城固甲兵精銳逼之非利不如席捲嶺西厲兵積粟東向而爭不及期年可以平也大豫不從乃遣穆求救於嶺西諸郡建康太守李隰祈連都尉嚴純及閻襲起兵應之大豫進屯城西王穆率眾三萬及思復鞬子奚於等陣於城南光出擊破之斬奚於等二萬餘級光謂諸將曰大豫若用王穆之言恐未可平也諸將曰大豫豈不及此邪皇天欲贊成明公八百之業故令大豫迷於良算耳光大悅賜金帛有差大豫自西郡詣臨洮驅略百姓五千餘戶保據俱城光時彭晃徐炅攻破之大豫奔廣武穆奔建康廣武人執大豫送之斬於姑臧市光至是始聞苻堅爲姚萇所害奮怒哀號三軍縞素大臨於城南僞謚堅曰文昭皇帝長吏百石已上服斬縗三月庶人哭泣三日光於是大赦境內建元曰太安自稱使持節侍中中外大都督督隴右河西諸軍事大將軍領護匈奴中郎將涼州牧酒泉公王穆襲據酒泉自稱大將軍涼州牧時谷價踴貴斗直五百人相食死者大半光西平太守康寧自稱匈奴王阻兵以叛光屢遣討之不捷初光之定河西也杜進有力焉以爲輔國將軍武威太守旣居都尹權髙一時出入羽儀與光相亞光甥石聰至自關中光曰中州人言吾政化何如聰曰止知有杜進耳實不聞有舅光默然因此誅進光後燕羣寮酒酣語及政事時刑法峻重參軍段業進曰嚴刑重憲非明王之義也光曰商鞅之法至峻而兼諸侯吳起之術無親而荊蠻以霸何也業曰明公受天眷命方君臨四海景行堯舜猶懼有獘柰何欲以商申之末法臨道義之神州豈此州士女所望於明公哉光攺容謝之於是下令責躬乃崇寬簡之政其將徐炅與張掖太守彭晃謀叛光遣師討炅炅奔晃晃東結康寧西通王穆光議將討之諸將咸曰今康寧在南阻兵伺隙若大駕西行寧必乘虛出於嶺左晃穆未平康寧復至進退狼狽勢必大危光曰事勢實如卿言今而不往當坐待其來晃穆共相唇齒寧又同惡相救東西交至城外非吾之有若是大事去矣今晃叛逆始爾寧穆與之情契未密及其倉卒取之爲易且隆替命也卿勿復言光於是自率步騎三萬倍道兼行旣至攻之二旬晃將寇顗斬關納光於是誅彭晃王穆以其黨索嘏爲惇煌太守旣而忌其威名率眾攻嘏光聞之謂諸將曰二寇相攻此成擒也光將攻之眾咸以爲不可光曰取亂侮�武之善經不可以累徵之勞而失永逸之舉率步騎二萬攻酒泉�之進次涼興穆引師東還路中眾散穆單騎奔騂馬騂馬令郭文斬首送之是時麟見金澤縣百獸從之光以爲己瑞以孝武太元十四年僭卽三河王位置百官自丞郎已下赦其境內年號麟嘉光妻石氏子紹弟徳世至自仇池光迎於城東大饗羣臣遣其子左將軍他武賁中郎將纂討北寇匹勒於三巖山大破之立妻石氏爲王妃子紹爲世子燕其羣臣於內苑新堂太廟新成追尊其髙祖爲敬公曾祖爲恭公祖爲宣公父爲景昭王母曰昭烈妃其中書侍郎楊穎上疏請依三代故事追尊呂望爲始祖永爲不遷之廟光從之是歲張掖督郵傅曜考核屬縣而丘池令尹興殺之投諸空井曜見夢於光曰臣張掖郡小吏案校諸縣而丘池令尹興贓狀狼藉懼臣言之殺臣投於南亭空井中臣衣服形狀如是光寤而猶見久之乃滅遣使覆之如夢光怒殺興著作郎段業以光未能揚淸激濁使賢愚殊貫因療疾於天梯山作表志詩九嘆七諷十六篇以諷焉光覽而悅之南羌彭奚念入攻白土都尉孫峙退奔興城光遣其南中郎將呂方及其弟右將軍呂寶振威楊範彊弩竇苟討乞伏幹歸於金城方屯河北寶進師濟河爲幹歸所敗寶死之武賁呂纂彊弩竇苟率步騎五千南討彭奚念戰於盤夷大敗而歸光親討幹歸奚念遣纂及楊武楊軌建忠沮渠羅仇建武梁恭軍於左南奚念大懼於白土津累石爲堤以水自固遣精兵一萬距守河津光遣將軍王寶潛趣上津夜度湟河光濟自石堤攻�枹罕奚念單騎奔甘松光振旅而旋初光徙西海郡人於諸郡至是謠曰朔馬心何悲念舊中心勞燕雀何徘徊意欲還故巢頃之遂相扇動復徙於之西河樂部羣議以髙昌𨿽在西垂地居形勝外接邊境易生翻覆宜遣子弟鎭之光以子覆爲使持節鎭西將軍都督玉門已西諸軍事西域大都護鎭髙昌命大臣子弟隨之光於是以太元二十一年僭卽天王位大赦境內攺年龍飛立世子紹爲太子諸子弟爲公侯者二十人中書令王詳爲尙書左僕射段業等五人爲尙書幹歸從弟軻彈來奔光下書曰幹歸狼子野心前後反復朕方東淸秦趙勒銘會稽豈令豎子鴟峙洮南且其兄弟內相離間可乘之機勿過今也其�中外戒嚴朕當親討光於是次於長最使呂纂率楊軌竇苟等步騎三萬攻金城幹歸率眾二萬救之光遣其將王寶徐炅率騎五千邀之幹歸懼而不進光又遣其將梁恭金石生以甲卒萬餘出陽武下峽與秦州刺史沒弈於攻其東光弟天水公延以枹罕之眾攻臨洮武始河關皆�之呂纂�金城擒幹歸金城太守衛鞬鞬瞋目謂光曰我寧守節斷頭不爲降虜也光義而免之幹歸因大震泣嘆曰死中求生正在今日也乃縱反間稱幹歸眾潰東奔成紀呂延信之引師輕進延司馬耿稚諫曰幹歸雄勇過人權略難測破王廣�楊定皆羸師以誘之𨿽蕞爾小國亦不可輕也困獸猶鬥況幹歸而可望風自散乎且告者視髙而色動必爲姦計而今宜部陣而前步騎相接徐待諸軍大集可一舉滅之延不從與幹歸相遇戰敗死之耿稚及將軍姜顯收集散卒屯於枹罕光還於姑臧光荒耄信讒殺尙書沮渠羅仇三河太守沮渠曲粥羅仇弟子蒙遜叛光殺中田護軍馬邃攻陷臨松郡屯兵金山大爲百姓之患蒙遜從兄男成先爲將軍守晉昌聞蒙遜起兵逃奔貲虜扇動諸夷眾至數千進攻福祿建安寧戎護軍趙策擊敗之男成退屯樂涫呂纂敗蒙遜於忽谷酒泉太守壘澄率將軍趙策趙陵步騎萬餘討男成於樂涫戰敗澄策死之男成進攻建康說太守段業曰呂氏政衰權臣擅命刑罰失中人不堪役一州之地叛者連城瓦解之勢昭然在目百姓嗷然無所宗附府君豈可以蓋世之才而立忠於垂亡之世男成等旣倡大義欲屈府君撫臨鄙州使塗炭之餘蒙來蘇之惠業不從相持二旬而外救不至郡人髙逵史惠等言於業曰今孤城獨立臺無救援府君𨿽心過田單而地非卽墨宜思髙算轉禍爲福業先與光侍中房晷僕射王詳不平慮不自容乃許之男成等推業爲大都督龍驤大將軍涼州牧建康公光命呂纂討業沮渠蒙遜進屯臨洮爲業聲勢戰於合離纂師大敗光散騎常侍太常郭明天文善占候謂王詳曰於天文涼之分野將有大兵主上老病太子衝暗纂等凶武一旦不諱必有難作以吾二人久居內要常有不善之言恐禍及人深宜慮之田胡王气乞機部眾最彊二苑之人多其故眾吾今與公唱義推機爲主則二苑之眾盡我有也�城之後徐更圖之詳以爲然夜燒光洪範門二苑之眾皆附之詳爲內應事發光誅之遂據東苑以叛光馳使召纂諸將勸纂曰業聞師回必躡軍後若潛師夜還庶無後患矣纂曰業𨿽憑城阻眾無雄略之才若夜潛還張其姦志乃遣使告業曰郭作亂吾今還都卿能決者可出戰於是引還業不敢出纂司馬楊統謂其從兄桓曰郭明善天文起兵其當有以京城之外非復朝廷之有纂今還都復何所補統請除纂勒兵推兄爲盟主西襲呂弘據張掖以號令諸郡亦千載一時也桓怒曰吾聞臣子之事君親有隕無二吾未有包胥存救之效豈可安榮其祿亂增其難乎呂宗若敗吾爲弘演矣統懼至番禾遂奔郭遣軍邀纂於白石纂大敗光西安太守石元良率步騎五千赴難與纂共擊軍破之遂入於姑臧之叛也得光孫八人於東苑及軍敗恚甚悉投之於鋒刃之上枝分節解飲血盟眾眾皆掩目不忍視之悠然自若推後將軍楊軌爲盟主軌自稱大將軍涼州牧西平公呂纂擊將王斐於城西大破之自是勢漸衰光遺楊軌書曰自羌胡不靖郭叛逆南藩安否音問兩絕行人風傳云卿擁逼百姓爲唇齒卿雅志忠貞有史魚之操鑑察成敗遠侔古人豈宜聽納姦邪以虧大美陵霜不雕者松柏也臨難不移者君子也何圖松柏雕於微霜而雞鳴已於風雨郭巫卜小數時或誤中考之大理率多虛謬朕宰化寡方澤不逮遠致世事紛紜百城離叛�力一心同濟巨海者望之於卿也今中倉積粟數百千萬東人戰士一當百餘入則言笑晏晏出則武步涼州吞咀業綽有餘暇但與卿形𨿽君臣心過父子欲全卿名節不使貽笑將來軌不答率步騎二萬北赴郭至姑臧壘於城北軌以士馬之盛議欲大決成敗每以天文裁之呂弘爲段業所逼光遣呂纂迎之軌謀於眾曰呂弘精兵一萬若與光合則敵彊我弱養獸不討將爲後患遂率兵邀纂纂擊敗之郭聞軌敗東走魏安遂奔於乞伏幹歸楊軌聞走南奔廉川光疾甚立其太子紹爲天王自號太上皇帝以呂纂爲太尉呂弘爲司徒謂紹曰吾疾病惟增恐將不濟三寇窺疊伺國隙吾終之後使纂統六軍弘管朝政汝恭己無爲委重二兄庶可以濟若內相猜貳釁起蕭墻則晉趙之變旦夕至矣又謂纂弘曰永業才非撥亂直以正嫡有常猥居元首今外有彊寇人心未寧汝兄弟輯穆則貽厥萬世若內自相圖則禍不旋踵纂弘泣曰不敢有二心光以安帝隆安三年死時年六十三在位十年僞謚懿武皇帝廟號太祖墓號髙陵呂纂載記纂字永緒光之庶長子也少便弓馬好鷹犬苻堅時入太學不好讀書惟以交結公侯聲樂爲務及堅亂西奔上邽轉至姑臧拜武賁中郎將封太原公光死呂紹祕不發喪纂排閣入哭盡哀而出紹懼爲纂所害以位讓之曰兄功髙年長宜承大統願兄勿疑纂曰臣𨿽年長陛下國家之冢嫡不可以私愛而亂大倫紹固以讓纂纂不許之及紹嗣僞位呂超言於紹曰纂統戎積年威震內外臨喪不哀步髙視遠觀其舉止亂常恐成大變宜早除之以安社稷紹曰先帝顧命音猶在耳兄弟至親豈有此乎吾弱年而荷大任方賴二兄以寧家國縱其圖我我視死如歸終不忍有此意也卿愼勿過言超曰纂威名素盛安忍無親今不圖之後必噬臍矣紹曰吾每念袁尙兄弟未曾不痛心忘寢食寧坐而死豈忍行之超曰聖人稱知幾其神陛下臨幾不斷臣見大事去矣旣而纂見紹於湛露堂超執刀侍紹目纂請收之紹弗許初光欲立弘爲世子會聞紹在仇池乃止弘由是有憾於紹遣尙書姜紀密告纂曰先帝登遐主上暗弱兄總攝內外恩威被於遐邇輒欲遠追廢昌邑之義以兄爲中宗何如纂於是夜率壯士數百逾北城攻廣夏門弘率東苑之眾斫洪範門左衛齊從守融明觀逆問之曰誰也眾曰太原公從曰國有大故主上新立太原公行不由道夜入禁城將爲亂邪因抽劍直前斫纂中額纂左右擒之纂曰義士也勿殺紹遣武賁中郎將呂開率其禁兵距戰於端門驍騎呂超率卒二千赴之眾素憚纂悉皆潰散纂入自靑角門升於謙光殿紹登紫閣自殺呂超出奔廣武纂憚弘兵彊勸弘卽位弘曰自以紹弟也而承大統眾心不順是以違先帝遺�慚負黃泉今復越兄而立何面目以視息世間大兄長且賢威名震於二賊宜速卽大位以安國家纂以隆安四年遂僭卽天王位大赦境內攺元爲咸寧謚紹爲隱王以弘爲使持節侍中大都督都督中外諸軍事大司馬車騎大將軍司隸校尉錄尙書事攺封番禾郡公其餘封拜各有差纂謂齊從曰卿前斫我一何甚也從泣曰隱王先帝所立陛下𨿽應天順時而微心未達惟恐陛下不死何謂甚也纂嘉其忠善遇之纂遣使謂徵東呂方曰超實忠臣義勇可嘉但不識經國大體權變之宜方賴其忠節誕濟世難可以此意諭之超上疏陳謝纂復其爵位呂弘自以功名崇重恐不爲纂所容纂亦深忌之弘遂起兵東苑劫尹文楊桓以爲謀主請宗俱行燮曰老臣受先帝大恩位爲列棘不能殞身授命死有餘罪而復從殿下親爲戎首者豈天地所容乎且智不能謀眾不足恃將焉用之弘曰君爲義士我爲亂臣乃率兵攻纂纂遣其將焦辧擊弘弘眾潰出奔廣武纂縱兵大掠以東苑婦女賞軍弘之妻子亦爲士卒所辱纂笑謂羣臣曰今日之戰何如其侍中房晷對曰天禍涼室釁起戚藩先帝始崩隱王幽逼山陵甫訖大司馬驚疑肆逆京邑交兵友於接刃𨿽弘自取夷滅亦由陛下無棠棣之義宜考己責躬以謝百姓而反縱兵大掠幽辱士女釁自由弘百姓何罪且弘妻陛下之弟婦也弘女陛下之侄女也柰何使無賴小人辱爲婢妾天地神明豈忍見此遂歔欷悲泣纂攺容謝之召弘妻及男女於東宮厚撫之呂方執弘系獄馳使告纂纂遣力士康龍拉殺之是月立其妻楊氏爲皇后以楊氏父桓爲散騎常侍尙書左僕射涼都尹封金城侯纂將伐禿發利鹿孤中書令楊穎諫曰夫起師動眾必參之天人苟非其時聖賢所不爲禿發利鹿孤上下用命國未有釁不可以伐宜繕甲養銳勸課農殖待可乘之機然後一舉蕩滅比年多事公私罄竭不深根固本恐爲患將來願抑赫斯之怒思萬全之算纂不從度浩舋河爲鹿孤弟褥檀所敗遂西襲張掖姜紀諫曰方今盛夏百姓廢農所利旣少所喪者多若師至嶺西虜必乘虛寇掠都下宜且回師以爲後圖纂曰虜無大志聞朕西徵正可自固耳今速襲之可以得志遂圍張掖略地建康聞�檀寇姑臧乃還卽序胡安據盜發張駿墓見駿貌如生得眞珠簏琉璃榼白玉樽赤玉簫紫玉笛珊瑚鞭瑪瑙鍾水陸奇珍不可勝紀纂誅安據黨五十餘家遣使弔祭駿並繕修其墓道士句摩羅耆婆言於纂曰潛龍屢出豕犬見妖將有下人謀上之禍宜增修徳政以答天戒纂納之耆婆卽羅什之別名也纂遊田無度荒耽酒色其太常楊穎諫曰臣聞皇天降鑑惟徳是與徳由人弘天應以福故勃焉之美奄在聖躬大業已爾宜以道守之廓靈基於日新邀洪福於萬祀自升下龍飛疆宇未辟崎嶇二嶺之內綱維未振於九州當兢兢夕惕經略四方成先帝之遺志拯蒼生於荼蓼而更飲酒過度出入無恆宴安遊盤之樂沈湎樽酒之間不以寇讎爲慮竊爲陛下危之糟丘酒池洛汭不返皆陛下之殷鑑臣蒙先帝夷險之恩故不敢避幹將之戮纂曰朕之罪也不有貞亮之士誰匡邪僻之君然昏虐自任終不能攺常與左右因醉馳獵於坑澗之間殿中侍禦史王回中書侍郎王儒扣馬諫曰千金之子坐不垂堂萬乘之主淸道而行柰何去輿輦之安冒奔騎之危銜橛之變動有不測之禍愚臣竊所不安敢以死爭願陛下遠思袁盎攬轡之言不令臣等受譏千載纂不納纂番禾太守呂超擅伐鮮卑思盤思盤遣弟乞珍訴超於纂纂召超將盤入朝超至姑臧大懼自結於殿中監杜尙纂見超怒曰卿恃兄弟桓桓欲欺吾也要當斬卿然後天下可定超頓首不敢纂因引超及其諸臣燕於內殿呂隆屢勸纂酒已至昏醉乘挽車將超等遊於內至琨華堂東合車不得過纂親將竇川駱騰倚劍於壁推車過合超取劍擊纂纂下車擒超超刺纂洞胸奔於宣徳堂川騰與超格戰超殺之纂妻楊氏命禁兵討超杜尙約兵舍杖將軍魏益多入斬纂首以徇曰纂違先帝之命殺害太子荒耽酒獵暱近小人輕害忠良以百姓爲艸芥番禾太守超以骨肉之親懼社稷顚覆已除之矣上以安宗廟下爲天子報仇凡我士庶同玆休慶僞巴西公呂他隴西公呂緯時在北城或說緯曰超陵天逆上士眾不附明公以懿弟之親投戈而起姜紀焦辯在南城楊桓田誠在東苑皆我之黨也何慮不濟緯乃嚴兵謂他曰隆超弒逆所宜擊之昔田恆之亂孔子鄰國之臣猶抗言於哀公況今蕭墻有難而可坐觀乎他將從之他妻梁氏止之曰緯超俱兄弟之子何爲捨超助緯而爲禍首乎他謂緯曰超事已立據武庫擁精兵圖之爲難且吾老矣無能爲也超聞登城告他曰纂信讒言將滅超兄弟超以身命之切且懼社稷覆亡故出萬死之計爲國家唱義叔父當有以亮之超弟邈有寵於緯說緯曰纂殘國破家誅戮兄弟隆超此舉應天人之心正欲尊立明公耳先帝之子明公爲長四海顒顒人無異議隆超𨿽不達臧否終不以孽代宗更圖異望也願公勿疑緯信之與隆超結盟單馬入城超執而殺之初纂嘗與鳩摩羅什�殺羅什子曰斫胡奴頭羅什曰不斫胡奴頭胡奴斫人頭超小字胡奴竟以殺纂纂在位三年以元興元年死隆旣篡位僞謚纂靈皇帝墓號白石陵呂隆載記隆字永基光弟寶之子也美姿貌善騎射光末拜北部護軍稍歷顯位有聲稱超旣殺纂讓位於隆隆有難色超曰今猶乘龍上天豈可中下隆以安帝元興元年遂僭卽天王位超先以番禾得小鼎以爲神瑞大赦攺元爲神鼎追尊父寶爲文皇帝母衛氏爲皇太后妻楊氏爲皇后以弟超有佐命之勛拜使持節侍中都督中外諸軍事輔國大將軍司隸校尉錄尙書事封安定公隆多殺豪望以立威名內外囂然人不自固魏安人焦朗遣使說姚興將姚碩徳曰呂氏因秦之亂制命此州自武皇棄世諸子競尋干戈徳刑不卹殘暴是先饑饉流亡死者大半惟泣訴昊天而精誠無感伏惟明公道邁前賢任尊分陜宜兼弱攻昧經略此方救生靈之沈溺布徽政於玉門篡奪之際爲功不難遣妻子爲質碩徳遂率眾至姑臧其部將姚國方言於碩徳曰今懸師三千後無繼援師之難也宜曜勁鋒示其威武彼以我遠來必決死距戰可一舉而平碩徳從之呂超出戰大敗遁還隆收集離散嬰城固守時熒惑犯帝坐有羣雀鬥於太廟死者數萬東人多謀外叛將軍魏益多又唱動羣心乃謀殺隆超事發誅之死者三百餘家於是羣臣表求與姚興通好隆弗許呂超諫曰通塞有時艱泰相襲孫權屈身於魏譙周勸主迎降豈非大丈夫哉勢屈故也天錫承七世之資樹恩百載武旅十萬盈朝秦師臨境識者導以見機而愎諫自專社稷爲墟前鑑不遠我之元龜也何惜尺書單使不以危易安且令卑辭以退敵然後內修徳政廢興由人未損大略隆曰吾𨿽常人屬當家國之重不能嗣守成基保安社稷以太祖之業委之於人何面目見先帝於地下超曰應龍以屈伸爲靈大人以知幾爲美今連兵積歲資儲內盡彊寇外逼百姓嗷然無糊口之寄假使張陳韓白亦無如之何陛下宜思權變大綱割區區常慮苟卜世有期不在和好若天命去矣宗族可全隆從之乃請降碩徳表隆爲使持節鎭西大將軍涼州刺史建康公於是遣母弟愛子文武舊臣慕容築楊穎史難閻松等五十餘家質於長安碩徳乃還姚興謀臣皆曰隆藉伯父餘資制命河外今𨿽饑窘尙能自支若將來丰贍終非國有涼州險絕世難先違道淸後順不如因其饑敝而取之興乃遣使來觀虛實沮渠蒙遜又伐隆隆擊敗之蒙遜請和結盟畱谷萬餘斛以振饑人姑臧谷價踴貴斗值錢五千文人相食餓死者十餘萬口城門晝閉樵采路絕百姓請出城乞爲夷虜奴婢者日有數百隆懼沮動人情盡坑之於是積屍盈於衢路禿發�檀及蒙遜頻來伐之隆以二寇之逼也遣超率騎二百多賫珍寶請迎於姚興興乃遣其將齊難等步騎四萬迎之難至姑臧隆素車白馬迎於道旁使呂引告光廟曰陛下往運神略開建西夏徳被蒼生威振遐裔枝嗣不臧疊相篡弒二寇交逼將歸東京謹與陛下奉訣於此歔欷慟泣酸感興軍隆率戶一萬隨難東遷至長安興以隆爲散騎常侍公如故超爲安定太守文武三十餘人皆擢敍之其後隆坐與子弼謀反爲興所誅呂光以孝武太元十二年定涼州十五年僭立至隆凡十有三載以安帝元興三年滅

僭號部匯考十四

晉代僭號九

南涼禿發烏孤禿發利鹿孤禿發�檀

晉書禿發烏孤載記烏孤河西鮮卑人也其先與後魏同出八世祖匹孤率其部自塞北遷於河西其地東至麥田牽屯西至濕羅南至澆河北接大漠匹孤卒子壽闐立初壽闐之在孕母胡掖氏因寢而產於被中鮮卑謂被爲禿發因而氏焉壽闐卒孫樹機能立壯果多謀略泰始中殺秦州刺史胡烈於萬斛堆敗涼州刺史愉於金山盡有涼州之地武帝爲之旰食後爲馬隆所敗部下殺之以降從弟務丸立死孫推斤立死子思復鞬立部眾稍盛烏孤卽思復鞬之子也及嗣位務農桑修鄰好呂光遣使署爲假節冠軍大將軍河西鮮卑大都統廣武縣侯烏孤謂諸將曰呂氏遠來假授當可受不眾咸曰吾士眾不少何故屬人烏孤將從之其將石眞若畱曰今本根未固理宜隨時光徳刑修明境內無虞若致死於我者大小不敵後𨿽悔之無所及也不如受而遵養之以待其釁耳烏孤乃受之烏孤討乙弗折掘二部大破之遣其將石亦幹築廉川堡以都之烏孤登廉川大山泣而不言石亦干進曰臣聞主憂臣辱主辱臣死大王所爲不樂者將非呂光乎光年已衰老師徒屢敗今我以士馬之盛保據大川乃可以一擊百光何足懼也烏孤曰光之衰老亦吾所知但我祖宗以徳懷遠殊俗憚威廬陵契汗萬里委順及吾承業諸部背叛邇旣乖違遠何以附所以泣耳其將苻渾曰大王何不振旅誓眾以討其罪烏孤從之大破諸部呂光封烏孤廣武郡公又討意云鮮卑大破之光又遣使署烏孤徵南大將軍益州牧左賢王烏孤謂使者曰呂王昔以專徵之威遂有此州不能以徳柔遠惠安庶諸子貪淫三甥肆暴郡縣土崩下無生賴吾安可違天下之心受不義之爵帝王之起豈有常哉無道則滅有徳則昌吾將順天人之望爲天下主畱其鼓吹羽儀謝其使而遣之隆安元年自稱大都督大將軍大單於西平王赦其境內年號太初曜兵廣武攻�金城光遣將軍竇苟來伐戰於街亭大敗之降光樂都湟河澆河三郡嶺南羌胡數萬落皆附之光將楊軌王乞基率戶數千來奔烏孤更稱武威王后三歲徙於樂都署弟利鹿孤爲驃騎大將軍西平公鎭安夷�檀爲車騎大將軍廣武公鎭西平以楊軌爲賓客金石生時連珍四夷之豪雋陰訓郭幸西州之徳望楊統楊貞衛殷曲丞明郭黃郭奮史皓鹿嵩文武之秀傑梁昶韓匹張昶郭韶中州之才令金樹薛翹趙振王忠趙晁蘇霸秦雍之世門皆內居顯位外宰郡縣官方授才咸得其所烏孤從容謂其羣下曰隴右區區數郡地耳因其兵亂分裂遂至十餘幹歸擅命河南段業阻兵張掖虐氐假息偸據姑臧吾藉父兄遺烈思廓淸西夏兼弱攻昧三者何先楊統進曰幹歸本我所部終必歸服段業儒生才非經世權臣擅命制不由己千里伐人糧運懸絕且與我鄰好許以分災共患乘其危獘非義舉也呂光衰老嗣紹衝暗二子纂弘𨿽頗有文武而內相猜忌若天威臨之必應鋒瓦解宜遣車騎鎭浩舋鎭北據廉川乘虛疊出多方以誤之救右則擊其左救左則擊其右使纂疲於奔命人不得安其農業兼弱攻昧於是乎在不出二年可以坐定姑臧姑臧旣拔二寇不待兵戈自然服矣烏孤然之遂陰有吞並之志段業爲呂纂所侵遣利鹿孤救之纂懼燒氐池張掖穀麥而還以利鹿孤爲涼州牧鎭西平追�檀入錄府國事是歲烏孤因酒墜馬傷�笑曰幾使呂光父子大喜俄而患甚顧謂羣下曰方難未靜宜立長君言終而死在王位三年僞謚武王廟號烈祖弟利鹿孤立禿發利鹿孤載記利鹿孤以隆安三年卽僞位赦其境內殊死已下又徙居於西平使記室監曲梁明聘於段業業曰貴主先王創業啟運功髙先世宜爲國之太祖有子何以不立梁明曰有子羌奴先王之命也業曰昔成王弱齡周召作宰漢昭八歲金霍夾輔𨿽嗣子衝幼而二叔休明左提右挈不亦可乎明曰宋宣能以國讓春秋美之孫伯符委事仲謀終開有吳之業且兄終弟及殷湯之制也亦聖人之格言萬代之通式何必嗣己爲是紹兄爲非業曰美哉使乎之義也利鹿孤聞呂光死遣其將金樹蘇翹率騎五千屯於昌松漠口旣逾年赦其境內攺元曰建和二千石長吏淸髙有惠化者皆封亭侯關內侯呂纂來伐使�檀距之纂士卒精銳進度三堆三軍擾懼�檀下馬據胡�而坐士眾心乃始安與纂戰敗之斬二千餘級纂西擊段業�檀率騎一萬乘虛襲姑臧纂弟緯守南北城以自固�檀置酒於朱明門上鳴鐘鼓以饗將士耀兵於靑陽門擄八千餘戶而歸乞伏幹歸爲姚興所敗率騎數百來奔處之晉興待以上賓之禮幹歸遣子謙等質於西平鎭北將軍俱延言於利鹿孤曰幹歸本我之屬國妄自尊立理窮歸命非有款誠若奔東秦必引師西侵非我利也宜徙於乙弗之間防其越逸之路利鹿孤曰吾方弘信義以收天下之心幹歸投誠而徙之四海將謂我不可以誠信托也俄而幹歸果奔於姚興利鹿孤謂延曰不用卿言幹歸果叛卿爲吾行也延追幹歸至河不及而還利鹿孤立二年龍見於長寧麒麟遊於綏羌於是羣臣勸進以隆安五年僭稱河西王其將勿�進曰昔我先君肇自幽朔被髮左�無冠冕之儀遷徙不常無城邑之制用能中分天下威振殊境今建大號誠順天心然寧居樂土非貽厥之規倉府粟帛生敵人之志且首兵始號事必無成陳勝項籍前鑑不遠宜署晉人於諸城勸課農桑以供軍國之用我則習戰法以誅未賓若東西有變長算以縻之如其敵彊於我徙而以避其鋒不亦善乎利鹿孤然其言於是率師伐呂隆大敗之獲其右僕射楊桓�檀謂之曰安寢危邦不思擇木老爲囚虜豈曰智也桓曰受呂氏厚恩位忝端貳𨿽洪水滔天猶欲濟彼俱溺實恥爲叛臣以見明主�檀曰卿忠臣也以爲左司馬利鹿孤謂其羣下曰吾無經濟之才忝承業統自負乘在位三載於玆𨿽夙夜惟寅思弘道化而刑政未能允中風俗尙多淍獘戎車屢駕無辟境之功務進賢彥而下猶蓄滯豈所任非才將吾不明所致也二三君子其極言無諱吾將覽焉祠部郎中史皓對曰古之王者行師以全軍爲上破國次之拯溺救焚東徵西怨今不以綏寧爲先惟以徙戶爲務安土重遷故有離叛所以斬將�城土不加廣今取士拔才必先弓馬文章學藝爲無用之條非所以來遠人垂不朽也孔子曰不學禮無以立宜建學校開庠序選耆徳碩儒以訓冑子利鹿孤善之於是以田元衝趙誕爲博士祭酒以教冑子時利鹿孤𨿽僭位尙臣姚興楊桓兄經佐命姚萇早死興聞桓有徳望徵之利鹿孤餞桓於城東謂之曰本期與卿共成大業事乖本圖分岐之感實情深古人但鯤非溟海無以運其軀鳳非修梧無以晞其翼卿有佐時之器夜光之寶當振纓云閣耀價連城區區河右未足以逞卿才力善勗日新以成大美桓泣曰臣往事呂氏情節不建陛下宥臣於俘擄之中顯同賢舊每希攀龍附鳳立尺寸之功龍門旣開而臣違離公衡之戀豈曰忘之利鹿孤爲之流涕遣�檀又攻呂隆昌松太守孟褘於顯美�之�檀執褘而數之曰見幾而作賞之所先守迷不變刑之所及吾方耀威玉門掃平秦隴卿固守窮城稽淹王憲國有常刑於分甘乎褘曰明公開剪河右聲播宇內文徳以綏遠人威武以懲不恪況褘蔑爾敢距天命釁鼓之刑褘之分也但忠於彼者亦忠於此荷呂氏厚恩受藩屏之任明公至而歸命恐獲罪於執事惟公圖之�檀大悅釋其縛待以客禮徙顯美麗靬二千餘戶而歸嘉褘忠烈拜左司馬褘請曰呂氏將亡聖朝之並河右昭然已定但爲人守而不全復忝顯任竊所未安明公之恩聽褘就戮於姑臧死且不朽�檀義而許之呂隆爲沮渠蒙遜所伐遣使乞師利鹿孤引羣下議之尙書左丞婆衍�曰今姑臧饑荒殘獘谷石萬錢野無靑艸資食無取蒙遜千里行師糧運不屬使二寇相殘以乘其釁若蒙遜拔姑臧亦不能守適可爲吾取之不宜救也�檀曰�知其一未知其二姑臧今𨿽虛獘地居形勝河西一都之會不可使蒙遜據之宜在速救利鹿孤曰車騎之言吾之心也遂遣�檀率騎一萬救之至昌松而蒙遜已退�檀徙涼澤段冢五百餘家而歸利鹿孤寢疾令曰內外多虞國機務廣其令車騎嗣業以成先王之志在位三年而死葬於西平之東南僞謚曰康王弟�檀嗣禿發�檀載記�檀少機警有才略其父奇之謂諸子曰�檀明識幹藝非汝等輩也是以諸兄不以授子欲傳之於�檀及利鹿孤卽位垂拱而已軍國大事皆以委之以元興元年僭號涼王遷於樂都攺元曰弘昌初乞伏幹歸之在晉興也以世子熾盤爲質後熾盤逃歸爲追騎所執利鹿孤命殺之�檀曰臣子逃歸君父振古通義故魏武善關羽之奔秦昭恕頃襄之逝熾盤𨿽逃叛孝心可加宜垂全宥以弘海嶽之量乃赦之至是熾盤又奔允街�檀歸其妻子姚興遣使拜�檀車騎將軍廣武公�檀大城樂都姚興遣將齊難率眾迎呂隆於姑臧�檀攝昌松魏安二戍以避之興涼州刺史王尙遣主簿宗敞來聘敞父燮呂光時自湟河太守入爲尙書郎見�檀於廣武執其手曰君神爽宏拔逸气淩雲命世之傑也必當�淸世難恨吾年老不及見耳以敞兄弟托君至是�檀謂敞曰孤以常才謬爲尊先君所見稱每自恐有累大人水鏡之明及忝家業竊有懷君子詩雲中心藏之何日忘之不圖今日得見卿也敞曰大王仁侔魏祖存念先人𨿽朱暉眄張堪之孤叔向撫汝齊之子無以加也酒酣語及平生�檀曰卿魯子敬之儔恨不與卿共成大業耳�檀以姚興之盛又密圖姑臧乃去其年號罷尙書丞郎官遣參軍關尙聘於興興謂尙曰車騎投誠獻款爲國藩屏擅興兵眾輒造大城爲臣之道固若是乎尙曰王侯設險以自固先王之制也所以安人衛眾預備不虞車騎僻在遐藩密邇勍寇南則逆羌未賓西則蒙遜跋扈蓋爲國家重門之防不圖陛下忽以爲嫌興笑曰卿言是也�檀遣其將文支討南羌西寇大破之上表姚興求涼州不許加�檀散騎常侍增邑二千戶�檀於是率師伐沮渠蒙遜次於氐池蒙遜嬰城固守芟其禾苗至於赤泉而還獻興馬三千匹羊三萬頭興乃署�檀爲使持節都督河右諸軍事車騎大將軍領護匈奴中郎將涼州刺史常侍公如故鎭姑臧�檀率步騎三萬次於五澗興涼州刺史王尙遣辛晁孟褘彭敏出迎尙出自淸陽門鎭南文支入自涼風門宗敞以別駕送尙還長安�檀曰吾得涼州三千餘家情之所寄惟卿一人柰何捨我去乎敞曰今送舊君所以忠於殿下�檀曰吾今新牧貴州懷遠安邇之略爲之若何敞曰涼土𨿽獘形勝之地道由人弘實在殿下段懿孟褘武威之宿望辛晁彭敏秦隴之冠冕裴敏馬輔中州之令族張昶涼國之舊裔張穆邊憲文齊楊班梁崧趙昌武同飛羽以大王之神略撫之以威信農戰並修文教兼設可以從橫於天下河右豈足定乎�檀大悅賜敞馬二十匹於是大饗文武於謙光殿班賜金馬各有差遣西曹從事史皓聘於姚興興謂皓曰車騎坐定涼州衣錦本國其徳我乎皓曰車騎積徳河西少播英問王威未接投誠萬里陛下官方任才量功授職彜倫之常何徳之有興曰朕不以州授車騎者車騎何從得之皓曰使河西云擾呂氏顚狽者實由車騎傾其根本陛下𨿽鴻羅遐被涼州猶在天网之外故徵西以周召之重力屈姑臧齊難以王旅之盛勢挫張掖王尙孤城獨守外逼羣狄陛下不連兵十年殫竭中國涼州未易取也今以虛名假人內收大利乃知妙算自天聖與道合𨿽云遷授蓋亦時宜興悅其言拜騎都尉�檀燕羣寮於宣徳堂仰視而嘆曰古人言作者不居居者不作信矣孟褘進曰張文王築城苑繕宗廟爲貽厥之資萬世之業秦師濟河漼然瓦解梁熙據全州之地擁十萬之眾軍敗於酒泉身死於彭濟呂氏以排山之勢王有西夏率土崩離銜璧秦雍寬饒有言富貴無常忽輒易人此堂之建年垂百載十有二主惟信順可以久安仁義可以永固願大王勉之�檀曰非君無以聞讜言也�檀𨿽受制於姚興然車服禮章一如王者以宗敞爲太府主簿錄記室事�檀僞遊澆河襲徙西平湟河諸羌三萬餘戶於武興番禾武威昌松四郡徵集戎夏之兵五萬餘人大閱於方亭遂伐沮渠蒙遜入西陜蒙遜率眾來距戰於均石爲蒙遜所敗�檀率騎二萬運谷四萬石以給西郡蒙遜攻西郡陷之其後�檀又與赫連勃勃戰於陽武爲勃勃所敗將佐死者十餘人�檀與數騎奔南山幾爲追騎所得�檀懼東西寇至徙三百里內百姓入於姑臧國中駭怨屠各成七兒因百姓之擾也率其屬三百人叛�檀於北城推梁貴爲盟主貴閉門不應一夜眾至數千殿中都尉張猛大言於眾曰主上陽武之敗蓋恃眾故也責躬悔過明君之義諸君何故從此小人作不義之事殿內武旅正爾相尋目前之危悔將無及眾聞之咸散七兒奔晏然殿中騎將白路等追斬之軍諮祭酒梁裒輔國司馬邊憲等七人謀反�檀悉誅之姚興以�檀外有陽武之敗內有邊梁之亂遣其尙書郎韋宗來觀釁�檀與宗論六國縱橫之規三家戰爭之略遠言天命廢興近陳人事成敗機變無窮辭致淸辧宗出而嘆曰命世大才經綸名教者不必華宗夏士撥煩理亂澄氛濟世者亦未必八索九丘五經之外冠冕之表復自有人車騎神機秀發信一代之偉人由餘日磾豈足爲多也宗還長安言於興曰涼州𨿽殘獘之後風化未頹�檀權詐多方憑山河之固未可圖也興曰勃勃以烏合之眾尙能破之吾以天下之兵何足�也宗曰形移勢變終始殊途陵人者易敗自守者難攻陽武之役�檀以輕勃勃致敗今以大軍臨之必自固求全臣竊料羣臣無�檀匹也𨿽以天威臨之未見其利興不從乃遣其將姚弼及斂成等率步騎三萬來伐又使其將姚顯爲弼等後繼遺�檀書云遣尙書左僕射齊難討勃勃懼其西逸故令弼等於河西邀之�檀以爲然遂不設備弼眾至漠口昌松太守蘇霸嬰城固守弼諭霸令降霸曰汝違負盟誓伐委順之藩天地有靈將不佑汝吾寧爲涼鬼何降之有城陷斬霸弼至姑臧屯於西苑州人王鍾宋鍾王娥等密爲內應候人執其使送之�檀欲誅其元首前軍伊力延侯曰今彊敵在外內有姦豎兵交勢踧禍難不輕宜悉坑之以安內外�檀從之殺五千餘人以婦女爲軍賞命諸郡縣悉驅牛羊於野斂成縱兵擄掠�檀遣其鎭北俱延鎭軍敬歸等十將率騎分擊大敗之斬首七千餘級姚弼固壘不出�檀攻之未�乃斷水上流欲以持久斃之會雨甚堰壞弼軍乃振姚顯聞弼敗兼道赴之軍勢甚盛遣射將孟欽等五人挑戰於涼風門弦未及發材官將軍宋益等馳擊斬之顯乃委罪斂成遣使謝�檀引師而歸�檀於是僭卽涼王位赦其境內攺年爲嘉平置百官立夫人折掘氏爲王后世子武臺爲太子錄尙書事左長史趙晁右長史郭幸爲尙書左右僕射鎭北俱延爲太尉鎭軍敬歸爲司隸校尉自余封署各有差遣其左將軍枯木駙馬都尉胡康伐沮渠蒙遜掠臨松人千餘戶而還蒙遜大怒率騎五千至於顯美方亭破車蓋鮮卑而還俱延又伐蒙遜大敗而歸�檀將親率眾伐蒙遜趙晁及太史令景保諫曰今太白未出歲星在西宜以自守難以伐人比年天文錯亂風霧不時惟修徳責躬可以寧吉�檀曰蒙遜往年無狀入我封畿掠我邊疆殘我禾稼吾蓄力待時將報東門之恥今大軍已集卿欲沮眾邪保曰陛下不以臣不肖使臣主察乾象若見事不言非爲臣之體天文顯然動必無利�檀曰吾以輕騎五萬伐之蒙遜若以騎兵距我則眾寡不敵兼步而來則舒疾不同救右則擊其左赴前則攻其後終不與之交兵接戰卿何懼乎保曰天文不虛必將有變�檀怒�保而行曰有功當殺汝以徇無功封汝百戶侯旣而蒙遜率眾來距戰於窮泉�檀大敗單馬奔還景保爲蒙遜所擒讓之曰卿明於天文爲彼國所任違天犯順智安在乎保曰臣匪爲無智但言而不從蒙遜曰昔漢髙祖困於平城以婁敬爲功袁紹敗於官渡而田丰爲戮卿策同二子貴主未可量也卿必有婁敬之賞者吾今放卿但恐有田丰之禍耳保曰寡君𨿽才非漢祖猶不同本初正可不得封侯豈慮禍也蒙遜乃免之至姑臧�檀謝之曰卿孤之蓍龜也而不能從之孤之深罪封保安亭侯蒙遜進圍姑臧百姓懲東苑之戮悉皆驚散疊掘麥田車蓋諸部盡降於蒙遜�檀遣使請和蒙遜許之乃遣司隸校尉敬歸及子他爲質歸至胡坑逃還他爲追兵所執蒙遜徙其眾八千餘戶而歸右衛折掘奇鎭據石驢山以叛�檀懼爲蒙遜所滅又慮奇鎭�嶺南乃遷於樂都畱大司農成公緒守姑臧�檀始出城焦諶王侯等閉門作難收合三千餘家保據南城諶推焦朗爲大都督龍驤大將軍諶爲涼州刺史降於蒙遜鎭軍敬歸討奇鎭於石驢山戰敗死之蒙遜因�姑臧之威來伐�檀遣其安北段苟左將軍云連乘虛出番禾以襲其後徙三千餘家於西平蒙遜圍樂都三旬不�遣使謂�檀曰若以寵子爲質我當還師�檀曰去否任卿兵勢卿違盟無信何質以供蒙遜怒築室返耕爲持久之計羣臣固請乃以子安周爲質蒙遜引歸吐谷渾樹洛幹率眾來伐�檀遣其太子武臺距之爲洛幹所敗�檀又將伐蒙遜邯川護軍孟愷諫曰蒙遜初並姑臧凶勢甚盛宜固守伺隙不可妄動不從五道俱進至番禾苕藋掠五千餘戶其將屈右進曰陛下轉戰千里前無完陣徙戶資財盈溢衢路宜倍道旋師早度峻險蒙遜善於用兵士眾習戰若輕軍卒至出吾慮表大敵外逼徙戶內攻危之道也衛尉伊力延曰我軍勢方盛將士勇气自倍彼徒我騎勢不相及若倍道旋師必捐棄資財示人以弱非計也屈右出而告其諸弟曰吾言不用天命也此吾兄弟死地俄而昏霧風雨蒙遜軍大至�檀敗績而還蒙遜進圍樂都�檀嬰城固守以子染幹爲質蒙遜乃歸久之遣安西紇勃耀兵西境蒙遜侵西平徙戶掠牛馬而還邯川護軍孟愷表鎭南湟河太守文支荒酒愎諫不卹政事�檀謂伊力延曰今州土傾覆所杖者文支而已將若之何延曰宜召而訓之使攺往修來�檀乃召文支旣到讓之曰二兄英姿早世吾以不才嗣統不能負荷大業顚狽如是胡顏視世𨿽存若隕庶憑子鮮存衛藉文種復吳卿之謂也聞卿惟酒是耽荒廢署事吾年已老卿復若斯祖宗之業將誰寄也文支頓首陳謝邯川人衛章等謀殺孟愷南啟乞伏熾盤郭越止之曰孟君寬以惠下何罪而殺之吾寧違眾而死不負君以生乃密告之愷誘章等飲酒殺四十餘人愷懼熾盤軍之至馳告文支文支遣將軍匹珍赴之熾盤軍到城聞珍將至引歸蒙遜又攻樂都二旬不�而還鎭南文支以湟河降蒙遜徙五千餘戶於姑臧蒙遜又來伐�檀以太尉俱延爲質蒙遜乃引還�檀議欲西徵乙弗孟愷諫曰連年不收上下饑獘南逼熾盤北迫蒙遜百姓騷動下不安業今遠徵𨿽�後患必深不如結盟熾盤通糴濟難慰諭雜部以廣軍資畜力繕兵相時而動易曰其亡其亡系於苞桑惟陛下圖之�檀曰孤將略地卿無沮眾謂其太子武臺曰今不種多年內外俱窘事宜西行以拯此獘蒙遜近去不能卒來旦夕所慮惟在熾盤彼名微眾寡易以討禦吾不過一月自足周旋汝謹守樂都無使失墜�檀乃率騎七千襲乙弗大破之獲牛馬羊四十餘萬熾盤乘虛來襲撫軍從事中郎尉肅言於武臺曰今外城廣大難以固守宜聚國人於內城肅等率諸晉人距戰於外如或不捷猶有萬全武臺曰小賊蕞爾旦夕當走卿何慮之過也武臺懼晉人有二心也乃召豪望有勇謀者閉之於內孟愷泣曰熾盤不道人神同憤愷等進則荷恩重遷退顧妻子之累豈有二乎今事已急矣人思自效有何猜邪武臺曰吾豈不知子忠實懼餘人脫生慮喪以君等安之耳一旬而城潰安西樊尼自西平奔告�檀�檀謂眾曰今樂都爲熾盤所陷男夫盡殺女婦賞軍𨿽欲歸還無所赴也卿等能與吾籍乙弗之資取契汗以贖妻子是所望也不爾卽歸熾盤便爲奴僕矣豈忍見妻子在他懷抱中遂引師而西眾多逃返遣鎭北段苟追還苟亦不還於是將士皆散惟中軍紇勃後軍洛肱安西樊尼散騎侍郎陰利鹿在焉�檀曰蒙遜熾盤昔皆委質於吾今而歸之不亦鄙哉四海之廣匹夫無所容其身何其痛也蒙遜與吾名齊年比熾盤姻好少年俱其所忌勢皆不濟與其聚而同死不如分而或全樊尼長兄之子宗部所寄吾眾在北者戶垂二萬蒙遜方招懷遐邇存亡繼絕汝其西也紇勃洛肱亦與尼俱吾年老矣所適不容寧見妻子而死遂歸熾盤惟陰利鹿隨之�檀謂利鹿曰去危就安人之常也吾親屬皆散卿何獨畱利鹿曰臣老母在家方寸實亂但忠孝之義勢不俱全𨿽不能西哭沮渠申包胥之誠東感秦援展毛遂之操負羈靮而侍陛下者臣之分也惟願開弘遠猷審進止之算�檀嘆曰知人固未易人亦未易知大臣親戚皆棄我去終始不虧者惟卿一人歲寒不雕見之於卿�檀至西平熾盤遣使郊迎待以上賓之禮初樂都之潰也諸城皆降於熾盤�檀將尉賢政固守浩亹不下熾盤呼之曰樂都已潰卿妻子皆在吾聞孤城獨守何所爲也賢政曰受涼王厚恩爲國家藩屏𨿽知樂都已陷妻子爲擒先歸獲賞後順受誅然不知主上存亡未敢歸命妻子小事豈足動懷昔羅憲待命晉文亮之文聘後來魏武不責邀一時之榮忘委付之重竊用恥焉大王亦安用之哉熾盤乃遣武臺手書諭政政曰汝爲國儲不能盡節面縛於人棄父負君虧萬世之業賢政義士豈如汝乎旣而聞�檀至左南乃降熾盤以�檀爲驃騎大將軍封左南公歲餘爲熾盤所鴆左右勸�檀解藥�檀曰吾病豈宜療邪遂死時年五十一在位十三年僞謚景王武臺後亦爲熾盤所殺�檀少子保周臘於破羌俱延子覆龍鹿孤孫副周烏孤孫承�皆奔沮渠蒙遜久之歸魏魏以保周爲張掖王覆龍酒泉公破羌西平公副周永平公承�昌松公烏孤以安帝隆安元年僭立至�檀三世凡十九年以安帝義熙十年滅

西涼李暠李

歆李恂

晉書涼武昭王李皓傳武昭王諱皓字元盛小字長生隴西成紀人姓李氏漢前將軍廣之十六世孫也廣曾祖仲翔漢初爲將軍討叛羌於素昌素昌乃狄道也眾寡不敵死之仲翔子伯考奔喪因葬於狄道之東川遂家焉世爲西州右姓髙祖雍曾祖柔仕晉並歷位郡守祖弇仕張軌爲武衛將軍安世亭侯父昶幼有令名早卒遺腹生元盛少而好學性沈敏寬和美器度通涉經史尢善文義及長頗習武藝誦孫吳兵法嘗與呂光太史令郭及其同母弟宋繇同宿起謂繇曰君當位極人臣李君有國士之分家有騧艸馬生白額駒此其時也呂光末京兆段業自稱涼州牧以惇煌太守趙郡孟敏爲沙州刺史署元盛效谷令敏尋卒惇煌護軍馮翊郭謙沙州治中惇煌索仙等以元盛溫毅有惠政推爲寧朔將軍惇煌太守元盛初難之會宋繇仕於業告歸惇煌言於元盛曰兄忘郭之言邪白額駒今已生矣元盛乃從之尋進號冠軍稱藩於業業以元盛爲安西將軍惇煌太守領護西胡校尉及業僭稱涼王其右衛將軍索嗣構元盛於業乃以嗣爲惇煌太守率騎五百而西未至二十里移元盛使迎己元盛驚疑將出迎之效谷令張邈及宋繇止之曰呂氏政衰段業暗弱正是英豪有爲之日將軍處一國成資柰何束手於人索嗣自以本邦謂人情附己不虞將軍卒能距之可一戰而擒矣宋繇亦曰大丈夫已爲世所推今日便授首於嗣豈不爲天下笑乎大兄英姿挺傑有雄霸之風張王之業不足繼也元盛曰吾少無風雲之志因官至此不圖此郡士人忽爾見推向言出迎者未知士大夫之意故也因遣繇覘嗣繇見嗣啖以甘言還謂元盛曰嗣志驕兵弱易擒耳於是遣其二子士業讓與邈繇及司馬尹建興等逆戰破之嗣奔還張掖元盛素與嗣善結爲刎頸交反爲所構故深恨之乃罪狀嗣於段業業將且渠男又惡嗣至是因勸除之業乃殺嗣遣使謝元盛分惇煌之涼興烏澤晉昌之宜禾三縣爲涼興郡進元盛持節都督涼興已西諸軍事鎭西將軍領護西裔校尉時有赤气起於元盛後園龍迹見於小城隆安四年晉昌太守唐瑤移檄六郡推元盛爲大都督大將軍涼公領秦涼二州牧護羌校尉元盛乃赦其境內建年爲庚子追尊祖弇曰涼景公父昶涼簡公以唐瑤爲徵東將軍郭謙爲軍諮祭酒索仙爲左長史張邈爲右長史尹建興爲左司馬張體順爲右司馬張條爲牧府左長史令狐溢爲右長史張林爲本府主簿宋繇張謖爲從事中郎繇加折衝將軍謖加揚武將軍索承明爲牧府右司馬令狐遷爲武衛將軍晉興太守泛徳瑜爲寧遠將軍西都太守張靖爲折衝將軍河湟太守索訓爲威遠將軍西平太守趙開爲騂馬護軍大夏太守索慈爲廣武太守陰亮爲西安太守令狐赫爲武威太守索術爲武興太守以招懷東夏又遣宋繇東伐涼興並擊玉門已西諸城皆下之遂屯玉門陽關廣田積谷爲東伐之資初呂光之稱王也遣使市六璽玉於於置至是玉至惇煌納之郡府仍於南門外臨水起堂名曰靖恭之堂以議朝政閱武事圖贊自古聖帝明王忠臣孝子烈士貞女元盛親爲序頌以明鑑戒之義當時文武羣寮亦皆圖焉有白雀翔於靖恭堂元盛觀之大悅又立泮宮增髙門學生五百人起嘉納堂於後園以圖贊所志義熙元年元盛攺元爲建初遣舍人黃始梁興間行奉表詣闕曰昔漢運將終三國鼎峙鈞天之歷數鍾皇晉髙祖闡鴻基景文弘帝業嗣武受終要荒率服六合同風宇宙齊貫而惠皇失馭權臣亂紀懷湣屯邅蒙塵於外懸象上分九服下裂眷言顧之普天同憾伏惟中宗元皇帝基天紹命遷幸江表荊揚蒙弘覆之矜五都爲荒榛之藪故太尉西平武公軌當元康之初屬擾攘之際受命典方出撫此州威略所振聲蓋海內明盛繼統不隕前志長旌所指仍辟三秦義立兵彊拓境萬里文桓嗣位奕葉載徳囊括關西化被昆裔遐邇款藩世修職貢晉徳之遠揚繄此州是賴大都督大將軍天錫以英挺之姿承七世之業志匡時難�隆先勛而中年降災兵寇侵境皇威遐邈同獎弗及以一方之師抗七州之眾兵孤力屈社稷以喪臣聞歷數相推歸余於終帝王之興必以閏位是以共工亂象於黃農之間秦項篡竊於周漢之際皆機不轉踵覆餗成凶自戎狄陵華已涉百齡五胡僭襲期運將杪四海顒顒懸心象魏故師次東關趙魏莫不企踵淮南大捷三方欣然引領伏惟陛下道協少康徳侔光武繼天統位志淸函夏至如此州世篤忠義臣之羣寮以臣髙祖東莞太守雍曾祖北地太守柔荷寵前朝參忝時務伯祖龍驤將軍廣晉太守長寧侯卓亡祖武衛將軍天水太守安世亭侯弇毗佐涼州著功奏隴殊寵之隆勒於天府妄臣無庸輒依竇融故事迫臣以義上臣大都督大將軍涼公領秦涼二州牧護羌校尉臣以爲荊楚替貢齊桓興召陵之師諸侯不恭晉文起城濮之役用能勛光踐土業隆一匡九域賴其弘猷春秋恕其專命功冠當時美垂千祀況今帝居未復諸夏昏墊微臣所以叩心絕气忘寢與食雕肝焦慮不遑寧息者也江涼𨿽遼義誠密邇風雲苟通實如唇齒臣𨿽名未結於天臺量未著於海內然憑賴累祖寵光餘烈義不細辭以稽大務輒順羣議亡身卽事轅弱任重懼忝威命昔在春秋諸侯宗周國皆稱元以布時令今天臺邈遠正朔未加發號施令無以紀數輒年冠建初以崇國憲冀杖寵靈全制一方使義誠著於所天元風扇於九壤殉命灰身隕越慷慨元盛謂羣寮曰昔河右分崩羣豪競起吾以寡徳爲眾賢所推何嘗不忘寢與食思濟黎庶故前遣母弟繇董率云騎東殄不庭軍之所至莫不賓下今惟蒙遜跱一城自張掖己東晉之遣黎𨿽爲戎寇所制至於向義思風過於殷人之望西伯大業須定不可安寢吾將遷都酒泉漸逼寇�諸君以爲何如張邈贊成其議元盛大悅曰二人同心其利斷金張長史與孤同矣夫復何疑乃以張體順爲寧遠將軍建康太守鎭樂涫徵宋繇爲右將軍領燉煌護軍與其子燉煌太守讓鎭燉煌遂遷居於酒泉手令誡其諸子曰吾自立身不營世利經涉累朝通否任時初不役智有所要求今日之舉非本願也然事會相驅遂荷州土憂責不輕門戶事重𨿽詳人事未知天心登車理轡百慮塡胸後事付汝等粗舉旦夕近事數條遭意便言不能次比至於杜漸防萌深識情變此當任汝所見深淺非吾敕誡所益也汝等𨿽年未至大若能克己纂修比之古人亦可以當事業矣苟其不然𨿽至白首亦復何成汝等其戒之愼之節酒愼言喜怒必思愛而知惡憎而知善動念寬恕審而後舉眾之所惡勿輕承信詳審人核眞僞遠佞諛近忠正蠲刑獄忍煩擾存髙年卹喪病勤省按聽訟訴刑法所應和顏任理愼勿以情輕加聲色賞勿漏�罰勿容親耳目人間知外患苦禁禦左右無作威福勿伐善施勞逆詐億必以示己明廣加諮詢無自專用從善如順流去惡如探湯富貴而不驕者至難也念此貫心勿忘須臾寮佐邑宿盡禮承敬燕饗饌食事事畱懷古今成敗不可不知退朝之暇念觀典籍面墻而立不成人也此郡世篤忠厚人物惇雅天下全盛時海內猶稱之況復今日實是名邦正爲五百年鄕黨婚親相連至於公理時有小小頗回爲當隨宜斟酌吾臨蒞五年兵難騷動未得休眾息役惠康士庶至於掩瑕藏疾滌除疵垢朝爲寇讎夕委心膂𨿽未足希準古人粗亦無負於新舊事任公平坦然無類初不容懷有所損益計近便爲少經遠如有餘亦無愧於前志也初元盛之西也畱女敬愛養於外祖尹文文旣東遷元盛從姑梁褒之母養之其後禿發�檀假道於北山鮮卑遣褒送敬愛於酒泉並通和好元盛遣使報聘贈以方物元盛親率騎二萬略地至於建東鄯善前部王遣使貢其方物且渠蒙遜來侵至於建康掠三千餘戶而歸元盛大怒率騎追之及於彌安大敗之盡收所掠之戶初苻堅建元之末徙江漢之人萬餘戶於惇煌中州之人有田疇不辟者亦徙七千餘戶郭之寇武威武威張掖己東人西奔惇煌晉昌者數千戶及元盛東遷皆徙之於酒泉分南人五千戶置會稽郡中州人五千戶置廣夏郡餘萬三千戶分置武威武興張掖三郡築城於惇煌南子亭以威南寇又以前表未報復遣沙門法泉間行奉表曰江山悠隔朝宗無階延首云極翹企遐方伏惟陛下應期踐位景福自天臣去乙已歲順從羣議假統方城時遣舍人黃始奉表通誠遙途崄曠未知達不吳涼懸邈蜂蠆充衢方珍貢使無由展禦謹副寫前章或希簡達臣以其歲進師酒泉戒戎廣平庶攘茨穢而黠寇恣雎未率威教憑守巢�阻臣前路竊以諸事艸創倉帑未盈故息兵按甲務農養士時移節邁荏苒三年撫劍嘆憤以日成歲今資儲已足器械已充西招城郭之兵北引丁零之眾冀憑國威席捲河隴揚旌秦川承望詔旨盡節竭誠隕越爲效又臣州界迥遠勍寇未除當須鎭副爲行畱部分輒假臣世子士業監前鋒諸軍事撫軍將軍護羌校尉督攝前軍爲臣先驅又惇煌郡大眾殷制禦西域管轄萬里爲軍國之本輒以次子讓爲寧朔將軍西夷校尉惇煌太守統攝昆裔輯寧殊方自余諸子皆在戎間率先士伍臣總督大綱畢在輸力臨機制命動靖續聞元盛旣遷酒泉乃惇勸稼穡羣僚以年谷頻登百姓樂業請勒銘酒泉元盛許之於是使儒林祭酒劉彥明爲文刻石頌徳旣而蒙遜每年侵寇不止元盛志在以徳撫其境內但與通和立盟弗之校也是時白狼白兔白雀白雉白鳩皆棲其園囿其羣下以爲白祥金精所誕皆應時雍而至又有神光甘露連理嘉木眾瑞請史官記其事元盛從之尋而蒙遜背盟來侵元盛遣世子士業要擊敗之獲其將且渠百年元盛上已日燕於曲水命羣寮賦詩而親爲之序於是寫諸葛亮訓誡以勗諸子曰吾負荷艱難寧濟之勛未建𨿽外總良能憑股肱之力而戎務孔殷坐而待旦以維城之固宜兼親賢故使汝等未及師保之訓皆弱年受任常懼弗克以貽咎悔古今之事不可以不知苟近而可師何必遠也覽諸葛亮訓勵應奏諫尋其終始周孔之教盡在中矣爲國足以致安立身足以成名質略易通寓目則了𨿽言發往人道師於此且經史道徳如采菽中原勤之者則功多汝等可不勉哉元盛乃修惇煌舊塞東西二圍以防北寇之患築惇煌舊塞西南二圍以威南寇元盛以緯世之量當呂氏之末爲羣雄所奉遂啟霸圖兵無血刃坐定千里謂張氏之業指期而成河西十郡歲月而一旣而禿發�檀入據姑臧且渠蒙遜基宇稍廣於是慨然著述志賦焉其辭曰涉至虛以誕駕乘有輿於本無�元元而陶衍承景靈之冥符蔭朝云之庵藹仰朗日之照煦旣敷旣載以育以成幼希顏子曲肱之榮遊心上典玩禮惇經蔑元冕於朱門羨漆園之傲生尙漁父於滄浪善沮溺之耦耕穢鳶之籠嚇欽飛鳳於太淸杜世競於方寸絕時譽之嘉聲超霄吟於崇嶺奇秀木之淩霜挺修幹之靑�經歲寒而彌芳情遙遙以遠寄想四老之暉光將戢繁榮於常衢控云轡而髙驤攀瓊枝於元圃漱華泉之淥漿和吟鳳之逸響應鳴鸞於南岡時弗獲心往形畱眷駕陽林宛首一丘衝風沐雨載沈載浮利害繽紛以交錯歡感循環而相求幹扉奄寂以重閉天池絕津而無舟悼貞信之道薄謝慚徳於圜流遂乃去元覽應世賓肇弱巾於東宮並羽儀於英倫踐宣徳之祕庭翼明後於紫宸赫赫謙光崇明弈弈岌岌王居詵詵百辟君希虞夏臣庶夔益張王頹巖梁后墜壑淳風杪莽以永喪縉紳淪胥而覆溺呂發釁於閨墻厥構摧以傾顚疾風飄於髙木回湯沸於重泉飛塵翕以蔽日大火炎其燎原名都幽然影絕千邑�而無煙斯乃百六之恆數起滅相因而疊然於是人希逐鹿之圖家有雄霸之想暗王命而不尋邀非分於無象故覆車接路而繼軌膏生靈於土壤哀余類之忪蒙邈靡依而靡仰求欲專而失逾遠寄元珠於罔象悠悠涼道鞠焉荒凶杪杪余躬迢迢西邦非相期之所會諒冥契而來同跨弱水以建基躡昆墟以爲墉總奔駟之駭轡接摧轅於峻峯崇崖崨嶪重崄萬尋元邃窈窕盤紆嵚岑榛棘交橫河廣水深狐貍夾路鴞羣吟挺非我以爲用任至當如影響執同心以禦物懷自彼於握掌匪矯情而任荒乃冥合而一往華徳是用來庭野逸所以就鞅休矣時英茂哉哲庶罩网以遠籠豈徒射鉤與斬袂或脫梏而纓蕤或後至而先列采殊才於巖陸拔翹彥於無際思畱侯之神遇振髙浪以蕩穢想孔明於艸廬運元籌之罔滯洪操盤而慷慨起三軍以激銳詠羣豪之髙軌嘉關張之飄傑誓報曹而歸劉何義勇之超世據斷橋而橫矛亦雄姿之壯發輝輝南珍英英周魯挺奇荊吳昭文烈武建策烏林龍驤江浦摧堂堂之勁陣郁風翔而云舉紹樊韓之遠蹤侔徽猷於召武非劉孫之鴻度孰能臻玆大佑信乾坤之相成庶物希風而潤雨崏益旣蕩三江已淸穆穆盛勛濟濟隆平禦羣龍而奮策彌萬載以飛榮仰遺塵於絕代企髙山而景行將建朱旗以啟路驅長轂而迅徵靡商風以抗�拂招搖之華旌資神兆於皇極協五緯之所寧赳赳平城翼翼上弼志馘奔鯨截彼醜類且灑遊塵於當陽拯涼徳於已墜間昌之驂乘曁襄城而按轡知去害之在玆體牧童之所述審機動之至微思遺飧而忘寐表略韻於紈素托精誠於白日元盛寢疾顧命宋繇曰吾少離荼毒百艱備嘗於喪亂之際遂爲此方所推才弱智淺不能一同河右今气力惙然當不復起矣死者大理吾不悲之所恨志不申耳居元首之位者宜深誡危殆之機吾終之後世子猶卿子也善相輔導述吾平生勿令居人之上專驕自任軍國之宜委之於卿無使籌略乖衷失成敗之要十三年薨時年六十七國人上謚曰武昭王墓曰建世陵廟號太祖先是河右不生楸槐柏漆張駿之世取於秦隴而植之終於皆死而酒泉宮之西北隅有槐樹生焉元盛又著槐樹賦以寄情蓋嘆僻陋遐方立功非所也亦命主簿梁中庸及劉彥明等並作文感兵難繁興時俗喧競乃著大酒容賦以表恬豁之懷與辛景辛恭靖同志友善景等歸晉遇害江南元盛聞而弔之元盛前妻同郡辛納女貞順有婦儀先卒元盛親爲之誄自餘詩賦數十篇世子譚早卒第二子士業嗣涼後主諱歆字士業元盛薨時府寮奉爲大都督大將軍涼公領涼州牧護羌校尉大赦境內攺年爲嘉興尊母尹氏爲太后以宋繇爲武衛將軍廣夏太守軍諮祭酒錄三府事索仙爲徵鹵將軍張掖太守且渠蒙遜遣其張掖太守且渠廣宗詐降誘士業士業遣武衛溫宜等赴之親勒大軍爲之後繼蒙遜率眾三萬設伏於蓼泉士業聞引兵還爲蒙遜所逼士業親貫甲先登大敗之追奔百餘里俘斬七千餘級明年蒙遜大伐士業士業將出距之左長史張體順固諫乃止蒙遜大芟秋稼而還是歲朝廷以士業爲持節都督七郡諸軍事鎭西大將軍護羌校尉酒泉公士業用刑頗嚴又繕築不止從事中郎張顯上疏諫曰入歲已來陰陽失序屢有賊風暴雨犯傷和气今區域三分勢不久並並兼之本實在農戰懷遠之略事歸寬簡而更繁刑峻法宮室是務人方雕殘百姓愁悴致災之咎實此之由主簿汜稱又上疏諫曰臣聞天之子愛人後殷勤至矣故政之不修則垂災譴以誡之攺者𨿽危必昌宋景是也其不攺者𨿽安必亡虢公是也元年三月癸卯燉煌謙徳堂陷八月效谷地裂二年元日昏霧四塞四月日赤無光二旬乃復十一月狐上南門今玆春夏地頻五震六月隕星於建康臣𨿽學不稽古敏謝仲舒頗亦聞道於先師且行年五十有九請爲殿下略言耳目之所聞見不復能遠論書傳之事也乃者咸安之初西平地裂狐入謙光殿前俄而秦師奄至都城不守梁熙旣爲涼州藉秦氏兵亂規有全涼之地外不撫百姓內多聚斂建元十九年姑臧南門崩隕石於閒豫堂二十年而呂光東反子敗於前身戮於後段業因羣寇創亂遂稱制此方三年之中地震五十餘所旣而先王龍興瓜州蒙遜殺之張掖此皆目前之成事亦殿下之所聞知效谷先主鴻漸之始謙徳卽尊之室基陷地裂大凶之徵也日者太陽之精赤而無光國將陵滅諺曰野獸入家主人將去今狐上南門亦災之大也昔春秋之世星隕於宋襄公卒爲楚所擒地者至陰當靜而動反亂天常若不修徳將有宋襄之禍臣蒙先朝布衣之眷輒自同於子弟之親是以不避忤上之誅昧死而進愚款願殿下親仁善鄰養威觀釁罷宮室之務止遊畋之娛後宮嬪妃諸弟子女躬受分田身勸蠶績以淸儉素徳爲榮息玆奢靡之費百姓租稅專擬軍國虛衿下士廣招英修秦氏之術以彊國富俗待國有數年之積庭盈文武之士然後命韓白爲前驅納子房之妙算一鼓而姑臧可平長驅可以飲馬涇渭方東面而爭天下豈蒙遜之足憂不然臣恐宗廟之危必不出紀士業並不納士業立年而宋受禪士業將謀東伐張體順切諫乃止士業聞蒙遜南伐禿發�檀命中外戒嚴將攻張掖尹氏固諫不聽宋繇又固諫士業並不從繇退而嘆曰大事去矣吾見師之出不見師之還也士業遂率步騎三萬東伐次於都瀆澗蒙遜自浩亹來距戰於懷城爲蒙遜所敗左右勸士業還酒泉士業曰吾違太后明誨遠取敗辱不殺此寇復何面目以見母也勒眾復戰敗於蓼泉爲蒙遜所害士業諸弟酒泉太守翻新城太守預領羽林右監密左將軍姚右將軍亮等西奔燉煌蒙遜遂入於酒泉士業之未敗也有大蛇從南門而入至於恭徳殿前有雙雉飛出宮內通街大樹上有烏鵲爭巢鵲爲烏所殺又有燉煌父老令狐熾夢白頭公衣帢而謂熾曰南風動吹長木胡桐椎不中轂言訖忽然不見士業小字桐椎至是而亡翻及弟燉煌太守恂與諸子等棄燉煌奔於北山蒙遜以索嗣子元緒行燉煌太守元緒粗崄好殺大失人和郡人宋承張弘以恂在郡有惠政密信招恂恂率數十騎入於燉煌元緒東奔涼興宋承等推恂爲冠軍將軍涼州刺史蒙遜遣世子徳政率眾攻恂恂閉門不戰蒙遜自率眾二萬攻之三面起堤以水灌城恂遣壯士一千連版爲橋潛欲決堤蒙遜勒兵逆戰屠其城士業子重耳脫身奔江左仕於宋後歸魏爲恆農太守蒙遜徙翻子寶等於姑臧歲餘北奔伊吾後歸於魏獨尹氏及諸女死於伊吾元盛以安帝隆安四年立至宋少帝景平元年滅據河右凡二十四年

北涼段業沮渠蒙遜

沮渠牧健

晉書沮渠蒙遜載記蒙遜臨松盧水胡人也其先世爲匈奴左沮渠遂以官爲氏焉蒙遜博涉羣史頗曉天文雄傑有英略滑稽善權變梁熙呂光皆奇而憚之故常遊飲自晦會伯父羅仇曲粥從呂光徵河南光前軍大敗曲粥言於兄羅仇曰主上荒耄驕縱諸子朋黨相傾讒人側目今軍敗將死正是智勇見猜之日可不懼乎吾兄弟素爲所憚與其經死溝瀆豈若勒眾向西平出苕藋奮臂大呼涼州不足定也羅仇曰理如汝言但吾家累世忠孝爲一方所歸寧人負我無我負人俄而皆爲光所殺宗姻諸部會葬者萬餘人蒙遜哭謂眾曰昔漢祚中微吾之乃祖翼獎竇融保寧河右呂王昏耄荒虐無道豈可不上繼先祖安時之志使二父有恨黃泉眾咸稱萬歲遂斬光中田護軍馬邃臨松令井祥以盟一旬之間眾至萬餘屯據金山與從兄男成推光建康太守段業爲使持節大都督龍驤大將軍涼州牧建康公攺呂光龍飛二年爲神璽元年業以蒙遜爲張掖太守男成爲輔國將軍委以軍國之任業將使蒙遜攻西郡眾咸疑之蒙遜曰此郡據嶺之要不可不取業曰卿言是也遂遣之蒙遜引水灌城城潰執太守呂純以歸於是王徳以晉昌孟敏以惇煌降業業封蒙遜臨池侯呂弘去張掖將東走業議欲擊之蒙遜諫曰歸師勿遏�寇弗追此兵家之戒也不如縱之以爲後圖業曰一日縱敵悔將無及遂率眾追之爲弘所敗業賴蒙遜而免嘆曰孤不能用子房之言以至於此業築西安城以其將臧莫孩爲太守蒙遜曰莫孩勇而無謀知進忘退所謂爲之築冢非築城也業不從俄而爲呂纂所敗蒙遜懼業不能容己每匿智以避之業僭稱涼王以蒙遜爲尙書左丞梁中庸爲右丞呂光遣其二子紹纂伐業業請救於禿發烏孤烏孤遣其弟鹿孤及楊軌救業紹以業等軍盛欲從三門關挾山而東纂曰挾山示弱取敗之道不如結陣衝之彼必憚我而不戰也紹乃引軍而南業將擊之蒙遜諫曰楊軌恃鹵騎之彊有窺覦之志紹纂兵在死地必決戰求生不戰則有泰山之安戰則有累卵之危業曰卿言是也乃按兵不戰紹亦難之各引兵歸業憚蒙遜雄武微欲遠之乃以蒙遜從叔下益生爲酒泉太守蒙遜爲臨池太守業門下侍郎馬權有逸气武略過人業以權代蒙遜爲張掖太守甚見親重每輕陵蒙遜蒙遜亦憚而怨之乃譖之於業曰天下不足慮惟當憂馬權耳業遂殺之蒙遜謂男成曰段業愚暗非濟亂之才信讒愛佞無鑑斷之明所憚惟索嗣馬權今皆死矣蒙遜欲除業以奉兄何如男成曰業羇旅孤飄我所建立有吾兄弟猶魚之有水人旣親我背之不祥乃止蒙遜旣爲業所憚內不自安請爲西安太守業亦以蒙遜有大志懼爲朝夕之變乃許焉蒙遜期與男成同祭蘭門山密遣司馬許咸告業曰男成欲謀叛許以取假日作逆若求祭蘭門山臣言驗矣至期日果然業收男成令自殺男成曰蒙遜欲謀叛先以告臣臣以兄弟之故隱忍不言以臣今在恐部人不從與臣�期祭山返相告誣臣若朝死蒙遜必夕發乞詐言臣死說臣罪惡蒙遜必作逆臣投袂討之事無不捷業不從蒙遜聞男成死泣告眾曰男成忠於段公枉見屠害諸軍能爲報仇乎且州土兵亂似非業所能濟吾所以初奉之者以之爲陳吳耳而信讒多忌枉害忠良豈可安枕臥觀使百姓離於塗炭男成素有恩信眾皆憤泣而從之比至氐池眾逾一萬鎭軍臧莫孩率部眾附之羌人多起兵響應蒙遜壁於侯塢業先疑其右將軍田昂幽之於內至是謝而赦之使與武衛梁中庸等攻蒙遜業將王丰孫言於業曰西平諸田世有反者昂貌恭而心狠志大而情險不可信也業曰吾疑之久矣但非昂無可以討蒙遜丰孫言旣不從昂至侯塢率騎五百歸於蒙遜蒙遜至張掖昂兄子承愛斬關內之業左右皆散蒙遜大呼曰鎭西何在軍人曰在此業曰孤單飄一己爲貴門所推可見�余命投身嶺南庶得東還與妻子相見蒙遜遂斬之業京兆人也博涉史傳有尺牘之才爲杜進記室從徵塞表儒素長者無他權略威禁不行羣下擅命尢信卜筮讖記巫覡徵祥故爲姦佞所誤隆安五年梁中庸房晷田昂等推蒙遜爲使持節大都督大將軍梁州牧張掖公赦其境內攺元永安署從兄伏奴爲鎭軍將軍張掖太守和平侯弟拿爲建忠將軍都谷侯田昂爲鎭南將軍西郡太守臧莫孩爲輔國將軍房晷梁中庸爲左右長史張騭謝正禮爲左右司馬擢任賢才文武咸悅時姚興遣將姚碩徳攻呂隆於姑臧蒙遜遣從事中郎李典聘於興以通和好蒙遜以呂隆旣降於興酒泉涼寧二郡叛降李元盛乃遣建中拿牧府長史張潛見碩徳於姑臧請軍迎接率郡人東遷碩徳大悅拜潛張掖太守拿建康太守潛勸蒙遜東遷拿私於蒙遜曰呂氏猶存姑臧未拔碩徳糧竭將還不能久也何故違離桑梓受制於人輔國莫孩曰建忠之言是也蒙遜乃斬張潛因下書曰孤以虛薄猥忝時運未能弘闡大猷戡蕩羣孽使桃虫鼓翼東京封豕烝涉西裔戎車屢動干戈未戢農失三時之業百姓戶不粒食可蠲省百徭專功南畝明設科條務盡地利時梁中庸爲西郡太守西奔李元盛蒙遜聞之笑曰吾與中庸義深一體而不信我但自負耳孤豈尢之乃盡歸其妻孥蒙遜下令曰養老乞言晉文納輿人之誦所以能招禮英奇致時邕之美況孤寡徳智不經遠而可不思聞讜言以自鏡哉內外羣僚其各搜揚賢廣進芻蕘以匡孤不逮遣輔國臧莫孩襲山北寇大破之姚興遣將齊難率眾四萬迎呂隆隆勸難伐蒙遜難從之莫孩敗其前軍難乃結盟而還蒙遜伯父中田護軍親信臨松太守孔篤並驕奢侵害百姓苦之蒙遜曰亂吾國者二伯父也何以紀綱百姓乎皆令自殺蒙遜襲狄洛盤於番禾不克遷其五百餘戶而還姚興遣使人梁斐張構等拜蒙遜鎭西大將軍沙州刺史西海侯時興亦拜禿發�檀爲車騎將軍封廣武公蒙遜聞之不悅謂斐等曰�檀上公之位而身爲侯者何也構對曰�檀輕狡不仁款誠未著聖朝所以加其重爵者褒其歸善卽敍之義耳將軍忠貫白日勛髙一時當入諧鼎味匡贊帝室安可以不信待也聖朝爵必稱功官不越徳如尹緯姚晃佐命初基齊難徐洛元勛驍將並位才二品爵止侯伯將軍何以先之乎竇融殷勤固讓不欲居舊臣之右未解將軍忽有此問蒙遜曰朝廷何不卽以張掖見封乃更遠封西海邪構曰張掖規畫之內將軍已自有之所以遠授西海者蓋欲廣大將軍之國耳蒙遜大悅乃受拜時地震山崩折木太史令劉梁言於蒙遜曰辛酉金也地震於金金動刻木大軍東行無前之徵時張掖城每有光色蒙遜曰王气將成百戰百勝之象也遂攻禿發西郡太守楊統於日勒統降拜爲右長史寵逾功舊張掖太守句呼勒出奔西涼以從弟成都爲金山太守羅仇子也鄯爲西郡太守曲粥子也句呼勒自西域奔還待之如初蒙遜率騎二萬東徵次於丹嶺北寇大人思盤率部落三千降之時木連理生於永安永安令張披上書曰異枝同幹遐方有齊化之應殊本共心上下有莫二之固蓋至道之嘉祥大同之美徵蒙遜曰此皆二千石令長匪躬濟時所致豈吾薄徳之所能感也蒙遜率步騎三萬伐禿發�檀次於西郡大風從西北來气有五色俄而晝昏至顯美徙數千戶而還�檀追及蒙遜於窮泉蒙遜將擊之諸將皆曰賊已安營弗可犯也蒙遜曰�檀謂吾遠來疲獘必輕而無備及其壘壁未成可以一鼓而滅進擊敗之乘勝至於姑臧裔夏降者萬數千戶�檀懼請和許之而歸及�檀南奔樂都魏安人焦朗據姑臧自立蒙遜率步騎三萬攻朗克而宥之饗文武將士於謙光殿班賜金馬有差以燉煌張穆博通經史才藻淸贍擢拜中書侍郎委以機密之任以其弟拿爲護羌校尉秦州刺史封安平侯鎭姑臧旬餘而拿死又以從祖益子爲鎭京將軍護羌校尉秦州刺史鎭姑臧俄而蒙遜遷於姑臧以義熙八年僭卽河西王位大赦境內攺元元始置官僚如呂光爲三河王故事繕宮殿起城門諸觀立其子政徳爲世子加鎭衛大將軍錄尙書事�檀來伐蒙遜敗之於若厚塢�檀湟河太守文支據湟川護軍成宜侯率眾降之署文支鎭東大將軍廣武太守振武侯成宜侯爲振威將軍湟川太守以殿中將軍王建爲湟河太守蒙遜下書曰古先哲王應期撥亂者莫不經略八表然後光闡純風孤𨿽智非靖難職在濟時而狡寇�檀鴟峙舊京毒加裔夏東苑之戮酷甚長平邊城之禍害深獫狁每念蒼生之無辜是以不遑啟處身疲甲冑體倦風塵𨿽傾其巢穴�檀猶未授首�檀弟文支追項伯歸漢之義據彼重藩請爲臣妾自西平已南連城繼順惟�檀窮獸守死樂都四支旣落命豈久全五緯之會已應淸一之期無賒方散馬金山黎元永逸可露布遠近咸使聞知蒙遜西如苕藋遣冠軍伏恩率騎三萬襲卑和烏啼二國大破之俘二千餘落而還蒙遜寢於新臺閹人王懷祖擊蒙遜傷足其妻孟氏擒斬之夷其三族蒙遜母車氏疾篤蒙遜升南景門散錢以賜百姓下書曰孤庶憑宗廟之靈乾坤之佑濟否剝之運會拯遺黎之荼蓼上望掃淸氛穢下冀保寧家福而太后不豫涉歲彌增將刑獄枉濫眾有怨也賦役繁重時不堪乎羣望不絜神所譴乎內省諸身未知罪之攸在可大赦殊死已下俄而車氏死蒙遜遣其將運糧於湟河自率眾攻克乞伏熾盤廣武郡以運糧不繼自廣武如湟河度浩亹熾盤遣將乞伏魋尼寅距蒙遜蒙遜擊斬之熾盤又遣將王衡折斐曲景等率騎一萬據勒妲嶺蒙遜且戰且前大破之擒折斐等七百餘人曲景奔還蒙遜以弟漢平爲折衝將軍湟河太守乃引還晉益州刺史朱齡石遣使來聘蒙遜遣舍人黃迅報聘益州因表曰上天降禍四海分崩靈耀擁於南裔蒼生沒於丑類陛下累聖重光道邁周漢純風所被八表宅心臣𨿽被髮邊僥才非時謬爲河右遺黎推爲盟主臣之先人世荷恩寵𨿽歷夷崄執義不回傾首朝陽乃心王室去冬益州刺史朱齡石遣使詣臣始具朝廷休問承車騎將軍劉裕秣馬揮戈以中原爲事可謂天贊大晉篤生英輔臣聞少康之興大夏光武之復漢業皆奮劍而起眾無一旅猶能成配天之功著車攻之詠陛下據全楚之地擁荊揚之銳而可垂拱晏然棄二京以資戎寇若六軍北軫克復有期臣請率河西戎爲晉右翼前驅熾盤率眾三萬襲湟河漢平力戰固守遣司馬隗仁夜出擊熾盤斬級數百熾盤將引退先遣老弱漢平長史焦昶將軍段景密信招熾盤熾盤復進攻漢平漢平納昶景之說面縛出降仁勒壯士百餘據南門樓上三日不下眾寡不敵爲熾盤所擒熾盤怒命斬之段暉諫曰仁臨難履危奮不顧命忠也宜宥之以厲事君熾盤乃執之而歸在熾盤所五年暉又爲之固請乃得還姑臧及至蒙遜執其手曰卿孤之蘇武也以爲髙昌太守爲政有威惠之稱然頗以愛財爲失蒙遜西祀金山遣沮渠廣宗率騎一萬襲烏啼鹵大捷而還蒙遜西至苕藋遣前將軍沮渠成都將騎五千襲卑和鹵蒙遜率中軍三萬繼之卑和鹵率眾迎降遂循海而西至鹽池祀西王母寺寺中有元石神圖命其中書侍郎張穆賦焉銘之於寺前遂如金山而歸蒙遜下書曰頃自春炎旱害及時苗碧原靑野倏爲枯壤將刑政失中下有�獄乎役繁賦重上天所譴乎內省多缺孤之罪也書不云乎百姓有過罪予一人可大赦殊死已下翼日而澍雨大降蒙遜聞劉裕滅姚泓怒甚門下校郎劉祥言事於蒙遜蒙遜曰汝聞劉裕入關敢研研然也遂殺之其峻暴如此顧謂左右曰古之行師不犯歲鎭所在姚氏舜後軒轅之苗裔也今鎭星在軒轅而裕滅之亦不能久守關中蒙遜爲李士業敗於解支澗復收散卒欲戰前將軍成都諫曰臣聞髙祖有彭城之敗終成大漢宜旋師以爲後圖蒙遜從之城建康而歸其羣下上書曰設官分職所以經國濟時恪勤官次所以緝熙庶政當官者以匪躬爲務受任者以忘身爲效自皇綱初震戎馬生郊公私艸創未遑舊式而朝士多違憲制不遵典章或公文禦按在家臥署或事無可否望空而過至令黜陟絕於皇朝駁議寢於聖世淸濁共流能否相雜人無勸競之心苟爲度日之事豈能憂公忘私奉上之道也今皇化日隆遐邇寧泰宜肅振綱維申修舊則蒙遜納之命徵南姚艾尙書左丞房晷撰朝堂制行之旬日百僚振肅太史令張衍言於蒙遜曰今歲臨澤城西當有破兵蒙遜乃遣其世子政徳屯兵若厚塢蒙遜西至白岸謂張衍曰吾今年當有所定但太歲在申月又建申未可西行且當南巡要其歸會主而勿客以順天心計在臨機愼勿露也遂攻浩亹而蛇盤於帳前蒙遜笑曰前一爲螣蛇今盤在吾帳天意欲吾回師先定酒泉燒攻具而還次於川巖聞李士業徵兵欲攻張掖蒙遜曰入吾計矣但恐聞吾回軍不敢前也兵事尙權乃露布西境稱得浩亹將進軍黃谷士業聞而大悅進入都瀆澗蒙遜潛軍逆之敗士業於壞城遂進克酒泉百姓安堵如故軍無私焉以子茂虔爲酒泉太守士業舊臣皆隨才擢敍蒙遜以安帝隆安元年自稱州牧義熙八年僭立後八年而宋氏受禪以元嘉十年死時年六十六在僞位三十三年子茂虔立六年爲魏所擒合三十九載而滅按蒙遜子茂虔魏書作牧犍

魏書沮渠蒙遜傳蒙遜第三子牧犍統任自稱河西王遣使請朝命先是世祖遣李順迎蒙遜女爲夫人會蒙遜死牧犍受蒙遜遺意送妹於京師拜右昭儀攺稱承和元年世祖又遣李順拜牧犍使持節侍中都督涼沙河三州西域羌戎諸軍事車騎將軍開府儀同三司領護西戎校尉涼州刺史河西王牧犍以無功受賞乃畱順上表乞安平一號優詔不許牧犍尙世祖妹武威公主遣其相宋繇表謝獻馬五百匹黃金五百斤繇又表請公主及牧犍母妃後定號朝議謂禮母以子貴妻從夫爵牧犍母宜稱河西國太后公主於其國內可稱王后於京師則稱公主詔從之牧犍遣其將軍沮渠旁周朝京師世祖遣侍中古弼尙書李順賜其侍臣衣服有差並徵世子封壇入侍牧犍乃遣封壇朝於京師太延五年世祖遣尙書賀多羅使涼州且觀虛實以牧犍𨿽稱藩致貢而內多乖悖於是親徵之詔公卿爲書讓之曰王外從正朔內不捨僭罪一也民籍地圖不登公府任土作貢不入司農罪二也旣荷王爵又授僞官取兩端之榮邀不二之寵罪三也知朝廷志在懷遠固違聖略切稅商胡以斷行旅罪四也揚言西戎髙自驕大罪五也坐自封殖不欲入朝罪六也北托叛寇南引仇池憑援谷軍提挈爲姦罪七也承敕過限輒假徵鎭罪八也欣敵之全幸我之敗侮慢王人供不以禮罪九也旣婚帝室寵逾功舊方恣欲情蒸淫其嫂罪十也旣違伉儷之體不篤婚姻之義公行鴆毒規害公主罪十一也備防王人守關要有如寇讎罪十二也爲臣如是其可恕乎先令後誅王者之典也若親率羣臣委贄郊迎謁拜馬首上策也六軍旣臨面縛輿櫬又其次也如其守迷窮城不時悛悟身死族滅爲世大戮宜思厥中自求多福也官軍濟河牧犍曰何故爾也用其左丞姚定國計不肯出迎求救於蠕蠕又遣弟董來率兵萬餘人拒官軍於城南戰退車駕至姑臧遣使諭牧犍令出牧犍聞蠕蠕內侵於善無幸車駕返�遂嬰城自守牧犍兄子祖逾城出降具知其情世祖乃引諸軍進攻牧犍兄子萬年率麾下又來降城拔牧犍與左右文武面縛請罪詔釋其縛徙涼州民三萬餘家於京師初太延中有一父老投書於燉煌城東門忽然不見其書一紙八字文曰涼王三十年若七年又於震電之所得石丹書曰河西河西三十年破帶石樂七年帶石山名在姑臧南山祀傍泥陷不通牧犍徵南大將軍董來曰祀豈有知乎遂毀祀伐木通道而行牧犍立果七年而滅如其言牧犍淫嫂李氏兄弟三人傳嬖之李與牧犍姊共毒公主上遣解毒醫乘傳救公主得愈上徵李氏牧犍不遣厚送居於酒泉上大怒旣克猶以妹婿待之其母死以王太妃禮葬焉又爲蒙遜置守墓三十家攺授牧犍徵西大將軍王如故初官軍未入之間牧犍使人斫開府庫取金銀珠玉及珍奇器物不更封閉小民因之入盜巨細蕩盡有司求賊不得眞君八年其所親人及守藏者告之上乃窮竟其事搜其家中悉得所藏器物又告牧犍父子多蓄毒藥前後隱竊殺人乃有百數姊妹皆爲左道朋行淫佚曾無愧顏始罽賓沙門曰曇無讖東入鄯善自云能使鬼治病令婦人多子與鄯善王妹曼頭�林私通發覺亡奔涼州蒙遜寵之號曰聖人曇無讖以男女交接之術教授婦人蒙遜諸女子婦皆往受法世祖聞諸行人言曇無讖之術乃召曇無讖蒙遜不遣遂發露其事拷訊殺之至此帝知之於是賜昭儀沮渠氏死誅其宗族惟萬年及祖以前先降得免是年人又告牧犍猶與故臣民交通謀反詔司徒崔浩就公主第賜牧犍死牧犍與主訣良久乃自裁葬以王禮謚曰哀王及公主薨詔與牧犍合葬公主無男有女以國甥親寵得襲母爵爲武威公主

僭號部匯考十五

晉代僭號十

前秦一苻洪苻健苻生苻堅一

晉書苻洪載記洪字廣世略陽臨渭氐人也其先蓋有扈之苗裔世爲西戎酋長始其家池中蒲生長五丈五節如竹形時咸謂之蒲家因以爲氏焉父懷歸部落小帥先是隴右大雨百姓苦之謠曰雨若不止洪水必起故因名曰洪好施多權略驍武善騎射屬永嘉之亂乃散千金召英傑之士訪安危變通之術宗人蒲光蒲突遂推洪爲盟主劉曜僭號長安光等逼洪歸曜拜率義侯曜敗洪西保隴山石季龍將攻上邽洪又請降季龍大悅拜冠軍將軍委以西方之事季龍滅石生洪說季龍宜徙關中豪傑及羌戎內實京師季龍從之以洪爲龍驤將軍流人都督處於枋頭累有戰功封西平郡公其部下賜爵關內侯者二千餘人以洪爲關內領侯將冉閔言於季龍曰苻洪雄果其諸子並非常才宜密除之季龍待之愈厚及石遵卽位閔又以爲言遵乃去洪都督餘如前洪怨之乃遣使降晉後石鑑殺遵所在兵起洪有眾十餘萬永和六年帝以洪爲徵北大將軍都督河北諸軍事冀州刺史廣川郡公時有說洪稱尊號者洪亦以讖文有艸付應王又其孫堅背有艸付字遂攺姓苻氏自稱大將軍大單於三秦王洪謂博士胡文曰孤率眾十萬居形勝之地冉閔慕容可指辰而殄姚襄父子克之在吾數中孤取天下有易於漢祖初季龍以麻秋鎭枹罕冉閔之亂秋歸鄴洪使子雄擊而獲之以秋爲軍師將軍秋說洪西都長安洪深然之旣而秋因宴鴆洪將並其眾世子健收而斬之洪將死謂健曰所以未入關者言中州可指時而定今見困豎子中原非汝兄弟所能辦關中形勝吾亡後便可鼓行而西言終而死年六十六健僭位僞謚惠武帝苻健載記健字建業洪第三子也初母羌氏夢大羆而孕之及長勇果便弓馬好施善事人甚爲石季龍父子所親愛季龍𨿽外禮苻氏心實忌之乃陰殺其諸兄而不害健也及洪死健嗣位去秦王之號稱晉爵遣使告喪於京師且聽王命時京兆杜洪竊據長安自稱晉徵北將軍雍州刺史戎夏多歸之健密圖關中懼洪知之乃僞受石祗官繕宮室於枋頭課所部種麥示無西意有知而不種者健殺之以徇旣而自稱晉徵西大將軍都督關中諸軍事雍州刺史盡眾西行起浮橋於盟津以濟遣其弟雄率步騎五千入潼關兄子菁自軹關入河東健執菁手曰事若不捷汝死河北我死河南比及黃泉無相見也旣濟焚橋自統大眾繼雄而進杜洪遣其將張先要健於潼關健逆擊破之健𨿽戰勝猶修箋於洪並送名馬珍寶請至長安上尊號洪曰幣重言甘誘我也乃盡召關中之眾來距健筮之遇泰之臨健曰小往大來吉亨昔往東而小今還東而大吉孰大焉是時眾星夾河西流占者以爲百姓還西之象健遂進軍次赤水遣雄略地渭北又敗張先於陰盤擒之諸城盡陷菁所至無不降者三輔略定健引兵至長安洪奔司竹健入而都之遣使獻捷京師並修好於桓溫健軍師將軍賈元碩等表健爲侍中大都督關中諸軍事大單於秦王健怒曰我官位輕重非若等所知旣而潛使諷元碩等使上尊號永和七年僭稱天王大單於赦境內死罪建元皇始繕宗廟社稷置百官於長安立妻彊氏爲天王皇后子萇爲天王皇太子弟雄爲丞相都督中外諸軍事車騎大將軍領雍州刺史自余封授各有差初杜洪之奔也招晉梁州刺史司馬勛至是勛率步騎三萬入秦川健敗之於五丈原八年健僭卽皇帝位於太極前殿諸公進爲王以大單於授其子萇杜洪屯宜秋爲其將張琚所殺琚自立爲秦王置百官健率步騎二萬攻琚斬其首健至自宜秋遣雄菁率眾略關東並援石季龍豫州刺史張遇於許昌與晉鎭西將軍謝尙戰於潁水之上王師敗績雄乘勝逐北至於壘門殺傷大半遂擄遇及其眾歸於長安拜遇司空豫州刺史鎭許昌雄攻王擢於隴上擢奔涼州雄屯隴東張重華拜擢徵東大將軍使與其將張弘宋修連兵伐雄雄與菁率眾擊敗之獲弘修送長安初張遇自許昌來降健納遇後母韓氏爲昭儀每於眾中謂遇曰卿吾子也遇慚恨引關中諸將欲以雍州歸順乃與健中黃門劉晃謀夜襲健事覺遇害於是孔特起池陽劉珍夏侯顯起鄠喬景起雍胡陽赤起司竹呼延毒起霸城眾數萬人並遣使詣徵西桓溫中軍殷浩請救雄遣菁掠上洛郡於丰陽縣立荊州以引南金奇貨弓竿漆蠟通關市來遠商於是國用充足而異賄盈積矣十年溫率眾四萬趨長安遣別將入淅川攻上洛執健荊州刺史郭敬而遣司馬勛掠西鄙健遣其子萇寧雄菁等眾五萬距溫於堯柳城愁思堆溫轉戰而前次子灞上萇等退營城南健以羸兵六千固守長安小城遣精銳三萬爲遊軍以距溫三輔郡縣多降於溫健別使雄領騎七千與桓沖戰於白鹿原王師敗績又破司馬勛於子午谷初健聞溫之來也收麥淸野以待之故溫眾大饑至是徙關中三千餘戶而歸及至潼關又爲萇等所敗司馬勛奔還漢中其年西國乞沒軍邪遣子入侍健於是置來賓館於平朔門以懷遠人起靈臺於杜門與百姓約法三章薄賦卑宮垂心政事優禮耆老修尙儒學而關右稱來蘇焉新平有長人見語百姓張靖曰苻氏應天受命今當太平外面者歸中而安泰問姓名弗答俄而不見新平令以聞健以爲妖下靖獄會大雨霖河渭溢蒲津監寇登得一屐於河長七尺三寸人迹稱之指長尺餘文深一寸健嘆曰覆載之中何所不有張靖所見定不虛也赦之蝗虫大起自華澤至隴山食百艸無遺牛馬相啖毛猛獸及狼食人行路斷絕健自蠲百姓租稅減膳徹懸素服避正殿初桓溫之入關也其太子萇與溫戰爲流矢所中死至是立其子生爲太子健寢疾菁勒兵入東宮將殺苻生自立時生侍健疾菁以健爲死回攻東掖門健聞變升端門陳兵眾皆捨杖逃散執菁殺之數日健死時年三十九在位四年僞謚明皇帝廟號世宗後攺曰髙祖苻生載記生字長生健第三子也幼而無賴祖洪甚惡之生無一目爲兒童時洪戲之問侍者曰吾聞瞎兒一淚信乎侍者曰然生怒引佩刀自刺出血曰此亦一淚也洪大驚鞭之生曰性耐刀槊不堪鞭捶洪曰汝爲爾不已吾將以汝爲奴生曰可不如石勒也洪懼跣而掩其口謂健曰此兒狂勃宜早除之不然長大必破人家健將殺之雄止之曰兒長成自當修攺何至便可如此健乃止及長力舉千鈞雄勇好殺手格猛獸走及奔馬擊刺騎射冠絕一時桓溫之來伐也生單馬入陣搴旗斬將者前後十數萇旣死健以讖言三羊五眼應符故立爲太子健卒僭卽皇帝位大赦境內攺年壽光時永和十三年也尊其母彊氏爲皇太后立妻梁氏爲皇后以呂婆樓爲侍中左大將軍苻安領大尉苻柳爲徵東大將軍並州牧鎭蒲�苻謏爲鎭東大將軍豫州牧鎭陜城自余封授有差初生將彊懷與桓溫戰沒其子延未及封而健死會生出遊懷妻樊氏於道上書論懷忠烈請封其子生怒射而殺之僞中書監胡文中書令王魚言於生曰比頻有客星孛於大角熒惑入於東井大角爲帝座東井秦之分野於占不出三年國有大喪大臣戮死願陛下遠追周文修徳以禳之惠和羣臣以成康哉之美生曰皇后與朕對臨天下亦足以塞大喪之變毛太傅梁車騎梁僕射受遺輔政可謂大臣也於是殺其妻梁氏及太傅毛貴車騎尙書令梁楞左僕射梁安未幾又誅侍中丞相雷弱兒及其九子二十七孫諸羌悉叛弱兒南安羌酋也剛鯁好直言見生嬖臣趙韶董榮亂政每大言於朝故榮等譖而誅之生𨿽在諒暗遊飲自若荒耽�虐殺戮無道常彎弓露刃以見朝臣錘鉗鋸鑿備置左右又納董榮之言誅其司空王墮以應日蝕之災饗羣臣於太極前殿飲酣樂奏生親歌以和之命其尙書令辛牢典勸旣而怒曰何不彊酒猶有坐者引弓射牢而殺之於是百僚大懼無不引滿昏醉污服失冠蓬頭僵僕生以爲樂生聞張祚見殺元靚幼沖命其徵東苻柳參軍閻負梁殊使涼州以書諭之負殊至姑臧元靚年幼不見殊等其涼州牧張瓘謂負殊曰孤之本朝世執忠節遠宗大晉臣無境外之交君等何爲而至負殊曰晉王以鄰藩義好有自來矣𨿽擁阻山河然風通道會不欲使羊陸二公獨美於前主上以欽明紹統八表宅心光被四海格於天地晉王思與張王齊曜大明交玉帛之好兼與君公同金蘭之契是以不遠而來有何怪乎瓘曰羊陸一時之事亦非純臣之義也本朝六世重光固忠不二若與苻徵東交玉帛之好者便是上違先公純誠雅志下乖河右遵奉之情負殊曰昔微子去殷項伯歸漢𨿽背君違親前史美其先覺�晉之餘遠逃江會天命去之故尊先王翻然攺圖北面二趙蓋神算無方鑑機而作君公若欲稱制河西眾旅非秦之敵如欲宗歸遺晉深乖先君雅旨孰若遠蹤竇融附漢之規近述先王歸趙之事垂祚無窮永享遐祉乎瓘曰中州無信好食誓言往與石氏通好旅見寇襲中國之風誡在昔日不足復論通和之事也負殊曰三王異政五帝殊風趙多姦詐秦以義信豈可同年而語哉張先楊初皆擅兵一方不供王貢先帝命將擒之宥其難恕之罪加以封爵之榮今上道合二儀慈弘山海信符陰陽禦物無際不可以二趙相況也瓘曰秦若兵彊化盛自可先取江南天下自然盡爲秦有何辱徵東之命負殊曰先帝以大聖神武開構鴻基彊燕納款八州順軌主上欽明道必隆世慨徽號擁於河西正朔未加吳會以吳必須兵涼可以義故遣行人先申大好如君公不能蹈機而發者正可緩江南數年之命回師西�恐涼州弗可保也瓘曰我跨據三州帶甲十萬西包昆域東阻大河伐人有餘而況自固秦何能爲患負殊曰貴州險塞孰若崤函五郡之眾何如秦雍張琚杜洪因趙之成資據天阻之固策三秦之銳藉陸海之饒勁士風集驍騎如雲自謂天下可平關中可固先帝神矛一指望旗冰解人詠來蘇不覺易主燕𨿽武視關東猶以地勢之義逆順之理北面稱藩貢不逾月致肅愼楛矢通九裔之珍單於屈膝名王內附控弦之士百有餘萬鼓行而濟西河者君公何以抗之盍追遵先王臣趙故事世享大美爲秦之西藩瓘曰然秦之徳義加於天下江南何以不賓負殊曰文身之俗負阻江山道洿先叛化盛後賓自古而然豈但今也故詩曰蠢爾蠻荊大邦爲仇言其不可以徳義懷也瓘曰秦據漢舊都地兼將相文武輔臣領袖一時者誰也負殊曰皇室懿藩忠若公旦者則大司馬武都王安徵東大將軍晉王柳文武兼才神器秀拔入可允釐百工出能折衝萬里者衛大將軍廣平王黃眉後將軍淸河王法龍驤將軍東海王堅之兄弟其耆年碩徳徳侔尙父者則太師錄尙書事廣�公魚遵其淸素剛嚴骨鯁貞亮則左光祿大夫彊平金紫光祿程肱牛夷博聞識探賾索幽則中書監胡文中書令王魚黃門侍郎李柔雄毅厚重權智無方則左衛將軍李威右衛將軍苻雅才識明達令行禁止則特進領禦史中丞梁平老特進光祿大夫彊汪侍中尙書呂婆樓文史富贍郁爲文宗則尙書右僕射董榮祕書監王揚著作郎梁讜驍勇多權略攻必取戰必勝關張之流萬人之敵者則前將軍新興王飛建節將軍鄧羌立忠將軍彭越安遠將軍範俱難建武將軍徐盛常伯納言卿校牧守則人皆文武莫非才賢其餘懷經世之才蘊佐時之略守南山之操遂而不奪者王猛朱彤之倫相望於巖谷濟濟多士焉可罄言姚襄張平一時之傑各擁眾數萬狼顧偏方皆委忠獻款請爲臣妾小不事大春秋所誅惟君公圖之瓘笑曰此事決之主上非身所了負殊曰涼王𨿽天縱英睿然尙幼沖君公居伊霍之任安危所系見機之義實在君公瓘新輔政河西所在兵起懼秦師之至乃言於元靚遣使稱藩生因其所稱而授之慕容遣將慕輿長卿等率眾七千入自軹關攻幽州刺史張哲於裴氏堡晉將軍劉度等率眾四千攻靑州刺史袁朗於盧氏生遣其前將軍苻飛距晉建節鄧羌距燕飛未至而度退羌及長卿戰於堡南大敗之獲長卿及甲首二千七百餘級姚襄率眾萬餘攻其平陽太守苻產於匈奴堡苻柳救之爲襄所敗引還蒲�襄遂攻堡�之殺苻產盡坑其眾遣使從生假道將還隴西生將許之苻堅諫曰姚襄人傑也今還隴西必爲深害不如誘以厚利伺隙而擊之生乃止遣使拜襄官爵襄不受斬其使者焚所送章策寇掠河東生怒命其大將軍張平討之襄乃卑辭厚獘與平結爲兄弟平更與襄通和生發三輔人營渭橋金紫光祿大夫程肱以妨農害時上疏極諫生怒殺之長安大風發屋拔樹行人顚頓宮中奔擾或稱賊至宮門晝閉五日乃止生推告賊者殺之刳而出其心左光祿大夫彊平諫曰元正盛旦日有蝕之正陽神朔�風大起兼水旱不時獸災未息此皆由陛下不勉彊於政事乖和气所致也願陛下務養元元平章百姓棄纖介之嫌含山嶽之過致敬宗廟愛禮公卿去秋霜之威垂三春之澤則姦回寢止妖祲自消幹靈祇佑皇家永保無窮之美矣生怒以爲妖言鑿其頂而殺之平之囚也僞衛將軍苻黃眉前將軍苻飛建節鄧羌侍燕禁中叩頭固諫以太后爲言平卽生母彊氏之弟也生旣弗許彊氏憂恨而死生下書曰朕受皇天之命承祖宗之業君臨萬邦子育百姓嗣統以來有何不善而謗讟之音扇滿天下殺不過千而謂刑虐行者比肩未足爲稀方當峻刑極罰復如朕何時猛獸及狼大暴晝則斷道夜則發屋惟害人而不食六畜自生立一年獸殺七百餘人百姓苦之皆聚而邑居爲害滋甚遂廢農桑內外凶懼羣臣奏請禳災生曰野獸饑則食人飽當自止終不能累年爲患也天豈不子愛羣生而年年降罰正以百姓犯罪不已將助朕專殺而施刑教故耳但勿犯罪何爲怨天而尢人哉生如阿房遇兄與妹俱行者逼令爲非禮不從生怒殺之又燕羣臣於咸陽故城有後至者皆斬之嘗使太醫令程延合安胎藥問人參好惡並藥分多少延曰𨿽小小不具自可堪用生以爲譏其目鑿延出目然後斬之有司奏太白犯東井東井秦之分也太白罰星必有暴兵起於京師生曰星入井者必將渴耳何所怪乎姚襄遣姚蘭王欽盧等招動鄜城定陽北地芹川諸羌胡皆應之有眾二萬七千進據黃洛生遣苻黃眉苻堅鄧羌率步騎萬五千討之襄深溝髙壘固守不戰鄧羌說黃眉曰傷弓之鳥落於虛發襄頻爲桓溫張平所敗銳气喪矣今謀固壘不戰是窮寇也襄性剛狠易以剛動若長驅鼓行直壓其壘襄必忿而出師可一戰擒也黃眉從之遣羌率騎三千軍於壘門襄怒盡銳出戰羌僞不勝引騎而退襄追之於三原羌回騎距襄俄而黃眉與堅至大戰斬之盡俘其眾黃眉等振旅而歸黃眉𨿽有大功生不加旌賞每於眾中辱之黃眉怒謀殺生自立事發伏誅其王公親戚多有死者初生夢大魚食蒲又長安謠曰東海大魚化爲龍男便爲王女爲公問在何所洛門東東海苻堅封也時爲龍驤將軍第在洛門之東生不知是堅以謠夢之故誅其侍中太師錄尙書事魚遵及其七子十孫時又謠曰百里望空城鬱鬱何靑靑瞎兒不知法仰不見天星於是悉壞諸空城以禳之金紫光祿大夫牛夷懼不免禍請出鎭上洛生曰卿忠肅篤敬宜左右朕躬豈有外鎭之理攺授中軍夷懼歸而自殺初生少凶暴嗜酒健臨死恐其不能保全家業誡之曰酋帥大臣若不從汝命可漸除之及卽僞位殘虐滋甚耽湎於酒無復晝夜羣臣朔望朝謁罕有見者或至暮方出臨朝輒怒惟行殺戮動連月昏醉文奏因之遂寢納姦佞之言賞罰失中左右或言陛下聖明宰世天下惟歌太平生曰媚於我也引而斬之或言陛下刑罰微過曰汝謗我也亦斬之所幸妻妾少有忤旨便殺之流其屍於渭水又遣宮人與男子裸交於殿前生剝牛羊驢馬活爓雞豚鵝三五十爲羣放之殿中或剝死囚面皮令其歌舞引羣臣觀之以爲嬉樂宗室勛舊親戚忠良殺害略盡王公在位者悉以疾告歸人情危駭道路以目旣自有目疾其所諱者不足不具少無缺傷殘毀偏只之言皆不得道左右忤旨而死者不可勝紀至於截脛刳胎拉脇鋸頸者動有千數太史令康權言於生曰昨夜三月並出孛星入於太微遂入於東井兼自去月上旬沈陰不雨迄至於今將有下人謀上之禍深願陛下修徳以消之生怒以爲妖言撲而殺之生夜對侍婢曰阿法兄弟亦不可信明當除之是夜淸河王苻法夢神告之曰旦將禍集汝門惟先覺者可以免之寤而心悸會侍婢來告乃與特進梁平老彊汪等率壯士數百人潛入雲龍門苻堅與呂婆樓率麾下三百餘人鼓噪繼進衛將士皆捨杖歸堅生猶昏寐未寤堅眾繼至引生置於別室廢之爲越王俄而殺之生臨死猶飲酒數斗昏醉無所知矣時年二十三在位二年僞謚厲王苻雄字元才洪之季子也少善兵書而多謀略好施下士便弓馬有政術健僭位爲佐命元勛權侔人主而謙恭奉法健常曰元才吾姬旦也及卒健哭之嘔血曰天不欲吾定四海邪何奪元才之速也子堅別有載記苻堅載記堅字永固一名文玉雄之子也祖洪從石季龍徙鄴家於永貴裏其母苟氏嘗遊漳水祈子於西門豹祠其夜夢與神交因而有孕十二月而生堅焉有神光自天燭其庭背有赤文隱起成字曰艸付臣又土王咸陽臂垂過膝目有紫光洪奇而愛之名曰堅頭年七歲聰敏好施舉止不逾規矩每侍洪側輒量洪舉指取與不失機候洪每曰此兒姿貌偉質性過人非常相也髙平徐統有知人之鑑遇堅於路異之執其手曰苻郎此官之禦街小兒敢戲於此不畏司隸縛邪堅曰司隸縛罪人不縛小兒戲也統謂左右曰此兒有霸王之相左右怪之統曰非爾所及也後又遇之統下車屏人密謂之曰苻郎骨相不恆後當大貴但僕不見如何堅曰誠如公言不敢忘徳八歲請師就家學洪曰汝世知飲酒今乃求學邪欣而許之健之入關也夢天神遣使者朱衣赤冠命拜堅爲龍驤將軍健翼日爲壇於曲沃以授之健泣謂堅曰汝祖昔受此號今汝復爲神明所命可不勉之堅揮劍捶馬志气感勵士卒莫不憚服焉性至孝博學多才藝有經濟大志要結英豪以圖緯世之宜王猛呂婆樓彊汪梁平老等並有王佐之才爲其羽翼太原薛贊略陽權翼見而驚曰非常人也及苻生嗣僞位贊翼說堅曰今主上昏虐天下離心有徳者昌無徳受殃天之道也神器業重不可令他人取之願君王行湯武之事以順天人之心堅深然之納爲謀主生旣殘虐無度梁平老等亟以爲言堅遂弒生以僞位讓其兄法法自以庶孽不敢當堅及母苟氏並慮眾心未服難居大位羣寮固請乃從之以升平元年僭稱大秦天王誅生佞幸臣董龍趙韶等二十餘人赦其境內攺元曰永興追謚父雄爲文桓皇帝尊母苟氏爲皇太后妻苟氏爲皇后子宏爲皇太子兄法爲使持節侍中都督中外諸軍事丞相錄尙書從祖侯爲侯爲太尉從兄柳爲車騎大將軍尙書令封弟融爲陽平公雙河南公子丕長樂公暉平原公熙廣平公睿巨鹿公李威爲衛將軍尙書左僕射梁平老爲右僕射彊汪爲領軍將軍仇騰爲尙書領選席寶爲丞相長史行太子詹事呂婆樓爲司隸校尉王猛薛贊爲中書侍郎權翼爲給事黃門侍郎與猛贊並掌機密追復魚遵雷弱兒毛貴王墮梁楞梁安段純辛牢等本官以禮攺葬之其子孫皆隨才擢授初堅母以法長而賢又得眾心懼終爲變至此遣殺之堅性仁友與法訣於東堂慟哭嘔血贈以本官謚曰哀封其子陽爲東海公敷爲淸河公於是修廢職繼絕世禮神祇課農桑立學校鰥寡孤獨髙年不自存者賜榖帛有差其殊才異行孝友忠義徳業可稱者令在所以聞其將張平以並州叛堅率眾討之以其建節將軍鄧羌爲前鋒率騎五千據汾上堅至銅壁平盡眾拒戰爲羌所敗獲其養子蠔送之平懼乃降於堅堅赦其罪署爲右將軍蠔武賁中郎將加廣武將軍徙其所部三千餘戶於長安堅自臨晉登龍門顧謂其羣臣曰美哉山河之固婁敬有言關中四塞之國眞不虛也權翼薛贊對曰臣聞夏殷之都非不險也周秦之眾非不多也終於身竄南巢首懸白旗軀殘於犬戎國分於項籍者何也徳之不修故耳吳起有言在徳不在險深願陛下追蹤唐虞懷遠以徳山河之固不足恃也堅大悅乃還長安賜爲父後者爵一級鰥寡髙年谷帛有差丐所過田租之半是秋大旱堅減膳徹懸金玉綺繡皆散之戎士後宮悉去羅紈衣不曳地開山澤之利公私共之偃甲息兵與境內休息王猛親寵愈密朝政莫不由之特進樊世氐豪也有大勛千苻氏負气倨傲眾辱猛曰吾輩與先帝共興事業而不預時權君無汗馬之勞何敢專管大任是爲我耕稼而君食之乎猛曰方當使君爲宰夫安直耕稼而已世大怒曰要當懸汝頭於長安城門不爾者終不處於世也猛言之於堅堅怒曰必須殺此老氐然後百寮可整俄而世入言事堅謂猛曰吾欲以楊壁尙主壁何如人也世勃然曰楊壁臣之婿也婚已久定陛下安得令之尙主乎猛讓世曰陛下帝有海內而君敢競婚是爲二天子安有上下世怒起將擊猛左右止之世遂丑言大罵堅由此發怒命斬之於西�諸氐紛紜競陳猛短堅恚甚慢罵或有鞭撻於殿廷者權翼進曰陛下宏達大度善馭英豪神武卓犖錄功捨過有漢祖之風然慢易之言所宜除之堅笑曰朕之過也自是公卿以下無不憚猛焉堅起明堂繕南北郊郊祀其祖洪以配天宗祀其伯健於明堂以配上帝親耕籍田其妻苟氏親蠶於近郊堅南遊霸陵顧謂羣臣曰漢祖起自布衣廓平四海佐命功臣孰謂首乎權翼進曰漢書以蕭曹爲功臣之冠堅曰漢祖與項羽爭天下困於京索之間身被七十餘創通中六七父母妻子爲楚所囚平城之下七日不火食賴陳平之謀太上妻子克全免匈奴之禍二相何得獨髙也𨿽有人狗之諭豈黃中之言乎於是酣飲極歡命羣臣賦詩大赦復攺元曰甘露以王猛爲侍中中書令京兆尹其特進彊徳健妻之弟也昏酒豪橫爲百姓之患猛捕而殺之陳屍於市其中丞鄧羌性直不撓與猛協規齊志數旬之間貴戚彊豪誅死者二十有餘人於是百寮震肅豪右屏气路不拾遺風化大行堅嘆曰吾今始知天下之有法也天子之爲尊也於是遣使巡察四方及戎裔種落州郡有髙年孤寡不能自存長吏刑罰失中爲百姓所苦淸修疾惡勸課農桑有便於俗篤學至孝義烈力田者皆令具條以聞時匈奴左賢王衛辰遣使降於堅遂請田內地堅許之雲中護軍賈雍遣其司馬徐斌率騎襲之因縱兵掠奪堅怒曰朕方修魏絳和戎之術不可以小利忘大信昔荊吳之戰事興蠶婦澆瓜之惠梁宋息兵夫怨不在大事不在小擾邊動眾非國之利也所獲資產其悉以歸之免雍官以白衣領護軍遣使修和示之信義辰於是入居塞內貢獻相尋烏丸獨孤鮮卑沒弈於率眾數萬又降於堅堅初欲處之塞內苻融以匈奴爲患其興自古比寇馬不敢南首者畏威故也今處之於內地見其弱矣方當窺兵郡縣爲北邊之害不如徙之塞外以存荒服之義堅從之堅僭位五年鳳皇集於東闕大赦其境內百寮進位一級初堅之將爲赦也與王猛苻融密議於露堂悉屏左右堅親爲赦文猛融供進紙墨有一大蒼蠅入自牖間鳴聲甚大集於筆端驅而復來俄而長安街巷市里人相告曰官今大赦有司以聞堅驚謂融猛曰禁中無耳屬之理事何從泄也於是�外窮推之咸言有一小人衣黑衣大呼於市曰官今大赦須臾不見堅嘆曰其向蒼蠅乎聲狀非常吾固惡之諺曰欲人勿知莫若勿爲聲無細而弗聞事未形而必彰者其此之謂也堅廣修學宮召郡國學生通一經以上充之公卿已下子孫並遣受業其有學爲通儒才堪幹事淸修廉直孝弟力田者皆旌表之於是人思勸勵號稱多士盜賊止息請托路絕田疇修辟帑藏充盈典章法物靡不悉備堅親臨太學考學生經義優劣品而第之問難五經博士多不能對堅謂博士王實曰朕一月三臨太學黜陟幽明躬親獎勵罔敢�違庶幾周孔微言不由朕而墜漢之二武其可追乎實對曰自劉石擾覆華畿二都鞠爲茂艸儒生罕有或存墳籍滅而莫紀經淪學廢奄若秦皇陛下神武撥亂道隆虞夏開庠序之美弘儒教之風化盛隆周垂馨千祀漢之二武焉足論哉堅自是每月一臨太學諸生競勸焉屠各張罔聚眾數千自稱大單於寇掠郡縣堅以其尙書鄧羌爲建節將軍率眾七千討平之時商人趙掇丁妃鄒等皆家累千金車服之盛擬則王侯堅之諸公競引之爲國二卿黃門侍郎程憲言於堅曰趙掇等皆商販醜豎市郭小人車馬衣服僭同王者官齊君子爲藩國列卿傷風敗俗有塵聖化宜肅明典法使淸濁顯分堅於是推撿引掇等爲國卿者降其爵乃下制非命士已上不得乘車馬於都城百里之內金銀錦繡工商皂隸婦女不得服之犯者棄市興寧三年堅又攺元爲建元慕容暐遣其太宰慕容恪攻拔洛陽略地至於崤澠堅懼其入關親屯陜城以備之匈奴右賢王曹轂左賢王衛辰舉兵叛率眾二萬攻其杏城已南郡縣屯於馬蘭山拓跋烏延等亦叛堅而通於辰轂堅率中外精銳以討之以其前將軍楊安鎭軍毛盛等爲前鋒都督轂遣弟活距戰於同川安大敗之斬活並四千餘級轂懼而降堅徙其酋豪六千餘戶於長安進擊烏延斬之鄧羌討衛辰擒之於木根山堅自聰馬城如朔方巡撫夷狄以衛辰爲夏陽公以統其眾轂尋死分其部落貳城已西二萬餘落封其長子璽爲駱川侯貳城以東二萬餘落封其小子寅爲力川侯故號東西曹秦雍二州地震裂水泉湧出金象生毛長安大風震電壞屋殺人堅懼而愈修徳政焉使王猛楊安等率眾二萬寇荊州北鄙諸郡掠漢陽萬餘戶而還羌斂岐叛堅自稱益州刺史率部落四千餘家西依張天錫叛將李儼堅遣王猛與隴西太守姜衡南安太守邵羌討斂岐於略陽張天錫率步騎三萬擊李儼攻其大夏武始二郡�之天錫將掌據又敗儼諸軍於葵谷儼�遣兄子純謝罪於堅仍請赦尋而猛攻破略陽斂岐奔白馬堅遣楊安與建威王撫率眾會猛以救儼猛遣邵羌追斂岐使王撫守侯和姜衡守白石猛與楊安救枹罕及天錫將楊遹戰於枹罕東猛不利邵羌擒斂岐於白馬送之長安天錫遂引師而歸儼猶憑城未出猛乃服白乘輿從數十人請與相見儼開門延之未及設備而將士續入遂擄儼而還堅以其將軍彭越爲平西將軍涼州刺史鎭枹罕以儼爲光祿勛歸安侯是歲苻雙據上邽苻柳據蒲�叛於堅苻庾據陜城苻武據安定並應之將共伐長安堅遣使諭之各嚙梨以爲信皆不受堅命阻兵自守堅遣後禁將軍楊成世左將軍毛嵩等討雙武王猛鄧羌攻蒲�楊安張蠔攻陜城成世毛嵩爲雙武所敗堅又遣其武衛王鑑寧朔呂光等率中外精銳以討之左衛苻雄左禁竇衝率羽林騎七千繼發雙武乘勝至於楡眉鑑等擊敗之斬獲萬五千人武棄安定隨雙奔上邽鑑等攻之苻柳出挑戰猛閉壘不應柳以猛爲憚己畱其世子良守蒲�率眾二萬將攻長安長安去蒲�百餘里鄧羌率勁騎七千夜襲敗之柳引軍還猛又盡眾邀擊悉俘其卒柳與數百騎入於蒲�鑑等攻上邽克之斬雙武猛又尋破蒲�斬柳及其妻子傳首長安猛屯蒲�遣鄧羌與王鑑等攻陷陜城克之送庾於長安殺之太和四年晉大司馬桓溫伐慕容暐次於枋頭暐眾屢敗遣使乞師於堅請割武牢以西之地堅亦欲與暐連橫乃遣其將苟池等率步騎二萬救暐王師尋敗引歸池乃還是時慕容垂避害奔於堅王猛言於堅曰慕容垂燕之戚屬世雄東夏寬仁惠下恩結士庶燕趙之間咸有奉戴之意觀其才略權智無方兼其諸子明毅有幹藝人之傑也蛟龍猛獸非可馴之物不如除之堅曰吾方以義致英豪建不世之功且其初至吾告之至誠今而害之人將謂我何王師旣旋慕容暐悔割武牢之地遣使謂堅曰頃者割地行人失辭有國有家分災救患理之常也堅大怒遣王猛與建威梁成鄧羌率步騎三萬署慕容垂爲冠軍將軍以爲鄕導攻暐洛州刺史慕容築於洛陽暐遣其將慕容臧率精卒十萬將解築圍猛使梁成等以精銳萬人捲甲赴之大破臧於滎陽築懼而請降猛陳師以受之畱邵羌鎭金墉猛振旅而歸太和五年又遣猛率楊安張蠔鄧羌等十將率步騎六萬伐暐堅親送猛於霸東謂曰今授卿精兵委以重任便可從壺關上黨出潞川此捷濟之機所謂疾雷不及掩耳吾當躬自率眾以繼卿後於鄴相見已�運漕相繼但憂賊不煩後慮也猛曰臣庸劣孤生操無豪介蒙陛下恩榮內侍帷幄出總戎旅藉宗廟之靈�陛下神算殘寇不足平也願不煩鑾軫冒犯霜露臣𨿽不武望克不淹時但願速�有司部置鮮卑之所堅大悅於是進師楊安攻晉陽猛攻壺關執暐上黨太守慕容越所經郡縣皆降於猛猛畱屯騎校尉苟萇戍壺關會楊安攻晉陽爲地道遣張蠔率壯士數百人入其城中大呼斬關猛安遂入晉陽執暐並州刺史慕容莊暐遣其太傅慕容評率眾四十餘萬以救二城評憚猛不敢進屯於潞川猛畱將軍毛當戍晉陽進師與評相持遣遊擊郭慶以銳卒五千夜從間道出評營後傍山起火燒其輜重火見鄴中暐懼遣使讓評催之速戰猛知評賣水鬻薪有可乘之會評又求戰乃陣於渭原而誓眾曰王景略受國厚恩任兼內外今與諸軍深入賊地宜各勉進不可退也願�力行間以報恩顧受爵明君之朝慶觴父母之室不亦美乎眾皆勇奮破釜棄糧大呼競進猛望評師之眾也惡之謂鄧羌曰今日之事非將軍莫可以捷成敗之機在斯一舉將軍其勉之羌曰若以司隸見與者公無以爲憂猛曰此非吾之所及也必以安定太守萬戶侯相處羌不悅而退俄而兵交猛召之羌寢而弗應猛馳就許之羌於是大飲帳中與張蠔徐成等跨馬運矛馳入評軍出入數四傍若無人搴旗斬將殺傷甚眾及日中評眾大敗俘斬五萬有餘乘勝追擊又降斬十萬於是進師圍鄴堅聞之畱李威輔其太子宏守長安以苻融鎭洛陽躬率精銳十萬向鄴七日而至於安陽過舊閭引諸耆老語及祖父之事泫然流涕乃停信宿猛潛至安陽迎堅堅謂之曰昔亞夫不出軍迎漢文將軍何以臨敵而棄眾也猛曰臣每覽亞夫之事常謂前卻人主以此而爲名將竊未多之臣奉陛下神算擊垂亡之寇若摧枯拉朽何足慮也監國衝幼鑾駕遠臨脫有不虞其如宗廟何堅遂攻鄴陷之慕容暐出奔髙陽堅將郭慶執而送之堅入鄴宮閱其名籍凡郡百五十七縣一千五百七十九戶二百四十五萬八千九百六十九口九百九十八萬七千九百三十五諸州郡牧守及六夷渠帥盡降於堅郭慶窮追餘燼慕容評奔於髙句麗慶追至遼海句麗縛評送之堅散暐宮人珍寶以賜將士論功封賞各有差以王猛爲使持節都督關東六州諸軍事車騎大將軍開府儀同三司冀州牧鎭鄴以郭慶爲持節都督幽州諸軍事揚武將軍幽州刺史鎭薊堅自鄴如枋頭燕諸父老攺枋頭爲永昌縣復之終世堅至自永昌行飲至之禮歌勞止之詩以饗其羣臣赦慕容暐及其王公已下皆徙於長安封授有差堅於是行禮於辟雍祀先師孔子其太子及公侯卿大夫士之元子皆束脩釋奠焉徙關東豪傑及諸雜夷十萬戶於關中處烏丸雜類於馮翊北地丁零翟斌於新安徙陳畱東阿萬戶以實靑州諸因亂流移避仇遠徙欲還舊業者悉聽之晉叛臣袁瑾固守壽春爲大司馬桓溫所圍遣使請救於堅堅遣王鑑張蠔率步騎二萬救之鑑據洛澗蠔屯八公山桓溫遣諸將夜襲鑑蠔敗之鑑蠔屯愼城初仇池氐楊世以地降於堅堅署爲平南將軍秦州刺史仇池公旣而歸順於晉世死子纂代立遂受天子爵命而絕於堅世弟統驍武得眾起兵武都與纂分爭堅遣其將苻雅楊安與益州刺史王統率步騎七萬先取仇池進圍寧益雅等次於鷲陜纂率眾五萬距雅晉梁州刺史楊亮遣督護郭寶率騎千餘救之戰於陜中爲雅等所敗纂收眾奔還雅進攻仇池楊統帥武都之眾降於雅纂將碩密降於雅請爲內應纂懼面縛出降雅釋其縛送之長安以楊統爲平遠將軍南秦州刺史加楊安都督鎭仇池先是王猛獲張天錫將惇煌陰據及甲士五千堅旣東平六州西擒楊纂欲以徳懷遠且跨威河右至是悉送所獲還涼州天錫懼而遣使謝罪稱藩堅大悅卽署天錫爲使持節散騎常侍都督河右諸軍事驃騎大將軍開府儀同三司涼州刺史西域都護西平公吐谷渾碎奚以楊纂旣降懼而遣使送馬五千匹金銀五百斤堅拜纂安遠將軍漒川侯堅嘗如鄴狩於西山旬餘樂而忘反伶人王洛叩馬諫曰臣聞千金之子坐不垂堂萬乘之主行不履危故文帝馳車袁公止轡孝武好田相如獻規陛下爲百姓父母蒼生所系何可盤於遊田以玷聖徳若禍起須臾變在不測者其如宗廟何其如太后何堅曰善昔文公悟愆於虞人朕聞罪於王洛吾過也自是遂不復獵堅聞桓溫廢海西公也謂羣臣曰溫前敗灞上後敗枋頭十五年間再傾國師六十歲公舉動如此不能思愆免退以謝百姓方廢君以自悅將如四海何諺云怒其室而作色於父者其桓溫之謂乎堅以境內旱課百姓區種懼歲不登省節谷帛之費大官後宮減常度二等百寮之秩以次降之復魏晉士籍使役有常聞諸非正道典學一皆禁之堅臨太學考學生經義上第擢敍者八十三人自永嘉之亂庠序無聞及堅之僭頗畱心儒學王猛整齊風俗政理稱舉學校漸興關隴淸晏百姓丰樂自長安至於諸州皆夾路樹槐柳二十里一亭四十里一驛旅行者取給於途工商貿販於道百姓歌之曰長安大街夾樹楊槐下走朱輪上有鸞棲英彥雲集誨我萌黎是歲有大風從西南來俄而晦冥恆星皆見又有赤星見於西南太史令魏延言於堅曰於占西南國亡明年必當平蜀漢堅大悅命秦梁密嚴戎備乃以王猛爲丞相以苻融爲鎭東大將軍代猛爲冀州牧融將發堅祖於霸東奏樂賦詩堅母苟氏以融少子甚愛之比發三至灞上其夕又竊如融所內外莫知是夜堅寢於前殿魏延上言天市南門屏內后妃星失明左右閽寺不見后妃移動之象堅推問知之驚曰天道與人何其不遠遂重星官王猛至長安加都督中外諸軍事猛辭讓再三堅不許其後天鼓鳴有彗星出於尾箕長十餘丈名尢旗經太微埽東井自夏及秋冬不滅太史令張孟言於堅彗起尾箕而埽東井此燕滅秦之象因勸堅誅慕容暐及其子弟堅不納更以暐爲尙書垂爲京兆尹衝爲平陽太守苻融聞之上疏於堅曰臣聞東裔在燕歷數彌久逮於石亂遂據華夏跨有六州南面稱帝陛下爰命六師大舉徵討勞卒頻年勤而後獲本非慕義懷徳歸化而今父子兄弟列官滿朝執權履職勢傾勞舊陛下親而幸之臣愚以爲猛獸不可養狼子野心往年星異災起於燕願少畱意以思天戒臣據可言之地不容嘿已詩曰兄弟急難朋友好合昔劉向以胏腑之親尙能極言況於臣乎堅報之曰汝爲徳未充而懷是非立善未稱而名過其實詩云徳輶如毛人鮮克舉君子處髙戒懼傾敗可不務乎今四海事曠兆庶未寧黎元應撫夷狄應和方將混六合以一家同有形於赤子汝其息之勿懷耿介夫天道助順修徳則禳災苟求諸己何懼外患焉晉梁州刺史楊亮遣子廣襲仇池與堅將楊安戰廣敗績晉沮水諸戍皆委城奔潰亮懼而退守磬險安遂進寇漢川堅遣王統朱彤率卒二萬爲前鋒寇蜀前禁將軍毛當鷹揚將軍徐成率步騎三萬入自劍閣楊亮率巴獠萬餘拒之戰於靑谷王師不利亮奔固西城彤乘勝陷漢中徐成又攻二劍克之楊安進據梓潼晉奮威將軍西蠻校尉周虓降於彤揚武將軍益州刺史周仲孫勒兵距彤等於綿竹聞堅將毛當將至成都仲孫率騎五千奔於南中安當進兵遂陷益州於是西南夷�莋夜郎等皆歸之堅以安爲右大將軍益州牧鎭成都毛當爲鎭西將軍梁州刺史鎭漢中姚萇爲寧州刺史領西蠻校尉王統爲南秦州刺史鎭仇池蜀人張育楊光等起兵與巴獠相應以叛於堅晉益州刺史竺瑤威遠將軍桓石虔率眾三萬據墊江育乃自號蜀王遣使歸順與巴獠酋帥張重尹萬等五萬餘人進圍成都尋而育與萬爭權舉兵相持堅遣鄧羌與楊安等擊敗之育光退屯綿竹安又敗張重尹萬於成都南重死之及首級二萬三千鄧羌復擊張育楊光於綿竹皆害之桓石虔敗姚萇於墊江萇退據五城石虔與竺瑤移屯巴東時有人於堅明光殿大呼謂堅曰甲申乙酉魚羊食人悲哉無復遺堅命執之俄而不見祕書監朱彤等因請誅鮮卑堅不從遣使巡行四方觀風俗問政道明黜陟卹孤獨不能自存者以安車蒲輪徵隱士樂陵王勸爲國子祭酒及王猛卒堅置聽訟觀於未央之南禁老莊圖讖之學中外四禁二衛四軍長上將士皆令修學課後宮置典學立內司以授於掖庭選閹人及女隸有聰識者置博士以授經遣其武衛苟萇左將軍毛盛中書令梁熙步兵校尉姚萇等率騎十三萬伐張天錫於姑臧遣尙書郎閻貞梁殊銜命軍前下書徵天錫堅嚴飾鹵簿親餞萇等於城西賞行將各有差又遣其秦州刺史苟池河州刺史李辯涼州刺史王統率三州之眾以繼之閻負等到涼州天錫自以晉之列藩志在保境命斬之遣將軍馬建出距萇等俄而梁熙王統等自淸石津攻其將梁粲於河會城陷之苟萇濟自石城津與梁熙等會攻纏縮城又陷之馬建懼自揚川退還淸塞天錫又遺將軍掌據率眾三萬與馬建陣於洪池苟萇遣姚萇以甲卒三千挑戰諸將勸據擊之以挫其鋒據不從天錫乃率中軍三萬次金昌萇熙聞天錫來逼急攻據建建降於萇遂攻據害之及其軍司席仂萇進軍入淸塞乘髙列陣天錫又遣司兵趙充哲爲前鋒率勁勇五萬與萇等戰於赤岸哲大敗天錫懼而奔還致箋請降萇至姑臧天錫乘素車白馬面縛輿櫬降於軍門萇釋縛焚櫬送之於長安諸郡縣悉降堅以梁熙爲持節西中郎將涼州刺史領護西羌校尉鎭姑臧徙豪右七千餘戶於關中五品稅百姓金銀一萬三千斤以賞軍士餘皆安堵如故堅封天錫重光縣之東寧鄕二百戶號歸義侯初萇等將徵天錫堅爲其立第於長安至是而居之堅旣平涼州又遣其安北將軍幽州刺史苻洛爲北討大都督率幽州兵十萬討代王涉翼犍又遣後將軍俱難與鄧羌等率步騎二十萬東出和龍西出上郡與洛會於涉翼犍庭翼犍戰敗遁於弱水苻洛逐之勢窘迫退還陰山其子翼圭縛父請降洛等振旅而還封賞有差堅以翼犍荒俗未參仁義令入太學習禮以翼圭執父不孝遷之於蜀散其部落於漢鄣邊故地立尉監行事官寮領押課之治業營生三五取丁優復三年無稅租其渠帥歲終令朝獻出入行來爲之制限堅嘗之太學召涉翼犍問曰中國以學養性而人壽考漠北啖牛羊而人不壽何也翼犍不能答又問卿種人有堪將者可召爲國家用對曰漠北人能捕六畜善馳走逐水艸而已何堪爲將又問好學否對曰若不好學陛下用教臣何爲堅善其答堅以關中水旱不時議依鄭白故事發其王侯已下及豪望富室僮隸三萬人開涇水上源鑿山起堤通渠引瀆以漑岡鹵之田及春而成百姓賴其利以涼州新附復租賦一年爲父後者賜爵一級孝弟力田爵二級孤寡髙年谷帛有差女子百戶牛酒大酺三日遣其尙書令苻丕率司馬慕容暐苟萇等步騎七萬寇襄陽使楊安將樊鄧之眾爲前鋒屯騎校尉石越率精騎一萬出魯陽關慕容垂與姚萇出自南鄕苟池等與彊弩王顯將勁卒四萬從武當繼進大會漢陽師次沔北晉南中郎將朱序以丕軍無舟�不以爲虞石越遂遊馬以渡序大�固守中城越攻陷外郛獲船百餘艘以濟軍丕率諸將進攻中城遣苟池石越毛當以眾五萬屯於江陵晉車騎將軍桓沖擁眾七萬爲序聲援憚池等不進保據上明兗州刺史彭超遣使上言於堅曰晉沛郡太守戴逯以卒數千戍彭城臣請率精銳五萬攻之願更遣重將討淮南諸城堅於是又遣其後將軍俱難率右將軍毛當後禁毛盛陵江邵保等步騎七萬寇淮陰盱眙楊武彭超寇彭城梁州刺史韋鍾寇魏興攻太守吉挹於西城晉將軍毛武生率眾五萬距之與俱難等相持於淮南先是梁熙遣使西域稱揚堅之威徳並以彩繒賜諸國王於是朝獻者十有餘國大宛獻天馬千里駒皆汗血朱鬣五色鳳膺麟身及諸珍異五百餘種堅曰吾思漢文之返千里馬咨嗟美詠今所獻馬其悉返之庶克念前王髣�古人矣乃命羣臣作止馬詩而遣之示無欲也其下以爲盛徳之事遠同漢文於是獻詩者四百餘人是時苻丕久圍襄陽禦史中丞李柔劾丕以師老無功請徵下廷尉堅曰丕等費廣無成實宜貶戮但師已淹時不可虛然中返其特原之令以功成贖罪因遣其黃門郎韋華持節切讓丕等仍賜以劍曰來春不捷者汝可自裁不足復持面見吾也初丕之寇襄陽也將急攻之苟萇諫曰今以十倍之眾積粟如山但徙荊楚人內於許洛絕其糧運使外援不接糧盡無人不攻自潰何爲促攻以傷將士之命丕從之及堅讓至眾咸疑�莫知所爲徵南主簿河東王施進曰以大將軍英秀諸將勇銳以攻小城何異洪壚燎羽毛所以緩攻欲以計制之若決一旦之機可指日而定今破襄陽上明自遁復何所疑願請一旬之期以展三軍之勢如其不捷施請爲戮首丕於是促圍攻之堅將親率眾助丕等使苻融將關東甲卒會於壽春梁熙統河西之眾以繼中軍融熙並上言以爲未可興師乃止

僭號部匯考十六

晉代僭號十一

前秦二苻堅二苻丕

苻登苻崇

晉書苻堅載記太元四年晉兗州刺史謝元率眾數萬次於泗汭將救彭城苻丕陷襄陽執南中郎將朱序送於長安堅署爲度支尙書以其中壘梁成爲南中郎將都督荊揚州諸軍事荊州刺史領護南蠻校尉配兵一萬鎭襄陽以徵南府器杖給之彭超圍彭城也置輜重於畱城至是晉將謝元遣將軍何謙之髙衡率眾萬餘聲趣畱城超引軍赴之戴逯率彭城之眾奔於謝元超畱其治中徐褒守彭城而復寇盱眙俱難旣陷淮陰畱邵保戍之與超會師而南晉將毛武生救魏興遣前鋒督護趙福將軍袁虞等將水軍一萬�江而上堅南巴校尉姜宇遣將張紹仇生等水陸五千距之戰於南縣王師敗績尋而韋鍾攻陷魏興執太守吉挹毛當與王顯自襄陽而東會攻淮南彭超陷盱眙獲晉建威將軍髙密內史毛璪之遂攻晉幽州刺史田洛於三阿去廣陵百里京都大震臨江列戍孝武帝遣徵鹵將軍謝石率水軍次於塗中右衛將軍毛安之遊擊將軍河間王曇之次於堂邑謝元自廣陵救三阿毛當毛盛馳襲安之王師敗績元率眾三萬次於白馬塘俱難遣其將都顏率騎逆元戰於塘西元大敗之斬顏元進兵至三阿與難超戰超等又敗退保盱眙元進次石梁與田洛攻盱眙難超出戰復敗退屯淮陰元遣將軍何謙之督護諸葛侃率舟師乘潮而上焚淮橋又與難等合戰謙之斬其將邵保難超退師淮北難歸罪彭超斬其司馬柳渾堅聞之大怒檻車徵超下獄超自殺難免爲庶人堅以毛當爲平南將軍徐州刺史鎭彭城毛盛爲平東將軍兗州刺史鎭胡陸王顯爲平吳校尉揚州刺史戍下邳賞堂邑之功也又以苻洛爲散騎常侍持節都督益寧西南夷諸軍事徵南大將軍益州牧領護西夷校尉鎭成都命從伊闕自襄陽溯漢而上洛健之兄子也雄勇多力而猛气絕人堅深忌之故常爲邊牧洛有徵伐之功而未賞及是遷也恚怒謀於眾曰孤與帝室至親也主上不能以將相任孤常擯孤於外旣投之西裔復不聽過京師此必有伏計令梁成沈孤於漢水矣爲宜束手就命爲追晉陽之事以匡社稷邪諸君意如何其治中平顏妄陳祥瑞勸洛舉兵洛因攘袂大言曰孤計決矣沮謀者斬於是自稱大將軍大都督秦王署置官司以平顏爲輔國將軍幽州刺史爲其謀主分遣使者徵兵於鮮卑烏丸髙句麗百濟及薛羅休忍等諸國並不從洛�而欲止平顏曰且宜聲言受詔盡幽並之兵出自中山常山陽平公必郊迎於路因而執之進據冀州總關東之眾以圖秦雍可使百姓不覺易主而大業定矣洛從之乃率眾七萬發和龍將圖長安於是關中騷動盜賊並起堅遣使數之曰天下未一家兄弟匪他何爲而反可還和龍當以幽州永爲世封洛謂使者曰汝還白東海王幽州褊厄不足容萬乘須還王咸陽以承髙祖之業若能候駕潼關者位爲上公爵歸本國堅大怒遣其左將軍竇衝及呂光率步騎四萬討之右將軍都貴馳傳詣鄴率冀州兵三萬爲前鋒以苻融爲大都督授之節度使石越率騎一萬自東萊出石徑襲和龍海行四百餘里苻重亦盡薊城之眾會洛兵於中山有眾十萬衝等與洛戰於中山大敗之執洛及其將蘭殊送於長安呂光追斬苻重於幽州石越克和龍斬顏平及其黨與百餘人堅赦蘭殊署爲將軍徙洛於涼州徵苻融爲車騎大將軍領宗正錄尙書事洛旣平堅以關東地廣人殷思所以鎭靜之引其羣臣於東堂議曰凡我族類支裔彌繁今欲分三原九嵕武都汧雍十五萬戶於諸方要鎭不忘舊徳爲盤石之宗於諸君之意如何皆曰此有周所以祚隆八百社稷之利也於是分四帥子弟三千戶以配苻丕鎭鄴如世封諸侯爲新券主堅送丕於灞上流涕而別諸戎子弟離其父兄者皆悲號哀慟酸感行人識者以爲喪亂流離之象於是分幽州置平州以石越爲平州刺史領護鮮卑中郎將鎭龍城大鴻臚韓引領護赤沙中郎將移烏丸府於代郡之平城中書梁讜爲安遠將軍幽州刺史鎭薊城毛興爲鎭西將軍河州刺史鎭枹罕王騰爲鷹揚將軍並州刺史領護匈奴中郎將鎭晉陽二州各配支戶三千苻暉爲鎭東大將軍豫州牧鎭洛陽苻睿爲安東將軍雍州刺史鎭蒲�先是髙陸人穿井得龜大三尺背有八卦文堅命大卜池養之食以粟及此而死藏其骨於太廟其夜廟丞髙虜夢龜謂之曰我本出將歸江南遭時不遇隕命秦庭又有人夢中謂虜曰龜三千六百歲而終終必妖興亡國之徵也堅自平諸國之後國內殷實遂示人以侈懸珠簾於正殿以朝羣臣宮宇車乘器物服禦悉以珠璣瑯玕奇寶珍怪飾之尙書郎裴元略諫曰臣聞堯舜茅茨周卑宮室故致和平慶隆八百始皇窮極奢麗嗣不及孫願陛下則采椽之不琢鄙瓊室而不居敷純風於天下流休範於無窮賤金玉珍�帛勤卹人隱勸課農桑捐無用之器棄難得之貨惇至道以厲薄俗修文徳以懷遠人然後一軌九州同風天下刑措旣登告成東嶽蹤軒皇以齊美哂二漢之徙封臣之願也堅大悅命去珠簾以元略爲諫議大夫鄯善王車師前部王來朝大宛獻汗血馬肅愼貢楛矢天竺獻火浣布康居於置及海東諸國凡六十有二王皆遣使貢其方物初堅母少寡將軍李威有辟陽之寵史官載之至是堅收起居注及著作所錄而觀之見其事慚怒及焚其書而大檢史官將加其罪著作郎趙泉車敬等已死乃止荊州刺史都貴遣其司馬閻振中兵參軍吳仲等率眾二萬寇竟陵畱輜重於管城水陸輕進桓沖遣南平太守桓石虔竟陵太守郭銓等水陸二萬距之相持月餘戰於滶水振等大敗退保管城石虔乘勝攻破之斬振及仲俘斬萬七千太元七年堅饗羣臣於前殿樂奏賦詩秦州別駕天水姜平子詩有丁字直而不曲堅問其故平子曰臣丁至剛不可以屈且曲下者不正之物未足獻也堅笑曰名不虛行因擢爲上第堅兄法子東海公陽與王猛子散騎侍郎皮謀反事泄堅問反狀陽曰禮云父母之仇不同天地臣父哀公死不以罪齊襄復九世之讎而況臣乎皮曰臣父丞相有佐命之勛而臣不免貧餒所以圖富也堅流涕謂陽曰哀公之薨事不在朕寧卿不知之讓皮曰丞相臨終托卿以十具牛爲田不聞爲卿求位知子莫若父何斯言之徵也皆赦不誅徙陽於髙昌皮於朔方之北苻融以位宗正不能肅遏姦萌上疏請待罪私藩堅不許將以融爲司徒融固辭堅銳意荊揚將謀入寇乃攺授融徵南大將軍開府儀同三司新平郡獻玉器初堅卽僞位新平王雕陳說圖讖堅大悅以雕爲太史令嘗言於堅曰謹按讖云古月之永亂中州洪水大起健西流惟有雄子定八州此卽三祖陛下之聖諱也又曰當有艸付臣又土滅東燕破白虜氐在中華在表按圖讖之文陛下當滅燕平六州願徙汧隴諸氐於師京三秦大戶置之於邊地以應圖讖之言堅訪之王猛猛以雕爲左道惑眾勸堅誅之雕臨刑上疏曰臣以趙建武四年從京兆劉湛學明於圖記謂臣曰新平地古顓頊之墟裏名曰雞閭記云此裏應出帝王寶器其名曰延壽寶鼎顓頊有云河上先生爲吾隱之於咸陽西北吾子孫有艸付臣又土應之湛又云吾嘗齋於室中夜有流星大如半月落於此地斯蓋是乎願陛下志之平七州之後出於壬午之年至是而新平人得之以獻器銘篆書文題之法一爲天王二爲王后三爲三公四爲諸侯五爲伯子男六爲卿大夫七爲元士自此以下考載文記列帝王名臣自天子王后內外次序上應天文象紫宮布列依玉牒版辭不違帝王之數從上元人皇起至中元窮於下元天地一變盡三元而止堅以雕言有徵追贈光祿大夫幽州蝗廣袤千里堅遣其散騎常侍劉蘭持節爲使者發靑冀幽並百姓討之以苻朗爲使持節都督靑徐兗三州諸軍事鎭東將軍靑州刺史以諫議大夫裴元略爲陵江將軍西裔校尉巴西梓潼二郡太守密授規模令與王撫備舟師於蜀將以入寇車師前部王彌置鄯善王休密馱朝於堅堅賜以朝服引見西堂置等觀其宮室壯麗儀衛嚴肅甚懼因請年年貢獻堅以西域路遙不許令三年一貢九年一朝以爲永制置等請曰大宛諸國𨿽通貢獻然誠節未純請乞依漢置都護故事若王師出關請爲鄕導堅於是以驍騎呂光爲持節都督西討諸軍事與陵江將軍姜飛輕騎將軍彭晃等配兵七萬以討定西域苻融以虛耗中國投兵萬里之外得其人不可役得其地不可耕固諫以爲不可堅曰二漢力不能制匈奴猶出師西域今匈奴旣平易若摧朽𨿽勞師遠役可傳檄而定化被昆山垂芳千載不亦美哉朝臣又屢諫皆不納晉將軍朱綽焚踐沔北屯田掠六百餘戶而還堅引羣臣會議曰吾統承大業垂二十載芟夷逋穢四方略定惟東南一隅未賓王化吾每思天下不一未嘗不臨食輟餔今欲起天下兵以討之略計兵杖精卒可有九十七萬吾將躬先啟行薄伐南裔於諸卿意何如祕書監朱彤曰陛下應天順時恭行天罰嘯�則五嶽摧覆呼吸則江海絕流若一舉百萬必有徵無戰晉主自當銜璧輿櫬啟顙軍門若迷而弗悟必逃死江海猛將追之卽可賜命南巢中州之人還之桑梓然後回駕岱宗告成封禪起白雲於中壇受萬歲於中嶽爾則終古一時書契未有堅大悅曰吾之志也左僕射權翼進曰臣以爲晉未可伐夫以紂之無道天下離心八百諸侯不謀而至武王猶曰彼有人焉回師止�三仁誅放然後奮戈牧野今晉道𨿽微未聞喪徳君臣和睦上下同心謝安桓沖江左偉才可謂晉有人焉臣謂師克在和今晉和矣未可圖也堅默然久之曰諸君各言其志太子左衛率石越對曰吳人恃險偏隅不賓王命陛下親禦六師問罪衡越誠合人神四海之望但今歲鎭星守鬥牛福徳在吳懸象無差不可犯也且晉中宗藩王耳裔夏之情咸共推之遺愛猶在於人昌明其孫也國有長江之險朝無昏貳之釁臣愚以爲利用修徳未宜動師孔子曰遠人不服修文徳以來之願保境養兵伺其虛隙堅曰吾聞武王伐紂逆歲犯星天道幽遠未可知也昔夫差威陵上國而爲勾踐所滅仲謀澤洽全吳孫�因三代之業龍驤一呼君臣面縛𨿽有長江其能固乎以吾之眾旅投鞭於江足斷其流越曰臣聞紂爲無道天下患之夫差淫虐孫�昏暴眾叛親離所以敗也今晉𨿽無徳未有斯罪深願厲兵積粟以待天時羣臣各有異同庭議者久之堅曰所謂築室於道沮計萬端吾當內斷於心矣羣臣出後獨畱苻融議之堅曰自古大事定策者一兩人而已羣議紛紜徒亂人意吾當與汝決之融曰歲鎭在鬥牛吳越之福不可以伐一也晉主休明朝臣用命不可以伐二也我數戰兵疲將倦有憚敵之意不可以伐三也諸言不可者策之上也願陛下納之堅作色曰汝復如此天下之事吾當誰與言之今有眾百萬資仗如山吾𨿽未稱令主亦不爲暗劣以累捷之威擊垂亡之寇何不克之有乎吾終不以賊遺子孫爲宗廟社稷之憂也融泣曰吳之不可伐昭然虛勞大舉必無功而反臣之所憂非此而已陛下寵育鮮卑羌羯布諸畿甸舊人族類斥徙遐方今傾國而去如有風塵之變者其如宗廟何監國以弱卒數萬畱守京師鮮卑羌羯攢聚如林此皆國之賊也我之讎也臣恐非但徒返而已亦未必萬全臣智識愚淺誠不足采王景略一時奇士陛下每擬之孔明其臨終之言不可忘也堅不納遊於東苑命沙門道安同輦權翼諫曰臣聞天子法駕侍中陪乘淸道而行進止有度三代末主或虧大倫適一時之情書惡來世故班姬辭輦垂美無窮道安毀形賤士不宜參穢神輿堅作色曰安公道冥至境徳爲時尊朕舉天下之重未足以易之非公與輦之榮此乃朕之顯也命翼扶安升輦顧謂安曰朕將與公南遊吳越整六師而巡狩謁虞陵於疑嶺瞻禹穴於會稽泛長江臨滄海不亦樂乎安曰陛下應天禦世居中土而制四維逍遙順時以適聖躬動則鳴鑾淸道止則神棲無爲端拱而化與堯舜比隆何爲勞身於馳騎口倦於經略櫛風沐雨蒙塵野次乎且東南區區地下气癘虞舜遊而不返大禹適而弗歸何足以上勞神駕下困蒼生詩云惠此中國以綏四方苟文徳足以懷遠可不煩寸兵而坐賓百越堅曰非爲地不廣人不足也但思混一六合以濟蒼生天生蒸庶樹之君者所以除煩去亂安得憚勞朕旣大運所鍾將簡天心以行天罰髙辛有熊泉之役唐堯有丹水之師此皆著之前典昭之後王誠如公言帝王無省方之文乎且朕此行也以義舉耳使流度衣冠之冑還其墟墳復其桑梓止爲靖難銓才不欲窮兵極武安曰若鸞駕必欲親動猶不願遠涉江淮可暫幸洛陽明授勝略馳紙檄於丹陽開其攺迷之路如其不庭伐之可也堅不納先是羣臣以堅信重道安謂安曰主上欲有事於東南公何不爲蒼生致一言也故安因此而諫苻融及尙書原紹石越等上書面諫前後數十堅終不從堅少子中山公詵有寵於堅又諫曰臣聞季良在隨楚人憚之宮奇在虞晉不窺兵國有人焉故也及謀之不用而亡不淹歲前車之覆軌後車之明鑑陽平公國之謀主而陛下違之晉有謝安桓沖而陛下伐之是行也臣竊惑焉堅曰國有元龜可以決大謀朝有公卿可以定進否孺子言焉將爲戮也所司奏劉蘭討蝗幽州經秋冬不滅請徵下廷尉詔獄堅曰災降自天殆非人力所能除也此自朕之政違所致蘭何罪焉明年呂光發長安堅送於建章宮謂光曰西戎荒俗非禮義之邦羈縻之道服而赦之示以中國之威導以王化之法勿極武窮兵過深殘掠加鄯善王休密馱使持節散騎常侍都督西域諸軍事寧西將軍車師前部王彌置使持節平西將軍西域都護率其國兵爲光鄕導是年益州西南夷海東諸國皆遣使貢其方物堅南遊灞上從容謂羣臣曰軒轅大聖也其仁若天其智若神猶隨不順者從而徵之居無常所以兵爲衛故能日月所照風雨所至莫不率從今天下垂平惟東南未殄朕忝荷大業巨責攸歸豈敢優遊卒歲不建大同之業每思桓溫之寇也江東不可不滅今有勁卒百萬文武如林鼓行而摧遺晉若商風之隕秋籜朝廷內外皆言不可吾實未解所由晉武若信朝士之言而不徵吳者天下何由一軌吾計決矣不復與諸卿議也太子宏進曰吳今得歲不可伐也且晉主無罪人爲之用謝安桓沖兄弟皆一方之才君臣戮力阻險長江未可圖也但可厲兵積粟以待暴主一舉而滅之今若動而無功則威名損於外資財竭於內是故聖王之行師也內斷必誠然後用之彼若憑長江以固守徙江北百姓於江南增城淸野杜門不戰我已疲矣彼未引弓土下气癘不可久畱陛下將若之何堅曰往年車騎滅燕亦犯歲而捷之天道幽遠非汝所知也昔始皇之滅六國其王豈皆暴乎且吾內斷於心久矣舉必克之何爲無功吾方命蠻裔以攻其內精甲勁兵以攻其外內外如此安有不克道安曰太子之言是也願陛下納之堅弗從冠軍慕容垂言於堅曰陛下徳侔軒唐功髙湯武威澤被於八表遠裔重譯而歸司馬昌明因餘燼之資敢距王命是而不誅法將安措孫氏跨僭江東終並於晉其勢然也臣聞小不敵大弱不禦彊況大秦之應符陛下之聖武彊兵百萬韓白盈朝而令其偸魂假號以賊寇遺子孫哉詩云築室於道謀是用不潰於成陛下內斷神謀足矣不煩廣訪朝臣以亂聖慮昔晉武之平吳也言可者張杜數賢而己若采羣臣之言豈能建不世之功諺云憑天俟時時已至矣其可已乎堅大悅曰與吾定天下者其惟卿耳賜帛五百匹彗星埽東井自堅之建元十七年四月長安有水影遠觀若水視地則見人至是則止堅惡之上林竹死洛陽地陷晉車騎將軍桓沖率眾十萬伐堅遂攻襄陽遣前將軍劉波冠軍桓石虔振威桓石民攻沔北諸臣輔國楊亮伐蜀攻拔伍城進攻涪城龍驤胡彬攻下蔡鷹揚郭銓攻武當衝別將攻萬歲城拔之堅大怒遣其子徵南睿及冠軍慕容垂左衛毛當率步騎五萬救襄陽揚武張崇救武當後將軍張蠔步兵校尉姚萇救涪城睿次新野垂次鄧城王師敗張崇於武當掠二千餘戶而歸睿遣垂及驍騎石越爲前鋒次於沔水垂越夜命三軍人持十炬火系炬於樹枝光照十數里中衝懼退還上明張蠔出斜谷楊亮亦引兵退歸堅下書悉發諸州公私馬人十丁遣一兵門在灼然者爲崇文義從良家子年二十已下武藝驍勇富室材雄者皆拜羽林郎下書期克捷之日以帝爲尙書左僕射謝安爲吏部尙書桓沖爲侍中並立第以待之良家子至者三萬餘騎其秦州主簿金城趙盛之爲建威將軍少年都統遣徵南苻融驃騎張蠔撫軍苻方衛軍梁成平南慕容暐冠軍慕容垂率步騎二十五萬爲前鋒堅發長安戎卒六十餘萬騎二十七萬前後千里旌鼓相望堅至項城涼州之兵始達咸陽蜀漢之軍順流而下幽冀之眾至於彭城東西萬里水陸齊進運漕萬艘自河入石門達於汝潁融等攻陷壽春執晉平鹵將軍徐元喜安丰太守王先垂攻陷項城害晉將軍王太丘梁成與其揚州刺史王顯弋陽太守王詠等率眾五萬屯於洛澗柵淮以遏東軍成頻敗王師晉遣都督謝石徐州刺史謝元豫州刺史桓伊輔國謝琰等水陸七萬相繼距融去洛澗二十五里憚成不進龍驤將軍胡彬先保硤石爲融所逼糧盡詐揚沙以示融軍潛遣使告石等曰今賊盛糧盡恐不見大將軍融軍人獲而送之融乃馳使白堅曰賊少易俘但懼其越逸宜速進眾軍掎禽賊帥堅大悅恐石等遁也捨大軍於項城以輕騎八千兼道赴之令軍人曰敢言吾至壽春者拔舌故石等弗知晉龍驤將軍劉牢之率勁卒五千夜襲梁成壘克之斬成及王顯王詠等十將士卒死者萬五千謝石等以旣敗梁成水陸繼進堅與苻融登城而望王師見部陣齊整將士精銳又北望八公山上艸木皆類人形顧謂融曰此亦勍敵也何謂少乎憮然有懼色初朝廷聞堅入寇會稽王道子以威儀鼓吹求助於鐘山之神奉以相國之號及堅之見艸木狀人若有力焉堅遣其尙書朱序說石等以眾盛欲脇而降之序詭謂石曰若秦百萬之眾皆至則莫可敵也及其眾軍未集宜在速戰若挫其前鋒可以得志石聞堅在壽春也懼謀不戰以疲之謝琰勸從序言遣使請戰許之時張蠔敗謝石於肥南謝元謝琰勒卒數萬陣以待之蠔乃退列陣逼肥水王師不得渡遣使謂融曰君懸軍深入置陣逼水此持久之計豈欲戰者乎若小退師令將士周旋僕與君公緩轡而觀之不亦美乎融於是麾軍卻陣欲因其濟水覆而取之軍遂奔退制之不可止融馳騎略陣馬倒被殺軍遂大敗王師乘勝追擊至於靑岡死者相枕堅爲流矢所中單騎遁還於淮北饑甚人有進壺�豚髀者堅食之大悅曰昔公孫豆粥何以加也命賜帛十匹綿十斤辭曰臣聞白龍厭天池之樂而見困豫且陛下目所睹也耳所聞也今蒙塵之難豈自天乎且妄施不爲惠妄受不爲忠陛下臣之父母也安有子養而求報哉弗顧而退堅大慚顧謂其夫人張氏曰朕若用朝臣之言豈見今日之事邪當何面目復臨天下乎然流涕而去聞風聲鶴唳皆謂晉師之至其僕射張天錫尙書朱序及徐元喜等皆歸順初諺言堅不出項羣臣勸堅停項爲六軍聲鎭堅不從故敗諸軍悉潰惟慕容垂一軍獨全堅以千餘騎赴之垂子寶勸垂殺堅垂不從乃以兵屬堅初慕容暐屯鄖城姜成等守漳口晉隨郡太守夏侯澄攻姜成斬之暐棄其眾奔還堅收離集散比至洛陽眾十餘萬百官威儀軍容粗備未及關而垂有貳志說堅請巡撫燕岱並求拜墓堅許之權翼固諫以爲不可堅不從尋懼垂爲變悔之遣驍騎石越率卒三千戌鄴驃騎張蠔率羽林五千戍並州畱兵四千配鎭軍毛當戍洛陽堅至自淮南次於長安東之行宮哭苻融而後入告罪於其太廟赦殊死已下文武增位一級厲兵課農存卹孤老諸士卒不返者皆復其家終世贈融大司馬謚曰哀公衛軍從事中郎丁零翟斌反於河南長樂公苻丕遣慕容垂及苻飛龍討之垂南結丁零殺飛龍盡坑其眾豫州牧平原公苻暉遣毛當擊翟斌爲斌所敗當死之垂子農亡奔列人招集羣盜眾至萬數千丕遣石越擊之爲農所敗越死之垂引丁零烏丸之眾二十餘萬爲飛梯地道以攻鄴城慕容暐弟燕故濟北王泓先爲北地長史聞垂攻鄴亡命奔關東收諸馬牧鮮卑眾至數千還屯華陰慕容暐乃潛使諸弟及宗人起兵於外堅遣將軍彊永率騎擊之爲泓所敗泓眾遂盛自稱使持節大都督陜西諸軍事大將軍雍州牧濟北王推叔父垂爲丞相都督陜東諸軍事領大司馬冀州牧吳王堅謂權翼曰吾不從卿言鮮卑至是關東之地吾不復與之爭將若泓何翼曰寇不可長慕容垂正可據山東爲亂不暇近逼今暐及宗族種類盡在京師鮮卑之眾布於畿甸實社稷之元憂宜遣重將討之堅乃以廣平公苻熙爲使持節都督雍州雜戎諸軍事鎭東大將軍雍州刺史鎭蒲�徵苻睿爲都督中外諸軍事衛大將軍司隸校尉錄尙書事配兵五萬以左將軍竇衝爲長史龍驤姚萇爲司馬討泓於華澤平陽太守慕容衝起兵河東有眾二萬進攻蒲�堅命竇衝討之苻睿勇果輕敵不卹士眾泓聞其至也懼率眾將奔關東睿馳兵要之姚萇諫曰鮮卑有思歸之心宜驅出關不可遏也睿弗從戰於華澤睿敗績被殺堅大怒萇懼誅遂叛竇衝擊慕容衝於河東大破之衝率騎八千奔於泓軍泓眾至十餘萬遣使謂堅曰秦爲無道滅我社稷今天誘其衷使秦師傾敗將欲興復大吳王已定關東可速資備大駕奉送家兄皇帝並宗室功臣之家泓當率關中燕人翼衛皇帝還返鄴都與秦以武牢爲界分王天下永爲鄰好不復爲秦之患也巨鹿公輕戇銳進爲亂兵所害非泓之意堅大怒召慕容暐責之曰卿父子干紀僭亂乖逆人神朕應天行罰盡兵勢而得卿卿非攺迷歸善而合宗蒙宥兄弟布列上將納言𨿽曰破滅其實若歸柰何因王師小敗便猖悖若此垂爲長蛇於關東泓衝稱兵內侮泓書如此卿欲去者朕當相資卿之宗族可謂人面獸心殆不可以國士期也暐叩頭流血泣涕陳謝堅久之曰書云父子兄弟無相及也卿之忠誠實簡朕心此自三豎之罪非卿之過復其位而待之如初命暐以書招諭垂及泓衝使息兵還長安恕其反叛之咎而暐密遣使者謂泓曰今秦數已終長安怪異特甚當不復能久立吾旣籠中之人必無還理昔不能保守宗廟致令傾喪若斯吾罪人也不足復顧吾之存亡社稷不輕勉建大業以興復爲務可以吳王爲相國中山王爲太宰領大司馬汝可爲大將軍領司徒承制封拜聽吾死問汝便卽尊位泓於是進向長安攺年曰燕興是時鬼夜哭三旬而止堅率步騎二萬討姚萇於北地次於趙氏塢使護軍楊璧遊騎三千斷其奔路右軍徐成左軍竇衝鎭軍毛盛等屢戰敗之仍斷其運水之路馮翊遊欽因淮南之敗聚眾數千保據頻陽遣軍運水及粟以饋姚萇楊璧盡獲之萇軍渴甚遣其弟鎭北尹買率勁卒二萬決堰竇衝率眾敗其軍於鸛雀渠斬尹買及首級萬三千萇眾危�人有渴死者俄而降雨於萇營營中水三尺周營百步之外寸餘而已於是萇軍大振堅方食去按怒曰天其無心何故降澤賊營萇又東引慕容泓爲援泓謀臣髙蓋宿勤崇等以泓徳望後衝且持法苛峻乃殺泓立衝爲皇太弟承制行事自相署置姚萇畱其弟徵鹵緒守楊渠川大營率眾七萬來攻堅堅遣楊璧等擊之爲萇所敗獲楊璧毛盛徐成及前軍齊午等數十人皆禮而遣之苻暉率洛陽陜城之眾七萬歸於長安益州刺史王廣遣將軍王蠔率屬漢之眾來赴難堅聞慕容衝去長安二百餘里引師而歸使撫軍苻方戍驪山拜苻暉使持節散騎常侍都督中外諸軍事車騎大將軍司隸校尉錄尙書配兵五萬距衝河間公苻琳爲中軍大將軍爲暉後繼衝乃令婦人乘牛爲眾揭竿爲旗揚土爲塵督厲其眾晨攻暉營於鄭西暉出距戰衝揚塵鼓噪暉師敗績堅又以尙書姜宇爲前將軍與苻琳率眾三萬擊衝於灞上爲衝所敗宇死之琳中流矢衝遂據阿房城初堅之滅燕衝姊爲淸河公主年十四有殊色堅納之寵冠後庭衝年十二亦有龍陽之姿堅又幸之姊弟專寵宮人莫進長安歌之曰一雌復一雄雙飛入紫宮咸懼爲亂王猛切諫堅乃出衝長安又謠曰鳳皇鳳皇止阿房堅以鳳皇非梧桐不棲非竹實不食乃植桐竹數十萬株於阿房城以待之衝小字鳳皇至是終爲堅賊入止阿房城焉晉西中郎將桓石虔進據魯陽遣河南太守髙茂北戍洛陽晉冠軍謝元次於下邳徐州刺史趙遷棄彭城奔還元前鋒張願追遷及於碭山轉戰而免元進據彭城時呂光討平西域三十六國所獲珍寶以萬萬計堅下書以光爲使持節散騎常侍都督玉門以西諸軍事安西將軍西域校尉進封順鄕侯增邑一千戶劉牢之伐兗州堅刺史張崇棄鄄城奔於慕容垂牢之遣將軍劉襲追崇戰於河南斬其東平太守楊光而退牢之遂據鄄城慕容衝進逼長安堅登城觀之嘆曰此寇何從出也其彊若斯大言責衝曰爾輩羣奴正可牧牛羊何爲送死衝曰奴則奴矣旣厭奴苦復欲取爾見代堅遣使送錦袍一領遺衝稱詔曰古人兵交使在其間卿遠來艸創得無勞乎今送一袍以明本懷朕於卿恩分如何而於一朝忽爲此變衝命詹事答之亦稱皇太弟有令孤今心在天下豈顧一袍小惠苟能知命便可君臣束手早送皇帝自當寬貸苻氏以酬曩好終不使旣往之施獨美於前堅大怒曰吾不用王景略陽平公之言使白虜敢至於此苻丕在鄴糧竭馬無艸削松木而食之會丁零叛慕容垂垂引師去鄴始具西問知苻睿等喪敗長安危逼乃遣其陽平太守邵興率騎一千將北引重合侯苻謨髙邑侯苻亮阜城侯苻定於常山固安侯苻鑑中山太守王兗於中山以爲己援垂遣張崇要興護之於襄國南又遣其參軍封孚西引張蠔並州刺史王騰於晉陽蠔騰以眾寡不赴不進退路窮乃謀於羣寮司馬揚膺唱歸順之計丕猶未從會晉遣濟北太守丁匡據碻磝濟陽太守郭滿據滑臺將軍顏肱襲次於河北丕遣將軍桑據距之爲王師所敗襲等進攻黎陽克之丕懼乃遣從弟就與參軍焦逵請救於謝元丕書稱假途求糧還赴國難須軍援旣接以鄴與之若西路不通長安陷沒請率所領保守鄴城乃羈縻一方文降而已逵與參軍姜讓密謂楊膺曰今禍難如此京師阻隔吉凶莫審密邇寇讎三軍磬絕傾危之甚朝不及夕觀公豪气不除非救世之主旣不能竭盡誠款速致糧援方設兩端必無成也今日之殆疾於轉機不容虛設徒成反復宜正書爲表以結殷勤若王師之至必當致身如其不從可逼縛與之苟不義服一人力耳古人行權寧濟爲功況君侯累葉載徳顯祖初著名於晉朝今復建崇勛使功業相繼千載一時不可失也膺素輕丕自以力能逼之乃攺書而遣逵等並遣濟南毛蜀毛鮮等分房爲任於晉堅遣鴻臚郝稚徵處士王嘉於到獸山旣至堅每日召嘉與道安於外殿動靜諮問之慕容暐入見東堂稽首謝曰弟衝不識義方孤背國恩臣罪應萬死陛下垂天地之容臣蒙更生之惠臣二子昨婚明當三日愚欲暫屈鑾駕幸臣私第堅許之暐出嘉曰椎蘆作蘧蒢不成文章會天大雨不得殺羊堅與羣臣莫之能解是夜大雨晨不果出初暐之遣諸弟起兵於外也堅防守甚嚴謀應之而無因時鮮卑在城者猶有千餘人暐乃密結鮮卑之眾謀伏兵請堅因而殺之令其豪帥悉羅騰屈突鐵侯等潛告之曰官今使侯外鎭聽舊人悉隨可於某日會集某處鮮卑信之北部人突賢與其妹別妹爲左將軍竇衝小妻聞以告衝請畱其兄衝馳入白堅堅大驚召騰問之騰具首服堅乃誅暐父子及其宗族城內鮮卑無少長及婦女皆殺之慕容垂復圍鄴城焦逵旣至朝廷果欲徵丕任子然後出師逵固陳丕款誠無貳並宣楊膺之意乃遣劉牢之等率眾二萬水陸運漕救鄴時長安大饑人相食諸將歸而吐肉以飴妻子慕容衝僭稱尊號於阿房攺年更始堅與衝戰各有勝負常爲衝軍所圍殿中上將軍鄧邁左中郎將鄧綏尙書郎鄧瓊相謂曰吾門世荷榮寵先君建殊功於國家不可不立忠效節以成先君之志且不死君難者非丈夫也於是與毛萇樂等蒙獸皮奮矛而擊衝軍衝軍潰堅獲免嘉其忠勇並拜五校加三品將軍賜爵關內侯衝又遣其尙書令髙蓋率眾夜襲長安攻陷南門入於南城左將軍竇衝前禁將軍李辯等擊敗之斬首千八百級分其屍而食之堅尋敗衝於城西追奔至於阿城諸將請乘勝入城堅懼爲衝所獲乃擊金以止軍是時劉牢之至枋頭徵東參軍徐義宦人孟丰告苻丕楊膺姜讓等謀反丕收膺讓戮之牢之以丕自相屠戮盤桓不進苻暉屢爲衝所敗堅讓之曰汝吾之子也擁大眾屢爲白鹵小兒所摧何用生爲暉憤恚自殺關中保壁三千餘所推平遠將軍馮翊趙敖爲統主相率結盟遣兵糧助堅左將軍苟池右將軍俱石子率騎五千與衝爭麥戰於驪山爲衝所敗池死之石子奔鄴堅大怒復遣領軍楊定率左右精騎二千五百擊衝大敗之俘掠鮮卑萬餘而遷堅怒悉坑之定果勇善戰衝深憚之遂穿馬陷以自固劉牢之至鄴慕容垂北如新城鄴中饑甚丕率鄴城之眾就晉谷於枋頭牢之入屯鄴城慕容垂軍人饑甚多奔中山幽冀人相食初關東謠曰幽州生當滅若不滅百姓絕垂之本名與丕相持經年百姓死幾絕先是姚萇攻新平新平太守苟輔將降之郡人遼西太守馮傑蓮勺令馮羽等諫曰天下喪亂忠臣乃見昔田單守一城而存齊今秦之所有猶連州累鎭郡國百城臣子之於君父盡心焉盡力焉死而後已豈宜貳哉輔大悅於是憑城固守萇爲土山地道輔亦爲之或戰山峯萇眾死者萬有餘人輔乃詐降萇將入覺之引眾而退輔馳出擊之斬獲萬計至是糧竭矢盡外救不至萇遣吏謂輔曰吾方以義取天下豈讎忠臣乎卿但率見眾男女還長安吾須此城置鎭輔以爲然率男女萬五千口出城萇圍而坑之男女無遺初石季龍末淸河崔悅爲新平相爲郡人所殺悅子液後仕堅爲尙書郎自表父讎不同天地請還冀州堅湣之禁錮新平人缺其城角以恥之新平酋望深以爲慚故相率距萇以立忠義時有羣烏數萬翔鳴於長安城上其聲甚悲占者以爲斗羽不終年有甲兵入城之象衝率眾登城堅身貫甲冑督戰距之飛矢滿身血流被體時𨿽兵寇危逼馮翊諸堡壁猶有負糧冒難而至者多爲賊所殺堅謂之曰聞來者率不善達誠是忠臣赴難之義當今寇難殷繁非一人之力所能濟也庶明靈有照禍極災返善保誠順爲國自愛蓄糧厲甲端聽師期不可徒喪無成相隨獸口三輔人爲衝所略者咸遣使告堅請放火以爲內應堅曰哀諸卿忠誠之意也何復已已但時運圯喪恐無益於國空使諸卿坐自夷滅吾所不忍也且吾精兵若獸利器如霜而�於烏合疲鈍之賊豈非天也宜善思之眾固請曰臣等不愛性命投身爲國若上天有靈單誠或冀一濟沒無遺恨矣堅遣騎七百應之而衝營放火者爲風焰所燒其能免者十有一二堅深痛之身爲設祭而招之曰有忠有靈來就此庭歸汝先父勿爲妖形歔欷流涕悲不自勝眾咸相謂曰至尊慈恩如此吾等有死無移衝毒暴關中人皆流散道路斷絕千里無煙堅以甘松護軍仇騰爲馮翊太守加輔國將軍與破鹵將軍蜀人蘭犢慰勉馮翊諸縣之眾眾咸曰與陛下同死共生誓無有二每夜有人周城大呼曰楊定健兒應屬我宮殿臺觀應坐我父子同出不共汝旦尋而不見人迹城中有書曰古符傳賈錄載帝出五將久長得先是又謠曰堅入五將山長得堅大信之告其太子宏曰脫如此言天或導予今畱汝兼總戎政勿與賊爭利吾當出隴收兵運糧以給汝天其或者正訓予也於是遣衛將軍楊定擊衝於城西爲衝所禽堅彌懼付宏以後事將山中公詵張夫人率騎數百出如五將宣告州郡期以孟冬救長安宏尋將母妻宗室男女數千騎出奔百寮逃散慕容衝入據長安縱兵大掠死者不可勝計初秦之未亂也關中土然無火而煙气大起方數十里中月餘不滅堅母臨聽訟觀令百姓有怨者舉煙於城北觀而錄之長安爲之語曰欲得必存當舉煙又爲謠曰長鞘馬鞭擊左股太歲南行當復虜秦人呼鮮卑爲白虜慕容垂之起於關東歲在癸未堅之分氐房於諸鎭也趙整因侍援琴而歌曰阿得脂阿得脂博勞舊父是讎綏尾長翼短不能飛遠徙種人畱鮮卑一旦緩急語阿誰堅笑而不納至是整言驗矣堅至五將山姚萇遣將軍吳忠圍之堅眾奔散獨侍禦十數人而已神色自若坐而待之召宰人進食俄而忠至執堅以歸新平幽之於別室萇求傳國璽於堅曰萇次膺符歷可以爲惠堅瞋目叱之曰小羌乃敢幹逼天子豈以傳國璽授汝羌也圖緯符命何所依據五胡次序無汝羌名違天不祥其能久乎璽已送晉不可得也萇又遣尹緯說堅求爲堯舜禪代之事堅責緯曰禪代者聖賢之事姚萇叛賊柰何擬之古人堅旣不許萇以禪代罵而求死萇乃縊堅於新平佛寺中時年四十八中山公詵及張夫人並自殺是歲太元十年也宏之奔也歸其南秦州刺史楊璧於下辯璧距之乃奔武都氐豪張熙假道歸順朝廷處宏於江州宏歷位輔國將軍桓元篡位以宏爲涼州刺史義熙初以謀叛被誅初堅彊盛之時國有童謠雲河水淸復淸苻詔死新城堅聞而惡之每徵伐戒軍候云地有名新者避之時又童謠云阿堅連牽三十年若後欲敗當在江淮間堅在位二十七年因壽春之敗其國大亂後二年竟死於新平佛寺咸應謠言矣丕僭號僞追謚堅曰世祖宣昭皇帝苻丕載紀丕字永叔堅之長庶子也少而聰慧好學博綜經史堅與言將略嘉之命鄧羌教以兵法文武才幹亞於苻融爲將善收士卒情出鎭於鄴東夏安之堅敗歸長安丕爲慕容垂所逼自鄴奔枋頭堅之死也丕復入鄴城將收兵趙魏西赴長安會幽州刺史王永平州刺史苻衝頻爲垂將平規等所敗乃遣昌黎太守宋敞焚燒和龍薊城宮室率眾三萬進屯壺關遣使招丕丕乃去鄴率男女六萬餘口進如潞川驃騎張蠔並州刺史王騰迎之入據晉陽始知堅死問舉哀於晉陽三軍縞素王永畱苻衝守壺關率騎一萬會丕勸稱尊號丕從之乃以太元十年僭卽皇帝位於晉陽南立堅行廟大赦境內攺元曰太安置百官以張蠔爲侍中司空封上黨郡公王永爲使持節侍中都督中外諸軍事車騎大將軍尙書令進封淸河公王騰爲散騎常侍中軍大將軍司隸校尉陽平郡公苻衝爲左光祿大夫尙書左僕射西平王俱石子爲衛將軍濮陽公楊輔爲尙書右僕射濟陽公王亮爲護軍將軍彭城公彊益耳梁暢爲侍中徐義爲吏部尙書並封縣公自余封授各有差是時安西呂光自西域還師至於宜禾堅涼州刺史梁熙謀閉境距之髙昌太守楊翰言於熙曰呂光新定西國兵彊气銳其鋒不可當也度其事意必有異圖且今關中擾亂京師存亡未知自河已西迄於流沙地方萬里帶甲十萬鼎峙之勢實在今日若光出流沙其勢難測髙梧谷口水險之要宜先守之而奪其水彼旣窮渴自然投戈如其以遠不守伊吾之關亦可距也若度此二要𨿽有子房之策難爲計矣地有所必爭眞此機也熙弗從美水令犍爲張統說熙曰主上傾國南討覆敗而還慕容垂擅兵河北泓衝寇逼京師丁零雜寇跋扈關洛州郡姦豪所在風扇王綱弛絕人懷利己今呂光回師將軍何以抗也熙曰誠深憂之未知計之所出統曰光雄果勇毅明略絕人今以蕩西域之威擁歸師之銳鋒若猛火之盛於原弗可敵也將軍世受殊恩忠誠夙著立勛王室宜在於今行唐公洛上之從弟勇冠一時爲將軍計者莫若奉爲盟主以攝眾望推忠義以總率羣豪則光無異心也資其精銳東兼毛興連王統楊璧集四州之眾掃凶逆於諸夏寧帝室於關中此桓文之舉也熙又不從殺洛於西海以子穎爲鷹揚將軍率眾五萬距光於酒泉惇煌太守姚靜晉昌太守李純以郡降光穎及光戰於安彌爲光所敗武威太守彭濟執熙迎光光殺之建威西郡太守索泮奮威督洪池已南諸軍事酒泉太守宋皓等並爲光所殺堅尙書令魏昌公苻纂自關中來奔拜太尉進封東海王以中山太守王兗爲平東將軍平州刺史阜城侯苻定爲徵東將軍冀州牧髙城侯苻紹爲鎭東將軍督冀州諸軍事重合侯謨爲徵西將軍幽州牧髙邑侯苻亮爲鎭北大將軍督幽並二州諸軍事並進爵郡公定紹據信都謨亮先據常山慕容垂之圍鄴城也並降於垂聞丕稱尊號遣使謝罪王兗固守博陵與垂相持左將軍竇衝泰州刺史王統河州刺史毛興益州刺史王廣南秦州刺史楊璧衛將軍楊定並據隴右遣使招丕請討姚萇丕大悅以定爲驃騎大將軍雍州牧衝爲徵西大將軍梁州牧統鎭西大將軍興車騎大將軍璧徵南大將軍並開府儀同三司加散騎常侍廣安西將軍皆進位州牧於是王永宣檄州郡曰大行皇帝棄背萬國四海無主徵東大將軍長樂公先帝元子聖武自天受命荊南威振衡海分陜東都道被夷夏仁澤光於宇宙徳聲侔於下武永與司空蠔等謹順天人之望以季秋吉辰奉公紹承大統銜哀卽事棲谷總戎枕戈待旦志雪大恥慕容垂爲封豕於關東泓衝繼凶於京邑致乘輿播越宗社淪傾羌賊姚萇我之牧士乘釁滔天親行大逆有生之巨賊也永累葉受恩世荷將相不與驪山之戎滎澤之狄共戴皇天同履厚士諸牧伯公侯或宛沛宗臣或四七勛舊豈忍捨破國之醜豎縱殺君之逆賊乎主上飛龍九五實協天心靈祥休瑞史不輟書投戈效義之士三十餘萬少康光武之功可旬朔而成今以衛將軍俱石子爲前軍師司空張蠔爲中軍都督武將猛士風烈雷震志殄元凶義無他顧永謹奉乘輿恭行天罰君臣始終之義在三忘軀之誠�力同之以建晉鄭之美先是慕容驎攻王兗於博陵至是糧竭矢盡郡功曹張猗逾城聚眾應驎兗臨城數之曰卿秦之人也吾卿之君也起眾應賊號稱義兵何名實相違之甚卿兄往合鄕宗親逐城主天地不容爲世大戮身滅未幾卿復續之卿見爲吾吏親尋干戈競爲戎首爲爾君者不亦難乎今人何取卿一切之功寧能忘卿不忠不孝之事古人有云求忠臣必出孝子之門卿母在城不能顧之何忠義之可望惡不絕世卿之謂也不圖中州禮義之邦而卿門風若斯卿去老母如脫屣吾復何論哉旣而城陷兗及固安侯苻鑑並爲驎所殺丕復以王永爲司徒錄尙書事徐義爲尙書令加右光祿大夫初王廣還自成都也奔其兄秦州刺史統及長安不守廣攻河州牧毛興於枹罕興遣建節將軍臨淸伯衛平率其宗人千七百夜襲廣軍大敗之王統復遣兵助廣興於是嬰城固守旣而襲王廣敗之廣�奔秦州爲隴西鮮卑匹蘭所執送詣姚萇興旣敗王廣謀伐王統平上邽枹罕諸氐皆窘於兵革而疲不堪命乃殺興推衛平爲使持節安西將軍河州刺史遣使請命刁云殺慕容忠乃推慕容永爲使持節大都督中外諸軍事大將軍大單於雍秦梁涼四州牧錄尙書事河東王稱藩於垂徵東苻定鎭東苻紹徵北苻謨鎭北苻亮皆降於慕容垂丕又進王永爲左丞相苻纂爲大司馬張蠔爲太尉王騰爲驃騎大將軍儀同三司徐義爲司空苻衝爲車騎大將軍尙書令儀同三司俱石子爲衛大將軍尙書左僕射領官皆如故永又檄州郡曰昔夏有窮夷之難少康起焉王莽毒殺平帝世祖重光漢道百六之運何代無之天降喪亂先帝晏駕賊庭神州蕭條生靈塗炭天未�秦社稷有奉主上聖徳恢弘道侔光武所在宅心天人歸屬必當隆中興之功復配天之美姚萇殘虐慕容垂凶暴所過滅戶夷煙毀發丘墓毒�存亡痛纏幽顯𨿽黃巾之害於九州赤眉之暴於四海方之未爲甚也今素秋將及行師令辰公侯牧守壘主鄕豪或�力國家乃心主室各率所統以孟冬上旬會大駕於臨晉於是天水羌延馮翊寇明河東王昭新平張晏京兆杜敏扶風馬郎建忠髙平牧官都尉王敏等咸承檄起兵各有眾數萬遣使應丕皆就拜將軍羣守封列侯冠軍鄧景擁眾五千據彭池與竇衝爲首尾擊萇平涼太守金熙安定北部都尉鮮卑沒弈於率鄯善王胡員叱護羌中郎將梁苟奴等與萇左將軍姚方成鎭遠彊京戰於孫丘谷大敗之枹罕諸氐以衛平年老不可以成事業議廢之而憚其宗彊連日不決氐有啖靑者謂諸將曰大事宜定東討姚萇不可沈吟猶豫一旦事發反爲人害諸軍但請衛公會集眾將靑爲諸軍決之眾以爲然於是大饗諸將靑抽劍而前曰今天下大亂豺狼塞路吾曹今日可謂休戚是同非賢明之主莫可濟艱難也衛公朽耄不足以成大事宜反初服以避賢路狄道長苻登𨿽王室�屬而誌略雄明請共立之以赴大駕諸軍若有不同者便下異議乃奮劍攘袂將斬貳己者眾皆從之莫敢仰視於是推登爲帥遣使於丕請命丕以登爲徵西大將軍開府儀同三司南安王持節及州郡督因其所稱而授之又以徐義爲右丞相丕畱王騰守晉陽楊輔戍壺關率眾四萬進據平陽王統以秦州降姚萇慕容永以丕至平陽恐不自固乃遣使求假道還東丕弗許遣王永及苻纂攻之以俱石子爲前鋒都督與慕容永戰於襄陵王永大敗永及石子皆死之初苻纂之奔丕也部下壯士三千餘人丕猜而忌之及永之敗懼爲纂所殺率騎數千南奔東垣晉揚威將軍馮該自陜要擊敗之斬丕首執其太子寧長樂王壽送於京師朝廷赦而不誅歸之於苻宏徐義爲慕容永所獲械埋其足將殺之義誦觀世音經至夜中土開械脫於重禁之中若有人導之者遂奔楊佺期佺期以爲洛陽令苻纂及弟師奴率丕餘眾數萬奔據杏城苻登稱尊號僞謚丕爲哀平皇帝丕之臣佐皆沒慕容永永乃進據上黨之長子僭稱大號攺元曰中興丕在位二年而敗苻登載記登字文髙堅之族孫也父敞健之世爲太尉司馬隴東太守建節將軍後爲苻生所殺堅卽僞位追贈右將軍涼州刺史以登兄同成嗣毛興之鎭上邽以爲長史登少而雄勇有壯气粗險不修細行故堅弗之奇也長而折節謹厚頗覽書傳拜殿上將軍稍遷羽林監揚武將軍長安令坐事黜爲狄道長及關中亂去縣歸毛興同成言於興請以登爲司馬常在營部登度量不羣好爲奇略同成常謂之曰汝聞不在其位不謀其政無數幹時將爲博識者不許吾非疾汝恐或不喜人妄豫耳自是可止汝後得意自可專意時人聞同成言多以爲疾登而抑蔽之登乃屏迹不妄交遊興有事則召之戲謂之曰小司馬可坐評事登出言輒析理中興內服焉然敬憚而不能委任姚萇作亂遣其弟碩徳率眾伐毛興相持久之興將死告同成曰與卿累年共擊逆羌事終不克何恨之深可以後事付卿小弟司馬殄碩徳者必此人也卿可換攝司馬事登旣代衛平遂專統徵伐是時歲旱眾饑道殣相望登每戰殺賊名爲熟食謂軍人曰汝等朝戰暮便飽肉何憂於饑士眾從之啖死人肉輒飽健能鬥姚萇聞之急召碩徳曰汝不來必爲苻登所食盡碩徳於是下隴奔萇及丕敗丕尙書寇遺奉丕子渤海王懿濟北王昶自杏城奔登登乃具丕死問於是爲丕發喪行服三軍縞素登請立懿爲主眾咸曰渤海王𨿽先帝之子然年在幼沖未堪多難國亂而立長君春秋之義也三虜跨僣寇旅殷彊豺狼梟獍舉目而是自古厄運之極莫甚於斯大王挺劍西州鳳翔秦隴偏師蹔接姚萇奔潰一戰之功可謂光格天地宜龍驤武奮拯拔舊京以社稷宗廟爲先不可顧曹臧吳札一介微節以失圖運之機不建中興之業也登於是以太元十一年僭卽皇帝位大赦境內攺元曰太初立堅神主於軍中載以輜軿羽葆靑蓋車建黃旗武賁之士三百人以衛之將戰必告凡欲所爲啟主而後行繕甲纂兵將引師而東乃告堅神主曰維曾孫皇帝臣登以太皇帝之靈恭踐寶位昔五將之難賊羌肆害於聖躬實登之罪也今合義旅眾餘五萬精甲勁兵足以立功年谷丰穰足以資贍卽日星言電邁直造賊庭奮丕顧命隕越爲期庶上報皇帝酷�下雪臣子大恥惟帝之靈降監厥誠因歔欷流涕將士莫不悲慟皆刻鉾鎧爲死休字示以戰死爲志每戰以長�鉤刃爲方圓大陣知有厚薄從中分配故人自爲戰所向無前初長安之將敗也堅中壘將軍徐嵩屯騎校尉胡空各聚眾五千據險築堡以自固而受姚萇官爵及萇之害堅嵩等以王禮葬堅於二堡之間至是各率眾降登拜嵩鎭軍將軍雍州刺史空輔國將軍京兆尹登復攺葬堅以天子之禮又僭立其妻毛氏爲皇后弟懿爲皇太弟遣使拜苻纂爲使持節侍中都督中外諸軍事太師領大司馬進封魯王纂弟師奴爲撫軍大將軍並州牧朔方公纂怒謂使者曰渤海王世祖之孫先帝之子南安王何由不立而自尊乎纂長史王旅諫曰南安已立理無中攺賊寇未平不可宗室之中自爲仇敵願大王遠蹤光武推聖公之義梟二鹵之後徐更圖之纂乃受命於是二縣鹵師彭沛谷屠各董成張龍世新平羌雷惡地等盡應之有眾十餘萬纂遣師奴攻上郡羌酋金大黑金洛生大黑等逆戰大敗之斬首五千八百登以竇衝爲車騎大將軍南秦州牧楊定爲大將軍益州牧楊璧爲司空梁州牧苻纂敗姚碩徳於涇陽姚萇自陰密距纂纂退屯敷陸竇衝攻萇汧雍二城�之斬其將軍姚元平張略等又與萇戰於汧東爲萇所敗登次於瓦亭萇攻彭沛谷堡陷之沛谷奔杏城萇遷陰密登徵鹵馮翊太守蘭犢率眾二萬自頻陽入於和寧與苻纂首尾將圖長安師奴勸其兄纂稱尊號纂不從乃殺纂自立爲秦公蘭犢絕之皆爲姚萇所敗登進據胡空堡戎夏歸之者十有餘萬姚萇遣其將軍姚方成攻陷徐嵩堡嵩被殺悉坑戎士登率眾下隴入朝那姚萇據武都相持累戰互有勝負登軍中大饑收葚以供兵士立其子崇爲皇太子弁爲南安王尙爲北海王姚萇退還安定登就食新平畱其大軍於胡空堡率騎萬餘圍萇營四面大哭哀聲動人萇惡之乃命三軍哭以應登登乃引退萇以登頻戰輒勝謂堅有神驗亦於軍中立堅神主請曰往年新平之禍非萇之罪臣兄襄從陜北渡假路求西狐死首丘欲暫見鄕裏陛下與苻眉要路距擊不遂而沒襄�臣行殺非臣之罪苻登陛下末族尙欲復讎臣爲兄報恥於情理何負昔陛下假臣龍驤之號謂臣曰朕以龍驤建業卿其勉之明詔昭然言猶在耳陛下𨿽過世爲神豈假手於苻登而圖臣忘前徵時言邪今爲陛下立神像可歸休於此勿計臣過聽臣至誠登進師攻萇旣而升樓謂萇曰自古及今安有殺君而反立神像請福望有益乎大呼曰殺君賊姚萇出來吾與汝決之何爲枉害無辜萇憚而不應萇自立堅神像戰未有利軍中每夜驚恐乃嚴鼓斬象首以送登登將軍竇洛竇於等謀反發覺出奔於萇登進討彭池不�攻彌姐營及繁川諸堡皆�之萇連戰屢敗乃遣其中軍姚崇襲大界登引師要之大敗崇於安丘俘斬二萬五千進攻萇將吳忠唐匡於平涼�之以尙書苻碩原爲前禁將軍滅羌校尉戍平涼登進據苟頭原以逼安定萇率騎三萬夜襲大界營陷之殺登妻毛氏及其子弁尙擒名將數十人驅掠男女五萬餘口而去登收合餘兵退據胡空堡遣使賫書加竇衝大司馬驃騎將軍前鋒大都督都督隴東諸軍事楊定左丞相上大將軍都督中外諸軍事楊璧大將軍都督隴右諸軍事遣衝率見眾爲先驅自繁川趣長安登率眾從新平徑據新丰之千戶固使定率隴上諸軍爲其後繼璧畱守仇池又命其並州刺史楊政冀州刺史楊楷率所統大會長安萇遣其將軍王破鹵略地秦州楊定及破鹵戰於淸水之格奴�大敗之登攻張龍世於鴦泉堡姚萇救之登引退萇密遣其將任甕宗度詐爲內應遣使招登許開門納之登以爲然雷惡地馳謂登曰姚萇多計略善禦人必爲姦變願深宜詳思登乃止萇聞惡地之詣登也謂諸將曰此羌多姦智今其詣登事必無成登聞萇懸門以待之大驚謂左右曰雷徵東其殆聖乎微此公朕幾爲豎子所誤萇攻陷新羅堡萇扶風太守齊益男奔登登將軍路柴彊武等並以眾降於萇登攻萇將張業生於隴東萇救之不�而退登將軍魏褐飛攻姚當成於杏城爲萇所殺馮翊郭質起兵廣鄕以應登宣檄三輔曰義感君子利動小人吾等生逢先帝堯舜之化累世受恩非常伯納言之子卽卿校牧守之後而可坐視豺狼忍害君父裸屍薦棘痛結幽泉山陵無松隧之兆靈主無淸廟之頌賊臣莫大之甚自古所未聞𨿽茹荼之苦銜蓼之辛何以諭之姚萇窮凶肆害毒被人神於圖讖歷數萬無一分而敢妄竊重名厚顏瞬息日月固所不照二儀實亦不育皇天𨿽欲絕之亦將假手於忠節凡百君子皆夙漸神化有懷義方含恥而存孰若蹈道而沒乎眾咸然之惟鄭縣人苟曜不從聚眾數千應姚萇登以質爲東平將軍馮翊太守質遣部將伐曜大敗而歸質乃東引楊楷以爲聲援又與曜戰於鄭東爲曜所敗遂歸於萇萇以爲將軍質眾皆潰散登自雍攻萇將金溫於範氏堡�之遂渡渭水攻萇京兆太守韋範於段氏堡不�進據曲牢苟曜有眾一萬據逆方堡密應登登去曲牢繁川次於馬頭原萇率騎來距大戰敗之斬其尙書吳志進攻新平萇率眾救之登引退復攻安定爲萇所敗據路承堡是時萇疾病見苻堅爲崇登聞之秣馬厲兵告堅神主曰曾孫登自受任執戈幾將一紀未嘗不上天錫佑皇鑑垂矜所在必�賊旅冰摧今太皇帝之靈降災疢於逆羌以形類推之醜類必將不振登當因其隕斃順行天誅拯復梓宮謝罪淸廟於是大赦境內百寮進位二等與萇將姚崇爭麥於淸水累爲崇所敗進逼安定去城九十餘里萇疾小瘳率眾距登登去營逆萇萇遣其將姚熙隆別攻登營登懼退還萇夜引軍過登營三十餘里以躡登後旦而候人告曰賊諸營已空不知所向登驚曰此爲何人去令我不知來令我不覺謂其將死忽然復來朕與此羌同世何其厄哉遂罷師還雍以竇衝爲右丞相尋而衝叛自稱秦王建年號登攻之於野人堡衝請救於姚萇萇遣其太子興攻胡空堡以救之登引兵還赴胡空堡衝遂與萇連和至是萇死登聞之喜曰姚興小兒吾將折杖以笞之於是大赦盡眾而東攻屠各姚奴帛蒲二堡�之自甘泉向關中興追登不及數十里登從六陌趣廢橋興將尹緯據橋以待之登爭水不得眾渴死者十二三與緯大戰爲緯所敗其夜眾潰登單馬奔雍初登之東也畱其弟司徒廣守雍太子崇守胡空堡廣崇聞登敗出奔眾散登至無所歸遂奔平涼收集遺眾入馬毛山興率眾攻之登遣子汝陰王宗質於隴西鮮卑乞伏幹歸結婚請援幹歸遣騎二萬救登登引軍出迎與興戰於山南爲興所敗登被殺在位九年時年五十二崇奔於湟中僭稱尊號攺元延初僞謚登曰髙皇帝廟號太宗崇爲幹歸所逐崇定皆死始健以穆帝永和七年僭立至登五世凡四十有四歲以孝武帝太元十九年滅

僭號部匯考十七

晉代僭號十二

後秦一姚弋仲姚襄

姚萇姚興

晉書姚弋仲載記弋仲南安赤亭羌人也其先有虞氏之苗裔禹封舜少子於西戎世爲羌酋其後燒當雄於洮罕之間七世孫塡虞漢中元末寇擾西州爲楊虛侯馬武所敗徙出塞虞九世孫遷�率種人內附漢朝嘉之假冠軍將軍西羌校尉歸順王處之於南安之赤亭�元孫柯回爲魏鎭西將軍綏戎校尉西羌都督回生弋仲少英毅不營產業惟以收卹爲務眾皆畏而親之永嘉之亂東徙楡眉戎夏𦇤負隨之者凡數萬自稱護西羌校尉雍州刺史扶風公劉曜之平陳安也以弋仲爲平西將軍封平襄公邑之於隴上及石季龍克上邽弋仲說之曰明公握兵十萬功髙一時正是行權立策之日隴上多豪秦風猛勁道隆服後道洿先叛宜徙隴上豪彊虛其心腹以實幾甸季龍納之啟勒以弋仲行安西將軍六夷左都督後晉豫州刺史祖約奔於勒勒禮待之弋仲上疏曰祖約殘賊晉朝逼殺太后不忠於主而陛下寵之臣恐姦亂之萌此其始矣勒善之後竟誅約勒旣死季龍執權思弋仲之言遂徙秦雍豪傑於關東弋仲率步眾數萬遷於淸河拜奮武將軍西羌大都督封襄平縣公及季龍廢石弘自立弋仲稱疾不賀季龍累召之乃赴正色謂季龍曰柰何把臂受托而反奪之乎季龍憚其彊正而不之責遷持節十郡六夷大都督冠軍大將軍性淸儉鯁直不修威儀屢獻讜言無所回避季龍甚重之朝之大議靡不參決公卿亦憚而推下之武城左尉季龍寵姬之弟也曾擾其部弋仲執尉數以迫脇之狀命左右斬之尉叩頭流血左右諫乃止其剛直不回皆此類也季龍末梁犢敗李農於滎陽季龍大懼馳召弋仲弋仲率其步眾八千餘人屯於南郊輕騎至鄴時季龍病不時見弋仲引入領軍省賜其所食之食弋仲怒不食曰召我擊賊豈來覓食邪我不知上存亡若一見𨿽死無恨左右言之乃引見弋仲數季龍曰兒死來愁邪乃至於疾兒小時不能使好人輔相至令相殺兒自有過責其下人太甚故反耳汝病久所立兒小若不差天下必亂當宜憂此不煩憂賊也犢等因思歸之心共爲姦盜所行殘賊此成擒耳老羌請效死前鋒使一舉而了弋仲性狷且俗無尊卑皆汝之季龍恕而不責於坐授使持節侍中徵西大將軍賜以鎧馬弋仲曰汝看老羌堪破賊與不於是貫鉀跨馬於庭中策馬南馳不辭而出遂滅梁犢以功加劍履上殿入朝不趨進封西平郡公冉閔之亂弋仲率眾討閔次於混橋石祗僭號於襄國以弋仲爲右丞相待以殊禮祗與閔相攻弋仲遣其子襄救祗戒襄曰汝才十倍於閔若不梟擒不須復見我也襄擊閔於常盧澤大破之而歸弋仲怒襄之不擒閔也杖之一百弋仲部曲馬何羅博學有文才張豺之輔石世也背弋仲歸豺豺以爲尙書郎豺敗復歸咸勸殺之弋仲曰今正是招才納奇之日當收其力用不足害也以爲參軍其寬恕如此弋仲有子四十二人常戒諸子曰吾本以晉室大亂石氏待吾厚故欲討其賊臣以報其徳今石氏已滅我死汝便歸晉當竭盡臣節無爲不義之事乃遣使請降永和七年拜弋仲使持節六夷大都督都督江淮諸軍事車騎大將軍儀同三司大單於封髙陵郡公八年卒時年七十三子襄之入關也爲苻生所敗弋仲之柩爲生所得生以王禮葬之於天水冀縣萇僭位追謚曰景元皇帝廟號始祖墓曰髙陵置園邑五百家姚襄載記襄字景國弋仲之第五子也年十七身長八尺五寸臂垂過膝雄武多才藝明察善撫納士眾愛敬之咸請爲嗣弋仲弗許百姓固請者日有千數乃授之以兵石祗僭號以襄爲使持節驃騎將軍護烏丸校尉豫州刺史新昌公晉遣使拜襄持節平北將軍並州刺史卽丘縣公弋仲死襄祕不發喪率戶六萬南攻陽平元城發於皆破之殺掠三千餘家屯於碻磝津以太原王亮爲長史天水尹赤爲司馬略陽伏子成爲左部帥南安斂歧爲右部帥略陽王黑�爲前部帥彊白爲後部帥太原薛贊略陽權翼爲參軍南至滎陽始發喪行服與髙昌李歷戰於麻田馬中流矢死賴其弟萇以免晉處襄於譙城遣五弟爲任單騎度淮見豫州刺史謝尙於壽春尙命去仗衛幅巾以待之一面交款便若平生襄少有髙名雄武冠世好學博通雅善談論英濟之稱著於南夏中軍將軍揚州刺史殷浩憚其威名乃因襄諸弟頻遣刺客殺襄刺客皆推誠告實襄待之若舊浩潛遣將軍魏憬率五千餘人襲襄襄乃斬憬而並其眾浩愈惡之乃使將軍劉啟守譙遷襄於梁國蠡臺表授梁國內史襄遣權翼詣浩浩曰姚平北每舉動自由豈所望也翼曰將軍輕納姦言自生疑貳愚謂猜嫌之由不在於彼浩曰姚君縱放小人盜竊吾馬王臣之體固若是乎翼曰將軍謂姚平北以威武自彊終爲難保校兵練眾將懲不恪取馬者欲以自衛耳浩曰何至是也浩遣謝萬討襄襄逆擊破之浩甚怒會聞闕中有變浩率眾北伐襄乃要擊浩於山桑大敗之斬獲萬計收其資仗使兄益守山桑壘復如淮南浩遣劉啟王彬之伐山桑襄自淮南擊滅之鼓行濟淮屯於盱眙招掠流人眾至七萬分置守宰勸課農桑遣使建鄴罪狀殷浩並自陳謝流人郭斁等千餘人執晉堂邑內史劉仕降於襄朝廷大震以吏部尙書周閔爲中軍將軍緣江備守襄將佐部眾皆北人咸勸襄北還襄方軌北引自稱大將軍大單於進攻外黃爲晉邊將所取襄收散卒而勤撫卹之於是復振乃據許昌將如河東以圖關右自許遂攻洛陽逾月不克其長史王亮諫襄曰公英略蓋天下士眾思效力命不可損威勞眾守此孤城宜還河北以弘遠略襄曰洛陽𨿽小山河四塞之固亦是用武之地吾欲先據洛陽然後開建大業俄而亮卒襄哭之甚慟曰天將不欲成吾事乎王亮捨我去也晉徵西大將軍桓溫自江陵伐襄戰於伊水北爲溫所敗率麾下數千騎奔於北山其夜百姓棄妻子隨襄者五千餘人屯據陽鄕赴者又四千餘戶襄前後敗喪數矣眾知襄所在輒扶老幼奔馳而赴之時或傳襄創重不濟溫軍所得士女莫不北望揮涕其得物情如此先是弘農楊亮歸襄襄待以客禮後奔桓溫溫問襄於亮亮曰神明器宇孫策之儔而雄武過之其見重如是襄尋徙北屈將圖關中進屯杏城遣其從兄輔國姚蘭略地鄜城使其兄益及將軍王欽盧招集北地戎夏歸附者五萬餘戶苻生遣其將苻飛拒戰蘭敗爲飛所執襄率眾西引生又遣苻堅鄧羌等要之襄將戰沙門智通固諫襄宜厲兵收眾更思後舉襄曰二雄不俱立冀天不棄徳以濟黎元吾計決矣會羌師來逼襄怒遂長驅而進戰於三原襄敗爲堅所殺時年二十七是歲晉升平元年也苻生以公禮葬之萇僭號追謚魏武王封襄孫延定爲東城侯萇字景茂弋仲第二十四子也少聰哲多權略廓落任率不修行業諸兄皆奇之隨襄徵伐每參大謀襄之寇洛陽也夢萇服衮衣升禦座諸酋長皆侍立且謂將佐曰吾夢如此此兒志度不恆或能大起吾族襄之敗於麻田也馬中流矢死萇下馬以投襄襄曰汝何以自免萇曰但令兄濟豎子安敢害萇會救至俱免及襄死萇率諸弟降於苻生苻堅以萇爲揚武將軍歷左衛將軍隴東汲郡河東武都武威巴西扶風太守寧幽兗三州刺史復爲揚武將軍步兵校尉封益都侯爲堅將累有大功初萇隨楊安伐蜀嘗晝寢水旁上有神光煥然左右咸異之及苻堅寇晉以萇爲龍驤將軍督益梁州諸軍事謂萇曰朕本以龍驤建業龍驤之號未曾假人今特以相授山南之事一以委卿堅左將軍竇衝進曰王者無戲言此將不祥之徵也惟陛下察之堅默然堅旣敗於淮南歸長安慕容泓起兵叛堅堅遣子睿討之以萇爲司馬爲泓所敗睿死之萇遣龍驤長史趙都詣堅謝罪堅怒殺之萇懼奔於渭北遂如馬牧西州豪族尹詳趙曜王欽盧牛雙狄廣張干等率五萬餘家咸推萇爲盟主萇將距之天水尹緯說萇曰今百六之數旣臻秦亡之兆已見以將軍威靈命世必能匡濟時艱故豪傑驅馳咸同推仰明公宜降心從議以副羣望不可坐觀沈溺而不拯救之萇乃從緯謀以太元九年自稱大將軍大單於萬年秦王大赦境內年號白雀稱制行事以天水尹詳南安龐演爲左右長史南安姚晃尹緯爲左右司馬天水狄伯支焦虔梁希龐魏任謙爲從事中郎姜訓閻遵爲椽屬王據焦世蔣秀尹延年牛雙張幹爲參軍王欽盧姚方成王破虜楊難尹嵩裴騎趙曜狄廣黨刪等爲帥時慕容衝與苻堅相攻眾甚盛萇將西上恐衝遏之乃遣使通和以子崇爲質於衝進屯北地厲兵積粟以觀時變苻堅先徙晉人李祥等數千戶於敷陸至是降於萇北地新平安定羌胡降者十餘萬戶堅率諸將攻之不能克萇聞慕容衝攻長安議進趨之計羣下咸曰宜先據咸陽以制天下萇曰燕因懷舊之士而起兵若功成事捷咸有東歸之思安能久固秦川吾欲移兵嶺北廣收資實須秦獘燕回然後垂拱取之兵不血刃坐定天下此卞莊得貳之義也堅寧朔將軍宋方率騎三千從雲中將赴長安萇自二縣要破之方單馬奔免其司馬田晃率眾降萇萇遣諸將攻新平克之因略地至安定嶺北諸城盡降之時苻堅爲慕容衝所逼走入五將山衝入長安堅司隸校尉權翼尙書趙遷大鴻臚皇甫覆光祿大夫薛贊扶風太守段鏗等文武數百人奔於萇萇遣驍騎將軍吳忠率騎圍堅萇如新平俄而忠執堅送之慕容衝遣其車騎大將軍髙蓋率眾五萬來伐戰於新平南大破之蓋率麾下數千人來降拜散騎常侍衝旣率眾東下長安空虛盧水郝奴稱帝於長安渭北盡應之扶風王驎有眾數千堡據馬嵬奴遣弟多攻驎萇伐驎破之萇走漢中執多而進攻奴降之以太元十一年萇僭卽皇帝位於長安大赦攺元曰建初國號大秦攺長安曰常安立妻�氏爲皇后子興爲皇太子置百官自謂以火徳承苻氏木行服色如漢氏承周故事徙安定五千餘戶於長安以弟徵鹵緒爲司隸校尉鎭長安萇如安定擊平涼胡金熙鮮卑沒奕於大破之遂如秦州與苻堅秦州刺史王統相持天水屠各略陽羌人應萇者二萬餘戶統懼乃降因饗將士於上邽南安人古成詵進曰臣州人殷地險雋傑如林用武之國也王秦州不能收拔賢才三分鼎足而坐玩珠玉以至於此陛下宜散秦州金帛以施六軍旌賢表善以副鄙州之望萇善之擢爲尙書郎拜弟碩徳都督隴右諸軍事徵西將軍秦州刺史領護東羌校尉鎭上邽萇還安定修徳政布惠化省非急之費以救時獘閭閻之士有豪介之善者皆顯異之萇復如秦州爲苻登所敗語在登傳以其太子興鎭長安而與登相距登馮翊太守蘭犢與苻師奴離貳慕容永攻之犢遣使請救萇將赴救尙書令姚旻左僕射尹緯等言於萇曰苻登近在瓦亭陛下未宜輕舉萇曰登遲重少決每失時機聞吾自行正當廣集兵資必不能輕軍深入兩月之間足可克此三豎吾事必矣遂師次於渥源師奴率眾來距大戰敗之盡俘其眾又擒蘭犢收其士馬萇乃掘苻堅屍鞭撻無數裸剝衣裳薦之以棘坎土而埋之慕容永徵西將軍王宣率眾降萇初關西雄傑以苻氏旣終萇雄略命世天下之事可一旦而定萇旣與苻登相持積年數爲登所敗遠近咸懷去就之計惟徵鹵齊難冠軍徐洛生輔國劉郭單冠威彌妲婆觸龍驤趙惡地鎭北梁國兒等守忠不貳並畱子弟守營供繼軍糧身將精卒隨萇徵伐時諸營旣多故號萇軍爲大營大營之號自此始也時天大雪萇下書深自責罰散後宮文綺珍寶以供戎事身食一味妻不重彩將帥死王事者加秩二等士卒戰沒皆有褒贈立太學禮先賢之後惇煌索盧曜請刺苻登萇曰卿以身殉難將爲誰乎曜曰臣死之後深以友人隴西辛暹仰托萇遣之事發爲登所殺萇以暹爲騎都尉登進逼安定諸將勸萇決戰萇曰與窮寇競勝兵家之下吾將以計取之於是畱其尙書令姚旻守安定夜襲登輜重於大界克之諸將或欲因登駭亂欲擊之萇曰登眾𨿽亂怒气猶盛未可輕也遂止萇以安定地狹且逼苻登使姚碩徳鎭安定徙安定千餘家於陰密遣弟徵南靖鎭之立社稷於長安百姓年七十有徳行者拜爲中大夫歲賜牛酒尹緯姚晃謂古成詵曰苻登窮寇歷年未滅姦雄鴟峙所在糾扇夷夏皆貳將若之何詵曰主上權略無方信賞必罰賢能之士咸懷樂推豈慮大業不成氐賊不滅乎緯曰登窮寇未滅姦雄所在扇合吾等寧無懼乎詵曰三秦天府之國主上十分已有其八今所在可慮者苻登楊定雷惡地耳自余瑣瑣焉足論哉然惡地地狹眾寡不足爲憂苻登藉烏合之眾偸存假息料其智勇非至尊之匹霸王之起必有驅除然後克定大業昔漢魏之興也皆十有餘年乃能一同於海內五六年間未爲久也主上神略內明英武外發可謂無敵於天下耳取登有餘力願布徳行仁招賢納士厲兵秣馬以天機如其鴻業不成者詵請要斬以謝明公緯言之於萇萇大悅賜詵爵關內侯雷惡地率眾降萇拜爲鎭東將軍魏褐飛自稱大將軍衝天王率氐胡數萬人攻安北姚當城於杏城雷惡地應之攻鎭東姚漢得於李潤萇議將討之羣臣咸曰陛下不憂六十里苻登乃憂六百里褐飛萇曰登非可卒殄吾城亦非登所能卒圖惡地多智非常人也南引褐飛東結董成甘言美說以成姦謀若得杏城李潤惡地據之控制遠近相爲羽翼長安東北非復吾有於是潛軍赴之萇時眾不滿二千褐飛惡地眾至數萬氐胡赴之者首尾不絕萇每見一軍至輒有喜色羣下怪而問之萇曰今同惡相濟皆來會集吾得乘勝席卷一舉而覆其巢穴東北無復余也褐飛等以萇兵少盡眾來攻萇固壘不戰示之以弱潛遣子崇率騎數百出其不意以乘其後褐飛兵擾亂萇遣鎭遠王超平遠譚亮率步騎擊之褐飛眾大潰斬褐飛及首級萬餘惡地請降萇待之如初惡地每謂人曰吾自言智勇所施足爲一時之傑較數諸雄如吾之徒皆應跨據一方獸嘯千里遇姚公智力摧屈是吾分也惡地猛毅淸肅不可幹以非義嶺北諸豪皆敬憚之萇命其將當城於營處一柵孔中蒔樹一根以旌戰功歲餘問之城曰營所至小已廣之矣萇曰少來鬥戰無如此快以千六百人破三萬眾國之事業由此克舉小乃爲奇大何足貴貳城胡曹寅王達獻馬三千匹以寅爲鎭北將軍並州刺史達鎭遠將軍金城太守萇性簡率羣下有過或面加罵辱太常權翼言於萇曰陛下弘達自任不修小節駕禦羣雄包羅�異棄嫌錄善有髙祖之量然輕慢之風所宜除也萇曰吾之性也吾於舜之美未有片焉漢祖之短已收其一若不聞讜言安知過也南羌竇鴦率戶五千來降拜安西將軍萇下書有復私仇者皆誅之將吏�滅者各隨所親以立後振給長育之鎭東苟曜據逆萬堡密引苻登萇與登戰敗於馬頭原收眾復戰姚碩徳謂諸將曰上愼於輕戰每欲以計取之今戰旣失利而更逼賊者必有由也萇聞而謂碩徳曰登用兵遲緩不識虛實今輕兵直進徑據吾東必苟曜豎子與之連結也事久變成其禍難測所以速戰者欲使豎子謀之未就好之未深散敗其事耳進戰大敗之登退屯於郿登將金槌以新平降萇萇輕將數百騎入槌營羣下諫之萇曰槌旣去苻登復欲圖我將安所歸且懷徳初附推款委質吾復以不信待之何以禦物乎羣氐果有異謀槌不從而止萇如陰密攻登�其太子興曰苟曜好姦變將爲國害聞吾還北必來見汝汝便執之苟曜果見興於長安興遣尹緯讓而誅之萇大敗登於安定東置酒髙會諸將咸曰若值魏武王不令此賊至今陛下將牢太過耳萇笑曰吾不如�兄有四身長八尺五寸臂垂過膝人望而畏之一也當十萬之眾與天下爭衡望麾而進前無橫陣二也談古知今講論道藝駕馭英雄收羅�異三也董率大眾履險若夷上下咸允人盡死力四也所以得建立功業策任羣賢者正望算略中一片耳羣臣咸稱萬歲萇下書令劉臺諸鎭各置學官勿有所廢考試優劣隨才擢敍苻登驃騎將軍沒奕千率戶六千降拜使持節車騎將軍髙平公萇寢疾遣姚碩徳鎭李潤尹緯守長安召其太子興詣行營南徵姚方成言於興曰今寇賊未滅上復寢疾王統等皆有部曲終爲人害宜盡除之興於是誅王統王廣徐成毛盛乃赴召興至萇怒曰王統兄弟是吾州裏無他遠志徐成等昔在秦朝並爲名將天下小定吾方任之柰何輒便誅害令人喪气萇下書兵吏從徵伐戶在大營者世世復其家無所豫苻登與竇衝相持萇議擊之尹緯言於萇曰太子純厚之稱著於遐邇將領英略未爲遠近所知宜遣太子親行可以漸廣威武防窺之原萇從之戒興曰賊徒知汝轉近必相驅入堡聚而掩之無不克矣比至胡空堡衝圍自解登聞興向胡空堡引還興因襲平涼大獲而歸咸如萇策使興還鎭長安萇下書除妖謗之言及姦穢有相劾舉者皆以其罪罪之晉平遠將軍護氐校尉楊佛嵩率二千餘戶降於萇晉將楊佺期趙睦追之遣姚崇赴救大敗晉師斬趙睦以佛嵩爲鎭東將軍萇如長安至於新支堡疾篤輿疾而進夢苻堅將天官使者鬼兵數百突入營中萇懼走入宮宮人迎萇刺鬼誤中萇陰鬼相謂曰正中死處拔矛出血石餘寤而驚悸遂患陰腫醫刺之出血如夢萇遂狂言或稱臣萇殺陛下者兄襄非臣之罪願不枉臣至長安召太尉姚旻尙書左僕射尹緯右僕射姚晃尙書狄伯支等入受遺輔政萇謂興曰有毀此諸人者愼勿受之汝撫骨肉以仁接大臣以禮待物以信遇黔首以恩四者旣備吾無憂矣以大元十八年死時年六十四在位八年僞謚武昭皇帝廟號太祖墓稱原陵姚興載記興字子略萇之長子也苻堅時爲太子舍人萇之在馬牧興自長安冒難奔萇萇立爲皇太子萇出徵討常畱統後事及鎭長安甚有威惠與其中舍人梁喜洗馬範勗等講論經籍不以兵難廢業時人咸化之萇死興祕不發喪以其叔父緒鎭安定碩徳鎭陰密弟崇守長安碩徳將佐言於碩徳曰公威名重部曲最彊今喪代之際朝廷必相猜忌非永安之道也宜奔秦州觀望事勢碩徳曰太子志度寬明必無疑阻今苻登未滅而自尋干戈所謂追二袁之蹤授首與人吾死而已終不若斯及至興優禮而遣之興自稱大將軍以尹緯爲長史狄伯支爲司馬率眾伐苻登咸陽太守劉忌奴據避世堡以叛興襲忌奴擒之苻登自六陌向廢橋始平太守姚詳據馬嵬堡以距登登眾甚盛興慮詳不能遏乃自將精騎以迫登遣尹緯領步卒赴詳緯用詳計據廢橋以抗登登因急攻緯緯將出戰興馳遣狄伯支謂緯曰兵法不戰而制人者蓋爲此也苻登窮寇宜持重不可輕戰緯曰先帝登遐人情擾懼今不因思奮之力梟殄逆豎大事去矣緯敢以死爭遂與登戰大破之登眾渴死者十二三其夜大潰登奔還雍興乃發喪行服太元十九年僭卽帝位於槐裏大赦境內攺元曰皇初遂如安定先是苻登使弟廣守雍子崇屯胡空堡聞登敗各棄所守走登無所投據遂奔平涼率其餘眾入馬毛山興自安定如涇陽與登戰於山南斬登散其部眾歸復農業徙陰密三萬戶於長安分大營戶爲四置四軍以領之安南彊熙鎭遠揚多叛推竇衝爲盟主所在擾亂興率諸將討之軍次武功多兄子良國殺多而降衝弟彰武與衝離貳衝奔彊熙熙聞興將至率戶二千奔秦州竇衝走汧川汧川氐仇髙執送之衝從弟統率其眾降於興封徵鹵緒爲晉王徵西碩徳爲隴西王徵南靖等及功臣尹緯齊難楊佛嵩等並爲公侯其餘封爵各有差鮮卑薛勃於貳城爲魏軍所伐遣使請救使姚崇赴救魏師旣還薛勃復叛崇伐而執之大收其士馬而還興追尊其庶母孫氏爲皇太后配饗太廟楊盛保仇池遣使請命拜使持節鎭南將軍仇池公鮮卑越質詰歸率戶二萬叛乞伏幹歸降於興興處之於成紀拜使持節鎭西將軍平襄公姚碩徳討平涼胡金豹於洛城克之初上邽姜乳據本縣以叛自稱秦州刺史碩徳進討之乳率眾降以碩徳爲秦州牧領護東羌校尉鎭上邽徵乳爲尙書彊熙及略陽豪族權幹城率眾三萬圍上邽碩徳擊破之熙南奔仇池遂假道歸晉碩徳西討幹城幹城降興令郡國各歲貢淸行孝廉一人慕容永旣爲慕容垂所滅河東太守柳恭等各阻兵自守興遣姚緒討之恭等依河距守緒不得濟鎭東薛彊先據楊氏壁引緒從龍門濟河遂入蒲�恭勢屈請降徒新平安定新戶六千於蒲�興母�氏死興哀毀過禮不親庶政羣臣議請依漢魏故事旣葬卽吉興尙書郎李嵩上疏曰三王異制五帝殊禮孝治天下先王之髙事也宜遵聖性以光道訓旣葬之後應素服臨朝率先天下仁孝之舉也尹緯駁曰帝王喪制漢魏爲準嵩矯常越禮愆於軌度請付有司以專擅論旣葬卽吉乞依前議興曰嵩忠臣孝子有何咎乎尹僕射棄先王之典而欲遵漢魏之權制豈所望於朝賢哉其一依嵩議鮮卑薛勃叛奔嶺北上郡貳川雜胡皆應之遂圍安遠將軍姚詳於金城遣姚崇尹緯討之勃自三交趣金城崇列營掎之而租運不繼三軍大饑緯言於崇曰輔國彌姐髙地建節杜成等皆諸部之豪位班三品督運稽畱令三軍乏絕宜明置形書以懲不肅遂斬之諸部大震租入者五十餘萬興率步騎二萬親討之勃懼棄其眾奔於髙平公沒奕於於執而送之泫氏男姚買得欲因興葬母�氏殺興會有告之者興未之信遣李嵩詐往買得具以告嵩嵩還以聞興乃賜買得死誅其黨與興下書禁百姓造錦繡及淫祀興率眾寇湖城晉弘農太守陶仲山華山太守董邁皆降於興遂如陜城進寇上洛陷之遣姚崇寇洛陽晉河南太守夏侯宗之固守金墉崇攻之不�乃陷柏谷徙流人西河嚴彥河東裴岐韓襲等三萬餘戶而還興下書令士卒戰亡者守宰所在埋藏之求其近親爲之立後武都氐屠飛啖鐵等殺隴東太守姚回略三千餘家據方山以叛興遣姚紹等討之斬飛鐵遣狄伯支迎流人曹會牛壽萬餘戶於漢中興畱心政事包容廣納一言之善咸見禮異京兆杜瑾馮翊吉默始平周寶等上陳時事皆擢處美官天水姜龕東平淳於岐馮翊郭髙等皆耆儒碩徳經明行修各門徒數百教授長安諸生自遠而至者萬數千人興每於聽政之暇引龕等於東堂講論道藝錯綜名理涼州胡辯苻堅之末東徙洛陽講授弟子千有餘人關中後進多赴之請業興�關尉曰諸生諮訪道藝修己厲身往來出入勿拘常限於是學者咸勸儒風盛焉給事黃門侍郎古成詵中書侍郎王尙尙書郎馬岱等以文章雅正參管機密詵風韻秀舉確然不羣每以天下是非爲己任時京兆韋髙慕阮籍之爲人居母喪彈琴飲酒詵聞而泣曰吾當私刃斬之以崇風教遂持劍求髙髙懼逃匿終身不敢見詵興遣將鎭東陽佛嵩攻陷洛陽班命郡國百姓因荒自賣爲奴婢者悉免爲良人興以日月薄蝕災眚屢見降號稱王下書令羣公卿士將牧守宰各降一等於是其太尉趙旻公一作公旻等五十三人上疏諫曰伏惟陛下勛格皇天功濟四海威靈振於殊域聲教曁於遐方𨿽成湯之隆殷基武王之崇周業未足比諭方當廓靖江吳告成中嶽豈宜過垂衝損違皇天之眷命乎興曰殷湯夏禹徳冠百王然猶順守謙沖未居崇極況朕寡昧安可以處之哉乃遣旻告於社稷宗廟大赦攺元弘始賜孤獨鰥寡粟帛有差年七十已上加衣杖始平太守周班槐裏令李皆以黷貨誅於是郡國肅然矣洛陽旣陷自淮漢已北諸城多請降送任興下書聽祖父母昆弟得相容隱姚緒姚碩徳以興降號固讓王爵興弗許京兆韋華譙郡夏侯軌始平龐眺等率襄陽流人一萬叛晉奔於興興引見東堂謂華曰晉自南遷承平已久今政化風俗何如華曰晉主𨿽有南面之尊無總禦之實宰輔執政政出多門權去公家遂成習俗刑綱峻急風俗奢宕自桓溫謝安已後未見寬猛之中興大悅拜華中書令興如河東時姚緒鎭河東興待以家人之禮下書封其先朝舊臣姚驢磑趙惡地王平馬萬載黃世等子爲五等子男命百僚舉殊才異行之士刑政有不便於時者皆除之兵部郎金城邊熙上陳軍令煩苛宜遵簡約興覽而善之乃依孫吳誓眾之法以損益之興立律學於長安召郡縣散吏以授之其通明者還之郡縣論決刑獄若州郡縣所不能決者讞之廷尉興常臨諮議堂聽決疑獄於時號無�滯姚緒姚碩徳固讓王爵許之緒碩徳威權日盛興恐姦小人沮惑之乃簡淸正君子爲之輔佐興以司隸校尉郭撫扶風太守彊超長安令魚佩槐裏令彭明倉部郎王年等淸勤貞白下書褒美增撫邑一百戶賜超爵關內侯佩等進位一級使碩徳率隴右諸軍伐乞伏幹歸興潛軍赴之幹歸敗走降其部眾三萬六千收鎧馬六萬匹軍無私掠百姓懷之興進如枹罕班賜王公以下�於卒伍興之西也沒奕於密欲乘虛襲安定長史皇甫序切諫乃止於自恨失言陰欲殺序乞伏幹歸以窮蹙來降拜鎭遠將軍河州刺史歸義侯復以其部眾配之興下書將帥遭大喪非在疆場崄要之所皆聽奔赴及�乃從王役臨戎遭喪聽假百日若身爲邊將家有大變交代未至敢輒去者以擅去官罪罪之遣晉將軍劉嵩等二百三十七人歸於建鄴魏人襲沒奕於於棄其部眾率數千騎與赫連勃勃奔於秦州魏軍進次瓦亭長安大震諸城閉門固守魏平陽太守貳塵入侵河東興於是練兵講武大閱於城西幹勇壯異者召入殿中引見羣臣於東堂大議伐魏羣臣咸諫以爲不可興不從司隸姚顯進曰陛下天下之鎭不宜親行可使諸將分討授以廟勝之策興曰王者正以廓土靖亂爲務吾焉得而辭之興立其子泓爲皇太子大赦境內賜男子爲父後者爵一級遣姚平狄伯支等率步騎四萬伐魏姚碩徳姚穆率步騎六萬伐呂隆平等軍次河東興遣其光遠黨娥立節雷星建忠王多等率杏城及嶺北突騎自和寧赴援越騎校尉唐方積弩姚良國率關中勁卒爲平後繼姚緒統河東見兵爲前軍節度姚紹率洛東之兵姚詳率朔方見騎並集平望以會於興使沒奕於權鎭上邽中軍廣陵公斂權鎭洛陽姚顯及尙書令姚晃輔其太子泓入直西宮碩徳至姑臧大敗呂隆之眾俘斬一萬隆將呂他等率眾二萬五千以東苑來降先是禿發利鹿孤據西平沮渠蒙遜據張掖李元盛據惇煌與呂隆相持至是皆遣使降興率戎卒四萬七千自長安赴姚平平攻魏幹城陷之遂據柴壁魏軍大至攻平截汾水以守之興至蒲�憚而不進時碩徳攻呂隆撫納夷夏分置守宰節糧積粟爲持久之計隆懼遂降碩徳軍令齊整秋毫無犯祭先賢禮儒哲西土悅之姚平糧竭矢盡將麾下三十騎赴汾水而死狄伯支等卒將四萬餘人皆爲魏所擒興下書軍士戰沒者皆厚加褒贈魏軍乘勝進攻蒲�姚緒固守不戰魏乃引還興徙河西豪右萬餘戶於長安晉輔國將軍袁虔之寧朔將軍劉壽冠軍將軍髙長慶龍驤將軍郭恭等貳於桓元懼而奔興興臨東堂引見謂虔之等曰桓元𨿽名晉臣其實晉賊其才度定何如父也能辦成大事以不虔之曰元藉世資雄據荊楚屬晉朝失政遂偸竊宰衡安忍無親多忌好殺位不才授爵以愛加無公平之度不如其父遠矣今旣握朝權必行篡奪旣非命世之才正可爲他人除耳此天以機便授之陛下願速加經略廓淸吳楚興大悅以虔之爲大司農餘皆有拜授虔之固讓請疆場自效攺授假節寧南將軍廣州刺史興立其昭儀張氏爲皇后封子懿弼洸宣諶愔璞質逵裕國兒皆爲公遣其兼大鴻臚梁斐以新平張構爲副拜禿發檀車騎將軍廣武公沮渠蒙遜鎭西將軍沙州刺史西海侯李元盛安西將軍髙昌侯興遣鎭遠趙曜率眾二萬西屯金城建節王松率騎助呂隆等守姑臧松至魏安爲檀弟文眞所圍眾潰執松送於檀檀大怒送松還長安歸罪文眞深自陳謝興下書錄馬嵬戰時將吏盡擢敍之其堡戶給復二十年興性儉約車馬無金玉之飾自下化之莫不惇尙淸素然好遊田頗損農要京兆杜挻以僕射齊難無匡輔之益著丰艸詩以箴之馮翊相云作徳獵賦以諷焉興皆覽而善之賜以金帛然終弗能攺晉順陽太守彭泉以郡降興興遣楊佛嵩率騎五千與其荊州刺史趙曜迎之遂寇陷南鄕擒建威將軍劉嵩略地至於梁國而歸又遣其兼散騎常侍席確詣涼州徵呂隆弟超入侍隆遣之呂隆懼禿發檀之逼表請內徙興遣齊難及鎭西姚詰鎭遠乞伏幹歸鎭遠趙曜等步騎四萬迎隆於河西難至姑臧以其司馬王尙行涼州刺史配兵三千鎭姑臧以將軍閻松爲倉松太守郭將爲番禾太守分戍二城徙隆及其宗室僚屬於長安沮渠蒙遜遣弟如子貢其方物王尙綏撫遺導以信義百姓懷其惠化翕然歸之北部鮮卑�遣使貢款桓元使遣來聘請辛恭靖何淡之興畱恭靖而遣淡之謂曰桓元不推計歷運將圖篡逆天未忘晉必將有義舉以吾觀之終當傾覆卿今馳往必逢其敗相見之期遲不雲遠初恭靖至長安引見興而不拜興曰朕將任卿以東南之事靖曰我寧爲國家鬼不爲羌賊臣興怒幽之別室至是恭靖亦逾墻遁歸興遣其將姚碩徳姚斂成姚壽都等率眾三萬伐楊盛於仇池壽都等入自宕昌斂成從下辯而進盛遣其弟壽距成從子斌距都都逆擊擒之盡俘其眾楊壽等懼率眾請降碩徳還師晉汝南太守趙策委守奔於興興如逍遙園引諸沙門於澄元堂聽鳩摩羅什演說佛經羅什通辯夏言尋覽舊經多有乖謬不與胡本相應興與羅什及沙門僧略僧遷道樹僧睿道坦僧肇曇順等八百餘人更出大品羅什持胡本興執舊經以相考校其新文異舊者皆會於理義續出諸經並諸論三百餘卷今之新經皆羅什所譯興旣托意於佛道一無道字公卿已下莫不欽附沙門自遠而至者五千餘人起浮圖於永貴裏立波若臺於中宮沙門坐禪者恆有千數州郡化之事佛者十室而九矣使姚碩徳及冠軍徐洛生等伐仇池又遣建武趙琨自宕昌而進遣其將斂俱寇漢中時劉裕誅桓元迎復安帝元衛將軍新安王桓謙臨原王桓怡雍州刺史桓蔚左衛將軍桓謐中書令桓將軍何淡之等奔於興劉裕遺大參軍衡凱之詣姚顯請通和顯遣吉默報之自是聘使不絕晉求南鄕諸郡興許之羣臣咸諫以爲不可興曰天下之善一也劉裕拔萃起微匡輔晉室吾何惜數郡而不成其美乎遂割南鄕順陽新野舞陰等十二郡歸於晉姚碩徳等頻敗楊盛盛懼請降遣子難當及僚佐子弟數十人爲質碩徳等引還署盛爲使持節散騎常侍都督益寧州諸軍事徵南大將軍開府益州牧武都侯斂俱陷城固徙漢中流人郭陶等三千餘家於關中興班告境內及在朝文武立名不得犯叔父緒及碩徳之名以彰殊禮興謙恭孝友每見緒及碩徳如家人之禮整服傾言則稱字車馬服玩必先二叔然後服其次者朝之大政必諮之而後行太史令郭言於興曰戌亥之歲當有孤寇起於西北宜愼其鋒起兵如流沙死者如亂麻戎馬悠悠會隴頭鮮卑烏丸居不安國朝疲於奔命矣時所在有泉水湧出傳云飲則愈病後多無驗屢有妖人自稱神女戮之乃止興大閱自杜郵至於羊牧興以姚碩徳來朝大赦其境內及碩徳歸於秦州興送之及雍乃還禿發檀獻興馬三千匹羊三萬頭興以爲忠於己乃署檀爲涼州刺史徵涼州刺史王尙還長安涼州人申屠英等二百餘人遣主簿胡威詣興請畱尙興弗許引威見之威流涕謂興曰臣州奉國五年王威不接銜膽棲冰孤城獨守者仰恃陛下威靈俯杖良牧惠化忽違天人之心以華土資狄若檀才望應代臣豈敢言竊聞乃以臣等貿馬三千匹羊三萬口如所傳實者是爲棄人貴畜苟以馬供軍國直煩尙書一符三千餘家戶輸一匹朝下夕辦何故以一方委此姦寇昔漢武傾天下之資開建河西隔絕諸戎斷匈奴右臂所以終能屠大宛王母寡今陛下方布政玉門流化西域柰何以五郡之地資之玁狁忠誠華棄之虐寇非但臣州裏塗炭懼方爲聖朝旰食之憂興乃遣西平人車普馳止王尙又遣使諭檀會檀已至姑臧普以狀先告之檀懼脇遣王尙遂入姑臧尙旣至長安坐匿呂氏宮人擅殺逃人薄禾等禁止南臺涼州別駕宗敞治中張穆主簿邊憲胡威等上疏理尙曰臣州荒裔鄰帶�讎居泰無垂拱之安運否離傾覆之難自張氏頹基徳風絕而莫扇呂數將終梟鶚以之翻翔羣生嬰罔極之痛西夏有焚如之禍幸皇鑑降眷純風遠被刺史王尙受任垂滅之州策成難全之際輕身率下躬儉節用勞逸丰約與眾同之勸課農桑時無廢業然後振王威以掃不庭回天波以蕩氛穢則羣逆冰摧不俟朱陽之曜若秋霜隕籜豈待勁風之威何定遠之足髙營平之獨美經始甫爾會朝算攺授使希世之功不終於必成易失之機踐之而莫展當其時而明其事者誰不慨然旣遠役遐方劬勞於外𨿽效未酬恩而在公無闕自至京師二旬於今出車之命莫逮萋斐之責惟深以取呂氏宮人裴氏及殺逃人薄禾等爲南臺所禁天鑑元鏡蹔免囹圄譏繩之文未離簡墨裴氏年垂知命首發二毛嫠居本家不在尙室年邁姿陋何用送爲邊籓要捍眾力是寄禾等私逃罪應憲墨以殺止殺安邊之義也假若以不送裴氏爲罪者正闕奚官之一女子耳論勛則功重言瑕則過微而執憲吹毛求疵忘勞記過斯先哲所以泣血於當年微臣所以仰天而灑淚且尙之奉國歷事二朝能否效於旣往優劣簡在聖心就有微過功足相補宜弘罔極之施以彰覆載之恩臣等生自西州無翰飛之翼久沈僞政絕進趣之途及皇化旣沾投竿之心冥發遂策名委質位忝吏端主辱臣憂故重繭披款惟陛下亮之興覽之大悅謂其黃門侍郎姚文祖曰卿知宗敞乎文祖曰與臣州裏西方之英雋興曰有表理王尙文義甚佳當王尙研思耳文祖曰尙在南臺禁止不與賓客交通敞寓於楊桓非尙明矣興曰若爾桓爲措思乎文祖曰西方評敞甚重優於楊桓敞昔與呂超周旋陛下試可問之興因謂超曰宗敞文才何如可是誰輩超曰敞在西土時論甚美方敞魏之陳徐晉之潘陸卽以表示超曰涼州小地寧有此才乎超曰臣以敞余文比之未足稱多琳瑯出於昆嶺明珠生於海濱若必以地求人則文命大夏之棄夫姬昌東夷之擯士但當問其文彩何如不可以區宇格物興悅赦尙之罪以爲尙書晉義熙二年平北將軍梁州督護苻宣入漢中興梁州別駕呂營漢中徐逸席難起兵應宣求救於楊盛盛遣軍臨浕口南梁州刺史王敏退守武興楊盛復通於晉興以太子泓錄尙書事慕容超司徒北地王鍾右僕射濟陽王嶷髙都公始皆來奔華山郡地湧沸廣袤百餘步燒生物皆熟歷五月乃止赫連勃勃殺髙平公沒奕於收其眾以叛先是魏主拓跋圭送馬千匹求婚於興興許之以魏別立後遂絕婚故有柴壁之戰至是復與魏通和魏放狄伯支姚伯禽唐小方姚良國康宦還長安皆復其爵位時禿發檀沮渠蒙遜疊相攻擊檀遂東招河州刺史西羌彭奚念奚念阻河以叛蜀譙縱遣使稱藩請桓謙欲令順流東伐劉裕興以問謙謙請行遂許之使中軍姚�後軍斂成鎭遠乞伏幹歸等率步騎三萬伐檀左僕射齊難等率騎二萬討勃勃吏部尙書尹昭諫曰檀恃遠輕敢違逆宜詔蒙遜及李元盛使自相攻擊待其斃也然後取之此卞莊之舉也興不從勃勃退保河曲�濟自金城�部將姜紀言於�曰今王師聲討勃勃檀猶豫未爲嚴防請給輕騎五千掩其城門則山澤之人皆爲吾有孤城獨立坐可克也�不從進拔昌松長驅至姑臧檀嬰城固守出其兵擊��敗退據西苑興又遣衛大將軍姚顯率騎二萬爲諸軍節度至髙平聞�敗績兼道赴之撫慰河外率眾而還檀遣使人徐宿詣興謝罪齊難爲勃勃所擒興遣平北姚衝徵鹵狄伯支輔國斂曼嵬鎭東楊佛嵩率騎四萬討勃勃衝次於嶺北欲回師襲長安伯支不從乃止懼其謀泄遂鴆殺伯支時王師伐譙縱大敗之縱遣使乞師於興興遣平西姚賞南梁州刺史王敏率眾二萬救之王師引還縱遣使拜師仍貢其方物興遣其兼司徒韋華持節策拜縱爲大都督相國蜀王加九錫備物典策一如魏晉故事承制封拜悉如王者之儀興自平涼如朝那聞衝謀逆以其弟中最少雄武絕人猶欲隱忍容之斂成泣謂興曰衝凶險不仁每侍左右臣常寢不安席願早爲之所興曰衝何能爲也但輕害名將吾欲明其罪於四海乃下書賜衝死葬以庶人之禮晉河間王子國璠章武王子叔道來奔興謂之曰劉裕匡復晉室卿等何故來也國璠等曰裕與不逞之徒削弱王室宗門能自修立者莫不害之是避之來實非誠款所以避死耳興嘉之以國璠爲建義將軍揚州刺史叔道爲平南將軍兗州刺史賜以甲第興如貳城將討赫連勃勃遣安遠姚詳及斂曼嵬鎭軍彭白狼分督租運諸軍未集而勃勃騎大至興欲畱步軍輕如嵬營眾咸惶懼羣臣固以爲不可興弗納尙書郎韋宗希旨勸興行蘭臺侍禦史姜楞越次而進曰韋宗傾儉不忠沮敗國計宜先腰斬以謝天下脫車駕動軫六軍駭懼人無守志取危之道也宜遣單使以徵詳等興默然右僕射韋華等諫曰若車騎輕動必不戰自潰嵬營亦未必可至惟陛下圖之興乃遣左將軍姚文宗率禁兵距戰中壘齊莫統氐兵以繼之文宗與莫皆勇果兼人以死力戰勃勃乃退畱禁兵五千配姚詳守貳城興還長安譙縱遣其侍中譙良太常楊軌朝於興請大舉以寇江東遣其荊州刺史桓謙梁州刺史譙道福率眾二萬東寇江陵興乃遣前將軍苟林率騎會之謙屯支江林屯江津謙江左貴族部曲�於荊楚晉之將士皆有叛心荊州刺史劉道規大懼嬰城固守雍州刺史魯宗之率襄陽之眾救之道規乃畱宗之守江陵率軍逆戰謙等舟師大盛兼列步騎以待之大戰支江謙敗績乘輕舸奔就苟林晉人獲而斬之苟林懼而引歸興以國用不足增關津之稅鹽竹山木皆有賦焉羣臣咸諫以爲天殖品物以養羣生王者子育萬邦不宜節約以奪其利興曰能逾關梁通利於山水者皆豪富之家吾損有餘以裨不足有何不可乃遂行之興從朝門遊於文武苑及昏而還將自平朔門入前驅旣至城門校尉王滿聰被甲持杖閉門距之曰今已昏暗姦良不辧有死而已門不可開興乃回從朝門而入旦而召滿聰進位二等乞伏幹歸以眾叛攻陷金城執太守任蘭蘭厲色責幹歸以背恩違義幹歸怒而囚之蘭遂不食而死赫連勃勃遣其將胡金纂將萬餘騎攻平涼興如貳城因救平涼纂眾大潰生擒纂勃勃遣兄子提攻陷定陽執北中郎將姚廣都興將曹熾曹云王肆佛等各將數千戶避勃勃內徙興處佛於湟山澤熾云於陳倉勃勃寇隴右攻白涯堡破之遂趣淸水略陽太守姚壽都委守奔秦州勃勃又收其眾而歸興自安定追之至壽渠川不及而還初天水人姜紀呂氏之叛臣阿諂姦詐好問人之親戚興子弼有寵於興紀遂傾心附之弼時爲雍州刺史鎭安定與密謀還朝令傾心事常山公顯樹黨左右至是興以弼爲尙書令侍中大將軍旣居將相虛襟引納收結朝士勢傾東宮遂有奪嫡之謀矣興以勃勃幹歸作亂西北檀蒙遜擅兵河右疇咨將帥之臣欲鎭撫二方隴東太守郭播言於興曰嶺北二州鎭戶皆數萬若得文武之才以綏撫之足以靖塞姦略興曰吾每思得廉頗李牧鎭撫四方使便宜行事然任非其人恆致負敗卿試舉之播曰淸潔善撫邊則平陸子王元始雄武多奇略則建威王煥賞罰必行臨敵不顧則奮武彭蠔興曰蠔令行禁止則有之非綏邊之才也始煥年少吾未知其爲人播曰廣平公弼才兼文武宜鎭督一方願陛下遠覽前車近悟後轍興不從以其太常索稜爲太尉領隴西內史綏誘幹歸政績旣美幹歸感而歸之太史令仕猗言於興曰白气出於北方東西天竟五百里當有破軍流血乞伏幹歸遣使送所掠守宰謝罪請降興以勃勃之難權宜許之假幹歸及其子熾盤官爵姚詳時鎭杏城爲赫連勃勃所逼糧盡委守南奔大蘇勃勃要之兵散爲勃勃所執時遣衛大將軍顯迎詳詳敗遂屯杏城因令顯都督安定嶺北二鎭事潁川太守姚平都自許昌來朝言於興曰劉裕敢懷姦計屯聚芍陂有擾邊之志宜遣燒之以散其眾謀興曰裕之輕弱安敢窺吾疆場苟有姦心其在子孫乎召其尙書楊佛嵩謂之曰吳兒不自知乃有非分之意待至孟冬當遣卿率精騎三萬焚其積聚嵩曰陛下若任臣以此役者當從肥口濟淮直趣壽春舉大眾以屯城縱輕騎以掠野使淮南蕭條兵粟俱了足令吳兒俯仰回惶神爽飛越興大悅時西胡梁國兒於平涼作壽冢每將妻妾入冢飲燕酒酣升靈�而歌時人或譏之國兒不以爲意前後徵伐屢有大功興以爲鎭北將軍封平輿男年八十餘乃死時客星入東井所在地震前後一百五十六興公卿抗表請罪興曰災譴之來咎在元首近代或歸罪三公甚無謂也公等其悉冠履復位仇池公楊盛叛擾祁山遣建威趙琨率騎五千爲前鋒立節楊伯壽統步卒繼之前將軍姚恢左將軍姚文宗入自鷲陜鎭西秦州刺史姚嵩入羊頭陜右衛胡翼度從陰密出自汧城討盛興將輕騎五千自雍赴之與諸將軍會於龍口天水太守王松言於嵩曰先皇神略無方威武冠世冠軍徐洛生猛毅兼人佐命英輔再入仇池無功而還非楊盛智勇能全直是地勢然也今以趙琨之眾使君之威準之先朝實未見成功使君具悉形便何不表聞嵩不從盛率眾與琨相持伯壽畏�弗進琨眾寡不敵爲盛所敗興斬伯壽而還嵩乃具陳松之言興善之幹歸爲其下人所殺子熾盤新立羣下咸勸興取之興曰幹歸先已返善吾方當懷撫因喪伐之非朕本志也以楊佛嵩都督嶺北討鹵諸軍事安遠將軍雍州刺史率嶺北見兵以討赫連勃勃嵩發數日興謂羣臣曰佛嵩驍勇果銳每臨敵對寇不可制抑吾常節之配兵不過五千今眾旅旣多遇賊必敗今去已遠追之無及吾深憂之其下咸以爲不然佛嵩果爲勃勃所執絕亢而死興立昭儀齊氏爲皇后又下書以其故丞相姚緒太宰姚碩徳太傅姚旻大司馬姚崇司徒尹緯等二十四人配饗於萇廟興以大臣屢喪令所司更詳臨赴之制所司白興依故事東堂發哀興不從每大臣死皆親臨之姚文宗有寵於姚泓姚弼深疾之誣文宗有怨言以侍禦史廉桃生爲證興怒賜文宗死是後羣臣累足莫敢言弼之短時貳縣羌叛興興遣後將軍斂成鎭軍彭白狼北中郎將姚洛都討之斂成爲羌所敗甚懼詣趙興太守姚穆歸罪穆欲送殺之成怒奔赫連勃勃興遣姚紹與姚弼率禁衛諸軍鎭撫嶺北遼東侯彌妲亭地率其部人南居陰密劫掠百姓弼收亭地送之殺其眾七百餘人徙二千餘戶於鄭城弼寵愛方隆所欲施行無不信納乃以嬖人尹衝爲給事黃門侍郎唐盛爲治書侍禦史左右機要皆其黨人漸欲廣樹爪牙彌縫其闕右僕射梁喜侍中任謙京兆尹尹昭承間言於興曰父子之際人罕得而言然君臣亦猶父子臣等理不容默並後匹嫡未始不傾國亂家廣平公弼姦凶無狀潛有淩奪之志陛下寵之不道假其威權傾險無賴之徒莫不鱗湊其側市巷諷議皆言陛下欲有廢立之志誠如此者臣等有死而已不敢奉詔興曰安有此乎昭等曰若無廢立之事陛下愛弼適所以禍之願去其左右減其威權非但弼有泰山之安宗廟社稷亦有盤石之固矣興默然興寢疾妖賊李弘反於貳原貳原氐仇常起兵應弘興輿疾討之斬常執弘而還徙常部人五百餘戶於許昌興疾篤其太子泓屯兵於東華門侍疾於諮議堂姚弼潛謀爲亂招集數千人被甲伏於其第撫軍姚紹及侍中任謙右僕射梁喜冠軍姚贊京兆尹尹昭輔國斂曼嵬並典禁兵宿衛於內姚裕遣使告姚懿於蒲�並密信諸藩論�逆狀懿流涕以告將士曰上今寢疾臣子所宜冠履不整而廣平公�擁兵私第不以忠於儲宮正是孤徇義忘身之日諸君皆忠烈之士亦當同孤徇斯舉也將士無不奮怒攘袂曰惟殿下所爲死生不敢貳於是盡赦囚徒散布帛數萬匹以賜其將士建牙誓眾將赴長安鎭東豫州牧姚洸起兵洛陽平西姚諶起兵於雍將以赴泓之難興疾瘳朝其羣臣徵鹵劉羌泣謂興曰陛下寢疾數旬柰何忽有斯事興曰朕過庭無訓使諸子不穆愧於四海卿等各陳所懷以安社稷尹昭曰廣平公�恃寵不虔阻兵懷貳自宜置之刑書以明典憲陛下若含忍未便加法者且可削奪威權使散居藩國以紆窺之禍全天性之恩興謂梁喜曰卿以爲何如喜曰臣之愚見如昭所陳興以�才兼文武未忍致法免其尙書令以將軍公就第懿等聞興疾瘳各罷兵還鎭懿恢及弟諶等皆抗表罪�請致之刑法興弗許時魏遣使聘於興且請婚會平陽太守姚成都來朝興謂之曰卿久處東藩與魏鄰接應悉彼事形今來求婚吾已許之終能分災共患遠相接援以不成都曰魏自柴壁�捷已來戎甲未曾損失士馬桓桓師旅充盛今修和親兼婚姻之好豈但分災共患而已實亦永安之福也興大悅遣其吏部郎嚴康報聘並致方物時姚懿姚洸姚宣姚諶來朝使姚裕言於興曰懿等今悉在外欲有所陳興曰汝等正欲道弼事耳吾已知之裕曰弼苟有可論陛下所宜垂聽若懿等言違大義便當肆之刑辟柰何距之於是引見諮議堂宣流涕曰先帝以大聖起基陛下以神武定業方隆七百之祚爲萬世之美安可使弼謀傾社稷宜委之有司肅明刑憲臣等敢以死請興曰吾自處之非汝等所憂先以大司農竇溫司徒左長史王�皆有密表勸興廢立興𨿽不從亦不以爲責撫軍東曹屬姜�上疏曰廣平公�懷姦積年謀禍有歲傾陷羣豎爲之畫足釁成逆著取嗤戎裔文武之化刑於寡妻聖朝之亂起自愛子今𨿽欲含忍其瑕掩蔽其罪而逆黨猶繁扇惑不已�之亂心其可革邪宜斥散凶徒以絕禍始興以�表示梁喜曰天下之人莫不以吾兒爲口實將何以處之喜曰信如�言陛下宜早裁決興默然太子詹事王周亦虛襟引士樹黨東宮�惡之每規陷害周周抗志確然不爲之屈興嘉其守正以周爲中書監興如三原顧謂羣臣曰古人有言關東出相關西出將三秦饒�異汝潁多奇士吾應天明命跨據中原自流沙已東淮漢已北未嘗不傾己招求冀匡不逮然明不照下弗感懸魚至於智效一官行著一善吾歷級而進之不使有後門之嘆卿等宜明揚仄陋助吾舉之梁喜對曰奉旨求賢弗曾休倦未見儒亮大才王佐之器可謂世之乏賢興曰自古霸王之起也莫不將則韓吳相兼蕭鄧終不采將於往賢求相於後哲卿自識拔不明求之不至柰何厚誣四海乎羣臣咸悅晉荊州刺史司馬休之據江陵雍州刺史魯宗之據襄陽與劉裕相攻遣使求援興遣姚成王司馬國璠率騎八千赴之�恨姚宣之毀己遂譖宣於興會宣司馬權丕至長安興責丕以無匡輔之益將戮之丕性傾巧因誣宣罪狀興大怒遂收宣於杏城下獄而使�將三萬人鎭秦州尹昭言於興曰廣平公與皇太子不平握彊兵於外陛下一旦不諱恐社稷必危小不忍以致大亂者陛下之謂也興弗納赫連勃勃攻杏城興又遣�救之至冠泉而杏城陷興如北地�次於三樹遣�及斂曼嵬向新平興還長安姚成王至於南陽司馬休之等爲劉裕所敗引歸休之宗之等遂與譙王文思新蔡王道賜寧朔將軍梁州刺史馬敬輔國將軍竟陵太守魯軌寧朔將軍南陽太守魯範奔於興勃勃遣其將赫連建率眾寇貳縣數千騎入平涼姚恢與建戰於五井平涼太守姚周都爲建所獲遂入新平姚弼討之戰於龍尾堡大破之擒建送於長安初勃勃攻彭雙方於石堡方力戰距守積年不能克至是聞建敗引歸休之等至長安興謂之曰劉裕崇奉晉帝豈便有闕乎休之曰臣前下都瑯邪王徳文泣謂臣曰劉裕供禦主上克薄奇深以事勢推之社稷之憂方未可測興將以休之爲荊州刺史任以東南之事休之固辭請與魯宗之等擾動襄陽淮漢乃以休之爲鎭南將軍揚州刺史宗之等並有拜授休之將行侍禦史唐盛言於興曰符命所記司馬氏應復河洛休之旣得濯鱗南翔恐非復池中之物可以祟禮不宜放之興曰司馬氏脫如所記畱之適足爲患遂遣之楊武安鄕侯康宦驅略白鹿原氐胡數百家奔上洛太守宋林距之商洛人黃金等起義兵以掎宦宦乃率眾歸罪興赦之復其爵位時白虹貫日有術人言於興曰將有不祥之事終當自消時興藥動姚�稱疾不朝集兵於第興聞之怒甚收其黨殿中侍禦史唐盛孫元等殺之泓言於興曰臣誠不肖不能訓諧於弟致�構造是非仰�天日陛下若以臣爲社稷之憂除臣而國寧亦家之福也若垂天性之恩不忍加臣刑戮者乞聽臣守藩興慘然攺容召姚贊梁喜尹昭斂曼嵬於諮議堂密謀收弼時姚紹屯兵雍城馳遣告之數日不決�黨凶懼興慮其爲變乃收�囚之中曹窮責黨與將殺之泓流涕固請之乃止興謂梁喜曰泓天心平和性少猜忌必能容養羣賢保全吾子於是皆赦�黨靈臺令張泉又言於興曰熒惑入東井旬紀而返未餘月復來守心王者惡之宜修仁虛己以答天譴興納之正旦興朝羣臣於太極前殿沙門賀僧慟泣不能自勝眾咸怪焉賀僧者莫知其所從來也言事皆有效驗興甚神禮之常與隱士數人預於燕會興如華陰以泓監國入居西宮因疾篤還長安泓欲出迎其宮臣曰今主上疾篤姦臣在側廣平公每希覬非常變故難測今殿下若出進則不得見主上退則有弼等之禍安所歸乎自宜深抑情禮以寧宗社泓從之乃拜迎於黃龍門樽下弼黨見興升輿咸懷危懼尹衝等先謀欲因泓出迎害之尙書姚沙彌曰若太子有備不來迎侍當奉乘輿直趣公第宿衛者聞上在此自當來奔誰與太子守乎吾等以廣平公之故陷身逆節今以乘輿南幸自當是仗義之理匪但救廣平之禍足可以申雪前愆衝等不從欲隨興入殿中作亂復未知興之存亡疑而不發興命泓錄尙書事使姚紹胡翼度典兵禁中防制內外遣斂曼嵬收弼第中甲杖內之武庫興疾轉篤興妹僞南安長公主問疾不應興少子耕兒出告其兄愔曰上已崩矣宜速決計於是愔與其屬率甲士攻端門殿中上將軍斂曼嵬勒兵距戰右衛胡翼度率禁兵閉四門愔等遣壯士登門緣屋而入及於馬道泓時侍疾於諮議堂遣斂曼嵬率殿中兵登武庫距戰太子右衛率姚和都率東宮兵入屯馬道南愔等旣不得進遂燒端門興力疾臨前殿賜弼死禁兵見興喜躍貫甲赴賊賊眾駭擾和都勒東宮兵自後擊之愔等奔潰逃於驪山愔黨呂隆奔雍尹衝等奔於京師興引紹及贊梁喜尹昭斂曼嵬入內寢受遺輔政義熙十二年興死時年五十一在位二十二年僞謚文桓皇帝廟號髙祖墓曰偶陵

僭號部匯考十八

晉代僭號十三

後秦二姚

泓

晉書姚泓載記泓字元子興之長子也孝友寬和而無經世之用又多疾病興將以爲嗣而疑焉久之乃立爲太子興每徵伐巡遊常畱總後事博學善談論尢好詩詠尙書王尙黃門郎段章尙書郎富允文以儒術侍講胡義周夏侯稚以文章遊集時尙書王敏右丞郭播以刑政過寬議欲峻制泓曰人情挫辱則壯厲之心生政教煩苛則苟免之行立上之化下如風靡艸君等參贊朝化弘昭政軌不務仁恕之道惟欲嚴法酷刑豈是安上馭下之理乎敏等遂止泓受經於博士淳於岐岐病泓親詣省疾拜於�下自是公侯見師傅皆拜焉興之如平涼也馮翊人劉厥聚眾數千據萬年以叛泓遣鎭軍彭白狼率東宮禁兵討之斬厥赦其餘黨諸將咸勸泓曰殿下神算電發蕩平醜逆宜露布表言廣其首級以慰遠近之情泓曰主上委吾後事使式遏寇逆吾綏禦失和以長姦寇方當引咎責躬歸罪行間安敢過自矜誣以重罪責乎其右僕射韋華聞而謂河南太守慕容築曰皇太子實有恭惠之徳社稷之福也其弟弼有奪嫡之謀泓恩撫如初未嘗見於色姚紹每爲弼羽翼泓亦推心宗事弗以爲嫌及僭位任紹以兵權紹亦感而歸誠卒守其忠烈其明識寬裕皆此類也興旣死祕不發喪南陽公姚愔及大將軍尹元等謀爲亂泓皆誅之命其齊公姚恢殺安定太守呂超恢久乃誅之泓疑恢有陰謀恢自是懷貳陰聚兵甲焉泓發喪以義熙十二年僭卽帝位大赦殊死已下攺元永和廬於諮議堂旣葬乃親庶政內外百僚增位一等令文武各盡直言政有不便於時事有光益宗廟者極言勿有所諱初興徙李閏羌三千家於安定尋徙新支至是羌酋黨容率所部叛還遣撫軍姚贊討之容降徙其豪右數百戶於長安余遣還李閏北地太守毛雍據趙氏塢以叛於泓姚紹討擒之姚宣時鎭李閏未知雍敗遣部將姚佛生等來衛長安眾旣發宣參軍韋宗姦諂好亂說宣曰主上初立威化未著勃勃彊盛侵害必深本朝之難未可弭也殿下居維城之任宜深慮之邢望地形險固總三方之要若能據之虛心撫禦非但克固維城亦霸王之業也宣乃率戶三萬八千棄李閏南保邢望宣旣南移諸羌據李閏以叛紹進討破之宣詣紹歸罪紹怒殺之初宣在邢望泓遣姚佛生諭宣佛生遂贊成宣計紹數其罪又戮之泓下書士卒死王事贈以爵位永復其家將封宮臣十六人五等子男姚贊諫曰東宮文武自當有守忠之誠未有赫然之效何受封之多乎泓曰懸爵於朝所以懲勸來效標明盛徳元子遭家不造與宮臣同此百憂獨享其福得不愧於心乎贊默然姚紹進曰陛下不忘報徳封之是也古者敬其事命之以始可須來春然後議之乃止並州定陽二城胡數萬落叛泓入於平陽攻立義姚成都於匈奴堡推匈奴曹弘爲大單於所在殘掠徵東姚懿自蒲�討弘戰於平陽大破之執弘送於長安徙其豪右萬五千落於雍州仇池公楊盛攻陷祁山執建節王總遂逼秦州泓遣後將軍姚平救之盛引退姚嵩與平追盛及於竹嶺姚贊率隴西太守姚秦都略陽太守王煥以禁兵赴之贊至淸水嵩爲盛所敗嵩及秦都王煥皆戰死贊至秦州退還仇池先是天水冀縣石鼓鳴聲聞數百里野雉皆雊秦州地震者三十二殷殷有聲者八山崩捨壞咸以爲不祥及嵩將出羣僚固諫止之嵩曰若有不祥此乃命也安所逃乎遂及於難識者以爲秦州泓之故鄕將滅之徵也赫連勃勃攻陷陰密執秦州刺史姚軍都坑將士五千餘人軍都瞋目厲聲數勃勃殘忍之罪不爲之屈勃勃怒而殺之勃勃旣克陰密進兵侵雍嶺北雜戶悉奔五將山徵北姚恢棄安定率戶五千奔新平安定人胡儼華韜等率眾距恢恢單騎歸長安立節彌妲成建武裴岐爲儼所殺鎭西姚諶委鎭東走勃勃遂據雍抄掠郿城姚紹及徵鹵尹昭鎭軍姚洽等率奔騎五萬討勃勃姚恢以精騎一萬繼之軍次橫水勃勃退保安定胡儼閉門距之殺鮮卑數千人據安定以降紹進兵躡勃勃戰於馬鞍�敗之追至朝�不及而還楊盛遣兄子倦入寇長�平陽氐苟渴聚眾千餘據五丈原以叛遣鎭遠姚萬恢武姚難討之爲渴所敗姚諶討渴擒之泓使輔國斂曼嵬前將軍姚光兒討楊倦於陳倉倦奔於散關勃勃遣兄子提南侵池陽車騎姚裕前將軍彭白狼建義�元距卻之尋而晉太尉劉裕總大軍伐泓次於彭城遣冠軍將軍檀道濟龍驤將軍王鎭惡入自淮肥攻漆丘項城將軍沈林子自汴入河攻倉垣泓將王苟生以漆丘降鎭惡徐州刺史姚掌以項城降道濟王師遂入潁口所至多降服惟新蔡太守董遵固守不降道濟攻破之縛遵而致諸軍門遵厲色曰古之王者伐國待士以禮君柰何以不義行師待國士以非禮乎道濟怒殺之姚紹聞王師之至還長安言於泓曰晉師已過許昌豫州安定孤遠卒難救衛宜遷諸鎭戶內實京畿可得精兵十萬足以橫行天下假使二寇交侵無深害也如其不爾晉侵豫州勃勃寇安定者將若之何事機已至宜在速決其左僕射梁喜曰齊公恢雄勇有威名爲嶺北所憚鎭人已與勃勃深仇理應守死無二勃勃終不能棄安定遠寇京畿若無安定虜馬必及於郿雍今關中兵馬足距晉師豈可未有憂危先自削損也泓從之吏部郎懿橫密言於泓曰齊公恢於廣平之難有忠勛於陛下自陛下龍飛紹統未有殊賞以答其意今外則致之死地內則不豫朝權安定人自以孤危逼寇欲思南遷者十室而九若擁精兵四萬鼓行而向京師得不爲社稷之累乎宜徵還朝廷以慰其心泓曰恢若懷不逞之心徵之適所以速禍耳又不從王師至城臯徵南姚洸時鎭洛陽馳使請救泓遣越騎校尉閻生率騎三千以赴之武衛姚益男將步卒一萬助守洛陽又遣徵東並州牧姚懿南屯陜津爲之聲援洸部將趙元說洸曰今寇逼已深百姓駭懼眾寡勢殊難以應敵宜攝諸戍兵士固守金墉以待京師之援不可出戰如脫不捷大事去矣金墉旣固師無損敗吳寇終不敢越金墉而西困之於堅城之下可以坐制其獘時洸司馬姚禹潛通於道濟主簿閻恢楊虔等皆禹之黨嫉元忠誠咸共毀之固勸洸出戰洸從之乃遣元率精兵千餘南守柏谷塢廣武石無諱東戍鞏城以距王師元泣謂洸曰元受三帝重恩所守正死耳但明公不用忠臣之言爲姦孽所誤後必悔之但無及耳會陽城及城臯滎陽武牢諸城悉降道濟等長驅而至無諱至石關奔還元與晉將毛徳祖戰於柏谷以眾寡而敗被瘡十餘據地大呼元司馬騫鑑冒刃抱元而泣元曰吾瘡已重君宜速去鑑曰若將軍不濟當與俱死去將安之皆死於陣姚禹逾城奔於王師道濟進至洛陽洸懼遂降時閻生至新安益男至湖城會洛陽已沒遂畱屯不進姚懿崄薄惑於信受其司馬孫暢姦巧傾好亂樂禍勸懿襲長安誅姚紹廢泓自立懿納之乃引兵至陜津散谷以賜河北夷夏欲虛損國儲招引和戎諸羌樹己私惠懿左常侍張敞侍郎左雅固諫懿曰殿下以母弟之親居分陜之重安危休戚與國共之漢有七國之難實賴梁王今吳寇內侵四州傾沒西寇擾邊秦涼覆敗朝廷之危有同累卵正是諸侯勤王之日谷者國之本也而今散之若朝廷問殿下者將何辭以報懿怒笞而殺之泓聞之召姚紹等密謀於朝堂紹曰懿性識鄙近從物推移造成此事惟當孫暢耳但馳使徵暢遣撫軍贊據陜城臣向潼關爲諸軍節度若暢奉詔而至者臣當遣懿率河東見兵共平吳寇如其逆釁已成違距詔�者當明其罪於天下聲鼓以擊之泓曰叔父之言社稷之計也於是遣姚贊及冠軍司馬國璠建義�元屯陜津武衛姚驢屯潼關懿遂舉兵僭號傳檄州郡欲運匈奴堡谷以給鎭人寧東姚成都距之懿乃卑辭招誘深自結托送佩刀爲誓成都送以呈泓懿又遣驍騎王國率甲士數百攻成都成都擒國囚之遣讓懿曰明公以母弟之親受推轂之寄今社稷之危若綴旒然宜恭恪憂勤匡輔王室而更包藏姦宄謀危宗廟三祖之靈豈安公乎此鎭之糧一方所寄鎭人何功而欲給之王國爲�畫足國之罪人已就囚執聽詔而戮之成都方糾合義眾以懲明公之罪復須大兵悉集當以明公會於河上乃宣告諸城勉以忠義厲兵秣馬徵發義租河東之兵無詣懿者懿深患之臨晉數千戶叛應懿姚紹濟自蒲津擊臨晉叛戶大破之懿等震懼鎭人安定郭純王奴等率眾圍懿紹入於蒲�執懿囚之誅孫暢等泓以內外離叛王師漸逼歲旦朝羣臣於其前殿淒然流涕羣臣皆泣時徵北姚恢率安定鎭戶三萬八千焚燒室宇以車爲方陣自北雍州趣長安自稱大都督建議大將軍移檄州郡欲除君側之惡揚威姜紀率眾奔之建節彭完都聞恢將至棄陰密奔還長安恢至新支姜紀說恢曰國家重將在東京師空虛公可輕兵徑襲事必�矣恢不從乃南攻郿城鎭西姚諶爲恢所敗恢軍勢彌盛長安大震泓馳使徵紹遣姚裕及輔國胡翼度屯於灃西扶風太守姚�安夷護軍姚墨蠡建威姚娥都揚威彭蠔皆懼而降恢恢舅苟和時爲立節將軍守忠不二泓召而謂之曰眾人咸懷去就卿何能自安邪和曰若天縱妖賊得肆其逆節者舅甥之理不待奔馳而加親如其罪極逆銷天盈其罰者守忠執志臣之體也違親叛君臣之所恥泓善其忠恕加金章紫綬姚紹率輕騎先赴難使姚洽司馬國璠將步卒三萬赴長安恢從曲牢進屯杜成紹與恢相持於靈臺姚贊聞恢漸逼畱寧朔尹雅爲弘農太守守潼關率諸軍還長安泓謝贊曰元子不能崇明徳義導率羣下致禍起蕭墻變自同气旣上負祖宗亦無顏見諸父懿始構逆滅亡恢復擁眾內叛將若之何贊曰懿等所以敢稱兵內侮者諒由臣等輕弱無防遏之方故也因攘袂大泣曰臣與大將軍不滅此賊終不持面復見陛下泓於是班賜軍士而遣之恢眾見諸軍悉集咸懼而思善其將齊黃等棄恢而降恢進軍逼紹贊自後要擊大破之殺恢及其三弟泓哭之悲慟葬以公禮至是王鎭惡至宜陽毛徳祖攻弘農太守尹雅於蠡吾城眾潰徳祖使騎追獲之旣而殺晉守者奔固潼關檀道濟沈林子攻拔襄邑堡建威薛帛奔河東道濟自陜北渡攻蒲�使將軍苟卓攻匈奴堡爲泓寧東姚成都所敗泓遣姚驢救蒲�胡翼度據潼關泓進紹太宰大將軍大都督都督中外諸軍事假黃鉞攺封魯公侍中司隸宗正節錄並如故朝之大政皆往決焉紹固辭弗許於是遣紹率武衛姚鸞等步騎五萬距王師於潼關姚驢與並州刺史尹昭爲表裏之勢夾攻道濟道濟深壁不戰沈林子說道濟曰今蒲�城堅池浚非可卒克攻之傷眾守之引日不如棄之先事潼關潼關天限形勝之地鎭惡孤軍勢危力寡若使姚紹據之則難圖矣如克潼關紹可不戰而服道濟從之乃棄蒲�南向潼關姚贊率禁兵七千自渭北而東進據蒲津劉裕使沈田子及傅弘之率眾萬餘人入上洛所在多委城鎭奔長安田子等進及靑泥姚紹方陣而前以距道濟道濟固壘不戰紹乃攻其西營不克遂以大眾逼之道濟率王敬沈林子等逆衝紹軍將士驚散引還定城紹畱姚鸞守崄絕道濟糧道時裕別將姚珍入自子午竇霸入自洛谷眾各數千人泓遣姚萬距霸姚彊距珍姚鸞遣將尹雅與道濟司馬徐琰戰於潼關南爲琰所獲送之劉裕裕以雅前叛欲殺之雅曰前活本在望外今死寧不甘心明公將以大義平天下豈可使秦無守信之臣乎裕嘉而勉之泓遣給事黃門侍郎姚和都屯於堯柳以備田子姚紹謂諸將曰道濟等遠來送死眾旅不多嬰壘自固者正欲曠日持久以待繼援耳吾欲分軍徑據閿鄕以絕其糧運不至一月道濟之首可懸之麾下矣濟等旣沒裕計自沮諸將咸以爲然其將胡翼度曰軍勢宜集不可以分若偏師不利人心駭懼胡可以戰紹乃止薛帛據河曲以叛紹分道置諸軍爲掎角之勢遣輔國胡翼度據東原武衛姚鸞營於大路與晉軍相接沈林子簡精銳銜枚夜襲之鸞眾潰戰死士卒死者九千餘人姚贊屯於河上遣恢武姚難運蒲�谷以給其軍至香城爲王師所敗時泓遣姚諶守堯柳姚和都討薛帛於河東聞王師要難乃兼道赴救未至而難敗因破裕裨將於河曲遂屯蒲�姚贊爲林子所敗單馬奔定城紹遣左長史姚洽及姚墨蠡等率騎三千屯於河北之九原欲絕道濟諸縣租輸洽辭曰夫小敵之堅大敵之擒今兵眾單弱而遠在河外𨿽明公神武然鞭短勢殊恐無所及紹不聽沈林子率眾八千要洽於河上洽戰死眾皆沒紹聞洽等敗忿恚發病托姚贊以後事使姚難屯關西紹嘔血而死泓以晉師之逼遣使乞師於魏魏遣司徒南平公拔拔嵩正直將軍安平公乙旃眷進據河內遊擊將軍王洛生屯於河東爲泓聲援劉裕次於陜城遣沈林子率精兵萬餘越山開道會沈田子等於靑泥將攻堯柳泓使姚裕率步騎八千距之泓躬將大眾繼發裕爲田子所敗泓退次於灞上關中郡縣多潛通於王師劉裕至潼關遣將軍朱超石徐徛之會薛帛於河北以攻蒲�姚贊距裕於關西姚難屯於香城裕遣王鎭惡王敬自秋社西渡渭以逼難軍鎭東姚璞及姚和都擊敗徛之等於蒲�徛之遇害超石棄其眾奔於潼關姚贊遣司馬休之及司馬國璠自軹關向河內引魏軍以躡裕後姚難旣爲鎭惡所逼引師而西時大霖雨渭水泛溢贊等不得北渡鎭惡水陸兼進追及姚難泓自灞上還軍次於石橋以援之贊退屯鄭城鎭北姚彊率郡人數千與姚難陣於涇上以距鎭惡鎭惡遣毛徳祖擊彊大敗彊戰死難遁還長安劉裕進據鄭城泓使姚裕尙書龐統屯兵宮中姚洸屯於澧西尙書姚白瓜徙四軍雜戶入長安姚丕守渭橋胡翼度屯石積姚贊屯霸東泓軍於逍遙園鎭惡夾渭進兵破姚丕於渭橋泓自逍遙園赴之逼水地狹因丕之敗遂相踐而退姚諶及前軍姚烈左衛姚寶安散騎王帛建武姚進揚威姚蠔尙書右丞孫元等皆死於陣泓單馬還宮鎭惡入自平朔門泓與姚裕等數百騎出奔於石橋贊聞泓之敗也召將士告之眾皆以刀擊地攘袂大泣胡翼度先與劉裕陰通是日棄眾奔裕贊夜率諸軍將會泓於石橋王師已固諸門贊軍不得入眾皆驚散泓計無所出謀欲降於裕其子佛念年十二謂泓曰晉人將逞其欲終必不全願自裁決泓憮然不答佛念遂登宮墻自投而死泓將妻子詣壘門而降贊率宗室子弟百餘人亦降於裕裕盡殺之餘宗遷於江南送泓於建康市斬之時年三十在位二年建康百里之外艸木皆燋死焉姚萇以孝武太元九年僭立至泓三世以安帝義熙十三年而滅凡三十二年

西秦乞伏國仁乞伏幹歸

乞伏熾盤乞伏暮末

晉書乞伏國仁載記乞伏國仁隴西鮮卑人也在昔有如弗斯出連叱盧三部自漠北南出大陰山遇一巨虫於路狀若神龜大如陵阜乃殺馬而祭之祝曰若善神也便開路惡神也遂塞不通俄而不見乃有一小兒在焉時又有乞伏部有老父無子者請養爲子眾咸許之老父欣然自以有所依憑字之曰紇於紇於者夏言依倚也年十歲驍勇善騎射彎弓五百斤四部服其雄武推爲統主號之曰乞伏可汗托鐸莫何托鐸者言非神非人之稱也其後有佑鄰者卽國仁五世祖也泰始初率戶五千遷於夏緣部眾稍盛鮮卑鹿結七萬餘落屯於髙平川與佑鄰疊相攻擊鹿結奔敗南略陽佑鄰盡並其眾因居髙平川佑鄰死子結權立徙於牽屯結權死子利那立擊鮮卑吐賴於烏樹山討尉遲渴權於大非川收眾三萬餘落利那死弟祁�立祁�死利那子述延立討鮮卑莫侯於苑川大破之降其眾二萬餘落因居苑川以叔父軻�爲師傅委以國政斯引烏�爲左輔將軍鎭蔡園川出連髙胡爲右輔將軍鎭至便川叱盧那胡爲率義將軍鎭牽屯山述延死子大寒立會石勒滅劉曜懼而遷於麥田元孤山大寒死子司繁立始遷於度堅山尋爲苻堅將王統所襲部眾叛降於統司繁嘆謂左右曰智不距敵徳不撫眾劍騎未交而本根已敗見眾分散勢亦難全若奔諸部必不我容吾將爲呼韓邪之計矣乃詣統降於堅堅大悅署爲南單於畱之長安以司繁叔父吐雷爲勇士護軍撫其部眾俄而鮮卑勃寒侵斥隴右堅以司繁爲使持節都督討西胡諸軍事鎭西將軍以討之勃寒懼而請降司繁遂鎭勇士川甚有威惠司繁卒國仁代鎭及堅興壽春之役徵爲前將軍領先鋒騎會國仁叔父步頹叛於隴西堅遣國仁還討之步頹聞而大悅迎國仁於路國仁置酒髙會攘袂大言曰苻氏往因趙石之亂遂妄竊名號窮兵極武跨僭八州疆宇旣寧宜綏以徳方虛廣威聲勤心遠略騷動蒼生疲敝中國違天怒人將何以濟且物窮則虧禍盈而覆者天之道也以吾量之是役也難以免矣當與諸君成一方之業及堅敗歸乃招集諸部有不附者討而並之眾至十餘萬及堅爲姚萇所殺國仁謂其豪帥曰苻氏以髙世之姿而困於烏合之眾可謂天也夫守常迷運先達恥之見幾而作英豪之舉吾𨿽薄徳藉累世之資豈可�時來之運而不作乎以孝武太元十年自稱大都督大將軍大單於領秦河二州牧建元曰建義以其將乙旃音�爲左相屋引出支爲右相獨孤匹蹄爲左輔武羣勇士爲右輔弟幹歸爲上將軍自余拜授各有差置武城武陽安固武始漢陽天水略陽漒川甘松匡朋白馬苑川十二郡築勇士城以居之鮮卑匹蘭率眾五千降明年南安祕宜及諸羌寇來擊國仁四面而至國仁謂諸將曰先人有奪人之心不可坐待其至宜抑威餌敵羸師以張之軍法所謂怒我而怠寇也於是勒眾五千襲其不意大敗之祕宜奔還南安尋與其弟莫侯悌率眾三萬餘戶降於國仁各拜將軍刺史苻登遣使者置國仁使持節大都督都督雜裔諸軍事大將軍大單於苑川王國仁率騎三萬襲鮮卑大人密貴裕苟提倫等三部於六泉髙平鮮卑沒奕於東國金熙連兵來襲相遇於渴渾川大戰敗之斬級三千獲馬五千匹沒奕於及熙奔還三部震懼率眾迎降署密貴建義將軍六泉侯裕苟建忠將軍蘭泉侯提倫建節將軍鳴泉侯國仁建威將軍叱盧烏孤跋擁眾叛保牽屯山國仁率騎七千討之斬其部將叱羅侯降者千餘戶跋大懼遂降復其官位因討鮮卑越質叱黎於平襄大破之獲其子詰歸弟子復半及部落五千餘人而還太元十三年國仁死在位四年僞謚宣烈王廟號烈祖乞伏幹歸載記幹歸國仁弟也雄武英傑沈雅有度量國仁之死也其羣臣咸以國仁之子公府衝幼宜立長君乃推幹歸爲大都督大將軍大單於河南王赦其境內攺元曰太初立其妻邊氏爲王后以出連乞都爲丞相鎭南將軍南梁州刺史悌眷爲禦史大夫自余封拜各有差遂遷於金城太元十四年苻登遣使署幹歸大將軍大單於金城王南羌獨如率眾七千降之休官阿惇侯年二部各擁五千餘落據牽屯山爲其邊害幹歸討破之悉降其眾於是聲振邊服吐谷渾大人視連遣使貢方物鮮卑豆畱叱豆渾及南丘鹿結並休官曷呼奴盧水尉地拔並率眾降於幹歸皆署其官爵隴西太守越質詰歸以平襄叛自稱建國將軍右賢王幹歸擊敗之詰歸東奔隴山旣而擁眾來降幹歸妻以宗女署立義將軍苻登將沒奕於遣使結好以二子爲質請討鮮卑大兜國幹歸乃與沒奕於攻大兜於安陽城大兜退固鳴蟬堡幹歸攻陷之遂還金城爲呂光弟寶所攻敗於鳴萑峽退屯靑岸寶進追幹歸幹歸使其將彭奚念斷其歸路躬貫甲冑連戰敗之�及將士投河死者萬餘人苻登遣使署幹歸假黃鉞大都督隴右河西諸軍事左丞相大將軍河南王領秦梁益涼沙五州牧加九錫之禮時登爲姚興所逼遣使請兵進封幹歸梁王命置官司納其妹東平長公主爲梁王后幹歸遣其前將軍乞伏益州冠軍翟�率騎二萬救之會登爲興所殺乃還師氐王楊定率步騎四萬伐之幹歸謂諸將曰楊定以勇虐聚眾窮兵逞欲兵猶火也不戢將自焚定之此役殆天以之資我也於是遣其涼州牧乞伏軻殫秦州牧乞伏益州立義將軍詰歸距之定敗益州於平川軻殫詰歸引眾而退翟�奮劍諫曰吾王以神武之姿開基隴右東徵西討靡不席捲威振秦梁聲光巴漢將軍以維城之重受閫外之寄宜宣力致命輔寧家國秦州𨿽敗二軍猶全柰何不思赴救便逆奔散何面目以見王乎昔項羽斬慶子以寧楚胡建戮監軍以成功將軍之所聞也�誠才非古人敢忘項氏之義乎軻殫曰向所以未赴秦州者未知眾心何如耳敗不相救軍罰所先敢自寧乎乃率騎赴之益州詰歸亦勒眾而進大敗定斬定及首虜萬七千級於是盡有隴西巴西之地太元十七年赦其境內殊死已下署其長子熾盤領尙書令左長史邊芮爲尙書左僕射右長史祕宜爲右僕射翟�爲吏部尙書翟勍爲主客尙書杜宣爲兵部尙書王松壽爲民部尙書樊謙爲三公尙書方弘曲景爲侍中自余拜授一如魏武晉文故事猶稱大單於大將軍楊定之死也天水姜乳襲據上邽於是遣乞伏益州討之邊芮王松壽言於幹歸曰益州以懿弟之親屢有戰功狃於累勝常有驕色若其遇寇必將易之且未宜專任示有所先幹歸曰益州驍勇善禦眾諸將莫有及之者但恐其專擅耳若以重佐輔之當無慮也於是以北平韋幹爲長史散騎常侍務和爲司馬至大寒嶺益州恃勝自矜不爲部陣命將士解甲遊畋縱飲令曰敢言軍事者斬干等諫曰王以將軍親重故委以專徵之任庶能摧彼凶醜以副具瞻賊已垂逼柰何解甲自寬宴安鴆毒竊爲將軍危之益州曰乳以烏合之眾聞吾至理應遠竄今乃與吾決戰者斯成擒也吾自揣之有方卿等不足慮也乳率眾距戰益州果敗幹歸曰孤違蹇叔以至於此將士何爲孤之罪也皆赦之索虜禿發如苟率戶二萬降之幹歸妻以宗女呂光率眾十萬將伐幹歸左輔密貴周左衛莫者羖羝言於幹歸曰光旦夕將至陛下以命世雄姿開業洮罕克剪羣凶威振遐邇將鼓淳風於東夏建八百之鴻慶不忍小屈與姦豎競於一時若機事不捷非國家利也宜遣愛子以退之幹歸乃稱藩於光遣子勃勃爲質旣而悔之遂誅周等乞伏軻殫與乞伏益州不平奔於呂光光又伐之咸勸其東奔成紀幹歸不從謂諸將曰昔曹孟徳敗袁本初於官渡陸伯言摧劉元徳於白帝皆以權略取之豈在眾乎光𨿽舉全州之軍而無經遠之算不足憚也且其精卒盡在呂延延𨿽勇而愚易以奇策制之延軍若敗光亦遁還乘勝追奔可以得志眾咸曰非所及也建安元年光遣其子纂伐幹歸使呂延爲前鋒幹歸泣謂曰今事勢窮踧逃命無所死中求生正在今日涼軍𨿽四面而至然相去遼遠山河旣阻力不周接敗其一軍而眾軍自退乃縱反間稱秦王幹歸眾潰東奔成紀延信之引師輕進果爲幹歸所敗遂斬之禿發烏孤遣使來結和親使乞伏益州攻克支陽鸇武允吾三城俘獲萬餘人而還又遣益州與武衛慕容允冠軍翟�率騎二萬伐吐谷渾視羆至於度周川大破之視羆遁堡白蘭山遣使謝罪貢其方物以子宕豈爲質鮮卑疊掘河內率戶五千自魏降幹歸幹歸所居南景門崩惡之遂遷於苑川姚興將姚碩徳率眾五萬伐之入自南安峽幹歸次於隴西以距碩徳興潛師繼發幹歸聞興將至謂諸將曰吾自開建以來屢摧勍敵乘機藉算舉無遺策今姚興盡中國之師軍勢甚盛山川阻狹無縱騎之地宜引師平川伺其殆而擊之存�之機在斯一舉卿等戮力勉之若梟剪姚興關中之地盡吾有也於是遣其衛軍慕容允率中軍二萬遷於柏陽鎭軍羅惇將外軍四萬遷於侯辰谷幹歸自率輕騎數千興軍勢俄而大風�霧遂與中軍相失爲興追軍所逼入於外軍旦而交戰爲興所敗幹歸遁還苑川遂走金城謂諸豪帥曰吾才非命世謬爲諸君所推心存撥亂而徳非時雄叨竊名器年逾一紀負乘致寇傾喪若斯今人眾已散勢不得安吾欲西保允吾以避其鋒若方軌西邁理難俱濟卿等宜安土降秦保全妻子羣下咸曰昔古公杖策豳人歸懷元徳南奔荊楚𦇤負分岐之感古人所悲況臣等義深父子而有心離背請死生與陛下俱幹歸曰自古無不亡之國廢興命也苟天未忘我冀興復有期徳之不建何爲俱死公等自愛吾將寄食以終餘年於是大哭而別乃率騎數百馳至允吾禿發利鹿孤遣弟檀迎幹歸處之於晉興南羌梁弋等遣使招之幹歸將叛謀泄利鹿孤遣弟吐雷屯於捫天嶺幹歸懼爲利鹿孤所害謂其子熾盤曰吾不能負荷大業致玆顚覆以利鹿孤義兼姻好冀存唇齒之援方乃忘義背親謀人父子忌吾威名勢不全立姚興方盛吾將歸之若其俱去必爲追騎所及今送汝兄弟及汝母爲質彼必不疑吾旣在秦終不害汝於是送熾盤兄弟於西平幹歸遂奔長安姚興見而大悅署幹歸持節都督河南諸軍事鎭遠將軍河州刺史歸義侯遣幹歸還鎭菀川盡以部眾配之幹歸旣至菀川以邊芮爲長史王松壽爲司馬公卿大將已下悉降號爲偏裨元興元年熾盤自西平奔長安姚興以爲振忠將軍興晉太守尋遣使者加幹歸散騎常侍左賢王遣隨興將齊難迎呂隆於河西討叛羌黨龍頭於滋川攻楊盛將苻帛於皮氏堡並克之又破吐谷渾將大孩俘獲萬餘人而還尋復率眾攻楊盛將楊玉於西陽堡復克之旣而菀川地震裂生毛狐雉入於寢內幹歸甚惡之姚興慮幹歸終爲西州之患因其朝也興畱爲主客尙書以熾盤爲建武將軍行西夷校尉監撫其眾熾盤以長安兵亂將始乃招結諸部一萬七千築城於�山以據之熾盤攻克枹罕遣使告之幹歸奔還菀川鮮卑悅大堅有眾五千自龍馬苑降幹歸幹歸遂如枹罕畱熾盤鎭之幹歸收眾三萬遷於度堅山羣下勸幹歸稱王幹歸以寡弱弗許固請曰夫道應符歷𨿽廢必興圖籙所棄𨿽成必敗本初之眾非不多也魏武運籌四州瓦解尋邑之兵非不盛也世祖龍申�新鳥散固天命不可虛邀符籙不可妄冀姚數將終否極斯泰乘機撫運實系聖人今見眾三萬足可以疆理秦隴淸蕩洮河陛下應運再興四海鵠望豈宜固守謙沖不以社稷爲本願時卽大位允副羣心幹歸從之義熙三年僭稱秦王赦其境內攺元更始置百官公卿已下皆復本位遣熾盤討諭薄地延師次煩於地延率眾出降署爲尙書徙其部落於菀川又遣隴西羌昌何攻克姚興金城郡以其驍騎乞伏務和爲東金城太守幹歸復都菀川又攻克興略陽南安隴西諸郡徙二萬五千戶於菀川枹罕姚興力未能西討恐更爲邊害遣使署幹歸持節散騎常侍都督隴西嶺北匈奴雜胡諸軍事徵西大將軍河州牧大單於河南王幹歸方圖河右權宜受之遂稱藩於興遣熾盤與其次子中軍審虔率步騎一萬伐禿發檀師濟河敗檀太子武臺於嶺南獲牛馬十餘萬而還又攻克興別將姚龍於伯陽堡王璟於永洛城徙四千餘戶於菀川三千餘戶於譚郊幹歸率步騎三萬徵西羌彭利發於枹罕師次於奴葵谷利發棄其部眾南奔幹歸遣其將公府追及於淸水斬之幹歸入枹罕收羌戶一萬三千因率騎二萬討吐谷渾支統阿若於於赤水大破降之幹歸畋於五溪有梟集於其手甚惡之六年爲兄子公府所弒並其諸子十餘人公府奔固大夏熾盤與幹歸弟廣武智達陽武木奕於討之公府走達等追擒於�南山並其四子轘之於譚郊葬幹歸於枹罕僞謚武元王在位二十四年乞伏熾盤載記熾盤幹歸長子也性勇果英毅臨機能斷權略過人初幹歸爲姚興所敗熾盤質於禿發利鹿孤後自南平逃而降興興以爲振忠將軍興晉太守又拜建武將軍行西夷校尉畱其眾鎭菀川及幹歸返政復立熾盤爲太子領冠軍大將軍都督中外諸軍錄尙書事後幹歸稱藩於姚興興遣使署熾盤假節鎭西將軍左賢王平昌公尋進號撫軍大將軍幹歸死義熙六年熾盤襲僞位大赦攺元曰永康署翟勍爲相國曲景爲禦史大夫段暉爲中尉弟延祚爲禁中錄事樊謙爲司直罷尙書令僕射尙書六卿侍中散騎常侍黃門郎官置中左右常侍侍郎各三人義熙九年遣其龍驤乞伏智達平東王松壽討吐谷渾樹洛幹於燒河大破之獲其將呼那烏提擄三千餘戶而還又遣其鎭東曇達與松壽率騎一萬東討破休官權小郎呂破胡於白石川擄其男女萬餘口進據白石城休官降者萬餘人後顯親休官權小成呂奴迦等叛保白坑曇達謂將士曰昔伯珪憑崄卒有滅宗之禍韓約肆暴終受覆族之誅今小成等逆命白坑宜在除滅王者之師有徵無戰粵爾輿人戮力勉之眾咸拔劍大呼於是進攻白坑斬小成奴迦及首級四千七百隴右休官悉降遣安北烏地延冠軍翟紹討吐谷渾別統句旁於泣勤川大破之俘獲甚眾熾盤率諸將討吐谷渾別統支旁於長柳川掘達於渴渾川皆破之前後俘獲男女二萬八千僭立十年有云五色起於南山熾盤以爲己瑞大悅謂羣臣曰吾今年應有所定王業成矣於是繕甲整兵以待四方之隙聞禿發檀西徵乙弗投劍而起曰可以行矣率步騎二萬襲樂都禿發武臺憑城距守熾盤攻之一旬而克遂入樂都論功行賞各有差遣平遠犍虔率騎五千追檀徙武臺與其文武及百姓萬餘戶於枹罕檀遂降署爲驃騎大將軍左南公隨檀文武依才銓擢之熾盤旣兼檀兵彊地廣置百官立其妻禿發氏爲王后十一年熾盤攻克沮渠蒙遜河湟太守沮渠漢平以其左衛四逵爲河湟太守因討降乙弗窟幹而還遣其將曇達王松壽等討南羌彌姐康薄於赤水降之熾盤攻漒川師次沓中沮渠蒙遜率眾攻石泉以救之熾盤聞而引還遣曇達與其將出連虔率騎五千赴之蒙遜聞曇達至引歸遣使聘於熾盤遂結和親又遺曇達王松壽等率騎一萬伐姚艾於上邽曇達進據蒲水艾距戰大敗之艾奔上邽曇達進屯大利破黃石大羌二戍徙五千餘戶於枹罕令其安東木奕於率騎七千討吐谷渾樹洛幹於塞上破其弟阿柴於堯扞川俘獲五千餘口而還洛幹奔保白蘭山而死熾盤聞而喜曰此虜矯矯所謂有豕白蹢往歲曇達東徵姚艾敗走入木奕於西討黠鹵遠逃境宇稍淸姦凶方殄股肱惟良吾無患矣於是以曇達爲左丞相其子元基爲右丞相曲景爲尙書令翟紹爲左僕射遣曇達元基東討姚艾降之至是乙弗鮮卑烏地延率戶三萬降於熾盤署爲建義將軍地延尋死弟他子立以子軻蘭質於西平他子從弟提孤等率戶五千以西遷叛於熾盤涼州刺史出連虔遣使諭之提孤等歸降熾盤以提孤姦猾終爲邊患稅其部中戎馬六萬匹後二歲而提孤等扇動部落西奔出塞他子率戶五千入居西平先是姚艾叛降蒙遜蒙遜率眾迎之艾叔父�言於眾曰秦王寬仁有雅度自可安土事之何爲從涼主西遷眾咸以爲然相率逐艾推爲主遣使請降熾盤大悅徵�爲侍中中書監徵南將軍封隴西公邑一千戶使徵西他子討吐谷渾覓地於弱水南大破之覓地率眾六千降於熾盤署爲弱水護軍遣其左衛匹逵建威梯君等討彭利和於漒川大破之利和單騎奔仇池獲其妻子徙羌豪三千戶於枹罕漒川羌三萬餘戶皆安堵如故元熙元年立其第二子慕末爲太子領撫軍大將軍都督中外諸軍事大赦境內攺元曰建弘其臣佐等多所封授熾盤在位七年而宋氏受禪以宋元嘉四年死子慕末嗣僞位在位三年爲赫連定所殺始國仁以孝武太元十年僭位至慕末四世凡四十有六載而滅﹝按慕末魏書作暮末﹞

魏書乞伏國仁傳乞伏熾盤子暮末字安石跋旣立攺年爲永洪其尙書隴西辛進曾隨熾盤遊於後園進彈鳥丸誤傷暮末母面至是殺進五二十七人暮末弟殊羅蒸熾盤左夫人禿發氏暮末知而禁之殊羅懼與叔父什夤謀殺暮末禿發氏盜門鑰於內鑰誤門者告暮末收其黨與盡殺之欲鞭什夤什夤曰我負汝死不負汝鞭暮末怒刳其腹投屍於河什夤母弟白養及去列頗有怨言又殺之政刑酷濫內外崩離部民多叛人思亂矣後爲赫連定所逼遣王愷烏訥闐請迎於世祖世祖許以安定以西平涼以東封之暮末乃焚城邑毀寶器率戶萬五千至髙田谷爲赫連定所距遂保南安世祖遣使迎之暮末衛將軍吉毗固諫以爲不宜內徙暮末從之赫連定遣其北平公韋代率眾一萬攻南安城內大饑人相食神四年暮末及宗族五百餘人出降送於上邽僭號部匯考十九

晉代僭號十四

蜀李特李流李雄李

班李期李壽李勢

晉書李特載記特爲元休巴西宕渠人其先廩君之苗裔也昔武落鍾離山崩有石穴二所其一赤如丹一黑如漆有人出於赤穴者名曰務相姓巴氏有出於黑穴者凡四姓曰�氏樊氏柏氏鄭氏五姓俱出皆爭爲神於是相與以劍刺穴屋能著者以爲廩君四姓莫著而務相之劍懸焉又以土爲船雕畫之而浮水中曰若其船浮存者以爲廩君務相船又獨浮於是遂稱廩君乘其土船將其徒卒當夷水而下至於鹽陽鹽陽水神女子止廩君曰此魚鹽所有地又廣大與君俱生可止無行廩君曰我當爲君求廩地不能止也鹽神夜從廩君宿旦輒去爲飛虫諸神皆從其飛蔽日晝昏廩君欲殺之不可別又不知天地東西如此者十日廩君乃以靑縷遺鹽神曰嬰此卽宜之與汝俱生弗宜將去汝鹽神受而嬰之廩君立碭石之上望膺有靑縷者跪而射之中鹽神鹽神死羣神與俱飛者皆去天乃開朗廩君復乘土船下及夷城夷城石岸曲泉水亦曲廩君望如穴狀嘆曰我新從穴中出今又入此柰何岸卽爲崩廣三丈餘而階陛相乘廩君登之岸上有平石方一丈長五尺廩君休其上投策計算皆著石焉因立城其旁而居之其後種類遂繁秦並天下以爲黔中郡薄賦斂之口歲出錢四十巴人呼賦爲賨因謂之賨人焉及漢髙祖爲漢王募賨人平定三秦旣而求還鄕裏髙祖以其功復同丰沛不供賦稅更名其地爲巴郡土有鹽鐵丹漆之饒俗性剽勇又善歌舞髙祖愛其舞詔樂府習之今巴渝舞是也漢末張魯居漢中以鬼道教百姓賨人敬信巫覡多往奉之值天下大亂自巴西之宕渠遷於漢中楊車�抄掠行旅百姓患之號爲楊車巴魏武帝�漢中特祖將五百餘家歸之魏武帝拜爲將軍遷於略陽北土復號之爲巴氐特父慕爲東羌獵將特少仕州郡見異當時身長八尺雄武善騎射沈毅有大度元康中氐齊萬年反關西擾亂頻歲大饑百姓乃流移就谷相與入漢川者數萬家特隨流人將入於蜀至劍閣箕踞太息顧盻險阻曰劉禪有如此之地而面縛於人豈非庸才邪同夷者閻式趙肅李遠任回等咸嘆異之初流人旣至漢中上書求寄食巴蜀朝議不許遣侍禦史李苾持節慰勞且監察之不令入劍閣苾至漢中受流人貨賂反爲表曰流人十萬餘口非漢中一郡所能振贍東下荊州水湍迅險又無舟船蜀有倉儲人復丰稔宜令就食朝廷從之由是散在益梁不可禁止永康元年詔徵益州刺史趙廞爲大長秋以成都內史耿滕代廞廞遂謀叛潛有劉氏割據之志乃傾倉廩振施流人以收眾心特之黨類皆巴西人與廞同郡率多勇壯廞厚遇之以爲爪牙故特等聚眾專爲寇盜蜀人患之膝密上表以爲流人剛剽而蜀人�弱客主不能相制必爲亂階宜使移還其本若致之險地將恐秦雍之禍率於梁益必貽聖朝西顧之憂廞聞而惡之時益州文武千餘人已往迎滕滕率眾入州廞遣眾逆滕戰於西門滕敗死之廞自稱大都督大將軍益州牧特弟庠與兄弟及妹夫李含任回上官惇扶風李攀始平費佗氐苻成隗伯等以四千騎歸廞廞以庠爲威寇將軍使斷北道庠素東羌良將曉軍法不用麾幟舉矛爲行五斬部下不用命者三人部陣肅然廞惡其齊整欲殺之而未言長史杜淑司馬張粲言於廞曰傳云五大不在邊將軍起兵始爾便遣李庠握彊兵於外愚竊惑焉且非我族類其心必異倒戈授人竊以爲不可願將軍圖之廞斂容曰卿言正當吾意可謂起予者商此天使卿等成吾事也會庠在門請見廞廞大悅引庠見之庠欲觀廞意旨再拜進曰今中國大亂無復綱維晉室當不可復興也明公道格天地徳被區宇湯武之事實在於今宜應天時順人心拯百姓於塗炭使物情之所歸則天下可定非但庸蜀而已廞怒曰此豈人臣所宜言令淑等議之於是淑等上庠大逆不道廞乃殺之及其子侄宗族三十餘人廞慮特等爲難遣人諭之曰庠非所宜言罪應至死不及兄弟以庠屍還特復以特兄弟爲督將以安其眾牙門將許弇求爲巴東監軍杜淑張粲固執不許廞怒於廞閣下手刃殺淑粲左右又殺弇者廞腹心也特兄弟旣以怨廞引兵歸綿竹廞恐朝廷討己遣長史費遠犍爲太守李苾督護常俊督萬餘人斷北道次�竹之石亭特密收合得七千餘人夜襲遠軍遠大潰因放火燒之死者十八九進攻成都廞聞兵至驚懼不知所爲李苾張徵等夜斬關走出文武盡散廞獨與妻子乘小船走至廣都爲下人朱竺所殺特至成都縱兵大掠害西夷護軍姜發殺廞長史袁治及廞所置守長遣其牙門王角李基詣洛陽陳廞之罪狀先是惠帝以涼州刺史羅尙爲平西將軍領護西夷校尉益州刺史督牙門將王惇上庸都尉義歆蜀郡太守徐儉廣漢太守辛冉等凡七千餘人入蜀特等聞尙來甚懼使其弟驤於道奉迎並貢寶物尙甚悅以驤爲騎督特及弟流復以牛酒勞尙於�竹王惇辛冉並說尙曰特等流人專爲盜賊急宜梟除可因會斬之尙不納冉先與特有舊因謂特曰故人相逢不吉當凶矣特深自猜懼尋有符下秦雍州凡流人入漢川者皆下所在召還特兄輔素畱鄕裏托言迎家旣至蜀謂特曰中國方亂不足復還特以爲然乃有雄據巴蜀之意朝廷以討趙廞功拜特宣威將軍封長樂鄕侯流爲奮威將軍武陽侯璽書下益州條列六郡流人與特協同討廞者將加封賞會辛冉以非次見徵不願應召又欲以滅廞爲己功乃寢朝命不以實上眾咸怨之羅尙遣從事催遣流人限七月上道辛冉性貪暴欲殺流人首領取其資貨乃移檄發遣又令梓潼太守張演於諸要施關搜索寶貨特等固請求至秋收流人布在梁益爲人傭力及聞州郡逼遣人人愁怨不知所爲又知特兄弟頻請求停皆感而恃之且水雨將降年谷未登流人無以爲行資遂相與詣特特乃結大營於�竹以處流人移冉求自寬冉大怒遣人分榜通逵購募特兄弟許以重賞特見大懼悉取以歸與驤攺其購云能送六郡之豪李任閻趙陽上官及氐叟侯王一首賞百匹流人旣不樂移咸往歸特騁馬屬鞬同聲雲集旬月間眾過二萬流亦聚眾數千特乃分爲二營特居北營流居東營特遣閻式詣羅尙求申期式旣至見冉營柵衝要謀揜流人嘆曰無寇而城讎必保焉今而速之亂將作矣又知冉及李苾意不可回乃辭尙還�竹尙謂式曰子且以吾意告諸流人今聽寬矣式曰明公惑於姦說恐無寬理弱而不可輕者百姓也今促之不以理眾怒難犯恐爲禍不淺尙曰然吾不欺子子其行矣式至�竹言於特曰尙𨿽云爾然未可必信也何者尙威刑不立冉等各擁彊兵一旦爲變亦非尙所能制深宜爲備特納之冉苾相與謀曰羅侯貪而無斷日復一日流人得展姦計李特兄弟並有雄才吾屬將爲豎子擄矣宜爲決計不足復問之乃遣廣漢都尉曾元牙門張顯劉並等潛率步騎三萬襲特營羅尙聞之亦遣督護田佐助元特素知之乃繕甲厲兵戒嚴以待之元等至特安臥不待其眾半入發伏擊之殺傷者甚眾害田佐曾元張顯傳首以示尙冉尙謂將佐曰此寇成去矣而廣漢不用吾言以張賊勢今將若之何於是六郡流人推特爲主特命六郡人部曲督李含上邽令任臧始昌令閻式諫議大夫李攀陳倉令李武陰平令李遠將兵都尉楊等上書請依梁統奉竇融故事推特行鎭北大將軍承制封拜其弟流行鎭東將軍以相鎭統於是進兵攻冉於廣漢冉眾出戰特每破之尙遣李苾及費遠率眾救冉憚特不敢進冉智力旣窘出奔江陽特入據廣漢以李超爲太守進兵攻尙於成都閻式遺尙書責其信用讒構欲討流人又陳特兄弟立功王室以寧益土尙覽書知特等將有大志嬰城固守求救於梁寧二州於是特自稱使持節大都督鎭北大將軍承制封拜一依竇融在河西故事兄輔爲驃騎將軍弟讓爲驍騎將軍長子始爲武威將軍次子蕩爲鎭軍將軍少子雄爲前將軍李含爲西夷校尉含子國離任回李恭上官晶李攀費陀等爲將帥任臧上官惇楊楊珪王達曲歆等爲爪牙李遠李博夕斌嚴檉上官琦李濤王懷等爲僚屬閻式爲謀主何臣趙肅爲腹心時羅尙貪殘爲百姓患而特與蜀人約法三章施捨振貸禮賢拔滯軍政肅然百姓爲之謠曰李特尙可羅尙殺我尙頻爲特所敗乃阻長圍緣水作營自都安至犍爲七百里與特相距河間王顒遣督護衙博廣漢太守張徵討特南夷校尉李毅又遣兵五千助尙尙遣督護張龜軍繁城三道攻特特命蕩雄襲博特攻擊張龜龜眾大敗蕩又與博接戰連日博亦敗績死者大半蕩追博至漢徳博走葭萌蕩進寇巴西巴西郡丞毛植五官襄珍以郡降蕩蕩撫卹初附百姓安之蕩進攻葭萌博又遠遁其眾盡降於蕩太安元年特自稱益州牧都督梁益二州諸軍事大將軍大都督攺年建初赦其境內於是進攻張徵徵依髙據險與特相持連日時特與蕩分爲二營徵候特營空虛遣步兵循山攻之特逆戰不利山險窘逼眾不知所爲羅準任道皆勸引退特量蕩必來故不許徵眾至稍多山道至狹惟可一二人行蕩軍不得前謂其司馬王辛曰父在深寇之中是我死日也乃衣重鎧持長矛大呼直前摧鋒必死殺十餘人徵眾來相救蕩軍皆殊死戰徵軍遂潰特議欲釋徵還涪蕩與王辛進曰徵軍連戰士卒傷殘智勇俱竭宜因其獘遂擒之若捨而寬之徵養病收亡餘眾更合圖之未易也特從之復進攻徵徵潰圍走蕩水陸追之遂害徵生擒徵子存以徵喪還之以騫碩爲徳陽太守碩略地至巴郡之墊江特之攻張徵也使李驤與李攀任回李恭屯軍毗橋以備羅尙尙遣軍挑戰驤等破之尙又遣數千人出戰驤又陷破之大獲器甲攻燒其門流進次成都之北尙遣將張興僞降於驤以觀虛實時驤軍不過二千人興夜歸白尙尙遣精勇萬人銜枚隨興夜襲驤營李攀逆戰死驤及將士奔於流柵與流並力回攻尙軍尙軍亂敗還者十一二晉梁州刺史許雄遣軍攻特特陷破之進擊破尙水上軍遂寇成都蜀郡太守徐儉以小城降特以李瑾爲蜀郡太守以撫之羅尙據大城自守流進屯江西尙懼遣使求和是時蜀人危懼並結村堡請命於特特遣人安撫之益州從事任明說尙曰特旣凶逆侵暴百姓又分人散眾在諸村堡驕怠無備是天亡之也可告諸村密�期日內外擊之破之必矣尙從之明先僞降特特問城中虛實明曰米谷皆欲盡但有貨帛耳因求省家特許之明潛說諸村諸村悉聽命還報尙尙許如期出軍諸村亦許一時赴會二年惠帝遣荊州刺史宋岱建平太守孫阜救尙阜已次徳陽特遣蕩督李璜助任臧距阜尙遣大眾奄襲特營連戰二日眾少不敵特軍大敗收合餘卒引趣新繁尙軍引還特復追之轉戰三十餘里尙出大軍逆戰特軍敗績斬特及李輔李遠皆焚屍傳首洛陽在位二年其子雄僭稱王追謚特景王及僭號追尊曰景皇帝廟號始祖流字元通特第四弟也少好學便弓馬東羌校尉何攀稱流有賁育之勇舉爲東羌督及避地益州刺史趙廞器異之廞之使庠合部眾多流亦招鄕裏子弟得數千人庠爲廞所殺流從特安慰流人破常俊於�竹平趙廞於成都朝廷論功拜奮威將軍封武陽侯特之承制也以流爲鎭東將軍居東營號爲東督護特常使流督銳眾與羅尙相持特之陷成都小城使六郡流人分口入城壯勇督領村堡流言於特曰殿下神武已�小城然山藪未集糧仗不多宜錄州郡大姓子弟以爲質任送付廣漢縶之二營收集猛銳嚴爲防衛又書與特司馬上官惇深陳納降若待敵之義特不納特旣死蜀人多叛流人大懼流與兄子蕩雄收遺眾還赤祖流保東營蕩雄保北營流自稱大將軍大都督益州牧時宋岱水軍三萬次於墊江前鋒孫阜破徳陽獲特所置守將騫碩太守任臧等退屯涪陵縣羅尙遣督護常深軍毗橋牙門左泛黃訇何衝三道攻北營流身率蕩雄攻深柵�之深士眾星散追至成都尙閉門自守蕩馳馬追擊粗倚矛被傷死流以特蕩並死而岱阜又至甚懼太守李含又勸流降流將從之雄與李驤疊諫不納流遣子世及含子胡質於阜軍胡兄含子離聞父欲降自梓潼馳還欲諫不及退與雄謀襲阜軍曰若功成事濟約與君三年疊爲主雄曰令計可定二翁不從將若之何離曰今當制之若不可制便行大事翁𨿽是君叔勢不得已老父在君夫復何言雄大喜乃攻尙軍尙保大城雄渡江害汶山太守陳圖遂入郫城流移營據之三蜀百姓並保險結塢城邑皆空流野無所略士眾饑困涪陵人範長生率千餘家依靑城山尙參軍涪陵徐轝求爲汶山太守欲要結長生等與尙掎角討流尙不許轝怨之求使江西遂降於流說長生等使資給流軍糧長生從之故流軍復振流素重雄有長者之徳每云興吾家者必此人也�諸子尊奉之流疾篤謂諸將曰驍騎髙明仁愛識斷多奇固足以濟大事然前軍英武殆天所相可共受事於前軍以爲成都王遂死時年五十六諸將共立雄爲主雄僭號追謚流秦文王庠字元序特第三弟也少以烈气聞仕郡督郵主簿皆有當官之稱元康四年察孝廉不就後以善騎射舉良將亦不就州以庠才兼文武舉秀異固以疾辭州郡不聽以其名上聞中護軍切徵不得已而應之拜中軍騎督弓馬便捷膂力過人時論方之文鴦以洛陽方亂稱疾去官性在任俠好濟人之難州黨爭附之與六郡流人避難梁益道路有饑病者庠常營護隱卹振施窮乏大收眾心至蜀趙廞深器之與論兵法無不稱善每謂所親曰李元序蓋亦一時之關張也及將有異志委以心膂之任乃表庠爲部曲督使招合六郡壯勇至萬餘人以討叛羌功表庠爲威寇將軍假赤幢曲蓋封陽泉亭侯賜錢百萬馬五十匹被誅之日六郡士庶莫不流涕時年五十五李雄載記李雄字仲�特第三子也母羅氏夢虹自門升天一虹中斷旣而生蕩後羅氏因汲水忽然如寐又夢大�繞其身遂有孕十四月而生雄常言吾二子若有先亡在者必大貴蕩竟前死雄身長八尺三寸美容貌少以烈气聞每周旋鄕裏識達之士皆器重之有劉化者道術士也每謂人曰關隴之士皆當南移李氏子中惟仲�有奇表終爲人主特起兵爲蜀承制以雄爲前將軍流死雄自稱大都督大將軍益州牧都於郫城羅尙遣將攻雄雄擊走之李驤攻犍爲斷尙運道尙軍大餒攻之又急遂畱牙門羅特固守尙委城夜遁特開門內雄遂�成都於時雄軍饑甚乃率眾就谷於郪掘野芋而食之蜀人流散東下江陽南入七郡雄以西山範長生巖居穴處求道養志欲迎立爲君而臣之長生固辭雄乃深自挹損不敢稱制事無巨細皆決於李國李離兄弟國等事雄彌謹諸將固請雄卽尊位以永興元年僭稱成都王赦其境內建元爲建興除晉法約法七章以其叔父驤爲太傅兄始爲太保折衝李離爲太尉建威李云爲司徒翊軍李璜爲司空材官李國爲太宰其餘拜授各有差追尊其曾祖武曰巴郡桓公祖慕隴西襄王父特成都景王母羅氏曰王太后範長生自山西乘素輿詣成都雄迎之於門執版延坐拜丞相尊曰範賢長生勸雄稱尊號雄於是僭卽帝位赦其境內攺年曰太武追尊父特曰景帝廟號始祖母羅氏爲太后加範長生爲天地太師封西山侯復其部曲不豫軍徵租稅一入其家雄時建國艸創素無法式諸將恃恩各爭班位其尙書令閻式上疏曰夫爲國制法勛尙仍舊漢晉故事惟太尉大司馬執兵太傅太保父兄之官論道之職司徒司空掌五教九土之差秦置丞相總領萬機漢武之末越以大將軍統政令國業初建凡百未備諸公大將班位有差降而競請施置不與典故相應宜立制度以爲楷式雄從之遣李國李云等率眾二萬寇漢中梁州刺史張殷奔於長安國等陷南鄭盡徒漢中人於蜀先是南土頻歲饑疫死者十萬計南夷校尉李毅固守不降雄誘建寧夷使討之毅病卒城陷殺壯士三千餘人送婦女千口於成都時李離據梓潼其部將羅張金苟等殺離及閻式以梓潼歸於羅尙尙遣其將向奮屯安漢之宜福以逼雄雄率眾攻奮不�時李國鎭巴西其帳下文碩又殺國以巴西降尙雄乃引還遣其將張寶襲梓潼陷之會羅尙卒巴郡亂李驤攻涪又陷之執梓潼太守譙登遂乘勝進軍討文碩害之雄大悅赦其境內攺元曰玉衡雄母羅氏死雄信巫覡者之言多有忌諱至欲不葬其司空趙肅諫雄乃從之雄欲申三年之禮羣臣固諫雄不許李驤謂司空上官惇曰今方難未弭吾欲固諫不聽主上終諒暗君以爲何如惇曰三年之喪自天子達於庶人故孔子曰何必髙宗古之人皆然但漢魏以來天下多難宗廟至重不可久曠故釋縗絰至哀而已驤曰任回方至此人決於行事且上常難違其言待其至當與俱請及回至驤與回俱見雄驤免冠流涕固請公除雄號泣不許回跪而進曰今王業初建凡百艸創一日無主天下惶惶昔武王素甲觀兵晉襄墨絰從戎豈所願哉爲天下屈己故也願陛下割情從權永隆天保遂彊扶雄起釋服親政是時南得漢嘉涪陵遠人繼至雄於是下寬大之令降附者皆假復除虛己愛人授用皆得其才益州遂定僞立其妻任氏爲皇后氐王楊難敵兄弟爲劉曜所破奔葭萌遣子入質隴西賊帥陳安又附之遣李驤徵越嶲太守李釗降驤進軍由小會攻寧州刺史王遜遜使其將姚嶽悉眾距戰驤軍不利又遇霖雨驤引軍還爭濟瀘水士眾多死釗到成都雄待遇甚厚朝廷儀式喪紀之禮皆決於釗楊難敵之奔葭萌也雄安北李稚厚撫之縱其兄弟還武都難敵遂恃險多爲不法稚請討之雄遣中領軍琀及將軍樂次費他李干等由白水橋攻下辧徵東李壽督琀弟玝攻陰平難敵遣軍距之壽不得進而琀稚長驅至武街難敵遣兵斷其歸道四面攻之獲琀稚死者數千人琀稚雄兄蕩之子也雄深悼之不食者數日言則流涕深自咎責焉其後將立蕩子班爲太子雄有子十餘人羣臣咸欲立雄所生雄曰起兵之初舉手扞頭本不希帝王之業也值天下喪亂晉氏播蕩羣情義舉志濟塗炭而諸君遂見推逼處王公之上本之基業切由先帝吾兄適統丕祚所歸恢懿明睿殆天所命大事垂�薨於戎戰班姿性仁孝好學夙成必爲名器李驤與司徒王達諫曰先王樹冢適者所以防篡奪之萌不可不愼吳子捨其子而立其弟所以有專諸之禍宋宣不立與夷而立穆公卒有宋督之變猶子之言豈若子也深願陛下思之雄不從竟立班驤退而流涕曰亂自此始矣張駿遣使遺雄書勸去尊號稱藩於晉雄復書曰吾過爲士大夫所推然本無心於帝土也進思爲晉室元功之臣退思共爲守藩之將埽除氛埃以康帝宇而晉室淩遲徳聲不振引領東望有年月矣會獲來貺情在暗室有何已已知欲遠遵楚漢尊崇義帝春秋之義於斯莫大駿重其言使聘相繼巴郡嘗告急云有東軍雄曰吾嘗慮石勒跋扈侵逼瑯邪以爲耿耿不圖乃能舉兵使人欣然雄之雅譚多如此類雄以中原喪亂乃頻遣使朝貢與晉穆帝分天下張駿領秦梁先是遣傅�假道於蜀通表京師雄弗許駿又遣治中從事張淳稱藩於蜀托以假道雄大悅謂淳曰貴主英名蓋世土險兵彊何不自稱帝一方淳曰寡君以乃祖世濟忠良未能雪天下之恥解眾人之倒懸日昃忘食枕戈待旦以瑯邪中興江東故萬里翼戴將成桓文之事何言自取邪雄有�色曰我乃祖乃父亦是晉臣往與六郡避難此地爲同盟所推遂有今日瑯邪若能中興大晉於中夏亦當率眾輔之淳還通表京師天子嘉之時李驤死以其子壽爲大將軍西夷校尉督徵南費黑徵東任回攻陷巴東太守楊謙退保建平壽別遣費黑寇建平晉巴東監軍母丘奧退保宜都雄遣李壽攻朱提以費黑卬攀爲前鋒又遣鎭南任回徵木落分寧州之援寧州刺史尹奉降遂有南中之地雄於是赦其境內使班討平寧州夷以班爲撫軍咸和八年雄生瘍於頭六日死時年六十一在位三十年僞謚武帝廟曰太宗墓號安都陵雄性寬厚簡刑約法甚有名稱氐苻成文隗旣降復叛手傷雄母及其來也咸釋其罪厚加待納由是夷夏安之威震西土時海內大亂而蜀獨無事故歸之者相尋雄乃興學校置史官聽覽之暇手不釋卷其賦男子歲谷三斛女丁半之戶調絹不過數丈綿數兩事少役稀百姓富實閭門不閉無相侵盜然雄意在招致遠方國用不足故諸將每進金銀珍寶多有以得官者丞相楊諫曰陛下爲天下主當网羅四海何有以官買金邪雄遜辭謝之後雄嘗酒醉而推中書令杖大官令進曰天子穆穆諸侯皇皇安有天子而爲酗也雄卽捨之雄無事小出於後持矛馳馬過雄雄怪問之對曰夫統天下之重如臣乘惡馬而持矛也急之則慮自傷緩之則懼其失是以馬馳而不制也雄寤卽還雄爲國無威儀官無祿秩班序不別君子小人服章不殊行軍無號令用兵無部對戰勝不相讓敗不相救攻城破邑動以虜獲爲先此其所以失也班字世文初署平南將軍後立爲太子班謙虛博納敬愛儒賢自何點李釗班皆師之又引名士王嘏及隴西董融天水文夔等以爲賓友每謂融等曰觀周景王太子晉魏太子丕吳太子孫登文章鑑識超然卓絕未嘗不有�色何古賢之髙朗後人之莫逮也爲性泛愛動修軌度時諸李子弟皆尙奢靡而班常戒厲之每朝有大議雄輒令豫之班以古者墾田均平貧富獲所今貴者廣占荒田貧者種殖無地富者以己所餘而賣之此豈王者大均之義乎雄納之及雄寢疾班晝夜侍側雄少數攻戰多被傷夷至是疾甚痕皆膿潰雄子越等惡而遠之班爲吮膿殊無難色每嘗藥流涕不脫衣冠其孝誠如此雄死嗣僞位以李壽錄尙書事輔政班居中執喪禮政事皆委壽及司徒何點尙書令越等越時鎭江陽以班非雄所生意甚不平至此奔喪與其弟期密計圖之李玝勸班遣越還江陽以期爲梁州刺史鎭葭萌班以未葬不忍遣推誠居厚心無纖介時有白气二道帶天太史令韓豹奏宮中有陰謀兵气戒在親戚班不悟咸和九年班因夜哭越殺班於殯宮時年四十七在位一年遂立雄之子期嗣位焉期字世運雄第四子也聰彗好學弱冠能屬文輕財好施虛心招納初爲建威將軍雄令諸子及宗室子弟以恩信合眾多者不至數百而期獨致千餘人其所表薦雄多納之故長史列署頗出其門旣殺班欲立越爲主越以期雄妻任氏所養又多才藝乃讓位於期於是僭卽皇帝位大赦境內攺元玉恆誅班弟都使李壽伐都弟玝於涪玝棄城降晉封壽漢王拜梁州刺史東羌校尉中護軍錄尙書事封兄越建寧王拜相國大將軍錄尙書事立妻閻氏爲皇后以其衛將軍尹奉爲右丞相驃騎將軍尙書令王爲司徒期自以謀大事旣果輕諸舊臣外則信任尙書令景騫尙書姚華田無他才藝雄時勸立期故寵待甚厚內則信宦豎許涪等國之刑政希復關之卿相慶賀威刑皆決數人而已於是綱維紊矣乃誣其尙書僕射武陵公李載謀反下獄死先是晉建威將軍司馬勛屯漢中期遣李壽攻而陷之遂置守宰戍南鄭雄子霸保並不病而死皆云期鴆殺之於是大臣懷懼人不自安天雨大魚於宮中其色黃又宮中豕犬交期多所誅夷籍沒婦女資財以實後庭內外凶凶道路以目諫者獲罪人懷苟免期又鴆殺其安北李攸攸壽之養弟也於是與越及景騫田姚華謀襲壽等欲因燒市橋而發兵期又累遣中常侍許涪至壽所伺其靜及殺攸壽大懼又疑許涪往來之數也乃率步騎一萬自涪回成都表稱景騫田亂政興晉陽之甲以除君側之惡以李弈爲先登壽到成都期越不虞其至素不備設壽遂取其城屯兵至門期遣侍中勞壽壽奏相國建寧王越尙書令河南公景騫尙書田姚華中常侍許涪徵西將軍李遐及將軍李西等皆懷姦亂政謀傾社稷大逆不道罪合夷滅期從之於是殺越騫等壽矯任氏令廢期爲�都縣公幽之別宮期嘆曰天下主乃當於小縣公不如死也咸康三年自縊而死時年二十五在位三年謚曰幽公及葬賜鸞輅九旒餘如王禮雄之子皆爲壽所殺李壽載記壽字武考驤之子也敏而好學雅量豁然少尙禮容異於李氏諸子雄奇其才以爲足荷重任拜前將軍督巴西軍事遷徵東將軍時年十九聘處士譙秀以爲賓客盡其讜言在巴西威惠甚著驤死遷大將軍大都督侍中封扶風公錄尙書事徵寧州攻圍百餘日悉平諸郡雄大悅封建寧王雄死受遺輔政期立攺封漢王食梁州五郡領梁州刺史壽威名遠振深爲李越景騫等所憚壽深憂之代李玝屯涪每應期朝覲常自陳邊疆寇警不可曠鎭故得不朝壽又見期越兄弟十餘人年方壯大而並有彊兵懼不自全乃數聘禮巴西龔壯壯𨿽不應聘數往見壽時岷山崩江水竭壽惡之每問壯以自安之術壯以特殺其父及叔欲假手報仇未有其由因說壽曰節下若能捨小從大以危易安則開國裂土長爲諸侯名髙桓文勛流百代矣壽從之陰與長史略陽羅桓巴西解思明共謀據成都稱藩歸順乃誓文武得數千人襲成都�之縱兵擄掠至乃姦略雄女及李氏諸婦多所殘害數日乃定桓與思明及李弈王利等勸壽稱鎭西將軍益州牧成都王稱藩於晉而任調與司馬蔡興侍中李艷及張烈等勸壽自立壽命筮之占者曰可數年天子調喜曰一日尙爲足而況數年乎思明曰數年天子孰與百世諸侯壽曰朝聞道夕死可矣任侯之言策之上也遂以咸康四年僭卽僞位赦其境內攺元爲漢興以董皎爲相國羅恆馬當爲股肱李弈任調李閎爲爪牙解思明爲謀主以安車束帛聘龔壯爲太師壯固辭特聽縞巾素帶居師友之位拔擢幽滯處之顯列追尊父驤爲獻帝母昝氏爲太后立妻閻氏爲皇后世子勢爲太子有告廣漢太守李幹與大臣通謀欲廢壽者壽令其子廣與大臣盟於前殿徙幹漢嘉太守大風暴雨震其端門壽倏自悔責命羣臣極盡忠言勿拘忌諱遣其散騎常侍王嘏中常侍王廣聘於石季龍先是季龍遺壽書欲連橫入寇約分天下壽大悅乃大修船艦嚴兵繕甲吏卒皆備餱糧以其尙書令馬當爲六軍都督假節鉞營東場大閱軍士七萬餘人舟師溯江而上過成都鼓噪盈江壽登城觀之其羣臣咸曰我國小眾寡吳會險遠圖之未易解思明又竊諫懇至壽於是命羣臣陳其利害龔壯諫曰陛下與胡通孰如與晉通胡豺狼國也晉旣滅不得不北面事之若與之爭天下則彊弱勢異此虞虢之成範已然之明戒願陛下熟慮之羣臣以壯之言爲然叩頭泣諫壽乃止士眾咸稱萬歲遣其鎭東大將軍李弈徵牂柯太守謝恕保城距守者積日不拔會弈糧盡引還壽以其太子勢領大將軍錄尙書事壽承雄寬儉新行篡奪因循雄政未逞其志欲會李閎王嘏從鄴還盛稱季龍威彊宮觀美麗鄴中殷實壽又聞季龍虐用刑法王遜亦以殺罰禦下並能控制邦域壽心欣慕人有小過輒殺以立威又以郊甸未實都邑空虛工匠械器事未充盈乃徙傍郡戶三丁巳上以實成都興尙方禦府發州郡工巧以充之廣修宮室引水入城務於奢侈又廣太學起燕殿百姓疲於使役呼嗟滿道思亂者十室而九矣其左僕射蔡興切諫壽以爲誹謗誅之右僕射李嶷數以直言忤旨壽積忿非一托以他罪下獄殺之壽疾篤常見李期蔡興爲祟八年壽死時年四十四在位五年僞謚昭文帝廟曰中宗墓曰安昌陵壽初爲王好學愛士庶幾善道每覽良將賢相建功立事者未嘗不反復誦之故能徵伐四克辟國千里雄旣垂心於上壽亦盡誠於下號爲賢相及卽僞位之後攺立宗廟以父驤爲漢始祖廟特雄爲大成廟又下書言與期越別族凡諸制度皆有攺易公卿以下率用己之僚佐雄時舊臣及六郡士人皆見廢黜壽初病思明等復議奉王室壽不從李演自越嶲上書勸壽歸正返本釋帝稱王壽怒殺之以威龔壯思明等壯作詩七篇托言應璩以諷壽壽報曰省詩知意若今人所作賢哲之話言也古人所作死鬼之常辭耳動慕漢武魏明之所爲恥聞父兄時事上書者不得言先世政化自以己勝之也李勢載記勢字子仁壽之長子也初壽妻閻氏無子驤殺李鳳爲壽納鳳女生勢期愛勢姿貌拜翊軍將軍漢王世子勢身長七尺九寸腰帶十四圍善於俯仰時人異之壽死勢嗣僞位赦其境內攺元曰太和尊母閻氏爲太后妻李氏爲皇后太史令韓皓奏熒惑守心以宗廟禮廢勢命羣臣議之其相國董皎侍中王嘏等以爲景武昌業獻文承基至親不遠無宜�絕勢更令祭特雄同號曰漢王勢弟大將軍漢王廣以勢無子求爲太弟勢弗許馬當解思明以勢兄弟不多若有所廢則益孤危固勸許之勢疑當等與廣有謀遣其太保李弈襲廣於涪城命董皎收馬當思明斬之夷其三貶廣爲臨�侯廣自殺思明有計謀彊諫諍馬當甚得人心自此之後無復紀綱及諫諍者李弈自晉壽舉兵及之蜀人多有從弈者眾至數萬勢登城距戰弈單騎突門門者射而殺之眾乃潰散勢旣誅弈大赦境內攺年嘉寧初蜀土無獠至此始從山而出北至犍爲梓潼布在山谷十餘萬落不可禁制大爲百姓之患勢旣驕吝而性愛財色常殺人而取其妻荒淫不卹國事夷獠叛亂軍守離缺境宇日蹙加之荒儉性多忌害誅殘大臣刑獄濫加人懷危懼斥外父祖臣佐親任左右小人羣小因行威福又常居內少見公卿史官屢陳災譴乃加董皎太師以名位優之實欲與分災眚大司馬桓溫率水軍伐勢溫次靑衣勢大發軍距守又遣李福與昝堅等數千人從山陽趣合水距溫謂溫從步道而上諸將皆欲設伏於江南以待王師昝堅不從率諸軍從江北鴛鴦碕渡向犍爲而溫從山陽出江南昝堅到犍爲方知與溫異道乃回從沙頭津北渡及堅至溫已造成都之十里陌昝堅眾自潰溫至城下縱火燒其大城諸門勢眾惶懼無復固志其中書監王嘏散騎常侍常璩等勸勢降勢以問侍中馮孚孚言昔吳漢徵蜀盡誅公孫氏今晉下書不赦諸李𨿽降恐無全理勢乃夜出東門與昝堅走至晉壽然後送降文於溫曰僞嘉寧二年三月十七日略陽李勢叩頭死罪伏惟大將軍節下先人播流恃險因釁竊有汶蜀勢以暗弱復統末緒偸安荏苒未能攺圖猥煩朱軒踐冒險阻將士狂愚干犯天威仰�俯愧精魂飛散甘受斧鑕以釁軍鼓伏惟大晉天綱恢弘澤及四海恩過陽日逼迫倉卒自投艸野卽日到白水城謹遣私署散騎常侍王幼奉箋以聞並敕州郡投戈釋杖窮池之魚待命漏刻勢尋輿櫬面縛軍門溫解其縛焚其櫬遷勢及弟福從兄權親族十餘人於建康封勢歸義侯升平五年死於建康在位五年而敗始李特以惠帝太安元年起兵至此六世凡四十六年以穆帝永和三年滅

夏赫連勃勃赫

連昌赫連定

晉書赫連勃勃載記勃勃字屈孑匈奴右賢王去卑之後劉元海之族也曾祖武劉聰世以宗室封樓煩公拜安北將軍監鮮卑諸軍事丁零中郎將雄據肆盧川爲代王猗盧所敗遂出塞表祖豹子招集部落復爲諸部之雄石季龍遣使就拜平北將軍左賢王丁零單於父衛辰入居塞內苻堅以爲西單於督攝河西諸虜屯於代來城及堅國亂遂有朔方之地控弦之士三萬八千後魏師伐之辰令其子力候提距戰爲魏所敗魏人乘勝濟河�代來執辰殺之勃勃乃奔於叱幹部叱幹佗斗伏送勃勃於魏佗斗伏兄子阿利先戍大洛川聞將送勃勃馳諫曰鳥雀投人尙宜濟免況勃勃國破家亡歸命於我縱不能容猶宜任其所奔今執而送之深非仁者之舉佗斗伏懼爲魏所責弗從阿利潛遣勁勇篡勃勃於路送於姚興髙平公沒弈於弈於以女妻之勃勃身長八尺五寸腰帶十圍性辯慧美風儀興見而奇之深加禮敬拜驍騎將軍加奉車都尉常參軍國大議寵遇逾於勛舊興弟邕言於興曰勃勃天性不仁難以親近陛下寵遇太甚臣竊惑之興曰勃勃有濟世之才吾方收其藝用與之共平天下有何不可乃以勃勃爲安遠將軍封陽川侯使助沒弈於鎭髙平以三城朔方雜夷及衛辰部眾三萬配之使爲伐魏偵侯姚邕固諫以爲不可興曰卿何以知其性气邕曰勃勃奉上慢禦眾殘貪暴無親輕爲去就寵之逾分終爲邊害興乃止頃之以勃勃爲持節安北將軍五原公配以三交五部鮮卑及雜虜二萬餘落鎭朔方時河西鮮卑杜�獻馬八千匹於姚興濟河至大城勃勃畱之召其眾三萬餘人僞獵髙平川襲殺沒弈於而並其眾眾至數萬義熙二年僭稱天王大單於赦其境內建元曰龍升署置百官自以匈奴夏后氏之苗裔也國稱大夏以其長兄右地代爲丞相代公次兄力候提爲大將軍魏公叱幹阿利爲禦史大夫梁公弟阿利羅引爲徵南將軍司隸校尉若門爲尙書令叱以鞬爲徵西將軍尙書左僕射乙斗爲徵北將軍尙書右僕射自余以次授任其年討鮮卑薛於等三部破之降眾萬數千進討姚興三城已北諸戍斬其將楊丕姚石生等諸將諫固險不從又復言於勃勃曰陛下將欲經營宇內南取長安宜先固根本使人心有所憑系然後大業可成髙平險固山川沃饒可以都也勃勃曰卿徒知其一未知其二吾大業艸創眾旅未多姚興亦一時之雄關中未可圖也且其諸鎭用命我若專固一城彼必並力於我眾非其敵�可立待吾以云騎風馳出其不意救前則擊其後救後則擊其前使彼疲於奔命我則遊食自若不及十年嶺北河東盡我有也待姚興死後徐取長安姚泓凡弱小兒擒之方略已在吾計中矣昔軒轅氏亦遷居無常二十餘年豈獨我乎於是侵掠嶺北嶺北諸城門不晝啟興嘆曰吾不用黃兒之言以至於此黃兒姚邕小字也勃勃初僭號求婚於禿發檀檀弗許勃勃怒率騎二萬伐之自楊非至於支陽三百餘里殺傷萬餘人驅掠二萬七千口牛馬羊數十萬而還檀率眾追之其將焦朗謂檀曰勃勃天姿雄驁禦軍齊肅未可輕也今因抄掠之資率思歸之士人自爲戰難與爭鋒不如從溫圍北渡趣萬斛堆阻水結營制其咽喉百戰百勝之術也檀將賀連怒曰勃勃以死�之餘率烏合之眾犯順結禍幸有大功今牛羊塞路財寶若山窘獘之餘人懷貪競不能督厲士眾以抗我也我以大軍臨之必上崩魚潰今引軍避之示敵以弱我眾气銳宜在速追檀曰吾追計決矣敢諫者斬勃勃聞而大喜乃於陽武下陜鑿陵埋車以塞路檀遣善射者射之中勃勃左臂勃勃乃勒眾逆擊大敗之追奔八十餘里殺傷萬計斬其大將十餘人以爲京觀號髑髏臺還於嶺北勃勃與姚興將張佛生戰於靑石原又敗之俘斬五千七百人興遣將齊難率眾二萬來伐勃勃退如河曲難以去勃勃旣遠縱兵掠野勃勃潛軍覆之俘獲七千餘人收其戎馬兵仗難引軍而退勃勃復追擊於木城拔之擒難俘其將士萬有三千戎馬萬匹嶺北夷夏降附者數萬計勃勃於是拜置守宰以撫之勃勃乃率騎二萬入髙岡及於五井掠平涼雜胡七千餘戶以配後軍進屯依力川姚興來伐至三城勃勃候興諸軍未集率騎擊之興大懼遣其將姚文宗距戰勃勃僞退設伏以待之興遣其將姚楡生等追之伏兵夾擊皆擒之興將王奚聚羌胡三千餘戶於�奇堡勃勃進攻之奚驍悍有膂力短兵接戰勃勃之眾多爲所傷於是堰斷其水堡人窘迫執奚出降勃勃謂奚曰卿忠臣也朕方與卿共平天下奚曰若蒙大恩速死爲惠乃與所親數十人自刎而死勃勃又攻興將金洛生於黃石固彌姐豪地於我羅城皆拔之徙七千餘家於大城以其丞相右地代領幽州牧以鎭之遣其尙書金纂率騎二萬攻平涼姚興來救纂爲興所敗死之勃勃兄子左將軍羅提率步騎一萬攻興將姚廣都於定陽�之坑將士四千餘人以女弱爲軍賞拜廣都爲太常勃勃又攻興將姚壽都於淸水城壽都奔上邽徙其人萬六千家於大城是歲齊難姚廣都謀叛皆誅之姚興將姚詳棄三城南奔大蘇勃勃遣其將平東鹿弈於要擊之執詳盡俘其眾詳至勃勃數而斬之其年勃勃率騎三萬攻安定與姚興將楊佛嵩戰於靑石北原敗之降其眾三萬五千獲戎馬二萬匹進攻姚興將黨智隆於東鄕降之署智隆光祿勛徙其三千餘戶於貳城姚興鎭北參軍王買徳來奔勃勃謂買徳曰朕大禹之後世居幽朔祖宗重輝常與漢魏爲敵國中世不競受制於人逮朕不肖不能紹隆先構國破家�流離漂虜今將應運而興復大禹之業卿以爲何如買徳曰自皇晉失統神器南移羣雄嶽峙人懷問鼎況陛下弈葉載徳重光朔野神武超於漢王聖略邁於魏祖而不於天啟之機建成大業乎今秦政𨿽衰藩鎭猶固深願蓄力待時詳而後舉勃勃善之拜軍師中郎將乃赦其境內攺元爲鳳翔以叱幹阿利領將作大匠發嶺北夷夏十萬人於朔方水北黑水之南營起都城勃勃自言朕方統一天下君臨萬邦可以統萬爲名阿利性尢工巧然殘忍刻薄乃蒸土築城錐入一寸卽殺作者而並築之勃勃以爲忠故委以營繕之任又造五兵之器精銳尢甚旣成呈之工匠必有死者射甲不入卽斬弓人如其入也便斬鎧匠又造百煉剛刀爲龍雀大環號曰大夏龍雀銘其背曰古之利器吳楚湛盧大夏龍雀名冠神都可以懷遠可以柔邇如風靡艸威服九區世甚珍之復鑄銅爲大鼓飛廉翁仲銅駝龍獸之屬皆以黃金飾之列於宮殿之前凡殺工匠數千以是器物莫不精麗於是議討乞伏熾盤王買徳諫曰明王之行師也軌物以徳不以且熾盤我之與國新遭大喪今若伐之豈所謂乘理而動上感靈和之義乎苟恃眾力因人喪難匹夫猶恥爲之而況萬乘哉勃勃曰甚善微卿朕安聞此言其年下書曰朕之皇祖自北遷幽朔姓攺姒氏音殊中國故從母氏爲劉子而從母之姓非禮也古人氏族無常或以因生爲氏或以王父之名朕將以義易之帝王者系天爲子是爲徽赫實與天連今攺姓曰赫連氏庶協皇天之意永享無疆大慶系天之尊不可令支庶同之其非正統皆以鐵伐爲氏庶朕宗族子孫剛銳如鐵皆堪伐人立其妻梁氏爲王后子�爲太子封子延陽平公昌太原公倫酒泉公定平原公滿河南公安中山公又攻姚興將姚逵於杏城二旬�之執逵及其將姚大用姚安和姚利僕尹敵等坑戰士二萬人遣其禦史中丞烏洛孤盟於沮渠蒙遜曰自金晉數終禍纏九服趙魏爲長�之墟秦隴爲豺狼之穴二都神京鞠爲茂艸蠢爾羣生罔知憑賴上天悔禍運屬二家封疆密邇道會義親宜惇和好弘康世難爰自終古有國有家非盟誓無以昭神祗之心非斷金無以定終始之好然晉楚之成吳蜀之約咸口血未幹而尋背之今我二家契殊曩日言未發而有篤愛之心音一交而懷傾蓋之顧息風塵之警同克濟之誠戮力矢心共濟六合若天下有事則雙振義旗區域旣淸則並惇魯衛夷險相赴交易有無爰及子孫永崇斯好蒙遜遣其將沮渠漢平來盟勃勃聞姚泓將姚嵩與氐王楊盛相持率騎四萬襲上邽未至而嵩爲盛所殺勃勃攻上邽二旬�之殺泓秦州刺史姚平都及將士五千人毀城而去進攻陰密又殺興將姚良子及將士萬餘人以其子昌爲使持節前將軍雍州刺史鎭陰密泓將姚恢棄安定奔於長安安定人胡儼華韜率戶五萬據安定降於勃勃以儼爲侍中韜爲尙書畱鎭東羊苟兒鎭之配以鮮卑五千進攻泓將姚諶於雍城諶奔長安勃勃進師次郿城泓遣其將姚紹來距勃勃退如安定胡儼等襲殺苟兒以城降泓勃勃引歸杏城笑謂羣臣曰劉裕伐秦水陸兼進且裕有髙世之略姚泓豈能自固吾驗以天時人事必當�之又其兄弟內叛安可以距人裕旣�長安利在速返正可畱子弟及諸將守關中待裕發軫吾取之若拾芥耳不足復勞吾士馬於是秣馬厲兵休養士卒尋進據安定姚泓嶺北鎭戍郡縣悉降勃勃於是盡有嶺北之地俄而劉裕滅泓入於長安遣使遺勃勃書請通和好約爲兄弟勃勃命其中書侍郎皇甫徽爲文而陰誦之召裕使前口授舍人爲書封以答裕裕覽其文而奇之使者又言勃勃容儀偉英武絕人裕嘆曰吾所不如也旣而勃勃還統萬裕畱子義眞鎭長安而還勃勃聞之大悅謂王買徳曰朕將進圖長安卿試言取之方略買徳曰劉裕滅秦所謂以亂平亂未有徳政以濟蒼生關中形勝之地而以弱才小兒守之非經遠之規也狼狽而返者欲速成篡事耳無暇有意於中原陛下以順伐逆義貫幽顯百姓以君命望陛下義旗之至以日爲歲矣靑泥上洛南師之衝要宜置遊兵斷其去來之路然後杜潼關塞崤陜絕其水陸之道陛下聲檄長安申布恩澤三輔父老皆壺漿以迎王師矣義眞獨坐空城逃竄無所一旬之間必縛面麾下所謂兵不血刃不戰而自定也勃勃善之以子�都督前鋒諸軍事領撫軍大將軍率騎二萬南伐長安前將軍赫連昌屯兵潼關以買徳爲撫軍右長史南斷靑泥勃勃率大軍繼發�至渭陽降者屬路義眞遣龍驤將軍沈田子率眾迎戰不利而退屯劉回堡田子與義眞司馬王鎭惡不平因鎭惡出城遂殺之義眞又殺田子於是悉召外軍入於城中閉門距守關中郡縣悉降�夜襲長安不�勃勃進據咸陽長安樵采路絕劉裕聞之大懼乃召義眞東鎭洛陽以朱齡石爲雍州刺史守長安義眞大掠而東至於灞上百姓遂逐齡石而迎勃勃入於長安�率眾三萬追擊義眞王師敗績義眞單馬而遁買徳獲晉寧朔將軍傅弘之輔國將軍蒯恩義眞司馬毛修之於靑泥積人頭以爲京觀於是勃勃大饗將士於長安舉觴謂王買徳曰卿往日之言一周而果效可謂算無遺策矣𨿽宗廟社稷之靈亦卿謀猷之力也此觴所集非卿而誰於是拜買徳都官尙書加冠軍將軍封河陽侯赫連昌攻齡石及龍驤將軍王敬於潼關之曹公故壘�之執齡石及敬送於長安羣臣乃勸進勃勃曰朕無撥亂之才不能弘濟兆庶自枕戈寢甲十有二年而四海未同遺寇尙熾不知何以謝責當年垂之來葉將明楊仄陋以王位讓之然後歸老朔方琴書卒歲皇帝之號豈薄徳所膺羣臣固請乃許之於是爲壇於灞上僭卽皇帝位赦其境內攺元爲昌武遣其將叱奴侯提率步騎二萬攻晉並州刺史毛徳祖於蒲�徳祖奔於洛陽以侯提爲並州刺史鎭蒲�勃勃歸於長安徵隱士京兆韋祖思旣至而恭懼過禮勃勃怒曰吾以國士徵汝柰何以非類處吾汝昔不拜姚興何獨拜我我今未死汝猶不以我爲帝王吾死之後汝輩弄筆當置吾何地遂殺之羣臣勸都長安勃勃曰朕豈不知長安累帝舊都有山河四塞之固但荊吳僻遠勢不能爲人之患東魏與我同壤境去北京裁數百餘里若都長安北京恐有不守之憂朕在統萬彼終不敢濟河諸卿適未見此耳其下咸曰非所及也乃於長安置南臺以�領大將軍雍州牧錄南臺尙書事勃勃還統萬以宮殿大成於是赦其境內又攺元曰眞興刻石都南頌其功徳曰夫庸大徳盛者必建不刊之業道積慶隆者必享無窮之祚昔在陶唐數終厄運我皇祖大禹以至聖之姿當經綸之會鑿龍門而辟伊闕疏三江而決九河夷一元之窮災拯六合之沈溺鴻績侔於天地神功邁於造化故二儀降祉王靈�贊揖讓受終光啟有夏傳世二十歷載四百賢辟相承哲王繼軌徽猷冠於元古髙範煥乎疇昔而道無常夷數或屯險王桀不綱网漏殷氏用使金暉絕於中天神轡輟於促路然純曜未渝慶綿萬祀龍飛漠南鳳峙朔北長轡遠馭則西罩�山之外密网遐張則東滄海之表爰始逮今二千餘載𨿽三統疊制於崤函五徳革運於伊洛秦雍成篡弒之墟周豫爲爭奪之藪而幽朔謐爾主有常尊於上海代晏然物無異望於下故能控弦之眾百有餘萬躍馬長驅鼓行秦趙使中原疲幹奔命諸夏不得髙枕爲日久矣是以偏師暫擬涇陽摧隆周之鋒赫斯一奮平陽挫漢祖之銳𨿽霸王繼蹤猶朝日之升扶桑英豪接踵若夕月之登蒙汜自開辟以來未始聞也非夫卜世與乾坤比長鴻基與山嶽齊固孰能本枝於千葉重光於萬祀履寒霜而逾榮蒙重氛而彌耀者哉於是元符告徵大猷有會我皇誕命世之期應大縱之運仰協時休俯順時望龍升北京則義風蓋於九區鳳翔天域則威聲格於八表屬姦雄鼎峙之秋羣凶嶽立之際昧旦臨朝日旰忘膳運籌命將舉無遺策親禦六戎則有徵無戰故僞秦以三世之資喪魂於關隴河源望旗而委質北虜欽風而納款徳音著於柔服威刑彰於伐叛文教與武功並宣俎豆與干戈俱運五稔之間道風弘著曁乎七載而王猷允洽乃遠惟周文啟經始之基近詳山川究形勝之地遂營起都城開建京邑背名山而面洪流左河津而右重塞髙隅隱日崇墉際云石郭天池周�千里其爲獨守之形險絕之狀固以遠邁於咸陽超美於周洛若乃廣五郊之義尊七廟之制崇左社之規建右稷之禮禦太一以繕明堂模帝坐而營露寢閭闔披霄而山亭象魏排虛而嶽峙華林靈沼崇臺祕室通房連閣馳道苑園可以蔭映萬邦光覆四海莫不郁然並建森然畢備若紫微之帶皇穹閬風之跨后土然宰司鼎臣羣黎士庶僉以爲重威之式有闕前王於是延王爾之奇工命班輸之妙匠搜文梓於鄧林采繡石於恆嶽九域貢以金銀八方獻其寶親運神奇參制規矩營離宮於露寢之南起別殿於永安之北髙構千尋崇基萬仞元棟鏤榥若騰虹之揚眉飛檐舒似羽鵬之矯翼二序啟矣而五時之坐開四隅陳設而一禦之位建溫宮膠葛涼殿崢嶸絡以隋珠綷以金鏡𨿽曦望互升於表而中無晝夜之殊陰陽疊更於外而內無寒暑之別故善目者不能爲其名博辯者不能究其稱斯蓋神明之所規模非人工之所經制若乃尋名以求類迹狀以效眞據質以究名形疑妙出𨿽如來須彌之寶塔帝釋刀利之神宮尙未足以諭其麗方其飾矣昔周宣考室而詠於詩人閟宮有侐而頌聲是作況乃太微肇制淸都啟建軌一文昌舊章惟始咸秩百神賓享萬國羣生開其耳目天下詠其來蘇亦何得不播之管弦刊之金石哉乃樹銘都邑敷贊碩美俾皇風振於來葉聖庸垂乎不朽其辭曰於赫靈祚配幹比隆巍巍大禹堂堂聖功仁被蒼生徳格元穹帝錫元珪揖讓受終哲王繼軌光闡徽風道無常夷數或不競金精南邁天輝北映靈祉逾昌世業彌盛惟祖惟父克廣休命如彼日月連光接鏡元符瑞徳幹運有歸誕鍾我後應圖龍飛落落神武恢恢聖姿名教內敷羣妖外夷化光四表威截九圍封畿之制王者常經乃延輸爾肇建帝京土苞上壤地跨勝形庶人子來不日而成崇臺霄峙秀闕云亭千榭連隅萬閣接屏晃若晨曦昭若列星離宮旣作別宇云施爰構崇明仰準幹儀懸甍風閱飛軒云垂溫室嵯峨層城參差楹雕�獸節鏤龍螭瑩以寶璞飾以珍奇稱因褒著名由實揚偉哉皇室盛以厥章義髙靈臺美隆未央邁軌三五貽則霸王永世垂範億載彌光其祕書監胡義周之辭也名其南門曰朝宋門東門曰招魏門西門曰服涼門北門曰平朔門追尊其髙祖訓兒曰元皇帝曾祖武曰景皇帝祖豹子曰宣皇帝父衛辰曰桓皇帝廟號太祖母苻氏曰桓文皇后勃勃性凶暴好殺無順守之規常居城上置弓劍於側有所嫌忿便手自殺之羣臣忤視者毀其目笑者決其唇諫者謂之誹謗先截其舌而後斬之夷夏�然人無生賴在位十三年而宋受禪以宋元嘉二年死子昌嗣僞位尋爲魏所擒弟定僭號於平涼遂爲魏所滅自勃勃至定凡二十有六載而亡按魏書鐵弗劉虎傳屈孑死昌僭立昌字還國一名折屈孑之第三子也旣僭位攺年永光世祖聞屈孑死諸子相攻關中大亂於是西伐乃以輕騎一萬八千濟河襲昌時冬至之日昌方宴饗王師奄到上下驚擾車駕次於黑水去城三十餘里昌乃出戰世祖馳往擊之昌退走入城未及閉門軍士乘勝入其西宮焚其西門夜宿城北明日分軍四出略民居殺獲數萬生口牛馬十數萬徙萬餘家而還後昌遣弟定與司空奚斤相持於長安世祖乘虛西伐濟君子津輕騎三萬倍道兼行羣臣咸諫曰統萬城堅非十日可拔今輕軍討之進不可克退無所資不若步軍攻具一時俱往世祖曰夫用兵之術攻城最下不得已而用之如其攻具一時俱往賊必懼而堅守若攻不時拔則食盡兵疲外無所掠非上策也朕以輕騎至其城下彼先聞有步軍而徒見騎至必當心閒朕且羸師以誘之若得一戰擒之必矣所以然者軍士去家二千里復有黃河之難所謂置之死地而後生也以是決戰則有餘攻城則不足遂行次於黑水分軍伏於深谷而以少眾至其城下昌將狄子玉來降說昌使人追其弟定定曰城旣堅峻未可攻拔待擒斤等然後徐往內外擊之何有不濟昌以爲然世祖惡之退軍城北示昌以弱遣永昌王健及娥淸等分騎五千西掠居民會軍士負罪亡入昌城言官軍糧盡士卒食菜輜重在後步兵未至擊之爲便昌信其言引眾出城步騎三萬司徒長孫翰等言昌步陳難陷宜避其鋒且縱步兵一時奮擊世祖曰不然遠來求賊恐其不出今避而不擊彼奮我弱非計也遂收軍僞北引而疲之昌以爲退鼓噪而前舒陳爲翼行五六里世祖衝之賊陳不動稍復前行會有風起方術宦者趙倪勸世祖更待後日崔浩叱之世祖乃分騎爲左右以掎之世祖墜馬賊已逼接世祖騰馬刺殺其尙書斛黎又殺騎賊十餘人流矢中掌奮擊不輟昌軍大潰不及入城奔於上邽遂克其城初屈孑性奢好治宮室城髙十仞基厚三十步上廣十步宮墻五仞其堅可以礪刀斧臺榭髙大飛閣相連皆雕鏤圖畫被以綺繡飾以丹靑窮極文彩世祖顧謂左右曰蕞爾小國而用民如此𨿽欲不亡其可得乎後侍禦史安頡擒昌世祖使侍中古弼迎昌至京師捨之西宮門內給以乘輿之副又詔昌尙始平公主假常忠將軍會稽公封爲秦王坐謀反伏誅昌弟定小字直�屈孑之第五子凶暴無賴昌敗定奔於平涼自稱尊號攺年勝光定登陰盤山望其本國泣曰先帝以朕承大業者豈有今日之事乎使天假朕年當與諸卿建季興之業俄而有羣狐百數鳴於其側定命射之無所獲定惡之曰此亦大不臧咄咄天道復何言哉與劉義隆連和遙分河北自恆山以東屬義隆恆山以西屬定遣其將寇麟城始平公隗歸討破之定又將數萬人東擊歸世祖親率輕騎襲平涼定救平涼方陳自固世祖四面圍之斷其水艸定不得水引眾下原詔武衛將軍丘眷擊之眾潰定被創單騎遁走收其餘眾乃西保上邽神四年爲吐谷渾慕�所襲擒定送京師伏誅

僭號部匯考二十

隋唐之際僭號一

夏竇

建徳

唐書竇建徳傳建徳貝州漳南人世爲農自言漢景帝太后父安成侯充之苗裔材力絕人少重然許喜俠節鄕人喪親貧無以葬建徳方耕聞之太息遽解牛與給喪事鄕黨異之盜夜其家建徳立戶下盜入擊三人死余不敢進請其屍建徳曰可投繩系取之盜投繩建徳乃自縻使盜曳出躍起捉刀復殺數人繇是益知名爲里長犯法�會赦歸久之父卒裏中送葬千餘人所贈予皆讓不受隋大業七年募兵伐遼東建徳補隊長方如軍會邑人孫安祖盜羊爲縣令捕劾笞辱安祖刺殺令亡抵建徳建徳陰捨之時山東饑羣盜起乃謀曰往文皇帝時天下盛彊發百萬眾伐遼東猶爲所敗今水潦爲災民力刓敝主上不是卹而親駕臨遼且往歲西徵十不一返今創夷未平又重發兵人情危駭易以搖動丈夫不死當建功於世渠爲亡命虜乎我聞髙雞泊廣袤數百里葭薍阻奧可以違難承間竊出椎埋掠敓足以自資因得聚豪桀且觀時變以就大計安祖然之建徳爲招亡兵及民無產者數百使安祖率之入髙雞爲盜安祖號摸羊公時鄃人張金稱亦結眾萬餘依河渚間蓨人髙士達兵千餘屯淸河鄙上諸盜往來漳南者多剽殺人焚鄕聚獨不入建徳閭郡縣意建徳與賊通捕族其家建徳至河間聞家屠滅卽率麾下二百人�歸士達士達自稱東海公以建徳爲司兵安祖爲金稱所殺其下數千人歸建徳眾益盛至萬人猶保髙雞泊然傾身接物其執苦與士卒均由是能致人死力十二年涿郡通守郭絢率兵萬人討士達士達自以智略不及建徳乃推爲軍司馬以兵屬焉建徳旣統眾思用奇厭伏羣盜乃請士達守輜重自以精兵七千迎絢詐爲亡狀士達取所虜陽言建徳妻子殺之建徳遺絢書約降請前驅執賊自效絢信之引兵從建徳至長河界欲與盟兵懈不設備建徳襲殺其軍數千人獲馬千匹絢以數十騎去追斬於平原獻首士達威振山東隋遣太僕卿楊義臣討破張金稱於淸河殘黨畏誅復屯嘯歸建徳義臣乘勝欲遂入髙雞泊窮�根穴建徳謂士達曰隋善將獨義臣耳新破金稱其鋒不可當宜引兵避之彼欲戰不得軍老食乏乘之可有功士達不納畱建徳守壁身將兵逆戰置酒享士建徳聞曰東海公未捷遽自矜大禍至不日矣隋兵勝必長驅而來吾不能獨支乃畱眾保壁帥銳士據險待後五日義臣斬士達於陣追北薄壘守兵潰建徳不能軍以百餘騎走饒陽饒陽無備因取之義臣已殺士達謂餘黨不足憂引去故建徳得還平原收士達士死胔葬焉爲士達發喪軍皆縞素招潰卒得數千人軍復振自稱將軍初他盜得隋官及士人必殺之惟建徳恩遇甚備引故饒陽長宋正本爲客尊任之參決軍議隋郡縣吏多以地歸之勢益張兵至十餘萬上谷賊王須拔自號漫天王以兵略幽州戰死其下魏刀兒號歷山飛壁深澤眾十萬建徳以計襲取之並有其地十三年正月築壇場於河間樂壽自立爲長樂王十四年五月更號夏王建元丁丑署官屬分治郡縣七月隋右翊衛將軍世雄督兵三萬討之屯河間七里並建徳以勁兵伏傍澤中悉拔諸城僞遁世雄以爲畏稍弛備建徳率敢死士千人襲之會大霧晝冥跬不可視隋軍驚遂潰相騰藉死者如丘世雄引數百騎亡去盡得其眾獲河間丞王琮勞遣之琮復嬰城建徳進攻未下而河間食盡聞煬帝遇弒琮率吏發喪乘城大臨建徳遣使入弔琮因請降建徳爲退舍飭饌具琮率郡屬素服面縛軍門建徳親釋徽纏與言隋之�琮伏哭極哀建徳亦爲泣麾下或言河間久拒守多殺士今力窮而下請烹之建徳曰琮誼士也吾方旌擢以勵事君者且往爲盜可妄殺人今將安百姓定天下而害忠臣乎卽令其軍曰與琮隙者敢輒搖罪三族乃授琮瀛州刺史始都樂壽號金城宮備百官準開皇故事冬至大會僚吏有五大鳥集其宮羣鳥從之又宗城人獻元圭一景城丞孔徳紹曰昔天以是授禹今瑞與之侔國宜稱夏建徳然之攺元五鳳以徳紹爲內史侍郎武徳元年宇文化及至魏縣建徳謂其納言宋正本及徳紹曰吾隋民也隋吾君也今化及殺之大逆不道乃吾讎欲爲天下誅之何如正本等曰大王奮布衣起漳南隋之列城莫不爭附者以能杖順扶義安四方也化及爲隋姻裏倚之不疑今戕君而移其國仇不共天請鼓行執其罪建徳善之卽引兵討化及連戰破之化及保聊城乃縱撞車機石四面乘城拔之建徳入先謁蕭皇后語稱臣執宇文智及楊士覽元武達許弘仁孟景等召隋文武官共臨斬之梟首轅門因化及並其子載以檻車至大陸縣斬之建徳性約素不喜食肉飯脫粟加蔬具妻曹未嘗衣紈綺及爲王妾侍裁十數每下城破敵貲寶�散將士至是得隋宮人尙千數悉放去其文武驍果尙萬餘各聽所之乃以誅化及報越王侗侗封之夏王遂號大夏以隋黃門侍郎裴矩爲尙書右僕射兵部侍郎崔君肅爲侍中少府令何稠爲工部尙書余隨才署職委以政事有願往關中及東都者恣聽不畱仍給道裏費以兵護出於境二年陷邢趙滄三州復陷冀州執刺史曲稜赦之復以爲刺史八月陷洺州擄刺史袁子幹遂遷都焉更號萬春宮使人如灌津祠先墓置守冢三十家又遣使朝侗因與王世充結歡北聘突厥士馬益精雄俄而世充廢侗乃絕之始建天子旌旗出入警蹕書稱詔進謚隋煬帝爲閔帝以齊王子政道爲鄖公義成公主在突厥遣使迎蕭后建徳自將千餘騎送之並獻化及首未幾連突厥侵相州刺史呂死之進攻衛州執河北大使淮安王神通同安長公主黎陽守將李世績釋之復使世績守黎陽館王公主饋以客禮滑州刺史王軌爲奴所殺奴以首奔建徳建徳曰奴殺主大逆納之不可不賞賞逆則廢教將焉用爲命斬奴而返軌首滑人徳之遂降齊濟二州亦降兗賊徐圓朗聞風送款三年世績自拔歸國吏白建徳誅其父建徳曰世績唐臣不忘其主忠也父何罪釋不問髙祖遣使修好建徳卽以公主等歸京師嘗執趙州刺史張志昂邢州刺史陳君賓大使張道源等將殺之國子祭酒淩敬諫曰夫犬吠非其主彼悉力堅守以窮就禽伏節士也今殺之無以勸建徳怒曰我傅其城猶不下勞費士族何可赦敬曰王之大將髙士興抗羅藝於易南兵未交士興卽降王以爲可乎建徳悟卽釋之然其大將王伏寶數持兵功略在諸帥上或讒其反建徳殺之伏寶臨死呼曰我無罪王何信讒自刈左右手乎後戰數不利九月建徳自帥師圍幽州爲羅藝所敗藝乘勝襲其營建徳陣營中塡塹而出敗藝眾進薄其城不能拔乃還濟陰賊孟海公兵三萬據周橋城以掠河南建徳自擊之會秦王伐東都其中書舍人劉斌獻說曰唐據關內鄭王河南夏有冀方此鼎足相持勢也今唐悉兵臨鄭出入二年鄭人日蹙二國兵不解唐彊鄭弱勢必舉鄭鄭滅則大夏有齒寒之憂爲大王計莫若援鄭使鄭抗其內我攻其外唐之兵必郤唐郤而鄭完然後徐觀其變鄭若可圖因而取之並二國兵乘唐師老長驅而西關中可遂有也建徳曰善乃遣使聘世充與連和會世充亦自乞師卽令其臣李大師魏處繪來朝請解鄭圍秦王畱之不答四年建徳克周橋擄海公畱其將範願戍之悉發海公徐圓朗之眾並兵號三十萬救世充至滑州世充行臺僕射韓弘開城納之建徳進逼元梁管三州皆陷遂屯滎陽運糧溯河西上舟相屬不絕壁成臯東原築營板渚遣使與世充約期又遺秦王以書三月王進據虎牢翌日以騎五百覘建徳營設伏道側獨以數騎去賊營三里覺賊出騎追之王漸郤誘至伏所卒起奮擊賊騎驚引去追斬三百級獲其將殷秋石瓚乃報建徳以書建徳失二將又聞唐兵精得書猶豫頓六十日不敢西時世充弟世辯爲徐州行臺亦遣將郭士衡兵數千入從建徳王遣王君廓以輕騎抄其餉執賊大將張靑特建徳懼人情駭其諸將又新破海公掠獲盈給日夜思歸淩敬說建徳曰今唐以重兵圍東都守虎牢我若悉兵濟河取懷州河陽以重將戍之然後鳴鼓建旗逾太行入上黨傳檄旁郡進壺口以駭蒲津收河東地此上策也且有三利乘虛搗境師有萬全一也拓土得眾二也鄭圍自解三也建徳將從之而王琬長孫安世日請兵西每言必流涕又陰賫金玉諸將以撓其謀眾乃曰淩敬書生豈知戰建徳乃謝曰今士心銳天贊我也師將大捷方用眾議不得如公言敬固爭建徳怒命扶出其妻諫曰祭酒計甚善王盍用之夫自口道乘唐之虛連營漸進以取山北因招突厥西抄關中唐必還師自救鄭難紓矣今頓兵虎牢下徒自苦恐無功建徳曰此非女子所知且鄭朝暮待吾來旣許之豈可見難而退且示天下不信五月建徳自板渚出爲陣西薄汜南屬鵲山亙二十里鼓而前郭士衡爲遊兵秦王登虎牢城望其軍按甲不戰曰賊起山東未嘗見大敵今度險士囂令不肅也逼城而陣有輕我心待其饑破之果矣日中建徳士皆坐列渴爭飲意益怠王麾軍先登騎怒塵大漲乃率史大柰秦叔寶纏麾幟馳出賊陣後建徳軍顧而驚遂大潰建徳被重創竄牛口谷車騎將軍白士讓楊武威獲之傳而西斬長安市年四十九初其軍有謠曰豆入牛口勢不能久至是果敗建徳妻與其左僕射齊善行以騎數百遁還洺州餘黨欲立其養子爲主善行曰夏王奄定河朔號爲威彊今一出不復非天命有歸哉不如委心請命無爲塗炭生民也遂分府庫散給將士令各解去善行乃與右僕射裴矩行臺曹旦率官屬及建徳妻奉山東地並傳國八璽來降建徳起兵至滅凡六年

魏李

密

唐書李密傳密字元邃一字法主其先遼東襄平人曾祖弼魏司徒賜姓徒何氏入周爲太師魏國公祖曜邢國公父寬隋上柱國蒲山郡公遂家長安密趣解雄遠多策略散家貲養客禮賢不愛藉以蔭爲左親衛府大都督東宮千牛備身額銳角方瞳子黑白明澈煬帝見之謂宇文述曰左仗下黑色小兒爲誰曰蒲山公李寬子密帝曰此兒顧盼不常無入衛它日述諭密曰君世素貴當以才學顯何事三衛間哉密大喜謝病去感厲讀書聞包愷在緱山往從之以蒲韉於牛掛漢書一帙角上行且讀越國公楊素適見於道按轡躡其後曰何書生勤如此密識素下拜問所讀曰項羽傳因與語奇之歸謂子元感曰吾觀密識度非若等輩元感遂傾心結納嘗私密曰上多忌隋歷且不長中原有一日警公與我孰後先密曰決兩陣之勝噫嗚咄嗟足以詟敵我不如公天下英雄馭之使遠近歸屬公不如我大業九年元感舉兵黎陽遣人入關迎密密至謀曰今天子遠在遼左去幽州尙千里南限巨海北阻彊寇號令所通惟楡林一道爾若鼓而入薊直扼其喉髙麗抗其前我乘其後不旬日賫糧竭舉麾召之眾可盡取然後傳檄而南天下定矣上計也關中四塞之地彼畱守衛文升易人耳若徑行勿畱直保長安據函崤東制諸夏是隋�襟帶我勢萬全中計也若因近趣便先取東都頓兵堅城下不可以勝負決下計也元感曰公之下計乃吾上策今百官家屬皆在洛當先取之以搖其心且經城不拔何以示武密計不行元感至東都所戰必克自謂功在旦暮旣獲內史舍人韋福嗣遂任之故謀不專密福嗣恥見執策議皆持兩端密揣其貳謂元感曰福嗣窮爲我虜志在觀望公初舉大事姦人在側事必敗請斬以徇不從密謂所親曰元感好反而不圖勝吾屬虜矣福嗣果遁去會左武候大將軍李子雄得罪傳送行在道殺使者奔元感勸舉大號元感問密密曰昔張耳諫陳勝自王荀彧止魏武求九錫皆見疑外今密將無類之乎然阿諛順旨非義士也且公𨿽屢勝而郡縣未有應者東都尙彊救兵踵來公當率精甲身定關中柰何亟自帝元感笑而止及隋軍至元感曰策安決密曰元弘嗣方戍隴右可陽言其反使迎我因引軍西從之至陜欲圖弘農宮密曰今紿眾入關機在速而追兵踵我若前不得據險退無所守何以共完元感不聽畱攻三日不能拔引去至閺鄕追及而敗密羸行入關爲邏所獲與支黨護送帝所密謂眾曰吾等至行在且葅醢今尙可以計脫何爲安就鼎鑊眾然之乃令出所有金示監使曰卽死幸報徳使者顧金禁漸弛益市酒飲笑歡嘩守者懈密等遂夜亡去扺平原賊郝孝徳不見禮去之淮陽歲饑削木皮以食變姓名爲劉智遠教授諸生自給鬱鬱不得志哀吟泣下人有告太守趙佗者佗捕之遁免往依媦�雍丘令丘君明轉匿大俠王季才家爲吏迹捕復�去時東郡賊翟讓聚黨萬人密因介其徒王伯當以策幹讓曰主昏於上民怨於下銳兵盡之遼海和親絕於突厥南巡流連空棄關輔此實劉項挺興之會足下資豪傑士馬精勇指罪誅暴爲天下先楊氏不足亡也讓由是加禮遣說諸賊至輒下因爲讓計曰今稟無見糧難以持久卒遇敵其�無時不如取滎陽休兵館谷待士逸馬肥乃可與人爭利讓聽之遂破金堤關徇滎陽諸縣皆下滎陽太守楊慶河南討捕大使張須�合兵討讓讓素憚須�欲引去密曰須�健而無謀且驟勝易驕吾爲公破之讓不得已陣而待密率驍勇常何等二十人爲遊騎伏千兵莽間須�素輕讓引兵搏之讓少卻伏發與遊軍乘之遂殺須�十三年讓分兵與密別爲牙帳號蒲山公密持軍嚴𨿽盛夏號令士皆若負霜雪然戰得金寶盡散之繇是人爲用復說讓曰今羣豪競興公宜先天下攘除羣凶寧常剽奪艸間求活哉若直取興洛倉發粟以振窮乏百萬之眾一朝可附霸王之業成矣讓曰僕起隴志不及此須君得倉更議之二月密以千人出陽城北逾方山自羅口拔興洛倉據之獲縣長柴孝和開倉賑食眾𦇤屬至數十萬隋越王侗遣將劉長恭房崱討密又令裴仁基統兵出成臯西密乃爲十隊跨洛水抗東西二軍令單雄信徐世績王伯當騎爲左右翼自引麾下急擊長恭等破之東都震恐眾保太微城臺寺俱滿讓等乃推密爲主建號魏公鞏南設壇場卽位刑牲歃血攺元永平大赦其文移稱行軍元帥魏公府以讓爲司徒邴元眞左長史房彥藻右長史楊徳方左司馬鄭徳韜右司馬單雄信左武候大將軍徐世績右武候大將軍祖君彥記室城洛口周四十里居之命護軍將軍田茂廣造云三百具以機發石爲攻城械號將軍�進逼東都燒上春門四月隋虎牢將裴仁基淮陽太守趙佗降長白山賊孟讓以所部歸密以仁基爲上柱國與讓率兵二萬襲回洛倉守之入都城掠居人火天津橋隨出軍乘之仁基等敗還保鞏司馬楊徳方戰死密自督眾三萬破隋軍於故城復得回洛倉俄而徳韜死乃以鄭頲爲左司馬鄭虔象右司馬諸賊帥黎陽李文相洹水張升淸河趙君徳平原郝孝徳皆歸密因襲取黎陽倉永安大族周法明舉江黃地附之齊郡賊徐圓朗任城大俠徐師仁來歸密令幕府移檄州縣列煬帝十罪天下震動護軍柴孝和說密曰秦地阻山帶河項背之�漢得之王今公以仁基壁回洛翟讓保洛口公束鎧倍道趨長安百姓誰不郊迎是徵而不戰也眾附兵彊然後東向指撝豪傑天下廓淸無事矣今遲之恐爲人先密曰僕懷此久顧我部皆山東人今未下洛安肯與我偕西且諸將皆羣盜不相統一敗則掃地矣遂止是時隋軍益出密負銳急與之確中流矢臥營中隋軍乘之密眾潰棄倉守洛口髙祖起師太原密自謂主盟遣將軍張仁則致書於帝呼爲兄請以步騎會河內帝覽書笑曰密陸梁不可折簡致之吾方定京師未能東略若不與是生一隋密適爲吾守成臯拒東都兵使不得西更遣票將莫如密吾寧推順使驕其志我得畱撫關中大事濟矣令記室溫大雅作報書厚禮尊讓密大喜示其下曰唐公見推顧天下無可慮者遂專事隋九月遣將李士才將兵十二萬攻隋鷹揚郎將張珣河陰舉之珣極罵不屈死齊方士徐鴻客上書勸密因士气趨江都挾帝以令天下密異其言具幣邀之已�去煬帝遣王世充選卒十萬擊密世充營洛西戰不利更陳洛北登山以望洛口密引度洛與世充戰密兵多騎與長槊而北薄山地隘騎迮不得騁世充多短兵盾蹙之密軍郤世充乘勝進攻密月城密還洛南引而西突世充營世充奔還師徒多喪孝和溺死洛水密哭之慟自是大小六十餘戰翟讓部將王儒信憚密威望勸讓自爲大冢宰總秉眾務收密權讓兄寬亦曰天子當自取何乃授人密聞之與鄭頲陰圖讓會世充兵又至讓出拒少退密馳助之戰石子河世充走明日髙會饗士讓至密所密令房彥藻引其左右就別帳飲密出名弓示讓讓挽滿遣劍士蔡建從後擊之並殺其兄侄及儒信密馳入讓壁慰諭士無敢動者以徐世績單雄信王伯當分統其兵隋將楊慶守滎陽因說下之世充夜襲倉城密甲殪其眾義寧二年世充復營洛北爲浮梁絕水以戰密以千騎迎擊不勝世充進薄其壘密提敢死士數百邀之世充大潰士爭橋溺死者數萬洛水爲不流殺大將六人獨世充脫會夜大雨雪士卒僵死且盡密秉銳拔偃師修金墉城居之有眾三十萬又與東都畱守韋津戰上春門執津於陣將作大匠宇文愷子儒童河南畱守職方郎柳續河陽都尉獨孤武都河內郡丞柳變皆降於是海岱江淮間爭響附竇建徳朱粲楊士林孟海公徐圓朗盧祖尙周法明等悉上表勸進府官屬亦請之密曰東都未平且勿議五月越王侗稱帝六月宇文化及擁兵十餘萬至黎陽侗遣使授密太尉尙書令東南道大行臺行軍元帥魏國公令平化及而後入輔密受之乃引兵東追化及黎陽密知化及乏食利速戰乃持重以老其兵使徐世績保黎陽倉化及攻不可下密與隔水陣遙謂化及曰公家本戎隸破野頭爾父子兄弟受隋恩至妻公主上有失徳不能諫又虐弒之冒天下之惡今安往能卽降尙全後嗣化及默然良久乃瞋目爲鄙語辱密密顧左右曰此庸人圖爲帝吾當折箠驅之乃以輕騎五百焚其攻具火終夜不滅度化及糧盡乃僞與和化及喜使軍恣食旣而密饋不至乃寤遂大戰童山下密中矢頓汲縣堅壁化及勢窮掠汲郡趨魏縣其將陳智略張童仁等率所部兵歸密前後相踵初化及畱錙重東郡遣所署刑部尙書王軌守之至是軌舉郡降密由是引而西遣使朝東都執弒逆人於弘達獻於侗侗召密入朝至溫聞世充殺元文都乃止遂歸金墉拘侗使不遣初密旣殺翟讓心稍驕不卹士素無府庫財軍戰勝無所賜與又厚撫新集人心始離民食興洛倉者給授無檢至負取不勝委於道踐輮狼戾密喜自謂足食司倉賈潤甫諫曰人國本食人天今百姓饑捐暴骨道路公𨿽受命然賴人之天以固國本而稟取不節敖庾之藏有時而儩粟竭人散胡仰而成功不聽徐世績數規其違密內不�使出就屯故下苟且無固志初世充乏食密少帛請交相易難之邴元眞好利陰勸密許焉後世充士飽降者益少密悔而止武徳元年九月世充悉眾決戰先以騎數百渡河密遣迎戰驍將十餘人皆被創返明日密畱王伯當守金墉自引精兵出偃師北阻邙山待之密議所便裴仁基曰世充悉勁兵來東都必虛請選眾二萬向洛世充必自拔歸我整軍徐還兵法所謂彼歸我出彼出我歸以疲之也密眩於眾不能用仁基擊地嘆曰公後必悔遂出兵陣世充陰索貌類密者使縛之旣兩軍接埃霧�塞世充軍江淮士出入若飛密兵心動世充督眾疾戰使索類密者過陣噪曰獲密矣士皆呼萬歲密軍亂遂潰裴仁基祖君彥皆爲世充所禽偃師鄭頲叛歸世充密提眾萬餘馳洛口將入城邴元眞已輸款世充潛導其軍密知不發期世充渡兵半洛水掩擊之候騎不時覺比出世充絕河矣卽引騎遁武牢眞遂降眾稍散密將如黎陽或曰向殺翟讓世績傷幾死瘡猶未平今可保乎時王伯當棄金墉屯河陽密輕騎歸之謂曰敗矣久苦諸君我今自刎以謝眾伯當抱密慟絕眾皆泣莫能仰視密復曰幸不相棄當共歸關中密𨿽無功諸君必富貴掾柳燮曰昔盆子歸漢尙食均輸公與唐同族𨿽不共起然遏隋歸路使無西故唐不戰而據京師亦公功也密又謂伯當曰將軍重豈復與孤俱行哉伯當曰昔蕭何舉宗從漢今不昆季盡行以爲愧豈公一失利輕去就哉𨿽隕首穴胸所甘已左右感動遂來歸初密建號登壇疾風鼓其衣幾僕及卽位狐鳴於旁惡之及將敗鞏數有回風發於地激砂礫上屬天白日爲晦屯營羣鼠相銜尾西北度洛經月不絕及入關兵尙二萬髙祖使迎勞冠蓋相望密大喜謂其徒曰吾所舉𨿽不就而恩結百姓山東連城數百以吾故當盡歸國功不減竇融豈不以臺司處我及至拜光祿卿封邢國公殊怨望帝嘗呼之弟妻以表妹獨孤氏後禮寖薄執政者又求賄滋不平因朝會進食謂王伯當曰往在洛口嘗欲以崔君賢爲光祿不意身自爲此未幾聞故所部將多不附世充者髙祖詔密以本兵就黎陽招撫故部曲經略東都伯當以左武衛將軍爲密副馳驛東至稠桑驛有詔復召密密大懼謀叛伯當止之不從乃曰士立義不以存亡易慮公顧伯當厚願畢命以報今可同往死生以之然無益也乃簡驍勇數十人衣婦人服戴羃藏刀裙下詐爲家婢妾者入桃林傳捨須臾變服出據其城掠畜產趣南山而東馳告張善相以兵應己熊州副將盛彥師率步騎伏陸渾縣南邢公峴之下密兵度橫出擊斬之年三十七伯當俱死傳首京師時徐世績尙爲密保黎陽帝遣使持密首往招世績表請收葬詔歸其屍乃發喪具威儀三軍縞素以君禮葬黎陽山西南五里墳髙七仞密素得士哭多歐血者邴元眞之降也世充以爲行臺僕射鎭滑州密故將杜才幹恨其背密僞以兵歸之斬取其首祭密冢巳乃歸國

燕髙

開道

唐書髙開道傳開道滄州陽信人世煮鹽爲生少趫勇走及奔馬隋大業末依河間賊格謙未甚奇之會謙爲隋兵圍捕左右奔散無救者開道獨身決戰殺數十人捕兵解謙得免遂引爲將軍謙滅與其黨百餘人亡海曲後出剽滄州眾稍附因北掠戍保自臨渝至懷遠皆破有之復引兵圍北平未下隋守將李景自度不能支拔城去開道據其地武徳元年陷漁陽郡有之有鎧馬數千眾萬人自號燕王先是懷戎浮屠髙曇晟因縣令具供與其徒襲殺令僞號大乘皇帝以尼靜宣爲耶輸皇后建元法輪遣使約開道爲兄弟封齊王開道引眾從之居三月殺曇晟並其眾復稱燕王建元署置百官竇建徳圍羅藝於幽州藝請救髙開道以騎二千赴之建徳解去乃因藝使請降詔以爲蔚州總管上柱國北平郡王賜姓李開道以輕騎五百抵幽州欲圖藝自從數騎入都督府且觀藝藝與張飲盡歡知不可圖遂去五年幽州饑開道許輸以粟藝遣老弱湊食皆厚遇之藝悅不爲虞更發兵三千車數百馬驢千往請粟開道悉畱不遣遂北連突厥告絕於藝復稱燕與劉黑闥聯兵入寇開道攻易州不克遣將謝稜詭降於藝請兵應接藝眾至稜縱擊破之因導突厥俱南恆定幽易等騷然罹患頡利以開道善攻具與俱攻馬邑拔之時羣盜相繼平開道欲降自疑反復得罪猶恃突厥自安然將士多山東人思歸眾益厭亂初開道募壯士數百爲養子衛閣下及劉黑闥將張君立�歸開道命與愛將張金樹分督之金樹潛令左右數人僞與諸養子戲至夕入閣絕其弓弦又取刀�聚�下旣暝金樹以其徒噪攻之數人者抱刀�出閣諸義子將搏戰亡弓�君立舉火外城應之帳下大擾養子窮爭歸金樹開道顧不免擐甲挺刃據堂坐與妻妾奏妓飲酒金樹畏不敢前天且明開道先縊其妻妾及諸子而後自殺金樹羅兵取養子皆斬之亦殺君立而歸開道起兵凡八年滅以其地爲嬀州詔以金樹爲北燕州都督

歷陽杜

伏威

唐書杜伏威傳伏威齊州章丘人少豪蕩不治生貲與里人輔公祏約刎頸交公祏數盜姑家牧羊以饋伏威縣迹捕急乃相與�命爲盜時年十六伏威狡譎多算每剽劫眾用其策皆效嘗營護諸盜出爲導入爲殿故其黨愛服共推爲主隋大業九年入長白山依賊左君行不得意捨去轉剽淮南稱將軍下邳賊苗海潮擁眾鈔暴伏威遣公祏脇諭曰天下共苦隋豪桀相與興義然力弱勢分不相統合若以爲彊則無事隋矣公能爲主吾且從不然一戰以決海潮懼卽以眾下之江都畱守遣校尉宋顥將兵捕擊伏威與戰僞北誘顥墮葭榛澤中順風縱火迫之步騎燒死幾盡海陵賊趙破陣聞伏威兵少輕之召使並力伏威引親將十人操牛酒謁勒公祏嚴兵待變破陣引伏威入幕置酒悉召酋首髙會伏威突斬破陣眾眙駭不及救復殺數十人下皆畏服公祏兵亦至遂並其眾至數萬攻安宜屠之隋遣虎牙郎將來整戰於黃花輸伏威大敗身重創與公祏財有眾數百亡去行收卒得八千與虎牙郎將公孫上哲戰鹽城覆其軍煬帝遣右禦衛將軍陳稜以精兵討之稜不敢戰伏威遺以婦人服書稱陳姥怒其軍稜果悉兵至伏威迎出挑戰稜軍射中其額伏威怒曰不殺汝矢不拔遂馳入稜陣大呼衝擊眾披靡獲所射將使拔箭已斬之攜其首入稜軍示之又殺數十人遂大潰稜走而免進破髙郵引兵度淮攻歷陽據之稱總管分兵徇屬縣皆下江淮羣盜爭附伏威選敢死士五千號上募寵厚之與均甘苦每攻取必先登戰罷閱創在背者殺之所擄獲必分與麾下士有戰死以其妻殉故人自奮戰無完敵宇文化及以爲歷陽太守不受徙丹陽自稱大行臺始進用士人繕利兵械薄賦斂除殉葬法民姦若盜及吏受賕𨿽輕皆殺無赦上表越王侗侗以爲東南道大總管封楚王是時秦王方討王世充遣使招懷伏威乃獻款髙祖授以東南道行臺尙書令江淮安撫大使上柱國吳王賜姓豫屬籍以其子徳俊爲山陽公賜帛五千段馬三百匹伏威遣其將陳正通徐紹宗以兵會取世充之梁郡又遣將王雄誕討李子通於杭州禽以獻破汪華於歙州盡有江東淮南地南屬嶺東至於海秦王已平劉黑闥師次曹兗伏威懼乃入朝詔拜太子太保兼行臺尙書令畱京師位在齊王元吉上以寵之伏威好神仙長年術餌雲母被毒武徳七年二月暴卒初公祏反矯伏威令以紿眾趙郡王孝恭旣平公祏得反書以聞髙祖追其官削屬籍沒入家產貞觀元年太宗知其�詔復官爵以公禮葬仍還其子封伏威有養子三十人皆壯士屬以兵與同衣食惟闞稜王雄誕知名

宋輔

公祏

唐書輔公祏傳公祏齊州臨濟人隋季與鄕人杜伏威爲盜轉掠淮南伏威兵盛自號總管以公祏爲長史賊李子通據江都威使公祏以精卒數千度江擊之子通拒戰眾十倍銳甚公祏選甲士千人操長刀居前別以千人隨之令曰卻者斬公祏以眾殿俄而子通方陣而進長刀千人皆決死鬥公祏縱左右翼搏之子通大潰降其眾數千伏威旣遣使歸國武徳二年詔授公祏淮南道行臺尙書左僕射封舒國公初伏威與公祏少相愛又兄事之故軍中呼輔伯尊禮略等伏威稍忌之乃署養子闞稜爲左將軍王雄誕爲右將軍推公祏爲僕射陰解其柄公祏內怏怏不平乃與故人左遊仙僞學辟穀以自晦六年伏威入朝畱公祏居守復令雄誕握兵副之陰誡曰吾至京不失職無容公祏爲變後左遊仙說公祏反會雄誕以疾臥家公祏奪其兵紿言伏威移書令舉事八月遂僭位國稱宋卽陳故宮都之殺王雄誕署百官以左仙遊爲兵部尙書東南道大使越州總管增修器械轉廩食遣將徐紹宗侵海州陳正通寇壽陽詔趙郡王孝恭趨九江嶺南大使李靖下宣城懷州總管黃君漢出譙齊州總管李世績繇淮泗討之孝恭取蕪湖下梁山三鎭河南安撫大使任拔揚子城降僞將龍龕遂據揚州公祏復遣將馮惠亮陳當世屯博望山陳正通徐紹宗屯靑州山以拒戰孝恭率諸將破之惠亮正通走李靖躡追百餘里眾悉潰正通等以五百騎奔丹陽公祏懼棄城奔左遊仙於會稽兵尙數萬夜至毗陵能從者裁五百僞將吳騷孫安謀執之公祏棄妻子斬關遁與腹心士數十抵武康野人執送丹陽孝恭斬之傳首京師始公祏佐伏威起據江東距公祏死凡十三年

吳李

子通

唐書李子通傳子通沂州丞人少貧以漁獵爲生居其鄕見斑白負戴必代之家有餘則以賙人而喜報仇隋大業末長白山賊左才相自號博山公子通依之以武力雄其間鄕人有陷賊者子通專經護之方是時羣盜忍獨子通仁愛歸者遂多不半歲有徒萬人才相畏忌子通乃引眾渡淮與杜伏威合爲隋將來整所破奔海陵得眾二萬自稱將軍大業十一年僭號楚王宇文化及殺煬帝以右禦衛將軍陳稜爲江都太守已而稜降髙祖授以總管卽守其郡子通攻稜稜窮乞師於沈法興杜伏威伏威自將屯淸流法興遣子綸屯揚子間數十里子通納言毛文深請募吳人詐爲法興兵夜襲伏威二人遂交惡無敢先戰者子通得悉力取江都遂據之稜奔而免子通僭卽皇帝位國號吳建元明政齊賊樂伯通先爲化及守丹陽卽以眾萬餘降之子通用爲尙書左僕射又敗法興兵遂取晉陵以法興所署掾李百藥爲內史侍郎典文檄尙書左丞殷芊爲太常卿司禮樂繇是江南士人多歸之會伏威命輔公祏拔丹陽進屯溧水子通戰敗糧且盡棄江都保京口伏威盡得其地俄東走太湖裒散兵二萬人復張襲法興吳郡破之據余杭東舉會稽南距嶺西抵宣城北太湖悉有之武徳四年伏威遣將王雄誕討子通戰蘇州敗績退保余杭雄誕進傅城子通窮乃降伏威受之並樂伯通送京師髙祖薄其罪賜宅一區田五頃予頗厚及伏威來朝子通語伯通曰東南未靖而伏威來我故兵多在江外若收之可建大功遂皆�及藍田爲關吏所獲並伏誅方子通等僭盛時復有朱粲林士弘張善安亦竊名號於淮楚間

楚朱

粲

唐書朱粲傳粲亳州城父人初爲縣史大業中從軍伐賊長白山�命去爲盜號可達寒賊自稱迦樓羅王眾十萬度淮屠竟陵沔陽轉剽山南所至殘戮無遺�僭號楚帝建元爲昌達攻拔南陽義寧末與山南撫慰使馬元規戰寇軍大敗收餘眾復振至二十萬粲所克州縣皆發藏粟以食遷徙無常去輒燔廥聚毀城郭不務稼穡專以爲資於是人大餒死者系路其軍亦匱乃掠小兒烝食之戒其徒曰味之珍寧有加人者第使它國有人我卹無儲哉勒所部略婦人孺兒分烹之又稅諸城細弱以益糧隋著作佐郎陸從典通事舍人顏湣楚謫南陽粲初引爲賓客後盡食兩家俄而諸城懼皆逃散顯州首領楊士林田瓚起兵攻粲旁郡響起戰淮源粲大敗挈殘士奔菊潭遣使乞降髙祖以前禦史大夫段確假散騎常侍勞之確醉戲粲曰君膾人多矣若爲味粲曰啖嗜酒人正似糟豚確悸罵曰狂賊歸朝乃一奴耳復得噬人乎粲懼收確於坐並從者數十悉饔之以饔左右遂屠菊潭奔王世充署龍驤大將軍東都平斬洛水上士庶競擲瓦礫擊其屍須臾若冢

僭號部匯考二十一

隋唐之際僭號二

楚林

士弘

唐書林士弘傳士弘饒州鄱陽人隋季與鄕人操師乞起爲盜師乞自號元興王建元天成大業十二年據豫章以士弘爲大將軍隋遣治書侍禦史劉子翊討賊射殺師乞而士弘收其眾復戰彭蠡子翊敗死之遂大振眾十餘萬據虔州自號南越王俄僭號楚稱皇帝建元爲太平侍禦史鄭大節以九江郡下之士弘任其黨王戎爲司空臨川廬陵南康宜春豪傑皆殺隋守令以附北盡九江南番禺悉有之後蕭銑以舟師破豫章士弘獨有南昌虔循潮之地銑敗其�卒稍歸之復振趙郡王孝恭招慰降循潮二州武徳五年士弘弟鄱陽王藥師以兵二萬圍循州總管楊世略破斬之士弘請降王戎亦獻南昌地詔戎爲南昌州總管士弘復遁保安城山誘潰亡謀復亂袁人相聚應之爲張善安所察以兵赴討會士弘死其黨乃解

定揚劉

武周

唐書劉武周傳武周瀛州景城人父匡徙馬邑母趙嘗夜坐廷中見若雄鷄光燭地飛投其懷起振衣無有感而娠生武周武周爲人驍悍善騎射喜交豪傑兄山伯嘗詈辱之曰汝不擇所與必滅吾宗武周因去至洛爲太僕楊義臣帳下募徵遼有功補建節校尉還馬邑爲鷹揚府校尉太守王仁恭以其州裏雄頗愛遇之令總虞候直閣下久之盜仁恭侍兒懼覺誅又見天下已亂陰有異計因宣言於眾曰今歲饑死者骨相枕於野府君閉倉不卹豈憂百姓意乎以市怒其軍皆憤怨武周知人已搖因稱疾臥家豪傑往候謁遂椎牛縱酒大言曰盜賊方起眾又饑壯士守分死溝壑今官粟紅腐於倉誰能與我共取之諸惡少年皆願從隋大業十三年與其徒張萬歲等十餘人候仁恭視事武周上謁萬歲自後入斬仁恭持首出徇郡中無敢動者遂開倉賑窮絕馳檄屬城皆下得兵萬餘自稱太守遣使附突厥雁門丞陳孝意虎賁郎將王智辯合兵圍其桑幹鎭會突厥至武周與共擊智辯破之孝意奔還雁門雁門人殺之以城歸武周武周因襲破樓煩進據汾陽宮取宮人賂突厥始畢可汗報以馬其眾遂大攻得定襄突厥以狼頭纛立武周爲定楊可汗僭稱皇帝以妻沮爲後建元天興衛士楊伏念爲左僕射妹夫苑君璋爲內史令初上谷賊宋金剛有眾萬餘與魏刀兒連和刀兒爲竇建徳所攻金剛救之大敗率餘眾四千保西山建徳招之金剛恚曰建徳殺魏王吾義不往諸君可以吾首取富貴乃拔刀將自刎眾抱之泣遂與皆歸武周武周素聞金剛善兵得之喜封爲宋王屬以軍分家貲半遺之金剛亦自結出其妻而聘武周妹說武周取晉陽南向爭天下武周授金剛西南道大行臺武徳二年總兵二萬入寇次黃蛇鎭又連突厥鋒無前遂破楡次拔介州進圍太原詔遣太常少卿李仲文禦之爲賊所執舉軍沒仲文逃還賊因破平遙取石州殺刺史王儉略浩州詔右僕射裴寂爲晉州道行軍總管拒之寂戰敗績齊王元吉委並州遁武周入據之遣金剛攻陷晉州執右驍衛將軍劉弘基進破州夏縣人呂崇茂殺其令自號魏王以應賊隋河東守將王行本與武周合關中震動髙祖詔秦王督兵進討屯柏壁又詔永安王孝基與於筠獨孤懷恩唐儉等攻夏縣不克軍城南崇茂與賊將尉遲敬徳襲破孝基軍四將被執敬徳還州王邀戰破之於美良川敬徳復與別帥尋相援王行本於蒲王又破郤其軍蒲州降帝幸蒲津關王自柏壁輕騎謁行在金剛遂圍絳州王還屯金剛引退武周攻李仲文於浩州不勝遣將黃子英護餉道驃騎大將軍張徳政襲斬之擄其眾武周部將稍離金剛以糧道乏卒饑引去王追至雀鼠谷日中八戰賊皆敗斬級數萬獲輜重千乘金剛走介州官軍迫之以餘眾二萬出西門背城陣亙七里王令李世績程金秦叔寶爲北軍翟長愻秦武通爲南軍旣戰小郤王以精騎突擊破之金剛將輕騎去賊將尉遲敬徳尋相張萬歲降收其精兵遂復介州武周引騎五百棄並州北走突厥金剛收散卒將還拒眾不爲用亦以百騎奔突厥並州平河東地盡復未幾金剛背突厥欲還上谷爲其追騎斬之武周亦謀歸馬邑計露突厥殺之起兵六年而滅

梁梁

師都

唐書梁師都傳師都夏州朔方人爲郡豪姓仕隋鷹揚府郎將大業末罷歸結徒起爲盜殺郡丞唐世宗據郡稱大丞相聯兵突厥與隋將張世隆戰敗之因略定雕陰弘化延安自爲梁國僭皇帝位祭天於城南坎地瘞玉得印以爲瑞建元永隆始畢可汗遺以狼頭纛號大度毗伽可汗解事天子遂導突厥兵居河南地拔鹽川郡武徳二年寇靈州長史楊則擊走之又與突厥千騎營野豬嶺延州總管段徳操勒兵不戰師都气懈遣兵進擊戰酣徳操自以輕騎出其旁乘之師都大潰逐北二百里俘馘甚眾未幾以步騎五千入寇徳操又盡屠其軍降堡將張舉劉旻師都懼遣尙書陸季覽說處羅可汗曰隋�中國裂爲四五勢均力弱皆爭附突厥今唐滅劉武周國益大兵方四出師都將朝夕亡然次亦及突厥願可汗如魏孝文兵引而南師都請爲鄕道處羅納之令莫賀咄設入五原泥步設與師都趨延州處羅自攻太原突利可汗與奚霫契丹靺羯繇幽州道合竇建徳自口會晉絳已而處羅死兵不出又爲徳操所破六年其將賀遂索周以所部十二州降徳操悉兵攻之拔東城師都保西城不敢出求救於突厥頡利頡利以勁兵萬騎赴之先是稽胡大師劉仚成以眾附師都因讒見殺其下疑懼乃多叛師都日益蹙遂往朝頡利教使南略故突厥盜邊無寧歲遂窺渭橋後突厥政亂太宗以師都危乃諭以書使歸不從詔夏州長史劉旻司馬劉蘭經略之獲生口縱以爲間君臣離撓出輕騎蹂其稼城中饑虛又天狗墮其城辛獠兒李正寶馮端皆其健將謀執師都降不果正寶挺身歸貞觀二年旻蘭表可取狀詔柴紹薛萬均並力令旻以勁卒直據朔方東城頡利來援會大雪羊馬死紹逆戰破之進屯城下其從父弟洛仁斬師都降擢洛仁爲右驍衛將軍朔方郡公自起至滅十二年以其地爲夏州始師都據郡時劉季眞郭子和者亦俱起子和自有傳

永樂郭

子和

唐書李子和傳子和同州蒲城人本郭氏爲隋左翊衛以罪徙楡林大業末郡饑子和與死士十八人執丞王才數以不卹下斬之開倉賑窮乏自號永樂王建元丑平號其父爲太公以弟子政爲尙書令子端子升爲左右僕射有騎兵二千南連梁師都北事突厥納弟爲質始畢可汗冊子和爲平楊天子不敢當乃更署爲屋利設武徳元年獻款授靈州總管金河郡公徙郕國公襲師都寧朔城克之又伺突厥虛實陰以章聞爲虜邏騎所獲處羅可汗怒囚子升於是子和危畏舉部南徙詔內延州故城五年從平劉黑闥有功賜姓拜右武衛將軍十一年爲婺州刺史徙夷國公顯慶初轉黔州都督乞骸骨許之進金紫光祿大夫卒

梁蕭

銑

唐書蕭銑傳銑後梁宣帝曾孫也祖巖開皇初叛隋降陳陳�文帝誅之銑少貧傭書事母孝煬帝以外戚擢爲羅川令大業十三年嶽州校尉董景珍雷世猛旅帥鄭文秀許元徹萬瓚徐徳基郭華沔人張繡等謀反隋且推景珍爲王景珍曰吾素微𨿽假名號眾不厭羅川令故梁裔也寬仁大度有武皇遺風且吾聞帝王之興必有符命隋冠帶悉號起梁蕭氏中興象也今推之以應天順人不亦可乎乃遣人告銑銑卽報景珍書曰我先君昔事隋職貢無廢乃貪我土宇滅我宗祊我是以痌心疾首思刷厥恥今天誘乃衷公等降心將大復梁緒僥福於先帝吾敢不糾厲土眾以從公哉卽募兵數千揚言迹盜將以應景珍會潁州賊沈柳生寇縣銑出戰不利謂其下曰嶽陽豪桀將推我爲主今天下叛隋吾能守節獨完哉且吾先人國於此若徇其請復梁祚因以半紙檄召羣盜誰敢不從眾悅乃以十月稱梁公旗幟服色悉用其舊柳生以眾歸銑用爲車騎大將軍不五日遠近爭附眾數萬乃趨巴陵景珍遣徐徳基郭華率彊姓數百迎謁而先見柳生柳生與其下謀曰梁公起我最先附勛第一今嶽陽兵眾而位多誰肯爲我下不如殺徳基質其入獨挾梁主以進則吾誰先因殺徳基詣中軍白銑銑驚曰今欲撥亂遽自相屠我不能爲若主矣步出軍門柳生懼伏地請罪銑責宥之陳兵而進景珍曰徳基倡義竭誠柳生擅殺之不誅無以爲政且凶賊與共處必爲亂銑因斬柳生於是築壇城南柴上帝自稱梁王有異鳥至建元爲鳳鳴義寧二年僭稱皇帝署百官一用梁故事追謚從父琮爲孝靖帝祖巖河間忠烈王父璇文憲王封景珍晉王雷世猛秦王鄭文秀楚王許元徹燕王萬瓚魯王張繡齊王楊道生宋玉隋將張鎭州王仁壽擊銑不能克及隋亡乃與�長眞等率嶺南州縣降於銑時林士弘據江南銑遣將蘇胡兒拔豫章使楊道生取南郡張繡略定嶺表西至三峽南交趾北距漢水皆附屬勝兵四十萬武徳元年徙都江陵復園廟引岑文本爲中書侍郎掌機密遣道生攻峽州刺史許紹擊破之士死過半三年髙祖詔夔州總管趙郡王孝恭討之拔通開二州斬僞東平王闍提諸將擅兵橫恣銑恐寖不制乃陽議休兵營農以黜其權大司馬董景珍之弟爲將軍怨之謀作亂事泄被誅景珍方鎭長沙銑下書赦之召還江陵景珍懼遣使詣孝恭舉地降銑遣張繡攻景珍景珍曰前年醢彭越往年殺韓信獨不見乎柰何相攻繡不答圍之景珍潰而走麾下殺之銑進繡爲尙書令繡恃功亦驕蹇銑又誅之銑性外寬內忌疾勝己者於是大臣舊將皆疑間多叛去銑不能禁由此愈弱四年詔孝恭與李靖率巴蜀兵順流下廬江王瑗繇襄陽道黔州刺史田世康出辰州道會兵圖銑僞將周法明以四州降卽詔爲黃州總管趨夏口道攻安州克之僞將雷長潁以魯山降銑乃遣將文士弘拒孝恭戰淸江口孝恭大破之獲斗艦千艘拔宜昌當陽枝江松滋僞江州將蓋彥舉以城降孝恭靖直逼其都初銑放兵止畱宿衛數千人及倉卒追集江嶺回遠未及赴孝恭布長圍守之數日破其水城取樓船數千交州總管丘和長史髙士廉司馬杜之松詣靖降銑度救不至謂其下曰天不祚梁乎待窮而下必害百姓今城未拔先出降可免亂諸人何患無君乃麾而令守陴者皆慟以太牢告於廟率官屬緦衰布幘詣軍門謝曰當死者銑爾百姓非罪也請無殺掠孝恭受之護送京師後數日救兵至且十餘萬知銑降乃送款銑至髙祖讓之對曰隋失其鹿英雄競逐銑無天命故爲陛下禽猶田橫南面豈負漢哉帝怒其不屈詔斬都市年三十九自僭國至滅凡五年

西秦薛

舉

唐書薛舉傳舉蘭州金城人容貌魁岸武敢善射殖產巨萬好結納邊豪爲長雄隋大業末任金城府校尉會歲凶隴西盜起金城令郝瑗將討賊募兵數千檄舉將始授甲大會置酒舉與子仁杲及其黨瑗於坐矯稱捕反者卽起兵囚郡縣官發粟以賑貧乏自號西秦霸王建元秦興以仁杲爲齊公少子仁越爲晉公它賊宗羅帥眾下之以爲義興公更招附餘盜剽馬牧兵鋒銳甚所徇皆下隋將皇甫綰兵萬人屯枹罕舉以精卒二千襲之遇於赤岸大風且澍逆舉陣綰不擊俄反風綰屯气色曀冥部伍錯亂舉介騎先眾乘之綰陣大潰進枹罕岷山羌鍾利俗以眾二萬降舉大振進仁杲爲齊王東道行軍元帥羅�爲義興王副之仁越晉王河州刺史因徇下鄯廓二州不闋旬盡有隴西地眾十三萬十三年僭帝號於蘭州以妻鞠爲後仁杲爲太子卽其先墓置陵邑立廟城南陳兵數萬展墓訖大饗使仁杲圍秦州仁越趨劍口掠河池太守蕭瑀拒郤之遣將常仲興度河擊李軌與軌將李贇戰昌松仲興敗軍沒於軌仁杲克秦州舉往都之仁杲寇扶風汧源賊唐弼拒不得進初弼立李弘芝爲天子有眾十萬舉遣使招弼弼殺弘芝從舉仁杲間弼無備襲之盡奪其眾弼以數百騎走軍益張號二十萬將窺京師會髙祖入關遂畱攻扶風秦王擊破之斬首數千級逐北至隴還舉畏王遂逾隴走問其下曰古有降天子乎僞黃門侍郎褚亮曰昔趙佗以南粵歸漢蜀劉禪亦仕晉近世蕭琮其家今存轉禍爲福嘗有之衛尉卿郝瑗曰亮之言非也昔漢祖兵屢敗蜀先主嘗�其妻子夫戰固有勝負豈可一不勝更爲亡國計乎舉亦悔其言乃曰聊試公等卽厚賜瑗以爲謀主瑗請連梁師都厚賂突厥合從東向舉從之約突厥莫賀咄設犯京師會都水監宇文歆使突厥歆說止其兵故舉謀塞武徳元年丰州總管張長愻擊羅舉悉兵援之屯析�以遊軍掠岐豳秦王禦之次髙�度舉糧少利速斗堅壁老其兵會王疾臥屯不出而舉數挑戰行軍長史劉文靜殷開山觀兵於髙�恃眾不設備舉兵掩其後遂大敗死者十六大將慕客羅李安遠劉弘基皆沒王還京師舉拔髙�仁杲進逼寧州郝瑗謀曰今唐新破將卒禽俘人心搖矣可乘勝直趨長安舉然之方行而病召巫占視言唐兵爲崇舉惡之未幾死仁杲代立僞謚舉武皇帝未葬而仁杲滅

涼李

軌

唐書李軌傳軌字處則涼州姑臧人略知書有智辯家以財雄邊好賙人急鄕黨稱之隋大業中補鷹揚府司兵薛舉亂金城軌與同郡曹珍關謹梁碩李贇安修仁等計曰舉暴悍今其兵必來吏孱怯無足與計者欲相戮力據河右以觀天下變庸能束手以妻子餌人哉眾允其謀共舉兵然莫適敢主曹珍曰我聞讖書李氏當王今軌賢非天啟乎遂共降拜以聽命修仁夜率諸胡入內苑城建旗大呼軌集眾應之執虎賁郎將謝統師郡丞韋士政遂自稱河西大涼王署官屬準開皇故事初突厥曷娑那可汗弟達度闕設內屬保會寧川至是稱可汗降於軌謹等議盡殺隋官分其產軌曰諸公旣見推當稟吾約今軍以義興意在救亂殺人取財是爲賊何以求濟乎乃以統師爲太僕卿士政太府卿會薛舉遣兵來侵軌遣將敗之昌松斬首二千級悉擄其眾軌縱還之李贇曰今力戰而俘又縱以資敵不如盡坑之軌曰不然若天命歸我當禽其主此皆我有也不者徒畱何益遂遣之未幾拔張掖燉煌西平枹罕悉有河西武徳元年髙祖方事薛舉遣使涼州璽書慰結謂軌爲從弟軌喜乃遣弟懋入朝帝拜懋大將軍還之詔鴻臚少卿張俟徳持節冊拜軌涼王涼州總管給羽葆鼓吹一部會軌僭帝號建元安樂以其子伯玉爲太子長史曹珍爲尙書左僕射攻河州俟徳至軌召其下議曰李氏有天下歷運所屬已宅京邑一姓不可競王今欲去帝號東向受冊可乎曹珍曰隋�英雄焱起號帝王者瓜分鼎峙唐自保關雍大涼奄河右業已爲天子柰何受人官必欲以小事大請行蕭�故事稱梁帝而臣於周軌從之乃遣僞尙書左丞鄧曉來朝奉書稱從弟大涼皇帝帝怒曰軌謂朕爲兄此不臣也囚曉不遣初軌以梁碩爲謀主授吏部尙書碩有算略眾憚之嘗見故西域胡種族盛勸軌備之因與戶部尙書安修仁交怨又軌子仲琰嘗候碩碩不爲起仲琰憾之乃相與譖碩軌不察賫鴆其家殺之繇是故人稍疑懼不爲用有胡巫妄曰上帝將遣玉女從天來遂召兵築臺以候女多所糜損屬薦饑人相食軌毀家貲賑之不能給議發倉粟曹珍亦勸之謝統師等故隋官內不附每引結羣胡排其用事臣因是欲離沮其眾乃廷詰珍曰百姓餓死皆弱不足事者壯勇士終不肯困且儲廩以備不虞豈宜妄散惠孱小乎僕射苟附下非國計軌曰善乃閉粟下益怨多欲叛去會修仁兄興貴本在長安自表詣涼州招軌帝曰軌據河西連吐谷渾突厥今興兵討擊尙爲難單使弄頰可下邪興貴曰軌盛彊誠然若曉以逆順禍福宜聽如憑固不受臣世涼州豪望多識其士民而修仁爲軌信任典事樞者數十人若候隙圖之無不濟帝許之興貴至涼州軌授以左右衛大將軍因間訪興貴以自安策興貴對曰涼州僻遠財力雕耗𨿽勝兵十萬而地不過千里無險固自守今唐家據京師略定中原攻必下戰必勝蓋天啟也若舉河西地奉圖東歸𨿽漢竇融未足吾比軌默不答久之曰昔吳王濞以江左兵猶稱己爲東帝我今舉河右不得爲西帝乎𨿽唐彊大如我何君無爲唐誘致我興貴懼謝曰竊聞富貴不居故鄕如衣錦夜行今合宗蒙任敢有它志興貴知軌不可以說乃與修仁等潛引諸胡兵圍其城軌以步騎千餘出戰先是薛舉柱國奚道宜率羌兵奔軌軌許以刺史而不與道宜怨故共擊軌軌敗入城引兵登陴須外援興貴傳言曰唐使我來取軌不從者罪三族於是諸城不敢動軌嘆曰人心去矣天亡我乎妻子上玉女臺屬酒爲別修仁執送之斬於長安自起至亡凡三年詔興貴爲右武候大將軍封梁國公賜帛萬段修仁左武候大將軍申國公並給田宅封六百戶時鄧曉聞軌敗入賀帝帝曰而委質李軌以使來聞其亡不少戚乃蹈抃以悅我不盡心於軌能竭節於我乎遂廢不齒

魯郡徐

圓朗

唐書徐圓朗傳圓朗者兗州人隋末爲盜據本郡以兵徇瑯邪以西北至東平盡有之勝兵二萬附李密密敗歸竇建徳山東平投兗州總管魯郡公髙祖遣葛國公盛彥師安輯河南抵任城會黑闥兵起圓朗執彥師應之自號魯王黑闥以爲大行臺元帥兗鄆陳杞伊洛曹戴等州豪桀皆殺吏應賊秦王已破黑闥遣兵屯濟陰經略之圓朗懼河間人劉復禮說圓朗曰彭城有劉世徹才略不常有異相士大夫許其必王將軍欲自用恐敗不如迎世徹立之功無不濟圓朗謂然乃迎之盛彥師以世徹若聯叛禍且不解卽謬說曰聞公迎劉世徹信乎公亡無日矣獨不見翟讓用李密哉圓朗信之世徹至奪其兵以爲司馬遣徇地所至皆下忌而殺之會淮安王神通李世績合兵攻圓朗圓朗數敗總管任遂圍兗州降者爭逾城圓朗窮棄城與下數騎夜亡爲野人所殺

梁沈法興

唐書沈法興傳法興湖州武康人父恪陳廣州刺史法興隋大業末爲吳興郡守東陽賊樓世幹略其郡煬帝詔與太僕丞元佑討之義寧二年江都亂法興自以世南土屬姓數千家遠近向服乃與佑將孫士漢陳果仁執佑名誅宇文化及三月發東陽行收兵趨江都下余杭比至烏程眾六萬毗陵通守路道徳拒之法興約連和因襲殺之據其城遂定江表十餘州自署江南道總管聞越王侗立乃上書稱大司馬錄尙書事天門公承制置百官以陳果仁爲司徒孫士漢司空蔣元超尙書左僕射殷芊左丞徐令言右丞劉子翼選部侍郎李百藥爲掾後聞侗被廢髙祖武徳二年稱梁王建元爲延康易隋官儀頗用陳氏故事法興自意南方諸城可跂而平專事威戮下有細過卽誅之由是將士解俄遣子倫救陳稜擊李子通反爲所敗子通乘鋒度江破京口使將蔣元超戰庱亭大敗死之法興懼棄城與左右數百投吳郡賊聞人嗣安嗣安遣將葉孝辯迎之法興中悔將殺孝辯趨會稽爲所覺懼自沈於江起義寧至武徳凡三年滅

鄭王

世充

唐書王世充傳世充字行滿祖西域胡號支頹耨後徙新丰死其妻與霸城人王粲爲庶妻頹耨子收從之冒粲姓仕隋歷懷汴二州長史生世充豺聲卷髮忌刻深阻涉書傳喜兵法通龜策推步以蔭爲左翊衛遷禦府直長兵部員外郎從楊素北伐爲幽州長史大業初爲民部侍郎善占對習法敢舞文上下人或辧駁世充以口舌緣飾眾知其非亦不能屈也出爲江都贊治遷郡丞煬帝數南幸世充善伺帝顏色阿意順旨性機巧飾臺沼陰奏遠方珍物以媚帝帝愛暱之拜江都通守兼知宮監事世充觀隋政方亂而江左浮剽易動乃陰結豪傑有系獄者皆橈法貸減以樹私恩楊元感反吳人朱燮晉陵人管崇起江南應之兵十餘萬隋將吐萬緒魚俱羅討之不克世充以偏將募江都萬人頻擊破之每捷必歸功於下擄獲盡推與士卒故人爭爲效由是功最多大業十年齊賊孟讓轉寇諸郡至盱眙世允拒之保都梁山列五壁不戰羸兵以示弱讓笑曰世充文法吏安知兵吾今生縛之鼓行下江都矣時百姓皆入保野無所掠讓眾餵又苦五壁閉道不得南卽分兵圍之世充數戰陽不利走壁讓益驕數日稍分其下南略裁畱兵足圍壁世充知賊懈夜夷撤幕爲方陣外向毀垣旦而出奮擊大破之讓以數十騎去斬首萬級擄十餘萬人煬帝以世充有將帥略復委捕諸盜所向輒定會突厥圍帝雁門世充悉發江都兵赴難詐爲可喜事以邀聲譽在軍蓬首垢面日夜悲泣不釋甲臥必席�帝以爲忠愈屬信之厭次賊格謙兵十餘萬屯豆子太僕卿楊義臣殺謙世充討其餘黨夷之進擊賊盧明月於南陽俘系數萬還帝自持酒爲勞世充啟帝江淮良家女願備後廷無由進帝喜令閱端麗者以庫貲爲聘費不可校署計簿云敕別用有司不敢聞具舟送東都宮會道路剽奪使者苦之或沈舟亡去世充屏不奏李密逼東都詔世充爲將軍以兵屯洛口大小百餘戰無大勝負詔卽拜右翊衛將軍趣破賊十四年世充引軍與密戰洛南有气若城壓其營世充大敗眾幾盡走保河陽自系獄請罪於越王侗侗以書慰勉賜金帛安之召還洛裒亡散得萬人屯含嘉城畏縮不敢出會江都弒逆羣臣奉侗爲帝以世充爲吏部尙書封鄭國公宇文化及擁兵北還侗聽內史令元文都盧楚等謀以重官李密使討賊若化及破而密兵亦疲兼其獘可得志乃遣使以太尉尙書令卽軍中拜密趣兵北討密稱臣奉制引兵從化及黎陽戰勝來告眾大悅世充獨謂其下曰文都等刀筆才必爲密禽且我軍與賊戰多殺其父子兄弟一旦爲之下吾屬無類矣以此言激眾文都等聞大懼侗欲以文都爲禦史大夫世充不許曰嘗與公等約左右僕射尙書令禦史大夫畱待勛舊今各欲得則流競開矣何以共守文都憾焉潛與楚謀因世充入殿伏甲殺之納言段達庸怯畏不果馳告世充世充夜以兵襲含嘉門圍宮城右武衛大將軍皇甫無逸等遣將費曜田闍拒戰太陽門曜敗世充入之無逸以單騎遁收楚殺之時紫微宮尙閉世充扣門紿侗曰元文都等欲執陛下降李密臣不反誅反者耳段達執文都送世充殺之世充悉遣腹心代衛士然後入謝曰文都楚無狀規相屠戮臣急爲此非敢它侗與之盟進拜尙書左僕射總督內外諸軍事乃去含嘉城居尙書省專宰朝政以其兄世惲爲內史令居禁中子弟皆將兵分官吏爲十頭以主軍政未幾李密破化及還屯金墉勁兵良馬多死世充欲擊之恐士心未一乃謀以鬼動眾令徳陽門衛張永通言夢人謂己曰我周公能以兵助討密世充白侗立祠洛旁使巫宣言周公令急擊密有大功不然兵且疫世充下皆楚人信妖遂請戰乃簡精卒二萬騎二千跨洛水爲三橋以度兵密軍偃師北山新破敵有輕世充心不設壁壘世充夜遣二百騎蔽山伏因秣馬蓐食遲明薄之密陣未成伏兵上北原乘髙馳下壓其營縱焚廬落密眾大潰降其將張童仁陳智略進拔偃師初密得世充兄世偉及子元應於化及軍囚之至是皆歸世充兵次洛口密長史邴元眞司馬鄭乾象以城降悉收美人寶貨而還密以數十騎跳奔於是世充自爲太尉尙書令加黃門印緣綟綬以尙書省爲府置官屬乃設三榜於府外其一求文學堪濟世務者其一武幹絕眾推鋒陷陣者其一能治�抑不申者由是上書陳事日數百皆慰勞省接𨿽吏卒必飾辭誘納而世充素詭妄不能讎其語士大夫遂貳初殺文都欲詭眾取信乃請事侗母劉太后爲假子至是加號聖感太后散騎常侍崔徳本曰此王莽文母何異乎後食侗前得嘔疾疑見毒遂不復朝以將張績董浚衛宮城武徳二年矯侗詔假黃鉞相國總百揆封鄭王授九錫冕十有二旒建天子旌旗金根車駕六馬備五時副車旄頭云舞八佾設宮縣出入警蹕術士桓法嗣自言能決讖乃上孔子閉房記畫男子持一干驅羊狀因說世充曰隋楊姓也於文幹一爲王王處羊後大王代隋之符又陳莊周人間世徳充符二篇曰上下篇與大王名協明受符命徳被人間爲天子也世充喜曰天命也拜受之以法嗣爲諫議大夫又羅取飛鳥書符命於帛系鳥頸縱之有彈捕得鳥而獻者亦拜官諷百官勸進時納言蘇威老就第世充以威隋大臣有素望每表必署威名使段達等脇侗曰天命不常今鄭王功徳甚盛請揖讓用堯舜故事侗怒曰天下者髙祖天下若隋徳未究此言不可發必天命遂攺尙何禪公非先帝舊臣乎朕何賴達等流涕世充又詐曰天下未定須鎭以長君待天下安則復子明辟四月矯侗策禪位幽侗於含涼殿猶三讓遣諸將以兵淸宮世充襲戎服法駕導鼓吹入宮每歷一門從者必呼至東上閣更衮冕卽正殿僭位建元開明國號鄭乃封兄世衡爲秦王世偉楚王世惲齊王諸族屬以次封拜以子元應爲皇太子元恕爲漢王世充每聽朝決政誨諭言語諄復百緒以示勤篤百司奏事者聽受爲疲出則輕騎無警蹕遊歷衢肆行者但止立徐謂百姓曰故時天子居九重在下之情無由察世充非貪位者本救時耳正若一州刺史事皆親覽當與士人共議之恐門衛有禁無以盡通令止順天門外置座聽事又詔西朝堂聽�訴東朝堂延諫者由是章牘塡委觀省不暇後亦不能復出五月裴仁基與其子行儼及宇文儒童崔徳本等謀世充復立侗不克夷三族六月鴆殺侗以絕眾望世充率眾東徇地至滑以兵臨黎陽時黎陽爲竇建徳守故建徳亦破世充殷州以報其役三年下書大赦築練兵臺於伊闕守將羅士信豆盧達稍稍歸國世充顧下多背己乃峻誅暴禁以威之戶一人逃家無少長皆坐父子兄弟夫婦許相告免令伍伍相保一家叛舉伍誅樵牧出入皆爲限公私不聊生遣臺省官督十二郡營田行者自謂仙去以宮城爲大獄意所猜惡必收系其人內家屬宮中或命將亦質其孥乃遣旣而囚質且萬口食不足餓死者日數十七月髙祖詔秦王率兵攻之至新安屯保多下敗世充於慈澗城八月王陳兵靑城宮世充悉精兵來拒隔澗言曰隋失其國天下分崩長安洛陽各有分地吾常自守不敢西顧熊谷二州在度內不取惇鄰好也今王遠涉吾地越三崤饋糧千里勤師遠出將何求王曰四海之人皆承唐正朔獨公迷不復東都士民來請師陛下重違我是以來公若降富貴可保必拒我勉之無多言世充約割地不許潁州總管田瓚請舉山南二十五郡歸九月王君廓進拔轘轅徇地至管城河南州縣以次降定始竇建徳與世充隙至是建徳遣使結好並陳赴援意世充遣兄子琬內史令長孫安世報且乞師四年二月靑城宮守將以宮降王進保之世充引兵出方諸門臨谷水以戰王陣北邙令屈突通步士五千逾水擊之兵接王以騎決戰世充排兵殊死鬥自辰及午乃潰俘斬八千人王傅城塹而守之世充糧且盡人相食至以水汨泥去礫取浮土糅米屑爲餅民病腫股弱相藉倚道上其尙書郎盧君業郭子髙等皆餓死禦史大夫鄭頲丐爲浮屠世充惡其言殺之然气竭但嬰城須建徳之救五月王禽建徳並獲王琬長孫安世俘示東都城下且遣安世入言敗狀世充惶惑將突圍出保襄漢謀於諸將皆不答遂率將吏降軍門王受之以屬吏陳兵入城發府庫將士其黃門侍郎薛徳音以移檄嫚逆崔弘丹造弩多傷士前誅之又收段達楊汪孟孝義單雄信楊公卿郭士衡郭什柱董浚張童仁朱粲王徳仁等斬洛渚上以世充歸長安髙祖數其罪世充曰計臣罪不容誅但秦王許臣以不死乃赦爲庶人與其族徙於蜀將行爲羽林將軍獨孤修徳所殺初修徳父機嘗仕越王侗世充旣篡謀歸唐爲所屠者也髙祖免修徳官子元應兄世偉在道謀反伏誅世充篡凡三年滅

漢東劉

黑闥

唐書劉黑闥傳黑闥貝州漳南人嗜酒喜蒲博不治產亡賴父兄患苦之與竇建徳少相友建徳每資其費黑闥所得輒盡建徳亦弗之計隋末亡命從郝孝徳爲盜後事李密爲裨將密敗王世充擄之以其武健補馬軍總管鎭新鄕時李世績陷於竇建徳建徳使攻新鄕擄黑闥獻之建徳用爲將封漢東郡公黑闥與諸盜遊素彊武多䢐詐建徳有所經略常委以斥候陰入敵中覘虛實每乘隙奮奇兵出不意多所摧克軍中號爲神勇武徳四年建徳敗還匿漳南杜門不出會髙祖召建徳故將範願董康買曹湛髙雅賢將用之願等疑畏謀曰王世充舉洛陽降驍將楊公卿單雄信之徒皆夷滅今召吾等若西入關必無全且夏王於唐固有徳往禽淮安王同安公主皆厚遣還之今唐得夏王卽加害我不以餘生爲王復讎無以見天下義士於是謀反卜所主劉氏吉共往見故將劉雅告之雅不從眾怒殺雅去範願曰漢東公黑闥果敢多奇略寬仁容眾恩結士卒吾嘗聞劉氏當王今欲收夏王�眾集大事非其人莫可乃之漳南謁黑闥以告黑闥喜椎牛饗士得兵百餘人襲漳南縣破之貝州刺史戴元祥魏州刺史權威合埶討擊元祥等皆敗死收其器械有眾千人建徳故時左右稍歸之兵寖盛乃設壇漳南祭建徳告以舉兵意自稱大將軍陷歷亭殺守將王行敏饒陽賊崔元遜攻陷深州殺刺史裴晞應之兗州賊徐圓朗亦相連和遂取瀛州攻定州殘之乃移檄趙魏建徳將吏往往殺令尉附賊北連髙開道勢雄張進至宗城眾數萬黎州總管李世績戰敗走洺州黑闥追之步卒五千皆覆世績挺身免乃以王琮爲中書令劉斌爲中書侍郎遣使北結突厥頡利頡利遣俟斤宋邪那率騎從之軍大振不半年盡有建徳故地髙祖詔秦王及齊王元吉討之五年黑闥陷相州號漢東王建元天造以範願爲左僕射董康買兵部尙書髙雅賢爲左領軍王小胡爲右領軍召建徳僚屬悉復用之都洺州秦王率兵次汲數困賊進下相州棣州人復殺刺史叛歸黑闥二月秦王破之於列人取洺水使總管羅士信守之黑闥攻陷洺水士信死王阻水爲連營分奇兵絕其饋路黑闥數挑戰堅壁不爲動三月賊糧盡王度必決戰豫壅洺水上流敕吏曰須賊度亟決之黑闥果率騎二萬絕水陣與王師大戰眾漬水至賊眾不得還斬首萬餘級溺死數千黑闥與範願等以殘騎奔突厥山東平秦王還黑闥藉突厥兵復入寇攻定州舊將曹該董康買先逃鮮虞聚兵應之帝以淮陽王道元爲河北總管與原國公史萬寶討賊戰下博敗績道元死於陣萬寶輕騎逸繇是河北復叛歸賊黑闥仍都洺州九月略瀛州殺刺史詔齊王元吉擊之不進又詔皇太子督兵並力頻戰皆捷十二月皇太子齊王悉兵戰館黑闥大敗引軍走躡北至毛州黑闥整眾背永濟渠陣縱騎搏之賊赴水死者數千黑闥遁去騎將劉弘基追蹙賊不得休明年正月馳至饒陽騎能屬者才百餘困且餒黑闥所署總管崔元遜迎拜延之入黑闥不許元遜固請且泣乃進城下元遜饋之方飯車騎諸葛徳威勒兵前黑闥罵曰狗輩負我遂執詣皇太子所斬之徳威舉郡降山東遂定餘黨及突厥兵間道亡定州總管雙士洛邀戰破平之初秦王建天策府其弧矢制倍於常逐黑闥也爲突厥所窘自以大箭射卻之突厥得箭傳觀以爲神後余大弓一長矢五藏之武庫世寶之每郊丘重禮必陳於儀物之首以識武功云

僭號部匯考二十二

五代僭號一

吳楊行密楊渥

楊隆演楊溥

五代史吳世家楊行密字化源廬州合肥人也爲人長大有力能手舉百斤唐乾符中江淮羣盜起行密以爲盜見獲刺史鄭棨奇其狀貌釋縛縱之後應募爲州兵戍朔方遷隊長歲滿戍還而軍吏惡之復使出戍行密將行過軍吏捨軍吏陽爲好言問行密行何所欲行密奮然曰惟少公頭爾卽斬其首之而出因起兵爲亂自號八營都知兵馬使刺史郎幼復棄城走行密遂據廬州中和三年唐卽拜行密廬州刺史淮南節度使髙駢爲畢師鐸所攻駢表行密行軍司馬行密率兵數千赴之行至天長師鐸已囚駢召宣州秦彥入揚州行密不得入屯於蜀岡師鐸率眾數萬出擊行密行密陽敗棄營走師鐸兵饑乘勝爭入營收軍實行密反兵擊之師鐸大敗單騎走入城遂殺髙駢行密聞駢死縞軍向城哭三日攻其西門產及師鐸奔於東塘行密遂入揚州是時城中倉廩空虛饑民相殺而食其夫婦父子自相牽就屠賣之屠者刲剔如羊豕行密不能守欲走而蔡州秦宗權遣其弟宗衡掠地淮南彥及師鐸還自東塘與宗衡合行密閉城不敢出已而宗衡爲偏將孫儒所殺儒攻髙郵破之行密益懼其客袁襲曰吾以新集之眾守空城而諸將多駢舊人非有厚恩素信力制而心服之也今儒兵方盛所攻必克此諸將持兩端因彊弱擇向背之時也海陵鎭使髙霸駢之舊將必不爲吾用行密乃以軍令召霸霸率其兵入廣陵行密欲使霸守天長襲曰吾以疑霸而召之其可復用乎且吾能勝儒無所用霸不幸不勝天長豈吾有哉不如殺之以並其眾行密因犒軍擒霸族之得其兵數千已而孫儒殺秦彥畢師鐸並其兵以攻行密行密欲走海陵襲曰海陵難守而廬州吾舊治也城廩完實可爲後圖行密乃走廬州久之未知所向問襲曰吾欲捲甲倍道西取洪州可乎襲曰鍾傳新得江西勢未可圖而秦彥之入廣陵也召池州刺史趙鍠委以宣州今彥且死鍠失所恃而守宣州非其本志且其爲人非公敵此可取也行密乃引兵攻鍠戰於曷山大敗之進圍宣州鍠棄城走追及殺之行密遂入宣州龍紀元年唐拜行密宣州觀察使行密遣田頵安仁義李神福等攻浙西取蘇常潤州二年取滁和州景福元年取楚州孫儒自逐行密入廣陵久之亦不能守乃焚其城殺民老疾以餉軍驅其眾渡江號五十萬以攻行密諸將田頵劉威等遇之輒敗行密欲走銅宮其客戴友規曰儒來气銳而兵多蓋其鋒不可當而可以挫其眾不可敵而可久以敝之若避而走是就擒也劉威亦曰背城堅柵可以不戰疲之行密以爲然久之儒兵饑乃大疫行密悉兵擊之儒敗被擒將死仰顧見威曰聞公爲此策以敗我使我有將如公者其可敗邪行密收儒餘兵數千以皂衣蒙甲號黑雲都常以爲親軍是歲復入揚州唐拜行密淮南節度使幹寧二年加檢校太傅同中書門下平章事行密以田頵守宣州安仁義守潤州升州刺史馮弘鐸來附分遣頵等攻掠自淮以南江以東諸州皆下之進攻蘇州擒其刺史成及四年兗州朱瑾奔於行密初瑾爲梁所攻求救於晉晉遣李承嗣將勁敵數千助瑾瑾敗因與俱奔行密行密兵皆江淮人淮人輕弱得瑾勁騎而兵益振是歲梁太祖遣葛從周龐師古攻行密壽州行密擊敗梁兵淸口殺師古而從周收兵走追至�河又大敗之五年錢鏐攻蘇州及周本戰於白方湖本敗蘇州復入於越天復元年遣李神福攻越戰臨安大敗之擒其將顧全武以歸二年馮弘鐸叛襲宣州及田頵戰於曷山弘鐸敗將入於海行密自至東塘邀之使人謂弘鐸曰勝敗用兵常事也一戰之衄何苦自棄於海島吾府𨿽小猶足容君弘鐸感泣行密從十餘騎馳入其軍以弘鐸歸爲節度副使以李神福代弘鐸爲升州刺史是歲唐昭宗在岐遣江淮宣諭使李儼拜行密東面諸道行營都統檢校太師中書令封吳王三年以李神福爲鄂嶽招討使以攻杜洪荊南成汭救洪神福敗之於君山梁兵攻靑州王師範來求救遣王茂章救之大敗梁兵殺朱友寧友寧梁太祖子也太祖大怒自將以擊茂章兵號二十萬復爲茂章所敗田頵叛襲升州執李神福妻子歸於宣州行密召神福以討頵頵遣其將王壇逆之又遺神福書以其妻子招之神福曰吾以一卒從吳王起事今爲大將忍背徳而顧妻子乎立斬其使以自絕軍士聞之皆感奮行至吉陽磯頵執神福子承鼎以招之神福叱左右射之遂敗壇兵於吉陽行密別遣臺蒙擊頵頵敗死初頵及安仁義朱延壽等皆從行密起微賤及江淮甫定思漸休息而三人者皆猛悍難制頗欲除之未有以發天復二年錢鏐爲其將許再思等叛而圍之再思召頵攻鏐杭州垂克而行密納鏐賂命頵解兵頵恨之頵嘗計事廣陵行密諸將多就頵求賂而獄吏亦有所求頵怒曰吏欲我下獄耶歸而遂謀反仁義聞之亦反焚東塘以襲常州常州刺史李遇出戰望見仁義大罵之仁義止其軍曰李遇乃敢辱我如此其必有伏兵遂引軍卻而伏兵果發追至夾岡仁義植幟解甲而食遇兵不敢追仁義復入潤州行密遣王茂章李徳誠米志誠等圍之吳之軍中推朱瑾善槊志誠善射皆爲第一而仁義常以射自負曰志誠之弓十不當瑾槊之一瑾槊之十不當仁義弓之一每與茂章等戰必命中而後發以此吳軍畏之不敢近行密亦欲招降之仁義猶豫未決茂章乘其怠穴地道而入執仁義斬於廣陵延壽者行密夫人朱氏之弟也頵及仁義之將叛也行密疑之乃陽爲目疾每接延壽使者必錯亂其所見以示之嘗行故觸柱而僕朱夫人扶之良久乃蘇泣曰吾業成而喪其目是天廢我也吾兒子皆不足以任事得延壽付之吾無恨矣夫人喜急召延壽延壽至密迎之寢門刺殺之出朱夫人以嫁之天佑二年遣劉存攻鄂州焚其城城中之兵突圍而出諸將請急擊之存曰擊之復入則城愈固聽其去城可取也是日城破執杜洪斬於廣陵九月梁兵攻破襄州趙匡凝奔於行密十一月行密卒年五十四謚曰武忠子渥立溥僭號追尊行密爲太祖武皇帝陵曰興陵渥字承天行密長子也行密病出渥爲宣州觀察使右衙指揮使徐溫私謂渥曰今王有疾而出嫡嗣必有姦臣之謀若他日召子非溫使者愼無應命渥涕泣謝溫而去行密病甚命判官周隱作符召渥隱慮渥幼弱不任事勸行密用舊將有威望者代主軍政乃薦大將劉威行密未許溫與嚴可求入問疾行密以隱議告之溫等大驚遽詣隱所計事隱未出而溫見隱作召符猶在案上急取遣之渥見溫使者乃行行密卒渥嗣立召周隱罵曰汝欲賣吾國者復何面目見楊氏乎遂殺之以王茂章爲宣州觀察使渥之入也多輦宣州庫物以歸廣陵茂章惜而不與渥怒命李簡以兵五千圍之茂章奔於錢塘天佑三年二月劉存取嶽州四月江西鍾傳卒其子匡時代立傳養子延規怨不得立以兵攻匡時渥遣秦裴率兵攻之九月克洪州執匡時及其司馬陳象以歸斬象於市赦匡時以秦裴爲江西制置使梁太祖代唐攺元開平渥仍稱天佑鄂州劉存嶽州陳知新以舟師伐楚敗於瀏陽楚人執存及知新以歸楚王馬殷素聞其名皆欲活之存等大罵殷曰昔歲宣城脫吾刃下今日之敗乃天亡我我肯事汝以求活耶我豈負楊氏者殷知不可屈乃殺之嶽州復入於楚初渥之入廣陵也畱帳下兵三千於宣州以其腹心陳璠範遇將之旣入立惡徐溫典牙兵召璠等爲東院馬軍以自衛而溫與左衙都指揮使張顥皆行密時舊將又有立渥之功共惡璠等侵其權四年正月渥視事璠等侍側溫顥擁牙兵入拽璠等下斬之渥不能止由是失政而心憤未能發溫等益不自安五年五月溫顥共遣盜入寢中殺渥渥說羣盜能反殺溫等者皆爲刺史羣盜皆諾惟紀祥不從執渥縊殺之時年二十三謚曰景弟隆演立漙僭號追尊渥爲烈宗景皇帝陵曰紹陵隆演字鴻源行密第二子也初名瀛又名渭初溫顥之�渥也約分其地以臣於梁及渥死顥欲背約自立溫患之問其客嚴可求可求曰顥𨿽剛愎而暗於成事此易爲也明日顥列劍戟府中召諸將議事自大將朱瑾而下皆去衛從然後入顥問諸將誰當立者諸將莫敢對顥三問可求前密啟曰方今四境多虞非公主之不可然恐爲之太速且今外有劉威陶雅李簡李遇皆先王一等人也公𨿽自立未知此輩能降心以事公否不若輔立幼主漸以歲時待其歸心然後可也顥不能對可求因趨出書一教內袖中率諸將入賀諸將莫知所爲及出教宣之乃渥母史氏教言楊氏創業艱難而嗣王不幸隆演以次當立告諸將以無負楊氏而善事之辭旨激切聞者感動顥气色皆沮卒無能爲隆演乃得立顥由此與溫有隙諷隆演出溫潤州可求謂溫曰今捨衙兵而出外郡禍行至矣溫患之可求因說顥曰公與徐溫同受顧托議者謂公奪其衙兵是將殺之於外信乎顥曰事已行矣安可止乎可求曰甚易也明日從顥與諸將造溫可求陽責溫曰古人不忘一飯之恩況公楊氏三世之將今幼嗣新立多事之時乃求居外以苟安乎溫亦陽謝曰公等見畱不願去也由是不行行軍副使李承嗣與張顥善覺可求有附溫意諷顥使客夜刺殺之客刺可求不能中明日可求詣溫謀先殺顥陰遣鍾章選壯士三十人就衙堂斬顥因以�渥之罪歸之溫由是專政隆演備位而已六月撫州危全諷叛攻洪州袁州彭彥章吉州彭玕信州危仔倡皆起兵叛隆演召嚴可求問誰可用者可求薦周本時本方攻蘇州敗歸�不肯出可求彊起之本曰蘇州之敗非怯也乃上將權輕而下多專命爾若必見任願無用偏裨乃請兵七千戰於象牙潭敗之執全諷彥章而玕奔於楚仔倡奔於錢塘全諷至廣陵諸將議曰昔先王攻趙鍠全諷屢餉給吳軍乃釋不殺初全諷欲舉兵也錢鏐送王茂章於梁道過全諷謂曰聞公欲大舉願見公兵以知濟否全諷陳兵與茂章登城望之茂章曰我素事吳吳兵三等如公此眾可當其下將爾非得益兵十萬不可而全諷卒以此敗八年徐溫領升州刺史治舟師於金陵宣州李遇自行密時爲大將勛位已髙憤溫用事嘗曰徐溫何人吾猶未識而驟至於此溫聞之怒遣柴再用以兵送王壇代遇且召之遇疑不受命再用圍之隆演使客將何蕘諭遇使自歸蕘因說曰公若欲反可殺蕘以示眾若本無心何不隨蕘以出遇自以無反心乃隨蕘出溫諷再用伺其出殺之並族其家九年溫率將吏進隆演位太師中書令吳王溫爲行軍司馬鎭海軍節度使同中書門下平章事陳章攻楚取嶽州執其刺史苑玫十年越人攻常州徐溫敗之於無錫梁遣王茂章攻壽春溫敗之於霍丘十二年封徐溫齊國公兩浙都招討使始鎭潤州畱其子知訓爲行軍副使秉政而大事溫遙決之冬浚楊林江水中出火可以燃十三年宿衛將李球馬謙挾隆演登樓取庫兵以誅知訓陣於門橋知訓與戰頻卻朱瑾適自外來以一騎前視其陣曰此不足爲也因返顧一麾外兵爭進遂斬球謙而亂兵皆潰十四年徐溫徙治金陵十五年遣王祺會洪袁信三州兵攻虔韶久之不克祺病以劉信代之夏四月副都統朱瑾殺徐知訓瑾自殺潤州徐知誥聞亂率兵入殺唐宣諭使李儼以止亂遂秉政徐氏之專政也隆演幼懦不能自持而知訓尢淩侮之嘗飲酒樓上命優人髙貴卿侍酒知訓爲參軍隆演鶉衣髽髻爲蒼鶻知訓嘗使酒罵坐語侵隆演隆演愧恥涕泣而知訓愈辱之左右扶隆演起去知訓殺吏一人乃止吳人皆仄目知訓又與朱瑾有隙瑾已殺知訓其首馳府中示隆演曰今日爲吳除患矣隆演曰此事非吾敢知遽起入內瑾忿然以首擊柱提劍而出府門已闔逾垣折其足遂自刎死米志誠聞瑾殺知訓被甲率其家兵至天興門問瑾所在聞瑾死乃還徐溫疑志誠助瑾遣使殺之嚴可求懼事不克使人僞從湖南境上來告軍捷召諸將入賀擒志誠斬之劉信克虔州執譚全播以歸十六年春二月溫率將吏請隆演卽天子位不許夏四月溫奉玉冊寶綬尊隆演卽吳王位建宗廟社稷設百官如天子之制攺天佑十六年爲武義元年大赦境內追尊行密孝武王廟號太祖渥景王廟號烈祖拜溫大丞相都督中外諸軍事封東海郡王以徐知誥爲左僕射參知政事嚴可求爲門下侍郎駱知祥爲中書侍郎殷文圭沈顏爲翰林學士盧擇爲吏部尙書李宗陳璋爲左右雄武統軍柴再用錢鏢爲左右龍武統軍王令謀爲內樞密使江西劉信徵南大將軍鄂州李簡鎭西大將軍撫州李徳誠平南大將軍廬州張崇安西大將軍海州王綰鎭東大將軍文武以次進位封宗室皆郡公溫之徙鎭金陵也以其養子知誥守潤州嚴可求嘗謂溫曰二郎君非徐氏子而推賢下士人望頗歸若不去之恐爲後患溫不能用其言及知誥秉政其語泄知誥出可求於楚州可求懼詣金陵見溫謀曰唐亡於今十二年而吳猶不敢攺天佑可謂不負唐矣然吳所以徵伐四方而建基業者常以復興爲辭今聞河上之戰梁兵屢絀若李氏復興其能屈節乎宜於此時先建國以自立溫深然之因畱可求不遣方謀迫隆演僭號二年五月隆演卒隆演少年嗣位權在徐氏及建國稱制非其意常怏怏酣飲稀復進食遂至疾卒年二十四謚曰宣弟溥立溥僭號追尊爲髙祖宣皇帝陵曰肅陵溥行密第四子也隆演建國封丹陽郡公隆演卒弟廬江公蒙次當立而徐氏秉政不欲長君乃立溥七月攺升州大都督府爲金陵府拜徐溫金陵尹明年二月攺元順義赦境內冬十一月祀天於南郊禦天興樓大赦拜徐溫太師嚴可求右僕財三年唐莊宗滅梁遣司農卿盧蘋使於唐嚴可求密條數事授之以行蘋見洛陽莊宗問之蘋次第以對皆如所授四年溥至白沙閱舟師徐溫來見以白沙爲迎鑾鎭五年唐遣議諫大夫薛昭文使福州假道江西劉信出勞之謂曰亞次聞有信否昭文曰天子新有河南未熟公名也信曰漢有韓信吳有劉信君還其語亞次當來較射於淮上也乃酌大�望牙旗鎞首百步謂昭文曰一發而中願以此�爲壽否則亦以自罰言訖而箭已穿矣六年追爵大丞相徐溫四代祖考立廟於金陵左僕射徐知誥爲侍中右僕射嚴可求同平章事是歲莊宗崩五月丁卯詔爲同光主輟朝七日七年大丞相徐溫率吳文武上表勸溥卽皇帝位溥未許而溫病十月溫卒十一月庚戌溥禦文明殿卽皇帝位攺元曰幹貞大赦境內追尊行密武皇帝渥景皇帝隆演宣皇帝以徐知誥爲太尉兼侍中拜溫子知詢輔國大將軍金陵尹治溫舊鎭諸子皆封王二年正月封東海爲廣徳王江瀆廣源王淮瀆長源王馬當上水府寧江王采石中水府定江王金山下水府鎭江王六月荊南髙季興來附封季興秦王九月季興敗楚師於白田獲其將吏三十四人來獻三年十一月金陵尹徐知詢來朝知誥誣其有反狀畱之不遣以爲左統軍斬其客將周廷望以徐知諤爲金陵尹溥加尊號聖睿文明孝皇帝大赦境內攺元大和以徐知誥爲中書令二年冊其子江都王璉爲太子三年以徐知誥爲金陵尹以其子景通爲司徒及左僕射王令謀右僕射宋齊丘皆平章事四年封知誥東海王五年建都於金陵六年閏正月金陵火罷建都廢臨川王蒙爲歷陽公知誥遣親信王宏以兵守之拜王令謀司徒宋齊丘司空知誥召景通還金陵爲鎭海軍節度副使以其子景遷爲太保平章事與令謀等執政七年九月溥加尊號曰睿聖文明光孝應天弘道廣徳皇帝大赦攺元天祚知誥進位太師天下兵馬大元帥封齊王二年景遷病以次子景遂爲門下侍郎參政事三年知誥建齊國立宗廟社稷置左右丞相已下以金陵爲西都廣陵爲東都冬十月溥遣江夏王璘奉冊禪位於齊王十二月溥卒於丹陽年三十八謚曰睿升元六年李�遷其子孫於海陵號永寧宮嚴兵守之絕不通人久而男女自爲匹偶吳人多哀憐之顯徳三年世宗徵淮南下詔撫安楊氏子孫而李景聞之遣人盡殺其族周先鋒都部署劉重進得其玉硯馬腦碗翡翠瓶以獻楊氏遂絕注

據吳錄運歷圖九國誌皆云行密以唐景福元年再入揚州至晉天福二年爲李�所篡實四十六年而舊唐書舊五代史皆云大順二年入揚州至被篡四十七年吳錄徐鉉等撰運歷圖龔穎撰二人皆江南故臣所記宜得實而唐末喪亂中朝文字多差失故今以鉉穎所記爲定

南唐徐溫李�李景李煜

五代史吳世家徐溫字惇美海州胊山人也少以販鹽爲盜行密起合淝以隸帳下行密所與起事劉威雅之徒號三十六英雄獨溫未嘗有戰功及行密欲殺朱延壽等溫用其客嚴可求謀教行密陽爲目疾事成以功遷右衛指揮使始預謀議及行密病平生舊將皆以戰守在外而溫居帳下遂預立渥之功及殺渥又與張顥有隙使鍾章殺之章許諾選壯士三十人椎牛享之刺血爲盟溫猶疑章不果夜半使人探其意陽謂曰溫有老母懼事不成不如且止章曰言已出口寧可已乎溫乃安明日鍾章殺顥溫因盡殺紀祥等歸殺渥之罪於顥以其事入白渥母史氏史氏悸而泣曰吾兒年幼禍亂若此得保百口歸合淝公之惠也隆演立溫遂專政遷升州刺史治舟師於金陵大將李遇怒溫用事出嫚言溫使柴再用族遇於宣州行密舊將人人皆自疑溫因僞下之恭謹如見行密諸將乃安八年溫遷行軍司馬潤州刺史鎭海軍節度使同平章事十年遣招討使李濤攻越戰於臨安裨將曹筠奔於越濤敗被執溫間遣人語筠曰吾用汝爲將汝軍有求吾不能給是吾過也赦筠妻子不誅厚遇之秋越人攻毗陵溫鎭於無錫筠感溫前言臨陣奔歸遂敗越兵十二年封溫齊國公兼兩浙招討使始就鎭潤州以升潤宣常池黃六州爲齊國溫城升州建大都督府十四年徙治之以其子知訓輔隆演於廣陵而大事溫遙決之知訓爲朱瑾所殺溫養子知誥自潤州先入遂得政溫𨿽姦詐多疑而善用將吏江西劉信圍虔州久不克使人說譚全播出降遣使報溫溫怒曰信以十倍之眾攻一城不下而反用說客降之何以威敵國笞其使者而遣之曰吾以笞信也因命濟師遂破全播人有誣信逗𨖻陰�全播言信將反者信聞之因自獻捷至金陵見溫溫與信博信斂骰子厲聲祝曰劉信欲背吳骰爲惡彩苟無二心當成渾花溫遽止之一擲六子皆赤溫�自以�酒飲信然終疑之及唐師伐王衍溫急召信至廣陵以爲左統軍托以內備遂奪其地溫客尢見信者如駱知祥嚴可求可求善籌畫知祥長於財利溫嘗以軍事問可求國用問知祥吳人謂之嚴駱溫亦自喜爲智詐以得吳人之心初隨行密破趙鍠諸將皆爭取金帛溫獨收餘囷作粥以食餓者十六年溫請隆演卽皇帝位不許復請卽吳王位乃許遂建國攺元拜溫大丞相都督中外諸軍事封東海郡王隆演卒溫越次立其弟溥順義十年溫又請溥卽皇帝位溥未許而溫病卒年六十六追封齊王謚曰忠武李�僭號號溫爲義祖五代史南唐世家李�字正倫徐州人也世本微賤父榮遇唐末之亂不知其所終�少孤流寓濠泗間楊行密攻濠州得之奇其狀貌養以爲子而楊氏諸子不能容行密以乞徐溫乃冒姓徐氏名知誥及壯身長七尺廣顙隆準爲人溫厚有謀爲吳樓船軍使以舟兵屯金陵柴再用攻宣州用其兵殺李遇升以功拜�州刺史時江淮初定州縣吏多武夫務賦斂爲戰守�獨好學接禮儒者能自勵爲勤儉以寬仁爲政民稍譽之徐溫鎭潤州以升池等六州爲屬溫聞�理升州有善政往視之見其府庫充實城壁修整乃徙治之而遷�潤州刺史�初不欲往屢求宣州溫不與旣而徐知訓爲朱瑾所殺溫居金陵未及聞�居潤州近廣陵得先聞卽日以州兵渡江定亂遂得政�事徐溫甚孝謹溫嘗罵其諸子不如�諸子頗不能容而知訓尢甚嘗召�飲酒伏劍士欲害之行酒吏刁彥能覺之酒至�以手爪搯之�悟起走乃免後�自潤州入覲知訓與飲於山光寺又欲害之徐知諫以其謀告��起遁去知訓以劍授刁彥能使追殺之及於中塗而還紿以不及由是得免後�貴以彥能爲撫州節度使知訓之用事也嘗淩弱楊氏而驕侮諸將遂以見殺及�秉政欲收人心乃寬刑法推恩信起延賓亭以待四方之士引宋齊丘駱知祥王令謀等爲謀客士有羈旅於吳者皆齒用之嘗陰使人察視民間有婚喪匱乏者往往賙給之盛暑未嘗張蓋操扇左右進蓋必卻之曰士眾尙多暴露我何用此以故溫𨿽遙秉大政而吳人頗已歸�武義元年拜左僕射參知政事溫行軍司馬徐玠數勸溫以己子代�溫遣子知詢入廣陵謀代�秉政會溫病卒知詢奔還金陵玠反爲�謀誣知詢以罪斬其客將周廷望以知詢爲右統軍楊溥僭號拜�太尉中書令大和三年出鎭金陵如溫之制畱其子景通爲司徒同平章事以王令謀宋齊丘爲左右僕射同平章事四年封�東海郡王�照鑑見白須顧其吏周宗嘆曰功業已就而吾老矣柰何宗知其意馳詣廣陵見宋齊丘謀禪代齊丘以爲未可請斬宗以謝吳人�黜宗爲池州刺史吳臨江王蒙者怨徐氏捨己而立溥心常不平及�將謀篡國先廢蒙爲歷陽公使吏以兵守之蒙殺守者奔廬州節度使周本本吳舊將也聞蒙至欲納之爲其子祚所止本曰此吾故主家郎君也何忍拒之遽自出迎蒙祚閉門遮本不得出縛蒙至金陵見殺五年�封齊王已而閩越諸國皆遣使勸進�謂人望已歸天祚三年建齊國置宗廟社稷以宋齊丘徐玠爲左右丞相十月溥遣攝太尉楊璘傳位於�國號齊攺元升元�以冊尊溥曰受禪老臣知誥謹上冊皇帝爲髙尙思元弘古讓皇帝追尊徐溫爲忠武皇帝封子景爲吳王封徐氏子知證江王知諤饒王周本與諸將至金陵勸進歸而嘆曰吾不能誅篡國者以報楊氏今老矣豈能事二姓乎憤惋而死二年四月遷楊溥於潤州丹陽宮以王輿爲浙西節度使馬思讓爲丹陽宮使以嚴兵守之徐氏諸王請�復姓�謙抑不敢忘徐氏恩下其議百官百官皆請然後復姓李氏攺名��自言唐憲宗子建王恪生超超生志爲徐州判司志生榮乃自以爲建王四世孫攺其國號曰唐立唐髙祖太宗廟追尊四代祖恪爲孝靜皇帝廟號定完曾祖超爲孝平皇帝廟號成宗祖志孝安皇帝廟號惠宗考榮孝徳皇帝廟號慶宗奉徐溫爲義祖徐氏子孫皆封王公女封郡縣主以門下侍郎張居詠中書侍郎李建勛右僕射張延翰同平章事十一月以步騎八萬講武於銅橋楊溥卒於丹陽宮溥子璉爲吳太子時�以女妻之及�篡國封其女永興公主女聞人呼公主必悲咽流涕而辭宮中皆憐之溥卒以璉爲康化軍節度使已而以疾卒三年四月�郊祀昊天上帝於圓丘禮畢羣臣請上尊號�曰尊號非古也不許州縣言民孝悌五代同居者七家皆表門閭復其繇役其尢盛者江州陳氏宗族七百口每食設廣席長幼以次坐而共食有畜犬百餘共一牢食一犬不至諸犬爲之不食四年六月晉安州節度使李金全叛送款於��遣鄂州屯營使李承裕迎之承裕與晉將馬全節安審暉戰安陸南三戰皆敗承裕與裨將段處恭皆死都監杜光鄴及其兵五百人被執送於京師髙祖厚賜之遣還�致書髙祖復送光鄴等請以敗軍行法髙祖又遣之�以甲士臨淮拒之乃止六年吳越國火焚其宮室府庫甲兵皆盡羣臣請乘其獘攻之�不許遣使弔問厚賙其乏錢氏自吳時素爲敵國�見天下亂久常厭用兵及將纂國先與錢氏約和歸其所執將士錢氏亦歸吳敗將遂通好不絕�客馮延己好論兵大言嘗誚�曰田舍翁安能成大事而�志在守吳舊地而已無復經營之略也然吳人亦賴以休息七年�卒年五十六謚曰光文肅武孝髙皇帝廟號烈祖陵曰永陵子景立景初名景通�長子也旣立又攺名璟徐溫死�專政以爲兵部尙書參知政事明年�鎭金陵畱景爲司徒同平章事與宋齊丘王令謀居廣陵輔楊溥�將篡國召景歸金陵爲副都統�立封齊王�卒嗣立攺元保大尊母宋氏爲皇太后妃鍾氏爲皇后封弟壽王景遂爲燕王宣城王景達爲鄂王景遏前未王爲保寧王秋攺封景遂齊王諸道兵馬元帥太尉中書令景達爲燕王副元帥盟於�柩前約兄弟世世繼立封其子冀南昌王江都尹冬十月破虔州妖賊張遇賢遇賢循州羅縣小吏也初有神降羅縣民家與人言禍福輒中遇賢禱之神曰遇賢是羅漢可畱事我是時南海劉龑死子玢初立嶺南盜賊起羣盜千餘人未有所統問神當爲主者神言遇賢遂共推爲帥遇賢自號中天八國王攺元永樂置官屬羣盜皆絳衣攻剽嶺外問神所向神曰當過嶺取虔州遂襲南康節度使賈浩不能禦遇賢據白雲洞造宮室有眾十餘萬連陷諸縣景詔洪州營屯虞候嚴思通事舍人邊鎬率兵攻之遇賢問神神不復語羣盜皆懼遂執遇賢以降景以馮延己常夢錫爲翰林學士馮延魯爲中書舍人陳覺爲樞密使魏岑查文徽爲副使夢錫直宣政殿專掌密命而延己等皆以邪佞用事吳人謂之五鬼夢錫屢言五人者不可用景不納十二月景下令中外庶政委齊王景遂參決惟陳覺查文徽得奏事羣臣非召見者皆不得入給事中蕭儼上疏切諫不報侍衛軍都虞候賈崇詣合求見景曰臣事先朝三十年見先帝所以成功業者皆用眾賢之謀故延接疏遠未嘗壅隔然下情猶時有不達者今陛下新卽位所信用者何人柰何頓與臣下隔絕臣老卽死恐無復一見顏色因泣下嗚咽景爲之動容引與坐賜食而慰之遂寢所下令初宋齊丘爲�謀篡楊氏最有力及成事乃陽入九華山�屢招之乃出�僭號未幾齊丘以病罷相出爲洪州節度使景立復召爲相陳覺魏嶺等皆爲齊丘所引用而嶺與覺有隙譖覺於景左遷少府監齊丘亦罷相爲浙西節度使齊丘不得意願復歸九華山賜號九華先生封靑陽公食靑陽一縣二年二月閩人連重遇朱文進�其君王延羲文進自立是時延羲弟延政亦自立於建州國號殷王氏兄弟連兵累年閩大亂景因其亂遣查文徽及待詔臧循發兵攻建州延政聞唐且攻之遣人紿福州曰唐兵助我討賊矣福州信之共殺文進等以降延政遣其從子繼昌守福州文徽軍屯建陽福州將李仁達殺王繼昌自稱畱後泉州將畱從�亦殺其刺史黃紹頗皆送款於文徽四年八月文徽乘勝克建汀泉漳四州景分延平劍浦富沙三縣置劍州遷王延政之族於金陵以延政爲饒州節度使李仁達爲福州節度使從�爲淸源軍節度使景遂欲罷兵而查文徽陳覺等皆言仁達等餘孽猶在不若乘勝盡取之覺自言可不用尺兵致仁達等景以覺爲宣諭使召仁達朝金陵仁達不從覺�還至建州矯命發汀建信撫州兵攻仁達時魏嶺安撫漳泉聞覺起兵亦擅發兵會覺景大怒馮延己等爲言兵業行不可止乃以王崇文爲招討使王建封爲副使益兵以會之馮延魯魏嶺陳覺皆爲監軍使仁達送款於吳越吳越以兵三萬應仁達覺等爭功進退不相應延魯與吳越兵先戰大敗而走諸軍皆潰歸景怒遣使者鎖覺延魯至金陵而馮延己方爲宰相宋齊丘復自九華召爲太傅爲稍解之乃流覺蘄州延魯舒州韓熙載上書切諫請誅覺等齊丘惡之貶熙載河州司馬是歲契丹陷京師中國無主而景方以覺等疲兵東南不暇北顧禦史中丞江文蔚劾奏宰相馮延己諫議大夫魏嶺亂政與覺等同罪而不見貶黜言甚切直景大怒自答其疏貶文蔚江州司士參軍亦罷延己爲少傳嶺爲太子洗馬五年以景遂爲太弟景達爲元帥封齊王南昌王冀爲副元帥封燕王契丹遣使來聘以兵部尙書賈潭報聘六年漢李守貞反河中遣其客將朱元來求援景以潤州節度使李金全爲北面行營招撫使兵攻沐陽聞守貞已敗乃還是時漢隱帝少中國衰弱淮北羣盜多送款於景景遣皇甫暉出海泗諸州招納之八年福州詐言吳越戍兵亂殺李仁達而遁遣人請建州節度使查文徽文徽與劍州刺史陳誨下舟閩江趨應之福州以兵出迎誨曰閩人多詐難信宜駐江岸徐圖之文徽曰久則生變乘其未定亟取之畱誨屯江口進至西門伏兵發文徽被擒誨與越人戰大敗之獲其將馬先進景送先進還越越亦歸景文徽是歲楚王馬希廣爲其弟希萼所�希萼自立九年秋楚人囚希萼於衡山立其弟希崇附於景楚國大亂景遣信州刺史邊鎬攻楚破潭州盡遷馬氏之族於金陵景以希爲洪州節度使希崇舒州節度使以邊鎬爲湖南節度使十年分洪州髙安淸江萬載上髙四縣置筠州以馮延己孫忌爲左右僕射同平章事廣州劉晟乘楚之亂取桂管景遣將軍張巒出兵爭之不克楚地新定其府庫空虛宰相馮延己以克楚爲功不欲取費於國乃重斂其民以給軍楚人皆怨而叛其將劉言攻邊鎬鎬不能守遁歸十一年金陵大火逾月十二年大饑民多疫死十三年十一月用師南徵詔曰蠢爾淮甸敢拒大邦盜據一方僭稱僞號晉漢之代寰海未寧而乃招納叛亡朋助凶逆金全之據安陸守貞之叛河中大起師徒來爲應援迫奪閩越塗炭湘潭至於應接慕容憑淩徐部沐陽之役曲直可知勾誘契丹入爲邊患結連並壘實我世讎罪惡難名人神共憤乃拜李谷爲行營都部署攻自壽州始是時宋齊丘爲洪州節度使景召齊丘還金陵以劉彥貞爲神武統軍劉仁贍爲淸淮軍節度使以拒周師李谷曰吾無水戰之具而使淮兵斷正陽浮橋則我背腹受敵乃焚其芻糧退屯正陽是時世宗親徵行至圉鎭聞谷退軍曰吾軍卻唐兵必追之遣李重進急趨正陽曰唐兵且至宜急擊之劉彥貞等聞谷退軍果以爲怯急追之比及正陽而重進先至軍未及食而戰彥貞等遂敗彥貞之兵施利刃於拒馬維以鐵索又刻木爲獸號捷馬牌以皮囊布鐵蒺藜於地周兵見而知其怯一鼓敗之世宗營於淝水之陽徙浮橋於下蔡景遣林仁肇等爭之不得而周師取滁州景懼遣泗州牙將王知朗至徐州稱唐皇帝奉書願�貢賦陳兄事之禮世宗不答景東都副畱守馮延魯光州刺史張紹舒州刺史周祚泰州刺史方訥皆棄城走延魯削髮爲僧爲周兵所獲蘄州裨將李福殺其刺史王承雋降周景益懼始攺名璟以避周廟諱遣其翰林學士鍾謨文理院學士李徳明奉表稱臣獻犒軍牛五百頭酒二千石金銀羅綺數千請割壽濠泗楚光海六州以求罷兵世宗不報分兵襲下揚泰景遣人懷蠟丸書走契丹求救爲邊將所執光州刺史張承翰降周十四年三月景又遣司空孫晟禮部尙書王崇質奉表辭益卑服世宗猶不答前遣鍾謨等並晟崇質皆畱行在而謨等請歸取景表盡獻江北地世宗許之遣崇質徳明等還始賜景書曰自有唐失禦天步方艱六紀於玆瓜分鼎峙自爲聲教各擅蒸黎交結四夷憑淩上國華風不競否運所鍾凡百有心孰不興憤朕擅一百州之富庶握三十萬之甲兵農戰交修士卒樂用苟不能恢復內地申畫邊疆便議班旋眞同戲劇至於削去尊稱願輸臣節孫權事魏蕭�奉周古也𨿽然今則不取但存帝號何爽歲寒儻堅事大之心必不迫人於險徳明等還盛稱世宗英武景不悅宋齊丘陳覺等皆以割地無益而徳明賣國以圖利景怒斬徳明遣元帥齊王景達與陳覺邊鎬許文縝率兵趣壽春景達將朱元等復得舒蘄泰三州夏大雨周師在揚滁和者皆卻諸將請要其險隘擊之宋齊丘曰擊之怨深不如縱之以爲徳誡諸將閉壁毋得要戰故周師皆集於壽州世宗屯於渦口欲再幸揚州宰相範質以師老泣諫乃班師以李重進攻廬壽向訓守揚州請棄揚州並力以攻壽春乃封府庫付主者遣景舊將撫巡城中秋毫不犯而去淮人大悅皆負糗糧以送周師十五年景達遣朱元等屯紫金山築甬道以餉壽州二月世宗復南徵徙下蔡浮橋於渦口爲鎭淮軍築二城以夾淮周師連破紫金諸寨景達𨿽爲元帥而兵事皆決於陳覺覺與朱元素有隙以元李守貞客反復難信景遣大將楊守忠代元且召之元憤怒叛降於周諸軍皆潰許文縝邊鎬皆被執景達以舟兵奔還金陵劉仁贍病且死其副使孫羽等以壽州降於周世宗班師景遣人焚揚州驅其士庶而去冬十月世宗復南徵遂圍濠州濠州刺史郭廷謂告於周曰臣不能守一州以抗王師然願請命於唐而後降世宗爲之緩攻廷謂遣人請命於景景許其降乃降又取泗州周師步騎數萬水陸齊進軍士作檀來之歌聲聞數十里十二月屯於楚州之北門交泰元年正月大赦攺元周師攻楚州守將張彥卿鄭昭業城守甚堅攻四十日不可破世宗親督兵以洞屋宗城而焚之城壞彥卿昭業戰死周兵怒甚殺戮殆盡周師復取海泰揚州世宗幸迎鑾以臨大江景知不能支而恥自屈身去其名號乃遣陳覺奉表請傳國與其世子而聽命初周師南徵無水戰之具已而屢敗景兵獲水戰卒乃造戰艦數百艘使降卒教之水戰命王環將以下淮景之水軍多敗長淮之舟皆爲周師所得又造齊云船數百艘世宗至楚州北神堰齊云舟大不能過乃開老鵲河以通之遂至大江景初自恃水戰以周兵非敵且未能至江及覺奉使見舟師列於江次甚盛以爲自天而下乃請曰臣願還國取景表盡獻江北諸州如約世宗許之始賜景書曰皇帝恭問江南國主勞其良苦而已是時揚泰滁和壽濠泗楚光海等州已爲周得景遂獻廬舒蘄黃畫江以爲界五月景下令去帝號稱國主奉周正朔時顯徳五年也初孫晟使於周畱不遣而世宗問晟江南虛實不對世宗怒殺晟周已罷兵景乃贈劉仁贍太師追封晟魯國公世宗遣鍾謨馮延魯歸國景復遣謨等朝京師手自書表稱天地父母之恩不可報又請降詔書同藩鎭遣謨面陳願傳位世子世宗遣謨等還國優詔以勞安之景以謨爲禮部侍郎延魯戶部侍郎景爲太子時延魯等皆出入東宮禮部尙書常夢錫自�世屢言不可使延魯等近太子及景立延魯等用事夢錫每排斥之景旣割地稱臣有語及朝廷爲大朝者夢錫大笑曰君等嘗欲致君如堯舜今日自爲小朝邪鍾謨素善李徳明旣歸而聞徳明由宋齊丘等見殺欲報其冤未能發陳覺齊丘黨也與景相嚴續素有隙覺嘗奉使周還言世宗以江南不卽聽命者嚴續之謀勸景誅續以謝罪景疑之謨因請使於周驗其事景以割地稱臣乃遣謨入朝謝罪言不卽割地者非續謀願赦之世宗大驚曰續能爲謀是忠其主也朕豈殺忠臣乎謨還言覺姦詐景怒流覺饒州殺之宋齊丘坐覺黨與放還靑陽賜死以太弟景遂爲洪州節度使燕王冀爲太子景困於用兵鍾謨請鑄大錢以一當十文曰永通泉貨謨嘗得罪而大錢廢韓熙載又鑄鐵錢以一當二九月太子冀卒次子從嘉封吳王居東宮鍾謨言從嘉輕肆請立紀國公從善景怒貶謨國子司業立從嘉爲太子世宗使人謂景曰吾與江南大義已定然慮後世不能容汝可及吾世修城湟治要害爲子孫計景因營緝諸城謀遷其都於洪州羣臣皆不欲遷惟樞密使唐鎬贊之乃升洪州爲南昌建南都建隆二年畱太子從嘉監國景遷於南都而洪州迫隘宮府營廨皆不能容羣臣日夕思歸景悔怒不已唐鎬�懼發疾卒六月景卒年四十六從嘉嗣立以喪歸金陵遣使入朝願復景帝號太祖皇帝許之乃謚曰明道崇徳文宣孝皇帝廟號元宗陵曰順陵煜字重光初名從嘉景第六子也煜爲人仁孝善屬文工書畫而丰額駢齒一目重瞳子自太子冀已上五子皆早卒煜以次封吳王建隆二年景遷南都立煜爲太子畱監國景卒煜嗣立於金陵母鍾氏父名泰章煜尊母曰聖尊後立妃周氏爲國後封弟從善韓王從益鄭王從謙宜春王從度昭平郡公從信文陽郡公大赦境內遣中書侍郎馮延魯修貢於朝廷令諸司四品以下無職事者日二員待制於內殿三年泉州畱從�卒景之稱臣於周也從�亦奉表貢獻於京師世宗以景故不納從�聞景遷洪州懼以爲襲己遣其子紹基納貢於金陵而從�病卒泉人因並送其族於金陵推立副使張漢思漢思老不任事州人陳洪進逐之自稱畱後煜卽以洪進爲節度使幹徳二年始用鐵錢民間多藏匿舊錢舊錢益少商賈多以十鐵錢易一銅錢出境官不可禁煜因下令以一當十拜韓熙載中書侍郎勤政殿學士封長子仲遇淸源公次子仲儀宣城公五年命兩省侍郎給事中中書舍人集賢勤政殿學士分夕於光政殿宿直煜引與談論煜嘗以熙載盡忠能直言欲用爲相而熙載後房妓妾數十人多出外舍私侍賓客煜以此難之左授熙載右庶子分司南都熙載盡斥諸妓單車上道煜喜畱之復其位已而諸妓稍稍復還煜曰吾無如之何矣是歲熙載卒煜嘆曰吾終不得熙載爲相也欲以平章事贈之問前世有此比否羣臣對曰昔劉穆之贈開府儀同三司遂贈熙載平章事熙載北海將家子也初與李谷相善明宗時熙載南奔吳谷送至正陽酒酣臨訣熙載謂谷曰江左用吾爲相當長驅以定中原谷曰中國用吾爲相取江南如探囊中物耳及周師之徵淮也命谷爲將以取淮南而熙載不能有所爲也開寶四年煜遣其弟韓王從善朝京師遂畱不遣煜手疏求從善還國太祖皇帝不許煜嘗怏怏以國蹙爲憂日與臣下酣宴愁思悲歌不已五年煜下令貶損制度下書稱教攺中書門下省爲左右內史府尙書省爲司會府禦史臺爲司憲府翰林爲文館樞密院爲光政院諸王皆爲國公以尊朝廷煜性驕侈好聲色又喜浮圖髙談不卹政事六年內史舍人潘佑上書極諫煜收下獄佑自縊死七年太祖皇帝遣使召煜赴闕煜稱疾不行王師南徵其遣徐鉉周惟簡等奉表朝廷求緩師不答八年十二月王師克金陵九年以俘至京師太祖赦之封煜違命侯拜左千牛衛將軍其後事具國史予世家江南其故老多能言李氏時事云太祖皇帝之出師南徵也煜遣其臣徐鉉朝於京師鉉居江南以名臣自負其來也欲以口舌馳說存其國其日夜計謀思慮言語應對之際詳矣及其將見也大臣亦先入請言鉉博學有材辯宜有以待之太祖笑曰第去非爾所知也明日鉉朝於庭仰而言曰李煜無罪陛下師出無名太祖徐召之升使畢其說鉉曰煜以小事大如子事父未有過失柰何見伐其說累數百言太祖曰爾謂父子者爲兩家可乎鉉無以對而退嗚呼大哉何其言之簡也蓋王者之興天下必歸於一統其可來者來之不可者伐之僣僞假竊期於掃蕩一平而後已予讀周世宗徵淮詔�其區區�摭前事務較曲直以爲辭何其小也然世宗之英武有足喜者豈爲其辭者之過歟注

據湯悅所撰江南錄云景以保大十五年正月攺元交泰是歲盡獻淮南十四州畫江爲界保大十五年乃周顯徳四年也按五代舊史及世宗實錄顯徳四年十月壬申世宗方復南徵五年正月丙午始克楚州二月己亥景始盡獻淮南諸州畫江爲界當是保大十六年也悅等南唐故臣記其目見之事何其差繆而九國誌紀年通譜之類但以悅書爲正不復參較遂皆差一年至於景滅閩國是保大四年江南錄書於三年亦差一年已見閩世家注或疑景立逾年而攺元則滅閩國當爲三年周取淮南當爲十五年不差但江南錄誤於景立之年攺元保大所以常差一年也今知不然者以諸書參較閩人殺王延羲當晉開運元年周師始伐南唐當顯徳二年據景以初立之年卽攺元則開運元年爲保大二年顯徳二年爲保大十三年今江南錄書延羲被殺於二年周師始伐於十三年則是景立之年攺元不誤而悅等書滅王氏割淮南自各差二年爾�自晉天福二年建國至皇朝開寶八年國滅凡三十九年

僭號部匯考二十三

五代僭號二

前蜀王建

王衍

五代史前蜀世家王建字光圖許州舞陽人也爲人隆眉廣顙狀貌偉然少無賴以屠牛盜驢販私鹽爲事里人謂之賊王八後爲忠武軍卒稍遷隊將黃巢陷長安僖宗在蜀忠武軍將鹿晏弘以兵八千屬楊復光討賊巢敗走復光以其兵爲八都都將千人建與晏弘皆爲一都頭復光死晏弘率八都西迎僖宗於蜀所過剽略行至興元逐節度使牛叢自稱畱後僖宗卽以晏弘爲節度使晏弘以建等八都頭皆領屬州刺史已而晏弘擁眾東歸陳許建與晉暉韓建張造李師泰等各率一都西奔於蜀僖宗得之大喜號隨駕五都以屬十軍觀軍容使田令孜令孜以建等爲養子僖宗還長安使建與晉暉等將神策軍宿衛光啟元年河中王重榮與令孜爭鹽池重榮召晉兵犯京師僖宗幸鳳翔二年三月移幸興化以建爲淸道使使負玉璽以從行至當塗驛李昌符焚棧道棧道幾斷建控僖宗馬冒煙焰中過宿�下僖宗枕建膝寢旣覺涕泣解禦衣賜之僖宗已至興化令孜以謂天子播越由己致之懼且得罪西川節度使陳敬瑄令孜同母弟也令孜因求爲西川監軍楊復恭代爲軍容使復恭出建爲璧州刺史建乃招集亡命及溪洞夷落有眾八千以攻閬州執其刺史楊行遷又攻利州利州刺史王珙棄城走敬瑄患之以問令孜令孜曰王八吾兒也以一介召之可置麾下乃使人招建東川顧彥朗與建有舊建聞令孜召己大喜因至梓州謂彥朗曰十軍阿父召我我欲至成都見陳公以求一鎭卽以其家屬托彥朗選精兵二千馳之成都行至鹿頭關敬瑄悔召建使人止之建大怒擊破鹿頭關取漢州彥朗聞之出兵助建軍於學射敬瑄遣將句惟立逆建建擊敗之遂攻彭州敬瑄遣眉州刺史山行章將兵五萬屯新繁建又擊敗之擄獲萬餘人橫屍四十里敬瑄發兵七萬益行章與建相持蒙陽新都百餘日昭宗遣左諫議大夫李珣爲兩川宣諭和協使詔彥朗等罷兵彥朗請以大臣鎭蜀因爲建求旌節文徳元年六月以宰相韋昭度爲四川節度使分�蜀黎雅爲永平軍拜建節度使敬瑄不受代昭宗卽命昭度將彥朗等兵討之昭宗以建爲招討牙內都指揮使久之不克建謂昭度曰公以數萬之眾困兩川之人而師久無功柰何且唐室多故東方諸鎭兵接都畿公當歸相天子靜中原以固根本此蠻裔之國不足以畱公昭度遲疑未決建遣軍士擒昭度親吏於軍門臠而食之建入白曰軍士饑須此爲食爾昭度大恐卽畱符節與建而東昭度已去建卽以兵扼�門兩川由是阻絕山行章屯廣都建擊敗之行章走眉州以州降建建引兵攻成都而資簡戎茂嘉邛諸州皆殺刺史降建建攻成都甚急田令孜登城呼建曰老夫與公相厚何嫌而至此建曰軍容父子之恩心何可忘然兵討不受代者天子命也令孜夜入建軍以節度觀察牌印授建明日敬瑄開門迎建建將入城以張勍爲都虞候戒其軍士曰吾以張勍爲虞候矣汝等無犯其令幸勍執而見我我尙活汝使其殺而後白吾亦不能詰也建入城軍士剽略勍殺百人而後止建遷敬瑄於雅州使人殺之復以令孜爲監軍旣而亦殺之大順二年十月唐以建爲檢校司徒成都尹劍南西川節度副大使知節度事管內觀察處置雲南八國招撫等使東川顧彥朗卒其弟彥暉立唐遣宦者宗道弼賜彥暉東川旌節�州刺史常厚執道弼以攻梓州建遣李簡王宗滌等討厚自彥朗死建欲圖並東川而未有以發及李簡等討厚戒曰兵已破厚彥暉必出犒師卽與俱來無煩吾再舉也簡等擊厚敗之鍾陽厚走還�州以唐旌節還道弼而出之彥暉已得節辭疾不出犒軍幹寧二年建遣王宗滌攻之十二月宗滌敗彥暉於楸林斬其將羅璋遂圍梓州三年五月昭宗遣宦者袁易簡詔建罷兵建收兵還成都黔南節度使王肇以其地降於建四年宗滌復攻東川別遣王宗侃宗阮等出峽取渝瀘州五月建自將攻東川昭宗遣諫議大夫李洵判官韋莊宣諭兩川詔建罷兵建不奉詔乃責授建南州刺史以郯王爲鳳翔節度使徙李茂貞代建爲西川節度使茂貞拒命乃復建官爵冬十月建攻破梓州彥暉自殺彥暉將顧彥瑤顧城已危謂諸將吏曰事公當生死以之指其所佩賓鐵劍曰事急而有叛者當齒此劍及城將破彥瑤與彥暉召集將吏飲酒遂與之俱死建以王宗滌爲東川畱後唐卽以宗滌爲節度使於是並有兩川之地是時鳳翔李茂貞兼據梁洋秦隴數以兵侵建天復元年梁太祖兵誅宦者韓全誨等劫天子幸鳳翔梁兵圍之茂貞閉城拒守經年力窘求與梁和建間遣人聘茂貞許以出兵爲援勸其堅壁勿和遣王宗滌將兵五萬聲言迎駕以攻興元執其節度使李繼業而武定節度使拓拔思敬以其地降於建於是並有山南西道是時荊南成汭已死襄州趙匡凝遣其弟匡明襲據之建乘其間攻下夔施忠萬四州三年八月唐封建蜀王四年唐遷都洛陽攺元天佑建與唐隔絕而不知故仍稱天復天復六年又取歸州於是並有三峽七年梁滅唐遣使者諭建建拒而不納建因馳檄四方會兵討梁四方知其非誠實皆不應是歲正月巨人見靑城山六月鳳凰見萬歲縣黃龍見嘉陽江而諸州皆言甘露白鹿白雀龜龍之瑞秋九月己亥建乃卽皇帝位封其諸子爲王以王宗佶爲中書令韋莊爲左散騎常侍判中書門下事唐襲爲樞密使鄭騫爲禦史中丞張格王鍇爲翰林學士周博雅爲成都尹蜀恃險而富當唐之末人士多欲依建以避亂建𨿽起盜賊而爲人多智詐善待士故其僭號所用皆唐名臣世族莊見素之孫格浚之子也建謂其左右曰吾爲神策軍將時宿衛禁中見天子夜召學士出入無間恩禮親厚如寮友非將相可比也故建待格等恩禮尢異其餘宋玭等百餘人並見信用武成元年正月祀天南郊大赦攺元以王宗佶爲太師宗佶本姓甘氏建爲忠武軍卒時掠得之養以爲子後以軍功累遷武信軍節度使後建所生子元懿等稍長宗佶以養子心不自安與鄭騫等謀求爲大司馬總六軍開元帥府凡軍事便宜行而後聞建以宗佶創業功多優容之唐襲本以舞僮見幸於建宗佶尢易之後爲樞密使猶名呼襲襲𨿽內恨而外奉宗佶愈謹建聞之怒曰宗佶名呼我樞密使是將反邪宗佶求大司馬章三上建以問襲襲因激怒建曰宗佶功臣其威望可以服人心陛下宜卽與之建心益疑宗佶入奏事自請不已建叱衛士撲殺之並賜騫死六月以遂王宗懿爲皇太子建加尊號英武睿聖皇帝七月騶虞見武定二年頒永昌歷廣都嘉禾合穗三年八月有龍五十見洵陽水中十月麟見璧州十二月大赦攺明年爲永平元年岐王李茂貞自爲梁所圍而山南入於蜀地狹勢孤遂與建和以其子娶建女因求山南故地建怒不與以王宗侃爲北路都統宗佑宗賀唐襲爲三面招討使以攻岐戰於靑泥宗侃敗績退保西縣爲茂貞兵所圍建自將擊之岐兵敗解去建至興元而還加尊號曰英武睿聖光孝皇帝二年又加號曰英武睿聖神功文徳光孝皇帝初田令孜之爲監軍也盜唐傳國璽入於蜀而埋之二月尙食使歐陽柔治令孜故第穿地而得之以獻五月梁遣光祿卿盧玭來聘推建爲兄其印文曰大梁入蜀之印宰相張格曰唐故事奉使四裔其印文曰大唐入某國之印今梁以兄事陛下柰何卑我如外國建怒欲殺梁使者格曰此梁有司之過爾不可以絕兩國之歡已而梁太祖崩建遣將作監李紘弔之遂刻其印文曰大蜀入梁之印劍州木連理六月麟見文州十二月黃龍見富義江三年正月麟見永泰五月騶虞見壁山有二鹿隨之秋七月皇太子元膺殺太子少保唐襲元膺建次子也初名宗懿後更名宗坦建得銅牌子於什仿有文二十餘字建以爲符讖因取以名諸子故又更名元膺元膺爲人猳喙齲齒多材藝能射錢中孔嘗目抱畫球擲馬上馳而射之無不中年十七爲皇太子判六軍創大武神機營開永和府置官屬建以元膺年少任重以記事戒之令一切學朕所爲則可以保國又命道士廣成先生杜光庭爲之師唐襲建之嬖也元膺易之屢謔於朝建懼其交惡乃罷襲樞密出爲興元節度使已而襲罷歸元膺廷疏其過失建益不悅是月七夕元膺召諸王大臣置酒而集王宗翰樞密使潘峭翰林學士毛文錫不至元膺怒曰集王不來峭與文錫教之耳明日元膺白建峭及文錫離間諸王建怒將罪之元膺出而襲入建以問之襲曰太子謀作亂欲召諸將諸王以兵錮之然後舉事爾建疑之襲請召屯營軍入衛元膺初不爲備聞襲召兵以爲誅己乃與伶人安悉香軍將諭全殊率天武兵自衛遣人擒峭及文錫而笞之幽於其家召大將徐瑤常謙率兵出拒襲與襲戰神武門襲中流矢墜馬死建遣王宗賀以兵討之元膺兵敗皆潰去元膺匿躍龍池檻中明日出而丐食蜀人識之以告建遣宗翰招諭之宗翰未至爲衛兵所殺建乃立其幼子鄭王宗衍爲太子白龍見�州江四年荊南髙季昌侵蜀巫山遣嘉王宗壽敗之於瞿唐八月殺黔南節度使王宗訓冬南蠻攻掠界上建遣夔王宗範擊敗之於大渡河麟見昌州五年起壽昌殿於龍興宮畫建像於壁又起扶天閣畫諸功臣像十一月大火焚其宮室遣王宗儔等攻岐取其秦鳳階成四州至於大散關梁叛將劉知俊在岐於是以其族來通正元年遣王宗綰等率兵十二萬出大散關攻岐取隴州八月起文思殿以淸資五品正員官購羣書以實之以內樞密使毛文錫爲文思殿大學士黃龍見大昌池十月大赦攺元十二月又攺明年元曰天漢國號漢天漢元年殺劉知俊十二月大赦攺明年元曰光天復國號蜀光天元年六月建卒年七十二建晚多內寵賢妃徐氏與妹淑妃皆以色進尃房用事交結宦者唐文扆等幹與外政建年老昏耄文扆判六軍事無大小皆決文扆及建疾以兵入宿衛謀盡去建故將故將大臣聞建疾皆不得入見久之宗弼等排闥入言文扆欲爲變乃殺之建因以謂老將大臣多許昌故人必不爲太子用思擇人未得而疾亟乃以宦者宋光嗣爲樞密使判六軍而建卒太子立去宗名衍衍字化源建十一子曰衛王宗仁簡王元膺趙王宗紀豳王宗輅韓王宗智莒王宗特信王宗傑魯王宗鼎興王宗澤薛王宗平而鄭王宗衍最幼其母徐賢妃也以母寵得立爲皇太子開崇賢府置官屬後更曰天策府衍爲人方頤大口垂手過膝顧目見耳頗知學問能爲浮艷之詞元膺死建以豳王宗輅貌類己信王宗傑於諸子最材賢欲於兩人擇立之而徐妃專寵建老�耄妃與宦者唐文扆教相士言衍相最貴又諷宰相張格贊成之衍由是得爲太子建卒衍立謚建曰神武聖文孝徳明惠皇帝廟號髙祖陵曰永陵建正室周氏號昭聖皇后後建數日而卒衍因尊其母徐氏爲皇太后後妹淑妃爲皇太妃太后太妃以教令賣官自刺史以下每一官闕必數人並爭而入錢多者得之通都大邑起邸店以奪民利衍年少荒淫委其政於宦者宋光嗣光葆景潤澄王承休歐陽晃田魯儔等而以韓昭潘在迎顧在珣嚴旭等爲狎客起宣華苑苑有重光太淸延昌會眞之殿淸和迎仙之宮降眞蓬萊丹霞之亭飛鸞之閣瑞獸之門又作怡神亭與諸狎客婦人日夜酣飲其中嘗以九日宴宣華苑嘉王宗壽以社稷爲言言發流涕韓昭等曰嘉王酒悲爾諸狎客共以慢言謔嘲之坐上喧然衍不能省也蜀人富而喜遨當王氏晚年俗競爲小帽僅覆其項俯首卽墮謂之危腦帽衍以爲不祥禁之而衍好戴大帽每微服出遊民間民間以大帽識之因令國中皆戴大帽又好裹尖巾其狀如錐而後宮皆戴金蓮花冠衣道士服酒酣免冠其髻髽然更施朱粉號醉籹國中之人皆效之嘗與太后太妃遊靑城山宮人衣服皆畫雲霞飄然望之若仙衍自作甘州曲述其仙狀上下山谷衍常自歌而使宮人皆和之衍立之明年攺元幹徳元年正月祀天南郊大赦加尊號爲聖徳明孝皇帝二年冬北巡至於西縣旌旗戈中連亙百餘里其還也自閬州浮江而上龍舟畫舸照耀江水所在供億人不堪命三年正月還成都五年起上淸宮塑王子晉像尊以爲聖祖至道玉宸皇帝又塑建及衍像侍立於其左右又於正殿塑元元皇帝及唐諸帝備法駕而朝之六年以王承休爲天雄軍節度使天雄軍秦州也承休以宦者得幸爲宣徽使承休妻嚴氏有絕色衍通之是時唐莊宗滅梁蜀人皆懼莊宗遣李嚴聘蜀衍與俱朝上淸而蜀都士庶簾帷珠翠夾道不絕嚴見其人物富盛而衍驕淫歸乃獻策伐蜀明年唐魏王繼岌郭崇韜伐蜀是歲衍攺元曰咸康衍自立歲常獵於子來山是歲又幸彭州陽平山漢州三學山以王承休妻嚴氏故十月幸秦州羣臣切諫衍不聽行至梓潼大風發屋拔木太史曰此貪狼風也當有敗軍殺將者衍不省衍至綿谷而唐師入其境衍懼遽還唐師所至州縣皆迎降衍畱王宗弼守�谷遣王宗勛宗儼宗昱率兵以拒唐師宗勛等至三泉望風退走衍詔宗弼誅宗勛等宗弼反與宗勛等合謀送款於唐師衍自綿谷還至成都百官及後宮迎謁七里亭衍雜宮人作回鶻隊以入明日禦文明殿與其羣臣相對涕泣而宗弼亦自綿谷馳歸登大元門收成都尹韓昭宦者宋光嗣景潤澄歐陽晃等殺之函首送於繼岌衍卽上表乞降宗弼遷衍於天啟宮魏王繼岌至成都衍君臣面縛輿櫬出降於七里亭莊宗召衍入洛賜衍詔曰固當列土而封必不薄人於險三辰在上一言不欺衍捧詔欣然就道率其宗族及僞宰相王鍇張格庾傳素許寂翰林學士李昊等及諸將佐家族數千人以東同光四年四月行至秦川驛莊宗用伶人景進計遣宦者向延嗣誅其族衍母徐氏臨刑呼曰吾兒以一國迎降反以爲戮信義俱棄吾知其禍不旋踵矣衍妾劉氏鬢髮如雲而有色行刑者將免之劉氏曰家國喪亡義不受辱遂亦就死宗弼本姓魏名弘夫建錄爲養子建攻顧彥暉宗弼常以建語泄之彥暉者彥暉敗建待之如初建病且卒宗弼守太師兼中書令判六軍輔政衍降宗弼以蜀珍寶奉魏王及郭崇韜求爲西川節度使魏王曰此我家物也何用獻爲居數日爲崇韜所殺宗壽許州民家子也建以同姓錄之爲子宗壽好學工琴弈爲人恬退喜道家之術事建時爲鎭江軍節度使衍旣立宗壽爲太子太保奉朝請以煉丹養气自娛衍爲淫亂獨宗壽常切諫之後爲武信軍節度使唐師伐蜀所在迎降魏王常以書招之獨宗壽不降聞衍已銜璧大慟從衍東遷至岐陽以賄賂守者得入見衍衍泣下沾襟曰早從王言豈有今日衍死宗壽至澠池聞莊宗遇�亡入熊耳山天成二年出詣京師上書求衍宗族葬之明宗嘉其忠以爲保義軍行軍司馬封衍順正公許以諸侯禮葬宗壽得王氏十八喪葬之長安南三趙村

後蜀孟知祥

孟昶

五代史後蜀世家孟知祥字保引邢州龍岡人也其叔父遷當唐之末據邢洺磁三州爲晉所擄晉王以遷守澤潞梁兵攻晉遷以澤潞降梁知祥父道獨畱事晉而不顯及知祥壯晉王以其弟克讓女妻之以爲左教練使莊宗爲晉王以知祥爲中門使前此爲中門使者多以罪誅知祥懼求他職莊宗命知祥薦可代己者知祥因薦郭崇韜自代崇韜徳之知祥遷馬步軍都虞候莊宗建號以太原爲北京以知祥爲太原尹北京畱守魏王繼岌伐蜀郭崇韜爲招討使崇韜臨訣白曰卽臣等平蜀陛下擇帥以守西川無如孟知祥者已而唐兵破蜀莊宗遂以知祥爲成都尹�南西川節度副大使知祥馳至京師莊宗戒有司盛供帳多出內府珍奇諸物以宴勞之酒酣語及平昔以爲笑樂嘆曰繼岌前日乳臭兒爾乃能爲吾平定兩川吾徒老矣孺子可喜然益令人悲爾吾憶先帝棄世時疆土侵削僅保一隅豈知今日奄有天下九州四海奇珍異產充牣吾府因指以示知祥曰吾聞蜀土之富無異於此以卿親賢故以相付同光四年正月戊辰知祥至成都而崇韜已死魏王繼岌引軍東歸先鋒康延孝反攻破漢州知祥遣大將李仁罕會任圜董璋等兵擊破延孝知祥得其將李肇侯弘實及其兵數千以歸而莊宗崩魏王繼岌死明宗入立知祥乃訓練兵甲陰有王蜀之志益置義勝定遠驍銳義寧飛掉等軍七萬餘人命李仁罕趙延隱張業等分將之初魏王之班師也知祥率成都富人及王氏故臣家得錢六百萬緡以犒軍其餘者猶二百萬任圜自蜀入爲相兼判三司素知蜀所餘錢是冬知祥加拜侍中乃以太僕卿趙季良賫官告賜之因以爲三川制置使督蜀犒軍餘錢送京師且制置兩川徵賦知祥怒不奉詔然知祥與季良有舊遂畱之樞密使安重誨頗疑知祥有異志思有以制之初知祥鎭蜀莊宗以宦者焦彥賓爲監軍明宗入立悉誅宦者罷諸道監軍彥賓已罷重誨復以客省使李嚴爲監軍嚴前使蜀旣歸而獻策伐蜀蜀人皆惡之而知祥亦怒曰焦彥賓以例罷而諸道皆廢監軍獨吾軍置之是嚴欲以蜀再爲功也掌書記毋昭裔及諸將吏皆請止嚴無內知祥曰吾將有以待其來嚴至境上遣人持書候知祥知祥盛兵見之冀嚴懼而不來嚴聞之自若天成二年正月嚴至成都知祥置酒召嚴是時焦彥賓𨿽罷猶在蜀嚴於懷中出詔示知祥以誅彥賓知祥不聽因責嚴曰今諸方鎭已罷監軍公何得來此目客將王彥銖執嚴下斬之明宗不能詰初知祥鎭蜀遣人迎其家屬於太原行至鳳翔鳳翔節度使李從聞知祥殺李嚴以爲知祥反矣遂畱之明宗旣不能詰而猶欲以恩信懷之乃遣客省使李仁矩慰諭知祥並送瓊華公主及其子昶等歸之知祥因請趙季良爲節度副使事無大小皆與參決三年唐徙季良爲果州團練使以何瓚爲節度副使知祥得制書匿之表畱季良不許乃遣其將雷廷魯至京師論請明宗不得已而從之是時瓚行至�谷懼不敢進知祥乃奏瓚爲行軍司馬是歲唐師伐荊南詔知祥以兵下峽知祥遣毛重威率兵三千戍夔州已而荊南髙季興死其子從誨請命知祥請罷戍兵不許知祥諷重威以兵鼓噪潰而歸唐以詔書劾重威知祥奏請無劾由是唐大臣益以知祥爲必反四年明宗將有事於南郊遣李仁矩責知祥助禮錢一百萬緡知祥覺唐謀欲困己辭不肯出久之請獻五十萬而已初魏王繼岌東歸畱精兵五千戍蜀自安重誨疑知祥有異志聽言事者用己所親信分守兩川管內諸州每除守將則以精兵爲其牙隊多者二三千少者不下五百人以備緩急是歲以夏魯奇爲武信軍節度使分東川之閬州爲保寧軍以李仁矩爲節度使又以武虔裕爲�州刺史仁矩與東川董璋有隙而虔裕重誨表兄由是璋與知祥皆懼以謂唐將致討自璋鎭東川未嘗與知祥通問於是璋始遣人求婚以自結而知祥心恨璋欲不許以問趙季良季良以謂宜合從以拒唐知祥乃許於是連表請罷還唐所遣節度刺史等明宗優詔慰諭之長興元年二月明宗有事於南郊加拜知祥中書令初知祥與璋俱有異志而安重誨信言事者以爲璋盡忠於國獨知祥可疑重誨猶欲倚璋以圖知祥是歲九月董璋先反攻破閬州擒李仁矩殺之是月應聖節知祥開宴東北望再拜俯伏嗚咽泣下沾襟士卒皆爲之歔欷明日遂舉兵反是秋明宗攺封瓊華公主爲福慶長公主有司言前世公主受封皆未出降無遣使就蕃冊命之儀詔有司艸具新儀乃遣祕書監劉嶽爲冊使嶽行至鳳翔聞知祥反乃旋明宗下詔削奪知祥官爵命天雄軍節度使石敬塘爲都招討使夏魯奇爲副知祥遣李仁罕張業趙廷隱將兵三萬人會璋攻遂州別遣侯弘實將四千人助璋守東川又遣張武下峽取渝州唐師攻�門殺璋守兵三千人遂入�門璋來告急知祥大駭遣廷隱分兵萬人以東已而聞唐軍止劍州不進喜曰使唐軍急趍東川則遂州解圍吾勢沮而兩川搖矣今其不進吾知易與爾十二月敬塘及廷隱戰於劍門唐師大敗張武已取渝州武病卒其副將袁彥超代將其兵又取黔州二年正月李仁罕克遂州夏魯奇死之知祥以仁罕爲武信軍畱後遣人馳魯奇首示敬塘軍敬塘乃班師利州李彥珂聞唐軍敗東歸乃棄城走知祥以趙廷隱爲昭武軍畱後李仁罕進攻夔州刺史安崇阮棄城走以趙季良爲畱後是時唐軍涉險以餉道爲艱自潼關以西民苦轉饋每費一石不能致一斗道路嗟怨而敬塘軍旣旋所在守將又皆棄城走明宗憂之以責安重誨重誨懼遽自請行而重誨亦以被讒得罪死明宗以謂致知祥等反由重誨失策及重誨死乃遣西川進奏官蘇願進奉軍將杜紹本西歸招諭知祥具言知祥家屬在京師者皆無恙知祥聞重誨誅死而唐厚待其家屬乃邀璋欲同謝罪璋曰孟公家屬皆存而我子孫獨見殺我何謝爲知祥三遣使往見璋璋不聽乃遣觀察判官李昊說璋璋益疑知祥賣己因發怒以語侵昊昊乃勸知祥攻之而璋先襲破知祥漢州知祥遣趙廷隱率兵三萬自將擊之陣�距橋知祥得璋降卒衣以錦袍使持書招降璋璋曰事已及此不可悔也璋軍士皆噪曰徒曝我於日中何不速戰璋卽麾軍以戰兵始交璋偏將張守進來降知祥乘之璋遂大敗走過金雁橋麾其子光嗣使降以保家族光嗣哭曰自古豈有殺父而求生者乎寧俱就死因與璋俱走知祥遣趙廷隱追之不及璋走至梓州見殺光嗣自縊死知祥遂並有東川然自璋死知祥卒不遣使謝唐唐樞密使範延光曰知祥𨿽已破璋必借朝廷之勢以爲兩川之重自非屈意招之彼亦不能自歸也明宗曰知祥吾故人也本因間諜致此危疑撫吾故人何屈意之有先是克寧妻孟氏知祥妹也莊宗已殺克寧孟氏歸於知祥其子畱事唐爲供奉官明宗卽遣歸省其母因賜知祥詔書招慰之知祥兼據兩川以趙季良爲武泰軍畱後李仁罕武信軍畱後趙廷隱保寧軍畱後張業寧江軍畱後李肇昭武軍畱後季良等因請知祥稱王以墨制行事議未決而至蜀知祥見倨慢九月自蜀還得知祥表請除趙季良等爲五鎭節度其餘刺史以下得自除授又請封蜀王且言福慶公主已卒明宗爲之發哀遣合門使劉政恩爲宣諭使政恩復命知祥始遣其將朱濕來朝四年二月癸亥制以知祥檢校太尉兼中書令行成都尹劍南東西兩川節度管內觀察處置統押近界諸蠻兼西山八國雲南安撫制置等使遣工部尙書盧文紀冊封知祥爲蜀王而趙季良等五人皆拜節度使唐兵先在蜀者數萬人知祥皆厚給其衣食因請送其家屬明宗詔諭不許十一月明宗崩明年閏正月知祥乃卽皇帝位國號蜀以趙季良爲司空同中書門下平章事中門使王處回爲樞密使李昊爲翰林學士三月唐潞王舉兵於鳳翔湣帝遣王思同等討之思同兵潰山南西道節度使張虔釗武定軍節度使孫漢韶皆以其地附於蜀四月知祥攺元曰明徳六月虔釗等至成都知祥宴勞之虔釗奉觴起爲壽知祥手緩不能舉觴遂病以其子昶爲皇太子監國知祥卒謚爲文武聖徳英烈明孝皇帝廟號髙祖陵曰和陵昶知祥第三子也知祥爲兩川節度使昶爲行軍司馬知祥僭號以昶爲東川節度使同中書門下平章事知祥病昶監國知祥已卒而祕未發喪王處回夜過趙季良相對泣涕不已季良正色曰今彊侯握兵專伺時變當速立嗣君以絕非望泣無益也處回遂與季良立昶而後發喪昶立不攺元仍稱明徳至五年始攺元曰廣政明徳三年三月熒惑犯積屍昶以謂積屍蜀分也懼欲禳之以問司天少監胡韞韞曰按十二次起井五度至柳八度爲鶉首之次鶉首秦分也蜀𨿽屬秦乃極南之表爾前世火入鬼其應多在秦晉咸和九年三月火犯積屍四月雍州刺史郭權見殺義熙十四年火犯鬼明年雍州刺史朱齡石見殺而蜀皆無事昶乃止昶好打球走馬又爲方士房中之術多采良家子以充後宮樞密副使韓保貞切諫昶大悟卽日出之賜保貞金數斤有上書者言臺省官當擇淸流昶嘆曰何不言擇其人而任之左右請以其言詰上書者昶曰吾見唐太宗初卽位獄吏孫伏伽上書言事皆見嘉納柰何勸我拒諫耶然昶年少不親政事而將相大臣皆知祥故人知祥寬厚多優縱之及其事昶益驕蹇多逾法度務廣第宅奪人良田發其墳墓而李仁罕張業尢甚昶卽位數月執仁罕殺之並族其家是時李肇自鎭來朝杖而入見稱疾不拜及聞仁罕死遽釋杖而拜廣政九年趙季良卒張業益用事業仁罕甥也仁罕被誅時業方掌禁兵昶懼其反仄乃用以爲相業兼判度支置獄於家務以酷法厚斂蜀人蜀人大怨十二年昶與匡聖指揮使安思謙謀執而殺之王處回趙廷隱相次致仕由是故將舊臣殆盡昶始親政事於朝堂置匭以通下情是時契丹滅晉漢髙祖起於太原中國多故雄武軍節度使何建以秦成階三州附於蜀昶因遣孫漢韶攻下鳳州於是悉有王衍故地漢將趙思綰據永興王景崇據鳳翔反皆送款於昶昶遣張虔釗出大散關何建出隴右李廷珪出子午谷以應思綰昶相毋昭裔切諫以爲不可然昶志欲窺關中甚銳乃遣安思謙益兵以東已而漢誅思綰景崇虔釗等皆罷歸而思謙恥於無功多殺士卒以威眾昶與翰林使王藻謀殺思謙而邊吏有急奏藻不以時聞輒啟其封昶怒之其殺思謙也藻方侍側因並擒藻斬之十二年置吏部三銓禮部貢舉十三年昶加號睿文英武仁聖明孝皇帝封子元�秦王判六軍事次子元玨褒王弟仁毅夔王仁贄雅王仁裕嘉王十八年周世宗伐蜀攻自秦州昶以韓繼勛爲雄武軍節度聞周師來伐嘆曰繼勛豈足以當周兵耶客省使趙季札請行乃以季札爲秦州監軍使季札行至徳陽聞周兵至遽馳還奏事昶召問之季札惶懼不能道一言昶怒殺之乃遣髙彥儔李廷珪出堂倉以拒周師彥儔大敗走靑泥於是秦成階鳳復入於周昶懼分遣使者聘於南唐東漢以張形勢二十年世宗以所得蜀俘歸之昶亦歸所獲周將胡立於京師因寓書於世宗世宗怒昶無臣禮不答二十一年周兵伐南唐取淮南十四州諸國皆懼荊南髙保融以書招昶使歸周昶以前嘗致書世宗不答乃止昶幼子元寶生七歲而卒太常言無服之殤無贈典昶問李昊昊曰昔唐徳宗皇子評生四歲而卒贈揚州大都督封肅王此故事也昶乃贈元寶靑州大都督追封遂王二十五年立秦王元�爲皇太子昶幸晉漢之際中國多故而據險一方君臣務爲奢侈以自娛至於溺器皆以七寶裝之宋興已下荊潭昶益懼遣大程官孫遇以蠟丸書間行東漢約出兵以撓中國遇爲邊吏所得太祖皇帝遂詔伐蜀遣王全斌崔彥進等出鳳州劉光乂曹彬等出歸州詔八作司度右掖門南臨汴木爲昶治第一區凡五百餘間供帳什物皆具以待昶昶遣王昭遠趙彥韜等拒命昭遠成都人也年十三事東郭禪師智諲爲童子知祥嘗飯僧於府昭遠執巾履從智諲以入知祥見之愛其惠黠時昶方就學卽命昭遠給事左右而見親狎昶立以爲捲簾使樞密使王處回致仕昶以樞密使權重難制乃以昭遠爲通奏使知樞密使事然事無大小一以委之府庫金帛恣其所取不問昶母李太后常爲昶言昭遠不可用昶不聽昭遠好讀兵書以方略自許兵始發成都昶遣李昊等餞之昭遠手執鐵如意指揮軍事自比諸葛亮酒酣謂昊曰吾之是行何止克敵當領此二三萬雕面惡少兒取中原如反掌爾昶又遣子元�率精兵數萬守劍門元�輦其愛姬樂器伶人數十以從蜀人見者皆竊笑全斌至三泉遇昭遠擊敗之昭遠焚吉柏江浮橋退守劍門軍頭向韜得蜀降卒言來蘇小路出劍門南淸彊店與大路合全斌遣偏將史延徳分兵出來蘇北擊劍門與全斌夾攻之昭遠彥韜敗走皆見擒元�聞昭遠等敗亦逃歸劉光乂攻夔州夔州守將髙彥儔戰敗閉牙城拒守判官羅濟勸其走彥儔曰吾昔不能守秦川今又奔北𨿽人主不殺我我何面目見蜀人乎又勸其降彥儔不許乃自焚死而蜀兵所在奔潰將帥多被擒獲昶問計於左右老將石頵以謂東兵遠來勢不能久宜聚兵堅守以敝之昶嘆曰吾與先君以溫衣美食養士四十年一旦臨敵不能爲吾東向放一箭𨿽欲堅壁誰與吾守者耶乃命李昊艸表以降時幹徳三年正月也自興師至昶降凡六十六日初昊事王衍爲翰林學士衍之亡也昊爲艸降表至是又艸焉蜀人夜表其門曰世修降表李家當時傳以爲笑昶至京師拜檢校太師兼中書令封秦國公七日而卒追贈楚王其母李氏爲人明辯甚見優禮詔書呼爲國母嘗召見勞之曰母善自愛無戚戚思蜀他日當送母歸李氏曰妾家本太原儻得歸老故鄕不勝大願是時劉鈞尙在太祖大喜曰俟平劉鈞當如母願昶之卒也李氏不哭以酒酹地祝曰汝不能死社稷苟生以取羞吾所以忍死者以汝在也吾今何用生爲因不食而卒

僭號部匯考二十四

五代僭號三

南漢劉隱劉龑劉玢劉晟劉

五代史南漢世家劉隱其祖安仁上蔡人也後徙閩中商賈南海因家焉父謙爲廣州牙將唐乾符五年黃巢攻破廣州去略湖湘間廣州表謙封州刺史賀江鎭遏使以禦梧桂以西歲餘有兵萬人戰艦百餘艘謙三子曰隱臺巖謙卒廣州表隱代謙封州刺史幹寧中節度使劉崇龜死嗣薛王知柔代爲帥行至湖南廣州將盧琚單�作亂知柔不敢進隱以封州兵攻殺琚�迎知柔知柔辟隱行軍司馬其後徐彥若代知柔表隱節度副使委以軍政彥若卒軍中推隱爲畱後天佑二年拜隱節度使梁開平元年加檢校太尉兼侍中二年兼靜海軍節度安南都護三年加檢校太師兼中書令封南平王隱父子起封州遭世多故數有功於嶺南遂有南海隱復好賢士是時天下已亂中朝人士以嶺外最遠可以避地多遊焉唐世名臣謫死南方者往往有子孫或當時仕宦遭亂不得還者皆客嶺表王定保倪曙劉浚李衡周傑楊洞潛趙光引之徒隱皆招禮之定保容管巡官曙唐太學博士浚崇望之子以避亂往衡徳裕之孫唐右補闕以奉使往皆辟置幕府待以賓客傑善星歷唐司農少卿因避亂往隱數問以災變傑恥以星術事人嘗稱疾不起隱亦客之洞潛初爲邕管巡官秩滿客南海隱嘗師事之後以爲節度副使及龑僭號爲陳吉凶禮法爲國制度略有次序皆用此數人焉乾化元年進封隱南海王是歲卒年三十八弟龑立龑初名巖謙庶子也其母段氏生龑於外舍謙妻韋氏素妒聞之怒拔劍而出命持龑至將殺之及見而悸劍輒墮地良久曰此非常兒也後三日卒殺段氏養龑爲己子及長善騎射身長七尺垂手過膝隱爲行軍司馬龑亦辟薛王府諮議參軍隱鎭南海龑爲副使隱卒龑代立乾化二年除淸海軍節度使檢校太保同平章事三年加檢校太傅末帝卽位悉以隱官爵授龑龑封南海王唐末南海最後亂僖宗以後大臣出鎭者天下皆亂無所之惟除南海而已自隱始亦自立是時交州曲顥桂州劉士政邕州葉廣略容州龐巨昭分據諸管盧光稠據虔州以攻嶺上其弟光睦據潮州子延昌據韶州髙州刺史劉昌魯新州刺史劉潛及江東七十餘寨皆不能制隱攻韶州龑曰韶州所賴者光稠擊之虔人必應應則首尾受敵此不宜直攻而可以計取隱不聽果敗而歸因盡以兵事付龑悉平諸寨遂殺昌魯等更置刺史卒出兵攻敗盧氏取潮韶又西與馬殷爭容桂殷取桂管虜士政龑取容管逐巨昭又取邕管隱龑自梁初受封爵稟正朔而已貞明三年龑卽皇帝位國號大越攺元曰幹亨追尊安仁文皇帝謙聖武皇帝隱襄皇帝立三廟置百官以楊洞潛爲兵部侍郎李衡禮部侍郎倪曙工部侍郎趙光引兵部尙書皆平章事光引自以唐甲族恥事僞國常怏怏思歸龑乃習爲光引手書遣使間道至洛陽召其二子損益並其家屬皆至光引驚喜爲盡心焉龑性聰悟而苛酷爲刀鋸支解刳剔之刑每視殺人則不勝其喜不覺朵頤垂涎呀呷人以爲眞蛟蜃也又好奢侈悉聚南海珍寶以爲玉堂珠殿二年祀天南郊大赦境內攺國號漢龑初欲僭號憚王定保不從遣定保使荊南及還懼其非己使倪曙勞之告以建國定保曰建國當有制度吾入南門淸海軍額猶在四方其不取笑乎龑笑曰吾備定保久矣而不思此宜其譏也三年冊越國夫人馬氏爲皇后馬氏楚王殷女也四年春置選部貢舉放進士明經十餘人如唐故事歲以爲常七年唐莊宗入汴龑懼遣宮苑使何詞入詢中國虛實稱大漢國主致書大唐皇帝詞還言唐必亂不足憂龑大喜又性好誇大嶺北商賈至南海者多召之使升宮殿示以珠玉之富自言家本咸秦恥王蠻夷呼唐天子爲洛州刺史是歲雲南驃信鄭旻遣使致朱鬃白馬以求婚使者自稱皇親母弟淸容布燮兼理賜金錦袍虎綾紋攀金裝刀封歸仁慶侯食邑一千戶持節鄭昭淳昭淳好學有文辭龑與遊燕賦詩龑及羣臣皆不能逮遂以隱女增城縣主妻旻八年作南宮王定保獻南宮七奇賦以美之龑初名巖又更曰陟九年白龍見南宮三淸殿攺元白龍又更名龔以應龍見之祥有胡僧言讖書滅劉氏者龑也龑乃采周易飛龍在天之義爲龑字音儼以名焉四年楚人以舟師攻封州封州兵敗於賀江龑懼以周易筮之遇大有遂赦境內攺元曰大有遣將蘇章以神弩軍三千救封州章以兩鐵索沈賀江中爲巨輪於岸上築堤以隱之因輕舟迎戰陽敗而奔楚人逐之章舉巨輪挽索鎖楚舟以彊弩夾江射之盡殺楚人三年遣將李守墉梁克貞攻交址擒曲承美承美至南海龑登儀鳳樓受俘謂承美曰公常以我爲僞廷今反面縛何也承美頓首伏罪乃赦之承美顥子也克貞又攻占城掠其寶貨而歸四年愛州楊廷藝叛攻交州刺史李進遁歸龑遣承旨程寶攻廷藝寶戰死五年封子耀樞邕王龜圖康王洪度秦王洪熙晉王洪昌越王洪弼齊王洪雅韶王洪澤鎭王洪操萬王洪杲循王洪暐息王洪邈髙王洪簡同王洪建益王洪濟辧王洪道貴王洪照宜王洪政通王洪益定王九年遣將軍孫徳成攻蒙州不克十年交州牙將皎公羨殺楊廷藝自立廷藝故將吳權攻交州公羨來乞師龑封洪操交王出兵白藤以攻之龑以兵駐海門權已殺公羨逆戰海口植鐵橛海中權兵乘潮而進洪操逐之潮退舟還轢撅者皆覆洪操戰死龑收餘眾而還十五年龑卒年五十四謚天皇大帝廟號髙祖陵曰康陵子玢立玢初名洪度封秦王龑子耀樞龜圖皆早死玢次當立龑病臥寢中召右僕射王翻與語呼洪度洪熙小字曰壽巂𨿽長然皆不足任吾事惟洪昌類我吾欲立之柰何吾子孫不肖後世如鼠入牛角勢當漸小爾因泣下歔欷翻爲龑謀出洪度以邕州洪熙容州然後立洪昌爲太子議已定崇文使蕭益入問疾龑以告之益諫曰少者得立長者爭之禍始此矣由是洪度卒得立更名玢攺元曰光天尊母趙昭儀爲皇太妃以晉王洪熙輔政玢立果不能任事龑在殯召伶人作樂飲酒宮中裸男女以爲樂或衣墨縗與娼女夜行出入民家由是山海間盜賊競起妖人張遇賢自稱中天八國王攻陷循州玢遣越王洪昌循王洪杲攻之遇賢圍洪昌等於錢帛館裨將萬景忻陳道庠力戰挾二王潰圍而走玢莫能省嶺東皆亂洪熙日益進聲妓誘玢爲荒恣玢亦頗疑諸弟圖己�宦官守宮門入者皆露索洪熙洪杲洪昌陰遣陳道庠養勇士劉思潮譚令禋林少彊少良何昌延等習爲角以獻玢玢宴長春宮以閱之玢醉起道庠與思潮等隨至寢門拉殺之盡殺其左右玢立二年年二十四謚曰殤弟晟立晟初名洪熙封晉王旣�玢遂自立攺元曰應干以洪昌爲兵馬元帥知政事洪杲副元帥劉思潮等封功臣晟旣�兄立不順懼眾不服乃益峻刑法以威眾已而洪杲屢請討賊陰勸晟誅思潮等以止外議晟大怒使使者夜召洪杲洪杲知不免乃畱使者入具沐浴詣佛前祝曰洪杲誤念來生王宮今見殺矣後世當生民家以免屠害因涕泣與家人訣別然後赴召至則殺之冬晟祀天南郊攺元曰幹和羣臣上尊號曰大聖文武大明至道大光孝皇帝二年夏遣洪昌祠襄帝陵於海曲至昌華宮晟使盜刺殺之晟自殺洪杲由是與諸弟有隙而洪昌最賢龑素所欲立者晟尢忌之故先及害鎭王洪澤居邕州有善政是歲鳳凰見邕州晟怒使人鴆殺之而諸弟相次皆見殺三年殺其弟洪雅又殺劉思潮等五人思潮等死陳道庠懼不自安其友鄧伸以荀悅漢紀遺之道庠莫能曉伸罵曰憝獠韓信誅而彭越醢皆在此書矣道庠悟益懼晟聞之大怒以道庠伸下獄皆斬於市夷其族以右僕射王翻爲英州刺史使人殺之於路五年晟弟洪弼洪道洪益洪濟洪簡洪建洪暐洪照同日皆見殺六年遣工部郎中知制誥鍾允章聘楚以求婚楚不許允章還晟曰馬公復能經略南土乎是時馬希廣新立希萼起兵武陵湖南大亂允章具言楚可攻之狀晟乃遣巨象指揮使吳珣內侍吳懷恩攻賀州已克之楚人來救珣鑿大阱於城下覆箔於上以土傅之楚兵逼城悉陷阱中死者數千楚人皆走珣等攻桂州及連宜嚴梧蒙五州皆克之掠全州而還九年冬又遣內侍潘崇徹攻郴州李景兵亦在與崇徹等遇戰大敗景兵於宜章遂取郴州晟益得志遣巨艦指揮使曁彥贇以兵入海掠商人金帛作離宮遊獵故時劉氏有南宮大明昌華甘泉玩華秀華玉淸太微諸宮凡數百不可悉紀宦者林延遇宮人盧瓊仙內外專恣爲殺戮晟不復省嘗夜飲大醉以瓜置伶人尙玉樓項拔劍斬之以試劍因並斬其首明日酒醒復召玉樓侍飲左右白巳殺之晟嘆息而已十年潮南王進逵以兵五萬率溪洞蠻攻郴州潘崇徹敗逵於蠔石斬首萬餘級十一年晟病甚封其子繼興衛王旋興桂王慶興荊王保興祥王崇興梅王十二年晟親耕藉田交州吳昌浚遣使稱臣求節鉞昌浚者權子也權自龑時據交州龑遣洪操攻之洪操戰死遂棄不復攻權死於昌岌立昌岌卒弟昌浚立始稱臣於晟晟遣給事中李玙以旌節招之玙至白州昌浚使人止玙曰海賊爲亂道路不通玙不果行晟殺其弟洪邈十三年又殺其弟洪政於是龑之諸子盡矣顯徳三年世宗平江北晟始惶恐遣使修貢於京師爲楚人所隔使者不得行晟憂形於色又嘗自言知星末年月食牛女間出書占之嘆曰吾當之矣因爲長夜之飲十六年卜葬域於城北運甓爲壙晟親臨視之是秋卒年三十九謚曰文武光聖明孝皇帝廟號中宗陵曰昭陵子鋹立鋹初名繼興封衛王晟卒以長子立攺元曰大寶晟性剛忌不能任臣下而獨任其嬖幸宦官宮婢延遇瓊仙等至鋹尢愚以謂羣臣皆自有家室顧子孫不能盡忠惟宦者親近可任遂委其政於宦者龔澄樞陳延壽等至其羣臣有欲用者皆閹然後用澄樞等旣專政鋹乃與宮婢波斯女等淫戲後宮不復出省事延壽又引女巫樊胡子自言玉皇降胡子身鋹於內殿設帳幄陳寶貝胡子冠遠遊冠衣紫霞裾坐帳中宣禍福呼鋹爲太子皇帝國事皆決於胡子盧瓊仙龔澄樞等爭附之胡子乃爲鋹言澄樞等皆上天使來輔太子有罪不可問尙書左丞鍾允章參政事深嫉之數請誅宦官宦官皆仄目二年鋹祀天南郊前三日允章與禮官登壇四顧指麾宦者許彥眞望見之曰此謀反耳乃拔劍升壇允章迎叱之彥眞馳走告允章反鋹下允章獄遣禮部尙書薛用丕治之允章與用丕有舊因泣下曰吾今無罪自誣以死固無恨然吾二子皆幼不知父冤俟其長公可告之彥眞聞之罵曰反賊欲使而子報讎耶復入白鋹並捕二子系獄遂族誅之陳延壽謂鋹曰先帝所以得傳陛下者由盡殺羣弟也勸鋹稍誅諸王鋹以爲然殺其弟桂王璇興是歲建隆元年也鋹將邵廷琄言於鋹曰漢乘唐亂居此五十年幸中國有故干戈不及而漢益驕於無事今兵不識旗鼓而人主不知存亡夫天下亂久矣亂久而治自然之勢也今聞眞主已出必將盡有海內其勢非一天下不能已勸鋹修兵爲備不然悉珍寶奉中國遣使以通好鋹懵然莫以爲慮惡廷琄言直深恨之四年芝菌生宮中野獸觸寢門苑中羊吐珠井旁石自立行百餘步而僕樊胡子皆以爲符瑞諷羣臣入賀五年鋹以宦者李托養女爲貴妃專寵托爲內太師居中專政許彥眞旣殺鍾允章惡龔澄樞等居己上謀殺之澄樞使人告彥眞反族誅之七年王師南伐克郴州晟所遣將曁彥贇與其刺史陸光圖皆戰死餘眾退保韶州鋹始思廷琄言遣廷琄以舟兵出洸口抗王師會王師退舍廷琄訓士卒修戰備嶺人倚以爲良將有譖者投無名書言廷琄反鋹遣使者賜死士卒排軍門見使者訴廷琄無反狀不能救爲立祠於洸口八年交州吳昌文卒其佐呂處玶與峯州刺史喬知佑爭立交址大亂歡州丁璉舉兵擊破之鋹授璉交州節度九年南海民妻生子兩首四臂是時太祖皇帝詔李煜諭鋹使稱臣鋹怒囚煜使者龔愼儀十三年詔潭州防禦使潘美出師師次白霞鋹遣龔澄樞守賀州郭崇嶽守桂州李托守韶州以備是歲秋潘美平賀州十月平韶州又平桂州十一月平連州鋹喜曰韶桂連賀本屬湖南今北師取之足矣其不復南也其愚如此十二月平韶州開寶四年正月平英雄二州鋹將潘崇徹先降師次瀧頭鋹遣使請和求緩師二月師度馬徑鋹遣其右僕射蕭漼奉表降漼行鋹惶迫復命整兵拒命美等進師鋹遣其弟祥王保興率文武詣美軍降不納龔澄樞李托等謀曰北師之來利吾國寶貨爾焚爲空城師不能駐當自還也乃盡焚其府庫宮殿鋹以海舶十餘悉載珍寶嬪禦將入海宦官樂範竊其舟以逃歸師次白田鋹素衣白馬以降獻俘京師赦鋹爲左千牛衛大將軍封恩赦侯其後事具國史

楚馬殷馬希聲馬希範馬希廣馬希萼馬希崇

五代史楚世家馬殷字霸圖許州鄢陵人也唐中和三年蔡州秦宗權遣孫儒劉建峯將兵萬人屬其弟宗衡略地淮南殷初爲儒裨將宗衡等攻楊行密於揚州未克梁兵方急攻宗權宗權數召儒等儒不欲還宗衡屢趨之儒怒殺宗衡自將其兵取髙郵遂逐行密行密據宣州儒以兵圍之久不克遣殷與建峯掠食旁縣儒戰敗死殷等無所歸乃推建峯爲帥殷爲先鋒轉攻豫章略虔吉有眾數萬幹寧元年入湖南次灃陵潭州刺史鄧處訥發邵州兵戍龍回關建峯等至關降其戍將蔣勛建峯取勛鎧甲被先鋒兵張其旗幟直趨潭州至東門東門守者以爲關兵戍還開門內之遂殺處訥建峯自稱畱後僖宗授建峯湖南節度使殷爲馬步軍都指揮使蔣勛求爲邵州刺史建峯不與勛率兵攻湘鄕建峯遣殷擊勛於邵州建峯庸人不能帥其下常與部曲飲酒歡呼軍卒陳贍妻有色建峯私之贍怒以鐵撾擊殺建峯軍中推行軍司馬張佶爲帥佶將入府乘馬輒踶嚙傷佶髀佶臥病語諸將曰吾非汝主也馬公英勇可共立之諸將乃共殺贍磔其屍遣姚彥章迎殷於邵州殷至佶乘肩輿入府殷拜謁於庭中佶召殷上乃率將吏下北面再拜以位與之時幹寧三年也唐拜殷潭州刺史殷遣其將秦彥暉李瓊等攻連邵郴衡道永六州皆下之桂管劉士政懼遣其將陳可璠王建武等率兵守全義嶺殷遣使聘於士政使者至境上可璠等不納殷怒遣瓊等以兵七千攻之擒可璠等及其兵二千餘人悉坑之遂圍桂管虜士政盡取其屬州殷表瓊桂管觀察使四年拜殷武安軍節度使初孫儒敗於宣州殷弟賨爲楊行密所執行密收儒餘兵爲黑雲都以賨爲指揮使賨從行密攻戰數有功爲人質重未嘗自矜行密愛之問賨誰家子賨曰馬殷弟也行密大驚曰汝兄貴矣吾今歸汝可乎賨不對他日又問之賨謝曰臣孫儒敗卒也幸公待以不死非殺身不足報湖南鄰境朝夕聞殷動靜足矣不願去也行密嘆曰昔吾愛子之貌今吾得子之心矣然勉爲吾合二國之歡通商賈易有無以相資亦所以報我也乃厚禮遣賨歸殷大喜表賨節度副使行密遣其將劉存等攻杜洪圍鄂州殷遣秦彥暉許徳勛以舟兵救之已而杜洪敗死存等遂攻殷殷遣秦彥暉拒於上流偏將黃璠以舟三百伏瀏陽口存等屢戰不勝乃致書於殷以求和殷欲許之彥暉曰淮人多詐將怠我師不可信急擊之存等退走黃璠以瀏陽舟截江合擊大敗之劉存及陳知新戰死彥暉取嶽州梁太祖卽位殷遣使修貢太祖拜殷侍中兼中書令封楚王荊南髙季昌以兵斷漢口邀殷貢使殷遣許徳勛攻其沙頭季昌求和乃止楊行密袁州刺史呂師周來奔師周勇健豪俠頗通緯候兵書自言五世將家懼不能免常與酒徒聚飲醉則起舞悲歌慷慨泣下行密聞之疑其有異志使人察其動靜師周益懼謂其裨將綦毋章曰吾與楚人爲敵境吾常望其營上雲气甚佳未易敗也吾聞馬公仁者待士有禮吾欲逃死於楚可乎章曰公自圖之章舌可斷語不泄也師周以兵獵境上乃奔於楚綦毋章縱其家屬隨之殷聞師周至大喜曰吾方南圖嶺表而得此人足矣以爲馬步軍都指揮使率兵攻嶺南取昭賀梧蒙龔富等州殷表師周昭州刺史朗州雷彥恭召吳人攻平江許徳勛擊敗之殷遣秦彥暉攻朗州彥恭奔於吳執其弟彥雄等七人送於梁於是灃州向壞辰州宋鄴漵州昌師益等率溪洞諸蠻皆附於殷殷請升朗州爲永順軍表張佶節度使殷乃請依唐太宗故事開天冊府置官屬太祖拜殷天冊上將軍殷以其弟賨爲左相存爲右相廖光圖等十八人爲學士末帝時加殷武安武昌靜江寧遠等軍節度使洪鄂四面行營都統唐莊宗滅梁殷遣其子希範修貢京師上梁所授都統印莊宗問洞庭廣狹希範對曰車駕南巡才堪飲馬爾莊宗嘉之莊宗平蜀殷大懼表求致仕莊宗下璽書慰勞之明宗卽位遣使修貢並賀明年正月荊南髙季昌執其貢使史光憲殷遣袁詮王環等攻之至其城下季昌求和乃止殷初兵力尙寡與楊行密成汭劉龑等爲敵國殷患之問策於其將髙鬱鬱曰成汭地狹兵寡不足爲吾患而劉龑志在五管而已楊行密孫儒之仇𨿽以萬金交之不能得其歡心然尊王仗順霸者之業也今宜內奉朝廷以求封爵而外誇鄰敵然後退修兵農畜力而有待爾於是殷始修貢京師然歲貢不過所產茶茗而已乃自京師至襄唐郢復等州置邸務以賣茶其利十倍郁又諷殷鑄鉛鐵錢以十當銅錢一又令民自造茶以通商旅而收其算歲入萬計由是地大力完數邀封爵天成二年請建行臺明宗封殷楚國王有司言無封國王禮請如三公用竹冊乃遣尙書右丞李序持節以竹冊封之殷以潭州爲長沙府建國承制自置官屬以其弟賨爲靜江軍節度使子希振武順軍節度使次子希聲判內外諸軍事姚彥章爲左相許徳勛爲右相李鐸爲司徒崔�爲司空拓拔常爲僕射馬珙爲尙書文武皆進位謚其曾祖筠曰文肅祖正曰莊穆父元丰曰景莊立三廟於長沙長興元年殷卒年七十九詔曰馬殷官爵俱髙無以爲贈謚曰武穆而已子希聲立希聲字若訥殷次子也殷建國以希聲判內外諸軍事荊南髙季昌聞殷將髙郁素教殷以計策而楚以彊患之嘗使諜者行間於殷殷不聽希聲用事諜者語希聲曰季昌聞楚用髙郁大喜以爲亡馬氏者必郁也希聲素愚以爲然遽奪郁兵職鬱怒曰吾事君王久矣亟營西山將老焉犬子漸大能咋人矣希聲聞之矯殷令殺郁殷老不復省事莫知郁死是日大霧四塞殷怪之語左右曰吾嘗從孫儒儒每殺不辜天必大霧豈馬步獄有冤死乎明日吏以狀白殷撫膺大哭曰吾荒耄如此而殺吾勛舊顧左右曰吾亦不久於此矣明年殷薨希聲立授武安靜江等軍節度使希聲嘗聞梁太祖好食雞慕之乃日烹五十雞以供膳葬殷上潢希聲不入泣頓食雞肉數器而起其禮部侍郎潘起譏之曰昔阮藉居喪而食蒸豚世豈乏賢邪長興三年希聲卒追封衡陽王弟希範立希範字寶規殷第四子也殷子十餘人嫡子希振長而賢其次希聲與希範同日生而希聲母袁夫人有美色希聲以母寵得立而希振棄官爲道士居於家故希聲卒而希範以次立襲殷官爵封楚王淸泰二年賜以弓矢冠劍天福四年加希範天冊上將軍開封承制如殷故事希範好學善詩文士廖光圖徐仲雅李臯拓拔常等十八人皆故殷時學士希範性奢侈光圖等皆薄徒飲博歡呼獨常沈厚長者上書切諫光圖等惡之襄州安從進安州李金全叛晉髙祖詔希範出兵希範遣張少敵以舟兵趨漢陽漕米五萬斛以饋軍金全等敗少敵乃旋溪州刺史彭士然率錦獎諸蠻攻澧州希範遣劉勍劉全明等以步卒五千擊之士然大敗勍等攻溪州士然走獎州遣其子師皓率諸蠻酋降於勍溪州西接牁兩林南通桂林象郡希範乃立銅柱爲表命學士李臯銘之於是南寧州酋長莫彥殊率其本部十八州都云酋長尹懷昌率其昆明等十二部牁張萬浚率其夷播等七州皆附於希範希範作會春園嘉宴堂其費巨萬始加賦於國中拓拔常切諫以爲不可希範又作九龍殿以八龍繞柱自言身一龍也是時契丹滅晉中國大亂希範牙將丁思覲廷諫希範曰先王起卒伍以攻戰而得此州倚朝廷以制鄰敵傳國三世有地數千里養兵十萬今天子囚辱中國無主眞霸者立功之時誠能悉國之兵出荊襄以趨京師倡義於天下此桓文之業也柰何耗國用而窮士木爲兒女子之樂乎希範謝之思覲嗔目視希範曰孺子終不可教也乃扼喉而死開運四年希範卒年四十九謚曰文昭希廣立希廣字徳丕希範同母弟也希範平生惡拓拔常諫諍常入謁希範呼閽者指常曰吾不欲見此人勿復內也乃謝絕之及臥病始思常言以爲忠召之托以希廣希範卒常數勸希廣以位奉其兄希萼希廣不從希萼爲朗州節度使希範之卒希萼自朗州來奔喪希廣將劉彥�謀曰武陵之來其意不善宜出兵迎之以備非常使其解甲釋兵而後入張少敵周廷誨曰王能與之則已不然宜早除之希廣泣曰吾兄也焉忍殺之分國而治可也乃以兵迎希於砆石止之於碧湘宮厚賂以遣之希萼憤然而去乃遣使詣京師求封爵請置邸稱藩漢隱帝不許降璽書慰勞講解之希萼怒送款於李景舉兵攻長沙希廣遣劉彥�許可瓊等禦之彥�敗希於僕射洲希萼去誘溪洞諸蠻寇益陽希廣遣崔洪璉以步卒七千屯湘鄕王潭以遏諸蠻劉彥�以舟兵趨武陵攻希萼彥�敗於湄洲希廣大懼遣使請兵於京師漢隱帝不能出師希萼率舟兵沿江而上自號順天將軍攻嶽州刺史王贇堅城不戰希萼呼贇曰吾昔約君同行今何異心乎贇曰君王兄弟不相容而責將吏異心乎願君王入長沙不傷同气臣其敢不盡節希萼引兵去下湘鄕至長沙屯水西劉彥�許可瓊屯水東彭師皓登城望水西軍入白希廣曰武陵兵驕雜以蠻蜑其勢易破請令可瓊等陣山前臣以步兵三千自巴溪渡江趨嶽麓後夜擊之希廣以爲可而可瓊已陰送款於希萼遂沮其議明日師皓詣可瓊計事瞋目叱之曰視汝反文在面豈欲投賊乎拂衣而出急自希廣請殺之希廣不聽希萼攻長樂門牙將吳宏楊滌戰於門中希萼少衄已而許可瓊奔於希萼宏滌聞之皆潰希廣率妻子匿於慈堂明日擒之希萼見之惻然曰此鈍夫也豈能爲惡徒爲左右惑之爾顧其下曰吾欲活之如何其下皆不對遂縊殺之幹佑三年希萼自立明年漢隱帝崩京師大亂希萼遂臣於李景景冊封希萼楚王希萼悉以軍政任其弟希崇希崇與楚舊將徐威陸孟俊魯綰等謀作亂希萼置酒端陽門希崇辭以疾威等縱惡馬十餘匹以壯士執檛隨之突入其府劫庫兵縛希萼迎希崇以立希崇遣彭師皓廖偃囚希萼於衡山師皓奉希萼爲衡山王臣於李景希崇懼亦請命於景景遣邊鎬入楚盡遷馬氏之族於金陵時周廣順元年也景封希萼楚王居洪州希崇領舒州節度使居揚州顯徳三年世宗徵淮下揚州下詔撫安馬氏子孫已而揚州復入於景希崇率其兄弟十七人歸京師拜右羽林統軍希能左屯衛大將軍希貫右千牛衛大將軍希隱希浚希知希朗皆爲節度行軍司馬劉言吉州廬陵人也王進逵武陵人也言初事刺史彭玕從玕奔楚言事希範爲辰州刺史進逵少爲靜江軍卒事希萼爲指揮使希萼攻希廣以進逵爲先鋒陷長沙長沙遭亂殘毀希萼使進逵以靜江兵營緝之兵皆愁怨進逵因擁之夜以長柯巨斧斫關奔歸武陵希萼方醉不能省明旦遣將唐翥追之及於武陵翥戰大敗而還進逵乃逐出畱後馬光惠迎言於辰州以爲帥進逵自爲副已而希萼將徐威等作亂縛希萼而立希崇湖南大亂李景遣邊鎬入楚遷馬氏於金陵因並召言言不從遣進逵與行軍司馬何景眞等攻鎬於長沙鎬敗走周廣順三年言奉表京師以邀封爵又言長沙殘破不可居請移治所於武陵周太祖皆從之乃升朗州爲武平軍在武安軍上以言爲節度使因以武安授進逵進逵自以言己所迎立不爲之下言患之二人始有隙欲相圖進逵謀曰言將可用者不過何景眞朱全琇爾召而殺之言可取也是時劉晟取楚梧桂宜蒙等州進逵因白言召景眞等會兵攻晟言信之遣景眞全琇往至皆見殺乃舉兵襲武陵執言殺之奉表京師周太祖卽以進逵爲武平軍節度使世宗徵淮南授進逵南面行營都統進逵攻鄂州過嶽州嶽州刺史潘叔嗣進逵故時同列待進逵甚謹進逵左右就叔嗣求賂叔嗣不與左右讒其短進逵面罵之叔嗣�恨語其下曰進逵戰勝而還吾無遺類矣進逵入鄂州方攻下長山叔嗣以兵襲武陵進逵聞之輕舟而歸與叔嗣戰武陵城外進逵敗見殺周行逢武陵人也與王進逵俱爲靜江軍卒事希萼爲軍校進逵攻邊鎬行逢別破益陽殺李景兵二千餘人擒其將李建期進逵爲武安軍節度使拜行逢集州刺史爲進逵行軍司馬進逵與劉言有隙行逢爲畫謀策遂襲殺言進逵據武陵行逢據潭州顯徳元年拜行逢武淸軍節度使權知潭州軍府事潘叔嗣殺進逵武勸其入武陵叔嗣曰吾殺進逵救死而已武陵非吾利也乃還嶽州遣其客將李簡率武陵人迎行逢於潭州行逢入武陵或請以潭州與叔嗣行逢曰叔嗣殺主帥罪當死以其迎我未忍殺爾若與武安是吾使之殺王公也召以爲行軍司馬叔嗣怒稱疾不至行逢怒曰是又欲殺我矣乃陽以武安與之召使至府受命至則殺之行逢故武陵農家子少貧賤無行多慷慨大言及居武陵能儉約自勉勵而性勇敢果於殺戮麾下將吏素恃功驕慢者一以法繩之大將十餘人謀爲亂行逢召宴諸將酒半以壯士擒下斬之一境皆畏服民過無大小皆死夫人嚴氏諫曰人情有善惡安得一�殺之乎行逢怒曰此外事婦人何知嚴氏不悅紿曰家田佃戶以公貴頗不力農多恃勢以侵民請往視之至則營居以老歲時衣靑裙押佃戶送租入城行逢往就見之勞曰吾貴矣夫人何自苦邪嚴氏曰公思作戶長時耶民租後時常苦鞭朴今貴矣宜先期以率眾安得遂忘壠畝間乎行逢彊邀之以羣妾擁升肩輿嚴氏卒無畱意因曰公用法太嚴而失人心所以不欲畱者一旦禍起田野間易爲逃死爾行逢爲少損建隆三年行逢病召其將吏以其子保權屬之曰吾起壠畝爲團兵同時十人皆以誅死惟衡州刺史張文表獨存然常怏怏不得行軍司馬吾死文表心叛當以楊師璠討之如其不能則嬰城勿戰自歸於朝廷行逢卒子保權立文表聞之怒曰行逢與我起微賤而立功名今日安能北面事小兒乎遂舉兵叛攻下潭州保權乞師於朝廷亦命楊師璠討文表告以先人之言感激涕泣師璠亦泣顧其軍曰汝見郎君乎年未成人而賢若此軍士奮然皆思自�師璠至平津亭文表出戰大敗之初保權之乞師也太祖皇帝遣慕容延釗討文表未至而文表爲師璠所執延釗兵入朗州保權舉族朝於京師其後事具國史

吳越錢鏐錢元瓘錢弘佐錢弘俶

五代史吳越世家錢鏐字具美杭州臨安人也臨安裏中有大木鏐幼時與羣兒戲木下鏐坐大石指麾羣兒爲隊伍號令頗有法羣兒皆憚之及壯無賴不喜事生業以販鹽爲盜縣錄事鍾起有子數人與鏐飲博起嘗禁其諸子諸子多竊從之遊豫章人有善術者望牛鬥間有王气牛鬥錢塘分也因遊錢塘占之在臨安乃之臨安以相法隱市中陰求其人起與術者善術者私謂起曰占君縣有貴人求之市中不可得視君之相貴矣然不足當之起乃爲置酒悉召縣中賢豪爲會陰令術者�視之皆不足當術者過起家鏐適從外來見起反走術者望見之大驚曰此眞貴人也起笑曰此吾旁捨錢生爾術者召鏐至熟視之顧起曰君之貴者因此人也乃慰鏐曰子骨法非常願自愛因與起訣曰吾求其人者非有所欲也直欲質吾術爾明日乃去起始縱其子等與鏐遊時時貸其窮乏鏐善射與槊稍通圖緯諸書唐乾符二年浙西裨將王郢作亂石鑑鎭將董昌募鄕兵討賊表鏐偏將擊郢破之是時黃巢眾已數千攻掠浙東至臨安鏐曰今鎭兵少而賊兵多難以力禦宜出奇兵邀之乃與勁卒二十人伏山谷中巢先鋒度險皆單騎鏐伏弩射殺其將巢兵亂鏐引勁卒蹂之斬首數千級鏐曰此可一用爾若大眾至何可敵邪乃引兵趨八百里八百里地名也告道旁媼曰後有問者告曰臨安兵屯八百里矣巢眾至聞媼語不知其地名皆曰向十餘卒不可敵況八百里乎遂急引兵過都統髙駢聞巢不敢犯臨安壯之召董昌與鏐俱至廣陵久之駢無討賊意昌等不見用辭還駢表昌杭州刺史是時天下已亂昌乃團諸縣兵爲八都以鏐爲都指揮使成及爲靖江都將中和二年越州觀察使劉漢宏與昌有隙漢宏遣其弟漢宥都虞候辛約屯兵西陵鏐率八都兵渡江竊敵軍號斫其營營中驚擾因焚之漢宥等皆走漢宏復遣將黃珪何肅屯諸曁蕭山鏐皆攻破之與漢宏遇戰大敗之殺何肅辛約漢宏易服持膾刀以遁追者及之漢宏曰我宰夫也舉刀示之乃免四年僖宗遣中使焦居璠爲杭越通和使詔昌及漢宏罷兵皆不奉詔漢宏遣其將朱褒韓公玫施堅實等以舟兵屯望海鏐出平水成及夜率奇兵破褒等於曹娥埭進屯丰山施堅實等降遂攻破越州漢宏走臺州臺州刺史執漢宏送於鏐斬於會稽族其家鏐乃奏昌代漢宏而自居杭州光啟三年拜鏐左衛大將軍杭州刺史昌越州觀察使是歲畢師鐸囚髙駢淮南大亂六合鎭將徐約攻取蘇州潤州牙將劉浩逐其帥周寶寶奔常州浩推度支催勘官薛朗爲帥鏐遣都將成及杜稜攻常州取周寶以歸鏐具軍禮郊迎館寶於樟亭寶病卒稜等進攻潤州逐劉浩執薛朗剖其心以祭寶然後遣其弟銶攻徐約約敗走入海追殺之昭宗拜鏐杭州防禦使是時楊行密孫儒爭淮南與鏐戰蘇常間久之儒爲行密所殺行密據淮南取潤州而鏐亦取蘇常唐升越州威勝軍以董昌爲節度使封隴西郡王杭州武威軍拜鏐都團練使以成及爲副使及字弘濟與鏐同事攻討謀多出於及而鏐以女妻及子仁琇鏐乃以杜稜阮結顧全武等爲將校沈崧皮光業林鼎羅隱爲賓客景幅二年拜鏐鎭海軍節度使潤州刺史幹寧元年加同中書門下平章事二年越州董昌反昌素愚不能決事臨民訟以骰子擲之而勝者爲直妖人應智王溫巫韓媼等以妖言惑昌獻鳥獸爲符瑞牙將倪徳儒謂昌曰曩時謠言有羅平鳥主越人禍福民間多圖其形禱祠之視王書名與圖類因出圖以示昌昌大悅乃自稱皇帝國號羅平攺元順天分其兵爲兩軍中軍衣黃外軍衣白銘其衣曰歸義副使黃竭切戒昌以爲不可昌大怒使人斬竭持其首至罵曰此賊負我好聖明時三公不肯作乃自求死邪投之圊中昌乃以書告鏐鏐以昌反狀聞昭宗下詔削昌官爵封鏐彭城郡王浙江東道招討使鏐曰董氏於我有恩不可遽伐乃以兵三萬屯迎恩門遣其客沈滂諭昌使攺過昌以錢二百萬犒軍執應智等送軍中自請待罪鏐乃還兵昌復拒命遣其將陳郁崔溫等屯香嚴石侯乞兵於楊行密行密遣安仁義救昌鏐遣顧全武攻昌斬崔溫昌所用諸將徐珣湯白袁邠等皆庸人不知兵遇全武輒敗昌兄子眞驍勇善戰全武等攻之逾年不能克眞與其裨將剌羽有隙刺羽譖之昌殺眞兵乃敗全武執昌歸杭州行至西小江昌顧其左右曰吾與錢公俱起鄕裏吾嘗爲大將今何面復見之乎左右相對泣下因瞑目大呼投水死昭宗以宰相王溥鎭越州溥請授鏐乃攺威勝軍爲鎭東軍拜鏐鎭海鎭東軍節度使加檢校太尉中書令賜鐵券恕九死鏐如越州受命還治錢塘號越州爲東府光化元年移鎭海軍於杭州加鏐檢校太師攺鏐鄕裏曰廣義鄕勛貴裏鏐素所居營曰衣錦營婺州刺史王壇叛附於淮南楊行密遣其將康儒應壇因攻睦州鏐遣其弟銶敗儒於軒渚壇奔宣州昭宗詔鏐圖形淩煙閣升衣錦營爲衣錦城石鑑山曰衣錦山大官山曰功臣山鏐遊衣錦城宴故老山林皆覆以錦號其幼所嘗戲大木曰衣錦將軍天復二年封鏐越王鏐巡衣錦城武勇右都指揮使徐綰與左都督指揮使許再思叛焚掠城郭攻內城鏐子傳瑛及其將馬綽陳爲等閉門拒之鏐歸至北郭門不得入成及代鏐與綰戰斬首百餘級綰屯龍興寺鏐微服逾城而入遣馬綽王榮杜建徽等分屯諸門使顧全武備東府武全曰東府不足慮可慮者淮南爾綰急必召淮兵至患不細矣楊公大丈夫今以難告必能閔我鏐以爲然全武曰獨行事必不濟請擇諸公子可行者鏐曰吾嘗欲以元婚楊氏乃使隨全武如廣陵綰果召田頵於宣州全武等至廣陵行密以女妻元亟召頵還頵取鏐錢百萬質鏐子元瓘而歸天佑元年封鏐吳王鏐建功臣堂立碑紀功列賓佐將校名氏於碑陰者五百人四年升衣錦城爲安國衣錦軍梁太祖卽位封鏐吳越王兼淮南節度使客有勸鏐拒梁命者鏐笑曰吾豈失爲孫仲謀邪遂受之太祖嘗問吳越進奏吏曰錢鏐平生有所好乎吏曰好玉帶名馬太祖笑曰眞英雄也乃以玉帶一匣打球禦馬十匹賜之江西危全諷等爲楊渥所敗信州危仔倡奔於鏐鏐惡其姓攺曰元開平二年加鏐守中書令攺臨安爲安國縣廣義鄕爲衣錦鄕三年加守太保楊渥將周本陳章圍蘇州鏐遣其弟鋸鏢救之淮兵爲水柵環城以銅鈴系网沈水中斷潛行者水軍卒司馬福多智而善水行乃先以巨竹觸网淮人聞鈴聲遂舉网福乃過入城中其出也亦然乃取其軍號內外夾攻號令相應淮人以爲神遂大敗之本等走擒其將閭丘直何明等四年鏐遊衣錦軍作還鄕歌曰三節還鄕兮掛錦衣父老遠來相追隨牛斗無孛人無欺吳越一王駟馬歸乾化元年加鏐守尙書令兼淮南宣潤等道四面行營都統立生祠於衣錦軍鏐弟鏢居湖州擅殺戍將潘長懼罪奔於淮南二年梁郢王友珪立冊尊鏐尙父末帝貞明三年加鏐天下兵馬都元帥開府置官屬四年楊隆演取虔州鏐始由海路入貢京師龍徳元年賜鏐詔書不名唐莊宗入洛鏐遣使貢獻求玉冊莊宗下其議於有司羣臣皆以謂非天子不得用玉冊郭崇韜尢爲不可旣而許之乃賜鏐玉冊金印鏐因以鎭海等軍節度授其子元瓘自稱吳越國王更名所居曰宮殿府曰朝官屬皆稱臣起玉冊金券詔書三樓於衣錦軍遣使冊新羅渤海王海中諸國皆封拜其君長明宗初卽位安重誨用事鏐致書重誨書辭嫚重誨大怒是時供奉官烏昭遇韓玫使吳越旣還玫誣昭遇稱臣舞蹈重誨乃奏削鏐王爵元帥尙父以太師致仕元瓘等遣人以絹表間道自陳安重誨死明宗乃復鏐官爵長興三年鏐卒年八十一謚曰武肅子元瓘立元瓘字明寶少爲質於田頵頵叛於吳楊行密會越兵攻之頵每戰敗歸卽欲殺元瓘頵母常蔽護之後頵將出語左右曰今日不勝必斬錢郎是日頵戰死元瓘得歸鏐臥病召諸大將告之曰吾子皆愚懦不足任後事吾死公等自擇之諸將泣下皆曰元瓘從王徵伐最有功諸子莫及請立之鏐乃出管鑰數篋召元瓘與之曰諸將許爾矣鏐卒元瓘立襲封吳越國王玉冊金印皆如鏐故事王延政自立於建州閩中大亂元瓘遣其將仰詮薛萬忠等攻之逾年大敗而歸元瓘亦善撫將士好儒學善爲詩使其國相沈崧置擇能院選吳中文士錄用之然性尢奢侈好治宮室天福六年杭州大火燒其宮室迨盡元瓘避之火輒隨發元瓘大懼因病狂是歲卒年五十五謚曰文穆子佐立佐字佑立時年十三諸將皆少佐佐初優容之諸將稍不法佐乃黜其大將章徳安於明州李文慶於睦州殺內都監杜昭達統軍使闞璠由是國中皆畏恐王延羲延政兄弟相攻卓儼明朱文進李仁達等自相篡殺連兵不解者數年仁達附於李景已而又叛景兵攻之仁達求救於佐佐召諸將計事諸將皆不欲行佐奮然曰吾爲元帥而不能舉兵邪諸將皆吾家素畜養獨不肯以身先我乎有異吾議者斬乃遣其統軍使張筠趙承泰等率兵三萬水陸赴之遣將誓軍號令齊整筠等大敗景兵俘馘萬計獲其將楊業蔡遇等遂取福州而還由是諸將皆服佐立七年襲封吳越國王玉冊金印皆如元瓘開運四年佐卒年二十謚曰忠獻弟俶立俶字文徳佐卒弟倧以次立初元瓘質於宣州以胡進思戴惲等自隨元瓘立用進思等爲大將佐旣年少進思以舊將自待甚見尊禮及倧立頗卑侮之進思不能平倧大閱兵於碧波亭方第賞進思前諫以賞太厚倧怒擲筆水中曰以物與軍士吾豈私之何見咎也進思大懼歲除畫工獻鐘馗擊鬼圖倧以詩題圖上進思見之大悟知倧將殺己是夕擁衛兵廢倧囚於義和院迎俶立之遷倧於東府俶歷漢周襲封吳越國王賜玉冊金印世宗徵淮南詔俶攻常宣二州以牽李景俶治國中兵以待景聞周師將大舉乃遣使安撫境上皆戒嚴蘇州候吏陳滿不知景使以謂朝廷已克諸州遣使安撫矣亟言於俶請舉兵以應俶相國吳程遽調兵以出相國元徳昭以爲王師必未渡淮與程爭於俶前不可奪程等攻常州果爲景將柴克宏所敗程裨將邵可遷力戰可遷子死馬前猶戰不顧程等僅以身免周師渡淮俶乃盡括國中丁民益兵使邵可遷等以戰船四百艘水軍萬七千人至於通州以會期吳越自唐末有國而楊行密李�據有江淮吳越貢賦朝廷遣使皆由登萊泛海歲常飄溺其使顯徳四年詔遣左諫議大夫尹日就吏部郎中崔頌等使於俶世宗諭之曰朕此行決平江北卿等還當陸來也五年王師徵淮正月克靜海軍而日就等果陸還世宗已平淮南遣使賜俶兵甲旗幟�駝羊馬錢氏兼有兩浙幾百年其人比諸國號爲怯弱而俗喜淫侈偸生工巧自鏐世常重斂其民以事奢僭下至雞魚卵必必家至而日取每笞一人以責其負則諸案吏各持其簿列於廷凡一簿所負唱其多少量爲笞數己則以次唱而笞之少者猶積數十多者至笞百餘人尢不堪其苦又多掠得嶺南商賈寶貨當五代時常貢奉中國不絕及世宗平淮南宋興荊楚諸國相次歸命俶勢益孤始傾其國以事貢獻太祖皇帝時俶嘗來朝厚禮遣還國俶喜益以器服珍奇爲獻不可勝數太祖曰此吾帑中物爾何用獻爲太平興國三年詔俶來朝俶舉族歸於京師國除其後事具國史

僭號部匯考二十五

五代僭號四

閩王審知王延翰王璘

王昶王曦王延政

五代史閩世家王審知字信通光州固始人也父恁世爲農兄潮爲縣史唐末羣盜起壽州人王緒攻陷固始緒聞潮兄弟材勇召置軍中以潮爲軍校是時蔡州秦宗權方募士以益兵乃以緒爲光州刺史召其兵會擊黃巢緒遲畱不行宗權發兵攻緒緒率眾南奔所至剽略自南康入臨汀陷漳浦有眾數萬緒性猜忌部將有才能者多因事殺之潮頗自懼軍次南安潮說其前鋒將曰吾屬棄墳墓妻子而爲盜者爲緒所脇爾豈其本心哉今緒雄猜將吏之材能者必死吾屬不自保朝夕況欲圖成事哉前鋒將大悟與潮相持而泣乃選壯士數十人伏篁竹間伺緒至躍出擒之囚之軍中緒後自殺緒已見廢前鋒將曰生我者潮也乃推潮爲主是時泉州刺史廖彥若爲政貪暴泉人苦之聞潮略地至其境而軍行整肅其耆老相率遮道畱之潮卽引兵圍彥若逾年克之光啟二年福建觀察使陳巖表潮泉州刺史景福元年巖卒其�範暉自稱畱後潮遣審知攻暉久不克士卒傷死甚眾審知請班師潮不許又請潮自臨軍且益兵潮報曰兵與將俱盡吾當自往審知懼乃親督士卒攻破之暉見殺是歲唐卽以潮爲福建觀察使潮以審知爲副使審知爲人狀貌雄偉隆準方口常乘白馬軍中號白馬三郎幹寧四年潮卒審知代立唐以福州爲武威軍拜審知節度使累遷同中書門下平章事封瑯琊王唐亡梁太祖加拜審知中書令封閩王升福州爲大都督府是時楊行密據有江淮審知歲遣使泛海自登萊朝貢於梁使者入海覆溺常十三四審知𨿽起盜賊而爲人儉約好禮下士王淡唐相溥之子楊沂唐相涉從弟徐寅唐時知名進士皆依審知仕宦又建學四門以教閩士之秀者招來海中蠻夷商賈海上黃崎波濤爲阻一夕風雨雷電震擊開以爲港閩人以爲審知徳政所致號爲甘棠港審知同光三年卒年六十四謚曰忠懿子延翰立延翰字子逸審知長子也同光四年唐拜延翰節度使是歲莊宗遇�中國多故延翰乃取司馬遷史記閩越王無諸傳示其將吏曰閩自古王國也吾今不王何待之有於是軍府將吏上書勸進十月延翰建國稱王而猶稟唐正朔延翰爲人長大美�如玉其妻崔氏陋而淫延翰不能制審知喪未�撤其幾筵又多選良家子爲妾崔氏性妒良家子之美者輒幽之別室系以大械刻木爲人手以系其頰又以鐵錐刺之一歲中死者八十四人崔氏後病見以爲祟而卒審知養子建州刺史延稟本姓周氏自審知時與延翰不�延翰立以其弟延鈞爲泉州刺史延鈞怒二人因謀作亂十二月延稟延鈞皆以兵入執延翰殺之而延鈞立更名鏻鏻審知次子也唐卽拜鏻節度使累加檢校太師中書令封閩王初延稟與鏻之謀殺延翰也延稟之兵先至巳執延翰而殺之明日鏻兵始至延稟自以養子推鏻而立之延稟還建州鏻餞於郊延稟臨訣謂鏻曰善繼先志毋煩老兄復來鏻銜之長興二年延稟率兵擊鏻攻其西門使其子繼雄轉海攻其南門鏻遣王仁達拒之仁達伏甲舟中僞立白幟請降繼雄信之登舟伏兵發刺殺之梟其首西門其兵見之皆潰法延稟見執鏻誚之曰予不能繼先志果煩老兄復來延稟不能對遂殺之延稟子繼升守建州聞敗奔於錢塘長興三年鏻上書言楚王馬殷吳越王錢鏐皆爲尙書令今皆已薨請授臣尙書令唐不報鏻遂絕朝貢鏻好鬼神道家之說道士陳守元以左道見信建寶皇宮以居之守元謂鏻曰寶皇命王少避其位後當爲六十年天子鏻欣然遜位命其子繼鵬權主府事旣而復位遣守元問寶皇六十年後將安歸守元傳寶皇語曰六十年後當爲大羅仙人鏻乃卽皇帝位受冊於寶皇以黃龍見眞封宅攺元爲龍啟國號閩追謚審知爲昭武孝皇帝廟號太祖立五廟置百官以福州爲長樂府而閩地狹國用不足以中軍使薛文傑爲國計使文傑多察民間陰事致富人以罪而籍沒其貲以佐用閩人皆怨又薦妖巫徐彥曰陛下左右多姦臣不質諸鬼神將爲亂鏻使彥視鬼於宮中文傑與內樞密使吳英有隙英病在告文傑謂英曰上以公居近密而屢以疾告將罷公英曰柰何文傑因教英曰卽上遣人問公疾當言頭痛而已無他苦也英以爲然明日諷鏻使巫視英病巫言入北廟見英爲崇順王所訊曰汝何敢謀反以金槌擊其首鏻以語文傑文傑曰未可信也宜問其疾如何鏻遣人問之英曰頭痛鏻以爲然卽以英下獄命文傑劾之英自誣伏見殺英嘗主閩兵得其軍士心軍士聞英死皆怒是歲吳人攻建州鏻遣其將王延宗救之兵士在道不肯進曰得文傑乃進鏻惜之不與其子繼鵬請與之以紓難乃以檻車送文傑軍中文傑善數術自占云過三日可無患送者聞之疾馳二日而至軍士踴躍磔文傑於市閩人爭以瓦石投之臠食立盡明日鏻使者至赦之已不及初文傑爲鏻造檻車以謂古制疏闊乃更其制令上卜通中以鐵芒內向動輒觸之旣成首被其毒龍啟三年攺元永和王仁達爲鏻殺延稟有功而典親兵鏻心忌之嘗問仁達曰趙髙指鹿爲馬以愚二世果有之邪仁達曰秦二世愚故髙指鹿爲馬非髙能愚二世也今陛下聰明朝廷官不滿百起居動靜陛下皆知之敢有作威福者族滅之而已鏻�賜與金帛慰安之退而謂人曰仁達智略在吾世猶可用不可遺後世患卒誣以罪殺之鏻妻早卒繼室金氏賢而不見答審知婢金鳳姓陳氏鏻嬖之遂立以爲後初鏻有嬖吏歸守明者以色見幸號歸郎鏻後得風疾陳氏與歸郎姦又有百工院使李可殷因歸郎以通陳氏鏻命錦工作九龍帳國人歌曰誰謂九龍帳惟貯一歸郎鏻婢春燕有色其子繼鵬烝之鏻已病繼鵬因陳氏以求春燕鏻怏怏與之其次子繼韜怒謀殺繼鵬繼鵬懼與皇城使李仿圖之是歲十月鏻饗軍於大酺殿坐中昏然言見延稟來仿以爲鏻病已甚乃令壯士先殺李可殷於家明日晨朝鏻無恙問仿殺可殷何罪仿懼而出與繼鵬率皇城衛士而入鏻聞鼓噪聲走匿九龍帳中衛士刺之不殂宮人不忍其苦爲絕之繼韜及陳氏歸郎皆爲仿所殺鏻立十年見殺謚曰惠皇帝廟號太宗繼鵬鏻長子也旣立更名昶攺元通文以來仿判六軍諸衛事仿有�君之罪旣立昶而心常自疑多養死士以爲備昶患之因大享軍伏甲擒仿殺之梟其首於市仿部曲千人叛燒啟聖門奪仿首奔於錢塘晉天福二年昶遣使朝貢京師髙祖遣散騎常侍盧損冊封昶閩王拜其子繼恭臨海郡王損至閩昶稱疾不見令繼恭主之又遣中書舍人劉乙勞損於館乙衣冠偉然騶僮甚盛他日損遇乙於塗布衣芒履而已損使人誚之曰鳳閣舍人何逼下之甚也乙羞愧以手掩面而走昶聞之怒損稍侵辱之損還昶無所答而其子繼恭遣其佐鄭元弼隨損至京師貢方物致書晉大臣述昶意求以敵國禮相往來髙祖怒其不遜下詔暴其罪歸其貢物不納兵部員外郎李知損上書請籍沒其物而禁錮使者於是以元弼下獄獄具引見元弼俯伏曰陛下方示大信以來遠人臣將命無狀願伏斧鑕以贖昶罪髙祖乃赦元弼遣歸昶亦好巫拜道士譚紫霄爲正一先生又拜陳守元爲天師而妖人林興以巫見幸事無大小興輒以寶皇語命之而後行守元教昶起三淸臺三層以黃金數千斤鑄寶皇及元始天尊太上老君像日焚龍腦燻陸諸香數斤作樂於臺下晝夜聲不輟云如此可求大還丹三年夏虹見其宮中林興傳神言此宗室將爲亂之兆也乃命興率壯士殺審知子延武延望及其子五人後興事敗亦被殺而昶愈惑亂立父婢春燕爲淑妃後立以爲皇后又遣醫人陳究以空名堂牒賣官昶弟繼嚴判六軍諸衛事昶疑而罷之代以季弟繼鏞而募勇士爲宸衛都以自衛其賜予給賞獨厚於他軍控鶴都將連重遇拱宸都將朱文進皆以此怒激其軍是歲夏術者言昶宮中當有災昶徙南宮避災而宮中火昶疑重遇軍士縱火內學士陳郯素以便佞爲昶所親信昶以火事語之郯反以告重遇重遇懼夜率衛士縱火焚南宮昶挾愛姬子弟黃門衛士斬關而出宿於野次重遇迎延羲立之延羲令其子繼業率兵襲昶及之射殺數人昶知不免擲弓於地繼業執而殺之及其妻子皆死無遺類延羲立謚昶曰康宗延羲審知少子也旣立更名曦遣使朝貢於晉攺元永隆鑄大鐵錢以一當十曦自昶世倔彊難制昶相王倓每抑折之曦亦憚倓不敢有所發新羅遣使聘閩以寶劍昶舉以示倓曰此將何爲倓曰不忠不孝者斬之曦居旁色變曦旣立而新羅復獻劍曦思倓前言而倓已死命發冢戮其屍倓面如生血流被體泉州刺史余廷英嘗矯曦命掠取良家子曦怒召下禦史劾之廷英進買宴錢十萬曦曰皇后土貢何在廷英又獻皇后錢十萬乃得不劾曦嘗嫁女朝士有不賀者笞之禦史中丞劉贊坐不糾舉將加笞諫議大夫鄭元弼切諫曦謂元弼曰卿何如鄭魏公乃敢彊諫元弼曰陛下似唐太宗臣爲魏鄭公可矣曦喜乃釋贊不笞曦弟延政爲建州節度使封富沙王自曦立不�數舉兵相攻曦由此惡其宗室多以事誅之諫議大夫黃峻舁櫬詣朝堂極諫曦怒貶峻漳州司戶參軍校書郎陳光逸上書疏曦過惡五十餘事曦命衛士鞭之百而不死以繩系頸掛於木久而乃絕國計使陳匡範增算商之法以獻曦曰匡範人中寶也已而歲入不登其數乃借於民以足之匡範以憂死其後知其借於民也剖棺斷屍棄之水中曦性旣淫虐而妻李氏悍而酗酒賢妃尙氏有色而寵李仁遇曦甥也以色嬖之用以爲相曦常爲牛飲羣臣侍酒醉而不勝有訴及私棄酒者輒殺之諸子繼柔棄酒並殺其贊者一人連重遇�昶懼爲國人所討與朱文進連姻以自固曦心疑之常以語誚重遇等重遇等流涕自辧李氏妒尙妃之寵欲圖曦而立其子亞澄乃使人謂重遇等曰上心不平於二公柰何重遇等懼六年三月曦出遊醉歸重遇等遣壯士拉於馬上而殺之謚曰景宗延政審知子也曦立爲淫虐延政數貽書諫之曦怒遣杜建崇監其軍延政逐之曦乃舉兵攻延政爲延政所敗延政乃以建州建國稱殷攺元天徳明年連重遇巳殺曦集閩羣臣告曰昔太祖武皇帝親冒矢石遂啟有閩及其子孫淫虐不道今天厭王氏百姓與能當求有徳以安此土羣臣皆莫敢議乃掖朱文進升殿率百官北面而臣之文進以重遇判六軍諸衛事王氏子弟在福州者無少長皆殺之以黃紹頗守泉州程贇守漳州許文縝守汀州稱晉年號時開運元年也泉州軍將畱從�詐其州人曰富沙王兵取福州矣吾屬世爲王氏臣安能交臂而事賊乎州人共殺紹頗迎王繼勛爲刺史漳州聞之亦殺贇迎王繼成爲刺史皆王氏之諸子也文縝懼以汀州降於延政延政已得三州重遇亦殺文進傳首建州以自歸福州裨將林仁翰又殺重遇謀迎延政都福州是時南唐李景聞閩亂髮兵攻之延政遣其從子繼昌守福州而南唐兵方急攻延政福州將李仁達謂其徒曰唐兵攻建州富沙王不能自保其能有此土也乃擒繼昌殺之欲自立懼眾不附以雪峯寺僧卓儼明示眾曰此非常人也被以衮冕率諸將吏北面而臣之已而又殺儼明乃自立送款於李景景以仁達爲威武軍節度使更其名曰弘義而景兵攻破建州遷延政之族於金陵封鄱陽王是歲景保大四年也畱從�聞延政降唐執王繼勛送於金陵李景以泉州爲淸源軍以從�爲節度使景已破延政遣人召李仁達使入朝仁達不從遂降於吳越而畱從�亦逐景守兵據泉漳二州景猶封從�晉江王周世宗時從�遣牙臧蔡仲興爲商人間道至京師求置邸內屬是時世宗與李景畫江爲界遂不納從�仍臣於南唐其後事具國史注

晉開運三年丙午南唐保太四年也是歲李景兵破建州王氏滅江南錄云保太三年虜王氏之族遷於金陵謬也據王潮實以唐景福元年入福州拜觀察使而後人紀錄者乃用騎馬來騎馬去之讖以爲據遂以王潮光啟二年歲在丙午拜泉州刺史爲始年至保太四年歲復在丙午而滅故爲六十一年然其奄有閩國則當自景福元年爲始實五十五年也今諸家記其國滅丙午是也其始年則牽於讖書謬矣惟江南錄又差其永年也

南平髙季興髙從誨髙

保融髙保勗髙繼衝

五代史南平世家季興字貽孫陜州硤石人也本名季昌避後唐獻祖廟諱更名季興季興少爲汴州富人李讓家僮梁太祖初鎭宣武讓以入貲得幸養爲子易其姓名曰朱友讓季興以友讓故得進見太祖奇其材命友讓以子畜之因冒姓朱氏補制勝軍使遷毅勇指揮使天復二年梁兵攻鳳翔李茂貞堅壁不出太祖議欲收軍還河中季興獨進曰天下豪傑窺此舉者一歲矣今岐人已憊破在旦夕而大王之所慮者閉壁以老我師此可以誘致之也太祖壯其言命季興募勇敢士得騎士馬景季興授以計引見太祖景曰此行無還理願錄其後嗣太祖惻然止之景固請乃行景以數騎馳叩城門告曰梁兵將東前鋒去矣岐人以爲然開門出追梁軍梁兵隨景後以進殺其九千餘人景死之茂貞後與梁和昭宗出贈景官謚曰忠壯季興由是知名明年拜宋州刺史從破靑州徙潁州防禦使復姓髙氏當唐之末襄州趙匡凝襲破雷彥恭於荊南以其弟匡明爲畱後梁兵攻破襄州匡凝奔於吳匡明奔於蜀乃以季興爲荊南節度觀察畱後開平元年拜季興節度使二年加同中書門下平章事荊南節度十州當唐之末爲諸道所侵季興始至江陵一城而已兵火之後井邑雕零季興招緝綏撫人士歸之乃以倪可福鮑唐爲將帥梁震司空燻王保義等爲賓客太祖崩季興見梁日以衰弱乃謀阻兵自固治城隍設樓櫓以兵攻歸峽爲蜀將王宗壽所敗又發兵聲言助梁擊晉以侵襄州爲孔勍所敗乃絕貢賦累年梁末帝優容之封季興渤海王賜以衮冕劍佩貞明三年始復修貢梁亡唐莊宗入洛下詔慰諭季興司空燻等皆勸季興入朝京師梁震以爲不可曰梁唐世爲仇敵夾河血戰垂二十年今主上新滅梁而大王梁室故臣握彊兵居重鎭以身入朝行爲虜爾季興不聽畱其二子以騎士三百爲衛朝於洛陽莊宗果欲畱之郭崇韜諫曰唐新滅梁得天下方以大信示人今四方諸侯相繼入貢不過遣子弟將吏而季興以身述職爲諸侯率宜加恩禮以諷動來者而反縻之示天下以不廣且絕四方內向之意不可莊宗乃止厚禮而遣之莊宗嘗問季興曰吾已滅梁欲徵吳蜀何者爲先季興曰宜先蜀臣請以本道兵先進莊宗大悅以手拊其背季興因命工繡其手迹於衣歸以爲榮耀季興已去莊宗心悔遣之密詔襄州劉訓圖之季興行至襄州心動夜斬關而出已去而詔書夜至季興歸而謂梁震曰不聽子言幾不免因曰吾行有二失來朝一失放還一失且主上百戰以取河南對功臣誇手抄春秋又曰我於手指上得天下其自矜伐如此而荒於遊畋政事多廢吾可無慮矣同光三年封南平王魏王繼岌已破蜀得蜀金帛四十餘萬自峽而下而莊宗之難作季興聞京師有變乃悉邀畱蜀物而殺其使者韓琪等十餘人初唐兵伐蜀季興請以本道兵自取夔忠萬歸峽等州乃以季興爲峽路東南面招討使而季興未嘗出兵魏王已破蜀而明宗入立季興因請夔忠等州爲蜀郡唐大臣以爲季興請自取之而兵出無功不與季興屢請𨿽不得已而與之而唐猶自除刺史季興拒而不納明宗乃以襄州劉訓爲招討使攻之不克而唐別將西方鄴克其夔忠萬三州季興遂以荊歸峽三州臣於吳吳冊季興秦王天成三年冬卒年七十一謚曰武信季興子九人長子從誨立從誨字遵聖季興時入梁爲供奉官累遷鞍轡庫使賜告歸寧季興遂畱爲馬步軍都指揮使行軍司馬季興卒吳以從誨爲荊南節度使從誨以父自絕於唐懼復見討乃遣使者聘於楚楚王馬殷爲之請命於唐而從誨亦遣押衙劉知謙奉表自歸進贖罪銀三千兩明宗納之長興元年正月拜從誨節度使追封季興楚王謚曰武信三月封從誨渤海王應順元年封南平王從誨爲人明敏多權詐晉髙祖遣翰林學士陶榖爲從誨生辰國信使從誨宴榖望沙樓大陳戰艦於樓下謂榖曰吳蜀不賓久矣願修武備習水戰以待師期榖還具道其語晉髙祖大喜復遣使賜以甲馬百匹襄州安從進反結從誨爲援從誨外爲拒絕陰與之通晉師致討從誨遣將李端以舟師爲應從進誅從誨求郢州爲屬郡髙祖不許契丹滅晉漢髙祖起太原從誨遣人間道奉表勸進且言漢得天下願乞郢州爲屬漢髙祖陽諾之髙祖入汴從誨遣使朝貢因求郢州髙祖不與從誨怒發兵攻郢州爲刺史尹實所敗漢遣國子祭酒田敏使於楚假道荊南從誨問敏中國虛實以爲契丹之後兵食皆殫意欲以誚敏敏爲言杜重威悉以晉戈甲降寇寇置之鎭州未嘗以北而晉兵皆漢有也從誨不悅敏以印本五經遺從誨從誨謝曰予之所識不過孝經十八章爾敏曰至徳要道於此足矣敏因誦諸侯章曰在上不驕髙而不危制節謹度滿而不溢從誨以爲譏己卽以大�罰敏荊南地狹兵弱介於吳越爲小國自吳稱帝而南漢閩楚皆奉梁正朔歲時貢奉皆假道荊南季興從誨常邀畱其使者掠取其物而諸道以書責誚或發兵加討卽復還之而無愧其後南漢與閩蜀皆稱帝從誨所向稱臣蓋利其賜予俚俗語謂奪攘苟得無愧恥者爲賴子猶言無賴也故諸國皆目爲髙賴子從誨自求郢州不得遂自絕於漢逾年復通朝貢幹佑元年十月卒年五十八贈尙書令謚曰文獻子保融立從誨十五子長曰保勛次保正保融第三子也不知其得立之因保融字徳長從誨時爲節度副使兼峽州刺史從誨卒拜節度使廣順元年封渤海郡王顯徳元年進封南平王世宗徵淮保融遣指揮使魏璘率兵三千出夏口以爲應又遣客將劉扶奉箋南唐勸其內附李景稱臣世宗得保融所與箋大喜賜以絹百匹荊南自後唐以來數歲一貢京師而中間兩絕及世宗時無歲不貢矣保融以爲器械金帛皆土地常產不足以�誠節乃遣其弟保紳來朝世宗益嘉之初季興之鎭梁以兵五千爲牙兵衣食皆給於梁至明宗時歲給以鹽萬三千石後不復給及世宗平淮故命泰州給之保融性迂緩無材能而事無大小皆委其弟保勗其從叔從義謀爲亂爲其徒髙知訓所告徙之松滋而殺之宋興保融懼一歲之間三入貢建隆元年以疾卒年四十一贈太尉謚曰貞懿弟保勗立保勗字省躬從誨第十子也保融卒拜節度使三年保勗疾謂其將梁延嗣曰我疾遂不起兄弟孰可付之後事者延嗣曰公不念貞懿王乎先王寢疾以軍府付公今先王子繼衝長矣保勗曰子言是也卽以繼衝判內外兵馬十一月保勗卒年三十九贈侍中保融之子繼衝立繼衝字成和保勗卒拜節度使湖南周行逢卒子保權立其將張文表作亂建隆四年太祖命慕容延釗等討之延釗假道荊南約以兵過城外繼衝大將李景威曰兵尙權譎城外之約不可信也宜嚴兵以待之判官孫光憲叱之曰汝峽江一民爾安識成敗且中國自周世宗時已有混一天下之志況聖宋受命眞主出邪王師豈易當也因勸繼衝去斥堠封府庫以待繼衝以爲然景威出而嘆曰吾言不用大事去矣何用生爲因扼吭而死延釗軍至繼衝出逆於郊而前鋒遽入其城繼衝亟歸見旌旗甲馬布列衢巷大懼卽詣延釗納牌印太祖優詔復命繼衝爲節度使幹徳元年有事於南郊繼衝上書願陪祠九月具文告三廟率其將吏宗族五百餘人朝於京師拜武寧軍節度使以卒光憲拜黃州刺史其後事具國史

東漢劉旻劉承鈞劉繼恩劉繼元

五代史東漢世家劉旻漢髙祖母弟也初名崇爲人美須髯目重瞳子少無賴嗜酒好博嘗黥爲卒髙祖事晉爲河東節度使以旻爲都指揮使髙祖卽帝位以爲太原尹北京畱守同中書門下平章事隱帝時累加中書令隱帝少政在大臣周太祖爲樞密使新討三叛立大功而與旻素有隙旻頗不自安謂判官鄭珙曰主上幼弱政在權臣而吾與郭公不�時事如何珙曰漢政將亂矣晉陽兵雄天下而地形險固十州徵賦足以自給公爲宗室老不以此時爲計後必爲人所制旻曰子言乃吾意也乃罷上供徵賦收豪傑籍丁民以益兵三年周太祖起魏隱帝遇�旻乃謀舉兵周太祖之自魏入也反狀已白而漢大臣不卽推尊之故未敢卽立乃白漢太后立旻子贇爲漢嗣遣宰相馮道迎贇於徐州當是時人皆知太祖之非實意也旻獨喜曰吾兒爲帝矣何患乃罷兵遣人至京師周太祖少賤黥其頸上爲飛雀世謂之郭雀兒太祖見旻使者具道所以立贇之意因自指其頸以示使者曰自古豈有雕靑天子幸公無以我爲疑旻喜益信以爲然太原少尹李驤曰郭公舉兵犯順其勢不能爲漢臣必不爲劉氏立後因勸旻以兵下太行控孟津以俟變庶幾贇得立贇立而罷兵可也旻大罵曰驤腐儒欲離間我父子命左右牽出斬之驤臨刑嘆曰吾爲愚人畫計死誠宜矣然吾妻病不可獨存願與之俱死旻聞之卽並戮其妻於市以其事白漢以明無他已而周太祖果代漢降封贇湘陰公旻遣牙將李奉書周太祖求贇歸太原而贇已死旻卽慟哭爲李驤立祠歲時祠之乃以周廣順元年正月戊寅卽皇帝位於太原以子承鈞爲太原尹判官鄭珙趙華爲宰相都押衙陳光裕爲宣徽使遣通事舍人李間行使於契丹契丹永康王兀欲與旻約爲父子之國旻乃遣宰相鄭珙致書兀欲稱侄皇帝以叔父事之而已兀欲遣燕王述軋政事令髙勛以冊尊旻爲大漢神武皇帝並稱旻妻爲皇后兀欲性豪漢使者至輒以酒肉困之珙素有疾兀欲彊之飲一夕而以醉卒然兀欲聞旻自立頗幸中國多故乃遣其貴臣述軋髙勛以自愛黃驑九龍十二稻玉帶報聘已而兀欲爲述軋所�述律代立旻遣樞密直學士王得中聘於述律求兵以攻周述律遣蕭禹厥率兵五萬助旻旻出陰地攻晉州爲王峻所敗是歲大寒旻軍凍餒亡失過半明年又攻府州爲折徳扆所敗徳扆因取岢嵐軍周太祖崩旻聞之喜遣使乞兵於契丹契丹遣楊衮將鐵馬萬騎及奚諸部兵五六萬人號稱十萬以助旻旻以張元徽爲先鋒自將騎兵三萬攻潞州李筠遣穆令鈞以步騎三千拒元徽於太平驛元徽擊敗之遂圉潞州是時世宗新卽位以謂旻幸周有大喪而天子新立必不能出兵宜自將以擊其不意自宰相馮道等多言不可世宗意甚銳顯徳元年三月親徵甲午戰於髙平李重進白重贊將左樊愛能何徽將右向訓史彥超居中軍張永徳以禁兵衛蹕旻亦列爲三陣張元徽居東偏楊衮居西偏旻居其中衮望周師謂旻曰勍敵也未可輕動旻奮髯曰時不可失無妄言衮怒而去旻號令東偏先進王得中叩馬諫曰南風甚急非北軍之利也宜少待之旻怒曰老措大毋妄沮吾軍卽麾元徽元徽擊周右軍兵始交愛能徽退走其騎軍亂步卒數千棄甲叛降元徽呼萬歲聲振川谷世宗大駭躬督戰士士卒皆奮命爭先而風勢愈盛旻自麾赤幟收軍軍不可遏旻遂敗日暮旻收餘兵萬人阻澗而止是時周之後軍劉詞將之在後未至而世宗銳於速戰戰已勝詞軍繼至因乘勝追擊之旻又大敗輜重器甲乘輿服禦物皆爲周師所獲旻獨乘契丹黃驑自雕窠嶺間道馳去夜失道山谷間得村民爲鄕導誤趨平陽得佗道以歸而張元徽戰歿於陣楊衮怒旻按兵西偏不戰故獨全軍而返旻歸爲黃驑治�飾以金銀食以三品粒號自在將軍世宗休軍潞州大宴將士斬敗將樊愛能何徽等七十餘人軍威大振進攻太原遣符彥卿史彥超北控忻口以斷契丹援路太原城方四十里周師去城三百步圍之匝自四月至於六月攻之不克而彥卿等爲契丹所敗彥超戰歿世宗遽班師初周師之圍城也旻遣王得中送楊衮以歸因乞援兵於契丹契丹發數萬騎助旻遣得中先還至代州代州將桑珪殺防禦使鄭處謙以城降周並送得中於周世宗召問得中虜助兵多少得中言送衮歸無所求也世宗信之已而契丹敗符彥卿於忻口得中遂見殺旻自敗於髙平已而被圍以憂得疾明年十一月卒年六十子承鈞立承鈞旻次子也少頗好學工書旻卒承鈞遣人奉表契丹自稱男述律答之以詔呼承鈞爲兒許其嗣位初旻常謂張元徽等曰吾以髙祖之業贇之冤義不爲郭公屈爾期與公等勉力以復家國之仇至於稱帝一方豈獲已也顧我是何天子爾亦是何節度使故其僭號仍稱幹佑不攺元不立宗廟四時之祭用家人禮承鈞旣立始赦境內攺幹佑十年曰天會元年立七廟於顯聖宮契丹遣髙勛以兵助承鈞承鈞遣李存與勛攻上黨無所得而還明年世宗北伐契丹下三關契丹使來告急承鈞將發兵而世宗班師乃已宋興昭義節度使李筠叛命遣其將劉繼衝判官孫孚奉表稱臣執其監軍周光遜李廷玉送於太原乞兵爲援承鈞欲謀於契丹繼衝道筠意請無用契丹兵承鈞卽率其國兵自將出團柏谷羣臣餞之汾水僕射趙華曰李筠舉事輕易陛下不圖成敗空國興師臣實憂之承鈞至太平驛封筠隴西郡王筠見承鈞儀衛不備非如王者悔臣之筠因自陳受周氏恩不忍背徳而承鈞與周世仇也聞筠言亦不悅遣宣徽使盧贊監其軍筠心益不平與贊多不�承鈞遣宰相衛融和解之已而筠敗死衛融被執至京師太祖皇帝問融承鈞所以助筠反狀融言不遜太祖命以鐵撾擊其首流血被面融呼曰臣得死所矣太祖顧左右曰此忠臣也釋之命以良藥傅其瘡遣融致書於承鈞求周光遜等約亦歸融太原承鈞不報融遂畱京師承鈞謂趙華曰不聽公言幾至於敗然失衛融盧贊吾以爲恨爾承鈞由此益重儒者以抱腹山人郭無爲參議國政無爲棣州人方顙鳥喙好學多聞善談辯嘗衣褐爲道士居武當山周太祖討李守貞於河中無爲詣軍門上謁詢以當世之務太祖奇之或謂太祖曰公爲漢大臣握重兵居外而延縱橫之士非所以防微慮遠之道也由是太祖不納無爲去隱抱腹山承鈞內樞密使段常識之薦其材承鈞以諫議大夫召之遂以爲相五年宿衛殿直行首王隱劉紹趙鸞等謀作亂事覺被誅其詞連段常乃罷常樞密爲汾州刺史縊殺之自旻世凡舉事必稟契丹而承鈞之立多略契丹遣使者責承鈞攺元援李筠殺段常不以告承鈞惶恐謝罪使者至契丹輒見畱承鈞奉之愈謹而契丹待承鈞益薄承鈞自李筠敗而失契丹之援無復南侵之意地狹產薄以歲輸契丹故國用日削乃拜五臺山僧繼顒爲鴻臚卿繼顒故燕王劉守光之子守光之死以孽子得不殺削髮爲浮圖其後居五臺山爲人多智善商財利自旻世頗以賴之繼顒能講華嚴經四方供施多積蓄以佐國用五臺當契丹界上繼顒常得其馬以獻號添都馬歲率數百匹又於柏谷置銀冶募民鑿山取礦烹銀以輸劉氏仰以足用卽其治建寶興軍繼顒後累官至太師中書令以老病卒追封定王太祖嘗因界上諜者謂承鈞曰君家與周氏爲世讎宜其不屈今我與爾無所間何爲困此一方之人也若有志於中國宜下太行以決勝負承鈞遣諜者復命曰河東土地兵甲不足以當中國之十一然承鈞家世非叛者區區守此蓋懼漢氏之不血食也太祖哀其言笑謂諜者曰爲我語承鈞開爾一路以爲生故終其世不加兵承鈞立十三年病卒其養子繼恩立繼恩本姓薛氏父釗爲卒旻以女妻之生繼恩漢髙祖以釗婿也除其軍籍置之門下釗無材能髙祖衣食之而無所用妻以旻女常居中釗罕得見釗常怏怏因醉拔佩刀刺之傷而不死釗卽自裁旻女後適何氏生子繼元而何氏及旻女皆卒旻以其子承鈞無子乃以二子命承鈞養爲子承鈞立以繼恩爲太原尹承鈞嘗謂郭無爲曰繼恩純孝然非濟世之才恐不能了我家事無爲不對承鈞病臥勤政閣召無爲執手以後事付之承鈞卒繼恩告哀於契丹而後立繼恩服縗裳視事寢處皆居勤政閣而承鈞故執事百司宿衛者皆在太原府廨九月繼恩置酒會諸大臣飲罷臥閣中供奉官侯霸榮率十餘人挺刃入閣閉戶而殺之郭無爲遣人以梯登屋入殺霸榮並其黨初承鈞之語郭無爲也繼恩怨無爲不助己及立欲逐之而未果故霸榮之亂人皆以謂無爲之謀霸榮死口滅而無知者無爲迎繼元而立之繼元爲人忍旻子十餘人皆無可稱者當繼元時有鎬鍇錡錫於繼元爲諸父皆爲繼元所殺獨銑以佯愚獲免承鈞妻郭氏繼元兄弟自少母之繼元妻段氏嘗以小過爲郭氏所責旣而以它疾而卒繼元疑其殺之及立遣嬖者範超圖殺郭氏郭氏方縗服哭承鈞於柩前超執而縊殺之於是劉氏子孫無遺類矣繼元立攺元曰廣運王師北徵繼元閉城拒守太祖以詔書招繼元出降許以平盧軍節度使郭無爲安國軍節度使無爲捧詔色動而並人及繼元左右皆欲堅守以拒命無爲仰天慟哭拔佩刀欲自裁爲左右所持繼元自下執其手延之上坐無爲曰柰何以孤城拒百萬之王師蓋欲動搖並人而並人守意益堅宦者衛徳貴察無爲有異志以告繼元繼元遣人縊殺之初太祖命引汾水浸其城水自城門入而有積艸自城中飄出塞之是時王師頓兵甘艸地中會歲暑雨軍士多疾乃班師王師已去繼元決城下水注之臺駘澤水已落而城多摧圮契丹使者韓知璠時在太原嘆曰王師之引水浸城也知其一而不知其二若知先浸而後涸則並人無類矣太平興國四年王師復北徵繼元窮窘而並人猶欲堅守其樞密副使馬峯老疾居於家舁入見繼元流涕以興亡諭之繼元乃降太宗禦城北髙臺受降以繼元爲右衛上將軍封彭城公其後事具國史

僭號部匯考二十六

元明之際僭號

宋韓

林兒

明外史韓林兒傳林兒欒城人或言李氏子也其先世以燒香惑眾謫徙永年元末政衰林兒父山童益倡言天下大亂彌勒佛下生河南及江淮愚民翕然信之潁州人劉福通與其黨杜遵道羅文素盛文郁等復鼓妖言謂山童宋徽宗八世孫也當主中國乃殺白馬黑牛誓告天地謀起兵以紅巾爲號至正十一年五月事覺福通等遽入潁州以反而山童爲吏所捕誅林兒與其母楊逃入武安山中福通據朱臯破羅山上蔡眞陽確山犯舞陽葉縣陷汝寧及光息二州眾至十餘萬元兵不能禦時徐壽輝等起蘄黃布王三孟海馬等起湘漢芝麻李起丰沛而郭子興亦據濠應之時皆謂之紅軍亦稱香軍十五年二月福通物色林兒得諸碭山夾河迎至亳州立爲皇帝又以爲小明王建國號曰宋攺元龍鳳都於亳拆鹿邑縣太淸宮材以治宮闕尊其母爲皇太后以遵道文郁爲丞相福通與文素平章政事劉六知樞密院事劉六者福通弟也遵道等各遣子入侍遵道寵用事福通疾之陰命甲士撾殺遵道自爲丞相加太保事權一歸福通旣元將大敗福通於太康進圍亳福通挾林兒走安丰逾年遣其黨分道略地李武崔徳破潼關陜虢尋爲元所復十七年武徳陷商州遂下武關以圖關中而毛貴陷膠萊益都濱州山東郡邑多下是年六月福通率眾攻汴梁目分軍三道關先生破頭潘馮長舅沙劉二王士誠趨晉冀白不信大刀敖李喜喜趨關中毛貴守山東勢大振田丰者元鎭守黃河義兵萬戶也叛附福通陷濟寧尋敗走其秋福通兵陷大名遂自曹濮陷衛輝白不信大刀敖李喜喜興元遂入鳳翔屢被察罕帖木兒李思齊等擊破走入蜀十八年田丰復東平濟寧東昌益都廣平順徳毛貴亦數敗元兵進淸滄州據長蘆鎭尋陷濟南益引兵北殺宣慰使董摶霄於南皮陷薊州犯漷州略柳林以逼大都順帝徵四方兵入衛議欲遷都避其鋒大臣諫乃止貴旋被元兵擊敗還據濟南而福通出沒河南北五月攻下汴梁守將竹貞遁去遂迎林兒以都焉關先生破頭潘等又分其軍爲二一出絳州一出沁州逾太行破遼州潞州遂冀寧攻保定不克陷完州掠大同興和塞外諸郡至陷上都毀諸宮殿轉掠遼西抵髙麗十九年陷遼陽殺懿州路總管呂震順帝以上都宮闕盡廢自此不復北巡李喜喜餘黨復陷寧夏略靈武諸邊地林兒本起盜賊無大志又聽命福通徒擁虛名諸將在外者率不遵約束所過焚劫甚至啖老弱爲糧且皆福通故等夷卽福通亦不能制兵𨿽盛威令不行羈縻而已數攻下城邑元兵亦數從其後復之不能守惟毛貴稍有智略其破濟南也立賓興院選用元故官姬宗周等分守諸路又於萊州立屯田三百六十所每屯相距三十里造挽運大車百輛凡官民田十取其二多所規畫故得據山東者三年及察罕帖木兒數破賊盡復關隴是年五月大發秦晉之師會汴城下屯杏花營以諸軍環城而壘林兒兵出戰輒敗嬰城守百餘日食將盡福通計無所出挾林兒從百騎開東門遁還安丰其後宮官屬子女及符璽印章寶貨之屬盡沒於察罕當是時毛貴已爲其黨趙均用所殺有續繼祖者又殺均用所部自相攻擊獨田丰據東平勢稍彊二十年關先生等大寧復犯上都田丰陷保定元遣使招之被殺王士誠久�晉冀至是元將孛羅敗之於臺州遂入東平與丰合福通嘗譴李武崔徳逗撓將罪之二十一年夏兩人叛去降於李思齊時李喜喜關先生等東西轉戰已多走死餘黨自髙麗還寇上都孛羅復擊降之而察罕旣取汴梁遂遣子擴廓討東平脇降田丰王士誠乘勝定山東宋將陳猱頭者獨守益都不下與福通遙相聲援二十二年六月丰士誠乘間刺殺察罕入益都元以兵柄付擴廓圍城數重猱頭等告急福通引兵援遇元師於火星埠大敗還保安丰元兵急攻益都穴地道以入殺丰士誠而械送猱頭於京師林兒勢大窘其明年吳將呂珍圍安丰林兒告急於太祖太祖曰安丰破則張士誠益彊不可不救也遂親率師以往而珍已入其城殺福通矣太祖擊走珍而以林兒歸居之滁州明年太祖爲吳王又二年林兒卒或曰太祖命廖永忠迎林兒歸應天至瓜步覆舟林兒沈於江云初太祖駐和陽值郭子興卒林兒牒子興子天敍爲都元帥張天佑爲右副元帥太祖爲左副元帥時太祖以孤軍保一城而林兒稱宋後四方響應遂用其年號以令軍中比其沒始以明年爲吳元年其年遣大將軍定中原順帝北遁距宋亡僅歲餘雲林兒凡立十二年

天完徐

壽輝

明外史徐壽輝傳壽輝羅田人一名眞一體貌魁岸木彊無他能以販布爲業元末政亂盜賊漸起袁州僧彭瑩玉以妖術與其徒周子旺謀亂事覺子旺伏誅瑩玉逃淮西捕不獲麻城鄒普勝復用其術謂彌勒佛下生當爲世主集黨爲亂求可率眾者以壽輝狀貌特異卽共推之用紅巾爲號時至正十一年秋也九月陷蘄水及黃州路元威順王寬徹不花與其二子帥師擊之爲壽輝將倪文俊所敗二子被獲越月壽輝遂卽蘄水爲都自稱皇帝國號天完建元治平以普勝爲太師未幾陷饒信明年正月漢陽興國別遣普勝陷武昌曾法興陷安陸沔陽中興路二月江州南康及嶽州房州歸州相繼陷三月別將攻袁瑞徽三州破之閏三月吉安七月破昱嶺關遂杭州又自邵武攻福安寧徳諸縣皆下而別令趙普勝等陷池州太平已渡江陷安慶是時承平久州郡皆無守備長吏聞賊來輒棄城走以故所至無不摧破而其將帥無遠略人得自擅恣殺戮民益愁苦無所歸豪傑因之起而元詔令不行閫外文武將吏選懦觀望不盡力浸淫十餘年遂至於亡壽輝起浹歲得名都數十然其後率不能守所陷湖廣江西諸路多爲元帥所復旣又盡收江浙所亡地壽輝勢漸蹙明年五月元合江西江浙兵進逼蘄黃壽輝兵望風潰冬江浙平章卜顏鐵木兒等直搗蘄水拔之獲將相而下四百餘人壽輝逃匿黃梅山中元師追不力壽輝收散亡復出攻掠沔陽襄陽中興武昌漢陽嶽州復相繼陷勢轉熾十六年文俊營都於漢陽迎壽輝居之而自以丞相專政壽輝擁虛位而已頃之文俊略常徳灃衡諸路明年破峽州其部將明玉珍亦盡有蜀地文俊志益驕九月謀�壽輝不果出奔黃州爲部將陳友諒所殺於是天完國政盡歸友諒文俊者沔陽漁家子勇而無禮不卹下故及於難友諒旣得志諸將不附己者漸以計除之二十年夏遂�壽輝采石舟中自稱皇帝壽輝僭號凡十年而亡

漢陳友諒

明外史陳友諒傳友諒沔陽人本姓謝氏祖千一贅於陳因從其姓父普才業漁友諒少讀書略通文義有術者相其先世墓地�期示友諒曰某年當大貴友諒心竊喜嘗爲縣小吏非其好也徐壽輝兵起欲往從之普才止之曰汝漁家子何不守故業作此滅族事友諒不聽曰術者之言此其時矣會壽輝僭號倪文俊用事友諒隸其麾下數有功爲領兵元帥已乘釁襲殺文俊並其兵自稱宣慰使尋稱平章政事是歲元至正十七年天完治平七年也明年安慶又破龍興瑞州因分遣諸將取邵武及吉安而自以兵入撫州已又破建昌贛汀信衢治江州當是時友諒兵最彊太祖初渡江取太平與爲鄰友諒陷元池州太祖遣常遇春等擊取之由是數相攻安慶守將趙普勝者故驍將號雙刀趙初與兪通海等屯巢湖同歸太祖叛去歸友諒引兵爭池州太平數與明兵斗往來掠境上太祖患之啖普勝客使潛入友諒軍間普勝普勝不之覺見友諒使者輒訴功悻悻有徳色友諒屢銜之且疑其貳於己以會師安慶爲名自江州猝至普勝以燒羊逆於雁汊甫登舟友諒卽殺普勝並其軍乃以輕兵襲池州伏發盡覆於九華山下僞使使者告太祖曰戰非吾意也巡邊者�耳其飾詐如此始友諒破龍興其主壽輝欲徙都之友諒不可數遣人阻其行未幾壽輝遽發漢陽次江州江州友諒治所也伏兵郭外迎壽輝入卽閉城門悉殺其所部卽江州爲都奉壽輝以居友諒自稱漢王置王府官屬立府第於城西隅遂挾壽輝東下攻太平太平城堅不可拔乃引巨舟薄城西南士卒緣舟尾攀堞而登遂克之志益驕謀篡位進駐采石磯遣部將陽白事壽輝前陰戒壯士挾鐵撾擊碎其首壽輝旣死以采石五通廟爲行殿舁神像棄之卽皇帝位於其中國號漢攺元大義命天完官屬自太師鄒普勝以下皆仍故官會天大風雨羣臣班沙岸稱賀冠服俱沾濡不能成禮識者知其不終友諒性雄猜好以權術馭下旣卽位盡撫有江西湖廣之境恃其兵彊欲東取應天又爲故將康茂才書所誘引兵直前太祖親總大軍禦之友諒趨江東橋呼茂才不應遂以千艘抵龍灣登岸接戰大敗還趨舟潮落舟膠死者無算亡戰艦數百乘輕舸走張徳勝追及之慈湖焚其舟大戰采石徳勝死馮國勝以五翼軍蹙之友諒出皂旗軍迎戰又大敗遂棄太平遁走江州太祖兵乘勝取安慶其將於光歐普祥皆降明年友諒兵復陷安慶太祖自將伐之收復安慶長驅至江州友諒迎戰敗遂棄江州夜挈妻子奔武昌吳宏以饒降王溥以建昌降胡廷瑞以龍興降友諒忿疆土日蹙治樓船數百艘皆髙數丈飾以丹漆每船三重置走馬棚上下人語聲不相聞櫓箱皆裹以鐵載其家屬百官盡銳圍洪都親督眾屯於撫州門用飛梯衝車諸具百道薄城守將朱文正鄧愈堅守三月不能下太祖自將救之友諒乃撤圍東出鄱陽湖逆戰遇於湖中之康郎山友諒集巨艦連鎖爲陳太祖兵不能仰攻連戰三日幾殆乃縱火焚友諒舟友諒弟友仁等皆燒死友仁號五王眇一目有勇略旣死友諒爲气索是戰也太祖舟𨿽小輕駛漢軍俱艨艟巨艦不利進退故及於敗太祖所乘舟檣白友諒欲並力攻太祖知之令諸舟盡白其檣翌日復戰自辰至午友諒軍大敗友諒欲退保鞋山太祖已先扼湖口邀其歸路持數日友諒謀於眾右金吾將軍曰出湖難宜焚舟登陸直趨湖南圖再舉左金吾將軍曰此示弱也彼以步騎躡我進退失所據大事去矣友諒不能決旣而曰右金吾言是也左金吾以言不用懼舉所部來降右金吾知之亦降友諒益困太祖凡再移友諒書其略曰吾欲與公約從各安一方以俟天命公失計肆毒於我我輕師間出奄有公龍興十一郡猶不自悔禍復構兵端一困於洪都再敗於康山骨肉將土重罹塗炭公卽幸生還亦宜卻帝號革黃屋左纛坐待眞主不則喪家滅姓悔晚矣友諒得書忿恚卒不報久之漢軍乏食突圍出湖口諸將自上流邀擊之大戰涇江口漢軍且斗且走日暮猶不解友諒從舟中引首出有所指撝驟中流矢貫目睛及顱死其軍大潰太子善兒被執太尉張定邊夜挾友諒次子理載其屍遁還武昌友諒之起旣不聽父普才言普才家居漁如故及貴往迎父普才曰汝違吾命吾不知汝死所矣不數歲竟死友諒故豪侈嘗造鏤金�甚工宮中他器物類是漢亡江西行省以�獻太祖嘆息曰此與孟昶七寶溺器何異宜其敗也命有司毀之友諒僭號凡四年理友諒幼子兄善兒被執張定邊率羣臣奉理嗣位攺元徳壽其冬太祖親徵武昌明年春定邊急遣卒夜縋城走嶽州告其丞相張必先入援必先次洪山常遇春擊擒之以徇於城下必先兄呼定邊曰事敗矣善自圖定邊气結默默者良久必先故驍將漢軍號潑張倚爲重見之皆喪沮由是欲降者眾太祖乃遣漢故臣羅復仁入城招理理率定邊等開城門出降入軍門俯伏不敢視太祖見理幼弱掖之起握其手曰吾不汝罪也府庫財物恣理自取師旋應天授爵歸徳侯普才五子長友富次友直又次友諒又次友仁友貴友仁友貴前死鄱陽遂封普才承恩侯友富歸仁伯友直懷恩伯贈友仁康山王命所司立廟祀之以友貴祔理居京師久之邑邑出怨望語帝曰此童孺小過耳恐細人蠱惑不得完朕恩宜處之遠方洪武五年徙理及歸義侯明升於髙麗遣元降臣樞密使延安答理護行賜髙麗王羅綺俾善視之亦徙普才於滁陽

吳張

士誠

明外史張士誠傳士誠小字九四泰州白駒�亭人有弟三人士義士徳士信兄弟並以操舟運鹽爲業緣私作姦利頗輕財好施得羣輩心常鬻鹽諸富家富家多陵侮之或負其直弗酬而弓手丘義尢窘辱士誠甚士誠忿卽率諸弟及壯士李伯升等十八人殺義並滅諸富家縱火焚其居入旁近�招少年起兵鹽丁方苦重役遂共推爲主行過丁溪爲大姓劉子仁者所扼士義中矢死士誠擊走子仁乘勝陷泰州髙郵守李齊諭降之復叛殺行省參政趙璉並陷興化結寨徳勝湖有眾萬餘襲據髙郵元以萬戶告身招之拒不受紿殺李齊自稱誠王國號大周建元天佑是歲元至正十四年也宣慰使也先不花行省平章福壽等討之皆不克乃命右丞相脫脫總大軍出討數敗士誠圍髙郵隳其外城城且下順帝信讒解脫脫兵柄削官爵以他將代之士誠乘間奮擊潰去士誠由是復振淮東饑謀他掠會江陰寇朱英招士誠士誠乃遣士徳由通州渡江入常熟攻據平江並陷湖州松江及常州諸路攺平江爲隆平府士誠自髙郵來都之卽承天寺爲府第踞坐大殿中射三矢於棟以識是歲太祖亦下集慶遣楊憲通好於士誠其書曰昔隗囂稱雄於天水今足下亦擅號於姑蘇事勢相等吾深爲足下喜睦鄰守境古人所貴竊甚慕焉自今信使往來毋惑讒言以生邊釁士誠得書畱憲不報已遣舟師攻鎭江敗去太祖乃遣徐達等攻圍常州士誠遣兵來援大敗失張湯二將乃以書求和請歲輸粟二十萬石黃金五百兩白金三百斤太祖答書責其歸我楊憲歲輸五十萬石士誠復不報初士誠旣得平江卽以兵攻嘉興元守將苗帥楊完者數敗其兵不能克乃遣士徳間道破杭州完者還救復敗歸已而徐達克常州耿炳文取長興吳良等取江陰士誠兵不得四出勢漸蹙思復降元亡何徐達兵徇宜興攻常熟士徳迎戰而敗爲趙普勝所擒士徳小字九六最善戰能得士心浙西地皆其所略定旣被擒士誠大沮遂決計請降於元江浙右丞相達識帖睦邇爲言於朝授士誠太尉官其將吏有差士徳在金陵竟不食死士誠𨿽去僞號擅甲兵土地如故達識帖睦邇在杭與楊完者有隙陰召士誠兵士誠遣史文炳襲殺完者遂有杭州順帝遣使徵糧賜之龍衣禦酒士誠自海道輸糧十一萬石於大都歲以爲常旣而益驕令其下頌功徳邀王爵元不許至正二十三年九月士誠自立爲吳王尊其母曹氏爲王太妃置王府官屬別治府第於城中以士信爲浙江行省左丞相逐達識帖睦邇幽之嘉興元徵糧不復與遂與元絕參軍兪思齊者字中孚泰州人諫士誠曰向爲賊可無貢今爲臣不貢可乎士誠怒抵案僕地思齊卽稱疾引去士誠拓土南抵紹興北逾徐州達於濟寧之金溝西距汝潁濠泗東溥海二千餘里帶甲數十萬以士信及女夫潘元紹爲腹心左丞相徐義李伯升呂珍爲爪牙參軍黃敬夫蔡彥文葉徳新主謀議元學士陳基右丞饒介典文章又好招延賓客所贈遺輿馬居室什器甚具諸僑寓貧無籍者爭趨之士誠爲人外遲重寡言號爲有器量而中實暗弱旣據有吳中吳承平久戶口殷盛士誠漸奢縱怠於政事士信元紹尢好聚斂自金玉珍寶訖古法書名畫無不充牣於家日夜歌舞相娛樂諸將亦偃蹇不用命每有攻戰輒稱疾髙臥邀求官爵美田宅然後起甫至軍所載婢妾樂器踵相躡不絕或大會遊談之士摴蒲蹴踘一不以軍務爲急及喪師失地還士誠槪置不問已復用爲將威權不立故遂致於亡太祖與士誠接境士城數以兵攻常州江陰建徳長興諸全輒不利去而太祖遣邵榮攻湖州胡大海攻紹興常遇春攻杭州亦皆不能下廖永安被執謝再興叛降士誠太祖欲伐吳甚方與陳友諒相持未暇及也友諒亦遣使約士誠夾攻太祖而士誠欲守境觀變許漢使者卒不行太祖旣平武昌師還卽命徐達等規取淮東克泰州通州圍髙郵士誠以舟師溯江來救太祖自將擊走之達等遂拔髙郵取淮安悉定淮北地於是移檄平江數士誠八罪使大將軍徐達副將軍常遇春率兵東伐自太湖趨湖州吳人迎戰於毗山又戰於三里橋皆敗遂圍湖州士誠遣朱暹五太子等以六萬眾來援屯於舊館築五寨自固達遇春築十壘以遮之斷其糧道士誠知事急親督兵至戰於皂林之野又大敗徐志堅敗於東遷潘元紹敗於烏鎭遂破升山水陸寨舊館援絕五太子朱暹呂珍皆降五太子者士誠養子短小精悍能平地躍丈餘又善沒水珍暹皆宿將善戰至是降達等以徇於湖州守將李伯升等以城降嘉興松江相繼降而潘元明亦以杭州降於朱文忠大軍遂攻平江築長圍以困之士誠拒守數月太祖移書招之曰古之豪傑以畏天順民爲賢以全身保族爲智漢竇融宋錢俶是也爾宜三思勿自取族滅爲天下笑士誠得書不報數突圍決戰俱不利李伯升知士誠困甚欲說令降遣所善客逾城詣士誠門告急士誠召之入曰若何言客曰爲公言興亡禍福之計願公安意聽之士誠曰何如客曰公知天數乎昔項羽喑嗚叱�百戰百勝卒敗死垓下天下歸於漢何則天數也公初以十八人入髙郵元兵百萬圍之此時如虎落�一旦元兵潰亂公遂提孤軍東取三吳有地千里甲士數十萬南面稱孤此項羽之勢也誠於此時不忘髙郵之危收召豪傑任以職事撫人民練兵旅有功者賞敗軍者戮號令嚴明百姓樂附不特三吳可保天下不難定也士誠曰足下此時何不言客曰此時𨿽有言公不聽也公子弟親戚將相提兵者自以爲韓白謀畫者自以爲蕭曹僩然視天下不復有人方美衣玉食歌童舞伎日夕酣宴公深居敗一軍不聞失一地不知知亦不問故其事至此士誠曰吾甚悔之足下何以教我客曰我有一策恐公不從也公不聞陳友諒乎跨有荊楚帶甲百萬與江左兵戰於姑孰鏖於彭蠡友諒舉火欲燒江左之船天乃反風焚之友諒兵敗身喪何則天所興人力無如何也今敵攻我益急公始恃湖州援繼恃嘉興又恃杭州今皆失矣獨守此尺寸之城誓以死拒勢極患生猝有變從中起公𨿽欲速死不可得也莫若順天命遣一介使疾馳金陵稱公所以歸義救民之意開城門幅巾待命當不失萬戶侯況嘗告以竇融錢俶故事乎且公之地譬如博者得人之物而復失之於公何損士誠仰視良久曰吾將思之乃謝客竟不降也士誠故有勇勝軍號十條龍者皆驍猛善斗每令被銀鎧錦衣出入陣中亦悉敗溺萬里橋下死最後丞相士信又中�死城中洶洶無固志城遂破士誠收餘眾戰於萬壽寺東街眾散走倉皇歸府第拒戶自縊故部將趙世雄促解之大將軍數遣李伯升潘元紹等諭意瞑目不答舁出葑門入舟不復食至金陵竟自縊死年四十七命具棺葬之方士誠之被圍也語其妻劉曰吾敗且死矣若曹何爲劉答曰君毋憂妾必不負君積薪齊雲樓下及城破驅羣妾登樓令養子辰保縱火焚之亦自縊死有二幼子匿民間不知所終先是黃敬夫等三人用事吳人知士誠必敗有黃菜葉十七字之謠其後卒驗云莫天佑者元末聚眾保無錫州士誠招之不從以兵攻之亦不克士誠旣受元官天佑乃降士誠累表爲同僉樞密院事及平江旣圍他城皆下惟天佑堅守士誠破胡廷瑞急攻之乃降太祖以其多傷我兵誅之李伯升仕吳至司徒旣降命仍故官進中書平章同知詹事府事嘗將兵討平湖廣玆利土酋又爲徵南右副將軍同吳良討靖州蠻後坐胡黨死潘元明以平章守杭州降仍爲行省平章與伯升俱食歲祿七百五十石不治事雲南平以元明署布政司事卒官士誠自起至亡凡十四年

浙東方國珍明外史方國珍傳國珍黃巖人長身黑面體白如瓠力逐奔馬世以販鹽浮海爲業元至正八年有蔡亂頭者行剽海上有司發兵捕之國珍怨家告其通寇國珍殺怨家遂與兄國璋弟國瑛國亡入海聚眾數千人劫運艘梗海道元遣行省參政朵兒只班討之兵敗爲所執脇使請於朝授定海尉尋叛寇溫州元以孛羅帖木兒爲行省左丞督兵討之復敗被執乃遣大司農達識帖木邇招之復降已而汝潁兵起元募舟師守江國珍疑懼復叛殺達魯花赤泰不華亡入海元復遣左丞帖裏帖木耳招之都事劉基言方氏首亂數降數叛不可撫行省以聞於朝國珍使人浮海至京師賂諸權貴卒許降授徽州路治中令散其眾之官國珍不聽命擁船千艘攻陷臺州焚蘇之太倉元復以海道漕運萬戶招之乃受官尋進行省參政俾以兵攻張士誠士誠遣將禦之昆山國珍七戰七捷會士誠亦已降元乃罷兵於是國珍盡有慶元溫臺之地益彊不可制國珍之初作亂也元出空名宣�數十道募人擊賊海濱壯士多應募立功者所司邀重賄不輒與有一家數人死事卒不得官者而國珍之徒一再招諭皆至大官由是民慕爲盜從國珍者日益眾元旣失江淮資國珍舟以通海運重以官爵羈縻之國珍旣得官擁兵侵掠自如元人無以難也有張子善者好縱橫之術說國珍以舟師溯江窺江東北略靑徐遼海國珍不能用謝遣之太祖已取婺州使主簿蔡元剛使慶元國珍謀於其下曰江左號令嚴明恐不能與抗況爲我敵者西有吳南有閩莫若姑示順從籍爲聲援以觀其變眾皆以爲然國珍遣使奉書進黃金五十斤白金百斤文綺百匹太祖復遣鎭撫孫養浩報之國珍請以三郡獻遣次子關爲質太祖卻其質厚賜而遣之復使博士夏煜往拜國珍福建行肖平章事弟國瑛參知政事國樞密分院僉事國珍名獻三郡陰持兩端煜旣至乃詐稱疾自言老不任職惟受平章印識而已太祖察知其情以書諭曰吾始以汝豪傑識時務故命汝專制一方汝顧中懷叵測欲覘我虛實則遣侍子欲卻我官爵則利老病夫智者轉敗爲功賢者因禍成福汝審圖之是時國珍歲歲治海舟爲元漕張士誠粟十餘萬石於京師元累進國珍官至江浙行省左丞相衢國公分省慶元國珍受之如故特以甘言謝太祖絕無內附意及得所諭書竟不省太祖復以書諭曰福基於至誠禍生於反復隗囂公孫述故轍可鑑矣大軍一出不可虛詞解也國珍詐窮始惶懼謝罪以金寶飾鞍馬獻太祖復卻之已而苗帥蔣英等叛殺胡大海持首奔國珍國珍不受自臺州奔福建國璋守臺邀擊之爲所敗被殺太祖遣使弔祭逾年溫人周宗道以平陽來降國珍次子明善守溫以兵爭參軍胡深擊敗之遂下瑞安進兵溫州明善恐乃與國珍謀請歲輸白金三萬兩以給軍賞俟杭州下卽納土入朝太祖遂詔深班師吳元年旣克杭州國珍據境自如遣間諜假貢獻名覘江東成敗又數通好於擴廓帖木兒及陳友定圖爲掎角太祖聞之怒貽書數其十二罪復責軍糧二十萬石國珍集眾議郎中張本仁左丞劉庸等皆言不可從有丘楠者獨爭曰彼所言均非公福也惟智可以決事惟信可以守國惟直可以用兵公經營浙東十餘年矣遷延猶豫計不早定不可謂智卽許之降抑又倍焉不可謂信彼之徵師則有詞矣我實負彼不可謂直幸而扶服請命庶幾可視錢俶乎國珍不聽惟日夜運珍寶治舟楫思航海而已太祖已破平江進兵討之命參政朱亮祖攻臺州國瑛迎戰敗棄城走黃巖復破黃巖進克溫州走明善平南將軍湯和以大軍長驅抵慶元國珍率所部遁入海追敗之盤嶼其部下諸將相次出降和數令人開示以順逆國珍乃遣子關奉表乞降曰臣聞天無所不覆地無所不載王者體天法地於人無所不容臣荷主上覆載之徳舊矣不敢自絕於天地故一陳愚衷臣本庸才遭時多故起身海島非有父兄相藉之力又非有帝制自爲之心方主上霆擊電掣至於婺州臣愚卽遣子入侍固已知主上有今日矣將以依日月之容光望雨露之餘澑而主上推誠布公俾守鄕郡如故吳越事臣遵奉條約不敢妄生節目子姓不戒潛構釁端猥勞問罪之師私心戰兢用是遂俾守者出迎然而未免浮海何也昔孝子之於其親小杖則受大杖則走臣之情事適與此類卽欲面縛待罪闕庭復恐嬰斧鉞之誅使天下後世不知臣得罪之深將謂主上不能容臣豈不累天地大徳哉蓋幕下士詹鼎詞也太祖覽而憐之賜書曰汝違吾諭不卽斂手歸命次且海外負恩實多今者窮踧無聊情詞哀懇迫人於險吾故恥之當爲汝不記前過汝勿自疑遂促國珍入覲面讓之曰若來得毋晚乎國珍頓首謝授廣州西行省左丞食祿不之官數歲卒於京師子禮官廣洋衛指揮僉事關虎賁衛千戶所鎭撫關弟行字明敏善詩承旨宋濂嘗稱之劉仁本字徳元國珍同縣人元末中進士乙科歷官江浙行省左右司郎中與張本仁俱入國珍幕數從名士趙俶謝理朱右等賦詩尢有稱於時國珍海運輸元實仁本司其事朱亮祖之下溫州也獲仁本以還太祖數其罪鞭背漬爛死余官屬從國珍降者皆徙滁州獨赦丘楠以爲韶州知府詹鼎者寧海人有才學爲國珍府都事判上虞有治聲旣至京未見用艸封事萬言候駕出獻之帝爲立馬受讀命丞相官鼎楊憲忌其才沮之例徙梁陜憲敗除畱守經歷遷刑部郎中坐累死

夏明

玉珍

明外史明玉珍傳玉珍隨州玉沙村人身長八尺餘目重瞳子徐壽輝起玉珍與裏中父老謀避兵父老曰足下素剛直儻能集壯勇宗鄕裏眾所願也乃團結千餘人屯靑山推玉珍爲屯長及壽輝稱帝使人招玉珍曰來則共富貴不來舉兵屠之玉珍引其眾降以元帥守沔陽與元將哈麻禿戰湖中飛矢中右目目遂眇久之玉珍率斗船五十艘掠糧川峽間將引還時元右丞完者都鎭重慶義兵元帥楊漢應募至欲殺之而並其軍不克漢走出峽遇玉珍爲言重慶無重兵而完者都與右丞哈麻禿不相能若回船出不意襲之可取而有也玉珍意未決部將戴壽直前曰機不可失分船爲二半貯糧歸沔陽半因漢兵攻重慶不濟則掠財物而還玉珍從其策竟走完者都執哈麻禿以獻壽輝以玉珍爲隴蜀行省右丞已而完者都自果州來會平章朗革歹參政趙資謀復重慶屯嘉定之大佛寺玉珍遣義弟明二禦之明二者黃陂人有智勇玉珍寵愛之使從己姓或呼明三奴其後復姓名曰萬勝二趨攻嘉定相持半年不下玉珍乃親率眾圍之遣二以輕兵襲陷成都虜朗革歹及資妻子以歸朗革歹妻自沈於江以資妻子徇嘉定招資降資引弓射殺妻又欲射其子眾以盾護之乃免俄城破擒資及完者都朗革歹歸於重慶館諸治平寺欲使爲已用三人者執不可乃斬於市以禮葬之蜀人謂之三忠於是諸郡縣相次來附居無何陳友諒�其君壽輝而自立玉珍曰與友諒俱臣徐氏顧悖逆如此命以兵塞瞿唐絕不與通立壽輝廟於城南隅歲時致祀眾推玉珍爲隴蜀王玉珍以元進士劉楨爲參謀朝夕侍講論楨字維周瀘州人嘗爲大名路經歷棄官歸家玉珍之攻重慶也道瀘部將劉澤民曰是間有劉維周者能文章政事可大任也玉珍往見之與語大悅卽日延至舟中尊禮備至玉珍稱王之次年楨屏人說曰西蜀形勝地東有瞿唐北有劍閣沃野千里自遭靑巾之虐人物雕耗大王撫而有之休養傷殘之民用賢治兵可以立不世業當於此時稱大號以系人心玉珍駭然曰此非我敢望也楨曰大王所部皆四方之人若謙讓猶豫一旦將士思鄕土瓦解星散大王孰與建國乎玉珍猶不聽翌日楨又言玉珍乃謀於眾以明年春僭卽皇帝位於重慶國號大夏建元天統立妻彭氏爲皇后子升爲皇太子效周制六卿以戴壽爲冢宰萬勝爲司馬張文炳爲司空向大亨莫仁壽爲司寇吳友仁鄒興爲司徒劉楨爲宗伯牟圖南爲翰林院承旨分蜀地爲八道更置府州縣官名是歲元至正二十二年也蜀兵�諸國爲弱勝兵不滿萬人玉珍素無遠略然性節儉頗好文學折節下士旣卽位設國子監以教公卿子弟設提舉司教授所以教州縣生徒建社稷宗廟求雅樂開進士科定賦稅額以十分取一爲則蜀人悉便安之皆劉楨爲之謀也其秋廷試進士賜董重璧等及第出身有差又下詔除釋老二氏教然猶令民間持彌勒佛號以己從壽輝起兵壽輝本倡言彌勒佛出世故也其明年出師攻雲南遣勝由界首興由建昌指揮李某由八番三道並進鄒李皆不至惟勝抵雲南梁王孛羅走營金馬山又明年挾大理兵擊勝勝以孤軍無繼引還重慶復遣興取巴州又明年更六卿爲中書省樞密院以壽勝爲左右丞相大亨文炳知樞密院事興鎭成都友仁鎭保寧仁壽鎭夔關皆平章事竇英鎭播州姜�鎭夷陵皆參知政事荊玉鎭永寧商希孟鎭黔南皆宣慰使是歲遣勝取興元遣參政江儼通好於太祖太祖遣都事孫養浩報聘遺玉珍書曰足下處西蜀予處江左蓋與漢季孫劉相類近者王保保以鐵騎勁兵虎踞中原其志殆不在曹操下使有謀臣如攸彧猛將如遼郤予兩人能髙枕無憂乎予與足下實唇齒邦願以孫劉相吞噬爲鑑自後信使往返不絕其冬蜀中星隕如雨明年春玉珍病革召壽等諭曰西蜀險固若協力同心左右嗣子則可以自守不然後事非我知所也遂卒凡立五年年三十六子升嗣葬玉珍於江水之北號永昌陵上廟號曰太祖升旣嗣位攺元開熙尊母彭氏爲皇太后權同聽政升甫十歲諸大臣皆粗暴不肯相下而萬勝與張文炳有隙密遣人殺文炳文炳所善玉珍養子明昭出入禁中復矯彭氏旨召勝縊殺之勝開國功最多死不以罪蜀人多憐之者吳友仁自保寧移檄以淸君側爲名升命戴壽討之友仁遺壽書曰不誅昭則國必不安眾必不服昭朝誅吾當夕至壽乃奏誅昭友仁入朝謝罪於是諸大臣用事而友仁尢專恣國柄旁落天統之業衰矣萬勝旣死劉楨爲右丞相後三年卒是歲升遣使告哀於太祖已又遣使入聘太祖亦遣侍禦史蔡哲報之升嗣位之三年是爲明洪武元年太祖克元都升奉書稱賀其明年太祖遣使求大木升遂並獻方物帝賜璽書答之其冬遣平章楊璟諭升歸朝升不能從又明年興元守將以城迎降於明師吳友仁數往攻之不克是歲明遣使假道徵雲南升不奉詔又明年乃命徵西將軍湯和率副將軍廖永忠等以舟師由瞿唐趨重慶前將軍傅友徳率副將軍顧時等以步騎由秦隴趨成都伐夏初壽言於升曰以王保保李思齊之彊猶莫能與明抗況吾蜀乎一旦有警計安出友仁曰不然吾蜀襟山帶江非中原比莫若外假交好以緩敵內修武事以示備升以爲然遣莫仁壽以鐵索橫斷瞿唐峽口至是又遣壽友仁鄒興等益兵爲助遂北倚羊角山南倚南城寨鑿兩崖石壁引鐵索爲飛橋用木板置炮以拒明師和軍不能進又遣兵北守金牛隘友徳覘階文無備進破二州又破綿州壽乃畱興等守瞿唐而自與友仁還會向大亨之師以援漢州數戰皆大敗壽大亨走保成都友仁走保保寧會永忠亦破瞿唐關飛橋鐵索皆燒斷興中矢死夏人皆潰遂破夔州師次銅鑼峽升震恐右丞劉仁勸奔成都升母彭泣曰成都可到亦僅延旦夕命耳仁曰柰何彭曰大軍所過勢如破竹不如早降以活民命升卽遣使賫表乞降於是面縛銜璧輿櫬與母彭及官屬降於軍門和受璧永忠解縛承旨撫慰下令諸將不得有所侵擾而壽大亨亦以成都降於友徳悉送升等京師升旣至詔禮官議受降禮禮臣奏言皇帝禦奉天殿明升等俯伏待罪午門外有司宣制赦如孟昶降宋故事帝曰升幼弱事由臣下與孟昶異宜免其伏地上表待罪之儀是日授升爵歸義侯賜第京師冬十月和等悉定川蜀諸縣郡執友仁於保寧遂班師壽大亨仁壽皆鑿舟自沈死丁世貞者文州守將也友徳攻文州據險力戰汪興祖死焉文州破遁去已復以兵破文州殺朱顯忠友徳擊走之夏亡復集餘眾攻秦州兵敗爲其下所殺友仁至京師帝以其寇漢中首造兵端令明氏失國僇於市明年徙歸義侯升於髙麗

僭號部藝文一

項羽本紀贊

史記太史公曰吾聞之周生曰舜目蓋重瞳子又聞項羽亦重瞳子羽豈其苗裔耶何興之暴也夫秦失其政陳涉首難豪傑�起相與並爭不可勝數然羽非有尺寸乘勢起隴畝之中三年遂將五諸侯滅秦分裂天下而封王侯政由羽出號爲霸王位𨿽不終近古以來未嘗有也及羽背關懷楚放逐義帝而自立怨王侯叛己難矣自矜功伐奮其私智而不師古謂霸王之業欲以力徵經營天下五年卒亡其國身死東城尙不覺寤而不自責過矣乃引天亡我非用兵之罪也豈不謬哉

王莽傳贊

漢書王莽始起外戚折節力行以要名譽宗族稱孝師友歸仁及其居位輔政成哀之際勤勞國家直道而行動見稱述豈所謂在家必聞在國必聞色取仁而行違者邪莽旣不仁而有佞邪之材又乘四父歷世之權遭漢中微國統三絕而太后壽考爲之宗主故得肆其姦慝以成篡盜之禍推是言之亦大時非人力之致矣及其竊位南面處非其據顚覆之埶險於桀紂而莽晏然自以黃虞復出也乃始恣睢奮其威詐滔天虐民窮凶極惡毒流諸夏亂延蠻貉猶未足逞其欲焉是以四海之內囂然喪其樂生之心中外憤怨遠近俱發城池不守支體分裂遂令天下城邑爲虛丘�發掘害�生民辜及朽骨自書傳所載亂臣賊子無道之人考其禍敗未有如莽之甚者也昔秦燔詩書以立私議莽誦六蓺以文姦言同歸殊塗俱用滅亡皆炕龍絕气非命之運紫色聲余分閏位聖王之驅除云爾

王昌劉永張步李憲彭寵盧芳列傳論

後漢書傳稱盛徳必百世祀孔子曰寬則得眾夫能得眾心則百世不忘矣觀更始之際劉氏之遺恩餘烈英雄豈能抗之哉然則知髙祖孝文之寬仁結於人心深矣周人之思召公愛其甘棠又況其子孫哉劉氏之再受命蓋以此乎若數子者豈有國之遠圖哉因時擾攘苟恣縱而已耳然猶以附假宗室能掘彊歲月之閒觀其智略固無足以禪漢祖發其英靈者也

隗囂傳論

同前隗囂援旗�族假制明神迹夫創圖首事有以識其風矣終於孤立一隅介於大國隴坻𨿽隘非有百二之埶區區兩郡以禦堂堂之鋒至使窮廟策竭徵徭身歿眾解然後定之則知其道有足懷者所以棲有四方之桀士至投死絕亢而不悔者矣夫功全則譽顯業謝則釁生回成喪而爲其議者或未聞焉若囂命會符運敵非天力𨿽坐論西伯豈多嗤乎

公孫述傳論

同前昔趙佗自王番禺公孫亦竊帝蜀漢推其無他功能而至於後亡者將以地邊處遠非王化之所先乎述𨿽爲漢吏無所馮資徒以文俗自�遂能集其志計道未足而意有餘不能因隙立功以會時變方乃坐飾邊幅以髙深自安昔吳起所以�魏侯也及其謝臣屬審廢興之命與夫泥首銜玉者異日談也

苻堅記載論

晉書自兩京殄覆九土分崩干戈日用戰爭方興猶逐鹿之並驅若瞻烏之靡定苻洪擅蠻陬之桀黠乘羯寇之危亡乃附款江東而志圖關右禍生蠆毒未逞狼心健旣承家克隆凶緒率思歸之眾投山西之隙據億丈之巖險總三秦之果銳敢窺大寶遂竊鴻名狡數姦雄有可言矣長生慘虐�自率由睹辰象之災謂法星之夜飲忍生靈之命疑猛虎之朝饑但肆毒於刑殘曾無心於戒懼招亂速禍不亦宜乎永固雅量瑰姿變夷從夏�魚龍之謠詠挺艸付之休徵�剪姦回纂承僞歷遵明王之徳教闡先聖之儒風撫育黎元憂勤庶政王猛以宏材緯軍國苻融以懿戚贊經綸權薛以諒直進規謨鄧張以忠勇恢威略雋賢效足杞梓呈才文武兼施徳刑具舉乃平燕定蜀擒代吞涼跨三分之二居九州之七遐荒慕義幽險宅心因止馬而獻歌托棲鸞以成頌因以功侔曩烈豈直化洽當年𨿽五胡之盛莫之比也旣而足以誇世愎諫違謀輕敵怒鄰窮兵黷武懟三正之未�恥五運之猶乖傾率土之師起滔天之寇自謂戰必勝攻必取便欲鳴鸞禹穴駐蹕疑山疏爵以侯楚材築館以須歸命曾弗知人道助順神理害盈𨿽矜涿野之彊終致昆陽之敗遂使凶渠候隙狡寇伺間步搖啟其禍先燒當乘其亂極宗社遷於他族身首二於賊臣貽戒將來取笑天下豈不哀哉豈不謬哉苻丕承亂僭竊尋及傾敗斯可謂天人所廢人不能支苻登集離散之兵厲死休之志𨿽眾寡不敵難以立功而義烈慷慨有足稱矣

禿發烏孤記載論

同前禿發累葉酋豪擅彊邊服控弦玉塞躍馬金山候滿月而窺兵乘折膠而縱鏑禮容勿被聲教斯阻烏孤納苻渾之策治兵以討不賓鹿孤從史皓之言建學而延冑子遂能開疆河右抗衡彊國道由人弘抑此之謂�檀承累捷之銳藉二昆之資摧呂氏算無遺策取姑臧兵不血刃武略雄圖比蹤前烈旣而叨竊重位盈滿易期窮兵以逞其心縱慝自貽其獘地奪於蒙遜勢衄於赫連覆國喪身猶爲幸也昔宋殤好戰致災於華督楚靈黷武取殺於幹溪異代同亡其於�檀見之矣

辧亡論上

陸機昔漢氏失禦姦臣竊命禍基京畿毒徧宇內皇綱弛頓王室遂卑於是羣雄蜂駭義兵四合吳武烈皇帝慷慨下國電發荊南權略紛紜忠勇伯世威稜則夷羿震蕩兵交則醜類授馘遂掃淸宗祊烝禋皇祖於時云興之將帶州焱起之師跨邑哮啖之羣風驅熊羆之眾霧合𨿽兵以義動同盟戮力然皆包藏禍心阻兵怙亂或師無謀律喪威稔寇忠規武節未有如此其著者也武烈旣沒長沙桓王逸才命世弱冠秀發招覽遺老與之述業神兵東驅奮寡犯眾攻無堅城之將戰無交鋒之敵誅叛柔服而江外底定飭法修師則威徳翕赫賓禮名賢而張昭爲之雄交禦豪俊而周瑜爲之傑彼二君子皆弘敏而多奇雅達而聰哲故同方者以類附等契者以气集江東蓋多士矣將北伐諸華誅鉏干紀旋皇輿於夷庚反帝座於紫闥挾天子以令諸侯淸天步而歸舊物戎車旣次羣凶側目大業未就中世而殞用集我大皇帝以奇蹤襲逸軌睿心因令圖從政資於故實播憲稽乎遺風而加之以篤敬申之以節儉疇諮俊茂好謀善斷束帛旅於丘園旌命交於塗巷故豪彥尋聲而響臻志士晞光而景騖異人輻輳猛士如林於是張公爲師傅周瑜陸公魯肅呂蒙之疇入爲腹心出爲股肱甘寧淩統程普賀齊朱桓朱然之徒奮其威韓當潘璋黃蓋蔣欽周泰之屬宣其力風雅則諸葛瑾張承步騭以名聲光國政事則顧雍潘浚呂範呂岱以器任幹職奇偉則虞翻陸績張惇以風義舉政奉使則趙咨沈珩以敏達延譽術數則吳範趙達以禨祥協徳董襲陳武殺身以衛主駱統劉基彊諫以補過謀無遺計舉不失策故遂割據山川跨制荊吳而與天下爭衡矣魏氏嘗藉戰勝之威率百萬之師浮鄧塞之舟下漢陰之眾羽楫萬計龍躍順流銳師千里虎步原隰謨臣盈室武將連衡喟然有吞江滸之志一宇宙之气而周瑜驅我偏師黜之赤壁喪旗亂轍僅而獲免收迹遠遁漢王亦憑帝王之號帥巴漢之人乘危騁變結壘千里志報關羽之敗圖收湘西之地而我陸公亦挫之西陵覆師敗績困而後濟絕命永安續以濡須之寇臨川摧銳蓬蘢之戰孑輪不返由是二邦之將喪气挫鋒勢衄財匱而吳菀然坐乘其獘故魏人請好漢氏乞盟遂躋天號鼎跱而立西界庸益之郊北裂淮漢之涘東苞百越之地南括羣蠻之表於是講八代之禮搜三王之樂告類上帝拱揖羣後武臣毅卒循江而守長棘勁鍛望焱而奮庶尹盡規於上黎元展業於下化協殊裔風衍遐圻乃俾一介行人撫巡外域巨象逸駿擾於外閒明珠瑋寶耀於內府珍瑰重迹而至奇玩應響而赴輶軒騁於南荒輣息於朔野黎庶免干戈之患戎馬無晨服之虞而帝業固矣大皇旣沒幼主�朝姦回肆虐景皇聿興虔修遺憲政無大闕守文之良主也降及歸命之初典刑未滅故老猶存大司馬陸公以文武熙朝左丞相陸凱以謇諤盡規而施績範愼以威重顯丁奉鍾離斐以武毅稱孟宗丁固之徒爲公卿樓元賀邵之屬掌機事元首𨿽病股肱猶良爰逮末葉羣公旣喪然後黔首有瓦解之患皇家有土崩之釁歷命應化而微王師躡運而發卒散於陣眾奔於邑城池無藩籬之固山川無溝阜之勢非有工輸云梯之械智伯灌激之害楚子築室之圍燕人濟西之隊軍未浹辰而社稷夷矣𨿽忠臣孤憤烈士死節將奚救哉夫曹劉之將非一世所選向時之師無曩日之眾戰守之道抑有前符險阻之利俄然未攺而成敗貿理古今詭趣何哉彼此之化殊授任之才異也

辧亡論下昔三方之王也魏人據中夏漢氏有氓益吳制荊揚而奄有交廣曹氏𨿽功濟諸夏虐亦深矣其民怨劉公因險以飭智功已薄矣其俗陋夫吳桓王基之以武太祖成之以徳聰明睿達懿度弘遠矣其求賢如不及卹民如稚子接士盡盛徳之容親仁罄丹府之愛拔呂蒙於戎行識潘浚於系虜推誠信士不卹人之我欺量能授器不患權之我逼執鞭鞠躬以重陸公之威悉委武衛以濟周瑜之師卑宮菲食丰功臣之賞披懷虛己納謨士之算故魯肅一面而自托士燮蒙險而效命髙張公之徳而省遊田之娛賢諸葛之言而割情欲之歡感陸公之規而除刑法之煩奇劉基之議而作三爵之誓屏气局蹐以伺子明之疾分滋損甘以育淩統之孤登壇慷慨歸魯子之功削投惡言信子瑜之節是以忠臣競盡其謨志士咸得肆力洪規遠略固不厭夫區區者也百官苟合庶務未遑初都建業羣臣請備禮秩天子辭而不許曰天下其謂朕何宮室輿服蓋慊如也爰及中葉天人之分旣定百度之缺粗修𨿽醲化懿綱未齒乎上代抑其體國經民之具亦足以爲政矣地方幾萬里帶甲將百萬其野沃其兵練其器利其財丰東負滄海西阻險塞長江制其區宇峻山帶其封域國家之利未巨有弘於玆者也借使守之以道禦之有術惇率遺典勤民謹政循定策守常險則可以長世永年未有危亡之患也或曰吳蜀唇齒之國蜀滅則吳亡理則然矣夫蜀蓋藩援之與國而非吳人之存亡也何則其郊境之接重山積險陸無長轂之徑川阨流迅水有驚波之艱𨿽有銳師百萬啟行不過千夫舳艫千里前驅不過百艦故劉氏之伐陸公諭之長蛇其勢然也昔蜀之初亡朝臣異謀或欲積石以險其流或欲機械以禦其變天子總羣議而諮之大司馬陸公公以四瀆天地之所以節宣其气固無可遏之理而機械則彼我之所共彼若棄長技以就所屈卽荊揚而爭舟楫之用是天贊我也將謹守峽口以待禽耳逮步闡之亂憑寶城以延彊寇重資幣以誘羣蠻於時大邦之眾云翔電發懸旍江介築壘遵渚襟帶要害以止吳人之西而巴漢舟師沿江東下陸公以偏師三萬北據東坑深溝髙壘按甲養威反虜踠迹待戮而不敢北窺生路彊寇敗績宵遁喪師大半分命銳師五千西禦水軍東西同捷獻俘萬計信哉賢人之謀豈欺我哉自是烽燧罕警封域寡虞陸公沒而潛謀兆吳釁深而六師駭夫太康之役眾未盛乎曩日之師廣州之亂禍有愈乎向時之難而邦家顚覆宗廟爲墟嗚呼人之云亡邦國殄瘁不其然與易曰湯武革命順乎天或曰亂不極則治不形言帝王之因天時也古人有言曰天時不如地利易曰王侯設險以守其國言爲國之恃險也又曰地利不如人和在徳不在險言守險之由人也吳之興也參而由焉孫卿所謂合其參者也及其亡也恃險而已又孫卿所謂捨其參者也夫四州之氓非無眾也大江之南非乏俊也山川之險易守也勁利之器易用也先政之策易循也功不興而禍遘者何哉所以用之者失也是故先王達經國之長規審存亡之至數謙己以安百姓惇厚以致人和寬衝以誘俊乂之謀慈和以結士民之愛是以其安也則黎元與之同慶及其危也則兆庶與之共患安與眾同慶則其危不可得也危與下共患則其難不足卹也夫然故能保其社稷而固其土宇麥秀無悲殷之思黍離無湣周之感矣

十國世家序

五代史嗚呼自唐失其政天下乘時黥髡盜販衮冕峨巍吳曁南唐姦豪竊攘蜀險而富漢險而貧貧能自彊富者先亡閩陋荊蹙楚開蠻服剝剽勿堪吳越其尢牢牲視人嶺蜑遭劉百年之間並起爭雄山川亦絕風气不通語曰淸風興羣陰伏日月出爝火息故眞人作而天下同作十國世家

吳世家論

同前嗚呼盜亦有道信哉行密之書稱行密爲人寬仁雅信能得士心其將蔡儔叛於廬州悉毀行密墳墓及儔敗而諸將皆請毀其墓以報之行密嘆曰儔以此爲惡吾豈復爲邪嘗使從者張洪負劍而侍洪拔劍擊行密不中洪死復用洪所善陳紹負劍不疑又嘗罵其將劉信信忿奔孫儒行密戒左右勿追曰信豈負我者邪其醉而去醒必復來明日果來行密起於盜賊其下皆驍武雄暴而樂爲之用者以此也故二世四主垂九十年及渥以下政在徐溫於此之時天下大亂中國之禍篡�相尋而徐氏父子區區詐力裴回三主不敢輕取之何也豈其恩威亦有在人者歟

前蜀世家論

同前嗚呼自秦漢以來學者多言祥瑞𨿽有善辯之士不能祛其惑也予讀蜀至於龜龍麟鳳騶虞之類世道所謂王者之嘉瑞莫不畢出於其國異哉然考王氏之所以興亡成敗者可以知之矣或以爲一王氏不足以當之則視時天下治亂可以知之矣龍之爲物也以不見爲神以升云行天爲得志今偃然暴露其形是不神也不上於天而下見於水中是失職也然其一何多歟可以爲妖矣鳳皇鳥之遠人者也昔舜治天下政成而民悅命夔作樂樂聲和鳥獸聞之皆鼓舞當是之時鳳皇適至舜之史因並記以爲美後世因以鳳來爲有道之應其後鳳皇數至或出於庸君繆政之時或出於危亡大亂之際是果爲瑞哉麟獸之遠人者也昔魯哀公出獵得之而不識蓋索而獲之非其自出也故孔子書於春秋曰西狩獲麟者譏之也西狩非其遠也獲麟惡其盡取也狩必書地而哀公馳騁所涉地多不可徧以名舉故書西以包眾地謂其舉國之西皆至也麟人罕識之獸也以見公之窮山竭澤而盡取至於不識之獸皆搜索而獲之故曰譏之也聖人已沒而異端之說興乃以麟爲王者之瑞而附以符命讖緯詭怪之言鳳常出於舜以爲瑞猶有說也及其後出於亂世則可以知其非瑞矣若麟者前有治世如堯舜禹湯文武周公之世未嘗一出其一出而當亂世然則孰知其爲瑞哉龜元物也污泥川澤不可勝數其死而貴於卜官者用適有宜爾而戴氏禮以其在宮沼爲王者難致之瑞戴禮雜出於諸家其失亦以多矣騶虞吾不知其何物也詩曰吁嗟乎騶虞賈誼以爲騶者文王之囿虞虞官也當誼之時其說如此然則以之爲獸者其出於近世之說乎夫破人之惑若難與爭於篤信之時待其有所疑焉然後從而攻之可也麟鳳龜龍王者之瑞而出於五代之際又皆萃於蜀此𨿽好爲祥瑞之說者亦可疑也因其可疑而攻之庶幾惑者有以思焉

吳越世家論

同前嗚呼天人之際爲難言也非徒自古術者好奇而幸中至於英豪艸竊亦多自托於妖祥豈其欺惑愚眾有以用之歟蓋其興也非有功徳漸積之勤而黥髡盜販倔起於王侯而人亦樂爲之傳歟考錢氏之始終非有徳澤施其一方而百年之際虐用其人甚矣其動於气象者豈非其孽歟是時四海分裂不勝其暴又豈皆然歟是皆無所得而推歟術者之言不中者多而中者少而人特喜道其中者歟

十國世家年譜序

同前嗚呼堯舜盛矣三代之王功有餘而徳不足故皆更始以自新由是攺正朔矣至於後世遂名年以建元及僭竊交興而稱號紛雜則不可以不別也五代十國稱帝攺元者七吳越荊楚常行中國年號然予聞於故老謂吳越亦嘗稱帝攺元而求其事迹不可得頗疑吳越後自諱之及旁采閩楚南漢諸國之書與吳越往來者多矣皆無稱帝之事獨得其封落星石爲寶石山制書稱寶正六年辛卯則知其嘗攺元矣辛卯長興二年乃鏐之末世也然不見其終始所因故不得而備列錢氏訖五代嘗外尊中國豈其張軌之比乎十國皆非中國有也其稱帝攺元與不未足較其得失故並列之作十國世家年譜

項籍論

宋蘇洵吾嘗論項籍有取天下之才而無取天下之慮曹操有取天下之慮而無取天下之量劉備有取天下之量而無取天下之才故三人終其身無成焉且夫不有所棄不可以得天下之勢不有所忍不可以盡天下之利是故地有所不取城有所不攻勝有所不就敗有所不避其來不喜其去不怒肆天下之所爲而徐制其後乃克有濟嗚呼項籍有百戰百勝之才而死於垓下無惑也吾於其戰巨鹿也見其慮之不長量之不大未嘗不怪其死於垓下之晚也方籍之渡河沛公始整兵向關籍於此時若急引軍趨秦及其鋒而用之可以據咸陽制天下不知出此而區區與秦將爭一旦之命旣全巨鹿而猶徘徊河南新安間至函谷則沛公入咸陽數月矣夫秦人旣已安沛公而讎籍則其勢不得彊而臣故籍𨿽遷沛公漢中而卒都彭城使沛公得還定三秦則天下之勢在漢不在楚楚𨿽百戰百勝尙何益哉故曰兆垓下之死者巨鹿之戰也或曰𨿽然籍必能入秦乎曰項梁死章邯謂楚不足慮故移兵伐趙有輕楚心而良將勁兵盡於巨鹿籍誠能以必死之士擊其輕敵寡弱之師入之易耳且亡秦之守關與沛公之守善否可知也沛公之攻關與籍之攻善否又可知也以秦之守而沛公攻入之沛公之守而籍攻入之然則亡秦之守籍不能入哉或曰秦可入矣如救趙何曰虎方捕鹿羆據其穴摶其子虎安得不置鹿而返返則碎於羆明矣軍志所謂攻其必救也使籍入關王離涉間必釋趙自救籍據關逆擊其前趙與諸侯救者十餘壁躡其後覆之必矣是籍一舉解趙之圍而收功於秦也戰國時魏伐趙齊救之田忌引兵疾走大梁因存趙而破魏彼宋義號知兵殊不達此屯安陽不進而曰待秦敝吾恐秦未敝而沛公先據關矣籍與義俱失焉是故古之取天下者常先圖所守諸葛孔明棄荊州而就西蜀吾知其無能爲也且彼未嘗見大險也彼以爲劍門者可以不亡也吾嘗觀蜀之險其守不可出其出不可繼兢兢而自完猶且不給而何足以制中原哉若夫秦漢之故都沃土千里洪河大山眞可以控天下又烏事夫不可以措足如劍門者而後曰險哉今夫富人必居四通五達之都使其財布出於天下然後可以收天下之利有小丈夫者得一金櫝而藏諸家拒戶而守之嗚呼是求不失也非求富也大盜至劫而取之又焉知其果不失也

僭號部藝文二詩

吳鼓吹曲十二曲

吳韋昭

炎精缺古今樂錄曰炎精缺者言漢室衰孫堅奮迅猛志念在匡救王迹始乎此也當漢朱鷺炎精缺漢道微皇綱弛政徳違眾姦熾民罔依赫武烈越龍飛陟天衢耀靈威鳴雷鼓抗電麾撫幹衡鎭地機厲虎旅騁熊羆發神聽吐英奇張角破邊韓羈宛潁平南土綏神武章渥澤施金聲震仁風馳顯髙門啟皇基統罔極垂將來

漢之季

漢之秀者言孫堅悼漢之微痛董卓之亂興兵奮擊功蓋海內也當漢思悲翁漢之季董卓亂桓桓武烈應時運義兵興雲旗建厲六師羅八陣飛鳴鏑接白刃輕騎發介士奮醜類震使眾散劫漢主遷西館雄豪怒元惡僨赫赫皇祖功名聞

攄武師

攄武師者言孫權卒父之業而徵伐也當漢艾如張攄武師斬黃祖攘夷凶族革平西夏炎炎大烈震天下

伐烏林

伐烏林者言魏武旣破荊州順流東下欲來爭鋒孫權命將周瑜逆擊之於烏林而破走也當漢上之回曹操北伐拔柳城乘勝席捲遂南徵劉氏不睦八郡震驚眾旣降操屠荊舟車十萬揚風聲議者狐疑慮無成賴我大皇發聖明虎臣雄烈周與程破操烏林顯章功名

秋風

秋風者言孫權悅以使民民忘其死也當漢擁離秋風揚沙塵寒露沾衣裳角弓持弦急鳩鳥化爲鷹邊垂飛羽檄寇賊侵界疆跨馬披介冑慷慨懷悲傷辭親向長路安知存與亡窮達固有分志士思立功思立功邀之戰�身逸獲髙賞身沒有遺封

克皖城

克皖城者言魏武志圖並兼而令朱光爲廬江太守孫權親徵光破之於皖城也當漢戰城南克滅皖城遏寇賊惡此凶孽阻姦慝王師赫徵眾傾覆除穢去暴戢兵革民得就農邊境息誅君弔民昭至徳

關背徳

關背徳者言蜀將關羽背棄吳徳心懷不軌孫權引師浮江而擒之也當漢巫山髙關背徳作鴟張割我邑城圖不祥稱兵北伐圍樊襄陽嗟臂大於股將受其殃巍巍夫聖主睿徳與元通與元通親任呂蒙泛舟洪泛池溯涉長江神武一何桓桓聲烈正與風翔歷撫江安城大據郢邦虜羽授首百蠻咸來同盛哉三比隆

通荊門

通荊門者言孫權與蜀交好齊盟中有關羽自朱之戎蠻樂亂生變作患蜀疑其眩吳惡其詐乃大治兵終復初好也當漢上陵荊門限巫山髙峻與云連巒夷阻其險歷世懷不賓漢王據蜀郡崇好結和親乖微中情疑讒夫亂其間大皇赫斯怒虎臣勇气震蕩滌幽藪討不恭觀兵揚炎耀厲鋒整封疆整封疆闡揚威武容功赫戲洪烈炳章邈矣帝皇世聖吳同厥風荒裔望淸化化恢弘煌煌大吳延祚永未央

章洪徳

章洪徳者言孫權章其大徳而遠方來附也當漢將進酒章洪徳邁威神感殊風懷遠鄰平南裔齊海濱越裳貢扶南臣珍貨充庭所見日新

從歷數

從歷數者言孫權從圖籙之符而建大號也當漢有所思從歷數於穆我皇帝聖哲受之天神明表奇異建號創皇基聰睿協神思徳澤浸及昆虫浩蕩越前代三光顯精耀陰陽稱至治肉角步郊畛鳳凰棲靈囿神龜遊沼池圖讖摹文字黃龍覿鱗符祥日月記覽往以察今我皇多噲事上欽昊天象下副萬姓意光被彌蒼生家戶蒙惠風教肅以平頌聲章嘉喜大吳興隆綽有餘裕

承天命

承天命者言上以聖徳踐位道化至盛也當漢芳樹承天命於昭聖徳三精垂象符靈表徳巨石立九穗植龍金其鱗烏赤其色輿人歌億夫嘆息超龍升襲帝服窮淳懿體元嘿夙興臨朝勞謙日昃易簡以崇仁放遠讒與慝舉賢才親近有徳均田疇茂稼穡審法令定品式考功能明黜陟人思自盡惟心與力家國治王道直思我帝皇壽萬億長保天祿祚無極

�史十首

唐周曇

陳涉秦法煩苛霸業隳一夫攘臂萬夫隨王侯無種英雄志燕雀喧喧安得知

項籍九垓垂定棄謀臣一陣無功便殺身壯士誠知輕性命不思辜負八千人

王莽權歸諸呂牝雞鳴殷鑑昭然詎可輕新室不因崇外戚水中安敢寄生營

又重賦嚴刑作禍胎豈知由此亂離媒家傳揖讓亦難濟況是身從傾篡來

又銅馬朱眉滿四方總緣居攝亂天常因君多少布衣士不是公卿卽帝王

公孫述劍蜀金湯孰敢爭子陽才業匪雄英方知在徳不在險危棧何曾阻漢兵

前涼張軌官從主簿至專徵誰遣涼王破趙名益信用賢由拔擢穰苴不是將家生

苻堅百萬南徵幾馬歸叛亡如蝟亦何悲賓擒敵國諸戎主更遣權兵過在誰

又空知勇銳不知兵困獸孤軍未可輕安有長驅百餘萬身馳幾旅欲先徵

又

