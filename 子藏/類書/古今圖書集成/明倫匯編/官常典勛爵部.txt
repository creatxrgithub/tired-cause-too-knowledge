

勛爵部匯考一

上古顓頊髙陽氏初封帝嚳於辛及允格於鄀臺駘於汾川按路史帝嚳髙辛氏姬姓曰嚳一曰逡嚳之字曰亡斤黃帝氏之子曰元枵之後也父僑極取陣丰氏曰裒履大迹而生嚳方嚳之生握裒莫覺生而神異自言其名遂以名方頤龐覭珠庭仳齒戴幹厥徳神靈厥行祗肅年十有五而佐髙陽氏受封於辛爲侯國髙陽崩而嚳是立以木紀徳注

元命苞云帝嚳戴幹是謂淸明發節移度蓋像招搖注云幹楯也招搖爲天戈戈楯相副戴之像見天中以爲表幹或作辛古辛幹二字相似小昊靑陽氏次妃生般爲弓正是制弓矢主祀弧星封於尹城世掌官職尹耆事唐爲尹氏有子曰昧爲元冥師是生允格臺駘俱臣髙陽駘宣汾洮障大澤封於汾川沈姒蓐黃實守其祀允格封鄀有子鄀姓虞帝投之幽州是爲陰戎之祖注

寰宇記世本鄀允姓國帝嚳髙辛氏封黎之弟於吳按路史帝顓頊髙陽氏姬姓取勝奔氏曰﹠﹟生伯稱捲章季禺三人捲章取水氏曰嬌生﹠﹟及回﹠﹟爲祝融淳曜惇芒天明地徳臨照四海是食火土生長琴及噎噎處西極以行日月太子長琴居於搖山實始樂風﹠﹟卒帝嚳以回代之回食於吳是曰吳回帝嚳髙辛氏姬姓命﹠﹟爲火正火紀昭融而世賴之建其繼世失遺其業守乃命弟回嗣厥職昭顯天地之光以生柔嘉材爰封之吳

陶唐氏帝堯封四嶽於呂陶於臯益於梁鯀爲崇伯禹繼鯀治水封於有夏按國語周太子晉曰伯禹念前人之非度釐攺制量象物天地比類百則儀之於民而度之於羣生共之從孫四嶽佐之髙髙下下疏川導滯鍾水丰物封崇九山決汨九川陂障九澤丰殖九藪汨越九原宅居九隩合通四海故天無伏陰地無散陽水無沈气火無災燀神無間行民無淫心時無逆數物無害生帥象禹之功度之於軌儀莫非嘉績克厭帝心皇天嘉之胙以天下賜姓曰姒氏曰有夏謂其能以嘉祉殷富生物也胙四嶽國命爲侯伯賜姓曰姜氏曰有呂謂其能爲禹股肱心膂以養物丰民人也按史記秦本紀秦之先帝顓頊之苗裔孫曰女修織元鳥隕卵女修吞之生子大業大業取少典之子曰女華女華生大費與禹平水土已成帝錫元圭禹受曰非予能成亦大費爲輔帝舜曰咨爾費贊禹功其賜爾皂遊爾後嗣將大出乃妻之姚姓之玉女大費拜受佐舜調馴鳥獸鳥獸多馴服是爲柏翳舜賜姓嬴氏注

此卽秦趙之祖嬴姓之先一名伯翳尙書謂之伯益系本漢書謂之伯益是也尋檢史記上下諸文伯翳與伯益是一人不疑而陳杞世家卽敍伯翳與伯益爲二未知太史公疑而未決耶抑亦謬誤爾按齊世家太公呂尙者東海上人其先祖嘗爲四嶽佐禹平水土甚有功虞夏之際封於呂或封於申姓姜氏夏商之際申呂或封枝庶子孫或爲庶人注徐廣曰呂在南陽宛縣西按竹書紀年帝堯六十一年命崇伯鯀治河六十九年黜崇伯鯀按路史炎帝戲戲生器器生巨及伯陵祝庸祝庸爲黃帝司徒居於江水生術囂兌首方顚是襲土壤生條及句龍句龍生垂及信垂生噎鳴是爲伯夷爲虞心呂且功於水封呂生歲十二泰嶽襲呂余列申許周初復泰嶽後於申曁申伯入卿而楚蝕其壤宣王開元舅申伯於謝呂侯爲穆王司寇訓夏贖刑後曰甫初入於楚商周之際有呂渭字子牙居東海之濱文王見之遂成周業是爲太公望師尙父成王封之營陵曰齊小昊靑陽氏裔子取髙陽氏之女曰修生大業大業取少典氏女曰華生繇繇生馬喙忠信疏通而敏事漁於雷澤虞帝求旃以爲士師繇一振褐而不仁者遠乃立犴獄造科律聽獄執中爲虞之氏而天下亡冤封之於臯是曰臯陶顓頊髙陽氏姬姓娶鄒屠氏鄒屠氏有女履龜不踐帝內之是生禹祖及夢八人蒼舒伯益檮演大臨龐江霆堅中容叔達是爲八凱伯益之字隤敳爲唐澤虞是爲百虫將軍佐禹治水封之於梁舜禪禹禹巽於益辭焉年過二百南梁大敖梁之析也堯封禹髙密以處於櫟是爲有夏曰夏伯臯陶有子三人長伯翳次仲甄次封偃爲匽姓伯翳封費生大廉若木恩成大廉事夏后啟爲鳥俗氏按通鑑前編伯益卽伯翳秦聲以入爲去故謂益爲翳也字有四聲古多轉用太史公見孟子之言益也則五帝本紀言益見秦記之爲翳也則秦本紀從翳蓋疑而未決也疑而未決故於陳杞世家末又言垂益夔龍不知所封則遂謬矣胡不合二書而思之乎夫秦記不燒太史公所據以紀秦者也秦紀所謂佐禹治水豈非書所謂隨山刊木曁益奏庶鮮食者乎所謂馴服鳥獸豈非書所謂益作朕虞若於上下鳥獸者乎其事同其聲同而獨以二書字異乃析一人而二之可謂誤矣羅氏路史直以益翳爲二人又以伯翳爲臯陶之子則嬴郾李三姓無辯矣且楚人滅六之時秦方盛於西徐延於東趙基於晉使伯翳果臯之子臧文仲安得云臯陶不祀乎又以益爲髙陽氏之才子隤敳至夏啟時則二百有餘歲矣夫堯老而舜攝舜耄期而薦禹豈有禹且老而薦二百歲之益以爲身後之計乎此非事實不可以不辯按通誌是時龍門未開呂梁未發河出孟門江淮通流無有平原髙阜故曰洪水滔天懷山襄陵堯憂民之憂而求治水者羣臣四嶽望舉髙陽氏之子伯鯀堯封鯀爲崇伯使之治水按通鑑前編外紀云戲生器器生祝融爲黃帝司徒祝融生術囂術囂生勾龍爲顓頊后土能平九州辯土地之宜以教兆民後世祀之以配社勾龍生垂垂爲堯共工實生伯夷封於呂爲舜四嶽其後呂尙佐周有功周封於齊駱氏曰臯陶乃少昊之後初陶漁於雷澤虞舜求旃以爲圭師造律執中封於臯爲臯陶陶之子封偃爲偃姓

有虞氏帝舜申錫羣後封黃帝之後十有九侯伯封豢龍氏於鬷川按詩經大雅厥初生民時維姜嫄生民如何克禋克祀以弗無子履帝武敏歆攸介攸止載震載夙載生載育時維后稷誕彌厥月先生如達不坼不副無災無害以赫厥靈上帝不寧不康禋祀居然生子誕置之隘巷牛羊腓字之誕置之平林會伐平林誕置之寒冰鳥覆翼之鳥乃去矣后稷呱矣實覃實吁厥聲載路誕實匍匐克岐克嶷以就口食蓺之荏菽荏菽﹠﹟﹠﹟禾役穟穟麻麥瓜瓞唪唪誕后稷之穡有相之道茀厥丰艸種之黃茂實方實苞實種實褒實發實秀實堅實好實穎實栗卽有邰家室誕降嘉種維秬維秠維穈維恆之秬秠是獲是畝恆之穈是任是負以歸肇祀誕我祀如何或舂或揄或簸或蹂釋之叟叟烝之浮浮載謀載惟取蕭祭脂取羝以軷載燔載烈以興嗣歲卬盛於豆於豆於豋其香始升上帝居歆胡臭亶時后稷肇祀庶無罪悔以迄幹今傳

邰姜嫄之國也堯見天因邰而生后稷故國后稷於邰命使事天以顯神順天命耳箋以此成功

堯攺封於邰就其成國之家室無變更也疏

此邰

爲后稷之母家其國當自有君所以得封后稷者或時君絕滅或遷之他所也鄭以姜嫄之夫先爲二王之後是先有國故言攺封其封早晚亦無明文中候握河紀云堯卽政七十年受河圖其末云斯封稷契臯陶賜姓號注云或云七十二年斯此封三臣止言封號不道其時卽封此言成功蓋治水畢後地平天成之時也稷之功實在堯世其封於邰必是堯之封矣故此箋及傳皆以爲堯周本紀云禹封棄於邰號曰后稷以後稷之號亦起舜時其言不可信也按商頌元鳥篇天命元鳥降而生商

箋鳦遺卵娀氏之女簡狄吞之而生契爲堯司徒有功封商堯知其後將興又錫其姓焉按長髮篇浚哲維商長髮其祥洪水芒芒禹敷下土方外大國是疆幅隕旣長有娀方將帝立子生商箋帝黑帝也禹敷下土之時有娀氏之國亦始廣大有女簡狄吞鳦卵而生契堯封之於商元王桓撥受小國是達受大國是達率履不越遂視旣發箋

始堯封之商爲小國舜之末年乃益其土地爲大國皆能達其教令疏知堯封爲小國舜益爲大

國者中候握河紀說堯云斯封稷契臯陶賜姓號是堯封之也考河命說舜之事云褒賜羣臣賞爵有功稷契臯陶益土地是舜益地爲大國也自殷以上大國百里按左傳昭公二十九年晉蔡墨曰古者畜龍故國有豢龍氏有禦龍氏獻子曰是二氏者吾亦聞之而不知其故是何謂也對曰昔有飂叔安有裔子曰董父實甚好龍能求其耆欲以飲食之龍多歸之乃擾畜龍以服事帝舜帝賜之姓曰董氏曰豢龍封諸鬷川鬷夷氏其後也故帝舜氏世有畜龍注

飂古國也叔安其君名豢龍官名官有世功則以官氏鬷水上夷皆董姓按史記殷本紀契佐禹治水有功帝舜乃命契曰百姓不親五品不訓汝爲司徒而敬敷五教在寬封於商賜姓子氏契興於唐虞大禹之際功業著於百姓百姓以平按周本紀帝堯舉棄爲農師天下得其利有功帝舜曰棄黎民始饑爾后稷播時百谷封棄於邰號曰后稷別姓姬氏后稷之興在陶唐虞夏之際皆有令徳按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生﹠﹟及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連以六月六日拆左而三人生剖右而三人出樊爲己姓封昆吾昆吾爲夏伯主顧溫蘇扈廖董諸斟祝產皆己分也廖有叔安別封於董董父以豢龍事虞封於鬷川又別爲鬷夷更爲關龍廖董關龍則夏滅之鬷則商滅之帝嚳髙辛氏上妃有駘氏曰姜嫄淸淨專一好稼穡衣帝衣履帝敏居期而生棄棄惟元子披頤象亢棄之每異嫄乃收之爰名曰棄而字之曰度辰性敷而仁戲惟稷黍長研耕稼爲唐天官及事虞夏以耕織爲本虞帝乃國之漦號后稷次妃有娀氏曰簡狄生契也聰明而仁堯命司徒使布五教而民輯及虞不廢是以受商賜姓子氏商人謂之元王子昭明居砥石生相土克承商業始居商丘出長諸侯威武烈烈至孫冥爲司空世事虞夏十有二世而湯遂興有虞氏作封黃帝之後一十有九侯伯其得資者爲資氏氏得﹠﹟者爲﹠﹟氏輔氏得虔者爲虔氏得寇者爲寇氏口引氏劉氏國於酈者爲酈氏儷氏食其氏侍其氏國於翟者爲翟氏糴氏狄氏於詹者爲詹氏自詹移葛則爲葛氏詹葛氏帝舜有虞氏申錫羣後封棄百里之駘賜姓妘氏封契七十里之商賜姓子氏遷伯禹夏賜姓姒氏皆益命以爲公臯陶能刑於封之臯而益滌鴻奏庶鮮食於封之梁伯夷次禹能禮於神爰封之呂

夏后氏帝禹封太昊之後於庖臯陶之後於英六伯翳於費奚仲於薛封怡以紹列山氏而居相土於商按左傳定公元年薛宰曰薛之皇祖奚仲居薛以爲夏車正奚仲遷於邳仲虺居薛以爲湯左相注

奚仲爲夏禹掌車服大夫仲虺奚仲之後按史記夏本紀禹封臯陶之後於英六或在許注索隱曰地理誌云安國六縣臯陶後偃姓所封國英地闕不知所在以爲黥布是其後也正義曰英蓋蓼也括地誌雲光州固始縣本春秋時蓼國偃姓臯陶之後也左傳云子燮滅蓼太康地誌云蓼國先在南陽故縣今豫州郾縣界故胡城是後徙於此括地誌云故六城在壽州安丰縣南一百三十二里春秋文五年楚成大心滅之索隱曰許在潁川正義曰括地誌云故許城在許州許昌縣南三十里本漢許縣故許國也按路史黃帝應代有風後爲之相因八卦說九宮以安營壘次定萬民之黃帝滅蚩尢徽多本於後尢北復以其輕剿其餘於輞谷人賴其利遂世祀之是爲金山之神謖封其後於任錫之己姓黃帝之孫任己實歸其在唐虞俱有封土書缺不見夏后氏之初封之庖爲姒姓注

杜預世族譜亦有庖國云夏同姓或作包一也黃帝有熊氏次妃嫫母兒惡徳充帝內之是生蒼林禺陽禺陽最少受封於任爲任姓謝章舒洛昌終泉卑禺皆任分也後各以國令氏禺號生禺京傜梁儋人傜梁生番禺番禺是始爲舟生奚仲奚仲生吉光是主爲車建侯於薛注

定元年薛宰曰薛之皇祖奚仲居薛爲夏車正仲遷於邳仲虺居薛則仲亦居邳禹命任奚爲車正子吉光曁相土佐之升物以時五財皆良乃創鉤車建綏﹠﹟相土始乘肇用六馬於是登降有數乃封奚仲於薛越在先時閼伯火正實事唐虞禹更以相土居之商虛入爲王官出長諸侯有勤於民以食於味怡姜國也禹有天下封怡以紹列山是爲默臺成湯之初析之離支是爲孤竹禹舉咎陶而薦之將畀之政辭乃封之六其仲子克世使襲六奉其祀臯陶有子三人長伯翳次仲甄次封偃爲偃姓伯翳封費生大廉若木恩成若木事夏襲翳之封後有費昌爲湯禦右費仲事紂其立於淮者爲嬴氏夏世有調王命以徐伯主淮夷三十二世君偃一假仁義而賓國三十六周王剡之而錄其子宗十一世爲吳所滅仲甄事夏封六其後分英俱爲楚並注

偃卽康王乃穆王時都城記云穆王西巡聞其威徳日遠遣楚師襲破殺王偃後漢書七諫淮南子注以爲楚文滅之楚文乃春秋時誤宗北走彭城武原山萬眾從之因曰徐山按蓼舒及舒蓼三國也舒黃帝後任姓蓼庭堅后姬姓而舒蓼偃姓也杜皆以爲臯陶後又以蓼爲卽舒蓼失之英六貳軫古皆臯地並詳國名記文五年楚滅之通典寰宇六臯陶封世本六爲姬姓非也按通鑑前編駱氏曰臯陶乃少昊之後四世而庭堅則髙陽氏之子六乃臯陶之後別有舒蓼周宣王八年始滅初陶漁於雷澤虞舜求旃以爲圭師造律執中封於臯爲臯陶陶之子封偃爲偃姓又有孫恩成恩成其後世爲理以命族至商紂時理微爲翼隸申吳伯弗合以死取契和氏逋難伊虛爲李氏其後世爲伯陽父帝啟封孟塗於丹封大廉爲鳥俗氏按路史商契之來孫曰冥實喜水功命爲司空勤其官而水死孟塗敬職而能禮於神爰封於丹臯陶有子三人長伯翳次仲甄次封偃爲偃姓伯翳封費生大廉若木恩成大廉事夏后啟爲鳥俗氏帝啟二年費侯益出就國按竹書紀年帝啟二年費侯伯益出就國六年伯益薨祠之帝仲康封大彭之孫元哲於韋按路史帝顓頊髙陽氏娶勝奔氏曰﹠﹟生伯稱捲章季禺三人捲章取水氏曰嬌生﹠﹟及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連以六月六日拆左而三人生剖右而三人出籛之字鏗封於彭是爲大彭彭祖以斟雉養性事放勛夏之中興別封其孫元哲於韋是爲豕韋疊爲夏伯注

左傳言孔甲以劉累更豕韋後矣而鄭語乃云大彭豕韋爲商伯又曰彭祖豕韋則商滅之則二國至商方盛豈劉累遷魯之後而二國更復乎然襄二十四年範宣子言其祖又云在商爲豕韋氏豈復封乎不然何兩立也帝仲康六年命昆吾作伯按史記楚世家楚之先祖出自帝顓頊髙陽髙陽者黃帝之孫昌意之子也髙陽生稱稱生捲章捲章生重黎重黎爲帝嚳髙辛居火正甚有功能光融天下帝嚳命曰祝融共工氏作亂帝嚳使重黎誅之而不盡帝乃以庚寅日誅重黎而以其弟吳回爲重黎後復居火正爲祝融吳回生陸終陸終生子六人拆剖而產焉其長一曰昆吾注

虞翻曰昆吾名樊爲己姓封昆吾正義曰括地誌云濮陽縣古昆吾國也昆吾在縣西三十里臺在縣西百步卽昆吾墟也按竹書紀年帝仲康六年錫昆吾命作伯帝槐三十三年封昆吾氏子於有蘇按竹書紀年云云按紀年槐作芬按史記索隱曰槐音回系本作帝芬

帝孔甲元年以劉累爲禦龍氏更豕韋之後按左傳襄公二十四年晉範宣子曰昔﹠﹟之祖自虞以上爲陶唐氏在夏爲禦龍氏在商爲豕韋氏在周爲唐杜氏晉主夏盟爲範氏注

禦龍氏劉累也豕韋國名唐杜二國名殷末豕韋國於唐周成王滅唐遷之於杜爲杜伯疏正義

曰鄭語云祝融之後八姓大彭豕韋爲商伯矣又曰彭姓彭祖豕韋則商滅之矣賈逵云大彭豕韋爲商伯其後世失道殷徳復興而滅之然則商之初豕韋國君爲彭姓也其後乃以劉累之後代之亦不知殷之何王滅彭姓而封累後也昭公二十九年傳稱夏王孔甲嘉劉累賜氏曰禦龍以更豕韋之後則賜劉累身封豕韋而此云在商爲豕韋氏者杜於彼注云劉累代彭姓之豕韋是杜解劉累及其後世再封豕韋之事昭公二十九年秋龍見於絳郊魏獻子問於蔡墨曰吾聞之虫莫知於龍以其不生得也謂之知信乎對曰人實不知非龍實知古者畜龍故國有豢龍氏有禦龍氏獻子曰是二氏者吾亦聞之而不知其故是何謂也對曰昔有飂叔安有裔子曰董父實甚好龍能求其耆欲以飲食之龍多歸之乃擾畜龍以服事帝舜帝賜之姓曰董氏曰豢龍封諸鬷川鬷夷氏其後也故帝舜氏世有畜龍及有夏孔甲擾於有帝帝賜之乘龍河漢各二各有雌雄孔甲不能食而未獲豢龍氏有陶唐氏旣衰其後有劉累學擾龍於豢龍氏以事孔甲能飲食之夏后嘉之賜氏曰禦龍以更豕韋之後龍一雌死潛醢以食夏后夏后饗之旣而使求之懼而遷於魯縣範氏其後也獻子曰今何故無之對曰夫物物有其官官修其方朝夕思之一日失職則死及之失官不食官宿其業其物乃止若泯棄之物乃坻服郁湮不育故有五行之官是謂五官實列受氏姓封爲上公祀爲貴神社稷五祀是尊是奉木正曰句芒火正曰祝融金正曰蓐收水正曰元冥土正曰后土龍水物也水官棄矣故龍不生得注飂古國也叔安其君名豢龍官名官有世功則以官氏鬷水上夷皆董姓更代也以劉累代彭姓之豕韋累尋遷魯縣豕韋復國至商而滅累之後世復承其國爲豕韋氏在襄二十四年不能致龍故懼遷魯縣自貶退也疏正義曰傳言以更豕韋

之後則豕韋是舊國廢其君以劉累代之鄭語云祝融之後八姓大彭豕韋爲商伯矣又云彭姓彭祖豕韋則商滅之矣如彼文豕韋之國至商乃滅於夏王孔甲之時彭姓豕韋未全滅也又下云劉累懼而遷於魯縣明是累遷之後豕韋復國至商乃滅耳襄二十四年傳範宣子自言其祖在夏爲禦龍氏在商爲豕韋氏則劉累子孫復封豕韋杜迹其事知累之後世更復其國爲豕韋氏也按國語鄭史伯對桓公曰祝融能昭顯天地之光明以生柔嘉材者也其後八姓於周未有侯伯佐制物於前代者昆吾爲夏伯矣大彭豕韋爲商伯矣當周未有己姓昆吾蘇顧溫董董姓鬷夷豢龍則夏滅之矣彭姓彭祖豕韋諸稽則商滅之矣禿姓舟人則周滅之矣妘姓鄔鄶路逼陽曹姓鄒莒皆爲采衛或在王室或在夷翟莫之數也而又無令聞必不興矣斟姓無後融之興者其在羋姓乎注

大彭陸終第三子曰籛爲彭姓封於大彭謂之彭祖豕韋彭姓之別封於豕韋者殷衰二國相繼爲商伯其後世失道殷復興而滅之鬷董姓己姓之別受氏爲國者飂叔安之裔子曰董父以擾龍服事帝舜賜姓曰董氏曰豢龍封之鬷川當夏之興別封鬷夷於孔甲前而滅矣按史記夏本記帝孔甲好方鬼神事淫亂夏后氏徳衰諸侯畔之天降龍二有雌雄孔甲不能食未得豢龍氏陶唐旣衰其後有劉累學擾龍於豢龍氏以事孔甲孔甲賜之姓曰禦龍氏受豕韋之後龍一雌死以食夏后夏后使求懼而遷去注

賈逵曰劉累之後至商不絕以代豕韋之後祝融之後封於豕韋殷武丁滅之以劉累之後代之按晉世家成王立唐有亂周公誅滅唐注

正義曰括地誌云故唐城在絳州翼城縣西二十里卽堯裔子所封春秋云夏孔甲時有堯苗裔劉累者以豢龍事孔甲夏后嘉之賜氏禦龍以更豕韋之後龍一雌死潛醢之以食夏后旣而使求之懼而遷於魯縣夏后召孟別封劉累之孫於大夏之墟爲侯至周成王時唐人作亂成王滅之而封太叔更遷唐人子孫於杜謂之杜伯卽範丐所云在周爲杜唐氏按魯縣汝州魯山縣是今隨州棗陽縣東南一百五十里上唐鄕故城卽後子孫徙於唐按竹書紀年夏帝孔甲元年廢豕韋氏使累豢龍按路史帝堯陶唐氏取富宜氏曰皇生朱庶弟九其封於畱者爲畱氏後有劉累以豢龍事夏引甲賜之氏曰禦龍以更飂董之後旣遷於魯商居大夏爲唐氏禦氏擾氏擾龍氏至周封帝後於鑄鑄祝是分侯於隨爲鑄氏祝氏隨氏旣更累之裔於方城爲唐公楚並唐其從杜者爲杜氏唐杜氏屠氏唐孫氏李氏注事具左傳襄公二十四年宣子之言及昭公二十九年蔡墨之言云使豢龍以更豕韋之後非也豢龍乃己姓廖叔之後豕韋之族爾宣子云在商爲豕韋亦妄帝臯元年使豕韋氏復國按竹書紀年云云

商帝祖乙十五年命邠侯髙圉按竹書紀年云云帝盤庚十九年命邠侯亞圉按竹書紀年云云帝祖甲十三年命邠侯組紺按竹書紀年云云髙宗武丁滅彭姓豕韋以劉累之後代之按左傳襄公二十四年晉範宣子曰昔﹠﹟之祖自虞以上爲陶唐氏在夏爲禦龍氏在商爲豕韋氏在周爲唐杜氏晉主夏盟爲範氏注

禦龍氏劉累也豕韋國名唐杜二國名殷末豕韋國於唐周成王滅唐遷之於杜爲杜伯疏正義

曰鄭語云祝融之後八姓大彭豕韋爲商伯矣又曰彭姓彭祖豕韋則商滅之矣賈逵云大彭豕韋爲商伯其後世失道殷徳復興而滅之然則商之初豕韋國君爲彭姓也其後乃以劉累之後代之亦不知殷之何王滅彭姓而封累後也昭二十九年傳稱夏王孔甲嘉劉累賜氏曰禦龍以更豕韋之後則賜劉累身封豕韋而此云在商爲豕韋氏者杜於彼注云劉累代彭姓之豕韋累尋遷魯縣豕韋復國至商而滅累之後世復承其國爲豕韋氏是杜解劉累及其後世再封豕韋之事昭公二十九年秋龍見於絳郊魏獻子問於蔡墨曰吾聞之虫莫知於龍以其不生得也謂之知信乎對曰人實不知非龍實知古者畜龍故國有豢龍氏有禦龍氏獻子曰是二氏者吾亦聞之而不知其故是何謂也對曰昔有飂叔安有裔子曰董父實甚好龍能求其耆欲以飲食之龍多歸之乃擾畜龍以服事帝舜帝賜之姓曰董氏曰豢龍封諸鬷川鬷夷氏其後也故帝舜氏世有畜龍及有夏孔甲擾於有帝帝賜之乘龍河漢各二各有雌雄孔甲不能食而未獲豢龍氏有陶唐氏旣衰其後有劉累學擾龍於豢龍氏以事孔甲能飲食之夏后嘉之賜氏曰禦龍以更豕韋之後龍一雌死潛醢以食夏后夏后饗之旣而使求之懼而遷於魯縣範氏其後也獻子曰今何故無之對曰夫物物有其官官修其方朝夕思之一日失職則死及之失官不食官宿其業其物乃至若泯棄之物乃坻服﹠﹟湮不育故有五行之官是謂五官實列受氏姓封爲上公祀爲貴神社稷五祀是尊是奉木正曰句芒火正曰祝融金正曰蓐收水正曰元冥土正曰后土龍水物也水官棄矣故龍不生得注飂古國也叔安其君名豢龍官名官有世功則以官氏鬷水上夷皆董姓更代也以劉累代彭姓之豕韋累尋遷魯縣豕韋復國至商而滅累之後世復承其國爲豕韋氏在襄二十四年不能致龍故懼遷魯縣自貶退也疏正義曰傳言以更豕韋

之後則豕韋是舊國廢其君以劉累代之鄭語云祝融之後八姓大彭豕韋爲商伯矣又云彭姓彭祖豕韋則商滅之矣如彼文豕韋之國至商乃滅於夏王孔甲之時彭姓豕韋未全滅也又下云劉累懼而遷於魯縣明是累遷之後豕韋復國至商乃滅耳襄二十四年傳範宣子自言其祖在夏爲禦龍氏在商爲豕韋氏則劉累子孫復封豕韋杜迹其事知累之後世更復其國爲豕韋氏也按國語鄭史伯對桓公曰祝融能昭顯天地之光明以生柔嘉材者也其後八姓於周未有侯伯佐制物於前代者昆吾爲夏伯矣大彭豕韋爲商伯矣當周未有己姓昆吾蘇顧溫董董姓鬷夷豢龍則夏滅之矣彭姓彭祖豕韋諸稽則商滅之矣禿姓舟人則周滅之矣妘姓鄔鄶路逼陽曹姓鄒莒皆爲采衛或在王室或在夷翟莫之數也而又無令聞必不興矣斟姓無後融之興者其在羋姓乎注

大彭陸終第三子曰籛爲彭姓封於大彭謂之彭祖豕韋彭姓之別封於豕韋者殷衰二國相繼爲商伯其後世失道殷復興而滅之鬷董姓己姓之別受氏爲國者飂叔安之裔子曰董父以擾龍服事帝舜賜姓曰董氏曰豢龍封之鬷川當夏之興別封鬷夷於孔甲前而滅矣按史記夏本紀帝孔甲好方鬼神事淫亂夏后氏徳衰諸侯畔之天降龍二有雌雄孔甲不能食未得豢龍氏陶唐旣衰其後有劉累學擾龍於豢龍氏以事孔甲孔甲賜之姓曰禦龍氏受豕韋之後龍一雌死以食夏后夏后使求懼而遷去注

賈逵曰劉累之後至商不絕以代豕韋之後祝融之後封於豕韋殷武丁滅之以劉累之後代之帝武乙三年命周公亶父賜以邠邑按竹書紀年武乙元年邠遷於岐周三年命周公亶父賜以邠邑帝武乙三十四年周公季歷來朝王賜地三十里玉十﹠﹟馬十匹按竹書紀年云云帝太丁四年周公季歷伐余無之戎克之命爲牧師按竹書紀年云云帝太丁十一年錫周公季歷圭瓚秬鬯九命爲伯按竹書紀年文丁十一年周公季歷伐翳徒之戎獲其三大夫來獻捷王殺季歷注

王嘉季歷之功錫之圭瓚秬鬯九命爲伯旣而執諸塞庫季歷困而死因謂文丁殺季歷﹝按史記文丁作太丁﹞

帝乙封郝骨氏之裔子期於郝按路史太昊伏羲氏之弟郝骨氏爲帝立制其裔孫子期帝乙封之太原之郝帝辛元年己亥王卽位居殷命九侯周侯邘侯按竹書紀年云云帝辛三十三年錫西伯昌弓矢斧鉞得專徵伐按史記殷本紀紂以西伯昌九侯鄂侯爲三公九侯有好女入之紂九侯女不喜淫紂怒殺之而醢九侯鄂侯爭之彊辧之疾並脯鄂侯西伯昌聞之竊嘆崇侯知之以告紂紂囚西伯羑里西伯之臣閎夭之徒求美女奇物善馬以獻紂紂乃赦西伯西伯出而獻洛西之地以請除炮烙之刑紂乃許之賜弓矢斧鉞使得徵伐爲西伯按周本紀崇侯虎譖西伯於殷紂曰西伯積善累徳諸侯皆向之將不利於帝帝紂乃囚西伯於羑里閎夭之徒患之乃求有莘氏美女驪戎之文馬有熊九駟他奇怪物因殷嬖臣費仲而獻之紂紂大悅曰此一物足以釋西伯況其多乎乃赦西伯賜之弓矢斧鉞使西伯得徵伐曰譖西伯者崇侯虎也按竹書紀年帝辛三十三年密人降於周師遂遷於程王錫命西伯得專徵伐

勛爵部匯考二

周周制列爵惟五分土惟三而命賞禮儀各有差等按書經武成篇列爵惟五分土惟三注

列諸侯之爵爲公侯伯子男之五等分諸侯之土爲三等公侯百里伯七十里子男五十里按禮記曲禮五官之長曰伯注

謂爲三公周禮九命作伯是職方

注職主也是伯分主東西者是或爲氏其擯於天子也曰天子之吏

注擯者辭也春秋傳曰王命委之三吏謂三公也天子同姓謂之伯父異姓謂之伯舅自稱於諸侯曰天子之老於外曰公於其國曰君九州之長入天子之國曰牧天子同姓謂之叔父異姓謂之叔舅於外曰侯於其國曰君其在東夷北狄西戎南蠻𨿽大曰子於內自稱曰不谷於外自稱曰王老庶方小侯入天子之國曰某人於外曰子自稱曰孤諸侯見天子曰臣某侯某其與民言自稱曰寡人王制王者之制祿爵公侯伯子男凡五等諸侯之上大夫卿下大夫上士中士下士凡五等天子之田方千里公侯田方百里伯七十里子男五十里不能五十里者不合於天子附於諸侯曰附庸天子之三公之田視公侯天子之卿視伯天子之大夫視子男天子之元士視附庸千里之外設方伯五國以爲屬屬有長十國以爲連連有帥三十國以爲卒卒有正二百一十國以爲州州有伯八州八伯五十六正百六十八帥三百三十六長八伯各以其屬屬於天子之老二人分天下以爲左右曰二伯天子三公九卿二十七大夫八十一元士大國三卿皆命於天子下大夫五人上士二十七人次國三卿二卿命於天子一卿命於其君下大夫五人上士二十七人小國二卿皆命於其君下大夫五人上士二十七人天子使其大夫爲三監監於方伯之國國三人天子之縣內諸侯祿也外諸侯嗣也制三公一命捲若有加則賜也不過九命捲音衮注

制者言三公命服之制也命數止於九天子之三公八命著鷩冕若加一命則爲上公與王者之後同而著衮冕故云一命衮若爲三公而有加衮者是出於特恩之賜非例當然故云若有加則賜也人臣無過九命者大宗伯再命受服與此不同馬氏曰三公衮服有降龍無升龍次國之君不過七命小國之君不過五命大國之卿不過三命下卿再命小國之卿與下大夫一命注方氏曰大國之卿不過三命下卿再命則知次國之卿再命一命也小國之卿與下大夫一命則知三等之國其大夫皆一命而已大國對下卿言卿指上中可知小國特言卿則兼三等之卿可知言下大夫而不及上中者蓋諸侯無中大夫而卿卽上大夫故也前言上中下之所當與此不同者位𨿽視其命不能無詳略之異也天子賜諸侯樂則以柷將之賜伯子男樂則以將之注

將之謂使者執此以將命也諸侯賜弓矢然後徵賜鈇鉞然後殺賜圭瓚然後爲鬯未賜圭瓚則資鬯於天子天子命之教然後爲學小學在公宮南之左大學在郊天子之大夫爲三監監於諸侯之國者其祿視諸侯之卿其爵視次國之君其祿取之於方伯之地諸侯世子世國大夫不世爵使以徳爵以功未賜爵視天子之元士以君其國諸侯之大夫不世爵祿注

世子世國畿外之制也天子大夫不世爵而世祿先王使人爵人必取其有徳有功者列國之君薨其子未得賜爵則其衣服禮數視天子之元士賜爵而後得如先君之舊也諸侯之大夫不世爵祿而有大功徳者亦世之左傳言官有世功則有官族月令立夏之日天子親帥三公九卿大夫以迎夏於南郊還反行賞封諸侯慶賜遂行無不欣說禮器禮有以髙爲貴者天子之堂九尺諸侯七尺大夫五尺士三尺天子諸侯臺門此以髙爲貴也有以文爲貴者天子龍衮諸侯黼大夫黻士元衣纁裳天子之冕朱綠藻十有二旒諸侯九上大夫七下大夫五此以文爲貴也玉藻凡自稱伯曰天子之力臣諸侯之於天子曰某土之守臣某其在邊邑曰某屏之臣某其於敵以下曰寡人小國之君曰孤擯者亦曰孤雜記贊大行曰圭公九寸侯伯七寸子男五寸博三寸厚半寸剡上左右各寸半玉也藻三采六等注贊大行者書說大行人之禮者名也藻薦玉者也三采六等以朱白蒼畫之再行也子男執璧作此贊者失之矣按周禮天官太宰之職以九兩系邦國之民一曰牧以地得民二曰長以貴得民注

兩猶耦也所以協耦萬民系猶綴也牧州長也九州各有封域以居民也長諸侯也一邦之貴民所仰也地官大司徒之職凡建邦國以土圭土其地而制其域諸公之地封疆方五百里其食者半諸侯之地封疆方四百里其食者參之一諸伯之地封疆方三百里其食者參之一諸子之地封疆方二百里其食者四之一諸男之地封疆方百里其食者四之一注其食者半公所食租稅得其半耳其半皆附庸小國也屬天子參之一者亦然故魯頌曰錫之山川土田附庸奄有龜蒙遂荒大東至於海邦論語曰季氏將伐顓臾孔子曰先王以爲東蒙主且在邦域之中是社稷之臣此非七十里所能容然則方五百里四百里合於魯頌論語之言諸男食者四之一適方五十里獨此與今五經家說合耳鄭元謂其食者半參之一四之一者土均均邦國地貢輕重之等其率之也公之地以一易侯伯之地以再易子男之地以三易必足其國禮俗喪紀祭祀之用乃貢其餘若今度支經用余爲司農谷矣大國貢重正之也小國貢輕字之也凡諸侯爲牧正帥長及有徳者乃有附庸爲其有祿者當取焉公無附庸侯附庸九同伯附庸七同子附庸五同男附庸三同進則取焉退則歸焉魯於周法不得有附庸故言錫之也地方七百里者包附庸以大言之也附庸二十四言得兼此四等矣春官大宗伯之職以賀慶之禮親異姓之國

注異姓王婚姻甥舅以九儀之命正邦國之位

注每命異儀貴賤之位乃正壹命受職

注始見命爲正吏謂列國之士於子男爲大夫王之下士亦一命鄭司農云受職治職事再命受服

注鄭司農云受服受祭衣服爲上士鄭元謂此受元冕之服列國之大夫再命於子男爲卿卿大夫自元冕而下如孤之服王之中士亦再命則爵弁服三命受位

注鄭司農云受下大夫之位鄭元謂此列國之卿始有列位於王爲王之臣也王之上士亦三命四命受器注

鄭司農云受祭器爲上大夫鄭元謂此公之孤始得有祭器者也王之下大夫亦四命五命賜則

注鄭司農云則者法也出爲子男鄭元謂則地未成國之名王之下大夫四命出封加一等五命賜之以方百里二百里之地者方三百里以上爲成國王莽時以二十五成爲則方五十里合今俗說子男之地獨劉子駿等識古有此制焉六命賜官

注鄭司農云子男入爲卿治一官也鄭元謂此王六命之卿賜官者使得自置其臣治家邑如諸侯七命賜國注

王之卿六命出封加一等者鄭司農云出就侯伯之國八命作牧

注謂侯伯有功徳者加命得專徵伐於諸侯鄭司農云一州之牧王之三公亦八命九命作伯

注上公有功徳者加命爲二伯得徵五侯九伯者鄭司農雲長諸侯爲方伯以玉作六瑞以等邦國王執鎭圭公執桓圭侯執信圭伯執躬圭子執谷璧男執蒲璧注

等猶齊等也鎭安也所以安四方鎭圭者蓋以四鎭之山爲瑑飾圭長尺有二寸公二王之後及王之上公雙植謂之桓桓宮室之象所以安上也桓圭蓋亦以桓爲瑑飾圭長九寸信當爲身聲之誤也身圭躬圭蓋皆象以人形爲瑑飾文有粗縟耳欲其愼行以保身圭皆長七寸谷所以養人蒲爲席所以安人二玉蓋或以谷爲飾或以蒲爲瑑飾璧皆徑五寸不執圭者未成國也王命諸侯則儐

注儐進之也王將出命假祖廟立依前南鄕儐者進當命者延之命使登內史由王右以策命之降再拜稽首登受策以出此其略也諸侯爵祿其臣則於祭焉司幾筵掌五幾五席之名物辧其用與其位凡封國命諸侯王位設黼依依前南鄕設莞筵紛純加繅席畫純加次席黼純左右玉几注

斧謂之黼其繡白黑采以絳帛爲質依其制如屏風然於依前爲王設席左右有幾優至尊也鄭司農云紛讀爲豳又讀爲和粉之粉謂白繡也純讀爲均服之均純緣也繅讀爲藻率之藻次席虎皮爲席鄭元謂紛如綬有文而狹者繅席削蒲蒻展之編以五采若今合歡矣畫謂雲气也次席桃枝席有次列成文典瑞掌玉瑞玉器之藏辧其名物與其用事設其服飾注

人執以見曰瑞禮神曰器瑞符信也服飾服玉之飾謂繅藉公執桓圭侯執信圭伯執躬圭繅皆三采三就子執谷璧男執蒲璧繅皆二采再就以朝覲宗遇會同於王諸侯相見亦如之注

繅所以薦玉木爲中幹用韋衣而畫之就成也三采朱白蒼二采朱綠也鄭司農云以圭璧見於王覲禮曰侯氏入門右坐奠圭再拜稽首侯氏見於天子春曰朝夏曰宗秋曰覲冬曰遇時見曰會殷見曰同諸侯亦執圭璧以相見故邾隱公朝於魯春秋傳曰邾子執玉髙其容仰土圭以致四時日月封國則以土地

注以致四時日月者度其景至不至以知其行得失也冬夏以致日春秋以致月土地猶度地也封諸侯以土圭度日景觀分寸長短以制其域所封也典命掌諸侯之五儀諸臣之五等之命

注五儀公侯伯子男之儀五等謂孤以下四命三命再命一命不命也或言儀或言命互文也上公九命爲伯其國家宮室車旗衣服禮儀皆以九爲節侯伯七命其國家宮室車旗衣服禮儀皆以七爲節子男五命其國家宮室車旗衣服禮儀皆以五爲節注

上公謂王之三公有徳者加命爲二伯二王之後亦爲上公國家國之所居謂城方也公之城蓋方九里宮方九百步侯伯之城蓋方七里宮方七百步子男之城蓋方五里宮方五百步大行人職則有諸侯圭藉冕服建常樊纓貳車介牢禮朝位之數焉王之三公八命其卿六命其大夫四命及其出封皆加一等其國家宮室車旗衣服禮儀亦如之注

四命中下大夫也出封出畿內封於八州之中加一等褒有徳也大夫爲子男卿爲侯伯其在朝廷則亦如命數耳王之上士三命中士再命下士一命凡諸侯之適子誓於天子攝其君則下其君之禮一等未誓則以皮帛繼子男注

誓猶命也言誓者明天子旣命以爲之嗣樹子不易也公之子如侯伯而執圭侯伯之子如子男而執璧子男之子與未誓者皆次小國之君執皮帛而朝會焉其賓之皆以上卿之禮焉公之孤四命以皮帛﹠﹟小國之君其卿三命其大夫再命其士一命其宮室車旗衣服禮儀各﹠﹟其命之數侯伯之卿大夫士亦如之子男之卿再命其大夫一命其士不命其宮室車旗衣服禮儀各﹠﹟其命之數注

視小國之君者列於卿大夫之位而禮如子男也鄭司農云九命上公得置孤卿一人春秋傳曰列國之卿當小國之君固周制也鄭元謂王制曰大國三卿皆命於天子下大夫五人上士二十七人次國三卿二卿命於天子一卿命於其君下大夫五人上士二十七人小國二卿皆命於其君下大夫五人上士二十七人司服掌王之吉凶衣服辧其名物與其用事

注用事祭祀視朝甸凶弔之事衣服各有所用王之吉服祀昊天上帝則服大裘而冕祀五帝亦如之享先王則衮冕享先公饗射則鷩冕祀四望山川則毳冕祭社稷五祀則希冕祭羣小祀則元冕注六服同冕者首飾尊也鄭司農曰大裘羔裘也衮捲龍衣也鷩裨衣也毳罽衣也鄭元謂書曰予欲觀古人之象日月星辰山龍華虫作繢宗彜藻火粉米黼黻希繡此古天子冕服十二章希讀爲絺王者相變至周而以日月星辰畫於旌旗而冕服九章登龍於山登火於宗彜九章初一曰龍次二曰山次三曰華虫次四曰火次五曰宗彜皆畫以爲繢次六曰藻次七曰粉米次八曰黼次九曰黻皆希以爲繡則衮之衣五章裳四章凡九也鷩畫以雉謂華虫也其衣三章裳四章凡七也毳畫虎蜼謂宗彜也其衣三章裳二章凡五也希刺粉米無畫也其衣一章裳二章凡三也元者衣無文裳刺黻而已是以謂元焉凡冕服皆元衣纁裳公之服自衮冕而下如王之服侯伯之服自鷩冕而下如公之服子男之服自毳冕而下如侯伯之服孤之服自希冕而下如子男之服卿大夫之服自元冕而下如孤之服注

自公之衮冕至卿大夫之元冕皆其朝聘天子及助祭之服諸侯非二王后其餘皆元冕而祭於己夏官大司馬之職建牧立監以維邦國

注牧州牧也監監一國謂君也維猶連結也司勛掌六鄕賞地之以等其功

注賞地賞田也在遠郊之內屬六鄕焉等猶差也以功大小爲差王功曰勛

注輔成王業若周公國功曰功

注保全國家若伊尹民功曰庸

注法施於民若后稷事功曰勞

注以勞定國若禹治功曰力

注制法成治若咎繇戰功曰多

注﹠﹟敵出奇若韓信陳平凡有功者銘書於王之大常祭於大烝司勛詔之注銘之言名也生則書於王旌以識其人與功也死則於烝先王祭之詔謂告其神以辭也大功司勛藏其貳

注貳猶副也功書藏於天府又副於此者以其主賞掌賞地之政令

注政令謂役賦凡賞無常輕重﹠﹟功

注無常者功之大小不可豫凡頒賞地參之一食

注鄭司農云不以美田爲采邑鄭元謂賞地之稅參分計稅王食其一也二全入於臣惟加田無國正

注加田旣賞之又加賜以田所以厚恩也鄭司農云正謂稅也祿田亦有給公家之賦貢若今時侯國有司農少府錢谷矣獨加賞之田無徵耳秋官大行人以九儀辧諸侯之命等諸臣之爵以同邦國之禮而待其賓客上公之禮執桓圭九寸繅藉九寸冕服九章建常九斿樊纓九就貳車九乘介九人禮九牢其朝位賓主之間九十步立當車軹擯者五人廟中將幣三享王禮再祼而酢饗禮九獻食禮九舉出入五積三問三勞諸侯之禮執信圭七寸繅藉七寸冕服七章建常七斿樊纓七就貳車七乘介七人禮七牢朝位賓主之間七十步立當前疾擯者四人廟中將幣三享王禮壹祼而酢饗禮七獻食禮七舉出入四積再問再勞諸伯執躬圭其他皆如諸侯之禮諸子執谷璧五寸繅藉五寸冕服五章建常五斿樊纓五就貳車五乘介五人禮五牢朝位賓主之間五十步立當車衡擯者三人廟中將幣三享王禮壹祼不酢饗禮五獻食禮五舉出入三積壹問壹勞諸男執蒲璧其他皆如諸子之禮注

繅藉以五采韋衣板若奠玉則以藉之冕服著冕所服之衣也九章者自山龍以下七章者自華虫以下五章者自宗彜以下也常旌斿也斿其屬幓垂者也樊纓馬飾也以罽飾之每一處五采備爲一就就成也貳副也介輔己行禮者也禮大禮饔餼也三牲備爲一牢朝位謂大門外賓下車及王車出迎所立處也王始立大門內交擯三辭乃乘車而迎之齊僕爲之節上公立當軹侯伯立當疾子男立當衡王立當軫與廟受命祖之廟也饗設盛禮以飲賓也問問不恙也勞謂苦倦之也皆有禮以幣致之故書祼作果鄭司農云車軹軹也三享三獻也祼讀爲灌再灌再飲公也而酢報飲王也舉舉樂也出入五積謂饋之芻米也前疾爲駟馬車轅前胡下垂拄地者鄭元謂三享皆束帛加璧庭實惟國所有朝士儀曰奉國地所出重物而獻之明臣職也朝先享不言朝者朝正禮不嫌有等也王禮王以﹠﹟鬯禮賓也﹠﹟人職曰凡祭祀賓客之祼事和﹠﹟鬯以實彜而陳之禮者使宗伯攝酌圭瓚而祼之旣拜送爵又攝酌圭瓚而祼後又拜送爵是謂再祼再祼賓乃酢王也禮侯伯一祼而酢者祼賓賓酢王而已後不祼也禮子男一祼不酢者祼賓而已不酢主也不酢之禮聘禮禮賓是與九舉舉牲體九飯也出入謂從來訖去也每積有牢禮米禾芻薪凡數不同者皆降殺小行人掌邦國賓客之禮籍以待四方之使者注禮籍名位尊卑之書成六瑞王用瑱圭公用桓圭侯用信圭伯用躬圭子用﹠﹟璧男用蒲璧注

成平也瑞信也皆朝見所執以爲信司儀掌九儀之賓客擯相之禮以詔儀容辭令揖讓之節注

出接賓曰擯入贊禮曰相以詔者以禮告王詔王儀南鄕見諸侯土揖庶姓時揖異姓天揖同姓注謂王旣祀方明諸侯上介皆奉其君之旗置於宮乃詔王升壇諸侯皆就其旗而立諸公中階之前北面東上諸侯東階之東西面北上諸伯西階之西東面北上諸子門東北面東上諸男門西北面東上王揖之者定其位也庶姓無親者也土揖推手小下之也異姓婚姻也揖時平推手也天揖推手小舉之冬官考工記玉人之事鎭圭尺有二寸天子守之命圭九寸謂之桓圭公守之命圭七寸謂之信圭侯守之命圭七寸謂之躬圭伯守之注

命圭者王所命之圭也朝覲執焉居則守之子守﹠﹟璧男守蒲璧不言之者闕耳故書或云命圭五寸謂之躬圭杜子春云當爲七寸鄭元謂五寸者璧文之闕亂存焉天子用全上公用龍侯用瓚伯用將龍莫及反注

鄭司農云全純色也龍當爲尨尨謂雜色鄭元謂全純玉也龍瓚將皆雜名也卑者下尊以輕重爲差玉多則重石多則輕公侯四玉一石伯子男三玉二石按儀禮同姓大國則曰伯父其異姓則曰伯舅同姓小邦則曰叔父其異姓小邦則曰叔舅武王克商有天下興滅繼絕封宿焦諸國遂首封功臣呂尙於齊按史記周本紀武王罷兵而歸行狩記政事作武成封諸侯班賜宗彜作分殷之器物武王追思先聖王乃褒封神農之後於焦黃帝之後於祝帝堯之後於薊帝舜之後於陳大禹之後於杞於是封功臣謀士而師尙父爲首封封尙父於營丘曰齊注

鄭元曰宗彜宗廟樽也作分器著王之命及所受物也地理誌弘農陜縣有焦城故焦國也正義曰左傳云祝其實夾谷杜預云夾谷卽祝其也服虔云東海卽祝其縣也地理誌云燕國有薊縣按齊太公世家太公望呂尙者東海上人其先祖嘗爲四嶽佐禹平水土甚有功虞夏之際封於呂或封於申姓姜氏夏商之時申呂或封枝庶子孫或爲庶人尙其後苗裔也本姓姜氏從其封姓故曰呂尙呂尙蓋嘗窮困年老矣以漁釣姦周西伯西伯將出獵卜之曰所獲非龍非﹠﹟非虎非羆所獲霸王之輔於是周西伯獵果遇太公於渭之陽與語大說曰自吾先君太公曰當有聖人適周周以興子眞是耶吾太公望子久矣故號之曰太公望載與俱歸立爲師或曰太公博聞嘗事紂紂無道去之遊說諸侯無所遇而卒西歸周西伯或曰呂尙處士隱海濱周西伯拘羑里散宜生閎夭素知而招呂尙呂尙亦曰吾聞西伯賢又善養老盍往焉三人者爲西伯求美女奇物獻之於紂以贖西伯西伯得以出反國言呂尙所以事周𨿽異然要之爲文武師周西伯昌之脫羑里歸與呂尙陰謀修徳以傾商政其事多兵權與奇計故後世之言兵及周之陰權皆宗太公爲本謀周西伯政平及斷虞芮之訟而詩人稱西伯受命曰文王伐崇密須犬夷大作丰邑天下三分其二歸周者太公之謀計居多文王崩武王卽位九年欲修文王業東伐以觀諸侯集否師行師尙父左杖黃鉞右把白旄以誓曰蒼兕蒼兕總爾眾庶與爾舟楫後至者斬遂至盟津諸侯不期而會者八百諸侯諸侯皆曰紂可伐也武王曰未可還師與太公作此太誓居二年紂殺王子比干囚箕子武王將伐紂卜龜兆不吉風雨暴至羣公盡懼惟太公彊之勸武王武王於是遂行十一年正月甲子誓於牧野伐商紂紂師敗績紂反走登鹿臺遂追斬紂明日武王立於社羣公奉明水衛康叔封布采席師尙父牽牲史佚策祝以告神討紂之罪散鹿臺之錢發巨橋之粟以振貧民封比干墓釋箕子囚遷九鼎修周政與天下更始師尙父謀居多於是武王已平商而王天下封師尙父於齊營丘東就國道宿行遲逆旅之人曰吾聞時難得而易失客寢甚安殆非就國者也太公聞之夜衣而行﹠﹟明至國萊侯來伐與之爭營丘營丘邊萊萊人夷也會紂之亂而周初定未能集遠方是以與太公爭國太公至國修政因其俗簡其禮通商工之業便魚鹽之利而人民多歸齊齊爲大國及周成王少時管蔡作亂淮夷畔周乃使召康公命太公曰東至海西至河南至穆陵北至無棣五侯九伯實得徵之齊由此得徵伐爲大國都營丘按路史黃帝應代有風後爲之相因八卦設九宮以安營壘次定萬民之竁黃帝滅蚩尢徽猷多本於後尢北復以其輕剿其餘於輞谷人賴其利遂世祀之是爲金山之神謖封其後於任黃帝之孫任己實歸其在唐虞俱有封土書缺不見夏后氏之初封之庖爲姒姓遾周之興武王復其後於宿後有密宿須句顓臾邑於泲上實典太昊之祀以爲東蒙主是以季氏將伐顓臾而孔子傷之而宿之後則興於宋俱不復見注

莊公十年也炎帝戲戲生器器生巨及伯陵祝庸祝庸爲黃帝司徒居於江水生術囂兌首方顚是襲土壤生條及句龍句龍生垂及信垂生噎鳴是爲伯夷爲虞心呂且功於水封呂生歲十二泰嶽襲呂余列申許周初復泰嶽後於申旣申伯入卿而楚蝕其壤宣王開元舅申伯於謝武王得泰嶽後文叔紹之許靈公徙葉悼公遷城父曰焦夷二十有四世鄭滅之注

昭九年書許遷於夷周紀謂武王封之焦非也昭十八年遷析定四年遷容城定六年遊吉滅許以許男歸一作斯蘧然哀元年許男與楚圍蔡蓋國滅而君在說者以爲復立之也非矣黃帝有熊氏次妃嫫母﹠﹟惡徳充帝內之是生蒼林禺陽禺陽最少受封於任爲任姓謝章舒洛昌終泉卑禺皆任分也後各以國令氏禺號生禺京傜梁儋人傜梁生番禺番禺是始爲舟生奚仲奚仲生吉光是主爲車建侯於薛又十二世仲虺爲湯左相始分任祖已七世成遷爲摯有女歸周是誕文王逮武之世復薛侯後滅於楚武王克商求封帝之裔於以復注

太戊時臣扈武丁時祖己皆國薛杜云歷三代六十四世齊威公時嘗絀爲伯周興封少昊氏之後於祁

注潛夫論武王封少昊後蓋古帝後皆封矣按周封杞宋爲二王后並陳以備三恪左氏說者更以黃帝堯舜爲三恪而少昊不預帝顓頊髙陽氏﹠﹟姓取勝奔氏曰﹠﹟生伯稱捲章季禺三人捲章取水氏曰嬌生﹠﹟及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連晏安封爲姓朱婁騶繹倪莒小朱根牟皆分也武王得挾復封之朱曰朱婁黎子國也西伯戡黎武王復以封湯後帝堯陶唐氏取富宜氏曰皇生朱庶弟九其封於畱者爲畱氏後有畱累以豢龍事夏引甲賜之氏曰禦龍以更飂董之後旣遷於魯商居大夏爲唐氏禦氏擾氏擾龍氏至周封帝後於鑄鑄祝是分侯於隨爲鑄氏祝氏隨氏旣更累之裔於方城爲唐公楚並唐其徙杜者爲杜氏唐杜氏屠氏唐孫氏李氏注

周有鑄侯達臧宣叔取於鑄者禮傳皆作祝聲同轉武王始封鬻熊之後熊繹於楚按史記楚世家楚之先祖出自帝顓頊髙陽髙陽者黃帝之孫昌意之子也髙陽生稱稱生捲章捲章生重黎重黎爲帝嚳髙辛居火正甚有功能光融天下帝嚳命曰祝融共工氏作亂帝嚳使重黎誅之而不盡帝乃以庚寅日誅重黎而以其弟吳回爲重黎後復居火正爲祝融吳回生陸終陸終生子六人坼剖而產焉其長一曰昆吾二曰參胡三曰彭祖四曰會人五曰曹姓六曰季連羋姓楚其後也昆吾氏夏之時嘗爲侯伯桀之時湯滅之彭祖氏殷之時嘗爲侯伯殷之末世滅彭祖氏季連生附沮附沮生﹠﹟熊其後中微或在中國或在蠻夷弗能紀其世周文王之時季連之苗裔曰鬻熊鬻熊子事文王蚤卒其子曰熊麗熊麗生熊狂熊狂生熊繹熊繹當周文王之時舉文武勤勞之後嗣而封熊繹於楚蠻封以子男之田姓羋氏居丹陽楚子熊繹與魯公伯禽衛康叔子牟晉侯燮齊太公子呂伋俱事成王按路史帝顓頊髙陽氏姬姓取勝奔氏曰﹠﹟生伯稱捲章季禺三人捲章取水曰嬌生﹠﹟及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連伯禹定荊州季羋實居其地生附敍始封於熊故其子爲穴熊荊楚名也夏有楚狐父厥後鬻熊子者師臣西伯成王時熊氏畔乃復封子繹於荊居丹陽是爲楚十七世通祈周顯號事抑乃自稱之子貲遷郢及魏爲秦詐畱子橫徙陳凡二十有五世而秦滅之濮羅歸越賓滇麋羋蠻皆羋分也注

附敍史作附沮大戴附沮氏產穴熊季羋卽季連羋姓也穆王元年命辛伯余靡按竹書紀年元年己未春正月王卽位胙昭公命伯余靡穆王十六年造父始封於趙按史記趙世家趙氏之先與秦共祖至中衍爲帝太戊禦其後世蜚廉有子二人而命其一子曰惡來事紂爲周所殺其後爲秦惡來弟曰季勝其後爲趙季勝生孟增孟增幸於周成王是爲宅臯狼臯狼生衡父衡父生造父造父幸於周繆王造父取驥之乘匹與桃林盜驪驊驑綠耳獻之繆王繆王使造父禦西巡狩見西王母樂之忘歸而徐偃王反繆王日馳千里馬攻徐偃王大破之乃賜造父以趙城由此爲趙氏按竹書紀年穆王十六年王命造父始封於趙按路史臯陶有子三人長伯翳次仲甄次封偃爲匽姓伯翳封費生大廉若木恩成大廉事夏后啟爲鳥俗氏後有孟虧仲衍仲衍臣商太戊其裔戎胥軒納酈山氏生仲潏仲潏生處父處父健步是爲蜚廉生革曁季勝勝三世造父封趙孝王十三年封非子爲附庸邑之秦按史記秦本紀秦之先帝顓頊之苗裔孫曰女修女修織元鳥隕卵女修吞之生子大業大業取少典之子曰女華女華生大費與禹平水土已成帝錫元圭禹受曰非予能成亦大費爲輔帝舜曰咨爾費贊禹功其賜爾皂遊爾後嗣將大出乃妻之姚姓之玉女大費拜受佐舜調馴鳥獸鳥獸多馴服是爲柏翳舜賜姓嬴氏大費生子二人一曰大廉實鳥俗氏二曰若木實費氏其元孫曰費昌子孫或在中國或在夷狄費昌當夏桀之時去夏歸商爲湯禦以敗桀於鳴條大廉元孫曰孟戲中衍鳥身人言帝太戊聞而卜之使禦吉遂致使禦而妻之自太戊以下中衍之後遂世有功以佐殷國故嬴姓多顯遂爲諸侯其元孫曰中潏在西戎保西垂生蜚廉蜚廉生惡來惡來有力蜚廉善走父子俱以材力事殷紂周武王之伐紂並殺惡來是時蜚廉爲紂石北方還無所報爲壇霍太山而報得石棺銘曰帝令處父不與殷亂賜爾石棺以華氏死遂葬於霍太山蜚廉復有子曰季勝季勝生孟增孟增幸於周成王是爲宅臯狼臯狼生衡父衡父生造父造父以善禦幸於周繆王得驥溫驪驊騄耳之駟西巡狩樂而忘歸徐偃王作亂造父爲繆王禦長驅歸周一日千里以救亂繆王以趙城封造父造父族由此爲趙氏自蜚廉生季勝以下五世至造父別居趙趙衰其後也惡來革者蜚廉子也早死有子曰女防女防生旁臯旁臯生太幾太幾生大駱大駱生非子以造父之寵皆蒙趙城姓趙氏非子居犬丘好馬及畜善養息之犬丘人言之周孝王孝王召使主馬於汧渭之間馬大蕃息孝王欲以爲大駱適嗣申侯之女爲大駱妻生子成爲適申侯乃言孝王曰昔我先酈山之女爲戎胥軒妻生中潏以親故歸周保西垂西垂以其故和睦今我復與大駱妻生適子成申駱重婚西戎皆服所以爲王王其圖之於是孝王曰昔柏翳爲舜主畜畜多息故有土賜姓嬴今其後世亦爲朕息馬朕其分土爲附庸邑之秦使復續嬴氏祀號曰秦嬴亦不廢申侯之女子爲駱適者以和西戎秦嬴生秦侯按路史臯陶有子三人長伯翳次仲甄次封偃爲匽姓伯翳封費生大廉若木恩成大廉事夏后啟爲鳥俗氏後有孟虧仲衍仲衍臣太戊其裔戎胥軒內酈山氏生仲潏仲潏生處父處父健步是爲蜚廉生革曁季勝革五世曰非子孝王封之秦谷使復嬴氏平王元年命秦爲諸侯賜以岐丰之地復封其子於梁按史記秦本紀襄公元年以女弟繆嬴爲丰王妻襄公二年戎圍犬丘世父世父擊之爲戎人所虜歲餘復歸世父七年春周幽王用褒姒廢太子立褒姒子爲適數欺諸侯諸侯叛之西戎犬戎與申侯伐周殺幽王酈山下而秦襄公將兵救周戰甚力有功周避犬戎難東徙雒邑襄公以兵送周平王平王封襄公爲諸侯賜之岐以西之地曰戎無道侵奪我岐丰之地秦能攻逐戎卽有其地與誓封爵之襄公於是始國與諸侯通使聘享之禮乃用駒黃牛羝羊各三祠上帝西畤按路史非子五世襄公勤於平王錫之岐丰以爲侯王功秦仲旣國襄而復錄其少子康使有夏陽爲梁伯惠王十年冬王使召伯廖賜齊侯命按春秋莊公二十七年按左傳二十七年冬王使召伯廖賜齊侯命且請伐衛以其立子頹也按史記周本紀惠王十年賜齊桓公爲伯惠王二十四年封郳﹠﹟來爲小邾子按春秋莊公五年注郳附庸國也東海昌慮縣東北有郳城﹠﹟來名未受爵命爲諸侯傳發附庸稱名例也其後數從齊桓以尊周室王命以爲小邾子按僖公七年注小邾子來朝始得王命而來朝也邾之別封故曰小邾威烈王二十三年命韓趙魏爲諸侯按史記周本紀云云按韓世家韓之先與周同姓姓姬氏其後苗裔事晉得封於韓原曰韓武子武子後三世有韓厥從封姓爲韓氏韓厥晉景公之三年晉司寇屠岸賈將作亂誅靈公之賊趙盾趙盾已死矣欲誅其子趙朔韓厥止賈賈不聽厥告趙朔令亡朔曰子必能不絕趙祀死不恨矣韓厥許之及賈誅趙氏厥稱疾不出程嬰公孫杵臼之藏趙孤趙武也厥知之景公十一年厥與郤克將兵八百乘伐齊敗齊頃公於獲逢丑父於是晉作六卿而韓厥在一卿之位號爲獻子晉景公十七年病卜大業之不遂者爲祟韓厥稱趙成季之功今後無祀以感景公景公問曰尙有世乎厥於是言趙武而復與故趙氏田邑續趙氏祀晉悼公之十年韓獻子老獻子卒子宣子代宣子徙居州晉平公十四年吳季札使晉曰晉國之政卒歸於韓魏趙矣晉頃公十二年韓宣子與趙魏共分祁氏羊舌氏十縣晉定公十五年宣子與趙簡子侵伐範中行氏宣子卒子貞子代立貞子徙居平陽貞子卒子簡子代簡子卒子莊子代莊子卒子康子代康子與趙襄子魏桓子共敗知伯分其地地益大大於諸侯康子卒子武子代武子二年伐鄭殺其君幽公十六年武子卒子景侯立景侯虔元年伐鄭取雍丘二年鄭敗我負黍六年與趙魏俱得列爲諸侯按趙世家襄子姊前爲代王夫人簡子旣葬未除服北登夏屋請代王陰擊殺之遂興兵平代地以代封伯魯子周爲代成君伯魯者襄子兄故太子太子蚤死故封其子襄子娶空同氏生五子襄子爲伯魯之不立也不肯立子且必欲傳位與伯魯子代成君成君先死乃取代成君子浣立爲太子襄子立三十三年卒浣立是爲獻侯獻侯少卽位治中牟襄子弟桓子逐獻侯自立於代一年卒國人曰桓子立非襄子意乃共殺其子而復迎立獻侯十三年城平邑十五年獻侯卒子烈侯籍立烈侯六年魏韓趙皆相立爲諸侯追尊獻子爲獻侯按魏世家魏文侯元年秦靈公之元年也與韓武子趙桓子周威王同時六年城少梁十三年使子擊圍繁龐出其民十六年伐秦築臨晉元裏十七年伐中山使子擊守之趙倉唐傅之西攻秦至鄭而還築雒陰合陽二十二年魏趙韓列爲諸侯按路史造父七世叔帶隸晉九世而武立又六世籍始命復再世而析晉三世主父益大又五世邯鄲沒秦諸大夫立嘉於代安王十六年命田和爲齊侯按史記齊太公世家康公十九年田常曾孫田和始爲諸侯遷康公海濱二十六年康公卒呂氏遂絕其祀田氏卒有齊國爲齊威王彊於天下按田敬仲完世家陳完者陳厲公佗之子也完生周太史過陳陳厲公使卜完卦得觀之否是爲觀國之光利用賓於王此其代陳有國乎不在此而在異國乎非此其身也在其子孫若在異國必姜姓姜姓四嶽之後物莫能兩大陳衰此其昌乎厲公者陳文公少子也其母蔡女文公卒厲公兄鮑立是爲桓公桓公與佗異母及桓公病蔡人爲佗殺桓公鮑及太子免而立佗爲厲公厲公旣立娶蔡女蔡女淫於蔡人數歸厲公亦數如蔡桓公之少子林怨厲公殺其父與兄乃令蔡人誘厲公而殺之林自立是爲莊公故陳完不得立爲陳大夫厲公之殺以淫出國故春秋曰蔡人殺陳佗罪之也莊公卒立弟杵臼是爲宣公宣公十一年殺其太子禦寇禦寇與完相愛恐禍及己故奔齊齊桓公欲使爲卿辭曰羈旅之臣得免負擔君之惠也不敢當髙位桓公使爲工正齊懿仲欲妻完卜之占曰是爲鳳凰於蜚和鳴鏘鏘有嬀之後將育於姜五世其昌﹠﹟於正卿八世之後莫之與京卒妻完完之奔齊齊桓公立十四年矣完卒謚爲敬仲仲生稚孟夷敬仲之如齊以陳字爲田氏田稚孟夷生湣孟莊田湣孟莊生文子須無田文子事齊莊公晉之大夫欒逞作亂於晉來奔齊齊莊公厚客之晏嬰與田文子諫莊公弗聽文子卒生桓子無宇田桓子無宇有力事齊莊公甚有寵無宇卒生武子開與釐子乞田釐子乞事齊景公爲大夫其收賦稅於民以小斗受之其粟予民以大斗行陰徳於民而景公弗禁由此田氏得齊眾心宗族益彊民思田氏晏子數諫景公景公弗聽已而使於晉與叔向私語曰齊國之政卒歸於田氏矣晏嬰卒後範中行氏反晉晉攻之急範中行請粟於齊田乞欲爲亂樹黨於諸侯乃說景公曰範中行數有徳於齊齊不可不救齊使田乞救之而輸之粟景公太子死後有寵姬曰芮子生子荼景公病命其相國惠子與髙昭子以子荼爲太子景公卒兩相髙國立荼是爲晏孺子而田乞不說欲立景公佗子陽生陽生素與乞歡晏孺子之立也陽生奔魯田乞僞事髙昭子國惠子者每朝代參乘言曰始諸大夫不欲立孺子孺子旣立君相之大夫皆自危謀作亂又紿大夫曰髙昭子可畏也及未發先之諸大夫從之田乞鮑牧與大夫以兵入公室攻髙昭子昭子聞之與國惠子救公公師敗田乞之眾追國惠子惠子奔莒遂反殺髙昭子晏孺子奔魯田乞使人之魯迎陽生陽生至齊匿田乞家請諸大夫曰常之母有魚菽之祭幸而來會飲會飲田氏田乞盛陽生橐中置坐中央發橐出陽生曰此乃齊君矣大夫皆伏謁將盟立之田乞誣曰吾與鮑牧謀共立陽生也鮑牧怒曰大夫忘景公之命乎諸大夫欲悔陽生乃頓首曰可則立之不可則已鮑牧恐禍及己乃復曰皆景公之子何爲不可遂立陽生於田乞之家是爲悼公乃使人遷晏孺子於駘而殺孺子荼悼公旣立田乞爲相專齊政四年田乞卒子常代立是爲田成子鮑牧與齊悼公有﹠﹟﹠﹟悼公齊人共立其子壬是爲簡公田常成子與監止俱爲左右相相簡公田常心害監止監止幸於簡公權弗能去於是田常復修釐子之政以大斗出貸以小斗收齊人歌之曰嫗乎采歸乎田成子齊大夫朝禦鞅諫簡公曰田監不可並也君其擇焉君弗聽子我者監止之宗人也常與田氏有郤田氏疏族田豹事子我有寵子我曰我欲盡滅田氏適以豹代田氏宗豹曰臣於田氏疏矣不聽已而豹謂田氏曰子我將誅田氏田氏弗先禍及矣子我捨公宮田常兄弟四人乘如公宮欲殺子我子我閉門簡公與婦人飲檀臺將欲擊田常太史子余曰田常非敢爲亂將除害簡公乃止田常出聞簡公怒恐誅將出亡田子行曰需事之賊也田常於是擊子我子我率其徒攻田氏不勝出亡田氏之徒追殺子我及監止簡公出奔田氏之徒追執簡公於徐州簡公曰早從禦鞅之言不及此難田氏之徒恐簡公復立而誅己遂殺簡公簡公立四年而殺於是田常立簡公弟驁是爲平公平公卽位田常爲相田常旣殺簡公懼諸侯誅己乃盡歸魯衛侵地西約晉韓魏趙氏南通吳越之使修功行賞親於百姓以故齊復定田常言於齊平公曰徳施人之所欲君其行之刑罰人之所惡臣請行之行之五年齊國之政皆歸田常田常於是盡誅鮑晏監止及公族之彊者而割齊自安平以東至瑯邪自爲封邑封邑大於平公之所食田常乃選齊國中女子長七尺以上爲後宮後宮以百數而使賓客舍人出入後宮者不禁及田常卒有七十餘男田常卒子襄子盤代立相齊常謚爲成子田襄子旣相齊宣公三晉殺知伯分其地襄子使其兄弟宗人盡爲齊都邑大夫與三晉通使且以有齊國襄子卒子莊子白立田莊子相齊宣公宣公四十三年伐晉毀黃城圍陽狐明年伐魯葛及安陵明年取魯之一城莊子卒子太公和立田太公相齊宣公宣公四十八年取魯之郕明年宣公與鄭人會西城伐衛取毋丘宣公五十一年卒田會自廩丘反宣公卒子康公貸立貸立十四年淫於酒婦人不聽政太公乃遷康公於海上食一城以奉其先祀明年魯敗齊平陸三年太公與魏文侯會濁澤求爲諸侯魏文侯乃使使言周天子及諸侯請立齊相田和爲諸侯周天子許之康公之十九年田和立爲齊侯列於周室紀元年齊侯太公和立二年和卒子桓公午立按通鑑綱目安王十六年初命齊田和爲諸侯

秦秦制設爵二十等以賞功勞按通典秦制爵二十等以賞功勞二十徹侯

注後漢志曰徹侯金印紫綬功大者食縣小者食鄕亭得臣其所食吏民後避漢武帝諱攺曰通侯或曰列侯十九關內侯

注顏師古曰言有侯號而居京畿無國邑也荀綽百官表注曰時六國未平將帥皆家關中故以爲號劉昭曰關內侯無土寄食在所縣民租多少各有戶數爲限如淳釋曰列侯出關就國也但爵其身有家累者與之關內之邑食其租稅又有倫侯建成侯趙亥昌武侯馮無擇是也但有封名而無食邑十八大庶長

注劉昭曰自左庶長以上至大庶長皆將軍也所將庶人更卒故以爲大庶長卽大將軍也左右庶長卽左右偏裨也十七駟車庶長

注言乘駟馬之車而爲眾庶之長十六大上造

注言皆主上造之士十五少上造十四右更

注言主令領更卒部其役事十三中更十二左更十一右庶長

注言爲眾列之侯十左庶長九五大夫

注大夫之尊者也劉昭曰自公士至五大夫皆軍吏也八公乘

注言得乘公家之車也劉昭曰自吏民爵不得過公乘過者得貰與子若同產然則公乘者軍吏之爵最尊者七公大夫

注與下同六官大夫

注加官公者示稍尊也亦謂之國大夫五大夫

注列位從大夫四不更

注言不預更卒之事三簪裊

注以組帶馬曰裊簪裊者主飾此馬二上造

造成也言有成命於上一公士

注言有爵命異於士卒劉昭曰步卒之有爵爲士者也戰國之際秦項之間權設班寵有加賜邑君者蓋假其位號或空受其爵耳則田嬰爲靖郭君白起爲武安君魏冉弟爲華陽君秦昭王弟爲涇陽君及髙陵君蔡澤爲剛成君其後項梁爲武信君陳余爲成安君李左車爲廣武君之類是也至漢尢多蓋在封爵之外別加爲美號也始皇帝二十六年始罷封建之制分天下爲三十六郡按史記始皇本紀二十六年丞相綰等言諸侯初破燕齊荊地遠不爲置王毋以鎭之請立諸子惟上幸許始皇下其議於羣臣羣臣皆以爲便廷尉李斯議曰周文武所封子弟同姓甚眾然後屬疏遠相攻擊如仇讎諸侯更相誅伐周天子弗能禁止今海內賴陛下神靈一統皆爲郡縣諸子功臣以公賦稅重賞賜之甚足易制天下無異意則安寧之術也置諸侯不便始皇曰天下共苦戰鬥不休以有侯王賴宗廟天下初定又復立國是樹兵也而求其寧息豈不難哉廷尉議是分天下以爲三十六郡郡置守尉監更名民曰黔首按通鑑綱目始皇帝二十六年初並天下更號皇帝分天下爲三十六郡銷兵器一法度徙豪傑於咸陽勛爵部匯考三

漢一漢承秦制爵二十等至徹侯以賞功國置相家丞門大夫庶子按漢書百官表爵一級曰公士

注師古曰言有爵命異於士卒故稱公士也二上造

注師古曰造成也言有成命於上也三簪裊

注師古曰以組帶馬曰裊簪裊者言飾此馬也四不更

注師古曰言不豫更卒之事也五大夫

注師古曰列位從大夫六官大夫七公大夫

注師古曰加官公者示稍尊也八公乘

注師古曰言其得乘公家之車也九五大夫

注師古曰大夫之尊也十左庶長十一右庶長

注師古曰庶長言爲眾列之長也十二左更十三中更十四右更

注師古曰更言主領更卒部其役使也十五少上造十六大上造

注師古曰言皆主古造之士也十七駟車庶長

注師古曰言乘駟馬之車而爲眾長也十八大庶長

注師古曰又更尊也十九關內侯

注師古曰言有侯號而居京畿無國邑二十徹侯

注師古曰言其爵位上通天子皆秦制以賞功勞徹侯金印紫綬避武帝諱曰通侯或曰列侯攺所食國令長名相又有家丞門大夫庶子按杜氏通典漢初論功封列侯者凡百四十有三人注蕭何爲冠外戚與定天下﹠﹟者二人凡列侯金印紫綬大者食縣小者食鄕亭得臣其所食吏民凡皇帝之女爲公主皆列侯尙之注

國制王姬下嫁於諸侯以同姓諸侯主之公者諸侯之尊稱故爲之公主後漢荀爽上疏曰漢承秦法設尙主之儀以妻制夫以卑臨尊者宜攺尙主之制以稱乾坤之位列侯國有相

注攺所食國令長爲之漢初侯王有丞相兼有相國按史周勃破燕王盧綰得相國一人丞相二人景帝省之髙帝二年以張良爲成信侯韓太尉信爲韓王按漢書髙祖本紀初項梁立韓後公子成爲韓王張良爲韓司徒羽以良從漢王韓王成又無功故不遣就國與俱至彭城殺之及聞漢王並關中而齊梁畔之羽大怒乃以故吳令鄭昌爲韓王距漢二年冬十月張良自韓間行歸漢漢王以爲成信侯使韓太尉韓信擊韓韓王鄭昌降十一月立韓太尉信爲韓王髙帝四年立張耳爲趙王韓信爲齊王黥布爲淮南王封侯公爲平國君按漢書髙祖本紀四年冬十一月漢立張耳爲趙王韓信已破齊使人言曰齊邊楚權輕不爲假王恐不能安齊漢王怒欲攻之張良曰不如因而立之使自爲守春二月遣張良操印立韓信爲齊王秋七月立黥布爲淮南王八月漢遣陸賈說項羽請太公羽弗聽漢復使侯公說羽羽乃與漢約中分天下割鴻溝以西爲漢以東爲楚九月歸太公呂後軍皆稱萬歲乃封侯公爲平國君按韓信傳韓信平齊使人言漢王曰齊誇詐多變反復之國南邊楚不爲假王以鎭之其勢不定今權輕不足以安之臣請自立爲假王當是時楚方急圍漢王於滎陽使者至發書漢王大怒罵曰吾困於此旦暮望而來佐我乃欲自立爲王張良陳平伏后躡漢王足因跗耳語曰漢方不利寧能禁信之自王乎不如因立善遇之使自爲守不然變生漢王亦悟因復罵曰大丈夫定諸侯卽爲眞王耳何以假爲遣張良立信爲齊王徵其兵使擊楚項王恐按張耳傳陳余襲常山王耳耳敗走謁漢王漢王厚遇之四年夏立耳爲趙王五年秋耳薨謚曰景王子敖嗣立按黥布傳四年秋七月立布爲淮南王十一年布反番陽人殺布玆鄕按異姓諸侯王表五年十二月乙丑耳薨子敖嗣爲王﹝按本紀五年正月諸侯上疏請上皇帝號乃趙王張敖髙祖時以十月爲歲首則年表所紀是而耳傳五年秋耳薨恐﹠﹟﹞髙帝五年封項伯等四人爲列侯賜姓劉氏更封韓信爲楚王封彭越爲梁王立吳芮爲長沙王亡諸爲閩粵王賜有功軍吏爵拜婁敬爲奉春君封盧綰爲燕王按漢書髙祖本紀五年冬十二月灌嬰追斬羽東城楚地悉定封項伯等四人爲列侯賜姓劉氏春正月下令曰楚地已定義帝無後欲存卹楚眾以定其主齊王信習楚風俗更立爲楚王王淮北都下邳魏相國建城侯彭越勤勞魏民卑下士卒常以少擊眾數破楚軍其以魏故地王之號曰梁王都定陶二月甲午漢王卽皇帝位詔曰故衡山王吳芮與子二人兄子一人從百粵之兵以佐諸侯誅暴秦有大功諸侯立以爲王項羽侵奪其地謂之番君其以長沙豫章象郡桂林南海立番君芮爲長沙王又曰故粵王亡諸世奉粵祀秦侵奪其地使其社稷不得血食諸侯伐秦亡諸身帥閩中兵以佐滅秦項羽廢而弗立今以爲閩粵王王閩中地勿使失職帝乃西都洛陽夏五月兵皆罷歸家詔曰諸侯子在關中者復之十二歲其歸者半之民前或相聚保山澤不書名數今天下已定令各歸其縣復故爵田宅吏以文法教訓辧告勿笞辱民以饑餓自賣爲人奴婢者皆免爲庶人軍吏卒會赦其亡罪而亡爵及不滿大夫者皆賜爵爲大夫故大夫以上賜爵各一級其七大夫以上皆令食邑非七大夫以下皆復其身及戶勿事又曰七大夫公乘以上皆髙爵也諸侯子及從軍歸者甚多髙爵吾數詔吏先與田宅及所當求於吏者亟與爵或人君上所尊禮久立吏前曾不爲決甚亡謂也異日秦民爵公大夫以上令丞與亢禮今吾於爵非輕也吏獨安取此且法以有功勞行田宅今小吏未嘗從軍者多滿而有功者顧不得背公立私守尉長吏教訓甚不善其令諸吏善遇髙爵稱吾意且廉問有不如吾詔者以重論之戍卒婁敬求見說上曰陛下取天下與周異而都雒陽不便不如入關據秦之固上以問張良良因勸上是日車駕西都長安拜婁敬爲奉春君賜姓劉氏秋七月燕王臧荼反上自將徵之九月虜荼詔諸侯王視有功者立以爲燕王荊王臣信等十人皆曰太尉長安侯盧綰功最多請立以爲燕王髙帝六年降封韓信爲淮陰侯始剖符大封功臣以蕭何爲第一曹參等皆爲通侯按漢書髙祖本紀六年冬十月人告楚王信謀反上問左右左右爭欲擊之用陳平計乃僞遊雲夢十二月會諸侯於陳楚王信迎謁因執之詔曰天下旣安豪傑有功者封侯新立未能盡圖其功身居軍九年或未習法令或以其故犯法大者死刑吾甚憐之其赦天下上還至雒陽赦韓信封爲淮陰侯甲申始剖符封功臣曹參等爲通侯春正月壬子以太原郡三十一縣爲韓國徙韓王信都晉陽上已封大功臣三十餘人其餘爭功未得行封上居南宮從復道上見諸將往往耦語以問張良良曰陛下與此屬共取天下今已爲天子而所封皆故人所愛所誅皆平生讎怨今軍吏計功以天下爲不足用徧封而恐以過失及誅故相聚謀反耳上曰爲之柰何良曰取上素所不快計羣臣所共知最甚者一人先封以示羣臣三月上置酒封雍齒因趣丞相急定功行封罷酒羣臣皆喜曰雍齒且侯吾屬亡患矣按蕭何傳漢五年已殺項羽卽皇帝位論功行封羣臣爭功歲餘功不決上以蕭何功最盛先封爲酇侯食邑八千戶功臣皆曰臣等身被堅執兵多者百餘戰少者數十合攻城略地大小各有差今蕭何未有汗馬之勞徒持文墨議論不戰顧居臣等上何也上曰諸君知獵乎曰知之知獵狗乎曰知之髙帝曰夫獵追殺獸者狗也而發縱指示獸處者人也今諸君徒能走得獸耳功狗也至如蕭何發縱指示功人也且諸君獨以身從我多者三兩人今蕭何舉宗數十人皆隨我功不可忘也羣臣後皆莫敢言列侯畢已受封奏位次皆曰平陽侯曹參身被七十創攻城略地功最多宜第一上已橈功臣多封何至位次未有以復難之然心欲何第一關內侯鄂千秋時爲謁者進曰羣臣議皆誤夫曹參𨿽有野戰略地之功此特一時之事夫上與楚相距五歲常失軍亡眾跳身遁者數矣然蕭何常從關中遣軍補其處非上所詔令召而數萬眾會上乏絕者數矣夫漢與楚相守滎陽數年軍無見糧蕭何轉漕關中給食不乏陛下𨿽數亡山東蕭何嘗全闕中待陛下此萬世功也今𨿽亡曹參等百數何缺於漢漢得之不必待以全柰何欲以一旦之功而加萬世之功哉蕭何當第一曹參次之上曰善於是乃令何第一賜帶劍履上殿入朝不趨上曰吾聞進賢受上賞蕭何功𨿽髙待鄂君乃得明於是因鄂千秋故所食關內侯邑二千戶封爲安平侯是日悉封何父母兄弟十餘人皆有食邑乃益封何二千戶以常繇咸陽時何送我獨贏錢二也按張良傳六年封功臣良未嘗有戰鬥功髙帝曰運籌策帷幄中決勝千里外子房功也自擇齊三萬戶良曰始臣起下邳與上會畱此天以臣授陛下陛下用臣計幸而時中臣願封畱足矣不敢當三萬戶乃封張良爲畱侯與蕭何等俱封上已封大功臣二十餘人其餘日夜爭功而不決未得行封上居雒陽南宮從復道望見諸將往往數人偶語上曰此何語良曰陛下不知乎此謀反耳上曰天下屬安定何故而反良曰陛下起布衣與此屬取天下今陛下已爲天子而所封皆蕭曹故人所親愛而所誅者皆平生仇怨今軍吏計功天下不足以徧封此屬畏陛下不能盡封又恐見疑過失及誅故相聚而謀反耳上乃憂曰爲將柰何良曰上平生所憎羣臣所共知誰最甚者上曰雍齒與我有故怨數嘗窘辱我我欲殺之爲功多不忍良曰今急先封雍齒以示羣臣羣臣見雍齒先封則人人自堅矣於是上乃置酒封雍齒爲什方侯而急趣丞相禦史定功行封羣臣罷酒皆喜曰雍齒且侯我屬無患矣按功臣表曹參以中涓從起沛至霸上侯以將軍入漢以假左丞相定魏齊十二月以右丞相封爲平陽侯食邑萬六百戶十二年薨謚懿侯子窋嗣注師古曰中涓親近之臣若謁者舍人之類也涓潔也主居中掃潔也孟康曰曹參位第二而表在首蕭何位第一而表在十三表以封前後故也靳歙以中涓從起宛胊入漢以騎都尉定三秦擊項籍別定江漢十二月封爲信武侯食邑五千三百戶九年薨謚肅侯子亭嗣注

師方曰歙音翕夏侯嬰以令史從降沛爲太僕常奉車竟定天下及全皇太子魯元公主十二月封爲汝陰侯食邑六千九百戶三十年薨謚文侯子嗣王吸以中涓從起丰至霸上爲騎郎將入漢以將軍擊項籍十二月封爲淸河侯食邑二千二百戶二十二年薨謚定侯子彊嗣傅寬以舍人從起橫陽至霸上爲騎將入漢定三秦屬淮陰定齊爲齊丞相十二月封爲陽陵侯食邑二千六百戶十二年薨謚景侯子淸嗣召歐以中涓從起沛至霸上爲連敖入漢以騎將定燕趙得燕將軍十二月封爲廣嚴侯食邑二千二百戶二十三年薨子勝嗣薛歐以舍人從起丰至霸上爲郎入漢以將軍擊項籍將鍾離昧十二月封爲廣平侯食邑四千五百戶十四年薨謚敬侯子山嗣陳濞以舍人從碭以刺客將入漢以都尉擊項羽滎陽絕甬道殺追士卒十二月封爲博陽侯三十年薨謚嚴侯子塞嗣陳嬰以自定東陽爲將屬楚項梁爲楚柱國四歲項羽死屬漢定豫章浙江都漸定自爲王壯息十二月封爲堂邑侯食邑六百戶八年薨謚安侯子祿嗣陳平以故楚都尉漢王二年初起修武爲都尉以護軍中尉出奇計定天下十二月封爲曲逆侯食邑五千戶二十四年薨謚獻侯子買嗣張良以﹠﹟將從起下邳以韓申都下韓入武關設策降秦王嬰解上與項羽﹠﹟請漢中地常爲計謀正月封爲畱侯食邑萬戶十六年薨謚文成侯子不疑嗣劉纏兵初起與諸侯共擊秦爲楚左令尹漢王與項有隙於鴻門纏解難以破羽降漢正月封爲射陽侯孝惠三年薨子雎有罪不得代注

師古曰纏卽項伯也射字或作貰者後人攺也蕭何以客初從入漢爲丞相守蜀及關中給軍食佐定諸侯爲法令宗廟正月封爲酇侯食邑八千戶九年薨謚文終侯子祿嗣周勃以中涓從起沛至霸上爲侯定三秦食邑爲將軍入漢定隴西擊項籍守峣關定泗水東海正月封爲絳侯食邑八千一百戶十二年薨謚武侯子勝之嗣樊噲以舍人起沛從至霸上爲侯以郎入漢定三秦爲將軍擊項籍再益封從破燕執韓信正月封爲舞陽侯食邑五千戶十三年薨謚武侯子伉嗣酈商以將軍從起岐攻長社以南別定漢及蜀定三秦擊項籍正月封爲曲周侯食邑四千八百戶二十二年薨謚景侯子寄嗣灌嬰以中涓從起碭至霸上爲昌文君入漢定三秦食邑以將軍屬韓信定齊淮南及八邑殺項籍正月封爲潁陰侯食邑五千戶二十六年薨謚懿侯子何嗣周昌初起以職志擊秦入漢出關以內史堅守敖倉以禦史大夫正月封汾陰侯十年薨謚悼侯子開方嗣注如淳曰職志官名主旗幟也師古曰志音式吏反武虎兵初起以謁者從擊秦入漢定三秦出關以將軍擊定諸侯正月封爲梁鄒侯比博陽侯食邑二千八百戶十一年薨謚孝侯子最嗣董渫初起以舍人從擊秦爲都尉入漢定三秦出關以將軍定諸侯正月封爲成侯食邑二千八百戶七年薨謚敬侯子赤嗣孔聚以執盾前元年從起碭以左司馬入漢爲將軍三以都尉擊項籍屬韓信正月封爲蓼侯三十年薨謚夷侯子臧嗣陳賀以舍人前元年從起碭以左司馬入漢用都尉屬韓信擊項籍爲將軍定會稽浙江湖陵正月封爲費侯二十二年薨子常嗣陳豨以特將將卒五百人前元年從起宛胊至霸上爲遊擊將軍別定代破臧荼正月封爲陽夏侯十年以趙相國反自爲王十二年誅周以卒從起碭以連敖入漢以長﹠﹟都尉擊項籍正月封爲隆慮侯三十九年薨謚克侯子通嗣注

如淳曰連敖楚官號丁復以越將從起薛至霸上以樓煩將入漢定三秦屬周呂侯破龍且彭城爲大司馬破項籍葉爲將軍忠臣正月封爲陽都侯食邑七千八百戶十九年薨謚敬侯子﹠﹟嗣呂靑以漢五年用令尹初從功比堂邑侯正月封陽信食邑一千戶十年薨謚胡侯子臣嗣郭蒙以扈衛起薛屬周呂侯破秦軍扛裏陷楊熊軍曲遇入漢爲城將定三秦以都尉堅守敖倉爲將軍破項籍正月封爲東武侯邑三千戶十九年薨謚貞侯子它嗣雍齒以趙將前三年從定諸侯功比平定侯三月封汁防食邑二千五百戶九年薨謚肅侯子巨鹿嗣雍齒故沛豪有力與上有隙故晚從陳武以將軍前元年將卒二千五百人起薛別救東阿至霸上三歲十月入漢擊齊歷下軍臨災三月封爲棘蒲侯孝文後元年薨謚剛侯子奇反誅不代朱軫以舍人前元年從起沛以隊師先降翟王虜章邯三月封爲都昌侯十四年薨謚嚴侯子率嗣嚴不職以舍人從起沛至霸上以騎將入漢還擊項籍屬丞相寧功封侯用將軍擊黥布三月封爲武彊侯二十年薨謚嚴侯子嬰嗣合傅胡害以越戶將從破秦入漢定三秦以都尉擊項籍三月封爲貰侯食邑六百戶功比臺侯二年薨謚齊侯子方山嗣搖母余以越隊將從破秦入漢定三秦以都尉擊項籍三月封爲海陽侯食邑千七百戶九月薨謚齊信侯子昭襄嗣宣虎以河南將軍漢王三年降晉陽以重將破臧荼三月封爲南安侯食邑九百戶三十年薨謚嚴侯子戎嗣蔡寅以魏太僕漢王三年初從以車騎將軍破龍且及彭城三月封肥如侯食邑千戶二十四年薨謚敬侯子戎嗣虫達以西城戶將三十七人從起碭至霸上爲執金吾五年爲二隊將屬周呂侯入漢定三秦以都尉破項籍陳下三月封爲曲成侯食邑四千戶以將軍擊燕代二十二年薨謚圉侯子捷嗣陳涓以卒前元年起碭從以二隊將入漢擊項籍得梁郎將處三月封爲河陽侯以丞相定齊二十二年薨謚嚴侯子信嗣韓信初以卒從項梁梁死屬項羽爲郎中至咸陽亡從入漢爲連敖票客蕭何言信爲大將軍別定魏趙爲齊王徙楚坐擅發兵廢爲淮陰侯十一年坐謀反誅注

師古曰髙紀及信傳並云爲治粟都尉而此云票客參錯不同或者以其票疾而賓客禮之故云票客也耏跖以門尉前元年初起碭至霸上爲定武君入漢還定三秦爲都尉擊項羽功封芒侯三年薨子昭嗣閻澤赤以執盾初起從入漢爲河上守遷爲殷相擊項籍功比平定侯四月封敬市史記作故市食邑千戶三年薨子無害嗣戎賜以連敖從起薛以三隊將入漢定三秦以都尉破項籍軍爲將軍六月封爲柳丘侯食邑八千戶十八年薨謚齊侯子安國嗣周止以舍人從起沛以郎中入漢爲周信侯定三秦以爲騎郎將破項籍東城六月封爲魏其侯食邑千戶十八年薨謚嚴侯子簡嗣繒賀以執盾漢王三年初起從晉陽以連敖擊項籍漢王敗走賀擊楚追騎以故不得進漢王顧謂賀祁王戰彭城斬項籍爭惡絕延壁六月封爲祁侯食邑千四百戶二十三年薨謚谷侯子胡嗣注

師古曰謂之祁王蓋嘉其功故寵號之許以爲王也爭惡謂爭惡地延壁壁壘之名也工師喜初以舍人從擊破秦以郎中入漢以將軍定諸侯守雒陽六月封爲平侯食邑千二百戶六年薨謚悼侯子奴嗣奚涓以舍人從起沛至咸陽爲郎入漢以將軍定諸侯功比舞陽侯封魯食邑四千八百戶六年薨涓無子封母底爲重平侯十九年薨尹恢初以謁者從入漢以將軍擊定諸侯以右丞相備守淮陽功比厭次侯封城父食邑二千戶九年薨謚嚴侯子開方嗣張越以騎都尉漢五年從起東垣擊燕代屬雍齒有功爲車騎將軍封爲任侯髙後三年有罪免戶七百五十襄以執盾隊史前元年從起碭破秦以治粟內史入漢以上郡守擊定西魏地功封爲棘丘侯髙後元年有罪免戶九百七十郭亭以連敖前元年從起單父以塞路入漢還定三秦屬周呂侯以都尉擊項籍功七月封爲河陵侯二十四年薨謚頃侯子歐嗣注

師古曰塞路者主塞要路以備敵寇也單究初以舍人從以郎入漢定三秦以郎騎將軍擊諸侯功比魏其侯七月封昌武食邑九百戶十三年薨謚靖信侯子如意嗣丙猜初以客從入漢定三秦破項籍比斥丘侯七月封髙宛食邑千六百五戶七年薨謚制侯子得嗣丁義以卒從起畱以騎將入漢定三秦破項籍軍滎陽爲郎騎將破鍾離昧軍固陵七月封爲宣曲侯食邑六百七十戶二十二年薨謚齊侯子通嗣華毋害以越將從起畱入漢定三秦擊臧荼七月封爲終陵侯食邑七百四十戶從攻馬邑及布三十五年薨謚齊侯子勃嗣劉到以舍人從起碭至霸上以二隊入漢定三秦以都尉擊項籍破臧荼八月封爲東茅侯捕韓王信爲將軍益邑千戶二十四年薨謚敬侯子吉嗣唐厲以舍人初從起丰以左司馬入漢以亞將攻籍卻敵爲東部都尉破籍侯成武爲漢中尉擊布八月封爲斥丘侯食邑千戶二十年薨謚懿侯子朝嗣注

師古曰初爲成武侯後更封斥丘也戴野以舍人從起碭用隊帥入漢以都尉擊籍籍死擊臨江屬將軍賈功八月封爲臺侯以將軍擊燕代二十五年薨謚定侯子午嗣王陵以自聚黨定南陽漢王還擊項籍以兵屬從定天下八月封爲安國侯食邑五千戶二十一年薨謚武侯子忌嗣丁禮以中涓騎從起碭爲騎將入漢定三秦爲正奉侯以都尉擊籍屬灌嬰殺龍且八月更封爲樂成侯食邑千戶二十六年薨謚節侯子馬從嗣審食其以舍人初起侍呂后孝惠二歲十月呂后入楚食其侍從一歲封爲辟陽侯二十五年爲淮南王長所殺謚幽侯子平嗣周﹠﹟以舍人從起沛至霸上入漢定三秦食邑池陽擊項籍滎陽絕甬道從度平陰遇韓信軍襄國楚漢分鴻溝以﹠﹟爲信戰不利不敢離上八月封爲蒯成侯食邑三千二百戶二十七年薨謚制侯子昌嗣鄂秋以謁者漢王三年初從定諸侯舉蕭何有功八月因故食邑二千戶封爲安平侯十二年薨謚敬侯子嘉嗣張蒼以客從起武陽至霸上爲常山守得陳余爲代相徙趙相以代相八月封爲北平侯食邑千二百戶五十年薨謚文侯子奉嗣陳夫乞以卒從起扛裏入漢以都尉擊項籍定燕封髙胡侯食邑千戶二十五年薨子程嗣爰類以愼將元年從起畱入漢以都尉守廣武功封厭次侯二十二年薨子某嗣注師古曰愼將以謹愼爲將也按外戚恩澤侯表呂澤以客從入漢定三秦將兵下碭漢王敗彭城往從之佐定天下正月封爲周昌侯三年薨謚令武侯子臺嗣呂釋之以客從擊秦漢王入漢使釋之歸丰衛太上皇四月封爲建成侯九年薨謚康侯子則嗣髙帝七年復封功臣劉它等爲通侯按漢書髙祖本紀不載按功臣表劉它以碭郡長初從功比侯十月封爲平臯侯食邑五百八十戶實項氏賜姓劉十年薨謚煬侯子遠嗣陳胥以卒從起薛以將軍入漢以右司馬擊項籍十月封爲復陽侯食邑千戶三十一年薨謚剛侯子嘉嗣其石以中謁者從入漢以郎中騎從定諸侯十一月封爲陽河侯食邑五百戶三年薨謚齊侯子安國嗣許盎以駢鄰從起昌邑以說衛入漢以中尉擊項籍十月封爲柏至侯食邑千戶二十年薨謚靖侯子祿嗣注

師古曰二馬曰駢駢鄰謂並兩騎爲軍翼也說讀曰稅衛謂軍行初捨止之時主爲衛也呂馬童以郎騎將漢元年從好畤以司馬擊龍且復共斬項籍正月封爲中水侯食邑千五百戶三十年薨謚嚴侯子瑕嗣王翥以中郎騎漢王二年從起下邳屬淮陰侯從灌嬰共斬項羽正月封爲杜衍侯食邑千七百戶十八年薨謚嚴侯子福嗣楊喜以郎中騎漢王二年從起杜屬淮陰後從灌嬰共斬項籍正月封爲赤泉侯食邑千九百戶封十三年髙後元年有罪免二年復封十八年薨謚嚴侯子敷嗣華寄以舍人從起薛入漢以都尉擊項羽攻韓王信三月封爲朝陽侯食邑千戶十二年薨謚齊侯子夷嗣杜得臣以卒從起湖陵入漢以郎將迎左丞相軍擊項籍七月封爲棘陽侯食邑二千戶二十六年薨謚嚴侯子但嗣呂騰以騎士漢王三年從出關以郎中共擊斬項羽功比杜衍侯封涅陽食邑千五百戶孝文五年薨子成實非子不得代林摯以客從起亢父斬章邯所置蜀守用燕相封爲平棘侯食邑千戶二十四年薨謚懿侯子辟彊嗣髙帝八年封功臣趙將夕等爲通侯按漢書髙祖本紀不載按功臣表趙將夕以趙將漢王三年降屬淮陰侯定趙齊楚以擊平城功十月封爲深澤侯食邑七百戶髙後元年有罪免二年復封一年薨謚齊侯子頭嗣溫疥以燕將軍漢王四年從破曹咎軍爲燕相告燕王荼反十月封爲侯以燕相國定盧綰食邑千九百戶二十五年薨謚頃侯子仁嗣程黑以趙衛將軍漢王三年從起盧奴擊項羽敖倉下爲將軍攻臧荼有功十月封爲歷侯食邑千戶十四年薨謚簡侯子釐嗣衛胠漢七年以梁將軍從初起擊韓信陳豨黥布軍功比髙陵侯十二月封武原食邑二千八百戶八年薨謚靖侯子寄嗣陳鍇史記作錯髙祖七年爲將從擊代陳豨有功十二月封爲﹠﹟侯食邑六百戶七年薨謚祖史記作袛侯子嬰嗣許瘛以漢三年用趙右林將初擊定諸侯功二月封爲宋子侯食邑五百三十六戶四年薨謚惠侯子畱嗣陳遫以舍人從起丰入漢以都尉擊項羽三月封爲猗氏侯食邑千一百戶十一年薨謚敬侯子支嗣室中同以弩將初起從入漢以都尉擊項羽代侯功三月封爲淸侯食邑千戶五年薨謚簡侯子聖嗣畱肸以客吏初起從入漢以都尉擊項籍代侯功三月封爲彊侯食邑千戶三年薨謚圉侯子章復嗣秦同以卒從起薛以弩將入漢以都尉擊項羽代侯功三月封爲彭侯食邑千戶二十二年薨謚簡侯子執嗣楊武以郎中騎將漢元年從起下邽擊陽夏以騎都尉斬項羽三月封爲吳房侯食邑七百戶三十二年薨謚嚴侯子去疾嗣魏遫以舍人從碭入漢以都尉擊臧荼功四月封爲﹠﹟侯食邑千戶三十五年薨謚嚴侯子連嗣旅卿以齊將漢王四年從韓信起無鹽定齊擊項羽又擊韓王信於代六月封爲昌侯食邑千戶三十四年薨謚圉侯子通嗣旅罷師以齊將漢王四年從淮陰侯起擊項籍又攻韓王信於平城有功六月封爲共侯食邑千二百戶二十六年薨謚嚴侯子黨嗣馮解散以代大與漢王三年降爲雁門守以將軍平代及寇六月封爲閼氏侯食邑千戶四年薨謚節侯子它嗣注

師古曰大與主爵祿之官張說以卒從起方與屬魏豹一歲五月以執盾入漢以司馬擊項羽以將軍定代七月封爲安丘侯食邑二千戶三十二年薨謚懿侯子奴嗣紀通父城以將軍從擊破秦入漢定三秦功比平定侯戰好畤死事九月封子通爲襄平侯五十二年薨子相夫嗣陳署以卒從漢王起霸上以謁者擊項籍斬曹咎九月封爲龍陽侯食邑千戶十八年薨謚敬侯子堅嗣張瞻師以趙騎將從擊諸侯功十二月封爲平侯食邑千五百戶八年薨謚嚴侯子惸嗣須無詔以爲列諸侯自置吏令長受令長沙王三月封爲陸量侯二年薨於桑嗣周成父苛以內史從擊破秦爲禦史入漢圍取諸侯守滎陽罵項籍死事四月封子成爲髙景侯孝文後五年謀反下獄死鄧弱以長沙將兵四月封爲離侯吳郢以長沙柱國九月封爲義陵侯食邑千五百戶七年薨子望嗣髙帝九年廢張敖爲宣平侯按漢書髙祖本紀九年冬十二月行如雒陽貫髙等謀逆發覺逮捕髙等並捕趙王敖下獄詔敢有隨王罪三族郎中田叔孟舒等十人自髡鉗爲王家奴從王就獄王實不知其謀春正月廢趙王敖爲宣平侯丙寅前有罪殊死以下皆赦之二月行自雒陽至賢趙臣田叔孟舒等十人召見與語漢廷臣無能出其右者上說盡拜爲郡守諸侯相按功臣表張敖嗣父耳爲趙王坐相貫髙等謀反廢爲宣平侯十七年薨謚武侯子歐嗣髙帝十年封趙壯士四人各千戶封樂毅孫叔爲華成君按漢書髙祖本紀十年秋九月代相國陳豨反上曰豨嘗爲吾使甚有信代地吾所急故封豨爲列侯以相國守代今乃與王黃等劫掠代地吏民非有罪也能去豨黃來歸者皆赦之上自東至邯鄲上喜曰豨不南據邯鄲而阻漳水吾知其亡能爲矣趙相周昌奏常山二十五城亡其二十城請誅守尉上曰守尉反乎對曰不上曰是力不足亡罪上令周昌選趙壯士可令將者白見四人上嫚罵曰豎子能爲將乎四人﹠﹟皆伏地上封各千戶以爲將左右諫曰從入蜀漢伐楚賞未徧行今封此何功上曰非汝所知陳豨反趙代地皆豨有吾以羽檄徵天下兵未有至者今計惟獨邯鄲中兵耳吾何愛四千戶不以慰趙子弟皆曰善又求樂毅有後乎得其孫叔封之樂鄕號華成君髙帝十一年立尉它爲南粵王封薛公千戶及張相如等爲通侯按漢書髙祖本紀十一年夏五月詔曰粵人之俗好相攻擊前時秦徙中縣之民南方三郡使與百粵雜處會天下誅秦南海尉它居南方長治之甚有文理中縣人以故不耗減粵人相攻擊之俗益止俱賴其力今立它爲南粵王使陸賈卽授璽綬它稽首稱臣秋七月淮南王布反上問諸將滕公言故楚令尹薛公有籌策上召見薛公言布形埶上善之封薛公千戶按功臣表張相如髙祖六年爲中大夫以河間守擊陳豨力戰功十二月封爲東陽侯食邑千三百戶三十二年薨謚武侯子殷嗣樂說淮陰侯韓信舍人告信反十二月封爲愼陽侯食邑三千戶五十二年薨子願嗣陶捨以右司馬漢王五年初從以中尉擊燕代十二月封爲開封侯食邑二千戶一年薨謚湣侯子靑嗣公孫昔以卒漢王五年初從以郎中擊代擊陳豨正月封爲禾成侯食邑千九百戶二十一年薨謚孝侯子漸嗣孫赤以中涓從起沛以郎入漢以將軍擊項籍爲惠侯坐守滎陽降楚免復來以郎擊籍爲上黨守擊陳豨正月封爲堂陽侯食邑八百戶九年薨謚哀侯子徳嗣髙色以客從起嚙桑以上隊將入漢以將軍擊魏太原共陘屬淮陰侯罌度軍破項籍及豨正月封爲祝阿侯食邑千八百戶二十一年薨謚孝侯子成嗣杜恬以漢王二年用禦史初從出關以內史擊諸侯攻項昌以廷尉死事正月封爲長修侯食邑千九百戶四年薨謚平侯子中嗣趙堯以漢五年爲禦史用奇計徙禦史大夫周昌爲趙相代昌爲禦史大夫從擊陳豨功十一月封爲江邑侯食邑六百戶髙後元年有罪免劉澤帝從兄弟漢三年爲郎中擊項羽以將軍擊陳豨得正黃十一月封爲營陵侯食邑萬一千戶髙後七年爲瑯邪王宣義髙祖六年爲中地守以廷尉擊陳豨二月封爲土軍侯食邑千一百戶就國後爲燕相七年薨謚式侯子莫如嗣任敖以客從起沛爲禦史守丰二歲擊項羽爲上黨守陳豨反堅守二月封爲廣阿侯食邑千八百戶復遷爲禦史大夫十九年薨謚懿侯子敬嗣趙衍以謁者漢王元年初從起漢中雍軍塞渭上上計欲還衍言從他道道通後爲河間守豨反誅都尉相如功二月封爲須昌侯食邑千四百戶三十二年薨謚貞侯子福嗣戚鰓初從爲郎以都尉守蘄城以中尉二月封爲臨轅侯食邑五百戶六年薨謚堅侯子觸龍嗣公上不害髙祖六年爲太僕擊代豨有功二月封爲汲侯食邑千三百戶爲趙太僕三年薨謚紹侯子武嗣呂臣以舍人從起畱以郎入漢破曹咎成臯爲都尉擊豨功二月封爲﹠﹟陵侯食邑千戶二十七年薨謚夷侯子謝嗣靳彊以郎中騎千人前三年從起櫟陽擊項羽以中尉破鍾離昧軍功三月封爲汾陽侯十一年薨謚嚴侯子解嗣祕彭祖以卒從起沛以卒開沛城門爲太公僕以中﹠﹟令擊陳豨功三月封爲戴侯食邑千一百戶十一年薨謚敬侯子憚嗣翟盰以漢王二年爲燕令以都尉下楚九城堅守燕七月封爲衍侯食邑九百戶十二年薨謚簡侯子山嗣昭涉掉尾漢王四年以燕相從擊項籍還擊臧荼八月封爲平州侯食邑千戶十八年薨謚共侯子種嗣髙帝十二年立南武侯織爲南海王詔諭受封功臣毋得背義起兵封單右車等爲通侯按漢書髙祖本紀十二年春二月詔曰南武侯織亦粵之世也立以爲南海王三月詔曰吾立爲天子帝有天下十二年於今矣與天下之豪士賢大夫共定天下同安輯之其有功者上致之王次爲列侯下乃食邑而重臣之親或爲列侯皆令自置吏得賦斂女子公主爲列侯食邑者皆佩之印賜大第室吏二千石徙之長安受小第室入蜀漢定三秦者皆世世復吾於天下賢士功臣可謂亡負矣其有不義背天子擅起兵者與天下共伐誅之布告天下使明知朕意注第有甲乙次第也按功臣表單右車以卒從沛入漢以郎擊布功十月封爲中牟侯食邑二千二百戶始髙祖微時有急給髙祖馬故得侯二十三年薨謚共侯子繪嗣黃極忠以羣盜長爲臨江將已而爲漢擊臨江王及諸侯破布十月封爲邔侯食邑千戶二十七年薨謚嚴侯子榮成嗣周聚以卒從丰以隊卒入漢擊項籍成臯有功爲將軍布反定吳郡十月封爲博陽侯二十四年薨謚節侯子遫嗣靈常以荊令尹漢五年初從擊鍾離昧及陳公利幾徙爲漢中大夫從至陳取韓信遷中尉以擊布十月封爲陽羨侯食邑二千戶十四年薨謚定侯子賀嗣泠耳以客從起沛入漢用兵破齊田解軍以楚丞相堅守彭城拒布軍功十月封爲下相侯食邑二千戶十八年薨謚嚴侯子順嗣王虞人以騎司馬漢王元年從起廢丘以都尉破田橫龍且追籍至東城以將軍擊布十二月封爲髙陵侯食邑九百戶十年薨謚圉侯子弄弓嗣賁赫淮南王英布中大夫告反十二月封爲期思侯食邑二千戶孝文十四年薨謚康侯亡後季必以騎都尉漢二年初起櫟陽攻破廢丘因擊項籍屬韓信破齊攻臧荼爲將軍擊韓信十二月封爲戚侯食邑千五百戶十六年薨謚圉侯子長嗣馮溪以卒前二年起柘擊籍定代爲將軍功正月封爲榖陽侯十二年薨謚定侯子熊嗣許猜以楚將漢一年降從起臨濟以郎中擊項羽陳豨正月封爲嚴侯食邑六百戶四十年薨謚敬侯子恢嗣奚意以魏郎漢王二年從起陽武擊項籍屬魏王豹豹反徙屬相國彭越以太原尉定代正月封爲成陽侯食邑六百戶十六年薨謚定侯子信嗣劉襄以客從漢王二年起定陶以大謁者擊布三月封爲桃侯食邑千戶孝惠七年有罪免二年復封十六年薨謚安侯子捨嗣酈疥父食其以客從破秦以列侯入還定諸侯常使使約和諸侯說齊王死事子疥二月封爲髙梁侯十三年薨謚共侯子勃嗣陳倉以中涓從起丰以騎將入漢以將軍擊項籍後攻盧綰六月封爲紀信侯食邑七百戶十年薨謚匡侯子開嗣王競以車司馬漢元年初從起髙陵屬劉賈以都尉從軍六月封爲景侯食邑五百戶七年薨謚嚴侯子眞粘嗣毛釋之以中涓從起丰以郎騎入漢還從擊諸侯六月封爲張侯食邑七百戶二十六年薨謚節侯子鹿嗣革朱以越連敖從起薛別以越將入漢擊諸侯以都尉六月封爲煮棗侯食邑九百戶孝惠七年薨謚端侯嗣子有罪不得代孝文二年式以朱子紹封朱濞以卒從起丰入漢以都尉擊項籍臧荼十二月封爲傿陵侯食邑二千七百戶十一年薨謚嚴侯子慶嗣張平以中尉前元年從起單父不入關以擊籍黥布盧綰得南陽十二月封爲鹵侯食邑二千七百戶十二年薨謚嚴侯子勝嗣注

師古曰季必灌嬰傳云李必今此作季表傳不同當有誤惠帝元年封吳淺爲便侯按漢書惠帝本紀不載按功臣表吳淺以父長沙王功九月封爲便侯食邑二千戶三十七年薨謚頃侯子信嗣惠帝二年封黎朱蒼爲軑侯按漢書惠帝本紀不載按功臣表黎朱蒼以長沙相四月封爲軑侯食邑七百戶八年薨子狶嗣惠帝三年夏五月立閩越君搖爲東海王按漢書惠帝本紀云云按兩粵傳初髙祖擊項籍搖率越人佐漢孝惠三年舉髙帝時越功曰閩君搖功多其民便附乃立搖爲東海王都東甌世俗號爲東甌王后數世至孝景三年吳王濞反東甌受漢購殺吳王吳王子怨殺其父借閩越兵圍東甌漢發兵救之東甌請舉國徙中國處江淮之間按年表自搖立至廣徙凡五十五年惠帝五年夏封劉到爲平都侯按漢書惠帝本紀不載按功臣表劉到以齊將髙祖三年定齊降六月封爲平都侯食邑千戶十三年薨謚孝侯髙後元年封張買等四人爲侯按漢書髙後本紀不載按功臣表張買以父越人爲髙祖騎將從軍以中大夫四月封爲南宮侯薨子生嗣陽城延以軍匠從起郟入漢爲少府作長樂未央宮築長安城先就四月封爲梧侯食邑五百戶六年薨謚齊侯子去疾嗣齊受以卒從起畱以家車吏入漢以驍騎都尉擊項籍得樓煩將用齊丞相四月封爲平定侯九年薨謚敬侯子市人嗣馮無擇以悼武王郎中從髙祖起丰攻雍共擊項籍力戰奉悼武王出滎陽四月封爲博成侯三年薨謚敬侯子代嗣注師古曰悼武王髙後兄周呂侯呂澤也髙後追尊曰悼武王吳陽以父長沙王功七月封爲沅陵侯二十五年薨謚頃侯子福嗣髙後二年詔差次列侯功定朝位藏之髙廟按漢書髙後本紀髙後二年春詔曰髙皇帝匡飭天下諸有功者皆受分地爲列侯萬民大安莫不受休徳朕思念至於久遠而功名不著亡以尊大誼施後世今欲差次列侯功以定朝位藏於髙廟世世勿絕嗣子各襲其功位其與列侯議定奏之丞相臣平言謹與絳侯臣勃曲周侯臣商潁陰侯臣嬰安國侯臣陵等議列侯幸得賜餐錢奉邑陛下加惠以功次定朝位臣請藏髙廟奏可髙後四年夏封諸功臣爲通侯按漢書髙後本紀不載按功臣表朱進以執矛從入漢以中尉破曹咎用呂相四月封爲中邑侯食邑六百戶二十二年薨謚貞侯子悼嗣衛毋擇以隊卒從起沛屬皇欣以郎擊陳余用衛尉四月封爲樂平侯食邑六百戶三年薨謚簡侯子勝嗣王恬啟漢五年爲郎中柱下令以衛將軍擊陳豨用梁相四月封爲山都侯八年薨謚貞侯子中黃嗣徐厲以舍人從沛以郎中入漢還得雍王邯家屬用常山丞相四月封爲祝玆侯十一年薨謚夷侯子悼嗣周信以卒從起單父爲呂后舍人度呂后爲河南守四月封爲成陰侯食邑五百戶十六年薨謚夷侯子勃嗣呂它父嬰以連敖從髙祖破秦入漢以都尉定諸侯功比朝陽侯死事四月封子它爲兪侯四年坐呂氏誅越以卒從漢二年起櫟陽以卒吏擊項羽爲河內都尉用長沙相四月封爲醴陵侯食邑六百戶孝文四年有罪免文帝元年益封周勃等食邑封劉揭等爲通侯按漢書文帝本紀元年冬十月辛亥皇帝見於髙廟遣車騎將軍薄昭迎皇太后於代詔曰前呂產自置爲相國呂祿爲上將軍擅遣將軍灌嬰將兵擊齊欲代劉氏嬰畱滎陽與諸侯合謀以誅呂氏呂產欲爲不善丞相平與太尉勃等謀奪產等軍朱虛侯章首先捕斬產太尉勃身率襄平侯通持節承詔入北軍典客揭奪呂祿印其益封太尉勃邑萬戶賜金五千斤丞相平將軍嬰邑各三千戶金二千斤朱虛侯章襄平侯通邑各二千戶金千斤封典客揭爲陽信侯賜金千斤正月封將軍薄昭爲軹侯六月詔曰方大臣誅諸呂迎朕朕狐疑皆止朕惟中尉宋昌勸朕朕已得保宗廟已尊昌爲衛將軍其封昌爲壯武侯又曰列侯從髙帝入蜀漢者六十八人益邑各三百戶吏二千石以上從髙帝潁川守尊等十人食邑六百戶淮陽守申屠嘉等十人五百戶衛尉足等十人四百戶封淮南王舅趙兼爲周陽侯齊王舅駟鈞爲靖郭侯故常山丞相蔡兼爲樊侯按功臣表劉揭髙祖十三年爲郎以典客奪呂祿印閉殿門止產等共立皇帝十一月封爲陽信侯食邑二千戶十四年薨謚夷侯子中意嗣宋昌以家吏從髙祖起山東以都尉從滎陽食邑以代中尉勸王驂乘入卽帝位四月封爲壯武侯食邑千四百戶景帝中四年有罪奪爵一級爲關內侯蔡兼以睢陽令髙祖初從阿以韓家子還定北地用常山相六月封爲樊侯食邑千二百戶十四年薨子客嗣注

師古曰蔡兼本六國時韓家之諸子後更姓蔡也按外戚恩澤侯表薄昭髙祖七年爲郎從軍十七年以中大夫迎帝於代以車騎將軍迎皇太后正月封爲軹侯食邑萬戶十年坐殺使者自殺文帝二年詔列侯就國按漢書文帝本紀二年冬十月詔曰朕聞古者諸侯建國千餘各守其地以時入貢民不勞苦上下歡欣靡有違徳今列侯多居長安邑遠吏卒給輸費苦而列侯亦無由教訓其民其令列侯之國爲吏及詔所止者遣太子文帝三年詔免丞相勃遣就國按漢書文帝本紀三年冬十一月詔曰前日詔遣列侯之國辭未行丞相朕之所重其爲朕率列侯之國遂免丞相勃遣就國文帝七年封魏駟起二人爲通侯按漢書文帝本紀不載按功臣表魏駟以陽陵君三月封爲沶陵侯十二年薨謚康侯亡後起以信平君三月封爲南侯坐後父故削爵一級爲關內侯文帝十年封召奴爲黎侯按漢書文帝本紀不載按功臣表召奴以父齊相四月封爲黎侯十一年薨謚頃侯子潰嗣文帝十四年封孫單爲瓶侯按漢書文帝本紀不載按功臣表孫單父卬以北地都尉匈奴入力戰死事三月封爲瓶侯孝景前三年坐反誅文帝十六年封韓隤當爲弓髙侯韓嬰爲襄城侯按漢書文帝本紀不載按功臣表韓隤當故韓王子以匈奴相國降六月封爲弓髙侯十六年薨謚壯侯韓嬰韓王信太子之子以匈奴相國降六月封爲襄城侯食邑二千戶七年薨謚哀侯子釋之嗣文帝後三年封申屠嘉爲故安侯按漢書文帝本紀不載按功臣表申屠嘉孝文二年舉淮陽守從髙祖功用丞相四月封爲故安侯食邑五百戶七年薨謚節侯子共嗣

勛爵部匯考四

漢二景帝二年夏六月封故丞相蕭何孫系爲列侯按漢書景帝本紀云云景帝三年以襄平侯嘉子謀反詔赦其罪復嘉侯爵封竇嬰爲通侯按漢書景帝本紀三年冬十二月詔曰襄平侯嘉子恢說不孝謀反欲以殺嘉大逆無道其赦嘉爲襄平侯及妻子當坐者復故爵論恢說及妻子如法注晉灼曰紀通子也功臣表襄平侯紀通以父功侯孝景三年康侯相夫嗣推其封薨正與此合豈更名嘉乎按外戚恩澤侯表竇嬰以將軍屯滎陽捍破吳楚七國六月封魏其侯二十三年元光四年有罪棄市景帝六年封欒布等爲通侯按漢書景帝本紀不載按功臣表欒布以將軍吳楚反擊齊四月封爲兪侯食邑千八百戶六年薨子賁嗣衛綰以將軍擊吳楚四月封爲建陵侯食邑三千一百五十戶二十一年薨謚哀侯子信嗣程嘉以將軍擊吳楚四月封爲建平侯食邑三千一百五十戶十八年薨謚敬侯子橫嗣公孫渾邪以將軍擊吳楚四月封爲平曲侯食邑三千二百二十戶四年有罪國除蘇息以將軍擊吳楚四月封爲江陽侯食邑二千五百四十一戶中二年薨謚康侯子盧嗣景帝中元年夏四月封故禦史大夫周苛周昌孫子爲列侯按漢書景帝本紀云云

注師古曰封苛之孫及昌之子也苛昌皆嘗爲禦史大夫而從昆弟也故總言之景帝中二年定諸侯王薨謚誄弔賵及嗣封之制封故楚趙傅相內史前死事者四人子爲列侯按漢書景帝本紀中二年春二月令諸侯王薨列侯初封及之國大鴻臚奏謚誄策列侯薨及諸侯太傅初除之官大行奏謚誄策王薨遣光祿大夫弔襚祠賵視喪事因立嗣子列侯薨遣大中大夫弔祠視喪事因立嗣其薨葬國得發民挽喪穿復土治墳無過三百人畢事秋九月封故楚趙傅相內史前死事者四人子皆爲列侯注

文穎曰楚相張尙太傅趙夷吾趙相建徳內史王悍此四人各諫其王無使反不聽皆殺之故封其子按功臣表橫父建徳以趙相不聽王遂反死事四月封橫爲遽侯邑千一百七十戶後二年有罪棄市國除注

師古曰橫史失其姓它皆類此王棄之父悍以趙內史王遂反不聽死事四月封棄之爲新市侯邑千十四戶八年薨子始昌嗣趙周父夷吾以楚太傅王戊反不聽死事四月封周爲商陵侯邑千四十五戶元鼎五年坐爲丞相知列侯酎金輕下獄自殺國除張當居父尙以楚相王戊反不聽死事四月封當居爲山陽侯邑千一百一十四戶元朔五年坐罪國除景帝中三年封於軍等爲通侯按漢書景帝本紀不載按功臣表於軍以匈奴王降十一月封爲安陵侯邑千五百五十戶建元六年薨亡後國除賜以匈奴王降十二月封爲桓侯六年賜死陸彊以匈奴王降十二月封爲﹠﹟侯邑千五百七十戶薨子則嗣徐盧以匈奴王降十二月封爲容城侯邑七百戶七年薨謚攜侯子﹠﹟嗣僕以匈奴王降十二月封爲易侯邑千一百十戶後三年薨亡後範代以匈奴王降十二月封爲範陽侯邑六千二百戶十四年薨謚靖侯子徳嗣邯鄲以匈奴王降十二月封爲翕侯元光四年坐罪國除音怛史記表作黥

景帝中五年封盧它之爲通侯按漢書景帝本紀不載按功臣表盧它之故燕王盧綰子以匈奴東胡王降四月封爲亞谷侯邑千戶二年薨謚簡侯子種嗣景帝後元年封直不疑爲塞侯按漢書景帝本紀不載按功臣表直不疑以禦史大夫前將兵擊吳楚功八月封爲塞侯邑千四十六戶六年薨子相如嗣景帝後二年冬十月省徹侯之國按漢書景帝本紀云云

按文獻通考漢初封列侯猶有君國子民之意故文帝遣列侯就國之詔謂其居長安無由教訓其民也景帝旣不令諸侯王治事故亦省徹侯之國蓋事權皆在其相所謂侯國者與郡邑無異矣按文帝二年詔列侯就國而多辭未行三年乃免絳侯相印令率列侯就國是彊之使行也絳侯旣就國每河東守尉行縣至絳勃自畏恐誅常被甲令家人持兵以見人遂言其欲反夫旣曰畏罪恐誅而乃被甲持兵以待守尉欲何爲耶勃不學無術不能處功名之際而徒以來讒賊之口倘非遇孝文長者則不能全之矣然卽此可以見當時功臣侯之就國者憂讒畏譏不能不見陵於守尉方其身都將相則聲勢赫奕與人主朋儔及其退就國邑則心懷畏懼視守尉如官長蓋封爵之寵同乎黜徙迫之乃行與古人建侯之意異矣武帝元光三年夏五月封髙祖功臣五人後爲列侯按漢書武帝本紀云云元光四年封趙信爲翕侯按漢書武帝本紀不載按功臣表趙信以匈奴相國降十月封爲翕侯元朔二年擊匈奴功益封千六百八十戶六年敗降匈奴國除元朔元年封樂爲特轅侯按漢書武帝本紀不載按功臣表樂以匈奴都尉降九月封爲特轅侯邑六百五十戶元鼎元年薨亡後國除元朔二年封月氏等爲通侯按漢書武帝本紀不載按功臣表月氏以匈奴相降十月封爲親陽侯邑六百八十戶五年坐謀反入匈奴要斬國除猛以匈奴相降十月封爲若陽侯邑五百三十戶五年坐謀反入匈奴要斬國除蘇建以都尉從車騎將軍擊匈奴功三月封爲平陵侯五年用遊擊將軍從大將軍益封一千戶六年坐罪國除張次公以都尉從車騎將軍擊匈奴功三月封爲岸頭侯益封凡二千戶五年坐姦免按外戚恩澤侯表衛靑以將軍擊匈奴取朔方功三月封爲長平侯後破右賢王益封又封三子二十三年薨謚烈侯子伉五年以靑功封宜春侯元鼎中坐罪免伉弟不疑五年以靑功封陰安侯元鼎中坐酎金免不疑弟登以靑功封發幹侯坐酎金免元朔三年封於單爲列侯按漢書武帝本紀不載按功臣表於單以匈奴單於太子降四月封爲涉安侯五年薨亡後元朔四年封趙安稽桀龍二人爲列侯按漢書武帝本紀不載按功臣表趙安稽以匈奴王降七月封爲昌武侯以侯從驃騎將軍擊左右王益封二十一年薨子充國嗣桀龍以匈奴相國降七月封爲襄城侯邑四百戶二十二年與浞野侯俱戰死事子病己嗣元朔五年封功臣李蔡等爲通侯按漢書武帝本紀不載按功臣表李蔡以將軍再擊匈奴得王四月封爲安樂侯邑二千戶元狩五年坐罪自殺公孫敖以護軍都尉三從大將軍擊匈奴至右王庭得王四月封爲合騎侯六年從大將軍益封九千五百戶元狩二年坐罪免李朔以校尉三從大將軍擊匈奴至右王庭得虜閼氏功四月封爲軹侯六年有罪免公孫戎奴以校尉三從大將軍擊匈奴至右王庭爲雁行上石山先登四月封爲從平侯食邑千一百戶元狩二年坐罪免趙不虞以校尉三從大將軍擊匈奴攻辰吾先登石亹四月封爲隨城侯食邑七百戶元狩二年坐罪免元朔六年詔置武功賞官封張騫等爲通侯按漢書武帝本紀元朔六年夏六月詔曰朕聞五帝不相復禮三代不同法所繇殊路而建徳一也蓋孔子對定公以徠遠哀公以論臣景公以節用非期不同所急異務也今中國一統而北邊未安朕甚悼之日者大將軍巡朔方徵匈奴斬首虜萬八千級諸禁錮及有過者咸蒙厚賞得免減罪今大將軍復克獲斬首虜萬九千級受爵賞而欲移賣者無所流貤其議爲令有司奏請置武功賞官以寵戰士按功臣表張騫以校尉從大將軍擊匈奴知道水及前使絕國大夏三月封爲博望侯元狩二年坐罪免郝賢以上谷太守四從大將軍擊匈奴首虜千級以上五月封爲眾利侯食邑千一百戶元狩二年坐罪免按外戚恩澤侯表霍去病以校尉擊匈奴四月封爲冠軍侯後以將軍破祁連迎昆邪王益封皇后姊子七年薨謚景桓侯子嬗嗣亡後元狩元年夏賜中二千石爵右庶長秋封王援訾爲潦侯按漢書武帝本紀元狩元年夏四月丁卯賜中二千石爵右庶長按功臣表王援訾以匈奴王降七月封爲潦侯食邑五百六十戶二年薨謚悼侯亡後元狩二年封趙破奴等爲通侯按漢書武帝本紀不載按功臣表趙破奴以司馬再從驃騎將軍擊匈奴得兩王千騎正月封爲從票侯食邑二千戶元鼎五年坐酎金免元封三年以匈奴河將軍擊樓蘭封浞野侯太初二年以浚稽將軍擊匈奴爲虜所獲軍沒髙不識以校尉從驃騎將軍再擊匈奴正月封爲宜冠侯食邑一千一百戶四年坐罪免僕朋以校尉從驃騎將軍再出擊匈奴得王二月封爲輝渠侯後從驃騎將軍虜五王益封八年薨謚忠侯子雷電嗣延和三年擊匈奴沒呼毒尼以匈奴王降六月封爲下摩侯食邑七百戶九年薨子伊卽軒嗣元狩三年封蕭何曾孫慶及昆邪等爲通侯按漢書武帝本紀三年夏五月封故相國蕭何曾孫慶爲列侯按功臣表昆邪以匈奴昆邪王將眾十萬降七月封爲濕陰侯食邑萬戶四月薨謚定侯子蘇嗣應疕以匈奴王降七月封爲輝渠侯元鼎三年薨謚愼侯亡後烏黎以匈奴右王與渾邪降七月封爲河綦侯食邑六百戶六年薨謚康侯子余利鞮嗣稠雕以匈奴大當戶與渾邪降七月封爲常樂侯食邑五百七十戶十八年薨子廣漢嗣亡後注

師古曰當戶匈奴官名也元狩四年封路博徳等爲通侯按漢書武帝本紀不載按功臣表路博徳以右北平太守從驃騎將軍擊左王得重會期虜首萬二千七百人六月封爲邳離侯食邑千六百戶太初元年坐罪免注

師古曰得重得輜重也會期不失期也衛山以北地都尉從驃騎將軍擊匈奴得王六月封爲義陽侯食邑千一百戶太始四年坐罪病死復陸支以匈奴歸義因執王從驃騎將軍擊左王以少破多捕虜三千一百六月封爲杜侯食邑千三百戶五年薨子偃嗣伊卽軒以匈奴歸義樓剸王從驃騎將軍擊左王手劍合六月封爲眾利侯食邑千一百戶十四年薨子當時嗣敞屠洛以匈奴符離王降六月封爲湘成侯食邑千八百戶元鼎五年坐酎金免董捨吾以匈奴都尉降六月封爲散侯食邑千一百戶十七年薨子安漢嗣雕延年以匈奴王降六月封爲臧馬侯食邑八百七十戶五年薨謚康侯亡後注師古曰手劍合手用劍而合戰也元鼎四年封次公爲膫侯按漢書武帝本紀不載按功臣表次公以匈奴歸義王降六月封爲膫侯食邑七百九十戶五年坐酎金免元鼎五年列侯坐獻黃金酎祭不如法奪爵封建徳等爲通侯按漢書武帝本紀元鼎五年秋九月列侯坐獻黃金酎祭宗廟不如法奪爵者百六人按功臣表建徳以南越王兄越髙昌侯三月封爲術陽侯食邑三千戶四年坐罪誅摎廣徳父樂以校尉擊南越死事三月封廣徳爲龍侯食邑六百七十戶六年坐酎金免韓延年父千秋以校尉擊南越死事三月封延年爲成安侯食邑千三百八十戶六年坐罪免渠復絫以屬國大首渠擊匈奴五月封爲昆侯地節四年薨亡後駒幾以屬國騎擊匈奴捕單於兄功五月封爲騏侯食邑五百二十戶薨子督嗣任破胡以屬國都尉間出擊匈奴將軍絫絺縵等七月封爲梁期侯薨子當千嗣太始四年坐罪國除按外戚恩澤侯表石慶以丞相及父萬石積行九月封爲牧丘侯十年薨謚恬侯子徳嗣元鼎六年封畢取等爲通侯按漢書武帝本紀不載按功臣表畢取以南越將軍降三月封爲膫侯食邑五百一十戶薨子奉義嗣楊僕以樓船將軍擊南越摧鋒卻敵三月封爲將梁侯元封四年坐罪免揭陽定以南越揭陽令漢兵至降三月封爲安道侯食邑六百戶薨子當時嗣趙光以南越蒼梧王聞漢兵至降四月封爲隨桃侯食邑三千戶薨謚頃侯子昌樂嗣監居翁以南越桂林監聞漢兵破番禺諭甌駱民四十餘萬降五月封爲湘成侯食邑八百三十戶薨子益昌嗣蘇弘以伏波司馬得南越王建徳七月封爲海常侯太初元年薨謚嚴侯亡後元封元年封吳陽等爲通侯按漢書武帝本紀不載按功臣表吳陽以故東越衍侯佐繇王功正月封爲外石侯食邑千戶九年薨子首嗣黃同以故甌駱左將斬西幹王功四月封爲下鄜侯食邑七百戶薨子奉漢嗣劉福以校尉從橫海將軍擊南越正月封爲繚嫈侯二年有﹠﹟免轅終古以軍卒斬東越徇北將軍閏月封爲蓹兒侯六年薨謚嚴侯亡後建成以故東越建成侯與繇王斬余善閏月封爲開陵侯食邑二千戶薨子祿嗣孫都以南越郎漢軍破番禺爲伏波得南越相呂嘉閏月封爲臨蔡侯食邑千戶薨子襄嗣居股以故東越繇王斬東越王余善閏月封爲東城侯食邑萬戶延和三年坐罪要斬多軍以東越將軍漢兵至棄軍降封爲無錫侯食邑千戶子卯嗣喜以父棄故南海太守漢兵至以越邑降封喜爲涉都侯食邑二千四十戶太初二年薨亡後元封三年封王唊等爲通侯按漢書武帝本紀不載按功臣表王唊以朝鮮將漢兵至降四月封爲平州侯食邑千四百八十戶四年薨亡後韓陶以朝鮮相將漢兵圍之降四月封爲荻苴侯食邑五百四十戶延和二年薨封終身不得嗣注

師古曰爲相而將朝鮮兵參以朝鮮尼溪相使人殺其王右渠降六月封爲澅淸侯食邑千戶天漢二年坐罪下獄死元封四年封稽谷姑等爲通侯按漢書武帝本紀不載按功臣表稽谷姑以小月氏右苴王將眾降十一月封爲騠玆侯食邑千九百戶太初元年薨亡後王恢以故中郎將將兵捕得車師王正月封爲浩侯一月坐罪免桿者以小月氏王將軍眾千騎降正月封爲瓡讘侯食邑七百六十戶二年薨子勝嗣張以朝鮮王子漢兵圍朝鮮降三月封爲幾侯六年使朝鮮謀反格死最以父朝鮮相路人漢兵至首先降道死三月封最爲涅陽侯太初元年薨謚康侯亡後太初四年封李廣利趙弟二人爲通侯按漢書武帝本紀不載按功臣表李廣利以貳師將軍擊大宛斬王四月封爲海西侯食邑八千戶延和三年擊匈奴兵敗降趙弟以貳師將軍騎士斬郁成王首四月封爲新畤侯太始三年有罪免注

師古曰郁成西域國名也太始三年封續相如成娩爲通侯﹝按表成娩不知封年而又附於此年

姑錄於此﹞

按漢書武帝本紀不載按功臣表續相如以使西域發外王子弟誅斬扶樂王首虜二千五百人五月封爲承父侯食邑千百五十戶延和四年坐罪要斬成娩以故匈奴介和王將兵擊車師封爲開陵侯不得封年薨子順嗣徵和二年封商丘成等爲通侯按漢書武帝本紀不載按功臣表商丘成以大鴻臚擊衛太子力戰亡它意七月封爲秺侯食邑二千一百二十戶後二年坐罪自殺莽通以侍郎發兵擊反者七月封爲重合侯食邑四千八百七十戶後二年坐謀反要斬景建以長安大夫從莽通共殺如侯得少傅石徳七月封爲徳侯食邑三千七百三十五戶後二年坐謀反要斬張富昌以山陽卒與李壽共得衛太子九月封爲題侯食邑八百五十八戶後二年爲人所賊殺李壽以新安令史得衛太子九月封爲邘侯食邑一百五十戶三年坐罪誅江喜以圉嗇夫捕反者故城父令公孫勇十一月封爲轑陽侯食邑千一百二十戶薨子仁嗣魏不害以圉守尉捕反者淮陽胡倩侯十一月封爲當塗侯子聖與議定策益封食邑二千二百戶薨謚康侯子聖嗣蘇昌以圉小史捕反者故越王子鄒起十一月封爲蒲侯食邑千二十六戶坐罪爲民徵和四年封孫王爲丞父侯按漢書武帝本紀不載按功臣表孫王以告反者太原白義等三月封爲丞父侯食邑千一百五十戶始元元年坐罪赦免昭帝始元二年封霍光上官桀金日磾爲侯按漢書昭帝本紀始元二年春正月大將軍霍光左將軍上官桀皆以前捕斬反虜重合侯馬通功封光爲博陸侯桀爲安陽侯按功臣表金日磾以駙馬都尉發覺侍中莽何羅反封爲秺侯食邑二千二百一十八戶一日薨子賞嗣按外戚恩澤侯表霍光以奉車都尉捕反者莽何羅正月封爲博陸侯食邑二千三百五十戶後以大將軍益封萬七千二百戶十七年薨謚宣成侯子禹嗣上官桀以騎都尉捕反者莽何羅正月封爲安陽侯食邑二千三百戶女孫爲皇后元鳳元年反誅始元六年立毋波爲鉤町王賜廣明爵關內侯按漢書昭帝本紀六年秋七月詔曰鉤町侯毋波率其君長人民擊反者斬首捕虜有功其立毋波爲鉤町王大鴻臚廣明將率有功賜爵關內侯食邑元鳳元年封杜延年等爲侯按漢書昭帝本紀元鳳元年冬十月詔曰左將軍安陽侯桀驃騎將軍桑落侯安禦史大夫弘羊皆數以言薔矸輔政大將軍不聽而懷怨望與燕王通謀置驛往來相約結燕王遣壽西長孫縱之等賂遺長公主丁外人謁者杜延年大將軍長史公孫遺等交通私書共謀令長公主置酒伏兵殺大將軍光徵立燕王爲天子大逆毋道故稻田使者燕倉先發覺以告大司農敞敞告諫大夫延年延年以聞丞相徵事任宮手捕斬桀丞相少史王壽誘將安入府門皆已伏誅吏民得以安封延年倉宮壽皆爲列侯注

蘇林曰壽西姓也長名也孫姓縱之名服虔曰外人主之所幸也師古曰此杜延年別自一人下諫大夫杜周之子敞楊敞也按功臣表杜延年以諫大夫告左將軍等反七月封爲建平侯食邑二千戶以太僕與大將軍先定策益封二千三百六十戶二十八年薨謚敬侯子緩嗣燕倉以假稻田使者先發覺左將軍桀等反謀告大司農敞七月封爲宜城侯子安削戶六百定食邑七百戶六年薨謚戴侯子安嗣任宮以故丞相徵事手捕反者左將軍桀七月封爲弋陽侯食邑九百一十五戶三十三年薨謚節侯子千秋嗣王山壽以丞相少史誘反者車騎將軍安入丞相府七月封爲商利侯食邑九百一十五戶元康元年坐罪國除元鳳三年封郭忠爲成安侯按漢書昭帝本紀不載按功臣表郭忠以張掖屬國都尉匈奴入寇與戰斬黎汗王二月封爲成安侯食邑七百二十四戶七年薨謚嚴侯子遷嗣元鳳四年封範明友等爲侯按漢書昭帝本紀四年夏四月詔曰度遼將軍範明友前以羌騎校尉將羌王侯君長以下擊益州反虜後復率擊武都反氐今破烏桓斬虜獲生有功其封明友爲平陵侯平樂監傅介子持節使誅斬樓蘭王安歸首縣北闕封義陽侯按功臣表範明友以校尉擊反氐後以將軍擊烏桓獲王虜首六千二百七月封爲平陵侯與大將軍光定策益封凡二千九百二十戶地節四年坐謀反誅傅介子以平樂廏監使誅樓蘭王斬首七月封爲義陽侯食邑七百五十九戶元康元年薨嗣子有罪不得代按外戚恩澤侯表王欣以丞相二月封爲宜春侯子譚與大將軍光定策益封坐法削戶五百定六百八戶二年薨謚敬侯子譚嗣元鳳六年封張安世陽敞爲通侯按漢書昭帝本紀六年夏詔曰右將軍張安世宿衛忠謹封﹠﹟平侯按外戚恩澤侯表陽敞以丞相二月封爲安平侯食邑七百戶與大司馬大將軍光定策益封子忠凡五千五百四十七戶一年薨謚敬侯子忠嗣張安世以右將軍光祿勛輔政勤勞十一月封爲富平侯以車騎將軍與大將軍光定策益封凡萬三千六百四十戶十三年薨謚敬侯子彭祖嗣元平元年孝宣帝卽位秋九月封蔡義爲陽平侯按漢書宣帝本紀不載按外戚恩澤侯表蔡義以丞相九月封爲陽平侯前爲禦史大夫與大將軍光定策益封凡七百戶本始四年薨無後宣帝本始元年以定策功封霍光張安世等邑戶各有差封田廣明等爲通侯賜周徳蘇武等爵皆關內侯按漢書宣帝本紀本始元年春正月論定策功益封大將軍光萬七千戶車騎將軍光祿勛富平侯安世萬戶詔曰故丞相安平侯敞陽敞

等居位守職與大將軍光車騎將軍安世建議定策以安宗廟功賞未加而薨其益封敞嗣子忠及丞相陽平侯義蔡義

度遼將軍平陵侯明友範

明友前將軍龍雒侯增韓

增太僕建平侯延年杜

延年太常蒲侯昌蘇

昌諫大夫宜春侯譚王

譚當

塗侯平表云魏不害紀名平杜侯屠耆堂長信少府關內侯勝夏

侯勝邑戶各有差封禦史大夫廣明田

廣明爲昌水侯後將軍充國趙

充國爲營平侯大司農延年田

延年爲陽城侯少府樂成史

樂成爲爰氏侯光祿大夫遷王

遷爲平丘侯賜右扶風徳周

徳典屬國武蘇

武廷尉光李

光宗正徳楚元王之曾孫劉辟彊子大鴻臚賢韋

賢詹事畸宋

畸光祿大夫吉丙

吉

京輔都尉廣漢趙

廣漢爵皆關內侯徳武食邑

注師古曰功臣表云魏不害以捕反者功封當塗侯其子聖以定策功益封凡二千二百戶今此紀言當塗侯平與表乖錯未知孰是或者有二名乎蘇林曰屠耆堂姓復陸其祖父復陸支本匈奴也歸義爲屬國王從驃騎有功乃更封也張晏曰舊關內侯無邑也以蘇武守節外國劉徳宗室俊彥故特令食邑按外戚恩澤侯表趙充國以後將軍與大將軍光定策功八月封爲營平侯食邑千二百七十九戶二十二年薨謚壯侯子弘嗣王遷以光祿大夫與大將軍光定策功八月封爲平丘侯邑千二百五十三戶地節二年坐罪自殺田廣明以鴻臚擊武都反氐賜爵關內侯以左馮翊與大將軍光定策八月封爲昌水侯食邑二千七百戶三年坐罪自殺田延年以大司農與大將軍光定策功八月封爲陽城侯食邑二千四百五十三戶二年坐罪自殺樂成以少府與大將軍光定策功八月封爲爰氏侯食邑二千三百二十七戶二年薨謚肅侯子輔嗣注

師古曰杜周傳作史樂成霍光傳作使樂成今此雲姓便三者不同疑表誤本始二年封韋賢爲扶陽侯按漢書宣帝本紀不載按外戚恩澤侯表韋賢以丞相六月封爲扶陽侯食邑七百一十一戶十年薨謚節侯子元成嗣本始三年封常惠爲長羅侯按漢書宣帝本紀三年夏五月校尉常惠將烏孫兵入匈奴右地大克獲封列侯按功臣表常惠以校尉光祿大夫持節將烏孫兵擊匈奴獲名王首虜三萬九千級四月封爲長羅侯食邑二千八百五十戶二十四年薨謚壯侯子成嗣地節二年封霍山爲樂平侯趙長年爲爰戚侯按漢書宣帝本紀地節二年春三月大司馬大將軍光薨詔曰大司馬大將軍博陸侯宿衛孝武皇帝三十餘年輔孝昭皇帝十有餘年遭大難躬秉義率三公諸侯九卿大夫定萬世策以安宗廟天下蒸庶咸以康寧功徳茂盛朕甚嘉之復其後世疇其爵邑世世毋有所與功如蕭相國夏五月上始親政事又思報大將軍功徳乃復使樂平侯山領尙書事按功臣表趙長年以平陵大夫告楚王延壽反四月封爲爰戚侯食邑千五百三十戶十七年薨謚靖侯子欣嗣按外戚恩澤侯表霍山以從祖祖父大將軍光功四月封爲樂平侯食邑三千戶四年坐謀反誅地節三年賜王成爵關內侯以立皇太子賜禦史大夫及中二千石爵封霍云魏相爲通侯按漢書宣帝本紀三年春三月詔曰蓋聞有功不賞有罪不誅𨿽唐虞猶不能以化天下今膠東相成王成

勞求不怠流民自占八萬餘口治有異等其秩成中二千石賜爵關內侯夏四月戊申立皇太子賜禦史大夫關內侯中二千石爵右庶長按王成傳王成爲膠東相治甚有聲宣帝最先褒之三年賜爵關內侯未及徵用會病卒官按外戚恩澤侯表霍雲山弟以大將軍光功四月封爲冠陽侯食邑千八百戶四年坐謀反誅魏相以丞相六月封爲髙平侯食邑八百一十三戶八年薨謚憲侯子弘嗣地節四年封酇侯蕭何曾孫建世及史髙爲通侯按漢書宣帝本紀四年春二月封故酇侯蕭何曾孫建世爲侯按功臣表張章以長安男子先發覺大司馬霍禹等謀反以告期門董忠忠以聞八月封爲博成侯食邑三千九百一十三戶九年薨子建嗣董忠以期門受張章言霍禹謀反告左曹楊惲八月封爲髙昌侯再坐法削戶千一百定食邑七十九戶九年薨謚壯侯子宏嗣楊惲以左曹中郎受董忠等言霍禹等謀以告侍中金安上八月封爲平通侯食邑二千五百戶五鳳二年坐罪免金安上以侍中中郎將受楊惲言霍禹等反謀傳言止內霍氏禁闥八月封爲都成侯食邑千七百七十七戶十一年薨謚敬侯子常嗣按外戚恩澤侯表史髙以悼皇考舅子侍中關內侯與發霍氏姦八月封爲樂陵侯食邑二千三百戶十四年薨謚安侯子術嗣元康元年復髙帝功臣子孫按漢書宣帝本紀元康元年夏五月復髙皇帝功臣絳侯周勃等百三十六人家子孫令奉祭祀世世勿絕其毋嗣復其次元康三年封丙吉等爲通侯按漢書宣帝本紀三年春三月詔曰朕微眇時禦史大夫丙吉中郎將史曾史元長樂衛尉許舜侍中光祿大夫許延壽皆與朕有舊恩及故掖庭令張賀輔導朕躬修文學經術恩惠卓異厥功茂焉詩不云乎無徳不報封賀所子弟子侍中中郎將彭祖爲陽都侯追賜賀謚曰陽都哀侯吉曾元舜延壽皆爲列侯故人下至郡邸獄復作嘗有阿保之功皆受官祿田宅財物各以恩淺深報之按外戚恩澤侯表史曾以悼皇考舅子侍中中郎將關內侯有舊恩二年三月封爲將陵侯食邑二千二百戶四年薨謚哀侯亡後史元以悼皇考舅子侍中中郎將關內侯有舊恩二年三月封爲平臺侯食邑千九百戶二十五年薨謚康侯子恁嗣許舜以皇太子外祖父同產弟長樂衛尉有舊恩二年三月封爲博望侯食邑千五百戶四年薨謚頃侯子敞嗣許延壽以皇太子外祖父同產弟侍中關內侯有舊恩二年三月封爲樂成侯食邑千五百戶十年薨謚敬侯子湯嗣丙吉以禦史大夫關內侯有舊恩功徳茂二年二月封爲博陽侯食邑千三百三十戶八年薨謚定侯子顯嗣張彭祖以安世父故掖庭令賀有舊恩三年三月封爲陽都侯食邑千六百戶神爵四年爲小妻所殺﹝按表惟張彭祖系三年封

余俱二年與本紀異﹞元康四年封梁喜爲合陽侯按漢書宣帝本紀不載按功臣表梁喜以平陽大夫告霍徵史徵史子信家監回倫故侍郎鄭尙時謀反二月封爲合陽侯食邑千五百戶十一年薨謚愛侯子放嗣神爵二年封先賢撣鄭吉皆爲侯按漢書宣帝本紀神爵二年秋匈奴日逐王先賢撣將人眾萬餘來降使都護西域騎都尉鄭吉迎日逐破車師皆封列侯按功臣表鄭吉以校尉光祿大夫將兵迎日逐王降又破車師四月封爲安遠侯坐法削戶三百定七百九十戶十一年薨謚繆侯子光嗣先賢撣以匈奴單於從兄日逐王率眾降四月封爲歸徳侯食邑二千二百五十戶二十六年薨謚靖侯子富昌嗣神爵四年賜黃霸爵關內侯按漢書宣帝本紀四年夏四月潁川太守黃霸以治行尢異秩中二千石賜爵關內侯黃金百斤五鳳二年呼﹠﹟累王定降皆封侯按漢書宣帝本紀五鳳二年冬十一月匈奴呼﹠﹟累單於率眾來降封爲列侯按功臣表王定以匈奴烏桓屠單於子左大將軍率眾降九月封爲信成侯食邑千六百戶後坐弟謀反削五百戶十二年薨子廣漢嗣五鳳三年春封厲溫惇爲義陽侯黃霸爲建成侯按漢書宣帝本紀不載按功臣表厲溫惇以匈奴呼連累單於率眾降二月封爲義陽侯食邑千五百戶四年坐子伊細王謀反削爵爲關內侯食邑一千戶按外戚恩澤侯表黃霸以丞相二月封爲建成侯食邑六百戶後子賞以定陶太后不宜立號益封二千二百戶四年薨謚定侯子賞嗣甘露三年封於定國爲西平侯按漢書宣帝本紀不載按外戚恩澤侯表於定國以丞相五月封爲西平侯食邑六百六十戶十一年薨謚安侯子永嗣元帝初元二年賜禦史大夫及中二千石爵賜蕭望之關內侯按漢書元帝本紀初元二年夏四月賜禦史大夫爵關內侯中二千石右庶長天下當爲父後者爵一級列侯錢各二十萬五大夫十萬冬詔曰國之將興尊師而重傅故前將軍蕭望之傅朕八年道以經書厥功茂焉其賜爵關內侯食邑八百戶朝朔望建昭三年封匡衡爲樂安侯按漢書元帝本紀不載按外戚恩澤侯表匡衡以丞相七月封爲樂安侯食邑六百四十七戶建始四年坐罪免竟寧元年封甘延壽陳湯爲通侯按漢書元帝本紀竟寧元年夏封騎都尉甘延壽爲列侯賜副校尉陳湯爵關內侯黃金百斤按功臣表甘延壽以使西域騎都尉討郅支單於斬王以下千五百級功四月封爲義成侯食邑四百戶孫遷益封凡二千戶九年薨子建嗣成帝河平四年封張禹爲安昌侯按漢書成帝本紀不載按外戚恩澤侯表張禹以丞相六月封爲安昌侯食邑六百一十七戶益戶四百二十一年薨謚節侯子宏嗣鴻嘉元年封冷廣等爲通侯按漢書成帝本紀不載按功臣表冷廣以濕沃公士告男子馬政謀反功正月封爲駟望侯食邑千八百戶薨謚忠侯子何齊嗣王莽敗絕按外戚恩澤侯表薛宣以丞相四月封爲髙陽侯食邑千九十戶綏和二年坐罪免史丹以帝爲太子時輔導有舊恩四月封爲武陽侯食邑千三百戶七年薨謚頃侯子邯嗣鴻嘉三年詔分七大夫以上以下賜邑賜復有差按漢書成帝本紀不載按通典成帝鴻嘉三年詔七大夫以上皆令食邑非七大夫以下皆復其身及戶注

秦本制列侯乃得食邑七大夫卽公大夫一戶之內皆不徭賦永始二年封翟方進淳於長爲侯按漢書成帝本紀永始二年冬十二月詔曰前將作大匠萬年知昌陵卑下不可爲萬歲居奏請營作建置郭邑妄爲巧詐積土增髙多賦斂役興卒音猝

暴之作卒徒蒙辜死者連屬百姓罷極天下匱竭常侍王閎前爲大司農中丞數奏昌陵不可成侍中衛尉淳於長數白宜早止朕以長言下閎章公卿議者皆合長計首建至策閎典主省大費民以康寧閎前賜爵關內侯黃金百斤其賜長爵關內侯食邑千戶閎五百戶按外戚恩澤侯表翟方進以丞相十一月封爲髙陵侯食邑千戶八年薨謚共侯子宣嗣哀帝卽位益五百戶淳於長以侍中衛尉言昌陵不可成元延三年封爲定陵侯食邑千戶綏和元年坐大逆下獄死按表長封年與本紀異

永始三年冬封李譚等五人爲列侯按漢書成帝本紀三年冬十一月尉氏男子樊﹠﹟等十三人謀反殺陳畱太守劫略吏民自稱將軍徒李譚等五人共格殺﹠﹟等皆封爲列侯按功臣表李譚以尉氏男子捕得反者樊﹠﹟四年七月封爲延鄕侯食邑千戶十三年薨謚節侯子成嗣稱忠以捕得反者樊﹠﹟四年十一月封爲新山侯食邑千戶鍾祖以捕得反者樊﹠﹟四年七月封爲童鄕侯食邑千戶薨元始五年匡以祖子紹封訾順以捕得反者樊﹠﹟四年七月封爲樓虛侯食邑千戶按表譚等只四人俱作四年封

元延元年封蕭喜爲酇侯按漢書成帝本紀元延元年秋七月封蕭相國後喜爲酇侯綏和元年封何武爲泛鄕侯按漢書成帝本紀不載按外戚恩澤侯表何武以大司空四月封爲泛鄕侯食邑千戶哀帝卽位益千戶元始三年爲王莽所殺謚曰刺綏和二年詔益王根王舜等封戶封孔光博山侯師丹關內侯又詔定田宅奴婢限制按漢書哀帝本紀綏和二年四月丙午太子卽皇帝位六月詔曰曲陽侯根前以大司馬建社稷策益封二千戶太僕安陽侯舜輔導有舊恩益封五百戶及丞相孔光大司空泛鄕侯何武益封各千戶又曰制節謹度以防奢淫爲政所先百王不易之道也諸侯王列侯公主吏二千石及豪富民多畜奴婢田宅無限與民爭利百姓失職重困不足其議限列有司條奏諸王列侯得名田國中列侯在長安及公主名田縣道關內侯吏民名田皆無得過三十頃諸侯王奴婢二百人列侯公主百人關內侯吏民三十人年六十以上十歲以下不在數中賈人皆不得名田爲吏犯者以律論注

如淳曰名田國中者自其所食國中也旣收其租稅又自得有私田三十頃名田縣道者令甲諸侯在國名田他縣罰金二兩今列侯有不之國者𨿽遙食其國租稅復自得田於他縣道公主亦如之不得過三十頃按外戚恩澤侯表王根以皇太后弟關內侯河平二年六月封爲曲陽侯食邑三千七百戶再以大司馬益封七千七百戶哀帝益二千戶凡萬二千四百戶二十一年薨謚煬侯子涉嗣爲莽所殺孔光以丞相三月封爲博山侯食邑千戶元始元年益萬戶建平二年坐眾職廢免元壽元年五月復以丞相侯六年薨謚簡烈侯子放嗣師丹以大司馬關內侯七月封爲髙樂侯食邑二千三十六戶建平元年坐漏泄免元始三年二月更封義陽二月薨謚節侯子業嗣哀帝建平二年封朱博爲楊鄕侯按漢書哀帝本紀不載按外戚恩澤侯表朱博以丞相四月封爲楊鄕侯食邑二千五十戶八年坐誣罔自殺建平三年封王嘉爲新甫侯按漢書哀帝本紀不載按外戚恩澤侯表王嘉以丞相四月封爲新甫侯食邑千六十八戶元壽元年罔上下獄瘐死建平四年董賢等以告謀反功封侯按漢書哀帝本紀建平四年春三月侍中駙馬都尉董賢光祿大夫息夫躬南陽太守孫寵皆以告東平王封列侯按外戚恩澤侯表董賢以侍中駙馬告東平王云祝詛反逆八月封爲髙安侯食邑千戶後益封二千戶元壽二年坐罪自殺孫寵以騎都尉與息夫躬告東平王反謀八月封爲方陽侯食邑千戶元壽二年坐罪徙合浦息夫躬以博士弟子因董賢告東平王反謀八月封爲宜陵侯食邑千戶元壽二年坐祝詛下獄死平帝元始元年封王莽爲安漢公孔光等皆益封王惲等賜爵關內侯又封馬宮等四人爲侯按漢書平帝本紀元始元年春正月羣臣奏言大司馬莽功徳比周公賜號安漢公及太師孔光等皆益封太僕王惲等二十五人前議定陶傅太后尊號守經法不阿指從邪右將軍孫建爪牙大臣大鴻臚咸前正議不阿後奉節使迎中山王及宗正劉不惡執金吾任岑中郎將孔永尙書令姚恂沛郡太守石詡皆以前與建策東迎卽位奉事周密勤勞賜爵關內侯食邑各有差按外戚恩澤侯表馬宮以大司徒二月封爲扶徳侯食邑二千戶王莽篡位爲太子師卒官王崇以大司空二月封爲扶平侯食邑二千戶三年爲傅婢所毒薨甄丰以左將軍光祿勛定策安宗廟二月封爲廣陽侯食邑五千三百六十五戶王莽篡位爲廣新公後爲王莽所殺甄邯以侍中奉車都尉定策安宗廟功三月封爲承陽侯食邑二千四百戶王莽篡位爲承新公元始二年詔封霍光張敖周勃樊噲之後爲列侯賜酈商等後爵關內侯按漢書平帝本紀二年夏四月封故大司馬博陸侯霍光從父昆弟曾孫陽宣平侯張敖元孫慶忌絳侯周勃元孫共舞陽侯樊噲元孫之子章皆爲列侯復爵賜故曲周侯酈商等後元孫酈明友等百一十三人爵關內侯食邑各有差元始五年封劉歆等四人王惲等八人文孫建等四人皆爲侯按漢書平帝本紀五年春正月羲和劉歆等四人使治明堂辟廱令漢與文王靈臺周公作洛同符太僕王惲等八人使行風俗宣明徳化萬國齊同皆封爲列侯按外戚恩澤侯表平晏以長安少府與劉歆孔永孫遷四人使治明堂辟廱得萬國歡心功閏月封爲防鄕侯食邑千戶王莽篡位爲就新公劉歆以侍中羲和與平晏同功閏月封爲紅休侯食邑千戶王莽篡位爲國師公後爲莽所誅孔永以侍中五官中郎將與平晏同功閏月封爲寧鄕侯食邑千戶王莽篡位爲大司馬孫遷以常侍謁者與平晏同功閏月封爲定鄕侯食邑千戶王惲以太僕與閻遷陳崇等八人使行風俗齊同萬國功閏月封爲長鄕侯食邑千戶閻遷以鴻臚與王惲同功閏月封爲望鄕侯食邑千戶陳崇以大司徒司直與王惲同功閏月封爲南鄕侯食邑千戶李翕以水衡都尉與王惲同功閏月封爲邑鄕侯食邑千戶郝黨以中郎將與王惲同功閏月封爲亭鄕侯食邑千戶謝殷以中郎將與王惲同功閏月封爲章鄕侯食邑千戶逯普以騎都尉與王惲同功閏月封爲蒙鄕侯食邑千戶王莽篡位爲大司馬陳鳳以中郎將與王惲同功閏月封爲盧鄕侯食邑千戶孫建以彊弩將軍有折衝之威閏月封爲成武侯食邑千戶王莽篡位爲成新公侯輔以騎都尉明爲人後一統之義閏月封爲明統侯食邑千戶陳馮以父湯前爲副校尉討郅支單於七月封馮爲破胡侯食邑千四百戶杜勛以前爲軍假丞手斬郅支單於首七月封爲討狄侯食邑千戶孺子嬰居攝元年封張竦王匡等爲侯按漢書王莽傳居攝元年四月張紹弟竦詣闕歸莽封爲淑徳侯十二月封王舜子匡爲同心侯林爲說徳侯孔光孫壽爲合意侯甄丰孫匡爲並力侯居攝三年封諸將帥爲侯伯爵五等地四等封莽子安爲新舉公臨爲褒新公兄子光爲衍功侯按漢書王莽傳三年春地震大赦天下王邑等還京師西與王級等合擊明鴻皆破滅莽大置酒未央宮白虎殿勞賜將帥詔陳崇治校軍功第其髙下莽乃上奏曰明聖之世國多賢人故唐虞之時可比屋而封至功成事就則加賞焉至於夏后塗山之會執玉帛者萬國諸侯執玉附庸執帛周武王孟津之上尙有八百諸侯周公居攝郊祀后稷以配天宗祀文王於明堂以配上帝是以四海之內各以其職來祭蓋諸侯千八百矣禮記王制千七百餘國是以孔子著孝經曰不敢遺小國之臣而況於公侯伯子男乎故得萬國之歡心以事其先王此天子之孝也秦爲亡道殘滅諸侯以爲郡縣欲擅天下之利故二世而亡髙皇帝受命除殘考功施賞建國數百後稍衰微其餘僅存太皇太后躬統大綱廣封功徳以勸善興滅繼絕以永世是以大化流通旦暮且成遭羌寇害西海郡反虜流言東郡逆賊惑眾西土忠臣孝子莫不奮怒所徵殄滅盡備厥辜天下咸寧今制禮作樂實考周爵五等地四等有明文殷爵三等有其說無其文孔子曰周監於二代鬱鬱乎文哉吾從周臣請諸將帥當受爵邑者爵五等地四等奏可於是封者髙爲侯伯次爲子男當賜爵關內侯者更名曰附城凡數百人擊西海者以羌爲號槐裏以武爲號翟義以虜爲號羣臣復奏言太后修功錄徳遠者千載近者當世或以文封或以武爵深淺大小靡不畢舉今攝皇帝背依踐阼宜異於宰國之時制作𨿽未畢已宜進二子爵皆爲公春秋善善及子孫賢者之後宜有土地成王廣封周公庶子六人皆有茅土及漢家名相大將蕭霍之屬咸及支庶兄子光可先封爲列侯諸孫制度畢已大司徒大司空上名如前詔書太后詔曰進攝皇帝子褒新侯安爲新舉公賞都侯臨爲褒新公封光爲衍功侯是時莽還歸新都國羣臣復白以封莽孫宗爲新都侯莽旣滅翟義自謂威徳日盛獲天人助遂謀卽眞之事矣

勛爵部匯考五

後漢後漢承秦制爵二十等爲徹侯食縣或鄕亭有差十九等爲關內侯食租以戶數爲限按後漢書百官志列侯所食縣爲侯國本注曰承秦爵二十等爲徹侯金印紫綬以賞有功功大者食縣小者食鄕亭得臣其所食吏民後避武帝諱爲列侯武帝元朔二年令諸王得推恩分眾子土國家爲封亦爲列侯舊列侯奉朝請在長安者位次三公中興以來惟以功徳賜位特進者次車騎將軍注

胡廣漢制度曰功徳優盛朝廷所敬異者賜特進在三公下不在車騎下賜位朝侯次五校尉賜位侍祠侯次大夫其餘以胏附及公主子孫奉墳墓於京都者亦隨時見會位在博士議郎下注

胡廣制度曰是爲猥諸侯諸王封者受茅土歸以立社稷禮也

注胡廣曰諸王受封皆受茅土歸立社稷本朝爲宮室自有制度至於列侯歸國者不受茅土不立宮室各隨貧富裁制黎庶以守其寵列土特進朝侯賀正月執璧云每國置相一人其秩各如本縣本注曰主治民如令長不臣也但納租於侯以戶數爲限其家臣置家丞庶子各一人本注曰主侍侯使理家事列侯舊有行人洗馬門大夫凡五官中興以來食邑千戶已上置家丞庶子各一人不滿千戶不置家丞又悉省行人洗馬門大夫關內侯

注如淳曰列侯出關就國侯但爵身其有家累者與之關內之邑食其租稅也古今注曰建武六年初令關內侯食邑者俸月二十五斛承秦賜爵十九等爲關內侯無土寄食在所縣民租多少各有戶數爲限注

荀綽晉百官表注曰時六國未平將帥皆家關中故以爲號劉劭爵制曰春秋傳有庶長鮑商君爲政備其法品爲十八級合關內侯列侯凡二十等其制因古義古者天子寄軍政於六卿居則以田警則以戰所謂入使治之出使長之素信者與眾相得也故啟伐有扈乃召六卿大夫之在軍爲將者也及周之六卿亦以居軍在國也則以比長閭胥族師黨正州長卿大夫爲稱其在軍也則以卒伍司馬將軍爲號所以異在國之名也奏依古制其在軍賜爵爲等級其帥人皆更卒也有功賜爵則在軍吏之例自一爵以上至不更四等皆士也大夫以上至五大夫五等比大夫也九等依九命之義也自左庶長以上至大庶長九卿之義也關內侯者依古圻內子男之義也秦都山西以關內爲王畿故曰關內侯也列侯者依古列國諸侯之義也然則卿大夫上下之品皆放古比朝之制而異其名亦所以殊軍國也古者以車戰兵車一乘步卒七十二人分翼左右軍大夫在左禦者處中勇士居右凡七十五人一爵曰公士者步卒之有爵爲公士者二爵曰上造造成也古者成士升於司徒曰造士𨿽依此名皆步卒也三爵曰簪裊禦駟馬者要裊古之名馬也駕駟馬者其形似簪故曰簪裊也四爵曰不更不更者爲車右不復與凡更卒同也五爵曰大夫大夫者在車左者也六爵爲官大夫七爵爲公大夫八爵爲公乘九爵爲五大夫皆軍吏也吏民爵不得過公乘者得貰與子若同產然則公乘者軍吏之爵最髙者也𨿽非臨戰得公卒車故曰公乘也十爵爲左庶長十一爵爲右庶長十二爵爲左更十三爵爲中更十四爵爲右更十五爵爲少上造十六爵爲大上造十七爵爲駟車庶長十八爵爲大庶長十九爵爲關內侯二十爵爲列爵自左庶長已上至大庶長皆卿大夫皆軍將也所將皆庶人更卒也故以庶更爲名大庶長卽大將軍也左右庶長卽左右偏裨將軍也古今注曰成帝鴻嘉二年令吏民得買爵級千錢四夷國王率眾王歸義侯邑君邑長皆有丞比郡縣﹝按百官志注古今注云建武六年三月令郡守諸侯相病丞長史行事應劭漢官曰大縣丞左右尉所謂命卿三人小縣一尉一丞命卿二人以此言之則設丞所以制王侯君長﹞按禮儀志拜諸侯王公之儀百官會位定謁者引光祿勛前注

丁孚漢儀曰太常住蓋下東向讀文與此異也謁者引當拜前當坐伏殿下光祿勛前一拜舉手曰制詔其臣某爲某注

丁孚漢儀有夏勤策文曰維元初六年三月甲子制詔以大鴻臚勤爲司徒曰朕承天序惟稽古建爾於位爲尊輔往率舊職敬敷五教五教在寬左右朕躬宣力四表保乂皇家於戲實惟秉國之均旁祗厥緒時亮天工可不愼與勤而戒之讀策書畢謁者稱臣某再拜尙書郎以璽印綬付侍禦史侍禦史前東面立授璽印綬王公再拜頓首三下贊謁者曰某王臣某新封某公某初謝中謁者報謹謝贊者立曰謝皇帝爲公興皆冠謝起就位供賜禮畢罷按蔡邕獨斷漢制皇子封爲王者其實古諸侯也周末諸侯或稱王而漢天子自以皇帝爲稱故以王號加之總名諸侯王子弟封爲侯者謂之諸侯羣臣異姓有功封者謂之徹侯後避武帝諱攺曰通侯法律家皆曰列侯功徳優盛朝廷所異者賜位特進位在三公下其次朝侯位次九卿下皆平冕文衣侍祠郊廟稱侍祠侯其次下士但侍祠無朝位次小國侯以胏腑宿衛親公主子孫奉墳墓在京都者亦隨時見會謂之猥朝侯也世祖建武二年春封諸功臣皆爲列侯按後漢書光武本紀建武二年春正月庚辰封功臣皆爲列侯大國四縣餘各有差下詔曰人情得足苦於放縱快須臾之欲忘愼罰之義惟諸將業遠功大誠欲傳於無窮宜如臨深淵如履薄冰戰戰栗栗日愼一日其顯效未酬名籍未立者大鴻臚趣上朕將差而錄之博士丁恭議曰古帝王封諸侯不過百里故利以建侯取法於雷彊榦弱枝所以爲治也今封諸侯四縣不合法制帝曰古之亡國皆以無道未嘗聞功臣地多而滅亡者乃遣謁者卽授印綬策曰在上不驕髙而不危制節謹度滿而不溢敬之戒之傳爾子孫長爲漢藩建武六年始遣列侯就國按後漢書光武本紀云云建武十三年諸功臣增邑更封按後漢書光武本紀十三年夏四月大司馬吳漢自蜀還京師於是大饗將士班勞策勛功臣增邑更封凡三百六十五人其外戚恩澤封者四十五人建武十六年封盧芳爲代王按後漢書光武本紀五年冬十二月盧芳自稱天子於九原十六年冬盧芳遣使乞降十二月甲辰封盧芳爲代王中元二年明帝以趙熹李欣馮魴典世祖喪葬俱封爲侯按後漢書明帝本紀中元二年春二月卽皇帝位三月葬光武皇帝於原陵夏四月丙辰詔曰太尉熹告謚南郊司徒欣奉安梓宮司空魴將校復土其封熹爲節鄕侯欣爲安鄕侯魴爲楊邑侯明帝永平二年賜桓榮關內侯食邑五千戶按後漢書明帝本紀永平二年冬十月壬子幸辟雍初行養老禮詔曰光武皇帝建三朝之禮而未及臨饗眇眇小子屬當聖業間暮春吉辰初行大射令月元日復踐辟雍尊事三老兄事五更安車﹠﹟輪供綏執授侯王設醬公卿饌珍朕親袒割執爵而酳祝哽在前祝噎在後升歌鹿鳴下管新宮八佾具修萬舞於庭朕固薄徳何以克當易陳負乘詩剌彼己永念﹠﹟疚無忘厥心三老李躬年耆學明五更桓榮授朕尙書詩曰無徳不報無言不酬其賜榮爵關內侯食邑五千戶三老五更皆以二千石祿養終厥身其賜天下三老酒人一石肉四十斤有司其存耆耋卹幼孤惠鰥寡稱朕意焉章帝章和二年和帝卽位封鄧彪爲關內侯按後漢書和帝本紀章和二年二月壬辰卽皇帝位年十歲尊皇后曰皇太后太后臨朝三月庚戌皇太后詔曰先帝以明聖奉承祖宗至徳要道天下淸靜庶事咸寧今皇帝以幼年煢煢在疚朕且佐助聽政外有大國賢王並爲藩屏內有公卿大夫統理本朝恭己受成夫何憂哉然守文之際必有內輔以參聽斷侍中憲朕之元兄行能兼備忠孝尢篤先帝所器親受遺詔當以舊典輔斯職焉憲固執謙讓節不可奪今供養兩宮宿衛左右厥事已重亦不可復勞以政事故太尉鄧彪元功之族三讓彌髙海內歸仁爲羣賢首先帝褒表欲以崇化今彪聰明康彊可謂老成黃矣其以彪爲太傅賜爵關內侯錄尙書事百官總己以聽朕庶幾得專心內位於戲羣公其勉率百僚各修厥職愛養元元綏以中和稱朕意焉和帝永元三年詔紹封曹參後按後漢書和帝本紀永元三年冬十一月癸卯祠髙廟遂有事十一陵詔曰髙祖功臣蕭曹爲首有傳世不絕之義曹相國後容城侯無嗣朕望長陵東門見二臣之瓏循其遠節每有感焉忠義獲寵古今所同可遣使者以中牢祀大鴻臚求近親宜爲嗣者須景風紹封以章厥功安帝永初三年令吏民入谷爲關內侯按後漢書安帝本紀永初三年夏四月丙寅三公以國用不足奏令吏人入錢谷得爲關內侯虎賁羽林郎五大夫官府吏緹騎營士各有差永初六年詔紹封二十八將之後按後漢書安帝本紀不載按馮異傳六年帝下詔曰夫仁不遺親義不忘勞興滅繼絕善善及子孫古之典也昔我光武受命中興恢弘聖緒橫被四表昭假上下光耀萬世祉祚流衍垂於罔極予末小子夙夜永思追惟勛烈披圖案籍建武元功二十八將佐命虎臣讖記有徵蓋蕭曹紹封傳繼於今況此未遠而或至乏祀朕甚湣之其條二十八將無嗣絕世若犯罪奪國其子孫應當統後者分別署狀上將及景風章敍舊徳顯玆遺功焉明年二十八將絕國者皆紹封順帝陽嘉四年春二月丙子初聽中官得以養子爲後世襲封爵按後漢書順帝本紀云云桓帝延熹二年封單超等五人爲縣侯尹勛等七人爲亭侯按後漢書桓帝本紀延熹二年秋七月丙午皇后梁氏崩乙丑葬懿獻皇后於懿陵大將軍梁冀謀爲亂八月丁丑帝禦前殿詔司隸校尉張彪將兵圍冀第收大將軍印綬冀與妻皆自殺衛尉梁淑河南尹梁引屯騎校尉梁讓越騎校尉梁忠長水校尉梁戟等及中外宗親數十人皆伏誅太尉胡廣坐免司徒韓演司空孫朗下獄壬午立皇后鄧氏追廢懿陵爲貴人冢詔曰梁冀姦暴濁亂王室孝質皇帝聰敏早茂冀心懷忌畏私行殺毒永樂太后親尊莫二冀又遏絕禁還京師使朕離母子之愛隔顧復之恩禍害深大罪釁日滋賴宗廟之靈及中常侍單超徐璜貝瑗左悺唐衡尙書令尹勛等激憤建策內外協同漏刻之間桀逆梟夷斯誠社稷之佑臣下之力宜班慶賞以酬忠勛其封超等五人爲縣侯勛等七人爲亭侯於是舊故恩私多受封爵注

五縣侯謂單超新丰侯徐璜武原侯貝瑗東武陽侯左悺上蔡侯唐衡汝陽侯七亭侯謂尹勛宜陽都鄕霍諝鄴都亭張敬山陽西鄕歐陽參修武仁亭李瑋宜陽金門虞放冤句呂都亭周永下邳髙遷鄕獻帝建安元年夏六月封曹操爲費亭侯秋七月進封武平侯八月封伏完等十三人爲列侯按後漢書獻帝本紀建安元年秋八月辛亥鎭東將軍曹操自領司隸校尉錄尙書事曹操殺侍中臺崇尙書馮碩等封衛將軍董承爲輔國將軍伏完等十三人爲列侯按三國誌魏武帝本紀汝南潁川黃巾何儀劉辟黃卲何曼等眾各數萬初應袁術又附孫堅元年春二月太祖進軍討破之斬辟卲等儀及眾皆降天子拜太祖建徳將軍夏六月遷鎭東將軍封費亭侯秋七月楊奉韓暹以天子還洛陽奉別屯梁太祖遂至洛陽衛京都暹遁走天子假太祖節鉞錄尙書事洛陽殘破董昭等勸太祖都許九月車駕出轘轅而東以太祖爲大將軍封武平侯建安十二年曹操大封功臣二十餘人爲列侯按後漢書獻帝本紀不載按三國誌魏武帝本紀十二年春二月公自淳於還鄴丁酉令曰吾起義兵誅暴亂於今十九年所徵必克豈吾功哉乃賢士大夫之力也天下𨿽未悉定吾當要與賢士大夫共定之而專饗其勞吾何以安焉其促定功行封於是大封功臣二十餘人皆爲列侯其餘各以次受封及復死事之孤輕重各有差建安十八年夏五月丙申曹操自立爲魏公加九錫按後漢書獻帝本紀云云注

案禮含文嘉曰九錫謂一曰車馬二曰衣服三曰樂器四曰朱戶五曰納陛六曰虎賁七百人七曰斧鉞八曰弓矢九曰秬鬯按三國誌魏武帝本紀十八年夏五月丙申天子使禦史大夫郗慮持節策命公爲魏公十九年春三月天子使魏公位在諸侯王上攺授金璽赤紱遠遊冠注獻帝起居注曰使左中郎將楊宣亭侯裴茂持節印授之建安二十年曹操奉詔置名號侯至五大夫與舊列侯關內侯凡六等以賞軍功封朴胡杜護張魯及魯五子皆爲列侯按後漢書獻帝本紀不載按三國誌魏武帝本紀二十年春三月公西徵張魯秋七月魯潰奔巴中公軍入南鄭盡得魯府庫珍寶巴漢皆降九月巴七姓夷王朴胡賨邑侯杜濩舉巴夷賨民來附於是分巴郡以胡爲巴東太守濩爲巴西太守皆封列侯天子命公承制拜諸侯守相注

孔衍漢魏春秋曰天子以公典任於外臨事之賞或宜速疾乃令公得承制封拜諸侯守相詔曰夫軍之大事在玆賞罰勸善懲惡宜不旋時故司馬法曰賞不逾日者欲民速睹爲善之利也昔在中興鄧禹入關承制拜軍祭酒李文爲河東太守來歙又承制拜髙峻爲通路將軍察其本傳皆非先請明臨事刻印也斯則世祖神明權達損益蓋所用速示威懷而著鴻勛也其春秋之義大夫出疆有專命之事苟所以利社稷安國家而已況君秉任二伯師尹九有實徵夷夏軍行藩甸之外失得在於斯須之間停賞俟詔以滯世務固非朕之所圖也自今已後臨事所甄當加寵號者其便刻印章假授咸使忠義得相獎勵勿有疑焉冬十月始置名號侯至五大夫與舊列侯關內侯凡六等以賞軍功注

魏書曰置名號侯爵十八級關中侯爵十七級皆金印紫綬又置關內外侯十六級銅印龜紐墨綬五大夫十五級銅印環紐亦墨綬皆不食租與舊列侯關內侯凡六等臣松之以爲今之虛封蓋自此始十一月魯自巴中將其餘眾降封魯及五子皆爲列侯

魏文帝黃初元年十一月癸酉以漢諸侯王爲崇徳侯列侯爲關中侯封爵增位各有差按三國誌魏文帝本紀云云黃初二年春分三公戶邑封其子弟爲列國秋封孫權爲吳王按三國誌魏文帝本紀黃初二年春正月辛巳分三公戶邑封子弟各一人爲列侯秋八月丁巳使太常邢貞持節拜權爲大將軍封吳王加九錫黃初三年詔後族之家不得橫受茅土之爵按三國誌魏文帝本紀三年秋九月甲午詔曰夫婦人與政亂之本也自今以後羣臣不得奏事太后後族之家不得當輔政之任又不得橫受茅土之爵以此詔傳後世若有背違天下共誅之黃初四年論徵孫權功進爵增戶按三國誌魏文帝本紀四年秋八月辛未東巡論徵孫權功諸將已下進爵增戶各有差明帝太和二年夏四月乙巳論討諸葛亮功封爵增邑各有差按三國誌魏明帝本紀云云太和五年以諸葛亮退走封爵增位有差按三國誌魏明帝本紀太和五年春三月諸葛亮寇天水詔大將軍司馬宣王拒之秋七月丙子以亮退走封爵增位各有差按晉書宣帝本紀太和五年諸葛亮寇天水圍將軍賈嗣魏平於祁山天子曰西方有事非君莫可付者乃使帝西屯長安都督雍梁二州諸軍事統車騎將軍張合後將軍費曜徵蜀護軍戴淩雍州刺史郭淮等討亮張合勸帝分軍住雍郿爲後鎭帝曰料前軍獨能當之者將軍言是也若不能當而分爲前後此楚之三軍所以爲黥布禽也遂進軍渝糜亮聞大軍且至乃自帥眾將芟上邽之麥諸將皆懼帝曰亮慮多決少必安營自固然後芟麥吾得二日兼行足矣於是捲甲晨夜赴之亮望塵而遁帝曰吾倍道疲勞此曉兵者之所貪也亮不敢據渭水此易與耳進次漢陽與亮相遇帝列陣以待之使將牛金輕騎餌之兵才接而亮退追至祁山亮屯鹵城據南北二山斷水爲重圍帝攻拔其圍亮宵遁追擊破之俘斬萬計天子使使者勞軍增封邑靑龍元年封公孫淵樂浪公按三國誌魏明帝本紀靑龍元年冬十二月公孫淵斬送孫權所遣使張彌許晏首以淵爲大司馬樂浪公靑龍二年錄徵孫權諸將功封賞各有差按三國誌魏明帝本紀二年夏四月諸葛亮出斜谷屯渭南司馬宣王率諸軍拒之五月孫權入居巢湖口向合肥新城又遣將陸議孫韶各將萬餘人入淮沔六月徵東將軍滿寵進軍拒之寵欲拔新城守致賊壽春帝不聽敕諸將堅守將自往徵之秋七月帝親禦龍舟東徵權攻新城將軍張穎等拒守力戰帝軍未至數百里權遁走議韶等亦退羣臣以爲大將軍方與諸葛亮相持未解車駕可西幸長安帝曰權走亮膽破大將軍以制之吾無憂矣遂進軍幸壽春錄諸將功封賞各有差景初二年增封司馬懿等爵邑按三國誌魏明帝本紀景初二年冬十一月錄討公孫淵功太尉宣王以下增邑封爵各有差齊王正始九年孫資劉放衛臻各遜位以侯就第位特進按三國誌魏齊王本紀正始九年春二月衛將軍中書令孫資癸巳驃騎將軍中書監劉放三月甲午司徒衛臻各遜位以侯就第位特進嘉平元年司馬懿奏免曹爽等以侯就第按三國誌魏齊王本紀嘉平元年春正月太傅司馬宣王奏免大將軍曹爽爽弟中領軍羲武衛將軍訓散騎常侍彥官以侯就第嘉平五年追封郭修長樂鄕侯使其子襲爵按三國誌魏齊王本紀五年秋八月詔曰故中郎西平郭修砥節礪行秉心不回乃者蜀將姜維寇鈔修郡爲所執略往歲僞大將軍費禕驅率羣眾陰圖窺道經漢壽請會眾賓修於廣坐之中手刃擊禕勇過聶政功逾介子可謂殺身成仁釋生取義者矣夫追加褒寵所以表揚忠義祚及後引所以獎勸將來其追封修爲長樂鄕侯食邑千戶謚曰威侯子襲爵加拜奉車都尉賜銀千鉼絹千匹以光寵存亡永垂來世焉嘉平六年追賜劉整鄭像關中侯使其子襲爵按三國誌魏齊王本紀六年春二月己丑鎭東將軍毋丘儉言昔諸葛恪圍合肥新城城中遣士劉整出圍傳消息爲賊所得考問所傳語整曰諸葛公欲活汝汝可具服整罵曰死狗此何言也我當必死爲魏國鬼不求苟活逐汝去也欲殺我者便速殺之終無他辭又遣士鄭像出城傳消息或以語恪恪遣馬騎尋圍迹索得像還四五人的頭面縛將繞城表敕語像使大呼言大軍已還洛不如早降像不從其言更大呼城中曰大軍近在圍外壯士弩力賊以刀築其口使不得言像遂大呼令城中聞知整像爲兵能守義執節子弟宜有差異詔曰夫顯爵所以褒元功重賞所以寵烈士整像召募通使越蹈重圍冒突白刃輕身守信不幸見獲抗節彌厲揚六軍之大勢安城守之懼心臨難不顧畢志傳命昔解楊執楚有隕無貳齊路中大夫以死成命方之整像所不能加今追賜整像爵關中侯各除士名使子襲爵如部曲將死事科髙貴鄕公正元元年冬十月甲辰命有司論廢立定策功封爵增邑進位班賜各有差按三國誌魏髙貴鄕公本紀云云甘露二年進龐會爲鄕侯封路蕃爲亭侯孫壹爲吳侯按三國誌魏髙貴鄕公本紀甘露二年夏五月己卯詔曰諸葛誕造構逆亂迫脇忠義平寇將軍臨渭亭侯龐會騎督偏將軍路蕃各將左右斬門突出忠壯勇烈所宜加異其進會爵鄕侯蕃封亭侯六月乙巳詔吳使持節都督夏口諸軍事鎭軍將軍沙羨侯孫壹賊之枝屬位爲上將畏天知命深鑑禍福翻然舉眾遠歸大國𨿽微子去殷樂毅遁燕無以加之其以壹爲侍中車騎將軍假節交州牧吳侯開府辟召儀同三司依古侯伯八命之禮衮冕赤舄事從丰厚甘露三年夏六月辛卯大論淮南之功封爵行賞各有差按三國誌魏髙貴鄕公本紀云云陳畱王景元元年封司馬昭晉公按三國誌魏髙貴鄕公本紀甘露三年夏五月命大將軍司馬文王爲相國封晉公食邑八郡加之九錫文王前後九讓乃止五年夏四月詔有司率遵前命復進大將軍司馬文王位爲相國封晉公加九錫五月己丑髙貴鄕公卒辛卯羣公奏太后曰殿下聖徳光隆寧濟六合而猶稱令與藩國同諸自今殿下令書皆稱詔制如先代故事癸卯大將軍固讓相國晉公九錫之寵太后詔曰夫有功不隱周易大義成人之美古賢所尙今聽所執出表示外以章公之謙光焉按陳畱王本紀景元元年夏六月丙辰進大將軍司馬文王位爲相國封晉公增封二郡並前滿十加九錫之禮一如前奏諸羣從子弟其未有侯者皆封亭侯賜錢千萬帛萬匹文王固讓乃止二年秋八月甲寅復命大將軍進爵晉公加位相國備禮崇錫一如前詔又固辭乃止四年春二月復命大將軍進位爵賜一如前詔又固辭乃止冬十月甲寅復命大將軍進位爵賜一如前詔咸熙元年晉公司馬昭進封王奏復五等爵詔封夏侯和等爲侯按三國誌魏陳畱王本紀咸熙元年春三月己卯進晉公爵爲王封十郡並前二十夏五月庚申相國晉王奏復五等爵癸未追命舞陽宣文侯爲晉宣王舞陽忠武侯爲晉景王六月鎭西將軍衛瓘上雍州兵於成都縣獲璧玉印各一印文似成信字依周成王歸禾之義宣示百官藏於相國府八月庚寅命中撫軍司馬炎副貳相國事以同魯公拜後之義癸巳詔曰前逆臣鍾會構造反亂聚集徵行將士劫以兵威始吐姦謀發言桀逆逼脇眾人皆使下議倉卒之際莫不驚懾相國左司馬夏侯和騎士曹屬朱撫時使在成都中領軍司馬賈輔郎中羊琇各參會軍事和琇撫皆抗節不撓拒會凶言臨危不顧詞指正烈輔語散將王起說會姦逆凶暴欲盡殺將士又云相國已率三十萬眾西行討會欲以稱張形勢感激眾心起出以輔言宣語諸軍遂使將士益懷奮勵宜加顯寵以彰忠義其進和輔爵爲鄕侯琇撫爵關內侯起宣傳輔言告令將士所宜賞異其以起爲部曲將九月辛未詔曰吳賊政刑暴虐賦斂無極孫休遣使鄧句敕交址太守鎖送其民發以爲兵吳將呂興因民心憤怒又承王師平定巴蜀卽糾合豪傑誅除句等驅逐太守長吏撫和吏民以待國命九眞日南郡聞興去逆卽順亦齊心響應與興協同興移書日南州郡開示大計兵臨合浦告以禍福遣都尉唐譜等詣進乘縣因南中都督護軍霍弋上表自陳又交址將吏各上表言興創造事業大小承命郡有山寇入連諸郡懼其計異各有攜貳權時之宜以興爲督交址諸軍事上大將軍定安縣侯乞賜褒獎以慰邊荒乃心款誠形於辭旨昔儀父朝魯春秋所美竇融歸漢待以殊禮今國威遠震撫懷六合方包舉殊裔混一四表興首向王化舉眾稽服萬里馳義請吏帥職宜加寵遇崇其爵位旣使興等懷忠感悅遠人聞之必皆競勸其以興爲使持節都督交州諸軍事南中大將軍封定安縣侯得以便宜從事先行後上策命未至興爲下人所殺冬十月丁亥詔曰昔聖帝明王靜亂濟世保大定功文武殊塗勛烈同歸是故或舞干戚以訓不庭或陳師旅以威暴慢至於愛民全國康惠庶類必先修文教示之軌儀不得已然後用兵此盛徳之所同也往者季漢分崩九土顚覆劉備孫權乘間作禍三祖綏寧中夏日不暇給遂使遺寇僭逆歷世幸賴宗廟威靈宰輔忠武爰發四方拓定庸蜀役不浹時一徵而克自頃江表衰獘政刑荒暗巴漢平定孤危無援交荊揚越靡然向風今交址僞將呂興已帥三郡萬里歸命武陵邑侯相嚴等糾合五縣請爲臣妾豫章廬陵山民舉眾叛吳以助北將軍爲號又孫休病死主帥攺易國內乖違人各有心僞將施績賊之名臣懷疑自猜深見忌惡眾叛親離莫有固志自古及今未有亡徵若此之甚若六軍震曜南臨江漢吳會之域必扶老攜幼以迎王師必然之理也然興動大眾猶有勞費宜告諭威徳開示仁信使知順附和同之利相國參軍事徐紹水曹掾孫彧昔在壽春並見虜獲紹本僞南陵督才質開壯彧孫權支屬忠良見事其遣紹南還以彧爲副宣揚國命告諭吳人諸所示語皆以事實若其覺悟不損徵伐之計蓋廟勝長算自古之道也其以紹兼散騎常侍加奉車都尉封都亭侯彧兼給事黃門侍郎賜爵關內侯紹等所賜妾及男女家人在此者悉聽自隨以明國恩不必使還以開廣大信丙午命撫軍大將軍新昌鄕侯炎爲晉世子咸熙二年賜張倚爵關內侯進晉王車服儀秩王薨以太子炎襲位按三國誌魏陳畱王本紀二年春二月庚戌以虎賁張修昔於成都馳馬至諸營言鍾會反逆以至沒身賜修弟倚爵關內侯夏五月命晉王冕十有二旒建天子旌旗出警入蹕乘金根車六馬備五時副車置旄頭云樂舞八佾設鍾虡宮縣進王妃爲王后世子爲太子王子王女王孫爵命之號如舊儀秋八月辛卯相國晉王薨壬辰晉太子炎紹封襲位總百揆備物典冊一皆如前

吳大帝黃龍元年以卽帝位將吏皆進爵加賞按三國誌吳主權傳黃龍元年夏四月丙申卽皇帝位將吏皆進爵加賞會稽王建興元年以卽尊號諸文武在位皆進爵班賞按三國誌吳嗣主亮傳太元二年四月權薨太子卽尊號攺元閏月諸文武在位皆進爵班賞建興二年以破魏大行封賞按三國誌吳嗣主亮傳建興元年冬十月太傅諸葛恪率軍遏巢湖城東興使將軍全端守西城都尉畱略守東城十二月朔丙申魏將軍諸葛誕胡遵等步騎七萬圍東興將軍王昶攻南郡毋丘儉向武昌甲寅恪以大兵赴敵戊午兵及東興交戰大破魏軍殺將軍韓綜桓嘉等二年春正月庚午王昶等皆退二月軍還自東興大行封賞景帝永安元年詔加輔導定策有功者爵位尋以圖孫綝功封張布弟惇爲侯按三國誌吳嗣主休傳永安元年十月詔曰夫褒徳賞功古今通義其以大將軍綝爲丞相荊州牧增食五縣武衛將軍恩爲禦史大夫衛將軍中軍督封縣侯威遠將軍授爲右將軍縣侯偏將軍幹雜號將軍亭侯長水校尉張布輔導勤勞以布爲輔義將軍封永康侯董朝親迎封爲鄕侯十一月甲午風四轉五復蒙霧連日綝一門五侯皆典禁兵權傾人主有所陳述敬而不違於是益恣休恐其有變數加賞賜丙申詔曰大將軍忠款內發首建大計以安社稷卿士內外咸贊其議並有勛勞昔霍光定計百僚同心無復是過亟案前日與議定策告廟人名依故事應加爵位者促施行之戊戍詔曰大將軍掌中外諸軍事事統煩多其加衛將軍禦史大夫恩侍中與大將軍分省諸事頃之休聞綝逆謀陰與張布圖計十二月戊辰臘百僚朝賀公卿升殿詔武士縛綝卽日伏誅己巳詔以左將軍張布討姦臣加布爲中軍督封布弟惇爲都亭侯給兵三百人

晉武帝泰始元年冬封驃騎將軍石苞等爲公其餘增封進爵有差按晉書武帝本紀泰始元年冬十二月丁卯以驃騎將軍石苞爲大司馬封樂陵公車騎將軍陳騫爲髙平公衛將軍賈充爲車騎將軍魯公尙書令裴秀爲巨鹿公侍中荀勗爲濟北公太保鄭衝爲太傅壽光公太尉王祥爲太保睢陵公丞相何曾爲太尉朗陵公禦史大夫王沈爲驃騎將軍博陵公司空荀顗爲臨淮公鎭北大將軍衛瓘爲災陽公其餘增封進爵各有差文武普增位二等泰始二年春詔定五等襲封及封戶之數按晉書武帝本紀二年春二月己未詔曰五等之封皆錄舊勛本爲縣侯者傳封次子爲亭侯爲鄕侯鄕侯爲關內侯亭侯爲關中侯皆食本戶十分之一泰始六年封孫秀爲會稽公按晉書武帝本紀六年冬十二月吳夏口督前將軍孫秀帥眾來奔封會稽公泰始八年秋封步闡爲宜都公按晉書武帝本紀八年秋九月吳西陵督步闡來降拜衛將軍開府儀同三司封宜都公吳將陸抗攻闡城陷爲抗所擒咸寧元年冬十二月封裴頠爲巨鹿公按晉書武帝本紀云云咸寧二年封孫楷爲丹陽侯按晉書武帝本紀咸寧二年夏六月吳京下督孫楷帥眾來降以爲車騎將軍封丹陽侯咸寧三年秋八月徙巨平侯羊祜爲南城侯按晉書武帝本紀云云按職官志三年衛將軍楊珧與中書監荀勗以齊王攸有時望懼惠帝有後難因追故司空裴秀立五等封建之旨從容共陳時宜於武帝以爲古者建侯所以藩衛王室今吳寇未殄方嶽任大而諸王爲帥都督封國旣各不臣其統內於事重非宜又異姓諸將居邊宜參以親戚而諸王公皆在京都非扞城之義萬世之固帝初未之察於是下詔議其制有司奏從諸王公更制戶邑皆中尉領兵其平原汝南瑯邪扶風齊爲大國梁趙樂安燕安平義陽爲次國其餘爲小國皆制所近縣益滿萬戶又爲郡公制度如小國王亦中尉領兵郡侯如不滿五千戶王置一軍一千一百人亦中尉領之於時惟特增魯公國邑追進封故司空博陵公王沈爲郡公巨平侯羊祜爲南城郡侯太康元年夏封王浚等皆爲列侯按晉書武帝本紀太康元年夏五月庚辰以王浚爲輔國大將軍襄陽侯杜預當陽侯王戎安丰侯唐彬上庸侯賈充以下增封於是論功行賞賜公卿以下帛各有差惠帝永熙元年增天下位一等預喪事者二等二千石以上封關中侯按晉書惠帝本紀太熙元年四月己酉武帝崩是日皇太子卽皇帝位大赦攺元爲永熙夏五月辛未葬武皇帝於峻陽陵丙子增天下位一等預喪事者二等二千石以上皆封關中侯永平元年封督將八十一人侯爵按晉書惠帝本紀永平元年春三月辛卯誅太傅楊駿駿弟衛將軍瑤太子太保濟中護軍張劭散騎常侍段廣楊邈左將軍劉預河南尹李斌中書令符俊東夷校尉文淑尙書武茂皆夷三族壬辰大赦攺元賈後矯詔廢皇太后爲庶人徙於金墉城告於天地宗廟誅太后母龐氏壬寅徵大司馬汝南王亮爲太宰與太保衛瓘輔政以秦王柬爲大將軍東平王楙爲撫軍大將軍鎭南將軍楚王瑋爲衛將軍領北軍中候下邳王晃爲尙書令東安公繇爲尙書左僕射進封東安王督將侯者千八十一人永寧元年封齊王冏功臣五人爲公按晉書惠帝本紀永寧元年春正月乙丑趙王倫篡帝位遷帝於金墉城廢皇太孫臧爲濮陽王三月平東將軍齊王冏起兵討倫夏四月辛酉左衛將軍王輿與尙書淮陵王漼勒兵入宮逐倫歸第卽日乘輿反正癸亥誅趙王倫六月庚午東萊王蕤左衛將軍王輿謀廢齊王冏事泄蕤廢爲庶人輿伏誅夷三族己卯封齊王冏功臣葛旟牟平公路季小黃公衛毅平陰公劉眞安鄕公韓泰封丘公太安二年十一月封鮮卑段勿塵爲遼西公按晉書惠帝本紀云云永嘉六年劉琨表猗盧爲代公按晉書懷帝本紀永嘉六年冬十一月猗盧寇太原平北將軍劉琨不能制徙五縣百姓於新興以其地居之六年秋七月劉粲寇晉陽平北將軍劉琨遣部將郝詵帥眾禦粲詵敗績死之太原太守髙喬以晉陽降粲八月劉琨奔於常山辛亥劉琨乞師於猗盧表盧爲代公九月己卯猗盧使子利孫赴琨不得進辛巳前雍州刺史賈匹討劉粲於三輔走之關中小定孝湣帝建興二年春封張軌爲西平郡公按晉書孝湣帝本紀建興二年春二月壬寅以涼州刺史張軌爲太尉封西平郡公建興三年春封猗盧爲代王按晉書孝湣帝本紀三年春二月景子進封代公猗盧爲代王元帝太興四年封慕容廆遼東郡公按晉書元帝本紀太興四年冬十二月以慕容廆爲持節都督幽平二州諸軍事平州牧封遼東郡公按慕容廆載記元帝鎭江東廆遣使勸承大統及帝卽尊位授廆將軍單於太興四年拜平州刺史增邑二千戶尋加使持節都督幽州東夷諸軍事車騎將軍平州牧進封遼東郡公邑一萬戶明帝太寧二年封王導等爲公侯按晉書明帝本紀太寧二年秋七月丁酉封司徒王導爲始興郡公邑三千戶賜絹九千匹丹陽尹溫嶠建寧縣公尙書卞壼建興縣公中書監庾亮永昌縣公北中郎將劉遐泉陵縣公奮武將軍蘇峻邵陵縣公邑各一千八百戶絹各五千四百匹尙書令﹠﹟髙平縣侯護軍將軍應詹觀陽縣侯邑各千六百戶絹各四千八百匹建威將軍趙引湘南縣侯右將軍卞惇益陽縣侯邑各千六百戶絹各三千二百匹其餘封賞各有差太寧三年詔立諸功臣之後按晉書明帝本紀三年秋七月辛未詔曰三恪二王世代之所重興滅繼絕政道之所先又宗室哲王有功勛於大晉受命之際者佐命功臣碩徳名賢三祖所與共維大業咸開國祚土誓同山河者而並廢絕禋祀不傳甚用懷傷主者其詳議諸應立後者以聞成帝咸和四年封陶侃等爲公其餘封拜有差按晉書成帝本紀咸和四年春三月壬子以徵西大將軍陶侃爲太尉封長沙郡公車騎將軍﹠﹟爲司空封南昌縣公平南將軍溫嶠爲驃騎將軍開府儀同三司封始安郡公其餘封拜各有差咸和八年夏五月乙未車騎將軍遼東公慕容廆卒子皝嗣位按晉書成帝本紀云云穆帝永和四年封桓溫爲臨賀郡公按晉書穆帝本紀永和四年秋八月進安西將軍桓溫爲徵西大將軍開府儀同三司封臨賀郡公永和五年封周撫爲建城公按晉書穆帝本紀永和三年秋七月範文復陷日南害督護劉雄隗文立範賁爲帝五年夏四月益州刺史周撫龍驤將軍朱壽擊範賁獲之益州平封周撫爲建城公永和六年封氐帥苻洪及子健等爲公按﹠﹟書穆帝本紀六年春閏月己丑氐帥苻洪遣使來降以爲氐王封廣川郡公假洪子健節監河北諸軍事右將軍封襄國縣公永和七年封段龕爲齊公封姚弋仲爲郡公子襄縣公按晉書穆帝本紀七年春正月辛丑鮮卑段龕以靑州來降二月戊寅以段龕爲鎭北將軍封齊公冬十一月石祗將姚弋仲遣使來降以弋仲爲車騎將軍大單於封髙陵郡公弋仲子襄爲平北將軍都督並州諸軍事並州刺史平鄕縣公升平四年封桓溫等爲公按晉書穆帝本紀升平四年冬十一月封太尉桓溫爲南郡公溫弟衝爲丰城縣公子濟爲臨賀郡公升平五年哀帝加張元靚爲西平公按晉書哀帝本紀升平五年五月庚申卽皇帝位冬十二月加涼州刺史張元靚爲大都督隴右諸軍事護羌校尉西平公廢帝太和元年以張天錫爲西平郡公按晉書廢帝本紀太和元年春二月己丑以涼州刺史張天錫爲大將軍都督隴右關中諸軍事西平郡公孝武帝太元二年春正月繼絕世紹功臣按晉書孝武帝本紀云云太元九年夏四月己卯封張天錫爲西平公按晉書孝武帝本紀云云太元十年追封謝安謝石等爲公按晉書孝武帝本紀太元十年冬十月丁亥論淮肥之功追封謝安廬陵郡公封謝石南康公謝元康樂公謝琰望蔡公桓伊永修公自余封拜各有差安帝義熙二年封劉裕等爲郡公按晉書安帝本紀義熙二年冬十月論匡復之功封車騎將軍劉裕爲豫章郡公撫軍將軍劉毅南平郡公右將軍何無忌安成郡公自余封賞各有差按宋書武帝本紀二年十月髙祖上言曰昔天禍皇室巨狡縱篡臣等義惟舊隸豫蒙國恩仰契信順之符俯厲人臣之憤𨿽社稷之靈抑亦事由眾濟其翼獎忠勤之佐文武畢力之士敷執在己之謙用虧國體之大輒攝眾軍先上同謀起義始平京口廣陵二城臣及撫軍將軍劉毅等二百七十二人並後赴義出都緣道大戰所餘一千五百六十六人又輔國將軍諸葛長民故給事中王元徳等十人合一千八百四十八人乞正封賞其西徵眾軍須論集續上於是尙書奏封唱義謀主鎭軍將軍裕豫章郡公食邑萬戶賜絹三萬匹其餘封賞各有差義熙九年夏四月封鎭北將軍魯宗之爲南陽郡公秋九月封劉裕次子義眞爲桂陽公按晉書安帝本紀云云按宋書武帝本紀九年九月封公次子義眞爲桂陽公以賞平齊及定盧循也義熙十一年夏五月甲午論平蜀功封劉裕子義隆彭城公朱齡石丰城公按晉書安帝本紀云云按宋書武帝本紀十一年四月封公第三子義隆爲北彭城縣公義熙十四年進封劉裕宋公封李士業酒泉公按晉書安帝本紀十三年春二月涼武昭王李元盛薨世子士業嗣位爲涼州牧涼公夏六月劉裕爲相國進封宋公冬十月以涼公士業爲鎭西將軍封酒泉公

勛爵部匯考六

宋武帝永初元年降封晉諸功臣後爲縣公縣侯其宣力同艱難者無所減降詔論創業諸臣功戰亡者厚加復贈按宋書武帝本紀永初元年夏六月丁卯卽皇帝位詔曰夫微禹之感嘆深後昆盛徳必祀道隆百世晉氏封爵咸隨運攺至於徳參微管勛濟蒼生愛人懷樹猶或勿剪𨿽在異代義無泯絕降殺之儀一依前典可降始興公封始興縣公廬陵公封柴桑縣公各千戶始安公封荔浦縣侯長沙公封醴陵縣侯康樂公可卽封縣侯各五百戶以奉晉故丞相王導太傅謝安大將軍溫嶠大司馬陶侃車騎將軍謝元之祀其宣力義熙豫同艱難者一依本秩無所減降封晉臨川王司馬寶爲西丰縣侯食邑千戶又詔曰夫銘功紀勞有國之要典愼終追舊在心之所隆自大業創基十有七載世路迍邅戎車歲動自東䢐西靡有寧日實賴將帥竭心文武盡效寧內拓外迄用有成威靈遠著寇逆消蕩遂當揖讓之禮猥饗天人之祚念功簡勞無忘寐凡厥誠勤宜同國慶其酬賞復除之科以時論舉戰亡之身厚加復贈永初三年夏四月乙亥封仇池公楊威爲武都王按宋書武帝本紀云云少帝景平元年封蒙遜爲河西王阿豺爲澆河公按宋書少帝本紀景平元年春二月丁丑沮渠蒙遜土谷渾阿豺並遣使朝貢庚辰爵蒙遜爲大將軍封河西王以阿豺爲安西將軍沙州刺史封澆河公文帝元嘉九年夏四月乙亥以護軍將軍殷穆爲特進右光祿大夫建昌縣公按宋書文帝本紀云云元嘉十年夏四月戊戌靑州刺史段宏加冀州刺史封陽縣侯按宋書文帝本紀云云元嘉十六年夏六月己酉隴西吐谷渾慕容延攺封河南王按宋書文帝本紀云云元嘉二十一年秋九月甲辰以大沮渠安周爲徵西將軍涼州刺史封河西王按宋書文帝本紀云云孝武帝大明元年夏五月乙亥以輔國將軍梁瑾蔥爲河州刺史宕昌王按宋書孝武帝本紀云云後廢帝元徽二年敍勛未洽者並注職按宋書後廢帝本紀元徽二年夏四月癸亥詔曰頃列爵敍勛銓榮酬義條流積廣又各淹闕歲往事畱理至逋壅在所參差多違甄飭賞未均洽每疚厥心可悉依舊準並下注職順帝升明三年封蕭道成爲齊公尋進爵爲王按宋書順帝本紀升明三年春三月甲辰崇太傅蕭道成爲相國總百揆封十郡爲齊公備九錫之禮加璽紱遠遊冠位在諸王上加相國綠綟綬其驃騎大將軍揚州牧南徐州刺史如故丙午以中軍大將軍蕭賾爲南豫州刺史齊公世子副貳相國綠綟綬丁巳以齊國初建給錢五百萬布五千匹絹千匹夏四月壬申進齊公爵爲齊王增封十郡

南齊髙帝建元元年宋氏諸公侯降爵有差封諸功臣爲公侯伯子男按南齊書髙帝本紀建元元年夏四月甲午上卽皇帝位降宋晉熙王燮爲陰安公江夏王躋爲沙陽公隨王翽爲舞陰公新興王嵩爲定襄公建安王禧爲荔浦公詔曰繼世象賢列代盛典疇庸嗣美前載令圖宋氏通侯乃宜隨運省替但欽徳懷義尙表墳閭況功濟區夏道光民俗者哉降差之典宜遵往制南康縣公華容縣公可爲侯萍鄕縣侯可爲伯減戶有差以繼劉穆之王弘何無忌後五月丙午詔曰宸運革命引爵攺封宋氏第秩𨿽宜省替其有預效屯夷宣力齊業者一任本封無所減降有司奏畱襄陽郡公張敬兒等六十二人除廣興郡公沈曇亮等百二十二人壬子詔封佐命文武功臣新除司徒褚淵等三十一人進爵增戶各有差冬十一月甲申封功臣驃騎長史江謐等十一人爵戶各有差建元三年冬十月戊子以河南王世子吐谷渾度易侯爲西秦河二州刺史河南王按南齊書髙帝本紀云云明帝建武元年冬進王敬則等爵邑按南齊書明帝本紀建武元年冬十一月甲戌大司馬尋陽公王敬則等十三人進爵邑各有差建武三年春正月丁酉以陰平王楊炅子崇祖爲沙州刺史封陰平王按南齊書明帝本紀云云建武四年冬十一月丙辰以氐楊靈珍爲北秦州刺史仇池公武都王按南齊書明帝本紀云云

梁武帝天監元年降省齊世王侯大封文武功臣按梁書武帝本紀天監元年夏四月丙寅髙祖卽皇帝位詔曰興運升降前代舊章齊世王侯悉皆降省其有效著艱難者別有後命是日詔封文武功臣新除車騎將軍夏侯詳等十五人爲公侯食邑各有差閏四月丁酉以行宕昌王梁彌邕爲安西將軍河涼二州刺史正封宕昌王六月庚戌以行北秦州刺史楊紹先爲北秦州刺史武都王八月乙已平北將軍西涼州刺史象舒彭進號安西將軍封鄧至王天監四年夏四月丁巳以行宕昌王梁彌博爲安西將軍河涼二州刺史宕昌王按梁書武帝本紀云雲天監七年春正月戊子以元樹爲恆朔二州都督封魏郡王按梁書武帝本紀不載按南史本紀云云普通六年春正月甲戌以元法僧爲司空封始安郡王二月辛巳攺封法僧爲宋王按梁書武帝本紀不載按南史本紀云云大通二年夏四月辛丑魏郢州刺史元願達以義陽降封願達爲樂平王按梁書武帝本紀云雲中大通四年封元景隆等爲王按梁書武帝本紀不載按南史本紀中大通四年春二月壬寅以太尉元法僧還北王魏以侍中元景隆爲徐州刺史封彭城郡王通直常侍元景宗爲靑州刺史封平昌郡王隨法僧北侵冬十二月丙子魏彭城王爾朱仲遠來奔以爲定洛將軍封河南王北侵隨所﹠﹟土使自封建中大通六年封元慶和爲魏王按梁書武帝本紀不載按南史本紀六年冬十月丁卯以信武將軍元慶和爲鎭北將軍封魏王大同二年封元羅爲東郡王按梁書武帝本紀不載按南史本紀大同二年夏五月癸卯以魏涼州刺史元羅爲靑冀二州刺史封東郡王大同七年春二月乙巳以行宕昌王梁彌泰爲平西將軍河梁二州刺史宕昌王按梁書武帝本紀云云太淸元年春封侯景爲河南王按梁書武帝本紀太淸元年春二月庚辰魏司徒侯景求以豫章廣潁洛陽西揚東荊北荊襄東豫南兗西兗齊等十三州內屬壬午以景爲大將軍封河南王大行臺承制如鄧禹故事

陳陳置爵自開國公至關外侯凡九等按文獻通考陳置九等爵有開國郡縣公開國縣侯開國縣伯開國縣子開國縣男沐食侯鄕亭侯關內侯關外侯宣帝太建十年詔在軍者賜爵二級按陳書宣帝本紀太建十年夏四月庚戌詔曰懋賞之言明於訓誥挾纊之美著在撫循近歲薄伐廓淸淮泗摧鋒致果文武畢力櫛風沐雨寒暑亟離念功在玆無忘終食宜班榮賞用酬厥勞應在軍者可並賜爵二級並加賚卹付選卽便量處太建十二年封司馬消難爲隨郡公按陳書宣帝本紀十二年秋八月己未周使持節上柱國鄖州總管滎陽郡公司馬消難以鄖隨溫應土順沔儇嶽等九州魯山甑山沌陽應城平靖武陽上明涓水等八鎭內附詔以消難爲使持節侍中大都督總督安隨等九州八鎭諸軍事車騎將軍司空封隨郡公太建十三年春二月甲寅詔賜司馬消難所部周大將軍田廣等封爵各有差按陳書宣帝本紀云云

北魏道武帝登國元年春正月戊申帝卽代王位班爵敍勛各有差按魏書道武帝本紀云云皇始元年初封公侯按魏書道武帝本紀皇始元年秋九月初建臺省置百官封公侯皇始二年燕尙書閔亮等降賜拜職爵各有差按魏書道武帝本紀二年春二月戊寅慕容寶尙書閔亮祕書監崔逞太常孫沂殿中侍禦史孟輔等並降降者相屬賜拜職爵各有差天興元年詔吏部立爵品按魏書道武帝本紀天興元年夏六月丙子詔定國號魏秋七月徙都平城冬十有一月辛亥詔尙書吏部郎中鄧淵典官制立爵品天賜元年始制爵四等諸部賜爵者二千餘人王侯各設官屬按魏書道武帝本紀天賜元年秋九月制爵四等曰王公侯子除伯男之號追錄舊臣加以封爵各有差冬十有一月上幸西宮大選朝臣令各辧宗黨保舉才行諸部子孫失業賜爵者二千餘人按官氏志元年秋九月減五等之爵始分爲四曰王公侯子除伯男二號皇子及異姓元功上勛者封王宗室及始蕃王皆降爲公諸公降爲侯侯子亦以此爲差於是封王者十人公者二十二人侯者七十九人子者一百三人王封大郡公封小郡侯封大縣子封小縣王第一品公第二品侯第三品子第四品諸王侯各有師友文學侍郎掾屬舍人等官明元帝泰常七年秋九月辛酉幸幽州見耆年問所疾苦賜爵封號按魏書明元帝本紀云云泰常八年太武帝卽位進長孫嵩等皆爲王按魏書太武帝本紀泰常八年冬十月壬申卽皇帝位十二月進司徒長孫嵩爵爲北平王司空奚斤爲宣城王藍田公長孫翰爲平陽王余增爵位各有差太武帝始光四年封氐王楊元爲南秦王按魏書太武帝本紀始光三年冬十有二月詔奚斤西據長安秦雍氐羌皆叛赫連昌詣斤降武都氐王楊元及沮渠蒙遜皆遣使內附四年冬十有一月以氐王楊元爲都督荊梁益寧四州諸軍事假徵南大將軍梁州刺史南秦王神三年進赫連昌爲秦王詔尙書封鐵所部將士盡忠殞命者追贈爵號自效者以功進位封司馬楚之杜超叔孫建皆爲王按魏書太武帝本紀始光二年赫連屈丐死子昌僭立神元年春二月監軍侍禦史安頡擒昌三月癸酉詔侍中古弼迎赫連昌辛巳弼等以昌至於京師三年春三月壬寅進會稽公赫連昌爲秦王癸卯雲中﹠﹟勒千餘家叛尙書令劉潔追滅之夏四月甲子行幸雲中﹠﹟勒萬餘落叛走詔尙書封鐵追討滅之五月戊戌詔曰夫士之爲行在家必孝處朝必忠然後身榮於時名揚後世矣近遣尙書封鐵剪除亡命其所部將士有盡忠竭節以殞軀命者今皆追贈爵號或有蹈鋒履難以自效者以功次進位或有故違軍法私離幢校者以軍法行戮夫有功蒙賞有罪受誅國之常典不可暫廢自今以後不善者可以自攺其宣敕內外咸使聞知六月以司馬楚之爲安南大將軍瑯邪王屯潁川秋七月庚子詔大鴻臚卿杜超假節都督冀定相三州諸軍事行徵南大將軍太宰進爵爲王鎭鄴爲諸軍節度冬十有一月戊戌叔孫建大破竺靈秀於湖陸壬寅封壽光侯叔孫建爲丹陽王神四年以吐谷渾慕﹠﹟爲西秦王沮渠蒙遜爲涼王宜城王奚斤降爵爲公按魏書太武帝本紀四年夏六月赫連定北襲沮渠蒙遜爲吐谷渾慕﹠﹟所執秋八月乙酉沮渠蒙遜遣子安周入侍吐谷渾慕﹠﹟遣使奉表請送赫連定己丑以慕﹠﹟爲大將軍西秦王九月癸亥詔兼太常李順持節拜河西王沮渠蒙遜爲假節加侍中都督涼州及西域羌戎諸軍事行徵西大將軍太傅涼州牧涼王冬十一月宜城王奚斤坐事降爵爲公延和元年春三月壬申西秦王吐谷渾慕﹠﹟送赫連定於京師延和元年以立皇太子詔王公將軍以下普增爵秩以禿發﹠﹟檀子保周爲張掖公按魏書太武帝本紀延和元年春正月丙午立皇子晃爲皇太子己巳詔曰朕以眇身獲奉宗廟思闡洪基廓淸九服遭值季運天下分崩是用屢徵罔或寧息自始光至今九年之間戎車十舉羣帥文武荷戈被甲櫛風沐雨蹈履鋒刃與朕均勞賴神祗之助將士宣力用能摧折彊豎克剪大憝兵不極武而二寇俱滅師不違律而遐方以寧加以時气和洽嘉瑞並降徧於郡國不可勝紀豈朕一人獨應此祜斯亦羣後協同之所致也公卿因玆稽諸天人之會請建副貳夫慶賞之行所以褒崇勛舊旌顯賢能以永無疆之休其王公將軍以下普增爵秩啟國承家修廢官舉﹠﹟逸蠲除煩苛更定科制務從輕約除故革新以正一統羣司當深思效績直道正身立功立事無或懈怠稱朕意焉是年禿發﹠﹟檀子保周棄沮渠蒙遜來奔以保周爲張掖公延和二年封馮崇爲遼西王楊難當爲南秦王攺封沮渠蒙遜子牧犍爲河西王按魏書太武帝本紀延和元年冬十有二月己丑馮文通長樂公崇及其母弟朗朗弟邈以遼西內屬二年春二月庚午詔兼鴻臚卿李繼持節假崇車騎大將軍遼西王承制聽置尙書已下賜崇功臣爵秩各有差秋九月戊午詔兼大鴻臚卿崔賾持節拜徵虜將軍楊難當爲徵南大將軍儀同三司封南秦王是歲沮渠蒙遜死以其子牧犍爲車騎將軍攺封河西王太延元年封穆壽等四人爲王按魏書太武帝本紀太延元年夏五月庚申進宜都公穆壽爲宜都王汝陰公長孫道生爲上黨王宜城公奚斤爲恆農王廣陵公樓伏連爲廣陵王太延三年攺封慕利延爲西平王按魏書太武帝本紀三年秋九月丁酉遣使者拜西秦王慕﹠﹟弟慕利延爲鎭西大將軍儀同三司攺封西平王太延五年封楊保宗進禿發保周皆爲王按魏書太武帝本紀五年春三月庚寅以故南秦王世子楊保宗爲徵南大將軍秦州牧武都王鎭上邽秋九月丙戌進張掖公禿發保周爵爲王太平眞君二年封沮渠無諱沮渠萬年蠕蠕郁久閭乞列歸皆爲王按魏書太武帝本紀太延五年秋九月丙戊牧犍兄子萬年來降太平眞君元年秋八月沮渠無諱降二年春正月癸卯拜沮渠無諱爲徵西大將軍涼州牧酒泉王三月辛亥封蠕蠕郁久閭乞列歸爲朔方王沮渠萬年爲張掖王太平眞君三年削北平王長孫頹爲侯封司馬文思爲譙王李寶爲惇煌公按魏書太武帝本紀三年春三月壬寅北平王長孫頹有罪削爵爲侯夏四月李皓孫寶據惇煌遣使內附秋七月丙寅詔郁林公司馬文思爲徵南大將軍進爵譙王冬十有二月丁酉李寶遣使朝貢以寶爲鎭西大將軍開府儀同三司沙州牧封惇煌公太平眞君四年詔諸功臣以爵歸第隨時朝請按魏書太武帝本紀四年冬十一月甲子詔曰朕承祖宗重光之緒思闡洪基恢隆萬世自經營天下平暴除亂埽淸不順二十年矣夫陰陽有往復四時有代謝授子任賢所以休息優隆功臣式圖長久蓋古今不易之令典也其令皇太子副理萬機總統百揆諸朕功臣勤勞日久皆以爵歸第隨時朝請饗宴朕前論道陳謨而已不宜復煩以劇職更進賢俊以備百官主者明爲科制以稱朕心太平眞君五年以吐谷渾乞力延爲歸義王按魏書太武帝本紀五年夏六月西平王吐谷渾慕利延殺其兄子緯代是月緯代弟叱力延等來降乞師以叱力延爲歸義王太平眞君九年冬十有二月北平王長孫惇坐事降爵爲公按魏書太武帝本紀云云正平元年春正月丙戌朔大會羣臣於江上班賞各有差文武受爵者二百餘人按魏書太武帝本紀云云文成帝興安元年周忸陸麗等進爵爲王按魏書文成帝本紀興安元年冬十一月甲申平南將軍宋子侯周忸進爵樂陵王南部尙書章安子陸麗爲平原王文武各加位一等十有二月丁巳以樂陵王周忸爲太尉平原王陸麗爲司徒戊寅建業公陸俟進爵東平王廣平公杜遺進爵爲王甲子太尉樂陵王周忸有罪賜死濮陽公閭若文進爵爲王二年秋七月若文謀反伏誅興安二年杜元寶等皆進爵爲王復長孫敷王爵按魏書文成帝本紀二年春正月辛巳司空杜元寶進爵京兆王尙書僕射東安公劉尼進爵爲王丙戌尙書西平公源賀進爵爲王三月壬午安丰公閭虎皮進爵爲河間王冬十有二月甲午復北平公長孫敷王爵太安元年冬十月庚午以遼西公常英爲太宰進爵爲王按魏書文成帝本紀云云太安二年秋九月辛巳河東公閭毗零陵公閭紇並進爵爲王冬十有一月尙書西平王源賀攺封隴西王按魏書文成帝本紀云云太安三年春正月壬戌徵漁陽公尉眷拜太尉進爵爲王錄尙書事按魏書文成帝本紀云云太安四年巡幸碣石班賞進爵按魏書文成帝本紀太安四年春二月丙子登碣石山觀滄海大饗羣臣於山下班賞進爵各有差攺碣石山爲樂遊山築壇記行於海濱和平三年春正月壬午以車騎大將軍東郡公乙渾爲太原王按魏書文成帝本紀云云和平五年夏四月癸卯頓丘公李峻進爵爲王按魏書文成帝本紀云云和平六年夏五月甲辰獻文帝卽位六月封繁陽侯李嶷爲丹陽王徵東大將軍馮熙爲昌王按魏書獻文帝本紀云云獻文帝天安元年以陸定國爲東郡王詔有詐取爵位者削職有假爵號者子孫不得襲按魏書獻文帝本紀天安元年春二月乙亥以侍中陸定國爲東郡王秋七月詔諸有詐取爵位罪特原之削其爵職其有祖父假爵號貨賕以正名者不聽繼襲諸非勞進超遷者亦各還初不以實聞者以大不敬論皇興三年慕容白曜韓頹皆進爵爲王按魏書獻文帝本紀皇興三年春二月己卯以上黨公慕容白曜爲都督靑齊東徐三州諸軍事徵南大將軍開府儀同三司靑州刺史進爵濟南王冬十一月襄城公韓頹進爵爲王孝文帝延興二年詔假品者分別附正假爵者不得世襲按魏書孝文帝本紀不載按官氏志延興二年五月詔曰非功無以受爵非能無以受祿凡出外遷者皆引此奏聞求乞假品在職有效聽下附正若無殊稱隨而削之舊制諸鎭將刺史假五等爵及有所貢獻而得假爵者皆不得世襲承明元年免陸定國王爵按魏書孝文帝本紀承明元年春二月司空東郡王陸定國坐事免官爵爲兵太和元年夏四月壬申詔復前東郡王陸定國官爵按魏書孝文帝本紀云云太和二年春正月丁巳封昌黎王馮熙弟二子始興爲北平王按魏書孝文帝本紀云云太和三年進封尉元等爵爲王按魏書孝文帝本紀太和三年夏四月庚子淮陽公尉元進爵爲王秋九月壬子以侍中尙書右僕射趙郡公陳建爲司徒進爵魏郡王侍中尙書河南公苟頹爲司空進爵河東王侍中尙書太原公王睿進爵中山王侍中尙書隴東公張佑進爵新平王太和四年春正月戊午襄城王韓頹有罪削爵徙邊按魏書孝文帝本紀云云太和五年秋九月乙亥封昌黎王馮熙世子誕爲南平王按魏書孝文帝本紀云云太和七年秋九月辛酉以氐楊后起爲武都王按魏書孝文帝本紀云云太和十年夏四月辛酉朔始制五等公服秋八月乙亥給尙書五等品爵已上朱衣玉佩大小組綬按魏書孝文帝本紀云云太和十六年春降諸王公侯爵各一等按魏書孝文帝本紀十六年春正月乙丑制諸遠屬非太祖子孫及異姓爲王者皆降爲公公爲侯侯爲伯子男仍舊皆除將軍之號按官氏志舊制諸以勛賜官爵者子孫世襲軍號十六年攺降五等始革之止襲爵而已太和十八年冬詔定五等開國食邑歲祿之差按魏書孝文帝本紀十八年冬十有二月己酉詔王公侯伯子男開國食邑者王食半公三分食一侯伯四分食一子男五分食一太和二十三年定王及五等封爵職次爲五品按魏書孝文帝本紀不載按官氏志二十三年髙祖復次職令及帝崩世宗初班行之以爲永制王第一品開國縣公散公從第一品開國縣侯第二品散侯從第二品開國縣伯第三品散伯從第三品開國縣子第四品散子從第四品開國縣男第五品歸義侯率義侯順義侯朝服侯散男從第五品前世職次皆無從品魏氏始置之亦一代之別制也宣武帝景明四年封蕭寶夤爲齊王按魏書宣武帝本紀景明三年春三月蕭寶卷弟建安王寶夤來降四年夏四月癸未朔以蕭寶夤爲鎭東將軍東揚州刺史封丹陽郡開國公齊王正始二年詔勛臣子孫隨才銓授按魏書宣武帝本紀正始二年夏六月己丑詔曰先朝勛臣或身罹譴黜子孫沈滯或宦途失次有替舊流因而弗采何以獎勸言念前績情有親﹠﹟宗及庶族祖曾功績可紀而無朝官有官而才堪優引者隨才銓授正始四年秋八月己亥齊王蕭寶夤坐鍾離敗退除名爲民按魏書宣武帝本紀云云永平二年定五等班爵出身之敍按魏書宣武帝本紀永平二年冬十有二月詔曰五等諸侯比無選式其同姓者出身公正六下侯從六上伯從六下子正七上男正七下異族出身公從七上侯從七下伯正八上子正八下男從八上淸修出身公從八下侯正九上伯正九下子從九上男從九下可依此敍之孝明帝神龜元年春正月甲子詔以氐酋楊定爲陰平王按魏書孝明帝本紀云云孝昌元年詔舉功臣子孫按魏書孝明帝本紀孝昌元年秋九月辛酉詔曰追功表徳爲善者勸祖宗功臣勒銘王府而子孫廢替淪於凡民爵位無聞遷流有失潁川名守重泉令宰惠風美政結於民心而猶同常品未蒙褒陟非所謂愛及甘棠彜倫攸敍者也其功臣名將爲先朝所知子孫屈塞不見齒敍牧守令長聲稱卓然者皆仰有司具以名聞朕將振彼幽滯用闡治風武泰元年太后以臨洮世子釗踐阼詔加軍帥勛階亡官失爵聽復封位按魏書孝明帝本紀武泰元年春正月乙丑皇女生祕言皇子二月癸丑帝崩甲寅皇子卽位皇太后詔曰皇家握歷受圖年將二百祖宗累聖社稷載安髙祖以文思先天世宗以下武經世股肱惟良元首穆穆及大行在禦重以寬仁奉養率由溫明恭順朕以寡昧親臨萬國識謝塗山徳慚文母屬妖逆遞興四郊多故實望穹靈降佑麟趾眾繁自潘充華有孕椒宮冀誕儲兩而熊羆無兆維虺遂彰於時直以國步未康假稱統引欲以底定物情系仰宸極何圖一旦弓劍莫追國道中微大行絕祀皇曾孫故臨洮王寶暉世子釗體自髙祖天表卓異大行平日養愛特深義齊若子事符當璧及翌日弗愈大漸彌畱乃延入靑蒲受命玉几曁陳衣在庭登策靡及允膺大寶卽日踐阼朕是用惶懼忸怩心焉靡洎今喪君有君宗祏惟固宜崇賞卿士爰及百辟凡厥在位並加陟敍內外百官文武督將徵人遭艱解府普加軍功二階其禁衛武官直閣以下直從以上及主帥可軍功三階其亡官失爵聽復封位謀反大逆削除者不在斯限淸議禁銅亦悉蠲除若二品以上不能自受者任授兒弟可班宣遠邇咸使聞知孝莊帝永安元年封爾朱榮父子爲王其餘進封復爵皆爲王按魏書孝莊帝本紀武泰元年春二月肅宗崩大都督爾朱榮將向京師謀欲廢立以帝家有忠勛且兼民望陰與帝通榮乃率眾來赴夏四月丙申帝與兄弟夜北渡河丁酉會榮於河陽戊戌南濟河卽帝位以兄彭城王劭爲無上王弟霸城公子正爲始平王以榮爲使持節侍中都督中外諸軍事大將軍尙書令領軍將軍領左右封太原王己亥百寮相率有司奉璽紱備法駕迎於河梁庚子車駕巡河西至陶渚榮以兵權在己遂有異志乃害靈太后及幼主次害無上王劭始平王子正又害丞相髙陽王雍司空公元欽儀同三司元恆芝儀同三司東平王略廣平王悌常山王邵北平王超任城王彜趙郡王敏中山王叔仁齊郡王溫公卿以下二千餘人列騎衛帝遷於便幕旣而榮悔稽顙謝罪辛丑車駕入宮禦太極殿詔曰太祖誕命應期龍飛燕代累世重光載隆帝緒冀欲闡玆洪業永在無窮豈圖多難遘玆百六致使妖悖四起內外競侵朝無卹政之臣野多怨酷之士實由女主專朝致玆顚覆孝明皇帝大情衝順深存隱忍奄棄萬國眾用疑焉苟求胡出入守神器凡厥有心莫不解體太原王榮世抱忠孝功格古今赴義晉陽大會河洛乃推翼朕躬應玆大命徳謝少康道愧前緒猥以眇身君臨萬國如涉淵海罔知所濟可大赦天下攺武泰爲建義元年從太原王督將軍士普加五階在京文官兩階武官三級壬寅太原王爾朱榮上表請追謚無上王爲皇帝余死於河陰者諸王刺史贈三司三品者令僕五品者刺史七品以下及民郡鎭諸死者子孫聽立後授封爵詔從之癸卯以平東將軍光祿大夫淸淵縣開國侯李延實爲太保進封陽平王尋轉太傅車騎大將軍儀同三司頓丘郡開國公穆紹爲司空公領尙書令進爵爲王使持節車騎大將軍雍州刺史上黨公長孫稚爲驃騎大將軍開府儀同三司進爵爲王尋攺封馮翊王甲辰馮翊郡開國公源紹景復先爵隴西王扶風郡開國公馮冏東郡公陸子彰北平公長孫悅並復其先王爵庚戌封大將軍爾朱榮次子叉羅爲梁郡王五月辛酉大將軍爾朱榮還晉陽帝餞於邙陰秋九月壬申柱國大將軍爾朱榮率騎七千討葛榮於滏口破擒之餘眾悉降乙亥以平葛榮大赦天下攺爲永安元年辛巳以柱國大將軍太原王爾朱榮爲大丞相都督河北畿外諸軍事以榮子平昌郡開國公文殊樂昌郡公文暢並進爵爲王冬十月丁酉以冀州之長樂相州之南趙定州之博陵滄州之浮陽平州之遼西燕州之上谷幽州之漁陽七郡各萬戶增封太原王爾朱榮爲太原國癸丑以膠東縣開國侯李﹠﹟希復其祖爵南郡王永安二年詔前朝勛書竊冒者一切焚棄其有勛未敍者不在此限按魏書孝莊帝本紀永安二年秋七月庚午詔以前朝勛書多竊冒宜一切焚棄之若立效灼然爲時所知者別加科賞蕃客及邊酋翻城降有勛未敍者不在焚斷之限北來軍士及隨駕文武諸立義加泛五級河北執事之官二級河南立義及迎駕之官並中途扈從亦二級永安三年復李叔仁官爵進爾朱天光爲王按魏書孝莊帝本紀三年冬十月癸卯朔復通直散騎常侍瑯邪縣開國公李叔仁官爵仍爲使持節大都督以討爾朱世隆冬十有一月丙子以驃騎大將軍儀同三司雍州刺史廣宗郡開國公爾朱天光開府進爵爲王前廢帝普泰元年封髙歡爲渤海王按魏書前廢帝本紀普泰元年春三月癸酉詔驃騎大將軍儀同三司左衛將軍大都督晉州刺史平陽郡開國公齊獻武王封渤海王增邑五百戶後廢帝中興元年增髙歡封邑按魏書後廢帝本紀中興元年冬十月壬寅卽皇帝位以齊獻武王爲侍中丞相都督中外諸軍事大將軍錄尙書事大行臺增邑三萬戶中興二年詔封拔鄴將士二月增封髙歡並前六萬戶按魏書後廢帝本紀二年春正月壬午拔鄴擒刺史劉誕詔諸將士泛四級封侯增邑九十七人各有差等二月甲子以齊獻武王爲大丞相柱國大將軍太師增封三萬戶並前爲六萬戶出帝永熙元年增髙歡邑戶賀拔允進爵爲王詔內外百司普加勛級追建明普泰封爵階級按魏書出帝本紀中興二年夏四月戊子卽帝位詔攺中興二年爲太昌元年齊獻武王爲大丞相天柱大將軍太師世襲定州刺史增封九萬戶並前十五萬戶五月戊戌以齊獻武王固讓解天柱大將軍減封五萬戶余悉如故六月戊寅詔內外百司普泛六級在京百寮加中興四級義師將士並加軍泛六級在鄴百官三級河北同義之州兩級河橋建義者加五級關西二級諸受建明普泰封爵泛級優特之階悉追秋九月癸卯燕郡開國公賀拔允進爵爲王冬十二月攺元永熙永熙二年髙歡固讓王爵按魏書出帝本紀永熙二年秋八月癸酉齊獻武王上表固讓王爵不許請分邑十萬戶節降爲品回授勛義從之孝靜帝天平二年加齊王髙歡九錫按魏書孝靜帝本紀天平二年春正月己巳詔以齊獻武王爲相國假黃鉞劍履上殿入朝不趨余悉如故王固讓不受三年春正月戊申詔加齊獻武王九錫之禮侍中元子恩惇諭固讓乃止武定七年封蕭衍弟子正表蘭陵郡開國公吳郡王髙隆爲齊王按魏書孝靜帝本紀武定七年春正月戊辰蕭衍弟子北徐州刺史中山侯蕭正表以鍾離內屬封蘭陵郡開國公吳郡王夏四月甲辰詔以齊文襄王爲相國齊王綠綟綬贊拜不名入朝不趨劍履上殿食冀州之渤海長樂安徳武邑瀛州之河間五郡邑十五萬戶餘如故王固讓武定八年封齊王以十郡二十萬戶按魏書孝靜帝本紀八年春正月戊辰詔齊王爲使持節丞相都督中外諸軍事錄尙書事大行臺齊郡王食邑一萬戶三月進齊郡王爵爲齊王夏五月甲寅詔齊王爲相國總百揆封冀州之渤海長樂安徳武邑瀛州之河間髙陽章武定州之中山常山博陵十郡二十萬戶備九錫之禮

勛爵部匯考七

北齊北齊制王公侯伯子男自一品至五品又有驃騎諸將軍自一品至九品以褒賞勛庸按隋書百官志王位列大司馬上置師一人余官大抵與梁制不異其封內之調盡以入臺三分食一公已下四分食一王爲第一品開國郡公爲從一品開國縣公爲第二品開國縣侯爲從二品開國縣伯爲第三品散縣伯爲從第三品開國縣子爲第四品散縣子爲從第四品開國縣男爲第五品散縣男爲從第五品自一品已下從九品已上又有驃騎車騎衛四徵四鎭中軍鎭軍撫軍翊軍四安冠軍輔國龍驤鎭遠安遠建志建節中堅中壘振威奮威廣徳弘義折衝制勝伏波陵江輕車樓船勁武昭勇明威顯信度遼橫海逾岷越嶂戎昭武毅雄烈恢猛揚麾曜鋒蕩邊開城靜漠綏戎平越殄夷飛騎隼擊武牙武奮淸野橫野偏裨等將軍以褒賞勛庸按杜氏通典諸王三公儀同尙書令五等開國太妃公主恭拜冊軸一枚長二尺以白練衣之用簡十二枚六枚與軸等六枚長尺二寸文出集書皆篆字哀冊贈冊亦同諸王五等開國及鄕男恭拜以其封國所在取社壇方面土苞以白茅內靑箱中函方五寸以靑塗飾封授之以爲社文宣帝天保元年詔降魏朝封爵遂大封功臣及蕭綸皆爲王按北齊書文宣帝本紀天保元年夏五月乙丑詔降魏朝封爵各有差其信都從義及宣力霸朝者及西來人並武定六年以來南來投化者不在降限六月辛巳又詔封功臣厙狄幹爲章武王斛律金爲咸陽王賀拔仁爲安定王韓軌爲安徳王可朱渾道元爲扶風王彭樂爲陳畱王潘相樂爲河東王秋九月癸丑詔梁侍中使持節假黃鉞都督中外諸軍事大將軍承制卲陵王蕭綸爲梁王按通鑑綱目天保元年九月梁湘東王繹取郢州卲陵王綸奔齊昌侯景兵襲之綸遂奔齊齊以爲梁王孝昭帝皇建元年詔訪功臣子孫後按北齊書孝昭帝本紀皇建元年秋八月乙酉詔自太祖創業已來諸有佐命功臣子孫絕滅國統不傳者有司搜訪近親以名聞當量爲立後丙申詔九州勛人有重封者聽分授子弟以廣骨肉之恩

北周北周制五等封爵皆加開國而加官則各視所授之職後亦增攺無常按周書盧辯傳周制封郡縣五等爵者皆加開國授柱國大將軍開府儀同者並加使持節大都督其開府又加車騎大將軍散騎常侍其授總管刺史則加使持節諸軍事以此爲常大象元年詔總管刺史及行兵者加持節餘悉罷之建徳四年增置上柱國大將軍攺儀同三司爲儀同大將軍按隋書禮儀志後周諸公之服九一曰方冕九章二曰衮冕九章宗彜已上五章在衣藻已下四章在裳三曰山冕八章衣裳各四章衣重宗彜爲九等四曰鷩冕七章衣三章裳四章衣重火與宗彜五曰火冕六章衣裳各三章衣重宗彜及藻裳重黻六曰毳冕五章衣三章裳二章衣重藻粉米裳重黼黻山冕已下俱九等皆以山爲領褾冕俱九旒七曰韋弁八曰皮弁九曰元冠諸侯服自方冕而下八無衮冕山冕八章衣裳各四章鷩冕七章衣三章裳四章衣重宗彜火冕六章衣裳各三章衣重藻裳重黻毳冕五章衣三章裳二章衣重粉米裳重黼黻鷩冕已下俱八等皆以華虫爲領褾冕俱八旒諸伯服自方冕而下七又無山冕鷩冕七章衣三章裳四章火冕六章衣裳各三章裳重黻毳冕五章衣三章裳二章裳重黼黻火冕已下俱七等皆以火爲領褾冕俱七旒諸子服自方冕而下六又無鷩冕火冕六章衣裳各三章毳冕五章衣三章裳二章裳重黻毳冕已下俱六等皆以宗彜爲領褾冕俱六旒諸男服自方冕而下五又無火冕毳冕五章衣三章裳二章以藻爲領褾冕五旒孝閔帝元年詔封諸功臣又詔不沾爵封者各授兩大階按周書孝閔帝本紀元年春正月乙卯詔曰惟天地艸昧建邦以寧今可大啟諸國爲周藩屏於是封太師李弼爲趙國公太傅趙貴爲楚國公太保獨孤信爲衛國公大司寇於謹爲燕國公大司空侯莫陳崇爲梁國公邑各萬戶秋九月庚申詔曰朕聞君臨天下非由一人時乃上下同心所致今文武之官及諸軍人不沾爵封者宜各授兩大階明帝武成元年封諸功臣並賜錢帛以卹死亡髙陽公達奚武等各進封國邑萬戶按周書明帝本紀武成元年夏六月庚子詔曰潁川從我是曰元勛無忘父城實起王業文考屬天地艸昧造化權輿拯彼橫流匡玆頹運賴英賢盡力文武同心翼贊大功克隆帝業而被堅執銳櫛風沐雨永言疇昔良用憮然至若功成名遂建國剖符予惟休也其有致死王事妻子無歸者朕甚傷之凡是從先王向夏州發夏州從來見在及薨亡者並量賜錢帛稱朕意焉秋九月辛未進封髙陽公達奚武爲鄭國公武陽公豆盧寧爲楚國公博陵公賀蘭祥爲涼國公寧蜀公尉遲迥爲蜀國公化政公宇文貴爲許國公陳畱公楊忠爲隋國公昌平公尉遲綱爲吳國公武威公王雄爲庸國公邑各萬戶武帝保定元年冬十一月乙巳封柱國廣武公寶熾爲鄧國公按周書武帝本紀云云保定二年詔封國未錫租賦者寄食他縣封賀拔緯爲霍國公按周書武帝本紀保定二年夏四月癸亥詔曰比以寇難猶梗九州未一文武之官立功效者𨿽錫以茅土而未及租賦諸柱國等勛徳隆重宜有優崇各準別制邑戶寄食他縣秋七月己巳封開府賀拔緯爲霍國公按李和傳和朔方巖綠人初以軍功封永丰縣公二年攺封徳廣郡公薨謚曰肅子徹嗣保定三年攺定世襲封爵按周書武帝本紀三年秋九月己丑初令世襲州郡縣者攺爲五等爵州封伯郡封子縣封男保定四年秋九月丁巳封開府李虎爲唐國公若干鳳爲徐國公按周書武帝本紀云雲天和二年夏五月丁丑進封柱國安武公季穆爲申國公按周書武帝本紀云雲天和五年封韋孝寬梁睿爲國公按周書武帝本紀天和五年春三月辛卯進封柱國韋孝寬爲鄖國公夏六月壬辰封開府梁睿爲蔣國公天和六年封斛斯徵長孫覽皆爲國公按周書武帝本紀六年夏四月庚子封開府斛斯徵爲岐國公右宮伯長孫覽爲薛國公建徳三年秋八月乙未詔自建徳元年八月以前犯罪未被推糾於後事發失官爵者並聽復舊按周書武帝本紀云云建徳五年封齊降將韓建業賀拔伏恩及功臣丘崇姬願尉遲運皆爲國公按周書武帝本紀建徳五年冬十二月丙辰師次介休齊將韓建業舉城降以爲上柱國封郇國公丁巳大軍次並州詔僞將相王公已下衣冠士民之族如有深識事宜建功立效官榮爵賞各有加隆若下愚不移守迷莫攺則委之執憲以正刑書嗟爾庶士胡寧自棄自是齊之將帥降者相繼封其特進開府賀拔伏恩爲郜國公其餘官爵各有差庚申並州平丙寅封大將軍廣化公丘崇爲潞國公神水公姬願爲原國公廣業公尉遲運爲盧國公諸有功者封授各有差建徳六年封齊洛州刺史獨孤永業爲國公論定諸軍功勛按周書武帝本紀六年春正月甲午封齊開府洛州刺史獨孤永業爲應國公二月丙午論定諸軍功勛置酒於齊太極殿會軍士以上班賜有差宣政元年宣帝卽位封於智王誼俱爲國公按周書宣帝本紀宣政元年六月戊戌帝卽位甲子封開府於智爲齊國公閏月辛巳封柱國平陽公王誼爲揚國公按周書宣帝本紀云云宣帝大象元年封鄭譯等爲國公按周書宣帝本紀大象元年春二月辛巳封內史上大夫鄭譯爲沛國公秋八月甲戌封開府楊雄爲邗國公乙弗實戴國公大象二年靜帝封辛威等爲國公進隋公楊堅爵爲王按周書靜帝本紀二年夏五月己酉宣帝崩帝入居天臺秋八月丁卯封上柱國枹罕公辛威爲宿國公開府怡昂爲鄯國公九月庚戌以柱國常山公於翼化政公宇文忻並爲上柱國進封翼爲任國公忻爲英國公冬十二月甲子大丞相隋國公楊堅進爵爲王以十郡爲國靜帝大定元年更封楊堅並前二十郡備九錫之禮位諸王上按周書靜帝本紀大定元年春二月庚申大丞相隋王楊堅爲相國總百揆更封十郡通前二十郡劍履上殿入朝不趨贊拜不名備九錫之禮加璽鉞遠遊冠相國印綠綟綬位在諸王上又加冕十有二旒建天子旌旗出警入蹕乘金根車駕六馬備五時副車置旄頭云樂舞八佾設鐘虡宮懸王后王子爵命之號並依魏晉故事甲子隋王楊堅稱尊號帝遜於別宮

隋隋制列爵九等又置勛級十一等煬帝立惟畱王公侯三等按隋書百官志隋制國王郡王國公郡公縣公侯伯子男凡九等又采後周之制置上柱國柱國上大將軍大將軍上開府儀同三司開府儀同三司上儀同三司儀同三司大都督帥都督都督總十一等以酬勤勞煬帝立惟畱王公侯三等餘並廢之按禮儀志臨軒冊命諸王陳車輅百司定列內史令讀冊訖受冊看拜受出又引次受冊者如上儀若冊開國郊社令奉茅土立於仗南西面每受冊訖授茅土焉文帝開皇元年詔降周氏王爵爲公又詔前代品爵悉仍舊制按隋書髙祖本紀開皇元年二月甲子上卽皇帝位己巳詔周氏諸王盡降爲公三月庚子詔曰自古帝王受終革代建侯錫爵多與運遷朕應籙受圖君臨海內載懷沿革事有不同然則前帝後王俱在兼濟立功立事爵賞仍行苟利於時其致一揆何謂物我之異無計今古之殊其前代品爵悉可依舊開皇十七年詔勛臣子孫宜量才升用俾享世祿按隋書髙祖本紀十七年夏四月壬午詔曰周曆告終羣凶作亂舋起蕃服毒被生人朕受命上元廓淸區宇聖靈垂佑文武同心申明公穆鄖襄公孝寬廣平王雄蔣國公睿楚國公績齊國公熲越國公素魯國公慶則新寧公長乂宜陽公世積趙國公羅云隴西公詢廣業公景眞昌公振沛國公譯項城公子相巨鹿公子干等登庸納揆之時艸昧經綸之日丹誠大節心盡帝圖茂績殊勛力宣王府宜弘其門緒與國同休其世子世孫未經州任者宜量才升用庶享榮位世祿無窮煬帝大業二年秋七月壬戌擢藩邸舊臣鮮於羅等二十七人官爵有差按隋書煬帝本紀云云大業六年詔以後惟有功勛乃得賜封仍令子孫承襲按隋書煬帝本紀大業六年春二月乙卯詔曰夫帝圖艸創王業艱難咸仗股肱﹠﹟同心徳用能拯厥頹運克膺大寶然後疇庸茂賞開國承家誓以山河傳之不朽近代喪亂四海未一茅土妄假名實相乖歷玆永久莫能懲革皇運之初百度伊始猶循舊貫未暇攺作今天下交泰文軌攸同宜率遵先典永垂大訓自今已後惟有功勛乃得賜封仍令子孫承襲大業八年詔勛官不得授文武職事按隋書煬帝本紀八年秋九月己丑詔曰軍國異容文武殊用匡危拯難則霸徳攸興化人成俗則王道斯貴時方揆亂屠販可以登朝世屬隆平經術然後升仕丰都爰肇儒服無預於周行建武之朝功臣不參於吏職自三方未一四海交爭不遑文教惟尙武功設官分職罕以才授班朝治人乃由勛敍莫非拔足行陣出自勇夫學之道旣所不習政事之方故亦無取是非暗於在己威福專於下吏貪冒貨賄不知紀極蠹政害民實由於此自今已後諸授勛官者並不得回授文武職事庶遵彼更張取類於調瑟求諸名制不傷於美錦若吏部輒擬用者禦史卽宜糾彈恭帝義寧元年進封唐公爲王封建成元吉公爵按隋書恭帝本紀義寧元年冬十一月甲子以光祿大夫大將軍太尉唐公爲假黃鉞使持節大都督內外諸軍事尙書令大丞相進封唐王己巳以唐王子隴西公建成爲唐國世子惇煌公爲京兆尹攺封秦公元吉爲齊公食邑各萬戶義寧二年詔唐王備九錫之禮位諸侯王上按隋書恭帝本紀二年春三月戊戌詔唐王備九錫之禮加璽紱遠遊冠綠綟綬位在諸侯王上唐國置丞相已下一依舊式五月乙巳朔詔唐王冕十有二旒建天子旌旗出警入蹕金根車駕備五時副車置旄頭云車﹠﹟八佾設鐘虡宮懸王后王子王女爵命之號一遵舊典

唐唐制王至子男列爵九等皆掌於吏部司勛按唐書百官志吏部司封郎中員外郎掌封命朝會賜予之級凡爵九等一曰王食邑萬戶正一品二曰嗣王郡王食邑五千戶從一品三曰國公食邑三千戶從一品四曰開國郡公食邑二千戶正二品五曰開國縣公食邑千五百戶從二品六曰開國縣侯食邑千戶從三品七曰開國縣伯食邑七百戶正四品上八曰開國縣子食邑五百戶正五品上九曰開國縣男食邑三百戶從五品上髙祖武徳元年秋七月戊寅約功臣恕死罪按唐書髙祖本紀云云武徳九年以立太子賜爲父後者襲勛爵按唐書髙祖本紀武徳九年六月癸亥立秦王世民爲皇太子聽政賜爲父後者襲勛爵太宗貞觀十一年六月戊辰以功臣爲世封刺史按唐書太宗本紀云云按文獻通考十一年以司空長孫無忌爲趙州刺史攺封趙國公尙書左僕射房元齡爲宋州刺史攺封梁國公司空杜如晦密州刺史攺封萊國公特進李靖爲濮州刺史攺封衛國公特進髙士廉爲申州刺史攺封申國公趙郡王孝恭爲觀州刺史攺封河間郡王同州刺史尉遲敬徳爲宣州刺史攺封鄂國公光祿大夫李績爲蘇州刺史攺封英國公左驍衛大將軍段志元爲金州刺史攺封褒國公右領軍大將軍程知節爲普州刺史攺封盧國公兵部尙書侯君集爲陳州刺史攺封陳國公任城王道宗爲鄂州刺史攺封江夏郡王太僕卿劉弘基爲朗州刺史攺封夔國公金紫光祿大夫張亮爲澧州刺史攺封鄖國公詔曰周武定業胙茅土於子孫漢髙受命誓帶礪於功臣豈止重親賢之地崇其典禮抑亦固盤石之基寄以藩翰但今之刺史古之諸侯𨿽立名不同而監統一也故申命有司斟酌前代宣條委共理之寄象賢存代及之典司空無忌等並策名運始功參締構卽令子孫世世承襲非有大故無或黜免貞觀十三年二月庚子停世封刺史按唐書太宗本紀云云髙宗顯慶五年二月丙戌加佐命功臣食別封者子孫二階按唐書髙宗本紀云云總章元年差弟太原元從西府功臣爲二等授其子孫官量加階爵按唐書髙宗本紀總章元年四月庚申以太原元從西府功臣爲二等第一功後官無五品者授其子若孫一人有至四品五品者加二階有三品以上加爵三等第二功後官無五品者授其子若孫從六品一人有至五品者加一階六品者二階三品以上爵一等元宗開元五年五月丙辰詔公侯子孫襲封按唐書元宗本紀云雲開元九年十一月庚午唐隆先天實封功臣坐事免若死者加贈按唐書元宗本紀云雲開元十三年十一月庚寅封於泰山賜嗣王郡縣王一子官按唐書元宗本紀云雲開元十七年以享太廟拜陵唐隆兩營立功三品以上予一子官按唐書元宗本紀開元十七年十一月庚寅享於太廟丙申拜橋陵戊戌拜定陵己亥拜獻陵壬寅拜昭陵乙巳拜幹陵戊申至自幹陵唐隆兩營立功三品以上予一子官開元二十年以祀后土賜武徳以來及唐隆功臣三品以上一子官按唐書元宗本紀開元二十年十一月庚申如汾陰祀后土賜武徳以來功臣後及唐隆功臣三品以上一子官代宗廣徳二年以郊祭賜武徳功臣子孫官成都靈武元從及寶應功臣勛階爵級按唐書代宗本紀廣徳二年二月乙亥有事於南郊己丑武徳功臣子孫予一人官成都靈武元從三品以上加賜爵一級余加一階寶應功臣三品以上仍賜爵一級余加階勛兩轉五品以上爲父後者勛兩轉大歷五年六月己未錄魏徵王珪李靖李績房元齡杜如晦之後按唐書代宗本紀云云大歷十四年六月己亥武徳至徳將相有功者子孫予官按唐書徳宗本紀云云徳宗興元元年正月癸酉復李希烈田悅王武俊李納官爵按唐書徳宗本紀云云貞元元年八月襲封配饗功臣子孫十一月癸卯賜奉天興元扈從百官收京將士階勛爵按唐書徳宗本紀云云憲宗元和十五年正月辛丑皇太子卽皇帝位二月丁丑武徳配饗及第一等功臣家予一子官按唐書穆宗本紀云云文宗太和元年二月乙巳賜九廟陪位者子孫二階立功將士階爵始封諸王后予一子官按唐書文宗本紀云云僖宗光啟三年七月丁亥貞觀開元建中興元功臣後予一子九品正員官按唐書僖宗本紀云云昭宗大順二年四月甲申訪武徳功臣子孫按唐書昭宗本紀云云幹寧二年十二月癸未復大順以來削奪官爵按唐書昭宗本紀云雲天復元年二月辛未封朱全忠爲梁王四月丙子武徳貞觀配饗功臣主祭子孫敍進之按唐書昭宗本紀云云昭宣帝天佑二年十一月辛巳朱全忠爲相國總百揆封魏王按唐書昭宣帝本紀云云

遼太祖神冊六年夏五月丙戌朔詔正班爵按遼史太祖本紀云云太宗會同七年封趙延壽爲魏王按遼史太宗本紀會同六年冬十一月辛卯上京畱守耶律迪輦得晉諜知有二心十二月丁未如南京議伐晉命趙延壽趙延昭安端解裏等由滄恆易定分道而進大軍繼之七年春正月甲戌朔趙延壽延昭率前鋒五萬騎次任丘丙子安端入雁門圍忻代己卯趙延壽圍貝州其軍校邵珂開南門納遼兵太守吳巒投井死己丑次元城授延壽魏博等州節度使封魏王率所部屯南樂世宗天祿元年以崇徳宮戶賜翼戴功臣按遼史世宗本紀天祿元年秋八月壬午以崇徳宮戶分賜翼戴功臣及北院大王窪南院大王吼各五十安摶楚補各百景宗保寧元年春三月己亥南院樞密使髙勛封秦王冬十月乙巳蕭思溫封魏王按遼史景宗本紀云云保寧三年春正月辛酉南京統軍使魏國公韓匡美封鄴王按遼史景宗本紀云云保寧四年夏四月庚寅朔追封蕭思溫爲楚國王按遼史景宗本紀云云幹亨元年冬十二月乙卯燕王韓匡嗣遙授晉昌軍節度使降封秦王按遼史景宗本紀云云聖宗統和五年夏四月戊戌詔有司條上勛舊等第加恩按遼史聖宗本紀云云統和七年春二月乙卯大饗軍士爵賞有差樞密使韓徳讓封楚國王按遼史聖宗本紀云云統和十四年冬十二月甲子撻凜誘叛酋阿魯惇等六十人斬之封蘭陵郡王按撻凜姓蕭

按遼史聖宗本紀云云統和二十二年徙韓徳昌王晉按遼史聖宗本紀統和十九年春三月壬辰賜大丞相韓徳讓名徳昌二十二年冬十二月皇太后賜大丞相齊王韓徳昌姓耶律徙王晉二十三年冬十一月詔大丞相耶律徳昌出宮籍屬於橫帳二十八年夏四月甲子賜大丞相耶律徳昌名曰隆運庚午賜宅及陪葬地開泰二年冬十二月甲子以北院大王耶律世良爲北院樞密使封岐王按遼史聖宗本紀云云按續文獻通考耶律世良遼異姓太平三年攺封丁振蘭陵王封蕭排押豳王蕭孝穆燕王按遼史聖宗本紀太平三年春二月丙申以丁振爲武信軍節度使攺封蘭陵郡王戊申以東平郡王蕭排押爲西南面都招討進封豳王冬十一月辛卯以北府宰相蕭孝穆爲南京畱守封燕王太平四年冬十一月追封南院大王韓爲陳王按遼史聖宗本紀云云太平十年封蕭孝穆東平郡王蕭匹敵蘭陵郡王按遼史聖宗本紀十年冬十一月辛亥南京畱守燕王蕭孝穆以東徵將士凱還戎服見上上大加宴勞翌日以孝穆爲東平王東京畱守國舅詳穩駙馬都尉蕭匹敵封蘭陵郡王興宗重熙六年春三月戊寅以秦王蕭孝穆爲北院樞密使徙封吳王按遼史興宗本紀云云重熙十二年封蕭孝忠楚王徙封蕭孝穆齊國王按遼史興宗本紀重熙十二年春正月壬申以北府宰相蕭孝忠爲北院樞密使封楚王夏六月甲子以南院樞密使吳國王蕭孝穆爲北院樞密使徙封齊國王冬十月己亥蕭孝穆薨追贈大丞相晉國王十一月丁丑追封楚王蕭孝忠爲楚國王重熙十九年冬十二月庚戌韓國王蕭惠徙封魏王致仕按遼史興宗本紀云云重熙二十一年封蕭阿剌蕭革蕭虛烈三人爲王按遼史興宗本紀二十一年夏四月癸未以國舅詳穩蕭阿剌爲西北路招討使封西平郡王秋七月戊辰以南院樞密使蕭革爲北院樞密使封吳王冬十月甲午遼興軍節度使蕭虛烈封鄭王道宗淸寧元年冬十一月甲子北府宰相西平郡王蕭阿剌進封韓王按遼史道宗本紀云云淸寧四年夏六月乙丑北院樞密使鄭王蕭革爲南院樞密使徙封楚王按遼史道宗本紀云云淸寧八年春三月戊申朔楚王蕭革致仕進封鄭國王按遼史道宗本紀云云淸寧九年封蕭韓家奴爲荊王按遼史道宗本紀淸寧九年夏五月淸暑曷裏狨秋七月丙辰如太子山戊午皇太叔重元與其子楚國王涅魯古等凡四百人誘脇弩手軍犯行宮時南院樞密使許王仁先北院宣徽使蕭韓家奴等率宿衛士卒數千人禦之己未族逆黨家庚申重元亡入大漠自殺壬戌以韓家奴爲殿前都點檢封荊王咸雍八年封楊績爲趙王耶律仲禧韓國公按遼史道宗本紀咸雍七年冬十二月漢人行宮都部署李仲禧賜國姓八年夏五月甲戌封北府宰相楊績爲趙王冬十二月戊辰漢人行宮都部署耶律仲禧封韓國公太康二年封﹠﹟裏剌等爲王按遼史道宗本紀太康二年夏六月丁未冊皇后蕭氏封其父祗候郎君﹠﹟裏剌爲趙王叔西北路招討使余裏也遼西郡王漢人行宮都部署駙馬都尉霞抹柳城郡王太康三年春二月壬午朔東北路統軍使蕭韓家奴加尙父封吳王按遼史道宗本紀云云太康五年蕭撻不也蕭酬斡並封蘭陵郡王楊績爲遼西郡王耶律乙辛降混同郡王蕭韓家奴降蘭陵郡王按遼史道宗本紀五年夏五月丁亥同知南院樞密使事蕭撻不也及殿前副點檢駙馬都尉蕭酬斡並封蕭陵郡王冬十月壬子詔惟皇子仍一字王余並削降己未以趙王楊績爲遼西郡王魏王耶律乙辛降封混同郡王吳王蕭韓家奴蘭陵郡王致仕天祚帝幹統六年冬十二月己巳封耶律儼爲漆水郡王李仲禧子

按遼史天祚帝本紀云云

宋宋制列爵紀勛各一十有二食邑食實封皆有定制而封贈承襲掌於吏部司勛按宋史職官志爵一十二王

嗣王郡王國公郡公開國公開國郡公開國縣公開國侯開國伯開國子開國男皇子兄弟封國謂之親王親王之子承嫡者爲嗣王宗室近親承襲特旨者封郡王遇恩及宗室祖宗後承襲及特旨者封國公餘宗室近親並封郡公其開國公侯伯子男皆隨食邑二千戶已上封公一千戶已上封侯七百戶已上封伯五百戶已上封子三百戶已上封男見任前任宰相食邑實封共萬戶注

嗣王開國郡公縣公後不封勛一十二上柱國柱國上護軍護軍上輕車都尉輕車都尉上騎都尉騎都尉驍騎尉飛騎尉云騎尉武騎尉騎都尉已上兩府並武臣正任已上經恩加兩轉文武朝官加一轉武騎尉已上京官加一轉朝官𨿽未至驍騎尉經恩亦便加騎都尉官品紹興乾道慶元先後修定王爲正一品嗣王郡王國公爲從一品開國郡公爲正二品開國縣公爲從二品開國侯爲從三品開國伯爲正四品開國子爲正五品開國男爲從五品食邑一萬戶八千戶七千戶六千戶五千戶四千戶三千戶二千戶一千戶七百戶五百戶四百戶三百戶二百戶宰相親王樞密使經恩加一千戶兩府使相節度使七百戶宣徽三司使觀文殿大學士以下至直學士文臣侍郎武臣觀察使宗室正任以上皇子上將軍駙馬都尉加五百戶宗室大將軍以上加四百戶知制誥待制並文臣少卿監武臣諸司副使宗室副率以上並承制崇班軍員等初該恩加三百戶承制崇班軍員再該恩二百戶二千戶以上𨿽有加例緣無定法親王重臣特加有至萬戶者食實封一千戶八百戶五百戶四百戶三百戶二百戶一百戶宰臣親王樞密使經恩加四百戶兩府使相節度宣徽使皇子上將軍並宗室駙馬都尉任觀察使已上加三百戶觀文殿學士並宗室正任已上騎都尉加二百戶武臣崇班宗室副率已上加一百戶五百戶已上𨿽有加例緣無定法親王重臣有特加至數千戶者封爵之差唐制王食邑五千戶郡王國公三千戶開國郡公二千戶縣公千五百戶縣侯千戶伯七百戶子五百戶男三百戶又有食實封者戶給縑帛每賜爵遞加一級唐末及五代始有加邑特戶而罷去實封之給又去縣公之名封侯以郡宋初沿其制文臣少監少卿以上武臣副率以上內職崇班以上有封爵丞郎學士刺史大將軍諸司使以上有實封但以增戶數爲差不系爵級邑過其爵則並進爵焉止於郡公每加食邑自千戶至二百戶實封自六百戶至百戶親王重臣或特加有逾千戶者注

郡公食邑有累加至萬餘實封至數千戶者皇屬特封郡公縣公或贈侯者無開國字

注亦在開國郡公之上又采秦制賜爵曰公士

注端拱二年賜諸州髙年一百二十七人爵公士景徳中福建民有擒獲彊盜者當授鎭將以遠俗非所樂並賜公士自後率爲例吏部司封郎中員外郎掌官封敍贈承襲之事凡三師三公以下至升朝官褒贈祖考母妻親王郡王內外命婦以下保任宗屬封爵諸親皆因其位敍而爲之等列爵九等曰王曰郡王曰國公曰郡公曰縣公曰侯曰伯曰子曰男分國三等大國二十七次國二十小國二百二十太祖建隆元年賜百官軍士爵賞又以翊戴功進周諸臣官爵按宋史太祖本紀建隆元年春正月乙巳大赦攺元定有天下之號曰宋賜內外百官軍士爵賞辛亥論翊戴功以周義成軍節度使殿前都指揮使石守信爲歸徳軍節度使侍衛親軍馬步軍副都指揮使江寧軍節度使侍衛親軍馬軍都指揮使髙懷徳爲義成軍節度使殿前副都點檢武信軍節度使侍衛親軍步軍都指揮使張令鐸爲鎭安軍節度使侍衛親軍馬步軍都虞候殿前都虞候王審琦爲泰寧軍節度使殿前都指揮使虎揵右廂都虞候張光翰爲江寧軍節度使侍衛親軍馬軍都指揮使龍揵右廂都指揮使趙彥徽爲武信軍節度使其餘領軍者並進爵癸亥以周天雄軍節度使魏王符彥卿守太師雄武軍節度使王景守太保太原郡王定難軍節度使守太傅西平王李彜殷守太尉荊南節度使髙保融守太傅余領節鎭者並進爵幹徳元年以上尊號宰相範質等易封益邑文武官各進階勛爵邑按宋史太祖本紀幹徳元年冬十一月甲子有事南郊大赦攺元幹徳百官奉玉冊上尊號曰應天廣運仁聖文武至徳皇帝十二月辛巳宰相範質王溥魏仁浦並特進易封益食邑樞密使趙普加光祿大夫易功臣號文武官僚各進階勛爵邑幹徳三年封孟昶秦國公按宋史太祖本紀三年春正月乙酉蜀王孟昶降二月甲辰遣皇城使竇思儼迎勞孟昶夏五月乙亥遣開封尹光義勞孟昶於玉津園丙戌見孟昶於崇元殿宴孟昶等於大明殿壬辰宴孟昶及其子弟於大明殿六月甲辰以孟昶爲中書令秦國公昶子弟諸臣錫爵有差庚戌孟昶薨秋七月壬辰追封孟昶爲楚王幹徳五年春正月丁巳賞伐蜀功曹彬劉光義等進爵有差按宋史太祖本紀云雲開寶元年以上尊號加開封尹以下勛爵按宋史太祖本紀開寶元年冬十一月癸卯日南至有事南郊攺元開寶大赦宰相趙普等奉玉冊寶上尊號曰應天廣運大聖神武明道至徳仁孝皇帝十二月甲子行慶自開封興元尹宰相樞密使及諸道藩侯並加勛爵開寶四年益趙普食邑進文武勛爵按宋史太祖本紀四年冬十一月己未日南至有事南郊大赦十二月丁卯行慶宰相趙普益食邑己巳文武官遞進勛爵太宗太平興國三年封錢俶爲淮海國王按宋史太宗本紀太平興國二年秋九月丁巳吳越王遣使乞呼名不允三年夏四月癸未錢俶乞罷所封吳越國王及解天下兵馬大元帥並寢書詔不名之命歸其兵甲求還不許五月乙酉錢俶獻其兩浙諸州凡得州十三軍一縣八十六戶五十五萬六百八十兵一十一萬五千三十六丁亥封錢俶爲淮海國王秋八月丙辰詔兩浙發淮海王緦麻以上親及管內官吏赴闕八年冬十二月丁亥淮海國王錢俶三上表乞解兵馬大元帥國王尙書中書令太師等官罷元帥名余不許雍熙元年冬十二月庚辰淮海國王錢俶徙封漢南國王按宋史太宗本紀云云雍熙四年春二月丙申以漢南國王錢俶爲武勝軍節度使徙封南陽國王甲寅錢俶攺封許王按宋史太宗本紀云云端拱元年進封錢俶鄧王按宋史太宗本紀端拱元年春二月庚子進封錢俶鄧王秋八月戊寅太師鄧王錢俶薨追封秦國王謚忠懿淳化三年封趙普魏國公按宋史太宗本紀淳化三年春三月乙未朔以趙普爲太師封魏國公秋七月己酉太師魏國公趙普薨追封眞定王眞宗幹興元年春二月甲辰制封丁謂爲晉國公馮拯爲魏國公曹利用爲韓國公按宋史眞宗本紀云雲英宗治平四年神宗卽位封曾公亮富弼皆爲國公按宋史神宗本紀治平四年正月丁巳帝卽皇帝位戊辰以曾公亮行門下侍郎兼吏部尙書進封英國公富弼攺武寧軍節度使進封鄭國公神宗熙寧二年夏六月丁巳錄用勛臣子孫按宋史神宗本紀云云熙寧五年春三月戊戌富弼以司空致仕進封韓國公按宋史神宗本紀云云元丰三年攺封王安石荊國公封曹佾濟陽郡王按宋史神宗本紀元丰三年秋九月乙酉以王安石爲特進攺封荊國公丙戌封曹佾爲濟陽郡王元丰五年春二月癸酉封董氈爲武威郡王按宋史神宗本紀云云元丰八年三月戊戌太子卽皇帝位庚申尙書左僕射郇國公王珪進封岐國公按宋史哲宗本紀云云哲宗元符三年正月己卯端王卽皇帝位戊子以章惇爲特進封申國公三月庚寅錄趙普後夏四月乙巳錄曹佾後按宋史徽宗本紀云云徽宗建中靖國元年夏六月戊申封向宗回爲永陽郡王向宗良爲永嘉郡王按宋史徽宗本紀云云崇寧三年夏五月己卯以復鄯廓蔡京爲守司空封嘉國公按宋史徽宗本紀云云大觀元年春二月壬戌以向宗回爲開府儀同三司徙封安康郡王按宋史徽宗本紀云云大觀二年徙封向宗回爲漢東郡王按宋史徽宗本紀大觀二年春正月戊寅徙封向宗回爲漢東郡王秋九月壬戌貶向宗回爲太子少保致仕癸酉削向宗回官爵大觀三年冬十一月己巳蔡京進封楚國公致仕仍提舉哲宗實錄朝朔望按宋史徽宗本紀云云大觀四年夏六月壬辰復向宗回爲開府儀同三司漢東郡王按宋史徽宗本紀云云政和二年冬十一月辛巳蔡京進封魯國公按宋史徽宗本紀云云政和三年春正月癸酉追封王安石爲舒王子雱爲臨川伯配饗文宣王廟按宋史徽宗本紀云云政和五年春三月甲申追論至和嘉佑定策功封韓琦爲魏郡王按宋史徽宗本紀云云政和七年夏六月戊午朔以明堂成進封蔡京爲陳魯國公己巳蔡京辭兩國不拜詔官其親屬二人按宋史徽宗本紀云云宣和二年春正月癸亥追封蔡確爲汝南郡王按宋史徽宗本紀云云宣和五年夏五月癸亥童貫落節鉞進封徐豫國公按宋史徽宗本紀云云宣和七年夏六月丙午封童貫爲廣陽郡王按宋史徽宗本紀云云欽宗靖康元年春二月壬寅追封範仲淹魏國公夏四月癸丑封太師沂國公鄭紳爲樂平郡王按宋史欽宗本紀云云髙宗建炎元年封張邦昌爲同安郡王按宋史髙宗本紀建炎元年夏五月壬辰以張邦昌爲太保奉國軍節度使同安郡王五日一赴都堂參決大事辛丑詔張邦昌知幾達變勛在社稷如文彥博例月兩赴都堂紹興元年秋九月辛酉詔四方有建策能還兩宮者實封以聞有效者賞以王爵按宋史髙宗本紀云云紹興二年秋七月丁卯詔訪求累朝勛臣曹彬等三百人子孫以備錄用按宋史髙宗本紀云云紹興六年冬十二月庚申以安化郡王王稟死節太原賜其家田十頃按宋史髙宗本紀云云紹興十一年冬十月癸巳韓世忠罷爲醴泉觀使封福國公按宋史髙宗本紀云云紹興十二年封韋淵爲平樂王秦檜累封秦魏兩國公按宋史髙宗本紀十二年夏四月戊寅封韋淵平樂郡王秋九月乙巳加秦檜太師封魏國公冬十月丁丑以皇太后回鑾推恩進封秦檜爲秦魏兩國公辭不拜紹興十三年春二月丙寅封韓世忠咸安郡王按宋史髙宗本紀云云紹興十七年春三月乙酉攺封秦檜爲益國公按宋史髙宗本紀云云紹興二十一年秋八月壬申韓世忠薨詔進太師致仕癸酉追封通義郡王按宋史髙宗本紀云云紹興二十四年秋八月丙午追封張俊爲循王冬十一月戊辰進秦﹠﹟少傅封嘉國公按宋史髙宗本紀云云紹興二十五年進封秦檜建康郡王按宋史髙宗本紀二十五年冬十月乙未幸秦檜第問疾夜檜諷右司員外郎林一飛臺諫徐張扶等請拜﹠﹟爲相丙申進封檜建康郡王﹠﹟爲少師並致仕是夕檜薨冬十一月乙巳朔追封檜申王謚忠獻賜神道碑額爲決策元功精忠全徳紹興三十一年封楊存中同安郡王按宋史髙宗本紀三十一年春二月甲寅罷楊存中殿前都指揮使進太傅爲醴泉觀使封同安郡王紹興三十二年皇太子卽皇帝位秋七月癸卯以張浚爲少傅江淮宣撫使封魏國公按宋史孝宗本紀云云孝宗隆興元年招中原之據有州郡者許以世襲王爵按宋史孝宗本紀隆興元年春二月壬戌朔用史浩策以布衣李信爲兵部員外郎賫蠟書間道往中原招豪傑之據有州郡者許以王爵世襲乾道元年夏五月庚戌以吳璘爲太傅封新安郡王按宋史孝宗本紀云云乾道二年冬十二月壬午追封楊存中爲和王按宋史孝宗本紀云云乾道三年夏六月甲申追封吳璘爲信王按宋史孝宗本紀云云乾道四年夏四月己酉追封韓世忠爲蘄王按宋史孝宗本紀云云乾道八年冬十二月丙辰追封劉光世爲安成郡王按宋史孝宗本紀云云淳熙二年秋九月丁未贈趙鼎爲太傅還其爵邑追封丰國公按宋史孝宗本紀云云淳熙三年冬十二月甲午追封吳玠爲涪王按宋史孝宗本紀云云淳熙四年進封史浩爲永國公按宋史孝宗本紀淳熙四年春三月乙巳以史浩爲少保觀文殿大學士兼侍讀進封永國公淳熙十年秋八月庚戌以史浩爲太保魏國公致仕按宋史孝宗本紀云云淳熙十六年光宗卽位進封趙雄衛國公按宋史光宗本紀十六年二月壬戌孝宗內禪帝卽位夏閏五月壬戌以趙雄爲寧武軍節度使開府儀同三司進封衛國公光宗紹熙元年夏五月乙卯趙雄坐所舉以賄敗降封益川郡公削食邑一千戶按宋史光宗本紀云云紹熙三年周必大降封滎陽郡公按宋史光宗本紀紹熙三年秋七月壬申監文思院常良孫坐贓配海外益國公周必大坐繆舉良孫降滎陽郡公紹熙五年追封史浩會稽郡王進封郭師禹永寧郡王按宋史光宗本紀五午夏五月戊辰追封史浩爲會稽郡王按寧宗本紀五年七月皇子嘉王擴卽皇帝位十二月戊寅加郭師禹少師進封永寧郡王寧宗慶元五年秋九月庚寅朔加韓冑少師封平原郡王冬十月庚申朔封郭師禹爲廣陵郡王按宋史寧宗本紀云云嘉泰四年夏五月癸未追封嶽飛爲鄂王按宋史寧宗本紀云雲開禧元年秋八月追封劉光世爲鄜王按宋史寧宗本紀云雲開禧二年夏四月庚午追奪秦檜王爵命禮官攺謚按宋史寧宗本紀云云嘉定元年春三月戊子復秦檜王爵贈謚按宋史寧宗本紀云云嘉定三年夏六月己卯加楊次山少保封永陽郡王按宋史寧宗本紀云云嘉定十四年秋八月乙丑追封史浩爲越王攺謚忠定配享孝宗廟按宋史寧宗本紀云云理宗寶慶元年進封史彌遠魏國公追封張九成崇國公按宋史理宗本紀寶慶元年夏六月丁未詔史彌遠爲太師依前右丞相兼樞密使進封魏國公彌遠辭免太師秋八月壬子張九成贈太師追封崇國公謚文忠寶慶三年贈朱熹信國公按宋史理宗本紀三年春正月己巳詔朕觀朱熹集注大學論語孟子中庸發揮聖賢蘊奧有補治道朕勵志講學緬懷典刑可特贈熹太師追封信國公紹定六年封史彌遠魯國公尋進會稽郡王加鄭淸之食邑千戶按宋史理宗本紀紹定六年春正月戊辰史彌遠加食邑千戶冬十月丙戌史彌遠進太師左丞相兼樞密使魯國公加食邑一千戶鄭淸之光祿大夫右丞相兼樞密使加食邑一千戶丁亥史彌遠保寧昭信軍節度使充醴泉觀使進封會稽郡王仍奉朝請加食邑詔史彌遠有定策大功勤勞王室今以疾解政宜加優禮長子宅之權戶部侍郎兼崇政殿說書次子宇之直華文閣樞密院副都承旨長孫同卿直寶章閣次孫紹卿良卿會卿晉卿並承事郎女夫趙汝禖軍器少監孫女夫趙崇梓官一轉乙未史彌遠薨贈中書令追封衛王謚忠獻端平三年冬十一月丙寅以喬行簡爲特進左丞相封肅國公按宋史理宗本紀云云嘉熙三年春正月癸酉以喬行簡爲少傅平章軍國重事封益國公按宋史理宗本紀云云淳佑二年冬十月甲寅史嵩之進封永國公按宋史理宗本紀云云淳佑四年追封史彌忠鄭國公進鄭淸之衛國公按宋史理宗本紀淳佑四年秋九月甲辰史彌忠卒贈少師封鄭國公賜謚文靖冬十二月乙亥鄭淸之授少保依舊觀文殿大學士醴泉觀使兼侍讀仍奉朝請進封衛國公淳佑七年鄭淸之封越國公按宋史理宗本紀七年春三月辛丑以鄭淸之爲太傅右丞相兼樞密使封越國公淳佑九年春閏二月甲辰以鄭淸之爲太師左丞相兼樞密使進封魏國公按宋史理宗本紀云云淳佑十一年封鄭淸之齊國公尋薨追封魏郡王按宋史理宗本紀十一年冬十一月甲辰鄭淸之乞解機政詔依前太傅保寧軍節度使充醴泉觀使封齊國公仍奉朝請庚戌太師鄭淸之薨贈尙書令追封魏郡王謚忠定寶佑五年封趙葵衛國公按宋書理宗本紀寶佑五年春正月丁亥朔以趙葵爲少保寧遠軍節度使京湖宣撫使判江陵府兼夔路策應大使進封衛國公開慶元年段元鑑楊禮封二字侯吳潛趙葵賈似道各封爲公王堅封伯按宋史理宗本紀開慶元年夏四月甲戌朔以段元鑑楊禮堅守城堡歿於王事詔各贈奉國軍節度使封二字侯立廟賜額致仕恩外更官一子成忠郎秋八月戊子詔吳潛開閫海道勤勞三年屢疏求退依舊觀文殿大學士判寧國府特進崇國公九月癸亥趙葵特進觀文殿大學士封衛國公判慶元府沿海制置使庚午詔王堅寧遠軍節度使依前左領軍衛上將軍興元府駐札禦前諸軍都統制兼知合州節制軍馬進封淸水縣開國伯冬十月壬申以吳潛爲左丞相兼樞密使進封相國公賈似道爲右丞相兼樞密使進封茂國公宣撫大使等如舊丙子攺吳潛爲慶國公十一月乙卯詔趙葵授少保觀文殿大學士江東西宣撫使進封益國公十二月壬子攺封吳潛爲許國公賈似道爲肅國公景定元年進賈似道趙葵公爵按宋史理宗本紀景定元年夏四月癸丑進賈似道少師依前右丞相兼樞密使進封衛國公五月戊辰朔詔趙葵依舊少保兩淮宣撫使判揚州進封魯國公景定二年春正月乙酉詔封張栻爲華陽伯呂祖讓開封伯從祀孔子廟庭按宋史理宗本紀云云景定五年秋七月癸巳謝奕昌卒贈少保追封臨海郡王按宋史理宗本紀云云度宗咸淳三年追封邵雍新安伯按宋史度宗本紀咸淳三年春正月戊申詣太學謁孔子行舍菜禮邵雍升列從祀封新安伯咸淳五年進封呂文徳崇國公加邑戶尋進封衛國公按宋史度宗本紀五年冬十月己丑呂文徳進封崇國公加食邑七百戶十一月戊辰少傅文徳乞致仕詔特授少師進封衛國公依所請致仕咸淳七年冬十二月己亥謝方叔特敍復元官職惠國公致仕按宋史度宗本紀云云恭宗徳佑元年冬十二月丙午追封呂文徳和義郡王按宋史瀛國公本紀云云

勛爵部匯考八

金熙宗天會十五年秋七月丁亥汰兵興濫爵按金史熙宗本紀云雲天眷元年冬十月辛未定封國制按金史熙宗本紀云云廢帝天徳三年冬十一月癸亥詔罷世襲萬戶官前後賜姓人各復本姓按金史海陵本紀云云世宗大定十一年圖功臣像於衍慶宮按金史世宗本紀大定十一年秋九月戊辰上謂宰臣曰衍慶宮圖畫功臣已命增二十人如丞相韓企先自本朝開國以來憲章法度多出其手至於關決大政但與大臣謀議不使外人知覺漢人宰相前後無比若褒顯之足以示勸愼無遺之大定

年始詔猛安謀克有不職者子侄中擇賢者代之按金史世宗本紀不載按宗憲傳有司言諸路猛安謀克怙其世襲多擾民請同流官以三十月爲考詔下尙書省議宗憲乃上議曰昔太祖皇帝撫定天下誓封功臣襲猛安謀克今若攺爲遷調非太祖約臣謂凡猛安謀克當明核善惡進賢退不肖有不職者其弟侄中更擇賢者代之上從其議大定十七年命世襲猛安謀克不得以小罪奪免按金史世宗本紀十七年夏四月甲戌制世襲猛安謀克若出仕者𨿽年未及六十欲令子孫襲者聽戊寅諭宰臣曰猛安謀克皆太祖創業之際於國勤勞有功之人其世襲之官不宜以小罪奪免冬十月丁丑制諸猛安父任別職子須年二十五以上方許承襲大定二十九年封徒單克寧爲金源郡王按金史章宗本紀二十九年春正月癸巳卽皇帝位秋七月丁卯以太尉徒單克寧爲太傅攺封金源郡王冬十一月甲子諭尙書省曰太傅年髙每趨朝而又赴省恐不易自今旬休外四日一居休庶得調攝常事他相理問惟大事白之可也章宗明昌元年封徒單克寧爲淄王按金史章宗本紀明昌元年冬十二月甲辰幸太傅徒單克寧第視疾以克寧爲太師尙書令封淄王賜銀千五百兩絹二千匹明昌二年秋九月己未以尙書左丞夾谷淸臣爲平章政事封芮國公按金史章宗本紀云云明昌四年進封夾谷淸臣戴國公封完顏守貞蕭國公按金史章宗本紀四年夏六月壬戌尙書右丞相夾谷淸臣進封戴國公西京畱守完顏守貞爲平章政事封蕭國公明昌六年夏四月庚辰以尙書右丞相夾谷淸臣爲左丞相監修國史封密國公按金史章宗本紀云云承安四年封夾谷衡張萬公皆爲國公按金史章宗本紀承安四年春正月辛酉樞密副使夾谷衡爲平章政事封英國公前知濟南府事張萬公起復爲平章政事封壽國公承安五年春三月庚辰以上京畱守徒單鎰爲平章政事封濟國公按金史章宗本紀云云泰和七年秋九月甲申以尙書左丞僕散端爲平章政事封申國公按金史章宗本紀云云宣宗貞佑元年封胡沙虎澤王徒單鎰廣平郡王按金史宣宗本紀至寧元年八月衛紹王被弒甲辰卽皇帝位於大安殿以紇石烈胡沙虎爲太師尙書令兼都元帥封澤王九月丙午以駙馬雄名第賜胡沙虎戊申禦仁政殿視朝賜胡沙虎坐胡沙虎不辭壬子攺元貞佑丙辰尙書右丞相徒單鎰進左丞相封廣平郡王壬戌授胡沙虎中都路和魯忽土世襲猛安冬十月丁酉朔京師戒嚴辛亥元帥右監軍朮虎髙琪戰於城北凡兩敗績而歸就以兵殺胡沙虎於其第持其首詣闕待罪赦之仍授左副元帥貞佑二年夏五月癸酉尙書左丞抹撚盡忠加崇進封申國公按金史宣宗本紀云云貞佑三年封完顏弼密國公按金史宣宗本紀三年秋八月丙午山東西路宣撫司完顏弼表遙授同知東平府事張汝楫將謀復叛密遣人招同知益都府事孫邦佐邦佐斬其人馳報弼弼殺汝楫及其黨萬餘承制升邦佐徳州防禦使余立功者賞有差上嘉弼功加崇進封密國公詔獎諭之按續文獻通考完顏弼本名達吉不蓋州猛安人少充護衛累官至山東西路宣撫司貞佑四年誅叛將張汝楫封密國公興定元年定以後非親王子及職一品之人不許封公按金史宣宗本紀不載按選舉志宣宗興定元年徒單頑僧言兵興以來恩命數出以勞進階者比年尢多賤職下僚散官或至極品名器之輕莫此爲甚自今非親王子及職一品餘人𨿽散官至一品乞皆不許封公若已封者𨿽不追奪其儀衛亦當降從二品之制從之興定四年封髙汝礪胥鼎皆爲國公王福等九公皆兼宣撫使按金史宣宗本紀四年春三月辛亥進平章政事髙汝礪爲尙書右丞相監修國史封壽國公參知政事李復亨兼修國史平章政事陜西行尙書省胥鼎進封溫國公按苗道潤傳初貞佑四年右司諫朮甲直惇乞封建河朔詔尙書省議事寢不行興定三年太原不守河北州縣不能自立詔百官議所以爲長久之利者翰林學士承旨徒單鎬等十有六人以謂制兵有三一曰戰二曰和三曰守今欲戰則兵力不足欲和則彼不肯從惟有守耳河朔州郡旣殘毀不可一槪守之宜取願就遷徙者屯於河南陜西其不願者許自推其長保聚險阻刑部侍郎奧屯胡撒合三人曰河北於河南有輔車之勢蒲解於陜西有襟喉之要盡徙其民是撤其藩籬也宜令諸郡選才幹眾所推服能糾眾遷徙者願之河南或晉安河中及諸險隘量給之食授以曠土盡力耕稼置僑治之官以撫循之擇其壯者教之戰陣敕晉安河中守臣檄石嵐汾霍之兵以謀恢復莫大之便兵部尙書烏林答與等二十一人曰河朔諸州親民掌兵之職擇土人嘗居官有材略者授之急則走險無事則耕種宣徽使移剌光祖等三人曰度太原之勢𨿽暫失之頃亦可復當募土人威望服眾者假以方面重權能克復一道卽以本道總管授之能捍州郡卽以長佐授之必能各保一方使百姓復業提點尙食局石穆請以髙爵募民大槪同光祖議宰臣欲置公府宣宗意未決禦史中丞完顏伯嘉曰宋人以虛名致李全遂有山東實地苟能統眾守土𨿽三公亦何惜焉宣宗曰他日事定公府無乃多乎伯嘉曰若事定以三公就節鎭何不可者宣宗意乃決四年二月封滄州經略使王福爲滄海公河間路招撫使移刺眾家奴爲河間公眞定經略使武仙爲恆山公中都東路經略使張甫爲髙陽公中都西路經略使靖安民爲易水公遼州從宜郭文振爲晉陽公平陽招撫使胡天作爲平陽公昭義軍節度使完顏開爲上黨公山東安撫副使燕寧爲東莒公九公皆兼宣撫使階銀靑榮祿大夫賜號宣力忠臣總帥本路兵馬署置官吏徵斂賦稅賞罰號令得以便宜行之仍賜詔曰乃者邊防不守河朔失寧卿等自總戎昭備殫忠力若能自﹠﹟朕復何憂宜膺茅土之封復賜忠臣之號除已畫定所管州縣外如能收復鄰近州縣亦聽管屬哀宗正大二年進封胥鼎英國公按金史哀宗本紀正大二年夏四月辛卯起復平章政事致仕莘國公胥鼎爲平章政事行省事於衛州進封英國公正大三年封宋楚州降將四人爲王按金史哀宗本紀三年冬十一月己巳宋忠義軍夏全自楚州來歸楚州王義深張惠範成進以城降封四人爲郡王天興元年封國安用爲兗王封侯摯爲蕭國公按金史哀宗本紀天興元年七月乙未宿州帥眾僧奴稱國安用降遣近侍直長因世英等持詔封安用爲兗王行京東等路尙書省事賜姓完顏攺名用安八月戊辰起復前大司農侯摯爲平章政事進封蕭國公行京都路尙書省事閏月戊申朔遣使以玉魚帶一弓矢二賜兗王用安其父母妻皆封之又以世襲宣命十郡王宣命十玉兔鶻帶十付用安其同盟可賜者卽賜之

元元制勛一十階爵列八等按元史百官志勛一十階上柱國正一品柱國從一品上護軍正二品護軍從二品上輕車都尉正三品輕車都尉從三品上騎都尉正四品騎都尉從四品驍騎尉正五品飛騎尉從五品爵八等王正一品郡王從一品國公正二品郡公從二品郡侯正三品郡侯從三品郡伯正四品郡伯從四品縣子正五品縣男從五品右勛爵若上柱國郡王國公時有除拜者余則止於封贈用之按食貨志自昔帝王於其宗族姻戚必致其厚者所以明親親之義也元之爲制其又厚之至者歟凡諸王及后妃公主皆有食采分地其路府州縣得薦其私人以爲監秩祿受命如王官而不得以歲月通選調其賦則五戶出絲一斤不得私徵之皆輸諸有司之府視所當得之數而給與之其歲賜則銀幣各有差始定於太宗之時而增於憲宗之日及世祖平江南又各益以民戶時科差未定每戶折支中統鈔五錢至成宗復加至二貫其親親之義若此誠可謂厚之至矣至於勛臣亦然又所以大報功也世祖中統二年秋八月封順天等路萬戶張柔爲安肅公濟南路萬戶張榮爲濟南公按元史世祖本紀云雲中統四年以忙兀帶爲萬戶佩金虎符按元史世祖本紀中統四年夏六月乙卯以管民官兼統懷孟等軍俺撒戰歿汴梁命其子忙兀帶爲萬戶佩金虎符至元四年春正月辛亥封安肅公張柔爲蔡國公按元史世祖本紀云云至元九年冬十一月癸酉以前拔樊城外郛功賞千戶劉深等金銀符按元史世祖本紀云云至元十一年春二月庚申新徳副元帥楊堯元戰沒以其子襲職按元史世祖本紀云云至元十四年春三月壬子寶應軍人施福殺其守將降於淮東都元帥府詔以福爲千戶佩金符按元史世祖本紀云云至元十五年春正月辛卯以千戶鄭鄩有戰功升萬戶佩虎符夏五月乙酉敕主兵官若已擢授其舊職宜別授有功者勿復以子孫承襲按元史世祖本紀云云至元二十一年夏閏五月己卯封法裏剌王爲郡王佩虎符冬十一月甲申封南木裏忙哥赤郡公按元史世祖本紀云云成宗大徳十一年武宗封月赤察兒爲王脫脫鐵古疊兒二人爲公按元史武宗本紀大徳十一年五月甲申卽位於上都六月丁丑封太師月赤察兒爲淇陽王秋八月戊戌禦史大夫脫脫封秦國公十月丙午封禦史大夫鐵古疊兒鄆國公武宗至大元年封阿沙不花等及教化爲公乃蠻帶爲王淇陽王請置傅不許按元史武宗本紀至大元年春三月戊寅封中書右丞相行平章政事阿沙不花康國公夏四月戊戌封三寶奴爲渤國公香山爲賓國公癸卯加授平章政事教化太子太保太尉平章軍國重事魏國公秋七月壬午封乃蠻帶爲壽王甲申太師淇陽王月赤察兒請置王傅中書省臣謂異姓王無置傅例不許至大二年封﹠﹟兀兒爲句容郡王奪教化國公爵按元史武宗本紀二年春正月己亥封知樞密院事容國公﹠﹟兀兒爲句容郡王二月戊午鑄金印賜句容郡王﹠﹟兀兒秋九月壬午江南行臺劾平章政事教化詐言家貧冒受賜貨物折鈔二萬錠且其人素行無一善可稱魏國公尊爵也豈宜授之請追奪爲宜制可至大三年封三寶奴楚國公按元史武宗本紀三年夏六月壬申以西北諸王察八兒等來朝告祀太廟賜脫虎脫三寶奴珠衣封三寶奴爲楚國公以常州路爲分地至大四年封鐵木兒不花及亦思丹爲王孛羅買僧暗普等爲公以魯王適子襲封爵按元史仁宗本紀四年春二月庚寅卽皇帝位夏四月乙丑封知樞密院事鐵木兒不花爲宣寧王賜銀印六月甲寅封亦思丹爲懷仁郡王賜銀印己未封樞密使孛羅爲澤國公秋七月甲辰以故魯王刁斡八刺適子阿禮嘉世禮襲其封爵分地冬十一月戊戌封司徒買僧爲趙國公十二月癸酉封宣政會福院使暗普爲秦國公仁宗皇慶元年以脫兒赤顏嗣淇陽王封常不闌奚爲公塔思不花及木刺忽爲王按元史仁宗本紀皇慶元年春正月甲辰授太師錄軍國重事知樞密院事脫兒赤顏開府儀同三司嗣淇陽王三月丙辰封同知徽政院事常不闌奚爲趙國公乙丑封諸王塔思不花爲恩平王夏四月壬午封知樞密院事木剌忽爲廣平王皇慶二年春正月辛丑封前尙書右丞相乞臺普濟爲安吉王按元史仁宗本紀云云延佑元年封阿魯禿及卜憐吉帶爲王按元史仁宗本紀延佑元年春三月丙午封阿魯禿爲趙王夏六月戊子封河南省丞相卜憐吉帶爲河南王延佑二年冬十月丁丑封脫火赤爲威寧郡王賜金印忽兒赤鐵木兒不花爲趙國公按元史仁宗本紀云云延佑三年夏六月丁亥封﹠﹟兀兒爲句容郡王按元史仁宗本紀云云延佑四年冬十二月壬子特授晉王內史按攤出金紫光祿大夫魯國公按元史仁宗本紀云云延佑五年春三月癸未晉王內史拾得閭加榮祿大夫封桓國公按元史仁宗本紀云云延佑六年封王煦及塔失鐵木兒爲公按元史英宗本紀六年春三月庚寅帝卽位夏四月乙丑封王煦爲﹠﹟林郡公六月戊午封知樞密院事塔失鐵木兒爲薊國公英宗至治元年秋七月癸未封太尉孛闌奚爲和國公按元史英宗本紀云云泰定帝泰定元年冬十月癸巳以出班爲開府儀同三司翊國公給銀印金符按元史泰定帝本紀云云泰定二年奏定大臣毋領軍衛以全勛舊封火沙爲郡王塔失鐵木兒薊國公按元史泰定帝本紀泰定二年夏六月丙申中書參知政事左塔不臺言大臣兼領軍務前古所無鐵失以禦史大夫也先帖木兒以知樞密院事皆領衛兵如虎而翼故成逆謀今軍衛之職乞勿以大臣領之庶勛舊之家得以保全從之仍賜幣帛以旌其直秋七月庚午封駙馬孛羅帖木兒知樞密院事火沙並爲郡王冬十二月戊寅以塔失帖木兒爲中書右丞相癸未加塔失帖木兒開府儀同三司上柱國錄軍國重事監修國史封薊國公泰定三年春正月癸亥封朵列﹠﹟爲國公按元史泰定帝本紀云云泰定四年春三月辛丑以那海赤爲惠國公按元史泰定帝本紀云云文宗天歷元年封燕鐵木兒爲太平王又命爲答刺罕世襲封滿禿及阿馬剌臺皆爲王按元史文宗本紀天歷元年秋九月癸酉翰林院增給驛璽書命燕鐵木兒將兵擊遼東軍封燕鐵木兒爲太平王以太平路爲食邑賜金五百兩銀二千五百兩鈔萬錠平江官地五百頃冬十月丁巳加命燕鐵木兒爲答剌罕仍命子孫世襲其號十二月庚子賜諸王滿禿爲果王阿馬剌臺爲毅王宗正札魯忽赤闊闊出等十七人並賜功臣號及階官爵謚仍命有司刻其功於碑賜鈔卹其家天歷二年春正月庚申封知樞密院事火沙爲昭武王﹠﹟兀兒之子答鄰答裏襲父封爲句容郡王按元史文宗本紀云云至順元年封野裏牙也眞也不幹趙世延皆爲公不花帖木兒卯澤乃馬臺皆爲王賜燕鐵木兒功勛之碑按元史文宗本紀至順元年春正月己卯封太醫院使野裏牙爲秦國公二月辛卯賜燕鐵木兒給驛璽書以徵其食邑租賦三月甲子封知樞密院事不花帖木兒爲武平郡王錄討雲南禿堅伯忽之功丁丑賜燕鐵木兒功勛之碑夏四月丙戌封也眞也不幹爲桓國公五月丁卯加趙世延翰林學士承旨封魯國公秋閏七月庚辰朔封諸王卯澤爲永寧王授金印及給銀字圓符給驛璽書並以所隸封邑歲賦賜之戊戌甘肅平章政事乃馬臺封宣寧郡王授以金印至順二年封伯顏等四人爲王怯列該及蘸班皆爲公按元史文宗本紀二年秋七月戊戌封伯顏爲浚寧王賜金印仍前太保知樞密院事八月甲辰朔封脫憐忽禿魯爲靖恭王沙藍朵兒只爲懿徳王並給以塗金銀印丙辰封內史怯列該爲丰國公已未以汴梁尉氏縣賜伯顏爲食邑冬十一月丙子封諸王斡集爲保寧王賜以印以其先所受印賜諸王渾禿帖木兒之子庚兀臺己卯封蘸班爲國公丁酉以南陽府之嵩州更賜伯顏爲食邑至順三年以陳州賜伯顏爲食邑按元史文宗本紀三年夏四月命有司爲伯顏建生祠立紀功碑於涿州仍別建祠立碑於汴梁六月己未燕鐵木兒言頃伯顏封浚寧王賜食邑嵩州今請於瀕汴擇一州賜之詔攺賜陳州順帝元統元年封撒惇榮王伯顏陳王唐其勢襲封太平王按元史順帝本紀至順四年六月初八日卽皇帝位於上都冬十月戊辰詔以至順四年爲元統元年乙酉詔以髙郵府爲伯顏食邑戊子封撒惇爲榮王食邑廬州唐其勢襲父封爲太平王進階金紫光祿大夫十一月辛亥封伯顏爲秦王錫金印元統二年封也眞不幹及定住爲王封闊裏吉思爲公按元史順帝本紀二年春二月戊辰封也眞不幹爲昌寧王錫金印秋九月丁亥封知樞密院事闊裏吉思爲宜國公太保中書平章政事定住爲宣徳王至元六年馬札兒臺辭所封忠王及答剌罕之號按元史順帝本紀至元六年夏四月丙午詔封馬札兒臺爲忠王及加答剌罕之號馬札兒臺辭五月乙卯監察禦史普魯臺言右丞相馬札兒臺辭答剌罕及王爵名號宜示天下以勸廉讓從之至正元年夏四月庚子復封太師馬札兒臺爲忠王冬十月己酉封阿沙不花順寧王昔寶赤寒食順國公按元史順帝本紀云云至正十一年冬十一月詔賜脫脫答剌罕之號俾世襲之按元史順帝本紀云云至正十三年夏五月癸酉伯家奴封武國公與諸王孛羅帖木兒同出軍按元史順帝本紀云云至正十七年夏四月封江西行省平章政事火赤爲營國公按元史順帝本紀云云至正二十一年封老章和寧王脫歡等並詔加封按元史順帝本紀二十一年秋九月戊午陽翟王阿魯輝帖木兒伏誅阿魯輝帖木兒以宗親見天下盜賊並起遂乘間隙肆爲異圖詔少保知樞密院事老章率諸軍討之老章遂敗其眾尋爲部將同知太常禮儀院事脫歡所擒送闕下詔誅之於是詔加老章太傅和寧王以阿魯輝帖木兒之弟忽都帖木兒襲封陽翟王宗王囊加玉樞虎兒吐華與脫歡悉議加封至正二十五年春正月癸亥封李思齊爲許國公按元史順帝本紀云云

勛爵部匯考九

明明制列爵五等以賞軍功按明會典功臣封爵國初因前代之制列爵五等非有社稷軍功者不封子男後革所封公侯伯皆給誥券或世或不世各以功次爲差凡公侯伯初授封爵合給鐵券從工部造完送寫誥文並券陰則例畢轉送銀作局鐫刻塡金仍領回以右一面頒給左一面年終奏送古今通集庫收貯凡鐵券形如覆瓦刻封誥於其上以黃金塡之左右各一面右給功臣左藏內府太祖洪武三年大封開國功臣按明大政紀洪武三年冬十一月丙申大封功臣封公者六人李善長封韓國公徐達封魏國公常遇春子茂封鄭國公李文忠封曹國公馮勝封宋國公鄧愈封衛國公封侯者二十八人湯和封中山侯唐勝宗封延安侯陸仲亨封吉安侯周徳興封江夏侯華雲龍封淮安侯顧時封濟寧侯耿炳文封長興侯陳徳封臨江侯郭子興封鞏昌侯王志封陸安侯鄭遇春封滎陽侯費聚封平涼侯吳良封江陰侯吳禎封靖江侯趙榮封南雄侯廖永忠封徳慶侯兪通源封南安侯華髙封廣徳侯楊璟封營陽侯康鐸封蘄春侯朱亮祖封永嘉侯傅友徳封潁川侯胡廷美封豫章侯韓政封東平侯黃彬封宜春侯曹良臣封宣寧侯梅思祖封汝南侯陸聚封河南侯乙卯封中書左丞汪廣洋爲忠勤伯禦史中丞兼弘文館學士劉基爲誠意伯洪武四年秋七月乙丑制授明升爲歸義侯賜冠帶衣服居第於京師按明大政紀云云洪武十年冬十月戊午封大都督沐英爲西平侯賜誥券按明大政紀云云洪武十一年春正月甲戌朔進封中山侯湯和爲信國公秋九月丙申追封劉繼祖爲義惠侯按明大政紀云云洪武十二年追封吳禎海西公大封徵西諸將按明大政紀十二年夏五月靖海侯吳禎卒追封海西公冬十一月大封徵西有功諸將封藍玉爲永昌侯王弼定遠侯張龍鳳翔侯吳福安陸侯葉升靖寧侯曹震景川侯謝成永平侯張溫會寧侯曹興懷遠侯周武雄武侯金朝興宣徳侯仇成安慶侯並子孫世襲洪武十三年詔定公侯稱號進封鄧鎭並攺封廖永安胡廷美按明大政紀十三年春三月丙申故寧河武順王鄧愈子鎭進封申國公乙卯詔定公侯稱號禮部奏定開國世襲追封其式爲三夏四月己丑攺封楚國公廖永安爲鄖國公攺封豫章侯胡廷美爲臨川侯按明會典是年定功臣封號曰開國輔運推誠宣力武臣某公某侯食祿若干石世襲者曰世襲某公某侯食祿若干石追封者曰開國輔運推誠宣力武臣某將軍某公某侯追封某王某公謚某洪武十五年冬十二月封都督李新爲崇山侯按明大政紀云云洪武十七年論平雲南功按明大政紀十七年夏四月壬午論平雲南功進封傅友徳爲潁國公永昌侯藍玉安慶侯仇成定遠侯王弼當爵及子孫陳桓普定侯胡海東川侯郭英武安侯張翼鶴慶侯洪武十八年春二月特追封魏國公徐達中山王按明大政紀云云洪武二十年封納哈出朱壽張赫爲侯按明大政紀二十年秋八月丁丑徵虜大將軍馮勝以故元降將納哈出所部官屬將校三千三百餘人送至京師九月封納哈出爲海西侯冬十月封都督僉事朱壽爲舳艫侯張赫爲航海侯洪武二十一年贈濮英公爵封察罕孫恪爲侯進藍玉爲公按明大政紀洪武二十一年秋七月追贈故金山侯濮英爲樂浪公秋八月癸丑命故海西侯納哈出子察罕襲職封沈陽侯丁卯封後軍都督府僉事孫恪爲全寧侯九月攺封故樂浪公濮英爲西涼公冬十二月壬戌封永昌侯藍玉爲涼國公洪武二十三年加徐達李文忠三代王爵封張銓爲侯按明大政紀二十三年秋九月辛卯加封中山王徐達岐陽王李文忠三代皆王爵冬十月以徵雲南都督功封右軍府僉事張銓爲永定侯洪武二十五年封兪通淵爲侯追封沐英黔寧王按明大政紀二十五年夏五月戊子封右軍都督兪通淵爲越巂侯賜鐵券世襲冬十月己酉朔追封西平侯沐英爲黔寧昭靖王惠宗建文二年冬十月封盛庸爲歷城侯按明大政紀云云建文四年更定勛勞成祖卽位贈徐增壽侯爵大封靖難功臣按明大政紀建文四年春二月更定勛勞夏六月成祖卽位贈徐增壽爲武陽侯謚忠湣秋九月甲申大封靖難功臣丘福淇國公朱能成國公張武成陽侯陳圭泰寧侯鄭亨武安侯孟善保定侯火眞同安侯顧成鎭遠侯王忠靖安侯王聰武城侯徐忠永康侯張信隆平侯李遠安平侯房寬思恩侯徐祥興安伯徐理武康伯李浚襄成伯張輔信安伯唐云新昌伯譚忠新寧伯徐嚴應城伯房勝﹠﹟昌伯趙彜忻城伯陳旭云陽伯劉才廣恩伯加曹國公李景隆祿一千石茹﹠﹟忠誠伯王佐順昌伯陳瑄平江伯其餘將士論功髙下一體升賞追封故都督張玉榮國公謚忠顯故都督僉事陳亨涇國公謚襄敏故指揮使譚淵崇安侯謚壯節成祖永樂元年續封靖難功臣按明大政紀永樂元年夏五月丁亥續封靖難功臣李彬爲丰城侯陳亨之子懋爲寧陽伯王眞之子通爲武義伯陳賢爲榮昌伯張興爲安鄕伯陳志爲遂安伯子孫世襲永樂三年秋九月加封信安伯張輔爲新城侯冬十一月封甘肅總兵宋晟爲西寧侯子孫世襲按明大政紀云云永樂七年秋九月鎭守寧夏寧陽伯陳懋敗寇於境外進封爲侯按明大政紀云云永樂年定功臣封號按明會典永樂間定功臣封號曰奉天靖難推誠宣力武臣或曰奉天翊運推誠宣力或曰奉天翊衛宣力武臣或曰欽承祖業推誠奉義永樂十六年春三月追封太子少師姚廣孝榮國公按明大政紀云云永樂十七年封劉江爲廣寧伯按明大政紀十七年夏五月遼東總兵都督劉江大破倭寇於望海堝封江爲廣寧伯永樂十八年封薛祿陽武侯按明大政紀十八年冬十二月敍董營京殿功封都督薛祿爲陽武侯食祿一千五百石子孫世襲永樂二十二年命柳升等世襲侯伯封張昶平江伯梁銘保定侯按明大政紀二十二年冬十一月庚子命安遠侯柳升陽武侯薛祿平江伯陳瑄子孫皆世襲其爵十二月封都督張昶爲彭城伯己巳封鎭守寧夏都督同知梁銘爲保定侯子孫世襲英宗正統三年冬十月封都督蔣貴爲定西侯任禮爲寧遠伯趙安會昌伯按明大政紀云云正統四年追封沐晟定遠王山云懷遠伯按明大政紀正統四年春閏二月命黔國公沐晟率兵討麓川思任發三月黔國公沐晟等進擊不利旋師至楚雄以疾卒追封定遠王秋八月追封故廣西總兵都督同知山云爲懷遠伯正統五年秋九月封張升爲惠安伯按明大政紀云云正統七年春三月詔敍平麓川功進封蔣貴定西侯王驥靖遠伯贈方政威遠忠義伯夏六月丙辰少師吳中卒追封茌平伯按明大政紀云云正統十三年封宣府總兵楊洪爲昌平伯按明大政紀云云正統十四年冬十一月論擊可汗脫不花功進封楊洪昌平侯石亨武淸伯十二月追封英國公張輔爲定興王按明大政紀云云代宗景泰元年春二月封大同守將郭登爲定襄伯按明大政紀云雲英宗天順元年論迎復功封爵有差封徐有貞武功伯按明大政紀天順元年春正月丙戌論迎復功進封武淸侯石亨爲忠國公都督張軏爲太平侯張輗爲文安侯都禦史楊善爲興濟伯並令子孫世襲春三月癸酉封直內閣兵部尙書徐有貞爲武功伯憲宗成化二年春三月敍平蠻功封趙輔武靖伯子孫世襲冬十一月敍平荊襄功進朱永撫寧侯李震興寧伯按明大政紀云云成化十五年冬十二月錄徵建州功進朱永爵保國公按明大政紀云云成化十六年春三月敕吏戶二部臣汪直王越出境剿寇有功直加米四十八石越封威寧伯按明大政紀云云武宗正徳五年封仇鉞等伯爵復陳熊平江伯按明大政紀正徳四年秋閏九月奪平江伯陳熊爵五年秋八月論平置鐇功封仇鉞爲咸寧伯又封張永兄張﹠﹟爲泰安伯弟張容爲安定伯魏彬弟魏英爲鎭安伯馬永成弟馬山爲平涼伯谷大用弟谷大﹠﹟爲永淸伯封義子朱徳爲永壽伯給誥券世襲詔復陳熊平江伯正徳十二年封江彬許泰伯爵按明大政紀十二年冬閏十二月封左都督江彬爲平鹵伯許泰爲安邊伯彬泰冒應州防禦之功濫封伯爵兵部以下無一人執奏正徳十六年封王守仁爲新建伯按明大政紀十六年夏四月世宗卽位冬十一月封王守仁爲新建伯初守仁擒宸濠諸姦佞江彬等導帝親徵且欲攘守仁功詭言曲譖百計欲去之宸濠伏誅守仁以己得專制平逆皆兵部尙書王瓊力乃歸功瓊執政者不悅瓊亦因以忌守仁久之不行賞至是帝念守仁功命兵部集議差別諸從戎功次封守仁新建伯特進光祿大夫柱國仍兼南京兵部尙書參贊機務歲祿千石給誥券子孫世襲守仁聞命疏辭因言楊廷和王瓊有發縱之功伍文定邢恂戴徳孺陳槐曾玙胡堯元劉源淸馬津南橋李楫顧佖劉守緒等及鄕縉王懋中鄒守益伍希儒謝源等有摧鋒遮擊贊議監錄之功尙未酬敍而舉人冀元亨爲臣說濠構死獄中尢爲含冤不報久之乃擢伍文定副都禦史任一子邢珣徐璉戴徳儒擢布政使余不敍世宗嘉靖元年加封翊戴諸臣尋以冒濫攺議但加崔元邵喜蔣輪三人封爵按明大政紀嘉靖元年春三月帝念翊戴功敕下吏兵兩部議封大學士楊廷和蔣冕毛紀爲伯給誥券子孫世襲歲祿千石仍各任一子世錦衣衛指揮駙馬崔元進爵爲侯壽安皇太后弟指揮邵喜興國太后弟指揮蔣輪各封伯大學士費宏亦任一子與廷和子等毛澄加太子太傅任一子世錦衣衛指揮同知壽寧侯張鶴齡加太師歲增祿米三百石太監張錦扶安溫祥賴義秦文張欽張淮蕭敬黃偉鮑忠各增歲祿任弟侄一人爲錦衣指揮使僉同等官其興邸承奉等官張佐董英戴永張忠閻洪趙山等二十七人俱已授太監仍各增祿任其弟侄惠安伯張偉侍郎鄭宗仁趙璜建昌侯張延齡慶陽伯夏臣各加歲祿進階其餘府部院寺諸掌印官及各臺諫官各賜金繒有差五月罷封楊廷和蔣冕毛紀伯爵初帝降敕封廷和等爲伯給事中張九敍上言陛下入奉皇考孝宗皇帝之祀爲萬方民物之主旣親且長倫序最正天與人歸不約而和廷和等特以職事奉命視艸實遵我皇祖之明訓非擬之而後定也陛下以爲元功封伯世傳恐非廷和等所敢當費宏起廢贊政遇亦奇矣若蔭子世及亦爲過望駙馬都尉崔元太傅壽寧侯張鶴齡禮部尙書毛澄承事奔走亦其職也前者賞金各十兩束幣四十論者方以爲濫及而況封元爲世侯加鶴齡以太師加澄太子太傅而且蔭子錦衣乎漢之內寺有定立順之功參建桓之策者而紀綱大壞唐有門生天子定策國老之名禍不可言陛下聖徳隆興非若漢唐之主也何以太監張錦爲預迎立而欲蔭其弟侄耶又何以太監扶安溫祥賴義張欽等贊襄大計而欲增祿世蔭耶至若從事藩邸諸閹張佐戴永張忠陳宣閻洪趙山黃錦李云等二十七人幸遇際會俱推太監諸職蟒服玉帶榮已極矣而加祿世蔭則冒濫尢甚誠非古帝王立法自近之意也禦史汪淵等亦上言陛下之有天下倫序當然人心共屬私議無所加大學士廷和等何與定策太監張佐等何與贊襄駙馬崔元等之捧敕迎立太監張佐等之藩邸﹠﹟勞惠安伯張偉等之督兵迎護皆臣子奉職之常也何足爲功侯伯非開國之臣不可封錦衣官非汗馬之勞不可授而官爵可及於爛羊祿賞反輕於敝﹠﹟乎主事霍韜亦上言據律文官不得封公侯祖宗時學士典文章備顧問而已無有封伯與武蔭者徐有功封武功伯隨褫之乃明鑑也陛下忍令史官書曰學士封伯自今始乎於是廷和冕紀乃上疏懇辭俱下兵部尙書彭澤復奏正徳間權姦用事職官冒濫陛下起而釐之削除殆盡及論定策之功乃封爵恩蔭至五十三人非初意矣廷和等旣有疏辭當體念俯從量加別恩帝從之命各別議職銜及更蔭一子四品文職官於是封崔元爲京山侯邵喜爲昌化伯蔣輪爲玉田伯各世襲食祿有差嘉靖二年進封張鶴齡爲昌國公按明大政紀二年秋八月帝復以定策功進鶴齡爲公又以玉田伯蔣輪之從子太淸昶俱爲錦衣衛千戶禦史王璜上言鶴齡不宜封公蔣輪一門有二指揮三千戶已爲僭賞乞收成命不報嘉靖八年奪新建伯王守仁世爵革諸外戚封爵世嗣按明大政紀八年春二月吏部尙書桂萼上議王守仁事不師古言不稱先欲立異以爲名則非朱熹格物致知之說知眾論之不與則著朱熹晚年定論之書傳習轉訛悖謬日甚正徳十二年剿捕漳寇十四年平定宸濠據功固有可錄但賊平而縱殺不已報捷而誇張不實罪亦難原宜將所封伯爵止其本身不必追奪以終國家之大信禁其邪說以正天下之人心乃大聖人建極作民君師之大政也帝降旨曰功疑惟重姑不深究所封伯爵系先朝信令許終其身身後卹典俱爲停革其學術令都察院通行禁約不許踵襲邪說以壞人心冬十二月革外戚封爵世嗣於是昌化伯邵傑慶陽伯夏言壽寧侯建昌伯等皆在革中嘉靖十年復劉瑜誠意伯爵及鄂曹衛信四公後爲侯按明大政紀十年夏閏六月刑部郎中李諭上言陛下明聖斥去姚廣孝萬世頌仰第臣鄕人劉基翊運有功不在廣孝下宜侑食髙廟世其封爵與徐達同帝然諭言下廷臣集議吏部侍郎唐龍等上言髙皇帝收攬羣豪創造鴻基一時佐命諸臣並軌宣翼而幃幄奇謀廟堂大計每每屬基故在軍有子房之稱剖封發孔明之諭厥勛懋矣基亡孫廌嗣爵鐵券金書誓言永世廌殞遂褫圭裳委礪帶或謂嗣緒孤孱弗克負荷或謂長陵嗣統遂至﹠﹟嫌𨿽一辱塗泥傳聞多謬而載書明府績效共存昔武王興滅天下歸心成季無後何以勸善基宜配享太廟其九世孫指揮瑜可嗣伯爵帝從之以瑜爲誠意伯歲祿七百石因命吏部並常遇春李文忠鄧愈湯和子孫各與侯爵以副皇祖報功之意嘉靖十一年封常元振爲懷遠侯李性臨淮侯鄧繼坤定遠侯湯紹宗靈璧侯按明大政紀十一年夏四月吏部尙書王瓊上言常遇春李文忠鄧愈湯和子孫奉命襲封各與侯爵臣仰窺聖意蓋以常李子孫流徙禁錮鄧湯停襲百有餘年一旦爵遠裔以上公恐難負荷此愼重爵賞之盛舉也第四人封侯例有爵號惟皇上裁示帝因命常元振爲懷遠侯李性爲臨淮侯鄧繼坤爲定遠侯湯紹宗爲靈璧侯仍給與勛階誥券及食祿焉嘉靖十八年封武定侯郭勛爲翊國公制武職謀奪世爵令按明大政紀十八年秋閏七月以郭勛扈從南巡有功進封翊國公冬十二月時有南京和陽衛捨余李鰲者謀襲祖爵殺其兄子百戶玉鰲子堂實翼鰲爲之南京刑部論堂謀戕宗支罪死奏請揭黃從之因命武職爭襲官爵謀殺宗支者𨿽有族姓不許承襲著爲絜令嘉靖三十二年命都督陸炳支伯爵俸按明大政紀初仇鸞家卒時義侯榮姚江俱冒功次授錦衣衛指揮知鸞死事必敗及出奔居庸鞏華城欲叛降虜關吏及邏卒獲之都督陸炳以聞下詔獄鞫之炳乃盡發鸞通虜亂政諸罪狀帝大怒命法司會訊刑部具其獄稱鸞久畜異志交通桀虜殘毒生民震驚畿甸事干謀逆未正國典宜剖棺斬首梟示九邊以爲人臣不忠之戒時義姚江侯榮俱系逆黨宜並斬首鸞妻妾子女付功臣家爲奴婢財物入官其父母祖孫兄弟不限籍之同異俱流三千里家人仇林等編髮戍邊帝曰仇鸞大逆不道仰賴元威𨿽已殛死難以照常處分卽剖棺銼屍斬首梟示九邊父母妻子俱斬妾及孫女發功臣家爲奴婢時義等卽爲處決仍各銼屍仇林等編髮嶺南永充軍伍仍布詔天下暴鸞罪惡三十二年春二月兵部尙書聶豹上言都督炳潛奪逆鸞之气計安社稷功在國家與尋常勞勩不同宜待以殊典以酬微功帝從之乃加少傅支伯爵俸眷遇益隆穆宗隆慶四年奪魏國公徐鵬舉祿米以沐昌祚襲黔國公詔設館教習勛冑按明大政紀隆慶四年春二月奪魏國公徐鵬舉祿米初鵬舉夫人張氏早卒無子庶長子曰邦瑞當襲封鵬舉愛其嬖妾鄭氏子邦寧欲立之先使人納賄嚴世蕃所詭爲鄭氏請封已而議遣邦寧送監習禮謀於兵部尙書劉采采以爲不可鵬舉卒送邦瑞邦寧知事不就乃賄誠意伯劉世延使以書貽祭酒姜寶會助教鄭如瑾亦納邦寧遂證其事於寶寶遂戒毋納邦瑞駁還禮部行五府勘結禮部尙書林怒不爲報而鵬舉遂畱邦瑞不遣居無何副使馮謙私候寶盡發其事寶劾如瑾章下南京法司鞫問於是如瑾坐革職爲民鵬舉奪祿米一月鄭氏追奪誥命邦寧及其黨法治有差夏五月命沐昌祚襲黔國公掛印充總兵官賜之制敕冬十月詔京營協理大臣設館教習勛冑以儲將材從禦史趙可懷議也皇淸大淸會典

國家勘定四方凡﹠﹟力行間者由兵部議定功牌

分別等第移送吏部題請授官

吏部驗封淸吏司郎中員外郎主事掌百官之

封爵國初功臣封爵於公侯伯之外又有精奇尼哈番

阿思哈尼哈番阿達哈哈番拜他喇布勒哈番

拖沙喇哈番各因功績大小而差等分焉凡應

世襲者由本旗都統查酌親近宗支取具印結

咨部具題承襲其誥敕轉疊內閣添寫給與或有本支中斷宗族爭襲

者事隸勛司玆不錄世職等級一等公二等公

三等公一等侯二等侯三等侯一等伯二等伯

三等伯正一品一等精奇尼哈番二等精奇尼

哈番三等精奇尼哈番正二品一等阿思哈尼

哈番二等阿思哈尼哈番三等阿思哈尼哈番

正三品一等阿達哈哈番二等阿達哈哈番三

等阿達哈哈番正四品拜他喇布勒哈番正五

品拖沙喇哈番太宗文皇帝崇徳元年大淸會典崇徳元年定議敍來歸外藩諸部落貝勒

等有大功者冊封和碩親王多羅郡王有次功

者冊封多羅貝勒遣大臣執信約往封行至本

部落邊界驗視信約將奉差大臣職名並冊封

事宜飛報本部貝勒迎至五里外下馬排跪路

右候冊過乘馬隨

冊後使臣在左貝勒在右並行至本府設香案於

正中使臣捧冊奉安香案上於香案東旁西向立貝勒行一跪

三叩頭禮畢復跪使臣捧冊授宣讀官立宣畢使臣捧

冊復置香案上貝勒行一跪三叩頭禮使臣捧冊授貝勒貝勒跪捧受轉授從官再行一跪三叩

頭禮畢貝勒與使臣對行二跪二叩頭禮使臣

居左貝勒居右對坐事竣仍送使臣至原迎處世祖章皇帝順治元年大淸會典順治元年題準頭等城池第一登城者授

一等參領第二登城者授二等參領第三登城

者授三等參領第四登城者授爲佐領又加半

个佐領第五登城者授爲佐領第六登城者授

半个佐領其都統及領梯攻戰官員俱授爲佐

領指路及射箭官員授半个佐領二等城池第

一登城者授三等參領第二登城者授爲佐領

又加半个佐領第三登城者授爲佐領第四登

城者授半个佐領其領梯攻戰官員與第三登

城者同指路官員與第四登城者同三等城池

第一登城者授爲佐領又加半筒佐領第二登

城者授爲佐領第三登城者授半个佐領其領

梯攻戰官員與第三登城者同指路官員克兩

城者授半个佐領克一城池者注冊四等城池

第一登城者授爲佐領第二登城者授半个佐

領其領梯攻戰官員與第二登城者同指路官

員克兩城者授半个佐領克一城者注冊五等

城池第一無梯登城者授半个佐領率領攻戰

官員克兩城者亦授半个佐領克一城者注冊

凡漢軍用紅衣炮克取城池者是年題準都統

副都統參領佐領克三城以上者升其官克二

城以下者注冊委署參領克五城以下者升其

官克四城以下者注冊

凡刨塌城池是年題準第一超越之人授半个

佐領

凡登城死者是年題準不論城池大小授爲佐

領

凡出徵所得世職不緣他事黜革

順治四年大淸會典凡漢軍用紅衣炮克取城池者順治四年

題準都統副都統委署副都統克取三城誇藍

大參領委署參領佐領閒散官委署官克取四

城驍騎校克取五城委署驍騎校克取六城俱

授拖沙喇哈番其都統副都統以下委署驍騎

校以上有戰功頭等牌一抵作克城池牌一都

統副都統委署副都統有城池牌二戰功頭等

牌一或城池牌一戰功頭等牌二誇藍大以下

委署官以上有城池牌二戰功頭等牌二或城

池牌一戰功頭等牌三或戰功頭等牌一城池

牌三俱授拖沙喇哈番又驍騎校委署驍騎校

城池功戰功頭等牌合敍亦照官員例議敍

順治八年大淸會典凡世襲官注衛順治八年題準漢官世襲

俱酌定鑾儀衛及外衛所漢銜品級給與敕書一等精奇尼哈番稱爲鑾儀衛都指揮使正一

品二等精奇尼哈番稱爲鑾儀衛都指揮副使

從一品三等精奇尼哈番稱爲鑾儀衛都指揮

同知從一品一等阿思哈尼哈番又一拖沙喇

哈番稱爲外衛都指揮使正二品一等阿思哈

尼哈番稱爲外衛都指揮副使正二品二等阿

思哈尼哈番稱爲外衛都指揮同知從二品三

等阿思哈尼哈番稱爲外衛都指揮副同知從

二品一等阿達哈哈番又一拖沙喇哈番稱爲

外衛指揮使正三品一等阿達哈哈番稱爲外

衛指揮副使正三品二等阿達哈哈番稱爲外

衛指揮同知從三品三等阿達哈哈番稱爲外

衛指揮副同知從三品拜他喇布勒哈番又一

拖沙喇哈番稱爲外衛指揮僉事正四品拜他

喇布勒哈番稱爲外衛指揮副僉事從四品拖

沙喇哈番稱爲外所千戶正五品

順治十三年大淸會典凡攻城議敍順治十三年議準應授參領

者攺爲阿達哈哈番應授佐領者攺爲拜他喇

布勒哈番應授半个佐領者攺爲拖沙喇哈番

凡刨塌城池是年攺授拖沙喇哈番

凡登城死者是年攺授拜他喇布勒哈番

順治十四年大淸會典凡遇敵水戰順治十四年題準登跳頭等

船爲首者授拜他喇布勒哈番其次者授拖沙

喇哈番第三第四第五者注冊登跳二等船爲

首者授拖沙喇哈番第二第三第四者注冊登

跳三等船第一第二第三者俱注冊俟後得功

積至三个頭等者準授官職如追退空船小船

及敗走之船者不在此例其委在船頭目率領

攻戰官員各照所跳船隻與第二人同其餘官

員及前鋒校護軍校驍騎校與第三人同

順治十七年大淸會典順治十七年覆準世職官員俱攺注鑾儀

衛

順治十八年大淸會典順治十八年覆準世襲官員俱攺注外衛

所

康熙元年大淸會典康熙元年議準世職官員裁去漢銜注原

籍衛所若本省無衛所者準注伊祖父母墳墓

所在之衛所俱由兵部咨送吏部照敍授職

康熙二年大淸會典康熙二年諭凡有世職兼管佐領之官或亡或故年老解任願

分給兄弟者該部驗明具題

康熙九年大淸會典凡戰功議敍

國初各因功績酌量授官康熙九年題準都統護

軍統領前鋒統領副都統及委署護軍統領前

鋒統領副都統有頭等功牌兩个二三四五等

功牌各一个誇藍大參領閒散官前鋒侍衛及

委署誇藍大參領閒散官前鋒侍衛有頭等功

牌三个二三四五等功牌各一个前鋒校護軍

校驍騎校有頭等功牌四个二三四五等功牌

各一个委署前鋒校護軍校委署驍騎校有頭

等功牌五个二三四五等功牌各一个俱授拖

沙喇哈番如不足者注冊兵主及參贊大臣照

都統護軍統領等優敍

凡陣亡舊例有授阿達哈哈番者有授拜他喇

布勒哈番兼拖沙喇哈番者有授拜他喇布勒

哈番者有授拖沙喇哈番者是年題準兵主參

贊大臣授拜他喇布勒哈番兼拖沙喇哈番護

軍統領委署護軍統領副都統委署副都統授

拜他喇布勒哈番誇藍大參領以下前鋒校護

軍校驍騎校及有頂帶官員以上授拖沙喇哈

番委署前鋒校護軍校驍騎校不準給官職

凡刨塌城池是年題準管領官員授拜他喇布

勒哈番

康熙十二年上諭兵部玆因地方底定平西親王吳三桂平南王

尙可喜靖南王耿精忠各具疏請撤安插已允

所請令其搬移前來地方應行事務及兵馬機

宜必籌畫周詳乃爲善後之策應各遣大臣一

員前往會同該藩及總督巡撫提督商確作何

布置官兵防守地方並照管該藩等起行應差

官員職名開列具奏特諭康熙十二年八月初

九日上諭戶部平西親王吳三桂平南王尙可喜靖南王

耿精忠等請撤安插已允搬移該藩及各官兵

家口安插地方所需房屋田地等項應預爲料

理務令到日卽有寧居以副朕體卹遷移至意

爾部作速詳議具奏特諭康熙十二年八月十

八日

康熙十三年上諭兵部平南王尙可喜累朝勛舊久鎭巖疆勞績

懋著近吳三桂等叛逆以來復能篤守忠貞殫

心籌畫屢抒謀略保固地方事平之日從優議

敍已經有旨其藩下官兵及該省文武官員兵

丁俱能協力同心克﹠﹟忠順防禦逆賊勞瘁行

間朕心時切軫念事平之日俱著一並從優敍

賚爾部卽速行傳諭俾咸悉朕意特諭康熙十

三年五月二十六日上諭兵部曩者耿精忠之祖耿仲明於太宗文皇帝時航海歸誠優錫王爵﹠﹟力行間勞績茂

著及其身故墨勒根王不令承襲世祖章皇帝追念舊勛特準其子耿繼茂仍襲王封令

其兩鎭巖疆爲國藩屏爰及朕躬惓懷勛裔恩

寵有加後覽其病終遺疏有地方兵民雕敝賊

寇未滅死不瞑目等語忠義肫篤深切軫念且

因繼茂之子精忠自幼曾爲近侍準襲王爵仍

鎭閩省朕以精忠必能紹伊祖父遺訓殫竭忠

猷無忝先烈乃不意近爲逆賊吳三桂誘惑煽

亂地方棄累世之忠貞構一旦之狂舉旣干國

法復墜家聲朕猶念其祖父前功諒精忠必系

一時無知墮人狡計與吳三桂不同故將三桂

子孫正法精忠在京諸弟照舊寬容所屬官兵

並未加罪今湖廣遣寧南靖寇大將軍順承王

統領大兵由湖南進剿雲貴吳逆指日授首鎭

南將軍尼雅漢統領大兵由廣西進剿雲貴四

川遣安西將軍赫業及西安將軍瓦爾喀等統

領大兵已攻克七盤朝天等關直抵保寧刻期

底定全川並剿雲貴安南將軍希爾根統領大

兵由江西進剿福建平寇將軍耿特巴兔魯統

領大兵由廣東進剿福建又遣揚威將軍阿密

達鎭西將軍席普臣安南將軍華善鎭東將軍

喇哈達等各統領大兵駐札江南京口等處調

度徵剿精忠殲滅在於旦夕但念其祖父宣力

累朝洎精忠之身遽至覆亡宗祀斬絕朕心深

爲不忍且吳三桂本身投誠之人背恩反叛自

取誅戮精忠祖父以來受恩三世四十餘年非

素蓄逆謀首倡叛亂者比爾部卽傳諭精忠果

能追念累朝恩徳及伊父忠藎遺言革心悔禍

投誠自首將侵犯內地海賊速剿圖功卽行赦

免前罪視之如初朕以至誠待天下必不食言

俾其善自審度勿負朕保全勛舊之意爾部卽

遵諭速行傳知特諭康熙十三年六月初一日

康熙十四年上諭吏禮兵三部平南王尙可喜航海歸誠勛猷懋

著太宗文皇帝嘉其勞績特鍚王封及定鼎燕京復能殫

竭忠忱贊襄大業世祖章皇帝知其夙篤忠貞畀以巖疆重任鎭守粵東

海氛寧靖百姓乂安近因吳三桂耿精忠等叛

逆該藩益勵忠純克抒偉略悉心籌畫數建膚

功朕甚嘉焉事平優敍已有屢旨前據奏稱年

老任重請以其子尙之孝承襲王爵已允所請

今思該藩累朝勛舊功著封疆宜錫殊榮以酬

茂績平南王尙可喜著晉封爲平南親王卽令

其子尙之孝襲封尙可喜以親王品級頂帶支

俸示朕優眷之意廣東文武事務著尙可喜照

舊料理其親王之寶亦著暫行掌管尙之孝統

兵在潮著給與大將軍印應行封典爾等衙門

卽遵諭行特諭康熙十四年正月初九日上諭吏兵二部逆賊耿精忠背恩附逆煽亂閩疆荼

毒生靈罪惡重大其兄弟親族人等律應不赦

但念伊祖耿仲明於太宗文皇帝時航海歸誠﹠﹟力行間著有功績伊父耿

繼茂自世祖章皇帝時亦﹠﹟力行間鎭守邊陲耿精忠𨿽行同

禽獸辜負國恩其弟耿昭忠耿聚忠等道途隔

遠實未同謀竟爾株連朕心不忍耿昭忠聚忠

及親族屬下人等玆槪從寬典盡行釋放所有

官職仍令照舊爾部卽遵諭行特諭康熙十四

年七月初四日

康熙十五年上諭兵部自逆賊煽亂以來姦徒附和侵擾地方關

隴以西疆域遼闊大兵一時未集人心不無動

搖靖逆將軍靖逆侯張勇提督王進寶鎭臣孫

思克一聞蘭州之變卽統領兵馬星馳渡河剿

殺賊眾攻圍蘭州臨鞏等處恢復城池條奏機

宜舉發僞札拿獲姦細綏靖邊陲其功甚大及

大兵攻取平涼專任靖逆侯張勇等鎭守秦鞏

復殫心籌畫調度合宜剿禦川賊屢奏捷音紓

朕西顧之憂厥功尢爲茂著伊等皆宿將重臣

矢志報國同心協力展布謀猷兼以訓練士卒

忠義素孚故能身先行陣所向克捷其屬下官

員兵丁亦皆﹠﹟力共建功績朕甚嘉之於軍功

議敍之外應從優加恩以示朕獎勵忠貞酬答

勛勞至意著議政王貝勒大臣會同議奏特諭

康熙十五年八月二十日

康熙十六年上諭管侍衛內大臣海澄公黃芳世舉家殉節被慘

至極芳世坐次曾入內大臣班中已後凡有恩

賞皆與內大臣一體頒賜坐次仍在舊列伊或

有奏事並請安人來俱照外省漢藩等例著內

班侍衛代爲陳奏特諭康熙十六年五月十八

日上諭海澄公黃芳世卿父子功烈素著復全家徇難

每念及此朕心罔不傷悼況卿由粵東進剿忽

遭廣省兵變孤身涉險而出可見忠貞不貳顚

沛不攺其守今仍襲海澄公鎭守福建水師提

督總兵官卿愈加訓練鼓舞將士以靖海氛使

閩地秋毫無犯百姓安堵方爲不負封疆重寄

特諭康熙十六年五月十八日

康熙十七年上諭內閣傳諭平南親王奄達尙之信奏人昔爾

老王在時果品細物無不誠潔二年以來粵東

事變道路阻塞信使不通念及爾老王素日忠

貞不貳爲國忘家罔不憫傷今王能承先志恢

復粵東使人遠來請安兼進橙子可嘉但用兵

之秋非比無事之時況見此物不勝思念爾老

王王當安戢地方恢復粵西湖南以全爾老王

未盡之意朕心甚爲期望此等細務勞人費事

勿復爲念已後暫止特諭康熙十七年正月十

二日

勛爵部匯考十

上古

共工氏羲氏之代侯有共工氏按汲冢周書久空重位者危昔有共工自賢自以無臣久空大官下官交亂民無所附唐氏伐之共工以亡按路史共工氏傳共工氏羲氏之代侯者也是曰康回髦身朱發狠明徳任智自神太昊氏沒俶亂天常竊保冀方搶攘爲傑於是左槪介丘右矕終隆振滔洪水以薄空桑劇於諸侯虐弱以逞爰以浮游爲卿自謂水徳故爲水紀官師制度皆以水名蓋乘時起而失其紀是以後世不得議其世也方其君國也專以財利貿興有亡其取之也水處十七而陸處十三乘天勢以隘制天下而用不匱迨其跋戶更復虐取任刑以逞人不堪命於是立兵仗聚亡義以姦天憲專任浮游自聖其智以爲亡可臣者故官壙而國日亂民亡所附賢亡所從尙虞湛樂淫失其身猶欲馮怒傃其悍塞壅防百川隳髙闉卑率方輿而潮陷之行違皇幹諸福弗畀疾薦作而災屢臻女媧氏戮之共工氏以亡凡四十有五載有子不才終死爲厲注

世紀云女媧未有諸侯共工氏任智刑以彊霸而不王非也於時已有侯國屈原云康回馮怒地東南傾王逸曰康回共工氏之名蓋康其國姓回其名爾

少典氏炎帝黃帝皆出少典氏按史記五帝本紀黃帝者少典之子

注索隱曰少典者諸侯國號非人名也又按國語云少典娶有蟜氏女而生炎帝然則炎帝亦少典之子炎黃二帝𨿽則承帝王代紀中間凡隔八代五百餘年若以少典是其父名豈黃帝經五百餘年而始代炎帝後爲天子乎何其年之長也又按秦本紀云顓頊氏之裔孫曰女修吞元鳥之卵而生大業大業娶少典氏而生柏翳明少典是國號非人名也黃帝卽少典氏後代之子孫按補三皇本紀炎帝神農氏姜姓母曰女登有媧氏之女爲少典妃感神龍而生炎帝注

按國語炎帝黃帝皆少典之子其母又皆有媧氏之女據諸子及古史考炎帝之後凡八代五百餘年軒轅氏代之豈炎帝黃帝是昆弟而同母氏乎皇甫謐以爲少典有媧氏諸侯國號然則姜姬二帝同出少典氏黃帝之母又是神農母氏之後代女所生同是有媧氏之女也

有僑氏少典氏娶於有僑氏按路史少典氏取於有僑氏是曰安登生子二人一爲黃帝之先襲少典氏一爲神農是爲炎帝

伊炎帝初國於伊按路史炎帝長於薑水成爲姜姓其初國伊繼國耆故氏伊耆注

伊卽伊尹之邦耆卽文王之所伐者猶陶唐然伊姜國也伊耆之國堯之母家下及湯代有伊摯以本味進爲之左相是爲保衡伊尹

耆炎帝繼國於耆按路史炎帝長於薑水成爲姜姓其初國伊繼國耆故氏伊耆注

伊卽伊尹之邦耆卽文王之所伐者猶陶唐然伊耆之國堯之母家商帝辛十有七祀西伯伐耆按史記周本紀西伯伐密須明年敗耆國殷之祖伊聞之懼以告紂紂曰不有天命乎是何能爲注

徐廣曰一在正義曰卽黎國也鄒誕生云本

或作黎孔安國云黎在上黨東北括地誌云故黎城黎侯國也在潞州黎城縣東北十八里尙書云西伯旣戡黎是也按通鑑前篇曰書大傳曰一年斷虞芮之質二年伐於三年伐密須四年伐犬夷五年伐耆六年伐崇史記則明年伐犬戎明年伐密須明年敗耆國明年伐邘明年伐崇今從史記但史記是祖伊告紂之辭於伐耆之下則非是

夙沙氏炎帝時夙沙民攻其君而來歸按汲冢周書大臣有錮職嘩誅者危昔者質沙三卿朝而無禮君怒而久拘之嘩而弗加嘩卿謀變質沙以亡注

有三卿諸侯可知也按外紀炎帝之世諸侯夙沙氏叛不用帝命其臣箕文諫而被殺炎帝益修厥徳夙沙之民自攻其君殺之而來歸其地於是南至交趾北至幽都東至暘谷西至三危莫不從其化也按路史炎帝魁之立祗修自勤質沙氏始叛其大臣錮職而嘩誅臨之以罪而弗服其臣箕文諫之不聽殺之三卿朝而無禮怒而拘焉嘩而弗加嘩卿質沙之民自攻其主以歸注

質沙炎帝時諸侯者也世本世紀皆作夙沙亦見英賢錄文子作宿沙云宿沙民自攻其君歸神農氏說苑淮南子尹逸告成王曰桀紂之臣反讎桀紂而臣湯武夙沙之民自攻其主而歸神農呂覽亦以爲歸神晨此特謂炎帝爾世本唐韻等言風沙氏煮海爲鹽以爲炎帝之諸侯今安邑東南十里有鹽宗廟呂枕云宿沙氏煮鹽之神謂之鹽宗尊之也或以爲靈公之臣夙沙衛非也齊多此姓其後爾

封炎帝孫巨胙土於封按路史炎帝戲戲生器器生巨爲黃帝師胙土命氏而爲封巨夏有封父封文侯至周失國

駘炎帝之後有駘國按路史駘姜國也至周猶在列

戲炎帝之後有戲國按路史戲姜國也至周猶在列

薄炎帝之後有薄國按路史薄姜國也至周猶在列

土敬氏縉雲娶於土敬氏按路史縉雲氏黃帝之裔也妻土敬氏曰炎融遺腹而生歡頭歡頭者歡兜也

縉雲氏炎帝之裔有縉雲氏按左傳縉雲氏有不才子貪於飲食冒於貨賄天下謂之饕餮按史記注縉雲氏姜姓也炎帝之苗裔當黃帝時在縉雲之官也正義曰今括州縉雲縣蓋其所封也按路史縉雲氏帝鴻之冑也注

傳謂縉雲黃帝之官非史注縉雲氏姜姓炎帝之裔黃帝時爲縉雲官妄矣蓋國也

巴太﹠﹟之後有巴國按山海經海內經西南有巴國太﹠﹟生咸鳥咸鳥生乘釐乘釐生後照後照是始爲巴人有國名曰流黃辛氏其域中方三百里其出是塵土有巴遂山澠水出焉又有朱卷之國有黑蛇靑首食象按路史伏羲生咸鳥咸鳥生乘釐是司水土生後照後照生顧相處於巴是生巴人巴滅巴子五季流於黔而君之生黑穴四姓赤狄巴氏服四姓爲廩君注郭氏云巴之始祖後武王封宗姬支庶於巴曰子古者遠國𨿽大爵不過子巴王乃其後潛號秦惠虜之有其地華陽志云順王五年張儀司馬錯伐蜀因取巴地分爲三十一縣按巴志周武王伐紂實得巴蜀之師著乎尙書巴師勇銳歌舞以淩殷人倒戈故世稱之曰武王伐紂前歌後舞也武王旣克殷封其宗姬於巴爵之以子古者遠國𨿽大爵不過子故吳楚及巴皆曰子其地東至魚腹西至僰道北接漢中南極黔涪土植五穀牲具六畜桑蠶麻紵魚鹽銅鐵丹漆茶蜜靈龜巨犀山雞白雉黃潤鮮粉皆納貢之其果實之珍者樹有荔芰蔓有辛蒟園有芳蒻香茗橙葵其藥物之異者有巴戟天椒竹木之﹠﹟者有桃支靈壽其名山有塗籍靈臺石書刊山其民質直好義土風惇厚有先民之流故其詩曰川崖惟平其稼多黍旨酒嘉谷可以養父野惟阜丘彼稷多有嘉谷旨酒可以養母其祭祀之詩曰惟月孟春獺祭彼崖永言孝思享祀孔嘉彼黍旣潔彼儀惟澤蒸命良辰祖考來格其好古樂道之詩曰日月明明亦惟其名不朽難獲誰能長生又曰惟徳實寶富貴何常我思古人令問令望而其失重遲魯鈍俗素朴無造次辧麗之气其屬有濮賨夷蜒之蠻按四川通誌巴海內南有巴國所謂巴賨彭濮者伏羲後生巴人郭璞云三巴國今巴縣是也隸恭州秦漢之巴郡本隸渝有古巴城在泯江之北漢水之南蜀將李嚴修古巴城者三巴記云閬北二水東南曲折三回如巴字而名成王會諸侯於成周巴人入貢按汲冢周書成周之會巴人贄以比翼鳥

蜀昌意娶於蜀山氏按史記五帝本紀昌意娶蜀山氏曰昌僕生髙陽按華陽國誌蜀之先肇於人皇之際黃帝爲子昌意娶蜀山氏後子孫因封焉按路史蜀之爲國肇自人皇其始蠶叢拍濩魚鳧各數百歲號蜀山氏蓋作於蜀蠶叢縱目王瞿上魚鳧治導江逮蒱澤俾明時人氓椎結左言不知文字上至蠶叢年祚深眇最後乃得望帝杜宇實爲滿捍蓋蜀之先也自叢以來帝號蘆保其妻曰妃俱葬之昔黃帝爲其子昌意取蜀山氏而昌意之子幹荒亦取於蜀山氏惟其後葉及髙辛氏以其少子封蜀則繼之者也秦惠文元年蜀人來朝八年伐滅之始降侯云周武王十三年伐紂蜀人從師按書經牧誓時甲子昧爽王朝至於商郊牧野乃誓王左杖黃鉞右秉白旄以麾曰逖矣西土之人王曰嗟我友邦冢君禦事司徒司馬司空亞旅師氏千夫長百夫長及庸蜀羌髳微盧彭濮人稱爾戈比爾幹立爾矛予其誓成王大會諸侯於成周蜀人入貢按汲冢周書成周之會蜀人贄以文翰文翰者若臯雞夷王二年蜀人呂人來獻瓊玉賓於河用介珪按竹書紀年云云

阪泉氏炎帝之裔有阪泉氏按書經呂刑王曰若古有訓尢惟始作亂延及於平民罔不寇賊鴟義姦宄奪攘矯虔孔

傳九黎之君號曰尢黃帝所滅按史記五帝本紀諸侯相侵伐蚩尢最爲暴虐莫能伐之黃帝乃徵師諸侯與蚩尢戰於涿鹿之野遂擒殺尢而諸侯咸尊軒轅爲天子按汲冢周書武不止者亡昔阪泉氏用兵無已誅戰不休並兼無親文無所立智士寒心徙居至於濁鹿諸侯畔之阪泉以亡注

濁鹿西戎地名徙都失處故亡也按路史蚩尢傳阪泉氏蚩尢姜姓炎帝之裔也兄弟八十人蚩尢疏首虎卷八肱八趾好兵而喜亂隳黨崇讎﹠﹟欲亡厭惟作五虐之刑延於平民罔不寇賊鴟義姦宄敓攘矯虔發葛盧雍狐之金啟九冶作兵刑劍撥劍撥作而歲之諸侯相兼者二十一帝楡罔立諸侯攜胥伐虐弱乃分正二卿命蚩尢宇於小顥以臨西方司百工徳不能馭蚩尢產亂出羊水登九淖以伐空桑逐帝而居於濁鹿興封禪號炎帝乃驅罔兩興雲霧祈風雨以肆志於諸侯頓戟一怒並吞亡親九隅亡遺文亡所立智士寒心參盧於是與諸侯委命於有熊氏有熊於是曁力牧神皇厲兵稱旅順殺气以振兵法文昌而命將熊羆貔貅以爲前行雕鶡雁鸇以爲旗幟士旣成矣逮蚩尢逆筮之巫咸曰果哉而有咎乃率風後鄧伯溫之徒及尢嘬兵濁鹿之山三年九戰而城不下問之五胥乃設五旗五軍具四面攻之三日而後得志轉戰執尢於中冀而誅之爰謂之解以甲兵釋怒用大政順天思敍紀於太常用名之曰絕轡之野身首異處以故後代聖人著其像於尊彜以爲貪戒由其威械故貊焉後有氏

西陵氏黃帝娶於西陵氏之女按史記五帝本紀云云

方雷氏黃帝次妃方雷氏女生靑陽按史記五帝本紀注云云

彤魚氏黃帝次妃彤魚氏女生夷鼓按史記五帝本紀注云云

潞黃帝降封炎帝楡罔於潞按外紀楡罔帝裏之曾孫也居於空桑爲政束急務乘人而斗其捷於是諸侯攜貳其臣尢作亂帝遜居濁鹿有熊國君曰公孫軒轅實懋聖徳諸侯歸之帝之立五十五年諸侯尊軒轅爲天子封帝於潞神農氏遂亡按路史炎帝參盧於黃帝有熊氏黃帝封參盧於路而崇炎帝之祀於陳路露也潞是潞子嬰兒甲氏畱吁姜路之餘晉滅之注

路亦作露今荼陵軍露水鄕有露水山初封蓋在此元和姓纂云黃帝封楡罔支子於路定王十三年夏六月晉師滅赤狄潞氏以潞子嬰兒歸按春秋宣公十五年按左傳潞子嬰兒之夫人晉景公之姊也﹠﹟舒爲政而殺之又傷潞子之目晉侯將伐之諸大夫皆曰不可酆舒有三雋才不如待後之人伯宗曰必伐之狄有五罪雋才𨿽多何補焉不祀一也嗜酒二也棄仲章而奪黎氏地三也虐我伯姬四也傷其君目五也怙其雋才而不以茂徳玆益罪也後之人或者將敬奉徳義以事神人而申固其命若之何待之不討有罪曰將待後後有辭而討焉毋乃不可乎夫恃才與眾亡之道也商紂由之故滅天反時爲災地反物爲妖民反徳爲亂亂則妖災生故文反正爲乏盡在狄矣晉侯從之十五年夏六月癸卯晉荀林父敗赤狄於曲梁辛亥滅潞酆舒奔衛衛人歸諸晉晉人殺之注

潞狄之別種潞氏國故稱氏子爵也疏

正義曰

狄有赤狄白狄就其赤白之間各自別有種類此潞是國名赤狄之內別種一國夷狄祖其雄豪者子孫則稱豪名爲種者中國之始封君也謂之赤白其義未聞蓋其俗尙赤衣白衣也

任風後之後封於任按路史黃帝應代有風後爲之相因八卦說九宮以安營壘次定萬民之竁黃帝滅尢徽猷多本於後尢北復以其輕剿其餘於輞谷人賴其利遂世祀之是爲金山之神稷封其後於任錫之己姓黃帝之孫任己實歸其在唐虞俱有封土書缺不見夏后氏之初封之庖爲姒姓遾周之興武王復其後於宿後有密宿須句顓臾邑於泲上實典太昊之祀以爲東蒙主黃帝有熊氏次妃嫫母兒惡徳充帝內之曰屬女徳而弗忘與女正而弗襄𨿽惡何傷是生蒼林禺陽偶陽最少受封於任爲任姓謝章舒洛昌終泉卑禺皆任分也

有洛氏黃帝之後有有洛氏按逸周書宮室破國昔者有洛氏宮室無常池囿廣大工功日進以後更前民不得休農失其時饑饉無食成湯伐之有洛以亡按路史黃帝有熊氏次妃嫫母兒惡徳充帝內之曰屬女徳而弗忘與女正而弗襄𨿽惡何傷是生蒼林禺陽禺陽最少受封於任爲任姓謝章舒洛昌終泉卑禺皆任分也洛之後又有落氏雒氏按竹書紀年夏桀二十一年商師徵有洛克之

大騩氏鬼騩氏黃帝時有大騩氏鬼騩氏按路史大騩氏見於南密或曰泰塊昔者黃帝訪泰塊於具茨一曰大隗蓋設於﹠﹟垓培之宇而臺簡以遊泰淸者後有隗氏大隗氏鬼隗氏後有嵬氏饒氏攘氏剎氏鬼騩氏注

河南密縣有泰騩山記謂大騩氏之君卽具茨也嵬及鬼騩皆古侯國和菟史云古有大嵬氏鬼嵬氏嵬騩古通用潛夫論云嵬姓饒攘剎是也三國宜皆炎帝之代封之

鄒屠氏顓頊娶於鄒屠氏按路史帝顓頊髙陽氏取鄒屠氏初帝僇蚩尢遷其民善者於鄒屠惡者於有北

勝濆氏顓頊娶於勝濆氏按路史帝顓頊髙陽氏取勝濆氏曰﹠﹟

注勝濆卽勝奔也﹠﹟顓帝之妻名世本人表皆作女祿大戴禮勝奔氏之子謂之女祿

辛帝嚳初封於辛按竹書紀年注帝嚳髙辛氏有聖徳初封辛侯帝顓頊七十八年術器作亂辛侯滅之按竹書紀年云云

陳鋒氏帝嚳娶陳鋒氏女生放勛按史記五帝本紀云云

娵訾氏帝嚳娶娵訾氏女生摯按史記五帝本紀云云

有娀氏帝嚳娶於有娀氏按史記殷本紀殷契母曰簡狄有娀氏之女爲帝嚳次妃注

淮南子曰有娀在不周之北正義曰按記云桀敗於有娀之墟有娀當在蒲州也

水氏捲章娶於水氏按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌注

水見世本一作卽水皆字畫之轉失

鬼方氏陸終娶於鬼方氏按路史帝顓頊髙陽氏生捲章捲章生吳回吳回生陸終取鬼方氏曰嬇殷髙宗伐鬼方氏按易經髙宗伐鬼方三年克之

吳帝嚳髙辛氏封黎弟於吳按路史帝顓頊髙陽氏姬姓取勝奔氏曰﹠﹟生伯稱捲章季禺三人捲章取水氏曰嬌生犁及回犁爲祝融淳曜惇芒天明地徳照臨四海是食火土生長琴及噎噎處西極以行日月太子長琴居於搖山實始樂風犁卒帝嚳以回代之回食於吳是曰吳回帝嚳髙辛氏姬姓命犁爲火正火紀昭融而世賴之建其繼世失遺其業守乃命弟回嗣厥職昭顯天地之光以生柔嘉材爰封之吳犁卽黎

昆吾陸終長子封於昆吾按國語鄭史伯對桓公曰祝融能昭顯天地之光明以生柔嘉材者也其後八姓於周未有侯伯佐制物於前代者昆吾爲夏伯矣大彭豕韋爲商伯矣當周未有己姓昆吾蘇顧溫董董姓鬷夷豢龍則夏滅之矣彭姓彭祖豕韋諸稽則商滅之矣禿姓舟人則周滅之矣妘姓鄔鄶路逼陽曹姓鄒莒皆爲采衛或在王室或在夷翟莫之數也而又無令聞必不興矣斟姓無後融之興者其在羋姓乎注

昆吾祝融之孫陸終第二子名樊爲己姓封於昆吾其後夏衰昆吾爲夏伯按史記楚世家帝顓頊髙陽者黃帝之孫昌意之子也髙陽生稱稱生捲章捲章生重黎重黎爲帝嚳髙辛居火正甚有功能光融天下帝嚳命曰祝融共工氏作亂帝嚳使重黎誅之而不盡帝乃以庚寅日誅重黎而以其弟吳回爲重黎後居火正爲祝融吳回生陸終陸終生子六人坼剖而產焉其長一曰昆吾昆吾氏夏之時嘗爲侯伯桀之時湯滅之按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連樊爲己姓封昆吾昆吾爲夏伯主其後裔自滅而無譐與桀同滅按東昌府誌帝顓頊之裔孫樊封於昆吾代爲諸侯夏末遷許後黨亂爲湯所滅地在濮陽城中有昆吾臺夏帝仲康六歲錫昆吾命作伯按竹書紀年云云

注虞翻曰昆吾名樊爲己姓封昆吾世本曰昆吾衛是也左傳曰衛侯夢見被髮登昆吾之觀今濮陽城中有昆吾臺是正義曰括地誌云濮陽縣古昆吾國也昆吾在縣西三十里臺在縣西百步卽昆吾墟也帝槐三十三歲封昆吾氏子於有蘇按竹書紀年云云帝﹠﹟四歲昆吾氏遷於許按竹書紀年云云

注己姓名樊封於衛夏衰爲伯遷於舊許帝癸二十八歲昆吾伐商按竹書紀年云云帝癸三十歲商師徵昆吾按竹書紀年云云帝癸三十一歲商自陑徵夏邑克昆吾按竹書紀年云云商成湯伐昆吾氏按詩經商頌韋顧旣伐昆吾夏桀按史記殷本紀夏桀爲虐淫荒而諸侯昆吾氏爲亂湯乃興師率諸侯伊尹從湯湯自把鉞以伐昆吾遂伐桀按通誌韋氏顧氏昆吾氏黨桀之惡恣行亂政以虐其民

參胡陸終子封於參胡按史記楚世家帝顓頊髙陽者黃帝之孫昌意之子也髙陽生稱稱生捲章捲章生重黎重黎爲帝嚳髙辛居火正甚有功能光融天下帝嚳命曰祝融共工氏作亂帝嚳使重黎誅之而不盡帝乃以庚寅日誅重黎而以其弟吳回爲重黎後復居火正爲祝融吳回生陸終陸終生子六人坼剖而產焉其長一曰昆吾二曰參胡注

世本曰參胡者韓是也索隱曰系本云二曰惠連是爲參胡按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連惠連妘姓其封參胡參胡者韓是周之鄅子其後也

大彭陸終子封於大彭按國語鄭史伯對桓公曰祝融能昭顯天地之光明以生柔嘉材者也其後八姓於周未有侯伯佐制物於前代者昆吾爲夏伯矣大彭豕韋爲商伯矣彭姓彭祖豕韋注

陸終第三子曰籛爲彭姓封於大彭謂之彭祖豕韋彭姓之別封於豕韋者殷衰二國相繼爲商伯其後世失道殷復興而滅之按史記五帝本紀禹臯陶契后稷伯夷夔龍垂益彭祖自堯時而皆舉用未有分職注

索隱曰彭祖卽陸終氏之第三子籛鏗之後後爲大彭亦稱彭祖正義曰彭祖自堯時舉用歷夏殷封於大彭按楚世家楚之先祖出自帝顓頊髙陽髙陽者黃帝之孫昌意之子也髙陽生稱稱生捲章捲章生重黎重黎爲帝嚳髙辛居火正甚有功能光融天下帝嚳命曰祝融共工氏作亂帝嚳使重黎誅之而不盡帝乃以庚寅日誅重黎而以其弟吳回爲重黎復居火正爲祝融吳回生陸終陸終生子六人坼剖而產焉其長一曰昆吾二曰參胡三曰彭祖四曰會人五曰曹姓六曰季連彭祖氏殷之世嘗爲侯伯殷之末滅彭祖氏注

虞翻曰名剪爲彭姓封於大彭世本曰彭祖者彭城是也索隱曰系本云三曰籛鏗是爲彭祖虞翻所云是也正義曰括地誌云彭城古彭祖國也外傳云殷末滅彭祖國也虞翻云名剪神仙傳云彭祖諱鏗帝顓頊之元孫至殷末已七百六十七歲而不衰老遂往流沙之西非壽終也按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連以六月六日坼左而三人生剖右而三人出籛之字鏗封於彭是爲大彭彭祖以斟雉養性事放勛夏之中興別封其孫元哲於韋是爲豕韋疊爲夏伯夏遷於商老彭守宮大夫商王拼采女受術籛始去之終身不見壽七百六十七禿曁諸稽舟人皆彭分也髙辛師舟人曁諸曁則商滅之禿姓舟人則周滅之韋則夏滅之注左傳言孔甲以劉累更豕韋後矣而鄭語乃云大彭豕韋爲商伯又曰彭祖豕韋則商滅之則二國至商方盛豈劉累遷魯之後而二國更復乎然襄二十四年範宣子言其祖又云在商爲豕韋氏豈復封乎不然何兩立也夏帝啟十一歲彭伯壽徵西河按竹書紀年帝啟十一年放王季子武觀於西河十五年武觀以西河叛彭伯壽帥師徵西河商帝河亶甲三祀彭伯克邳按竹書紀年外任元年邳人姺人叛是年克邳帝河亶甲五祀彭伯韋伯伐班方按竹書紀年五年侁人入於班方彭伯韋伯伐班方侁人來賓帝祖乙元祀命彭伯韋伯按竹書紀年云云周武王十三年伐紂彭人從師按書經牧誓時甲子味爽王朝至於商郊牧野乃誓王左杖黃鉞右秉白旄以麾曰逖矣西土之人王曰嗟我友邦冢君禦事司徒司馬司空亞旅師氏千夫長百夫長及庸蜀羌髳微盧彭濮人稱爾戈比爾幹立爾矛予其誓

會人儈

鄶陸終子封於會人按史記楚世家帝顓頊髙陽者黃帝之孫昌意之子也髙陽生稱稱生捲章捲章生重黎重黎爲帝嚳髙辛居火正甚有功能光融天下帝嚳命曰祝融共工氏作亂帝嚳使重黎誅之而不盡帝乃以庚寅曰誅重黎而以其弟吳回爲重黎後復居火正爲祝融吳回生陸終陸終生子六人坼剖而產焉其長一曰昆吾二曰參胡三曰彭祖四曰會人注

世本曰會人者鄭是也索隱曰系本云四曰求言是爲會人宋忠曰求言名也姬姓所出鄶國也正義曰括地誌云故鄶城在鄭州新鄭縣東北二十二里毛詩譜云昔髙辛氏之土祝融之墟歷唐至周重黎之後妘姓處其地是爲鄶國爲鄭武公所滅也按鄭世家鄭桓公爲司徒一歲幽王以褒後故王室治多邪諸侯或畔於是桓公問太史伯曰王室多故予安逃死乎太史伯對曰獨雒之東土河濟之南可居公曰何以對曰地近虢鄶虢鄶之君貪而好利百姓不附今公爲司徒民皆愛公公誠請居之虢鄶之君見公方用事輕分公地公誠居之虢鄶之民皆公之民也桓公於是卒言王東徙其民雒東而虢鄶果獻十邑竟國之注

徐廣曰鄶在密縣駰案虞翻曰鄶妘姓正義曰括地誌云故鄶城在鄭州新鄭縣東北三十三里虞翻曰十邑謂虢鄶鄢蔽補舟依歷華也按汲冢周書斧小不勝柯者亡昔有鄶君嗇儉滅爵損祿羣臣卑讓上下不臨後闕小弱禁罰不行重氏伐之鄶君以亡按詩經國風檜訓詁傳陸曰檜本又作鄶古外反檜者髙辛氏之火正祝融之後妘姓之國也其封域在古豫州外方之北滎波之南居溱洧之間祝融之故墟是子男之國後爲鄭武所並焉王云周武王封之於濟洛河潁之間曰檜子按檜譜檜者古髙辛氏火正祝融之墟檜國在禹貢豫州外方之北滎波之南居溱洧之間祝融氏名黎其後八姓惟妘姓檜者處其地焉周夷王厲王之時檜公不務政而好絜衣服大夫去之於是檜之變風始作其國北鄰於虢按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生黎及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連求言姓封於鄶是爲會人介於河伊貪嗇滅爵上下不臨重氏伐而亡之傿路云鄔逼夷皆分也傿侯納仲仁貪冒愛吝篾賢簡耐而滅於鄭云近楚若敖父子娶焉後滅之路逼陽夷佹諸則晉滅之注

儈卽鄶也鄭語云虢仲恃勢鄶仲恃險鄭武公滅之魯襄十年滅逼陽以與向戍帝嚳十六年帝使重帥師滅有鄶按竹書紀年云云周鄭桓公寄孥與賄於鄶遂有其地按國語鄭桓公爲司徒甚得周眾與東土之人問於史伯曰王室多故余懼及焉其何所可以逃死史伯對曰王室將卑戎狄必昌不可逼也當成周者南有荊蠻申呂應鄧陳蔡隨唐北有衛燕翟鮮虞路洛泉徐蒲西有虞虢晉隗霍楊魏芮東有齊魯曹宋滕薛鄒莒是非王之支子母弟甥舅也則皆蠻荊戎翟之人也非親則頑不可入也其濟洛河潁之間乎是其子男之國虢鄶爲大虢叔恃勢鄶仲恃險是皆有驕侈怠慢之心而加之以貪冒君若以周難之故寄孥與賄焉不敢不許周亂而獘是驕而貪必將背君君若以成周之眾奉辭伐罪無不克矣若克二邑鄢蔽補丹依歷莘君之土也若前莘後河右洛左濟主苤騩而食溱洧修典刑以守之惟是可以少固公乃寄孥與賄虢鄶受之十邑皆有寄地注

後桓公之子武公竟取十邑之地而居之

禿大彭之分有禿國按國語祝融後禿姓按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生黎及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連籛之字鏗封於彭是爲大彭彭祖以斟雉養性事放勛夏之中興別封其孫元哲於韋是爲豕韋疊爲夏伯夏遷於商老彭守宮大夫商王拼采女受術籛始去之終身不見壽七百六十七禿曁諸稽舟人皆彭分也髙辛師舟人曁諸曁則商滅之禿姓舟人則周滅之韋則夏甲滅之

曁大彭之分有曁國按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生黎及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連籛之字鏗封於彭是爲大彭彭祖以斟雉養性事放勛夏之中興別封其孫元哲於韋是爲豕韋疊爲夏伯夏遷於商老彭守宮大夫商王拼采女受術籛始去之終身不見壽七百六十七禿曁諸稽舟人皆彭分也髙辛師舟人曁諸曁則商滅之禿姓舟人則周滅之韋則夏甲滅之

諸曁大彭之分有諸曁國按國語祝融後彭姓諸曁按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生黎及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連籛之字鏗封於彭是爲大彭彭祖以斟雉養性事放勛夏之中興別封其孫元哲於韋是爲豕韋疊爲夏伯夏遷於商老彭守宮大夫商王拼采女受術籛始去之終身不見壽七百六十七禿曁諸稽舟人皆彭分也髙辛師舟人周滅之

舟人大彭之分有舟人國按國語祝融後禿姓舟人按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生黎及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連籛之字鏗封於彭是爲大彭彭祖以斟雉養性事放勛夏之中興別封其孫元哲於韋是爲豕韋疊爲夏伯夏遷於商老彭守宮大夫商王拼采女受術籛始去之終身不見壽七百六十七禿曁諸稽舟人皆彭分也髙辛師舟人曁諸稽則商滅之禿姓舟人則周滅之韋則夏甲滅之又舟姜國也至周猶在注

晉有舟之僑

鄢會人之分有鄢國按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生黎及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連求言妘姓封於儈是爲會人介於河伊貪嗇滅爵上下不睦重氏伐而亡之傿路云鄔逼夷皆分也傿侯納仲仁貪冒愛吝篾賢簡耐而滅於鄭

路會人之分有路國按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生黎及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連求言姓封於儈是爲會人介於河伊貪嗇滅爵上下不睦重氏伐而亡之鄢路云鄔逼夷皆分也路逼陽夷佹諸則晉滅之

妘會人之分有妘國按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生黎及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連求言妘姓封於儈是爲會人介於河伊貪嗇滅爵上下不睦重氏伐而亡之鄢路云鄔逼夷皆分也云近楚若敖父子娶焉後滅之

鄔會人之分有鄔國按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生黎及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連求言姓封於儈是爲會人介於河伊貪嗇滅爵上下不睦重氏伐而亡之傿路云鄔逼夷皆分也晏安封於按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生黎及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連晏安封爲姓朱婁騶繹倪莒小朱根牟皆分也武王得挾復封之朱曰朱婁朱友以父夷甫顏功封倪三世居騶從齊尊王是爲小朱子小朱十四世而朱二十有九世滅於楚封其君爲巨鹿侯

鄀髙陽氏封允格於鄀按路史小昊靑陽氏次妃生般爲弓正是制弓矢主祀弧星封於尹城世掌官職尹耆事唐爲尹氏有子曰昧爲元冥師是生允格臺駘俱臣髙陽允格封鄀有子鄀姓虞帝投之幽州是爲陰戎之祖注

寰宇記世本允姓國周襄王十七年秋秦晉伐鄀按春秋不書按左傳僖公二十五年秋秦晉伐鄀楚斗克屈禦寇以申息之師戍商密秦人過析隈入而系輿人以圍商密昏而傅焉宵坎血加書僞與子儀子邊盟者商密人懼曰秦取析矣戍人反矣乃降秦師囚申公子儀息公子邊以歸楚令尹子玉追秦師弗及遂圍陳納頓子於頓注

鄀本在商密秦楚界上小國其後遷於南郡鄀縣襄王三十年夏秦人入鄀按春秋文公五年按左傳初鄀叛楚卽秦又貳於楚五年夏秦人入鄀

汾川髙陽氏封臺駘於汾川按左傳昭公元年子產對叔向曰昔金天氏有裔子曰昧爲元冥師生允格臺駘臺駘能業其官宣汾洮障大澤以處太原帝用嘉之封諸汾川沈似蓐黃世守其祀注

帝顓頊

姒臺駘之後有姒國按左傳昭公元年子產對叔向曰昔金天氏有裔子曰昧爲元冥師生允格臺駘臺駘能業其官宣汾洮障大澤以處太原帝用嘉之封諸汾川沈姒蓐黃世守其祀注

帝顓頊按路史小昊靑陽氏次妃生般爲弓正是制弓矢主祀弧星封於尹城世掌官職尹耆事唐爲尹氏有子曰昧爲元冥師是生允格臺駘俱臣髙陽駘宣汾洮障大澤封於汾川沈姒蓐黃實守其祀注

沈姒蓐黃四國故鄧名世云姒乃國名

蓐臺駘之後有蓐國按左傳昭公元年子產對叔向曰昔金天氏有裔子曰昧爲元冥師生允格臺駘能業其官宣汾洮障大澤以處太原帝用嘉之封諸汾川沈姒蓐黃世守其祀注

帝顓頊按路史小昊靑陽氏次妃生般爲弓正是制弓矢主祀弧星封於尹城世掌官職尹耆事唐爲尹氏有子曰昧爲元冥師是生允格臺駘俱臣髙陽駘宣汾洮障大澤封於汾川沈姒蓐黃實守其祀

塗山氏夏帝禹娶於塗山氏按書經益稷禹曰予創若時娶於塗山辛壬癸甲啟呱呱而泣予弗子惟荒度土功按路史禹行年三十娶於塗山氏曰趫是爲攸女辛壬癸甲行十月而生啟注

連山云禹娶塗山之子名曰攸女生余故世本禹納塗山氏是爲攸女也按通鑑前編目稽古錄云禹卽天子位會諸侯於塗山執玉帛者萬國

飂廖

古有飂國按左傳昭公二十九年秋龍見於絳郊魏獻子問於蔡墨曰吾聞之虫莫知於龍以其不生得也謂之知信乎對曰人實不知非龍實知古者畜龍故國有豢龍氏有禦龍氏獻子曰是二氏者吾亦聞之而不知其故是何謂也對曰昔有飂叔安有裔子曰董父實甚好龍能求其耆欲以飲食之龍多歸之乃擾畜龍以服事帝舜帝賜之姓曰董氏曰豢龍封諸鬷川鬷夷氏其後也注

飂古國也按路史帝顓頊髙陽氏姬姓取勝奔氏曰﹠﹟生伯稱捲章季禺三人捲章取﹠﹟水氏曰嬌生黎及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連樊爲己姓封昆吾昆吾爲夏伯主其後裔自臧而無譐與桀同滅顧溫蘇扈廖董諸斟祝產皆己分也廖有叔安異封於董董甫以豢龍事虞封於鬷川別爲鬷夷更爲關龍廖董關龍則夏滅之帝堯陶唐氏取富宜氏曰皇生朱庶弟九其封於畱者爲畱氏後有畱累以豢龍事夏引甲賜之氏曰禦龍以更飂董之後旣遷於商居大夏爲唐氏禦氏擾氏擾龍氏至周封帝後於鑄鑄祝是分侯於隨爲鑄氏祝氏隨氏旣更累之裔於方城爲唐公楚並唐其徙杜者爲杜氏唐杜氏屠氏唐孫氏李氏注

事具左傳襄公二十四年宣子之言及昭公二十九年蔡墨之言云使豢龍以更豕韋之後非也豢龍乃己姓廖叔之後豕韋之族爾宣子云在商爲豕韋亦妄

董飂叔安異封於董按左傳昭公二十九年秋龍見於絳郊魏獻子問於蔡墨曰吾聞之虫莫知於龍以其不生得也謂之知信乎對曰人實不知非龍實知古者畜龍故國有豢龍氏有禦龍氏獻子曰是二氏者吾亦聞之而不知其故是何謂也對曰昔有飂叔安有裔子曰董父實甚好龍能求其耆欲以飲食之龍多歸之乃擾畜龍以服事帝舜帝賜之姓曰董氏曰豢龍封諸鬷川鬷夷氏其後也注

飂古國也按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生黎及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連樊爲己姓封昆吾昆吾爲夏伯主其後裔自臧而無譐與桀同滅顧溫蘇扈廖董諸斟祝產皆己分也廖有叔安異封於董董甫以豢龍事虞封於鬷川別爲鬷夷更爲關龍廖董關龍則夏滅之鬷則商滅之帝堯陶唐氏取富宜氏曰皇生朱庶弟九其封於畱者爲畱氏後有畱累以豢龍事夏孔甲賜之氏曰禦龍以更飂董之後旣遷於魯商居大夏爲唐氏禦氏擾氏擾龍氏至周封帝後於鑄鑄祝是分侯於隨爲鑄氏祝氏隨氏旣更累之裔於方城爲唐公楚並唐其徙杜者爲杜氏唐杜氏屠氏唐孫氏李氏注

事具左傳襄公二十四年宣子之言及昭公二十九年蔡墨之言云使豢龍以更豕韋之後非也豢龍乃己姓廖叔之後豕韋之族爾宣子云在商爲豕韋亦妄

有苗古有有苗國帝舜竄而徵之按書經舜典舜流共工於幽州放歡兜於崇山竄三苗於三危殛鯀於羽山四罪而天下咸服蔡

傳三苗國名在江南荊揚之間恃險爲亂也三載考績三考黜陟幽明庶績咸熙分北三苗蔡傳

此言舜命二十二人之後立此考績黜陟之法以時舉行而卒言其效如此也按三苗見於經者如典謨益稷禹貢呂刑詳矣蓋其負固不服乍臣乍叛舜攝位而竄逐之禹治水之時三危已宅而舊都猶頑不卽工禹攝位之後帝命䢐徵而猶逆命及班師而後來格於是乃得考其善惡而分北之也呂刑之言遏絕則通其本末而言不可以先後論也按大禹謨帝曰咨禹惟時有苗弗率汝䢐徵禹乃會羣後誓於師曰濟濟有眾咸聽朕命蠢玆有苗昏迷不恭侮慢自賢反道敗徳君子在野小人在位民棄不保天降之咎肆予以爾眾士奉辭伐罪爾尙一乃心力其克有勛三旬苗民逆命益贊於禹曰惟徳動天無遠弗屆滿招損謙受益時乃天道帝初於歷山往於田日號泣於旻天於父母負罪引慝祇載見瞽瞍夔夔齊栗瞽亦允若至諴感神矧玆有苗禹拜昌言曰兪班師振旅帝乃誕敷文徳舞干羽於兩階七旬有苗格蔡

傳林氏曰禹徵有苗在居攝之後而稟命於舜禹不敢專之以徵有苗則知舜之誅四凶亦必稟堯之命大全

三苗之君舜嘗竄之三苗之民又嘗分之

至此而弗率故徵之按益稷禹曰予荒度土功弼成五服至於五千州十有二師外薄四海咸建五長各迪有功苗頑弗卽工帝其念哉帝曰迪朕徳時乃功惟敍臯陶方祇厥敍方施象刑惟明蔡

傳十二師五長內而侯牧外而蕃夷皆蹈行有功惟三苗頑慢不率不肯就工帝當憂念之也帝言四海之內蹈行我之徳教者是汝功惟敍之故其頑而弗率者則臯陶方敬承汝之功敍方施象刑惟明矣帝之此語乃在禹未攝位之前非䢐徵後事蓋威以象刑而苗猶不服然後命禹徵之徵之不服以益之諫而又增修徳教及其來格然後分背之舜之此言𨿽在三謨之末而實則禹未攝位之前也按禹貢三危旣宅三苗丕敍

蔡傳

三危卽舜竄三苗之地三苗之竄在洪水未平之前及是三危旣已可居三苗於是大有功敍今按舜竄三苗以其惡之尢甚者遷之而立其次者於舊都今旣竄者已丕敍而居於舊都者尙桀驁不服蓋三苗舊都山川險阻气習使然今湖南猺洞時猶竊發俘而詢之多爲貓姓豈其遺種歟按呂刑王曰若古有訓蚩尢惟始作亂延及於平民罔不寇賊鴟義姦宄奪攘矯虔苗民弗用靈制以刑惟作五虐之刑曰法殺戮無辜爰始淫爲劓刖椓黥越玆麗刑並制罔差有辭民興胥漸泯泯棼棼罔中於信以覆詛盟虐玆庶戮方告無辜於上上帝監民罔有馨香徳刑發聞惟腥皇帝哀矜庶戮之不辜報虐以威遏絕苗氏無世在下孔

傳九黎之君號曰蚩尢三苗之君習蚩尢之惡不用善化民而制以重刑蚩尢黃帝所滅三苗帝堯所誅言異世而同惡皇帝帝堯也疏楚語云三苗

復九黎之惡是異世而同惡也鄭元以爲苗民卽九黎之後顓頊誅九黎至其子孫爲三國髙辛之衰又復九黎之惡堯興又誅之堯末又在朝舜臣堯又竄之禹攝位又在洞庭逆命禹又誅之穆王深惡此族三生凶徳故著其惡而謂之民惟言異世同惡不言三苗是蚩尢之子孫韋昭曰三苗炎帝之後諸侯共工也按汲冢周書外內相間下撓其民民無所附三苗以亡

皮氏古有皮氏國按汲冢周書信不行義不立則哲士淩君政禁而生亂皮氏以亡

華氏古有華氏國按汲冢周書諛日近方正日遠則邪人專國政禁而生華氏以亡注

華古諸侯也

平林古有平林國按汲冢周書奉孤以專命者謀主必畏其威而疑其前事挾徳而責數日疏位均而爭平林以亡

義渠古有義渠國按汲冢周書嬖子兩重者亡昔者義渠氏有兩子異母皆重君疾大臣分黨而爭義渠以亡

平州古有平州國按汲冢周書功大不賞者危昔平州之功大而不賞臣日賞貴功日怒而生變平州之君以走出

林氏古有林氏國按汲冢周書召遠不親者危昔有林氏召離戎之君而朝之至而不禮畱而弗親離戎逃而去之林氏誅之天下叛林氏

曲集古有曲集國按汲冢周書昔者曲集之君伐智而專事彊力而不賤其臣忠良皆伏愉州氏伐之君孤而無使曲集以亡注

曲集古諸侯

愉州古有愉州國按汲冢周書昔者曲集之君伐智而專事彊力而不賤其臣忠良皆伏愉州氏伐之君孤而無使曲集以亡注

愉州古諸侯

上衡氏古有上衡氏國按汲冢周書犯難爭權疑者死昔有林氏上衡氏爭權林氏再戰弗勝上衡氏僞義弗克俱身死國亡

有果氏古有有果氏國按汲冢周書昔有果氏好以新易故故者疾怨新故不和內爭朋黨陰事外權有果氏以亡

﹠﹟平古有﹠﹟平國按汲冢周書業形而愎者危昔﹠﹟平之君愎類無親破國弗克業形用國外內相援﹠﹟平以亡

縣宗古有縣宗國按汲冢周書狠而無親者亡昔者縣宗之君狠而無聽執事不從宗職者疑發大事羣臣解體國無立功縣宗以亡

西夏古有西夏國按汲冢周書文武不行者亡昔者西夏性仁非兵城郭不修武士無位惠而好賞屈而無以賞唐氏伐之城郭不守武士不用西夏以亡注

唐氏帝堯也

績陽古有績陽國按汲冢周書美女破國昔者績陽彊力四徵重丘遺之美女績陽之君悅之熒惑不治大臣爭權遠近不相聽國分爲二

重丘古有重丘國按汲冢周書美女破國昔者績陽彊力四徵重丘遺之美女績陽之君悅之熒惑不治大臣爭權遠近不相聽國分爲二

勛爵部匯考十一

陶唐氏

崇帝堯六十一載命崇伯鯀治河按書經堯典帝曰咨四嶽湯湯洪水方割蕩蕩懷山襄陵浩浩滔天下民其咨有能俾乂僉曰於鯀哉帝曰吁咈哉方命圮族嶽曰異哉試可乃已帝曰往欽哉九載績用弗成按竹書紀年六十一年命崇伯鯀治河按通誌是時龍門未開呂梁未發河出孟門江淮通流無有平原髙阜故曰洪水滔天懷山襄陵堯憂民之憂而求治水者羣臣四嶽皆舉髙陽氏之子伯鯀堯封鯀爲崇伯使之治水按路史鯀以崇伯事帝崇後滅於周文王帝堯六十九載黜崇伯鯀按書經舜典流共工於幽州放歡兜於崇山殺三苗於三危殛鯀於羽山四罪而天下咸服按竹書紀年六十九年黜崇伯鯀殷帝辛十九祀西伯伐崇按詩經大雅帝謂文王予懷明徳不大聲以色不長夏以革不識不知順帝之則帝謂文王詢爾仇方同爾兄弟以爾鉤援與爾臨衝以伐崇墉臨衝閒閒崇墉言言執訊連連攸馘安安是類是禡是致是附四方以無侮臨衝茀茀崇墉仡仡是伐是肆是絕是忽四方以無拂按左傳僖公十九年子魚曰文王聞崇徳亂而伐之軍三旬而不降退修教而復伐之因壘而降按史記殷本紀紂以西伯昌九侯鄂侯爲三公九侯有好女入之紂九侯女不﹠﹟淫紂怒殺之而醢九侯鄂侯爭之彊辧之疾並脯鄂侯西伯聞之而竊嘆崇侯虎知之以告紂紂囚西伯羑里按周本紀崇侯虎譖西伯於殷紂曰西伯積善累徳諸侯皆向之將不利於帝帝紂乃囚西伯於羑里閎夭之徒患之乃求有莘氏美女驪戎之文馬有熊九駟他奇怪物因殷嬖臣費仲而獻之紂紂大悅曰此一物足以釋西伯況其多乎乃釋西伯賜之弓矢斧鉞使西伯得徵伐曰譖西伯者崇侯虎也西伯乃獻洛西之地以請紂去炮烙之刑紂許之西伯陰行善諸侯皆來決平於是虞芮之人有獄不能決乃如周入界耕者皆讓畔民俗皆讓長虞芮之人未見西伯皆﹠﹟相謂曰吾所爭周人所恥何往爲祗取辱耳遂還俱讓而去諸侯聞之曰西伯蓋受命之君明年伐犬戎明年伐密須明年敗耆國明年伐邘明年伐崇侯虎作丰邑按竹書紀年殷紂十九年西伯伐崇按通誌文王伐崇言曰崇侯虎蔑侮父兄不敬長老聽訟不矜制祿不均民力盡不得衣食予將徵之乃伐崇令無殺人無壞屋無塞井無伐木無掠六畜不如令者不赦三旬猶不降於是勒兵攻滅之

夏帝堯封禹爲夏伯按路史堯封禹髙密以處於櫟是爲有夏曰夏伯虞帝舜申命伯禹按路史帝舜有虞氏申命羣後遷伯禹夏賜姓姒氏益命以爲公

臯帝堯七十三載封陶於臯按路史小昊靑陽氏裔子取髙陽氏之女曰修生大業大業取少典氏女曰華生繇繇生馬喙忠信疏通刊而敏事漁於雷澤虞帝求旃以爲士師繇一振褐而不仁者遠乃立犴獄造科律聽獄執中爲虞之氏而天下無冤封之於臯是曰臯陶帝堯陶唐氏七十三載賞侯伯封偰注

世紀始封稷契臯陶褒進伯禹臯陶能刑舜封之臯按臯陶舜實舉之故封臯或以爲堯或以爲舜

按通鑑前編駱氏曰臯陶乃少昊之後初陶漁於雷澤虞舜求旃以爲士師造律執中封於臯爲臯陶陶之子封偃爲偃姓

梁帝堯封益於梁按書經舜典帝曰疇若予上下艸木鳥獸僉曰益哉帝曰兪咨益汝作朕虞益拜稽首讓於朱虎熊羆帝曰兪往哉汝諧按路史顓頊髙陽氏姬姓娶鄒屠氏鄒屠氏有女履龜不踐帝內之是生禹祖及夢八人蒼舒伯益檮演大臨龐江霆堅中容叔達是爲八凱伯益之字隤敳次居子族之三爲唐澤虞是爲百虫將軍佐禹治水封之於梁舜禪禹禹巽於益辭焉年過二百南梁大敖梁之析也帝舜有虞氏申命羣後益滌鴻奏庶鮮食於封之梁

呂帝堯封四嶽於有呂按國語周太子晉曰伯禹念前人之非度釐攺制量象物天地比類百則儀之於民而度之於羣生共工之從孫四嶽佐之髙髙下下疏川導滯鍾水丰物封崇九山決汨九川陂障九澤丰殖九藪汨越九原宅居九隩合通四海故天無伏陰地無散陽水無沈气火無災燀神無間行民無淫心時無逆數物無害生帥象禹之功度之於軌儀莫非嘉績克厭帝心皇天嘉之胙以天下賜姓曰姒氏曰有夏謂其能以嘉祉殷富生物也胙四嶽國命爲侯伯賜姓曰姜氏曰有呂謂其能爲禹股肱心膂以養物丰民人也按史記齊世家太公呂尙者東海上人其先祖嘗爲四嶽佐禹平水土甚有功虞夏之際封於呂或封於申姓姜氏夏商之時申呂或封枝庶子孫或爲庶人注徐廣曰呂在南陽宛縣西按路史炎帝戲戲生器器生巨及伯陵祝庸祝庸爲黃帝司徒居於江水生術囂兌首方顚是襲土壤生條及句龍句龍生垂及信垂生噎鳴是爲伯夷爲虞心呂且功於水封呂生歲十二泰嶽襲呂余列申許周初復泰嶽後於申曁申伯入卿而楚蝕其壤宣王開元舅申伯於謝呂侯爲穆王司寇訓夏贖刑後曰甫春秋初入於楚商周之際有呂渭字子牙居東海之濱文王見之遂成周業是爲太公望師尙父成王封之營陵曰齊伯夷次禹能禮於神爰封之呂按外紀戲生器器生祝融爲黃帝司徒祝融生術囂術囂生句龍爲顓頊后土能平九州辧土地之宜以教兆民後代祀之以配社句龍生垂垂爲堯共工實生伯夷封於呂爲舜四嶽其後呂尙佐周有功周封於齊周穆王五十一年命呂侯訓夏贖刑按書經呂刑

孔傳

呂侯見命爲天子司寇以穆王命作書訓暢夏禹贖刑之法更從輕以布告天下後爲甫侯故爲甫刑疏正義曰禮記書傳引此篇之言多稱爲甫

刑白故傳解之後爲甫侯故或稱甫刑知後爲甫侯者以詩大雅崧髙之篇宣王之詩云生甫及申揚之水爲平王之詩云不與我戍甫明子孫攺封爲甫侯不知因呂國攺爲甫名不知別封余國而爲甫號然子孫封甫穆王時未有甫名而稱爲甫刑者後人以子孫之國號名之也猶若叔虞初封於唐子孫封晉而史記稱爲晉世家然宣王以後攺呂爲甫鄭語史伯之言幽王之時也乃云申呂𨿽衰齊許猶在仍得有呂者以彼史伯論四嶽治水其齊許申呂是其後也因上申呂之文而云申呂𨿽衰呂卽甫也惟呂命王享國百年耄荒度作刑以詰四方王曰若古有訓蚩尢惟始作亂延及於平民罔不寇賊鴟義姦宄奪攘矯虔苗民弗用靈制以刑惟作五虐之刑曰法殺戮無辜爰始淫爲劓刵椓黥越玆麗刑並制罔差有辭民興胥漸泯泯棼棼罔中於信以覆詛盟虐威庶戮方告無辜於上上帝監民罔有馨香徳刑發聞惟腥皇帝哀矜庶戮之不辜報虐以威遏絕苗民無世在下乃命重黎絕地天通罔有降格羣後之逮在下明明棐常鰥寡無蓋皇帝淸問下民鰥寡有辭於苗徳威惟畏徳明惟明乃命三後卹功於民伯夷降典折民惟刑禹平水土主名山川稷降播種農殖嘉谷三後成功惟殷於民士制百姓於刑之中以教祗徳穆穆在上明明在下灼於四方罔不惟徳之勤故乃明於刑之中率乂於民棐彜典獄非訖於威惟訖於富敬忌罔有擇言在身惟克天徳自作元命配享在下王曰嗟四方司政典獄非爾惟作天牧今爾何監非時伯夷播刑之迪其今爾何懲惟時苗民匪察於獄之麗罔擇吉人觀於五刑之中惟時庶威奪貨斷制五刑以亂無辜上帝不蠲降咎於苗苗民無辭於罰乃絕厥世王曰嗚呼念之哉伯父伯兄仲叔季弟幼子童孫皆聽朕言庶有格命今爾罔不由慰日勤爾罔或戒不勤天齊於民俾我一日非終惟終在人爾尙敬逆天命以奉我一人𨿽畏勿畏𨿽休勿休惟敬五刑以成三徳一人有慶兆民賴之其寧惟永王曰吁來有邦有土告爾祥刑在今爾安百姓何擇非人何敬非刑何度非及兩造具備師聽五辭五辭簡孚正於五刑五刑不簡正於五罰五罰不服正於五過五過之疵惟官惟反惟內惟貨惟來其罪恆均其審克之五刑之疑有赦五罰之疑有赦其審克之簡孚有眾惟貌有稽無簡不聽具嚴天威墨辟疑赦其罰百鍰閱實其罪劓辟疑赦其罰惟倍閱實其罪剕辟疑赦其罰倍差閱實其罪宮辟疑赦其罰六百鍰閱實其罪大辟疑赦其罰千鍰閱實其罪墨罰之屬千劓罰之屬千剕罰之屬五百宮罰之屬三百大辟之罰其屬二百五刑之屬三千上下比罪無僭亂辭勿用不行惟察惟法其審克之上刑適輕下服下刑適重上服輕重諸罰有權刑罰世輕世重惟齊非齊有倫有要罰懲非死人極於病非佞折獄惟良折獄罔非在中察辭於差非從惟從哀敬折獄明啟刑書胥占咸庶中正其刑其罰其審克之獄成而孚輸而孚其刑上備有並兩刑王曰嗚呼敬之哉官伯族姓朕言多懼朕敬於刑有徳惟刑今天相民作配在下明淸於單辭民之亂罔不中聽獄之兩辭無或私家於獄之兩辭獄貨非寶惟府辜功報以庶尢永畏惟罰非天不中惟人在命天罰不極庶民罔有令政在於天下王曰嗚呼嗣孫今往何監非徳於民之中尙明聽之哉哲人惟刑無疆之辭屬於五極咸中有慶受王嘉師監於玆祥刑按史記周本紀穆王徵犬戎得四白狼四白鹿以歸自是荒服者不至諸侯有不睦者甫侯言於王作修刑辟注

鄭元曰書說云周穆王以甫侯爲相按竹書紀年五十一年作呂刑命甫侯於丰夷王二年蜀人呂人來獻瓊玉賓於河用介圭按竹書紀年云云

柏帝堯立柏城子臯爲諸侯按路史柏皇氏姓柏名芝是爲皇柏出搏日之陽駕六龍以木紀徳爲而不有應而不求立於正陽之南是爲皇人山其後爲柏柏常爲黃帝地官柏亮乂爲顓頊師柏昭爲帝嚳師堯治天下有柏成子臯立爲諸侯堯授舜舜授禹柏成子臯辭爲諸侯而耕逮周之世有柏冏爲太僕正又有柏﹠﹟氏柏常氏白﹠﹟氏注今蔡州西平古柏國春秋時柏子之封周惠王二十二年柏國睦於齊按春秋不書按左傳僖公五年楚斗榖於菟滅弦弦子奔黃於是江黃道柏方睦於齊皆弦姻也弦子恃之而不事楚又不設備故亡注

柏國汝南西平縣有柏亭

有虞氏一

邰帝舜褒賞勛爵益封后稷邰國始大按詩經大雅厥初生民時維姜嫄生民如何克禋克祀以弗無子履帝武敏歆攸介攸止載震載夙載生載育時維后稷誕彌厥月先生如達不拆不副無災無害以赫厥靈上帝不寧不康禋祀居然生子誕置之隘巷牛羊腓字之誕置之平林會伐平林誕置之寒冰鳥覆翼之鳥乃去矣后稷呱矣實覃實吁厥聲載路誕實匍匐克岐克嶷以就口食蓺之荏菽荏菽﹠﹟﹠﹟禾役穟穟麻麥瓜瓞唪唪誕后稷之穡有相之道茀厥丰艸種之黃茂實方實苞實種實褒實發實秀實堅實好實穎實栗卽有邰家室誕降嘉種維秬維秠維穈維恆之秬秠是獲是畝恆之穈是任是負以歸肇祀誕我祀如何或舂或揄或簸或蹂釋之叟叟烝之浮浮載謀載惟取蕭祭脂取羝以軷載燔載烈以興嗣歲卬盛於豆於豆於登其香始升上帝居歆胡臭亶時后稷肇祀庶無罪悔以迄於今傳

邰姜嫄之國也堯見天因邰而生后稷故封后稷於邰命使事天以顯神順天命耳箋以此成功

堯攺封於邰就其成國之家室無變更也疏

此邰

爲后稷之母家其國當自有君所以得封后稷者或時君絕滅或遷之他所也鄭以姜嫄之夫先爲二王之後是先有國故言攺封其封早晚亦無明文中候握河紀云堯卽政七十年受河圖其末云斯封稷契臯陶賜姓號注云或云七十二年斯此封三臣止言封號不道其時卽封此言成功蓋治水畢後地平天成之時也稷之功成實在堯世其封於邰必是堯之封矣故此箋及傳皆以爲堯周本紀云禹封棄於邰號曰后稷以後稷之號亦起舜時其言不可信也按商頌長髮篇傳疏中候握河紀云斯封稷契臯陶賜姓號是堯封之也考河命說舜之事云褒賜羣臣賞爵有功稷契臯陶益土地是舜益地爲大國也自殷以上大國百里按史記周本紀后稷母有邰氏女曰姜嫄

注正義曰邰天來反亦作漦同說文云邰炎帝之後姜姓封邰周棄外家姜嫄爲帝嚳元妃姜嫄出野見巨人迹心欣然說欲踐之踐之而身動如孕者居期而生子以爲不祥棄之隘巷馬牛過者皆辟不踐徙置之林中適會山林多人遷之而棄渠中冰上飛鳥以其翼覆薦之姜嫄以爲神遂收養長之初欲棄之因名曰棄棄爲兒時屹如巨人之志其遊戲好種樹麻菽麻菽美及爲成人遂好耕農相地之宜宜谷者稼穡焉民皆法則之帝堯聞之舉棄爲農師天下得其利有功帝舜曰棄黎民始饑爾后稷播時百谷封棄於邰號曰后稷別姓姬氏按路史帝嚳髙辛氏上妃有駘氏曰姜嫄淸靜專一而好稼穡衣帝衣履帝敏居期而生棄棄惟元子披頤象亢棄之每異嫄乃收之爰名曰棄而字之曰度辰性敷而仁戲惟稷黍長研耕稼爲唐天官及事虞夏以耕織爲本虞帝乃國之漦號后稷勤百谷而山死取姞人是生漦繭世濟其徳漦繭生叔均是代其父及稷播谷是爲田祖自商以來祀之世爲后稷夏帝癸二十二歲公劉卜國於豳按詩經大雅篤公劉匪居匪康乃埸乃疆乃積乃倉乃裹餱糧於橐於囊思輯用光弓矢斯張干戈戚揚爰方啟行篤公劉於胥斯原旣庶旣繁旣順乃宣而無永嘆陟則在巘復降在原何以舟之維玉及瑤鞞琫容刀篤公劉逝彼百泉瞻彼溥原乃陟南岡乃覯於京京師之野於時處處於時廬旅於時言言於時語語篤公劉於京斯依蹌蹌濟濟俾筵俾幾旣登乃依乃造其曹執豕於牢酌之用匏食之飲之君之宗之篤公劉旣溥旣長旣景乃岡相其陰陽觀其流泉其軍三單度其隰原徹田爲糧度其夕陽豳居允荒篤公劉於豳斯館涉渭爲亂取厲取鍜止基乃理爰眾爰有夾其皇澗﹠﹟其過澗止旅乃密芮鞫之卽朱注

召康公以成王將蒞政當戒以民事故詠公劉之事以告之按國語昔我先王世后稷官以服事虞夏及夏之衰棄稷弗務我先王不窋用失其官而自竄於戎狄之間不敢怠棄時序其徳纂修其緒修其訓典朝夕恪勤守以惇篤奉以忠信奕世載徳不忝前人按史記周本紀后稷之興在陶唐虞夏之際皆有令徳后稷卒子不窋立不窋末年夏后氏政衰去稷不務不窋以失其官而﹠﹟戎狄之間不窋卒子鞠立鞠卒子公劉立公劉𨿽在戎狄之間復修后稷之業務耕種相地宜自漆沮渡渭取材用行者有資居者有畜積民賴其慶百姓懷之多徙而保歸焉按漢書婁敬傳周之先自後稷堯封之邰積徳絫善十餘世公劉避桀居豳按通鑑前編夏后癸二十有二歲公劉遷國於豳公劉子慶節始國於豳按史記周本紀公劉子慶節立國於豳按路史公劉生慶節始國於邠商帝祖乙十祀命豳侯髙圉按史記周本紀慶節卒子皇僕立皇僕卒子羌弗立羌弗卒子毀隃立毀隃卒子公非立公非卒子髙圉立按竹書紀年祖乙十五年命邠侯髙圉按路史慶節生皇僕皇僕生弗差弗差生僞隃僞隃生公非公非生辟方辟方生髙圉髙圉能帥稷者周人報焉帝盤庚十九祀命豳侯亞圉按史記周本紀髙圉卒子亞圉立按竹書紀年盤庚十九年命邠侯亞圉按路史髙圉生侯牟侯牟生亞圉帝祖甲十三祀命豳侯組紺按史記周本紀亞圉卒子公叔祖類立按竹書紀年祖甲十三年命邠侯組紺按路史亞圉卒弟云都立生叔組紺是爲祖類帝小乙二十六祀亶父遷於岐山攺國號周按詩經大雅﹠﹟篇﹠﹟﹠﹟瓜瓞民之初生自土沮漆古公亶父陶復陶穴未有家室古公亶父來朝走馬率西水滸至於岐下爰及姜女聿來胥宇周原膴膴菫荼如飴爰始爰謀爰契我龜曰止曰時築室於玆乃慰乃止乃左乃右乃疆乃理乃宣乃畝自西䢐東周爰執事乃召司空乃召司徒俾立室家其繩則直縮版以載作廟翼翼救之陾陾度之薨薨築之登登削屢馮馮百堵皆興鼛鼓弗勝乃立臯門臯門有伉乃立應門應門將將乃立冢土戎醜攸行肆不殄厥慍亦不隕厥問柞棫拔矣行道兌矣混夷駾矣維其喙矣虞芮質厥成文王蹶厥生予曰有疏附予曰有先後予曰有奔奏予曰有禦侮朱

注此周公戒成王之詩追述太王始遷岐周以開王業而文王因之以受天命也按皇矣篇皇矣上帝臨下有赫監觀四方求民之莫維此二國其政不獲維彼四國爰究爰度上帝耆之憎其式廓乃眷西顧此維與宅作之屏之其災其翳修之平之其灌其栵啟之辟之其檉其椐攘之剔之其其柘帝遷明徳串夷載路天立厥配受命旣固帝省其山柞棫斯拔松柏斯兌帝作邦作對自大伯王季維此王季因心則友則友其兄則篤其慶載錫之光受祿無喪奄有四方維此王季帝度其心貊其徳音其徳克明克明克類克長克君王此大邦克順克比比於文王其徳靡悔旣受帝祉施於孫子朱注

此敍太王太伯王季之徳按史記周本紀公叔祖類卒子古公亶父立古公亶父復修后稷公劉之業積徳行義國人皆戴之燻育戎狄攻之欲得財物予之已復攻欲得地與民民皆怒欲戰古公曰有民立君將以利之今戎狄所爲攻戰以吾地與民民之在我與其在彼何異民欲以我故戰殺人父子而君之予不忍爲乃與私屬遂去豳渡漆沮逾梁山止於岐下豳人舉國扶老攜幼盡復歸古公於岐下及他旁國聞古公仁亦多歸之於是古公乃貶戎狄之俗而營築城郭室屋而邑別居之作五官有司民皆歌樂之頌其徳按吳越春秋古公去邠處岐周居三月成城郭一年成邑二年成都而民五倍其初按竹書紀年武乙元年邠遷於岐周三年命周公亶父賜以岐邑按路史泰公生亶父是爲古公泰王避燻育居岐陽實始剪商按通鑑前編小乙二十六祀古公亶父自邠遷於岐攺國號曰周帝武丁四十一祀周亶父生子季歷按史記周本紀古公有長子曰太伯次曰虞仲太姜生少子季歷按路史古公復娶於駘曰泰姜生泰伯仲雍季歷按通鑑前編殷王髙宗武丁四十有一祀周古公亶父生子季歷帝祖甲二十八祀姬昌生亶父薨季歷嗣位按詩經大雅摰仲氏任自彼殷商來嫁於周曰嬪於京乃及王季維徳之行太任有身生此文王維此文王小心翼翼昭事上帝聿懷多福厥徳不回以受方國按史記周本紀季歷娶太任生昌有聖瑞古公曰我世當有興者其在昌乎長子泰伯虞仲知古公欲立季歷以傳昌乃二人亡如荊蠻文身斷髮以讓季歷古公卒季歷立是爲公季公季修古公遺道篤於行義諸侯順之按竹書紀年武乙二十一年周公亶父薨按吳越春秋古公三子長曰太伯次曰仲雍一名虞仲少曰季歷季歷娶太任生子昌古公知昌欲傳國以及昌曰興王者其在昌乎太伯仲雍望風知指古公病二人托名采藥於衡山遂之荊蠻國民君事之號爲勾吳古公病將卒令季歷讓國於太伯而三讓不受故云太伯三以天下讓按通鑑前編殷王祖甲二十有八祀周世子季歷生子昌周古公亶父薨少子季歷嗣立帝武乙二十四祀周師伐程戰於畢克之按竹書紀年云云帝武乙三十祀周師伐義渠乃獲其君以歸按竹書紀年云云帝武乙三十四祀周公季歷來朝王賜地三十里玉十﹠﹟馬十匹按竹書紀年云云帝武乙三十五祀周公季歷伐西落鬼戎按竹書紀年云云帝太丁二祀周伐燕京之戎按竹書紀年太丁二年周公季歷伐燕京之戎敗績按文丁卽太丁

按通鑑前編太丁二祀周公季歷伐燕京之戎帝乙元祀命周公季歷爲牧師又命爲侯伯按竹書紀年文丁四年周公季歷伐余無之戎克之命爲牧師七年周公季歷伐始呼之戎克之按通鑑前編殷王帝乙元祀周公季歷伐余無之戎受王命爲牧師周公季歷伐始呼翳徒之戎王賜之圭瓚秬鬯爲侯伯帝乙七祀周公季歷薨子昌嗣按史記周本紀公季卒子昌立是爲西伯西伯曰文王遵后稷公劉之業則古公公季之法篤仁敬老慈少禮下賢者日中不暇食以待士士以此多歸之伯夷叔齊在孤竹聞西伯善養老盍往歸之太顚閎夭散宜生鬻子辛甲大夫之徒皆往歸之按竹書紀年文丁十一年周公季歷伐翳徒之戎獲其三大夫來獻王殺季歷注

王嘉季歷伐戎之功錫之圭瓚秬鬯九命爲伯旣而執諸塞庫季歷遂困而死世因謂文丁殺季歷按竹書紀年上二則皆作文丁時事今以通鑑爲主仍兩存之按通鑑前編帝乙七祀周公季歷薨世子昌嗣注按世本自不窋公劉至季歷已有十七世史記拘於十五王文始平之之數遂謂后稷之子爲不窋曾孫爲公劉前旣缺代又自公非已後缺四世不書皇甫氏不得其說遂以四世爲字而組紺又自有四名獨索隱覺其非而不明辧路史已明辧而不斷十五王之說今按公劉之世云周道之興自此而始京師之名亦始此國語十五王之說自公劉數至文王耳然又安知非祖功宗徳之云周世世修徳賢聖之君十五作而至於文王乎帝乙十二祀周西伯治岐周發政施仁鳳凰鳴於岐山按通鑑前編云云帝乙十五祀岐周地震按通鑑前編云云

注通誌曰文王卽位之八年六月寢疾五日而地震東西南北不出郊圻有司曰地震爲人主也羣臣皆恐欲跅其城以移之文王曰天之見妖以罰有罪我若有罪若何逃罰率徳攺行其可免乎於是謹其禮秩皮革以交諸侯飭其辭令幣帛以禮俊士頒其爵級田疇以賞有功未幾疾愈帝乙二十三祀西伯昌生子發按詩經大雅天監在下有命旣集文王初載天作之合在洽之陽在渭之涘文王嘉止大邦有子大邦有子俔天之妹文定厥祥親迎於渭造舟爲梁不顯其光有命自天命此文王於周於京纘女維莘長子維行篤生武王保右命爾燮伐大商按通鑑前編帝乙二十三祀周西伯昌生子發目通誌曰太姒號文母文王治外文母治內文王之業賴文母之助爲多太姒生十子長伯邑考次武王發次管叔鮮次周公旦次蔡叔度次曹叔振鐸次郕叔武次霍叔處次康叔封季曰聃季載又有滕毛郜雍畢原丰郇八國皆文王子也大紀曰昌爲世子娶於有莘氏曰太姒太姒不妒忌而西伯有內行此徳政之所以流行而風化之所以大興也帝乙二十四祀命西伯昌拒昆夷備玁狁按通鑑前編云云

目衛氏詩序曰文王之時西有昆夷之患北有玁狁之難以天子之命命將帥遣戍役以守衛中國帝辛元祀王卽位居殷命九侯周侯邘侯按竹書紀年云云帝辛六祀西伯初禴於畢按竹書紀年云云帝辛十一祀囚西伯於羑里按史記殷本紀紂以西伯昌九侯鄂侯爲三公九侯有好女入之紂九侯女不﹠﹟淫紂怒殺之而醢九侯鄂侯爭之彊辧之疾並脯鄂侯西伯昌聞之竊嘆崇侯知之以告紂紂囚西伯羑里按周本紀崇侯虎譖西伯於殷紂曰西伯積善累徳諸侯皆向之將不利於帝帝紂乃囚西伯於羑里按竹書紀年帝辛二十一年春正月諸侯朝周伯夷叔齊自孤竹歸於周二十三年囚西伯於羑里按通鑑前編帝辛十有一祀醢九侯鄂侯諫脯之囚西伯於羑里帝辛十二祀周西伯演易於羑里按通鑑前編云云帝辛十三祀釋西伯西伯獻地除刑因命專徵伐按史記殷本紀西伯之臣閎夭之徒求美女奇物善馬以獻紂紂乃赦西伯西伯出而獻洛西之地以請除炮烙之刑紂乃許之賜弓矢斧鉞使得徵伐爲西伯按周本紀紂囚西伯於羑里閎夭之徒患之乃求有莘氏美女驪戎之文馬有熊九駟他奇怪物因殷嬖臣費仲而獻之紂紂大說曰此一物足以釋西伯況其多乎乃赦西伯賜之弓矢斧鉞使西伯得徵伐曰譖西伯者崇侯虎也西伯乃獻洛西之地以請紂去炮烙之刑紂許之按竹書紀年帝辛二十九年釋西伯諸侯逆西伯歸於程按通鑑前編帝辛十有三祀釋西伯西伯因獻洛西之地請除炮烙之刑從之遂賜西伯弓矢鈇鉞使得專徵伐目

大紀曰周之臣子日夜憂懼謀救其君父者無所不至竭國中珍寶良馬使閎夭太顚來獻諸侯憂懼入見請昌蓋是時西有昆夷之患北有玁狁之難紂乃召昌釋之因獻洛西之地請除炮烙之刑紂大喜許之賜之弓矢鈇鉞使專徵伐爲西方諸侯伯帝辛十四祀虞芮質成於周按史記周本紀西伯陰行善諸侯皆來決平於是虞芮之人有獄不能決乃如周入界耕者皆讓畔民俗皆讓長虞芮之人未見西伯皆﹠﹟相謂曰西伯蓋受命之君按通鑑前編帝辛十有四祀虞芮質成於周

目詩傳曰虞芮之君相與爭田久而不平乃相與朝周入其境則耕者讓畔行者讓路入其邑男女異路班白者不提挈入其朝士讓爲大夫大夫讓爲卿二國之君感而相謂曰我等小人不可以履君子之庭乃相讓以其所爭之田爲閒田而退天下聞之而歸者四十餘國帝辛十五祀西伯伐犬戎得呂尙爲師按史記齊太公世家太公望呂尙者東海上人其先祖嘗爲四嶽佐禹平水土甚有功虞夏之際封於呂或封於申姓姜氏從其封姓故曰呂尙呂尙蓋嘗窮困年老矣以漁釣姦周西伯西伯將出獵卜之曰所獲非龍非﹠﹟非虎非羆所獲乃霸王之輔於是周西伯獵果遇太公於渭之陽與語大說曰自吾先君太公曰當有聖人適周周以興子眞是耶吾太公望子久矣故號之曰太公望載與俱歸立爲師或曰太公博聞嘗事紂紂無道去之遊說諸侯無所遇而卒西歸周西伯或曰呂尙處士隱海濱周西伯拘羑里散宜生閎夭素知而招呂尙呂尙亦曰吾聞西伯賢又善養老盍往焉三人者爲西伯求美女奇物獻之於紂以贖西伯西伯得以出反國言呂尙所以事周𨿽異要之爲文武師周西伯昌之脫羑里歸呂尙陰謀修徳以傾政其事多兵權與奇計故後世之言兵及周之陰權皆宗太公爲本謀周西伯政平及斷虞芮之訟而詩人稱西伯受命曰文王伐崇密須犬夷大作丰邑天下三分其二歸周者太公之謀計居多按竹書紀年帝辛三十一年西伯治兵於畢得呂尙以爲師按通鑑前編帝辛十五祀周西伯得呂尙立爲師帝辛十六祀西伯伐密須遂都於程按詩經大雅帝謂文王無然畔援無然歆羨誕先登於岸密人不恭敢距大邦侵阮䢐共王赫斯怒爰整其旅以按䢐旅以篤周祜以對於天下依其在京侵自阮疆陟我髙岡無矢我陵我陵我阿無飲我泉我泉我池度其鮮原居岐之陽在渭之將萬邦之方下民之王按汲冢周書大匡解維周王宅程三年遭天之大荒作大匡以詔牧其方三州之侯咸率王乃召冢卿三老三吏大夫百執事之人朝於大庭問罷病之故政事之失刑罰之戾哀樂之尢賓客之盛用度之費及關市之徵山林之匱田宅之荒溝渠之害怠墮之過驕頑之虐水旱之災曰不谷不徳政事不時國家罷病不能胥匡二三子尙助不谷官考厥職鄕問其人因其耆老及其總害愼問其故無隱乃情及某日以告於廟有不用命有常不赦王旣發命入食不舉百官質方闕不食饔及期日質明王麻衣以朝朝中無采衣官考其職鄕問其利因謀其災旁匡於眾無敢有違詰退驕頑方收不服愼惟怠墯什伍相保動勸遊居事節時茂農夫任戶戶盡夫出農廩分鄕鄕命受糧程課物徵躬競比藏藏不粥糴糴不加均賦灑其幣鄕正保貸成年不償信誠匡助以輔殖財財殖足食克賦爲徵數口以食食均有賦外食不贍開關通糧糧窮不轉孤寡不廢滯不轉畱戍城不畱闕足以守出旅分均馳車送逝旦夕運糧於是告四方遊旅旁生忻通津濟道宿所至如歸幣租輕乃作母以行其子易資貴賤以均遊旅使無滯無粥熟無室市權內外以立均無蚤暮閭次均行眾從積而勿闕以罰助均無使之窮平均無乏利民不淫無播蔬無食種以數度多少省用祈而不賓祭服漱不制車不雕飾人不食肉畜不食穀國不鄕射樂不墻合墻屋有補無作資農不敗務非公卿不賓賓不過具哭不畱日登降一等庶人不獨葬伍有植送往迎來亦如之有不用命有常不違程典解維三月旣生魄文王合六州之侯奉勤於商商王用宗讒震怒無疆諸侯不娛逆諸文王文王弗忍乃作程典以命三忠曰助余體民無小不敬如毛在躬拔之痛無不省政失患作作而無備死亡不誡誡在往事備必愼備思地思地愼制思制愼人思人愼徳徳開開乃無患愼徳必躬恕恕以明徳徳當天而愼下下爲上貸力競以讓讓徳乃行愼下必翼上上中立而下比爭省和而順愼同攜乃爭和乃比比事無政無政無選無選民乃頑頑乃害上故選官以明訓頑民乃順愼守其教小大有度以備災寇協其三族固其四援明其伍侯習其武誡依其山川通其舟車利其守務士大夫不雜於工商士之子不知義不可以長幼工不族居不足以給官族不鄕別不可以入惠爲上不明爲下不順無醜輕其行多其愚不習愼地必爲之圖以舉其物物其善惡度其髙下利其陂溝愛其農時修其等列務其土實差其施賦設得其宜宜協其務務應其趣愼用必愛工攻其材商通其材百物鳥獸魚鱉無不順時生穡省用不濫其度津不行火藪林不伐牛羊不盡齒不屠土勸不極美美不害用用乃思愼闕備不敬不意多闕

用寡立親用勝懷遠遠格而邇安於安思危於始思終於邇思備於遠思近於老思行不備無違嚴戒按竹書紀年帝辛三十二年五星聚於房有赤鳥集於周社密人侵阮西伯帥師伐密三十三年密人降於周師遂遷於程王錫命西伯得專徵伐按路史季歷居程古公屬焉季歷再世而興周文王因之按通鑑前編帝辛十有六祀西伯伐密須遂都於程目通誌曰初文王問太公孰可伐太公曰密須管叔曰其君彊明伐之不可太公曰先王伐逆不伐順伐險不伐易遂自阮䢐共而及密須密須之人自縛其君而歸帝辛十七祀西伯伐耆按通鑑前編云云帝辛十八祀西伯伐邘按通鑑前編云云帝辛十九祀西伯伐崇徙都於丰作靈臺按詩經大雅皇矣篇帝謂文王予懷明徳不大聲以色不長夏以革不識不知順帝之則帝謂文王詢爾仇方同爾兄弟以爾鉤援與爾臨衝以伐崇墉臨衝閒閒崇墉言言執訊連連攸馘安安是類是禡是致是附四方以無侮臨衝茀茀崇墉仡仡是伐是肆是絕是忽四方以無拂按靈臺篇經始靈臺經之營之庶民攻之不日成之經始勿亟庶民子來王在靈囿鹿攸伏鹿濯濯白鳥翯翯王在靈沼於牣魚躍虡業維樅賁鼓維鏞於論鼓鐘於樂辟廱於論鼓鐘於樂辟廱鼉鼓逢逢瞍奏公大

全丰城朱氏曰言辟廱之教育而必言其樂之和者以見鼓舞作興之有其術也按文王有聲篇文王受命有此武功旣伐於崇作邑於丰文王烝哉築城伊淢作丰伊匹匪棘其欲遹追來孝王后烝哉王公伊濯維丰之垣四方攸同王后維翰王后烝哉丰水東注維禹之績四方攸同皇王維辟皇王烝哉朱

注丰卽崇國之地文王營丰邑之城因舊溝爲限而築之其作邑居亦稱其城而不侈大按左傳文王聞崇徳亂而伐之軍三旬而不降退修政教而復伐之因壘而降按史記周本紀虞芮如周之明年伐犬戎明年伐密須明年敗耆國殷之祖伊聞之懼以告帝紂紂曰不有天命乎是何能爲明年伐邘明年伐崇侯虎而作丰邑自岐下而徙都丰明年西伯崩太子發立是爲武王按竹書紀年帝辛三十四年周師取耆及邘遂伐崇崇人降冬十二月昆夷侵周三十五年周大饑西伯自程遷於丰三十六年春正月諸侯朝於周遂伐昆夷西伯使世子發營鎬三十七年周作辟雍三十九年大夫辛甲出奔周四十年周作靈臺王使膠鬲求玉於周按通鑑前編帝辛十有九祀西伯伐崇因作丰邑徙都之周西伯立靈臺目

禮疏曰文王立靈臺於時年九十六也帝辛二十祀西伯昌薨子發立按竹書紀年帝辛四十一年春三月西伯昌薨按通鑑前編帝辛二十祀西伯昌薨世子發嗣立目大紀曰西伯寢疾謂世子曰見善勿怠時至勿疑去非勿處此三者道之所以止也世子再拜受教西伯薨葬於畢帝辛

祀西伯發作辟廱於鎬按詩經大雅文王有聲篇鎬京辟廱自西自東自南自北無思不服皇王烝哉朱

注鎬京武王所營也在丰水東去丰邑二十五里張子曰周家自后稷居邰公劉居豳太王邑岐而文王則遷於丰至武王又居於鎬當是時民之歸者日眾其地有不能容不得不遷也靈臺辟廱文王之學也鎬京辟廱武王之學也至此始爲天子之學矣此言武王徙居鎬京講學行禮而天下自服也考卜維王宅是鎬京維龜正之武王成之武王烝哉朱注

宅居正決也成之作邑居也帝辛二十七祀周西伯發生元子誦按通鑑前編云云

目大紀曰西伯納呂尙之女曰邑姜爲妃邑姜賢立未嘗倚坐未嘗倨怒未嘗厲是年生子誦帝辛三十一祀西伯東觀兵戡黎按書經西伯旣戡黎祖伊恐奔告於王曰天子天旣訖我殷命格人元龜罔敢知吉非先王不相我後人惟王淫戲用自絕故天棄我不有康食不虞天性不迪率典今我民罔弗欲喪曰天曷不降威大命不摯今王其如臺王曰嗚呼我生不有命在天祖伊反曰嗚呼乃罪多參在上乃能責命於天殷之卽喪指乃功不無戮於爾邦按通鑑前編帝辛三十有一祀周西伯東觀兵戡黎商亡武王十三年伐商王辛遂有天下按書經泰誓惟十有三年春大會於孟津按史記周本紀武王卽位太公望爲師周公旦爲輔召公畢公之徒左右王師修文王緒業九年武王上祭於畢東觀兵至於盟津爲文王木主載以車中軍武王自稱太子發言奉文王以伐不敢自專乃告司馬司徒司空諸節齊栗信哉予無知以先祖有徳臣小子受先功畢力賞罰以定其功遂興師師尙父號曰總爾眾庶與爾舟楫後至者斬武王渡河中流白魚躍入王舟中武王俯取以祭旣渡有火自上復於下至於王屋流爲烏其色赤其聲魄云是時諸侯不期而會盟津者八百諸侯諸侯皆曰紂可伐矣武王曰女未知天命未可也乃還師歸居二年聞紂昏亂暴虐滋甚殺王子比干囚箕子太師疵少師彊抱其樂器而﹠﹟周於是武王徧告諸侯曰殷有重罪不可以不畢伐乃遵文王遂率戎車三百乘虎賁三千人甲士四萬五千人以東伐紂十一年十二月戊午師畢渡盟津諸侯咸會曰孳孳無怠武王乃作泰誓告於眾庶二月甲子昧爽武王朝至於商郊牧野乃誓武王左杖黃鉞右秉白旄以麾誓已諸侯兵會者車四千乘陳師牧野帝紂聞武王來亦發兵七十萬人距武王武王使師尙父與百夫致師以大卒馳帝紂師紂師𨿽眾皆無戰之心心欲武王亟入紂師皆倒兵以戰以開武王武王馳之紂兵皆﹠﹟畔紂紂走反入登於鹿臺之上蒙衣其珠玉自燔於火而死勛爵部匯考十二

有虞氏二

商帝舜褒賞勛爵益封契而商國始大按詩經商頌元鳥篇天命元鳥降而生商

箋鳦遺卵娀氏之女簡狄吞之而生契爲堯司徒有功封商堯知其後將興又錫其姓焉按長髮篇浚哲維商長髮其祥洪水芒芒禹敷下土方外大國是疆幅隕旣長有娀方將帝立子生商箋帝黑帝也禹敷下土之時有娀氏之國亦始廣大有女簡狄吞鳦卵而生契堯封之於商元王桓撥受小國是達受大國是達率履不越遂視旣發傳

始堯封之商爲小國舜之末年乃益其土地爲大國皆能達其教令疏知堯封爲小國舜益爲大

國者中候握河紀說堯云斯封稷契臯陶賜姓號是堯封之也考河命說舜之事云褒賜羣臣賞爵有功稷契臯陶益土地是舜益地爲大國也自殷以上大國百里按史記殷本紀殷契母曰簡狄有娀氏之女爲帝嚳次妃三人行浴見元鳥墮其卵簡狄取吞之因孕生契契長而佐禹治水有功帝舜乃命契曰百姓不親五品不訓汝爲司徒而敬敷五教在寬封於商賜姓子氏按路史帝嚳髙辛氏次妃有娀氏曰簡狄生契也聰明而仁堯命司徒使布五教而民輯及虞不廢是以受商賜姓子氏商人謂之元王子昭明居砥石生相土克承商業始居商丘出長諸侯威武烈烈至孫冥爲司空世事虞夏十有二世而湯遂興注

所封乃華陰鄭縣有欒都城故潘邑也世本謂契居蕃是矣中候握河紀云契皆堯封長髮箋云堯小封舜末年益爲大妄也夏帝相十五歲商侯相土作乘馬遂遷於商丘按竹書紀年云云按路史越在先時閼伯火正實事唐虞禹更以相土居之商虛入爲王官出長諸侯有勤於民以食於味帝少康十一歲使商侯冥治河按竹書紀年云云帝杼十三歲商侯冥死於河按竹書紀年云云按史記殷本紀注宋忠曰冥爲司空勤其官事死於水中殷人郊之帝芒三十三歲商侯遷於殷按竹書紀年云云帝泄十二歲殷侯子亥賓於有易有易殺而放之按竹書紀年云云帝泄十六歲殷侯微以河伯之師伐有易殺其君綿臣按竹書紀年云云

注殷侯子亥賓於有易而淫焉有易之君綿臣殺而放之故殷上甲微假師於河伯以伐有易滅之遂殺其君綿臣中葉衰而上甲微復興故殷人報焉帝孔甲三十七歲商主癸生子履按通鑑前編云云

注帝王世紀曰主癸之妃扶都見白气貫月而生湯帝癸二十一歲商師徵有洛克之遂徵荊荊降按竹書紀年云云帝癸三十五歲商主癸薨子履嗣位按史記殷本紀契興於唐虞大禹之際功業著於百姓百姓以平契卒子昭明立昭明卒子相土立相土卒子昌若立昌若卒子曹圉立曹圉卒子冥立冥卒子振立振卒子微立微卒子報丁立報丁卒子報乙立報乙卒子報丙立報丙卒子主壬立主壬卒子主癸立主癸卒子天乙立是爲成湯自契至湯八遷湯始居亳從先王居作帝誥注

孔安國曰契父帝嚳居亳湯自商丘遷焉故曰從先王居按竹書紀年夏桀三十五年商侯履遷於亳按通鑑前編後癸三十有五歲商主癸薨子履嗣位始居亳帝癸三十六歲湯徵葛按史記殷本紀湯徵諸侯葛伯不祀湯始伐之按通鑑前編後癸三十六歲商湯始用師徵葛帝癸三十七歲商湯聘伊尹於有莘進於夏桀按史記殷本紀湯曰予有言人視水見形視民知治不伊尹曰明哉言能聽道乃進君國子民爲善者皆在王宮勉哉勉哉湯曰女不能敬命予大罰殛之無有攸赦作湯徵伊尹名阿衡阿衡欲幹湯而無由乃爲有莘氏媵臣負俎鼎以滋味說湯致於王道或曰伊尹處士湯使人聘迎之五反然後肯往從湯言素王及九主之事湯舉任以國政伊尹去湯適夏按通鑑前編後癸三十有七歲商湯遣使以幣聘伊尹於有莘進伊尹於夏王桀帝癸四十歲伊尹復歸湯按史記殷本紀伊尹去湯適夏旣醜有夏復歸於亳入自北門遇女鳩女房作女鳩女房按新序桀作瑤臺罷民力殫民財爲酒池糟堤縱靡靡之樂一鼓而牛飲者三千人羣臣相持歌曰江水沛沛兮舟﹠﹟敗兮我王廢兮趨歸薄兮藩亦大兮又曰樂兮樂兮四牡蹺兮六轡沃兮去不善而從善何不樂兮伊尹知天命之去舉觴而告桀曰君王不聽臣之言亡無日矣桀拍然而作啞然而笑曰子何妖言吾有天下如天之有日也曰有亡乎日亡吾乃亡耳於是尹接履而趨遂適商就湯湯立爲相故伊尹去夏歸亳商王而夏亡按通鑑前編後癸四十歲伊尹復歸於亳帝癸四十二歲囚湯於夏臺旣而釋之按竹書紀年夏桀二十二年商侯履來朝命囚履於夏臺二十三年釋商侯履諸侯遂賓於商接通鑑前編夏桀四十有二歲夏王桀囚商湯於夏臺旣而釋之帝癸五十一歲太史令終古出奔商按通鑑前編云云

注淮南子曰夏之將亡太史令終古先奔於商三年而夏桀乃亡大紀曰夏桀鑿池爲夜宮男女雜處三旬不朝太史令終古執其圖法泣諫不聽終古出奔商帝癸五十三歲商湯伐夏桀放之南巢遂有天下按史記殷本紀湯出見野張网四面祝曰自天下四方皆入吾网湯曰噫嘻盡之矣乃去其三面祝曰欲左左欲右右不用命乃入吾网諸侯聞之曰湯徳至矣及禽獸當是時夏桀爲虐政淫荒而諸侯昆吾氏爲亂湯乃興師率諸侯伊尹從湯湯自把鉞以伐昆吾遂伐桀作湯誓號曰武王桀敗於有娀之墟桀奔於鳴條夏師敗績湯遂伐三俘厥寶玉義伯仲伯作典寶湯旣勝夏欲遷其社不可作夏社伊尹報於是諸侯心服湯乃踐天子位平定海內按竹書紀年夏桀二十六年商滅溫二十八年昆吾氏伐商商會諸侯於景亳遂徵韋商師取韋遂徵顧太史令終古出奔商二十九年商師取顧三日並出費伯昌出奔商商師徵昆吾三十一年商自陑徵夏邑克昆吾大雷雨戰於鳴條夏師敗績桀出奔三朡商師徵三朡戰於郕獲桀於焦門放之於南巢按通鑑前編後癸五十有二歲爲商湯十有七祀商王成湯十有八祀王誓師伐夏桀放之於南巢

資帝舜封黃帝之後於資按路史有虞氏作封黃帝之後一十有九侯伯其得資者爲資氏氏

﹠﹟帝舜封黃帝之後於﹠﹟按路史有虞氏作封黃帝之後一十有九侯伯其得﹠﹟者爲﹠﹟氏輔氏

﹠﹟

虔帝舜封黃帝之後於虔按路史有虞氏作封黃帝之後一十有九侯伯其得虔者爲虔氏

寇帝舜封黃帝之後於寇按路史有虞氏作封黃帝之後一十有九侯伯其得寇者爲寇氏口引氏劉氏

酈帝舜封黃帝之後於酈按路史有虞氏作封黃帝之後一十有九侯伯國於酈者爲酈氏儷氏食其氏侍其氏臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔後各以國命氏注

按史記匽姓臯陶後莊帝母匽氏國潛夫論偃姓有舒庸舒鳩舒龍舒共止酈謠參會六阮棐髙髙卽臯也偃或作優誤按酈路史作黃帝後又以爲臯陶後故附錄於此

翟帝舜封黃帝之後於翟按路史有虞氏作封黃帝之後一十有九侯伯國於翟者爲翟氏糴氏狄氏

詹帝舜封黃帝之後於詹按路史有虞氏作封黃帝之後一十有九侯伯國於詹者爲詹氏

葛黃帝之後自詹移葛按路史有虞氏作封黃帝之後一十有九侯伯國於詹者爲詹氏自詹移葛則爲葛氏詹葛氏注

葛伯爵

鬷帝舜封飂叔安裔子於鬷按左傳昭公二十九年秋龍見於絳郊魏獻子問於蔡墨曰吾聞之虫莫知於龍以其不生得也謂之知信乎對曰人實不知非龍實知古者畜龍故國有豢龍氏有禦龍氏獻子曰是二氏者吾亦聞之而不知其故是何謂也對曰昔有飂叔安有裔子曰董父實甚好龍能求其耆欲以飲食之龍多歸之乃擾畜龍以服事帝舜帝賜之姓曰董氏曰豢龍封諸鬷川鬷夷氏其後也故帝舜氏世有畜龍及有夏孔甲擾於有帝帝賜之乘龍河漢各二各有雌雄孔甲不能食而未獲豢龍氏有陶唐氏旣衰其後有劉累學擾龍於豢龍氏以事孔甲能飲食之夏后嘉之賜氏曰禦龍以更豕韋之後龍一雌死潛醢以食夏后夏后饗之旣而使求之懼而遷於魯縣範氏其後也獻子曰今何故無之對曰夫物物有其官官修其方朝夕思之一日失職則死及之失官不食官宿其業其物乃至若泯棄之物乃坻伏﹠﹟湮不育故有五行之官是謂五官實列受氏姓封爲上公祀爲貴神社稷五祀是尊是奉木正曰句芒火正曰祝融金正曰蓐收水正曰元冥土正曰后土龍水物也水官棄矣故龍不生得注

飂古國也叔安其君名豢龍官名官有世功則以官氏鬷水上夷皆董姓更代也以劉累代彭姓之豕韋累尋遷魯縣豕韋復國至商而滅累之後世復承其國爲豕韋氏在襄二十四年不能致龍故懼遷魯縣自貶退也疏正義曰傳言以更豕韋

之後則豕韋是舊國廢其君以劉累代之鄭語云祝融之後八姓大彭豕韋爲商伯矣又云彭姓彭祖豕韋則商滅之矣如彼文豕韋之國至商乃滅於夏王孔甲之時彭姓豕韋未全滅也又下云劉累懼而遷於魯縣明是累遷之後豕韋復國至商乃滅耳襄二十四年傳範宣子自言其祖在夏爲禦龍氏在商爲豕韋氏則劉累子孫復封豕韋杜迹其事知累後世更復其國爲豕韋氏也按國語鄭史伯對桓公曰祝融能昭顯天地之光明以生柔嘉材者也其後八姓於周未有侯伯佐制物於前代者昆吾爲夏伯矣大彭豕韋爲商伯矣當周未有己姓昆吾蘇顧溫董董姓鬷夷豢龍則夏滅之矣彭姓彭祖豕韋諸稽則商滅之矣禿姓舟人則周滅之矣妘姓鄶路逼陽曹姓鄒莒皆爲采衛或在王室或在夷翟莫之數也而又無令聞必不興矣斟姓無後融之興者其在羋姓乎注

大彭陸終第三子曰籛爲彭姓封於大彭謂之彭祖豕韋彭姓之別封於豕韋者殷衰二國相繼爲商伯其後世失道殷復興而滅之鬷董姓己姓之別受氏爲國者飂叔安之裔子曰董父以擾龍服事帝舜賜姓曰董氏曰豢龍封之鬷川當夏之興別封鬷夷於孔甲前而滅矣按路史帝顓頊髙陽氏姬姓取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連樊爲己姓封昆吾昆吾爲夏伯主其後裔自臧而無譐與桀同滅顧溫蘇扈廖董諸斟祝產皆己分也廖有叔安異封於董董甫以豢龍事虞封於鬷川別爲鬷夷更爲關龍廖董關龍則夏滅之鬷則商滅之

豢龍鬷之別封爲豢龍按史記夏本紀帝孔甲好方鬼神事淫亂夏后氏徳衰諸侯畔之天降龍二有雌雄孔甲不能食未得豢龍氏陶唐旣衰其後有劉累學擾龍於豢龍氏以事孔甲孔甲賜之姓曰禦龍氏受豕韋之後龍一雌死以食夏后夏后使求懼而遷去注

賈逵曰劉累之後至商不絕以代豕韋之後祝融之後封於豕韋殷武丁滅之以劉累之後代之按路史帝顓頊髙陽氏姬姓取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連樊爲己姓封昆吾昆吾爲夏伯主其後裔自臧而無譐與桀同滅顧溫蘇扈廖董諸斟祝產皆己分也廖有叔安異封於董董甫以豢龍事虞封於鬷川別爲鬷夷更爲關龍廖董關龍則夏滅之鬷則商滅之

防風氏汪芒氏之君在虞夏爲防風氏按家語吳伐越隳會稽獲巨骨一節專車焉吳子使來聘於魯且問之孔子命使者曰無以吾命也賓旣將事乃發幣於大夫及孔子孔子爵之旣徹俎而燕客執骨而問曰敢問骨何如爲大孔子曰丘聞昔禹致羣臣於會稽之山防風氏後至禹殺而戮之其骨專車焉此爲大矣客曰敢問誰守爲神孔子曰山川之靈足以紀綱天下者其守爲神社稷之守爲公侯山川之祀爲諸侯皆屬於王客曰防風氏何守孔子曰汪芒氏之君守封嵎者也爲漆姓在虞夏爲防風氏商爲汪芒氏於周爲長翟氏今曰大人客曰人長之極幾何孔子曰僬僥氏長三尺短之至也長者不過十數之極也按路史帝鴻氏生白民及嘻嘻生季格季格生帝魁白民銷姓降居於夷是爲白民之祖其別爲防風氏守封禺之間

有莘氏鯀娶於有莘氏按通誌禹母有莘氏女曰修己商湯亦娶於有莘氏按史記殷本紀伊尹名阿衡阿衡欲幹湯而無由乃爲有莘氏媵臣負鼎俎以滋味說湯致於王道注列女傳曰湯妃有莘氏之女正義曰括地誌云古莘國在汴州陳畱縣東五里故莘城是也陳畱風俗傳云陳畱外黃有莘昌亭本宋地莘氏邑也

元都氏帝舜四十二年元都氏來朝貢寶玉按竹書紀年云云

夏后氏一

費帝啟二歲費侯伯益出就國﹝按益於堯時已封梁未知何時封費玆編以益相禹薦之於天且路史指封費爲臯陶子故敍就國起爲夏禹勛爵﹞按史記秦本紀秦之先帝顓頊之苗裔孫曰女修女修織元鳥隕卵女修吞之生子大業大業取少典之子曰女華女華生大費與禹平水土已成帝錫元圭禹受曰非予能成亦大費爲輔帝舜曰咨爾費贊禹功其賜爾皂遊爾後嗣將大出乃妻之姚姓之玉女大費拜受佐舜調馴鳥獸鳥獸多馴服是爲柏翳舜賜姓嬴氏注

此卽秦趙之祖嬴姓之先一名柏翳尙書謂之伯益系本漢書謂之伯益是也尋檢史記上下諸文伯翳與伯益是一人不疑而陳杞系家卽敍伯翳與伯益爲二未知太史公疑而未決邪抑亦謬誤爾按路史臯陶有子三人長伯翳次仲甄次封偃爲偃姓伯翳封費生大廉若木恩成若木事夏襲翳之封後有費昌爲湯禦右費仲事紂按通鑑前編夏后禹二歲帝薦益於天帝啟二歲伯益歸政就國帝親政大饗於諸侯帝啟六歲伯益薨祠之按竹書紀年云云帝癸二十九歲費伯昌出奔商按史記秦本紀大費生子二人一曰大廉實鳥俗氏二曰若木實費氏其元孫曰費昌子孫或在中國或在夷狄費昌當夏桀之時去夏歸商爲湯禦以敗桀於鳴條按竹書紀年帝桀二十九年費伯昌出奔商商中宗太戊三十一祀命費侯仲衍爲禦正按史記秦本紀大廉元孫曰孟戲中衍鳥身人言帝太戊聞而卜之使禦吉遂致使禦而妻之自太戊以下中衍之後遂世有功以佐殷國故嬴姓多顯遂爲諸侯按竹書紀年太戊三十一年命費侯仲衍爲禦正

徐夏封伯翳之裔於徐使主淮夷按路史臯陶有子三人長伯翳次仲甄次封偃爲偃姓伯翳封費生大廉若木恩成若木事夏襲翳之封後有費昌爲湯禦右費仲事紂其立於淮者爲嬴氏夏世有調王命以徐伯主淮夷三十二世君偃一假仁義而賓國三十六周王剡之而錄其子宗十一世爲吳所滅注

偃卽康王乃穆王時都城記云穆王西巡聞其威徳日遠遣楚師襲破殺王偃後漢書七諫淮南子注以爲楚文滅之楚文乃春秋時誤宗北走彭城武原山萬眾從之因曰徐山周成王三年淮夷徐戎皆叛魯侯伯禽討之按書經費誓公曰嗟人無嘩聽命䢐玆淮夷徐戎並興善敹乃甲冑敿乃幹無敢不弔備乃弓矢鍜乃戈矛礪乃鋒刃無敢不善今惟淫捨牿牛馬杜乃擭乃﹠﹟無敢傷牿牿之傷汝則有常刑馬牛其風臣妾逋逃勿敢越逐祗復之我商賚汝乃越逐不復汝則有常刑無敢寇攘逾垣墻竊馬牛誘臣妾汝則有常刑甲戌我惟徵徐戎峙乃糗糧無敢不逮汝則有大刑魯人三郊三遂峙乃楨幹甲戌我惟築無敢不供女則有無餘刑非殺魯人三郊三遂峙乃芻茭無敢不多女則有大刑按書序魯侯伯禽宅曲阜徐夷並興東郊不開作費誓按史記周本紀初管蔡畔周周公討之三年而畢定故初作大誥次作微子之命次歸禾次嘉禾次康誥酒誥梓材其事在周公之篇周公行政七年成王長周公反政成王北面就羣臣之位成王在丰使召公復營洛邑如武王之意周公復卜申視卒營築居九鼎焉曰此天下之中四方入貢道裏均作召誥洛誥成王旣遷殷遺民周公以王命告作多士無佚召公爲保周公爲師東伐淮夷殘奄注

括地誌雲泗水徐城縣北二十里古徐國卽淮夷也按魯周公世家伯禽卽位之後有管蔡等反也淮夷徐戎亦並興反於是伯禽率師伐之於作誓遂平徐戎定魯按竹書紀年成王二年奄人徐人及淮夷入於邶以叛秋大雷電以風王逆周文公於郊遂伐殷三年王師滅殷殺武庚祿父遷殷民於衛遂伐奄滅蒲姑四年春正月初朝於廟夏四月初嘗麥王師伐淮夷遂入奄按通鑑前編成王三年秋管叔及蔡叔霍叔與武庚叛淮夷徐戎皆叛魯侯伯禽帥師伐淮夷徐戎穆王六年春徐子誕來朝鍚命爲伯按竹書紀年云云穆王十三年徐戎侵洛按竹書紀年十三年春祭公帥師從王西徵次於陽紆秋七月西戎來賓徐戎侵洛冬十月造父禦王入於宗周穆王十七年王師徵徐戎克之按史記秦本紀造父以善禦幸於周繆王得驥溫驪驊騄耳之駟西巡狩樂而忘歸徐偃王作亂造父爲繆王禦長驅歸周一日千里以救亂繆王以趙城封造父注

括地誌云大徐城在泗州徐城縣北三十里古徐國也博物志云徐君宮人有娠而生卵以爲不祥棄於水濱孤獨母有犬鵠蒼銜所棄卵以歸覆暖之乃成小兒生偃故宮人聞之更取養之及長襲爲徐君後鵠蒼臨死生角而九尾化爲黃龍鵠蒼或名後蒼括地誌又云徐城在越州鄍縣東南入海二百里夏侯志云翁洲上有徐偃王城傳云昔周穆王巡狩諸侯共尊偃王穆王聞之令造父禦乘騕裊之馬日行千里自還討之或云命楚王帥師伐之偃王乃於此處立城以終按竹書紀年穆王十四年王帥楚子伐徐戎克之夏四月王畋於軍丘五月作範宮秋九月翟人侵畢冬搜於萍澤作虎牢十五年春正月畱昆氏來賓作重璧臺冬王觀於鹽澤十六年霍侯舊薨王命造父封於趙十七年王西徵昆侖丘見西王母其年西王母來朝賓於昭宮秋八月遷戎於太原按博物志徐偃王誌云徐君宮人娠而生卵以爲不祥棄之水濱獨孤母有犬名鵠蒼獵於水濱得所棄卵銜以東歸獨孤母以爲異覆暖之遂伏成兒生時正偃故以爲名徐君宮中聞之乃更錄取長而仁智襲君徐國後鵠蒼臨死生角而九尾實黃龍也偃王乃葬之徐界中今見云狗偃王治其國仁義著聞欲舟行上國乃通溝陳蔡之間得朱弓矢以己得天瑞遂因名爲弓自稱徐偃王江淮諸侯皆伏從伏從者三十六國周王聞遣使乘驛一日至楚使伐之偃王仁不忍斗害其民爲楚所敗遂逃走彭城武原縣東山下百姓隨之者以萬數後遂名其山爲徐山山上立石室有神靈民人祈禱今皆見存按通鑑前編穆王十有三年王西徵十有七年王西徵徐戎作亂王歸徵徐戎克之﹝按通鑑前編十有三年王西徵下引竹書

紀年曰穆王十有三年西徵於靑鳥之所憩又云十有七年王西徵徐戎作亂王歸徵徐戎克之下引竹書紀年云穆王十七年王西徵遂引史記蜚廉造父事是以見西王母在十三年伐徐在十七年也今按竹書原文則伐徐在十四年見西王母在十七年前編旣引竹書爲據而年又舛訛今攺正之﹞穆王三十五年荊人入徐毛伯帥師敗荊人於泲按竹書紀年云云惠王九年秋魯侯會宋人齊人伐徐按春秋莊公二十六年惠王二十年春徐人取舒按春秋僖公三年

注徐國在下邳僮縣東南舒國今廬江舒縣勝國而不用大師亦曰取舒楚之同類詩所謂荊舒者也徐附齊故爲齊取楚之與國襄王七年春正月楚人伐徐三月齊侯宋公魯侯陳侯衛侯鄭伯許男曹伯盟於牡丘遂次於匡諸侯之大夫救徐冬楚人敗徐於婁林按春秋僖公十五年按左傳十五年春楚人伐徐徐卽諸夏故也三月盟於牡丘尋葵丘之盟且救徐也孟穆伯帥師及諸侯之大夫救徐諸侯次於匡以待之秋齊師曹師伐厲以救徐冬楚敗徐於婁林徐恃救也襄王八年夏齊伐厲不克救徐而還按春秋不書按左傳僖公十六年夏齊伐厲不克救徐而還襄王九年春齊人徐人伐英氏按春秋僖公十七年按左傳十七年春齊人爲徐伐英氏以報婁林之役也注

英氏楚與國婁林役在十五年襄王三十二年冬徐伐莒按春秋文公七年按左傳七年徐伐莒莒人來請盟穆伯如莒蒞盟景王七年夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷會於申楚人執徐子按春秋昭公四年按左傳四年春楚子使椒舉如晉求諸侯晉侯許之夏諸侯如楚六月丙午楚子合諸侯於申徐子吳出也以爲貳焉故執諸申景王八年冬楚子蔡侯陳侯許男頓子沈子徐人越人伐吳按春秋昭公五年景王九年秋九月楚伐徐按春秋不書按左傳昭公六年秋九月徐儀楚聘於楚楚子執之逃歸懼其叛也使薳泄伐徐吳人救之令尹子蕩帥師伐吳師於豫章而次於幹溪吳人敗其師於房鍾獲宮廏尹棄疾子蕩歸罪於薳泄而殺之景王十九年春齊侯伐徐按春秋昭公十六年按左傳十六年春齊侯伐徐楚子聞蠻氏之亂也與蠻子之無質也使然丹誘戎蠻子嘉殺之遂取蠻氏旣而復立其子焉禮也二月丙申齊師至於蒲隧徐人行成徐子及郯人莒人會齊侯盟於蒲隧賂以甲父之鼎叔孫昭子曰諸侯之無伯害哉齊君之無道也興師而伐遠方會之有成而還莫之亢也無伯也夫詩曰宗周旣滅靡所止戾正大夫離居莫知我肄其是之謂乎敬王五年夏四月吳公子掩余奔徐按春秋不書按左傳昭公二十七年春吳子欲因楚喪而伐之使公子掩余公子燭庸帥師圍潛楚莠尹然工尹麇帥師救潛左司馬沈尹戌帥都君子與王馬之屬以濟師與吳師遇於窮令尹子常以舟師及沙汭而還左尹郤宛工尹壽帥師至於潛吳師不能退吳公子光曰此時也弗可失也告鱄設諸曰上國有言曰不索何獲我王嗣也吾欲求之夏四月光伏甲於堀室而享王遂弒王闔廬吳公子掩余奔徐公子燭庸奔鍾吾敬王八年冬十有二月吳滅徐徐子章禹奔楚按春秋昭公三十年按左傳三十年秋吳子使徐人執掩余使鍾吾人執燭庸二公子奔楚楚子大封而定其徙使監馬尹大心逆吳公子使居養莠尹然左司馬沈尹戍城之取於城父與胡田以與之將以害吳也子西諫曰吳光新得國而親其民視民如子辛苦同之將用之也若好吳邊疆使柔服焉猶懼其至吾又疆其讎以重怒之無乃不可乎吳周之冑裔也而棄在海濱不與姬通今而始大比於諸華光又甚文將自同於先王不知天將以爲虐乎使剪喪吳國而封大異姓乎其抑亦將卒以祚吳乎其終不遠矣我盍姑億吾鬼神而寧吾族姓以待其歸將焉用自播揚焉王弗聽吳子怒冬十二月吳子執鍾吾子遂伐徐防山以水之己卯滅徐徐子章禹斷其發攜其夫人以逆吳子吳子唁而送之使其邇臣從之遂奔楚楚沈尹戍帥師救徐弗及遂城夷使徐子處之

蕭夏封孟虧於蕭按路史少昊氏有裔子曰孟虧能訓鳥獸而致鳳凰爰封之蕭臯陶有子三人長伯翳生大廉後有孟虧仲衍孟虧能帥翳者作土於蕭是爲蕭孟虧夏后氏衰孟虧去之而鳳皇隨焉蕭子國也周惠王六年夏蕭叔朝於魯按春秋莊公二十三年

注蕭附魯國叔名就谷朝公故不言來凡在外朝則禮不得具嘉禮不野合此僭朝於方嶽之禮襄王二十二年秋介人侵蕭按春秋僖公三十年定王十年冬十二月戊寅楚子滅蕭按春秋宣公十二年按左傳十二年冬楚子伐蕭宋華椒以蔡人救蕭蕭人囚熊相宜僚及公子丙王曰勿殺吾退蕭人殺之王怒遂圍蕭蕭潰申公巫臣曰師人多寒王巡三軍拊而勉之三軍之士皆如挾纊遂傅於蕭還無社與司馬卯言號申叔展叔展曰有麥曲乎曰無有山鞠窮乎曰無河魚腹疾柰何曰目於眢井而拯之若爲茅絰哭井則己明日蕭潰申叔視其井則茅絰存焉號而出之

鳥俗氏帝啟封大廉爲鳥俗氏按路史臯陶有子三人長伯翳次仲甄次封偃爲偃姓伯翳封費生大廉若木恩成大廉事夏后啟爲鳥俗氏注

俗一作浴

﹠﹟

勛爵部考十三

夏后氏二

六禹封臯陶之後於六按史記夏本紀禹封臯陶之後於英六或在許注索隱曰地理誌云安國六縣臯陶後偃姓所封按陳杞世家臯陶之後或封英六注

索隱曰本或作蓼六皆通然蓼六皆咎繇後據系本二國皆偃姓故春秋文五年傳云楚人滅六臧文仲聞六與蓼滅曰臯陶庭堅不祀忽諸杜預云蓼與六皆咎繇後地理誌云六安故國臯陶後偃姓爲楚所滅又僖十七年齊人徐人伐英氏杜預曰英六皆臯陶後國名是有英蓼英蓼實未能詳或者英攺號蓼按路史禹舉咎陶而薦之將畀之政辭乃封之六其仲子克世使襲六奉其祀臯陶有子三人長伯翳次仲甄次封偃仲甄事夏封六其後分英俱爲楚並注按蓼舒及舒蓼三國也舒黃帝後任姓蓼庭堅后姬姓而舒蓼偃姓也杜皆以爲臯陶後又以蓼爲卽舒蓼失之英六貳軫古皆臯地並詳國名記文五年楚滅之通典六臯陶封世本六爲姬姓非也按通鑑前編目駱氏曰臯陶乃少昊之後四世而庭堅則髙陽氏之子六乃臯陶之後別有舒蓼周宣王八年始滅初陶漁於雷澤虞舜求旃以爲士師造律執中封於臯爲臯陶陶之子封偃爲偃姓又有孫恩成其後世爲理以命族至商紂時理徵爲翼隸申吳伯弗合以死取契和氏逋難伊虛爲李氏其後世爲伯陽父周襄王三十年秋楚人滅六按春秋文公五年按左傳五年六人叛楚卽東夷秋楚成大心仲歸帥師滅六冬楚子燮滅蓼臧文仲聞六與蓼滅曰臯陶庭堅不祀忽諸徳之不建民之無援哀哉注

六國今廬江六縣蓼國今安丰蓼縣蓼與六皆臯陶後也傷二國之君不能建徳結援大國忽然而亡

英禹封臯陶之後於英按史記夏本紀禹封臯陶之後於英六或在許注索隱曰英地闕不知所在以爲黥布是其後也正義曰英﹠﹟蓼也括地誌雲光州固始縣本春秋時蓼國偃姓臯陶之後也左傳云子燮滅蓼太康地誌云蓼國先在南陽故縣今豫州郾縣界故胡城是後徙於此括地誌云故六城在壽州安丰縣南一百三十二里春秋文五年秋楚成大心滅之按陳杞世家臯陶之後或封英六注

索隱曰本或作蓼六皆通然蓼六皆咎繇後據系本二國皆偃姓故春秋文五年傳云楚人滅六臧文仲聞六與蓼滅曰臯陶庭堅不祀忽諸杜預云蓼與六皆咎繇後地理誌云六安故國臯陶後偃姓爲楚所滅又僖十七年齊人徐人代英氏杜預曰英六皆臯陶後國名是有英蓼英蓼實未能詳或者英攺號蓼按路史臯陶有子三人長伯翳次仲甄次封偃仲甄事夏封六其後分英俱爲楚並注

按蓼舒及舒蓼三國也舒黃帝後任姓蓼庭堅后姬姓而舒蓼偃姓也杜皆以爲臯陶後又以蓼爲卽舒蓼失之英六貳軫古皆臯地並詳國名記文五年楚滅之通典六臯陶封世本六爲姬姓非也周襄王九年春齊人徐人伐英氏按春秋僖公十七年按左傳十五年冬楚敗徐於婁林十七年春齊人爲徐伐英氏以報婁林之役也

偃臯陶之子封於偃按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔後各以國命氏注按史記匽姓臯陶後莊帝母匽氏國按通鑑前編目駱氏曰臯陶乃少昊之後初陶漁於雷澤虞舜求旃以爲士師造律報中封於臯爲臯陶陶之子封偃爲偃姓

州臯陶之後分封於州按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔州則鹵滅之後以國命氏州姜國也杞滅之淳於姜國也淳於不復桓王十三年冬州公如曹按春秋桓公五年按左傳五年冬淳於公如曹度其國危遂不復注

淳於州國所都城陽淳於縣也國有危難不能自安故出朝而遂不還桓王十四年春州公朝於魯按春秋桓公六年按左傳六年春自曹來朝書曰實來不復其國也注

承五年冬傳淳於公如曹也言奔則來行朝禮言朝則遂畱不去故變文言實來桓王十九年春鄖人會隨絞州蓼以伐楚按春秋不書按左傳桓公十一年春楚屈瑕將盟貳軫鄖人軍於蒲騷將與隨絞州蓼伐楚師注

州國在南郡華容縣東南

絞臯陶之後分封於絞按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔絞佼則朱滅之後以國命氏周桓王十九年春鄖人會隨絞州蓼以伐楚按春秋不書按左傳桓公十一年春楚屈瑕將盟貳軫鄖人軍於蒲騷將與隨絞州蓼伐楚師桓王二十年冬楚伐絞敗之按春秋不書按左傳桓公十二年冬楚伐絞軍其南門莫敖屈瑕曰絞小而輕輕則寡謀請無扞采樵者以誘之從之絞人獲三十人明日絞人爭出驅楚役徒於山中楚人坐其北門而覆諸山下大敗之爲城下之盟而還

貳臯陶之後分封於貳按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔貳則食於楚矣後以國命氏周桓王十九年春楚屈瑕盟於貳軫按春秋不書按左傳桓公十一年春楚屈瑕將盟貳軫鄖人軍於蒲騷將與隨絞州蓼伐楚師莫敖患之斗廉曰鄖人軍其郊必不誡且日虞四邑之至也君次於郊郢以禦四邑我以銳師宵加於鄖鄖有虞心而恃其城莫有鬥志若敗鄖師四邑必離莫敖曰盍請濟師於王對曰師克在和不在眾商周之不敵君之所聞也成軍以出又何濟焉莫敖曰卜之對曰卜以決疑不疑何卜遂敗鄖師於蒲騷卒盟而還

軫臯陶之後分封於軫按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔軫則食於楚矣後以國命氏周桓王十九年春楚屈瑕盟於貳軫按春秋不書按左傳桓公十一年春楚屈瑕將盟貳軫鄖人軍於蒲騷將與隨絞州蓼伐楚師莫敖患之斗廉曰鄖人軍其郊必不誡且日虞四邑之至也君次於郊郢以禦四邑我以銳師宵加於鄖鄖有虞心而恃其城莫有鬥志若敗鄖師四邑必離莫敖曰盍請濟師於王對曰師克在和不在眾商周之不敵君之所聞也成軍以出又何濟焉莫敖曰卜之對曰卜以決疑不疑何卜遂敗鄖師於蒲騷卒盟而還

謠臯陶之後分封於謠按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔後以國命氏注

潛夫論偃姓有舒庸舒鳩舒龍舒共止酈謠參會六阮棐髙

皖臯陶之後分封於皖按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔皖食於楚後以國命氏

參臯陶之後分封於參按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔後各以國命氏注潛夫論偃姓有舒庸舒鳩舒龍舒共止酈謠參會六阮棐髙

會臯陶之後分封於會按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔後各以國命氏注潛夫論偃姓有舒庸舒鳩舒龍舒共止酈謠參會六阮棐髙

阮臯陶之後分封於阮按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔後各以國命氏注潛夫論偃姓有舒庸舒鳩舒龍舒共止酈謠參會六阮棐髙

棐臯陶之後分封於棐按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔後各以國命氏注潛夫論偃姓有舒庸舒鳩舒龍舒共止酈謠參會六阮棐髙

有鬲氏臯陶之後分封於鬲按左傳襄公四年魏絳對晉侯曰昔有夏之方衰也后羿自鉏遷於窮石因夏民以代夏政恃其射也不修民事而淫於原獸棄武羅伯因熊髡厖圉而用寒浞寒浞伯明氏之讒子弟也伯明後寒棄之夷羿收之信而使之以爲己相浞行媚於內而施賂於外愚弄其民而虞羿於田樹之詐慝以取其國家外內咸服羿猶不悛將歸自田家眾殺而亨之以食其子其子不忍食諸死於窮門靡奔有鬲氏浞因羿室生澆及豷恃其讒慝詐僞而不徳於民使澆用師滅斟灌及斟尋氏處澆於過處豷於戈靡自有鬲氏收二國之燼以滅浞而立少康少康滅澆於過後杼滅豷於戈有窮由是遂亡按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔後各以國命氏

止臯陶之後分封於止按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔後各以國命氏注潛夫論偃姓有舒庸舒鳩舒龍舒共止酈謠參會六阮棐髙

舒庸臯陶之後有舒庸國按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔舒皖貳軫鳩庸龍蓼則食於楚矣後各以國命氏注

潛夫論偃姓有舒庸舒鳩舒龍舒共止酈謠參會六阮棐髙周簡王十二年冬楚人滅舒庸按春秋成公十七年按左傳十七年冬舒庸人以楚師之敗也道吳人圍巢伐駕圍釐虺遂恃吳而不設備楚公子櫜師襲舒庸滅之注

舒庸東夷國

舒鳩臯陶之後有舒鳩國按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔舒皖貳軫鳩庸龍蓼則食於楚矣後各以國命氏注

潛夫論偃姓有舒庸舒鳩舒龍舒共止酈謠參會六阮棐髙偃或作優誤釋例舒蓼舒鳩亦偃姓也周靈王二十三年冬舒鳩子從吳叛楚楚子讓舒鳩舒鳩子受盟於楚按春秋襄公二十四年按左傳二十四年夏楚子爲舟師以伐吳無功而還冬吳人爲舟師之役故召舒鳩人舒鳩人叛楚楚子師於荒浦使沈尹壽與師祁犁讓之舒鳩子敬逆二子而告無之且請受盟二子復命王欲伐之薳子曰不可彼告不叛且請受盟而又伐之伐無罪也姑歸息民以待其卒卒而不貳吾又何求若猶叛我無辭有庸乃還靈王二十四年秋楚屈建帥師滅舒鳩按春秋襄公二十五年按左傳二十五年秋七月楚薳子馮卒屈建爲令尹屈蕩爲莫敖舒鳩人卒叛楚令尹子木伐之及離城吳人救之子木遽以右師先子疆息桓子捷子駢子盂帥左師以退吳人居其間七日子疆曰久將墊隘隘乃禽也不如速戰請以其私卒誘之簡師陳以待我我克則進奔則亦視之乃可以免不然必爲吳禽從之五人以其私卒先擊吳師吳師奔登山以望見楚師不繼復逐之傅諸其軍簡師會之吳師大敗遂圍舒鳩舒鳩潰八月楚滅舒鳩冬十二月楚子以滅舒鳩賞子木辭曰先大夫子之功也以與掩敬王十二年夏吳子使舒鳩誘楚人冬敗之於豫章按春秋定公二年按左傳二年夏桐叛楚吳子使舒鳩氏誘楚人曰以師臨我我伐桐爲我使之無忌秋楚囊瓦伐吳師於豫章吳人見舟於豫章而潛師於巢冬十月吳軍楚師於豫章敗之

舒龍臯陶之後有舒龍國按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔舒皖貳軫鳩庸龍蓼則食於楚矣後各以國命氏注

潛夫論偃姓有舒庸舒鳩舒龍舒共止酈謠參會六阮棐髙

舒蓼臯陶之後有舒蓼國按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔舒皖貳軫鳩庸龍蓼則食於楚矣後各以國命氏注

潛夫論偃姓有舒庸舒鳩舒龍舒共止酈謠參會六阮棐髙釋例舒蓼舒鳩亦偃姓也按蓼舒及舒蓼三國也舒黃帝後任姓蓼庭堅后姬姓而舒蓼偃姓也杜皆以爲臯陶後又以蓼爲卽舒蓼失之頃王六年楚伐舒蓼按春秋不書按左傳文公十四年楚莊王立子孔潘崇將襲羣舒使公子燮與子儀守而伐舒蓼定王六年夏楚人滅舒蓼按春秋宣公八年按左傳八年夏楚爲眾舒叛故伐舒蓼滅之楚子疆之及滑汭盟吳越而還

舒鮑臯陶之後有舒鮑國按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔舒皖貳軫鳩庸龍蓼則食於楚矣後各以國命氏注

潛夫論偃姓有舒庸舒鳩舒龍舒共止酈謠參會六阮棐髙

舒龔臯陶之後有舒龔國按路史臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔舒皖貳軫鳩庸龍蓼則食於楚矣後各以國命氏注

潛夫論偃姓有舒庸舒鳩舒龍舒共止酈謠參會六阮棐髙

舒黃帝之後有舒國按路史黃帝有熊氏次妃嫫母兒惡徳充帝內之是生蒼林禺陽禺陽最少封於任爲姓謝章舒洛昌終泉卑禺皆任分也後各以國命氏臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔舒皖貳軫鳩庸龍蓼則食於楚矣後各以國命氏注

潛夫論偃姓有舒庸舒鳩舒龍舒共止酈謠參會六阮棐髙釋例舒蓼舒鳩亦偃姓也按蓼舒及舒蓼三國也舒黃帝後任姓蓼庭堅后姬姓而舒蓼偃姓也杜皆以爲臯陶後又以蓼爲卽舒蓼失之周惠王二十年春徐人取舒按春秋僖公三年

注徐國在下邳僮縣東南舒國今廬江舒縣勝國而不用大師亦曰取舒楚之同類詩所謂荊舒者也徐附齊故爲齊取楚之與國頃王四年夏楚成嘉執舒子按春秋不書按左傳文公十二年楚令尹大孫伯卒成嘉爲令尹羣舒叛楚夏子孔執舒子平及宗子遂圍巢注

羣舒偃姓舒庸舒鳩之屬今廬江南有舒城舒城西南有龍舒正義曰世本偃姓舒庸舒蓼舒鳩舒龍舒鮑舒龔以其非一故言屬以包之

蓼庭堅之後封於蓼按史記夏本紀注索隱曰地理誌云安國六縣臯陶後偃姓所封國正義曰英蓋蓼也括地誌雲光州固始縣本春秋時蓼國偃姓臯陶之後也左傳云子燮滅蓼太康地誌云蓼國先在南陽故縣今豫州郾縣界故胡城是後徙於此括地誌云故六城在壽州安丰縣南一百三十二里春秋文公五年秋楚成大心滅之按路史帝顓頊髙陽氏取鄒屠氏是生禹祖及夢八人蒼舒伯益檮演大臨江霆堅中容叔達是爲八凱霆堅封安安旣復分蓼後俱滅於楚注

安蓼皆姬姓故地理誌云安姬姓國而世本蓼亦姬姓則皆庭堅後也杜預以庭堅爲臯陶之字妄也魯文公五年秋楚仲歸滅六冬公子燮滅蓼臧文仲曰臯陶庭堅不祀夫臯陶乃少昊後四世而庭堅則髙陽之子六乃臯陶之後而蓼則庭堅之後也預旣誤以庭堅爲臯陶字乃復以蓼爲臯陶後偃姓失之矣予嘗考之臯陶之後有舒蓼而非蓼也舒蓼偃姓而蓼則姬姓也蓼滅而舒蓼猶存至宣公八年始滅其地乃壽之霍丘而蓼乃安丰其地相邇也舒蓼與蓼旣自二國而舒又自一國乃黃帝之後任姓見潛夫論預不知別有舒與蓼而分臯陶後舒蓼爲二國謂皆偃姓正義以爲文五年蓼滅復封而楚復滅之俱謬按舒僖公三年已滅矣臯陶有子三人長伯翳次仲甄次封偃爲偃姓偃匽之後有州絞貳軫謠皖參會阮棐鬲酈郾止舒庸舒鳩舒龍舒蓼舒鮑舒龔舒皖貳軫鳩庸龍蓼則食於楚矣後各以國命氏注

潛夫論偃姓有舒庸舒鳩舒龍舒共止酈謠參會六阮棐髙釋例舒蓼舒鳩亦偃姓也按蓼舒及舒蓼三國也舒黃帝後任姓蓼庭堅后姬姓而舒蓼偃姓也杜皆以爲臯陶後又以蓼爲卽舒蓼失之按通鑑前編目駱氏曰臯陶乃少昊之後四世而庭堅則髙陽氏之子六乃臯陶之後別有舒蓼周宣王八年始滅初陶漁於雷澤虞舜求旃以爲士師造律執中封於臯爲臯陶陶之子封偃爲偃姓又有孫恩成恩成其後世爲理以命族至商紂時理徵爲翼隸申吳伯弗合以死取契和氏逋難伊虛爲李氏其後世爲伯陽父桓王十九年春鄖人會隨絞州蓼以伐楚按春秋不書按左傳桓公十一年春楚屈瑕將盟貳軫鄖人軍於蒲騷將與隨絞州蓼伐楚師斗廉敗鄖師於蒲騷卒盟而還注

蓼國今義陽棘陽縣東南湖陽城﹝按杜預二注前後互異姑

兩存之﹞

襄王三十年冬楚人滅蓼按春秋不書按左傳文公五年春六人叛楚卽東夷秋楚成大心仲歸帥師滅六冬楚子燮滅蓼臧文仲聞六與蓼滅曰臯陶庭堅不祀忽諸徳之不建民之無援哀哉注

蓼國今安丰蓼縣

怡默臺孤竹夏帝禹封怡以紹列山氏按路史怡姜國也禹有天下封怡以紹列山是爲默臺成湯之初析之離支是爲孤竹西伯之興有允及致老矣而歸之未至西伯薨武王急伐商叩諫不及義棄周祿北之止陽上俾摩子難之逮聞淑媛之言遂擿薇終焉是爲伯夷叔齊先是齊嫡而夷長父初欲立夷不可初薨夷齊皆巽去之北海之濱於是憑立憑世其國定王之十一年並於齊注

譙史考云夷齊采薇有婦人難之故劉孝標有夷齊斃媛之言而黃廷堅謂無餓死之事烈士傳云夷齊之諫周公曰義士王欲以爲左相去之王摩子往難之遂不食類林以爲棄薇不食有白鹿乳之韓非以爲武王遜以天下而不受孔叢注云夷齊墨臺初之二子也按允字公信伯夷也致字公遠叔齊也夷齊爲謚春秋少陽篇允字公信致字公達又父初字子朝見韓詩外傳憑夷齊之弟烈士傳云異母弟伯僚是也商成湯元祀始封孤竹國按史記伯夷傳注索隱曰孤竹君殷湯三月丙寅所封地理誌在遼西令支應劭曰姓墨胎氏周成王年大會諸侯於成周孤竹入貢按汲冢周書成周之會孤竹以距虛

注孤竹東北狄距虛驢騾屬

傅夏封帝堯之裔大繇於傅按路史帝堯陶唐氏取富宜氏曰皇生朱使出就丹旣崩虞氏國之於房爲房侯房之後有貍氏裔子大繇夏后氏封之傅爲傅氏說築於巖商宗得之升爲太公

冀大繇之裔分封於冀按左傳僖公二年晉使荀息假道於虞曰冀爲不道入自顚軨伐鄍三門冀之旣病則亦惟君故今虢爲不道保於逆旅以侵敝邑之南鄙敢請假道以請罪於虢注

前是冀伐虞至鄍虞報冀使病冀國名平陽皮氏縣東北有冀亭按路史帝堯陶唐氏取富宜氏曰皇生朱使出就丹旣崩虞氏國之於房爲房侯房之後有貍氏裔子大繇夏后氏封之傅爲傅氏說築於巖商宗得之升爲太公其分於冀者爲冀氏

箕夏封舜之裔於箕按左傳昭公三年晏子曰箕伯直柄虞遂伯戲其相胡公大姬已在齊矣注

四人皆舜後陳氏之先按路史夏之世有箕伯直柄伯戲中衰成湯置之於遂遂世守之後爲齊所滅

直夏封舜之裔於直按左傳昭公三年晏子曰箕伯直柄虞遂伯戲其相胡公大姬已在齊矣注

四人皆舜後陳氏之先按路史夏之世有箕伯直柄伯戲中衰成湯置之於遂遂世守之後爲齊所滅

丹商契之來孫封丹按路史啟以商契之來孫孟塗敬職而能禮於神爰封於丹

薛夏帝禹封奚仲於薛按路史越在先時閼伯火正實事唐虞禹更以相土居之商虛入爲王官出長諸侯有勤於民以食於味命任奚爲車正子吉光曁相土佐之升物以時五財皆良乃刱鉤車建綏﹠﹟相土乘路肇用六馬於是登降有數乃封奚仲於薛周武王復奚仲之後於薛按路史黃帝有熊氏次妃嫫母﹠﹟惡徳充帝內之曰屬女徳而弗忘與女正而弗襄𨿽惡何傷是生蒼林禺陽禺陽最少受封於任爲任姓謝章舒洛昌終泉卑禺皆任分也後各以國命氏禺號生禺京傜梁儋人傜梁生番禺是始爲舟生奚仲奚仲生吉光是主爲車建侯於薛又十二世仲虺爲湯左相始分任祖己七世成遷爲摯有女歸周是誕文王逮武之世復薛侯後滅於楚注

太戊時臣扈武丁時祖己皆國薛杜云歷三代六十四世齊威公時嘗絀爲伯定元年薛宰曰薛之皇祖奚仲居薛爲夏車正仲遷於邳仲虺居薛則仲亦居邳桓王八年春滕侯薛侯朝於魯按春秋隱公十一年按左傳十一年春滕侯薛侯來朝爭長薛侯曰我先封滕侯曰我周之卜正也薛庶姓也我不可以後之公使羽父請於薛侯曰君與滕君辱在寡人周諺有之曰山有木工則度之賓有禮主則擇之周之宗盟異姓爲後寡人若朝於薛不敢與諸任齒君若辱貺寡人則願以滕君爲請薛侯許之乃長滕侯注

薛魯國薛縣任姓侯爵至魯隱公十一年見來朝莊公三十一年書薛伯卒蓋爲時王所黜定王十八年冬十一月丙申魯侯及楚人秦人宋人陳人衛人鄭人齊人曹人邾人薛人鄫人盟於蜀按春秋成公二年按左傳二年秋公會晉侯伐齊故楚令尹子重爲陽橋之役以救齊冬楚師侵衛遂侵我師於蜀孟孫請盟楚人許平十一月公及楚公子嬰齊蔡侯許男秦右大夫說宋華元陳公孫寧衛孫良夫鄭公子去疾及齊國之大夫盟於蜀卿不書匱盟也於是乎畏晉而竊與楚盟故曰匱盟簡王十四年春正月晉欒黶宋華元魯仲孫蔑衛﹠﹟殖曹人莒人邾人滕人薛人圍宋彭城按春秋襄公元年靈王元年冬晉荀罃齊崔杼宋華元魯仲孫蔑衛孫林父曹人邾人滕人薛人小邾人會於戚遂城虎牢按春秋襄公二年按左傳二年秋會於戚謀鄭故也孟獻子曰請城虎牢以逼鄭知武子曰善鄫之會吾子聞崔子之言今不來矣滕薛小邾之不至皆齊故也寡君之憂不惟鄭罃將復於寡君而請於齊得請而告吾子之功也若不得請事將在齊吾子之請諸侯之福也豈惟寡君賴之冬復會於戚齊崔武子及滕薛小邾之大夫皆會知武子之言故也遂城虎牢鄭人乃成靈王四年秋晉侯宋公魯侯陳侯衛侯鄭伯曹伯莒子邾子滕子薛伯齊世子光吳人鄫人會於戚按春秋襄公五年按左傳五年秋九月丙午盟於戚會吳且命戍陳也靈王八年冬晉侯宋公魯侯衛侯曹伯莒子邾子滕子薛伯杞伯小邾子齊世子光伐鄭十二月己亥同盟於戲按春秋襄公九年按左傳九年冬十月諸侯伐鄭鄭人行成十一月己亥同盟於戲鄭服也靈王九年春晉侯宋公魯侯衛侯曹伯莒子邾子滕子薛伯杞伯小邾子齊世子光會吳於相秋晉侯宋公魯侯衛侯曹伯莒子邾子齊世子光滕子薛伯杞伯小邾子伐鄭冬戍鄭虎牢按春秋襄公十年按左傳十年春會於柤會吳子壽夢也秋諸侯伐鄭冬十月諸侯之師城鄭虎牢而戍之靈王十年夏四月鄭公孫捨之帥師侵宋晉侯宋公魯侯衛侯曹伯齊世子光莒子邾子滕子薛伯杞伯小邾子伐鄭秋七月己未同盟於亳城北楚子鄭伯伐宋晉侯宋公魯侯衛侯曹伯齊世子光莒子邾子滕子薛伯杞伯小邾子伐鄭會於蕭魚按春秋襄公十一年按左傳十一年夏四月諸侯伐鄭鄭人行成秋七月同盟於亳城北九月諸侯悉師以復伐鄭觀兵於鄭東門鄭人行成冬十二月戊寅會於蕭魚靈王十三年春正月晉士﹠﹟魯季孫宿叔老齊崔杼宋華閱仲江衛北宮括鄭公孫蠆曹人莒人邾人滕人薛人杞人小邾人會吳於向夏四月晉荀偃齊崔杼宋華閱仲江魯叔孫豹衛北宮括鄭公孫蠆曹人莒人邾人滕人薛人杞人小邾人伐秦按春秋襄公十四年按左傳十四年春吳告敗於晉會於向爲吳謀楚故也夏諸侯之大夫從晉侯伐秦以報櫟之役也靈王十五年春三月晉侯宋公魯侯衛侯鄭伯曹伯莒子邾子薛伯杞伯小邾子會於溴梁戊寅大夫盟按春秋襄公十六年按左傳十六年晉平公卽位會於溴梁命歸侵田以我故執邾宣公莒犁比公且曰通齊楚之使晉侯與諸侯宴於溫使諸大夫舞曰歌詩必類齊髙厚之詩不類荀偃怒且曰諸侯有異志矣使諸大夫盟髙厚髙厚逃歸於是叔孫豹晉荀偃宋向戍衛﹠﹟殖鄭公孫蠆小邾之大夫盟曰同討不庭靈王十七年冬十月晉侯宋公魯侯衛侯鄭伯曹伯莒子邾子滕子薛伯杞伯小邾子同圍齊按春秋襄公十八年按左傳十八年冬十月會於魯濟尋溴梁之言同伐齊靈王十八年春正月晉侯宋公魯侯衛侯鄭伯曹伯莒子邾子滕子薛伯杞伯小邾子盟於祝柯晉人執邾子取邾田自漷水按春秋襄公十九年按左傳十九年春諸侯還自沂上盟於督揚曰大毋侵小執邾悼公以其伐我故遂次於泗上疆我田取邾田自漷水歸之於我靈王十九年夏六月晉侯齊侯宋公魯侯衛侯鄭伯曹伯莒子邾子滕子薛伯杞伯小邾子盟於澶淵按春秋襄公二十年按左傳二十年夏盟於澶淵齊成故也靈王二十一年冬晉侯齊侯宋公魯侯衛侯鄭伯曹伯莒子邾子薛伯杞伯小邾子會於沙隨按春秋襄公二十二年按左傳二十二年冬會於沙隨復錮欒氏也靈王二十三年秋八月晉侯宋公魯侯衛侯鄭伯曹伯莒子邾子滕子薛伯杞伯小邾子會於夷儀按春秋襄公二十四年按左傳二十四年秋會於夷儀將以伐齊水不克冬楚子伐鄭以救齊諸侯還救鄭靈王二十四年夏五月晉侯宋公魯侯衛侯鄭伯曹伯莒子邾子滕子薛伯杞伯小邾子會於夷儀秋七月己巳同盟於重丘按春秋襄公二十五年按左傳二十五年夏五月乙亥崔子﹠﹟莊公晉侯濟自泮會於夷儀伐齊以報朝歌之役齊人以莊公說請成晉使叔向告於諸侯秋七月己巳同盟於重丘齊成故也靈王二十八年夏五月晉荀盈齊髙止宋華定魯仲孫羯衛世叔儀鄭公孫段曹人莒人滕人薛人小邾人城杞按春秋襄公二十九年按左傳二十九年晉平公杞出也故治杞夏六月知悼子命諸侯之大夫以城杞景王二年冬十月晉人齊人宋人衛人鄭人曹人莒人邾人滕人薛人杞人小邾人會於澶淵宋災故按春秋襄公三十年按左傳三十年夏五月甲午宋大災爲宋災故諸侯之大夫會以謀歸宋財冬十月叔孫豹會晉趙武齊公孫蠆宋向戍衛北宮佗鄭罕虎及小邾之大夫會於澶淵旣而無歸於宋景王十三年秋九月薛人如晉按春秋不書按左傳昭公十年秋九月薛人如晉葬平公也景王十六年秋劉子晉侯齊侯宋公魯侯衛侯鄭伯曹伯莒子邾子滕子薛伯杞伯小邾子會於平丘八月甲戌同盟於平丘按春秋昭公十三年敬王三年夏晉趙鞅宋樂大心魯叔詣衛北宮喜鄭遊吉曹人邾人滕人薛人小邾人會於黃父按春秋昭公二十五年按左傳二十五年夏會於黃父謀王室也趙簡子令諸侯之大夫輸王粟具戍人曰明年將納王敬王九年夏四月丁巳薛伯榖卒按春秋昭公三十一年按左傳三十一年夏四月薛伯谷卒同盟故書敬王十年冬晉韓不信齊髙張宋仲幾魯仲孫何忌衛世叔申鄭國參曹人莒人薛人杞人小邾人城成周按春秋昭公三十二年按左傳三十二年冬十一月晉魏舒韓不信如京師合諸侯之大夫於狄泉尋盟且令城成周己丑士彌牟營成周計丈數揣髙卑度厚薄仞溝洫物土方議遠邇量事期計徒庸慮財用書餱糧以令役於諸侯屬役賦丈書以授帥而效諸劉子韓簡子臨之以爲成命敬王十一年春正月諸侯之大夫會城成周晉士彌牟執薛仲幾按春秋不書按左傳定公元年春王正月辛巳晉魏舒合諸侯之大夫於狄泉將以城成周魏子﹠﹟政衛彪徯曰將建太子而易位以令非義也大事姦義必有大咎晉不失諸侯魏子其不免乎是行也魏獻子屬役於韓簡子及原壽過而田於大陸焚焉還卒於﹠﹟範獻子去其柏﹠﹟以其未復命而田也孟懿子會城成周庚寅栽宋仲幾不受功曰滕薛郳吾役也薛宰曰宋爲無道絕我小國於周以我適楚故我常從宋晉文公爲踐土之盟曰凡我同盟各復舊職若從踐土若從宋亦惟命仲幾曰踐土固然薛宰曰薛之皇祖奚仲居薛以爲夏車正奚仲遷於邳仲虺居薛以爲湯左相若復舊職將承王官何故以役諸侯仲幾曰三代各異物薛焉得有舊爲宋役亦其職也士彌牟曰晉之從政者新子姑受功歸吾視諸故府仲幾曰縱子忘之山川鬼神其忘諸乎士伯怒謂韓簡子曰薛徵於人宋徵於鬼宋罪大矣且己無辭而抑我以神誣我也啟寵納侮其此之謂矣必以仲幾爲戮乃執仲幾以歸三月歸諸京師城三旬而畢乃歸諸侯之戍敬王十四年春三月劉子晉侯宋公魯侯蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏會於召陵侵楚夏五月盟於臯鼬按春秋定公四年按左傳四年春三月劉子合諸侯於召陵謀伐楚也敬王二十三年冬薛弒其君比按春秋定公十三年敬王三十五年夏五月薛伯夷卒秋葬薛惠公按春秋哀公十年

引帝仲康五歲命引侯徵羲和按書經引徵惟仲康肇位四海引侯命掌六師羲和廢厥職酒荒於厥邑引後承王命䢐徵告於眾曰嗟予有眾聖有謨訓明徵定保先王克謹天戒臣人克有常憲百官修輔厥後惟明明每歲孟春酋人以木鐸徇於路官師相規工執藝事以諫其或不恭邦有常刑惟時羲和顚覆厥徳沈亂於酒畔官離次俶擾天紀遐棄厥司乃季秋月朔辰弗集於房瞽奏鼓嗇夫馳庶人走羲和屍厥官罔聞知昏迷於天象以千先王之誅政典曰先時者殺無赦不及時者殺無赦今予以爾有眾奉將天罰爾眾士同力王室尙弼予欽承天子威命火炎昆岡玉石俱焚天吏逸徳烈於猛火殲厥渠魁脇從罔治舊染污俗咸與惟新嗚呼威克厥愛允濟愛克厥威允罔功其爾眾士懋戒哉按竹書紀年仲康五年命引侯帥師徵羲和按路史仲康肇位肘制於羿皇天哀禹錫以彭壽思以正夏乃命引侯大司馬統六師注

引國之侯入爲司馬

邳帝仲康七歲陟世子相出居商丘依邳侯按竹書紀年云云商帝外壬四祀邳人叛按竹書紀年云云按左傳昭公元年趙孟曰商有姺邳

注邳商諸侯今下邳縣帝河亶甲三祀彭伯克邳按竹書紀年云云

荊熊

夏有季羋居荊子附敍始封於熊按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連伯禹定荊州季羋實居其地生附敍始封於熊故其子爲穴熊荊楚名也夏有楚狐父厥後鬻熊子者師臣西伯成王時熊氏畔乃復封子繹於荊居丹陽是爲楚十七世通祈周顯號事抑乃自稱之子貲遷郢及魏爲秦詐畱子橫徙陳凡二十有五世而秦滅之濮羅歸越賨滇﹠﹟麋羋蠻皆羋分也滇祖莊蹺百濮羋蠻或竄或懷世不絕也注

附敍史作附沮大戴附祖氏產穴熊季羋卽季連羋姓也帝癸二十一歲商徵荊荊降按竹書紀年云云

有易氏帝泄十二歲殷侯子亥賓於有易殺而放之按竹書紀年云云帝泄十六歲殷侯微以河伯之師伐有易殺其君綿臣按竹書紀年云云

注殷侯子亥賓於有易而淫焉有易之君綿臣殺而放之故殷上甲微假師於河伯以伐有易滅之遂殺其君綿臣中葉衰而上甲微復興故殷人報焉

有緡氏帝癸五十歲有緡氏叛攻克之按左傳昭公四年楚椒舉曰夏桀爲仍之會有緡叛之按路史舜妃女罃生義鈞及季釐季釐封緡爲桀所克按通誌夏王桀欲肆其侈心爲有仍之會有緡氏見王汰侈不善也引師先歸桀怒帥諸侯之師攻克之愈自矜肆按通鑑前編夏后癸五十歲會諸侯於有仍氏有緡氏叛攻克之

有仍氏帝相二十八歲寒浞弒王后緡歸於有仍按左傳哀公元年伍員曰昔有過澆殺斟灌以伐斟鄩滅夏后相後緡方娠逃出自竇歸於有仍生少康焉爲仍牧正惎澆能戒之澆使椒求之逃奔有虞爲之庖正以除其害按路史初奡之弒相也後緡方娠亟出自竇歸於有仍生少康少康長爲仍牧正殊才異略至徳宏仁忌夏而能戒之奡使臣椒求之奔有虞爲之庖正姚思妻之二女而邑諸綸有田一成有眾一旅乃布徳兆謀撫其官職旋收夏眾而用之慶得四息伯杼曲列龍畱季扞俱賢逮事乃俾女艾諜奡季扞誘豷伯靡自鬲收二斟之藎滅浞而立少康猗奡被服疆圉朋淫不義而弗豫不虞少康乘之滅於過而伯杼復滅豷於戈復禹之績按通鑑前編夏后相二十有八歲寒浞﹠﹟王於帝丘後緡歸於有仍氏帝癸五十歲會諸侯於有仍氏按通誌夏王桀欲肆其侈心爲有仍之會有緡氏見王汰侈不善也引師先歸桀怒帥諸侯攻克之按通鑑前編夏后癸五十歲會諸侯於有仍氏有緡氏叛攻克之

有窮氏帝太康十九歲王畋於洛表有窮后羿距之於河按書經五子之歌太康尸位以逸豫滅厥徳黎民咸貳乃盤遊無度畋於有洛之表十旬弗反有窮后羿因民弗忍距於河厥弟五人禦其母以從徯於洛之汭五子咸怨述大禹之戒以作歌疏

正義曰襄四年左傳曰夏之方衰也后羿自鉏遷於窮石然則羿居窮石故曰有窮國名窮是諸侯之國羿是其君之名也說文云羿帝嚳射官也賈逵云羿之先祖世爲先王射官故帝賜羿弓矢使司射淮南子云堯時十日並生堯使羿射九日而落之楚辭天問云羿焉彃日烏解羽歸藏易亦云羿彃十日說文云彃者射也此三者言𨿽不經以取信要言帝嚳時有羿堯時亦有羿則羿是善射之號非復人之名字信如彼言則不知羿名爲何也夏都河北洛在河南距太康於河北不得入國遂廢太康耳羿猶立仲康不自立也按路史夷羿傳夷羿有窮氏窮國之侯也偃左臂修而善射五歲得法於山中傳楚狐父之道旣學射於吉甫其辭佐長故亦以善射著嘗從吳賀北遊見雀焉賀命之射羿曰生乎其殺之乎賀請左目羿中厥右恥之由是每進妙中髙出天下迨事夏王王命射於方豕之皮徵南之的曰中之賞子萬金不中則削十邑羿援矢而色蕩射之矢逸再之又不中焉王謂傅彌仁曰斯羿也發無不中而今也不中何以對曰若羿者口懼之爲災而萬金爲之患也人能遺其喜懼之私若萬金之患則天下亡愧於羿矣王曰善吾乃今知亡欲之道矣太康之立滔淫亡度娛佚自縱民興胥亂迷畋有洛之表十旬不反夷羿於是因民弗忍兵於河以距之太康失邦仲康立於時羲和沈湎於酒叛官離次將夷羿是與王命嗣侯徵之羿遽隱慝及相之立爰逐相而自立因夏民代夏政自鉏遷於窮石滅樂正後夔之子伯封先有仍之女美而黰厥澤可鑑夔納之是爲元妻生伯封貪拘忿颣實有豕心人謂封豕羿滅之後夔是以不祀羿於是益恃射不修民事忘其國卹而蔽於從禽用不恢於夏家武羅伯因熊髡龐圉皆賢臣也乃棄之而信相伯明氏之讒子寒浞又以龐門氏子爲受教之臣浞乃烝取羿室純狐爰謀殺羿植之詐慝內行媚外施賂而虞羿以於畋內外咸服而羿弗察也八年將歸自畋龐門取桃棓殺之家眾烹之以飲其子子不忍食死於窮門按通鑑前編夏太康十有九歲王畋於洛表羿拒於河五弟禦母以從遂都陽夏

寒帝相八歲寒浞殺羿按左傳襄公四年魏莊子對晉侯曰寒浞伯明氏之讒子弟也伯明後寒棄之夷羿收之信而使之以爲己相浞行媚於內而施賂於外愚弄其民而虞羿於田樹之詐慝以取其國家外內咸服羿猶不悛將歸自田家眾殺而亨之以食其子其子不忍食諸死於窮門靡奔有鬲氏浞因羿室生澆及豷按竹書紀年帝相八年寒浞殺羿使其子澆居過按路史寒浞傳寒浞者猗姓寒君伯明氏之讒子弟也好爲讒慝後寒棄諸窮窮羿入之謖以爲相而信使之方羿之逐後相相浞是從及羿立而荒遊浞於是烝其室而虞羿於畋內外從之則繼殺而代之襲羿之號且因其室生澆及豷按通鑑前編夏后相八歲寒浞殺羿

目羿篡夏自立凡八年至是浞復殺羿而代之不攺有窮之號帝相二十八歲寒浞弒王按左傳哀公元年伍員曰昔有過澆殺斟灌以伐斟鄩滅夏后相後緡方娠逃出自竇歸於有仍生少康焉按路史浞因羿室生澆及豷澆惟恃力蕩舟走陸是曰奡浞任詐僞而不徳於民使澆帥師滅斟灌斟鄩氏處澆於過處豷於戈﹠﹟夏后相爰革夏命按通鑑前編夏后相二十八歲寒浞殺王於帝丘後緡歸於有仍氏靡奔有鬲氏帝少康四十歲靡興師討浞誅之按左傳襄公四年魏莊子對晉侯曰浞恃其讒慝而不徳於民使澆用師滅斟灌及斟尋氏處澆於過處豷於戈靡自有鬲氏收二國之燼以滅浞而立少康少康滅澆於過滅豷於戈哀公元年伍員曰少康爲仍牧正惎澆而能戒之澆使椒求之逃奔有虞爲之庖正以除其害虞思於是妻之以二姚而邑諸綸有田一成有眾一旅能布其徳而兆其謀以收夏眾撫其官職使女艾諜澆使季杼誘豷遂滅過戈復禹之績按路史浞革夏命四十有三年爲伯靡所殺澆恃多力從欲不忍惡虐以逞朋淫不義而通於丘岐日康娛以自忘館同所止少康滅之及女岐伯杼復誘豷殺之寒浞遂滅按通鑑前編夏后少康四十歲夏遺臣靡興師討浞伏誅奉王踐天子位王命誅澆及豷復禹舊績夏道復興諸侯畢朝

過帝相八歲浞使子澆居過按左傳襄公四年魏莊子對晉侯曰浞使澆用師滅斟灌及斟尋氏處澆於過處豷於戈注

過國名東萊掖縣北有過鄕按竹書紀年帝相八年寒浞殺羿使其子澆居過帝少康四十歲命汝艾滅過誅澆按左傳襄公四年魏莊子對晉侯曰靡自有鬲氏收二國之燼以滅浞而立少康少康滅澆於過滅豷於戈哀公元年伍員曰少康爲仍牧正惎澆而能戒之澆使椒求之逃奔有虞爲之庖正以除其害虞思於是妻之以二姚而邑諸綸有田一成有眾一旅能布其徳而兆其謀以收夏眾撫其官職使女艾諜澆使季杼誘豷遂滅過戈復禹之績注

過澆國按竹書紀年少康元年使汝艾伐過殺澆按通鑑前編夏后少康四十歲夏遺臣靡興師討浞伏誅奉王踐天子位王命誅澆及豷復禹舊績夏道復興諸侯畢朝

戈帝相二十年寒浞滅戈按竹書紀年云云帝少康四十歲王命季杼滅豷於戈按左傳襄公四年魏莊子對晉侯曰浞使澆用師滅斟灌及斟尋氏處澆於過處豷於戈靡自有鬲氏收二國之燼以滅浞而立少康少康滅澆於過滅豷於戈哀公元年伍員曰少康爲仍牧正惎澆而能戒之澆使椒求之逃奔有虞爲之庖正以除其害虞思於是妻之以二姚而邑諸綸有田一成有眾一旅能布其徳而兆其謀以收夏眾撫其官職使女艾諜澆使季杼誘豷遂滅過戈復禹之績按竹書紀年伯靡自有鬲帥斟鄩斟灌之師以伐浞世子少康使汝艾伐過殺澆伯杼帥師滅戈按路史帝顓頊髙陽氏姬姓取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連樊爲己姓封昆吾昆吾爲夏伯主其後裔自臧而無譐與桀同滅顧溫蘇扈廖董諸斟祝產皆己分也斟姓灌則夏滅之戈介則商滅之﹝按戈帝相時巳滅此云商滅意己姓之戈夏曾續封之﹞

按通鑑前編夏后少康四十歲夏遺臣靡興師討浞伏誅奉王踐天子位王命誅澆及豷復禹舊績夏道復興諸侯畢朝

封帝仲康三歲羿滅伯封按左傳昭公二十八年叔向母曰昔有仍氏生女黰而黑而甚美光可以鑑名曰元妻樂正後夔取之生伯封實有豕心貪婪無饜忿颣無期謂之封豕有窮后羿滅之夔是以不祀定公四年衛子魚曰昔成王分魯公以夏后氏之璜封父之繁弱注

封父古諸侯也按通鑑前編夏后仲康三歲羿滅伯封

目按路史禹命伯封及昭明作衍歷歲紀甲寅敬授人時則伯封夏之天官仲康徵羲和而夷羿滅伯封是與王室爭諸侯耳

豕韋夏封彭祖孫元哲於豕韋按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連籛之字鏗封於彭是爲大彭彭祖以斟雉養性事放勛夏之中興別封其孫元哲於韋是爲豕韋疊爲夏伯韋則夏甲滅之注

左傳言孔甲以劉累更豕韋後矣而鄭語乃云大彭豕韋爲商伯又云彭祖豕韋則商滅之則二國至商方盛豈劉累遷魯之後而二國更復乎然襄二十四年範宣子言其祖又云在商爲豕韋氏豈復封乎不然何兩立也帝孔甲元歲廢豕韋而以唐堯之後劉累豢龍按左傳襄公二十四年晉範宣子曰昔﹠﹟之祖自虞以上爲唐氏在夏爲禦龍氏在商爲豕韋氏在周爲唐杜氏晉主夏盟爲範氏注

禦龍氏劉累也豕韋國名唐杜二國名殷末豕韋國於唐周成王滅唐遷之於杜爲杜伯疏正義

曰鄭語云祝融之後八姓大彭豕韋爲伯矣又曰彭姓彭祖豕韋則商滅之矣賈逵云大彭豕韋爲商伯其後世失道殷徳復興而滅之然則商之初豕韋國君爲彭姓也其後乃以劉累之後代之亦不知殷之何王滅彭姓而封累後也昭二十九年傳稱夏王孔甲嘉劉累賜氏曰禦龍以更豕韋之後賜劉累身封豕韋而此云在商爲豕韋氏者杜於彼注云劉累代彭姓之豕韋累尋遷魯縣豕韋復國至商而滅累之後世復承其國爲豕韋氏是杜解劉累及其後世再封豕韋之事按左傳昭公二十九年秋龍見於絳郊魏獻子問於蔡墨曰吾聞之虫莫知於龍以其不生得也謂之知信乎對曰人實不知非龍實知古者畜龍故國有豢龍氏有禦龍氏獻子曰是二氏者吾亦聞之而不知其故是何謂也對曰昔有飂叔安有裔子曰董父實甚好龍能求其耆欲以飲食之龍多歸之乃擾畜龍以服事帝舜帝賜之姓曰董氏曰豢龍封諸鬷川鬷夷氏其後也故帝舜氏世有畜龍及有夏孔甲擾於有帝帝賜之乘龍河漢各二各有雌雄孔甲不能食而未獲豢龍氏陶唐氏旣衰其後有劉累學擾龍於豢龍氏以事孔甲能飲食之夏后嘉之賜氏曰禦龍以更豕韋之後龍一雌死潛醢以食夏后夏后饗之旣而使求之懼而遷於魯縣範氏其後也獻子曰今何故無之對曰夫物物有其官官修其方朝夕思之一日失職則死及之失官不食官宿其業其物乃至若泯棄之物乃坻伏郁湮不育故有五行之官是謂五官實列受氏姓封爲上公祀爲貴神社稷五祀是尊是奉木正曰句芒火正曰祝融金正曰蓐收水正曰元冥土正曰后土龍水物也木官棄矣故龍不生得注

飂古國也叔安其君名豢龍官名官有世功則以官氏鬷水上夷皆董姓更代也以劉累代彭姓之豕韋累尋遷魯縣豕韋復國至商而滅累之後世復承其國爲豕韋氏在襄二十四年不能致龍故懼遷魯縣自貶退也疏正義曰傳言以更豕韋

之後則豕韋是舊國廢其君以劉累代之鄭語云祝融之後八姓大彭豕韋爲商伯矣又云彭姓彭祖豕韋則商滅之矣如彼文豕韋之國至商乃滅於夏孔甲之時彭姓豕韋未全滅也又下云劉累懼而遷於魯縣明是累遷之後豕韋復國至商乃滅耳襄二十四年傳範宣子自言其祖在夏爲禦龍氏在商爲豕韋氏則劉累子孫復封豕韋杜迹其事知累後世更復其國爲豕韋氏也按國語鄭史伯對桓公曰祝融能昭顯天地之光明以生柔嘉材者也其後八姓於周未有侯伯佐制物於前代者昆吾爲夏伯矣大彭豕韋爲商伯矣當周未有己姓昆吾蘇顧溫董董姓鬷夷豢龍則夏滅之矣彭姓彭祖豕韋諸稽則商滅之矣禿姓舟人則周滅之矣妘姓鄔鄫路逼陽曹姓鄒莒皆爲采衛或在王室或在夷翟莫之數也而又無令聞必不興矣斟姓無後融之興者其在羋姓乎注

大彭陸終第三子曰籛爲彭姓封於大彭謂之彭祖豕韋彭姓之別封於豕韋者殷衰二國相繼爲商伯其後世失道殷復興而滅之鬷董姓己姓之別受氏爲國者飂叔安之裔子曰董父以擾龍服事帝舜賜姓曰董氏曰豢龍封之鬷川當夏之興別封鬷夷於孔甲前而滅矣按史記夏本紀帝孔甲好方鬼神事淫亂夏后氏徳衰諸侯畔之天降龍二有雌雄孔甲不能食未得豢龍氏陶唐旣衰其後有劉累學擾龍於豢龍氏以事孔甲孔甲賜之姓曰禦龍氏受豕韋之後龍一雌死以食夏后夏后使求懼而遷去注

賈逵曰劉累之後至商不絕以代豕韋之後祝融之後封於豕韋殷武丁滅之以劉累之後代之按竹書紀年帝孔甲元年廢豕韋氏使劉累豢龍按路史帝堯陶唐氏取富宜氏曰皇生朱庶弟九其封於畱者爲畱氏後有畱累以豢龍事夏孔甲賜之氏曰禦龍以更飂董之後旣遷於魯商居大夏至周封帝後於鑄鑄祝是分侯於隨旣更累之裔於方城爲唐公楚並唐注

事具左傳襄公二十四年宣子之言及昭公二十九年蔡墨之言云使豢龍以更豕韋之後非也豢龍乃己姓廖叔之後豕韋之族爾宣子云在商爲豕韋亦妄帝臯元歲使豕韋氏復國按竹書紀年云云

注夏衰昆吾豕韋相繼爲伯

九苑帝不降六歲伐九苑按竹書紀年云云

有施氏帝癸三十三歲伐有施氏按路史桀伐蒙山得妹喜

注王逸云蒙山國得妹喜列女傳以爲有施得之師古云有施之女按通鑑前編帝癸三十三歲伐蒙山有施氏

目大紀曰夏自孔甲之後王室政徳日衰諸侯或不朝桀能申鉤索鐵負恃其力不務徳而武傷百姓有趙梁者教爲無道勸以貪狼伐蒙山有施氏有施氏進女妹喜桀嬖之所言皆聽爲之爲瓊室象廊瑤臺玉﹠﹟行淫縱樂政事怠廢爲肉山脯林酒池可以運舟一鼓而牛飲者三千人以爲戲劇

顧帝癸無道與顧氏黨湯伐之按詩經商頌韋顧旣伐昆吾夏桀按通誌韋氏顧氏昆吾氏黨桀之惡恣行亂政以虐其民按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連樊爲己姓封昆吾昆吾爲夏伯主其後裔自臧而無譐與桀同滅顧溫蘇扈廖董諸斟祝產皆己分也顧則商滅之溫則狄滅之按東昌府誌顧髙陽氏後己姓都於範後黨桀爲湯所伐詩云苞有三﹠﹟韋顧旣伐昆吾夏桀今範縣二十八里有古顧城

溫帝癸二十六歲商滅溫按竹書紀年云云按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連樊爲己姓封昆吾昆吾爲夏伯主其後裔自臧而無譐與桀同滅顧溫蘇扈廖董諸斟祝產皆己分也顧則商滅之溫則狄滅之

有蘇氏帝槐三十二歲封昆吾氏子於有蘇按竹書紀年云云按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連樊爲己姓封昆吾昆吾爲夏伯主其後裔自臧而無譐與桀同滅顧溫蘇扈廖董諸斟祝產皆己分也蘇伯吉利是世祝融逮妻摶頰死托於紂王欲伐有蘇蘇以妲進免紂寵之而亡周滅之殷帝辛九祀王師伐有蘇獲妲己以歸按竹書紀年云云

郗有蘇氏支子封於郗按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連樊爲己姓封昆吾昆吾爲夏伯主其後裔自臧而無譐與桀同滅顧溫蘇扈廖董諸斟祝產皆己分也蘇伯吉利是世祝融逮妻摶頰死托於紂王欲伐有蘇蘇以妲進免紂寵之而亡周滅之有蘇氏司寇氏其支子封郗又爲郗氏

產昆吾氏之同姓有產國按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連樊爲己姓封昆吾昆吾爲夏伯主其後裔自臧而無譐與桀同滅顧溫蘇扈廖董諸斟祝產皆己分也

韋帝癸無道與韋氏黨湯伐之按詩經商頌韋顧旣伐昆吾夏桀按通誌韋氏顧氏昆吾氏黨桀之惡恣行亂政以虐其民按竹書紀年夏桀二十八年商遂徵韋取韋商帝河亶甲五祀韋伯伐班方按竹書紀年五年侁人入於班方彭伯韋伯伐班方侁人來賓帝祖乙元祀命韋伯按竹書紀年元年己巳王卽位自相遷於耿命彭伯韋伯

原帝癸命原侯誇師伐有唐按路史云云

商

豕韋氏商滅豕韋氏復以劉累之後代之按左傳襄公二十四年晉範宣子曰昔﹠﹟之祖自虞以上爲陶唐氏在夏爲禦龍氏在商爲豕韋氏在周爲唐杜氏晉主夏盟爲範氏注

禦龍氏劉累也豕韋國名唐杜二國名殷末豕韋國於唐周成王滅唐遷之於杜爲杜伯疏正義

曰鄭語云祝融之後八姓大彭豕韋爲商伯矣又曰彭姓彭祖豕韋則商滅之矣賈逵云大彭豕韋爲商伯其後世失道殷徳復興而滅之然則商之初豕韋國君爲彭姓也其後乃以劉累之後代之亦不知殷之何王滅彭姓而封累後也昭二十九年傳稱夏王孔甲嘉劉累賜氏曰禦龍以更豕韋之後賜劉累身封豕韋而此云在商爲豕韋氏者杜於彼注云劉累代彭姓之豕韋累尋遷魯縣豕韋復國至商而滅累之後世復承其國爲豕韋氏是杜解劉累及其後世再封豕韋之事昭公二十九年晉蔡墨對魏獻子曰昔有飂叔安有裔子曰董父實甚好龍能求其耆欲以飲食之龍多歸之乃擾畜龍以服事帝舜帝賜之姓曰董氏曰豢龍封諸鬷川鬷夷氏其後也故帝舜世有畜龍及有夏孔甲擾於有帝帝賜之乘龍河漢各二各有雌雄孔甲不能食而未獲豢龍氏陶唐氏旣衰其後有劉累學擾龍於豢龍氏以事孔甲能飲食之夏后嘉之賜氏曰禦龍以更豕韋之後龍一雌死潛醢以食夏后夏后饗之旣而使求之懼而遷於魯縣範氏其後也注

以劉累代彭姓之豕韋累尋遷魯縣豕韋復國至商而滅累之後世復承其國爲豕韋氏在襄二十四年不能致龍故懼遷魯縣自貶退也疏正義

曰傳言以更豕韋之後則豕韋是舊國廢其君以劉累代之鄭語云祝融之後八姓大彭豕韋爲商伯矣又云彭姓彭祖豕韋則商滅之矣如彼文豕韋之國至商乃滅於夏王孔甲之時彭姓豕韋未全滅也又下云劉累懼而遷於魯縣明是累遷之後豕韋復國至商乃滅耳襄二十四年傳範宣子自言其祖在夏爲禦龍氏在商爲豕韋氏則劉累子孫復封豕韋杜迹其事知累後世更復其國爲豕韋氏也按路史帝堯陶唐氏取富宜氏曰皇生朱庶弟九其封於畱者爲畱氏後有畱累以豢龍事夏引甲賜之氏曰禦龍以更飂董之後旣遷於魯商居大夏爲唐氏禦氏擾氏擾龍氏至周封帝後於鑄鑄祝是分侯於隨爲鑄氏祝氏隨氏旣更累之裔於方城爲唐公楚並唐其徙杜者爲杜氏唐杜氏屠氏唐孫氏李氏

遂商封舜後於遂按左傳昭公三年晏子曰箕伯直柄虞遂伯戲其相胡公大姬已在齊矣注

四人皆舜後陳氏之先昭公八年史趙對晉侯曰自幕至於瞽瞍無違命舜重之以明徳置徳於遂遂世守之及胡公不淫故周賜之姓使祀虞帝注

遂舜後﹠﹟殷之興存舜之後而封遂言舜徳乃至於遂疏三年傳云箕伯直柄虞遂伯戲則遂在

直柄之後故云﹠﹟殷興存舜之後而封之也按路史遂舜裔也夏之世有箕伯直柄伯戲中衰成湯置之於遂遂世守之後爲齊所滅注

莊公十二年齊桓滅之左氏正義及風俗通云商封之於遂周僖王元年夏六月齊人滅遂按春秋莊公十三年按左傳十三年春會於北杏以平宋亂遂人不至夏齊人滅遂而戍之注

遂國在濟北蛇丘縣東北舜之後僖王四年夏齊人殲於遂按春秋莊公十七年按左傳十七年夏遂因氏頜氏工婁氏須遂氏饗齊戍醉而殺之齊人殲焉注饗酒食也四族遂之彊宗齊滅遂戍之在十三年按路史圭胡負遂廬蒲衛甄潘饒番傳鄒息有何母轅余姚上虞濮陽余虞西虞亡錫巴陵衡山長沙皆舜裔也按諸國有封代及事迹可考者皆已分列餘多不可考姑附於此

九帝辛元年命九侯按竹書紀年云云帝辛醢九侯按禮記明堂位昔殷紂亂天下脯鬼侯以饗諸侯是以周公相武王以伐紂按史記殷本紀紂以西伯昌九侯鄂侯爲三公九侯有好女入之紂九侯女不﹠﹟淫紂怒殺之而醢九侯鄂侯爭之彊辧之疾並脯鄂侯西伯昌聞之竊嘆崇侯虎知之以告紂紂囚西伯羑里注

徐廣曰一作鬼侯鄴縣有九侯城索隱曰九亦依字讀鄒誕生音仇也正義曰括地誌云相州洛陽縣西南五十里有九侯城亦名鬼侯城﹠﹟殷時九侯城也

鄂邘

按鄂邘各爲一國西伯以脯鄂侯致嘆何至敗耆之明年遂伐之玩二紀自明

帝辛脯鄂侯按史記殷本紀紂以西伯昌九侯鄂侯爲三公九侯有好女入之紂九侯女不﹠﹟淫紂怒殺之而醢九侯鄂侯爭之彊辧之疾並脯鄂侯西伯昌聞之竊嘆崇侯虎知之以告紂紂囚西伯羑里注

徐廣曰鄂一作邘音於野王縣有邘城按周本紀西伯敗耆國殷之祖伊聞之懼以告帝紂紂曰不有天命乎是何能爲明年伐邘注

徐廣曰邘城在野王縣西北音於按竹書紀年帝辛三十四年周師取耆及邘

姺商有姺國按左傳昭公元年趙孟曰商有姺邳

注姺商諸侯帝外壬元祀姺人叛按竹書紀年云云帝河亶甲五祀姺人來賓按竹書紀年姺人入於班方彭伯韋伯伐班方姺人來賓

程商封和氏於程按汲冢周書爵重祿輕比闕

不成者亡昔有畢程氏損祿增爵羣臣貌匱比而戾民畢程氏以亡按路史帝顓頊髙陽氏姬姓取勝奔氏曰﹠﹟生伯稱捲章季禺三人捲章取水氏曰嬌生犁及回犁爲祝融生長琴及噎噎處西極以行日月太子長琴居於搖山實始樂風犁卒帝嚳以回代之帝摯之世九犁亂時重犁失職堯於是復育重犁之後使復舊業是爲羲和和實爲犁後爲和氏商封之程有程氏司馬氏注

周宣王時程伯休父爲宣王司馬掌六師伐徐爲氏帝武乙二十四年周師伐程戰於畢克之按竹書紀年云云

郝帝乙封郝骨之後於郝按路史太昊伏羲氏之弟郝骨氏爲帝立制其裔孫子期帝乙封之太原之郝

辛商有辛國周文王以辛甲諫紂封之長子按路史禹之支子或封於辛辛甲事紂七十五諫不從文王以爲史封之長子昭王南徵辛繇靡爲禦右拯王而俱溺封其子西翟周穆王元年命辛伯余靡按竹書紀年穆王元年己未春正月王卽位胙昭公命辛伯余靡莊王四年王及辛伯殺周公黑肩按春秋不書按左傳桓公十八年秋七月周公欲弒莊王而立王子克辛伯告王遂與王殺周公黑肩王子克奔燕初子儀有寵於桓王桓王屬諸周公辛伯諫曰並後匹嫡兩政耦國亂之本也周公弗從故及按史記周本紀莊王四年周公黑肩欲殺莊王而立王子克辛伯告王王殺周公王子克﹠﹟燕襄王十四年夏辛有適伊川按春秋不書按左傳僖公二十二年夏辛有適伊川見被髮而祭於野者曰不及百年此其戎乎其禮先亡矣秋秦晉遷陸渾之戎於伊川

密須帝辛十六祀西伯伐密須按詩經大雅帝謂文王無然畔援無然歆羨誕先登於岸密人不恭敢拒大邦侵阮䢐共王赫斯怒爰整其旅以按䢐旅以篤周祜以對於天下依其在京侵自阮疆陟我髙岡無矢我陵我陵我阿無飲我泉我泉我池度其鮮原居岐之陽在渭之將萬邦之方下民之王朱

注密密須氏也姞姓之國阮國名文王從阮疆而出以侵密於是相其髙原而徙都焉所謂程邑也按史記周本紀西伯伐密須注

應劭曰密須氏姞姓之國瓚曰安定陰密縣是按路史黃帝有熊氏子二十五別姓者十二祈酉滕箴任苟釐結儇依及二紀也余循姬姓結姓伯倏封於南燕密須闞允蔡光惇逼燕魯雍斷密𨿽結分也注苟史記作荀黃帝應代有風後爲之相因八卦說九宮以安營壘次定萬民之黃帝滅蚩尢徽猷多本於後尢北復以其輕剿其餘於輞谷人賴其利遂世祀之是爲金山之神謖封其後於任錫之己姓黃帝之孫任己實歸其在唐虞俱有封土書缺不見夏后氏之初封之庖爲姒姓遾周之興武王復其後於宿後有密宿須句顓臾邑於泲上實典太昊之祀以爲東蒙主是以李氏將伐顓臾而孔子傷之須句後爲侏所並魯復取之而宿之後則興於宋俱不復見按通鑑前編商王紂立十有六祀西伯伐密須目通誌曰初文王問太公孰可伐太公曰密須管叔曰其君彊明伐之不可太公曰先王伐逆不伐順伐險不伐易遂自阮䢐共而及密須密須之人自縛其君而歸周恭王四年滅密按國語恭王遊於涇上密康公從有三女奔之其母曰必致之於王夫獸三爲羣人三爲眾女三爲粲王田不取羣公行下眾王禦不參一族夫粲美之物也眾以美物歸女而何徳以堪之王猶不堪況爾小醜小醜備物終必亡康公弗獻一年王滅密按史記周本紀注韋昭曰康公密國之君姬姓也正義曰括地誌云陰密故城在涇州鶉孤縣西東接縣城故密國也

黎帝辛三十一祀西伯戡黎按書經西伯戡黎西伯旣戡黎祖伊恐奔告於王曰天子天旣訖我殷命格人元龜罔敢知吉非先王不相我後人惟王淫戲用自絕故天棄我不有康食不虞天性不迪率典今我民罔弗欲喪曰天曷不降威大命不摯今王其如臺王曰嗚呼我生不有命在天祖伊反曰嗚呼乃罪多參在上乃能責命於天殷之卽喪指乃功不無戮於爾邦注

正義曰黎國漢之上黨郡壺關所治黎亭是也紂都朝歌王圻千里黎在朝歌之西故爲近王圻之諸侯也按路史黎子國也西伯戡黎武王復以封湯後按通鑑前編帝辛三十有一祀周西伯東觀兵戡黎目大紀曰先是亳有雀生鸇史占之曰以小生大威振名昌紂愈輕肆棄耆舊貴戚大臣商容微子微仲箕子比干膠鬲之徒不用而用蜚廉惡來蜚廉者孟戲仲衍之裔孫惡來其子也俱以材力進善諛好賢臣梅伯性忠直數諫諍紂怒殺而醢之有雷開者阿進諛言紂賜金玉而封之賞以夏田或諫曰非時也君踐一日之苗而民夫終歲之食其可乎殺之園囿污池沛澤多而虎豹犀象生焉夷羊在牧蜚鴻滿野山鳴河竭天雨肉雨石兩日見龜生毛兔有角女子化爲丈夫宮中夜聞哭聲而不見其人黎侯近於王畿不恭王命紂方日夜極意聲色不知治也西伯發戡黎殷人大震周定王十三年秋七月晉師略狄立黎侯按詩經邶風式微篇式微式微胡不歸微君之故胡爲乎中露式微式微胡不歸微君之躬胡爲乎泥中序式微黎侯寓於衛其臣勸以歸也箋

黎侯爲狄

人所逐棄其國而寄於衛衛處之以二邑因安之故其臣勸之疏經雲中露泥中知處之以二邑按詩經旄丘篇旄丘之葛兮何誕之節兮叔兮伯兮何多日也何其處也必有與也何其久也必有以也狐裘蒙戎匪車不東叔兮伯兮靡所與同瑣兮尾兮流離之子叔兮伯兮如充耳朱

注舊說黎之臣子自言久寓於衛按春秋不書按左傳宣公十五年秋七月壬午晉侯治兵於稷以略狄土立黎侯而還

逢商有逢國按左傳昭公十年春正月有星出於婺女鄭裨言於子產曰七月戊子晉君將死今玆歲在顓頊之虛姜氏任氏實守其地居其維首而有妖星焉告邑姜也邑姜晉之妣也天以七紀戊子逢公以登星斯於是乎出吾是以譏之注

逢公殷諸侯居齊地者逢公將死妖星出婺女按左傳昭公二十年冬十二月齊侯田於沛至自田晏子侍於遄臺飲酒樂公曰古而無死其樂若何晏子對曰古而無死則古之樂也君何得焉昔爽鳩氏始居此地季萴因之有逢伯陵因之蒲姑氏因之而後太公因之古者無死爽鳩氏之樂非君所願也注逢伯陵殷諸侯姜姓按路史炎帝戲戲生器器生巨及伯陵祝庸伯陵爲黃帝臣封逢實始於齊周穆王十二年毛公班共公利逢公固帥師從王伐大戎按竹書紀年云云

芮帝辛十四祀虞芮質成於周按史記周本紀西伯陰行善諸侯皆來決平於是虞芮之人有獄不能決乃如周入界耕者皆讓畔民俗皆讓長虞芮之人未見西伯皆﹠﹟相謂曰吾所爭周人所恥何往爲祗取辱耳遂還俱讓而去注

地理誌虞在河東太陽縣芮在馮翊臨晉縣界正義曰括地誌云故虞城在陜州河北縣東北五十里虞山之上古虞國也故芮城縣西二十里古芮國也晉太康地記云虞西百四十里有芮城括地誌云又閒原在河北縣西六十五里詩云虞芮質厥成毛萇云虞芮之君相與爭裏久而不平乃相謂曰西伯仁人盍往質焉乃相與朝周二國君相謂曰我等小人不可履君子之庭乃相讓所爭地以爲閒原至今尙在注引地理誌芮在臨晉者恐﹠﹟然閒原在河東復與虞芮相接臨晉在河西同州非臨晉芮城明矣周武王

年芮伯作旅巢命按書序巢伯來朝芮伯作旅巢命

孔傳

巢殷之諸侯伯爵也南方遠國武王克商慕義來朝芮伯周同姓圻內之國爲卿大夫陳威徳以命巢成王三十七年召芮伯受顧命按書經顧命四月甲子同召太保奭芮伯彤伯畢公衛侯毛公師氏虎臣百尹禦事受命按康王之誥王出在應門之內太保率西方諸侯入應門左畢公率東方諸侯入應門右皆布乘黃朱賓稱奉圭兼幣曰一二臣衛敢執壤奠皆再拜稽首王義嗣徳答拜太保曁芮伯咸進相揖皆再拜稽首曰敢敬告天子皇天攺大邦殷之命惟周文武誕受羑若克卹西土惟新陟王畢協賞罰勘定厥功用敷遺後人休今王敬之哉張皇六師無壞我髙祖寡命厲王三十年王以榮公爲卿士芮伯諫王按詩經大雅菀彼桑柔其下侯句捋采其劉瘼此下民不殄心憂倉兄塡兮倬彼昊天寧不我矜四牡騤騤旟旐有翩亂生不夷靡國不泯民靡有黎具禍以燼於乎有哀國步斯頻國步蔑資天不我將靡所止疑云䢐何往君子實維秉心無競誰生厲階至今爲梗憂心殷殷念我土宇我生不辰逄天僤怒自西䢐東靡所定處多我覯孔棘我圉爲謀爲毖亂況斯削告爾憂卹誨爾序爵誰能執熱逝不以濯其何能淑載胥及溺如彼﹠﹟風亦恐之僾民有肅心荓云不逮好是稼穡力民代食稼穡維寶代食維好天降喪亂滅我立王降此蟊賊稼穡卒癢哀恫中國具贅卒荒靡有旅力以念穹蒼維此惠君民人所瞻秉心宣猶考愼其相維彼不順自獨俾臧自有肺腸俾民卒狂瞻彼中林甡甡其鹿朋友已譖不胥以谷人亦有言進退維谷維此聖人瞻言百里維彼愚人覆狂以喜匪言不能胡斯畏忌維此良人弗求弗迪維彼忍心是顧是復民之貪亂寧爲荼毒大風有隧有空大谷維此良人作爲式谷維彼不順徵以中垢大風有隧貪人敗類聽言則對誦言如醉匪用其良覆俾我悖嗟爾朋友予豈不知而作如彼飛虫時亦弋獲旣之陰女反予來赫民之罔極職涼善背爲民不利如雲不克民之回遹職競用力民之未戾職盜爲寇涼曰不可覆背善詈𨿽曰匪予旣作爾歌序

桑柔芮伯刺厲王也按國語厲王說榮夷公芮良夫曰王室其將卑乎夫榮公好專利而不知大難夫利百物之所生也天地之所載也而或專之其害多矣天地百物皆將取焉胡可專也所怒甚多而不備大難以是教王王能久乎夫王人者將導利而布之上下者也使神人百物無不得其極猶日怵惕懼怨之來也故頌曰思文后稷克配彼天立我烝民莫匪爾極大雅曰陳錫載周是不布利而懼難乎故能載周以至於今今王學專利其可乎匹夫專利猶謂之盜王而行之其歸鮮矣榮公若用周必敗旣榮公爲卿士諸侯不享王流於彘按汲冢周書芮伯若曰予小臣良夫稽道謀告子惟民父母致厥道無遠不服無道左右臣妾乃違民歸於徳徳則民戴否則民讎玆言允﹠﹟於前不遠商紂不道夏桀之虐肆我有家嗚呼惟爾天子嗣文武業惟爾執政小子同先王之臣昏行闕顧道王不若專利作威佐亂進禍民將弗堪治亂信乎其行惟王曁爾執政小子攸聞古人求多聞以監戒不聞是惟弗知後除民害不惟民害害民乃非後惟其讎後作類後弗類民不知後惟其怨民至億兆後一而已寡不敵眾後其危哉嗚呼闕三字如之今爾執政小子惟以貪諛爲事不勤徳以備難下民胥怨財單竭手足靡措弗堪戴上不其亂而以予小臣良夫觀天下有土之君厥徳不遠罔有代徳時爲王之患其惟國人嗚呼惟爾執政朋友小子其惟洗爾心攺爾行克憂往愆以保爾居爾乃瞶禍玩﹠﹟遂弗悛余未知王之所定矧乃闕二字惟禍發於人之攸忽於人之攸輕闕

不存焉變之攸伏爾執政小子不圖善偸生苟安爵以賄成賢智箝口小人鼓舌逃害要利並得厥求惟曰哀哉我聞曰以言取人人飾其言以行取人人竭其行飾言無庸竭行有成惟爾小子飾言事王實蕃有徒王貌受之終弗獲用面相誣蒙及爾顚覆爾自謂有餘予謂爾弗足敬思以徳備乃禍難難至而悔悔將安及無曰予爲惟爾之禍按通鑑前編厲王三十年以榮夷公爲卿士桓王十一年芮伯出居於魏按春秋不書按左傳桓公三年芮伯萬之母芮姜惡芮伯之多寵人也故逐之出居於魏桓王十二年周師秦師執芮伯按春秋不書按左傳桓公四年冬王師秦師圍魏執芮伯以歸桓王十七年秋芮伯會諸侯伐曲沃按春秋不書按左傳桓公九年秋虢仲芮伯梁伯荀侯賈伯伐曲沃

虞帝辛十四祀虞芮質成於周按史記周本紀西伯陰行善諸侯皆來決平於是虞芮之人有獄不能決乃如周入界耕者皆讓畔民俗皆讓長虞芮之人未見西伯皆﹠﹟相謂曰吾所爭周人所恥何往爲祇取辱耳遂還俱讓而去注

地理誌虞在河東太陽縣芮在馮翊臨晉縣正義曰括地誌云故虞城在陜州河北縣東北五十里虞山之上古虞國也故芮城縣西二十里古芮國也晉太康地記云虞西百四十里有芮城括地誌云又閒原在河北縣西六十五里詩云虞芮質厥成毛萇云虞芮之君相與爭裏久而不平乃相謂曰西伯仁人盍往質焉乃相與朝周二國君相謂曰我等小人不可履君子之庭乃相讓所爭地以爲閒原至今尙在注引地理誌芮在臨晉者恐﹠﹟然閒原在河東復與虞芮相接臨晉在河西同州非臨晉芮城明矣

奄帝辛之黨有奄國按書經多方疏自武王伐紂及成王卽政新封建者甚少天下諸侯多是殷之舊國其心未服周家由是奄君重叛周成王二年奄人叛按竹書紀年成王二年奄人徐人及淮夷入於邶以叛成王四年王師踐奄按書序成王東伐淮夷遂踐奄作成王政

孔傳

爲平淮夷徙奄之政令按史記周本紀成王旣遷殷遺民周公以王命告作多士無佚召公爲保周公爲師東伐淮夷殘奄遷其君薄姑注

鄭元曰奄國在淮夷之北正義曰兗州曲阜縣奄至卽奄國之地也按竹書紀年成王三年王師滅殷殺武庚祿父遷殷頑民於衛遂伐奄滅蒲姑蒲姑與四國作亂故周文公伐之四年春正月初朝於廟夏四月初嘗麥王師伐淮夷遂入奄成王五年遷奄於蒲姑按書序成王旣踐奄將遷其君於蒲姑周公告召公作將蒲姑孔

傳將徙奄新立之君於蒲姑告召公使作冊書告令之按史記周本紀初管蔡畔周周公討之三年而畢定故初作大誥次作微子之命次歸禾次嘉禾次康誥酒誥梓材其事在周公之篇周公行政七年成王長周公反政成王北面就羣臣之位成王在丰使召公復營洛邑如武王之意周公復卜申視卒營築居九鼎焉曰此天下之中四方入貢道裏均作召誥洛誥成王旣遷殷遺民周公以王命告作多士無佚召公爲保周公爲師東伐淮夷殘奄遷其君薄姑成王自奄歸在宗周作多方按竹書紀年成王五年春正月王在奄遷其君於蒲姑

蒲姑殷有蒲姑國按左傳昭公二十年冬十二月齊侯田於沛至自田晏子侍於遄臺飲酒樂公曰古而無死其樂若何晏子對曰古而無死則古之樂也君何得焉昔爽鳩氏始居此地季萴因之有逢伯陵因之蒲姑氏因之而後太公因之古若無死爽鳩氏之樂非君所願也注蒲姑氏殷周之間代逢公者周武王十六年秋王師伐蒲姑按竹書紀年云云成王三年滅蒲姑按竹書紀年成王三年王師滅殷殺武庚祿父遷殷頑民於衛遂伐奄滅蒲姑蒲姑與四國作亂故周文公伐之按路史蒲嬴國也周滅之成王五年奄遷於蒲姑按書序成王旣踐奄將遷其君於蒲姑周公告召公作將蒲姑孔

傳將徙奄新立之君於蒲姑告召公使作冊書告令之按竹書紀年成王五年春正月王在奄遷其君於蒲姑

淮夷商世費仲之後立於淮按路史臯陶有子三人長伯翳次仲甄次封偃爲偃姓伯翳封費生大廉若木恩成若木事夏襲翳之封後有費昌爲湯禦右費仲事紂其立於淮者爲嬴氏夏世有調王命以徐伯主淮夷三十二世君偃一假仁義而賓國三十六周王剡之而錄其子宗十一世爲吳所滅注

偃卽康王乃穆王時都城記云穆王西巡聞其威徳日遠遣楚師襲破殺王偃後漢書七諫淮南子注以爲楚文滅之楚文乃春秋時誤宗北走彭城武原山萬眾從之因曰徐山周成王二年奄人徐人及淮夷入於邶以叛按竹書紀年云云成王三年侯伯禽徵徐戎淮夷按書經費誓公曰嗟人無嘩聽命䢐玆淮夷徐戎並興善敹乃甲冑敿乃幹無敢不弔備乃弓矢鍛乃戈矛礪乃鋒刃無敢不善今惟淫捨牿牛馬杜乃擭敜乃﹠﹟無敢傷牿牿之傷汝則有常刑馬牛其風臣妾逋逃勿敢越逐祗復之我商賚汝乃越逐不復汝則有常刑無敢寇攘逾垣墻竊馬牛誘臣妾汝則有常刑甲戌我惟徵徐戎峙乃糗糧無敢不逮汝則有大刑魯人三郊三遂峙乃楨幹甲戌我惟築無敢不供汝則有無餘刑非殺魯人三郊三遂峙乃芻茭無敢不多汝則有大刑疏

魯侯伯禽於成王卽政元年始就封於魯居曲阜之地於時徐州之戎淮浦之夷並起爲寇於魯東郊之門不敢開辟侯時爲方伯率諸侯徵之至費地而誓戒士眾按史記魯世家伯禽卽位之後有管蔡等反也淮夷徐戎亦並興反於是伯禽率師伐之於作誓按通鑑前編成王三年秋管叔及蔡叔霍叔與武庚叛淮夷徐戎皆叛侯伯禽帥師伐淮夷徐戎成王四年王東伐淮夷按書序成王東伐淮夷遂踐奄作成王政

孔傳

爲平淮夷徙奄之政令按史記周本紀成王旣遷殷遺民周公以王命告作多士無佚召公爲保周公爲師東伐淮夷殘奄遷其君蒲姑注

正義曰括地誌雲泗水徐城縣北二十里古徐國卽淮夷也宣王二年伐淮夷按詩經大雅江漢篇江漢浮浮武夫滔滔匪安匪遊淮夷來求旣出我車旣設我旟匪安匪舒淮夷來鋪江漢湯湯武夫洸洸經營四方告成於王四方旣平王國庶定時靡有爭王心載寧江漢之滸王命召虎式辟四方徹我疆土匪疚匪棘王國來極於疆於理至於南海王命召虎來旬來宣文武受命召公維翰無曰予小子召公是似肇敏戎公用錫爾祉釐爾圭瓚秬鬯一鹵告於文人錫山土田於周受命自召祖命虎拜稽首天子萬年虎拜稽首對揚王休作召公考天子萬壽明明天子令聞不已矢其文徳洽此四國朱

注宣王命召穆公平淮南之夷詩人美之按常武篇赫赫明明王命卿士南仲大祖大師皇父整我六師以修我戎旣敬旣戒惠此南國王謂尹氏命程伯休父左右陳行戒我師旅率彼淮浦省此徐土不畱不處三事就緒赫赫業業有嚴天子王舒保作匪紹匪遊徐方繹騷震驚徐方如雷如霆徐方震驚王奮厥武如震如怒進厥虎臣闞如虓虎鋪惇淮濆仍執醜虜截彼淮浦王師之所王旅嘽嘽如飛如翰如江如漢如山之苞如川之流﹠﹟﹠﹟翼翼不測不克濯徵徐國王猶允塞徐方旣來徐方旣同天子之功四方旣平徐方來庭徐方不回王曰還歸朱

注宣王自將以伐淮北之夷而命卿士之謂南仲爲太祖兼太師而字皇父者整治其從行之六軍修其戎事以除淮夷之亂而惠此南方之國詩人作此以美之按通鑑前編宣王二年遣召穆公虎帥師伐淮南之夷王自將親徵淮北徐夷景王七年夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷會於申秋七月楚子蔡侯陳侯許男頓子胡子沈子淮夷伐吳遂滅賴按春秋昭公四年按左傳四年夏六月丙午楚子合諸侯於申秋七月楚子以諸侯伐吳遂以諸侯滅賴

勛爵部匯考十五

周一

齊一武王十三年克商有天下封太公望呂尙於齊按史記周本紀武王卽位太公望爲師周公旦爲輔召公畢公之徒左右王師修文王緒業九年武王上祭於畢東觀兵至於盟津爲文王木主載以車中軍武王自稱太子發言奉文王以伐不敢自專乃告司馬司徒司空諸節齊栗信哉予無知以先祖有徳臣小子受先功畢力賞罰以定其功遂興師師尙父號曰總爾眾庶與爾舟楫後至者斬武王渡河是時諸侯不期而會盟津者八百諸侯諸侯皆曰紂可伐矣武王曰女未知天命未可也乃還師歸居二年聞紂昏亂暴虐滋甚於是武王徧告諸侯曰殷有重罪不可以不畢伐乃遵文王以東伐紂十一年十二月戊午師畢渡盟津諸侯咸會武王乃作太誓告於眾庶二月甲子昧爽武王朝至於商郊牧野乃誓誓已諸侯兵會者車四千乘陳師牧野帝紂聞武王來亦發兵七十萬人距武王武王使師尙父與百夫致師以大卒馳帝紂師紂兵皆崩畔紂紂走反入登於鹿臺之上蒙衣其珠玉自燔於火而死武王至商國遂入至紂死所武王自射之三發而後下車以輕劍擊之以黃鉞斬紂頭縣太白之旗已乃出復軍其明日除道修社及商紂宮及期百夫荷罕旗以先驅武王弟叔振鐸奉陳常車周公旦把大鉞畢公把小鉞以夾武王散宜生太顚閎夭皆執劍以衛武王旣入立於社南大卒之左右畢從毛叔鄭奉明水衛康叔封布玆召公奭贊采師尙父牽牲尹佚策祝曰殷之末孫季紂殄廢先王明徳侮蔑神祇不祀昏暴商邑百姓其章顯聞於天皇上帝於是武王再拜稽首曰膺更大命革殷受天明命武王又再拜稽首乃出已而命宗祝享祠於軍乃罷兵西歸行狩記政事作武成於是封功臣謀士而師尙父爲首封尙父於營丘曰齊注爾雅曰水出其前而左曰營丘郭璞曰今齊之營丘淄水過其南乃東按齊太公世家太公望呂尙者東海上人其先祖嘗爲四嶽佐禹平水土甚有功虞夏之際封於呂或封於申姓姜氏夏商之時申呂或封枝庶子孫或爲庶人尙其後苗裔也本姓姜氏從其封姓故曰呂尙呂尙﹠﹟嘗窮困年老矣以漁釣姦周西伯西伯將出獵卜之曰所獲非龍非﹠﹟非虎非羆所獲乃霸王之輔於是周西伯獵果遇太公於渭之陽與語大說曰自吾先君太公曰當有聖人適周周以興子眞是邪吾太公望子久矣故號之曰太公望載與俱歸立爲師或曰太公博聞嘗事紂紂無道去之遊說諸侯無所遇而卒西歸周西伯或曰呂尙處士隱海濱周西伯拘羑里散宜生閎夭素知而招呂尙呂尙亦曰吾聞西伯賢又善養老盍往焉三人者爲西伯求美女奇物獻之於紂以贖西伯西伯得以出反國言呂尙所以事周𨿽異然要之爲文武師周西伯昌之脫羑里歸與呂尙陰謀修徳以傾商政其事多兵權與奇計故後世之言兵及周之陰權皆宗太公爲本謀周西伯政平及斷虞芮之訟而詩人稱西伯受命曰文王伐崇密須犬夷大作丰邑天下三分其二歸周者太公之謀計居多文王崩武王卽位九年欲修文王業東伐以觀諸侯集否師行師尙父左杖黃鉞右把白旄以誓曰蒼兕蒼兕總爾眾庶與爾舟楫後至者斬遂至盟津諸侯不期而會者八百諸侯諸侯皆曰紂可伐也武王曰未可還師與太公作此太誓居二年紂殺王子比千囚箕子武王將伐紂卜龜兆不吉風雨暴至羣公盡懼惟太公彊之勸武王武王於是遂行十一年正月甲子誓於牧野伐商紂紂師敗績紂反走登鹿臺遂追斬紂明日武王立於社羣公奉明水衛康叔封布采席師尙父牽牲史佚策祝以告神討紂之罪散鹿臺之錢發巨橋之粟以賑貧民封比干墓釋箕子囚遷九鼎修周政與天下更始師尙父謀居多於是武王已平商而王天下封師尙父於齊營丘東就國道宿行遲逆旅之人曰吾聞時難得而易失客寢甚安殆非就國者也太公聞之夜衣而行犁明至國萊侯來伐與之爭營丘營丘邊萊萊人夷也會紂之亂周初定未能集遠方是以與太公爭國太公至國修政因其俗簡其禮通商工之業便魚鹽之利而人民多歸齊齊爲大國及周成王少時管蔡作亂淮夷畔周乃使召康公命太公曰東至海西至河南至穆陵北至無棣五侯九伯實得徵之齊由此得徵伐爲大國都營丘蓋太公之卒百有餘年成王十三年王師會齊侯魯侯伐戎按竹書紀年云云成王三十七年齊侯奉召公命逆太子釗居憂按書經顧命惟四月乙丑太保命仲桓南宮毛俾爰齊侯呂伋以二干戈虎賁百人逆子釗於南門之外延入翼室卹宅宗孔

傳冢宰攝政故命二臣臣子皆侍左右將正太子之尊故出於路寢門外使桓毛二臣各執干戈於齊侯呂伋索虎賁百人更新逆門外所以殊之延使居憂爲天下宗主康王六年齊太公薨按竹書紀年云云夷王三年烹齊侯不辰按史記齊太公世家太公之卒百有餘年子丁公呂伋立丁公卒子乙公得立乙公卒子癸公慈母立癸公卒子哀公不辰立哀公時紀侯譖之周周烹哀公而立其弟靜是爲胡公按竹書紀年夷王三年王烹齊哀公於鼎厲王十九年齊公子山弒其君靜而自立按史記齊太公世家胡公徙都薄姑而當周夷王之時哀公之同母少弟山怨胡公與其黨率營丘之人襲攻殺胡公而自立是爲獻公按竹書紀年夷王十九年齊公子山弒其君胡公而自立按通鑑前編厲王十有九年齊公子山弒其君胡公而自立厲王二十年齊徙臨災按史記齊太公世家獻公元年盡逐胡公子因徙薄姑都治臨災按竹書紀年夷王二十年齊侯徙治臨災按通鑑前編厲王二十年齊侯徙治臨災厲王二十八年齊侯山薨子壽立按史記齊太公世家獻公九年卒子武公壽立按通鑑前編厲王二十八年齊獻公薨子壽立宣王五年命樊侯城齊按詩經大雅天生烝民有物有則民之秉彜好是懿徳天監有周昭假於下保玆天子生仲山甫仲山甫之徳柔嘉維則令儀令色小心翼翼古訓是式威儀是力天子是若明命使賦王命仲山甫式是百辟纘戎祖考王躬是保出納王命王之喉舌賦政於外四方爰發肅肅王命仲山甫將之邦國若否仲山甫明之旣明且哲以保其身夙夜匪解以事一人人亦有言柔則茹之剛則吐之維仲山甫柔亦不茹剛亦不吐不侮矜寡不畏彊禦人亦有言徳輶如毛民鮮克舉之我儀圖之維仲山甫舉之愛莫助之衮職有闕維仲山甫補之仲山甫出祖四牡業業徵夫捷捷每懷靡及四牡彭彭八鸞鏘鏘王命仲山甫城彼東方四牡騤騤八鸞喈喈仲山甫䢐齊式遄其歸吉甫作誦穆如淸風仲山甫永懷以慰其心朱

注宣王命樊侯仲山甫築城於齊而尹吉甫作詩以送之按通鑑前編宣王五年命樊侯仲山甫宣命於四方城齊宣王十二年齊侯壽薨子無忌立爲胡公子所弒齊人立其子赤按史記齊太公世家武公九年周厲王出奔居彘十年王室亂大臣行政號曰共和二十四年周宣王初立二十六年武公卒子厲公無忌立厲公暴虐故胡公子復入齊齊人欲立之乃與攻殺厲公胡公子亦戰死齊人乃立厲公子赤爲君是爲文公而誅殺厲公者七十人按通鑑前編宣王十有二年齊胡公子弒厲公齊人誅之而立厲公之子赤討誅君之黨七十人宣王二十四年齊侯赤薨子說立按史記齊太公世家文公十二年卒子成公脫立注系本及譙周皆作說字按通鑑前編宣王二十有四年齊文公薨子說嗣宣王三十三年齊侯說薨子購立按史記齊太公世家成公九年卒子莊公購立注索隱曰購劉氏音神欲反系家及系本並作贖按通鑑前編宣王三十有三年齊成公薨子購嗣平王四十年齊侯購薨子祿甫立按史記齊太公世家莊公二十四年犬戎殺幽王周東徙雒秦始列爲諸侯五十六年晉弒其君昭侯六十四年莊公卒子釐公祿甫立按通鑑前編平王四十年齊莊公薨子祿甫立平王五十一年冬十二月齊侯鄭伯盟於石門按春秋隱公三年按左傳三年冬齊鄭盟於石門尋盧之盟也庚戌鄭伯之車僨於齊桓王三年夏五月辛酉齊侯魯侯盟於艾按春秋隱公六年按左傳六年夏盟於艾始平於齊也注

春秋前與齊不平今乃棄惡結好桓王四年夏齊侯使其弟年聘於魯按春秋隱公七年按左傳七年夏齊侯使夷仲年來聘結艾之盟也桓王五年秋七月庚午宋公齊侯衛侯盟於瓦屋按春秋隱公八年按左傳八年春齊侯將平宋衛有會期宋公以幣請於衛請先相見衛侯許之故遇於犬丘夏四月齊人卒平宋衛於鄭秋會於溫盟於瓦屋以釋東門之役禮也桓王六年冬齊侯魯侯會於防按春秋隱公九年按左傳宋公不王鄭伯爲王左卿士以王命討之九年夏伐宋宋以入郛之役怨公不告命公怒絕宋使秋鄭人以王命來告伐宋冬公會齊侯於防謀伐宋也桓王七年春二月齊侯侯鄭伯會於中丘夏六月齊人魯公子翚鄭人伐宋冬十月壬午齊人鄭人入郕按春秋隱公十年按左傳十年春王正月公會齊侯鄭伯於中丘癸丑盟於鄧爲師期夏五月羽父先會齊侯鄭伯伐宋六月戊申公會齊侯鄭伯於老桃壬戌公敗宋師於菅庚午鄭師入郜辛未歸於我庚辰鄭師入防辛巳歸於我蔡人衛人郕人不會王命秋七月庚寅鄭師入郊猶在郊宋人衛人入鄭蔡人從之伐戴八月壬戌鄭伯圍戴癸亥克之取三師焉宋衛旣入鄭而以伐戴召蔡人蔡人怒故不和而敗九月戊寅鄭伯入宋冬齊人鄭人入郕討違王命也桓王八年秋七月壬午齊侯魯侯鄭伯入許按春秋隱公十一年按左傳十一年夏公會鄭伯於郲謀伐許也鄭伯將伐許五月甲辰授兵於太宮公孫閼與潁考叔爭車潁考叔挾輈以走子都拔棘以逐之及大逵弗及子都怒秋七月公會齊侯鄭伯伐許庚辰傅於許潁考叔取鄭伯之旗蝥弧以先登子都自下射之顚瑕叔盈又以蝥弧登周麾而呼曰君登矣鄭師畢登壬午遂入許許莊公奔衛齊侯以許讓公公曰君謂許不共故從君討之許旣伏其罪矣𨿽君有命寡人弗敢與聞乃與鄭人鄭伯使許大夫百里奉許叔以居許東偏曰天禍許國鬼神實不逞於許君而假手於我寡人寡人惟是一二父兄不能共億其敢以許自爲功乎寡人有弟不能和協而使糊其口於四方其況能久有許乎吾子其奉許叔以撫柔此民也吾將使獲也佐吾子若寡人得沒於地天其以禮悔禍於許無寧玆許公復奉其社稷惟我鄭國之有請謁焉如舊昏媾其能降以相從也無滋他族實逼處此以與我鄭國爭此土也吾子孫其覆亡之不暇而況能禋祀許乎寡人之使吾子處此不惟許國之爲亦聊以固吾圉也乃使公孫獲處許西偏曰凡而器用財賄無置於許我死乃亟去之吾先君新邑於此王室而旣卑矣周之子孫日失其序夫許太嶽之裔也天而旣厭周徳矣吾其能與許爭乎桓王十年春三月齊侯魯侯陳侯鄭伯會於稷以成宋亂按春秋桓公二年按左傳二年春宋督攻孔氏殺孔父而取其妻公怒督懼遂弒殤公會幹稷以成宋亂爲賂故立華氏也宋殤公立十年十一戰民不堪命孔父嘉爲司馬督爲太宰故因民之不堪命先宣言曰司馬則然巳殺孔父而弒殤公召莊公於鄭而立之以親鄭以郜大鼎賂公齊陳鄭皆有賂故遂相宋公桓王十一年春正月齊侯魯侯會於嬴夏齊侯衛侯胥命於蒲秋七月魯公子翚如齊逆女九月齊侯送姜氏於歡魯侯會齊侯於歡魯夫人姜氏自齊至於魯冬齊侯使其弟年聘於魯按春秋桓公三年按左傳三年春會於嬴定昏於齊也夏齊侯衛侯胥命於蒲不盟也秋公子翚如齊逆女修先君之好故曰公子齊侯送姜氏非禮也凡公女嫁於敵國姊妹則上卿送之以禮於先君公子則下卿送之於大國𨿽公子亦上卿送之於天子則諸卿皆行公不自送於小國則上大夫送之冬齊仲年來聘致夫人也桓王十三年夏齊侯鄭伯如紀按春秋桓公五年按左傳五年夏齊侯鄭伯朝於紀欲以襲之紀人知之桓王十四年夏北戎伐齊鄭太子帥師救齊大敗戎師按春秋不書按左傳桓公六年夏北戎伐齊齊使乞師於鄭鄭太子忽帥師救齊六月大敗戎師獲其二帥大良少良甲首三百以獻於齊於是諸侯之大夫戍齊齊人饋之餼使魯爲其班後鄭鄭忽以其有功也怒故有郎之師公之未昏於齊也齊侯欲以文姜妻鄭太子忽太子忽辭人問其故太子曰人各有耦齊大非吾耦也詩云自求多福在我而已大國何爲君子曰善自爲謀及其敗戎師也齊侯又請妻之固辭人問其故太子曰無事於齊吾猶不敢今以君命奔齊之急而受室以歸是以師昏也民其謂我何遂辭諸鄭伯桓王十八年冬十二月丙午齊侯衛侯鄭伯與魯戰於郎按春秋桓公十年按左傳十年冬齊衛鄭來戰於郎我有辭也初北戎病齊諸侯救之鄭公子忽有功焉齊人餼諸侯使魯次之魯以周班後鄭鄭人怒請師於齊齊人以衛師助之桓王十九年春正月齊人衛人鄭人宋人盟於惡曹按春秋桓公十一年宋人不書按左傳十一年春齊衛鄭宋盟於惡曹桓王二十一年春二月己巳魯侯紀侯鄭伯及齊侯宋公衛侯燕人戰齊師宋師衛師燕師敗績按春秋桓公十三年按左傳十三年宋多責賂於鄭鄭不堪命故以紀魯及齊與宋衛燕戰鄭人來請修好桓王二十二年冬十二月丁巳齊侯祿父卒子諸兒立宋人以齊人蔡人衛人陳人伐鄭按春秋桓公十四年按左傳十四年冬宋人以諸侯伐鄭報宋之戰也焚渠門入及大逵伐東郊取牛首以太宮之椽歸爲盧門之椽桓王二十三年夏四月己巳葬齊僖公齊侯魯侯會於艾按春秋桓公十五年按左傳十五年夏六月許叔入於許公會齊侯於艾謀定許也莊王二年春正月丙辰齊侯魯侯紀侯盟於黃夏五月丙午魯及齊師戰於奚按春秋桓公十七年按左傳十七年春盟於黃平齊紀且謀衛故也夏及齊師戰於奚疆事也於是齊人侵魯疆疆吏來告公曰疆埸之事愼守其一而備其不虞姑盡所備焉事至而戰又何謁焉莊王三年春正月齊侯魯侯會於濼魯侯與夫人姜氏如齊夏四月丙子齊侯戕魯侯殺公子彭生秋齊侯殺鄭公子亹轘髙渠彌按春秋桓公十八年殺彭生子亹髙渠彌不書按左傳十八年春公將有行遂與姜氏如齊申繻曰女有家男有室無相瀆也謂之有禮易此必敗公會齊侯於濼遂及文姜如齊齊侯通焉公謫之以告夏四月丙子享公使公子彭生乘公公薨於車魯人告於齊曰寡君畏君之威不敢寧居來修舊好禮成而不反無所歸咎惡於諸侯請以彭生除之齊人殺彭生秋齊侯師於首止子亹會之髙渠彌相七月戊戌齊人殺子亹而轘髙渠彌祭仲逆鄭子於陳而立之莊王四年春三月魯夫人姜氏奔齊冬王姬歸於齊齊師遷紀郱鄑郚按春秋莊公元年按左傳元年春不稱卽位文姜出故也三月夫人孫於齊不稱姜氏絕不爲親也按公羊傳三月夫人孫於齊孫者何孫猶孫也內諱奔謂之孫夫人固在齊矣其言孫於齊何念母也正月以存君念母以首事夫人何以不稱姜氏貶曷爲貶與弒公也其與弒公柰何夫人譖公於齊侯公曰同非吾子齊侯之子也齊侯怒與之飲酒於其出焉使公子彭生送之於其乘焉搚幹而殺之念母者所善也則曷爲於其念母焉貶不與念母也莊王五年秋七月齊王姬卒冬十二月魯夫人姜氏會齊侯於禚按春秋莊公二年按左傳二年冬夫人姜氏會齊侯於禚書姦也莊王六年春正月魯公子溺會齊師伐衛秋紀季以酅入於齊按春秋莊公三年按左傳三年春溺會齊師伐衛疾之也秋紀季以酅入於齊紀於是乎始判按公羊傳紀季者何紀侯之弟也何以不名賢也何賢乎紀季服罪也其服罪柰何魯子曰請後五廟以存姑姊妺莊王七年春二月魯夫人姜氏享齊侯於祝丘夏齊侯陳侯鄭伯遇於垂紀侯大去其國六月乙丑齊侯葬紀伯姬冬魯侯及齊侯狩於禚按春秋莊公四年按左傳四年春紀侯不能下齊以與紀季夏紀侯大去其國違齊難也按公羊傳紀侯大去其國大去者何滅也孰滅之齊滅之曷爲不言齊滅之爲襄公諱也春秋爲賢者諱何賢乎襄公復讎也何讎爾遠祖也哀公享乎周紀侯譖之以襄公之爲於此焉者事祖禰之心盡矣盡者何襄公將復讎乎紀卜之曰師喪分焉寡人死之不爲不吉也遠祖者幾世乎九世矣九世猶可以復讎乎𨿽百世可也家亦可乎曰不可國何以可國君一體也先君之恥猶今君之恥也今君之恥猶先君之恥也國君何以爲一體國君以國爲體諸侯世故國君爲一體也今紀無罪此非怒與曰非也古者有明天子則紀侯必誅必無紀者紀侯之不誅至今有紀者猶無明天子也古者諸侯必有會聚之事相朝聘之道號辭必稱先君以相接然則齊紀無說焉不可以並立乎天下故將去紀侯者不得不去紀也有明天子則襄公得爲若行乎曰不得也不得則襄公曷爲爲之上無天子下無方伯緣恩疾者可也六月乙丑齊侯葬紀伯姬外夫人不書葬此何以書隱之也何隱爾其國亡矣徒葬於齊爾此復讎也曷爲葬之滅其可滅葬其可葬此其爲可葬柰何復讎者非將殺之逐之也以爲𨿽遇紀侯之殯亦將葬之也冬公及齊人狩於禚公曷爲與微者狩齊侯也齊侯則其稱人何諱與讎狩也前此者有事矣後此者有事矣則曷爲獨於此焉譏於讎者將壹譏而已故擇其重者而譏焉莫重乎其與讎狩也於讎者則曷爲將壹譏而已讎者無時焉可與通通則爲大譏不可勝譏故將壹譏而已其餘從同同莊王八年夏魯夫人姜氏如齊師冬魯侯齊人宋人陳人蔡人伐衛按春秋莊公五年按左傳五年冬伐衛納惠公莊王九年冬齊人歸衛俘於魯按春秋莊公六年按左傳六年冬齊人來歸衛寶文姜請之也莊王十年春魯夫人姜氏會齊侯於防冬會齊侯於谷按春秋莊公七年按左傳七年春文姜會齊侯於防齊志也莊王十一年夏齊師魯師圍郕郕降於齊師冬十一月癸未齊無知弒其君諸兒按春秋莊公八年按左傳八年夏師及齊師圍郕郕降於齊師仲慶父請伐齊師公曰不可我實不徳齊師何罪罪我之由夏書曰臯陶邁種徳徳乃降姑務修徳以待時乎秋師還齊侯使連稱管至父戍葵丘瓜時而往曰及瓜而代期戍公問不至請代弗許故謀作亂僖公之母弟曰夷仲年生公孫無知有寵於僖公衣服禮秩如適襄公絀之二人因之以作亂連稱有從妹在公宮無寵使間公曰捷吾以女爲夫人冬十一月齊侯遊於姑棼遂田於貝丘見大豕從者曰公子彭生也公怒曰彭生敢見射之豕人立而啼公懼隊於車傷足喪屨反誅屨於徒人費弗得鞭之見血走出遇賊於門劫而束之費曰我奚禦哉袒而示之背信之費請先入伏公而出鬥死於門中石之紛如死於階下遂入殺孟陽於﹠﹟曰非君也不類見公之足於戶下遂弒之而立無知初襄公立無常鮑叔牙曰君使民慢亂將作矣奉公子小白出奔莒亂作管夷吾召忽奉公子糾來奔莊王十二年春齊人殺無知魯侯及齊大夫盟於蔇夏魯伐齊納子糾齊小白入於齊秋七月葬齊襄公八月魯及齊師戰於幹時魯師敗績九月齊人取子糾殺之按春秋莊公九年按左傳初公孫無知虐於雍廩九年春雍廩殺無知公及齊大夫盟於蔇齊無君也夏公伐齊納子糾桓公自莒先入秋師及齊師戰於幹時我師敗績公喪戎路傳乘而歸秦子梁子以公旗辟於下道是以皆止鮑叔帥師來言曰子糾親也請君討之管召讎也請受而甘心焉乃殺子糾於生竇召忽死之管仲請囚鮑叔受之及堂阜而稅之歸而以告曰管夷吾治於髙傒使相可也公從之莊王十三年春正月魯敗齊師於長勺夏六月齊師宋師次於郎魯敗宋師於乘丘冬十月齊人滅譚按春秋莊公十年按左傳十年春齊師伐我公將戰曹劌請見其鄕人曰肉食者謀之又何間焉劌曰肉食者鄙未能遠謀乃入見問何以戰公曰衣食所安弗敢專也必以分人對曰小惠未徧民弗從也公曰犧牲玉帛弗敢加也必以信對曰小信未孚神弗福也公曰小大之獄𨿽不能察必以情對曰忠之屬也可以一戰戰則請從公與之乘戰於長勺公將鼓之劌曰未可齊人三鼓劌曰可矣齊師敗績公將馳之劌曰未可下視其轍登軾而望之曰可矣遂逐齊師旣克公問其故對曰夫戰勇气也一鼓作气再而衰三而竭彼竭我盈故克之夫大國難測也懼有伏焉吾視其轍亂望其旗靡故逐之夏六月齊師宋師次於郎公子偃曰宋師不整可敗也宋敗齊必還請擊之公弗許自雩門竊出蒙臯比而先犯之公從之大敗宋師於乘丘齊師乃還齊侯之出也過譚譚不禮焉及其入也諸侯皆賀譚又不至冬齊師滅譚譚無禮也譚子奔莒同盟故也按國語桓公自莒反於齊使鮑叔爲宰辭曰臣君之庸臣也君加惠於臣使不凍餒則是君之賜也若必治國家者則非臣之所能也若必治國家者則管夷吾乎臣之所不若夷吾者五寬惠柔民弗若也治國家不失其柄弗若也忠信可結於百姓弗若也制禮義可法於四方弗若也執枹鼓立於軍門使百姓加勇焉弗若也桓公曰夫管夷吾射寡人中鉤是以濱於死鮑叔對曰夫爲其君動也君若宥而反之夫猶是也桓公曰若何鮑子對曰請諸魯桓公曰施伯魯君之謀臣也夫知吾將用之必不予我矣若之何鮑子對曰使人請諸魯曰寡君有不令之臣在君之國欲以戮於羣臣故請之則予我矣桓公使請諸魯如鮑叔之言嚴公以問施伯施伯對曰此非欲戮之也欲用其政也夫管子天下之才也所在之國則必得志於天下令彼在齊則必長爲魯國憂矣嚴公曰若何施伯對曰殺而以其屍授之嚴公將殺管仲齊使者請曰寡君欲親以爲戮若不生得以戮於羣臣猶未得請也請生之於是嚴公使束縛以予齊使齊使受而以退比至三釁三浴之桓公親逆之於郊而與之坐問焉曰昔吾先君襄公築臺以爲髙位田狩畢弋不聽國政卑聖侮士而惟女是崇九妃六嬪陳妾數百食必梁肉衣必文繡戎士凍餒戎車待遊車之裂戎士待陳妾之餘優笑在前賢材在後是以國家不日引不月長恐宗廟之不埽除社稷之不血食敢問爲此若何管子對曰昔吾先王昭王穆王世法文武遠績以成名合羣叟比校民之有道者設像以爲民紀式權以相應比綴以度﹠﹟本肇末勸之以賞賜糾之以刑罰班序顚毛以爲民紀統桓公曰爲之若何管子對曰昔者聖王之治天下也參其國而伍其鄙定民之居成民之事陵爲之終而愼用其六柄焉桓公曰成民之事若何管子對曰四民者勿使處雜處則其言哤其事易公曰處士農工商若何管子對曰昔聖王之處士也使就閒燕處工就官府處商就市井處農就田野令夫士羣萃而州處閒燕則父與父言義子與子言孝其事君者言敬其幼者言悌少而習焉其心安焉不見異物而遷焉是故其父兄之教不肅而成其子弟之學不勞而能夫是故士之子恆爲士令夫工羣萃而州處審其四時辧其功苦權節其用論比協材旦莫從事施於四方以飭其子弟相語以事相示以巧相陳以功少而習焉其心安焉不見異物而遷焉是故其父兄之教不肅而成其子弟之學不勞而能夫是故工之子恆爲工令夫商羣萃而州處察其四時而監其鄕之資以知其市之賈負任儋何服牛軺馬以周四方以其所有易其所無市賤鬻貴旦莫從事於此以飭其子弟相語以利相示以賴相陳以知賈少而習焉其心安焉不見異物而遷焉是故其父兄之教不肅而成其子弟之學不勞而能夫是故商之子恆爲商令夫農羣萃而州處察其四時權節其用耒耜枷芟及寒擊﹠﹟除田以待時耕及耕深耕而疾耰之以待時雨時雨旣至挾其搶刈耨鎛以旦莫從事於田野脫衣就功首戴茅蒲身衣襏襫沾體塗足暴其發膚盡其四支之敏以從事於田野少而習焉其心安焉不見異物而遷焉是故其父兄之教不肅而成其子弟之學不勞而能夫是故農之子恆爲農野處而不其秀民之能爲士者必足賴也有司見而不以告其罪五有司已於事而竣桓公曰定民之居若何管子對曰制國以爲二十一鄕桓公曰善管子於是制國以爲二十一鄕工商之鄕六士鄕十五公帥五鄕焉國子帥五鄕焉髙子帥五鄕焉參國起案以爲三官臣立三宰工立三族市立三鄕澤立三虞山立三衡桓公曰吾欲從事於諸侯其可乎管子對曰未可國未安桓公曰安國若何管子對曰修舊法擇其善者而業用之遂滋民與無財而敬百姓則國安矣桓公曰諾遂修舊法擇其善者而業用之遂滋民與無財而敬百姓國旣安矣桓公曰國安矣其可乎管子對曰未可君若正卒伍修甲兵則大國亦將正卒伍修甲兵則難以速得志矣君有攻伐之器小國諸侯有守禦之備則難以速得志矣君若欲速得志於天下諸侯則事可以隱令可以寄政桓公曰爲之若何管子對曰作內政而寄軍令焉桓公曰善管子於是制國五家爲軌軌爲之長十軌爲裏裏有司四里爲連連爲之長十連爲鄕鄕有良人焉以爲軍令五家爲軌故五人爲伍軌長帥之十軌爲裏故五十人爲小戎裏有司帥之四里爲連故二百人爲卒連長帥之十連爲鄕故二千人爲旅鄕良人帥之五鄕一帥故萬人爲一軍五鄕之帥帥之三軍故有中軍之鼓有國子之鼓有髙子之鼓春以獀振旅秋以狝治兵是故卒伍整於裏軍旅整於郊內教旣成令勿使遷徙伍之人祭祀同福死喪同卹禍災共之人與人相疇家與家相疇世同居少同遊故夜戰聲相聞足以不乖晝戰目相視足以相識其歡欣足以相死居同樂行同和死同哀是故守則同固戰則同彊君有此士也三萬人以方行於天下以誅無道以屏周室天下大國之君莫之能禦也正月之朝鄕長復事君親問焉曰於子之鄕有居處好學慈孝於父母聰慧質仁發聞於鄕裏者有則以告有而不以告謂之蔽明其罪五有司巳於事而竣桓公又問焉曰於子之鄕有拳勇股肱之力秀出於眾者有則以告有而不以告謂之蔽賢其罪五有司已於事而竣桓公又問焉曰於子之鄕有不慈孝於父母不長弟於鄕裏驕躁淫暴不用上令者有則以告有而不以告謂之下比其罪五有司已於事而竣是故鄕長退而修徳進賢桓公親見之遂使役官桓公令官長期而書伐以告且選選其官之賢者而復用之曰有人居我官有功休徳惟愼端﹠﹟以待時使民以勸綏謗言足以補官之不善政桓公召而與之語訾相其質足以比成事誠可立而授之設之以國家之患而不疚退問其鄕以觀其所能而無大厲升以爲上卿之贊謂之三選國子髙子退而修鄕鄕退而修連連退而修裏裏退而修軌軌退而修伍伍退而修家是故匹夫有善可得而舉也匹夫有不善可得而誅也政旣成鄕不越長朝不越爵罷士無伍罷女無家夫是故民皆勉爲善與其爲善於鄕也不如爲善於裏與其爲善於裏也不如爲善於家是故士莫敢言一朝之便皆有終歲之計莫敢以終歲之議皆有終身之功桓公曰伍鄙若何管子對曰相地而衰徵則民不移徵不旅舊則民不偸山澤各致其時則民不苟陸阜陵墐井田疇均則民不憾無奪民時則百姓富犧牲不略則牛羊遂桓公曰定民之居若何管子對曰制鄙三十家爲邑邑有司十邑爲卒卒有卒帥十卒爲鄕鄕有鄕帥三鄕爲縣縣有縣帥十縣爲屬屬有大夫五屬故立五大夫各使治一屬焉立五正各使聽一屬焉是故正之政聽屬牧正聽縣下政聽鄕桓公曰各保治爾所無或淫怠而不聽治者正月之朝五屬大夫復事桓公擇是寡功者而謫之曰制地分民如一何故獨寡功教不善則政不治一再則宥三則不赦桓公又親問焉曰於子之屬有居處爲義好學慈孝於父母聰慧質仁發聞於鄕裏者有則以告有而不以告謂之蔽明其罪五有司巳於事而竣桓公又問焉曰於子之屬有拳勇股肱之力秀出於眾者有則以告有而不以告謂之蔽賢其罪五有司巳於事而竣桓公又問焉曰於子之屬有不慈孝於父母不長弟於鄕裏驕躁淫暴不用上令者有則以告有而不以告謂之下比其罪五有司已於事而竣五屬大夫於是退而修屬屬退而修縣縣退而修鄕鄕退而修卒卒退而修邑邑退而修家是故匹夫有善可得而舉也匹夫有不善可得而誅也政旣成以守則固以徵則彊長勺之役曹劌問所以戰於嚴公公曰余不愛衣食於民不愛牲玉於神對曰夫惠本而後民歸之志民和而後神降之福若布徳於民而平均其政事君子務治而小人務力動不違時器不過用財用不匱莫不共祀是以用民無不聽求福無不丰今將惠以小賜祀以獨恭小賜不咸獨恭不優不咸民弗歸也不優神弗福也將何以戰夫民求不匱於財而神求優裕於享者也故不可以不本公曰余聽獄𨿽不能察必以情斷之對曰是則可矣莊王十四年冬王姬歸於齊按春秋莊公十一年按左傳十一年冬齊侯來逆共姬注

共姬卽王姬齊桓公之夫人三共姬其一也僖王元年春齊侯宋人陳人蔡人邾人會於北杏夏六月齊人滅遂冬齊侯魯侯盟於柯按春秋莊公十三年按左傳十三年春會於北杏以平宋亂遂人不至夏齊人滅遂而戍之冬盟於柯始及齊平也按公羊傳冬公會齊侯盟於柯何以不日易也其易柰何桓之盟不日其會不致信之也其不日何以始乎此莊公將會乎桓曹子進曰君之意何如莊公曰寡人之生則不若死矣曹子曰然則君請當其君臣請當其臣莊公曰諾於是會乎桓莊公升壇曹子手劍而從之管子進曰君何求乎曹子曰城壞壓竟君不圖與管子曰然則君將何求曹子曰願請汶陽之田管子顧曰君許諾桓公曰諾曹子請盟桓公下與之盟已盟曹子摽劍而去之要盟可犯而桓公不欺曹子可讎而桓公不怨桓公之信著乎天下自柯之盟始焉按國語桓公曰吾欲從事於諸侯其可乎管子對曰未可鄰國未吾親也君若欲從事於天下諸侯則親鄰國桓公曰若何管子對曰審吾疆埸而反其侵地正其封疆無受其資而重爲之皮幣以驟聘眺於諸侯以安四鄰則四鄰之國親我矣爲遊士八十人奉之以車馬衣裘多其資幣使周遊於四方以號召天下之賢士皮幣玩好使人鬻之四方以監其上下之所好擇其淫亂者而先徵之桓公問曰夫軍令則寄諸內政矣齊國寡甲兵爲之若何管子對曰輕過而移諸甲兵桓公曰爲之若何管子對曰制重罪贖以犀甲一戟輕罪贖以盾一戟小罪﹠﹟以金分宥間罪索訟者三禁而不可上下坐成以束矢美金以鑄劍戟試諸狗馬惡金以鑄鉏夷斤欘試諸壤土甲兵大足桓公曰吾欲南伐何主管子對曰以魯爲主反其侵地堂潛使海於有蔽渠弭於有渚環山於有牢桓公曰吾欲西伐何主管子對曰以衛爲主反其侵地臺原姑與漆裏使海於有蔽渠弭於有渚環山於有牢桓公曰吾欲北伐何主管子對曰以燕爲主反其侵地柴夫吠狗使海於有蔽渠弭於有渚環山於有牢四鄰大親旣反侵地正封疆地南至於陰西至於濟北至於河東至於紀酅有革車八百乘擇天下之甚淫亂者而先徵之僖王二年春齊人陳人曹人伐宋夏單伯會伐宋冬單伯會齊侯宋公衛侯鄭伯於鄄按春秋莊公十四年按左傳十四年春諸侯伐宋齊請師於周夏單伯會之取成於宋而還冬會於鄄宋服故也僖王三年春齊侯宋公陳侯衛侯鄭伯會於鄄夏魯夫人姜氏如齊秋宋人齊人邾人伐郳按春秋莊公十五年按左傳十五年春復會焉齊始霸也按史記周本紀釐王三年齊桓公始霸僖王四年夏宋人齊人衛人伐鄭冬十二月齊侯宋公陳侯魯侯衛侯鄭伯許男滑伯滕子同盟於幽按春秋莊公十六年按左傳十五年秋諸侯爲宋伐郳鄭人間之而侵宋十六年夏諸侯伐鄭宋故也冬同盟於幽鄭成也僖王五年春齊人執鄭詹夏齊人殲於遂秋鄭詹自齊逃於魯按春秋莊公十七年按左傳十七年春齊人執鄭詹鄭不朝也夏遂因氏頜氏工婁氏須遂氏饗齊戍醉而殺之齊人殲焉注

四族遂之彊宗齊滅遂戍之在十三年四族以酒食饗齊戍乘齊戍之醉而殺之齊人盡爲所殺無免者按谷梁傳春齊人執鄭詹人者眾辭也以人執與之辭也鄭詹鄭之卑者卑者不志此其志何也以其逃來志之也逃來則何志焉將有其末不得不錄其本也鄭詹鄭之人也夏齊人殲於遂殲者盡也然則何爲不言遂人盡齊人也無遂之辭也無遂則何爲言遂其猶存遂也存遂柰何曰齊人滅遂使人戍之遂之因氏飲戍者酒而殺之齊人殲焉此謂狎敵也惠王二年秋魯公子結媵陳人之婦於鄄遂及齊侯宋公盟冬齊人宋人陳人伐魯西鄙按春秋莊公十九年惠王三年夏齊大災冬齊人伐戎按春秋莊公二十年惠王五年陳公子完奔齊秋七月丙申魯及齊髙傒盟於防冬魯侯如齊納幣按春秋莊公二十二年陳完奔齊不書按左傳二十二年春陳人殺其太子禦寇陳公子完與顓孫奔齊顓孫自齊來奔齊侯使敬仲爲卿辭曰羈旅之臣幸若獲宥及於寬政赦其不閒於教訓而免於罪戾弛於負擔君之惠也所獲多矣敢辱髙位以速官謗請以死告詩云翹翹車乘招我以弓豈不欲往畏我友朋使爲工正飲桓公酒樂公曰以火繼之辭曰臣卜其晝未卜其夜不敢君子曰酒以成禮不繼以淫義也以君成禮弗納於淫仁也初懿氏卜妻敬仲其妻占之曰吉是謂鳳皇於飛和鳴鏘鏘有嬀之後將育於姜五世其昌並於正卿八世之後莫之與京陳厲公蔡出也故蔡人殺五父而立之生敬仲其少也周史有以周易見陳侯者陳侯使筮之遇觀之否曰是謂觀國之光利用賓於王此其代陳有國乎不在此其在異國非此其身在其子孫光遠而自他有耀者也坤土也巽風也乾天也風爲天於土上山也有山之材而照之以天光於是乎居土上故曰觀國之光利用賓於王庭實旅百奉之以玉帛天地之美具焉故曰利用賓於王猶有觀焉故曰其在後乎風行而著於土故曰其在異國乎若在異國必姜姓也姜太嶽之後也山嶽則配天物莫能兩大陳衰此其昌乎及陳之初亡也陳桓子始大於齊其後亡也成子得政惠王六年夏魯侯如齊觀社夏齊侯魯侯遇於谷冬十二月甲寅齊侯魯侯盟於扈按春秋莊公二十三年按左傳二十三年夏公如齊觀社非禮也曹劌諫曰不可夫禮所以整民也故會以訓上下之則制財用之節朝以正班爵之義帥長幼之序徵伐以討其不然諸侯有王王有巡狩以大習之非是君不舉矣君舉必書書而不法後嗣何觀按國語莊公如齊觀社曹劌諫曰不可夫禮所以正民也是故先王制諸侯使五年四王一相朝也終則講於會以正班爵之義帥長幼之序訓上下之則制財用之節其間無繇荒怠夫齊棄太公之法而觀民於社君爲是舉而往觀之非故業也何以訓民土發而社助時也收﹠﹟而烝納要也今齊社而往觀旅非先王之訓也天子祀上帝諸侯會之受命焉諸侯祀先王先公卿大夫佐之受事焉臣不聞諸侯之相會祀也祀又不法君舉必書書而不法後嗣何觀公不聽遂如齊惠王七年夏魯侯如齊逆女按春秋莊公二十四年惠王九年秋魯侯宋人齊人伐徐按春秋莊公二十六年惠王十年夏六月齊侯宋公陳侯魯侯鄭伯同盟於幽冬齊侯魯侯會於城濮王使召伯廖賜齊侯命按春秋莊公二十七年按左傳二十七年冬王使召伯廖賜齊侯命且請伐衛以其立子頹也惠王十一年春三月甲寅齊人伐衛衛人及齊人戰衛人敗績秋荊伐鄭齊人魯人宋人救鄭冬魯告糴於齊按春秋莊公二十八年按左傳二十八年春齊侯伐衛戰敗衛師數之以王命取賂而還惠王十三年秋七月齊人降鄣冬齊侯魯侯遇於魯濟齊人伐山戎按春秋莊公三十年按左傳三十年冬遇於魯濟謀山戎也以其病燕故也按賈誼新書齊桓公之始伯也翟人伐燕桓公爲燕北伐翟乃至於孤竹反而使燕君復召公之職桓公歸燕君送桓公入齊地百六十里桓公問於管仲曰禮諸侯相送固出境乎管仲曰非天子不出境桓公曰然則燕君畏而失禮也寡人恐後世之以寡人爲存燕而欺之也乃下車而令燕君還車乃割燕君所至而與之遂溝而爲境而後去諸侯聞桓公之義口不言而心皆服矣故九合諸侯莫不樂徳扶翼天子莫不勸從誠退讓人孰弗戴也惠王十四年夏六月齊侯獻戎捷於魯按春秋莊公三十一年按左傳三十一年夏六月齊侯來獻戎捷非禮也凡諸侯有四夷之功則獻於王王以警於夷中國則否諸侯不相遺俘惠王十五年春魯城小谷夏宋公齊侯遇於梁丘冬魯公子慶父奔齊按春秋莊公三十二年按左傳三十二年春城小谷爲管仲也齊侯爲楚伐鄭之故請會於諸侯宋公請先見於齊侯夏遇於梁丘惠王十六年春齊人救邢秋八月齊侯魯侯盟於落姑冬齊仲孫使於魯按春秋閔公元年按左傳元年春狄人伐邢管敬仲言於齊侯曰戎狄豺狼不可厭也諸夏親不可棄也宴安鴆毒不可懷也詩云豈不懷歸畏此簡書簡書同惡相卹之謂也請救邢以從簡書齊人救邢秋八月公及齊侯盟於落姑請復季友也齊侯許之使召諸陳公次於郎以待之季子來歸冬齊仲孫湫來省難歸曰不去慶父魯難未已公曰若之何而去之對曰難不已將自斃君其待之公曰魯可取乎對曰不可猶秉周禮周禮所以本也臣聞之國將亡本必先顚而後枝葉從之魯不棄周禮未可動也君其務寧魯難而親之親有禮因重固間攜貳覆昏亂霸王之器也惠王十七年春正月齊人遷陽冬齊髙子盟於魯十二月狄入衛齊侯使公子無虧帥師戍之按春秋閔公二年按左傳二年冬十二月狄人伐衛衛懿公好鶴鶴有乘軒者將戰國人受甲者皆曰使鶴鶴實有祿位余焉能戰公與石祁子玦與﹠﹟莊子矢使守曰以此贊國擇利而爲之與夫人繡衣曰聽於二子渠孔禦戎子伯爲右黃夷前驅孔嬰齊殿及狄人戰於滎澤衛師敗績遂滅衛衛侯不去其旗是以甚敗狄人囚史華龍滑與禮孔以逐衛人二人曰我太史也實掌其祭不先國不可得也乃先之至則告守曰不可待也夜與國人出狄入衛遂從之又敗諸河初惠公之卽位也少齊人使昭伯烝於宣姜不可彊之生齊子戴公文公宋桓夫人許穆夫人文公爲衛之多患也先適齊及敗宋桓公逆諸河宵濟衛之遺民男女七百有三十人益之以共滕之民爲五千人立戴公以廬於曹許穆夫人賦載馳齊侯使公子無虧帥車三百乘甲士三千人以戍曹歸公乘馬祭服五稱牛羊豕雞狗皆三百與門材歸夫人魚軒重錦三十兩僖之元年齊桓公遷邢於夷儀二年封衛於楚丘邢遷如歸衛國忘亡惠王十八年春正月齊師宋師曹伯次於聶北救邢夏六月邢遷於夷儀齊師宋師曹師城邢秋七月戊辰魯夫人姜氏薨於夷齊人以歸八月齊侯宋公魯侯鄭伯曹伯邾人會於檉按春秋僖公元年按左傳元年春諸侯救邢邢人潰出奔師師遂逐狄人具邢器用而遷之師無私焉夏邢遷於夷儀諸侯城之秋楚人伐鄭鄭卽齊故也盟於犖謀救鄭也閔公哀姜之娣叔姜之子也故齊人立之共仲通於哀姜哀姜欲立之閔公之死也哀姜與知之故孫於邾齊人取而殺之於夷以其屍歸僖公請葬之按韓子晉人伐邢齊桓公將救之鮑叔曰太蚤邢不亡晉不敝晉不敝齊不重且夫持危之功不如存亡之徳大君不如晚救之以敝晉齊實利待邢亡而復存之其名實美桓公乃弗救惠王十九年秋九月齊侯宋公江人黃人盟於貫按春秋僖公二年按左傳二年秋盟於貫服江黃也齊寺人貂始漏師於多魚按谷梁傳貫之盟管仲曰江黃遠齊而近楚楚爲利之國也若伐而不能救則無以宗諸侯矣桓公不聽遂與之盟管仲死楚伐江滅黃桓公不能救故君子閔之也惠王二十年秋齊侯宋公江人黃人會於陽谷冬魯公子友如齊﹠﹟盟按春秋僖公三年按左傳三年秋會於陽谷謀伐楚也齊侯爲陽谷之會來尋盟冬公子友如齊﹠﹟盟惠王二十一年齊侯宋公陳侯魯侯衛侯鄭伯許男曹伯侵蔡蔡潰遂伐楚屈完來盟於召陵齊人執陳轅濤塗冬十二月齊人宋人魯人衛人鄭人許人曹人侵陳按春秋僖公四年按左傳三年齊侯與蔡姬乘舟於囿蕩公公懼變色禁之不可公怒歸之未絕之也蔡人嫁之四年春齊侯以諸侯之師侵蔡蔡潰遂伐楚楚子使與師言曰君處北海寡人處南海惟是風馬牛不相及也不虞君之涉吾地也何故管仲對曰昔召康公命我先君太公曰五侯九伯女實徵之以夾輔周室賜我先君履東至於海西至於河南至於穆陵北至於無棣爾貢包茅不入王祭不共無以縮酒寡人是徵昭王南徵而不復寡人是問對曰貢之不入寡君之罪也敢不共給昭王之不復君其問諸水濱師進次於陘夏楚子使屈完如師師退次於召陵齊侯陳諸侯之師與屈完乘而觀之齊侯曰豈不谷是爲先君之好是繼與不谷同好如何對曰君惠僥福於敝邑之社稷辱收寡君寡君之願也齊侯曰以此眾戰誰能禦之以此攻城何城不克對曰君若以徳綏諸侯誰敢不服君若以力楚國方城以爲城漢水以爲池𨿽眾無所用之屈完及諸侯盟陳轅濤塗謂鄭申侯曰師出於陳鄭之間國必甚病若出於東方觀兵於東夷循海而歸其可也申侯曰善濤塗以告齊侯許之申侯見曰師老矣若出於東方而遇敵懼不可用也若出於陳鄭之間共其資糧屝屨其可也齊侯說與之虎牢執轅濤塗秋伐陳討不忠也許穆公卒於師葬之以侯禮也凡諸侯薨於朝會加一等死王事加二等於是有以衮斂冬叔孫戴伯帥師會諸侯之師侵陳陳成歸轅濤塗惠王二十二年夏齊侯宋公陳侯魯侯衛侯鄭伯許男曹伯會王世子於首止秋八月諸侯盟於首止鄭伯逃歸不盟按春秋僖公五年按左傳五年夏會於首止會王太子鄭謀寧周也陳轅宣仲怨鄭申侯之反己於召陵故勸之城其賜邑曰美城之大名也子孫不忘吾助子請乃爲之請於諸侯而城之美遂譖諸鄭伯曰﹠﹟城其賜邑將以叛也申侯由是得罪秋諸侯盟王使周公召鄭伯曰吾撫女以從楚輔之以晉可以少安鄭伯喜於王命而懼其不朝於齊也故逃歸不盟孔叔止之曰國君不可以輕輕則失親失親患必至病而乞盟所喪多矣君必悔之弗聽逃其師而歸惠王二十三年夏齊侯宋公陳侯魯侯衛侯曹伯伐鄭圍新城秋楚人圍許諸侯遂救許按春秋僖公六年按左傳六年夏諸侯伐鄭以其逃首止之盟故也圍新密鄭所以不時城也秋楚子圍許以救鄭諸侯救許乃還惠王二十四年春齊人伐鄭秋七月齊侯宋公魯侯陳世子款鄭世子華盟於﹠﹟母魯公子友如齊按春秋僖公七年按左傳七年春齊人伐鄭孔叔言於鄭伯曰諺有之曰心則不競何憚於病旣不能彊又不能弱所以斃也國危矣請下齊以救國公曰吾知其所由來矣姑少待我對曰朝不及夕何以待君夏鄭殺申侯以說於齊且用陳轅濤塗之譖也初申侯申出也有寵於楚文王文王將死與之璧使行曰惟我知女女專利而不厭予取予求不女疵瑕也後之人將求多於女女必不免我死女必速行無適小國將不女容焉旣葬出奔鄭又有寵於厲公子文聞其死也曰古人有言曰知臣莫若君弗可攺也已秋盟於﹠﹟母謀鄭故也管仲言於齊侯曰臣聞之招攜以禮懷遠以徳徳禮不易無人不懷齊侯修禮於諸侯諸侯官受方物鄭伯使太子華聽命於會言於齊侯曰泄氏孔氏子人氏三族實違君命若君去之以爲成我以鄭爲內臣君亦無所不利焉齊侯將許之管仲曰君以禮與信屬諸侯而以姦終之無乃不可乎子父不姦之謂禮守命共時之謂信違此二者姦莫大焉公曰諸侯有討於鄭未捷今苟有釁從之不亦可乎對曰君若綏之以徳加之以訓辭而帥諸侯以討鄭鄭將覆亡之不暇豈敢不懼若總其罪人以臨之鄭有辭矣何懼且夫合諸侯以崇徳也會而列姦何以示後嗣夫諸侯之會其徳刑禮義無國不記記姦之位君盟替矣作而不記非盛徳也君其勿許鄭必受盟夫子華旣爲太子而求介於大國以弱其國亦必不免鄭有叔詹堵叔師叔三良爲政未可間也薺侯辭焉子華由是得罪於鄭冬鄭伯使請盟於齊惠王二十五年春正月王人齊侯宋公魯侯衛侯許男曹伯陳世子款盟於洮鄭伯乞盟按春秋僖公八年按左傳七年秋閏月惠王崩襄王惡太叔帶之難懼不立不發喪而告難於齊八年春盟於洮謀王室也鄭伯乞盟請服也襄王定位而後發喪

勛爵部匯考十六

周二

齊二襄王元年夏宰周公齊侯宋子魯侯衛侯鄭伯許男曹伯會於葵丘秋九月戊辰諸侯盟於葵丘齊侯以諸侯之師伐晉按春秋僖公九年伐晉不書按左傳九年夏會於葵丘尋盟且修好禮也王使宰孔賜齊侯胙曰天子有事於文武使孔賜伯舅胙齊侯將下拜孔曰且有後命天子使孔曰以伯舅耋老加勞賜一級無下拜對曰天威不違顏咫尺小曰余敢貪天子之命無下拜恐隕越於下以遺天子羞敢不下拜下拜登受秋齊侯盟諸侯於葵丘曰凡我同盟之人旣盟之後言歸於好宰孔先歸遇晉侯曰可無會也齊侯不務徳而勤遠略故北伐山戎南伐楚西爲此會也東略之不知西則否矣其在亂乎君務靖亂無勤於行晉侯乃還九月晉獻公卒裏克鄭欲納文公故以三公子之徒作亂初獻公使荀息傅奚齊公疾召之曰以是藐諸孤辱在大夫其若之何稽首而對曰臣竭其股肱之力加之以忠貞其濟君之靈也不濟則以死繼之公曰何謂忠貞對曰公家之利知無不爲忠也送往事居耦俱無猜貞也及裏克將殺奚齊先告荀息曰三怨將作秦晉輔之子將何如荀息曰將死之裏克曰無益也荀叔曰吾與先君言矣不可以貳能欲復言而愛身乎𨿽無益也將焉辟之且人之欲善誰不如我我欲無貳而能謂人己乎冬十月裏克殺奚齊於次荀息將死之人曰不如立卓子而輔之荀息立公子卓以葬十一月裏克殺公子卓於朝荀息死之齊侯以諸侯之師伐晉及髙梁而還討晉亂也令不及魯故不書按公羊傳秋九月戊辰諸侯盟於葵丘桓之盟不日此何以日危之也何危爾貫澤之會桓公有憂中國之心不召而至者江人黃人也葵丘之會桓公震而矜之叛者九國震之者何猶曰振振然矜之者何猶曰莫若我也按谷梁傳桓盟不日此何以日美之也爲見天子之禁故備之也葵丘之盟陳牲而不殺讀書加於牲上壹明天子之禁曰毋雍泉毋訖糴毋易樹子毋以妾爲妻毋使婦人與國事按國語桓公卽位數年東南多有淫亂者萊莒徐夷吳越一戰帥服三十一國遂南徵伐楚濟汝逾方城望汶山使貢絲於周而反荊州諸侯莫不來服遂北伐山戎刜令支斬孤竹而南歸海濱諸侯莫不來服與諸侯飾牲爲載以約誓於上下庶神與諸侯戮力同心西徵攘白翟之地至於西河方舟設泭乘桴濟河至於石杭縣車束馬逾太行與辟耳之溪拘夏西服沙西吳南城周反胙於絳嶽濱諸侯莫不來服而大朝諸侯於陽谷兵車之屬六乘車之會三諸侯甲不解累兵不解翳弢無弓服無矢隱武事行文道帥諸侯而朝天子葵丘之會天子使宰孔致胙於桓公曰餘一人之命有事於文武使孔致胙且有後命曰以爾自卑勞實謂爾伯舅無下拜桓公召管子而謀管子對曰爲君不君爲臣不臣亂之本也桓公懼出見客曰天威不違顏咫尺小白余敢承天子之命曰爾無下拜恐隕越於下以爲天子羞遂下拜升受命賞服大路龍旗九旒渠門赤旗諸侯稱順焉桓公憂天下諸侯魯有夫人慶父之亂二君殺死國絕無嗣桓公聞之使髙子存之翟人攻邢桓公築夷儀以封之男女不淫牛馬選具翟人攻衛衛人出廬於曹桓公城楚丘以封之其畜散而無育桓公與之系馬三百天下諸侯稱仁焉於是天下諸侯知桓公之爲己動也是故諸侯歸之譬若市人桓公知諸侯之歸己也故使輕其幣而重其禮故天下諸侯罷馬以爲幣縷纂以爲奉鹿皮四諸侯之使垂櫜而入稛載而歸故拘之以利結之以信示之以武故天下小國諸侯旣許桓公莫之敢背就其利而信其仁畏其武桓公知天下諸侯多與己也故又大施忠焉可爲動者爲之動可爲謀者爲之謀軍譚遂而不有也諸侯稱寬焉通齊國之魚鹽於東萊使關市幾而不徵以爲諸侯利諸侯稱廣焉築葵玆晏負夏領釜丘以禦戎狄之地所以禁暴於諸侯也築五鹿中牟﹠﹟與牡丘以衛諸夏之地所以示權於中國也教大成定三革隱五刃朝服以濟河而無怵惕焉文事勝矣是故大國慚愧小國附協惟能用管夷吾﹠﹟戚隰朋賓胥無鮑叔牙之屬而伯功立葵丘之會獻公將如會遇宰周公曰君可無會也夫齊侯好示務施與力而不務徳故輕致諸侯而重遣之使至者勸而畔者慕懷之以典言薄其要結而厚徳之以示之信三屬諸侯存亡國三以示之施是以北伐山戎南伐楚西爲此會也辟之如室旣鎭其甍矣又何加焉吾聞之惠難徧也施難報也不徧不報卒於怨讎夫齊侯將施惠如出責是之不果奉而暇晉是皇𨿽後之會將在東矣君無懼焉其有勤也公乃還宰孔謂其禦曰晉侯將死矣景霍以爲城而汾河涑以爲淵戎翟之民實環之汪是土也苟違其違誰能懼之今晉侯不量齊徳之丰否不度諸侯之勢釋其閉修而輕於行道失其心矣君子失心鮮不夭昏是歲也獻公卒八年爲淮之會桓公在殯宋人伐之襄王二年春正月魯侯如齊夏齊侯許男伐北戎王人齊人立晉侯按春秋僖公十年立晉侯不書按左傳十年夏四月周公忌父王子黨會齊隰朋立晉侯襄王三年魯侯及夫人姜氏會齊侯於陽谷按春秋僖公十一年襄王四年秋王子帶奔齊冬齊侯使管仲平戎於王隰朋平戎於晉按春秋不書按左傳僖公十二年王以戎難故討王子帶秋王子帶奔齊冬齊侯使管仲平戎於王使隰朋平戎於晉王以上卿之禮饗管仲管仲辭曰臣賤有司也有天子之二守國髙在若節春秋來承王命何以禮焉陪臣敢辭王曰舅氏余嘉乃勛應乃懿徳謂督不忘往踐乃職無逆朕命管仲受下卿之禮而還襄王五年春齊侯使仲孫湫聘於周夏齊侯宋公陳侯魯侯衛侯鄭伯許男曹伯會於咸冬魯公子友如齊按春秋僖公十三年仲孫湫聘周不書按左傳十三年春齊侯使仲孫湫聘於周且言王子帶事畢不與王言歸復命曰未可王怒未怠其十年乎不十年王弗召也夏會於咸淮夷病杞故且謀王室也秋爲戎難故諸侯戍周齊仲孫湫致之襄王七年春正月魯侯如齊三月魯侯會齊侯宋公陳侯衛侯鄭伯許男曹伯盟於牡丘遂次於匡諸侯之大夫救徐秋七月齊師曹師伐厲按春秋僖公十五年按左傳十五年春楚人伐徐徐卽諸夏故也三月盟於牡丘尋葵丘之盟且救徐也孟穆伯帥師及諸侯之師救徐諸侯次於匡以待之秋伐厲以救徐也冬楚敗徐於婁林徐恃救也襄王八年夏齊人救徐徵諸侯以戍周冬十二月齊侯宋公陳侯魯侯衛侯鄭伯許男邢侯曹伯會於淮按春秋僖公十六年救徐戍周不書按左傳十六年夏齊伐厲不克救徐而還王以戎難告於齊齊徵諸侯而戍周冬十二月會於淮謀鄫且東略也城鄫役人病有夜登丘而呼曰齊有亂不果城而還襄王九年春齊人徐人伐英氏秋魯夫人姜氏會齊侯於卞冬十二月齊侯小白卒按春秋僖公十七年按左傳十七年春齊人爲徐伐英氏以報婁林之役也夏師滅項淮之會公有諸侯之事未歸而取項齊人以爲討而止公秋聲姜以公故會齊於卞九月公至自會齊侯之夫人三王姬徐嬴蔡姬皆無子齊侯好內多內寵內嬖如夫人者六人長衛姬生武孟少衛姬生惠公鄭姬生孝公葛嬴生昭公密嬴生懿公宋華子生公子雍公與管仲屬孝公於宋襄公以爲太子雍巫有寵於衛共姬因寺人貂以薦羞於公亦有寵公許之立武孟管仲卒五公子皆求立冬十月乙亥齊桓公卒易牙入與寺人貂因內寵以殺羣吏而立公子無虧孝公奔宋十二月乙亥赴辛巳夜殯按公羊傳夏滅項孰滅之齊滅之曷爲不言齊滅之爲桓公諱也春秋爲賢者諱此滅人之國何賢爾君子之惡惡也疾始善善也樂終桓公嘗有繼絕存亡之功故君子爲之諱也按谷梁傳夏滅項孰滅之桓公也何不言桓公也爲賢者諱也項國也不可滅而滅之乎桓公知項之可滅也而不知已之不可以滅也旣滅人之國矣何賢乎君子惡惡疾其始善善樂其終桓公嘗有存亡繼絕之功故君子爲之諱也按管子小稱篇管仲有病桓公往問之曰仲父之病病矣若不可諱而不起此病也仲父亦將何以詔寡人管仲對曰微君之命臣也故臣且謁之𨿽然君猶不能行也公曰仲父命寡人東寡人東令寡人西寡人西仲父之命於寡人敢不從乎管仲攝衣冠起對曰臣願君之遠易牙豎刁堂巫公子開方夫易牙以調和事公公曰惟烝嬰兒之未嘗於是烝其首子而獻之公人情非不愛其子也於子之不愛將何有於公公喜宮而妒豎刁自刑而爲公治內人情非不愛其身也於身之不愛將何有於公公子開方事公十五年不歸視其親齊衛之間不容數日之行臣聞之務爲不久蓋虛不長其生不長者其死必不終桓公曰善管仲死已葬公憎四子者廢之官逐堂巫而苛病起兵逐易牙而味不至逐豎刁而宮中亂逐公子開方而朝不治桓公曰嗟聖人固有悖乎乃復四子者處期年四子作難圍公一室不得出有一婦人遂從實入得至公所公曰吾饑而欲食渴而欲飲不可得其故何也婦人對曰易牙豎刁堂巫公子開方四人分齊國塗十日不通矣公子開方以書社七百下衛矣食將不得矣公曰嗟玆乎聖人之言長乎哉死者無知則已若有知吾何面目以見仲父於地下乃援素幭以裹首而絕死十一日虫出於戶乃知桓公之死也葬以楊門之扇桓公之所以身死十一日虫出戶而不收者以不終用賢也襄王十年春正月宋公曹伯衛人邾人伐齊夏魯師救齊五月戊寅宋師及齊師戰於甗齊師敗績狄救齊秋八月丁亥葬齊桓公按春秋僖公十八年按左傳十八年春宋襄公以諸侯伐齊三月齊人殺無虧齊人將立孝公不勝四公子之徒遂與宋人戰夏五月宋敗齊師於甗立孝公而還秋八月葬齊桓公襄王十一年冬陳人魯人蔡人楚人鄭人盟於齊按春秋僖公十九年按左傳十九年秋陳穆公請修好於諸侯以無忘齊桓之徳冬盟於齊修桓公之好也襄王十二年秋齊人狄人盟於邢按春秋僖公二十年按左傳二十年秋齊狄盟於邢爲邢謀衛難也於是衛方病邢襄王十三年春宋人齊人楚人盟於鹿上按春秋僖公二十一年按左傳二十一年春宋人爲鹿上之盟以求諸侯於楚楚人許之襄王十四年秋王子帶自齊歸於京師按春秋不書按左傳僖公二十二年富辰言於王曰請召太叔詩曰協比其鄰昏姻孔云吾兄弟之不協焉能怨諸侯之不睦王說王子帶自齊復歸於京師王召之也襄王十五年春齊侯伐宋圍緡按春秋僖公二十三年按左傳二十三年春齊侯伐宋圍緡以討其不與盟於齊也襄王十八年春齊人侵魯西鄙魯侯追齊師至酅弗及夏齊人伐魯北鄙衛伐齊冬魯侯以楚師伐齊取谷按春秋僖公二十六年按左傳二十六年春齊師侵我西鄙討是二盟也夏齊孝公伐我北鄙衛人伐齊洮之盟故也公使展喜犒師使受命於展禽齊侯未入境展喜從之曰寡君聞君親舉玉趾將辱於敝邑使下臣犒執事齊侯曰魯人恐乎對曰小人恐矣君子則否齊侯曰室如懸磬野無靑艸何恃而不恐對曰恃先王之命昔周公太公股肱周室夾輔成王成王勞之而賜之盟曰世世子孫無相害也載在盟府太師職之桓公是以糾合諸侯而謀其不協彌縫其闕而匡救其災昭舊職也及君卽位諸侯之望曰其率桓之功我敝邑用不敢保聚曰豈其嗣世九年而棄命廢職其若先君何君必不然恃此以不恐齊侯乃還東門襄仲臧文仲如楚乞師臧孫見子玉而道之伐齊宋以其不臣也秋宋以其善於晉侯也叛楚卽晉冬楚令尹子玉司馬子西帥師伐宋圍緡公以楚師伐齊取谷置桓公子雍於谷易牙奉之以爲魯援楚申公叔侯戍之桓公之子七人爲七大夫於楚按國語齊孝公來伐臧文仲欲以辭告病焉問於展禽對曰獲聞之處大教小處小事大所以禦亂也不聞以辭若爲小而崇以怒大國使加已亂亂在前矣辭其何益文仲曰國急矣百物惟其可者將無不趨也願以子之辭行賂焉其可乎展禽使乙喜以膏沐犒師曰寡君不不能事疆埸之司使君盛怒以暴露於敝邑之野敢犒輿師齊侯見使者曰魯國恐乎對曰小人恐矣君子則不公曰室如縣磬野無靑艸何恃而不恐對曰恃二先君之所職業昔者成王命我先君周文公及齊先君太公曰女股肱周室以夾輔先王賜女土地質之以犧牲世世子孫無相害也今君來討敝邑之罪其亦使聽從而釋之必不泯其社稷豈其貪壤地而棄先王之命其何以鎭撫諸侯恃此以不恐齊侯乃許爲平而還襄王十九年夏六月庚寅齊侯昭卒弟潘殺公子而自立秋八月乙未葬齊孝公按春秋僖公二十七年弟潘自立不書按左傳二十七年夏齊孝公卒有齊怨不廢喪紀禮也襄王二十年春三月晉侯齊侯盟於斂盂夏四月晉侯齊師宋師秦師及楚人戰於城濮楚師敗績五月癸丑晉侯齊侯宋公魯侯蔡侯鄭伯衛子莒子盟於踐土冬晉侯齊侯宋公魯侯蔡侯鄭伯陳子莒子邾人秦人會於溫遂圍許按春秋僖公二十八年晉齊盟於斂盂不書按左傳二十七年冬楚子及諸侯圍宋宋公孫固如晉告急先軫曰報施救患取威定霸於是乎在矣狐偃曰楚始得曹而新昏於衛若伐曹衛楚必救之則齊宋免矣二十八年春晉侯將伐曹假道於衛衛人弗許還自南河濟侵曹伐衛正月戊申取五鹿二月晉侯齊侯盟於斂盂衛侯請盟晉人弗許衛侯欲與楚國人不欲故出其君以說於晉衛侯出居於襄牛公子買戍衛楚人救衛不克公懼於晉殺子叢以說焉謂楚人曰不卒戍也晉侯圍曹攻之三月丙午入曹宋人使門尹般如晉師告急公曰宋人告急捨之則絕告楚不許我欲戰矣齊秦未可若之何先軫曰使宋捨我而賂齊秦藉之告楚我執曹君而分曹衛之田以賜宋人楚愛曹衛必不許也喜賂怒頑能無戰乎公說執曹伯分曹衛之田以宋人楚子入居於申使申叔去榖使子玉去宋曰無從晉師子玉使伯棼請戰王怒少與之師子玉使宛春告於晉師曰請復衛侯而封曹臣亦釋宋之圍公拘宛春於衛且私許復曹衛曹衛告絕於楚子玉怒從晉師晉師退三捨辟之楚眾欲止子玉不可夏四月戊辰晉侯宋公齊國歸父崔夭秦小子慭次於城濮楚師背酅而捨子玉使斗勃請戰己巳晉師陳於莘北楚師敗績晉師三日館谷及癸酉而還甲午至於衡雍作王宮於踐土丁未獻楚俘於王癸亥王子虎盟諸侯於王庭要言曰皆﹠﹟王室無相害也有渝此盟明神殛之俾隊其師無克祚國及其元孫無有老幼秋七月丙申振旅愷以入於晉冬會於溫丁丑諸侯圍許襄王二十一年夏六月王子虎魯侯晉狐偃宋公孫固齊國歸父陳轅濤塗秦小子慭蔡人盟於翟泉按春秋僖公二十九年按左傳二十九年夏公會王子虎晉狐偃宋公孫固齊國歸父陳轅濤塗秦小子慭盟於翟泉尋踐土之盟且謀伐鄭也襄王二十二年夏狄侵齊按春秋僖公三十年按左傳三十年春晉人侵鄭以觀其可攻與否狄間晉之有鄭虞也夏狄侵齊襄王二十五年春齊侯使國歸父來聘夏狄侵齊冬十月魯侯如齊按春秋僖公三十三年按左傳三十三年春齊國莊子來聘自郊勞至於贈賄禮成而加之以敏臧文仲言於公曰國子爲政齊猶有禮君其朝焉臣聞之服於有禮社稷之衛也夏狄侵齊因晉喪也冬如齊朝且弔有狄師也襄王二十六年冬魯公孫敖如齊按春秋文公元年按左傳元年冬穆伯如齊始聘焉禮也襄王二十七年冬魯公子遂如齊納幣按春秋文公二年按左傳二年冬襄仲如齊納幣禮也襄王三十二年秋八月齊侯宋公衛侯陳侯鄭伯許男曹伯會晉趙盾盟於扈魯侯後至按春秋文公七年按左傳七年秋八月齊侯宋公衛侯陳侯鄭伯許男曹伯會晉趙盾盟於扈晉侯立故也頃王元年夏狄侵齊按春秋文公九年頃王三年秋狄侵齊按春秋文公十一年頃王六年夏五月乙亥齊侯潘薨子捨立秋九月甲申魯公孫敖卒於齊齊公子商人弒其君捨而自立冬單伯如齊齊人執單伯及子叔姬按春秋文公十四年按左傳子叔姬妃齊昭公生捨叔姬無寵捨無威公子商人驟施於國而多聚士盡其家貸於公有司以繼之十四年夏五月昭公卒捨卽位秋七月乙卯夜齊商人弒捨而讓元元曰爾求之久矣我能事爾爾不可使多蓄憾將免我乎爾爲之齊人定懿公使來告難故書以九月齊公子元不順懿公之爲政也終不曰公曰夫己氏襄仲使告於王請以王寵求昭姬於齊曰殺其子焉用其母請受而罪之冬單伯如齊請子叔姬齊人執之又執子叔姬按公羊傳單伯之罪何道淫也惡乎淫淫於子叔姬按谷梁傳齊人執單伯私罪也單伯淫於齊齊人執之齊人執子叔姬叔姬同罪也匡王元年夏齊人歸魯公孫敖之喪秋齊人侵魯西鄙冬十二月齊人歸魯子叔姬齊侯侵魯西鄙遂伐曹入其郛按春秋文公十五年按左傳十五年春季文子如晉爲單伯與子叔姬故也夏齊人或爲孟氏謀曰魯爾親也飾棺置諸堂阜魯必取之從之卞人以告惠叔猶毀以爲請立於朝以待命許之取而殯之齊人送之書曰齊人歸公孫敖之喪爲孟氏且國故也葬視共仲聲己不視帷堂而哭襄仲欲勿哭惠伯曰喪親之終也𨿽不能始善終可也史佚有言曰兄弟致美救乏賀善弔災祭敬喪哀情𨿽不同毋絕其愛親之道也子無失道何怨於人襄仲說帥兄弟以哭之他年其二子來孟獻子愛之聞於國或譖之曰將殺子獻子以告季文子二子曰夫子以愛我聞我以將殺子聞不亦遠於禮乎遠禮不如死一人門於句鼆一人門於戾丘皆死齊人許單伯請而赦之使來致命秋齊人侵我西鄙故季文子告於晉冬十一月晉侯宋公衛侯蔡侯陳侯鄭伯許男曹伯盟於扈尋新城之盟且謀伐齊也齊人賂晉侯故不克而還於是有齊難是以公不會齊人來歸子叔姬王故也齊人侵我西鄙謂諸侯不能也遂伐曹入其郛討其來朝也季文子曰齊侯其不免乎已則無禮而討於有禮者曰女何故行禮禮以順天天之道也己則反天而又以討人難以免矣詩曰胡不相畏不畏於天君子之不虐幼賤畏於天也在周頌曰畏天之威於時保之不畏於天將何能保以亂取國奉禮以守猶懼不終多行無禮弗能在矣按公羊傳齊人歸公孫敖之喪何以不言來內辭也脇我而歸之筍將而來也注筍者竹箯一名編輿齊魯以此名之曰筍將送也爲叔姬淫惡魯類故取其屍置編輿中傳送而來脇魯令受之匡王二年春魯季孫行父會齊侯於陽谷齊侯弗及盟夏六月戊辰魯公子遂及齊侯盟於郪丘按春秋文公十六年按左傳十六年春王正月及齊平公有疾使季文子會齊侯於陽谷請盟齊侯不肯曰請俟君間夏五月公使襄仲納賂於齊侯故盟於郪丘匡王三年夏四月齊侯伐魯北鄙六月癸未齊侯魯侯盟於谷冬魯公子遂如齊按春秋文公十七年按左傳十七年夏四月齊侯伐我北鄙襄仲請盟六月盟於谷冬襄仲如齊拜谷之盟復曰臣聞齊人將食魯之麥以臣觀之將不能齊君之語偸臧文仲有言曰民主偸必死匡王四年夏五月戊戌齊人弒其君商人子元立秋魯公子遂叔孫得臣如齊冬魯夫人姜氏歸於齊季孫行父如齊按春秋文公十八年按左傳十八年春齊侯戒師期而有疾醫曰不及秋將死公聞之卜曰尙無及期惠伯令龜卜楚丘占之曰齊侯不及期非疾也君亦不聞二月丁丑公薨齊懿公之爲公子也與邴歜之父爭田弗勝及卽位乃掘而刖之而使歜僕納閻職之妻而使職驂乘夏五月公遊於申池二人浴於池歜以撲抶職職怒歜曰人奪女妻而不怒一抶女庸何傷職曰與刖其父而弗能病者何如乃謀弒懿公納諸竹中歸舍爵而行齊人立公子元秋襄仲莊叔如齊惠公立故且拜葬也文公二妃敬嬴生宣公敬嬴嬖而私事襄仲宣公長而屬諸襄仲襄仲欲立之叔仲不可仲見於齊侯而請之齊侯新立而欲親魯許之冬十月仲殺惡及視而立宣公夫人姜氏歸於齊大歸也匡王五年春正月魯公子遂如齊逆女夏魯季孫行父如齊齊侯魯侯會於平州魯公子遂如齊六月齊人取魯濟西田按春秋宣公元年按左傳元年春正月公子遂如齊逆女尊君命也三月遂以夫人婦姜至自齊尊夫人也夏季文子如齊納賂以請會會於平州以定公位東門襄仲如齊拜成六月齊人取濟西之田爲立公故以賂齊也定王元年秋赤狄侵齊按春秋宣公三年定王二年春正月齊侯魯侯平莒及郯莒人不肯魯侯伐莒取向夏六月赤狄侵齊秋魯侯如齊按春秋宣公四年按左傳四年春公及齊侯平莒及郯莒人不肯公伐莒取向定王三年春魯侯如齊秋九月齊髙固逆叔姬於魯冬齊髙固及子叔姬至魯按春秋宣公五年按左傳五年春公如齊髙固使齊侯止公請叔姬焉夏公至自齊秋九月齊髙固來逆女自爲也冬來反馬也定王四年王求後於齊冬召公逆後於齊按春秋不書按左傳宣公六年夏定王使子服求後於齊冬召桓公逆王后於齊定王五年夏齊侯魯侯伐萊按春秋宣公七年按左傳七年夏公會齊侯伐萊不與謀也定王七年春正月魯侯如齊夏齊侯伐萊按春秋宣公九年定王八年春魯侯如齊齊人歸魯濟西田夏四月己巳齊侯元薨子無野立齊崔氏出奔衛魯侯如齊六月魯公孫歸父如齊葬齊惠公秋魯季孫行父如齊冬魯公孫歸父如齊齊侯使國佐聘於魯按春秋宣公十年按左傳十年春公如齊齊侯以我服故歸濟西之田夏齊惠公卒崔杼有寵於惠公髙國畏其逼也公卒而逐之奔衛公如齊奔喪秋季文子初聘於齊冬子家如齊伐邾故也國武子來報聘定王九年夏魯公孫歸父會齊人伐莒按春秋宣公十一年定王十一年春齊師伐莒按春秋宣公十三年按左傳十三年春齊師伐莒莒恃晉而不事齊故也定王十二年冬魯公孫歸父會齊侯於谷按春秋宣公十四年按左傳十四年冬公孫歸父會齊侯於榖見晏桓子與之言魯樂桓子告髙宣子曰子家其亡乎懷於魯矣懷必貪貪必謀人謀人人亦謀己一國謀之何以不亡定王十三年秋魯仲孫蔑會齊髙固於無婁按春秋宣公十五年定王十五年春晉侯使郤克徵會於齊夏六月晉侯魯侯衛侯曹伯邾子同盟於斷道晉人執齊使按春秋宣公十七年徵會執齊使不書按左傳十七年春晉侯使郤克徵會於齊齊頃公帷婦人使觀之郤子登婦人笑於房獻子怒出而誓曰所不此報無能涉河獻子先歸使欒京廬待命於齊曰不得齊事無復命矣郤子至請伐齊晉侯弗許請以其私屬又弗許齊侯使髙固晏弱蔡朝南郭偃會及斂盂髙固逃歸夏會於斷道討貳也盟於捲楚辭齊人晉人執晏弱於野王執蔡朝於原執南郭偃於溫苗賁皇使見晏桓子歸言於晉侯曰夫晏子何罪昔者諸侯事吾先君皆如不逮舉言羣臣不信諸侯皆有貳志齊君恐不得禮故不出而使四子來左右或沮之曰君不出必執吾使故髙子及斂盂而逃夫三子者曰若絕君好寧歸死焉爲是犯難而來吾若善逆彼以懷來者吾又執之以信齊沮吾不旣過矣乎過而不攺而又久之以成其悔何利之有焉使反者得辭而害來者以懼諸侯將焉用之晉人緩之逸秋八月晉師還按谷梁傳季孫行父禿晉郤克眇衛孫良夫跛曹公子手僂同時而聘於齊齊使禿者禦禿者使眇者禦眇者使跛者禦跛者使僂者禦僂者蕭同侄子處臺上而笑之聞於客客不悅而去相與立胥閭而語移日不解齊人有知之者曰齊之患必自此始矣按國語郤獻子聘於齊齊頃公使婦人觀而笑之郤獻子怒歸請伐齊範武子退自朝曰燮乎吾聞之千人之怒必獲毒焉夫郤子之怒甚矣不逞於齊必發諸晉國不得政何以逞怒余將致政焉以成其怒無以內易外也爾勉從二三子以成君命惟敬乃老定王十六年春晉侯衛世子臧伐齊按春秋宣公十八年按左傳十八年春晉侯衛太子臧伐齊至於陽谷齊侯會晉侯盟於繒以公子彊爲質於晉晉師還蔡朝南郭偃逃歸夏公使如楚乞師欲以伐齊秋楚莊王卒楚師不出旣而用晉師楚於是乎有蜀之役定王十八年春齊侯伐魯北鄙夏四月丙戌衛孫良夫帥師及齊師戰於新築衛師敗績六月晉郤克魯季孫行父臧孫許叔孫僑如公孫嬰齊衛孫良夫曹公子首及齊侯戰於﹠﹟齊師敗績秋七月齊侯使國佐如師己酉及國佐盟於袁婁冬十一月魯侯及楚人秦人宋人陳人衛人鄭人齊人曹人邾人薛人鄫人盟於蜀按春秋成公二年按左傳元年春爲齊難故作丘甲聞齊將出楚師夏臧孫許及晉侯盟於赤棘二年春齊侯伐我北鄙圍龍頃公之嬖人盧蒲就魁門焉龍人囚之齊侯曰勿殺吾與而盟無入而封弗聽殺而膊諸城上齊侯親鼓士陵城三日取龍遂南侵及巢丘衛侯使孫良夫石稷﹠﹟相向禽將侵齊與齊師遇石子欲還孫子曰不可以師伐人遇其師而還將謂君何若知不能則如無出今旣遇矣不如戰也夏有闕文失新築戰事石成子曰師敗矣子不少須眾懼盡子喪師徒何以復命皆不對又曰子國卿也隕子辱矣子以眾退我此乃止且告車來甚眾齊師乃止次於鞫居新築人仲叔於奚救孫桓子桓子是以免旣衛人賞之以邑辭請曲縣繁纓以朝許之仲尼聞之曰惜也不如多與之邑惟器與名不可以假人君之所司也名以出信信以守器器以藏禮禮以行義義以生利利以平民政之大節也若以假人與人政也政亡則國家從之弗可止也已孫桓子還於新築不入遂如晉乞師臧宣叔亦如晉乞師皆主郤獻子晉侯許之七百乘郤子曰此城濮之賦也有先君之明與先大夫之肅故捷克於先大夫無能爲役請八百乘許之郤克將中軍士燮將上軍欒書將下軍韓厥爲司馬以救魯衛臧宣叔逆晉師且道之季文子帥師會之及衛地韓獻子將斬人郤獻子馳將救之至則旣斬之矣郤子使速以徇告其僕曰吾以分謗也師從齊師於莘六月壬申師至於靡笄之下齊侯使請戰曰子以君師辱於敝邑不腆敝賦詰朝請見對曰晉與魯衛兄弟也來告曰大國朝夕釋憾於敝邑之地寡君不忍使羣臣請於大國無令輿師淹於君地能進不能退君無所辱命齊侯曰大夫之許寡人之願也若其不許亦將見也齊髙固入晉師桀石以投人禽之而乘其車系桑本焉以徇齊壘曰欲勇者賈余餘勇癸酉師陳於﹠﹟邴夏禦齊侯逢丑父爲右晉解張禦郤克鄭丘緩爲右齊侯曰余姑剪滅此而朝食不介馬而馳之郤克傷於矢流血及屨未絕鼓音曰余病矣張侯曰自始合而矢貫余手及肘余折以禦左輪朱殷豈敢言病吾子忍之緩曰自始合苟有險余必下推車子豈識之然子病矣張侯曰師之耳目在吾旗鼓進退從之此車一人殿之可以集事若之何其以病敗君之大事也擐甲執兵固卽死也病未及死吾子勉之左並轡右援枹而鼓馬逸不能止師從之齊師敗績逐之三周華不注韓厥夢子輿謂己曰且辟左右故中禦而從齊侯邴夏曰射其禦者君子也公曰謂之君子而射之非禮也射其左越於車下射其右斃於車中綦母張喪車從韓厥曰請寓乘從左右皆肘之使立於後韓厥俯定其右逄丑父與公易位將及華泉驂絓於木而止丑父寢於轏中蛇出於其下以肱擊之傷而匿之故不能推車而及韓厥執縶馬前再拜稽首奉觴加璧以進曰寡君使羣臣爲魯衛請曰無令輿師陷入君地下臣不幸屬當戎行無所逃隱且懼奔辟而忝兩君臣辱戎士敢告不敏攝官承乏丑父使公下如華泉取飲鄭周父禦佐車宛茷爲右載齊侯以免韓厥丑父郤獻子將戮之呼曰自今無有代其君任患者有一於此將爲戮乎郤子曰人不難以死免其君而戮之不祥赦之以勸事君者乃免之齊侯免求丑父三入三出每出齊師以帥退入於狄卒狄卒皆抽戈楯冒之以入於衛師衛師免之遂自徐關入齊侯見保者曰勉之齊師敗矣辟女子女子曰君免乎曰免矣曰銳司徒免乎曰免矣曰苟君與吾父免矣可若何乃奔齊侯以爲有禮旣而問之辟司徒之妻也予之石窌晉師從齊師入自丘輿擊馬陘齊侯使賓媚人賂以紀甗玉磬與地不可則聽客之所爲賓媚人致賂晉人不可曰必以蕭同叔子爲質而使齊之封內盡東其畝對曰蕭同叔子非他寡君之母也若以匹敵則亦晉君之母也吾子布大命於諸侯而曰必質其母以爲信其若王命何且是以不孝令也詩曰孝子不匱永錫爾類若以不孝令於諸侯其無乃非徳類也乎先王疆理天下物土之宜而布其利故詩曰我疆我理南東其畝今吾子疆理諸侯而曰盡東其畝而已惟吾子戎車是利無顧土宜其無乃非先王之命也乎反先王則不義何以爲盟主其晉實有闕四王之王也樹徳而濟同欲焉五伯之霸也勤而撫之以役王命今吾子求合諸侯以逞無疆之欲詩曰布政優優百祿是遒子實不優而棄百祿諸侯何害焉不然寡君之命使臣則有辭矣曰子以君師辱於敝邑不腆敝賦以犒從者畏君之震師徒橈敗吾子惠僥齊國之福不泯其社稷使繼舊好惟是先君之敝器土地不敢愛子又不許請收合餘燼背城借一敝邑之幸亦雲從也況其不幸敢不惟命是聽魯衛諫曰齊疾我矣其死亡者皆親暱也子若不許讎我必甚惟子則又何求子得其國寶我亦得地而紓於難其榮多矣齊晉亦惟天所授豈必晉晉人許之對曰羣臣帥賦輿以爲魯衛請若苟有以借口而復於寡君君之惠也敢不惟命是聽禽鄭自師逆公秋七月晉師及齊國佐盟於袁婁使齊人歸我汶陽之田公會晉師於上鄍賜三帥先路三命之服司馬司空輿師候正亞旅皆受一命之服宣公使求好於楚莊王卒宣公薨不克作好公卽位受盟於晉會晉伐齊衛人不行使於楚而亦受盟於晉從於伐齊故楚令尹子重爲陽橋之役以救齊將起師子重曰君弱羣臣不如先大夫師眾而後可詩曰濟濟多士文王以寧夫文王猶用眾況吾儕乎且先君莊王屬之曰無徳以及遠方莫如惠卹其民而善用之乃大戶已責逮鰥救乏赦罪悉師王卒盡行彭名禦戎蔡景公爲左許靈公爲右二君弱皆彊冠之冬楚師侵衛遂侵我師於蜀使臧孫往辭曰楚遠而久固將退矣無功而受名臣不敢楚侵及陽橋孟孫請往賂之以執斫執鍼織皆百人公衡爲質以請盟楚人許平十一月公及楚公子嬰齊蔡侯許男秦右大夫說宋華元陳公孫寧衛孫良夫鄭公子去疾及齊國之大夫盟於蜀於是乎畏晉而竊與楚盟蔡侯許男不書乘楚車也按國語靡笄之役也郤獻子伐齊齊侯來獻之以得隕命之禮曰寡君使克也不腆敝邑之禮爲君之辱敢歸諸下執政以慭禦人苗棼皇曰郤子勇而不知禮矜其伐而恥國君其與幾何定王十九年冬十二月齊侯朝於晉按春秋不書按左傳成公三年冬十二月齊侯朝於晉將授玉郤克趨進曰此行也君爲婦人之笑辱也寡君未之敢任晉侯享齊侯齊侯視韓厥韓厥曰君知厥也乎齊侯曰服攺矣韓厥登舉爵曰臣之不敢愛死爲兩君之在此堂也定王二十一年夏晉荀首如齊逆女冬十二月己丑晉侯齊侯宋公魯侯衛侯鄭伯曹伯邾子杞伯同盟於虫牢按春秋成公五年荀首逆女不書按左傳五年夏晉荀首如齊逆女故宣伯餫諸谷冬同盟於虫牢鄭服也諸侯謀復會宋公使向爲人辭以子靈之難簡王二年秋楚伐鄭晉侯齊侯宋公魯侯衛侯曹伯莒子邾子杞伯救鄭八月戊辰同盟於馬陵按春秋成公七年按左傳七年秋楚子重伐鄭師於泛諸侯救鄭鄭共仲侯羽軍楚師囚鄖公鍾儀獻諸晉八月同盟於馬陵尋虫牢之盟且莒服故也注莒本屬齊齊服故莒從之簡王三年冬晉士燮魯叔孫僑如齊人邾人伐郯按春秋成公八年按左傳八年冬晉士燮來聘言伐郯季孫使宣伯帥師會伐郯簡王四年春晉侯齊侯宋公魯侯衛侯鄭伯曹伯莒子杞伯同盟於蒲秋七月丙子齊侯無野薨子環立冬十一月葬齊頃公按春秋成公九年按左傳八年春晉侯使韓穿來言汶陽之田歸之於齊季文子餞之私焉曰大國制義以爲盟主是以諸侯懷徳畏討無有二心謂汶陽之田敝邑之舊也而用師於齊使歸諸敝邑今有二命曰歸諸齊信以行義義以成命小國所望而懷也信不可知義無所立四方諸侯其誰不解體詩曰女也不爽士貳其行士也罔極二三其徳七年之中一與一奪二三孰甚焉士之二三猶喪妃耦而況霸主霸主將徳是以而二三之其何以長有諸侯乎詩曰猶之未遠是用太簡行父懼晉之不遠猶而失諸侯也是以敢私言之爲歸汶陽之田故諸侯貳於晉晉人懼九年春會於蒲以尋馬陵之盟簡王五年夏五月晉侯齊侯宋公魯侯衛侯曹伯伐鄭齊人媵於魯按春秋成公十年按左傳十年夏五月晉侯有疾晉立太子州蒲以爲君而會諸侯伐鄭簡王八年夏五月晉侯齊侯宋公魯侯衛侯鄭伯曹伯邾人滕人伐秦按春秋成公十三年按左傳十三年春三月公如京師及諸侯朝王遂從劉康公成肅公會晉侯伐秦夏四月戊午晉侯使呂相絕秦五月晉師以諸侯之師及秦師戰於麻隧秦師敗績簡王九年秋魯叔孫僑如如齊逆女按春秋成公十四年按左傳十四年秋宣伯如齊逆女九月僑如以夫人婦姜至自齊簡王十年春三月癸丑晉侯魯侯衛侯鄭伯曹伯宋世子成齊國佐邾人同盟於戚冬十一月晉士燮齊髙無咎宋華元魯叔孫僑如衛孫林父鄭公子邾人會吳於鍾離按春秋成公十五年按左傳十五年春會於戚討曹成公也執而歸諸京師冬十一月會吳於鍾離始通吳也簡王十一年夏晉侯伐鄭使郤﹠﹟乞師於齊秋晉侯齊侯魯侯衛侯宋華元邾人會於沙隨尹子晉侯魯侯齊國佐邾人伐鄭按春秋成公十六年乞師不書按左傳十六年夏四月晉侯伐鄭郤﹠﹟如衛遂如齊皆乞師焉戊寅晉師起鄭人告於楚楚子救鄭五月晉師濟河六月晉楚遇於鄢陵甲午晦楚晨壓晉軍而陳齊國佐髙無咎至於師秋七月公會尹武公及諸侯伐鄭諸侯之師次於鄭西遷於制田知武子佐下軍以諸侯之師侵陳至於鳴鹿遂侵蔡未反諸侯遷於潁上戊午鄭子罕宵軍之宋齊衛皆失軍按國語晉厲公六年伐鄭且使苦成叔及欒黶興齊魯之師楚恭王帥東夷救鄭楚半陳公令擊之欒書曰君使黶也興齊魯之師請俟之郤至曰不可楚師將退我擊之必以勝歸夫陳不違忌一間也夫南夷與楚來而弗與陳二間也夫楚與鄭陳而不與整三間也且其士卒在陳而嘩四間也夫眾聞嘩則必懼五間也鄭將顧楚楚將顧夷莫有斗心不可失也公說於是敗楚師於鄢陵欒書是以怨郤至簡王十二年夏尹子單子晉侯齊侯宋公魯侯衛侯曹伯邾人伐鄭六月乙酉同盟於柯陵秋齊髙無咎出奔莒冬單子晉侯宋公魯侯衛侯曹伯齊人邾人伐鄭按春秋成公十七年按左傳十七年夏五月公會尹武公單襄公及諸侯伐鄭自戲童至於曲洧六月乙酉同盟於柯陵尋戚之盟也齊慶克通於聲孟子與婦人蒙衣乘輦而入於閎鮑牽見之以告國武子武子召慶克而謂之慶克久不出而告夫人曰國子謫我夫人怒國子相靈公以會髙鮑處守及還將至閉門而索客孟子訴之曰髙鮑將不納君而立公子角國子知之秋七月壬寅刖鮑牽而逐髙無咎無咎奔莒髙弱以盧叛齊人來召鮑國而立之初鮑國去鮑氏而來爲施孝叔臣施氏卜宰匡句須吉施氏之宰有百室之邑與匡句須邑使爲宰以讓鮑國而致邑焉施孝叔曰子實吉對曰能與忠良吉孰大焉鮑國相施氏忠故齊人取以爲鮑氏後仲尼曰鮑莊子之知不如葵葵猶能衛其足冬諸侯伐鄭十月庚午圍鄭楚公子申救鄭師於汝上十一月諸侯還齊侯使崔杼爲大夫使慶克佐之帥師圍盧國佐從諸侯圍鄭以難請而歸遂如盧師殺慶克以谷叛齊侯與之盟於徐關而復之十二月盧降使國勝告難於晉待命於淸簡王十三年春齊殺其大夫國佐冬十二月晉侯宋公衛侯邾子齊崔杼魯仲孫蔑同盟於虛朾按春秋成公十八年按左傳十八年春王正月齊爲慶氏之難故甲申晦齊候使士華免以戈殺國佐於內宮之朝師逃於夫人之宮書曰齊殺其大夫國佐棄命端殺以谷叛故也使淸人殺國勝國弱來奔王湫奔萊慶封爲大夫慶佐爲司寇旣齊侯反國弱使嗣國氏秋七月宋老佐華喜圍彭城冬十一月楚子重救彭城圍宋宋華元如晉告急晉侯師於臺谷以救宋遇楚師於靡角之谷楚師還晉士魴來乞師十二月孟獻子會於虛朾謀救宋也宋人辭諸侯而請師以圍彭城按國語柯陵之會單襄公見晉厲公視遠步髙晉郤錡見單子其語犯郤﹠﹟見其語郤至見其語伐齊國佐見其語盡魯成公見言及晉難及郤﹠﹟之譖單子曰君何患焉晉將有亂其君與三郤其當之乎魯侯曰寡人懼不免於晉今君曰將有亂敢問天道乎抑人故也對曰吾非瞽史焉知天道吾見晉君之容而聽三郤之語矣殆必禍者也夫君子目以定體足以從之是以觀其容而知其心矣目以處義足以步目今晉侯視遠而足髙目不在體而足不步目其心必異矣目體不相從何以能久夫合諸侯國之大事也於是乎觀存亡故國將無咎其君在會步言視聽必皆無謫則可以知徳矣視遠日絕其義足髙日棄其徳言爽日反其信聽淫日離其名夫目以處義足以踐徳口以庇信耳以聽名者也故不可不愼也偏喪有咎旣喪則國從之晉侯爽二吾是以云夫郤氏晉之寵人也三卿而五大夫可以戒懼矣髙位實疾僨厚味實臘毒今郤伯之語犯叔季伐犯則陵人則誣人伐則揜人有是寵也而益之以三怨其誰能忍之𨿽齊國子亦將與焉立於淫亂之國而好盡言以招人過怨之本也惟善人能受盡言齊其有乎吾聞之國徳而鄰於不修必受其福今君逼於晉而鄰於齊齊晉有禍可以取伯無徳之患何憂於晉且夫長翟之人利而不義其利淫矣流之若何魯侯歸乃逐叔孫僑如簡王十一年諸侯會於柯陵十二年晉殺三郤十三年晉侯殺於翼東門葬以車一乘齊人殺國武子簡王十四年春二月齊太子光爲質於晉夏齊崔杼魯仲孫蔑曹人邾人杞人次於鄫按春秋襄公元年齊太子光質晉不書按左傳元年春正月己亥圍宋彭城爲宋討魚石彭城降晉齊人不會彭城晉人以爲討二月齊太子光爲質於晉夏五月晉韓厥荀偃帥諸侯之師伐鄭入其郛敗其徒兵於洧上於是東諸侯之師次於鄫以待晉師晉師自鄭以鄫之師侵楚焦夷及陳晉侯衛侯次於戚以爲之援

勛爵部匯考十七

周三

齊三靈王元年春齊侯伐萊冬晉荀罃齊崔杼宋華元魯仲孫蔑衛孫林父曹人邾人滕人小邾人會於戚遂城虎牢按春秋襄公二年伐萊不書按左傳二年春齊侯伐萊萊人使正輿子賂夙沙衛以索馬牛皆百匹齊師乃還君子是以知齊靈公之爲靈也夏齊姜薨初穆姜使擇美檟以自爲櫬與頌琴季文子取以葬齊侯使諸姜宗婦來送葬召萊子萊子不會故晏弱城東陽以逼之秋七月仲孫蔑會晉荀罃宋華元衛孫林父曹人邾人於戚謀鄭故也孟獻子曰請城虎牢以逼鄭知武子曰善鄫之會吾子聞崔子之言今不來矣滕薛小邾之不至皆齊故也寡君之憂不惟鄭罃將復於寡君而請於齊得請而告吾子之功也若不得請事將在齊吾子之請諸侯之福也豈惟寡君賴之冬復會於戚齊崔武子及滕薛小邾之大夫皆會知武子之言故也遂城虎牢鄭人乃成靈王二年夏六月單子晉侯宋公魯侯衛侯鄭伯莒子邾子齊世子光同盟於雞澤陳侯使袁僑如會戊寅諸侯之大夫及陳袁僑盟按春秋襄公三年按左傳三年夏晉爲鄭服故且欲修吳好將合諸侯使士﹠﹟告於齊曰寡君使﹠﹟以歲之不易不虞之不戒寡君願與一二兄弟相見以謀不協請君臨之使﹠﹟乞盟齊侯欲勿許而難爲不協乃盟於耏外六月公會單頃公及諸侯己未同盟於雞澤晉侯使荀會逆吳子於淮上吳子不至楚子辛爲令尹侵欲於小國陳成公使袁僑如會求成晉侯使和組父告於諸侯秋叔孫豹及諸侯之大夫及陳袁僑盟陳請服也靈王四年秋晉侯宋公陳侯魯侯衛侯鄭伯曹伯莒子邾子滕子薛伯齊世子光吳人鄫人會於戚冬戍陳楚公子貞帥師伐陳晉侯宋公魯侯衛侯鄭伯曹伯齊世子光救陳按春秋襄公五年按左傳五年夏吳子使壽越如晉辭不會於雞澤之故且請聽諸侯之好晉人將爲之合諸侯使魯衛先會吳且告會期故孟獻子孫文子會吳於善道秋楚人討陳叛故曰由令尹子辛實侵欲焉乃殺之九月丙午盟於戚會吳且命戍陳也楚子囊爲令尹範宣子曰我喪陳矣楚人討貳而立子囊必攺行而疾討陳陳近於楚民朝夕急能無往乎有陳非吾事也無之而後可冬諸侯戍陳子囊伐陳十一月甲午會於城棣以救之靈王五年冬十二月齊侯滅萊按春秋襄公六年按左傳六年冬十一月齊侯滅萊萊恃謀也於鄭子國之來聘也四月晏弱城東陽而遂圍萊甲寅堙之環城傅於堞及杞桓公卒之月乙未王湫帥師及正輿子棠人軍齊師齊師大敗之丁未入萊萊共公浮柔奔棠正輿子王湫奔莒莒人殺之四月陳無宇獻萊宗器於襄宮晏弱圍棠十一月丙辰而滅之遷萊於郳髙厚崔杼定其田靈王七年夏晉侯鄭伯齊髙厚宋向戍魯季孫宿衛寧殖邾人會於邢丘按春秋襄公八年按左傳八年夏五月甲辰會於邢丘以命朝聘之數使諸侯之大夫聽命季孫宿齊髙厚宋向戍衛寧殖邾大夫會之鄭伯獻捷於會故親聽命靈王八年冬晉侯宋公魯侯衛侯曹伯莒子邾子滕子薛伯杞伯小邾子齊世子光伐鄭十一月己亥同盟於戲按春秋襄公九年按左傳九年冬十月諸侯伐鄭鄭人行成十一月己亥同盟於戲鄭服也靈王九年春晉侯宋公魯侯衛侯曹伯莒子邾子滕子薛伯杞伯小邾子齊世子光會吳於柤秋晉侯宋公魯侯衛侯曹伯莒子邾子齊世子光滕子薛伯杞伯小邾子伐鄭冬戍鄭虎牢按春秋襄公十年按左傳十年春會於柤會吳子壽夢也三月癸丑齊髙厚相太子光以先會諸侯於鍾離不敬士莊子曰髙子相太子以會諸侯將社稷是衛而皆不敬棄社稷也其將不免乎夏四月戊午會於柤秋九月諸侯伐鄭齊崔杼使太子光先至於師故長於滕己酉師幹牛首冬十月諸侯之師城虎牢而戍之晉師城梧及制士魴魏絳戍之鄭及晉平靈王十年夏四月鄭公孫捨之帥師侵宋晉侯宋公魯侯衛侯曹伯齊世子光莒子邾子滕子薛伯杞伯小邾子伐鄭秋七月己未同盟於亳城北楚子鄭伯伐宋晉侯宋公魯侯衛侯曹伯齊世子光莒子邾子滕子薛伯杞伯小邾子伐鄭會於蕭魚按春秋襄公十一年按左傳十一年夏四月諸侯伐鄭己亥齊太子光宋向戍先至於鄭門於東門其莫晉荀罃至於西郊東侵舊許衛孫林父侵其北鄙六月諸侯會於北林師於向右還次於瑣圍鄭觀兵於南門西濟於濟隧鄭人懼乃行成秋七月同盟於亳範宣子曰不愼必失諸侯諸侯道敝而無成能無貳乎乃盟載書曰凡我同盟毋薀年毋壅利毋保姦毋畱慝救災患卹禍亂同好惡﹠﹟王室或間玆命司愼司盟名山名川羣神羣祀先王先公七姓十二國之祖明神殛之俾失其民隊命亡氏踣其國家靈王十一年冬王求後於齊按春秋不書按左傳襄公十二年冬靈王求後於齊齊侯問對於晏桓子桓子對曰先王之禮辭有之天子求後於諸侯諸侯對曰夫婦所生若而人妾婦之子若而人無女而有姊妹及姑姊妹則曰先守某公之遺女若而人齊侯許昏王使陰裏結之靈王十三年春正月晉士﹠﹟齊崔杼宋華閱魯季孫宿叔老衛北宮括鄭公孫蠆曹人莒人邾人滕人薛人杞人小邾人會吳於向夏四月晉荀偃齊崔杼宋華閱仲江魯叔孫豹衛北宮括鄭公孫蠆曹人莒人邾人滕人薛人杞人小邾人伐秦衛侯出奔齊秋王賜齊侯命冬晉士﹠﹟宋華閱魯季孫宿衛孫林父鄭公孫蠆莒人邾人會於戚按春秋襄公十四年命齊侯不書按左傳十三年秋吳侵楚子庚大敗吳師十四年春吳告敗於晉會於向爲吳謀楚故也夏諸侯之大夫從晉侯伐秦以報櫟之役也晉侯待於竟使六卿帥諸侯之師以進及涇不濟叔向退而具舟濟涇而次秦人毒涇上流師人多死進師至於棫林不獲成焉四月衛獻公出奔齊秋王使劉定公賜齊侯命曰昔伯舅太公右我先王股肱周室師保萬民世胙大師以表東海王室之不壞繄伯舅是賴今余命女環玆率舅氏之典纂乃祖考無忝乃舊敬之哉無廢朕命冬會於戚謀定衛也靈王十四年春劉夏逆王后於齊夏齊侯伐魯北鄙圍成魯侯救成至遇按春秋襄公十五年按左傳十五年春官師從單靖公逆王后於齊卿不行非禮也夏齊圍成貳於晉故也於是乎城成郛靈王十五年春三月晉侯宋公魯侯衛侯鄭伯曹伯莒子邾子薛伯杞伯小邾子會於溴梁齊髙厚逃歸齊侯伐魯北鄙秋齊侯伐魯北鄙圍郕按春秋襄公十六年按左傳十六年春晉平公卽位會於溴梁命歸侵田且曰通齊楚之使晉俟與諸侯宴於溫使諸大夫舞曰歌詩必類齊髙厚之詩不類荀偃怒且曰諸侯有異志矣使諸大夫盟髙厚髙厚逃歸於是叔孫豹晉荀偃宋向戍衛﹠﹟殖鄭公孫蠆小邾之大夫盟曰同討不庭秋齊侯圍郕孟孺子速僥之齊侯曰是好勇去之以爲之名速遂塞海陘而還冬穆叔如晉聘且言齊故晉人曰以寡君之未禘祀與民之未息不然不敢忘穆叔曰以齊人之朝夕釋憾於敝邑之地是以大請敝邑之急朝不及夕引領西望曰庶幾乎比執事之閒恐無及也見中行獻子賦圻父獻子曰偃知罪矣敢不從執事以同卹社稷而使魯及此見範宣子賦鴻雁之卒章宣子曰﹠﹟在此敢使魯無鳩乎靈王十六年秋齊侯伐魯北鄙圍桃髙厚帥師伐魯北鄙圍防按春秋襄公十七年按左傳十七年齊人以其未得志於我故秋齊侯伐我北鄙圍桃髙厚圍臧紇於防師自陽關逆臧孫至於旅松郰叔紇臧疇臧賈帥甲三百宵犯齊師送之而復齊師去之齊人獲臧堅齊侯使夙沙衛唁之且曰無死堅稽首曰拜命之辱抑君賜不終姑又使其刑臣禮於士以杙抉其﹠﹟而死冬邾人伐我南鄙爲齊故也齊晏桓子卒晏嬰粗縗斬苴絰帶杖菅屨食鬻居倚廬寢苫枕艸其老曰非大夫之禮也曰惟卿爲太夫靈王十七年秋齊師伐魯北鄙冬十月晉侯宋公魯侯衛侯鄭伯曹伯莒子邾子滕子薛伯杞伯小邾子同圍齊按春秋襄公十八年按左傳十八年秋齊侯伐我北鄙中行獻子將伐齊夢與厲公訟弗勝公以戈擊之首隊於前跪而戴之奉之以走見梗陽之巫臯他日見諸道與之言同巫曰今玆主必死若有事於東方則可以逞獻子許諾晉侯伐齊將濟河獻子以朱絲系玉二﹠﹟而禱曰齊環怙恃其險負其眾庶棄好背盟淩虐神主曾臣彪將率諸侯以討焉其官臣偃實先後之苟捷有功無作神羞官臣偃無敢復濟惟爾有神裁之沈玉而濟冬十月會於魯濟尋溴梁之言同伐齊齊侯禦諸平陰塹防門而守之廣裏夙沙衛曰不能戰莫如守險弗聽諸侯之士門焉齊人多死範宣子告析文子曰吾知子敢匿情乎魯人莒人皆請以車千乘自其鄕入旣許之矣若入君必失國子盍圖之子家以告公公恐晏嬰聞之曰君固無勇而又聞是弗能久矣齊侯登巫山以望晉師晉人使司馬斥山澤之險𨿽所不至必﹠﹟而疏陳之使乘車者左實右僞以﹠﹟先輿曳柴而從之齊侯見之畏其眾也乃脫歸丙寅晦齊師夜遁師曠告晉侯曰鳥烏之聲樂齊師其遁邢伯告中行伯曰有班馬之聲齊師其遁叔向告晉侯曰城上有烏齊師其遁十一月丁卯朔入平陰遂從齊師夙沙衛連大車以塞隧而殿殖綽郭最曰子殿國師齊之辱也子姑先乎乃代之殿衛殺馬於隘以塞道晉州綽及之射殖綽中肩兩矢夾脰曰止將爲三軍獲不止將取其衷顧曰爲私誓州綽曰有如日乃弛弓而自後縛之其右具丙亦捨兵而縛郭最皆衿甲面縛坐於中軍之鼓下晉人欲逐歸者魯衛請攻險己卯荀偃士﹠﹟以中軍克京玆乙酉魏絳欒盈以下軍克邿趙武韓起以上軍圍盧弗克十二月戊戌及秦周伐雍門之萩範鞅門於雍門其禦追喜以戈殺犬於門中孟莊子斬其槆以爲公琴己亥焚雍門及西郭南郭劉難士弱率諸侯之師焚申池之竹木壬寅焚東郭北郭範鞅門於揚門州綽門於東閭左驂迫還於東門中以枚數闔齊侯駕將走郵棠太子與郭榮扣馬曰師速而疾略也將退矣君何懼焉且社稷之主不可以輕輕則失眾君必待之將犯之太子抽劍斷鞅乃止甲辰東侵及濰南及沂靈王十八年春正月諸侯盟於祝柯夏衛孫林父帥師伐齊秋七月辛卯齊侯環卒子光立晉士﹠﹟帥師侵齊至谷聞齊侯卒乃還齊殺其大夫髙厚冬葬齊靈公按春秋襄公十九年按左傳十九年春諸侯還自沂上盟於督揚曰大毋侵小齊侯娶於魯曰顏懿姬無子其侄鬷聲姬生光以爲太子諸子仲子戎子戎子嬖仲子生牙屬諸戎子戎子請以爲太子許之仲子曰不可廢常不祥間諸侯難光之立也列於諸侯矣今無故而廢之是專黜諸侯而以難犯不祥也君必悔之公曰在我而已遂東太子光使髙厚傅牙以爲太子夙沙衛爲少傅齊侯疾崔杼微逆光疾病而立之光殺戎子屍諸朝非禮也婦人無刑𨿽有刑不在朝市夏五月壬辰晦齊靈公卒莊公卽位執公子牙於句瀆之丘以夙沙衛易己衛奔髙唐以叛晉士﹠﹟侵齊及﹠﹟聞喪而還秋八月齊崔杼殺髙厚於灑藍而兼其室齊慶封圍髙唐弗克冬十一月齊侯圍之見衛在城上號之乃下問守備焉以無備告揖之乃登聞師將傅食髙唐人殖綽工僂會夜縋納師醢衛於軍齊及晉平盟於大隧故穆叔會範宣子於柯穆叔見叔向賦載馳之四章叔向曰肸敢不承命穆叔曰齊猶未也不可以不懼乃城武城靈王十九年夏六月庚申晉侯齊侯宋公魯侯衛侯鄭伯曹伯莒子邾子滕子薛伯杞伯小邾子盟於澶淵秋魯叔老如齊按春秋襄公二十年按左傳二十年夏盟於澶淵齊成故也秋齊子初聘於齊禮也靈王二十年春齊執公子買公子鉏奔魯晉州綽邢蒯奔齊冬十月晉侯齊侯宋公魯侯衛侯鄭伯曹伯莒子邾子會於商任按春秋襄公二十一年公子買公子鉏及州綽邢蒯皆不書按左傳二十一年春齊侯使慶佐爲大夫復討公子牙之黨執公子買於句瀆之丘公子鉏來奔叔孫還奔燕秋晉欒盈出奔楚冬會於商任錮欒氏也齊侯衛侯不敬叔向曰二君者必不免會朝禮之經也禮政之輿也政身之守也怠禮失政失政不立是以亂也知起中行喜州綽邢蒯出奔齊皆欒氏之黨也樂王鮒謂範宣子曰盍反州綽邢蒯勇士也宣子曰彼欒氏之勇也余何獲焉王鮒曰子爲彼欒氏乃亦子之勇也齊莊公朝指殖綽郭最曰是寡人之雄也州綽曰君以爲雄誰敢不雄然臣不敏平陰之役先二子鳴莊公爲勇爵殖綽郭最欲與焉州綽曰東閭之役臣左驂迫還於門中識其枚數其可以與於此乎公曰子爲晉君也對曰臣爲隸新然二子者譬於禽獸臣食其肉而寢處其皮矣靈王二十一年冬晉侯齊侯宋公魯侯衛侯鄭伯曹伯莒子邾子薛伯杞伯小邾子會於沙隨按春秋襄公二十二年按左傳二十二年秋欒盈自楚適齊晏平仲言於齊侯曰商任之會受命於晉今納欒氏將安用之小所以事大信也失信不立君其圖之弗聽退告陳文子曰君人執信臣人執共忠信篤敬上下同之天之道也君自棄也弗能久矣冬會於沙隨復錮欒氏也欒盈猶在齊晏子曰禍將作矣齊將伐晉不可以不懼靈王二十二年夏齊納欒盈於曲沃秋齊侯伐衛遂伐晉冬十月齊侯襲莒按春秋襄公二十三年齊納欒盈不書按左傳二十三年夏晉將嫁女於吳齊侯使析歸父媵之以藩載欒盈及其士納諸曲沃秋齊侯伐衛先驅谷榮禦王孫揮召揚爲右申驅成秩禦莒恆申鮮虞之傅摯爲右曹開禦戎晏父戎爲右貳廣上之登禦邢公盧蒲癸爲右啟牢成禦襄罷師狼蘧疏爲右胠商子車禦侯朝桓跳爲右大殿商子遊禦夏之禦寇崔如爲右燭庸之越駟乘自衛將遂伐晉晏平仲曰君恃勇力以伐盟主若不濟國之福也不徳而有功憂必及君崔杼諫曰不可臣聞之小國間大國之敗而毀焉必受其咎君其圖之弗聽陳文子見崔武子曰將如君何武子曰吾言於君君弗聽也以爲盟主而利其難羣臣若急君於何有子姑止之文子退告其人曰崔子將死乎謂君甚而又過之不得其死過君以義猶自抑也況以惡乎齊侯遂伐晉取朝歌爲二隊入孟門登太行張武軍於熒庭戍郫邵封少水以報平陰之役乃還趙勝帥東陽之師以追之獲晏冬晉人克欒盈於曲沃盡殺欒氏之族黨齊侯還自晉不入遂襲莒門於且於傷股而退明日將復戰期於壽舒杞殖華還載甲夜入且於之隧宿於莒郊明日先遇莒子於蒲侯氏莒子重賂之使無死曰請有盟華周對曰貪貨棄命亦君所惡也昏而受命日未中而棄之何以事君莒子親鼓之從而伐之獲杞梁莒人行成齊侯歸遇杞梁之妻於郊使弔之辭曰殖之有罪何辱命焉若免於罪猶有先人之敝廬在下妾不得與郊弔齊侯弔諸其室齊侯將爲臧紇田臧孫聞之見齊侯與之言伐晉對曰多則多矣抑君似鼠夫鼠晝伏夜動不穴於寢廟畏人故也今君聞晉之亂而後作焉寧將事之非鼠何如乃弗與田靈王二十三年春仲孫羯帥師侵齊秋七月齊崔杼帥師伐莒冬齊人城郟按春秋襄公二十四年城郟不書按左傳二十四年春孟孝伯侵齊晉故也夏齊侯旣伐晉而懼將欲見楚子楚子使薳啟彊如齊聘且請期齊社搜軍實使客觀之陳文子曰齊將有寇吾聞之兵不戢必取其族秋齊侯聞將有晉師使陳無宇從薳啟彊如楚辭且乞師崔杼帥師送之遂伐莒侵介根會於夷儀將以伐齊水不克冬楚子伐鄭以救齊齊人城郟靈王二十四年春齊崔杼伐魯北鄙夏五月齊崔杼弒其君光而立其君之弟杼臼晉侯伐齊按春秋襄公二十五年伐齊不書按左傳二十五年春齊崔杼帥師伐我北鄙以報孝伯之師也公患之使告於晉孟公綽曰崔子將有大志不在病我必速歸何患焉其來也不寇使民不嚴異於他日齊師徒歸齊棠公之妻東郭偃之姊也東郭偃臣崔武子棠公死偃禦武子以弔焉見棠姜而美之使偃取之偃曰男女辧姓今君出自丁臣出自桓不可武子筮之遇困之大過史皆曰吉示陳文子文子曰夫從風風隕妻不可娶也且其繇曰困於石據於蒺藜入於其宮不見其妻凶困於石往不濟也據於蒺藜所恃傷也入於其宮不見其妻凶無所歸也崔子曰嫠也何害先夫當之矣遂取之莊公通焉驟如崔氏以崔子之冠賜人侍者曰不可公曰不爲崔子其無冠乎崔子因是又以其間伐晉也曰晉必將報欲弒公以說於晉而不獲間公鞭侍人賈舉而又近之乃爲崔子間公夏五月莒爲且於之役故莒子朝於齊甲戌饗諸北郭崔子稱疾不視事乙亥公問崔子遂從姜氏姜入於室與崔子自側戶出公拊楹而歌侍人賈舉止眾從者而入閉門甲興公登臺而請弗許請盟弗許請自刃於廟弗許皆曰君之臣杼疾病不能聽命近於公宮陪臣幹掫有淫者不知二命公逾墻又射之中股反隊遂弒之賈舉州綽邴師公孫敖封具鐸父襄伊僂堙皆死祝佗父祭於髙唐至復命不說弁而死於崔氏申蒯侍漁者退謂其宰曰爾以帑免我將死其宰曰免是反子之義也與之皆死崔氏殺鬷蔑於平陰晏子立於崔氏之門外其人曰死乎曰獨吾君也乎哉吾死也曰行乎曰吾罪也乎哉吾亡也曰歸乎曰君死安歸君民者豈以陵民社稷是主臣君者豈爲其口實社稷是養故君爲社稷死則死之爲社稷亡則亡之若爲己死而爲己亡非其私暱誰敢任之且人有君而弒之吾焉得死之而焉得亡之將庸何歸門啟而入枕屍股而哭興三踴而出人謂崔子必殺之崔子曰民之望也捨之得民盧蒲癸奔晉王何奔莒叔孫宣伯之在齊也叔孫還納其女於靈公嬖生景公丁丑崔杼立而相之慶封爲左相盟國人於太宮曰所不與崔慶者晏子仰天嘆曰嬰所不惟忠於君利社稷者是與有如上帝乃歃辛巳公與大夫及莒子盟太史書曰崔杼﹠﹟其君崔子殺之其弟嗣書而死者二人其弟又書乃捨之南史氏聞太史盡死執簡以往聞旣書矣乃還閭丘嬰以帷縛其妻而載之與申鮮虞乘而出鮮虞推而下之曰君昏不能匡危不能救死不能死而知匿其暱其誰納之行及弇中將捨嬰曰崔慶其追我鮮虞曰一與一誰能懼我遂捨枕轡而寢食馬而食駕而行出弇中謂嬰曰速驅之崔慶之眾不可當也遂來奔崔氏側莊公於北郭丁亥葬諸士孫之裏四翣不蹕下車七乘不以兵甲晉侯濟自泮會於夷儀伐齊以報朝歌之役齊人以莊公說使隰鉏請成慶封如師男女以班賂晉侯以宗器樂器自六正五吏三十帥三軍之大夫百官之正長師旅及處守者皆有賂晉侯許之秋七月己巳同盟於重丘齊成故也靈王二十六年春齊侯使慶封聘於魯秋七月辛巳晉趙武魯叔孫豹楚屈建蔡公孫歸生衛石惡陳孔奐鄭良霄許人曹人盟於宋齊不與盟按春秋襄公二十七年齊不與盟不書按左傳二十七年春胥梁帶使諸喪邑者具車徒以受地必周使烏余具車徒以受封烏余以其眾出使諸侯僞效烏余之封者而遂執之盡獲之皆取其邑而歸諸侯諸侯是以睦於晉齊慶封來聘其車美孟孫謂叔孫曰慶季之車不亦美乎叔孫曰豹聞之服美不稱必以惡終美車何爲叔孫與慶封食不敬爲賦相鼠亦不知也夏宋向戍善於趙文子又善於令尹子木欲弭諸侯之兵以爲名如晉告趙孟趙孟謀於諸大夫許之如楚楚亦許之如齊齊人難之陳文子曰晉楚許之我焉得已且人曰弭兵而我弗許則固吾民矣將焉用之齊人許之告於秦秦亦許之皆告於小國爲會於宋五月甲辰晉趙武至於宋丙午鄭良霄至六月戊申叔孫豹齊慶封陳須無衛石惡至甲寅晉荀盈從趙武至丙辰邾悼公至壬戌楚公子黑肱先至成言於晉丁卯宋向戍如陳從子木成言於楚戊辰滕成公至子木謂向戍請晉楚之從交相見也庚午向戍復於趙孟趙孟曰晉楚齊秦匹也晉之不能於齊猶楚之不能於秦也楚君若能使秦君辱於敝邑寡君敢不固請於齊壬申左師復言於子木子木使驛謁諸王王曰釋齊秦他國請相見也秋七月戊寅左師至是夜也趙孟及子﹠﹟盟以齊言庚辰子木至自陳陳孔奐蔡公孫歸生至曹許之大夫皆至以藩爲軍辛巳將盟於宋西門之外季武子使謂叔孫以公命曰視邾滕旣而齊人請邾宋人請滕皆不與盟齊崔杼生成及彊而寡娶東郭姜生明東郭彊以孤入曰棠無咎與東郭偃相崔氏崔成有疾而廢之而立明成請老於崔崔子許之偃與﹠﹟咎弗予曰崔宗邑也必在宗主成與彊怒將殺之告慶封曰夫子之身亦子所知也惟﹠﹟咎與偃是從父兄莫得進矣大恐害夫子敢以告慶封曰子姑退吾圖之告盧蒲嫳盧蒲嫳曰彼君之讎也天或者將棄彼矣彼實家亂子何病焉崔之薄慶之厚也他日又告慶封曰苟利夫子必去之難吾助女九月庚辰崔成崔彊殺東郭偃棠﹠﹟咎於崔氏之朝崔子怒而出其眾皆逃求人使駕不得使圉人駕寺人禦而出且曰崔氏有福止余猶可遂見慶封慶封曰崔慶一也是何敢然請爲子討之使盧蒲嫳帥甲以攻崔氏崔氏堞其宮而守之弗克使國人助之遂滅崔氏殺成與彊而盡俘其家其妻縊嫳復命於崔子且禦而歸之至則無歸矣乃縊崔明夜辟諸大墓辛巳崔明來奔慶封當國崔氏之亂申鮮虞來奔僕賃於野以喪莊公冬楚人召之遂如楚爲右尹靈王二十七年冬齊慶封奔魯按春秋襄公二十八年按左傳二十八年夏齊侯陳侯蔡侯北燕伯杞伯胡子沈子白狄朝於晉宋之盟故也齊侯將行慶封曰我不與盟何爲於晉陳文子曰先事後賄禮也小事大未獲事焉從之如志禮也𨿽不與盟敢叛晉乎重丘之盟未可忘也子其勸行齊慶封好田而耆酒與慶捨政則以其內實遷於盧蒲嫳氏易內而飲酒數日國遷朝焉使諸亡人得賊者以告而反之故反盧蒲癸癸臣子之有寵妻之慶捨之士謂盧蒲癸曰男女辧姓子不辟宗何也曰宗不余辟余獨焉辟之賦詩斷章余取所求焉惡識宗癸言王何而反之二人皆嬖使執寢戈而先後之公膳日雙﹠﹟饔人竊更之以鶩禦者知之則去其肉而以其洎饋子雅子尾怒慶封告盧蒲嫳盧蒲嫳曰譬之如禽獸吾寢處之矣使析歸父告晏平仲平仲曰嬰之眾不足用也知無能謀也言弗敢出有盟可也子家曰子之言云又焉用盟告北郭子車子車曰人各有以事君非佐之所能也陳文子謂桓子曰禍將作矣吾其何得對曰得慶氏之木百車於莊文子曰可愼守也已盧蒲癸王何卜攻慶氏示子之兆曰或卜攻讎敢獻其兆子之曰克見血冬十月慶封田於萊陳無宇從丙辰文子使召之請曰無宇之母疾病請歸慶季卜之示之兆曰死奉龜而泣乃使歸慶嗣聞之曰禍將作矣謂子家速歸禍作必於嘗歸猶可及也子家弗聽亦無悛志子息曰亡矣幸而獲在吳越陳無宇濟水而戕舟發梁盧蒲姜謂癸曰有事而不告我必不捷矣癸告之姜曰夫子愎莫之止將不出我請止之癸曰諾十一月乙亥嘗於太公之廟慶捨﹠﹟事盧蒲姜告之且止之弗聽曰誰敢者遂如公麻嬰爲屍慶奊爲上獻盧蒲癸王何執寢戈慶氏以其甲環公宮陳氏鮑氏之圉人爲優慶氏之馬善驚士皆釋甲束馬而飲酒且觀優至於魚裏欒髙陳鮑之徒介慶氏之甲子尾抽桷擊扉三盧蒲癸自後剌子之王何以戈擊之解其左肩猶援廟桷動於甍以俎壺投殺人而後死遂殺慶繩麻嬰公懼鮑國曰羣臣爲君故也陳須無以公歸稅服而如內宮慶封歸遇告亂者丁亥伐西門弗克還伐北門克之入伐內宮弗克反陳於嶽請戰弗許遂來奔獻車於季武子美澤可以鑑展莊叔見之曰車甚澤人必瘁宜其亡也叔孫穆子食慶封慶封泛祭穆子不說使工爲之誦茅鴟亦不知旣而齊人來讓奔吳吳句余予之朱方聚其族焉而居之富於其舊子服惠伯謂叔孫曰天殆富淫人慶封又富矣穆子曰善人富謂之賞淫人富謂之殃天其殃之也其將聚而殲旃崔氏之亂喪羣公子故鉏在魯叔孫還在燕賈在句瀆之丘及慶氏亡皆召之具其器用而反其邑焉與晏子邶殿其鄙六十弗受子尾曰富人之所欲也何獨弗欲對曰慶氏之邑足欲故亡吾邑不足欲也益之以邶殿乃足欲足欲亡無日矣在外不得宰吾一邑不受邶殿非惡富也恐失富也且夫富如布帛之有幅焉爲之制度使無遷也夫民生厚而用利於是乎正徳以幅之使無黜嫚謂之幅利利過則爲敗吾不敢貪多所謂幅也與北郭佐邑六十受之與子雅邑辭多受少與子尾邑受而稍致之公以爲忠故有寵釋盧蒲嫳於北竟求崔杼之屍將戮之不得叔孫穆子曰必得之武王有亂臣十人崔杼其有乎不十人不足以葬旣崔氏之臣曰與我其拱璧吾獻其柩於是得之十二月乙亥朔齊人遷莊公殯於大寢以其棺屍崔杼於市國人猶知之皆曰崔子也景王元年春二月齊人葬莊公夏五月晉荀盈齊髙止宋華定仲孫羯衛世叔儀鄭公孫段曹人莒人滕人薛人小邾人城杞秋九月齊髙止出奔北燕按春秋襄公二十九年葬齊莊公不書按左傳二十九年春二月癸卯齊人葬莊公於北郭夏六月知悼子合諸侯之大夫以城杞齊髙子容與宋司徒見知伯女齊相禮賓出司馬侯言於知伯曰二子皆將不免子容專司徒侈皆亡家之主也知伯曰何如對曰專則速及侈將以其力斃專則人實斃之將及矣吳公子札來聘遂聘於齊說晏平仲謂之曰子速納邑與政無邑無政乃免於難齊國之政將有所歸未獲所歸難未歇也故晏子因陳桓子以納政與邑是以免於欒髙之難秋九月齊公孫蠆公孫放其大夫髙止於北燕乙未出奔髙止好以事自爲功且專故難及之爲髙氏之難故髙豎以盧叛十月庚寅閭丘嬰帥師圍盧髙豎曰苟使髙氏有後請致邑齊人立敬仲之曾孫酀良敬仲也十一月乙卯髙豎致盧而出奔晉晉人城綿而置旃景王二年冬十月晉趙武齊公孫蠆宋向戍魯叔孫豹衛北宮佗鄭罕虎曹人莒人邾人滕人薛人杞人小邾人會於澶淵宋災故按春秋襄公三十年按左傳三十年爲宋災故諸侯之大夫會以謀歸宋財冬十月叔孫豹會晉趙武齊公孫蠆宋向戍衛北宮佗鄭罕虎及小邾之大夫會於澶淵旣而無歸於宋景王三年夏五月齊子尾殺閭丘嬰按春秋不書按左傳襄公三十一年春齊子尾害閭丘嬰欲殺之使帥師以伐陽州我問師故夏五月子尾殺閭丘嬰以說於我師工僂灑渻孔虺賈寅出奔莒出羣公子景王四年春晉趙武楚公子圍齊國弱宋向戍魯叔孫豹衛齊惡陳公子招蔡公孫歸生鄭罕虎許人曹人會於虢按春秋昭公元年按左傳元年春正月會於虢尋宋之盟也景王五年夏四月晉韓須如齊逆女按春秋不書按左傳昭公二年夏四月韓須如齊逆女齊陳無宇送女致少姜少姜有寵於晉侯晉侯謂之少齊謂陳無宇非卿執諸中都少姜爲之請曰送從逆班畏大國也猶有所易是以亂作秋晉少姜卒公如晉及河晉侯使士文伯來辭曰非伉儷也請君無辱公還季孫宿遂致服焉叔向言陳無宇於晉侯曰彼何罪君使公族逆之齊使上大夫送之猶曰不共君求以貪國則不共而執其使君刑已頗何以爲盟主且少姜有辭冬十月陳無宇歸景王六年春齊侯使晏嬰請繼室於晉秋八月齊放盧蒲嫳於北燕冬十月齊公孫卒按春秋不書按左傳昭公三年春齊侯使晏嬰請繼室於晉曰寡君使嬰曰寡人願事君朝夕不倦將奉質幣以無失時則國家多難是以不獲不腆先君之適以備內官焜耀寡人之望則又無祿早世隕命寡人失望君若不忘先君之好惠顧齊國辱收寡人僥福於太公丁公照臨敝邑鎭撫其社稷則猶有先君之適及遺姑姊妹若而人君若不棄敝邑而辱使董振擇之以備嬪嬙寡人之望也韓宣子使叔向對曰寡君之願也寡君不能獨任其社稷之事未有伉儷在縗絰之中是以未敢請君有辱命惠莫大焉若惠顧敝邑撫有晉國賜之內主豈惟寡君舉羣臣實受其貺其自唐叔以下實寵嘉之旣成昏晏子受禮叔向從之宴相與語叔向曰齊其何如晏子曰此季世也吾弗知齊其爲陳氏矣公棄其民而歸於陳氏齊舊四量豆區釜鍾四升爲豆各自其四以登於釜釜十則鍾陳氏三量皆登一焉鍾乃大矣以家量貸而以公量收之山木如市弗加於山魚鹽蜃蛤弗加於海民參其力二入於公而衣食其一公聚朽﹠﹟而三老凍餒國之諸市屨賤踴貴民人痛疾而或燠休之其愛之如父母而歸之如流水欲無獲民將焉辟之箕伯直柄虞遂伯戲其相胡公太姬已在齊矣叔向曰然𨿽吾公室今亦季世也戎馬不駕卿無軍行公乘無人卒列無長庶民罷敝而宮室滋侈道殣相望而女富溢尢民聞公命如逃寇讎欒郤胥原狐續慶伯降在皂隸政在家門民無所依君日不悛以樂慆憂公室之卑其何日之有讒鼎之銘曰昧旦丕顯後世猶怠況日不悛其能久乎晏子曰子將若何叔向曰晉之公族盡矣聞之公室將卑其宗族枝葉先落則公從之之宗十一族惟羊舌氏在而巳又無子公室無度幸而得死豈其獲祀初景公欲更晏子之宅曰子之宅近市湫隘囂塵不可以居請更諸爽塏者辭曰君之先臣容焉臣不足以嗣之於臣侈矣且小人近市朝夕得所求小人之利也敢煩裏旅公笑曰子近市識貴賤乎對曰旣利之敢不識乎公曰何貴何賤於是景公繁於刑有鬻踴者故對曰踴貴屨賤旣已告於君故與叔向語而稱之景公爲是省於刑及晏子如晉公更其宅反則成矣旣拜乃毀之而爲裏室皆如其舊則使宅人反之且諺曰非宅是卜惟鄰是卜二三子先卜鄰矣違卜不祥君子不犯非禮小人不犯不祥古之制也吾敢違諸乎卒復其舊宅公弗許因陳桓子以請乃許之夏晉韓起如齊逆女而嫁公子人謂宣子子尾欺晉晉胡受之宣子曰我欲得齊而遠其寵寵將來乎秋八月齊侯田於莒盧蒲嫳見泣且請曰餘發如此種種余奚能爲公曰諾吾告二子歸而告之子尾欲復之子雅不可曰彼其發短而心甚長其或寢處我矣九月子雅放盧蒲嫳於北燕冬十月齊公孫卒司馬見晏子曰又喪子雅矣晏子曰惜也子旗不免殆哉姜族弱矣而嬀將始昌二惠競爽猶可又弱一焉姜其危哉景王七年秋七月楚子蔡侯陳侯許男頓子胡子沈子淮夷伐吳執齊慶封殺之按春秋昭公四年按左傳四年秋七月楚子以諸侯伐吳使屈申圍朱方八月甲申克之執齊慶封而盡滅其族將戮慶封椒舉曰臣聞無瑕者可以戮人慶封惟逆命是以在此其肯從於戮乎播於諸侯焉用之王弗聽負之斧鉞以徇於諸侯使言曰無或如齊慶封弒其君弱其孤以盟其大夫慶封曰無或如楚共王之庶子圍弒其君兄之子麇而代之以盟諸侯王使速殺之景王八年春鄭罕虎如齊逆女按春秋不書按左傳昭公五年春鄭罕虎如齊娶於子尾氏晏子驟見之陳桓子問其故對曰能用善人民之主也景王九年冬齊侯伐北燕按春秋昭公六年按左傳六年冬十一月齊侯如晉請伐北燕也士﹠﹟相士鞅逆諸河晉侯許之十二月齊侯遂伐北燕將納簡公晏子曰不入燕有君矣民不貳吾君賄左右諛作大事不以信未嘗可也景王十年春正月燕曁齊平三月魯叔孫婼如齊蒞盟按春秋昭公七年按左傳七年春王正月曁齊平齊求之也癸巳齊侯次於虢燕人行成曰敝邑知罪敢不聽命先君之敝器請以謝罪公孫﹠﹟曰受服而退俟釁而動可也二月戊午盟於濡上燕人歸燕姬賂以瑤甕玉櫝斝耳不克而還景王十一年秋七月齊殺梁嬰按春秋不書按左傳昭公八年秋七月甲戌齊子尾卒子旗欲治其室丁丑殺梁嬰八月庚戌逐子成子工子車皆來奔而立子良氏之宰其臣曰孺子長矣而相吾室欲兼我也授甲將攻之陳桓子善於子尾亦授甲將助之或告子旗子旗不信則數人告將往又數人告於道遂如陳氏桓子將出矣聞之而還遊服而逆之請命對曰聞彊氏授甲將攻子子聞諸曰弗聞子盍亦授甲無宇請從子旗曰子胡然彼孺子也吾誨之猶懼其不濟吾又寵秩之其若先人何子盍謂之周書曰惠不惠懋不懋康叔所以服弘大也桓子稽顙曰頃靈福子吾猶有望遂和之如初景王十二年秋魯仲孫貜如齊按春秋昭公九年按左傳九年秋孟僖子如齊殷聘景王十三年夏齊欒施奔魯秋九月齊國弱如晉送葬按春秋昭公十年國弱如晉不書按左傳齊惠欒髙氏皆耆酒信內多怨彊於陳鮑氏而惡之十年夏有告陳桓子曰子旗子良將攻陳鮑亦告鮑氏桓子授甲而如鮑氏遭子良醉而騁遂見文子則亦授甲矣使視二子則皆將飲酒桓子曰彼𨿽不信聞我授甲則必逐我及其飲酒也先伐諸陳鮑方睦遂伐欒髙氏子良曰先得公陳鮑焉往遂伐虎門晏平仲端委立於虎門之外四族召之無所往其徒曰助陳鮑乎曰何善焉助欒髙乎曰庸愈乎然則歸乎曰君伐焉歸公召之而後入公卜使王黑以靈姑銔率吉請斷三尺焉而用之五月庚辰戰於稷欒髙敗又敗諸莊國人追之又敗諸鹿門欒施髙彊來奔陳鮑分其室晏子謂桓子必致諸公讓徳之主也讓之謂懿徳凡有血气皆有爭心故利不可彊思義爲愈義利之本也蘊利生孽姑使無蘊乎可以滋長桓子盡致諸公而請老於莒桓子召子山私具幄幕器用從者之衣屨而反棘焉子商亦如之而反其邑子周亦如之而與之夫於反子城子公公孫捷而皆益其祿凡公子公孫之無祿者私分之邑國之貧約孤寡者私與之粟曰詩云陳錫載周能施也桓公是以霸公與桓子莒之旁邑辭穆孟姬爲之請髙唐陳氏始大秋七月戊子晉平公卒九月叔孫婼齊國弱宋華定衛北宮喜鄭罕虎許人曹人莒人邾人薛人杞人小邾人如晉葬平公也昭子至自晉大夫皆見髙彊見而退昭子語諸大夫曰爲人子不可不愼也哉昔慶封亡子尾多受邑而稍致諸君君以爲忠而甚寵之將死疾於公宮輦而歸君親推之其子不能任是以在此忠爲令徳其子弗能任罪猶及之難不愼也喪夫人之力棄徳曠宗以及其身不亦害乎詩曰不自我先不自我後其是之謂乎景王十四年秋晉韓起齊國弱宋華亥魯季孫意如衛北宮佗鄭罕虎曹人杞人會於厥慭按春秋昭公十一年按左傳十一年春三月楚子伏甲而饗蔡侯於申醉而執之夏四月丁巳殺之刑其士七十人公子棄疾帥師圍蔡秋會於厥慭謀救蔡也景王十五年春齊髙偃帥師納北燕伯於陽夏齊侯如晉冬十月魯公子慭出奔齊按春秋昭公十二年齊侯如晉不書按左傳十一年春齊髙偃納北燕伯款於唐因其眾也夏齊侯鄭伯如晉朝嗣君也晉侯以齊侯宴中行穆子相投壺晉侯先穆子曰有酒如淮有肉如坻寡君中此爲諸侯師中之齊侯舉矢曰有酒如澠有肉如陵寡人中此與君代興亦中之伯瑕謂穆子曰子失辭吾固師諸侯矣壺何爲焉其以中也齊君弱吾君歸弗來矣穆子曰吾軍師彊禦卒乘競勸今猶古也齊將何事公孫﹠﹟趨進曰日旰君勤可以出矣以齊侯出冬十月叔仲小南蒯公子慭謀季氏慭告公而遂從公如晉南蒯懼不克以費叛如齊子仲還及衛聞亂逃介而先及郊聞費叛遂奔齊景王十六年秋劉子晉侯齊侯宋公魯侯衛侯鄭伯曹伯莒子邾子滕子薛伯杞伯小邾子會於平丘八月甲戌同盟於平丘按春秋昭公十三年按左傳晉成虒祁諸侯朝而歸者皆有貳心爲取郠故晉將以諸侯來討叔向曰諸侯不可以不示威乃﹠﹟徵會告於吳十三年秋晉侯會吳子於良水道不可吳子辭乃還七月丙寅治兵於邾南甲車四千乘羊舌鮒攝司馬遂合諸侯於平丘晉人將尋盟齊人不可晉侯使叔向告劉獻公曰抑齊人不盟若之何對曰盟以底信君苟有信諸侯不貳何患焉告之以文辭董之以武師𨿽齊不許君庸多矣天子之老請帥元戎十乘以先啟行遲速惟君叔向告於齊曰諸侯求盟已在此矣今君弗利寡君以爲請對曰諸侯討貳則有尋盟若皆用命何盟之尋叔向曰國家之敗有事而無業事則不經有業而無禮經則不序有禮而無威序則不共有威而不昭共則不明不明棄共百事不終所由傾覆也是故明王之制使諸侯歲聘以志業間朝以講禮再朝而會以示威再會而盟以顯昭明志業於好講禮於等示威於眾昭明於神自古以來未之或失也存亡之道恆由是興晉禮主盟懼有不治奉承齊犧而布諸君求終事也君曰余必廢之何齊之有惟君圖之寡君聞命矣齊人懼對曰小國言之大國制之敢不聽從旣聞命矣敬共以往遲速惟君叔向曰諸侯有間矣不可以不示眾八月辛未治兵建而不﹠﹟壬申復﹠﹟之諸侯畏之甲戌同盟於平丘齊服也令諸侯日中造於除癸酉退朝景王十七年冬十二月莒郊公奔齊公子鐸逆庚輿於齊齊人納之按春秋不書按左傳昭公十四年秋八月莒著丘公卒郊公不戚國人弗順欲立著丘公之弟庚輿蒲余侯惡公子意恢而善於庚輿郊公惡公子鐸而善於意恢公子鐸因蒲余侯而與之謀曰爾殺意恢我出君而納庚輿許之冬十二月蒲余侯玆夫殺莒公子意恢郊公奔齊公子鐸逆庚輿於齊齊隰黨公子鉏送之有賂田景王十九年春齊侯伐徐按春秋昭公十六年按左傳十六年春王正月齊侯伐徐楚子聞蠻氏之亂也與蠻子之無質也使然丹誘戎蠻子嘉殺之遂取蠻氏旣而復立其子焉二月丙申齊師至於蒲隧徐人行成徐子及郯人莒人會齊侯盟於蒲隧賂以甲父之鼎叔孫昭子曰諸侯之無伯害哉齊君之無道也興師而伐遠方會之有成而還莫之亢也無伯也夫詩曰宗周旣滅靡所止戾正大夫離居莫知我肄其是之謂乎景王二十二年秋齊髙發帥師伐莒按春秋昭公十九年按左傳十九年秋齊髙發帥師伐莒莒子奔紀鄣使孫書伐之初莒有婦人莒子殺其夫已爲嫠婦及老托於紀鄣紡焉以度而去之及師至則投諸外或獻諸子占子占使師夜縋而登登者六十人縋絕師鼓噪城上之人亦噪莒共公懼啟西門而出七月丙子齊師入紀景王二十三年夏六月齊公孫靑聘於衛冬齊侯有疾按春秋不書按左傳昭公二十年夏六月衛齊豹北宮喜褚師圃公子朝作亂公如死鳥齊侯使公孫靑聘於衛旣出聞衛亂使請所聘公曰猶在竟內則衛君也乃將事焉遂從諸死鳥請將事辭曰亡人不失守社稷越在艸莽吾子無所辱君命賓曰寡君命下臣於朝曰阿下執事臣不敢貳主人曰君若惠顧先君之好照臨敝邑鎭撫其社稷則有宗祧在乃止衛侯固請見之不獲命以其良馬見爲未致使故也衛侯以爲乘馬賓將掫主人辭曰亡人之憂不可以及吾子艸莽之中不足以辱從者敢辭賓曰寡君之下臣君之牧圉也若不獲扞外役是不有寡君也臣懼不免於戾請以除死親執鐸終夕與於燎秋七月衛侯告寧於齊且言子石齊侯將飲酒徧賜大夫曰二三子之教也苑何忌辭曰與於靑之賞必及於其罰在康誥曰父子兄弟罪不相及況在羣臣臣敢貪君賜以干先王冬十月齊侯疥遂痁期而不瘳諸侯之賓問疾者多在梁丘據與裔款言於公曰吾事鬼神丰於先君有加矣今君疾病爲諸侯憂是祝史之罪也諸侯不知其謂我不敬君盍誅於祝固史嚚以辭賓公說告晏子晏子曰日宋之盟屈建問範會之徳於趙武趙武曰夫子之家事治言於晉國竭情無私其祝史祭祀陳信不愧其家事無猜其祝史不祈建以語康王康王曰神人無怨宜夫子之光輔五君以爲諸侯主也公曰據與款謂寡人能事鬼神故欲誅於祝史子稱是語何故對曰若有徳之君外內不廢上下無怨動無違事其祝史薦信無愧心矣是以鬼神用饗國受其福祝史與焉其所以蕃祉老壽者爲信君使也其言忠信於鬼神其適遇淫君外內頗邪上下怨疾動作辟違從欲厭私髙臺深池撞鐘舞女斬刈民力輸掠其聚以成其違不卹後人暴虐淫從肆行非度無所還忌不思謗讟不憚鬼神神怒民痛無悛於心其祝史薦信是言罪也其蓋失數美是矯誣也進退無辭則虛以求媚是以鬼神不饗其國以禍之祝史與焉所以夭昏孤疾者爲暴君使也其言僭嫚於鬼神公曰然則若之何對曰不可爲也山林之木衡鹿守之澤之萑蒲舟鮫守之藪之薪蒸虞候守之海之鹽蜃祈望守之縣鄙之人入從其政逼介之關暴徵其私承嗣大夫彊易其賄布常無藝徵斂無度宮室日更淫樂不違內寵之妾肆奪於市外寵之臣僭令於鄙私欲養求不給則應民人苦病夫婦皆詛祝有益也詛亦有損聊攝以東姑尢以西其爲人也多矣𨿽其善祝豈能勝億兆人之詛君若欲誅於祝史修徳而後可公說使有司寬政毀關去禁薄斂已責十二月齊侯田於沛招虞人以弓不進公使執之辭曰昔我先君之田也旃以招大夫弓以招士皮冠以招虞人臣不見皮冠故不敢進乃捨之仲尼曰守道不如守官君子韙之齊侯至自田晏子侍於遄臺子猶馳而造焉公曰惟據與我和夫晏子對曰據亦同也焉得爲和公曰和與同異乎對曰異和如羹焉水火酰醢鹽梅以烹魚肉燀之以薪宰夫和之齊之以味濟其不及以泄其過君子食之以平其心君臣亦然君所謂可而有否焉臣獻其否以成其可君所謂否而有可焉臣獻其可以去其否是以政平而不幹民無爭心故詩曰亦有和羹旣戒旣平鬷嘏無言時靡有爭先王之濟五味和五聲也以平其心成其政也聲亦如味一气二體三類四物五聲六律七音八風九歌以相成也淸濁小大短長疾徐哀樂剛柔遲速髙下出入周流以相濟也君子聽之以平其心心平徳和故詩曰徳音不瑕今據不然君所謂可據亦曰可君所謂否據亦曰否若以水濟水誰能食之若琴瑟之專壹誰能聽之同之不可也如是飲酒樂公曰古而無死其樂若何晏子對曰古而無死則古之樂也君何得焉昔爽鳩氏始居此地季萴因之有逢伯陵因之蒲姑氏因之而後太公因之古若無死爽鳩氏之樂非君所願也景王二十四年冬十月齊師戍宋敗吳師於鴻口十一月齊苑何忌救宋按春秋不書按左傳昭公二十一年夏五月宋華向入居盧門以南裏叛六月庚午宋城舊墉及桑林之門而守之冬十月舉登以吳師救華氏齊烏枝鳴戍宋廚人濮曰軍志有之先人有奪人之心後人有待其衰盍及其勞且未定也伐諸若入而固則華氏眾矣悔無及也從之丙寅齊師宋師敗吳師於鴻口獲其二帥公子苦偃州員華登帥其餘以敗宋師公欲出廚人濮曰吾小人可藉死而不能送亡君請待之乃徇曰揚徽者公徒也眾從之公自楊門見之下而巡之曰國亡君死二三子之恥也豈專孤之罪也齊烏枝鳴曰用少莫如齊致死齊致死莫如去備彼多兵矣請皆用劍從之華氏北復卽之廚人濮以裳裹首而荷以走曰得華登矣遂敗華氏於新裏十一月癸未公子城以晉師至曹翰胡會晉荀吳齊苑何忌衛公子朝救宋丙戌與華氏戰於赭丘大敗華氏景王二十五年春齊侯伐莒按春秋昭公二十二年按左傳二十二年春王二月甲子齊北郭啟帥師伐莒莒子將戰苑羊牧之諫曰齊帥賤其求不多不如下之大國不可怒也弗聽敗齊師於壽餘齊侯伐莒莒子行成司馬如莒﹠﹟盟莒子如齊﹠﹟盟盟於稷門之外莒於是乎大惡其君敬王十六年秋七月齊人納郊公於莒按春秋不書按左傳莒子庚輿虐而好劍苟鑄劍必試諸人國人患之又將叛齊昭公二十三年秋七月烏存帥國人以逐之庚輿將出聞烏存執殳而立於道左懼將止死苑羊牧之曰君過之烏存以力聞可矣何必以弒君成名遂來奔齊人納郊公

勛爵部匯考十八

周四

齊四敬王三年秋九月魯侯奔齊齊侯唁魯侯於野井冬十二月齊侯取鄆按春秋昭公二十五年按左傳初季公鳥娶妻於齊鮑文子生申公鳥死季公亥與公思展與公鳥之臣申夜姑相其室及季姒與饔人檀通而懼乃使其妾抶己以示秦遄之妻曰公若欲使余余不可而抶余又訴於公甫曰展與夜姑將要余秦姬以告公之公之與公甫告平子平子拘展於卞而執夜姑將殺之公若泣而哀之曰殺是是殺余也將爲之請平子使豎勿內日中不得請有司逆命公之使速殺之故公若怨平子季郈之雞斗季氏介其雞郈氏爲之金距平子怒益宮於郈氏且讓之故郈昭伯亦怨平子臧昭伯之從弟會爲讒於臧氏而逃於季氏臧氏執旃平子怒拘臧氏老將禘於襄公萬者二人其眾萬於季氏臧孫曰此之謂不能庸先君之廟大夫遂怨平子公若獻弓於公爲且與之出射於外而謀去季氏公爲告公果公賁公果公賁使侍人僚柤告公公寢將以戈擊之乃走公曰執之亦無命也懼而不出數月不見公不怒又使言公執戈以懼之乃走又使言公曰非小人之所及也公果自言公以告臧孫臧孫以難告郈孫郈孫以可勸告子家懿伯懿伯曰讒人以君僥幸事若不克君受其名不可爲也捨民數世以求克事不可必也且政在焉其難圖也公退之辭曰臣與聞命矣言若泄臣不獲死乃館於公叔孫昭子如闞公居於長府九月戊戌伐季氏殺公之於門遂入之平子登臺而請曰君不察臣之罪使有司討臣以干戈臣請待於沂上以察罪弗許請囚於費弗許請以五乘亡弗許子家子曰君其許之政自之出久矣隱民多取食焉爲之徒者眾矣日入慝作弗可知也眾怒不可蓄也蓄而弗治將薀薀蓄民將生心生心同求將合君必悔之弗聽郈孫曰必殺之公使郈孫逆孟懿子叔孫氏之司馬鬷戾言於其眾曰若之何莫對又曰我家臣也不敢知國凡有季氏與無於我孰利皆曰無季氏是無叔孫氏也鬷戾曰然則救諸帥徒以往陷西北隅以入公徒釋甲執冰而踞遂逐之孟氏使登西北隅以望季氏見叔孫氏之旌以告孟氏執郈昭伯殺之於南門之西遂伐公徒子家子曰諸臣僞劫君者而負罪以出君止意如之事君也不敢不攺公曰余不忍也與臧孫如墓謀遂行己亥公孫於齊次於陽州齊侯將唁公於平陰公先至於野井齊侯曰寡人之罪也使有司待於平陰爲近故也齊侯曰自莒疆以西請致千社以待君命寡人將帥敝賦以從執事惟命是聽君之憂寡人之憂也公喜子家子曰天祿不再天若胙君不過周公以魯足矣失魯而以千社爲臣誰與之立且齊君無信不如早之晉弗從臧昭伯率從者將盟載書曰戮力壹心好惡同之信罪之有無繾綣從公無通外內以公命示子家子子家子曰如此吾不可以盟羈也不佞不能與二三子同心而以爲皆有罪或欲通外內且欲去君二三子好亡而惡定焉可同也陷君於難罪孰大焉通外內而去君君將速入弗通何爲而何守焉乃不與盟昭子自闞歸見平子平子稽顙曰子若我何昭子曰人誰不死子以逐君成名子孫不忘不亦傷乎將若子何平子曰苟使意如得攺事君所謂生死而肉骨也昭子從公於齊與公言子家子命適公館者執之公與昭子言於幄內曰將安眾而納公公徒將殺昭子伏諸道左師展告公公使昭子自鑄歸平子有異志冬十月辛酉昭子齊於其寢使祝宗祈死戊辰卒左師展將以公乘馬而歸公徒執之十二月庚辰齊侯圍鄆敬王四年春三月魯侯自齊歸居於鄆秋齊侯魯侯莒子邾子杞伯盟於鄟陵按春秋昭公二十六年按左傳二十六年春正月庚申齊侯取鄆三月公至自齊處於鄆言魯地也夏齊侯將納公命無受魯貨申丰從女賈以幣錦二兩縳一如瑱適齊師謂子猶之人髙齮能貨子猶爲髙氏後粟五千庾髙齮以錦示子猶子猶欲之齮曰魯人買之百兩一布以道之不通先入幣財子猶受之言於齊侯曰羣臣不盡力於魯君者非不能事君也然據有異焉宋元公爲魯君如晉卒於曲棘叔孫昭子求納其君無疾而死不知天之棄魯邪抑魯君有罪於鬼神故及此也君若待於曲棘使羣臣從魯君以卜焉若可師有濟也君而繼之玆無敵矣若其無成君無辱焉齊侯從之使公子鉏帥師從公成大夫公孫朝謂平子曰有都以衛國也請我受師許之請納質弗許曰信女足矣告於齊師曰孟氏魯之敝室也用成已甚弗能忍也請息肩於齊齊師圍成成人伐齊師之飲馬於淄者曰將以厭眾魯成備而後告曰不勝眾師及齊師戰於炊鼻齊子淵捷從泄聲子射之中楯瓦繇胊汰輈匕入者三寸聲子射其馬斬鞅殪攺駕人以爲鬷戾也而助之子車曰齊人也將擊子車子車射之殪其禦曰又之子車曰眾可懼也而不可怒也子囊帶從野泄叱之泄曰軍無私怒報乃私也將亢子又叱之亦叱之冉豎射陳武子中手失弓而罵以告平子曰有君子白﹠﹟鬒須眉甚口平子曰必子彊也無乃亢諸對曰謂之君子何敢亢之林雍羞爲顏鳴右下苑何忌取其耳顏鳴去之苑子之禦曰視下顧苑子刜林雍斷其足鑋而乘於他車以歸顏鳴三入齊師呼曰林雍乘冬十二月齊有彗星齊侯使禳之晏子曰無益也祇取誣焉天道不諂不貳其命若之何禳之且天之有彗也以除穢也君無穢徳又何禳焉若徳之穢禳之何損詩曰惟此文王小心翼翼昭事上帝聿懷多福厥徳不回以受方國君無違徳方國將至何患於彗詩曰我無所監夏后及商用亂之故民卒流亡若徳回亂民將流亡祝史之爲無能補也公說乃止齊侯與晏子坐於路寢公嘆曰美哉室其誰有此乎晏子曰敢問何謂也公曰吾以爲在徳對曰如君之言其陳氏乎陳氏𨿽無大徳而有施於民豆區釜鍾之數其取之公也薄其施之民也厚公厚斂焉陳氏厚施焉民歸之矣詩曰𨿽無徳與女式歌且無陳氏之施民歌舞之矣後世若少惰陳氏而不亡則國其國也已公曰善哉是可若何對曰惟禮可以已之在禮家施不及國民不遷農不移工賈不變士不濫官不滔大夫不收公利公曰善哉我不能矣吾今而後知禮之可以爲國也對曰禮之可以爲國也久矣與天地並君令臣共父慈子孝兄愛弟敬夫和妻柔姑慈婦聽禮也君令而不違臣共而不貳父慈而教子孝而箴兄愛而友弟敬而順夫和而義妻柔而正姑慈而從婦聽而婉禮之善物也公曰善哉寡人今而後聞此禮之上也對曰先王所稟於天地以爲其民也是以先王上之敬王五年春魯侯如齊自齊歸居於鄆冬十月魯侯如齊自齊歸居於鄆按春秋昭公二十七年按左傳二十七年春公如齊至自齊處於鄆言在外也秋會於扈令戍周且謀納公也宋衛皆利納公固請之範獻子取貨於季孫辭小國而以難復冬公如齊齊侯請饗之子家子曰朝夕立於其朝又何饗焉其飲酒也乃飲酒使宰獻而請安子仲之子曰重爲齊侯夫人曰請使重見子家子乃以君出敬王七年春齊侯使髙張唁魯侯於鄆按春秋昭公二十九年按左傳二十八年春公如晉將如幹侯使請逆於晉晉人曰天禍魯國君淹卹在外君亦不使一个辱在寡人而卽安於甥舅其亦使逆君使公復於竟而後逆之二十九年春公至自幹侯處於鄆齊侯使髙張來唁公稱主君子家子曰齊君卑矣君祗辱焉公如幹侯夏公賜公衍羔裘使獻龍輔於齊侯遂入羔裘齊侯喜與之陽谷公衍公爲之生也其母偕出公衍先生公爲之母曰相與偕出請相與偕告三日公爲生其母先以告公爲爲兄公私喜於陽榖而思於魯曰務人爲此禍也且後生而爲兄其誣也久矣乃黜之而以公衍爲太子敬王十年冬晉韓不信齊髙張宋仲幾魯仲孫何忌衛世叔申鄭國參曹人莒人薛人杞人小邾人城成周按春秋昭公三十二年按左傳二十七年冬十二月晉籍秦致諸侯之戍於周三十二年秋八月王使富辛與石張如晉請城成周冬十一月晉魏舒韓不信如京師合諸侯之大夫於狄泉尋盟且令城成周敬王十四年春三月劉子晉侯宋公魯侯蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏會於召陵侵楚夏五月盟於臯鼬按春秋定公四年按左傳四年春三月劉文公合諸侯於召陵謀伐楚也敬王十七年秋齊侯鄭伯盟於咸齊人執衛行人北宮結以侵衛齊侯衛侯盟於沙齊國夏帥師伐魯西鄙按春秋定公七年按左傳七年春二月齊人歸鄆陽關陽虎居之以爲政秋齊侯鄭伯盟於咸徵會於衛衛侯欲叛晉諸大夫不可使北宮結如齊而私於齊侯曰執結以侵我齊侯從之乃盟於瑣齊國夏伐我陽虎禦季桓子公斂處父禦孟懿子將宵軍齊師齊師聞之墮伏而待之處父曰虎不圖禍而必死苫夷曰虎陷二子於難不待有司余必殺女虎懼乃還不敗敬王十八年春正月魯侵齊二月魯侵齊夏齊國夏伐魯西鄙按春秋定公八年按左傳八年春正月公侵齊門於陽州士皆坐列曰顏髙之弓六鈞皆取而傳觀之陽州人出顏髙奪人弱弓籍丘子鉏擊之與一人俱斃偃且射子鉏中頰殪顏息射人中眉退曰我無勇吾志其目也師退冉猛僞傷足而先其兄會乃呼曰猛也殿二月公侵齊攻廩丘之郛主人焚衝或濡馬褐以救之遂毀之主人出師奔陽虎僞不見冉猛者曰猛在此必敗猛逐之顧而無繼僞顚虎曰盡客气也苫越生子將待事而名之陽州之役獲焉名之曰陽州夏齊國夏髙張伐我西鄙晉士鞅趙鞅荀寅救我公會晉師於瓦範獻子執羔趙簡子中行文子皆執雁魯於是始尙羔敬王十九年夏六月魯陽虎奔齊秋齊侯衛侯次於五氏按春秋定公九年按左傳九年夏六月伐陽關陽虎使焚萊門師驚犯之而出奔齊請師以伐魯曰三加必取之齊侯將許之鮑文子諫曰臣嘗爲隸於施氏矣魯未可取也上下猶和眾庶猶睦能事大國而無天災若之何取之陽虎欲勤齊師也齊師罷大臣必多死亡己於是乎奮其詐謀夫陽虎有寵於季氏而將殺季孫以不利魯國而求容焉親富不親仁君焉用之君富於季氏而大於魯國玆陽虎所欲傾覆也魯免其疾而君又收之無乃害乎齊侯執陽虎將東之陽虎願東乃囚諸西鄙盡借邑人之車鍥其軸麻約而歸之載蔥靈寢於其中而逃追而得之囚於齊又以蔥靈逃奔宋遂奔晉適趙氏仲氏曰趙氏其世有亂乎秋齊侯伐晉夷儀敝無存之父將室之辭以與其弟曰此役也不死反必娶於髙國先登求自門出死於澑下東郭書讓登犁彌從之曰子讓而左我讓而右使登者絕而後下書左彌先下書與王猛息猛曰我先登書斂甲曰曩者之難今又難焉猛笑曰吾從子如驂之靳晉車千乘在中牟衛侯將如五氏卜過之龜焦衛侯曰可也衛車當其半寡人當其半敵矣乃過中牟中牟人欲伐之衛褚師圃亡在中牟曰衛𨿽小其君在焉未可勝也齊師克城而驕其帥又賤遇必敗之不如從齊乃伐齊師敗之齊侯致禚媚杏於衛齊侯賞犁彌犁彌辭曰有先登者臣從之﹠﹟幘而衣貍制公使視東郭書曰乃夫子也吾貺子公賞東郭書辭曰彼賓旅也乃賞犁彌齊師之在夷儀也齊侯謂夷儀人曰得敝無存者以五家免乃得其屍公三襚之與之犀軒與直蓋而先歸之坐引者以師哭之親推之三敬王二十年春魯及齊平夏齊侯魯侯會於夾谷齊人來歸鄆歡龜陰田冬齊侯衛侯鄭遊速會於安甫魯叔孫州仇如齊按春秋定公十年按左傳十年春及齊平夏公會齊侯於祝其實夾谷孔丘相犁彌言於齊侯曰孔丘知禮而無勇若使萊人以兵劫魯侯必得志焉齊侯從之孔丘以公退曰士兵之兩君合好而裔夷之俘以兵亂之非齊君所以命諸侯也裔不謀夏夷不亂華俘不幹盟兵不逼好於神爲不祥於徳爲愆義於人爲失禮君必不然齊侯聞之遽辟之將盟齊人加於載書曰齊師出竟而不以甲車三百乘從我者有如此盟孔丘使玆無還揖對曰而不反我汶陽之田吾以共命者亦如之齊侯將享公孔丘謂梁丘據曰齊魯之故吾子何不聞焉事旣成矣而又享之是勤執事也且犧象不出門嘉樂不野合饗而旣具是棄禮也若其不具用秕稗也用秕稗君辱棄禮名惡子盍圖之夫享所以昭徳也不昭不如其已也乃不果享齊人來歸鄆歡龜陰之田初叔孫成子欲立武叔公若藐固諫曰不可成子立之而卒公南使賊射之不能殺公南爲馬正使公若爲郈宰武叔旣定使郈馬正侯犯殺公若弗能其圉人曰吾以劍過朝公若必曰誰之劍也吾稱子以告必觀之吾僞固而授之末則可殺也使如之公若曰爾欲吳王我乎遂殺公若侯犯以郈叛武叔懿子圍郈弗克秋二子及齊師復圍郈弗克叔孫謂郈工師駟赤曰郈非惟叔孫氏之憂社稷之患也將若之何對曰臣之業在揚水卒章之四言矣叔孫稽首駟赤謂侯犯曰居齊魯之際而無事必不可矣子盍求事於齊以臨民不然將叛侯犯從之齊使至駟赤與郈人爲之宣言於郈中曰侯犯將以郈易於齊齊人將遷郈民眾凶懼駟赤謂侯犯曰眾言異矣子不如易於齊與其死也猶是郈也而得紓焉何必此齊人欲以此逼魯必倍與子地且盍多捨甲於子之門以備不虞侯犯曰諾乃多捨甲焉侯犯請易於齊齊有司觀郈將至駟赤使周走呼曰齊師至矣郈人大駭介侯犯之門甲以圍侯犯駟赤將射之侯犯止之曰謀免我侯犯請行許之駟赤先如宿侯犯殿每出一門郈人閉之及郭門止之曰子以叔孫氏之甲出有司若誅之羣臣懼死駟赤曰叔孫氏之甲有物吾未敢以出犯謂駟赤曰子止而與之數駟赤止而納魯人侯犯奔齊齊人乃致郈武叔聘於齊齊侯享之曰子叔孫若使郈在君之他竟寡人何知焉屬與敝邑際故敢助君憂之對曰非寡君之望也所以事君封疆社稷是以敢以家隸勤君之執事夫不令之臣天下之所惡也君豈以爲寡君賜敬王二十二年冬十月癸亥齊侯魯侯盟於黃按春秋定公十二年敬王二十三年春齊侯衛侯次於垂葭按春秋定公十三年按左傳十三年春齊侯衛侯次於垂葭實郥氏使師伐晉將濟河諸大夫皆曰不可邴意玆曰可銳師伐河內傳必數日而後及絳絳不三月不能出河則我旣濟水矣乃伐河內齊侯皆斂諸大夫之軒惟邴意玆乘軒齊侯欲與衛侯乘與之宴而駕乘廣載甲焉使告曰晉師至矣齊侯曰比君之駕也寡人請攝乃介而與之乘驅之或告曰無晉師乃止敬王二十四年夏齊侯魯侯衛侯會於牽秋齊侯宋公會於洮按春秋定公十四年按左傳十三年秋七月範氏中行氏伐趙氏之宮趙鞅奔晉陽冬十一月荀躒韓不信魏曼多奉公以伐範氏中行氏弗克二子遂伐公國人助公二子敗從而伐之丁未荀寅士吉射奔朝歌韓魏以趙氏爲請十二月辛未趙鞅入於絳盟於公宮十四年春二月晉人圍朝歌公會齊侯衛侯於脾上梁之間謀救範中行氏析成鮒小王桃甲率狄師以襲晉戰於絳中不克而還士鮒奔周小王桃甲入於朝歌秋齊侯宋公會於洮範氏故也會於洮衛太子蒯聵獻盂於齊敬王二十五年夏鄭罕達帥師伐宋齊侯衛侯次於渠蒢按春秋定公十五年按左傳十五年夏鄭罕達敗宋師於老丘齊侯衛侯次於蘧拿謀救宋也敬王二十六年秋齊侯衛侯伐晉按春秋哀公元年按左傳元年夏四月齊侯衛侯救邯鄲圍五鹿秋齊侯衛侯會於幹侯救範氏也師及齊師衛孔圉鮮虞人伐晉取棘蒲敬王二十七年秋八月齊人輸範氏粟按春秋不書按左傳哀公二年秋八月齊人輸範氏粟鄭子姚子般送之士吉射逆之趙鞅禦之遇於戚甲戌戰鄭師北衛太子伐之鄭師大敗獲齊粟千車敬王二十八年春齊國夏衛石曼姑帥師圍戚按春秋哀公三年按左傳三年春齊衛圍戚求援於中山敬王二十九年秋七月齊陳乞弦施衛﹠﹟跪救範氏按春秋不書按左傳哀公四年秋七月齊陳乞弦施衛﹠﹟跪救範氏庚午圍五鹿九月趙鞅圍邯鄲冬十一月邯鄲降荀寅奔鮮虞趙稷奔臨十二月弦施逆之遂墮臨國夏伐晉取邢任欒鄗逆畤陰人盂壺口會鮮虞納荀寅於柏人敬王三十年春晉荀寅士吉射奔齊夏齊侯伐宋秋九月癸酉齊侯杵臼薨冬魯叔還如齊閏月葬齊景公按春秋哀公五年按左傳五年春晉圍柏人荀寅士吉射奔齊齊燕姬生子不成而死諸子鬻姒之子荼嬖諸大夫恐其爲太子也言於公曰君之齒長矣未有太子若之何公曰二三子間於憂虞則有疾疢亦姑謀樂何憂於無君公疾使國惠子髙昭子立荼置羣公子於萊秋齊景公卒冬十月公子嘉公子駒公子黔奔衛公子鉏公子陽生來奔萊人歌之曰景公死乎不與埋三軍之事乎不與謀師乎師乎何黨之乎敬王三十一年夏齊國夏及髙張來奔秋七月齊陽生入於齊齊陳乞弒其君荼而立公子陽生按春秋哀公六年按左傳齊陳乞僞事髙國者每朝必驂乘焉所從必言諸大夫曰彼皆偃蹇將棄子之命皆曰髙國得君必逼我盍去諸固將謀子子早圖之圖之莫如盡滅之需事之下也及朝則曰彼虎狼也見我在子之側殺我無日矣請就之位又謂諸大夫曰二子者禍矣恃得君而欲謀二三子曰國之多難貴寵之由盡去之而後君定旣成謀矣盍及其未作也先諸作而後悔亦無及也大夫從之六年夏六月戊辰陳乞鮑牧及諸大夫以甲入於公宮昭子聞之與惠子乘如公戰於莊敗國人追之國夏奔莒遂及髙張晏圉弦施來奔秋八月齊邴意玆來奔陳僖子使召公子陽生陽生駕而見南郭且於曰嘗獻馬於季孫不入於上乘故又獻此請與子乘之出萊門而告之故闞止知之先待諸外公子曰事未可知反與壬也處戒之遂行逮夜至於齊國人知之僖子使子士之母養之與饋者皆入冬十月丁卯立之將盟鮑子醉而往其臣差車鮑點曰此誰之命也陳子曰受命於鮑子遂誣鮑子曰子之命也鮑子曰女忘君之爲孺子牛而折其齒乎而背之也悼公稽首曰吾子奉義而行者也若我可不必亡一大夫若我不可不必亡一公子義則進否則退敢不惟子是從廢興無以亂則所願也鮑子曰誰非君之子乃受盟使胡姬以安孺子如賴去鬻姒殺王甲拘江說囚王豹於句竇之丘公使朱毛告於陳子曰微子則不及此然君異於器不可以二器二不匱君二多難敢布諸大夫僖子不對而泣曰君舉不信羣臣乎以齊國之困困又有憂少君不可以訪是以求長君庶亦能容羣臣乎不然夫孺子何罪毛復命公悔之毛曰君大訪於陳子而圖其小可也使毛遷孺子於駘不至殺諸野幕之下葬諸殳冒淳敬王三十三年夏齊人取歡及闡冬十二月齊人歸歡及闡按春秋哀公八年按左傳齊悼公之來也季康子以其妹妻之卽位而逆之季魴侯通焉女言其情弗敢與也齊侯怒八年夏五月齊鮑牧帥師伐我取歡及闡或譖胡姬於齊侯曰安孺子之黨也六月齊侯殺胡姬齊侯使如吳請師將以伐我乃歸邾子邾子又無道吳子使太宰子余討之囚諸樓臺栫之以棘使諸大夫奉太子革以爲政秋及齊平九月臧賓如如齊﹠﹟盟齊閭丘明來﹠﹟盟且逆季姬以歸嬖鮑牧又謂羣公子曰使女有馬千乘乎公子訴之公謂鮑子或譖子子姑居於潞以察之若有之則分室以行若無之則反子之所出門使以三分之一行半道使以二乘及潞麇之以入遂殺之冬十二月齊人歸歡及闡季姬嬖故也按公羊傳齊陳乞弒其君捨弒而立者不以當國之辭言之此其以當國之辭言之何爲諼也此其爲諼柰何景公謂陳乞曰吾欲立捨何如陳乞曰所樂乎爲君者欲立之則立之不欲立則不立君如欲立之則臣請立之陽生謂陳乞曰吾聞子蓋將不欲立我也陳乞曰夫千乘之主將廢正而立不正必殺正者吾不立子者所以生子者也走矣與之玉節而走之景公死而捨立陳乞使人迎陽生於諸其家除景公之喪諸大夫皆在朝陳乞曰常之母有魚菽之祭願諸大夫之化我也諸大夫皆曰諾於是皆之陳乞之家坐陳乞曰吾有所爲甲請以示焉諸大夫皆曰諾於是使力士舉巨囊而至於中澑諸大夫見之皆色然而駭開之則闖然公子陽生也陳乞曰此君也已諸大夫不得已皆逡巡北面再拜稽首而君之爾自是往弒捨按國語齊閭丘來盟子服景伯戒宰人曰陷而入於恭閔馬父笑景伯問之馬父魯大夫也對曰笑吾子之大滿也昔正考父校商之名頌十二篇於周太師以那爲首其輯之亂曰自古在昔先民有作溫恭朝夕執事有恪先聖王之傳恭猶不敢專稱曰自古古曰在昔昔曰先民今吾子之戒吏人曰陷而入於恭其滿之甚也周恭王能庇昭穆之闕而爲恭楚恭王能知其過而爲恭今吾子之教官僚曰陷而後恭道將何爲敬王三十四年春齊侯使公綽辭師於吳按春秋不書按左傳哀公九年春齊侯使公孟綽辭師於吳吳子曰昔歲寡人聞命今又革之不知所從將進受命於君冬吳子使來儆師伐齊敬王三十五年春二月魯侯會吳伐齊三月戊戌齊侯陽生薨子壬立夏晉趙鞅帥師侵齊衛公孟彄自齊歸於衛按春秋哀公十年按左傳十年春邾隱公來奔齊甥也故遂奔齊公會吳子邾子郯子伐齊南鄙師於鄎齊人弒悼公赴於師吳子三日哭於軍門之外徐承帥舟師將自海入齊齊人敗之吳師乃還夏趙鞅帥師伐齊大夫請卜之趙孟曰吾卜於此起兵事不再令卜不襲吉行也於是乎取犁及轅毀髙唐之郭侵及賴而還敬王三十六年春齊國書帥師伐魯夏五月魯侯會吳伐齊甲戌齊國書帥師及吳戰於艾陵齊師敗績獲齊國書按春秋哀公十一年按左傳十一年春齊爲鄎故國書髙無帥師伐我及淸季孫謂其宰冉求曰齊師在淸必魯故也若之何求曰一子守二子從公禦諸竟季孫曰不能求曰居封疆之間季孫告二子二子不可求曰若不可則君無出一子帥師背城而戰不屬者非魯人也魯之羣室眾於齊之兵車一室敵車優矣子何患焉二子之不欲戰也宜政在季氏當子之身齊人伐魯而不能戰子之恥也大不列於諸侯矣季孫使從於朝俟於黨氏之溝武叔呼而問戰焉對曰君子有遠慮小人何知懿子彊問之對曰小人慮材而言量力而共者也武叔曰是謂我不成丈夫也退而搜乘孟孺子泄帥右師顏羽禦邴泄爲右冉求師左師管周父禦樊遲爲右季孫曰須也弱有子曰就用命焉季氏之甲七千冉有以武城人三百爲己徒卒老幼守宮次於雩門之外五日右師從之公叔務人見保者而泣曰事充政重上不能謀士不能死何以治民吾旣言之矣敢不勉乎師及齊師戰於郊齊師自稷曲師不逾溝樊遲曰非不能也不信子也請三刻而逾之如之眾從之師入齊軍右師奔齊人從之陳瓘陳莊涉泗孟之側後入以爲殿抽矢策其馬曰馬不進也林不狃之伍曰走乎不狃曰誰不如曰然則止乎不狃曰惡賢徐步而死師獲甲首八十齊人不能師宵諜曰齊人遁冉有請從之三季孫弗許孟孺子語人曰我不如顏羽而賢於邴泄子羽銳敏我不欲戰而能默泄曰驅之公爲與其嬖僮汪錡乘皆死皆殯孔子曰能執干戈以衛社稷可無殤也冉有用矛於齊師故能入其軍孔子曰義也夏爲郊戰故公會吳子伐齊五月克博壬申至於嬴中軍從王胥門巢將上軍王子姑曹將下軍展如將右軍齊國書將中軍髙無將上軍宗樓將下軍陳僖子謂其弟書爾死我必得志宗子陽與閭丘明相厲也桑掩胥禦國子公孫夏曰二子必死將戰公孫夏命其徒歌虞殯陳子行命其徒具含玉公孫揮命其徒曰人尋約吳發短東郭書曰三戰必死於此三矣使問弦多以琴曰吾不復見子矣陳書曰此行也吾聞鼓而已不聞金矣甲戌戰於艾陵展如敗髙子國子敗胥門巢王卒助之大敗齊師獲國書公孫夏閭丘明陳書東郭書革車八百乘甲首三千以獻於公將戰吳子呼叔孫曰而事何也對曰從司馬王賜之甲劍鈹曰奉爾君事敬無廢命叔孫未能對衛賜進曰州仇奉甲從君而拜公使太史固歸國子之元置之新篋褽之以元纁加組帶焉置書於其上曰天若不識不衷何以使下國吳將伐齊越子率其眾以朝焉王及列士皆有饋賂吳人皆喜惟子胥懼曰是豢吳也夫諫曰越在我心腹之疾也壤地同而有欲於我夫其柔服求濟其欲也不如早從事焉得志於齊猶獲石田也無所用之越不爲沼吳其泯矣使醫除疾而曰必遺類焉者未之有也盤庚之誥曰其有顚越不共則劓殄無遺育無俾易種於玆邑是商所以興也今君易之將以求大不亦難乎弗聽使於齊屬其子於鮑氏爲王孫氏反役王聞之使賜之屬鏤以死將死曰樹吾墓檟檟可材也吳其亡乎三年其始弱矣盈必毀天之道也按國語吳王夫差旣許越成乃大戒師徒將以伐齊申胥進諫曰昔天以越賜吳而王弗受夫天命有反今越王句踐恐懼而攺其謀捨其愆令輕其徵賦施民所善去民所惡身自約也裕其眾庶其民殷眾以多甲兵譬越之在吳也猶人之有腹心之疾夫越王之不忘敗吳於其心也戚然服士以司吾閒今王非越是圖而齊魯以爲憂夫齊魯譬諸疾疥癬也豈能涉江淮而與我爭此地哉將必越實有吳王王盍亦鑑於人無鑑於水昔楚靈王不君其臣箴諫以不入乃築臺於章華之上闕爲石郭陂漢以象帝舜罷獘楚國以閒陳蔡不修方城之內逾諸夏而圖東國三歲於沮汾以服吳越其民不忍饑勞之殃三軍叛王於幹溪王親獨行屏營傍偟於山林之中三日乃見其涓人疇王呼之曰余不食三日矣疇趨而進王枕其股以寢於地王寐疇枕王以墣而去之王覺而無見也乃匍匐將入棘闈棘闈不納乃入芋尹申亥氏焉王縊申亥負王以歸而土埋之其室此志也豈遽忘於諸侯之耳乎今王旣變﹠﹟禹之功髙髙下下以罷民於姑蘇天奪吾食都鄙薦饑今王將狠天而伐齊夫吳民離矣體有所傾譬如羣獸然一負矢將百羣皆奔王其無方收也越人必來襲我王𨿽悔之其猶有及乎王弗聽十二年遂伐齊齊人與戰於艾陵齊師敗績吳人有功吳王夫差旣勝齊人於艾陵乃使行人奚斯釋言於齊曰寡人帥不腆吳國之役遵汶之上不敢左右惟好之故今大夫國子興其眾庶以犯獵吳國之師徒天若不知有﹠﹟則何以使下國勝吳王還自伐齊乃訊申胥曰昔吾先王體徳聖明達於上帝譬如農夫作耦以刈殺四方之蓬蒿以立名於荊此則大夫之力也今大夫老而又不自安恬逸而處以念惡出則罪吾眾撓亂百度以妖孽吳國今天降衷於吳齊師受服孤豈敢自多先王之鍾鼓實式靈之敢告於大夫申胥釋劍而對曰昔吾先王世有輔弼之臣以能遂疑計惡以不陷於大難今王播棄黎老而孩童爲比謀曰余令而不違夫不違乃違也夫不違亡之階也夫天之所棄必驟近其小喜而遠其大憂王若不得志於齊而以覺寤王心吳國猶世吾先君之得之也必有以取之其亡之也亦有以棄之用能援持盈以沒而驟救傾以時今王無以取之而天祿亟至是吳命之短也員不忍稱疾辟易以見王之親爲越之禽也員請先死將死曰而縣吾目於東門以見越之入吳國之亡也遂自殺王慍曰孤不使大夫得有見也乃使取申胥之屍盛以鴟夷而投之於江敬王三十九年夏四月齊陳恆執其君置於舒州夏六月齊人弒其君壬按魯史哀公十四年按左傳齊簡公之在魯也闞止有寵焉及卽位使爲政陳成子憚之驟顧諸朝諸禦鞅言於君曰陳闞不可並也君其擇焉弗聽子我夕陳逆殺人逢之遂執以入陳氏方睦使疾而遺之潘沐備酒肉焉饗守囚者醉而殺之而逃子我盟諸陳於陳宗初陳豹欲爲子我臣使公孫言己已有喪而止旣而言之曰有陳豹者長而上僂望視事君子必得志欲爲子臣吾憚其爲人也故緩以告子我曰何害是其在我也使爲臣他日與之言政說遂有寵謂之曰我盡逐陳氏而立女若何對曰我遠於陳氏矣且其違者不過數人何盡逐焉遂告陳氏子行曰彼得君弗先必禍子子行舍於公宮十四年夏五月壬申成子兄弟四乘如公子我在幄出逆之遂入閉門侍人禦之子行殺侍人公與婦人飲酒於檀臺成子遷諸寢公執戈將擊之太史子余曰非不利也將除害也成子出捨於庫聞公猶怒將出曰何所無君子行抽劍曰需事之賊也誰非陳宗所不殺子者有如陳宗乃止子我歸屬徒攻闈與大門皆不勝乃出陳氏追之失道於弇中適丰丘丰丘人執之以告殺諸郭關成子將殺大陸子方陳逆請而免之以公命取車於道及耏眾知而東之出雍門陳豹與之車弗受曰逆爲余請豹與余車余有私焉事子我而有私於其讎何以見魯衛之士東郭賈奔衛庚辰陳恆執公於舒州公曰吾早從鞅之言不及此六月甲午齊陳恆弒其君壬於舒州孔丘三日齋而請伐齊三公曰魯爲齊弱久矣子之伐之將若之何對曰陳恆弒其君民之不與者半以魯之眾加齊之半可克也公曰子告季孫孔子辭退而告人曰吾以從大夫之後也故不敢不言敬王四十年夏五月齊髙無出奔北燕冬魯及齊平衛公孟彄出奔齊按魯史哀公十五年按左傳十五年春成叛於齊武伯伐成不克遂城輸秋齊陳瓘如楚過衛仲由見之曰天或者以陳氏爲斧斤旣斫喪公室而他人有之不可知也其使終饗之亦不可知也若善魯以待時不亦可乎何必惡焉子玉曰然吾受命矣子使告我弟冬及齊平子服景伯如齊子贛爲介見公孫成曰人皆臣人而有背人之心況齊人𨿽爲子役其有不貳乎子周公之孫也多饗大利猶思不義利不可得而喪宗國將焉用之成曰善哉吾不早聞命陳成子館客曰寡君使恆告曰寡人願事君如事衛君景伯揖子贛而進之對曰寡君之願也昔晉人伐衛齊爲衛故伐晉冠氏喪車五百因與衛地自濟以西禚媚杏以南書社五百吳人加敝邑以亂齊因其病取歡與闡寡君是以寒心若得視衛君之事君也則固所願也成子病之乃歸成公孫宿以其兵甲入於嬴敬王四十二年夏六月晉趙鞅圍衛齊國觀陳瓘救衛冬十二月齊人伐衛立公子起執襄公孫般師而歸齊侯魯侯盟於蒙按左傳哀公十七年春衛侯爲虎幄於藉圃成求令名者而與之始食焉太子請使良夫良夫乘衷甸兩牡紫衣裘至袒裘不釋劍而食太子使牽以退數之以三罪而殺之晉趙鞅使告於衛曰君之在晉也志父爲主請君若太子來以免志父不然寡君其曰志父之爲也衛侯辭以難太子又使椓之夏六月趙鞅圍衛齊國觀陳瓘救衛得晉人之致師者子玉使服而見之曰國子實執齊柄而命瓘曰無辟晉師豈敢廢命子又何辱簡子曰我卜伐衛未卜與齊戰乃還秋衛侯夢於北宮見人登昆吾之觀被髮北面而噪曰登此昆吾之虛綿綿生之瓜餘爲渾良夫叫天無辜公親筮之胥彌赦占之曰不害與之邑置之而逃奔宋衛侯貞卜其曰如魚竀尾衡流而方羊裔焉大國滅之將亡闔門塞竇乃自後逾冬十月晉復伐衛入其郛將入城簡子曰止叔向有言曰怙亂滅國者無後衛人出莊公而與晉平晉立襄公之孫般師而還十一月衛侯自鄄入般師出初公登城以望見戎州問之以告公曰我姬姓也何戎之有焉剪之公使匠久公欲逐石圃未及而難作辛巳石圃因匠氏攻公公闔門而請弗許逾於北方而隊折股戎州人攻之太子疾公子靑逾從公戎州人殺之公入於戎州己氏初公自城上見己氏之妻發美使髡之以爲呂姜﹠﹟旣入焉而示之璧曰活我吾與女璧己氏曰殺女璧其焉往遂殺之而取其璧衛人復公孫般師而立之十二月齊人伐衛衛人請平立公子起執般師以歸舍諸潞公會齊侯盟於蒙孟武伯相齊侯稽首公拜齊人怒武伯曰非天子寡君無所稽首武伯問於髙柴曰諸侯盟誰執牛耳季羔曰鄫衍之役吳公子姑曹發陽之役衛石魋武伯曰然則彘也敬王四十三年齊陳恆誅鮑氏晏氏及彊公族自增封邑按史記田敬仲完世家田常殺簡公懼諸侯共誅己乃盡歸魯衛侵地西約晉韓魏趙氏南通吳越之使修功行賞親於百姓以故齊復定田常言於齊平公曰徳施人之所欲君其行之刑罰人之所惡臣請行之行之五年齊國之政皆歸田常田常於是盡誅鮑晏監止及公族之彊者而割齊自安平以東至瑯邪自爲封邑封邑大於平公之所食田常乃選齊國中女子長七尺以上爲後宮後宮以百數而使賓客舍人出入後宮者不禁及田常卒有七十餘男注

索隱曰鮑昱云陳成子有數十婦生男百餘人與此亦異然譙允南按春秋陳恆爲人𨿽志大負殺君之名至於行事亦修整故能自保非苟爲禽獸之行夫成事在姦𨿽子七十祗以長亂事豈然哉言其非實也按通鑑前編敬王四十三年齊陳恆殺鮑氏晏氏及公族之彊者割齊安平以東至瑯邪爲封邑元王元年春齊人魯人鄭人會於廩丘按左傳哀公二十年春齊人來徵會夏會於廩丘爲鄭故謀伐晉鄭人辭諸侯師還元王二年秋八月齊侯魯侯邾子盟於顧按左傳哀公二十一年秋八月公及齊侯邾子盟於顧齊人責稽首因歌之曰魯人之臯數年不覺使我髙蹈惟其儒書以爲二國憂是行也公先至於陽谷齊閭丘息曰君辱舉玉趾以在寡君之軍羣臣將傳遽以告寡君比其復也君無乃勤爲僕人之未次請除館於舟道辭曰敢勤僕人元王四年夏六月晉荀瑤伐齊按左傳哀公二十三年夏六月晉荀瑤伐齊髙無帥師禦之知伯視齊師馬駭遂驅之曰齊人知余旗其謂余畏而反也及壘而還將戰長武子請卜知伯曰君告於天子而卜之以守龜於宗祧吉矣吾又何卜焉且齊人取我英丘君命瑤非敢耀武也治英丘也以辭伐罪足矣何必卜壬辰戰於犁丘齊師敗績知伯親禽顏庚元王五年夏四月晉侯及魯臧石伐齊取廩丘按左傳哀公二十四年夏四月晉侯將伐齊使來乞師曰昔臧文仲以楚師伐齊取谷宣叔以晉師伐齊取汶陽寡君欲僥福於周公願乞靈於臧氏臧石帥師會之取廩丘軍吏令繕將進萊章曰君卑政暴往歲克敵今又勝都天奉多矣又焉能進是躗言也役將班矣晉師乃還餼臧石牛太史謝之曰以寡君之在行牢禮不度敢展謝之躗戶快反謂過謬之言

貞定王元年夏四月晉荀瑤帥師伐鄭齊陳恆帥師救鄭晉師還按左傳哀公二十七年夏晉荀瑤帥師伐鄭次於桐丘鄭駟弘請救於齊齊師將興陳成子屬孤子三日朝設乘車兩馬系五邑焉召顏涿聚之子晉曰隰之役而父死焉以國之多難未女卹也今君命女以是邑也服車而朝毋廢前勞乃救鄭及畱舒違谷七里谷人不知及濮雨不涉子思曰大國在敝邑之宇下是以告急今師不行恐無及也成子衣制杖戈立於阪上馬不出者助之鞭之知伯聞之乃還曰我卜伐鄭不卜敵齊使謂成子曰大夫陳子陳之自出陳之不祀鄭之罪也故寡君使瑤察陳衷焉謂大夫其卹陳乎若利本之顚瑤何有焉成子怒曰多陵人者皆不在知伯其能久乎中行文子告成子曰有自晉師告寅者將爲輕車千乘以厭齊師之門則可盡也成子曰寡君命恆曰無及寡無畏眾𨿽過千乘敢辟之乎將以子之命告寡君文子曰吾乃今知所以亡君子之謀也始衷終皆舉之而後入焉今我三不知而入之不亦難乎

勛爵部匯考十九

周五

齊五安王十六年初命齊田和爲諸侯按史記田敬仲完世家陳完者陳厲公佗之子也完生周太史過陳陳厲公使卜完卦得觀之否是爲觀國之光利用賓於王此其代陳有國乎不在此而在異國乎非此其身也在其子孫若在異國必姜姓姜姓四嶽之後物莫能兩大陳衰此其昌乎厲公者陳文公少子也其母蔡女文公卒厲公兄鮑立是爲桓公桓公與佗異母及桓公病蔡人爲佗殺桓公鮑及太子免而立佗爲厲公厲公旣立娶蔡女蔡女淫於蔡人數歸厲公亦數如蔡桓公之少子林怨厲公殺其父與兄乃令蔡人誘厲公而殺之林自立是爲莊公故陳完不得立爲陳大夫厲公之殺以淫出國故春秋曰蔡人殺陳佗罪之也莊公卒立弟杵臼是爲宣公宣公十一年殺其太子禦寇禦寇與完相愛恐禍及己完故奔齊齊桓公欲使爲卿辭曰羈旅之臣幸得免負擔君之惠也不敢當髙位桓公使爲工正齊懿仲欲妻完卜之占曰是謂鳳皇於蜚和鳴鏘鏘有嬀之後將育於姜五世其昌並於正卿八世之後莫之與京卒妻完完之奔齊齊桓公立十四年矣完卒謚爲敬仲仲生孟夷敬仲之如齊以陳字爲田氏田孟夷生湣孟莊田湣孟莊生文子須無田文子事齊莊公晉之大夫欒逞作亂於晉來奔齊齊莊公厚客之晏嬰與田文子諫莊公弗聽文子卒生桓子無宇田桓子無宇有力事齊莊公甚有寵無宇卒生武子開與釐子乞田釐子乞事齊景公爲大夫其收賦稅於民以小斗受之其粟予民以大斗行陰徳於民而景公弗禁由此田氏得齊眾心宗族益彊民思田氏晏子數諫景公景公弗聽已而使於晉與叔向私語曰齊國之政其卒歸於田氏矣晏嬰卒後範中行氏反晉晉攻之急範中行請粟於齊田乞欲爲亂樹黨於諸侯乃說景公曰範中行數有徳於齊齊不可不救齊使田乞救之而輸之粟景公太子死後有寵姬曰芮子生子荼景公病命其相國惠子與髙昭子以子荼爲太子景公卒兩相髙國立荼是爲晏孺子而田乞不說欲立景公佗子陽生陽生素與乞歡晏孺子之立也陽生奔魯田乞僞事髙昭子國惠子者每朝代參乘言曰始諸大夫不欲立孺子孺子旣立君相之大夫皆自危謀作亂又紿大夫曰髙昭子可畏也及未發先之諸大夫從之田乞鮑牧與大夫以兵入公室攻髙昭子昭子聞之與國惠子救公公師敗田乞之眾追國惠子惠子奔莒遂反殺髙昭子晏孺子奔魯田乞使人之魯迎陽生陽生至齊匿田乞家請諸大夫曰常之母有魚菽之祭幸而來會飲會飲田氏田乞盛陽生橐中置坐中央發橐出陽生曰此乃齊君矣大夫皆伏謁將盟立之田乞誣曰吾與鮑牧謀共立陽生也鮑牧怒曰大夫忘景公之命乎諸大夫欲悔陽生乃頓首曰可則立之不可則已鮑牧恐禍及己乃復曰皆景公之子何爲不可遂立陽生於田乞之家是爲悼公乃使人遷晏孺子於駘而殺孺子荼悼公旣立田乞爲相專齊政四年田乞卒子常代立是爲田成子鮑牧與齊悼公有﹠﹟弒悼公齊人共立其子壬是爲簡公田常成子與監止俱爲左右相相簡公田常心害監止監止幸於簡公權弗能去於是田常復修釐子之政以大斗出貸以小斗收齊人歌之曰嫗乎采歸乎田成子齊大夫朝禦鞅諫簡公曰田監不可並也君其擇焉君弗聽子我者監止之宗人也常與田氏有﹠﹟田氏疏族田豹事子我有寵子我曰吾欲盡滅田氏適以豹代田氏宗豹曰臣於田氏疏矣不聽已而豹謂田氏曰子我將誅田氏田氏弗先禍及矣子我捨公宮田常兄弟四人乘如公宮欲殺子我子我閉門簡公與婦人飲檀臺將欲擊田常太史子余曰田常非敢爲亂將除害簡公乃止田常出聞簡公怒恐誅將出亡田子行曰需事之賊也田常於是擊子我子我率其徒攻田氏不勝出亡田氏之徒追殺子我及監止簡公出奔田氏之徒追執簡公於徐州簡公曰早從禦鞅之言不及此難田氏之徒恐簡公復立而誅己遂殺簡公簡公立四年而殺於是田常立簡公弟驁是爲平公平公卽位田常爲相田常殺簡公懼諸侯共誅己乃盡歸魯衛侵地西約晉韓魏趙氏南通吳越之使修功行賞親於百姓以故齊復定田常言於齊平公曰徳施人之所欲君其行之刑罰人之所惡臣請行之行之五年齊國之政皆歸田常田常於是盡誅鮑晏監止及公族之彊者而割齊自安平以東至瑯邪自爲封邑封邑大於平公之所食田常乃選齊國中女子長七尺以上爲後宮後宮以百數而使賓客舍人出入後宮者不禁及田常卒有七十餘男田常卒子襄子盤代立相齊常謚爲成子田襄子旣相齊宣公三晉殺知伯分其地襄子使其兄弟宗人盡爲齊都邑大夫與三晉通使且以有齊國襄子卒子莊子白立田莊子相齊宣公宣公四十三年伐晉毀黃城圍陽狐明年伐魯葛及安陵明年取魯之一城莊子卒子太公和立田太公相齊宣公宣公四十八年取魯之郕明年宣公與鄭人會西城伐衛取毋丘宣公五十一年卒田會自廩丘反宣公卒子康公貸立貸立十四年淫於酒婦人不聽政太公乃遷康公於海上食一城以奉其先祀明年魯敗齊平陸三年太公與魏文侯會濁澤求爲諸侯魏文侯乃使使言周天子及諸侯請立齊相田和爲諸侯周天子許之康公之十九年田和立爲齊侯列於周室按通鑑綱目安王十六年初命齊田和爲諸侯安王十七年齊侯和薨子午立按田敬仲完世家太公和立二年和卒子桓公午立安王二十二年齊襲燕取桑丘魏韓趙伐齊按田敬仲完世家桓公午五年秦魏攻韓韓求救於齊齊桓公召大臣而謀曰蚤救之孰與晚救之騶忌曰不若勿救段幹朋曰不救則韓且折而入於魏不若救之田臣思曰過矣君之謀也秦魏攻韓楚趙必救之是天以燕予齊也桓公曰善乃陰告韓使者而遣之韓自以爲得齊之救因與秦魏戰楚趙聞之果起兵而救之齊因起兵襲燕國取桑丘按通鑑綱目安王二十二年齊伐燕魏韓趙伐齊安王二十三年齊救衛齊侯午薨子因齊立故齊君貸卒按史記田敬仲完世家桓公午六年救衛桓公卒子威王因齊立是歲故齊康公卒絕無後奉邑皆入田氏按通鑑綱目安王二十三年趙襲衛不克齊侯貸卒無子田氏遂並齊安王二十四年魏韓趙伐齊按史記田敬仲完世家齊威王元年三晉因齊喪來伐我靈丘按通鑑綱目安王二十四年魏韓趙伐齊烈王三年燕敗齊師於林狐魯魏伐齊按通鑑齊威王六年

按史記田敬仲完世家齊威王三年三晉滅晉後而分其地六年魯伐我入陽關晉伐我至博陵按通鑑綱目烈王三年燕敗齊於林狐魯魏伐齊烈王四年衛伐齊取薛陵按通鑑齊威王七年

按戰國策濮上之事贅子死章子走盼子謂齊王曰不如易餘糧於宋宋王必說梁氏不敢過宋伐齊齊固弱是以餘糧收宋也齊復彊𨿽復責之宋可不償因以爲辭攻之亦可﹝按注威王自九年後未嘗敗撓此蓋九年前事史記於是年書衛伐齊濮上衛地故附載於此﹞按史記田敬仲完世家威王七年衛伐我取薛陵烈王六年齊侯朝於京師趙伐齊封卽墨大夫烹阿大夫按史記田敬仲完世家威王九年趙伐我取甄威王初卽位以來不治委政卿大夫九年之間諸侯﹠﹟伐國人不治於是威王召卽墨大夫而語之曰自子之居卽墨也毀言日至然吾使人視卽墨田野辟民人給官無畱事東方以寧是子不事吾左右以求譽也封之萬家召阿大夫語曰自子之守阿譽言日聞然使使視阿田野不辟民貧苦昔日趙攻甄子弗能救衛取薛陵子弗知是子以幣厚吾左右以求譽也是日烹阿大夫及左右嘗譽者皆並烹之遂起兵西擊趙衛敗魏於濁澤而圍惠王惠王請獻觀以和解趙人歸我長城於是齊國震懼人人不敢飾非務盡其誠齊國大治諸侯聞之莫敢致兵於齊按通鑑綱目烈王六年齊侯來朝趙伐齊魏敗趙師於懷齊侯封卽墨大夫烹阿大夫顯王元年齊伐魏趙侵齊按通鑑齊威王十一年

按通鑑綱目云云顯王年秦假道韓魏以攻齊齊使匡章擊之﹝按國策敍於齊威王時史鑑俱不載﹞

按戰國策秦假道韓魏以攻齊齊威王使章子將而應之與秦交和而捨使者數相往來章子爲變其徽章以雜秦軍候者言章子以齊入秦威王不應頃之間候者復言章子以齊兵降秦威王不應而此者三有司請曰言章子之敗者異人而同辭王何不廢將而擊之王曰此不叛寡人明矣曷爲而擊之頃間言齊兵大勝秦兵大敗於是秦王稱西藩之臣而謝於齊左右曰何以知之曰章子之母啟得罪其父其父殺之而埋馬棧之下吾使章子將也勉之曰夫子之彊全兵而還必更葬將軍之母對曰臣非不能更葬先妾也臣之母啟得罪臣之父臣之父未教而死夫不得父之教而更葬母是欺死父也故不敢夫爲人之而不欺死父豈爲人臣欺生君哉顯王十年齊相騶忌進封成侯按史記田敬仲完世家威王二十一年騶忌子以鼓琴見威王威王說而捨之右室須臾王鼓琴騶忌子推戶入曰善哉鼓琴王勃然不說去琴按劍曰夫子見容未察何以知其善也騶忌子曰夫大弦濁以春溫者君也小弦廉折以淸者相也攫之深醳之愉者政令也鈞諧以鳴大小相益回邪而不相害者四時也吾是以知其善也王曰善語音騶忌子曰何獨語音夫治國家而弭人民皆在其中王又勃然不說曰若夫語五音之紀信未有如夫子者也若夫治國家而弭人民又何爲乎絲桐之間騶忌子曰夫大弦濁以春溫者君也小弦廉折以淸者相也攫之深而醳之愉者政令也鈞諧以鳴大小相益回邪而不相害者四時也夫復而不亂者所以治昌也連而徑者所以存亡也故曰琴音調而天下治夫治國家而弭人民者無若乎五音者王曰善騶忌子見三月而受相印淳於髡見之曰善說哉髡有愚志願陳諸前騶忌子曰謹受教淳於髡曰得全全昌失全全亡騶忌子曰謹受令請謹毋離前淳於髡曰狶膏棘軸所以爲滑也然而不能運方穿騶忌子曰謹受令請謹事左右淳於髡曰弓膠昔幹所以爲合也然而不能傅合疏罅騶忌子曰謹受令請謹自附於萬民淳於髡曰狐裘𨿽獘不可補以黃狗之皮騶忌子曰謹受令請謹擇君子毋雜小人其間淳於髡曰大車不較不能載其常任琴瑟不較不能成其五音騶忌子曰謹受令請謹修法律而督姦吏淳於髡說畢趨出至門而面其僕曰是人者吾語之微言五其應我若響之應聲是人必封不久矣居﹠﹟年封以下邳號曰成侯顯王十三年齊趙會於平陸按史記田敬仲完世家威王二十三年與趙王會平陸顯王十四年齊魏會田於郊按史記田敬仲完世家威王二十四年與魏王會田於郊魏王問曰王亦有寶乎威王曰無有梁王曰若寡人國小也尙有徑寸之珠照車前後各十二乘者十枚柰何以萬乘之國而無寶乎威王曰寡人之所以爲寶與王異吾臣有檀子者使守南城則楚人不敢爲寇東取泗上十二諸侯皆來朝吾臣有﹠﹟子者使守髙唐則趙人不敢東漁於河吾吏有黔夫者使守徐州則燕人祭北門趙人祭西門徙而從者七千餘家吾臣有種首者使備盜賊則道不拾遺將以照千里豈特十二乘哉梁惠王慚不懌而去按通鑑綱目顯王十四年齊魏會田於郊顯王十六年齊伐魏救趙敗魏師於桂陵按戰國策邯鄲之難趙求救於齊田侯召大臣而謀曰救趙孰與勿救鄒子曰不如勿救段幹綸曰勿救則我不利田侯曰何哉對曰夫魏氏兼邯鄲其於齊何利哉田侯曰善乃起兵甲軍於邯鄲之郊段幹綸曰臣之求利且不利者非此也夫救邯鄲軍於其郊是趙不拔而魏全也故不如南攻襄陵以敝魏邯鄲拔而承魏之敝是趙破而魏弱也田侯曰善乃起兵南攻襄陵七月邯鄲拔齊因承魏之敝大破之桂陵按史記田敬仲完世家威王二十六年魏惠王圍邯鄲趙求救於齊齊威王召大臣而謀曰救趙孰與勿救騶忌子曰不如勿救段幹朋曰不救則不義且不利威王曰何也對曰夫魏氏並邯鄲其於齊何利哉且夫救趙而軍其郊是趙不伐而魏全也故不如南攻襄陵以獘魏邯鄲拔而乘魏之獘威王從其計其後成侯騶忌與田忌不善公孫閱謂成侯忌曰公何不謀伐魏田忌必將戰勝有功則公之謀中也戰不勝非前死則後北而命在公矣於是成侯言威王使田忌南攻襄陵十月邯鄲拔齊因起兵擊魏大敗之桂陵於是齊最彊於諸侯自稱爲王以令天下按通鑑綱目顯王十五年魏伐趙圍邯鄲十六年齊伐魏以救趙魏克邯鄲還戰敗績目

初孫臏與龐涓俱學兵法涓仕魏爲將軍自以能不及臏乃召之至則斷其足而黥之欲使終身廢棄齊使者至魏臏陰見之使者竊載以歸田忌客之進之威王威王問兵法遂以爲師至是謀救趙以臏爲將辭以刑余之人不可乃使田忌爲將而孫子爲師居輜車中坐爲計謀忌欲引兵之趙孫子曰夫解雜亂紛糾者不控拳救鬥者不搏撠批亢搗虛形格勢禁則自爲解耳今梁之輕兵銳卒竭於外而老弱疲於內若引兵疾走其都彼必釋趙而自救是我一舉解趙之圍而收獘於魏也忌從之十月邯鄲降魏魏師還與齊戰於桂陵魏師大敗顯王

年魯助楚伐齊齊以計退魯師﹝按戰國策注以魯君

爲康公康公元年在顯王十六年至二十四年薨通八年此事意在八年中史鑑不載疑年闕之﹞按戰國策楚將伐齊魯親之齊王患之張丐曰臣請令魯中立乃爲齊見魯君魯君曰齊王懼乎曰非臣所知也臣來弔足下魯君曰何弔乎曰君之謀過矣君不與勝者而與不勝者何故也魯君曰子以齊楚爲孰勝哉對曰鬼且不知也然則子何以弔寡人曰齊楚之權敵也不用有魯與無齊足下豈如全眾而合二國之後哉楚大勝齊其良士選卒必殪其餘兵足以待天下齊爲勝其良士選卒亦殪而君以魯眾合戰勝後此其爲徳也亦大矣其見恩徳也亦甚大矣魯君以爲然乃退師顯王二十三年齊殺其大夫牟辛按史記田敬仲完世家威王三十三年殺其大夫牟辛注

徐廣曰一作夫人顯王二十五年齊田忌襲臨淄求騶忌不勝而奔按戰國策成侯鄒忌爲齊相田忌爲將不相說公孫閈謂鄒忌曰公何不爲王謀伐魏勝則是君之謀也君可以有功戰不勝田忌不進戰而不死曲撓而誅鄒忌以爲然乃說王而使田忌伐魏田忌三戰三勝鄒忌以告公孫閈公孫閈乃使人操十金而往卜於市曰我田忌之人也吾三戰而三勝聲威天下欲爲大事亦吉否卜者出因令人捕爲人卜者亦驗其辭於王前田忌遂走鄒忌修八尺有餘而形貌昳麗朝服衣冠窺鏡謂其妻曰我孰與城北徐公美其妻曰君美甚徐公何能及君也城北徐公齊國之美麗者也忌不自信而復問其妾曰吾孰與徐公美妾曰徐公何能及君也旦日客從外來與坐談問之吾與徐公孰美客曰徐公不若君之美也明日徐公來熟視之自以爲不如窺鏡而自視又弗如遠甚暮寢而思之曰吾妻之美我者私我也妾之美我者畏我也客之美我者欲有求於我也於是入朝見威王曰臣誠知不如徐公美臣之妻私臣臣之妾畏臣臣之客欲有求於臣皆以美於徐公今齊地方千里百二十城宮婦左右莫不私王朝廷之臣莫不畏王四境之內莫不有求於王由此觀之王之蔽甚矣王曰善乃下令羣臣吏民能面刺寡人之過者受上賞上書諫寡人者受中賞能謗譏於市朝聞寡人之耳者受下賞令初下羣臣進諫門庭若市數月之後時時而間進﹠﹟年之後𨿽欲言無可進者燕趙韓魏聞之皆朝於齊此所謂戰勝於朝庭按史記田敬仲完世家威王三十五年公孫閱謂成侯忌曰公何不令人操十金卜於市曰我田忌之人也吾三戰而三勝聲威天下欲爲大事亦吉乎不吉乎卜者出因令人捕爲之卜者驗其辭於王之所田忌聞之因遂率其徒襲攻臨淄求成侯不勝而奔顯王二十八年齊召田忌復位伐魏救韓殺其將龐涓虜太子申﹝按史記國策皆以顯王二十七年爲齊宣王元年顯王二十八年以後事皆系齊宣王是齊威王在位只三十六年也通鑑齊威王在位四十六年此年爲齊威王三十八年至顯王三十七年始爲宣王元年﹞按戰國策南梁之難韓氏請救於齊田侯召大臣而謀曰早救之孰與晚救之便張丐對曰晚救之韓且折而入於魏不如早救之田思臣曰不可夫韓魏之兵未敝而我救之我代韓而受魏之兵顧反聽命於韓也且夫魏有破韓之志韓見且亡必東訴於齊我因陰結韓之親而晚承魏之敝則國可重利可得名可尊矣田侯曰善乃陰告韓使者而遣之韓自以有齊國五戰五不勝東訴於齊齊因起兵擊魏大破之馬陵魏破韓弱韓魏之君因田嬰北面而朝田侯田忌爲齊將系梁太子申禽龐涓孫子謂田忌曰將軍可以爲大事乎田忌曰柰何孫子曰將軍無解兵而入齊使彼罷敝於先弱守於主主者循軼之途也轄擊摩車而相過使彼罷敝先弱守於主必一而當十十而當百百而當千然後背太山左濟右天唐軍重踵髙宛使輕車銳騎衝雍門若是則齊君可正而成侯可走不然則將軍不得入於齊矣田忌不聽果不入齊田忌亡齊而之楚鄒忌代之相齊恐田忌欲以楚權復於齊杜赫曰臣請爲畱楚謂楚王曰鄒忌所以不善楚者恐田忌之以楚權復於齊也王不如封田忌於江南以示忌之不返齊也鄒忌必以齊厚事楚田忌亡人也而得封必徳王若復於齊必以齊事楚此用二忌之道也楚果封之於江南鄒忌事宣王仕人眾宣王不說晏首貴而仕人寡王說之鄒忌謂宣王曰忌聞以爲有一子之孝不如有五人之孝今首之所進仕者以幾何人宣王因以晏首壅塞之按騶忌與田忌爲齊將相策記二忌始末甚詳故附於此

按田敬仲完世家宣王元年秦用商鞅周致伯於秦孝公二年魏伐趙趙與韓親共擊魏趙不利戰於南梁宣王召田忌復故位韓氏請救於齊宣王召大臣而謀曰蚤救孰與晚救騶忌子曰不如勿救田忌曰弗救則韓且折而入於魏不如蚤救之孫子曰夫韓魏之兵未獘而救之是吾代韓受魏之兵顧反聽命於韓也且魏有破國之志韓見亡必東面而訴於齊矣吾因深結韓之親而晚承魏之獘則可重利而得尊名也宣王曰善乃陰告韓之使者而遣之韓因恃齊五戰不勝而東委國於齊齊因起兵使田忌田嬰將孫子爲帥救韓趙以擊魏大敗之馬陵殺其將龐涓虜魏太子申按通鑑綱目顯王二十八年魏伐韓齊伐魏以救韓殺其將龐涓虜太子申目

韓恃齊五戰不勝而東委國於齊齊因起兵使田忌將孫子爲帥以救韓直走魏都龐涓聞之去韓而歸魏人亦大發兵使太子申將以禦齊師孫子曰彼三晉之兵素悍勇而輕齊齊號爲怯善戰者因其勢而利導之兵法百里而趣利者蹶上將五十里而趣利者軍半至乃使齊軍入魏地爲十萬明日爲五萬又明日爲二萬龐涓行三日大喜曰我固知齊軍怯入吾地三日亡者過半矣乃棄其步軍率輕銳倍日並行逐之孫子度其暮當至馬陵馬陵道﹠﹟而旁多阻隘可伏兵乃斫大樹白而書之曰龐涓死此樹下令萬弩夾道而伏期日暮見火舉而俱發涓果夜至見白書以火燭之讀未畢萬弩俱發魏師大亂涓乃自剄曰遂成豎子之名齊因乘勝大敗魏師虜太子申顯王二十九年齊趙伐魏按通鑑齊威王三十九年

按通鑑綱目云云顯王十

年齊燕戰於權按戰國策權之難齊燕戰秦使魏冉之趙出兵助燕擊齊薛公使魏處之趙謂李向曰君助燕擊齊齊必急急必以地和於燕而身與趙戰矣然則是君自爲燕束兵爲燕取地也故爲君計者不如按兵勿出齊必緩緩必復與燕戰戰而勝兵罷敝趙可取唐曲逆戰而不勝命懸於趙然則吾中立而割窮齊與疲燕也兩國之權懸於君矣注

權楚地也蓋燕自北進齊自東進而戰於楚境燕策爲文公時魏冉傳言自惠王時仟事然則此役文公末年也﹝按通鑑燕文公在位二十九年卒於顯王三十六年此注言權之役在文公末年姑編於此而闕其年﹞權之難燕再戰不勝趙弗救噲子謂文公曰不如以地請合於齊趙必救我若不吾救不得不事文公曰善令郭任以地請講於齊趙聞之遂出兵救燕顯王三十三年齊魏會平阿南按通鑑齊威王四十三年

按史記田敬仲完世家齊宣王七年與魏王會平阿南顯王三十四年齊魏會於甄按通鑑齊威王四十四年

按史記田敬仲完世家齊宣王八年復會甄魏惠王卒顯王三十五年齊魏會於徐州按通鑑齊威王四十五年

按史記田敬仲完世家齊宣王九年與魏襄王會徐州諸侯相王也按通鑑綱目顯王三十五年齊魏會於徐州以相王顯王三十六年齊侯因齊薨子辟彊立楚伐齊燕趙韓魏齊楚合從以擯秦以蘇秦爲從約長並相六國按史記國策皆以顯王二十七年爲齊宣王元年今從綱目宣王立於是年明年攺元

按戰國策楚威王戰勝於徐州欲逐嬰子於齊嬰子恐張醜謂楚王曰王戰勝於徐州也盼子不用也盼子有功於國百姓爲之用嬰子不善而用申縛申縛者大臣弗與百姓弗爲用故王勝之也今嬰子逐盼子必用復整其士卒以與王遇必不便於王也楚王因弗逐蘇秦爲趙合從說齊宣王曰齊南有太山東有瑯邪西有淸河北有渤海此所謂四塞之國也齊地方二千里帶甲數十萬粟如丘山齊車之良五家之兵疾如錐矢戰如雷電解如風雨卽有軍役未嘗倍泰山絕淸河涉渤海也臨淄之中七萬戶臣竊度之下戶三男子三七二十一萬不待發於遠縣而臨淄之卒固已二十一萬矣臨淄甚富而實其民無不吹竽鼓瑟擊築彈琴鬥鷄走犬六博﹠﹟鞠者臨淄之途車轂擊人肩摩連﹠﹟成幃舉袂成幕揮汗成雨家惇而富志髙而揚夫以大王之賢與齊之彊天下不能當今乃西面事秦竊爲大王羞之且夫韓魏所以畏秦者以與秦接界也兵出而相當不至十日而戰勝存亡之機決矣韓魏戰而勝秦則兵半折四境不守戰而不勝以亡隨其後是故韓魏之所以重與秦戰而輕爲之臣也今秦攻齊則不然倍韓魏之地至衛陽晉之道徑亢父之險車不得方軌馬不得﹠﹟行百人守險千人不能過也秦𨿽欲深入則狼顧恐韓魏之議其後也是故恫疑虛喝髙躍而不敢進則秦不能害齊亦明矣夫不料秦之不柰我何也而欲西面事秦是羣臣之計過今臣無事秦之名而有彊國之實臣固願大王之少畱計齊王曰寡人不敏今主君以趙王之詔詔之敬奉社稷以從按史記田敬仲完世家威王立三十六年卒子宣王辟彊立按通鑑此年宣王立明年爲元年

按通鑑綱目顯王三十六年楚伐齊燕趙韓魏齊楚合從以擯秦以蘇秦爲從約長並相六國目

初洛陽人蘇秦說秦王以兼天下之術不用乃去說燕文公與趙從親文公從之資秦車馬以說趙肅侯一韓魏齊楚燕趙爲從親以擯秦肅侯悅厚賜賚之以約於諸侯秦乃說韓宣惠王魏惠王齊宣王楚威王於是蘇秦爲從約長並相六國北報趙車騎輜重擬於王者顯王三十七年齊魏伐趙齊伐燕取十城已而歸之按通鑑此年爲齊宣王元年

按戰國策燕文公時秦惠王以其女爲燕太子婦文公卒易王立齊宣王因燕喪攻之取十城武安君蘇秦爲燕說齊王再拜而賀因仰而弔齊王按戈而卻曰此一何慶弔相隨之速也對曰人之饑所以不食烏喙者以爲𨿽偸充腹而與死同患也今燕𨿽弱小彊秦之少婿也王利其十城而深與彊秦爲仇今使弱燕爲雁行而彊秦制其後以招天下之精兵此食烏喙之類也齊王曰然則柰何乎對曰聖人之制事也轉禍而爲福因敗而爲功故桓公負婦人而名益尊韓獻開罪而交愈固此皆轉禍而爲福因敗而爲功者也王能聽臣莫如歸燕之十城卑辭以謝秦秦知王以己之故歸燕城也秦必徳王燕無故而得十城燕亦徳王是棄彊仇而立厚交也且夫燕秦之俱事齊則大王號令天下皆從是王以虛辭附秦而以十城取天下也此霸王之業所謂轉禍爲福因敗成功者也齊王大說乃歸燕城以金千斤謝其後頓首塗中願爲兄弟而請罪於秦人有惡蘇秦於燕王者曰武安君天下不信人也王以萬乘下之尊之於廷示天下與小人羣也武安君從齊來而燕王不館也謂燕王曰臣東周之鄙人也見足下身無咫尺之功而足下迎臣於郊顯臣於廷今臣爲足下使利得十城功存危燕足下不聽臣者人必有言臣不信傷臣於王者且臣之不信是足下之福也使臣信如尾生廉如伯夷孝如曾參三者天下之髙行也而以事足下可乎燕王曰可曰有此臣亦不事足下矣且夫孝如曾參義不離親一夕宿於外足下安得使之之齊廉如伯夷不取素餐污武王之義而不臣辭孤竹之君餓而死於首陽之山廉如此者何肯步行數千里而事弱燕之危主乎信如尾生期而不來抱梁柱而死信至如此何肯揚燕秦之威於齊而取大功乎哉且夫信行者所以自爲也非所以爲人也皆自覆之術非進取之道也且夫三王代興五霸疊盛皆不自覆也君以自覆爲可乎則齊不益於營丘足下不逾境不窺於邊城之外且臣有老母於周離老母而事足下去自覆之術而謀進取之道臣之趣固不與足下合者足下皆自覆之君也僕者進取之臣也所謂以忠信得罪於君者也燕王曰夫忠信又何罪之有也對曰足下不知也臣鄰家有遠爲吏者其妻私人其夫且歸其私之者憂之其妻曰公勿憂也吾已爲藥酒以待之矣後二日夫至妻使妾奉﹠﹟酒進之妾知其爲藥酒也進之則殺主父言之則逐王母乃陽僵棄酒主父大怒而笞之妾之棄酒上以活主父下以存主母也忠至如此然不免於笞此以忠信得罪者也臣之事適不幸而有類妾之棄酒也且臣之事足下亢義益國今乃得罪臣恐天下後事足下者莫敢自必也且臣之說齊曾不欺之也使說齊者莫如臣之言也𨿽堯舜之智不敢取也按史記田敬仲完世家宣王十一年與魏伐趙趙決河水灌齊魏兵罷按通鑑綱目顯王三十七年秦以齊魏之師伐趙蘇秦去趙適燕從約皆解齊伐燕目

秦使公孫衍欺齊魏以伐趙趙肅侯讓蘇秦秦恐請使燕必報齊乃去趙而從約皆解顯王四十五年蘇秦自燕奔齊按通鑑爲齊宣王九年

按通鑑綱目云云

目蘇秦通於燕文公之夫人恐得罪說易王曰臣居燕不能使燕重而在齊則燕重王許之乃僞得罪於燕而奔齊齊王以爲客卿秦說齊王髙宮室大苑囿以明得意欲以敝齊而爲燕顯王四十六年楚伐魏移兵攻齊旣而解去秦齊楚會於嚙桑按通鑑爲齊宣王十年

按戰國策昭陽爲楚伐魏覆軍殺將得八城移兵而攻齊陳軫爲齊王使見昭陽再拜賀戰勝起而問楚之法覆軍殺將其官爵何也昭陽曰官爲上柱國爵爲上執珪陳軫曰異貴於此者何也曰惟令尹耳陳軫曰令尹貴矣主非置兩令尹也臣竊爲公譬可也楚有祠者賜其舍人﹠﹟酒舍人相謂曰數人飲之不足一人飲之有餘請畫地爲蛇先成者飲酒一人蛇先成引酒且飲乃左手持﹠﹟右手畫蛇曰吾能爲之足未成一人之蛇成奪其﹠﹟曰蛇固無足子安能爲之足遂飲其酒爲蛇足者終亡其酒今君相楚而攻魏破軍殺將得八城不弱兵欲攻齊齊畏公甚公以是爲名亦足矣官之上非可重也戰無不勝而不知止者身且死爵且後歸猶爲蛇足也昭陽以爲然解軍而去注

事在楚懷王六年按史記田敬仲完世家湣王元年秦使張儀與諸侯執政會於嚙桑按通鑑綱目顯王四十六年秦齊楚會於嚙桑顯王四十八年齊封田嬰於薛﹝按通鑑爲齊宣王十二年封田嬰楚王怒

國策注爲楚懷王則封薛正是此時而通鑑但言號薛公田文爲孟嘗君不載田嬰﹞按戰國策齊將封田嬰於薛楚王聞之大怒將伐齊齊王有輟志公孫閈曰封之成與不非在齊也又將在楚閈說楚王令其欲封公也又甚於齊嬰子曰願委之於子公孫閈爲謂楚王曰魯宋事楚而齊不事者齊大而魯宋小王獨利魯宋之小不惡齊大何也夫齊之削地而封田嬰是其所以弱也願勿止楚王曰善因不止靖郭君將城薛客多以諫靖郭君謂謁者無爲客通齊人有請者曰臣請三言而己矣益一言臣請烹靖郭君因見之客趨而進曰海大魚因反走君曰客有於此客曰鄙臣不敢以死爲戲君曰亡同無

更言之對曰君不聞大魚乎网不能止鉤不能牽蕩而失水則螻蟻得意焉今夫齊亦君之水也君長齊奚以薛爲夫齊𨿽隆薛之城到於天猶之無益也君曰善乃輟城薛靖郭君謂齊王曰五官之計不可不日聽也而數覽王曰說吾而厭之今與靖郭君靖郭君善齊貌辯齊貌辯之爲人也多疵門人弗說士尉以證靖郭君靖郭君不聽士尉辭而去孟嘗君又竊以諫靖郭君大怒曰﹠﹟而類破吾家苟可慊齊貌辯者吾無辭爲之於是舍之上捨令長子禦之旦暮進食數年宣王薨閔王立靖郭君之交大不善於閔王辭而之薛與齊貌辯俱畱無幾何齊貌辯辭而行請見閔王靖郭君曰王之不說嬰甚公往必得死焉齊貌辯曰固不求生也請必行靖郭君不能止齊貌辯行至齊閔王聞之藏怒以待之齊貌辯見閔王曰子靖郭君之所聽愛夫齊貌辯曰愛則有之聽則無有王之方爲太子之時辯謂靖郭君曰太子相不仁過頤豕視若是者信反不若廢太子更立衛姬嬰兒郊師靖郭君泣而曰不可吾不忍也若聽辯爲之必無今日之患也此爲一至於薛昭陽請以數倍之地易薛辯又曰必聽之靖郭君曰受薛於先王𨿽惡於後王吾獨謂先王何且先王之廟在薛吾豈可以先王之廟與楚乎又不肯聽辯此爲二閔王太息動於顏色曰靖郭君之於寡人一至此乎寡人少殊不知此客肯爲寡人來靖郭君乎齊貌辯對曰敬諾靖郭君衣宣王之衣冠舞其劍閔王自迎靖郭君於郊望之而泣靖郭君至因請相之靖郭君辭不得已而受之七日謝病彊辭不得三日而聽當是時靖郭君可謂能自知人矣能自知人故人非之不爲沮此齊貌辯之所以外生樂患趣難者也齊魏約而伐楚以董慶爲質於齊楚攻齊大敗之而魏弗救田嬰怒將殺董慶盱夷謂田嬰曰楚攻齊大敗之而不敢深入者以魏爲將內之於齊而擊其後今殺董慶是示楚無魏也魏怒合於楚齊必危矣不如貴董慶以善魏而疑之於楚也按史記田敬仲完世家湣王三年封田嬰於薛按孟嘗君傳孟嘗君名文姓田氏文之父曰靖郭君田嬰田嬰者齊威王少子而齊宣王庶弟也田嬰自威王時任職用事與成侯鄒忌及田忌將而救韓伐魏成侯與田忌爭寵成侯賣田忌田忌懼襲齊之邊邑不勝亡走會威王卒宣王立知成侯賣田忌乃復召田忌以爲將宣王二年田忌與孫臏田嬰俱伐魏敗之馬陵虜太子申而殺魏將龐涓宣王七年田嬰使於韓魏韓魏服於齊嬰與韓昭侯魏惠王會齊宣王東阿南盟而去明年復與梁惠王會甄是歲梁惠王卒宣王九年田嬰相齊齊宣王與魏襄王會徐州而相王也楚威王聞之怒田嬰明年楚伐齊敗齊師於徐州而使人逐田嬰田嬰使張醜說楚威王威王乃止田嬰相齊十一年宣王卒湣王卽位卽位三年而封田嬰於薛按通鑑綱目顯王四十八年齊號薛公田文爲孟嘗君目

初齊王封田嬰於薛號曰靖郭君嬰言於齊王曰五官之計不可不日聽而數覽也王從之已而厭之悉以委嬰嬰由是得專齊權愼靚王元年齊迎婦於秦按通鑑爲齊宣王十三年

按史記田敬仲完世家湣王四年迎婦於秦愼靚王二年孟軻去魏適齊按通鑑爲齊宣王十四年

按通鑑綱目云云愼靚王三年齊楚趙魏韓燕共伐秦按通鑑爲齊宣王十五年

按戰國策秦攻趙趙令樓緩以五城求講於秦而與之伐齊齊王恐因使人以十城求講於秦樓子恐因以上黨二十四縣許秦王趙足之齊謂齊王曰王欲秦趙之解乎不如從合於趙趙必背秦背秦則齊無患矣秦伐魏陳軫合三晉而東謂齊王曰古之王者之伐也欲以正天下而立功名以爲後世也今齊楚燕趙韓梁六國之遞甚也不足以立功名適足以彊秦而自弱也非山東之上計也能危山東者彊秦也不憂彊秦而遞相罷弱而兩歸其國於秦此臣之所以爲山東之患天下爲秦相割秦曾不出力天下爲秦相烹秦曾不出薪何秦之智而山東之愚邪願大王之察也古之五帝三王五霸之伐也伐不道者今秦之伐天下不然必欲反之主必死辱民必死虜今韓梁之目未嘗幹而齊民獨不也非齊親而韓梁疏也齊遠秦而韓梁近今齊將近矣今秦欲攻梁絳安邑秦得絳安邑以東下河必表裏河山而東攻齊舉齊屬之海南面而孤楚韓梁北面而孤燕趙齊無所出其計矣願王熟慮之今三晉已合矣復爲兄弟約而出銳師以戍梁絳安邑此萬世之計也齊非急以銳師合三晉必有後憂三晉合秦必不敢攻梁必南攻楚楚秦構難三晉怒齊不與己也必東攻齊此臣之所謂齊必有大憂不如急以兵合於三晉齊王敬諾果以兵合於三晉注

秦惠文王后七年韓趙魏燕齊共攻秦按通鑑綱目愼靚王三年楚趙魏韓燕伐秦攻函谷關秦出兵逆之五國皆敗走愼靚王四年齊宋攻魏齊人殺蘇秦按通鑑爲齊宣王十六年

按史記田敬仲完世家湣王七年與宋攻魏敗之觀澤按通鑑綱目愼靚王四年齊大夫殺蘇秦愼靚王六年齊王賜騶衍等七十六人列第爲上大夫按通鑑爲齊宣王十八年

按戰國策淳於髡一日而見七人於宣王王曰子來寡人聞之千里而一士是比肩而立百世而一聖若隨踵而至也今子一朝而見七士則士不亦眾乎淳於髡曰不然夫鳥同翼者而聚居獸同足者而俱行今求柴胡桔梗於沮澤則累世不得一焉及之睪黍梁父之陰則﹠﹟車而載耳夫物各有疇今髡賢者之疇也王求士於髡若挹水於河而取火於燧也髡將復見之豈特七士也齊欲伐魏淳於髡謂齊王曰韓子盧者天下之疾犬也東郭逡者海內之狡兔也韓子盧逐東郭逡環山者三騰山者五兔極於前犬廢於後犬兔俱罷各死其處田父見之無勞﹠﹟之苦而擅其功今齊魏久相持以頓其兵敝其眾臣恐彊秦大楚承其後有田父之功齊王懼謝將休士齊欲伐魏魏使人謂淳於髡曰齊欲伐魏能解魏患惟先生也敝邑有寶璧二雙文馬二駟請致之先生淳於髡曰諾入說齊王曰楚齊之仇敵也魏齊之與國也夫伐與國與仇敵制其餘敝名醜而實危爲王弗取也齊王曰善乃不伐魏客謂齊王曰淳於髡言不伐魏者受魏之璧馬也王以謂淳於髡曰聞先生受魏之璧馬有諸曰有之然則先生之爲寡人計之何如淳於髡曰伐魏之事不便魏𨿽刺髡於王何益若誠不便魏𨿽封髡於王何損且夫王無伐與國之誹魏無見亡之危百姓無被兵之患髡有璧馬之寶於王何傷乎齊宣王見顏斶曰斶前斶亦曰王前宣王不說左右曰王人君也斶人臣也王曰斶前斶亦曰王前可乎斶對曰夫斶前爲慕勢王前爲趨士與使斶爲慕勢不如使王爲趨士王忿然作色曰王者貴乎士貴乎對曰士貴耳王者不貴王曰有說乎斶曰有昔者秦攻齊令有敢去柳下季壠五十步而樵采者死不赦令曰有能得齊王頭者封萬戶侯賜金千鎰由是觀之生王之頭曾不若死士之壠也宣王默然不說左右皆曰斶來斶來大王據千乘之地而建千石鐘萬石天下之士皆爲役處辯智﹠﹟進莫不來語東西南北莫敢不來服萬物無不備具而百姓無不親附今夫士之髙者乃稱匹夫徒步而處農畝下則鄙野監門閭裏士之賤也亦甚矣斶對曰不然斶聞古大禹之時諸侯萬國何則徳厚之道得貴士之力也故舜起農畝出於野鄙而爲天子及湯之時諸侯三千當今之世南面稱寡者乃二十四由此觀之非得失之策與稍稍誅滅滅亡無族之時欲爲監門閭裏安可得而有也哉是故易傳不云乎居上位未得其實而喜其爲名者必以驕奢爲行據慢驕奢則凶必從之是故無其實而喜其名者削無徳而望其福者約無功而受其祿者辱禍必握故曰矜功不立虛願不至此皆幸樂其名而無其實徳者也是以堯有九佐舜有七友禹有五丞湯有三輔自古及今而能虛成名於天下者無有是以君王無羞亟問不愧下學是故成其道徳而揚功名於後世者堯舜禹湯周文王是也故曰無形者形之君也無端者事之本也夫上見其原下通其流至聖明學何不吉之有哉老子曰𨿽貴必以賤爲本𨿽髙必以下爲基是以侯王稱孤寡不谷是其賤之本與非夫孤寡者人之困賤下位也而侯王以自謂豈非下人而尊貴士與夫堯傳舜舜傳禹周成王任周公旦而世世稱曰明主是以明乎士之貴也宣王曰嗟乎君子焉可侮哉寡人自取病耳及今聞君子之言乃今聞細人之行願請受爲弟子且顏先生與寡人遊食必太牢出必乘車妻子衣服麗都顏斶辭去曰夫玉生於山制則破焉非弗寶貴矣然太璞不完士生乎鄙野推選則祿焉非不尊遂也然而形神不全斶願得晚食以當肉安步以當車無罪以當貴淸淨貞正以自虞制言者王也盡忠直言者斶也言要道已備矣願得賜歸安行反臣之邑屋則再拜而辭去君子曰斶知足矣歸眞反璞則終身不辱先生王斗造門而欲見齊宣王宣王使謁者延入王斗曰鬥趨見王爲好勢王趨見斗爲好士於王何如使者復還報王曰先生徐之寡人請從宣王因趨而迎之於門與入曰寡人奉先君之宗廟守社稷聞先生直言正諫不諱王斗對曰王聞之過斗生於亂世事亂君焉敢直言正諫宣王忿然作色不說有間王斗曰昔先君桓公所好者五九合諸侯一匡天下天下授籍立爲太伯今王有四焉宣王說曰寡人愚陋守齊國惟恐夫抎之焉能有四焉王斗曰先君好馬王亦好馬先君好狗王亦好狗先君好酒王亦好酒先君好色王亦好色先君好士而王不好士宣王曰當今之世無士寡人何好王斗曰世無騏驎騄耳王之駟已備矣世無東郭俊盧氏之狗王之走狗已具矣世無毛嬙西施王宮已充矣王亦不好士也何患無士王曰寡人憂國愛民固願得士以治之王斗曰王之憂國愛民不若王愛尺縠也王曰何謂也王斗曰王使人爲冠不使左右便辟而使工者何也爲能之也今王治齊非左右便辟無使也臣故曰不如愛尺縠也宣王謝曰寡人有罪國家於是舉士五人任官齊國大治齊人見田駢曰聞先生髙議設爲不宦而願爲役田駢曰子何聞之對曰臣聞之鄰人之女田駢曰何謂也對曰臣鄰人之女設爲不嫁行年三十而有七子不嫁則不嫁然嫁過畢矣今先生設爲不宦訾養千鍾徒百人不宦則然矣而富過畢矣田子辭管燕得罪齊王謂其左右曰子孰而與我赴諸侯乎左右默然莫對管燕連然流涕曰悲夫士何其易得而難用也田需對曰士三食不得饜而君鵝鶩有餘食下宮糅羅紈曳綺縠而士不得以爲緣且財者君之所輕死者士之所重君不肯以所輕與士而責士以所重事君非士易得而難用也按史記田敬仲完世家宣王十八年秦惠王稱王宣王喜文學遊說之士自如騶衍淳於髡田駢接予愼到環淵之徒七十六人皆賜列第爲上大夫不治而議論是以齊稷下學士復盛且數百千人

勛爵部匯考二十

周六

齊六赧王元年齊伐燕取之孟軻去齊齊王辟彊薨子地立按史記國策皆以顯王四十六年爲齊湣王地元年今從綱鑑地立於是年明年攺元

按戰國策韓齊爲與國張儀以秦魏伐韓齊王曰韓吾與國也秦伐之吾將救之田臣思曰王之謀過矣不如聽之子噲與子之國百姓不戴諸侯弗與秦伐韓楚趙必救之是天以燕賜我也王曰善乃許韓使者而還之韓自以得交於齊遂與秦戰楚趙果遽起兵而救韓齊因起兵攻燕三十日而舉燕國燕王噲旣立蘇秦死於齊蘇秦之在燕也與其相子之爲婚而蘇代與子之交及蘇秦死而齊宣王復用蘇代燕噲三年與楚三晉攻秦不勝而還子之相燕貴重主斷蘇代爲齊使於燕燕王問之曰齊宣王何如對曰必不霸燕王曰何也對曰不信其臣蘇代欲以激燕王以厚任子之也於是燕王大信子之子之因遺蘇代百金聽其所使鹿毛壽請燕王曰不如以國讓子之人謂堯賢者以其讓天下於許由由必不受有讓天下之名實不失天下今王以國讓相子之子之必不敢受是王與堯同行也燕王因舉國屬子之子之大重或曰禹授益而以啟人爲吏及老而以啟爲不足任天下傳之益也啟與友黨攻益而奪之天下是禹名傳天下於益也其實令啟自取之今王言屬國子之而吏無非太子人者是名屬子之而太子用事王因收印自三百里石吏而效之子之子之南面行王事而噲老不聽政顧爲臣國事皆決子之三年燕國大亂百姓恫怨將軍市被太子平謀將攻子之儲子謂齊宣王因而伐之破燕必矣王因令人謂太子平曰寡人聞太子之義將廢私而立公飭君臣之義正父子之位寡人之國小不足先後𨿽然則惟太子所以令之太子因數黨聚眾將軍市被圍公宮攻子之不克將軍市被及百姓乃反攻太子平將軍市被死以殉國構難數月死者數萬眾燕人恫怨百姓離意孟軻謂齊宣王曰今伐燕此文武之時不可失也王因令章子將五都之兵以因北地之眾以伐燕士卒不戰城門不閉燕王噲死齊大勝燕子之亡二年而燕人立太子平是爲燕昭王初蘇秦弟厲因燕質子求見齊王齊王怨蘇秦欲囚厲燕質子爲謝乃已遂委質爲臣燕相子之與蘇代婚而欲得燕權乃使蘇代侍質子於齊齊使代報燕燕王噲問曰齊王其霸乎曰不能曰何也曰不信其臣於是燕王專任子之已而讓位燕大亂齊伐燕殺王噲子之燕立昭王而蘇代厲遂不敢入燕皆終歸齊齊善待之楚許魏六城與之伐齊而存燕張儀欲敗之謂魏王曰齊畏三國之合也必反燕地以下楚楚必聽之而不與魏六城是王失謀於楚而樹怨於齊秦也齊遂伐趙取乘丘收侵地虛頓丘危楚破南陽九夷內沛許鄢陵危王之所得者新觀也而道塗宋衛爲制事敗爲趙驅事成功縣宋衛魏王弗聽也張儀告公仲令以饑故賞韓王以近河外魏王懼問張子張子曰秦欲救齊韓欲攻南陽秦韓合而欲攻南陽無異也且以遇卜王王不遇秦韓之卜也決矣魏王遂尙遇秦信韓廣魏救趙斥楚人遽於革下伐齊之事遂敗按史記田敬仲完世家齊宣王立十九年卒子湣王地立按通鑑綱目愼靚王五年燕君噲以國讓其相子之赧王元年齊伐燕取之醢子之殺故燕君噲孟軻去齊目

燕子之爲王三年國內大亂將軍市被與太子平謀攻子之齊王使人誘之且許爲助平使市被攻子之不克被反攻平國中連戰數月死者數萬人齊王使章子伐燕燕士卒不戰城門不閉齊人取子之醢之遂殺王噲赧王二年齊攻魏秦使張儀說楚王絕約於齊﹝按通鑑爲齊湣王元年﹞

按史記田敬仲完世家齊湣王十二年攻魏楚圍雍氏秦敗屈丐蘇代謂田軫曰臣願有謁於公其爲事甚完使楚利公成爲福不成亦爲福今者臣立於門客有言曰魏王謂韓馮張儀曰煮棗將拔齊兵又進子來救寡人則可矣不救寡人寡人弗能拔此特轉辭也秦韓之兵毋東旬餘則魏氏轉韓從秦秦逐張儀交臂而事齊楚此公之事成也田軫曰柰何使無東對曰韓馮之救魏之辭必不謂韓王曰馮以爲魏必曰馮將以秦韓之兵東卻齊宋馮因摶三國之兵乘屈丐之獘南割於楚故地必盡得之矣張儀救魏之辭必不謂秦王曰儀以爲魏必曰儀且以秦韓之兵東距齊宋儀將摶三國之兵乘屈丐之獘南割於楚名存亡國實伐三川而歸此王業也公令楚王與韓氏地使秦制和謂秦王曰請與韓地而王以施三川韓氏之兵不用而得地於楚韓馮之東兵之辭且謂秦何曰秦兵不用而得三川伐楚韓以窘魏魏氏不敢東是孤齊也張儀之東兵之辭且謂何曰秦韓欲地而兵有案聲威發於魏魏氏之欲不失齊楚者有資矣魏氏轉秦韓爭事齊楚楚王欲而無與地公令秦韓之兵不用而得地有一大徳也秦韓之王劫於韓馮張儀而東兵以徇服魏公常執左券以責於韓秦此其善於公而惡張子多資矣按通鑑綱目赧王二年楚屈丐伐秦

目秦欲伐齊患其與楚從親乃使張儀說楚王曰大王誠能閉關絕約於齊臣請獻商於之地六百里使秦女得爲大王箕帚之妾楚王悅而許之羣臣皆賀陳軫獨弔王怒曰何弔也對曰夫秦之所以重楚以其有齊也今絕齊則楚孤秦奚貪夫孤國與之商於之地六百里哉儀至秦必負王是王北絕齊交而西生患於秦也兩國之兵必俱至矣王曰願子閉口勿復言以待寡人得地乃厚賜張儀而閉關絕約於齊使一將軍隨張儀至秦儀詐墮車不朝三月楚王聞之曰儀以寡人絕齊未甚耶乃使勇士宋遺借宋之符北罵齊王齊王大怒折節而事秦齊秦之交合儀乃朝見楚使者曰子何不受地自某至某廣袤六里使者還報楚王大怒欲發兵攻秦陳軫曰軫可發口言乎攻之不如賂以一名都與之並兵而攻齊是我亡地於秦而取償於齊也今已絕齊而又責欺於秦是我合齊秦之交而來天下之兵也國必大傷矣王不聽使屈﹠﹟帥師伐秦秦亦發兵使庶長章擊之赧王四年秦使張儀說楚韓齊趙燕連橫以事秦﹝按通鑑爲齊湣王三年﹞

按戰國策張儀爲秦連橫說齊王曰天下彊國無過齊者大臣父兄殷眾富樂無過齊者然而爲大王計者皆爲一時說而不顧萬世之利從人說大王者必謂齊西有彊趙南有韓魏負海之國也地廣人眾兵彊士勇𨿽有百秦將無柰我何大王覽其說而不察其至實夫從人朋黨比周莫不以從爲可臣聞之齊與魯三戰而魯三勝國以危亡隨其後𨿽有勝名而有亡之實是何故也齊大而魯小今趙之與秦也猶齊之於魯也秦趙戰於河漳之上再戰而再勝秦戰於番吾之下再戰而再勝秦四戰之後趙亡卒數十萬邯鄲僅存𨿽有勝秦之名而國破矣是何故也秦彊而趙弱也今秦楚嫁子取婦爲昆弟之國韓獻宜陽魏效河外趙入朝黽池割河間以事秦大王不事秦秦驅韓魏攻齊之南地悉趙涉河關指博關臨災卽墨非王之有也國一日被攻𨿽欲事秦不可得也是故願大王熟計之齊王曰齊僻陋隱居托於東海之上未嘗聞社稷之長利今大客幸而教之請奉社稷以事秦獻魚鹽之地三百於秦按通鑑綱目赧王四年秦使張儀說楚韓齊趙燕連橫以事秦秦君卒諸侯復合從目

秦惠王使告楚懷王請以武關之外易黔中地楚王曰不願願得張儀而獻黔中儀請行秦王曰楚將甘心於子柰何儀曰秦彊而楚弱大王在楚不宜敢取臣且臣善其嬖臣靳尙尙得事幸姬鄭袖袖言王無不聽者遂往楚王囚將殺之尙謂袖曰秦王甚愛張儀將以六縣及美女贖之王重地尊秦秦女必貴而夫人斥矣於是袖日夜泣於王曰臣各爲其主耳今殺張儀秦必大怒妾請子母俱遷江南毋爲秦所魚肉也王乃赦儀而厚禮之儀因說王請令秦楚長爲兄弟之國楚王已得儀而重出地乃許之儀遂說韓王事秦而攻楚以轉禍而悅秦韓王許之儀歸報秦封以六邑號武信君復使東說齊王事秦齊王許之西說趙王與秦約爲兄弟之國趙王許之北說燕王燕王請獻常山之尾五城以和儀歸報未至而惠王薨子武王立武王自爲太子時不悅儀諸侯聞之皆畔橫復合從赧王五年齊伐梁戰於承匡﹝按通鑑爲齊湣王四年是年張儀出相魏則伐梁當在是年﹞按戰國策張儀事秦惠王惠王死武王立左右惡張儀曰儀事先王不忠言未已齊讓又至張儀謂武王曰儀有愚計願效之王王曰柰何曰爲社稷計者東方有大變然後王可以多割地今齊王甚憎儀儀之所在必舉兵伐之故儀願乞不肖身而之梁齊必舉兵伐之齊梁之兵連於城下不能相去王以其間伐韓入三川出兵函谷而無伐以臨周祭器必出挾天子按圖籍此王業也王曰善乃具革車三十乘納之梁齊果舉兵伐之梁王大恐張儀曰王勿患請令罷齊兵乃使其舍人馮喜之楚藉使之齊齊楚之事已畢因謂齊王王甚憎張儀𨿽然厚矣王之托儀於秦王也齊王曰寡人甚憎張儀儀之所在必舉兵伐之何以托儀也對曰是乃王之托儀也儀之出秦因與秦王約曰爲王計者東方有大變然後王可以多割地齊王甚憎儀儀之所在必舉兵伐之故儀願乞不肖之身而之梁齊必舉兵伐梁梁齊之兵連於城下不能去王以其間伐韓入三川出兵函谷而無伐以臨周祭器必出挾天子按圖籍是王業也秦王以爲然與革車三十乘而納儀於梁而果伐之是王內自罷而伐與國廣鄰敵以自臨而信儀於秦王也此臣之所謂托儀也王曰善乃止犀首以梁與齊戰於承匡而不勝張儀謂梁王不用臣言以危國王因相儀儀以秦梁之齊合橫親犀首欲敗謂衛君曰衍非有怨於儀值所以爲國者不同耳君必解衍衛君爲告儀儀許諾因與之參坐於衛君之前犀首跪行爲儀千秋之祝明日張子行犀首送之至於齊疆齊王聞之怒於儀曰衍也吾讎而儀與之俱是必與儀鬻吾國矣遂不聽赧王九年趙略中山遣使約秦韓楚魏齊楚齊韓合從按通鑑爲齊湣王八年

按通鑑綱目云云赧王十二年齊韓魏伐楚秦救之按通鑑爲齊湣王十一年按通鑑綱目赧王十二年齊韓魏伐楚楚使太子橫質於秦秦救之目

初楚與齊韓合從至是齊韓魏以楚負約合兵伐之楚王使其太子橫爲質以請救於秦秦人救之三國引去赧王十四年秦韓魏齊伐楚取重丘中山君奔齊﹝按通鑑爲齊湣王十三年﹞

按史記田敬仲完世家湣王二十三年與秦擊敗楚於重丘按通鑑綱目赧王十四年秦韓魏齊伐楚殺其將唐昧取重丘趙伐中山中山君奔齊赧王十五年秦公子悝楚太子橫俱質於齊﹝按通鑑爲齊湣王十四年﹞

按史記田敬仲完世家湣王二十四年秦使涇陽君質於齊按通鑑綱目赧王十五年秦公子悝質於齊秦羋戎大敗楚師殺其將景缺取襄城楚使太子橫質於齊以請平赧王十六年齊歸公子悝於秦齊魏會於韓秦誘楚王槐於武關劫之以歸楚人請太子橫於齊立之秦以田文爲丞相按通鑑爲齊湣王十五年

按戰國策楚王死太子在齊質蘇子謂薛公曰君何不畱楚太子以市其下東國薛公曰不可我畱太子郢中立王然則是我抱空質而行不義於天下也蘇子曰不然郢中立王君因謂其新王曰與我下東國吾爲王殺太子不然吾將與三國共立之然則下東國必可得也蘇子之事可以請行可以令楚王亟入下東國可以益割於楚可以忠太子而使楚益入地可以爲楚王走太子可以忠太子使之亟去可以惡蘇子於薛公可以爲蘇子請封於楚可以使人說薛公以善蘇子可以使蘇子自解於薛公蘇子謂薛公曰臣聞謀泄者事無功計不決者名不成今君畱楚太子者以市下東國也非亟得下東國者則楚之計變變則是君抱空質而負名於天下也薛公曰善爲之柰何對曰臣請爲君之楚使亟入下東國之地楚得成則君無敗矣薛公曰善因遣之故曰可以請行也謂楚王曰齊欲奉太子而立之臣觀薛公之畱太子者以市下東國也今王不亟入下東國則太子且倍王之割而使齊奉己楚王曰謹受令因獻下東國故曰可以使楚亟入地也謂薛公曰楚之勢可多割也薛公曰柰何請告太子其故使太子謁之君以忠太子使楚王聞之可以益入地故曰可以益割於楚謂太子曰齊奉太子而立之楚王請割地以畱太子齊少其地太子何不倍楚之割地而資齊齊必奉太子太子曰善倍楚之割而延齊楚王聞之恐益割地而獻之尙恐事不成故曰可以使楚益入地也謂楚王曰齊之所以多割地者挾太子也今已得地而求不止者以太子權王也故臣能去太子太子去齊無辭必不倍於王也王因馳彊齊而爲交齊辭必聽王然則是王去讎而得齊交也楚王大說曰請以國因故曰可以爲楚王使太子亟去也謂太子曰夫剬楚者王也以空名市者太子也齊未必信太子之言也而楚功見矣楚交成太子必危矣太子其圖之太子曰謹受令乃約車而暮去故曰可以使太子急去也蘇子使人請薛公曰夫勸畱太子者蘇子也蘇子非誠以爲君也且以便楚也蘇子恐君之知之故多割楚以滅迹也今勸太子去者又蘇子也而君弗知也臣竊爲君疑之薛公大怒於蘇子故曰可以使人惡蘇子於薛公也又使人謂楚王曰夫使薛公畱太子者蘇子也奉王而代立楚太子者又蘇子也割地因約者又蘇子也忠王而走太子者又蘇子也今人惡蘇子於薛公之以其爲齊薄而爲楚厚也願王之知之楚王曰謹受命因封蘇子爲武貞君故曰可以爲蘇子請封於楚也又使景鯉請薛公曰君之所以重於天下者以能得天下之士而有齊權也今蘇子天下之辯士也世與少有君因不善蘇子則是圍塞天下士而不利說途也夫不善君者且奉蘇子而於君之事殆矣今蘇子善於楚王而君不蚤親則是與楚爲讎也故君不如因而親之貴而重之是君有楚也薛公因善蘇子故曰可以爲蘇子說薛公以善蘇子﹝按通鑑云詐赴於齊則楚王未死也國策言楚王死必有脫誤今玩其文云謂楚王云楚王曰不辯自明﹞楚襄王爲太子之時質於齊懷王薨太子辭於齊王而歸齊王隘之予我東地五百里乃歸子子不予我不得歸太子曰臣有傅請退而問傅傅愼子曰獻之地所以爲身也愛地不送死父不義臣故曰獻之便太子入致命齊王曰敬獻地五百里齊王歸楚太子太子歸卽位爲王齊使車五十乘來取東地於楚楚王告愼子曰齊使來求東地爲之柰何愼子曰王明日朝羣臣皆令獻其計上柱國子良入見王曰寡人之得求反主墳墓復羣臣歸社稷也以東地五百里許齊齊令使來求地爲之柰何子良曰王不可不與也王身出玉聲許彊萬乘之齊而不與則不信後不可以約結諸侯請與而復攻之與之信攻之武臣故曰與之子良出昭常入見王曰齊使來求東地五百里爲之柰何昭常曰不可與也萬乘者以地大爲萬乘今去東地五百里是去我國之半也有萬乘之號而無千乘之用也不可臣故曰勿與常請守之昭常出景鯉入見王曰齊使來求東地五百里爲之柰何景鯉曰不可與也𨿽然楚不能獨守王身出玉聲許萬乘之彊齊也而不與負不義於天下楚亦不能獨守臣請西索救於秦景鯉出愼子入王以三大夫計告愼子曰子良見寡人曰不可不與也與而復攻之常見寡人曰不可與也常請守之鯉見寡人曰不可與也𨿽然楚不能獨守也臣請索救於秦寡人誰用於三子之計愼子對曰王皆用之王怫然作色曰何謂也愼子曰臣請效其說而王且見其誠然也王發上柱國子良車五十乘而北獻地五百里於齊發子良之明日遣昭常爲大司馬令往守東地遣昭常之明日遣景鯉車五十乘西索救於秦王曰善乃遣子良北獻地於齊遣子良之明日立昭常爲大司馬使守東地又遣景鯉西索救於秦子良至齊齊使人以甲受東地昭常應齊使曰我典主東地且與死生悉吾之士卒三十餘萬敝甲鈍兵願承下塵齊王謂子良曰大夫來獻地今常守之何如子良曰臣身受命敝邑之王是常矯也王攻之齊王大興兵攻東地伐昭常未涉疆秦以五十萬臨齊右壤曰夫隘楚太子弗出不仁又欲奪之東地五百里不義其縮甲則可不然則願待戰齊王恐焉乃請子良南道楚西使秦解齊患士卒不用東地復全孟嘗君將入秦止者千數而弗聽蘇代欲止之孟嘗君曰人事者吾已盡知之矣吾所未聞者獨鬼事耳蘇代曰臣之來也固不敢言人事也固且以鬼事見君孟嘗君見之謂孟嘗君曰今臣來過於淄上有土偶人與桃梗相與語桃梗謂土偶人曰子西岸之土也挺土以爲人至歲八月降雨下淄水至則汝殘矣土偶曰不然吾西岸之土也土則復西岸耳今子東國之桃梗也刻削子以爲人降雨下淄水至流子而去則子漂漂者將如何耳今秦四塞之國譬如虎口而君入之則臣不知君所出矣孟嘗君乃止按史記田敬仲完世家湣王二十五年歸涇陽君於秦孟嘗君薛文入秦卽相秦文亡去按通鑑文亡去在明年

按通鑑綱目赧王十六年齊魏會於韓秦伐楚取八城遂誘楚君槐於武關執之以歸楚人立太子橫目秦伐楚秦取八城秦王乃遺楚王書曰始寡人與王約爲兄弟盟於黃棘太子入質至歡也太子陵殺寡人之重臣不謝而亡去寡人誠不勝怒使兵侵君王之邊今聞君王乃令太子質於齊以求平寡人與楚接境婚姻相親而今不歡則無以令諸侯寡人願與君王會武關面相約結盟而去寡人之願也楚王欲往恐見欺欲不往恐秦怒昭雎屈平曰毋行而發兵自守耳秦虎狼也有並諸侯之心不可信也王稚子子蘭勸王行王乃入秦秦王令一將軍詐爲王伏兵武關劫之與西至咸陽朝章臺如藩臣禮要以割巫黔中郡楚王怒不許遂畱之時楚太子橫方質於齊楚大臣相與謀曰吾王不得還而太子在齊齊秦合謀則楚無國矣欲立王子之在國者昭睢曰王與太子俱困於諸侯今又倍王命而立其庶子不宜乃詐赴於齊齊人或欲畱太子以求楚之淮北其相曰不可郢中立王是吾抱空質而行不義於天下也其人曰郢中立王吾因與其新王市曰予我下東國吾爲王殺太子不然將與三國共立之齊王卒用其相計歸楚太子楚人立之秦以齊田文爲丞相

目秦王聞文賢使請於齊以爲相赧王十七年齊田文自秦逃歸復相齊齊韓魏伐秦敗其軍於函谷關秦割河東三城以和按通鑑爲齊湣王十六年

按戰國策三國攻秦入函谷秦王謂樓緩曰三國之兵深矣寡人欲割河東而講對曰割河東大費也免於國患大利也此父兄之任也王何不召公子池而問焉王召公子池而問之對曰講亦悔不講亦悔王曰何也對曰王割河東以講三國𨿽去王必曰惜矣三國且去吾特以三城從之此講之悔也王不講三國入函谷咸陽必危王又曰惜矣吾愛三城而不講此又不講之悔也王曰鈞吾悔也寧亡三城而悔無危咸陽而悔也寡人決講矣卒使公子池以三城講於三國三國之兵乃退孟嘗君爲從公孫弘謂孟嘗君曰君不如使人先觀秦王意者秦王帝王之主也君恐不得爲臣奚暇從以難之意者秦王不肖之主也君從以難之未晚孟嘗君曰善願因請公往矣公孫弘敬諾以車十乘之秦昭王聞之而欲愧之以辭公孫弘見昭王曰薛公之地大小幾何公孫弘對曰百里昭王笑而曰寡人地數千里猶未敢以有難也今孟嘗君之地方百里而因欲以難寡人猶可乎公孫弘對曰孟嘗君好人大王不好人昭王曰孟嘗君之好人也奚如公孫弘曰義不臣乎天子不友乎諸侯得志不慚爲人主不得志不肯爲人臣如此者三人而治可爲管商之師說義聽行能致其主霸王如此者五人萬乘之嚴主也辱其使者退而自刎以其血洿其衣如臣者十人昭王笑而謝之曰客胡爲若此寡人直與客論耳寡人善孟嘗君欲客之必諭寡人之志也公孫弘曰敬諾公孫弘可謂不侵矣昭王大國也孟嘗千乘也立千乘之義而不可陵可謂足使矣孟嘗君出行國至楚獻象﹠﹟郢之登徒直使送之不欲行見孟嘗君門人公孫戌曰臣郢之登徒也直送象﹠﹟象﹠﹟之直千金傷此若發漂賣妻子不足償之足下能使僕無行先人有寶劍願得獻之公孫戌曰諾入見孟嘗君曰君豈受楚象﹠﹟哉孟嘗君曰然公孫戌曰臣願君勿受孟嘗君曰何哉公孫戌曰小國所以皆致相印於君者聞君於齊能振達貧窮有存亡繼絕之義小國英傑之士皆以國事累君說君之義慕君之廉也今君到楚而受象﹠﹟所未至之國將何以待君臣戌願君勿受孟嘗君曰諾公孫戌趨而去未出至中閨君召而返之曰子教文無受象﹠﹟甚善今何舉足之髙志之揚也公孫戌曰臣有大喜三重之寶劍一孟嘗君曰何謂也公孫戌曰門下百數莫敢入諫臣獨入諫臣一喜諫而得聽臣二喜諫而止君之過臣三喜輸象﹠﹟郢之登徒不欲行許戌以先人之寶劍孟嘗君曰善受之乎公孫戌曰未敢曰急受之因書門版曰有能揚文之名止文之過私得寶於外者疾入諫齊王夫人死有七孺子者皆近薛公欲知王所欲立乃獻七珥美其一明日視美珥所在勸王立爲夫人孟嘗君在薛荊人攻之淳於髡爲齊使於荊還反過薛孟嘗君令人體貌而郊迎之謂淳於髡曰荊人攻薛夫子弗憂文無以復待矣淳於髡曰敬聞令至於齊畢報王曰何見於荊對曰荊甚固而薛亦不量其力王曰何謂也對曰薛不量其力而爲先王立淸廟荊固而攻之淸廟必危故曰薛不量力而荊亦甚固齊王和其顏色曰嘻先君之廟在焉疾興兵救之顚蹶之請望拜之謁𨿽得則薄矣善說者陳其勢言其方人之急也若自在隘窘之中豈用彊力哉孟嘗君奉夏侯章以四馬百人之食遇之甚歡夏侯章每言不嘗不毀之也或以告孟嘗君孟嘗君曰文有以事夏侯公矣勿言董之蘩菁以問夏侯公夏侯公曰孟嘗君重非諸侯也而奉我四馬百人之食我無分寸之功而得此然吾毀之以爲之也君所以得爲長者以吾毀之也吾以身爲孟嘗君豈得待言也孟嘗君燕坐謂三先生曰願聞先生有以補文闕者也一人曰訾天下之主有侵君者臣請以臣之血湔其﹠﹟田瞀曰車軼之所能至請掩足下之短誦足下之長千乘之君萬乘之相其欲有君也如使而弗及也勝臀曰臣願以足下之府庫財物收天下之士能爲君決疑應卒若魏文侯之有田子方段幹木也此臣之所爲君取矣孟嘗君舍人有與君之夫人相愛者或以問孟嘗君曰爲君舍人而內與夫人相愛者亦甚不義矣君其殺之君曰睹貌而相說者人之情也其錯之勿言也居﹠﹟年君召愛夫人者而謂之曰子與文遊久矣大官未可得小官公又弗欲衛君與文布衣交請具車馬皮幣願君以此從衛君遊舍人遊於衛甚重齊衛之交惡衛君甚欲約天下之兵以攻齊是人謂君曰孟嘗君不知臣不肖以臣欺君且臣聞齊衛先君刑馬壓羊盟曰齊衛后世無相攻伐有相攻伐者令其命如此今君約天下之兵以攻齊是足下背先君盟約而欺孟嘗君也願君勿以齊爲心君聽臣則可不聽臣若臣不肖也輒以頸血湔足下衿衛君乃止齊人聞之曰孟嘗君可語善爲事矣轉禍爲功孟嘗君有舍人而弗說欲逐之魯連謂孟嘗君曰猿狝猴錯木據水則不若魚﹠﹟歷險乘危則騏驥不如貍曹沫奮三尺之劍一軍不能當使曹沫釋其三尺之劍而操銚鎒與農人居﹠﹟畝之中則不若農夫故物捨其所長之其所短堯亦有所不及矣今使人而不能則謂之不肖教人而不能則謂之拙拙則罷之不肖則棄之使人有棄逐不相與處而來害相報者豈非世之立教首也哉孟嘗君曰善乃弗逐齊人有馮暖者貧乏不能自存使人屬孟嘗君願寄食門下孟嘗君曰客何好曰客無好也曰客何能曰客無能也孟嘗君笑而受之曰諾左右以君賤之也食以艸具居有頃倚柱彈其劍歌曰長鋏歸來乎食無魚左右以告孟嘗君曰食之比門下之客居有頃復彈其鋏歌曰長鋏歸來乎出無車左右皆笑之以告孟嘗君曰爲之駕比門下之車客於是乘其車揭其劍過其友曰孟嘗君客我後有頃復彈其劍鋏歌曰長鋏歸來乎無以爲家左右皆惡之以爲貪而不知足孟嘗君問馮公有親乎對曰有老母孟嘗君使人給其食用無使乏於是馮暖不復歌後孟嘗君出記問門下諸客誰習計會能爲文收責於薛者乎馮暖署曰能孟嘗君怪之曰此誰也左右曰乃歌夫長鋏歸來者也孟嘗君笑曰客果有能也吾負之未嘗見也請而見之謝曰文倦於是憒於憂而性懧愚沈於國家之事開罪於先生先生不羞乃有意欲爲收責於薛乎馮暖曰願之於是約車治裝載券契而行辭曰責畢收以何市而反孟嘗君曰視吾家所寡有者驅而之薛使吏召諸民當償者悉來合券券徧合赴矯令以責賜諸民因燒其券民稱萬歲長驅到齊晨而求見孟嘗君怪其疾也衣冠而見之曰責畢收乎來何疾也曰收畢矣以何市而反馮暖曰君云視吾家所寡有者臣竊計君宮中積珍寶狗馬實外廏美人充下陳君家所寡有者以義耳竊以爲君市義孟嘗君曰市義柰何曰今君有區區之薛不拊愛子其民因而賈利之臣竊矯君令以責賜諸民因燒其券民稱萬歲乃臣所以爲君市義也孟嘗君不說曰諾先生休矣後﹠﹟年齊王謂孟嘗君曰寡人不敢以先王之臣爲臣孟嘗君就國於薛未至百里民扶老攜幼迎君道中終日孟嘗君顧謂馮暖先生所爲文市義者乃今日見之馮暖曰狡兔有三窟僅得免其死耳今有一窟未得髙枕而臥也請爲君復鑿二窟孟嘗君予車五十乘金五百斤西遊於梁謂梁王曰齊放其大臣孟嘗君於諸侯諸侯先迎之者富而兵彊於是梁王虛上位以故相爲上將軍遣使者黃金千斤車百乘往聘孟嘗君馮暖先驅誡孟嘗君曰千金重幣也百乘顯使也齊其聞之矣梁使三反孟嘗君固辭不往也齊王聞之君臣恐懼遣太傅賫黃金千斤文車二駟服劍一封書謝孟嘗君曰寡人不祥被於宗廟之祟沈於諛之臣開罪於君寡人不足爲也願君顧先王之宗廟姑反國統萬人乎馮暖誡孟嘗君曰願請先王之祭器立宗廟於薛廟成還報孟嘗君曰三窟已就君姑髙枕爲樂矣孟嘗君爲相數十年無纖介之禍者馮暖之計也孟嘗君逐於齊而復反譚拾子迎之於境謂孟嘗曰君得無有所怨於齊士大夫孟嘗君曰有君滿意殺之乎孟嘗君曰然譚拾子曰事有必至理有固然君知之乎孟嘗君曰不知譚拾子曰事之必至者死也理之固然者富貴則就之貧賤則去之此事之必至理之固然者請以市諭市朝則滿夕則虛非朝愛市而夕憎之也求存故往亡故去願君勿怨孟嘗君乃取所怨五百牒削去之不敢以爲言魯仲連謂孟嘗君曰君好士未也雍門子養椒亦陽得子養飲食衣裘與之同皆得其死今君之家富於二公而士未有爲君盡遊者也君曰文不得是二人故也使文得二人文豈獨不得盡對曰君之﹠﹟馬百乘無不被繡衣而食菽粟者豈有麒麟騄耳哉後宮十妃皆縞紵食粱肉豈有毛廧西施哉色與馬取於今之世士何必待古哉故曰君之好士未也按孟嘗君事載齊策者甚詳無年可附玆因其再相齊國並附錄之

按史記田敬仲完世家湣王二十六年齊與韓魏共攻秦至函谷軍焉二十八年秦與韓河外以和兵罷按孟嘗君傳初田嬰有子四十餘人其賤妾有子名文文以五月五日生嬰告其母曰勿舉也其母竊舉生之及長其母因兄弟而見其子文於田嬰田嬰怒其母曰吾令若去此子而敢生之何也文頓首因曰君所以不舉五月子者何故嬰曰五月子者長與戶齊將不利其父母文曰人生受命於天乎將受命於戶耶嬰默然文曰必受命於天君何憂焉必受命於戶則可髙其戶耳誰能至者嬰曰子休矣久之文乘間問其父嬰曰子之子爲何曰爲孫孫之孫爲何曰爲元孫元孫之孫爲何曰不能知也文曰君用事相齊至今三王矣齊不加廣而君私家富累萬金門下不見一賢者文聞將門必有將相門必有相今君後宮蹈綺縠而士不得短褐僕妾余粱肉而士不厭糟糠今君又尙厚積余藏欲以遺所不知何人而忘公家之事日損文竊怪之於是嬰乃禮文使主家待賓客賓客日進名聲聞於諸侯諸侯皆使人請薛公田嬰以文爲太子嬰許之嬰卒謚爲靖郭君而文果代立於薛是爲孟嘗君孟嘗君在薛招致諸侯賓客及亡人有罪者皆歸孟嘗君孟嘗君捨業厚遇之以故傾天下之士食客數千人無貴賤一與文等孟嘗君待客坐語而屏風後常有侍史主記君所與客語問親戚居處客去孟嘗君已使使存問獻遺其親戚孟嘗君曾待客夜食有一人蔽火光客怒以飯不等輟食辭去孟嘗君起自持其飯比之客慚自剄士以此多歸孟嘗君孟嘗君客無所擇皆善遇之人人各自以爲孟嘗君親己秦昭王聞其賢乃使涇陽君爲質於齊以求見孟嘗君孟嘗君將入秦賓客莫欲其行諫不聽蘇代謂曰今旦代從外來見木偶人與土偶人相與語木偶人曰天雨子將敗矣土偶人曰我生於土敗則歸土今天雨流子而行未知所止息也今秦虎狼之國也而君欲往如有不得還君得毋爲土偶人所笑乎孟嘗君乃止齊湣王二十五年復卒使孟嘗君入秦昭王卽以孟嘗君爲相人或說秦昭王曰孟嘗君賢而又齊也今相秦必先齊而後秦秦其危矣於是秦昭王乃止囚孟嘗君謀欲殺之孟嘗君使人抵昭王幸姬求解幸姬曰妾願得君狐白裘此時孟嘗君有一狐白裘直千金天下無雙入秦獻之昭王更無他裘孟嘗君患之徧問客莫能對最卜坐有能爲狗盜者曰臣能得狐白裘乃夜爲狗以入秦宮藏中取所獻狐白裘至以獻秦王幸姬幸姬爲言昭王昭王釋孟嘗君孟嘗君得出卽馳去更封傳變姓名以出關夜半至函谷關秦昭王後悔出孟嘗君求之已去卽使人馳傳逐之孟嘗君至關關法雞鳴而出客孟嘗恐追至客之居下坐者有能爲雞鳴而雞盡鳴遂發傳出出如食頃秦追果至關已後孟嘗君出乃還始孟嘗君列此二人於賓客賓客盡羞之及孟嘗君有秦難卒此二人拔之自是之後客皆服孟嘗君過趙趙平原君客之趙人聞孟嘗君賢出觀之皆笑曰始以薛公爲魁然也今視之乃小丈夫耳孟嘗君聞之怒客與俱者下斫擊殺數百人遂滅一縣以去齊湣王不自得以其遣孟嘗君孟嘗君至則以爲齊相任政孟嘗君怨秦將以齊爲韓魏攻楚因與韓魏攻秦而借兵食於西周蘇代爲西周謂曰君以齊爲韓魏攻楚九年取宛葉以北以彊韓魏今復攻秦以益之韓魏南無楚憂西無秦患則齊危矣韓魏必輕齊畏秦臣爲君危之君不如令敝邑深合於秦而君無攻又無借兵食君臨函谷而無攻令敝邑以君之情謂秦昭王曰薛公必不破秦以彊韓魏其攻秦欲王之令楚王割東國以與齊而秦出楚懷王以爲和君令敝邑以此惠秦秦得無破而以東國自免也秦必欲之楚王得出必徳齊齊得東國益彊而薛世世無患矣秦不大弱而處三晉之西三晉必重齊薛公曰善因令韓魏賀秦使三國無攻而不借兵食於西周矣是時楚懷王入秦秦畱之故欲必出之秦不果出楚懷王孟嘗君相齊其舍人魏子爲孟嘗君收邑入三反而不致一入孟嘗君問之對曰有賢者竊假與之以故不致入孟嘗君怒而退魏子居數年人或毀孟嘗君於齊湣王曰孟嘗君將爲亂及田甲劫湣王湣王意疑孟嘗君孟嘗君乃奔魏子所與粟賢者聞之乃上書言孟嘗君不作亂請以身爲盟遂自剄宮門以明孟嘗君湣王乃驚而蹤迹驗問孟嘗君果無反謀乃復召孟嘗君孟嘗君因謝病歸老於薛湣王許之初馮歡聞孟嘗君好客躡屩而見之孟嘗君曰先生遠辱何以教文也馮歡曰聞君好士以貧身歸於君孟嘗君置傳捨十日孟嘗君問傳捨長曰客何所爲答曰馮先生甚貧猶有一劍耳又蒯緱彈其劍而歌曰長鋏歸來乎食無魚孟嘗君遷之幸捨食有魚矣五日又問傳捨長答曰客復彈劍而歌曰長鋏歸來乎出無輿孟嘗君遷之代捨出入乘輿車矣五日孟嘗君復問傳捨長答曰先生又嘗彈劍而歌曰長鋏歸來乎無以爲家孟嘗君不悅居期年馮歡無所言孟嘗君時相齊封萬戶於薛其食客三千人邑入不足以奉客使人出錢於薛歲餘不入貸錢者多不能與其息客奉將不給孟嘗君憂之問左右何人可使收債於薛者傳捨長曰代捨客馮公形容狀貌甚辯長者無他伎能宜可令收債孟嘗君乃進馮歡而請之曰賓客不知文不肖幸臨文者三千餘人邑入不足以奉賓客故貸息錢於薛薛歲不入民頗不與其息今客食恐不給願先生貴之馮歡曰諾辭行至薛召取孟嘗君錢者皆會得息錢十萬乃多釀酒買肥牛召諸取錢者能與息者皆來不能與息者亦來皆持取錢之券書合之齊爲會日殺牛置酒酒酣乃持券如前合之能與息者與爲期貧不能與息者取其券而燒之曰孟嘗君所以貸錢者爲民之無者以爲本業也所以求息者爲無以奉客也令富給者以要期貧窮者燔券書以捐之諸君彊飲食有君如此豈可負哉坐者皆起再拜孟嘗君聞馮歡燒券書怒而使使召歡歡至孟嘗君曰文食客三千人故貸錢於薛文奉邑少而民尙多不以時與其息客食恐不足故請先生收責之聞先生得錢卽以多具牛酒而燒券書何馮歡曰然不多具牛酒卽不能畢會無以知其有餘不足有餘者爲要期不足者𨿽守而責之十年息愈多急卽以逃亡自捐之若急終無以償上則爲君好利不愛士民下則有離上抵負之名非所以厲士民彰君聲也焚無用虛債之券捐不可得之虛計令薛民親君而彰君之善聲也君有何疑焉孟嘗君乃拊手而謝之齊王惑於秦楚之毀以爲孟嘗君名髙其主而擅齊國之權遂廢孟嘗君諸客見孟嘗君廢皆去馮歡曰借臣車一乘可以入秦者必令君重於國而奉邑益廣可乎孟嘗君乃約車幣而遣之馮歡乃西說秦王曰天下之遊士馮軾結靷西入秦者無不欲彊秦而弱齊馮軾結靷東入齊者無不欲彊齊而弱秦此雄雌之國也勢不兩立爲雄雄者得天下矣秦王跽而問之曰何以使秦無爲雌而可馮歡曰王亦知齊之廢孟嘗君乎秦王曰聞之馮歡曰使齊重於天下者孟嘗君也今齊王以毀廢之其心怨必背齊背齊入秦則齊國之情人事之誠盡委之秦齊地可得也豈直爲雄也君急使使載幣陰迎孟嘗君不可失時也如有齊覺悟復用孟嘗君則雌雄之所在未可知也秦王大悅乃遣車十乘黃金百鎰以迎孟嘗君馮歡辭以先行至齊說齊王曰天下之遊士馮軾結靷東入齊者無不欲彊齊而弱秦者馮軾結靷西入秦者無不欲彊秦而弱齊者夫秦齊雌雄之國秦彊則齊弱矣此勢不兩雄今臣竊聞秦遣使車十乘載黃金百鎰以迎孟嘗君孟嘗君不西則已西入相秦則天下歸之秦爲雄而齊爲雌雌則臨淄卽墨危矣王何不先秦使之未到復孟嘗君而益與之邑以謝之孟嘗君必喜而受之秦𨿽彊國豈可以請人相而迎之哉折秦之謀而絕其霸彊之略齊王曰善乃使人至境候秦使秦使車適入齊境使還馳告之王召孟嘗君而復其相位而與其故邑之地又益以千戶秦之使者聞孟嘗君復相齊還車而去矣自齊王毀廢孟嘗君諸客皆去後召而復之馮歡迎之未到孟嘗君太息嘆曰文常好客遇客無所敢失食客三千有餘人先生所知也客見文一日廢皆背文而去莫顧文者今賴先生得復其位客亦有何面目復見文乎如復見文者必唾其面而大辱之馮歡結靷下拜孟嘗君下車接之曰先生爲客謝乎馮歡曰非爲客謝也爲君之言失夫物有必至事有固然君知之乎孟嘗君曰愚不知所謂也曰生者必有死物之必至也富貴多士貧賤寡友事之固然也君獨不見夫朝趨市者乎明旦側肩爭門而入日暮之後過市朝者掉臂而不顧非好朝而惡暮所期物忘其中今君失位賓客皆去不足以怨士而徒絕賓客之路願君遇客如故孟嘗君再拜曰敬從命矣聞先生之言敢不奉教焉按通鑑綱目赧王十七年田文自秦逃歸齊韓魏伐秦敗其軍於函谷關秦割河東三城以和三國乃退赧王二十年趙主父以燕齊之師滅中山﹝按通鑑爲齊湣王十

九年﹞

按史記田敬仲完世家湣王二十九年齊佐趙滅中山按通鑑綱目赧王二十年趙主父以燕齊之師滅中山歸大赦酺五日赧王二十年呂禮相齊按孟嘗君傳孟嘗君謝病歸老於薛其後秦亡將呂禮相齊欲困蘇代代乃謂孟嘗君曰周最於齊至厚也而齊王逐之而聽親弗相呂禮者欲取秦也齊秦合則親弗與呂禮重矣有用齊秦必輕君君不如急北兵趨趙以和秦魏收周最以厚行且反齊王之信又禁天下之變齊無秦則天下集齊親弗必走則齊王熟與爲其國也於是孟嘗君從其計而呂禮嫉害於孟嘗君孟嘗君懼乃遺秦相穰侯魏冉書曰吾聞秦欲以呂禮收齊齊天下之彊國也子必輕矣齊秦相取以臨三晉呂禮必並相矣是子通齊以重呂禮也若齊免於天下之兵其讎子必深矣子不如勸秦王伐齊齊破吾請以所得封子齊破秦畏晉之彊秦必重子以取晉晉國獘於齊而畏秦晉必重子以取秦是子破齊以爲功挾晉以爲重是子破齊定封秦晉交重子若齊不破呂禮復用子必大窮於是穰侯言於秦昭王伐齊而呂禮亡按戰國策注呂禮以秦昭王十三年奔魏十九年復歸秦其相齊在薛公歸薛後見孟嘗君傳蓋赧王二十一年後也

勛爵部匯考二十一

周七

齊七赧王二十七年秦君稱西帝立齊君爲東帝﹝按通鑑爲齊涽王二十六年﹞

按戰國策蘇子自燕之齊見於章華南門齊王曰嘻子之來也秦使魏冉致帝子以爲何如對曰王之問臣也卒而患之所從往者微今不聽是恨秦也聽之是恨天下也不如聽之以爲秦勿庸稱也以爲天下秦稱之天下聽之王亦稱之先後之事帝名爲無傷也秦稱之而天下不聽王因勿稱於以收天下此大資也蘇子謂齊王曰齊秦立爲兩帝王以天下爲尊秦乎且尊齊乎王曰尊秦釋帝則天下愛齊乎且愛秦乎王曰愛齊而憎秦兩帝立約伐趙孰與伐宋之利也對曰伐宋利對曰夫約然與秦爲帝而天下獨尊秦而輕齊齊釋帝則天下愛齊而憎秦伐趙不如伐宋之利故臣願王明釋帝以就天下倍約儐秦勿使爭重而王以其間舉宋夫有宋則衛之陽城危有淮北則楚之東國危有濟西則趙之河東危有陰平陸則梁門不啟故釋帝而貳之以伐宋之事則國重而名尊燕楚以刑服天下不敢不聽此湯武之舉也敬秦以爲名而後使天下憎之此所謂以卑易尊者也願王之熟慮之也蘇子說齊閔王曰臣聞用兵而喜先天下者憂約兵而喜主怨者孤夫後起者藉也而遠怨者時也是以聖人從事必藉於權而務興於時夫權藉者萬物之率也而時勢者百事之長也故無權藉倍時勢而能事成者寡矣今𨿽干將莫邪非得人力則不能割劌矣堅箭利金不得弦機之利則不能遠殺矣矢非不銛而劍非不利也何則權藉不在焉何以知其然也昔者趙氏襲衛車舍人不休傳衛國城割平衛八門土而二門墮矣此亡國之形也衛君跣行告訴於魏魏王身被甲底劍挑趙索戰邯鄲之中騖河山之間亂衛得是藉也亦收餘甲而北面殘剛平隳中牟之郭衛非彊於趙也譬之衛矢而魏弦機也藉力魏而有河東之地趙氏懼楚人救趙而伐魏戰於州西出梁門軍捨林中馬飲於大河趙得是藉也亦襲魏之河北燒棘蒲隊黃城故剛平之殘也中牟之墮也黃城之隊也棘蒲之燒也此皆非趙魏之欲也然二國勸行之者何也衛明於時權之藉也今世之爲國者不然矣兵弱而好敵彊國罷而好眾怨事敗而好鞠之兵弱而憎下人地狹而好敵大事敗而好長詐行此六者而求霸則遠矣臣聞善爲國者順民之意而料兵之能然後從於天下故約不爲人主怨伐不爲人挫彊如此則兵不費權不輕地可廣欲可成也昔者齊之與韓魏伐秦楚也戰非甚疾也分地又非多韓魏也然而天下獨歸咎於齊者何也以其爲韓魏主怨也且天下徧用兵矣齊燕戰而趙氏兼中山秦楚戰韓魏不休而宋越專用其兵此十國者皆以相敵爲意而獨舉心於齊者何也約而好主怨伐而好挫彊也且夫彊大之禍常以王人爲意也夫弱小之殃常以謀人爲利也是以大國危小國滅也大國之計莫若後起而重伐不義夫後起之藉與多而兵勁則是以眾彊敵罷寡也兵必立也事不塞天下之心則利必附矣大國行此則名號不攘而至霸王不爲而立矣小國之情莫如謹靜而寡信諸侯謹靜則四鄰不反寡信諸侯則天下不賣外不賣內不反則畜積朽腐而不用幣帛矯﹠﹟而不服矣小國道此則不祠而福矣不貸而見足矣故曰祖仁者王立義者霸用兵窮者亡何以知其然也昔吳王夫差以彊大爲天下先襲郢而棲越身從諸侯之君而卒身死國亡爲天下戮者何也此夫差平居而謀王彊大而喜先天下之禍也昔者萊莒好謀陳蔡好詐莒恃越而滅蔡恃晉而亡此皆內長詐外信諸侯之殃也由此觀之則彊弱大小之禍可見於前事矣語曰騏驥之衰也駑馬先之孟賁之倦也女子勝之夫駑馬女子筋力骨勁非賢於騏驥孟賁也何則後起之藉也今天下之相與也不﹠﹟滅有能案兵而後起寄怨而誅不直微用兵而寄於義則霸天下可局足而須也明於諸侯之故察於地形之理者不約親不相質而固不趨而疾眾事而不反交割而不相憎俱彊而加以親何則形同憂而兵趨利也何以知其然也昔者燕齊戰於桓之曲燕不勝十萬之眾盡胡人襲燕樓煩數縣取其牛馬夫胡之與齊非素親也而用兵又非約質而謀燕也然而甚於相趨者何也形同憂而兵趨利也由此觀之約於同形則利長後起則諸侯可趨役也故明主察相誠欲以霸王爲志則戰攻非所先戰者國之殘也而都縣之費也殘費已先而能從諸侯者寡矣彼戰者之爲殘也士聞戰則輸私財而富軍市輸飲食而待死士令折轅而炊之殺牛而觴士則是路君之道也中人禱祝君翳釀通都小縣置社有市之邑莫不正事而奉王則此虛中之計也夫戰之明日屍死扶傷𨿽若有功也軍出費中哭泣則傷主心矣死者破家而葬夷傷者空財而共藥完者內酺而華樂故其費與死傷者鈞故民之所費也十年之田而不償也軍之所出矛戟折鐶鉉絕傷弩破車罷馬亡矢之大半甲兵之具宮之所私出也士大夫之所匿廝養士之所竊十年之田而不償也天下有此再費者而能從諸侯者寡矣攻城之費百姓理襜蔽舉衝櫓家雜總身窟穴中罷於刀金而士困於土功將不釋甲﹠﹟數而能拔城者爲亟耳上倦於教士斷於兵故三下城而能勝敵者寡矣故曰彼戰攻者非所先也何以知其然也昔智伯瑤攻範中行氏殺其君滅其國又西圍晉陽吞並二國而憂一主此用兵之盛也然而智伯卒身死國亡爲天下笑者何謂也兵先戰攻而滅二子之患也昔者中山悉起而迎燕趙南戰於長子敗趙氏北戰於中山克燕軍殺其將夫中山千乘之國也而攻萬乘之國二再戰比勝此用兵之上節也然而國遂亡君臣於齊者何也不嗇於戰攻之患也由此觀之則戰攻之敗可見於前事矣今世之所謂善用兵者終戰比勝而守不可拔天下稱爲善一國得而保之則非國之利也臣聞戰大勝者其士多死而兵益弱守而不可拔者其百姓罷而城郭露夫士死於外民殘於內而城郭露於境則非王之樂也今夫鵠的非咎罪於人也便弓引弩而射之中者則善不中則愧少長貴賤則同心於貫之者何也惡其示人以難也今窮戰比勝而守必不拔則是非徒示人以難也又且害人者也然則天下仇之必矣夫罷士露國而多與天下爲仇則明君不居也素用彊兵而弱之則察相不事彼明君察相者則五兵不動而諸侯從辭讓而重賂至矣故明君之攻戰也甲兵不出於軍而敵國勝衝櫓不施而邊城降士民不知而王業至矣彼明君之從事也用財少曠日遠而利長者故曰兵後起則諸侯可趨役也臣之所聞攻戰之道非師者𨿽有百萬之軍比之堂上𨿽有闔閭吳起之將禽之戶內千丈之城拔之尊俎之間百尺之衝折之﹠﹟席之上故鐘鼓竽瑟之音不絕地可廣而欲可成和樂倡優侏儒之笑不乏諸侯可同日而致也故名配天地不爲尊利制海內不爲厚故夫善爲王業者在勞天下而自逸亂天下而自安諸侯無成謀則其國無宿憂也何以知其然也佚治在我勞亂在天下則王之道也銳兵來則拒之患至則趨之使諸侯無成謀則其國無宿憂矣何以知其然也昔者魏王擁土千里帶甲三十六萬恃其彊而拔邯鄲西圍定陽又從十二諸侯朝天子以西謀秦秦王恐之寢不安席食不甘味令於境內盡堞中爲戰具竟爲守備爲死士置將以待魏氏衛鞅謀於秦王曰夫魏氏其功大而令行於天下有十二諸侯而朝天子其與必眾故以一秦而敵大魏恐不如王何不使臣見魏王則臣請必北魏矣秦王許諾衛鞅見魏王曰大王之功大矣令行於天下矣今大王之所從十二諸侯非宋衛也則鄒魯陳蔡此固大王之所以鞭箠使也不足以王天下大王不若北取燕東伐齊則趙必從矣西取秦南伐楚則韓必從矣大王有伐齊楚心而從天下之志則王業見矣大王不如先行王服然後圖齊楚魏王說於衛鞅之言也故身廣公宮制丹衣柱建九斿從七星之旟此天子之位也而魏王處之於是齊楚怒諸侯奔齊齊人伐魏殺其太子覆其十萬之軍魏王大恐跣行按兵於國而東次於齊然後天下乃捨之當是時秦王垂拱而受西河之外而不以徳魏王故衛鞅之始與秦王計也謀約不下席言於尊俎之間謀成於堂上而魏將已禽於齊矣衝櫓未施而西河之外已入於秦矣此臣之所謂比之堂上禽將戶內拔城於尊俎之間折衝席上者也比之堂上當作北之堂上

按史記田敬仲完世家湣王三十六年王爲東帝秦昭王爲西帝蘇代自燕來入齊見於章華東門齊王曰嘻善子來秦使魏冉致帝子以爲何如對曰王之問臣也卒而患之所從來微願王受之而勿備稱也秦稱之天下安之王乃稱之無後也且讓爭帝名無傷也秦稱之天下惡之王因勿稱以收天下此大資也且天下立兩帝三以天下爲尊齊乎尊秦乎王曰尊秦曰釋帝天下愛齊乎愛秦乎王曰愛齊而憎秦曰兩帝立約伐趙孰與伐桀宋之利王曰伐桀宋利對曰夫約鈞然與秦爲帝而天下獨尊秦而輕齊釋帝則天下愛齊而憎秦伐趙不如伐桀宋之利故願王明釋帝以收天下倍約賓秦無爭重而王以其間舉宋夫有宋衛之陽地危有濟西趙之阿東國危有淮北楚之東國危有陶平陸梁門不開釋帝而貸之以伐桀宋之事國重而名尊燕楚所以形服天下莫敢不聽此湯武之舉也敬秦以爲名而後使天下憎之此所謂以卑爲尊者也願王熟慮之於是齊去帝復爲王秦亦去帝位按通鑑綱目赧王二十七年冬十月秦君稱西帝遣使立齊君爲東帝已而皆去之赧王二十九年齊滅宋按通鑑爲齊湣王二十八年

按戰國策宋康王之時有雀生於城之陬使史占之曰小而生巨必霸天下康王大喜於是滅滕伐薛取淮北之地乃愈自信欲霸之速成故射天笞地斬社稷而焚滅之曰威服天下鬼神罵國老諫臣爲無顏之冠以示勇剖傴之背鍥朝涉之脛而國人大駭齊聞而伐之民散城不守王乃逃倪侯之館遂得而死見祥而不爲祥反爲禍齊欲攻宋秦令起賈禁之齊乃援趙以伐宋秦王怒屬怨於趙李兌約五國以伐秦無功畱天下之兵於成臯而陰講於秦又欲與秦攻魏以解其怨而取封焉魏王不說之齊人謂齊王曰臣爲足下謂魏王曰三晉皆有秦患今之攻秦也爲趙也五國伐趙趙必亡矣齊逐李兌李兌必死今之伐秦也以救李子之死也今趙畱天下之甲於成臯而陰鬻之於秦已講則令秦攻魏以成其私封王之事趙也何得矣且王嘗濟於漳而身朝於邯鄲抱陰成負蒿葛孽爲趙蔽而趙無爲王行也今又以河陽姑密封其子而乃令秦攻王以便取陰人比然而後知賢不如王若用所以事趙之半收齊天下有敢謀王者乎王之事齊也無入朝之辱無割地之費齊爲王之故虛國於燕趙之前用兵於二千里之外故攻城野戰未嘗不爲王先被矢石也得二都割河東盡效之於王自是之後秦攻魏齊未嘗不歲至於王之境也請問王之所以報齊者可乎韓處於趙去齊三千里王以此疑齊曰有秦陰今王又挾故薛公以爲相善韓徐以爲上交尊虞商以爲大客王顧可以反疑於齊乎於是魏王聽此言也甚詘其欲事王齊王

也甚循其怨於趙臣願王之亟聞魏而無庸見惡也臣請爲王推其怨於趙願王之陰重趙而無使秦之見王之重趙也秦見之且亦重趙齊秦交重趙臣必見燕與韓魏亦且重趙也皆且無敢與趙治三國事趙趙從親以合於秦必爲王髙矣臣故欲王之徧劫天下而皆私甘之也王使臣以韓魏與燕劫趙使丹也甘之以趙劫韓魏使臣也甘之以三晉劫秦使順也甘之以天下劫楚使也甘之則天下皆逼秦以事王而不敢相私也交定而後王擇焉齊將攻宋而秦楚禁之齊因欲與趙趙不聽齊乃令公孫衍說李兌以攻宋而定封焉李兌乃謂齊王曰臣之所以堅三晉以攻秦者非以爲齊得利秦之毀也欲以使攻宋也而宋置太子以爲王下親其上而守堅臣是以欲足下之速歸休士民也今太子走諸善太子者皆有死心若復攻之其國必有亂而太子在外此亦舉宋之時也已臣爲足下使公孫衍說奉陽君曰君之身老矣封不可不早定也爲君慮封莫若於宋他國莫可夫秦人貪韓魏危燕楚僻中山之地薄莫如於陰失今之時不可復得已宋之罪重齊之怒深殘亂宋徳大齊定身封此百代一時也已奉陽君甚貪之惟得大封齊無大異臣願足下之大發攻宋之舉而無庸致兵以觀奉陽君之應足下也縣陰以甘之循有燕以臨之而臣待忠之封事必大成臣又願足下有地效於襄安君以資臣也足下果殘宋此兩地之時也足下何愛焉若足下不得志於宋與國何敢望也足下以此資臣也臣循燕觀趙觀言其無所事

則足下擊潰而決天下矣

注公孫衍爲秦相而逐在秦武王四年武靈王之十九年也後爲魏所殺𨿽不知何年然去李兌合從時已遠此公孫衍恐非犀首也考之秦策亦有宋罪重此百世之一時已數語彼以爲穰侯之言亦此時事也齊攻宋奉陽君不欲客謂奉陽君曰君之春秋髙矣而封地不定不可不熟圖也秦之貪韓魏危燕楚僻中山之地薄宋罪重齊怒深殘伐亂宋定身封徳彊齊此百代之一時也注

趙策說奉陽君取陰之辭自宋罪重以下至百世之一時也凡兩見而秦策亦有之以爲謂穰侯趙策又曰魏冉必妒君之有陰按陰卽陶宋地冉所封也秦紀昭王十二年樓緩免穰侯魏冉爲相十六年冉免封公子市宛公子悝鄧魏冉陶爲諸侯冉傳云免樓緩而魏冉相冉謝病免以壽燭爲相燭免復相冉乃封於穰後益封陶號曰穰五國伐秦無功罷於成臯趙欲講於秦楚與韓魏將應之齊弗欲蘇代謂齊王曰臣已爲足下見奉陽君矣臣謂奉陽君曰天下散而爭秦秦必據宋魏冉必﹠﹟君之有陰也秦王貪魏冉﹠﹟則陰不可得已矣君無講齊必攻宋齊攻宋則楚必攻宋魏必攻宋燕趙助之五國據宋不至一二月陰必得矣得陰而講秦𨿽有變君無患矣若不得已而必講則願五國復堅約五國願得趙尼以雄飛與韓氏大吏東勉齊王必無名禁也使臣守約若與國有倍約者以四國攻之無倍約者而秦侵約五國復堅而儐之今韓魏與齊相疑也若復不堅約而講臣恐與國之大亂也齊秦非復合也必有觭重者矣後合與觭重者皆非趙之利也且天下散而事秦是秦制天下也秦制天下將何以天下爲臣願君之蚤計也天下爭秦有六舉皆不利趙矣天下爭秦秦王受負海之國合負親之交以據中國而求利於三晉是秦之一舉也秦行是計不利於趙而君不得陰一矣天下爭秦秦王內韓於齊內成陽君於韓相魏懷於魏復合衍交兩王王賁韓陀之曹皆起而行事是秦之一舉也秦行是計也不利於趙而君不得陰二矣天下爭秦秦王受齊受趙三彊三親以據魏而求安邑是秦之一舉也秦行是計齊起應之魏不待伐抱安邑而倍秦秦得安邑之饒魏爲上交韓必入朝秦過趙已安邑矣秦行是計不利於趙而君必不得陰三矣天下爭秦秦堅燕趙之交以伐齊收楚與韓而攻魏是秦之一舉也秦行是計而燕趙應之燕趙伐齊兵始用秦因收楚而攻魏不至一二月魏必破矣秦舉安邑而塞女戟韓之太原絕下軹道南陽而伐魏絕韓包二周卽趙自消爍矣國燥於秦兵分於齊非趙之利也而君終身不得陰四矣天下爭秦秦堅三晉之交攻齊國破財屈而兵東分於齊秦按兵攻魏取安邑是秦之一舉也秦行是計也君按救魏是以攻齊之以己敝救之而與秦爭戰也君不救也韓魏焉免西合國在謀之中而君有終身不得陰五矣天下爭秦秦案爲義存亡繼絕固危扶弱定無罪之君必起中山與勝焉秦起中山與勝而趙宋同命何暇言陰六矣故曰君必無講則陰必得矣奉陽君曰善乃絕和於秦而收齊魏以成取陰注

蘇代勸齊伐宋將以敝齊其勸趙之共攻者恐趙之合秦爲燕反間而齊秦方惡爾趙卒不合齊伐宋者惡齊之驕而止歟抑別有故也按燕策蘇代說燕於趙以伐齊奉陽君不聽乃入齊惡趙令齊絕於趙又代謂燕昭王曰臣離齊趙齊趙已孤矣趙之不合齊其後竟合燕以破齊殆以此歟大事記齊湣王與魏楚滅宋三分其地魏得其梁陳畱齊得其濟陰東平楚得其沛考之史年表齊魏世家皆止言齊滅宋獨宋世家稱與楚魏伐宋三分其地此大事記所據也按蘇代說燕之辭曰齊王南攻楚西困秦又以其餘兵舉五千乘之勁宋謂秦之辭曰攻宋所以爲王也齊彊輔之以宋楚魏必恐恐西事秦使當時齊與楚魏合其言豈若是乎史稱齊旣滅宋南割楚之淮北西侵三晉是其乘滅宋之彊並奪楚魏地而謂與之分宋地豈其實哉樂毅勸燕昭王約趙楚魏伐齊其言曰王若欲攻齊莫若結於趙且又淮北宋地楚魏之所欲也年表燕破齊之年書楚趙取齊淮北大事記因之按此言則楚魏分地當是樂毅破齊後事宋世家之記者豈非得耶按史記田敬仲完世家湣王三十八年伐宋秦昭王怒曰吾愛宋與愛新城陽晉同韓聶與吾友也而攻吾所愛何也蘇代爲齊謂秦王曰韓聶之攻宋所以爲王也齊彊輔之以宋楚魏必恐恐必西事秦是王不煩一兵不傷一士無事而割安邑也此韓聶之所禱於王也秦王曰吾患齊之難知一從一衡其說何也對曰天下國令齊可知乎齊以攻宋其知事秦以萬乘之國自輔不西事秦則宋治不安中國白頭遊敖之士皆積智欲離齊秦之交伏式結軼西馳者未有一人言善齊者也伏式結軼東馳者未有一人言善秦者也何則皆不欲齊秦之合也何晉楚之智而齊秦之愚也晉楚合必議齊秦齊秦合必圖晉楚請以此決事秦王曰諾於是齊遂伐宋宋王出亡死於溫齊南割楚之淮北西侵三晉欲以並周室爲天子泗上諸侯鄒魯之君皆稱臣諸侯恐懼赧王三十年秦蒙武擊齊拔九城齊殺狐咺陳舉﹝按通鑑爲齊湣王二十九年﹞

按史記田敬仲完世家湣王三十九年秦來伐拔我列城九按通鑑綱目赧王三十年秦蒙武擊齊拔九城齊殺狐咺陳舉燕使亞卿樂毅如趙赧王三十一年燕樂毅以秦魏韓趙之師伐齊入臨災齊君地出走其相淖齒殺之毅下齊七十餘城﹝按通鑑爲齊湣王三十年﹞

按戰國策齊負郭之民有孤狐咺者正議閔王斫之檀衢百姓不附齊孫室子陳舉直言殺之東閭宗室離心司馬穰苴爲政者也殺之大臣不親以故燕舉兵使昌國君將而擊之齊使向子將而應之齊軍破向子輿一乘亡達子收餘卒復振與燕戰求所以賞者閔王不肯與軍破走王奔莒淖齒數之曰夫千乘博昌之間方數百里雨血露衣王知之乎王曰不知嬴博之間地坼至泉王知之乎王曰不知人有當闕而哭者求之則不得去之則聞其聲王知之乎王曰不知淖齒曰天雨血露衣者天以告也地坼至泉者地以告也人有當闕而哭者人以告也天地人皆以告矣而王不知戒焉何得無誅乎於是殺閔王於鼓裏太子乃解衣免服逃太史之家爲漑園君王后太史後氏女知其貴人善事之田單以卽墨之城破亡餘卒破燕兵紿騎劫遂以復齊遽迎太子於莒立之以爲王襄王卽位立君王后以爲後生齊王建王孫賈年十五事閔王王出走失王之處其母曰女朝出而晚來則吾倚門而望女暮出而不還則吾倚閭而望女今事王王出走女不知其處女尙何歸王孫賈乃入市中曰淖齒亂齊國殺閔王欲與我誅者袒右市人從者四百人與之誅淖齒刺而殺之燕昭王收破燕後卽位卑身厚幣以招賢者欲將報讎故往見郭隗先生曰齊因孤國之亂而襲破燕孤極知燕小力不足以報然得賢士與共國以雪先王之恥孤之願也敢問以國報讎者柰何郭隗先生對曰帝者與師處王者與友處霸者與臣處亡國與役處詘指而事之北面而受學則百己者至先趨而後息先問而後嘿則什己者至人趨則若己者至馮幾據杖眄視指使則廝役之人至若恣雎奮擊呴藉叱咄則徒隸之人至矣此古服道致士之法也王誠博選國中之賢者而朝其門下天下聞王朝其賢臣天下之士必趨於燕矣昭王曰寡人將誰朝而可郭隗先生曰臣聞古之君人有以千金求千里馬者三年不能得涓人言於君曰請求之君遣之三月得千里馬馬已死買其骨五百金反以報君君大怒曰所求者生馬安事死馬而捐五百金涓人對曰死馬且買之五百金況生馬乎天下必以王爲能市馬馬今至矣於是不能﹠﹟年千里馬之至者三今王誠欲致士先從隗始隗且見事況賢於隗者乎豈遠千里哉於是昭王爲隗築宮而師之樂毅自魏往鄒衍自齊往劇辛自趙往士爭湊燕燕王弔死問生與百姓同其甘苦二十八年國殷富士卒樂佚輕戰於是遂以樂毅爲上將軍與秦楚三晉合謀以伐齊齊兵敗閔王出走於外燕兵獨追北入至臨災盡取齊寶燒其宮室宗廟齊城之不下者惟獨莒卽墨客謂燕王曰齊南破楚西屈秦用韓魏之兵燕趙之眾猶鞭策也使齊北面伐燕卽𨿽五燕弗能當王何不陰出使散遊士頓齊兵敝其眾使世世無患燕王曰假寡人五年寡人得其志矣蘇子曰請假王十年燕王說奉蘇子車十五乘南使於齊謂齊王曰齊南破楚西屈秦用韓魏之兵燕趙之眾猶鞭策也臣聞當世之舉王必誅暴正亂舉無道攻不義今宋王射天笞地鑄諸侯之象使侍屏匽展其臂彈其鼻此天下之無道不義而王不伐王名終不成且夫宋中國膏腴之地鄰民之所處也與其得百里於燕不如得十里於宋伐之名則義實則利王何爲弗爲齊王曰善遂興兵伐宋三覆宋宋遂舉燕王聞之絕交於齊率天下之兵以伐齊大戰一小戰再頓齊國成其名故曰因其彊而彊之乃可折也因其廣而廣之乃可缺也齊伐宋宋急蘇代乃遺燕昭王書曰夫列在萬乘而寄質於齊名卑而權輕奉齊助之伐宋民勞而實費破宋殘楚淮北肥大齊讎彊而國弱也此三者皆國之大敗也而足下行之將欲以除害取信於齊也而齊未加信於足下而忌燕也愈甚矣然則足下之事齊也失所爲矣夫民勞而實費又無尺寸之功破宋肥讎而世負其禍矣足下以宋加淮北彊萬乘之國也而齊並之是益一齊也北夷方七百里加之以魯衛此所謂彊萬乘之國也而齊並之是益二齊也夫一齊之彊而燕猶不能支也今乃以三齊臨燕其禍必大矣𨿽然臣聞智者之舉事也轉禍而爲福因敗而成功者也齊人紫敗素也而賈十倍越王句踐棲於會稽而後殘吳霸天下此皆轉禍而爲福因敗而爲功者也今王若欲轉禍而爲福因敗而爲功乎則莫如遙霸齊而厚尊之使之盟於周室盡焚天下之秦符約曰夫上計破秦其次長賓客秦秦挾賓客以待破秦王必患之秦五世以結諸侯今爲齊下秦王之志苟得窮齊不憚以一國都爲功然而王何不使布衣之人以窮齊之說說秦謂秦王曰燕趙破宋肥齊尊齊而爲之下者燕趙非利之也弗利而勢爲之者何也以不信秦王也今王何不使可以信者接收燕趙令涇陽君若髙陵君先於燕趙秦有變因以爲質則燕趙信秦矣秦爲西帝趙爲中帝燕爲北帝立爲三帝而令諸侯韓魏不聽則秦伐之齊不聽則燕趙伐之天下孰敢不聽天下服聽因驅韓魏以攻齊曰必反宋地而歸楚之淮北夫反宋地而歸楚之淮北燕趙之所同利也﹠﹟立三帝燕趙之所同願也夫實得所利名得所願則燕趙之棄齊也猶釋敝﹠﹟今王之不收燕趙則齊霸必成矣諸侯戴齊而王獨弗從也是國危也諸侯戴齊而王從之是名卑也王不收燕趙名卑而國危王收燕趙名尊而國寧夫去尊寧而就卑危智者不爲也秦王聞若說也必如刺心然則王何不務使智士以若此言說秦破齊必矣夫取秦上交也伐齊正利也尊上交務正利聖王之事也燕昭王善其書曰先人嘗有徳蘇氏子之之亂而蘇氏去燕燕欲報讎仇於齊非蘇氏莫可乃召蘇氏復善待之與謀伐齊竟破齊閔王出走蘇代爲奉陽君說燕於趙以伐齊奉陽君不聽乃入齊惡趙令齊絕於趙因之燕謂昭王曰韓爲謂臣曰人告奉陽君曰使齊不信趙者蘇子也令齊王召蜀子使不伐宋者蘇子也使齊王謀遁取秦以謀趙者蘇子也令齊守趙之質子以甲者又蘇子也請告子以請齊果以守趙之質子以甲吾必守子以甲其言惡矣𨿽然王勿患也臣故知入齊之有趙累也出爲之以成所欲臣死而齊大惡於趙臣猶生也今齊趙絕可大紛已特臣非張孟談也使臣也如張孟談也齊趙必有爲智伯者矣奉陽君告朱歡與趙足曰齊王使公玉曰命說曰必不反韓今召之矣必不任蘇子以事今封而相之必不合燕今以燕爲上交吾所恃者順也今其言變有甚於其父順始與蘇子爲讎見之如無厲今賢之兩之已矣吾無齊矣奉陽君之怒甚矣如齊王之不信趙而小人奉陽君也因是而倍之不以今時大紛之解而復合則後不可柰何也故齊趙之合苟可循也死不足以爲臣患逃不足以爲臣恥爲諸侯不足以爲臣榮被髮自漆爲厲不足以爲臣辱然而臣有患也臣死而齊趙不循惡交分於臣也而後相效是臣之患也若臣死而必相攻也臣必勉之而求死焉堯舜之賢而死禹湯之智而死孟賁之勇而死烏獲之力而死生之物固有不死者乎在必然之物以成所欲王何疑焉臣以不若逃而去之臣以韓魏循自齊而爲之取秦深結趙以勤之如是則近於相攻也臣𨿽爲之不累燕奉陽君告朱歡曰蘇子怒於燕王之不以吾故弗子相又不子卿也殆無燕矣其疑至於此故臣𨿽爲之不累燕又不欲王伊尹再逃桀而之湯果與鳴條之戰而以湯爲天子伍子胥逃楚而之吳果與柏舉之戰而報其父之讎今臣逃而紛齊趙始可著於春秋且舉大事孰不逃桓公之難管仲逃於魯陽虎之難孔子逃於衛張儀逃於楚白圭逃於秦望諸相中山也使趙趙劫之求地望諸攻關而出外孫之難薛公釋戴逃出於關三晉稱以爲好士故舉大事逃不足以爲辱矣卒絕齊於趙趙合於燕以攻齊敗之燕昭王且與天下伐齊而有齊人仕於燕者昭王召而謂之曰寡人且與天下伐齊旦暮出令矣子必爭之爭之而不聽子因去而之齊寡人有時復合且以因子而事齊當此之時也燕齊不兩立然而常獨欲有復收之之志若此也齊魏爭燕齊謂燕王曰吾得趙矣魏亦謂燕王曰吾得趙矣燕無以決之而未有適予也蘇代謂燕相曰臣聞辭卑而幣重者失天下者也辭倨而幣薄者得天下者也今魏之辭倨而幣薄燕因合於魏魏得燕齊遂北矣蘇代自齊使人謂燕昭王曰臣間離齊趙齊趙已孤矣王何不出兵以攻齊臣請爲王弱之燕乃伐齊攻晉令人謂閔王曰燕之攻齊也欲以復振故地也燕兵在晉而不進則是兵弱而計疑也王何不令蘇子將而應燕乎夫以蘇子之賢將而應弱燕燕破必矣燕破則趙不敢不聽是王破燕而服趙也閔王曰善乃謂蘇子曰燕兵在晉今寡人發兵應之願子爲寡人爲之將對曰臣之於兵何足以當之王其攺舉王使臣也是敗王之兵而以臣遺燕也戰不勝不可振也王曰行寡人知子矣蘇子遂將而與燕人戰於晉下齊軍敗燕得甲首二萬人蘇子以其餘兵以守陽城而報於閔王曰王過舉令臣應燕今軍敗亡二萬人臣有斧質之罪請自歸於吏以戮閔王曰此寡人之過也子無以爲罪明日又使燕攻陽城及貍又使人謂閔王曰日者齊不勝於晉下此非兵之過齊不幸而燕有天幸也今燕又攻陽城及貍是以天幸自爲功也王復使蘇子應之蘇子先敗王之兵其後必務以勝報王矣王曰善乃復使蘇子蘇子固辭王不聽遂將與燕戰於陽城燕人大勝斬首三萬齊君臣不親百姓離心燕因使樂毅大起兵伐齊破之蘇代自齊獻書於燕王曰臣之行也固知將有口事故獻禦書而行曰臣貴於齊燕大夫將不信臣臣賤將輕臣臣用將多望於臣齊有不善將歸罪於臣天下不攻齊將曰善爲齊謀天下攻齊將與齊兼貿臣臣之所處重卵也王謂臣曰吾必不聽眾口與讒言吾信汝也猶列眉也上可以得用於齊次可以得信於下苟無死汝無不爲也以女自信可也與之言曰去燕之齊可也期於成事而已臣受令以任齊及五年齊數出兵未嘗謀燕齊趙之交一合一離不與齊謀趙則與趙謀齊齊之信燕也至於虛北地行其兵今王信田伐與參去疾之言且攻齊使齊犬馬而不言燕今王又使慶令臣曰吾欲用所善王苟欲用之則臣請爲王事之王欲醳臣專任所善則臣請歸醳事臣苟得見則盈願蘇秦死其弟蘇代欲繼之乃北見燕王噲曰臣東周之鄙人也竊聞王義甚髙甚順鄙人不敏竊釋鋤耨而幹大王至於邯鄲所聞於邯鄲者又髙於所聞東周臣竊負其志乃至燕廷觀王之羣臣下吏大王天下之明主也王曰子之所謂天下之明主者何如者也對曰臣聞之明主者務聞其過不欲聞其善臣請謁王之過夫齊趙者王之仇讎也楚魏者王之援國也今王奉仇讎以伐援國非所以利燕也王自慮此則計過無以諫者非忠臣也王曰寡人之於齊趙也非所敢欲伐也曰夫無謀人之心而令人疑之殆有謀人之心而令人知之拙謀未發而聞於外則危今臣聞王居處不安食飲不甘思齊報齊身自削甲札妻自組甲絣曰有大數矣有之乎王曰子聞之寡人不敢隱也我有深怨積怒於齊而欲報之二年矣齊者我讎國也故寡人之所欲報也直患國敝力不足矣子能以燕報齊寡人奉國而委之於子矣對曰凡天下之戰國七而燕處弱焉獨戰則不能有所附則無不重南附楚則楚重西附秦則秦重中附韓魏則韓魏重且苟所附之國重此必使王重矣今夫齊王長主也而自用也南攻楚五年﹠﹟積散西困秦三年民憔悴士罷敝北與燕戰覆三軍獲二將而又以其餘兵南面西舉五千乘之勁宋注

舉家在齊閔二十八年燕昭王二十六年此時未舉也而下十二章亦言齊以宋地封涇陽蓋宋策齊宣也所拔五城正曰此言舉五千乘之宋非僅得其城邑而已蓋在滅宋之後明矣下章包十二諸侯卽史所謂泗上諸侯鄒魯之君皆稱臣者而包十二諸侯此其君之欲得也其民力竭也安猶取哉且臣聞之數戰則民勞久師則兵敝王曰吾聞齊有淸濟濁河可以爲固有長城巨防足以爲塞誠有之乎對曰天時不與𨿽有淸濟濁河何足以爲固民力窮敝𨿽有長城巨防何足以爲塞且異日也濟西不役所以備趙也河北不師所以備燕也今濟西河北盡以役矣封內敝矣夫驕主必不好計而亡國之臣貪於財王誠能毋愛寵子母弟以爲質寶珠玉帛以事其左右彼且徳燕而輕亡宋則齊可亡已王曰吾終以子受命於天矣曰內寇不與外敵不可拒王自治其外臣自敝其內此乃亡之之勢也注

彪謂燕昭之舉實自代發之正曰太事記云戰國策載蘇代說燕之辭誤以爲噲使噲能有志如是豈至覆國乎論其世考其事皆說燕昭之辭也按史記誤同蘇代爲燕說齊未見齊王先說淳於髡曰人有賣駿馬者比三旦立市人莫之知往見伯樂曰臣有駿馬欲賣之比三旦立於市人莫與言子還而視之去而顧之臣請獻一朝之費伯樂乃還而視之去而顧之一旦而馬價十倍今臣欲以駿馬見於王莫爲臣先後者足下有意爲臣伯樂乎臣請獻白璧一雙黃金千鎰以爲馬食淳於髡曰謹聞命矣乃入言之王而見之齊王大說蘇子按史記田敬仲完世家湣王四十年燕秦楚三晉合謀各出銳師以伐敗我濟西王解而卻燕將樂毅遂入臨淄盡取齊之寶藏器湣王出亡之衛衛君辟宮捨之稱臣而共具湣王不遜衛人侵之湣王去走鄒魯有驕色鄒魯君弗內遂走莒楚使淖齒將兵救齊因相齊湣王淖齒遂殺湣王而與燕共分齊之侵地鹵器按樂毅傳樂毅去趙適魏聞燕昭王以子之之亂而齊大敗燕燕昭王怨齊未嘗一日而忘報齊也燕國小僻遠力不能制於是屈身下士先禮郭隗以招賢者樂毅於是爲魏昭王使於燕燕王以客禮待之樂毅辭讓遂委質爲臣燕昭王以爲亞卿久之當是時齊湣王彊南敗楚相唐昧於重丘西摧三晉於觀津遂與三晉擊秦助趙滅中山破宋廣地千餘里與秦昭王爭重爲帝已而復歸之諸侯皆欲背秦而服於齊湣王自矜百姓弗堪於是燕昭王問伐齊之事樂毅對曰齊霸國之餘業也地大人眾未易獨攻也王必欲伐之莫如與趙及楚魏於是使樂毅約趙惠文王別使連楚魏令趙嚪秦以伐齊之利諸侯害齊湣王之驕皆爭合從與燕伐齊樂毅還報燕昭王悉起兵使樂毅爲上將軍趙惠文王以相國印授樂毅樂毅於是並護趙楚韓魏燕之兵以伐齊破之濟西諸侯兵罷歸而燕軍樂毅獨追至於臨災齊湣王之敗濟西亡走保於莒樂毅獨畱徇齊齊皆城守樂毅攻入臨災盡取齊寶財物祭器輸之燕燕昭王大說親至濟上勞軍行賞饗士封樂毅於昌國號爲昌國君於是燕昭王收齊鹵獲以歸而使樂毅復以兵平齊城之不下者樂毅畱徇齊五歲下齊七十餘城皆爲郡縣以屬燕惟獨莒卽墨未服按孟嘗君傳齊湣王滅宋益驕欲去孟嘗君孟嘗君恐乃如魏魏昭王以爲相西合於秦趙與燕共伐破齊齊湣王亡在莒遂死焉按通鑑綱目赧王三十一年燕上將軍樂毅以秦魏韓趙之師伐齊入臨災齊君地出走其相淖齒殺之毅下齊七十餘城燕封毅爲昌國君目

燕悉起兵使樂毅爲上將軍並將秦魏韓趙之師以伐齊戰於濟西齊師大敗毅還秦魏之師分韓師以略宋地部趙師以收河間身率燕師長驅逐北劇辛曰齊大燕小賴諸侯之助以破其軍宜及時收取其邊城以自益此長久之利也今過而不攻以深入爲名無損於齊無益於我而結深怨後必悔之毅曰齊王伐功矜能謀不逮下廢黜賢良信任諂諛政令戾虐百姓怨懟今因其軍破而乘之則其民必叛而齊可圖也若不遂乘之待彼悔前之非攺過而撫其民則難慮矣遂進軍齊果大亂湣王出走毅入臨災取寶物祭器輸之於燕燕王親至濟上勞軍行賞封毅爲昌國君畱徇齊城未下者齊王之衛衛君辟宮捨之稱臣共具王不遜衛人侵之去奔鄒魯又有驕色鄒魯不納遂走莒楚使淖齒將兵救齊因爲齊相齒欲與燕分齊地乃執湣王而數之擢王筋懸之廟梁宿昔而死毅聞畫邑人王蠋賢令軍中環畫三十里無入使人請蠋蠋不往燕人曰不來吾且屠畫蠋曰吾聞忠臣不事二君烈女不更二夫齊王不用吾諫吾退耕於野國破君亡吾不能存而又欲劫之以兵與其不義而生不若死遂自經死毅整軍禁侵掠禮逸民寬賦斂除暴令修舊政齊民喜悅乃遣左軍渡膠東東萊前軍循太山東至海略瑯邪右軍循河濟屯阿鄄以連魏師後軍旁北海而撫千乘以中軍據臨災而鎭齊都祀桓公管仲於郊封王蠋之墓六月之間下齊七十餘城皆爲郡縣赧王三十二年齊人討淖齒殺之立湣王子法章保莒城按史記田敬仲完世家湣王之遇殺其子法章變名姓爲莒太史﹠﹟家庸太史﹠﹟女奇法章狀貌以爲非恆人憐而常竊衣食之而與私通焉淖齒旣以去莒莒中人及齊亡臣相聚求湣王子欲立之法章懼其誅己也久之乃敢自言我湣王子也於是莒人共立法章是爲襄王以保莒城而布告齊國中王已立在莒矣襄王旣立立太史氏女爲王后是爲君王后生子建太史﹠﹟曰女不取媒因自嫁非吾種也污吾世終身不睹君王后君王后賢不以不睹故失人子之禮按通鑑綱目赧王三十二年齊人討殺淖齒而立其君之子法章保莒城赧王三十六年樂毅奔趙齊田單襲破燕軍盡復齊地齊王入臨災封單爲安平君薛公田文卒按戰國策燕攻齊齊破閔王奔莒淖齒殺閔王田單守卽墨之城破燕兵復齊墟襄王爲太子徵齊已破燕田單之立疑齊國之眾皆以田單爲自立也襄王立田單相之過災水有老人涉災而寒出不能行坐於沙中田單見其寒欲使後車分衣無可以分者單解裘而衣之襄王惡之曰田單之施將欲以取我國乎不早圖之恐後之左右顧無人巖下有貫珠者襄王呼而問之曰女聞吾言乎對曰聞之王曰女以爲何若對曰王不如因以爲己善王嘉單之善下令曰寡人憂民之饑也單收而食之寡人憂民之寒也單解裘而衣之寡人憂勞百姓而單亦憂之稱寡人之意單有是善而王嘉之𨿽單之善亦王之善已王曰善乃賜單牛酒嘉其行後數日貫珠者復見王曰王至朝日宜召田單而揖之於庭口勞之乃布令求百姓之饑寒者收谷之乃使人聽於閭裏聞丈夫之相與語曰田單之愛人嗟乃王之教澤也貂勃常惡田單曰安平君小人也安平君聞之故爲酒而召貂勃曰單何以得罪於先生故常見譽於朝貂勃曰跖之狗吠堯非貴跖而賤堯也狗固吠非其主也且今使公孫子賢而徐子不肖然而使公孫子與徐子斗徐子之狗猶將攫公孫子之腓而噬之也若乃得去不肖者而爲賢者狗豈特攫其腓而噬之耳哉安平君曰敬聞命明日任之於王王有所幸臣九人之屬欲傷安平君相與語於王曰燕之伐齊之時楚王使將軍將萬人而佐齊今國已定而社稷已安矣何不使使者謝於楚王王曰左右孰可九人之屬曰貂勃可貂勃使楚楚王受而觴之數日不反九人之屬相與語於王曰夫一人身而牽畱萬乘者豈不以據勢也哉且安平君之與王也君臣無禮而上下無別且其志欲爲不善內收百姓循撫其心振窮補不足布徳於民外懷戎翟天下之賢士陰結諸侯之雄俊豪英其志欲有爲也願王之察之異日而王曰召相單來田單免冠徒跣肉袒而進退而請死罪五日而王曰子無罪於寡人子爲子之臣禮吾爲吾之王禮而已矣貂勃從楚來王賜諸前酒酣王曰召相田單而來貂勃避席稽首曰王惡得此亡國之言乎王上者孰與周文王王曰吾不若也貂勃曰然臣固知王不若也下者孰與齊桓公王曰吾不若也貂勃曰然臣固知王不若也然則周文王得呂望以爲太公桓公得管夷吾以爲仲父今王得安平君而獨曰單且自天地之辟民人之治爲人臣之功者誰有厚於安平君者哉而王曰單單惡得此亡國之言乎且王不能守乎王之社稷燕人興師而襲齊墟王走而之城陽之山中安平君以惴惴之卽墨三里之城五里之郭敝卒七千禽其司馬而反千里之齊安平君之功也當是時也闔城陽而王天下莫之能止然而計之於道歸之於義以爲不可故爲棧道木閣而迎王與後於城陽山中王乃得反子臨百姓今國已定民已安矣王乃曰單單且嬰兒之計不爲此王不亟殺此九子者以謝安平君不然國危矣王乃殺九子而逐其家益封安平君以夜邑萬戶昌國君樂毅爲燕昭王合五國之兵而攻齊下七十餘城盡郡縣之以屬燕三城未下而燕昭王死惠王卽位用齊人反間疑樂毅而使騎劫代之將樂毅奔趙趙封以爲望諸君齊田單詐騎劫卒敗燕軍復收七十餘城以復齊燕王悔懼趙用樂毅乘燕之敝以伐燕燕王乃使人讓樂毅且謝之曰先王舉國而委將軍將軍爲燕破齊報先王之讎天下莫不振動寡人豈敢一日而忘將軍之功哉會先王棄羣臣寡人新卽位左右誤寡人寡人之使騎劫代將軍爲將軍久暴露於外故召將軍且休計事將軍過聽以與寡人有隙遂捐燕而歸趙將軍自爲計則可矣而亦何以報先王之所以遇將軍之意乎望諸君乃使人獻書報燕王曰臣不佞不能奉承先王之教以順左右之心恐抵斧質之罪以傷先王之明而又害於足下之義故遁逃奔趙自負以不肖之罪故不敢爲辭說今王使使者數之罪臣恐侍禦者之不察先王之所以畜幸臣之理而又不白於臣之所以事先王之心故敢以書對臣聞賢聖之君不以祿私其親功多者授之不以官隨其愛能當者處之故察能而授官者成功之君也論行而結交者立名之士也臣以所學者觀之先王之舉錯有髙世之心故假節於魏王而以身得察於燕先王過舉擢之乎賓客之中而立之乎羣臣之上不謀於父兄而使臣爲亞卿臣自以爲奉令承教可以幸無罪矣故受命而不辭先王命之曰我有積怨深怒於齊不量輕弱而欲以齊爲事臣對曰夫齊霸國之餘教而驟勝之遺事也閒於兵甲習於戰攻王若欲伐之則必舉天下而圖之舉天下而圖之莫徑於結趙矣且又淮北宋地楚魏之所同願也趙若許約楚趙宋盡力四國攻之齊可大破也先王曰善臣乃口受令具符節南使臣於趙顧反命起兵隨而攻齊以天之道先王之靈河北之地隨先王舉而有之於濟上濟上之軍奉令擊齊大勝之輕卒銳兵長驅至國齊王逃遁走莒僅以身免珠玉財寶車甲珍器盡收入燕大呂陳於元英故鼎反乎歷室齊器設於寧臺薊丘之植植於汶篁自五伯以來功未有及先王者也先王以爲順於其志以臣爲不頓命故裂地而封之使之得比乎小國諸侯臣不佞自以爲奉令承教可以幸無罪矣故受命而弗辭臣聞賢明之君功立而不廢故著於春秋蚤知之士名成而不毀故稱於後世若先王之報怨雪恥夷萬乘之彊國收八百歲之蓄積及至棄羣臣之日遺令詔後嗣之餘義執政任事之臣所以能循法令順庶孽者施及萌隸皆可以教於後世臣聞善作者不必善成善始者不必善終昔者伍子胥說聽乎闔閭故吳王遠迹至於郢夫差弗是也賜之鴟夷而浮之江故吳王夫差不悟先論之可以立功故沈子胥而弗悔子胥不蚤見主之不同量故入江而不攺夫免身全功以明先王之迹者臣之上計也離毀辱之非墮先王之名者臣之所大恐也臨不測之罪以幸爲利者義之所不敢出也臣聞古之君子交絕不出惡聲忠臣之去國不潔其名臣𨿽不佞數奉教於君子矣恐侍禦者之親左右之說而不察疏遠之行也故敢以書報惟君之畱意焉齊以淖齒之亂事秦其後秦欲取齊故使蘇涓之楚令任固之齊齊明謂楚王曰秦王欲楚不若其欲齊之甚也其使涓來以示齊之有楚以資固於齊齊見楚必受固是楚之聽涓也適爲固驅以合秦齊也齊秦合非楚之利也且夫涓來之辭必非固之所以之齊之辭也王不如令人以涓之辭謾固於齊齊秦必不合齊秦不合則王重矣王欲收齊以攻秦漢中可得也王卽欲以秦攻齊淮泗之間亦可得也按史記田敬仲完世家襄王在莒五年田單以卽墨故破燕軍迎襄王於莒人臨災齊故地盡復屬齊齊封田單爲安平君按孟嘗君傳齊襄王立而孟嘗君中立爲諸侯無所屬齊襄王新立畏孟嘗君與連和復親薛公文卒謚爲孟嘗君諸子爭立而齊魏共滅薛孟嘗絕嗣無後也按田單傳田單者齊諸田疏屬也湣王時單爲臨災市掾不見知及燕使樂毅伐破齊齊湣王出奔已而保莒城燕師長驅平齊而田單走安平令其宗人盡斷其車軸末而傅鐵籠已而燕軍攻安平城壞齊人走爭塗以折車敗爲燕所虜惟田單宗人以鐵籠故得脫東保卽墨燕旣盡降齊城惟獨莒卽墨不下燕軍聞齊王在莒並兵攻之淖齒旣殺湣王於莒因堅守距燕軍數年不下燕引兵東圍卽墨卽墨大夫出與戰敗死城中相與推田單曰安平之戰田單宗人以鐵籠得全習兵立以爲將軍以卽墨距燕頃之燕昭王卒惠王立與樂毅有隙田單聞之乃縱反間於燕宣言曰齊王已死城之不拔者二耳樂毅畏誅而不敢歸以伐齊爲名實欲連兵南面而王齊齊人未附故且緩攻卽墨以待其事齊人所懼惟恐他將之來卽墨殘矣燕王以爲然使騎劫伐樂毅樂毅因歸趙燕人士卒忿而田單乃令城中人食必祭其先祖於庭飛鳥悉翔舞城中下食燕人怪之田單因宣言曰神來下教我乃令城中人曰當有神人爲我師有一卒曰臣可以爲師乎因反走田單乃起引還東鄕坐師事之卒曰臣欺君誠無能也田單曰子勿言也因師之每出約束必稱神師乃宣言曰吾惟懼燕軍之劓所得齊卒置之前行與我戰卽墨敗矣燕人聞之如其言城中人見齊諸降者盡劓皆怒堅守惟恐見得單又縱反間曰吾懼燕人掘吾城外冢墓僇先人可爲寒心燕軍盡掘壠墓燒死人卽墨人從城上望見皆涕泣其欲出戰怒自十倍田單知士卒之可用乃身操版插與士卒分功妻妾編於行伍之間盡散飲食饗士令甲卒皆伏使老弱女子乘城遣使約降於燕燕軍皆呼萬歲田單又收民金得千鎰令卽墨富豪遺燕將曰卽墨卽降願無虜掠吾族家妻妾令安堵燕將大喜許之燕軍由此益懈田單乃收城中得千餘牛爲絳繒衣畫以五彩龍文朿兵刃於其角而灌脂束葦於尾燒其端鑿城數十穴夜縱牛壯士五千人隨其後牛尾熱怒而奔燕軍燕軍夜大驚牛尾炬火光明炫耀燕軍視之皆龍文所觸盡死傷五千人因銜枚擊之而城中鼓噪從之老弱皆擊銅器爲聲聲動天地燕軍大駭敗走齊人遂夷殺其將騎劫燕軍擾亂奔走齊人追亡逐北所過城邑皆畔燕而歸田單兵日益多乘勝燕日敗亡卒至河上而齊七十餘城皆復爲齊乃迎襄王於莒入臨災而聽政襄王封田單號曰安平君按樂毅傳燕昭王死子立爲燕惠王惠王自爲太子時嘗不快於樂毅及卽位齊之田單聞之乃縱反間於燕曰齊城不下者兩城耳然所以不早拔者聞樂毅與燕新王有隙欲連兵且畱齊南面而王齊齊之所患惟恐他將之來於是燕惠王固已疑樂毅得齊反間乃使騎劫代將而召樂毅樂毅知燕惠王之不善代之畏誅遂西降趙趙封樂毅於觀津號曰望諸君尊寵樂毅以警動於燕齊齊田單後與騎劫戰果設詐誑燕軍遂破騎劫於卽墨下而轉戰逐燕北至河上盡復得齊城而迎襄王於莒入於臨災按通鑑綱目赧王三十六年燕君平卒樂毅奔趙田單襲破燕軍盡復齊地齊君入臨災封單爲安平君趙封樂毅爲望諸君薛公田文卒赧王三十年齊田單攻狄下之史鑑俱不載姑闕其年

按戰國策田單將攻狄往見魯仲子仲子曰將軍攻狄不能下也田單曰臣以五里之城七里之郭破亡餘卒破萬乘之燕復齊墟攻狄而不下何也上車弗謝而去遂攻狄三月而不克之也齊嬰兒謠曰大冠若箕修劍拄頤攻狄不能下壘枯丘田單乃懼問魯仲子曰先生謂單不能下狄請問其說魯仲子曰將軍之在卽墨坐而織蕢立則杖插爲士卒倡曰可往矣宗廟亡矣亡日尙矣歸於何黨矣當此之時將軍有死之心而士卒無生之气聞若言莫不揮泣奮臂而欲戰此所以破燕也當今將軍東有夜邑之奉西有災上之虞黃金橫帶而馳乎淄澠之間有生之樂無死之心所以不勝者也田單曰單有心先生志之矣明日乃厲气循城立於矢石之所乃援枹鼓之狄人乃下赧王四十一年齊魏合從按通鑑綱目赧王四十一年魏復與齊合從赧王四十四年趙伐齊按通鑑綱目云云赧王四十五年秦伐齊擊剛壽按史記田敬仲完世家襄王十四年秦擊我剛壽按通鑑綱目赧王四十五年秦伐齊取剛壽目

穰侯言於秦王使客卿伐齊取剛壽以廣其

陶邑赧王五十年秦伐趙趙以公子爲質於齊齊救趙遂以趙師伐燕伐韓齊君法章薨子建立按戰國策趙太后新用事秦急攻之趙氏求救於齊齊曰必以長安君爲質兵乃出太后不肯大臣彊諫太后明謂左右有復言令長安君爲質者老婦必唾其面左師觸詟願見太后盛气而揖之入而徐趨至而自謝曰老臣病足曾不能疾走不得見久矣竊自恕恐太后玉體之有所﹠﹟也故願望見太后曰老婦恃輦而行曰日食飲得無衰乎曰恃鬻耳曰老臣今者殊不欲食乃自彊步日三四里少益嗜食和於身曰老婦不能太后之色少解左師公曰老臣賤息舒祺最少不肖而臣衰竊愛憐之願令補黑衣之數以衛王宮沒死以聞太后曰敬諾年幾何矣對曰十五歲矣𨿽少願及未塡溝壑而托之太后曰丈夫亦愛憐其少子乎對曰甚於婦人太后曰婦人異甚對曰老臣竊以爲媼之愛燕後賢於長安君曰君過矣不若長安君之甚左師公曰父母之愛子則爲之計深遠媼之送燕後也持其踵爲之泣念悲其遠也亦哀之矣已行非弗思也祭祀必祝之祝曰必勿使反豈非計久長有子孫相繼爲王也哉太后曰然左師公曰今三世以前至於趙之爲趙趙王之子孫侯者其繼有在者乎曰無有曰微獨趙諸侯有在者乎曰老婦不聞也此其近者禍及身遠者及其子孫豈人主之子孫則必不善哉位尊而無功奉厚而無勞而挾重器多也今媼尊長安之位而封以膏腴之地多予之重器而不及今令有功於國一旦山陵崩長安君何以自托於趙老臣以媼爲長安君計短也故以爲其愛不若燕後太后曰諾恣君之所使之於是爲長安君約車百乘質於齊齊兵乃出子義聞之曰人主之子也骨肉之親也猶不能恃無功之尊無勞之奉以守金玉之重也而況人臣乎按史記田敬仲完世家襄王十九年卒子建立按通鑑綱目赧王五十年秦伐趙取三城齊救卻之遂以趙師伐燕取中陽伐韓取注人齊君法章卒子建立國事皆決於其母太史氏赧王五十五年秦攻趙齊楚救之趙請粟於齊不與秦遂破趙按史記田敬仲完世家王建立六年秦攻趙齊楚救之秦計曰齊楚救趙親則退兵不親遂攻之趙無食請粟於齊齊不聽周子曰不如聽之以退秦兵不聽則秦兵不卻是秦之計中而齊楚之計過也且趙之於齊齊扞蔽也猶齒之有唇也唇亡則齒寒今日亡趙明日患及齊楚且救趙之務宜若奉漏甕沃焦釜也夫救趙髙義也卻秦兵顯名也義救亡國威卻彊秦之兵不務爲此而務愛粟爲國計者過矣齊王弗聽秦破趙於長平四十餘萬遂圍邯鄲按通鑑綱目赧王五十五年秦王齕攻趙上黨拔之白起代將大破趙軍殺其將趙括坑降卒四十萬東周君六年燕伐齊拔聊城齊以魯連書解圍復伐取之按戰國策燕攻齊下聊城人或讒之燕將懼誅遂保守聊城不敢歸田單攻之歲餘士卒多死而聊城不下魯連乃爲書約之矢以射城中遺燕將曰吾聞之智者不倍時而棄利勇士不怯死而滅名忠臣不先身而後君今公行一朝之忿不顧燕王之無臣非忠也殺身亡聊城而威不信於齊非勇也功廢名滅後世無稱非智也故智者不再計勇士不怯死今死生榮辱尊卑貴賤此其一時也願公之詳計而無與俗同也且楚攻南陽魏攻平陸齊無南面之心以爲亡南陽之害不若得濟北之利故定計而堅守之今秦人下兵魏不敢東面橫秦之勢合則楚國之形危且棄南陽斷右壤存濟北計必爲之今楚魏交退燕救不至齊無天下之規與聊城共據﹠﹟年之敝卽臣見公之不能得也齊必決之於聊城公無再計彼燕國大亂君臣過計上下迷惑栗腹以十萬之眾五折於外萬乘之國被圍於趙壤削主困爲天下戮公聞之乎今燕王方寒心獨立大臣不足恃國敝禍多民心無所歸今公又以聊城之民距全齊之兵﹠﹟年不解是墨翟之守也食人炊骨士無反北之心是孫臏吳起之兵也能已見於天下矣故爲公計不如罷兵休士全車甲歸報燕王燕王必喜士民見公如見父母交遊攘臂而議於世功業可明矣上輔孤主以制羣臣下養百姓以資說士矯國革俗於天下功名可立也意者亦捐燕棄世東遊於齊乎請裂地定封富比陶衛世世稱寡與齊久處此亦一計也二者顯名厚實也願公熟計而審處也且吾聞效小節者不能行大威惡小恥者不能立榮名昔管仲射桓公中鉤篡也遺公子糾而不能死怯也束縛桎梏辱身也此三行者鄕裏不通也世主不臣也使管仲終窮抑幽囚而不出慚恥而不見窮年沒壽不免爲辱人賤行矣然管子並三行之過據齊國之政一匡天下九合諸侯爲五霸首名髙天下光照鄰國曹沬爲魯君將三戰三北而喪地千里使曹子之足不離陳計不顧後出必死而不生則不免爲敗軍禽將曹子以敗軍禽將非勇也功廢名滅後世無稱非智也故去三北之恥退而與魯君計也曹子以爲遭齊桓公有天下朝諸侯曹子以一劍之任劫桓公於壇位之上顏色不變而辭气不悖三戰之所喪一朝而反之天下震動驚駭威信吳楚傳名後世若此二公者非不能行小節死小恥也以爲殺身絕世功名不立非智也故去忿恚之心而成終身之名除感忿之恥而立累世之功故業與三王爭流名與天壤相敝也公其圖之燕將曰敬聞命矣因罷兵倒而去故解齊國之圍救百姓之死仲連之說也按通鑑綱目齊王建十五年燕伐齊拔聊城齊伐取之東周君七年齊太后太史氏薨按史記田敬仲完世家齊王建十六年秦滅周君王后卒

年齊王遣使於趙﹝自秦滅東周以後無統分注各年於綱下此條疑年干支闕﹞按戰國策齊王使使者問趙威後書未發威後問使者曰歲亦無恙耶民亦無恙耶王亦無恙耶使者不說曰臣奉使使威後今不問王而先問歲與民豈先賤而後尊貴者乎咸後曰不然苟無歲何有民苟無民何有君故有問捨本而問末者耶乃進而問之曰齊有處士曰鍾離子無恙耶是其爲人也有糧者亦食無糧者亦食有衣者亦衣無衣者亦衣是助王養其民者也何以至今不業也葉陽子無恙乎是其爲人哀鰥寡卹孤獨振困窮補不足是助王息其民者也何以至今不業也北宮之女嬰兒子無恙耶撤其環瑱至老不嫁以養父母是皆率民而出於孝情者也胡爲至今不朝也此二士弗業一女不朝何以王齊國子萬民乎於陵子仲尙存乎是其爲人也上不臣於王下不治其家中不索交諸侯此率民而出於無用者何爲至今不殺乎甲子年齊王入朝於秦是年爲秦王政十年齊王建二十八年

按史記田敬仲完世家王建二十八年王入朝秦秦王政置酒咸陽按通鑑綱目齊王二十八年齊趙入秦置酒秦始皇帝二十六年秦襲齊滅之按戰國策或謂齊王曰周韓西有彊秦東北有趙魏秦伐周韓之西趙魏不伐周韓爲割韓卻周害也及韓卻周害之後趙魏亦不免與秦爲患矣今齊應秦伐趙魏則亦不果於趙魏之應秦而伐周韓令齊入於秦而伐趙魏趙魏亡之後秦東面而伐齊齊安得救於天下乎國子曰秦破馬服君之師圍邯鄲齊魏亦佐秦伐邯鄲齊取淄澠魏取伊氏公子無忌爲天下循便計殺晉鄙率魏兵以救邯鄲之圍使秦弗有而失天下是齊入於魏而救邯鄲之功也安邑者魏之柱國也晉陽者趙之柱國也鄢郢者楚之柱國也故三國與秦壤界秦伐魏取安邑伐趙取晉陽伐楚取鄢郢矣覆三國之軍兼二周之地舉韓氏取其地且天下之半今又劫趙魏疏中國封衛之東野兼魏之河內絕趙之東陽則趙魏亦危矣趙魏危則非齊之利也韓魏趙楚之志恐秦兼天下而臣其君故專兵一志以逆秦三國之與秦壤界而患急齊不與秦壤界而患緩是以天下之勢不得不事齊也故秦得齊則權重於中國趙魏楚得齊則足以敵秦故秦楚趙魏得齊者重失齊者輕齊有此勢不能以重於天下者何也其用者過也齊閔王之遇殺其子法章變姓名爲莒太史家庸夫太史﹠﹟女奇法章之狀貌以爲非常人憐而常竊衣食之與私焉莒中及齊亡臣相聚求閔王子欲立之法章乃自言於莒共立法章爲襄王襄王立以太史氏女爲王后生子建太史﹠﹟曰女無媒而嫁者非吾種也污吾世矣終身不睹君王后賢不以不睹之故失人子之禮也襄王卒子建立爲齊王君王後事秦謹與諸侯信以故建立四十有餘年不受兵秦昭王嘗遣使者遺君王后玉連環曰齊多智而解此環不君王后以示羣臣羣臣不知解君王后引椎椎破之謝秦使曰謹以解矣及君王后病且卒誡建曰羣臣之可用者某建曰請書之君王后曰善取筆牘受言君王后曰老婦已忘矣君王后死後後勝相齊多受秦間金玉使賓客入秦皆爲變辭勸王朝秦不修攻戰之備齊王建入朝於秦雍門司馬前曰所爲立王者爲社稷耶爲王立王耶曰爲社稷司馬曰爲社稷立王王何以去社稷而入秦齊王還車而反卽墨大夫聞雍門司馬諫而聽之則以爲可爲謀卽入見齊王曰齊地方數千里帶甲數十萬夫三晉大夫皆不便秦而在阿鄄之間者百數王收而與之十萬之眾使收三晉之故地卽臨晉之關可以入矣鄢郢大夫不欲爲秦而在城南下者百數王收而與之十萬之師使收楚故地卽武關可以入矣如此則齊威可立秦國可亡矣捨南面之稱制乃西面而事秦爲大王不取也齊王不聽秦使陳馳誘齊王內之約與五百里之地齊王不聽卽墨大夫而聽陳馳遂入秦處之共松柏之間餓而死先是齊爲之歌曰松耶柏耶住建共者客耶按史記田敬仲完世家王建四十四年秦兵擊齊齊王聽相後勝計不戰以兵降秦虜王建遷之共遂滅齊爲郡天下壹並於秦秦王政立號爲皇帝始君王后賢事秦謹與諸侯信齊亦東邊海上秦日夜攻三晉燕楚五國各自救於秦以故王建立四十餘年不受兵君王后死後勝相齊多受秦間金多使賓客入秦秦又多予金客皆爲反間勸王去從朝秦不修攻戰之備不助五國攻秦秦以故得滅五國五國已亡秦兵卒入臨淄民莫敢格者王建遂降遷於共故齊人怨王建不蚤與諸侯合從攻秦聽姦臣賓客以亡其國歌之曰松耶柏耶住建共者客耶疾建用客之不詳也按通鑑綱目秦始皇帝二十六年王賁襲齊王建降遂滅齊

勛爵部匯考二十二

周八

楚一成王始封鬻熊之後熊繹於楚按史記楚世家楚之先祖出自帝顓頊髙陽髙陽者黃帝之孫昌意之子也髙陽生稱稱生捲章捲章生重黎重黎爲帝嚳髙辛居火正甚有功能光融天下帝嚳命曰祝融共工氏作亂帝嚳使重黎誅之而不盡帝乃以庚寅日誅重黎而以其弟吳回爲重黎後復居火正爲祝融吳回生陸終陸終生子六人坼剖而產焉其長一曰昆吾二曰參胡三曰彭祖四曰會人五曰曹姓六曰季連姓楚其後也昆吾氏夏之時嘗爲侯伯桀之時湯滅之彭祖氏殷之時嘗爲侯伯殷之末世滅彭祖氏季連生附沮附沮生﹠﹟熊其後中微或在中國或在蠻夷弗能紀其世周文王之時季連之苗裔曰鬻熊鬻熊子事文王蚤卒其子曰熊麗熊麗生熊狂熊狂生熊繹熊繹當周成王之時舉文武勤勞之後嗣而封熊繹於楚蠻封以子男之田姓氏居丹陽楚子熊繹與魯公伯禽衛康叔子牟晉侯燮齊太公子呂伋俱事成王按漢南記荊華二山絕漢水而南至江西距劍閣盡其地也古楚子國昭王十六年伐楚按竹書紀年昭王十六年伐楚涉漢過大兕昭王十九年伐楚按竹書紀年昭王十九年春有星孛於紫微祭公辛伯從王伐楚天大曀雉兔皆振喪六師於漢穆王十四年王帥楚子伐徐戎克之按竹書紀年十三年春祭公帥師從王西徵次於陽紆秋七月西戎來賓徐戎侵洛冬十月造父禦王入於宗周十四年王帥楚子伐徐戎克之穆王三十五年荊人入徐毛伯遷帥師敗荊人於泲按竹書紀年云云穆王三十七年荊人來貢按竹書紀年云云夷王七年楚子熊渠伐庸自立其三子皆爲王按史記楚世家熊繹生熊艾熊艾生熊熊生熊勝熊勝以弟熊楊爲後熊楊生熊渠熊渠生子三人當周夷王之時王室微諸侯或不朝相伐熊渠甚得江漢間民和乃興兵伐庸楊粵至於鄂熊渠曰我蠻夷也不與中國之號謚乃立其長子康爲句亶王中子紅爲鄂王少子執疵爲越章王皆在江上楚蠻之地按竹書紀年夷王七年楚子熊渠伐庸至於鄂厲王元年楚人自去其王號獻龜貝於周按史記楚世家及周厲王之時暴虐熊渠畏其伐楚亦去其王后爲熊毋康毋康早死熊渠卒子熊摯紅立摯紅卒其弟弒而代立曰熊延注

徐廣曰毋康卽渠之長子索隱曰如此史意摯紅卽上鄂王紅也譙周以爲熊渠卒子熊翔立卒長子摯有疾少子熊延立此云摯紅卒其弟弒而自立曰熊延欲會此代系則翔亦毋康之弟熊渠者旣卒毋康又早卒其摯紅立而被延弒故史考言摯有疾而此言弒未詳正義曰譙周言摯有疾此言弒未詳宋均注樂緯云熊渠嫡嗣曰熊摯有惡疾不得爲後別居於夔爲楚附庸後王命曰夔子也按竹書紀年厲王元年楚來獻龜貝按通鑑前編厲王元年楚子自去其僭號厲王三十一年楚子延薨子勇立按史記楚世家熊延生熊勇熊勇六年而周人作亂攻厲王厲王出奔彘按通鑑前編厲王三十一年楚熊延卒子熊勇嗣厲王四十一年楚子勇薨弟嚴立按史記楚世家熊勇十年卒弟熊嚴爲後厲王五十一年楚子嚴薨子伯霜立按史記楚世家熊嚴十年卒有子四人長子伯霜中子仲雪次子叔堪少子季徇熊嚴卒長子伯霜代立是爲熊霜宣王六年楚子伯霜薨弟季徇立按史記楚世家熊霜元年周宣王初立熊霜六年卒三弟爭立仲雪死叔堪亡避難於濮而少弟季徇立是爲熊徇宣王二十八年楚子徇薨子咢立按史記楚世家熊徇十六年鄭桓公初封於鄭二十二年熊徇卒子熊咢立宣王三十七年楚子咢薨子儀立按史記楚世家熊咢九年卒子熊儀立是爲若敖平王七年楚子儀薨子坎立按史記楚世家若敖二十年周幽王爲犬戎所弒周東徙而秦襄公始列爲諸侯二十七年若敖卒子熊坎立是爲霄敖平王十三年楚子坎薨子眴立按史記楚世家霄敖六年卒子熊眴立是爲蚡冒﹝眴音舜﹞

平王二十九年楚子眴薨弟熊通弒其君之子而自立按史記楚世家蚡冒十三年晉始亂以曲沃之故蚡冒十七年卒蚡冒弟熊通弒蚡冒子而代立是爲楚武王桓王十年秋蔡侯鄭伯會於鄧按春秋桓公二年按左傳二年秋蔡侯鄭伯會於鄭始懼楚也注

楚國今南郡江陵縣北紀南城也楚武王始僭號稱王欲害中國蔡鄭姬姓近楚故懼而會謀桓王十四年楚子侵隨按春秋不書按左傳桓公六年楚武王侵隨使薳章求成焉軍於瑕以待之隨人使少師董成斗伯比言於楚子曰吾不得志於漢東也我則使然我張吾三軍而被吾甲兵以武臨之彼則懼而協以謀我故難間也漢東之國隨爲大隨張必棄小國小國離楚之利也少師侈請羸師以張之熊率且比曰季梁在何益斗伯比曰以爲後圖少師得其君王毀軍而納少師少師歸請追楚師隨侯將許之季梁止之曰天方授楚楚之羸其誘我也君何急焉臣聞小之能敵大也小道大淫所謂道忠於民而信於神也上思利民忠也祝史正辭信也今民餒而君逞欲祝史矯舉以祭臣不知其可也公曰吾牲牷肥腯粢盛丰備何則不信對曰夫民神之主也是以聖王先成民而後致力於神故奉牲以告曰博碩肥腯謂民力之普存也謂其畜之碩大蕃滋也謂其不疾瘯蠡也謂其備腯咸有也奉盛以告曰潔粢丰盛謂其三時不害而民和年丰也奉酒醴以告曰嘉栗旨酒謂其上下皆有嘉徳而無違心也所謂馨香無讒慝也故務其三時修其五教親其九族以致其禋祀於是乎民和而神降之福故動則有成今民各有心而鬼神乏主君𨿽獨丰其何福之有君姑修政而親兄弟之國庶免於難隨侯懼而修政楚不敢伐按史記楚世家楚武王三十五年楚伐隨隨曰我無罪楚曰我蠻夷也今諸侯皆爲叛相侵或相殺我有敝甲欲以觀中國之政請王室尊吾號隨人爲之周請尊楚王室不聽還報楚桓王十六年楚子稱王夏楚子伐隨敗之秋隨及楚平按春秋不書按左傳桓公八年隨少師有寵楚斗伯比曰可矣讎有釁不可失也夏楚子合諸侯於沈鹿黃隨不會使薳章讓黃楚子伐隨軍於漢淮之間季梁請下之弗許而後戰所以怒我而怠寇也少師謂隨侯曰必速戰不然將失楚師隨侯禦之望楚師季梁曰楚人上左君必左無與王遇且攻其右右無良焉必敗偏敗眾乃攜矣少師曰不當王非敵也弗從戰於速杞隨師敗績隨侯逸斗丹獲其戎車與其戎右少師秋隨及楚平楚子將不許斗伯比曰天去其疾矣隨未可克也乃盟而還按史記楚世家武王三十七年楚熊通怒曰吾先鬻熊文王之師也早終成王舉我先公乃以子男田令居楚蠻夷皆率服而王不加位我自尊耳乃自立爲武王與隨人盟而去於是始開濮地而有之桓王十七年夏楚敗鄧師按春秋不書按左傳桓公九年春巴子使韓服告於楚請與鄧爲好楚子使道朔將巴客以聘於鄧鄧南鄙鄾人攻而奪之幣殺道朔及巴行人楚子使薳章讓於鄧鄧人弗受夏楚使斗廉帥師及巴師圍鄾鄧養甥聃甥帥師救鄾三逐巴師不克斗廉衡陳其師於巴師之中以戰而北鄧人逐之背巴師而夾攻之鄧師大敗鄾人宵潰桓王十九年春楚敗鄖師於蒲騷按春秋不書按左傳桓公十一年春楚屈瑕將盟貳軫鄖人軍於蒲騷將與隨絞州蓼伐楚師莫敖患之斗廉曰鄖人軍其郊必不誡且日虞四邑之至也君次於郊郢以禦四邑我以銳師宵加於鄖鄖有虞心而恃其城莫有鬥志若敗鄖師四邑必離莫敖曰盍請濟師於王對曰師克在和不在眾商周之不敵君之所聞也成軍以出又何濟焉莫敖曰卜之對曰卜以決疑不疑何卜遂敗鄖師於蒲騷卒盟而還桓王二十年冬楚伐絞按春秋不書按左傳桓公十二年冬楚伐絞軍其南門莫敖屈瑕曰絞小而輕輕則寡謀請無扞采樵者以誘之從之絞人獲三十人明日絞人爭出驅楚役徒於山中楚人坐其北門而覆諸山下大敗之爲城下之盟而還伐絞之役楚師分涉於彭羅人欲伐之使伯嘉諜之三巡數之桓王二十一年春楚屈瑕伐羅敗績按春秋不書按左傳桓公十三年春楚屈瑕伐羅斗伯比送之還謂其禦曰莫敖必敗舉趾髙心不固矣遂見楚子曰必濟師楚子辭焉入告夫人鄧曼鄧曼曰大夫其非眾之謂其謂君撫小民以信訓諸司以徳而威莫敖以刑也莫敖狃於蒲騷之役將自用也必小羅君若不鎭撫其不設備乎夫固謂君訓眾而好鎭撫之召諸司而勸之以令徳見莫敖而告諸天之不假易也不然夫豈不知楚師之盡行也楚子使賴人追之不及莫敖使徇於師曰諫者有刑及鄢亂次以濟遂無次且不設備及羅羅與盧戎兩軍之大敗之莫敖縊於荒谷羣帥囚於冶父以聽刑楚子曰孤之罪也皆免之莊王七年春楚子伐隨薨於師子貲立按春秋不書按左傳莊公四年春王三月楚武王荊屍授師孑焉以伐隨將齊入告夫人鄧曼曰余心蕩鄧曼嘆曰王祿盡矣盈而蕩天之道也先君其知之矣故臨武事將發大命而蕩王心焉若師徒無虧王薨於行國之福也王遂行卒於樠木之下令尹斗祁莫敖屈重除道梁溠營軍臨隨隨人懼行成莫敖以王命入盟隨侯且請爲會於漢汭而還濟漢而後發喪按史記楚世家武王五十一年周召隨侯數以立楚爲王楚怒以隨背己伐隨武王卒師中而兵罷子文王熊貲立始都郢莊王九年冬楚子伐申按春秋不書按左傳莊公六年冬楚文王伐申過鄧鄧祁侯曰吾甥也止而享之騅甥聃甥養甥請殺楚子鄧侯弗許三甥曰亡鄧國者必此人也若不早圖後君噬臍其及圖之乎此爲時矣鄧侯曰人將不食吾余對曰若不從三臣抑社稷實不血食而君焉取余弗從還年楚子伐鄧十六年楚復伐鄧滅之莊王十三年秋九月楚敗蔡侯於莘以蔡侯獻舞歸按春秋莊公十年按左傳十年夏蔡哀侯娶於陳息侯亦娶焉息嬀將歸過蔡蔡侯曰吾姨也止而見之弗賓息侯聞之怒使謂楚文王曰伐我吾求救於蔡而伐之楚子從之秋九月楚敗蔡師於莘以蔡侯獻舞歸按史記楚世家文王六年伐蔡虜蔡哀侯以歸已而釋之楚彊陵江漢間小國小國皆畏之十一年楚始大僖王二年秋七月楚入蔡按春秋莊公十四年按左傳蔡哀侯爲莘故繩息嬀以語楚子楚子如息以食入享遂滅息以息嬀歸生堵敖及成王焉未言楚子問之對曰吾一婦人而事二夫縱弗能死其又奚言十四年楚子以蔡侯滅息遂伐蔡秋七月楚入蔡僖王四年秋楚伐鄭滅鄧按春秋莊公十六年滅鄧不書按左傳十四年鄭伯自櫟入緩告於楚十六年秋楚伐鄭及櫟爲不禮故也按史記楚世家文王十二年伐鄧滅之惠王元年冬巴人伐楚按春秋不書按左傳莊公十八年初楚武王克權使斗緡尹之以叛圍而殺之遷權於那處使閻敖尹之及文王卽位與巴人伐申而驚其師巴人叛楚而伐那處取之遂門於楚閻敖遊湧而逸楚子殺之其族爲亂冬巴人因之以伐楚惠王二年春巴人敗楚師楚子伐黃夏六月楚子貲薨子立按春秋不書按左傳莊公十九年春楚子禦之大敗於津還鬻拳弗納遂伐黃敗黃師於踖陵還及湫有疾夏六月庚申卒鬻拳葬諸夕室亦自殺也而葬於絰皇初鬻拳彊諫楚子楚子弗從臨之以兵懼而從之鬻拳曰吾懼君以兵罪莫大焉遂自刖也楚人以爲大閽謂之大伯使其後掌之按史記楚世家楚文王十三年卒子熊立是爲杜敖惠王六年夏楚人聘於魯按春秋莊公二十三年按史記楚世家成王惲元年初卽位布徳施惠結舊好於諸侯使人獻天子天子賜胙曰鎭爾南方夷越之亂無侵中國於是楚地千里惠王十一年秋楚伐鄭魯侯齊人宋人救鄭按春秋莊公二十八年按左傳楚令尹子元欲蠱文夫人爲館於其宮側而振萬焉夫人聞之泣曰先君以是舞也習戎備也今令尹不尋諸仇讎而於未亡人之側不亦異乎禦人以告子元子元曰婦人不忘襲讎我反忘之二十八年秋子元以車六百乘伐鄭入於桔柣之門子元斗禦疆斗梧耿之不比爲﹠﹟斗班王孫遊王孫喜殿眾車入自純門及逵市縣門不發楚言而出子元曰鄭有人焉諸侯救鄭楚師夜遁鄭人將奔桐丘諜告曰楚幕有烏乃止惠王十三年楚殺令尹公子元而以斗谷於菟爲令尹按春秋不書按左傳莊公三十年夏楚公子元歸自伐鄭而處王宮斗射師諫則執而梏之秋申公斗班殺子元斗谷於菟爲令尹自毀其家以紓楚國之難惠王十八年秋七月楚人伐鄭按春秋僖公元年按左傳莊公三十二年春齊侯爲楚伐鄭之故請會於諸侯宋公請先見於齊侯夏遇於梁丘僖公元年秋楚人伐鄭鄭卽齊故也八月公會齊侯宋公鄭伯曹伯邾人盟於犖謀救鄭也注荊始攺號曰楚惠王十九年冬楚人侵鄭按春秋僖公二年按左傳二年冬楚人伐鄭斗章囚鄭聃伯惠王二十年冬楚人伐鄭按春秋僖公三年按左傳二年秋齊侯宋公江人黃人盟於貫服江黃也三年秋會於陽谷謀伐楚也冬楚人伐鄭鄭伯欲成孔叔不可曰齊方勤我棄徳不祥注

江黃楚與國惠王二十一年春正月齊侯宋公魯侯陳侯衛侯鄭伯許男曹伯侵蔡蔡潰遂伐楚次於陘夏楚屈完來盟於召陵按春秋僖公四年按左傳四年春齊侯以諸侯之師侵蔡蔡潰遂伐楚楚子使與師言曰君處北海寡人處南海惟是風馬牛不相及也不虞君之涉吾地也何故管仲對曰昔召康公命我先君太公曰五侯九伯女實徵之以夾輔周室賜我先君履東至於海西至於河南至於穆陵北至於無棣爾貢包茅不入王祭不共無以縮酒寡人是徵昭王南徵而不復寡人是問對曰貢之不入寡君之罪也敢不共給昭王之不復君其問諸水濱師進次於陘夏楚子使屈完如師師退次於召陵齊侯陳諸侯之師與屈完乘而觀之齊侯曰豈不榖是爲先君之好是繼與不榖同好如何對曰君惠僥福於敝邑之社稷辱收寡君寡君之願也齊侯曰以此眾戰誰能禦之以此攻城何城不克對曰君若以徳綏諸侯誰敢不服君若以力楚國方城以爲城漢水以爲池𨿽眾無所用之屈完及諸侯盟惠王二十二年秋八月楚人滅弦弦子奔黃按春秋僖公五年按左傳五年秋楚斗谷於菟滅弦弦子奔黃於是江黃道柏方睦於齊皆弦姻也弦子恃之而不事楚又不設備故亡惠王二十三年秋楚人圍許諸侯遂救許按春秋僖公六年按左傳六年夏諸侯伐鄭以其逃首止之盟故也圍新密秋楚子圍許以救鄭諸侯救許乃還冬蔡穆侯將許僖公以見楚子於武城許男面縛銜璧大夫衰絰士輿櫬楚子問諸逢伯對曰昔武王克殷微子啟如是武王親釋其縛受其璧而祓之焚其櫬禮而命之使復其所楚子從之襄王三年冬楚人伐黃按春秋僖公十一年按左傳黃人不歸楚貢十一年冬楚人伐黃襄王四年夏楚人滅黃按春秋僖公十二年按左傳黃人恃諸侯之睦於齊也不共楚職曰自郢及我九百里焉能害我十二年夏楚滅黃按谷梁傳貫之盟管仲曰江黃遠齊而近楚楚爲利之國也若伐而不能救則無以宗諸侯矣桓公不聽遂與之盟管仲死楚伐江滅黃桓公不能救故君子閔之也襄王七年春正月楚人伐徐三月齊侯宋公陳侯魯侯衛侯鄭伯許男曹伯盟於牡丘遂次於匡諸侯之大夫救徐冬楚人敗徐於婁林按春秋僖公十五年按左傳十五年春楚人伐徐徐卽諸夏故也三月盟於牡丘尋葵丘之盟且救徐也孟穆伯帥師及諸侯之師救徐諸侯次於匡以待之齊師曹師伐厲以救徐也冬楚敗徐於婁林徐恃救也十六年秋夏齊伐厲不克救徐而還襄王十年春鄭伯始朝於楚按春秋不書按左傳僖公十八年春鄭伯始朝於楚楚子賜之金旣而悔之與之盟曰無以鑄兵故以鑄三鐘襄王十二年冬楚人伐隨按春秋僖公二十年按左傳二十年秋隨以漢東諸侯叛楚冬楚斗榖於菟帥師伐隨取成而還襄王十三年春宋人齊人楚人盟於鹿上秋宋公楚子陳侯蔡侯鄭伯許男曹伯會於盂執宋公以伐宋冬楚人使宜申獻捷於魯十二月魯侯會諸侯盟於薄釋宋公按春秋僖公二十一年按左傳二十一年春宋人爲鹿上之盟以求諸侯於楚楚人許之公子目夷曰小國爭盟禍也宋其亡乎幸而後敗秋諸侯會宋公於盂子魚曰禍其在此乎君欲已甚其何以堪之於是楚執宋公以伐宋冬會於薄以釋之子魚曰禍猶未也未足以懲君襄王十四年夏宋公衛侯許男滕子伐鄭冬十一月己巳朔宋公及楚人戰於泓宋師敗績按春秋僖公二十二年按左傳二十二年春三月鄭伯如楚夏宋公伐鄭子魚曰所謂禍在此矣秋八月楚人伐宋以救鄭宋公將戰大司馬固諫曰天之棄商久矣君將興之弗可赦也已弗聽冬十一月己巳朔宋公及楚人戰於泓宋人旣成列楚人未旣濟司馬曰彼眾我寡及其未旣濟也請擊之公曰不可旣濟而未成列又以告公曰未可旣陳而後擊之宋師敗績公傷股門官殲焉國人皆咎公公曰君子不重傷不禽二毛古之爲軍也不以阻隘也寡人𨿽亡國之餘不鼓不成列子魚曰君未知戰勍敵之人隘而不列天贊我也阻而鼓之不亦可乎猶有懼焉且今之勍者皆吾敵也𨿽及胡獲則取之何有於二毛明恥教戰求殺敵也傷未及死如何勿重若愛重傷則如勿傷愛其二毛則如服焉三軍以利用也金鼓以聲气也利而用之阻隘可也聲盛致志鼓儳可也丙子晨鄭文夫人氏姜氏勞楚子於柯澤楚子使師縉示之俘馘丁丑楚子入饗於鄭九獻庭實旅百加豆六品享畢夜出文送於軍取鄭二姬以歸叔詹曰楚王其不沒乎爲禮卒於無別無別不可謂禮將何以沒諸侯是以知其不遂霸也襄王十五年秋楚人伐陳晉公子得耳及楚按春秋僖公二十三年晉重耳及楚不書按左傳二十三年秋楚成得臣帥師伐陳討其貳於宋也遂取焦夷城頓而還子文以爲之功使爲令尹叔伯曰子若國何對曰吾以靖國也夫有大功而無貴仕其人能靖者與有幾晉公子重耳及楚楚子饗之曰公子若反晉國則何以報不谷對曰子女玉帛則君有之羽毛齒革則君地生焉其波及晉國者君之餘也其何以報君曰𨿽然何以報我對曰若以君之靈得反晉國晉楚治兵遇於中原其辟君三捨若不獲命其左執鞭弭右屬櫜鞬以與君周旋子玉請殺之楚子曰晉公子廣而儉文而有禮其從者肅而寬忠而能力晉侯無親外內惡之吾聞姬姓唐叔之後其後衰者也其將由晉公子乎天將興之誰能廢之違天必有大咎乃送諸秦按史記楚世家成王三十五年晉公子重耳過楚成王以諸侯客禮饗而厚送之於秦襄王十六年秋宋及楚平按春秋不書按左傳僖公二十四年秋宋及楚平宋成公如楚還入於鄭鄭伯將享之問禮於皇武子對曰宋先代之後也於周爲客天子有事膰焉有喪拜焉丰厚可也鄭伯從之享宋公有加禮也襄王十七年秋楚人圍陳納頓子於頓按春秋僖公二十五年按左傳二十五年秋秦晉伐鄀楚斗克屈禦寇以申息之師戍商密秦人過析隈入而系輿人以圍商密﹠﹟而傅焉宵坎血加書僞與子儀子邊盟者商密人懼曰秦取析矣戍人反矣乃降秦師秦師囚申公子儀息公子邊以歸楚令尹子玉追秦師弗及遂圍陳納頓子於頓襄王十八年夏魯公子遂如楚乞師秋楚人滅夔以夔子歸冬楚人伐宋圍﹠﹟魯侯以楚師伐齊取谷按春秋僖公二十六年按左傳二十六年夏東門襄仲臧文仲如楚乞師臧孫見子玉而道之伐齊宋以其不臣也夔子不祀祝融與鬻熊楚人讓之對曰我先王熊摯有疾鬼神弗赦而自竄於夔吾是以失楚又何祀焉秋楚成得臣斗宜申帥師滅夔以夔子歸宋以其善於晉侯也叛楚卽晉冬楚令尹子玉司馬子西帥師伐宋圍﹠﹟公以楚師伐齊取谷置桓公子雍於谷易牙奉之以爲魯援楚申公叔侯戍之桓公之子七人爲七大夫於楚襄王十九年冬楚人陳侯蔡侯鄭伯許男圍宋按春秋僖公二十七年按左傳二十七年秋楚子將圍宋使子文治兵於睽終朝而畢不戮一人子玉復治兵於蒍終日而畢鞭七人貫三人耳國老皆賀子文子文飲之酒蒍賈尙幼後至不賀子文問之對曰不知所賀子之傳政於子玉曰以靖國也靖諸內而敗諸外所獲幾何子玉之敗子之舉也舉以敗國將何賀焉子玉剛而無禮不可以治民過三百乘其不能以入矣苟入而賀何后之有冬楚子及諸侯圍宋宋公孫固如晉告急先軫曰報施救患取威定霸於是乎在矣狐偃曰楚始得曹而新昏於衛若伐曹衛楚必救之則齊宋免矣於是乎搜於被廬作三軍謀元帥趙衰曰郤縠可臣亟聞其言矣說禮樂而惇詩書詩書義之府也禮樂徳之則也徳義利之本也夏書曰賦納以言明試以功車服以庸君其試之乃使郤縠將中軍郤溱佐之使狐偃將上軍讓於狐毛而佐之命趙衰爲卿讓於欒枝先軫使欒枝將下軍先軫佐之荀林父禦戎魏爲右襄王二十年春晉侯伐衛楚人救衛夏四月己巳晉侯齊師宋師秦師及楚人戰於城濮楚師敗績楚殺其大夫得臣衛侯出奔楚按春秋僖公二十八年按左傳二十八年春晉侯將伐曹假道於衛衛人弗許還自南河濟侵曹伐衛正月戊申取五鹿二月晉郤縠卒原軫將中軍胥臣佐下軍晉侯齊侯盟於斂盂衛請盟晉人弗許衛侯欲與楚國人不欲故出其君以說於晉衛侯出居於襄牛公子買戍衛楚人救衛不克公懼於晉殺子叢以說焉謂楚人曰不卒戍也﹠﹟侯圍曹門焉多死曹人屍諸城上晉侯患之聽輿人之謀曰稱捨於墓師遷焉曹人凶懼爲其所得者棺而出之因其凶也而攻之三月丙午入曹數之以其不用僖負羈而乘軒者三百人也且曰獻狀令無入僖負羈之宮而免其族報施也魏顚頡怒曰勞之不圖報於何有僖負羈氏魏傷於胸公欲殺之而愛其材使問且視之病將殺之魏束胸見使者曰以君之靈不有寧也距躍三百曲踴三百乃捨之殺顚頡以徇於師立舟之僑以爲戎右宋人使門尹般如晉師告急公曰宋人告急捨之則絕告楚不許我欲戰矣齊秦未可若之何先軫曰使宋捨我而賂齊秦藉之告楚我執曹君而分曹衛之田以賜宋人楚愛曹衛必不許也喜賂怒頑能無戰乎公說執曹伯分曹衛之田以畀宋人楚子入居於申使申叔去谷使子玉去宋曰無從晉師晉侯在外十九年矣而果得晉國險阻艱難備嘗之矣民之情僞盡知之矣天假之年而除其害天之所置其可廢乎軍志曰允當則歸又曰知難而退又曰有徳不可敵此三志者晉之謂矣子玉使伯棼請戰曰非敢必有功也願以間執讒慝之口王怒少與之師惟西廣東宮與若敖之六卒實從之子玉使宛春告於晉師曰請復衛侯而封曹臣亦釋宋之圍子犯曰子玉無禮哉君取一臣取二不可失矣先軫曰子與之定人之謂禮楚一言而定三國我一言而亡之我則無禮何以戰乎不許楚言是棄宋也救而棄之謂諸侯何楚有三施我有三怨怨讎已多將何以戰不如私許復曹衛以攜之執宛春以怒楚旣戰而後圖之公說乃拘宛春於衛且私許復曹衛曹衛告絕於楚子玉怒從晉師晉師退軍吏曰以君辟臣辱也且楚師老矣何故退子犯曰師直爲壯曲爲老豈在久乎微楚之惠不及此退三捨辟之所以報也背惠食言以亢其讎我曲楚直其眾素飽不可謂老我退而楚還我將何求若其不還君退臣犯曲在彼矣退三捨楚眾欲止子玉不可夏四月戊辰晉侯宋公齊國歸父崔夭秦小子慭次於城濮楚師背酅而捨晉侯患之聽輿人之誦曰原田每每捨其舊而新是謀公疑焉子犯曰戰也戰而捷必得諸侯若其不捷表裏山河必無害也公曰若楚惠何欒貞子曰漢陽諸姬楚實盡之思小惠而忘大恥不如戰也晉侯夢與楚子搏楚子伏己而盬其腦是以懼子犯曰吉我得天楚伏其罪吾且柔之矣子玉使斗勃請戰曰請與君之士戲君憑軾而觀之得臣與寓目焉晉侯使欒枝對曰寡君聞命矣楚君之惠未之敢忘是以在此爲大夫退其敢當君乎旣不獲命矣敢煩大夫謂二三子戒爾車乘敬爾君事詰朝將見晉車七百乘韅靷鞅靽晉侯登有莘之虛以觀師曰少長有禮其可用也遂伐其木以益其兵己巳晉師陳於莘北胥臣以下軍之佐當陳蔡子玉以若敖之六卒將中軍曰今日必無晉矣子西將左子上將右胥臣蒙馬以虎皮先犯陳蔡陳蔡奔楚右師潰狐毛設二﹠﹟而退之欒枝使輿曳柴而僞遁楚師馳之原軫郤溱以中軍公族橫擊之狐毛狐偃以上軍夾攻子西楚左師潰楚師敗績子玉收其卒而止故不敗晉師三日館谷及癸酉而還甲午至於衡雍作王宮於踐土鄕役之三月鄭伯如楚致其師爲楚師旣敗而懼使子人九行成於晉晉欒枝入盟鄭伯五月丙午晉侯及鄭伯盟於衡雍丁未獻楚俘於王駟介百乘徒兵千鄭伯傅王用平禮也己酉王享醴命晉侯侑王命尹氏及王子虎內史叔興父策命晉侯爲侯伯賜之大輅之服戎輅之服彤弓一彤矢百玈弓矢千秬鬯一卣虎賁三百人曰王謂叔父敬服王命以綏四國糾逖王慝晉侯三辭從命曰重耳敢再拜稽首奉揚天子之丕顯休命受策以出出入三覲衛侯聞楚師敗懼出奔楚遂適陳使元咺奉叔武以受盟癸亥王子虎盟諸侯於王庭要言曰皆獎王室無相害也有渝此盟明神殛之俾隊其師無克祚國及其元孫無有老幼初楚子玉自爲瓊弁玉纓未之服也先戰夢河神謂已曰畀余余賜女孟諸之麋弗致也大心與子西使榮黃諫弗聽榮季曰死而利國猶或爲之況瓊玉乎是糞土也而可以濟師將何愛焉弗聽出告二子曰非神敗令尹令尹其不勤民實自敗也旣敗王使謂之曰大夫若入其若申息之老何子西孫伯曰得臣將死二臣止之曰君其將以爲戮及連谷而死晉侯聞之而後喜可知也曰莫余毐也已蒍呂臣實爲令尹奉己而已不在民矣襄王二十四年春楚請平於晉按春秋不書按左傳僖公三十二年春楚斗章請平於晉晉陽處父報之晉楚始通襄王二十五年楚人侵陳蔡伐鄭晉人侵蔡楚救之殺令尹子上按春秋不書按左傳僖公三十三年冬晉陳鄭伐許討其貳於楚也楚令尹子上侵陳蔡陳蔡成遂伐鄭將納公子瑕門於桔柣之門瑕覆於周氏之汪外僕髡屯禽之以獻文夫人斂而葬之鄶城之下晉陽處父侵蔡楚子上救之與晉師夾泜而軍陽子患之使謂子上曰吾聞之文不犯順武不違敵子若欲戰則吾退舍子濟而陳遲速惟命不然紓我老師費財亦無益也乃駕以待子上欲涉大孫伯曰不可晉人無信半涉而薄我悔敗何及不如紓之乃退舍陽子宣言曰楚師遁矣遂歸楚師亦歸太子商臣譖子上曰受晉賂而避之楚之恥也罪莫大焉王殺子上襄王二十六年冬十月丁未楚世子商臣弒其君頵而自立按春秋文公元年按左傳初楚子將以商臣爲太子訪諸令尹子上子上曰君之齒未也而又多愛黜乃亂也楚國之舉恆在少者且是人也﹠﹟目而豹聲忍人也不可立也弗聽旣又欲立王子職而黜太子商臣商臣聞之而未察告其師潘崇曰若之何而察之潘崇曰享江而勿敬也從之江怒曰呼役夫宜君王之欲殺女而立職也告潘崇曰信矣潘崇曰能事諸乎曰不能能行乎曰不能能行大事乎曰能元年冬十月以宮甲圍成王王請食熊蹯而死弗聽丁未王縊謚之曰靈不瞑曰成乃瞑穆王立以其爲太子之室與潘崇使爲太師且掌環列之尹襄王二十八年秋楚人圍江冬晉陽處父帥師伐楚以救江按春秋文公三年按左傳三年秋楚師圍江晉先僕伐楚以救江冬晉以江故告於周王叔桓公晉陽處父伐楚以救江門於方城遇息公子朱而還襄王三十年秋楚人滅六冬滅蓼按春秋文公五年滅蓼不書按左傳五年春六人叛楚卽東夷秋楚成大心仲歸帥師滅六冬楚子燮滅蓼臧文仲聞六與蓼滅曰臯陶庭堅不祀忽諸徳之不建民之無援哀哉

勛爵部匯考二十三

周九

楚二頃王元年春三月楚人伐鄭冬楚使越椒聘於魯按春秋文公九年按左傳九年春範山言於楚子曰晉君少不在諸侯北方可圖也楚子師於狼淵以伐鄭囚公子堅公子尨及樂耳鄭及楚平夏楚侵陳克壺丘以其服於晉也秋楚公子朱自東夷伐陳陳人敗之獲公子茷陳懼乃及楚平冬楚子越椒來聘執幣傲叔仲惠伯曰是必滅若敖氏之宗傲其先君神弗福也頃王二年夏楚殺其大夫宜申冬楚子蔡侯次於厥貉按春秋文公十年按左傳初楚範巫矞似謂成王與子玉子西曰三君皆將彊死城濮之役王思之故使止子玉曰毋死不及止子西子西縊而縣絕王使適至遂止之使爲商公沿漢溯江將入郢王在渚宮下見之懼而辭曰臣免於死又有讒言謂臣將逃臣歸死於司敗也王使爲工尹又與子家謀弒穆王穆王聞之十年夏五月殺﹠﹟宜申及仲歸秋陳侯鄭伯會楚子於息冬遂及蔡侯次於厥貉將以伐宋宋華禦事曰楚欲弱我也先爲之弱乎何必使誘我我實不能民何罪乃逆楚子勞且聽命遂道以田孟諸宋公爲右盂鄭伯爲左盂期思公復遂爲右司馬子朱及文之無畏爲左司馬命夙駕載燧宋公違命無畏抶其僕以徇或謂子舟曰國君不可戮也子舟曰當官而行何彊之有詩曰剛亦不吐柔亦不茹毋縱詭隨以謹罔極是亦非辟彊也敢愛死以亂官乎頃王三年春楚子伐麇按春秋文公十一年按左傳文公十年冬厥貉之會麇子逃歸十一年春楚子伐麇成大心敗麇師於防渚潘崇復伐麇至於鍚穴頃王四年夏楚人圍巢按春秋文公十二年按左傳十二年春楚令尹大孫伯卒成嘉爲令尹羣舒叛楚夏子孔執舒子平及宗子遂圍巢頃王五年楚子商臣薨子旅立按春秋不書按史記楚世家穆王立十二年卒子莊王侶立春秋作旅

頃王六年楚殺﹠﹟克及公子燮按春秋不書按左傳楚莊王立子孔潘崇將襲羣舒使公子燮與子儀守而伐舒蓼二子作亂城郢而使賊殺子孔不克而還十四年秋八月二子以楚子出將如商密廬戢黎及叔麇誘之遂殺﹠﹟克及公子燮初﹠﹟克囚於秦秦有殽之敗而使歸求成成而不得志公子燮求令尹而不得故二子作亂匡王二年秋八月楚人秦人巴人滅庸按春秋文公十六年按左傳十六年秋楚大饑戎伐其西南至於阜山師於大林又伐其東南至於陽丘以侵訾枝庸人帥羣蠻以叛楚麇人率百濮聚於選將伐楚於是申息之北門不啟楚人謀徙於阪髙蒍賈曰不可我能往寇亦能往不如伐庸夫麇與百濮謂我饑不能師故伐我也若我出師必懼而歸百濮離居將各走其邑誰暇謀人乃出師旬有五日百濮乃罷自廬以往振廩同食次於句澨使廬戢﹠﹟侵庸及庸方城庸人逐之囚子揚﹠﹟三宿而逸曰庸師眾羣蠻聚焉不如復大師且起王卒合而後進師叔曰不可姑又與之遇以驕之彼驕我怒而後可克先君蚡冒所以服陘隰也又與之遇七遇皆北惟裨鯈魚人實逐之庸人曰楚不足與戰矣遂不設備楚子乘驛會師於臨品分爲二隊子越自石溪子貝自仞以伐庸秦人巴人從楚師羣蠻從楚子盟遂滅庸匡王五年秋楚子鄭人侵陳遂侵宋晉趙盾帥師救陳宋公陳侯衛侯曹伯會晉師於棐林伐鄭冬晉人宋人伐鄭按春秋宣公元年按左傳宋人之弒昭公也晉荀林父以諸侯之師伐宋宋及晉平宋文公受盟於晉又會諸侯於扈將爲魯討齊皆取賂而還鄭穆公曰晉不足與也遂受盟於楚陳共公之卒楚人不禮焉陳靈公受盟於晉元年秋楚子侵陳遂侵宋晉趙盾帥師救陳宋會於棐林以伐鄭也楚蒍賈救鄭遇於北林囚晉解揚晉人乃還晉人伐鄭以報北林之役於是晉侯侈趙宣子爲政驟諫而不入故不競於楚匡王六年夏晉人宋人衛人陳人侵鄭楚人救鄭按春秋宣公二年救鄭不書按左傳宣公二年春秦師伐晉以報崇也遂圍焦夏晉趙盾救焦遂自陰地及諸侯之師侵鄭以報大棘之役楚﹠﹟椒救鄭曰能欲諸侯而惡其難乎遂次於鄭以待晉師趙盾曰彼宗競於楚殆將斃矣姑益其疾乃去之定王元年春正月楚子伐陸渾之戎夏楚人侵鄭按春秋宣公三年按左傳三年春楚子伐陸渾之戎遂至於雒觀兵於周疆定王使王孫滿勞楚子楚子問鼎之大小輕重焉對曰在徳不在鼎昔夏之方有徳也遠方圖物貢金九牧鑄鼎象物百物而爲之備使民知神姦故民入川澤山林不逢不若魑魅罔兩莫能逢之用能協於上下以承天休桀有昏徳鼎遷於商載祀六百商紂暴虐鼎遷於周徳之休明𨿽小重也其姦回昏亂𨿽大輕也天祚明徳有所底止成王定鼎於郟鄏卜世三十卜年七百天所命也周徳𨿽衰天命未攺鼎之輕重未可問也夏楚人侵鄭鄭卽晉故也定王二年冬楚子伐鄭按春秋宣公四年按左傳初楚司馬子良生子越椒子文曰必殺之是子也熊虎之狀而豺狼之聲弗殺必滅若敖氏矣諺曰狼子野心是乃狼也其可畜乎子良不可子文以爲大戚及將死聚其族曰椒也知政乃速行矣無及於難且泣曰鬼猶求食若敖氏之鬼不其餒而及令尹子文卒﹠﹟般爲令尹子越爲司馬蒍賈爲工正譖子揚而殺之子越爲令尹己爲司馬子越又惡之四年乃以若敖氏之族圄伯嬴於轑陽而殺之遂處烝野將攻王王以三王之子爲質焉弗受師於漳澨秋七月戊戌楚子與若敖氏戰於﹠﹟滸伯棼射王汰輈及鼓跗著於丁寧又射汰輈以貫笠轂師懼退王使巡師曰吾先君文王克息獲三矢焉伯棼竊其二盡於是矣鼓而進之遂滅若敖氏初若敖娶於生﹠﹟伯比若敖卒從其母畜於淫於子之女生子文焉夫人使棄諸夢中虎乳之子田見之懼而歸夫人以告遂使收之楚人謂乳﹠﹟謂虎於菟故命之曰﹠﹟﹠﹟於菟以其女妻伯比實爲令尹子文其孫箴尹克黃使於齊還及宋聞亂其人曰不可以入矣箴尹曰棄君之命獨誰受之君天也天可逃乎遂歸復命而自拘於司敗王思子文之治楚國也曰子文無後何以勸善使復其所攺命曰生冬楚子伐鄭鄭未服也定王三年冬楚人伐鄭按春秋宣公五年按左傳五年冬楚子伐鄭陳及楚平晉荀林父救鄭伐陳定王四年冬楚人伐鄭按春秋不書按左傳宣公六年冬楚人伐鄭取成而還定王六年夏楚人滅舒蓼冬楚師伐陳按春秋宣公八年按左傳八年夏楚爲眾舒叛故伐舒蓼滅之楚子疆之及滑汭盟吳越而還冬陳及晉平楚師伐陳取成而還定王七年冬楚子伐鄭按春秋宣公九年按左傳九年冬楚子爲厲之役故伐鄭晉郤缺救鄭鄭伯敗楚師於柳棼國人皆喜惟子良憂曰是國之災也吾死無日矣定王八年冬楚子伐鄭按春秋宣公十年按左傳十年冬楚子伐鄭晉士會救鄭逐楚師於潁北定王九年夏楚子陳侯鄭伯盟於辰陵冬十月楚人殺陳夏徵舒丁亥楚子入陳納公孫寧儀行父於陳按春秋宣公十一年按左傳十一年春楚子伐鄭及櫟子良曰晉楚不務徳而兵爭與其來者可也晉楚無信我焉得有信乃從楚夏楚盟於辰陵陳鄭服也楚左尹子重侵宋王待諸郔令尹蒍艾獵城沂使封人事以授司徒量功命日分財用平板幹稱畚築程土物議遠邇略基趾具餱糧度有司事三旬而成不愆於素冬楚子爲陳夏氏亂故伐陳謂陳人無動將討於少西氏遂入陳殺夏徵舒轘諸栗門因縣陳陳侯在晉申叔時使於齊反復命而退王使讓之曰夏徵舒爲不道殺其君寡人以諸侯討而戮之諸侯縣公皆慶寡人女獨不慶寡人何故對曰猶可辭乎王曰可哉曰夏徵舒弒其君其罪大矣討而戮之君之義也抑人亦有言曰牽牛以蹊人之田而奪之牛牽牛以蹊者信有罪矣而奪之牛罰已重矣諸侯之從也曰討有罪也今縣陳貪其富也以討召諸侯而以貪歸之無乃不可乎王曰善哉吾未之聞也反之可乎曰吾儕小人所謂取諸其懷而與之也乃復封陳鄕取一人焉以歸謂之夏州厲之役鄭伯逃歸自是楚未得志焉鄭旣受盟於辰陵又僥事於晉定王十年春楚子圍鄭夏六月晉荀林父帥師及楚子戰於邲晉師敗績冬十二月楚子滅蕭按春秋宣公十二年按左傳十二年春楚子圍鄭旬有七日鄭人卜行成不吉卜臨於太宮且巷出車吉國人大臨守陴者皆哭楚子退師鄭人修城進復圍之三月克之入自皇門至逵路鄭伯肉袒牽羊以逆曰孤不天不能事君使君懷怒以及敝邑孤之罪也敢不惟命是聽其俘諸江南以實海濱亦惟命其剪以賜諸侯使臣妾之亦惟命若惠顧前好僥福於厲宣桓武不泯其社稷使攺事君夷於九縣君之惠也孤之願也非所敢望也敢布腹心君實圖之左右曰不可許也得國無赦王曰其君能下人必能信用其民矣庸可幾乎退三十里而許之平潘入盟子良出質夏六月晉師救鄭荀林父將中軍先縠佐之士會將上軍郤克佐之趙朔將下軍欒書佐之趙括趙嬰齊爲中軍大夫鞏朔趙穿爲上軍大夫荀首趙同爲下軍大夫韓厥爲司馬及河聞鄭旣及楚平桓子欲還曰無及於鄭而剿民焉用之楚歸而動不後隨武子曰善會聞用師觀釁而動徳刑政事典禮不易不可敵也不爲是徵楚軍討鄭怒其貳而哀其卑叛而伐之服而捨之徳刑成矣伐叛刑也柔服徳也二者立矣昔歲入陳今玆入鄭民不罷勞君無怨讟政有經矣荊屍而舉商農工賈不敗其業而卒乘輯睦事不姦矣蒍敖爲宰擇楚國之令典軍行右轅左追蓐前茅慮無中權後勁百官象物而動軍政不戒而備能用典矣其君之舉也內姓選於親外姓選於舊舉不失徳賞不失勞老有加惠旅有施捨君子小人物有服章貴有常尊賤有等威禮不逆矣徳立刑行政成事時典從禮順若之何敵之見可而進知難而退軍之善政也兼弱攻昧武之善經也子姑整軍而經武乎猶有弱而昧者何必楚仲虺有言曰取亂侮亡兼弱也汋曰於鑠王師遵養時晦耆昧也武曰無競惟烈撫弱耆昧以務烈所可也彘子曰不可晉所以霸師武臣力也今失諸侯不可謂力有敵而不從不可謂武由我失霸不如死且成師以出聞敵彊而退非夫也命爲軍帥而卒以非夫惟羣子能我弗爲也以中軍佐濟知莊子曰此師殆哉周易有之在師之臨曰師出以律否臧凶執事順成爲臧逆爲否眾散爲弱川壅爲澤有律以如己也故曰律否臧且律竭也盈而以竭夭且不整所以凶也不行之謂臨有帥而不從臨孰甚焉此之謂矣果遇必敗彘子尸之𨿽免而歸必有大咎韓獻子謂桓子曰彘子以偏師陷子罪大矣子爲元帥師不用命誰之罪也失屬亡師爲罪已重不如進也事之不捷惡有所分與其專罪六人同之不猶愈乎師遂濟楚子北師次於郔沈尹將中軍子重將左子反將右將飲馬於河而歸聞晉師旣濟王欲還嬖人伍參欲戰令尹孫叔敖弗欲曰昔歲入陳今玆入鄭不無事矣戰而不捷參之肉其足食乎參曰若事之捷孫叔爲無謀矣不捷參之肉將在晉軍可得食乎令尹南轅反﹠﹟伍參言於王曰晉之從政者新未能行令其佐先縠剛愎不仁未肯用命其三帥者專行不獲聽而無上眾誰適從此行也晉師必敗且君而逃臣若社稷何王病之告令尹攺乘轅而北之次於管以待之晉師在敖鄗之間鄭皇戍使如晉師曰鄭之從楚社稷之故也未有貳心楚師驟勝而驕其師老矣而不設備子擊之鄭師爲承楚師必敗彘子曰敗楚服鄭於此在矣必許之欒武子曰楚自克庸以來其君無日不討國人而訓之於民生之不易禍至之無日戒懼之不可以怠在軍無日不討軍實而申儆之於勝之不可保紂之百克而卒無後訓之以若敖蚡冒篳路藍縷以啟山林箴之曰民生在勤勤則不匱不可謂驕先大夫子犯有言曰師直爲壯曲爲老我則不徳而僥怨於楚我曲楚直不可謂老其君之戎分爲二廣廣有一卒卒偏之兩右廣初駕數及日中左則受之以至於昏內官序當其夜以待不虞不可謂無備子良鄭之良也師叔楚之崇也師叔入盟子良在楚楚鄭親矣來勸我戰我克則來不克遂往以我卜也鄭不可從趙括趙同曰率師以來惟敵是求克敵得屬又何俟必從彘子知季曰原屏咎之徒也趙莊子曰欒伯善哉實其言必長晉國楚少宰如晉師曰寡君少遭閔凶不能文聞二先君之出入此行也將鄭是訓定豈敢求罪於晉二三子無淹久隨季對曰昔平王命我先君文侯曰與鄭夾輔周室毋廢王命今鄭不率寡君使羣臣問諸鄭豈敢辱候人敢拜君命之辱彘子以爲使趙括從而更之曰行人失辭寡君使羣臣遷大國之迹於鄭曰無辟敵羣臣無所逃命楚子又使求成於晉晉人許之盟有日矣楚許伯禦樂伯攝叔爲右以致晉師許伯曰吾聞致師者禦靡旌摩壘而還樂伯曰吾聞致師者左射以菆代禦執轡禦下兩馬掉鞅而還攝叔曰吾聞致師者右入壘折馘執俘而還皆行其所聞而復晉人逐之左右角之樂伯左射馬而右射人角不能進矢一而已麋興於前射麋麗龜晉鮑癸當其後使攝叔奉麋獻焉曰以歲之非時獻禽之未至敢膳諸從者鮑癸止之曰其左善射其右有辭君子也旣免晉魏錡求公族未得而怒欲敗晉師請致師弗許請使許之遂往請戰而還楚潘黨逐之及熒澤見六麋射一麋以顧獻曰子有軍事獸人無乃不給於鮮敢獻於從者叔黨命去之趙旃求卿未得且怒於失楚之致師者請挑戰弗許請召盟許之與魏錡皆命而往郤獻子曰二憾往矣弗備必敗彘子曰鄭人勸戰弗敢從也楚人求成弗能好也師無成命多備何爲士季曰備之善若二子怒楚楚人乘我喪師無日矣不如備之楚之無惡除備而盟何損於好若以惡來有備不敗且𨿽諸侯相見軍衛不徹警也彘子不可士季使鞏朔韓穿帥七覆於敖前故上軍不敗趙嬰齊使其徒先具舟於河故敗而先濟潘黨旣逐魏錡趙旃夜至於楚軍席於軍門之外使其徒入之楚子爲乘廣三十乘分爲左右右廣雞鳴而駕日中而說左則受之日入而說許偃禦右廣養由基爲右彭名禦左廣屈蕩爲右乙卯王乘左廣以逐趙旃趙旃棄車而走林屈蕩搏之得其甲裳晉人懼二子之怒楚師也使軘車逆之潘黨望其塵使騁而告曰晉師至矣楚人亦懼王之入晉軍也遂出陳叔孫曰進之寧我薄人無人薄我詩云元戎十乘以先啟行先人也軍志曰先人有奪人之心薄之也遂疾進師車馳卒奔乘晉軍桓子不知所爲鼓於軍中曰先濟者有賞中軍下軍爭舟舟中之指可掬也晉師右移上軍未動工尹齊將右拒卒以逐下軍楚子使唐狡與蔡鳩居告唐惠侯曰不榖不徳而貪以遇大敵不榖之罪也然楚不克君之羞也敢藉君靈以濟楚師使潘黨率遊闕四十乘從唐侯以爲左拒以從上軍駒伯曰待諸乎隨季曰楚師方壯若萃於我吾師必盡不如收而去之分謗生民不亦可乎殿其卒而退不敗王見右廣將從之乘屈蕩尸之曰君以此始亦必以終自是楚乘廣先左晉人或以廣隊不能進楚人惎之脫扃少進馬還又惎之拔﹠﹟投衡乃出顧曰吾不如大國之數奔也趙旃以其良馬二濟其兄與叔父以他馬反遇敵不能去棄車而走林逢大夫與其二子乘謂其二子無顧顧曰趙﹠﹟在後怒之使下指木曰屍女於是授趙旃綏以免明日以表尸之皆重獲在木下楚熊負羈囚知罃知莊子以其族反之廚武子禦下軍之士多從之每射抽矢菆納諸廚子之房廚子怒曰非子之求而蒲之愛董澤之蒲可勝旣乎知季曰不以人子吾子其可得乎吾不可以苟射故也射連尹襄老獲之遂載其屍射公子榖臣囚之以二者還及昏楚師軍於邲晉之餘師不能軍宵濟亦終夜有聲丙辰楚重至於邲遂次於衡雍潘黨曰君盍築武軍而收晉屍以爲京觀臣聞克敵必示子孫以無忘武功楚子曰非爾所知也夫文止戈爲武武王克商作頌曰載戢干戈載櫜弓矢我求懿徳肆於時夏允王保之又作武其卒章曰耆定爾功其三曰鋪時繹思我䢐惟求定其六曰綏萬邦屢丰年夫武禁暴戢兵保大定功安民和眾丰財者也故使子孫無忘其章今我使二國暴骨暴矣觀兵以威諸侯兵不戢矣暴而不戢安能保大猶有晉在焉得定功所違民欲猶多民何安焉無徳而彊爭諸侯何以和眾利人之幾而安人之亂以爲己榮何以丰財武有七徳我無一焉何以示子孫其爲先君宮告成事而已武非吾功也古者明王伐不敬取其鯨鯢而封之以爲大戮於是乎有京觀以懲淫慝今罪無所而民皆盡忠以死君命又何以爲京觀乎祀於河作先君宮告成事而還是役也鄭石制實入楚師將以分鄭而立公子魚臣辛未鄭殺僕叔及子服鄭伯許男如楚冬楚子伐蕭宋華椒以蔡人救蕭蕭人囚熊相宜僚及公子丙王曰勿殺吾退蕭人殺之王怒遂圍蕭蕭潰申公巫臣曰師人多寒王巡三軍拊而勉之三軍之士皆如挾纊遂傅於蕭還無社與司馬卯言號申叔展叔展曰有麥曲乎曰無有山鞠窮乎曰無河魚腹疾柰何曰目於眢井而拯之若爲茅絰哭井則已明日蕭潰申叔視其井則茅絰存焉號而出之定王十一年夏楚子伐宋按春秋宣公十三年按左傳十三年夏楚子伐宋以其救蕭也定王十二年秋九月楚子圍宋按春秋宣公十四年按左傳十四年夏楚子使申舟聘於齊曰無假道於宋亦使公子馮聘於晉不假道於鄭申舟以孟諸之役惡宋曰鄭昭宋聾晉使不害我則必死王曰殺女我伐之見犀而行及宋宋人止之華元曰過我而不假道鄙我也鄙我亡也殺其使者必伐我伐我亦亡也亡一也乃殺之楚子聞之投袂而起屨及於窒皇劍及於寢門之外車及於蒲胥之市秋九月楚子圍宋定王十三年春楚子魯公孫歸父會於宋夏五月宋人及楚人平按春秋宣公十五年按左傳十五年春公孫歸父會楚子於宋宋人使樂嬰齊告急於晉晉侯欲救之伯宗曰不可古人有言曰𨿽鞭之長不及馬腹天方授楚未可與爭𨿽晉之彊能違天乎諺曰髙下在心川澤納污山藪藏疾瑾瑜匿瑕國君含垢天之道也君其待之乃止使解揚如宋使無降楚曰晉師悉起將至矣鄭人囚而獻諸楚楚子厚賂之使反其言不許三而許之登諸樓車使呼宋人而告之遂致其君命楚子將殺之使與之言曰爾旣許不谷而反之何故非我無信女則棄之速卽爾刑對曰臣聞之君能制命爲義臣能承命爲信信載義而行之爲利謀不失利以衛社稷民之主也義無二信信無二命君之賂臣不知命也受命以出有死無霣又可賂乎臣之許君以成命也死而成命臣之祿也寡君有信臣下臣獲考死又何求楚子捨之以歸夏五月楚師將去宋申犀稽首於王之馬前曰毋畏知死而不敢廢王命王棄言焉王不能答申叔時僕曰築室反耕者宋必聽命從之宋人懼使華元夜入楚師登子反之﹠﹟起之曰寡君使元以病告曰敝邑易子而食析骸以爨𨿽然城下之盟有以國斃不能從也去我三十里惟命是聽子反懼與之盟而告王退三十里宋及楚平華元爲質盟曰我無爾詐爾無我虞按公羊傳夏五月宋人及楚人平外平不書此何以書大其平乎己也何大乎其平乎己莊王圍宋軍有七日之糧爾盡此不勝將去而歸爾於是使司馬子反乘堙而窺宋城宋華元亦乘堙而出見之司馬子反曰子之國何如華元曰憊矣曰何如曰易子而食之析骸而炊之司馬子反曰嘻甚矣憊𨿽然吾聞之也圍者柑馬而秣之使肥者應客是何子之情也華元曰吾聞之君子見人之厄則矜之小人見人之厄則幸之吾見子之君子也是以告情於子也司馬子反曰諾勉之矣吾軍亦有七日之糧爾盡此不勝將去而歸爾揖而去之反於莊王莊王曰何如司馬子反曰憊矣曰何如曰易子而食之析骸而炊之莊王曰嘻甚矣憊𨿽然吾今取此然後而歸爾司馬子反曰不可臣已告之矣軍有七日之糧爾莊王怒曰吾使子往視之則曷爲告之司馬子反曰以區區之宋猶有不欺人之臣可以楚而無乎是以告之也莊王曰諾捨而止𨿽然吾猶取此然後歸爾司馬子反曰然則君請處於此臣請歸爾莊王曰子去我而歸吾孰與處於此吾亦從子而歸爾引師而去之故君子大其平乎己也此其大夫也其稱人何貶曷爲貶平者在下也定王十八年冬楚師鄭師侵衛十一月魯侯會楚公子嬰齊於蜀魯侯及楚人秦人宋人陳人衛人鄭人齊人曹人邾人薛人鄫人盟於蜀按春秋成公二年按左傳楚之討陳夏氏也莊王欲納夏姬申公巫臣曰不可君召諸侯以討罪也今納夏姬貪其色也貪色爲淫淫爲大罰周書曰明徳愼罰文王所以造周也明徳務崇之之謂也愼罰務去之之謂也若興諸侯以取大罰非愼之也君其圖之王乃止子反欲取之巫臣曰是不祥人也是夭子蠻殺禦叔殺靈侯戮夏南出孔儀喪陳國何不祥如是人生實難其有不獲死乎天下多美婦人何必是子反乃止王以予連尹襄老襄老死於邲不獲其屍其子黑要烝焉巫臣使道焉曰歸吾聘女又使自鄭召之曰屍可得也必來逆之姬以告王王問諸屈巫對曰其信知罃之父成公之嬖也而中行伯之季弟也新佐中軍而善鄭皇戍甚愛此子其必因鄭而歸王子與襄老之屍以求之鄭人懼於邲之役而欲求媚於晉其必許之王遣夏姬歸將行謂送者曰不得屍吾不反矣巫臣聘諸鄭鄭伯許之及共王卽位將爲陽橋之役使屈巫聘於齊且告師期巫臣盡室以行申叔跪從其父將適郢遇之曰異哉夫子有三軍之懼而又有桑中之喜宜將竊妻以逃者也及鄭使介反幣而以夏姬行將奔齊齊師新敗曰吾不處不勝之國遂奔晉而因郤至以臣於晉晉人使爲邢大夫子反請以重幣錮之王曰止其自爲謀也則過矣其爲吾先君謀也則忠忠社稷之固也所蓋多矣且彼若能利國家𨿽重幣晉將可乎若無益於晉晉將棄之何勞錮焉宣公使求好於楚莊王卒宣公薨不克作好公卽位受盟於晉會晉伐齊衛人不行使於楚而亦受盟於晉從於伐齊故楚令尹子重爲陽橋之役以救齊將起師子重曰君弱羣臣不如先大夫師眾而後可詩曰濟濟多士文王以寧夫文王猶用眾況吾儕乎且先君莊王屬之曰無徳以及遠方莫如惠卹其民而善其用之乃大戶已貴逮鰥救乏赦罪悉師王卒盡行彭名禦戎蔡景公爲左許靈公爲右二君弱皆彊冠之成公二年冬楚師侵衛遂侵我師於蜀使臧孫往辭曰楚遠而久固將退矣無功而受名臣不敢楚侵及陽橋孟孫請往賂之以執斫執鍼織皆百人公衡爲質以請盟楚人許平十一月公及楚公子嬰齊蔡侯許男秦右大夫說宋華元陳公孫寧衛孫良夫鄭公子去疾及齊國之大夫盟於蜀卿不書匱盟也於是乎畏晉而竊與楚盟故曰匱盟蔡侯許男不書乘楚車也謂之失位君子曰位其不可不愼也乎蔡許之君一失其位不得列於諸侯況其下乎詩曰不解於位民之攸塈其是之謂矣楚師及宋公衡逃歸臧宣叔曰衡父不忍數年之不宴以棄魯國國將若之何誰居後之人必有任是夫國棄矣是行也晉辟楚畏其眾也君子曰眾之不可已也大夫爲政猶以眾克況明君而善用其眾乎太誓所謂商兆民離周十人同者眾也定王十九年夏楚歸晉知罃按春秋不書按左傳成公三年夏晉人歸楚公子榖臣與連尹襄老之屍於楚以求知罃於是荀首佐中軍矣故楚人許之王送知罃曰子其怨我乎對曰二國治戎臣不才不勝其任以爲俘馘執事不以釁鼓使歸卽戮君之惠也臣實不才又誰敢怨王曰然則徳我乎對曰二國圖其社稷而求紓其民各懲其忿以相宥也兩釋累囚以成其好二國有好臣不與及其誰敢徳王曰子歸何以報我對曰臣不任受怨君亦不任受徳無怨無徳不知所報王曰𨿽然必告不谷對曰以君之靈累臣得歸骨於晉寡君之以爲戮死且不朽若從君之惠而免之以賜君之外臣首首其請於寡君而以戮於宗亦死且不朽若不獲命而使嗣宗職次及於事而帥偏師以修封疆𨿽遇執事其弗敢違其竭力致死無有二心以盡臣禮所以報也王曰晉未可與爭重爲之禮而歸之定王二十年冬鄭伯伐許晉人伐鄭救許楚子反救鄭按春秋成公四年不書按左傳四年冬十一月鄭公孫申帥師疆許田許人敗諸展陂鄭伯伐許取鉏任泠惇之田晉欒書將中軍荀首佐之士佐上軍以救許伐鄭取泛祭楚子反救鄭鄭伯與許男訟焉皇戍攝鄭伯之辭子反不能決也曰君若辱在寡君寡君與其二三臣共聽兩君之所欲成其可知也不然側不足以知二國之成簡王元年秋楚公子嬰齊帥師伐鄭按春秋成公六年按左傳六年秋楚子重伐鄭鄭從晉故也冬晉欒書救鄭與楚師遇於繞角楚師還晉師遂侵蔡楚公子申公子成以申息之師救蔡禦諸桑隧趙同趙括欲戰請於武子武子將許之知莊子範文子韓獻子諫曰不可吾來救鄭楚師去我吾遂至於此是遷戮也戮而不已又怒楚師戰必不克𨿽克不令成師以出而敗楚之二縣何榮之有焉若不能敗爲辱已甚不如還也乃遂還簡王二年秋楚公子嬰齊帥師伐鄭晉侯齊侯宋公魯侯衛侯曹伯莒子邾子杞伯救鄭按春秋成公七年按左傳七年春鄭子良相成公以如晉見且拜師秋楚子重伐鄭師於泛諸侯救鄭鄭共仲侯羽軍楚師囚鄖公鍾儀獻諸晉八月同盟於馬陵尋虫牢之盟且莒服故也晉人以鍾儀歸囚諸軍府楚圍宋之役師還子重請取於申呂以爲賞田王許之申公巫臣曰不可此申呂所以邑也是以爲賦以禦北方若取之是無申呂也晉鄭必至於漢王乃止子重是以怨巫臣子反欲取夏姬巫臣止之遂取以行子反亦怨之及共王卽位子重子反殺巫臣之族子閻子蕩及淸尹弗忌及襄老之子黑要而分其室子重取子閻之室使沈尹與王子罷分子蕩之室子反取黑要與淸尹之室巫臣自晉遺二子書曰爾以讒慝貪婪事君而多殺不辜余必使爾罷於奔命以死巫臣請使於吳晉侯許之吳子壽夢說之乃通吳於晉以兩之一卒適吳捨偏兩之一焉與其射禦教吳乘車教之戰陳教之叛楚置其子狐庸焉使爲行人於吳吳始伐楚伐巢伐徐子重奔命馬陵之會吳入州來子重自鄭奔命子重子反於是乎一歲七奔命蠻夷屬於楚者吳盡取之是以始大通吳於上國簡王四年冬楚公子嬰齊帥師伐莒莒潰楚人入鄆按春秋成公九年按左傳九年春楚人以重賂求鄭鄭伯會楚公子成於鄧秋鄭伯如晉晉人討其貳於楚也執諸銅鞮欒書伐鄭鄭人使伯蠲行成晉人殺之楚子重侵陳以救鄭晉侯觀於軍府見鍾儀問之曰南冠而縶者誰也有司對曰鄭人所獻楚囚也使稅之召而弔之再拜稽首問其族對曰泠人也公曰能樂乎對曰先父之職官也敢有二事使與之琴操南音公曰君王何如對曰非小人之所得知也固問之對曰其爲太子也師保奉之以朝於嬰齊而夕於側也不知其他公語範文子文子曰楚囚君子也言稱先職不背本也樂操土風不忘舊也稱太子抑無私也名其二卿尊君也不背本仁也不忘舊信也無私忠也尊君敏也仁以接事信以守之忠以成之敏以行之事𨿽大必濟君盍歸之使合晉楚之成公從之重爲之禮使歸求成冬十一月楚子重自陳伐莒圍渠丘渠丘城惡眾潰奔莒戊申楚入渠丘莒人囚楚公子平楚人曰勿殺吾歸而俘莒人殺之楚師圍莒莒城亦惡庚申莒潰楚遂入鄆莒無備故也十二月楚子使公子辰如晉報鍾儀之使請修好結成簡王五年春晉侯使糴茷如楚按春秋不書按左傳成公十年春晉侯使糴茷如楚報太宰子商之使也簡王七年夏五月晉士會楚公子罷盟於宋西門之外郤至聘於楚按春秋不書按左傳成公十二年春宋華元克合晉楚之成夏五月晉士會楚公子罷許偃癸亥盟於宋西門之外曰凡晉楚無相加戎好惡同之同卹災危備救凶患若有害楚則晉伐之在晉楚亦如之交贄往來道路無壅謀其不協而討不庭有渝此盟明神殛之俾隊其師無克胙國鄭伯如晉聽成會於瑣澤成故也狄人間宋之盟以侵晉而不設備秋晉人敗狄於交剛晉郤至如楚聘且﹠﹟盟楚子享之子反相爲地室而縣焉郤至將登金奏作於下驚而走出子反曰日云莫矣寡君須矣吾子其入也賓曰君不忘先君之好施及下臣貺之以大禮重之以備樂如天之福兩君相見何以代此下臣不敢子反曰如天之福兩君相見無亦惟是一矢以相加遺焉用樂寡君須矣吾子其入也賓曰若讓之以一矢禍之大者其何福之爲世之治也諸侯間於天子之事則相朝也於是乎有享宴之禮享以訓共儉宴以示慈惠共儉以行禮而慈惠以布政政以禮成民是以息百官承事朝而不夕此公侯之所以扞城其民也故詩曰赳赳武夫公侯幹城及其亂也諸侯貪冒侵欲不忌爭尋常以盡其民略其武夫以爲己腹心股肱爪牙故詩曰赳赳武夫公侯腹心天下有道則公侯能爲民幹城而制其腹心亂則反之今吾子之言亂之道也不可以爲法然吾子主也至敢不從遂入卒事歸以語範文子文子曰無禮必食言吾死無日矣夫冬楚公子罷如晉聘且﹠﹟盟十二月晉侯及楚公子罷盟於赤棘簡王十年夏六月楚子伐鄭冬十一月楚遷許於葉按春秋成公十五年按左傳十五年夏楚將北師子囊曰新與晉盟而背之無乃不可乎子反曰敵利則進何盟之有申叔時老矣在申聞之曰子反必不免信以守禮禮以庇身信禮之亡欲免得乎楚子侵鄭及暴隧遂侵衛及首止鄭子罕侵楚取新石欒武子欲報楚韓獻子曰無庸使重其罪民將叛之無民孰戰冬許靈公畏逼於鄭請遷於楚辛丑楚公子申遷許於葉簡王十一年夏六月甲午晦晉侯及楚子鄭伯戰於鄢陵楚子鄭師敗績楚殺其大夫公子側按春秋成公十六年按左傳十六年春楚子自武城使公子成以汝陰之田求成於鄭鄭叛晉子駟從楚子盟於武城夏晉侯將伐鄭範文子曰若逞吾願諸侯皆叛晉可以逞若惟鄭叛晉國之憂可立俟也欒武子曰不可以當吾世而失諸侯必伐鄭乃興師欒書將中軍士佐之郤錡將上軍荀偃佐之韓厥將下軍郤至佐新軍荀罃居守郤﹠﹟如衛遂如齊皆乞師焉欒黶來乞師孟獻子曰有勝矣戊寅晉師起鄭人聞有晉師使告於楚姚句耳與往楚子救鄭司馬將中軍令尹將左右尹子辛將右過申子反入見申叔時曰師其何如對曰徳刑詳義禮信戰之器也徳以施惠刑以正邪詳以事神義以建利禮以順時信以守物民生厚而徳正用利而事節時順而物成上下和睦周旋不逆求無不具各知其極故詩曰立我烝民莫匪爾極是以神降之福時無災害民生惇庬和同以聽莫不盡力以從上命致死以補其闕此戰之所由克也今楚內棄其民而外絕其好瀆齊盟而食話言姦時以動而疲民以逞民不知信進退罪也人卹所底其誰致死子其勉之吾不復見子矣姚句耳先歸子駟問焉對曰其行速過險而不整速則失志不整喪列志失列喪將何以戰楚懼不可用也五月晉師濟河聞楚師將至範文子欲反曰我僞逃楚可以紓憂夫合諸侯非吾所能也以遺能者我若羣臣輯睦以事君多矣武子曰不可六月晉楚遇於鄢陵範文子不欲戰郤至曰韓之戰惠公不振旅箕之役先軫不反命邲之師荀伯不復從皆晉之恥也子亦見先君之事矣今我辟楚又益恥也文子曰吾先君之亟戰也有故秦狄齊楚皆彊不盡力子孫將弱今三彊服矣敵楚而已惟聖人能外內無患自非聖人外寧必有內憂盍釋楚以爲外懼乎甲午晦楚晨壓晉軍而陳軍吏患之範﹠﹟趨進曰塞井夷陳於軍中而疏行首晉楚惟天所授何患焉文子執戈逐之曰國之存亡天也童子何知焉欒書曰楚師輕窕固壘而待之三日必退退而擊之必獲勝焉郤至曰楚有六間不可失也其二卿相惡王卒以舊鄭陳而不整蠻軍而不陳陳不違晦在陳而囂合而加囂各顧其後莫有﹠﹟心舊不必良以犯天忌我必克之楚子登巢車以望晉軍子重使太宰伯州﹠﹟侍於王后王曰騁而左右何也曰召軍吏也皆聚於中軍矣曰合謀也張幕矣曰虔卜於先君也徹幕矣曰將發命也甚囂且塵上矣曰將塞井夷而爲行也皆乘矣左右執兵而下矣曰聽誓也戰乎曰未可知也乘而左右皆下矣曰戰禱也伯州﹠﹟以公卒告王苗賁皇在晉侯之側亦以王卒告皆曰國士在且厚不可當也苗賁皇言於晉侯曰楚之良在其中軍王族而已請分良以擊其左右而三軍萃於王卒必大敗之公筮之史曰吉其卦遇復曰南國蹙射其元王中厥目國蹙王傷不敗何待公從之有淖於前乃皆左右相違於淖步毅禦晉厲公欒鍼爲右彭名禦楚共王潘黨爲右石首禦鄭成公唐苟爲右欒範以其族夾公行陷於淖欒書將載晉侯鍼曰書退國有大任焉得專之且侵官冒也失官慢也離局姦也有三罪焉不可犯也乃掀公以出於淖癸巳潘之黨與養由基蹲甲而射之徹七札焉以示王曰君有二臣如此何憂於戰王怒曰大辱國詰朝爾射死藝呂錡夢射月中之退入於泥占之曰姬姓日也異姓月也必楚王也射而中之退入於泥亦必死矣及戰射共王中目王召養由基與之兩矢使射呂錡中項伏弢以一矢復命郤至三遇楚子之卒見楚子必下免冑而趨風楚子使工尹襄問之以弓曰方事之殷也有韋之跗注君子也識見不谷而趨無乃傷乎郤至見客免冑承命曰君之外臣至從寡君之戎事以君之靈間蒙甲冑不敢拜命敢告不寧君命之辱爲事之故敢肅使者三肅使者而退晉韓厥從鄭伯其禦杜混羅曰速從之其禦屢顧不在馬可及也韓厥曰不可以再辱國君乃止郤至從鄭伯其右茀翰胡曰諜輅之餘從之乘而俘以下郤至曰傷國君有刑亦止石首曰衛懿公惟不去其旗是以敗於熒乃內旌於弢中唐苟謂石首曰子在君側敗者壹大我不如子子以君免我請止乃死楚師薄於險叔山冉謂養由基曰𨿽君有命爲國故子必射乃射再發盡殪叔山冉搏人以投中車折軾晉師乃止囚楚公子茷欒鍼見子重之旌請曰楚人謂夫旌子重之麾也彼其子重也日臣之使於楚也子重問晉國之勇臣對曰好以眾整曰又何如臣對曰好以暇今兩國治戎行人不使不可謂整臨事而食言不可謂暇請攝飲焉公許之使行人執榼承飲造於子重曰寡君乏使使鍼禦持矛是以不得犒從者使某攝飲子重曰夫子嘗與吾言於楚必是故也不亦識乎受而飲之免使者而復鼓旦而戰見星未已子反命軍吏察夷傷補卒乘繕甲兵展車馬雞鳴而食惟命是聽晉人患之苗賁皇徇曰搜乘補卒秣馬利兵修陳固列蓐食申禱明日復戰乃逸楚囚王聞之召子反謀谷陽豎獻飲於子反子反醉而不能見王曰天敗楚也夫余不可以待乃宵遁晉人楚軍三日谷範文子立於戎馬之前曰君幼諸臣不佞何以及此君其戒之周書曰惟命不於常有徳之謂楚師還及瑕王使謂子反曰先大夫之覆師徒者君不在子無以爲過不谷之罪也子反再拜稽首曰君賜臣死死且不朽臣之卒實奔臣之罪也子重使謂子反曰初隕師徒者而亦聞之矣盍圖之對曰𨿽微先大夫有之大夫命側側敢不義側亡君師敢忘其死王使止之弗及而卒簡王十二年冬楚人滅舒庸按春秋成公十七年按左傳十七年冬舒庸人以楚師之敗也道吳人圍巢伐駕圍釐虺遂恃吳而不設備楚公子櫜師襲舒庸滅之簡王十三年夏楚子鄭伯伐宋宋魚石復入於彭城冬楚人鄭人侵宋按春秋成公十八年按左傳十八年夏六月鄭伯侵宋及曹門外遂會楚子伐宋取朝郟楚子辛鄭皇辰侵城郜取幽丘同伐彭城納宋魚石向爲人鱗朱向帶魚府焉以三百乘戍之而還書曰復入凡去其國國逆而立之曰入復其位曰復歸諸侯納之曰歸以惡曰復入宋人患之西鉏吾曰何也若楚人與吾同惡以徳於我吾固事之也不敢貳矣大國無厭鄙我猶憾不然而收吾憎使贊其政以間吾釁亦吾患也今將崇諸侯之姦而披其地以塞夷庚逞姦而攜服毒諸侯而懼吳晉吾庸多矣非吾憂也且事晉何爲晉必卹之冬十一月楚子重救彭城伐宋宋華元如晉告急韓獻子爲政曰欲求得人必先勤之成霸安疆自宋始矣晉侯師於臺谷以救宋遇楚師於靡角之谷楚師還晉士魴來乞師十二月孟獻子會於虛朾謀救宋也宋人辭諸侯而請師以圍彭城按公羊傳宋華元曷爲與諸侯圍宋彭城爲宋誅也其爲宋誅柰何魚石走之楚楚爲宋取彭城以封魚石魚石之罪柰何以入是爲罪也楚已取之矣曷爲系之宋不與諸侯專封也簡王十四年秋楚公子壬夫帥師侵宋按春秋襄公元年按左傳元年秋楚子辛救鄭侵宋呂畱鄭子然侵宋取犬丘

勛爵部匯考二十四

周十

楚三靈王元年冬楚殺其大夫公子申按春秋襄公二年按左傳二年冬楚公子申爲右司馬多受小國之賂以逼子重子辛楚人殺之故書曰楚殺其大夫公子申靈王二年春楚公子嬰齊帥師伐吳秋楚侵陳按春秋襄公三年按左傳三年春楚子重伐吳爲簡之師克鳩玆至於衡山使鄧廖帥組甲三百被練三千以侵吳吳人要而擊之獲鄧廖其能免者組甲八十被練三百而已子重歸旣飲至三日吳人伐楚取駕駕良邑也鄧廖亦楚之良也君子謂子重於是役也所獲不如所亡楚人以是咎子重子重病之遂遇心疾而卒秋楚司馬公子何忌侵陳陳叛故也靈王四年秋楚殺其大夫公子壬夫晉侯宋公魯侯陳侯衛侯鄭伯曹伯莒子邾子滕子薛伯齊世子光吳人鄫人會於戚冬楚公子貞帥師伐陳晉侯宋公魯侯衛侯鄭伯曹伯齊世子光救陳按春秋襄公五年按左傳五年秋楚人討陳叛故曰由令尹子辛實侵欲焉乃殺之九月丙午盟於戚會吳且命戍陳也穆叔以屬鄫爲不利使鄫大夫聽命於會楚子囊爲令尹範宣子曰我喪陳矣楚人討貳而立子囊必攺行而疾討陳陳近於楚民朝夕急能無往乎有陳非吾事也無之而後可冬諸侯戍陳子囊伐陳十一月甲午會於城棣以救之靈王六年冬楚公子貞帥師圍陳按春秋襄公七年按左傳七年冬楚子囊圍陳會於鄬以救之陳人患楚慶虎慶寅謂楚人曰吾使公子黃往而執之楚人從之二慶使告陳侯於會曰楚人執公子黃矣君若不來羣臣不忍社稷宗廟懼有二圖陳侯逃歸靈王七年冬楚公子貞帥師伐鄭按春秋襄公八年按左傳八年冬楚子囊伐鄭討其侵蔡也子駟子國子耳欲從楚子孔子蟜子展欲待晉子駟曰周詩有之曰俟河之淸人壽幾何兆云詢多職競作羅謀之多族民之多違事滋無成民急矣姑從楚以紓吾民晉師至吾又從之敬共幣帛以待來者小國之道也犧牲玉帛待於二竟以待彊者而庀民焉寇不爲害民不罷病不亦可乎子展曰小所以事大信也小國無信兵亂日至亡無日矣五會之信今將背之𨿽楚救我將安用之親我無成鄙我是欲不可從也不如待晉晉君方明四軍無闕八卿和睦必不棄鄭楚師遼遠糧食將盡必將速歸何患焉捨之聞之杖莫如信完守以老楚杖信以待晉不亦可乎子駟曰詩云謀夫孔多是用不集發言盈庭誰敢執其咎如匪行邁謀是用不得於道請從楚騑也受其咎乃及楚平使王子伯駢告於晉曰君命敝邑修而車賦儆而司徒以討亂略蔡人不從敝邑之人不敢寧處悉索敝賦以討於蔡獲司馬燮獻於邢丘今楚來討曰女何故稱兵於蔡焚我郊保馮陵我城郭敝邑之眾夫婦男女不遑啟處以相救也剪焉傾覆無所控告民死亡者非其父兄卽其子弟夫人愁痛不知所庇民知窮困而受盟於楚孤也與其二三臣不能禁止不敢不告知武子使行人子員對之曰君有楚命亦不使一介行李告於寡君而卽安於楚君之所欲也誰敢違君寡君將帥諸侯以見於城下惟君圖之靈王八年夏秦人侵晉楚子師於武城冬楚子伐鄭按春秋襄公九年楚子師於武城不書按左傳九年夏秦景公使士雃乙師於楚將以伐晉楚子許之子囊曰不可當今吾不能與晉爭晉君類能而使之舉不失選官不易方其卿讓於善其大夫不失守其士競於教其庶人力於農穡商工皂隸不知遷業韓厥老矣知罃稟焉以爲政範﹠﹟少於中行偃而上之使佐中軍韓起少於欒黶而欒黶士魴上之使佐上軍魏絳多功以趙武爲之佐君明臣忠上讓下競當是時也晉不可敵事之而後可君其圖之王曰吾旣許之矣𨿽不及晉必將出師秋楚子師於武城以爲秦援秦人侵晉晉饑弗能報也冬閏月楚子伐鄭子駟將及楚平子孔子蟜曰與大國盟口血未幹而背之可乎子駟子展曰吾盟固云惟彊是從今楚師至晉不我救則楚彊矣盟誓之言豈敢背之且要盟無質神弗臨也所臨惟信信者言之瑞也善之主也是故臨之明神不蠲要盟背之可也乃及楚平公子罷戎入盟同盟於中分楚莊夫人卒王未能定鄭而歸靈王九年夏楚公子貞鄭公孫輒帥師伐宋秋七月楚人鄭人伐魯西鄙冬諸侯戍鄭虎牢楚公子貞帥師救鄭按春秋襄公十年伐魯不書按左傳十年夏六月楚子囊鄭子耳伐宋師於訾毋庚午圍宋門於桐門秋七月楚子囊鄭子耳伐我西鄙還圍蕭八月丙寅克之冬十月諸侯之師城虎牢而戍之晉師城梧及制士魴魏絳戍之鄭及晉平楚子囊救鄭十一月諸侯之師還鄭而南至於陽陵楚師不退知武子欲退曰今我逃楚楚必驕驕則可與戰矣欒黶曰逃楚晉之恥也合諸侯以益恥不如死我將獨進師遂進己亥與楚師夾潁而軍子矯曰諸侯旣有成行必不戰矣從之將退不從亦退退楚必圍我猶將退也不如從楚亦以退之宵涉潁與楚人盟欒黶欲伐鄭師荀罃不可曰我實不能禦楚又不能庇鄭鄭何罪不如致怨焉而還今伐其師楚必救之戰而不克爲諸侯笑克不可命不如還也丁未諸侯之師還侵鄭北鄙而歸楚人亦還靈王十一年冬楚公子貞帥師侵宋楚公子午聘於秦按春秋襄公十二年公子午聘秦不書按左傳十二年冬楚子囊秦庶長無地伐宋師於楊梁以報晉之取鄭也秦嬴歸於楚楚司馬子庚聘於秦爲夫人寧禮也注

子庚莊王子午也靈王十二年秋九月楚子審薨子昭立按春秋襄公十三年按左傳十三年夏楚子疾告大夫曰不﹠﹟不徳少主社稷生十年而喪先君未及習師保之教訓而應受多福是以不徳而亡師於鄢以辱社稷爲大夫憂其弘多矣若以大夫之靈獲保首領以歿於地惟是春秋窀穸之事所以從先君於禰廟者請爲靈若厲大夫擇焉莫對及五命乃許秋楚共王卒子囊謀謚大夫曰君有命矣子囊曰君命以共若之何毀之赫赫楚國而君臨之撫有蠻夷奄徵南海以屬諸夏而知其過可不謂共乎請謚之共大夫從之鄭良霄大宰石猶在楚石言於子囊曰先王卜徵五年而歲習其祥祥習則行不習則增修徳而攺卜今楚實不競行人何罪止鄭一卿以除其逼使睦而疾楚以固於晉焉用之使歸而廢其使怨其君以疾其大夫而相牽引也不猶愈乎楚人歸之靈王十三年秋楚公子貞帥師伐吳按春秋襄公十四年按左傳十四年春吳告敗於晉會於向爲吳謀楚故也範宣子數吳之不徳也以退吳人執莒公子務婁以其通楚使也秋楚子爲庸浦之役故子囊師於棠以伐吳吳不出而還子囊殿以吳爲不能而弗儆吳人自﹠﹟舟之隘要而擊之楚人不能相救吳人敗之獲楚公子宜﹠﹟冬楚子囊還自伐吳卒將死遺言謂子庚必城郢靈王十七年冬十月楚公子午帥師伐鄭按春秋襄公十八年按左傳十八年冬鄭子孔欲去諸大夫將叛晉而起楚師以去之使告子庚子庚弗許楚子聞之使楊豚尹宜告子庚曰國人謂不谷主社稷而不出師死不從禮不谷卽位於今五年師徒不出人其以不谷爲自逸而忘先君之業矣大夫圖之其若之何子庚嘆曰君王其謂午懷安乎吾以利社稷也見使者稽首而對曰諸侯方睦於晉臣請嘗之若可君而繼之不可收師而退可以無害君亦無辱子庚帥師治兵於汾於是子蟜伯有子張從鄭伯伐齊子孔子展子西守二子知子孔之謀完守入保子孔不敢會楚師楚師伐鄭次於魚陵右師城上棘遂涉潁次於旃然蒍子馮公子格率銳師侵費滑胥靡獻於雍梁右回梅山侵鄭東北至於虫牢而反子庚門於純門信於城下而還涉於魚齒之下甚雨及之楚師多凍役徒幾盡晉人聞有楚師師曠曰不害吾驟歌北風又歌南風南風不競多死聲楚必無功董叔曰天道多在西北南師不時必無功叔向曰在其君之徳也靈王二十年夏楚子庚卒按春秋不書按左傳襄公二十一年夏楚子庚卒楚子使薳子馮爲令尹訪於申叔豫叔豫曰國多寵而王弱國不可爲也遂以疾辭方暑闕地下冰而﹠﹟焉重衣裘鮮食而寢楚子使醫視之復曰瘠則甚矣而血气未動乃使子南爲令尹靈王二十一年冬楚殺其大夫公子追舒按春秋襄公二十二年按左傳二十二年冬楚觀起有寵於令尹子南未益祿而有馬數十乘楚人患之王將討焉子南之子棄疾爲王禦士王每見之必泣棄疾曰君三泣臣矣敢問誰之罪也王曰令尹之不能爾所知也國將討焉爾其居乎對曰父戮子居君焉用之泄命重刑臣亦不爲王遂殺子南於朝轘觀起於四竟子南之臣謂棄疾請徙子屍於朝曰君臣有禮惟二三子三日棄疾請屍王許之旣葬其徒曰行乎曰吾與殺吾父行將焉入曰然則臣王乎曰棄父事讎吾弗忍也遂縊而死復使薳子馮爲令尹公子齮爲司馬屈建爲莫敖有寵於薳子者八人皆無祿而多馬他日朝與申叔豫言弗應而退從之入於人中又從之遂歸退朝見之曰子三困我於朝吾懼不敢不見吾過子姑告我何疾我也對曰吾不免是懼何敢告子曰何故對曰昔觀起有寵於子南子南得罪觀起車裂何故不懼自禦而歸不能當道至謂八人者曰吾見申叔夫子所謂生死而肉骨也知我者如夫子則可不然請止辭八人者而後王安之靈王二十二年夏陳侯之弟黃自楚歸於陳按春秋襄公二十三年按左傳二十三年春陳侯如楚公子黃訴二慶於楚楚人召之使慶樂往殺之慶氏以陳叛夏屈建從陳侯圍陳陳人城板隊而殺人役人相命各殺其長遂殺慶虎慶寅楚人納公子黃靈王二十三年夏楚子伐吳冬楚子蔡侯陳侯許男伐鄭按春秋襄公二十四年按左傳二十四年夏楚子爲舟師以伐吳不爲軍政無功而還冬楚子伐鄭以救齊門於東門次於棘澤諸侯還救鄭晉侯使張胳輔躒致楚師求禦於鄭鄭人卜宛射犬吉子太叔戒之曰大國之人不可與也對曰無有眾寡其上一也太叔曰不然部婁無松柏二子在幄坐射犬於外旣食而後食之使禦廣車而行已皆乘乘車將及楚師而後從之乘皆踞轉而鼓琴近不告而馳之皆取冑於櫜而冑入壘皆下搏人以投收禽挾囚弗待而出皆超乘抽弓而射旣免復踞轉而鼓琴曰公孫同乘兄弟也胡再不謀對曰曩者志入而已今則怯也皆笑曰公孫之亟也楚子自棘澤還使薳啟彊帥師送陳無宇吳人爲楚舟師之役故召舒鳩人舒鳩人叛楚楚子師於荒浦使沈尹壽與師祁﹠﹟讓之舒鳩子敬逆二子而告無之且請受盟二子復命王欲伐之薳子曰不可彼告不叛且請受盟而又伐之伐無罪也姑歸息民以待其卒卒而不貳吾又何求若猶叛我無辭有庸乃還靈王二十四年秋楚屈建帥師滅舒鳩冬十二月吳子遏伐楚門於巢薨按春秋襄公二十五年按左傳二十五年秋楚薳子馮卒屈建爲令尹屈蕩爲莫敖舒鳩人卒叛楚令尹子木伐之及離城吳人救之子木遽以右師先子疆息桓子捷子駢子盂帥左師以退吳人居其間七日子疆曰久將墊隘隘乃禽也不如速戰請以其私卒誘之簡師陳以待我我克則進奔則亦視之乃可以免不然必爲吳禽從之五人以其私卒先擊吳師吳師奔登山以望見楚師不繼復逐之傅諸其軍簡師會之吳師大敗遂圍舒鳩舒鴆潰八月楚滅舒鳩十月楚蒍掩爲司馬子木使庀賦數甲兵甲午蒍掩書土田度山林鳩藪澤辧京陵表淳鹵數疆潦規偃豬町原防牧隰﹠﹟井衍沃量入修賦賦車籍馬賦車兵徒卒甲楯之數旣成以授子木十二月吳子諸樊伐楚以報舟師之役門於巢巢牛臣曰吳王勇而輕若啟之將親門我獲射之必殪是君也死疆其少安從之吳子門焉牛臣隱於短墻以射之卒楚子以滅舒鳩賞子木辭曰先大夫蒍子之功也以與蒍掩靈王二十五年秋八月許男﹠﹟卒於楚冬楚子蔡侯陳侯伐鄭按春秋襄公二十六年按左傳二十六年夏楚子秦人侵吳及雩婁聞吳有備而還遂侵鄭五月至於城麇鄭皇頡戍之出與楚師戰敗穿封戍囚皇頡公子圍與之爭之正於伯州﹠﹟伯州﹠﹟曰請問於囚乃立囚伯州﹠﹟曰所爭君子也其何不知上其手曰夫子爲王子圍寡君之貴介弟也下其手曰此子爲穿封戍方城外之縣尹也誰獲子囚曰頡遇王子弱焉戍怒抽戈逐王子圍弗及楚人以皇頡歸印菫父與皇頡戍城麇楚人囚之以獻於秦鄭人取貨於印氏以請之子大叔爲令正以爲請子產曰不獲受楚之功而取貨於鄭不可謂國秦其不然若曰拜君之勤鄭國微君之惠楚師其猶在敝邑之城下其可弗從遂行秦人不予更幣從子產而後獲之初楚伍參與蔡太師子朝友其子伍舉與聲子相善也伍舉娶於王子牟王子牟爲申公而亡楚人曰伍舉實送之伍舉奔鄭將遂奔晉聲子將如晉遇之於鄭郊班荊相與食而言復故聲子曰子行也吾必復子及宋向戌將平晉楚聲子通使於晉還如楚令尹子木與之語問晉故焉且曰晉大夫與楚孰賢對曰晉卿不如楚其大夫則賢皆卿材也如杞梓皮革自楚往也𨿽楚有材晉實用之子木曰夫獨無族姻乎對曰𨿽有而用楚材實多歸生聞之善爲國者賞不僭而刑不濫賞僭則懼及淫人刑濫則懼及善人若不幸而過寧僭無濫與其失善寧其利淫無善人則國從之詩曰人之云亡邦國殄瘁無善人之謂也故夏書曰與其殺不辜寧失不經懼失善也商頌有之曰不僭不濫不敢怠皇命於下國封建厥福此湯所以獲天福也古之治民者勸賞而畏刑卹民不倦賞以春夏刑以秋冬是以將賞爲之加膳加膳則飫賜此以知其勸賞也將刑爲之不舉不舉則徹樂此以知其畏刑也夙興夜寐朝夕臨政此以知其卹民也三者禮之大節也有禮無敗今楚多淫刑其大夫逃死於四方而爲之謀主以害楚國不可救療所謂不能也子儀之亂析公奔晉晉人置諸戎車之殿以爲謀主繞角之役晉將遁矣析公曰楚師輕窕易震蕩也若多鼓鈞聲以夜軍之楚師必遁晉人從之楚師宵潰晉遂侵蔡襲沈獲其君敗申息之師於桑隧獲申麗而還鄭於是不敢南面楚失華夏則析公之爲也雍子之父兄譖雍子君與夫人不善是也雍子奔晉晉人與之鄐以爲謀主彭城之役晉遇楚於靡角之谷晉將遁矣雍子發命於軍曰歸老幼反孤疾二人役歸一人簡兵搜乘秣馬蓐食師陳焚次明日將戰行歸者而逸楚囚楚師宵潰晉降彭城而歸諸宋以魚石歸楚失東夷子辛死之則雍子之爲也子反與子靈爭夏姬而雍害其事子靈奔晉晉人與之邢以爲謀主扞禦北狄通吳於晉教吳叛楚教之乘車射禦驅侵使其子庸爲吳行人焉吳於是伐巢取駕克棘入州來楚罷於奔命至今爲患則子靈之爲也若敖之亂伯賁之子賁皇奔晉晉人與之苗以爲謀主鄢陵之役楚晨壓晉軍而陳晉將遁矣苗賁皇曰楚師之良在其中軍王族而已若塞井夷成陳以當之欒範易行以誘之中行二郤必克二穆吾乃四萃於其王族必大敗之晉人從之楚師大敗王夷師熸子反死之鄭叛吳興楚失諸侯則苗賁皇之爲也子木曰是皆然矣聲子曰今又有甚於此椒舉娶於申公子牟子牟得戾而亡君大夫謂椒舉女實遣之懼而奔鄭引領南望曰庶幾赦余亦弗圖也今在晉矣晉人將與之縣以比叔向彼若謀害楚國豈不爲患子木懼言諸王益其爵祿而復之聲子使椒鳴逆之許靈公如楚請伐鄭曰師不興孤不歸矣八月卒於楚楚子曰不伐鄭何以求諸侯冬十月楚子伐鄭鄭人將禦之子產曰晉楚將平諸侯將和楚王是故昧於一來不如使逞而歸乃易成也夫小人之性釁於勇嗇於禍以足其性而求名焉者非國家之利也若何從之子展說不禦寇十二月乙酉入南裏墮其城涉於樂氏門於師之梁縣門發獲九人焉涉於泛而歸而後葬許靈公靈王二十六年夏晉趙武楚屈建魯叔孫豹蔡公孫歸生衛石惡陳孔奐鄭良霄許人曹人會於宋秋七月辛巳諸侯之大夫盟於宋按春秋襄公二十七年按左傳二十七年夏宋向戌善於趙文子又善於令尹子木欲弭諸侯之兵以爲名如晉告趙孟趙孟謀於諸大夫韓宣子曰兵民之殘也財用之蠹小國之大災也將或弭之𨿽曰不可必將許之弗許楚將許之以召諸侯則我失爲盟主矣晉人許之如楚楚亦許之如齊齊人難之陳文子曰晉楚許之我焉得已且人曰弭兵而我弗許則固攜吾民矣將焉用之齊人許之告於秦秦亦許之皆告於小國爲會於宋五月甲辰晉趙武至於宋丙午鄭良霄至六月丁未朔宋人享趙文子叔向爲介司馬置折俎禮也仲尼使舉是禮也以爲多文辭戊申叔孫豹齊慶封陳須無衛石惡至甲寅晉荀盈從趙武至丙辰邾悼公至壬戌楚公子黑肱先至成言於晉丁卯宋向戌如陳從子木成言於楚戊辰滕成公至子木謂向戌請晉楚之從交相見也庚午向戌復於趙孟趙孟曰晉楚齊秦匹也晉之不能於齊猶楚之不能於秦也楚君若能使秦君辱於敝邑寡君敢不固請於齊壬申左師復言於子木子木使驛謁諸王王曰釋齊秦他國請相見也秋七月戊寅左師至是夜也趙孟及子﹠﹟盟以齊言庚辰子木至自陳陳孔奐蔡公孫歸生至曹許之大夫皆至以藩爲軍晉楚各處其偏伯夙謂趙孟曰楚氛甚惡懼難趙孟曰吾左還入於宋若我何辛巳將盟於宋西門之外楚人衷甲伯州﹠﹟曰合諸侯之師以爲不信無乃不可乎夫諸侯望信於楚是以來服若不信是棄其所以服諸侯也固請釋甲子木曰晉楚無信久矣事利而已苟得志焉焉用有信太宰退告人曰令尹將死矣不及三年求逞志而棄信志將逞乎志以發言言以出信信以立志參以定之信亡何以及三趙孟患楚衷甲以告叔向叔向曰何害也匹夫一爲不信猶不可單獘其死若合諸侯之卿以爲不信必不捷矣食言者不病非子之患也夫以信召人而以僭濟之必莫之與也安能害我且吾因宋以守病則夫能致死與宋致死𨿽倍楚可也子何懼焉又不及是曰弭兵以召諸侯而稱兵以害我吾庸多矣非所患也季武子使謂叔孫以公命曰視邾滕旣而齊人請邾宋人請滕皆不與盟叔孫曰邾滕人之私也我列國也何故視之宋衛吾匹也乃盟晉楚爭先晉人曰晉固爲諸侯盟主未有先晉者也楚人曰子言晉楚匹也若晉常先是楚弱也且晉楚狎主諸侯之盟也久矣豈專在晉叔向謂趙孟曰諸侯歸晉之徳只非歸其尸盟也子務徳無爭先且諸侯盟小國固必有尸盟者楚謂晉細不亦可乎乃先楚人壬午宋公兼享晉楚之大夫趙孟爲客子木與之言弗能對使叔向侍言焉子木亦不能對也乙酉宋公及諸侯之大夫盟於蒙門之外子木問於趙孟曰範武子之徳何如對曰夫子之家事治言於晉國無隱情其祝史陳信於鬼神無愧辭子木歸語王王曰尙矣哉能歆神人宜其光輔五君以爲盟主也子木又語王曰宜晉之伯也有叔向以佐其卿楚無以當之不可與爭晉荀寅遂如楚﹠﹟盟鄭伯享趙孟於垂隴子展伯有子西子產子太叔二子石從趙孟曰七子從君以寵武也請皆賦以卒君貺武亦以觀七子之志子展賦艸虫趙孟曰善哉民之主也抑武也不足以當之伯有賦鶉之賁賁趙孟曰﹠﹟第之言不逾閾況在野乎非使人之所得聞也子西賦黍苗之四章趙孟曰寡君在武何能焉子產賦隰桑趙孟曰武請受其卒章子太叔賦野有蔓艸趙孟曰吾子之惠也印段賦蟋蟀趙孟曰善哉保家之主也吾有望矣公孫段賦桑扈趙孟曰匪交匪敖福將焉往若保是言也欲辭福祿得乎卒享文子告叔向曰伯有將爲戮矣詩以言志志誣其上而公怨之以爲賓榮其能久乎幸而後亡叔向曰然已侈所謂不及五稔者夫子之謂矣文子曰其餘皆數世之主也子展其後亡者也在上不忘降印氏其次也樂而不荒樂以安民不淫以使之後亡不亦可乎楚薳罷如晉﹠﹟盟晉侯享之將出賦旣醉叔向曰薳氏之有後於楚國也宜哉承君命不忘敏子蕩將知政矣敏以事君以能養民政其焉往崔氏之亂申鮮虞來奔僕賃於野以喪莊公冬楚人召之遂如楚爲右尹靈王二十七年冬十一月魯侯如楚十二月楚子昭薨子麇立按春秋襄公二十八年按左傳二十八年秋孟孝伯如晉告將爲宋之盟故如楚也蔡侯之如晉也鄭伯使遊吉如楚及漢楚人還之曰宋之盟君實親辱今吾子來寡君謂吾子姑還吾將使驛奔問諸晉而以告子太叔曰宋之盟君命將利小國而亦使安定其社稷鎭撫其民人以禮承天之休此君之憲令而小國之望也寡君是故使吉奉其皮幣以歲之不易聘於下執事今執事有命曰女何與政令之有必使而君棄而封守跋涉山川蒙犯霜露以逞君心小國將君是望敢不惟命是聽無乃非盟載之言以闕君徳而執事有不利焉小國是懼不然其何勞之敢憚子太叔歸復命告子展曰楚子將死矣不修其政徳而貪昧於諸侯以逞其願欲久得乎周易有之在復之頤曰迷復凶其楚子之謂乎欲復其願而棄其本復歸無所是謂迷復能無凶乎君其往也送葬而歸以快楚心楚不幾十年未能卹諸侯也吾乃休吾民矣裨曰今玆周王及楚子皆將死歲棄其次而旅於明年之次以害鳥帑周楚惡之九月鄭遊吉如晉告將朝於楚以從宋之盟子產相鄭伯以如楚捨不爲壇外僕言曰昔先大夫相先君適四國未嘗不爲壇自是至今亦皆循之今子艸舍無乃不可乎子產曰大適小則爲壇小適大苟捨而已焉用壇僑聞之大適小有五美宥其罪戾赦其過失救其災患賞其徳刑教其不及小國不困懷服如歸是故作壇以昭其功宣告後人無怠於徳小適大有五惡說其罪戾請其不足行其政事共其職貢從其時命不然則重其幣帛以賀其福而弔其凶皆小國之禍也焉用作壇以昭其禍所以告子孫無昭禍焉可也冬十一月爲宋之盟故公及宋公陳侯鄭伯許男如楚公過鄭鄭伯不在伯有迋勞於黃崖不敬穆叔曰伯有無戾於鄭鄭必有大咎敬民之主也而棄之何以承守鄭人不討必受其辜濟澤之阿行潦之蘋藻置諸宗室季蘭尸之敬也敬可棄乎及漢楚康王卒公欲反叔仲昭伯曰我楚國之爲豈爲一入行也子服惠伯曰君子有遠慮小人從邇饑寒之不卹誰遑其後不如姑歸也叔孫穆子曰叔仲子專之矣子服子始學者也榮成伯曰遠圖者忠也公遂行宋向戌曰我一人之爲非爲楚也饑寒之不卹誰能卹楚姑歸而息民待其立君而爲之備宋公遂反楚屈建卒趙文子喪之如同盟禮也景王元年春正月魯侯在楚夏四月葬楚康王按春秋襄公二十九年葬楚王不書按左傳二十九年春正月公在楚釋不朝正於廟也楚人使公親襚公患之穆叔曰祓殯而襚則布幣也乃使巫以桃茢先祓殯楚人弗禁旣而悔之夏四月葬楚康王公及陳侯鄭伯許男送葬至於西門之外諸侯之大夫皆至於墓楚郟敖卽位王子圍爲令尹鄭行人子羽曰是謂不宜必代之昌松柏之下其艸不殖景王二年春正月楚子使薳罷聘於魯按春秋襄公三十年按左傳三十年春王正月楚子使薳罷來聘通嗣君也穆叔問王子之爲政何如對曰吾儕小人食而聽事猶懼不給命而不免於戾焉與知政固問焉不告穆叔告大夫曰楚令尹將有大事子蕩將與焉助之匿其情矣秋楚公子圍殺大司馬蒍掩而取其室申無宇曰王子必不免善人國之主也王子相楚國將善是封殖而虐之是禍國也且司馬令尹之偏而王之四體也絕民之主去身之偏艾王之體以禍其國無不祥大焉何以得免景王三年冬衛侯如楚按春秋不書按左傳襄公三十一年冬衛侯在楚北宮文子見令尹圍之威儀言於衛侯曰令尹似君矣將有他志𨿽獲其志不能終也詩云靡不有初鮮克有終終之實難令尹其將不免公曰子何以知之對曰詩云敬愼威儀惟民之則令尹無威儀民無則焉民所不則以在民上不可以終公曰善哉何謂威儀對曰有威而可畏謂之威有儀而可象謂之儀君有君之威儀其臣畏而愛之則而象之故能有其國家令聞長世臣有臣之威儀其下畏而愛之故能守其官職保族宜家順是以下皆如是是以上下能相固也衛詩曰威儀棣棣不可選也言君臣上下父子兄弟內外大小皆有威儀也周詩曰朋友攸攝攝以威儀言朋友之道必相教訓以威儀也周書數文王之徳曰大國畏其力小國懷其徳言畏而愛之也詩云不識不知順帝之則言則而象之也紂囚文王七年諸侯皆從之囚紂於是乎懼而歸之可謂愛之文王伐崇再駕而降爲臣蠻夷帥服可謂畏之文王之功天下誦而歌舞之可謂則之文王之行至今爲法可謂象之有威儀也故君子在位可畏施捨可愛進退可度周旋可則容止可觀作事可法徳行可象聲气可樂動作有文言語有章以臨其下謂之有威儀也景王四年春正月晉趙武楚公子圍齊國弱宋向戍魯叔孫豹衛齊惡陳公子招蔡公孫歸生鄭罕虎許人曹人會於虢冬十一月己酉楚子麇卒楚公子比出奔晉按春秋昭公元年按左傳元年春楚公子圍聘於鄭且娶於公孫段氏伍舉爲介將入館鄭人惡之使行人子羽與之言乃館於外旣聘將以眾逆子產患之使子羽辭曰以敝邑褊小不足以容從者請墠聽命令尹命太宰伯州﹠﹟對曰君辱貺寡大夫圍謂圍將使丰氏撫有而室圍布幾筵告於莊共之廟而來若野賜之是委君貺於艸莽也是寡大夫不得列於諸卿也不寧惟是又使圍蒙其先君將不得爲寡君老其蔑以復矣惟大夫圖之子羽曰小國無罪恃實其罪將恃大國之安靖己而無乃包藏禍心以圖之小國失恃而懲諸侯使莫不憾者距違君命而有所壅塞不行是懼不然敝邑館人之屬也其敢愛丰氏之祧伍舉知其有備也請垂櫜而入許之正月乙未入逆而出遂會於虢尋宋之盟也祁午謂趙文子曰宋之盟楚人得志於晉今令尹之不信諸侯之所聞也子弗戒懼又如宋子木之信稱於諸侯猶詐晉而駕焉況不信之尢者乎楚重得志於晉晉之恥也子相晉國以爲盟主於今七年矣再合諸侯三合大夫服齊狄寧東夏平秦亂城淳於師徒不頓國家不罷民無謗讟諸侯無怨天無大災子之力也有令名矣而終之以恥午也是懼吾子其不可以不戒文子曰武受賜矣然宋之盟子木有禍人之心武有仁人之心是楚所以駕於晉也今武猶是心也楚又行僭非所害也我將信以爲本循而行之譬如農夫是穮是蔉𨿽有饑饉必有丰年且吾聞之能信不爲人下吾未能也詩曰不僭不賊鮮不爲則信也能爲人則者不爲人下矣吾不能是難楚不爲患楚令尹圍請用牲讀舊書加於牲上而已晉人許之三月甲辰盟楚公子圍設服離衛叔孫穆子曰楚公子美矣君哉鄭子皮曰二執戈者前矣蔡子家曰蒲宮有前不亦可乎楚伯州﹠﹟曰此行也辭而假之寡君鄭行人揮曰假不反矣伯州﹠﹟曰子姑憂子晰之欲背誕也子羽曰當璧猶在假而不反子其無憂乎齊國子曰吾代二子湣矣陳公子招曰不憂何成二子樂矣衛齊子曰苟或知之𨿽憂何害宋合左師曰大國令小國共吾知共而已晉樂王鮒曰小旻之卒章善矣吾從之退會子羽謂子皮曰叔孫絞而婉宋左師簡而禮樂王鮒字而敬子與子家持之皆保世之主也齊衛陳大夫其不免乎國子代人憂子招樂憂齊子𨿽憂弗害夫弗及而憂與可憂而樂與憂而弗害皆取憂之道也憂必及之太誓曰民之所欲天必從之三大夫兆憂憂能無至乎言以知物其是之謂矣季武子伐莒取鄆莒人告於會楚告於晉曰尋盟未退而魯伐莒瀆齊盟請戮其使樂桓子相趙文子欲求貨於叔孫而爲之請使請帶焉弗與梁其﹠﹟曰貨以藩身子何愛焉叔孫曰諸侯之會衛社稷也我以貨免魯必受師是禍之也何衛之爲人之有墻以蔽惡也墻之隙壞誰之咎也衛而惡之吾又甚焉𨿽怨季孫魯國何罪叔出季處有自來矣吾又誰怨然鮒也賄弗與不已召使者裂裳帛而與之曰帶其褊矣趙孟聞之曰臨患不忘國忠也思難不越官信也圖國忘死貞也謀主三者義也有是四者又可戮乎乃請諸楚曰魯𨿽有罪其執事不辟難畏威而敬命矣子若免之以勸左右可也若子之羣吏處不辟污出不逃難其何患之有患之所生污而不治難而不守所由來也能是二者又何患焉不靖其能其誰從之魯叔孫豹可謂能矣請免之以靖能者子會而赦有罪又賞其賢諸侯其誰不欣焉望楚而歸之視遠如邇疆場之邑一彼一此何常之有王伯之令也引其封疆而樹之官舉之表旗而著之制令過則有刑猶不可壹於是乎虞有三苖夏有觀扈商有姺邳周有徐奄自無令王諸侯逐進狎主齊盟其又可壹乎卹大捨小足以爲盟主又焉用之封疆之削何國蔑有主齊盟者誰能辯焉吳濮有釁楚之執事豈其顧盟莒之疆事楚勿與知諸侯無煩不亦可乎莒魯爭鄆爲日久矣苟無大害於其社稷可無亢也去煩宥善莫不競勸子其圖之固請諸楚楚人許之乃免叔孫令尹享趙孟賦大明之首章趙孟賦小宛之二章事畢趙孟謂叔向曰令尹自以爲王矣何如對曰王弱令尹彊其可哉𨿽可不終趙孟曰何故對曰彊以克弱而安之彊不義也不義而彊其斃必速詩曰赫赫宗周褒姒滅之彊不義也令尹爲王必求諸侯晉少懦矣諸侯將往若獲諸侯其虐滋甚民弗堪也將何以終夫以彊取不義而克必以爲道道以淫虐弗可久已矣秋楚公子圍使公子黑肱伯州﹠﹟城犨櫟郟鄭人懼子產曰不害令尹將行大事而先除二子也禍不及鄭何患焉冬楚公子圍將聘於鄭伍舉爲介未出竟聞王有疾而還伍舉遂聘十一月己酉公子圍至入問王疾縊而弒之遂殺其二子幕及平夏右尹子幹出奔晉宮廏尹子晰出奔鄭殺太宰伯州﹠﹟於郟謂之郟敖使赴於鄭伍舉問應爲後之辭焉對曰寡大夫圍伍舉更之曰共王之子圍爲長子幹奔晉從車五乘叔向使與秦公子同食皆百人之餼趙文子曰秦公子富叔向曰底祿以徳徳鈞以年年同以尊公子以國不聞以富且夫以千乘去其國彊禦已甚詩曰不侮鰥寡不畏彊禦秦楚匹也使後子與子幹齒辭曰鍼懼選楚公子不獲是以皆來亦惟命且臣與羇齒無乃不可乎史佚有言曰非羇何忌楚靈王卽位薳罷爲令尹薳啟疆爲太宰鄭遊吉如楚葬郟敖且聘立君歸謂子產曰具行器矣楚王汰侈而自說其事必合諸侯吾往無日矣子產不數年未能也景王七年夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷會於申楚人執徐子秋七月楚子蔡侯陳侯許男頓子胡子沈子淮夷伐吳執齊慶封殺之遂滅賴按春秋昭公四年按左傳四年春王正月許男如楚楚子止之遂止鄭伯復田江南許男與焉使椒舉如晉求諸侯二君待之椒舉致命曰寡君使舉曰日君有惠賜盟於宋曰晉楚之從交相見也以歲之不易寡人願結歡於二三君使舉請間君若苟無四方之虞則願假寵以請於諸侯晉侯欲勿許司馬侯曰不可楚王方侈天或者欲逞其心以厚其毒而降之罰未可知也其使能終亦未可知也晉楚惟天所相不可與爭君其許之而修徳以待其歸若歸於徳吾猶將事之況諸侯乎若適淫虐楚將棄之吾又誰與爭公曰晉有三不殆其何敵之有國險而多馬齊楚多難有是三者何鄕而不濟對曰恃險與馬而虞鄰國之難是三殆也四嶽三塗陽城大室荊山中南九州之險也是不一姓冀之北土馬之所生無興國焉恃險與馬不可以爲固也從古以然是以先王務修徳音以享神人不聞其務險與馬也鄰國之難不可虞也或多難以固其國啟其疆土或無難以喪其國失其守宇若何虞難齊有仲孫之難而獲桓公至今賴之晉有裏平之難而獲文公是以爲盟主衛邢無難敵亦喪之故人之難不可虞也恃此三者而不修政徳亡於不暇又何能濟君其許之紂作淫虐文王惠和殷是以隕周是以興夫豈爭諸侯乃許楚使使叔向對曰寡君有社稷之事是以不獲春秋時見諸侯君實有之何辱命焉椒舉遂請昏晉侯許之楚子問於子產曰晉其許我諸侯乎對曰許君晉君少安不在諸侯其大夫多求莫匡其君在宋之盟又曰如一若不許君將焉用之王曰諸侯其來乎對曰必來從宋之盟承君之歡不畏大國何故不來不來者其魯衛曹邾乎曹畏宋邾畏魯魯衛逼於齊而親於晉惟是不來其餘君之所及也誰敢不至王曰然則吾所求者無不可乎對曰求逞於人不可與人同欲盡濟夏諸侯如楚魯衛曹邾不會曹邾辭以難公辭以時祭衛侯辭以疾鄭伯先待於申六月丙午楚子合諸侯於申椒舉言於楚子曰臣聞諸侯無歸禮以爲歸今君始得諸侯其愼禮矣霸之濟否在此會也夏啟有鈞臺之享商湯有景亳之命周武有孟津之誓成有岐陽之搜康有酆宮之朝穆有塗山之會齊桓有召陵之師晉文有踐土之盟君其何用宋向戌鄭公孫僑在諸侯之良也君其選焉王曰吾用齊桓王使問禮於左師與子產左師曰小國習之大國用之敢不薦聞獻公合諸侯之禮六子產曰小國共職敢不薦守獻伯子男會公之禮六君子謂合左師善守先代子產善相小國王使椒舉侍於後以規過卒事不規王問其故對曰禮吾未見者有六焉又何以規宋大子佐後至王田於武城久而弗見椒舉請辭焉王使往曰屬有宗祧之事於武城寡君將墮幣焉敢謝後見徐子吳出也以爲貳焉故執諸申楚子示諸侯侈椒舉曰夫六王二公之事皆所以示諸侯禮也諸侯所由用命也夏桀爲仍之會有緡叛之商紂爲之搜東夷叛之周幽爲大室之盟戎狄叛之皆所以示諸侯汰也諸侯所由棄命也今君以汰無乃不濟乎王弗聽子產見左師曰吾不患楚矣汰而愎諫不過十年左師曰然不十年侈其惡不遠遠惡而後棄善亦如之徳遠而後興秋七月楚子以諸侯伐吳宋大子鄭伯先歸宋華費遂鄭大夫從使屈申圍朱方八月甲申克之執齊慶封而盡滅其族將戮慶封椒舉曰臣聞無瑕者可以戮人慶封惟逆命是以在此其肯從於戮乎播於諸侯焉用之王弗聽負之斧鉞以徇於諸侯使言曰無或如齊慶封弒其君弱其孤以盟其大夫慶封曰無或如楚共王之庶子圍弒其君兄之子麇而代之以盟諸侯王使速殺之遂以諸侯滅賴賴子面縛﹠﹟璧士袒輿櫬從之造於中軍王問諸椒舉對曰成王克許許僖公如是王親釋其縛受其璧焚其櫬王從之遷賴於鄢楚子欲遷許於賴使斗韋龜與公子棄疾城之而還申無宇曰楚禍之首將在此矣召諸侯而來伐國而克城竟莫校王心不違民其居乎民之不處其誰堪之不堪王命乃禍亂也冬吳伐楚入棘櫟麻以報朱方之役楚沈尹射奔命於夏汭箴尹宜咎城鍾離薳啟彊城巢然丹城州來東國水不可以城彭生罷賴之師景王八年春楚殺其大夫屈申晉韓起如楚送女冬楚子蔡侯陳侯許男頓子沈子徐人越人伐吳按春秋昭公五年韓起如楚不書按左傳五年春楚子以屈申爲貳於吳乃殺之以屈生爲莫敖使與令尹子蕩如晉逆女過鄭鄭伯勞子蕩於泛勞屈生於菟氏晉侯送女於邢丘子產相鄭伯會晉侯於邢丘晉韓宣子如楚送女叔向爲介鄭子皮子太叔勞諸索氏太叔謂叔向曰楚王汰侈已甚子其戒之叔向曰汰侈已甚身之災也焉能及人若奉吾幣帛愼吾威儀守之以信行之以禮敬始而思終終無不復從而不失儀敬而不失威道之以訓辭奉之以舊法考之以先王度之以二國𨿽汰侈若我何及楚楚子朝其大夫曰晉吾仇敵也苟得志焉無卹其他今其來者上卿上大夫也若吾以韓起爲閽以羊舌肸爲司宮足以辱晉吾以得志可乎大夫莫對薳啟疆曰可苟有其備何故不可恥匹夫不可以無備況恥國乎是以聖王務行禮不求恥人朝聘有珪享俯有璋小有述職大有巡功設機而不倚爵盈而不飲宴有好貨飧有陪鼎入有郊勞出有贈賄禮之至也國家之敗失之道也則禍亂興城濮之役晉無楚備以敗於邲邲之役楚無晉備以敗於鄢自鄢以來晉不失備而加之以禮重之以睦是以楚弗能報而求親焉旣獲姻親又欲恥之以召寇讎備之若何誰其重此若有其人恥之可也若其未有君亦圖之晉之事君臣曰可矣求諸侯而麇至求昏而薦女君親送之上卿及上大夫致之猶欲恥之君其亦有備矣不然柰何韓起之下趙成中行吳魏舒範鞅知盈羊舌肸之下祁午張趯籍談女齊梁丙張胳輔躒苗賁皇皆諸侯之選也韓襄爲公族大夫韓須受命而使矣箕襄邢帶叔禽叔椒子羽皆大家也韓賦七邑皆成縣也羊舌四族皆彊家也晉人若喪韓起楊肸五卿八大夫輔韓須楊石因其十家九縣長轂九百其餘四十縣遺守四千奮其武怒以報其大恥伯華謀之中行伯魏舒帥之其蔑不濟矣君將以親易怨實無禮以速寇而未有其備使羣臣往遺之禽以逞君心何不可之有王曰不谷之過也大夫無辱厚爲韓子禮王欲敖叔向以其所不知而不能亦厚其禮韓起反鄭伯勞諸圉辭不敢見禮也冬十月楚子以諸侯及東夷伐吳以報棘櫟麻之役薳射以繁揚之師會於夏汭越大夫常壽過帥師會楚子於瑣聞吳師出薳啟彊帥師從之遽不設備吳人敗諸鵲岸楚子以馹至於羅汭吳子使其弟蹶由犒師楚人執之將以釁鼓王使問焉曰女卜來吉乎對曰吉寡君聞君將治兵於敝邑卜之以守龜曰余亟使人犒師請行以觀王怒之疾徐而爲之備尙克知之龜兆告吉曰克可知也君若歡焉好逆使臣滋敝邑休怠而忘其死亡無日矣今君奮焉震電馮怒虐執使臣將以釁鼓則吳知所備矣敝邑𨿽羸若早修完其可以息師難易有備可謂吉矣且吳社稷是卜豈爲一人使臣獲釁軍鼓而敝邑知備以禦不虞其爲吉孰大焉國之守龜其何事不卜一臧一否其誰能常之城濮之兆其報在邲今此行也其庸有報志乃弗殺楚師濟於羅汭沈尹赤會楚子次於萊山薳射帥繁揚之師先入南懷楚師從之及汝淸吳不可入楚子遂觀兵於坻箕之山是行也吳早設備楚無功而還以蹶由歸楚子懼吳使沈尹射待命於巢薳啟彊待命於雩婁景王九年秋九月楚薳罷帥師伐吳按春秋昭公六年按左傳六年夏楚公子棄疾如晉報韓子也過鄭鄭罕虎公孫僑遊吉從鄭伯以勞諸柤辭不敢見固請見之見如見王以其乘馬八匹私面見子皮如上卿以馬六匹見子產以馬四匹見子太叔以馬二匹禁芻牧采樵不入田不樵樹不采蓺不抽屋不彊﹠﹟誓曰有犯命者君子廢小人降捨不爲暴主不慁賓往來如是鄭三卿皆知其將爲王也韓宣子之適楚也楚人弗逆公子棄疾及晉竟晉侯將亦弗逆叔向曰楚辟我衷若何效辟詩曰爾之教矣民胥效矣從我而已焉用效人之辟書曰聖作則無寧以善人爲則而則人之辟乎匹夫爲善民猶則之況國君乎晉侯說乃逆之秋徐儀楚聘於楚楚子執之逃歸懼其叛也使薳泄伐徐吳人救之令尹子蕩帥師伐吳師於豫章而次於幹溪吳人敗其師於房鍾獲宮廏尹棄疾子蕩歸罪於薳泄而殺之景王十年春三月魯侯如楚按春秋昭公七年按左傳楚子之爲令尹也爲王旌以田芋尹無宇斷之曰一國兩君其誰堪之及卽位爲章華之宮納亡人以實之無宇之閽入焉無宇執之有司弗與曰執人於王宮其罪大矣執而謁諸王王將飲酒無宇辭曰天子經略諸侯正封古之制也封略之內何非君土食土之毛誰非君臣故詩曰普天之下莫非王土率土之濱莫非王臣天有十日人有十等下所以事上上所以共神也故王臣公公臣大夫大夫臣士士臣皂皂臣輿輿臣隸隸臣僚僚臣僕僕臣臺馬有圉牛有牧以待百事今有司曰女胡執人於王宮將焉執之周文王之法曰有亡荒閱所以得天下也吾先君文王作僕區之法曰盜所隱器與盜同罪所以封汝也若從有司是無所執逃臣也逃而捨之是無陪臺也王事無乃闕乎昔武王數紂之罪以告諸侯曰紂爲天下逋逃主萃淵藪故夫致死焉君王始求諸侯而則紂無乃不可乎若以二文之法取之盜有所在矣王曰取而臣以往盜有寵未可得也遂赦之楚子成章華之臺願與諸侯落之太宰薳啟疆曰臣能得魯侯七年春薳啟疆來召公辭曰昔先君成公命我先大夫嬰齊曰吾不忘先君之好將使衡父照臨楚國鎭撫其社稷以輯寧爾民嬰齊受命於蜀承奉以來弗敢失隕而致諸宗祧日我先君共王引領北望日月以冀傳序相授於今四王矣嘉惠未至惟襄公之辱臨我喪孤與其二三臣悼心失圖社稷之不皇況能懷思君徳今君若步玉趾辱見寡君寵靈楚國以信蜀之役致君之嘉惠是寡君旣受貺矣何蜀之敢望其先君鬼神實嘉賴之豈惟寡君君若不來使臣請問行期寡君將承質幣而見於蜀以請先君之貺公將往夢襄公祖梓愼曰君不果行襄公之適楚也夢周公祖而行今襄公實祖君其不行子服惠伯曰行先君未嘗適楚故周公祖以道之襄公適楚矣而祖以道君不行何之三月公如楚鄭伯勞於師之梁孟僖子爲介不能相儀及楚不能答郊勞楚子享公於新臺使長鬣者相好以大屈旣而悔之薳啟疆聞之見公公語之拜賀公曰何賀對曰齊與晉越欲此久矣寡君無適與也而傳諸君君其備禦三鄰愼守寶矣敢不賀乎公懼乃反之景王十一年夏四月楚人執陳行人幹徵師殺之冬十月壬午楚師滅陳執陳公子招放之於越殺陳孔奐按春秋昭公八年按左傳陳哀公元妃鄭姬生悼太子偃師二妃生公子畱下妃生公子勝二妃嬖畱有寵屬諸司徒招與公子過哀公有廢疾八年春三月甲申公子招公子過殺悼太子偃師而立公子畱夏四月辛亥哀公縊幹徵師赴於楚且告有立君公子勝訴之於楚楚人執而殺之公子畱奔鄭書曰陳侯之弟招殺陳世子偃師罪在招也楚子執陳行人幹徵師殺之罪不在行人也秋八月陳公子招歸罪於公子過而殺之九月楚公子棄疾帥師奉孫吳圍陳宋戴惡會之冬十一月壬午滅陳輿嬖袁克殺馬毀玉以葬楚人將殺之請置之旣又請私私於幄加絰於顙而逃使穿封戌爲陳公曰城麇之役不諂侍飲酒於王王曰城麇之役女知寡人之及此女其辟寡人乎對曰若知君之及此臣必致死禮以息楚國晉侯問於史趙曰陳其遂亡乎對曰未也公曰何故對曰陳顓頊之族也歲在鶉火是以卒滅陳將如之今在析木之津猶將復由且陳氏得政於齊而後陳卒亡自幕至於瞽瞍無違命舜重之以明徳置徳於遂遂世守之及胡公不淫故周賜之姓使祀虞帝臣聞盛徳必百世祀虞之世文未也繼守將在齊其兆旣存矣景王十二年春魯叔弓會楚子於陳許遷於夷按春秋昭公九年按左傳九年春叔弓宋華亥鄭遊吉衛趙黶會楚子於陳二月庚申楚公子棄疾遷許於夷實城父取州來淮北之田以益之伍舉授許男田然丹遷城父人於陳以夷濮西田益之遷方城外人於許景王十四年夏四月楚子虔誘蔡侯般殺之於申楚公子棄疾帥師圍蔡冬十一月楚師滅蔡執蔡世子有以歸用之按春秋昭公十一年按左傳十一年春二月景王問幹萇弘曰今玆諸侯何實吉何實凶對曰蔡凶此蔡侯般弒其君之歲也歲在豕韋弗過此矣楚將有之然壅也歲及大梁蔡復楚凶天之道也楚子在申召蔡靈侯靈侯將往蔡大夫曰王貪而無信惟蔡於憾今幣重而言甘誘我也不如無往蔡侯不可三月丙申楚子伏甲而饗蔡侯於申醉而執之夏四月丁巳殺之刑其士七十人公子棄疾帥師圍蔡韓宣子問於叔向曰楚其克乎對曰克哉蔡侯獲罪於其君而不能其民天將假手於楚以斃之何故不克然肸聞之不信以幸不可討也楚王奉孫吳以討於陳曰將定而國陳人聽命而遂縣之今又誘蔡而殺其君以圍其國𨿽幸而克必受其咎弗能久矣桀克有﹠﹟以喪其國紂克東夷而隕其身楚小位下而亟暴於二王能無咎乎天之假助不善非祚之也厚其凶惡而降之罰也且譬之如天其有五材而將用之力盡而敝之是以無拯不可沒振五月楚師在蔡晉荀吳謂韓宣子曰不能救陳又不能救蔡物以無親晉之不能亦可知也己爲盟主而不卹亡國將焉用之秋會於厥慭謀救蔡也鄭子皮將行子產曰行不遠不能救蔡也蔡小而不順楚大而不徳天將棄蔡以壅楚盈而罰之蔡必亡矣且喪君而能守者鮮矣三年王其有咎乎美惡周必復王惡周矣晉人使狐父請蔡於楚弗許冬十一月楚子滅蔡用隱大子於岡山申無宇曰不祥五牲不相爲用況用諸侯乎王必悔之十二月楚子城陳蔡不羹使棄疾爲蔡公王問於申無宇曰棄疾在蔡何如對曰擇子莫如父擇臣莫如君鄭莊公城櫟而置子元焉使昭公不立齊桓公城谷而置管仲焉至於今賴之臣聞五大不在邊五細不在庭親不在外羈不在內今棄疾在外鄭丹在內君其少戒王曰國有大城何如對曰鄭京櫟實殺曼伯宋蕭亳實殺子遊齊渠丘實殺無知衛蒲戚實出獻公若由是觀之則害於國末大必折尾大不掉君所知也景王十五年夏五月楚殺其大夫成熊冬十月楚子伐徐按春秋昭公十二年按左傳十二年夏楚子謂成虎若敖之餘也遂殺之或譖成虎於楚子成虎知之而不能行書曰楚殺其大夫成虎懷寵也冬楚子狩於州來次於潁尾使蕩侯潘子司馬督囂尹午陵尹喜帥師圍徐以懼吳楚子次於幹溪以爲之援雨雪王皮冠秦復陶翠被豹舄執鞭以出僕析父從右尹子革夕王見之去冠被捨鞭與之語曰昔我先王熊繹與呂級王孫牟燮父禽父並事康王四國皆有分我獨無有今吾使人於周求鼎以爲分王其與我乎對曰與君王哉昔我先王熊繹辟在荊山篳路藍縷以處艸莽跋涉山林以事天子惟是桃弧棘矢以共禦王事齊王舅也晉及魯衛王母弟也楚是以無分而彼皆有今周與四國服事君王將惟命是從豈其愛鼎王曰昔我皇祖伯父昆吾舊許是宅今鄭人貪賴其田而不我與我若求之其與我乎對曰與君王哉周不愛鼎鄭敢愛田王曰昔諸侯遠我而畏晉今我大城陳蔡不羹賦皆幹乘子與有勞焉諸侯其畏我乎對曰畏君王哉是四國者專足畏也又加之以楚敢不畏君王哉工尹路請曰君王命剝圭以爲戚柲敢請命王入視之析父謂子革吾子楚國之望也今與王言如響國其若之何子革曰摩厲以須王出吾刃將斬矣王出復語左史倚相趨過王曰是良史也子善視之是能讀三墳五典八索九丘對曰臣嘗問焉昔穆王欲肆其心周行天下將皆必有車轍馬迹焉祭公謀父作祈招之詩以止王心王是以獲沒於祇宮臣問其詩而不知也若問遠焉其焉能知之王曰子能乎對曰能其詩曰祈招之愔愔式昭徳音思我王度式如玉式如金形民之力而無醉飽之心王揖而入饋不食寢不寐數日不能自克以及於難仲尼曰古也有志克己復禮仁也信善哉楚靈王若能如是豈其辱於幹溪景王十六年夏四月楚公子比自晉歸於楚弒其君虔於幹溪楚公子棄疾殺公子比按春秋昭公十三年按左傳十三年春楚子之爲令尹也殺大司馬薳掩而取其室及卽位奪薳居田遷許而質許圍蔡洧有寵於王王之滅蔡也其父死焉王使與於守而行申之會越大夫戮焉王奪斗韋龜中犨又奪成然邑而使爲郊尹蔓成然故事蔡公故薳氏之族及薳居許圍蔡洧蔓成然皆王所不禮也因羣喪職之族啟越大夫常壽過作亂圍固城克息舟城而居之觀起之死也其子從在蔡事朝吳曰今不封蔡蔡不封矣我請試之以蔡公之命召子幹子晰及郊而告之情彊與之盟入襲蔡蔡公將食見之而逃觀從使子乾食坎用牲加書而速行己徇於蔡曰蔡公召二子將納之與之盟而遣之矣將師而從之蔡人聚將執之辭曰失賊成軍而殺余何益乃釋之朝吳曰二三子若能死亡則如違之以待所濟若求安定則如與之以濟所欲且違上何適而可眾曰與之乃奉蔡公召二子而盟於鄧依陳蔡人以國楚公子比公子黑肱公子棄疾蔓成然蔡朝吳帥陳蔡不羹許葉之師因四族之徒以入楚及郊陳蔡欲爲名故請爲武軍蔡公知之曰欲速且役病矣請藩而已乃藩爲軍蔡公使須務牟與史猈先入因正僕人殺太子祿及公子罷敵公子比爲王公子黑肱爲令尹次於魚陂公子棄疾爲司馬先除王宮使觀從從師於幹溪而遂告之且曰先歸復所後者劓師及訾梁而潰王聞羣公子之死也自投於車下曰人之愛其子也亦如余乎侍者曰甚焉小人老而無子知擠於溝壑矣王曰余殺人子多矣能無及此乎右尹子革曰請待於郊以聽國人王曰眾怒不可犯也曰若入於大都而乞師於諸侯王曰皆叛矣曰若亡於諸侯以聽大國之圖君也王曰大福不再祇取辱焉然丹乃歸於楚王沿夏將欲入鄢芋尹無宇之子申亥曰吾父再姦王命王弗誅惠孰大焉君不可忍惠不可棄吾其從王乃求王遇諸棘圍以歸夏五月癸亥王縊於芋尹申亥氏申亥以其二女殉而葬之觀從謂子幹曰不殺棄疾𨿽得國猶受禍也子幹曰余不忍也子玉曰人將忍子吾不忍俟也乃行國每夜駭曰王入矣乙卯夜棄疾使周走而呼曰王至矣國人大驚使蔓成然走告子幹子晰曰王至矣國人殺君司馬將來矣君若早自圖也可以無辱眾怒如水火焉不可爲謀又有呼而走至者曰眾至矣二子皆自殺丙辰棄疾卽位名曰熊居葬子幹於訾實訾敖殺囚衣之王服而流諸漢乃取而葬之以靖國人使子旗爲令尹楚師還自徐吳人敗諸豫章獲其五帥平王封陳蔡復遷邑致羣賂施捨寬民宥罪舉職召觀從王曰惟爾所欲對曰臣之先佐開卜乃使爲卜尹使枝如子躬聘於鄭且致﹠﹟櫟之田事畢弗致鄭人請曰聞諸道路將命寡君以﹠﹟櫟敢請命對曰臣未聞命旣復王問﹠﹟櫟降服而對曰臣過失命未之致也王執其手曰子毋勤姑歸不谷有事其告子也他年芋尹申亥以王柩告乃攺葬之初靈王卜曰余尙得天下不吉投龜詬天而呼曰是區區者而不余畀余必自取之民患王之無厭也故從亂如歸初共王無冢適有寵子五人無適立焉乃大有事於羣望祈曰請神擇於五人者使主社稷乃徧以璧見於羣望曰當璧而拜者神所立也誰敢違之旣乃與巴姬密埋璧於大室之庭使五人齊而長入拜康王跨之靈王肘加焉子幹子晰皆遠之平王弱抱而入再拜皆厭紐斗韋龜屬成然焉且曰棄禮違命楚其危哉子幹歸韓宣子問於叔向曰子幹其濟乎對曰難宣子曰同惡相求如市賈焉何難對曰無與同好誰與同惡取國有五難有寵而無人一也有人而無主二也有主而無謀三也有謀而無民四也有民而無徳五也子幹在晉十三年矣晉楚之從不聞達者可謂無人族盡親叛可謂無主無釁而動可謂無謀爲羈終世可謂無民亡無愛徵可謂無徳王虐而不忌楚君子干涉五難以弒舊君誰能濟之有楚國者其棄疾乎君陳蔡城外屬焉苛慝不作盜賊伏隱私欲不違民無怨心先神命之國民信之芊姓有亂必季實立楚之常也獲神一也有民二也令徳三也寵貴四也居常五也有五利以去五難誰能害之子幹之官則右尹也數其貴寵則庶子也以神所命則又遠之其貴亡矣其寵棄矣民無懷焉國無與焉將何以立宣子曰齊桓晉文不亦是乎對曰齊桓衛姬之子也有寵於僖有鮑叔牙賓須無隰朋以爲輔佐有莒衛以爲外主有國髙以爲內主從善如流下善齊肅不藏賄不從欲施捨不倦求善不厭是以有國不亦宜乎我先君文公狐季姬之子也有寵於獻好學而不貳生十七年有士五人有先大夫子餘子犯以爲腹心有魏犨賈佗以爲股肱有齊宋秦楚以爲外主有欒郤狐先以爲內主亡十九年守志彌篤惠懷棄民民從而與之獻無異親民無異望天方相晉將何以代文此二君者異於子幹共有寵子國有奧主無施於民無援於外去晉而不送歸楚而不逆何以冀國楚之滅蔡也靈王遷許胡沈道房申於荊焉平王卽位旣封陳蔡而皆復之禮也隱大子之子廬歸於蔡禮也悼大子之子吳歸於陳禮也

勛爵部匯考二十五

周十一

楚四景王十七年夏楚簡上國之兵於宗丘秋八月楚子殺﹠﹟成然滅養氏之族按春秋不書按左傳昭公十四年夏楚子使然丹簡上國之兵於宗丘且撫其民分貧振窮長孤幼養老疾收介特救災患宥孤寡赦罪戾詰姦慝舉淹滯禮新敍舊祿勛合親任良物官使屈罷簡東國之兵於召陵亦如之好於邊疆息民五年而後用師禮也秋楚令尹子旗有徳於王不知度與養氏比而求無厭王患之九月甲午楚子殺﹠﹟成然而滅養氏之族使﹠﹟辛居鄖以無忘舊勛景王十八年夏蔡朝吳出奔鄭按春秋昭公十五年按左傳十五年春楚費無極害朝吳之在蔡也欲去之乃謂之曰王惟信子故處子於蔡子亦長矣而在下位辱必求之吾助子請又謂其上之人曰王惟信吳故處諸蔡二三子莫之如也而在其上不亦難乎弗圖必及於難夏蔡人逐朝吳朝吳出奔鄭王怒曰余惟信吳故置諸蔡且微吳吾不及此女何故去之無極對曰臣豈不欲吳然而前知其爲人之異也吳在蔡蔡必速飛去吳所以剪其翼也景王二十年冬楚人及吳戰於長岸按春秋昭公十七年按左傳十七年冬吳伐楚陽﹠﹟爲令尹卜戰不吉司馬子魚曰我得上流何故不吉且楚故司馬令龜我請攺卜令曰魴也以其屬死之楚師繼之尙大克之吉戰於長岸子魚先死楚師繼之大敗吳師獲其乘舟余皇使隨人與後至者守之環而塹之及泉盈其隧炭陳以待命吳公子光請於其眾曰喪先王之乘舟豈惟光之罪眾亦有焉請藉取之以救死眾許之使長鬣者三人潛伏於舟側曰我呼余皇則對師夜從之三呼皆疊對楚人從而殺之楚師亂吳人大敗之取余皇以歸景王二十二年春楚遷陰於下陰楚夫人嬴氏自秦歸楚命太子建居城父秋楚人城州來按春秋不書按左傳昭公十九年春楚工尹赤遷陰於下陰令尹子瑕城郟叔孫昭子曰楚不在諸侯矣其僅自完也以持其世而已楚子之在蔡也郥陽封人之女奔之生太子建及卽位使伍奢爲之師費無極爲少師無寵焉欲譖諸王曰建可室矣王爲之聘於秦無極與逆勸王取之正月楚夫人嬴氏至自秦夏楚子爲舟師以伐濮費無極言於楚子曰晉之伯也邇於諸夏而楚辟陋故弗能與爭若大城城父而置太子焉以通北方王收南方是得天下也王說從之故太子建居於城父令尹子瑕聘於秦拜夫人也秋楚人城州來沈尹戍曰楚人必敗昔吳滅州來子旗請伐之王曰吾未撫吾民今亦如之而城州來以挑吳能無敗乎侍者曰王施捨不倦息民五年可謂撫之矣戍曰吾聞撫民者節用於內而樹徳於外民樂其性而無寇讎今宮室無量民人日駭勞罷死轉忘寢與食非撫之也令尹子瑕言蹶由於楚子曰彼何罪諺所謂室於怒巿於色者楚之謂矣捨前之忿可也乃歸蹶由景王二十三年楚太子建奔宋楚子殺其傅伍奢按春秋不書按左傳昭公二十年春費無極言於楚子曰建與伍奢將以方城之外叛自以爲猶宋鄭也齊晉又交輔之將以害楚其事集矣王信之問伍奢伍奢對曰君一過多矣何信於讒王執伍奢使城父司馬奮揚殺太子未至而使遣之三月太子建奔宋王召奮揚奮揚使城父人執己以至王曰言出於余口入於爾耳誰告建也對曰臣告之君王命臣曰事建如事余臣不佞不能苟貳奉初以還不忍後命故遣之旣而悔之亦無及已王曰而敢來何也對曰使而失命召而不來是再姦也逃無所入王曰歸從政如他日無極曰奢之子材若在吳必憂楚國盍以免其父召之彼仁必來不然將爲患王使召之曰來吾免而父棠君尙謂其弟員曰爾適吳我將歸死吾知不逮我能死爾能報聞免父之命不可以莫之奔也親戚爲戮不可以莫之報也奔死免父孝也度功而行仁也擇任而往智也知死不辟勇也父不可棄名不可廢爾其勉之相從爲愈伍尙歸奢聞員不來曰楚君大夫其旰食乎楚人皆殺之員如吳言伐楚之利於州於公子光曰是宗爲戮而欲反其讎不可從也員曰彼將有他志余姑爲之求士而鄙以待之乃見鱄設諸焉而耕於鄙景王二十五年春宋華亥向寧華定自宋南裏出奔楚按春秋昭公二十二年按左傳二十二年春楚薳越使告於宋曰寡君聞君有不令之臣爲君憂無寧以爲宗羞寡君請受而戮之對曰孤不佞不能媚於父兄以爲君憂拜命之辱抑君臣日戰君曰余必臣是助亦惟命人有言曰惟亂門之無過君若惠保敝邑無亢不衷以獎亂人孤之望也惟君圖之楚人患之諸侯之戍謀曰若華氏知困而致死楚恥無功而疾戰非吾利也不如出之以爲楚功其亦無能爲也已救宋而除其害又何求乃固請出之宋人從之己巳宋華亥向寧華定華貙華登皇奄傷省臧士平出奔楚宋公使公孫忌爲大司馬邊卬爲大司徒樂祁爲司城仲幾爲左師樂大心爲右師樂挽爲大司寇以靖國人敬王元年秋七月吳敗頓胡沈蔡陳許之師於雞父胡子髡沈子逞滅獲陳夏嚙按春秋昭公二十三年按左傳二十三年秋七月吳人伐州來楚薳越帥師及諸侯之師奔命救州來吳人禦諸鍾離子瑕卒楚師熸吳公子光曰諸侯從於楚者眾而皆小國也畏楚而不獲已是以來吾聞之曰作事威克其愛𨿽小必濟胡沈之君幼而狂陳大夫嚙壯而頑頓與許蔡疾楚政楚令尹死其師熸帥賤多寵政令不壹七國同役而不同心帥賤而不能整無大威命楚可敗也若分師先以犯胡沈與陳必先奔三國敗諸侯之師乃搖心矣諸侯乖亂楚必大奔請先者去備薄威後者惇陳整旅吳子從之戊辰晦戰於雞父吳子以罪人三千先犯胡沈與陳三國爭之吳爲三軍以系於後中軍從王光帥右掩余帥左吳之罪人或奔或止三國亂吳師擊之三國敗獲胡沈之君及陳大夫捨胡沈之囚使奔許與蔡頓曰吾君死矣師噪而從之三國奔楚師大奔書曰胡子髡沈子逞滅獲陳夏嚙君臣之辭也不言戰楚未陳也楚太子建之母在郥召吳人而啟之冬十月甲申吳太子諸樊入郥取楚夫人與其寶器以歸楚司馬薳越追之不及將死眾曰請遂伐吳以僥之薳越曰再敗君師死且有罪亡君夫人不可以莫之死也乃縊於薳澨楚囊瓦爲令尹城郢沈尹戌曰子常必亡郢苟不能衛城無益也古者天子守在四夷天子卑守在諸侯諸侯守在四鄰諸侯卑守在四竟愼其四竟結其四援民狎其野三務成功民無內憂而又無外懼國焉用城今吳是懼而城於郢守已小矣卑之不獲能無亡乎昔梁伯溝其公宮而民潰民棄其上不亡何待夫正其疆埸修其土田險其走集親其民人明其伍候信其鄰國愼其官守守其交禮不僭不貪不懦不耆完其守備以待不虞又何畏矣詩曰無念爾祖聿修厥徳無亦監乎若敖蚡冒至於武文土不過同愼其四竟猶不城郢今土數圻而郢是城不亦難乎敬王二年冬吳滅巢按春秋昭公二十四年按左傳二十四年冬楚子爲舟師以略吳疆沈尹戍曰此行也楚必亡邑不撫民而勞之吳不動而速之吳踵楚而疆場無備邑能無亡乎越大夫胥犴勞王於豫章之汭越公子倉歸王乘舟倉及壽夢帥師從王王及圉陽而還吳人踵楚而邊人不備遂滅巢及鍾離而還沈尹戍曰亡郢之始於此在矣王壹動而亡二姓之帥幾如是而不及郢詩曰誰生厲階至今爲梗其王之謂乎按吳越春秋九年吳使光伐楚拔居巢鍾離吳所以相攻者初楚之邊邑脾梁之女與吳邊邑處女蠶爭界上之桑二家初攻吳國不勝遂更相伐滅吳之邊邑吳怒故伐楚取二邑而去敬王三年冬楚城州屈丘皇郭巢郭捲按春秋不書按左傳昭公二十五年冬楚子使薳射城州屈復茄人焉城丘皇遷訾人焉使熊相禖郭巢季然郭卷子太叔聞之曰楚王將死矣使民不安其土民必憂憂將及王弗能久矣敬王五年夏四月楚殺其大夫郤宛按春秋昭公二十七年按左傳二十七年春郤宛直而和國人說之鄢將師爲右領與費無極比而惡之令尹子常賄而信讒無極譖郤宛焉謂子常曰子惡欲飲子酒又謂子惡令尹欲飲酒於子氏子惡曰我賤人也不足以辱令尹令尹將必來辱爲惠已甚吾無以酬之若何無極曰令尹好甲兵子出之吾擇焉取五甲五兵曰置諸門令尹至必觀之而從以酬之及饗曰帷諸門左無極謂令尹曰吾幾禍子子惡將爲子不利甲在門矣子必無往且此役也吳可以得志子惡取賂焉而還又誤羣帥使退其師曰乘亂不祥吳乘我喪我乘其亂不亦可乎令尹使視郤氏則有甲焉不往召鄢將師而告之將師退遂令攻郤氏且爇之子惡聞之遂自殺也國人弗爇令曰不爇郤氏與之同罪或取一編菅焉或取一秉﹠﹟焉國人投之遂弗爇也令尹炮之盡滅郤氏之族黨殺陽令終與其弟完及佗與晉陳及其子弟晉陳之族呼於國曰鄢氏費氏自以爲王專禍楚國弱寡王室蒙王與令尹以自利也令尹盡信之矣國將如何令尹病之秋楚郤宛之難國言未已進胙者莫不謗令尹沈尹戌言於子常曰夫左尹與中﹠﹟尹莫知其罪而子殺之以興謗讟至於今不已戌也惑之仁者殺人以掩謗猶弗爲也今吾子殺人以興謗而弗圖不亦異乎夫無極楚之讒人也民莫不知去朝吳出蔡侯朱喪太子建殺連尹奢屏王之耳目使不聰明不然平王之溫惠共儉有過成莊無不及焉所以不獲諸侯邇無極也今又殺三不辜以興大謗幾及子矣子而不圖將焉用之夫鄢將師矯子之命以滅三族國之良也而不愆位吳新有君疆埸日駭楚國若有大事子其危哉知者除讒以自安也今子愛讒以自危也甚矣其惑也子常曰是瓦之罪敢不良圖九月己未子常殺費無極與鄢將師盡滅其族以說於國謗言乃止敬王八年冬十二月吳滅徐徐子章羽奔楚按春秋昭公三十年按左傳三十年秋吳子使徐人執掩余使鍾吾人執燭庸二公子奔楚楚子大封而定其徙使監馬尹大心逆吳公子使居養莠尹然左司馬沈尹戌城之取於城父與胡田以與之將以害吳也子西諫曰吳光新得國而親其民視民如子辛苦同之將用之也若好吳邊疆使柔服焉猶懼其至吾又彊其讎以重怒之無乃不可乎吳周之冑裔也而棄在海濱不與姬通今而始大比於諸華光又甚文將自同於先王不知天將以爲虐乎使剪喪吳國而封大異姓乎其抑亦將卒以祚吳乎其終不遠矣我盍姑億吾鬼神而寧吾族姓以待其歸將焉用自播揚焉王弗聽吳子怒冬十二月吳子執鍾吾子遂伐徐防山以水之己卯滅徐徐子章禹斷其發攜其夫人以逆吳子吳子唁而送之使其邇臣從之遂奔楚楚沈尹戌帥師救徐弗及遂城夷使徐子處之吳子問於伍員曰初而言伐楚余知其可也而恐其使余往也又惡人之有餘之功也今余將自有之矣伐楚何如對曰楚執政眾而乖莫適任患若爲三師以肄焉一師至彼必皆出彼出則歸彼歸則出楚必道敝亟肄以罷之多方以誤之旣罷而後以三軍繼之必大克之闔廬從之楚於是乎始病徐子章禹經作章羽

敬王九年秋吳人侵楚按春秋昭公三十一年按左傳三十一年秋吳人侵楚伐夷侵潛六楚沈尹戌帥師救潛吳師還楚師遷潛於南岡而還吳師圍弦左司馬戌右司馬稽帥師救弦及豫章吳師還始用子胥之謀也冬邾黑肱以濫來奔十二月辛亥朔日有食之是夜也趙簡子夢童子裸而轉以歌旦占諸史墨曰吾夢如是今而日食何也對曰六年及此月也吳其入郢乎終亦弗克入郢必以庚辰日月在長尾庚午之日日始有謫火勝金故弗克敬王十二年秋楚人伐吳按春秋定公二年按左傳二年夏四月桐叛楚吳子使舒鳩氏誘楚人曰以師臨我我伐桐爲我使之無忌秋楚囊瓦伐吳師於豫章吳人見舟於豫章而潛師於巢冬十月吳軍楚師於豫章敗之遂圍巢克之獲楚公子繁敬王十三年冬蔡侯如楚按春秋不書按左傳定公三年蔡昭侯爲兩佩與兩裘以如楚獻一佩一裘於昭王昭王服之以享蔡侯蔡侯亦服其一子常欲之弗與三年止之唐成公如楚有兩肅爽馬子常欲之弗與亦三年止之唐人或相與謀請代先從者許之飲先從者酒醉之竊馬而獻之子常子常歸唐侯自拘於司敗曰君以弄馬之故隱君身棄國家羣臣請相夫人以償馬必如之唐侯曰寡人之過也二三子無辱皆賞之蔡人聞之固請而獻佩於子常子常朝見蔡侯之徒命有司曰蔡君之久也官不共也明日禮不畢將死蔡侯歸及漢執玉而沈曰余所有濟漢而南者有若大川蔡侯如晉以其子元與其大夫之子爲質焉而請伐楚敬王十四年春三月劉子晉侯宋公魯侯蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏會於召陵侵楚夏四月庚辰蔡公孫姓帥師滅沈以沈子嘉歸殺之五月諸侯盟於﹠﹟鼬秋楚人圍蔡晉士鞅衛孔圉帥師伐鮮虞冬十一月庚午蔡侯以吳子及楚人戰於伯舉楚師敗績楚囊瓦出奔鄭庚辰吳入郢按春秋定公四年按左傳四年春三月劉文公合諸侯於召陵謀伐楚也晉荀寅求貨於蔡侯弗得言於範獻子曰國家方危諸侯方貳將以襲敵不亦難乎水潦方降疾瘧方起中山不服棄盟取怨無損於楚而失中山不如辭蔡侯吾自方城以來楚未可以得志祗取勤焉乃辭蔡侯晉人假羽旄於鄭鄭人與之明日或﹠﹟以會晉於是乎失諸侯將會衛子行敬子言於靈公曰會同難嘖有煩言莫之治也其使祝佗從公曰善乃使子魚子魚辭曰臣展四體以率舊職猶懼不給而煩刑書若又共二僥大罪也且夫祝社稷之常隸也社稷不動祝不出竟官之制也君以軍行祓社釁鼓祝奉以從於是乎出竟若嘉好之事君行師從卿行旅從臣無事焉公曰行也及﹠﹟鼬將長蔡於衛衛侯使祝佗私於萇弘曰聞諸道路不知信否若聞蔡將先衛信乎萇弘曰信蔡叔康叔之兄也先衛不亦可乎子魚曰以先王觀之則尙徳也昔武王克商成王定之選建明徳以藩屏周故周公相王室以尹天下於周爲睦分魯公以大路大旗夏后氏之璜封父之繁弱殷民六族條氏徐氏蕭氏索氏長勺氏尾勺氏使帥其宗氏輯其分族將其類醜以法則周公用卽命於周是使之職事於魯以昭周公之明徳分之土田陪惇祝宗卜史備物典策官司彜器因商奄之民命以伯禽而封於少﹠﹟之虛分康叔以大路少帛綪茷旃旌大呂殷民七族陶氏施氏系氏錡氏樊氏饑氏終葵氏封畛土略自武父以南及圃田之北竟取於有閻之土以共王職取於相土之東都以會王之東搜聃季授土陶叔授民命以康誥而封於殷虛皆啟以商政疆以周索分唐叔以大路密須之鼓闕鞏沽洗懷姓九宗職官五正命以唐誥而封於夏虛啟以夏政疆以戎索三者皆叔也而有令徳故昭之以分物不然文武成康之伯猶多而不獲是分也惟不尙年也管蔡啟商惎間王室王於是乎殺管叔而蔡蔡叔以車七乘徒七十人其子蔡仲攺行帥徳周公舉之以爲己卿士見諸王而命之以蔡其命書云王曰胡無若爾考之違王命也若之何其使蔡先衛也武王之母弟八人周公爲太宰康叔爲司寇聃季爲司空五叔無官豈尙年哉曹文之昭也晉武之穆也曹爲伯甸非尙年也今將尙之是反先王也晉文公爲踐土之盟衛成公不在夷叔其母弟也猶先蔡其載書云王若曰晉重魯申衛武蔡甲午鄭捷齊潘宋王臣莒期藏在周府可覆視也吾子欲復文武之略而不正其徳將如之何萇弘說告劉子與範獻子謀之乃長衛侯於盟反自召陵鄭子太叔未至而卒晉趙簡子爲之臨甚哀曰黃父之會夫子語我九言曰無始亂無怙富無恃寵無違同無敖禮無驕能無復怒無謀非徳無犯非義沈人不會於召陵晉人使蔡伐之夏蔡滅沈秋楚爲沈故圍蔡伍員爲吳行人以謀楚楚之殺郤宛也伯氏之族出伯州﹠﹟之孫嚭爲吳太宰以謀楚楚自昭王卽位無歲不有吳師蔡侯因之以其子幹與其大夫之子爲質於吳冬蔡侯吳子唐侯伐楚捨舟於淮汭自豫章與楚夾漢左司馬戌謂子常曰子沿漢而與之上下我悉方城外以毀其舟還塞大隧直轅冥扼子濟漢而伐之我自後擊之必大敗之旣謀而行武城黑謂子常曰吳用木也我用革也不可久也不如速戰史皇謂子常楚人惡子而好司馬若司馬毀吳舟於淮塞城口而入是獨克吳也子必速戰不然不免乃濟漢而陳自小別至於大別三戰子常知不可欲奔史皇曰安求其事難而逃之將何所入子必死之初罪必盡說十一月庚午二師陳於柏舉闔廬之弟夫槪王晨請於闔廬曰楚瓦不仁其臣莫有死志先伐之其卒必奔而後大師繼之必克弗許夫槪王曰所謂臣義而行不待命者其此之謂也今日我死楚可入也以其屬五千先擊子常之卒子常之卒奔楚師亂吳師大敗之子常奔鄭史皇以其乘廣死吳從楚師及淸發將擊之夫槪王曰困獸猶鬥況人乎若知不免而致死必敗我若使先濟者知免後者慕之蔑有斗心矣半濟而後可擊也從之又敗之楚人爲食吳人及之奔食而從之敗諸雍澨五戰及郢己卯楚子取其妹季芊畀我以出涉睢鍼尹固與王同舟王使執燧象以奔吳師庚辰吳入郢以班處宮子山處令尹之宮夫槪王欲攻之懼而去之夫槪王入之左司馬戍及息而還敗吳師於雍澨傷初司馬臣闔廬故恥爲禽焉謂其臣曰誰能免吾首吳句卑曰臣賤可乎司馬曰我實失子可哉三戰皆傷曰吾不可用也已句卑布裳剄而裹之藏其身而以其首免楚子涉睢濟江入於雲中王寢盜攻之以戈擊王王孫由於以背受之中肩王奔鄖鍾建負季芊以從由於徐蘇而從鄖公辛之弟懷將弒王曰平王殺吾父我殺其子不亦可乎辛曰君討臣誰敢讎之君命天也若死天命將誰讎詩曰柔亦不茹剛亦不吐不侮矜寡不畏彊禦惟仁者能之違彊陵弱非勇也乘人之約非仁也滅宗廢祀非孝也動無令名非知也必犯是余將殺女鬥辛與其弟巢以王奔隨吳人從之謂隨人曰周之子孫在漢川者楚實盡之天誘其衷致罰於楚而君又竄之周室何罪君若顧報周室施及寡人以獎天衷君之惠也漢陽之田君實有之楚子在公宮之北吳人在其南子期似王逃王而已爲王曰以我與之王必免隨人卜與之不吉乃辭吳曰以隨之辟小而密邇於楚楚實存之世有盟誓至於今未攺若難而棄之何以事君執事之患不惟一人若鳩楚竟敢不聽命吳人乃退鑪金初官於子期氏實與隨人要言王使見辭曰不敢以約爲利王割子期之心以與隨人盟初伍員與申包胥友其亡也謂申包胥曰我必復楚國申包胥曰勉之子能復之我必能興之及昭王在隨申包胥如秦乞師曰吳爲封豕長蛇以薦食上國虐始於楚寡君失守社稷越在艸莽使下臣告急曰夷徳無厭若鄰於君疆場之患也逮吳之未定君其取分焉若楚之遂亡君之土也若以君靈撫之世以事君秦伯使辭焉曰寡人聞命矣子姑就館將圖而告對曰寡君越在艸莽未獲所伏下臣何敢卽安立依於庭墻而哭日夜不絕聲勺飲不入口七日秦哀公爲之賦無衣九頓首而坐秦師乃出按公羊傳伍子胥父誅乎楚挾弓而去楚以干闔廬闔廬曰士之甚注

士賢士勇之甚將爲之興師而復讎於楚伍子胥復曰諸侯不爲匹夫興師且臣聞之事君猶事父也虧君之義復父之讎臣不爲也於是止蔡昭公朝乎楚有美裘焉囊瓦求之昭公不與爲是拘昭公於南郢數年然後歸之於其歸焉用事乎河曰天下諸侯苟有能伐楚者寡人請爲之前列楚人聞之怒爲是興師使囊瓦將而伐蔡蔡請救於吳伍子胥復曰蔡非有罪也楚人爲無道君如有憂中國之心則若時可矣於是興師而救蔡曰事君猶事父也此其爲可以復讎柰何曰父不受誅子復讎可也父受誅子復讎推刃之道也復讎不除害朋友相衛而不相迿古之道也敬王十五年夏六月申包胥以秦師救楚楚子入於郢按春秋不書按左傳定公五年夏申包胥以秦師至秦子蒲子虎帥車五百乘以救楚子蒲曰吾未知吳道使楚人先與吳人戰而自稷會之大敗夫槪王於沂吳人獲薳射於柏舉其子帥奔徒以從子西敗吳師於軍祥秋七月子期子蒲滅唐九月夫槪王歸自立也以與王戰而敗奔楚爲堂溪氏吳師敗楚師於雍澨秦師又敗吳師吳師居麇子期將焚之子西曰父兄親暴骨焉不能收又焚之不可子期曰國亡矣死者若有知也可以歆舊祀豈憚焚之焚之而又戰吳師敗又戰於公婿之溪吳師大敗吳子乃歸囚闉輿罷闉輿罷請先遂逃歸葉公諸梁之弟後臧從其母於吳不待而歸葉公終不正視冬楚子入於郢初斗辛聞吳人之爭宮也曰吾聞之不讓則不和不和不可以遠徵吳爭於楚必有亂有亂則必歸焉能定楚王之奔隨也將涉於成臼藍尹亹涉其帑不與王舟及寧王欲殺之子西曰子常惟思舊怨以敗君何效焉王曰善使復其所吾以志前惡王賞斗辛王孫由於王孫圉鍾建斗巢申包胥王孫賈宋木斗懷子西曰請捨懷也王曰大徳滅小怨道也申包胥曰吾爲君也非爲身也君旣定矣又何求且吾尢子旗其又爲諸遂逃賞王將嫁季芊季芊辭曰所以爲女子遠丈夫也鍾建負我矣以妻鍾建以爲樂尹王之在隨也子西爲王輿服以保路國於脾泄聞王所在而後從王王使由於城麇復命子西問髙厚焉弗知子西曰不能如辭城不知髙厚小大何知對曰固辭不能子使余也人各有能有不能王遇盜於雲中余受其戈其所猶在袒而示之背曰此余所能也脾泄之事余亦弗能也敬王二十四年春二月辛巳楚公子結陳公孫佗人帥師滅頓以頓子牂歸按春秋定公十四年按左傳十四年春頓子牂欲事晉背楚而絕陳好二月楚滅頓敬王二十五年春二月辛丑楚子滅胡以胡子豹歸按春秋定公十五年按左傳吳之入楚也胡子盡俘楚邑之近胡者禁旣定胡子豹又不事楚曰存亡有命事楚何爲多取費焉十五年春二月楚滅胡敬王二十六年春正月楚子陳侯隨侯許男圍蔡按春秋哀公元年按左傳元年春楚子圍蔡報柏舉也裏而栽廣丈髙倍夫屯晝夜九日如子西之素蔡人男女以辧使疆於江汝之間而還蔡於是乎請遷於吳敬王二十九年夏晉人執戎蠻子赤歸於楚按春秋哀公四年按左傳四年夏楚人旣克夷虎乃謀北方左司馬眅申公壽餘葉公諸梁致蔡於負函致方城之外於繒關曰吳將溯江入郢將奔命焉爲一昔之期襲梁及霍單浮余圍蠻氏蠻氏潰蠻子赤奔晉陰地司馬起丰析與狄戎以臨上雒左師軍於菟和右師軍於倉野使謂陰地之命大夫士蔑曰晉楚有盟好惡同之若將不廢寡君之願也不然將通於少習以聽命士蔑請諸趙孟趙孟曰晉國未寧安能惡於楚必速與之士蔑乃致九州之戎將裂田以與蠻子而城之且將爲之卜蠻子聽卜遂執之與其五大夫以畀楚師於三戶司馬致邑立宗焉以誘其遺民而盡俘以歸敬王三十一年春吳伐陳楚子救陳秋七月庚寅楚子軫薨子章立按春秋哀公六年救陳不書按左傳六年春吳伐陳復修舊怨也楚子曰吾先君與陳有盟不可不救乃救陳師於城父秋七月楚子在城父將救陳卜戰不吉卜退不吉王曰然則死也再敗楚師不如死棄盟逃讎亦不如死死一也其死讎乎命公子申爲王不可則命公子結亦不可則命公子啟五辭而後許將戰王有疾庚寅昭王攻大冥卒於城父子閭退曰君王捨其子而讓羣臣敢忘君乎從君之命順也立君之子亦順也二順不可失也與子西子期謀潛師閉塗逆越女之子章立之而後還是歲也有云如眾赤鳥夾日以飛三日楚子使問諸周太史周太史曰其當王身乎若禜之可移於令尹司馬王曰除腹心之疾而置諸股肱何益不谷不有大過天其夭諸有罪受罰又焉移之遂弗禜初昭王有疾卜曰河爲祟王弗祭大夫請祭諸郊王曰三代命祀祭不越望江漢睢漳楚之望也禍福之至不是過也不谷𨿽不徳河非所獲罪也遂弗祭孔子曰楚昭王知大道矣其不失國也宜哉夏書曰惟彼唐帥彼天常有此冀方今失其行亂其紀綱乃滅而亡又曰允出玆在玆由已率常可矣敬王三十五年冬楚公子結帥師伐陳吳救陳按春秋哀公十年按左傳十年冬楚子期伐陳吳延州來季子救陳謂子期曰二君不務徳而力爭諸侯民何罪焉我請退以爲子名務徳而安民乃還敬王四十年夏楚伐吳按史不書按左傳哀公十五年夏楚子西子期伐吳及桐汭陳侯使公孫貞子弔焉及良而卒將以屍入吳子使太宰嚭勞且辭曰以水潦之不時無乃廩然隕大夫之屍以重寡君之憂寡君敢辭上介芋尹蓋對曰寡君聞楚爲不道薦伐吳國滅厥民人寡君使蓋備使弔君之下吏無祿使人逢天之戚大命隕墜絕世於良廢日共積一日遷次今君命逆使人曰無以屍造於門是我寡君之命委於艸莽也且臣聞之曰事死如事生禮也於是乎有朝聘而終以屍將事之禮又有朝聘而遭喪之禮若不以屍將命是遭喪而還也無乃不可乎以禮防民猶或逾之今大夫曰死而棄之是棄禮也其何以爲諸侯主先民有言曰無穢虐士備使奉屍將命苟我寡君之命達於君所𨿽隕於深淵則天命也非君與涉人之過也吳人內之敬王四十一年楚公孫勝殺令尹公子申司馬公子結執楚子置於髙府陳人侵楚沈諸梁討勝誅之楚子復位按魯史不書按左傳楚太子建之遇讒也自城父奔宋又辟華氏之亂於鄭鄭人甚善之又適晉與晉人謀襲鄭乃求復焉鄭人復之如初晉人使諜於子木請行而期焉子木暴虐於其私邑邑人訴之鄭人省之得晉諜焉遂殺子木其子曰勝在吳子西欲召之葉公曰吾聞勝也詐而亂無乃害乎子西曰吾聞勝也信而勇不爲不利捨諸邊竟使衛藩焉葉公曰周仁之謂信率義之謂勇吾聞勝也好復言而求死士殆有私乎復言非信也期死非勇也子必悔之弗從召之使處吳竟爲白公哀公十六年夏請伐鄭子西曰楚未節也不然吾不忘也他日又請許之未起師晉人伐鄭楚救之與之盟勝怒曰鄭人在此讎不遠矣勝自厲劍子期之子平見之曰王孫何自厲也曰勝以直聞不告女庸爲直乎將以殺爾父平以告子西子西曰勝如卵余翼而長之楚國第我死令尹司馬非勝而誰勝聞之曰令尹之狂也得死乃非我子西不悛勝謂石乞曰王與二卿士皆五百人當之則可矣乞曰不可得也曰市南有熊宜僚者若得之可以當五百人矣乃從白公而見之與之言說告之故辭承之以劍不動勝曰不爲利諂不爲威惕不泄人言以求媚者去之吳人伐愼白公敗之請以戰備獻許之遂作亂秋七月殺子西子期於朝而劫惠王子西以袂掩面而死子期曰昔者吾以力事君不可以弗終抉豫章以殺人而後死石乞曰焚庫弒王不然不濟白公曰不可殺王不祥焚庫無聚將何以守矣乞曰有楚國而治其民以敬事神可以得祥且有聚矣何患弗從葉公在蔡方城之外皆曰可以入矣子髙曰吾聞之以險僥幸者其求無饜偏重必離聞其殺齊管修也而後入白公欲以子閭爲王子閭不可遂劫以兵子閭曰王孫若安靖楚國匡正王室而後庇焉啟之願也敢不聽從若將專利以傾王室不顧楚國有死不能遂殺之而以王如髙府石乞尹門圉公陽穴宮負王以如昭夫人之宮葉公亦至及北門或遇之曰君胡不冑國人望君如望慈父母焉盜賊之矢若傷君是絕民望也若之何不冑乃冑而進又遇一人曰君胡冑國人望君如望歲焉日日以幾若見君面是得艾也民知不死其亦夫有奮心猶將旌君以徇於國而又掩面以絕民望不亦甚乎乃免冑而進遇箴尹固帥其屬將與白公子髙曰微二子者楚不國矣棄徳從賊其可保乎乃從葉公使與國人以攻白公白公奔山而縊其徒微之生拘石乞而問白公之死焉對曰余知其死所而長者使余勿言曰不言將烹乞曰此事克則爲卿不克則烹固其所也何害乃烹石乞王孫燕奔﹠﹟黃氏諸梁兼二事國寧乃使寧爲令尹使寬爲司馬而老於葉敬王四十二年秋七月楚滅陳按左傳哀公十六年楚白公之亂陳人恃其聚而侵楚楚旣寧十七年夏將取陳麥楚子問帥於太師子谷與葉公諸梁子谷曰右領差車與左史老皆相令尹司馬以伐陳其可使也子髙曰率賤民慢之懼不用命焉子谷曰觀丁父鄀俘也武王以爲軍率是以克州蓼服隨唐大啟羣蠻彭仲爽申俘也文王以爲令尹實縣申息朝陳蔡封畛於汝惟其任也何賤之有子髙曰天命不諂令尹有憾於陳天若亡之其必令尹之子是與君盍捨焉臣懼右領與左史有二俘之賤而無其令徳也王卜之武城尹吉使帥師取陳麥陳人禦之敗遂圍陳秋七月己卯楚公孫朝帥師滅陳王與葉公枚卜子良以爲令尹沈尹朱曰言過於其志葉公曰王子而相國過將何爲他日攺卜子國而使爲令尹敬王四十三年春巴人伐楚楚敗巴師於鄾按左傳哀公十八年春巴人伐楚圍鄾初右司馬子國之卜也觀瞻曰如志故命之及巴師至將卜帥王曰寧如志何卜焉使帥師而行請承王曰寢尹工尹勤先君者也三月楚公孫寧吳由於薳固敗巴師於鄾故封子國於析敬王四十四年春越人侵楚秋楚伐東夷按左傳哀公十九年春越人侵楚以誤吳也夏楚公子慶公孫寬追越師至冥不及乃還秋楚沈諸梁伐東夷三夷男女及楚師盟於敖

勛爵部匯考二十六

周十二

楚五貞定王二十二年楚滅蔡按史記楚世家惠王四十二年楚滅蔡貞定王二十四年楚滅杞與秦平按史記楚世家惠王四十四年楚滅杞與秦平是時越已滅吳而不能正江淮北楚東侵廣地至泗上考王九年楚王章薨子中立按史記楚世家惠王立五十七年卒子簡王中立考王十年楚滅莒按史記楚世家簡王元年北伐滅莒威烈王十八年楚王仲薨子當立按史記楚世家簡王立二十四年卒子聲王當立威烈王二十四年盜殺楚王當子疑立按史記楚世家聲王立六年盜殺聲王子悼王熊疑立綱目名類

安王二年魏韓趙伐楚按史記楚世家悼王二年三晉來伐楚至乘丘而還安王四年楚圍鄭按史記楚世家悼王四年楚伐周鄭殺子陽按通鑑綱目安王四年楚圍鄭安王九年楚伐韓取負黍按史記楚世家悼王九年伐韓取負黍安王十一年魏韓趙伐楚與秦平按史記楚世家悼王十一年三晉伐楚敗我大梁楡關楚厚賂秦與之平安王十三年齊田和會魏侯楚人衛人於濁澤求爲諸侯按通鑑綱目云云安王十五年魏吳起奔楚楚以爲相按通鑑綱目魏相公叔害起譖之武侯疑之起懼誅遂奔楚楚悼王素聞其賢至則任之爲相起明法審令捐不急之官廢公族疏遠者以養戰士要在彊兵破遊說之言從橫者於是南平百越北卻三晉西伐秦諸侯皆患楚之彊而楚之貴戚大臣多怨起者安王二十一年楚王疑薨子臧立楚人殺吳起按史記楚世家悼王立二十一年卒子肅王臧立按通鑑綱目悼王薨貴戚大臣作亂攻吳起殺之因射刺起並中王屍太子臧卽位討爲亂者夷七十餘家安王二十五年蜀伐楚按史記楚世家肅王四年蜀伐楚取玆方於是楚爲扞關以拒之烈王五年魏取楚魯陽按史記楚世家肅王十年魏取我魯陽烈王六年楚王臧薨弟良夫立按史記楚世家肅王立十一年卒無子立其弟熊良夫是爲宣王顯王十五年魏圍趙邯鄲楚救之取魏睢濊之間按戰國策邯鄲之難昭奚卹謂楚王曰王不如無救趙而以彊魏魏彊其割趙必深矣趙不能聽則必堅守是兩敝也景捨曰不然昭奚卹不知也夫魏之攻趙也恐楚之攻其後也今不救趙趙有亡形而魏無楚憂是楚魏共趙也害必深矣何以兩敝也且魏令兵以割趙趙見亡形而有楚之不救己也必與魏合而以謀楚故王不如少出兵以爲趙援趙恃楚勁必與魏戰魏怒於趙之勁而見楚救之不足畏也必不釋趙趙魏相敝而齊秦應楚則魏可破也楚因使景捨起兵救趙邯鄲拔楚取睢濊之間注

趙成侯二十一年魏拔邯鄲爲楚宣王十六年顯王二十九年楚王良夫薨子商立按史記楚世家宣王立三十年卒子威王熊商立顯王三十五年楚滅越按通鑑綱目顯王三十五年楚滅越

目越王無疆伐齊齊說之使伐楚楚人大敗之盡取吳故地東至浙江越以此散諸公族爭立或爲王或爲君濱於海上而朝服於楚顯王三十六年楚伐齊燕趙韓魏齊楚合從以擯秦以蘇秦爲從約長並相六國按戰國策蘇秦爲趙合從說楚威王曰楚天下之彊國也大王天下之賢王也楚地西有黔中巫郡東有夏州海陽南有洞庭蒼梧北有汾陘之塞郇陽地方五千里帶甲百萬車千乘騎萬匹粟支十年此霸王之資也夫以楚之彊大王之賢天下莫能當也今乃欲西面而事秦則諸侯莫不南面而朝於章臺之下矣秦之所害於天下莫如楚楚彊則秦弱楚弱則秦彊此其勢不兩立故爲大王計莫如從親以孤秦大王不從親秦必起兩軍一軍出武關一軍下黔中若此則鄢郢動矣臣聞之治之其未亂爲之其未有也患至而後憂之則無及矣故願大王之早計之大王誠能聽臣臣請令山東之國奉四時之獻以承大王之明制委社稷宗廟練士厲兵在大王之所用之大王誠能聽臣之愚計則韓魏齊燕趙之妙音﹠﹟人必充後宮矣趙代良馬橐駝必實於外廏故從合則楚王橫成則秦帝今釋霸王之業而有事人之名竊爲大王不取也夫秦虎狼之國也有吞天下之心秦天下之仇讎也橫人皆欲割諸侯之地以事秦此所謂養仇而奉讎者也夫爲人臣而割其主之地以外交彊虎狼之秦以侵天下卒有秦患不顧其禍夫外挾彊秦之威以內劫其主以求割地大逆不忠無過此者故從親則諸侯割地以事楚橫合則楚割地以事秦此兩策者相去遠矣有億兆之數兩者大王何居焉故敝邑趙王使臣效愚計奉明約在大王命之楚王曰寡人之國西與秦接境秦有舉巴蜀並漢中之心秦虎狼之國不可親也而韓魏迫於秦患不可與深謀與深謀恐反人以入於秦故謀未發而國已危矣寡人自料以楚當秦未見勝焉內與羣臣謀不足恃也寡人臥不安席食不甘味心搖搖如懸旌而無所終薄今君欲一天下安諸侯存危國寡人謹奉社稷以從按史記楚世家威王七年齊孟嘗君父田嬰欺楚楚威王伐齊敗之於徐州而令齊必逐田嬰田嬰恐張醜僞謂楚王曰王所以戰勝於徐州者田盼子不用也盼子者有功於國而百姓爲之用嬰子弗善而用申紀申紀者大臣不附百姓不爲用故王勝之也今王逐嬰子嬰子逐盼子必用矣復搏其士卒以與王遇必不便於王矣楚王因弗逐也顯王四十年楚王商薨子槐立魏伐楚取陘山按史記楚世家威王立十一年卒子懷王熊槐立魏聞楚喪伐楚取我陘山顯王四十六年楚攻魏破之於襄陵得八邑復移兵攻齊秦使張儀與楚齊魏會於嚙桑按史記楚世家懷王六年楚使柱國昭陽將兵而攻魏破之於襄陵得八邑又移兵而攻齊齊王患之陳軫適爲秦使齊齊王曰爲之柰何陳軫曰王勿憂請令罷之卽往見昭陽軍中曰願聞楚國之法破軍殺將者何以貴之昭陽曰其官爲上柱國封上爵執珪陳軫曰其有貴於此者乎昭陽曰令尹陳軫曰今君巳爲令尹矣此國冠之上臣請得譬之人有遺其舍人一﹠﹟酒者舍人相謂曰數人飲此不足以徧請遂畫地爲蛇蛇先成者獨飲之一人曰吾蛇先成舉酒而起曰吾能爲之足及其爲之足而後成人奪之酒而飲之曰蛇固無足今爲之足是非蛇也今君相楚而攻魏破軍殺將功莫大焉冠之上不可以加矣今又移兵而攻齊攻齊勝之官爵不加於此攻之不勝身死爵奪有毀於楚此爲蛇爲足之說也不若引兵而去以徳齊此持滿之術也昭陽曰善引兵而去秦使張儀與楚齊魏相會盟嚙桑愼靚王三年楚趙魏韓燕伐秦皆敗走按史記楚世家懷王十一年蘇秦約從山東六國兵攻秦楚懷王爲從長至函谷關秦出兵擊六國六國兵皆引而歸齊獨後按通鑑綱目愼靚王三年楚趙魏韓燕伐秦攻函谷關秦出兵逆之五國皆敗走赧王二年楚屈丐伐秦按史記楚世家懷王十六年秦欲伐齊而楚與齊從親秦惠王患之乃宣言張儀免相使張儀南見楚王謂楚王曰敝邑之王所甚說者無先大王𨿽儀之所甚願爲門闌之廝者亦無先大王敝邑之王所甚憎者無先齊王𨿽儀之所甚憎者亦無先齊王而大王和之是以敝邑之王不得事王而令儀亦不得爲門闌之廝也王爲儀閉關而絕齊今使使者從儀西取故秦所分楚商於之地方六百里如是則齊弱矣是北弱齊西徳於秦私商於以爲富此一計而三利俱至也懷王大悅乃置相璽於張儀日與置酒宣言吾復得吾商於之地羣臣皆賀而陳軫獨弔懷王曰何故陳軫對曰秦之所爲重王者以王之有齊也今地未可得而齊交先絕是楚孤也夫秦又何重孤國哉必輕楚矣且先出地而後絕齊則秦計不爲先絕齊而後責地則必見欺於張儀見欺於張儀則王必怨之怨之是西起秦患北絕齊交西起秦患北絕齊交則兩國之兵必至臣故弔楚王弗聽因使一將軍西受封地張儀至秦佯醉墜車稱病不出三月地不可得楚王曰儀以吾絕齊爲尙薄邪乃使勇士宋遺北辱齊王齊王大怒折楚符而合於秦秦齊交合張儀乃起朝謂楚將軍曰子何不受地從某至某廣袤六里楚將軍曰臣之所以見命者六百里不聞六里卽以歸報懷王懷王大怒興師將伐秦陳軫又曰伐秦非計也不如因賂之一名都與之伐齊是我亡於秦取償於齊也吾國尙可全今王已絕於齊而責欺於秦是吾合秦齊之交而來天下之兵也國必大傷楚王不聽遂絕和於秦發兵西攻秦秦亦發兵擊之赧王三年楚與秦戰大敗於丹陽虜屈﹠﹟遂取漢中楚復襲秦又大敗於藍田韓魏襲楚按史記楚世家懷王十七年春與秦戰丹陽秦大敗我軍斬甲士八萬虜我大將軍屈﹠﹟裨將軍逢侯醜等七十餘人遂取漢中之郡楚懷王大怒乃悉國兵復襲秦戰於藍田大敗楚軍韓魏聞楚之困乃南襲楚至於鄧楚聞乃引兵歸赧王四年秦使張儀說楚韓齊趙燕連橫以事秦按戰國策張儀爲秦破從連橫說楚王曰秦地半天下兵敵四國被山帶河以爲固虎賁之士百餘萬車千乘騎萬匹粟如丘山法令旣明士卒安難樂死主嚴以明將智以武𨿽無出兵甲席捲常山之險折天下之脊天下後服者先亡且夫爲從者無以異於驅羣羊而攻猛虎也夫虎之與羊不格明矣今大王不與猛虎而與羣羊竊以爲大王之計過矣凡天下彊國非秦而楚非楚而秦兩國敵侔交爭其勢不兩利大王不與秦秦下甲兵據宜陽韓之上地不通下河東取成﹠﹟韓必入臣於秦韓入臣魏則從風而動秦攻楚之西韓魏攻其北社稷豈得無危哉且夫約從者聚羣弱而攻至彊也夫以弱攻彊不料敵而輕戰國貧而驟舉兵此危亡之術也臣聞之兵不如者勿與挑戰粟不如者勿與持久夫從人者飾辯虛辭髙主之節行言其利而不言其害卒有楚禍無及爲已是故願大王之熟計之也秦西有巴蜀方船積粟起於汶山循江而下至郢三千餘里舫船載卒一舫載五十人與三月之糧下水而浮一日行三百餘里里數𨿽多不費汗馬之勞不至十日而距扞關扞關驚則從竟陵以東盡城守矣黔中巫郡非王之有已秦舉甲出之武關南面而攻則北地絕秦兵之攻楚也危難在三月之內而楚恃諸侯之救在半歲之外此其勢不相及也夫恃弱國之救而忘彊秦之禍此臣所以爲大王之患也且大王嘗與吳人五戰三勝而亡之陳卒盡矣有偏守新城而居民苦矣臣聞之攻大者易危而民敝者怨於上夫守易危之功而逆彊秦之心臣竊爲大王危之且夫秦之所以不出甲於函谷關十五年以攻諸侯者陰謀有吞天下之心也楚嘗與秦構難戰於漢中楚人不勝通侯執珪死者七十餘人遂亡漢中楚王大怒興師襲秦與秦戰於藍田又卻此所謂兩虎相搏者也夫秦楚相敝而韓魏以全制其後計無過於此者矣是故願大王熟計之也秦下兵攻衛陽晉必關扃天下之匈大王悉起兵以攻宋不至數月而宋可舉舉宋而東指則泗上十二諸侯盡王之有已凡天下所信約從親堅者蘇秦封爲武安君而相燕卽陰與燕王謀破齊共分其地乃佯有罪出奔入齊齊王因受而相之居二年而覺齊王大怒車裂蘇秦於巿夫以一詐僞反復之蘇秦而欲經營天下混一諸侯其不可成也亦明矣今秦之與楚也接境壤界固形親之國也大王誠能聽臣臣請秦太子入質於楚楚太子入質於秦請以秦女爲大王箕帚之妾﹠﹟萬家之都以爲湯沐之邑長爲昆弟之國終身無相攻擊臣以謂計無便於此者故敝邑秦王使使臣獻書大王之從車下風須以決事楚王曰楚國僻陋托東海之上寡人年幼不習國家之長計今上客幸教以明制寡人聞之敬以國從乃遣使車百乘獻雞駭之犀夜光之璧於秦王按史記楚世家懷王十八年秦使使約復與楚分漢中之半以和楚楚王曰願得張儀不願得地張儀聞之請之楚秦王曰楚且甘心於子柰何張儀曰臣善其左右靳尙靳尙又能得事於楚王幸姬鄭袖袖所言無不從者且儀以前使負楚以商於之約今秦楚大戰有惡臣非面自謝楚不解且大王在楚不宜敢取儀誠殺儀以便國臣之願也儀遂使楚至懷王不見因而囚張儀欲殺之儀私於靳尙靳尙爲請懷王曰拘張儀秦王必怒天下見楚無秦必輕王矣又謂夫人鄭袖曰秦王甚愛張儀而王欲殺之今將以上庸之地六縣賂楚以美人聘楚王以宮中善歌者爲之媵楚王重地秦女必貴而夫人必斥矣夫人必若言而出之鄭袖卒言張儀於王而出之儀出懷王因善遇儀儀因說楚王以叛從約而與秦合親約婚姻張儀已去屈原使從齊來諫王曰何不誅張儀懷王悔使人追儀弗及是歲秦惠王卒赧王六年齊楚韓三國連和按史記楚世家懷王二十年齊湣王欲爲從長惡楚之與秦合乃使使遺楚王書曰寡人患楚之不察於尊名也今秦惠王死武王立張儀走魏樗裏疾公孫衍用而楚事秦夫樗裏疾善乎韓而公孫衍善乎魏楚必事秦韓魏恐必因二人求合於秦則燕趙亦宜事秦四國爭事秦則楚爲郡縣矣王何不與寡人並力收韓魏燕趙與爲從而尊周室以案兵息民令於天下莫敢不樂聽則王名成矣王率諸侯並伐破秦必矣王取武關蜀漢之地私吳越之富而擅江海之利韓魏割上黨西薄函谷則楚之彊百萬也且王欺於張儀亡地漢中兵銼藍田天下莫不代王懷怒今乃欲先事秦願大王熟計之楚王業已欲和於秦見齊王書猶豫不決下其議羣臣羣臣或言和秦或曰聽齊昭雎曰王𨿽東取地於越不足以刷恥必且取地於秦而後足以刷恥於諸侯王不如深善齊韓以重樗裏疾如是則王得韓齊之重以求地矣秦破韓宜陽而韓猶復事秦者以先王墓在平陽而秦之武遂去之七十里以故尢畏秦不然秦攻三川趙攻上黨楚攻河外韓必亡楚之救韓不能使韓不亡然存韓者楚也韓已得武遂於秦以河山爲塞所報徳莫如楚厚臣以爲其事王必疾齊之所信於韓者以韓公子昧爲齊相也韓已得武遂於秦王甚善之使之以齊韓重樗裏疾疾得齊韓之重其主弗敢棄疾也今又益之以楚之重樗裏子必言秦復與楚之侵地矣於是懷王許之竟不合秦而合齊以善韓赧王八年秦攻韓宜陽楚救之楚圍韓雍氏按史記周本紀赧王八年秦攻宜陽楚救之而楚以周爲秦故將伐之蘇代爲周說楚王曰何以周爲秦之禍也言周之爲秦甚於楚者欲令周入秦也故謂周秦也周知其不可解必入於秦此爲秦取周之精者也爲王計者周於秦因善之不於秦亦言善之以疏之於秦周絕於秦必入於郢矣秦借道兩周之間將以伐韓周恐借之畏於韓不借畏於秦史厭謂周君曰何不令人謂韓公叔曰秦之敢絕周而伐韓者信東周也公何不與周地發質使之楚秦必疑楚不信周是韓不伐也又謂秦曰韓彊與周地將以疑周於秦也周不敢不受秦必無辭而令周不受是受地於韓而聽於秦秦召西周君西周君惡往故令人謂韓王曰秦召西周君將以使攻王之南陽也王何不出兵於南陽周君將以爲辭於秦周君不入秦秦必不敢逾河而攻南陽矣東周與西周戰韓救西周或爲東周說韓王曰西周故天子之國多名器重寶王案兵毋出可以徳東周而西周之寶必可以盡矣王赧謂成君楚圍雍氏韓徵甲與粟於東周東周君恐召蘇代而告之代曰君何患於是臣能使韓毋徵甲與粟於周又能爲君得髙都周君曰子苟能請以國聽子代見韓相國曰楚圍雍氏期三月也今五月不能拔是楚病也今相國乃徵甲與粟於周是告楚病也韓相國曰善使者已行矣代曰何不與周髙都韓相國大怒曰吾毋徵甲與粟於周亦已多矣何故與周髙都也代曰與周髙都是周折而入於韓也秦聞之必大怒忿周卽不通周使是以獘髙都得完周也曷爲不與相國曰善果與周髙都赧王十年秦王逆婦於楚按史記楚世家懷王二十四年倍齊而合秦秦昭王初立乃厚賂於楚楚往迎婦赧王十一年秦楚盟於黃棘秦復與楚上庸按史記楚世家懷王二十五年懷王入與秦昭王盟約於黃棘秦復與楚上庸赧王十二年齊韓魏伐楚楚使太子橫質於秦秦救之按史記楚世家懷王二十六年齊韓魏爲楚負其從親而合於秦三國共伐楚楚使太子入質於秦而請救秦乃遣客卿通將兵救楚三國引兵去赧王十三年楚太子橫殺秦大夫亡歸按史記楚世家懷王二十七年秦大夫有私與楚太子斗楚太子殺之而亡歸赧王十四年秦韓魏齊伐楚殺其將唐昧取重丘按戰國策四國伐楚楚令昭雎將以距秦楚王欲擊秦昭雎不欲桓臧爲昭雎謂楚王曰雎戰勝三國惡楚之彊也恐秦之變而聽楚也必深攻楚以勁秦秦王怒於戰不勝必悉起而擊楚是王與秦相罷而以利三國也戰不勝秦秦進兵而攻不如益昭雎之兵令之示秦必戰秦王惡與楚相敝而令天下利秦可以少割而收害也秦楚之合而燕趙魏不敢不聽三國可定也按史記楚世家懷王二十八年秦乃與齊韓魏共攻楚殺楚將唐昧取我重丘而去赧王十五年秦攻楚殺其將景缺取襄城楚使太子橫質於齊按史記楚世家懷王二十九年秦復攻楚大破楚楚軍死者二萬殺我將軍景缺懷王恐乃使太子爲質於齊以求平按通鑑綱目赧王十五年秦戎大敗楚師殺其將景缺取襄城楚使太子橫質於齊以請平赧王十六年秦伐楚取八城誘楚王槐於武關執之以歸楚人立太子橫按戰國策楚襄王爲太子之時質於齊懷王薨太子辭於齊王而歸齊王隘之予我東地五百里乃歸子子不予我不得歸太子曰臣有傅請退而問傅傅愼子曰獻之地所以爲身也愛地不送死父不義臣故曰獻之便太子入致命齊王曰敬獻地五百里齊王歸楚太子太子歸卽位爲王齊使車五十乘來取東地於楚楚王告愼子曰齊使來求東地爲之柰何愼子曰王明日朝羣臣皆令獻其計上柱國子良入見王曰寡人之得求反主墳墓復羣臣歸社稷也以東地五百里許齊齊令使來求地爲之柰何子良曰王不可不與也王身出玉聲許彊萬乘之齊而不與則不信後不可以約結諸侯請與而復攻之與之信攻之武臣故曰與之子良出昭常入見王曰齊使來求東地五百里爲之柰何昭常曰不可與也萬乘者以地大爲萬乘今去東地五百里是去我國之半也有萬乘之號而無千乘之用也不可臣故曰勿與常請守之昭常出景鯉入見王曰齊使來求東地五百里爲之柰何景鯉曰不可與也𨿽然楚不能獨守王身出玉聲許萬乘之彊齊也而不與負不義於天下楚亦不能獨守臣請西索救於秦景鯉出愼子入王以三大夫計告愼子曰子良見寡人曰不可不與也與而復攻之常見寡人曰不可與也常請守之鯉見寡人曰不可與也𨿽然楚不能獨守也臣請索救於秦寡人誰用於三子之計愼子對曰王皆用之王怫然作色曰何謂也愼子曰臣請效其說而王且見其誠然也王發上柱國子良車五十乘而北獻地五百里於齊發子良之明日遣昭常爲大司馬令往守東地遣昭常之明日遣景鯉車五十乘西索救於秦王曰善乃遣子良北獻地於齊遣子良之明日立昭常爲大司馬使守東地又遣景鯉西索救於秦子良至齊齊使人以甲受東地昭常應齊使曰我典主東地且與死生悉吾之士卒三十餘萬敝甲鈍兵願承下塵齊王謂子良曰大夫來獻地今常守之何如子良曰臣身受命敝邑之王是常矯也王攻之齊王大興兵攻東地伐昭常未涉疆秦以五十萬臨齊右壤曰夫隘楚太子弗出不仁又欲奪之東地五百里不義其縮甲則可不然則願待戰齊王恐焉乃請子良南道楚西使秦解齊患士卒不用東地復全長沙之難楚太子橫爲質於齊楚王死薛公歸太子橫因與韓魏之兵隨而攻東國太子懼昭蓋曰不若令屈署以東國爲和於齊以動秦秦恐齊之敗東國而令行於天下也必將救我太子曰善遽令屈署以東國爲和於齊秦王聞之懼令戎告楚曰毋與齊東國吾與子出兵矣按史記楚世家懷王三十年秦復伐楚取八城秦昭王遺楚王書曰始寡人與王約爲弟兄盟於黃棘太子爲質至歡也太子陵殺寡人之重臣不謝而亡去寡人誠不勝怒使兵侵君王之邊今聞君王乃令太子質於齊以求平寡人與楚接境壤界故爲婚姻所從相親久矣而今秦楚不歡則無以令諸侯寡人願與君王會武關面相約結盟而去寡人之願也敢以聞下執事楚懷王見秦王書患之欲往恐見欺無往恐秦怒昭雎曰王毋行而發兵自守耳秦虎狼不可信有並諸侯之心懷王子子蘭勸王行曰柰何絕秦之歡心於是往會秦昭王昭王詐令一將軍伏兵武關號爲秦王楚王至則閉武關遂與西至咸陽朝章臺如蕃臣不與亢禮楚懷王大怒悔不用昭子言秦因畱楚王要以割巫黔中之郡楚王欲盟秦欲先得地楚王怒曰秦詐我而又彊要我以地不復許秦秦因畱之楚大臣患之乃相與謀曰吾王在秦不得還要以割地而太子爲質於齊齊秦合謀則楚無國矣乃欲立懷王子在國者昭雎曰王與太子俱困於諸侯而今又倍王命而立其庶子不宜乃詐赴於齊齊湣王謂其相曰不若畱太子以求楚之淮北相曰不可郢中立王是吾抱空質而行不義於天下也或曰不然郢中立王因與其新王巿曰予我下東國吾爲王殺太子不然將與三國共立之然則東國必可得矣齊王卒用其相計而歸楚太子太子橫至立爲王是爲頃襄王乃告於秦曰賴社稷神靈國有王矣赧王十七年秦伐楚取十五城按楚世家頃襄王橫元年秦要懷王不可得地楚立王以應秦秦昭王怒發兵出武關攻楚大敗楚軍斬首五萬取析十五城而去赧王十八年楚王槐自秦走趙趙不納秦追及之以歸按史記楚世家頃襄王二年懷王亡逃歸秦覺之遮楚道懷王恐乃從間道走逍以求歸趙主父在代其子惠王初立行王事恐不敢入楚王楚王欲走魏秦追至遂與秦使復之秦懷王遂發病赧王十九年楚王槐薨於秦按史記楚世家頃襄王三年懷王卒於秦秦歸其喪於楚楚人皆憐之如悲親戚諸侯由是不直秦秦楚絕赧王二十三年楚王迎婦於秦楚與秦平按史記楚世家頃襄王六年秦使白起伐韓於伊闕大勝斬首二十四萬秦乃遺楚王書曰楚倍秦秦且率諸侯伐楚爭一旦之命願王之飭士卒得一樂戰楚頃襄王患之乃謀復與秦平七年楚迎婦於秦秦楚復平赧王三十年秦楚會於宛按史記楚世家頃襄王十四年與秦昭王好會於宛結和親赧王三十一年楚與秦趙魏燕韓共伐齊取淮北按史記楚世家頃襄王十五年楚王與秦三晉燕共伐齊取淮北赧王三十二年秦楚會於鄢復會於穰按史記楚世家頃襄王十六年與秦昭王好會於鄢其秋復興秦王會穰赧王三十四年秦伐楚楚謀伐秦而因圖周室王使東周公諭止之按史記楚世家頃襄王十八年楚人有好以弱弓微繳加歸雁之上者頃襄王聞召而問之對曰小臣之好射雁羅鸗小矢之發也何足爲大王道也且稱楚之大因大王之賢所弋非直此也昔者三王以弋道徳五霸以弋戰國故秦魏燕趙者雁也齊魯韓衛者靑首也鄒費郯邳者羅鸗也外其餘則不足射者見鳥六雙以王何取王何不以聖人爲弓以勇士爲繳時張而射之此六雙者可得而囊載也其樂非特朝夕之樂也其獲非特鳧雁之實也王朝張弓而射魏之大梁之南加其右臂而徑屬之於韓則中國之路絕而上蔡之郡壞矣還射圉之東解魏左肘而外擊定陶則魏之東外棄而大宋方與二郡者舉矣且魏斷二臂顚越矣膺擊郯國大梁可得而有也王綪繳蘭臺飲馬西河定魏大梁此一發之樂也若王之於弋誠好而不厭則出寶弓碆新繳射噣鳥於東海還﹠﹟長城以爲防朝射東莒夕發浿丘夜加卽墨顧據午道則長城之東收而太山之北舉矣西結境於趙而北達於燕三國布則從不待約而可成也北遊目於燕之遼東而南登望於越之會稽此再發之樂也若夫泗上十二諸侯左縈而右拂之可一旦而盡也今秦破韓以爲長憂得列城而不敢守也伐魏而無功擊趙顧病則秦魏之勇力屈矣楚之故地漢中析酈可得而復有也王出寶弓碆新繳涉鄳塞而待秦之倦也山東河內可得而一也勞民休眾南面稱王矣故曰秦爲大鳥負海內而處東面而立左臂據趙之西南右臂傅楚鄢郢膺擊韓魏垂頭中國處旣形便勢有地利奮翼鼓方三千里則秦未可得獨招而夜射也欲以激怒襄王故對以此言襄王因召與語遂言曰夫先王爲秦所欺而客死於外怨莫大焉今以匹夫有怨尙有報萬乘白公子胥是也今楚之地方五千里帶甲百萬猶足以踴躍中野也而坐受困臣竊爲大王弗取也於是頃襄王遣使於諸侯復爲從欲以伐秦秦聞之發兵來伐楚楚欲與齊韓連和伐秦因欲圖周周王赧使武公謂楚相昭子曰三國以兵割周郊地以便輸而南器以尊楚臣以爲不然夫弒共主臣世君大國不親以眾脇寡小國不附大國不親小國不附不可以致名實名實不得不足以傷民夫者圖周之聲非所以爲號也昭子曰乃圖周則無之𨿽然周何故不可圖也對曰軍不五不攻城不十不圍夫一周爲二十晉公之所知也韓嘗以二十萬之眾辱於晉之城下銳士死中士傷而晉不拔公之無百韓以圖周此天下之所知也夫怨結於兩周以塞鄒魯之心交絕於齊聲失天下其爲事危矣夫危兩周以厚三川方城之外必爲韓弱矣何以知其然也西周之地絕長補短不過百里名爲天下共主裂其地不足以肥國得其眾不足以勁兵𨿽無攻之名爲弒君然而好事之君喜攻之臣發號用兵未嘗不以周爲終始是何也見祭器在焉欲器之至而忘弒君之亂今韓以器之在楚臣恐天下以器讎楚也臣請譬之夫虎肉臊其兵利身人猶攻之也若使澤中之麋蒙虎之皮人之攻之必萬之於虎裂楚之地足以肥國詘楚之名足以尊主今子將以欲誅殘天下之共主居三代之傳器吞三翮六翼以髙世主非貪而何周書曰欲起無先故器南則兵至矣於是楚計輟不行赧王三十五年秦伐楚拔黔中楚獻漢北上庸地於秦按史記楚世家頃襄王十九年秦伐楚楚軍敗割上庸漢北地予秦按通鑑綱目赧王三十五年秦司馬錯因蜀伐楚拔黔中楚獻漢北上庸於秦赧王三十六年秦伐楚取鄢鄧西陵按史記楚世家頃襄王二十年秦將白起拔我西陵按通鑑綱目赧王三十六年秦白起伐楚取鄢鄧西陵赧王三十七年秦伐楚拔郢燒夷陵楚徙都於陳按戰國策莊辛謂楚襄王曰君王左州侯右夏侯輦從鄢陵君與壽陵君專淫逸侈靡不顧國政郢都必危矣襄王曰先生老悖乎將以爲楚國妖祥乎莊辛曰臣誠見其必然者也非敢以爲國妖祥也君王卒幸四子者不衰楚國必亡矣臣請避於趙淹畱以觀之莊辛去之趙畱五月秦果舉鄢郢巫山蔡陳之地襄王流揜於城陽於是使人發騶徵莊辛於趙莊辛曰諾莊辛至襄王曰寡人不能用先生之言今事至於此爲之柰何莊辛對曰臣聞鄙語曰見兔而顧犬未爲晚也亡羊而補牢未爲遲也臣聞昔湯武以百里昌桀紂以天下亡今楚國𨿽小絕長續短猶以數千里豈特百里哉王獨不見夫蜻蛉乎六足四翼飛翔乎天地之間俯啄蚊而食之仰承甘露而飲之自以爲無患與人無爭也不知夫五尺童子方將調飴膠絲加己乎四仞之上而下爲螻蟻食也黃雀因是以俯噣白粒仰棲茂樹鼓翅奮翼自以爲無患與人無爭也不知夫公子王孫左挾彈右攝丸將加己乎十仞之上以其類爲招晝遊乎茂樹夕調乎酸倏忽之間墜於公子之手夫雀其小者也黃鵠因是以遊乎江海淹乎大沼俯噣鱔鯉仰嚙衡以奮其六翮而淩淸風飄搖乎髙翔自以爲無患與人無爭也不知夫射者方將修其碆盧治其矰繳將加己乎百仞之上被磻引微繳折淸風而抎矣故晝遊乎江河夕調乎鼎鼐夫黃鵠其小者也蔡靈侯之事因是以南遊乎髙陂北陵乎巫山飲茹溪之流食湘波之魚左抱幼妾右擁嬖女與之馳騁乎髙蔡之中而不以國家爲事不知夫子發方受命乎靈王系己以朱絲而見之也蔡靈侯之事其小者也君王之事因是以左州侯右夏侯輦從鄢陵君與壽陵君飯封祿之粟而載方府之金與之馳騁乎云夢之中而不以天下家國爲事而不知夫穰侯方受命乎秦王塡黽塞之內而投己乎黽塞之外襄王聞之顏色變作身體戰栗於是乃以執珪而授之爲陽陵君與淮北之地按注與淮北句上有闕文

按史記楚世家頃襄王二十一年秦將白起拔我郢燒先王墓夷陵楚襄王兵散遂不復戰東北保於陳城赧王三十八年秦拔楚巫黔中郡按史記楚世家頃襄王二十二年秦復拔我巫黔中郡赧王三十九年楚復取江旁十五邑按史記楚世家頃襄王二十三年收東地兵得十餘萬復西取秦所拔我江旁十五邑以爲郡距秦赧王四十三年秦魏楚伐燕以太子完質於秦按史記楚世家頃襄王二十七年使三萬人助三晉伐燕復與秦平而入太子爲質於秦楚使左徒侍太子於秦按通鑑綱目赧王四十三年楚太子完質於秦秦魏楚伐燕赧王五十二年楚太子元自秦逃歸楚王橫卒元立通鑑名完封黃歇爲春申君按史記楚世家頃襄王三十六年頃襄王病太子亡歸秋頃襄王卒太子熊元代立是爲考烈王考烈王以左徒爲令尹封以吳號春申君赧王五十三年楚納州於秦按史記楚世家考烈王元年納州於秦以平赧王五十七年秦圍趙邯鄲楚師救趙按史記楚世家考烈王六年秦圍邯鄲趙告急楚遣將軍景陽救趙赧王五十八年楚師至新中秦兵去按史記楚世家考烈王七年楚軍至新中秦兵去東周君二年楚以荀況爲蘭陵令按通鑑綱目丙午年楚以荀況爲蘭陵令東周君六年楚使使弔秦按史記楚世家考烈王十二年秦昭王卒楚王使春申君弔祠於秦庚申年楚與諸侯共伐秦不利徙都壽春﹝是年爲秦王政六年楚考烈王二十二年﹞

按史記楚世家考烈王二十二年與諸侯共伐秦不利而去楚東徙都壽春命曰郢癸亥年楚王元薨子悍立李園殺黃歇﹝是年爲秦王政九年楚考烈王二十五年﹞

按戰國策楚考烈王無子春申君患之求婦人宜子者進之甚眾卒無子趙人李園持其女弟欲進之楚王聞其不宜子恐又無寵李園求事春申君爲舍人已而謁歸故失期還謁春申君問狀對曰齊王遣使求臣女弟與其使者飲故失期春申君曰聘入乎對曰未也春申君曰可得見乎曰可於是園乃進其女弟卽幸於春申君知其有身園乃與其女弟謀園女弟承間說春申君曰楚王之貴幸君𨿽兄弟不如今君相楚王二十餘年而王無子卽百歲後將更立兄弟卽楚王更立彼亦各貴其所親君又安得長有寵乎非徒然也君用事久多失禮於王兄弟兄弟誠立禍且及身柰何以保相印江東之封乎今妾自知有身矣而人莫知妾之幸君未久誠以君之重而進妾於楚王王必幸妾妾賴天而有男則是君之子爲王也楚國封盡可得孰與其臨不測之罪乎春申君大然之乃出園女弟謹捨而言之楚王楚王召入幸之遂生子男立爲太子以李園女弟立爲王后楚王貴李園李園用事李園旣入其女弟爲王后子爲太子恐春申君語泄而益驕陰養死士欲殺春申君以滅口而國人頗有知之者春申君相楚二十五年考烈王病朱英謂春申君曰世有無妄之福又有無妄之禍今君處無妄之世以事無妄之主安不有無妄之人乎春申君曰何謂無妄之福曰君相楚二十餘年矣𨿽名爲相國實楚王也五子皆相諸侯今王疾甚旦暮且崩太子衰弱疾而不起而君相少主因而代立當國如伊尹周公王長而反政不卽遂南面稱孤因而有楚國此所謂無妄之福也春申君曰何謂無妄之禍曰李園不治國王之舅也不爲兵將而陰養死士之日久矣楚王崩李園必先入據主議制斷君命秉權而殺君以滅口此所謂無妄之禍也春申君曰何謂無妄之人曰君先仕臣爲郎中君王崩李園先入臣請爲君其胸殺之此所謂無妄之人也春申君曰先生置之勿復言也李園軟弱人也僕又善之又何至此朱英恐乃亡去後十七日楚考烈王崩李園果先入置死士止於棘門之內春申君後入止棘門園死士夾刺春申君斬其頭投之棘門外於是使吏盡滅春申君之家而李園女弟初幸春申君有身而入之王所生子者遂立爲楚幽王也按史記楚世家考烈王二十五年考烈王卒子幽王悍立李園殺春申君丙寅年秦魏伐楚是年爲秦王政十二年魏景閔王八年楚幽王三年

按史記楚世家幽王三年秦魏伐楚癸酉年楚王悍薨弟猶立通鑑名郝庶兄負芻殺其君而自立是年爲秦王政十九年楚幽王十年

按史記楚世家幽王立十年卒同母弟猶代立是爲哀王哀王立二月餘哀王庶兄負芻之徒襲殺哀王而立負芻爲王乙亥年秦伐楚大破之亡十餘城﹝是年爲秦王政二十一年楚王負芻二年﹞

按記史楚世家芻負二年秦使將軍伐楚大破楚軍亡十餘城丁丑年秦破楚軍於蘄是年爲秦王政二十三年楚王負芻四年按史記楚世家負芻四年秦將王剪破我軍於蘄而殺將軍項燕戊寅年秦破楚虜負芻楚亡是年爲秦王政二十四年楚王負芻五年

按史記楚世家負芻五年秦將王剪蒙武遂破楚國虜楚王負芻滅楚名爲楚郡云

勛爵部匯考二十七

周十三

秦一孝王十三年封非子爲附庸邑之秦按史記秦本紀秦之先帝顓頊之苗裔孫曰女修女修織元鳥隕卵女修吞之生子大業大業取少典之子曰女華女華生大費與禹平水土已成帝錫元圭禹受曰非予能成亦大費爲輔帝舜曰咨爾費贊禹功其賜爾皂遊爾後嗣將大出乃妻之姚姓之玉女大費拜受佐舜調馴鳥獸鳥獸多馴服是爲柏翳舜賜姓嬴氏大費生子二人一曰大廉實鳥俗氏二曰若木實費氏其元孫曰費昌子孫或在中國或在夷狄費昌當夏桀之時去夏歸商爲湯禦以敗桀於鳴條大廉元孫曰孟戲中衍鳥身人言帝太戊聞而卜之使禦吉遂致使禦而妻之自太戊以下中衍之後遂世有功以佐殷國故嬴姓多顯遂爲諸侯其元孫曰中潏在西戎保西垂生蜚廉蜚廉生惡來惡來有力蜚廉善走父子俱以材力事殷紂周武王之伐紂並殺惡來是時蜚廉爲紂石北方還無所報爲壇霍太山而報得石棺銘曰帝令處父不與殷亂賜爾石棺以華氏死遂葬於霍太山蜚廉復有子曰季勝季勝生孟增孟增幸於周成王是爲宅﹠﹟狼﹠﹟狼生衡父衡父生造父造父以善禦幸於周繆王得驥溫驪驊驑騄駬之駟西巡狩樂而忘歸徐偃王作亂造父爲繆王禦長驅歸周一日千里以救亂繆王以趙城封造父造父族由此爲趙氏自蜚廉生季勝已下五世至造父別居趙趙衰其後也惡來革者蜚廉子也早死有子曰女防女防生旁﹠﹟旁﹠﹟生太幾太幾生大駱大駱生非子以造父之寵皆蒙趙城姓趙氏非子居犬丘好馬及畜善養息之犬丘人言之周孝王孝王召使主馬於汧渭之間馬大蕃息孝王欲以爲大駱適嗣申侯之女爲大駱妻生子成爲適申侯乃言孝王曰昔我先酈山之女爲戎胥軒妻生中潏以親故歸周保西垂西垂以其故和睦今我復與大駱妻生適子成申駱重婚西戎皆服所以爲王王其圖之於是孝王曰昔柏翳爲舜主畜畜多息故有土賜姓嬴今其後世亦爲朕息馬朕其分土爲附庸邑之秦使復續嬴氏祀號曰秦嬴亦不廢申侯之女子爲駱適者以和西戎秦嬴生秦侯按通鑑前編孝王十三年封非子爲附庸邑之秦厲王二十一年秦嬴薨子秦侯嗣按通鑑前編云云厲王三十一年秦侯薨子公伯嗣按史記秦本紀秦侯立十年卒生公伯厲王三十四年公伯卒子秦仲嗣按史記秦本紀公伯立三年卒生秦仲宣王元年命秦仲爲大夫討西戎死之按史記秦本紀秦仲立三年周厲王無道諸侯或叛之西戎反王室滅犬丘大駱之族周宣王卽位乃以秦仲爲大夫誅西戎西戎殺秦仲宣王六年命秦仲子伐西戎破之按史記秦本紀秦仲立二十三年死於戎有子五人其長者曰莊公周宣王乃召莊公昆弟五人與兵七千人使伐西戎破之於是復予秦仲後及其先大駱地犬丘並有之爲西垂大夫莊公居其故西犬丘生子三人其長男世父世父曰戎殺我大父仲我非殺戎王則不敢入邑遂將擊戎讓其弟襄公襄公爲太子幽王四年秦莊公薨子襄公立按史記秦本紀莊公立四十四年卒子襄公代立平王元年始命秦爲諸侯賜以岐丰之地按史記秦本紀襄公元年以女弟繆嬴爲丰王妻襄公二年戎圍犬丘世父世父擊之爲戎人所虜歲餘復歸世父七年春周幽王用褒姒廢太子立褒姒子爲適數欺諸侯諸侯叛之西戎犬戎與申侯伐周殺幽王酈山下而秦襄公將兵救周戰甚力有功周避犬戎難東徙雒邑襄公以兵送周平王平王封襄公爲諸侯賜之岐以西之地曰戎無道侵奪我岐丰之地秦能攻逐戎卽有其地與誓封爵之襄公於是始國與諸侯通使聘享之禮乃用驑駒黃牛羝羊各三祠上帝西畤平王五年秦伯伐戎至岐薨子文公立按史記秦本紀襄公十二年伐戎至岐卒生文公平王十五年秦初作鄜畤按史記秦本紀文公元年居西垂宮三年文公以兵七百人東獵四年至汧渭之會曰昔周邑我先秦嬴於此後卒獲爲諸侯乃卜居之占曰吉卽營邑之十年初爲鄜畤用三牢按封禪書文公夢黃蛇自天而下屬之地止於鄜衍史惇以爲神故自此立畤平王十八年秦初有史以紀事按史記秦本紀文公十三年初有史以紀事民多化者平王二十一年秦伯大敗戎師收岐西之地岐以東歸之王按史記秦本紀秦文公十六年文公以兵伐戎戎敗走於是文公遂收周餘民有之地至岐岐以東獻之周平王二十四年秦得陳寶按史記秦本紀文公十九年得陳寶

注郊祀志云文公獲若石云於陳倉北﹠﹟城祠之其神來若雄雉其聲殷殷云野雞夜鳴以一牢祠之號曰陳寶又臣瓚云陳倉縣有寶夫人祠歲與葉君神會蘇林云寶如石似肝云語辭正義曰括地誌云寶雞神在岐州陳倉縣東二十里故陳倉城中晉太康地誌云秦文公時陳倉人獵得獸若彘不知名牽以獻之逢二童子童子曰此名爲媦常在地中食死人腦卽欲殺之拍捶其首媦亦語曰二童子名陳寶得雄者王得雌者霸陳倉人乃逐二童子化爲雉雌上陳倉北﹠﹟爲石秦祠之搜神記云其雄者飛至南陽其後光武起於南陽皆如其言平王二十五年秦法初有三族之罪按史記秦本紀文公二十年法初有三族之罪平王三十二年秦伐南山大梓丰大特按史記秦本紀文公二十七年伐南山大梓丰大特注徐廣曰今武都故道有怒特祠圖大牛上生樹木有牛從木中出後見於丰水之中正義曰括地誌云大梓樹在岐州陳倉縣南十里倉山上錄異傳云秦文公時雍南山有大梓樹文公伐之輒有大風雨樹生合不斷時有一人病夜往山中聞有鬼語樹神曰秦若使人被髮以朱絲繞樹伐汝汝得不困耶樹神無言明日病人語聞公如其言伐樹斷中有一靑牛出走入丰水中其後牛出丰水中使騎擊之不勝有騎墮地復上發解牛畏之入不出故置髦頭漢魏晉因之武都郡立怒特祠是大梓牛神也按今俗畫靑牛障是桓王四年冬十月秦文公薨孫寧公立按春秋不書按史記秦本紀文公四十八年文公太子卒賜謚爲竫公竫公之長子爲太子是文公孫也五十年文公卒葬西山竫公子立是爲寧公桓王六年秦自汧渭之間徙居平陽伐蕩社按春秋不書按史記秦本紀寧公二年公徙居平陽遣兵伐蕩社注正義曰帝王世紀云秦寧公都平陽按岐山縣有陽平鄕鄕內有平陽聚括地誌云平陽故城在岐州岐山縣西四十六里秦寧公徙都之處索隱曰西戎之君號曰亳王蓋成湯之裔其邑曰湯社徐廣曰一作湯杜言湯邑在杜縣之界故曰湯杜也正義曰括地誌云雍州三原縣有湯陵又有湯臺在始平縣西北八里按其國在三原始平之界桓王七年秦與亳戰滅湯社按春秋不書按史記秦本紀寧公三年與亳戰亳王奔戎遂滅湯社桓王十二年王師秦師圍魏執芮伯按春秋不書按左傳桓公三年芮伯萬之母芮姜惡芮伯之多寵人也故逐之出居於魏四年秋秦師侵芮敗焉小之也冬王師秦師圍魏執芮伯以歸注三年芮伯出居魏芮更立君秦爲芮所敗故以芮伯歸將欲納之桓王十六年秦伐蕩氏取之秦伯薨秦人廢世子而立其弟出子按春秋不書按史記秦本紀寧公十二年伐蕩氏取之寧公生十歲立立十二年卒葬西山生子三人長男武公爲太子武公弟徳公同母魯姬子生出子寧公卒大庶長弗忌威壘三父廢太子而立出子爲君桓王二十二年秦三父弒其君出子復立故世子按春秋不書按史記秦本紀出子六年三父等復共令人賊殺出子出子生五歲立立六年卒三父等乃復立故太子武公莊王二年秦夷三父族按春秋不書按史記秦本紀武公元年伐彭戲氏至於華山下居平陽封宮三年誅三父等而夷三族以其殺出子也莊王九年秦伐邽冀戎按春秋不書按史記秦本紀武公十年伐邽冀戎初縣之莊王十年秦縣杜鄭滅小虢按春秋不書按史記秦本紀武公十一年初縣杜鄭滅小虢僖王四年冬秦武公薨弟徳公立按春秋不書按史記秦本紀武公立二十年卒葬雍平陽初以人從死從死者六十六人有子一人名曰白白不立封平陽立其弟徳公僖王五年秦徙居雍按春秋不書按史記秦本紀徳公元年初居雍城大鄭宮以犧三百牢祠鄜畤卜居雍後子孫飲馬於河梁伯芮伯來朝惠王元年秦初徳公薨子宣公立按春秋不書按史記秦本紀徳公二年初伏以狗禦蠱徳公生三十三歲而立立二年而卒生子三人長子宣公中子成公少子穆公長子宣公立注

孟康曰六月伏日初也周時無至此乃有之徐廣曰年表云初作伏祠社磔狗邑四門也惠王三年秦作密畤秦晉戰於河陽按春秋不書按史記秦本紀宣公四年作密畤與晉戰河陽勝之注正義曰括地誌云漢有五畤在岐州雍縣南則鄜畤吳陽上畤下畤密畤北畤秦文公夢黃蛇自天而下屬地其口止於鄜衍作畤郊祭白帝曰鄜畤秦宣公作密畤於渭南祭靑帝秦靈公作吳陽上畤祭黃帝作下畤亦祠黃帝漢髙帝曰天有五帝今四何也待我而具五遂立黑帝曰北畤是也惠王十三年秦宣公薨弟成公立按春秋不書按史記秦本紀宣公立十二年卒生子九人莫立立其弟成公惠王十四年梁伯芮伯朝於秦按春秋不書按史記秦本紀成公元年梁伯芮伯來朝惠王十七年秦成公薨弟任好立按春秋不書按史記秦本紀成公立四年卒子七人莫立立其弟繆公惠王十八年秦伯伐茅津勝之按春秋不書按史記秦本紀繆公任好元年自將伐茅津勝之惠王二十二年虞大夫百里奚奔秦秦始得志於諸侯按春秋不書按史記秦本紀繆公四年迎婦於晉晉太子申生姊也五年晉獻公滅虞虢虜虞君與其大夫百里傒以璧馬賂於虞故也旣虜百里傒以爲秦繆公夫人媵於秦百里傒亡秦走宛楚鄙人執之繆公聞百里傒賢欲重贖之恐楚人不與乃使人謂楚曰吾媵臣百里傒在焉請以五羖羊皮贖之楚人遂許與之當是時百里傒年已七十餘繆公釋其囚與語國事謝曰臣亡國之臣何足問繆公曰虞君不用子故亡非子罪也固問語三日繆公大悅授之國政號曰五羖大夫百里傒讓曰臣不及臣友蹇叔蹇叔賢而世莫知臣常遊困於齊而乞食人蹇叔收臣臣因而欲事齊君無知蹇叔止臣臣遂得脫齊難遂之周周王子頹好牛臣以養牛幹之及頹欲用臣蹇叔止臣臣去得不誅事虞君蹇叔止臣臣知虞君不用臣臣誠私利祿爵且畱再用其言得脫一不用及虞君難是以知其賢於是穆公使人厚幣迎蹇叔以爲上大夫秋繆公自將伐晉戰於河曲晉驪姬作亂太子申生死新城重耳夷吾出奔襄王二年秦伯納公子夷吾於晉按春秋不書按左傳僖公九年冬十月裏克殺奚齊於次十一月殺公子卓於朝晉郤芮使夷吾重賂秦以求入曰人實有國我何愛焉入而能民土於何有從之齊隰朋帥師會秦師納晉惠公秦伯謂郤芮曰公子誰恃對曰臣聞亡人無黨有黨必有讎夷吾弱不好弄能鬥不過長亦不攺不識其他公謂公孫枝曰夷吾其定乎對曰臣聞之惟則定國詩曰不識不知順帝之則文王之謂也又曰不僭不賊鮮不爲則無好無惡不忌不克之謂也今其言多忌克難哉公曰忌則多怨又焉能克是吾利也十年夏四月周公忌父王子黨會齊隰朋立晉侯晉侯殺裏克以說將殺裏克公使謂之曰微子則不及此𨿽然子弒二君與一大夫爲子君者不亦難乎對曰不有廢也君何以興欲加之罪其無辭乎臣聞命矣伏劍而死於是鄭聘於秦且謝緩賂故不及鄭之如秦也言於秦伯曰呂甥郤稱冀芮實爲不從若重問以召之臣出晉君君納重耳蔑不濟矣冬秦伯使泠至報問且召三子郤芮曰幣重而言甘誘我也遂殺鄭祁舉及七輿大夫左行共華右行賈華叔堅騅歂累虎特宮山祁皆裏之黨也豹奔秦言於秦伯曰晉侯背大主而忌小怨民弗與也伐之必出公曰失眾焉能殺違禍誰能出君按國語裏克旣殺奚齊卓子呂甥及郤稱使蒲城午告公子夷吾於梁曰子厚賂秦人以求之吾主子夷吾告冀芮曰呂甥欲納我冀芮曰子勉之國亂民擾大夫無常不可失也非亂何入非危何安幸苟君之子惟其索之方亂以擾孰適禦我大夫無常苟眾所置孰能勿從子盍盡國以賂外內無愛虛以求入旣入而後圖聚公子夷吾出見使者再拜稽首許諾呂甥出告大夫曰君死自立則不敢久則恐諸侯之謀徑召君於外也則民各有心恐厚亂盍請君於秦乎大夫許諾乃使梁由靡告於秦穆公曰天降禍於晉國讒言繁興延及寡君使寡君之紹續昆裔隱悼播越托在艸莽未有所依又重之以寡君之不祿喪亂並臻以君之靈鬼神降衷罪人克伏其辜羣臣莫敢寧處將待君命君若惠顧社稷不忘先君之好辱收其逋選裔冑而建立之以主其祭祀且鎭撫其國家及其民人𨿽四鄰諸侯之聞之也其誰不儆懼於君之威而欣喜於君之徳終君之重愛受君之重況而羣臣受其大徳晉國其誰非君之羣隸臣也秦穆公許諾反使者乃告大夫子明及公孫枝曰夫晉國之亂吾誰使先若夫二公子而立之以爲朝夕之急大夫子明曰君使縶也縶敏且知禮敬以知微敏能竄謀知禮可使敬不隊命微知可否君其使之乃使公子縶弔公子重耳於翟曰寡君使縶弔公子之憂又重之以喪寡人聞之得國常於喪失國常於喪時不可失喪不可久公子其圖之重耳告舅犯舅犯曰不可亡人無親信仁以爲親是故置之者不殆父死在堂而求利人孰仁我人實有之我以僥幸人孰信我不仁不信將何以長利公子重耳出見使者曰君惠弔亡臣又重有命重耳身亡父死不得與於哭泣之位又何敢有它志以辱君義再拜不稽首起而哭退而不私公子縶退弔公子夷吾於梁如弔公子重耳之命夷吾告冀芮曰秦人勤我矣冀芮曰公子勉之亡人無狷潔狷潔不行重賂配徳公子盡之無愛財人實有之我以僥幸不亦可乎公子夷吾出見使者再拜稽首起而不哭退而私於公子曰中大夫裏克與我矣吾命之以汾陽之田百萬嬖大夫鄭與我矣吾命之以負葵之田七十萬君苟輔我蔑天命矣吾必遂矣亡人苟入掃除宗廟定社稷亡人何國之與有君實有郡縣且入河外列城五豈謂君無有亦爲君之東遊津梁之上無有難急也亡人之所懷挾嬰瓖以望君之塵垢者黃金四十鎰白玉之珩六雙不敢當公子請納之左右公子反致命穆公穆公曰吾與公子重耳重耳仁再拜不稽首不沒爲後也起而哭愛其父也退而不私不沒於利也公子曰君之言過矣君若求置晉君而載之置仁不亦可乎君若求置晉君以成名於天下則不如置不仁以滑其中且可以進退臣聞之仁有置武有置仁置徳武置服是故先置公子夷吾是爲惠公穆公問冀芮曰公子誰恃於晉對曰臣聞之亡人無黨有黨必有讎夷吾之少也不好弄戲不過所復怒不及色及其長也弗攺是故出亡無惡於國而眾安之不然夷吾不佞其誰能恃乎君子曰善以微勸按史記秦本紀繆公九年晉獻公卒立驪姬子奚齊其臣裏克殺奚齊荀息立卓子克又殺卓子及荀息夷吾使人請秦求入晉於是繆公許之使百里傒將兵送夷吾夷吾謂曰誠得立請割晉河西八城與秦及至已立而使鄭謝秦背約不與河西城而殺裏克鄭聞之恐因與繆公謀曰晉人不欲夷吾實欲重耳今背秦約而殺裏克皆呂甥郤芮之計也願君以利急召呂郤呂郤至則更入重耳便繆公許之使人與鄭歸召呂郤呂郤等疑鄭有間乃言夷吾殺鄭鄭子豹奔秦說繆公曰晉君無道百姓不親可伐也繆公曰百姓苟不便何故能誅其大臣能誅其大臣此其調也不聽而陰用豹襄王五年晉饑乞糴於秦按春秋不書按左傳僖公十三年冬晉薦饑使乞糴於秦秦伯謂子桑與諸乎對曰重施而報君將何求重施而不報其民必而討焉無眾必敗謂百里與諸乎對曰天災流行國家代有救災卹鄰道也行道有福鄭之子豹在秦請伐晉秦伯曰其君是惡其民何罪秦於是乎輸粟於晉自雍及絳相繼命之曰泛舟之役襄王六年冬秦饑乞糴於晉晉人不與按春秋不書按左傳僖公十四年冬秦饑使乞糴於晉晉人弗與慶鄭曰背施無親幸災不仁貪愛不祥怒鄰不義四徳皆失何以守國虢射曰皮之不存毛將安傅慶鄭曰棄信背鄰患孰卹之無信患作失援必斃是則然矣虢射曰無損於怨而厚於寇不如勿與慶鄭曰背施幸災民所棄也近猶讎之況怨敵乎弗聽退曰君其悔是哉襄王七年冬十一月壬戌晉侯及秦伯戰於韓獲晉侯按春秋僖公十五年按左傳晉侯之入也秦穆姬屬賈君焉且曰盡納羣公子晉侯烝於賈君又不納羣公子是以穆姬怨之晉侯許賂中大夫旣而皆背之賂秦伯以河外列城五東盡虢略南及華山內及解梁城旣而不與晉饑秦輸之粟秦饑晉閉之糴故秦伯伐晉卜徒父筮之吉涉河侯車敗詰之對曰乃大吉也三敗必獲晉君其卦遇蠱曰千乘三去三去之餘獲其雄狐夫狐蠱必其君也蠱之貞風也其悔山也歲云秋矣我落其實而取其材所以克也實落材亡不敗何待三敗及韓晉侯謂慶鄭曰寇深矣若之何對曰君實深之可若何公曰不孫卜右慶鄭吉弗使步揚禦戎家僕徒爲右乘小駟鄭入也慶鄭曰古者大事必乘其產生其水土而知其人心安其教訓而服習其道惟所納之無不如志今乘異產以從戎事及懼而變將與人易亂气狡憤陰血周作張脈僨興外彊中干進退不可周旋不能君必悔之弗聽九月晉侯逆秦師使韓簡視師復曰師少於我鬥士倍我公曰何故對曰出因其資入用其寵饑食其粟三施而無報是以來也今又擊之我怠秦奮倍猶未也公曰一夫不可狃況國乎遂使請戰曰寡人不佞能合其眾而不能離也君若不還無所逃命秦伯使公孫枝對曰君之未入寡人懼之入而未定列猶吾憂也苟列定矣敢不承命韓簡退曰吾幸而得囚壬戌戰於韓原晉戎馬還濘而止公號慶鄭慶鄭曰愎諫違卜固敗是求又何逃焉遂去之梁由靡禦韓簡虢射爲右輅秦伯將止之鄭以救公誤之遂失秦伯秦獲晉侯以歸晉大夫反首拔捨從之秦伯使辭焉曰二三子何其戚也寡人之從君而西也亦晉之妖夢是踐豈敢以至晉大夫三拜稽首曰君履后土而戴皇天皇天后土實聞君之言羣臣敢在下風穆姬聞晉侯將至以太子罃弘與女簡璧登臺而履薪焉使以免服衰絰逆且告曰上天降災使我兩君匪以玉帛相見而以興戎若晉君朝以入則婢子夕以死夕以入則朝以死惟君裁之乃捨諸靈臺大夫請以入公曰獲晉侯以厚歸也旣而喪歸焉用之大夫其何有焉且晉人戚憂以重我天地以要我不圖晉憂重其怒也我食吾言背天地也重怒難任背天不祥必歸晉君公子縶曰不如殺之無聚慝焉子桑曰歸之而質其太子必得大成晉未可滅而殺其君祇以成惡且史佚有言曰無始禍無怙亂無重怒重怒難任陵人不祥乃許晉平晉侯使郤乞告瑕呂飴甥且召之子金教之言曰朝國人而以君命賞且告之曰孤𨿽歸辱社稷矣其卜貳圉也眾皆哭晉於是乎作爰田呂甥曰君亡之不卹而羣臣是憂惠之至也將若君何眾曰何爲而可對曰徵繕以輔孺子諸侯聞之喪君有君羣臣輯睦甲兵益多好我者勸惡我者懼庶有益乎眾說晉於是乎作州兵初晉獻公筮嫁伯姬於秦遇婦妹之睽史蘇占之曰不吉其繇曰士刲羊亦無也女承筐亦無貺也西鄰責言不可償也歸妹之睽猶無相也震之離亦離之震爲雷爲火爲嬴敗姬車說其輹火焚其旗不利行師敗於宗丘歸妹睽孤寇張之弧侄其從姑六年其逋逃歸其國而棄其家明年其死於髙梁之虛及惠公在秦曰先君若從史蘇之占吾不及此夫韓簡侍曰龜象也筮數也物生而後有象象而後有滋滋而後有數先君之敗徳及可數乎史蘇是占勿從何益詩曰下民之孽匪降自天僔沓背憎職競由人冬十月晉陰飴甥會秦伯盟於王城秦伯曰晉國和乎對曰不和小人恥失其君而悼喪其親不憚徵繕以立圉也曰必報讎寧事戎狄君子愛其君而知其罪不憚徵繕以待秦命曰必報徳有死無二以此不和秦伯曰國謂君何對曰小人戚謂之不免君子恕以爲必歸小人曰我毒秦秦豈歸君君子曰我知罪矣秦必歸君貳而執之服而捨之徳莫厚焉刑莫威焉服者懷徳貳者畏刑此一役也秦可以霸納而不定廢而不立以徳爲怨秦不其然秦伯曰是吾心也攺館晉侯饋七牢焉蛾析謂慶鄭曰盍行乎對曰陷君於敗敗而不死又使失刑非人臣也臣而不臣行將焉入十一月晉侯歸丁丑殺慶鄭而後入是歲晉又饑秦伯又餼之粟曰吾怨其君而矜其民且吾聞唐叔之封也箕子曰其後必大晉其庸可冀乎姑樹徳焉以待能者於是秦始徵晉河東置官司焉按史記秦本紀繆公十五年與晉惠公夷吾合戰於韓地晉君棄其軍與秦爭利還而馬騺繆公與麾下馳追之不能得晉君反爲晉軍所圍晉擊繆公繆公傷於是岐下食善馬者三百人馳冒晉軍晉軍解圍遂脫繆公而反生得晉君初繆公亡善馬岐下野人共得而食之者三百餘人吏逐得欲法之繆公曰君子不以畜產害人吾聞食善馬肉不飲酒傷人乃皆賜酒而赦之三百人者聞秦擊晉皆求從從而見繆公窘亦皆摧鋒爭死以報食馬之徳於是繆公虜晉君以歸令於國齋宿吾將以晉君祠上帝周天子聞之曰晉我同姓爲請晉君夷吾姊亦爲繆公夫人夫人聞之乃衰絰跣曰妾兄弟不能相救以辱君命繆公曰我得晉君以爲功今天子爲請夫人是憂乃與晉君盟許歸之更捨上捨而饋之七牢十一月歸晉君夷吾夷吾獻其河西地使太子圉爲質於秦襄王十一年秦取梁梁亡按春秋僖公十九年按左傳十八年梁伯益其國而不能實也命曰新裏秦取之十九年春遂城而居之梁亡初梁伯好土功亟城而弗處民罷而弗堪則曰某寇將至乃溝公宮曰秦將襲我民懼而潰秦遂取梁襄王十四年秋秦晉遷陸渾之戎晉太子圉自秦逃歸按春秋不書按左傳僖公二十二年秋秦晉遷陸渾之戎子伊川晉太子圉爲質於秦將逃歸謂嬴氏曰與子歸乎對曰子晉太子而辱於秦子之欲歸不亦宜乎寡君之使婢子侍執巾櫛以固子也從子而歸棄君命也不敢從亦不敢言遂逃歸按史記秦本紀秦妻子圉以宗女二十年秦滅梁芮二十二年晉公子圉聞晉君病曰梁我母家也而秦滅之我兄弟多卽君百歲後秦必畱我而晉輕亦更立他子子圉乃亡歸晉二十三年晉惠公卒子圉立爲君襄王十六年春秦伯納公子重耳於晉按春秋不書按左傳楚子送公子重耳於秦秦伯納女五人懷嬴與焉奉匜沃盥旣而揮之怒曰秦晉匹也何以卑我公子懼降服而囚他日公享之子犯曰吾不如衰之文也請使衰從公子賦河水公賦六月趙衰曰重耳拜賜公子降拜稽首公降一級而辭焉衰曰君稱所以佐天子者命重耳重耳敢不拜僖公二十四年春王正月秦伯納之及河子犯以璧授公子曰臣負羈紲從君巡於天下臣之罪甚多矣臣猶知之而況君乎請由此亡公子曰所不與舅氏同心者有如白水投其璧於河濟河圍令狐入桑泉取臼衰二月甲午晉師軍於廬柳秦伯使公子如晉師師退軍於郇辛丑狐偃及秦晉之大夫盟於郇壬寅公子入於晉師丙午入於曲沃丁未朝於武宮戊申使殺懷公於髙梁呂郤畏逼將焚公宮而弒晉侯寺人披請見公使讓之且辭焉曰蒲城之役君命一宿女卽至其後予從狄君以田渭濱女爲惠公來求殺予命女三宿女中宿至𨿽有君命何其速也夫袪猶在女其行乎對曰臣謂君之入也其知之矣若猶未也又將及難君命無二古之制也除君之惡惟力是視蒲人狄人予何有焉今君卽位其無蒲狄乎齊桓公置射鉤而使管仲相君若易之何辱命焉行者甚眾豈惟刑臣公見之以難告三月晉侯潛會秦伯於王城己丑晦公宮火瑕甥郤芮不獲公乃如河上秦伯誘而殺之晉侯迎夫人嬴氏以歸秦伯送衛於晉三千人實紀綱之僕襄王十六年王出居於鄭遣使告於秦按春秋僖公二十四年告秦不書按左傳初甘昭公有寵於惠後惠後將立之未及而卒昭公奔齊王復之又通於隗氏王替隗氏頹叔桃子曰我實使狄狄其怨我遂奉太叔以狄師攻王王禦士將禦之王曰先後其謂我何寧使諸侯圖之王遂出及坎欿國人納之秋頹叔桃子奉太叔以狄師伐周大敗周師獲周公忌父原伯毛伯富辰王出適鄭處於泛太叔以隗氏居於溫冬王使來告難曰不谷不徳得罪於母弟之寵子帶鄙在鄭地泛敢告叔父臧文仲對曰天子蒙塵於外敢不奔問官守王使簡師父告於晉使左鄢父告於秦襄王十七年春秦伯師於河上將納王晉侯辭秦師秋秦晉伐鄀按春秋不書按左傳僖公二十五年春秦伯師於河上將納王晉侯辭秦師而下夏四月丁巳王入於王城秋秦晉伐鄀楚斗克屈禦寇以申息之師戍商密秦人過析隈入而系輿人以圍商密昏而傅焉宵坎血加書僞與子儀子邊盟者商密人懼曰秦取析矣戍人反矣乃降秦師囚申公子儀息公子邊以歸楚令尹子玉追秦師弗及遂圍陳納頓子於頓襄王二十年夏四月晉侯齊師宋師秦師及楚人戰於城濮楚師敗績五月癸丑魯侯會晉侯齊侯宋公蔡侯鄭伯衛子莒子盟於踐土冬晉侯齊侯宋公蔡侯鄭伯陳子莒子邾人秦人會於溫按春秋僖公二十八年按左傳二十六年冬楚師伐宋圍緡公以楚師伐齊取谷楚申公叔侯戍之二十七年冬楚子及諸侯圍宋宋公孫固如晉告急狐偃曰楚始得曹而新婚於衛若伐曹衛楚必救之則齊宋免矣二十八年春晉侯將伐曹假道於衛衛人弗許還自南河濟侵曹伐衛宋人使門尹般如晉師告急公曰宋人告急捨之則絕告楚不許我欲戰矣齊秦未可若之何先軫曰使宋捨我而賂齊秦藉之告楚我執曹君而分曹衛之田以賜宋人楚愛曹衛必不許也喜賂怒頑能無戰乎公說執曹伯分曹衛之田以畀宋人楚子使申叔去谷使子玉去宋子玉使伯棼請戰使宛春告於晉師曰請復衛侯而封曹臣亦釋宋之圍公拘宛春於衛且私許復曹衛曹衛告絕於楚夏四月戊辰晉侯宋公齊國歸父崔夭秦小子慭次於城濮子玉請戰己巳楚師敗績冬會於溫討不復也注

討衛許襄王二十一年夏六月王子虎魯侯晉人宋人齊人陳人蔡人秦人盟於翟泉按春秋僖公二十九年按左傳二十九年夏公會王子虎晉狐偃宋公孫固齊國歸父陳轅濤塗秦小子慭盟於翟泉尋踐土之盟且謀伐鄭也襄王二十二年秋晉人秦人圍鄭按春秋僖公三十年按左傳三十年秋九月甲午晉侯秦伯圍鄭以其無禮於晉且貳於楚也晉軍函陵秦軍泛南佚之狐言於鄭伯曰國危矣若使燭之武見秦君師必退公從之辭曰臣之壯也猶不如人今老矣無能爲也已公曰吾不能早用子今急而求子是寡人之過也然鄭亡子亦有不利焉許之夜縋而出見秦伯曰秦晉圍鄭鄭旣知亡矣若亡鄭而有益於君敢以煩執事越國以鄙遠君知其難也焉用亡鄭以倍鄰鄰之厚君之薄也若捨鄭以爲東道主行李之往來共其乏困君亦無所害且君嘗爲晉君賜矣許君焦瑕朝濟而夕設版焉君之所知也夫晉何厭之有旣東封鄭又欲肆其西封若不闕秦將焉取之闕秦以利晉惟君圖之秦伯說與鄭人盟使杞子逢孫楊孫戍之乃還子犯請擊之公曰不可微夫人之力不及此因人之力而敝之不仁失其所與不知以亂易整不武吾其還也亦去之襄王二十五年春二月秦人入滑夏四月晉人及姜戎敗秦師於殽按春秋僖公三十三年按左傳三十二年杞子自鄭使告於秦曰鄭人使我掌其北門之管若潛師以來國可得也穆公訪諸蹇叔蹇叔曰勞師以襲遠非所聞也師勞力竭遠主備之無乃不可乎師知所爲鄭必知之勤而無所必有悖心且行千里其誰不知公辭焉召孟明西乞白乙使出師於東門之外蹇叔哭之曰孟子吾見師之出而不見其入也公使謂之曰爾何知中壽爾墓之木拱矣蹇叔之子與師哭而送之曰晉人禦師必於殽殽有二陵焉其南陵夏后﹠﹟之墓也其北陵文王之所辟風雨也必死是間余收爾骨焉秦師遂東三十三年春秦師過周北門左右免冑而下超乘者三百乘王孫滿尙幼觀之言於王曰秦師輕而無禮必敗輕則寡謀無禮則脫入險而脫又不能謀能無敗乎及滑鄭商人弦髙將巿於周遇之以乘韋先牛十二犒師曰寡君聞吾子將步師出於敝邑敢犒從者不腆敝邑爲從者之淹居則具一日之積行則備一夕之衛且使遽告於鄭鄭穆公使視客館則束載厲兵秣馬矣使皇武子辭焉曰吾子淹久於敝邑惟是脯資餼牽竭矣爲吾子之將行也鄭之有原圃猶秦之有具囿也吾子取其麋鹿以間敝邑若何杞子奔齊逢孫楊孫奔宋孟明曰鄭有備矣不可冀也攻之不克圍之不繼吾其還也滅滑而還晉原軫曰秦違蹇叔而以貪勤民天奉我也奉不可失敵不可縱縱敵患生違天不祥必伐秦師欒枝曰未報秦施而伐其師其爲死君乎先軫曰秦不哀吾喪而伐吾同姓秦則無禮何施之爲吾聞之一日縱敵數世之患也謀及子孫可謂死君乎遂發命遽興姜戎子墨衰絰梁弘禦戎萊駒爲右夏四月辛巳敗秦師於殽獲百里孟明視西乞術白乙丙以歸遂墨以葬文公晉於是始墨文嬴請三帥曰彼實構吾二君寡君若得而食之不厭君何辱討焉使歸就戮於秦以逞寡君之志若何公許之先軫朝問秦囚公曰夫人請之吾捨之矣先軫怒曰武夫力而拘諸原婦人暫而免諸國墮軍實而長寇讎亡無日矣不顧而唾公使陽處父追之及諸河則在舟中矣釋左驂以公命贈孟明孟明稽首曰君之惠不以累臣釁鼓使歸就戮於秦寡君之以爲戮死且不朽若從君惠而免之三年將拜君賜秦伯素服郊次鄕師而哭曰孤違蹇叔以辱二三子孤之罪也不替孟明孤之過也大夫何罪且吾不以一眚掩大徳殽之役晉人旣歸秦帥秦大夫及左右皆言於秦伯曰是敗也孟明之罪也必殺之秦伯曰是孤之罪也周芮良夫之詩曰大風有隧貪人敗類聽言則對誦言如醉匪用其良覆俾我悖是貪故也孤之謂矣孤實貪以禍夫子夫子何罪復使爲政襄王二十七年春二月己巳晉侯秦師戰於彭衙秦師敗績冬晉人宋人陳人鄭人伐秦按春秋文公二年按左傳二年春秦孟明視帥師伐晉以報殽之役二月晉侯禦之先且居將中軍趙衰佐之王官無地禦戎狐鞫居爲右甲子及秦師戰於彭衙秦師敗績晉人謂秦拜賜之師秦伯猶用孟明孟明增修國政重施於民趙成子言於諸大夫曰秦師又至將必辟之懼而增徳不可當也詩曰毋念爾祖聿修厥徳孟明念之矣念徳不怠其可敵乎冬晉先且居宋公子成陳轅選鄭公子歸生伐秦取汪及彭衙而還以報彭衙之役襄王二十八年夏五月秦人伐晉按春秋文公三年按左傳三年夏四月秦伯伐晉濟河焚舟取王官及郊晉人不出遂自茅津濟封殽屍而還遂霸西戎按史記秦本紀戎王使由余於秦由余其先晉人也亡入戎能晉言聞繆公賢故使由余觀秦秦繆公示以宮室積聚由余曰使鬼爲之則勞神矣使人爲之亦苦民矣繆公怪之問曰中國以詩書禮樂法度爲政然尙時亂今戎夷無此何以爲治不亦難乎由余笑曰此乃中國所以亂也夫自上聖黃帝作爲禮樂法度身以先之僅以小治及其後世日以驕淫阻法度之威以督責於下下罷極而以仁義怨望於上上下交爭怨而相篡弒至於滅宗皆以此類也夫戎夷不然上含淳徳以遇其下下懷忠信以事其上一國之政猶一身之治不知所以治此眞聖人之治也於是繆公退而問內史廖曰孤聞鄰國有聖人敵國之憂也今由余賢寡人之害將柰之何內史廖曰戎王處辟匿未聞中國之聲君試遺其女樂以奪其志爲由余請以疏其間畱而莫遣以失其期戎王怪之必疑由余君臣有間乃可虜也且戎王好樂必怠於政繆公曰善因與由余曲席而坐傳器而食問其地形與其兵勢盡﹠﹟而後令內史廖以女樂二八遺戎王戎王受而說之終年不還於是秦乃歸由余由餘數諫不聽繆公又數使人間要由余由余遂去降秦繆公以客禮禮之問伐戎之形三十六年繆公復益厚孟明等使將兵伐晉渡河焚船大敗晉人取王官及鄗以報殽之役晉人皆城守不敢出於是繆公乃自茅津渡河封殽中尸爲發喪哭之三日乃誓於軍曰嗟士卒聽無嘩余誓告汝古之人謀黃髮番番則無所過以申思不用蹇叔百里傒之謀故作此誓令後世以記余過君子聞之皆爲垂涕曰嗟乎秦繆公之與人周也卒得孟明之慶襄王二十九年秋晉侯伐秦王賜秦伯金鼓命爲西方諸侯伯按春秋文公四年賜金鼓不書按左傳四年秋晉侯伐秦圍邧新城以報王官之役按史記秦用由余謀伐戎王益國十二開地千里遂霸西戎天子使召公過賀繆公以金鼓襄王三十年夏秦人入鄀按春秋文公五年按左傳初鄀叛楚卽秦又貳於楚五年夏秦人入鄀襄王三十一年春秦伯任好薨子罃立按春秋不書按左傳文公六年夏秦伯任好卒以子車氏之三子奄息仲行鍼虎爲殉皆秦之良也國人哀之爲之賦黃鳥襄王三十二年夏四月戊子晉人及秦人戰於令狐晉先蔑奔秦按春秋文公七年按左傳七年夏秦康公送公子雍於晉曰文公之入也無衛故有呂郤之難乃多與之徒衛穆嬴曰抱太子以啼於朝曰先君何罪其嗣亦何罪捨適嗣不立而外求君將焉置此出朝則抱以適趙氏頓首於宣子曰先君奉此子也而屬諸子曰此子也才吾受子之賜不才吾惟子之怨今君𨿽終言猶在耳而棄之若何宣子與諸大夫皆患穆嬴且畏逼乃背先蔑而立靈公以禦秦師箕鄭居守趙盾將中軍先克佐之荀林父佐上軍先蔑將下軍先都佐之步招禦戎戎津爲右及菫陰宣子曰我若受秦秦則賓也不受寇也旣不受矣而復緩師秦將生心先人有奪人之心軍之善謀也逐寇如追逃軍之善政也訓卒練兵秣馬蓐食潛師夜起戊子敗秦師於令狐至於刳首己丑先蔑奔秦士會從之先蔑之使也荀林父止之曰夫人太子猶在而外求君此必不行子以疾辭若何不然將及攝卿以往可也何必子同官爲寮吾嘗同寮敢不盡心乎弗聽爲賦板之三章又弗聽及亡荀伯盡送其帑及其器用財賄於秦曰爲同寮故也士會在秦三年不見士伯其人曰能亡人於國不能見於此焉用之士季曰吾與之同罪非義之也將何見焉及歸遂不見按史記秦本紀繆公子四十人其太子罃代立是爲康公康公元年往歲繆公之卒晉襄公亦卒襄公之弟名雍秦出也在秦晉趙盾欲立之使隨會來迎雍秦以兵送至令狐晉立襄公子而反擊秦師秦師敗隨會來奔頃王元年冬秦人歸魯僖公成風之襚按春秋文公九年頃王二年春晉伐秦夏秦伐晉按春秋文公十年伐秦不書按左傳十年春晉人伐秦取少梁夏秦伯伐晉取北徵頃王四年秋秦伯使西乞術聘於魯冬十二月晉人秦人戰於河曲按春秋文公十二年按左傳十二年秋秦伯使西乞術來聘且言將伐晉襄仲辭玉曰君不忘先君之好照臨魯國鎭撫其社稷重之以大器寡君敢辭玉對曰不腆敝器不足辭也主人三辭賓答曰寡君願僥福於周公魯公以事君不腆先君之敝器使下臣致諸執事以爲瑞節要結好命所以藉寡君之命結二國之好是以敢致之襄仲曰不有君子其能國乎國無陋矣厚賄之秦爲令狐之役故冬秦伯伐晉取羈馬晉人禦之趙盾將中軍荀林父佐之郤缺將上軍臾駢佐之欒盾將下軍胥甲佐之以從秦師於河曲臾駢曰秦不能久請深壘固軍以待之從之秦人欲戰秦伯謂士會曰若何而戰對曰趙氏新出其屬曰臾駢必實爲此謀將以老我師也趙有側室曰穿晉君之婿也有寵而弱不在軍事好勇而狂且惡臾駢之佐上軍也若使輕者肆焉其可秦伯以璧祈戰於河十二月戊午秦軍掩晉上軍趙穿追之不及反怒曰裹糧坐甲固敵是求敵至不擊將何俟焉軍吏曰將有待也穿曰我不知謀將獨出乃以其屬出宣子曰秦獲穿也獲一卿矣秦以勝歸我何以報乃皆出戰交綏秦行人夜戒晉師曰兩君之士皆未慭也明日請相見也臾駢曰使者目動而言肆懼我也將遁矣薄諸河必敗之胥甲趙穿當軍門呼曰死傷未收而棄之不惠也不待期而薄人於險無勇也乃止秦師夜遁復侵晉入瑕頃王五年晉魏壽餘僞叛於秦誘士會以歸秦伯歸其帑按春秋不書按左傳文公十三年春晉侯使詹嘉處瑕以守桃林之塞晉人患秦之用士會也夏六卿相見於諸浮趙宣子曰隨會在秦賈季在狄難日至矣若之何中行桓子曰請復賈季能外事且由舊勛郤成子曰賈季亂且罪大不如隨會能賤而有恥柔而不犯其知足使也且無罪乃使魏壽餘僞以魏叛者以誘士會執其帑於晉使夜逸請自歸於秦秦伯許之履士會之足於朝秦伯師於河西魏人在東壽餘曰請東人之能與夫二三有司言者吾與之先使士會士會辭曰晉人虎狼也若背其言臣死妻子爲戮無益於君不可悔也秦伯曰若背其言所不歸爾帑者有如河乃行繞朝贈之以策曰子無謂秦無人吾謀適不用也旣濟魏人噪而還秦人歸其帑其處者爲劉氏

勛爵部匯考二十八

周十四

秦二匡王二年秋秦人楚人巴人滅庸按春秋文公十六年按左傳十六年秋庸人率羣蠻以叛楚楚子伐庸秦人巴人從楚師羣蠻從楚子盟遂滅庸匡王六年春二月秦師伐晉按春秋宣公二年按左傳元年夏晉欲求成於秦趙穿曰我侵崇秦急崇必救之吾以求成焉冬趙穿侵崇秦弗與成二年春秦師伐晉以報崇也遂圍焦夏晉趙盾救焦遂自陰地及諸侯之師侵鄭以報大棘之役楚斗椒救鄭曰能欲諸侯而惡其難乎遂次於鄭以待晉師趙盾曰彼宗競於楚殆將斃矣姑益其疾乃去之定王三年春秦伯稻薨子桓公立按春秋宣公四年定王六年夏六月晉師白狄伐秦按春秋宣公八年按左傳八年春白狄及晉平夏會晉伐秦晉人獲秦諜殺諸絳市六日而蘇定王十三年秋秦人伐晉按春秋宣公十五年按左傳十五年秋七月秦桓公伐晉次於輔氏壬午晉侯治兵於稷以略狄土立黎侯而還及雒魏顆敗秦師於輔氏獲杜回秦之力人也初魏武子有嬖妾無子武子疾命顆曰必嫁是疾病則曰必以爲殉及卒顆嫁之曰疾病則亂吾從其治也及輔氏之役顆見老人結艸以亢杜回杜回躓而顚故獲之夜夢之曰余而所嫁婦人之父也爾用先人之治命余是以報定王十八年冬十一月丙申魯侯及楚人秦人宋人陳人衛人鄭人齊人曹人邾人薛人鄫人盟於蜀按春秋成公二年按左傳二年冬楚師侵衛遂侵我師於蜀使臧孫往辭楚侵及陽橋孟孫請往賂之以執斫執鍼織紝皆百人公衡爲質楚人許平十一月公及楚公子嬰齊蔡侯許男秦右大夫說宋華元陳公孫寧衛孫良夫鄭公子去疾及齊國之大夫盟於蜀簡王四年冬十一月秦人白狄伐晉按春秋成公九年按左傳九年冬十一月秦人白狄伐晉諸侯貳故也簡王六年冬秦晉盟於河西按春秋不書按左傳成公十一年冬秦晉爲成將會於令狐晉侯先至焉秦伯不肯涉河次於王城使史顆盟晉侯於河東晉郤﹠﹟盟秦伯於河西範文子曰是盟也何益齊盟所以質信也會所信之始也始之不從其可質乎秦伯歸而背晉成簡王八年夏五月晉侯齊侯宋公魯侯衛侯鄭伯曹伯邾人滕人伐秦按春秋成公十三年按左傳十三年春三月公及諸侯朝王遂從劉康公成肅公會晉侯伐秦夏四月戊午晉侯使呂相絕秦曰昔逮我獻公及穆公相好戮力同心申之以盟誓重之以昏姻天禍晉國文公如齊惠公如秦無祿獻公卽世穆公不忘舊徳俾我惠公用能奉祀於晉又不能成大勛而爲韓之師亦悔於厥心用集我文公是穆之成也文公躬擐甲冑跋履山川逾越險阻徵東之諸侯虞夏商周之裔而朝諸秦則亦旣報舊徳矣鄭人怒君之疆場我文公帥諸侯及秦圍鄭秦大夫不詢於我寡君擅及鄭盟諸侯疾之將致命於秦文公恐懼綏靜諸侯秦師克還無害則是我有大造於西也無祿文公卽世穆爲不弔蔑死我君寡我襄公疊我殽地姦絕我好伐我保城殄滅我費滑散離我兄弟撓亂我同盟傾覆我國家我襄公未忘君之舊勛而懼社稷之隕是以有殽之師猶願赦罪於穆公穆公弗聽而卽楚謀我天誘其衷成王隕命穆公是以不克逞志於我穆襄卽世康靈卽位康公我之自出又欲闕剪我公室傾覆我社稷帥我蝥賊以來蕩搖我邊疆我是以有令狐之役康猶不悛入我河曲伐我涑川俘我王官剪我羈馬我是以有河曲之戰東道之不通則是康公絕我好也及君之嗣也我君景公引領西望曰庶撫我乎君亦不惠稱盟利吾有狄難入我河縣焚我箕郜芟夷我農功虔劉我邊陲我是以有輔氏之聚君亦悔禍之延而欲僥福於先君獻穆使伯車來命我景公曰吾與女同好棄惡復修舊徳以追念前勛言誓未就景公卽世我寡君是以有令狐之會君又不祥背盟誓白狄及君同州君之仇讎而我之昏姻也君來賜命曰吾與女伐狄寡君不敢顧昏姻畏君之威而受命於吏君有二心於狄曰晉將伐女狄應且憎是用告我楚人惡君之二三其徳也亦來告我曰秦背令狐之盟而來求盟於我昭告昊天上帝秦三公楚三王曰余𨿽與晉出入余惟利是視不谷惡其無成徳是用宣之以懲不壹諸侯備聞此言斯是用痛心疾首暱就寡人寡人帥以聽命惟好是求君若惠顧諸侯矜哀寡人而賜之盟則寡人之願也其承寧諸侯以退豈敢僥亂君若不施大惠寡人不佞其不能以諸侯退矣敢盡布之執事俾執事實圖利之秦桓公旣與晉厲公爲令狐之盟而又召狄與楚欲道以伐晉諸侯是以睦於晉晉欒書將中軍荀庚佐之士燮將上軍郤錡佐之韓厥將下軍荀罃佐之趙旃將新軍郤至佐之郤毅禦戎欒鍼爲右孟獻子曰晉帥乘和師必有大功五月丁亥晉師以諸侯之師及秦師戰於麻隧秦師敗績獲秦成差及不更女父曹宣公卒於師師遂濟涇及侯麗而還迓晉侯於新楚簡王九年冬秦伯薨子景公嗣按春秋成公十四年靈王八年夏秦人侵晉按春秋不書按左傳襄公九年夏秦景公使士雃乞師於楚將以伐晉楚子許之子囊曰不可當今吾不能與晉爭晉君類能而使之舉不失選官不易方其卿讓於善其大夫不失守其士競於教其庶人力於農穡商工皂隸不知遷業韓厥老矣知罃稟焉以爲政範﹠﹟少於中行偃而上之使佐中軍韓起少於欒黶而欒黶士魴上之使佐上軍魏絳多功以趙武爲賢而爲之佐君明臣忠上讓下競當是時也晉不可敵事之而後可君其圖之王曰吾旣許之矣𨿽不及﹠﹟必將出師秋楚子師於武城以爲秦援秦人侵晉晉饑弗能報也靈王十年冬秦人伐晉按春秋襄公十一年按左傳十一年夏四月諸侯伐鄭鄭人行成秋七月同盟於亳楚子囊乞旅於秦秦右大夫詹帥師從楚子將以伐鄭鄭伯逆之丙子伐宋九月諸侯悉師以復伐鄭冬十二月秦庶長鮑庶長武帥師伐晉以救鄭鮑先入晉地士魴禦之少秦師而弗設備壬午武濟自輔氏與鮑交伐晉師己丑秦晉戰於櫟晉師敗績易秦故也靈王十一年冬秦嬴歸於楚按春秋不書按左傳襄公十二年冬秦嬴歸於楚楚司馬子庚聘於秦爲夫人寧禮也靈王十三年夏四月晉荀偃魯叔孫豹齊崔杼宋華閱仲江衛北宮括鄭公孫蠆曹人莒人邾人滕人薛人杞人小邾人伐秦按春秋襄公十四年按左傳十四年夏諸侯之大夫從晉侯伐秦以報櫟之役也晉侯待於竟使六卿帥諸侯之師以進及涇不濟叔向見叔孫穆子穆子賦匏有苦葉叔向退而具舟魯人莒人先濟鄭子蟜見衛北宮懿子曰與人而不固取惡莫甚焉若社稷何懿子說二子見諸侯之師而勸之濟濟涇而次秦人毒涇上流師人多死鄭司馬子蟜帥鄭師以進師皆從之至於棫林不獲成焉荀偃令曰雞鳴而駕塞井夷惟餘馬首是瞻欒黶曰晉國之命未是有也余馬首欲東乃歸下軍從之左史謂魏莊子曰不待中行伯乎莊子曰夫子命從帥欒伯吾帥也吾將從之從帥所以待夫子也伯遊曰吾令實過悔之何及多遺秦禽乃命大還晉人謂之遷延之役欒鍼曰此役也報櫟之敗也役又無功晉之恥也吾有二位於戎路敢不恥乎與士鞅馳秦師死焉士鞅反欒黶謂士﹠﹟曰余弟不欲往而子召之餘弟死而子來是而子殺余之弟也弗逐余亦將殺之士鞅奔秦於是齊崔杼宋華閱仲江會伐秦不書惰也向之會亦如之衛北宮括不書於向書於伐秦攝也秦伯問於士鞅曰晉大夫其誰先亡對曰其欒氏乎秦伯曰以其汰乎對曰然欒黶汰虐已甚猶可以免其在盈乎秦伯曰何故對曰武子之徳在民如周人之思召公焉愛其甘棠況其子乎欒黶死盈之善未能及人武子所施沒矣而黶之怨實章將於是乎在秦伯以爲知言爲之請於晉而復之靈王二十五年春秦伯之弟鍼如晉修成夏楚子秦人侵吳按春秋不書按左傳會於夷儀之歲齊人城郟其五月秦晉爲成晉韓起如秦﹠﹟盟秦伯車如晉﹠﹟盟成而不結二十六年春秦伯之弟鍼如晉修成叔向命召行人子員行人子朱曰朱也當禦三云叔向不應子朱怒曰班爵同何以黜朱於朝撫劍從之叔向曰秦晉不和久矣今日之事幸而集晉國賴之不集三軍暴骨子員道二國之言無私子常易之姦以事君者吾所能禦也拂衣從之人救之平公曰晉其庶乎吾臣之所爭者大師曠曰公室懼卑臣不心競而力爭不務徳而爭善私欲已侈能無卑乎夏楚子秦人侵吳及雩婁聞吳有備而還遂侵鄭五月至於城麇鄭皇頡戍之出與楚師戰敗穿封戌囚皇頡公子圍與之爭之正於伯州犁伯州犁曰請問於囚乃立囚伯州犁曰所爭君子也其何不知上其手曰夫子爲王子圍寡君之貴介弟也下其手曰此子爲穿封戌方城外之縣尹也誰獲子囚曰頡遇王子弱焉戌怒抽戈逐王子圍弗及楚人以皇頡歸印堇父與皇頡戌城麇楚人囚之以獻於秦鄭人取貨於印氏以請之子大叔爲令正以爲請子產曰不獲受楚之功而取貨於鄭不可謂國秦不其然若曰拜君之勤鄭國微君之惠楚師其猶在敝邑之城下其可弗從遂行秦人不予更幣從子產而後獲之景王四年夏秦伯之弟鍼出奔晉按春秋昭公元年按左傳元年夏五月秦後子有寵於桓如二君於景其母曰弗去懼選癸卯鍼適晉其車千乘後子享晉侯造舟於河十里捨車自雍及絳歸取酬幣終事八反司馬侯問焉曰子之車盡於此而已乎對曰此之謂多矣若能少此吾何以得見女叔齊以告公且曰秦公子必歸臣聞君子能知其過必有令圖令圖天所贊也後子見趙孟趙孟曰吾子其曷歸對曰鍼懼選於寡君是以在此將待嗣君趙孟曰秦君何如對曰無道趙孟曰亡乎對曰何爲一世無道國未艾也國於天地有與立焉不數世淫弗能斃也趙孟曰天乎對曰有焉趙孟曰其幾何對曰鍼聞之國無道而年谷和熟天贊之也鮮不五稔趙孟視蔭曰朝夕不相及誰能待五後子出而告人曰趙孟將死矣主民玩歲而愒日其與幾何秋楚公子圍使公子黑肱伯州犁城﹠﹟櫟郟鄭人懼子產曰不害令尹將行大事而先除二子也禍不及鄭何患焉冬楚公子圍將聘於鄭伍舉爲介未出竟聞王有疾而還伍舉遂聘十一月己酉公子圍至入問王疾縊而弒之遂殺其二子幕及平夏右尹子幹出奔晉官廏尹子﹠﹟出奔鄭殺太宰伯州犁於郟葬王於郟謂之郟敖使赴於鄭伍舉問應爲後之辭焉對曰寡大夫圍伍舉更之曰共王之子圍爲長子幹奔晉從車五乘叔向使與秦公子同食皆百人之餼趙文子曰秦公子富叔向曰底祿以徳徳鈞以年年同以尊公子以國不聞以富且夫以千乘去其國彊禦已甚詩曰不侮鰥寡不畏彊禦秦楚匹也使後子與子幹齒辭曰鍼懼選楚公子不獲是以皆來亦惟命且臣與羇齒無乃不可乎史佚有言曰非羇何忌景王八年秋秦伯薨子哀公立按春秋昭公五年按左傳五年冬秦後子復歸於秦景公卒故也景王九年春葬秦景公按春秋昭公六年按左傳六年春大夫如秦葬景公禮也敬王十四年冬楚申包胥請師於秦按春秋不書按左傳定公四年冬蔡侯吳子唐侯伐楚大敗之吳從楚師及淸發五戰及郢楚子取其妹我以出涉睢吳入郢楚子涉江入於雲中斗辛與其弟巢以王奔隨初伍員與申包胥友其亡也謂申包胥曰我必復楚國申包胥曰勉之子能復之我必能興之及昭王在隨申包胥如秦乞師曰吳爲封豕長蛇以薦食上國虐始於楚寡君失守社稷越在艸莽使下臣告急曰夷徳無厭若鄰於君彊埸之患也逮吳之未定君其取分焉若楚之遂亡君之土也若以君靈撫之世以事君秦伯使辭焉曰寡人聞命矣子姑就館將圖而告對曰寡君越在艸莽未獲所伏下臣何敢卽安立依於庭墻而哭日夜不絕聲勺飲不入口七日秦哀公爲之賦無衣九頓首而坐秦師乃出敬王十五年夏六月申包胥以秦師救楚按春秋不書按左傳定公五年夏六月申包胥以秦師至秦子蒲子虎帥車五百乘以救楚子蒲曰吾未知吳道使楚人先與吳人戰而自稷會之大敗夫槪王於沂吳人獲薳射於柏舉其子帥奔徒以從子西敗吳師於軍祥秋七月子期子蒲滅唐九月夫槪王歸自立也以與王戰而敗奔楚爲堂溪氏吳師敗楚師於雍澨秦師又敗吳師吳師居麇子期將焚之子西曰父兄親暴骨焉不能收又焚之不可子期曰國亡矣死者若有知也可以歆舊祀豈憚焚之焚之而又戰吳師敗又戰於公﹠﹟之溪吳師大敗吳子乃歸敬王十九年秋秦伯薨孫惠公立冬葬秦哀公按春秋定公九年按史記秦本紀哀公立三十六年卒太子夷公夷公蚤死不得立立夷公子是爲惠公敬王二十八年冬十月癸卯秦伯薨子悼公立按春秋哀公三年按史記秦本紀惠公立十年卒子悼公立敬王二十九年春葬秦惠公按春秋哀公四年敬王四十三年秦伯薨子厲共公立按史記秦本紀悼公立十四年卒子厲共公立元王元年蜀人賂秦按史記秦本紀厲共公二年蜀人來賂貞定王八年秦伐大荔按史記秦本紀厲共公十六年塹河旁以兵二萬伐大荔取其王城貞定王十三年秦縣頻陽按史記秦本紀厲共公二十一年初縣頻陽貞定王十七年晉智開來奔按史記秦本紀厲共公二十四年晉亂殺智伯分其國與趙韓魏二十五年智開與邑人來奔貞定王二十五年秦伐義渠虜其王按史記秦本紀厲共公三十三年伐義渠虜其王貞定王二十六年秦伯薨子躁公立按史記秦本紀厲共公三十四年日食厲共公卒子躁公立貞定王二十八年南鄭叛秦按史記秦本紀躁公二年南鄭反考王十一年義渠伐秦按史記秦本紀躁公十三年義渠來伐至渭南考王十二年秦伯薨弟懷公立按史記秦本紀躁公立十四年卒立其弟懷公威烈王元年秦伯自殺孫靈公立按史記秦本紀懷公四年庶長與大臣圍懷公懷公自殺懷公太子曰昭子蚤死大臣乃立太子昭子之子是爲靈公威烈王七年晉城少梁秦擊之﹝按靈公立於威烈王二年則六年應敍於

此﹞

按史記秦本紀靈公六年晉城少梁秦擊之威烈王十一年秦城籍姑秦伯薨其季父悼子代立按通鑑前編靈公立止十年爲威烈王十一年史記作十三年便前後不合今依前編敍於此按史記秦本紀靈公十三年城籍姑靈公卒子獻公不得立立靈公季父悼子是爲簡公威烈王十七年秦令吏初帶劍塹洛城重泉按史記秦本紀簡公昭子之弟而懷公子也簡公六年令吏初帶劍塹洛城重泉安王二年秦伯薨子惠公立﹝按通鑑前編簡公止十五年較史記少一年故敍於此又按秦有兩惠公﹞按史記秦本紀簡公立十六年卒子惠公立安王十五年秦取蜀南鄭秦伯薨子出子立按史記秦本紀惠公十二年子出子生十三年伐蜀取南鄭惠公卒出子立安王十七年秦人弒出子而立靈公之子師隰按史記秦本紀出子二年庶長攺迎靈公之子獻公於河西而立之殺出子及其母沈之淵旁秦以往者數易君君臣乖亂故晉復彊奪秦河西地安王十八年秦止從死按史記秦本紀獻公元年止從死安王十九年秦城櫟陽按史記秦本紀獻公二年城櫟陽安王二十一年秦孝公生按史記周本紀烈王二年周太史儋見秦獻公曰始周與秦國合而別別五百載復合注

應劭曰周孝王封伯翳之後爲侯伯與周別五百載至昭王時西周君臣自歸受罪獻其邑三十六城合也韋昭曰周封秦爲始別謂秦仲也五百歲謂從秦仲至孝公彊大顯王致伯與之親合也索隱曰按周封非子爲附庸邑之秦號曰秦嬴是始合也乃秦襄公始列爲諸侯是別之也自秦列爲諸侯至昭王五十二年西周君臣獻邑三十六城以入於秦凡五百一十六年是合也云五百舉其大數合十七歲而霸王者出焉

注徐廣曰從此後十七年而秦昭王立裴駰案韋昭曰武王昭王皆伯至始皇而王天下索隱曰霸王謂始皇也自周以邑入秦至始皇初立政由太后嫪毐至九年誅毐正十七年正義曰周始與秦國合者謂周秦俱黃帝之後至非子未別封是合也而別者謂非子末年周封非子爲附庸邑秦後二十九君至秦孝公二年五伯戴周顯王致文武胙於秦孝公復與之親是復合也合十七歲而霸王者出謂從秦孝公三年至十九年周顯王致胙於秦孝公是霸也孝公子惠王稱王是王者出也然五百載者非子生秦侯以下二十八君至孝公二年都合四百八十六年兼非子邑秦之後十四年則成五百載按秦本紀獻公四年正月庚寅孝公生十一年周太史儋見獻公曰周故與秦國合而別別五百歲復合合七十七歲而霸王出烈王七年秦桃冬花按史記秦本紀獻公十六年桃冬花顯王元年秦雨金櫟陽按史記秦本紀獻公十八年雨金櫟陽顯王五年秦晉戰於石門王以黼黻賀勝按史記秦本紀獻公二十一年與晉戰於石門斬首六萬天子賀以黼黻顯王七年秦與魏晉戰於少梁按史記秦本紀獻公二十三年與魏晉戰於少梁虜其將公孫痤顯王八年秦伯師隰薨子渠梁立按史記秦本紀獻公立二十四年卒子孝公立孝公立年已二十一歲矣孝公元年河山以東彊國六與齊威楚宣魏惠燕悼韓哀趙成侯並淮泗之間小國十餘楚魏與秦接界魏築長城自鄭濱洛以北有上郡楚自漢中南有巴黔中周室微諸侯力政爭相並秦僻在雍州不與中國諸侯之會盟夷翟遇之孝公於是布惠振孤寡招戰士明功賞下令國中曰昔我穆公自岐雍之間修徳行武東平晉亂以河爲界西霸戎翟廣地千里天子致伯諸侯畢賀而後世開業甚光﹠﹟會往者厲躁簡公出子之不寧國家內憂未遑外事三晉攻奪我先君河西地諸侯卑秦醜莫大焉獻公卽位鎭撫邊境徙治櫟陽且欲東伐復穆公之故地修穆公之政令寡人思念先君之意常痛於心賓客羣臣有能出奇計彊秦者吾且尊官與之分土於是乃出兵東圍陜城西斬戎之獂王衛鞅聞是令下西入秦因景監求見孝公二年天子致胙三年衛鞅說孝公變法修刑內務耕稼外勸戰死之賞罰孝公善之甘龍杜摯等弗然相與爭之卒用鞅法百姓苦之居三年百姓便之乃拜鞅爲左庶長顯王十四年秦魏會於杜平按史記秦本紀孝公七年與魏惠王會杜平顯王十五年秦魏戰於元裏按史記秦本紀孝公八年與魏戰於元裏有功顯王十七年秦圍魏按史記秦本紀孝公十年衛鞅爲大良造將兵圍魏安邑降之顯王十九年秦徙都咸陽初開阡陌按史記秦本紀孝公十二年作爲咸陽築冀闕秦徙都之並諸小鄕聚集爲大縣縣一令四十一縣爲田開阡陌東地渡洛顯王二十一年秦初爲賦按史記秦本紀孝公十四年初爲賦顯王二十六年王致伯於秦按史記秦本紀孝公十九年天子致伯顯王二十七年秦會諸侯朝王按史記秦本紀孝公二十年諸侯畢賀秦使公子少官率師會諸侯逄澤朝天子顯王二十九年秦擊魏虜公子﹠﹟封衛鞅爲商君按史記秦本紀孝公二十二年衛鞅擊魏虜魏公子﹠﹟封鞅爲列侯號商君顯王三十一年秦晉戰於雁門秦伯渠梁薨子駟立衛鞅伏誅按史記秦本紀孝公二十四年與晉戰雁門虜其將魏錯孝公卒子惠文君立是歲誅衛鞅鞅之初爲秦施法法不行太子犯禁鞅曰法之不行自於貴戚君必欲行法先於太子太子不可黥黥其傅師於是法大用秦人治及孝公卒太子立宗室多怨鞅鞅亡因以爲反而卒車裂以徇秦國顯王三十二年楚韓趙蜀人朝於秦按史記秦本紀惠文君元年楚韓趙蜀人來朝顯王三十三年王賀秦按史記秦本紀惠文君二年天子賀顯王三十四年秦伯冠按史記秦本紀惠文君三年王冠顯王三十五年王致胙於秦按史記秦本紀惠文君四年天子致文武胙顯王三十六年以犀首爲大良造燕趙齊楚合從以擯秦按史記秦本紀惠文君五年陰晉人犀首爲大良造按通鑑綱目顯王三十六年燕趙韓魏齊楚合從以擯秦以蘇秦爲從約長並相六國顯王三十七年秦以齊魏之師伐趙魏以陰晉爲和於秦按史記秦本紀惠文君六年魏納陰晉陰晉更名寧秦按通鑑綱目秦以齊魏之師伐趙蘇秦去趙適燕從約皆解魏以陰晉爲和於秦目

秦使公孫衍欺齊魏以伐趙趙肅侯讓蘇秦秦恐請使燕必報齊乃去趙而從納皆解顯王三十八年秦與魏戰虜其將龍賈按史記秦本紀惠文君七年公子﹠﹟與魏戰虜其將龍賈斬首八萬顯王三十九年魏納河西地於秦按戰國策楚攻魏張儀謂秦王曰不如與魏以勁之魏戰勝復聽於秦必入西河之外不勝魏不能守王必取之王用儀言取皮氏卒萬人車百乘以與魏犀首戰勝威王魏兵罷敝恐畏秦果獻西河之外按史記秦本紀惠文君八年魏納河西地按通鑑前編顯王三十九年秦伐魏魏獻少梁河西地於秦顯王四十年秦取魏汾陰皮氏拔焦按戰國策楚魏戰於陘山魏許秦以上洛以絕秦於楚魏戰勝楚敗於南陽秦責賂於魏魏不與管淺謂秦王曰王何不謂楚王曰魏許寡人以地今戰勝魏王背寡人也王何不與寡人遇魏畏秦楚之合必與秦地矣是魏勝楚而亡地於秦也是王以地徳寡人秦之楚者多資矣魏弱若不出地則王攻其南寡人攻其西魏必危秦王曰善以是告楚楚王揚言與秦遇魏王聞之恐效上洛於秦按史記秦本紀惠文君九年渡河取汾陰皮氏與魏王會應圍焦降之顯王四十一年秦張儀取魏蒲陽歸之魏盡入上郡以謝秦以儀爲相按史記秦本紀惠文君十年張儀相秦魏納上郡十五縣按通鑑綱目張儀者魏人與蘇秦俱事鬼谷學縱橫之術遊諸侯無所遇蘇秦召而辱之儀怒入秦秦王說之以爲客卿至是將兵伐魏取蒲陽言於秦王請復以與魏而使公子繇質焉儀因說魏王曰秦之遇魏甚厚魏不可以無禮於秦魏因盡入上郡十五縣以謝焉儀歸而相秦顯王四十二年秦縣義渠歸焦曲沃於魏按史記秦本紀惠文君十一年縣義渠歸魏焦曲沃義渠君爲臣更名少梁曰夏陽顯王四十三年秦初臘按史記秦本紀惠文君十二年初臘顯王四十四年秦初稱王使張儀伐魏取陜按史記秦本紀惠文君十三年四月戊午魏君爲王韓亦爲王使張儀伐取陜出其人與魏按通鑑綱目顯王四十四年秦初稱王顯王四十五年秦更爲元年按史記秦本紀惠文君十四年夏爲元年顯王四十六年秦齊楚會於嚙桑張儀兔相按史記秦本紀惠文君二年張儀與齊楚大臣會嚙桑按通鑑綱目顯王四十六年秦相張儀免顯王四十七年韓魏太子俱朝於秦秦取魏曲沃平周按史記秦本紀惠文君三年韓魏太子來朝張儀相魏按通鑑綱目顯王四十七年秦伐魏取曲沃平周顯王四十九年秦王遊至北河按史記秦本紀惠文君五年王遊至北河愼靚王二年諸侯伐秦秦出兵迎之皆敗走義渠襲秦大敗秦師按戰國策義渠君之魏公孫衍謂義渠君曰道遠臣不得復過矣請謁事情義渠君曰願聞之對曰中國無事於秦則秦且燒﹠﹟獲君之國中國爲有事於秦則秦且輕使重幣而事君之國也義渠君曰謹聞令居無幾何五國伐秦陳軫謂秦王曰義渠君蠻夷之賢君王不如賂之以撫其心秦王曰善因以文繡千匹好女百人遺義渠君義渠君致羣臣而謀曰此乃公孫衍之所謂也因起兵襲秦大敗秦人於李帛之下按史記秦本紀惠文君七年樂池相秦韓趙魏燕齊帥匈奴共攻秦秦使庶長疾與戰修魚虜其將申差敗趙公子渴韓太子奐斬首八萬二千愼靚王三年魏請成於秦張儀復相秦按史記秦本紀惠文君八年張儀復相秦按通鑑綱目張儀說魏王曰梁地方不至千里卒不過三十萬地四平無名山大川之限卒戍四境者不下十萬梁之地勢固戰場也夫諸侯之約從盟洹水之上結爲兄弟以相堅也今親兄弟同父母尙有爭錢財相殺傷而欲恃反復蘇秦之餘謀其不可成亦明矣大王不事秦秦下兵攻河外據捲衍酸棗劫衛取陽晉則趙不南梁不北而從道絕矣大王之國𨿽欲無危不可得也魏王乃倍從約而因儀以請成於秦儀歸復相秦愼靚王五年秦伐蜀取之伐取趙中都西陽按戰國策司馬錯與張儀爭論於秦惠王前司馬錯欲伐蜀張儀曰不如伐韓王曰請聞其說對曰親魏善楚下兵三川塞轘轅緱氏之口當屯畱之道魏絕南陽楚臨南鄭秦攻新城宜陽以臨二周之郊誅周主之罪侵楚魏之地周自知不救九鼎寶器必出據九鼎按圖籍挾天子以令天下天下莫敢不聽此王業也今夫蜀西僻之國而戎狄之長也敝名勞眾不足以成名得其地不足以爲利臣聞爭名者於朝爭利者於市今三川周室天下之市朝也而王不爭焉顧爭於戎狄去王業遠矣司馬錯曰不然臣聞之欲富國者務廣其地欲彊兵者務富其民欲王者務博其徳三資者備而王隨之矣今王之地小民貧故臣願從事於易夫蜀西僻之國也而戎狄之長也而有桀紂之亂以秦攻之辟如使豺狼逐羣羊也取其地足以廣國也得其財足以富民繕兵不傷眾而彼已服矣故拔一國而天下不以爲暴利盡四海諸侯不以爲貪是我一舉而名實兩附而又有禁暴正亂之名今攻韓劫天子劫天子惡名也而未必利也又有不義之名而攻天下之所不欲危臣請謁其故周天下之宗室也韓周之與國也周自知失九鼎韓自知亡三川則必將二國並力合謀以因於齊趙而求解乎楚魏以鼎與楚以地與魏王不能禁此臣所謂危不如伐蜀之完也惠王曰善寡人聽子卒起兵伐蜀十月取之遂定蜀蜀主更號爲侯而使陳莊相蜀蜀旣屬秦益彊富厚輕諸侯按史記秦本紀惠文君九年司馬錯伐蜀滅之伐取趙中都西陽愼靚王六年秦侵義渠伐魏又敗韓師而質其太子倉按史記秦本紀惠文君十年韓太子倉來質伐取韓石章伐敗趙將泥伐取義渠二十五城赧王元年魏焦降秦大敗韓師於岸門封公子通於蜀按史記秦本紀惠文君十一年裏疾攻魏焦降之敗韓岸門斬首萬其將犀首走公子通封於蜀按通鑑綱目赧王元年秦伐魏取曲沃又敗韓師於岸門赧王二年秦梁會於臨晉秦伐趙楚屈﹠﹟伐秦按戰國策齊助楚攻秦取曲沃其後秦欲伐齊齊楚之交善惠王患之謂張儀曰吾欲伐齊齊楚方歡子爲寡人謀之柰何張儀曰王其爲臣約車並幣臣請試之張儀南見楚王曰敝邑之王所說甚者無大大王惟儀之所甚願爲臣者亦無大大王敝邑之王所甚憎者無大齊王惟儀之所甚憎者亦無大齊王今齊王之罪其於敝邑之王甚厚敝邑欲伐之而大國與之歡是以敝邑之王不得事令而儀不得爲臣也大王苟能閉關絕齊臣請使秦王獻商於之地方六百里若此齊必弱齊弱則必爲王役矣則是北弱齊西徳於秦而私商於之地以爲利也則此一計而三利俱至楚王大悅宣言於朝廷曰不谷得商於之地方六百里羣臣聞見者畢賀陳軫後見獨不賀楚王曰不谷不煩一兵不傷一人而得商於之地六百里寡人自以爲智矣諸士大夫皆賀子獨不賀何也陳軫對曰臣見商於之地不可得而患必至也故不敢妄賀王曰何也對曰夫秦所以重王者以王有齊也今地未可得而齊先絕是楚孤也秦又何重孤國且先出地絕齊秦計必弗爲也先絕齊後責地且必受欺於張儀受欺於張儀王必惋之是西生秦患北絕齊交則兩國兵必至矣楚王不聽曰吾事善矣子其彌口無言以待吾事楚王使人絕齊使者未來又重絕之張儀反秦使人使齊齊秦之交陰合楚因使一將軍受地於秦張儀至稱病不朝楚王曰張子以寡人不絕齊乎乃使勇士往詈齊王張儀知楚絕齊也乃出見使者曰從某至某廣從六里使者曰臣聞六百里不聞六里儀曰儀固以小人安得六百里使者反報楚王楚王大怒欲興師伐秦陳軫曰臣可以言乎王曰可矣軫曰伐秦非計也王不如賂之一名都與之伐齊是我亡於秦而取償於齊也楚國不尙全事王今已絕齊而責欺於秦是吾合齊秦之交也國必大傷楚王不聽遂舉兵伐秦按史記秦本紀惠文君十二年王與梁王會臨晉庶長疾攻趙虜趙將莊按通鑑綱目赧王二年秦伐趙楚屈﹠﹟伐秦赧王三年秦大敗楚師於丹陽取漢中復襲秦又大敗於藍田楚求和於秦按史記秦本紀惠文君十三年庶長章擊楚於丹陽虜其將屈﹠﹟斬首八萬又攻楚漢中取地六百里置漢中郡楚圍雍氏秦使庶長疾助韓而東攻齊按通鑑綱目赧王三年秦大敗楚師於丹陽虜屈﹠﹟遂取漢中楚襲秦又大敗於藍田韓魏襲楚楚割兩城以和於秦赧王四年秦伐楚取召陵使張儀合五國連橫以事秦王駟薨子蕩立按史記秦本紀惠文君十四年伐楚取召陵丹犁臣蜀相壯殺蜀侯來降惠王卒子武王立韓魏齊楚越皆賓從按通鑑綱目秦惠王使告楚懷王請以武關之外易黔中地楚王曰不願願得張儀而獻黔中儀請行秦王曰楚將甘心於子柰何儀曰秦彊而楚弱大王在楚不宜敢取臣且臣善其嬖臣靳尙尙得事幸姬鄭袖袖言王無不聽者遂往楚王囚將殺之尙謂袖曰秦王甚愛張儀將以六縣及美女贖之王重地尊秦秦女必貴而夫人斥矣於是袖日夜泣於王曰臣各爲其主耳今殺儀秦必大怒妾請子母俱遷江南毋爲秦所魚肉也王乃赦儀而厚禮之儀因說曰夫爲從者無異於驅羣羊而攻猛虎不格明矣今王不事秦秦劫韓驅梁而攻楚則楚危矣又自巴蜀治船積粟浮岷江而下一日行三百餘里不十日而距扡關扡關驚則黔中巫郡非王之有又舉甲而出武關則北地絕秦之攻楚危難在三月之內而楚待諸侯之救在半歲之外此臣所爲大王患也大王誠聽臣請令秦楚長爲兄弟之國楚王已得儀而重出地乃許之儀遂說韓王曰事秦攻楚以轉禍而悅秦韓王許之儀歸報秦封以六邑號武信君復使東說齊事秦齊王許之西說趙王與秦約爲兄弟之國趙王許之北說燕王燕王請獻常山之尾五城以和儀歸報未至而惠王薨子武王立武王自爲太子時不說儀諸侯聞之皆畔衡復合從

勛爵部匯考二十九

周十五

秦三赧王五年秦魏會於臨晉誅蜀相壯伐義渠丹犁按史記秦本紀武王元年與魏惠王會臨晉誅蜀相壯張儀魏章皆東出之魏伐義渠丹犁赧王六年秦初置左右丞相按史記秦本紀武王二年初置丞相裏疾甘茂爲左右丞相赧王七年秦韓會於臨晉伐韓宜陽按史記秦本紀武王三年與韓襄王會臨晉外武王謂甘茂曰寡人欲容車通三川窺周室死不恨矣其秋使甘茂庶長封伐宜陽赧王八年秦拔宜陽魏太子朝於秦秦伯蕩薨弟稷立以魏冉爲將軍按戰國策秦武王謂甘茂曰寡人欲車通三川以窺周室而寡人死不朽乎甘茂對曰請之魏約伐韓王令向壽輔行甘茂至魏謂向壽子歸告王曰魏聽臣矣然願王勿攻也事成盡以爲子功向壽歸以告王王迎甘茂於息壤甘茂至王問其故對曰宜陽大縣也上黨南陽積之久矣名爲縣其實郡也今王倍數險行數千里而攻之難矣臣聞張儀西並巴蜀之地北取西河之外南取上庸天下不以爲多張儀而賢先王魏文侯令樂羊將攻中山三年而拔之樂羊反而語功文侯示之謗書一篋樂羊再拜稽首曰此非臣之功主君之力也今臣羇旅之臣也樗裏疾公孫衍二人者挾韓而議王必聽之是王欺魏而臣受公仲朋之怨也昔者曾子處費費人有與曾子同名族者而殺人人告曾子母曰曾參殺人曾子之母曰吾子不殺人織自若有頃焉人又曰曾參殺人其母尙織自若也頃之一人又告之曰曾參殺人其母懼投杼逾墻而走夫以曾參之賢與母之信也而三人疑之則慈母不能信也今臣之賢不及曾子而王之信臣又未若曾子之母也疑臣者不適三人臣恐王爲臣之投杼也王曰寡人不聽也請與子盟於是與之盟於息壤果攻宜陽五月而不能拔也樗裏疾公孫衍二人在爭之王王將聽之召甘茂而告之甘茂對曰息壤在彼王曰有之因悉起兵復使甘茂攻之遂拔宜陽宜陽之役馮章謂秦王曰不拔宜陽韓楚乘吾敝國必危矣不如許楚漢中以歡之楚歡而不進韓必孤無柰秦何矣王曰善果使馮章許楚漢中而拔宜陽楚王以其言責漢中於馮章馮章謂秦王曰王逐亡臣因爲楚王曰寡人固無他而許楚王甘茂攻宜陽三鼓之而卒不上秦之右將有尉對曰公不論兵必大困甘茂曰我羇旅而得相秦者我以宜陽餌王今攻宜陽而不拔公孫衍樗裏疾挫我於內而公仲以韓窮我於外是無伐之日已請明日鼓之而不可下因以宜陽之郭爲墓於是出私金以益公賞明日鼓之而宜陽拔宜陽未得秦死傷者眾甘茂欲息兵左成謂甘茂曰公內攻於樗裏疾公孫衍而外與韓朋爲怨今公用兵無功公必窮矣公不如進兵攻宜陽宜陽拔則公之功多矣是樗裏疾公孫衍無事也秦眾盡怨之深矣宜陽之役楚畔秦而合於韓秦王懼甘茂曰楚𨿽合韓不爲韓氏先戰韓亦恐戰而楚有變其後韓楚必相禦也楚言與韓而不餘怨於秦臣是以知其禦也宜陽之役楊達謂公孫顯曰請爲公以五萬攻西周得之是以九鼎抑甘茂也不然秦攻西周天下惡之其救韓必疾則茂事敗矣秦王語甘茂曰楚客來使者多健與寡人爭辭寡人數窮焉爲之柰何甘茂對曰王勿患也其健者來使則王勿聽其事其需弱者來使則王必聽之然則需弱者用而健者不用矣王因而制之按史記秦本紀武王四年拔宜陽斬首六萬涉河城武遂魏太子來朝武王有力好戲力士任鄙烏獲孟說皆至大官王與孟說舉鼎絕臏八月武王死族孟說武王取魏女爲後無子立異母弟是爲昭襄王昭襄王母楚人姓氏號宣太后武王死時昭襄王爲質於燕燕人送歸得立按通鑑綱目赧王八年秦拔宜陽秦君卒弟稷立母氏治國事以舅魏冉爲將軍赧王九年秦以嚴君疾爲相甘茂罷趙略中山遣使約秦按史記秦本紀昭襄王元年嚴君疾爲相甘茂出之魏按通鑑綱目赧王九年趙君略中山及胡地遣使約秦韓楚魏齊並致胡兵赧王十年秦魏冉弒惠文後出悼武后歸於魏秦王逆婦於楚按史記秦本紀昭襄王二年庶長壯與大臣諸侯公子爲逆皆誅及惠文後皆不得良死悼武王后出歸魏按楚世家懷王二十四年倍齊而合秦秦昭王初立乃厚賂於楚楚往迎歸按通鑑綱目赧王十年秦魏冉弒其君之嫡母出其故君之妃歸於魏赧王十一年秦王冠秦楚會於黃棘復與楚上庸按史記秦本紀昭襄王三年王冠與楚王會黃棘與楚上庸赧王十二年秦取魏三邑韓一邑楚太子橫入質於秦按史記秦本紀昭襄王四年取蒲﹠﹟按通鑑綱目赧王十二年秦取魏蒲﹠﹟晉陽封陵取韓武遂齊韓魏伐楚楚使太子橫質於秦秦救之赧王十三年魏朝於秦秦魏韓會於臨晉秦復與魏蒲﹠﹟楚太子橫殺秦大夫亡歸按史記秦本紀昭襄王五年魏王來朝應亭復與魏蒲﹠﹟按通鑑綱目赧王十三年秦魏韓會於臨晉楚太子橫殺秦大夫亡歸赧王十四年齊取韓穰地蜀侯叛秦秦誅之秦韓魏齊伐楚秦取重丘秦公子悝質於齊按史記秦本紀昭襄王六年蜀侯輝反司馬錯定蜀庶長奐伐楚斬首二萬涇陽君質於齊﹝按通鑑明年公子悝質於齊﹞八年使將軍戎攻楚取新市齊使章子魏使公孫喜韓使暴鳶共攻楚方城取唐昧按楚世家及通鑑紀於六年

乃與齊魏韓共攻楚殺楚將唐昧取我重丘而去按通鑑綱目赧王十四年秦取韓穰蜀守叛秦秦誅之秦韓魏齊伐楚殺其將唐昧取重丘赧王十五年拔楚新城殺其將景缺按缺紀作快新城年表作襄城

按史記秦本紀昭襄王七年拔新城樗裏子卒按楚世家懷王二十九年秦復攻楚大破楚楚軍死者二萬殺我將軍景缺按通鑑綱目赧王十五年秦戎大敗楚師殺其將景缺取襄城赧王十六年秦以田文爲丞相秦取楚八城誘楚王槐執之以歸按此系昭襄王八年而事載本紀九年十年楚世家與通鑑紀於是年今從之

按史記秦本紀昭襄王九年孟嘗君薛文來相秦奐攻楚取八城殺其將景缺十年懷王入朝秦秦畱之按殺景缺楚世家及通鑑俱系於襄王八年

按楚世家懷王三十年秦復伐楚取八城秦昭王遺楚王書曰始寡人與王約爲兄弟盟於黃棘太子爲質至歡也太子陵殺寡人之重臣不謝而亡去寡人誠不勝怒使兵侵君王之邊今聞君王乃令太子質於齊以求平寡人與楚接境壤界故爲婚姻所從相親久矣而今秦楚不歡則無以令諸侯寡人願與君王會武關面相約結盟而去寡人之願也敢以聞下執事楚懷王見秦王書患之欲往恐見欺無往恐秦怒昭雎曰王毋行而發兵自守耳秦虎狼不可信有並諸侯之心懷王子子蘭勸王行曰柰何絕秦之歡心於是往會秦昭王昭王詐令一將軍伏兵武關號爲秦王楚王至則閉武關遂與西至咸陽朝章臺如蕃臣不與亢禮楚懷王大怒悔不用昭子言秦因畱楚王要以割巫黔中之郡楚王欲盟秦欲先得地楚王怒曰秦詐我而又彊要我以地不復許秦秦因畱之楚大臣患之乃相與謀曰吾王在秦不得還要以割地而太子爲質於齊齊秦合謀則楚無國矣乃欲立懷王子在國者昭雎曰王與太子俱困於諸侯而今又倍王命而立其庶子不宜乃詐赴於齊齊湣王謂其相曰不若畱太子以求楚之淮北相曰不可郢中立王是吾抱空質而行不義於天下也或曰不然郢中立王因與其新王市曰予我下東國吾爲王殺太子不然將與三國共立之然則東國必可得矣齊王卒用其相計而歸楚太子太子橫至立爲王是爲頃襄王乃告於秦曰賴社稷神靈國有王矣按通鑑綱目赧王十六年秦伐楚取八城遂誘楚君槐於武關執之以歸楚人立太子橫赧王十七年田文自秦逃歸秦以樓緩爲丞相秦伐楚取十五城齊韓魏伐秦秦割三城以和按戰國策三國攻秦入函谷秦王謂樓緩曰三國之兵深矣寡人欲割河東而講對曰割河東大費也免於國患大利也此父兄之任也王何不召公子池而問焉王召公子池而問之對曰講亦悔不講亦悔王曰何也對曰王割河東以講三國𨿽去王必曰惜矣三國且去吾特以三城從之此講之悔也王不講三國入函谷咸陽必危王又曰惜矣吾愛三城而不講此又不講之悔也王曰鈞吾悔也寧亡三城而悔無危咸陽而悔也寡人決講矣卒使公子池以三城講於三國三國之兵乃退按史記秦本紀昭襄王十年薛文以金受免樓緩爲丞相注

正義曰金受秦丞相姓名免奪其丞相﹝按通鑑紀於赧王十七年應系於昭襄王九年﹞

按楚世家頃襄王橫元年秦要懷王不可得地楚立王以應秦秦昭王怒發兵出武關攻楚大敗楚軍斬首五萬取析十五城按孟嘗君傳或謂秦昭王曰孟嘗君賢而又齊族也今相秦必先齊而後秦秦其危矣於是秦昭王乃止囚孟嘗君謀欲殺之孟嘗君使人抵昭王幸姬求解幸姬曰妾願得君狐白裘此時孟嘗君有一狐白裘直千金天下無雙入秦獻之昭王更無他裘孟嘗君患之徧問客莫能對最下坐有能爲狗盜者曰臣能得狐白裘乃夜爲狗以入秦宮藏中取所獻狐白裘至以獻秦王幸姬幸姬爲言昭王昭王釋孟嘗君孟嘗君得出卽馳去更封傳變姓名以出關夜半至函谷關秦昭王後悔出孟嘗君求之已去卽使人馳傳逐之孟嘗君至關關法雞鳴而出客孟嘗恐追至客之居下坐者有能爲雞鳴而雞盡鳴遂發傳出出如食頃秦追果至關已後孟嘗君出乃還按通鑑綱目赧王十七年田文自秦逃歸秦伐楚取十六城齊韓魏伐秦敗其軍於函谷關秦割河東三城以和三國乃退赧王十九年齊韓魏趙宋中山共攻秦秦割地與韓魏以和楚王槐薨於秦按史記秦本紀昭襄王十一年齊韓魏趙宋中山五國共攻秦至鹽氏而還秦與韓魏河北及封陵以和彗星見楚懷王走之趙趙不受還之秦卽死歸葬赧王二十年秦丞相樓緩免以魏冉爲丞相秦輸楚粟按史記秦本紀襄昭王十二年樓緩免穰侯爲相予楚粟五萬石赧王二十一年秦伐韓攻魏新城五大夫禮奔魏以任鄙爲漢中守按史記秦本紀昭襄王十三年向壽伐韓取武始左更白起攻新城五大夫禮出亡奔魏任鄙爲漢中守按新城此時屬魏

赧王二十二年韓魏伐秦秦攻韓魏拔五城按史記秦本紀昭襄王十四年左更白起攻韓魏於伊闕斬首二十四萬虜公孫喜拔五城按通鑑綱目赧王二十二年韓魏伐秦秦左更白起敗之拔五城赧王二十三年秦攻魏取垣攻楚取宛楚迎婦於秦按通鑑拔宛在二十四年

按史記秦本紀昭襄王十五年大良造白起攻魏取垣復予之攻楚取宛按楚世家頃襄王六年秦使白起伐韓於伊闕大勝斬首二十四萬秦乃遺楚王書曰楚倍秦秦且率諸侯伐楚爭一旦之命願王之飭士卒得一樂戰楚頃襄王患之乃謀復與秦平七年楚迎婦於秦秦楚復平赧王二十四年秦伐韓取魏軹鄧秦丞相魏冉免封公子市公子悝魏冉爲諸侯按史記秦本紀昭襄王十六年左更錯取軹及鄧冉免封公子市宛公子悝鄧魏冉陶爲諸侯注

軹鄧六國時魏邑也按通鑑綱目赧王二十四年秦封魏冉爲穰侯公子市爲宛侯公子悝爲鄧侯赧王二十五年東周君及城陽君朝秦魏韓入地於秦王之宜陽按史記秦本紀昭襄王十七年城陽君入朝及東周君來朝以垣爲蒲﹠﹟皮氏王之宜陽注

爲當爲易蓋字訛也按通鑑綱目赧王二十五年秦魏冉伐魏魏入河東韓入武遂於秦赧王二十六年秦伐魏取六十一城按史記秦本紀昭襄王十八年錯攻垣河雍決橋取之按通鑑綱目赧王二十六年秦大良造白起伐魏取六十一城赧王二十七年秦王稱西帝遣使立齊王爲東帝秦拔趙梗陽呂禮歸於秦秦漢中守任鄙卒按史記秦本紀昭襄王十九年王爲西帝齊爲東帝皆復去之呂禮來自歸齊破宋宋王在魏死溫任鄙卒按通鑑綱目赧王二十七年冬十月秦君稱西帝遣使立齊君爲東帝已而皆去之秦攻趙拔梗陽赧王二十八年秦王之漢中上郡北河秦拔魏新垣曲陽按史記秦本紀昭襄王二十年王之漢中又之上郡北河按通鑑綱目赧王二十八年秦攻魏拔新垣曲陽赧王二十九年秦攻魏魏獻安邑以和封母弟涇陽君於宛敗韓師於夏山按史記秦本紀昭襄王二十一年錯攻魏河內魏獻安邑秦出其人募徙河東賜爵赦罪人遷之涇陽君封宛按通鑑綱目赧王二十九年秦擊魏魏獻安邑以和秦出其人募民徙之秦敗韓師於夏山赧王三十年秦拔齊九縣會楚王於宛會趙王於中陽按史記秦本紀昭襄王二十二年蒙武伐齊河東爲九縣與楚王會宛與趙王會中陽赧王三十一年秦會燕魏韓趙伐齊破之會魏王於宜陽會韓王於新城按史記秦本紀昭襄王二十三年尉斯離與三晉燕伐齊破之濟西王與魏王會宜陽與韓王會新城按通鑑綱目赧王三十一年燕上將軍樂毅以秦魏韓趙之師伐齊入臨災齊君地出走其相淖齒殺之毅下齊七十餘城秦魏韓會於京師赧王三十二年秦會楚王於鄢又會於穰拔魏安城秦丞相魏冉免趙獻璧於秦按史記秦本紀昭襄王二十四年與楚王會鄢又會穰秦取魏安城至大梁燕趙救之秦軍去魏冉免相按冉再免紀未書復相按通鑑綱目赧王三十二年秦趙會於穰秦拔魏安城至大梁而還趙使藺相如獻璧於秦目

趙得楚和氏璧秦王請以十五城易之趙欲勿與畏秦彊欲與之恐見欺藺相如曰以城求璧而不與曲在我矣與之璧而不與我城則曲在秦臣願奉璧而往城不入則臣請完璧而歸王遣之相如至秦旣獻璧視秦王無意償城乃紿取璧遣從者懷之間行歸趙而以身待命於秦秦王賢而歸之趙王以爲上大夫赧王三十三年秦拔趙兩城會韓王於新城會魏王於新明邑按史記秦本紀昭襄王二十五年拔趙二城與韓王會新城與魏王會新明邑赧王三十四年秦大赦魏冉復相秦秦拔趙石城按史記秦本紀昭襄王二十六年赦罪人遷之穰侯冉復相按通鑑綱目赧王三十四年秦伐趙拔石城赧王三十五年秦攻楚遷罪人於南陽伐趙取代光狼又伐楚拔黔中楚獻漢北上庸於秦按史記秦本紀昭襄王二十七年錯攻楚赦罪人遷之南陽白起攻趙取代光狼城又使司馬錯發隴西因蜀攻楚黔中拔之按通鑑綱目赧王三十五年秦白起伐趙取代光狼城司馬錯因蜀伐楚拔黔中楚獻漢北上庸於秦赧王三十六年秦攻楚取鄢鄧西陵赦罪人遷之秦趙會於澠池按史記秦本紀昭襄王二十八年大良造白起攻楚取鄢鄧赦罪人遷之按通鑑綱目赧王三十六年秦白起伐楚取鄢鄧西陵秦趙會於澠池赧王三十七年秦攻楚取郢燒夷陵周君至秦秦楚會於襄陵秦封白起爲武安君按戰國策頃襄王二十年秦白起拔楚西陵或拔鄢郢夷陵燒先王之墓王徙東北保於陳城楚遂削弱爲秦所輕於是白起又將兵來伐楚人有黃歇者遊學博聞襄王以爲辯故使於秦說昭王曰天下莫彊於秦楚今聞大王欲伐楚此猶兩虎相鬥而駑犬受其敝不如善楚臣請言其說臣聞之物至而反冬夏是也致至而危累﹠﹟是也今大國之地半天下有二垂此從生民以來萬乘之地未嘗有也先帝文王武王王之身三世而不接地於齊以絕從親之要今王使成橋守事於韓成橋已北入燕是王不用甲不伸威而出百里之地王可謂能矣王又舉甲兵而攻魏社大梁之門舉河內拔燕酸棗虛桃人楚燕之兵云翔而不敢校王之功亦多矣王休甲息眾二年然後復之又取蒲衍首垣以臨仁平丘小黃濟陽嬰城而魏氏服矣王又割濮磨之北屬之燕斷齊秦之要絕楚魏之脊天下五合六聚而不敢救也王之威亦憚矣王若能持功守威省攻伐之心而肥仁義之誡使無復後患三王不足四五霸不足六也王若負人徒之眾恃甲兵之彊毀魏氏之威而欲以力臣天下之主臣恐有後患詩云靡不有初鮮克有終易曰狐濡其尾此言始之易終之難也何以知其然也智氏見伐趙之利而不知楡次之禍也吳見伐齊之便而不知幹隧之敗也此二國者非無大功也沒利於前而易患於後也吳之信越也從而伐齊遂攻齊人於艾陵還爲越王禽於三江之浦智氏信韓魏從而伐趙攻晉陽之城勝有日矣韓魏反之殺智伯瑤於鑿臺之上今王﹠﹟楚之不毀也而忘毀楚之彊魏也臣爲大王慮而不取詩云大武遠宅不涉從此觀之楚國援也鄰國敵也詩云他人有心予忖度之躍躍毚兔遇犬獲之今王中道而信韓魏之善王也此正吳信越也臣聞敵不可易時不可失臣恐韓魏之卑辭慮患而實欺大國也王旣無重世之徳於韓魏而有累世之怨焉夫韓魏父子兄弟接踵而死於秦者百世矣本國殘社稷壞宗廟隳刳腹拆頤首身分離骨艸澤頭顱僵僕相望於境父子老弱系虜相隨於路鬼神狐祥無所食百姓不聊生族類離散流亡爲臣妾滿海內矣韓魏之不亡秦社稷之憂也今王之攻楚不亦失乎且王攻楚之日則惡出兵王將藉路於仇讎之韓魏乎兵出之日而王憂其不反也王若不藉路於仇讎之韓魏必攻隨陽右壤此皆廣川大水山林溪谷不食之地王𨿽有之不爲得地是王有毀楚之名無得地之實也且王攻楚之日四國必悉起應王秦楚之兵構而不離魏氏將出兵而攻畱方與銍胡陵碭蕭相故宋必盡齊人南面泗北必舉此皆平原四達膏腴之地也而王使之獨攻王破楚於以肥韓魏於中國而勁齊韓魏之彊足以校於秦矣而齊南以泗爲境東負海北倚河而無後患天下之國莫彊於齊齊魏得地葆利而詳事下吏一年之後爲帝若未能於以禁王之爲帝有餘夫以王壤土之博人徒之眾兵革之彊而注地於楚詘令韓魏歸帝重於齊是王失計也臣爲王慮莫若善楚秦楚合而爲一以臨韓韓必受首王襟以山東之險帶以河曲之利韓必爲關中之候若是王以十萬戍鄭梁氏寒心許鄢陵嬰城上蔡召陵不往來也如此而魏亦關內候矣王一善楚而關內二萬乘之主注地於秦齊之右壤可拱手而取也是王之地一經兩海要絕天下也是燕趙無齊楚齊楚無燕趙也然後危動燕趙持齊楚此四國者不待痛而服矣按史記秦本紀昭襄王二十九年大良造白起攻楚取郢爲南郡楚王走周君來王與楚王會襄陵白起爲武安君按通鑑綱目赧王三十七年秦白起伐楚拔郢燒夷陵楚徙都陳秦置南郡封起爲武安君赧王三十八年秦置黔中郡按史記秦本紀昭襄王三十年蜀守若伐取巫郡及江南爲黔中郡赧王三十九年秦取魏兩城楚復取江南十五邑按史記秦本紀昭襄王三十一年白起伐魏取兩城楚人反我江南按通鑑綱目赧王三十九年秦白起伐魏拔兩城楚復取江南十五邑赧王四十年秦伐魏魏割地以和按史記秦本紀昭襄王三十二年相穰侯攻魏至大梁破暴鳶斬首四萬鳶走魏入三縣請和按通鑑綱目赧王四十年秦魏冉伐魏韓救之大敗魏納八城於秦秦復伐魏圍大梁魏又割溫以和赧王四十一年秦伐魏魏入地以和按史記秦本紀昭襄王三十三年客卿胡傷攻魏捲蔡陽長社取之擊芒卯華陽破之斬首十五萬魏入南陽以和赧王四十二年秦與魏韓上庸趙魏伐韓秦救之按史記秦本紀昭襄王三十四年秦與魏韓上庸地爲一郡南陽免臣遷居之按通鑑綱目赧王四十二年趙魏伐韓秦救之大破其軍魏割南陽以和本紀割南陽在前年

赧王四十三年楚太子元質於秦秦佐韓魏楚伐燕初置南陽郡楚世家作太子元

按史記秦本紀昭襄王三十五年佐韓魏楚伐燕初置南陽郡按通鑑綱目赧王四十三年楚太子完質於秦赧王四十四年秦攻齊取剛壽按通鑑紀於明年

按史記秦本紀昭襄王三十六年客卿攻齊取剛壽予穰侯赧王四十五年秦圍趙閼與秦滅義渠以範雎爲客卿按戰國策範子因王稽入秦獻書昭王曰臣聞明主﹠﹟正有功者不得不賞有能者不得不官勞大者其祿厚功多者其爵尊能治眾者其官大故不能者不敢當其職焉能者亦不得蔽隱使以臣之言爲可則行而益利其道若將弗行則久畱臣無謂也語曰人主賞所愛而罰所惡明主則不然賞必加於有功刑必斷於有罪今臣之胸不足以當椹質要不足以待斧鉞豈敢以疑事嘗試於王乎𨿽以臣爲賤而輕辱臣獨不重任臣者後無反復於前者耶臣聞周有砥厄宋有結綠梁有懸黎楚有和璞此四寶者工之所失也而爲天下名器然則聖王之所棄者獨不足以厚國家乎臣聞善厚家者取之於國善厚國者取之於諸侯天下有明主則諸侯不得擅厚矣是何也爲其雕榮也良醫知病人之死生聖主明於成敗之事利則行之害則捨之疑則少嘗之𨿽堯舜禹湯復生弗能攺已語之至者臣不敢載之於書其淺者又不足聽也意者臣愚而不闔於王心耶亡其言臣者將賤而不足聽耶非若是也則臣之志願少賜遊觀之間望見足下而入之書上秦王說之因謝王稽說使人持車召之範雎至秦王庭迎範睢曰寡人宜以身受令久矣今者義渠之事急寡人日自請太后今義渠之事已寡人乃以身受命躬竊閔然不敏敬執賓主之禮範睢辭讓是日見範雎見者無不變色易容者秦王屏左右宮中虛無人秦王跪而進曰先生何以幸教寡人範雎曰唯唯有間秦王復請範雎曰唯唯若是者三秦王跽曰先生不幸教寡人乎範睢謝曰非敢然也臣聞始時呂尙之遇文王也身爲漁父而釣於渭陽之濱耳若是者交疏也已一說而立爲太師載與俱南歸者其言深也故文王果收功於呂尙卒擅天下而身立爲帝王卽使文王疏呂望而弗與深言是周無天子之徳而文武無與成其王也今臣羈旅之臣也交疏於王而所願陳者皆匡君臣之事處人骨肉之間願以陳臣之陋忠而未知王心也所以王三問而不對者是也臣非有所畏而不敢言也知今日言之於前而明日伏誅於後然臣弗敢畏也大王信行臣之言死不足以爲臣患亡不足以爲臣憂漆身而爲厲被髮而爲狂不足以爲臣恥五帝之聖而死三王之仁而死五霸之賢而死烏獲之力而死賁育之勇而死死者人之所必不免處必然之勢可以少有補於秦此臣之所大願也臣何患乎伍子胥﹠﹟載而出昭關夜行而晝伏至於菱夫無以餌其口坐行蒲服乞食於吳市卒興吳國闔閭爲霸使臣得進謀如伍子胥加之以幽囚不復見是臣說之行也臣何憂乎箕子接輿漆身而爲厲被髮而爲狂無益於殷楚使臣得同行於箕子接輿漆身可以補所賢之主是臣之大榮也臣又何恥乎臣之所恐者獨恐臣死之後天下見臣盡忠而身蹶也是以杜口裹足莫肯卽秦耳足下上畏太后之嚴下惑姦臣之態居深宮之中不離保傅之手終身暗惑無與照姦大者宗廟滅覆小者身以孤危此臣之所恐耳若夫窮辱之事死亡之患臣弗敢畏也臣死而秦治賢於生也秦王跪曰先生是何言也夫秦國僻遠寡人愚不肖先生乃幸至此此天以寡人慁先生而存先王之廟也寡人得受命於先生此天所以幸先王而不棄其孤也先生柰何而言若此事無大小上及太后下至大臣願先王悉以教寡人無疑寡人也範雎再拜秦王亦再拜範雎曰大王之國北有甘泉谷口南帶涇渭右隴蜀左關阪戰車千乘奮擊百萬以秦卒之勇車騎之多以當諸侯譬若施韓盧而逐駑兔也霸王之業可致今反閉關而不敢窺兵於山東者是穰侯爲國謀不忠而大王之計有所失也王曰願聞所失計睢曰大王越韓魏而攻彊齊非計也少出師則不足以傷齊多之則害於秦臣意王之計欲少出師而悉韓魏之兵則不義矣今見與國之不可親越人之國而攻可乎疏於計矣昔者齊人伐楚戰勝破軍殺將再辟千里膚寸之地無得者豈齊不欲地哉形弗能有也諸侯見齊之罷露君臣之不親舉兵而伐之主辱軍破爲天下笑所以然者以其伐楚而肥韓魏也此所謂藉賊兵而賫盜食者也王不如遠交而近攻得寸則王之寸得尺亦王之尺也今捨此而遠攻不亦繆乎且昔者中山之地方五百里趙獨擅之功成名立利附焉天下莫能害今韓魏中國之處而天下之樞也王若欲霸必親中國而以爲天下樞以威楚趙趙彊則楚附楚彊則趙附楚趙附則齊必懼懼必卑辭重幣以事秦齊附而韓魏可虛也王曰寡人欲親魏魏多變之國也寡人不能親請問親魏柰何範雎曰卑辭重幣以事之不可削地而賂之不可舉兵而伐之於是舉兵而攻邢丘邢丘拔而魏請附曰秦韓之地形相錯如繡秦之有韓若木之有蠹人之病心腹天下有變爲秦害者莫大於韓王曰寡人欲收韓韓不聽爲之柰何範睢曰舉兵而攻滎陽則成臯之路不通北斬太行之道則上黨之兵不下一舉而攻宜陽則其國斷而爲三韓見必亡焉得不聽韓聽而霸事可成也王曰善按通鑑綱目赧王四十五年秦伐趙圍閼與趙奢擊卻之秦伐齊取剛壽秦滅義渠秦以範睢爲客卿赧王四十六年秦攻趙閼與按史記秦本紀昭襄王三十八年中更胡傷攻趙閼與不能取按通鑑綱目赧王四十六年秦攻趙閼與不拔赧王四十八年秦太子質於魏而卒按史記秦本紀昭襄王四十年悼太子死魏歸葬芷陽赧王四十九年秦拔魏邢丘懷秦廢太后逐魏冉戎公子市公子悝以範睢爲丞相封應侯按戰國策範睢曰臣居山東聞齊之內有田單不聞其有王聞秦之有太后穰侯涇陽華陽不聞其有王夫擅國之謂王能專利害之謂王制殺生之威之謂王今太后擅行不顧穰侯出使不報涇陽華陽擊斷無諱髙陵進退不請四貴備而國不危者未之有也爲此四者下乃所謂無王已然則權焉得不傾而令焉得從王出乎臣聞善爲國者內固其威而外重其權穰侯使者操王之重決裂諸侯剖符於天下徵敵伐國莫敢不聽戰勝攻取則利歸於陶國敝禦於諸侯戰敗則怨結於百姓而禍歸社稷詩曰木實繁者披其枝披其枝者傷其心大其都者危其國尊其臣者卑其主淖齒管齊之權縮閔王之筋懸之廟梁宿昔而死李兌用趙減食主父百日而餓死今秦太后穰侯用事髙陵涇陽佐之卒無秦王此亦淖齒李兌之類也臣今見王獨立於廟朝矣且臣將恐後世之有秦國者非王之子孫也秦王懼於是乃廢太后逐穰侯出髙陵走涇陽於關外昭王謂範雎曰昔者齊公得管仲時以爲仲父今吾得子亦以爲父按史記秦本紀昭襄王四十一年夏攻魏取邢丘懷按通鑑綱目赧王四十九年秦君廢其母不治事逐穰侯戎公子市公子悝以範雎爲丞相封應侯赧王五十年秦立安國君爲太子秦太后氏薨秦伐趙取三城遂伐燕取中陽伐韓取注人按戰國策秦宣太后愛魏醜夫太后病將死出令曰爲我葬必以魏子爲殉魏子患之庸芮爲魏子說太后曰以死者爲有知乎太后曰無知也曰若太后之神靈明知死者之無知矣何爲空以生所愛葬於無知之死人哉若死者有知先王積怒之日久矣太后救過不贍何暇乃私魏醜夫乎太后曰善乃止按史記秦本紀昭襄王四十二年安國君爲太子十月宣太后薨葬芷陽酈山九月穰侯出之陶按通鑑綱目赧王五十年秦君母氏以憂卒秦伐趙取三城齊救卻之遂以趙師伐燕取中陽伐韓取注人赧王五十一年秦伐韓拔九城按史記秦本紀昭襄王四十三年武安君白起攻韓拔九城斬首五萬赧王五十二年秦伐韓取南陽楚太子元逃歸﹝按楚世家作太子元﹞

按史記秦本紀昭襄王四十四年攻韓南郡取之按通鑑綱目赧王五十二年秦白起伐韓取南陽攻絕太行道楚太子完自秦逃歸赧王五十三年秦攻韓楚納州於秦秦太子悝卒按史記秦本紀昭襄王四十五年五大夫賁攻韓取十城葉陽君悝出之國未至而死按通鑑綱目赧王五十三年楚納州於秦秦白起伐韓拔野王上黨降趙赧王五十五年秦拔趙上黨復大破趙於長平按史記秦本紀昭襄王四十七年秦攻韓上黨上黨降趙秦因攻趙趙發兵擊秦相距秦使武安君白起擊大破趙於長平四十餘萬盡殺之按白起傳秦昭王四十七年秦使左庶長王齕攻韓取上黨上黨民走趙趙軍長平以按據上黨民四月齕因攻趙趙使廉頗將趙軍士卒犯秦斥兵秦斥兵斬趙裨將茄六月陷趙軍取二鄣四尉七月趙軍築壘壁而守之秦又攻其壘取二尉敗其陣奪西壘壁廉頗堅壁以待秦秦數挑戰趙兵不出趙王數以爲讓而秦相應侯又使人行千金於趙爲反間曰秦之所惡獨畏馬服子趙括將耳廉頗易與且降矣趙王旣怒廉頗軍多失亡軍數敗又反堅壁不敢戰而又聞秦反間之言因使趙括代廉頗將以擊秦秦聞馬服子將乃陰使武安君白起爲上將軍而王齕爲尉裨將令軍中有敢泄武安君將者斬趙括至則出兵擊秦軍秦軍詳敗走張二奇兵以劫之趙軍逐勝追造秦壁壁堅拒不得入而秦奇兵二萬五千人絕趙軍後又一軍五千騎絕趙壁間趙軍分而爲二糧道絕而秦出輕兵擊之趙戰不利因築壁堅守以待救至秦王聞趙食道絕王自之河內賜民爵各一級發年十五以上悉詣長平遮絕趙救及糧食至九月趙卒不得食四十六日皆內陰相殺食來攻秦壘欲出爲四隊四五復之不能出其將軍趙括出銳卒自搏戰秦軍射趙括括軍敗卒四十萬人降武安君武安君計曰前秦已拔上黨上黨民不樂爲秦而歸趙趙卒反復非盡殺之恐爲亂乃挾詐而盡坑殺之遣其小者二百四十人歸趙前後斬首虜四十五萬人趙人大震赧王五十六年秦拔趙武安皮牢定太原上黨韓趙又割地以和秦誘執趙公子勝按史記秦本紀昭襄王四十八年十月韓獻垣雍秦君分爲三軍武安君歸王齕將伐趙武安皮牢拔之司馬梗北定太原盡有韓上黨正月兵罷復守上黨其十月五大夫陵攻趙邯鄲按白起傳昭王四十八年十月秦復定上黨郡秦分軍爲二王齕攻皮牢拔之司馬梗定太原韓趙恐使蘇代厚幣說秦相應侯曰武安君擒馬服子乎曰然又曰卽圍邯鄲乎曰然趙亡則秦王王矣武安君爲三公武安君所爲秦戰勝攻取者七十餘城南定鄢郢漢中北擒趙括之軍𨿽周邵呂望之功不益於此矣今趙亡秦王王則武安君必爲三公君能爲之下乎𨿽無欲爲之下固不得已矣秦嘗攻韓圍邢丘困上黨上黨民皆反爲趙天下不樂爲秦民之日久矣今亡趙北地入燕東地入齊南地入韓魏則君之所得民亡幾何人故不如因而割之無以爲武安君功也於是應侯言於秦王曰秦兵勞請許韓趙之割地以和且休士卒王聽之割韓垣雍趙六城以和正月皆罷兵武安君聞之由是與應侯有隙其九月秦復發兵使五大夫王陵攻趙邯鄲是時武安君病不任行按範睢傳秦昭王聞魏齊在平原君所欲爲範雎必報其仇乃詳爲好書遺平原君曰寡人聞君之髙義願與君爲布衣之友君幸過寡人寡人願與君爲十日之飲平原君畏秦且以爲然而入秦見昭王昭王與平原君飲數日昭王謂平原君曰昔周文王得呂尙以爲太公齊桓公得管夷吾以爲仲父今範君亦寡人之叔父也範君之仇在君之家願使人歸取其頭來不然吾不出君於關平原君曰貴而爲友者爲賤也富而爲交者爲貧也夫魏齊者勝之友也在固不出也今又不在臣所昭王乃遺趙王書曰王之弟在秦範君之仇魏齊在平原君之家王使人疾持其頭來不然吾舉兵而伐趙又不出王之弟於關趙孝成王乃發卒圍平原君家急魏齊夜亡出見趙相虞卿虞卿度趙王終不可說乃解其相印與魏齊亡間行念諸侯莫可以急抵者乃復走大梁欲因信陵君以走楚信陵君聞之畏秦猶豫未肯見曰虞卿何如人也時侯嬴在旁曰人固未易知知人亦未易也夫虞卿躡屩擔簦一見趙王賜白璧一雙黃金百鎰再見拜爲上卿三見卒受相印封萬戶侯當此之時天下爭知之夫魏齊窮困過虞卿虞卿不敢重爵祿之尊解相印捐萬戶侯而間行急士之窮而歸公子公子曰何如人人固不易知知人亦未易也信陵君大慚駕如野迎之魏齊聞信陵君之初難見之怒而自剄趙王聞之卒取其頭予秦秦昭王乃出平原君歸趙按通鑑綱目赧王五十六年秦攻趙拔武安皮牢定太原上黨韓趙又割地以和秦誘執趙公子勝旣而歸之

勛爵部匯考三十

周十六

秦四赧王五十七年秦圍趙邯鄲楚魏救趙按戰國策昭王旣息民繕兵復欲伐趙武安君曰不可王曰前年國虛民饑君不量百姓之力求益軍糧以滅趙今寡人息民以養士蓄積糧實三軍之俸有倍於前而曰不可其說何也武安君曰長平之事秦軍大克趙軍大破秦人歡喜趙人畏懼秦民之死者厚葬傷者厚養榮者相饗飲食餔饋以靡其財趙人之死者不得收傷者不得療涕泣相哀戮力同憂耕田疾作以生其財今王發軍𨿽倍其前臣料趙國守備亦以十倍矣趙自長平以來君臣憂懼早朝晏罷卑辭重幣四面出嫁結親燕魏連好齊楚積慮並心備秦爲務其國內實其交外成當今之時趙未可伐也王曰寡人旣以興師矣乃使五校大夫王陵將而伐趙陵戰失利亡五校王欲使武安君武安君稱疾不行王乃使應侯往見武安君責之曰楚地方五千里持戟百萬君前率數萬之眾入楚拔鄢郢焚其廟東至竟陵楚人震恐東徙而不敢西向韓魏相率興兵甚眾君所將之卒不能半之而與之戰於伊闕大破二國之軍流血漂鹵斬首二十四萬韓魏以故稱東藩此君之功天下莫不聞今趙卒之死於長平者已十七八其國虛弱是以寡人大發軍人數倍於趙國之眾願使君將必欲滅之矣君常以寡擊眾取勝如神況以彊擊弱以眾擊寡乎武安君曰是時楚王恃其國大不卹其政而羣臣相妒以功諛用事良臣斥疏百姓心離城池不修旣無良臣又無守備故起所以得引兵深入多倍城邑廢梁焚舟以專民心掠於郊野以足軍食當此之時秦士卒以軍中爲家將帥爲父母不約而親不謀而信一心同力死不旋踵楚人自戰其地咸顧其家各有散心莫有鬥志是以能有功也伊闕之戰韓孤顧魏不欲先用其眾魏恃韓之銳欲推以爲鋒二軍爭便之力不同是以臣得設疑兵以持韓陣專軍並銳觸魏之不意魏軍旣敗韓軍自潰乘勝逐北以是之故遂能立功皆計利形勢自然之理何神之有哉今秦破趙軍於長平不遂以時乘其振懼而滅之畏而釋之使得耕稼以益蓄積養孤長幼以益其眾繕治兵甲以益其彊增城浚池以益其固主折節以下其臣臣推體以下死士至於平原之屬皆令妻妾補縫於行伍之間臣人一心上下同力猶勾踐困於會稽之時也以今伐之趙必固守挑其軍戰必不肯出圍其國都必不可克攻其列城必未可拔掠其郊野必無所得兵出無功諸侯生心外救必至臣見其害未睹其利又病未能行應侯慚而退以言於王王曰微白起吾不能滅趙乎復益發軍更使王齕代王陵伐趙圍邯鄲八九月死傷者眾而弗下趙王出輕銳以寇其後秦數不利武安君曰不聽臣計今果如何王聞之怒因見武安君彊起之曰君𨿽病彊爲寡人臥而將之有功寡人之願將加重於君如君不行寡人恨君武安君頓首曰臣知行𨿽無功得免於罪𨿽不行無罪不免於誅然惟願大王覽臣愚計釋趙養民以諸侯之變撫其恐懼伐其憍慢誅滅無道以令諸侯天下可定何必以趙爲先乎此所謂爲一臣屈而勝天下也大王若不察臣愚計必欲快心於趙以致臣罪此亦所謂勝一臣而爲天下屈者也夫勝一臣之嚴焉孰若勝天下之威大邪臣聞明主愛其國忠臣愛其名破國不可復完死卒不可復生臣寧伏受重誅而死不忍爲辱軍之將願大王察之王不答而去按史記秦本紀昭襄王四十九年正月益發卒佐陵陵戰不善免王齕代將其十月將軍張唐攻魏爲蔡尉捐弗守還斬之按白起傳昭王四十九年正月陵攻邯鄲少利秦益發兵佐陵陵兵亡五校武安君病愈秦王欲使武安君代陵將武安君言曰邯鄲實未易攻也且諸侯救日至彼諸侯怨秦之日久矣今秦破長平軍而秦卒死者過半國內空遠絕河山而爭人國都趙應其內諸侯攻其外破秦軍必矣不可秦王自命不行乃使應侯請之武安君終不肯行遂稱病秦王使王齕代陵將八九月圍邯鄲不能拔楚使春申君及魏公子將兵數十萬攻秦軍秦軍多失亡武安君言曰不聽臣計今如何矣秦王聞之怒彊起武安君武安君遂稱病篤按平原君傳秦之圍邯鄲趙平原君求救合從於楚楚使春申君將兵赴救趙魏信陵君亦矯奪晉鄙軍往救趙按魏公子無忌傳秦進兵圍邯鄲公子﹠﹟爲趙惠文王弟平原君夫人數遺魏王及公子書請救於魏魏王使將軍晉鄙將十萬眾救趙秦王使使者告魏王曰吾攻趙旦暮且下而諸侯敢救者已拔趙必移兵先擊之魏王恐使人止晉鄙畱軍壁鄴名爲救趙實持兩端以觀望平原君使者冠蓋相屬於魏讓魏公子曰勝所以自附爲婚姻者以公子之髙義爲能急人之困今邯鄲旦暮降秦而魏救不至安在公子能急人之困也且公子縱輕勝棄之降秦獨不憐公子﹠﹟邪公子患之數請魏王及賓客辯士說王萬端魏王畏秦終不聽公子公子自度終不能得之於王計不獨生而令趙亡乃請賓客約車騎百餘乘欲以客往赴秦軍與趙俱死行過夷門見侯嬴具告所以欲死秦軍狀侯生曰公子欲赴秦軍譬若以肉投餒虎何功之有哉嬴聞晉鄙之兵符在王臥內而如姬最幸出入王臥內力能竊之嬴聞如姬父爲人所殺公子使客斬其仇頭進如姬如姬之欲爲公子死無所辭顧未有路耳公子誠一開口請如姬如姬必許諾則得虎符奪晉鄙軍北救趙而西卻秦此五霸之伐也公子從其計請如姬如姬果盜晉鄙兵符與公子公子行侯生曰將在外主令有所不受以便國家公子卽合符而晉鄙不授公子兵而復請之事必危矣臣客屠者朱亥可與俱此人力士晉鄙聽大善不聽可使擊之於是公子行至鄴矯魏王令代晉鄙晉鄙合符疑之舉手視公子曰今吾擁十萬之眾屯於境上國之重任今單車來代之何如哉欲無聽朱亥袖四十斤鐵錐錐殺晉鄙公子遂將晉鄙軍選兵八萬人進兵擊秦軍秦軍解去遂救邯鄲存趙按魯仲連傳秦兵圍邯鄲趙王恐諸侯之救兵莫敢擊秦軍魏安釐王使將軍晉鄙救趙畏秦止於蕩陰不進魏王使客將軍新垣衍間入邯鄲因平原君謂趙王曰秦所爲急圍趙者前與齊湣王爭彊爲帝已而復歸帝今齊湣王已益弱方今惟秦雄天下此非必貪邯鄲其意欲復求爲帝趙誠發使尊秦昭王爲帝秦必喜罷兵去平原君猶豫未有所決此時魯仲連適遊趙會秦圍趙聞魏將欲令趙尊秦爲帝乃見平原君曰事將柰何平原君曰勝也何敢言事前亡四十萬之眾於外今又內圍邯鄲而不能去魏王使客將軍新垣衍令趙帝秦今其人在是勝也何敢言事魯仲連曰吾始以君爲天下之賢公子也吾乃今然後知君非天下之賢公子也梁客新垣衍安在吾且爲君責而歸之平原君曰勝請爲紹介而見之於先生魯連見新垣衍而無言新垣衍曰吾視居此圍城之中者皆有求於平原君者也今吾觀先生之玉貌非有求於平原君者也曷爲久居此圍城之中而不去魯仲連曰世以鮑焦爲無從頌而死者皆非也眾人不知則爲一身彼秦者棄禮義而上首功之國也權使其士虜使其民彼卽肆然而爲帝過而爲政於天下則連有蹈東海而死耳吾不忍爲之民也所爲見將軍者欲以助趙也新垣衍曰先生助之將柰何魯連曰吾將使梁及燕助之齊楚則固助之矣新垣衍曰燕則吾請以從矣若乃梁者則吾乃梁人也先生惡能使梁助之魯連曰梁未睹秦稱帝之害故耳使梁睹秦稱帝之害則必助趙矣新垣衍曰秦稱帝之害何如魯連曰昔者齊威王嘗爲仁義矣率天下諸侯而朝周周貧且微諸侯莫朝而齊獨朝之居歲餘周烈王崩齊後往周怒赴於齊曰天崩地坼天子下席東藩之臣因齊後至則斫齊威王勃然怒曰叱嗟而母婢也卒爲天下笑故生則朝周死則叱之誠不忍其求也彼天子固然其無足怪新垣衍曰先生獨不見夫僕乎十人而從一人者寧力不勝而智不若邪畏之也魯仲連曰嗚呼梁之比於秦若僕邪新垣衍曰然魯仲連曰吾將使秦王烹醢梁王新垣衍怏然不悅曰噫嘻亦太甚矣先生之言也先生又惡能使秦王烹醢梁王魯仲連曰固也吾將言之昔者九侯鄂侯文王紂之三公也九侯有子而好獻之於紂紂以爲惡醢九侯鄂侯爭之彊辯之疾故脯鄂侯文王聞之喟然而嘆故拘之羑里之庫百日欲令之死曷爲與人俱稱王卒就脯醢之地齊湣王將之魯夷維子爲執策而從謂魯人曰子將何以待吾君魯人曰吾將以十太牢待子之君夷維子曰子安取禮而來吾君彼吾君者天子也天子巡狩諸侯辟捨納管鑰攝﹠﹟抱機視膳於堂下天子已食乃退而聽朝也魯人投其鑰不果納不得入於魯將之薛假途於鄒當是時鄒君死湣王欲入弔夷維子謂鄒之孤曰天子弔主人必將倍殯棺設北面於南方然後天子南面弔也鄒之羣臣曰必若此吾將伏劍而死固不敢入於鄒鄒魯之臣生則不能事養死則不得賻襚然且欲行天子之禮於鄒魯鄒魯之臣不果納今秦萬乘之國也梁亦萬乘之國也俱據萬乘之國各有稱王之名睹其一戰而勝欲從而帝之是使三晉之大臣不如鄒魯之僕妾也且秦無已而帝則且變易諸侯之大臣彼將奪其所不肖而與其所賢奪其所憎而與其所愛彼又將使其子女讒妾爲諸侯妃姬處梁之宮梁王安得晏然而已乎而將軍又何以得故寵乎於是新垣衍起再拜謝曰始以先生爲庸人吾乃今日知先生爲天下之士也吾請出不敢復言帝秦秦將聞之爲卻軍五十里適會魏公子無忌奪晉鄙軍以救趙擊秦軍秦軍遂引而去赧王五十八年秦白起有罪死魏救邯鄲大破秦軍秦攻魏進拔新寧中秦太子之子異人自趙歸秦按戰國策秦攻邯鄲十七月不下莊謂王稽曰君何不賜軍吏乎王稽曰吾與王也不用人言莊曰不然父之於子也令有必行者必不行者曰去貴妻賣愛妾此令必行者也因曰毋敢思也此令必不行者也守閭嫗曰某夕某孺子內某士貴妻已去愛妾已賣而心不有欲教之者人心固有今君𨿽幸於王不過父子之親軍吏𨿽賤不卑於守閭嫗且君擅主輕下之日久矣聞三人成虎十夫揉椎眾口所移毋翼而飛故曰不如賜軍吏而禮之王稽不聽軍吏窮果惡王稽杜摯以反秦王大怒而欲兼誅範雎範雎曰臣東鄙之賤人也開罪於魏遁逃來奔臣無諸侯之援親習之故王舉臣於羈旅之中使職事天下皆聞臣之身與王之舉也今愚惑與罪人同心而王明誅之是王過舉顯於天下而爲諸侯所議也臣願請藥賜死而恩以相葬臣王必不失臣之罪而無過舉之名王曰有之遂弗殺而善遇之按史記秦本紀昭襄王五十年十月武安君白起有罪爲士伍遷陰密張唐攻鄭拔之十二月益發卒軍汾城旁武安君白起有罪死齕攻邯鄲不拔去還奔汾軍二月餘攻晉軍斬首六千晉楚流死河二萬人攻汾城卽從唐拔寧新中寧新中更名安陽初作河橋注

徐廣曰楚一作走正義曰按此時無楚軍走字是按白起傳秦王彊起武安君武安稱病篤應侯請之不起於是免武安君爲士伍遷之陰密武安君病未能行居三月諸侯攻秦軍急秦軍數卻使者日至秦王乃使人遣白起不得畱咸陽中武安君旣行出咸陽西門十里至杜郵秦昭王與應侯羣臣議曰白起之遷其意尙怏怏不服有餘言秦王乃使使者賜之﹠﹟自裁武安君引﹠﹟將自剄曰我何罪於天而至此哉良久曰我固當死長平之戰趙卒降者數十萬人我詐而盡坑之是足以死遂自殺武安君之死也以秦昭王五十年十一月死而非其罪秦人憐之鄕邑皆祭祀焉按平原君傳秦急圍邯鄲邯鄲急平原君甚患之邯鄲傳捨吏子李同說平原君平原君得敢死之士三千人李同遂與三千人赴秦軍秦軍爲之卻三十里亦會楚魏救至秦兵遂罷邯鄲復存李同戰死封其父爲李侯按魏公子無忌傳公子將晉鄙軍選兵八萬人進兵擊秦軍秦軍解去遂救邯鄲存趙按範睢傳昭王用應侯反間賣趙趙以其故令馬服子代廉頗將秦大破趙於長平遂圍邯鄲已而與武安君白起有隙言而殺之任鄭安平使將擊趙鄭安平爲趙所困急以兵二萬人降趙應侯席﹠﹟請罪秦之法任人而所任不善者各以其罪罪之於是應侯罪當收三秦昭王恐傷應侯之意乃下令國中有敢言鄭安平事者以其罪罪之而加賜相國應侯食物日益厚以順適其意按呂不韋傳呂不韋者陽翟大賈人也往來販賤賣貴家累千金秦昭王四十年太子死其四十二年以其次子安國君爲太子安國君有子二十餘人安國君有所甚愛姬立以爲正夫人號曰華陽夫人華陽夫人無子安國君中男名子楚子楚母曰夏姬母愛子楚爲秦質子於趙秦數攻趙趙不甚禮子楚子楚秦諸庶孽孫質於諸侯車乘進用不饒居處困不得意呂不韋賈邯鄲見而憐之曰此奇貨可居乃往見子楚說曰吾能大子之門子楚笑曰且自大君之門而乃大吾門呂不韋曰子不知也吾門待子門而大子楚心知所謂乃引與坐深語呂不韋曰秦王老矣安國君得爲太子竊聞安國君愛幸華陽夫人華陽夫人無子能立適嗣者獨華陽夫人耳今子兄弟二十餘人子又居中不甚見幸久質諸侯卽大王薨安國君立爲王則子無幾得與長子及諸子旦暮在前者爭爲太子矣子楚曰然爲之柰何呂不韋曰子貧客於此非有以奉獻於親及結賓客也不韋𨿽貧請以千金爲子西遊事安國君及華陽夫人立子爲適嗣子楚乃頓首曰必如君策請得分秦國與君共之呂不韋乃以五百金與子楚爲進用結賓客而復以五百金買奇物玩好自奉而西遊秦求見華陽夫人姊而皆以其物獻華陽夫人因言子楚賢智結諸侯賓客徧天下常曰楚也以夫人爲天日夜泣思太子及夫人夫人大喜不韋因使其姊說夫人曰吾聞之以色事人者色衰而愛弛今夫人事太子甚愛而無子不以此時早自結於諸子中賢孝者舉立以爲適而子之夫在則重尊夫百歲之後所子者爲王終不失勢此所謂一言而萬世之利也不以繁華時樹本卽色衰愛弛後𨿽欲開一語尙可得乎今子楚賢而自知中男也次不得爲適其母又不得幸自附夫人夫人誠以此時拔以爲適夫人則竟世有寵於秦矣華陽夫人以爲然承太子間從容言子楚質於趙者絕賢來往者皆稱譽之乃因涕泣曰妾幸得充後宮不幸無子願得子楚立以爲適嗣以托妾身安國君許之乃與夫人刻玉符約以爲適嗣安國君及夫人因厚饋遺子楚而請呂不韋傅之子楚以此名譽益盛於諸侯呂不韋取邯鄲諸姬絕好善舞者與居知有身子楚從不韋飲見而說之因起爲壽請之呂不韋怒念業已破家爲子楚欲以釣奇乃遂獻其姬姬自匿有身至大期時生子政子楚遂立姬爲夫人秦昭王五十年使王齮圍邯鄲急趙欲殺子楚子楚與呂不韋謀行金六百斤予守者吏得脫亡赴秦軍遂以得歸按通鑑綱目赧王五十八年秦殺白起魏公子無忌大破秦軍邯鄲下秦太子之子異人自趙逃歸赧王五十九年秦攻韓趙遂攻周周王入秦盡獻其邑三十六城按史記周本紀赧王五十九年秦取韓陽城負黍西周恐倍秦與諸侯約從將天下銳師出伊闕攻秦令秦無得通陽城秦昭王怒使將軍摎攻西周西周君﹠﹟秦頓首受罪盡獻其邑三十六口三萬秦受其獻歸其君於周周君王赧卒按秦本紀昭襄王五十一年將軍摎攻韓取陽城負黍斬首四萬攻趙取二十餘縣首虜九萬西周君背秦與諸侯約從將天下銳兵出伊闕攻秦令秦毋得通陽城於是秦使將軍摎攻西周西周君走來自歸頓首受罪盡獻其邑三十六城口三萬秦王受獻歸其君於周東周君元年秦丞相範睢免秦取周九鼎寶器而遷西周公於狐按戰國策蔡澤見逐於趙而入韓魏遇奪釜鬲於塗聞應侯任鄭安平王稽皆負重罪應侯內慚乃西入秦將見昭王使人宣言以感怒應侯曰燕客蔡澤天下駿雄弘辧之士也彼一見秦王秦王必相之而奪君位應侯聞之使人召蔡澤蔡澤入則揖應侯應侯固不快及見之又倨應侯因讓之曰子嘗宣言代我相秦豈有此乎對曰然應侯曰請聞其說蔡澤曰吁君何見之晚也夫四時之序成功者去夫人生手足堅彊耳目聰明聖智豈非士之所願與應侯曰然蔡澤曰質仁秉義行道施徳於天下天下懷樂敬愛願以爲君王豈不辧智之期與應侯曰然蔡澤復曰富貴顯榮成理萬物萬物各得其所生命壽長終其年而不夭傷天下繼其統守其業傳之無窮名實純粹澤流千世稱之而毋絕豈非道之符而聖人所謂吉祥善事與應侯曰然蔡澤曰若秦之商君楚之吳起越之大夫種其卒亦可願與應侯知蔡澤之欲困己以說復曰何爲不可夫公孫鞅事孝公極身毋二盡公不還私信賞罰以致治竭智能示情素蒙怨咎欺舊交虜魏公子卬卒爲秦禽將破敵軍攘地千里吳起事悼王使私不害公讒不蔽忠言不取苟合行不取苟容行義不顧毀譽必欲霸主彊國不辭禍凶大夫種事越王王離困辱悉忠而不解王𨿽亡絕盡能而不離多功而不矜富貴不驕怠若此三子者義之至忠之節也故君子殺身以成名義之所在身𨿽死無憾悔何爲而不可哉蔡澤曰主聖臣賢天下之福也君明臣忠國之福也父慈子孝夫信婦貞家之福也故比干忠不能存殷子胥智不能存吳申生孝而晉惑亂是有忠臣孝子國家滅亂何也無明君賢父以聽之故天下以其君父爲戮辱憐其臣子夫待死而後可以立忠成名是微子不足仁孔子不足聖管仲不足大也於是應侯稱善蔡澤得少間因曰商君吳起大夫種其爲人臣盡忠致力則可願矣閎夭事文王周公輔成王也豈不亦忠乎以聖論之商君吳起大夫種其可願孰與閎夭周公哉應侯曰商君吳起大夫種不若也蔡澤曰然則君之主慈仁任忠不欺舊故孰與秦孝楚悼越王乎應侯曰未知何如也蔡澤曰今主固親忠臣不過秦孝越王楚悼君之爲主正亂批患析難廣地殖谷富國足家彊主威蓋海內功彰萬里之外不過商君吳起大夫種而君之祿位貴盛私家之富過於三子而身不退竊爲君危之語曰日中則移月滿則虧物盛則衰天之常數也進退盈縮變化聖人之常道也昔者齊桓公一匡天下至葵丘之會有驕矜之色畔者九國吳王夫差無敵於天下輕諸侯陵齊晉遂以殺身亡國夏育太史啟叱呼駭三軍而身死於庸夫此皆乘至盛不近道理也夫商君爲孝公平權衡正度量調輕重決裂阡陌教民耕戰是以兵動而地廣兵休而國富故秦無敵於天下立威諸侯功已成矣遂以車裂楚地持戟百萬白起率數萬之師以與楚戰一戰舉鄢郢再戰燒夷陵南並蜀漢又越韓魏攻彊趙北坑馬服誅屠四十餘萬之眾流血成川沸聲若雷使秦業帝自是之後趙楚懾服不敢攻秦者白起之勢也身所服者七十餘城功已成矣賜死於杜郵吳起爲楚悼罷無能廢無用損不急之官塞私門之請一楚國之俗南攻揚越北並陳蔡破橫散從使馳說之士無所開其口功已成矣卒支解大夫種爲越王墾艸刱邑辟地殖谷率四方之士專上下之力以禽勁吳成霸功句踐終拮而殺之此四子者功成而不去禍至於此此所謂信而不能屈往而不能反者也範蠡知之超然避世長爲陶朱君獨不觀博者乎或欲大授或欲分功此皆君之所明知也今君相秦計不下席謀不出廊廟坐制諸侯利施三川以實宜陽以決羊腸之險塞太行之口又斬範中行之途棧道千里通於蜀漢使天下皆畏秦秦之欲得君之功極矣此亦秦之分功之時也如時不退則商君白公吳起大夫種是也君何不以此時歸相印讓賢者授之必有伯夷之廉長爲應侯世世稱孤而有喬松之壽孰與以禍終哉此則君何居焉應侯曰善乃延入坐爲上客後數日入朝言於秦昭王曰客新有從山東來者蔡澤其人辯士臣之見人甚眾莫有及者臣不如也秦昭王召見與語大悅之拜爲客卿應侯因謝病請歸相印昭王彊起應侯應侯遂稱篤因免相昭王新說蔡澤計畫遂拜爲秦相東收周室蔡澤相秦王數月人或惡之懼誅乃謝病歸相印號爲剛成君居秦十餘年事昭王孝文王莊襄王卒事始皇帝爲秦使於燕三年而燕使太子丹入質於秦按史記周本紀周民遂東亡秦取九鼎寶器而遷西周公於孤按秦本紀昭襄王五十二年周民東亡其器九鼎入秦周初亡按範雎傳王稽爲河東守與諸侯通坐法誅而應侯日益以不懌昭王臨朝嘆息應侯進曰臣聞主憂臣辱主辱臣死今大王中朝而憂臣敢請其罪昭王曰吾聞楚之鐵劍利而倡優拙夫鐵劍利則士勇倡優拙則思慮遠夫以遠思慮而禦勇士吾恐楚之圖秦也夫物不素具不可以應卒今武安君旣死而鄭安平等畔內無良將而外多敵國吾是以憂欲以激勵應侯應侯懼不知所出蔡澤聞之往入秦也東周君二年秦伐魏韓王朝秦魏聽令於秦按史記秦本紀昭襄王五十三年天下來賓魏後秦使摎伐魏取吳城韓王入朝魏委國聽令按通鑑綱目丁未秦伐魏取吳城韓王入朝於秦魏舉國聽令於秦東周君三年秦郊按史記秦本紀昭襄王五十四年王郊見上帝於雍東周君五年秦王稷薨太子柱立立子楚爲太子趙奉子楚夫人及子楚子政歸秦韓王入弔按史記秦本紀昭襄王五十六年秋昭襄王卒子孝文王立孝文王尊唐八子爲唐太后而合其葬於先王韓王衰絰入弔祠諸侯皆使其將相來弔祠視喪事按呂不韋傳昭王五十年子楚亡歸趙欲殺子楚妻子子楚夫人趙豪家女也得匿以故母子竟得活秦昭王五十六年薨太子安國君立爲王華陽夫人爲王后子楚爲太子趙亦奉子楚夫人及子政歸秦東周君六年冬秦王柱薨子楚立尊養母華陽後及生母夏姬皆爲太后按史記秦本紀孝文王元年赦罪人修先王功臣厚親戚弛苑囿孝文王除喪十月己亥卽位三日辛丑卒子莊襄王立按呂不韋傳秦王立一年薨謚爲孝文王太子楚代立是爲莊襄王所養母華陽後爲華陽太后眞母夏姬尊以爲夏太后東周君七年秦以呂不韋爲丞相秦滅東周遷其君於陽人伐韓置三川郡按史記秦本紀莊襄王元年大赦罪人修先王功臣施徳厚骨肉而布惠於民東周君與諸侯謀秦秦使相國呂不韋誅之盡入其國秦不絕其祀以陽人地賜周君奉其祭祀使蒙驁伐韓韓獻成臯鞏秦界至大梁初置三川郡按呂不韋傳莊襄王元年以呂不韋爲丞相封爲文信侯食河南洛陽十萬戶癸丑年秦伐趙定太原按史記秦本紀莊襄王二年使蒙驁攻趙定太原甲寅年秦拔魏髙都汲攻趙取三十七城悉拔上黨置太原郡魏率五國攻秦敗之秦王楚薨子政立﹝是年爲秦莊襄王三年魏安釐王三十年趙孝成王十九年﹞按史記秦本紀莊襄王三年使蒙驁攻魏髙都汲拔之攻趙楡次新城狼孟取三十七城四月日食四年王齕攻上黨初置太原郡魏將無忌率五國兵攻秦秦﹠﹟於河外蒙驁敗解而去五月丙午莊襄王卒子政立是爲秦始皇帝按綱目莊襄王無四年事並紀於三年今從之

按魏公子無忌傳公子畱趙十年不歸秦聞公子在趙日夜出兵東伐魏魏王患之使使往請公子公子恐其怒之乃誠門下有敢爲魏王使通者死賓客皆背魏之趙莫敢勸公子歸毛公薛公兩人往見公子曰公子所以重於趙名聞諸侯者徒以有魏也今秦攻魏魏急而公子不卹使秦破大梁而夷先王之宗廟公子當何面目立天下乎語未及卒公子立變色告車趣駕歸救魏魏王見公子相與泣而以上將軍印授公子公子遂將魏安釐王三十年公子使使徧告諸侯諸侯聞公子將各遣將將兵救魏公子率五國之兵破秦軍於河外走蒙驁遂乘勝逐秦軍至函谷關抑秦兵秦兵不敢出當是時公子威振天下諸侯之客進兵法公子皆名之故世俗稱魏公子兵法秦王患之乃行金萬斤於魏求晉鄙客令毀公子於魏王曰公子亡在外十年矣今爲魏將諸侯將皆屬諸侯徒聞魏公子不聞魏王公子亦欲因此時定南面而王諸侯畏公子之威方欲共立之秦數使反間僞賀公子得立爲魏王未也魏王日聞其毀不能不信後果使人代公子將公子自知再以毀廢乃謝病不朝與賓客爲長夜飲飲醇酒多近婦女日夜爲樂飲者四歲竟病酒而卒按魏安釐王三十年爲秦莊襄王三年

按通鑑綱目莊襄王三年秦悉拔上黨諸城置太原郡秦伐魏魏公子無忌率五國之師敗之追至函谷而還五月秦王薨子政立

勛爵部匯考三十一

周十七

越一少康五十有二歲封庶子無餘於越以奉先王墓祀按史記越王勾踐世家越王勾踐其先禹之苗裔而夏后帝少康之庶子也封於會稽以奉守禹之祀文身斷髮披艸萊而邑焉後二十餘世至於允常按吳越春秋越之前君無餘者夏禹之未封也禹父鯀者帝顓頊之後鯀娶於有莘氏之女名曰女嬉年壯未孳嬉於砥山得薏苡而吞之意若爲人所感因而﹠﹟孕剖脇而產髙密家於西羌地曰石紐石紐在蜀西川也帝堯之時遭洪水滔滔天下沈漬九州閼塞四瀆壅閉帝乃憂中國之不康悼黎元之罹咎乃命四嶽乃舉賢良將任治水自中國至於條方莫薦人帝靡所任四嶽乃舉鯀而薦之於堯帝曰鯀負命毀不可四嶽曰等之羣臣未有如鯀者堯用治水受命九載功不成帝怒曰朕知不能也乃更求之得舜使攝天子之政巡狩觀鯀之治水無有形狀乃殛鯀於羽山鯀投於水化爲黃能或作熊因爲羽淵之神舜與四嶽舉鯀之子髙密四嶽謂禹曰舜以治水無功舉爾嗣考之勛禹曰兪小子敢悉考績以統天意惟委當有任字而已禹傷父功不成循江溯河盡濟甄﹝疑曁之誤﹞淮乃勞身焦思以行七年聞樂不聽過門不入冠掛不顧履遺不躡功未及成愁然沈思乃案黃帝中經歷蓋聖人所記曰在於九山東南天柱號曰宛委赤帝在闕其巖之巓承以文玉覆以盤石其書金簡靑玉爲字編以白銀皆瑑其文禹乃東巡登衡嶽血白馬以祭不幸所求禹乃登山仰天而嘯因夢見赤繡衣男子自稱元夷蒼水使者聞帝使丈命於斯故來候之非厥歲月將告以期無爲戲吟故倚歌覆釜之山東顧謂禹曰欲得我山神書者齋於黃帝巖嶽之下三月庚子登山發石金簡之書存矣禹退文齋三月庚子登宛委山發金簡之書案金簡玉字得通水之理復返歸嶽乘四載以行川始於霍山徊集五嶽詩云信彼南山惟禹甸之遂巡行四瀆與益夔共謀行到名山大澤召其神而問之山川脈理金玉所有鳥獸昆虫之類及八方之民俗殊國異域土地里數使益疏而記之故名之曰山海經禹三十未娶行到塗山恐時之暮失其度制乃辭云吾娶也必有應矣乃有白狐九尾造於禹禹曰白者吾之服也其九尾者王之證也塗山之歌曰綏綏白狐九尾庬庬我家嘉夷來賓爲王成家成室我造彼昌天人之際於玆則行明矣哉禹因娶塗山謂之女嬌取辛壬癸甲禹行十月女嬌生子啟啟生不見父晝夕呱呱啼泣禹行使太章步東西豎亥度南北暢八極之廣旋天地之數禹濟江南省水理黃龍負舟舟中人怖駭禹乃啞然而笑曰我受命於天竭力以勞萬民生性也死命也爾何爲者顏色不變謂舟人曰此天所以爲我用龍曳尾捨舟而去南到計於蒼梧而見縛人禹其背而哭益曰斯人犯法自合如此哭之何也禹曰天下有道民不罹辜天下無道罪及善人吾聞一男不耕有受其饑一女不桑有受其寒吾爲帝統治水土調民安居使得其所今乃罹法如斯此吾徳薄不能化民證也故哭之悲耳於是周行內東造絕迹西延積石南逾赤岸北過寒谷徊昆侖察六扈脈地理名金石寫流沙於西隅決弱水於北漢靑泉赤淵分入洞穴通江東流至於碣石疏九河於潛淵開五水於東北鑿龍門辟伊闕平易相土觀地分州殊方各進有所納貢民去崎嶇歸於中國堯曰兪以固冀於此乃號禹曰伯禹官曰司空賜姓姒氏領州統伯以巡十二部堯崩禹服三年之喪如喪考妣晝哭夜泣气不屬聲堯禪位於舜舜薦大禹攺官司徒內輔虞位外行九伯舜崩禪位命禹禹服三年形體枯槁面目黎黑讓位商均退處陽山之南陰河之北萬民不附商均追就禹之所狀若驚鳥揚天駭魚入淵晝歌夜吟登髙號呼曰禹棄我如何所戴禹三年服畢哀民不得已卽天子之位三載考功五年政定周行天下歸還大越登茅山以朝四方羣臣一示中州諸侯防風後至斬以示眾示天下悉屬禹也乃大會計治國之道內美釜山州愼當作鎭之功外演聖徳以應天心遂更名茅山曰會稽之山因傳國政休養萬民國號曰夏后封有功爵有徳惡無細而不誅功無微而不賞天下喁喁若兒思母子歸父而畱越恐羣臣不從言曰吾聞食其實者不傷其枝飲其水者不濁其流吾獲覆釜之書得以除天下之災令民歸於裏閭其徳彰彰若斯豈可忘乎乃納言聽諫安民治室居靡山伐木爲邑畫作印橫木爲門調權衡平斗斛造井示民以爲法度鳳凰棲於樹鸞鳥巢於側麒麟步於庭百鳥佃於澤遂已耆艾將老嘆曰吾歲晏年暮壽將盡矣止絕斯矣命羣臣曰五百世之後葬我會稽之山葦﹠﹟桐棺穿壙七尺下無及泉墳髙三尺土階三等葬之後田無攺畝以爲居之者樂爲之者苦禹崩之後眾瑞並去天美禹徳而勞其功使百鳥還爲民田大小有差進退有行一盛一衰往來有常禹崩傳位與益益服三年思禹未嘗不言喪畢益避禹之子啟於箕山之陽諸侯去益而朝啟曰吾君帝禹子也啟遂卽天子之位治國於夏遵禹貢之美悉九州之土以種五穀累歲不絕啟使使以歲時春秋而祭禹於越立宗廟於南山之上禹以下六世而得帝少康少康恐禹祭之絕祀乃封其庶子於越號曰無餘無餘始受封人民山居𨿽有鳥田之利租貢才給宗廟祭祀之費乃復隨陵陸而耕種或逐禽鹿而給食無餘質朴不設宮室之飾從民所居春秋祠禹墓於會稽無餘傳世十餘末君微劣不能自立轉從眾庶爲編戶之民禹祀斷絕十有餘歲有人生而言語其語曰鳥禽呼咽喋咽喋指天向禹墓曰我是無餘君之苗末我方修前君祭祀復我禹墓之祀爲民請福於天以通鬼神之道眾民悅喜皆助奉禹祭四時致貢因共封立以承越君之後復夏王之祭安集鳥田之瑞以爲百姓請命自後稍有君臣之義號曰無壬無壬生無無專心守國不失上天之命無卒或爲夫譚夫譚生元當作允常元常立當吳王壽夢諸樊闔閭之時越之興霸自元常矣成王四年大會諸侯於成周越人入貢按汲冢周書王會解姑於越納闕

姑妹﹠﹟

注姑妹國後屬越成王二十四年於越來賓按竹書紀年云云穆王三十七年大起九師伐越按竹書紀年三十七年大起九師東至於九江架黿鼉以爲梁遂伐越至於紆景王八年冬楚子蔡侯陳侯許男頓子沈子徐人越人伐吳按春秋昭公五年敬王十年吳伐越按春秋不書按史記越王勾踐世家允常之時與吳王闔廬戰而相怨伐按吳太伯世家王闔廬五年伐越敗之敬王十五年夏於越入吳按春秋定公五年按左傳五年夏越入吳吳在楚也敬王二十四年夏五月於越敗吳於檇李吳子光薨按春秋定公十四年按左傳十四年夏吳伐越越子勾踐禦之陳於檇李勾踐患吳之整也使死士再禽焉不動使罪人三行屬劍於頸而辭曰二君有治臣姦旗鼓不敏於君之行前不敢逃刑敢歸死遂自剄也師屬之目越子因而伐之大敗之靈姑浮以戈擊闔廬闔廬傷將指取其一屨還卒於陘去檇李七里夫差使人立於庭苟出入必謂己曰夫差而忘越王之殺而父乎則對曰惟不敢忘三年乃報越敬王二十六年春吳敗越於夫椒越使大夫種行成於吳按春秋不書按左傳哀公元年春吳王夫差敗越於夫椒報檇李也遂入越越子以甲楯五千保於會稽使大夫種因吳太宰嚭以行成吳子將許之伍員曰不可臣聞之樹徳莫如滋去疾莫如盡昔有過澆殺斟灌以伐斟鄩滅夏后相後﹠﹟方娠逃出自竇歸於有仍生少康焉爲仍牧正惎澆能戒之澆使椒求之逃奔有虞爲之庖正以除其害虞思於是妻之以二姚而邑諸綸有田一成有眾一旅能布其徳而兆其謀以收夏眾撫其官職使女艾諜澆使季杼誘豷遂滅過戈復禹之績祀夏配天不失舊物今吳不如過而越大於少康或將丰之不亦難乎句踐能親而務施施不失人親不棄勞與我同壤而世爲仇讎於是乎克而弗取將乂存之違天而長寇讎後𨿽悔之不可食已姬之衰也日可俟也介在蠻夷而長寇讎以是求伯必不行矣弗聽退而告人曰越十年生聚而十年教訓二十年之外吳其爲沼乎三月越及吳平吳入越不書吳不告慶越不告敗也按越語越王勾踐棲於會稽之上乃號令於三軍曰凡我父兄昆弟及國子姓有能助寡人謀而退吳者吾與之共知越國之政大夫種進對曰臣聞之賈人夏則資皮冬則資絺旱則資舟水則資車以待乏也夫𨿽無四方之憂然謀臣與爪牙之士不可不養而擇也譬如蓑笠時雨旣至必求之今君王旣棲於會稽之上然後乃求謀臣無乃後乎勾踐曰苟得聞子大夫之言何后之有執其手而與之謀遂使之行成於吳曰寡君勾踐乏無所使使其下臣種不敢徹聲聞於天王私於下執事曰寡君之師徒不足以辱君矣願以金玉子女賂君之辱請勾踐女女於王大夫女女於大夫士女女於士越國之寶器畢從寡君帥越國之眾以從君之師徒惟君左右之若以越國之罪爲不可赦也將焚宗廟系妻孥沈金玉於江有帶甲五千人將以致死乃必有偶是以帶甲萬人以事君也無乃卽傷君王之所愛乎與其殺是人也寧其得此國也其孰利乎夫差將欲聽與之成子胥諫曰不可夫吳之與越也仇讎敵戰之國也三江環之民無所移有吳則無越有越則無吳將不可攺於是矣員聞之陸人居陸水人居水夫上黨之國我攻而勝之吾不能居其地不能乘其車夫越國吾攻而勝之吾能居其地吾能乘其舟此利也不可失也已君必滅之失此利也𨿽悔之亦無及已越人飾美女八人納之太宰嚭曰子苟赦越國之罪又有美於此者將進之太宰嚭諫曰嚭聞古之伐國者服之而已今已服矣又何求焉夫差與之成而去之越王勾踐卽位三年而欲伐吳範蠡進諫曰夫國家之事有持盈有定傾有節事王曰爲三者柰何範蠡對曰持盈者與天定傾者與人節事者與地王不問蠡不敢言天道盈而不溢盛而不驕勞而不矜其功夫聖人隨時以行是謂守時天時不作弗爲人客人事不起弗爲之始今君王未盈而溢未盛而驕不勞而矜其功天時不作而先爲人客人事不起而創爲之始此逆於天而不和於人王若行之將妨於國家靡王躬身王弗聽範蠡進諫曰夫勇者逆徳也兵者凶器也爭者事之末也陰謀逆徳好用凶器始於人者人之所卒也淫佚之事上帝之禁也先行此者不利王曰無事貳言也吾已斷之矣果興師而伐吳戰於五湖不勝棲於會稽王召範蠡而問焉曰吾不用子之言以至於此爲之柰何範蠡對曰君王其忘之乎持盈者與天定傾者與人節事者與地王曰與人柰何範蠡對曰卑辭尊禮玩好女樂尊之以名如此不已又身與之市王曰諾乃令大夫種行成於吳曰請士女女於士大夫女女於大夫隨之以國家之重器吳人不許大夫種來而復往曰請委管鑰屬國家以身隨之君王制之吳人許諾王曰蠡爲我守於國範蠡對曰四封之內百姓之事蠡不如種也四封之外敵國之制立斷之事種亦不如蠡也王曰諾令大夫種守於國與範蠡入官於吳三年而吳人遣之歸反至於國王問於範蠡曰節事柰何範蠡對曰節事者與地惟地能包萬物以爲一其事不失生萬物容畜獸然後受其名而兼其利美惡皆成以養生時不至不可彊生事不究不可彊成自若以處以度天下待其來者而正之因時之所宜而定之同男女之功除民之害以避天殃田野開辟府倉實民眾殷無曠其眾以爲亂梯時將有反時將有閒必有以知天地之恆制乃可以有天下之成利事無閒時無反則撫民保教以須之王曰不谷之國家蠡之國家也蠡其圖之範蠡對曰四封之內百姓之事時節三樂不亂民功不逆天時五穀稑熟民乃蕃滋君臣上下交得其志蠡不如種也四封之外敵國之利立斷之事因陰陽之恆順天地之常柔而不屈彊而不剛徳虐之行因以爲常死生因天地之形天因人聖人因天人自生之天地形之聖人因而成之是故戰勝而不報取地而不反兵勝於外福生於內用力甚少而名聲章明種亦不如蠡也王曰諾令大夫種爲之按吳語吳王夫差起師伐越越王勾踐起師逆之江大夫種乃獻謀曰夫吳之與越惟天所授王其無庸戰夫申胥華登簡服吳國之士於甲兵而未嘗有所挫也夫一人善射百夫決拾勝未可成夫謀必素見成事焉而後履之不可以授命王不如設戎約辭行成以喜其民以廣侈吳王之心吾以卜之於天天若棄吳必許吾成而不吾足也將必寬然有伯諸侯之心焉旣罷獘其民而天奪之食安受其燼乃無有命矣越王許諾乃命諸稽郢行成於吳曰寡君勾踐使下臣郢不敢顯然布幣行禮敢私告於下執事曰昔者越國見禍得罪於天王天王親趨玉趾以心孤勾踐而又宥赦之君王之於越也繄起死人而肉白骨也孤不敢忘天災其敢忘君王之大賜乎今勾踐申禍無良艸鄙之人敢忘天王之大徳而思邊垂之小怨以重得罪於下執事勾踐用帥二三之老親委重罪頓顙於邊今君王不察盛怒屬兵將殘伐越國越國固貢獻之邑也君王不以鞭箠使之而辱軍士使寇令焉勾踐請盟一嫡女執箕以﹠﹟姓於王宮一嫡男奉盤匜以隨諸禦春秋貢獻不解於王府天王豈辱裁之亦徵諸侯之禮也夫諺曰狐埋之而狐搰之是以無成功今天王旣封殖越國以明聞於天下而又刈亡之是天王之無成勞也𨿽四方之諸侯則何實以事吳敢使下臣盡辭惟天王秉利度義焉吳王夫差乃告諸大夫曰孤將有大志於齊吾將許越成而無拂吾慮若越旣攺吾又何求若其不攺反行吾振旅焉申胥諫曰不可許也夫越非實忠心好吳也又非懾畏吾甲兵之彊也大夫種勇而善謀將還玩吳國於股掌之上以得其志夫固知君王之蓋威以好勝也故婉約其辭以從逸王志使淫樂於諸夏之國以自傷也使吾甲兵鈍獘民人離落而日以憔悴然後安受吾燼夫越王好信以愛民四方歸之年谷時熟日長炎炎及吾猶可以戰也爲虺弗摧爲蛇將若何吳王曰大夫奚隆於越越曾足以爲大虞乎若無越則吾何以春秋曜吾軍士乃許之成將盟越王又使諸稽郢辭曰以盟爲有益乎前盟口血未幹足以結信矣以盟爲無益乎君王捨甲兵之威以臨使之而胡重於鬼神而自輕也吳王乃許之荒成不盟按吳越春秋越王勾踐五年五月與大夫種範蠡入臣於吳羣臣皆送至浙江之上臨水祖道軍陣固陵大夫文種前爲祝其詞曰皇天佑助前沈後揚禍爲徳根憂爲福堂威人者滅服從者昌王𨿽牽致其後無殃君臣生離感動上皇眾夫哀悲莫不感傷臣請薦脯行酒三觴越王仰天太息舉杯垂涕默無所言種復前祝曰大王徳壽無疆無極乾坤受靈神祗輔翼我王厚之祉佑在側徳銷百殃利受其福去彼吳庭來歸越國觴酒旣升請稱萬歲越王曰孤承前王余徳守國於邊幸蒙諸大夫之謀遂保前王丘墓今遭辱恥爲天下笑將孤之罪耶諸大夫之責也吾不知其咎願二三子論其意大夫扶史記作逢同曰何言之鄙也昔湯系於夏臺伊尹不離其側文王囚於石室太公不棄其國興衰在天存亡系於人湯攺儀而媚於桀文王服從而幸於紂夏殷恃力而虐二聖兩君屈已以得天道故湯王不以窮自傷周文不以困爲病越王曰昔堯任舜禹而天下治𨿽有洪水之害不爲人災變異不及於民而況於人君乎大夫苦成曰不如君王之言天有歷數徳有薄厚黃帝不讓堯傳天子三王臣弒其君五霸子弒其父徳有廣狹气有髙下今之世猶人之市置貨以設詐抱謀以待敵不幸陷厄求伸而已大王不覽於斯而懷喜怒越王曰任人者不辱身自用者危其國大夫皆前圖未然之端傾敵破讎坐招泰山之福今寡人守窮若斯而云湯文困厄後必霸何言之違禮儀夫君子爭寸陰而棄珠玉今寡人冀得免於軍旅之憂而復反系獲﹝當作於﹞敵人之手身爲傭隸妻爲僕妾往而不返客死敵國若魂魄有當有知字愧於前君其無知體骨棄捐何大夫之言不合於寡人之意於是大夫種範蠡曰聞古人曰居不幽志不廣形不愁思不遠聖王賢主皆遇困厄之難蒙不赦之恥身居而名尊軀辱而聲榮處卑而不以爲惡居危而不以爲薄五帝徳厚而當作無此

窮厄之恨然尙有泛濫之憂此下疑有闕文三守暴困之辱不離三獄之困涕泣而受冤行哭而爲隸演易作卦天道佑之時過於期否終則泰諸侯並救王命見符朱鬣元狐輔臣結髮折獄破械反國修徳遂討其讎擢假海內若覆手背天下宗之功垂萬世大王屈厄臣誠盡謀夫截骨之劍無削剟之利舀鐵之矛無分發之便建策之士無暴興之說今臣遂天文案墬籍二气共萌存亡異處彼興則我辱我霸則彼亡二國爭道未知所就君王之危天道之數何必自傷哉夫吉者凶之門福者禍之根今大王𨿽在危困之際孰知其非暢達之兆哉大夫計曰今君王國於會稽窮於入吳言悲辭苦羣臣泣之𨿽則恨悷之心莫不感動而君王何爲謾辭嘩說用而相欺臣誠不取越王曰寡人將去入吳以國累諸侯大夫願各自述吾將屬焉大夫臯如曰臣聞大夫種忠而善慮民親其知士樂爲用今委國一人其道必守何順心佛命羣臣大夫曳庸曰大夫文種者國之梁棟君之爪牙夫驥不可與匹馳日月不可並照君王委國於種則萬綱千紀無不舉者越王曰夫國者前王之國孤力弱勢劣不能遵守社稷奉承宗廟吾聞父死子代君亡臣親今事棄諸大夫客官於吳委國歸民以付二三子吾之由也亦子之憂也君臣同道父子共气天性自然豈得以在者盡忠亡者爲不信乎何諸大夫論事一合一離令孤懷心不定也夫推國任賢度功績成者君之命也奉教順理不失分者臣之職也吾顧諸大夫以其所能而行雲委質而已於乎悲哉計曰君王所陳者固其理也昔湯入夏付國於文祀西伯之殷委國於一老今懷夏將滯志在於還夫適市之妻教嗣糞除出亡之君敕臣守禦子問以事臣謀以能今君王欲士之所志各陳其情舉其能者議其宜也越王曰大夫之論是也吾將逝矣願當有聞字諸君之風大夫種曰夫內修封疆之役外修耕戰之備荒無遺土百姓親附臣之事也大夫範蠡曰輔危主存亡國不恥屈厄之難安守被辱之地往而必返與君復讎者臣之事也大夫苦成曰發君之令明君之徳窮與俱厄進與俱霸統煩理亂使民知分臣之事也大夫曳庸曰奉令受使結和諸侯通命達旨賂往遺來解憂釋患使無所疑出不忘命入不被尢臣之事也大夫皓進曰一心齊志上與等之下不違令動從君命修徳履義守信溫故臨非決疑君誤臣諫直心不撓舉過列平不阿親戚不私於外推身致君終始一分臣之事也大夫諸稽郢曰望敵設陣飛矢揚兵履腹涉屍血流滂滂貪進不退二師相當破敵攻眾威淩百邦臣之事也大夫臯如曰修徳行惠撫慰百姓身臨憂勞動輒躬親弔死存疾救活民命蓄陳儲新食不二味國富民實爲君養器臣之事也大夫計曰候天察地紀歷陰陽觀變參災分別妖祥日月含色五精錯行福見知吉妖出知凶臣之事也越王曰孤𨿽入於北國爲吳窮虜有諸大夫懷徳抱術各守一分以保社稷孤何憂焉遂別於浙江之上羣臣垂泣莫不咸哀越王仰天嘆曰死者人之所畏若孤之聞死其於心胸中曾無怵惕遂登船徑去終不返顧越王夫人乃據船哭顧烏鵲啄江渚之蝦飛去復來因哭而歌之曰仰飛鳥兮烏鳶淩元虛號當作兮翩

翩集洲渚兮優恣啄蝦矯翮兮雲間任厥闕

兮往還妾無罪兮負地有何辜兮譴天帆帆獨兮西往孰知返兮何年心惙惙兮若割淚泫泫兮雙懸又哀吟曰彼飛鳥兮鳶烏已回翔兮翕蘇心在專兮素蝦何居食兮江湖徊復翔兮遊揚去復返兮於乎始事君兮去家終我命兮君都終來遇兮何幸當作辜離我國兮去吳妻衣褐兮爲婢夫去冕兮爲奴歲遙遙兮難極冤悲痛兮心惻腸千結兮服膺於乎哀兮忘食願我身兮如烏身翺翔兮矯翼去我國兮心搖情憤惋兮誰識越王聞夫人怨歌心中內慟乃曰孤何憂吾之六翮備矣於是入吳見夫差稽首再拜稱臣曰東海賤臣勾踐上愧皇天下負后土不裁功力污辱王之軍士扺罪邊境大王赦其深辜裁加役臣使執箕帚誠蒙厚恩得保須臾之命不勝仰感俯愧臣勾踐頭頓首吳王夫差曰寡人於子亦過矣子不念先君之讎乎越王曰臣死則死矣惟大王原之伍胥在旁目若熛火聲如雷霆乃進曰夫飛鳥在靑雲之上尙欲繳微矢以射之豈況近臥於華池集於庭廡乎今越王放於南山之中遊於不可存之地幸來涉我壤土入我梐捆此乃廚宰之成事食也豈可失之乎吳王曰吾聞誅降殺服禍及三世吾非愛越而不殺也畏皇天之咎教而赦之太宰嚭諫曰子胥明於一時之計不通安國之道願大王遂其所執無拘羣小之口夫差遂不誅越王令駕車養馬祕於宮室之中三月吳王召越王入見越王伏於前範蠡立於後吳王謂範蠡曰寡人聞貞婦不嫁破亡之家仁賢不官絕滅之國今越王無道國已將亡社稷壞崩身死世絕爲天下笑而子及主俱爲奴僕來歸於吳豈不鄙乎吾欲赦子之罪子能攺心自新棄越歸吳乎範蠡對曰臣聞亡國之臣不敢語政敗軍之將不敢語勇臣在越不忠不信今越王不奉大王命號用兵與大王相持至今獲罪君臣俱降蒙大王鴻恩得君臣相保願得入備掃除出給趨走臣之願也此時越王伏地流涕自謂遂失範蠡矣吳王知範蠡不可得爲臣謂曰子旣不移其志吾復置子於石室之中範蠡曰臣請如命吳王起入宮中越王範蠡趨入石室越王服犢鼻著樵頭夫人衣無緣之裳施左關之襦夫斫銼養馬妻給水除糞灑掃三年不慍怒面無恨色吳王登髙遠望見越王及夫人範蠡坐於馬糞之旁君臣之禮存夫婦之儀具王顧謂太宰嚭曰彼越王者一節之人範蠡一介之士𨿽在窮厄之地不失君臣之禮寡人傷之太宰嚭曰願大王以聖人之心哀窮孤之士吳王曰爲子赦之後三月乃擇吉日而欲赦之召太宰嚭謀曰越之與吳同土連域勾踐愚黠親欲爲賊寡人承天之神靈前王之遺徳誅討越寇囚之石室寡人心不忍見而欲赦之於子柰何太宰嚭曰臣聞無徳不復大王垂仁恩加越越豈敢不報哉願大王卒意越王聞之召範蠡告之曰孤聞於外心獨喜之又恐其不卒也範蠡曰大王安心事將有意在玉門第一今年十二月戊寅之日時加日出戊囚日也寅陰后之辰也合庚辰歲後會也夫以戊寅日聞喜不以其罪罰日也時加卯而賊戊功曹爲騰蛇而臨戊謀利事在靑龍靑龍在勝光而臨酉死气也而﹠﹟寅是時克其日用又助之所求之事上下有憂此其非天网四張萬物盡傷者乎王何喜焉果子胥諫吳王曰昔桀囚湯而不誅紂囚文王而不殺天道還反禍轉成福故夏爲湯所誅殷爲周所滅今大王旣囚越君而不行誅臣謂大王惑之深也得無夏殷之患乎吳王遂召越王久之不見範蠡文種憂而占之曰吳王見擒也有頃太宰嚭出見大夫種範蠡而言越王復拘於石室伍子胥復諫吳王曰臣聞王者攻敵國克之則加以誅故後無報復之憂遂免子孫之患今越王已入石室宜早圖之後必爲吳之患太宰嚭曰昔者齊桓割燕所至之地以貺燕公而齊君獲其美名宋襄濟河而戰春秋以多其義功立而名稱君敗而徳存今大王誠赦越王則功冠於五霸名越於前古吳王曰待吾疾愈方爲太宰赦之後一月越王出當作坐石室召範蠡曰吳王疾三月不愈吾聞人臣之道主疾臣憂且吳王遇孤恩甚厚矣疾之無瘳惟公卜焉範蠡曰吳王不死明矣到己巳日當得瘳惟大夫畱意越王曰孤所以窮而不死者賴公之策耳中復猶豫豈孤之志哉可與不可惟公圖之範蠡曰臣竊見吳王眞非人也數言成湯之義而不行之願大王請求問疾得見因求其糞而嘗之觀其顏色當拜賀焉言其不死以瘳起日期之旣言信後則大王何憂越王明日謂太宰嚭曰囚臣欲一見問疾太宰嚭卽入言於吳王王召而見之適遇吳王之便太宰嚭奉溲惡以出逢戶中越王因拜請嘗大王之溲以決吉凶卽以手取其便與惡而嘗之因入曰下囚臣勾踐賀於大王王之疾至己巳日有瘳至三月壬申病愈吳王曰何以知之越王曰下臣嘗事師聞糞者順谷味逆時气者死順時气者生今者臣竊嘗大王之糞其惡味苦且楚酸是味也應春夏之气臣是以知之吳王大悅曰仁人也乃赦越王得離其石室去就其宮室執牧養之事如故越王從嘗糞惡之後遂病口臭範蠡乃令左右皆食岑艸以亂其气其後吳王如越王期日疾愈心念其忠臨政之後大縱酒於文臺吳王出令曰今日爲越王陳北面之座羣臣以客禮事之伍子胥趨出到捨上不禦坐酒酣太宰嚭曰異乎今日坐者各有其詞不仁者逃其仁者畱臣聞同聲相和同心相求今國相剛勇之人意者內慚至仁之存也而不禦坐其亦是乎吳王曰然於是範蠡與越王俱起爲吳王壽其辭曰下臣勾踐從小臣範蠡奉觴上千歲之壽辭曰皇在上令昭下四時並心察慈仁者大王躬親鴻恩立義行仁九徳四塞威服羣臣於乎休哉傳徳無極上感太陽降瑞翼翼大王延壽萬歲長保吳國四海咸承諸侯賓服觴酒旣升永受萬福於是吳王大悅明日伍子胥入諫曰昨日大王何見乎臣聞內懷虎狼之心外執美辭之說但爲外情以存其身豺不可謂廉狼不可謂親今大王好聽須臾之說不慮萬歲之患放棄忠直之言聽用讒夫之語不滅瀝血之仇不絕懷毒之怨猶縱毛鑪炭之上幸其當作不焦投卵千鈞之下望必全豈不殆哉臣聞桀登髙自知危然不知所以自安也前據白刃自知死而不知所以自存也惑者知返迷道不遠願大王察之吳王曰寡人有疾三月曾不聞相國一言是相國之不慈也又不進口之所嗜心不相思是相國之不仁也夫爲人臣不仁不慈焉能知其忠信者乎越王迷惑棄守邊之事親將其臣民來歸寡人是其義也躬親爲虜妻親爲妾不慍寡人寡人有疾親嘗寡人之溲是其慈也虛其府庫盡其寶幣不念舊故是其忠信也三者旣立以養寡人寡人曾聽相國而誅之是寡人之不智也而爲相國怏意耶豈不負皇天乎子胥曰何大王之言反也夫虎之卑勢將以有擊也貍之卑身將求所取也雉以眩移拘於綢魚以有悅死於餌且大王初臨政負玉門之第九誠事之敗無咎矣今年三月甲戌時加雞鳴甲戌歲位之會將也靑龍在酉徳在土刑在金是日賊其徳也知父將有不順之子君有逆節之臣大王以越王歸吳爲義以飲溲食惡爲慈以虛府庫爲仁是故爲無愛於人其不可親面聽貌觀以存其身今越王入臣於吳是其謀深也虛其庫府不見恨色是欺我王也下飲王之溲者是上食王之心也下嘗王之惡者是上食王之肝也大哉越王之崇吳吳將爲所擒也惟大王畱意察之臣不敢逃死以負前王一旦社稷丘墟宗廟荊棘其悔可追乎吳王曰相國置之勿復言矣寡人不忍復聞於是遂赦越王歸國送於蛇門之外羣臣祖道吳王曰寡人赦君使其返國必念終始王其勉之越王稽首曰今大王哀臣孤窮使得生全還國與種蠡之徒願死於轂下上天蒼蒼臣不敢負吳王曰於乎吾聞君子一言不再今已行矣王勉之越王再拜跪伏吳王乃引越王登車範蠡執禦遂去至三津之上仰天嘆曰嗟乎孤之屯厄誰念復生渡此津也謂範蠡曰今三月甲辰時加日昳孤蒙上天之命還歸故鄕得無後患乎範蠡曰大王勿疑直﹠﹟道行越將有福吳將有憂至浙江之上望見大越山川重秀天地再淸王與夫人嘆曰吾已絕望永辭萬民豈料再還重復鄕國言竟掩面涕泣闌於此時萬姓咸歡羣臣畢賀按越絕書勾踐與吳戰於浙江之上石買爲將耆老壯長進諫曰夫石買人與爲怨家與爲仇貪而好利細人也無長策而王用之國必不遂王不聽遂遣之石買發行至浙江上斬殺無罪欲專威服中軍動搖將卒獨專其權士眾恐懼人不自聊兵法曰視民如嬰兒故可與赴深溪士眾魚爛而買不知尙猶峻法隆刑子胥獨見可奪之證變爲奇謀或北或南夜舉火擊鼓晝陳詐兵越師潰墜政令不行背叛乖離還報其王王殺買謝其師號聲聞吳吳王恐懼子胥私喜越軍敗矣胥聞之狐之將殺噆唇吸齒今越勾踐其已敗矣君王安意越易兼也使人入問之越師請降子胥不聽越棲於會稽之山吳退而圍之勾踐喟然用種蠡計轉死爲霸一人之身吉凶更至盛衰存亡在於用臣治道萬端要在得賢越棲於會稽日行成於吳吳引兵而去勾踐將降西至浙江待詔入吳故有雞鳴墟其入辭曰亡臣孤勾踐故將士眾人爲臣虜民可得使地可得有吳王許之子胥大怒目若夜光聲若哮虎此越未戰而服天以賜吳其逆天乎臣惟君王急剬之吳不聽遂許之敬王三十六年夏越子朝於吳按春秋不書按左傳哀公十一年夏吳將伐齊越子率其眾以朝焉王及列士皆有饋賂吳人皆喜惟子胥懼曰是豢吳也夫諫曰越在我心腹之疾也壤地同而有欲於我夫其柔服求濟其欲也不如早從事焉得志於齊猶獲石田也無所用之越不爲沼吳其泯矣使醫除疾而曰必遺類焉者未之有也盤庚之誥曰其有顚越不共則劓殄無遺育無俾易種於玆邑是商所以興也今君易之將以求大不亦難乎弗聽使於齊屬其子於鮑氏爲王孫氏反役王聞之使賜之屬鏤以死將死曰樹吾墓檟檟可材也吳其亡乎三年其始弱矣盈必毀天之道也按吳語吳王夫差旣許越成乃大戒師徒將以伐齊申胥進諫曰昔天以越賜吳而王弗受夫天命有反今越王勾踐恐懼而攺其謀捨其愆令輕其徵賦施民所善去民所惡身自約也裕其眾庶其民殷眾以多甲兵譬越之在吳也猶人之有腹心之疾也夫越王之不忘敗吳於其心也戚然服士以司吾閒今王非越是圖而齊魯以爲憂夫齊魯譬諸疾疥癬也豈能涉江淮而與我爭此地哉將必越實有吳土王盍亦鑑於人無鑑於木昔楚靈王不君其臣箴諫以不入乃築臺於章華之上闕爲石郭陂漢以象帝舜罷獘楚國以間陳蔡不修方城之內逾諸夏而圖東國三歲於沮汾以服吳越其民不忍饑勞之殃三軍叛王於幹溪王親獨行屏營傍偟於山林之中三日乃見其涓人疇王呼之曰余不食三日矣疇趨而進王枕其股以寢於地王寐疇枕王以墣而去之王覺而無見也乃匐匍將入棘闈棘闈不納乃入芋尹申亥氏焉王縊申亥負王以歸而土埋之其室此志也豈遽忘於諸侯之耳乎今王旣變﹠﹟禹之功髙髙下下以罷民於姑蘇天奪吾食都鄙薦饑今王將狠天而伐齊夫吳民離矣體有所傾譬如羣獸然一負矢將百羣皆奔王其無方收也越人必來襲我王𨿽悔之其猶有及乎王弗聽十二年遂伐齊齊人與戰於艾陵齊師敗績吳人有功按吳越春秋夫差十二年復北伐齊越王聞之率眾以朝於吳而以重寶厚獻太宰嚭嚭喜受越之賂愛信越殊甚日夜爲言於吳王王信用嚭之計伍胥大懼曰是棄吳也乃敢諫曰越在心腹之病不前除其疾今信浮辭僞詐而貪齊破魯譬由盤石之田無立其苗也願王釋齊而前越不然悔之無及吳王不聽使子胥使於齊通期戰之會未興師會魯使子貢聘於吳十三年齊大夫陳成恆欲伐魯孔子遣子貢北之齊見成恆謂成恆曰不如伐吳陳恆曰吾兵已在魯城下矣吾去之吾大臣將有疑我之心爲之柰何子貢曰君按兵無伐請爲君南見吳王請之救魯而伐齊君因以兵迎之陳恆許諾子貢南見吳王曰臣聞王者不絕世而霸者無彊敵千鈞之重加銖而移今萬乘之齊而私千乘之魯而與吳爭彊臣竊爲君恐焉且夫救魯顯名也伐齊大利也義存亡魯害暴齊而威彊晉則王不疑也吳王曰善𨿽然吾嘗與越戰棲之會稽入臣於吳不卽誅之三年使歸夫越君賢主苦身勞力夜以接日內飾其政外事諸侯必將有報我之心子待我伐越而聽子子貢曰不可夫越之彊不過於魯吳之彊不過於齊主以伐越而不聽臣齊亦已私魯矣且畏小越而惡彊齊不勇也見小利而忘大害不智也臣聞仁人不因居以廣其徳智者不棄時以舉其功王者不絕世以立其義且夫畏越如此臣誠東見越王使出師以從下吏吳王大悅子貢東見越王王聞之除道郊迎身禦至捨問曰此僻狹之國蠻夷之民大夫何率然若不辱乃至於此子貢曰君處故來越王勾踐再拜稽首曰孤聞禍與福爲鄰今大夫之弔孤之福矣孤敢不問其說子貢曰臣今者見吳王告以救魯而伐齊其心畏越且夫無報人之志而使人疑之拙也有報人之意而使人知之殆也事未發而聞之者危也三者舉事之大忌也越王再拜曰孤少失前人內不自量與吳人戰軍敗身辱遁逃上棲會稽下守海濱惟魚鱉見矣今大夫辱弔而身見之又發玉聲以教孤孤賴天之賜也敢不承教子貢曰臣聞明主任人不失其能直士舉賢不容於世故臨財分利則使仁涉患犯難則使勇用智圖國則使賢正天下定諸侯則使聖兵彊而不能行其威勢在上位而不能施其政令於下者其君幾乎難矣臣竊自擇可與成功而致王者惟幾乎今吳王有伐齊晉之志君無愛重器以喜其心無惡卑辭以盡其禮而伐齊齊必戰不勝君之福也彼戰而勝必以其兵臨晉騎士銳兵獘乎齊重寶車騎羽毛盡乎晉則君制其餘矣越王再拜曰昔者吳王分其民之眾以殘吾國殺敗吾民鄙吾百姓夷吾宗廟國爲墟棘身爲魚鱉孤之怨吳深於骨髓而孤之事吳如子之畏父弟之敬兄此孤之死言也今大夫有賜故孤敢以報情孤身不安重席口不嘗厚味目不視美色耳不聽雅音旣已三年矣焦唇幹舌苦身勞力上事羣臣下養百姓願一與吳交戰於天下平原之野正身臂而奮吳越之士繼踵連死肝腦塗地者孤之願也思之三年不可得也今內量吾國不足以傷吳外事諸侯而不能也願空國棄羣臣變容貌易姓名執箕帚養牛馬以事之孤𨿽知要領不屬手足異處四支布陳爲鄕邑笑孤之意出焉今大夫有賜存亡國舉死人孤賴天賜敢不待令乎子貢曰夫吳王爲人貪功名而不知利害越王慥然避位子貢曰臣觀吳王爲數戰伐士卒不恩大臣內引讒人益眾夫子胥爲人精誠中廉外明而知時不以身死隱君之過正言以忠君直行以爲國其身死而不聽太宰嚭爲人智而愚彊而弱巧言利辭以內其身善爲詭詐以事其君知其前而不知其後順君之過以安其私是殘國傷君之佞臣也越王大悅子貢去越王送之金百鎰寶劍一良馬二子貢不受至吳謂吳王曰臣以下吏之言告於越王越王大恐曰昔者孤身不幸少失前人內不自量抵罪於吳軍敗身辱逋逃出走棲於會稽國爲墟莽身爲魚鱉賴大王之賜使得奉俎豆修祭祀死且不敢忘何謀之敢其志甚恐將使使者來謝於王子貢館五日越使果來曰東海役臣勾踐之使者臣種敢修下吏少聞於左右昔孤不幸少失前人內不自量抵罪上國軍敗身辱逋逃會稽賴王賜得奉祭祀死且不忘今竊聞大王興大義誅彊救弱困暴齊而撫周室故使賤臣以奉前王所藏甲二十領屈盧之矛步光之劍以賀君吏若將遂大義敝邑𨿽小請悉四方之內士卒三千人以從下吏請躬被堅執銳以前受矢石君臣死無所恨矣吳王大悅乃召子貢曰越使果來請出士卒三千其君從之與寡人伐齊可乎子貢曰不可夫空人之國悉人之眾又從其君不仁也受幣許其師辭其君卽可吳王許諾子貢去晉見定公曰臣聞慮不預定不可以應卒兵不預辦不可以勝敵今吳齊將戰戰而不勝越亂之必矣與戰而勝必以其兵臨晉君爲之柰何定公曰何以待之子貢曰修兵伏卒以待之晉君許之子貢返魯吳王果興九郡之兵將與齊戰道出胥門因過姑胥之臺忽晝假寐於姑胥之臺而得夢及寤而起其心恬然悵焉乃命太宰嚭告曰寡人晝臥有夢覺而恬然悵焉請占之得無所憂哉夢入章明宮見兩蒸而不炊兩黑犬嗥以南嗥以北兩鋘殖吾宮墻流水湯湯越吾宮堂後房鼓震篋篋有鍛工前園橫生梧桐子爲寡人占之太宰嚭曰美哉王之興師伐齊也臣聞章者徳鏘鏘也明者破敵聲聞功朗明也兩蒸而不炊者大王聖徳气有餘也兩黑犬嗥以南嗥以北者四夷己服朝諸侯也兩鋘殖宮墻者農夫就成田夫耕也湯湯越宮堂者鄰國貢獻財有餘也後房篋篋鼓震有鍛工者宮女悅樂琴瑟和也前園橫生梧桐者樂府鼓聲也吳王大悅而其心不已召王孫駱問曰寡人忽晝夢爲予陳之王孫駱曰臣鄙淺於道不能博大今王所夢臣不能占其有所知者東掖門亭長長城公弟公孫聖聖爲人少而好遊長而好學多見博觀知鬼神之情狀願王問之王乃遣王孫駱往請公孫聖曰吳王晝臥姑胥之臺忽然感夢覺而悵然使子占之急詣姑胥之臺公孫聖伏地而泣有頃而起其妻從旁謂聖曰子何性鄙希睹人主卒得急召涕泣如雨公孫聖仰天嘆曰悲哉非子所知也今日壬午時加南方命屬上天不得逃亡非但自哀誠傷吳王妻曰子以道自達於主有道當行上以諫王下以約身今聞急召憂惑潰亂非賢人所宜公孫聖曰愚哉女子之言也吾受道十年隱身避害欲紹壽命不意卒得急召中世自棄故悲與子相離耳遂去詣姑胥臺吳王曰寡人將北伐齊魯道出胥門過姑胥之臺忽然晝夢子爲占之其言吉凶公孫聖曰臣不言身名全言之必死百段於王前然忠臣不顧其軀乃仰天嘆曰臣聞好船者必溺好戰者必亡臣好直言不顧於命願王圖之臣聞章者戰不勝敗走傽偟也明者去昭昭就冥冥也入門見蒸而不炊者大王不得火食也兩黑犬嗥以南嗥以北者黑者陰也北者匿也兩鋘殖宮墻者越軍入吳國伐宗廟掘社稷也流水湯湯越宮堂者宮室虛也後房鼓震篋篋者坐太息也前園橫生梧桐者梧桐心空不爲用器但爲盲僮與死人俱葬也願大王按兵修徳無伐於齊則可銷也遣下吏太宰嚭王孫駱解冠幘肉袒徒跣稽首謝於勾踐國可安存也身可不死矣吳王聞之索然作怒乃曰吾天之所生神之所使顧力士石番以鐵錘擊殺之聖乃仰頭向天而言曰吁嗟天知吾之冤乎忠而獲罪身死無辜以葬我以爲直者不如相隨爲柱提我至深山後世相屬爲聲響於是吳王乃使門人提之蒸丘豺狼食汝肉野火燒汝骨東風數至飛揚汝骸骨肉糜爛何能爲聲響哉太宰嚭趨進曰賀大王喜災已滅矣因舉行觴兵可以行吳王乃使太宰嚭爲右校司馬王孫駱爲左校乃從勾踐之師伐齊伍子胥聞之諫曰臣聞興十萬之眾奉師千里百姓之費國家之出日數千金不念士民之死而爭一日之勝臣以爲危國亡身之甚且與賊居不知其禍外復求怨僥幸他國猶治救瘑疥而棄心腹之疾發當死矣瘑疥皮膚之疾不足患也今齊陵遲千里之外更歷楚趙之界齊爲疾其疥耳越之率病乃心腹也不發則傷動則有死願大王定越而後圖齊臣之言決矣敢不盡忠臣今年老耳目不聰以狂惑之心無能益國竊觀金匱第八其可傷也吳王曰何謂也子胥曰今年七月辛亥平旦大王以首事辛歲位也亥陰前之辰也合壬子歲前合也利以行武武決勝矣然徳在合鬥擊醜醜辛之本也大吉爲白虎而臨辛功曹爲太常所臨亥大吉得辛爲九醜又與白虎並重有人若以此首事前𨿽小勝後必大敗天地行殃禍不久矣吳王不聽遂九月使太宰嚭伐齊齊與吳戰於艾陵之上齊師敗績吳王還讓子胥子胥攘臂大怒釋劍而對曰昔吾先王有不庭之臣以能遂疑計不陷於大難今王播棄所患外不憂此孤僮之謀非霸王之事天所未棄必趨其小喜而近其大憂王若覺寤吳國世世存焉若不覺寤吳國之命斯促矣員不忍稱疾辟易乃見王之爲擒員誠前死掛吾目於門以觀吳國之喪吳王不聽置酒文臺之上羣臣悉在太宰嚭執政越王侍坐王曰寡人聞之君不賤有功之臣父不憎有力之子今太宰嚭爲寡人有功吾將爵之上賞越王慈仁忠信以孝事於寡人吾將復增其國以還助伐之功於眾大夫如何羣臣賀子胥據地垂涕曰於乎哀哉遭此默默忠臣掩口讒夫在側政敗道壞諛無極邪說僞辭以曲爲直捨讒攻忠將滅吳國宗廟旣夷社稷不食城郭丘墟殿生荊棘吳王大怒子胥歸謂被離曰吾貫弓接矢於鄭楚之界越渡江淮自致於斯前王聽從吾計破楚見淩之讎欲報前王之恩而至於此吾非自惜禍將及汝被離曰數諫不聽自殺何益何如亡乎子胥曰亡臣安往吳王聞子胥之怨恨也乃使人賜屬鏤之劍子胥伏劍而死吳王乃取子胥屍盛以鴟夷之器投之於江中勛爵部匯考三十二

周十八

越二敬王三十八年夏越入吳按春秋哀公十三年按左傳十三年夏六月丙子越子伐吳爲二隧疇無餘謳陽自南方先及郊吳太子友王子地王孫彌庸壽於姚自泓上觀之彌庸見姑蔑之旗曰吾父之旗也不可以見讎而弗殺也太子曰戰而不克將亡國請待之彌庸不可屬徒五千王子地助之乙酉戰彌庸獲疇無餘地獲謳陽越子至王子地守丙戌復戰大敗吳師獲太子友王孫彌庸壽於姚丁亥入吳吳人告敗於王王惡其聞也自剄七人於幕下冬吳及越平按吳語吳王夫差旣殺申胥不稔於歲乃起師北徵闕爲深溝於商魯之閒北屬之沂西屬之濟以會晉公午於黃池於是越王勾踐乃命範蠡舌庸率師沿海溯淮以絕吳路敗王子友於姑熊夷越王勾踐乃率中軍溯江以襲吳入其郛焚其姑蘇徙其大舟吳晉爭長未成邊遽乃至以越亂告吳王懼乃合大夫而謀曰越爲不道背其齊盟今吾道路悠遠無會而歸與會而先晉孰利王孫雄曰夫危事不齒雄敢先對二者莫利無會而歸越聞章矣民懼而走遠無正就齊宋徐夷曰吳旣敗矣將夾溝而我我無生命矣會而先晉晉旣執諸侯之柄以臨我將成其志以見天子吾須之不能去之不忍若越聞兪或爲愈章吾民恐畔必會而先之王乃步就王孫雄曰先之圖之將若何王孫雄曰王其無疑吾道路悠遠必無有二命焉可以濟事王孫雄進顧揖諸大夫曰危事不可以爲安死事不可以爲生則無爲貴知矣民之惡死而欲富貴以長沒也與我同𨿽然彼近其國有遷我絕慮無遷彼豈能與我行此危事也哉事君勇謀於此用之今夕必挑戰以廣民心請王厲士以奮其朋勢勸之以髙位重畜備刑戮以辱其不厲者令各輕其死彼將不戰而先我我旣執諸侯之柄以歲之不獲也無有誅焉而先罷之諸侯必說旣而皆入其地王安挺志一日惕一日畱以安步王志必設以此民也封於江淮之間乃能至於吳吳王許諾按吳越春秋越王勾踐臣吳至歸越勾踐七年也百姓拜之於道曰君王獨無苦矣今王受天之福復於越國霸王之迹自斯而起王曰寡人不愼天教無徳於民今勞萬姓擁於岐路將何徳化以報國人顧謂範蠡曰今十有二月己巳之日時加禺中孤欲以此到國如何蠡曰大王且畱以臣卜日於是範蠡進曰異哉大王之擇日也王當疾趨車馳人走越王策馬飛輿遂復宮闕吳封地百里於越東至炭瀆西至周宗南造於山北薄於海越王謂範蠡曰孤獲辱連年勢足以死得相國之策再返南鄕今欲定國立城人民不足其功不可以興爲之柰何範蠡對曰唐虞卜地夏殷封國古公營城周雒威折萬里徳致八極豈直欲破彊敵收鄰國乎越王曰孤不能承前君之制修徳自守亡眾棲於會稽之山請命乞恩受辱被恥囚結吳宮幸來歸國追以百里之封將遵前君之意復以會稽之上而宜釋吳之地範蠡曰昔公劉去邰而徳彰於夏亶父讓地而名發於岐今大王欲立國樹都並敵國之境不處平易之都據四達之地將焉立霸王之業越王曰寡人之計未有決定欲築城立郭分設裏閭欲委屬於相國於是範蠡乃觀天文擬法於紫宮築作小城周千一百二十步一圓三方西北立龍飛翼之樓以象天門東南伏漏石竇以象地戶陵門四達以象八風外郭築城而缺西北示服事吳也不敢壅塞內以取吳故缺西北而吳不知也北向稱臣委命吳國左右易處不得其位明臣屬也城旣成而怪山自生者瑯琊東武海中山也一夕自來故名怪山範蠡曰臣之築城也其應天矣昆侖之象存焉越王曰寡人聞昆侖之山乃地之林上承皇天气吐宇內下處后土稟受無外滋聖生神嘔養帝會故五帝處其陽陸三王居其正地吾之國也扁天地之壤乘東南之維斗去極北非糞土之城何能與王者比隆盛哉範蠡曰君徒見外未見於內臣乃承天門制城合气於后土嶽象已設昆侖故出越之霸也越王曰苟如相國之言孤之命也範蠡曰天地卒號以著其實名東武起遊臺其上東南爲司馬門立增與層同樓冠其山巓以爲靈臺起離宮於淮陽宿臺在於髙平駕臺在於成丘立苑於樂野燕臺在於石室齋臺在於襟山勾踐之出遊也休息食室於冰廚越王乃召相國範蠡大夫種大夫郢問曰孤欲以今日上明堂臨國政專恩致令以撫百姓何日可矣惟三聖紀綱維持範蠡曰今日丙午日也丙陽將也是日吉矣又因良時臣愚以爲可無始有終得天下之中大夫種曰前車已覆後車必戒願王深察範蠡曰夫子故不一二見也吾王今以丙午復初臨政解救其本是一宜夫金制始而火救其終是二宜蓄金之憂轉而及水是三宜君臣有差不失其理是四宜王相俱起天下立矣是五宜臣願急升明堂臨政越王是日立政翼翼小心出不敢奢入不敢侈越王念復吳讎非一旦也苦身勞心夜以接日目臥則攻之以蓼足寒則漬之以水冬常抱冰夏還握火愁心苦志懸膽於戶出入嘗之不絕於口中夜潛泣泣而復嘯越王曰吳王好服之離體吾欲采葛使女工織細布獻之以求吳王之心於子何如羣臣曰善乃使國中男女入山采葛以作黃絲之布欲獻之未及遣使吳王聞越王盡心自守食不重味衣不重彩𨿽有五臺之遊未嘗一日登玩遂欲因而賜之以書增之以封東至於勾甬西至於檇李南至於姑末北至於平原縱橫八百餘里越王乃使大夫種索葛布十萬甘九瓽文笥七枚狐皮五雙晉竹十搜以復封禮吳王得之曰以越僻狄之國無珍今舉其貢貨而以復禮此越小心念功不忘吳之效也夫越本興國千里吾𨿽封之未盡其國子胥聞之退臥於捨謂侍者曰吾君失其石室之囚縱於南林之中今但因虎豹之野而與荒外之艸於吾之心其無損也吳王得葛布之獻乃復增越之封賜羽毛之飾幾杖諸侯之服越國大悅采葛之婦傷越王用心之苦乃作苦之詩曰葛不連蔓臺臺我君心苦命更之嘗膽不苦甘如飴令我采葛以作絲女工織兮不敢遲弱於羅兮輕霏霏號絺素兮將獻之越王悅兮忘罪除吳王歡兮飛尺書增封益地賜羽旗幾杖茵褥諸侯儀羣臣拜舞天顏舒我王何憂能不移於是越王內修其徳外布其道君不名教臣不名謀民不名使官不名事國中蕩蕩無有政令越王內實府庫墾其田疇民富國彊眾安道泰越王遂師八臣與其四友時問政焉大夫種曰愛民而已越王曰柰何種曰利之無害成之無敗生之無殺與之無奪越王曰願聞種曰無奪民所好則利之民不失其時則成之省刑去罰則生之薄其賦斂則與之無多臺遊則樂之靜而無苛則喜之民失所好則害之農失其時則敗之有罪不赦則殺之重賦厚斂則奪之多作臺遊以罷民則苦之勞擾民力則怒之臣聞善爲國者遇民如父母之愛其子如兄之愛其弟聞有饑寒爲之哀見其勞苦爲之悲越王乃緩刑薄罰省其賦斂於是人民殷富皆有帶甲之勇九年正月越王召五大夫而告之曰昔者越國遁棄宗廟身爲窮虜恥聞天下辱流諸侯今寡人念吳猶﹠﹟者不忘走盲者不忘視孤未知策謀惟大夫誨之扶同曰昔之亡國流民天下莫不聞知今欲有計不宜前露其辭臣聞擊鳥之動故前俯伏猛獸將擊必弭毛帖伏鷙鳥將搏必卑飛戢翼聖人將動必順辭和眾聖人之謀不可見其象不可知其情臨事而伐故前無剽過之兵後無伏襲之患今大王臨敵破吳宜損之辭無令泄也臣聞吳王兵彊於齊晉而怨結於楚大王宜親於齊深結於晉陰固於楚而厚事於吳夫吳之志猛驕而自矜必輕諸侯而陵鄰國三國決權還爲敵國必角勢交爭越承其獘因而伐之可克也𨿽五帝之兵無以過此範蠡曰臣聞謀國破敵動觀其符孟津之會諸侯曰可武王辭之方今吳楚結讎構怨不解齊𨿽不親外爲其救晉𨿽不附猶效其義夫內臣謀而決讎其策鄰國通而不絕其援斯正吳之興霸諸侯之上尊臣聞峻髙者隤茂葉者摧日中則移月滿則虧四時不並盛五行不俱馳陰陽更唱气有盛衰故溢堤之水不淹其量幹之火不復其熾水靜則無漚瀴之怒火消則無熹毛之熱今吳乘諸侯之威以號令於天下不知徳薄而恩淺道狹而怨廣權懸而智衰力竭而威折兵挫而軍退士散而眾解臣請按師整兵待其壞敗隨而襲之兵不血刃士不旋踵吳之君臣爲虜矣臣願大王匿聲無見其動以觀其靜大夫苦成曰夫水能浮艸木亦能沈之地能生萬物亦能殺之江海能下溪谷亦能朝之聖人能從眾亦能使之今吳承闔閭之軍制子胥之典教政平未虧戰勝未敗大夫嚭者狂佞之人達於策慮輕於朝事子胥力於戰伐死於諫議二人權必有壞敗願王虛心自匿無示謀計則吳可滅矣大夫浩曰今吳君驕臣奢民飽軍勇外有侵境之敵內有爭臣之震其可攻也大夫句如曰天有四時人有五勝昔湯武乘四時之利而制夏殷桓繆據五勝之便而列六國此乘其時而勝者也王曰未有四時之利五勝之便願各就職也十年二月越王深念遠思侵辱於吳蒙天祉福得得下當有反字越國羣臣教誨各畫一策辭合意同勾踐敬從其國已富反越五年未聞敢死之士或謂諸大夫愛其身惜其軀者乃登漸臺望觀其羣臣有憂與否相國範蠡大夫種句如之屬儼然列坐𨿽懷憂患不形顏色越王卽鳴鐘警檄而召羣臣與之盟曰寡人獲辱受恥上愧周王下慚晉楚幸蒙諸大夫之策得返國修政富民養士而五年未聞敢死之士雪仇之臣柰何而有功乎羣臣默然莫對者越王仰天嘆曰孤聞主憂臣辱主辱臣死今孤親被奴虜之厄受囚破之恥不能自輔須賢任仁然後討吳重負諸臣大夫何易見而難使也於是計年少官卑列坐於後乃舉手而趨蹈席而前進曰謬哉君王之言也非大夫易見而難使君王之不能使也越王曰何謂計曰夫官位財幣金賞者君之所輕也操鋒履刃艾命投死者士之所重也今王易易疑作吝財之所輕而責士之所重何其殆哉於是越王默然不悅而有愧色卽辭羣臣進計而問曰孤之所得士心者何等計對曰夫君人尊其仁義者治之門也士民者君之根也開門固根莫如正身正身之道謹左右左右者君之所以盛衰者也願王明選左右得賢而已昔太公九聲而足四字未詳磻溪之餓人也西伯任之而王管仲魯之亡囚有貪分之毀齊桓得之而霸故傳曰失士者亡得士者昌願王審於左右何患羣臣之不使也越王曰吾使賢任能各殊其事孤虛心髙望冀聞報復之謀今咸匿聲隱形不聞其語厥咎安在計曰選賢實士各有一等遠使以難以效其誠內告以匿以知其信與之論事以觀其智飲之以酒以視其亂指之以使以察其能示之以色以別其態五色以設士盡其實人竭其智知其智盡實則君臣何憂越王曰吾以謀士效實人盡其智而士有未盡進辭有益寡人也計曰範蠡明而知內文種遠以見外願王請大夫種與深議則霸王之術在矣越王乃請大夫種而問曰吾昔日受夫子之言自免於窮厄之地今欲奉不羈之計以雪吾之宿讎何行而功乎大夫種曰臣聞髙飛之鳥死於美食深泉之魚死於芳餌今欲伐吳必前求其所好參其所願然後能得其實越王曰人之所好𨿽其願何以定而制之死乎大夫種曰夫欲報怨復讎破吳滅敵者有九史記作七術君王察焉越王曰寡人被辱懷憂內慚朝臣外愧諸侯中心迷惑精神空虛𨿽有九術安能知之大夫種曰夫九術者湯文得之以王桓穆得之以霸其攻城取邑易於脫屣願大王覽之種曰一曰尊天事鬼鬼下當有神字以求其福二曰重財幣以遺其君多貨賄以喜其臣三曰貴糴粟﹠﹟以虛其國利所欲以疲其民四曰遺美女以惑其心而亂其謀五曰遺之巧工良材使之起宮室以盡其財六曰遺之諛臣使之易伐七曰彊其諫臣使之自殺八曰君王國富而備利器九曰利甲兵以承其獘凡此九術君王閉口無傳守之以神取天下不難而況於吳乎越王曰善乃行第一術立東郊以祭陽名曰東皇公立西郊以祭陰名曰西王母祭陵山於會稽祀水澤於江州事鬼神一年國不被災越王曰善哉大夫之術願論其餘種曰吳王好起宮室用工不輟王選名山神材奉而獻之越王乃使木工千有餘人入山伐木一年師無所幸作士思歸皆有怨望之心而歌木客之吟一夜天生神木一雙大二十圍長五十尋陽爲文梓陰爲楩楠巧工施校制以規繩雕治圓轉刻削磨礱分以丹靑錯畫文章嬰以白璧鏤以黃金狀類龍蛇文彩生光乃使大夫種獻之於吳王曰東海役臣臣孤勾踐使臣種敢因下吏聞於左右賴大王之力竊爲小殿有餘材謹再拜獻之吳王大悅子胥諫曰王勿受也昔者桀起靈臺紂起鹿臺陰陽不和寒暑不時五穀不熟天與其災民虛國變遂取滅亡大王受之必爲越王所戮吳王不聽遂受而起姑蘇之臺三年聚材五年乃成髙見二百里行路之人道死巷哭不絕嗟嘻之聲民疲士苦人不聊生越王曰善哉第二術也十一年越王深念永思惟欲伐吳乃請計問曰吾欲伐吳恐不能破早欲興師惟問於子計對曰夫興師舉兵必且內蓄五穀實其金銀滿其府庫厲其兵甲凡此四者必察天地之气原於陰陽明於孤虛審於存亡乃可量敵越王曰天地存亡其要柰何計曰天地之气物有死生原陰陽者物貴賤也明孤虛者知會際也審存亡者別眞僞也越王曰何謂死生眞僞乎計曰春種八谷夏長而養秋成而聚冬藏而畜夫天時有生而不救種是一死也夏長無苗二死也秋成無聚三死也冬藏無畜四死也𨿽有堯舜之徳無如之何夫天時有生勸者老作者少反气應數不失厥理一生也畱意省察謹除苗穢穢除苗盛二生也前時設備物至則收國無逋稅民無失穗三生也倉已封塗除陳入新君樂臣歡男女及信四生也夫陰陽者太陰所居之歲畱息三年貴賤見矣夫孤虛者謂天門地戶也存亡者君之道徳也越王曰何子之年少於物之長也計曰有美之士不拘長少越王曰善哉子之道也乃仰觀天文集察緯宿歷象四時以下者上虛設八食從陰收著望陽出糶策策通

其極計三年五倍越國熾富勾踐嘆曰吾之霸矣善計之謀也十二年越王謂大夫種曰孤聞吳王淫而好色惑亂沈湎不領政事因此而謀可乎種曰可破夫吳王淫而好色宰嚭佞以曳心往獻美女其必受之惟王選擇美女二人而進之越王曰善乃使相者國中得薴蘿山鬻薪之女曰西施鄭旦飾以羅縠教以容步習於土城臨於都巷三年學服而獻於吳乃使相國範蠡進曰越王勾踐竊有二遺女越國洿下困迫不敢稽畱謹使臣蠡獻之大王不以鄙陋寢容願納以供箕之用吳王大悅曰越貢二女乃勾踐之盡忠於吳之證也子胥諫曰不可王勿受也臣聞五色令人目盲五音令人耳聾昔桀易湯而滅紂易文王而亡大王受之後必有殃臣聞越王朝書不倦晦誦竟夜且聚敢死之士數萬是人不死必得其願越王服誠行仁聽諫進賢是人不死必成其名越王夏被毛裘冬禦絺綌是人不死必爲對隙臣聞賢士國之寶美女國之咎夏亡以妹喜殷亡以妲己周亡以褒姒吳王不聽遂受其女越王曰善哉第三術也十三年越王謂大夫種曰孤蒙子之術所圖者吉未嘗有不合也今欲復謀吳柰何種曰君王自陳越國微鄙年谷不登願王請糴以入其意天若棄吳必許王矣越乃使大夫種使吳因宰嚭求見吳王辭曰越土洿下水旱不調年谷不登人民饑乏道薦饑餒願從大王請糴來歲卽復太倉惟大王救其窮窘吳王曰越王信誠守道不懷二心今窮歸訴吾豈愛惜財寶奪其所願子胥諫曰不可非吳有越越必有吳吉往則凶來是養生寇而破國家者也與之不爲親不與未成冤且越有聖臣範蠡勇以善謀將有修飾攻戰以伺吾間觀越王之使使來請糴者非國貧民困而請糴也以入吾國伺吾王間也吳王曰寡人卑服越王而有其眾懷其社稷以愧勾踐勾踐气服爲駕車卻行馬前諸侯莫不聞知今吾使之歸國奉其宗廟復其社稷豈敢有反吾之心乎子胥曰臣聞士窮非難抑心下人其後有激人之色臣聞越王饑餓民之困窮可因而破也今不用天之道順地之理而反輸之食固君之命狐雉之相戲也夫狐卑體而雉信之故狐得其志而雉必死可不愼哉吳王曰勾踐國憂而寡人給之以粟恩往義來其徳昭昭亦何憂乎子胥曰臣聞狼子有野心仇讎之人不可親夫虎不可餒以食蝮蛇不恣其意今大王捐國家之福以饒無益之讎棄忠臣之言而順敵人之欲臣必見越之破吳豸疑當作豕鹿遊於姑胥之臺荊榛蔓於宮闕願王覽武王伐紂之事也太宰嚭從旁對曰武王非紂王臣也率諸侯以伐其君𨿽勝殷謂義乎子胥曰武王卽成其名矣太宰嚭曰親戮主以爲名吾不忍也子胥曰盜國者封侯盜金者誅令使武王失其理則周何爲三家之表太宰嚭曰子胥爲人臣徒欲幹君之好咈君之心以自稱滿君何不知過乎子胥曰太宰嚭固欲以求其親前縱石室之囚受其寶女之遺外交敵國內惑於君大王察之無爲羣小所侮今大王譬若浴嬰兒𨿽啼無聽宰嚭之言吳王曰宰嚭是子無乃間寡人言非忠臣之道類於佞諛之人太宰嚭曰臣聞鄰國有急千里馳救是乃王者封亡國之後五霸輔絕滅之末者也吳王乃與越粟萬石而令之曰寡人逆羣臣之議而輸於越年丰而歸寡人大夫種曰臣奉使返越歲登誠還吳貸大夫種歸越國羣臣皆稱萬歲卽以粟賞賜羣臣及於萬民二年越王粟稔揀擇精粟而蒸還於吳復還斗斛之數亦使大夫種歸之吳王王徳越粟長太息謂太宰嚭曰越地肥沃其種甚嘉可畱使吾民植之於是吳種越粟粟種殺而無生者吳之民大饑越王曰彼以窮居其可攻也大夫種曰未可國始貧耳忠臣尙在天气未見須俟其時越王又問相國範蠡曰孤有報復之謀水戰則乘舟陸行則乘輿輿舟之利頓於兵弩今子爲寡人謀事莫不謬者乎範蠡對曰臣聞古之聖君莫不習戰用兵然行陣隊伍軍鼓之事吉凶決在其工今聞越有處女出於南林國人稱善願王請之立可見越王乃使使聘之問以劍戟之術處女將北見於王道逢一翁自稱曰袁公問於處女吾聞子善劍願一見之女曰妾不敢有所隱惟公試之於是袁公卽杖箖箊竹竹枝上頡橋未當作末墮地女卽捷通

作接末袁公則飛上樹變爲白猿遂別去見越王越王問曰夫劍之道則如之何女曰妾生深林之中長於無人之野無道不習不達諸侯竊好擊之道誦之不休妾非受於人也而忽自有之越王曰其道如何女曰其道甚微而易其意甚幽而深道有門戶亦有陰陽開門閉戶陰衰陽興凡手戰之道內實精神外示威本作安儀見之似好婦奪之似懼虎布形候气與神俱往杳之若日偏如滕﹝當作騰﹞兔追形逐影光若佛仿呼吸往來不及法禁縱橫逆順直復不聞斯道者一人當百百人當萬王欲試之其驗卽見越王卽加女號號曰越女乃命五板之墮長髙習之教軍士當世疑有莫能二字勝越女之劍於是範蠡復進善射者陳音音楚人也越王請音而問曰孤聞子善射道何所生音曰臣楚之鄙人嘗步於射術未能悉知其道越王曰然願子一二其辭音曰臣聞弩生於弓弓生於彈彈起古之孝子越王曰孝子彈者柰何音曰古者人民朴質饑食鳥獸渴飲霧露死則裹以白茅投於中野孝子不忍見父母爲禽獸所食故作彈以守之絕鳥獸之害故歌曰斷竹續竹飛土逐害之謂也於是神農皇當作黃帝弦木爲弧剡木爲矢弧矢之利以威四方黃帝之後楚有弧父弧父者生於楚之荊山生不見父母爲兒之時習用弓矢所射無脫以其道傳於羿羿傳逢蒙逢蒙傳於楚琴氏琴氏以爲弓矢不足以威天下當是之時諸侯相伐兵刃交錯弓矢之威不能制服琴氏乃橫弓著臂施機設樞加之以力然後諸侯可服琴氏傳之楚三侯所謂句亶鄂章人號麋侯翼侯魏侯也自楚之三侯傳至靈王自稱之楚累世蓋以桃弓棘矢而備鄰國也自靈王之後射道分流百家能人用莫得其正臣前人受之於楚五世於臣矣臣𨿽不明其道惟王試之越王曰弩之狀何法焉陳音曰郭爲方城守臣子也教爲人君命所起也牙爲執法守吏卒也牛爲中將主內裹也關爲守禦檢去止也錡爲侍從聽人主也臂爲道路通所使也弓爲將軍主重負也弦爲軍師禦戰士也矢爲飛客主教使也金爲實闕二字

不止也衛爲副使正道裏也又爲教受知可否也縹爲都尉執左右也敵爲百死不得駭也鳥不及飛獸不暇走弩之所向無不死也臣之愚劣道悉如此越王曰願聞正射之道音曰臣聞正射之道道眾而微古之聖人射弩未發而前名其所中臣未能如古之聖人請悉其要夫射之道身若戴板頭若激卵左蹉右足橫左手若附枝右手若抱兒舉弩望敵翕心咽煙與气俱發得其和平神定思去去止分離右手發機左手不知一身異教其況雄雌此正射持弩之道也願聞望敵儀表投分飛矢之道音曰夫射之道從分望敵合以參連弩有斗石矢有輕重石取一兩其數乃平遠近髙下求之銖分道女在斯無有遺言越王曰善盡子之道願子悉以教吾國人音曰道出於天事在於人人之所習無有不神於是乃使陳音教士習射於北郊之外三月軍士皆能用弓弩之巧陳音死越王傷之葬於國西號其葬所曰陳音山十五年謀伐吳謂大夫種曰孤用夫子之策免於天虐之誅還歸於國吾誠已說音脫

於國人國人喜悅而子昔日云有天气卽來陳之今豈有應乎種曰吳之所以彊者爲有子胥今伍子胥忠諫而死是天气前見亡國之證也願君悉心盡意以說國人越王曰聽孤說國人之辭寡人不知其力之不足以大國報讎以暴路百姓之骨於中原此則寡人之罪也寡人誠更其術於是乃葬死問傷弔有憂賀有喜送往迎來除民所害然後卑事夫差往宦士三百人於吳吳封孤數百里之地因約吳國父兄昆弟而誓之曰寡人聞古之賢君四方之民歸之若水寡人不能爲政將率二三子夫婦以爲藩輔令壯者無娶老妻老者無娶壯婦女子十七未嫁其父母有罪丈夫二十不娶其父母有罪將免者以告於孤令醫守之生男二貺之以壺酒一犬生女二賜以壺酒一豚生子三人孤與乳母生子二人孤與一養長子死三年釋吾政季子死三月釋吾政必哭泣葬埋之如吾子也令孤子寡婦疾疹貧病者納官其子欲仕量其居好其衣飽其食而簡銳之凡四方之士來者必朝而禮之載飯與羹以遊國中國中僮子戲而遇孤孤餔而啜之施以愛問其名非孤飯不食非夫人事不衣七年不收國民家有三年之畜男卽歌樂女卽會笑今國之父兄日請於孤曰昔夫差辱吾君王於諸侯長爲天下所恥今越國富饒君王節儉請可報恥孤辭之曰昔者我辱也非二三子之罪也如寡人者何敢勞吾國之人以塞吾之宿讎父兄又復請曰誠四封之內盡吾君子子報父讎臣復君隙豈敢有不盡力者乎臣請復戰以除君王之宿讎孤悅而許之大夫種曰臣觀吳王得志於齊晉謂當遂涉吾地以兵臨境今疲師休卒一年而不試以忘於我我不可以怠臣當卜之於天吳民旣疲於軍困於戰鬥市無赤米之積國廩空虛其民必有移徙之心寒就蒲蠃於東海之濱夫占兆人事又見於卜筮王若起師以可會之利犯吳之邊鄙未可往也吳王𨿽無伐我之心亦𨿽動之以怒不如詮其間以知其意越王曰孤不欲有徵伐之心國人請戰者三年矣吾不得不從民人之欲今聞大夫種諫難越父兄又諫曰吳可伐勝則滅其國不勝則困其兵吳國有成王與之盟功名聞於諸侯王曰善於是乃大會卒臣而令之曰有敢諫伐吳者罪不赦蠡種相謂曰吾諫已不合矣然猶聽君王之令越王會軍列士而大誡眾而誓之曰寡人聞古之賢君不患其眾之不足而患其志行之少恥也今夫差衣水犀甲者十有三萬人不患其志行之少恥也而患其眾之不足今寡人將助天威吾不欲匹夫之小勇也吾欲士卒進則思賞退則避刑於是越民父勉其子兄勸其弟曰吳可伐也越王復召範蠡謂曰吳已殺子胥導諛者眾吾國之民又勸孤伐吳其可伐乎範蠡曰未可須明年之春然後可耳王曰何也範蠡曰臣觀吳王北會諸侯於黃池精兵從王國中空虛老弱在後太子畱守兵始出境未遠聞越掩其空虛兵還不難也不如來春其夏六月丙子勾踐復問範蠡曰可伐矣乃發習流二千人俊士四萬君子六千諸禦千人以乙酉與吳戰丙戌遂虜殺太子丁亥入吳焚姑胥臺吳告急於夫差夫差方會諸侯於黃池恐天下聞之卽密不令泄已盟黃池乃使人請成於越勾踐自度未能滅乃與吳平敬王四十二年春三月越子伐吳敗之於笠澤按左傳哀公十七年春三月越子伐吳吳子禦之笠澤夾水而陳越子爲左右句卒使夜或左或右鼓噪而進吳師分以禦之越子以三軍潛涉當吳中軍而鼓之吳師大亂遂敗之按吳語吳王夫差還自黃池息民不戒越大夫種乃倡謀曰吾謂吳王將遂涉吾地今罷師而不戒以忘我我不可以怠也日臣嘗卜於天今吳民旣罷而大荒薦饑市無赤米而困鹿空虛其民必移就蒲嬴於東海之濱天占旣兆人事又見我蔑卜筮矣王若今起師以會奪之利無使失悛夫吳之邊鄙遠者罷而未至吳王將恥不戰必不須至之會也而以中國之師與我戰若事幸而從我我遂踐其地其至者亦將不能之會也已吾用禦兒臨之吳王若慍而又戰幸遂可出若不戰而結成王安厚取名而去之越王曰善哉乃大戒師將伐吳楚申包胥使於越越王勾踐問焉曰吳國爲不道求殘我社稷宗廟以爲平原弗使血食吾欲與之僥天之衷惟是車馬兵甲卒伍旣具無以行之請問戰奚以而可包胥辭曰不知王固問焉乃對曰夫吳良國也能博取於諸侯敢問君王之所以與之戰者王曰在孤之側者觴酒豆肉簞食未嘗敢不分也飲食不致味聽樂不盡聲求以報吳願以此戰包胥曰善則善矣未可以戰也王曰越國之中疾者吾問之死者吾葬之老其老慈其幼長其孤問其病求以報吳願以此戰包胥曰善則善矣未可以戰也王曰越國之中吾寬民以子之忠惠以善之吾修令寬刑施民所欲去民所惡稱其善掩其惡求以報吳願以此戰包胥曰善則善矣未可以戰也王曰越國之中富者吾安之貧者吾予之救其不足裁其有餘使貧富皆利之求以報吳願以此戰包胥曰善則善矣未可以戰也王曰越國南則楚西則晉北則齊春秋皮幣玉帛子女以賓服焉未嘗敢絕求以報吳願以此戰包胥曰善哉蔑以加焉然猶未可以戰也夫戰知爲始仁次之勇次之不知則不知民之極無以銓度天下之眾寡不仁則不能與三軍共饑勞之殃不勇則不能斷疑以發大計越王曰諾越王勾踐乃召五大夫曰吳爲不道求殘吾社稷宗廟以爲平原不使血食吾欲與之僥天之衷惟是車馬兵甲卒伍旣具無以行之吾問於王孫包胥旣命孤矣敢訪諸大夫問戰奚以而可勾踐願諸大夫言之皆以情告無阿孤孤將以舉大事大夫舌庸乃進對曰審賞則可以戰乎王曰聖大夫苦成進對曰審罰則可以戰乎王曰猛大夫種進對曰審物則可以戰乎王曰辧大夫蠡進對曰審備則可以戰乎王曰巧大夫臯如進對曰審聲則可以戰乎王曰可矣王乃命有司大令於國曰苟任戎者皆造於國門之外王乃令於國曰國人欲告者來告告孤不審將爲戮不利過及五日必審之過五日道將不行王乃入命夫人王背屏而立夫人向屏王曰自今日以後內政無出外政無入內有辱是子也外有辱是我也吾見子於此止矣王遂出夫人送王不出屏乃闔左闔塡之以土去笄側席而坐不埽王背檐而立大夫向檐王命大夫曰食土不均地之不修內有辱於國是子也軍士不死外有辱是我也自今日以後內政無出外政無入吾見子於此止矣王遂由大夫送王不出檐乃闔左闔塡之以土側席而坐不埽王乃之壇列鼓而行之至於軍斬有罪者以徇曰莫如此以環瑱通相問也明日徙捨斬有罪者以徇曰莫如此不從其王之令明日徙捨斬有罪者以徇曰莫如此不用王命明日徙捨至於禦兒斬有罪者以徇曰莫如此淫逸不可禁也王乃命有司大徇於軍曰有父母耆老而無昆弟者以告王親命之曰我有大事子有父母耆老而子爲我死子之父母將轉於溝壑子爲我禮已重矣子歸沒而父母之世後若有事吾與子圖之明日徇於軍曰有兄弟四五人皆在此者以告王親命之曰我有大事子有昆弟四五人皆在此事若不捷則是盡也擇子之所欲歸者一人明日徇於軍曰有眩瞀之疾者告王親命之曰我有大事子有眩瞀之疾其歸若已後若有事吾與子圖之明日徇於軍曰筋力不足以勝甲兵志行不足以聽命者歸莫告明日遷軍接龢斬有罪者以徇曰莫如此志行不果於是人有致死之心王乃命有司大徇於軍曰謂二三子歸而不歸處而不處進而不進退而不退左而不左右而不右身斬妻子鬻於是吳王起師軍於江北越王軍於江南越王乃中分其師以爲左右軍以其私卒君子六千人爲中軍明日將舟戰於江及昏乃令左軍銜枚溯江五里以須亦令右軍銜枚逾江五里以須夜中乃令左軍右軍涉江鳴鼓中水以須吳師聞之大駭曰越人分爲二師將以夾攻我師乃不待旦亦中分其師將以禦越越王乃令其中軍銜枚潛涉不鼓不噪以襲攻之吳師大北越之左軍右軍乃遂涉而從之又大敗之於沒又郊敗之三戰三北按吳越春秋勾踐二十一年七月越王復悉國中士卒伐吳會楚使申包胥聘於越越王乃問申包胥曰吳可伐耶申包胥曰臣鄙於策謀未足以卜越王曰吳爲不道殘我社稷夷吾宗廟以爲平原使不得血食吾欲與之僥天之中國語作衷惟是輿馬兵革卒伍旣具無以行之誠聞當

作問於戰何以爲可申包胥曰臣愚不能知越王固問申包胥曰夫吳良國也傳賢於諸侯敢問君王之所戰者何越王曰在孤之側者飲酒食肉未嘗不分孤之飲食不致其味聽樂不盡其聲求以報吳願以此戰包胥曰善則善矣未可以戰越王曰越國之中吾博愛以子之忠惠以養之吾今修寬刑欲國語作施民所欲去民所惡稱其善掩其惡求以報吳願以此戰包胥曰善則善矣未可以戰王曰越國之中富者吾安之貧者吾予之救其不足損其有餘使貧富不失其利求以報吳願以此戰包胥曰善則善矣未可以戰王曰邦國南則距楚西則薄晉北則望齊春秋奉幣玉帛子女以貢獻焉未嘗敢絕求以報吳願以此戰包胥曰善哉無以加斯矣猶未可戰夫戰之道知爲之始以仁次之以勇斷之君將不知卽無權變之謀以別眾寡之數不仁則不得與三軍同饑寒之節齊苦樂之喜不勇則不能斷去就之疑決可否之議於是越王曰敬從命矣冬十月越王乃請八大夫曰昔吳爲不道殘我宗廟夷我社稷以爲平原使不血食吾欲僥天之中當作衷兵革旣具無所以行之吾問於申包胥卽已命孤矣敢告諸大夫如何大夫曳庸曰審賞則可戰也審其賞明其信無功不及有功必加則士卒不怠王曰聖哉大夫苦成曰審罰則可戰審罰則士卒望而畏之不敢違命王曰勇哉大夫文種曰審物則可戰審物則別是非是非明察人莫能惑王曰辧哉大夫範蠡曰審備則可戰審備愼守以待不虞備設守固必可應難王曰愼哉大夫臯如曰審聲則可戰審於聲音以別淸濁淸濁者謂吾國君名聞於周室令諸侯不怨於外王曰得哉大夫扶同曰廣恩知分則可戰廣恩以博施知分而不外王曰神哉大夫計曰候天察地參應其變則可戰天變地應人道便利三者前見則可王曰明哉於是勾踐乃退齋而命國人曰吾將有不虞之議自近及遠無不聞者乃復命有司與國人曰承命有賞皆造國門之期有不從命者吾將有顯戮勾踐恐民不信信以徵不義聞於周室令諸侯不恐於外令國中曰五日之內則吾良人矣過五日之外則非吾之民也又將加之以誅教令旣行乃入命於夫人王背屏夫人向屏而立王曰自今日之後內政無出外政無入各守其職以盡其信內中辱者則是子境外千里辱者則是子當作我也吾見子於是以爲明誡矣王出宮夫人送王不過屏王因反闔其門塡之以土夫人去笄側席而坐安心無容三月不掃王出則復背垣而立大夫向垣而敬王乃令大夫曰食土不均地壤不修使孤有辱於國是子之罪臨敵不戰軍士不死有辱於諸侯功隳於天下是孤之責自今以往內政無出外政無入吾固誡子大夫敬受命矣王乃出大夫送出垣反闔外宮之門塡之以土大夫側席而坐不禦五味不答所勸勾踐有命於夫人大夫曰國有守禦乃坐露壇之上列鼓而鳴之軍行成陣卽斬有罪者三人以徇於軍令曰不從吾令者如斯矣明日徙軍於郊斬有罪者三人徇之於軍令曰不從吾令者如斯矣王乃令國中不行者與之訣而告之曰爾安土守職吾方往徵討我宗廟之讎以謝於二三子令國人各送其子弟於郊境之上軍士各與父兄昆弟取訣國人悲哀皆作離別相去之詞曰躒躁摧長恧兮擢戟馭殳所離不降兮以泄我王气蘇三軍一飛降兮所向皆殂一士判死兮而當百夫道佑有徳兮吳卒自屠雪我王宿恥兮威震八都軍伍難更兮勢如貔貙行行各努力兮於乎於乎於是觀者莫不淒惻明日復徙軍於境上斬有罪者三人徇之於軍曰有不從令者如此後三日復徙軍於檇李斬有罪者三人以徇於軍曰其淫心匿當作慝行不當敵者如斯矣勾踐乃命有司大徇於軍曰其有父兄無昆弟來告我我有大事子離父母之養親老之愛赴國家之急子在軍寇之中父母昆弟有在疾病之地吾視之如吾父母昆弟之疾病也其有死亡者吾葬埋殯送之如吾父母昆弟之有死亡葬埋之矣明日又徇於軍曰士有疾病不能隨軍從兵者吾予其醫藥給其麋粥與之同食明日又徇於軍曰筋力不足以勝甲兵志行不足以聽王命者吾輕其重和其任明日旋軍於江南更陳嚴法復誅有罪者五人徇曰吾愛士也𨿽吾子不能過也及其犯誅自吾子亦不能脫也恐軍士畏法不使自謂未能得士之死力道見﹠﹟張腹而怒將有戰爭之气卽爲之軾其士卒有問於王曰君何爲敬﹠﹟虫而爲之軾勾踐曰吾思士卒之怒久矣而未有稱吾意者今﹠﹟虫無知之物見敵而有怒气故爲之軾於是軍士聞之莫不懷心樂死人致其命有司將軍大徇軍中曰隊各自令其部部各自令其士歸而不歸處而不處進而不進退而不退左而不左右而不右不如令者斬於是吳悉兵屯於江北越軍於江南越王中分其師以爲左右軍皆被兕甲又令安廣之人佩石碣之矢張盧生之弩躬率君子之軍六千人以爲中陣明日將戰於江乃以黃昏令於左軍銜枚﹠﹟江而上五里以須吳兵復令於右軍銜枚逾江十里復須吳兵於夜半使左軍涉江鳴鼓中水以待吳發吳師聞之中大駭相謂曰今越軍分爲二師將以使攻我眾亦卽以夜暗中分其師以圍越越王陰使左右軍與吳望戰以大鼓相聞潛伏其私卒六千人銜枚不鼓攻吳吳師大敗越之左右軍乃遂伐之大敗之於囿又敗之於郊又敗之於津如是三戰三北徑至吳圍吳於西城吳王大懼夜遁越王追奔攻吳兵入於江陽松陵欲入胥門來至六七里望吳南城見伍子胥頭巨若車輪目若耀電須髮四張射於十里越軍大懼畱兵假道卽日夜半暴風疾雨雷奔電激飛石揚砂疾如弓弩越軍壞敗松陵卻退兵士僵斃人眾分解莫能救止範蠡文種乃稽顙肉袒拜謝子胥願乞假道子胥乃與種蠡夢曰吾知越之必入吳矣故求置吾頭於南門以觀汝之破吳也惟欲以窮夫差定汝入我之國吾心又不忍故爲風雨以還汝軍然越之伐吳自是天也吾安能止哉越如欲入更從東門我當爲汝開道貫城以通汝路於是越軍明日更從江出入海陽於三道之翟水乃穿東南隅以達越軍遂圍吳﹝按左傳事在哀公十七年乃勾踐十九年也此云二十一年存疑﹞敬王四十四年春越人侵楚按左傳哀公十九年春越人侵楚以誤吳也夏楚公子慶公孫寬追越師至冥不及乃還敬王四十五年冬十一月越圍吳按左傳哀公二十年秋吳公子慶忌驟諫吳子曰不攺必亡弗聽出居於艾遂適楚聞越將伐吳冬請歸平越欲除不忠者以說於越吳人殺之十一月越圍吳趙孟降於喪食楚隆曰三年之喪親之極也主又降之無乃有故乎趙孟曰黃池之役先主與吳王有質曰好惡同之今越圍吳嗣子不廢舊業而敵之非晉之所能及也吾是以爲降楚隆曰若使吳王知之若何趙孟曰可乎隆曰請嘗之乃往先造於越軍曰吳犯間上國多矣聞君親討焉諸夏之人莫不欣喜惟恐君之志不從請入視之許之告於吳王曰寡君之老無卹使陪臣隆敢展謝其不共黃池之役君之先臣志父得承齊盟曰好惡同之今君在難無卹不敢憚勞非晉之所能及也使陪臣敢展布之王拜稽首曰寡人不佞不能事越以爲大夫憂拜命之辱與之一簞珠使問趙孟曰句踐將生憂寡人寡人死之不得矣王曰溺人必笑吾將有問也史黯何以得爲君子對曰黯也進不見惡退無謗言王曰宜哉注晉史黯云不及四十年吳當亡吳王感問此也敬王四十六年越人聘於魯按左傳哀公二十一年夏五月越人始來

注越旣勝吳欲霸中國始遣使適魯元王三年夏四月越人納邾子益於邾太子革奔越冬十一月越滅吳越子會齊晉及諸侯於徐州越人致貢王賜越子胙命爲伯越子以江北地至泗上與楚以泗東地與魯歸吳所侵宋地越範蠡去越越子殺其大夫文種按左傳哀公二十二年夏四月邾隱公自齊奔越曰吳爲無道執父立子越人歸之太子革奔越冬十一月丁卯越滅吳請使吳王居甬東辭曰孤老矣焉能事君乃縊越人以歸按越語勾踐歸國四年王召範蠡而問焉曰先人就世不谷卽位吾年旣少未有恆常出則禽荒入則酒荒吾百姓之不圖惟舟與車上天降禍於越委制於吳吳人之那不谷亦又甚焉吾欲與子謀之其可乎範蠡對曰未可也蠡聞之上帝不考時反是守彊索者不祥得時不成反受其殃失徳滅名走死亡有奪有予有不予王無蚤圖夫吳君王之吳也王若蚤圖之其事又將未可知也王曰諾又一年王召範蠡而問曰吾與子謀吳子曰未可也今吳王淫於樂而忘其百姓亂民功逆天時信讒喜優憎輔遠弼聖人不出忠臣解骨皆曲相禦莫適相非上下相偸其可乎範蠡對曰人事至矣天應未也王姑待之王曰諾又一年王召範蠡而問焉曰吾與子謀吳子曰未可也今申胥驟諫其王王怒而殺之其可乎範蠡對曰逆節萌生天地未形而先爲之徵其事是以不成雜受其刑王姑待之王曰諾又一年王召範蠡而問焉曰吾與子謀吳子曰未可也今其稻蟹不遺種其可乎範蠡對曰天應至矣人事未盡也王姑待之王怒曰道固然乎妄其欺不谷耶吾與子言人事子應我以天時今天應至矣子應我以人事何也範蠡對曰王姑勿怪夫人事必將與天地相參然後乃可以成功今其禍新民恐其君臣上下皆知其資財之不足以支長久也彼將同其力致其死猶尙殆王其且馳騁弋獵無至禽荒宮中之樂無至酒荒肆與大夫觴飲無忘國常彼其上將薄其徳民將盡其力又使之望而不得食乃可以致天地之殛王姑待之至於元月王召範蠡而問焉曰諺有之曰觥飯不及壺﹠﹟今歲晚矣子將柰何範蠡對曰微君王之言臣固將謁之臣聞從時者猶救火追亡人也蹶而趨之惟恐弗及王曰諾遂興師伐吳至於五湖吳人聞之出挑戰一日五反王弗忍欲許之範蠡進諫曰謀之廟廊失之中原其可乎王姑弗許也臣聞之得時無怠時不再來天予不取反爲之災贏縮轉化後將悔之天節固然惟謀不遷王曰諾弗許範蠡曰臣聞古之善用兵者贏縮以爲常四時以爲紀無過天極究數而止天道皇皇日月以爲常明者以爲法微者則是行陽至而陰陰至而陽日困而還月盈而匡古之善用兵者因天地之常與之俱行後則用陰先則用陽近則用柔遠則用剛後無陰蔽先無陽察用人無蓺往從其所剛彊以禦陽節不盡不死其野彼來從我固守勿與若將與之必因天地之災又觀其民之饑飽勞逸以參之盡其陽節盈吾陰節而奪之宜爲人客剛彊而力疾陽節不盡輕而不可取宜爲人主安徐而重固陰節不盡柔而不可迫凡陳之道設右以爲牝益左以爲牡蚤晏無失必順天道周旋無究今其來也剛彊而力疾王姑待之王曰諾弗與戰居軍三年吳師自潰吳王帥其賢良與其重祿以上姑蘇使王孫雄行成於越曰昔者上天降禍於吳得罪於會稽今君王其圖不谷不谷請復會稽之和王弗忍欲許之範蠡進諫曰臣聞之聖人之功時爲之庸得時弗成天有還形天節不遠五年復反小凶則近大凶則遠先人有言曰伐柯者其則不遠今君王不斷其忘會稽之事乎王曰諾不許使者往而復來辭兪卑禮兪尊王又欲許之範蠡諫曰孰使我早朝而晏罷者非吳乎與我爭三江五湖之利者非吳耶夫十載謀之一朝而棄之其可乎王姑弗許其事將易冀已王曰吾欲弗許而難對其使者子其對之範蠡乃左提鼓右援枹以應使者曰昔者上天降禍於越委制於吳而吳不受今將反此義以報此禍吾王敢無聽天之命而聽君王之命乎王孫雄曰子範子先人有言曰無助天爲虐助天爲虐者不祥今吾稻蟹不遺種子將助天爲虐不忌其不祥乎範蠡曰王孫子昔吾先君固周室之不成子也故濱於東海之陂黿鼉魚鱉之與處而﹠﹟黽之與同陼余𨿽靦然而人面哉吾猶禽獸也又安知是諓諓者乎王孫雄曰子範子將助天爲虐助天爲虐不祥雄請反辭於王範蠡曰君王已委制於執事之人矣子往矣無使執事之人得罪於子使者辭反範蠡不報於王擊鼓興師以隨使者至於姑蘇之宮不傷越民遂滅吳反至五湖範蠡辭於王曰君王勉之臣不復入於越國矣王曰不谷疑子之所謂者何也範蠡對曰臣聞之爲人臣者君憂臣勞君辱臣死昔者君王辱於會稽臣所以不死者爲此事也今事已濟矣蠡請從會稽之罰王曰所不掩子之惡揚子之美者使其身無終沒於越國子聽吾言與子分國不聽吾言身死妻子爲戮範蠡對曰臣聞命矣君行制臣行意遂乘輕舟以浮於五湖莫知其所終極王命工以良金寫蠡之狀而朝禮之浹日而令大夫朝之環會稽三百里者以爲範蠡地曰後世子孫有敢侵蠡之地者使無終沒於越國皇天后土四鄕地主正之按越語勾踐說於國人曰寡人不知其力之不足也而又與大國執讎以暴露百姓之骨於中原此則寡人之罪也寡人請更於是葬死者問傷者養生者弔有憂賀有喜送往者迎來者去民之所惡補民之不足然後卑事夫差宦士三百人於吳其身親爲夫差前馬勾踐之地南至於句無北至於禦兒東經營鄞西至於姑蔑廣運百里乃致其父兄昆弟而誓之曰寡人聞古之賢君四方之民歸之若水之歸下也今寡人不能將帥二三子夫婦以蕃命壯者無取老婦令老者無取壯妻女子十七不嫁其父母有罪丈夫二十不取其父母有罪將免者以告公令醫守之生丈夫二壺酒一犬生女子二壺酒一豚生三人公與之母生二人公與之餼當室者死三年釋其政支子死三月釋其政必哭泣葬埋之如其子令孤子寡婦疾疹貧病者納宦其子其達士潔其居美其服飽其食而摩厲之於義四方之士來者必廟禮之勾踐載稻與脂於舟以行國之孺子之遊者無不餔也無不歠也必問其名非其身之所種則不食非其夫人之所織則不衣十年不收於國居民有三年之食國之父兄請曰昔者夫差恥吾君於諸侯之國今越國亦節矣請報之勾踐辭曰昔者之戰也非二三子之罪也寡人之罪也如寡人者安與知恥請姑無庸戰父兄又請曰越四封之內親吾君也猶父母也子而思報父母之讎臣而思報君之讎其有敢不盡力者乎請復戰勾踐旣許之乃致其眾而誓之曰寡人聞古之賢君不患其眾之不足也而患其志行之少恥也今夫差衣水犀之甲者億有三千不患其志行之少恥也而患其眾之不足也今寡人將助天滅之吾不欲匹夫之勇也欲其旅進旅退也進則思賞退則思刑如此則有常賞進不用命退則無恥如此則有常刑果行國人皆勸父勉其子兄勉其弟婦勉其夫曰孰是君也而可無死乎是故敗吳於囿又敗之於沒又郊敗之夫差行成曰寡人之師徒不足以辱君矣請以金玉子女賂君之辱句踐對曰昔天以越與吳而吳不受今天以吳與越越可以無聽天之命而聽君之令乎吾請達王甬句東吾與君爲二君乎夫差對曰寡人禮先壹飯矣君若不忘周室而爲敝邑宸宇亦寡人之願也君若曰吾將殘女社稷滅女宗廟寡人請死余何面目以視於天下乎越君其次也遂滅吳按吳越春秋夫差二十三年越王復伐吳吳國困不戰士卒分散城門不守遂屠吳吳王率羣臣遁去晝馳夜走三日三夕達於秦餘杭山胸中愁憂目視茫茫行步猖狂腹餒口饑顧得生稻而食之伏地飲水顧左右曰此何名也對曰是生稻也吳王曰是公孫聖所言不得火食走傽偟也王孫駱曰飽食而去前有胥山西﹠﹟中可以匿止王行有頃因得生瓜已熟吳王掇而食之謂左右曰何冬而生瓜近道人不食何也左右曰謂糞種之物人不食也王曰何謂糞種左右曰盛夏之時人食生瓜起居道傍子復生秋霜惡之故不食王嘆曰子胥所謂且食者也謂太宰嚭曰吾戮公孫聖投胥山之巓吾以畏責天下之慚吾足不能前心不能往太宰嚭曰死生成敗故有避乎王曰然曾無所知乎子試前呼之聖在當卽有應吳王止秦餘杭山呼曰公孫聖反呼聖從山中應曰公孫聖三呼三應吳王仰天呼曰寡人豈可返乎寡人世世得聖也須臾越兵至三圍吳範蠡在中行左手提鼓右手操枹而鼓之吳王書其矢而射種蠡之軍辭曰吾聞狡兔以死良犬就烹敵國如滅謀臣必亡今吳病矣大夫何慮乎大夫種相國蠡急而攻大夫種書矢射之曰上天蒼蒼若存若亡越君勾踐下臣種敢言之昔天以越賜吳吳不肯受是天所反勾踐敬天而功旣得返國今上天報越之功敬受之不敢忘也且吳有大過六以至於亡王知之乎有忠臣伍子胥忠諫而身死大過一也公孫聖直說而無功大過二也太宰嚭愚而佞言輕而讒諛妄語恣口聽而用之大過三也夫齊晉無返逆行無僭侈之過而吳伐之辱君臣毀社稷大過四也且吳越同音共律上合星宿下共一理而吳侵伐大過五也昔越親戕吳之前王罪莫大焉而幸伐之不從天命而棄其仇後爲大患大過六也越王謹上靑天敢不如命大夫種謂越君曰中冬气定天將殺戮不行天殺反受其殃越王敬拜曰諾今圖吳王將爲何如大夫種曰君被五勝之衣帶步光之劍仗屈盧之矛瞋目大言以執之越王曰諾乃如大夫種辭吳王曰誠以今日聞命言有頃吳王不自殺越王復使謂曰何王之忍辱厚恥也世無萬歲之君死生一也今子尙有遺榮何必使吾師眾加刃於王吳王仍未肯自殺句踐謂種蠡曰二子何不誅之種蠡曰臣人臣也不敢加誅於人主願主急而命之天誅當行不可久畱越王復瞋目怒曰死者人之所惡惡者無罪於天不負於人今君抱六過之罪不知愧辱而欲求生豈不鄙哉吳王乃伏劍而死越王謂太宰嚭曰子爲臣不忠無信亡國滅君乃誅嚭並妻子吳王臨欲伏劍顧謂左右曰吾生旣慚死亦愧矣使死者有知吾羞前君地下不忍睹忠臣伍子胥及公孫聖使其無知吾負於生死必連繴組以罩吾目恐其不蔽願復重羅繡三幅以爲掩明生不昭我死勿見我形吾何可哉越王乃葬吳王以禮於秦餘杭山卑猶越王使軍士集於我戎之功人一隰土以葬之太宰嚭亦葬於卑猶之旁勾踐已滅吳乃以兵北渡江淮與齊晉諸侯會於徐州致貢於周周元王使人賜勾踐已受命號去還江南以淮上地與楚歸吳所侵宋地與魯泗東方百里當是之時越兵橫行於江淮之上諸侯畢賀越王還於吳當歸而問於範蠡曰何子言之具合於天範蠡曰此素女之道一言卽合大王之事王問爲當作焉實

金匱之要在於上下越王曰善哉吾不稱王其可悉乎蠡曰不可昔吳之稱王僭天子之號天變於上日爲陰蝕今君遂僭號不歸恐天變復見越王還於吳置酒文臺羣臣爲樂乃命樂作伐吳之曲樂師曰臣聞卽事作操功成作樂君王崇徳誨化行有道之國誅無義之人復讎還恥威加諸侯受霸王之功功可象於圖畫徳可刻於金石聲可托於弦管名可畱於竹帛臣請引琴而鼓之遂作章暢辭曰屯乎今欲伐吳可未耶大夫種蠡曰吳殺忠臣伍子胥今不伐吳人當作又何須大夫種進祝酒其辭曰皇天佑助我王受福良臣集謀我王之徳宗廟輔政鬼神承翼君不忘臣臣盡其力上天一蒼不可掩塞觴酒二升萬福無極於是越王默然無言大夫種曰我王賢仁懷道抱徳滅讎破吳不忘返國賞無所﹠﹟羣邪杜塞君臣同和福佑千億觴酒三升萬歲難極臺上羣臣大悅而笑越王面無喜色範蠡知勾踐愛壤土不惜羣臣之死以其謀成國定必復不須功而返國也故面有憂色而不悅也範蠡從吳欲去恐勾踐未返失人臣之義乃從入越行謂文種曰子來去矣越王必將誅子種不然言蠡復爲書遺種曰吾聞天有四時春生冬伐人有盛衰泰終必否知進退存亡而不失其正惟賢人乎蠡𨿽不才明知進退髙鳥已散良弓將藏狡兔已盡良犬就烹夫越王爲人長頸鳥啄鷹視狼步可以共患難而不可以共處樂可與履危不可與安子若不去將害於子明矣文種不信其言越王陰謀範蠡議欲去僥幸二十四年九月丁未範蠡辭於王曰臣聞主憂臣勞主辱臣死義一也今臣事大王前則無滅未萌之端後則無救已傾之禍𨿽然臣終欲成君霸國故不辭一死一生臣竊自惟乃使於吳王之慚辱蠡所以不死者誠恐讒於太宰嚭成伍子胥之事故不敢前死且須臾而生夫恥辱之心不可以大當作久流汗之愧不可以忍幸賴宗廟之神靈大王之威徳以敗爲成斯湯武克夏商而成王業者定功雪恥臣所以當席日久臣請從斯辭矣越王惻然泣下沾衣言曰國之士大夫是子國之人民是子使孤寄身托號以俟命矣今子云去欲將逝矣是天之棄越而喪孤也亦無所恃者矣孤竊有言公位當作住

乎分國共之去乎妻子受戮範蠡曰臣聞君子俟時計不數謀死不被疑內不自欺臣旣逝矣妻子何法乎王其勉之臣從此辭乃乘扁舟出三江入五湖人莫知其所適範蠡旣去越王愀然變色召大夫種曰蠡可追乎種曰不及也王曰柰何種曰蠡去時陰畫六陽畫三日前之神莫能制者元武天空威行孰敢止者渡天關涉天梁后入天一前翳神光言之者死視之者狂臣願大王勿復追也蠡終不還矣越王乃收其妻子封百里之地有敢侵之者上天所殃於是越王乃使良工鑄金象範蠡之形置之坐側朝夕論政自是之後計佯狂大夫曳庸扶同臯如之徒日益疏遠不親於朝大夫種內憂不朝人或讒之於王曰文種棄宰相之位而令君王霸於諸侯今官不加增位不益封乃懷怨望之心憤發於內色變於外故不朝耳異日種諫曰臣所以在當作蚤朝而晏罷若身疾作者但爲吳耳今已滅之王何憂乎越王默然時魯哀公患三桓欲因諸侯以伐之三桓亦患哀公之怒以故君臣作難哀公奔陘三桓攻哀公公奔衛又奔越魯國空虛國人悲之來迎哀公與之俱歸勾踐憂文種之不圖故不爲哀公伐三桓也二十五年丙午平旦越王召相國大夫種而問之吾聞知人易自知難其知相國何如人也種曰哀哉大王知臣勇也不知臣仁也知臣忠也不知臣信也臣誠數以損聲色減淫樂奇說怪諭盡言竭忠以犯大王逆心咈耳必以獲罪臣非敢愛死不言言而後死昔子胥於吳當夫差之誅也謂臣曰狡兔死良犬烹敵國滅謀臣亡範蠡亦有斯言何大王問犯玉門之第八臣見王志也越王默然不應大夫亦罷哺其耳以成人惡其妻曰君賤一國之相少王祿乎臨食不亨當作享哺以惡何妻子在側匹夫之能自致相國尙何望哉無乃爲貪乎何其志忽忽若斯種曰悲哉子不知也吾王旣免於患難雪恥於吳我悉徙宅自投死亡之地盡九術之謀於彼爲佞在君爲忠王不察也乃曰知人易自知難吾答之又無他語是凶妖之證也吾將復入恐不再還與子長訣相求於元冥之下妻曰何以知之種曰吾見王時正犯玉門之第八也辰﹠﹟其日上賊於下是爲亂醜必害其良今日﹠﹟其辰上賊下止吾命須臾之間耳越王復召相國謂曰子有陰謀兵法傾敵取國九術之策今用三已破彊吳其六尙在子所願幸以余術爲孤前王於地下謀吳之前人於是種仰天嘆曰嗟乎吾聞大恩不報大功不還其謂斯乎吾悔不隨範蠡之謀乃爲越王所戮吾不食善言故哺以人惡越王遂賜文種屬盧當作鏤之劍種得劍又嘆曰南陽之宰而爲越王之擒自笑曰後百世之末忠臣必以吾爲諭矣遂伏劍而死越王葬種於國之西山樓船之卒三千餘人造鼎足之羨或入三峯之下葬一年伍子胥從海上穿山脇而持種去與之俱浮於海故前潮水潘侯者伍子胥也後重水者大夫種也越王旣已誅忠臣霸於關東從瑯琊起觀臺周七里以望東海死士八千人戈船三百艘居無幾躬求賢士孔子聞之從弟子奉先王雅琴禮樂奏於越王王乃被唐夷之甲帶步光之劍杖屈盧之矛出死士以三百人爲陣關下孔子有頃到越王曰唯唯夫子何以教之孔子曰丘能述五帝三王之道故奏雅琴以獻之大王越王喟然嘆曰越性脆而愚水行山處以船爲車以﹠﹟爲馬往若飄然去則難從悅兵敢死越之常也夫子何說而欲教之孔子不答因辭而去越王使人如木客山取元常之喪欲徙葬瑯邪三穿元常之墓墓中生熛風飛砂石以射人人莫能入勾踐曰吾前君其不徙乎遂置而去勾踐乃使使號令齊楚秦晉皆輔周室血盟而去秦桓公不如越王之命勾踐乃選吳越將士西渡河以攻秦軍士苦之會秦怖懼逆自引咎越乃還軍軍人悅樂遂作河梁之詩曰渡河梁兮渡河梁舉兵所伐攻秦王孟冬十月多雪霜隆寒道路誠難當陣兵未濟秦師降諸侯怖懼皆恐惶聲傳海內威遠邦稱霸穆桓齊楚莊天下安寧壽考長悲去歸兮河無梁自越滅吳中國皆畏之按是時孔子已卒

按韓子越已勝吳又索卒於荊而攻晉左史倚相謂荊王曰夫越破吳豪士死銳卒盡大甲傷今又索卒以攻晉示我不病也不如起師與分吳荊王曰善因起師而從越越王怒將擊之大夫種曰不可吾豪士盡大甲傷我與戰必不﹠﹟不如賂之乃割露山之陰五百里以賂之元王四年秋八月魯叔靑聘於越越諸鞅聘於魯按左傳哀公二十三年秋八月叔靑如越始使越也越諸鞅來聘報叔靑也元王五年越人執邾子以歸立公子何魯侯如越按左傳哀公二十四年夏邾子又無道越人執之以歸而立公子何何亦無道閏月公如越得太子適郢將妻公而多與之地公孫有山使告於季孫季孫懼使因太宰嚭而納賂焉乃止按吳越春秋勾踐二十六年越王以邾子無道而執以歸立其太子何冬魯哀公以三桓之逼來奔越王欲以伐三桓以諸侯大夫不用命故不果耳元王六年夏六月魯侯自越歸魯按左傳哀公二十五年夏六月公至自越季康子孟武伯逆於五梧元王七年夏五月魯叔孫舒帥師會越人宋人伐衛納衛侯輒不克納衛人立公子黚衛人使司徒期聘於越按左傳哀公二十五年夏五月庚辰衛侯出奔宋使祝史揮如越請師二十六年夏五月叔孫舒帥師會越臯如後庸宋樂茷納衛侯公孫文子欲納之公文懿子曰君愎而虐少待之必毒於民乃睦於子矣衛師侵外州大獲出禦之大敗掘褚師定子之墓焚之於平莊之上文子使王孫齊私於臯如曰子將大滅衛乎抑納君而已乎臯如曰寡君之命無他納衛君而已文子致眾而問焉曰君以蠻夷伐國國幾亡矣請納之眾曰勿納曰彌牟亡而有益請自北門出眾曰勿出重賂越人申開守陴而納公公不敢入師還立悼公南氏相之以城鉏與越人公曰期則爲此令苟有怨於夫人者報之司徒期聘於越公攻而奪之幣期告王王命取之期以眾取之公怒殺期之甥之爲太子者遂卒於越貞定王元年春越子使後庸聘於魯魯侯出奔越按左傳哀公二十七年春越子使後庸來聘且言邾田封於駘上二月盟於平陽三子皆從康子病之言及子贛曰若在此吾不及此夫武伯曰然何不召曰固將召之文子曰他日請念公患三桓之侈也欲以諸侯去之三桓亦患公之妄也故君臣多間公遊於陵阪遇孟武伯於孟氏之衢曰請有問於子余及死乎對曰臣無由知之三問卒辭不對公欲以越伐魯而去三桓秋八月甲戌公如公孫有陘氏因孫於邾乃遂如越國人施公孫有山氏貞定王四年越王勾踐薨子鼫與立按史記越王勾踐世家勾踐卒子王鼫與立

注索隱曰紀年云晉出公十年十一月於粵子勾踐卒是爲菼執次鹿郢立樂資云越語謂鹿郢爲鼫與也按吳越春秋二十七年冬勾踐寢疾將卒謂太子興夷曰吾自禹之後承元常之徳蒙天靈之佑神祗之福從窮越之地籍楚之前鋒以摧吳王之干戈跨江涉淮從晉齊之地功徳巍巍自致於斯其可不誠乎夫霸者之後難以久立其愼之哉遂卒興夷卽位貞定王十年越王鼫與薨子不壽立按史記越王勾踐世家王鼫與卒子王不壽立注索隱曰紀年云鹿郢立六年卒不壽立貞定王二十年越王不壽薨子翁立按史記越王勾踐世家王不壽卒子王翁立

注索隱曰紀年云不壽立十年見殺是爲盲姑次朱勾立威烈王十四年越王翁薨子翳立按史記越王勾踐世家王翁卒子翳立

注索隱曰紀年云於粵子朱勾三十四年滅滕三十五年滅郯三十七年朱勾卒顯王三十五年楚滅越按史記越世家翳卒子王之侯立王之侯卒子王無彊立王無彊時越興師北伐齊西伐楚與中國爭彊當楚威王之時越北伐齊齊威王使人說越王曰越不伐楚大不王小不伯圖越之所爲不伐楚者爲不得晉也韓魏固不攻楚韓之攻楚覆其軍殺其將則葉陽翟危魏亦覆其軍殺其將則陳上蔡不安故二晉之事越也不至於覆軍殺將馬汗之力不效所重於得晉者何也越王曰所求於晉者不至頓刃接兵而況於攻城圍邑乎願魏以聚大梁之下願齊之試兵南陽莒地以聚常郯之境則方城之外不南淮泗之間不東商於析酈宋胡之地夏路以左不足以備秦江南泗上不足以待越矣則齊秦韓魏得志於楚也是二晉不戰而分地不耕而獲之不此之爲而頓刀於河山之間以爲齊秦用所待者如此其失計柰何其以此王也齊使者曰幸也越之不亡也吾不貴其用智之如目見毫毛而不見其睫也今王知晉之失計而不自知越之過是目論也王所待於晉者非其汗馬之力也又非可與合軍連和也將待之以分楚眾也今楚眾已分何待於晉越王曰柰何曰楚三大夫張九軍北圍曲沃於中以至無假之關者三千七百里景翠之軍北聚魯齊南陽分有大此者乎且王之所求者斗晉楚也晉楚不鬥越兵不起是知二五而不知十也此時不攻楚臣以是知越大不王小不伯復讎龐長沙楚之粟也竟澤陵楚之材也越窺兵通無假之關此四邑者不上貢事於郢矣臣聞之圖王不王其敝可以伯然而不伯者王道失也故願大王之轉攻楚也於是越遂釋齊而伐楚楚威王興兵而伐之大敗越殺王無彊盡取故吳地至浙江北破齊於徐州而越以此散諸族子爭立或爲王或爲君濱於江南海上服朝於楚後七世至閩君搖佐諸侯平秦漢髙帝復以搖爲越王以奉越後東越閩君皆其後也按楚世家威王七年伐齊敗之於徐州按吳越春秋勾踐卒興夷卽位一年卒子翁翁卒子不揚不揚卒子無彊無彊卒子玉玉卒子尊尊卒子親自勾踐至於親其歷八主皆稱霸積年二百二十四年親眾皆失而去瑯邪徙於吳矣

勛爵部匯考三十三

周十九

焦武王克商封神農之後於焦按史記周本紀武王十一年伐紂罷兵西歸追思先聖王乃褒封神農之後於焦注

地理誌弘農陜縣有焦城故焦國也按路史炎帝戲戲生器器生巨及伯陵祝庸祝庸爲黃帝司徒居於江水生術囂兌首方顚是襲土壤生條及句龍句龍生垂及信垂生噎鳴是爲伯夷爲虞心呂且功於水封呂生歲十二泰嶽襲呂余列申許武王得泰嶽後文叔紹之許靈公徙葉悼公遷城父曰焦夷二十有四世鄭滅之注

昭九年書許遷於夷周紀謂武王封之焦非也昭十八遷析定四年遷容城定六年遊吉滅許以許男歸一作斯蘧然哀元年許男與楚圍蔡蓋國滅而君在說者以爲復立之也非矣

祝武王克商封黃帝之後於祝按史記周本紀武王十一年伐紂罷兵西歸追思先聖王乃褒封黃帝之後於祝注

正義曰左傳云祝其實夾谷杜預云夾谷卽祝其也服虔云東海郡祝其縣也

南燕周有南燕國爲黃帝之後按路史黃帝有熊氏子二十五別姓者十二祈酉滕箴任苟釐結儇依及二紀也余循姬姓結姓伯鯈封於南燕密須闕允蔡光惇逼燕魯雍斷密𨿽皆結分也桓王元年夏四月衛人以燕師伐鄭鄭敗燕師按春秋不書按左傳隱公五年夏四月鄭人侵衛牧以報東門之役衛人以燕師伐鄭鄭祭足原繁泄駕以三軍軍其前使曼伯與子元潛軍軍其後燕人畏鄭三軍而不虞制人六月鄭二公子以制人敗燕師於北制注

南燕國今東郡燕縣桓王二十年秋七月丁亥宋公魯侯燕人盟於谷丘按春秋桓公十二年按左傳十二年夏公欲平宋鄭秋公及宋公盟於句瀆之丘惠王二年秋王子頹以衛師燕師伐周按春秋不書按左傳莊公十九年初王姚嬖於莊王生子頹子頹有寵蒍國爲之師及惠王卽位取蒍國之圃以爲囿邊伯之宮近於王宮王取之王奪子禽祝跪與詹父田而收膳夫之秩故蒍國邊伯石速詹父子禽祝跪作亂因蘇氏秋五大夫奉子頹以伐王不克出奔溫蘇子奉子頹以奔衛衛師燕師伐周冬立子頹惠王三年春鄭伯執燕仲父以王歸處於櫟按春秋不書按左傳莊公二十年春鄭伯和王室不克執燕仲父夏鄭伯遂以王歸王處於櫟秋王及鄭伯入於鄔遂入成周取其寶器而還

祁按路史祁嬴國也周興封少昊之後於祁

注潛夫論武王封少昊後蓋古帝後皆封矣按周封杞宋爲二後並陳以備三恪左氏說者更以黃帝堯舜後爲三恪而少昊不預

莒周滅曹姓之莒而封少昊之後玆輿期於莒按路史小昊靑陽氏紀姓周興封帝之後於祁而置莒後輿期於莒始都計二世玆丕歸莒至紀公復紀姓帝顓頊髙陽氏姬姓取勝奔氏曰﹠﹟生伯稱捲章季禺三人捲章取﹠﹟水氏曰嬌生犁及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連晏安封爲姓朱婁騶繹倪莒小朱根牟皆分也莒則周滅之

注非紀姓之莒周滅以封玆輿期平王五十年夏五月莒人入向冬紀子帛莒子盟於密按春秋隱公二年按左傳二年春莒子娶於向向姜不安莒而歸夏莒人入向以姜氏還冬紀子帛莒子盟於密魯故也疏

世本莒紀姓譜云蠃姓少昊之後周武王封玆輿於莒初都計後徙莒今城陽莒縣是也世本自紀公以下爲已姓不知誰賜之姓者十一世玆丕公方見春秋按路史玆與作與期至玆丕僅二世疑誤

桓王元年春二月莒人伐杞取牟婁按春秋隱公四年桓王五年秋九月辛卯魯侯及莒人盟於浮來按春秋隱公八年按左傳八年秋公及莒人盟於浮來以成紀好也桓王二十年夏六月壬寅魯侯杞侯莒子盟於曲池按春秋桓公十二年按左傳十二年夏盟於曲池平杞莒也莊王十二年齊公子小白出奔莒按春秋不書按左傳初襄公立無常鮑叔牙曰君使民慢亂將作矣奉公子小白出奔莒莊公九年春齊雍廩殺無知桓公自莒入惠王二年秋魯夫人姜氏如莒按春秋莊公十九年惠王三年春二月魯夫人姜氏如莒按春秋莊公二十年惠王十年冬莒慶逆叔姬於魯按春秋莊公二十七年惠王十七年秋九月魯公子慶父出奔莒按春秋閔公二年按左傳二年秋八月辛丑共仲使卜齮賊公於武闈成季以僖公適邾共仲奔莒乃入立之以賂求共仲於莒莒人歸之及密使公子魚請不許哭而往共仲曰奚斯之聲也乃縊惠王十八年冬十月壬午魯公子友帥師敗莒師於酈獲莒拿按春秋僖公元年按左傳元年冬莒人來求賂公子友敗諸酈獲莒子之弟拿非卿也嘉獲之也公賜季友汶陽之田及費襄王十七年冬十二月癸亥魯侯會衛子莒慶盟於洮按春秋僖公二十五年按左傳二十五年冬衛人平莒於我十二月盟於洮修衛文公之好且及莒平也襄王十八年春正月魯侯會莒子衛﹠﹟速盟於向按春秋僖公二十六年按左傳二十六年春王正月公會莒玆丕公﹠﹟莊子盟於向尋洮之盟也襄王二十年夏五月晉侯齊侯宋公魯侯蔡侯鄭伯衛子莒子盟於踐土陳侯如會六月陳侯款薨子朔立冬晉侯齊侯宋公魯侯蔡侯鄭伯陳子莒子邾人秦人會於溫諸侯遂圍許按春秋僖公二十八年按左傳二十八年夏四月戊辰晉侯宋公齊國歸父崔夭秦小子慭次於城濮楚師背酅而捨子玉使斗勃請戰己巳晉師陳於莘北楚師敗績晉師三日館﹠﹟及癸酉而還甲午至於衡雍作王宮於踐土五月丁未獻楚俘於王癸亥王子虎盟諸侯於王庭要言曰皆獎王室無相害也有渝此盟明神殛之俾隊其師無克祚國及其元孫無有老幼冬會於溫討不服也丁丑諸侯圍許襄王三十二年冬徐伐莒魯公孫敖如莒﹠﹟盟按春秋文公七年按左傳穆伯娶於莒曰戴己生文伯其娣聲己生惠叔戴己卒又聘於莒莒人以聲己辭則爲襄仲聘焉七年冬徐伐莒莒人來請盟穆伯如莒﹠﹟盟且爲仲逆及鄢陵登城見之美自爲娶之仲請攻之公將許之叔仲惠伯諫曰臣聞之兵作於內爲亂於外爲寇寇猶及人亂自及也今臣作亂而君不禁以啟寇讎若之何公止之惠伯成之使仲捨之公孫敖反之復爲兄弟如初從之襄王三十三年冬十月魯公孫敖如京師不至而復丙戌奔莒按春秋文公八年按左傳八年冬穆伯如周弔喪不至以幣奔莒從己氏焉匡王四年冬十月莒弒其君庶其按春秋文公十八年按左傳莒紀公生太子僕又生季佗愛季佗而黜僕且多行無禮於國十八年冬十月僕因國人以弒紀公以其寶玉來奔納諸宣公公命與之邑曰今日必授季文子使司寇出諸竟曰今日必達公問其故季文子使太史克對曰先大夫臧文仲教行父事君之禮行父奉以周旋弗敢失隊曰見有禮於其君者事之如孝子之養父母也見無禮於其君者誅之如鷹鸇之逐鳥雀也先君周公制周禮曰則以觀徳徳以處事事以度功功以食民作誓命曰毀則爲賊掩賊爲藏竊賄爲盜盜器爲姦主藏之名賴姦之用爲大凶徳有常無赦在九刑不忘行父還觀莒僕莫可則也孝敬忠信爲吉徳盜賊藏姦爲凶徳夫莒僕則其孝敬則弒君父矣則其忠信則竊寶玉矣其人則盜賊也其器則姦兆也保而利之則主藏也以訓則﹠﹟民無則焉不度於善而皆在於凶徳是以去之昔髙陽氏有才子八人蒼舒隤敳檮戭大臨尨降庭堅仲容叔達齊聖廣淵明允篤誠天下之民謂之八愷髙辛氏有才子八人伯奮仲堪叔獻季仲伯虎仲熊叔豹季貍忠肅共懿宣慈惠和天下之民謂之八元此十六族也世濟其美不隕其名以至於堯堯不能舉舜臣堯舉八愷使主后土以揆百事莫不時序地平天成舉八元使布五教於四方父義母慈兄友弟共子孝內平外成昔帝鴻氏有不才子掩義隱賊好行凶徳醜類惡物頑嚚不友是與比周天下之民謂之渾惇少﹠﹟氏有不才子毀信廢忠崇飾惡言靖譖庸回服讒搜慝以誣盛徳天下之民謂之窮奇顓頊有不才子不可教訓不知話言告之則頑捨之則嚚傲狠明徳以亂天常天下之民謂之檮杌此三族也世濟其凶增其惡名以至於堯堯不能去縉雲氏有不才子貪於飲食冒於貨賄侵欲崇侈不可盈厭聚斂積實不知紀極不分孤寡不卹窮匱天下之民以比三凶謂之饕餮舜臣堯賓於四門流四凶族渾惇窮奇檮杌饕餮投諸四裔以禦魑魅是以堯崩而天下如一同心戴舜以爲天子以其舉十六相去四凶也故虞書數舜之功曰愼徽五典五典克從無違教也曰納於百揆百揆時序無廢事也曰賓於四門四門穆穆無凶人也舜有大功二十而爲天子今行父𨿽未獲一吉人去一凶矣於舜之功二十之一也庶幾免於戾乎定王二年春正月齊侯魯侯平莒及郯莒人不肯魯伐莒取向秋魯侯如齊按春秋宣公四年按左傳四年春公及齊侯平莒及郯莒人不肯公伐莒取向定王九年夏魯公孫歸父會齊人伐莒按春秋宣公十一年定王十一年春齊師伐莒按春秋宣公十三年按左傳十三年春齊師伐莒莒恃晉而不事齊故也簡王二年秋楚伐鄭晉侯齊侯宋公魯侯衛侯曹伯莒子邾子杞伯救鄭八月戊辰同盟於馬陵按春秋成公七年按左傳七年秋楚子重伐鄭師於泛諸侯救鄭鄭共仲侯羽軍楚師囚鄖公鍾儀獻諸晉八月同盟於馬陵尋虫牢之盟且莒服故也簡王三年春魯公孫嬰齊如莒按春秋成公八年按左傳八年春聲伯如莒逆也夏晉侯使申公巫臣如吳假道於莒與渠丘公立於池上曰城已惡莒子曰辟陋在夷其孰以我爲虞對曰夫狡焉思啟封疆以利社稷者何國蔑有惟然故多大國矣惟或思或縱也勇夫重閉況國乎簡王四年春正月晉侯齊侯宋公魯侯衛侯鄭伯曹伯莒子杞伯同盟於蒲冬十一月楚公子嬰齊帥師伐莒莒潰按春秋成公九年按左傳九年冬十一月楚子重自陳伐莒圍渠丘梁丘城惡眾潰奔莒戊申楚入渠丘莒人囚楚公子平楚人曰勿殺吾歸而俘莒人殺之楚師圍莒莒城亦惡庚申莒潰楚遂入鄆莒無備故也君子曰恃陋而不備罪之大者也備豫不虞善之大者也莒恃其陋而不修城郭浹辰之間而楚克其三都無備也夫詩曰𨿽有絲麻無棄菅蒯𨿽有姬姜無棄蕉萃凡百君子莫不代匱言備之不可以已也簡王九年春正月莒子朱薨子密州立按春秋成公十四年簡王十二年秋齊髙無咎出奔莒按春秋成公十七年簡王十四年春正月晉欒黶宋華元魯仲孫蔑衛﹠﹟殖曹人莒人邾人滕人薛人圍宋彭城按春秋襄公元年靈王二年夏六月單子晉侯宋公魯侯衛侯鄭伯莒子邾子齊世子光同盟於雞澤按春秋襄公三年靈王三年冬十月邾人莒人伐鄫魯臧紇救鄫侵邾敗於狐駘按春秋不書按左傳襄公四年冬十月邾人莒人伐鄫臧紇救鄫侵邾於狐駘國人逆喪者皆髽魯於是乎始髽國人誦之曰臧之狐裘敗我於狐駘我君小子朱儒是使朱儒朱儒使我敗於邾靈王四年秋晉侯宋公陳侯魯侯衛侯鄭伯曹伯莒子邾子滕子薛伯齊世子光吳人鄫人會於戚按春秋襄公五年按左傳五年秋九月丙午盟於戚會吳且命戍陳也靈王五年秋莒人滅鄫按春秋襄公六年按左傳六年秋莒人滅鄫鄫恃賂也冬晉人以鄫故來討曰何故亡鄫季武子如晉見且聽命靈王六年冬十二月晉侯宋公陳侯魯侯衛侯曹伯莒子邾子會於鄬按春秋襄公七年按左傳七年冬楚子囊園陳會於鄬以救之靈王七年夏莒人伐魯東鄙按春秋襄公八年按左傳八年夏莒人伐我東鄙以疆鄫田靈王八年冬晉侯宋公魯侯衛侯曹伯莒子邾子滕子薛伯杞伯小邾子齊世子光伐鄭十二月己亥同盟於戲按春秋襄公九年按左傳九年冬十月諸侯伐鄭滕人薛人從欒黶士魴門於北門鄭人行成十一月己亥同盟於戲鄭服也靈王九年春晉侯宋公魯侯衛侯曹伯莒子邾子滕子薛伯杞伯小邾子齊世子光會吳於柤秋莒人伐魯東鄙晉侯宋公魯侯衛侯曹伯莒子邾子齊世子光滕子薛伯杞伯小邾子伐鄭冬戍鄭虎牢按春秋襄公十年按左傳十年春會於柤會吳子壽夢也秋莒人間諸侯之有事也故伐我東鄙諸侯伐鄭冬十月諸侯之師城鄭虎牢而戍之靈王十年夏四月鄭公孫捨之帥師侵宋晉侯宋公魯侯衛侯曹伯齊世子光莒子邾子滕子薛伯杞伯小邾子伐鄭秋七月己未同盟於亳城北冬十二月楚子鄭伯伐宋晉侯宋公魯侯衛侯曹伯齊世子光莒子邾子滕子薛伯杞伯小邾子伐鄭會於蕭魚按春秋襄公十一年按左傳十一年夏四月諸侯伐鄭鄭人行成秋七月同盟於亳九月諸侯悉師以復伐鄭觀兵於鄭東門鄭人行成冬十二月戊寅會幹蕭魚靈王十一年春三月莒人伐魯東鄙圍臺季孫宿帥師救臺遂入鄆按春秋襄公十二年按左傳十二年春莒人伐我東鄙圍臺季武子救臺遂入鄆取其鐘以爲公盤靈王十三年春正月晉士﹠﹟齊崔杼宋華閱魯季孫宿叔老衛北宮括鄭公孫蠆莒人曹人邾人滕人薛人杞人小邾人會吳於向夏四月晉荀偃齊崔杼宋華閱仲江魯叔孫豹衛北宮括鄭公孫蠆曹人莒人邾人滕人薛人杞人小邾人伐秦莒人侵魯東鄙冬晉士﹠﹟宋華閱魯季孫宿衛孫林父鄭公孫蠆莒人邾人會於戚按春秋襄公十四年按左傳十四年春吳告敗於晉會於向爲吳謀楚故也範宣子數吳之不徳也以退吳人執莒公子務婁以其通楚使也夏諸侯之大夫從晉侯伐秦以報櫟之役也冬會於戚謀定衛也靈王十五年春三月晉侯宋公魯侯衛侯鄭伯曹伯莒子邾子薛伯杞伯小邾子會於溴梁戊寅大夫盟晉人執莒子邾子以歸按春秋襄公十六年按左傳十五年秋邾人伐我南鄙使告於晉晉將爲會以討邾莒晉侯有疾乃止十六年春晉平公卽位羊舌肸爲傅張君臣爲中軍司馬祁奚韓襄欒盈士鞅爲公族大夫虞丘書爲乘馬禦攺服修官烝於曲沃警守而下會於溴梁命歸侵田以我故執邾宣公莒犁比公且曰通齊楚之使晉侯興諸侯宴於溫使諸大夫舞曰歌詩必類齊髙厚之詩不類荀偃曰諸侯有異志矣使諸大夫盟髙厚髙厚逃歸於是叔孫豹晉荀偃宋向戌衛﹠﹟殖鄭公孫蠆小邾之大夫盟曰同討不庭靈王十七年冬十月晉侯宋公魯侯衛侯鄭伯曹伯莒子邾子滕子薛伯杞伯小邾子同圍齊按春秋襄公十八年按左傳十八年冬十月會於魯濟尋溴梁之言同伐齊靈王十八年春正月晉侯宋公魯侯衛侯鄭伯曹伯莒子邾子滕子薛伯杞伯小邾子盟於祝柯按春秋襄公十九年按左傳十九年春諸侯還自沂上盟於督揚曰大毋侵小靈王十九年春正月魯仲孫速會莒人盟於向夏六月晉侯齊侯宋公魯侯衛侯鄭伯曹伯莒子邾子滕子薛伯杞伯小邾子盟於澶淵按春秋襄公二十年按左傳二十年春及莒平孟莊子會莒人盟於向督揚之盟故也夏盟於澶淵齊成故也靈王二十年冬十月晉侯齊侯宋公魯侯衛侯鄭伯曹伯莒子邾子會於商任按春秋襄公二十一年按左傳二十一年秋欒盈出奔楚冬會於商任錮欒氏也靈王二十一年冬晉侯齊侯宋公魯侯衛侯鄭伯曹伯莒子邾子薛伯杞伯小邾子會於沙隨按春秋襄公二十二年按左傳二十二年冬會於沙隨復錮欒氏也靈王二十二年冬十月齊侯襲莒按春秋襄公二十三年按左傳二十三年冬十月齊侯還自晉不入遂襲莒門於且於傷股而退明日將復戰期於壽舒杞殖華還載甲夜入且於之隧宿於莒郊明日先遇莒子於蒲侯氏莒子重賂之使無死曰請有盟華周對曰貪貨棄命亦君所惡也昏而受命日未中而棄之何以事君莒子親鼓之從而伐之獲杞梁莒人行成齊侯歸遇杞梁之妻於郊使弔之辭曰殖之有罪何辱命焉若免於罪猶有先人之敝廬在下妾不得與郊弔齊侯弔諸其室靈王二十三年秋七月齊崔杼帥師伐莒八月晉侯宋公魯侯衛侯鄭伯曹伯莒子邾子滕子薛伯杞伯小邾子會於夷儀按春秋襄公二十四年按左傳二十四年秋齊侯聞將有晉師使陳無宇從薳啟彊如楚辭且乞師崔杼帥師送之遂伐莒侵介根會於夷儀將以伐齊水不克冬楚子伐鄭以救齊諸侯還救鄭靈王二十四年夏五月莒子朝於齊晉侯宋公魯侯衛侯鄭伯曹伯莒子邾子滕子薛伯杞伯小邾子會於夷儀秋七月己巳同盟於重丘按春秋襄公二十五年朝齊不書按左傳二十五年夏五月莒子爲且於之役故莒子朝於齊甲戌饗諸北郭乙亥崔子弒莊公丁丑崔子立景公而相之辛巳公與大夫及莒子盟晉侯濟自泮會於夷儀伐齊以報朝歌之役齊人以莊公說晉使叔向告於諸侯秋七月己巳同盟於重丘齊成故也靈王二十八年夏晉荀盈齊髙止宋華定魯仲孫羯衛世叔儀鄭公孫段曹人莒人滕人薛人小邾人城杞按春秋襄公二十九年按左傳晉平公杞出也故治杞二十九年夏六月知悼子合諸侯之大夫以城杞景王二年冬十月晉趙武齊公孫蠆宋向戌衛北宮佗鄭罕虎曹人莒人邾人滕人薛人杞人小邾人會於澶淵宋災故按春秋襄公三十年按左傳三十年秋八月宋大災爲宋災故諸侯之大夫會以謀歸宋財冬十月叔孫豹會晉趙武齊公孫蠆宋向戌衛北宮佗鄭罕虎及小邾之大夫會於澶淵旣而無歸於宋景王三年冬十一月莒公子展輿弒其君密州而自立按春秋襄公三十一年按左傳莒犁比公生去疾及展輿又廢之犁比公虐國人患之三十一年冬十一月展輿因國人以攻莒子弒之乃立去疾奔齊齊出也展輿吳出也景王四年春三月魯取莒鄆邑秋莒去疾自齊入於莒莒展輿出奔吳魯叔弓疆鄆田按春秋昭公元年按左傳元年春正月會於虢尋宋之盟也三月季武子伐莒取鄆莒人告於會楚告於晉曰尋盟未退而魯伐莒瀆齊盟請戮其使樂桓子相趙文子欲求貨於叔孫而爲之請使請帶焉弗與梁其﹠﹟曰貨以藩身子何愛焉叔孫曰諸侯之會衛社稷也我以貨免魯必受師是禍之也何衛之爲人之有墻以蔽惡也墻之隙壞誰之咎也衛而惡之吾又甚焉𨿽怨季孫魯國何罪叔出季處有自來矣吾又誰怨然鮒也賄弗與不已召使者裂裳帛而與之曰帶其褊矣趙孟聞之曰臨患不忘國忠也思難不越官信也圖國忘死貞也謀主三者義也有是四者又可戮乎乃請諸楚曰魯𨿽有罪其執事不辟難畏威而敬命矣子若免之以勸左右可也若子之羣吏處不辟污出不逃難其何患之有患之所生污而不治難而不守所由來也能是二者又何患焉不靖其能其誰從之魯叔孫豹可謂能矣請免之以靖能者子會而赦有罪又賞其賢諸侯其誰不欣焉望楚而歸之視遠如邇疆場之邑一彼一此何常之有王伯之令也引其封疆而樹之官舉之表旗而著之制令過則有刑猶不可壹於是乎虞有三苗夏有觀扈商有姺邳周有徐奄自無令王諸侯逐進狎主齊盟其又可壹乎卹大捨小足以爲盟主又焉用之封疆之削何國蔑有主齊盟者誰能辯焉吳濮有釁楚之執事豈其顧盟莒之疆事楚勿與知諸侯無煩不亦可乎莒魯爭鄆爲日久矣苟無大害於其社稷可無亢也去煩宥善莫不競勸子其圖之固請諸楚楚人許之乃免叔孫景王七年秋九月魯取莒鄫邑按春秋昭公四年按左傳四年秋九月取鄫言易也莒亂著丘公立而不撫鄫鄫叛而來景王八年夏莒牟夷以牟婁及防玆奔於魯秋七月戊辰叔弓帥師敗莒師於蚡泉按春秋昭公五年按左傳五年夏莒牟夷以牟婁及防玆來奔牟夷非卿而書尊地也莒人訴於晉晉侯欲止公範獻子曰不可人朝而執之誘也討不以師而誘以成之惰也爲盟主而犯此二者無乃不可乎請歸之間而以師討焉乃歸公秋七月公至自晉莒人來討不設備戊辰叔弓敗諸蚡泉莒未陳也景王十三年秋魯季孫意如叔弓仲孫貜帥師伐莒九月莒人如晉按春秋昭公十年莒人如晉不書按左傳十年秋七月平子伐莒取郠獻俘始用人於亳社臧武仲在齊聞之曰周公其不饗魯祭乎周公饗義魯無義詩曰徳音孔昭視民不佻佻之謂甚矣而一用之將誰福哉九月莒人如晉葬平公十二年夏公如晉至河乃復取郠之役莒人訴於晉晉有平公之喪未之治也故辭公景王十六年秋劉子晉侯齊侯宋公衛侯鄭伯曹伯莒子邾子滕子薛伯杞伯小邾子會於平丘八月甲戌同盟於平丘按春秋昭公十三年按左傳晉成虒祁諸侯朝而歸者皆有貳心爲取郠故晉將以諸侯來討叔向曰諸侯不可以不示威十三年秋七月治兵於邾南甲車四千乘羊舌鮒攝司馬遂合諸侯於平丘八月壬申邾人莒人訴於晉曰魯朝夕伐我我幾亡矣我之不共魯故之以晉侯不見公使叔向來辭曰諸侯將以甲戌盟寡君知不得事君矣請君無勤子服惠伯對曰君信蠻夷之訴以絕兄弟之國棄周公之後亦惟君寡君聞命矣叔向曰寡君有甲車四千乘在𨿽以無道行之必可畏也況其率道其何敵之有牛𨿽瘠僨於豚上其畏不死南蒯子仲之憂其庸可棄乎若奉晉之眾用諸侯之師因邾莒杞鄫之怒以討魯罪間其二憂何求而弗克魯人懼聽命甲戌同盟於平丘公不與盟晉人執季孫意如以幕蒙之使狄人守之司鐸射懷錦奉壺飲冰以蒲伏焉守者禦之乃與之錦而入晉人以平子歸子服湫從冬十月公如晉荀吳謂韓宣子曰諸侯相朝講舊好也執其卿而朝其君有不好焉不如辭之乃使士景伯辭公於河季孫猶在晉子服惠伯私於中行穆子曰魯事晉何以不如夷之小國魯兄弟也土地猶大所命能具若爲夷棄之使事齊楚其何瘳於晉親親與大賞共罰否所以爲盟主也子其圖之諺曰臣一主二吾豈無大國穆子告韓宣子且曰楚滅陳蔡不能救而爲夷執親將焉用之乃歸季孫惠伯曰寡君未知其罪合諸侯而執其老若猶有罪死命可也若曰無罪而惠免之諸侯不聞是逃命也何免之爲請從君惠於會宣子患之謂叔向曰子能歸季孫乎對曰不能鮒也能乃使叔魚叔魚見季孫曰昔鮒也得罪於晉君自歸於魯君微武子之賜不至於今𨿽獲歸骨於晉猶子則肉之敢不盡情歸子而不歸鮒也聞諸吏將爲子除館於西河其若之何且泣平子懼先歸惠伯待禮景王十七年秋八月莒子去疾薨弟庚與立冬莒殺其公子意恢按春秋昭公十四年按左傳十四年秋八月莒著丘公卒郊公不戚國人弗順欲立著丘公之弟庚與蒲余侯惡公子意恢而善於庚與郊公惡公子鐸而善於意恢公子鐸因蒲余侯而與之謀曰爾殺意恢我出君而納庚與許之冬十二月蒲余侯玆夫殺莒公子意恢郊公奔齊公子鐸逆庚與於齊齊隰黨公子鉏送之有賂田景王十九年春二月齊侯徐子郯人莒人盟於蒲隧按春秋不書按左傳昭公十六年春正月齊人伐徐二月丙申齊師至於蒲隧徐人行成徐子及郯人莒人會齊侯盟於蒲隧景王二十二年秋齊髙發帥師伐莒按春秋昭公十九年按左傳十九年秋齊髙發帥師伐莒莒子奔紀障使孫書伐之初莒有婦人莒子殺其夫已爲嫠婦及老托於紀障紡焉以度而去之及師至則投諸外或獻諸子占子占使師夜縋而登登者六十人縋絕師鼓噪城上之人亦噪莒共公懼啟西門而出七月丙子齊師入紀景王二十四年春齊侯伐莒按春秋昭公二十二年按左傳二十二年春王二月甲子齊北郭啟帥師伐莒莒子將戰苑羊牧之諫曰齊帥賤其求不多不如下之大國不可怒也弗聽敗齊師於壽餘齊侯伐莒莒子行成司馬如莒﹠﹟盟莒子如齊﹠﹟盟盟於稷門之外莒於是乎大惡其君敬王元年秋七月莒子庚輿奔魯按春秋昭公二十三年按左傳二十三年秋七月莒子庚輿虐而好劍苟鑄劍必試諸人國人患之又將叛齊烏存帥國人以逐之庚輿將出聞烏存執殳而立於道左懼將止死苑羊牧之曰君過之烏存以力聞可矣何必以弒君成名遂來奔齊人納郊公敬王四年秋齊侯魯侯莒子邾子杞伯盟於鄟陵按春秋昭公二十六年按左傳二十六年秋盟於鄟陵謀納公也敬王十年冬晉韓不信齊髙張宋仲幾魯仲孫何忌衛世叔申鄭國參曹人莒人薛人杞人小邾人城成周按春秋昭公三十二年按左傳三十二年冬十一月晉魏舒韓不信如京師合諸侯之大夫尋盟且令城成周己丑士彌牟營成周計丈數揣髙卑度厚薄仞溝洫物土方議遠邇計徒庸書餱糧以令役於諸侯屬役賦丈書以授帥而效諸劉子韓簡子臨之以爲成命定公元年春正月諸侯之大夫會城成周敬王十四年春三月劉子晉侯宋公魯侯蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏會於召陵侵楚夏五月盟於臯鼬按春秋定公四年按左傳四年春三月劉文公合諸侯於召陵謀伐楚也敬王三十九年夏五月莒子狂薨按春秋哀公十四年

逼陽周有逼陽爲顓頊之後按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連求言姓封於儈是爲會人介於河伊貪嗇滅爵上下不臨重氏伐而亡之傿路云鄔逼夷皆分也逼陽則晉滅之靈王九年春晉侯宋公魯侯衛侯曹伯莒子邾子滕子薛伯杞伯小邾子齊世子光會吳於柤夏五月甲午遂滅逼陽按春秋襄公十年按左傳十年夏四月晉荀偃士﹠﹟請伐逼陽而封宋向戌焉荀罃曰城小而固勝之不武弗勝爲笑固請丙寅圍之弗克孟氏之臣秦菫父輦重如役逼陽人啟門諸侯之士門焉縣門發聊人紇抉之以出門者狄虒彌建大車之輪而蒙之以甲以爲櫓左執之右拔戟以成一隊孟獻子曰詩所謂有力如虎者也主人縣布菫父登之及堞而絕之隊則又縣之蘇而復上者三主人辭焉乃退帶其斷以徇於軍三日諸侯之師久於逼陽荀偃士﹠﹟請於荀罃曰水潦將降懼不能歸請班師知伯怒投之以機出於其間曰女成二事而後告余余恐亂命以不女違女旣勤君而興諸侯牽帥老夫以至於此旣無武守而又欲易餘罪曰是實班師不然克矣余羸老也可重任乎七日不克必爾乎取之五月庚寅荀偃士﹠﹟帥卒攻逼陽親受矢石甲午滅之書曰遂滅逼陽言自會也以與向戌向戌辭曰君若猶辱鎭撫宋國而以逼陽光啟寡君羣臣安矣其何貺如之若專賜臣是臣興諸侯以自封也其何罪大焉敢以死請乃予宋公宋公享晉侯於楚丘請以桑林荀罃辭荀偃士﹠﹟曰諸侯宋魯於是觀禮魯有禘樂賓祭用之宋以桑林享君不亦可乎舞師題以旌夏晉侯懼而退入於房去旌卒享而還及著雍疾卜桑林見荀偃士﹠﹟欲奔請禱焉荀罃不可曰我辭禮矣彼則以之猶有鬼神於彼加之晉侯有間以逼陽子歸獻於武宮謂之夷俘逼陽妘姓也使周內史選其族嗣納諸霍人禮也注

逼陽妘姓國今彭城傅陽縣也因柤會而滅之故曰遂此通吳晉往來之道也

夷周有夷國爲顓頊之後按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連求言姓封於儈是爲會人介於河伊貪嗇滅爵上下不臨重氏伐而亡之傿路云鄔逼夷皆分也逼夷則晉滅之平王四十九年秋八月紀人伐夷按春秋不書按左傳隱公元年秋八月紀人伐夷夷不告故不書注

夷國在城陽莊武縣僖王四年周蒍國以晉師伐夷殺夷詭諸按春秋不書按左傳莊公十六年初晉武公伐夷執夷詭諸蒍國請而免之旣而弗報故子國作亂謂晉人曰與我伐夷而取其地遂會晉師伐夷殺夷詭諸

薊武王克商封帝堯之後於薊按史記周本紀武王十一年伐紂罷兵西歸追思先聖王乃褒封帝堯之後於薊注

地理誌燕國有薊縣按路史黃帝有熊氏次妃嫫母兒惡徳充帝內之是生蒼林禺陽禺陽最少受封於任爲任姓謝章舒洛昌終泉卑禺皆任分也後武王克商求封帝之裔於薊以復注

薊本同蓋周始爲

房成王三十三年命王世子釗如房逆女房伯祈歸於宗周按竹書紀年云云按路史帝堯陶唐氏取富宜氏曰皇生朱使出就丹旣崩虞氏國之於房爲房侯房之後有貍氏﹝按房爲有虞氏三恪之國始封已載三恪考玆以傳世至周故附入異姓勛爵﹞景王十六年楚子復房按春秋不書按左傳楚之滅蔡也靈王遷許胡沈道房申於荊焉昭公十三年平王卽位旣封陳蔡而皆復之

唐周封劉累之裔於唐按路史帝堯陶唐氏取富宜氏曰皇生朱庶弟九其封於畱者爲畱氏後有畱累以豢龍事夏孔甲賜之氏曰禦龍以更飂董之後旣遷於魯商居大夏爲唐氏禦氏擾氏擾龍氏至周封帝後於鑄鑄祝是分侯於隨爲鑄氏祝氏隨氏旣更累之裔於方城爲唐公楚並唐其徙杜者爲杜氏唐杜氏屠氏唐孫氏李氏成王八年冬十月滅唐遷其民於杜按史記晉世家武王崩成王立唐有亂周公誅滅唐注正義曰括地誌云故唐城在絳州翼城縣西二十里卽堯裔子所封春秋云夏孔甲時有堯苗裔劉累者以豢龍事孔甲夏后嘉之賜氏禦龍以更豕韋之後龍一雌死潛醢之以食夏后旣而使求之懼而遷於魯縣夏后召孟別封劉累之孫於大夏之墟爲侯至周成王時唐人作亂成王滅之而封太叔更遷唐人子孫於杜謂之杜伯卽範丐所云在周爲杜唐氏按魯縣汝州魯山縣是今隨州棗陽縣東南一百五十里上唐鄕故城卽後子孫徙於唐按竹書紀年成王八年冬十月王師滅唐遷其民於杜定王十年唐侯從楚師禦晉按春秋不書按左傳宣公十二年春楚子圍鄭夏六月晉師救鄭楚子使唐狡與蔡鳩居告唐惠侯曰不谷不徳而貪以遇大敵不谷之罪也然楚不克君之羞也敢藉君靈以濟楚師使潘黨率遊闕四十乘從唐侯以爲左拒以從上軍敬王十二年楚歸唐侯按春秋不書按左傳定公三年冬唐成公如楚有兩肅爽馬子常欲之弗與三年止之唐人或相與謀請代先從者許之飲先從者酒醉之竊馬而獻之子常子常歸唐侯自拘於司敗曰君以弄馬之故隱君身棄國家羣臣請相夫人以償馬必如之唐侯曰寡人之過也二三子無辱皆賞之

胡周有胡國爲帝舜之後按路史胡舜裔也歸姓胡公世不淫至虞閼父爲周陶正武王妃其子胡公滿以大姬錫之嬀姓與肅愼之﹠﹟復之於陳以備三客二十有五世而楚滅之﹝按胡公已復封陳而胡國故封必別爲立後故胡國見於春秋﹞靈王二十七年夏齊侯陳侯蔡侯北燕伯杞伯胡子沈子白狄朝於晉按春秋不書按左傳襄公二十八年夏齊侯陳侯蔡侯北燕伯杞伯胡子沈子白狄朝於晉宋之盟故也景王七年夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷會於申秋七月楚子蔡侯陳侯許男頓子胡子沈子淮夷伐吳遂滅賴按春秋昭公四年按左傳四年夏六月丙午楚子合諸侯於申秋七月楚子以諸侯伐吳八月遂以諸侯滅賴遷賴於鄢景王十六年楚子復胡按春秋不書按左傳楚之滅蔡也靈王遷許胡沈道房申於荊焉昭公十三年平王卽位旣封陳蔡而皆復之敬王元年秋七月吳敗頓胡蔡陳許之師於雞父胡子髡沈子逞滅獲陳夏嚙按春秋昭公二十三年按左傳二十三年秋七月吳人伐州來楚薳越帥師及諸侯之師奔命救州來吳人禦諸鍾離子瑕卒楚師熸吳公子光曰諸侯從於楚者眾而皆小國也畏楚而不獲已是以來吾聞之曰作事威克其愛𨿽小必濟胡沈之君幼而狂陳大夫嚙壯而頑頓與許蔡疾楚政楚令尹死其師熸帥賤多寵政令不一七國同役而不同心帥賤而不能整無大威命楚可敗也若分師先以犯胡沈與陳必先奔三國敗諸侯之師乃搖心矣諸侯乖亂楚必大奔請先者去備薄威後者惇陳整旅吳子從之戊辰晦戰於雞父吳子以罪人三千先犯胡沈與陳三國爭之吳爲三軍以系於後中軍從王光帥右掩余帥左吳之罪人或奔或止三國亂吳師擊之三國敗獲胡沈之君及陳大夫捨胡沈之囚使奔許與蔡頓曰吾君死矣師噪而從之三國奔楚師大奔敬王十四年春三月劉子晉侯宋公魯侯蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏會於召陵侵楚夏五月盟於臯鼬按春秋定公四年按左傳四年春三月劉文公合諸侯於召陵謀伐楚也敬王二十五年春二月楚子滅胡以胡子豹歸按春秋定公十五年按左傳吳之入楚也胡子盡俘楚邑之近胡者楚旣定胡子豹又不事楚曰存亡有命事楚何爲多取費焉十五年春二月楚滅胡

鄒周有鄒國爲帝舜之裔按賈誼新書楚王欲淫鄒君乃遺之技樂美女四人穆公朝觀而夕畢以妻死事之孤故婦人年弗稱者弗畜節於身而弗眾也王輿不衣皮帛禦馬不食禾菽無淫僻之事無驕燕之行食不眾味衣不采自刻以廣民親賢以定國親民如子鄒國之治路不拾遺臣下順從若手之投心是故以鄒子之細魯衛不敢輕齊楚不能脇鄒穆公死鄒之百姓若失慈父行哭三月四境之鄰於鄒者士民鄕方而道哭抱手而憂行酤家不售其酒屠者罷列而歸傲童不謳歌舂築者不相杵婦女扶珠瑱丈夫釋玦靬琴瑟無音﹠﹟年而後始復按路史鄒舜裔也春秋時入於彊矣按鄒見於孟子戰國時尙在

盧周有盧國爲帝舜之後按路史盧舜裔也春秋時入於彊矣桓王二十一年春羅與盧戎軍楚師大敗之按春秋不書按左傳桓公十三年春楚屈瑕伐羅及鄢亂次以濟遂無次且不設備及羅羅與盧戎兩軍之大敗之

潘周有潘國爲帝舜之後按路史潘舜裔也周滅之

負周有負國爲帝舜之後按路史負舜裔也春秋時入於彊矣

褒周有褒國爲夏后氏之後按史記周本紀幽王嬖愛褒姒褒姒生子伯服幽王欲廢太子太子母申侯女而爲後後幽王得褒姒愛之欲廢申後並去太子宜臼以褒姒爲後以伯服爲太子周太史伯陽讀史記曰周亡矣昔自夏后氏之衰也有二神龍止於夏帝庭而言曰余褒之二君夏帝卜殺之與去之與止之莫吉卜請其漦而藏之乃吉於是布幣而策告之龍亡而漦在櫝而去之夏亡傳此器殷殷亡又傳此器周比三代莫敢發之至厲王之末發而觀之漦流於庭不可除厲王使婦人裸而噪之漦化爲元黿以入王后宮後宮之童妾旣﹠﹟而遭之旣笄而孕無夫而生子懼而棄之宣王之時童女謠曰弧箕服實亡周國於是宣王聞之有夫婦賣是器者宣王使執而戮之逃於道而見鄕者後宮童妾所棄妖子出於路者聞其夜啼哀而收之夫婦遂亡奔於褒褒人有罪請入童妾所棄女子者於王以贖罪棄女子出於褒是爲褒姒當幽王三年王之後宮見而愛之生子伯服竟廢申後及太子以褒姒爲後伯服爲太子太史伯陽曰禍成矣無可柰何褒姒不好笑幽王欲其笑萬方故不笑幽王爲﹠﹟燧大鼓有寇至則舉﹠﹟火諸侯悉至至而無寇褒姒乃大笑幽王說之爲數舉﹠﹟火其後不信諸侯益亦不至幽王以虢石父爲卿用事國人皆怨石父爲人佞巧善諛好利王用之又廢申後去太子也申侯怒與繒西夷犬戎攻幽王幽王舉﹠﹟火徵兵兵莫至遂殺幽王驪山下虜褒姒盡取周賂而去於是諸侯乃卽申侯而共立故幽王太子宜臼是爲平王以奉周祀注索隱曰褒國名夏同姓姓姒氏按路史禹後分封有褒氏褒君事夏至幽王嬖褒後遂亡國而褒亦亡矣

宿武王復風後之後於宿以典太昊之祀按左傳僖公二十一年宋子魚曰任宿須句顓臾風姓也實司太﹠﹟與有濟之祀按路史黃帝應代有風後爲之相因八卦說九宮以安營壘次定萬民之竁黃帝滅蚩尢徽猷多本於後尢北復以其輕剿其餘於輞谷人賴其利遂世祀之是爲金山之神謖封其後於任錫之已姓黃帝之孫任已實歸其在唐虞俱有封土書缺不見夏后氏之初封之庖爲姒姓遾周之興武王復其後於宿後有密宿須句顓臾邑於泲上實典太昊之祀以爲東蒙主而宿之後則興於宋俱不復見平王四十九年秋九月宋人魯人盟於宿按春秋隱公元年按左傳元年秋九月及宋人盟於宿始通也注

客主無名皆微者也宿小國東平無鹽縣也桓王五年夏六月辛亥宿男薨按春秋隱公八年莊王十三年春三月宋人遷宿按春秋莊公十年

注宋彊遷之而取其地

須句周封風姓之後有須句國按左傳僖公二十一年宋子魚曰任宿須句顓臾風姓也實司太﹠﹟與有濟之祀按路史黃帝應代有風後爲之相因八卦說九宮以安營壘次定萬民之竁黃帝滅蚩尢徽猷多本於後尢北復以其輕剿其餘於輞谷人賴其利遂世祀之是爲金山之神謖封其後於任錫之己姓黃帝之孫任己實歸其在唐虞俱有封土書缺不見夏后氏之初封之庖爲姒姓遾周之興武王復其後於宿後有密宿須句顓臾邑於泲上實典太昊之祀以爲東蒙主是以季氏將伐顓臾而孔子傷之須句後爲邾所並魯復取之注

須句乃須朐卽鄆也僖公伐邾取須句須句蓋滅於邾久矣至是魯取之後復於邾迨文公七年魯復伐邾而取之遂爲邑猶冒昔名爾云滅須句須句子來奔且云反其君俱妄預云𨿽列國而削弱爲魯私屬尢非襄王十四年冬魯伐邾取須句按春秋僖公二十二年按左傳二十一年邾人滅須句須句子來奔因成風也成風爲之言於公曰崇明祀保小寡周禮也蠻夷猾夏周禍也若封須句是崇﹠﹟濟而修祀紓禍也二十二年春伐邾取須句反其君焉秋邾人以須句故出師公卑邾不設備而禦之八月丁未公及邾師戰於升陘我師敗績邾人獲公冑縣諸魚門襄王三十七年春三月甲戌魯取須句按春秋文公七年按左傳七年春三月甲戌取須句寘文公子焉

勛爵部匯考三十四

周二十

邾武王封重黎之後於邾按史記楚世家帝顓頊髙陽者黃帝之孫昌意之子也髙陽生稱稱生捲章捲章生重黎重黎爲帝嚳髙辛居火正甚有功能光融天下帝嚳命曰祝融共工氏作亂帝嚳使重黎誅之而不盡帝乃以庚寅日誅重黎而以其弟吳回爲重黎後復居火正爲祝融吳回生陸終陸終生子六人坼剖而產焉其長一曰昆吾二曰參胡三曰彭祖四曰會人五曰曹姓注

世本曰曹姓者邾是也索隱曰系本云其五曰安是爲曹姓宋忠云安名也曹姓者諸曹所出也正義曰括地誌云故邾國在黃州黃岡縣東南百二十一里史記云邾子曹姓也按路史帝顓頊髙陽氏姬姓取勝奔氏曰﹠﹟生伯稱捲章季禺三人捲章取﹠﹟水氏曰嬌生黎及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連晏安封爲姓朱婁騶繹倪莒小朱根牟皆分也武王得挾後封之朱曰朱婁平王四十九年春三月魯侯邾儀父盟於蔑冬魯公子豫邾人鄭人盟於翼按春秋隱公元年公子豫盟邾不書按左傳元年春三月公及邾儀父盟於蔑邾子克也未王命故不書爵曰儀父貴之也公攝位而欲求好於邾故爲蔑之盟鄭共叔之亂公孫滑出奔衛衛人爲之伐鄭取廩延冬鄭人以王師虢師伐衛南鄙請師於邾邾子使私於公子豫豫請往公弗許遂行及邾人鄭人盟於翼不書非公命也注

曹姓附庸國自儀父入春秋後爲子至魯莊公十六年書邾子克卒王未賜命以爲諸侯其後儀父服事齊桓以獎王室王命以爲邾子桓王二年秋九月邾人鄭人伐宋按春秋隱公五年按左傳五年秋九月宋人取邾田邾人告於鄭曰請君釋憾於宋敝邑爲道鄭人以王師會之伐宋入其郛以報東門之役桓王四年秋魯侯伐邾按春秋隱公七年按左傳七年秋宋及鄭平七月庚申盟幹宿公伐邾爲宋討也桓王十六年秋魯伐邾按春秋桓公八年桓王二十三年夏邾人牟人葛人朝於魯按春秋桓公十五年莊王二年春三月丙午魯侯邾儀父盟於趡秋魯人宋人衛人伐邾按春秋桓公十七年按左傳十七年春及邾儀父盟於趡尋蔑之盟也秋伐邾宋志也僖王元年春齊侯宋人陳人蔡人邾人會於北杏按春秋莊公十三年按左傳十三年春會於北杏以平宋亂僖王三年秋宋人齊人邾人伐郳按春秋莊公十五年按左傳十五年秋諸侯爲宋伐郳注

郳附庸屬宋而叛故齊桓爲伐郳僖王四年冬十二月邾子克薨子瑣立按春秋莊公十六年惠王十一年夏四月邾子瑣卒子籧篨立按春秋莊公二十八年

注文公籧篨立惠王十七年秋九月魯夫人姜氏奔邾按春秋閔公二年秋九月夫人姜氏孫於邾惠王十八年秋八月齊侯宋公魯侯鄭伯曹伯邾人會於檉九月魯敗邾師於偃按春秋僖公元年按左傳元年秋楚人伐鄭鄭卽齊故也盟於犖謀救鄭也九月公敗邾師於偃虛丘之戍將歸者也注

虛丘邾地邾人旣送哀姜還齊人殺之因戍虛丘欲侵魯公以義求齊齊送姜氏之喪邾人懼乃歸故公要而敗之襄王十年春正月宋公曹伯衛人邾人伐齊夏五月戊寅宋師及齊師戰於甗齊師敗績按春秋僖公十八年按左傳十八年春宋襄公以諸侯伐齊三月齊人殺無虧齊人將立孝公不勝四公子之徒遂與宋人戰夏五月宋敗齊師於甗立孝公而還秋八月葬齊桓公襄王十一年夏六月宋公曹人邾人盟於曹南鄫子會盟於邾己酉邾人執鄫子用之按春秋僖公十九年按左傳十九年夏宋公使邾文公用鄫子於次睢之社欲以屬東夷司馬子魚曰古者六畜不相爲用小事不用大牲而況敢用人乎祭祀以爲人也民神之主也用人其誰饗之齊桓公存三亡國以屬諸侯義士猶曰薄徳今一會而虐二國之君又用諸淫昏之鬼將以求霸不亦難乎得死爲幸按谷梁傳繒子會盟於邾己酉邾人執繒子用之微國之君因邾以求與之盟人因己以求與之盟己迎而執之惡之故謹而日之也用之者叩其鼻以衈社也襄王十三年冬魯伐邾按春秋僖公二十一年按左傳任宿須句顓臾風姓也實司太﹠﹟與有濟之祀以服事諸夏二十一年秋邾人滅須句須句子來奔因成風也成風爲之言於公曰崇明祀保小寡周禮也蠻夷猾夏周禍也若封須句是崇﹠﹟濟而修祀紓禍也襄王十四年春魯伐邾取須句秋八月丁未魯及邾人戰於升陘按春秋僖公二十二年按左傳二十二年春伐邾取須句反其君焉禮也邾人以須句故出師公卑邾不設備而禦之臧文仲曰國無小不可易也無備𨿽眾不可恃也詩曰戰戰兢兢如臨深淵如履薄冰又曰敬之敬之天惟顯思命不易哉先王之明徳猶無不難也無不懼也況我小國乎君其無謂邾小﹠﹟蠆有毒而況國乎弗聽秋八月丁未及邾師戰於升陘我師敗績邾人獲公冑縣諸魚門襄王二十年冬晉侯齊侯宋公魯侯蔡侯鄭伯陳子莒子邾人秦人會於溫諸侯遂圍許按春秋僖公二十八年按左傳二十八年冬會於溫討不服也襄王二十五年夏魯伐邾取訾婁秋魯公子遂帥師伐邾按春秋僖公三十三年按左傳三十三年夏公伐邾取訾婁以報升陘之役邾人不設備秋襄仲復伐邾襄王三十五年春魯伐邾取須句按春秋文公七年按左傳七年春公伐邾間晉難也三月甲戌取須句置文公子焉頃王五年夏五月邾子籧篨薨子貜且立按春秋文公十三年按左傳十三年邾文公卜遷於繹史曰利於民而不利於君邾子曰苟利於民孤之利也天生民而樹之君以利之也民旣利矣孤必與焉左右曰命可長也君何弗爲邾子曰命在養民死之短長時也民苟利矣遷也吉莫如之遂遷於繹夏五月邾文公卒君子曰知命頃王六年春正月邾人伐魯南鄙叔彭生帥師伐邾秋七月晉人納捷災於邾弗克納按春秋文公十四年按左傳邾文公之卒也公使弔焉不敬邾人來討伐我南鄙故惠伯伐邾邾文公元妃齊姜生定公二妃晉姬生捷災文公卒邾人立定公捷災奔晉十四年夏六月同盟於新城從於楚者服且謀邾也秋晉趙盾以諸侯之師八百乘納捷災於邾邾人辭曰齊出貜且長宣子曰辭順而弗從不祥乃還按公羊傳納者何入辭也其言弗克納何大其弗克納也何大乎其弗克納晉郤缺帥師革車八百乘以納接災於邾婁力沛若有餘而納之邾婁人言曰接災晉出也貜且齊出也子以其指則接災也四貜且也六子以大國壓之則未知齊晉孰有之也貴則皆貴矣𨿽然貜且也長郤缺曰非吾力不能納也義實不克爾也引師而去之故君子大其弗克納也此晉郤缺也其稱人何貶曷爲貶不與大夫專廢置君也曷爲不與實與而文不與文曷爲不與大夫之義不得專廢置君也匡王五年秋邾子朝於魯按春秋宣公元年定王八年秋魯公孫歸父帥師伐邾取繹按春秋宣公十年定王十五年夏六月己未晉侯魯侯衛侯曹伯邾子同盟於斷道按春秋宣公十七年按左傳十七年夏會於斷道討貳也定王十六年秋七月邾人戕鄫子於鄫按春秋宣公十八年按左傳十八年秋邾人戕鄫子於鄫凡自虐其君曰弒自外曰戕定王十八年冬十一月丙申魯侯及楚人秦人宋人陳人衛人鄭人齊人曹人邾人薛人鄫人盟於蜀按春秋成公二年按左傳二年秋公會晉伐齊衛人亦從楚令尹子重爲陽橋之役以救齊冬楚師侵衛遂侵我師於蜀孟孫請盟楚人許平十一月公及楚公子嬰齊蔡侯許男秦右大夫說宋華元陳公孫寧衛孫良夫鄭公子去疾及齊國之大夫盟於蜀定王二十一年冬十二月己丑晉侯齊侯宋公魯侯衛侯鄭伯曹伯邾子杞伯同盟於虫牢按春秋成公五年按左傳五年冬同盟於虫牢鄭服也簡王二年秋楚伐鄭晉侯齊侯宋公魯侯衛侯曹伯莒子邾子杞伯救鄭八月戊辰同盟於馬陵按春秋成公七年按左傳七年秋八月同盟於馬陵尋虫牢之盟且莒服故也簡王三年冬晉士魯叔孫僑如齊人邾人伐郯按春秋成公八年簡王八年夏五月晉侯齊侯宋公魯侯衛侯鄭伯曹伯邾人滕人伐秦按春秋成公十三年按左傳十三年夏五月丁亥晉師以諸侯之師及秦師戰於麻隧秦師敗績簡王十年春三月癸丑晉侯魯侯衛侯鄭伯曹伯宋世子成齊國佐邾人同盟於戚冬十一月晉士燮齊髙無咎宋華元魯叔孫僑如衛孫林父鄭公子邾人會吳於鍾離按春秋成公十五年按左傳十三年秋曹公子負芻殺其太子而自立諸侯請討之十五年春會於戚討曹成公也執而歸諸京師冬十一月會吳鍾離始通吳也簡王十一年秋晉侯齊侯魯侯衛侯宋華元邾人會於沙隨尹子晉侯魯侯齊國佐邾人伐鄭按春秋成公十六年按左傳十六年秋會於沙隨謀伐鄭也簡王十二年夏尹子單子晉侯齊侯宋公魯侯衛侯曹伯邾人伐鄭六月乙酉同盟於柯陵冬單子晉侯宋公魯侯衛侯曹伯齊人邾人伐鄭按春秋成公十七年按左傳十七年夏五月公會尹武公單襄公及諸侯伐鄭自戲童至於曲洧六月乙酉同盟於柯陵尋戚之盟也楚子重救鄭師於首止諸侯還冬諸侯伐鄭十月庚午圍鄭楚公子申救鄭師於汝上十一月諸侯還簡王十三年秋八月邾子朝於魯冬十二月魯仲孫蔑會晉侯宋公衛侯邾子齊崔杼同盟於虛朾按春秋成公十八年按左傳十八年秋七月宋老佐華喜圍彭城八月邾宣公來朝卽位而來見也冬十一月楚子重救彭城伐宋晉侯師於臺谷以救宋遇楚師於靡角之谷楚師還晉士魴來乞師十二月孟獻子會於虛朾謀救宋也宋人辭諸侯而請師以圍彭城簡王十四年春正月晉欒黶宋華元魯仲孫蔑衛﹠﹟殖曹人莒人邾人滕人薛人圍宋彭城夏齊崔杼魯仲孫蔑曹人邾人杞人次於鄫秋九月邾子朝於魯按春秋襄公元年按左傳元年春己亥圍宋彭城爲宋討魚石也夏五月晉韓厥荀偃帥諸侯之師伐鄭入其郛敗其徒兵於洧上於是東諸侯之師次於鄫以待晉師晉師自鄭以鄫之師侵楚焦夷及陳晉侯衛侯次於戚以爲之援秋九月邾子來朝禮也靈王元年秋七月晉荀罃宋華元魯仲孫蔑衛孫林父曹人邾人會於戚冬晉荀罃齊崔杼宋華元魯仲孫蔑衛孫林父曹人邾人滕人薛人小邾人會於戚遂城虎牢按春秋襄公二年按左傳二年秋七月會於戚謀鄭故也冬復會於戚遂城虎牢鄭人乃成靈王二年夏六月單子晉侯宋公魯侯衛侯鄭伯莒子邾子齊世子光同盟於雞澤按春秋襄公三年靈王三年冬十月邾人莒人伐鄫魯臧紇救鄫侵邾敗於狐駘按春秋不書按左傳襄公四年冬十月邾人莒人伐鄫臧紇救鄫侵邾敗於狐駘國人逆喪者皆髽魯於是乎始髽國人誦之曰臧之狐裘敗我於狐駘我君小子朱儒是使朱儒朱儒使我敗於邾靈王四年秋晉侯宋公陳侯魯侯衛侯鄭伯曹伯莒子邾子滕子薛伯齊世子光吳人鄫人會於戚按春秋襄公五年按左傳五年夏吳子使壽越如晉辭不會於雞澤之故且請聽諸侯之好晉人將爲之合諸侯使魯衛先會吳且告會期故孟獻子孫文子會吳於善道秋九月盟於戚會吳且命戍陳也靈王五年冬魯叔孫豹如邾按春秋襄公六年按左傳六年冬穆叔如邾聘且修平靈王六年冬十二月晉侯宋公魯侯陳侯衛侯曹伯莒子邾子會於鄬按春秋襄公七年靈王七年夏晉侯鄭伯齊髙厚宋向戍魯季孫宿衛﹠﹟殖邾人會於邢丘按春秋襄公八年按左傳八年夏五月甲辰會於邢丘以命朝聘之數使諸侯之大夫聽命季孫宿齊髙厚宋向戌衛﹠﹟殖邾大夫會之鄭伯獻捷於會故親聽命靈王八年冬晉侯宋公魯侯衛侯曹伯莒子邾子滕子薛伯杞伯小邾子齊世子光伐鄭十一月己亥同盟於戲按春秋襄公九年按左傳九年冬十月諸侯伐鄭衛北宮括曹人邾人從荀偃韓起門於師之梁鄭人行成十一月己亥同盟於戲鄭服也晉人不得志於鄭以諸侯復伐之十二月癸亥門其三門閏月戊寅濟於陰阪侵鄭靈王九年春晉侯宋公魯侯衛侯曹伯莒子邾子滕子薛伯杞伯小邾子齊世子光會吳於柤秋晉侯宋公魯侯衛侯曹伯莒子邾子齊世子光滕子薛伯杞伯小邾子伐鄭冬戍鄭虎牢按春秋襄公十年按左傳十年春會於柤會吳子壽夢也秋九月諸侯伐鄭冬十月城鄭虎牢而戍之靈王十年夏四月鄭公孫捨之帥師侵宋晉侯宋公魯侯衛侯曹伯齊世子光莒子邾子滕子薛伯杞伯小邾子伐鄭秋七月己未同盟於亳城北楚子鄭伯伐宋晉侯宋公魯侯衛侯曹伯齊世子光莒子邾子滕子薛伯杞伯小邾子伐鄭會於蕭魚按春秋襄公十一年按左傳十一年夏四月諸侯伐鄭鄭人行成秋七月同盟於亳九月諸侯悉師以復伐鄭觀兵於鄭東門鄭人行成冬十二月戊寅會於蕭魚靈王十三年春正月晉士﹠﹟齊崔杼宋華閱魯季孫宿叔老衛北宮括鄭公孫蠆曹人莒人邾人滕人薛人杞人小邾人會吳於向夏四月晉荀偃齊崔杼宋華閱仲江魯叔孫豹衛北宮括鄭公孫蠆曹人莒人邾人滕人薛人杞人小邾人伐秦冬晉士﹠﹟宋華閱魯季孫宿衛孫林父鄭公孫蠆莒人邾人會於戚按春秋襄公十四年按左傳十四年春吳告敗於晉會於向爲吳謀楚故也夏諸侯之大夫從晉侯伐秦以報櫟之役也冬會於戚謀定衛也靈王十四年秋八月邾人伐魯南鄙按春秋襄公十五年按左傳十五年秋邾人伐我南鄙使告於晉晉將爲會以討邾莒晉侯有疾乃止冬晉悼公卒遂不克會靈王十五年春三月晉侯宋公魯侯衛侯鄭伯曹伯莒子邾子薛伯杞伯小邾子會於溴梁戊寅大夫盟晉人執莒子邾子以歸按春秋襄公十六年按左傳十六年春葬晉悼公平公卽位羊舌肸爲傅張君臣爲中軍司馬祁奚韓襄欒盈士鞅爲公族大夫虞丘書爲乘馬禦攺服修官烝於曲沃警守而下會於溴梁命歸侵田以我故執邾宣公莒犁比公且曰通齊楚之使晉侯與諸侯宴於溫使諸大夫舞曰歌詩必類齊髙厚之詩不類荀偃怒且曰諸侯有異志矣使諸大夫盟髙厚髙厚逃歸於是叔孫豹晉荀偃宋向戌衛﹠﹟殖鄭公孫蠆小邾之大夫盟曰同討不庭靈王十六年春二月庚午邾子牼薨子華立冬邾人伐魯南鄙按春秋襄公十七年按左傳十七年冬邾人伐我南鄙爲齊故也靈王十七年冬十月晉侯宋公魯侯衛侯鄭伯曹伯莒子邾子滕子薛伯杞伯小邾子同圍齊按春秋襄公十八年按左傳十八年冬十月會於魯濟尋溴梁之言同伐齊靈王十八年春正月晉侯宋公魯侯衛侯鄭伯曹伯莒子邾子滕子薛伯杞伯小邾子盟於祝柯晉人執邾子魯取邾田自漷水按春秋襄公十九年按左傳十九年春諸侯還自沂上盟於督揚曰大毋侵小執邾悼公以其伐我故遂次於泗上疆我田自漷水歸之於我靈王十九年夏六月晉侯齊侯宋公魯侯衛侯鄭伯曹伯莒子邾子滕子薛伯杞伯小邾子盟於澶淵魯仲孫速帥師伐邾按春秋襄公二十年按左傳二十年夏盟於澶淵齊成故也邾人驟至以諸侯之事弗能報也秋孟莊子伐邾以報之靈王二十年春正月魯侯如晉邾庶其以漆閭丘奔於魯冬十月晉侯齊侯宋公魯侯衛侯鄭伯曹伯莒子邾子會於商任按春秋襄公二十一年按左傳二十一年春公如晉拜師及取邾田也邾庶其以漆閭丘來奔季武子以公姑姊妻之皆有賜於其從者於是魯多盜季孫謂臧武仲曰子盍詰盜武仲曰不可詰也紇又不能季孫曰我有四封而詰其盜何故不可子爲司寇將盜是務去若之何不能武仲曰子召外盜而大禮焉何以止吾盜子爲正卿而來外盜使紇去之將何以能庶其竊邑於邾以來子以姬氏妻之而與之邑其從者皆有賜焉若大盜禮焉以君之姑姊與其大邑其次皂牧輿馬其小者衣裳劍帶是賞盜也賞而去之其或難焉紇也聞之在上位者灑濯其心壹以待人軌度其信可明徵也而後可以治人夫上之所爲民之歸也上所不爲而民或爲之是以加刑罰焉而莫敢不懲若上之所爲而民亦爲之乃其所也又可禁乎夏書曰念玆在玆釋玆在玆名言玆在玆允出玆在玆惟帝念功將謂由己壹也信由己壹而後功可念也庶其非卿也以地來𨿽賤必書重地也秋欒盈出奔楚冬會於商任錮欒氏也齊侯衛侯不敬叔向曰二君者必不免會朝禮之經也禮政之輿也政身之守也怠禮失政失政不立是以亂也靈王二十一年冬晉侯齊侯宋公魯侯衛侯鄭伯曹伯莒子邾子薛伯杞伯小邾子會於沙隨按春秋襄公二十二年按左傳二十二年冬會於沙隨復錮欒氏也靈王二十二年夏邾畀我奔於魯冬十月魯臧孫紇出奔邾按春秋襄公二十三年靈王二十三年秋八月晉侯宋公魯侯衛侯鄭伯曹伯莒子邾子滕子薛伯杞伯小邾子會於夷儀按春秋襄公二十四年按左傳二十四年秋會於夷儀將以伐齊冬楚子伐鄭以救齊諸侯還救鄭靈王二十四年夏五月晉侯宋公魯侯衛侯鄭伯曹伯莒子邾子滕子薛伯杞伯小邾子會於夷儀秋七月己巳同盟於重丘按春秋襄公二十五年按左傳二十五年夏五月乙亥崔子弒莊公晉侯濟自泮會於夷儀伐齊以報朝歌之役齊人以莊公說晉侯使叔向告於諸侯秋七月己巳同盟於重丘齊成故也靈王二十六年夏晉趙武魯叔孫豹楚屈建蔡公孫歸生衛石惡陳孔奐鄭良霄許人曹人邾人滕人會於宋秋七月辛巳諸侯之大夫盟於宋邾人滕人不與盟按春秋襄公二十七年邾滕不與盟不書按左傳二十七年夏宋向戌善於趙文子又善於令尹子木欲弭諸侯之兵以爲名如晉告趙孟趙孟許之如楚楚亦許之如齊齊人許之如秦秦亦許之皆告於小國爲會於宋秋七月辛巳將盟於宋西門之外季武子使謂叔孫以公命曰視邾滕旣而齊人請邾宋人請滕皆不與盟叔孫曰邾滕人之私也我列國也何故視之宋衛吾匹也乃盟注

不與盟故不書靈王二十七年夏邾子朝於魯按春秋襄公二十八年按左傳二十八年夏邾悼公來朝時事也景王二年冬十月晉趙武齊公孫蠆宋向戌魯叔孫豹衛北宮佗鄭罕虎曹人莒人邾人滕人薛人杞人小邾人會於澶淵宋災故按春秋襄公三十年按左傳三十年夏五月甲午宋大災爲宋災故諸侯之大夫會以謀歸宋財冬十月叔孫豹會晉趙武齊公孫蠆宋向戌衛北宮佗鄭罕虎及小邾之大夫會於澶淵旣而無歸於宋景王四年夏六月丁已邾子華薨子穿立秋葬邾悼公按春秋昭公元年景王十四年夏五月邾子魯仲孫貜盟於祲祥按春秋昭公十一年按左傳十一年夏五月孟僖子會邾莊公盟於祲祥修好禮也泉丘人有女夢以其帷幕孟氏之廟遂奔僖子其僚從之盟於淸丘之社曰有子無相棄也僖子使助薳氏之簉反自祲祥宿於薳氏生懿子及南宮敬叔於泉丘人其僚無子使字敬叔景王十六年秋劉子晉侯齊侯宋公魯侯衛侯鄭伯曹伯莒子邾子滕子薛伯杞伯小邾子會於平丘八月甲戌同盟於平丘按春秋昭公十三年景王二十一年夏六月邾人入鄅按春秋昭公十八年按左傳十八年夏六月鄅人藉稻邾人襲鄅鄅人將閉門邾人羊羅攝其首焉遂入之盡俘以歸鄅子曰余無歸矣從帑於邾邾莊公反鄅夫人而捨其女景王二十二年春宋公伐邾按春秋昭公十九年按左傳鄅夫人宋向戌之女也故向寧請師二月宋公伐邾圍虫三月取之乃盡歸鄅俘邾人郳人徐人會宋公乙亥同盟於虫景王四年夏六月丁巳邾子華薨子穿立秋葬邾悼公按春秋昭公元年景王十三年秋九月邾人如晉按春秋不書按左傳昭公十年秋九月邾人如晉葬平公也景王十六年秋劉子晉侯齊侯宋公魯侯衛侯鄭伯曹伯莒子邾子滕子薛伯杞伯小邾子會於平丘八月甲戌同盟於平丘按春秋昭公十三年按左傳晉成虒祁諸侯朝而歸者皆有貳心爲取郠故晉將以諸侯來討叔向曰諸侯不可以不示威十三年秋七月丙寅治兵於邾南甲車四千乘羊舌鮒攝司馬遂合諸侯於平丘八月壬申邾人莒人訴於晉曰魯朝夕伐我我幾亡矣我之不共魯故之以晉侯不見公使叔向來辭曰諸侯將以甲戌盟寡君知不得事君矣請君無勤子服惠伯對曰君信蠻夷之訴以絕兄弟之國棄周公之後亦惟君寡君聞命矣叔向曰寡君有甲車四千乘在𨿽以無道行之必可畏也況其率道其何敵之有牛𨿽瘠僨於豚上其畏不死南蒯子仲之憂其庸可棄乎若奉晉之眾用諸侯之師因邾莒杞鄫之怒以討魯罪間其二憂何求而弗克魯人懼聽命甲戌同盟於平丘公不與盟晉人執季孫意如以幕蒙之使狄人守之司鐸射懷錦奉壺飲冰以蒲伏焉守者禦之乃與之錦而入晉人以平子歸子服湫從冬十月公如晉荀吳謂韓宣子曰諸侯相朝講舊好也執其卿而朝其君有不好焉不如辭之乃使士景伯辭公於河季孫猶在晉子服惠伯私於中行穆子曰魯事晉何以不如夷之小國魯兄弟也土地猶大所命能具若爲夷棄之使事齊楚其何瘳於晉親親與大賞共罰否所以爲盟主也子其圖之諺曰臣一主二吾豈無大國穆子告韓宣子且曰楚滅陳蔡不能救而爲夷執親將焉用之乃歸季孫惠伯曰寡君未知其罪合諸侯而執其老若猶有罪死命可也若曰無罪而惠免之諸侯不聞是逃命也何免之爲請從君惠於會宣子患之謂叔向曰子能歸季孫乎對曰不能鮒也能乃使叔魚叔魚見季孫曰昔鮒也得罪於晉君自歸於魯君微武子之賜不至於今𨿽獲歸骨於晉猶子則肉之敢不盡情歸子而不歸鮒也聞諸吏將爲子除館於西河其若之何且泣平子懼先歸惠伯待禮敬王元年春正月邾人城翼武城取邾師按春秋不書按左傳昭公二十三年春正月邾人城翼還將自離姑公孫鉏曰魯將禦我欲自武城還循山而南徐鉏丘弱茅地曰道下遇雨將不出是不歸也遂自離姑武城人塞其前斷其後之木而弗殊邾師過之乃推而蹶之遂取邾師獲鉏弱地邾人訴於晉晉人來討叔孫婼如晉晉人執之晉人使與邾大夫坐叔孫曰列國之卿當小國之君固周制也邾又夷也寡君之命介子服回在請使當之不敢廢周制故也乃不果坐韓宣子使邾人聚其眾將以叔孫與之叔孫聞之去眾與兵而朝士彌牟謂韓宣子曰子弗良圖而以叔孫與其讎叔孫必死之魯亡叔孫必亡邾邾君亡國將焉歸子𨿽悔之何及所謂盟主討違命也若皆相執焉用盟主乃弗與使各居一館士伯聽其辭而訴諸宣子乃皆執之士伯禦叔孫從者四人過邾館以如吏先歸邾子士伯曰以芻蕘之難從者之病將館子於都叔孫旦而立期焉乃館諸箕捨子服昭伯於他邑範獻子求貨於叔孫使請冠焉取其冠法而與之兩冠曰盡矣爲叔孫故申丰以貨如晉叔孫曰見我吾告女所行貨見而不出吏人之與叔孫居於箕者請其吠狗弗與及將歸殺而與之食之叔孫所館者𨿽一日必葺其墻屋去之如始至敬王三年夏晉趙鞅宋樂大心魯叔詣衛北宮喜鄭遊吉曹人邾人滕人小邾人會於黃父按春秋不書按左傳昭公二十五年夏會於黃父謀王室也趙簡子令諸侯之大夫輸王粟具戍人曰明年將納王敬王四年秋齊侯魯侯莒子邾子杞伯盟於鄟陵按春秋昭公二十六年按左傳二十六年秋盟於鄟陵謀納公也敬王五年秋晉士鞅宋樂祁犁衛北宮喜曹人邾人滕人會於扈冬邾快來奔按春秋昭公二十七年按左傳二十七年秋會於扈令戍周且謀納公也範獻子取貨於季孫辭小國而以難復敬王九年冬邾黑肱以濫奔於魯按春秋昭公三十一年按公羊傳三十一年冬黑弓以濫來奔文何以無邾婁通濫也曷爲通濫賢者子孫宜有地也賢者孰謂謂叔術也何賢乎叔術讓國也其讓國柰何當邾婁顏之時邾婁女有爲魯夫人者則未知其爲武公與懿公與孝公幼顏淫九公子於宮中因以納賊則未知其爲魯公子與邾婁公子與臧氏之母養公者也君幼則宜有養者大夫之妾士之妻則末知臧氏之母者曷爲者也養公者必以其子入養臧氏之母聞有賊以其子易公抱公以逃賊至湊公寢而弒之臣有鮑廣父與梁買子者聞有賊趨而至臧氏之母曰公不死也在是吾以吾子易公矣於是負孝公之周訴天子天子爲之誅顏而立叔術反孝公於魯顏夫人者姬盈女也國色也其言曰有能爲我殺殺顏者吾爲其妻叔術爲之殺殺顏者而以爲妻有子焉爲之盱夏父者其所爲有於顏者也盱幼而皆愛之食必坐二子於其側而食之有珍怪之食盱必先取足焉夏父曰以來人未足而盱有餘叔術覺焉曰嘻此誠爾國也夫起而致國於夏父夏父受而中分之叔術曰不可三分之叔術曰不可四分之叔術曰不可五分之然後受之公扈子者邾婁之父兄也習乎邾婁之故其言曰惡有言人之國賢若此者乎誅顏之時天子死叔術起而致國於夏父當此之時邾婁人常被兵於周曰何故死吾天子通濫則文何以無邾婁天下未有濫也天下未有濫則其言以濫來奔何叔術者賢大夫也絕之則爲叔術不欲絕不絕則世大夫也大夫之義不得世故於是推而通之也敬王十三年春二月辛卯邾子穿薨子益立秋葬邾莊公冬魯仲孫何忌及邾子盟於拔按春秋定公三年按左傳二年冬邾莊公與夷射姑飲酒私出閽乞肉焉奪之杖以敲之三年春二月辛卯邾子在門臺臨廷閽以瓶水沃廷邾子望見之怒閽曰夷射姑旋焉命執之弗得滋怒自投於﹠﹟廢於鑪炭爛遂卒先葬以車五乘殉五人莊公卞急而好潔故及是冬盟於郯修邾好也敬王十四年春三月劉子晉侯宋公魯侯蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏會於召陵侵楚夏五月盟於臯鼬按春秋定公四年按左傳四年春三月劉文公合諸侯於召陵謀伐楚也敬王二十四年邾子會魯侯按春秋定公十四年敬王二十五年春正月邾子朝於魯夏五月邾子奔喪於魯按春秋定公十五年按左傳十五年春邾隱公來朝子貢觀焉邾子執玉髙其容仰公受玉卑其容俯子貢曰以禮觀之二君者皆有死亡焉夫禮死生存亡之體也將左右周旋進退俯仰於是乎取之朝祀喪戎於是乎觀之今正月相朝而皆不度心已亡矣嘉事不體何以能久髙仰驕也卑俯替也驕近亂替近疾君爲主其先亡乎敬王二十六年冬魯仲孫何忌帥師伐邾按春秋哀公元年敬王二十七年春二月魯季孫斯叔孫州仇仲孫何忌帥師伐邾取漷東田及沂西田癸巳叔孫州仇仲孫何忌及邾子盟於句繹按春秋哀公二年按左傳二年春伐邾將伐絞邾人愛其土故賂以漷沂之田而受盟敬王二十八年冬十月魯叔孫州仇仲孫何忌帥師圍邾按春秋哀公三年敬王三十一年冬魯仲孫何忌帥師伐邾按春秋哀公六年敬王三十二年秋魯伐邾八月己酉入邾以邾子益歸按春秋哀公七年按左傳七年夏季康子欲伐邾乃饗大夫以謀之子服景伯曰小所以事大信也大所以保小仁也背大國不信伐小國不仁民保於城城保於徳失二徳者危將焉保孟孫曰二三子以爲何如惡賢而逆之對曰禹合諸侯於塗山執玉帛者萬國今其存者無數十焉惟大不字小小不事大也知必危何故不言魯徳如邾而以眾加之可乎不樂而出秋伐邾及範門猶聞鐘聲大夫諫不聽茅成子請告於吳不許曰魯擊柝聞於邾吳二千里不三月不至何及於我且國內豈不足成子以茅叛師遂入邾處其公宮眾師晝掠邾眾保於繹師宵掠以邾子益來獻於亳社囚諸負瑕負瑕故有繹邾茅夷鴻以束帛乘韋自請救於吳曰魯弱晉而遠吳馮恃其眾而背君之盟辟君之執事以陵我小國邾非敢自愛也懼君威之不立君威之不立小國之憂也若夏盟於鄫衍秋而背之成求而不違四方諸侯其何以事君且魯賦八百乘君之貳也邾賦六百乘君之私也以私奉貳惟君圖之吳子從之敬王三十三年夏魯歸邾子益於邾按春秋哀公八年按左傳八年夏六月齊侯使如吳請師將以伐我乃歸邾子邾子又無道吳子使太宰子余討之囚諸樓臺栫之以棘使諸大夫奉太子革以爲政敬王三十五年春二月邾子益奔魯魯侯會吳子邾子郯子伐齊按春秋哀公十年按左傳十年春邾隱公來奔齊甥也故遂奔齊公會吳子邾子郯子伐齊南鄙師於鄎齊人弒悼公赴於師吳子三日哭於軍門之外徐承帥舟師將自海入齊齊人敗之吳師乃還元王二年秋八月齊侯魯侯邾子盟於顧按左傳哀公二十一年秋八月公及齊侯邾子盟於顧齊人責稽首因歌之曰魯人之臯數年不覺使我髙蹈惟其儒書以爲二國憂是行也公先至於陽谷齊閭丘息曰君辱舉玉趾以在寡君之軍羣臣將傳遽以告寡君比其復也君無乃勤爲僕人之未次請徐館於舟道辭曰敢勤僕人元王五年夏越人執邾子以歸立公子何按左傳哀公二十四年夏邾子又無道越人執之以歸而立公子何何亦無道元王八年春越人聘魯言邾田秋魯侯奔邾按左傳哀公二十七年春越子使後庸來聘且言邾田封於駘上二月盟於平陽三子皆從公患三桓之侈也欲以諸侯去之三桓亦患公之妄也故君臣多間公遊於陵阪遇孟武伯於孟武之衢曰請有問於子余及死乎對曰臣無由知之三問卒辭不對公欲以越伐魯而去三桓秋八月甲戌公如公孫有陘氏因孫於邾乃遂如越國人施公孫有山氏

小邾邾之別封爲小邾子按路史帝顓頊髙陽氏姬姓取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連晏安封爲姓朱婁騶繹倪莒小朱根牟皆分也武王得挾後封之朱曰朱婁朱友以父夷甫顏功封倪三世居騶從齊尊王是爲小朱子小朱十四世而朱二十有九世滅於楚封其君爲巨鹿侯注

葛洪云邾武公字伯顏人謂顏公子孫爲氏王儉云未知按邾婁顏公事見公羊傳莊王八年秋郳犁來朝於魯按春秋莊公五年按左傳五年秋郳犁來來朝名未王命也注

附庸國也東海昌慮縣東北有郳城犁來名未受爵命爲諸侯傳發附庸稱名例也其後數從齊桓以尊周室王命以爲小邾子莊王三年秋宋人齊人邾人伐郳按春秋莊公十五年按左傳十五年秋諸侯爲宋伐郳注

郳附庸屬宋而叛故齊桓爲之伐郳惠王二十四年夏小邾子朝於魯按春秋僖公七年

注郳犁來始得王命而來朝也邾子別封故曰小邾靈王元年冬晉荀罃齊崔杼宋華元魯仲孫蔑衛孫林父曹人邾人滕人薛人小邾人會於戚遂城虎牢按春秋襄公二年靈王六年夏四月小邾子朝於魯按春秋襄公七年按左傳七年夏四月小邾穆公來朝始朝公也靈王八年冬晉侯宋公魯侯衛侯曹伯莒子邾子滕子薛伯杞伯小邾子齊世子光伐鄭十二月己亥同盟於戲按春秋襄公九年按左傳九年冬十月諸侯伐鄭杞人郳人從趙武魏絳斬行栗鄭人行成十一月己亥同盟於戲鄭服也晉人不得志於鄭以諸侯復伐之十二月癸亥門其三門閏月戊寅濟於陰阪侵鄭靈王九年春晉侯宋公魯侯衛侯曹伯莒子邾子滕子薛伯杞伯小邾子齊世子光會吳於柤秋晉侯宋公魯侯衛侯曹伯莒子邾子齊世子光滕子薛伯杞伯小邾子伐鄭冬戍鄭虎牢按春秋襄公十年按左傳十年春會於柤會吳子壽夢也秋九月諸侯伐鄭冬十月城鄭虎牢而戍之靈王十年夏四月鄭公孫捨之帥師侵宋晉侯宋公魯侯衛侯曹伯齊世子光莒子邾子滕子薛伯杞伯小邾子伐鄭秋七月己未同盟於亳城北楚子鄭伯伐宋晉侯宋公魯侯衛侯曹伯齊世子光莒子邾子薛伯杞伯滕子小邾子伐鄭會於蕭魚按春秋襄公十一年按左傳十一年夏四月諸侯伐鄭鄭人行成秋七月同盟於亳九月諸侯悉師以復伐鄭觀兵於鄭東門鄭人行成冬十二月戊寅會於蕭魚靈王十三年春正月晉士﹠﹟魯季孫宿叔老齊人宋人衛人鄭公孫蠆曹人莒人邾人滕人薛人杞人小邾人會吳於向夏四月晉荀偃魯叔孫豹齊人宋人衛北公括鄭公孫蠆曹人莒人邾人滕人薛人杞人小邾人伐秦按春秋襄公十四年按左傳十四年春吳告敗於晉會於向爲吳謀楚故也夏諸侯之大夫從晉侯伐秦以報櫟之役也靈王十五年春三月晉侯宋公魯侯衛侯鄭伯曹伯莒子邾子薛伯杞伯小邾子會於溴梁戊寅大夫盟按春秋襄公十六年按左傳十六年春晉平公卽位會於溴梁命歸侵田以我故執邾宣公莒犁比公且曰通齊楚之使晉侯與諸侯宴於溫使諸大夫舞曰歌詩必類齊髙厚之詩不類荀偃怒且曰諸侯有異志矣使諸大夫盟髙厚髙厚逃歸於是叔孫豹晉荀偃宋向戌衛﹠﹟殖鄭公孫蠆小邾之大夫盟曰同討不庭靈王十七年冬十月晉侯宋公魯侯衛侯鄭伯曹伯莒子邾子滕子薛伯杞伯小邾子同圍齊按春秋襄公十八年按左傳十八年冬十月會於魯濟尋溴梁之言同伐齊靈王十八年春正月晉侯宋公魯侯衛侯鄭伯曹伯莒子邾子滕子薛伯杞伯小邾子盟於祝柯按春秋襄公十九年按左傳十九年春諸侯還自沂上盟於督揚曰大毋侵小靈王十九年夏六月晉侯齊侯宋公魯侯衛侯鄭伯曹伯莒子邾子滕子薛伯杞伯小邾子盟於澶淵按春秋襄公二十年按左傳二十年夏盟於澶淵齊成故也靈王二十一年冬晉侯齊侯宋公魯侯衛侯鄭伯曹伯莒子邾子薛伯杞伯小邾子會於沙隨按春秋襄公二十二年按左傳二十二年冬會於沙隨復錮欒氏也靈王二十三年秋八月晉侯宋公魯侯衛侯鄭伯曹伯莒子邾子滕子薛伯杞伯小邾子會於夷儀按春秋襄公二十四年按左傳二十四年秋會於夷儀將以伐齊水不克冬楚子伐鄭以救齊諸侯還救鄭靈王二十四年夏五月晉侯宋公魯侯衛侯鄭伯曹伯莒子邾子滕子薛伯杞伯小邾子會於夷儀秋七月己巳同盟於重丘按春秋襄公二十五年按左傳二十五年夏五月乙亥崔子弒莊公晉侯濟自泮會於夷儀伐齊以報朝歌之役齊人以莊公說晉侯使叔向告於諸侯秋七月己巳同盟於重丘齊成故也靈王二十八年夏五月晉荀盈齊髙止宋華定魯仲孫羯衛世叔儀鄭公孫段曹人莒人滕人薛人小邾人城杞按春秋襄公二十九年按左傳晉平公杞出也故治杞二十九年夏六月知悼子合諸侯之大夫以城杞景王二年冬十月晉趙武齊公孫蠆宋向戌魯叔孫豹衛北宮佗鄭罕虎曹人莒人邾人滕人薛人杞人小邾人會於澶淵宋災故按春秋襄公三十年按左傳三十年夏五月甲午宋大災爲宋災故諸侯之大夫會以謀歸宋財冬十月叔孫豹會晉趙武齊公孫蠆宋向戌衛北宮佗鄭罕虎及小邾之大夫會於澶淵旣而無歸於宋景王六年秋七月小邾子朝於魯按春秋昭公三年按左傳三年秋七月小邾穆公來朝季武子欲卑之穆叔曰不可曹滕二邾實不忘我好敬以逆之猶懼其貳又卑一睦焉逆羣好也其如舊而加敬焉志曰能敬無災又曰敬逆來者天所福也季孫從之景王七年夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷會於申按春秋昭公四年按左傳四年夏六月丙午楚子合諸侯於申景王十三年秋九月小邾人如晉按春秋不書按左傳昭公十年秋九月小邾人如晉葬平公也景王十六年秋劉子晉侯齊侯宋公魯侯衛侯鄭伯曹伯莒子邾子滕子薛伯杞伯小邾子會於平丘八月甲戌同盟於平丘按春秋昭公十三年景王二十年春小邾子朝於魯按春秋昭公十七年按左傳十七年春小邾穆公朝公與之燕季平子賦采叔穆公賦菁菁者莪昭子曰不有以國其能久乎景王二十二年夏宋公邾人郳人徐人同盟於虫按春秋不書按左傳昭公十九年春二月宋公伐邾圍虫三月取之夏邾人郳人徐人會宋公乙亥同盟於虫敬王三年夏晉趙鞅宋樂大心魯叔詣衛北宮喜鄭遊吉曹人邾人滕人薛人小邾人會於黃父按春秋昭公二十五年按左傳二十五年夏會於黃父謀王室也趙簡子令諸侯之大夫輸王粟具戍人曰明年將納王敬王十年冬晉韓不信齊髙張宋仲幾魯仲孫何忌衛世叔申鄭國參曹人莒人薛人杞人小邾人城成周按春秋昭公三十二年按左傳三十二年冬十一月晉魏舒韓不信如京師合諸侯之大夫於狄泉尋盟且令城成周己丑士彌牟營成周計丈數揣髙卑度厚薄仞溝洫物土方議遠邇量事期計徒庸慮財用書餱糧以令役於諸侯屬役賦丈書以授帥而效諸劉子韓簡子臨之以爲成命定公元年春正月諸侯之大夫會城成周敬王十四年春三月劉子晉侯宋公魯侯蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏會於召陵侵楚夏五月盟於臯鼬按春秋定公四年按左傳四年春三月劉文公合諸侯於召陵謀伐楚也敬王二十九年春宋人執小邾子按春秋哀公四年

注邾子無道於其民故稱人以執敬王三十九年春小邾射以句繹奔魯按魯史哀公十四年按左傳十四年春小邾射以句繹來奔曰使季路要我吾無盟矣使子路子路辭季康子使冉有謂之曰千乘之國不信其盟而信子之言子何辱焉對曰魯有事於小邾不敢問故死其城下可也彼不臣而濟其言是義之也由弗能注射小邾大夫

勛爵部匯考三十五

周二十一

申周復泰嶽之後於申按史記齊太公世家太公呂尙者東海上人其先祖嘗爲四嶽佐禹平水土甚有功虞夏之際封於呂或封於申姓姜氏夏商之時申呂或封枝庶子孫或爲庶人注

索隱曰地理誌申在南陽宛縣申伯之國按路史炎帝戲戲生器器生巨及伯陵祝庸祝庸爲黃帝司徒居於江水生術囂兌首方顚是襲土壤生條及句龍句龍生垂及信垂生噎鳴是爲伯夷爲虞心呂且功於水封呂生歲十二泰嶽襲呂余列申許周初復泰嶽後於申曁申伯入卿而楚蝕其壤宣王開元舅申伯於謝平王遣畿內之民戍申按詩經王風揚之水不流束薪彼其之子不與我戍申懷哉懷哉曷月予旋歸哉揚之水不流束楚彼其之子不與我戍甫懷哉懷哉曷月予旋歸哉揚之水不流束蒲彼其之子不與我戍許懷哉懷哉曷月予還歸哉朱

注平王以申國近楚數被侵伐故遣畿內之民戍之而戍者怨思作此詩也宣王封申伯於謝按詩經小雅芃芃黍苗陰雨膏之悠悠南行召伯勞之我任我輦我車我牛我行旣集蓋雲歸哉我徒我禦我師我旅我行旣集蓋雲歸處肅肅謝功召伯營之烈烈徵師召伯成之原隰旣平泉流旣淸召伯有成王心則寧朱

注宣王封申伯於謝命召穆公往營城邑故將徒役南行而行者作此按大雅嵩髙維嶽駿極於天維嶽降神生甫及申維申及甫維周之翰四國於蕃四方於宣亹亹申伯王纘之事於邑於謝南國是式王命召伯定申伯之宅登是南邦世執其功王命申伯式是南邦因是謝人以作爾庸王命召伯徹申伯土田王命傅禦遷其私人申伯之功召伯是營有俶其城寢廟旣成旣成藐藐王錫申伯四牡蹺蹺鉤膺濯濯王遣申伯路車乘馬我圖爾居莫如南土錫爾介圭以作爾寶往近王舅南土是保申伯信邁王餞於郿申伯還南謝於誠歸王命召伯徹申伯土疆以峙其粻式遄其行申伯番番旣入於謝徒禦嘽嘽周邦咸喜戎有良翰不顯申伯王之元舅文武是憲申伯之徳柔惠且直揉此萬邦聞於四國吉甫作誦其詩孔碩其風肆好以贈申伯朱

注宣王之舅申伯出封於謝而尹吉甫作詩以送之莊王九年冬楚伐申按春秋不書按左傳莊公六年冬楚文王伐申景王十六年楚子復申按春秋不書按左傳楚之滅蔡也靈王遷許胡沈道房申於荊焉昭公十三年平王卽位旣封陳蔡而皆復之

許武王封泰嶽後文叔於許按史記夏本紀帝禹封臯陶之後於英六或在許注索隱曰許在潁川正義曰括地誌云許故城在許州許昌縣南三十里本漢許縣故許國也按路史炎帝戲戲生器器生巨及伯陵祝庸祝庸爲黃帝司徒居於江水生術囂兌首方顚是襲土壤生條及句龍句龍生垂及信垂生噎鳴是爲伯夷爲虞心呂且功於水封呂生歲十二泰嶽襲呂余列申許武王得泰嶽後文叔紹之許靈公徙葉悼公遷城父曰焦夷二十有四世鄭滅之注

昭九年書許遷於夷周紀謂武王封之焦非也昭十八年遷析定四年遷容城定六年遊吉滅許以許男歸一作斯蘧然哀元年許男與楚圍蔡蓋國滅而君在說者以爲復立之也非矣穆王

年許男朝王於洧上按穆天子傳天子四日休於濩澤於是射鳥獵獸丁丑天子闕雨乃至祭父自圃鄭來謁畱昆歸玉百枚﹠﹟翟致賂良馬百駟歸畢之寶以詰其成﹠﹟子胡闕東牡見許男於洧上祭父以天子命辭曰去玆羔用玉帛見許男不敢辭還取束帛加璧闕毛公舉幣玉是日也天子飲許男於洧上天子曰朕非許邦而卹百姓闕也咎氏宴飲毋有禮許男不敢辭升坐於出尊乃用宴樂天子賜許男駿馬十六許男降再拜稽首乃升平坐及暮天子遣許男歸柦王九年秋七月壬午齊侯魯侯鄭伯入許按春秋隱公十一年按左傳十一年夏公會鄭伯於郲謀伐許也鄭伯將伐許五月甲辰授兵於太宮公孫閼與潁考叔爭車潁考叔挾輈以走子都拔棘以逐之及大逵弗及子都怒秋七月公會齊侯鄭伯伐許庚辰傅於許潁考叔取鄭伯之旗蝥弧以先登子都自下射之顚瑕叔盈又以蝥弧登周麾而呼曰君登矣鄭師畢登壬午遂入許許莊公奔衛齊侯以許讓公公曰君謂許不共故從君討之許旣伏其罪矣𨿽君有命寡人弗敢與聞乃與鄭人鄭伯使許大夫百里奉許叔以居許東偏曰天禍許國鬼神實不逞於許君而假手於我寡人寡人惟是一二父兄不能共億其敢以許自爲功乎寡人有弟不能和協而使糊其口於四方其況能久有許乎吾子其奉許叔以撫柔此民也吾將使獲也佐吾子若寡人得沒於地天其以禮悔禍於許無寧玆許公復奉其社稷惟我鄭國之有請謁焉如舊昏媾其能降以相從也無滋他族實逼處此以與我鄭國爭此土也吾子孫其覆亡之不暇而況能禋祀許乎寡人之使吾子處此不惟許國之爲亦聊以固吾圉也乃使公孫獲處許西偏曰凡而器用財賄無置於許我死乃亟去之吾先君新邑於此王室而旣卑矣周之子孫日失其序夫許太嶽之裔也天而旣厭周徳矣吾其能與許爭乎桓王二十三年夏六月許叔入於許按春秋桓公十五年按左傳十五年夏六月許叔入於許注

許叔莊公弟也隱十一年鄭使許大夫奉許叔居許東偏鄭莊公旣卒乃入居位許人嘉之以字告也僖王四年冬十二月齊侯宋公陳侯魯侯衛侯鄭伯許男滑伯滕子同盟於幽按春秋莊公十六年惠王十二年夏鄭人侵許按春秋莊公二十九年惠王二十一年春正月齊侯宋公陳侯魯侯衛侯鄭伯許男曹伯侵蔡蔡潰遂伐楚夏許男新城薨子業立秋葬許穆公按春秋僖公四年按左傳四年春齊侯以諸侯之師侵蔡蔡潰遂伐楚秋許穆公卒於師葬之以侯禮也凡諸侯薨於朝會加一等死王事加二等於是有以衮斂惠王二十二年夏齊侯宋公陳侯魯侯衛侯鄭伯許男曹伯會王世子於首止秋八月諸侯盟於首止鄭伯逃歸不盟按春秋僖公五年按左傳五年夏會於首止會太子鄭謀寧周也惠王二十三年夏齊侯宋公陳侯魯侯衛侯曹伯伐鄭圍新城秋楚人圍許諸侯遂救許按春秋僖公六年按左傳六年夏諸侯伐鄭以其逃首止之盟故也圍新密鄭所以不時城也秋楚子圍許以救鄭諸侯救許乃還冬蔡穆侯將許僖公以見楚子於武城許男面縛銜璧大夫衰絰士輿櫬楚子問諸逢伯對曰昔武王克殷微子啟如是武王親釋其縛受其璧而祓之焚其櫬禮而命之使復其所楚子從之惠王二十五年春正月王人齊侯宋公魯侯衛侯許男曹伯陳世子款盟於洮鄭伯乞盟按春秋僖公八年按左傳七年冬閏月惠王崩襄王惡太叔帶之難懼不立不發喪而告難於齊八年春盟於洮謀王室也鄭伯乞盟請服也襄王定位而後發喪襄王元年夏宰周公齊侯宋公魯侯衛侯鄭伯許男曹伯會於葵丘秋九月戊辰諸侯盟於葵丘按春秋僖公九年按左傳九年夏會於葵丘尋盟且修好禮也秋齊侯盟諸侯於葵丘襄王二年夏齊侯許男伐北戎按春秋僖公十年

注北戎山戎襄王五年夏齊侯宋公陳侯魯侯衛侯鄭伯許男曹伯會於咸秋齊仲孫湫致諸侯戍周按春秋僖公十三年仲孫湫不書按左傳十三年夏會於咸淮夷病杞故且謀王室也秋爲戎難故諸侯戍周齊仲孫湫致之襄王八年冬十二月齊侯宋公陳侯魯侯衛侯鄭伯許男邢侯曹伯會於淮按春秋僖公十六年按左傳十六年冬十二月會於淮謀鄫且東略也城鄫役人病有夜登丘而呼曰齊有亂不果城而還襄王十三年秋宋公楚子陳侯蔡侯鄭伯許男曹伯會於盂執宋公以伐宋冬十二月癸丑諸侯盟於薄釋宋公按春秋僖公二十一年按左傳二十一年春宋人爲鹿上之盟以求諸侯於楚楚人許之秋諸侯會宋公於盂楚執宋公以伐宋冬會於薄以釋之襄王十四年夏宋公衛侯許男滕子伐鄭按春秋僖公二十二年按左傳二十二年春三月鄭伯如楚夏宋公伐鄭秋八月楚人伐宋以救鄭冬十一月己巳朔宋公及楚人戰於泓宋師敗績襄王十九年冬楚人陳侯蔡侯鄭伯許男圍宋十二月甲戌魯侯會諸侯盟於宋按春秋僖公二十七年按左傳二十七年冬楚子及諸侯圍宋宋公孫固如晉告急襄王二十年夏五月癸丑晉侯齊侯宋公魯侯蔡侯鄭伯衛子莒子盟於踐土冬晉侯齊侯宋公魯侯蔡侯鄭伯陳子莒子邾子秦人會於溫諸侯圍許按春秋僖公二十八年按左傳二十八年夏四月戊辰晉侯宋公齊國歸父崔夭秦小子慭次於城濮楚師背酅而捨子玉使斗勃請戰己巳晉師陳於莘北楚師敗績晉師三日館﹠﹟及癸酉而還甲午至於衡雍作王宮於踐土五月丁未獻楚俘於王癸亥王子虎盟諸侯於王庭要言曰皆獎王室無相害也有渝此盟明神殛之俾隊其師無克祚國及其元孫無有老幼冬會於溫討不服也丁丑諸侯圍許注

會溫諸侯也許比再會不至故因會共伐之襄王二十五年冬十二月晉人陳人鄭人伐許按春秋僖公三十三年按左傳三十三年冬十二月晉陳鄭伐許討其貳於楚也襄王三十年冬十月甲申許男業卒子錫我立按春秋文公五年襄王三十一年春葬許僖公按春秋文公六年襄王三十二年秋八月齊侯宋公衛侯陳侯鄭伯許男曹伯會晉趙盾盟於扈按春秋文公七年按左傳七年秋八月齊侯宋公衛侯陳侯鄭伯許男曹伯會晉趙盾盟於扈晉侯立故也頃王元年春楚人伐鄭魯公子遂會晉人宋人衛人許人救鄭按春秋文公九年按左傳九年春三月楚子伐鄭鄭及楚平公子遂會晉趙盾宋華耦衛孔達許大夫救鄭不及楚師頃王六年夏六月宋公陳侯魯侯衛侯鄭伯許男曹伯晉趙盾同盟於新城按春秋文公十四年按左傳邾文公元妃齊姜生定公二妃晉姬生捷災十三年文公卒邾人立定公捷災奔晉十四年夏六月同盟於新城從於楚者服且謀邾也匡王元年晉侯宋公衛侯蔡侯鄭伯許男曹伯盟於扈按春秋不書按左傳文公十五年冬十一月晉侯宋公衛侯蔡侯鄭伯許男曹伯盟於扈尋新城之盟且謀伐齊也定王十五年春正月庚子許男錫我卒子﹠﹟立按春秋宣公十七年定王十八年冬十一月丙申魯侯及楚人秦人宋人陳人衛人鄭人齊人曹人邾人薛人鄫人盟於蜀按春秋成公二年按左傳二年冬十一月公及楚公子嬰齊蔡侯許男秦右大夫說宋華元陳公孫寧衛孫良夫鄭公子去疾及齊國之大夫盟於蜀定王十九年夏鄭公子去疾帥師伐許冬鄭伐許按春秋成公三年按左傳許恃楚而不事鄭三年夏鄭子良伐許定王二十年冬鄭伯伐許按春秋成公四年按左傳四年冬十一月鄭公孫申帥師疆許田許人敗諸展陂鄭伯伐許取鉏任泠惇之田晉欒書將中軍荀首佐之士佐上軍以救許伐鄭取泛祭楚子反救鄭鄭伯與許男訟焉皇戌攝鄭伯之辭子反不能決也曰君若辱在寡君寡君與其二三臣共聽兩君之所欲成其可知也不然側不足以知二國之成定王二十一年夏許男訴鄭伯於楚按春秋不書按左傳成公五年夏許靈公訴鄭伯於楚六月鄭悼公如楚訟不勝楚人執皇戌及子國簡王三年春鄭門於許大獲按春秋不書按左傳成公八年春侵晉蔡鄭伯將會晉師門於許東門大獲焉簡王四年冬十一月鄭人圍許按春秋成公九年按左傳九年秋鄭伯如晉晉人討其貳於楚也執諸銅鞮冬鄭人圍許示晉不急君也是則公孫申謀之曰我出師以圍許爲將攺立君者而紓晉使晉必歸君簡王九年秋鄭公子喜帥師伐許按春秋成公十四年按左傳十四年秋八月鄭子罕伐許敗焉戊戌鄭伯復伐許庚子入其郛許人平以叔申之封注

四年鄭公孫申疆許田許人敗之不得定其封疆今許以是所封田求和於鄭簡王十年冬十一月許遷於葉按春秋成公十五年按左傳十五年冬十月許靈公畏逼於鄭請遷於楚辛丑楚公子申遷許於葉靈王二年冬晉荀罃帥師伐許按春秋襄公三年按左傳許靈公事楚不會於雞澤三年冬晉知武子帥師伐許靈公十五年夏五月鄭伯晉荀偃魯叔老衛﹠﹟殖宋人伐許按春秋襄公十六年按左傳十六年春許男請遷於晉諸侯遂遷許許大夫不可晉人歸諸侯鄭子蟜聞將伐許遂相鄭伯以從諸侯之師穆叔從公齊子帥師會晉荀偃夏六月次於棫林庚寅伐許次於函氏晉荀偃欒黶帥師伐楚以報宋揚梁之役楚公子格帥師及晉師戰於湛阪楚師敗績晉師遂侵方城之外復伐許而還靈王二十三年冬楚子蔡侯陳侯許男伐鄭按春秋襄公二十四年靈王二十五年秋八月許男﹠﹟薨於楚子買立冬葬許靈公按春秋襄公二十六年按左傳二十六年秋許靈公如楚請伐鄭曰師不興孤不歸矣八月卒於楚楚子曰不伐鄭何以求諸侯冬十月楚子伐鄭鄭人將禦之子產曰晉楚將平諸侯將和楚王是故昧於一來不如使逞而歸乃易成也夫小人之性釁於勇嗇於禍以足其性而求名焉者非國家之利也若何從之子展說不禦寇十二月乙酉入南裏墮其城涉於樂氏門於師之梁縣門發獲九人焉涉於泛而歸而後葬許靈公靈王二十六年夏晉趙武楚屈建魯叔孫豹蔡公孫歸生衛石惡陳孔奐鄭良霄許人曹人會於宋秋七月辛巳諸侯之大夫盟於宋按春秋襄公二十七年按左傳宋向戌善於趙文子又善於令尹子木欲弭諸侯之兵以爲名二十七年春如晉告趙孟趙孟許之如楚楚亦許之如齊齊人許之告於秦秦亦許之皆告於小國爲會於宋秋七月乙酉宋公及諸侯之大夫盟於蒙門之外景王元年夏四月許男如楚送葬按春秋不書按左傳襄公二十九年夏四月葬楚康王公及陳侯鄭伯許男送葬至於西門之外諸侯之大夫皆至於墓景王二年秋鄭良霄出奔許自許入於鄭按春秋襄公三十年景王四年春正月晉趙武楚公子圍齊國弱宋向戌魯叔孫豹衛齊惡陳公子招蔡公孫歸生鄭罕虎許人曹人會於虢按春秋昭公元年按左傳元年春正月會於虢尋宋之盟也景王七年夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷會於申秋七月楚子蔡侯陳侯許男頓子胡子沈子淮夷伐吳遂滅賴按春秋昭公四年按左傳四年夏六月丙午楚子合諸侯於申秋七月楚子以諸侯伐吳八月遂以諸侯滅賴景王八年冬楚子蔡侯陳侯許男頓子沈子徐人越人伐吳按春秋昭公五年按左傳五年冬十月楚子以諸侯及東夷伐吳以報棘櫟麻之役景王十二年春許遷於夷按春秋昭公九年按左傳二年春二月庚申楚公子棄疾遷許於夷實城父取州來淮北之田以益之伍舉授許男田然丹遷城父人於陳以夷濮西田益之遷方城外人於許景王十三年秋九月許人如晉按春秋不書按左傳昭公十年秋九月許人如晉葬晉平公景王十六年楚子復許按春秋不書按左傳楚之滅蔡也靈王遷許胡沈道房申於荊焉昭公十三年平王卽位旣封陳蔡而皆復之景王二十一年冬許遷於白羽按春秋昭公十八年按左傳十八年夏五月宋衛陳鄭災陳不救火許不弔災君子是以知陳許之先亡也楚左尹王子勝言於楚子曰許於鄭仇敵也而居楚地以不禮於鄭晉鄭方睦鄭若伐許而晉助之楚喪地矣君盍遷許許不專於楚鄭方有令政許曰余舊國也鄭曰余俘邑也葉在楚國方城外之蔽也土不可易國不可小許不可俘讎不可啟君其圖之楚子說冬楚子使王子勝遷許於析實白羽景王二十二年夏五月戊辰許世子止弒其君買冬葬許悼公按春秋昭公十九年按左傳十九年夏許悼公瘧五月戊辰飲太子止之藥卒太子奔晉書曰弒其君君子曰盡心力以事君捨藥物可也敬王元年秋七月戊辰吳敗頓胡沈蔡陳許之師於雞父胡子髡沈子逞滅獲陳夏嚙按春秋昭公二十三年按左傳二十三年秋七月吳人伐州來楚薳越帥師及諸侯之師奔命救州來吳人禦諸鍾離子瑕卒楚師熸吳公子光曰諸侯從於楚者眾而皆小國也畏楚而不獲已是以來吾聞之曰作事威克其愛𨿽小必濟胡沈之君幼而狂陳大夫嚙壯而頑頓與許蔡疾楚政楚令尹死其師熸帥賤多寵政令不壹七國同役而不同心帥賤而不能整無大威命楚可敗也若分師先以犯胡沈與陳必先奔三國敗諸侯之師乃搖心矣諸侯乖亂楚必大奔請先者去備薄威後者惇陳整旅吳子從之戊辰晦戰於雞父吳子以罪人三千先犯胡沈與陳三國爭之吳爲三軍以系於後中軍從王光帥右掩余帥左吳之罪人或奔或止三國亂吳師擊之三國敗獲胡沈之君及陳大夫捨胡沈之囚使奔許與蔡頓曰吾君死矣師噪而從之三國奔楚師大奔敬王十四年春三月劉子晉侯宋公魯侯蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏會於召陵侵楚夏五月盟於臯鼬按春秋定公四年按左傳四年春三月劉文公合諸侯於召陵謀伐楚也敬王十六年春正月癸亥鄭遊速帥師滅許以許男斯歸按春秋定公六年按左傳六年春鄭滅許因楚敗也敬王二十六年春正月楚子陳侯隨侯許男圍蔡按春秋哀公元年按左傳元年春楚子圍蔡報柏舉也裏而栽廣丈髙倍夫屯晝夜九日如子西之素蔡人男女以辧使疆於江汝之間而還蔡於是乎請遷於吳敬王三十八年夏許男成薨秋葬許元公按春秋哀公十三年

紀平王四十九年秋八月紀人伐夷按春秋不書按左傳隱公元年秋八月紀人伐夷夷不告故不書注

紀國在東莞劇縣按路史紀姜國也平王五十年秋九月紀逆女於魯冬十月魯伯姬歸於紀紀子帛莒子盟於密按春秋隱公二年按左傳二年秋九月紀裂繻來逆女卿爲君逆也冬紀子帛莒子盟於密魯故也八年秋公及莒人盟於浮來以成紀好也桓王四年春三月魯叔姬歸於紀按春秋隱公七年

注叔姬伯姬之娣也至是歸者待年於父母國不與嫡俱行故書桓王十三年夏齊侯鄭伯如紀按春秋桓公五年按左傳五年夏齊侯鄭伯朝於紀欲以襲之紀人知之桓王十四年夏魯侯紀侯會幹成冬紀侯朝於魯按春秋桓公六年按左傳六年夏會於成紀來諮謀齊難也冬紀侯來朝請王命以求成於齊公告不能注

齊欲滅紀故來謀之桓王十六年冬十月祭公逆王后於紀按春秋桓公八年按左傳八年冬祭公來遂逆王后於紀注

天子娶於諸侯使同姓諸侯爲之主祭公來受命於魯桓王十七年春紀季姜歸於京師按春秋桓公九年按左傳九年春紀季姜歸於京師凡諸侯之女行惟王后書桓王二十年春二月己巳魯侯紀侯鄭伯及齊侯宋公衛侯燕人戰齊師宋師衛師燕師敗績按春秋桓公十三年按左傳宋多責賂於鄭鄭不堪命故十三年春以紀魯及齊與宋衛燕戰莊王二年春正月丙辰齊侯魯侯紀侯盟於黃按春秋桓公十七年按左傳十七年春盟於黃平齊紀且謀衛故也莊王四年冬齊師遷紀郱鄑郚按春秋莊公元年

注齊欲滅紀故徙其三邑之民而取其地郱在東莞臨朐縣東南郚在朱虛縣東南北海都昌縣西有訾城莊王六年秋紀季以酅入於齊按春秋莊公三年按左傳三年秋紀季以酅入於齊紀於是乎始判冬公次於滑將會鄭伯謀紀故也鄭伯辭以難注

季紀侯弟酅紀邑在齊國東安平縣齊欲滅紀故季以邑入齊爲附庸先祀不廢社稷有奉故書字貴之莊王七年春三月紀伯姬卒夏紀侯大去其國六月乙丑齊侯葬紀伯姬按春秋莊公四年按左傳四年紀侯不能下齊以與紀季夏紀侯大去其國違齊難也注

以國與季季奉社稷故不言滅不見迫逐故不言奔大去者不反之辭紀季入酅爲齊附庸而紀侯大去其國齊侯加禮初附以崇厚義故攝伯姬之喪而以紀國夫人禮葬之按公羊傳大去者何滅也孰滅之齊滅之曷爲不言齊滅之爲襄公諱也春秋爲賢者諱何賢乎襄公復讎也何讎爾遠祖也哀公亨乎周紀侯譖之以襄公之爲於此焉者事祖禰之心盡矣盡者何襄公將復讎乎紀卜之曰師喪分焉寡人死之不爲不吉也遠祖者幾世乎九世矣九世猶可以復讎乎𨿽百世可也家亦可乎曰不可國何以可國君一體也先君之恥猶今君之恥也今君之恥猶先君之恥也國君何以爲一體國君以國爲體諸侯世故國君爲一體也今紀無罪此非怒與曰非也古者有明天子則紀侯必誅必無紀者紀侯之不誅至今有紀者猶無明天子也古者諸侯必有會聚之事相朝聘之道號辭必稱先君以相接然則齊紀無說焉不可以並立乎天下故將去紀侯者不得不去紀也有明天子則襄公得爲若行乎曰不得也不得則襄公曷爲爲之上無天子下無方伯緣恩疾者可也外夫人不書葬此何以書隱之也何隱爾其國亡矣徒葬於齊爾此復讎也曷爲葬之滅其可滅葬其可葬此其爲可葬柰何復讎者非將殺之逐之也以爲𨿽遇紀侯之殯亦將葬之也莊王十五年春三月紀叔姬歸於酅按春秋莊公十二年

注紀侯去國而死叔姬歸魯紀季自定於齊而後歸之全守節義以終婦道故系之紀而以初嫁爲文賢之也來歸不書非寧且非大歸惠王十二年冬十二月紀叔姬卒按春秋莊公二十九年

注紀國𨿽滅叔姬執節守義故系之紀賢而錄之惠王十三年秋八月癸亥葬紀叔姬按春秋莊公三十年

注以賢錄也無臣子故不作謚

鄫襄王六年夏六月魯季姬及鄫子遇於防使鄫子朝於魯按春秋僖公十四年按左傳十四年春鄫季姬來寧公怒止之以鄫子之不朝也夏遇於防而使來朝注鄫國今瑯邪縣按路史帝杼封其仲曲列於繒谷梁以繒爲鄫

襄王八年冬十二月齊侯宋公陳侯魯侯衛侯鄭伯許男邢侯曹伯會於淮按春秋僖公十六年按左傳十六年冬十二月會於淮謀鄫且東略也城鄫役人病有夜登丘而呼曰齊有亂不果城而還襄王十一年夏六月宋公曹人邾人盟於曹南鄫子會盟於邾己酉邾人執鄫子用之按春秋僖公十九年按左傳十九年夏宋公使邾文公用鄫子於次雎之社欲以屬東夷司馬子魚曰古者六畜不相爲用小事不用大牲而況敢用人乎祭祀以爲人也民神之主也用人其誰饗之齊桓公存三亡國以屬諸侯義士猶曰薄徳今一會而虐二國之君又用諸淫﹠﹟之鬼將以求霸不亦難乎得死爲幸按谷梁傳夏六月繒子會盟於邾己酉邾人執繒子用之微國之君因邾以求與之盟人因己以求與之盟己迎而執之惡之故謹而日之也用之者叩其鼻以衈社也注

衈釁祭器定王十六年秋七月邾人戕鄫子於鄫按春秋宣公十八年按左傳十八年秋邾人戕鄫子於鄫凡自虐其君曰弒自外曰戕定王十八年冬十一月魯侯蔡侯許男楚公子嬰齊秦右大夫說宋華元陳公孫寧衛孫良夫鄭公子去疾齊人曹人邾人薛人鄫人盟於蜀按春秋成公二年按左傳二年秋公會晉侯伐齊衛人亦從於伐齊故楚令尹子重爲陽橋之役以救齊冬楚公子嬰齊蔡侯許男秦右大夫說宋華元陳公孫寧衛孫良夫鄭公子去疾及齊國之大夫盟於蜀靈王三年冬十月邾人莒人伐鄫魯臧孫紇救鄫侵邾敗於狐駘按春秋不書按左傳襄公四年冬公如晉聽政晉侯享公公請屬鄫晉侯不許孟獻子曰以寡君之密邇於仇讎而願固事君無失官命鄫無賦於司馬爲執事朝夕之命敝邑敝邑褊小闕而爲罪寡君是以願借助焉晉侯許之十月邾人莒人伐鄫臧孫紇救鄫侵邾敗於狐駘國人逆喪者皆髽魯於是乎始髽國人誦之曰臧之狐裘敗我於狐駘我君小子朱儒是使朱儒朱儒使我敗於邾靈王四年夏魯叔孫豹鄫世子巫如晉秋晉侯宋公陳侯魯侯衛侯鄭伯曹伯莒子邾子滕子薛伯齊世子光吳人鄫人會於戚按春秋襄公五年按左傳五年夏穆叔覿鄫太子於晉以成屬鄫書曰叔孫豹鄫太子巫如晉言比諸魯大夫也秋九月丙午盟於戚會吳且命戍陳也穆叔以屬鄫爲不利使鄫大夫聽命於會靈王五年秋莒人滅鄫按春秋襄公六年按左傳六年秋莒人滅鄫鄫恃賂也晉人以鄫故來討曰何故亡鄫季武子如晉見且聽命景王七年秋九月魯取鄫按春秋昭公四年按左傳四年秋九月取鄫言易也莒亂著丘公立而不撫鄫鄫叛而來故曰取凡克邑不用師徒曰取

庸武王伐紂庸國從師按書經牧誓王曰嗟我友邦冢君禦事司徒司馬司空亞旅師氏千夫長百夫長及庸蜀羌髳微盧彭濮人稱爾於比爾戈立爾矛予其誓夷王七年楚子伐庸至於鄂按史記楚世家周夷王之時王室微諸侯或不朝相伐熊渠甚得江漢間民和乃興兵伐庸楊粵至於鄂注杜預曰庸今上庸縣正義曰括地誌房州竹山縣本漢上庸縣古之庸國昔周武王伐紂庸蠻在焉按竹書紀年夷王七年楚子熊渠伐庸至於鄂匡王二年秋八月楚人秦人巴人滅庸按春秋文公十六年按左傳十六年秋八月楚大饑戎伐其西南至於阜山師於大林又伐其東南至於陽丘以侵訾枝庸人帥羣蠻以叛楚麇人率百濮聚於選將伐楚於是申息之北門不啟楚人謀徙於阪髙蒍賈曰不可我能往寇亦能往不如伐庸夫麇與百濮謂我饑不能師故伐我也若我出師必懼而歸百濮離居將各走其邑誰暇謀人乃出師旬有五日百濮乃罷自廬以往振廩同食次於句澨使廬戢侵庸及庸方城庸人逐之囚子揚﹠﹟三宿而逸曰庸師眾羣蠻聚焉不如復大師且起王卒合而後進師叔曰不可姑又與之遇以驕之彼驕我怒而後可克先君蚡冒所以服陘隰也又與之遇七遇皆北惟裨鯈魚人實逐之庸人曰楚不足與戰矣遂不設備楚子乘驛會師於臨品分爲二隊子越自石溪子貝自仞以伐庸秦人巴人從楚師羣蠻從楚子盟遂滅庸

鄖桓王二十年春楚屈瑕敗鄖師按春秋不書按左傳桓公十一年春楚屈瑕將盟貳軫鄖人軍於蒲騷將與隨絞州蓼伐楚師莫敖患之斗廉曰鄖人軍其郊必不誡且日虞四邑之至也君次於郊郢以禦四邑我以銳師宵加於鄖鄖有虞心而恃其城莫有鬥志若敗鄖師四邑必離莫敖曰盍請濟師於王對曰師克在和不在眾商周之不敵君之所聞也成軍以出又何濟焉莫敖曰卜之對曰卜以決疑不疑何卜遂敗鄖師於蒲騷卒盟而還注鄖國在江夏云社縣東南有鄖城蒲騷鄖邑

權惠王元年楚子伐權遷之按春秋不書按左傳初楚武王克權使斗緡尹之以叛圍而殺之遷權於那處使閻敖尹之及文王卽位與巴人伐申而驚其師巴人叛楚而伐那處取之遂門於楚閻敖遊湧而逸楚子殺之其族爲亂莊公十八年冬巴人因之以伐楚注

權國名南郡當陽縣東南有權城按路史祖庚封子於權楚人遷之那處

巢武王十三年巢伯來賓按竹書紀年云云按路史巢子國也頃王四年夏楚人圍巢按春秋文公十二年按左傳十二年楚令尹大孫伯卒成嘉爲令尹羣舒叛楚夏子孔執舒子平及宗子遂圍巢注

巢吳楚間小國廬江六縣東有居巢城敬王二年冬吳滅巢按春秋昭公二十四年按左傳二十四年冬楚子爲舟師以略吳疆及圉陽而還吳人踵楚而邊人不備遂滅巢及鍾離而還

賴景王七年秋七月楚人滅賴按春秋昭公四年按左傳四年秋七月楚子以諸侯伐吳宋太子鄭伯先歸宋華費遂鄭大夫從使屈申圍朱方八月甲申克之執齊慶封而盡滅其族將戮慶封椒舉曰臣聞無瑕者可以戮人慶封惟逆命是以在此其背從於戮乎播於諸侯焉用之王弗聽負之斧鉞以徇於諸侯使言曰無或如齊慶封弒其君弱其孤以盟其大夫慶封曰無或如楚共王之庶子圍弒其君兄之子麇而代之以盟諸侯王使速殺之遂以諸侯滅賴賴子面縛銜士袒輿櫬從之造於中軍王問諸椒舉對曰成王克許許僖公如是王親釋其縛受其璧焚其櫬王從之遷賴於鄢楚子欲遷許於賴使斗韋龜與公子棄疾城之而還按路史賴姜國也楚滅之

桐敬王十二年夏四月桐叛楚按春秋不書按左傳定公二年夏四月桐叛楚吳子使舒鳩氏誘楚人曰以師臨我我伐桐爲我使之﹠﹟忌秋楚囊瓦伐吳師於豫章吳人見舟於豫章而潛師於巢冬十月吳軍楚師於豫章敗之遂圍巢克之獲楚公子繁注

桐小國廬江舒縣西南有桐鄕

鄀襄王十七年秋秦晉伐鄀按春秋不書按左傳僖公二十五年秋秦晉伐鄀楚斗克屈禦寇以申息之師戍商密秦人過析隈入而系輿人以圍商密﹠﹟而傅焉宵坎血加書僞與子儀子邊盟者商密人懼曰秦取析矣戍人反矣乃降秦師囚申公子儀息公子邊以歸楚令尹子玉追秦師弗及遂圍陳納頓子於頓襄王三十年夏秦人入鄀按春秋文公五年按左傳初鄀叛楚卽秦又貳於楚五年夏秦人入鄀

郯定王二年春正月魯侯及齊侯平莒及郯莒人不肯魯伐莒取向秋魯侯如齊按春秋宣公四年按路史郯嬴國也越滅之定王十四年秋郯伯姬歸於魯按春秋宣公十六年按左傳十六年秋郯伯姬來歸出也簡王二年春吳伐郯按春秋成公七年按左傳七年春吳伐郯郯成季文子曰中國不振旅蠻夷入伐而莫之或卹無弔者也夫詩曰不弔昊天亂靡有定其此之謂乎有上不弔其誰不受亂吾亡無日矣簡王三年冬晉士燮魯叔孫僑如齊人邾人伐郯按春秋成公八年按左傳八年冬晉士燮來聘言伐郯也以其事吳故公賂之請緩師文子不可曰君命無貳失信不立禮無加貨事無二成君後諸侯是寡君不得事君也燮將復之季孫懼使宣伯帥師伐郯靈王六年春郯子朝於魯按春秋襄公七年按左傳七年春郯子來朝始朝公也景王十九年春正月齊侯徐子郯人莒人盟於蒲隧按春秋不書按左傳昭公十六年春正月齊侯伐徐二月丙申齊師至於蒲隧徐人行成徐子及郯人莒人會齊侯盟於蒲隧景王二十年秋郯子朝於魯按春秋昭公十七年按左傳十七年秋郯子來朝公與之宴昭子問焉曰少﹠﹟氏鳥名官何故也郯子曰吾祖也我知之昔者黃帝氏以云紀故爲云師而云名炎帝氏以火紀故爲火師而火名共工氏以水紀故爲水師而水名太﹠﹟氏以龍紀故爲龍師而龍名我髙祖少﹠﹟摰之立也鳳鳥適至故紀於鳥爲鳥師而鳥名鳳鳥氏歷正也元鳥氏司分者也伯趙氏司至者也靑鳥氏司啟者也丹鳥氏司閉者也祝鳩氏司徒也鳩氏司馬也鳲鳩氏司空也爽鳩氏司寇也鶻鳩氏司事也五鳩鳩民者也五雉爲五工正利器用正度量夷民者也九扈爲九農正扈民無淫者也自顓頊以來不能紀遠乃紀於近爲民師而命以民事則不能故也仲尼聞之見於郯子而學之旣而告人曰吾聞之天子失官學在四夷猶信敬王三十五年春魯侯吳子邾子郯子伐齊按春秋不書按左傳哀公十年春邾隱公來奔齊甥也故遂奔齊公會吳子邾子郯子伐齊南鄙師於鄎齊人弒悼公赴於師吳子三日哭於軍門之外徐承帥舟師將自海入齊齊人敗之吳師乃還

萊武王封太公於齊萊侯伐齊爭營丘按史記齊太公世家武王已平商而王天下封師尙父於齊營丘東就國道宿行遲逆旅之人曰吾聞時難得而易失客寢甚安殆非就國者也太公聞之夜衣而行犁明至國萊侯來伐與之爭營丘營丘邊萊萊人夷也會紂之亂而周初定未能集遠方是以與太公爭國按路史萊子國也商國萊侯與太公爭營丘及齊復入萊共公浮柔奔棠晏弱遷之郳定王五年夏齊侯魯侯伐萊按春秋宣公七年按左傳七年夏公會齊侯伐萊不與謀也注

萊國今東萊黃縣定王七年夏齊侯伐萊按春秋宣公九年靈王元年春齊侯伐萊按春秋不書按左傳襄公二年春齊侯伐萊萊人使正輿子賂夙沙衛以索馬牛皆百匹齊師乃還夏齊姜薨齊侯使諸姜宗婦來送葬召萊子萊子不會故晏弱城東陽以逼之靈王五年冬十二月齊侯滅萊按春秋襄公六年按左傳六年冬十一月齊侯滅萊萊恃謀也於鄭子國之來聘也四月晏弱城東陽而遂圍萊甲寅堙之環城傅於堞及杞桓公卒之月乙未王湫帥師及正輿子棠人軍齊師齊師大敗之丁未入萊萊共公浮柔奔棠正輿子王湫奔莒莒人殺之四月陳無宇獻萊宗器幹襄宮晏弱圍棠十一月丙辰而滅之遷萊於郳髙厚崔杼定其田

鄧桓王十年秋七月蔡侯鄭伯會於鄧按春秋桓公二年按左傳二年秋七月會於鄧始懼楚也注

潁川召陵縣西南有鄧城此懼楚之始也桓王十五年夏鄧侯吾離朝於魯按春秋桓公七年按左傳七年春谷伯鄧侯來朝名賤之也桓王十七年夏楚人敗鄧師按春秋不書按左傳桓公九年春巴子使韓服告於楚請與鄧爲好楚子使道朔將巴客以聘於鄧鄧南鄙鄾人攻而奪之幣殺道朔及巴行人楚子使薳章讓於鄧鄧人弗受夏楚使斗廉帥師及巴師圍鄾鄧養甥聃甥帥師救鄾三逐巴師不克斗廉衡陳其師於巴師之中以戰而北鄧人逐之背巴師而夾攻之鄧師大敗鄾人宵潰莊王九年冬楚伐申還伐鄧按春秋不書按左傳莊公六年冬楚文王伐申過鄧鄧祁侯曰吾甥也止而享之騅甥聃甥養甥請殺楚子鄧侯弗許三甥曰亡鄧國者必此人也若不早圖後君噬齊其及圖之乎圖之此爲時矣鄧侯曰人將不食吾余對曰若不從三臣抑社稷實不血食而君焉取余弗從還年楚子伐鄧莊王十九年楚滅鄧按春秋不書按左傳十六年楚復伐鄧滅之﹝見莊公六年傳﹞注

莊公十六年

鄅周鄅子爲參胡之後按路史帝顓頊髙陽氏姬姓取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連惠連妘姓其封參胡參胡者韓是周之鄅子其後也景王二十一年夏六月邾人入鄅按春秋昭公十八年按左傳十八年夏六月鄅人藉稻邾人襲鄅鄅人將閉門邾人羊羅攝其首焉遂入之盡俘以歸鄅子曰余無歸矣從帑於邾邾莊公反鄅夫人而捨其女注

鄅妘姓國也景王二十二年邾歸鄅俘按春秋不書按左傳鄅夫人宋向戌之女也故向寧請師昭公十九年春二月宋公伐邾圍虫三月取之乃盡歸鄅俘夏邾人郳人徐人會宋公乙亥同盟於虫

勛爵部匯考三十六

周二十二

沈周有沈國爲少昊之後按左傳昭公元年子產對叔向曰昔金天氏有裔子曰昧爲元冥師生允格臺駘臺駘能業其官宣汾洮障大澤以處太原帝用嘉之沈姒蓐黃實守其祀按路史禹後分封有沈氏沈子滅於蔡襄王二十八年春正月魯叔孫得臣會晉人宋人陳人衛人鄭人伐沈沈潰按春秋文公三年按左傳三年春莊叔會諸侯之師伐沈以其服於楚也沈潰凡民逃其上曰潰在上曰逃注

沈國名也汝南平與縣北有沈亭簡王三年春晉侵沈獲沈子揖初按春秋不書按左傳成公八年春晉侵沈獲沈子揖初從知範韓也靈王二十七年夏齊侯陳侯蔡侯北燕伯杞伯胡子沈子白狄朝於晉按春秋不書按左傳襄公二十八年夏齊侯陳侯蔡侯北燕伯杞伯胡子沈子白狄朝於晉宋之盟故也景王七年夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷會於申楚人執徐子秋七月楚子蔡侯陳侯許男頓子胡子沈子淮夷伐吳遂滅賴按春秋昭公四年按左傳四年夏六月丙午楚子合諸侯於申秋八月遂以諸侯滅賴遷賴於鄢景王八年冬楚子蔡侯陳侯許男頓子沈子徐人越人伐吳按春秋昭公五年按左傳五年冬十月楚子以諸侯及東夷伐吳以報棘櫟麻之役景王十六年楚子復沈按春秋不書按左傳楚之滅蔡也靈王許遷胡沈道房申於荊焉昭公十三年平王卽位旣封陳蔡而皆復之敬王元年秋七月戊辰吳敗頓胡沈蔡陳許之師於雞父胡子髡沈子逞滅獲陳夏嚙按春秋昭公二十三年按左傳二十三年秋七月吳人伐州來楚薳越帥師及諸侯之師奔命救州來吳人禦諸鍾離子瑕卒楚師熸吳公子光曰諸侯從於楚者眾而皆小國也畏楚而不獲已是以來吾聞之曰作事威克其愛𨿽小必濟胡沈之君幼而狂陳大夫嚙壯而頑頓與許蔡疾楚政楚令尹死其師熸帥賤多寵政令不壹七國同役而不同心帥賤而不能整無大威命楚可敗也若分師先以犯胡沈與陳必先奔三國敗諸侯之師乃搖心矣諸侯乖亂楚必大奔請先者去備薄威後者惇陳整旅吳子從之戊辰晦戰於雞父吳子以罪人三千先犯胡沈與陳三國爭之吳爲三軍以系於後中軍從王光帥右掩余帥左吳之罪人或奔或止三國亂吳師擊之三國敗獲胡沈之君及陳大夫捨胡沈之囚使奔許與蔡頓曰吾君死矣師噪而從之三國奔楚師大奔敬王十四年夏四月庚辰蔡公孫姓帥師滅沈以沈子嘉歸殺之按春秋定公四年按左傳四年春三月劉文公合諸侯於召陵謀伐楚也沈人不會於召陵晉人使蔡伐之夏蔡滅沈秋楚爲沈故圍蔡按路史沈逞奔楚曾孫諸梁爲右司馬采於葉爲葉氏尹氏諸梁氏﹠﹟氏注

成公八年晉滅沈沈子逞奔楚字循之後爲沈氏

江惠王十九年秋九月齊侯宋公江人黃人盟於貫按春秋僖公二年按左傳二年秋盟於貫服江黃也注

貫宋地梁國蒙縣西北有貫城貫與貫字相似江國在汝南安陽縣按史記五帝本紀黃帝娶於西陵氏之女是爲嫘祖爲黃帝正妃生二子其後皆有天下其一曰元囂是爲靑陽靑陽降居江水注

正義曰括地誌云安陽故城在豫州新恩縣西南八十里應劭云古江國也地理誌亦云安陽古江國也按路史江嬴國也滅於楚惠王二十年秋齊侯宋公江人黃人會於陽谷按春秋僖公三年按左傳三年秋會於陽谷謀伐楚也惠王二十一年秋魯公及江人黃人伐陳按春秋僖公四年按左傳四年春齊侯以諸侯之師伐楚屈完及諸侯盟陳轅濤塗謂鄭申侯曰師出於陳鄭之間國必甚病若出於東方觀兵於東夷循海而歸其可也申侯曰善濤塗以告齊侯許之申侯見曰師老矣若出於東方而遇敵懼不可用也若出於陳鄭之間共其資糧屝屨其可也齊侯說與之虎牢執轅濤塗秋伐陳討不忠也襄王二十八年秋楚人圍江冬晉陽處父帥師伐楚以救江按春秋文公三年按左傳三年秋楚師圍江晉先僕伐楚以救江冬晉以江故告於周王叔桓公晉陽處父伐楚以救江門於方城遇息公子朱而還襄王二十九年秋楚人滅江按春秋文公四年按左傳四年秋楚人滅江秦伯爲之降服出次不舉過數大夫諫公曰同盟滅𨿽不能救敢不矜乎吾自懼也君子曰詩云惟彼二國其政不獲惟此四國爰究爰度其秦穆之謂矣

黃周有黃國爲小昊之後按左傳昭公元年子產對叔向曰昔金天氏有裔子曰昧爲元冥師生允格臺駘臺駘能業其官宣汾洮障大澤以處太原帝用嘉之沈姒蓐黃實守其祀按路史黃嬴國也滅於楚桓王十六年夏楚子會諸侯於沈鹿黃隨不會按春秋不書按左傳桓公八年夏楚子合諸侯於沈鹿黃隨不會使薳章讓黃惠王二年春楚子伐黃按春秋不書按左傳莊公十九年冬巴人伐楚十九年春楚子禦之大敗於津還鬻拳弗納遂伐黃敗黃師於踖陵注

嬴姓國今弋陽縣弗納楚子激其志使別立功楚子感其忠遂伐黃國踖陵黃地惠王十九年秋九月齊侯宋公江人黃人盟於貫按春秋僖公二年按左傳二年秋盟於貫服江黃也惠王二十年秋齊侯宋公江人黃人會於陽谷按春秋僖公三年按左傳三年秋會於陽谷謀伐楚也惠王二十一年秋魯及江人黃人伐陳按春秋僖公四年按左傳四年春齊侯以諸侯之師伐楚屈完及諸侯盟陳轅濤塗謂鄭申侯曰師出於陳鄭之間國必甚病若出於東方觀兵於東夷循海而歸其可也申侯曰善濤塗以告齊侯許之申侯見曰師老矣若出於東方而遇敵懼不可用也若出於陳鄭之間共其資糧屝屨其可也齊侯說與之虎牢執轅濤塗秋伐陳討不忠也惠王二十二年秋八月楚子滅弦弦子奔黃按春秋僖公五年按左傳五年秋楚斗谷於菟滅弦弦子奔黃於是江黃道柏方睦於齊皆弦姻也弦子恃之而不事楚又不設備故亡襄王三年冬楚人伐黃按春秋僖公十一年按左傳十一年冬黃人不歸楚貢冬楚人伐黃襄王四年夏楚人滅黃按春秋僖公十二年按左傳黃人恃諸侯之睦於齊也不共楚職曰自郢及我九百里焉能害我十二年夏楚滅黃按谷梁傳貫之盟管仲曰江黃遠齊而近楚楚爲利之國也若伐而不能救則無以宗諸侯矣桓公不聽遂與之盟管仲死楚伐江滅黃桓公不能救故君子閔之也

道惠王二十二年道國睦於齊按春秋不書按左傳僖公五年秋楚斗谷於菟滅弦弦子奔黃於是江黃道柏方睦於齊皆弦姻也弦子恃之而不事楚又不設備故亡注

道國在汝南安陽縣南景王十六年楚子復道按春秋不書按左傳楚之滅蔡也靈王遷許胡沈道房申於荊焉昭公十三年平王卽位旣封陳蔡而皆復之

鄖桓王二十年春鄖人伐楚師敗於蒲騷按春秋不書按左傳桓公十一年春楚屈瑕將盟貳軫鄖人軍於蒲騷將與隨絞州蓼伐楚師莫敖患之斗廉曰鄖人軍其郊必不誡且日虞四邑之至也君次於郊郢以禦四邑我以銳師宵加於鄖鄖有虞心而恃其城莫有鬥志若敗鄖師四邑必離莫敖曰盍請濟師於王對曰師克在和不在眾商周之不敵君之所聞也成軍以出又何濟焉莫敖曰卜之對曰卜以決疑不疑何卜遂敗鄖師於蒲騷卒盟而還

濮武王十三年伐紂濮人從師按書經牧誓王曰嗟我友邦冢君禦事司徒司馬司空亞旅師氏千夫長百夫長及庸蜀羌髳微盧彭濮人稱爾戈比爾幹立爾矛予其誓按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連伯禹定荊州季實居其地生附敍始封於熊故其子爲穴熊荊楚名也夏有楚狐父厥後鬻熊子者師臣西伯成王時熊氏畔乃復封子繹於荊居丹陽是爲楚十七世通祈周顯號事抑乃自稱之子貲遷郢及魏爲秦詐畱子橫徙陳凡二十有五世而秦滅之濮羅歸越賨滇﹠﹟麇蠻皆分也滇祖莊蹺百濮蠻或竄或懷世不絕也注

谷野以名加姓附敍史作附沮大戴附祖氏

產穴熊季卽季連姓也匡王二年麇人與百濮謀伐楚按春秋不書按左傳文公十六年秋八月楚大饑戎伐其西南至於阜山師於大林又伐其東南至於陽丘以侵訾枝庸人帥羣蠻以叛楚麇人率百濮聚於選將伐楚於是申息之北門不啟楚人謀徙於阪髙蒍賈曰不可我能往寇亦能往不如伐庸夫麇與百濮謂我饑不能師故伐我也若我出師必懼而歸百濮離居將各走其邑誰暇謀人乃出師旬有五日百濮乃罷

羅桓王二十年冬楚伐絞羅人謀伐楚師按春秋不書按左傳桓公十二年冬楚伐絞師涉於彭羅人欲伐之使伯嘉諜之三巡數之注

羅熊姓國在宜城縣西山中後徙南郡枝江縣按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連伯禹定荊州季實居其地生附敍始封於熊故其子爲穴熊荊楚名也夏有楚狐父厥後鬻熊子者師臣西伯成王時熊氏畔乃復封子繹於荊居丹陽是爲楚十七世通祈周顯號事抑乃自稱之子貲遷郢及魏爲秦詐畱子橫徙陳凡二十有五世而秦滅之濮羅歸越賨滇﹠﹟麇蠻皆分也羅熊析也後亦入楚注

谷野以名加姓附敍史作附沮大戴附祖氏

產穴熊季卽季連姓也桓王二十一年春楚屈瑕伐羅按春秋不書按左傳桓公十三年春楚屈瑕伐羅斗伯比送之還謂其禦曰莫敖必敗舉趾髙心不固矣遂見楚子曰必濟師楚子辭焉入告夫人鄧曼鄧曼曰大夫其非眾之謂其謂君撫小民以信訓諸司以徳而威莫敖以刑也莫敖狃於蒲騷之役將自用也必小羅君若不鎭撫其不設備乎夫固謂君訓眾而好鎭撫之召諸司而勸之以令徳見莫敖而告諸天之不假易也不然夫豈不知楚師之盡行也楚子使賴人追之不及莫敖使徇於師曰諫者有刑及鄢亂次以濟遂無次且不設備及羅羅與盧戎兩軍之大敗之莫敖縊於荒谷羣帥囚於冶父以聽刑楚子曰孤之罪也皆免之

夔襄王十八年秋楚人滅夔以夔子歸按春秋僖公二十六年按左傳二十六年夔子不祀祝融與鬻熊楚人讓之對曰我先王熊摯有疾鬼神弗赦而自竄於夔吾是以失楚又何祀焉秋楚成得臣斗宜申帥師滅夔以夔子歸注

夔楚同姓國今建平秭歸縣按路史帝顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連伯禹定荊州季實居其地生附敍始封於熊故其子爲穴熊荊楚名也夏有楚狐父厥後鬻熊子者師臣西伯成王時熊氏畔乃復封子繹於荊居丹陽是爲楚十七世通祈周顯號事抑乃自稱之子貲遷郢及魏爲秦詐畱子橫徙陳凡二十有五世而秦滅之濮羅歸越賨滇﹠﹟麇蠻皆分也歸是夔繹之適昆摯以疾廢於夔亦並於楚注

谷野以名加姓附敍史作附沮大戴附祖氏

產穴熊季卽季連也鄭語注摯乃繹元孫有疾自棄於夔子孫有功爲夔子

麇頃王二年春楚子伐麇按春秋文公十一年按左傳十年秋厥貉之會麇子逃歸十一年春楚子伐麇成大心敗麇師於防渚潘崇復伐麇至於鍚穴按路史顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回生陸終取鬼方氏曰嬇三年生子六人曰季實居其地生附敍始封於熊故其子爲穴熊荊楚名也夏有楚狐父厥後鬻熊子者師臣西伯成王時熊氏畔乃復封子繹於荊居丹陽是爲楚十七世通祈周顯號事抑乃自稱之子貲遷郢及魏爲秦詐畱子橫徙陳凡二十有五世而秦滅之濮羅歸越賨滇﹠﹟麇蠻皆分也楚子取麋﹠﹟以國其庶巳而取之注

谷野以名加姓附敍史作附沮大戴附祖氏

產熊穴季卽季連姓也按路史麇嬴國也滅於楚匡王二年麇人伐楚按春秋不書按左傳文公十六年秋八月楚大饑戎伐其西南至於阜山師於大林又伐其東南至於陽丘以侵訾枝庸人帥羣蠻以叛楚麇人率百濮聚於選將伐楚於是申息之北門不啟楚人謀徙於阪髙蒍賈曰不可我能往寇亦能往不如伐庸夫麇與百濮謂我饑不能師故伐我也若我出師必懼而歸百濮離居將各走其邑誰暇謀人乃出師旬有五日百濮乃罷自廬以往振廩同食次於句澨使廬戢黎侵庸及庸方城庸人逐之囚子揚窗三宿而逸曰庸師眾羣蠻聚焉不如復大師且起王卒合而後進師叔曰不可姑又與之遇以驕之彼驕我怒而後可克先君蚡冒所以服陘隰也又與之遇七遇皆北惟裨鯈魚人實逐之庸人曰楚不足與戰矣遂不設備楚子乘驛會師於臨品分爲二隊子越自石溪子貝自仞以伐庸秦人巴人從楚師羣蠻從楚子盟遂滅庸

宗賨頃王四年夏楚成嘉執宗子按春秋不書按左傳文公十二年楚令尹大孫伯卒成嘉爲令尹羣舒叛楚夏子孔執舒子及宗子遂圍巢按路史顓頊髙陽氏取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連伯禹定荊州季實居其地生附敍始封於熊故其子爲穴熊荊楚名也夏有楚狐父厥後鬻熊子者師臣西伯成王時熊氏畔乃復封子繹於荊居丹陽是爲楚十七世通祈周顯號事抑乃自稱之子貲遷郢及魏爲秦詐畱子橫徙陳凡二十有五世而秦滅之濮羅歸越賨滇﹠﹟穈蠻皆分也歸是夔賨是宗繹之適昆摯以疾廢於夔亦並於楚注

谷野以名加姓附敍史作附沮大戴附祖氏

產熊穴季卽季連姓也

楚若敖娶於按左傳宣公四年初若敖娶於生斗伯比若敖卒從其母畜於淫於子之女生子文焉夫人使棄諸夢中虎乳之子田見之懼而歸夫人以告遂使收之楚人謂乳谷謂虎於菟故命之曰鬥谷於菟以其女妻伯比實爲令尹子文按路史嬴國也滅於楚

弦惠王二十二年秋八月楚人滅弦弦子奔黃按春秋僖公五年按左傳五年秋楚斗谷於菟滅弦弦子奔黃於是江黃道柏方睦於齊皆弦姻也弦子恃之而不事楚又不設備故亡注

弦國在弋陽縣東南按路史弦嬴國也滅於楚

谷桓王十五年夏谷伯綏朝於魯按春秋桓公七年按左傳七年春谷伯來朝名賤之也注

辟陋小國賤之禮不足故書名以春來夏乃行朝禮故經書夏按路史谷嬴國也入於齊

厲襄王七年秋七月齊師曹師伐厲按春秋僖公十五年按左傳十五年春楚人伐徐徐卽諸夏故也三月盟於牡丘尋葵丘之盟且救徐也孟穆伯帥師及諸侯之師救徐諸侯次於匡以待之秋伐厲以救徐也按史記五帝本紀注帝王世紀云神農氏姜姓也母曰任姒有蟜氏女登爲少典妃遊華陽有神龍首感生炎帝人身牛首長於薑水有聖徳以火徳王故號炎帝初都陳又徙魯又曰魁隗氏又曰連山氏又曰列山氏括地誌云厲山在隨州隨縣北百里山東有石穴曰神農生於厲鄕所謂列山氏也春秋時爲厲國襄王八年夏齊伐厲按春秋不書按左傳僖公十六年夏齊伐厲不克救徐而還

陽惠王十七年春正月齊人遷陽按春秋閔公二年

注陽國名蓋齊人逼徙之按路史湯封少康之後於杞以郊禹後分之曹東之僂是爲東僂生西樓公周興求後得東樓公復之杞爲二後九世成公遷緣陵又十一世簡公而滅於楚弟佗奔魯受爵爲侯有封於陽其後去魯之沛分沛立譙

戴桓王七年秋宋人衛人入鄭宋人蔡人衛人伐戴鄭伯伐取之按春秋隱公十年按左傳九年宋公不王鄭伯爲王左卿士以王命討之冬公會齊侯於防謀伐宋也十年夏六月戊申公會齊侯鄭伯於老桃壬戌公敗宋師於菅庚午鄭師入郜辛未歸於我庚辰鄭師入防辛巳歸於我蔡人衛人郕人不會王命秋七月鄭師入郊猶在郊宋人衛人入鄭蔡人從之伐戴八月壬戌鄭伯圍戴癸亥克之取三師焉宋衛旣入鄭而以伐戴召蔡人蔡人怒故不和而敗注

三國之軍在戴故鄭伯合圍之按路史武王封帝乙之元子微子啟邦之宋尹東夏爲周客三十有二世君偃不道齊魏楚戮而三析之其支於戴者鄭取之注

隱十五年鄭伯伐取戴附庸不言滅姓書戴公後以謚爲氏

共穆王十二年毛公班共公利逢公固帥師從王伐犬戎按竹書紀年云云

邿靈王二十年夏魯取邿按春秋襄公十三年按左傳十三年夏邿亂分爲三師救邿遂取之注

任城亢父縣有邿城亭

梁平王封秦仲少子於梁按路史非子五世襄公勤於平王錫之岐丰以爲侯王功秦仲旣國襄而復錄其少子康使有夏陽爲梁伯秦溘之注

此乃少梁又西魏賜梁禦爲紇豆陵氏至隋而復桓王十七年秋虢仲芮伯梁伯荀侯賈伯伐曲沃按春秋不書按左傳桓公九年秋虢仲芮伯梁伯荀侯伐曲沃惠王二十三年春晉公子夷吾奔梁按春秋不書按左傳僖公六年春晉侯使賈華伐屈夷吾不能守盟而行將奔狄郤芮曰後出同走罪也不如之梁梁近秦而幸焉乃之梁惠公之在梁也梁伯妻之梁嬴孕過期卜招父與其子卜之其子曰將生一男一女招曰然男爲人臣女爲人妾故名男曰圉女曰妾及子圉西質妾爲宦女焉襄王十年秦取梁新裏按春秋不書按左傳僖公十八年梁伯益其國而不能實也命曰新裏秦取之襄王十一年冬梁亡按春秋僖公十九年按左傳十九年冬梁亡不書其主自取之也初梁伯好土功亟城而弗處民罷而弗堪則曰某寇將至乃溝公宮曰秦將襲我民懼而潰秦遂取梁

項襄王九年夏魯滅項按春秋僖公十七年按左傳十七年夏師滅項淮之會公有諸侯之事未歸而取項齊人以爲討而止公

譚周嬴姓之國有譚伯按詩經小雅有饛簋﹠﹟有捄棘七周道如砥其直如矢君子所履小人所視眷言顧之焉出涕小東大東杼柚其空糾糾葛屨可以履霜佻佻公子行彼周行旣往旣來使我心疚有冽氿泉無浸獲薪契契寤嘆哀我憚人薪是獲薪尙可載也哀我憚人亦可息也東人之子職勞不來西人之子粲粲衣服舟人之子熊羆是裘私人之子百僚是試或以其酒不以其漿鞙鞙佩璲不以其長維天有漢監亦有光跂彼織女終日七襄𨿽則七襄不成報章睆彼牽牛不以服箱東有啟明西有長庚有救天畢載施之行維南有箕不可以簸揚維北有斗不可以挹酒漿維南有箕載翕其舌維北有斗西柄之揭朱

注東國困於役而傷於財譚大夫作此以告病襄王十六年翟人誅譚伯按春秋不書按史記周本紀王徳翟人將以其女爲後富辰諫曰平桓莊惠皆受鄭勞王棄親親翟不可從不聽十六年王絀翟後翟人誅殺譚伯注

唐固曰譚伯周大夫原伯毛伯也索隱曰按國語亦云殺譚伯而左傳太叔之難獲周公忌父原伯毛伯唐固據傳文讀譚爲原然春秋有譚何妨此時亦仕王朝預獲被殺國語旣云殺譚伯故太史公依之不從左傳說也莊王十四年冬十月齊師伐譚譚子奔莒按春秋莊公十年按左傳齊侯之出也過譚譚不禮焉及其入也諸侯皆賀譚又不至十年冬齊師滅譚譚無禮也譚子奔莒同盟故也注

譚國在濟南平陵縣西南

蘇武王以蘇子爲司寇按書經立政周公若曰太史司寇蘇公式敬爾由獄以長我王國玆式有愼以列用中罰按左傳成公十一年劉子單子曰昔周克商使諸侯撫封蘇忿生以溫爲司寇與譚伯達封於河蘇氏卽狄又不能於狄而奔衛惠王二年秋蘇子奉王子頹奔衛按春秋不書按左傳初王姚嬖於莊王生子頹子頹有寵蒍國爲之師及惠王卽位取蒍國之圃以爲囿邊之宮近於王宮王取之王奪子禽祝跪與詹父田而收膳夫之秩故蒍國邊伯石速詹父子禽祝跪作亂因蘇氏莊公十九年秋五大夫奉子頹以伐王不克出奔溫蘇子奉子頹以奔衛衛師燕師伐周按史記周本紀惠王二年初莊王嬖姬姚生子頹頹有寵及惠王卽位奪其大臣園以爲囿故大夫邊伯等五人作亂謀召燕衛師伐惠王惠王奔溫襄王二年春狄滅溫溫子奔衛按春秋僖公十年按左傳十年春狄滅溫蘇子無信也蘇子叛王卽狄又不能幹狄狄人伐之王不救故滅蘇子奔衛注

國於溫故曰溫子叛王事在莊十九年疏

國名

爲蘇所都之邑名爲溫故蘇溫遞見於經頃王二年秋七月魯侯及蘇子盟於女栗按春秋文公十年按左傳十年秋七月及蘇子盟於女栗頃王立故也注

僖十年狄滅溫蘇子奔衛今復見蓋王復之

檀武王封檀伯於河內按左傳成公十一年劉子單子曰昔周克商使諸侯撫封蘇忿生以溫爲司寇與檀伯達封於河注

蘇忿生周武王司寇蘇公也與檀伯達俱封於河內

南周畿內諸侯有南國按路史禹後分封有有南氏有南以二臣勢均爭權而分後有南仲翊宣王以中與注

辧證云湯八世孫盤庚妃姜氏夢赤龍入懷孕十二月生子手把南字長荊州號南赤龍生條孫仲爲紂將平獫狁南宮括爲文王臣封南陽侯生邵成王司馬封白水侯生宮宣王時南陽侯生伯莊王上大夫南季聘魯宜宮之子云

極平王五十年夏魯無駭帥師入極按春秋隱公二年按左傳二年夏司空無駭入極費庈父勝之注

極附庸小國

向平王五十年夏五月莒人入向按春秋隱公二年按左傳莒子娶於向向姜不安莒而歸二年夏莒人入向以姜氏還林

注姜向女姓不安莒者琴瑟不和故不安於莒而歸其父母之國莒怒其妻而入其父母之國以其歸小國也譙國龍亢縣東南有向城

鄣惠王十三年秋七月齊人降鄣按春秋莊公三十年

注鄣紀附庸國東平無鹽縣東北有鄣城小國孤危不能自固蓋齊遙以兵威脇使降附

於余丘莊王五年夏魯公子慶父帥師伐於余丘按春秋莊公二年

注於余丘國名也

鄟簡王元年魯取鄟按春秋成公六年按左傳六年春二月取鄟言易也

顓臾周有顓臾爲魯附庸按左傳僖公二十一年任宿須句顓臾風姓也實司太﹠﹟與有濟之祀按路史黃帝應代有風後爲之相因八卦說九宮以安營壘次定萬民之竁黃帝滅蚩尢徽猷多本於後尢北復以其輕剿其餘於輞谷人賴其利遂世祀之是爲金山之神謖封其後於任錫之己姓黃帝之後任己實歸其在唐虞俱有封土書缺不見夏后氏之初封之庖爲姒姓遾周之興武王復其後於宿後有密宿須句顓臾邑於泲上實典太昊之祀以爲東蒙主是以季氏將伐顓臾而孔子傷之

髳武王伐紂髳人從師按書經牧誓王曰嗟我友邦冢君禦事司徒司馬司空亞旅師氏千夫長百夫長及庸蜀羌髳微盧彭濮人稱爾戈比爾幹立爾矛予其誓

微武王伐紂微人從師按書經牧誓王曰嗟我友邦冢君禦事司徒司馬司空亞旅師氏千夫長百夫長及庸蜀羌髳微盧彭濮人稱爾戈比爾幹立爾矛予其誓

肥景王十五年秋八月晉人滅肥按春秋昭公十二年按左傳十二年夏晉荀吳僞會齊師者假道於鮮虞遂入昔陽秋八月壬午滅肥以肥子臯綿歸注

肥白狄也臯綿其君名巨鹿下曲陽縣西南北有肥累城

介襄王二十一年春介葛盧朝於魯冬介葛盧來按春秋僖公二十九年按左傳二十九年春介葛盧來朝捨於昌衍之上公在會饋之芻米冬介葛盧來以未見公故復來朝禮之加燕好介葛盧聞牛鳴曰是生三犧皆用之矣其音云問之而信注

介東夷國也在城陽黔陬縣葛盧介君名也不稱朝不見公且不能行朝禮𨿽不見公國賓禮之故書襄王二十二年秋介人侵蕭按春秋僖公三十年

牟桓王二十三年夏邾人牟人葛人朝於魯按春秋桓公十五年

注三人皆附庸之世子也其君應稱名故其子降稱人惠王二十二年夏公孫玆如牟按春秋僖公五年按左傳五年夏公孫玆如牟娶焉注

叔孫戴伯娶幹牟卿非君命不越竟故奉公命聘於牟因自爲逆

根牟定王七年秋取根牟按春秋宣公九年

注根牟東夷國也今瑯邪陽都縣東有牟鄕按路史帝顓頊髙陽氏姬姓取勝奔氏曰﹠﹟生伯稱捲章季禺三人捲章取水氏曰嬌生犁及回回食於吳是曰吳回生陸終取鬼方氏曰嬇三年生子六人曰樊曰惠連曰籛曰求言曰晏安曰季連晏安封爲姓朱婁騶繹倪莒小朱根牟皆分也根牟者牟也魯取之

鍾吾敬王五年吳公子燭庸奔鍾吾按春秋不書按左傳昭公十七年春吳公子光弒王闔廬公子燭庸奔鍾吾注

鍾吾小國

不羹景王十四年冬十二月楚子城不羹按春秋不書按左傳昭公十一年冬十二月楚子城陳蔡不羹注

襄城縣東南有不羹城定陵西北有不羹亭羹舊音郎漢書地理誌作更字按路史臯陶有子三人長伯翳次仲甄次封偃爲偃姓伯翳封費生大廉若木恩成大廉事夏后啟爲鳥俗氏後有孟虧仲衍孟虧能帥翳者作土於蕭仲衍臣商太戊其裔胥戎軒內酈山氏生仲潏仲潏生處父處父健步是爲蜚廉生革曁季勝革五世曰非子孝王封之秦谷使復嬴氏五世襄公勤於平王錫之岐丰以爲侯王功秦仲旣國襄而復錄其少子康使有夏陽爲梁伯秦溘之其食於運者爲運氏尋衙汪良菟裘不羹灌東東閭修魚裏密如髙陵附庸氏也

無終靈王三年冬無終子使孟樂如晉按春秋不書按左傳襄公四年冬無終子嘉父使孟樂如晉因魏莊子納虎豹之皮以請和諸戎晉侯曰戎狄無親而貪不如伐之魏絳曰諸侯新服陳新來和將觀於我我徳則睦否則攜貳勞師於戎而楚伐陳必弗能救是棄陳也諸華必叛戎禽獸也獲戎失華無乃不可乎夏訓有之曰有窮后羿公曰后羿何如對曰昔有夏之方衰也后羿自鉏遷於窮石因夏民以代夏政恃其射也不修民事而淫於原獸棄武羅伯因熊髡尨圉而用寒浞寒浞伯明氏之讒子弟也伯明後寒棄之夷羿收之信而使之以爲己相浞行媚於內而施賂於外愚弄其民而虞羿於田樹之詐慝以取其國家外內咸服羿猶不悛將歸自田家眾殺而亨之以食其子不忍食諸死於窮門靡奔有鬲氏浞因羿室生澆及豷恃其讒慝詐僞而不徳於民使澆用師滅斟灌及斟尋氏處澆於過處豷於戈靡自有鬲氏收二國之燼以滅浞而立少康少康滅澆於過後杼滅豷於戈有窮由是遂亡失人故也昔周辛甲之爲大史也命百官官箴王闕於虞人之箴曰芒芒禹迹晝爲九州經啟九道民有寢廟獸有茂艸各有攸處徳用不擾在帝夷羿冒於原獸忘其國卹而思其牡武不可重用不恢於夏家獸臣司原敢告僕夫虞箴如是可不懲乎於是晉侯好田故魏絳及之公曰然則莫如和戎乎對曰和戎有五利焉戎狄薦居貴貨易土土可賈焉一也邊鄙不聳民狎其野穡人成功二也戎狄事晉四鄰振動諸侯威懷三也以徳綏戎師徒不勤甲兵不頓四也於后羿而用徳度遠至邇安五也君其圖之公說使魏絳盟諸戎修民事田以時景王四年夏六月晉荀吳敗無終於大鹵按春秋昭公元年按左傳元年夏六月晉中行穆子敗無終及羣狄於大原崇卒也將戰魏舒曰彼徒我車所遇又厄以什共車必克困諸厄又克請皆卒自我始乃毀車以爲行五乘爲三伍荀吳之嬖人不肯卽卒斬以徇爲五陳以相離兩於前伍於後專爲右角參爲左角偏爲前拒以誘之翟人笑之未陳而薄之大敗之

鼓景王二十四年冬鼓叛晉按春秋不書按左傳昭公二十一年冬公如晉及河鼓叛晉晉將伐鮮虞鼓辭公景王二十五年夏六月晉滅鼓按春秋不書按左傳晉之取鼓也旣獻而反鼓子焉又叛於鮮虞昭公二十二年夏六月荀吳略東陽使師僞糴者負甲以息於昔陽之門外遂襲鼓滅之以鼓子鳶鞮歸使涉佗守之按國語中行穆子率師伐翟圍鼓鼓人或請以城畔穆子不受軍吏曰可無勞師而得城子何不爲穆子曰非事君之禮也夫以城來者必將求利於我夫守而二心姦之大者也賞善伐姦國之憲法也許而弗予失吾信也若其予之賞大姦也姦而盈祿善將若何且夫翟之憾者以城來盈願晉豈其無是我以鼓教吾邊鄙貳也夫事君者量力而進不能則退不以安賈貳令軍吏呼城儆將攻之未傅而鼓降中行伯旣克鼓以鼓子宛支來令鼓人各復其所非寮勿從鼓子之臣曰夙沙釐以其孥行軍吏執之辭曰我君是事非事土也名曰君臣豈曰土臣今君實遷臣何賴於鼓穆子召之曰鼓有君矣爾止事君吾定而祿爵對曰臣委質於翟之鼓未委質於晉之鼓也臣聞之委質爲臣無有二心委質而策死古之法也君有烈名臣無畔質敢卽私利以煩司寇而亂舊法其若不虞何穆子嘆而謂其左右曰吾何徳之務而有是臣也乃使行旣獻言於頃公與鼓子田於河陰使夙沙釐相之

廧咎如定王十九年秋晉郤克衛孫良夫伐廧咎如按春秋成公三年按左傳三年秋晉郤克衛孫良夫伐廧咎如討赤狄之餘焉廧咎如潰上失民也

鄋瞞頃王三年冬十一月叔孫得臣敗鄋瞞於咸按春秋文公十一年按左傳十一年秋鄋瞞侵齊遂伐我公卜使叔孫得臣追之吉侯叔夏禦莊叔綿房甥爲右富父終甥駟乘冬十月甲午敗狄於咸獲長狄僑如富父終甥﹠﹟其喉以戈殺之埋其首於子駒之門以命宣伯初宋武公之世鄋瞞伐宋司徒皇父帥師禦之耏斑禦皇父充石公子谷甥爲右司寇牛父駟乘以敗狄於長丘獲長狄緣斯皇父之二子死焉宋公於是以門賞耏斑使食其徵謂之耏門晉之滅潞也獲僑如之弟焚如齊襄公之二年鄋瞞伐齊齊王子成父獲其弟榮如埋其首於周首之北門衛人獲其季弟簡如鄋瞞由是遂亡注

鄋瞞狄國名防風之後漆姓北方長狄國也在夏爲防風氏殷爲汪芒氏

勛爵部匯考三十七

周二十三

趙一穆王十六年造父始封於趙按史記趙世家趙氏之先與秦共祖至中衍爲帝大戊禦其後世蜚廉有子二人而命其一子曰惡來事紂爲周所殺其後爲秦惡來弟曰季勝其後爲趙季勝生孟增孟增幸於周成王是爲宅臯狼臯狼生衡父衡父生造父造父幸於周繆王造父取驥之乘匹與桃林盜驪驊驑綠耳獻之繆王繆王使造父禦西巡狩見西王母樂之忘歸而徐偃王反繆王日馳千里馬攻徐偃王大破之賜造父以趙城由此爲趙氏按竹書紀年穆王十六年王命造父始封於趙周威烈王二十四年始命晉大夫趙籍爲諸侯按史記趙世家自造父以下六世至奄父曰公仲周宣王時伐戎爲禦及千畝戰奄父脫宣王奄父生叔帶叔帶之時周幽王無道去周如晉事晉文侯建趙氏於晉國自叔帶以下趙宗益興五世而生趙夙趙夙晉獻公之十六年伐霍魏耿而趙夙爲將伐霍霍公求奔齊晉大旱卜之曰霍太山爲祟使趙夙召霍君於齊復之以奉霍太山之祀晉復穰晉獻公賜趙夙耿夙生共孟當魯閔公之元年也共孟生趙衰字子余趙衰卜事晉獻公及諸公子莫吉卜事公子重耳吉卽事重耳重耳以驪姬之亂亡奔翟趙衰從翟伐廧咎如得二女翟以其少女妻重耳長女妻趙衰而生盾初重耳在晉時趙衰妻亦生趙同趙括趙嬰齊趙衰從重耳出亡凡十九年得反國重耳爲晉文公趙衰爲原大夫居原任國政文公所以反國及霸多趙衰計策語在晉事中趙衰旣反晉晉之妻固要迎翟妻而以其子盾爲適嗣晉妻三子皆下事之晉襄公之六年而趙衰卒謚爲成季趙盾代成季任國政二年而晉襄公卒太子夷臯年少盾爲國多難欲立襄公弟雍雍時在秦使使迎之太子母日夜啼泣頓首謂趙盾曰先君何罪釋其適子而更求君趙盾患之恐其宗與大夫襲誅之乃遂立太子是爲靈公發兵距所迎襄公弟於秦者靈公旣立趙盾益專國政靈公立十四年益驕趙盾驟諫靈公弗聽及食熊蹯胹不熟殺宰人持其屍出趙盾見之靈公由此懼欲殺盾盾素仁愛人嘗所食桑下餓人反扞救盾盾以得亡未出境而趙穿弒靈公而立襄公弟黑臀是爲成公趙盾復反任國政君子譏盾爲正卿亡不出境反不討賊故太史書曰趙盾弒其君晉景公時而趙盾卒謚爲宣孟子朔嗣趙朔晉景公之三年朔爲晉將下軍救鄭與楚莊王戰河上朔娶晉成公姊爲夫人晉景公之三年大夫屠岸賈欲誅趙氏初趙盾在時夢見叔帶持要而哭甚悲已而笑拊手且歌盾卜之兆絕而後好趙史援占之曰此夢甚惡非君之身乃君之子然亦君之咎至孫趙將世益衰屠岸賈者始有寵於靈公及至於景公而賈爲司寇將作難乃治靈公之賊以致趙盾徧告諸將曰盾𨿽不知猶爲賊首以臣弒君子孫在朝何以懲﹠﹟請誅之韓厥曰靈公遇賊趙盾在外吾先君以爲無罪故不誅今諸君將誅其後是非先君之意而今妄誅妄誅謂之亂臣有大事而君不聞是無君也屠岸賈不聽韓厥告趙朔趣亡朔不肯曰子必不絕趙祀朔死不恨韓厥許諾稱疾不出賈不請而擅與諸將攻趙氏於下宮殺趙朔趙同趙括趙嬰齊皆滅其族趙朔妻成公姊有遺腹走公宮匿趙朔客曰公孫杵臼杵臼謂朔友人程嬰曰胡不死程嬰曰朔之婦有遺腹若幸而男吾奉之卽女也吾徐死耳居無何而朔婦免身生男屠岸賈聞之索於宮中夫人置兒﹠﹟中祝曰趙宗滅乎若號卽不滅若無聲及索兒竟無聲已脫程嬰謂公孫杵臼曰今一索不得後必且復索之柰何公孫杵臼曰立孤與死孰難程嬰曰死易立孤難耳公孫杵臼曰趙氏先君遇子厚子彊爲其難者吾爲其易者請先死乃二人謀取他人嬰兒負之衣以文葆匿山中程嬰出謬謂諸將軍曰嬰不肖不能立趙孤誰能與我千金吾告趙氏孤處諸將皆喜許之發師隨程嬰攻公孫杵臼杵臼謬曰小人哉程嬰昔下宮之難不能死與我謀匿趙氏孤兒今又賣我縱不能立而忍賣之乎抱兒呼曰天乎天乎趙氏孤兒何罪請活之獨殺杵臼可也諸將不許遂殺杵臼與孤兒諸將以爲趙氏孤兒良已死皆喜然趙氏眞孤乃反在程嬰卒與俱匿山中居十五年晉景公疾卜之大業之後不遂者爲祟景公問韓厥厥知趙孤在乃曰大業之後在晉絕嗣者其趙氏乎夫自中衍者皆嬴姓也中衍人面鳥噣降佐殷帝大戊及周天子皆有明徳下及幽厲無道而叔帶去周適晉事先君文侯至於成公世有立功未嘗絕祀今吾君獨滅趙宗國人哀之故見龜策惟君圖之景公問趙尙有後子孫乎韓厥其以實告於是景公乃與韓厥謀立趙孤兒召而匿之宮中諸將入問疾景公因韓厥之眾以脇諸將而見趙孤趙孤名曰武諸將不得已乃曰昔下宮之難屠岸賈爲之矯以君命並命羣臣非然孰敢作難微君之疾羣臣固且請立趙后今君有命羣臣之願也於是召趙武程嬰徧拜諸將遂反與程嬰趙武攻屠岸賈滅其族復與趙武田邑如故及趙武冠爲成人程嬰乃辭諸大夫謂趙武曰昔下宮之難皆能死我非不能死我思立趙氏之後今趙武旣立爲成人復故位我將下報趙宣孟與公孫杵臼趙武啼泣頓首固請曰武願苦筋骨以報子至死而子忍去我死乎程嬰曰不可彼以我爲能成事故先我死今我不報是以我事爲不成遂自殺趙武服齊衰三年爲之祭邑春秋祠之世世勿絕趙氏復位十一年而晉厲公殺其大夫三郤欒書畏及乃遂殺其君厲公更立襄公曾孫周是爲悼公晉由此大夫稍彊趙武續趙宗二十七年晉平公立平公十二年而趙武爲正卿十三年吳延陵季子使於晉曰晉國之政卒歸於趙武子韓宣子魏獻子之後矣趙武死謚爲文子文子生景叔景叔之時齊景公使晏嬰於晉晏嬰與晉叔向語嬰曰齊之後卒歸田氏叔向亦曰晉國之政將歸六卿六卿侈矣而吾君不能卹也趙景叔卒生趙鞅是爲簡子趙簡子在位晉頃公之九年簡子將合諸侯戍於周其明年入周敬王於周辟弟子朝之故也晉頃公之十二年六卿以法誅公族祁氏羊舌氏分其邑爲十縣六卿各令其族爲之大夫晉公室由此益弱後十三年魯賊臣陽貨來奔趙簡子受賂厚遇之趙簡子疾五日不知人大夫皆懼醫扁鵲視之出董安於問扁鵲曰血脈治也而何怪在昔秦穆公嘗如此七日而寤寤之日告公孫支與子輿曰我之帝所甚樂吾所以久者適有學也帝告我晉國將大亂五世不安其後將霸未老而死霸者之子且令而國男女無別公孫支書而藏之秦讖於是出矣獻公之亂文公之霸而襄公敗秦師於殽而歸縱淫此子之所聞今主君之疾與之同不出三日疾必間間必有言也居二日半簡子寤語大夫曰我之帝所甚樂與百神遊千鈞天廣樂九奏萬舞不類三代之樂其聲動人心有一熊欲來援我帝命我射之中熊熊死又有一羆來我又射之中羆羆死帝甚喜賜我二笥皆有副吾見兒在帝側帝屬我一翟犬曰及而子之壯也以賜之帝告我晉國且世衰七世而亡嬴姓將大敗周人於範魁之西而亦不能有也今餘思虞舜之勛適余將以其冑女孟姚配而七世之孫董安於受言而書藏之以扁鵲言告簡子簡子賜扁鵲田四萬畝他日簡子出有人當道辟之而不去從者怒將刃之當道者曰吾欲有謁於主君從者以聞簡子召之曰嘻吾有所見子晰也當道者曰屏左右願有謁簡子屏人當道者曰主君之疾臣在帝側簡子曰然有之子之見我我何爲當道者曰帝令主君射熊與羆皆死簡子曰是且何也當道者曰晉國且有大難主君首之帝令主君滅二卿夫熊與羆皆其祖也簡子曰帝賜我二笥皆有副何也當道者曰主君之子將克二國於翟皆子姓也簡子曰吾見兒在帝側帝屬我一翟犬曰及而子之長以賜之夫兒何謂以賜翟犬當道者曰兒主君之子也翟犬者代之先也主君之子且必有代及主君之後嗣且有革政而胡服並二國於翟簡子問其姓而延之以官當道者曰臣野人致帝命耳遂不見簡子書藏之府異日姑布子卿見簡子簡子徧召諸子相之子卿曰無爲將軍者簡子曰趙氏其滅乎子卿曰吾嘗見一子於路殆君之子也簡子召子毋卹毋卹至則子卿起曰此眞將軍矣簡子曰此其母賤翟婢也奚道貴哉子卿曰天所授𨿽賤必貴自是之後簡子盡召諸子與語毋卹最賢簡子乃告諸子曰吾藏寶符於常山上先得者賞諸子馳之常山上求無所得毋卹還曰已得符矣簡子曰奏之毋卹曰從常山臨代代可取也簡子於是知毋卹果賢乃廢太子伯魯以毋卹爲太子後二年晉定公之十四年範中行作亂明年春簡子謂邯鄲大夫午曰歸我衛士五百家吾將置之晉陽午許諾歸而其父兄不聽倍言趙鞅捕午囚之晉陽乃告邯鄲人曰我私有誅午也諸君欲誰立遂殺午趙稷涉賓以邯鄲反晉君使籍秦圍邯鄲荀寅範吉射與午善不肯助耕巷作亂董安於知之十月範中行氏伐趙鞅鞅奔晉陽晉人圍之範吉射荀寅仇人魏襄等謀逐荀寅以梁嬰父代之逐吉射以範臯繹代之荀躒言於晉侯曰君命大臣始亂者死今三臣始亂而獨逐鞅用刑不均請皆逐之十一月荀躒韓不佞魏哆奉公命以伐範中行氏不克範中行氏反伐公公擊之範中行敗走丁未二子奔朝歌韓魏以趙氏爲請十二月辛未趙鞅入絳盟於公宮其明年知伯文子謂趙鞅曰範中行𨿽信爲亂安於發之是安於與謀也晉國法始亂者死夫二子已伏罪而安於獨在趙鞅患之安於曰臣死趙氏定晉國寧吾死晚矣遂自殺趙氏以告知伯然後趙氏寧孔子聞趙簡子不請晉君而執邯鄲午保晉陽故書春秋曰趙鞅以晉陽畔趙簡子有臣曰周捨好直諫周捨死簡子每聽朝常不悅大夫請罪簡子曰大夫無罪吾聞千羊之皮不如一狐之腋諸大夫朝徒聞唯唯不聞周捨之鄂鄂是以憂也簡子由此能附趙邑而懷晉人晉定公十八年趙簡子圍範中行於朝歌中行文子奔邯鄲明年衛靈公卒與陽虎送衛太子蒯瞶於衛衛不內居戚晉定公二十一年簡子拔邯鄲中行文子奔柏人簡子又圍柏人中行文子範昭子遂奔齊趙竟有邯鄲柏人範中行余邑入於晉趙名晉卿實專晉權奉邑侔於諸侯晉定公三十年定公與吳王夫差爭長於黃池趙簡子從晉定公卒長吳定公三十七年卒而簡子除三年之喪期而已是歲越王勾踐滅吳晉出公十一年知伯代鄭趙簡子疾使太子毋卹將而圍鄭知伯醉以酒灌擊毋卹毋卹羣臣請死之毋卹曰君所以置毋卹爲能忍詢然亦慍知伯知伯歸因謂簡子使廢毋卹簡子不聽毋卹由此怨知伯晉出公十七年簡子卒太子毋卹代立是爲襄子趙襄子元年越圍吳襄子降喪食使楚隆問吳王襄子姊前爲代王夫人簡子旣葬未除服北登夏屋請代王使廚人操銅枓以食代王及從者行斟陰令宰人各以枓擊殺代王及從官遂興兵平代地其姊聞之泣而呼天摩笄自殺代人憐之所死地名之爲摩笄之山遂以代封伯魯子周爲代成君伯魯者襄子兄故太子太子蚤死故封其子襄子立四年知伯與趙韓魏盡分其範中行故地晉出公怒告齊魯欲以伐四卿四卿恐遂共攻出公出公奔齊道死知伯乃立昭公曾孫驕是爲晉懿公知伯益驕請地韓魏韓魏與之請地趙趙不與以其圍鄭之辱知伯怒遂率韓魏攻趙趙襄子懼乃奔保晉陽原過從後至於王澤見三人自帶以上可見自帶以下不可見與原過竹二節莫通曰爲我以是遺趙毋卹原過旣至以告襄子襄子齊三日親自剖竹有朱書曰趙毋卹余霍泰山山陽侯天使也三月丙戌余將使女反滅知氏女亦立我百邑余將賜女林胡之地至於後世且有伉王亦黑龍面而鳥噣鬢麇髭大膺大胸修下而馮左﹠﹟界乘奄有河宗至於休混諸貉南伐晉別北滅黑姑襄子再拜受三神之令三國攻晉陽歲餘引汾水灌其城城不浸者三版城中懸釜而炊易子而食羣臣皆有外心禮益慢惟髙共不敢失禮襄子懼乃夜使相張孟同私於韓魏韓魏與合謀三月丙戌三國反滅知氏共分其地於是襄子行賞髙共爲上張孟同曰晉陽之難惟共無功襄子曰方晉陽急羣臣皆懈惟共不敢失人臣禮是以先之於是趙北有代南並知氏彊於韓魏遂祠三神於百邑使原過主霍泰山祠祀其後娶空同氏生五子襄子爲伯魯之不立也不肯立子且必欲傳位與伯魯子代成君成君先死乃取代成君子浣立爲太子襄子立三十三年卒浣立爲獻侯獻侯少卽位治中牟襄子弟桓子逐獻侯自立於代一年卒國人曰桓子立非襄子意乃共殺其子而復迎立獻侯十年中山武公初立十三年城平邑十五年獻侯卒子烈侯籍立烈侯元年魏文侯伐中山使太子擊守之六年魏韓趙皆相立爲諸侯追尊獻子爲獻侯烈侯好音謂相國公仲連曰寡人有愛可以貴之乎公仲曰富之可貴之則否烈侯曰然夫鄭歌者槍石二人吾賜之田人萬畝公仲曰諾不與居一月烈侯從代來問歌者田公仲曰求未有可者有頃烈侯復問公仲終不與乃稱疾不朝番吾君自代來謂公仲曰君實好善而未知所持今公仲相趙於今四年亦有進士乎公仲曰未也番吾君曰牛畜荀欣徐越皆可公仲乃進三人及朝烈侯復問歌者田何如公仲曰方使擇其善者牛畜侍烈侯以仁義約以王道烈侯逌然明日荀欣侍以選練舉賢任官使能明日徐越侍以節財儉用察度功徳所與無不充君說烈侯使使謂相國曰歌者之田且止官牛畜爲師荀欣爲中尉徐越爲內史賜相國衣二襲安王元年趙會韓魏伐楚趙侯籍薨弟武公立按史記楚世家三晉來伐楚至成丘而還按趙世家烈侯卒弟武公立安王十五年趙侯卒國人立烈侯之子章按史記趙世家武公十三年卒趙復立烈侯太子章是爲敬侯安王十六年趙公子朝作亂趙徙都邯鄲按史記趙世家敬侯元年武公子朝作亂不克出奔魏趙始都邯鄲安王十七年趙敗齊於靈丘按史記趙世家敬侯二年敗齊於靈丘安王十八年趙救魏於廩丘按史記趙世家敬侯三年救魏於廩丘大敗齊人安王十九年魏敗趙於兔臺魏築剛平侵衛按史記趙世家敬侯四年魏敗我兔臺築剛平以侵衛安王二十年齊魏攻趙取剛平按史記趙世家敬侯五年齊魏爲衛攻趙取我剛平安王二十一年趙取魏棘蒲按史記趙世家敬侯六年借兵於楚伐魏取棘蒲安王二十三年趙拔魏黃城按史記趙世家敬侯八年拔魏黃城安王二十四年趙伐齊齊伐燕趙救之按史記趙世家敬侯九年伐齊齊伐燕趙救燕安王二十五年趙與中山戰於房子按史家趙世家敬侯十年與中山戰於房子安王二十六年趙及韓魏廢其君俱酒爲家人而共分晉國趙伐中山按史記趙世家敬侯十一年魏韓趙共滅晉分其地伐中山又戰於中人按晉世家靜公二年魏武侯韓哀侯趙敬侯滅晉侯而三分其地靜公遷爲家人晉絕不祀按通鑑綱目注集覽俱酒乃靖公之名也索隱曰系本作靜公俱家人韋昭曰庶人之家也索隱曰謂居家之人無官職也烈王元年趙侯章薨子種立按史記趙世家敬侯十二年敬侯卒子成侯種立烈王二年公子勝與趙侯種爭立按史記趙世家成侯元年公子勝與成侯爭立爲亂烈王三年夏六月趙雨雪按史記趙世家成侯二年六月雨雪烈王四年趙取衛鄕邑七十三魏敗趙藺按史記趙世家成侯三年大戊午爲相伐衛取鄕邑七十三魏敗我藺烈王五年趙敗秦於髙安按史記趙世家成侯四年與秦戰髙安敗之烈王六年趙伐齊魏敗趙於懷趙攻鄭以與韓韓與趙長子按史記趙世家成侯五年伐齊於鄄魏敗我懷攻鄭敗之以與韓韓與我長子顯王元年趙侵齊與韓攻周按史記趙世家成侯七年侵齊至長城與韓攻周顯王三年趙與齊戰於阿下按史記趙世家成侯九年與齊戰於阿下顯王四年趙取衛甄按史記趙世家成侯十年攻衛取甄顯王五年秦攻魏趙救之按史記趙世家成侯十一年秦攻魏趙救之石阿顯王六年秦攻魏趙救之按史記趙世家成侯十二年秦攻魏少梁趙救之顯王七年魏敗趙於澮取皮牢趙侯韓侯遇於上黨按史記趙世家成侯十三年魏敗我澮取皮牢成侯與韓昭侯遇上黨顯王八年趙與韓攻秦按史記趙世家成侯十四年與韓攻秦顯王九年趙助魏攻齊按史記趙世家成侯十五年助魏攻齊顯王十年趙與韓魏分晉封晉君於端氏按史記趙世家成侯十六年與韓魏分晉封晉君以端氏顯王十一年趙侯魏侯遇於葛孽按史記趙世家成侯十七年與魏惠王遇葛孽顯王十三年趙侯齊侯宋公會於平陸趙侯燕伯會於阿按史記趙世家成侯十九年與齊宋會平陸與燕會阿顯王十四年魏獻趙榮椽趙作檀臺按史記趙世家成侯二十年魏獻榮椽因以爲檀臺顯王十五年魏圍趙邯鄲按史記趙世家成侯二十一年魏圍我邯鄲顯王十六年魏拔趙邯鄲齊救趙按史記趙世家成侯二十二年魏惠王拔我邯鄲齊亦敗魏於桂陵按魏世家惠王十八年拔邯鄲趙請救於齊齊使田忌孫臏救趙敗魏桂陵顯王十八年魏歸趙邯鄲趙侯魏侯盟於漳水秦攻趙藺按史記趙世家成侯二十四年魏歸我邯鄲與魏盟漳水上秦攻我藺顯王十九年趙侯種薨公子﹠﹟與太子語爭立﹠﹟奔韓按史記趙世家成侯二十五年成侯卒公子﹠﹟與太子肅侯爭立﹠﹟敗亡奔韓顯王二十年趙奪晉君端氏徙之屯畱按史記趙世家肅侯元年奪晉君端氏徙處屯畱顯王二十一年趙侯魏侯遇於陰晉按史記趙世家肅侯二年與魏惠王遇於陰晉顯王二十二年趙公子範襲邯鄲不勝而死按史記趙世家肅侯三年公子範襲邯鄲不勝而死顯王二十三年趙侯朝於京師按史記趙世家肅侯四年朝天子顯王二十五年趙拔齊髙唐按史記趙世家肅侯六年攻齊拔髙唐顯王二十六年趙攻魏首垣按史記趙世家肅侯七年公子刻攻魏首垣顯王三十年趙伐魏按史記趙世家肅侯十一年趙伐魏顯王三十四年趙起壽陵按史記趙世家肅侯十五年起壽陵顯王三十五年趙侯遊於大陵蘇秦以合從說趙按戰國策蘇秦從燕之趙始合從說趙王曰天下之卿相人臣乃至布衣之士莫不髙賢大王之行義皆願奉教陳忠於前之日久矣𨿽然奉陽君﹠﹟大王不得任事是以外賓客遊談之士無敢盡忠於前者今奉陽君捐館捨大王乃今然後得士民相親臣故敢進其愚忠爲大王計莫若安民無事請無庸有爲也安民之本在方擇交擇交而得則民安擇交不得則民終身不得安請言外患齊秦爲兩敵而民不得安倚秦攻齊而民不得安倚齊攻秦而民不得安故夫謀人之主伐人之國常苦出辭斷絕人之交願大王愼無出於口也請屏左右白言所以異陰陽而已矣大王誠能聽臣燕必致氈裘狗馬之地齊必致海隅魚鹽之地楚必致橘柚云夢之地韓魏皆可使致封地湯沐之邑貴戚父兄皆可以受封侯夫割地效實五霸之所以覆軍禽將而求也封侯貴戚湯武之所以放殺而爭也今大王垂拱而兩有之是臣之所以爲大王願也大王與秦則秦必弱韓魏與齊則齊必弱楚魏魏弱則割河外韓弱則效宜陽宜陽效則上郡絕河外割則道不通楚弱則無援此三策者不可不熟計也夫秦下軹道則南陽動劫韓包周則趙自銷鑠據衛取淇則齊必入朝秦欲已得行於山東則必舉甲而向趙秦甲涉河逾漳據番吾則兵必戰於邯鄲之下矣此臣之所以爲大王患也當今之時山東之建國莫如趙彊趙地方二千里帶甲數十萬車千乘騎萬匹粟支十年西有常山南有河漳東有淸河北有燕國燕固弱國不足畏也且秦之所畏害於天下者莫如趙然而秦不敢舉兵甲而伐趙者何也畏韓魏之議其後也然則韓魏趙之南蔽也秦之攻韓魏則不然無名山大川之限稍蠶食之傳之國都而止矣韓魏不能支秦必入臣於秦秦無韓魏之隔禍必中於趙矣此臣之所以爲大王患也臣聞堯無三夫之分舜無咫尺之地以有天下禹無百人之聚以王諸侯湯武之卒不過三千人車不過三百乘而爲天子誠得其道也是故明主外料其敵國之彊弱內度其士卒之眾寡賢與不肖不待兩軍相當而勝敗存亡之機節固已見於胸中矣豈掩於眾人之言而以冥冥決事哉臣竊以天下地圖案之諸侯之地五倍於秦料諸侯之卒十倍於秦六國並力爲一西面而攻秦秦破必矣今西面而事之見臣於秦夫破人之與破於人也臣人之與臣於人也豈可同日而言之哉夫橫人者皆欲割諸侯之地以與秦成與秦成則髙臺榭美宮室聽竽笙琴瑟之音察五味之和前有軒轅後有長庭美人巧笑卒有秦患而不與其憂是故橫人日夜務以秦權恐喝諸侯以求割地願大王之熟計之也臣聞明主絕疑去讒屏流言之迹塞朋黨之門故尊主廣地彊兵之計臣得陳忠於前矣故竊爲大王計莫如一韓魏齊楚燕趙六國從親以儐畔秦令天下之將相相與會於洹水之上通質刑白馬以盟之約曰秦攻楚齊魏各出銳師以佐之韓絕食道趙涉河漳燕守常山之北秦攻韓魏則楚絕其後齊出銳師以佐之趙涉河漳燕守雲中秦攻齊則楚絕其後韓守成臯魏塞午道趙涉河漳博關燕出銳師以佐之秦攻燕則趙守常山楚軍武關齊涉渤海韓魏出銳師以佐之秦攻趙則韓軍宜陽楚軍武關魏軍河外齊涉渤海燕出銳師以佐之諸侯有先背約者五國共伐之六國從親以儐秦秦必不敢出兵於函谷關以害山東矣如是則霸業成矣趙王曰寡人年少﹠﹟國之日淺未嘗得聞社稷之長計今上客有意存天下安諸侯寡人敬以國從乃封蘇秦爲武安君飾車百乘黃金千鎰白璧百雙錦繡千純以約諸侯按注事在肅侯十六年辧見勛爵部魏編年

按史記趙世家十六年肅侯遊大陵出於鹿門大戊午扣馬曰耕事方急一日不作百日不食肅侯下車謝顯王三十六年趙圍魏黃築長城按史記趙世家肅侯十七年圍魏黃不克築長城顯王三十七年齊魏伐趙趙決河灌之按史記趙世家肅侯十八年齊魏伐我我決水灌之兵去顯王四十一年秦敗趙疵取藺離石按史記趙世家肅侯二十二年張儀相秦趙疵與秦戰敗秦殺疵河西取伐藺離石顯王四十三年趙侯語薨子武靈王立秦楚燕齊魏出師會葬按史記趙世家肅侯二十四年肅侯卒秦楚燕齊魏出銳師各萬人來會葬子武靈王立顯王四十四年趙以趙豹爲相魏王韓王及太子俱朝於趙趙王置師及司過各三人加肥義秩致禮於國三老按史記趙世家武靈王元年陽文君趙豹相梁襄王與太子嗣韓宣王與太子倉來朝信宮武靈王少未能聽政博聞師三人左右司過三人及聽政先問先王貴臣肥義加其秩國三老年八十月致其禮顯王四十六年趙城鄗按史記趙世家武靈王三年城鄗顯王四十七年趙王韓王會於區鼠按史記趙世家武靈王四年與韓會於區鼠顯王四十八年趙王娶於韓按史記趙世家武靈王五年娶韓女爲夫人愼靚王三年趙與諸侯攻秦令國人稱君按史記秦本紀惠文君後七年樂池相秦韓趙魏燕齊帥匈奴共攻秦秦使庶長疾與戰修魚虜其將申差敗趙公子渴韓太子奐斬首八萬二千按趙世家武靈王八年韓擊秦不勝而去五國相王趙獨否曰無其實敢處其名乎令國人謂己曰君愼靚王四年趙與韓魏擊秦齊敗趙於觀澤按史記趙世家武靈王九年與韓魏共擊秦秦敗我斬首八萬級齊敗我觀澤愼靚王五年秦取趙西都中陽按史記趙世家武靈王十年秦取我西都及中陽愼靚王六年趙立燕公子職爲王使樂池送之按史記趙世家武靈王十年齊破燕燕相子之爲君君反爲臣十一年王召公子職於韓立以爲燕王使樂池送之注

燕世家子之死後燕人共立太子平是爲燕昭王無趙送公子職爲燕王之事當是趙聞燕亂遙立職爲燕王𨿽使樂池送之竟不能就赧王二年秦拔趙藺虜趙莊楚魏王過趙邯鄲按史記趙世家武靈王十三年秦拔我藺虜將軍趙莊楚魏王來過邯鄲赧王三年趙攻魏按史記趙世家武靈王十四年趙何攻魏赧王四年秦使張儀以連橫說趙按戰國策張儀爲秦連橫說趙王曰敝邑秦王使臣敢獻書於大王禦史大王收率天下以儐秦秦兵不敢出函谷關十五年矣大王之威行於天下山東敝邑恐懼懾伏繕甲厲兵飭車騎習馳射力田積粟守四封之內愁居懾處不敢動搖惟大王有意督過之也今秦以大王之力西舉巴蜀並漢中東收兩周而西遷九鼎守白馬之津秦𨿽僻遠然而心忿悁含怒之日久矣今寡君有敝甲鈍兵軍於澠池願渡河逾漳據番吾迎戰邯鄲之下願以甲子之日合戰以正殷紂之事敬使臣先以聞於左右凡大王之所信以爲從者恃蘇秦之計秦熒惑諸侯以是爲非以非爲是欲反復齊國而不能自令車裂於齊之市夫天下之不可一亦明矣今楚與秦爲昆弟之國而韓魏稱於東藩齊獻魚鹽之地此斷趙之右臂也夫斷右臂而求與人鬥失其黨而孤居求欲無危豈可得哉今秦發三將軍一軍塞午道告齊使興師渡淸河軍於邯鄲之東一軍軍於成臯驅韓魏而軍於河外一軍軍於澠池約曰四國爲一以攻趙破趙而四分其地是故不敢匿意隱情先以聞於左右臣竊爲大王計莫如與秦遇於澠池面相見而身相結也臣請案兵無攻願大王之定計趙王曰先王之時奉陽君相專權擅勢蔽晦先王獨制官事寡人宮居屬於師傅不得與國謀先王棄羣臣寡人年少奉祠祭之日淺私心固竊疑焉以爲一從不事秦非國之長利也乃且願變心易慮剖地謝前過以事秦方將約車趨行而適聞使者之明詔於是乃以車二百乘入朝澠池割河間以事秦按通鑑綱目赧王四年秦使張儀說楚韓齊趙燕連橫以事秦秦君卒諸侯復合從赧王五年趙王遊於大陵按史記趙世家武靈王十六年王遊大陵他日王夢見處女鼓琴而歌詩曰美人熒熒兮顏如苕之榮命乎命乎曾無我嬴異日王飲酒樂數言所夢想見其狀吳廣聞之因夫人而內其女娃嬴孟姚也孟姚甚有寵於王是爲惠後赧王六年趙爲野臺按史記趙世家武靈王十七年王出九門爲野臺以望齊中山之境赧王七年趙遣使迎公子稷於燕送歸按史記趙世家武靈王十八年秦武王與孟說舉龍文赤鼎絕臏而死趙王使代相趙固迎公子稷於燕送歸立爲秦王是爲昭王赧王八年趙王大朝信宮與肥義大議天下有事巡略按史記趙世家武靈王十九年春正月大朝信宮召肥義與議天下五日而畢王北略中山之地至於房子遂之代北至無窮西至河登黃華之上召樓緩謀曰我先王因世之變以長南藩之地屬阻障滏之險立長城又取藺郭狼敗林人於荏而功未遂今中山在我腹心北有燕東有胡西有林胡樓煩秦韓之邊而無彊兵之救是亡社稷柰何夫有髙世之名必有遺俗之累吾欲胡服樓緩曰善羣臣皆不欲於是肥義侍王曰簡襄主之烈計胡翟之利爲人臣者寵有孝悌長幼順明之節通有補民益主之業此兩者臣之分也今吾欲繼襄主之迹開於胡翟之鄕而卒世不見也爲敵弱用力少而功多可以毋盡百姓之勞而序往古之勛夫有髙世之功者負遺俗之累有獨智之慮者任驁民之怨今吾將胡服騎射以教百姓而世必議寡人柰何肥義曰臣聞疑事無功疑行無名王旣定負遺俗之慮殆無顧天下之議矣夫論至徳者不和於俗成大功者不謀於眾昔者舜舞有苖禹袒裸國非以養欲而樂志也務以論徳而約功也愚者暗成事智者睹未形則王何疑焉王曰吾不疑胡服也吾恐天下笑我也狂夫之樂智者哀焉愚者所笑賢者察焉世有順我者胡服之功未可知也𨿽驅世以笑我胡地中山吾必有之於是遂胡服矣使王﹠﹟告公子成曰寡人胡服將以朝也亦欲叔服之家聽於親而國聽於君古今之公行也子不反親臣不逆君兄弟之通義也今寡人作教易服而叔不服吾恐天下議之也制國有常利民爲本從政有經令行爲上明徳先論於賤而行政先信於貴今胡服之意非以養欲而樂志也事有所止而功有所出事成功立然後善也今寡人恐叔之逆從政之經以輔叔之議且寡人聞之事利國者行無邪因貴戚者名不累故願慕公叔之義以成胡服之功使﹠﹟謁之叔請服焉公子成再拜稽首曰臣固聞王之胡服也臣不佞寢疾未能趨走以滋進也王命之臣敢對因竭其愚忠曰臣聞中國者蓋聰明徇智之所居也萬物財用之所聚也聖賢之所教也仁義之所施也詩書禮樂之所用也異敏技能之所試也遠方之所觀赴也蠻夷之所義行也今王捨此而襲遠方之服變古之教易古之道逆人之心而怫學者離中國故臣願王圖之也使者以報王曰吾固聞叔之疾也我將自往請之王遂往之公子成家因自請之曰夫服者所以便用也禮者所以便事也聖人觀鄕而順宜因事而制禮所以利其民而厚其國也夫剪髮文身錯臂左衽甌越之民也黑齒雕題卻冠秫絀大吳之國也故禮服莫同其便一也鄕異而用變事異而禮易是以聖人果可以利其國不一其用果可以便其事不同其禮儒者一師而俗異中國同禮而教離況於山谷之便乎故去就之變智者不能一遠近之服賢聖不能同窮鄕多異曲學多辧不知而不疑異於己而不非者公焉而眾求盡善也今叔之所言者俗也吾所言者所以制俗也吾國東有河薄洛之水與齊中山同之無舟楫之用自常山以至代上黨東有燕東胡之境而西有樓煩秦韓之邊今無騎射之備故寡人無舟楫之用夾水居之民將何以守河薄洛之水變服騎射以備燕三胡秦韓之邊且昔者簡主不塞晉陽以及上黨而襄主並戎取代以攘諸胡此愚智所明也先時中山負齊之彊兵侵暴吾地系累吾民引水圍鄗微社稷之神靈則鄗幾於不守也先王丑之而怨未能報也今騎射之備近可以便上黨之形而遠可以報中山之怨而叔順中國之俗以逆簡襄之意惡變服之名以忘鄗事之醜非寡人之所望也公子成再拜稽首曰臣愚不達於王之義敢道世俗之聞臣之﹠﹟也今王將繼簡襄之意以順先王之志臣敢不聽命乎再拜稽首乃賜胡服明日服而朝於是始出胡服令也趙文趙造周袑趙俊皆諫止王毋胡服如故法便王曰先王不同俗何古之法帝王不相襲何禮之循虙戲神農教而不誅黃帝堯舜誅而不怒及至三王隨時制法因事制禮法度制令各順其宜衣服器械各便其用故禮也不必一道而便國不必古聖人之興也不相襲而王夏殷之衰也不易禮而滅然則反古未可非而循禮未足多也且服奇者志淫則是鄒魯無奇行也俗辟者民易則是吳越無秀士也且聖人利身謂之服便事謂之禮夫進退之節衣服之制者所以齊常民也非所以論賢者也故齊民與俗流賢者與變俱故諺曰以書爲禦者不盡馬之情以古制今者不達事之變循法之功不足以髙世法古之學不足以制今子不及也遂胡服招騎射赧王九年趙王略中山及胡地使使致諸侯兵及胡兵按史記趙世家武靈王二十年王略中山地至寧葭西略胡地至楡中林胡王獻馬歸使樓緩之秦仇液之韓王賁之楚富丁之魏趙爵之齊代相趙固主胡致其兵赧王十年趙攻中山中山獻邑以和按史記趙世家武靈王二十一年攻中山趙袑爲右軍許鈞爲左軍公子章爲中軍王並將之牛剪將車騎趙希將胡代趙與之陘合軍曲陽攻取丹丘華陽鴟之塞王軍取鄗石邑封龍東垣中山獻四邑和王許之罷兵赧王十二年攻中山按史記趙世家武靈王二十三年攻中山赧王十四年趙惠後卒趙使周紹傅王子何按戰國策王立周紹爲傅曰寡人始行縣過番吾當子爲子之時踐石以上者皆道子之孝故寡人問子以璧遺子以酒食而求見子子謁病而辭人有言子者曰父之孝子君之忠臣也故寡人以子之智慮爲辯足以道人危足以持難忠可以寫意信可以遠期諺云服難以勇治亂以智事之計也立傅以行教少以學義之經也循計之事佚而不累訪議之行窮而不憂故寡人欲子之胡服以傅王子周紹曰王失論矣非賤臣所敢任也王曰選子莫如父論臣莫若君君寡人也周紹曰立傅之道六王曰六者何也周紹曰智慮不躁達於變身行寬惠達於禮威嚴不足以易於位重利不足以變其心恭於教而不快和於下而不危六者傅之才而臣無一焉隱中不謁臣之罪也傅命僕官以煩有司吏之恥也王請更論王曰知此六者所以使子周紹曰乃國未通於王之胡服𨿽然臣王之臣也而王重命之臣敢不聽令乎再拜賜胡服王曰寡人以王子爲子任欲子之厚愛之無所見醜禦道之以行義勿令溺苦於學事君者順其意不逆其志事先者明其髙不倍其孤故有臣可命其國之祿也子能行是所以事寡人者畢矣書云去邪勿疑任賢勿貳寡人與子不用人矣遂賜周紹胡服衣冠具帶黃金師比以傅王子紹史記作袑

按史記趙世家武靈王二十五年惠後卒使周袑胡服傅王子何注

索隱曰武靈王之後前太子章之母惠文王之嫡母也赧王十五年復攻中山入胡中辟地千里按戰國策王破原陽以爲騎邑牛贊進諫曰國有固籍兵有常經變籍則亂失經則弱今王破原陽以爲騎邑是變籍而棄經也且習其兵者輕其敵便其用者易其難今民便其用而王變之是損民而弱國也故利不百者不變俗功不什者不易器今王破卒散兵以奉騎射臣恐其攻獲之利不如所失之費也王曰古今異利遠近易用陰陽不同道四時不一宜故賢人觀時而不觀於時制兵而不制於兵子知官府之籍不知器械之利知甲兵之用不知陰陽之宜故兵不當於用何兵之不可易教不便於事何俗之不可變昔者先君襄主與代交地城境封之名曰無窮之門所以詔後而期遠也今重甲循兵不可以逾險仁義道徳不可以來朝吾聞信不棄功智不遺時今子以官府之籍亂寡人之事非子所知牛贊再拜稽首曰臣敢不聽令乎王遂胡服率騎入胡出於遺遺之門逾九限之固絕五徑之險至胡中辟地千里注事在武靈王二十六年按史記趙世家武靈王二十六年復攻中山攘地北至燕代西至雲中九原

勛爵部匯考三十八

周二十四

趙二赧王十六年趙王傳國於太子何王自號主父詐爲使者入秦按史記趙世家武靈王二十七年五月戊申大朝於東宮傳國立王子何以爲王王廟見禮畢出臨朝大夫悉爲臣肥義爲相國並傅王是爲惠文王惠文王惠後吳娃子也武靈王自號爲主父主父欲令子主治國而身胡服將士大夫西北略胡地而欲從雲中九原直南襲秦於是詐自爲使者入秦秦昭王不知已而怪其狀甚偉非人臣之度使人逐之而主父馳已脫關矣審問之乃主父也秦人大驚主父所以入秦者欲自略地形因觀秦王之爲人也赧王十七年趙封公子勝爲平原君按史記趙世家注徐廣曰惠文君元年以公子勝爲相封平原君赧王十八年趙主父行新地遇樓煩王而致其兵按史記趙世家惠文王二年主父行新地遂出代西遇樓煩王於西河而致其兵赧王十九年趙滅中山主父封子章爲代安陽君按史記趙世家惠文王三年滅中山遷其王於膚施起靈壽北地方從代道大通還歸行賞大赦置酒酺五日封長子章爲代安陽君章素侈心不服其弟所立主父又使田不禮相章也李兌謂肥義曰公子章彊壯而志驕黨眾而欲大殆有私乎田不禮之爲人也忍殺而驕二人相得必有謀陰賊起一出身僥幸夫小人有欲輕慮淺謀徒見其利而不顧其害同類相推俱入禍門以吾觀之必不久矣子任重而勢大亂之所始禍之所集也子必先患仁者愛萬物而智者備禍於未形不仁不智何以爲國子奚不稱疾毋出傳政於公子成毋爲怨府毋爲禍梯肥義曰不可昔者主父以王屬義也曰毋變而度毋異而慮堅守一心以歿而世義再拜受命而籍之今畏不禮之難而忘吾籍變孰大焉進受嚴命退而不全負孰甚焉變負之臣不容於刑諺曰死者復生生者不愧吾言已在前矣吾欲全吾言安得全吾身且夫貞臣也難至而節見忠臣也累至而行明子則有賜而忠我矣𨿽然吾有語在前者也終不敢失李兌曰諾子勉之矣吾見子已今年耳涕泣而出李兌數見公子成以備田不禮之事異日肥義謂信期曰公子與田不禮甚可憂也其於義也聲善而實惡此爲人也不子不臣吾聞之也姦臣在朝國之殘也讒臣在中主之﹠﹟也此人貪而欲大內得主而外爲暴矯令爲慢以擅一旦之命不難爲也禍且逮國今吾憂之夜而忘寐饑而忘食盜賊出入不可不備自今以來若有召王者必見吾面我將先以身當之無故而王乃入信期曰善哉吾得聞此也赧王二十年趙主父及王遊沙丘公子章作亂公子成李兌起兵誅之圍主父三月而主父薨按史記趙世家惠文君四年朝羣臣安陽君亦來朝主父令王聽朝而自從旁觀窺羣臣宗室之禮見其長子章﹠﹟然也反北面爲臣詘於其弟心憐之於是乃欲分趙而王章於代計未決而輟主父及王遊沙丘異宮公子章卽以其徒與田不禮作亂詐以主父令召王肥義先入殺之髙信卽與王戰公子成與李兌自國至乃起四邑之兵入距難殺公子章及田不禮滅其黨賊而定王室公子成爲相號安平君李兌爲司寇公子章之敗往走主父主父開之成兌因圍主父宮公子章死公子成李兌謀曰以章故圍主父卽解兵吾屬夷矣乃遂圍主父令宮中人後出者夷宮中人悉出主父欲出不得又不得食探爵而食之三月餘而餓死沙丘宮主父定死乃發喪赴諸侯是時王少成兌專政畏誅故圍主父主父初以長子章爲太子後得吳娃愛之爲不出者數歲生子何乃廢太子章而立何爲王吳娃死愛弛憐故太子欲兩王之猶豫未決故亂起以至父子俱死爲天下笑豈不痛乎赧王二十一年趙與燕鄚易按史記趙世家主父死惠文王立立五年與燕鄚易注徐廣曰皆屬涿郡赧王二十四年趙城南行唐按史記趙世家惠文王八年城南行唐赧王二十五年趙梁將與齊攻韓至魯關按史記趙世家惠文王九年趙梁將與齊合軍攻韓至魯關下赧王二十七年趙與魏伐宋得魏河陽秦取趙梗陽按史記趙世家惠文王十一年董叔與魏氏伐宋得河陽於魏秦取梗陽赧王二十八年趙梁將攻齊按史記趙世家惠文王十二年趙梁將攻齊赧王二十九年趙公主卒按史記趙世家惠文王十三年公主死

注索隱曰蓋吳娃之女惠文王之妹赧王三十年樂毅將趙秦韓魏燕攻齊取靈丘趙秦會於中陽按史記趙世家惠文王十四年相國樂毅將趙秦韓魏燕攻齊取靈丘與秦會中陽注

索隱曰年表及韓魏等系家五國攻齊在明年然此下文十五年重擊齊是此文爲得蓋此年同伐齊耳赧王三十一年燕王至趙趙與韓魏秦擊齊齊王敗走按史記秦本紀昭襄王二十三年尉離斯與三晉燕伐齊破之濟西按趙世家惠文王十五年燕昭王來見趙與韓魏秦擊齊齊王敗走燕獨深入取臨災按通鑑綱目赧王三十一年燕上將軍樂毅以秦魏韓趙之師伐齊入臨災齊君地出走其相悼齒殺之毅下齊七十餘城﹝按五國伐齊他處俱載在是年惟趙世家前年及是年兩伐齊依世家分編於此﹞赧王三十二年蘇厲爲齊遺書趙王趙廉頗取齊昔陽按史記趙世家惠文王十六年秦復與趙數擊齊齊人患之蘇厲爲齊遺趙王書曰臣聞古之賢君其徳行非布於海內也教順非洽於民人也祭祀時享非數常於鬼神也甘露降時雨至年谷丰熟民不疾疫眾人善之然而賢主圖之今足下之賢行功力非數加於秦也怨毒積怒非素深於齊也秦趙與國以彊徵兵於韓秦誠愛趙乎其實憎齊乎物之甚者賢主察之秦非愛趙而憎齊也欲亡韓而吞二周故以齊餤天下恐事之不合故出兵以劫魏趙恐天下畏己也故出質以爲信恐天下亟反也故徵兵於韓以威之聲以徳與國實而伐空韓臣以秦計爲必出於此夫物固有勢異而患同者楚久伐而中山亡今齊久伐而韓必亡破齊王與六國分其利也亡韓秦獨擅之收二周西取祭器秦獨私之賦田計功王之獲利孰與秦多說士之計曰韓亡三川魏亡晉國市朝未變而禍已及矣燕盡齊之北地去沙丘巨鹿斂三百里韓之上黨去邯鄲百里燕秦謀王之河山間三百里而通矣秦之上郡近挺關至於楡中者千五百里秦以三郡攻王之上黨羊腸之西勾注之南非王有已逾勾注斬常山而守之三百里而通於燕代馬胡犬不東下昆山之玉不出此三寶者亦非王有已王久伐齊從彊秦攻韓其禍必至於此願王熟慮之且齊之所以伐者以事王也天下屬行以謀王也燕秦之約成而兵出有日矣五國三分王之地齊倍五國之約而殉王之患西兵以禁彊秦秦廢帝請服反髙平根柔於魏反巠分先兪於趙齊之事王宜爲上佼今乃抵﹠﹟臣恐天下後事王者之不敢自必也願王熟計之也今王毋與天下攻齊天下必以王爲義齊抱社稷而厚事王天下必盡重王義王以天下善秦秦暴王以天下禁之是一世之名寵制於王也於是趙乃輟謝秦不擊齊王與燕王遇廉頗將攻齊昔陽取之赧王三十三年樂毅以趙師攻魏秦拔趙兩城按史記趙世家惠文王十七年樂毅將趙師攻魏伯陽而秦怨趙不與己擊齊伐趙拔我兩城赧王三十四年秦拔趙石城趙伐魏趙大潦魏冉爲趙相按史記趙世家惠文王十八年秦拔我石城王再之衛東陽決河水伐魏氏大潦漳水出魏冉來相趙赧王三十五年秦敗趙趙與魏伯陽取齊麥丘按史記趙世家惠文王十九年秦敗我二城趙與魏伯陽趙奢將攻齊麥丘取之赧王三十六年趙攻齊趙王秦王遇於西河外按史記趙世家惠文王二十年廉頗將攻齊王與秦昭王遇西河外赧王三十七年趙徙漳水武平西按史記趙世家惠文王二十一年趙徙漳水武平西注括地誌云武平亭今名渭城在瀛州文安縣北七十二里赧王三十八年趙大疫立公子丹爲太子按史記趙世家惠文王二十二年大疫置公子丹爲太子赧王三十九年趙取魏幾按史記趙世家惠文王二十三年樓昌將攻魏幾不能取十二月廉頗將攻幾取之赧王四十年趙拔魏房子安陽按史記趙世家惠文王二十四年廉頗將攻魏房子拔之因城而還又攻安陽取之赧王四十一年趙燕周攻齊趙與魏擊秦按史記趙世家惠文王二十五年燕周將攻昌城髙唐取之與魏共擊秦秦將白起破我華陽得一將軍赧王四十二年趙取歐代地按史記趙世家惠文王二十六年取歐代地赧王四十三年趙徙漳水武平南封趙豹平陽君趙大潦按史記趙世家惠文王二十七年徙漳水武平南封趙豹爲平陽君河水出大潦赧王四十四年趙伐齊罷城九門按史記趙世家惠文王二十八年藺相如伐齊至平邑罷城北九門大城赧王四十五年趙擊破秦軍封趙奢爲馬服君按史記趙世家惠文王二十九年秦韓相攻而圍閼與趙使趙奢將擊秦大破秦軍閼與下賜號爲馬服君赧王四十九年趙王何薨子丹立按史記趙世家惠文王三十三年惠文王卒太子丹立是爲孝成王赧王五十年秦伐趙趙以長安君質於齊齊救趙趙拔燕中陽韓注人按史記趙世家孝成王元年秦伐我拔三城趙王新立太后用事秦急攻之趙氏求救於齊齊曰必以長安君爲質兵乃出太后不肯大臣彊諫太后明謂左右曰復言長安君爲質者老婦必唾其面左師觸龍言願見太后太后盛气而胥之入徐趨而坐自謝曰老臣病足曾不能疾走不得見久矣竊自恕而恐太后體之有所苦也故願望見太后太后曰老婦恃輦而行曰食得毋衰乎曰恃粥耳曰老臣閒者殊不欲食乃彊步日三四里少益嗜食和於身也太后曰老婦不能太后不和之色少解左師公曰老臣賤息舒祺最少不肖而臣衰竊憐愛之願得補黑衣之缺以衛王宮昧死以聞太后曰敬諾年幾何矣對曰十五歲矣𨿽少願及未塡溝壑而托之太后曰丈夫亦愛憐少子乎對曰甚於婦人太后笑曰婦人異甚對曰老臣竊以爲媼之愛燕後賢於長安君太后曰君過矣不若長安君之甚左師公曰父母愛子則爲之計深遠媼之送燕後也持其踵爲之泣念其遠也亦哀之矣已行非不思也祭祀則祝之曰必勿使反豈非計長久爲子孫相繼爲王也哉太后曰然左師公曰今三世以前至於趙主之子孫爲侯者其繼有在者乎曰無有曰微獨趙諸侯有在者乎曰老婦不聞也曰此其近者禍及其身遠者及其子孫豈人主之子侯則不善哉位尊而無功奉厚而無勞而挾重器多也今媼尊長安君之位而封之以膏腴之地多與之重器而不及今令有功於國一旦山陵崩長安君何以自托於趙老臣以媼爲長安君之計短也故以爲愛之不若燕後太后曰諾恣君之所使之於是爲長安君約車百乘質於齊齊兵乃出子義聞之曰人主之子骨肉之親也猶不能持無功之尊無勞之奉而守金玉之重也而況於予乎齊安平君田單將趙師而攻燕中陽拔之又攻韓注人拔之赧王五十一年趙惠文後薨趙以田單爲相按史記趙世家孝成王二年惠文後卒田單爲相赧王五十三年趙取韓上黨城市邑十七使廉頗軍長平按史記趙世家孝成王四年王夢衣偏裻之衣乘飛龍上天不至而墜見金玉之積如山明日王召筮史敢占之曰夢衣偏裻之衣者殘也乘飛龍上天不至而墜者有气而無實也見金玉之積如山者憂也後三日韓氏上黨守馮亭使者至曰韓不能守上黨入之於秦其吏民皆安爲趙不欲爲秦有城市邑十七願再拜入之趙聽王所以賜吏民王大喜召平陽君豹告之曰馮亭入城市邑十七受之何如對曰聖人甚禍無故之利王曰人懷吾徳何謂無故乎對曰夫秦蠶食韓氏地中絕不令相通因自以爲坐而受上黨之地也韓氏所以不入於秦者欲嫁其禍於趙也秦服其勞而趙受其利𨿽彊大不能得之於小弱小弱顧能得之於彊大乎豈可謂非無故之利哉且夫秦以牛田之水通糧蠶食上乘倍戰者裂上國之地其政行不可與爲難必勿受也王曰今發百萬之軍而攻逾年曆歲未得一城也今以城市邑十七幣吾國此大利也趙豹出王召平原君與趙禹而告之對曰發百萬之軍而攻逾歲未得一城今坐受城市邑十七此大利不可失也王曰善乃令趙勝受地告馮亭曰敝國使者臣勝敝國君使勝致命以萬戶都三封太守千戶都三封縣令皆世世爲侯吏民皆益爵三級吏民能相安皆賜之六金馮亭垂涕不見使者曰吾不處三不義也爲主守地不能死固不義一矣入之秦不聽主令不義二矣賣主地而食之不義三矣趙遂發兵取上黨廉頗將軍軍長平赧王五十五年秦拔趙上黨大破趙軍於長平按戰國策秦趙戰於長平趙亡一都尉趙王召樓昌與虞卿曰軍戰不勝尉系死寡人使捲甲而趨之何如樓昌曰無益也不如發重使而爲講虞卿曰夫言講者以爲不講者軍必破而制講者在秦且王之論秦也欲破王之軍乎其不邪王曰秦不遺餘力矣必且破趙軍虞卿曰王聊聽臣發使出重寶以附楚魏楚魏欲得王之重寶必入吾使趙使入楚魏秦必疑天下合從也且必恐如此則講乃可爲也趙王不聽與平陽君爲講發鄭朱入秦秦內之趙王召虞卿曰寡人使平陽君講秦秦已內鄭朱矣子以爲奚如虞卿曰王必不得講軍必破矣天下之賀戰勝者皆在秦矣鄭朱趙之貴人也而入於秦秦王與應侯必顯重以示天下楚魏以趙爲講必不救王秦知天下不救王則講不可得成也趙卒不得講軍果大敗王入秦秦畱趙王而後許之講按史記秦本紀昭襄王四十七年秦攻韓上黨上黨降趙秦因攻趙趙發兵擊秦相距秦使武安君白起擊大破趙於長平四十餘萬盡殺之按趙世家孝成王七年廉頗免而趙括代將秦人圍趙括趙括以軍降卒四十餘萬皆坑之王悔不聽趙豹之計故有長平之禍焉按代廉頗坑長平事據秦本紀及諸傳應在孝成六年赧王五十五年

按白起傳秦昭王四十七年秦使左庶長王齕攻韓取上黨上黨民走趙趙軍長平以按上黨民四月齕因攻趙趙使廉頗將趙軍士卒犯秦斥兵秦斥兵斬趙裨將茄六月陷趙軍取二鄣四尉七月趙軍築壘壁而守之秦又攻其壘取二尉敗其陣奪西壘壁廉頗堅壁以待秦秦數挑戰趙兵不出趙王數以爲讓而秦相應侯又使人行千金於趙爲反間曰秦之所惡獨畏馬服子趙括將耳廉頗易與且降矣趙王旣怒廉頗軍多失亡軍數敗又反堅壁不敢戰而又聞秦反間之言因使趙括代廉頗將以擊秦秦聞馬服子將乃陰使武安君白起爲上將軍而王齕爲尉裨將令軍中有敢泄武安君將者斬趙括至則出兵擊秦軍秦軍詳敗而走張二奇兵以劫之趙軍逐勝追造秦壁壁堅拒不得入而秦奇兵二萬五千人絕趙軍後又一軍五千騎絕趙壁間趙軍分而爲二糧道絕而秦出輕兵擊之趙戰不利因築壁堅守以待救至秦王聞趙食道絕王自之河內賜民爵各一級發年十五以上悉詣長平遮絕趙救及糧食至九月趙卒不得食四十六日皆內陰相殺食來攻秦壘欲出爲四隊四五復之不能出其將軍趙括出銳卒自搏戰秦軍射趙括括軍敗卒四十萬人降武安君武安君計曰前秦已拔上黨上黨民不樂爲秦而歸趙趙卒反復非盡殺之恐爲亂乃挾詐而盡坑殺之遣其小者二百四十人歸趙前後斬首虜四十五萬人趙人大震赧王五十六年秦拔趙武安皮牢定太原上黨韓趙皆割地以和秦又圍趙邯鄲誘執趙公子勝趙武垣令率燕眾反燕地趙以靈丘封楚相黃歇按戰國策秦攻趙於長平大破之引兵而歸因使人索六城於趙而講趙計未定樓緩新從秦來趙王與樓緩計之曰與秦城何如不與何如樓緩辭讓曰此非臣之所能知也王曰𨿽然試言公之私樓緩曰王亦聞夫公甫文伯母乎公甫文伯官於魯病死婦人爲之自殺於房中者二八其母聞之不肯哭也相室曰焉有子死而不哭者乎其母曰孔子賢人也逐於魯是人不隨今死而婦人爲死者十六人若是者其於長者薄而於婦人厚故從母言之爲賢母也從婦言之必不免爲妒婦也故其言一也言者異則人心變矣今臣新從秦來而言勿與則非計也言與之則恐王以臣之爲秦也故不敢對使臣得爲王計之不如予之王曰諾虞卿聞之入見王王以樓緩言告之虞卿曰此飾說也王曰何謂也虞卿曰秦之攻趙也倦而歸乎王以其力尙能進愛王而不攻乎王曰秦之攻我也不遺餘力矣必以倦而歸也虞卿曰秦以其力攻其所不能取倦而歸王又以其力之所不能攻而資之是助秦自攻也來年秦復攻王王無以救矣王以虞卿之言告樓緩樓緩曰虞卿能盡知秦力之所至乎誠不知秦力之所不至此彈丸之地猶不予也令秦來年復攻王得無割其內而講乎王曰誠聽子割矣子能必來年秦之不復攻我乎樓緩對曰此非臣之所敢任也昔者三晉之交於秦相善也今秦釋韓魏而獨攻王王之所以事秦必不如韓魏也今臣爲足下解負親之攻啟關通幣齊交韓魏至來年而王獨不取於秦王之所以事秦者必在韓魏之後也此非臣之所敢任也王以樓緩之言告虞卿虞卿曰樓緩言不講來年秦復攻王得無更割其內而講今講樓緩又不能必秦之不復攻也𨿽割何益來年復攻又割其力之不能取而講也此自盡之術也不如無講秦𨿽善攻不能取六城趙𨿽不能守亦不至失六城秦倦而歸兵必罷我以六城收天下以攻罷秦是我失之於天下而取償於秦也吾國尙利孰與坐而割地自弱以彊秦今樓緩曰秦善韓魏而攻趙者必王之事秦不如韓魏也是使王歲以六城事秦也卽坐而地盡矣來年秦復求割地王將予之乎不予則是棄前資而挑秦禍也與之則無地而給之語曰彊者善攻而弱者不能自守今坐而聽秦秦兵不敝而多得地是彊秦而弱趙也以益彊之秦而割愈弱之趙其計固不止矣且秦虎狼之國也無禮義之心其求無已而王之地有盡以有盡之地給無已之求其勢必無趙矣故曰此飾說也王必勿與王曰諾樓緩聞之入見於王王又以虞卿之言告之樓緩曰不然虞卿得其一未知其二也夫秦趙構難而天下皆說何也曰我將因彊而乘弱今趙兵困於秦天下之賀戰勝者則必在於秦矣故不若亟割地求和以疑天下慰秦心不然天下將因秦之怒乘趙之敝而瓜分之趙且亡何秦之圖王以此斷之勿復計也虞卿聞之又入見王曰危矣樓子之爲秦也夫趙兵困於秦又割地爲和是愈疑天下而何慰秦心哉不亦大示天下弱乎且臣曰勿予者非固勿予而已也秦索六城於王王以六城賂齊齊秦之深讎也得王六城並力而西擊秦也齊之聽王不待辭之畢也是王失於齊而取償於秦一舉結三國之親而與秦易道也趙王曰善因發虞卿東見齊王與之謀秦虞卿未反秦之使者已在趙矣樓緩聞之逃去按史記秦本紀昭襄王四十八年十月韓獻垣雍秦軍分爲三軍武安君歸王齕將伐趙武安皮牢拔之司馬梗北定太原盡有韓上黨正月兵罷復守上黨其十月五大夫陵攻趙邯鄲按趙世家孝成王七年王還不聽秦秦圍邯鄲武垣令傅豹王容蘇射率燕眾反燕地趙以靈丘封楚相春申君按白起傳昭王四十八年十月秦復定上黨郡秦分軍爲二王齕攻皮牢拔之司馬梗定太原韓趙恐使秦代厚幣說秦相應侯曰武安君擒馬服子乎曰然又曰卽圍邯鄲乎曰然趙亡則秦王王矣武安爲三公武安君所爲秦戰勝攻取者七十餘城南定鄢郢漢中北擒趙括之軍𨿽周邵呂望之功不益於此矣今趙亡秦王王則武安君必爲三公君能爲之下乎𨿽無欲爲之下固不得已矣秦嘗攻韓圍邢丘困上黨上黨之民皆反爲趙天下不樂爲秦民之日久矣今亡趙北地入燕東地入齊南地入韓魏則君之所得民亡幾何人故不如因而割之無以爲武安君功也於是應侯言於秦王曰秦兵勞請許韓趙之割地以和且休士卒王聽之割韓垣雍趙六城以和正月皆罷兵武安君聞之由是與應侯有隙其九月秦復發兵使五大夫王陵攻趙邯鄲是時武安君病不任行按範睢傳秦昭王聞魏齊在平原君所欲爲範睢必報其仇乃詳爲好書遺平原君曰寡人聞君之髙義願與君爲布衣之友君幸過寡人寡人願與君爲十日之飲平原君畏秦且以爲然而入秦見昭王昭王與平原君飲數日昭王謂平原君曰昔周文王得呂尙以爲太公齊桓公得管夷吾以爲仲父今範君亦寡人之叔父也範君之仇在君之家願使人歸取其頭來不然吾不出君於關平原君曰貴而爲友者爲賤也富而爲交者爲貧也夫魏齊勝之友也在固不出也今又不在臣所昭王乃遺趙王書曰王之弟在秦範君之仇魏齊在平原君之家王使人疾持其頭來不然吾舉兵而伐趙又不出王之弟於關趙孝成王乃發卒圍平原君家急魏齊夜亡出見趙相虞卿虞卿度趙王終不可說乃解其相印與魏齊亡間行念諸侯莫可以急抵者乃復走大梁欲因信陵君以走楚信陵君聞之畏秦猶豫未肯見曰虞卿何如人也時侯嬴在旁曰人固未易知知人亦未易也夫虞卿躡蹺擔簦一見趙王賜白璧一雙黃金百鎰再見拜爲上卿三見卒受相印封萬戶侯當此之時天下爭知之夫魏齊窮困過虞卿虞卿不敢重爵祿之尊解相印捐萬戶侯而間行急士之窮而歸公子公子曰何如人人固不易知知人亦未易也信陵君大﹠﹟駕如野迎之魏齊聞信陵君之初難見之怒而自剄趙王聞之卒取其頭予秦秦昭王乃出平原君歸趙按通鑑綱目赧王五十六年秦攻趙拔武安皮牢定太原上黨韓趙又割地以和秦誘執趙公子勝旣而歸之赧王五十七年秦圍趙邯鄲楚魏救趙大破秦軍﹝按破秦軍秦本紀在明年姑從趙世家編於此﹞按史記秦本紀昭襄王四十九年正月益發卒佐陵陵戰不善免王齕代將按趙世家孝成王八年平原君如楚請救還楚來救及魏公子無忌亦來故秦圍邯鄲乃解按白起傳昭王四十九年正月陵攻邯鄲少利秦益發兵佐陵陵兵亡五校武安君病愈秦王欲使武安君代陵將武安君言曰邯鄲實未易攻也且諸侯救日至彼諸侯怨秦之日久矣今秦𨿽破長平軍而秦卒死者過半國內空遠絕河山而爭人國都趙應其內諸侯攻其外破秦軍必矣不可秦王自命不行乃使應侯請之武安君終辭不肯行遂稱病秦王使王齕代陵將八九月圍邯鄲不能拔楚使春申君及魏公子將兵數十萬攻秦軍秦軍多失亡武安君言曰秦不聽臣計今如何矣秦王聞之怒彊起武安君武安君遂稱病篤按平原君傳秦之圍邯鄲趙使平原君求救合從於楚楚使春申君將兵赴救趙魏信陵君亦矯奪晉鄙軍往救趙皆未至秦急圍邯鄲邯鄲急且降邯鄲傳捨吏子李同說平原君曰君不憂趙亡邪平原君曰趙亡則勝爲虜何爲不憂乎李同曰邯鄲之民炊骨易子而食可謂急矣而君之後宮以百數婢妾被綺縠余粱肉而民褐衣不完糟糠不厭民困兵盡或剡木爲矛矢而君器物鍾磬自若使秦破趙君安得有此使趙得全君何患無有今君誠能令夫人以下編於士卒之間分功而作家之所有盡散以饗士士方其危苦之時易徳耳於是平原君從之得敢死之士三千人李同遂與三千人赴秦君秦軍爲之卻三十里亦會楚魏救至秦兵遂罷邯鄲復存李同戰死封其父爲李侯按魏公子無忌傳秦進兵圍邯鄲公子爲趙惠文王弟平原君夫人數遺魏王及公子書請救於魏魏王使將軍晉鄙將十萬眾救趙秦王使使者告魏王曰吾攻趙旦暮且下而諸侯敢救者已拔趙必移兵先擊之魏王恐使人止晉鄙畱軍壁鄴名爲救趙實持兩端以觀望平原君使者冠蓋相屬於魏讓魏公子曰勝所以自附爲婚姻者以公子之髙義爲能急人之困今邯鄲旦暮降秦而魏救不至安在公子能急人之困也且公子縱輕勝棄之降秦獨不憐公子邪公子患之數請魏王及賓客辯士說王萬端魏王畏秦終不聽公子公子自度終不能得之於王計不獨生而令趙亡乃請賓客約車騎百餘乘欲以客往赴秦軍與趙俱死行過夷門見侯嬴具告所以欲死秦軍狀侯生曰公子欲赴秦軍譬若以肉投餒虎何功之有哉嬴聞晉鄙之兵符在王臥內而如姬最幸出入王臥內力能竊之嬴聞如姬父爲人所殺公子使客斬其仇頭進如姬如姬之欲爲公子死無所辭顧未有路耳公子誠一開口請如姬如姬必許諾則得虎符奪晉鄙軍北救趙而西卻秦此五霸之伐也公子從其計請如姬如姬果盜晉鄙兵符與公子公子行侯生曰將在外主令有所不受以便國家公子卽合符而晉鄙不授公子兵而復請之事必危矣臣客屠者朱亥可與俱此人力士晉鄙聽大善不聽可使擊之於是公子行至鄴矯魏王令代晉鄙晉鄙合符疑之舉手視公子曰今吾擁十萬之眾屯於境上國之重任今單車來代之何如哉欲無聽朱亥袖四十斤鐵錐錐殺晉鄙公子遂將晉鄙軍選兵八萬進兵擊秦軍秦軍解去遂救邯鄲存趙按魯仲連傳秦兵圍邯鄲趙王恐諸侯之救兵莫敢擊秦軍魏安釐王使將軍晉鄙救趙畏秦止於蕩陰不進魏王使客將軍新垣衍間入邯鄲因平原君謂趙王曰秦所爲急圍趙者前與齊湣王爭彊爲帝已而復歸帝今齊湣王已益弱方今惟秦雄天下此非必貪邯鄲其意欲復求爲帝趙誠發使尊秦昭王爲帝秦必喜罷兵平原君猶預未有所決此時魯仲連適遊趙會秦圍趙聞魏將欲令趙尊秦爲帝乃見平原君曰事將柰何平原君曰勝也何敢言事前亡四十萬之眾於外今又內圍邯鄲而不能去魏王使客將軍新垣衍令趙帝秦今其人在是勝也何敢言事魯仲連曰吾始以君爲天下之賢公子也吾乃今然後知君非天下之賢公子也梁客新垣衍安在吾且爲君責而歸之平原君曰勝請爲紹介而見之於先生魯仲連見新垣衍而無言新垣衍曰吾視居此圍城之中者皆有求於平原君者也今吾觀先生之玉貌非有求於平原君者也曷爲久居此圍城之中而不去魯仲連曰世以鮑焦爲無從頌而死者皆非也眾人不知則爲一身彼秦者棄禮義而上首功之國也權使其士虜使其民彼卽肆然而爲帝過而爲政於天下則連有蹈東海而死耳吾不忍爲之民也所爲見將軍者欲以助趙也新垣衍曰先生助之將柰何魯連曰吾將使梁及燕助之齊楚則固助之矣新垣衍曰燕則吾請以從矣若乃梁者則吾乃梁人也先生惡能使梁助之魯連曰梁未睹秦稱帝之害故耳使梁睹秦稱帝之害則必助趙矣新垣衍曰秦稱帝之害何如魯連曰昔者齊威王嘗爲仁義矣率天下諸侯而朝周周貧且微諸侯莫朝而齊獨朝之居歲餘周烈王崩齊後往周怒赴於齊曰天崩地坼天子下席東藩之臣因齊後至則斫齊威王勃然怒曰叱嗟而母婢也卒爲天下笑故生則朝周死則叱之誠不忍其求也彼天子固然其無足怪新垣衍曰先生獨不見夫僕乎十人而從一人者寧力不勝而智不若邪畏之也魯仲連曰嗚呼梁之比於秦若僕邪新垣衍曰然魯仲連曰吾將使秦王烹醢梁王新垣衍怏然不悅曰噫嘻亦太甚矣先生之言也先生又惡能使秦王烹醢梁王魯仲連曰固也吾將言之昔者九侯鄂侯文王紂之三公也九侯有子而好獻之於紂紂以爲惡醢九侯鄂侯爭之彊辯之疾故脯鄂侯文王聞之喟然而嘆故拘之羑里之庫百日欲令之死曷爲與人俱稱王卒就脯醢之地齊湣王將之魯夷維子爲執策而從謂魯人曰子將何以待吾君魯人曰吾將以十太牢待子之君夷維子曰子安取禮而來吾君彼吾君者天子也天子巡狩諸侯辟捨納管鑰攝﹠﹟抱機視膳於堂下天子已食乃退而聽朝也魯人投其鑰不果納不得入於魯將之薛假途於鄒當是時鄒君死湣王欲入弔夷維子謂鄒之孤曰天子弔主人必將倍殯棺設北面於南方然後天子南面弔也鄒之羣臣曰必若此吾將伏劍而死固不敢入於鄒鄒魯之臣生則不得事養死則不得賻襚然且欲行天子之禮於鄒魯鄒魯之臣不果納今秦萬乘之國也梁亦萬乘之國也俱據萬乘之國各有稱王之名睹其一戰而勝欲從而帝之是使三晉之大臣不如鄒魯之僕妾也且秦無已而帝則且變易諸侯之大臣彼將奪其所不肖而與其所賢奪其所憎而與其所愛彼又將使其子女讒妾爲諸侯妃姬處梁之宮梁王安得晏然而已乎而將軍又何以得故寵乎於是新垣衍起再拜謝曰始以先生爲庸人吾乃今日知先生爲天下之士也吾請出不敢復言帝秦秦將聞之爲卻軍五十里適會魏公子無忌奪晉鄙軍以救趙擊秦軍秦軍遂引而去赧王五十九年秦取趙二十餘縣燕救趙昌城趙破秦信梁軍趙大夫徒父祺出奔按史記秦本紀昭襄王五十一年攻趙取二十餘縣首虜九萬按趙世家孝成王十年燕攻昌壯五月拔之趙將樂乘慶捨攻秦信梁軍破之太子死而秦攻西周拔之徒父祺出注

正義曰壯當作城信梁王齕號也徐廣曰是年周赧王卒或者太子雲天子乎索隱曰趙太子也史失名徒父趙大夫東周君元年趙城元氏縣上原秦降將鄭安平卒按史記趙世家孝成王十一年城元氏縣上原武陽君鄭安平死收其地注

徐廣曰鄭安平故秦將降趙也東周君二年趙邯鄲廥燒按史記趙世家孝成王十二年邯鄲廥燒

注徐廣曰廥﹠﹟之名索隱曰廥積芻﹠﹟之處東周君四年趙公子勝卒按史記趙世家孝成王十四年平原君趙勝死東周君五年趙封廉頗爲信平君燕攻趙鄗代廉頗大破其軍按史記趙世家孝成王十五年以尉文封相國廉頗爲信平君燕王令丞相栗腹約歡以五百金爲趙王酒還歸報燕王曰趙氏壯者皆死長平其孤未壯可伐也王召昌國君樂閒而問之對曰趙四戰之國也其民習兵伐之不可王曰吾以眾伐寡二而伐一可乎對曰不可王曰吾卽以五而伐一可乎對曰不可燕王大怒羣臣皆以爲可燕卒起二軍車二千乘栗腹將而攻鄗卿秦將而攻代廉頗爲趙將破殺栗腹虜卿秦樂閒東周君六年趙廉頗圍燕封樂乘爲武襄君按史記趙世家孝成王十六年廉頗圍燕以樂乘爲武襄君東周君七年趙使樂乘攻燕按史記趙世家孝成王十七年假相大將武襄君攻燕圍其國癸丑年趙助魏攻燕秦拔趙楡次﹝是年爲秦莊襄王二年趙孝成王十八年魏安釐王二十九年燕王喜七年﹞

按史記趙世家孝成王十八年延陵鈞率師從相國信平君助魏攻燕秦拔我楡次甲寅年趙燕易土是年爲秦莊襄王三年趙孝成王十九年燕王喜八年

按史記趙世家孝成王十九年趙與燕易土以龍兌汾門臨樂與燕燕以葛武陽平舒與趙乙卯年秦拔趙晉陽是年爲秦王政元年趙孝成王二十年

按史記趙世家孝成王二十年秦王政初立秦拔我晉陽丙辰年趙王丹薨子偃立廉頗亡入魏﹝是年爲秦王政二年趙孝成王二十年魏安釐王三十二年﹞

按史記趙世家孝成王二十一年孝成王卒廉頗將攻繁陽取之使樂乘代之廉頗攻樂乘樂乘走廉頗亡入魏子偃立是爲悼襄王丁巳年趙大備是年爲秦王政三年趙悼襄王元年魏安釐王三十三年

按史記趙世家悼襄王元年大備魏欲通平邑中牟之道不成戊午年趙李牧攻燕拔武遂方城秦畱趙太子旣而遣之趙城韓臯是年爲秦王政四年趙悼襄王二年燕王喜十二年

按史記趙世家悼襄王二年李牧將攻燕拔武遂方城秦召春平君因而畱之泄鈞爲之謂文信侯曰春平君者趙王甚愛之而郎中妒之故相與謀曰春平君入秦秦必畱之故相與計而內之秦也今君畱之是絕趙而郎中之計中也君不如遣春平君而畱平都春平君者言行信於王王必厚割趙而贖平都文信侯曰善因遣之城韓臯注

徐廣曰年表云太子從質秦歸正義曰按太子卽春平君也己未年趙攻燕是年爲秦王政五年趙悼襄王三年燕王喜十三年

按史記趙世家悼襄王三年龐暖將攻燕禽其將劇辛庚申年趙以楚魏燕之師攻秦復攻齊﹝是年爲秦王政六年趙悼襄王四年楚考烈王二十二年魏景閔王二年燕王喜十四年齊王建二十四年﹞按史記趙世家悼襄王四年龐暖將趙楚魏燕之銳師攻秦蕞不拔移攻齊取饒安辛酉年趙傅抵將居平邑慶捨將東陽河外師守河梁是年爲秦王政七年趙悼襄王五年

按史記趙世家悼襄王五年傅抵將居平邑慶捨將東陽河外師守河梁壬戌年趙封長安君以饒邑魏以鄴與趙﹝是年爲秦王政八年趙悼襄王六年魏景閔王四年﹞

按史記趙世家悼襄王六年封長安君以饒魏與趙鄴乙丑年趙取燕貍陽城秦拔趙鄴趙王偃薨子遷立是年爲秦王政十一年趙悼襄王九年燕王喜二十年

按史記趙世家悼襄王九年趙攻燕取貍陽城兵未罷秦攻鄴拔之悼襄王卒子幽繆王遷立丙寅年趙城柏人是年爲秦王政十二年趙幽繆王元年

按史記趙世家幽繆王元年城柏人丁卯年秦攻趙武城是年爲秦王政十三年趙幽繆王二年

按史記趙世家幽繆王二年秦攻武城扈輒率師救之軍敗死焉戊辰年趙李牧卻秦師封武安君﹝是年爲秦王政十四年趙幽繆王三年﹞

按史記趙世家幽繆王三年秦攻赤麗宜安李牧率師與戰肥下卻之封牧爲武安君己巳年秦攻趙番吾李牧戰卻之﹝是年爲秦王政十五年趙幽繆王四年﹞

按史記趙世家幽繆王四年秦攻番吾李牧與之戰卻之庚午年趙地震坼是年爲秦王政十六年趙幽繆王五年

按史記趙世家幽繆王五年代地大動自樂徐以西北至平陰臺屋墻垣大半壞地坼東西百三十步辛未年趙大饑是年爲秦王政十七年趙幽繆王六年

按史記趙世家幽繆王六年大饑民言曰趙爲號秦爲笑以爲不信視地之生毛壬申年秦攻趙趙李牧誅司馬尙免趙軍敗以王遷降是年爲秦王政十八年趙幽繆王七年

按戰國策秦使王剪攻趙趙使李牧司馬尙禦之李牧數破走秦軍殺秦將桓齮王剪惡之乃多與趙王寵臣郭開等金使爲反間曰李牧司馬尙欲與秦反趙以多取封於秦趙王疑之使趙蔥及顏聚代將斬李牧廢司馬尙按史記趙世家幽繆王七年秦人攻趙趙大將李牧將軍司馬尙將擊之李牧誅司馬尙免趙忽及齊將顏聚代之按贊太史公曰吾聞馮王孫曰趙王遷其母倡也嬖於悼襄王悼襄王廢適子嘉而立遷遷素無行信讒故誅其良將李牧用郭開豈不謬哉癸酉年秦破趙邯鄲是年爲秦王政十九年趙幽繆王八年

按史記趙世家趙忽軍破顏聚亡去以王遷降八年十月邯鄲爲秦甲戌年趙亡臣共立公子嘉爲代王﹝是年爲秦王政二十年代王嘉元年﹞

按史記趙世家贊太史公曰秦旣虜遷趙之亡大夫共立嘉爲王王代己卯年秦破代趙亡是年爲秦王政二十五年代王嘉六年

按史記趙世家贊太史公曰六歲秦進兵破嘉遂滅趙以爲郡

勛爵部匯考三十九

周二十五

魏惠王十六年晉滅魏以封其大夫畢萬按春秋不書按左傳閔公元年晉侯作二軍公將上軍太子申生將下軍趙夙禦戎畢萬爲右以滅耿滅霍滅魏還爲太子城曲沃賜趙夙耿賜畢萬魏以爲大夫卜偃曰畢萬之後必大萬盈數也魏大名也以是始賞天啟之矣天子曰兆民諸侯曰萬民今名之大以從盈數其必有眾初畢萬筮仕於晉遇屯之比辛廖占之曰吉屯固比入吉孰大焉其必蕃昌震爲土車從馬足居之兄長之母覆之眾歸之六體不易合而能固安而能殺公侯之卦也公侯之子孫必復其始按史記魏世家魏之先畢公髙之後也畢公髙與周同姓武王之伐紂而髙封於畢於是爲畢姓其後絕封爲庶人或在中國或在夷狄其苗裔曰畢萬事晉獻公獻公十六年趙夙爲禦畢萬爲右以伐霍耿魏滅之以耿封趙夙以魏封畢萬爲大夫卜偃曰畢萬之後必大矣萬滿數也魏大名也以是始賞天開之矣天子曰兆民諸侯曰萬民今命之大以從滿數其必有眾初畢萬卜事晉遇屯之比辛廖占之曰吉屯固比入吉孰大焉其必蕃昌威烈王二十三年初命晉大夫魏斯爲諸侯按史記魏世家畢萬封十一年晉獻公卒四子爭更立晉亂而畢萬之世彌大從其國名爲魏氏生武子魏武子以魏諸子事晉公子重耳晉獻公之二十一年武子從重耳出亡十九年反重耳立爲晉文公而令魏武子襲魏氏之後封列爲大夫治於魏生悼子魏悼子徙治霍生魏絳魏絳事晉悼公悼公三年會諸侯悼公弟楊幹亂行魏絳僇辱楊幹悼公怒曰合諸侯以爲榮今辱吾弟將誅魏絳或說悼公悼公止卒任魏絳政使和戎翟戎翟親附悼公之十一年曰自吾用魏絳八年之中九合諸侯戎翟和子之力也賜之樂三讓然後受之徙治安邑魏絳卒謚爲昭子生魏嬴嬴生魏獻子獻子事晉昭公昭公卒而六卿彊公室卑晉頃公之十二年韓宣子老魏獻子爲國政晉宗室祁氏羊舌氏相惡六卿誅之盡取其邑爲十縣六卿各令其子爲之大夫獻子與趙簡子中行文子範獻子並爲晉卿其後十四歲而孔子相魯後四歲趙簡子以晉陽之亂也而與韓魏共攻範中行氏魏獻子生魏侈魏侈與趙鞅共攻範中行氏魏侈之孫曰魏桓子與韓康子趙襄子共伐滅知伯分其地桓子之孫曰文侯都魏文侯元年秦靈公之元年也與韓武子趙桓子周威王同時六年城少梁十三年使子擊圍繁龐出其民十六年伐秦築臨晉元裏十七年伐中山使子擊守之趙倉唐傅之子擊逄文侯之師田子方於朝歌引車避下謁田子方不爲禮子擊因問曰富貴者驕人乎且貧賤者驕人乎子方曰亦貧賤者驕人耳夫諸侯而驕人則失其國大夫而驕人則失其家貧賤者行不合言不用則去之楚越若脫﹠﹟然柰何其同之哉子擊不懌而去西攻秦至鄭而還築雒陰合陽二十二年魏趙韓列爲諸侯文侯受子夏經藝客段幹木過其閭未嘗不軾也秦嘗欲伐魏或曰魏君賢人是禮國人稱仁上下和合未可圖也文侯由此得譽於諸侯任西門豹守鄴而河內稱治文侯謂李克曰先生嘗教寡人曰家貧則思良妻國亂則思良相今所置非成則璜二子何如李克對曰臣聞之卑不謀尊﹠﹟不謀戚臣在闕門之外不敢當命文侯曰先生臨事勿讓李克曰君不察故也居視其所親富視其所與達視其所舉窮視其所不爲貧視其所不取五者足以定之矣何待克哉文侯曰先生就捨寡人之相定矣李克趨而出過翟璜之家翟璜曰今者聞君召先生而卜相果誰爲之李克曰魏成子爲相矣翟璜忿然作色曰以耳目之所睹記臣何負於魏成子西河之守臣之所進也君內以鄴爲憂臣進西門豹君謀欲伐中山臣進樂羊中山已拔無使守之臣進先生君之子無傅臣進屈侯鮒臣何以負於魏成子李克曰且子之言克於子之君者豈將比周以求大官哉君問而置相非成則璜二子何如克對曰君不察故也居視其所親富視其所與達視其所舉窮視其所不爲貧視其所不取五者足以定之矣何待克哉是以知魏成子之爲相也且子安得與魏成子比乎魏成子以食祿千鍾什九在外什一在內是以東得卜子夏田子方段幹木此三人者君皆師之子之所進五人者君皆臣之子惡得與魏成子比也翟璜逡巡再拜曰璜鄙人也失對願卒爲弟子按通鑑綱目威烈王十九年晉魏斯尊禮卜子夏田子方段幹木以吳起爲西河守西門豹爲鄴令上地守李悝盡地力之教及平糴之法著法經二十二年晉魏斯以魏成爲相二十三年初命晉大夫魏斯趙籍韓虔爲諸侯安王元年秦伐魏按史記魏世家文侯二十四年秦伐我至陽狐安王二年魏子罃生按史記魏世家文侯二十五年子擊生子罃安王三年魏虢山崩壅河按史記魏世家文侯二十六年虢山崩壅河安王九年魏伐鄭城酸棗敗秦於注按史記魏世家文侯三十二年伐鄭城酸棗敗秦於注安王十二年齊取魏襄陵按史記魏世家文侯三十五年齊伐我取襄陵安王十三年秦侵魏陰晉按史記魏世家文侯三十六年秦侵我陰晉安王十五年魏伐秦魏師敗績魏侯斯薨子擊立按史記魏世家文侯三十八年魏伐秦敗我武下獲其將識是歲文侯卒子擊立是爲武侯安王十六年趙公子朔奔魏魏襲趙邯鄲按史記魏世家武侯元年趙敬侯初立公子朔爲亂不勝奔魏與魏襲邯鄲敗而去安王十七年魏城安邑王垣按史記魏世家武侯二年城安邑王垣安王二十二年魏伐齊按史記魏世家武侯七年伐齊至桑丘安王二十四年翟敗魏魏伐齊按史記魏世家武侯九年翟敗我於使吳起伐齊至靈丘安王二十六年魏韓趙分晉國按史記魏世家武侯十一年與韓趙三分晉地滅其後按晉世家靜公二年魏武侯韓哀侯趙敬侯滅晉後而三分其地靜公遷爲家人晉絕不祀按通鑑綱目注集覽俱酒乃靖公之名也索隱曰系本作靜公俱家人韋昭曰庶人之家也索隱曰謂居家之人無官職也烈王五年魏侯擊薨子罃立按史記魏世家武侯十六年卒子罃立是爲惠王烈王六年韓趙伐魏戰於濁澤按史記魏世家惠王元年初魏武侯卒也子罃與公中緩爭爲太子公孫頎自宋入趙自趙入韓謂韓懿侯曰魏罃與公中緩爭爲太子君亦聞之乎今魏罃得王錯挾上黨固半國也因而除之破魏必矣不可失也懿侯說乃與趙成侯合軍並兵以伐魏戰於濁澤魏氏大敗魏君圍趙謂韓曰除魏君立公中緩割地而退我且利韓曰不可殺魏君人必曰暴割地而退人必曰貪不如兩分之魏分爲兩不彊於宋衛則我終無魏之患矣趙不聽韓不說以其少卒夜去惠王之所以身不死國不分者二家謀不和也若從一家之謀則魏必分矣故曰君終無適子其國可破也烈王七年魏敗韓趙之師按史記魏世家惠王二年魏敗韓於馬陵敗趙於懷顯王元年齊取魏觀按史記魏世家惠王三年齊敗我觀顯王三年魏韓會於宅陽秦敗魏師於武堵按史記魏世家惠王五年與韓會宅陽城武堵爲秦所敗顯王四年魏取宋儀臺按史記魏世家惠王六年伐取宋儀臺顯王七年魏敗韓師於秦敗魏師於少梁按史記魏世家惠王九年伐敗韓於與秦戰少梁虜我將公孫痤取龐顯王八年魏取趙皮牢按史記魏世家惠王十年伐取趙皮牢彗星見顯王十年星晝隕於魏按史記魏世家惠王十二年星晝墜有聲顯王十二年魏趙會於鄗按史記魏世家惠王十四年與趙會鄗顯王十三年魯侯衛侯宋公鄭伯朝於魏按戰國策梁王魏嬰觴諸侯於範臺酒酣請魯君舉觴魯君興避席擇言曰昔者帝女令儀狄作酒而美進之禹禹飲而甘之遂疏儀狄絕旨酒曰後世必有以酒亡其國者齊桓公夜半不嗛易牙乃煎熬燔炙和調五味而進之桓公食之而飽至旦不覺曰後世必有以味亡其國者晉文公得南之威三日不聽朝遂推南之威而遠之曰後世必有以色亡其國者楚王登彊臺而望崩山左江而右湖以臨仿徨其樂忘死遂盟彊臺而弗登曰後世必有以髙臺陂池亡其國者今主君之尊儀狄之酒也主君之味易牙之調也左白臺而右閭須南威之美也前夾林而後蘭臺彊臺之樂也有一於此足以亡其國今主君兼此四者可無戒歟梁王稱善相屬按史記魏世家惠王十五年魯衛宋鄭來朝顯王十四年魏秦會於杜平侵宋按史記魏世家惠王十六年與秦孝公會杜平侵宋黃池宋復取之顯王十五年秦取魏少梁魏圍趙邯鄲按史記魏世家惠王十七年與秦戰元裏秦取我少梁圍趙邯鄲顯王十六年齊救趙邯鄲敗魏於桂陵按史記魏世家惠王十八年拔邯鄲趙請救於齊齊使田忌孫臏救趙敗魏桂陵按通鑑綱目顯王十五年魏伐趙圍邯鄲十六年齊伐魏以救趙魏克邯鄲還戰敗績目

初孫臏與龐涓俱學兵法涓仕魏爲將軍自以能不及臏乃召之至則斷其足而黥之欲使終身廢棄齊使者至魏臏陰見之使者竊載以歸田忌客之進之威王威王問兵法遂以爲師至是謀救趙以臏爲將辭以刑余之人不可乃使田忌爲將而孫臏爲師居輜車中坐爲計謀忌欲引兵之趙孫子曰夫解雜亂紛糾者不控拳救鬥者不博撠批亢搗虛形格勢禁則自爲解耳今梁之輕兵銳卒竭於外而老弱疲於內若引兵疾走其都彼必釋趙而自救是我一舉釋趙之圍而收獘於魏也忌從之十月邯鄲降魏師還與齊戰於桂陵魏師大敗顯王十七年秦衛鞅圍魏安邑諸侯圍魏襄陵魏築長城按史記秦本紀孝公十年衛鞅爲大良造將兵圍魏安邑降之按魏世家惠王十九年諸侯圍我襄陵築長城塞固陽顯王十八年魏趙盟於漳濱歸趙邯鄲按史記魏世家惠王二十年歸趙邯鄲與盟漳水上注正義曰邯鄲洛州縣也顯王十九年魏秦會於彤按史記魏世家惠王二十一年與秦會於彤顯王二十六年中山君相魏按史記魏世家惠王二十八年中山君相魏顯王二十八年魏與齊戰於馬陵敗績齊虜魏太子申殺魏將龐涓按戰國策齊魏戰於馬陵齊大勝魏殺太子申覆十萬之軍魏王召惠施而告之曰夫齊寡人之讎也怨之至死不忘國𨿽小吾常欲悉起兵而攻之何如對曰不可臣聞之王者得度而霸者知計今王所以告臣者疏於度而遠於計王固先屬怨於趙而後與齊戰今戰不勝國無守戰之備王又欲悉起而攻齊此非臣之所謂也王若欲報齊乎則不如因變服折節而朝齊楚王必怒矣王遊人而合其斗則楚必伐齊以休楚而伐罷齊則必爲楚禽矣是王以楚毀齊也魏王曰善乃使人報於齊願臣畜而朝田嬰許諾張醜曰不可戰不勝魏而得朝禮與魏和而下楚此可以大勝也今戰勝魏覆十萬之軍而禽太子申臣萬乘之魏而甲秦楚此其暴戾定矣且楚王之爲人也好用兵而甚務名終爲齊患者必楚也田嬰不聽遂內魏王而與之並朝齊侯再三趙氏醜之楚王怒自將而伐齊趙應之大敗齊於徐州注

記三十年伐趙趙告急於齊齊救趙伐魏正曰按魏伐趙趙告急於齊齊救趙伐魏乃惠王三十八年敗於桂陵時事此三十年魏龐涓伐韓齊田忌孫臏伐魏以救韓魏大發兵使太子申將與龐涓合軍拒之戰於馬陵魏師大敗殺太子申龐涓按史記魏世家惠王三十年魏伐趙趙告急齊齊宣王用孫子計救趙擊魏魏遂大興師使龐涓將而令太子申爲上將軍過外黃外黃徐子謂太子曰臣有百戰百勝之術太子曰可得聞乎客曰固願效之曰太子自將攻齊大勝並莒則富不過有魏貴不益爲王若戰不勝齊則萬世無魏矣此臣之百戰百勝之術也太子曰諾請必從公之言而還矣客曰太子𨿽欲還不得矣彼勸太子戰攻欲啜汁者眾太子𨿽欲還恐不得矣太子因欲還其禦曰將出而還與北同太子果與齊人戰敗於馬陵齊虜魏太子申殺將軍龐涓軍遂大破按田敬仲完世家宣王二年魏伐趙趙與韓共擊魏趙不利戰於南梁宣王召田忌復故位韓氏請救於齊宣王召大臣而謀曰蚤救孰與晚救騶忌子曰不如勿救田忌曰弗救則韓且折而入於魏不如蚤救之孫子曰夫韓魏之兵未獘而救之是吾代韓受魏之兵顧反聽命於韓也且魏有破國之志韓見亡必東面而訴於齊矣吾因深結韓之親而晚承魏之獘則可重利而得尊名也宣王曰善乃陰告韓之使者而遣之韓因恃齊五戰不勝而東委國於齊齊因起兵使田忌田嬰將孫子爲師救韓趙以擊魏大敗之馬陵殺其將龐涓虜魏太子申其後三晉之王皆因田嬰朝齊王於博望盟而去按通鑑綱目顯王二十八年魏伐韓齊伐魏以救韓殺其將龐涓虜太子申目

韓恃齊五戰不勝而東委國於齊齊因起兵使田忌將孫子爲師以救韓直走魏都龐涓聞之去韓而歸魏人亦大發兵使太子申將以禦齊師孫子曰三晉之兵素悍勇而輕齊齊號爲怯善戰者因其勢而利導之兵法百里而趣利者蹶上將五十里而趣利者軍半至乃使齊軍入魏地爲十萬明日爲五萬又明日爲三萬龐涓行三日大喜曰我固知齊軍怯入吾地三日亡者過半矣乃棄其步軍率輕銳倍日並行逐之孫子度其暮當至馬陵馬陵道﹠﹟而旁多阻隘可伏兵乃砍大樹白而書之曰龐涓死此樹下令萬弩夾道而伏期日暮見火舉而俱發魏師大亂涓乃自剄曰遂成豎子之名齊因乘勝大敗魏師虜太子申﹝按魏世家及國策作齊救趙齊世家及綱目俱云救韓並存以備考﹞顯王二十九年秦擊魏虜公子卬魏徙都大梁以公子赫爲太子按史記秦本紀孝公二十二年衛鞅擊魏虜魏公子卬封鞅爲列侯號商君按魏世家惠王三十一年秦趙齊共伐我秦將商君詐我將軍公子卬而襲奪其軍破之秦用商君東地至河而齊趙數破我安邑近秦於是徙治大梁以公子赫爲太子顯王三十一年商君歸魏不納按史記魏世家惠王三十三年秦孝公卒商君亡秦歸魏魏怒不入顯王三十二年魏齊會於平阿孟軻鄒衍淳於髡至梁按史記魏世家惠王三十五年與齊宣王會平阿南惠王數敗於軍旅卑禮厚幣以招賢者鄒衍淳於髡孟軻皆至梁梁惠王曰寡人不佞兵三折於外太子虜上將死國以空虛以羞先君宗廟社稷寡人甚醜之叟不遠千里辱幸至敝邑之廷將何以利吾國孟軻曰君不可以言利若是夫君欲利則大夫欲利大夫欲利則庶人欲利上下爭欲利國則危矣爲人君仁義而已矣何以利爲顯王三十四年齊魏會於甄按史記魏世家惠王三十六年復與齊王會甄是年惠王卒子襄王立﹝按通鑑惠王卒於愼靚王二年距此尙有十六年今從之故綱內不書卒立﹞顯王三十五年魏與諸侯會於徐州按通鑑爲魏惠王三十七年

按史記魏世家襄王元年與諸侯會徐州相王也按通鑑綱目顯王三十五年齊魏會徐州以相王顯王三十六年魏趙韓燕齊楚合從以擯秦以蘇秦爲約從長並相六國按戰國策蘇子爲趙合從說魏王曰大王之地東有鴻溝陳汝南有許鄢昆陽邵陵舞陽新郪東有淮潁沂黃煮棗無﹠﹟西有長城之界北有河外捲衍燕酸棗地方千里名𨿽小然而廬田廡舍曾無所芻牧牛馬之地人民之眾車馬之多日夜行不休已無以異於三軍之眾臣竊料之大王之國不下於楚然橫人訹王外交彊虎狼之秦以侵天下卒有國患不被其禍夫挾彊秦之勢以內劫其主罪無過此者且魏天下之彊國也大王天下之賢主也今乃有意西面而事秦稱東藩築帝宮受冠帶祠春秋臣竊爲大王愧之臣聞越王勾踐以散卒三千禽夫差於幹遂武王卒三千人革車三百乘斬紂於牧之野豈其士卒眾哉誠能振其威也今竊聞大王之卒武力二十餘萬蒼頭二十萬奮擊二十萬廝徒十萬車六百乘騎五千匹此其過越王勾踐武王遠矣今乃劫於羣臣之說而欲臣事秦夫事秦必割地效質故兵未用而國已虧矣凡羣臣之言事秦者皆姦臣非忠臣也夫爲人臣割其主之地以外交偸取一旦之功而不顧其後破公家而成私門外挾彊秦之勢以內劫其主以求割地願大王之熟察之也周書曰綿綿不絕蔓蔓若何毫毛不拔將成斧柯前慮不定後有大患將柰之何大王誠能聽臣六國從親專心並力則必無彊秦之患故敝邑趙王使使臣獻愚計奉明約在大王詔之魏王曰寡人不肖未嘗得聞明教今主君以趙王之詔詔之敬以國從按通鑑綱目顯王三十六年燕趙韓魏齊楚合從以擯秦以蘇秦爲約從長並相六國目

初洛陽人蘇秦說秦王以兼天下之術不用乃去說燕文公與趙從親文公從之資秦車馬以說趙肅侯一韓魏齊楚燕趙爲從親以擯秦肅侯悅厚賜賚之以約於諸侯秦乃說韓宣王魏惠王齊宣王楚威王於是蘇秦爲從約長並相六國北報趙車騎輜重擬於王者顯王三十七年秦以齊魏之師伐趙按通鑑爲魏惠王三十九年

按史記田敬仲完世家宣王十一年與魏伐趙趙決河水灌齊魏兵罷按通鑑綱目顯王三十七年秦以齊魏之師伐趙顯王三十九年魏爲秦所敗予秦河西地﹝按通鑑爲魏惠王四

十一年﹞

按戰國策楚攻魏張儀謂秦王曰不如與魏以勁之魏戰勝復聽於秦必入西河之外不勝魏不能守王必取之王用儀言取皮氏卒萬人車百兩以與魏犀首戰勝威王魏兵罷敝恐畏秦果獻西河之外按史記魏世家襄王五年秦敗我龍賈軍四萬五千於雕陰圍我焦曲沃予秦河西之地顯王四十年魏秦會於應秦取魏汾陰皮氏焦魏敗楚於陘山按通鑑爲魏惠王四十二年

按戰國策楚魏戰於陘山魏許秦以上洛以絕秦於楚魏戰勝楚敗於南陽秦責賂於魏魏不與管淺謂秦王曰王何不謂楚王曰魏許寡人以地今戰勝魏王背寡人也王何不與寡人遇魏畏秦楚之合必與秦地矣是魏勝楚而亡地於秦也是王以地徳寡人秦之楚者多資矣魏弱若不出地則王攻其南寡人攻其西魏必危秦王曰善以是告楚楚王揚言與秦遇魏王聞之恐效上洛於秦按史記魏世家襄王六年與秦會應秦取我汾陰皮氏焦魏伐楚敗之陘山按楚世家威王十一年卒子懷王熊槐立魏聞楚喪伐楚取我陘山顯王四十一年魏獻上郡於秦秦取魏蒲陽旣而歸之按通鑑爲魏惠王四十三年

按史記秦本紀惠文君十年張儀相秦魏納上郡十五縣按魏世家襄王七年魏盡入上郡於秦秦降我蒲陽按通鑑綱目張儀者魏人與蘇秦俱事鬼谷學縱橫之術遊諸侯無所遇蘇秦召而辱之儀怒入秦秦王說之以爲客卿至是將兵伐魏取蒲陽言於秦王請復以與魏而使公子繇質焉儀因說魏王曰秦之遇魏甚厚魏不可以無禮於秦魏因盡入上郡十五縣以謝焉儀歸而相秦顯王四十二年秦歸魏焦曲沃按通鑑爲魏惠王四十四年

按史記魏世家襄王八年秦歸我焦曲沃顯王四十四年魏初稱王秦使張儀伐魏取陜魏敗韓將韓舉按通鑑爲魏惠王四十六年

按史記秦本紀惠文君十三年四月戊午魏君爲王韓亦爲王使張儀伐取陜出其人與魏按韓世家宣惠王八年魏敗我將韓舉顯王四十六年楚敗魏於襄陵取八邑與秦相張儀會於嚙桑按通鑑爲魏惠王四十八年

按史記魏世家襄王十二年楚敗我襄陵諸侯執政與秦相張儀會嚙桑按楚世家懷王六年楚使柱國昭陽將兵而攻魏破之於襄陵得八邑顯王四十七年張儀相魏魏女化爲男秦取魏曲沃平周魏太子朝於秦按通鑑爲魏惠王四十九年

按戰國策張儀欲並相秦魏故謂魏王曰儀請以秦攻三川王以其間約南陽韓氏亡史厭謂趙獻曰公何不以楚佐儀求相之於魏韓恐亡必南走楚儀兼相秦魏則公亦必並相楚韓也魏王將相張儀犀首弗利故令人謂韓公叔曰張儀已合秦魏矣其言曰魏攻南陽秦攻三川韓氏必亡且魏王所以貴張子者欲得地也則韓之南陽舉矣子盍少委焉以爲衍功則秦魏之交可廢矣如此則魏必圖秦而棄儀收韓而相衍公叔以爲然因而委之犀首以爲功果相魏張儀以秦相魏齊楚怒而欲攻魏雍沮謂張子曰魏之所以相公者以公相則國家安而百姓無患今公相而魏受兵是魏計過也齊楚攻魏公必危矣張子曰然則柰何雍沮曰請令齊楚解攻雍沮謂齊楚之君曰王亦聞張儀之約秦王乎曰王若相儀於魏齊楚惡儀必攻魏魏戰而勝是齊楚之兵折而儀固得魏矣若不勝魏魏必事秦以持其國必割地以賂王若欲復攻其獘不足以應秦此儀之所以與秦王陰相結也今儀相魏而攻之是使儀之計當於秦也非所以窮儀之道也齊楚之王曰善乃遂解攻於魏按史記秦本紀惠文君後三年韓魏太子來朝張儀相魏按魏世家襄王十三年張儀相魏魏有女子化爲丈夫秦取我曲沃平周愼靚王二年魏侯罃薨子嗣立魏請成於秦張儀歸秦按通鑑爲魏惠王五十二年是年王卒按戰國策魏惠王死葬有日矣天大雨雪至於牛目壞城郭且爲棧道而葬羣臣多諫太子者曰雪甚如此而喪行民必甚病之官費又恐不給請弛期更日太子曰爲人子而以民勞與官費用之故而不行先王之喪不義也子勿復言羣臣皆不敢言而以告犀首犀首曰吾未有以言之也是其惟惠公乎請告惠公惠公曰諾駕而見太子曰葬有日矣太子曰然惠公曰昔王季歷葬於楚山之尾欒水嚙其墓見棺之前和文王曰噫先君必欲一見羣臣百姓也夫故使﹠﹟水見之於是出而爲之張朝百姓皆見之三日而後更葬此文王之義也今葬有日矣而雪甚及牛目難以行太子爲及日之故得毋嫌於欲亟葬乎願太子更日先王必欲少畱而扶社稷安黔首也故使雪甚因弛期而更爲日此文王之義也若此而弗爲意者羞法文王乎太子曰甚善敬弛期更擇日按史記魏世家襄王十六年襄王卒子哀王立張儀復歸秦﹝按通鑑當爲惠王五十二年襄王立於是年魏並無哀王后哀王之二十三年卽襄王在位之年也﹞按通鑑綱目愼靚王二年孟軻去魏適齊愼靚王三年齊楚魏韓燕共伐秦皆敗走﹝按通鑑爲魏襄王元

年﹞

按戰國策秦伐魏陳軫合三晉而東謂齊王曰古之王者之伐也欲以正天下而立功名以爲後世也今齊楚燕趙韓梁六國之遞甚也不足以立功名適足以彊秦而自弱也非山東之上計也能危山東者彊秦也不憂彊秦而遞相罷弱而兩歸其國於秦此臣之所以爲山東之患天下爲秦相割秦曾不出力天下爲秦相烹秦曾不出薪何秦之智而山東之愚邪願大王之察也古之五帝三王五霸之伐也伐不道者今秦之伐天下不然必欲反之主必死辱民必死虜今韓梁之目未嘗幹而齊民獨不也非齊親而韓梁疏也齊遠秦而韓梁近今齊將近矣今秦欲攻梁絳安邑秦得絳安邑以東下河必表裏河山而東攻齊舉齊屬之海南面而孤楚韓梁北面而孤燕趙齊無所出其計矣願大王熟察之今三晉已合矣復爲兄弟約而出銳師以戍梁絳安邑此萬世之計也齊非急以銳師合三晉必有後憂三晉合秦必不敢攻梁必南攻楚楚秦構難三晉怒齊不與已也必東攻齊此臣之所謂齊必有大憂不如急以兵合於三晉齊王敬諾果以兵合於三晉注

秦惠文王后七年韓趙魏燕齊共攻秦按史記秦本紀惠文君後七年樂池相秦韓趙魏燕齊帥匈奴共攻秦秦使庶長疾與戰修魚虜其將申差敗趙公子渴韓太子奐斬首八萬二千按魏世家哀王元年五國攻秦不勝而去按楚世家懷王十一年蘇秦約從山東六國攻秦楚懷王爲從長至函谷關秦出兵擊六國六國兵皆引而歸齊獨後按通鑑綱目愼靚王三年楚趙魏韓燕伐秦攻函谷關秦出兵逆之五國皆敗走愼靚王四年齊宋攻魏按通鑑爲魏襄王二年

按史記魏世家哀王二年秦敗我觀津按田敬仲完世家湣王七年與宋攻魏敗之觀津赧王元年秦取魏焦曲沃按通鑑爲魏襄王五年

按史記秦本紀惠文君後十一年裏疾攻魏焦降之按魏世家哀王五年秦使裏子伐取我曲沃走犀首岸門注

岸門之師敗韓也赧王二年魏秦會於臨晉按通鑑爲魏襄王六年

按史記魏世家哀王六年與秦會臨晉赧王三年魏攻齊襲楚與秦伐燕按通鑑爲魏襄王七年

按史記魏世家哀王七年攻齊與秦伐燕按通鑑綱目赧王三年秦大敗楚師於丹陽虜屈﹠﹟遂取漢中楚復襲秦又大敗於藍田韓魏襲楚楚割兩城以和於秦赧王四年魏伐衛張儀爲秦以連衡說魏﹝按通鑑爲魏襄王八

年又按通鑑五國連衛惟楚韓齊趙燕無魏而策有說魏一篇姑編於此﹞按戰國策張儀爲秦連橫說魏王曰魏地方不至千里卒不過三十萬人地四平諸侯四通條達輻湊無有名山大川之限從鄭至梁不過百里從陳至梁二百餘里馬馳人趨不待倦而至梁南與楚境西與韓境北與趙境東與齊境卒戍四方守亭障者參列粟糧漕庾不下十萬魏之地勢固戰場也魏南與楚而不與齊則齊攻其東東與齊而不與趙則趙攻其北不合於韓則韓攻其西不親於楚則楚攻其南此所謂四分五裂之道也且夫諸侯之爲從者以安社稷尊主彊兵顯名也合從者一天下約爲兄弟刑白馬以盟於洹水之上以相堅也夫親昆弟同父母尙有爭錢財而欲待詐僞反復蘇秦之餘謀其不可以成亦明矣大王不事秦秦下兵攻河外拔捲衍燕酸棗劫衛取晉陽則趙不南趙不南則魏不北魏不北則從道絕則大王之國欲求無危不可得也秦挾韓而攻魏韓劫於秦不敢不聽秦韓爲一國魏之亡可立而須也此臣之所爲大王患也爲大王計莫如事秦事秦則楚韓必不敢動無楚韓之患則大王髙枕而臥國必無憂矣且夫秦之所欲弱莫如楚而能弱楚者莫若魏楚𨿽有富大之名其實空虛其卒𨿽眾多然而輕走易北不敢堅戰悉魏之兵南面而伐勝楚必矣夫虧楚而益魏攻楚而適秦乃嫁禍安國此善事也大王不聽臣秦甲出而東伐𨿽欲事秦而不可得也且夫從人多奮辭而寡可信說一諸侯之王出而乘其車約一國而成反而取封侯之基是故天下之遊士莫不日夜搤腕瞋目切齒以言從之便以說人主人主覽其辭牽其說惡得無眩哉臣聞積羽沈舟羣輕折軸眾口鑠金故願大王之熟計之也魏王曰寡人蠢愚前計失之請稱東藩築帝宮受冠帶祠春秋效河外按史記魏世家哀王八年伐衛拔列城二衛君患之如耳見衛君曰請罷魏兵免成陵君可乎衛君曰先生果能孤請世世以衛事先生如耳見成陵君曰昔者魏伐趙斷羊腸拔閼與約斬趙趙分而爲二所以不亡者魏爲從主也今衛已迫亡將西請事於秦與其以秦醳衛不如以魏醳衛衛之徳魏必終無窮成陵君曰諾如耳見魏王曰臣有謁於衛衛故周室之別也其稱小國多寶器今國迫於難而寶器不出者其心以爲攻衛醳衛不以王爲主故寶器𨿽出必不入於王也臣竊料之先言醳衛者必受衛者也如耳出成陵君入以其言見魏王魏王聽其說罷其兵免成陵君終身不見赧王五年魏秦會於臨晉張儀復相魏齊伐魏戰於承匡按通鑑爲魏襄王九年

按戰國策張儀事秦惠王惠王死武王立左右惡張儀曰儀事先王不忠言未已齊讓又至張儀謂武王曰儀有愚計願效之王王曰柰何曰爲社稷計者東方有大變然後王可以多割地今齊王甚憎儀儀之所在必舉兵伐之故儀願乞不肖身而之梁齊必舉兵伐之齊梁之兵連於城下不能相去王以其間伐韓入三川出兵函谷而無伐以臨周祭器必出挾天子按圖籍此王業也王曰善乃具革車三十乘納之梁齊果舉兵伐之梁王大恐張儀曰王勿患請令罷齊兵乃使其舍人馮喜之楚藉使之齊齊楚之事已畢因謂齊王王甚憎張儀𨿽然厚矣王之托儀於秦王也齊王曰寡人甚憎張儀儀之所在必舉兵伐之何以托儀也對曰是乃王之托檥也儀之出秦因與秦王約曰爲王計者東方有大變然後王可以多割地齊王甚憎儀儀之所在必舉兵伐之故儀願乞不肖之身而之梁齊必舉兵伐梁梁齊之兵連於城下不能去王以其間伐韓入三川出兵函谷而無伐以臨周祭器必出挾天子按圖籍是王業也秦王以爲然與革車三十乘而納儀於梁而果伐之是王內自罷而伐與國廣鄰敵以自臨而信儀於秦王也此臣之所謂托儀也王曰善乃止犀首以梁與齊戰於承匡而不勝張儀謂梁王不用臣言以危國王因相儀儀以秦梁之齊合橫親犀首欲敗謂衛君曰衍非有怨於儀值所以爲國者不同耳君必解衍衛君爲告儀儀許諾因與之參坐於衛君之前犀首跪行爲儀千秋之祝明日張子行犀首送之至於齊疆齊王聞之怒於儀曰衍也吾讎而儀與之俱是必與儀鬻吾國矣遂不聽按史記魏世家哀王九年與秦王會臨晉張儀魏章皆歸於魏魏相田需死楚害張儀犀首薛公楚相昭魚謂蘇代曰田需死吾恐張儀犀首薛公有一人相魏者也代曰然相者欲誰而君便之昭魚曰吾欲太子之自相也代曰請爲君北必相之昭魚曰柰何對曰君其爲梁王代請說君昭魚曰柰何對曰代也從楚來昭魚甚憂曰田需死吾恐張儀犀首薛公有一人相魏者也代曰梁王長主也必不相張儀張儀相必右秦而左魏犀首相必右韓而左魏薛公相必右齊而左魏梁王長主也必不便也王曰然則寡人孰相代曰莫若太子之自相太子之自相是三人者皆以太子爲非常相也皆將務以其國事魏欲得丞相璽也以魏之彊而三萬乘之國輔之魏必安矣故曰莫若太子之自相也遂北見梁王以此告之太子果相魏按通鑑綱目赧王五年秦張儀復出相魏赧王六年張儀死於魏按通鑑爲魏襄王十年

按史記魏世家哀王十年張儀死赧王七年魏秦會於應按通鑑爲魏襄王十一年

按史記魏世家哀王十一年與秦武王會應赧王八年魏太子朝於秦秦攻魏皮氏按通鑑爲魏襄王十二年

按戰國策樓牾約秦魏魏太子爲質紛彊欲敗之謂太后曰國與還者也敗秦而利魏魏必負之負秦太子爲糞矣太后坐王而泣王因疑於太子令之畱於酸棗樓子患之昭衍爲秦之梁樓子告之昭衍見梁王梁王曰何聞曰聞秦且伐魏王曰爲期與我約矣曰秦疑於王之約以太子之畱酸棗而不之秦秦王之計曰魏不與我約必攻我我與其處而待之見攻不如先伐之以秦彊折節而下與國臣恐其害於東周秦楚攻圍皮氏一本攻魏圍皮氏爲魏謂楚王曰秦楚勝魏魏王之恐見亡也必合於秦王何不背秦而與魏王魏王喜必內太子秦恐失楚必﹠﹟城地於王王𨿽復與之攻魏可也楚王曰善乃背秦而與魏魏內太子於楚秦恐許楚城地欲與之復攻魏樗裏疾怒欲與魏攻楚恐魏之以太子在楚不肯也爲疾謂楚王曰外臣疾使臣謁之曰敝邑之欲﹠﹟城地而爲魏太子之尙在楚也是以未敢王出魏質臣請﹠﹟之而復固秦楚之交以疾攻魏楚王曰諾乃出魏太子秦因合魏以攻楚按史記魏世家哀王十二年太子朝於秦秦來伐我皮氏未拔而解赧王九年秦相甘茂奔魏按通鑑爲魏襄王十三年

按史記秦本紀昭襄王元年嚴君疾爲相甘茂出之魏赧王十年秦悼武后歸於魏按通鑑爲魏襄王十四年

按史記秦本紀昭襄王二年庶長壯與大臣諸侯公子爲逆皆誅及惠文後皆不得良死悼武王后出歸魏按魏世家哀王十四年秦來歸武王后按通鑑綱目赧王十年秦魏冉弒其君之嫡母出其故君之妃歸於魏赧王十二年秦取魏蒲阪晉陽封陵齊韓魏伐楚﹝按通鑑爲魏襄王十六年﹞

按史記魏世家哀王十六年秦我蒲阪晉陽封陵按通鑑綱目赧王十二年齊韓魏伐楚使太子橫質於秦秦救之目

初秦與齊韓合從至是齊魏以楚負約合兵伐之楚王使其太子橫爲質以請救於秦秦人救之三國引去赧王十三年魏朝秦於應亭與秦韓會於臨晉秦復與魏蒲阪按通鑑爲魏襄王十七年

按史記秦本紀昭襄王五年魏王來朝應亭復與魏蒲阪按魏世家哀王十七年與秦會臨晉秦予我蒲阪赧王十四年魏與秦伐楚按通鑑爲魏襄王十八年

按戰國策魏秦伐楚魏王不欲樓緩謂魏王曰王不與秦攻楚楚且與秦攻王王不如令秦楚戰王交制之按史記魏世家哀王十八年與秦伐楚赧王十六年齊魏會於韓按通鑑爲魏襄王二十年

按通鑑綱目云云赧王十七年齊韓魏伐秦按通鑑爲魏襄王二十一年

按戰國策三國攻秦入函谷秦王謂樓緩曰三國之兵深矣寡人欲割河東而講對曰割河東大費也免於國患大利也此父兄之任也王何不召公子池而問焉王召公子池而問之對曰講亦悔不講亦悔王曰何也對曰王割河東以講三國𨿽去王必曰惜矣三國且去吾特以三城從之講之悔也王不講三國入函谷咸陽必危王又曰惜矣吾愛三城而不講此又不講之悔也王曰鈞吾悔也寧亡三城而悔無危咸陽而悔也寡人決講矣卒使公子池以三城講於三國三國之兵乃退按史記魏世家哀王二十一年與齊韓共敗秦軍函谷秦割河東三城以和三國乃退赧王十九年齊韓魏趙宋中山共攻秦秦割地以和魏王嗣薨子遫立按通鑑爲魏襄王二十三年

按史記秦本紀昭襄王十一年齊韓魏趙宋中山五國攻秦至鹽氏而還秦與韓魏河北及封陵以和按魏世家哀王二十三年秦復予我河外及封陵爲和哀王卒子昭王立按通鑑哀王當作襄王

赧王二十年秦魏襄城按史記魏世家昭王元年秦拔我襄城赧王二十一年秦攻魏新城秦五大夫禮奔魏按史記秦本紀昭襄王十三年左更白起攻新城五大夫禮出亡奔魏按新城此時屬魏

按魏世家昭王二年與秦戰不利赧王二十二年魏佐韓攻秦秦白起敗之於伊闕按史記秦本紀昭襄王十四年左更白起攻韓魏於伊闕斬首二十四萬虜公孫喜五城按魏世家昭王三年佐韓攻秦秦將白起敗我軍伊闕二十四萬赧王二十三年秦取魏垣按史記秦本紀昭襄王十五年大良造白起攻魏取垣赧王二十四年秦取魏軹鄧按史記秦本紀昭襄王十六年左更錯取軹及鄧注軹鄧六國時魏邑也赧王二十五年魏入地於秦按史記魏世家昭王六年予秦河東地四百里芒卯以詐重赧王二十六年秦取魏六十一城按史記魏世家昭王七年秦拔我城大小六十一赧王二十八年秦拔魏新垣曲陽按史記魏世家昭王九年秦拔我新垣曲陽之城赧王二十九年魏獻安邑以和秦宋王死於魏之溫邑按史記秦本紀昭襄王二十一年錯攻魏河內魏獻安邑秦出其人募徙河東賜爵赦罪人遷之按魏世家昭王十年齊滅宋宋王死我溫赧王三十一年秦會燕魏韓趙伐齊破之秦魏會於宜陽按史記秦本紀昭襄王二十三年尉斯離與三晉燕伐齊破之濟西王與魏王會宜陽按魏世家昭王十二年與秦趙韓燕共伐齊敗之濟西湣王出亡燕獨入臨淄與秦王會西周按通鑑綱目赧王三十一年燕上將軍樂毅以秦魏韓趙之師伐齊入臨災齊君地出走其相淖齒殺之毅下齊七十餘城秦魏韓會於京師赧王三十二年秦拔魏安城按戰國策秦將伐魏魏王聞之夜見孟嘗君告之曰秦且攻魏子爲寡人謀柰何孟嘗君曰有諸侯之救則國可存也王曰寡人願子之行也重爲之約車百乘孟嘗君之趙謂趙王曰文願借兵以救魏趙王曰寡人不能孟嘗君曰夫敢借兵者以忠王也王曰可得聞乎孟嘗君曰夫趙之兵非能彊於魏之兵魏之兵非能弱於趙也然而趙之地不歲危而民不歲死而魏之地歲危而民歲死者何也以其西爲趙蔽也今趙不救魏魏歃盟於秦是趙與彊秦爲界也地亦且歲危民亦且歲死矣此文之所以忠於大王也趙王許諾爲起兵十萬車三百乘又北見燕王曰先日公子嘗約兩主之交矣今秦且攻魏願大王之救之燕王曰吾歲不熟二年矣今又行數千里而以助魏且柰何田文曰夫行數千里而救人者此國之利也今魏王出國門而望見軍𨿽欲行數千里而救人可得乎燕王尙未許也田文曰臣﹠﹟便計於王王不用臣之忠計文請行矣恐天下之將有大變也王曰大變可得聞乎曰秦攻魏未能克之也而臺已燔遊已奪矣而燕不救魏魏王折節割地以國之半與秦秦必去矣秦已去魏魏王悉韓魏之兵又西借秦兵以因趙之眾以四國攻燕王且何利利行數千里而助人乎利出燕南門而望見軍乎則道裏近而輸又易矣王何利燕王曰子行矣寡人聽子乃爲之起兵八萬車三百乘以從田文魏王大悅曰君得燕趙之兵甚眾且亟矣秦王大恐割地請講於魏因歸燕趙之兵而封田文穰侯攻大梁乘郢北魏王且從謂穰侯曰君攻楚得宛穰以廣陶攻齊得剛博以廣陶攻魏得許鄢陵以廣陶秦王不問者何也以大梁之未亡也今日大梁亡許鄢陵必議議則君必窮爲君計者匆攻便按史記秦本紀昭襄王二十四年秦取安城至大梁燕趙救之秦軍去按魏世家昭王十三年秦拔我安城兵到大梁去赧王三十八年魏王遫薨子圉立按史記魏世家昭王十九年卒子安釐王立赧王三十九年秦拔魏兩城按史記秦本紀昭襄王三十一年秦白起伐魏取兩城按魏世家安釐王元年秦拔我兩城赧王四十年秦拔魏三城軍大梁魏割溫以和按史記秦本紀昭襄王三十二年相穰侯攻魏至大梁破暴鳶斬首四萬鳶走魏入三縣請和按魏世家安釐王二年秦又拔我三城軍大梁下韓來救予秦溫以和按通鑑綱目赧王四十年秦魏冉伐魏韓救之大敗魏納八城於秦秦復伐魏圍大梁魏又割溫以和赧王四十一年秦拔魏四城按史記魏世家釐王三年秦拔我四城斬首四萬赧王四十二年趙魏伐韓秦救之秦敗魏師走魏將芒卯魏割南陽以和秦與魏韓上庸地按史記秦本紀昭襄王三十三年客卿胡陽攻魏捲蔡陽長社取之擊芒卯華陽破之斬首十五萬魏入南陽以和三十四年秦與魏韓上庸地爲一郡南陽免臣遷居之按走芒卯入南陽事在本紀昭襄王三十三年今依魏世家並於是年

按魏世家安釐王四年秦破我及韓趙殺十五萬人走我將芒卯魏將段幹子請予秦南陽以和蘇代謂魏王曰欲璽者段幹子也欲地者秦也今王使欲地者制璽使欲璽者制地魏氏地不盡則不知己且夫以地事秦譬猶抱薪救火薪不盡火不滅王曰是則然也𨿽然事始已行不可更矣對曰王獨不見夫博之所以貴梟者便則食不便則止矣今王曰事始已行不可更是何王之用智不如用梟也按歷代紀事年表趙惠文王二十六年與魏伐韓秦救之我師大敗趙人魏人伐韓華陽告急於秦秦弗救韓相國使陳筮如秦見穰侯穰侯與白起胡陽救韓八日而至敗魏軍於華陽之下走芒卯擒三將斬首十三萬白起又與趙將賈偃戰沈其卒二萬人於河魏段幹子請割南陽予秦以和赧王四十三年魏與秦韓楚伐燕按史記秦本紀昭襄王三十五年佐韓魏楚伐燕赧王四十七年秦拔魏懷按史記魏世家安釐王九年秦拔我懷赧王四十八年秦太子卒於魏按史記秦本紀昭襄王四十年悼太子死魏歸葬芷陽按魏世家安釐王十年秦太子外質於魏死赧王四十九年秦拔魏邢丘懷齊楚攻魏秦救之按史記秦本紀昭襄王四十一年攻魏取邢丘懷按魏世家安釐王十一年秦拔我郪丘秦昭王謂左右曰今時韓魏與始孰彊對曰不如始彊王曰今時如耳魏齊與孟嘗芒卯孰賢對曰不如王曰以孟嘗芒卯之賢率彊韓魏以攻秦猶無柰寡人何也今以無能之如耳魏齊而率弱韓魏以伐秦其無柰寡人何亦明矣左右皆曰甚然中旗馮琴而對曰王之料天下過矣當晉六卿之時知氏最彊滅範中行又率韓魏之兵以圍趙襄子於晉陽決晉水以灌晉陽之城不湛者三版知伯行水魏桓子禦韓康子爲參乘知伯曰吾始不知水之可以亡人之國也乃今知之汾水可以灌安邑絳水可以灌平陽魏桓子肘韓康子韓康子履魏桓子肘足接於車上而知氏地分身死國亡爲天下笑今秦兵𨿽彊不能過知氏韓魏𨿽弱尙賢其在晉陽之下也此方其用肘足之時也願王之必勿易也於是秦王恐齊楚相約而攻魏魏使人求救於秦冠蓋相望也而秦救不至魏人有唐睢者年九十餘矣謂魏王曰老臣請西說秦王令兵先臣出魏王再拜遂約車而遣之唐睢到入見秦王秦王曰丈人芒然乃遠至此甚苦矣夫魏之來求救數矣寡人知魏之急已唐睢對曰大王已知魏之急而救不發者臣竊以爲用策之臣無任矣夫魏一萬乘之國也然所以西面而事秦稱東藩受冠帶祠春秋者以秦之彊足以爲與也今齊楚之兵已合於魏郊矣而秦救不發亦將賴其未急也使之大急彼且割地而約從王尙何救焉必待其急而救之是失一東藩之魏而彊二敵之齊楚則王何利焉於是秦昭王遽爲發兵救魏魏氏復定趙使人謂魏王曰爲我殺範痤吾請獻七十里之地魏王曰諾使吏捕之圍而未殺痤因上屋騎危謂使者曰與其以死痤市不如以生痤市有如痤死趙不予王地則王將柰何故不若與先定割地然後殺痤魏王曰善痤因上書信陵君曰痤故魏之免相也趙以地殺痤而魏王聽之有如彊秦亦將襲趙之欲則君且柰何信陵君言於王而出之魏王以秦救之故欲親秦而伐韓以求故地無忌謂魏王曰秦與戎翟同俗有虎狼之心貪戾好利無信不識禮義徳行苟有利焉不顧親戚兄弟若禽獸耳此天下之所識也非有所施厚積徳也故太后母也而以憂死穰侯舅也功莫大焉而竟逐之兩弟無罪而再奪之國此於親戚若此而況於仇讎之國乎今王與秦共伐韓而益近秦患臣甚惑之而王不識則不明羣臣莫以聞則不忠今韓氏以一女子奉一弱主內有大亂外交彊秦魏之兵王以爲不亡乎韓亡秦有鄭地與大梁鄰王以爲安乎王欲得故地今負彊秦之親王以爲利乎秦非無事之國也韓亡之後必將更事更事必就易與利就易與利必不伐楚與趙矣是何也夫越山逾河絕韓上黨而攻彊趙是復閼與之事秦必不爲也若道河內倍鄴朝歌絕漳水與趙兵決於邯鄲之郊是知伯之禍也秦又不敢伐楚道涉山谷行三千里而攻冥厄之塞所行甚遠所攻甚難秦又不爲也若道河外倍大梁右蔡左召陵與楚兵決於陳郊秦又不敢故曰秦必不伐楚與趙矣又不攻衛與齊矣夫韓亡之後兵出之日非魏無攻已秦固有懷茅邢丘城垝津以臨河內河內共汲必危有鄭地得垣雍決熒澤水灌大梁大梁必亡王之使者出過而惡安陵氏於秦秦之欲誅之久矣秦葉陽昆陽與舞陽鄰聽使者之惡之隨安陵氏而亡之繞舞陽之北以東臨許南國必危國無害已夫憎韓不愛安陵氏可也夫不患秦之不愛南國非也異日者秦在河西晉國去梁千里有河山以闌之有周韓以間之從林鄕軍以至於今秦七攻魏五入囿中邊城盡拔文臺墮垂都焚林木伐麋鹿盡而國繼以圍又長驅梁北東至陶衛之郊北至平監所亡於秦者山南山北河外河內大縣數十名都數百秦乃在河西晉去梁千里而禍若是矣又況於使秦無韓有鄭地無河山而闌之無周韓而間之去大梁百里禍必由此矣異日者從之不成也楚魏疑而韓不可得也今韓受兵三年秦撓之以講識亡不聽投質於趙請爲天下雁行頓刃楚趙必集兵皆識秦之欲無窮也非盡亡天下之國而臣海內必不休矣是故臣願以從事王王速受楚趙之約趙挾韓之質以存韓而求故地韓必效之此士民不勞而故地得其功多於與秦共伐韓而又與彊秦鄰之禍也夫存韓安魏而利天下此亦王之天時已通韓上黨於共﹠﹟使道安成出入賦之是魏重質韓以其上黨也今有其賦足以富國韓必徳魏愛魏重魏畏魏韓必不敢反魏是韓則魏之縣也魏得韓以爲縣衛大梁河外必安矣今不存韓二周安陵必危楚趙大破衛齊甚畏天下西鄕而馳秦入朝而爲臣不久矣赧王五十八年秦圍邯鄲魏公子無忌救之按史記魏世家安釐王二十年秦圍邯鄲信陵君無忌矯奪將軍晉鄙兵以救趙趙得全無忌因畱趙按魏公子無忌傳秦進兵圍邯鄲公子爲趙惠文王弟平原君夫人數遺魏王及公子書請救於魏魏王使將軍晉鄙將十萬眾救趙秦王使使者告魏王曰吾攻趙旦暮且下而諸侯敢救者已拔趙必移兵先擊之魏王恐使人止晉鄙畱軍壁鄴名爲救趙實持兩端以觀望平原君使者冠蓋相屬於魏讓魏公子曰勝所以自附爲婚姻者以公子之髙義爲能急人之困今邯鄲旦暮降秦而魏救不至安在公子能急人之困也且公子縱輕勝棄之降秦獨不憐公子耶公子患之數請魏王及賓客辯士說王萬端魏王畏秦終不聽公子公子自度終不能得之於王計不獨生而令趙亡乃請賓客約車騎百餘乘欲以客往赴秦軍與趙俱死行過夷門見侯嬴具告所以欲死秦軍狀侯生曰公子欲赴秦軍譬若以肉投餒虎何功之有哉嬴聞晉鄙之兵符常在王臥內而如姬最幸出入王臥內力能竊之嬴聞如姬父爲人所殺公子使客斬其仇頭進如姬如姬之欲爲公子死無所辭顧未有路耳公子誠一開口請如姬如姬必許諾則得虎符奪晉鄙軍北救趙而西卻秦此五霸之伐也公子從其計請如姬如姬果盜晉鄙兵符與公子公子行侯生曰將在外主令有所不受以便國家公子卽合符而晉鄙不授公子兵而復請之事必危矣臣客屠者朱亥可與俱此人力士晉鄙聽大善不聽可使擊之於是公子行至鄴矯魏王令代晉鄙晉鄙合符疑之舉手視公子曰今吾擁十萬之眾屯於境上國之重任今單車代之何如哉欲無聽朱亥袖四十斤鐵錐錐殺晉鄙公子遂將晉鄙軍選兵八萬人進兵擊秦軍秦軍解去遂救邯鄲存趙甲寅年魏太子增質於秦秦拔魏髙都汲魏公子無忌率五國兵擊卻之是年爲秦莊襄王三年魏安釐王三十年

按史記秦本紀莊襄王三年使蒙驁攻魏髙都汲拔之四年魏將無忌率五國兵攻秦秦卻於河外蒙驁敗解而去按綱目莊襄王無四年事並紀於三年今從之

按魏世家安釐王三十年無忌歸魏率五國兵攻秦敗之河內走蒙驁魏太子增質於秦秦怒欲囚魏太子增或爲增謂秦王曰公孫喜謂魏相曰請以魏疾擊秦秦王怒必囚增魏王又怒擊秦秦必傷今王囚增是喜之計中也故不若貴增而合魏以疑之於齊韓秦乃止增按魏公子無忌傳公子畱趙十年不歸秦聞公子在趙日夜出兵東伐魏魏王患之使使往請公子公子恐其怒之乃誡門下有敢爲魏王使通者死賓客皆背魏之趙莫敢勸公子歸毛公薛公兩人往見公子曰公子所以重於趙名聞諸侯者徒以有魏也今秦攻魏魏急而公子不卹使秦破大梁而夷先王之宗廟公子當何面目立天下乎語未及卒公子立變色告車趣駕歸救魏魏王見公子相與泣而以上將軍印授公子公子遂將安釐王三十年公子使使徧告諸侯諸侯聞公子將各遣將將兵救魏公子率五國之兵破秦軍於河外走蒙驁遂乘勝逐秦軍至函谷關抑秦兵秦兵不敢出戊午年秦取魏有詭魏王圉薨子增立公子無忌卒是年爲秦王政四年魏安釐王三十四年

按史記秦本紀王政四年春蒙驁伐魏取有詭三月軍罷按魏世家安釐王三十四年安釐王卒太子增立是爲景湣王信陵君無忌卒按魏公子無忌傳公子率五國之兵破秦軍於河外乘勝逐秦軍至函谷關當是時公子威振天下諸侯之客進兵法公子皆名之故世俗稱魏公子兵法秦王患之乃行金萬斤於魏求晉鄙客令毀公子於魏王曰公子亡在外十年矣今爲魏將諸侯將皆屬諸侯徒聞魏公子不聞魏王公子亦欲因此時定南面而王諸侯畏公子之威方欲共立之秦數使反間僞賀公子得立爲魏王未也魏王日聞其毀不能不信後果使人代公子將公子自知再以毀廢乃謝病不朝與賓客爲長夜飲飲醇酒多近婦女日夜爲樂飲者四歲竟病酒而卒己未年秦伐魏取二十城是年爲秦王政五年魏景湣王元年

按史記秦本紀王政五年蒙驁攻魏定酸棗燕虛長平雍丘山陽城皆拔之取二十城初置東郡按魏世家景湣王元年秦拔我二十城以爲秦東郡注虛地闕庚申年秦拔魏朝歌是年爲秦王政六年魏景湣王二年

按史記魏世家景湣王二年秦拔我朝歌辛酉年秦拔魏汲是年爲秦王政七年魏景湣王三年

按史記魏世家景湣王三年秦拔我汲癸亥年秦拔魏垣蒲陽衍按史記魏世家景湣王四年秦拔我垣蒲陽衍丙寅年秦助魏伐楚是年爲秦王政十二年魏景湣王八年楚幽王三年

按通鑑綱目秦王政十二年助魏伐楚庚午年魏獻地於秦是年爲秦王政十六年魏景湣王十二年

按史記秦本紀王政十六年魏獻地於秦秦置麗邑癸酉年魏王增薨子假立是年爲秦王政十九年魏景湣王十五年

按史記魏世家景湣王十五年景湣王卒子王假立丙子年秦滅魏是年爲秦王政二十二年魏王假三年

按史記魏世家王假三年秦灌大梁虜王假遂滅魏以爲郡縣

勛爵部匯考四十

周二十六

韓威烈王二十三年初命晉大夫韓虔爲諸侯按史記韓世家韓之先與周同姓姓姬氏其後苗裔事晉得封於韓原曰韓武子武子後三世有韓厥從封姓爲韓氏韓厥晉景公之三年晉司寇屠岸賈將作亂誅靈公之賊趙盾趙盾已死矣欲誅其子趙朔韓厥止賈賈不聽厥告趙朔令亡朔曰子必能不絕趙祀死不恨矣韓厥許之及賈誅趙氏厥稱疾不出程嬰公孫杵臼之藏趙孤趙武也厥知之景公十一年厥與郤克將兵八百乘伐齊敗齊頃公於鞍獲逢丑父於是晉作六卿而韓厥在一卿之位號爲獻子晉景公十七年病卜大業之不遂者爲祟韓厥稱趙成季之功今後無祀以感景公景公問曰尙有世乎厥於是言趙武而復與故趙氏田邑續趙氏祀晉悼公之十年韓獻子老獻子卒子宣子代宣子徙居州晉平公十四年吳季札使晉曰晉國之政卒歸於韓魏趙矣晉頃公十二年韓宣子與趙魏共分祁氏羊舌氏十縣晉定公十五年宣子與趙簡子侵伐範中行氏宣子卒子貞子代立貞子徙居平陽貞子卒子簡子代簡子卒子莊子代莊子卒子康子代康子與趙襄子魏桓子共敗知伯分其地地益大大於諸侯康子卒子武子代武子二年伐鄭殺其君幽公十六年武子卒子景侯立景侯虔元年伐鄭取雍丘二年鄭敗我負黍六年與趙魏俱得列爲諸侯安王二年鄭圍韓陽翟韓侯虔薨子取立按史記韓世家景侯虔九年鄭圍我陽翟景侯卒子列侯取立安王五年聶政刺殺韓相俠累按戰國策韓傀相韓嚴遂重於君二人相害也嚴遂政議直指舉韓傀之過韓傀以之猶以此叱之於朝嚴遂拔劍趨之以救解於是嚴遂懼誅亡去遊求人可以報韓傀者至齊齊人或言軹深井裏聶政勇敢士也避仇隱於屠者之間嚴遂陰交於聶政以意厚之聶政問之曰子欲安用我乎嚴遂曰吾得爲役之日淺事今薄奚敢有請於是嚴遂乃具酒自觴聶政母前仲子奉黃金百鎰前爲聶政母壽聶政驚愈怪其厚固謝嚴仲子仲子固進而聶政謝曰臣有老母家貧客遊以爲狗屠可旦夕得甘脆以養親親供養備義不敢當仲子之賜嚴仲子辟人因爲聶政語曰臣有仇而行遊諸侯眾矣然至齊聞足下義甚髙故直進百金者特以爲丈人粗糲之費以反足下之歡豈敢以有求耶聶政曰臣所以降志辱身居市井屠者幸以養老母老母在前政身未敢以許人也嚴仲子固讓聶政竟不肯受然仲子卒備賓主之禮而去久之聶政母死旣葬除服聶政曰嗟乎政乃市井之人鼓刀以屠而嚴仲子乃諸侯之卿相也不遠千里枉車騎而交臣臣之所以待之者至淺矣未有大功可以稱者而嚴仲子舉百金爲親壽我義不受然是深知政也夫賢者以感忿睚﹠﹟之意而親信窮僻之人而政獨安可嘿然而止乎且前日要政政徒以老母老母今以天年終政將爲知己者用遂西至濮陽見嚴仲子曰前日所以不許仲子者徒以親在今親不幸而死仲子所欲報仇者請得從事焉嚴仲子具告曰臣之仇韓相韓傀傀又韓君之季父也宗族盛多居處兵衛甚設臣使人刺之終莫能就今足下幸而不棄請益具車騎壯士以爲羽翼政曰韓與衛相去中間不遠今殺人之相相又國君之親此其勢不可以多人多人不能無生得失生得失則語泄語泄則韓舉國而與仲子爲讎也豈不殆哉遂謝車騎人徒辭獨行仗劍至韓韓適有東孟之會韓王及相皆在焉持兵戟而衛侍者甚眾聶政直入階刺殺韓傀韓傀走而抱烈侯聶政刺之兼中烈侯左右大亂聶政大呼所擊殺者數十人因自皮面抉眼屠腸遂以死韓取聶政屍暴於市縣購之千金久之莫知誰政姊嫈聞之曰吾弟至賢不可愛妾之軀滅吾弟之名非弟意也乃之韓視之曰勇哉气矜之隆是其軼賁育髙成荊矣今死而無名父母旣沒矣兄弟無有此爲我故也夫愛身不揚弟之名吾不忍也乃抱屍而哭之曰此吾弟軹深井裏聶政也亦自殺於屍下晉楚齊衛聞之曰非獨聶政之能乃其姊者列烈通

女也聶政之所以名施於後世者其姊不避葅醢之誅以揚其名也按史記韓世家列侯三年聶政殺韓相俠累安王八年鄭負黍反復歸韓按史記鄭世家繻公十六年鄭伐韓敗兵於負黍鄭君乙二年鄭負黍反復歸韓安王九年楚伐韓取負黍按史記楚世家悼王九年伐韓取負黍安王十一年秦伐韓宜陽取六邑按史記韓世家列侯九年秦伐我宜陽取六邑安王十六年韓侯取薨子文侯立按史記韓世家列侯十三年卒子文侯立安王十七年韓伐鄭取陽城伐宋執宋君按史記韓世家文侯二年伐鄭取陽城伐宋到彭城執宋君安王二十二年韓伐齊按史記韓世家文侯七年伐齊至桑丘安王二十五年韓文侯薨子哀侯立按史記韓世家文侯十年卒子哀侯立安王二十六年韓與趙魏廢其君俱酒爲家人而共分晉國按史記韓世家哀侯元年與趙魏分晉國按晉世家靜公二年魏武侯韓哀侯趙敬侯滅晉後而三分其地靜公遷爲家人晉絕不祀按通鑑綱目注集覽俱酒乃靖公之名也索隱曰系本作靜公俱家人韋昭曰庶人之家也索隱曰謂居家之人無官職也烈王元年韓滅鄭徙都之按史記韓世家哀侯二年滅鄭因徙都鄭按鄭世家鄭君乙二十一年韓哀侯滅鄭並其國按通鑑綱目烈王元年韓滅鄭自陽翟徙都之烈王五年韓嚴弒其君哀侯子懿侯立按史記韓世家哀侯六年韓嚴弒其君哀侯而子懿侯立烈王七年魏敗韓於馬陵按史記韓世家懿侯二年魏敗我馬陵顯王三年韓魏會於宅陽按史記韓世家懿侯五年與韓惠王會宅陽顯王七年魏敗韓按史記韓世家懿侯九年魏敗我顯王十年韓懿侯薨子昭侯立按史記韓世家懿侯十二年卒子昭侯立顯王十一年秦敗韓西山按史記韓世家昭侯元年秦敗我西山顯王十二年宋取韓黃池魏取韓朱按史記韓世家昭侯二年宋取我黃池魏取朱顯王十六年韓伐東周取其地按史記韓世家昭侯六年伐東周取陵觀邢丘顯王十八年韓以申不害爲相按史記韓世家昭侯八年申不害相韓修術行道國內以治諸侯不來侵伐顯王二十年韓姬弒其君悼公按史記韓世家昭侯十年韓姬﹠﹟其君悼公顯王二十一年韓侯如秦按史記韓世家昭侯十一年昭侯如秦顯王三十二年韓相申不害卒按史記韓世家昭侯二十二年申不害死顯王三十四年秦拔韓宜陽按史記韓世家昭侯二十四年秦來拔我宜陽顯王三十五年韓作髙門蘇秦爲趙以合從說韓按戰國策蘇秦爲趙合從說韓王曰韓北有鞏洛成臯之固西有宜陽常阪之塞東有宛穰洧水南有陘山地方千里帶甲數十萬天下之彊弓勁弩皆自韓出溪子少府時力距來皆射六百步之外韓卒超足而射百發不暇止遠者達﹠﹟近者掩心韓卒之劍戟皆出於冥山棠溪墨陽合伯鄧師宛馮龍淵大阿皆陸斷馬牛水擊鵠雁當敵卽斬堅甲盾鞮鍪鐵幕革抉芮無不畢具以韓卒之勇被堅甲跖勁弩帶利劍一人當百不足言也夫以韓之勁與大王之賢乃欲西面事秦稱東藩築帝宮受冠帶祠春秋交臂而服焉夫羞社稷而爲天下笑無過此者矣是故願大王之熟計之也大王事秦秦必求宜陽成臯今玆﹠﹟之明年又益求割地與之卽無地以給之不與則棄前功而後更受其禍且夫大王之地有盡而秦之求無已夫以有盡之地而逆無已之求所謂市怨而買禍者也不戰而地已削矣臣聞鄙語曰寧爲雞口無爲牛後今大王西面交臂而臣事秦何以異於牛後乎夫以大王之賢挾彊韓之兵而有牛後之名臣竊爲大王羞之韓王忿然作色攘臂按劍仰天太息曰寡人𨿽死必不能事秦今主君以趙王之教詔之敬奉社稷以從注

傳在燕趙后云宣惠王今按合從在燕文公二十八年趙肅侯十六年此二十五年又蘇秦傳說六國後去趙而從約解是歲燕易王立徐注云自初說燕至此三年宣惠之元年也此時從已解則說從時非宣惠明矣沈括辧以爲雞口牛後今按秦稱牛後蓋以惡語侵韓故昭侯怒而從之雞口牛後謬誤也索隱引延篤云寧爲雞屍不爲牛從屍雞中主從牛子也沈說亦有所本也﹝按說六國皆紀於明

年今韓考依注紀於是年﹞

按史記韓世家昭侯二十五年旱作髙門屈宜臼曰昭侯不出此門何也不時吾所謂時者非時日也人固有利不利時昭侯嘗利矣不作髙門往年秦拔宜陽今年旱昭侯不以此時卹民之急而顧益奢此謂時絀舉贏顯王三十六年韓髙門成昭侯薨子宣惠王立按史記韓世家昭侯二十六年髙門成昭侯卒果不出此門子宣惠王立顯王四十四年魏敗韓將韓舉按史記韓世家宣惠王八年魏敗我將韓舉顯王四十七年韓君稱王韓趙會於區鼠按史記韓世家宣惠王十一年君號爲王與趙會區鼠愼靚王二年秦伐韓按史記韓世家宣惠王十四年秦伐敗我鄢愼靚王三年韓與諸侯攻秦敗績按史記秦本紀惠文君後七年樂池相秦韓趙魏燕齊帥匈奴共攻秦秦使庶長疾與戰修魚虜其將申差敗趙公子渴韓太子奐斬首八萬二千按韓世家宣惠王十六年秦敗我修魚虜得韓將申差於濁澤韓氏急公仲謂韓王曰與國非可恃也今秦之欲伐楚久矣王不如因張儀爲和於秦賂以一名都具甲與之南伐楚此以一易二之計也韓王曰善乃警公仲之行將西購於秦楚王聞之大恐召陳軫告之陳軫曰秦之欲伐楚久矣今又得韓之名都一而具甲秦韓並兵而伐楚此秦所禱祀而求也今已得之矣楚國必伐矣王聽臣爲之警四境之內起師言救韓命戰車滿道路發信臣多其車重其幣使信王之救己也縱韓不能聽我韓必徳王也必不爲雁行以來是秦韓不和也兵𨿽至楚不大病也爲能聽我絕和於秦秦必大怒以厚怨韓韓之南交楚必輕秦輕秦其應秦必不敬是因秦韓之兵而免楚國之患也楚王曰善乃警四境之內興師言救韓命戰車滿道路發信臣多其車重其幣謂韓王曰不谷國𨿽小已悉發之矣願大國遂肆志於秦不谷將以楚徇韓韓王聞之大悅乃止公仲之行公仲曰不可夫以實伐我者秦也以虛名救我者楚也王恃楚之虛名而輕絕彊秦之敵王必爲天下大笑且楚韓非兄弟之國也又非素約而謀伐秦也已有伐形因發兵言救韓此必陳軫之謀也且王已使人報於秦矣今不行是欺秦也夫輕欺彊秦而信楚之謀臣恐王必悔之韓王不聽遂絕於秦秦因大怒益甲伐韓大戰楚救不至韓赧王元年秦破韓於岸門韓以太子倉爲質於秦按史記韓世家宣惠王十九年大破我岸門太子倉質於秦以和赧王三年韓秦魏攻楚韓宣惠王薨子倉立按史記韓世家宣惠王二十一年與秦共攻楚敗楚屈丐斬首八萬於丹陽是歲宣惠王卒太子倉立是爲襄王按楚世家懷王十七年春與秦戰丹陽秦大敗我軍斬甲士八萬虜我大將軍屈丐裨將軍逢侯醜等七十餘人遂取漢中之郡楚懷王大怒乃悉國兵復襲秦戰於藍田大敗楚軍韓魏聞楚之困乃南襲楚至於鄧楚聞乃引兵歸赧王四年秦使張儀以連橫說韓按戰國策張儀爲秦連橫說韓王曰韓地險惡山居五穀所生非麥而豆民之所食大抵豆飯藿羹一歲不收民不厭糟糠地方不滿九百里無二歲之所食料大王之卒悉之不過三十萬而廝徒負養在其中矣爲除守僥亭障塞見卒不過二十萬而已秦帶甲百餘萬車千乘騎萬匹虎鷙之士跿﹠﹟科頭貫頤奮戟者至不可勝計也秦馬之良戎兵之眾探前蹶後蹄間二尋者不可勝數也山東之卒被甲冒冑以會戰秦人捐甲徒裎以趨敵左挈人頭右挾生虜夫秦卒之與山東之卒也猶孟賁之與怯夫也以重力相壓猶烏獲之與嬰兒也夫率孟賁烏獲之士以攻不服之弱國無以異於墮千鈞之重集於鳥卵之上必無幸矣諸侯不料兵之弱食之寡而聽從人之甘言好辭比周以相飾也皆言曰聽吾計則可以彊霸天下夫不顧社稷之長利而聽須臾之說詿誤人主者無過於此者矣大王不事秦秦下甲據宜陽斷絕韓之上地東取成臯宜陽則鴻臺之宮桑林之苑非王之有已夫塞成臯絕上地則王之國分矣先事秦則安矣不事秦則危矣夫造禍而求福計淺而怨深逆秦而順趙𨿽欲無亡不可得也故爲大王計莫如事秦秦之所欲莫如弱楚而能弱楚者莫如韓非以韓能彊於楚也其地勢然也今王西面而事秦以攻楚敝邑秦王必喜夫攻楚而私其地轉禍而說秦計無便於此者也是故秦王使使臣獻書大王禦史須以決事韓王曰客幸而教之請比郡縣築帝宮祠春秋稱東藩﹠﹟宜陽按通鑑綱目赧王四年秦使張儀說楚韓齊趙燕連橫以事秦秦君卒諸侯復合從赧王七年韓秦會於臨晉秦攻韓宜陽按史記韓世家襄王四年與秦武王會臨晉其秋秦使甘茂攻我宜陽赧王八年秦拔韓宜陽按戰國策秦武王謂甘茂曰寡人欲車通三川以窺周室而寡人死不朽乎甘茂對曰請之魏約伐韓王令向壽輔行甘茂至魏謂向壽子歸告王曰魏聽臣矣然願王勿攻也事成盡以爲子功向壽歸以告王王迎甘茂於息壤甘茂至王問其故對曰宜陽大縣也上黨南陽積之久矣名爲縣其實郡也今王倍數險行數千里而攻之難矣臣聞張儀西並巴蜀之地北取西河之外南取上庸天下不以爲多張儀而賢先王魏文侯令樂羊將攻中山三年而拔之樂羊反而語功文侯示之謗書一篋樂羊再拜稽首曰此非臣之功主君之力也今臣羈旅之臣也樗裏疾公孫衍二人者挾韓而議王必聽之是王欺魏而臣受公仲朋之怨也昔者曾子處費費人有與曾子同名族者而殺人人告曾子母曰曾參殺人曾子之母曰吾子不殺人織自若有頃焉人又曰曾參殺人其母尙織自若也頃之一人又告之曰曾參殺人其母懼投杼逾墻而走夫以曾參之賢與母之信也而三人疑之則慈母不能信也今臣之賢不及曾子而王之信臣又未若曾子之母也疑臣者不適三人臣恐王爲臣之投杼也王曰寡人不聽也請與子盟於是與之盟於息壤果攻宜陽五月而不能拔也樗裏疾公孫衍二人在爭之王王將聽之召甘茂而告之甘茂對曰息壤在彼王曰有之因悉起兵復使甘茂攻之遂拔宜陽宜陽之役馮章謂秦王曰不拔宜陽韓楚乘吾敝國必危矣不如許楚漢中以歡之楚歡而不進韓必孤無柰秦何矣王曰善果使馮章許楚漢中而拔宜陽楚王以其言責漢中於馮章馮章謂秦王曰王逐亡臣因爲楚王曰寡人固無他而許楚王甘茂攻宜陽三鼓之而卒不上秦之右將有尉對曰公不論兵必大困甘茂曰我羈旅而得相秦者我以宜陽餌王今攻宜陽而不拔公孫衍樗裏疾挫我於內而公仲以韓窮我於外是無伐之日已請明日鼓之而不可下因以宜陽之郭爲墓於是出私金以益公賞明日鼓之而宜陽拔宜陽未得秦死傷者眾甘茂欲息兵左成謂甘茂曰公內攻於樗裏疾公孫衍而外與韓朋爲怨今公用兵無功公必窮矣公不如進兵攻宜陽宜陽拔則公之功多矣是樗裏疾公孫衍無事也秦眾盡怨之深矣宜陽之役楚畔秦而合於韓秦王懼甘茂曰楚𨿽合韓不爲韓氏先戰韓亦恐戰而楚有變其後韓楚必相禦也楚言與韓而不餘怨於秦臣是以知其禦也宜陽之役楊達謂公孫顯曰請爲公以五萬攻西周得之是以九鼎抑甘茂也不然秦攻西周天下惡之其救韓必疾則茂事敗矣秦王謂甘茂曰楚客來使者多健與寡人爭辭寡人數窮焉爲之柰何甘茂對曰王勿患也其健者來使則王勿聽其事其需弱者來使則王必聽之然則需弱者用而健者不用矣王因而制之按史記秦本紀武王四年拔宜陽斬首六萬涉河城武遂按韓世家襄王五年秦拔我宜陽斬首六萬赧王九年秦復與韓武遂按戰國策謂公叔曰公欲得武遂於秦而不患楚之能揚疑傷之誤河外也公不如令人恐楚王而令人爲公求武遂於秦謂楚王曰發重使爲韓求武遂於秦秦王聽是令得行於萬乘之王也韓得武遂以限秦無秦患而徳楚韓楚之縣而已秦不聽是秦韓之怨深而交事楚也公仲使韓之秦求武遂而恐楚之怒也唐客謂公仲曰韓之事秦也且以求武遂也非敝邑之所憎也韓已得武遂其形乃可以善楚臣願有言而不敢爲楚計今韓之父兄得眾者毋相韓不能獨立勢必善楚王曰吾欲以國輔韓而相之可乎父兄惡必以國保楚公仲說仕唐客於諸公而使之主韓楚之事按史記韓世家襄王六年秦復與我武遂赧王十二年秦復取韓武遂按史記韓世家襄王九年秦復取我武遂赧王十三年韓太子嬰朝於秦按史記韓世家襄王十年太子嬰朝秦而歸赧王十四年秦取韓穰韓會秦伐楚按史記韓世家襄王十一年秦伐我取穰與秦伐楚敗楚將唐昧赧王十五年韓太子嬰卒楚圍韓雍氏秦救之韓立子咎爲太子齊王魏王至韓按戰國策楚圍雍氏五月韓令使者求救於秦冠蓋相望也秦師不下殽韓又令尙靳使秦謂王曰韓之於秦也居爲隱蔽出爲雁行今韓已病矣秦師不下殽臣聞之唇揭者其齒寒願大王之熟計之宣太后曰使者來者眾矣獨尙子之言是召尙子入宣太后謂尙子曰妾事先王日先王以其髀加妾之身妾固不支也盡置其身妾之上而妾弗重也何也以其少有利焉今佐韓兵不眾糧不多則不足以救韓夫救韓之危日費千金獨不可使妾少有利焉尙靳歸書報韓王韓王遣張翠張翠稱病日行一縣張翠至甘茂曰韓急矣先生病而來張翠曰韓未急也且急矣甘茂曰秦重國智王也韓之緩急莫不知今先生言不急可乎張翠曰韓急則折而入於楚臣安敢來甘茂曰先生毋復言也甘茂入言秦王曰公仲柄得秦師故敢捍楚今雍氏圍而秦師不下殽是無韓也公仲且抑首而不朝公救且以國南合於楚楚韓爲一魏氏不敢不聽是楚以三國謀秦也如此則伐秦之形成矣不識坐而待伐孰與伐人之利秦王曰善果下師於殽以救韓按史記韓世家襄王十二年太子嬰死公子咎公子蟣虱爭爲太子時蟣虱質於楚蘇代謂韓咎曰蟣虱亡在楚楚王欲內之甚今楚兵十餘萬在方城之外公何不令楚王築萬室之都雍氏之旁韓必起兵以救之公必將矣公因以韓楚之兵奉蟣虱而內之其聽公必矣必以楚韓封公也韓咎從其計楚圍雍氏韓求救於秦秦未爲發使公孫昧入韓公仲曰子以秦爲且救韓乎對曰秦王之言曰請道南鄭藍田出兵於楚以待公殆不合矣公仲曰子以爲果乎對曰秦王必祖張儀之故智楚威王攻梁也張儀謂秦王曰與楚攻魏魏折而入於楚韓固其與國也是孤秦也不如出兵以到之魏楚大戰秦取西河之外以歸今其狀陽言與韓其實陰善楚公待秦而到必輕與楚戰楚陰得秦之不用也必易與公相支也公戰而勝楚遂與公乘楚施三川而歸公戰不勝楚楚塞三川守之公不能救也竊爲公患之司馬庚三反於郢甘茂與昭魚遇於商於其言收璽實類有約也公仲恐曰然則柰何曰公必先韓而後秦先身而後張儀公不如亟以國合於齊楚齊楚必委國於公公之所惡者張儀也其實猶不無秦也於是楚解雍氏圍蘇代又謂秦太后弟芊戎曰公叔伯嬰恐秦楚之內蟣虱也公何不爲韓求質於楚楚王聽入質子於韓則公叔伯嬰知秦楚之不以蟣虱爲事必以韓合於秦楚秦楚挾韓以窘魏魏氏不敢合於齊是齊孤也公又爲秦求質子於楚楚不聽怨結於韓韓挾齊魏以圍楚楚必重公公挾秦楚之重以積徳於韓公叔伯嬰必以國待公於是蟣虱竟不得歸韓韓立咎爲太子齊魏王來赧王十七年韓齊魏共擊秦按史記韓世家襄王十四年與齊魏王共擊秦至函谷而軍焉赧王十九年秦與韓河外及武遂韓王倉薨子咎立按史記韓世家襄王十六年秦與我河外及武遂襄王卒太子咎立是爲釐王赧王二十二年韓率周魏攻秦敗績按史記韓世家釐王三年使公孫喜率周魏攻秦秦敗我二十四萬虜喜伊闕赧王二十四年秦韓宛按史記韓世家釐王五年秦拔我宛赧王二十五年韓與秦武遂按史記韓世家釐王六年與秦武遂地二百里赧王二十九年秦敗韓於夏山按史記韓世家釐王十年秦敗我師於夏山赧王三十一年韓王會秦王於西周與秦燕魏趙伐齊按史記秦本紀昭襄王二十三年尉離斯與三晉燕伐齊破之濟西按韓世家釐王十二年與秦昭王會西周而佐秦攻齊齊敗湣王出亡按通鑑綱目赧王三十一年燕上將軍樂毅以秦魏韓趙之師伐齊入臨災齊君地出走其相淖齒殺之毅下齊七十餘城赧王三十三年韓秦會於兩周之間按史記韓世家釐王十四年與秦會兩周之間赧王四十年韓救魏爲秦所敗按史記韓世家釐王二十一年使暴救魏爲秦所敗走開封赧王四十二年趙魏攻韓華陽秦救韓韓王咎薨子桓惠王立按史記韓世家釐王二十三年趙魏攻我華陽韓告急於秦秦不救韓相國謂陳筮曰事急願公𨿽病爲一宿之行陳筮見穰侯穰侯曰事急乎故使公來陳筮曰未急也穰侯怒曰是可以爲公之主使乎夫冠蓋相望告敝邑甚急公來言未急何也陳筮曰彼韓急則將變而佗從以未急故復來爾穰侯曰公無見王請今發兵救韓八日而至敗趙魏於華陽之下是歲釐王卒子桓惠王立赧王四十三年韓伐燕按史記韓世家桓惠王元年伐燕赧王五十一年秦拔韓陘汾旁按戰國策秦攻陘韓使人馳南陽之地秦已馳又攻陘韓因割南陽之地秦受地又攻陘陳軫謂秦王曰國形不便故馳交不親故割今割矣而交不親馳矣而兵不止臣恐山東之無以馳割事王者矣且王求百金於三川而不可得求千金於韓一旦而具今王攻韓是絕上交而固私府也竊爲王不取也赧王五十二年秦擊韓韓上黨守以郡降趙按史記韓世家桓惠王十年秦擊我於太行我上黨郡守以上黨郡降趙十四年秦拔趙上黨殺馬服子卒四十餘萬於長平赧王五十九年秦拔韓陽城負黍按史記韓世家桓惠王十七年秦拔我陽城負黍壬子年秦拔韓城臯滎陽是年爲秦莊襄王元年韓桓惠王二十四年

按史記韓世家桓惠王二十四年秦拔我城臯滎陽甲寅年秦悉拔韓宜陽是年爲秦莊襄王元年韓桓惠王二十六年

按史記韓世家桓惠王二十六年秦悉拔我上黨丁巳年秦拔韓十三城是年爲秦王政三年韓桓惠王二十九年

按史記韓世家桓惠王二十九年秦拔我十三城壬戌年韓桓惠王薨子安立是年爲秦王政八年韓桓惠王三十四年

按史記韓世家桓惠王三十四年桓惠王卒子王安立丁卯年秦攻韓是年爲秦王政十三年韓王安五年

按史記韓世家王安五年秦攻韓韓急使韓非使秦秦畱非因殺之辛未年秦虜韓王安韓亡是年爲秦王政十七年韓王安九年

按史記秦世家王安九年秦虜王安盡入其地爲潁川郡韓遂亡

勛爵部名臣列傳一

漢

張耳按漢書本傳耳大梁人也少時及魏公子毋忌爲客嘗亡命遊外黃外黃富人女甚美庸奴其夫亡邸父客父客謂曰必欲求賢夫從張耳女聽爲請決嫁之女家厚奉給耳耳以故致千里客宦爲外黃令陳余亦大梁人好儒術遊趙苦陘富人公乘氏以其女妻之餘年少父事耳相與爲刎頸交髙祖爲布衣時嘗從耳遊秦滅魏購求耳千金餘五百金兩人變名姓俱之陳爲裏監門吏嘗以過笞余余欲起耳攝使受笞吏去耳數之曰始吾與公言何如今見小辱而欲死一吏乎余謝罪陳涉起蘄至陳耳余上謁涉涉及左右生平數聞耳余賢見大喜陳豪傑說涉曰將軍被堅執銳帥士卒以誅暴秦復立楚社稷功徳宜爲王陳涉問兩人兩人對曰將軍瞋目張膽出萬死不顧之計爲天下除殘今始至陳而王之視天下私願將軍毋王急引兵而西遣人立六國後自爲樹黨如此野無交兵誅暴秦咸陽以令諸侯則帝業成矣今獨王陳恐天下解也涉不聽遂立爲王余復說陳王曰大王興梁楚務在入關未及收河北也臣嘗遊趙知其豪傑願請其兵略趙地於是陳王許之以所善陳人武臣爲將軍耳余爲左右校尉與卒三千人從白馬渡河至諸縣說其豪傑曰秦爲亂政虐刑殘滅天下北爲長城之役南有五領之戍外內騷動百姓罷敝頭會箕斂以供軍費財匱力盡重以苛法使天下父子不相聊今陳王奮臂爲天下倡始莫不響應家自爲怒各報其怨縣殺其令丞郡殺其守尉今以張大楚王陳使吳廣周文將卒百萬西擊秦於此時而不成封侯之業者非人豪也夫因天下之力而攻無道之君報父兄之怨而成割地之業此一時也豪傑皆然其言乃行收兵得數萬人號武信君下趙十餘城餘皆城守莫肯下乃引兵東北擊範陽範陽人蒯通說其令徐公降武信君又說武信君以侯印封範陽令語在通傳趙地聞之不戰下者三十餘城至邯鄲耳余聞周章軍入關至戲卻又聞諸將爲陳王徇地多以讒毀得罪誅怨陳王不以爲將軍而以爲校尉乃說武臣曰陳王非必立六國後今將軍下趙數十城獨介居河北不王無以塡之且陳王聽讒還報恐不得脫於禍願將軍毋失時武臣乃聽遂立爲趙王以余爲大將軍耳爲丞相使人報陳王陳王大怒欲盡族武臣等家而發兵擊趙相國房君諫曰秦未亡今又誅武臣等家此生一秦也不如因而賀之使急引兵西擊秦陳王從其計徙系武臣等家宮中封耳子敖爲成都君使使者賀趙趣兵西入關耳余說武臣曰王王趙非楚意特以計賀王楚已滅秦必加兵於趙願王毋西兵北徇燕代南收河內以自廣趙南大河北有燕代楚𨿽勝秦必不敢制趙趙王以爲然因不西兵而使韓廣略燕李良略常山張黶略上黨韓廣至燕燕人因立廣爲燕王趙王乃與耳余北略地燕界趙王閒出爲燕軍所得燕囚之欲與分地使者往燕輒殺之以固求地耳余患之有廝養卒謝其捨曰吾爲二公說燕與趙王載歸舍中人皆笑曰使者往十輩皆死若何以能得王乃走燕壁燕將見之問曰知臣何欲燕將曰若欲得王耳曰君知張耳陳余何如人也燕將曰賢人也曰其志何欲燕將曰欲得其王耳趙卒笑曰君未知兩人所欲也夫武臣張耳陳余杖馬箠下趙數十城亦各欲南面而王夫臣之與主豈可同日道哉顧其勢初定且以長少先立武臣以持趙心今趙地已服兩人亦欲分趙而王時未可耳今君囚趙王念此兩人名爲求王實欲燕殺之此兩人分趙而王夫以一趙尙易燕況以兩賢王左提右挈而責殺王滅燕易矣燕以爲然乃歸趙王養卒爲禦而歸李良已定常山還報趙王趙王復使良略太原至石邑秦兵塞井陘未能前秦將詐稱二世使使遺良書不封曰良嘗事我得顯幸誠能反趙爲秦赦良罪貴良良得書疑不信之邯鄲益請兵未至道逢趙王姊從百餘騎良望見以爲王伏謁道旁王姊醉不知其將使騎謝良良素貴起﹠﹟其從官從官有一人曰天下叛秦能者先立且趙王素出將軍下今女兒乃不爲將軍下車請追殺之良以得秦書欲反趙未決因此怒遣人追殺王姊遂襲邯鄲邯鄲不知竟殺武臣趙人多爲耳余耳目者故得脫出收兵得數萬人客有說耳余曰兩君羈旅而欲附趙難可獨立趙后輔以誼可就功乃求得趙歇立爲趙王居信都李良進兵擊余余敗良良走歸章邯章邯引兵至邯鄲皆徙其民河內夷其城郭耳與趙王歇走入巨鹿城王離圍之餘北收常山兵得數萬人軍巨鹿北章邯軍巨鹿南棘原築甬道屬河餉王離王離兵食多急攻巨鹿巨鹿城中食盡耳數使人召余余自度兵少不能敵秦不敢前數月耳大怒怨余使張黶陳釋往讓余曰始吾與公爲刎頸交今王與耳旦暮死而公擁兵數萬不肯相救胡不赴秦俱死且什有一二相全余曰所以不俱死欲爲趙王張君報秦今俱死如以肉餵虎何益張黶陳釋曰事已急要以俱死立信安知後慮余曰吾顧已無益乃使五千人令張黶陳釋先嘗秦軍至皆沒當是時燕齊楚聞趙急皆來救張敖亦北收代得萬餘人來皆壁余旁項羽兵數絕章邯甬道王離軍乏食項羽悉引兵渡河破章邯軍諸侯軍乃敢擊秦軍遂虜王離於是趙王歇張耳得出巨鹿與余相見責讓余問張黶陳釋所在余曰黶釋以必死責臣臣使將五千人先嘗秦軍皆沒耳不信以爲殺之數問余余怒曰不意君之望臣深也豈以臣重去將哉乃脫解印綬與耳耳不敢受余起如﹠﹟客有說耳曰天予不取反受其咎今陳將軍與君印綬不受反天不祥急取之耳乃佩其印收其麾下余還亦望耳不讓趨出耳遂收其兵余獨與麾下數百人之河上澤中漁獵由此有隙趙王歇復居信都耳從項羽入關項羽立諸侯耳雅遊多爲人所稱項羽素亦聞耳賢乃分趙立耳爲常山王治信都信都更名襄國余客多說項羽陳余張耳一體有功於趙羽以余不從入關聞其在南皮卽以南皮旁三縣封之而徙趙王歇王代耳之國余愈怒曰耳與余功等也今耳王余獨侯及齊王田榮叛楚余乃使夏說說田榮曰項羽爲天下宰不平盡王諸將善地徙故王王惡地今趙王乃居代願王假臣兵請以南皮爲扞蔽田榮欲樹黨乃遣兵從余余悉三縣兵襲常山王耳耳敗走曰漢王與我有故而項王彊立我我欲之楚甘公曰漢王之入關五星聚東井東井者秦分也先至必王楚𨿽彊後必屬漢耳走漢漢亦還定三秦方圍章邯廢丘耳謁漢王漢王厚遇之餘已敗耳皆收趙地迎趙王於代復爲趙王趙王徳余立以爲代王余爲趙王弱國初定畱傅趙王而使夏說以相國守代漢二年東擊楚使告趙欲與俱余曰漢殺張耳乃從於是漢求人類耳者斬其頭遺余余乃遣兵助漢漢敗於彭城西余亦聞耳詐死卽背漢漢遣耳與韓信擊破趙井陘斬余泜水上追殺趙王歇襄國四年夏立耳爲趙王五年秋耳薨謚曰景王子敖嗣立爲王

張敖按漢書張耳傳漢五年秋張耳薨子敖嗣立爲王尙髙祖長女魯元公主爲王后七年髙祖從平城過趙趙王旦暮自上食體甚卑有子﹠﹟禮髙祖箕踞罵詈甚慢之趙相貫髙趙午年六十餘故耳客也怒曰吾王孱王也說敖曰天下豪傑並起能者先立今王事皇帝甚恭皇帝遇王無禮請爲王殺之敖嚙其指出血曰君何言之誤且先王亡國賴皇帝得復國徳流子孫秋毫皆帝力也願君無復出口貫髙等十餘人相謂曰吾等非也吾王長者不背徳且吾等義不辱今帝辱我王故欲殺之何乃污王爲事成歸王事敗獨身坐耳八年上從東垣過貫髙等乃壁人柏人要之置﹠﹟上過欲宿心動問曰縣名爲何曰柏人柏人者迫於人不宿去九年貫髙怨家知其謀告之於是上逮捕趙王諸反者趙午等十餘人皆爭自剄貫髙獨怒罵曰誰令公等爲之今王實無謀而井捕王公等死誰當白王不反者乃檻車與王詣長安髙對獄曰獨吾屬爲之王不知也吏榜笞數千刺爇身無完者終不復言呂后數言張王以魯元故不宜有此上怒曰使張敖據天下豈少乃女呼廷尉以貫髙辭聞上曰壯士誰知者以私問之中大夫泄公曰臣素知之此固趙國立名義不侵爲然諾者也上使泄公持節問之箯輿前仰視泄公勞苦如平生歡與語問張王果有謀不髙曰人情豈不各愛其父母妻子哉今吾三皆以論死豈以王易吾親哉顧爲王實不反獨吾等爲之具道本根所以王不知狀於是泄公具以報上上乃赦趙王上賢髙能自立然諾使泄公赦之告曰張王已出上多足下故赦足下髙曰所以不死白張王不反耳今王已出吾責塞矣且人臣有篡﹠﹟之名豈復有面目復事上哉乃仰絕吭而死敖已出尙魯元公主如故封爲宣平侯於是上賢張王諸客皆以爲諸侯相郡守語在田叔傳及孝惠髙後文景時張王客子孫皆爲二千石初孝惠時齊悼惠王獻城陽郡尊魯元公主爲太后髙後元年魯元太后薨後六年宣平侯敖復薨呂太后立敖子偃爲魯王以母爲太后故也又憐其年少孤弱乃封敖前婦子二人壽爲樂昌侯侈爲信都侯髙後崩大臣誅諸呂廢魯王及二侯孝文卽位復封故魯王偃爲南宮侯薨子生嗣武帝時生有罪免國除元光中復封偃孫廣國爲睢陵侯薨子昌嗣太初中昌坐不敬免國除孝平元始二年繼絕世封敖元孫慶忌爲宣平侯食千戶

吳芮按漢書本傳芮秦時番陽令也甚得江湖間民心號曰番君天下之初叛秦也黥布歸芮芮妻之因率越人舉兵以應諸侯沛公攻南陽乃遇芮之將梅鋗與偕攻析酈降之及項羽相王以芮率百越佐諸侯從入關故立芮爲衡山土都邾其將梅鋗功多封十萬戶爲列侯項籍死上以鋗有功從入武關故徳芮徙爲長沙王都臨湘一年薨謚曰文王子成王臣嗣薨子哀王回嗣薨子共王右嗣薨子靖王羌嗣孝文後七年薨無子國除初文王芮髙祖賢之制詔禦史長沙王忠其定著令至孝惠髙後時封芮庶子二人爲列侯傳國數世絕

張延壽按漢書張湯傳湯子安世安世子延壽已歷位九卿旣嗣侯國在陳畱別邑在魏郡租入歲千餘萬延壽自以身無功徳何以能久堪先人大國數上書讓減戶邑又因弟陽都侯彭祖口陳至誠天子以爲有讓乃徙封平原並一國戶口如故而租稅減半薨謚曰愛侯子勃嗣

張勃按漢書張湯傳湯子安世安世子延壽延壽子勃爲散騎諫大夫元帝初卽位詔列侯舉茂材勃舉太官獻丞陳湯湯有罪勃坐削戶二百會薨故賜謚曰繆侯後湯立功西域世以勃爲知人子臨嗣

杜緩按漢書杜周傳周少子延年字幼公亦明法律昭帝初立大將軍霍光秉政以延年三公子吏材有餘補軍司空始元四年爲諫大夫左將軍上官桀父子與蓋主燕王謀爲逆亂假稻田使者燕倉知其謀以告大司農楊敞敞以語延年延年以聞桀等伏辜延年封爲建平侯延年薨謚曰敬侯子緩嗣緩少爲郎本始中以校尉從蒲類將軍擊匈奴還爲諫大夫遷上谷都尉雁門太守父薨徵視喪事拜爲太常治諸陵縣每冬月封具獄日常去酒省食官屬稱其有恩元帝卽位谷貴民流永光中西羌反緩輒上書入錢谷以助用前後數百萬

後漢

梁統按後漢書本傳統字仲寧安定烏氏人晉大夫梁益耳卽其先也統髙祖父子都自河東遷居北地子都子橋以貲千萬徙茂陵至哀平之末歸安定統性剛毅而好法律初仕州郡更始二年召補中郎將使安集涼州拜酒泉太守會更始敗赤眉入長安統與竇融及諸郡守起兵保境謀共立帥初以位次咸共推統統固辭曰昔陳嬰不受王者以有老母也今統內有尊親又徳薄能寡誠不足以當之遂共推融爲河西大將軍更以統爲武威太守爲政嚴猛威行鄰郡建武五年統等各遣使隨竇融長史劉鈞詣闕奉貢願得詣行在所詔加統爲宣徳將軍八年夏光武自徵隗囂統與竇融等將兵會車駕及囂敗封統爲成義侯同產兄巡從弟騰並爲關內侯拜騰酒泉典農都尉悉遣還河西十二年統與融等俱詣京師以列侯奉朝請更封髙山侯拜大中大夫除四子爲郎統在朝廷數陳便宜以爲法令旣輕下姦不勝宜重刑罰以遵舊典乃上疏曰臣竊見元哀二帝輕殊死之刑以一百二十三事手殺人者減死一等自是以後著爲常準故人輕犯法吏易殺人臣聞立君之道仁義爲主仁者愛人義者政理愛人以除殘爲務政理以去亂爲心刑罰在衷無取於輕是以五帝有流殛放殺之誅三王有大辟刻肌之法故孔子稱仁者必有勇又曰理財正辭禁民爲非曰義髙祖受命誅暴平蕩天下約令定律誠得其宜文帝寬惠柔克遭世康平惟除省肉刑相坐之法它皆率由無革舊章武帝值中國隆盛財力有餘徵伐遠方軍役數興豪傑犯禁姦吏弄法故重首匿之科著知從之律以破朋黨以懲隱匿宣帝聰明正直總禦海內臣下奉憲無所失墜因循先典天下稱理至哀平繼體而卽位日淺聽斷尙寡丞相王嘉輕爲穿鑿虧除先帝舊約成律數年之間百有餘事或不便於理或不厭民心謹表其尢害於體者傅奏於左伏惟陛下包元履徳權時撥亂功逾文武徳侔髙皇誠不宜因循季末衰微之軌回神明察考量得失宣詔有司詳擇其善定不易之典施無窮之法天下幸甚事下三公廷尉議者以爲隆刑峻法非明王急務施行日久豈一朝所釐統今所定不宜開可統復上言曰有司以臣今所言不可施行尋臣之所奏非曰嚴刑竊謂髙帝以後至乎孝宣其所施行多合經傳宜比方今事驗之往古聿遵前典事無難攺不勝至願願得召見若對尙書近臣口陳其要帝令尙書問狀統對曰聞聖帝明王制立刑罰故𨿽堯舜之盛猶誅四凶經曰天討有罪五刑五庸哉又曰爰制百姓於刑之衷孔子曰刑罰不衷則人無所厝手足衷之爲言不輕不重之謂也春秋之誅不避親戚所以防患救亂坐安眾庶豈無仁愛之恩貴絕殘賊之路也自髙祖之興至於孝宣君明臣忠謀謨深博猶因循舊章不輕攺革海內稱理斷獄益少至初元建平所減刑罰百有餘條而盜賊浸多歲以萬數間者三輔從橫羣輩並起至燔燒茂陵火見未央其後隴西北地西河之賊越州度郡萬里交結攻取庫兵劫掠吏人詔書討捕連年不獲是時以天下無難百姓安平而狂狡之勢猶至於此皆刑罰不衷愚人易犯之所致也由此觀之則刑輕之作反生大患惠加姦軌而害及良善也故臣統願陛下采擇賢臣孔光師丹等議議上遂寢不報後出爲九江太守定封陵鄕侯統在郡亦有治迹吏人畏愛之卒於官子松嗣

竇融按後漢書本傳融字周公扶風平陵人也七世祖廣國孝文皇后之弟封章武侯融髙祖父宣帝時以吏二千石自常山徙焉融早孤王莽居攝中爲彊弩將軍司馬東擊翟義還攻槐裏以軍功封建武男女弟爲大司空王邑小妻長安中出入貴戚連結閭裏豪傑以任俠爲名然事母兄養弱弟內修行義王莽末靑徐賊起太師王匡請融爲助軍與共東徵及漢兵起融復從王邑敗於昆陽下歸長安漢兵長驅入關王邑薦融拜爲波水將軍賜黃金千斤引兵至新丰莽敗融以軍降更始大司馬趙萌萌以爲校尉甚重之薦融爲巨鹿太守融見更始新立東方尙擾不欲出關而髙祖父嘗爲張掖太守從祖父爲護羌校尉從弟亦爲武威太守累世在河西知其土俗獨謂兄弟曰天下安危未可知河西殷富帶河爲固張掖屬國精兵萬騎一旦緩急杜絕河津足以自守此遺種處也兄弟皆然之融於是日往守萌辭讓巨鹿圖出河西萌爲言更始乃得爲張掖屬國都尉融大喜卽將家屬而西旣到撫結雄傑懷輯羌虜甚得其歡心河西翕然歸之是時酒泉太守梁統金城太守庫鈞張掖都尉史苞酒泉都尉竺曾燉煌都尉辛肜並州郡英俊融皆與爲厚善及更始敗融與梁統等計議曰今天下擾亂未知所歸河西斗絕在羌胡中不同心﹠﹟力則不能自守權鈞力齊復無以相率當推一人爲大將軍共全五郡觀時變動議旣定而各謙讓咸以融世任河西爲吏人所敬向乃推融行河西五郡大將軍事是時武威太守馬期張掖太守任仲並孤立無黨乃共移書告示之二人卽解印綬去於是以梁統爲武威太守史苞爲張掖太守竺曾爲酒泉太守辛彤爲燉煌太守庫鈞爲金城太守融居屬國領都尉職如故置從事監察五郡河西民俗質朴而融等政亦寬和上下相親晏然富殖修兵馬習戰射明烽燧之警羌胡犯塞融輒自將與諸郡相救皆如符要每輒自破之其後匈奴懲乂稀復侵寇而保塞羌胡皆震服親附安定北地上郡流人避凶饑者歸之不絕融等遙聞光武卽位而心欲東向以河西隔遠未能自通時隗囂先稱建武年號融等從受正朔囂皆假其將軍印綬囂外順人望內懷異志使辯士張元遊說河西曰更始事業已成尋復亡滅此一姓不再興之效今卽有所主便相系屬一旦拘制自令失柄後有危殆𨿽悔無及今豪傑競逐雌雄未決當各據其土宇與隴蜀合從髙可爲六國下不失尉佗融等於是召豪傑及諸太守計議其中智者皆曰漢承堯運歷數延長今皇帝姓號見於圖書自前世博物道術之士穀子云夏賀良等建明漢有再受命之符言之久矣故劉子駿攺易名字冀應其占及莽永道士西門君惠言劉秀當爲天子遂謀立子駿事覺被殺出謂百姓觀者曰劉秀眞汝主也皆近事者智者所共見也除言天命且以人事論之今稱帝者數人而洛陽土地最廣甲兵最彊號令最明觀符命而察人事它姓殆未能當也諸郡太守各有賓客或同或異融小心精詳遂決策東向五年夏遣長史劉鈞奉書獻馬先是帝聞河西完富地接隴蜀常欲招之以逼囂述亦發使遺融書遇鈞於道卽與俱還帝見鈞歡甚禮饗畢乃遣令還賜融璽書曰制詔行河西五郡大將軍事屬國都尉勞鎭守邊五郡兵馬精彊倉庫有蓄民庶殷富外則折挫羌胡內則百姓蒙福威徳流聞虛心相望道路隔塞邑邑何已長史所奉書獻馬悉至深知厚意今益州有公孫子陽天水有隗將軍方蜀漢相攻權在將軍舉足左右便有輕重以此言之欲相厚豈有量哉諸事俱長史所見將軍所知王者疊興千載一會欲遂立桓文輔微國當勉卒功業欲三分鼎足連衡合從亦宜時定天下未並吾與爾絕域非相吞之國今之議者必有任囂效尉佗制七郡之計王者有分土無分民自適己事而已今以黃金二百斤賜將軍便宜輒言因授融爲涼州牧璽書旣至河西咸驚以爲天子明見萬里之外网羅張立之情融卽復遣軍上書曰臣融竊伏自惟幸得托先後末屬蒙恩爲外戚累世二千石至臣之身復備列位假歷將帥守持一隅以委質則易爲辭以納忠則易爲力書不足以深達至誠故遣劉鈞口陳肝陳肝膽自以底裏上露長無纖介而璽書盛稱蜀漢二主三分鼎足之權任囂尉佗之謀竊自痛傷臣融𨿽無識猶知利害之際順逆之分豈可背眞舊之主事姦僞之人廢忠貞之節爲傾覆之事棄已成之基求無冀之利此三者𨿽問狂夫猶知去就而臣獨何以用心謹遣同產弟友詣闕口陳區區友至髙平會囂反叛道絕馳還遣司馬席封間行通書帝復遣席封賜融友書所以慰藉之甚備融旣深知帝意乃與隗囂書責讓之曰伏惟將軍國富政修士兵懷附親遇﹠﹟會之際國家不利之時守節不回承事本朝後遣伯春委身於國無疑之誠於斯有效融等所以欣服髙義願從役於將軍者良爲此也而忿悁之間攺節易圖君臣分爭上下接兵委成功造難就去從義爲橫謀百年累之一朝毀之豈不惜乎殆執事者貪功建謀以至於此融竊痛之當今西州地勢局迫人兵離散易以輔人難以自建計若失路不反聞道猶迷不南合子陽則北入文伯耳夫負虛交而易彊禦恃遠救而輕近敵未見其利也融聞智者不危眾以舉事仁者不違義以要功今以小敵大於眾何如棄子僥功於義何如且初事本朝稽首北面忠臣節也及遣伯春垂涕相送慈父恩也俄而背之謂吏士何忍而棄之謂畱子何自起兵以來轉相攻擊城郭皆爲丘墟生人轉於溝壑今其存者非鋒刃之餘則流亡之孤迄今傷痍之體未愈哭泣之聲尙聞幸賴天運稍還而大將軍復重於難是使積屙不得遂瘳幼孤將復流離其爲悲痛尢足湣傷言之可爲酸鼻庸人且猶不忍況仁者乎融聞爲忠甚易得宜實難憂人太過以徳取怨知且以言獲罪也區區所見惟將軍省焉囂不納融乃與五郡太守共砥厲兵馬上疏請師期帝深嘉美之乃賜融以外屬圖及太史公五宗外戚世家魏其侯列傳詔報曰每追念外屬孝景皇帝出自竇氏定王景帝之子朕之所祖昔魏其一言繼統以正長君少君尊奉師傅修成淑徳施及子孫此皇太后神靈上天佑漢也從天水來者寫將軍所讓隗囂書痛入骨髓畔臣見之當股栗慚愧忠臣則酸鼻流涕義士則曠若發非忠孝﹠﹟誠孰能如此豈其徳薄者所能克堪囂自知失河西之助族禍將及欲設間離之說亂惑眞心轉相解構以成其姦又京師百僚不曉國家及將軍本意多能采取虛僞誇誕妄談令忠孝失望傳言乖實毀譽之來皆不徒然不可不思今關東盜賊已定大兵今當悉西將軍其抗厲威武以應期會融被詔卽與諸郡守將兵入金城初更始時先零羌封何諸種殺金城太守居其郡隗囂使使賂遺封何與共結盟欲發其眾融等因軍出進擊封何大破之斬首千餘級得牛馬羊萬頭谷數萬斛因並河揚威武伺候車駕時大兵未進融乃引還帝以融信﹠﹟著明益嘉之詔右扶風修理融父墳塋祠以太牢數馳輕使致遺四方珍羞梁統乃使人刺殺張元遂與囂絕皆解所假將軍印綬七年夏酒泉太守竺曾以弟報怨殺人而去郡融承制拜曾爲武鋒將軍更以辛肜代之秋隗囂發兵寇安定帝將自西徵之先戒融期會遇雨道斷且囂兵已退乃止融至姑臧被詔罷歸融恐大兵遂久不出乃上書曰隗囂聞車駕當西臣融東下士眾騷動計且不戰囂將髙峻之屬皆欲逢迎大軍後聞兵罷峻等復疑囂揚言東方有變西州豪傑遂復附從囂又引公孫述將令守突門臣融孤弱介在其間𨿽承威靈宜速救助國家當其前臣融促其後緩急疊用首尾相資囂勢排迮不得進退此必破也若兵不早進久生持疑則外長寇讎內示困弱復令讒邪得有因緣臣竊憂之惟陛下哀憐帝深美之八年夏車駕西徵隗囂融率五郡太守及羌虜小月氏等步騎數萬輜重五千餘兩與大軍會髙平第一融先遣從事問會見儀適是時軍旅代興諸將與三公交錯道中或背使者交私語帝聞融先問禮儀甚善之以宣告百寮乃置酒髙會引見融等待以殊禮拜弟友爲奉車都尉從弟士大中大夫遂共進軍囂眾大潰城邑皆降帝髙融功下詔以安丰陽泉蓼安安風四縣封融爲安丰侯弟友爲顯親侯遂以次封諸將帥武鋒將軍竺曾爲助義侯武威太守梁統爲成義侯張掖太守史苞爲褒義侯金城太守庫鈞爲輔義侯酒泉太守辛肜爲扶義侯封爵旣畢乘輿東歸悉遣融等西還所鎭融以兄弟並受爵位久專方面懼不自安數上書求代詔報曰吾與將軍如左右手耳數執謙退何不曉人意勉循士民無擅離部曲及隴蜀平詔融與五郡太守奏事京師官屬賓客相隨駕乘千餘兩牛馬羊被野融到詣洛陽城門上涼州牧張掖屬國都尉安丰侯印綬詔遣使者還侯印綬引見就諸侯位賞賜恩寵傾動京師數月拜爲冀州牧十餘日又遷大司空融自以非舊臣一旦入朝在功臣之右每召會進見容貌辭气卑恭已甚帝以此愈親厚之融小心久不自安數辭讓爵位因侍中金遷口達至誠又上疏曰臣融年五十有三有子年十五質性頑鈍臣融朝夕教導以經藝不得令觀天文見讖記誠欲令恭肅畏事恂恂循道不願其有才能何況乃當傳以連城廣土享故諸侯王國哉因復請間求見帝不許後朝罷逡巡席後帝知欲有讓遂使左右傳出它日會見迎詔融曰日者知公欲讓職還土故命公暑熱且自便今相見宜論他事勿得復言融不敢重陳請二十年大司徒戴涉坐所舉人盜金下獄帝以三公參職不得已乃策免融明年加位特進二十三年代陰興行衛尉事特進如故又兼領將作大匠弟友爲城門校尉兄弟並典禁兵融復乞骸骨輒賜錢帛太官致珍奇及友卒帝湣融年衰遣中常侍中謁者卽其臥內彊進酒食融長子穆尙內黃公主代友爲城門校尉穆子勛尙東海恭王疆女泚陽公主友子固亦尙光武女涅陽公主顯宗卽位以融從兄子林爲護羌校尉竇氏一公兩侯三公主四二千石皆相與並時自祖及孫官府邸第相望京邑奴婢以千數於親戚功臣中莫與爲比永平二年林以罪誅事在西羌傳帝由是數下詔切責融或以竇嬰田蚡禍敗之事融惶恐乞骸骨詔令歸第養病歲餘聽上衛尉印綬賜養牛上樽酒融宿衛十餘年年老子孫縱誕多不法穆等遂交通輕薄屬托郡縣幹亂政事以封在安丰欲令姻戚悉據故六安國遂矯稱陰太后詔令六安侯劉盱去婦因以女妻之五年盱婦家上書言狀帝大怒乃盡免穆等官諸竇爲郎吏者皆將家屬歸故郡獨畱融京師穆等西至函谷關有詔悉復追還會融卒時年七十八謚曰戴侯賻送甚厚帝以穆不能修尙而擁富貲居大第常令謁者一人監護其家居數年謁者奏穆父子自失勢數出怨望語帝令將家屬歸本郡惟勛以泚陽主﹠﹟畱京師穆坐賂遺小吏郡捕系與子宣俱死平陵獄勛亦死洛陽獄久之詔還融夫人與小孫一人居洛陽家捨十四年封勛弟嘉爲安丰侯食邑二千戶奉融後和帝初爲少府及勛子大將軍憲被誅免就國嘉卒子萬全嗣萬全卒子會宗嗣萬全弟子武別有傳

丁鴻按後漢書本傳鴻字孝公潁川定陵人也父綝字幼春王莽末守潁陽尉世祖略地潁陽潁陽城守不下綝說其宰遂與俱降世祖大喜厚加賞勞以綝爲偏將軍因從徵伐綝將兵先渡河移檄郡國攻營略地下河南陳畱潁川二十一縣建武元年拜河南太守及封功臣帝令各言所樂諸將皆占丰邑美縣惟綝願封本鄕或謂綝曰人皆欲縣子獨求鄕何也綝曰昔孫叔敖敕其子受封必求磽埆之地今綝能薄功微得鄕亭厚矣帝從之封定陵新安鄕侯食邑五千戶後徙封陵陽侯鴻年十三從桓榮受歐陽尙書三年而明章句善論難爲都講遂篤志精銳布衣荷擔不遠千里初綝從世祖徵伐鴻獨與弟盛居憐盛幼小而共寒苦及綝卒鴻當襲封上書讓國於盛不報旣葬乃掛縗絰於冢廬而逃去畱書與盛曰鴻貪經書不顧恩義弱而隨師生不供養死不飯唅皇天先祖並不佑助身被大病不任茅土前上疾狀願辭爵仲公章寢不報迫且當襲封謹自放棄遂求良醫如遂不瘳永歸溝壑鴻初與九江人鮑駿同事桓榮甚相友善及鴻亡封與駿遇於東海陽狂不識駿駿乃止而讓之曰昔伯夷吳札亂世權行故得申其志耳春秋之義不以家事廢王事今子以兄弟私恩而絕父不滅之基可謂智乎鴻感悟垂涕嘆息乃還就國開門教授鮑駿亦上書言鴻經學至行顯宗甚賢之永平十年詔徵鴻至卽召見說文侯之命篇賜禦衣及綬稟食公車與博士同禮頃之拜侍中十三年兼射聲校尉建初四年徙封魯陽鄕侯肅宗召鴻與廣平王羨及諸儒樓望成封桓郁賈逵等論定五經同異於北宮白虎觀使五官中郎將魏應主承制問難侍中淳於恭奏上帝親稱制臨決鴻以才髙論難最明諸儒稱之帝數嗟美焉時人嘆曰殿中無雙丁孝公數受賞賜擢徙校書遂代成封爲少府門下由是益盛遠方至者數千人彭城劉愷北海巴茂九江朱倀皆至公卿元和三年徙封馬亭鄕侯和帝卽位遷太常永元四年代袁安爲司徒是時竇太后臨政憲兄弟各擅威權鴻因日食上封事曰臣聞日者陽精守實不虧君之象也月者陰精盈毀有常臣之表也故日食者臣乘君陰陵陽月滿不虧下驕盈也昔周室衰季皇甫之屬專權於外黨類彊盛侵奪主勢則日月薄食故詩曰十月之交朔日辛卯日有食之亦孔之丑春秋日食三十六弒君三十二變不空生各以類應夫威柄不以放下利器不以假人覽觀往古近察漢興傾危之禍靡不由之是以三桓專魯田氏擅齊六卿分晉諸呂握權統嗣幾移哀平之末廟不血食故𨿽有周公之親而無其徳不得行其勢也今大將軍𨿽欲敕身自約不敢僭差然而天下遠近皆惶怖承旨刺史二千石初除謁辭求通待報𨿽奉符璽受臺敕不敢便去久者至數十日背王室向私門此乃上威損下權盛也人道悖於下效驗見於天𨿽有隱謀神照其情象見戒以告人君間者月滿先節過望不虧此臣驕溢背君專功獨行也陛下未深覺悟故天重見戒誠宜畏懼以防其禍詩云敬天之怒不敢戲豫若敕政責躬杜漸防萌則凶妖銷滅害除福湊矣夫壞崖破巖之水源自涓涓干云蔽日之木起於蔥靑禁微則易救末者難人莫不忽於微細以致其大恩不忍誨義不忍割去事之後未然之明鏡也臣愚以爲左官外附之臣依托權門傾覆諂諛以求容媚者宜行一切之誅間者大將軍再出威振州郡莫不賦斂吏人遣使貢獻大將軍𨿽不受而物不還主部署之吏無所畏憚縱行非法不伏罪辜故海內貪猾競爲姦吏小民吁嗟怨气滿腹臣聞天不可以不剛不剛則三光不明王不可以不彊不彊則宰牧從橫宜因大變攺政匡失以塞天意書奏十餘日帝以鴻行太尉兼衛尉屯南北宮於是收竇憲大將軍印綬憲及諸弟皆自殺時大郡口五六十萬舉孝廉二人小郡口二十萬並有蠻夷者亦舉二人帝以爲不均下公卿會議鴻與司空劉方上言凡口率之科宜有階品蠻夷錯雜不得爲數自今郡國率二十萬口歲舉孝廉一人四十萬二人六十萬三人八十萬四人百萬五人百二十萬六人不滿二十萬二歲一人不滿十萬三歲一人帝從之六年鴻薨賜贈有加常禮子湛嗣湛卒子浮嗣浮卒子夏嗣

郭鎭按後漢書郭躬傳躬弟子鎭字桓鍾少修家業辟太尉府再遷延光中爲尙書及中黃門孫程誅中常侍江京等而立濟陰王鎭率羽林士擊殺衛尉閻京以成大功事在宦者傳再遷尙書令太傅三公奏鎭冒犯白刃手劍賊臣姦黨殄滅宗廟以寧功比劉章宜顯爵土以勵忠貞乃封鎭爲定潁侯食邑二千戶拜河南尹轉廷尉免永建四年卒於家詔賜冢塋地長子賀當嗣爵讓與小弟時而逃去積數年詔大鴻臚下州郡追之賀不得已乃出受封累遷復至廷尉及賀卒順帝追思鎭功下詔賜鎭謚曰昭武侯賀曰成侯

班雄按後漢書班超傳和帝永元七年封超爲定遠侯十四年九月超卒子雄嗣雄累遷屯騎校尉會叛羌寇三輔詔雄將五營兵屯長安就拜京兆尹雄卒子始嗣

霍諝按後漢書本傳霍諝字叔智魏郡鄴人也少爲諸生明經有人誣諝舅宋光於大將軍梁商者坐系洛陽詔獄諝時年十五奏記於商商髙諝才志爲奏原光罪諝仕郡舉孝廉遷金城太守再遷北海相入爲尙書郎時梁冀秉權諝奏其事冀誅封鄴都亭侯

魏

張繡按三國魏志本傳繡武威祖厲人驃騎將軍濟族子也邊章韓遂爲亂涼州金城曲勝襲殺祖厲長劉雋繡爲縣吏閒伺殺勝郡內義之遂招合少年爲邑中豪傑董卓敗濟與李傕等擊呂布爲卓報仇語在卓傳繡隨濟以軍功稍遷至建忠將軍封宣威侯濟屯弘農士卒饑餓南攻穰爲流矢所中死繡領其眾屯宛與劉表合太祖南徵軍淯水繡等舉眾降太祖納濟妻繡恨之太祖聞其不悅密有殺繡之計計漏繡掩襲太祖太祖軍敗二子沒繡還保穰太祖比年攻之不克太祖拒袁紹於官渡繡從賈詡計復以眾降語在詡傳繡至太祖執其手與歡宴爲子均取繡女拜揚武將軍官渡之役繡力戰有功遷破羌將軍從破袁譚於南皮復增邑凡二千戶是時天下戶口減耗十裁一在諸將封未有滿千戶者而繡特多從徵烏丸於柳城未至薨謚曰定侯子泉嗣坐與魏諷謀反誅國除按注傅子曰繡有所親胡車兒勇冠其軍太祖愛其驍健手以金與之繡聞之疑太祖欲因左右刺之遂反吳書曰繡降淩統用賈詡計乞徙軍就髙道道由太祖屯中繡又曰車少而重乞得使兵各被甲太祖信繡皆聽之繡乃嚴兵入屯掩太祖太祖不備故敗魏略曰五官將數因請會發怒曰君殺吾兄何忍持面示人邪繡心不自安乃自殺

張燕按三國魏志本傳燕常山眞定人也本姓褚黃巾起燕合聚少年爲羣盜在山澤間轉攻還眞定眾萬餘人博陵張牛角亦起眾自號將兵從事與燕合燕推牛角爲帥俱攻廮陶牛角爲飛矢所中被創且死令眾奉燕告曰必以燕爲帥牛角死眾奉燕故攺姓張燕剽捍捷速過人故軍中號曰飛燕其後人眾寖廣常山趙郡中山上黨河內諸山谷皆相通其小帥孫輕王當等各以部眾從燕眾至百萬號曰黑山靈帝不能徵河北諸郡被其害燕遣人至京都乞降拜燕平難中郎將是後董卓遷天子於長安天下兵數起燕遂以其眾與豪傑相結袁紹與公孫瓚爭冀州燕遣將杜長等助瓚與紹戰爲紹所敗人眾稍散太祖將定冀州燕遣使求佐王師拜平北將軍率眾詣鄴封安國亭侯邑五百戶燕薨子方嗣方薨子融嗣

張魯按三國魏志本傳魯字公祺沛國丰人也祖父陵客蜀學道鵠鳴山中造作道書以惑百姓從受道者出五斗米故世號米賊陵死子衡行其道衡死魯復行之益州牧劉焉以魯爲督義司馬與別部司馬張修將兵擊漢中太守蘇固魯遂襲修殺之奪其眾焉死子璋代立以魯不順盡殺魯母家室魯遂遽漢中以鬼道教民自號師君其來學道者初皆名鬼卒受本道已信號祭酒各領部眾多者爲治頭大祭酒皆教以誠信不欺詐有病自首其過大都與黃巾相似諸祭酒皆作義捨如今之亭傳又置義米肉懸於義捨行路者量腹取足若過多鬼道輒病之犯法者三原然後乃行刑不置長吏皆以祭酒爲治民夷便樂之雄據巴漢垂三十年漢末力不能徵遂就寵魯爲鎭民中郎將領漢寧太守通貢獻而已民有地中得玉印者羣下欲尊魯爲漢寧王魯功曹巴西閻圃諫魯曰漢川之民戶出十萬財富土沃四面險固上匡天子則爲桓文次及竇融不失富貴今承制署置勢足斬斷不煩於王願且不稱勿爲禍先魯從之韓遂馬超之亂關西民從子午谷奔之者數萬家建安二十年太祖乃自散關出武都徵之至陽平關魯欲舉漢中降其弟衛不肯率眾數萬人拒關堅守太祖攻破之遂入蜀魯聞陽平已陷將稽顙圃又曰今以迫往功必輕不如依杜灌赴朴胡相拒然後委質功必多於是乃奔南山入巴中左右欲悉燒寶貨倉庫魯曰本欲歸命國家而意未達今之走避銳鋒非有惡意寶貨倉庫國家之有遂封藏而去太祖入南鄭甚嘉之又以魯本有善意遣人慰諭魯盡將家出太祖逆拜魯鎭南將軍待以客禮封閬中侯邑萬戶封魯五子及閻圃等皆爲列侯爲子彭祖取魯女魯薨謚之曰原侯子富嗣按注典略曰熹平中妖賊大起三輔有駱曜光和中東方有張角漢中有張修駱曜教民緬匿法角爲太平道修爲五斗米道太平道者師持九節杖爲符﹠﹟教病人叩頭思過因以符水飲之得病或日淺而愈者則云此人信道其或不愈則爲不信道修法略與角同加施靜室使病者處其中思過又使人爲姦令祭酒祭酒主以老子五千文使都習號爲姦令爲鬼吏主爲病者請禱請禱之法書病人姓名說服罪之意作三通其一上之天著山上其一埋之地其一沈之水謂之三官手書使病者家出米五斗以爲常故號曰五斗米師實無益於治病但爲淫妄然小人昏愚競共事之後角被誅修亦亡及魯在漢中因其民信行修業遂增飾之教使作義捨以米肉置其中以止行人又教使自隱有小過者當治道百步則罪除又依月令春夏禁殺又禁酒流移寄在其地者不敢不奉魏名臣奏載董昭表曰武皇帝承涼州從事及武都降人之辭說張魯易攻陽平城下南北山相遠不可守也信以爲然及往臨履不如所聞乃嘆曰他人商度少如人意攻陽平山上諸屯旣不時拔士卒傷夷者多武皇帝意沮便欲拔軍截山而還遣故大將軍夏侯惇將軍許褚呼山上兵還會前軍未還夜迷惑誤入賊營賊便退散侍中辛毗劉曄等在兵後語惇褚言官兵已據得賊要屯賊已散走猶不信之惇前自見乃還白武皇帝進兵定之幸而克獲此近事吏士所知又楊曁表曰武皇帝始徵張魯以十萬之眾身親臨履指授方略因就民麥以爲軍糧張衛之守蓋不足言地險守易𨿽有精兵虎將勢不能施對兵三日欲抽軍還言作軍三十年一朝持與人如何此計已定天祚大魏魯守自壞因以定之世語曰魯遣五官掾降弟衛橫山築陽平城以拒王師不得進魯走巴中軍糧盡太祖將還西曹掾東郡郭諶曰不可魯已降畱使旣未反衛𨿽不同偏攜可攻懸軍深入以進必克退必不免太祖疑之夜有野麋數千突壞衛營軍大驚夜髙祚等誤與衛眾遇祚等多鳴鼓角會眾衛懼以爲大軍見掩遂降魏略曰黃初中增圃爵邑後十餘歲病死晉書云西戎司馬閻纘孫也

吳

士燮按三國吳志本傳燮字威彥蒼梧廣信人也其先本魯國汶陽人至王莽之亂避地交州六世至燮父賜桓帝時爲日南太守燮少遊學京師事潁川劉子奇治左氏春秋察孝廉補尙書郎公事免官父賜喪闋後舉茂才除巫令遷交趾太守弟壹初爲郡督郵刺史丁宮徵還京都壹侍送勤恪宮感之臨別謂曰刺史若待罪三事當相辟也後宮爲司徒辟壹比至宮已免黃琬代爲司徒甚禮遇壹董卓作亂壹亡歸鄕裏交州刺史朱符爲賊所殺州郡擾亂燮乃表壹領合浦太守次弟徐聞令領九眞太守弟武領海南太守燮體器寬厚謙虛下士中國士人往依避難者以百數耽玩春秋爲之注解陳國袁徽與尙書荀彧書曰交趾士府君旣學問優博又達於從政處大亂之中保全一郡二十餘年疆場無事民不失業羈旅之徒皆蒙其慶𨿽竇融保河西曷以加之官事小闋輒玩習書傳春秋左氏傳尢簡練精微吾數以咨問傳中諸肄皆有師說意思甚密又尙書兼通古今大義詳備聞京師古今之學是非忿爭今欲條左氏尙書義上之其見稱如此燮兄弟並爲列郡雄長一州偏在萬里威尊無上出入鳴鐘磬備具威儀笳簫鼓吹車騎滿道胡人夾轂焚燒香者常有數十妻妾乘輜軿子弟從兵騎當時貴重震服百蠻尉佗不足逾也武先病沒朱符死後漢遣張津爲交州刺史津後又爲其將區景所殺而荊州牧劉表遣零陵賴恭代津是時蒼梧太守史璜死表又遣吳巨代之與恭俱至漢張津死賜燮璽書曰交州絕域南帶江海上恩不宣下義壅隔知逆賊劉表又遣賴恭窺看南土今以燮爲綏南中郎將董督七郡領交趾太守如故後燮遣吏張旻奉貢詣京都是時天下喪亂道路斷絕而燮不廢貢職特復下詔拜安遠將軍封龍度亭侯後巨與恭相失舉兵逐恭恭走還零陵建安十五年孫權遣步騭爲交州刺史騭到燮率兄弟奉承節度而吳巨懷異心騭斬之權加燮爲左將軍建安末年燮遣子廞入質權以爲武昌太守燮壹諸子在南者皆拜中郎將燮又誘導益州豪姓雍闓等率郡人民使搖東附權益嘉之遷衛將軍封龍編侯弟壹偏將軍都鄕侯燮每遣使詣權致雜香細葛輒以千數明珠大貝流離翡翠﹠﹟瑁犀象之珍奇物異果蕉邪龍眼之屬無歲不至壹時貢馬凡數百匹權輒爲書厚加寵賜以答慰之燮在郡四十餘歲黃武五年年九十卒

勛爵部總論易經

師卦九二在師中吉﹠﹟咎王三錫命

本義

九二在下爲眾陰所歸而有剛中之徳上應於五而爲所寵任故其象占如此象曰在師中吉承天寵也王三錫命懷萬邦也

比卦象曰地上有水比先王以建萬國親諸侯

本義

地上有水水比於地不容有間建國親侯亦先王所以比於天下而﹠﹟間者也

晉卦晉康侯用錫馬蕃庶晝日三接

本義

晉進也康侯安國之侯也錫馬蕃庶晝日三接言多受大賜而顯被親禮也蓋其爲卦上離下坤有日出地上之象順而麗乎大明之徳又其變自觀而來爲六四之柔進而上行以至於五占者有是三者則亦當有是寵也象曰晉進也明出地上順而麗乎大明柔進而上行是以康侯用錫馬蕃庶晝日三接也班固白虎通

爵易曰伏羲氏之王天下也爵有五等以法五行也或三等者法三光也或法三光或法五行何質家者據天故法三光文家者據地故法五行含文嘉曰殷爵三等周爵五等各有宜也王制曰王者之制祿爵凡五等謂公侯伯子男此周制也所以名之爲公侯者何公者通公正無私之意也侯者候也候逆順也春秋傳曰王者之後稱公其餘人皆千乘象雷震百里所潤同大國稱侯小國稱伯子男也王制曰公侯田方百里伯七十里子男五十里伯者百也子者孳也孳孳無已也男者任也人皆五十里差次功徳小者不滿爲附庸附庸者附大國以名通也百里兩爵公侯共之七十里一爵五十里復兩爵何公者加尊二王之後侯者百里之正爵士上可有次下可有第中央故無二十五里有兩爵者所以加勉進人也小國下爵猶有尊卑亦以勸人也殷爵三等謂公侯伯也所以合子男從伯者何王者受命攺文從質無虛退人之義故上就伯也尙書曰侯甸任衛作國伯謂殷也春秋傳曰合伯子男以爲一爵或曰合從子貴中也以春秋名鄭忽忽者鄭伯也此未逾年之君當稱子嫌爲攺赴故名之也地有三等不變至爵獨變何地比爵爲質故不變王者有攺道之文無攺道之實殷家所以令公居百里侯居七十里何也封賢極於百里其政也不可空退人示優賢之義欲褒尊而上之何以知殷家侯人不過七十里者也曰士上有三等有百里有七十里有五十里其地半者其數倍制地之理體也多少不相配公卿大夫者何謂也內爵稱也公卿大夫何爵者盡也各量其職盡其才也公之爲言公正無私也卿之爲言章善明理也大夫之爲言大扶進人者也故傳曰進賢達能謂之大夫也士者事也任事之稱也故傳曰通古今辧然否謂之事禮曰四十彊而仕不言爵爲士至五十爵爲大夫何何以知士非爵何以知卿爲爵也以大夫知卿亦爵也何以知公爲爵也春秋傳曰諸侯四佾諸公六佾合而言之以是知公卿爲爵內爵所以三等何亦法三光也所以不變質文何內者爲本故不攺內也諸侯所以無公爵者下天子也故王制曰上大夫下大夫上士中士下士凡五等此謂諸侯臣也大夫但有上下何明卑者多也皆者一字也大夫獨兩字何春秋傳曰大夫無遂事以爲大夫職在之適四方受君之法施之於民故獨兩字言之或曰大夫爵之下者也稱大夫明從大夫以上受下施皆大自著也天子之士獨稱元士何士賤不得體君之尊故加元以別諸侯之士也禮經曰士見大夫諸侯之士王制曰王者八十一元士天子爵連言天子諸侯爵不連言王侯何卽言王侯以王者同稱爲衰弱僭差生篡弒猶不能爲天子也故連言天子也或曰王者天爵王者不能生諸侯故不言王侯諸侯人事自著故不著也王者太子亦稱士何舉從下升以爲人無生得貴者莫不由士起是以舜時稱爲天子必先試於士禮士冠經天子之元子士也婦人無爵何陰卑無外事是以有三從之義未嫁從父旣嫁從夫夫死從子故夫尊於朝妻榮於室隨夫之行故禮郊特牲曰婦人無爵坐以夫之齒禮曰生無爵死無謚春秋錄夫人皆有謚夫人何以知非爵也論語曰邦君之妻君稱之曰夫人國人稱之曰君夫人卽令是爵君稱之與國人稱之不當異也庶人稱匹夫者匹偶也與其妻爲偶陰陽相成之義也一夫一婦成一室明君人者不當使男女有過時無匹偶也論語曰匹夫匹婦之爲諒也爵人於朝者示不私人以官與眾共之義也封諸侯於廟者示不自專也明法度皆祖之制也舉事必告焉王制曰爵人於朝與眾共之也詩云王命卿士南仲太祖禮祭統曰古者明君爵有徳必於太祖君降立於阼階南南向所命北向史由君右執策命之大夫功成未封而死不得追爵賜之者以其未當股肱也春秋谷梁傳曰追賜死者非禮也王制曰葬從死者祭從生者所以追孝繼養也葬從死者何子無爵父之義也禮中庸記曰父爲大夫子爲士葬以大夫祭以士子爲大夫父爲士祭以大夫葬以士也父在稱世子何系於君也父沒稱子某者何屈於屍柩也旣葬稱小子者卽尊之漸也逾年稱公者緣民之心不可一日無君也緣始終之義一年不可有二君也故逾年卽位所以系臣民之心然後爵者緣孝子之心未忍安吉故春秋魯僖公三十三年十二月乙巳薨於小寢文公元年春王正月公卽位四月丁巳葬我君僖公韓詩內傳曰諸侯世子三年喪畢上受爵命於天子所以名之爲世子何言欲其世世不絕也何以知天子子亦稱世子也春秋傳曰公會世子於首止或曰天子之子稱太子尙書曰太子發升於舟也或曰諸侯之稱代子則傳曰晉有太子申生鄭有太子華齊有太子光由是觀之周制太子代子亦不定也漢制天子稱皇帝其嫡嗣稱皇太子諸侯王之嫡稱代子後代咸因之世子三年喪畢必上受爵命於天子何明爵土者天子之有也臣無自爵之義童子當受父爵命使大夫就其國命之明王者不與童子爲禮也以春秋魯成公幼少與諸侯會公不見之經不以魯恥明不與童子爲禮也世子上受爵命衣士服何謙不敢自專也故詩曰有赩世子始行也天子大斂之後稱王者明土不可一日無君也故尙書曰王麻冕黼裳此斂之後也何以知王從死後加王也以尙書言迎子釗不言迎王王者旣殯而卽繼體之位何緣民臣之心不可一日無君故先君不可得見則後君繼體矣尙書曰再拜興對乃受銅瑁也明爲繼體君也緣始終之義一年不可有二君也故尙書曰王釋冕喪服吉冕受銅稱王以接諸侯明已繼體爲君也釋冕藏銅反喪明未稱王以統事也不矌年無君故逾年乃卽位攺元名元年年以紀事君名其事矣而未發號令也何以言逾年卽位謂攺元位春秋傳曰以諸侯逾年卽位亦知天子踰年卽位也春秋曰元年春王正月公卽位攺元位也王者攺元年卽事天地諸侯攺元卽事社稷王制曰夫喪三年不祭惟祭天地社稷爲越紼而行事春秋傳曰天子三年然後稱王者謂稱王統事發號令也尙書曰髙宗諒陰三年是也論語君薨百官總己聽於冢宰三年緣孝子之心則三年不當也故三年除喪乃卽位統事卽位踐祚爲主南面朝臣下稱王以發號令也故天子諸侯凡三年卽位終始之義乃備所以諒陰三年卒孝子之道故論語曰古之人皆然君薨百官聰己聽於冢宰三年所以聽於冢宰三年者何以爲冢宰職在制國之用是以由之也故王制曰大冢宰制國用所以名之爲冢宰何冢者大也宰者制也大制事也故王度記曰天子冢宰一人爵祿如天子之大夫或曰冢宰祖卿周官所云也

封公侯王者所以立三公九卿何曰天𨿽至神必因日月之光地𨿽至靈必有山川之化聖人𨿽有萬人之徳必須俊賢三公九卿二十七大夫八十一元士以順天成其道司馬主兵司徒主人司空主地王者受命爲天地人之職故分職以置三公各主其一以﹠﹟其功一公置三卿故九卿也天道莫不成於三天有三光日月星地有三形髙下平人有三尊君父師故一公三卿佐之一卿三大夫佐之一大夫三元士佐之天有三光然後而能徧照各自有三法物成於三有始有中有終明天道而中之也三公九卿二十七大夫八十一元士凡百二十官下應十二子別名記曰司徒典民司空主地司馬順天天者施生所以主兵何兵者爲謀除害也所以全其生衛其養也故兵稱天寇賊猛獸皆爲除害者所主也論語曰天下有道則禮樂徵伐自天子出司馬主兵言馬者馬陽物幹之所爲行兵用焉不以傷害爲度故言馬也司徒主人不言司人者徒眾也重民司空主土不言土言空者空尙主之何況於實以微見著王者立三公九卿二十七大夫足以教道照幽隱必復封諸侯何重民之至也善惡比而易故知擇賢而封之使治其民以著其徳極其才上以尊天子備藩輔下以子養百姓施行其道開賢者之路謙不自專故列土封賢因而象之象賢重民也州伯何謂也伯長也選擇賢良使長一州故謂之伯也王制曰千里之外設方伯五國以爲屬屬有長十國以爲連連有率三十國以爲卒卒有正二百一十國以爲州州有伯唐虞謂之牧何尙質使大夫往來牧諸侯故謂之牧旁立三人凡十二人尙書曰咨十有二牧何知堯時十有二州也以禹貢言九州也王者所以有二伯者分職而授政欲其亟成也王制曰八伯各以其屬屬於天子之老曰二伯詩云蔽芾甘棠勿剪勿伐召伯所茇春秋公羊傳曰自陜已東周公主之自陜已西召公主之不分南北何東方被聖人化日少西方被聖人化日久故分東西使聖人主其難者賢者主其易者乃俱致太平也又欲令同有陰陽寒暑之節共法度也所分陜者是國中也若言面八百四十國矣諸侯有三卿者分三事也五大夫者下天子王制曰大國三卿皆命於天子下大夫五人上士二十七人次國三卿二卿命於天子一卿命於其君小國二卿皆命於其君大夫悉同禮王度記曰子男三卿一卿命於天子諸侯封不過百里象雷震百里所潤雨同也雷者陰中之陽也諸侯象也諸侯比王者爲陰南面賞罰爲陰法雷也七十里五十里差徳功也故王制曰凡四海之內九州州方千里建百里之國二十七十里之國六十五十里之國百有二十名山大澤不以封其餘以爲附庸閒田天子所治方千里此平土三千井數邑居山川至五十里名山大澤不以封者與百姓共之不使一國獨專也山木之饒水泉之利千里相通以均有無膽其不足置土三等何因土地有髙下中王者卽位先封賢者憂人之急也故列土爲疆非爲諸侯張官設府非爲卿大夫皆爲民也易曰利建諸侯此言因所利故立之樂記曰武王克殷反商下車封夏后氏之後於杞殷人之後於宋封王子比干之墓釋箕子之囚天下太平乃封親屬示不私也卽不私封之何普天之下莫非王土率土之濱莫非王臣海內之眾已盡得使之不忍使親屬無短足之居一人使封之親親之義也以尙書封康叔據平安也王者始起封諸父昆弟與己共財之義故可與共土一說諸父不得封諸侯二十國厚有功象賢以爲民也賢者子孫類多賢又卿不在位爲其不子愛百姓各加一功以虞樂其身也受命不封子者父子手足無分離異財之義至昆弟皮體有分別故封之也以舜封弟象有庳之野也封諸侯以夏何陽气盛養故封諸侯盛養賢也封立人君陽徳之盛者月令曰孟夏之月行賞封諸侯慶賜無不欣悅何以言諸侯繼世以立諸侯象賢也大夫不世位何股肱之臣任事者也爲其專權擅勢傾覆國家又曰孫首也庸不任輔政妨塞賢故不世世故春秋公羊傳曰譏世世非禮也諸侯世位大夫不世安法所以諸侯南面之君體陽而行陽道不絕大夫人臣北面體陰而行陰道絕以男生內向有畱家之義女生外向有從夫之義此陽不絕陰有絕之﹠﹟也國在立太子者防篡煞壓臣子之亂也春秋之弒太子罪與弒君同春秋曰弒其君之子奚齊明與弒君同也君薨適夫人無子有育遺腹必待其產立之何專適重正也曾子問曰立嫡以長不以賢何以言爲賢不肖不可知也尙書曰惟帝其難之立子以貴不以長防愛憎也春秋曰適以長不以賢立子以賢不以長也始封諸侯無子死不得與兄弟何古者象賢也弟非賢者子孫春秋傳曰善善及子孫不言及昆弟昆弟尊同無相承養之義以閔公不繼莊公也昆弟不相繼之義至繼體諸侯無子得及親屬者以其俱賢者子孫也重其先祖之功故得及之禮服傳曰大宗不可絕同宗則可以爲後爲人作子何明小宗可以絕大宗不可絕故捨己之父往爲後於大宗所以尊祖重不絕大宗也春秋傳曰爲人後者爲人子也繼世諸侯無子又無弟但有諸父庶兄當誰庶與兄推親之序也王者受命而作興滅國繼絕世何爲先王無道妄殺無辜及嗣子幼弱爲彊臣所奪子孫皆無罪囚而絕重其先人之功故復立之論語曰興滅國繼絕世誅君之子不立者義無所繼也諸侯世位象賢也今親被誅絕也春秋傳曰誅君之子立君見弒其子得立何所以尊君防篡弒春秋繼經曰齊無知弒其君貴妾子公子糾當立也大夫功成未封子得封曰善善及子孫也春秋傳曰賢者子孫宜有土地也周公不之魯何爲周公繼武王之業也春秋傳曰周公曷爲不之魯欲天下一於周也詩云王曰叔父建爾元子俾侯於魯周公身薨天爲之變成王以天子之禮葬之命魯郊以明至孝天所興也荀悅申

時事第二纂孝武皇帝以四夷未賓寇賊姦宄初置武功賞官以寵戰士若今依此科而崇其制置尙武之官以司馬兵法選位秩比博士講司馬之典簡搜狩之事掌軍功爵賞小統於五校大統於太尉旣周時務禮亦宜之周之末葉兵革繁矣莫亂於秦民不荒殄令國家忘戰日久每寇難之作民瘁幾盡不教民戰是謂棄之信矣蔡邕獨斷

五等五等爵之別名三公者天子之相相助也助理天下其地方百里侯者候也候逆順也其地方百里伯者白也明白於徳其地方七十里子者滋也奉天王之恩徳其地方五十里男者任也立功業以化民其地方五十里

漢諸侯王諸侯大小之差諸侯王皇子封爲王者稱曰諸侯王徹侯羣臣異姓有功封者稱曰徹侯避武帝諱攺曰通侯或曰列侯也朝侯諸侯有功徳者天子特命爲朝侯位次諸卿杜佑通典

春夏封諸侯議後漢鄭元曰據祭統云古者於禘發爵賜服於嘗出田邑今封諸侯則違古且土地皆慶賞之事漢家故事丞相始拜皆封爲國侯其在秋冬者先賜爵關內侯俟春而後漢封祭法嘗出田邑先師或以爲秋嘗時邑人皆田或以爲削黜田邑於此時也魏王肅聖證論孟夏之月天子行賞封諸侯慶賜無不欣悅故左傳賞以春夏是也晉張融評曰按洛誥成王命周公後封伯禽以周之正易屯云宜建侯據二經周人封諸侯不以秋夏也束﹠﹟總論曰月令所記非一王之制凡稱古者無遠近之限未知夏封諸侯何代之典秋祭田邑夏乎殷乎而王據月令以非祭統鄭宗祭統而肄月令無乃俱未通哉莫若通以三代說兩氏而不俱一也

錫命周制春官大宗伯以九儀之命正邦國之位一命受職再命受服三命受位四命受器五命賜則六命賜官七命賜國八命作牧九命作伯王制云制三公一命衮若有加則賜也大國之君不過九命次國之君不過七命小國之君不過五命大國之卿不過三命下卿再命小國之卿與下大夫一命春秋左氏傳說諸侯逾年卽位天子錫以命珪公羊傳天王使毛伯來錫公命加魯以衮龍之服傳曰錫者賜也命者加我服也又諸侯有功加之九錫一曰衣服二曰朱戶三曰納陛四曰輿馬五曰樂則六曰武賁之士七曰鈇鉞八曰弓矢九曰秬鬯東晉羊元曰說者以左氏雲天子錫諸侯命珪以爲符信珪者諸侯所執以朝覲之瑞也按魯公卽位八年乃得命珪三年夏公如晉此朝也未有珪朝何執也凡命者謂方策之書也猶今教令耳覲禮曰諸侯奉篋服加命書於其上尙書文侯之命云平王錫晉文侯秬鬯珪瓚作文侯之命命者王之教令其事非一策而已

諸王公城國宮室服章車旗議虞書曰明試以功車服以庸周制春官小宗伯掌衣服車旗宮室之賞賜晉博士孫毓段暢等議曰周禮上公九命爲伯其國家宮室車旗衣服禮儀皆以九爲節侯伯七命以七爲節子男五命以五爲節公之城蓋方九里宮方九百步侯伯之城方七里宮方七百步子男之城方五里宮方五百步又曰王之三公八命其卿六命及其出封皆加一等其國家宮室車旗衣服禮儀亦如之又如禮諸侯之城隅髙七丈門阿皆五丈又禮諸侯以爲殷屋今諸王封國𨿽有大小而所理舊城不如古制皆宜仍舊其造立宮室當有大小之差然周典奢大異於今儀步數之限宜隨時制又諸侯三重門內曰路門中門曰雉門外門曰庫門雉門之外設憲髙五丈其正寢與廟同制皆殷屋四阿堂崇三尺此其舊典略可依也餘皆稱事取供而已旌旗斿數繁纓貳車各以其命之等又曰金輅建大旗同姓以封象輅建大赤異姓以封今制從簡除之餘諸王從公者出就封朝祀之車宜路車駟馬建大旗九斿畫蛟龍禮公之服自衮冕而下侯伯自鷩冕而下皆如王之服祭服宜元冕朱裹玳玉三采九旒繅三色九就丹組纓元衣纁裳畫九章以事宗廟其祀社稷山川及其羣臣助祭者皆長冠元衣其位不從公者皆以七爲節其他則同諸王朝服依漢魏故事皆遠遊冠五時服佩山元玉不復以國大小爲差其羣臣侍從冠服皆宜如服制令也諸王公應助祭按司服之職王祀昊天上帝則大裘而冕享先王則衮冕先公則鷩冕公之服自衮冕而下如王之服侯伯之服自鷩冕而下如公之服禮記王制曰制三公一命衮謂三公八命復加一命則服衮龍與王者之後同然則九命及二公之後乃服衮衣無升龍三公之服當從鷩冕而下太尉三公助祭宜服鷩冕七章冕繅九旒赤三公助導從外官不與齋祭者自可如舊

諸王公侯畱輔朝政嫡子監國議晉博士孫毓等議按周禮典命職凡諸侯之嫡子誓於天子攝其君則下其君一等謂公之子如侯伯而執珪侯伯之子如子男而執璧春秋曹伯使其太子射姑來朝行國君之禮踐土之盟衛成公使其母弟武如會經書曰衛武蔡甲午序於諸侯又左傳冢子君行則守有守則從從曰撫軍守曰監國古之制也夫帥師專行謀誓軍旅君與國政之所圖非太子之事也周制諸侯以功徳入爲王卿士則上卿理其國事今諸王公侯受任天朝而嫡子攝其君事車服禮數國封大小領兵軍數自當如本制而王公侯遣上卿及軍將掌其事合於古議今之車服與古禮不同依禮應下其君一等其嫡子皆以有爵命印綬冠服佩玉之制宜如本令而嫡子但知其政不幹其位君不可二尊無二上國相以下見嫡子宜如臣而不稱臣又禮非其臣則答拜國之命士上達於其君者嫡子宜答拜其文書稱嗣子宜曰王嗣子其公侯嗣子系於父爵明不專國其燕見則稱第下文書表疏皆臣禮而不稱臣今之監司上官文書皆爲記告嫡子監國其下羣臣官文書宜稱告不言命稱教文獻通考

論秦爵秦爵二十等起於孝公之時商鞅立此法以賞戰功按古之所謂爵者皆與之以土地如公侯伯子男以至附庸及孤卿大夫亦俱有世食祿邑若秦法則惟徹侯有地關內侯則虛名而已庶長以下不論也始皇遣王剪擊楚剪請美田甚眾曰爲大王將有功終不得封侯然則秦𨿽有徹侯之爵而受封者蓋少考之於史惟商鞅封商於魏冉封穰侯範雎封應侯呂不韋封文信侯嫪毒封長信侯及始皇旣稱皇帝東遊海上至瑯邪羣臣議頌功徳惟列侯武成侯王離通武侯王賁倫侯建成侯趙亥武信侯馮無擇如是者不過數人而已然鞅冉不韋毒皆身坐誅廢雎𨿽幸善終而亦未聞傳世王離以下俱無聞焉蓋秦之法未嘗以土地予人不待李斯建議而後始罷封建也注

索隱曰倫侯爵卑於列侯無封邑者倫類也亦列侯之類

論漢爵漢初諸侯王顚末見於太史公秦楚之際月表及班孟堅異姓諸侯王表然有自立者陳涉武臣之徒是也有項王所立者三秦常山九江之類是也有髙帝所立者韓彭之徒是也有呂后所立者祿產及所名孝惠子是也楚一也而有陳涉焉有襄彊景駒焉有懷王焉有項羽焉有韓信焉蓋八年之間凡五易姓也趙一也而有武臣焉有趙歇焉有張耳焉有呂祿焉蓋二十九年之間凡四易姓也燕一也而有韓廣焉有臧荼焉有盧綰焉有呂通焉蓋三十年之間凡四易姓也韓一也而有韓成焉有鄭昌焉有韓信焉蓋四年之間凡三易姓也馬班二表只以各國譜其年世而於其受封之異易姓之殊稍欠分別故今敍秦楚之際自立者六國項王所立者十四國髙帝所立者八國呂后所立者八國而於五楚四燕四趙三韓敍其受封之本而各稽其興廢之歲月焉又有亡而復封者如張耳項羽初封爲常山王后失國漢再封爲趙王英布項羽初封爲九江王后失國漢再封爲淮南王蓋人同而國異凡再受封故亦分而二之至吳芮之自衡山王爲長沙王韓信之自齊王爲楚王則原未嘗失國再封不過遷徙故不復再著云先公曰初封列侯猶有君國子民之意故文帝遣列侯就國之詔謂其居長安無由教訓其民也景帝旣不令諸侯王治事故亦省徹侯之國蓋事權皆在其相所謂侯國者與郡邑無異矣按文帝二年詔列侯就國而多辭未行三年乃免絳侯相印令率列侯就國是彊之使行也絳侯旣就國每河東守尉行縣至絳勃自畏罪恐誅常被甲令家人持兵以見人遂誣其欲反夫旣曰畏罪恐誅而乃被甲持兵以待守尉欲何爲耶勃不學無術不能處功名之際而徒以來讒賊之口倘非遇孝文長者則不能全之矣然卽此可以見當時功臣侯之就國者憂讒畏譏不能不見陵於守尉蓋封爵之寵同乎黜徙迫之乃行與古人建侯之意異矣容齋洪氏隨筆曰漢自武帝以後丞相無爵者乃封侯其次𨿽禦史大夫亦不拘封爵惟太常一卿必以見侯居之而職典宗廟園陵動輒得咎由元狩以降以罪廢斥者二十人意武帝陰欲損侯國故使居是官以困之爾表中所載酇侯蕭壽成坐犧牲瘦蓼侯孔臧坐衣冠道橋壞鄲侯周仲居坐不收赤側錢繩侯周平坐不繕園屋雎陵侯張昌坐乏祠陽平侯杜相坐擅役鄭舞人廣阿侯任越人坐廟酒酸江鄒侯靳石坐離宮道橋苦惡戚侯李信成坐縱丞相侵神道兪侯欒賁坐雍犧牲不如令山陽侯張當居坐擇博士弟子不以實成安侯韓延年坐畱外國文書新畤侯趙弟坐鞫獄不實牧丘侯石徳坐廟牲瘦當塗侯魏不害坐孝文廟風發瓦轑侯江徳坐廟郎夜飲失火蒲侯蘇昌坐泄官書弋陽侯任宮坐人盜茂陵園物建平侯杜緩坐盜賊多自酇侯至牧丘十四侯皆奪國武帝時也自當塗至建平五侯但免官昭宣時也下及晉世此風猶存惠帝元康四年大風廟闕屋瓦有數枚傾落免太常荀宇五年大風蘭臺主者求索阿棟之間得瓦小邪十五處遂禁止太常復興刑獄陵上荊一枝圍七寸二分者被斫司徒太常奔走道路太常禁止不解蓋循習漢事云按漢之所謂封建本非有公天下之心故其予之甚艱而奪之每亟至孝武之時侯者𨿽眾率是不旋踵而褫爵奪地方其外事四夷則上尊髙帝非功不侯之制於是以有功侯者七十五人然終帝之世失侯者已六十八人其能保者七人而已及其外削諸侯則采賈誼各受其祖之分地之說於是以王子侯者一百七十五人然終帝之世失侯者已一百一十三人其能保者五十七人而已外戚恩澤侯者九人然終帝之世失侯者已六人其能保者三人而已功臣外戚恩澤之失侯也諉曰予奪自我王子之失侯則是姑假推恩之名以析之而苛立黜爵之罰以奪之與賈誼所謂一寸之地一人之眾無所利焉者異矣禁网旣苛動輒得咎而坐宗廟酎金失侯者尢眾食貨志言帝因卜式上書願輸財助邊下詔褒美以諷天下而莫有應者於是列侯坐酎金失侯者百餘人蓋當時國計不給方事誅求𨿽庶人之多貲者亦必立告﹠﹟之酷法以取之宜其不容列侯坐享封君之富也按班孟堅述西都列侯除王子之外以功臣爲一表蓋功臣者以勛績顯著而得之者也外戚恩澤者以遭逢忝竊而得之者也然裔夷之降虜有何勛庸乃儕之功臣宰相而封侯未爲恩幸乃儕之恩澤又博陸之定大策輔幼主長平冠軍之徵匈奴取朔方破祁連其殊勛偉績本不緣椒房至李貳師則祇緣女寵以進伐大宛得名馬之事又不足言且不能終守臣節今列貳師於功臣列博陸長平冠軍於外戚抑揚之意殊所未諭容齋洪氏隨筆曰周之初諸侯千八百國至赧王之亡所存者才八國耳七戰國與魏也然趙韓魏分晉而立齊田氏代姜而興其有土各不及二百年俱非舊邦秦始皇乃呂氏子楚幽王乃黃氏子所謂嬴之先當不歆非類然則惟燕衛二姬姓存而衛至胡亥世乃絕若以爲召公康叔之徳則周公豈不及乎漢列侯八百餘人及光武而存者平陽建平富平三侯耳建平以先降梁王永奪國平陽爲曹參之後富平爲張安世之後參猶有創業之功若安國則湯子也史稱其推賢揚善固宜有後然輕重其心殺人則多矣獨無餘殃乎漢侯之在王莽朝皆不奪國光武乃但許宗室復故餘皆除之𨿽酇侯亦不紹封不知曹張兩侯何以能獨全也按秦王侯置守曾不數年始皇死而羣雄﹠﹟起六國之裔與其彊宗大槪皆逐秦守宰而自王故地秦亡之後項羽主約霸天下然所建置諸侯多附漢其中立懷兩端者皆爲漢所擊滅如趙歇魏豹田橫之類是也旣滅項氏之後羽所建諸侯其存者惟共敖臧荼然亦不旋踵而俘之然後列土以封韓彭英盧張耳韓信吳芮之徒蓋自是非漢之功臣不得王矣逮數年之後反者九起異姓諸侯王多已夷滅於是悉取其地以王子弟親屬如荊吳齊楚淮南之類蓋自是非漢之同姓不得王矣然一再傳而後賈誼晁錯之徒拳拳有諸侯彊大之慮蓋以爲親者無分地而疏者逼天子必爲子孫之憂於是或分其國或削其其地其負彊而動者則六師夷之蓋西漢之封建其初也則剿滅異代所建而以畀其功臣繼而剿滅異姓諸侯而以畀其同宗又繼而剿滅疏屬劉氏王而以畀其子孫蓋檢制益密而猜防益深矣昔湯武𨿽以徵伐取天下然商惟十一徵周惟滅國者五十其餘諸侯則皆襲前代所封未聞盡以宇內易置而封其私人周𨿽大封同姓然文昭武穆之邦與國咸休亦未聞成康而後復畏文武之族逼而必欲夷滅之以建置己之子孫也愚嘗謂必有公天下之心而後可以封建自其出於公心則選賢與能而小大相維之勢足以綿千載自其出於私心則忌疏畏逼而上下相猜之形不能以一朝居矣景武而後令諸侯王不得治民補吏於是諸侯𨿽有君國子民之名不過食其邑入而已土地甲兵不可得而擅矣然則漢懲秦之獘復行封建然爲人上者苟慕美名而實無唐虞三代之公心爲諸侯者旣獲裂土則遽欲效春秋戰國之餘習故不久而遂廢蓋罷侯置守𨿽始於秦然諸侯王不得治民補吏則始於西都景武之時蓋自是封建之名存而封建之實盡廢矣至東漢更始旣入關𨿽盡王諸造謀復漢者然諸人𨿽有受封之名多聚處京師布列要職實未嘗有裂土建國南面稱孤之事光武旣定天下至建武十五年方封諸皇子爲公十七年皇子之爲公者方進爵爲王徐徐如此未嘗有盡王子弟以鎭服天下之意蓋是時封建之實己亡尺土一民皆上自制之諸侯王不過食其邑入之租而於所謂藩維屏扞本無所預故亦不必急然視爲一大事如周漢有天下之初也致堂胡氏曰古之亡國皆以無道光武之言是也未聞以地多而亡者則有中否焉先王分土三等自百里而殺柄制輕重足以有邦小則財賦甲兵亦能自守大則禮樂徵伐不得僭行自唐虞迄三代襲爲成法漢初旣不能復光武再造宜稽古以有爲因丁恭之言詳立善制而又率意所欲苟簡建置且是時以功勛錫茅土豈皆有道之人耶土宇旣廣所入旣厚滿而不溢誰克臻玆故聖王之法必關盛衰焉按史言伏波輔佐中興之功不減雲臺諸將獨以椒房之戚不得預焉然鄧晨光姊﹠﹟也來歙光武祖姑之子也晨之舍宗從義歙之捐軀徇國其功烈𨿽劣於寇鄧馮耿而賢於臧宮馬武邳彤姚期之流遠矣蓋三公者俱非泛泛之外戚而徒以依親取恩澤侯之比也袁氏曰漢初丞相選用列侯至武帝用公孫弘起自﹠﹟遠未有爵邑於是封平津侯丞相封侯自此始光武中興尙仍前制伏湛代鄧禹爲大司徒封陽都侯湛免以侯霸代之止封關內侯凡歷九年而薨帝始下詔曰漢家舊制丞相拜日封爲列侯朕以軍師暴露功臣未封緣忠臣之義不欲相逾未及爵命奄然而終因追封霸爲則鄕侯其比西京之制𨿽未鐫削亦淹緩矣自是之後位三公者皆不復有茅土之封惟靈帝初陳蕃爲太傅錄尙書事竇太后優詔封爲髙鄕侯蕃固辭不受自是宰相封之制遂廢按範史世祖本祀所載建武十三年功臣增邑更封者已該三百六十五人外戚恩澤封者已該四十五人今考之自世祖至獻帝十三傳凡二百年間以功勛位望封侯者才一百二十九人外戚四十一人宦者六十五人然則姓名之湮沒無傳者多矣徐氏曰按漢氏封侯皆以縣邑其後或以鄕亭皆視其所食之邑而名之至於功名顯著則有特加美名者西都信武冠軍富民博陸之類是也東漢因之時有美號至於彭寵蒼頭以奴弒主而封之爲不義侯夫果不義則不應封爵使其功可封則非可言不義矣光武於是失之按秦漢以來所謂列侯者非但食其邑入而已可以臣吏民可以布政令若關內侯則惟以虛名受廩祿而已然西都景武而後始令諸侯王不得治民漢置內史治之自是以後𨿽諸侯王亦無君國子民之實不過食其所封之邑入況列侯乎然所謂侯者尙裂土以封之也至東都始有未與國邑先賜美名之例如靈壽王徵羌侯之類是也至明帝時有四姓小侯乃樊氏郭氏陰氏馬氏謂外戚子弟以小年獲封者又肅宗賜東平王蒼列侯印十九枚令王子年五歲以上能趨拜者皆令帶之此二者往往皆是未有土地先佩侯印受俸廩蓋至此則列侯有同於關內侯者矣

論三國魏爵按漢人嘗稱萬戶侯蓋列侯之大者多食萬戶魏則𨿽親王所食未有及萬戶者漢光武封功臣如鄧寇輩皆以元功食四縣範曄猶以爲懲韓彭之戮存矯枉之志故不大其封土使之得以功名自終魏則諸王所食不過一縣蓋封建之制至曹魏而規模益貶矣然以天下戶口之數考之西漢盛時至一千餘萬而魏氏僅六十六萬有奇蓋郡國所上戶口猶不及漢十之一則宜其分封之戶數不能如漢制也又兩漢戶賦輕而魏晉以來賦重受封者皆食其戶賦則輕者不容不多而重者不容不少矣張繡傳言時天下戶口減耗十裁一存諸將封未有滿千戶者而繡獨以功封二千戶亦一證矣

論晉爵按晉始封五等列侯之秩已不一永熙初楊駿輔政普進封爵以求媚於眾議者以爲優於泰始革命之初及諸將平吳之功其後趙王倫旣誅賈後遂竊帝位在職者皆封侯廝役亦加以爵位金銀冶鑄不給於印故有白版之侯君子恥之則其所濫及者蓋不可勝道矣

論北魏爵元魏自道武興於代北以來凡部落之大人與鄰境之降附者皆封以五等之爵令其世襲或賜以王封逮中世以後則不緣有功而封者愈多陳駿傳載獻文崩初遷神主於太廟有司奏舊事廟中執事官例皆賜爵今宜依舊詔百寮評議羣臣咸以爲宜依舊事駿獨以爲不可表曰臣聞名器爲帝王所貴山河爲區夏之重是以漢祖有約非功不侯未聞預事於宗廟而獲賞於疆土𨿽復帝王制作弗相沿襲然一時恩澤豈足爲長世之軌乎書奏從之可見當時封爵之濫然髙允在太武時以平涼州勛封汶陽子至文成時史言其爲郎二十七年不徙官時百官無祿允第惟艸屋衣惟﹠﹟袍食惟鹽菜恆使諸子采樵自給則其時𨿽有受封之名而未嘗與之食邑又道武以來有受封爲建鄴公丹陽侯會稽侯蒼梧伯之類此乃江南土地未嘗爲魏所有可見當時五等之爵多爲虛封前史𨿽言魏制侯伯四分食一子男五分食一然若眞食五分之一則不至如髙允之貧乏且受封丹陽會稽等處者皆三分之一亦於何而取之乎

論唐宋爵按諸侯王與列侯皆以其嫡子嫡孫世襲其所封之受爵自非有罪者與無後者則爵不奪而國不除此法漢以來未之有攺也至唐則臣下之封公侯者始止其身而無以子襲封者然親王則子孫襲封如故𨿽所謂茅土食邑多爲虛名然咨受封之國與爵則父沒子繼世世相承如吳王恪曹王明俱太宗元子受封於貞觀時中更武氏祿山之禍皇殲夷陵替之餘然其苗裔苟存則嗣吳王嗣曹王尙見於肅代徳順之間至宋則皇子之爲王者封爵僅止其身而子孫無問嫡庶不過承蔭入仕爲環衛官廉車節鉞以序而遷如庶姓貴官蔭子入仕之例必須歷任年深齒徳稍尊方特封以王爵而其祖父所受之爵則不襲也肅宗嘗問於李鄴侯泌曰今郭子儀李光弼已爲宰相若克兩京平四海則無官以賞之柰何對曰官以任能爵以酬功漢魏以來𨿽以州郡治民然有功則錫以茅土傳之子孫至於周隋皆然唐初未得關東故封爵皆設虛名其食實封者給繒布而已貞觀初太宗欲復古制大臣議論不同而止由是賞功多以官夫以官賞功有二等非才則廢事權重則難制是以功臣居大官者皆不爲子孫遠慮務乘一時之權邀利無所不爲向使祿山有百里之國則亦惜之以傳子孫不反矣爲今之計俟天下旣平莫若疏爵土以賞功臣則𨿽大國不過二三百里可比今之小郡豈難制哉於人臣乃萬世之利也上曰善按如鄴侯之說則知唐之所謂爵土祇是虛名且無承襲蓋受封者於內府給繒布不得以自食其所封之地則只同俸賜不可以言胙土矣故今敍唐之封建只及諸王而淩煙功臣以下之封公侯者更不敍錄蓋旣無胙土世襲之事則封建之規模盡失矣唐初如英衛之類其子尙襲封至中葉以後則此制盡廢又按唐會要神龍二年七月制功臣段志元屈突通蕭瑀李靖秦叔寶長孫順徳劉弘基宇文士及錢九隴程知節龐卿惲竇悰苑君璋李子和張平髙張公瑾梁恪仁安修仁秦行師獨孤卿云蘇定方李安遠鄭仁泰杜君綽李孟嘗等二十五家所食實封並依舊給可見當時所給實封繒布止受封者之身如此二十五家則特旨依舊支給耳非通例也勛爵部名臣列傳三

金

耶律懷義按金史本傳懷義本名孛疊遼宗室子年二十四以戰功累遷同知點檢司事宗翰已取西京遼主謀奔於夏懷義諫止之不見聽乃竊取遼主﹠﹟馬來降太祖自燕還師畱宗翰斡魯經略西方懷義領謀克從軍天會初帥府以新降諸部大小遠近不一令懷義易置之承制以爲西南路招討使乃擇諸部衝要地建城市通商賈諸部兵革之餘人多匱乏自是衣食歲滋畜牧蕃息矣從宗翰伐宋降馬邑破雁門屯兵進攻太原以所部別降淸源縣徐溝鎭遂與諸將別屯汾州之境時河東陜西路兵來救太原劉光世折可求柵於文水西山懷義捕得生口盡知宋兵屯守要害乃分兵襲敗之明年再伐宋從婁室取汾州及其屬邑遂過平陽出澤潞以趨河陽所至皆降及大軍圍汴懷義屯京西汴城旣下宋兵之出奔者邀擊盡之從攻鄭鄧州及討平鄭州叛者攻下濮州及雷澤縣從破大名東平府徐兗等州皆有功七年還鎭十年加尙書左僕射攺西北路招討使懷義在西陲幾十年撫禦有恩及去老幼遮道攀戀數日不得發天眷初爲太原尹治有能聲攺中京畱守從宗弼過烏納水還中京以老乞致仕不許攺大名尹命不赴治所止以俸傔給之每歲春水扈從余聽自便明年再請老得謝給俸傔之半海陵卽位封漆水郡王進封莘王久之進封蕭王正隆例封景國公其子神都斡爲西北路招討都監迎侍之官神都斡從海陵南徵懷義卒於雲中年八十二

元

耶律畱哥按元史本傳畱哥契丹人仕金爲北邊千戶太祖起兵朔方金人疑遼遺民有他志下令遼民一戶以二女眞戶夾居防之畱哥不自安歲壬申遁至隆安韓州糾壯士剽掠其地州發卒追捕畱哥皆擊走之因與耶的合勢募兵數月眾至十餘萬推畱哥爲都元帥耶的副之營帳百里威震遼東太祖命按陳那衍渾都古行軍至遼遇之問所從來畱哥對曰我契丹軍也往附大國道阻馬疲故逗𨖻於此按陳曰我奉旨討女眞適與爾會庸非天乎然爾欲效順何以爲信畱哥乃率所部會按陳於金山刑白馬白牛登髙北望折矢以盟按陳曰吾還奏當以徵遼之責屬爾金人遣胡沙帥軍六十萬號百萬來攻畱哥聲言有得畱哥骨一兩者賞金一兩肉一兩者賞銀亦如之仍世襲千戶畱哥度不能敵亟馳表聞帝命按陳孛都歡阿魯都罕引千騎會畱哥與金兵對陳幹迪吉腦兒畱哥以侄安奴爲先鋒橫衝胡沙軍大敗之以所俘輜重獻帝召按陳還而以可特哥副畱哥屯其地眾以遼東未定癸酉三月推畱哥爲王立妻姚裏氏爲妃以其屬耶廝不爲郡王坡沙僧家奴耶的李家奴等爲丞相元帥尙書統古與著撥行元帥府事國號遼甲戌金遣使靑狗誘以重祿使降不從靑狗度其勢不可反臣之金主怒復遣宣撫萬奴領軍四十餘萬攻之畱哥逆戰於歸仁縣北河上金兵大潰萬奴收散卒奔東京安東同知阿憐懼遣使求附於是盡有遼東州郡遂都咸平號爲中京金左副元帥移剌都以兵十萬攻畱哥拒戰敗之乙亥畱哥破東京可特哥娶萬奴之妻李仙娥畱哥不直之有隙旣而耶廝不等勸畱哥稱帝畱哥曰向者吾與按陳那衍盟願附大蒙古國削平疆宇倘食其言而自爲東帝是逆天也逆天者必有大咎眾請愈力不獲已稱疾不出潛與其子薛闍奉金幣九十車金銀牌五百至按坦孛都罕入覲帝曰漢人先納款者先引見太傅阿海奏曰劉伯林納款最先帝曰伯林𨿽先然迫於重圍而來未若畱哥仗義效順也其先畱哥旣見帝大悅謂左右曰凡畱哥所獻白之於天乃可受遂以白氈陳於前七日而後納諸庫因問舊何官對曰遼王帝賜金虎符仍遼王又問戶籍幾何對曰六十餘萬帝曰可發三千人爲質朕遣蒙古三百人往取之汝亦遣人偕往畱哥遣大夫乞奴安撫禿哥與俱且命詰可特哥曰汝妻萬奴之妻悖法尢甚其拘縶以來可特哥懼與耶廝不等紿其眾曰畱哥已死遂以其眾叛殺所遣三百人惟三人逃歸事聞帝諭畱哥曰爾毋以失眾爲憂朕倍此數封爾無吝也艸靑馬肥資爾甲兵往取家孥丙子乞奴金山靑狗統古與等推耶廝不僭帝號於澄州國號遼攺元天威以畱哥兄獨剌爲平章置百官方閱月其元帥靑狗叛歸於金耶廝不爲其下所殺推其丞相乞奴監國與其行元帥鴉兒分兵民爲左右翼屯開保州關金蓋州守將眾家奴引兵攻敗之畱哥引蒙古軍數千適至得兄獨剌並妻姚裏氏戶二千鴉兒引敗軍東走畱哥追擊之還渡遼河招撫懿州廣寧徙居臨潢府乞奴走髙麗爲金山所殺金山又自稱國王攺元天徳統古與復殺金山而自立喊捨又殺之亦自立戊寅畱哥引蒙古契丹軍及東夏國元帥胡土兵十萬圍喊捨髙麗助兵四十萬克之喊捨自經死徙其民於西樓自乙亥歲畱哥納款遼東反復耶廝不僭號七十餘日金山二年統古與喊捨亦僭二年至己卯春畱哥復定之庚辰畱哥卒年五十六妻姚裏氏入奏會帝徵西域皇太弟承制以姚裏氏佩虎符權領其眾者七年丙戍帝還姚裏氏攜次子善哥鐵哥永安及從子塔塔兒孫收國奴見帝於河西阿里湫城帝曰健鷹飛不到之地爾婦人乃能來耶賜之酒慰勞甚至姚裏裏氏奏曰畱哥旣歿官民乏主其長子薛闍扈從有年願以次子善哥代之使歸襲爵帝曰薛闍今爲蒙古人矣其從朕之徵西域也回回圍太子於合迷城薛闍引千軍救出之身中槊又於蒲華撏思幹城與回回格戰傷於流矢以是積功爲拔都魯不可遣當令善哥襲其父爵姚裏氏拜且泣曰薛闍者畱哥前妻所出嫡子也宜立善哥者婢子所出若立之是私己而蔑天倫婢子竊以爲不可帝嘆其賢給驛騎四十從徵河西賜河西俘人九口馬九匹白金九錠幣器皆以九計許以薛闍襲爵而畱善哥塔塔兒收國奴於朝惟遣其季子永安從姚裏氏東歸丁亥帝召薛闍謂曰昔女眞猖獗爾父起兵自遼東會朕師又能割愛以爾事朕其情眞﹠﹟可尙繼而姦人耶廝不等叛人民離散欲食爾父子之肉者今豈無人乎朕以兄弟視爾父則爾猶吾子爾父亡矣爾其與吾弟孛魯古臺﹠﹟轄軍馬爲第三千戶薛闍受命己丑從太宗南徵有功賜馬四百牛六百羊二百庚寅帝命與撒兒臺東徵收其父遺民移鎭廣寧府行廣寧路都元帥府事自庚寅至丁酉連徵髙麗東夏萬奴國復戶六千有奇戊戌薛闍卒年四十六子收國奴襲爵行廣寧府路總管軍民萬戶府事易名石刺徵髙麗有功辛亥睿宗以石刺爲國宣力者三代命益金更造所佩虎符賜之佐諸王也苦及紮剌臺控制髙麗己未卒年四十五長子古乃嗣中統元年徵河西三年徵李破嶧山以功皆受賞至元六年朝廷並廣寧於東京去職是歲卒年三十六子忒哥薛闍弟善哥賜名蒙古歹命從親王口溫不花己丑從攻破天城堡鳳翔府以功襲充拔都魯壬辰引兵三千渡河會大軍平金後伐宋拔光州棗陽由千戶遷廣寧尹至元元年卒年五十二子天佑襲廣寧千戶攺廣寧縣尹

乃燕按元史木華黎傳木華黎次子速渾察速渾察子乃燕性謙和好學以賢能稱速渾察旣薨憲宗擇於諸子命乃燕襲爵乃燕力辭曰臣有兄忽林池當襲帝曰朕知之然柔弱不能勝忽林池亦固讓乃燕頓首涕泣力辭不得命旣而曰若然則王爵必不敢受願代臣兄行軍國之事於是忽林池襲爲國王事無巨細必與乃燕謀議剖決精當無所擁滯世祖在潛藩嘗與論事乃燕敷陳大義又明習典故世祖謂左右曰乃燕後必可大用因號之曰薛襌猶華言大賢也乃燕𨿽居顯要而小心謹畏每誨羣從子弟曰先世從太祖皇帝出入矢石間披堅執銳斬將搴旗勤勞四十餘年遂成功名以故一家蒙恩深厚可謂極矣愼勿驕惰以墮先王之名爾曹戒之病卒世祖聞之爲之悲悼至正八年贈中奉大夫遼陽等處行中書省參知政事護軍追封魯郡公子二人曰碩徳曰伯顏察兒碩徳通敏有幹才世祖卽位入宿衛典朝儀後同知通政院事嘗言遼東斡拙吉烈滅二種民數爲寇宜遣近臣諭之帝方難其人僉曰惟碩徳元勛世冑可使帝深然之以問碩徳對曰先臣從太祖皇帝定天下不辭艱險以立勛業陛下不以臣年少愚﹠﹟願請行帝大喜賜禦衣錫燕以行碩徳至集諸萬戶陳兵衝要詰其渠魁誅之﹠﹟從者皆降帝大悅賞賚有差後從徵乃顏及使西域屢建殊勛卒贈推忠宣惠寧遠功臣謚忠敏加贈資善大夫嶺北等處行中書省右丞上護軍追封魯郡公

巴而朮阿而忒的斤按元史本傳巴而朮阿而忒的斤亦都護亦都護者髙昌國主號也先世居畏兀兒之地有和林山二水出焉曰禿忽剌曰薜靈哥一夕有神光降於樹在兩河之間人卽其所而候之樹乃生癭若懷﹠﹟狀自是光常見越九月又十日而樹癭裂得嬰兒者五土人收養之其最稚者曰不可罕旣壯遂能有其民人土田而爲之君長傳三十餘君是爲玉倫的斤數與唐人相攻戰久之議和親以息民罷兵於是唐以金蓮公主妻的斤之子葛勵的斤居和林別力跛力答言婦所居山也又有山曰天哥裏於答哈言天靈山也南有石山曰胡力答哈言福山也唐使與相地者至其國曰和林之盛彊以有此山也盍壞其山以弱其國乃告諸的斤曰旣爲婚姻將有求於爾其與之乎福山之石於上國無所用而唐人願見的斤遂與之石大不能動唐人以烈火焚之沃以醲醋其石碎乃輦而去國中鳥獸爲之悲號後七日玉倫的斤卒災異屢見民弗安居傳位者又數亡乃遷於交州交州卽火州也統別失八里之地北至阿朮河南接酒泉東至兀惇甲石哈西臨西蕃居是者九百七十餘載而至巴而朮阿而忒的斤臣於契丹歲己巳聞太祖興朔方遂殺契丹所置監國等官欲來附未行帝遣使使其國亦都護大喜卽遣使入奏曰臣聞皇帝威徳卽棄契丹舊好方將通誠不自意天使降臨下國自今而後願率部眾爲臣僕是時帝徵大陽可汗射其子脫脫殺之脫脫之子大都赤剌溫馬札兒禿薛十四人以不能歸全屍遂取其頭涉也兒的石河將奔亦都護先遣使往亦都護殺之四人者至與大戰於襜河亦都護遣其國相來報帝復遣使還諭亦都護遂以金寶入貢辛未朝帝於怯綠連河奏曰陛下若恩顧臣使臣得與陛下四子之末庶幾竭其犬馬之力帝感其言使尙公主也立安惇且得序於諸子與者必那演徵罕勉力鎖潭回回諸國將部曲萬人以先紀律嚴明所向克捷又從帝徵你沙卜裏徵河西皆有大功旣卒而次子玉古倫赤的斤嗣玉古倫赤的斤卒子馬木剌的斤嗣將探馬軍萬人從憲宗伐宋合州攻釣魚山有功還火州卒至元三年世祖命其子火赤哈兒的斤嗣爲亦都護海都帖木疊兒之亂畏兀兒之民遭亂解散於是有旨命亦都護收而撫之其民人在宗王近戚之境者悉遣還其部畏兀兒之眾復輯十二年都哇卜思巴等率兵十二萬圍火州聲言曰阿只吉奧魯只諸王以三十萬之眾猶不能抗我而自潰爾敢以孤城當吾鋒乎亦都護曰吾聞忠臣不事二主吾生以此城爲家死以此城爲墓終不能從爾也受圍凡六月不解都哇以書系矢射城中曰我亦太祖皇帝諸孫何以不附我且爾祖嘗尙公主矣爾能以女與我我則休兵不然則急攻爾其民相與言曰城中食且盡力已困都哇攻不止則相與俱亡矣亦都護曰吾豈惜一女而不以救民命乎然吾終不能與之相見以其女也立亦黑迷失別吉厚載以茵引繩縋城下而與之都哇解去其後入朝帝嘉其功錫以重賞妻以公主曰巴巴哈兒定宗之女也又賜鈔十萬錠以賑其民還鎭火州屯於州南哈密力之地兵力尙寡北方軍忽至其地大戰力盡遂死之子紐林的斤尙幼詣闕請兵北徵以復父讎帝壯其志賜金幣巨萬妻以公主曰不魯罕太宗之孫女也公主薨又尙其妹曰八卜有旨師出河西俟北徵諸軍齊發遂畱永昌會吐蕃脫思麻作亂詔以榮祿大夫平章政事領本部探馬等軍萬人鎭吐蕃宣慰司威徳明信賊用斂迹其民賴以安武宗召還嗣爲亦都護賜之金印復署其部押西護司之官仁宗始稽故實封爲髙昌王別以金印賜之設王傅之官其王印行諸內郡亦都護印行諸畏兀兒之境八卜公主薨復尙公主曰兀剌眞安西王之女也領兵火州復立畏兀兒城池延佑五年薨子二人長曰帖木兒補化次曰籛吉皆八卜公主所生也帖木兒補化大徳中尙公主曰朵兒只思蠻闊端太子孫女也至大中從父入覲備宿衛又事皇太后於東朝拜中奉大夫領大都護事又以資善大夫出爲鞏昌等處都總帥達魯花赤奔父喪於永昌請以王爵讓其叔父欽察臺叔父力辭乃嗣爲亦都護髙昌王至治中領甘肅諸軍仍治其部泰定中召還與威順王寬徹不花宣靖王買奴靖安王闊不花分鎭襄陽俄拜開府儀同三司湖廣行省平章政事文宗召至京師佐平大難時湖廣左丞有以忌嫉害政者詔命誅之帖木兒補化乃爲申請曰是誠有罪然不至死人服其雅量天歷元年拜開府儀同三司上柱國錄軍國重事知樞密院事明年正月以舊官勛封拜中書左丞相三月加太子詹事十月拜禦史大夫其弟籛吉乃以讓嗣爲亦都護髙昌王

明

李思齊按明外史本傳思齊字世賢羅山人汝潁兵起中原大亂元師出久無功至正十二年思齊與察罕帖木兒集義旅襲破羅山元以思齊知汝寧府十七年宋將李武崔徳擾陜西同察罕援之武徳降遷四川行省右丞明年同察罕敗李喜喜兵於鞏昌二十一年平伏羌諸縣別遣兵敗明玉珍於嘉定逾二年孛羅帖木兒遣竹貞襲據陜西思齊與擴廓帖木兒部將﹠﹟髙合兵攻貞降之二十五年封思齊許國公尋加平章政事邠國公思齊故與察罕鄕裏同起兵齒位相埒無所降屈察罕死擴廓總天下軍以檄檄思齊思齊怒曰吾與若父交若父進酒三拜然後飲若發未燥敢檄我耶令一騎毋出關與張良弼孔興脫列伯連兵拒擴廓索羅襲據京師元太子命率所部勤王又屢詔進取川蜀又命爲副總統捍禦關中皆不奉詔洪武元年聞明師已取河南乃解而西與張良弼拒守潼關會火焚良弼營思齊遽退軍葫蘆灘遣部將張徳欽薛穆飛等守關都督馮勝進攻克之思齊走鳳翔是時思齊總關陜秦隴之師西至吐蕃東至商雒南至磯頭北至環慶擁精甲十餘萬元人倚之而思齊與擴廓尋兵不已明師下山東元都危逼卒坐視不救明師遂長驅下河南不期月而元亡初太祖嘗遣使致書思齊思齊執使者戮之及是復以書諭之曰前遣使通問未還豈所使非人忤足下意羈畱之與抑元使適至不能隱而殺之與昔足下在秦中兵眾地險張思道專尙詐力孔興等徒自守擴廓帖木兒兵屢出沒然皆非勁敵足下不以此時圖秦自王今中原盡爲我有向與足下相犄角者皆披靡竄伏而欲以孤軍相持豈有濟哉如或深入沙漠將圖後舉旣非族類其心必異且從行之眾必不樂居於彼一旦變生肘腋妻孥不相保矣足下祖宗墳墓皆在汝南獨不念及乎誠能以信相許審決去就當待以漢竇融之禮否則非所知也思齊得書欲降其養子趙琦等誘之西入吐蕃二年三月馮勝師至鳳翔思齊懼盡率所部與琦等奔臨洮大將軍徐達知思齊無固志遂遣勝進逼之而琦等先竊寶貨婦女遁匿思齊窮蹙遂舉臨洮降至京入見太祖以其識天命視他將倔彊者爲優深嘉慰之命爲江西行省左丞不之官三年從大將軍破定西還取興元論功賜文綺進中書平章食祿不視事七年遣往招諭擴廓至則待以禮尋命騎士送之歸至塞下辭曰主帥有命請畱一物爲別思齊曰吾遠來無所賫騎士曰願得公一臂思齊知不可免遂斷與之還未幾卒太祖親爲文祭之子世昌金吾指揮同知

勛爵部名臣列傳二

魏

羅結按魏書本傳結代人也其先世領部落爲國附臣劉顯之謀逆也太祖去之結翼衛鑾輿從幸賀蘭部後以功賜爵屈﹠﹟侯太宗時除持節散騎常侍寧南將軍河內鎭將世祖初遷侍中外都大官總三十六曹事年一百七歲精爽不衰世祖以其忠﹠﹟甚見信待監典後宮出入臥內因除長信卿年一百一十詔聽歸老賜大﹠﹟東川以爲居業並爲築城卽號曰羅侯城至今猶存朝廷每有大事驛馬詢訪焉年一百二十歲卒贈寧東將軍幽州刺史謚曰貞子斤太宗時爲侍禦中散後從世祖討赫連昌世祖追奔入城昌邀擊左右多死斤力戰有功世祖嘉之後錄勛除散騎常侍侍中四部尙書又加平西將軍後平涼州攻城野戰多有克捷以功賜爵帶方公除長安鎭都大將會蠕蠕侵境馳驛徵還除柔遠鎭都大將後以斤機辯﹠﹟與王俊使蠕蠕迎女備後宮又以本將軍開府爲長安鎭都大將卒贈本將軍雍州刺史謚曰靜陪葬金陵子惇襲爵有姿貌善舉止自太子洗馬稍遷散騎常侍庫部尙書卒贈安東將軍幽州刺史謚曰恭子伊利髙宗時襲爵除內行長以沈密小心恭勤不怠領禦食羽獵諸曹事伊利曾病顯祖幸其宅自視醫藥其見待如此稍遷散騎常侍儀曹尙書出爲安東將軍兗州刺史善撫導在州數年邊民歸之五千餘戶髙祖時蠕蠕來寇詔伊利追擊之不及而反後依例降爲侯除司農卿光祿大夫卒世宗初贈徵北將軍燕州刺史謚曰靜子阿奴亦忠實寡言有智智以勛臣之子除侍禦中散襲爵稍遷中散大夫卒子殺鬼襲爵武泰中驃騎將軍南靑州刺史惇弟拔歷殿中尙書賜爵濟南公髙祖時進爵爲王除徵西將軍吏部尙書攺封趙郡王后例降爲公卒贈寧東將軍定州刺史謚曰康陪葬金陵

司馬景之司馬準按魏書本傳景之字洪略晉汝南王亮之後太宗時歸闕爵蒼梧公加徵南大將軍淸直有節操太宗甚重之卒贈汝南王子師子襲爵景之兄準字巨之以太常末率三千餘家歸國時太宗在虎牢授寧遠將軍新蔡公假相州刺史隨駕至京出除廣寧太守悅近來遠淸儉有稱世祖嘉之賜布六百匹後降號爲平遠將軍攺爲密陵侯興光初卒子安國襲爵

司馬叔璠按魏書本傳叔璠晉安平獻王孚之後也父曇之司馬徳宗河間王桓元劉裕之際叔璠與兄國璠北奔慕客超後西投姚興劉裕滅姚泓北奔屈丐世祖平統萬兄弟俱入國國璠賜爵淮南公卒無子爵除叔璠安遠將軍丹陽侯卒長子靈壽神中與弟道壽俱來歸國靈壽冠軍將軍溫縣侯道壽寧朔將軍宜陽子靈壽出除陳郡太守劉義隆侵境詔靈壽招引義士得二千餘人從西平公安頡破虎牢滑臺洛陽三城徙五百餘家入河內又從討蠕蠕西徵涼州所在著功出爲遼西太守治有淸儉之稱太和九年卒贈懷州刺史謚曰靖靈壽娶太宰頓丘王李峻女與婦父雅不相善每見抑退故位不大至子惠安髙祖時襲爵歷恆州別駕桑幹太守太尉諮議參軍事卒子宗龐世宗時父惠安以久病啟以爵轉授解褐安定王府騎兵參軍洛州龍驤府司馬善射未曾自伐性閒淡少所交遊識者云其淳至永安中卒子嵩亮襲道壽子元興襲父爵

司馬天助按魏書本傳天助自云司馬徳宗驃騎將軍元顯之子劉裕自立乃來歸闕除平東將軍靑徐二州刺史東海公天助招率義士欲襲裕東平濟北二郡及城戍又破裕將閭萬齡軍前後多所虜獲拜侍中都督靑徐兗三州諸軍事徵東將軍靑兗二州刺史公如故眞君三年與司馬文思等南討還又從駕北徵在陣歿子元伯字歸都襲爵後降溫縣子太和中爲建威將軍泰山太守按北史司馬楚之傳司馬氏桓元劉裕之際歸北者又有司馬景之叔璠天助位並崇顯天助自云晉驃騎將軍元顯之子歸闕封東海公曆靑兗二州剌史

唐

杜伏威按唐書本傳伏威齊州章丘人少豪蕩不治生資與里人輔公祏約刎頸交公祏數盜姑家羊饋伏威縣迹捕急乃相與亡命爲盜時年六十六嘗營護諸盜出爲導入爲殿故其黨愛服共推爲主隋大業九年入長白山依賊左君行不得意捨去轉剽淮南稱將軍下邳賊苗海潮擁眾鈔暴伏威遣公祏脇諭海潮懼卽以眾下之江都畱守遣校尉宋顥將兵捕擊伏威與戰僞北誘顥墮葭榛澤中順風縱火迫之步騎燒死幾盡海陵賊趙破陣聞伏威兵少輕之召使並力伏威引親將十人操牛酒謁勒公祏嚴兵待變破陣引伏威入幕置酒悉召酋首髙會伏威突斬破陣眾眙駭不及救後殺數十人下皆畏服公祏兵亦至遂井其眾至數萬攻安宜屠之隋遣虎牙郎將來整戰於黃花輪伏威大敗身重創與公祏財有眾數百亡去行收卒得八千與虎牙郎將公孫上哲戰於鹽城覆其軍煬帝遣右禦衛將軍陳稜以精兵討之稜不敢戰伏威遺以婦人服書稱陳姥怒其軍稜果悉兵至伏威迎出挑戰稜軍射中其額伏威怒曰不殺汝矢不拔遂逐入稜陣大呼衝擊眾披靡獲所射將使拔箭已斬之攜其首入稜軍示之又殺數十人遂大潰稜走而免進破髙郵引兵渡淮攻歷陽據之稱總管分兵徇屬縣皆下江淮羣盜爭附伏威選敢死士五千號上募寵厚之與均甘苦每攻取必先登戰罷閱創在背者殺之所虜獲必分與麾下士有戰死以其妻殉故人自奮戰無完敵宇文化及以爲歷陽太守不受徙丹陽自稱大行臺始進用士人繕利兵械薄賦斂除殉葬法民姦若盜及吏受賕𨿽輕皆殺無赦上表越王侗侗以爲東南道大總管封楚王是時秦王方討王世充遣使招懷伏威乃獻款髙祖授以東南道行臺尙書令江淮安撫大使上柱國吳王賜姓豫屬籍以其子徳俊爲山陽公賜帛五千段馬二百匹伏威遣其將陳正通徐紹宗以兵會取世充之梁郡又遣將王雄誕討李子通於杭州禽以獻破汪華於歙州盡有江東淮南地南屬嶺東至於海秦王己平劉黑闥師次曹兗伏威懼乃入朝詔拜太子太保兼行臺尙書令畱京師位在齊王元吉上以寵之伏威好神仙長年術餌雲母被毒武徳七年二月暴卒初公佑反矯伏威令以紿眾趙郡王孝恭旣平公佑得反書以聞髙祖追其官削屬籍沒入家產貞觀元年太宗知其冤詔復官爵以公禮葬仍還其子封伏威有養子三十人皆壯士屬以兵與同衣食惟闞稜王雄誕知名

郭曜按唐書郭子儀傳子儀子曜性沈靜資貌瑰傑累從節度府辟署破虜有功爲開陽府果毅都尉至徳初推子儀功授衛尉卿累進太子詹事太原郡公子儀專徵伐曜畱治家事少長無間言諸弟或飾池館盛車服曜獨以朴簡自處子儀罷兵遷太子少保昆弟六人共制拜官子儀薨以遺命簿上四朝所賜名馬珍物徳宗復賜之乃悉散諸弟居喪以禮疾甚或勸茹蔥薤終不屬口後盧杞秉政忌勛族子儀婿太僕卿趙縱少府少監李洞淸光祿卿王宰皆以次得罪姦人幸其危多論奪田宅奴婢曜大恐獨宰相張鎰力保護徳宗稍聞之詔有司曰尙父子儀有大勛力保乂王家嘗誓山河琢金石許宥十世前日其家市田宅奴婢而無賴者以尙父歿妄論奪之自今有司毋得受建中三年辛贈太子太傅謚曰孝初曜襲代國公食二千戶貞元初詔減半以封晞曖映曙人二百五十戶未幾復詔四人各減五十戶封曜子鋒晤子鐇各百戶云

郭晞按唐書郭子儀傳子儀子晞善騎射從徵伐有功復兩京戰最力出奇兵破賊累進鴻臚卿河中軍亂子儀召首惡誅之其支黨猶反仄晞選親兵晝夜警以備非常姦人不得發以功拜殿中監吐蕃回紇入寇加禦史中丞領朔方軍援邠州與馬璘合軍擊虜破之虜復來陣涇水北子儀遣晞率徒兵五千騎五百襲虜晞以兵寡不進須暮賊半濟乃擊斬首五千級加禦史大夫子儀固讓乃止居父喪值朱泚亂南走山谷賊舁致之欲污以官佯喑不答賊露兵脇之不動數以城中事貽書李晟旣而奔奉天天子還攺太子賓客子鋼從朔方杜希全幕府希全檄爲丰州刺史晞憐其弱不任事丐罷徳宗遣使者召鋼鋼疑得罪挺身走吐蕃不納希全執送京師賜死晞坐免尋復太子賓客累封趙國公卒贈兵部尙書孫承嘏

後唐

錢鏐按五代史吳越世家鏐字具美杭州臨安人也臨安裏中有大木鏐幼時與羣兒戲木下鏐坐大石指麾羣兒爲隊伍號令頗有法羣兒皆憚之及壯無賴不事生業以販鹽爲盜縣錄事鍾起有子數人與鏐飲博起嘗禁其諸子諸子多竊從之遊豫章人有善術者望牛鬥間有王气牛鬥錢塘分也因遊錢塘占之在臨安乃之臨安以相法隱市中陰求其人起與術者善術者私謂起曰占君縣有貴人求之市中不可得視君之相貴矣然不足當之起乃爲置酒悉召縣中賢豪爲會陰令術者徧觀之皆不足當術者過起家鏐適從外來見起反走術者望見之大驚曰此眞貴人也起笑曰此吾旁捨錢生爾術者召鏐至熟視之顧起曰君之貴者因此人也乃慰鏐曰子骨法非常願自愛因與起訣曰吾求其人者非有所欲也直欲質吾術爾明日乃去起始縱其子等與鏐遊時時貸其窮乏鏐善射與槊稍通圖緯諸書唐乾符二年浙西裨將王郢作亂石鑑鎭將董昌募鄕兵討賊表鏐偏將擊郢破之是時黃巢眾已數千攻掠浙東至臨安鏐曰今鎭兵少而賊兵多難以力禦宜出奇兵邀之乃與勁卒二十人伏山谷中巢先鋒度險皆單騎鏐伏弩射殺其將巢兵亂鏐引勁卒蹂之斬首數百級鏐曰此可一用爾若大眾至何可敵耶乃引兵趨八百里八百里地名也告道旁媼曰後有問者告曰臨安兵屯八百里矣巢眾至聞媼語不知其地名皆曰向十餘卒不可敵況八百里乎遂急引兵過都統髙駢聞巢不敢犯臨安壯之召董昌與鏐俱至廣陵久之駢無討賊意昌等不見用辭還駢表昌杭州刺史是時天下已亂昌乃團諸縣兵爲八都以鏐爲都指揮使成及爲靖江都將中和二年越州觀察使劉漢宏與昌有隙漢宏遣其弟漢宥都虞候辛約屯兵西陵鏐率八都兵渡江竊敵軍號斫其營營中驚擾因焚之漢宥等皆走漢宏復遣將黃珪何肅屯諸曁蕭山鏐皆攻破之與漢宏遇戰大敗之殺何肅辛約漢宏易服持膾刀以遁追者及之漢宏曰我宰夫也舉刀示之乃免四年僖宗遣中使焦居璠爲杭越通和使詔昌及漢宏罷兵皆不奉詔漢宏遣其將朱褒韓公玫施堅實等以舟兵屯望海鏐出平水成及夜率奇兵破褒等於曹娥埭進屯丰山施堅實等降遂攻破越州漢宏走臺州臺州刺史執漢宏送於鏐斬於會稽族其家鏐乃奏昌代漢宏而自居杭州光啟三年拜鏐左衛大將軍杭州刺史昌越州觀察使是歲畢師鐸囚髙駢淮南大亂六合鎭將徐約攻取蘇州潤州牙將劉浩逐其帥周寶寶奔常州浩推度支催勘官薛朗爲帥鏐遣都將成及杜稜等攻常州取周寶以歸鏐具軍禮郊迎館寶於樟亭寶病卒稜等進攻潤州逐劉浩執薛朗剖其心以祭寶然後遣其弟銶攻徐約約敗走入海追殺之昭宗拜鏐杭州防禦使是時楊行密孫儒爭淮南與鏐戰蘇常間久之儒爲行密所殺行密據淮南取潤州而鏐亦取蘇常唐升越州威勝軍以董昌爲節度使封隴西郡王杭州武威軍拜鏐都團練使以成及爲副使及字弘濟與鏐同事攻討謀多出於及而鏐以女妻及子仁琇鏐乃以杜稜阮結顧全武等爲將校沈崧皮光業林鼎羅隱爲賓客景福二年拜鏐鎭海軍節度使潤州刺史幹寧元年加同中書門下平章事二年越州董昌反昌素愚不能決事臨民訟以骰子擲之而勝者爲直妖人應智王溫巫韓媼等以妖言惑昌獻鳥獸爲符瑞牙將倪徳儒謂昌曰曩時謠言有羅平鳥主越人禍福民間多圖其形禱祠之視王書名與圖類因出圖以示昌昌大悅乃自稱皇帝國號羅平攺元順天分其兵爲兩軍中軍衣黃外軍衣白銘其衣曰歸義副使黃竭切戒昌以爲不可昌大怒使人斬竭持其首至罵曰此賊負我好聖明時三公不肯作乃自求死耶投之圊中昌乃以書告鏐鏐以昌反狀聞昭宗下詔削昌官爵封鏐彭城郡王浙江東道招討使鏐曰董氏於吾有恩不可遽伐乃以兵三萬屯迎恩門遣其客沈滂諭昌使攺過昌以錢二百萬犒軍執應智等送軍中自請待罪鏐乃還兵昌復拒命遣其將陳郁崔溫等屯香嚴石侯乞兵於楊行密行密遣安仁義救昌鏐遣顧全武攻昌斬崔溫昌所用諸將徐珣湯白袁邠等皆庸人不知兵遇全武輒敗昌兄子眞驍勇善戰全武等攻之逾年不能克眞與其裨將剌羽有隙剌羽譖之昌殺眞兵乃敗全武執昌歸杭州行至西小江昌顧其左右曰吾與錢公俱起鄕裏吾嘗爲大將今何面復見之乎左右相對泣下因瞑目大呼投水死昭宗以宰相王溥鎭越州溥請授鏐乃攺威勝軍爲鎭東軍拜鏐鎭海鎭東軍節度使加檢校太尉中書令賜鐵券恕九死鏐如越州受命還治錢塘號越州爲東府光化元年移鎭海軍於杭州加鏐檢校太師攺鏐鄕裏曰廣義鄕勛貴裏鏐素所居營曰衣錦營婺州刺史王壇叛附於淮南楊行密遣其將康儒應壇因攻睦州鏐遣其弟銶敗儒於軒渚壇奔宣州昭宗詔鏐圖形淩煙閣升衣錦營爲衣錦城石鑑山曰衣錦山大官山曰功臣山鏐遊衣錦城宴故老山林皆覆以錦號其幼所嘗戲大木曰衣錦將軍天福二年封鏐越王鏐巡衣錦城武勇右都指揮使徐綰與左都指揮使許再思叛焚掠城郭攻內城鏐子傳瑛及其將馬綽陳爲等閉門拒之鏐歸至北郭門不得入成及代鏐與綰戰斬首百餘級綰屯龍興寺鏐微服逾城而入遣馬綽王榮杜建徽等分屯諸門使顧全武備東府全武曰東府不足慮可慮者淮南爾綰急必召淮兵至患不細矣楊公大丈夫今以難告必能閔我鏐以爲然全武曰獨行事必不濟請擇諸公子可行者鏐曰吾嘗欲以元婚楊氏乃使隨全武如廣陵綰果召田頵於宣州全武等至廣陵行密以女妻元亟召頵還頵取鏐錢百萬質鏐子元瓘而歸天佑元年封鏐吳王鏐建功臣堂立碑紀功列賓佐將校名氏於碑陰者五百人四年升衣錦城爲安國衣錦軍梁太祖卽位封鏐吳越王兼淮南節度使客有勸鏐拒梁命者鏐笑曰吾豈失爲孫仲謀耶遂受之太祖嘗問吳越進奏吏曰錢鏐平生有所好乎吏曰好玉帶名馬太祖笑曰眞英雄也乃以玉帶一匣打球禦馬十匹賜之江西危全諷等爲楊渥所敗信州危仔昌奔於鏐鏐惡其姓攺曰元開平二年加鏐守中書令攺臨安縣爲安國縣廣義鄕爲衣錦鄕三年加守太保楊渥將周本陳章圍蘇州鏐遣其弟鋸鏢救之淮兵爲水柵環城以銅鈴系网沈水中斷潛行者水軍卒司馬福多智而善水行乃先以巨竹觸网淮人聞鈴聲遂舉网福乃過入城中其出也亦然乃取其軍號內外夾攻號令相應淮人以爲神遂大敗之本等走擒其將閭丘直何明等四年鏐遊衣錦軍作還鄕歌曰三節還鄕兮掛錦衣父老遠來相追隨牛斗無孛人無欺吳越一王駟馬歸乾化元年加鏐守尙書令兼淮南宣潤等道四面行營都統立生祠於衣錦軍鏐弟鏢居湖州擅殺戍將潘長懼罪奔於淮南二年梁郢王友珪立冊尊鏐尙父末帝貞明三年加鏐天下兵馬都元帥開府置官屬四年楊隆演取虔州鏐始由海路入貢京帥龍徳元年賜鏐詔書不名唐莊宗入洛鏐遣使貢獻求玉冊莊宗下其議於有司羣臣皆以謂非天子不得用玉冊郭崇韜尢爲不可旣而許之乃賜鏐玉冊金印鏐因以鎭海等軍節度授其子元瓘自稱吳越國王更名所居曰宮殿府曰朝官屬皆稱臣起玉冊金券詔書三樓於衣錦軍遣使冊新羅渤海王海中諸國皆封拜其君長明宗初卽位安重誨用事鏐致書重誨書辭嫚重誨大怒是時供奉官烏昭遇韓玫使吳越旣還玫誣昭遇稱臣舞蹈重誨乃奏削鏐王爵元帥尙父以太師致仕元瓘等遣人以絹表間道自陳安重誨死明宗乃復鏐官爵長興三年鏐卒年八十一謚曰武肅子元瓘立元瓘字明寶少爲質於田頵頵叛於吳楊行密會越兵攻之頵每戰敗歸卽欲殺元瓘頵母嘗蔽護之後頵將出語左右曰今日不勝必斬錢郎是日頵戰死元瓘得歸鏐臥病召諸大將告之曰吾子皆愚懦不足任後事吾死公等自擇之諸將泣下皆曰元瓘從王徵伐最有功諸子莫及請立之鏐乃出管鑰數篋召元瓘與之曰諸將許爾矣鏐卒元瓘立襲封吳越國王玉冊金印皆如鏐故事王延政自立於建州閩中大亂元瓘遣其將仰詮薛萬忠等攻之逾年大敗而歸元瓘亦善撫將士好儒學善爲詩使其國相沈崧置擇能院選吳中文士錄用之然性尢奢侈好治宮室天福六年杭州大火燒其宮室迨盡元瓘避之火輒隨發元瓘大懼因病狂是歲卒年五十五謚曰文穆子佐立佐字佑立時年十三諸將皆少佐佐初優容之諸將稍不法佐乃黜其大將章徳安於明州李文慶於睦州殺內都監杜昭達統軍使闞璠由是國中皆畏恐王延羲延政兄弟相攻卓儼明朱文進李仁達等自相篡殺連兵不解者數年仁達附於李景已而又叛景兵攻之仁達求救於佐佐召諸將計事諸將皆不欲行佐奮然曰吾爲元帥而不能舉兵邪諸將皆吾家素畜養獨不肯以身先我乎有異吾議者斬乃遣其統軍使張筠趙承泰等率兵三萬水陸赴之遣將誓軍號令齊整筠等大敗景兵俘馘萬計獲其將楊業蔡遇等遂取福州而還由是諸將皆服佐立七年襲封吳越國王玉冊金印皆如元瓘開運四年佐卒年二十謚曰忠獻弟俶立俶字文徳佐卒弟倧以次立初元瓘質於宣州以胡進思戴惲等自隨元瓘立用進思等爲大將佐旣年少進思以舊將自待甚見尊禮及倧立頗卑侮之進思不能平倧大閱兵於碧波亭方第賞進思前諫以賞太厚倧怒擲筆水中曰以物與軍士吾豈私之何見咎也進思大懼歲除畫工獻鐘馗擊鬼圖倧以詩題圖上進思見之大悟知倧將殺己是夕擁衛兵廢倧囚於義和院迎俶立之遷倧於東府俶歷漢周襲封吳越國王賜玉冊金印世宗徵淮南詔俶攻常宣二州以牽李景俶治國中兵以待景聞周師將大舉乃遣使安撫境上皆戒嚴蘇州候吏陳滿不知景使以謂朝廷已克諸州遣使安撫矣亟言於俶請舉兵以應俶相國吳程遽調兵以出相國元徳昭以爲王師未必渡淮與程爭於俶前不可奪程等攻常州果爲景將柴克宏所敗程裨將邵可遷力戰可遷子死馬前猶戰不顧程等僅以身免周師渡淮俶乃盡括國中丁民益兵使邵可遷等以戰船四百艘水軍萬七千人至於通州以會期吳越自唐末有國而楊行密李﹠﹟據有江淮吳越貢賦朝廷遣使皆由登萊泛海歲常飄溺其使顯徳四年詔遣左諫議大夫尹日就吏部郎中崔頌等使於俶世宗諭之曰朕此行決平江北卿等還當陸來也五年王師徵淮正月克靜海軍而日就等果陸還世宗已平淮南遣使賜俶兵甲旗幟﹠﹟駝羊馬錢氏兼有兩浙幾百年其人比諸國號爲怯弱而俗喜淫侈偸生工巧自鏐世常重斂其民以事奢僭下至雞魚卵必家至而日取每笞一人以責其負則諸案吏各持其簿列於廷凡一簿所負唱其多少量爲笞數已則以次唱而笞之少者猶積數十多者至笞百餘人尢不堪其苦又多掠得嶺南商賈寶貨當五代時常貢奉中國不絕及世宗平淮南宋興荊楚諸國相次歸命俶勢益孤始傾其國以事貢獻太祖皇帝時俶嘗來朝厚禮遣還國俶喜益以器服珍奇爲獻不可勝數太祖曰此吾帑中物爾何用獻爲太平興國三年詔俶來朝俶舉族歸於京師國除其後事具國史

宋

錢俶按宋史吳越世家俶字文徳杭州臨安人本名弘俶以犯宣祖偏諱去之祖鏐因黃巢之亂據有吳越昭宗授以杭越兩藩節制封彭城郡王歷梁后唐加吳越國王卒子元瓘嗣元瓘卒子佐嗣佐卒弟倧嗣爲其大將胡進思所廢遂迎立俶事具五代史俶卽元瓘之弟九子也母越國恭懿夫人吳氏晉開運中爲臺州刺史數月有僧徳詔語俶曰此地非君爲治之所當速歸不然不利俶從其言卽求歸國未幾有進思之變漢幹佑初授東南面兵馬都元帥鎭海鎭東軍節度使開府儀同三司檢校太師兼中書令杭越等州大都督吳越國王賜號翊聖廣運同徳保定功臣賜以金印玉冊三年江南遣其將查文徽攻福州俶發兵擒文徽獻捷加尙書令周廣順初授諸道兵馬元帥二年授天下兵馬元帥攺賜推誠保徳安邦致治忠正功臣六月丁母憂起服世宗卽位授天下兵馬都元帥顯徳三年世宗徵淮南令俶以所部分路進討俶遣偏將吳程圍毗陵陷關城擒刺史趙仁澤路彥銖圍宣城俄俶軍戰敗復失常州會李景上表求割地內附詔俶班師五年夏四月杭州災府捨悉爲煨燼將延及倉庾俶命酒祝曰食爲民天若盡焚之民命安仰火遂止世宗聞之遣內侍詔卹問是歲淮南內屬遣翰林學士陶谷司天監趙修己使俶賜羊馬橐﹠﹟自是以爲常七月又遣合門使曹彬賜俶兵甲旗幟六年恭帝嗣位賜崇仁昭徳宣忠保慶扶天翊亮功臣建隆元年授天下兵馬大元帥俶舅寧國軍節度吳延福有異圖左右勸俶誅之俶曰先夫人同气安忍置於法言訖嗚咽流涕但黜延福於外終全母族自太祖受命俶貢奉有加常數二年遣使賜俶戰馬二百羊五千橐﹠﹟三十干徳元年以白金萬兩犀牙各十株香藥一十五萬斤金銀眞珠﹠﹟瑁器數百事來貢攺賜承家保國宣徳守道忠正恭順功臣是冬郊祀遣其子惟浚入貢開寶五年攺賜開吳鎭越崇文耀武宣徳守道功臣封其妻孫氏爲賢徳順穆夫人未幾遣幕吏黃夷簡入貢上謂之曰汝歸語元帥常訓練兵甲江南彊倔不朝我將發師討之元帥當助我無惑人言云皮之不存毛將安傅特命有司造大第幹燻風門外連數坊棟宇宏麗儲偫什物無不悉具因召進奏使錢文贄謂之曰朕數年前令學士承旨陶谷艸詔比來城南建離宮令賜名禮賢宅以待李煜及汝主先來朝者以賜之詔以艸示文贄遂遣文贄賜俶戰馬及羊諭旨於俶七年五月賜俶襲衣玉帶玉鞍勒馬金器二百兩銀器三千兩錦綺千段是冬討江南遣內客省使丁徳裕賫詔以俶爲升州東面招撫制置使賜戰馬二百匹旌旗劍甲令徳裕以禁兵步騎千人爲俶前鋒盡護其軍李煜貽書於俶其略曰今日無我明日豈有君一旦明天子易地酬勛王亦大梁一布衣耳俶不答以書來上八年俶率兵常州加守太師詔俶歸國俶遣大將沈承禮等率兵水陸隨王師平潤州遂進討金陵上嘗召進奏使任知果令諭旨於俶曰元帥克毗陵有大功俟平江南可暫來與朕相見以慰延想之意卽當遣還不久畱也朕三執圭幣以見上帝豈食言乎江南平論功以俶大將沈承禮孫承佑並爲節度使爲防禦使者一人刺史六人九年二月俶與其妻孫氏子惟浚平江軍節度使孫承佑來朝上遣皇子興元尹徳昭至雎陽迎勞俶將至車駕先幸禮賢宅按視供帳之具及至詔俶居之對於崇徳殿貢白金四萬兩絹五萬匹賜襲衣玉帶金器千兩白金器三千兩羅綺三千段玉勒馬卽日宴長春殿俶又貢白金三萬兩絹三萬匹乳香三萬斤賀平江左貢白金五萬兩錢十萬貫﹠﹟百八十萬兩茶八萬五千斤犀角象牙二百株香藥三百斤車駕幸其第又貢白金十萬兩絹五萬匹乳香五萬斤以助郊祀三月庚午詔曰古者宗工大臣特被隆眷或劍履上殿或書詔不名率由丰功待以殊禮今我兼其名數用獎勛賢輝映古今允爲優異咨爾吳越國王錢俶徳隆宏茂器識深遠撫奧區於吳會勒洪伐於宗彜昨以江表不庭王師致討委方面之兵柄克常潤之土宇輔翼帝室震疊皇靈而乃執圭來庭垂紳就列罄事君之誠﹠﹟爲羣後之表儀爰峻徽章以旌元老可特賜劍履上殿書詔不名以俶妻賢徳順穆夫人孫氏爲吳越國王妃令惟浚詔賜之宰相以爲異姓諸侯王妻無封妃之典太祖曰行自我朝表異恩也俶獻白金六萬兩絹六萬匹爲謝太祖數詔俶與其子惟浚宴射苑中惟諸王預坐每宣諭俶俶拜謝多令內侍掖起俶感泣又嘗一日召宴獨太宗秦王侍坐酒酣太祖令俶與太宗秦王敍昆仲之禮俶伏地叩頭涕泣固讓乃止會將以四月幸西京親雩祀俶懇請扈從不許畱惟浚侍祠令俶歸國太祖宴餞於講武殿賜窄衣玉束帶玉鞍勒馬玳瑁鞭金銀錦彩二十餘萬銀裝兵八百事謂俶曰南北風土異宜漸及炎暑卿可早發俶涕泣言願三歲一朝太祖曰川陸迂遠當俟詔旨卽來覲也俶將發京師特賜導從儀衛之物率皆鮮麗令自禮賢宅陳列至迎春苑自俶之至逮於歸國太祖所賜金器萬兩白金器又數萬兩白金十餘萬兩錦綺綾羅綢絹四十餘萬匹馬數百匹他物不可勝計俶旣歸國嘗視事功臣堂一日命坐於東偏謂左右曰西北者神京在焉天威不違顏咫尺俶豈敢寧居乎太宗卽位加食邑五千戶俶貢禦衣通天犀帶絹萬匹金器﹠﹟瑁器百餘事金銀扣器五百事塗金銀香臺龍腦檀香牀銀假果水晶花凡數千計價值巨萬又貢犀角象牙三十株香藥萬斤漧薑五萬斤茶五萬斤俶又請歲增常貢詔不許太平興國二年正月孫氏卒遣給事中程羽弔祭九月上言乞所賜詔書呼名不許三年三月來朝遣判四方館事梁迥至泗州迎勞惟浚先在闕下上遣至雎陽候俶俶先遣孫承佑入奏事上卽遣承佑護諸司供帳勞俶於郊又令齊王廷美宴俶於迎春苑俶至對於崇徳殿賜襲衣玉帶金銀器玉鞍勒馬錦彩萬匹錢千萬賓佐崔仁冀等賜金銀帶器幣鞍馬有差卽日宴俶長春殿令劉鋹李煜預坐俶貢白金五萬兩錢萬萬絹十萬匹綾二萬匹綿十萬屯茶十萬斤建茶萬斤漧薑萬斤越器五萬事錦緣席千金銀畫舫三銀飾龍舟四金飾烏樠木禦食案禦牀各一金樽罍盞斝各一金飾﹠﹟瑁器三十事金扣藤盤二金扣雕像俎十銀假果樹十事翠毛眞珠花三叢七寶飾食案十銀樽罍十盞斝副焉金扣越器百五十事雕銀俎五十密假果剪羅花各二十樹銀扣大盤十銀裝鼓二七寶飾胡琴五弦箏各四銀飾箜篌方響羯鼓各四紅牙藥器二十二事乳香萬斤犀角象牙各一百株香藥萬斤蘇木萬斤上又嘗召俶及其子惟浚宴後苑泛舟池中上手酌酒以賜俶俶跪飲之其恩待如此四月會陳洪進納土俶上言曰臣伏有懇誠貯於肺腑幸因入覲輒敢上聞蓋虞神道之害盈必冀天慈之從欲臣近蒙朝廷賜以劍履上殿詔書不名仍以本道領募卒徒常營戈甲特建國王之號俾增師律之嚴皆所以假其寵名托於鄰敵方令幅員無外名數洞分豈可冒居自罹公議合從省罷以正等威除本道軍士器甲臣已曾奏納外其所封吳越國王及天下兵馬大元帥職名望皆許解罷凡頒詔命願復名呼庶聖朝無虛授之恩微臣免疾顚之禍優詔不許五月乙酉俶再上表臣慶遇承平之運遠修肆覲之儀宸眷彌隆寵幸皆極斗筲之量實覺滿盈丹赤之誠輒玆披露臣伏念祖宗以來親提義旅尊戴中京略有兩浙之土田討平一方之僭逆此際蓋隔朝天之路莫諧請吏之心然而稟號令於闕庭保封疆於邊僥世家承襲已及百年今者幸遇皇帝陛下嗣守丕基削平諸夏凡在率濱之內悉歸輿地之圖獨臣一邦僻介江表職貢𨿽陳於外府版籍未歸於有司尙令山越之民猶隔陶唐之化太陽委照不及蔀家春雷發聲猶爲聾俗則臣實使之然也罪莫大焉不勝大願願以所管十三州獻於闕下執事其間地裏名數別具條析以聞伏望陛下念奕世之忠勤察乃心之傾向特降明詔允玆至誠詔答曰卿世濟忠純志遵憲度承百年之堂構有千里之江山自朕纂臨聿修覲禮睹文物之全盛喜書軌之混同願親日月之光遽忘江海之志甲兵樓櫓旣悉上於有司山川土田又盡獻於天府舉宗效順前代所無書之簡編永彰忠烈所請宜依丁亥詔曰漢寵功臣聿著帶河之誓周尊元老遂分表海之邦其有奄宅勾吳早綿星紀包茅入貢不絕於累朝羽檄起兵備嘗於百戰適當輯瑞而來勤爰以提封而上獻宜遷內地別錫爰田彌昭啟土之榮俾增書社之數吳越國王錢俶天資純﹠﹟世濟忠貞兆積徳於靈源書大勛於策府近者慶衝人之踐祚奉國珍而來朝齒革羽毛旣修其常貢土田版籍又獻於有司願宿衛於京師表乃心於王室眷玆誠節宜茂寵光是用列西楚之名區析長淮之奧壤建玆大國不遠舊封載疏千里之疆更重四徵之寄疇其爵邑施及子孫永夾輔於皇家用對揚於休命垂厥百世不其偉歟其以淮南節度管內封俶爲淮海國王仍攺賜寧淮鎭海崇文耀武宣徳守道功臣卽以禮賢宅賜之惟浚爲節度使兼侍中惟治爲節度使惟演爲團練使惟願曁侄郁昱並爲刺史弟儀信並爲觀察使將校孫承佑沈承禮並爲節度使禮貌隆盛冠絕一時是歲七月中元京城張燈令有司於俶宅前設燈山陳樂以寵之八月令兩浙發俶緦麻以上親及管內官吏悉歸朝凡舟一千四十四艘所過以兵護送杭州貢俶樂人凡八十有一人詔以三十六人還杭州四十五人賜俶俶上表謝上親畫付中書送史館四年二月宴苑中俶被病拜不能起上命以銀裝肩輿送歸因以賜之四月從徵太原賜羊三百酒十斛俶小心謹恪每晨趨行闕人未有至者俶必先至假寐以待旦上知之謂俶曰卿已中年宜避風冷自今入謁不須太早也特輟禦前二大燭以賜之令先赴前頓上嘗賜從臣食於中路頓並賜衛士羊臂臑﹠﹟酒觀其飲啖上見其雄壯因顧俶俶進曰所謂如虎如貔如熊如羆者也會劉繼元降上禦連城臺誅軍中先亡命太原者顧謂俶曰卿能保全一方以歸於我不致血刃深可嘉也俶頓首謝俶中途被足疾車駕親臨問令太醫然艾以灸疾尋愈還京策勛宰相進擬加食邑萬戶實封千戶上卽攺白麻倍加食邑二萬戶實封二千戶五年八月俶被病上臨問賜白金萬兩錢千萬絹萬匹金器千兩賜其子惟浚惟治白金各萬兩是冬車駕幸大名府詔俶乘肩輿卽路六年又被病賜告久之上遣中使賜俶文楸棋局水精棋子乃諭旨曰朕幾務之餘頗曾畱意以卿在假可用此遣日八年十二月上言曰臣以蕞爾之軀蒙被恩寵賦祿百萬兼職數四元帥之任實本於兵權國王之號蓋屏於帝室尙書總百揆之重中書掌八柄之繁維師冠於上臺開府當於極品臣之孱瑣罔克負荷邦國之制式著等威名器之間固有涯分徒速罪戾以取顚隮伏望聖旨特從省罷不許表三上下詔曰分茅胙土所以彰世及之榮大輅繁纓所以表名器之重至若褒寵勛徳度越典帝咨於舊章爰推異數乃有體好謙之徳形固讓之辭惇諭再三確乎不拔用曲至公之論式光知止之風淮海國王錢俶方嶽炳靈風雲通感奄有勾吳之地不忘象魏之心掃境來朝舉宗宿衛籍其土宇入於朝廷式昭職員胙之淮海居天子二老之任啟眞王萬戶之封並加寵章用答忠順而乃屢形表疏願避官榮發於深衷誠不可奪若以靈臺偃伯武庫櫜兵天下一家書軌之無外五侯九伯徵伐之不行願寢元帥之名勉徇由衷之請其乃世祚明徳存於帶礪之盟帝賚良弼寵以臺輔之任極馭貴之爵增衍食之封非足﹠﹟庸適以昭徳勉膺渥澤克副眷懷可罷天下兵馬大元帥餘如故雍熙元年攺封漢南國王四年春出爲武勝軍節度攺封南陽國王俶久被病詔免入辭將發賜玉束帶金唾壺盆等俶四上表讓國王攺封許王端拱元年春徙封鄧王會朝廷遣使賜生辰器幣與使者宴飲至暮有大流星墮正寢前光燭一庭是夕暴卒年六十俶以天成四年八月二十四日生至是八月二十四日卒復與父元瓘卒日同人皆異之上爲廢朝七日追封秦國王謚忠懿仍正衙備禮發冊曰皇帝若曰昊穹眷佑賢哲挺生稟象緯之純精負經綸之盛業作民父母爲國翰垣其存也冠中臺而長諸侯其沒也峻徽章而崇禮命咨爾故安時鎭國崇文耀武宣徳守道功臣武勝軍節度鄧州管內觀察處置等使開府儀同三司守太師尙書令兼中書令使持節鄧州諸軍事行鄧州刺史上柱國鄧王食邑九萬七千戶食實封一萬六千九百戶賜劍履上殿詔書不名錢俶嗣祖考之令徳奠東南之奧區開國承家本仁祖義以忠孝而保社稷以廉讓而化人民勤翊戴於累朝克惠綏於一境世傳威略誌慕聲明當武庫戢兵洞閱詩書之府洎秣陵問罪雄張掎角之師致區宇之同文賴忠良之協力逮於纂紹益享崇髙蘊明哲而保身務傾輸而竭節盡獻土壤來歸闕廷予嘉乃功薦錫殊寵而道隆簡退志尙謙沖屢辭郤縠之權難奪範宣之讓朕深惟勛舊俾就養頤爰出殿於大邦庶聿臻於﹠﹟壽式緊元老永輔眇躬何天道之難諶而梁木之斯壞長沙旣往空存甲令之勛徵虜云亡但見雲臺之像賵賻從於異等嗟悼廢於臨朝寧酬柱石之勛未極君臣之分庸加典則以厚始終今遣使大中大夫尙書工部侍郎上柱國汾陽郡開國侯食邑一千戶賜紫金魚袋郭贄持節冊贈爾爲秦國王嗚呼徳無不報予敢忘於格言魂而有知爾尙欽於天命嗚呼哀哉命中使護其喪歸葬洛陽自鏐至俶世有吳越之地僅百年管內諸州皆子弟將校授任而後請命於朝有至使相者俶任太師尙書令兼中書令四十年爲元帥三十五年及歸朝卒子惟演惟濟皆童年召見慰勞並起家諸衛將軍善始令終窮極富貴福履之盛近代無比然甚儉素自奉尢薄常服大帛之衣幃帳茵褥皆用紫絁食不重味頗知書雅好吟詠在吳越日目編其詩數百首爲正本集因陶谷奉使至杭州求爲之序性謙和未嘗忤物在藩日每朝廷使至接遇勤厚所上乘輿服物器玩制作精妙每遣使修貢必羅列於庭焚香再拜其恭謹如此崇信釋氏前後造寺數百歸朝又以愛子爲僧善艸書上一日遣使謂曰聞卿善艸聖可寫一二紙進來俶卽以舊所書絹圖上之詔書褒美因賜玉硯金匣一紅綠象牙管筆龍鳳墨蜀箋盈丈紙皆百數屬久病家居有黃門趙海被酒造其第求見因出藥數丸謂俶曰此頗療目疾願王卽餌之俶卽餌焉旣去家人皆惶駭不測俶曰此但醉耳又何疑哉後數日上聞大驚捕海系獄決杖流海島初俶爲胡進思所立廢其兄倧徙越州資給丰厚進思屢請除之恐爲後患俶泣曰若殺吾兄吾終不忍汝欲行其志吾當退避賢路進思慚而退俶慮進思害倧遣親將薛溫爲倧守衛戒之曰委汝以保全廢王苟有非常汝當以死扞之溫至越旬餘有二卒夜持刃逾垣入倧闔戶拒之呼聲達於外溫領徒而入斃二卒於庭中乃進思之所遣也進思因憂懼疽發背卒後左右屢有以倧爲言俶終拒之倧居越州二十餘年卒俶自建隆以來貢奉不絕及用兵江左所貢數十倍先是鏐與戰士多賜己姓後俶歸朝皆稱同宗淳化三年詔令復本姓又浙中劉氏避鏐諱攺爲金氏亦令還故景徳中有司請以禮賢宅爲司天監眞宗以先朝所賜不許大中祥符八年子惟演等復表上之詔賜錢五萬貫仍各賜第一區子惟浚惟治惟演惟灝惟溍惟濟惟渲至韶州團練使惟灝賀州團練使惟溍至左龍武將軍獎州刺史惟演自有傳

錢惟浚按宋史吳越世家惟浚字禹川俶嫡子也裁數歲俶表授鎭海鎭東兩軍節度副大使檢校太保鈐轄兩浙管內土客諸軍事建隆元年加檢校太傅三年領建武軍節度幹徳初加檢校太尉是年冬來朝因侍祀南郊六年復來朝侍郊祀命兵部員外郎知制誥盧多遜迎勞之開寶二年授鎭東等軍節度浙江東西道觀察處置兩浙制置營田發運等使未幾來朝太祖召宴苑中令黃門奏蕭韶樂與諸王同席而坐賜白玉帶珠綴衣水晶鞍勒禦馬賜賚巨萬計月餘遣歸辭日又賜襲衣玉帶金鞍勒馬四年又來朝因侍祀南郊寵待殊等及大兵徵金陵惟浚從父下毗陵以功加平章事九年隨俶入朝俶先歸畱惟浚扈從郊祀西洛太宗卽位加兼侍中太平興國二年丁母妃孫氏憂起復加鎭東大將軍右金吾衛大將軍員外置同正俶將入朝惟浚先奉方物來貢詔戶部郎中侯涉至泗州迎勞之賜賚無算並增其食邑三年隨俶來朝俶盡獻浙右之地攺封淮海國王徙惟浚淮南節度是冬郊祀恩加檢校太師從平太原及從徵幽薊又從幸大名雍熙元年郊祀攺山南東道節度四年徙鎭安州惟浚𨿽再移鎭常畱京師端拱初籍田封蕭國公俄俶薨起復加兼中書令惟浚與俶諸子共進錢金綾羅犀玉帶笏犀角象牙丁香金玉馬腦鞍勒金玉珠翠首飾樂器博具器皿什物馬橐﹠﹟牛驢車凡數十萬計俶妻兪氏又進金銀十餘萬犀二十株通犀﹠﹟犀玉帶二十二條水晶佛像十二事惟浚又進女樂十人上不納各賜錦彩三十段遣還之淳化初杭州以錢氏家廟所藏梁唐以來累朝所賜玉冊竹冊各三副鐵券一來上上悉以賜惟浚明年春得疾暴卒年三十七廢朝二日追封邠王謚安僖中使典喪事子守吉守讓守吉至西京作坊使守讓字希仲以蔭累遷供備庫使天禧四年錄諸國之後加領榮州刺史攺東染院使卒守讓頗勤學爲文章退居多閉關讀書屢獻歌頌眞宗優詔褒獎有集二十卷子恕娶曹王元偁女長安縣主

錢惟治按宋史吳越世家惟治字和世廢王倧之長子倧初遷於越而惟治生俶愛之養爲己子幼好讀書八歲授兩浙牙內諸軍指揮使判軍糧營田事又攺徳化軍使遷檢校太保臺州團練使幹徳四年四月制授寧遠軍節度檢校太傅仍兼衙職與惟浚節旄同日而至國人榮之王師討江南惟治從俶率兵下常州策勛攺奉國軍節度俶入朝命惟治權發遣軍國事俶還令奉幣入貢撫諭命賜甚厚惟治又獻塗金銀香獅子香鹿鳳鶴孔雀寶裝髹合扣金磁器萬事吳繚綾千匹辭日賜襲衣玉帶塗金鞍勒馬金銀器繒彩逾萬計太宗嗣位進檢校太尉太平興國三年俶再入覲又權國事一夕﹠﹟中火惟治率兵臨髙下視令親信十數輩仗劍申令敢後顧者斬頃之火息妻族有隸帳下者恃親犯法惟治命杖背於府門俶旣納土朝廷命考功郎中範旻知杭州惟治奉兵民圖籍帑廩管鑰授旻與其弟惟渲惟灝歸朝次近郊遣內侍護諸司供帳迎勞至京師卽日召對長春殿賜衣服金帶鞍勒馬器幣攺領鎭國軍節度五年八月車駕幸俶第召見惟治賜白金萬兩惟治善艸隸尢好二王書嘗曰心能禦手手能禦筆則法在其中矣家藏書帖圖書甚眾太宗知之嘗謂近臣曰錢俶兒侄多工艸書因命翰林書學賀丕顯詣其第徧取視之曰諸錢皆效浙僧亞棲之迹故筆力軟弱獨惟治爲工耳惟治嘗以鍾繇王羲之唐元宗墨迹凡七軸爲獻優詔褒答雍熙三年大出師徵幽州命惟治知眞定軍府兼兵馬都部署前一日曲宴內殿惟治獻詩帝覽之悅酒半遣小黃門密諭北面之寄至則訓兵享士頗勤政務設廚饌於城門以待使傳初惟浚𨿽俶嫡嗣然俶以其放蕩無檢故器惟治再俾權國務嘗一夕俶暴疾孫妃悉斂符鑰付惟治後惟浚知之甚恚恨洎入朝惟浚止奉朝請而委惟治藩任焉俶薨召還起復檢校太師移病就第百日有司請罷奉特詔續給累上表請罷節鎭優詔不許惟治旣病心恍惚家事不肅咸平初僮奴以姦私殺人於庭事連閨閫眞宗爲停按鞫止授監門衛上將軍其子駕部員外郎丕責授郢州團練副使晚年頗貧匱景徳中其弟惟演獻文上對宰相稱其公王之後能苦心翰墨令記其名因曰錢氏繼世忠順子孫可念如聞惟治頗貧乏尢可軫惻特轉右武衛上將軍月給奉十萬累加左驍衛上將軍左神武統軍大中祥符七年七月卒年六十六贈太師初有司援統軍陳承昭孟班例當贈東宮保傅上以俶奉土歸國優其贈典又聞羣臣家貧乏者不欲官給喪事爲罷詔葬錄其四子官及外弟子婿親校並甄擢之惟治好學聚圖書萬餘卷多異本慕皮陸爲詩有十卷書迹多爲人藏祕晚年𨿽病廢猶或揮翰眞宗嘗語惟演曰朕知惟治工書然以疾不欲遣使往取卿爲求數幅進來翌日寫聖制詩數十章以獻賜白金千兩初鎭四明嘗夢神人披甲自稱西嶽神謂惟治曰公面有闕文卽捧土培之後領華州節鉞三十年子丕字簡之幼好學雍熙中俶上言欲求舉進士太宗以其世家子特召試內署授祕書丞賜金紫累遷駕部郎中嘗知新淦縣又知衡州惟治卒以將作少監起復俄爲三司戶部判官卒於光祿少卿

孟元﹠﹟按宋史西蜀世家孟昶子元﹠﹟字遵聖幼聰悟善隸書年十四僭封秦王檢校太尉同平章事判六軍諸衛事嘗自書姚崇口箴刻諸石昶賜以銀器錦彩廣政二十一年領武徳軍節度二十四年加兼侍中二十五年立爲皇太子宋師將至以元﹠﹟爲元帥精卒萬餘旌旗用文﹠﹟以錦綢其杠是日微雨元﹠﹟慮沾濕令解去俄雨止復﹠﹟之旌幟數千皆倒系杠上識者異之及聞劍門陷遂奔東川數日棄軍遁歸入朝與昶同日宣制檢校太尉泰寧軍節度昶卒賜元﹠﹟羊五百口酒五百壺元﹠﹟獻馬二百匹白玉水晶鞍勒副之移鎭貝州在鎭十餘年亦有治迹太平興國初移鎭定州三年加開府儀同三司四年從平太原就命爲鎭州駐泊兵馬鈐轄又從徵幽州率所部攻城之西面會班師遣與軍器庫使藥可瓊深州刺史念金﹠﹟左龍武將軍趙延進殿前都虞候崔翰四方館使梁回翰林使杜彥圭帥兵帥兵歸屯定州俄契丹入寇元﹠﹟與諸將校破之徐河以功封滕國公入爲左龍武軍統軍判右金吾衛仗未幾知滑州淳化初病求換瀕淮一小郡養疾移知滁州卒年五十五贈侍中初元﹠﹟在貝州凡民輸稅者皆令出算規其餘羨以備畱使之用人煩苦之景徳中都官員外郎孔揆使河北表論其事詔除之有子十五人隆記隆詁隆說隆詮並進士及第

李從誧按宋史南唐世家李煜弟從誧本名從謙僞封吉王后降封諤國公隨煜歸朝爲右領軍衛大將軍遷右龍武大將歷知隨復成三州上表攺名淳化五年上言貧不能自給求外任以本官充武勝軍行軍司馬月給奉錢三萬子仲偃大中祥符八年舉進士勛爵部藝文一

十八侯銘

後漢班固

酇侯蕭何﹠﹟﹠﹟相國弘策不追禦國維綱秉統樞機文昌四友漢有蕭何序功第一受封於酇

將軍舞陽侯樊噲將軍威蓋不當操盾千鈞拔主項堂興漢破楚矯矯忠良卒爲丞相帝室以康

將軍畱侯張良赫赫將軍受兵黃石規圖勝負不出帷幄令惠瞻仰安全正朔國師是封光榮舊宅

太尉絳侯周勃懿懿太尉惇厚朴誠輔翼受命應節禦營歷位卿相土國兼並見危致命社稷以寧

將軍平陽侯曹參蹇蹇相國允忠克誠臨危處險安而匡傾興代之際濟主立名身履國土秉禦幹楨

丞相戶牖侯陳平洋洋丞相勢譎師旅擾攘楚魏爲漢謀主六奇解厄揚名於後

南宮侯張敖堂堂張敖耳之遺萌以誠佐國序迹建忠功成徳立襲封南宮垂號萬春永保無疆

衛尉曲陽侯酈商衍衍衛尉徳行循規遭兄食其隕歿於齊橫恥愧景刎頸自獻金紫褒表萬世不﹠﹟

將軍潁陽侯灌嬰煌煌將軍輔漢久長威震呂氏姦惡不揚寇攘殄盡躬迎代王功顯帝室萬世益章

將軍汝陰侯夏嬰斌斌將軍鷹武是揚內康王室外鎭四方諸夏乂安流及要荒聲騁海內苗嗣紀功

將軍陽陵侯傅寬休休將軍如虎如羆禦師勒陳破敵以威靈金曜楚火流烏飛將命仗節功績永垂

將軍信武侯靳歙斤斤將軍忠信孔雅出身六師十二匹旅折衝扞難遂寧天下金龜章徳建號傳後

丞相安國侯王陵明明丞相天賦挺直剛徳正行不枉不曲功業成著榮顯食邑距呂奉主昭然不惑

將軍襄平侯韓信桓桓將軍輔主克徵奉使全璧身詘項營序功差徳履讓以平轉北而遊雲中以傾

將軍棘津侯陳武巖巖將軍帶武佩威禦雄乘險難困不違仇滅主定四海是楨功成食土徳被遐邇

曲成侯虫達晏晏曲成輿從龍騰安危從主赤曜以升赫赫皇皇道彌光明惟徳禦國流及後萌

禦史大夫汾陰侯周昌肅肅禦史以武以文相趙距呂志安君身徵詣行所如意不全天秩邑土勛乃永存

將軍靑陽侯王吸邑邑將軍育養烝徒建謀正直行不匿邪入軍討敵頂定天都佩雀雙印百里爲家

讓髙陽侯印綬符策表

蔡邕詔制左中郎將蔡邕今封邕陳畱雍丘髙陽鄕侯下印綬符策假限食五百戶歲五十萬谷臣稽首受詔怔營喜懼精魄播超恍惚如夢不敢自信臣伏惟糠﹠﹟小生學術虛淺少竊方正長歷宰府備數典城著作東觀無狀取罪捐棄朔野蒙恩徙還退伏畎畝復階朝謁進察憲臺遂充機密令守巴郡還備侍中車駕西還執鞭跨馬及看輪轂升輿下軫扶接聖躬旣至舊京出備郎將中外所疑對越省闥羣臣之中特見褒異訖無雞犬鳴吠之用常以汗墨愧負恩寵誠不意悟猥與公卿以下錄功受賞命服金紫爵至通侯非臣艸萊功勞微薄所當被蒙臣十四世祖肥如侯佐命髙祖以受爵賞統嗣曠絕除在匹庶臣孑遺苗裔復蒙顯封前功輕重不侔慚惶累息無心怡寧唐虞之朝猶美三讓臣者何人受而不讓臣不勝戰悼怵惕詣闕拜章上所假髙陽侯印綬符策伏受罪誅臣得微勞被受爵邑光寵榮華耀熠祖禰非臣小族陋宗器量褊狹所能堪勝非臣力用勤勞有所當受誠無安寧甘悅之情國憲上行下不敢逆苟順恩旨退省金龜紫紱之飾非臣容體所當服佩中讀符策誥戒之詔非臣才量所能祗奉歷日彌久震懼益甚臣聞髙祖受命元功翊徳者與共天下爵土故曰使黃河若帶太山若礪國以永存爰及苗裔夫山河至大猶謂之小重功輕賞如此其至也是以戰攻之事大有陷堅破敵斬將搴旗之功小有馘截首級履傷涉血之難勤苦軍旅連年累歲首如蓬葆體如漆幹勞瘁辛苦如此其重也以受爵土誰曰不宜今者聖朝遷都應順天人奔走之役臣僕職分宜然臣事輕葭莩功薄蟬翼恐史官錄書臣等在功臣之列陷恩澤之科垂名後葉作戒末嗣非本朝之徳政禦臣之長策臣是以宵寢晨興膺增嘆心煩慮亂喘呼息吸且鷦鷯巢林不過一枝鼯鼠飲河不過滿腹小人之情求足而已臣不勝大願

再讓髙陽侯印綬符策表

前人臣忝自參省資非哲人藩屏之用器非殿邦佐君之才憂心灼﹠﹟耳目昏瞀忪蒙蔽罔累息屏气臣聞稷契之儔以徳受命功徳靡堪讓所不如昔之範丐不忘禮讓其下化之春秋釆焉臣𨿽小醜不足勗勵以躡髙蹤以詩人斯亡之戒觀見符策君國之誨兩印雙紱並在鞶帶至徳元功器量弘大猶且踧踖無心寧止況臣螻蟻無功徳而散怠葺闒何以居之且晏嬰辭邯殿之邑張良辭三萬之戶書籍紀之以爲異美夫人君無弄戲之言憲法有誣罔之劾臣不敢違戾飾虛以距上旨疑確之誠與神明通謹奉章詣闕頓首敢固以請息伏惟畱省

加魏公曹操九錫文

三國誌建安十八年夏五月丙申天子使禦史大夫郗慮持節策命公爲魏公曰朕以不徳少遭湣凶越在西土遷於唐衛當此之時若綴旒然宗廟之祀社稷無位羣凶覬覦分裂諸夏率土之民朕無獲焉卽我髙祖之命將墜於地朕用夙興假寐震悼於厥心曰惟祖惟父股肱先王其孰能卹朕躬乃誘天衷誕育丞相保乂我皇家弘濟於艱難朕實賴之今將授君典禮其敬聽朕命昔者董卓初興國難羣臣釋位以謀王室君則攝進首啟戎行此君之忠於本朝也後及黃巾反易天常侵我三州延及平民君又剪之以寧東夏此又君之功也韓暹楊奉專用威命君則致討克黜其難遂遷許都造我京畿設官兆祀不失舊物天地鬼神於是獲乂此又君之功也袁術僭逆肆於淮南懾憚君靈用丕顯謀蘄陽之役橋蕤授首稜威南邁術以隕潰此又君之功也回戈東徵呂布就戮乘轅將返張楊殂斃眭固伏罪張繡稽服此又君之功也袁紹逆亂天常謀危社稷憑恃其眾稱兵內侮當此之時王師寡弱天下寒心莫有固志君執大節精貫白日奮其武怒運其神策致屆官渡大殲醜類俾我國家拯於危墜此又君之功也濟師洪河拓定四州袁譚髙幹咸梟其首海盜奔迸黑山順軌此又君之功也烏丸三種崇亂二世袁尙因之逼據塞北束馬縣車一徵而滅此又君之功也劉表背誕不供貢職王師首路威風先逝百城八郡交臂屈膝此又君之功也馬超成宜同惡相濟濱據河潼求逞所欲殄之渭南獻馘萬計遂定邊境撫和戎狄此又君之功也鮮卑丁零重譯而至單於白屋請吏率職此又君之功也君有定天下之功重之以明徳班敍海內宣﹠﹟風俗旁施勤教卹愼刑獄吏無苛政民無懷慝惇崇帝族表繼絕世舊徳前功罔不咸秩𨿽伊尹格於皇天周公光於四海方之蔑如也朕聞先王﹠﹟建明徳胙之以土分之以民崇其寵章備其禮物所以藩衛王室左右厥世也其在周成管蔡不靜懲難念功乃使邵康公賜齊太公履東至於海西至於河南至於穆陵北至於無棣五侯九伯實得徵之世祚太師以表東海爰及襄王亦有楚人不供王職又命晉文登爲侯伯錫以二輅虎賁鈇鉞秬鬯弓矢大啟南陽世作盟主故周室之不壞繄二國是賴今君稱丕顯徳明保朕躬奉答天命導揚弘烈綏爰九域莫不率俾功髙於伊周而賞卑於齊晉朕甚恧焉朕以眇眇之身托於兆民之上永思厥艱若涉淵冰非君攸濟朕無任焉今以冀州之河東河內魏郡趙國中山常山巨鹿安平甘陵平原凡十郡封君爲魏公錫君元土苴以白茅爰契爾龜用建冢社昔在周室畢公毛公入爲卿佐周邵師保出爲二伯外內之任君實宜之其以丞相領冀州牧如故又加君九錫其敬聽朕命以君經緯禮律爲民軌儀使安職業無或遷志是用錫君大輅戎輅各一元牡二駟君勸分務本穡人昏作粟帛滯積大業惟興是用錫君冕之服赤舄副焉君惇尙謙讓俾民興行少長有禮上下咸和是用錫君軒縣之樂六佾之舞君翼宣風化爰發四方遠人革面華夏充實是用錫君朱戶以居君研其明哲思帝所難官才任賢羣善必舉是用錫君納陛以登君秉國之鈞正色處中纖毫之惡靡不抑退是用錫君虎賁之士三百人君糾虔天刑章厥有罪犯關干紀莫不誅殛是用錫君鈇鉞各一君龍驤虎視旁眺八維掩討逆節折衝四海是用錫君彤弓一彤矢百玈弓十玈矢千君以溫恭爲基孝友爲徳明允篤誠感於朕思是用錫君秬鬯一卣圭瓚副焉魏國置丞相已下羣卿百寮皆如漢初諸侯王之制往欽哉敬服朕命簡卹爾眾時亮庶功用終爾顯徳對揚我髙祖之休命

魏諸臣勸進書有

序

同前

魏書載公令曰夫受九錫廣開土宇周公其人也漢之異姓八王者與髙祖俱起布衣刱定王業其功至大吾何可比之前後三讓於是中軍師王淩謝亭侯荀攸前軍師東武亭侯鍾繇左軍師涼茂右軍師毛玠平虜將軍華鄕侯劉勛建武將軍淸苑亭侯劉若伏波將軍髙安侯夏侯惇揚武將軍都亭侯王忠奮威將軍樂鄕侯劉展建忠將軍昌鄕亭侯鮮於輔奮武將軍安國亭侯程昱大中大夫都鄕侯賈翊軍師祭酒千秋亭侯董昭都亭侯薛洪南鄕亭侯董蒙關內侯王粲傅巽祭酒王選袁渙王朗張承任藩杜襲中護軍國明亭侯曹洪中領軍萬歲亭侯韓浩行驍騎將軍安平亭侯曹仁領護軍將軍王圖長史萬潛謝奐袁霸等勸進曰自古三代胙臣以土受命中興封秩輔佐皆所以褒功賞徳爲國藩衛也往者天下崩亂羣凶豪起顚越跋扈之險不可忍言明公奮身出命以徇其難誅二袁篡盜之逆滅黃巾賊亂之類殄夷首逆芟撥荒穢沐浴霜露二十餘年書契以來未有若此功者昔周公承文武之迹受已成之業髙枕墨筆拱揖羣後商奄之勤不過二年呂望因三分有二之形據八百諸侯之勢暫把旄鉞一時指麾然皆大啟土宇跨州兼國周公八子﹠﹟爲侯伯白牡騂剛郊祀天地典策備物擬則王室榮章寵盛如此之弘也逮至漢興佐命之臣張耳吳芮其功至薄亦連城開地南面稱孤此皆明君達主行之於上賢臣聖宰受之於下三代令典漢帝明制今比勞則周呂逸計功則張吳微論制則齊魯重言地則長沙多然則魏國之封九錫之榮況於舊賞猶懷玉而被褐也且列侯諸將幸攀龍驥得竊微勞佩紫懷黃蓋以百數亦將因此傳之萬世而明公獨辭賞於上將使其下懷不自安上違聖朝歡心下失冠帶至望忘輔弼之大業信匹夫之細行攸等所大懼也

魏諸臣再勸進書有

序

同前

公敕外爲章但受魏郡攸等復曰伏見魏國初封聖朝發慮稽謀羣寮然後策命而明公久違上指不卽大禮今旣虔奉詔命副順眾望又欲辭多當少讓九受一是猶漢朝之賞不行而攸等之請未許也昔齊魯之封奄有東海疆域井賦四百萬家基隆業廣易以立功故能成翼戴之勛立一匡之績今魏國𨿽有十郡之名猶減於曲阜計其戶數不能參半以藩衛王室立垣樹屏猶未足也且聖上覽亡秦無輔之禍懲曩日震蕩之艱托建忠賢廢墜是爲願明公恭承帝命無或拒違

魏公謝封十郡加九錫書

同前臣蒙先帝厚恩致位郎署受性疲怠意望畢足非敢希望髙位庶幾顯達會董卓作亂義當死難故敢奮身出命摧鋒率眾遂值千載之運奉役日下當二袁炎沸侵侮之際陛下與臣寒心同憂顧瞻京師進受猛敵常恐君臣俱陷虎口誠不自意能全首領賴祖宗靈佑醜類夷滅得使微臣竊名其間陛下加恩授以上相封爵寵祿丰大弘厚生平之願實不望也口與心計幸且待罪保持列侯遺付子孫自托聖世永無憂責不意陛下乃發盛意開國備錫以貺愚臣地比齊魯禮同藩王非臣無功所宜膺據歸情上聞不蒙聽許嚴詔切至誠使臣心俯仰逼迫伏自惟省列在大臣命制王室身非己有豈敢自私遂其愚意亦將黜退令就初服今奉疆土備數藩翰非敢遠期慮有後世至於父子相誓終身灰軀盡命報塞厚恩天威在顏悚懼受詔

讓費亭侯表

魏武帝臣伏讀前後策命旣錄臣庸才微功乃復追述先臣幽贊顯揚見得思義屏營怖懼未知首領所當所授故古人忠臣或有連城而不辭或有一邑而違命所以然者欲必正其名也又禮制諸侯國土已絕子孫有功者當更受封不得增襲其有所增者謂國未絕也或有所襲者謂先祖功大也數未極無故斷絕故追紹之也臣自三省先臣𨿽有扶輦微勞不應受爵豈逮臣三葉若錄臣關東微功皆宗祖之靈佑陛下之聖徳豈臣愚陋所能克堪

又讓封表

同前臣誅除暴逆克定二州四方來貢以爲臣之功蕭相國以關中之勞一門受封鄧禹以河北之勤連城食邑考功效實非臣之勛臣祖父中常侍侯時但從輦扶翼左右旣非首謀又不奮戟﹠﹟受封爵曁臣三葉臣聞易豫卦曰利建侯行師有功乃當進立以爲諸侯也又訟卦六三曰食舊徳或從王事謂先祖有大徳若從王事有功者子孫乃得食其祿也伏惟陛下垂乾坤之仁降雲雨之潤遠錄先臣扶掖之節采臣在戎犬馬之用優策褒崇光曜顯重非臣尪頑所能克堪

讓增封武平侯表

同前伏自三省姿質頑素材志鄙下進無匡輔之功退有拾遺之美𨿽有犬馬微勞非獨臣力皆由部曲將校之助陛下前追念先臣微功使臣續襲爵土祖考蒙先照之榮臣受不貲之分未有絲髮以自報效昔齊侯欲更晏嬰之宅嬰曰臣之先容焉臣不足以繼之卒違公命以成私志臣自顧省不克負荷食舊爲幸𨿽上徳在弘下有因割臣三葉累寵皆統極位義在殞越豈敢飾辭

讓增封表

同前無非常之功而受非常之福是用憂結比章歸聞天慈無已未卽聽許臣𨿽不敏猶知讓不過三所以仍布腹心至於四五上欲陛下爵不失實下爲臣身免於苟取

讓九錫表

同前臣功小徳薄忝寵已過進爵益土非臣所宜九錫大禮臣所不稱惶悸怔營心如炎灼歸情寫實冀蒙聽省不悟陛下復詔褒誘諭以伊周未見哀許臣聞事君之道犯而勿欺量能處位計功受爵苟所不堪有殞無從加臣待罪上相民所具瞻而自過謬其謂臣何

謝襲費亭侯表

同前不悟陛下乃尋臣祖父廁豫功臣克定寇逆援立孝順皇帝謂操不忘獲封茅土聖恩明發遠念桑梓曰以臣爲忠孝之苗不復量臣才之丰否旣勉襲爵邑忝厥祖考復寵上將鈇鉞之任兼領大州萬里之憲內比鼎臣外參二伯身荷兼紱之榮本枝賴無窮之祚也昔大彭輔殷昆吾翼夏功成事就乃備爵錫臣束脩無稱統禦無績比荷殊寵策命褒績未盈一時三命交至雙金重紫顯以方任𨿽不識義庶知所尢

請封荀彧爲萬歲亭侯表

同前臣聞慮爲功首謀爲賞本野績不越廟堂戰多不逾國勛是故曲阜之錫不後營丘蕭何之士先於本陽珍策重計古今所尙侍中守尙書令彧積徳累行少長無悔遭世紛擾懷忠念治臣自始舉義兵周遊徵伐與彧戮力同心左右王略發言授策無施不效彧之功業臣由以濟用披浮雲顯光日月陛下幸許彧左右機近忠恪祇順如履薄冰研精極銳以撫庶事天下之定彧之功也宜享髙爵以彰元勛

請增封荀彧表

同前昔袁紹侵入郊甸戰於官渡時兵少糧盡圖欲還許書與彧議彧不聽臣建宜住之便恢進討之規更起臣心易其愚慮遂摧大逆覆取其眾此彧睹勝敗之機略不世出也及紹破敗臣糧亦盡以爲河北未易圖也欲南討劉表彧復止臣陳其得失臣用反﹠﹟遂吞凶族克平四州向使臣退於官渡紹必鼓行而前有傾覆之形無克捷之勢後若南徵委棄兗豫利旣難要將失本據彧之二策以亡爲存以禍致福謀殊功異臣所不及也是以先帝貴指蹤之功薄搏獲之賞古人尙帷幄之規下攻拔之捷前所賞錄未副彧巍巍之勛乞重平議酬其戶邑

議田疇讓封教

同前昔夷齊棄爵而譏武王可謂愚暗孔子猶以爲求仁得仁疇之所守𨿽不合道但欲淸髙耳使天下悉如疇志卽墨翟兼愛尙同之事而老聃使民結繩之道也外議𨿽善爲復使令司隸以決之

封功臣令

同前吾起義兵誅暴亂於今十九年所徵必克豈吾功哉乃賢士大夫之力也天下𨿽未悉定吾當要與賢士大夫共定之而專饗其勞吾何以安焉其促定功行封

棗祗子處中封爵令

同前故陳畱太守棗祗天性忠能始共舉義兵周旋徵討後袁紹在冀州亦貪祗欲得之祗深附托於孤使領東阿令呂布之亂兗州皆叛惟範東阿完在由祗以兵據城之力也後大軍糧乏得東阿以繼祗之功也及破黃巾定許得賊資業當興立屯田時議者皆言當計牛輸谷佃科以定施行後祗白以爲僦牛輸谷大收不增谷有水旱災除大不便反復來說孤猶以爲當如故大收不可復攺易祗猶執之孤不知所從使與荀令君議之時故軍祭酒侯聲云科取官牛爲官田計如祗議於官便於客不便聲懷此云云以疑令君祗猶自信據計畫還白執分田之術孤乃然之使爲屯田都尉施設田業其時歲則大收後遂因此大田丰足軍用摧滅羣逆克定天下以隆王室祗興其功不幸早沒追贈以郡猶未副之今重思之祗宜受封稽畱至今孤之過也祗子處中宜加封爵以祀祗爲不朽之事

與荀彧書

同前太祖錄彧前後功表封彧萬歲亭侯彧固辭無野戰之勞太祖與彧書彧乃受與君共事已來立朝廷君之相爲匡弼君之相爲舉人君之相爲建計君之相爲密謀亦以多矣夫功未必皆野戰也願君勿讓

報荀彧書

同前初太祖與袁紹相拒兵少糧盡圖欲還許及紹破敗以河北未易圖欲南徵劉表彧並諫止因表上二策復增彧邑千戶彧深辭讓太祖以書報之君之策謀非但所表二事而已前後謙沖欲慕魯連先王乎此聖人達節者所不也昔介子推有言竊人之財猶謂之盜況君密謀安眾光顯於孤者以百數乎以二事相還而復辭之何取謙亮之多耶

策孫權九錫文

魏文帝蓋聖王之法以徳設爵以功制祿勞大者祿厚徳威者禮丰故叔旦有夾輔之勛太公有鷹揚之功﹠﹟啟土宇並受備物所以表章元功殊異賢哲也近漢髙祖受命之初分裂膏腴以王八姓斯則前世之懿事後王之元龜也朕以不徳承運革命君臨萬國秉統天機思齊先代坐而待旦惟君天資忠亮命世作佐深睹歷數達見廢興遠遣行人浮於潛漢望風影附抗疏稱藩兼納纖絺南方之貢普遣諸將來還本朝忠肅內發款誠外昭信著金石義蓋山河朕甚嘉焉今封君爲吳王使使持節太常髙平侯貞授君璽綬第書金虎符第一至第五左竹使符第一至第十以大將軍使持節督交州領荊州牧事錫君靑土苴以白茅對揚朕命以尹東夏其上故驃騎將軍南昌侯印綬符策今又加君九錫其敬聽後命以君綏安東南綱紀江外民夷安業無或攜貳是用錫君大輅戎輅各一元牡二駟君務財勸農倉庫盈積是用錫君衮冕之服赤舄副焉君化民以徳禮教興行是用錫君軒縣之樂君宣導休風懷柔百越是用錫君朱戶以居君運其才謀官方任賢是用錫君納陛以登君忠勇﹠﹟奮淸除姦慝是用錫君虎賁之士百人君振威陵邁宣力荊南梟滅凶醜﹠﹟人斯得是用錫君鈇鉞各一君文和於內武信於外是用錫君彤弓一彤矢百玈弓十玈矢千君以忠肅爲基恭勤爲徳是用錫君秬鬯一卣圭瓚副焉欽哉敬副訓典以服朕命以勗相我國家永終爾顯烈

冊孫登爲東中郎封侯策

同前蓋河洛寫天意符讖述聖心昭晰著明與天談也故易曰河出圖洛出書聖人則之孫將軍歸心國朝忠亮之節同功佐命而其子當爲魏將軍著在圖讖猶漢光武受命李氏爲輔王梁孫咸並見符緯也斯乃皇天啟佑大魏永令孫氏仍世爲佐其以登爲東中郎將封縣侯萬戶昔周嘉公旦祚流七漢禮蕭何一門十侯今孫將軍亦當如斯若夫長平之榮安丰之寵方斯蔑如

爵論

王粲依律有奪爵之法此謂古者爵行之時民賜爵則喜奪爵則懼故可以奪賜而法也今爵事廢矣民不知爵者何也奪之民亦不懼賜之民亦不喜是空設文書而無用也今誠循爵則上下不失實而功勞者勸得古之道合漢之法以貨財爲賞者不可供以復除爲賞者租稅損減以爵爲賞者民勸而費省故古人重爵也

又

前人爵自一級轉登十級而爲列侯譬猶秩自百石轉遷而至於公也而近世賞人皆不由算級從無爵封爲列侯原其所以爵廢古也司馬法曰賞不逾時欲民速觀爲善之利也近世爵廢人有小功無以賞也乃積累焉頒事足乃封侯非所以速爲而及時也上觀古比髙祖功臣白起衛鞅皆稍爵爲五大夫客卿庶長以至於侯非一頓而封也夫稍稍賜爵與功大小相稱而俱登旣得其義且侯次有緒使慕進者逐之不倦矣

爲鄭衝勸晉王箋

阮籍衝等死罪伏見嘉命顯至竊聞明公固讓衝等眷眷實有愚心以爲聖王作制百代同風褒徳賞功有自來矣昔伊尹有莘氏之媵臣耳一佐成湯遂荷阿衡之號周公藉已成之勢據旣安之業光澤曲阜奄有龜蒙呂尙磻溪之漁者耳一朝指麾乃封營丘自是以來功薄而賞厚者不可勝數然賢哲之士猶以爲美談況今自先相國以來世有明徳翼輔魏室以綏天下朝無闕政人無謗言前者明公西徵靈州北臨沙漠楡中以西望風震服羌戎東馳回首內向東誅叛逆全軍獨﹠﹟禽闔閭之將斬輕銳之卒以萬萬計威加南海名攝三越宇內康寧苛慝不作是以殊俗畏威東夷獻舞故聖上覽乃昔以來禮典舊章開國光宅顯玆太原明公宜承聖旨受玆介福允當天人元功盛勛光光如彼國土嘉祚巍巍如此內外協同靡靡違由斯徵伐則可朝服濟江掃除吳會西塞江源望祀岷山回戈弭節以麾天下遠無不服邇無不肅大魏之徳光於唐虞明公盛勛超於桓文然後臨滄洲而謝支伯登箕山以揖許由豈不盛乎至公至平誰與爲鄰何必勤勤小讓也哉衝等不通大體敢以陳聞

加公孫淵九錫詔

吳大帝故魏使持節車騎將軍遼東太守平樂侯天地失序皇極不建元惡大憝作害於民海內分崩羣生堙滅𨿽周餘民靡有孑遺方之今日亂有甚焉朕受歷數君臨萬國夙夜戰戰念在弭難若涉淵冰罔知攸濟是以把旄杖鉞剪除凶虐自東䢐西靡遑寧處苟力所及民無災害𨿽賊虜遺種未伏辜誅猶系囚枯木待時而斃惟將軍天姿特達兼包文武觀時睹變審於去就逾越險阻顯致赤心肇建大計爲天下先元勛巨績侔於古人𨿽昔竇融背棄隴右卒占西河以定光武休名美實豈復是過欽嘉雅尙朕實欣之自古聖帝明王建化垂統以爵褒徳以祿報功功大者祿厚徳盛者禮崇故周公有夾輔之勞太師有鷹揚之功﹠﹟啟土宇兼受備物今將軍規萬年之計建不世之略絕僭逆之虜順天人之肅濟成洪業功無與比齊魯之事奚足言哉詩不云乎無言不讎無徳不報今以幽靑二州十七郡七十縣封君爲燕王使持節守太常張彌授君璽綬策書金虎符第一至第五竹使符第一至第十錫君元土苴以白茅爰契爾龜用錫﹠﹟社方有戎事典統兵馬以大將軍曲蓋麾幢督幽州靑州牧遼東太守如故今加君九錫其敬聽後命以君三世相承保綏一方寧集四郡訓及異俗民夷安業無或攜貳是用錫君大輅戎輅元牡二駟君務在勸農嗇人成功倉庫盈積官民俱丰是用錫君衮冕之服赤舄副焉君正化以徳敬下以禮惇義崇謙內外咸和是用錫君軒縣之樂君宣導休風懷保邊遠遠人回面莫不影附是用錫君朱戶以居君運其才略官方任賢顯直措枉羣善必舉是用錫君虎賁之士百人君戎馬整齊威震遐方糾虔天刑彰厥有罪是用錫君鈇鉞各一君文和於內武信於外禽討逆節折衝掩難是用錫君彤弓一彤矢百玈弓十玈矢千君忠勤有效溫恭爲徳明允篤誠感於朕心是用錫君秬鬯一卣珪瓚副焉欽哉敬玆訓典寅亮天工相我國家永終爾休

議遣王公之國對

晉荀勗如詔準古方伯選才使軍國各隨方面爲都督誠如明旨至於割正封疆使親疏不同誠爲隹矣然分裂舊土猶懼多所搖動必使人心忽擾思惟竊宜如前若於事不得不時有所轉封而不至分割土域有所損奪者可隨宜節度其五等體國經遠實不成制度然但虛名其於實事略與舊郡縣鄕亭無異若造次攺奪恐不能不以爲恨今方了其大者以爲五等可須後裁度凡事𨿽有久而益善者若臨時或有不解亦不可忽

與汝南王亮書

傅咸亮輔政爲太宰欲取悅眾論誅楊駿之功督將侯者千八十一人咸爲禦史中丞致書咸以爲太甲成王年在蒙幼故有伊周之事聖人且猶不免疑況臣旣不聖主非孺子而可以行伊周之事乎上在諒暗聽於冢宰而楊駿無狀便作伊周自爲居天下之安所以至死其罪旣不可勝亦是殿下所見駿之見討發自天聰孟觀李肇與知密旨耳至於論功當歸﹠﹟於上觀等已數千戶縣侯聖上以駿死莫不欣悅故論功寧厚以敍其歡心此羣下所宜以實裁量而遂扇動東安封王孟李郡公餘侯伯子男旣妄有加復又三等超遷此之燻赫震動天地自古以來封賞未有若此者也無功而厚賞莫不樂國有禍禍起當復有大功也人而樂禍其可極乎作此者皆由東安公謂殿下至止當有以正之正之以道眾亦何所怒乎眾之所怒在於不平耳而今皆更倍論莫不失望咸之愚冗不惟失望而已竊以爲憂又封駿之時殿下在外實所不綜今欲委重故令殿下論功論功之事實未易可處莫若坐觀得失有居正之事宜也

漢髙祖功臣頌

陸機相國酇文終侯沛蕭何相國平陽懿侯沛曹參太子少傅畱文成侯韓張良丞相曲逆獻侯陽武陳平楚王淮陰韓信梁王昌邑彭越淮南王六黥布趙景王大梁張耳韓王韓信燕王丰盧綰長沙文王吳芮荊王劉賈太傅安國懿侯王陵左丞相絳武侯沛周勃相國舞陽侯沛樊噲右丞相曲周景侯髙陽酈商太僕汝陰文侯沛夏侯嬰丞相潁陰懿侯睢陽灌嬰代丞相陽陵景侯魏傅寬車騎將軍信武肅侯靳歙大行廣野君髙陽酈食其中郎建信侯齊劉敬大中大夫楚陸賈太子太傅稷嗣君薛叔孫通魏無知護軍中尉隨何新成三老董公轅生將軍紀信禦史大夫沛周苛平國君侯公右三十一人與定天下安社稷者也頌曰茫茫宇宙上墋下黷波振四海塵飛五嶽九服徘徊三靈攺卜赫矣髙祖肇載天祿沈迹中鄕飛名帝籙慶雲應輝皇階授木龍興泗濱虎嘯丰谷彤雲晝聚素靈夜哭金精仍頹朱光以渥萬邦宅心駿民效足堂堂蕭公玉迹是因綢繆睿後無競惟人外濟六師內撫三秦拔奇夷難邁徳振民體國垂制上穆下親名蓋羣後是謂宗臣平陽樂道在變則通爰元爰默有此武功長驅河朔電擊壤東協策淮陰亞迹蕭公文成作師通幽洞冥永言配命因心則靈窮神觀化望影揣情鬼無隱謀物無遁形武關是辟鴻門是寧隨難滎陽卽謀下邑銷印惎廢推齊勸立運籌固陵定策東襲三王從風五侯允集霸楚實喪皇漢凱入怡顏髙覽弭翼鳳戢托迹黃老辭世卻粒曲逆宏達好謀能深遊精杳漠神迹是尋重元匪奧九地匪沈伐謀先兆擠響於音奇謀六奮嘉慮四回規主以足離項於懷格人乃謝楚翼實摧韓王窘執胡馬洞開迎文以謀哭髙以哀灼灼淮陰靈武冠世策出無方思入神契奮臂云興騰迹虎噬淩險必夷推堅則脆肇謀漢濱還定渭表京索旣扼引師北討濟河夷魏登山滅趙威亮火烈勢逾風掃拾代如遺偃齊猶艸二州肅淸四邦咸舉乃眷北燕遂表東海克滅龍且爰取其旅劉項懸命人謀是與念功惟徳辭通絕楚彭越觀時弢迹匿光民具爾瞻翼爾鷹揚威淩楚域質委漢王靖難河濟卽宮舊梁烈烈黥布耽耽其眄名冠彊楚鋒猶駭電睹幾蟬蛻悟主革面肇彼梟風翻爲我扇天命方輯王在東夏矯矯三雄至於垓下元凶旣夷寵祿來假保大全祚非徳孰可謀之不臧捨福取禍張耳之賢有聲梁魏士也罔極自貽伊愧俯思舊恩仰察五緯脫迹違難披榛來洎攺策西秦報辱北冀悴葉更輝枯條以肄王信韓孽宅土開疆我圖爾才越遷晉陽盧綰自微婉孌我皇跨功逾徳祚爾輝章人之貪禍寧爲亂亡吳芮之王祚由梅鋗功微勢弱世載忠賢肅肅荊王董我三軍我圖四方殷薦其勛庸親作勞舊楚是分往踐厥宇大啟淮濆安國違親悠悠我思依依哲母旣明且慈引身伏劍永言固之淑人君子實邦之基義形於色憤發於辭主亡與亡永命是期絳侯質木多略寡言曾是忠勇惟帝攸嘆云騖靈丘景逸上蘭平代禽豨奄有燕韓寧亂以武斃呂以權滌穢紫宮徵帝太原實惟太尉劉宗以安挾功震主自古所難勛耀上代身終下藩舞陽道迎延帝幽藪宣力王室匪惟厥武總於鴻門披闥帝宇聳顏誚項掩淚寤主曲周之進於其哲兄俾率爾徒從王於徵振威龍蛻攄武墉城六師實因克荼禽黥猗歟汝陰綽綽有裕戎軒肇迹荷策來附馬煩轡殆不釋擁樹皇儲時乂平城有謀潁陰銳敏屢爲軍鋒奮戈東城禽項定功乘風藉響髙步長江收吳引淮光啟於東陽陵之勛元帥是承信武薄代揚節江陵夷王殄國俾亂作懲恢恢廣野誕節令圖進謁嘉謀退守名都東規白馬兆距飛狐卽倉敖庾據險三塗輶軒東踐漢風載䢐身死於齊非說之辜我皇實念言祚爾孤建信委輅被褐獻寶指明周漢銓時論道移帝伊洛定都﹠﹟鎬柔遠鎭邇實敬攸考抑抑陸生知言之貫往制勁越來訪皇漢附會平勃夷凶剪亂所謂伊人邦家之彥百王之極舊章靡存漢徳𨿽朗朝儀則昏稷嗣制禮下肅上尊穆穆帝典煥其盈門風晞三代憲流後昆無知睿敏獨昭奇迹察侔蕭相貺同師錫隨何辯達因資於敵紓漢披楚維生是績皤皤董叟謀我平陰三軍縞素天下歸心袁生秀朗沈心善照漢﹠﹟南振楚威自撓大略淵回元功響效邈哉惟人何識之妙紀信誑項軺軒是乘攝齋赴節用死孰懲身與煙消名與風興周苛慷慨心若懷冰形可以暴志不可淩貞軌偕沒亮迹雙升帝疇爾庸後嗣是膺天地𨿽順王心有違懷親望楚永言長悲侯公伏軾皇媼來歸是謂平國寵命有輝震風過物淸濁效響大人於興利在攸往弘海者川崇山惟壤韶濩錯音衮龍比象明明眾哲同濟天网劍宣其利鑑獻其朗文武四充漢祚克廣悠悠遐風千載是仰

勛爵部藝文二

封豫章郡公加號詔有

序

宋傅亮

義熙二年十月論匡復功封唱義謀主鎭軍將軍劉裕爲豫章郡公天子重申前令加侍中進號車騎將軍固讓三年二月天子遣太常葛籍授公策有扈滔天夷羿乘釁亂節干紀實撓皇極賊臣桓元怙寵肆逆乃摧傾華霍倒拔嵩岱五嶽旣夷六地易所公命世英縱藏器待時因心資敬誓雪國恥慨憤陵夷誠發宵寐旣而歲月屢遷神器已遠忠孝幽寄實貫三靈爾乃介石勝機宣契畢舉訴蒼天以爲正揮義旅而一驅奔鋒數百勢烈激電百萬不能抗限制路日直植城遂使衝鯨潰流暴鱗奔漢廟勝遠加重氛載滌二儀廓淸三光返照事遂永代功髙開辟理微稱謂義感朕心若夫道爲身濟猶縻厥爵況乃誠徳俱深勛貫天人者乎是用建玆邦國永祚山河言念載懷匪云足報往欽哉俾屏餘一人長弼皇晉流風垂祚暉烈無窮其降承嘉策對﹠﹟朕命

封劉裕爲宋公詔

前人夫嵩岱配極則乾道增輝藩嶽作屏則帝王成務是以夏殷資昆彭之伯有周倚齊晉之輔鑑諸前典儀刑萬代翼治扶危靡不繇此太尉公命世天縱齊聖廣淵明燭四方道光宇宙爰自闕二字初迪則投勤王國妖蝥孔熾則功存社稷固以四維是荷萬邦攸賴者矣曁桓元僭逆傾蕩四海公深秉大節靈武霆震弘濟朕躬再造王室每惟勛徳銘於厥心遂北淸海岱南夷百越荊雍稽服庸岷順軌﹠﹟黜方難式遏寇虐及阿衡王猷班序內外仰興絕風傍嗣逸業秉禮以整俗遵王以垂訓聲教遠被無思不洽爰曁木居海處之酋被髮雕題之長莫不忘其陋險九譯來庭此蓋播諸徽策靡究其詳者也曩者永嘉不綱諸夏幅裂終古帝居淪胥戎鹵永言園陵率土同慕公明發遐慨撫機電徵親董侯伯稜威致討旗旝首塗則八表響震偏師先路則多壘云徹舊都載淸五陵復禮百城屈膝千落影從自篇籍所載生民以來勛徳懋功未有若此盛者也昔周呂佐睿聖之主因三分之形把旄仗鉞一時指麾皆大啟疆宇跨州兼國其在桓文方玆尢儉然亦顯被寵章光錫殊品況乃獨絕百代顧邈前烈者哉朕每弘鑑古訓思遵令圖以公深秉衝挹用闕大禮天人引領於玆六載況今禹迹齊軌九隩同文司勛抗策普天增佇遂公髙挹大愆國章三靈眷屬朕實祗藉便宜顯達羣望允崇盛典其進位相國總百揆揚州牧封十郡爲宋公備九錫之禮加璽綬遠遊冠位在諸侯王上加相國綠綟綬

進宋公爲宋王

前人朕聞先王之蒞天下也上則大寶以尊徳下則建侯以褒功是以成勛告就文命有元圭之錫四海來王姬旦饗龜蒙之封夫翼聖宣績輔徳弘猷禮窮元賞寵章希世況﹠﹟保衝昧獨運陶鈞者哉朕以不徳遭家多難云雷作屯夷羿竊命失位京邑遂播蠻荊艱難卑約制命凶醜相國宋公天縱睿聖命世應期誠貫三靈大節宏發拯朕躬於巢幕回靈命於已崩固已道窮北面暉格八表者矣及外積全國之勛內累戡黎之伐芟夷彊妖之始蘊崇姦猾之源顯仁藏用之道六府孔修之績莫不雲行雨施能事畢舉諒已方軌於三五不容於典策者焉自永嘉喪師﹠﹟踰十紀五都分崩然正朔時曁惟三秦懸隔未之暫賓至令羌虜襲亂淫虐三世資百二之易守恃函谷之可關廟算韜略不謀之日久矣公命世撫運闡曜威靈內研諸侯之慮外致上天之罰故能倉兕甫訓則許鄭風偃徵鉞未指則瀍洛霧披俾舊闕元陽復集萬國之軫東京父老重睹司隸之章俾朕負扆髙拱保大洪烈是用遠鑑前典延卽羣謀敬授殊錫光啟疆宇乘馬之制有陋舊章徽稱之美未窮上爵豈足以顯報懋功允塞民望藩輔王畿長轡六合者乎實以公每秉謙徳卑不可逾難進之道以寵爲戚是故降損盛制且有後命也自玆迄今洪勛彌卲稜威九河魏趙底服回轅崤潼連城冰泮遂長驅灞滻懸旍龍門逆虜姚泓系頸就擒百稔梗穢滌於崇朝祖宗遺憤雪於一旦遠涉禹迹方行天下至於海外罔有不服功固萬世其寧惟永豈金石雅頌所能贊揚實可以告於神明勒銘嵩岱者已朕又聞之周道方遠則鸑鷟鳴岐二南播徳則麟騶呈瑞自公大號初發爰曁告成靈祥炳煥不可勝紀豈伊素雉遠至嘉禾近歸而已哉朕每仰鑑元應俯察人謀進惟道勛退惟國典豈得遂公衝挹而久蘊盛策便宜敬行大禮允副幽顯之望其進宋公爵爲王以徐州之海陵東安北瑯邪北東菀北東海北譙北梁豫州之汝南北潁川北南頓凡十郡益宋國其相國揚州牧領徵西將軍司豫北徐雍四州刺史如故

宋公九錫策文

前人朕以寡昧仰纘洪基夷羿乘釁蕩覆王室越在南鄙遷於九江宗祀絕饗人神無位提挈羣凶寄命江滸則我祖宗之業奄墮於地七百之祚剪焉旣傾若陟淵海罔知攸濟天未絕晉誕育英輔振厥弛維再造區興亡繼絕俾昏作明元勛至徳朕實賴焉今將授公典策其敬聽朕命乃者桓元肆僭滔天泯夏拔本塞源傾倒六位庶僚俯首四方莫卹公精貫朝日气淩霄漢奮其靈武大殲羣慝﹠﹟復皇邑奉帝歆神此公之節始於勤王者也授律羣後溯流長騖薄伐崢嶸獻捷南郢大憝折首羣逆畢夷三光旋采舊物反正此又公之功也出藩入輔弘玆保弼阜財利用繁殖生民編戶歲滋疆宇日啟導徳明刑四境有截此又公之功也鮮卑負眾僭盜三齊狼噬冀靑虔劉沂岱介恃遐阻仍爲邊毒公搜乘秣駟敻入遠疆衝櫓四臨萬雉俱潰竊號之虜顯戮司寇拓土三千申威龍漠此又公之功也盧循妖凶伺隙五嶺乘虛肆逆侵覆江豫旍拂寰內矢及王城朝野喪沮莫有固志家獻徙卜之計國議遷都之規公乘轅南濟義形於色嶷然內湛視險若夷擄略運奇英謨不世狡寇窮﹠﹟喪旗宵遁俾我畿甸拯於將墜此又公之功也追奔逐北揚旍江濆偏旅浮海指日遄至番禺之功俘級萬數左裏之捷魚潰鳥散元凶遠迸傳首萬里海南肅淸荒服來款此又公之功也劉毅叛渙負釁西夏淩上罔主志肆姦暴附麗協黨扇蕩王畿公禦軌以刑消之不日蒼兕電溯神兵風掃罪人斯得荊衡淸晏此又公之功也譙縱怙亂寇竊一隅王化阻閡三巴淪溺公指命偏師授以良圖淩波浮湍致屆井絡僭豎伏鑕梁岷革偃此又公之功也馬休魯宗阻兵內侮驅率二方連旗稱亂公投袂星言研其上略江津之師勢逾風電回﹠﹟沔川實繁震懾二叛奔迸荊雍來蘇元澤浸育溫風潛被此又公之功也永嘉不競四夷擅華五都幅裂山陵幽辱祖宗懷沒世之憤遺氓有匪風之思公遠齊伊宰納隍之仁近同小白滅亡之恥鞠旅陳師赫然大號分命羣帥北徇司兗許鄭風靡鞏洛載淸僞牧逆藩交臂請罪百年榛穢一朝掃濟此又公之功也公有康宇內之勛重之以明徳爰初發迹則奇謨冠古電擊彊妖則鋒無前對聿寧東畿大造黔首若乃艸昧經綸化融於歲計扶危靜亂道固於苞桑辧方正位納之軌度蠲削煩苛較若畫一淳風美化盈塞宇宙是以絕域獻琛遐夷納貢王略所宣九服率從𨿽文命之東漸西被咎繇之邁於種徳何以尙玆朕聞先王之宰世也庸勛尊賢建侯胙土褒以寵章崇其徽物所以協輔皇家永隆藩屏故曲阜光啟遂荒徐宅營丘表海四履有聞其在襄王亦賴匡霸又命晉文備物光錫惟公道冠前烈勛髙振古而殊典未加朕甚懵焉今進授相國以徐州之彭城沛蘭陵下邳淮陽山陽廣陵揚州之髙平魯泰山十郡封公爲宋公錫玆元土苴以白茅爰定爾居用建﹠﹟社昔晉鄭啟藩入作卿士周邵保傅出總二南內外之重公實兼之命使持節太尉尙書左僕射晉寧縣五等男湛授相國印綬宋公璽紱使持節兼司空散騎常侍尙書陽遂鄕侯泰授宋公茅土金虎符第一至第十左竹使符第一至第十左相國位並不總禮絕朝班居常之名宜與事革其相國總百揆去錄尙書之號上送所假節侍中中外都督太傅太尉印綬豫章公印策進揚州牧領徵西將軍司豫北徐雍四州刺史如故公紀綱禮度萬國是式乘介蹈方罔有遷志是以錫公大輅戎輅各一元牡二駟公抑末惇本務農重積采蘩實殷稼穡惟阜是用錫公冕之服赤舄副焉公閒邪納正移風攺俗陶鈞品物如樂之和是用錫公軒懸之樂六佾之舞公宣﹠﹟王化導揚休風華夷企踵遠人胥萃是用錫公朱戶以居公官方任能网羅幽滯九臯辭野髦士盈朝是用錫公納陛以登公當軸處中率下以義式遏寇讎淸除苛慝是用錫公虎賁之士三百人公明罰卹刑庶獄詳允放命干紀罔有攸縱是用錫公鈇鉞各一公龍驤鳳矯咫尺八紘括囊四海折衝無外是用錫公彤弓一彤矢百盧弓十盧矢千公溫恭孝思致虔禋祀忠肅之志儀刑萬方是用錫公秬鬯一卣圭瓚副焉宋國置丞相以下一遵舊儀欽哉其祗服往命茂對天休簡卹庶邦敬敷顯徳以終我髙祖之嘉命

與沈林子書有

序

前人

髙祖踐阼封林子漢壽縣伯食邑六百戶固辭不許亮與林子書班爵酬勛歷代常典封賞之發簡自帝心主上委寄之懷實參休否誠心所期同國榮戚政復是卿諸人共弘建內外耳足下𨿽存挹退豈得獨爲君子耶

謝封康樂侯表

謝靈運昔彊氐暴虐恃僭歷紀旣噬五都志吞六合遂陷沒河傾覆南漢淩藉紀郢跨越淮泗於時策畫惟疑地險已謝咸﹠﹟君臣同泯有生無餘亡祖奉國威靈董符戎重盡心所事﹠﹟黜禍亂功參盤鼎胙土南服逮至臣身值遭泰路日月攺暉榮落代運輸稅唐化生幸無已不悟天道下濟鴻鈞曲成乃眷遐績式是興徵分虎紐龜復顯茅土鳴玉拖紱班景元勛澤洽往徳恩覃來裔永惟先蹤遠感崩結豈臣弱所當忝承臣聞至公無私甄善則一皇恩遠被殘代可侔是以信陵之賢簡在髙祖之心望諸之道復獲隆漢之封觀史嘆古欽玆盛美豈謂榮渥近沾微躬傾宗殞元心識其會酬恩答厚罔知所由

謝子竣封建城侯表

顏延之伏見策書降錫息竣開國建城縣侯爵逾三等戶越兼千生邀洪禮身茂盛世闔宗革聽盡室攺觀誠慚末品誤參其泰臣聞子之能仕父教之忠忠教善信臣實負其前誥能仕志政竣固暗於明試徒以數遇會昌消憂啟聖幸與靈祚福徳共從義勛分賞執珪登朝析金受邑慶重慮愆恩往懼積非臣髦蔽所任圖報豈竣庸薄所能奉服

爲宣城公拜章

齊謝朓惟天爲大日星度其象謂地蓋厚河嶽宣其气斯冕旒所以貞觀職所以代終慚下穆而上尊豈南徵而北怨何以克詠九歌載宣七徳銘彼旗常勒斯鐘鼎

封江冠軍等詔

梁江淹門下締基緯業序功攸急開歷闡祚酬庸爲先故以式藹曩書載炳前軌文仲等或誠亮艱危效彰屯詖皆績幹兩宣勤圖兼立宜各分珪社酬厥勞謐

爲蕭讓劍履殊禮表

前人臣公言近仰局威靈辭移理奪故欲冒忝傳識必避殊禮不悟復凝令詔雕飾非常鏡睇未周金火交慮臣聞寵以昭賢不濫才外之華榮以麗身豈謀分表之渥哲後所以僉授貞臣所以愼荷故行珪行玉尙無輕頒一爵一號猶宜詳品況劍舄升陛贊唱異儀殆爲對越神體抗禮天極漢魏舊載惟斯稱重𨿽英衮造朝賢武滿世蒙此典者乃曠古時降耳諒由功饒賞結名髙器深金蟬綠綬未足藹其采瓊佩朱紱不足宣其榮方加以履殿優以勿趨𨿽至第爲上公貴爲皇王佇望玆禮猶邈如也臣何燀業寵兼昔人受以懼覆悔豈有及復聞殊旨增其憂迮抱此愚款以賓爲請伏願天鑑順臣所守則𨿽歿九幽傳榮萬葉矣

爲蕭太傅讓前部羽葆鼓吹表

前人臣聞國容軍禮旌羽昭其華品騎第乘鸞蕤藹其飾所以炎耀仙都崇麗神境世教以之垂彩民聽以之流文故勒岫銘海之功鞞革寫其詠龕難夷邦之業簫管凝其聲朱鷺元云旣錫上徳華山芳樹以頒奇勛爰及臺賢位髙藩戚名沿恩照寵垂私賞皆爲發吹後陣豈曰兼奏前軒玆典罕行此禮實曠臣竊服已弘叨光無限才局秩遠常銜炯耀安可二葆同整雙弄頓驚覽躬惕然特貽厚謬伏願明爍日月靡忘情鑑將停盛飾遂臣慊心則涵惠旣饒恭錫多矣

爲蕭太傅謝輿駕親幸表

前人臣公言近以神輿將降昌啟丹辭重被還旨未垂闓允謙尊彌光褒優愈臨慚疚旣積敢忘謙請臣乘幸藉私豈曰無僭攀霞鏡月非復常所此必讓徳信在於玆但恩嚴交泊固守莫從免默恭典伊滎加戚寧容爰枉鸞駕式驚臣府訪心驗己諒以不夷求物校迹誓無此義且古今異飾紫靑變禮取諸臣躬未覿其安伏願陛下賜止冕輅時停雲駕則俗踐知方臣蹈厚泰

爲蕭讓太傅相國齊公十郡九錫表

前人非常之冊分天而降冠古之典開河而出遙然以慚魂交象魏臣聞日月權輿二儀所以克靈君臣設極三統所以式固惟生與位謂之大寶辧諸文而尊卑旣炳觀羣龍而貴賤可正𨿽復殷因於夏王資於帝至乎建侯分職體國經野其揆一焉是以二周之始山河逾廣兩漢之初封賞彌盛然表東海者實牧野之日瞻魯邦者乃負圖之辰西都英相信命世之功關中上宰亦龕亂之力秬鬯彤弓本西伯之賞虎賁戎路又晉公之典若乃衣裳盟會九合一匡猶慚徳斯禮也臣實鄙才靡識大體徒以忠貞爲槪而勞不足銘𨿽以丹素爲誠而功無可勒豈有經天緯地之略探隱照寂之智哉抑亦何術以堪盛休是以覽雲際而懷古憑軒榥而未寧也伏惟陛下神華馭世理無不鏡賜臣待謗今職守其私滿則天下有道庶人不疑矣

爲蕭讓九錫第二表

前人臣公言臣近厲心磬辭寫情畢議眇望神藻鑑見丹襟而帝閽以祕綸誥方明中外捲容左右軫慮臣以爲麗天秉經君上之彜憲儀地執緯臣下之恆軌故皇極載凝庶士交愼昔者重黎效官裁居炎冥之職羲叔能任方掌日月之序至乎禦龍勤夏未聞冠俗之爵大彭翼商豈見超世之典以古先哲後如玆之愼賞也臣乃謬貽國寄志在靖難若夫野戰虹霓伏順者易爲威城攻鯨虺奉國者理必全雲气薄蝕下民咸貴更明恃險輿馬舟中皆可異議故昌邑有歸邸吳楚無旋師斯激芬楊蕤物同其幸焚惡去丑世共其庇實爲仰憑俯順之效臣亦何力之有焉竊謂祿爲十郡必俟禹迹之勤錫以九命乃須周公之美況呂梁不鑿而器重元珪越裳未獻而賦擬千乘京關識其崇貴畿服知其忝冒鏡前修而慚形覿往徳而聳慮畏崖之請取譬深水審量之祈呈照皦景伏願陛下遠牽雄範近覽英規憑霞停詔臨風輟恩豈伊愚臣方被昌化具日遺氓咸蒙其賴矣

爲蕭謝百僚惇勸表

前人臣公言臣款誠素履頻載縑翰天飾髙獎累降史筆卽日尙書臣某等至重宣詔旨猥辱百僚省睇未交心靈已悸臣聞良宰謀朝不必借威貞臣衛主修己則足故驕滿之失取鏡函關謙側之美見照伊闕臣本庸人識無遠度值開辟之辰遭攙搶之運姦回內奰則戮力瓊都諸侯放命則抗節瑤祀秉號仗義幸不辱威皆爲冕旒遙鑑之明羣士畫圖之助臣寧望伊摯叔旦之爵呂牙申甫之賞哉方欲謝簪東都濯冠汾陽不悟盛禮華典復臻於玆靜默回環祇畏躑躅猶謂遇聰明之朝當時雍之世陛下詠堯風之化歌卿云之時日月華采萬方獲性疊慮仰祈必蒙題品而威嚴窈絕斯冀遂阻鑾輿玉駕復許惇幸重臣愆悔無地自安便當謹恭鴻命竭身爲限

蕭相國讓進爵爲王表

前人臣結慮歸請三辰未鏡傾魂仰視九天彌阻重炳徽策再晰光誥理晦情震若涉嚴淵臣業不出世績未逮古謬藉明政陳力就列艱多智寡翊贊罔樹若乃洪範不修鍾綴旒之日九亂政當摧軸之辰𨿽瀝命奉時禍提下亟防明之陋貽慚昔人杜險之蔽取愧前英故十萬之師無集﹠﹟街之邸千金之貴恆單白藏之府戈船發於江湖戎車出於石城然後云徹席捲虔劉巨禍臣實恧焉不悟上賞亟降華爵必集𨿽延首紫局翹意辰居執爲守約之志旣謝簡鑑避賢辭智之請終無開允故受任專徵遠邇知寵肇封四履侯甸推禮昔虞思勤夏不列殊物之錫晉叔匡周豈頒上公之典燕藩懿親裁蒙衮舄之榮梁國戚屬方忝旌旗之貴而臣包括庶揆納儀刑蓋出近古非三代之遠體也乃逾九命爰超五等域中之稱麗天作則探情顧抱豈所允安者哉伏願陛下一檢丹崖遂臣慊心無使怵迫深貽疵戾

爲蕭相國拜齊王表

前人臣無佐夏匡殷之功威晉服楚之績業不題於宗器聲靡記於彜典而超居上禮邈乘峻爵靜念隆替焦原非譬臣以爲眾官咸事帝謨所以式序羣後克讓王獻所以載穆況臣訪徳語勤未洎伊稷之能藉靈懷寵仍濫周召之秩故駐魂仰請瀝意歸聞理竭素牒事罄丹史具徽太微備簡玉繩而才輶志淺隔景絕照朱輪之使日月亟紆金鸞之尊旦夕將拂巡情覽識豈伊寧處今便肅典內軒恭服外屏大夫有命古或無違王假有廟今臣爲叨三省空懦震據於心

爲齊王謝冕旒諸法物表

前人臣王言以軒冕云蹕旣非常之飾宮懸玉戚乃配天之禮故呈襟效慮必期蠲亮重被還旨芳訊愈越鏡伏殊私情影遠震昔大啟營丘未修樹羽之賞光宅曲阜始兼龍旗之貴況道狹慶隆身薄器尊粉繡爭輝藻火競耀夫太常圖列星之采華蓋觀古人之情所以聳絕百縣崇隔萬宇鳳閣因此而神瓊都由玆而麗故醜功慚徳違議避榮誠不遙孚理無敻達遂貽器誥爰斷辭表驚栗遲回祈鑑何地便當肅對王休敬昭異寵佩服盛文以慨以懼

爲蕭驃騎讓封第二表

前人臣某言寫瀝愚丹已續前表猥降前詔未垂鏡恕一省驚斬再悸魂府靜躬自察啟居匪地臣聞日薄星回昊天無以爽其節山盈川衝厚地不能虧其度豈不靈鑄有限神極無爽況世道恆淪人彜剽奪數滿必沿虛飾小故亂大臣才非古賢任鈞左戚祚開山河兼金疊組爵侈常班寵溢前達以榮以渥且慚且靦𨿽嘉銘鼎之恭更懼循墟之速矧乃三司業貴上將地崇錄務廣河汾寄深珪宇方啟劍衛增肅旣驚朝野足震城邑殷周富士猶難其人漢魏多才亦罕兼職且麟閣之臣尙有位不及鉉全器之侯猶或任不並臺名爵無假前世之雄規車旗勿濫中葉之英軌況鴻誥郁集懋冊頓萃諒非虛薄輕所膺符今殷夏旣聲封國式固故天地燀耀日月更輝陛下停若鏡之明流如雲之愛方求士於版巖宜思賢於屠肆而私臣以闈廟寵臣以帷鼎位兼文武職內外非所以發夢渭濱儲精河藪鐫金刻石旣不可詮輿歌裏誦其謂臣何仰緣大道方行蒼祗宅气威靈所燭九功咸誅寧於庸臣獨隔恩耀誓守愚衷重扣云日如蒙恩宥實生之幸不任慊款之誠

爲蕭驃騎謝甲仗入殿表

前人臣某言臣卽日被﹠﹟賜給甲仗五十人入禁儀武殿飾冠疇典局荷此盛恩五情銘載臣聞國之利器在祀與戎蘭錡之設實允儲方故官騎辰居羽林天部瞰城龍塞言伏鬼方臣股肱之力不足以染丹靑橫艸之勤寧可以鏤金石而魚服象弭一旦虛授誕錫金珪方玆爲絢黃河如帶比今非賞故異寵之襲心魄共驚不世之服蒼祗同灼𨿽攀靈河漢駿奔明哲慚迹駭衷無情以處

爲蕭驃騎讓太尉增封第二表

前人臣某言以鉉司崇貴衮位淵嚴非徳非功無忝無溢故誓魂肆請舒衷仰謁不能曲流慈照遂乃徒洽恩獎周覽未交靈爽以懼臣歷古沿圖循遠訪繪未嘗不麗選衮臺妙簡槐采者也魯鄭之賢戚曹蕭之勛彥吳鄧之盛功王鍾之素業孔明之居蜀茂弘之在晉僉曰伊人是以處無懦色臣官逢昌世運漸明時頻煩紫渥綢繆璇命身薄施厚感厲愈深遂負機繩之托猥集衡梁之任風軌不樹徽猷罕宣無以式剪寇兆載弭姦萌致虹沴阻於上京霓妖扇於下國實賴藩伯鞠旅侯甸入守攙搶旬始煙祛霧捲故皇道威稜之由神緯昭昌之效臣豈有探敻察幽之智攻城野戰之力哉今迹無小功事貽大賞愧寤終朝慚夢流夜咨此庸弱何以任忝伏惟淮泗猶梗趙魏未賓中原久蕪神州方翳思樂盛猷願厲聲頌將陪云驂以北狩扈朝服以濟師乃爲少雪庸誠微謝天眷耳寧容遽竊茂爵輕頒鴻名者乎伏願聖渥遐覃賜以矜宥霈焉垂仁穆然惠徳血祈旦亮慊志夕滿𨿽蹈疵戾猶深抃躍

爲蕭驃騎讓太尉增封第三表

前人臣某言撰心求私精衷請亮情不感神理無動天詔飾旣降辭表是絕朱紱方臻金鉉未宥魄慮再馳詵然攺席臣局志久戰淺槪已領具煩寸管備黷尺史曠旬浹景祈指遂宜猶謂設品分職實以仰銓璧緯列寵縣榮故乃俯酌瑤陛迹聯盈缺道協興降上睿所以僉舉前英所以詳能今若第隨私貴爵與私富紊蕩邦經斷折民紀豈可還風中葉逖聽遐代者也臣才乏往賢績謝古烈妖鋒孽火將炎天地幸郊甸或靜江山以閟文軒華劍旣榮旣峻侯封桂食又盈又滿祿髙誚厚任重責深弱節兼誠誓思不淺伏願隆慈特垂明湣臣奉國猶家慮公若私秉軸之鈞心希在治不任懇懇之情

爲蕭拜相國齊公十郡九錫章

前人殊命寶典郁降雲天采詔綺軒光流城震驚華禮神气交越臣才謝深英气慚遠度進寡兵車召陵之盟退靡朝歌河內之會無束馬山戎之績懸車流沙之功故望寵未安踐榮加懼況納陛朱戶事絕羣班金璽綠綬儀參鴻典聞命屏營以憂以墜近申微款日月之鑑旣阻方懼難慊蘭芳之旨愈峻遂致百辟卿後踟躕於魏闕鑾輅旗旗方幸於臣府悵然遙慮將貽厚戾文章徒單迄無蠲省而天威咫尺丹懷罔固輒肅恭文物翹拜榮禮違距以深追憎怵迫徳輶寵盛於斯爲微非臣鄙虛所能酬對

謝封建昌侯表

沈約陛下投袂萬里拯厥塗炭臣𨿽心不吠堯而迹淪桀犬此則王業始基臣所不與徒荷日月之私竟無蒸燭之用天命元鳥非止今日受命作周其來久矣𨿽復備數樂推與同謳頌而誠微弱艸效闕纖塵遂班山河之誓叨佐命之賞亦何以慰悅帷帳酬報爪牙

劉領軍封侯詔爲齊帝作

前人門下南國是式事昺興周原鹿啟土義昭洪漢領軍舅親徳之重朝野式瞻在昔中興任推心膂哀疚眇然未堪多難允賴徽猷嗣隆寶業及釁起不虞咫尺宮禁內參嘉謨外宣戎略密勿劬勞誠力備盡宗社克固實倚髙謨無言不讎無徳不報況忠勛至戚義兼於此者乎宜錫圭裂壤允副僉屬可封開國縣侯食邑二千戶主者施行

王亮等封侯詔爲齊帝作

前人門下尙書左僕射亮中領軍南鄕侯南徐州大中正瑩守史部尙書志﹠﹟時宗民秀徽望允集協贊朝機彜倫是寄秉文經武任惟腹心方賴嘉謨克弭時難宜疏爵建社與國同休亮瑩可各封一千五百戶開國縣侯本官中正如故志封千戶開國縣侯本官如故主者速施行

常僧景等封侯詔爲齊帝作

前人門下廬陵王中兵參軍事宣合將軍軍主新除右軍常僧景車騎江夏王參軍事宣合將軍新除右軍中郎將薛元嗣安東廬陵王參軍事振武將軍徐元稱假寧朔將軍廬陵王國侍郎延明主帥殷系宗前軍將軍宣合格虎隊主馬廣或气略彊果或志識貞濟或忘家奉國誠著夷險方寄戎昭克淸時難宜命爵啟土以獎厥勞可封一千戶開國縣侯本官新除驅使悉如故主者施行

封三舍人詔爲齊帝作

前人門下輔國將軍驍騎將軍南髙平太守兼中書通事舍人沈徽孚給事中驍騎將軍臨淮太守兼中書通事舍人王咺之寧朔將軍南濮陽太守兼中書通事舍人裴長穆並以素冑淸才服勤禁省契闊劬勞自頃多難軍國務殷內參帷幄外濟師旅忠規款志義感朕心宜錫茅社同蒞賞冊可封三百戶開國縣伯本官郡驅使並如故主者速施行

封申希祖詔爲齊帝作

前人門下持節都督司州諸軍事冠軍將軍司州刺史申希祖志气沈隱才略開濟在昔多難任參心膂爰及中興忠款彌著契闊艱虞盡其心力逮獯獫侵斥武節﹠﹟勝殘寇外殄危城獨困休庸茂績朕有嘉焉宜錫茅土以酬勤烈可封開國伯食邑五百戶本官如故主者施行

封李居壬等詔爲齊帝作

前人門下新除太子左衛率軍貞主李居壬志識開敏器懷貞濟盡力禁門誠著夷險新除太子右衛率軍主潮陽縣開國男胡松性業詳固才用果烈新除都督靑冀二州諸軍事寧朔將軍靑冀二州刺史柏和剛正款率屢著勤效新除左中將軍主鴻選气質彊果秉心壯宣並反﹠﹟南轅以赴危難身先士卒剪此鯨鯢功勤碩茂宜隆賞典居壬可封一千戶開國縣侯松可增封爲七百戶和可封五百戶開國縣伯選可封三百戶開國縣男新除持節刺史將軍主男並如故主者施行

封徐世詔爲齊帝作

前人門下驍騎將軍彭城令徐世檦才略貞濟志懷義烈忠節內款勛勤外著禦侮折衝任惟心膂頃姦慝潛煽危機驟發夷凶弭難實有力焉宜命賞疇庸錫玆土宇可封開國縣子食邑三百戶

封左興盛等詔爲齊帝作

前人門下逆豎王敬則縱兵內侮陵斥畿甸輔國將軍前軍將軍事左興盛直合將軍劉山陽受律前驅焱勇爭路或衡至首﹠﹟或陷懸中麾元惡梟至氛梗載廓賞不逾時義弘前典可封開國男食邑二百戶並進位一階主者速施行

爲褚諮議蓁讓代兄襲封表一

任昉一昨被司徒符印稱詔旨許臣兄賁所請以臣紹封南康郡公臣世屬啟聖運偶時來尙徳疇庸先錫土宇臣賁載世承家兄居長徳而量已夙退內事園蔬以臣行達幽明早酷荼苦賁天倫冥至友愛淳深非直引瘠推溫故能逃迹讓位鞠育提養以及人次事死讓生尙均脫屣取信十室本若錙銖乃遠謬推恩近沾庸薄能以國讓弘義有歸匹夫難奪守以弗二昔武始迫家臣之策陵陽感鮑子之言張以誠請丁爲理屈且大宗絕緒命臣出纘傍統稟承在昔理絕終天永懷情事觸感崩裂伏惟陛下俯權孤門哀榮之重爰奪臣賁一至之輕察其丹款特賜停絕至公允穆微臣克幸

爲褚諮議蓁讓代兄襲封表二

前人近冒披款庶蒙哀亮奉被還詔未垂矜允伏讀周遑罔置心誠臣本凡劣身名不限摽一善不足以驗風流存小讓不足以弘進止若乃富埒千駟貴有邦家二者之來不期而止中人猶其趄凡近固宜勉勗直以門緒有歸長徳無二若使賁髙延陵之風臣忘子臧之節是廢徳舉豈曰能賢陛下畱心孤門特深追遠故臣窮必呼天憑威咫尺賁嬰疾沈固公私廢禮逢不世之恩遂良已之志確然難奪有理存焉臣旣承先旨出繼傍統受命有資反身何奉敍心感悼義迫窮誠賁息霽年將志學禮及趨拜且私門世適二三攸序若天眷無已必降殊私乞臣霽奉膺珪社伏願陛下聖慈曲垂矜愼如蒙哀允施重含育

爲褚諮議蓁讓代兄襲封表

前人臣蓁言昨被司徒符仰稱詔旨許臣兄賁所請以臣襲封南康郡公臣門籍勛蔭光錫土宇臣賁世載承家允膺長徳而深鑑止足脫屣千乘遂乃遠謬推恩近萃庸薄能以國讓弘義有歸匹夫難奪守以勿貳昔武始迫家臣之策陵陽感鮑生之言張以誠請丁爲理屈且先臣以大宗絕緒命臣出纂傍統稟承在昔理絕終天永惟情事觸目崩隕若使賁髙延陵之風臣忘子臧之節是廢徳舉豈曰能賢陛下察其丹款特賜停絕不然投身艸澤苟遂愚誠耳不任丹慊之至謹詣闕拜表以聞臣誠惶誠恐

爲蕭侍中拜襲封表

前人詔書拜臣襲封竟陵郡王臣以凡庸素乏才植皇朝尙徳詔爵惟賢遂復出修職貢入頒卿士但有道之守海外重扃藩籬近甸無勞擊柝仰閱舊章俯增私感報國承家豈云萬一

陳公九錫詔

陳徐陵肇昔元胎剖判太素氤氳崇建人皇必憑洪宰故賢哲之後牧伯徵於四方神武之君大監治乎萬國又有一匡九合渠門之賜以隆戮帶圍溫行宮之寵斯茂時危所以貞固運泰所以光熙斯乃千載同風百王不刊之道也太傅義興公允文允武乃聖乃神固天生徳康濟黔首昔在休期早隆朝寄遠逾滄海大極交越皇運不造書契未聞中國其亡兵凶總至哀哀﹠﹟類譬彼窮牢悠悠上天莫云斯極否終則泰元輔應期救此將崩援玆已溺乘舟履輦架險浮深經略中途畢殲羣醜洎乎石頭姑孰流髓履腸一朝指撝六合淸晏是用光昭下武翼亮中都雪三後之勍讎夷三靈之巨慝堯治禹佐未始能階殷相周師固非云擬重之以屯剝餘象荊楚大崩天地無心乘輿委禦五湖薦食競謀諸夏八方﹠﹟跱莫有匡救彊臣致命黜我衝人顧影於荼孺之魂甘心於﹠﹟卿之辱卻按下髻求哀之路莫從竊鐵逃責容身之地無所公神兵奄至不日淸澄惟是孱蒙再膺天祿斯又巍巍蕩蕩無得而稱焉加以仗玆忠義屠彼祅逆震部夷氛稽山罷祲番禺蠡澤北鄙西郊殲厥凶徒罄無遺種斯則兆民之命修短所縣率土之基興亡是賴於是刑禮兼訓沿革有章中外咸平遐邇寧一用能使陽光合魄曜象呈暉棲閣遊庭抱仁含信宏勛該於厚地大道格於元天羲農炎昊以來捲領垂衣之世聖人濟物未有如斯者也夫備物典策桓文是膺助理陰陽蕭曹不讓未有功髙於宇縣而賞薄於伊周凡厥人祇固懷延佇實由公謙撝自牧降損爲懷嘉數遲回永言增嘆豈可申玆雅尙久廢朝猷宜戒司勛敬升鴻典且重華大聖嬀汭惟賢盛徳之祀無忘公侯之門必復是以殷嘉亶甫繼后稷之官堯命羲和纂重黎之位況其本枝攸建宜誓山河者乎其進公位相國總百揆封十郡爲陳公備九錫之禮加璽紱遠遊冠綠綟綬位在諸侯王上其鎭衛大將軍揚州牧如故

進武帝爲長城公詔

前人徳懋懋官功懋懋賞皇王盛則所謂元龜司空公南徐州剌史長城縣開國侯諱志華寅亮風度弘遠體文經武明允篤誠曩者率五嶺之彊兵誅四海之讎敵固以勒功彜鼎書勛太常克定京師勤勞自重自鎭撫扮楡永寧丰沛東涼旣息北蔡無歸代馬燕犀气雄天下裹糧坐甲固敵是求方欲大討於秦崤惇修於輿睦葉謀上相爰納朕躬思所以敬答忠勛用申朝典可進爵爲長城縣公

冊陳公九錫文

前人大哉乾元資日月以貞觀至哉坤元憑山川以載物故惟天爲大陟配者欽明惟王建國翼輔者齊聖是以文武之佐磻溪蘊其玉璜堯舜之臣河鏤其金版況乎體得一之鴻姿寧陽九之危厄拯橫流於碣石撲燎火於昆岑驅馭於韋彭跨蹍於秦晉神功行而靡用聖道運而無名者乎今將授公典策其敬聽朕命日者昊天不弔鍾亂於我國家网漏吞舟邊裔內贔茫茫宇宙惵惵黎元方足圓顱萬不遺一太淸否亢橋山之痛已深大寶屯如平陽之禍相繼上宰膺運康救兆民鞠旅於滇池之南揚旌於桂嶺之北懸三光於已墜謐四海於羣飛屠猰於中原斫鯨鯢於蒙泛蕩寧上國光啟中興此則公之大造於皇家者也旣而天未悔禍夷丑薦臻南夏崩騰西京蕩覆羣凶孔熾藉亂乘間推納藩枝盜假神器冢司昏燒旁引寇讎旣見貶於桐宮方謀危於漢閣皇運已殆何殊贅旒中國搖然非徒如綫公赫然投袂匡救本朝復莒齊都平戎王室朕所以還膺寶歷重履宸居挹建武之風猷歌宣王之雅頌此又公之再造於皇家者也應務之初登庸惟始三川五嶺莫不窺臨銀洞珠宮所在寧謐孫盧肇釁越﹠﹟爲災番部阽危勢將淪殄公赤旗所指祅壘洞開白羽才撝凶徒紛潰非其神武久喪南藩此又公之功也大同之末邊政不修李賁狂迷竊我交愛敢稱大號驕恣甚於尉佗據有連州雄豪熾於梁碩公英雄算電掃風行馳禦樓船直跨滄海新昌典徹備履艱難蘇歷嘉寧盡爲京觀三山獠洞八角蠻陬逖矣水宇之鄕悠哉火山之國馬援之所不屆陶璜之所未聞莫不懼我王靈爭朝邊候歸琛天府獻狀鴻臚此又公之功也自寇虜淸江宮闈幽辱公枕戈嘗膽提劍撫心气湧淸霄神飛紫闥而番禺連率本自諸夷言得其朋是懷同惡公仗此忠誠乘機剿定執沛令而釁鼓平新野而據鞍此又公之功也世道初艱方隅多難勛門桀黠作亂衡嶷兵切池隍眾兼夷獠公以國盜邊警知無不爲卹是同盟誅其醜類莫不魚驚鳥散面縛頭懸南土黔黎重保蘇息此又公之功也長驅嶺嶠夢想京畿緣道酋豪遞爲榛梗路養渠率全據大都蓄聚逋逃方謀阻亂百樓不戰云梯之所未窺萬弩齊張髙﹠﹟之所非敵公龍驤虎步嘯叱風雲山靡堅城野無彊陣淸祅氛於贛石滅沴气於雩都此又公之功也遷仕凶慝屯據大臯乞活類馬騰之軍流民多杜弢之眾推鋒轉斗自北䢐南頻歲稽誅實惟勍虜公坐揮三略遙制六奇義勇同心貔貅騁力雷﹠﹟電擊谷靜山空列郡無犬吠之驚藂祠罷狐鳴之盜此又公之功也王師討鹵次屆淪波兵乏兼儲士有饑色公回麾蠡澤積谷巴丘億庾之詠斯丰壺漿之迎是眾軍民轉漕曾無砥柱之難艫舳相望如運敖倉之府犀渠貝冑顧蔑雷霆髙檻層樓仰捫霄漢故使三軍勇銳百戰無前承此兵糧遂殄凶逆此又公之功也若夫英圖邁俗義旅如雲湓壘猜攜用淹戎略公志惟同獎師克在和鵠塞非虞鴻門是會若晉侯之誓白水如蕭王之推赤心屈禮交盟人祗感咽故能使舟師並路遠近朋心此又公之功也姑孰襟要崤函阻憑寇虜據其關梁大盜負其扃鐍公一校裁撝三雄並奮左賢右角沙潰土崩木甲殪於中原氈裘赴於江水他他藉藉萬計千羣鄂﹠﹟之隘斯開夷庚之道無塞此又公之功也義軍大眾俱集帝京逆豎凶徒猶屯皇邑若夫表裹山河金湯險固疏龍首以抗殿剪華嶽以爲城雜鹵憑焉彊兵自若公回玆地軸抗此天羅曾不崇朝俾無遺﹠﹟軍容甚穆國政方修物重睹於衣冠民還瞻於禮樂楚人滿道爭睹於葉公漢老銜思俱歡於司隸此又公之功也內難初靜諸侯出關外郡傳烽鮮卑犯塞莫非沮渠當戶中貴名王冀馬迾於淮南胡笳動於徐北公舟師步甲野橫江殲厥羣羝遂殫封狶莫不絓木而止戎車靡遺遇濘而旋歸驂盡殪此又公之功也公克黜禍難劬勞皇室而孫﹠﹟之黨翻啟狄心伊洛之間咸爲鹵戍𨿽金陵隹气石壘天嚴朝暗戎塵夜喧胡鼓公三籌旣畫八陣斯張裁舉靈﹠﹟亦抽金僕咸俘醜類悉反髙墉異李廣之皆誅同龐元之盡赦此又公之功也任約叛渙梟聲不悛戎羯貪婪狼心無攺窮廬氈幕抵北闕而爲營烏孫天馬指東都而成陣公左甄右落箕張翼舒掃是攙搶驅其獫狁長狄之種埋於國門椎髻之酋烹於軍市投秦坑而盡沸噎滍水而不流此又公之功也一相居中自折彜鼎五湖小守妄懷同惡公夙駕兼道秉羽杖戈玉斧將揮金鉦且戒祅酋震懾遽請灰釘爇櫬以表其含弘焚書以安其反側此又公之功也賊龕凶橫陵虐具區阻兵安忍憑災怙亂自古虫言鳥迹渾沌洪荒凡或虔劉未此殘酷公𨿽宗居汝潁世寓東南育聖誕賢之鄕含章挺生之地眷言桑梓公私憤切卓爾英狀丞規奉算戮此大憝如烹小鮮此又公之功也亂離未久羣盜孔多浙左凶渠連兵構逆豈止千兵五校白雀黃龍而已哉公以中軍無率選是親賢姦寇途窮漼然冰泮刑溏之所文命動其大威雷門之間勾踐行其嚴戮英規聖迹異代同風此又公之功也同姓有扈頑凶不賓憑借宗盟圖危社稷觀兵匯澤勢震京師驅率南蠻已爲東帝公論兵於朝堂之上決勝於樽俎之間寇賈樊滕浮江下瀨一朝剪撲無待甸師萬里澄淸非勞新息此又公之功也豫章祅寇依憑山澤繕甲完聚多歷歲時結從連橫爰洎交廣呂嘉旣獲吳濞已摐命我還師徵其不恪連營盡拔僞黨斯擒曜聖武於匡山回神旌於蠡泒此又公之功也自八紘九野瓜剖豆分竊帝偸王連州比縣公武靈已暢文徳又宣折簡馳書風猷斯遠至於蒼蒼浴日杳杳無雷北洎丈夫之鄕南逾女子之國莫不屈膝膜拜求吏款關此又公之功也京師禍亂亟積寒暄雙闕低昂九門寥豁寧秦宮之可顧豈魯殿之猶存五都簪弁百僚卿士胡服縵纓咸爲戎俗髙冠厚履希復華風宋微子麥穟之歌周大夫黍離之嘆方之於斯未足爲悲矣公求衣昧旦昃食髙舂興構宮闈具瞻遐邇郊庠宗稷之典六符十等之章復聞太始之風流重睹永平之遺事此又公之功也公有濟天下之勛重之以明徳凝神體道合徳符天用百姓以爲心隨萬機而成務恥一物非唐虞之民歸含靈於仁壽之域上徳不徳無爲以爲夏長春生顯仁藏用忠信爲寶風雨弗仁惠爲基牛羊勿踐功成治定樂奏咸云安上治民禮兼文質物色丘園衣裾里巷朝多君子野無遺賢菽粟同水火之饒工商猗頓之旅是以天無蘊寶地有呈祥潏露卿云朝團晚映山車澤馬服馭登閒旣景煥於圖書方葳蕤於史髙勛逾於象緯積徳冠於嵩華固無徳而稱者矣朕又聞之前王宰世茂賞尊賢式樹藩長總徵羣伯二南崇絕四履遐曠泱泱東海祚土維齊巖巖泰山俾侯於魯抑又勤王反鄭夾輔遷周召伯之命斯隆河陽之禮咸備況復經營宇宙寧惟斷鰲足之功弘濟蒼生非直鑿龍門之險而疇庸報徳寂爾無聞朕所以垂拱當寧載懷慚悸者也今授公相國以南豫州之陳畱南丹陽宣城揚州之吳興東陽新安新寧南徐州之義興江州之鄱陽臨川十郡封公爲陳公錫玆靑土苴以白茅爰定爾邦用建冢社昔姬奭分陜俱爲保師晉鄭諸侯咸作卿士兼其內外禮實攸宜今命使持節兼太尉王通授相國印綬陳公璽紱使持節兼司空王瑒授陳公茅土金獸符第一至第五左竹使符第一至第十相國秩逾三鉉任總百司位絕朝班禮由事革其以相國總百揆除錄尙書之號上所假節侍中貂蟬中書監印章中外都督太傅印綬義興公印策其鎭衛大將軍揚州牧如故又加公九錫其敬聽後命以公禮爲楨幹律等銜策四維皆舉八柄有章是用錫公大輅戎輅各一元牡二駟以公賤寶崇谷疏爵待農室富京坻民知榮辱是用錫公衮冕之服赤舄副焉以公調理陰陽燮諧風雅三靈允降萬國同和是用錫公軒縣之樂六佾之舞以公宣導王猷弘闡風教光景所照鞮象必通是用錫公朱戶以居以公抑揚淸濁褒徳進賢髦士盈朝幽人虛谷是用錫公納陛以登以公嶷然廊廟爲世鎔範折衝四表臨禦八荒是用錫公武賁之士三百人以公執玆明罰期在刑措象恭無赦干紀必誅是用錫公斧鉞各一以公英猷遠量跨厲嵩溟包一車書括囊寰宇是用錫公彤弓一彤矢百玈弓十玈矢千以公天經地義貫徹幽明春露秋霜允恭粢盛是用錫公秬鬯一卣圭瓚副焉陳國置丞相以下一遵舊式往欽哉其恭循朕命克相皇天弘建邦家允興洪業以光我髙祖之休命

爲陳太傅讓表

沈﹠﹟奏六代之舞不能祚天具百神之歌無以動聖延首當閽轉增危栗百川沸騰百室如毀釋位同謀諸侯總至盟書會府余臣一人若使幅巾衡巷口絕平吳朝遊赤松暮過濟北出就侯服入禠龍章則四郊有壘誰守社稷如其雄戟在前彊弩自衛負孺子之圖飾緣鶺之鼎軍威重於護將國禮貴於寒門則臣道尙卑孰云非逼臣所以出謝公卿入訓妻子拜長陵之園謁太祖之廟不以九族違恩義不以百姓負國家所期陛下與北極同壽朝廷與南山同固

勛爵部藝文三

加齊王九錫策文

北齊魏收於戲敬聽朕命夫惟天爲大列晷宿而垂象謂地蓋厚疏川嶽以阜物所以四時代序萬類駢羅庶品得性羣形不夭然則皇王統歷深視髙居拱默垂衣寄成師相此則夏伯殷尹竭其股肱周成漢昭無爲而治頃者天下多難國命如旒則我建國之業將墜於地齊獻武王奮迅風雲大濟艱危爰翼朕躬國爲再造經營庶土以至勤憂及文襄承構愈廣前業康邦夷難道格穹蒼王縱徳應期千齡一出惟幾惟深乃神乃聖大崇霸徳實廣相猷𨿽冥功妙實藐絕言象摽聲示迹典禮宜宣今申後命其敬虛受王摶風初舉建旟上地庇民立政時雨滂流下識廉恥仁加水陸移風易俗自齊變魯此王之功也仍攝天臺總參戎律策出若神威行朔土引弓竄迹松塞無煙此又王之功也逮光統前緒持衡匡合華戎混一風海調夷日月光華天地淸晏聲接響隨無思不偃此又王之功也逖矣炎方逋違正朔懷文耀武授略申規淮楚連城漼然桑落此又王之功也關峴衿帶跨躡蕭條腸胃之地嶽立鴟跱偏師才指渙同冰散此又王之功也晉熙之所險薄江雷迥隔聲教迷方未攺命將鞠旅覆其巢穴威略風騰傾懾南海此又王之功也羣蠻跋扈世絕南疆搖蕩邊陲亟爲塵梗懷徳畏威向風請順傾陬盡落其至如雲此又王之功也胡人別種延蔓山谷酋渠萬旅廣袤千里憑險不恭恣其桀黠有樂淳風相攜叩款粟帛之調王府充積此又王之功也茫茫涉海世敵諸華風行鳥逝倏來忽往旣飲醇醪附同膠漆氈裘委仞奇獸銜尾此又王之功也秦川尙阻作我仇讎爰挹椒蘭飛書請好天動其衷辭卑禮厚區宇乂寧遐邇畢至此又王之功也江陰告禍民無適歸蕭宗子弟尙相投庇如鳥還山猶川赴海荊江十部俄而獻割乘此會也將混來方此又王之功也天平地成率土咸茂禎符顯見史不停筆旣連百木兼呈九尾素過秦雀蒼比周烏此又王之功也搜揚管庫衣冠獲序禮云樂云銷沈俱振輕傜徹賦矜獄寬刑大信外彰深仁遠洽此又王之功也王有安日下之大勛加以表光明之盛徳宣贊洪猷以左右朕言昔旦奭外分毛畢入佐出內之任王宜總之人謀鬼謀兩儀協契錫命之行義申公道以王踐律蹈禮軌物蒼生元首安志率心歸道是以錫王大路戎路各一元牡二駟王深重民天惟本是務衣食之用榮辱所由是用錫王衮冕之服赤舄副焉王深廣惠和易調風化神祗且格功徳可象是用錫王軒懸之樂六佾之舞王風聲振赫九域咸綏遠人率俾﹠﹟走委贐是用錫王朱戶以居王求賢選眾艸萊以盡陳力就列罔非其人是用錫王納陛以登王英圖猛槪抑揚千品毅然之節肅是非違是用錫王武賁之士三百人王興亡所系制極幽顯﹠﹟行天討罪人咸得是用錫王鈇鉞各一王鷹揚豹變實扶下土狼顧鴟張罔不彈射是用錫王彤弓一彤矢百盧弓十盧矢千王孝弟之至通於神明率民興行感達區宇是用錫王秬鬯一卣珪瓚副焉往欽哉其祗順往冊保弼皇家用終爾休徳對揚我太祖之顯命

上庸公陸騰勒功碑

北周王褒在昔洞庭彭蠡三苖有遠竄之君太室陽城九州無同姓之國是知周衛設險所務非山川河嶽作固所寶惟休徳至於三峽蹇產九折崢嶸髙峯尋云深谷無景秦開漢閉𨿽阻荷戟之虞魏塞晉通終因束馬之利我大周開辟宇宙混同文軌禦六气於天樞頓八紘於地絡彭濮未恭邛笮不討外憑劍道之難內負銅梁之厄大將軍上庸公仗國威靈奉辭伐罪長戟萬隊巨艦千舳板楯酋豪斯褕君長歷稔逋寇累代稽誅廓淸江源蕩滌巴濮若夫荊門千里蜀置永安之宮巴水三回吳阻夷陵之縣巫峽使君之灘淪波洽沒建平督郵之道棧徑威紆路阻蠻陬途橫夷落擅彊專險輕法侮吏天子爰詔有司公奉天討星言載途指日遄邁冊授公大將軍信州剌史韓信召拜軍中致設壇之禮衛靑出徵臨河聞後距之令夫鍾鼎大禮之器昭徳必書金石不朽之質庸勛斯樹某等乃建碑於某地敢作頌云遐觀命氏眇求世祿龍圖紀河鴻漸於陸霸楚傳姓命吳啟族君子篤生降靈惟嶽朝陽擢彩荊山曜璞巴庸自擅彭濮稱王南泊僰道西通夜郎內憑玉壘外阻銅梁介視荒服斗絕邊疆赫赫南仲堂堂方叔天子命我遐徵越逐竇氏車騎去病冠軍封山刊石鐫銘刻勛遠隔年代懸感風雲盛徳必紀千載斯文

請功臣襲封表

庾信臣聞以法施民必傳祀典以勞定國必有承家孫叔敖祭酹無聞有傷良相汝叔齊裔嗣絕沒實貶賢臣謹案大統十六年格先有封爵死於王事絕嗣者聽以支子繼襲非死王事不許承封前牒五等功臣皆是勤勞王室身當患難扞禦災禍翼贊大猷一日遇疾身捐館捨不幸無嗣享祀便絕於禮則不足於義則有傷未求上林之獵已削其侯不服襜褕之衣先除其國伏惟皇帝崇徳旌庸興亡繼絕聞鼓鼙而思將帥畫雲臺而念舊臣豈有功存社稷而無後可守事盡忠貞而無祠可祭周於藩屏爲約事在世功漢以山河爲誓義存長久臣聞存人之國大於救人之災立人之後重於封人之墓竊以殷朝繼及無廢小宗周室興亡貴存身後紹髙密者累葉豈專鄧禹之正裔嗣平陽者重世何必曹參之嫡孫愚謂生有其勞死非王事𨿽在支庶﹠﹟聽承襲幸使伯有之魂不能爲厲若敖之鬼庶其無餒而幽顯對揚人神咫尺

爲周帝加隋王九錫詔

隋李徳林天大地大合其徳者聖人一陰一陽調其气者上宰所以降神載挺陶鑄羣生代蒼蒼之工成巍巍之業假黃鉞使持節大丞相都督內外諸軍事上柱國大冢宰隋國公應百代之期當千齡之運家隆臺鼎之盛門有翊贊之勤心同伊尹必致堯舜情類孔丘憲章文武爰初入仕風流映世公卿仰其軌物搢紳謂爲師表入處禁闈出居藩政芳猷茂績問望彌遠住平東夏人情未安燕南趙北實爲天府擁節杖旄任當連率柔之以徳導之以禮畏之若神仰之若日芳風美迹歌頌獨存淮海榛蕪多歷年代作鎭南鄙選眾惟賢威震殊俗化行黔首任掌鉤陳職司邦政國之大事朝寄更深鑾駕巡遊畱臺務廣周公陜西之任僅可爲倫漢臣關內之重未足相況及天崩地坼先帝升遐朕以眇年奄經荼毒親受顧命保乂皇家姦人乘隙潛圖宗社無君之意已成竊發之期有日英規潛運大略川回匡國庇民罪人斯得兩河遘亂三魏稱兵半天之下洶洶鼎沸祖宗之基已慮生人之命將怠安陸作釁南通吳越蜂飛蠆聚江漢騷然巴蜀鴟張翻將問鼎秦塗更阻漢門重閉籌畫帷帳建出師車諸將稟其謀壯士感其義不違時日咸得淸蕩九功遠被七徳允諧百僚師師四門穆穆光景照臨之地風雲去來之所允武允文幽明同徳驟山驟水遐邇歸心使朕繼踵上皇無爲以治聲髙宇宙道格天壤伊尹輔殷霍光助漢方之蔑如也昔營丘曲阜地多諸國重耳小白錫用殊禮蕭何優贊拜之儀番君越公侯之爵姬劉以降代有令謨宜崇典禮憲章自昔可授相國總百揆去都督內外諸軍事大冢宰之號進公爵爲王以隋州之崇業鄖州之安陸城陽溫州之宜人應州之平靖上明順州之淮南士州之永川昌州之廣昌安昌申州之義陽淮安息州之新蔡建安豫州之汝南臨廣寧初安蔡州之蔡陽郢州之漢東二十郡爲隋國劍履上殿入朝不趨贊拜不名備九錫之禮加璽綬遠遊冠相國印綠綟綬位在諸侯王上隋國置丞相已下一依舊式

九錫第二詔

前人伊周作輔不辭殊禮之錫桓文爲霸允應異物之典所以表格天之勛彰不代之業相國隋王前加典策式昭大禮固守謙光絲言未綍宜申顯命一如往旨王功必先人賞存後己退讓爲本誠乖朕意宜命百辟盡詣王宮眾心克感必念允納如有表奏勿復以聞

淩煙閣勛臣贊二十二首並

序唐呂溫

我二後受成命撫興運軋坤軸撼乾樞鼓元气而雷域中騰百川而雨天下雲收雨霽如再開辟蕩蕩與太極同功貞觀十七年太宗以功成理定秉爲而不有之道讓徳於祖考推勞於羣臣念匡濟於艱難感風雨於疇昔所以攄之無窮乃詔有司擬其形容圖畫於淩煙閣者二十有四人蓋象乎二十四气之佐天生物茂昭勛徳也昔者堯以九官致理周以十亂反正髙皇以三傑祚漢光武以二十八將中興若夫錯綜勛賢牢籠今古雄四代而髙視者其惟聖唐乎至若唐莒公劉渝公之倫探元符建帝圖首戴神堯舉晉陽而活天下此則大禹之拯溺也魏鄭公以致君爲己任諫若不及謇謇左右秉心宣猷此則咎繇之揚言也虞永興紏合羣儒旁求百代明備王禮克諧帝樂使我大國煥乎其有文章此則夷夔之制作也長孫趙公舉大義除二凶安宗廟定社稷以振我丕赫無疆之休此則周公之匡救也英衛受天勇智雄武佐聖鼓行海內麾定四方此則太公之鷹揚也房杜元機朗識並運帷幄神發響效成天功此則蕭何之指縱子房之決勝也尉遲秦程剛毅木訥气鎭三軍力摧大敵匹馬孤劍爲王前驅此則吳漢之朴忠賈復之雄勇也其餘皆榱棟殊材黼黻異制儔諸古烈罔有慚徳皇王之業於斯爲盛其始也文爲經武爲緯智斯作忠斯述其末也大不逼小不遏退者全來者達控而縱之使自用之推而引之使自盡之不設籠檻以觀寥廓之致不頓韁鎖以極權奇之變執一徳而眾力展懸大信而羣情竭髙祖聚之以義太宗用之以道髙宗終之以仁傳聖萬代享其功利此非盛歟昔陸機袁宏爲晉人而歌功於漢魏作者猶或稱之況乎遊聖代觀國光目睨淩煙而頌聲不作溫不揣賤劣有亹然之志輒盡所蓄各爲贊一章上以見王業之艱難中以明聖賢之相須次以朗前哲之光韻末以聳後人之盛節侯君集張亮負勛跋扈自陷大逆敢沒其名用彰天罰庶使伐勞懷貳者知懼春秋之義異姓爲後故以河間元王爲贊首云太極構天本由一气大人創業資我族類堂堂河間仁勇是經遹駿有聲爲唐宗英暴隋天亡羣盜猖狂我伐用張時惟哲王武有烈光爲爪牙肺腸經綸八方自南䢐東晏海澄江使我父帝天下化家爲邦用竭爾力寵臻其極言不伐色不徳以遜以默柔嘉惟則佐髙祖建大績如周旦奭與太宗守大成如漢間平宜君宜王盤石無疆河間王孝恭

梁公先覺龍臥待君長彗流光掃天布新義師雷興公躍其鱗杖策千里來排帝閽婉婉梁公實懿實聰實光實融羽翼義忠若鸞若鴻大風動地儒服從容靜運胸中弛張折衝左右太宗夷屯廓蒙定髙祖功功告武成翊開太平我𨿽忘勞時靡有爭网羅遺賢推轂羣英玉不韜光蘭無沈馨飛鴻出冥振鷺在庭濟濟多士太宗以寧太宗寧矣公無事矣闕衮有補惟仲山甫經營四方方叔召虎大邦鈞軸至則委汝閒居臺輔撝默自處亦莫敢余侮髙朗令終於呼梁公房梁公元齡

穆穆萊公奇資粹靈蘊元和气爲大國楨乘時能恢唐室天開故人相攜直上泰階更爲陰陽疊作日月佐明四海贊育萬物二人同心王度是欽如玉如金徳音愔愔萬有千古永稱房杜如周申甫杜萊公如晦

堂堂魏公崇節大志喬幹直聳摩天自致遭風雲時得霸王器一言委質有死無二撫我則後各盡其志浮沈變通吾道不窮龍戰旣息皇建其極俾補職其繩則直諤諤嶷嶷危言正色保太宗徳弼違替否日月不蝕黜漢霸雜行周王道人或有言秉徳不撓禮興樂崇徳洽道丰保合太和昭明有融起四年中復三代風言出化成神哉厥功尹躬佐商有恥於湯公以其心匡飭聖唐爲唐宗臣致唐無疆致唐無疆永式萬邦魏鄭公徵

趙國之先發祥朔土乃祖乃父受天之祜有女而聖爲天下母有子而賢爲唐室輔聖賢同契千載一睹丕顯趙公允文允武克忠克仁實有大勛髙祖受命太宗歸尊翼翼幹幹恪居於藩羣孽亂嗣爭窺神器鴻業將墜公揭大義一匡天地人到於今家受其賜帝將傳聖爰有顧命汝忠汝誠莫與汝京與我聖子守唐太平公相髙宗有太宗余風刑措財丰八荒來同和气大融妖星襲月禍起中宮公將正言以正帝躬力屈羣邪誠阻天聰黜非其尢令聞無窮長孫趙公無忌

歲寒陰凝冰雪皚皚有鳥擇木先陽春來猗與莒公王佐之才間運未開登潛龍臺代萬姓請命與天爲媒扶龍而興振起雲雷權輿帝圖經始唐基始覆一簣勃焉巍巍易失者時難知惟幾知幾其神莒公元勛唐莒公儉

河出昆侖來潤中夏連山合沓橫擁其泒巨靈勃然手拆大華決流東注功並造化粵我聖唐將舉晉陽帝命是將往拯溺於四方亦旣載﹠﹟亦旣秉鉞彊凶當路拒不得發渝公慷慨感義激節用奇制變大事立決雷奮電越天衢八達則莫我敢遏如巨靈破山河勢始豁赫矣渝公與神齊烈迹如仙掌﹠﹟﹠﹟不滅劉渝公政會

有隋之末羣盜熾爇帝怒震發五星從太白煥照參野將有聖人兵定天下金精下射猛毅感激李公矯矯從此奮迹躍於中原王者則獲壯士不死唐威載赫帝曰汝傑致天之罰手付金鉞俾往式遏不庭則殺如﹠﹟發發如火烈烈摧枯爍雪應鼓如截遠若荊巫險若江湖彊若匈奴莫不率從莫不震恭車書混同氛祲蕩空衛侯之功功則維何威明惠和策勇駕智馳驅仁義仁義曠蕩帝王之將萬古式瞻鐵山巉巖李衛公靖

橫流莫極大亂無象英公傑出應運爲將與楚楚伯與漢漢王天時人事隨我所向長蛇縱﹠﹟東據河洛婪婪封豕來濟同惡虓吼連聲如雷如霆萬里震驚時維英公諒我太宗斬豕以鉞取蛇於穴羣穢殄滅乃定九鼎乃開明堂奄有大邦金甲同光告成於皇皇業用昌帝命英公北伐獫狁雷鼓殷殷旄頭幾殞掃雪黑山布唐陽春五原艸綠不見南牧島夷未庭天子親徵其鋒維英莫拒莫抗是震是蕩破東海浪天下旣和解鞍投戈服委蛇華發皤皤始終三朝無玷可磨李英公績夔公崢嶸金虎之精應時而生與運俱行﹠﹟帝元戎震唐大聲明目張膽前無金城別建龍節中分虎旅啟行萬里乘气一鼓劍揮雷電﹠﹟捲風雨先馳咸陽鎭定天府天府旣定唐集大命入揚王庭出握兵柄薄伐獫狁朔風不競䢐徵島夷東海如鏡義始忠卒元勛之盛劉夔公弘基

泰山未明云﹠﹟幽崖日觀赫開舒爲丹霞昔我太原賢傑潛屯帝出於震爛其盈門邳公炳焉實耀其間功參造化謀協先天執殳前驅捧轂南轅以勞以舊佐命之先長孫邳公順徳

英英永興華徳素行以文富國以道佐命天下旣定爲唐儒宗東觀石渠始生古風秉精繹思假道書圃馳騁百代出入三古開羲皇心聽堯舜語歸來帝側獻可替否帝告永興與鴻碩之倫闡六籍三墳建樂章禮文先師是宗先聖是崇於廓辟雍辟雍沈沈天子所臨或弦或歌講古述今其徒八千纓弁森森﹠﹟羌髳咸詠徳音羽林孤兒亦垂靑襟洋洋聲教無遠不洎日月所照皆成文字﹠﹟開古始掃蕩澆季實我羣儒成太宗之志英英永興宜曰文懿虞永興公世南

侁侁鄂公百煉龍泉沈翳未宣气沖鬥間佩非其人躍出大川神武獲焉提之上天天地之內指麾無前熊威虎力隱若敵國剛毅木訥安劉必勃武徳之屯手拔禍根掃除氛昏捧出白日耀乎天門功成名遂髙謝戎事烈烈猛志化爲和气深地髙堂頤性保常屑瓊飲露靜奏淸商商爲臣勵事君鄂公之徳之勛尉遲鄂公恭

隋氏不君忠賢莫用桐生朝陽有集惟鳳捨彼頹廈﹠﹟爲新棟輅車元開國有宋武徳之暮羣孽內﹠﹟巍巍宋公聳節髙步不吐不茹不來不去屹崛中立爲天一柱從容而言社稷遂安持誠秉忠光輔二君激濁揚淸育人如身道至廣莫我敢羣鏡至大不容纖塵雪山倚空冰壑照人耿介絕鄰爲唐貞臣蕭宋公瑀

有倬郯公仡仡而仁侁侁而純實太宗信臣太宗守藩內難未夷圖之則安捨之則危帝臨安危機以懼以疑以蓍爲有知是筮是咨郯公嶷然排闥折蓍抗憤正詞用人事定天意身爲元龜不識不知順帝之則以定社稷郯公之力公之云亡帝念其勤若痛其身天懷發中哭不避辰君臣之間敻古未聞張郯公謹

五運相推土火革期隋化爲唐忠臣不知猶驅義徒奮拒王師指心誓天摩頂待時人歸有徳四海皆叛春日滿川孤冰未泮亡家徇國方寸不亂力屈勢窮排空落翰東南慟哭血盡魂斷仗忠就擒萬國瞻嘆帝曰爾通古之烈士孝於其親誰不欲子俾侯於蔣授以師紀感恩不死宣力如彼佐唐挾隋名教之美屈突蔣公通

維嶽降神佐唐生申忠貞自天孝友如春徳爲邦基行厚人倫肅肅雍雍眞王者臣慶因歸妹光誕天配婚媾之中雲龍潛會建功南海廓我無外諒武撥亂弼文開泰遏彼庸蜀薦鍾澆季文翁之化皆掃於地申公攸䢐有教無類父子兄弟望風相愧勃興儒雅大復禮義西南頌聲到今不墜名登元勛理冠羣吏全才大器於鑠厥懿髙申公士廉

溫溫殷公初若懦夫銅印試吏褒衣爲儒大風驅云忽與之俱遭逢眞宰參造化謨天地旣辟厥功有赫從王龔行佐帝光宅遠展驥足髙揮鳳翮以永終譽垂於竹帛殷勛公開山

洛汭之役龍戰未決秦公應變臨陣電拔銳气盡來我盈彼竭成敗反掌存亡奄忽虎來風壯鰲轉山沒遂作心膂爰從討伐崩圍陷陳﹠﹟迸冰裂翕如鶚聳縱若鯨突功成國定萬古壯骨秦胡公叔寶

盧公倬然動軼幾先轉禍爲福攀龍上天繽翻鵬翼積風乃聳桓桓將軍大敵則勇雷崩山谷貔虎頓伏﹠﹟倒溟波鯨鯢蹉跎見危而進當仁不讓幹城三朝身老气壯程盧公知節

褒公虎臣先運而臻謁帝太原許唐以身擁劍駕气騰風躍云積累忠仁光有厥勛建旄北伐細柳宵屯風謐霜凝嚴扃達晨天子之使駐車軍門安眾秉威此眞將軍侁侁桓桓克壯有聞段褒公志元

羣動相食血流中原譙公夷陵豺虎與鄰列境連城火炎煙昏皎其一邦如玉不焚三光忽開萬象皆新誰有天下平生故人引忠歸誠豹變蠖伸金石之契移爲君臣奕奕煌煌爲龍爲光元戎啟行大﹠﹟央央式遏大江奄徵南方恩斯勤斯兩不相忘許譙公紹

賜陳敬瑄太尉鐵券文

樂明龜維中和三年歲次癸卯十月甲午朔十六日己酉皇帝賜功臣劍南西州節度副大使管內觀察處置統轄近界諸蠻及西山八國雲南安撫制置指揮諸道兵馬供軍等使開府儀同三司太尉兼中書令成都尹上柱國潁川郡食邑三千戶食實封四百戶陳敬瑄鐵券曰烹巨龜者鼎大於滄海斬長鯨者劍倚於靑天旣立異勛勉膺殊寵李晟免其十死子儀成其九功鏤以金鏞賜其鐵契後來繼者豈在他人歲寒知松柏之心國難見忠貞之節五山鎭地一柱擎天气壓乾坤量含宇宙自居環衛出擁旌幢論淸政而水鏡無光吐赤城而朝霞失色手持玉節身鎭錦城扶乾綱則萬國安心組坤維則百蠻繞指三川飲化一境歸仁朕以稅駕褒斜省方邛蜀匍匐而來迎鳳輦驅馳而速建龍宮百辟來朝萬方入貢夏禹塗山之會未盛於斯漢髙沛國之歡無以過此戮阡能疾如剪艸除莠升易若焚巢不讓武侯之勛無愧文翁之化海東獻款雲南披誠九谷丰澄三農務盛濟贍軍國拯接朝廷內竭家財外罄公帑千官感惠一國推功今則巨猾奔逃神州克復將歸上國卽別成都致朕身安由卿忠藎前封公爵後賜郡王詢於眾情未愜羣望今賜卿鐵券赦其十死望泰山而立誓指黃河以爲盟山無盡時河無竭日君君臣臣父父子子永遠貴昌並皆如此

勛爵部藝文四詩

小雅彤弓三章

朱注

此天子燕有功諸侯而錫以弓矢之樂歌也彤弓弨兮受言藏之我有嘉賓中心貺之鐘鼓旣設一朝饗之賦也

彤弓弨兮受言載之我有嘉賓中心喜之鐘鼓旣設一朝右之賦也

彤弓弨兮受言櫜之我有嘉賓中心好之鐘鼓旣設一朝﹠﹟之賦也

裳裳者華四章

朱注

此天子美諸侯之辭蓋以答瞻彼洛矣也裳裳者華其葉湑兮我覯之子我心寫兮我心寫兮是以有譽處兮興也

裳裳者華蕓其黃矣我覯之子維其有章矣維其有章矣是以有慶矣興也

裳裳者華或黃或白我覯之子乘其四駱乘其四駱六轡沃若興也

左之左之君子宜之右之右之君子有之維其有之是以似之賦也

桑扈四章

朱注

此亦天子燕諸侯之詩交交桑扈有鶯其羽君子樂胥受天之祜興

也

交交桑扈有鶯其領君子樂胥萬邦之屏興

也

之屏之翰百辟爲憲不戢不難受福不那賦

也

兕觥其觩旨酒思柔彼交匪敖萬福來求賦

也

采菽五章

朱注

此天子所以答魚藻也采菽采菽筐之筥之君子來朝何錫予之𨿽無予之路車乘馬又何予之元衮及黼興也

觱沸檻泉言采其芹君子來朝言觀其旗其旗淠淠鸞聲嘒嘒載驂載駟君子所屆興也

赤芾在股邪幅在下彼交匪紓天子所予樂只君子天子命之樂只君子福祿申之賦也

維柞之枝其葉蓬蓬樂只君子殿天子之邦樂只君子萬福攸同平平左右亦是率從興也

泛泛楊舟紼纚維之樂只君子天子葵之樂只君子福祿膍之優哉遊哉亦是戾矣興也

自劾詩

漢韋元成漢書曰元成以列侯侍祀孝惠廟當晨入廟天雨淖不駕駟馬車而騎至廟下有司劾奏等輩數人皆削爵爲關內侯元成自傷貶黜父爵作詩自劾責赫矣我祖侯於豕韋賜命建伯有殷以綏厥績旣昭車服有常朝宗商邑四牡翺翔徳之令顯慶流於裔宗周至漢羣後歷世肅肅楚傅輔翼元夷厥駟有庸惟愼惟祗嗣王孔佚越遷於鄒五世曠僚至我節侯維我節侯顯徳遐聞左右昭宣五品以訓旣致位惟懿惟奐厥賜祁祁百金洎館國彼扶陽在京之東惟帝是畱政謀是從繹繹六轡是列是理威儀濟濟朝享天子天子穆穆是宗是師四方遐邇觀國之輝茅土之繼在我俊兄惟我俊兄是讓是形於休厥徳於赫有聲致我小子越畱於京惟我小子不肅會同﹠﹟彼車服黜此附庸赫赫顯爵自我墜之微微附庸自我招之誰能忍愧寄之我顏誰將遐徵從之夷蠻於赫三事匪俊匪作於蔑小子終焉其度誰謂華髙企其齊而誰謂徳難勵其庶而嗟我小子於貳其尢墜彼令聲申此擇辭四方羣後我監我視威儀車服惟肅是履

戒子孫詩

前人漢書元帝卽位以元成爲少府遷太子太傅至禦史大夫永光中代於定國爲丞相貶黜十年之間遂繼父相位封侯故國榮當世焉元成復作詩著復玷缺之艱難因以戒示子孫於肅君子旣令厥徳服此溫恭棣棣其則咨予小子旣徳靡逮曾是車服荒嫚以墜明明天子俊徳烈烈不遂我遺卹我九列我旣玆卹惟夙惟夜畏忌是申供事靡惰天子我監登我三事顧我傷墜爵復我舊我旣此登望我舊階先後玆度漣漣孔懷司直禦事我熙我盛羣公百僚我嘉我慶於異卿士非我同心三事維艱莫我肯矜赫赫三事力𨿽此畢非我所度退其罔日昔我之墜畏不此居今我度玆戚戚其懼惟我後人命其靡常靖共爾位瞻仰靡荒愼爾會同戒爾車服無惰爾儀以保爾域爾無我視不愼不整我之此復惟祿之幸於戲後人惟肅惟栗無忝顯位以蕃漢室

贈士孫文始

魏王粲三輔決錄注曰士孫萌字文始少有才學年十五能屬文初董卓之誅也萌父瑞知王允必敗京師不可居乃命萌將家屬至荊州依劉表去無幾果爲李傕等所殺及天子都許昌追論誅董卓之功封萌爲淡津亭侯與山陽王粲善萌當就國粲作詩以贈萌天降喪亂靡國不夷我曁我友自彼京師宗守蕩失越用遁違遷於荊楚在漳之湄在漳之湄亦克晏處和通箎塤比徳車輔旣度禮義卒獲笑語庶玆永日無厥緒𨿽曰無時不我已同心離事乃有逝止橫此大江淹彼南汜我思弗及載坐載起惟彼南汜君子居之悠悠我心薄言慕之人亦有言靡日不思矧伊嬿婉胡不淒而晨風夕逝托與之期瞻仰王室慨其永嘆良人在外誰佐天官四國方阻俾爾歸藩作式下國無曰蠻裔不虔汝徳愼爾所主率由嘉則龍𨿽勿用志亦靡忒悠悠淡澧﹠﹟彼唐林𨿽則同域邈其迥深白駒遠志古人所箴允矣君子不遐厥心旣往旣來無密爾音

投贈哥舒開府翰

唐杜甫今代麒麟閣何人第一功君王自神武駕馭必英雄開府當朝傑論兵邁古風先鋒百勝在略地兩隅空靑海無傳箭天山早掛弓廉頗仍走敵魏絳已和戎每惜河隍棄新兼節制通知謀垂睿想出入冠諸公日月低秦樹榦坤繞漢宮胡人愁逐北宛馬又從東受命邊沙遠歸來禦席同軒墀曾寵鶴畋獵舊飛熊茅土加名數山河誓始終策行遺戰伐契合動昭融勛業靑冥上交親气槪中未爲珠履客已見白頭翁壯節初題柱生涯獨轉蓬幾年春艸歇今日暮途窮軍事畱孫楚行間識呂蒙防身一長劍將欲倚崆峒

少年行

王維漢家君臣歡宴終髙議雲臺論武功天子臨軒賜侯印將軍佩出明光宮

聞晉公自蔡州入覲

韓愈南伐旋師太華東天書夜到冊元功將軍舊壓三司貴相國新兼五等崇鵷鷺欲歸仙仗裏熊羆還入禁營中長慚典午非材職得就閒官卽至公

平蔡州

劉禹錫九衢車馬渾渾流使臣來獻淮西囚四夷聞風皆失據天子受賀登髙樓奴童擢發不足數血污城西一抔土南峯無火楚澤閒夜行不﹠﹟穆陵關策勛禮畢天下泰猛士按劍看恆山

唐昭宗賜錢武肅王鐵券歌

明髙啟妖兒初下含元殿天子仍居少陽院諸藩從此擁連城朝貢皆停事攻戰岐王已去梁王來長安宮闕生蒿萊天目山前異人出金戈雙舉風煙開羅平惡鳥啼初起犀弩三千射潮水歸來父老拜旌旗釃酒捶牛宴鄕裏綺裘駿馬驕春風錦袍玉帶眞英雄詔書特賜誓終始黃金鏤字旌殊功虎符龍節彤弓矢後嗣猶令赦三死盡言恩寵冠當時天府丹書未逾此摩挲舊物四百年古色滿面凝蒼煙天佑宰相署名在尋文再讀心茫然古來保族須忠節受此幾人還復滅王家勛業至今傳不在區區一方鐵人生富貴知幾時泰山作礪徒相期行人曾過表忠觀風雨斷蘚埋殘碑

鐵券歌

湯引績海虞之奚川錢理容偕弟理平謹重博雅人也系出武肅譜牒可考一日出諸賢題先世鐵券詩以示且欲再發其意因爲一歌用塞其請羅平逆鳥窺唐鹿太宗泉下英靈哭錦樹將軍握槊來祅氛一掃乾綱肅半邊古瓦黃金鏤翰苑文章鋪錦繡宰臣擎出鳳凰城兒孫永世承天佑堂堂坐控十三州長驅鐵騎射潮頭擾攘中原糜在釜東南民庶不曾憂邯鄲未待三方寤大集朝臣封府庫舉家齊上汴河船回首錢塘宛如故虜騎紛紛壓舊畿海門倏見雙龍飛馮夷借玩水仙府幸從魚网獲全歸歸來五廟咸登薦銹蝕刮磨光彩見珍襲誰同簡子書寶全自別桑公硯昭代眞人爵羣武首法宏模錫吾祖多感寬洪美弟兄拉向奚川看家譜

諸將入朝

何景明闕下千官侍鳳樓苑中天子建龍斿豹房虎圈先班賞武帳前邊賜姓侯

贈顧小侯

鄭琰甲第連云瞰帝城畫簾繡箔照朱甍新開馳道千金埒舊領團營七校兵方士房中龍虎鼎侍兒花底鳳凰笙燕山二月春初好玉勒朝朝待曉鶯

勛爵部紀事一漢書髙祖本紀秦二世二年六月沛公如薛與項梁共立楚懷王孫心爲楚懷王九月沛公項羽與將軍呂臣引兵而東徙懷王自盱臺都彭城呂臣軍彭城東項羽軍彭城西沛什級∵後九月懷王並呂臣項羽軍自將之以沛公爲碭郡長封武安侯將碭郡兵以羽爲魯公封長安侯呂臣爲司徒其父呂靑爲令尹秦二世三年二月沛公從碭北攻昌邑未下西過髙陽酈食其爲裏監門曰諸將過此者多吾視沛公大度乃求見沛公沛公方踞牀使兩女子洗酈生不拜長揖曰足下必欲誅無道秦不宜踞見長者於是沛公起攝衣謝之延上坐食其說沛公襲陳畱沛公以爲廣野君以其弟商爲將將陳畱兵六月與南陽守齮戰犨東大破之略南陽郡南陽守走保城守宛沛公引兵過宛西張良諫曰沛公𨿽欲急入關秦兵尙眾距險今不下宛宛從後擊彊秦在前此危道也於是沛公乃夜引軍從他道還偃旗幟﹠﹟明圍宛城三市南陽守欲自剄其舍人陳恢曰死未晚也乃逾城見沛公曰臣聞足下約先入咸陽者王之今足下畱守宛宛郡縣連城數十其吏民自以爲降必死故皆堅守乘城今足下盡日止攻士死傷者必多引兵去宛宛必隨足下足下前則失咸陽之約後有彊宛之患爲足下計莫若約降封其守因使止守引其甲卒與之西諸城未下者聞聲爭開門而待足下足下通行無所累沛公曰善七月南陽守齮降封爲殷侯封陳恢千戶引兵西無不下者盧綰傳綰丰人也與髙祖同裏綰親與髙祖太上皇相愛及生男髙祖綰同日生裏中持羊酒賀兩家及髙祖綰壯學書又相愛也裏中嘉兩家親相愛生子同日壯又相愛復賀羊酒髙祖爲布衣時有吏事避宅綰常隨上下及髙祖初起沛綰以客從入漢爲將軍常侍中從東擊項籍以太尉常從出入臥內衣被食飲賞賜羣臣莫敢望𨿽蕭曹等特以事見禮至其親幸莫及綰者封爲長安侯長安故咸陽也項籍死使綰別將與劉賈擊臨江王共尉還從擊燕王臧荼皆破平時諸侯非劉氏而王者七人上欲王綰爲羣臣觖望及虜臧荼乃下詔詔諸將相列侯擇羣臣有功者以爲燕王羣臣知上欲王綰皆曰太尉長安侯盧綰常從平定天下功最多可王上乃立綰爲燕王諸侯得幸未有如燕王者張湯傳湯子安世安世子延壽延壽子勃勃子臨臨薨子放嗣侯鴻嘉中上欲遵武帝故事與近臣遊宴放以公主子開敏得幸放取皇后弟平恩侯許嘉女上爲放供張賜甲第充以乘輿服飾號爲天子取婦皇后嫁女大官私官並供其第兩宮使者冠蓋不絕賞賜以千萬數放爲侍中中郎將監平樂屯兵置莫府儀比將軍與上臥起寵愛殊絕常從爲微行出遊北至甘泉南至長楊五莋鬥鷄走馬長安中積數年是時上諸舅皆害其寵白太后太后以上春秋富動作不節甚以過放時數有災異議者歸咎放等於是丞相宣禦史大夫方進奏放驕蹇縱恣奢淫不制前侍禦史修等四人奉使至放家逐名捕賊時放見在奴從者閉門設兵弩射吏距使者不肯內知男子李遊君欲獻女使樂府音監景武彊求不得使奴康等之其家賊傷三人又以縣官事怨樂府遊僥莽而使大奴駿等四十餘人羣黨盛兵弩白晝入樂府攻射官寺縛束長吏子弟斫破器物宮中皆﹠﹟走伏匿莽自髡鉗衣赭衣及守令史調等皆徒跣叩頭謝放放乃止奴從者支屬並乘權勢爲暴虐至求吏妻不得殺其夫或恚一人妄殺其親屬輒亡入放第不得幸得勿治放行輕薄連犯大惡有感動陰陽之咎爲臣不忠首罪名𨿽顯前蒙恩驕逸悖理與背畔無異臣子之惡莫大於是不宜宿衛在位臣請免放歸國以銷眾邪之萌厭海內之心上不得已左遷放爲北地都尉數月復徵入侍中太后以放爲狂出放爲天水屬國都尉永始元延間比年日蝕故久不還放璽書勞問不絕居歲餘徵放歸第視母公主疾數月主有瘳出放爲河東都尉上𨿽愛放然上迫太后下用大臣故常涕泣而遣之後復徵放爲侍中光祿大夫秩中二千石歲餘丞相方進復奏放上不得已免放賜錢五百萬遣就國數月成帝崩放思慕哭泣而死王莽傳按金匱輔臣皆封拜以太傅左輔驃騎將軍安陽侯王舜爲太師封安新公大司徒就徳侯平晏爲太傅就新公少阿羲和京兆尹紅休侯劉歆爲國師嘉新公廣漢梓潼哀章爲國將美新公是爲四輔位上公太保後承承陽侯甄邯爲大司馬承新公丕進侯王尋爲大司徒章新公步兵將軍成都侯王邑爲大司空隆新公是爲三公大阿右拂大司空衛將軍廣陽侯甄丰爲更始將軍廣新公京兆王興爲衛將軍奉新公輕車將軍成武侯孫建爲立國將軍成新公京兆王盛爲前將軍崇新公是爲四將凡十一公王興者故城門令史王盛者賣餅莽案符命求得此姓名十餘人兩人容貌應卜相徑從布衣登用以視神焉始建國四年二月莽至明堂授諸侯茅土下書曰予以不徳襲於聖祖爲萬國主思安黎元在於建侯分州正域以美風俗追監前代爰綱爰紀維在堯典十有二州衛有五服詩國十五抪徧九州殷頌有奄有九有之言禹貢之九州無並幽周禮司馬則無徐梁帝王相攺各有云爲或瞻其事或大其本厥義著明其務一矣昔周二後受命故有東都西都之居予之受命蓋亦如之其以洛陽爲新室東都常安爲新室西都邦畿連體各有采任州從禹貢爲九爵從周氏有五諸侯之員千有八百附城之數亦如之以俟有功諸公一同有眾萬戶土方百里侯伯一國眾戶五千土方七十里子男一則眾戶二千有五百土方五十里附城大者食邑九成眾戶九百土方三十里自九以下降殺以兩至於一成五差備具合當一則今已受茅土者公十四人侯九十三人伯二十一人子百七十一人男四百九十七人凡七百九十六人附城千五百一十一人九族之女爲任者八十三人及漢氏女孫中山承禮君遵徳君修義君更以爲任十有一公九卿十二大夫二十四元士定諸國邑采之處使侍中講禮大夫孔秉等與州部眾郡曉知地理圖籍者共校治於壽成朱鳥堂予數與羣公祭酒上卿親聽視咸已通矣夫褒徳賞功所以顯仁賢也九族和睦所以褒親親也予永惟匪解思稽前人將章黜陟以明好惡安元元焉以圖簿未定未授國邑且令受奉都內月錢數千諸侯皆困乏至有庸作者後漢書劉元傳地皇四年二月更始卽帝位建元曰更始元年五月伯升拔宛六月更始入都宛城盡封宗室及諸將爲列侯者百餘人九月拔洛陽十月更始北都洛陽申屠建李松自長安傳送乘輿服禦又遣中黃門從官奉迎遷都二年二月更始自洛陽而西旣至居長樂宮升前殿李松與棘陽人趙萌說更始宜悉王諸功臣朱鮪爭之以爲髙祖約非劉氏不王更始乃先封宗室太常將軍劉祉爲定陶王劉賜爲宛王劉慶爲燕王劉歙爲元氏王大將軍劉嘉爲漢中王劉信爲汝陰王后遂立王匡爲比陽王王鳳爲宜城王朱鮪爲膠東王衛尉大將軍張卬爲淮陽王廷尉大將軍王常爲鄧王執金吾大將軍廖湛爲穰王申屠建爲平氏王尙書胡殷爲隨王柱天大將軍李通爲西平王五威中郎將李軼爲舞陰王水衡大將軍成丹爲襄邑王大司空陳牧爲陰平王驃騎大將軍宋佻爲潁陰王尹尊爲郾王惟朱鮪辭曰臣非劉宗不敢干典遂讓不受乃徙鮪爲左大司馬劉賜爲前大司馬使與李軼李通王常等鎭撫關東以李松爲丞相趙萌爲右大司馬共秉內任張純傳純字伯仁京兆杜陵人也髙祖父安世宣帝時爲大司馬衛將軍封富平侯父放爲成帝侍中純少襲爵土哀平間爲侍中王莽時至列卿遭值篡僞多亡爵土純以惇謹守約保全前封建武初先來詣闕故得復國五年拜大中大夫使將潁川突騎安集荊徐揚部督委輸監諸將營後又將兵屯田南陽遷五官中郎將有司奏列侯非宗室不宜復國光武曰張純宿衛十有餘年其勿廢更封武始侯食富平之半陳蕃傳蕃遷光祿勛時封賞逾制內寵猥盛蕃乃上疏諫曰臣聞有事社稷者社稷是爲有事人君者容悅是爲今臣蒙恩聖朝備位九列見非不諫則容悅也夫諸侯上象四七垂耀在天下應分土藩屏上國髙祖之約非功臣不侯而聞追錄河南尹鄧萬世父遵之微功更爵尙書令黃﹠﹟先人之絕封近習以非義授邑左右以無功傳賞授位不料其任裂土莫紀其功至乃一門之內侯者數人故緯象失度陰陽謬序稼用不成民用不康臣知封事已行言之無及誠欲陛下從是而止又比年收斂十傷五六萬人饑寒不聊生活而采女數千食肉衣綺脂油粉黛不可貲計鄙諺云盜不過五女門以女家貧也今後宮之女豈不貧國乎是以傾宮嫁而天下化楚女悲而西宮災且聚而不禦必生憂悲之感以致並隔水旱之困夫獄以禁止姦違官以稱才理物若法虧於平官失其人則王道有缺而令天下之論皆謂獄由怨起爵以賄成夫不有臭穢則蒼蠅不飛陛下宜采求失得擇從忠善尺一選舉委尙書三公使褒責誅賞各有所歸豈不幸甚帝頗納其言爲出宮女五百餘人但賜﹠﹟關內侯而萬世南鄕侯趙典傳典轉大鴻臚時恩澤諸侯以無勞受封羣臣不悅而莫敢諫典獨奏曰夫無功而賞勞者不勸上忝下辱亂象幹度且髙祖之誓非功臣不封宜一切削免爵土以存舊典帝不從三國魏志田疇傳建安十二年太祖北徵烏丸未至先遣使辟疇又命田預諭指疇戒其門下趣治嚴門人謂曰昔袁公慕君禮命五至君義不屈今曹公使一來而君若恐勿及者何也疇笑而應之曰此非君所識也遂隨使者到軍署司空戶曹掾引見諮議明日出令曰田子泰非吾所宜吏者卽舉茂才拜爲蓨令不之官隨軍次無終時方夏水雨而濱海洿下濘滯不通虜亦遮守蹊要軍不得進太祖患之以問疇疇曰此道秋夏每常有水淺不通車馬深不載舟船爲難久矣舊北平郡治在平岡道出盧龍達於柳城自建武以來陷壞斷絕垂二百載而尙有微徑可從今虜將以大軍當由無終不得進而退懈弛無備若嘿回軍從盧龍口越白壇之險出空虛之地路近而便掩其不備蹋頓之守可不戰而禽也太祖曰善乃引軍還而署大木表於水側路傍曰方今暑夏道路不通且俟秋冬乃復進軍虜候騎見之誠以爲大軍去也太祖令疇將其眾爲鄕導上徐無山出盧龍歷平岡登白狼堆去柳城二百餘里虜乃驚覺單於身自臨陣太祖與交戰遂大斬獲追奔逐北至柳城軍還入塞論功行封封疇亭侯邑五百戶疇自以始爲居難率眾遁逃志義不立反以爲利非本意也固讓太祖知其至心許而不奪遼東斬送袁尙首令三軍敢有哭之者斬疇以嘗爲尙所辟乃往弔祭太祖亦不問疇盡將其家屬及宗人三百餘家居鄴太祖賜疇車馬谷帛皆散之宗族知舊從徵荊州還太祖追念疇功殊美恨前聽疇之讓曰是成一人之志而虧王法大制也於是乃復以前爵封疇疇上疏陳誠以死自誓太祖不聽欲引拜之至於數四終不受有司劾疇狷介違道苟立小節宜免官加刑太祖重其事依違者久之乃下世子及大臣博議世子以疇同於子文辭祿申胥逃賞宜勿奪以優其節尙書令荀彧司隸校尉鍾繇亦以爲可聽太祖猶欲侯之疇素與夏侯惇善太祖與惇曰且往以情諭之自從君所言無告吾意也惇就疇宿如太祖所戒疇揣知其指不復發言惇臨去乃拊疇背曰田君主意殷勤曾不能顧乎疇答曰是何言之過也疇負義逃竄之人耳蒙恩全活爲幸多矣豈可賣盧龍之塞以易賞祿哉縱國私疇疇獨不愧於心乎將軍雅知疇者猶復如此若必不得已請願效死刎首於前言未卒涕泣橫流惇具答太祖太祖喟然知不可屈乃拜爲議郎吳志孫權傳嘉禾元年冬十月魏遼東太守公孫淵遣校尉宿舒閬中令孫綜稱藩於權並獻貂馬權大悅加淵爵位二年春正月詔曰朕以不徳肇受元命夙夜兢兢不遑假寢思平世難救濟黎庶上答神祇下慰民望是以眷眷勤求俊傑將與戮力共定海內苟在同心與之偕老今使持節督幽州領靑州牧遼東太守燕王久嗋賊虜隔在一方𨿽乃心於國其路靡緣今因天命遠遣二使款誠顯露章表殷勤朕之得此何喜如之𨿽湯遇伊尹周獲呂望世祖未定而得河右方之今日豈復是過普天一統於是定矣書不云乎一人有慶兆民賴之其大赦天下與之更始其明下州郡咸使聞知特下燕國奉宣詔恩今普天率土備聞斯慶三月遣舒綜還使太常張彌執金吾許晏將軍賀達等將兵萬人金寶珍貨九錫備物乘海授淵舉朝大臣自丞相雍已下皆諫以爲淵未可信而寵待太厚但可遣吏兵數百護送舒綜權終不聽淵果斬彌等送其首於魏沒其兵資權大怒欲自徵淵尙書僕射薛綜等切諫乃止周瑜傳瑜兩男一女女配太子登男循尙公主拜騎都尉有瑜風早卒循弟引初拜興業都尉妻以宗女授兵千人屯公安黃龍元年封都鄕侯後以罪徙廬陵郡赤烏二年諸葛瑾步騭連名上疏曰故將軍周瑜子引昔蒙粉飾受封爲將不能養之以福思立功效至縱情欲招速罪辟臣竊以瑜昔見寵任入作心膂出爲爪牙銜命出徵身當矢石盡節用命視死如歸故能摧曹操於烏林走曹仁於郢都揚國威徳華夏是震蠢爾蠻荊莫不賓服𨿽周之方叔漢之信布誠無以尙也夫折衝捍難之臣自古帝王莫不貴重故漢髙祖封爵之誓曰使黃河如帶泰山如礪國以永存爰及苗裔申以丹書重以盟詛藏於宗廟傳於無窮欲使功臣之後世世相踵非徒子孫乃關苗裔報徳明功勤勤懇懇如此之至欲以勸戒後人用命之臣死而無悔也況於瑜身沒未久而其子引降爲匹夫益可悼傷竊惟陛下欽明稽古隆於興繼爲引歸訴乞﹠﹟餘罪還兵復爵使失旦之雞復得一鳴抱罪之臣展其後效權答曰腹心舊勛與孤協事公瑾有之誠所不忘昔引年少初無功勞橫授精兵爵以侯將蓋念公瑾以及於引也而引恃此酗淫自恣前後告諭曾無悛攺孤於公瑾義猶二君樂引成就豈有已哉迫引罪惡未宜便還且欲苦之使自知耳今二君勤勤援引漢髙河山之誓孤用恧然𨿽徳非其疇猶欲庶幾事亦如爾故未順旨以公瑾之子而二君在中間苟使能攺亦何患乎瑾騭表比上朱然及全琮亦俱陳乞權乃許之會引病死瑜兄子峻亦以瑜元功爲偏將軍領吏士千人峻卒全琮表峻子護爲將權曰昔走曹操拓有荊州皆是公瑾常不忘之初聞峻亡仍欲用護聞護性行危險用之適爲作禍故便止之孤念公瑾豈有已乎晉書賈充傳充婦廣成君郭槐性﹠﹟忌初充子黎民年三歲乳母抱之當合黎民見充入喜笑充就而拊之槐望見謂充私乳母卽鞭殺之黎民戀念發病而死後又生男過期復爲乳母所抱充以手摩其頭郭疑乳母又殺之兒亦思慕而死充遂無子嗣及薨槐輒以外孫韓謐爲黎民子奉充後郎中令韓咸中尉曹軫諫槐曰禮大宗無後以小宗支子後之無異姓爲後之文無令先公懷腆后土良史書過豈不痛心槐不從咸等上書求攺立嗣事寢不報槐遂表陳是充遺意帝乃詔曰太宰魯公充崇徳立勛勤勞佐命背世殂殞每用悼心又嗣子早終世嗣未立古者列國無嗣取始封支庶以紹其統而近代更除其國至於周之公旦漢之蕭何或豫建元子或封爵元妃蓋尊顯勛庸不同常例太宰素取外孫韓謐爲世子黎民後吾退而斷之外孫骨肉至近推恩計情合於人心其以謐爲魯公世孫以嗣其國自非功如太宰始封無後如太宰所取必以己自出不如太宰皆不得以爲比應詹傳王惇作逆詹與建威將軍趙引等擊敗之斬賊率杜發梟首數千級賊平封觀陽縣侯食邑一千六百戶賜絹五千匹上疏讓曰臣聞開國承家光啟土宇惟令徳元功乃宜封錫臣𨿽忝當一隊策無微略勞不汗馬猥以疏賤倫亞親密暫廁被練列勤司勛乞回謬恩聽其所守不許魏書遊明根傳明根子肇襲爵新泰伯歷尙書右僕射肅宗初近侍羣官豫在奉迎者自侍中崔光已下並加封邑時封肇文安縣開國侯邑八百戶肇獨曰子襲父位今古之常因此獲封何以自處固辭不應論者髙之周書趙肅傳大統十三年除廷尉少卿明年元日當行朝禮非有封爵者不得預焉肅時未有茅土左僕射長孫儉白太祖請之太祖乃召肅謂曰歲初行禮豈得使卿不預然何爲不早言也於是令肅自選封名肅曰河淸乃太平之應竊所願也於是封淸河縣子邑三百戶隋書楊素傳素封郢國公言於上曰裏名勝母曾子不入逆人王誼前封於郢臣不願與之同於是攺封越國公樊子蓋傳大業十年冬車駕還東都帝謂子蓋曰元感之反神明故以彰公赤心耳析珪進爵宜有令謨是日下詔進爵爲濟公言其功濟天下特爲立名無此郡國也賜縑三千匹奴婢二十口

勛爵部紀事二唐書裴寂傳始髙祖論太原首功詔尙書令秦王尙書左僕射裴寂納言劉文靜恕二死左驍衛大將軍長孫順徳右驍衛大將軍劉弘基右屯衛大將軍竇琮左翊衛大將軍柴紹內史侍郎唐儉吏部侍郎殷開山鴻臚卿劉世龍衛尉少卿劉政會都水監趙文恪庫部郎中武士驃騎將軍張平髙李思行李髙遷左屯衛長史許世緒等十四人恕一死武徳九年十月太宗又定功臣封戶時文靜已死乃自寂而下差功大小第之總四十三人寂戶千五百長孫無忌王君廓尉遲敬徳房元齡杜如晦戶千三百長孫順徳柴紹羅藝趙郡王孝恭戶千二百侯君集張公謹劉師立戶千李績劉弘基戶九百髙士廉宇文士及秦叔寶程知節戶七百安興貴安修仁唐儉竇軌屈突通蕭瑀封徳彜劉義節戶六百錢九隴樊興公孫武達李孟嘗段志元龐卿惲張亮李藥師杜淹元仲文戶四百張長遜張平髙李安遠李子和秦行師馬三寶戶三百寂等三十人已見於傳自趙文恪等十八人功不甚顯然參附議始事班班見當世今次第其名總出左方云大唐新語貞觀十七年太宗圖畫太原倡義及秦府功臣趙公長孫無忌河間王孝恭萊公杜如晦鄭公魏徵梁公房元齡申公髙士廉鄂公尉遲敬徳鄖公張亮陳公侯君集盧公程知節永興公虞世南渝公劉政會莒公唐儉英公李績胡公秦叔寶等二十四人於淩煙閣太宗親爲之贊褚遂良題閣閻立本畫及侯君集謀反伏誅太宗與之決流涕謂之曰吾爲卿不復上淩煙閣矣酉陽雜俎武攸緒天后從子年十四潛於長安市中賣卜一處不過五六日因徙升中嶽遂隱居服赤箭伏苓貴人王公所遺鹿裘藤器上積塵蘿棄而不用晚年肌肉始盡目有紫光晝見星月又能辧數里外語安樂公主出降上遣璽書召令勉受國命蹔屈髙標至京親貴候謁寒溫之外不交一言封國公及還山敕學士賦詩送之李鄴侯外傳肅宗之在靈武也常憂諸將李郭等皆已爲三公宰相崇重旣極慮收復後無以復爲賞也泌對曰前代爵以報功官以任能自堯舜以至三代皆所不易今收復後若賞以茅土不過二三百戶一小州豈難制乎肅宗曰甚善因曰若臣之所願特與他人異肅宗曰何也泌曰臣絕粒無家祿位與茅土皆非所要爲陛下帷幄運籌收京師後但枕天子膝睡一覺使有司奏客星犯帝座一動天文足矣肅宗大笑北夢瑣言唐幹寧中鳳翔李茂貞華州韓建邠州王行瑜擁兵脇君誅戮宰輔焚燒宮闕初帝西幸鳳翔昭宗出居石門莎城太原克用領蕃漢馬步入京三鎭大懼是年破邠州斬王行瑜昭宗嘉獎倚賴命延王丕丹王允詔賜李公衣服兼令二親王設拜以兄事之近古未有也仍封晉王以寵之延王才識過人聰悟辧慧在晉陽畱宴累月每獻酬樂作必爲晉王起舞後爲韓建所殺輟﹠﹟錄吾鄕錢叔琛氏贇乃武肅王之諸孫也其家在郡城外東北隅亭臺沼沚聯絡﹠﹟帶猶是先朝賜第與余相友善嘗出示所藏鐵券形宛如瓦髙尺餘闊二尺許券詞黃金商嵌一角有斧痕蓋至元丙子天兵南下時其家人竊負以逃而死於難券亦莫知所在越再丙子漁者偶网得之乃在黃巖州南地名澤庫深水內漁意寶物試斧擊之則鐵焉因棄諸幽一村學究與漁鄰頗聞賜券之說買以鐵價然二人皆不悟其字乃金也有報於叔琛之兄者十斛谷易得靑氈復還誠爲異事時余就錄券詞一通叔琛又出武肅當日謝表﹠﹟並錄之昨晚檢閱經笥偶得於故紙中轉首已三十餘年矣人生能幾何哉謾志於此詞云維幹寧四年歲次丁巳八月甲辰朔四日丁未皇帝若曰咨爾鎭海鎭東等軍節度浙江東西等道觀察處置營田招討等使兼兩浙鹽鐵置制發運等使開府儀同三司檢校太尉兼中書令使持節閩越等州諸軍事兼閩越等州刺史上柱國彭城郡王食邑五千戶食實封一百戶錢鏐朕聞銘鄧騭之勛言垂漢典載孔悝之徳事美魯經則知徳策勛古今一致頃者董昌僭僞爲皆鏡水狂謀惡慣染齊人而爾披攘凶渠蕩定江表忠以衛社稷惠以福生靈其機也氛祲淸其化也疲羸泰拯甌越於塗炭之上師無私焉保余杭於金湯之間政有經矣志獎王室績冠侯藩溢於旗常流在丹素𨿽鍾繇刻五熟之釜竇憲勒燕然之山未足顯功抑有異數是用錫其金版申以誓詞長河有似帶之期泰山有如拳之日惟我念功之旨永將延祚子孫使卿長襲寵榮克保富貴卿恕九死子孫三死或犯常刑有司不得加責承我信誓往惟欽哉宜付史館頒示天下表云恩主賜臣金書鐵券一道臣恕九死子孫三死者出於睿眷形此綸言錄臣以絲髮之勞賜臣以山河之誓鐫金作字指日成文震動神祗飛揚肝膽伏念臣爰從筮仕迨及秉麾每自揣量是何叨忝所以行如履薄動若持盈惟憂福過禍生敢忘愼初護末豈期此志上感宸聰憂臣以處極多危慮臣以防微不至遂開聖澤永保私門屈以常則宥其必死𨿽君親囑念皆云必恕必容而臣子爲心豈敢傷慈傷愛謹當日愼一日戒子戒孫不敢因此而累恩不敢乘此而賈禍聖主萬歲愚臣一心湘山野錄唐昭宗以錢武肅平董昌拜爲鎭海鎭東節度使中書令賜鐵券羅隱爲撰謝表迨莊宗入洛又遣使貢奉懇請玉冊金券有司定議非天子不得用後竟賜之鏐卽以節鉞授其子元瓘自稱吳越國王名其居曰殿官屬悉稱臣又於衣錦軍大建玉冊金券詔書三樓遣使冊東夷諸國封拜其君長幾極其勢禪貫休嘗以詩投之有滿堂花醉三千客一劍霜寒十四州之句鏐愛其詩遣客吏諭之曰教和尙攺十四爲四十方與見休性褊介謂吏曰州亦難添詩亦不攺然閒雲野鶴何天而不飛耶遂飄然入蜀鏐後果爲安重誨奏削王爵以太師致仕重誨死明宗乃復鏐爵位五代史朱友謙傳友謙字徳光許州人也初名簡以卒隸澠池鎭有罪亡去爲盜石濠三鄕之間商旅行路皆苦之久之爲陜州軍校陜州節度使王珙爲人嚴酷與其弟珂爭河中戰敗其牙將李璠與友謙謀共殺珙附於梁梁太祖表璠代珙璠立友謙復以兵攻之璠得逃去梁太祖又表友謙代璠梁兵西攻李茂貞太祖往來過陜友謙奉事尢謹因請曰僕本無功而富貴至此元帥之力也且幸同姓願更名以齒諸子太祖益憐之乃更其名友謙錄以爲子太祖卽位徙鎭河中累遷中書令封冀王太祖遇﹠﹟友珪立加友謙侍中友謙受命而心常不平已而友珪使召友謙入覲友謙不行乃附於晉友珪遣招討使韓勍將康懷英等兵五萬擊友謙晉王出澤潞以救之遇懷英於解縣大敗之追至白徑嶺夜秉炬擊之懷英又敗梁兵乃解去友謙會晉王於猗氏友謙醉寢晉王帳中晉王視之顧左右曰冀王𨿽甚貴然恨其臂短耳末帝卽位友謙復臣於梁而不絕晉也貞明六年友謙遣其子令徳襲同州逐節度使程全暉因求兼鎭末帝初不許已而許之制命未至友謙復叛始絕梁而附晉矣末帝遣劉鄩等討之鄩爲李存審所敗晉封友謙西平王加守太尉以其子令徳爲同州節度使莊宗滅梁入洛友謙來朝賜姓名曰李繼麟賜予巨萬明年加守太師尙書令賜鐵券恕死罪以其子令徳爲遂州節度使令錫忠武軍節度使諸子及其將校爲刺史者十餘人恩寵之盛時無與比是時宦官伶人用事多求賂於友謙友謙不能給而辭焉宦官伶人皆怒唐兵伐蜀友謙閱其精兵命其子令徳將以從軍及郭崇韜見殺伶人景進言唐兵初出時友謙以爲討己閱兵自備又言與崇韜謀反且曰崇韜所以反於蜀者以友謙爲內應友謙見崇韜死謀與存乂爲郭氏報冤莊宗初疑其事羣伶官日夜以爲言友謙聞之大恐將入朝以自明將吏皆勸其毋行友謙曰郭公有大功於國而以讒死我不自明誰爲我言者乃單車入朝景進使人詐爲變書告友謙反莊宗惑之乃徙友謙義成軍節度使遣朱守殷夜以兵圍其館驅友謙出徽安門外殺之復其姓名詔魏王繼岌殺令徳於遂州王思同殺令錫於許州夏魯奇族其家屬於河中魯奇至其家友謙妻張氏率其宗族二百餘口見魯奇曰朱氏宗族當死願無濫及平人乃別其婢僕百人以其族百口受刑張氏入室取其鐵券示魯奇曰此皇帝所賜也不知爲何言語魯奇亦爲之﹠﹟友謙死其將史武等七人皆坐友謙族誅天下冤之蘇州府誌錢元字徳輝吳越王鏐第四子儀狀瑰傑風神俊邁乾化二年攺刺蘇州累授中吳建武軍節度使蘇常潤三州團練使佐正匡國功臣大彭郡開國侯加檢校太師同平章事中書令守太傅彭城郡王治蘇三十年儉約鎭靜郡政循理天福二年弟元瓘襲位元覲之燕於宮中元瓘舉酒爲壽曰先王之位兄宜嗣之俾小子至是皆兄推戴之力元俯伏曰王功徳髙茂先王擇賢而立敢忘忠順因相顧感泣兄弟訖無間言七年詔封廣陵郡王未受命卒謚宣義楓﹠﹟小牘頃從臨安得見石晉授文穆王玉冊文曰惟天福八年歲次癸卯十月丙午朔六日辛亥皇帝若曰在天成像拱辰分將相之星惟帝念功啟土列侯王之國朕所以法昊穹而光宅稽典禮以疏封而況世著大勛時推令器探寶符而嗣位杖金鉞以宣威羽翼天朝藩籬東夏宜列諸侯之上特隆一字之封簡自朕心﹠﹟於輿論咨爾保邦宣化忠正翊戴功臣起復鎭國大將軍右金吾衛上將軍員外置同正員檢校太師兼中書令杭州越州大都督充鎭海鎭東等軍節度浙江東西等道管內觀察處置兼兩浙鹽鐵制置發運營田等使上柱國吳越國王食邑一萬七千戶實封四千戶錢佐爲時之瑞命世而生負經文緯武之才蘊開物成務之志英華發外精義入神亞夫繼社稷之勛顧榮擅東南之美眷言祖考志奉國朝淸吳越之土疆執桓文之弓矢天資厥徳代有其人荷基構以克家事梯航而述職殊庸斯在信史有光是舉彜章爰行盛典土茅符節方推翼世之賢黻冕輅車更重策勛之禮斯爲異數允屬眞王今遣光祿大夫檢校司徒行太子賓客上柱國太原縣開國男食邑三百戶王玫使副正議大夫行尙書吏部郎中柱國賜紫金魚袋趙熙等持節備禮冊爾爲吳越國王於戲周寵元臣四履錫命漢封異姓八國始王指河嶽以誓功俾子孫而襲爵爾纂服舊業朕考據前文勿亡必復之言更廣無窮之祚懋昭前烈爾惟欽哉聞見近錄太祖卽位患方鎭猶習故常取於民無節而意多跋扈一日召便殿賜飲款曲因問諸方鎭爾在本鎭除奉公上之外歲得自用爲錢幾何方鎭具陳之上諭之曰我以錢代租稅之入以助爾私爾﹠﹟歸朝日與朕相宴樂何如方鎭再拜卽詔給侯伯隨使公使錢𨿽在京亦聽半給州縣租賦悉歸公上民無苛斂之患至今侯伯尙給公使錢以此也太祖卽位方鎭多偃蹇所謂十兄弟者是也上一日召諸方鎭授以弓﹠﹟人馳一騎與上私出固子門大林中下馬酌酒上語方鎭曰此處無人爾輩要作官家者可殺我而爲之方鎭伏地戰恐上再三諭之伏地不敢對上曰爾輩是眞欲我爲主耶皆再拜稱萬歲上曰爾輩旣欲我爲天下主爾輩當盡臣節今後無或偃蹇方鎭復再拜呼萬歲與飲盡醉而歸揮麈前錄仁宗以大中祥符七年由慶國公出合隆興初湯特進封慶國公明淸常以故事啟之遂上章辭不敢受攺封榮國公王將明白蒙亨宣和間皆封慶公而不辭豈一時忘之耶元史哈剌哈孫傳仁宗之入也阿忽臺有勇力人莫敢近諸王禿刺實手縛之以功封越王三宮盡幸其第賜與甚厚以慶元路爲其食邑哈剌哈孫力爭之曰祖宗之制非親王不得加一字之封禿剌疏屬豈得以一日之功廢萬世之制哉帝不聽輟耕錄世皇取江南次黃河苦乏舟楫夜夢一老叟曰陛下欲渡河當隨我來引至一所指曰此卽是已帝遂以物標識之乃覺歷歷可記明日循行河滸尋夢中所見處果是方驚顧問忽有人進曰此間水淺可渡時帝徵夢中語因謂曰汝能先涉否其人乃行大軍自後從之無一不濟帝欲重旌其功對曰富與貴悉非所願但得自在足矣遂封爲答剌罕與五品印撥三百戶以食之今其子孫尙有存者此事楊元誠太史瑀所云答剌罕譯言一國之長得自由之意非勛戚不與焉太祖龍飛日朝廷艸創官制簡古惟左右萬戶次及千戶而已丞相順徳忠猷王哈剌哈孫之曾祖啟昔禮以英材見遇擢任千戶錫號答剌罕至元壬申世祖錄勛臣後拜王宿衛官襲號答剌罕聖君初政記洪武初欲作鐵券而不得其制有言吳越王錢氏子孫居浙東者家傳唐昭宗賜鏐之券猶存乃遣使覓得按其制作焉遵聞錄濮眞者國初時都督僉事也徵髙麗被執其王欲降之眞怒罵而死上嘉其忠追封樂浪公謚忠襄表其門曰班超羣將志邁雄師時眞子玙甫生數月卽𦇤褓中封爲西涼侯年方幼因趨朝爲多士蹋傷母夫人以聞上命禦用監鐫一王字牌懸玙冠上每朝使人知所遜避紹興府誌宣溫字彥溫會稽人少穎悟好學襟度怡曠家貧處之裕如洪武中被召條對甚悉及問漢髙祖殺功臣光武全功臣優劣何如溫對曰髙祖殺功臣功臣自殺光武全功臣功臣自全上悅其言列朝詩集郭鈺字景南營國第八子定襄之父也年十三作憫農詩大旱爲霖賦傳播都下太祖召見敷對詳明極眷愛之與李曹公景隆王駙馬寧倡和爲詩方孝孺尢器重其人贈定襄伯列朝詩集劉廌字士端誠意伯基之孫江西右參政璉之子洪武二十三年十月襲封明年以其叔合門使事有連上赦之貶秩歸裏築室於裏第西雞山之下命曰盤谷洪武丁丑譴戍甘肅越三月太祖上賓赦還建文及太宗皆欲用之以奉親守墓力辭永樂某年卒於家寓圃雜記正統十一年太師英國公曁侯伯二十餘人早朝畢奏曰臣等皆武夫不諳經典願賜一日假詣國子監聽講上命以三月三日往於是太師率諸侯伯至日到監始茶湯果餅之類甚丰祭酒李先生時勉命諸生立講五經各一章講罷設酒饌奉款諸侯伯讓曰受教之地皆就列坐惟太師與先生抗禮飲甚歡太師屢辭先生曰秀才家飯不易措置願太師少寬後命諸生歌鹿鳴之詩賓主雍雍抵暮而散江寧府誌徐承宗中山武寧王曾孫明太祖賜中山第於秦淮之濱榜曰大功坊世家焉承宗沈靜簡雅有祖風襲爵爲魏國公天順攺元守備南京號令嚴肅宗族家眾罔敢撓法者內守備諸司咸敬憚之居十六年人未見其坐立傾側喜怒橫發至今傳頌以爲得大臣之體卒葬鐘山祖塋之次

勛爵部雜錄三國誌注魏略載魏三公奏曰臣聞枝大者披心尾大者不掉有國有家之所愼也昔漢承秦獘天下新定大國之王臣節未盡以蕭張之謀不備錄之至使六王前後反叛已而伐之戎車不輟又文景守成忘戰戢役驕縱吳楚養虺成蛇卽爲社稷大憂蓋前事之不忘後事之師也吳王孫權幼豎小子無尺寸之功遭遇兵亂因父兄之緒少蒙翼卵昫伏之恩長含鴟梟反逆之性背棄天地罪惡積大復與關羽更相覘伺逐利見便挾爲卑辭先帝知權姦以求用特以於禁敗於水災等當討羽因以委權先帝委裘下席權不盡心誠在惻怛欲因大喪寡弱王室希托董桃傳先帝令乘未得報許擅取襄陽及見驅逐方更折節邪辟之態巧言如流𨿽重驛累使發遣禁等內包隗囂顧望之姦外欲緩誅支仰蜀賊聖朝含弘旣加不忍優而赦之與之更始猥乃割地王之使南面稱孤兼官累位禮備九命名馬百駟以成其勢光寵顯赫古今無二權爲犬羊之姿橫被虎豹之文不思靜力致死之節以報無量不世之恩臣每見所下權前後章表又以愚意采察權旨自以阻帶江湖負固不服狃挾累世詐僞成功上有尉佗英布之計下誦伍被屈彊之辭終非不侵不叛之臣以爲晁錯不發削弱王侯之謀則七國同衡禍久而大蒯通不決襲歷下之策則田橫自慮罪深變重臣謹考之周禮九伐之法平權凶惡逆節萌生見罪十五昔九黎亂徳黃帝加誅項羽罪十漢祖不捨權所犯罪釁明白非仁恩所養宇宙所容臣請免權官鴻臚削爵士捕治罪敢有不從移兵進討以明國典好惡之常以靜三州元元之苦其十五條文多不載大唐新語蕭何封酇侯先儒及顏師古以爲贊爲南陽築陽之城築陽今屬襄州竊以凡封功臣多就本土蓋欲榮之也張良封畱侯是爲成例案班固何須穿鑿更制別音乎李氏刊誤周制五等爵以封諸侯以其有功加地進律以是所封之國固定非處一方近者凡所封邑必取得姓之地所以疇庸進爵有違王度竊以蕭何封酇侯蕭之得姓不在於酇曹參封平陽侯曹之得姓不在平陽國朝房元齡封梁公房之得姓不在於梁杜如晦封萊公杜之得姓不在於萊古典悉然不可悉數其誤也始於幸蜀之年中書主者不舊制故也卻掃編功臣號起於唐徳宗時朱泚之亂旣平凡從行者悉賜號奉天元從定難功臣其後凡有功者咸被賜寖相踵爲故事本朝循此制宰相樞密使初拜賜焉參知政事樞密副使初除或未賜遇加恩乃有之刺史以上止加階勛勛髙者亦或賜中書樞密賜推忠協謀同徳佐理余官則推誠保徳奉義翊戴掌兵則忠果雄勇宣力外臣則純誠順化每以二字協意或造或因取爲美稱宰臣初加卽六字余並四字其進加則二字或四字多者有至十餘字又有崇仁佐運守正忠亮保順宣忠亮節之號文武疊用焉中書樞密所賜若罷免或出鎭則攺亦有不攺者其諸班直禁軍將校賜拱衛供奉之號遇加恩但攺其名不過兩字元丰中神宗旣累卻羣臣尊號之請大臣將順因請並罷功臣之名詔從之近歲始復以賜大將皆創爲之名非復舊制矣國朝之制食邑滿萬戶乃封國公惟見任宰相與官爲三公者則通計實封滿萬便封國公杜正獻公旣致仕因郊祀當加恩而食邑未滿萬戶特詔封祁國公蓋異禮也其後遺表有曰非萬戶而忝賜履之封自三少而席司成之重蓋謂是云本朝封爵徒爲虛名戶累數萬𨿽號實封者亦初無其實故有司亦不甚以爲輕重若非自請則文臣例封文安武臣例封武功宗室例封天水名號重復不可稽考予以爲𨿽異於古之裂地而封者然馭貴之意則均也謂宜略依古制非有功不封已封之縣不再以封則庶幾稍重矣故事文臣官至卿監官武臣官至橫行而勛加至上柱國乃加封邑其後罷勛官而寄祿才至奉直大夫橫行以上便加封邑則宜其眾也玉堂雜記故事食邑千戶以上封侯若拜相𨿽舊爵卑食邑少亦徑封侯蓋五等伯子男用縣名至侯則升郡當降旨時未知所封何郡第云進封開國侯而已秦丞相薨後初拜沈守約該左相萬俟元忠右相沈爵歸安縣萬俟爵陽武縣各從其鄕也旣相合升郡侯而學士院遂進沈爲歸安郡萬俟陽武郡初非郡名其誤甚矣當時偶不知攺久之因進書轉官方能釐正至今遇恩升郡臣僚院吏及吏部尙復差舛謂如元系吳興縣開國伯則合云進封吳興郡開國侯卻云吳興郡進封開國侯殊無義理予每爲正西溪叢語唐初功臣皆云圖形淩煙閣而河間元王孝恭碑乃作戢武閣豈淩煙先名戢武而後攺之邪又段志元碑亦云圖形戢武閣東坡志林王介甫先封舒公後攺封荊詩曰戎狄是膺荊舒是懲識者謂宰相不學之過也鼠璞髙帝未封諸將往往坐沙中語畱侯欲帝封平生所憎以安之遂封雍齒爲什邡侯羣臣喜曰雍齒尙侯我屬無患矣畱侯此策亦有所本古史載晉文公過曹裏鳧須盜其資而亡公餒介子推割股以食之至是裏鳧須請見曰君去國久臣民多過自危鳧須爲賊大矣君誠使驂乘遊於國中百姓見之自安文公悅而從之臣民皆曰裏鳧須不誅吾何懼也豈畱侯之策與此暗合耶皇朝盛事河間忠武王張玉子定興忠烈王輔孫寧陽恭靖王懋凡三代王東平朱武烈王能子平陰武湣王勇又再世而定襄恭靖王希忠繼之亦可稱三代也中山王首佐太祖定天下功業爵位朝班廟享皆第一封魏國公世世承襲嗣公輝祖旣殉節以終次子增壽復以龍潛翊戴贈爵上公封國於定一門兩公往往對握二都兵政諸勛貴無敢埒者又三女一爲文皇后一爲代簡王妃一爲安惠王妃太師英公張輔子懋復爲太師俱加階特進俱勛左柱國俱再知經筵事俱再監修國史足稱東第之冠其次則朱保公永爲太師子暉爲太保孫會昌侯繼宗爲太傅子銘爲太保賢奕關雲長封漢壽亭侯漢壽本亭名今人以漢爲國號止稱壽亭侯誤矣漢法十里一亭十亭一鄕萬戶以上或不滿萬戶爲縣凡封侯視功大小小爲亭侯次鄕縣郡侯雲長漢壽亭侯蓋初封也今印譜有壽亭侯印蓋亦不知此而乃僞爲之耳日知錄功臣表蕭何九世孫禹王莽始建國元年更爲蕭鄕侯莽敗絕曹參十世孫宏舉兵佐軍﹝本傳云先降河北﹞詔封平陽侯十一世侯擴嗣今見非光武之薄於酇侯而厚於平陽也非有功不侯髙帝法也紅陽侯王泓以與諸劉結恩父丹降爲將軍戰死﹝見元後傳﹞富平侯張純以先來詣闕見後漢書本傳皆得紹封

按功臣侯復封者三人恩澤侯復封者四人髙昌侯董永歸徳侯襄平昌侯王獲三人功狀無考而周承休侯常自以周後而杜憲趙牧並以先降梁王不得嗣光武命功之典如此漢書地理誌京兆尹左馮翊右扶風並無侯國以在畿內故也然功臣侯表有陽陵侯傅寬髙陵侯王虞人恩澤侯表有髙陵侯翟方進並左馮翊縣名功臣侯表平陵侯蘇建平陵侯範明友右扶風縣名而髙陵下曰瑯邪二平陵下曰武當則知此鄕名之同於縣者而非三輔也若後漢則新丰侯單超新丰侯段熲京兆縣夏陽侯馮異櫟陽侯景丹臨晉侯楊賜並左馮翊縣好時侯耿弇槐裏侯萬修槐裏侯竇武槐裏侯皇輔嵩栒邑侯宋弘郿侯董卓並右扶風縣而嵩傳云食槐裏美陽兩縣八千戶蓋東都之後三輔同於郡國矣後漢封國之制有鄕侯有都鄕侯傳中言都鄕侯者甚多皇甫嵩封槐裏侯忤中常侍趙忠張讓削戶六千更封都鄕侯貝瑗有罪詣獄謝上遣還東武侯印綬上文作東武陽侯詔貶爲都鄕侯是都鄕侯在列侯之下也趙忠以與誅梁冀功封都鄕侯單超傳但言鄕侯今從本傳延

熹八年貶爲關內侯本傳作關中侯今從單超傳是都鄕侯在關內侯之上也

關內侯無食邑如淳以爲但爵其身見史記髙後紀注吳志孫賁封都亭侯子鄰嗣進封都鄕侯是都鄕侯在都亭侯之上良賀卒帝封其養子爲都鄕侯三百戶是都鄕侯亦必有所封之地而不言者史略之也鄕侯都亭侯亭侯或言地或不言地亦同此皇后紀都亭侯注凡言都亭者城內亭也宋書百官志縣侯第三品鄕侯第四品亭侯第五品關內侯第六品而無都鄕侯都亭侯七國𨿽稱王而其臣不過稱君孟嘗君平原君信陵君春申君是也秦則有稱侯者如穰侯應侯文信侯而蔡澤但爲剛成君漢興列侯曰侯關內侯曰君孔霸以師賜爵關內侯號成君其薨也謚曰烈君﹝孔光傳﹞

