

宮闈總部匯考一

周周制天子後立六宮三夫人九嬪二十七世婦八十一禦妻以聽天下之內治外設小宰宮正宮伯掌王宮之政令戒令及士庶子之在版者又有宮人掌王之內寢內宰以陰禮教六宮其內則九嬪世婦女禦女祝女史共宮中之職外又有典婦功典絲典枲掌女工之事內有司服縫人掌王后之服外又有染人追師屨人共服飾之物皆統於天官冢宰此外春官又有世婦掌宮中之宿戒而內宗外宗皆掌佐王后祠祭之事按禮記曲禮天子有後有夫人有世婦有嬪有妻有妾陳

注三夫人九嬪二十七世婦八十一禦妻自後而下皆三因而增其數妾之數未聞大全

馬氏曰昏義

古者天子後立六宮三夫人九嬪二十七世婦八十一禦妻以聽天下之內治此曰天子有後有夫人有世婦有嬪有妻有妾蓋昏義言後宮之治故兼天子後言之而備六宮之數而妾不與焉曲禮言後宮之位故止言天子而備六宮之名則𨿽後之尊亦曰有後而妾之賤亦與焉月令仲冬之月命奄尹申宮令審門閭謹房室必重閉省婦事毋得淫𨿽有貴戚近習毋有不禁陳

注重閉內外皆閉也減省婦人之事務順陰靜也淫謂女功之過巧者昏義古者天子後立六宮三夫人九嬪二十七世婦八十一禦妻以聽天下之內治以明章婦順故天下內和而家理天子立六官三公九卿二十七大夫八十一元士以聽天下之外治以明章天下之男教故外和而國治故曰天子聽男教後聽女順天子理陽道後治陰徳天子聽外治後聽內職教順成俗外內和順國家理治此之謂盛徳是故男教不修陽事不得適見於天日爲之食婦順不修陰事不得適見於天月爲之食是故日食則天子素服而修六官之職蕩天下之陽事月食則後素服而修六宮之職蕩天下之陰事故天子之與後猶日之與月陰之與陽蓋相須而後成者也天子修男教父道也後修女順母道也故曰天子之與後猶父之與母也故爲天王服斬衰服父之義也爲後服齊衰服母之義也陳

注方氏曰六官天地四時之官也有六卿而又有九卿者兼三公數之則謂之九卿由公至士其數三而倍之止於九者陽成於三而窮於九以其理陽道故其數如此後治陰徳而其數亦如之者婦人從夫故也六宮謂大寢一小寢五也先言六宮而後言六官者欲治其國先齊其家之義也按周禮天官小宰之職掌建邦之宮刑以治王宮之政令凡宮之糾禁訂

義鄭康成曰宮刑在宮中者之刑建明布告之

鄭鍔曰考之於經不見宮刑之目蓋宮中之刑宜隱也觀王族有罪磬於甸人而禮以謂刑於隱者不與國人慮兄弟則王宮之刑宜益加隱可知王氏詳說曰凡者總之辭凡宮則王宮後宮總在是矣鄭康成曰糾猶割也察也鄭鍔曰糾以察其隱匿禁以止其干犯有內宰以憲禁令於北宮而糾其守矣小宰又建宮刑以治其糾禁其孰敢犯之哉王巖叟曰糾以約其慢怠禁以止其邪僻不惟邇臣知所畏而後宮近習亦知所畏此乃先王治內之道鄭鍔曰周官之制有王宮有後宮後宮則王之北宮王宮則路寢一小寢五是也至尊所居欲其嚴肅必有刑禁以治其政令故使小宰建之然非特治王宮而已凡宮之糾禁皆得以治之蓋欲治其國先齊其家人君𨿽正身以齊家苟不用刑以威之則或恃恩而無所畏然齊家用刑則傷恩故使大臣馭之以刑也法在大臣恩在人主家其有不齊乎是刑之建宜使大宰今乃使小宰者豈非大宰論道佐王所以正其身而掌刑以治糾禁近於有司之職非所以尊論道之臣故歟然使大宰之貳掌之則察治者豈不尊且嚴哉陳及之曰大宰於內外事無所不關預小宰宰夫是其屬官也天官中旣有內宰下大夫治王內之政令矣權豈不足以統宮內而又俾小宰之屬預其事何也蓋自宰夫以下卽敍宮正宮伯二官宮正掌宮中徒役及諸官府在內者宮伯掌貴遊子弟宿衛王宮者彼二官皆命士耳權輕不足以壓人望故又俾小宰宰夫總之若內宰特治王內之政令以禮儀教王后夫人及九嬪世婦耳而宮中徒役宿衛之事無所干預也漢制𨿽有周官遺意以衛尉掌兵衛如周官宮正之職以光祿勛掌郎從宿衛如周官宮伯之職而大司馬以三公都試郎羽林之屬凡兩宮地城門衛北軍兵屬焉近周制宮正宮伯之權統於小宰矣宮正上士二人中士四人下士八人府二人史四人胥四人徒四十人訂

義鄭康成曰正長也主宮中官之長掌王宮之戒令糾禁以時比宮中之官府次捨之眾寡爲之版以待夕擊柝而比之國有故則令宿其比亦如之訂

義鄭康成曰比校次其人之在否官府之在宮中者若膳夫玉府內宰內史之屬次諸吏直宿若今部署諸廬者捨其所居寺也版其人之名籍待待戒令及比也夕莫也莫行夜以比直宿者爲其有解惰離部署王昭禹曰先王之於宿衛其比之也以時其待之也以版固已詳矣而又夕擊柝而比之以宿衛於王宮者宜致其嚴故也辧外內而時禁

訂義

易氏曰王宮有內外自雉門內以至燕寢則爲內自雉門外以至外朝則爲外稽其功緒糾其徳行幾其出入均其稍食去其淫怠與其奇�之民會其什伍而教之道藝月終則會其稍食歲終則會其行事凡邦之大事令於王宮之官府次捨無去守而聽政令春秋以木鐸修火禁訂義

史氏曰火星三月見於辰九月伏於戌修火禁於宮中必待春秋順時令也凡邦之事蹕宮中廟中則執燭

訂義

王昭禹曰蹕則以嚴於禁止爲事執燭則以明於照察爲事皆衛至尊之道也史氏曰出入皆蹕禁馳驟而肅喧嘩也祭則執燭禁昏晦而防不虞也大喪則授廬舍辧其親疏貴賤之居

訂義

鄭康成曰廬倚廬舍堊室親者貴者居倚廬疏者賤者居堊室宮伯中士二人下士四人府一人史二人胥二人徒二十人掌王宮之士庶子凡在版者訂

義王巖叟曰天子以天下爲家守在四夷公卿大夫之子弟以天子爲家守在王宮或謂王宮以士庶子守之則可若虎賁氏在國亦守王宮司隸帥四夷之隸執其邦之兵亦守王宮何也不知自中門以至路門皆宮也而王宮之衛自分內外各有其人士庶子之守在路寢之內次捨之中虎賁翟隸不屬之宮伯此必在寢門外明矣掌其政令行其秩序作其徒役之事授八次八捨之職事訂

義鄭康成曰衛王宮者必居四角四中於僥候便也次其宿衛所在捨其休沐之處若邦有大事作宮眾則令之月終則均秩歲終則均敍訂

義王氏曰秩酒秩膳之類日月有焉故月終則均之勞逸劇易宜以歲時更焉故歲終則均之以時頒其衣裘掌其誅賞訂

義鄭康成曰頒班布也衣裘若今賦冬夏衣也

鄭伯謙曰宿衛之兵有四居則有宮中之徒役公卿大夫士庶子以爲環列腹心之衛宮正宮伯所掌是也出則有虎士八百人掌先後王而趨以卒伍視朝則在路門之右若虎賁所掌是也奉輿馬督扈從視朝則在路門之左則有太僕以掌之執其兵器服其兵服以衛王門之外朝在野外則守內列則有司隸以掌之所謂使其屬帥四夷之隸是也由是言之環列腹心之衛非兵衛在內而不出虎士之衛王不出亦不行四翟則以王之出而環衛諸門侍禦僕從之役則以王之行而飭整騶從此宿衛之別也宮人中士四人下士八人府二人史四人胥八人徒八十人訂

義王昭禹曰宮官之屬有宮正宮伯而又有宮人者蓋宮正掌王宮之戒令糾禁宮伯掌王宮之士庶子凡在版者是其所掌及於宮中之官府次捨宿衛之事而宮人之所掌則止於修治宮寢與凡共王勞之事而已掌王之六寢之修

訂義

王氏曰王朝有三寢有六陰陽之義也鄭康成曰六寢者路寢一小寢五玉藻曰朝辧色始入君日出而視朝退適路寢聽政使人視大夫大夫退然後適小寢釋服是路寢以治事小寢以時燕息焉王氏詳說曰王謂之六寢掌之者宮人後謂之六宮掌之者寺人宮人之職以中士四人爲之寺人之職以王之正內五人爲之鄭氏以正內爲路寢是已爲其井匽除其不蠲去其惡臭

訂義

賈氏曰謂於宮中爲漏井以受穢又爲匽豬使四邊流水入焉井匽二者皆所以除其不蠲潔又去其惡臭之物共王之沐浴凡寢中之事埽除執燭共鑪炭凡勞事訂義

鄭康成曰勞事勞褻之事四方之舍事亦如之

訂義

史氏曰王巡狩而適四方必有次捨其所掌亦不外是居髙明遠濁穢所以養神明而淸志慮也內宰下大夫二人上士四人中士八人府四人史八人胥八人徒八十人訂

義鄭康成曰內宰宮中官之長王巖叟曰宮中官不過三項宮正宮伯宿衛之官今之環衛是也宮人掌王寢灑掃次捨之事今之修內司是也至於內宰凡宮中之奄豎與諸嬪禦皆在所統則今之入內內侍省都知是也其體甚大其官甚尊其長以下大夫其屬無下士可謂尊矣掌書版圖之以治王內之政令

訂義

鄭康成曰版謂宮中閽寺之屬及其子弟錄籍圖王及後世子之宮中吏官府之形象鄭鍔曰小宰所治之王宮乃王之六寢此所治之內宮蓋後夫人所居之宮乃王之北宮均其稍食分其人民以居之

訂義

易氏曰鄭氏謂稍食爲吏之廩祿人民爲吏之子弟恐非吏與子弟所可得而至胡五�疑官吏與妃嬪雜處以經考之自有明文秋官掌戮曰宮者使守內蓋王內之職惟內小臣奄四人爲上士其餘皆非命士則知所謂宮者皆人民也以版圖之法治之如某所爲宮某所爲寢某所爲廬舍分以守之故曰分其人民以陰禮教六宮

訂義

鄭司農曰陰禮婦人之禮鄭鍔曰周制後有六宮猶王有六寢正宮一以聽內事燕宮五以息燕其制以一宮爲中四宮處四角而正宮一則在前不名曰寢乃曰宮者蓋寢則息燕之義宮則隱蔽之言息燕非婦人所宜言而婦人以隱蔽爲自重故王謂之寢而後則名曰宮六宮者指後言之不曰王后而曰六宮不敢斥言王后之尊與王同體不斥言示訓也以陰禮教九嬪

訂義

鄭鍔曰九嬪九人猶朝之九卿經曰內有九室九嬪居之外有九室九卿朝焉嬪居九室掌婦學之法以教九禦祭祀則贊後賓客則從後所任爲尢重不知禮則上納王后於邪下帥九禦爲非矣故亦以陰禮教之以婦職之教九禦使各有屬以作二事

訂義

鄭康成曰婦職謂織紝組紃縫綫之事杜子春曰二事絲枲之事王昭禹曰大宰以絲枲之職任嬪婦內宰以絲枲之事作九禦蓋九禦勤於絲之事則天下無不蠶者九禦勤於枲之事則天下無不績者鄭鍔曰說者謂周制天子六宮自後而下有三夫人九嬪二十七世婦八十一禦妻內宰宜皆在所教也獨教六宮教九嬪教九禦上不及夫人下不及世婦何也蓋夫人猶王之三公坐而論道三夫人亦從論婦禮者三公不必備惟其人非明道者不可以處其位然不明婦禮豈可以處三夫人之職哉六宮之尊猶且教之則三夫人從可知矣嬪之爲賓也猶朝之九卿焉而婦則執婦道以事人者也於其尊而有賓道者猶且教之則世婦從可知矣正其服禁其奇�展其功緒

訂義

王氏詳說曰後六服夫人揄翟闕翟九嬪則鞠衣世婦則展衣女禦則緣衣此所謂正其服大祭祀後祼獻則贊瑤爵亦如之訂

義鄭鍔曰周制王后無祭天之事則大祭祀者祭宗廟也王氏詳說曰王以圭瓚酌郁鬯祼後以璋瓚酌郁鬯祼王以玉爵酌醴齊朝獻後亦如之王以玉爵酌盎齊饋獻後亦如之若夫後所酌瑤爵者謂羨屍時也蓋王之羨屍以玉爵酌醴齊後之羨屍以瑤爵酌盎齊是九獻之禮後與王之所以相爲異同也正後之服位而詔其禮樂之儀

訂義

鄭鍔曰後之服六而祭祀之服所用不同祭各有位而後之位所立各異如祭先王則當褘衣祭先公則當揄狄祭羣小祀則當闕狄是正其服也如君在阼則夫人在房君西酌犧象則夫人東酌罍尊是正其位也贊九嬪之禮事凡賓客之祼獻瑤爵皆贊

訂義

鄭康成曰謂王同姓及二王之後來朝覲爲賓客者祼之禮亞王而禮賓獻謂王饗燕亞王獻賓也瑤爵亞王酬賓也坊記曰陽侯殺穆侯而竊其夫人故大享廢夫人之禮致後之賓客之禮

訂義

鄭康成曰謂諸侯來朝覲及女賓之賓客凡喪事佐後使治外內命婦正其服位

訂義

鄭康成曰使使其屬之上士內命婦謂九嬪世婦女禦鄭司農曰外命婦卿大夫之妻王命其夫後命其婦凡建國佐後立市設其次置其敍正其肆陳其貨賄出其度量淳制祭之以陰禮訂

義劉執中曰朝以聽天下之政故君立之天道也市以聚四方之貨故後立之地道也禮庫曰周制國君夫人世子命夫命婦過市皆有罰所以別朝市辧義利分貴賤今內宰卻佐後立市市井之令出於房闥之中此漸不可長而況宮中之祕密卻與市井之事其意果安在王巖叟曰此特體地道以始立市耳旣立則後何預其事王氏詳說曰洛邑營於周公攝政之五年此書作於六年是朝市之位已立矣何於此而復佐後立市乎是知此書周公作之爲天下後世法王氏曰次其官之次則司市所爲思次介次是也敍其地之敍司市所謂各於其地之敍是也肆謂陳物之肆肆長所謂各掌其肆之政令是也杜氏曰淳讀爲純純謂幅廣制謂匹長鄭康成曰陰禮婦人之祭禮中春詔後帥外內命婦始蠶於北郊以爲祭服歲終則會內人之稍食稽其功事訂

義王氏曰內人王內之人佐後而受獻功者比其小大與其粗良而賞罰之訂義

王昭禹曰典婦以功獻於後內宰則佐後而受之會內宮之財用正歲均其稍食施其功事憲禁令於王之北宮而糾其守訂

義賈氏曰正歲建寅之月王氏曰稍食歲終旣會之矣正歲又均焉功事歲終旣稽之矣正歲又施焉鄭康成曰北宮後之六宮謂之北宮者系於王言之明用王之禁令令之守宿衛者上春詔王后帥六宮之人而生穜稑之種而獻之於王訂

義鄭康成曰六宮之人夫人以下分居後之六宮者古者使後宮藏種以其有傳類蕃孳之祥必生而獻之示能育之使不傷敗且以佐王耕事共禘郊也九嬪

訂義

鄭康成曰嬪婦昏義曰古者天子後立六宮三夫人九嬪二十七世婦八十一禦妻以聽天下之內治以明章婦順故天下內和而家理不列夫人於此官者夫人之於後猶三公之於王坐而論婦禮無官職薛平仲曰周官言夫人多矣而夫人曾不列於官九嬪世婦女禦又不言其數三公固無官也嬪婦女禦之以徳進者不徒求以充位也內宰自內豎以上皆所以紀綱王宮之治而九嬪以下所以輔成王內之治者非法不立非人不行內外蓋一道所以敍次之別如此陳君舉曰婦人女子常與至尊幽居九重人弗得見驕蹇自恣無所不至故使之分職於六宮附屬於冢宰而天官內宰春官世婦又得以參檢其事與夫婦妾賤人自相使令而無畏忌者不同矣漢髙之戚夫人畱侯曰骨肉之間𨿽臣等百人何益袁盎卻愼夫人坐文帝怒說以人彘乃從使大臣得與內事其如是乎後世一女專恣而公卿附離之不暇尙何冢宰之能率掌婦學之以教九禦婦徳婦言婦容婦功各帥其屬而以時禦敍於王所訂

義賈氏曰婦學之謂婦人所學之所謂婦徳

婦言婦容婦功也易氏曰內宰言其學之已成者故謂之陰禮九嬪言其學之未成者故謂之婦職

王氏詳說曰內宰之教舉其要也九嬪之教致其詳也故以婦學爲言史氏曰九嬪受教於內宰謂之陰禮故能知內學之法法者規矩準繩也

鄭康成曰九嬪以下九九而禦於王所九嬪旣習於庶事又備於從人之道是以教女禦劉

執中曰一曰婦徳婦以柔順貞潔爲本而皆本於徳二曰婦言者言其心之聲心懷溫柔則言溫柔心懷正順則言正順三曰婦容者謂用禮以正其容也容見於身則動根於徳徳以正其心而禮以正其容故能步武成於宮商動靜中於禮樂詩不云乎被之僮僮夙夜在公被之祁祁薄言還歸四曰婦功功者徳行之實有徳行以飭其身而無功實以事其上𨿽有寵祿不足以自固矣故有宗廟之祭祀籩豆之濯漑不可以不致其潔有王后之奉養膳羞之精雋不可以不盡其心有祭服之元黃歲功之所施不可以不致其力有粢盛之饋食薦徹之贊佐不可以不盡其禮驕侈之習與性俱成安知四事爲不可忽所以有賴於九嬪之教鄭康成曰教各帥其屬者亦使九九相與從於王所息之燕寢禦猶進也勸也進勸王息亦相次序凡羣妃禦見之法月與后妃其象也卑者宜先尊者宜後女禦八十一人當九夕世婦二十七人當三夕九嬪九人當一夕三夫人當一夕後當一夕亦十五日而徧云自望後反之凡祭祀贊玉齍贊後薦徹豆籩

訂義

鄭康成曰玉齍玉惇受黍稷器若有賓客則從後大喪帥敍哭者亦如之世婦

訂義

王昭禹曰執箕帚以事人者謂之婦記曰納女於天子備灑掃婦之事人有廣嗣之義故謂之世婦

鄭節卿曰天官世婦以廣嗣爲義春官世婦卿以掌女宮之宿戒名同而官異不得不分內外

鄭康成曰不言數者君子不苟於色有婦徳者充之無則闕掌祭祀賓客喪紀之事帥女宮而濯摡爲齍盛訂義

賈氏曰祭祀黍稷舂人舂之人炊之故知此

世婦非舂非炊是差擇也鄭鍔曰所用之器則濯摡以致潔所奉粢盛則差擇以致精先王之置世婦豈徒奉左右以爲悅哉其所掌者重矣及祭之日�陳女宮之具凡內羞之物訂

義鄭康成曰�臨也內羞房中之羞賈氏曰謂餌粉餈案少牢皆從房中而來掌弔臨於卿大夫之喪

訂義

鄭康成曰王使往弔賈氏曰案司服公卿大夫皆王親弔之此又使世婦者蓋使世婦致禮物但弔是大名𨿽致禮亦名爲弔王氏曰世婦視大夫故使弔臨於卿大夫之喪女禦

訂義

鄭康成曰昏義所謂禦妻禦猶進也侍也掌禦敍於王之燕寢

訂義

劉執中曰九嬪云以時禦敍者朔望尊卑之敍此言禦敍於王之燕寢者以九人長少爲敍李

氏曰女禦掌敍於王之燕寢不使九嬪世婦掌之防上之專�蓋女禦官卑不敢嫉�自專則內無怨女子孫眾多以歲時獻功事

訂義

王昭禹曰歲時者歲終之時典婦功所謂秋獻功是也鄭康成曰絲枲成功之事凡祭祀贊世婦大喪掌沐浴後之喪持翣

訂義

王氏曰後之喪持翣者女禦以蔽飾後爲事從世婦而弔於卿大夫之喪

訂義

鄭康成曰從之數蓋如使者之介云女祝四人奚八人掌王后之內祭祀凡內禱祠之事訂義

鄭康成曰內祭祀六宮之內門戶禱疾病求

瘳祠報福掌以時招梗禬禳之事以除疾殃

訂義

賈氏曰招者招取善祥梗者禦捍惡之未至禬者除去見在之禳者推卻見在之變異陳君舉曰胡五�謂宮闈不當有此且曰此殆漢世女巫執左道入宮中爲厭勝之事耳是蓋未察先王之意古人通天人徹幽明動則有祭故食則祭先飯桑則祭先蠶農則祭先嗇與夫祭行祭門祭祭表貉祭先牧祭馬祖等類不一不惟不忘初之意蓋神所在有之故所在祭之皆先王謹微之意所以自盡焉外朝有司巫男巫女巫內朝有女祝所掌者大抵類後世淫祀祈望非福然先王不以爲不可必設官以掌之者交三才之道也推其意不惟祈福祥求永貞設而必若此者人臣愛上之祠華封之祝堯天保之報上亦其義耳若曰人事旣盡此等事一切勿講則非聖人之意後世人主不修人事祈望非福若秦始皇漢武帝之求神仙梁武帝之奉佛法又非先王事神之本意女史八人奚十有六人掌王后之禮職掌內治之貳以詔後治內政訂

義王昭禹曰王后之禮各有所職若祭祀之禮則有薦徹賓客之禮則有獻酬其職女史掌之王后以禮動當以其職告上逆內宮

訂義

鄭康成曰鉤考六宮之計賈氏曰謂六宮所有費用財物及米粟皆當鉤考之書內令凡後之事以禮從

訂義

賈氏曰大史以書協禮事執書以詔王此女史亦執禮書以從後典婦功中士二人下士四人府二人史四人工四人賈四人徒二十人訂

義鄭康成曰典婦功者主婦人絲枲功官之長

陳君舉曰凡三官悉用士人先王以此人主奢儉所系國家利害所關非士大夫爲之則害國亂政必不得已與內宮相關通如內小臣縫人之類則用宦者耳賈氏曰有賈四人者以其絲枲有善惡貴賤則須賈也史氏曰婦人女子嫉�貪鄙驕奢淫佚皆起於飽食終日無所用心今使之趨作不倦則心之所存日在於此不見異物而遷正有賴於典婦功掌婦式之以授嬪婦及內人女工之事賫

訂義

王昭禹曰式言所用之式法言所治之法所用之式則多寡之數所治之法則精粗之度知其所爲之法然後可授其爲女功之事賫鄭康成曰事賫謂以女功之事來取絲枲史氏曰授其賫者給其絲枲之物黃氏曰事賫治絲枲之事及轉致雜費凡授嬪婦功及秋獻功辧其苦良比其小大而賈之物書而楬之訂

義鄭司農曰苦讀爲盬謂分別其縑帛與布紵之粗細皆比方其大小以共王及後之用頒之於內府

訂義

黃氏曰典婦功詔典絲典枲共之典絲下士二人府二人史二人賈四人徒十有二人掌絲入而辧其物以其賈楬之掌其藏與其出以待興功之時訂

義王氏曰以其賈楬之防其賤貿貴鄭康成曰絲之貢少藏之出之可同官也時者若溫暖宜縑帛淸涼宜文繡頒絲於外內工皆以物授之

訂義

黃氏曰外內工九嬪世婦及諸侯夫人大夫妻

賈氏曰以物授之若縑帛則授以素絲若文繡則授以彩絲凡上之賜予亦如之

訂義

鄭康成曰王以絲物賜人及獻功則受良功而藏之辧其物而書其數以待有司之政令上之賜予凡祭祀共黼畫組就之物訂義

鄭康成曰以給衣服冕旒及依盥巾之屬白與黑謂之黼采色一成曰就薛氏曰天子繅斿十有二就就成也曰組就者以組爲就也其致美乎黼冕之意與史氏曰朱綠元黃止爲祭服而不敢他用知其難得也喪紀共其絲纊組文之物

訂義

王昭禹曰喪紀有用絲以爲綫縷有用纊以充衣褥或用組文以爲物之飾凡飾邦器者受文織絲組焉

訂義

鄭康成曰謂茵席屏風之屬歲終則各以其物會之

訂義

王氏曰典絲典枲歲終各以其物會之防其以賤貿貴典枲下士二人府二人史二人徒二十人

訂義

王昭禹曰麻之未緝者謂之枲典枲所掌其物非一獨以枲官名蓋麻爲女工之正掌布緦縷紵之麻艸之物以待時頒功而授賫訂義

鄭康成曰緦十五升布抽其半者白而細疏曰紵雜言此數物者以著其類聚眾多艸葛之屬及獻功受苦功以其賈楬而藏之以待時頒頒衣服授之賜予亦如之歲終則各以其物會之訂

義史氏曰歲終之會各以其物知其出納之數內司服奄一人女禦二人奚八人

訂義

鄭康成曰內司服主宮中裁縫官之長史氏曰春官有司服掌王之吉凶衣服今掌後之吉凶衣服者不得不以內司服別之賈氏曰奄一人者以衣服事多須男子兼掌與婦人同處故用奄

鄭康成曰有女禦者以衣服進或當於王廣其禮使無色過掌王后之六服褘衣揄音

遙狄闕狄鞠衣展衣緣衣素沙

訂義

鄭鍔曰天子之服九王后之服六者蓋天子陽道九者所以取乎陽數之極王后陰道六者所以取於陰數之中天子之九祭服六常服三王后之六祭服三常服三王后無天地山川社稷之祭故服止於三或九或六無非取法乎陰陽之義辧外內命婦之服鞠衣展衣緣衣素沙訂

義鄭鍔曰內命婦之服惟此三等外命婦之服視其夫之爵其夫孤則服鞠衣其夫卿大夫則服展衣其夫士則服緣衣或者謂在內之臣有公卿大夫之殊在外之臣有公侯伯子男之等三等之衣上不及王公之妻外不及諸侯之妻何也竊以爲諸侯之妻從其夫之命數而三公之妻不可以常制論以次而推三公之妻宜服闕狄三公出封則爲大國之君以君子偕老之詩觀之衛乃侯國爵耳詩人言夫人之服則曰其之翟也其之展也上三衣有翟下三衣有展其下王后一等無褘衣而已三公之妻蓋如是也何則三公在朝屈於王則服子男之服其妻亦屈而服子男之妻闕狄耳出封則宜加禮記有夫人屈狄之文又有夫人副褘之文夫人屈狄者指三夫人言之夫人副褘者指上公之妻或者又謂內命婦之服九嬪則鞠衣世婦則展衣女禦則緣衣然九嬪而上有三夫人自夫人以至女禦凡四等此所辧者止於三服何也竊以爲三夫人之服亦不可以常制論蓋三夫人之服自褘衣而下凡有二等有時而揄狄亦有時而闕狄也觀禮經列九嬪世婦女禦於內官之列而無三夫人之職蓋尊之也是故中宮有後則夫人之禮屈而服闕狄與三公之妻在朝從子男之妻之服同中宮或闕則夫人之禮伸而服揄狄與侯伯出封其妻則服揄狄之服同內司服之言辧如此而已然所辧者有三等之殊婦人以純素爲本則一而已故皆素紗凡祭祀賓客共後之衣服及九嬪世婦凡命婦共其衣服共喪衰亦如之後之喪共其衣服凡內具之物

訂義

王昭禹曰內司服所掌主以共後故生也共其所服及其死也亦無以異於生凡內具之物則後生時所用紛帨綫纊之屬亦共之此事死如事生之意縫人奄二人女禦八人女工八十人奚三十人訂義

王昭禹曰所謂女禦八人非王宮八十一女禦之數鄭康成曰女工女奴曉裁縫者掌王宮之縫綫之事以役女禦以縫王及後之衣服訂義

劉執中曰女禦縫王及後之服者奄所以董其工而役之裁縫者也女禦所以取其制授之修短者也王及後至尊非女工可得度量喪縫棺飾焉

訂義

喪大記曰飾棺君龍帷三池振容黼荒火三列黻三列素錦褚加僞荒纁紐六齊五采五貝黼翣二黻翣二畫翣二皆戴圭魚躍拂池君纁戴六纁披六此諸侯禮也禮器曰天子八翣諸侯六翣大夫四翣漢禮器制度飾棺天子龍火黼黻皆五列又有龍翣二其戴皆加璧衣翣柳之材掌凡內之縫事

訂義

賈氏曰鄭喪大記注引漢禮翣方扇以木爲匡廣三尺兩角髙二尺四寸柄長五尺以布覆之染人下士二人府二人史二人徒二十人訂

義鄭伯謙曰鍾氏染羽以充國之用染人掌絲帛以充王后之用內固不可以兼外先王防微杜漸之意掌染絲帛

訂義

劉執中曰染絲帛者染而後織者上也織而後染者次也凡染春暴練

訂義

史氏曰凡染事所以設色於布帛綫縷以供帷幕幄帟衽席衣服之用故春云暴練欲其白而受采

王昭禹曰氏練絲帛皆晝暴諸日是也賈氏曰春陽時陽气燥故暴曬之夏纁元

訂義

鄭康成曰纁元者謂始可以染此色者元纁者天地之色以爲祭服石染當及盛暑熱潤始湛研之三月而後可用賈氏曰夏暑熱潤之時以朱湛丹秫易可和釋故夏染纁元王氏詳說曰夏纁元則考工鍾氏也其職曰三入爲纁五入爲緅七入爲緇𨿽不言元鄭氏謂元在緅緇之間王

昭禹曰纁者黃而兼赤色元者赤而兼黑色鄭

鍔曰纁黃而赤法陽夏則陽用事位在南方染纁宜矣秋染夏

訂義

鄭康成曰染夏者染五色謂之夏夏者其色以夏狄爲飾禹貢羽畎夏翟是其總名其類有六曰翚曰搖曰曰甾曰希曰蹲其毛羽五色皆備成章染者擬以爲淺深之度是以仿而取名鄭鍔曰秋則气收而不散五色此時亦皆受采故染文明之色冬獻功

訂義

賈氏曰纁元與夏總染至冬功成並獻於王掌凡染事

訂義

易氏曰掌凡染事不特絲帛而已追師下士二人府一人史二人工二人徒四人訂義

鄭康成曰追治玉石之名掌王后之首服爲副編次追衡笄

訂義

賈氏曰掌王后之首服對夏官弁師掌男子之首服也王巖叟曰婦人之副翟比男子之冕婦人之次比男子之弁婦人之纚笄比男子之元冠婦人之髽比男子之免鄭鍔曰副之言覆所以覆首也禮記云君捲冕立於阼夫人副褘立於東房然則身服褘衣首乃戴副也康成謂其遺象若今步繇詩云君子偕老副笄六珈謂此副也編者編列其發以爲之如後世之假紒康成謂服之以采桑然則身服鞠衣首戴編也次者次第其發也詩云鬒發如雲不屑也正謂此耳康成謂服之以見王然則身服褖衣首則戴次詩言副言而不及編蓋副者飾之上而次者飾之下惟褘衣可配以副惟褖衣可配以次惟祭服有衡垂於副之兩旁當耳其不以紞垂瑱左傳所謂衡紞詩人所謂玉瑱可也詩人又云副笄六珈者蓋自其冠言之則用衡自其發言之則用笄衡所以維持其冠而笄則以約朿其發二物皆用玉故必追以爲之爲九嬪及外內命婦之首服以待祭祀賓客

訂義

鄭康成曰外內命婦衣鞠衣袒衣者服編衣褖衣者服次鄭鍔曰後之首服三副非眾妾所得而戴所謂九嬪及內外命婦首服者殆亦編與次而已史氏曰祭祀所以見祖廟賓客所以享所尊故首服用焉以明非祭祀賓客則不用用之未必飾喪紀共笄絰亦如之

訂義

王昭禹曰喪紀則笄而又加之以絰其共九嬪外內婦所用亦如祭祀賓客之禮故曰亦如之屨人下士二人府一人史一人工八人徒四人掌王及後之服屨爲赤舄黑舄訂

義鄭鍔曰服不同則屨不同屨各隨其服故曰服屨

賈氏曰後三翟連衣裳而色各異故以三等之舄配之元配褘衣則靑配揄翟赤配闕狄

鄭鍔曰王之三赤爲上赤者盛陽之色表陽明之義後之三以元爲上元者正陰之色表幽陰之義王冕服則舄後褘衣則王赤舄之下有白黑二後元之下有赤靑二此爲赤黑特言其尊者耳赤繶黃繶靑句

訂義

鄭鍔曰縫中之紃謂之繶屨頭之拘謂之絇赤繶者王之黑之飾黃繶者後之元之飾靑句者王之白之飾知其然者之飾如繢之次故也若夫黃屨則白飾白屨則黑飾黑屨則靑飾知其然者屨之飾如繡之次故也但言此三者見其他猶有互相考也考工記言畫繪之事靑與白赤與黑元與黃相次也赤與白白與黑黑與靑謂之繡屨之飾蓋取諸此素屨葛屨辧外內命夫命婦之命屨功屨散屨訂義

鄭鍔曰命夫命婦隨其命而有屨謂之命屨當辧其命之數使無越制而亂其序凡四時之祭祀以宜服之

訂義

王昭禹曰以宜服之者各隨其時與事之宜而服之若夏則葛屨冬則皮屨此隨時之宜若吉祭用赤黑功屨喪祭有素屨散屨此隨事之宜春官世婦每宮卿二人下大夫四人中士八人女府二人女史二人奚十有六人訂

義王巖叟曰世婦在天官者是內命婦卽二十七世婦之數在春官者是外命婦乃在朝六卿之妻或謂以卿爲世婦非也旣以婦言安得以卿爲之然每宮卿二人者婦人無爵從其夫之爵其夫曰卿其妻爲世婦者亦以卿之爵稱之觀其職曰凡內事有達於外官者世婦掌之必是因王后有祭祀賓客之禮事在外者非內人之所可與臨時而設此職主此禮耳所以屬於禮官薛平仲曰春官世婦則主六宮之禮者也官以世婦名蓋禮行於六宮之世婦則世婦以贊九嬪九嬪以贊夫人夫人以贊王後事故有所由始故其官每宮卿二人下大夫四人中士八人以主其禮於外而奔走往來於其間始有關於六宮之人是以女府女史女奚有非府史胥徒之比世儒謂皆奄人居之若內小臣之奄上士殆不然先王於內小臣之用奄如將槪謂之奄恐後世無復以徳選如將直謂之上士又恐後世以外官充之命曰奄上士必奄人有上士之徳者其爲後世之防嚴矣況爲卿爲大夫而可以奄人居之乎特未考夫主禮於外不能不以奄人爲解王氏詳說曰後宮之官內宰以下大夫爲之視王之宰夫世婦以卿爲之視王之小宰列內宰於天官列世婦於春官者以世婦所掌不止後宮之事而及於內外宗耳掌女宮之宿戒及祭祀比其具

訂義

鄭康成曰女宮刑女給宮中事者宿戒當給事豫告之齋戒也比次也具所濯摡及粢盛之爨鄭鍔曰天官世婦祭之日�陳女宮之具�陳在彼而校比之在此也詔王后之禮事

訂義

鄭康成曰薦徹之節鄭鍔曰世婦詔之於外內小臣詔之於內詔告之以其時之早晚王昭禹曰內宰詔後禮樂之儀則見於周旋動容者也世婦詔王后之禮事則祼獻薦徹之節也非特儀而已內小臣擯詔後之禮事其詔蓋始於世婦內小臣又從而擯焉帥六宮之人共齍盛

訂義

王氏詳說曰齍盛之奉𨿽出於帝藉獻其種者六宮之人帥女宮而濯摡爲粢盛者又二十七世婦之事則其共之者非六宮之人其誰歟王昭禹曰辧六齍之名物與其用使六宮之人共奉之者小宗伯世婦則帥之而已鄭鍔曰天官世婦言帥女宮濯摡爲齍盛所帥者刑女耳爲之於未共之前此所帥者六宮之人共之於正祭之日相外內宗之禮事訂

義鄭鍔曰皆佐後於奉祭之時世婦相之使無失禮大賓客之饗食亦如之

訂義

賈氏曰王后亦有助王禮賓之法故內宰凡賓客之祼獻瑤爵皆贊鄭鍔曰比之帥之詔之相之皆如祭祀焉大喪比外內命婦之朝莫哭不敬者而苛罰之訂義

王昭禹曰肆師大喪令外內命婦序哭世婦則比其已哭者鄭康成曰苛譴也凡王后有事於婦人則詔相

訂義

黃氏曰王於諸臣有拜王后於婦人亦有當拜者世婦詔相恐失其節王昭禹曰王后有事於婦人惟大喪而已喪大記曰夫人亦拜寄公夫人於堂上世婦則以言詔之以事相之凡內事有達於外官者世婦掌之

訂義

鄭康成曰主通之使相共授鄭鍔曰世婦朝臣也兼統內官之事故可以通內外之令內事與外官相聯而外官所當供備者則世婦爲之傳達

黃氏曰世婦掌之蓋得糾正之也後事則授內小臣使達之王氏詳說曰婦人不預外政而內豎掌內外之通令世婦內事有達於外官蓋不能無好事於四方亦不能無好令於卿大夫但女謁不行耳鄭鍔曰先王於六宮之人旣有小宰又有內宰又立世婦之官掌之如是其嚴蓋小宰內宰治其政以整齊於內世婦掌其禮以詔相於外內宗凡內女之有爵者訂

義鄭鍔曰內宗無數凡內女之有爵者皆謂之內宗以其與王同宗故掌宗廟之祭祀陳君舉曰富貴驕人自然之勢女子生於王族乘勢以輕其家者多矣故以內女爲內宗外女爲外宗列於禮官之屬其職在禮觀後之事宗廟則知所以順乎舅姑觀後之享同姓則知所以和其室人觀後之亞王祼獻則知所以從其夫矣召南何彼穠矣美王姬之詩彼天子所生而若此王同姓姑姊妹之女子乎所以爲王化之基掌宗廟之祭祀薦加豆籩

訂義

賈氏曰屍旣食後亞獻屍爲加此時薦之卽醢人籩人加豆加籩之實鄭鍔曰謂之加者加於九獻之外九獻爲正獻其他爲之加爵故所薦之籩豆謂之加以象生時饋之有加其掌之也以助王之致孝享劉執中曰九嬪贊豆邊之薦徹內宗又贊九嬪及以樂徹則佐傳豆籩

訂義

鄭康成曰佐傳佐外宗王昭禹曰卒食之禮以樂徹於造方其以樂徹豆籩則後傳之內宗內宗傳之外宗外宗傳之有司疊相佐也鄭鍔曰凡祭之始終皆用樂以致神示之歡心周頌禘大祖歌雍以徹旣祭而徹王后之職後徹而傳之內宗佐之也賓客之饗食亦如之

訂義

王昭禹曰徹豆亦如祭祀鄭鍔曰其薦其佐皆然也王后有事則從

訂義

王昭禹曰王后有事則從者則吉凶之事皆在焉大喪序哭者

訂義

鄭康成曰次序外內宗及命婦哭王王昭禹曰與宮中之哭者哭諸侯亦如之

訂義

賈氏曰此諸侯來朝薨於王國王爲之緦衰者若檀弓云以爵弁純衣哭諸侯謂薨於本國王遙哭之則婦人不哭婦人無外事王昭禹曰內宗亦爲之序哭凡卿大夫之喪掌其弔臨

訂義

鄭康成曰王后弔臨諸侯而已是以言掌卿大夫云王氏曰世婦言掌弔臨於卿大夫之喪則王或使焉乃往內宗言凡卿大夫之喪掌其弔臨則凡喪皆往亦同族故也外宗凡外女之有爵者

訂義

鄭康成曰外女王諸姑姊妹之女謂之外宗

易氏曰王異姓之有爵者陳君舉曰案內外宗無人數恐是祭時旋立之官非常有也掌宗廟之祭祀佐王后薦玉豆�豆籩及以樂徹亦如之訂

義賈氏曰凡王之豆籩皆玉飾之鄭鍔曰內宗言加則外宗所佐者乃朝踐饋食之節非惟佐王后薦之又當�其實蓋豆人醢人共之內宗又臨視之及以樂徹則亦佐後項氏曰外宗異姓之女�於內宗故佐薦而已又掌�豆籩之實其事詳也王后以樂羞齍則贊

訂義

鄭康成曰贊猶佐也賈氏曰羞進也齍黍稷也後進黍稷之時依樂以進贊者亦佐後進之鄭鍔曰以樂羞齍與祼獻亞獻之時皆佐後劉

執中曰佐九嬪也凡王后之獻亦如之

訂義

鄭康成曰獻獻酒於屍劉執中曰謂朝踐饋食酳食後亞王爲獻也王后不與則贊宗伯

訂義

鄭康成曰後有故不與祭宗伯攝其事王昭禹曰大宗伯凡大祭祀王后不與則攝而薦豆籩徹謂此也劉氏曰贊之如贊後之禮小祭祀掌事

訂義

鄭康成曰小祭祀謂在宮中賈氏曰宮中小祭祀則祭法王立七祀七祀之中行中澑司命大厲是外神後不與惟有門戶而已項氏曰宮中之祀與饗皆掌事賓客之事亦如之

訂義

王昭禹曰內宗賓客之享食佐後傳豆籩外宗賓客掌事如小祭祀之事則非特傳豆籩之事凡賓客之事皆贊後大喪則敍外內朝莫哭者哭諸侯亦如之

訂義

鄭康成曰內宗外宗及外命婦賈氏曰若內命婦則九嬪敍之王氏曰內宗大喪序哭者則與宮中之哭者敍焉外宗敍內外朝莫哭者則敍內女外婦之序哭

宮闈總部匯考二

漢漢中宮稱皇后次設夫人又有美人良人之屬凡十四等爲皇后皇太后宮設詹事後更少府又更大長秋或用中人或士人爲之又有衛尉中太僕各率其屬按漢書外戚傳序自古受命帝王及繼體守文之君非獨內徳茂也蓋亦有外戚之助焉夏之興也以塗山而桀之放也用末喜殷之興也以有娀及有而紂之滅也嬖妲己周之興也以姜嫄及太任太姒而幽王之禽也淫褒姒故易基乾坤詩首關雎書美釐降春秋譏不親迎夫婦之際人道之大倫也禮之用惟昏姻爲兢兢夫樂調而四時和陰陽之變萬物之統也可不愼與人能弘道末如命何甚哉妃匹之愛君不能得之臣父不能得之子況卑下乎旣歡合矣或不能成子姓成子姓矣而不能要其終豈非命也哉孔子罕言命蓋難言之非通幽明之變惡能識乎性命漢興因秦之稱號帝母稱皇太后祖母稱太皇太后適稱皇后注

師古曰適讀曰嫡後亦君也天曰皇天地曰后土故天子之妃以後爲稱取象二儀妾皆稱夫人又有美人良人八子七子長使少使之號焉師古曰良善也八七祿秩之差也長使少使主供使者至武帝制倢娙娥傛華充依各有爵位

師古曰倢言接幸於上也美稱也娙娥皆美貌也傛傛猶言弈弈也便習之意也充依言充後庭而依秩序也而元帝加昭儀之號

師古曰昭顯其儀示隆重也凡十四等云

師古曰除皇后自昭儀以下至秩百石十四等昭儀位視丞相爵比諸侯王倢視上卿比列侯娙娥視中二千石比關內侯傛華視眞二千石比太上造美人視二千石比少上造八子視千石比中更充依視千石比左更七子視八百石比右庶長良人視八百石比左庶長長使視六百石比五大夫少使視四百石比公乘五官視三百石順常視二百石無涓共和娛靈保林良使夜者皆視百石師古曰涓絜也無涓言無所不絜也共讀曰恭言恭順而和柔也娛靈可以娛樂情靈也保安也保林言其可安眾如林也良使使令之善者也夜者主職夜事上家人子中家人子視有秩斗食云

師古曰家人子者言采擇良家子以入宮未有職號但稱家人子也斗食謂佐史也謂之斗食者言一歲不滿百石日食一斗二升五官以下葬司馬門外

服虔曰陵上司馬門之外按百官公卿表詹事秦官

注應劭曰詹省也給也臣瓚曰茂陵書詹事秩眞二千石掌皇后太子家有丞

師古曰皇后太子各置詹事隨其所在以名官又中長秋私府永巷倉廏祠祀食官令長丞諸宦宮皆屬焉師古曰自此以上皆皇后之官成帝鴻嘉三年省詹事官並屬大長秋

師古曰省皇后詹事總屬長秋也長信詹事掌皇太后宮景帝中六年更名長信少府張晏曰以太后所居宮爲名也居長信宮則曰長信少府居長樂宮則曰長樂少府也平帝元始四年更名長樂少府將行秦官

應劭曰皇后卿也景帝中六年更名大長秋

師古曰秋者收成之時長者恆久之義故以爲皇后官名或用中人或用士人

師古曰中人奄人也衛尉秦官掌宮門衛屯兵長樂建章甘泉衛尉皆掌其宮師古曰各隨所掌之宮以名官中太僕掌皇太后輿馬不常置也武帝太初元年更名家馬爲挏馬初置路軨應劭曰主乳馬取其汁挏治之味酢可飲因以名官也如淳曰主乳馬以韋革爲夾兜受數斗盛馬乳挏取其上肥因名曰挏馬禮樂志丞相孔光奏省樂官七十二人給大官挏馬酒今梁州亦名馬酪爲馬酒師古曰挏音徒孔反

後漢後漢皇后之下有貴人又置美人宮人采女三等爲皇后置大長秋及少府屬之掖庭永巷諸令按後漢書皇后紀序夏殷以上后妃之制其文略矣周禮王者立後三夫人九嬪二十七世婦八十一女禦以備內職焉後正位宮闈同體天王夫人坐論婦禮九嬪掌教四徳世婦主喪祭賓客女禦序於王之燕寢頒官分務各有典司女史彤管記功書過居有保阿之訓動有環佩之響進賢才以輔佐君子哀窈窕而不淫其色所以能述宣陰化修成內則閨房肅雍險謁不行也故康王晚朝關睢作諷宣後晏起姜氏請愆及周室東遷禮序雕缺諸侯僭縱軌制無章齊桓有如夫人者六人晉獻升戎女爲元妃終於五子作亂冢嗣遘屯爰逮戰國風憲逾薄適情任欲顚倒衣裳以至破國亡身不可勝數斯固輕禮弛防先色後徳者也秦並天下多自驕大官備七國爵列八品漢興因循其號而婦制莫釐髙祖帷薄不修孝文衽席無辧然而選納尙簡飾玩少華自武元之後世增淫費至乃掖庭三千增級十四妖幸毀政之符外姻亂邦之�前史載之詳矣及光武中興斫雕爲朴六宮稱號惟皇后貴人貴人金印紫綬奉不過粟數十斛又置美人宮人采女三等並無爵秩歲時賞賜充給而已漢法常因八月算人遣中大夫與掖庭丞及相工於洛陽鄕中閱視良家童女十三以上二十以下姿色端麗合法相者載還後宮擇視可否乃用登禦所以明愼聘納詳求淑哲明帝聿遵先旨宮教頗修登建嬪後必先令徳內無出閫之言權無私溺之授可謂矯其敝矣向使因設外戚之禁編著甲令攺正后妃之制貽厥方來豈不休哉𨿽禦己有度而防閒未篤故孝章以下漸用色授恩隆好合遂忘淄�自古𨿽主幼時艱王家多釁必委成冢宰簡求忠賢未有專任婦人斷割重器惟秦芊太后始攝政事故穰侯權重於昭王家富於嬴國漢仍其謬知患莫攺東京皇統屢絕權歸女主外立者四帝臨朝者六後莫不定策帷帟委事父兄貪孩童以久其政抑明賢以專其威任重道悠利深禍速身犯霧露於雲臺之上家嬰縲紲於圄犴之下湮滅連踵傾輈繼路而赴蹈不息燋爛爲期終於陵夷大運淪亡神寶詩書所嘆略同一揆故考列行迹以爲皇后本紀𨿽成敗事異而同居正號者並列於篇其以私恩追尊非當時所奉者則隨它事附出親屬別事各依列傳其餘無所見則系之此紀以纘西京外戚云爾按禮儀志注臣昭曰漢立皇后國禮之大而志無其儀良未可了案蔡質所記立宋皇后儀今取以備闕云尙書令臣囂僕射臣鼎尙書臣旭臣乘臣滂臣謨臣詣稽首言伏惟陛下履乾則坤動合陰陽羣臣大小咸以長秋宮未定遵依舊典章表仍聞歷時乃聽令月吉日以宋貴人爲皇后應期正位羣生兆庶莫不式舞易稱受玆介祉詩云幹祿百福子孫千億萬方幸甚今吉日以定臣請太傅太尉司徒司空太常條列禮儀正處上羣臣妾無得上壽如故事臣囂臣鼎臣旭臣乘臣滂臣謨臣詣愚暗不達大義誠惶誠恐頓首死罪稽首再拜以聞制曰可維建寧四年七月乙未制詔皇后之尊與帝齊體供奉天地祗承宗廟母儀天下故有莘興殷姜任母周二代之隆蓋有內徳長秋宮闕中宮曠位宋貴人秉淑媛之懿體山河之儀威容昭耀徳冠後庭羣寮所咨人曰宜哉卜之蓍龜卦得承幹有司奏議宜稱紱組以臨兆民今使太尉襲使持節奉璽綬宗正祖爲副立貴人爲皇后往踐爾位敬宗禮典肅愼中饋無替朕命永終天祿皇后初卽位章徳殿太尉使持節奉璽綬天子臨軒百官陪位皇后北面太尉住蓋下東向宗正大長秋西向宗正讀冊文畢皇后拜稱臣妾畢住位太尉襲授璽綬中常侍長樂太僕髙鄕侯覽長跪受璽綬奏於殿前女史授婕妤婕妤長跪受以授昭儀昭儀受長跪以帶皇后皇後伏起拜稱臣妾訖黃門鼓吹三通鳴鼓畢羣臣以次出後卽位大赦天下皇后秩比國王卽位威儀赤紱玉璽按百官志大長秋一人二千石本注曰承秦將行宦者景帝更爲大長秋或用士人中興常用宦者職掌奉宣中宮命凡給賜宗親及宗親當謁見者關通之中宮出則從丞一人六百石本注曰宦者張晏曰皇后卿中宮僕一人千石本注曰宦者主馭本注曰太僕秩二千石中興省汰減秩二千石以屬長秋中宮謁者令一人六百石本注曰宦者中宮謁者三人四百石本注曰宦者主報中章中宮尙書五人六百石本注曰宦者主中文書中宮私府令一人六百石本注曰宦者主中藏帑帛諸物裁衣被補浣者皆主之丞一人本注曰宦者丁孚漢儀曰中宮藏府令秩千石儀比禦府令中宮永巷令一人六百石本注曰宦者主宮人丞一人本注曰宦者中宮黃門冗從僕射一人六百石本注曰宦者主中黃門冗從丁孚漢儀曰給事中宮侍郎六人比尙書郎宦者爲之給事黃門四人比黃門侍郎給事羽林郎一人比羽林將虎賁官騎下中宮署令一人六百石本注曰宦者主中宮請署天子數女騎六人丞復道丞各一人本注曰宦者復道丞主中閣道中宮藥長一人四百石本注曰宦者右屬大長秋本注曰承秦有詹事一人位在長秋上亦宦者主中諸官成帝省之以其職並長秋是後皇后當法駕出則中謁中宦者職吏權兼詹事奉引訖罷宦者誅後尙書選兼職吏一人奉引云其中長信長樂宮者署少府一人職如長秋及余吏皆以宮名爲號員數秩次如中宮長樂五官吏朱瑀之類是也本注曰帝祖母稱長信宮故有長信少府長樂少府位在長秋上及職吏皆宦者秩次如中宮長樂又有衛尉僕爲太僕皆二千石在少府上丞六百石其崩則省不常置掖庭令一人六百石本注曰宦者掌後宮貴人采女事漢官曰吏從官百六十七人待詔五人員吏十人左右丞暴室丞各一人本注曰宦者暴室丞主中婦人疾病者就此室治其皇后貴人有罪亦就此室永巷令一人六百石本注曰宦者典官婢侍使漢官曰員吏六人吏從官三十四人丞一人本注曰宦者

漢官曰右丞一人暴室一人禦府令一人六百石本注曰宦者典官婢作中衣服及補浣之屬漢官曰員吏七人吏從官三十人丞織室丞各一人本注曰宦者

漢官曰右丞一人中藏府令一人六百石本注曰掌中幣帛金銀諸貨物丞一人漢官曰員吏十三人吏從官六人內者令一人六百石本注曰掌中布張諸衣物左右丞各一人漢官曰從官祿士一人員吏十九人右屬少府按獨斷天子諸侯后妃夫人之別名天子之妃曰後後之言後也諸侯之妃曰夫人夫之言扶也大夫曰孺人孺之言屬也士曰婦人婦之言服也庶人曰妻妻之言齊也公侯有夫人有世婦有妻有妾皇后赤綬玉璽貴人緺綟金印緺綟色似綠天子後立六宮之別名三夫人帝嚳有四妃以象后妃四星其一明者爲正妃三者爲次妃也九嬪夏后氏增以三三而九合十二人春秋天子一取十二夏制也二十七世婦殷人又增三九二十七合三十九人八十一禦女周人上法帝嚳正妃又九九八十一增之合百二十人也天子一取十二女象十二月三夫人九嬪諸侯一取九女象九州一妻八妾卿大夫一妻二妾士一妻一妾漢制帝嫡妃曰皇后帝母曰皇太后帝祖母曰太皇太后其眾號皆如帝之稱秦漢以來少帝卽位後代而攝政稱皇太后詔不言制漢興惠帝崩少帝弘立太后攝政哀帝崩平帝幼孝元王皇后以太皇太后攝政和帝崩殤帝崩安帝幼和熹鄧皇后攝政孝順帝崩衝帝質帝桓帝皆幼順烈梁后攝政桓帝崩今上卽位桓思竇后攝政後攝政則後臨前殿朝羣臣後東而少帝西面羣臣奏事上書皆爲兩通一詣太后一詣少帝

晉晉宮中兼采漢魏之制其官屬則爲太后置衛尉少府太僕爲皇后置大長秋位同列卿按晉書職官志太后三卿大長秋皆爲列卿各置丞功曹主簿五官等員太后三卿衛尉少府太僕漢置皆隨太后宮爲官號在同名卿上無太后則闕魏攺漢制在九卿下及晉復舊在同號卿上大長秋皇后卿也有後則置無後則省按宋書后妃傳帝祖母號太皇太后母號皇太后妃號皇后漢舊制也晉武帝采漢魏之制置貴嬪夫人貴人是爲三夫人位視三公淑妃淑媛淑儀修華修容修儀婕妤容華充華位視九卿其餘有美人才人爵視千石以下武帝泰始九年詔聘公卿以下子女以備六宮采擇未畢權禁婚姻按晉書武帝本紀云云

宋宋承漢魏舊制設太后三卿大長秋品秩按宋書百官志太后三卿各一人應氏漢官曰衛尉少府秦官太僕漢成帝置皆隨太后宮爲號在正卿上無太后乃闕魏攺漢制在九卿下晉復舊在同號卿上大長秋皇后卿也有後則置無後則省秦時爲將行漢景帝中六年更名大長秋韋曜曰長秋者以皇后陰官秋者陰之始取其終而長欲其久也自太常至長秋皆置功曹主簿五官漢東京諸郡有五官掾因其名也漢制卿尹秩皆中二千石丞一千石武帝後宮省才人二餘皆如晉制按宋書武帝本紀不載按后妃傳序髙祖受命省二才人其餘仍用晉制貴嬪魏文帝所制夫人魏武帝初建魏國所制貴人漢光武所制淑妃魏明帝所制淑媛魏文帝所制淑儀修華晉武帝所制修容魏文帝所制修儀魏明帝所制婕妤容華前漢舊號充華晉武帝所制美人漢光武所制孝武帝孝建三年更定內官名品按宋書孝武帝本紀不載按后妃傳序世祖孝建三年省夫人修華修容置貴妃位比相國進貴嬪位比丞相貴人位比三司以爲三夫人又置昭儀昭容昭華以代修華修儀修容又中才人充衣以爲散位昭儀漢元帝所制昭容世祖所制昭華魏明帝所制中才人晉武帝所制充衣前漢舊制明帝泰始元年省淑妃昭華中才人充衣復置修儀修容才人良人按宋書明帝本紀不載按后妃傳序云云泰始三年備位內職擬外百官詳列其名品按宋書明帝本紀不載按后妃傳序泰始三年又省貴人置貴姬以備三夫人之數又置昭華增淑容承徽列榮以淑媛淑儀淑容昭華昭儀昭容修華修儀修容爲九嬪婕妤容華充華承徽列榮凡五職班亞九嬪美人中才人才人三職爲散役其後太宗畱心後房擬外百官備位置內職列其名品於後後宮通尹

準錄尙書紫極戶主

光興戶主

官品第一各置一人�銓六宮

後宮列敍

準尙書令銓六宮紫極中監尹

銓六宮光興中監尹

銓六宮宣融戶主

銓六宮紫極房帥

置一人光興房帥

置一人

官品第二各置一人

後宮司儀

準左僕射銓人士後宮司政

準右僕射銓人士參議女林

準銀靑光祿銓人士中臺侍禦尹

銓六宮宣融便殿中監尹

銓六宮采蓺房主

銓六宮南房主

銓六宮中藏女典

銓六宮典坊

銓六宮樂正

銓六宮內保

銓人士學林祭酒

銓人士昭陽房帥

置一人徽音房帥

置一人宣融房帥

置一人

官品第三各置一人

後宮都掌治職

置二人準左右丞位比尙書銓人士

後宮殿中治職

置一人準左民尙書銓人士

後宮源典治職

置一人準祠部尙書銓人士

後宮谷帛治職

置一人準度支尙書

中傅

置一人銓

人士

後宮校事女史

置一人銓

人士

紫極中監女史

置一人銓

人士

光興中監女史

置一人銓

人士

紫極房參事

置人無定數銓人士有限外

宣融房參事

置人無定數銓人士有限外

中臺侍禦奏案女史

置一人銓

人士

贊樂女史

置一人銓

人士

中訓女史

置一人銓

人士

女祝史

置一人紫極中監典

置一人光興中監典

置一人典樂帥

置人無定數有

限外

紫極房廉帥祭酒

置一人光興房廉帥祭酒

置一人宣融房廉帥祭酒

置一人

官品第四後宮通關參事

置一人景徳房參事

置人無定數銓

人士采蓺房參事

置人無定數銓

人士

南房參事

置人無定數銓

人士

內房參事

置一人銓

人士

校學女史

置一人銓

人士

後宮中房帥

置二人後宮源典帥

置二人後宮谷帛帥

置二人中臺帥

置一人中臺侍禦起居帥

置二人中臺侍禦詔誥帥

置二人斯男房帥

置一人宣豫房帥

置一人景徳房帥

置一人采蓺房帥

置一人中藏帥

置一人內坊帥

置一人南房帥

置一人外華房帥

置一人招慶房帥

置一人紫極諸房廉帥

置人無定數有

限外

紫極中監省帥

置一人紫極殿帥

置六人光興殿帥

置四人徽音監帥

置一人徽章監帥

置一人宣融便殿中監典

置一人淸商帥

置人無定數總章帥

置人無定數左西章帥

置人無定數右西章帥

置人無定數中廚帥

置一人

官品第五中臺侍禦執衛

置人無定數中臺侍禦監閨帥

置二人中臺侍禦監司帥

置二人宣融便殿帥

置一人永巷帥

置一人後宮都掌內史

置二人後宮殿中內史

置一人後宮源典內史

置一人後宮谷帛內史

置二人後宮監臨內史

置二人中臺侍禦執法內史

置一人中臺侍禦典內史

置二人中臺侍禦節度內史

置二人中臺侍禦應內史

置六人紫極房內史

置一人光興房內史

置一人助教

置一人彩制帥

置人無定數裝飾帥

置人無定數繡帥

置人無定數織帥

置人無定數學林館帥

置一人宮閨帥

置一人教堂帥

置人無定數有

限外

監解帥

置人無定數累室帥

置人無定數行病帥

置人無定數

官品第六合堂帥

置二人禦淸帥

置一人監夜帥

置一人諸房禁防

置人無定數三廂禁防

置三人諸房廚帥

各置一人中廚廉

置三人應閨

置六人諸應合

置人無定數宮閨史

置一人

官品第七諸房中掾

各置一人中藏掾

各置二人

比五品�吏紫極供殿直倀光興供殿直倀總章伎倀侍禦扶侍主衣

準二衛五品�吏比六品供殿左右紫極置二十人光興置十人左右守藏

置四人典樂人

比諸房禁防作倀

比王官供殿給使紫極置二十人光興置十人

典殿

置人無定數

比官人紫極三廂給事

置十人金堂給使

置五人宮閨給使

置六人

比房

南齊南齊制爲太后設三卿中宮設大長秋按南齊書百官志宣徳衛尉少府太僕郁林王立文安太后卽尊號以宮名置之大長秋郁林立皇后置髙帝建元元年定六宮位號按南齊書髙帝本紀不載按皇后傳序六宮位號漢魏以來因襲增置世不同矣建元元年有司奏置貴嬪夫人貴人爲三夫人修華修儀修容淑妃淑媛淑儀婕妤容華充華爲九嬪美人中才人才人爲散職武帝永明元年加貴妃淑妃金章紫綬以淑妃位同貴妃按南齊書武帝本紀不載按皇后傳序永明元年有司奏貴妃淑妃並加金章紫綬佩於闐玉淑妃舊擬九棘以淑爲溫恭之稱妃爲亞後之名進同貴妃以比三司夫人之號不殊藩國降淑媛以比九卿永明七年復置昭容位在九嬪按南齊書武帝本紀不載按皇后傳序云云

梁武帝定宮中之職按梁書武帝本紀不載按南史后妃傳序梁武撥亂反正深奢逸配徳早終長秋曠位定令制貴妃貴嬪貴姬爲三夫人淑媛淑儀淑容昭華昭儀昭容修華修儀修容爲九嬪婕妤容華充華承徽列榮爲五職美人才人良人爲三職天監元年夏四月詔後宮樂府一皆放遣按梁書武帝本紀天監元年詔曰宋氏以來並恣淫侈傾宮之富遂盈數千推算五都愁窮四海並嬰罹冤橫拘逼不一撫弦命管良家不被蠲織室繡房幽厄猶見役獘國傷和莫斯爲甚凡後宮樂府西廨暴室諸如此例一皆放遣若衰老不能自存官給廩食天監七年置大長秋以司宮闈按梁書武帝本紀不載按隋書百官志天監七年置大長秋主諸宦者以司宮闈之職統黃門中署奚官暴室華林等署

陳文帝詔定後宮員數按陳書文帝本紀不載按后妃傳敍周禮王者立後六宮三夫人九嬪二十七世婦八十一禦妻以聽天下之內治然受命繼體之主非獨外相佐也蓋亦有內徳助焉漢魏已來六宮之職因襲增置代不同矣髙祖承微接亂光膺天歷以朴素自處故後宮員位多闕世祖天嘉初詔立後宮員數始置貴妃貴嬪貴姬三人以擬古之三夫人又置淑媛淑儀淑容昭華昭儀昭容修華修儀修容九人以擬古之九嬪又置婕妤容華充華承徽烈榮五人謂之五職亞於九嬪又置美人才人良人三職其職無員數號爲散位世祖性恭儉而嬪嬙多闕髙宗後主內職無所攺作今之所綴略備此篇

北魏髙祖始攺定內官之制按魏書髙祖本紀不載按皇后傳敍漢因秦制帝之祖母曰太皇太后母曰皇太后妃曰皇后余則多稱夫人隨世增損非如周禮有夫人嬪婦禦妻之定數焉魏晉相因時有升降前史言之具矣魏氏王業之兆𨿽始於神元至於昭成之前世崇儉質妃嬙嬪禦率多闕焉惟以次第爲稱而章平思昭穆惠煬烈八帝妃後無聞太祖追尊祖妣皆從帝謚爲皇后始立中宮余妾或稱夫人多少無限然皆有品次世祖稍增左右昭儀及貴人椒房中式數等後庭漸已多矣又魏故事將立皇后必令手鑄金人以成者爲吉不成則不得立也又世祖及髙宗緣保母劬勞之恩並極尊崇之義𨿽事乖典禮而觀過知仁髙祖攺定內官左右昭儀位視大司馬三夫人視三公三嬪視三卿六嬪視六卿世婦視中大夫禦女視元士後置女職以典內事內司視尙書令僕作司大監女侍中三官視二品監女尙書美人女史女賢人書史書女小書女五官視三品中才人供人中使女生才人恭使宮人視四品春衣女酒女饗女食奚官女奴視五品

北齊武成帝新定內官之職又置長秋寺掌諸宮閣以宦者爲之按北齊書武成帝本紀不載按北史后妃傳序齊神武文襄俱未踐尊極神武嫡妻稱妃其所娉茹茹女稱爲茹茹公主文襄旣尙魏朝公主故無別號兩宮自余姬侍並稱娘而已文宣後庭𨿽有夫人嬪禦之稱然未具員數孝昭內職甚少惟楊嬪才貌兼美復是貴家襄城王母桑氏有徳行並蒙恩禮其餘無聞焉河淸新令內命婦依古制有三夫人九嬪二十七世婦八十一禦女又準漢制置昭儀有左右二人比丞相其弘徳正徳崇徳爲三夫人比三公光猷昭訓隆徽爲上嬪比三卿宣徽凝暉宣明順華凝華光訓爲下嬪比六卿正華令則修訓曜儀明淑芳華敬婉昭華光正昭寧貞範弘徽和徳弘猷茂光明信靜訓曜徳廣訓暉範敬訓芳猷婉華明範艷儀暉則敬信爲二十七世婦比從三品穆光茂徳貞懿曜光貞凝光範令儀內範穆閨婉徳明婉艷士妙範暉章敬茂靜肅瓊章穆華愼儀妙儀明懿崇明麗則婉儀彭媛修閒修靜弘愼艷光漪容徽淑秀儀芳婉貞愼明艷眞穆修範肅容茂儀英淑弘艷正信凝婉英範懷順修媛良則瑤章訓成潤儀寧訓淑懿柔則穆儀修禮昭愼貞媛肅閨敬順柔華昭順敬寧明訓弘儀崇敬修敬承閒昭容麗儀閒華思柔媛光懷徳良媛淑猗茂範良信艷華徽娥肅儀妙則爲八十一禦女比正四品武成好內並具其員自外又置才人采女以爲散號後主旣立二後昭儀以下皆倍其數又置左右娥英比左右丞相降昭儀比二大夫尋又置淑妃一人比相國按隋書百官志長秋寺掌諸宮閣卿中尹各一人並用宦者丞二人亦有功曹五官主簿錄事員領中黃門掖庭晉陽宮中山宮園池中宮僕奚官等署令丞又有暴室局丞其中黃門又有冗從僕射及博士四人掖庭晉陽中山各有宮教博士二人中山署又別有豆局丞園池署又別有桑園部丞中宮僕署又別有乘黃局教尉細馬車都督車府部丞奚官署又別有染局丞太府卿爲第三品長秋卿爲從第三品太府少卿中尹爲第四品太府寺丞爲第七品長秋寺丞上階爲從第七品諸署令中黃門冗從僕射上階宮門署僕射爲從第八品中黃門令上階爲第九品

北周北周仿周官有司內巷伯等官按通典後周有司內上士小司內中士巷伯中士等官武帝建徳六年詔定后妃之數悉減內官按周書武帝本紀建徳六年十一月癸酉詔曰正位於中有聖通典質文相革損益不同五帝則四星之象三王制六宮之數劉曹已降等列彌繁選擇徧於生民命秩方於庶職椒房丹地有眾如雲本由嗜欲之情非關風化之義朕運當澆季思復古始無容廣集子女屯聚宮掖弘贊後庭事從約簡可置妃二人世婦三人禦妻三人自玆以外悉宜減省宣帝大象二年詔立四皇后按周書宣帝本紀不載按楊皇后傳帝自稱天元皇帝號後爲天元皇后又立天皇后及左右皇后與後爲四皇后焉二年詔曰帝降二女後徳所以儷君天列四星妃象於焉垂耀朕取法上穹稽諸令典爰命四後內正六宮庶弘贊柔徳廣修粢盛比殊禮𨿽降稱謂曷宜其因天之象增式嘉名於是後與三皇后並加太焉遣使持節冊後爲天元太皇后朱皇后爲天大皇后陳皇后爲天左皇后元皇后爲天右皇后

隋隋制置內侍省領掖庭宮闈等局按隋書百官志內侍省內侍內常侍各二人內給事四人內謁者監六人內寺伯二人內謁者十二人寺人六人伺非八人並用宦者領內尙食掖庭宮闈奚官內僕內府等局尙食置典禦及丞各二人餘各置令丞皆二人其宮闈內僕則加置丞各一人掖庭又有宮教博士二人太府卿爲正三品太府少卿爲正四品內侍上階爲從四品內常侍上階爲正五品內給事爲從五品內尙食典禦爲正六品太府卿丞爲正七品掖庭宮闈二令左藏左尙方右尙方司染署令內尙食丞爲正八品內謁者監右藏黃藏守宮掌冶署令上階奚官內僕二令甄官署令爲從八品內謁者令內寺伯上階掖庭宮闈局丞左藏左尙方右尙方司染署丞爲正九品掖庭局宮教博士右藏黃藏守宮掌冶署丞上階奚官內僕等局丞甄官署丞謁者局丞禦府局監事掖庭監作爲從九品文帝開皇二年著定內宮之式按隋書文帝本紀不載按后妃傳序妃後之制夏殷以前略矣周公定禮內職始備列焉秦漢以下代有沿革品秩差次前史載之詳矣齊梁以降歷魏曁周廢置益損參差不一周宣嗣位不率典章衣褘翟稱中宮者凡有五夫人以下略無定數髙祖思革前獘大矯其違惟皇后正位傍無私寵婦官稱號未詳備焉開皇二年著內宮之式略依周禮省減其數嬪三員掌教四徳視正三品世婦九員掌賓客祭祀視正五品女禦三十八員掌女工絲枲視正七品又采漢晉舊儀置六尙六司六典遞相統攝以掌宮掖之政曰尙宮掌導引皇后及閨合廩賜管司令三人掌圖籍法式糾察宣奏典琮三人掌琮璽器玩二曰尙儀掌禮儀教學管司樂三人掌音律之事典贊三人掌導引內外命婦朝見三曰尙服掌服章寶藏管司飾三人掌簪珥花嚴典櫛三人掌巾櫛膏沐四曰尙食掌進膳先嘗管司醫二人掌方藥卜筮典器三人掌鐏彜器皿五曰尙寢掌幃帳�褥管司筵三人掌鋪設灑掃典執三人掌扇傘燈燭六曰尙工掌營造百役管司制三人掌衣服裁縫典會三人掌財帛出入六尙各三員視從九品六司視勛品六典視流外二品初文獻皇后功參歷試外預朝政內擅宮闈懷嫉�之心虛嬪妾之位不設三妃妨其上逼自嬪以下置六十員加又抑損服章降其品秩至文獻崩後始置貴人三員增嬪至九員世婦二十七員禦女八十一員貴人等關掌宮闈之務六尙已下皆分隸焉煬帝大業年更定宮闈品級按隋書煬帝本紀不載按后妃傳敍煬帝時后妃嬪禦無釐婦職惟端容麗飾陪從燕遊而已帝又參詳典故自制嘉名著之於令貴妃淑妃徳妃是爲三夫人品正第一順儀順容順華修儀修容修華充儀充容充華是爲九嬪品正第二婕妤一十二員品正第三美人才人一十五員品正第四是爲世婦寶林二十四員品正第五禦女二十四員品正第六采女三十七員品正第七是爲女禦總一百二十以敍於宴寢又有承衣刀人皆趨侍左右並無員數視六品以下時又增置女官準尙書省以六局管二十四司一曰尙宮局管司言掌宣傳奏啟司簿掌名錄計度司正掌格式推罰司闈掌門合管鑰二曰尙儀局管司籍掌經史教學紙筆几案司樂掌音律司賓掌賓客司贊掌禮儀贊相導引三曰尙服局管司璽掌琮璽符節司衣掌衣服司飾掌湯沐巾櫛玩弄司仗掌仗衛戎器四曰尙食局管司膳掌膳羞司醞掌酒醴醢司藥掌醫巫藥劑司饎掌廩餼柴炭五曰尙寢局管司設掌�席帷帳鋪設灑掃司輿掌輿輦傘扇執持羽儀司苑掌園種植蔬菜瓜果司燈掌火燭六曰尙工局管司制掌營造裁縫司寶掌金玉珠璣錢貨司彩掌繒帛司織掌織染六尙二十二司員各二人惟司樂司膳員各四人每司又置典及掌以貳其職六尙十人品從第五司二十八人品從第六典二十八人品從第七掌二十八人品從第九女使流外量局閒劇多者十人已下無定員數職事分職各有司存焉大業三年攺內侍省爲長秋監以士人爲之所屬參用寺人各定品秩按隋書煬帝本紀不載按百官志煬帝三年攺內侍省爲長秋監長秋監置令一人正四品少令一人從五品丞二人正七品並用士人攺內常侍爲內承奉置二人正五品給事爲內承直置四人從五品並用宦者罷內謁者官領掖庭宮閨奚官等三署並參用士人後又置內謁者員

唐唐承隋制設四妃以佐皇后昭儀昭容昭媛修儀修容修媛充儀充容充媛爲九嬪又有婕妤美人才人寶林禦女采女之屬又設內侍省其屬六局掌中宮之事按唐書百官志內官貴妃惠妃麗妃華妃各一人正一品掌佐皇后論婦禮於內無所不統唐因隋制有貴妃淑妃徳妃賢妃各一人爲夫人正一品昭儀昭容昭媛修儀修容修媛充儀充容充媛各一人爲九嬪正二品婕妤九人正三品美人四人正四品才人五人正五品寶林二十七人正六品禦女二十七人正七品采女二十七人正八品六尙亦曰諸尙書正三品二十四司亦曰諸司事正四品二十四典亦曰諸典事正六品二十四掌亦曰諸掌事龍朔二年置贊徳二人正一品宣儀四人正二品承閨五人正四品承旨五人正五品衛仙六人正六品供奉八人正七品侍櫛二十人正八品侍巾三十人正九品咸亨復舊開元中元宗以後妃四星一爲後有後而復置四妃非典法乃置惠妃麗妃華妃以代三夫人又置六儀美人才人增尙宮尙儀尙服三局諸司諸典自六品至九品而止其後復置貴妃淑儀徳儀賢儀順儀婉儀芳儀各一人正二品掌教九禦四徳率其屬以贊後禮美人四人正三品掌率女官修祭祀賓客之事才人七人正四品掌敍燕寢理絲枲以獻歲功宮官尙宮局尙宮二人正五品六尙皆如之掌導引中宮總司記司言司簿司闈凡六尙事物出納文籍皆�其印署有女史六人掌執文書

司記二人正六品二十四司皆如之掌宮內文簿入出錄爲抄目審付行焉牒狀無違然後加印典記佐之典記二人正七品二十四典皆如之掌記二人正八品二十四掌皆如之司言典言各二人掌承�宣付別鈔以授司閽傳外掌言二人掌宣傳外司附奏受事者奏聞承�處分則錄所奏爲案記有女史四人

司簿典簿掌簿各二人掌女史以上名簿稟賜則品別條錄爲等有女史六人

司闈六人掌諸閣管鑰典闈掌闈各六人掌分�啟閉有女史四人

尙儀局尙儀二人掌禮儀起居總司籍司樂司賓司贊司籍典籍掌籍各二人掌供禦經籍分四部部別爲目以時暴涼教學則簿記課業供奉几案紙筆皆預偫焉有女史十人

司樂典樂掌樂各四人掌宮縣及諸樂陳布之儀�其閱習有女史二人

司賓典賓掌賓各二人掌賓客朝見受名以聞宴會則具品數以授尙食有賜物與尙功�給有女史二人

司贊典贊掌贊各二人掌賓客朝見宴食贊相導引會日引客立於殿庭司言宣�坐然後引卽席酒至起再拜食至亦起皆相其儀彤史二人正六品有女史二人

尙服局尙服二人掌供服用采章之數總司寶司衣司飾司仗司寶二人掌神寶受命寶六寶及符契皆識其行用記以文簿典寶掌寶各二人凡出付皆旬別案記還則朱書注入有女史四人

司衣典衣掌衣各二人掌宮內禦服首飾整比以時進奉有女史四人

司飾典飾掌飾各二人掌湯沐巾櫛凡供進識其寒溫之節有女史二人

司仗典仗掌仗各二人掌仗衛之器凡立儀衛尙服率司仗等供其事有女史二人

尙食局尙食二人掌供膳羞品齊總司膳司醞司藥司饎凡進食先嘗司膳二人掌烹煎及膳羞米薪炭凡供奉口味皆種別封印典膳掌膳各四人掌調和禦食溫涼寒熱以時供進則嘗之有女史四人

司醞典醞掌醞各二人掌酒醴酏飲以時進禦﹝有女史四人﹞

司藥典藥掌藥各二人掌醫方凡藥外進者簿案種別有女史二人

司饎典饎掌饎各二人掌給宮人餼食薪炭皆有等級受付則旬別案記有女史四人

尙寢局尙寢二人掌燕見進禦之次敍總司設司輿司苑司燈司設典設掌設各二人掌�帷茵席鋪設久故者以狀聞凡汛掃之事典設以下分視有女史四人

司輿典輿掌輿各二人掌輿輦傘扇文物羽旄以時暴涼典輿以下分察有女史二人

司苑典苑掌苑各二人掌園苑蒔植蔬果典苑以下分察之果熟進禦有女史二人

司燈典燈掌燈各二人掌門閣燈燭晝漏盡一刻典燈以下分察有女史二人

尙功局尙功二人掌女功之程總司制司珍司彩司計司制典制掌制各二人掌供禦衣服裁縫有女史二人

司珍典珍掌珍各二人掌珠珍錢貨有女史六人

司彩典彩掌彩各二人掌錦彩縑帛絲枲有賜用則旬別案記有女史二人

司計典計掌計各二人給衣服飲食薪炭有女史二人

宮正一人正五品司正二人正六品典正二人正七品宮正掌戒令�禁謫罰之事宮人不供職者司正以牒取裁小事決罰大事奏聞有女史四人阿監副監視七品內侍省監二人從三品少監二人內侍四人皆從四品上監掌內侍奉宣制令其屬六局曰掖庭宮闈奚官內僕內府內坊少監內侍爲之貳皇后親蠶則升壇執儀大駕出入爲夾引內常侍六人正五品下通判省事內給事十人從五品下掌承旨勞問分判省事凡元旦冬至百官賀皇后則出入傳宣宮人衣服費用則具品秩計其多少春秋宣送於中書主事二人從九品下武徳四年攺長秋監曰內侍監內承奉曰內常侍內承直曰內給事龍朔三年攺監爲省武后垂拱元年曰司宮臺天寶十三年置內侍監攺內侍曰少監尋更置內侍有髙品一千六百九十六人品官白身二千九百三十二人令史八人書令史十六人內謁者監十人正六品下掌儀法宣奏承�令及外命婦名帳凡諸親命婦朝會者籍其數上內侍省命婦下車則導至朝堂奏聞唐廢內謁者局置內典引十八人掌諸親命婦朝參出入導引有內亭長六人掌固八人內謁者十二人從八品下掌諸親命婦朝集班位分�諸門內寺伯六人正七品下掌�察宮內不法歲儺則�出入寺人六人從七品下掌皇后出入執禦刀冗從掖庭局令二人從七品下丞三人從八品下掌宮人簿帳女工凡宮人名籍司其除附公桑養蠶會其課業供奉物皆取焉婦人以罪配沒工縫巧者隸之無技能者隸司農諸司營作須女功者取於戶婢有書令史四人書吏八人計史二人典事十人掌固四人計史掌料工程宮教博士二人從九品下掌教習宮人書算眾藝監作四人從九品下掌監�雜作典工役初內文學館隸中書省以儒學者一人爲學士掌教宮人武后如意元年攺曰習藝館又攺曰萬林內教坊尋復舊有內教博士十八人經學五人史子集綴文三人楷書二人莊老太一篆書律令吟詠飛白書算棋各一人開元末館廢以內教博士以下隸內侍省中官爲之監作四人從九品下掌監�雜作典工役宮闈局令二人從七品下丞二人從八品下掌侍宮闈出入管鑰凡享太廟皇后神主出入則帥其屬輿之總小給使學生之籍給以糧稟有書令史三人書吏六人內閽史二十人內掌扇十六人內給使無常員小給使學生五十人掌固四人凡無官品者號曰內給使掌諸門進物之歷內閽史掌承傳諸門出納管鑰內掌扇掌中宮傘扇奚官局令二人正八品下丞二人正九品下掌奚隸工役宮官之品宮人病則供醫藥死給衣服各視其品陪陵而葬者將作給匠戶衛士營冢三品葬給百人四品八十人五品六十人六品七品十人八品九品七人無品者斂以松棺五釘葬以犢車給三人皆監門校尉直長�之內命婦五品以上無親戚者以近冢同姓中男一人主祭於墓無同姓者春秋祠以少牢有書令史三人書吏六人典事藥直掌固各四人內僕局令三人正八品下丞二人正九品下掌中宮車乘皇后出則令居左丞居右夾引有書令史二人書吏四人駕士百四十人典事八人掌固八人駕士掌習禦車輿雜畜內府局令二人正八品下丞二人正九品下掌中藏寶貨給納之數及供燈燭湯沐張設凡朝會五品已上及有功將士蕃酋辭還皆賜於庭有書令史二人書吏典史及掌固各四人典事六人典直四人正九品下掌宮內儀式導引通傳勞問�劾非違察出納

後唐莊宗增後宮之數按五代史唐莊宗本紀不載按神閔敬皇后劉氏傳自唐末喪亂后妃之制不備至莊宗時後宮之數尢多有昭容昭儀昭媛出使禦正傅眞懿才咸一瑤芳懿徳宣一等其餘名號不可勝紀明宗增設內職始有封君者按五代史唐明宗本紀不載按文獻通考明帝已後又有司寶司贊司膳司醞司飾司衣過藥梳篦衣服知客寶省書省弟子院使等名皆封國夫人或郡夫人少者縣君前代內職無封君之禮此一時之制

遼遼置皇太后宿直官及硬寨著帳祇應諸司按遼史百官志宿直司掌輪直官員宿直之事皇太后宮有宿直官宿直詳穩

宿直都監

宿直將軍

宿直小將軍

宿直官

宿直護衛衛硬寨司掌禁圍槍寨下鋪傳鈴之事

硬寨大保著帳郎君院遙輦痕徳堇可汗以蒲古只等三族害於越室魯家屬沒入瓦裏應天皇太后知國政析出之以爲著帳郎君娘子每加矜卹世宗悉免之其後內族外戚及世官之家罪犯者皆沒入瓦里人戶益眾因復故名皇太后皇太妃帳皆有著帳諸局皇太后祗應司領皇太后諸局事

知皇太后宮諸司事皇太妃祗應司皇后祗應司近位祗應司著帳戶司本諸斡魯朵戶析出及諸色人犯罪沒入凡禦帳皇太后皇太妃皇后皇太子近位親王祗從伶官皆充其役著帳節度使

著帳殿中承應小底局

筆硯小底

寢殿小底

佛殿小底

司藏小底

習馬小底

鷹坊小底

湯藥小底

尙飲小底

盥漱小底

尙膳小底

尙衣小底

裁造小底

北面皇族帳官聖宗開泰二年定女官之制按遼史聖宗本紀不載按續文獻通考遼太祖稱帝尊祖母曰太皇太后母曰皇太后嬪曰皇后聖宗開泰二年正月以馬氏爲麗儀耿氏爲淑儀尙寢白氏昭儀尙服李氏順儀尙功艾氏芳儀尙儀孫氏和儀則宮中女官之制亦極詳備今不可考矣

宋宋太祖

年置司簿司賓樂使等內職並賜帔按宋史太祖本紀不載按文獻通考宋太祖皇帝始因五代之制置司簿掌宮中簿書出納之事又置司賓並封縣君又置樂使主宮中聲伎並賜帔太宗

年始增設內職按宋史太宗本紀不載按文獻通考太宗置尙宮太監及知內省充內宣徽南院使兼承旨並司簿或封國夫人郡夫人又置寶省尙食封縣君又置司寶司儀司給或授郡君縣君又樂使之下增置副使又攺內省爲尙書內省令尙宮太監並號尙書司給司簿同掌宮籍及司出給攺祗候人爲禦侍衣服爲司衣梳篦爲司飾枕被爲司寢湯藥爲司藥樂使爲仙韶使副使爲仙韶副使弟子呼供奉又置直筆書省主事攺茶器爲翰林局掌禦閣爲直閣掌宮門爲直門掌燈火爲掌燈掌從物爲直仗鍼綫院爲裁縫院又令司簿兼掌寶司言兼監班司儀兼承宣掌寶司儀及仙韶使副使仍封縣君又司記知尙書內省公事而皆賜以帔眞宗

年增內官品秩按宋史眞宗本紀不載按文獻通考眞宗置淑容順容儀婉婉容並從一品在昭儀上又置貴儀在淑容之上又置司宮令正四品在尙宮之上髙宗

年定宮中誕育儀按宋史髙宗本紀不載按南渡典儀宮中誕育儀例略宮中凡合分有娠將及七月本位醫官申內東門司及本位提舉官奏聞門司特奏再命醫官指定降誕月分訖門司奏排辦產合及照先朝舊例三分減一於內藏庫取賜銀絹等物於後羅二百匹絹四千六百七十四匹﹝釘設產閣三朝三臘滿

月一臘二臘百睟頭睟﹞

金二十四兩八錢七分二釐﹝裹木榦枝銀計篦鈴�鍍盆﹞

銀四千四百四十兩銀錢三貫足

大銀盆一面醽醁沈香酒五十三石二斗八升裝畫扇子一座裝畫油盆八面簇花生色袋身單袋一副催生海馬皮二張檀香匣盛唾銅剃刀二把金鍍銀鎖鑰全彩畫油栲栳簸箕各一彩畫油磚八口彩畫油瓶二新羅漆馬銜鐵一副裝畫胎衣瓶鐵秤錘五个鐵鉤五十條眠羊臥鹿二合各十五事金銀果子五百个影金貼羅散花兒二千五百錦沿席一綠席氈繡合褥子各二碼瑙纈絹一匹大氈四領幹蓐艸一束雜用盆十五个暖水釜五个綠油柳木槌十个生菜一合生艾一斤生母姜二片黑豆一斗栲栳全

無灰酒二瓶米醋二瓶

紐地黃汁布二條濾藥布二條金漆箱兒全

香墨十鋌紅羅影金匣

雞子五十个金漆箱兒

小石子三十顆竹

籠作

竹紮五十把紅布袋二盛馬通末用

帶泥藕十挺生芋子一合彩

畫

銀杏一合五十斤內裝畫一千个

嘉慶子五十斤內裝畫七百个

菱米五十斤內裝畫七百个

胡桃二千个裝

畫

圓眼五十斤裝

畫

荔枝五十斤蓮肉五十斤栗子五十斤果子十合喫食十合﹝蒸羊一口生羊剪花八節羊文色子棗豌豆棗塔兒糖餅炊餅糕

髓餅棗浮圖兒﹞仍令太醫局差產科大小方脈醫官宿直供畫產圖方位飲食禁忌合用藥材催生物件合本位踏逐老娘伴人乳婦抱女洗人等申學士院撰述淨胎發祝壽文排辦產合了畢犒賜修內司會通門官本司人吏庫子醫官儀鸞司等人銀絹官會有差候降誕日本位官郎便申內東門司轉奏降誕三日一臘兩臘四節次拆產合三臘滿月二次百晬頭晬已上十次支賜銀絹仍添本位聽宣內人請給十分已上並系常例此外特恩臨時取旨不在此限外廷儀禮不在此內

金金國初諸妃皆無位號熙宗始有貴妃賢妃徳妃之稱海陵定妃號爲十二明昌以後始備內官職員品秩皆如唐制按金史后妃傳敍古天子娶後三國來媵皆有娣侄凡十二女諸侯一娶九女所以正嫡妾廣繼嗣息�忌防淫慝塞禍亂也後亡則媵爲繼室各以其敍無三媵則娣侄繼室亦各以其敍繼室者治其內政不敢正其位號禮廟無兩祔不並尊也魯成風始兩祔宋國三媵齊管氏三歸春秋皆譏之周禮內宰其屬則內小臣閽人寺人次之九嬪世婦女禦女祝女史典婦功典絲典枲內司服又次之�義稱後立六宮三夫人九嬪二十七世婦八十一禦妻不與春秋周禮合後世因仍其說後宮遂至數千金代後不娶庶族甥舅之家有周姬齊姜之義國初諸妃皆無位號熙宗始有貴妃賢妃徳妃之號海陵淫嬖後宮寖多元妃姝妃惠妃貴妃賢妃宸妃麗妃淑妃徳妃昭妃溫妃柔妃凡十二位大定後宮簡少明昌以後大備內官制度諸妃視正一品比三夫人昭儀昭容昭媛修儀修容修媛充儀充容充媛視正二品比九嬪婕妤九人視正三品美人九人視正四品才人九人視正五品比二十七世婦寶林二十七人視正六品禦女二十七人視正七品采女二十七人視正八品比八十一禦妻又有尙宮尙儀尙服尙食尙寢尙功皆內官也太祖嫡後聖穆生景宣光懿生宗幹有定策之功欽憲有保佑之功故自熙宗時聖穆光懿欽憲皆祔宣獻生睿宗大定祔焉故太祖廟祔四後睿世顯宣皆祔兩後惟太宗景宣熙宗章宗室祔一後貞慈光獻昭聖𨿽庶姓皆以子貴宣宗冊溫惇氏乃賜姓變古甚矣按百官志內命婦品元妃貴妃淑妃徳妃賢妃正一品昭儀昭容昭媛修儀修容修媛充儀充容充媛曰九嬪正二品婕妤正三品美人正四品才人正五品各九員曰二十七世婦寶林正六品禦女正七品采女正八品各二十七員曰八十一禦妻按金格貞佑後之制貴妃下有眞妃淑妃下有麗妃柔妃而無徳妃賢妃九嬪曰婕妤下有麗人才人爲正三品順儀淑華淑儀爲正四品尙宮夫人尙宮左夫人尙宮右夫人宮正夫人寶華夫人尙儀夫人尙服夫人尙寢夫人欽聖夫人資明夫人爲正五品尙儀禦侍尙服禦侍尙寢禦侍尙正禦侍寶符宸侍奉恩令人奉光令人奉徽令人奉美令人爲正六品司正禦侍寶符禦侍司儀禦侍司符禦侍司寢禦侍司飾禦侍司設禦侍司衣禦侍司膳禦侍司藥禦侍仙韶使光訓良侍明訓良侍遵訓良侍從訓良侍爲正七品典儀禦侍典膳禦侍典寢禦侍典飾禦侍典設禦侍典衣禦侍典藥禦侍仙韶副使承和良侍承惠良侍承宜良侍爲正八品掌儀禦侍掌服禦侍掌寢禦侍掌飾禦侍掌設禦侍掌衣禦侍掌膳禦侍掌藥禦侍仙韶掌音祗肅良侍祗敬良侍祗願良侍爲正九品宮人女官職員品秩皆同唐制尙宮二人掌導引皇后管司記司言司簿司闈仍總知五尙須物出納等事司記二人典記二人掌記二人掌在內諸文書出入目錄爲記審訖付行縣印等事女史六人掌職文簿司言二人典言二人掌言二人女史四人掌宣傳啟奏之事司簿二人典簿二人掌簿二人女史六人掌宮人名簿廩賜之事司闈六人典闈六人掌闈六人女史四人掌宮闈管鑰之事尙儀二人掌禮儀起居管司籍司樂司賓司贊事司籍二人典籍二人掌籍二人女史十人掌經籍教學紙筆几案之事司樂四人典樂四人掌樂四人女史二人掌音樂之事司賓二人典賓二人掌賓二人女史二人掌賓客參見朝會引導之事司贊二人典贊二人掌贊二人女史二人彤史二人掌禮儀班序設板贊拜之事尙服二人掌司寶司衣司飾司仗之事司寶二人典寶二人掌寶二人女史四人掌珍寶符契圖籍之事司衣二人典衣二人掌衣二人女史四人掌禦衣服首飾之事司飾二人典飾二人掌飾二人女史二人掌膏沐巾櫛服玩之事司仗二人典仗二人掌仗二人女史二人掌仗衛兵器之事尙食二人掌知禦膳進食先嘗司膳司醞司藥司饎事司膳四人典膳四人掌膳四人女史四人掌膳羞器皿司醞二人典醞二人掌醞二人女史二人掌酒醴司藥二人典藥二人掌藥二人女史二人掌醫藥司饎二人典饎二人掌饎二人女史二人掌宮人食並柴炭之事尙寢二人管司設司輿司苑司燈事司設二人典設二人掌設二人女史二人掌帷帳�褥枕席灑掃鋪設司輿二人典輿二人掌輿二人女史二人掌輿傘扇羽儀司苑二人典苑二人掌苑二人女史二人掌苑囿種植蔬果司燈二人典燈二人掌燈二人女史二人掌燈油火燭尙功二人掌女功管司制司珍司彩司計司制二人典制二人掌制二人女史二人掌裁縫衣服纂組之事司珍二人典珍二人掌珍二人女史二人掌金珠玉寶財貨之事司彩二人典彩二人掌彩二人女史二人掌錦文緋彩絲帛之事司計二人典計二人掌計二人女史二人掌支度衣服飲食柴炭雜物之事宮正二人掌總知宮內格式糾正推罰之事司正二人同掌典正二人糾察違夫女史四人皇后位下女職

依隆慶宮所設人數大定元年定

司閨一員八品掌宮內諸事並給散宮人俸給食料秉儀一員八品丞儀一員九品掌左右給事宣傳啟奏經籍紙筆之事直合一員司陳一員九品掌帳幕�褥輿傘灑掃鋪陳薪炭燈燭之事秉衣一員奉衣一員九品掌首飾衣服器玩諸寶財貨裁制縑彩之事掌饌一員八品奉饌一員九品掌飲食湯藥酒醴蔬果之事

元世祖至元二十一年置達魯花赤總管府掌皇后位下歲賜財物造作等事按元史世祖本紀不載按百官志至元二十一年置管領打捕鷹房民匠達魯花赤總管府秩正四品掌二皇后斡耳朵位下歲賜財物造作等事達魯花赤總管同知副總管知事各一員吏二人至元三十一年攺詹事院爲徽政院署置官屬按元史成宗本紀至元三十一年帝初卽位攺皇太后所居舊太子府爲隆福宮詹事院爲徽政院司議曰中議府正曰宮正家令曰內宰典醫署曰掌醫典寶曰掌謁典設曰掌儀典�曰掌�武宗至大元年兩宮設衛尉典副及丞統典寶謁者之屬按元史武宗本紀不載按百官志太后兩宮官屬至大元年置衛尉從三品副衛尉從四品左典禁右典禁從五品奉令正七品奉丞正八品太僕正六品副僕正七品門衛二員正六品典寶二員正六品謁者二員從六品閣正從七品閣丞從八品食官令正八品食官丞正九品宮令正八品宮丞正九品醫令正八品醫丞正九品飲官令正八品飲官丞正九品主藏正八品副主藏主廩從八品副主廩正九品仁宗皇慶二年二月攺典內院爲中政院秩正一品置中瑞司秩正四品秋七月立長秋寺掌皇后宮政秩三品按元史仁宗本紀云雲英宗至治元年置承徽寺掌皇后錢糧營繕等事按元史英宗本紀不載按百官志承徽寺秩正三品掌答兒麻失裏皇后位下錢糧營繕等事寺卿五員正三品少卿二員從四品寺丞二員從五品經歷知事各一員令史六人譯史知印各二人通事一人奏差四人至治元年置其屬二至治三年置長寧寺掌皇后位下等事按元史英宗本紀不載按百官志長寧寺秩正三品掌英宗速哥八剌皇后位下戶口錢糧營繕等事寺卿六員正三品少卿二員從四品寺丞二員從五品經歷知事各一員吏屬令史六人譯史知印各二人怯裏馬赤一人奏差四人至治三年置明宗天歷二年置寧徽寺隸八不沙皇后位下按元史明宗本紀不載按百官志寧徽寺秩正三品隸八不沙皇后位下寺卿六員少卿四員丞二員品秩同長慶寺經歷知事各一員天歷二年置

明太祖洪武三年命鐫戒諭后妃之詞懸宮中皇后治宮中宮外事不得與后妃選擇良家以禮聘娶勿受大臣送又命儒臣修女誡后妃不得與政按春明夢餘錄洪武三年命工部造紅牌鐫戒諭后妃之詞懸之宮中申嚴宮闈之禁皇后之尊只得治宮中之事宮門外事毫不得與后妃嬪嬙宮中諸費皆尙宮奏之發內宮監覆奏方得赴部關領若尙宮不奏而輒發官監內官監不奏而輒赴部擅領者皆論死宮嬪已下有疾醫者不得入宮惟問證取藥而已羣臣命婦惟慶節朝見中宮無事不許入宮人主亦無見命婦之禮凡天子及親王后妃宮人等必須選擇良家子女以禮聘娶不拘處所勿受大臣送進命儒臣修女誡曰治天下者修身爲本正家爲先正家之道始於謹夫婦后妃𨿽母儀天下然不可使與政事至於嬪嬙之屬不過備職事侍巾櫛若寵之太過則驕恣犯分上下失序觀歷代宮閫政由內出鮮有不爲禍亂者也夫內嬖惑人甚於鴆毒惟賢明之主能察之於未然其他未有不爲所惑者卿等纂述女誡及古賢之事可爲法者使後世子孫知所持守洪武十二年置內職六尙局及宮正司按春明夢餘錄宮官有六局一司局曰尙宮尙儀尙服尙食尙寢尙功司曰宮正尙宮局尙宮二人正五品掌導引中宮總司記司言司簿司闈四司之官屬凡六尙事物出納文籍皆印署之司記二人正六品典記二人正七品掌記二人正八品司記掌印宮內諸司簿書出入目錄審而付行典記掌記佐之女史六人掌執文書司言二人正六品典言二人正七品掌言二人正八品司言掌宣傳奉啟之事典言掌言佐之女史四人掌執文書司簿二人正六品典簿二人正七品掌簿二人正八品司簿掌名籍廩賜之事典簿掌簿佐之女史六人掌報文書司闈六人正六品典闈六人正七品掌闈六人正八品司闈掌宮闈管鑰之事典闈掌闈佐之女史四人執掌文書尙儀局尙儀二人正五品掌禮樂起居總司籍司樂司賓司贊四司之官屬司籍二人正六品典籍二人正七品掌籍二人正八品司籍掌經籍教授筆帖几案之事典籍掌籍佐之女史十人掌執文書司樂二人正六品典樂四人正七品掌樂四人正八品司樂掌率樂人習樂陳縣拊擊進退之事典樂掌樂佐之女史二人執掌文書司賓二人正六品典賓二人正七品掌賓二人正八品司賓掌朝見宴會賞賜之事典賓掌賓佐之女史二人掌執文書司贊二人正六品典贊二人正七品掌贊二人正八品司贊掌朝見宴會贊相之事典贊掌贊佐之女史二人掌執文書彤史二人正六品掌后妃羣妾禦於君所書其日月尙服局尙服二人正五品掌供內服用采章之數總司寶司衣司飾司仗四司之官屬尙寶二人正六品典寶二人正七品掌寶二人正八品司寶掌寶符契圖籍典寶掌寶佐之女史四人掌執文書司衣二人正六品典衣二人正七品掌衣二人正八品司衣掌衣服首飾典衣掌衣佐之女史二人掌執文書司飾二人正六品典飾四人正七品掌飾二人正八品司飾掌膏沐巾櫛器玩之事典飾掌飾佐之女史二人掌執文書司仗二人正六品典仗二人正七品掌仗二人正八品司仗掌羽輿仗衛之事典仗掌仗佐之女史二人掌執文書尙食局尙食二人正五品掌供膳羞品齊之數總司膳司醞司藥司饎之官屬凡進食先嘗之司膳四人正六品典膳四人正七品掌膳四人正八品司膳掌割烹煎和之事典膳掌膳佐之女史四人掌執文書司醞二人正六品典醞二人正七品掌醞二人正八品司醞掌酒醴飲之事典醞掌醞佐之女史二人掌執文書司藥二人正六品典藥二人正七品掌藥二人正八品司藥掌醫方藥物之事典藥掌藥佐之女史四人掌執文書司饎二人正六品典饎二人正七品掌饎二人正八品司饎掌給宮人廩饎薪炭之事典饎掌饎佐之女史四人掌執文書尙寢局尙寢二人正五品掌燕寢進禦之次序總司設司輿司苑司燈四司之官屬司設二人正六品典設二人正七品掌設二人正八品司設掌帷帳裀席灑掃張設之事典設掌設佐之女史四人掌執文書司輿二人正六品典輿二人正七品掌輿二人正八品司輿掌輿輦傘扇羽儀之事典輿掌輿佐之女史二人掌執文書司苑二人正六品典苑二人正七品掌苑二人正八品司苑掌苑囿種植蔬菜之事典苑掌苑佐之女史二人掌執文書司燈二人正六品典燈二人正七品掌燈二人正八品司燈掌燈燭膏火之事典燈掌燈佐之女史二人掌執文書尙功局尙功二人正五品掌女功之程課總司制司珍司彩司計四司之官屬司制二人正六品典制二人正七品掌制二人正八品司制掌衣服裁制縫綫之事典制掌制佐之女史四人掌執文書司珍二人正六品典珍二人正七品掌珍二人正八品司珍掌金玉寶貨之事典珍掌珍佐之女史六人掌執文書司彩二人正六品典彩二人正七品掌彩二人正八品司彩掌彩繒錦枲之事典彩掌彩佐之女史六人掌執文書司計二人正六品典計二人正七品掌計二人正八品司計掌度支衣服飲食薪炭之事典計掌計佐之女史四人掌執文書宮正司宮正一人正五品掌糾察宮闈責罰戒令之事司正二人正六品典正四人正七品女史四人掌執文書洪武二十九年�授六尙局官按春明夢餘錄洪武二十九年授六尙局官�曰朕觀帝王爲治必自齊其家始未有家不齊而能治國平天下者周之內宰以陰教六宮九嬪以婦職之法教九禦各有職司非細故也朕起布衣陟尊位而於內治之道不敢忽焉是以內設六尙以職六宮斯列聖相繼之道也近年精選民間淑徳入宮者數人使兼六尙事人各克勤事多周備今特命某爲某官爾尙克遵前規愼守乃職毋怠毋忽其外有家者女子服勞旣多或五載六載歸其父母從其婚嫁人受命年髙者許歸以終天年願畱者聽其宮闈及見受職者家與祿視外品等

宮闈總部匯考三﹝按帝後上儷宸極母儀萬國垂象於天非偶然也而凡官闈之中尊卑大小各有職司故其見於列宿者亦各有所主焉三垣以太微爲大庭不列女侍陰陽內外之辧判然氐房尾箕女室皆後宮之屬也此外列宿無或依附者列圖像於前而兼采諸說𨿽不言占而帝王修身齊家之道備焉矣﹞後一星勾陳六星女史一星禦女四星圖

圖考

後按星經闕按史記天官書中宮天極星其一明者太乙常居也旁三星三公或曰子屬按晉書天文志第一星主月太子也第二星主日帝王也亦太乙之座謂最赤明者也第三星庶子也按隋丹元子步天歌四爲後宮五天樞﹝按以第四星爲後宮始見

於此然晉書成於唐之李淳風而志不言以及宋史天文志亦不言及殊不可解﹞按新法曆書表同後屬火金

勾陳按星經勾陳六星在五帝下爲後宮大帝正妃又主天子六軍將軍又主三公按史記天官書中宮後勾四星末大星正妃餘三星後宮之屬也按晉書天文志鉤陳六星在紫宮後宮也大帝之正妃也按宋史天文志六星比陳象六宮之化其端大星曰元妃余星乘之曰庶妾按步天歌勾陳尾指北極顚勾陳六星六甲前按新法曆書表同六星俱屬火金

女史按星經女史一星在天柱下史北掌記禁中傳漏動靜主時要事也按史記天官書不載按晉書天文志柱史北一星曰女史婦人之微者主傳漏按步天歌女史柱史各一星按新法曆書表同水土

禦女按星經禦女四星在勾陳北主天子八十一禦女妃也後之官明吉暗凶也按史記天官書不載按晉書天文志鉤陳北四星曰女禦八十一禦妻之象也按步天歌禦女四星天柱五按新法曆書表無﹝按此星星經及晉書皆載之而新法曆書闕之然又於勾陳北有新增四星亦不可解﹞女牀三星圖

圖考

女�按星經女�二星在天紀北主後宮主女事侍帝及皇后明則宮人自恣按史記天官書不載按晉書天文志女�三星在紀星北後宮禦也主女事按步天歌紀北三星名女�此座還依織女傍按新法曆書表同俱屬火氐

宿圖

圖考

氐宿按星經氐四星爲天宿宮一名天根二名天符木星春夏木秋冬水主皇后妃嬪前二大星正妃後二左右按史記天官書氐爲天根主疫按隋書天文志氐四星王者之宿宮后妃之府休解之屬前二星適也後二星妾也按步天歌氐四星似斗側量米按新法曆書表同鍵閉一星�鈐二星東咸西咸各四星圖

圖考

鍵閉按星經鍵閉在房東北主管鑰星不欲明明則門扉不禁按史記天官書東宮蒼龍房心房爲府曰天駟其陰右驂北一星曰舝按晉書天文志在房東北鉤鈐主關鑰

鉤鈐按星經鉤鈐二星主法去房宿七寸第一名天健二名天官主管鑰閉藏若近夫妻同心遠者夫妻不和按史記天官書東宮蒼龍房心房爲府曰天駟其陰右驂旁有兩星曰鈐按漢書天文志房北二星曰鉤鈐房之鈐鍵天之管鑰按步天歌鉤鈐兩个近其旁按新法曆書表同金土

東咸西咸按星經東咸四星在房東北主防淫佚按晉書天文志東咸西咸各四星在房心北日月五星之道也房之戶所以防淫佚也按步天歌兩咸夾罰似房狀按新法曆書表同東金西水

尾宿九星神宮一星圖

圖考

尾宿神宮按星經龍尾九星爲後宮第一星後次三夫人次九嬪次嬪妾一名後族水星也二風後三天雞四天狗五太廟皆欲明大小相承則宮多子孫按史記天官書尾爲九子曰君臣斥絕不和按隋書天文志尾九星後宮之場妃後之府上第一星後也次三星夫人次星嬪妾第三星傍一星名曰神宮解衣之內室按步天歌九星如鉤蒼龍尾尾西一星是神宮所以列在后妃中按新法曆書表同一二三四五六俱水火七水火月八火月九火月神宮金土箕

宿圖

圖考

箕宿按星經箕四星主後別府二十七世婦八十一禦女爲相天子後也亦爲天漢九江口主梁在漢邊金星春夏金秋冬土箕後動有風期三日也前二星爲後也按史記天官書箕爲敖客曰口舌按隋書天文志箕四星亦後宮妃後之府亦曰天津一曰天雞主八風又主口舌主客蠻夷胡貉按步天歌四星形狀似簸箕按新法曆書表同一火月二火木三火木四土木織女三星圖

圖考

織女按星經織女三星在天市東端天女主瓜果絲帛收藏珍寶及女變精明女功善按史記天官書婺女其北織女天女孫也按晉書天文志織女三星在天紀東端天女也主果蓏絲帛珍寶也按步天歌鼓上三星號織女按新法曆書表同俱金水

女宿圖

圖考

女宿按星經須女四星主布帛爲珍寶藏一名婺女天女水星春夏水秋冬火大明女功有就按史記天官書婺女按隋書天文志須女四星天之少府也須賤妾之稱婦職之卑者也主布帛裁制嫁娶按步天歌四星如箕主嫁娶按新法曆書表同俱木土

離珠按星經離珠五星在女北主藏府以禦後宮移則亂按宋史天文志離珠五星在須女北須女之藏府女子之星也又曰主天子旒珠後夫人環佩按步天歌五个離珠女星上按新法曆書表闕按表不載離珠而圖中女宿上兩星以爲新增星亦不解室

宿圖

圖考

室宿按星經營室二星主軍糧離宮上六星主隱藏木星春夏火秋冬水一名宮二名室上六星名離宮主六宮妃後位爲掖庭永巷按史記天官書營室爲淸廟曰離宮閣道按隋書天文志營室二星天子之宮也一曰元宮一曰淸廟又爲軍糧之府及土功事按步天歌兩星上有離宮出繞室三雙有六星按新法曆書表同俱屬火水

宮闈總部總論易經

家人九五王假有家勿卹吉

本義

假如假於太廟之假有家猶言有國也九五剛健中正下應六二之柔順中正王者以是至於其家則勿用憂卹而吉可必矣蓋聘納后妃之吉占而凡有是徳者遇之皆吉也象曰王假有家交相愛也

本義

夫愛其內助婦愛其刑家申鑑

時事古有掌陰陽之禮之官以教後宮掌婦學之法婦徳婦言婦功各率其屬而以時禦序於王先王禮也宜崇其教以先內政覽列圖誦列傳遵典行內史執其彤管記善書過考行黜陟以章好惡男女正位乎內外正家而天下定矣故二儀立而大業成君子之道匪闕終日造次必於是此一首所謂崇內教也

宋魏了翁古今考

西入咸陽欲止宮休捨公論之所予而有其名無其實不可也公論之所疵而有其名遂有其實尢不可也沛公號爲寬大長者公論之所予也然而未有其實也不誅秦王子嬰則有其實矣是可以得天下矣沛公居山東時貪財好色此公論之所疵也一入咸陽遂欲奄有秦之宮室帷帳重寶狗馬婦女居之如此則貪財好色有其名而又有其實而天下不可得矣賴樊噲諫張良又諫然後還軍霸上不然則天下之兵皆得而爭之何獨一項羽不能平也蕭何傳有云沛公至咸陽諸將皆爭走金帛財物之府分之此諸將皆庸人耳蕭何獨收律令圖書又以樊噲張良諫而沛公貨財無所取婦女無所幸獨此十字足爲漢四百年之根本蕭張固號人傑不意屠狗如噲亦頗有識也蓋嘗考之五子之歌內作色荒外作禽荒甘酒嗜音峻宇雕墻有一於此未或不亡聖人垂戒後世存此爲書孔安國謂此六者棄徳之君必有其一有一必亡況兼有乎秦其所謂兼有者也其破滅六國仿其宮室作於咸陽北阪上徙其鐘鼓美人以充之帷帳重寶婦女狗馬張良傳謂皆數千則尢不道之極也公羊傳謂周制諸侯一娶九女天子一娶十二女漢儒謂商制天子一娶亦不過九女禮記昏義謂古者天子後立六宮三夫人九嬪二十七世婦八十一禦妻然周禮天官有九嬪世婦禦妻而無三夫人九嬪言九而世婦禦妻不言數鄭康成曲爲之說謂不列夫人者猶三公之於王坐而論道婦禮無官職謂世婦不言數者君子不苟於色有婦徳者充無則闕其說恐無所據皆不可考內宰掌教六宮教九嬪大夫士十四人府史胥徒百人皆男子不知教婦人如之何而施其法王后之外夫人嬪禦計一百二十人而左右執役者女祝僅四人女史僅八人奚僅二十四人多少亦不相當康成又謂羣妃禦見之法女禦八十一人當九夕世婦二十七人當三夕九嬪九人當一夕三夫人當一夕後當一夕十五日而徧自望後反之苟如此則王后一月之間不過兩禦於王除王后當夕獨進之外其餘則三夫人而一夕九嬪九禦世婦一百一十七人當十三夕每九人而一夕𨿽金石之軀不足支也況古者天子祭天地祖宗社稷山川朝日夕月爲禮不一動輒三日齋七日戒而可以無夕不禦女乎康成釋經穿鑿往往難信涪州羅端良作內宮問謂嬪婦女禦則信有之矣若夫人則諸侯之妃不在王宮稽之周禮九嬪亞後而夫人不與漿人之職夫人致飲掌客之職夫人致禮此職之在諸侯國中者耳周禮所記有掌侯國之事掌客亦謂諸侯相見之禮故夫人致禮王后有酒正致飲侯國無之故以知漿人致飲王后無夫人也王之六宮以象王之六寢王后之所治世婦爲後之屬實分掌之九室以象卿之列九嬪之所居女禦爲九嬪之屬實分處之二十七世婦者先世禦女之老而無子者𨿽在王后六宮掌事不在於進禦之列九嬪與九禦五日一見王后無夕不見五日一洗沐則一嬪與其禦進四十有九日而九嬪九禦畢見一時再見四時八見每見則十人共進一夕不如王后一月二十四日見而專其夕也此說又通於康成第天子一娶九女十二女莫知其的謂諸侯一娶九女則如魯之宋共姬至於三國來媵乃十二女矣僭也管仲有三姓之女亦大夫之僭也左氏傳秦伯納女五人則五而已齊威公之夫人三內嬖如夫人者又六則九人也晉文公逆懷嬴曰班在九人則亦九人也齊襄公九妃之外又有六嬪則十五人也大抵春秋作而王制廢戰國之世又甚於春秋孟子論堂髙數仞榱題數尺食前方丈侍妾數百人孔子之時未至於如此孟子所云不必諸侯或大夫陪臣四公子之徒皆是也按古天子之內稱後諸侯稱夫人亦稱妃詩序關睢言后妃謂文王爲諸侯則太姒爲妃追王以後稱後也鵲巢言夫人則周之大夫之妻如召公後爲國君則亦追稱夫人也戰國僭稱皆稱王后而以妾爲夫人秦於夫人之下又有美人良人八子七子長使少使之號漢興因之武帝元帝制婕妤昭儀凡十四等具見班固書外戚傳序而後世至於三十六宮或宮女五千人三千人晉隋唐尢盛有後有妃有夫人雜號不一亂匪降自天生自婦人人主率以此事夭其天年蓋自戰國與秦始也六籍遭秦之後出於漢者禮記不可盡信周禮尢多疑而難信詩序又全不足信如三夫人九嬪二十七世婦八十一禦妻周禮禮記自有異同鄭康成所釋諸經又當後漢之末愈支離穿鑿大率亦不可信如十五日王后一禦決無此理詩序兼下后妃二字便已�脫文王爲商之諸侯固未可以妻爲後太姒乃其夫人稱曰妃可也武王有天下追王其先則夫人稱後可也今其兼曰后妃者乃漢儒耳因當時朝廷之事如匡衡所謂後夫人之行不侔乎天地兼王母與妾並言之如髙祖有呂后又有戚夫人文帝有愼夫人武帝有李夫人是也文士循習稱後夫人無嫡媵之別殊爲可嘆又姬者周之姓詩序曰𨿽則王姬亦下嫁於諸侯如雲齊姜宋子耳漢史因俗稱謂書薄姬栗姬憲姬則以姬爲妾而非姓之謂故蔡京當國攺公主爲帝姬其失久矣又如詩序召南國君妻大夫妻之類亦不分曉文王爲諸侯其臣如召伯之等皆大夫商未滅稱其內爲大夫妻周滅商大夫封爲諸侯始可稱國君妻畢竟周南諸詩指文王之妻召南諸詩指召公之妻諸侯及大夫之妻耳如麟趾關雎之應尢爲曲說不通於理若曰文王所以三分天下有其二至武王得天下不無內助而君臣之間家道皆齊則可也朱子全書

周禮天官總論周禮天官兼嬪禦宦官飲食之人皆總之則其於飲食男女之欲所以制其君而成其徳者至矣豈復有後世宦官之獘古者宰相之任如此問宮伯宮正所率之屬五百人皆入宮中似不便否曰此只是宿衛在外不是入宮皆公卿王族之子弟爲之不是兵卒何謂六寢六宮曰王大寢一小寢五大寢聽政向明而治故在前小寢釋服燕息也故在後其小寢一寢立中四寢在於四角春居東北夏居東南秋居西南冬居西北土王之月居中後之六宮正宮在前五宮在後其制如王之五寢大學衍義

宮闈內外之分臣按家人之封曰女正位乎內男正位乎外男女正天地之大義也易言其理而禮述其法蓋相表裏云曲禮曰外言不入於捆內言不出於捆此嚴中外杜請謁之法也自士大夫之家猶然況帝室乎

宮闈預政之戒臣按春秋之世婦人擅寵於內者多矣而未聞預政於外者也葵丘之盟可爲萬世之戒者三曰毋易樹子毋以妾爲妻而此其一也及戰國時秦芊太后齊君王后始預國事見於史呂后之初受遺也髙帝謂曹參可代蕭相國陳平可助王陵安劉氏者必勃可令爲太尉後皆用之如髙帝言是時未有邪心也一旦臨朝稱制軍國大權旣從己出於是尊諸呂抑劉氏之意生矣垂沒慮禍令祿產分據兵權而私外家攘神器之謀決矣非內有平勃之忠外有齊楚之彊則呂氏將不可制非祿產庸駑易紿肯去兩軍則𨿽內外有人亦未易制然則漢祚之不亡者天也使後能以安劉全呂爲心當惠帝之沒迎立代以嗣髙帝之業付托得人坐享天下之養功在宗社慶流外家𨿽百世可也釋此不爲而貪八年稱制之權艷三國分王之寵騎虎不下逆志以萌致使宗族殲夷嬰孺莫保昔之自私者乃還以自禍也豈不哀哉東漢母后之臨朝者惟和熹爲最賢然貪權不釋杜根上書請還政爲後所誅故史氏譏之迨六後臨朝中若鄧與梁本以賢稱而桓帝竇后亦志存社稷然鄧以終身稱制爲天下後世所非梁竇亦不免於禍敗由其中壼而預國政外家而擅朝權非先王之令典故也可不監哉魏文帝詔曰婦人與政亂之本也自今以來羣臣無得奏事太后後族之家不得輔政曹魏行事鮮可法者獨此詔足以矯漢世之失故錄焉臣按昔之論武氏者多矣以臣觀之後之爲人絕類王莽莽初飾僞以釣名旣得志而後肆其威虐後以飾詐以僥寵旣得志而後威虐行焉莽之篡也造符命收人情始而攝次而假久之遂爲眞矣後放而依之無一不然至其才術權數則十倍於莽故𨿽以無道行之而材能爲之用怨叛不敢發此又莽之所不及也吁天生尢物以斫喪有唐之家國會髙宗懦庸牝晨之鳴得以潛移神器化唐爲周然考其僭位僅二十年而宗族屠剪殆無�類向之黃其屋者乃所以爲赤族之地又曷若爲任爲姒不失聖後之名而本支百世永享無彊之福哉韋氏瑣瑣愚頑妄意踵武曾不旋踵身僇族夷不足錄云荊川稗篇

內治雜說周制士庶子及凡守衛王宮者掌於宮正宮伯等而屬於冢宰祿秩衣裘歲月均恩班數有加所謂文武底至齊信用昭明於天下則亦有羆熊之士不二心之臣保乂王家如此至秦則不然尊君抑臣之法直行於父子收司連坐之法直行於宮禁平時環衛殿廷如坐鍼氈視人主略無仁恩私義一舉動直入於法故荊軻逐秦王殿下環視而不敢救其少恩之禍直至於此髙祖與羣雄角逐天下此等諸將北面爲臣心常鞅鞅叛逆交作惠帝卽位此正主少國危大臣未附之時況呂后專權諸呂睥睨宮禁一旦有意外之變左右前後皆非人主腹心之人此亦可憂故方卽位卽賜中郎郎中外郎宦者尙食謁者執楯執戟武士騶太子禦驂而權一時之宜也後來誅諸呂迎立文帝謁者十人持戟衛端門文帝不得入太尉往諭乃引兵去此則知禮知義緩急軍變有所憑仗者矣文帝會得此意一入宮卽拜宋昌爲衛將軍領北軍張武爲郎中令行殿中亦爲吾之押衛歟太平經國書曰天子理陽道後治陰徳風化並行故贊治之官皆曰宰內宰屬太宰者意其治家之道亦多權衡審訂於大臣大臣格心之所自出歟今考內宰下大夫二人命士十二人自內小臣奄官凡將命灑掃之人自九嬪至女內史凡內官自典婦功織紝衣服凡掌內之事皆屬焉而隸於太宰蓋女寵近習所以移人主之徳者大臣總之無敢逾節皇父作相膳夫內史皆不得人巷伯之雅寺人爲之𨿽奄官亦遴其選晉侯近女而惑疾醫和以爲趙孟之過古人致君二南之化其道由此東周宰職不競春秋首書宰咺賵妾甚者三公逆後其何以正王閫乎漢大長秋爲後卿蓋內宰之意自中宮僕謁尙書黃門冗從如小臣之屬自內府令如內司服之屬猶領焉至於從帝入宮贊道內事若中常侍與凡侍內掖庭暴室禦府祠祝之輩與夫勾盾中藏府令承典掌貴人采女官婢侍使服食遊觀諸事皆少府統焉職分旣分不相干涉漢初大長秋中常侍參用士人鄧通𨿽爲文帝幸人猶聽丞相檄召欲斬之自東京悉用宦者士大夫旣無復與聞而隸少府者徒以文屬太尉楊秉糾中常侍而尙書詰以三公統外越分奏近臣蓋三府之令不行於便嬖況后妃乎然前漢置大長秋以掌後宮者士大夫也猶可以節制後宮成帝�許後減省用度許後上書辧論且恐官吏以詔書繩之猶有周家气象後漢遂攺以宦官然宮中財用尙付之有司章和以後盡用宦者總領自此不領於外朝及隋置殿中監唐置內諸司使凡王服食器用一切付之奄人之手大臣不敢問則成周設官之意無復存者

論通內外之情嚴內外之辧或問內宰之職治王內之政令分其人民以居之內宮何以容人民之居處凡建國佐後市陳其貨賄出其度量法制王后何以與市井之細事內小臣掌後之好事於四方掌後之好令於卿大夫婦人無外事何以外通諸侯而內交羣下內宰旣掌宮中之祭祀而女祝又掌王后之內祭祀漢家尙除祕祀今女祝之設豈無執左道入宮而爲厭禱者有府史胥徒有宦官宮妾數者混然淆亂雜居而錯處豈無爲淫邪以污宮壼者後夫人以下九嬪二十七世婦八十一女禦自有定數也何以獨不著其數典婦功典絲枲追師染人屨人無非是人也而內司服縫人何以獨參之奄官以至春官有世婦矣而此又有世婦春官有司巫男巫女巫矣而此又有女祝春官有司服矣而此又有內司服冬官有鍾氏染羽矣而此又有染人獨不可並省而合於一也凡此十有九官之職事三等之官長其所議論者固不一也姑以是八者而言之則尢爲可疑者曰子之所以爲疑非以夫後與市事則內外爲相紊人民官吏與宦官宮妾雜處則內外爲相亂有外祭祀則內將有厭禱之事有天官等官又有春冬等官則內外猥多泛濫之職耶此正周公立國之規模維持之周密而措置之纖悉詳盡者不以通內外則以嚴內外者也夫以宮闕之尊嚴而與市井之猥賤以王后之祕密而行諸侯卿大夫之好禮以士大夫之自貴愛而雜奴僕燻腐之餘亦固幾於矣然家與國非異政王與後非異體內庭與外庭非有異勢也且王后之分陰陽之理相佐以相承者也王則立朝於前以先乎義後則立市於後以後乎利朝市何嫌於相關乎天子享諸侯王后則亞獻上公侯伯子男來朝夫人則致禮四方何嫌於有好事乎前有宮人之職中士四人下士八人掌寢處燕息沐浴櫛�私猥之事而隱然厲其敗禮敗度之心後有典婦功等取中士二人下士十有二人掌衣服冠履之物而防人主奢侈之私用度耗費之漸以去其害國亂政之源士大夫何嫌於處內庭乎凡此無非所以通內外而同之也分其人民卽宮壼之執事室廬府之在內者至於府史胥徒賈奄奚工女酒女漿女籩女醢女鹽女冪女奴女禦則又自分而爲內外天官世婦以廣嗣爲義春官世婦卿也以掌女工之宿戒名同而官異則不得不分外司服所以掌外朝之服飾內司服所以掌王后之服飾鍾氏染羽毛以充國之用染人掌絲帛以充王后之用內有不可以兼外者典婦功典絲枲之職𨿽用士人而內司服縫人之職則自用奄人外則有不可以至內者神所在而有之先王隨所在而祭之不惟以示忠厚不忘之心亦所以爲交神明合三才之道故在內則有女祝在外則有司巫內外不敢互用也國君過市刑人赦夫人過市罰一幕世子過市罰一帟命夫過市罰一蓋命婦過市罰一帷是市𨿽立於後而過市之禁則極於嚴內外未嘗相雜也以至九嬪世婦女禦之不著其數亦以所嚴內官之選不苟於色不輕於澤以濁亂宮闈之內凡此又無非所以嚴內外而異之也蓋昔者先王之意以爲內外不通則內外間隔藩墻有比鄰之異精神扞格而不通法令窒礙而不行利害相視而不相成非宮中府中一體之意至其一於通而不行之以嚴則又不免於尊卑之煩紊男女之濁亂職事廢弛而不舉知慮�略而不周者亦非辧方正位設官分職之意也天下猶人之一身也耳目口鼻各司其官而不相爲用先王之所以嚴內外者實似之至於精神气血之所以周流於一身者則未嘗壅遏而不相通先王之所以通內外者實似之周衰王制不明內外之政甚無足觀者朝市異路王后不同心椒房之重反挾蠱媚之道門庭閨闥之內尙不於整飭而況市井之細諸侯卿大夫之事乎妃嬪媵嬙列屋而望幸負寵而爭妍宮掖有醜惡之聲妃妾起巫詛之風官寺擅出納之權宦官宮妾相與亂其內而公卿大臣�隔於外莫有誰何之者矣究論所自則皆始於太宰之權去而內宰以下十九官之職不領於大臣也嗚呼大臣之權去內外之禍蓋有不可勝言者

禦敍之法正義曰解周名爲女禦之義以其禦於王之禦法按周禮王有六寢一是正寢餘五寢在後通名燕寢其一在東北王春居之一在西北王冬居之一在西南王秋居之一在東南王夏居之一在中央六月居之凡后妃以下各以次敍而上禦王於五寢之中也故鄭注周禮九嬪云凡禦法月與后妃其象也卑者宜先尊者宜後女禦八十一人當九夕世婦二十七人當三夕九嬪九人當一夕三夫人當一夕後當一夕亦十五日而�云自望後反之孔子云日者天之明月者地之理陰陽契制故月上屬爲天使婦從夫放月紀月紀是星也而婦人上禦必有女史彤管以紀之毛詩傳貽我彤管云古者後夫人必有女史彤管之法史不記其罪殺之後妃羣妾以禮禦於君所女史書其日月之事以進退之生子月辰則以金環退之當禦者以銀環著之於左手旣禦著於右手事無大小記以法

內宮問或問禮記所載後夫人嬪婦女禦之制其合於古乎曰不然嬪婦女禦則信有之若夫人則諸侯之妃不在王宮何以明之吾稽之周禮九嬪實亞後而夫人不與焉內宰曰以陰禮教六宮以陰禮教九嬪以婦職之法教九禦內小臣曰若有祭祀賓客喪紀則擯詔後之禮事相九嬪之禮事正內人之禮事此皆自後而下輒及九嬪無所謂夫人者曰夫人坐論婦禮者也烏可以職求曰坐論婦禮則其不見於禮事也可矣然內司服祭祀共後之衣服及九嬪世婦凡命婦共其衣服追師掌王后之首服爲九嬪及外內命婦之首服則冠服亦不及焉何也夫夫人之等視諸侯九嬪之等視卿天子以內之卿代外之諸侯以內之嬪代外之夫人是或一道也曰然則漿人之職何以云夫人致飲掌客之職何以云夫人致禮曰漿人之致飲此職之在諸侯國中者爾王后有酒正致飲侯國無之故以漿人周禮之所記有掌侯國之事如環人訟敵國之類者多矣若夫掌客之職亦諸侯相見之禮若諸侯朝天子皆於其湯沐之邑而取具不以勤王人且致餼致享其禮隆甚皆非天子接其臣之事考其職先言王合諸侯次言王巡守殷國次言凡諸侯之禮次言凡諸侯之卿大夫士爲國客則知此言諸侯之禮者諸侯相爲賓之禮也有同姓之國有舅甥之國有夫人父母之國則夫人爲之致禮若天子之宮固有後在而夫人何至與諸侯行禮邪曰然則王宮之無夫人審矣則嬪婦女禦之分處六宮也柰何曰六宮之處嬪不在焉古者六宮九室六宮以象王之六寢王后之所治也世婦爲後之屬實分掌之九室以象卿之九列九嬪之所居也女禦爲九嬪之屬實分處焉此禮所謂後立六宮又曰內有九室九嬪居之外有九列九卿朝焉者也嬪各有室不在六宮或曰何以知世婦屬後女禦屬九嬪曰內宰上春詔王后率六宮之人而生穜稑之種獻之於王而春官世婦每宮卿二人其職曰世婦掌女宮之濯漑率六宮之人共粢盛則是世婦屬後之驗也九嬪掌婦學之法以教九禦各率其屬以時禦敍於王所而女禦云掌禦敍於王之燕寢則是女禦屬九嬪之驗也曰嬪次於後則嬪當以何人爲之曰嬪之義尊矣古直以嫁爲嬪故書云釐降二女於潙汭嬪於虞詩云摯仲氏任自彼殷商來嫁於周曰嬪於京所謂九嬪者蓋亦從後而嫁者也天子求後同姓之國以娣侄媵之備官而行數至於九皆自彼而具不待天子自擇此古所以有一娶九女之說也曰然則禦敍之法柰何曰先儒以王后以下分爲十五夕其實不然夫內寵無並後以王后之尊而下至與庶妾更進疊退一月而再見其爲降也甚矣古以貴賤爲接見之�數故小星肅肅宵徵夙夜在公又云肅肅宵徵抱衾與裯夙夜在公貴者也故其接也數抱衾與裯賤者也故其去也亟以禮言之天子之後每夕皆進於王所以正內治故詩序云賢妃貞女夙夜警戒是也取於休沐之義以五日一休一嬪與其禦進又五日一休一嬪又與其禦進凡四十有五日而九嬪畢見凡一時而再見凡一歲而八見此嬪禦進見之大數也自諸侯大夫以下其妾媵有多少然皆用五日之制內則曰妾𨿽老年未滿五十必與五日之禦是也曰然則世婦不進禦歟曰否周禮九嬪掌以時禦敍於王所女禦掌禦敍於王之燕寢惟世婦不然掌喪祭賓客之事而已月令仲春之月后妃率九嬪禦亦不及世婦世者代也婦又已嫁之名蓋先世女禦之老而無子者爲之故王制云國君不名卿老世婦卿老亦致政而歸者則以先世之臣妾在所當敬故也是以內宰於六宮九嬪九禦皆教而獨無教世婦之說以其素習於禮不待教也或曰諸侯之宮何如曰諸侯之娶五人若三人左氏傳曰秦伯納女五人哀姜之嫁亦有葛屨五緉之語則並夫人爲五也公羊言諸侯娶一國則二國往媵之以侄娣而陳有元妃二妃下妃之目則是並夫人爲三也至其宮則半天子故禮曰卜三宮之夫人世婦之吉者此其降殺之序也至其末也齊威公之夫人三內嬖如夫人者又六人則是九人也晉文公以夫人禮逆懷嬴然猶曰班在九人則是亦九人也而齊襄九妃之外又有六嬪皆有所依仿其僭侈甚矣不可以爲法

內外論按內宰寺人閽人世婦女史等職所言後宮其辭不一曰內宮對王宮爲外而言曰北宮對王宮爲南而言曰中門以內外之中而言曰王內曰王之北宮曰王宮中門並系之王而言也其曰六宮者乃後所立六宮擬於六官者故曰以陰禮教六宮帥六宮之人而生穜稑之種是也其曰女宮者乃民間女服事於六宮典司職事於後宮之旁者故曰帥女宮而致於有司帥女宮而濯漑爲齊盛蒞陳女宮之具觀寺人稱掌王之內人及宮中之戒令王之內人則指女禦言宮女卽女宮之人故不系之王也夫所謂六宮者舊說以爲王有六寢後象王立六宮而居之亦正寢一燕寢五夫此但足以爲六寢耳苟以此而當六宮則王之六寢亦可以稱六官乎記曰古者天子後立六宮三夫人九嬪二十七世婦八十一禦妻以聽天下之內治以明章婦順故天下內和而家理天子立六官三公九卿二十七大夫八十一元士以聽天下之外治以明章天下之男教故外和而國治愚謂天子之六官天地春夏秋冬後之六宮其職掌亦略相似凡後夫人進禦與夫內外命婦之命爵宮卿宮女之進退及酒漿之事皆屬天凡師氏保傅教化之道與夫蠶桑立市春饌之事皆屬地春掌禮樂凡器數祝史之類夏掌政令及拜爵救日月之類秋掌典刑及刑女之類冬掌缺事若絲枲宮室死喪之類蓋自有一定而不可易者此則所謂六宮也六宮立矣求人而治之於是有內外命婦之官所謂內命婦者三夫人之於後猶三公之於王坐而論婦禮故無官職九嬪掌六宮之事秩比於卿世婦取於國中以廣繼嗣治禮事秩比於大夫女禦亦取於民間蓋六宮不能無役使因而得進禦故以爲名秩比於元士者也然傳曰古者天子立後一娶十二女謂後與三夫人各媵其侄娣二合之爲十二今言九嬪而不言三夫人自世婦已下皆不言其數者以天子之例推之六官惟有六卿三公則官不必備惟其人皆以六卿兼之則是後之六宮當有六嬪乃其正職三夫人者亦不必備蓋或以嬪婦而攝夫人之位或以夫人而行六宮之事所謂十二女者長者先行幼者待年於國未必一時皆備而六宮之官不過以先王嬪婦久於禮者掌其職豈必王之所娶且君子不苟於色世婦女禦有婦徳者充之無則缺焉豈拘拘於二十七八十一之數哉又有外命婦者蓋宮禁深嚴知識不能無壅蔽內外限隔凡事亦未易通達故每宮以卿之內子二人大夫之命婦四人士之妻八人詔相其禮事大夫言下士言中蓋錯舉之也女府掌每宮文書器物女史掌每宮書寫奚以給使令之役皆擇民間女之賢能者夫惟周禮設世婦之官則臣民婦女之賢者得以效用於後之左右而後宮之禮法得以爲式於臣庶之家所以上下交而爲內治之法於天下也舊說以爲奄卿夫自古及今豈有奄而爲卿者若果然當如內小臣之例以奄字貫於上士之上亦當云奄卿二人矣又引漢法大長秋等亦用士者豈有士人在上而府史皆用女乎此皆悖理之大者或疑卿大夫士庶之妻至於王之北宮於理得無妨乎曰後夫人進禦但至王之寢不至後宮猶後之不至王朝故外命婦等得至後之六宮無嫌也

內宰內宰教嬪婦之法此古今人世昏明偏全澆淳美惡之一大界限也夫天下有一男子則有一婦人豈男子有教而婦人獨可無教乎故古者宮中設師傅保姆之教民間亦必有女師是故祭祀賓客禮也關睢所稱琴瑟鐘鼓樂也國風諸篇詩也女史所記書也非學何以能之惟如是故古者女子之盛徳髙識若敬姜孟母者無於男子故凡祭祀賓客喪紀有男子之事則有婦人之事非但獨居驕蹇而已是以能上奉神靈之統下理萬物之宜也此所謂內宰之教蓋傳其學於師傅保姆而教之然亦有齒尊徳卲如昭帝後之親受書於夏侯勝者矣秦漢而下其君旣無修身齊家之學乃以呂不韋審食其武三思領後庭之事遂使人疑而不復信苟得人如內宰者以治之豈有是醜哉以是知周公之法似迂而實切也

後夫人禮事後夫人與屍賓獻酬後哭諸侯嬪禦弔臨於卿大夫之喪此古人之至大禮非中古已上莫之能行也禮國君取夫人之辭曰與寡人共有宗廟社稷故祭必夫婦親之天子以天下爲家建侯樹屏𨿽世爵而必命有徳者故其來朝以禮神之禮禮之是以後皆從王古者君臣同體大臣之死王爲之服故後夫人亦有弔臨之禮且古者世道淳篤人心純一普天之下之人專以行禮爲務而無淫姣衰僞之風爲之屍者則足以象神而人亦以神事之爲之賓者果才徳出類而人亦以賢禮之有喪者主於哀戚而人之弔之者亦眞有哀戚之心是故可以行獻酬弔臨之禮而無嫌也況所謂屍者皆王同姓懿親而卜吉者苟匪人則不足以爲屍矣所謂賓者亦微子箕子魯公太公之流苟泛常諸侯則宗伯攝之矣所謂弔臨者亦必王之諸父兄弟及姑娣妹耳不然則內外宗命秩視嬪禦者掌之豈以少年宮嬪數數入諸臣之家以行禮哉故此皆聖王盛世乃可行也後世人不能爲屍君臣無復獻酬之禮後夫人不復出宮此禮皆不必復講觀宋之宣仁賜忠宣公社飯爲溫公徹朝猶有君臣一家之意後王不可不知而周禮自當存之未可以輕訾也

宮闈總部藝文一

女師箴

後漢皇甫規觀象制教肇經乾坤家有王義室有嚴君各有定位陰陽是分昔在軒轅陶化正刑刑於壼闈以臨百官煌煌后妃女紞是閒穆穆夫人爰采潔蘩師禮莫違神罔時怨關睢首化萬國承流實有淑女允作好逑唐媛興嬀文母盛周徳音不回弘濟大繇咨爾庶妃鑾輅斯邁戰戰兢兢厲省鞶帶漸進不形變起無外行難著而易喪事易失而難退動若順流應如發機奉上惟敬撫下惟慈怨豈在明患生不思

女史箴

裴頠膏不厭鮮水不厭淸玉不厭潔蘭不厭馨爾形信直影亦不曲爾聲信淸響亦不濁綠衣𨿽多無貴於色邪徑𨿽利無尙於直春華𨿽美期於秋實冰璧𨿽澤期於見日浴者振衣沐者彈冠人知正服莫知行端服美動目行美動神天道佑順常告吉人

后妃列傳序

晉書夫乾坤定位男女流形伉儷之義同歸貴賤之名異等若乃作配皇極齊體紫宸象玉�之連後星諭金波之合羲璧爰自敻古是謂元妃降及中年乃稱王后四人並列光於帝嚳之宮二妃同降著彼有虞之典夏商以上六宮之制其詳靡得而聞焉姬劉以降五翟之規其事可略而言矣周禮天子立一後三夫人九嬪二十七世婦八十一禦妻以聽王者內政故昏義曰天子之與後如日之與月陰之與陽由斯而談其所從來遠矣故能母儀天助宣王化徳均載物比大坤維宗廟歆其薦羞穹壤俟其交泰是以哲王垂憲尢重造舟之禮詩人立言先獎葛覃之訓後燭流景所以裁其宴私房樂希聲是用節其容止履端正本抑斯之謂歟若乃聘納有方防閒有禮肅尊儀而修四徳體柔範而弘六義陰教洽於宮闈淑譽騰於區域則元云入戶上帝錫母萌之符黃神降徵坤靈贊壽丘之道終能鼎祚惟永宗嗣克昌至若儷極虧閒憑天作孽倒裳衣於衽席感朓側於弦望則龍漦結釁宗周鞠爲黍苗燕尾挺災隆漢墜其枌社矣自曹劉內主位以色登甄衛之家榮非徳舉淫荒挺性蔑西郊之禮容婉孌含辭作南國之奇態詖謁由斯外入穢徳於是內宣椒掖播晨牝之風蘭殿絕河睢之響永言彤史大練之範逾微緬視靑蒲脫珥之猷替矣晉承其末與世污隆宣皇創基功弘而道屈穆後一善績侔於十亂洎乎太祖始親選良家旣而帝掩紈扇躬行請托後采長白實彰妒忌之情賈納短靑竟踐覆亡之轍得失遺迹煥在綈緗興滅所由義同畫一故列其本事以爲后妃傳云

后妃傳後論

同前史臣曰方祗體安儷幹儀而合徳圓舒循晷配羲曜以齊明故知陽爍陰凝萬物假其陶鑄火炎水潤六气由其調理取譬賢淑作伉文思靈根式固實資於此宣穆閱禮偶徳潛鱗翊天造之艱虞嗣塗山之逸響寶運歸其後嗣蓋有母儀之助焉武元楊氏預聞朝政明不逮遠愛溺私情深杜衛瓘之言不曉張泓之詐運其陰沴韜映幹明晉道中微基於是矣惠皇稟質天縱其嚚識暗鳴蛙智昏文蛤南風肆狡扇禍稽天初踐椒宮逞梟心於長樂方觀梓樹頒鴆羽於離明褒後滅周方之蓋小妺妃傾夏曾何足諭中原陷於鳴鏑其兆彰於此焉昔者髙宗諒暗總百官於元老成王衝渺托萬機於上公太后禦宸諒知非古而明穆康獻仍世臨朝時屬委裘躬行負扆各免華陽之釁竟躡和熹之蹤保陵遲以克終所幸實爲多矣

女史箴

張華惠帝時華懼後族之盛作女史箴以諷茫茫造化兩儀始分散气流形旣陶旣甄在帝庖犧肇經天人爰始夫婦以及君臣家道以正而王猷有倫婦徳尙柔含章貞吉婉娩淑愼正位居室樊姬感莊不食鮮禽衛女矯桓耳忘和音志厲義髙而二主易心元熊攀檻馮媛趨進夫豈無畏知死不�班妾有辭割歡同輦夫豈不懷防微慮遠道罔隆而不殺物無感而不衰日中則昃月滿則微崇猶塵積替若駭機人咸知飾其容而莫知飾其性性之不飾或愆禮正斧之藻之克念作聖出其言善千里應之苟違斯義同衾以疑出言如微而榮辱由玆勿謂幽昧靈無象勿謂元漠神聽無響無矜爾榮天道惡盈無恃爾貴隆隆者墜於小星戒彼攸遂比心螽斯則繁爾類歡不可以瀆寵不可以專專實生慢愛極則遷致盈必損理有固然美者自美翩以取尢冶容求好君子所仇結恩而絕職此之由故曰翼翼矜矜福所以興靖恭自思榮顯所期女史司箴敢告庶姬

后妃傳後論

宋書史臣曰飲食男女民之大欲存焉故聖人順民情而爲之度王宮六列士室二等皆司事設防典文曲立若夫義篤閫闈化刑邦國古先哲王有以之致治者矣夫后妃專夕配以徳升姬嬙並禦進非色幸欲使情有覃被愛罔偏流專貞內表妖蠱外息至於降班在四簪珥成行同列者三環佩系響乃可以燮理陰教輔佐君徳宋氏藉晉世令典納有章俔天作儷必四嶽之後𨿽正位天閨禮亢尊極而衰易兆恩宴難畱一謝屬車之塵永隔靑蒲之地是故元後憤終良有以也自元嘉以降內職稍繁椒庭綺觀千門萬戶而淫妝怪飾變炫無窮自漢氏昭陽之輪奐魏室九華之照曜曾不能槪其萬一徒以所選止於軍署之內徵引極乎�皂之間非晉氏采擇濫及冠冕也且愛止帷房權無外授戚屬餼歲時不過肴漿斯爲美矣及太祖之傾惑潘嫗謀及婦人大明之淪溺殷姬並後匹嫡至使多難起於肌膚並命行於同產又況進於此者乎以斯言之三代二漢之亡於淫嬖非不幸也

皇后傳後論

南齊書史臣曰后妃之徳著自風謠義起閨房而道化天下繰盆獻種罔非耕織佩管晨興與子同事可以光熙閫業作儷公侯孝昭二後並有賢明之訓不得母臨萬國寶命方昌椒庭虛位有婦人焉空慕周興禎符顯瑞徒萃徽名若使掖作同休陰教遠燮則馬鄧風流復存乎此太祖創命宮禁貶約毀宋明之紫極革前代之逾奢衣不文繡色無紅采永巷貧空有同素室世祖嗣位運藉休平壽昌前興鳳華晚構香柏文檉花梁繡柱雕金鏤寶頗用房帷趙瑟吳趨承閒奏曲歲費傍恩足使充牣事由私蓄無損國儲髙宗仗數矯情外行儉陋內奉宮業曾莫云攺東昏喪道侈風大扇銷糜海內以贍浮飾哲婦傾城同符殷夏嗚呼所以垂戒於方來也

后妃傳敍

梁書易曰有天地然後有萬物有萬物然後有男女有男女然後有夫婦夫婦之義尙矣哉周禮王者立後六宮三夫人九嬪二十七世婦八十一禦妻以聽天下之內治故昏義雲天子之與後猶日之與月陰之與陽相須而成者也漢初因秦稱號帝母稱皇太后後稱皇后而加以美人良人八子七子之屬至孝武制婕妤之徒凡十四等降及魏晉母后之號皆因漢法自夫人以下世有增損焉髙祖撥亂反正深奢逸惡衣菲食務先節儉配徳早終長秋曠位嬪嬙之數無所攺作太宗世祖出自儲藩而妃並先殂又不建椒閫今之撰錄正備闕云

后妃傳後論

同前史臣曰后妃道贊皇風化行天下蓋取葛覃關睢之義焉至於穆貴嬪徽華早著誕育元良徳懋六宮美矣世祖徐妃之無行自致殲滅宜哉

梁武帝立內職詔

沈約刑於垂訓周文所以表徳壼闈失序漢氏所以喪邦並被諸方冊式昭戒勸魏晉以來𨿽云簡薄而內職名號參差不同在宋太始位置繁冗遂設官九品且擬外朝塡委椒掖徵費無已自此相仍踵以成舊昭陽九華千門萬戶殷受命自天始基七百思所以立防自邇貽厥將來前代職品所宜因革外可詳議務令該允

后妃傳後論

陳書史臣曰詩表關睢之徳易著乾坤之基然夫婦之際人道之大倫也若夫作儷天則燮贊王化則宣太后有其懿焉

爲陳六宮謝表

江總鶴鑰晨起雀釵曉映恭承盛典肅荷徽章步動云�香飄霧縠愧纏艷粉無情拂鏡愁縈巧黛息意臨妾聞漢水贈珠人間絕世洛川拾翠仙處無雙或有風流行雲窈窕初日聲髙一笑價起兩環乃可桂殿迎春蘭房侍寵借班姬之扇未掩驚羞假蔡琰之文寧披悚戴

爲陳六宮謝章

前人恭膺禮命愧集丹縷之顏拜奉曲私愁縈翚羽之色魯宮夜火伯媛匪驚楚榭奔濤貞姜何懼豈期日月騰影風雲瀉潤乃復位崇九禦聲髙六列象服增華丹軿耀采何以弼佐王風克柔陰化兢惶�集追想流荇之詩荷據相並遂失鳴環之節

后妃傳敍

周書書紀有虞之徳載釐降二女詩述文王之美稱刑於寡妻是知婚姻之道男女之別實有國有家者之所愼也自三代迄於魏晉興衰之數得失之迹備乎傳記故其詳可得聞焉若納以徳防閒以禮大義正於宮闈王化行於邦國則坤儀式固而鼎命惟永矣至於邪僻旣進法度莫修冶容迷其主心私謁�其朝政則風化淩替而宗社不守矣夫然者豈非皇王之龜鑑與周氏率由姬制內職有序太祖創基修衽席以儉約髙祖嗣歷節情欲於矯枉宮闈有魚貫之美戚裏無私溺之尢可謂得人君體也宣皇外行其志內逞其欲溪壑難滿采擇無厭恩之所加莫限�皂榮之所及無隔險詖於是升蘭殿而正位踐椒庭而齊體者非一人焉階房帷而拖靑紫承恩幸而擁玉帛者非一族焉𨿽辛癸之荒淫趙李之傾惑曾未足比其髣�也民厭苛政獘事實多太祖之祚忽諸特由於此故敍其事以爲皇后傳云

后妃傳序

隋書夫陰陽肇分乾坤定位君臣之道斯著夫婦之義存焉陰陽和則裁成萬物家道正則化行天下由近及遠自家刑國配天作合不亦大乎興亡是系不亦重乎是以先王愼之正其本而嚴其防後之繼體靡克聿修甘心柔曼之容罔念幽閒之操成敗攸屬安危斯在故皇英降而虞道隆任姒歸而姬宗盛妹妲致夏殷之釁褒趙結周漢之禍爰歷晉宋實繁有徒皆位以寵升榮非徳進恣行淫僻莫顧禮儀爲梟爲鴟敗不旋踵後之伉儷宸極正位居中罕蹈平易之塗多遵覆車之轍睢鳩之徳千載寂寥牝雞之晨殊邦接響窈窕淑女靡有求於寤寐鏗鏘環佩鮮克嗣於徽音永念前修嘆深彤管覽載籍於旣往考行事於當時存亡得失之機蓋亦多矣故述皇后列傳所以垂戒將來

隋后妃傳後論

同前史臣曰二後帝未登庸早儷宸極恩隆好合始終不渝文獻徳異鳴鳩心非均一擅寵移嫡傾覆宗社惜哉書曰牝雞之晨惟家之索髙祖之不能惇睦九族抑有由矣蕭后初歸藩邸有輔佐君子之心煬帝得不以道便謂人無忠信父子之間尙懷猜阻夫婦之際其何有焉曁乎國破家亡竄身無地飄流異域良足悲矣

后妃傳敍

唐書唐制皇后而下有貴妃淑妃徳妃賢妃是爲夫人昭儀昭容昭媛修儀修容修媛充儀充容充媛是爲九嬪婕妤美人才人各九合二十七是代世婦寶林禦女采女各二十七合八十一是代禦妻自餘六尙分典乘輿服禦皆有員次後世攺復不常開元時以後下復有四妃非是乃置惠麗華三妃六儀四美人七才人而尙宮尙儀尙服各二參合前號大抵踵周官相損益云然則尙矣禮本夫婦詩始后妃治亂因之興亡系焉盛徳之君帷薄嚴奧裏謁不於朝外言不內諸閫關雎之風行彤史之化修故淑範懿行更爲內助若夫艷嬖之興常在中主第裯旣交則情與愛遷顏辭媚熟則事爲私奪乘易昏之明牽不斷之柔險言似忠故受而不詰醜行已效反狃而爲好左右附之憸壬惎之狡謀鉗其悟先哀誓楗於寵初天下之事已去而恬不自覺此武韋所以遂篡�而喪王室也至於楊氏未死元亂厥謀張后制中肅幾斂衽吁可嘆哉中葉以降時多故矣外有攻討之勤內寡嬿溺之私羣閹朋進外戚勢分后妃無大善惡取充職位而已故列著於篇

伐國論

李徳裕自古得伐國之女以爲后妃未嘗不致危亡之患者何也亡國之餘焉能無怨气其立基創業之祖宗必皆一時之英傑其社稷山川之鬼神常爲一國之所奉受其血食忿其滅亡故能爲厲矣必生分美之色蠱惑當世之君使其骨肉相殘以壞於內君臣相疑以敗於外危亡之兆鮮不由此史蘇所謂必有女戎妺喜妲己褒姒是也史蘇所謂詳矣今不復論是以晉獻得驪戎佚女太子有雉經之酷禍及三世苻堅納慕容姊弟秦宮有鳳兮之謠敗於五將梁武取東昏所幸幾至危國隋文嬖陳主之妹終於殞身此其禍敗之著明者矣又夏姬入荊子反疲於奔命吳嬪至晉世祖怠於爲政所以王珪�廬江美人正言納說如王珪者可謂識微之士明於禍福矣

論別宅婦女入宮表

張廷珪臣廷珪言昨奉進止別宅婦女皆遣入宮�至黃門臣已執奏停寢數日宰相重宣陛下以人廢言未蒙允納密旨增峻制獄益嚴事相牽連重有追掩竊聞輿議足以傷心或母子生離或男女永隔�酷之至有甚於死方春徳澤萬物昭蘇豈獨斯人不沾雨露一傷和气恐阻聖恩況所進宮人皆非婉麗陛下容易將入下人迫脇而行不作無益害有益臣必知其然矣又陛下至明之君當比徳於上皇豈效迹於中古況春秋鼎盛慶祚無窮樹徳將逮於千年臣尙謂少行事儻乖於一物臣竊有疑且臣位在黃門年髙白首常恐寵祿過厚顚墜微躬何所覬覦輒有幹議伏以遭逢昌運沐浴湛恩如不披心竭誠無乃希旨苟免六合𨿽廣取容何地不勝愚懇之至謹重昧死奏聞伏望曲畱天鑑少垂矜采

第二表

前人臣廷珪言檢貞觀永徽故事婦人犯私並無入宮之例準天授二年有�京師神都犯姦先決杖六十配入掖庭至太極修格已從除削惟決六十仍依法科罪今不依貞觀永徽典故又捨太極憲章而依天授之法臣愚竊謂未便且法令者與天下共之者也君不可失之於上臣不可違之於下如或失之於上則無以禦下矣如或違之於下則無以事上矣所以古之聖人垂範作式縣諸象魏銘於景鍾昭示萬方期於畫一由是法有定禁時無濫刑化致雍和俗登仁壽鸞鳳巢閣麒麟在郊膏露浮甘卿云布彩方今聖道包於天地仁恩洽於品物明無不燭聰無不聽時康俗泰遠肅邇安豈可升平之朝而行末令之罰臣之愚鄙伏深疑懼無任懇迫之極謹昧死重連正�奏聞特乞天恩曲垂矜鑑得令別宅婦女各準法處分率土蒼生幸甚如允臣所請仍望便停令�內宣降進止

梁家人傳敍

五代史嗚呼梁之惡極矣自其起盜賊至於亡唐其遺毒流於天下天下豪傑四面並起孰不欲戡刃於其�然卒不能少挫其鋒以得志梁之無敵於天下可謂虎狼之彊矣及其敗也困於一二女子之娛至於洞�流腸刲若羊豕禍生父子之間乃知女色之能敗人矣自古女禍大者亡天下其次亡家其次亡身身苟免矣猶及其子孫𨿽遲速不同未有無禍者也然原其本未始不起於忽微易坤之初六曰履霜堅冰至家人之初九曰閒有家悔亡其言至矣可不戒哉梁之家事詩所謂不可道者也至於唐晉以後親�嫡庶亂矣作家人傳

后妃傳敍

宋史周人尊祖之詩曰厥初生民時維姜嫄蓋推本后稷之所自出以爲王迹之所由基也宋之興𨿽由先世積累然至宣祖功業始大昭憲杜後實生太祖太宗內助之賢母範之正蓋有以開宋世之基業者焉觀其訓太祖以無逸治天下至於豫定太宗神器之傳爲宗社慮蓋益遠矣厥後慈聖光獻曹后擁佑兩朝宣仁聖烈髙後垂簾聽政而有元佑之治南渡而後若髙宗之以母道事隆佑孝宗奉明慈怡愉之樂皆足以爲百王法程宋三百餘年外無漢王氏之患內無唐武韋之禍豈不卓然而可尙哉昭憲垂裕之功至是茂矣舊史稱昭憲性嚴毅有禮法易之家人上九曰有孚威如終吉其是之謂與作后妃傳

論西漢女主之禍

胡寅致堂胡氏曰外戚之禍在王氏然漢初功臣平勃等預有罪焉髙祖崩倡言呂后與帝共定天下帝王諸劉后王諸呂無不可者於是大裂土疆以王諸呂侵弱劉氏罪一也孝惠卽世聽張辟疆之說縱諸呂居中用事專權禁闥共斡兵柄上以媚太后下以安己身由是諸呂不可制罪二矣髙後卽世𨿽能誅諸呂立孝文然自玆以往母后習見前世用事例爲出閫之言觀大臣議所立皆曰齊王髙帝孫然母家駟鈞惡淮南王母家又惡獨代王母家薄氏謹良遂立孝文則平勃之徒畏母后深矣蓋漢母后豫政臨朝不必少主𨿽長君亦然竇太后好黃老惡儒士儒士多不得進趙綰王臧欲助上興制度則發其姦利寢之竇嬰兄子也惡之則除門籍喜之則爲相梁孝王愛之則誦言請立爲嗣不顧大宗之重王太后於灌夫罵坐則不食論棄市韓嫣帝所貴也太后欲殺之則帝不能救可謂司晨豫事矣武帝欲立昭則殺鉤弋夫人馴致王氏篡奪其所從來者遠矣

論歷代女禍

馬廷鸞按胡氏之說足以盡西京外戚貽禍之本末矣嘗因是而極論之天地間有陽不能無陰陰而乘陽則宇宙分裂人極隳亡矣歐陽公謂宦官之禍甚於女子蓋爲唐末一時言之耳以古今大勢論則女禍深矣少女子能蠱惑人主以亡國老女子能崇長外戚以亡國三代之亡國皆由此物矣周之東遷以褒姒周𨿽不亡於此已衰於此矣秦後始有宣太后穰侯之專莊襄悅美姬以易其宗漢髙帝起於閭閻呂氏初無功於王業也而漢初諸人之論每以爲呂氏雅故推轂髙帝就天下又謂呂后與髙帝共定天下是以諸呂之心自謂與諸劉等憪然有取而代之之意而後動於惡中間霍氐擁昭立宣陰妻邪謀特覺之早耳而終不免新莽之亂焉曹魏之見篡於司馬氏也一再廢弒專以母后爲之主及晉武帝平吳之後耽惑女寵楊賈實召五胡亂華之禍天下旣爲南北矣齊陳以女色亡元魏以淫後亡隋文帝起外戚以篡周唐髙祖主外戚竊宮妃以取隋太宗寵武才人開聚之丑子孫殲焉祿山之起爲太眞妃也唐𨿽未亡於此而已衰於此矣河朔失而勁兵亡東南虛而蠻禍起非權輿於天寶末乎朱梁以女寵開子禍而亡後唐莊宗以劉后殺功臣靳軍賞而亡皆女子之爲也

后妃列傳敍

遼史書始嬪虞詩興關睢國史記載往往自家而國以立天下之本然尊卑之分不可易也司馬遷列呂后於紀班固因之而傳元後於外戚之後範煜登后妃於帝紀天子紀年以敍事謂之紀後曷爲而紀之自晉史列諸後以首傳隋唐以來莫之能易也遼因突厥稱皇后曰可惇國語謂之俚寋尊稱曰耨斡蓋以配后土而母之云太祖稱帝尊祖母曰太皇太后母曰皇太后嬪曰皇后等以徽稱加以美號質於隋唐文於故俗後族惟乙室拔裏氏而世任其國事太祖慕漢髙皇帝故耶律儼稱劉氏以乙室拔裏比蕭相國遂爲蕭氏耶律儼陳大任遼史后妃傳大同小異酌取其當著於篇音忒寋音蹇音麼

后妃傳贊

金史贊曰周禮九嬪掌婦學之法婦徳婦言婦容婦功班昭氏論之曰婦徳不必才明絕異也婦言不必便口利辭也婦容不必顏色美麗也婦功不必工巧過人也淸閒貞靜守節整齊行己有恥動靜有法是謂婦徳擇辭而說不道惡語時然後言不厭於人是謂婦言盥浣塵穢服飾鮮潔沐浴以時身不垢辱是謂婦容專心紡績不好戲笑潔齊酒食以奉賓客是謂婦功後世婦學不修麗色以相髙巧言以相傾衒能以市恩逢迎以固寵是故悼平掣頓皇統以殞其身海陵蠱惑羣嬖幾亡其國道陵李氏擅寵蠹政卒僨其宗嗚呼可不戒哉

后妃表序

元史后妃之制厥有等威其來尙矣元初因其國俗不娶庶姓非此族也不居嫡選當時史臣以爲舅甥之貴蓋有周姬齊姜之遺意歷世守之固可嘉也然其居則有曰斡耳朵之分沒復有繼承守宮之法位號之淆名分之瀆則亦甚矣累朝常詔有司修后妃傳而未見成書內廷事祕今莫之考則其氏名之僅見簡牘者尙可遺而不錄乎且一代之制存焉闕疑而愼言斯可矣作后妃表

后妃傳敍

明外史明太祖鑑前代女禍立綱陳紀首嚴壼教洪武元年命儒臣修女誡諭翰林學士朱升曰治天下者修身爲本正家爲先後妃𨿽母儀天下然不可俾預政事至於嬪嬙之屬奉侍巾櫛恩寵或過逾禮越防上下失序歷代宮闈政由內出鮮有不爲禍亂者夫內嬖惑人甚於鴆毒惟明主能察於未然下此多爲所累卿等其纂述女誡及古賢妃事可爲法者使後世子孫知所持守升等乃編錄上之五年六年命禮臣議宮官女職之制禮臣上言周制後宮設內官以贊內治漢設內官一十四等凡數百人唐設六局二十四司官凡一官九十人女史五十餘人皆選良家女充之帝曰所設過多宜防寵嬖命重加裁定於是折衷曩制女官立六局一司局曰尙宮尙儀尙服尙食尙寢尙功司曰宮正秩皆正六品每局領四司其屬二十有四而尙宮司總行六局之事戒令責罰則宮正掌之官七十五人女史十八人視唐減百四十餘人凡以服勞宮寢祗勤典守而已一切充華美人昭容修媛𨿽著稱前錄而意在色升名乖徳選者悉罷不設諸妃位號亦惟取賢淑莊敬惠順康寧閨房雍肅旨寓深遠又命工部制紅牌鐫戒諭后妃之詞懸於宮中牌用鐵字飾以金復著令典自后妃以下至嬪禦女史巨細衣食之費金銀幣帛器用百物之供皆自尙宮取旨牒內使監覆奏移部臣取給焉若尙宮不及奏內使監不覆奏而輒領於部者論死或以私書出外罪亦如之宮嬪以下有疾醫者不得入宮以證取藥嗚呼何其愼也是以終明代無龍漦燕啄之妖墨�斜封之禍不特同輦共坐者羣臣無所容其諫諍而宮闈祕邃卽陰教之貞淑容儀之美麗外廷亦罕得聞焉家法之善未有如明者也上自孝慈下迄湣後考厥族裏次其時代𨿽所遇不齊顯晦異致而同居正號者並列於篇其妃嬪有事實者亦附見焉作后妃列傳

宮闈總部藝文二詩

招商歌

漢靈帝拾遺記云靈帝初平三年遊於西園起裸遊館千問采綠苔而被階引渠水以繞砌周流澄澈乘船遊漾選玉色宮人執篙楫又奏招商之曲以來涼風歌曰涼風起兮日照渠靑荷畫偃葉夜舒惟日不足樂有餘淸絲流管歌玉鳧千年萬歲嘉難逾

中宮歌

晉張華先王統大業元化漸八維儀刑孚萬邦內訓崇壼闈皇英垂帝典大雅詠三妃執徳宣隆教正位理厥機含章體柔順率禮蹈謙祗螽斯弘慈惠樛木逮幽微徽音穆淸風髙義邈不追貴榮參日月百世仰餘輝

中宮歌

成公綏天地不獨立造化由陰陽乾坤垂覆載日月曜重光治國先家道立教起閨房二妃濟有虞三母隆周王塗山興大禹有莘佐成湯齊晉霸諸侯皆賴妃與姜關雎思賢妃此言安可忘

中興歌五首

宋鮑照碧樓含夜月紫殿爭朝光彩池散蘭麝風起自生芳白日照前�玲瓏綺羅中美人掩輕扇含思歌春風三五容色滿四五妙華歇已輸春日歡分隨秋光沒北出湖邊戲前還苑中遊飛�繞長松馳管逐波流梅花一時艷竹葉千年色願君松柏心采照無窮極

獨不見

梁柳惲別島望雲臺天淵臨水殿芳艸生未積春花落如霰出從張公子還過趙飛燕奉帚長信宮誰知獨不見

喜春遊歌二首

隋煬帝禁苑百花新佳期遊上春輕身趙皇后歌曲李夫人步緩知無力臉曼動余嬌錦袖淮南舞寶�楚宮腰

有所思

盧思道長門與長信憂思並難任洞房明月下空庭綠艸深怨歌裁潔素能賦受黃金復聞隔湘水猶言限桂林淒淒日已暮誰見此時心

宮中行樂詞八首

唐李白小小生金屋盈盈在紫微山花插寶髻石竹繡羅衣每出深宮裏常隨步輦歸只愁歌舞散化作彩雲飛柳色黃金嫩梨花白雪香玉樓巢翡翠珠殿鎖鴛鴦選妓隨雕輦徵歌出洞房宮中誰第一飛燕在昭陽盧橘爲秦樹葡萄出漢宮煙花空落日絲管醉春風笛奏龍吟水簫鳴鳳下空君王多樂事還與萬方同玉樹春歸日金宮樂事多後庭朝未入輕輦夜相過笑出花間語嬌來燭下歌莫教明月去畱著醉嫦娥繡戶香風暖紗�曙色新宮花爭笑日池艸暗生春綠樹聞歌鳥靑樓見舞人昭陽桃李月羅綺自相親今日明光裏還須結伴遊春風開紫殿天樂下珠樓艷舞全知巧嬌歌半欲羞更憐花月夜宮女笑藏鉤寒雪梅中盡春風柳上歸宮鶯嬌欲醉檐燕語還飛遲日明歌席新花艷舞衣晚來移彩仗行樂好光輝水綠南燻殿花紅北闕樓鶯歌聞太液鳳吹繞瀛洲素女鳴珠佩天人弄彩球今朝風日好宜入未央遊

長信怨

前人月皎昭陽殿霜淸長信宮天行乘玉輦飛燕與君同別有畱情處承恩樂未窮誰憐團扇妾獨坐怨秋風

淸平調

前人樂史序雲開元禁中初種木芍藥卽今牡丹得四本紅紫淺紅通白者上因移植於興慶池東沈香亭前會花方繁開上乘照夜車太眞以步輦從詔選梨園子弟將欲歌之上曰賞名花對妃子焉用舊樂遽命李龜年持金花箋宣賜白立進淸平調辭三章白援筆賦之云云命梨園弟子約略調撫絲竹促龜年歌之太眞持玻璃七寶杯酌西涼州葡萄酒笑領歌辭上因調玉笛以倚曲每曲�將換則遲其聲以媚之太眞飲罷斂繡巾重拜異日太眞重吟前辭力士終以脫靴爲恥乃曰以飛燕指妃子賤之甚矣太眞深然之上嘗欲命白官卒爲宮中所捍而止云想衣裳花想容春風拂檻露華濃若非羣玉山頭見會向瑤臺月下逢一枝濃艷露凝香雲雨巫山枉腸借問漢宮誰得似可憐飛燕倚新妝名花傾國兩相歡長得君王帶笑看解識春風無限恨沈香亭北倚闌干

長門怨二首

前人天回北斗掛西樓金屋無人螢火流月光欲到長門殿別作深宮一段愁桂殿長愁不記春黃金四屋起秋塵夜懸明鏡靑天上獨照長門宮里人

宿昔

杜甫宿昔靑門裏蓬萊仗數移花嬌迎雜樹龍喜出平池落月畱王母微風倚少兒宮中行樂祕少有外人知

能畫

前人能畫毛延壽投壺郭舍人每蒙天一笑復使物皆春政化平如水皇恩斷若神時時用抵戲亦未雜風塵

雞

前人�雞初賜錦舞馬旣登�簾下宮人出樓前禦柳長仙遊終一閟女樂久無香寂寞驪山道淸秋艸木黃

長門怨

李華弱體鴛鴦薦啼妝翡翠衾雞鳴秋殿曉人靜禁門深每憶椒房寵那堪永巷陰自驚羅帶緩非復舊來心

宮中樂二首

盧綸臺殿云涼秋色微君王初賜六宮衣樓前泛罷歸猶早行遣才人�射飛雲日呈祥禮物殊彤庭生獻五單於塞垣萬里無飛鳥可是邊城用郅都

宮詞

顧況玉樓天半起笙歌風送宮嬪笑語和月殿影開聞夜漏水晶簾捲近秋河

漢宮曲二首

韓翃五柞宮中過臘看萬年枝上雪花殘綺�夜閉玉堂靜素綆朝穿金井寒漢室長陵小市中珠簾繡戶對春風君王昨日移仙仗玉輦將迎入漢宮

宮詞

長孫翺一道甘泉接禦溝上皇行處不曾秋誰言水是無情物也到宮前咽不流

宮詞錄十一首

王建金殿當頭紫閣重仙人掌上玉芙蓉太平天子朝元日五色雲中駕六龍蓬萊正殿壓云鰲紅日初生碧海濤開著五門遙北望赭黃新帕禦�髙籠煙紫气日曈曈宣政門前玉殿風午刻閣前卿相出下簾聲在半天中千牛仗下放朝初玉案傍邊立起居每日請來金鳳紙殿頭無事不多書秋殿淸齋刻漏長紫微宮女夜燒香拜陵日到公卿發鹵簿分頭出太常避暑昭陽不擲盧井邊含水噴鴉雛內中數日無呼喚拓得滕王蛺蝶圖金吾除夜進儺名畫�朱衣四隊行院院燒燈如白日沈香火底坐吹笙太儀前日暖房來囑向昭儀乞藥栽�賜一窠紅躑躅謝恩未了奏花開新秋白兔大於拳紅耳霜毛�艸眠天子不教人射殺玉鞭遮到馬蹄前魚藻宮中鎖翠蛾先皇行處不曾過如今池底休鋪錦菱角雞頭積漸多春風院院落花堆金鎖生衣掣不開更築歌臺起妝殿明朝先進畫圖來樹頭樹底覓殘紅一片西飛一片東自是桃花貪結子錯教人恨五更風

連昌宮詞

元稹連昌宮中滿宮竹歲久無人森似束又有墻頭千葉桃風動落花紅蔌蔌宮邊老人爲余泣少年選進因曾入上皇正在望仙樓太眞同欄桿立樓上樓前盡珠翠炫轉熒煌照天地歸來如夢復如癡何暇備言宮裏事初過寒食一百六店捨無煙宮樹綠夜半月髙弦索鳴賀老琵琶定場屋力士傳呼覓念奴念奴潛伴諸郎宿須臾覓得又連催特敕街中許燃燭春嬌滿眼睡紅綃掠削雲鬟旋裝束飛上九天歌一聲二十五郎吹管逐逡巡大�涼州徹色色龜玆轟陸續李謨笛傍宮墻偸得新翻數般曲平明大駕發行宮萬人歌舞途路中百官隊仗避岐薛楊氏諸姨車�風明年十月東都破禦路猶存祿山過驅令供頓不敢藏萬姓無聲淚潛墮兩京定後六七年卻尋家捨行宮前莊園燒盡有枯井行宮門闥樹宛然爾後相傳六皇帝不到離宮門久閉往來年少說長安元武樓成花萼廢去年敕賜因斫竹偶值門開暫相逐荊榛櫛比塞池塘狐兔嬌癡緣樹木舞榭欹傾臺尙存文窈窕紗猶綠塵埋粉壁舊花鈿鳥啄風箏碎珠玉上皇偏愛臨砌花依然禦榻臨�斜蛇出燕窠盤�栱菌生香案正當衙寢殿相連端正樓太眞梳洗樓上頭晨光未出簾影黑至今反掛珊瑚鉤指似傍人因慟哭卻立宮門淚相續自從此後還閉門夜夜狐貍上門屋我聞此語心骨悲太平誰致亂者誰翁言野父何分別耳聞眼見爲君說姚崇宋璟作相公勸諫上皇言語切理陰陽禾黍丰調和中外無兵戎長官淸平太守好揀選皆言由至公開元之末姚宋死朝廷漸漸由妃子祿山宮裏養作兒虢國門前�如市弄權宰相不記名依稀憶得楊與李廟謨顚倒四海搖五十年來作瘡痏今皇神聖丞相明詔書才下吳蜀平官軍又取淮西賊此賊亦除天下寧年年耕種宮前道今年不遣子孫耕老翁此意深望幸努力廟謨休用兵

華淸宮三首

崔魯艸遮回磴絕鳴鑾雲樹深深碧殿寒明月自來還自去更無人倚玉闌干障掩金雞蓄禍機翠華西拂蜀雲飛珠簾一閉朝元閣不見人歸見燕歸門橫金鎖悄無人落日秋聲渭水濱紅葉下山寒寂寂濕云如夢雨如塵

楚調

薛奇童禁苑春風起流鶯繞合歡玉通日气珠箔捲輕寒楊葉垂陰砌梨花入井欄君王好長袖新作舞衣寬

楊白花

柳宗元楊白花風吹渡江水坐令宮樹無顏色搖蕩春光千萬里茫茫曉日下長秋哀歌未斷城鴉起

宮詞

張籍新鷹初放兔猶肥白日君王在內稀薄暮千門臨欲鎖紅妝飛騎向前歸

後宮詞

白居易淚盡羅巾夢不成夜深前殿按歌聲紅顏未老恩先斜倚燻籠坐到明

追賦畫江潭苑

李賀十騎簇芙蓉宮衣小隊紅練香燻宋鵲尋箭踏盧龍旗濕金鈴重霜幹玉鐙空今朝畫眉早不待景陽鐘

宮中樂三首

令狐楚月上宮花靜煙含花樹深銀臺門已閉仙漏夜沈沈九重靑瑣闥百尺碧雲樓明月秋風夜珠簾上玉鉤楚塞金陵靖巴山玉壘空萬方無一事端拱大明宮

華淸宮

張佑風樹離離月正明九天龍气在華淸宮門深鎖無人覺半夜雲中羯鼓聲

宮中樂二

首

張仲素月彩浮鸞殿砧聲隔鳳樓笙歌臨水檻紅燭乍迎秋江果瑤池實金盤露井冰甘泉將避暑臺殿曉光凝

漢苑行

前人回雁髙飛太液池新花低發上林枝年光到處皆堪賞春色人間總未知春風淡淡影悠悠鶯囀髙枝燕入樓千步回廊聞鳳吹珠簾處處上銀鉤

馬嵬

李商隱海外徒聞更九州他生未卜此生休空聞虎旅鳴宵柝無復雞人報曉籌此日六軍同駐馬當時七夕笑牽牛如何四紀爲天子不及盧家有莫愁

漢宮詞

前人靑雀西飛竟未回君王長在集靈臺侍臣最有相如渴不賜金莖露一杯

龍池

前人龍池賜酒敞云屏羯鼓聲髙眾樂停夜半宴歸宮漏永薛王沈醉壽王醒

過華淸內廏門

前人華淸別館閉黃昏碧艸悠悠內廏門自是明時不巡幸至今淸海有龍孫

宮妓

前人珠箔輕明拂玉墀披香新殿�腰肢不須看盡魚龍戲終遣君王怒偃師

楚宮怨二首

許渾十二山晴花盡開楚宮雙闕對陽臺細腰爭舞君王醉白日秦兵江上來獵騎秋來在內稀渚宮雲雨濕龍衣騰騰戰鼓動城闕江畔射麋猶未歸

華淸宮

杜牧零葉翻紅萬樹霜玉蓮閒蕊暖泉香行雲不下朝元閣一曲淋鈴淚萬行

朝元引

陳陶正殿雲開露冕旒下方珠翠壓鰲頭天雞唱罷南山曙春色先歸十二樓

宮詞一百首並序錄

二十六首宋宋白

宮中詞名家詩集有之皆誇帝室之輝華敍王遊之壯觀抉彤庭金屋之思道龍舟鳳輦之嬉然而萬乘天髙九重淵邃禁衛嚴肅乘輿至尊亦非臣子所能知所宜言也至於觀往迹以緣情采新聲而結意鼓舞升平之化揄揚嘉瑞之徵於以示箴規於以續騷雅麗以有則樂而不淫與夫瑤池粉黛之詞玉臺閨房之怨不猶愈乎是可以鏘絲簧炳緗素使陳王三閣狎客包羞漢後六宮美人傳誦者矣援筆一唱因成百篇今則思繼頌聲述古則庶幾風諷也大雅君子其將莞然詞曰千官朝擁五門前一路春風蠟燭煙宮漏乍停班已定紫雲開處望堯天萬國車書一太平宮花無數管弦聲近臣入奏新祥瑞昨夜黃河徹底淸律管飛灰報早春壽陽梅淡落香裀詞人競進新詩入俊思無過白舍人十二樓前禦柳垂九重城裏百花時宣州恰進紅絲毯便遣宮蛾舞柘枝彤庭立仗雪初銷仙樂空懸燕百寮齊指終南稱萬壽遠平香案碧岧峣樓前宣赦掣金雞大禮新成彩仗歸萬歲聲髙天地喜慶雲飛上衮龍衣飛煙縹緲拂樓臺才捲珠簾雉扇開春滿天顏兩眉喜玉關新有捷書來繡鞍新轡飾玫瑰隨駕堤邊試馬回苑蕙香輕沙路濕玉蹄粘得落花來後苑秋晴校獵歸淡妝宮女盡戎衣數中供奉誰精熟斜勒驕驄掠艸飛春雪輕輕灑露盤眞珠箔外玉勾欄仙妃未起宮娃小錯報西樓曉月寒春宵宮女著春綃鈴索無風自動搖晝下珠簾猧子睡紅蕉窠下對芭蕉微云點月漢宮秋水殿�螢黑處流鳳管不調慵進曲卻排銀燭夜藏鉤竹宮春祀望神仙百和香髙雜絳煙中夜上元來玉座五云隨鳳駕珠軿天子今朝就食遲延英徵得逸人歸靈臺監裏知嘉瑞隔月先曾奏少微禦制新成喜雪篇六宮傳寫滿香箋金鑾殿女曾偸和不敢將呈萬乘前金堂曲燕夜厭厭仙樂聲淸禦酒粘不用司宮排蠟燭海人新貢夜明簾雪梅初謝小桃芳院院鶯啼報海棠昨日司花新奉敕後園差使結丁香紅箋一幅捲明霞纖手題詩寄大家檀口微吟繞廊柱蒙蒙春雨濕梨花水心髙殿接蘭塘才拂龍須一簟涼瑟瑟枕函雲母帳冰盤仙果近人香春封東嶽罷泥金羽衛還宮禁�深昨日祥風來入律侍臣朝進五弦琴萬方琛贄泛雲濤來慶星樞電彩髙燕罷樂聲移別殿對花重換赭紅袍年來春早過新丰只向宮池祭玉龍一片香雲千里雨樊川杜曲繡重重魚龍百戲�嘈嘈戲罷珠樓日色髙移入芳林排小宴赤瑛盤裏進櫻桃寒食宮中也禁煙郁金堂北畫秋千梨花明月皆如雪時送淸香到酒前玉管金箏入夜調今朝靈匹下靑霄穿鍼�巧香煙濕樓閣層層拂鵲橋殿角風琴細韻移燭臺春幸翰林時三更向盡諸宮閉猶在金鑾夜賦詩

宮詞十八首

張公庠曉霧溟蒙似有無半殘紅燭動金鋪黃鶯不語梨花上錯認徐熙舊畫圖四部韶音進玉卮千宮傾望柘黃衣舞頭再拜金階遠畫鼓連催捲隊歸二月猶寒未有雷江梅才謝小桃開宮娥不放珠簾下待得東風送燕來盡道今來花信遲淩晨宮女探春歸寒梅一朵金盤小已有淸香拂禦衣過苑中官排辦時江梅初綻兩三枝春寒呵手晨妝罷簾外人催送駕遲再坐千官花滿頭禦香煙上紫雲樓萬人同向靑霄望鼓笛聲中度彩球後苑宸遊炎日長宮中彊半坐回廊鵁鶄鸂鶒銀塘靜楊柳梧桐水殿香萬字闌干菊半開更憐淸露點莓苔仙韶使副呈新譜得旨重陽侍宴來淸旦宮中侯上番銀潢輕淡玉鉤殘山茶破萼江梅發盡倚朱闌不避寒上番宮女捲簾時閃閃寒鴉拂曉啼才著赭袍催進輦紫宸門外報班齊銀漢橫斜近建章九重深靜閉蘭房六更未覺晨光動自是仙家日月長萱艸初長花未開共知靑帝領春回珠簾卷上瓊鉤穩不礙燻風滿殿來太�祠壇數級紅靑旗搖曳日朦朧人間未覺東風至先入宜春小院中西苑春深奉翠華朱闌千萬護珍葩不如直上紅樓去盡見瓊林十里花碧瓦鴛鴦勢欲飛禁門深靜日遲遲玉簫吹徧新傳譜坐看黃鸝數換枝月華浮動上階稜侍宴歸來掩繡屏子夜酒醒蘭燭暗碧紗外度流螢宴起昭陽索輦時鑪香偏上赭紅衣金門玉砌明如晝宮女三千把燭歸夾城西畔半球場彩仗彎彎人對行一樣驊驑三百匹金羈更伴綠遊韁

宮詞一百首錄二十八首

王珪侍輦歸來步玉階試穿金縷鳳頭鞋�前摘得宜男艸笑插黃金十二釵瑤臺夜滴金莖露水殿涼生玉枕風臥看星河歸合晚月斜�影轉梧桐燕子初來語更新一聲聲報內家春遙聞春�櫻桃熟先進金盤奉紫宸盆山髙疊小蓬萊檜柏屏風鳳尾開綠繞金�春水暗新分一脈禦溝來內苑宮人學打球靑絲飛控紫驊驑朝朝結束防宣喚一樣眞珠絡轡頭夜深獨倚闌干角玉笛橫吹弄月明餘響度云無處�人間聞得兩三聲元夕星燈照露臺六宮歌吹出云來夜深翠輦歸金殿十里回廊錦帳開沈煙搖碧透金鋪密下珠簾鎭玉壺近賜趙昌花雀幛卻嫌崔白芰荷圖黃昏鎖院聽宣除翰長平明�起居撰就白麻先進艸金泥降出內中書石刻蛟龍扶繡柱金盤龍鳳走雕楹萬年枝上流鶯囀屏掩春山夢不成紅濕春羅染禦袍透簾三丈日華髙金鍼玉尺裁縫處一對盤龍落剪刀侍女爭傳玉彈弓金丸飛入亂花中一時驚起流鶯散踏落殘英滿地紅山樓彩鳳棲寒月宴殿金麟吐禦香蜀錦地衣呈隊舞教頭先出拜君王內庭秋燕玉池東香散荷花水殿風阿監采菱牽錦纜月明猶在畫船中紗幔薄垂金麥穗簾鉤纖掛玉蔥條樓西別起長春殿香壁紅泥透蜀椒淸曉自傾花上露冷侵宮殿玉蟾蜍擘開五色銷金紙碧鎖前學艸書宮女燻香進禦衣殿門開鎖請金匙朝陽初上黃金屋禁掖春深晝漏遲內人稀見水秋千爭擘珠簾帳殿前第一錦標誰奪得右軍輸卻小龍船禁裏春濃蝶自飛禦蠶眠處弄新絲碧盡日教鸚鵡念得君王數首詩�艸深宮玉檻前春蒲如箭荇如錢不知紅藥闌干曲日暮何人落翠鈿太液波深水殿涼畫船驚起宿鴛鴦翠眉不及池邊柳取次飛花入建章釣綫沈波漾彩舟魚爭香餌上龍鉤內人急捧金盤接撥剌紅鱗躍未休露井銀�凍不收深宮花暗曉鶯愁殘紅滿地無人掃一半隨風落禦溝盤龍新織翠云裘簡點黃封玉匣收防備秋衣供禦著金箱捧入曝衣樓黃金掌上露華稀朝退君王索輦遲到得經筵春講罷海棠花影數磚移麗日祥煙鎖禁林櫻桃初熟杏成陰年年翠輦來遊幸花落春階一寸深六龍觀稼奉宸遊齊賀丰年薦麥秋後苑宴回卿相出內官金盒送來麰雪晴鳷鵲樓邊月風落昭陽殿後梅鑪炭�消香獸暖獨拈香箸撥紅灰

宮詞補遺

武衍梨花風動玉蘭香春色沈沈鎖建章惟有落紅官不禁盡教飛舞出宮墻

宮詞

王紳平明彩仗幸琳宮紫府仙童下九重整頓瓏璁時駐馬畫工暗地貌眞容

宮詞八首

王仲修云嬌煙懶雨初晴環碧風輕細浪生盡日黃鸝不飛去萬年枝上聽簫聲殿角風搖柳帶長禦溝流水落花香雨來雙燕歸應早先上珠簾十二行玉闌萬朵牡丹開先摘姚黃獻禦杯翠幕重重圍繞定料應蜂蝶不曾來宮槐禦柳繞池亭水殿中間暑气淸珠网簾深塵不到靜聞燕子引雛聲太液池頭水浸云綠荷搖曳露華新漾舟尋得雙蓮子摘向金盤進聖人樓臺雪霽晚陰陰珠网屏風禦幄深和气先春宮掖暖鳳釵不用辟寒金銀河淸淺夜縱橫魚鑰傳呼鎖禁城試上紅樓三十級�欄好看月華生月沈天角曉星明上直妝成�五更昨夜宣徽初進曲仙韶院裏未知名

陳宮詞

金蕭貢三閣花深白晝迷酒催狎客賦宮詞管弦散落春風外一曲金釵兩鬢垂

宮詞

朱瀾太液芙蓉上下天秋波淡淡白生煙采蓮宮女分花了笑把蘭篙學刺船

宮詞

史學寶帶香�水府仙黃旗彩扇九龍船燻風十里瑤華島一泒歌聲唱采蓮

宮詞

王予可水曲朱門漪漾漫一簾花雨月波寒金閨背襯鴛鴦冷春困秋千立畫幹

宮體二首

前人紅葉鋪霜撼禦階繡蓮塵蹴襯羅鞋袖沾鶯翅調簧語墮卻銜翹入鬢釵驕馬金籠藉艸歸翠鸞屏曲染紅霏�闌山色春風裏喚得鶯兒燕子飛

宮中曲

元劉秉忠簾捲東風戶半開閒庭煙鎖綠紋苔海棠花上黃昏月曾照金鸞幾度來

吳宮子夜歌

陳孚紫貝樓闕郁金香暖云七十紅鴛鴦玉蟬笑擁霞綃裳星河不墮宮漏長綠樽��麟髓泣露重花寒秋不濕歈歌一聲驚怒濤海鯨夾陛如人立誰知淺顰蛾半埽中有�螢滿秋沼越兵曉踏西風來碧波一夜芙蓉老

漢宮春

何中君不見漢宮六六多佳麗露花半染云裾翠少翁招得夫人魂孤鸞夜啼月波墜趙家姊妹專風流雙蛾不識人生愁芙蓉並蒂欹一朵西風靑鳥徒離憂飛龍翩翩上天去云幕椒房土花雨墮膩埋胭恨未消香魂尙寄寒莖舞人間炎日焦眾芳肯隨葵藿來傾陽柔情幽怨透地脈煙幃寂寞彊成妝誰吹舊曲緣云切寸寸婉婉應愁絕綠羅幾疊禦賜衣紅綃半點守宮血淒兮媚臉棲餘妍遙憶羊車望幸年至今一片巫山雨化爲飛煙空潸然故家陵苑孤云外綠樹如雲艸如海殷勤惟有虞美人同向墻陰弄晴靄

漢宮早春曲

薩都剌女夷鼓吹招搖東羲和馭日騎蒼龍金環寶勝曉翠濃梅花飛入壽陽宮壽陽宮中鎖香霧滿面春風吹不去鞭卻靈鰲駕五山芙蓉夜暖光闌干雞人一唱曉星起四野天開春萬里

四時宮詞

前人禦溝漲暖綠潺潺風細時聞響佩環芳艸宮門金鎖閉柳花簾幕玉鉤閒夢回繡枕聽黃鳥困倚雕闌看白鷴落盡海棠天不管修眉慚恨鎖春山日長縫就縷金衣髙柳風輕拂翠眉閒倚小樓題畫扇但聞別院笑彈棋主家恩愛有時盡賤妾心情無限思又向晚涼新浴罷琵琶自撥腸詞宮溝水淺不通潮涼露瑤街濕翠翹天晚不聞靑玉佩月明偸弄紫雲簫正宮夜半羊車過別院秋深駕遙卻把閒情望牛女銀河烏鵲早成橋悄悄深宮不見人倚門惟有石麒麟芙蓉帳冷愁長夜翡翠簾垂隔小春天遠難通靑鳥信瓦寒欲動白龍鱗夜深怕有羊車到自起籠燈照雪塵

宮詞

前人淸夜宮車出建章紫衣小隊兩三行曲闌干外銀燈過照見芙蓉葉上霜

長門怨三首

陶應雷擬摘梅花貼鬢嬌未曾掠削早無聊承恩不似金盤雪得到龍屏暖處消慚問金輿過鳳池綠云斜嚲曉妝遲試陪荇苑尋雙藻暗卜東皇屬阿誰風度荷花小殿香淺沙依舊浴鴛鴦禦書翠扇恩猶在偏憶金輿夜納涼

宮中曲

聶鏞九重天上日初和翡翠簾垂午漏過聞道南閩新入貢雕籠進上白鸚哥

陽春曲

郭翼柳色靑堪把櫻花雪未乾宮中裁白薴猶怯剪刀寒

美人圖

前人郁金殿前楊柳新長門艸色春復春下階微微動香步波影晴光流素塵翠釵蜻蜓雕玉佩攬髻回風舞裙帶合歡花落無好枝伯勞單飛鶯亂啼玉音夜夜宮車絕露點蒼苔怨明月

宮詞三首

楊維禎雞人報曉五門開鹵簿千官泊虎臺天上鴐鵝先有信九重鸞駕上都回海內車書混一時奎章禦筆寫烏絲朝來中貴傳宣急南國宮娥拱鳳池金屋秋深露气涼監官久不到西廂丁寧莫竊寧哥笛鸚鵡無情說短長

四景宮詞

前人漏痕新長蓮花鬥龍池艸色連溝柳憶春還又怯春來日日春情殢如酒小�偸制錦回文落地鍼聲暗驚手夢繞梁三白蝶飛西園鼓子花開後金刀落雪瓜如斗小殿風來水楊柳鳳窠長簟不成眠竊飲君王千日酒傳宣今夜吹玉笙十指紅蠶撚輕手三十六竿調未齊小倚�璃禦屏後露下金盤濕星斗池上烏啼千尺柳秋題未寫桐葉箋春妝尙帶桃花酒十二簾開乞巧樓小隊金鍼穿好手長生殿裏記恩私夜半牽牛掛樓後黛嬴新賜量成斗畫眉日畫靑靑柳長得君王一笑看眠文不敢朝忺酒盤珠夜制衮龍衣紅冰筍�呵纖手坐聽鐙人報曉籌二十五聲寒點後

宮中行樂詞六首

王逢羽獵罷長楊宸遊入未央鸞開雙畫扇鶴舞百霓裳玉盞瓊花露金盤紫蔗霜長門誰閉月流影在滄浪望幸影娥池微吟紈扇詞露盤迎月早宮漏出花遲佩雜鑾和響云連雉尾移君王肯時顧從愛趙昭儀明月窺彤管雙星直罽軿宴分王母樂詔受薛濤箋榖雨親蠶近花朝拾翠連魚龍曼衍戲次進玉階前積翠澄波闊披香暖殿開天低烽火樹日動蔓金苔獺髓勻猶濕羊車過不回剩陳列女史萬一漢王來芍藥爲離艸鴛鴦是匹禽君無神女夢妾有楚王心日短黃金屋宵長綠綺琴相將戒霜露拜月繡簾陰金鑰魚司夜瑤箏雁列春後庭通綺閣淸路接芳塵同備三千數誰辭第一人君王壽萬歲行樂此時均

古宮怨二首錄一

前人萬年枝上月團團一色珠衣立露寒獨有君王遙認得扇開雙尾簇紅鸞

秋夜效梁簡文宮體二首

吳萊無柰良夜永起登樓上頭鵲翻金殿宿螢近玉階流梧桐老葉恨芙蓉新蕊愁婕妤團扇上那得不驚秋曾是昔年寵如今誰與同秋獵長楊苑夜幸猗蘭宮瓊杯香泫露翠袖薄禁風將心與明月流入君帷中

天寶宮詞十二首錄四首

顧瑛蓮花池畔暑風涼玉竹回文寶簟光貪倚畫屏調翡翠誤開金鎖放鴛鴦輕綃披霧誇新浴墮髻欹云衒晚妝笑指女牛私語處長生殿下月中央五色卿云護帝城春風無處不關情小花靜院偸吹笛澹月閒房背合箏鳳爪擘柑封鈿合龍頭瀉酒下瑤罌後宮學做金錢會香水蘭盆浴化生祕閣香殘日影移燈分靑玉刻蟠螭琵琶鳳結紅文木弦索蠶繅綠水絲金屋有花頻賭酒玉枰無子不彈�傳宣趣發明駝使南海今年進荔支虢國來朝不動塵障泥一色繡麒麟朱衣小隊髙呵道粉筆新圖�寫眞寶雀玉蟬簪翠髻銀鵝金鳳踏文茵一從羯鼓催春後不信司花別有神

宮詞

小云石海涯風外丁當響佩環玉人依約�湖山侍兒報有君王命月下輕輕整翠鬟

擬唐宮詞四首

馬祖常銀�井冷露漙漙半臂燻衣釧辟寒不恨長門冬夜永小奴休報�羅單八姨粉翠錫千緡脂盝新妝百寶勻白髮上陽宮女老補衣重拆繡麒麟露蘭研粉壽陽妝簾內新燒百刻香圓舌教成鸚鵡語偸將玉笛送寧王花气蒸霞淑景明望仙樓上看彈鶯李吹笛宮墻外學得梨園第幾聲

宮詞次偰公遠正字韻八

首葛邏祿乃賢廣寒宮殿近瑤池千樹長楊綠影齊報道夜來新雨過禦溝春水已平堤千官鵠立五雲間玉斧參差擁畫闌今日君王西內去安排天仗趣儀鸞水晶簾內日遲遲綺閣春深笑語稀繡幕無端風捲起一雙燕子傍人飛上苑含桃熟暮春金盤滿貯進楓宸醍醐漬透冰漿滑分賜�前儤直人瓊島岧峣內苑西斕斑綺石甃淸漪禦�不許紅塵到黃幔長教窣地垂花影頻移玉砌平美人欹枕聽流鶯一春多病慵梳洗怕說鸞輿幸五京繡�倦倚怯深春�外飛花入錦茵抱得琵琶階下立試彈一曲�淸新太液池頭新月生瑤階最喜晚來晴貴人忽被西宮召騎得驑款款行

和許彥溫宮詞

柯九思暖吹生香花半吐三十六宮傳笑語雕闌並倚弄新春翠衿不管沾微雨小娃相對學笙簧雲母屏風白玉堂中貴傳宣日將暮不省秋閨寸腸

宮詞六首

前人四海升平一事無常參已散集諸儒傳宣羣玉看名畫先進開元納�圖萬里名王盡入朝法宮置酒奏簫韶千官一色眞珠襖寶帶攢裝穩稱腰花明晝錦柳搖絲仙島陪鑾濯褉時曲水番成飛瀑下逶迆銀漢接淸池儒臣春直奎章閣玉陛牙牌報未時仙仗已回東內去牡丹花畔得圍�玉�調冰湧雪花金絲纏扇繡紅紗彩箋禦制題端午敕送皇姑公主家元戎承命獵郊坰敕賜新羅白海靑得雋歸來如奏凱天鵝馳送入宮庭

宮詞二首

前人千巖雨過翠玲瓏太液池邊看彩虹何處蓬萊通弱水儀天殿在畫橋東夜深回步玉闌東香燼龍煤火向紅折得海棠無�處依然遺卻月明中

宮詞

李裕宮門煙柳映風蒲別殿交魚給傳符太液池邊下黃鵠急宣立本畫新圖

宮詞二首

宋�月照芙蓉水殿秋仙韶一曲奏涼州髙皇尙愛梨園舞宣索當年鞠部頭條脫金寒翠袖冰羊車夢裏轆轤聲燻鑪宿得沈香火暖卻春纖暖玉笙

宮詞四首

周伯琦畫閣香銷暮雨晴珠簾半捲遠山明蒲萄初醒羅衣薄枕上�弦撥不成木難火齊當纏頭貼地金蓮步欲羞露濕銀�人語靜蟾宮九夏是中秋巫山隱約寶屏斜朝著重綿晝著紗徙倚牙�新睡足一瓶芍藥當荷花苑路東西艸色遙闌干曲曲似飛橋水晶殿外檐鈴響疑是鑾輿早散朝

和馬伯庸學士擬古宮詞五首貢師泰城上鴉啼曙色催五門三殿一時開玉皇不許羣仙見隱隱車聲天上來綠池香水出芙蓉十二釵寒�玉虫只恐禁園今夜雨華淸明日又西風寶扇微開萬樂從紫衣扶輦出行宮近臣侍罷櫻桃宴更遣黃門送兩籠紫雲扶日上盤盤花气燻衣露始干行處不禁春色惱回身卻倚玉闌干云影微開日腳垂杏花深院落遊絲不知誰動秋千索驚起黃鸝過別枝

宮詞

不花帖木兒玉樓珠箔晚天涼秋色依稀滿建章金井梧桐霜葉盡自隨流水出宮墻

宮詞和符安理鎭撫韻

錢惟善夢驚鴛瓦落宮墻殿鎖長秋怨夜涼教授後庭今白髮舊時博士漢披香

宮闈總部藝文三詩

詞

宮詞一百七首錄四十八首明寧獻王權

北人不能揚舲海人不能驟驥所處之地非也大槪宮詞之作出於帝王宮女之口吻務在親睹其事則敍事得其眞矣予生長於深宮之中豈無以述乎𨿽不盡便娟之體其傳染寫眞之意間有所似可謂把鏡自照不亦媸乎乃以百篇敍其事未知識者爲何如耶永樂戊子五月仙題閶闔云深鎖建章曈曨旭日射神光紫宸肅肅開黃道萬歲聲聲拜玉皇樓閣崔嵬起碧霄微聞仙樂奏簫韶天風吹落宮人耳知是彤庭正早朝才開雉扇見宸鑾天樂催朝盡女官寶駕中天臨百辟五云深處仰龍顏太平有象樂時雍刁鬥聲閒罷夜烽從此宮中無事日南風惟奏五弦桐天雞初報五更籌萬戶簾旌控玉鉤合殿報傳妃子過禦香先到鳳墀頭銀潢斗轉掛�欞翡翠�紗夜未�三弄琴聲彈大雅一簾明月到中庭忽聞天外玉簫聲花下聽來獨自行三十六宮秋一色不知何處月偏明十二銀屏十二�一�一个繡芙蓉東風吹醒陽臺夢人在珠簾第幾重昨夜梅花漏早春和香和月弄精神休教玉笛三更奏驚起含章夢里人暖日烘晴淑气嘉春風先發上林花鶯朋燕友時相得似識東城帝子家霽天旭日敞金扉和气氤氳滿禁闈寶殿晝長簾幕靜牡丹花下蝶交飛翡翠空閒雲母屏宮娥夜坐數流螢月華淡淡淸無暑笑把瑤笙學鳳鳴太液池中翻翠荷小娃學唱采蓮歌畫船不系垂楊下盡日隨風漾碧波溶溶庭院梨花月風靜時聞笑語妍今夜婕妤猶帶酒秋千蹴破柳間煙寶妝蟬鬢�金翹露下銅盤月影遙春思逼人眠未穩閒開�局度淸宵玉闌干外木樨開應是西風昨夜來宮女不知淸露重折花偸插鳳凰釵一夜東風酒半醒海棠亭上月華明隔簾鸚鵡學人語恰似君王喚小名屈指顰眉嘆歲華總將心事付琵琶不堪彈到關心處蝴蝶雙飛上鬢花庭梧秋薄夜生寒誰把箜篌別調彈睡覺滿身花影亂池塘風定月團團自蒙君寵到昭陽衣袖猶聞寶串香半倚朱門久凝和愁和月待昏黃深院日長瑤艸生重門不見幸車行落花爲怨東風急一夜春歸到帝京柳色偏承雨露恩也將靑眼暗窺人可憐不解東風意仍把柔條綰舊春杏雨紛紛滿徑迷穿簾燕補落花泥銜將春色歸巢去辜負鶯兒枝上啼重重簾幕掩流蘇花下相攜倒玉壺報道停斟半含醉踉蹌起舞倩人扶寒蟬泣露曳秋聲楊柳枝頭澹月明半掩籠門怕關上今宵猶恐幸車行池塘驟雨打新荷點點如珠似淚多縱把金鍼穿不得幾回搔首柰愁何素梅有意爲誰香故出宮墻作淡妝昨夜夢魂淸入骨覺來斜月到椒房幽花竹下自芬芳旋摘瓊花帶露香收拾風光妒春色六宮從此學新妝庭樹團團作翠陰夜涼淸話坐更深無端感起閒愁思彈到梅花月滿琴�魚�冷夜迢迢海嶠雲飛月色遙宮漏已沈參倒影美人猶自學吹簫彩勝雙雙�鳳釵薄羅金縷燕花牌宮中先得陽和气知是春從天上來一夜瑤花滿禁階曉來旭日映西齋宮人團雪作獅子笑把冰簪當玉釵金碧圍屏面面開琴書盈幾列平臺晚涼偸把瓊簫弄忽報鑾輿聖駕來雕檐蟾魄度罘罳蛛网呈祥墜喜絲知是昭陽有恩澤燈花昨夜結紅芝一自承恩入建章爲憐妾貌侍君王殿頭自此書名字日日聯班近禦�新選昭儀進禦來女官爭簇上平臺宮中未識他名姓都把名花作字猜宮女新傳禦制詞人人爭唱�歌時嬌嗔不識伊州譜錯把腔兒念作詩銀漢沈沈玉漏遲一鉤斜月上花枝恰似徐熙新扇面美人歡笑共題詩寂寂重門夜泬寥天風時送禦香飄三十六宮秋月白美人花下教吹簫掬面東風酒暈濃頻將羅扇掩羞容�頭只恐君王見佯把金鍼花下縫效顰常鎖遠山愁蹙損東風翠黛羞笑貼鬢鈿雙玉燕一天秋思上眉頭誰剪吳江一幅綃巧裁宮樣縷金袍妖嬈偏稱腰肢小每向龍墀侍早朝沈沈庭院夜如何坐看黃姑織女過月下偶然應識面誰知人世有嫦娥上苑尋芳挹翠華東風先到帝王家宮娥不識春歸去爭插庭前芍藥花遠山凝翠疊靑嬴秋水芙蓉映碧波門外晚晴無限意梧桐葉落已無多金蓮步步響回廊未到先聞寶串香知是六宮妃子至殿前嘹喨奏笙簧月奩金鏡綺寒雲母屏開五色鸞寶篆有香椒壁靜一簾紅雨杏花殘翠盤金縷絳紗籠銀燭熒煌照漢宮應制艸詞書細字燈花報喜吐殷紅

元宮詞一百首錄三十一首

周定王橚

序曰元起自沙漠其宮庭事迹無足觀者然要知一代之事以記其實亦可以備史氏之采擇焉永樂元年欽賜予家一老嫗年七十矣乃元後之乳姆女常居宮中能通元人書翰知元宮中事最悉間常細訪之一一備陳其事故予詩百篇皆元宮中實事亦有史未曾載外人不得而知者遺之後人以廣多聞焉永樂四年春二月朔日蘭雪軒制大安樓閣聳雲霄列坐三宮禦早朝政是太平無事日九重深處奏簫韶春日融和上翠臺芳池九曲似流杯合香殿外花如錦不是看花不敢來東風吹綻牡丹芽漠漠輕陰護碧紗向曉內園春色重滿欄淸露濕桃花合香殿倚翠�頭太液波澄暑雨收兩岸垂楊千百尺荷花深處戲龍舟閶闔門開擁鉞旄千官侍立曉星髙尙衣欲進虯龍服錯捧天鵝織錦袍侍從常向北方遊龍虎臺前正麥秋信是上京無暑气行裝五月載貂裘燈月交光照綺羅元宵無處不笙歌太平宮裏時行樂輦路香風散玉珂玉京涼早是初秋銀漢斜分大火流吹徹洞簫天似水半鉤新月掛西樓五色云生七寶臺小山子上數�排奇花異艸香風度不是天仙不到來蜜漬金桃始獻新禁城三絕囂塵炎蒸微至淸寧殿玉杵敲冰賜近臣月明深院有霜華開徧階前紫菊花涼入繡幃眠不得起來�下撥琵琶珊瑚枕冷象牙�耿耿靑燈伴月光不是宮闈有仙境如何覺得夜偏長金風苑樹日光晨內侍鷹坊出入頻遇著中秋時節近剪絨花毯�鶉金鴨燒殘午夜香內家初試越羅裳芳容不肯畱春駐幾陣東風落海棠惻惻輕寒透鳳幃夜深前殿按歌歸銀臺燭燼香銷鼎困倚屏風脫舞衣小樓春淺杏花寒象鼎煙銷寶篆殘情思不忺梳洗懶半偏云髻倚闌干年年避暑出居庸北望灤京朔漠中經過縉雲山水秀吳姬疑是越江東鬼赤遙催駝鼓鳴短檐氈帽傍車行上京咫尺山川好納�南來十八程淸曉龍闈侍寢回�松雲鬢對妝臺綺�昨夜東風暖一樹梨花對雨開奎章閣下文詞盛太液池邊遊幸多南國女官能翰墨外間抄得竹枝歌大都三月柳初黃內苑羣花漸有香小閣日長人倦繡隔簾呼伴去尋芳諸方貢物殿前排召得鷹坊近露臺淸曉九關嚴虎豹遼陽先進白雕來秋深飛放出郊行選得馴駒內裏乘野雉滿鞍如綴錦馬前珍重是黃鷹春情只在兩眉尖懶向妝臺對粉奩怕見雙雙鶯燕語楊花滿院不鉤簾健兒千隊足如飛隨從南郊露未晞鼓吹聲中春日曉禦前咸著只孫衣纖纖初月鵝黃嫩淺淺方池鴨綠澄內苑秋深天气冷越羅衫子換吳綾內中演樂教師教凝碧池頭日色髙女伴不來情思懶海棠花下共吹簫大宴三宮舊典謨珍羞絡繹進行廚殿前百戲皆呈應先向春風舞鷓鴣萵苣顏色熟櫻桃樹底靑靑艸不薅生怕百禽先啄破護花鈴索勝瑯璈榖雨天時尙薄寒�花開謝杏花殘內園張蓋三宮宴細樂喧闐賞牡丹曉燈垂焰落銀缸猶自春眠近小喚醒玉人鶯語滑寶釵敲枕理新腔

宮詞四首

周憲王有燉屏掩春山夜漸長秋來處處有新涼一天明月星河淡滿殿風吹茉莉香秋深涼气滿樓臺落葉蕭蕭擁玉�淸曉九門金鎖掣監宮先報進鷹來勁翮凝霜畫不成馬前多是內官擎鷹坊下直人爭問誰貢河東白海靑三山冰合放鷹時千騎如雲授指麾日暮六街塵滚滚馬前橫抱白鵝歸

擬古宮詞一百首錄三十首蜀成王讓栩無語�欄珠潸雙眉蹙蹙鎖春山可憐空長彤宮裏一世光陰半世閒半掩殘燈半掩明前生薄幸在今生淒涼最苦秋宵永風冷�虫伴雨鳴靜院深深晝悄然幾時好夢得捫天此生莫恨因緣淺還有來生五百年鸞鏡生塵十載多羞看嬌影舞婆娑殘脂剩粉無人掃隨水流來漲禦河觚稜月上晚嵐空影透房櫳冷帳中孤枕蕭條魂夢斷滿腮紅淚濕西風靑春一去豈重來轉轂韶光日夜催三百六旬空悵望朱門經歲不曾開玉露侵�點翠苔金波穿牖共徘徊潛身坐倚梧桐樹待學吹簫等鳳來空有華堂十數重等閒不復見君容俄聽玉輦聲才過恨卻監宮急急封五云髙護鳳樓深風度時來斷續音樓上君王自聽得盡知合院動秋砧�睨鴉喧曙色明麗譙隱隱盡鐘聲各宮裝束焚香候只恐君王道院行默默心情向阿論纖腰瘦怯畫中人良辰美景番成恨忘卻新春與舊春君王翊日宴長春霖雨迷漫濘土塵特令滿宮來魘止一時懸掛掃晴人春景流鶯語漸稀倚�撫景淚沾衣廉纖微雨蒙蒙拂零落殘花片片飛向暖嬉遊笑語歡宮官忽道過金鑾傳呼聲急人皆避盡閉�欞紙隙看銀�雨滴伴蒼梧香燼孤�暗鴨鑪濕气生寒人迹少紫苔重疊滿金鋪粉翠沈埋豈自由空房獨守幾時休風雕月落宮墻內知是人間又報秋新觀玉曆識正初泰運三陽藹帝居禦座今安圓閣子禁中欲置女尙書禁宮宮女三千室多下珠簾晝掩爲避春光羞獨見花間恨殺蝶飛雙城外晴風捲薄塵傳言都道踏靑人繁華滿目開如錦惟此宮中不見春綺�垂柳影婆娑長日花磚未肯過六院不通人語寂一雙�鵒巧言多北斗闌干夜未央金鑪侍女更添香穿�月射鴛鴦枕半隱燈光在小�獨臥空�倦不言半��牖面南垣低檐霧鎖黃昏候投宿寒烏逐對喧內池春水鴨頭綠上苑晨花猩血紅蜂蝶叢花鴛戲水一齊著意向東風漏殘�唱曙光時璧月穿花影漸移欲畫愁眉羞對鏡黃鸝飛上萬年枝宮墻西望對殘霞結陣翩飛繞暮鴉簾幕飄搖風動處有情雙燕自歸家綠竹翛翛隔短墻黃昏淒雨灑瀟湘夢回�掩銀缸冷蟋蟀聲中秋夜長人人都道得神仙那得酈陽甘谷泉何似上陽宮監好長門春老不知年淅淅淒風匝鳳幃瑣�那得見晴暉廉纖微雨侵�濕嗝嗝橫空啄木飛金�重門靜院空翠華一去寂無蹤玉樓歌吹隨風斷滿地桐陰泣紅白雪漫漫積禁堤夜寒宮月照玻�曉來宮女喧看處掃向盤中捏狻猊

玉階怨

前人落日下西苑深宮風雨多定嫌蒼蘚滑玉輦不曾過

宮詞

唐恭王彌鉗長門芳艸綠茸茸輦路年來艸漸封怪殺海棠枝上月夜深偏照繡幃重

擬古宮詞

瀋定王珵堯君王退早朝走馬長門左朱樓十二重未啟黃金鎖春陰畫閣寒坐撥沈香火

宮詞

趙康王厚煜薄鬢斜鬟十五餘妝成猶未下庭除納涼記得君王作私把泥金小扇書

玉階怨

徐庸宮院生秋艸流螢入夜飛玉階零白露涼沁越羅衣

長門怨

魏時敏露濕一庭苔鴉啼長門樹寂寞對孤螢飛入昭陽去

宮怨

王廷相夜輦昭陽月春筵上苑花不成供奉日枉自學琵琶

春宮曲

徐熥長信宮中玉漏微綠楊枝上乳鶯飛忽聞銀鑰開金鎖殘月樓頭照舞衣

春怨

謝肇浙長信多春艸愁中次第生君王行不到漸與玉階平

秋怨

前人明月憐團扇西風怯綺羅低垂雲母帳不忍見銀河

春宮曲

王樂善楊花風散滿池塘倚檻看來暗自傷紅粉爭如風裏絮化萍猶得傍鴛鴦

秋宮曲

前人一從金殿鎖婷春鳥秋蛩祇自聽惆悵無心還乞巧潛來花下拜雙星

擬宮中行樂詞四首

宋登春小紅亭子白闌干入道宮娥玉作冠袖出靑梅彈鸂鶒銀瓶滿注蔗漿寒碧殿春深瑤艸肥美人對月舞羅衣夜來不作靑鸞夢化作彩雲何處飛玉輦春遊夜未央紫衣侍史謾焚香黃金鎖合鴛鴦殿無限春風到海棠琉璃硯水黃金瓶十樣鸞箋寫道經太乙紫壇朝帝罷蕊珠深殿彩花馨

流螢篇

吳騏太液池邊梧葉秋長信宮中團扇愁千門沈沈魚鑰靜數點飛飛螢火流隨風宛度芙蓉幕決起還依靑瑣樓翠袖撲來光未定綺�深閉影還畱深宮長夜迥難眠流螢坐對更淒然枝上虛疑風火樹釵頭空訝夜飛蟬回思昔侍君王燕中宵歌舞何曾倦不夜珠明白玉�守宮紅褪披香殿此時白露送微涼此時螢火度宮墻那知歲序多遷次那知微羽動悲傷只今寂寞深宮裏流螢暗逐秋風起輦道偏分腐艸光金塘亂點芙渠水遙聽昭陽歌吹頻十圍龍燭進瑤樽燭花不及流螢影猶有微光來照人

宮中詞

張楷宮中楊柳戲靑娥不見葳蕤舞鳳過怪底東風不相忌隔墻吹送落花多

宮怨

王同軌永巷葳蕤瑣殘燈黯淡花閒吹玉窱送月過�紗

題宮人圖

唐肅洗花染綫刺春羅鳳翼雙飛錦作窠暫起非關鍼力倦海棠時節困偏多

題宮人汲井圖

張適燕子歸時風滿林碧梧月上思沈沈轆轤聲轉銀�滑望斷君恩似井深

秋詞

鐂炳廣寒樓閣玉爲梁月裏姮娥百寶妝流水莫題紅葉句人間天上隔宮墻

長門怨

髙啟憎寵一時心塵生舊屋金苔滋銷履迹花遠度鑾音暮雀重門迥秋螢別殿陰君明猶不察妒極是情深

宮詞

何景明禁闈處處鎖名花步障層層簇絳紗斟酌君恩似春色牡丹枝上獨繁華

宮詞一百首錄二十六首

王叔承

昔王仲初作宮詞百首乃其後王禹玉擬之蓋仲初實與宦官相善而禹玉司北門直故二子寫唐宋宮中情景縹緲如畫然風俗稍稍降矣夫詞家不以多寡爲盛衰王少伯古宮詞不數首而濃雅俊逸眞遺響千春餘自華陽禮茅君還月夜入蘭陵桃花園適桃花萬樹盛開氤氳花月醉傾流霞宛然漢宮春色也余故客遊長安念禁庭事非山謠所宜則聊掇故宮流澤殘芳竟點染落成此卷命吳姬倚酒歌之回首吾諸王其嚬東家之施者耶吳郡王叔承書二八佳人三五宵仙風隨幸廣陵橋分明記得霓裳曲春夢微茫月影遙柳外秋千拂綺樓舞闌初解翠云裘玉鞭夜踏桃花馬萬朵銀燈照打球別苑東風報牡丹傳宣曉出望春門惜芳卻覆黃羅帕護取花王待至尊碧塵縷縷暗香溝湘簟空�螢火流梧葉一�眠未得月明秋水聽涼州入宮新拜大長秋歌舞平陽夜不休一曲春聲低按拍禦前飛墮玉搔頭�下天題法曲新書生賦奏太平春雕盤紅裊宮花朵賜與傳臚第一人何處文星動帝廬卻憐狗監薦相如漢皇親禦蓬萊殿夜半燒燈讀子虛綠云細艸濕紅巾禦酒傾霞欲醉春試奏教坊新羯鼓內園初賽百花神桃花飛雨膩靑堤萬馬驕嘶錦障泥袚罷溫泉仙蹕晚彩雲狼籍霸陵西紫燕雙飛花雨香靑泥春老墮雕梁不知天外烏衣國可似宮中別恨長氤氳水殿蕩朝陽夜漲桃花錦水香珍鳥千行看不禁自將金彈打鴛鴦聖人嘉禮詔親農萬國元年開景龍內侍半天傳玉冊百花深處見昭容復道冥冥繡戶�燈花落盡曙煙靑春寒肯怨鸞衾薄暗拂朱簾望小星六院諸姨獻寶新天家生日幸宜春鳳衫噀熨薔薇露曉進龍�喜稱身上巳春回太液池天靑水碧晚妝遲一痕初月垂芳樹學得纖纖新黛眉盈盈紅玉曉妝新靜倚菱花自寫眞一片靑霞生襪底滿宮傳是洛妃神山色移靑入畫眉綺疏春旭寄幽思蜀藤新進松花紙臨出曹娥江上碑天上仙源水暗流漫題佳句落金溝憑誰拾取新紅葉萬種閨情一片秋梨園歌斷萬花天風雨寒鈴憶舊筵怪得人間傳祕曲江南春老李龜年卿云縹緲覆長安仙仗淩霄頌百官芝艸忽生涵徳殿昭儀捧出侍臣看朝元閣上翠煙橫太乙壇前白露明曾侍上皇供法曲蹋歌猶帶步虛聲學士風流女祕書五姬更進尙宮除君王莫得虛臨幸妾在彤幃注起居一拜昭容便直廬絲綸窈窕自唐虞十年獨視通天艸彩筆含春落璽書家本邯鄲歌舞仙龍袍從獵並金韉玉顏恰與天顏似忽�將軍跪馬前詔點伶官又采詩譜翻奇調學來遲新詞半是龍標尉舞向歌前合柘枝入宮猶自服胡麻一尺紅綃寫法華落盡苑花空是色藕絲輕履踏春霞

宮中詞四首

顧璘太液紅雲重昭陽素月斜龍香浮蕙艸鳳輦過桃花翠扇搖歌席銀屏隱臥車雙雙紫鸞羽飛上玉皇家復道通瀛海周垣隱洞天云隨珠佩女霞覆羽衣仙秀艷�丹粉潛悲咽管弦春風閒永巷愁坐惜流年詔省長楊獵虞人夜啟關霜鷹騰紫天馬躍朱閒寶劍秋蓮色雕弓朔月彎非熊誰協兆看載後車還綺閣延朱夏花陰晝漏長研砂養蜥蜴刺繡學鴛鴦細寫中宮扇奇燻外國香午�蘭玉夢驚起謝君王

擬宮怨七首

前人水殿芙蓉隱暗霜夜臨新月自焚香�間畫扇含秋思帳裏華燈隔禦光四壁椒塗花靄散六宮蓮漏水聲長君恩未必緣歌舞無那昭陽掌上狂紫殿繁華夢已沈掖庭苔色晚陰陰浮雲變態隨君意朗月流輝鑑妾心屈戍橫門金鎖冷轆轤牽井玉瓶深空將錦瑟傳哀怨寂寞誰聽空外音翠靨金蟬入帝家擬將新寵屬鉛華君王自信圖中貌靜女虛迎夢裏車帳殿秋陰生角枕屧廊空響應琵琶含情獨倚朱闌暮滿院微風動落花漢皇宮殿月明時曾侍宸遊百子池舞馬登�春進酒盤龍銜燭夜觀棋禦前郤輦言無忌眾裏當熊死不辭舊恨飄零同落葉春風空繞萬年枝咫尺長門萬里遙恥將裙綬曳纖腰盈盈璧月沈鸞鏡渺渺銀河斷鵲橋上苑旌旗回夜獵建章鐘鼓散晨朝此身不及雙棲鳳處處隨君聽九韶流蘇帳冷瑣�虛雲月參差度玉除百歲精靈悲故劍九重恩寵附前魚蓮花有恨凝芳履竹葉無光引屬車人意已�言更淺莫將詞賦倚相如不見彤墀日月旗庭隅艸木掩淸輝金輿到處無新故玉貌從來有是非暮雨樓臺雙燕入春寒池館百花稀監宮一去無人語獨自含顰詠綠衣

天寶宮詞十二首錄

十首

顧徳輝天寶雞坊寵賈昌宮中蝴蝶上釵梁錦晝浴天驕子絳節朝看王大娘芍藥金欄開內苑蒲萄玉酌西涼月支十萬資胭粉獨有三姨素面妝蓮花池畔暑風涼玉竹回文寶簟光貪倚畫屏調翡翠誤開金鎖放鴛鴦輕綃披霧誇新浴墮髻欹云衒晚妝笑對女牛私語處長生殿下月中央五色卿云護帝城春風無處不關情小花靜院偸吹笛澹月閒房背合箏鳳爪擘柑封鈿合龍頭瀉酒下瑤罌後宮學做金錢會香水蘭盆浴化生祕閣香殘日影移燈分靑玉刻盤螭琵琶鳳結紅文木弦索蠶繅綠水絲金屋有花頻賭酒玉枰無子不彈棋傳宣趣發明�使南海今年進荔支虢國來朝不動塵障泥一色繡麒麟朱衣小隊髙呵道粉筆新圖徧寫眞寶雀玉蟬簪翠髻銀鵝金鳳踏文茵一從羯鼓催春後不信司花別有神五王馬上打球歸贏得宮花獻貴妃樂起合門邊奏少禍因臺寺諫書稀侍兒隨幸皆頒紫骰子蒙恩亦賜緋姊妹相從習歌舞何人能制柘黃衣新制霓裳按舞腰笑他飛燕怕風飄玉簪倒臥蟠條脫金鳳斜飛上步搖雲母屏開齊奏樂沈香火底並吹簫只因野鹿銜花去從此君王罷早朝宮衣窄窄小黃門躑躅初開賜縹盆夜月不窺鸚鵡冢春風每憶鳳皇園愛收花露消心渴怕解金訶見爪痕只有椒房老宮監白頭一一話開元五家第宅近天家侍女都封系臂紗池上桃開銷恨樹合中香進助情花風回輦道鸞鈴遠日射龍顏雉扇斜韓虢並騎官廏馬醉攙丞相踏堤沙十三女子擘箜篌選作梨園第一流卻道荷花眞解語豈知萱艸本忘憂紅鸞不照深宮命翠鳳常看破鏡羞舞得太平並萬歲五年誰賜錦纏頭

宮詞

王蒙南風吹斷采蓮歌夜雨新添太液波水殿云廊三十六不知何處月明多

宮詞七首

洪貫花陰長日臥韓盧閒看簾前燕引雛聽得內家宣畫本君王要按美人圖隔花女伴笑呼名新試宮鞋月下行倦劇歸來更漏永一簾秋水浸桃笙淡服慵妝似出家銀屏添水浸荷花香銷日午經千徧冰�新嘗上賜瓜月殿淸虛舞素娥銀橋百尺夜曾過一從傳得霓裳曲玉版新詞覺更多別院笙歌別是春芙蓉屏幛隔風塵玉魚金鑰年年在鸚鵡籠中解喚人金屋無情老歲華春風落盡海棠花同來女伴休相笑乞得新恩許出家雙飛金鳳翠云翹舞袖三千盡絳綃一自鑾輿西幸後白頭如夢說前朝

宮意圖

倪仁吉調入蒼梧斑竹枝瀟湘渺渺水雲思聽來記得華淸夜�雨銀缸獨坐時

四時宮意錄

一首

前人屏山六曲水雲鄕夜雨頻添甲帳涼枕畔香殘眠未穩下簾驚醒睡鴛鴦

吳宮春詞擬王建

張羽館娃宮中百花開西施曉上姑蘇臺霞裙翠袂當空舉身輕似展淩風羽遙望三江水一杯兩點微茫洞庭樹轉面凝眸未肯回要見君王射麋處城頭落日欲棲鴉下�戲折棠梨花隔岸行人莫偸盻干將莫邪光粲粲

楚宮夏詞擬張籍

前人渚宮四面芙蓉開碧水晴搖冰井臺玉壺蔗漿光滿滿當晝君王頻賜來云綃半幅涼釵滑援琴向風彈白雪冷玉屏開十指寒輸卻鸞篦戲相奪吳綾畫扇鎭長新肯信年年有炎熱不願生入蓬萊�願妾世世居王宮

秦宮秋詞擬李賀

前人涼波翠濕南山影露滴金人光炯炯君王夜半捲衣回樓壁斜開蜀云冷西宮桂熟離離子海童不歸海塵起蟪蛄啼老不勝秋小玉采香惜香死胭脂影破澄潭白菱角尖尖怎堪摘鮮紅皺綠來滿船樓前涼月光團團

漢宮冬詞擬溫庭筠

前人石鯨呿浪搖金池吹盡宮梅如雪枝避風臺髙風不到寶帳熟眠人未知象鑪紅熾狻猊影氍毹�翠鴛鴦並李娘喚春春爲回笑卻人間求火井椒房小妓起常先玉瓶暖手濯溫泉白頭臣朔寒無履待詔金門霜滿天

洪武宮詞十二首

黃省曾君王新拱虎龍都萬戶千門天上圖不似六朝繁粉黛內宮聊選備承呼六院沈沈六觀傍西宮紫殿起中央夫人別與蘭閨貯盡飾金籠彩壁箱雞鳴天子下�梯內直紅妝兩隊齊閶闔虎頭門大啟春星猶帶紫宮低金鋪玉戶月流輝寶座瑤堂映紫衣聖主觀書居大善三更龍輦未言歸內花園裏動春遊四面參差五石頭玉砌琳階儲碧水龍葭吹向小亭畱君王蚤起視千官金爭催具鳳餐紅粉珠盤排欲進再三擎向手中看云檐排比玉妃房戶戶俱鋪紫木�聖後從來惇內治不教雕鏤雜沈香鑿教金井受天光小小銀瓶掛玉�此是聖人新制度諸宮各院盡相當淸萱到處碧鬖鬖興慶宮前色倍含借問皇家何種此太平天子要宜男九五飛龍寶殿髙朝回常倚赭黃袍星祥一過天王目午夜披衣不厭勞長春門裏淸明日上苑蘭風花鳥繁焚卻紙錢啼泣罷又隨龍輦向西園金鋪日月門將啟諸院爭先畫翠蛾髙髻紗籠向何處六龍�上看皇哥

弘治宮詞六首

王世貞南海珠池貢已稀西川又罷錦文機朝來禦服三經澣賤妾寧希曳地衣禁苑先朝紅藥臺禦筵親爲兩宮開莫嫌宮監希恩賞玉輦何曾更一來午槐圓影覆彤除今日天顏喜气舒穩坐禦�無一語但稱難得老尙書黃帕朱奩覆禦羞手題頒賜壽寧侯昆明督亢從渠請今日臺官在殿頭靜數蓮籌第五更寒鴉金井未分明披衣欲坐猶疑早前殿連傳警蹕聲急遣追鋒召外家南宮桃李正如霞自從光祿裁宣索長日從容且賜茶

正徳宮詞八首

前人仙韶別院奏新聲不按唐山曲裏名靑鷂白翎俱入破十三弦底似雷鳴金鰲橋畔柳絲長舴艋船頭有柘黃六院小兒初病酒禦前親自過魚湯窄衫盤鳳稱身裁玉靶雕弓月樣開紅粉別依回鶻隊君王親自虎城來玉水垂楊面面栽豹房官邸接天開行人莫愛纏頭錦萬乘親歌壓酒杯夜半球燈出未央俄傳鞞鐸向平陽六宮處處秋如水不獨長門玉漏長綈案東頭有皂囊不知疇日進封章付教河下金璫手莫遣君王甲夜忙平明東閣下恩綸獸鎧鸞色色新大內別開元帥府傳聲侍女莫稱臣敕掃椒風第二房俱傳倩女出平康天宮欲曉人間事約伴相過話夕陽

西城宮詞八首錄

六首

前人芙蓉新樣紫霞冠細擁珠琲小鳳團一片香煙叢裏出玉眞朝罷簇回鑾新傳牌子賜昭容第一仙班雨露濃袋裏相公書疏在莫教香汗濕泥封五雷壇上雷一聲海子閘口雨縱橫祈靈驗後催傳賞馬上朱提玉手擎色色羅衫稱體裁鋪宮新例一齊開菱花小樣黃金合昨夜眞人進藥來花底傳籌近五更隱囊斜倚到天明寒霜不敢蒙頭坐暖閣時聆謦咳聲兩角鴉靑雙筋紅靈犀一點未曾通自緣身作延年藥��春風雨露中

楊白花

袁凱楊白花飛入深宮裏宛轉房櫳間誰能復禁爾胡爲髙飛渡江水江水在天涯楊花去不歸安得楊花作楊樹種向深宮飛不去

宮詞八首

蔣山卿君王親著紫霞裳白玉冠簪八寶光夜半碧壇星月冷九天仙樂下鸞皇離宮復道接蓬萊云繞千�五色開香輦無塵珠箔捲後宮遙從上陵回令節繁華燕賞新太平天子重詞臣詩成總是宮娥品席上驚看奪錦人小年選入蕊珠宮紫閣玲瓏十二重日侍上眞修法事水晶盤捧玉芙蓉風捲珠簾月上鉤篋中紈扇不宜秋炎涼只在君王手莫擬承恩到白頭碧殿瑤壇禮上淸桂華涼露浸銀屏雙雙玉女扶靑案跪啟瑯函諷道經一夜梅開上苑東淡煙斜月影朦朧春魂願逐香魂去飛入君王曉夢中香添沈水金鑪翠幕斜張繡被鋪卻略挑燈試裝束夜深前殿有傳呼

春宮詞

夏寅重重綠樹圍宮墻楊花撲人春思長絳縷重封守宮血翠鬟空學巫山妝監宮夜上金門鎖鑾音漸遠羊車過燻籠斜倚未成眠月痕已向樓西墮

長信宮

鄒亮妙舞方承寵愁懷獨感傷金輿門外度紈扇篋中藏別殿閒秋月空�粲曉霜涼�太情薄渾不到昭陽

長門怨

前人寵極愛憐初憎生妒忌余隔花聞鳳吹捲幔望鸞輿夜月閒金屋秋塵暗綺疏悲愁誰作賦惟有馬相如

鳳臺曲

前人月明露濕宮花影夢斷瑤臺桂香冷闌干縹緲碧雲齊銀潢欲墮星斗低紫篁吹殘彩霞墜翩然同上靑鸞背靑鸞背穩仙骨輕玉妃笑倚珠宮迎銅鳧漏盡秦樓曙璚管遺聲落何處

又效溫飛卿

前人宓妃肌膚瑩冰雪體素含香敻淸絕驪宮夜寒愁不眠微步滄州拾明月月光如練波茫茫仙魂不歸愁斷腸湘娥含顰老龍泣鮫人灑淚銅盤濕瑟瑟江風吹夢醒翠袖籠寒襪羅冷白露無聲滿瑤艸水煙迢迢鏡光曉

宮詞

王誼花樹重重隔翠華玉顏無事駐羊車碧紗籠裏銀缸影照見深宮夜合花

宮詞

申屠衡闔閭城裏又元宵白屋殘燈照寂寥卻憶舊時風景好琉璃光裏聽笙簫

題紅葉仕女

徐震初試宮妝步玉除詩成把筆更躊躇舊愁新恨知多少盡向霜紅葉上書

唐宮辭

石�四月笙歌沸苑池瑞蓮花對海棠絲昭容尙記開元日正是宮中蠶老時

宮體四首次良金韻

顧淸鳷鵲樓深月到遲倚闌閒弄玉參差侍鬟記得新腔去又向花間教雪兒水殿涼多夢易醒昭陽歌吹隔靑冥絳紗還有同來伴奉帚金門候曉星領得銀環別柰何更煩同伴畫雙蛾一般昨夜龍池雨偏有垂楊葉上多瑪瑙階邊蛺蝶花玉闌低轉畫廊斜大家近日親經史不向宮門候小車

宮詞

史徐玉樹花枝過雨稀不堪減卻小腰圍朝來陡覺香羅薄還著團金舊賜衣

宮詞

王鎰雨過河光雁影遙銀�冰簟自秋霄長門楊柳搖殘月報道君王已視朝

宮詞

張鳳翔社燕花梢翠尾分玉樓斜度語朝曛捲簾忽趁東風入誤落芹泥濕鳳�玉搔頭綰綠鴉橫霧縠冰綃底樣輕簾閉水晶無點暑百花亭外度流鶯

秋夜宮詞

王九思寶瑟瑤琴度錦鸞碧樓朱殿映齊紈水邊楊柳因風起月下芙蓉帶露看

宮詞

劉天民黃花細雨掩金鋪罷卻鍼工一事無才報成雙又分去人間博戲等摴蒲

擬古宮詞四首

蘇佑水殿涼生獨不眠風來忽謾鳳笙傳尋常明月娟娟夜似向今宵分外圓夜雨空階靜自鳴夢回枕上太分明蕭蕭幾片芭蕉葉故起秋聲滿鳳城西苑新開避暑宮水晶團殿敞簾櫳鴛鴦自向池邊起飛入橋西浦漵中霜葉飄紅覆紫苔懶緘幽怨向人開禦溝水去曾相謝流到人間竟不回

宮詞

王可大承明殿裏諫章來封事君王次第開此日升平邊圉靜日斜猶自在平臺

宮詞

栗應宏鳳凰樓下散宮花金錯裁成五色霞空有靑春寄刀剪不如紅葉到人家

宮詞集唐句五首錄

四首

童軒水流花謝兩無情還到春時別恨生明月自來還自往夜深前殿按歌聲紫煙衣上繡春云但保朱顏莫保恩玉佩無聲畫屏冷梨花滿地不開門建章昨夜起春風鳳輦時巡出九重獨見彩雲飛不盡碧霄何路得相逢禁門深掩斷人聲花落閒階宿雨晴竟日倚闌空嘆息一場春夢不分明

宮詞二首

仲春龍海子周遭長荻芽春深乘艦不乘車阿誰貪看遊魚戲卻新簪茉莉花曉來別院遞笙歌百子池頭長綠荷睡起無聊庭下立笑拈竿子打蜂窠

宮詞

邵正己月轉梧桐夜漸闌長門寂寞覺秋寒臨風欲奏相思曲抱得琵琶不忍彈

宮詞

盧澐暖風吹雨點宮衣又見桃花滿樹飛憶昨未央春睡裏桑園蠶屋夢家歸

宮詞

鄔佐卿復道傳呼禦輦過遙聞仙樂動云和黃金縱買長門賦逝水終慚太液波

秋宮詞

林世璧碧天涼月湛悠悠獨上髙樓望女牛昨夜西風何處起宮中無樹不知秋

王蜀宮詞

範汭匼匝渠穿宛轉橋綺樓香暖月迢迢海南蜃市渾無異添得歌聲墮九霄

宮詞

康彥登銅龍曉漏滴蓬萊天半傳喧便殿開一霎燈光齊散盡春寒敕與放朝回

萬曆宮詞

陸卿子蘭�蕭條白露凝夜深臺殿起秋聲君恩何似中天月一片淸光處處明

宮詞

顧若璞垂柳千條拂禦墀涼風初到影娥池銀箏玉笛花前奏不唱班姬團扇辭

西宮月

馮恩長安生素月流彩媚朝陽一照西宮去淒凊若有霜

交門歌

僧宗泐不其山頭月將午交門沈沈夜擊鼓博山火凝絳煙霓旌導騎來容與玉顏綽約含春花向坐分明君自�君心有欲神不違側耳傾心聽好語雲收雨散意不傳起望星河獨延佇明朝更入芝房齋神其相之復來下茂陵新樹起哀風五柞宮中淚如雨

宮詞二首

徐簡簡沈香亭子玉勾闌徧植名花按月看第一莫栽紅芍藥此花開日定春殘庭院沈沈盡日�自將書法學蘭亭中官領得芙蓉粉催入長春寫禦屏

宮詞三首

無名氏平朝日出殿門開鳳扇雙行引上來遙聽太儀宣詔語罷朝新幸望春臺宮墻處處落花飛侍女燒香對夕暉過盡春風人不見院門金鎖綠生衣中官淸曉�才人合奏笙歌滿殿春別詔梨園吹玉禦袍新賜錦麒麟

宮詞

王司彩瓊花移入大明宮旖旎濃香韻晚風贏得君王畱步輦玉簫嘹喨月明中

宮詞八首

沈瓊蓮尙儀引見近龍�禦筆親題墨色香幸得唱名居第一沐恩舞蹈謝君王翠絲蟠袖紫羅襦偸把黃金小帶舒中使傳宣光祿宴內家學士作新除香露蒙蒙罩碧�靑燈的的燦銀釭內人何處教吹管驚起庭前鶴一雙豆蔻花封小字緘寄聲千里落雲帆一春從不尋春去髙疊香羅舊賜衫天子龍樓瞥見妝芙蓉團殿試羅裳水風涼好朝西坐專把書經教小王曉臨鸞鏡整梳妝髙髻新興一尺長花影鎖�人下直開籠自放雪衣娘明�棐幾淨鑪燻閒閱仙書小篆文晝永簾垂春寂寂碧桃花映石橊裙柳靑靑燕子愁萬條齊水弄春柔東風不與閒人贈誰去江南水上洲

小重山宮

詞

唐韋莊一閉昭陽春又春夜寒更漏永夢君恩臥思陳事暗銷魂羅衣濕新搵舊啼痕歌吹隔重閽繞庭芳艸綠倚長門萬般惆悵向誰論凝情立宮殿欲黃昏

小重山宮詞

和凝春入神京萬木芳禁林鶯語滑蝶飛狂曉桃凝露妒啼妝紅日永風和百花香煙鎖柳絲長禦溝澄碧水轉池塘時時微雨洗風光天衢遠到處引笙簧

玉樓春宮詞

後唐李后主晚妝初了明肌雪春殿嬪娥魚貫列鳳簫初斷水雲閒重按霓裳歌徧徹臨春誰更飄香屑醉拍欄幹情未切歸時休照燭花紅待放馬蹄淸夜月

喜遷鶯令宮

詞

宋夏竦霞散綺月垂鉤簾捲未央樓夜涼銀漢截天流宮闕鎖淸秋瑤臺樹金莖露鳳髓香盤煙霧三千珠翠擁宸游水殿按涼州

賀新郎宮

詞

遊次公暖云浮晴鎖垂楊籠池罩閣萬絲千縷池上曉光分宿霧日近羣芳易吐尋並蒂闌干凝�不信釵頭飛鳳去但寶刀被妾還畱住天一笑萬花妒阿嬌正好金屋貯甚西風易得蕭�扇鸞塵土一自昭陽�玉戶墻角土花無數況多病情傷幽素別殿時聞簫鼓奏望紅雲冉冉知何處天尺五去無路

海棠春宮

詞

秦觀流鶯�外啼聲巧睡未足把人驚覺翠被曉寒輕寶篆沈煙裊宿酲未解宮娥報道別院笙歌會早試問海棠花昨夜開多少

宮闈總部紀事袖中記周徳澤和洽蒿茂大以爲宮柱名曰蒿宮述異記吳王夫差築姑蘇之臺三年乃成周旋詰屈橫亙五里崇飾土木殫耗人力宮妓數千人上別立春宵宮爲長夜之飲造千石酒鍾夫差作天池池中造靑龍舟舟中盛陳妓樂日與西施爲水嬉吳王於宮中作海靈館館娃閣銅溝玉檻宮之楹檻珠玉飾之闔閭構水精宮尢極珍怪皆出自水府記事珠徐福爲始皇作自然之簾懸於宮門始皇抱文珠置膝上其簾便下去之則簾自捲不事鉤也故又名不鉤述異志漢惠帝二年宮中雨黃金黑錫西京雜記戚夫人侍兒賈佩蘭後出爲扶風人段儒妻說在宮內時見戚夫人侍髙帝嘗以趙王如意爲言而髙祖思之幾半日不言嘆息淒愴而未知其術輒使夫人擊築髙祖歌大風詩以和之又說在宮內時嘗以弦管舞歌相歡娛競爲妖服以趣良時十月十五日共入靈女廟以豚黍樂神吹笛擊築歌上靈之曲旣而相與連臂踏地爲節歌赤鳳凰來至七月七日臨百子池作於闐樂樂畢以五色縷相羈謂爲相連愛八月四日出雕房北戶竹下圍�勝者終年有福負者終年疾病取絲縷就北辰星求長命乃免九月九日佩茱萸食蓬餌飲菊華酒令人長壽菊華舒時並采莖葉雜黍米釀之至來年九月九日始熟就飲焉故謂之菊華酒正月上辰出池邊盥濯食蓬餌以祓妖邪三月上巳張樂於流水如此終歲焉戚夫人死侍兒皆復爲民妻也武帝爲七寶�雜寶案廁寶屏風列寶帳設於桂宮時人謂之四寶宮漢書匡衡傳衡爲光祿大夫太子少傅時上好儒術文辭頗攺宣帝之政言事者多進見人人自以爲得上意又傅昭儀及子定陶王愛幸寵於皇后太子衡復上疏曰臣聞治亂安危之機在乎審所用心蓋受命之王務在創業垂統傳之無窮繼體之君心存於承宣先王之徳而褒大其功昔者成王之嗣位思述文武之道以養其心休烈盛美皆歸之二後而不敢專其名是以上天歆享鬼神佑焉其詩曰念我皇祖陟降廷止言成王常思祖考之業而鬼神佑助其治也陛下聖徳天覆子愛海內然陰陽未和姦邪未禁者殆論議者未丕揚先帝之盛功爭言制度不可用也務變更之所更或不可行而復復之是以羣下更相是非吏民無所信臣竊恨國家釋樂成之業而虛爲此紛紛也願陛下詳覽統業之事畱神於遵制揚功以定羣下之心大雅曰無念爾祖聿修厥徳孔子著之孝經首章蓋至徳之本也傳曰審好惡理情性而王道畢矣能盡其性然後能盡人物之性能盡人物之性可以贊天地之化治性之道必審己之所有餘而彊其所不足蓋聰明疏通者戒於大察寡聞少見者戒於壅蔽勇猛剛彊者戒於大暴仁愛溫良者戒於無斷湛靜安舒者戒於後時廣心浩大者戒於遺忘必審己之所當戒而齊之以義然後中和之化應而巧僞之徒不敢比周望進惟陛下戒所以崇聖徳臣又聞室家之道修則天下之理得故詩始國風禮本冠婚始乎國風原情性而明人倫也本乎冠婚正基兆而防未然也福之興莫不本乎室家道之衰莫不始乎捆內故聖王必愼妃後之際別適長之位禮之於內也卑不逾尊親不先故所以統人情而理陰气也其尊適而卑庶也適子冠乎阼禮之用醴眾子不得與列所以貴正體而明嫌疑也非虛加其禮文而已乃中心與之殊異故禮探其情而見之外也聖人動靜遊燕所親物得其序得其序則海內自修百姓從化如當親者疏當尊者卑則佞巧之姦因時而動以亂國家故聖人愼防其端禁於未然不以私恩害公義陛下聖徳純備莫不修正則天下無爲而治詩云於以四方克定厥家傳曰正家而天下定矣元帝崩成帝卽位衡上疏戒妃匹勸經學威儀之則曰陛下秉至孝哀傷思慕不絕於心未有遊虞弋射之宴誠隆於愼終追遠無窮巳也竊願陛下𨿽聖性得之猶復加聖心焉詩云煢煢在疚言成王喪畢思慕意气未能平也蓋所以就文武之業崇大化之本也臣又聞之師曰匹配之際生民之始萬福之原婚姻之禮正然後品物遂而天命全孔子論詩以關雎爲始言太上者民之父母后夫人之行不侔乎天地則無以奉神靈之統而理萬物之宜故詩曰窈窕淑女君子好仇言能致其貞淑不貳其操情欲之感無介乎容儀宴私之意不形乎動靜夫然後可以配至尊而爲宗廟主此綱紀之首王教之端也自上世以來三代興廢未有不由此者也願陛下詳覽得失盛衰之效以定大基采有徳戒聲色近嚴敬遠技能竊見聖徳純茂專精詩書好樂無厭臣衡才駑無以輔相善義宣揚徳音臣聞六經者聖人所以統天地之心著善惡之歸明吉凶之分通人道之正使不悖於其本性者也故審六蓺之指則天人之理可得而和艸木昆虫可得而育此永永不易之道也及論語孝經聖人言行之要宜究其意臣又聞聖王之自爲動靜周旋奉天承親臨朝享臣物有節文以章人倫蓋欽翼祇栗事天之容也溫恭敬遜承親之禮也正躬嚴恪臨眾之儀也嘉惠和說饗下之顏也舉錯動作物遵其儀故形爲仁義動爲法則孔子曰徳義可尊容止可觀進退可度以臨其民是以其民畏而愛之則而象之大雅云敬愼威儀惟民之則諸侯正月朝覲天子天子惟道徳昭穆穆以視之又觀以禮樂饗醴乃歸故萬國莫不獲賜祉福蒙化而成俗今正月初幸路寢臨朝賀置酒以饗萬方傳曰君子愼始願陛下畱神動靜之節使羣下得望盛徳休光以立基楨天下幸甚上敬納其言拾遺記漢成帝好微行於太液池傍起宵遊宮以漆爲柱鋪黑綈之幕器服乘輿皆尙黑色旣悅於暗行憎燈燭之照宮中美禦皆服皂衣自班婕妤已下咸帶元綬簪佩𨿽加錦繡更以木蘭紗綃罩之至宵遊宮乃秉燭宴幸旣罷靜鼓自舞而步不揚塵小名錄成帝永始中有渭城小女陳持弓年九歲走入城門入未央宮內尙方掖庭殿門門者莫見至鉤盾禁中乃覺西京雜記成帝設云帳云幄云幕於甘泉紫殿世謂三云殿漢掖庭有月影臺雲光殿九華殿鳴鸞殿開襟閣臨池觀不在簿籍皆繁華窈窕之所棲宿焉述異志漢成帝末年宮中雨一蒼鹿殺而食之其味甚美三國誌王朗傳朗爲司徒時屢失皇子而後宮就館者少朗上疏曰昔周文十五而有武王遂享十子之祚以廣諸姬之嗣武王旣老而生成王成王是以鮮於兄弟此二王者各樹聖徳無以相過比其子孫之祚則不相如蓋生育有早晚所產有眾寡也陛下旣徳祚兼彼二聖春秋髙於姬文育武之時矣而子發未舉於椒蘭之奧房藩王未繁於掖庭之眾室以成王爲諭𨿽未爲晚取譬伯邑則不爲夙周禮六宮內官百二十人而諸經常說咸以十二爲限至於秦漢之末或以千百爲數矣然𨿽彌猥而就時於吉館者或甚鮮明百斯男之本誠在於一意不但在於務廣也老臣慺慺願國家同祚於軒轅之五五而未及周文之二五用爲伊邑且少小常苦被褥泰溫泰溫則不能便柔膚弱體是以難可防護而易用感慨若常令少小之縕袍不至於甚厚則必咸保金石之性而比壽於南山矣帝報曰夫忠至者辭篤愛重者言深君旣勞思慮又手筆將順三復徳音欣然無量朕繼嗣未立以爲君憂欽納至言思聞良規煙花記吳主亮命工人潘芳作金螭屏風鏤祥物一百三十種種種有生气遠視若眞一日與夫人戲觸屏墜其一鳳頃之飛去南齊書武穆裴皇后傳舊顯陽昭陽殿太后皇后所居也永明中無太后皇后羊貴嬪居昭陽殿西範貴妃居昭陽殿東寵姬荀昭華居鳳華柏殿宮內禦所居壽昌畫殿南閣置白鷺鼓吹二部幹光殿東西頭置鐘磬兩廂皆宴樂處也上數遊幸諸苑囿載宮人從後車宮內深隱不聞端門鼓漏聲置鐘於景陽樓上宮人聞鐘聲早起裝飾至今此鐘惟應五鼓及三鼓也車駕數幸瑯邪城宮人常從早發至湖北埭雞始鳴迷樓記煬帝晚年尢沈迷女色他日顧詔近侍曰人主享天下之富亦欲極當年之樂自快其意今天下安富外內無事此吾得以遂其樂也今宮殿𨿽壯麗顯敞苦無曲房小室幽軒短檻若得此則吾期老於其中也近侍髙昌奏曰臣有友項升浙人也自言能構宮室翌日詔而問之升曰臣乞先進圖本後數日進圖帝覽大悅卽日詔有司供具材木凡役夫數萬經歲而成樓閣髙下軒掩映幽房曲室玉欄朱楯互相連屬回環四合曲屋自通千門萬牖上下金碧金�伏於棟下玉獸蹲於戶傍璧砌生光瑣射日工巧之極自古無有也費用金玉帑庫爲之一虛人誤入者𨿽終日不能出帝幸之大喜顧左右曰使眞仙遊其中亦當自迷也可目之曰迷樓詔以五品官賜升仍給內庫帛千匹賞之詔選後宮良家女數千以居樓中每一幸有經月而不出是月大夫何稠進禦童女車車之制度絕小秪容一人有機處於其中以機礙女之手足女纖毫不能動帝以處女試之極喜召何稠謂之曰卿之巧思一何神妙如此以千金贈之旌其巧也何稠出爲人言車之機巧有識者曰此非盛滿之器也稠又進轉關車車周挽之可以升樓閣如行平地車中禦女則自搖動帝尢喜悅帝謂稠曰此車何名也稠曰臣任意造成未有名也願賜佳名帝曰卿任其巧意以成車朕得之任其意以自樂可名任意車也何稠再拜而去帝令畫工繪士女會合之圖數十幅懸於閣中其年上官時自江外得替回鑄烏銅屏數十面其髙五尺而闊三尺磨以成鑑爲屏可環於寢所詣闕投進帝以屏內迷樓而禦女於其中纖毫皆入於鑑中帝大喜曰繪畫得其象耳此得人之眞容也勝繪畫萬倍矣又以千金賜上官時帝日夕沈荒於迷樓罄竭其力亦多倦怠顧謂近侍曰朕憶初登極日多辛苦無睡得婦人枕而藉之方能合目才似夢則又覺今睡則冥冥不知返近女色則憊何也他日矮民王義上奏曰臣田野廢民作事皆不勝人生於遼曠絕遠之域幸因入貢得備後庭掃除之役陛下特加愛遇臣常自宮以侍陛下自玆出入臥內周旋宮室方今親信無如臣者臣由是竊覽書殿中簡編反復玩味微有所得臣聞精气爲人之聰明陛下當龍潛日先帝勤儉陛下鮮親聲色日近善人陛下精實於內神淸於外故日夕無寢陛下自數年聲色無數盈滿後宮日夕遊宴自非歲節大辰何常臨禦前殿其餘多不受朝設或引見遠人非時慶賀亦日晏坐朝曾未移刻則聖躬起入後宮夫以有限之體而投無盡之欲臣固知其竭也臣聞古者野叟獨歌舞於盤石之上人詢之曰子何獨樂之多也叟曰吾有三樂子知之乎何也人生難遇太平世吾今不見兵革此一樂也人生難得支體完�吾身不殘疾此二樂也人生難得壽吾今年八十矣此三樂也問者嘆賞而去陛下享天下之富貴聖貌軒逸龍顏鳳姿而不自愛重其思慮固出於野叟之外臣蕞爾微軀難圖報效罔知忌諱上逆天顏因俯伏泣涕帝乃命引起翌日召義詔之曰朕昨夜思汝言極有深理汝眞愛我者也乃命義後宮擇一靜室而帝居其中女皆不得入居二日帝忿然而出曰能悒悒居此乎若此𨿽壽千萬歲亦安用也乃復入宮宮女無數不得進禦者亦極眾後宮侯夫人有美色一日自經於棟下臂懸錦囊中有文左右取以進帝乃詩也自感三首云庭絕玉輦迹芳艸漸成窠隱隱聞簫鼓君恩何處多欲泣不成淚悲來翻彊歌庭花方爛熳無計柰春何春陰正無際獨步意如何不及閒花艸翻承雨露多看梅二首云砌雪無消日捲簾時自顰庭梅對我有憐意先露枝頭一點春香淸寒艷好誰惜是天眞玉梅謝後陽和至散與羣芳自在春妝成云妝成多自惜夢好卻成悲不及楊花意春來到處飛遣意云祕洞�仙卉雕鎖玉人毛君眞可戮不肯寫昭君自傷云初入承明日深深報未央長門七八載無復見君王春寒浸入骨獨臥愁空房颯履步庭下幽懷空感傷平日新愛惜自待聊非常色美反成棄命薄何可量君恩實�遠妾意徒仿徨家豈無骨肉偏親老北堂此方無羽翼何計出髙墻性命誠所重棄割良可傷懸帛朱棟上肝腸如沸湯引頸又自惜有若絲牽腸毅然就死地從此歸冥鄕帝見其詩反復傷感帝往視其屍曰此已死顏色猶美如桃花乃急召中使許廷輔曰朕向遣汝擇後宮女人迷樓汝何故獨棄此人也乃令廷輔就獄賜自盡厚禮葬侯夫人帝日誦詩酷好其文乃令樂府歌之帝又於後宮親擇女百人入迷樓大業八年方士進大丹帝服之蕩思愈不可制日夕禦女數十人入夏帝煩燥日引飲幾百杯而渴不止醫丞莫君錫上奏曰帝心脈煩盛眞元大虛多飲卽大疾生焉因進劑治之仍乞置冰盤於前俾帝日夕朝望之亦治煩燥之一術也自玆諸院美人各市冰爲盤以望行幸京師冰爲之踴貴藏冰之家皆獲千金大業九年帝將再幸江都有迷樓宮人抗聲夜歌云河南楊柳謝河北李花榮楊花飛去落何處李花結果自然成帝聞其歌披衣起聽召宮女問之云孰使汝歌也汝自爲之邪宮女曰臣有弟在民間因得此歌曰道塗兒童多唱此歌帝默然久之曰天啟之也天啟之也帝因索酒自歌雲宮木陰濃燕子飛興衰自古漫成悲他日迷樓更好景宮中吐艷變紅輝歌竟不勝其悲近侍奏無故而悲又歌臣皆不曉帝曰休問他日自知也後帝幸江都唐帝提兵號令入京見迷樓太宗曰此皆民膏血所爲乃命焚之經月火不滅前謠前詩皆見矣方知世代興亡非偶然也海山記煬帝詔定西苑十六院名景明一迎暉二棲鸞三晨光四明霞五翠華六文安七積珍八影紋九儀鳳十仁智十一淸修十二寶林十三和明十四綺陰十五降陽十六皆帝自制名院有二十人皆擇宮中佳麗謹厚有容色美人實之每一院選帝常幸禦者爲之首煬帝幸維揚宮後宮十六院皆隨行煙花記煬帝香寶宮中燭心至跋皆用異屑燃之有異彩數里帝觀書處�戶玲瓏相望金鋪玉觀輝映溢目號爲閃電窗煬帝觀文殿前兩廂爲堂各十二間堂中每間十二寶廚前設五方香�綴貼金玉珠翠每駕至則宮中擎香鑪在輦前行煬帝宮中爭畫長蛾司宮吏日給蠃子黛五斛出波斯國開元天寶遺事內庭嬪妃每至春時各於禁中結伴三人至五人擲金錢爲戲蓋孤悶無所遣也宮中每到端午節造粉團角黍貯於金盤中以小角造弓子纖妙可愛架箭射盤中粉團中者得食蓋粉團滑膩而難射也都中盛行此戲宮中嬪妃輩施素粉於兩頰相號爲淚妝識者以爲不祥後有祿山之亂天寶宮中至寒食節競豎秋千令宮嬪輩戲笑以爲宴樂帝呼爲半仙之戲都中士民因而呼之華淸宮中除供奉兩湯外而別更有長湯十六所嬪禦之類浴焉奉禦湯中以文瑤密石中央有玉蓮湯泉湧以成池又縫錦繡爲鳧於水中帝與貴妃施鈒鏤小舟戲玩於其間宮中退水出於金溝其中珠纓寶絡流出街渠貧民日有所得焉記事珠穆宗每宮中花開則以重頂帳蒙蔽欄楹置惜春禦史掌之杜陽雜編穆宗皇帝殿前種千葉牡丹花始開香气襲人一朵千葉大而且紅上每睹芳盛嘆曰人間未有自是宮中每夜卽有黃白蛺蝶萬數飛集於花間輝光照耀達曉方去宮人競以羅巾撲之無有獲者上令張羅於空中遂得數百於殿內縱嬪禦追捉以爲娛樂遲明視之則皆金玉也其狀工巧無以爲比而內人爭用絳縷絆其腳以爲首飾夜則光起妝奩中其後開寶廚睹金錢玉屑之內有蠕蠕者有爲蝶者宮女乃覺焉先是宮中每欲行幸卽先以龍腦郁金藉其地自宣宗垂拱並不許焉開成宮中有黃色蛇常夜自寶庫中出遊於階庭間光彩照灼不可擒捕宮人擲珊瑚玦擊之遂並玦而亡去掌庫者具以事告上令徧搜庫內乃得黃金蛇而珊瑚玦著其首上熟視之曰昔隋煬帝爲晉王時以黃金蛇贈陳夫人吾不知此蛇得自何處左右因睹頷下有字上蹶然曰果不失朕所疑耳阿煬帝小字也上之博學敏悟率多此類遂命取頗梨連環系於玉彘之前足其後更不復見焉以彘能啖蛇也五代史前蜀王衍好裹尖巾其狀如錐而後宮皆戴金蓮花冠衣道士服酒酣免冠其髻髽然更施朱粉號醉妝國中之人皆效之通鑑紀事本末蜀主衍仗內教坊使嚴旭彊取士民女子內宮中或得厚賂而免之幸蜀記昶大選良家子以備後宮限年十三以上二十以下州縣騷然新津縣令陳及之疏諫昶嘉其言賜白金百兩然采擇不止於是後宮位號有十四品昭儀昭容華保芳保香保衣安宸安蹕安修情修容修媛修�等秩廣政元年三月民訛言後宮產蛇取人心肝食百姓驚恐逾月方止五代史後蜀昶好打球走馬又爲方士房中之術多采良家子以充後宮樞密副使韓保貞切諫昶大悟卽日出之賜保貞金數斤宋史範師道傳帥道遷起居舍人同知諫院管勾國子監後宮周氏董氏生公主諸合女禦多遷擢師道上疏曰禮以制情義以奪愛常人之所難惟聰明睿哲之主然後能之近以宮人數多而出之此盛徳事也然而事有系風化治亂之大而未以畱意臣敢爲陛下言之竊聞諸合女禦以周董育公主禦寶白札並爲才人不自中書出誥而掖庭覬覦遷拜者甚多周董之遷矣以女禦何名而遷乎才人品秩旣髙古有定員唐制止七人而已祖宗朝宮闈給侍不過二三百居五品之列者無幾若使諸合皆遷則不復更有員數矣外人不能詳和止謂陛下於寵幸太過恩澤不節耳夫婦人女子與小人之性同寵幸太過則瀆慢之心生恩澤不節則無厭之怨起禦之不可不以其道也且用度太煩須索太廣一才人之奉月直中戶百家之賦歲時賜予不在焉況誥命之出不自有司豈盛時之事耶恐斜封墨�復見於今日矣老學庵筆記舊制皇帝曰禦膳中宮曰內膳自壽成皇后初立懇辭內膳詔權罷今中宮因之墨莊漫錄翰苑歲供禁中立春端午帖子前後多矣率多擬效舊語故少新意惟能道宮禁一時之事者爲妙主履道皇帝合云彤霞蒨霧繞觚稜樓雪融銀滴半層別繞擬開延福宴夾城先試景龍燈妃嬪合云玉燕翩翩入鬢云花風初掠縷金裙神霄宮裏驂鸞侶來侍長生大帝君政和七年所進也有皇后合云藥笈瑯函受祕文淸虛道合玉晨君瑤臺夜靜朝眞久金屋春寒閱籙勤妃嬪合云曈曨曉日上金鋪的皪春冰泮玉壺繡戶綠塵不到凝酥點就輞川圖重和二年所進也不惟才思淸麗皆紀當時事也淸波雜誌皇佑初詔婦人所服冠髙毋得過七寸廣毋得逾一尺梳毋得逾尺以角爲之先是宮中尙白角冠人爭效之號內樣冠名曰垂肩等肩至有長三尺者登車皆側首而入梳長亦逾尺議者以爲服妖乃禁止之志怪錄元符三年冬內人自泰陵還摘皂莢一籠入宮門籠輒自躍皂莢皆躍出東京夢華錄立春前一日開封府進春牛入禁中鞭春開封祥符兩縣置春牛於府前至日絕早府僚打春宰執親王皆賜金銀幡勝入賀訖戴歸私第正月十五日元宵大內前自歲前冬至後開封府絞縛山棚立木正對宣徳樓遊人已集禦街兩廊下奇術異能歌舞百戲鱗鱗相切樂聲嘈雜十餘里擊丸蹴踘踏索上竿趙野人倒喫冷淘張九哥吞鐵劍李外寧藥法傀儡小健兒吐五色水旋燒泥丸子大特落灰藥榾柮兒雜劇溫大頭小曹嵇琴黨千簫管孫四燒煉藥方王十二作劇術鄒遇田地廣雜扮蘇十孟宣築球尹常賣五代史劉百禽虫蟻楊文秀鼓笛更有猴呈百戲魚跳刀門使喚蜂蝶追呼螻蟻其餘賣藥賣卦沙書地謎奇巧百端日新耳目至正月七日人使朝辭出門燈山上彩金碧相射錦�交輝面北悉以彩結山呇上皆畫神仙故事或坊市賣藥賣卦之人橫列三門各有彩結金書大牌中曰都門道左右曰左右禁衛之門上有大牌曰宣和與民同樂彩山左右以彩結文殊普賢跨獅子白象各於手指出水五道其手搖動用轆轤絞水上燈山尖髙處用木櫃貯之逐時放下如瀑布狀又於左右門上各以艸把縛成戲龍之狀用靑幕遮籠艸上密置燈燭數萬盞望之蜿蜒如雙龍飛走自燈山至宣徳門樓橫大街約百餘丈用棘刺圍繞謂之棘盆內設兩長竿髙數十丈以繒彩結束紙糊百戲人物懸於竿上風動宛若飛仙內設樂棚差衙前樂人作樂雜戲並左右軍百戲在其中駕坐一時呈拽宣徳樓上皆垂黃綠簾中一位乃禦坐用黃羅設一彩棚禦龍直執黃蓋掌扇列於簾外兩朵樓各掛燈球一枚約方圓丈餘內燃椽燭簾內亦作樂宮嬪嬉笑之聲下聞於外淸明節禁中前半月發宮人車馬朝陵宗室南班近親亦分遣詣諸陵墳享祀從人皆紫衫白絹三角子靑行纏皆系官給節日禁中出車馬詣奉先寺道者院祀諸宮人墳莫非金裝紺幰錦額珠簾�扇雙遮紗籠前導七月七夕禁中以黃蠟鑄爲鳧雁鴛鴦鸂龜魚之類彩畫金縷謂之水上浮又以小板傅土旋種粟令生苗置小茅屋花木作田舍家小人物皆村落之態謂之谷板又以瓜雕刻成花樣謂之花瓜又以油糖蜜造爲笑靨兒謂之果食花樣奇巧百端又以菉豆小豆小麥於磁器內以水浸之生芽數寸以紅藍彩縷束之謂之種生十五日中元節禁中出車馬詣道者院謁墳八月秋社貴戚宮院以豬羊肉腰你房肚肺鴨餅瓜姜之屬切作棋子片樣滋味調和鋪於飯上謂之社飯中秋節近內廷居民夜深遙聞笙竽之聲宛若云外十月一日宰臣以下受衣著錦襖三日禁中車馬出道者院及西京朝陵亦如寒食節有司進暖鑪炭是月立冬前五日西禦園進冬菜京師地寒冬月無蔬菜上至宮禁下及民間一時收藏以充一冬食用於是車載馬駝充塞道路除日禁中皇大儺儀並用皇城親事官諸班直戴假面繡畫色衣執金槍龍旗教坊使孟景初身品魁偉貫全副金鍜銅甲裝將軍用鎭殿將軍二人亦介冑裝門神教坊南河炭醜惡魁肥裝判官及鐘馗小妹土地神之類共千餘人自禁中驅祟出南燻門外轉龍灣謂之埋祟是夜禁中爆竹山呼聲聞於外武林舊事立春前一日臨安府進大春牛設於福寧殿庭及駕臨幸內官皆用五色彩杖鞭牛禦藥院例取牛睛以充眼藥余屬直合婆號管人都行首掌管預造小春牛數十飾以彩旛雪柳分送殿合巨璫各以金銀錢彩段相酬是日賜百官春旛勝宰執親王以金余以金裹銀及羅帛爲之系文思院造辦各帶於頭之左入謝後苑辦造春盤供進及分賜貴邸宰臣巨璫翠鏤紅絲金雞玉燕備極精巧每盤值萬錢學士院撰進春帖帝後貴妃夫人諸合各有定式絳羅金鏤華彩可觀臨安府亦鞭春開宴而邸第饋遺多效內庭焉元夕禁中自去歲賞菊燈之後迆邐試燈謂之預賞一入新正燈火日盛皆修內司諸璫分而主之競出新意年異而歲不同往往於復古膺福淸燕明華等殿張掛及宣徳門梅堂三間臺等處臨時取旨起立鰲山燈之品極多每以蘇燈爲最圈片大者徑三四尺皆五色琉璃所成山水人物花竹翎毛種種奇妙儼然著色便面也其後福州所進純用白玉晃耀奪目新安所進益奇圈骨悉皆琉璃所爲號無骨燈禁中嘗令作琉璃燈山其髙五丈人物皆用機關轉動如活結大彩樓貯之又於殿堂梁棟戶間爲湧壁作諸色故事龍鳳噀水蜿蜒如生遂爲諸燈之奇特前後設玉柵簾寶光花影不可正視仙韶內人疊奏聲聞人間殿上鋪連五色琉璃合皆球文戲龍百花小間垂水晶簾流蘇寶帶交映璀燦中設禦座恍然如在廣寒淸虛府中也至二鼓上乘小輦幸宣徳門觀鰲山擎輦者皆倒以便觀賞香煙燈花燻照天地中以五色玉珊簇成皇帝萬歲四大字其上伶官奏樂下爲露臺百戲呈巧內人小黃門皆巾裹翠蛾效街坊淸樂傀儡繚繞於燈月之下旣而取旨宣喚市井舞隊及市食盤架先是京尹預擇華潔及善歌者謹伺於外至是隨宣進入嬪妃內人亦爭買之數倍得直金珠磊落有一夕而致富者宮漏旣深宣放煙火百餘架於是樂舞四起燭影縱橫而駕始還矣禁中賞花非一先期內苑及修內司分任排辦凡諸苑亭榭花木妝點一新錦簾綃幕飛梭繡球以至茵褥設放器玩盆窠珍禽異物各務奇麗又命小璫內司列肆關撲珠翠花朵冠篦環繡段畫領花扇官�定器孩兒戲具�竿龍船等物及有賣買果木酒食餅餌蔬茹之類莫不備具悉效西湖景物起自梅堂賞梅芳春堂賞杏花桃源觀桃粲錦堂金林檎照妝亭海棠蘭亭修至於鍾美堂賞大花爲極盛堂三面皆花石爲臺三層各植名品標以象牌覆以碧幕臺後分植玉繡球數百株儼如鏤玉屏堂內左右各列三層雕花彩檻護以彩色牡丹畫衣間列碾玉水晶金壺及大食玻璃官�等瓶各簪奇品如姚魏禦衣黃照殿紅之類幾千朵別以銀箔間貼大斛分種數千百窠分列四面至於梁棟戶間亦以湘筒貯花鱗次簇插何啻萬朵當中設牡丹紅錦地茵自中殿妃嬪以至內官各賜翠葉牡丹分枝鋪翠牡丹禦書畫扇龍涎金合之類有差下至伶官樂部應奉等人亦沾恩賜謂之隨花賞或天顏悅懌謝恩賜予多至數次至春暮則稽古登瀛堂賞瓊花靜侶亭紫笑淨香亭采蘭挑筍則春事已在綠陰芳艸間矣大抵內宴賞初坐再坐插食盤架者謂之排當否則但謂之進酒禁中避暑多禦復古選徳等殿及翠寒堂納涼長松修竹濃翠蔽日層巒奇岫靜窈縈深寒瀑飛空下注大池可十畝池中紅白菡萏萬柄蓋園丁以瓦盎別種分列水底時易新者庶幾美觀又置茉莉素馨建蘭麝香藤朱槿玉桂紅蕉闍婆檐卜等南花數百盆於廣庭鼓以風輪淸芬滿殿禦座兩傍各設金盆數十架積雪如山紗廚後先皆懸掛伽蘭木眞蠟龍涎等香珠百餘蔗漿金碗珍果玉壺初不知人間有塵暑也聞洪景廬學士嘗賜對於翠寒堂當三伏中體粟戰栗不可久立上問故笑遣中貴人以北綾半臂賜之則境界可想見矣七夕前修內司進摩�羅十卓每卓三十枚大者至髙三尺或用象牙雕鏤或用龍涎佛手香制造悉用鏤金珠翠衣帽金銀釵釧佩環眞珠頭須及手中所執戲具皆七寶爲之各護以五色鏤金紗廚制閫貴臣及京府等處至有鑄金爲貢者宮姬市娃冠花衣領皆以乞巧時物爲飾焉中秋禁中是夕有賞月延桂排當如倚桂閣秋暉堂碧岑皆臨時取旨夜深天樂直徹人間禦街如絨綫蜜煎香鋪皆鋪設貨物誇多競好謂之歇眼燈燭華燦竟夕乃止此夕浙江放一點紅羊皮小水燈數十萬盞浮滿水面燦如繁星有足觀者或謂此乃江神所喜非徒事觀美也重九禁中例於八日作重九排當於慶瑞殿分列黃菊粲然眩目若點菊燈略如元夕內人樂部亦有隨花賞如前賞花例蓋賞燈之宴權輿於此自是日盛矣或於淸燕殿綴金亭賞橙橘遇郊祀歲則罷宴禁中賞雪多禦明遠樓禁中稱楠木樓後苑進大小雪獅兒並以金鈴彩縷爲飾且作雪花雪燈雪山之類及滴酥爲花及諸事件並以金盆盛進以供賞玩並造雜煎品味如春盤餖飣羊羔兒酒以賜並於內藏庫支犒官券數百萬以犒諸軍及令臨安府分給貧民或皇后殿別自支犒而貴家富室亦各以錢米犒閭裏之貧者歲除禁中以臘月二十四日爲小節夜三十日爲大節夜呈女童驅儺妝六丁六甲之類大率如夢華錄所載後苑修內司各進消夜果兒以大合簇飣凡百餘種如蜜煎珍果下至花餳箕豆以至玉杯寶器珠翠花朵犀象博戲之具鎖金鬥葉諸色戲弄之物無不備具皆極纖巧又於其上作玉輅髙至三四尺悉以金玉等爲飾護以貼金龍鳳羅罩務以奇侈求勝一合之費不啻中人十家之產止資天顏一笑爾后妃諸閣又各進歲軸兒及珠翠百事吉利袋兒小樣金銀器皿並隨年金錢一百二十文旋亦分賜親王貴邸宰臣巨璫至於爆仗有爲果子人物等類不一而殿司所進屏風外畫鐘馗捕鬼之類而內藏藥綫爇放百餘奇巧不絕簫鼓迎春雞人警唱而玉漏漸移金門已啟矣癸辛雜識淳佑甲寅五月禁中獲僞號人乃是玉津園火工包四勘供系賃到有請人潘寶�號繼於潘寶家搜出�入宮門假印板一面遂正典刑其子潘三亦杖死凡黥決者四十八人於是盡易�號內宮門號八角樣禁衛號銀錠樣殿門號四如意樣每歲一易各立樣式承襲爲例元史祭祀志凡后妃妊身將及月辰則移居於外氈帳房若生皇子孫則錫百官以金銀彩段謂之撒答海及彌月復還內寢其帳房則以頒賜近臣云凡帝後有疾危殆度不可愈亦移居外氈帳房有不諱則就殯殮其中葬後每日用羊二次燒飯以爲祭至四十九日而後已其帳房亦以賜近臣云元氏掖庭記宮中以玉板�及白兔胎作羹極佳名換舌羹備載尢良名饌錄及髙迪詩敍大內有徳壽宮興聖宮翠華宮擇勝宮連天樓紅鸞殿入霄殿五花殿殿東設吐霓瓶曰玉華西設七星雲板曰金華南設火齊屏風曰珠華北設百�龍脈曰木華並中央木蓮花紫香琪座千鈞案九朵雲蓋爲五華大內又有迎涼之所曰淸林閣四面植喬松修竹南風徐來林葉自鳴遠勝絲竹旁立二亭東名松聲西名竹風又有溫室曰春熙堂以椒塗壁被之文繡香桂爲柱設烏骨屏風鴻羽帳規地以罽賓氍毹九引堂七夕乞巧之所至夕宮女登臺以五采絲穿九尾鍼先完者爲得巧遲完者謂之輸巧各出資以贈得巧者焉刺繡亭冬至則候日於此亭邊有一綫竿竿下爲緝衮堂至日命宮人把刺以驗一綫之功九龍墀龍形九曲金髯玉鱗繞羅亭植紅梅百株延香亭春時宮人各折花傳杯於此拱璧亭亭六角六璧旋拱中置夜光珠一顆晦夜燦若白晝光燭數十步外又名夜光亭探芳徑旁爲逍遙市集賢堂徑除禦道外植垂梅海棠指甲花徑中十步起一亭皆松柏竹樹爲之苑中每一花開攜置亭下以�觀玩市上鋪陳九州四方珍異揭錦爲招又立庖人烹鮮�香以供倦遊之飲集寶臺凡遠夷貢獻上古所遺器物一皆貯之又有眺遠閣畱連館萬年宮並在禁苑又有龍泉井瑪瑙石爲井�雨花臺石爲井湫香檀爲蓋離朱錦爲索雲母石爲汲瓶宮中飲宴不常名色亦異碧桃盛開舉杯相賞名曰愛嬌之宴紅梅初發攜尊對酌名曰澆紅之宴海棠謂之暖妝瑞香謂之撥寒牡丹謂之惜香至於落花之飲名爲戀春催花之設名爲奪秀其或繪樓幔閣淸暑回陽佩蘭采蓮則隨其所事而名之也酒有翠濤飲露囊飲瓊華汁玉團春石涼春葡萄春鳳子腦薔薇露綠膏漿醋有杏花酸脆棗酸潤腸酸苦蘇漿鹽有水晶鹽薈霜鹽五色鹽醬有蟻子醬鶴頂醬油有蘇合油片腦油膃肭臍油猛火油得水愈熾后妃侍從各有定制後二百八十人冠步光泥金帽衣翻鴻獸刨袍妃二百人冠懸梁七曜巾衣云肩絳繒袍嬪八十人冠文縠巾衣靑絲縷金袍並謂之控鸞昭儀宮中制五云車車有五箱以火樹爲檻式烏稜爲輪轅頂懸明珠左張翠羽蓋曳金鈴結靑錦爲重云覆頂旁建靑龍旗列磨鍔雕銀戟五右張白鳩緝毳蓋曳玉鈴結素錦爲層雲覆頂旁建白虎旗列豹絨連珠槍五前張紅猴毛氈蓋曳木鈴結赤錦爲重云覆頂前建朱雀旗列綫鋒火金戈五後張黑兔團毫蓋曳竹鈴結墨錦爲層雲覆頂後建元武旗列畫於五中張雕羽曲柄蓋曳石鈴結黃錦爲層雲覆頂建勾陳旗中箱爲帝座外四箱爲妃嬪坐每晦夜遊幸苑中禦此以行不用燈燭暖姝由筆宮人多用糞車每月初四十四廿四三日以空車推入一換從後宰門出是日遂許作市交易百物鋪地外人亦不禁嘉靖二十三年五月廿四六月初四餘嘗兩次進入收得陽文漢銅印曰髙慈印信酌中誌略每年春夏秋冬四仲月選乳婦生男十口生女十口月給食料在奶子府居住凡宮中有喜鋪月子房則生男生女各一二口在文華殿外西北臨河之小房住及報生皇子則用生女奶口皇女則用生男奶口宮中所用柴炭每月初四十四二十四日開元武門放夫匠打掃淨車及�運堆積糞壤每歲春暖開長庚門率夫役淘浚宮中溝渠正旦節安彩妝凡遇冬寒宮中各銅缸木桶該內官監添水奏安鐵篘其中每日添炭勿令火缺以防水凍�天災候春融則止凡禦前各宮所用炭皆易州一帶山中硬木燒成運至紅籮廠按尺寸鋸截編小圓荊筐用紅土刷筐而盛之故曰紅籮炭也每根長尺許圓可徑二三寸不等气暖而耐久灰白而不爆如曾經伏雨久淋性未過盡而火气太熾多能損人倏令眩暈昏迷發嘔大人尙可皇子女嬰幼何堪又中宮咸木做地平墻壁多缺土气凡乳母畏寒皇子女或中此毒不覺陷於不測可不愼哉順天府歲供糯米一十五石一斗永平府歲供紅棗一萬五千五百七十斤於紅籮廠交納之廠中舊有香匠造香餅獸炭又塑造將軍或福判仙童鐘馗各成對髙三尺許用金彩妝畫如門神黑面黑手以存炭制名曰彩妝於十二月二十四日奏安於宮殿各門兩傍此亦歲暮植將軍炭於門旁之遺意至次年二月仍�歸本廠修補妝新臨年節再安逆賢擅政則各增而大之所費百倍於前傀儡體做法髙八九尺丈餘不等穿以眞正綾絹紵綢佩以眞正弓矢兵器須眉直豎猛惡如生又恐無知之人戲弄損壞凡該看近侍必明燈著守𨿽冰雪寒夜不敢遠離必交接明白人人敢怨而不敢言也正月初一日正旦節自年前臘月廿四日祭之後宮眷內臣俱穿葫蘆景補子及蟒衣十五日曰上元亦曰元宵內臣宮眷皆穿燈景補子蟒衣二月初二日各宮撤出所安彩妝三月初四日宮眷內臣換穿羅衣淸明則秋千節也戴柳枝於發坤寧宮及後各宮皆安秋千一座凡各宮之溝渠俱於此時疏浚之竹篾排掤大木桶天溝水管俱於此時油撚之並銅缸俱刷換以新汲水也凡內宮院宇大者俱制席箔爲涼棚以繩收放取陰也四月初四日宮眷內臣換穿紗衣五月初一日起至初五日止宮眷內臣穿五毒艾虎補子蟒衣門兩旁安菖蒲艾盆門上懸掛弔屏上畫天師或仙子仙女執劍降五毒故事如年節之門神焉懸一月方撤也六月初六日皇史宬古今通集庫鑾駕庫曬晾七月初七日卽七夕節宮眷穿鵲橋補子宮中設乞巧山子八月宮中賞秋海棠玉簪花十五日供月餅瓜藕候月上焚香卽大肆飲啖多竟夕始散九月初四日宮眷內臣換穿羅衣重陽景菊花補子蟒衣十月初一日頒歷初四宮眷內臣換穿紵衣十一月冬至節宮眷內臣皆穿陽生補子蟒衣室中多掛綿羊太子畫司禮監刷印九九消寒詩圖每九詩四句自一九初寒才是冬起至日月星辰不住忙止皆瞽詞俚語之類非詞臣應制所作又非禦制不知何緣相傳年久遵而不敢攺也十二月初一日欽賞臘八果粥米初八日喫臘八粥先期一日泡棗湯至初八早加粳米白果核桃仁栗子菱米煮粥供佛聖前戶牖園樹井之上各分布之舉家皆喫或亦互相饋送誇精美也歲暮守歲幹淸宮丹墀內自二十四日起至次年正月十七日止每日晝間放炮遇風大暫止一日半日其安放鰲山燈紮煙火凡遇聖駕升座伺候花炮聖駕回宮亦放大花前導皆內官監職掌其前導擺對之滚燈則禦用監燈作所備者也凡宮眷所用飲食皆本人菜戶買置雇倩貧�宮人在內炊爨烹�其手段髙者每月工食可須數兩而零星賞賜不與焉凡煮飯之米必揀簸精潔而香油甜醬豆豉醬油醋一應雜料俱不惜重價從外買入也總之宮眷內臣所用皆炙�煎煠厚味凡有疾病服藥之際多不忌口宮眷所重者善烹調之內官而各衙門內臣所最喜者又手段髙之廚役也慈聖皇太后患目疾有醫婦劉氏者奉旨進入慈寧宮奉侍調治久而醫婦彭氏者匿孕入宮貪戀節間賞賜不肯明言臨月遂於慈寧宮封夫人彭金花女處夜產一子先是劉氏見其腹大每勸其出彭氏固不肯且以語侵之劉氏遂不再言而時刻畱心伺之其夜彭氏詐云泄瀉劉氏竊窺之彭氏不得已忽產兒於便桶中旋卽渰死劉氏急視之果男也彭氏尙欲佯不認劉氏聲言其事宮人奏知神廟將欲重處幸聖母憐其勞發彭氏於禮儀房打三十逐出棄死兒於北安門外此亦宮中罕事也自此之後凡醫婦收生婦入宮必再三驗焉貓兒房近侍三四人專飼禦前有名分之貓凡聖心所鐘愛者亦皆升管事職禦牡者曰某小廝騸者曰某老爹牝者曰某丫頭候有名封則曰某管事或直曰貓管事亦隨中宮數內關賞凡皇子女嬰孺時多有被貓叫得驚風薨夭者有誰敢言或只於所居近處禁止幾年可也說者曰祖宗爲聖子神孫長育深宮阿保爲侶或不知生育繼嗣爲重而寵注一人未能溥魚貫之澤是以養貓養鴿復以螽斯百子千嬰名其門者無非欲藉此感觸生機廣宗緒耳其意良深遠哉凡聖駕喜乘之馬亦各錫佳名逆賢曾進先帝之馬甚多有曰飛元光等或升馬玉帶賞馬抹布刀兒如管事之秩然總涉戲弄不可以爲訓也宮內教書選二十四衙門多讀書善楷法有徳行無勢力者任之三四員五六員不拘穿不妨原衙門原職銜而隨禦司房或管櫃子關賞亦洊升玉帶騎馬仍命秉筆一員提督之所教宮女讀百家姓千字文孝經女孝經女誡內則詩大學中庸論語等書學規最嚴能通者升女秀才升女史升宮正司六局掌印凡聖母及后妃禮儀等事則女秀才爲引禮贊禮官也凡宮人有罪者發落責處墩鎖提鈴等名色以苦之提鈴者每日申時正一刻並天晚宮門下鎖時及每夜起更二更三更四更之交五點則自幹淸宮門裏提至日精門回至月華門仍還幹淸宮門裏其聲方止提者徐行正步大風大雨不敢避而鈴聲若四字一句如曰天下太平天下太平云神廟禦居啟祥宮時則自咸和右門提至徳嘉右門而仍回原處止焉凡替宮人造辦食物衣服首飾者便有一種無骨气貪脂粉內官名曰菜戶甘心爲驅使供給卽有父母兄弟亦不暇顧養而沈迷於酒食財色至死方已其次雇倩驅使者亦是內官每月三五兩工食不等爲之執炊掃除漿洗無不做凡此類之人衣上有油穿窄油衣背菜筐人貶之曰旋匠言其洗滌盆摶轉精熟可笑可鄙然不過饑寒所迫苟圖衣食而已可諒也

宮闈總部雜錄

