

太上皇部匯考一

漢髙祖六年尊太公爲太上皇按漢書髙祖本紀髙祖沛丰邑中陽里人也姓劉氏母媼嘗息大澤之陂夢與神遇是時雷電晦冥父太公往視則見交龍於上已而有娠漢元年二月項羽立沛公爲漢王五月漢王定雍地九月遣將軍薛歐王吸出武關因王陵兵從南陽迎太公呂后於沛羽聞之發兵距之陽夏不得前二年三月漢王入彭城項羽擊漢軍睢水上大破漢軍審食其從太公呂后間行反遇楚軍羽常置軍中以爲質四年七月項羽自知少助食盡漢遣陸賈說羽請太公羽弗聽漢復使侯公說羽羽乃與漢約中分天下割鴻溝以西爲漢以東爲楚九月歸太公呂後軍皆稱萬歲乃封侯公爲平國君五年二月漢王卽皇帝位六年三月上歸櫟陽五日一朝太公太公家令說太公曰天亡二日土亡二王皇帝𨿽子人主也太公𨿽父人臣也柰何令人主拜人臣如此則威重不行後上朝太公擁篲迎門卻行上大驚下扶太公太公曰帝人主柰何以我亂天下法於是上心善家令言賜黃金五百斤夏五月丙午詔曰人之至親莫親於父子故父有天下傳歸於子子有天下尊歸於父此人道之極也前日天下大亂兵革並起萬民苦殃朕親被堅執銳自帥士卒犯危難平暴亂立諸侯偃兵息民天下大安此皆太公之教訓也諸王通侯將軍羣卿大夫已尊朕爲皇帝而太公未有號今上尊太公曰太上皇注師古曰太上極尊之稱也皇君也天子之父故號曰皇不預治國故不言帝也九年諸王朝太上皇於未央宮上置酒爲壽按漢書髙祖本紀九年冬十月淮南王梁王趙王楚王朝未央宮置酒前殿上奉玉卮爲太上皇壽曰始大人常以臣亡賴不能治產業不如仲力今某之業所就孰與仲多殿上羣臣皆稱萬歲大笑爲樂十年秋七月癸卯太上皇崩葬萬年赦櫟陽囚死罪以下八月令諸侯王皆立太上皇廟於國都按漢書髙祖本紀云云

北魏獻文帝皇興五年冊命皇太子爲皇帝羣臣上尊號曰太上皇帝按魏書獻文帝本紀皇興五年六月行幸河西秋七月遂至陰山八月丁亥車駕還宮帝雅薄時務常有遺世之心欲禪位於叔父京兆王子推語在任城王云傳羣臣固請帝乃止丙午冊命太子曰昔堯舜之禪天下也皆由其子不肖若丹朱商均能負荷者豈搜揚側陋而授之哉爾𨿽衝弱有君人之表必能恢隆王道以濟兆民今使太保建安王陸太尉源賀持節奉皇帝璽綬致位於爾躬其踐升帝位克廣洪業以光祖宗之烈使朕優遊履道頤神養性可不善歟丁未詔曰朕承洪業運屬太平淮岱率從四海淸晏是以希心太古志存淡泊躬覽萬務則損頤神之和一日或曠政有淹滯之失但子有天下歸尊於父父有天下傳之於子今稽�靈運考會羣心爰命儲宮踐升大位朕方優遊恭己棲心浩然社稷乂安克廣其業不亦善乎百官有司其祗奉嗣子以答天休宣布宇內咸使聞悉於是羣公奏曰昔三皇之世泊無爲故稱皇是以漢髙祖旣稱皇帝尊其父爲太上皇明不統天下今皇帝幼沖萬機大政猶宜陛下總之謹上尊號太上皇帝乃從之己酉太上皇帝徙禦崇光宮彩椽不斫土階而已國之大事咸以聞孝文帝延興二年太上皇詔諸將襲擊蠕蠕帝每月一朝崇光宮按魏書孝文帝本紀延興二年二月蠕蠕犯塞太上皇帝次於北郊詔諸將討之虜遁走其別帥阿大千率千餘落來降東部敕勒叛奔蠕蠕太上皇帝追之至石磧不及而還壬子髙麗國遣使朝貢三月太上皇帝至自北討冬十月蠕蠕犯塞及於五原十有一月太上皇帝親討之將度漠襲擊蠕蠕聞軍至大懼北走數千里以窮寇遠遁不可追乃止帝每月一朝崇光宮延興三年攺崇光爲寧光宮太上皇帝歸自北討尋復南巡按魏書孝文帝本紀延興三年春正月丁亥攺崇光宮爲寧光宮戊戌太上皇帝還至雲中二月戊午太上皇帝至自北討飲至策勛告於宗廟死王事者復其家秋八月庚申帝從太上皇帝幸河西拾寅謝罪請降許之冬十月太上皇帝親將南討詔州郡之民十丁取一以充行戶收租五十石以備軍糧十一月癸巳太上皇帝南巡至於懷州所過問民疾苦賜髙年孝悌力田布帛延興四年二月甲辰太上皇帝至自南巡按魏書孝文帝本紀云云延興五年冬十月太上皇帝大閱於北郊按魏書孝文帝本紀云云承明元年太上皇帝崩按魏書孝文帝本紀云云

北齊武成帝河淸四年詔傳位於皇太子羣公上尊號爲太上皇帝按北齊書武成帝本紀河淸四年四月乙亥太史奏天文有變其占當有易王景子乃使太宰段韶兼太尉持節奉皇帝璽綬傳位於皇太子大赦攺元爲天統元年百官進級降罪各有差又詔太子妃斛律氏爲皇后於是羣公上尊號爲太上皇帝軍國大事咸以奉聞始將傳政使內參政子尙乘驛送詔書於鄴子尙出晉陽城見人騎隨後忽失之尙未至鄴而其言已布矣後主天統元年太上皇帝遣使於陳詔增置官屬及攺髙祖廟號按北齊書後主本紀天統元年六月己巳太上皇帝詔兼散騎常侍王季髙使於陳秋七月乙未太上皇帝詔增置都水使者一人冬十一月癸未太上皇帝至自晉陽己丑太上皇帝詔攺太祖獻武皇帝爲神武皇帝廟號髙祖獻明皇后爲武明皇后其文宣謚號委有司議定十二月庚戌太上皇帝狩於北郊壬子狩於南郊乙卯狩於西郊壬戌太上皇帝幸晉陽天統二年太上皇以三臺施興聖寺封太上皇諸子於藩按北齊書後主本紀天統二年二月庚戌太上皇帝至自晉陽三月乙巳太上皇帝詔以三臺施興聖寺以旱故降禁囚五月己亥封太上皇帝子儼爲東平王仁弘爲齊安王仁固爲北平王仁英爲髙平王仁光爲淮南王六月太上皇帝詔兼散騎常侍韋道儒聘於陳秋八月太上皇帝幸晉陽天統三年太上皇親釐庶政按北齊書後主本紀天統三年春正月壬辰太上皇帝至自晉陽戊戌太上皇帝詔京官執事散官三品已上各舉三人五品以上各舉二人稱事七品已上及殿中侍禦史尙書都檢校禦史主書及門下錄事各舉一人夏四月癸丑太上皇帝詔兼散騎常侍司馬幼之使於陳五月甲午太上皇帝詔以領軍大將軍東平王儼爲尙書令六月己未太上皇帝詔封皇子仁機爲西河王仁約爲樂浪王仁儉爲潁川王仁雅爲安樂王仁統爲丹陽王仁謙爲東海王閏六月壬午太上皇帝詔尙書令東平王儼錄尙書事以尙書左僕射趙彥深爲尙書令並省尙書左僕射婁定遠爲尙書左僕射中書監徐之才爲右僕射秋八月辛未太上皇帝詔以太保任城王湝爲太師太尉馮翊王潤爲大司馬太宰段韶爲左丞相太師賀拔仁爲右丞相太傅侯莫陳相爲太宰大司馬婁睿爲太傅大將軍斛律光爲太保司徒韓祖念爲大將軍司空趙郡王睿爲太尉尙書令東平王儼爲司徒九月己酉太上皇帝詔諸寺署所綰雜保戶姓髙者天保之初𨿽有優敕權假力用未免者今可悉蠲雜戶任屬郡縣一準平人丁巳太上皇帝幸晉陽十一月癸未太上皇帝至自晉陽十二月己巳太上皇帝詔以故左丞相趙郡王琛配享神武廟庭天統四年太上皇仍臨朝政尋崩按北齊書後主本紀天統四年正月癸亥太上皇帝詔兼散騎常侍鄭大護使於陳三月乙巳太上皇帝詔以司徒東平王儼爲大將軍南陽王綽爲司徒開府儀同三司徐顯秀爲司空開府儀同三司廣寧王孝珩爲尙書令夏四月辛巳太上皇帝幸晉陽五月壬戌太上皇帝至自晉陽秋九月景申周人來通和太上皇帝詔侍中斛斯文略報聘於周冬十一月壬辰太上皇帝詔兼散騎常侍李翥使於陳十二月辛未太上皇帝崩隆化元年後主禪位皇太子稱太上皇帝又稱爲無上皇按北齊書後主本紀隆化元年髙元海宋士素盧思道李徳林等欲議禪位皇太子先是望气者言當有革易於是依天統故事授位幼主幼主名恆帝之長子也春正月乙亥卽皇帝位時八歲攺元爲承光元年大赦尊皇太后爲太皇太后帝爲太上皇帝後爲太上皇后於是黃門侍郎顏之推中書侍郎薛道衡侍中陳徳勝等勸太上皇帝往河外募兵更爲經略若不濟南投陳國從之丁丑太皇太后太上皇自鄴先趨濟州周師漸逼癸未幼主又自鄴東走乙丑周師至紫陌橋癸巳燒城西門太上皇將百餘騎東走乙亥渡河入濟州其日幼主禪位於大丞相任城王湝令侍中斛律孝卿送禪文及璽紱於瀛州孝卿乃以之歸周又爲任城王詔尊太上皇爲無上皇幼主爲守國天王畱太皇太后濟州遣髙阿那肱畱守太上皇並皇后攜幼主走靑州韓長鸞鄧顒等數十人從太上皇旣至靑州卽爲入陳之計而髙阿那肱召周軍約生致齊主而屢使人告言賊軍在遠已令人燒斷橋路太上所以停緩周軍奄至靑州太上窘急將遜於陳置金囊於鞍後與長鸞淑妃等十數騎至靑州南鄧村爲周將尉遲綱所獲送鄴周武帝與抗賓主禮並太后幼主諸王俱送長安封帝溫國公

北周宣帝大象元年詔傳位於皇太子自稱天元皇帝按周書宣帝本紀大象元年春二月辛巳詔曰有聖大寶實惟重器元天表命人事與能幽顯同謀確乎不易域中之大實懸定於杳冥天下爲公蓋不避於內舉我大周感蒼昊之精受河洛之錫武功文徳光格區宇創業垂統永光無窮朕以寡薄祗承鴻緒上賴先朝得一之迹下藉羣後不貳之心職貢與雲雨俱通憲章共光華並圓首方足咸登仁壽思隆國本用弘天歷皇太子衍地居上嗣正統所歸遠憑積徳之休允�無疆之祚帝王之量未肅而成天祿之期不謀已至朕今傳位於衍乃眷四海深合謳歌之望俾予一人髙蹈風塵之表萬方兆庶知朕意焉可大赦天下攺大成元年爲大象元年帝於是自稱天元皇帝所居稱天臺冕有二十四旒室服旗鼓皆以二十四爲節內史禦正皆置上大夫皇帝衍稱正陽宮置納言禦正諸衛等官皆準天臺尊皇太后爲天元皇太后大象二年帝自稱爲天元皇帝凡制敕稱謂槪以天大爲號按周書宣帝本紀大象二年二月乙丑攺制詔爲天制詔敕爲天敕壬午尊天元皇太后爲天元上皇太後天皇太后李氏曰天元聖皇太后癸未立天元皇后楊氏爲天元太皇後天皇后朱氏爲天大皇後天右皇后元氏爲天右大皇後天左皇后陳氏爲天左大皇后正陽宮皇后直稱皇后三月庚子詔天臺侍衛之官皆著五色及紅紫綠衣以雜色爲緣名曰品色衣有大事與公服間服之壬寅詔內外命婦皆執笏其拜宗廟及天臺皆俯伏甲辰初置天中大皇后立天左大皇后陳氏爲天中大皇后立妃尉遲氏爲天左大皇后每對臣下自稱爲天以五色土塗所禦天徳殿各隨方色又於後宮與皇后等列坐用宗廟禮器�彜珪瓚之屬以飲食焉又令羣臣朝天臺者皆致齋三日淸身一日車旗章服倍於前王之數旣自比上帝不欲令人同己嘗自帶綬及冠通天冠加金附蟬顧見侍臣武弁上有金蟬及王公有綬者並令去之又不聽人有髙大之稱諸姓髙者攺爲姜九族稱髙祖者爲長祖曾祖爲次長祖官名凡稱上及大者攺爲長有天者亦攺之又令天下車皆以渾成木爲輪禁天下婦人皆不得施粉黛之飾惟宮人得乘有輻車加粉黛焉每笞捶人皆以百二十爲度名曰天杖宮人內職亦如之

隋煬帝大業十三年遙尊帝爲太上皇按隋書煬帝本紀大業十三年十一月景辰唐公入京師辛酉遙尊帝爲太上皇立代王侑爲帝按恭帝本紀煬帝親徵遼東令代王於京師總畱事十一年從幸晉陽拜太原太守尋鎭京師義兵入長安尊煬帝爲太上皇奉帝纂業恭帝義寧元年代王以奉太上皇明詔卽皇帝位按隋書恭帝本紀義寧元年十一月壬戌上卽皇帝位於大興殿詔曰王道喪亂天步不康古往今來代有其事屬之於朕逢此百罹彼蒼者天胡寧斯忍𦇤褓之歲夙遭憫凶孺子之辰太上播越興言感動實疚於懷太尉唐公膺期作宰時稱舟楫大拯橫流糾合義兵翼戴皇室與國休戚再匡區夏爰奉明詔弼予幼沖顯命光臨天威咫尺對揚尊號悼心失圖一人在遠三讓不遂俯南面厝身無所苟利社稷莫敢或違俯從羣議奉遵聖旨可大赦天下攺大業十三年爲義寧元年義寧二年太上皇被�江都按隋書恭帝本紀義寧二年三月右屯衛將軍宇文化及殺太上皇於江都宮五月詔曰天禍隋國大行太上皇遇盜江都酷甚望夷釁深驪北憫予小子奄逮丕哀號承感心情靡潰仰惟荼毒仇復靡申形影相弔罔知啟處相國唐王膺期命世扶危拯溺自北䢐南東徵西怨總九合於一匡決百勝於千里糾率夷夏大庇氓黎保乂朕躬繄王是賴徳侔造化功格蒼旻兆庶歸心歷數斯在屈爲人臣載違天命在昔虞夏揖讓相推苟非重華誰堪命禹當今九服崩離三靈攺卜大運去矣請避賢路兆謀布徳顧己莫能私僮命駕須歸藩國予本代王及予而代天之所廢豈期如是庶憑稽古之聖以誅四凶聿值惟新之恩預充三恪雪冤恥於皇祖守禋祀爲孝孫朝聞夕殞及泉無恨今遵故事遜於舊邸庶官羣辟攺事唐朝宜依前典趣上尊號若釋重負感泰兼懷假手眞人俾除醜逆濟濟多士明知朕意

唐髙祖武徳九年八月詔傳位於皇太子太宗卽位尊帝爲太上皇按舊唐書髙祖本紀武徳九年六月庚申秦王以皇太子建成與齊王元吉同謀害己率兵誅之詔立秦王爲皇太子總統萬機大赦天下八月癸亥詔傳位於皇太子尊帝爲太上皇太宗貞觀三年四月乙亥太上皇徙居於大安宮按唐書太宗本紀云云貞觀四年七月甲戌太上皇不豫廢朝十月辛卯獵於貴泉谷甲辰獵於魚龍川獻獲於大安宮按唐書太宗本紀云云貞觀七年帝奉太上皇置酒未央宮按唐書太宗本紀不載按通鑑綱目貞觀七年十二月帝從上皇宴漢未央宮上皇命頡利可汗起舞馮智戴詠詩旣而笑曰胡越一家古未有也帝捧觴上壽曰此皆陛下教誨非臣智力所及昔漢髙祖亦從太上皇宴此宮妄自矜大臣不取也上皇大悅﹝智戴南蠻酋長馮盎之子也先盎遣入侍故入侍宴﹞貞觀八年十二月丁卯從太上皇閱武於城西按唐書太宗本紀云云貞觀九年五月庚子太上皇崩按唐書太宗本紀云云按文獻通考上皇居大安宮上屢請上皇避暑九成宮上皇以隋文帝終於彼惡之乃營大明宮以爲上皇淸暑之所未成而上皇寢疾不果居九年崩睿宗延和元年八月庚子立皇太子爲皇帝以聽小事自尊爲太上皇以聽大事按唐書睿宗本紀云云按元宗本紀睿宗卽位立爲皇太子景云二年監國聽除六品以下官延和元年星官言帝座有變睿宗曰傳徳避災吾意決矣七月壬辰制皇太子宜卽皇帝位太子惶懼入請睿宗曰此吾所以答天戒也皇太子乃禦武徳殿除三品以下官八月庚子卽皇帝位十月庚子享於太廟大赦按文獻通考睿宗在位二年制傳位於太子太子上表固辭太平公主勸上𨿽傳位猶宜總大政上乃謂太子曰汝以爲天下事重欲朕兼理之耶昔舜禪禹猶親巡狩朕𨿽傳位豈忘國家其軍國大事當兼省之八月庚子元宗卽位尊睿宗爲太上皇上皇自稱曰朕命曰誥五日一受朝於太極殿皇帝自稱曰予命曰制敕日受朝於武徳殿三品以上除授及大刑政決於上皇餘皆決於皇帝先天二年七月乙丑誥歸政於皇帝按唐書睿宗本紀云云按文獻通考七月上誅太平公主及其黨上皇誥自今軍國政刑一皆取皇帝處分朕方無爲養志以遂素心是月徙居百福殿元宗開元二年六月甲子以太上皇避暑徙禦大明宮按唐書元宗本紀云雲開元四年正月朝太上皇於西宮六月甲子太上皇崩按唐書元宗本紀云雲天寶十五載八月肅宗卽位於靈武尊皇帝爲上皇天帝按唐書元宗本紀天寶十五載八月癸巳皇太子卽皇帝位於靈武以聞庚子上皇天帝誥遣韋見素房管崔渙奉皇帝冊於靈武按肅宗本紀天寶三載安祿山來朝太子識其有反相請以罪誅之元宗不聽祿山反十五載元宗避賊行至馬嵬父老遮道請畱太子討賊元宗許之遣壽王瑁及內侍髙力士諭太子太子乃還六月丁酉至渭北便橋己亥次保定庚戌次丰寧見大河之險將保之會天大風回趨靈武七月辛酉至於靈武壬戌裴冕等請皇太子卽皇帝位甲子卽皇帝位於靈武尊皇帝曰上皇天帝十月遣永王璘朝上皇天帝於蜀郡按文獻通考肅宗至徳元年卽位於靈武尊元宗曰上皇天帝靈武使者至蜀上皇喜曰吾兒應天順人吾復何憂制自今攺制敕爲誥表疏稱太上皇四海軍國事皆先取皇帝進止仍奏朕知俟克復上京朕不復預事命韋見素房管崔渙奉傳國寶玉冊詣靈武傳位肅宗至徳二載克復兩京迎上皇於蜀居興慶宮按唐書肅宗本紀至徳二載十月癸亥遣太子太師韋見素迎上皇天帝於蜀郡丁卯至自靈武饗於太廟哭三日十二月丙子上皇天帝至自蜀郡按文獻通考至徳二載克復兩京使韋見素入蜀奉迎上皇上皇至鳳翔從兵六百餘人上皇命悉以甲兵輸郡庫上發精騎三千奉迎十二月丙午上皇至咸陽上備法駕迎於望賢宮上皇在宮南樓上釋黃袍著紫袍望樓下馬趍進拜舞於樓下上皇降樓撫上而泣上捧上皇足嗚咽不自勝上皇索黃袍自爲上著之上伏地頓首固辭上皇曰天數人心皆歸於汝使朕得保養余齒汝之孝也上不得已受之父老在仗外歡呼且拜上令開仗縱千餘人入謁上皇曰臣等今日復睹二聖死無恨矣上皇不肯居正殿曰此天子之位也上固請自扶上皇登殿尙食進食上品嘗而薦之丁未將發行宮上親爲上皇習馬而進之上皇上馬上親執鞚行數步上皇止之上乘馬前引不敢當馳道上皇謂左右曰吾爲天子五十年未爲貴今爲天子父乃貴耳左右皆呼萬歲上皇自開遠門入大明宮禦捨元殿慰撫百官乃詣長樂殿九廟主慟哭久之卽日幸興慶宮遂居之乾元元年上皇授皇帝傳國寶帝上上皇冊號按唐書肅宗本紀乾元元年正月戊寅上皇天帝禦宣政殿授皇帝傳國受命寶符冊號曰光天文武大聖孝感皇帝乙巳上上皇天帝冊號曰聖皇天帝上元元年七月丁未聖皇天帝遷於西內按唐書肅宗本紀云云按李輔國傳太上皇居興慶宮帝自復道來起居太上皇亦間至大明宮或相逢道中帝命陳元禮髙力士王承恩魏悅玉眞公主常在太上皇左右梨園弟子日奏聲伎爲娛樂輔國素微賤𨿽暴貴力士等猶不爲禮怨之欲立奇功自固初太上皇每置酒長慶樓南俯大道因徘徊觀覽或父老過之皆拜舞乃去上元中劍南奏事吏過樓下因上謁太上皇賜之酒詔公主及如仙媛主之又召郭英乂王銑等飲賚予頗厚輔國因妄言於帝曰太上皇居近市交通外人元禮力士等將不利陛下六軍功臣反側不自安願徙太上皇入禁中帝不寤先時興慶宮有馬三百輔國矯詔取之裁畱十馬太上皇謂力士曰吾兒用輔國謀不得終孝矣會帝屬疾輔國卽詐言皇帝請太上皇按行宮中至睿武門射生官五百遮道太上皇驚幾墜馬問何爲者輔國以甲騎數十馳奏曰陛下以興慶宮湫陋奉迎乘輿還宮中力士厲聲曰五十年太平天子輔國欲何事叱使下馬輔國失轡罵力士曰翁不解事斬一從者力士呼曰太上皇問將士各好在否將士納刀呼萬歲皆再拜力士復曰輔國可禦太上皇馬輔國而走與力士對執轡還西內居甘露殿侍衛才數十皆尪老太上皇執力士手曰微將軍朕且爲兵死鬼左右皆流涕又曰興慶吾王地數以讓皇帝帝不受今之徙自吾志也俄而流承恩播州魏悅溱州如仙媛歸州公主居玉眞觀更料後宮聲樂百餘更侍太上皇備灑掃詔萬安咸宜二公主視服膳自是太上皇怏怏不豫至棄天下上元二年建子月己亥朝聖皇天帝於西內按唐書肅宗本紀云云寶應元年建巳月甲寅聖皇天帝崩按唐書肅宗本紀云云按文獻通考李輔國旣矯詔遷上皇居甘露殿流力士等於遠方輔國詣上請罪上曰卿防微杜漸以安社稷何懼也自是上皇日以不懌辟穀成疾上初猶往問安旣而但遣人起居寶應元年上皇崩順宗永貞元年立皇太子爲皇帝自稱太上皇按唐書順宗本紀永貞元年八月庚子立皇太子爲皇帝自稱曰太上皇辛丑攺元降死罪以下立良娣王氏爲太上皇后憲宗元和元年正月皇帝率羣臣上尊號曰應干聖壽太上皇是月崩於咸寧殿按唐書憲宗本紀云云

太上皇部匯考二

宋徽宗宣和七年詔內禪太子卽位尊爲教主道君太上皇帝按宋史欽宗本紀宣和七年十二月庚申徽宗詔皇太子嗣位自稱曰道君皇帝趣太子入禁中被以禦服泣涕固辭因得疾又固辭不許辛酉卽皇帝位禦垂拱殿見羣臣乃引道君皇帝出居龍徳宮皇帝出居擷景園以少宰李邦彥爲龍徳宮使太保領樞密院事蔡攸門下侍郎吳敏副之丙寅上道君皇帝尊號曰教主道君太上皇帝皇后曰道君太上皇后欽宗靖康元年正旦帝詣龍徳宮行慶賀禮金人入寇道君皇帝東巡尋還朝按宋史欽宗本紀靖康元年春正月丁卯朔受朝臣朝賀退詣龍徳宮賀道君皇帝己巳金人濟河詔親徵道君皇帝東巡以領樞密院事蔡攸爲行宮使尙書左丞宇文粹中副之詔罷內外官司局所一百五處畱後苑以奉龍徳宮庚午道君皇帝如亳州百姓多潛遁辛巳道君皇帝幸鎭江三月丁卯朔遣徽猷閣待制宋煥奉表道君皇帝行宮癸酉命趙野爲道君皇帝行宮奉迎使癸未遣李綱迎道君皇帝於南京乙酉迎道君皇帝於宜春苑夏四月己亥迎太上皇帝入都門壬寅朝於龍徳宮五月丙寅朔朝於龍徳宮令提舉官日具太上皇帝起居平安以聞六月丙申朔以道君皇帝還朝禦紫宸殿受羣臣朝賀壬寅詔今日政令惟遵奉上皇詔書修復祖宗故事羣臣庶士亦當講孔孟之正道察安石舊說之不當者羽翼朕志以濟中興冬十月壬寅天寧節率羣臣詣龍徳宮上壽十一月丙辰京城陷丁巳奉道君皇帝寧徳皇后入居延福宮命何及濟王栩使金軍戊午何入言金人邀上皇出郊帝曰上皇驚憂而疾必欲之出朕當親往按禮志靖康元年正月朔朝賀畢車駕詣龍徳宮賀百官班門外宰執進見如儀靖康二年上皇北狩按宋史欽宗本紀靖康二年二月丁卯金人要上皇如靑城辛未金人逼上皇召皇后皇太子入靑城三月丁巳金人挾上皇北行髙宗紹興七年上皇崩聞至詔終三年之喪按宋史髙宗本紀紹興七年春正月丁亥何鮮範寧之至自金國始聞上皇及寧徳皇后崩己丑帝成服二月癸巳百官七上表請遵以日易月之制徽猷閣待制知嚴州胡寅請服喪三年衣墨臨戎以化天下帝欲遂終服而張浚連疏論喪服不可卽戎遂詔外朝勉從所請宮中仍行三年之喪庚子遣王倫等使金國迎奉梓宮九月甲子上太上皇帝謚曰聖文仁徳顯孝皇帝廟號徽宗皇后曰顯肅皇后冬十月甲戌始作徽宗皇帝顯肅皇后神主十二月丁卯祔徽宗皇帝顯肅皇后神主於太廟癸未王倫等使還入見言金國許還梓宮及皇太后丁亥復遣王倫等奉迎梓宮紹興八年遣使奉迎上皇梓宮按宋史髙宗本紀紹興八年五月丁未金國使烏陵思謀石慶充與王倫等偕來秋七月乙酉朔復命王倫及藍公佐奉迎梓宮八月戊午詔日者遣使報聘鄰國期還梓宮尙慮邊臣未諭遂弛戎備以疑眾心其各嚴飭屬城明告部曲臨事必戒無忘捍禦冬十月丁丑金國使張通古蕭哲與王倫偕來十一月戊戌王倫入見己亥復以倫爲國信計議使中書舍人蘇符副之符辭以疾十二月乙卯以宗正少卿馮�爲國信計議副使丁丑詔金國使來盡割河南陜西故地通好於我許還梓宮及母兄親族余無需索庚辰帝不禦殿以方居諒陰難行吉禮命秦檜攝冢宰受書以進紹興三十二年詔皇太子卽皇帝位自稱太上皇帝禮官詳內禪儀注及正旦冬至朔望稱賀上壽之禮又詔議上徳壽宮尊號冊寶之制以內禪紹統集爲中興禮書按宋史孝宗本紀帝諱�字元永太祖七世孫也初太祖少子秦王徳芳生英國公惟憲惟憲生新興侯從郁從郁生華陰侯世將世將生慶國公令令生子稱是爲秀王王夫人張氏夢人擁一羊遺之曰以此爲識已而有娠以建炎元年十月戊寅生帝於秀州靑杉之官舍紅光滿室如日正中少長名伯琮及元懿太子薨髙宗未有後而昭慈聖獻皇后亦自江西還行在後嘗感異夢密爲髙宗言之髙宗大悟會右僕射範宗尹亦造膝以請髙宗曰太祖以神武定天下子孫不得享之遭時多艱儀落可憫朕若不法仁宗爲天下計何以慰在天之靈於是詔選太祖之後同知樞密院事李回曰藝祖不以大位私其子發於至誠陛下爲天下遠慮合於藝祖可以昭格天命參知政事張守曰藝祖諸子不聞失徳而傳位太宗過堯舜遠甚髙宗曰此事不難行朕於伯字行中選擇庶幾昭穆順序而上虞丞婁寅亮亦上書言昌陵之後寂寥無聞僅同民庶藝祖在上莫肯顧歆此金人所以未悔禍也望陛下於伯字行內選太祖諸孫有賢徳者髙宗讀之大感嘆紹興二年五月選帝育於禁中三年二月除和州防禦使賜名瑗壬寅攺貴州五年五月用左僕射趙鼎議立書院宮中教之旣成遂以爲資善堂讀書彊記天資特異己亥制授保慶軍節度使封建國公六月己酉聽讀資善堂以徽猷閣待制範兼翊善起居郎朱震兼贊讀髙宗命帝見震皆拜十二年正月丁酉加檢校少保封普安郡王三月壬寅出閣就外第十三年九月秀王歿於秀州十四年正月庚辰用廷臣議聽解官行服十六年四月乙巳免喪還舊官十七年六月戊午攺常徳軍節度使二十四年衡州盜起秦檜遣殿前司將官辛立將千人捕之不以聞帝入侍言之髙宗大驚明日以問檜檜謂不足煩聖慮故不敢聞俟朝夕盜平則奏矣檜退知爲帝言忌之及檜疾篤其家祕不以聞謀以子�代相帝又密啟髙宗破其姦三十年二月癸酉立爲皇子更名瑋甲戌詔下丙子制授寧國軍節度使開府儀同三司進封建王制出中外大悅四月賜字元三十一年十月壬子以明堂恩攺鎭南軍節度使先是金人犯邊髙宗下詔親徵而兩淮失守朝臣多陳退避之計帝不勝其憤請率師爲前驅直講史浩以疾在告聞之亟入爲帝言太子不宜將兵乃爲艸奏因中官以進請衛從以共子職髙宗因亦欲帝徧識諸將十二月遂扈蹕如金陵三十二年五月甲子立爲皇太子攺名�初髙宗久有禪位之意嘗以諭帝帝流涕固辭會有邊事不果及歸自金陵陳康伯求去髙宗復以倦勤諭之中書舍人唐文若聞而請對言不宜急遽故先下建儲之詔賜名煜監察禦史周必大密與康伯言與唐昭宗名同音不可詔別擬進乃定今名旣又命學士承旨洪遵爲太子擇字遵擬四字以進皆不稱旨甲戌禦筆賜字元永乙亥內降禦札皇太子可卽皇帝位朕稱太上皇帝退處徳壽宮皇后稱太上皇后丙子遣中使召帝入禁中面諭之帝又推遜不受卽趨側殿門欲還東宮髙宗勉諭再三乃止於是髙宗出禦紫宸殿輔臣奏事畢髙宗還宮百官移班殿門外拜詔畢復入班殿庭頃之內侍掖帝至禦榻前側立不坐內侍扶掖至七八乃略就坐宰相率百僚稱賀帝遽興輔臣升殿固請帝愀然曰君父之命出於獨斷然此大位懼不克當班退太上皇帝卽駕之徳壽宮帝服袍履步出祥曦殿門冒雨掖輦以行及宮門弗止上皇麾謝再三且令左右扶掖以還顧曰吾付托得人吾無憾矣左右皆呼萬歲是日詔有司議太上皇帝太上皇后尊號以聞在內諸司日輪官吏應奉徳壽宮增置徳壽宮提點幹辦等官徳壽宮宿衛依皇城及宮門法丁丑朝徳壽宮戊寅大赦詔宰相率百官月兩朝徳壽宮己卯以卽位告於天地宗廟社稷庚辰詔五日一朝徳壽宮丁亥詔以太上皇不許五日一朝自今月四朝己丑詔有司月奉徳壽宮緡錢十萬甲午上太上皇帝尊號曰光堯壽聖太上皇帝太上皇后曰壽聖太上皇后八月戊寅率羣臣詣徳壽宮奉上太上皇帝太上皇后尊號冊寶按禮志紹興三十二年六月十日禦札皇太子可卽皇帝位朕稱太上皇帝退處徳壽宮皇后稱太上皇后應軍國事並聽嗣君處分十一日行內禪之禮有司設仗紫宸殿宰臣文武百僚立班皇帝出宮鳴鞭禁衛諸班直親從儀仗並內侍省執骨朵使臣等並迎駕自贊常起居皇帝升禦坐知合門官以下並內侍都知禦帶以下一班起居次管庫一班起居次宰執以下常起居訖左僕射陳康伯知樞密院事葉義問參知政事汪澈同知樞密院事黃祖舜升殿奏曰臣等不才輔政累年罪戾山積乃蒙容貸不賜誅責今陛下超然獨斷髙蹈堯舜之舉臣等心實欽仰但自此不獲日望淸光犬馬之情不勝依戀因再拜辭相與泣下幾至號慟帝亦爲之流涕曰朕在位三十六年今老且病久欲閒退此事斷自朕心非由臣下開陳卿等當悉力以輔嗣君康伯等復奏曰皇太子仁聖天下所共知似聞謙退太過未肯便禦正殿帝曰朕前此固嘗與之言早來禁中又面諭之卽步行徑趨側殿門欲還東宮已再三惇勉邀畱今在殿後矣宰執降階皇帝降坐鳴鞭還內宰臣文武百僚並退立班聽宣詔訖再拜舞蹈三稱萬歲再拜訖班權退復追班入詣殿下立班少頃新皇帝服履袍涕泣出宮禁衛諸班直親從儀仗等迎駕起居鳴鞭內侍扶掖皇帝至禦榻涕泣再三不坐內侍傳太上皇帝聖旨請皇帝升禦坐東側坐知合門官以下一班起居稱賀次管軍官一班起居稱賀次文武百僚橫行北向立舍人當殿文武百僚宰臣陳康伯以下起居稱賀皇帝降禦坐側身西向不坐俟宰臣以下再拜舞蹈三稱萬歲起居稱賀畢康伯等升殿奏臣等言願陛下卽禦坐以正南面上副太上皇帝傳授之意帝愀然曰君父之命出於獨斷此大位懼不敢當尙容辭避康伯等再奏玆者伏遇皇帝陛下應天順人龍飛寶位第以駑下之材恐不足以仰輔新政然依乘風雲千載之遇實與四海蒼生不勝幸慶再拜賀畢奏事而退宰執下殿皇帝還內鳴鞭宰執文武百僚赴祥曦殿候太上皇帝登輦扈從至徳壽宮而退翌日詣徳壽宮朝見前期儀鸞司設大次於徳壽宮門內小次於殿東廊西向其日俟皇帝出卽禦坐從駕臣僚禁衛等起居如常儀皇帝降禦坐乘輦至徳壽宮文武百僚詣宮門外迎駕起居訖前導官太常卿合門官太常博士禮直官先入詣大次前分左右立定俟皇帝降輦入次禦史臺合門太常寺報文武百僚入詣殿庭北向立定前導官導皇帝入小次簾降俟太上皇帝卽禦坐小次簾捲前導官導皇帝升殿東階詣殿上折檻前奏請拜皇帝再拜訖前導官導皇帝稍前躬奏聖躬萬福訖復位再拜訖導皇帝詣太上皇帝禦坐之東西向立殿下在位官皆再拜搢笏三舞蹈三叩頭出笏就拜又再拜班首不離位奏聖躬萬福又再拜班退前導官以次退從駕官歸幕次以俟從駕太上皇帝駕興皇帝從入見太上皇后如宮中之儀皇帝還內如來儀每遇正旦冬至及朔望並依上儀十二日帝詣徳壽宮以雨百僚免入見上就宮中行禮自後詣宮若行宮中禮卽不集百官陪位十三日詔令宰臣率百官於初一日十六日詣徳壽宮起居又詔朕欲每日一朝徳壽宮修晨昏之禮面奉慈訓恐廢萬機勞煩羣下不蒙賜許禮官宜重定其期如前代朝朔望甚爲�闊朕不敢取於是禮部太常寺言漢書髙皇帝五日一朝太上皇乞依此故事每五日一次詣徳壽宮朝見如宮中禮帝始禦後殿宰臣陳康伯等奏臣等朝徳壽宮太上皇宣諭車駕每至宮必於門外降輦已再三勉諭旣行家人之禮自宜至殿上降輦帝曰太上有旨不須五日一朝只朝朔望朕心未安宜令有司詳議如宮門降輦臣子禮所當然於是禮部太常言除朝朔望外乞於每月初八二十三日詣徳壽宮起居如宮中儀自後皆遵此制如值雨盛暑祁寒臨期承太上特旨乃免十一月冬至上詣徳壽宮稱賀上壽禮畢入見太后如宮中禮自後冬至並同又詔上太上皇帝太上皇后尊號集議以聞左僕射陳康伯等言五帝之壽惟堯最髙百王之典惟堯獨冠今玆髙世之舉視堯有光恭請上太上皇帝尊號曰光堯壽聖太上皇帝太上皇后尊號曰壽聖太上皇后詔恭依仍令禮部太常討論禮儀以聞左僕射陳康伯撰太上皇帝冊文兼禮儀使參政汪澈書冊文並篆寶知樞密院葉義問撰太上皇后冊文同知樞密院事黃祖舜書冊文八月十四日奉上冊寶是日陪位文武百僚太傅以下行事官並朝服入詣大慶殿下立班皇帝自內服履袍入禦幄服通天冠絳紗袍出至大慶殿詣冊寶褥位前再拜在位官皆再拜訖皇帝行發冊寶授太傅之禮如儀禮畢皇帝還幄服履袍還內文武百僚退儀仗鼓吹備而不作護衛冊寶太傅以下行事官導從冊寶至徳壽宮皇帝自祥曦殿服履袍乘輦至徳壽宮大次降輦陪位文武官入殿庭立班定太傅以下行事官從冊寶入殿皇帝服通天冠絳紗袍升殿詣西向褥位立太上皇帝自宮服履袍卽坐皇帝北向四拜起居訖次太傅以下皆四拜起居次行奉冊之禮中書令參知政事史浩讀冊攝侍中葉義問讀寶讀訖退復位皇帝再拜稱賀曰皇帝臣某稽首言伏惟光堯壽聖太上皇帝陛下冊寶告成鴻名肇正與天同壽率土均歡皇帝再拜次侍中承旨宣答曰皇帝孝通天地禮備古今勉受鴻名良深感慰皇帝再拜訖西向立次太傅以下再拜稱賀致詞曰攝太傅尙書左僕射臣康伯等稽首言伏惟光堯壽聖太上皇帝陛下肅臨寶位誕受丕稱獨推天父之尊普慰帝臣之願奏訖再拜舞蹈次侍中承旨宣答曰光堯壽聖太上皇帝聖旨倦勤滋久佚老是圖勉受嘉名但增感慰又再拜舞蹈次太上皇帝降座入宮皇帝後從壽聖太上皇后冊寶入宮皇帝詣太上皇後座前北向立太上皇后升座皇帝四拜起居行奉上冊寶之禮讀冊官陳子常讀冊讀寶官梁康民讀寶讀訖復位皇帝再拜稱賀致詞曰皇帝臣某稽首言伏惟壽聖太上皇后殿下徳茂坤元禮崇大號寶書翕受歡忭無疆皇帝再拜次宣答官承旨宣答曰壽聖太上皇后教旨皇帝祲容載藏顯號來膺誠孝通天但深感惕皇帝再拜訖太上皇后降座入宮次太傅以下文武百僚就徳壽殿下拜箋稱賀以俟皇帝服履袍承輦還內十六日宰臣率文武百僚詣文徳殿拜表稱賀祲容祲字原本疑訛

按玉海紹興三十二年三月二十七日權禮部侍郎史彌大言太上再造講明典禮陛下紹統如內禪慶壽之類亙古所無宜宣取以進略經一覽付之有司俾常遵守不必備儀衛施爵賞詔禮部太常寺繳進四月十七日上之凡三百卷賜名中興禮書總六百八十門孝宗隆興元年帝朝徳壽宮又以天申節上壽如儀詔禮官討論徳壽宮輿輦儀衛之制按宋史孝宗本紀隆興元年春正月壬辰朔羣臣朝於文徳殿帝朝徳壽宮三月丁未詔修太上皇帝聖政五月辛亥詣徳壽宮賀天申節按禮志隆興元年太上皇帝天申節皇帝及宰臣文武百僚詣徳壽宮上壽是日以欽宗大祥前一日皇帝起居如宮中儀百僚拜表稱賀按儀衛志太上皇儀衛隆興元年孝宗嗣位詔有司討論徳壽宮輿輦儀衛先是紹興三十二年六月詔上皇日常朝殿差禦龍直四十三人執仗排立並設傘扇鳴鞭宰執退朝仍赴徳壽宮起居如遇行幸令禁衛所隨以祗應兩奉上皇旨卻而不受故復有是詔尋有司上言漢之未央唐之興慶其車輦儀衛不載今父堯子舜事親典禮凡往古來今所未備者當以義起極其尊崇爲萬世法遂定宰執百官詣徳壽宮起居則禁衛所依後殿坐儀排列禁衛二百九十七人祗應行幸則禁衛所差行門禁衛諸班直天武親從官及傘扇鳴鞭燭罩等合五百人隨行扈從前引七十人內行宮殿前崇政殿親從一十人都下親從二十人快行親從二十人殿前指揮使二十人中道六十人編排禁衛行子一十人執從物禦龍直三十人執傘扇天武一十人從政殿親從攔前一十人禁衛圍子四重四百人第一崇政殿親從一百人第二禦龍直骨朵直弓箭直三十人東西班七十人第三執燭罩都下親從一百人第四內殿直一十人散員散指揮散都頭散祗候金槍銀槍班各一十人後從殿前指揮二十人隆興二年春正月辛卯詔增徳壽宮車輦儀衛乙未及皇后朝徳壽宮三月庚戌芝生徳壽宮五月乙巳率羣臣詣徳壽宮賀天申節始用樂按宋史孝宗本紀云云乾道元年置徳壽宮使從太上皇遊幸又定護從環衛之官按宋史孝宗本紀乾道元年春正月以錢端禮兼徳壽宮使二月庚辰朔朝徳壽宮從太上皇太上皇后幸四聖觀冬十月壬辰禦大慶殿冊皇太子癸巳詣徳壽宮稱謝按禮志乾道元年二月朔帝詣徳壽宮恭請太上太后至延祥觀燒香太上與帝乘馬太后於後乘輿次幸聚景園次幸玉津園自後帝詣徳壽宮恭請太上太后至南內或幸延祥觀靈隱寺天竺寺恭進太上聖政冊命皇太子起居稱謝遇遊幸則宰執以下從駕至遊幸所除管軍環衛官等俟駕還護從還內宰執以下並免護從先退乾道二年九月己巳魏杞等上太上皇聖政冬十月癸酉上太上皇聖政於徳壽宮按宋史孝宗本紀云云乾道三年二月丙申從太上皇太上皇后幸玉津園甲辰從太上皇太上皇后幸聚景園辛亥詣徳壽宮恭請裁定醫官員額按宋史孝宗本紀云云乾道四年九月庚午從太上皇幸天竺寺按宋史孝宗本紀云云乾道六年帝從太上皇行幸加上太上皇尊號按宋史孝宗本紀乾道六年三月庚申從太上皇太上皇后幸聚景園辛未又從太上皇太上皇后幸聚景園五月己未陳俊卿虞允文等上太上皇玉牒十一月丁酉加上光堯壽聖太上皇帝尊號曰光堯壽聖憲天體道太上皇帝壽聖太上皇后尊號曰壽聖明慈太上皇后乾道七年上太上皇冊寶按宋史孝宗本紀乾道七年春正月丙子率羣臣奉上太上皇太上皇后冊寶於徳壽宮夏四月壬戌從太上皇太上皇后幸聚景園九月甲申從太上皇太上皇后幸東園乾道八年立皇太子詣徳壽宮上壽按宋史孝宗本紀不載按禮志乾道八年立皇太子皇帝率皇太子及文武百寮詣徳壽宮上壽前期儀鸞司陳設徳壽宮殿門之內外設禦坐於殿上當中南向設大次於徳壽宮門內南向小次於殿東廊西向設皇帝褥位二一於禦坐東南西向一於禦坐之南北向尙醞設禦酒尊酒器於禦坐之東有司又設禦茶�於禦坐之西俱稍北其日文武百寮內不系從駕者並先赴徳壽宮門外以俟迎駕起居質明皇帝服袍出卽禦坐從駕臣僚禁衛起居如常儀皇帝降坐乘輦將至徳壽宮文武百僚迎駕再拜起居訖前導官太常卿合門官太常博士禮直官先入詣大次前分左右立定皇帝降輦入次禦史臺合門太常寺分引皇太子並文武百僚入詣殿庭東西相向立定前導官導皇帝入小次簾降皇太子並文武百僚並橫行北向立太上皇帝出宮升禦坐鳴鞭小次簾捲前導官導皇帝升殿東階詣殿折檻前北向褥位再拜躬奏聖躬萬福再拜皇帝詣太上皇帝禦坐之東褥位西向立前導官於殿上隨地之宜立次舍人揖皇太子並文武百僚躬典儀曰再拜贊者承傳在位官皆再拜搢笏舞蹈又再拜皇太子不離位奏聖躬萬福各再拜直身分東西相向立禮直官引奉盤盞官受盤盞宣承旨宣答官奏禮畢殿中監少監升殿內侍進禦茶�尙醞典禦以盤盞酒注授殿中監少監次禮直官引奉盤盞官詣尊所北向殿中監啟盞殿中少監注酒奉盤盞官奉酒詣皇帝前北向禮直官引受盤盞官詣太上皇帝禦坐前西向立皇太子並文武百僚橫行北向立奉盤盞官躬進皇帝皇帝奉酒前導官導皇帝詣太上皇帝禦坐前躬進訖少後以盤授盤盞官前導官導皇帝詣太上禦坐前褥位北向俛伏跪殿下皇太子並百僚皆躬身皇帝奏臣某謹率文武百僚稽首言天申令節臣某與百僚等不勝大慶謹上千萬歲壽奏訖伏興再拜在位官皆再拜承旨宣答官宣曰得皇帝壽酒與皇帝並百僚內外同慶皇帝再拜在位官皆再拜訖分東西相向立皇帝詣禦坐東西向立奉盤盞官以盤北向恭進皇帝奉盤樂作俟太上皇帝飲酒皇帝躬接盞訖皇帝少後以盤盞授受盤盞官以授殿中監各復位立皇太子並文武百僚橫行北向皇帝詣褥位北向再拜在位官皆再拜皇帝詣太上禦坐東褥位西向立皇太子文武百僚再拜搢笏舞蹈又再拜訖內侍舉茶�奏禮畢官北向俯伏跪奏具官臣某言禮畢在位官再拜太上皇帝駕興皇帝從入文武百僚以次退乾道九年羣臣上中興會要及上皇玉牒金使來賀正旦旨聽仍舊按宋史孝宗本紀乾道九年三月戊申從太上皇太上皇后幸聚景園九月丙申梁克家等上中興會要太上皇及皇帝玉牒十二月乙酉金遣完顏璋等來賀明年正旦以議受書禮不合詔俟攺日以太上有旨姑聽仍舊淳熙二年太上皇壽七十詔上尊號冊寶禮官又上慶壽之禮按宋史孝宗本紀淳熙二年三月丙申以太上皇壽七十詔禮官討論慶壽典禮十月壬午詣徳壽宮加上光堯壽聖憲天體道太上皇帝尊號曰光堯壽聖憲天體道性仁誠徳經武緯文太上皇帝壽聖明慈太上皇后尊號曰壽聖齊明廣慈太上皇后十一月戊申朔奉上太上皇太上皇后冊寶於徳壽宮十二月甲午朝徳壽宮行慶壽禮大赦文武官封父母賞諸軍議放天下苗稅三之一大臣言國用不足乃止按禮志淳熙二年十一月詔太上皇帝聖壽無疆新歲七十以十一日冬至加上尊號冊寶十二月十七日立春行慶壽禮是日早文武百僚並簪花赴文徳殿立班聽宣慶壽赦宣赦訖從駕至徳壽宮行慶壽禮致詞曰皇帝臣某言天佑君親錫玆難老惟春之吉年徳加新臣某與羣臣等不勝大慶謹上千萬歲壽餘與前上壽儀注同禮畢從駕官應奉官禁衛等並簪花從駕還內文武百僚文徳殿拜表稱賀淳熙三年三月辛亥上太上皇日曆於徳壽宮秋七月庚辰太上皇詔立貴妃謝氏爲皇后按宋史孝宗本紀云云淳熙七年三月庚午迎太上皇太上皇后宴翠寒堂按宋史孝宗本紀云云淳熙十二年太上皇壽八十詔議行慶壽禮上尊號冊寶推恩如紹興故事按宋史孝宗本紀淳熙十二年八月癸亥詔太上皇壽八十令有司議慶壽禮冬十月辛亥加上太上皇尊號曰光堯壽聖憲天體道性仁誠徳經武緯文紹業興統明謨盛烈太上皇帝太上皇后曰聖壽齊明廣慈備徳太上皇后十二月甲戌朔帥羣臣奉上太上皇太上皇后冊寶於徳壽宮推恩如紹興三十二年故事淳熙十三年春正月庚辰率羣臣詣徳壽宮行慶壽禮按宋史孝宗本紀云云按禮志十三年春正月朔以太上皇帝聖壽八十帝率羣臣詣徳壽宮行禮其儀注恩赦並如淳熙二年典故淳熙十四年太上皇不豫帝盡禱祀侍問之禮及崩終三年之喪按宋史孝宗本紀淳熙十四年九月癸卯太上皇不豫乙巳詣徳壽宮問疾冬十月辛未以太上皇不豫赦壬申詣徳壽宮問疾癸酉分遣羣臣禱於天地宗廟社稷甲戌以太上皇未禦常膳自來日不視朝宰執奏事內殿乙亥詣徳壽宮侍疾太上皇崩於徳壽殿遺誥太上皇后攺稱皇太后奉皇太后旨以奉國軍承宣使甘升主管太上皇喪事丙子以韋璞等爲金告哀使戊寅以榮陽郡王伯圭爲攢宮總護使翰林學士洪邁言大行皇帝廟號當稱祖詔有司集議以聞己卯詔尊皇太后辛巳詔曰大行太上皇帝奄棄至養朕當衰服三年羣臣自遵易月之令可令有司討論儀制以聞甲申用禮官顏師魯等言大行太上皇帝上繼徽宗正統廟號稱宗乙酉百官五上表請帝還內聽政丙戌詔俟過小祥勉從所請戊子帝衰絰禦素輦還內甲午詣徳壽宮自是七日皆如之十一月戊戌朔詣徳壽宮自是朔望皆如之己亥大行太上皇帝大祥自是帝以白布巾袍禦延和殿詣徳壽宮衰絰而杖如初詔皇太子惇參決庶務庚子皇太子三辭參決庶務不許辛丑詣徳壽宮禫祭百官釋服甲辰羣臣三上表請禦殿聽政詔俟過祔廟辛亥詣徳壽宮已未詔三日一朝徳壽宮淳熙十五年以徳壽宮喪免諸州軍進奉金遣使來弔喪上上皇廟號冊寶及配饗祔廟之禮按宋史孝宗本紀淳熙十五年春正月丁酉朔詣徳壽宮幾筵行禮乙巳詔免諸州軍會慶節進奉二年二月丁亥金遣蒲察克忠等來弔祭行禮於徳壽殿次見帝於東楹之素幄癸巳遣京鏜等使金報謝三月庚子王淮等上大行太上皇謚曰聖神武文憲孝皇帝廟號髙宗乙巳上髙宗謚冊寶於徳壽殿丁未右丞相周必大攝太傅持節導梓宮癸丑用洪邁議以呂頤浩趙鼎韓世忠張浚配饗髙宗廟庭吏部侍郎章森乞用張俊嶽飛祕書少監楊萬里乞用浚皆不報丙寅權攢髙宗於永思陵夏四月壬申帝親行奉迎虞主之禮自是七虞八虞九虞卒哭奉辭皆如之丙戌祔髙宗神主於太廟詔曰朕比下令欲衰絰三年羣臣屢請禦殿易服故以布素視事內殿𨿽詔俟過祔廟勉從所請然稽之典禮心實未安行之終制乃爲近古宜體至意勿復有請己丑皇太后有旨車駕一月四詣徳壽宮如舊禮秋七月戊戌上髙宗廟樂曰大勛舞曰大徳十一月庚子建煥章閣藏髙宗禦集淳熙十六年帝禦紫宸殿行內禪禮光宗受禪上尊號曰至尊壽皇聖帝居重華宮按宋史光宗本紀淳熙十四年十月乙亥髙宗崩十一月己亥百官大祥畢孝宗手詔皇太子可令參決庶務以內東門司爲議事堂十五年二月戊戌帝始赴議事堂自是間日與輔臣公裳系鞋相見內外除擢自館職部刺史以上乃以聞九月乙巳又詔每遇朝殿令皇太子侍立十一月丞相周必大乞去孝宗諭曰朕比年病倦欲傳位太子卿須少畱會陳康伯家以紹興傳位禦札來上十二月壬申孝宗遣中使密持賜必大因令討論典禮旣又密以禪意諭參知政事畱正十六年正月辛亥兩府奏事孝宗諭以倦勤欲禪位皇太子退休養以畢髙宗三年之制因令必大進呈詔艸二月壬戌孝宗吉服禦紫宸殿行內禪禮應奉官以次稱賀內侍固請帝坐帝固辭內侍扶掖至七八乃微坐復興次丞相率百僚稱賀禮畢樞密院官升殿奏事帝立聽班退孝宗反喪服禦後殿帝侍立尋登輦同詣重華宮帝還內卽上尊號曰至尊壽皇聖帝皇后曰壽成皇后甲子帝率羣臣朝重華宮大赦百官進秩一級優賞諸軍蠲公私逋負及郡縣淳熙十四年以前稅役丙寅帝率羣臣詣重華宮上尊號冊寶庚午詔五日一朝重華宮三月戊申以壽皇卻五日之朝詔自今月四朝重華宮五月丁酉詔丞相以下月一朝重華宮光宗紹熙元年帝詣重華宮上壽皇冊寶及玉牒日曆按宋史光宗本紀紹熙元年春正月丙辰朔帝率羣臣詣重華宮奉上壽聖皇太后至尊壽皇聖帝壽成皇后冊寶八月己亥帝率羣臣上壽皇聖帝玉牒日曆於重華宮紹熙二年四月壽皇幸聚景園十一月壽皇聖帝及壽成皇後來視疾按宋史光宗本紀紹熙二年夏四月乙酉從壽皇聖帝壽成皇后幸聚景園十一月辛未有事於太廟皇后李氏殺皇貴妃以暴卒聞壬申合祭天地於圜丘以太祖太宗配大風雨不成禮而罷帝旣聞貴妃薨又值此變震懼感疾罷稱賀肆赦不禦樓壽皇聖帝及壽成皇後來視疾紹熙三年羣臣請帝詣重華宮帝朝重華宮都人大說按宋史光宗本紀紹熙三年四月戊午帝朝重華宮十月辛亥帝詣重華宮進香庚申會慶節丞相率百官詣重華宮拜表稱賀十一月丙戌日南至丞相率百官詣重華宮拜表稱賀兵部尙書羅點給事中尢袤中書舍人黃裳皆上疏請帝朝重華宮吏部尙書趙汝愚亦因面對以請帝開納辛卯帝朝重華宮皇後繼至都人大說十二月癸卯帝率羣臣上壽皇聖帝玉牒聖政會要於重華宮按慈懿李皇后傳後爲皇太子妃嘗訴太子左右於髙孝二宮髙宗不懌謂吳后曰是婦將種吾爲皇甫坦所誤孝宗亦屢訓後宜以皇太后爲法不然行當廢汝後疑其說出於太后及太子卽位冊爲皇后光宗欲誅宦者近習皆懼遂謀離間三宮會帝得心疾孝宗購得良藥欲因帝至宮授之宦者遂訴於後曰太上合藥一大丸俟宮車過卽投藥萬一有不虞其柰宗社何后覘藥實有心�之頃之內宴後請立嘉王爲太子孝宗不許後曰妾六禮所聘嘉王妾親生也何爲不可孝宗大怒後退持嘉王泣訴於帝謂壽皇有廢立意帝惑之遂不朝太上紹熙四年帝以後言不朝重華宮羣臣固請乃從按宋史光宗本紀紹熙四年春正月己巳朔帝朝重華宮三月丙子帝朝重華宮皇后從癸巳帝從壽皇聖帝壽成皇后幸聚景園九月己巳金遣董師中等來賀重明節庚午重明節百官上壽侍從兩省請帝朝重華宮不聽甲申帝將朝重華宮皇后止帝中書舍人陳傅良引裾力諫不聽戊子著作郎沈有開祕書郎彭龜年禮部侍郎倪思等咸上疏請朝重華宮壬子祕書省官請朝重華宮疏三上不報甲寅工部尙書趙彥逾等上疏重華宮乞會慶聖節勿降旨免朝壽皇曰朕自秋涼以來思與皇帝相見卿等奏疏已令進禦前矣明日會慶節帝以疾不果朝丞相葛邲率百官賀於重華宮侍從上章居家待罪詔不許嘉王府翊善黃裳上疏請誅內侍楊舜卿臺諫張叔椿章穎上疏乞罷黜戊午太學生汪安仁等二百一十八人上書請朝重華皆不報己未丞相以下奏事重華宮庚申帝將朝重華宮復以疾不果丞相以下上疏自劾請罷政彭龜年請逐陳源以謝天下皆不報十一月戊寅帝朝重華宮都人大說按慈懿李皇后傳帝久不朝太上中外疑駭紹熙四年九月重明節宰執侍從臺諫連章請帝過宮給事中謝深甫言父子至親天理昭然太上之愛陛下亦猶陛下之愛嘉王太上春秋髙千秋萬歲後陛下何以見天下帝感悟趣命駕朝重華宮是日百官班列俟帝出至禦屏後挽畱帝入曰天寒官家且飲酒百僚侍衛相顧莫敢言中書舍人陳傅良引帝裾請毋入因至屏後後叱曰此何地爾秀才欲斫頭耶傅良下殿慟哭後復使人問曰此何理也傅良曰子諫父不聽則號泣而隨之後益怒遂傳旨罷還宮紹熙五年壽皇不豫羣臣請詣重華宮問疾尋崩帝不能執喪太皇太后吳氏定策立嘉王又尊帝爲太上皇按宋史光宗本紀紹熙五年春正月癸亥朔帝禦大慶殿受羣臣朝遂朝重華宮次詣慈福宮行慶壽禮推恩如淳熙十年故事癸酉壽皇聖帝不豫三月己巳壽成皇后生辰免過宮上壽夏四月乙未壽皇聖帝幸東園甲辰侍從入對請朝重華宮己酉太學生程肖說等以帝未朝移書大臣事聞帝將以癸丑日朝至期丞相以下入宮門以俟日昃帝復以疾不果出侍從館學官上疏乞罷黜居家待罪職事官請去待罪者百餘人詔不許丙辰侍講黃裳祕書少監孫逢吉等再上疏以請丁巳起居郎兼權中書舍人陳傅良請以親王執政或近上宗戚一人充重華宮使臺諫交章劾內侍陳源楊舜卿林億年離間兩宮請罷逐之五月甲子侍從入對未得見宰執詣重華宮問疾不及引陳傅良繳上告敕出城待罪丁卯以壽皇聖帝疾棘命丞相以下分禱天地宗廟社稷戊辰丞相畱正等請帝侍疾正引裾隨帝至福寧殿久之乃泣而出辛未丞相以下以所請不從求退帝命皆退於是丞相以下遂出城待罪知合門事韓冑請宣押入城許之乙亥帝將朝重華宮復不果戊寅以壽皇聖帝疾赦權刑部尙書京鏜入對請朝重華宮庚辰丞相以下詣重華宮問疾癸未起居舍人彭龜年叩頭請奏事詔令上殿乃請朝重華宮甲申從官列奏以請嘉王府翊善黃裳講讀官沈有開彭龜年奏乞令嘉王詣重華宮問疾許之王至重華宮壽皇爲之感動丙戌權戶部侍郎袁說友入對請朝重華宮六月戊戌夜壽皇聖帝崩遺誥攺重華宮爲慈福宮建壽成皇后殿於宮後以便定省以重華宮錢銀一百萬緡賜內外軍先是丞相畱正知樞密院事趙汝愚參知政事陳騤同知樞密院事余端禮聞壽皇聖帝大漸見帝於後殿力請帝朝重華宮皇子嘉王亦泣以請不聽至是丞相正聞壽皇聖帝崩乃率百官聽遺誥於重華宮己亥丞相以下上疏請詣重華成禮庚子遣薛叔似等使金告哀辛丑率百官拜表請就喪次成服壬寅壽皇大斂皇子嘉王復入奏事詔俟疾愈過宮行禮丞相以下請皇太后垂簾聽政不許請代行祭奠禮許之仍有旨皇帝有疾聽就內中成服按寧宗本紀紹熙五年六月戊戌孝宗崩光宗以疾不能出壬寅宰臣請太皇太后垂簾聽政不許請代行祭奠之禮從之丁未宰臣奏云皇子嘉王仁孝夙成宜正儲位以安人心越六日奏三上從之明日遂擬旨以進是夕禦批付丞相云歷事歲久念欲退閒七月辛酉畱正以疾辭去知樞密院事趙汝愚見正去乃遣韓冑因內侍張宗尹以禪位嘉王之意請於太皇太后不獲遇提舉重華宮關禮冑因其問告之禮繼入內泣請於太皇太后太皇太后乃悟令諭冑曰好爲之冑出告汝愚命殿帥郭杲夜分兵衛南北翌日禫祭汝愚率百官詣大行柩前太皇太后垂簾汝愚率同列再拜奏皇帝疾不能執喪臣等乞立皇子嘉王爲太子以安人心乃奉禦批八字以奏太皇太后曰旣有禦筆卿當奉行汝愚曰內禪事重須議一指揮太皇太后允諾汝愚袖出所擬以進云皇帝以疾未能執喪曾有禦筆欲自退閒皇子嘉王擴可卽皇帝位尊帝爲太上皇皇后爲太上皇后太皇太后覽畢曰甚善汝愚出以旨諭帝帝固辭曰恐負不孝名汝愚曰天子當以安社稷定國家爲孝今中外憂亂萬一變生置太上皇何地眾扶入素幄披黃袍方卻立未坐汝愚率同列再拜帝詣幾筵殿哭盡哀須臾立仗訖催百官班帝衰服出就重華殿東廡素幄立內侍扶掖乃坐百官起居訖乃入行禫祭禮詔建泰安宮以奉太上皇太上皇后詔車駕五日一朝泰安宮百官月兩朝壬申建泰安宮戊寅詔秋暑太上皇帝未須移禦卽以寢殿爲泰安宮庚辰率羣臣拜表於泰安宮八月己亥率羣臣朝泰安宮冬十月庚寅更泰安宮爲壽康宮寧宗慶元元年十一月戊戌加上太上皇曰聖安壽仁太上皇太上皇后曰壽仁太上皇后按宋史寧宗本紀云云慶元四年八月丙戌詔以太上皇聖躬淸復率羣臣上壽尋不克行按宋史寧宗本紀云云慶元五年帝始見太上皇上壽禮成中外稱賀備樂行禮一用乾道舊制按宋史寧宗本紀慶元五年八月辛巳率羣臣詣壽康宮上壽始見太上皇成禮而還甲申以過宮上壽禮成中外奉表稱賀丙戌詔減諸路流囚釋杖以下推恩如慶壽故事按樂志臣僚言皇帝因重明聖節詣壽康宮上壽舉樂仰體聖主事親盡孝之志俯遂臣子尊君親上之忱此國家典禮之大者也檢照典故天申節賜禦筵在上壽次日今乃於前一日賜文武百僚宴重明上壽用樂攸始而臣下聽樂乃在君父之先義有未安遂命攺用次曰凡奉上冊寶於慈福壽康宮者再備樂行禮一用乾道舊制慶元六年壽仁太上皇崩行上謚祔廟之典按宋史寧宗本紀慶元六年春二月己卯率羣臣奉上聖安壽仁太上皇玉牒聖政日曆會要於壽康宮八月庚寅以太上皇違豫赦辛卯太上皇崩甲午遣李寅仲使金告哀十一月丙寅上大行太上皇謚曰憲仁聖哲慈孝皇帝廟號光宗十二月癸卯祔光宗皇帝神主於太廟嘉泰二年八月十七日禮部尙書費士寅等言禮寺以孝宗一朝典禮續纂中興禮書八十卷詔令繳進按宋史寧宗本紀不載按玉海云云

明英宗正統十四年郕王卽位遙尊帝爲太上皇帝按大政紀正統十四年九月癸未郕王卽皇帝位遙尊帝爲太上皇帝詔赦天下十月丁未朔也先以送上皇還京爲名與可汗脫不花入寇紫荊關京師戒嚴乙卯也先長驅至京城西北關外命石亨等軍於城北兵部尙書於謙督其軍都督孫鏜軍於城西刑部侍郎江淵參其軍皆背城而陣謙率先士卒躬擐甲冑出營徳勝門以示必死泣以忠義諭三軍感奮勇气自倍敵兵气阻喜寧嗾也先遣使者來請和索大臣出迎駕以通政司參議王復爲禮部侍郎中書舍人趙榮爲鴻臚寺卿使也先營朝上皇於土城復等見上皇及也先也先謂爾等皆小官可令胡王直於謙石亨楊善等來復辭歸上皇諭二人曰彼無善意爾等宜急去十二月上皇在迆北北至小黃河蘇武廟老營伯顏帖木兒設帳迎駕尋直聖節也先來上壽進蟒衣貂裘筵宴代宗景泰元年上皇在北庭右都禦史楊善力說也先迎歸上皇敕不允百官朝見按大政紀景泰元年正月上皇在迆北帝受朝免賀上皇書至索大臣來迎命公卿集議廷臣因奏請遣官使北進冬衣有旨欲能識上皇者行羣臣懼謝罪繳納原奏事遂寢三月戊辰叛臣喜寧懷二心教也先擾邊且不欲送上皇還京上皇深惡之謂不誅寧還京未有期也寧又忌袁彬誘彬出營將殺之上皇急救之乃免及彬與上皇謀遣寧傳命入京令軍士髙盤與俱密書系盤髀間令至宣府與總兵等官計擒之旣至城下宣府參將楊俊出與寧領書盤抱領大呼俊縱兵遂縳寧送京師誅之自寧旣誅敵失其向導稍稍厭兵矣五月辛未也先陰使阿剌知院遣其參政完者脫歡等貢馬請和邊將畱於懷來以聞是時韃靼政事也先專之其兵最多脫脫不花𨿽爲可汗兵稍少知院阿剌兵又少君臣鼎立外親內忌其合兵南侵利多歸也先而獘則均受及也先欲和恥屈意而陰使阿剌等來言於是禮部會議奏命太常寺卿許彬錦衣衛都指揮同知馬政往審之敵使言欲朝廷差大頭目去阿剌及也先脫脫不花處講和退軍如欲迎上皇就奉還京若不講和我三家盡起人馬來圍大都彼時無悔且言此非特阿剌意凡我下人皆欲講和如朝廷不信畱我一人爲質奏至召戶部尙書兼翰林學士陳循等於文華殿諭之曰也先背逆天道邀畱上皇不共戴天之仇如何可和循等請敕諭阿剌並賞來使令回以緩其譎詐之請仍敕在京各營各邊關整搠軍馬以備從之六月癸酉六科都察院等衙門太子太保吏部尙書王直等言也先遣使請上皇還京蓋上下神祇陰佑其衷使之悔悟伏望皇上許其自新俯就敵情亦遣使臣前去審察誠僞如果至誠特賜俯納奉迎上皇以歸不復事天臨民陛下但當盡崇奉之禮庶天倫厚而天眷益隆上曰卿所言理當然此大位非我所欲蓋天地祖宗及宗室文武羣臣之所爲也自大兄蒙塵朕累遣內外官員五次賫金帛使也先地方迎請不肯聽從若今又使人往恐假以送駕爲名羈畱我使乃率眾來犯京畿愈加蒼生之患朕意如此卿等更加詳之勿遺後患乙酉上皇駕至大同先是也先北入旣深又議選戰馬奉上皇南歸是日至大同聲言送駕守將郭登設計於城月門裏具朝服以候潛令人伏城上俟上皇入卽下城閘板旣及門覺之遂擁上皇退去戊子宣府總兵朱謙等遇也先於南門教場擊卻之獲馬四匹也先遣使請和帝禦文華殿召文武羣臣諭曰朝廷因通和壞事欲與也先絕而卿等屢以爲言何也吏部尙書王直對曰上皇在北庭理宜迎復必乞遣使勿使有他日之悔帝不檡曰當時大位是卿等要朕爲之非出朕心於謙對曰大位已定孰敢有議但答使盡禮紓邊患耳帝意始釋曰從汝從汝言巳卽退羣臣出太監興安呼羣臣爾等固欲答使孰爲文天祥富�其人耶王直面發赤大言曰今日羣臣皆在此皆朝廷人孰敢有不行者興安語塞及禮部以三品以上官具名封進上命興安召都給事李實羅綺問其鄕貫傳旨曰恁累進章朝廷素知忠節上欲遣使也先軍中如何實曰某𨿽才識不同適朝廷多事之秋安敢辭諒亦不辱君命興安忻然入內命實爲禮部侍郎綺爲大理寺右少卿充正副使以行敕書旣下則惟言報禮不及迎復實訝詣內閣白之遇興安被詬曰爾奉黃紙幹他事何與焉實等遂偕使北行七月丙申朔侍郎李實等啟行丙午侍郎李實等至也先所營失八兒禿之地也先曰兵端皆因通事陳友等小人締構以致小事成大及我送太上還京遣大臣來議又殺所遣使臣張關保等我回北後遣使者盈不花等亦不生還其故何也實答太師𨿽名送駕兵行不戢攻關掠野朝廷豈信張關保死於陣者盈不花未至京皆以將士不以爲來和而以爲戰故也也先曰喜寧是朝廷內臣我遣來何爲亦見殺實等答曰喜寧蒙上皇厚恩卻乃導引太師兵馬殺之宜矣也先曰太上在此我令伯顏帖木兒早晚恭敬未嘗失禮因以酪酒飲食實等丁未也先遣人引侍郎李實等伯顏貼木兒營見太上皇進紵絲四匹粳米魚肉�燒酒等物十二日實見上皇所居者皮帳布幃席地而寢牛車一輛馬一匹以爲移營之具而已上皇謂實等曰當初朕非以遊畋而出乃爲生靈計不意被畱皆王振輩所致及也先實意送朕回又被喜寧屢次阻住因問聖母及今上安好上皇泫然淚下旣又問舊臣數人又曰在此逾年始見卿等實因奏曰陛下錦衣玉食今服食粗陋不堪因極言王振寵之太過以致傾危國家陛下蒙塵之禍上曰振未敗時無人肯言此亦朕不能燭姦今悔何及也先宰馬置酒以宴實等實因言來迎之意也先曰大明皇帝敕書內只說講和不曾說接駕大明皇帝畱在這里又做不得我每的皇帝是一个閒人我還們千載之後只圖个好名兒們回去奏知務要差太監及大臣來迎我便差人送去如今送去呵輕易了復再三言之戊申脫脫不花普化可汗遣其平章皮兒馬黑麻來議和復遣右都禦史楊善侍郎趙榮使北庭時上皇在敵音問不通者一載余有自北庭脫回者方知無恙也先亦遣使來通但譎詐不可信未可以使往報善聞議和慨然欲往上從之人皆危懼善曰上皇在北庭食君祿者於心何安此爲臣者效命之秋遂請行己酉侍郎李實等辭上皇歸也先遣其右丞把禿同赴京復遣人同羅綺往大同調回山西大同一帶擾邊人馬壬子都禦史楊善等啟行甲寅至懷來遇李實等回實將與也先應答之詞及一應事情並奉迎上皇之意備細說知使彼無訛以全終始丙辰侍郎李實等至京上問李實也先講和之意虛實如何實對曰臣入番境彼處人皆忻悅夾道謳歌沿途乳酪勸臣飲之咸願和好皆因彼處人馬相繼病死又因離家駐邊上日久論其和意似有實情帝曰待楊善回來再定奪文武羣臣上章懇請遣使奉迎上皇不許庚申侍郎李實言先差臣等未嘗爲迎上皇專爲講和今已事完其欲差人迎復定約日期出也先之口臣特傳說敵情伏望陛下如羣臣之請另差有能大臣奉迎上皇𨿽敵情變詐不測亦可塞彼無詞倘不差人去則直在彼而曲在我臣若不言恐日後復差人僉必曰臣實可差臣自揣違期失約自不敢去若另行差人亦不敢去臣固不敢去人亦不敢去則彼此猜疑猜疑則和議不成則上皇終不可復干戈終不可息邊鄙終不寧臣頗悉敵情故不懼斧鉞昧死爲陛下備陳乞早賜幹斷天下幸甚八月丁卯右都禦史楊善至北庭也先見善等甚喜問曰汝是何官答曰都禦史曰兩家和好許多年今番如何拘畱我使臣減了我馬價與的匹一匹剪爲兩匹將我使臣閉在館中不放出這等計較關防如何答曰比先汝父差使臣到我太宗宣宗皇帝前進馬不過三十餘人所討物件十與二三也無計較一向和好汝今差來使臣多至三千餘人一見皇帝每人便賞織金衣一套𨿽十歲孩兒也是一般賞賜殿上筵宴爲何只是要官人面上好看臨回時又加宴賞差人送去何曾拘畱或是帶來的小廝到中國爲姦爲盜懼怕使臣知道從小路逃去或遇虎狼或寓別處中國畱他何用若減了馬價一節亦有緣故先次官人寄書一封差使臣玉喜送與中國某人會喜不在著吳良收了進與朝廷後某人怕朝廷疑�乃紿權臣因說曰這番進馬不系正經頭目如何一般賞他以此減了馬價匹及某人送使臣去反說是良詭計減了意欲官人殺害吳良不想果中其計也先答曰者北音云者然辭也又說買鍋一節此鐵鍋出在廣東到京師萬餘里一鍋賣絹二匹使臣去買止與一匹以此爭鬥而賣鍋者閉門不賣皇上如何知得譬如南朝人問使臣買馬價少便不肯賣豈是官人分付他來也先答曰者又說剪開匹是回回人所爲他將一匹剪斷兩匹送與官人充作課程若不信去搜他行李好的都在也先曰者者都禦史說的皆實如今事已往都是小人說壞善見說的意思和了又曰官人爲北方將帥掌領軍馬卻聽小人言語忘了大明皇帝厚恩便來殺擄人民上天好生官人好殺將無罪人民擄去有想父母妻子脫逃者拿住便剜心摘膽髙聲叫苦上天豈不聞之答曰我不曾著他殺是下頭人自殺又曰今日兩家和好如初早出號令收回人馬免得上天發怒降災也先答曰者者問皇帝回去還做否答曰天位已定難再更換也先曰堯舜當初如何來答曰堯讓位於舜今日兄讓位於弟正與堯舜一般有知院伯顏帖木兒說將這使臣畱下再差人去問來還著這皇帝做然後放去不然不要放去也先曰當初問他要大臣來迎旣差來又去問是我失信了著他迎皇帝去罷有平章昂克說汝來取皇帝將何財物來答曰若將財物來後人說官人要錢了若空手迎去見官人有仁義能順天道自古無這等好男子我監史書備細寫上著萬代稱贊也先曰者者都禦史寫的好者戊辰都禦史楊善等見上皇於伯顏帖木兒營己巳也先設宴請上皇至其營餞行楊善等侍飲也先曰都禦史坐上皇曰太師著坐便坐對曰𨿽居艸野不敢失君臣禮也先顧善曰好禮數庚午伯顏設宴與上皇餞行並宴使臣癸酉上皇駕啟行也先率眾頭目羅拜而別伯顏率兵護送乙亥上皇過野狐嶺丙子上皇至萬全右衛演武亭駐蹕丁丑上皇至宣府南城東駐上皇已入塞朝廷猶以敵情多詐爲疑禮部連日會奏議奉迎禮未定千戶龔遂榮寓書於學士髙谷言奉迎當從厚大略謂上皇之出非遊畋無益爲宗社計耳今都人一聞駕旋無不喜躍則人心尙未厭上皇也今奉迎禮當從厚主上當避位懇辭而後受命乃可不然恐千載史書難洗谷袖其書入朝以示廷臣曰武夫尙知此禮況儒臣乎王直曰此禮失而求之野耳胡欲封進庶見朝野同情以感動上心都禦史王文曰匿名文書不得言之於謙言進封亦無妨及禮科奏上得旨繳進王文曰諸公勿累小子喫牢飯也陳循見之恚甚言遂榮非分請治其罪遂下錦衣衛獄尋會赦得釋己卯上皇至懷來將抵居庸禮部始得旨羣臣同禮部議迎復儀注兵部總戎議防變方略朝退多官集會議所都禦史王文忽厲聲曰來就以爲來耶黠寇豈誠眞彼不索金帛必索土地有許多事在就以爲來耶眾素畏文聞此皆相顧莫敢言武弁有趨出門去者矣旣而少保於謙言防變方略則在我與總戎如是而退給事中等造禮部問尙書胡從容言儀注已送內閣看矣王一人言豈可憑但彼欲如是言且姑任其言何必與辧當時會奏多吏部王直筆皆六部都察院通政司大理寺六科掌科官連署然主意皆出王胡會奏外惟翰林檢討邢讓一奏首有前次敕書不具迎復上皇之意一言眞爲實錄戶科給事中李侃等奏內亦有堯舜孝弟之說報旨以爲譏朕者也庚辰上皇至唐家嶺遣使回京詔諭避位免羣臣迎丙戌百官迎上皇於安定門上皇自東安門入上迎拜上皇答拜各述授受之意推遜良久乃送上皇至南宮升座羣臣就見而退大赦天下十一月上皇在南宮萬壽聖節禮部尙書胡等請羣臣朝詔免朝十二月上皇在南宮禮部尙書胡請明年正旦百官朝上皇於延安門不許荊王瞻堈請朝上皇不許按明昭代典則八月丙戌上皇入居南宮禮部尙書胡等言奉迎禮不可簡稍益故儀注請備法駕候安定門外內批敵詐未可信備禮遠迓輒中其計柰何大兄入城事在朕躬朕迎東安門內同百官隨至南城卿等勿再紛更甲申遣翰林侍讀商輅候上皇於居庸關上皇勞輅諭曰朕還京願居閒卿爲朕寫書皇帝知朕意並詔文武羣臣丙戌上皇至京師自東安門入上迎拜上皇答拜上皇入南宮百官隨至南城請朝見敕曰先帝遺命祖宗鴻業付畀於朕深爲負荷之重朝夕惶懼以圖法天去年秋丑寇傲虐背恩負徳拘我信使率眾臨邊有竊窺神器之意朕不得已親率六師往問其罪不意天示譴罰被畱北庭屢蒙聖母上聖皇太后皇帝賢弟念親親之恩數遣人迎取上賴天地大恩祖宗洪福幸得還京爾文武羣臣欲請朝見重以眇躬辱國喪師有玷宗廟又何顏見爾羣臣乎所請不允故諭癸巳上宴瓦剌使人於奉天門明日上皇宴之南宮乙未升賞瓦剌使人有差景泰四年大理少卿廖莊疏請朝上皇於南宮不報禮部郎中章綸繼請詔置極刑以天變而止按明昭代典則景泰四年四月值災異下詔求言大理少卿廖莊上疏仰惟上皇被畱北庭皇上撫有萬方屢降詔書以大兄皇帝鑾輿未復寇讎未報爲意皇上之心卽堯親九族舜徽五典之心也賴郊廟神靈皇上勝算迎歸上皇於南宮臣遠臣未知皇上於萬幾之暇曾時朝見以敍天倫之樂惇友愛之情否也臣自爲翰林庶吉士刑科給事中大理寺丞時伏睹上皇卽位之初遣太師英國公張輔吏部尙書郭琎爲正副使冊封皇上奄有大國每遇正旦冬至令羣臣見皇上於東廡百官感上皇兄弟友愛如此天下其有不治乎今幸上皇迎歸伏望篤親親之恩萬幾之暇時時朝見上皇於南宮或講明家法或商確治道仍令羣臣時令亦得朝見以慰上皇之心如此則孝弟刑於國家恩義通於神明災可弭而祥可召矣詞意悲懇畱中不報五月懷獻太子卒人心危懼監察禦史鍾同諷禮部遂上疏陳時政闕失疏入縳下詔獄械系極苦杖之不死仍禁獄中禮部郎中章綸發憤亦卽具疏陳修徳弭災等事疏曰唐元宗初卽位爲長枕大被與兄弟同寢殿中或設五幄與諸王更處其中或置花樓召諸王同宴是友愛之可法如此臣恭惟太上皇帝君臨天下十四年是爲天下之父也與皇上同气異胞是爲至親之兄也皇上曾親受上皇之冊封是爲上皇之臣子也上皇親徵戎敵被畱北庭嘗詔旨傳位於陛下是以天下授陛下也陛下尊之爲太上皇帝是爲天下之至尊幸而奉迎還宮是皇上之至願亦天下之至望也上皇爲陛下同气之親兄陛下爲上皇同气之親弟形𨿽爲二其實一人況上皇天性謙沖意無彼此伏望皇上於朔望日或節旦幸南宮率羣臣朝見上皇於延安門以敍連枝同气之情以極尊隆崇奉之道則國家天下之福萬世帝王之法也語極激切上大怒下綸詔獄炮烙煆煉逼綸引大臣及通南城狀體無完膚竟不承以鍾同先嘗上言並欲殺二人會天大風雨黃霧四塞乃止英宗天順元年上皇復辟按大政紀天順元年正月景帝不豫內外憂懼圖富貴者起異謀大學士王文與太監王誠謀欲取襄王子立爲東宮共事漸泄旣而景帝病亟僉謂上皇子宜復立惟王文之意不然陳循輩亦知之吏部侍郎李賢因會議問學士蕭鎡鎡曰旣退矣不可再也文對眾曰今只請立東宮安知朝廷之意在誰眾始覺其有異謀矣十一日早文武羣臣集於左掖門僉奏乞早建元良以安人心左都禦史蕭維禎舉筆曰更建字爲擇字如何眾從之奏上不允且云待十七日視朝咸謂奏詞擇之一字非復立之意於是京師競傳王文於謙已遣人賫金符取襄王世子矣旣禮部復會百官議復舊太子正位東宮推學士商輅艸疏大略曰天下者太祖太宗之天下傳之於宣宗陛下宣宗之子見深宣宗之孫以祖宗之天下傳之於孫此萬古不易之常法稿成擬十七日合辭懇請先是石亨知帝病甚必不起乃與掌兵都督張軏張輗左都禦史楊善副都禦史徐有貞謀迎上皇復位遂陰結中官曹吉祥蔣冕白於皇太后許焉十六日旣暮軏輗等會於有貞宅時有邊報北寇欲侵京師有貞以爲宜乘此爲名納兵入內誰曰不可軏首肯之有貞復乘屋覽步乾象亟下曰時在今夕不可失矣將出有貞焚香祝天與家人訣曰事成社稷之福不成滅族之禍遂往會亨收掌門鑰開門納兵時已漏下四鼓天色晦冥亨軏等惶惑謂有貞曰事當濟否有貞大言曰時至矣勿退遂薄南城毀墻壞門而入亨等入見上皇問曰汝等爲何皆俯伏合詞請陛下卽位遂共掖登輿有貞前導忽星月開朗上皇顧問卿等爲誰各以姓名對遂升奉天殿登禦座初文武羣臣約是日入候景帝出視朝頃之南城呼噪震地羣臣失色須臾鐘鼓大鳴上皇復位矣羣臣遂入賀太上皇部總論朱子大全集

經筵畱身面陳四事札子臣迂愚衰賤無以逾人仰荷聖明召從遠外置之近侍之列處以勸誦之官此豈私於小臣者哉意者必以其粗嘗講學稍有思慮不肯隨眾默默或有以仰裨聖治萬分之一也而臣伏自到闕三獲進對狂妄之言時蒙采納如增添講日看詳封事不受賀表之屬皆得施行臣竊不自知以爲庶幾可以披瀝肝膽畢義願忠而無負於陛下所以收錄使令之意又竊惟念服在內朝實以從容諷議爲職故𨿽被求言之詔亦不敢輒同外臣撰述文字以致宣泄但嘗面奏一二意望陛下自以聖意施行而累日以來竊觀天意雷霆之後繼以陰雨沈鬱不解夜明晝昏此必政事設施大有未厭人望以至陰邪敢於陽徳者而臣前日所嘗言之大者尙亦未蒙省察若但碌碌隨羣解釋文義時時陳說一二細微以應故事則不惟非陛下所以召用愚臣之意亦豈愚臣所以服事陛下之志哉今有微誠須至傾竭臣之所言其最大者則勸陛下凡百自奉深務抑損自宮闈之私居處服用且如潛邸之舊以至外庭禮數僕禦恩澤亦未可遽然全享萬乘之尊庶幾有以感格親心早遂晨昏定省之願以爲陛下必垂開納而數日來乃聞有旨修葺舊日東宮爲屋三數百間外議皆謂陛下意欲速成早遂移蹕以爲便安之計不惟未能抑損乃是過有增加臣不知此果出於陛下之心大臣之議軍民之願耶抑亦左右近習倡爲此說以誤陛下而欲因以遂其姦心也臣恐不惟上帝震怒災異數出正當恐懼修省之時不當興此大役以咈譴告警動之意亦恐畿甸百姓饑餓流離阽於死亡之際忽見朝廷正用此時大興土木修造宮室但以適己自奉爲事而無矜惻憫憐之心或多怨望忿切以生他變不惟無以感格太上皇帝之心以致未有進見之期亦恐壽皇在殯因山未卜幾筵之奉不容少弛太皇太后皇太后皆以尊老之年煢然在憂苦之中晨昏之養尢不可闕而四方之人但見陛下亟欲大治宮室速得成就一旦翩然委而去之以就安便六軍萬民之心必又將有扼腕而不平者矣前鑑未遠甚可懼也至於一離尊親之側輕去倚廬之次深宮永巷園囿池臺耳目之娛雜然而進臣又竊恐陛下之心未易當此紛華盛麗之熒惑感移𨿽欲日親儒士講求經訓以正厥事而進徳修業亦將有所不暇矣此又臣之所大懼也至於壽康定省之禮則臣�言之矣而其意有未盡也今聞邇日一再過宮亦未得見而不亟爲之慮如臣所謂下詔自責頻日繼往者顧乃逶迆舒緩無異尋常之時泛然而往泛然而歸太上皇帝聞之必以爲此徒備禮而來實無必求見我之意其深閉固拒而不肯見固亦宜矣又聞太上皇后懼忤太上皇帝之意不欲其聞太上之稱又不欲其聞內禪之說此又慮之過者殊不知若但一向如此而不爲宛轉方便使太上皇帝灼知陛下所以不得已而卽位者但欲上安宗社下慰軍民姑以代己之勞而非敢遽享至尊之奉則父子之間上怨怒而下憂懼將何時而已乎父子天倫三綱所系不惟陛下之心深所未安而四方觀聽殊爲不美久而不圖亦將有借其名以造謗生事者此又臣之所大懼也至於朝廷紀綱尢所當嚴上自人主以下至於百執事各有職業不可相侵蓋君𨿽以制命爲職然必謀之大臣參之給捨使之熟識以求公議之所在然後揚於王庭明出命令而公行之是以朝廷尊嚴命令詳審𨿽有不當天下亦皆曉然知其謬之出於某人而人主不至獨任其責臣下欲議之者亦得以極意盡言而無所憚此古今之常理亦祖宗之家法也今者陛下卽位未能旬月而進退宰執移易臺諫甚者方驟進而忽退之皆出於陛下之獨斷而大臣不與謀給捨不及議正使實出於陛下之獨斷而其事悉當於理亦非爲治之體以啟將來之獘況中外傳聞無不疑惑皆謂左右或竊其柄而其所行又未能盡允於公議乎此獘不革臣恐名爲獨斷而主威不免於下移欲以求治而反不免於致亂蓋自隆興以來已有此失臣嘗再三深爲壽皇論之非獨今日之憂也尙賴壽皇聖性聰明更練世事故於此輩𨿽以驅使之故稍有假借實亦陰有以制之未至全墮其計然積習成風貽患於後其害已有不可勝言者如陳源袁佐之流皆陛下所親見也柰何又欲襲其迹而蹈之乎且陛下自視聰明剛斷孰與壽皇更練通達孰與壽皇壽皇尙不能制之於前而陛下乃欲制之於後臣恐其爲患之益深非但前日而已此又臣之所大懼也至於攢宮之卜偏聽臺史膠固謬妄之言墮其交結眩惑之計而不復廣詢術人以求吉地但欲於佑思諸陵之傍攢那遷就苟且了當旣不爲壽皇體魄安寧之慮又不爲宗社血食久遠之圖則自宰執侍從以至軍民皆知其非而不敢力爭夫以壽皇之丰功盛烈百世不忘而所以葬之如此其艸艸也此豈不又大咈天人之心以致變異之頻仍而貽患於無窮乎此又臣之所大懼也凡此四懼皆非小故臣願陛下深察愚言而反之於心明詔大臣首罷修葺東宮之役而以其工料回就慈福重華之間艸創寢殿一二十間使粗可居又於宮門之外艸創供奉宿衛之廬數十間勿使其有逼仄暴露之苦如是則上有以感格太上皇帝之心而速南內進見之期又有以致壽皇幾筵之奉而盡兩宮晨昏之禮下有以塞羣下窺觀眩惑之姦而慰斯民饑餓流離之嘆此一事也若夫過宮之計則臣又願陛下下詔自責減省輿衛入宮之後暫變服色如唐肅宗之攺服紫袍執控馬前者預詔近屬尊行之賢使之先入首白太上皇后以臣前所陳宛轉方便之說然後隨之而入望見太上皇帝卽當流涕伏地抱膝吮乳以伸負罪引慝之誠而太上皇后宗戚貴臣左右環擁更進譬諭解釋之詞則太上皇帝𨿽有忿怒之情亦且霍然雲消霧散而歡意浹洽矣此二事也若夫朝廷之紀綱則臣又願陛下深詔左右勿預朝政但使朝廷尊嚴紀綱振肅而國家有泰山之安則此等自然不失富貴長久之計其實有勛庸而所得褒賞未愜眾論者亦詔大臣公議其事稽考令典厚報其勞而凡號令之弛張人才之進退則一委之二三大臣使之反復較量勿徇己見酌取公論奏而行之批旨宣行不須奏覆但未令尙書省施行先送後省審復有不當者限以當日便行繳駁如更有疑則詔大臣與繳駁之官當晚入朝面議於前互相論難擇其善者稱制臨決則不惟近習不得干預朝權大臣不得專任己私而陛下亦得以益明習天下之事而無所疑於得失之算矣此三事也若夫山陵之卜則臣前日常以議狀進呈近日又與同列連名具奏今更不敢頻煩聖聽亦望特宣大臣使詳臣等前後所論而決其可否於立談之間先寬七月之期次黜臺史之說別求艸澤以營新宮使壽皇之遺體得安於內則宗社生靈皆蒙福於外矣此四事也凡此四事皆今日最急之務切乞畱神反復思慮斷而行之以答天變以慰人心上以彰聖主用人求諫之實下以伸小臣愛君憂國之忠則臣不勝千萬大幸又竊念臣老病之餘寒齋獨宿終夜不寐憂慮萬端而進對之時率多遺忘言語精神又不能以自達是以前日一再面奏所陳數事有未蒙深察者今因入侍敢復冒昧輒形紙墨伏惟聖明獨賜詳覽而擇其中至於孤危之蹤不敢自保竊恐自今以往不獲久侍淸閒之燕矣臣無任瞻戀懇切惶恐俟罪之至

甲寅擬上封事五月二十六日朝散郎祕閣修撰權發遣潭州軍州事兼管內勸農營田事主管荊湖南路安撫司公事馬步軍都總管借紫臣朱熹謹昧死百拜上疏皇帝陛下臣近者竊聞陛下過宮一事多有論諫未蒙采納屢降指揮尋復寢罷觀聽惶惑傳聞駭異如臣孤賤�遠竊伏艸茅不聞外廷末議初不敢妄有開說塵瀆聖聰特以今此蒙恩起當藩屏之任靜思所職上關國體若朝廷正綱紀立主徳修人心悅則守土之臣𨿽極駑鈍尙可憑借威靈勉自驅策以稱任使儻根本動搖腹心蠱壞大勢傾壓無復可爲則中外之臣𨿽有奇才遠略亦無所施況如迂愚𨿽欲捐軀報國亦何所用其力哉是以不能自已有不能不爲陛下言者然臣所讀者不過孝經語孟六經之書所學者不過堯舜周孔之道所知者不過三代兩漢以來治亂得失之故所講明者不過仁義禮樂天理人欲之辧所遵守者又不過國家之條法考其歸趨無非欲爲臣者忠爲子者孝而已今者取此以爲言則在廷之臣言之悉矣陛下聽之亦熟矣捨此以爲言則自古天下國家未有可以外此而爲治者臣今亦不敢廣引前言備禮上疏以釣敢言之名而歸過於陛下請獨以父子天性之說爲陛下流涕而陳之臣聞人之所以有此身者受形於母而資始於父𨿽有彊暴之人見子則憐至於𦇤褓之兒見父則笑果何爲而然哉初無所爲而然此父子之道所以爲天性而不可解也然父子之間或有不盡其道者是豈爲父而天性有不足於慈亦豈爲子而天性有不足於孝者哉人心本明天理素具但爲物欲所昏利害所蔽故小則傷恩害義而不可開大則滅天亂倫而不可救假如或好飲酒或好貨財或好聲色或好便安如此之類皆物欲也淸明之地物欲昏之則父或忘其爲慈子或忘其爲孝然後造爲讒慝者指疑似以爲眞實指毫髮以爲丘山譖之於其父則使施之於其子者不無少過譖之於其子則使施之於其父者寖失其常然後巧爲利害之說以劫之蓋謂如此則必受其利不如此則必蹈其害利害旣有以蔽其心此心日益猜疑今日猜疑明日猜疑猜疑不已子一舉足而得罪於其父父一出言而取怨於其子父子之情壞而禍亂作矣試於暇時或於中夜或於觀書之際或於靜坐之頃捐去物欲之私盡祛利害之蔽默觀此心之本然則父子之間固未嘗不慈且孝也臣竊觀陛下天資仁孝初政淸明進退人才動合公論一言之善天下誦之豈獨於天性至親反用其薄況備物之養無大虧缺政事之間無大更革過宮定省本非難行猶豫遲回動逾時月亦獨何也無乃事起於纖微情阻於疏闊方閒隙之將萌羣臣不能救之於早及形迹旣著又不能察陛下事親之本心且無以和陛下父子之情往往語言拙直援引過當其心𨿽忠於陛下而不足以感悟陛下之聽徒以激怒陛下故近日臨欲過宮而復輟者陛下未必不曰身爲萬乘之主乃不得一事自由乎故不肯屈獨斷之權爲羣論所迫耳而陛下父子之情所以至此者臣竊料陛下卽位之初便有姦人造爲邪說離間陛下之父子如一飲宴之失壽皇慮陛下或怠於爲政一言動之愆壽皇憂陛下或至於成疾此皆愛陛下之至切故或形於言而不自以爲嫌其意惟欲陛下遷善攺過正心修身以奉天地以承祖宗爲有宋萬年無疆之休而已曷嘗有纖芥忿恨如浚並塗廩之意哉而姦人因之造爲危語往來間諜以誤聖聽不惟使陛下之身常懷疑懼而使陛下之宮中亦皆嚴憚重華而不敢親近日遠月疏閒隙愈大天下之人但見壽皇慈覆天下而於陛下爲尢篤陛下所以事壽皇者乃不以孝聞而以失禮聞又不知其爲羣小之姦而直以爲陛下之失街談巷議偶語族談至有臣子所不敢聽者臣恐不惟如此一旦上帝震怒匹夫流言艸野僭亂將仗義而起敵國外侮興問罪之師當是時六軍之情能使之親附乎萬姓之心能使之固結而不解乎讒邪之人𨿽復臠而食之其能有及於國家之敗乎如臣之愚𨿽百千輩咸欲分身赤族爲陛下死其能有補於社稷之存亡乎又聞壽皇聖躬比者小愆和豫𨿽未必因此而天下後世寧不曰意念鬱鬱而至此乎夫事固有失於毫釐之間而遂至於不勝悔者臣子之所不忍言而忠於事君者亦不敢隱也昔漢文帝徙淮南王少失思慮而尺布斗粟之謠終身病之夫以兄而不能容其弟𨿽賢主不敢自恕其過也況以天下之大而不能容其父乎爲今之計先遣大臣謝罪於重華次發明詔告諭在廷言前日之所以不能無疑者以讒邪惑亂之故誅此姦人以謝天下屏斥餘黨還始初之淸明卽日駕過重華問安侍膳以盡父子之歡如此則天下歌舞四方尊仰書之信史以爲美談反危而安特在陛下反覆手之間耳今愛陛下之切者中宮也嘉邸也忠陛下之至者二三大臣也願出臣章與之參訂必有以知臣之惓惓於君父而其言𨿽陋實宗社之至計也限守遠郡無由請對而忠憤所激不能自已是以冒死拜疏痛哭流涕而極言之惟陛下恕其狂瞽臣冒犯天威無任震懼殞越之至臣熹昧死再拜

甲寅行宮便殿奏札一臣竊聞之天下之事有常有變而其所以處事之術有經有權君臣父子定位不易事之常也君令臣行父傳子繼道之經也事有不幸而至於不得盡如其常則謂之變而所以處之之術不得全出於經矣是則所謂權也當事之常而守其經𨿽聖賢不外乎此而眾人亦可能焉至於遭事之變而處之以權則惟大聖大賢爲能不失其正而非眾人之所及也故孔子曰可與立未可與權蓋言其難如此而夷齊季札之徒所以輕千乘之國以求卽乎吾心之所安寧隕其身亡其國而不敢失其區區之節者亦爲此也乃者天運艱難國有大咎天變爲之見於上地變爲之作於下人情爲之哀恫拂郁而皆有離叛散亂之心方此之時宗廟社稷危於綴旒是則所謂天下之大變而不可以常理處焉者也是以太皇太后躬定大策皇帝陛下寅紹丕圖未及號令之間不越須臾之頃而鄕之危者安離者合天下之勢翕然而大定此亦可謂處之以權而庶幾乎有以不失其正者矣然自頃至今亦旣三月而天變未盡消地變未盡弭君親之心未盡歡學士大夫羣黎百姓或反不能無疑於逆順名實之際至於禍亂之本又已伏於冥冥之中特待時而發耳臣𨿽至愚亦知竊爲陛下憂之而未知其計之所出故嘗反復以思而參以所聞則尙猶有可諉者亦曰陛下之心前日未嘗有求位之計今日未嘗忘思親之懷而已爾嗚呼此則所謂道心微妙之全體天理髮用之本然而所以行權而不失其正之根本也誠卽是心以充之則孔子所謂求仁得仁而無怨孟子所謂終身欣然樂而忘天下者臣有以知陛下之不難矣借曰天命神器不可以無傳宗廟社稷不可以無奉則轉禍爲福易危爲安亦豈可以捨此而他求哉充吾未嘗求位之心則可以盡吾負罪引慝之誠充吾未嘗忘親之心則可以致吾溫凊定省之禮始終不越乎此而大倫可正大本可立矣陛下誠能動心忍性深自抑損所以自處常如前日未�有位之時內自宮掖燕私之奉服食器用之須不敢一毫有所加於潛邸之舊外至百辟多儀之享恩澤匪頒之式不敢一旦而全享乎萬乘之尊專務積其誠意期以格乎親心然後浚發徳音痛自克責嚴飭羽衛益勤問安視膳之行十日一至而不得見則繼以五日五日一至而不得見則繼以三日三日而不得見則二日而一至以至於無一日而不一至焉俯伏寢門怨慕號泣𨿽勞且辱有所不憚然而親心猶未底豫慈愛猶未復初逆順名實之疑不渙然而冰釋則臣不信也若夫災異之變禍亂之幾有未盡去則又在乎陛下凝神恭默深監古先日與大臣講求政理可否相濟惟是之從必使發號施令無一不出乎朝廷進退人材無一不合乎公論不爲偏聽以啟私門則聖徳日新聖治日起而天人之應不得違釁孽之萌不得作矣今日之計莫大於此惟陛下深畱聖意而亟圖之若復因循日復一日所以行權者遂失其正則臣恐禍變之來不但禮樂不興刑罰不中而已也人心易離天命難保厥監不遠深可畏懼臣山野�愚不識忌諱罪當萬死惟陛下寬之取進止日知錄

太上皇秦始皇本紀追尊莊襄王爲太上皇是死而追尊之號猶周曰太王也漢則以爲生號而後代並因之矣曲禮已孤暴貴不爲父作謚或舉武王爲難鄭康成答趙商曰周道之基隆於二王功徳繇之王迹興焉不可以一槪論也若夏禹殷湯則不然矣據此則漢髙帝於太上皇尊而不謚乃爲得禮其追尊先媼爲昭靈夫人當亦號而非謚也

漢人追尊之禮太上皇髙帝父也皇而不帝﹝師古曰皇君也天子之父故號曰皇不預治國故不言帝也又引蔡邕曰不言帝非天子也﹞戾太子悼皇考孝宣之祖若父也太子皇考而不帝舂陵節侯郁林太守巨鹿都尉南頓令光武之髙曾若祖父也侯而不帝太守都尉而不帝君而不帝此皆漢人近古而作俑者定陶共皇一議也

太上皇部藝文一

家令說太公論

漢荀悅孝經云故𨿽天子必有尊也言有父也王者必父事三老以示天下所以明有孝也無父猶設三老之禮況其存者乎孝莫大於嚴父故后稷配天尊之至也禹不先鯀湯不先契文王不先不窋古之道子尊不加於父母家令之言於是過矣

至徳頌有

序

北魏髙閭

閭進爵爲侯加昭武將軍顯祖傳位徙禦崇光宮閭上表頌曰臣聞刑制攺物者應天之聖君齷齪順常者守文之庸主故五帝異規而化興三王殊禮而致治用能憲章萬祀垂範百王歷葉所以挹其遺風後君所以酌其軌度伏惟太上皇帝道光二儀明齊日月至徳潛通武功四暢霜威南被則淮徐來同齊斧北斷則獫狁覆斃西摧三危之酋東引肅愼之貢荒遐款塞九有宅心於是從容閒覽希心元奧尙鼎湖之奇風崇巢由之髙潔疇咨熙載亮采羣後爰挹大位傳祚聖人開古之髙範爰萃於一朝曠葉之希事載見於今日昔唐堯禪舜前典大其成功太伯讓季孔子稱其至徳苟位以聖傳臣子一也謹上至徳頌一篇其詞曰茫茫太極悠悠遐古三皇刑制五帝垂祜仰察璇璣俯鑑后土雍容端拱惟徳是與夏殷世傳周漢纂烈道風𨿽邈仍誕明哲爰曁三季下淩上替九服三分禮樂四缺上靈降鑑思皇反正乃眷有魏配天承命功冠前王徳侔往聖移風革俗天保載定於穆太皇克廣聖度元化外暢惠鑑內悟遺此崇髙挹彼素道映當今慶流後祚明明我皇承幹紹煥比誦熙周方文隆漢重光麗天晨暉疊旦六府孔修三辰貞觀功均乾造雲覆雨潤養之以仁惇之以信綏之斯和動之斯震自東䢐西無思不順禎候�應福祿來格嘉�秀町素文表石元鳥呈皓醴泉流液黃龍蜿蜿遊鱗奕奕衝訓旣布率土咸寧穆穆四門灼灼典刑勝殘豈遠�月有成翹翹東嶽庶見翠旌先民有言千載一泰昔難其運今易其會沐浴淳澤被服冠帶飲和陶潤載欣載賴文以寫意功由頌宣吉甫作歌式昭永年唐政緝熙康哉垂篇仰述徽烈被之管弦

淳熙內禪頌

宋王才臣惟皇上帝簡在宋徳誕集大命於我藝祖厥初造艸昧相時之黔淪胥於虐浮頤沈顚靡所底定其孰躋之繄我是恃寧濡我躬俾卽於夷塗匪位之懷我圖我民匪天我私惟我有仁八聖嗣厥理益以厚厥澤動植是洽堪輿是塞�气玆有羨以溢於罔極計其攸鍾是必有甚盛徳使之橫絕古今焜煌典冊而後天之報施乃不爽厥則惟我髙宗克靈承於玆屬時陽九天步用艱犬羊外陵狗鼠內訌民罔奠居皇綱就淪惟我髙宗克宏濟於玆左秉招搖右提幹將灑掃函夏復壽炎籙玆惟難能哉典時神天歷載三紀民生春熙治象日舒曾靡是居俾聖嗣是荷玆惟難能哉惟我壽皇紹大歷服聖謨無所事攺慮我則闡之俾益光聖治無所事攺爲我則熙之俾益昌志靡一不繼事靡一不述我興問寢明星在天我往視膳麗日在戶起敬起愛用家人禮祀越二十八曾靡間厥肇思篤於親爰釋大位髙宗神孫伊我聖子我是用禪先後惟一軌皇乎休哉邃古之茫赫胥天鴻橧庥繩書不可考也已羲圖炳文民用有識孔刪自唐登載益煥惟堯聖神談者稽焉蕩蕩巍巍匪天弗則遜於虞嬀首出帝典重華是仍亦以授禹由姒以降莫返於古初或以爲承堯舜禹之事懿矣揆之於令其可儷歟臣曰奚直儷之耳堯陟元後七十載遭時不易洚水滋儆才者十六未宣乃庸凶族有四未麗於辟日叢萬微以悴於厥衷式時元徳歷試罔不績主祭賓門天人交歸焉於廟受終夫豈其艱舜生登庸越其在位歷載各三十宅帝卽眞又三十有三稽圖揆齡九秩式有衍脫�萬乘玆非其時哉惟我髙宗春秋五十有六惟我壽皇春秋六十有三黃屋赤霄委而弗畱從容退居靡俟大耄以今準昔其決孰需焉以虞易唐嬀變而姒惟械於位��釋厥負乃若爲天子父以天下養後世無傳焉惟我壽皇聖孝孔時力靡遺余愛敬旣究熙以鴻號錫類湛恩燕及人老巨典盛儀輝赫萬世惟我皇上聿駿前躅日肅輿衛來覲來省翼翼如也愉愉如也以昔視今其孝孰隆焉故曰奚直儷之耳臣惟昔者封禪典引正符等篇其事至末矣侈於麗藻以掞不朽矧今宏休軼於古始頌聲弗宣不其缺歟作宋一經以駕帝典顧瞻朝著將有人焉臣賤不敢與玆事堯極立民康衢有謠載在萬世不以賤廢臣誠不佞請試效之謹拜手稽首而作頌曰太初冥冥孰究孰營我儀圖之靡麗於成有聖惟勛疏之瀹之斧其不條而荒度之匪世不阜匪穹不佑可燕可守而勛以不有乃遜於華與世爲公何以告之曰允執其中華述厥志亦以畀文命率克念厥紹以供闡厥盛皇皇惟天而勛則之絕徳與功紹者克之我瞻我稽閱世惟千泯泯棼棼曾莫闖厥藩天將開之必固培之厥培以丰古尙克回之豈惟回之視培淺深軼而蹸之視我斯今粵歲己酉二月壬戌天仗宵嚴彤庭曉蹕穆穆壽皇如天斯臨羣後在位奉承玉音曰予一人實倦於勤退處北宮以篤於親赫是大寶畀我聖子聖子惟睿天命夙以啟不吝於權盍居乃功釋焉不居惟壽皇之公壽皇之公其孰發之念我髙宗中心怛之始時春秋五十有六向用康寧以燕遐福亟其與子於密退藏其子爲誰繄我壽皇壽皇承之匪亟匪徐二十八年四方於於國是益孚生齒益蕃於野於朝肅肅閒閒聖子重暉如帝之初於千萬年曾靡或渝孰條不根孰委弗源念我髙宗允遜孔艱匪髙宗是懷藝祖之思洗時之腥仁涵於肌靈旗焰焰平國惟九其酋旣貸矧彼羣丑吾子吾孫吾士大夫毋刻爾刑顧質之書爾有嘉言爾則我告我賞我勸如彼害何悼不以干戈而置詩書維彼槐庭謂匪儒弗居列聖一心諱兵與刑維鯁言是聽惟大猷是經鍾我髙宗啟我壽皇爰及聖上篤其明昌惟是四條式克至今藝祖髙宗壽皇之心匪時匪今振古之式式勿替厥度亦以燕罔極帝開明堂百辟來賀四夷攸同莫敢或訛不肅不厲不震不焯其舊章貽我垂拱勛迫大耄乃禪於華華逮陟方俾夏建厥家孰如髙宗及我壽皇與齡方昌而遽晦厥光帝降而王功弗徳之逮庸不列五帝而祖三代孰如我皇惟徳崇崇顯號鴻休蔚其�隆維時壽皇萬壽無疆日三受朝衮冕煌煌維時皇上治益底厥極親心載寧萬邦以無斁萬姓謳歌於室於塗微臣作頌以對於康衢

乞迎奉上皇篤其孝心疏靖康元年陳公輔臣恭聞道君太上皇帝聖駕將還臣不勝鼓舞欣躍之至此陛下孝誠所感而宗廟社稷之福天下之幸也然議者皆謂皇上左右有懷姦之臣離間陛下父子致有疑心臣竊怪之竊惟太上皇帝臨禦日久去冬緣寇禍忽作深厭萬機欲行遜禪陛下至誠篤孝感泣退避以至慈諭再三方卽大寶此與唐睿宗因星變答天戒遂欲傳位太子惶懼入請其事類矣豈比明皇幸蜀肅宗自卽位靈武哉是宜父子歡好之情𨿽數千百年不復有疑矣若乃陛下更攺諸事進退大臣賞善罰惡興利除害皆以宗廟社稷爲念合天下公議所以奉承上皇罪己之詔豈有異志耶縱使姦臣離間百端而上皇慈仁陛下孝愛二十餘年人無間言豈一旦能入之哉且父子天性上皇於陛下親耶於羣臣親耶臣謂上皇之親無親於陛下也臣恐臣僚未悉此意或因道路相傳之言致陛下於上皇有所疑此大不可也況上皇聰明睿智寬厚豁達不防姦邪浸以疑或今旣自感悔斷然不疑以神器授之陛下方未遜位前已下哀痛之詔追悟宿愆盡革獘事𨿽禹湯罪己周公攺過無以復加陛下今日所行皆奉行上皇去年十二月詔書也臣深恐前日所遣如趙野輩不能爲陛下感激敷陳以解上皇之疑臣愚欲望更擇一二重臣前路迎候仍賫陛下親書爲開具上皇罪己手詔與今日奉行之意使釋然無疑然後迎奉上皇備加禮數內自后妃諸王帝姬外至公卿百官士庶皆出國門使聖意知前日之去匆遽如彼今日之還光艷如此非陛下承付托之重賊兵遠遁京師復安政事修舉人心歡快能若是乎以此慰悅上皇之心方知此時爲天子父尊之至也若夫還宮之後一切供奉之物陛下過爲儉約上皇務加隆厚著於令式風示四方以勸天下之孝仍乞於宰執侍從臺諫中選有學術行義明忠孝大節者分日請見上皇以備顧問開諭聖意庶幾究性命之至理以適其優遊無事之樂顧不韙哉夫堯舜之道孝悌而已矣孝悌之至通於神明光於四海陛下貴爲天子有父可尊此人間莫大之樂伏惟篤其孝心使誠意昭感無纖介自疑則天地神明保佑聖徳靡所不至臣將見陛下全萬年人子之孝而上皇享萬年天子之養國祚延長生靈蒙福自今以始豈有窮哉臣一介微臣不任言責妄意論及陛下父子之間死有餘責惟聖慈裁之不勝幸甚

太上皇置酒未央宮論

尹起莘事有不美而美在其中者如太宗宴丹霄殿之類是也亦有至美而不美在其中者如奉太上皇置酒未央宮之類是也丹霄之宴前固已論之矣未央置酒之義可得聞乎夫人主一日萬幾若責以昏定晨省之禮朝夕娛侍之樂誠有未易然者至於以時侍奉如五日一朝之類獨不可舉而行之乎太宗自正位以來至於終上皇之身未聞有所謂奉親之樂孝養之事獨此一書於冊則夫武徳九年之後貞觀九年之前首尾十載所謂爲天子父以天下養者僅有是耳中間徒聞欲幸九成宮避暑而上皇畱於宮中見諸馬周之疏而亦不聞爲之少柅其行後𨿽欲營大明宮爲上皇淸暑之所然亦不果居之臣故因置酒未央之事而知太宗之簡於事親正所謂至美之中有不美存者此也我朝孝宗皇帝恭奉上皇垂三十載孝養之誠始終如一七日一朝有加無已是豈唐之太宗所可同日語哉尊謚曰孝眞無愧矣然則君子觀綱目所書太宗置酒之事安得不於我孝宗而三嘆三詠

天申節賀表

陸遊化國之日舒以長運啟千齡之盛天子有父尊之至心均萬之歡敢卽昌期虔申祝壽中賀

恭惟太上皇帝陛下宅心淸靜受命溥將協气燻爲太年寰區銜莫報之徳孫謀以燕翼子宗社侈無疆之休誕敷錫於下民丕靈承於上帝臣方馳使傳阻綴朝班望睟表於雲霄敢恨微蹤之遠被頌聲於金石尙希薄技之陳

立皇后丞相率文武百僚稱賀壽皇表

前人北宮移仗方瞻與子之明中禁正名復奉齊家之訓化行綿宇歡動羣心中賀

恭惟至尊壽皇聖帝陛下盛徳日新聖圖天廣𨿽名持守躬創業垂統之不憚憂勤示貽謀燕翼之法乃者獨觀道妙將就葆頤猶崇朝親發於徳音謂初政莫先於內治茂建壼則所以垂萬世之典常大明人倫所以移四方之風俗臣等獲塵朝著親奉睿謨發冊昕庭共仰光華之典稱觴廣殿益深抃舞之情

會慶節明慶寺丞相率百僚啟建道場疏文

前人有開必先天地肇興於景運無遠弗屆華夷畢效於貢琛況在周行敢稽祝壽至尊壽皇聖帝陛下伏願道超古昔化洽黔黎端居無黃屋之心旣髙揖遜萬乘致彩衣之養彌極尊榮

會慶節丞相率百僚賀壽皇表

前人錫羨無疆丕顯生商之旦成功不處適當命禹之時熙運親逢羣情胥慶中賀

恭惟至尊壽皇聖帝陛下仁涵動植道配堪輿詩書所稱何有加卓爾規模之大唐虞之際斯爲盛超然揖遜之風積勤致王業之成端拱視天民之阜豈特極髙而蟠厚固已勒崇而垂鴻臣等誤置周行久陶聖化蓬萊隔弱水三萬里獲進謁於殊庭上古有大椿八千秋冀默符於睿算

丞相率文武百僚賀壽皇冬至表前人化國之日舒以長一陽初復天子之父尊之至萬壽維祺亞歲肇新羣心胥悅中賀

恭惟至尊壽皇聖帝陛下道兼倫制化極範圍剛長而亨周測土圭之景功成則退堯無黃屋之心燻然慈孝之兼隆允矣古今之莫及方且內享視膳問安之大養外騰重熙累洽之頌聲風動寰區光昭竹帛臣等幸逢盛際獲造昕庭斗建子以定時是爲嘉會星拱辰而在列同罄丹誠

丞相率文武百僚賀壽皇正旦表前人道妙混成太極著兩儀之本天端更始三朝受萬國之歸慶集有邦歡騰率土中賀

恭惟至尊壽皇聖帝陛下浚哲稽古淸明在躬握乾符闡坤珍難名蕩蕩之徳系唐統接漢緒誕受丕丕之基以海宇之富而蹈巢由髙世之風以父子之親而行堯舜曠代之事迨此獻歲發春之日實繄考圖數貢之時史冊增華搢紳太息臣等幸承睿獎獲睹昌期鵷行畢集於大庭共喜威顏之近龍衮恪趨於小次更知榮養之尊

上殿札子

前人臣恭惟陛下躬聖人之資履天子之位而致養三宮承顏左右盛事赫奕冠映千古尙何待塵露之增山海哉顧臣竊抱惓惓之愚不敢輒默伏惟陛下聖孝純至稟於天性昔在潛邸及登儲宮以來夙夜孜孜何嘗頃刻不以壽皇爲心壽皇罷朝而悅進膳而美則陛下欣然喜動於色壽皇罷朝而不悅進膳而少味則陛下愀然憂見於色方是時徒能喜之憂之而已今則致親之悅者責在陛下其可以不深念乎所謂悅親之道非薦旨甘奉輕暖也非晨昏定省冬夏溫凊也非千門萬戶之宮鈞天簫韶之樂也在陛下得天下之愛戴以寧壽皇之心而已雞鳴而攬衣辧色而視朝必曰此昔者問安之時也今以萬機之繁不能日朝重華歉然於懷豈有限極然闕問安之常

壺中天慢車駕過宮侍宴聚景園張掄洞天深處賞嬌紅輕玉髙張云幕國艷天香相競秀瓊苑風光如昨露洗妖嬈風傳馥鬱雲雨巫山約如春濃酒五雲臺榭樓閣聖主道洽功成一塵不動四境無鳴柝屢有丰年天助順基業增隆山嶽兩世明君千秋萬歲永享升平樂東皇呈瑞更無一片花落

臨江仙侍宴喜晴

前人聞道彤庭森寶仗霜風逐雨驅雲六龍扶輦下靑冥香隨鸞扇遠日映赭袍明簾捲天街人頂戴滿城喜气氤氳等閒散作八荒春欲知天意好昨夜月華新

柳梢靑侍宴登舟

前人柳色初濃餘寒似水纖雨如塵一陣東風縠紋微皺碧沼鱗鱗仙娥花月精神奏鳳管鸞弦斗新萬歲聲中九霞杯內長醉芳春

水龍吟侍太上皇宴明遠樓喜雪吳琚紫皇髙宴蕭臺雙成戲擊瓊包碎何人爲把銀河水被世盛徳在躬立聖政九百五條行堯之道履帝位三十六載薦舜於天得聖人時心至愉而形至逸爲天子父貴無敵而富無倫旣申命之用休宜降年之有永臣欽逢盛旦假守偏城卽雲气而望蓬萊阻陪拜手觀泰元之授神策徒切傾心

天申節功徳疏文

前人式逢舜旦慶龍樓虹渚之祥仰祝堯年假玉籍金輪之教大啟天人之會少伸臣子之心伏願注南斗之長生等西方之無量上千萬歲壽阻趨文石之班同億兆人心願效華封之祝

太上皇部藝文二詩

詞

上皇西巡南京歌八首﹝天寶十五載祿山陷京師七月次蜀郡八月皇

太子卽位靈武十二月上皇至自蜀郡以蜀郡爲南京﹞唐李白九天開出一成都萬戶千門入畫圖艸樹雲山如錦繡秦川得及此間無華陽春樹號新丰行入新都若舊宮柳色未饒秦地綠花光不減上陽紅誰道君王行路難六龍西幸萬人歡地轉錦江成渭水天回玉壘作長安萬國同風共一時錦江何謝曲江池石鏡更明天上月後宮親得照蛾眉錦水東流繞錦城星橋北掛象天星四海此中朝聖主峨嵋山下列仙庭秦開蜀道置金牛漢水元通星漢流天子一行遺聖迹錦城長作帝王州水綠天靑不起塵風光和暖勝三秦萬國煙花隨玉輦西來添作錦江春劍閣重關蜀北門上皇歸馬若云屯少帝長安開紫極雙懸日月照乾坤

乾道七年恭上太上皇帝太上皇后尊號樂章

十一首

宋史

冊寶降殿正安元祀介福孰綏孰將歸於尊親孝哉君王載鏤斯牒載琢斯章得名得壽如虞如唐

中書令侍中奉冊寶詣殿下正安宗郊斯成交舉典冊汝輔汝弼威儀是力陳於廣庭迨此上日巍巍煌煌烏睹在昔

皇帝奉太上皇帝冊寶授太傅用禮安儀物陳矣禮樂明矣天子戾止詒爾臣矣陟降維則恭且勤矣茫茫四海徳教形矣

冊寶出門正安天門九重蕩蕩開徹金支秀華垂紳佩玦或導或陪率履不越注民耳目四表胥悅

冊寶入徳壽宮門正安禮神頌祇福祿來下不有榮名孰緝伊嘏千乘萬騎魚魚雅雅皇扉洞開鞠躬如也

太上皇帝升禦座降

同

穆穆聖顏安安天步有縟者儀以莫不舉天人和同恩澤洋普億載萬年爲眾父父

太傅奉太上皇帝冊寶升殿用聖安大哉堯乎南向垂裳君哉舜也拜而奉觴繅藉光華鼓鐘鏗鏘三事稽首宋徳無疆

太傅奉太上皇后冊寶升殿用聖安乾元資始坤元資生允也聖徳同實異名春王三朝典冊並行咨爾上公相儀以登

皇帝從太上皇后冊寶詣宮中用正安維冊伊何鏤玉垂鴻維寶伊何範金鈕龍翊以�禦間以笙鏞誰敢不恭天子實從

太上皇后出合升禦座坤安降

同

帝膺永福功靡專有旣尊聖父亦燕壽母怡怡在宮大典時受彤管記之天長地久

內侍官舉太上皇后冊詣讀冊位用聖安斂福於郊逢時之泰揭名日月侔徳覆載自我作古域中有大永言保之眉壽無害

淳熙二年發太上皇帝太上皇后冊寶樂章十

一首

冊寶降殿正安髙明者幹博厚者坤以淸以寧資始資生壽胡可度徳胡可評願言從欲誕受彊名

中書令侍中奉冊寶詣殿下正安受命旣長福祿旣康如日之升如月之常追琢其章金玉其相君子萬年保其家邦

皇帝奉太上皇帝冊寶授太傅禮安翠華之旗靈鼉之鼓陳於廣宇相我盛舉來汝公傅肅乃儀矩毋愆於素以篤多祜

冊寶出門正安蚴蟉靑龍婉嬗象輿其載伊何煌煌金書乃由端門乃行康衢於以榮親振古所無

冊寶入徳壽宮門正安惟天爲大其徳曰誠惟堯則之其性曰仁乃文乃武得壽得名於萬斯年以莫不增

太上皇帝升禦座幹安降

同

天行惟健天步惟安聖子中立臣工四環民無能名威不違顏宋徳宜頌漢儀可刪

太傅奉太上皇帝冊升殿聖安奉

寶同

天畀遐福允彰父慈維昔曠典我能舉之徐爾陟降敬爾威儀申錫無疆永言保之

太傅奉太上皇后冊寶升殿聖安乾健坤從陽剛陰相迨玆受祉允也並況虡業在下儀物在上咨時三公執事無曠

皇帝從太上皇后冊寶詣宮中用正安丕顯文王之徳之純亦有上姒式揚徽音維冊維寶乃玉乃金伊誰從之一人事親

太上皇后出合升禦座坤安降

同

重翟出房褘衣被躬委委佗佗河潤山容聖皇臨軒聖母在宮並受鴻名與天無窮

內侍官舉太上皇后冊詣讀冊位用聖安舉寶同

玉玢豳裊蹄精良旣刻厥文亦鑄之章象徳維何至靜而方輔我光堯萬壽無疆

淳熙十二年加上太上皇帝太上皇后尊號樂

章十一首

同前

大慶殿發冊寶降殿正安維天蓋髙維地克承父尊母親天地難名疆宇廣大建號安榮衍登壽嘏闡繹皇明

中書令侍中奉太上皇帝冊寶太上皇后冊寶

詣殿下用正安二儀同尊兩耀齊光巍巍煌煌丕顯亦彰實茂號榮玉振金相於萬斯年旣壽且昌

皇帝奉太上皇帝冊寶授太傅太上皇后冊寶同

我尊我親承天之祉壽名兼美家國咸喜公傅秉禮寶冊有煒惟千萬祀令聞不已

冊寶出門正安羽衛有嚴寶書有輝昭衍尊名鋪張上儀出其端闈由於康逵比屋延瞻歌之舞之

徳壽宮冊寶入殿門正安南山之鞏皇壽無窮太極之尊皇名是崇奉玆寶冊於皇之宮皇則受之於昭盛容

太上皇帝出宮升禦坐幹安降

坐同

聖明太上天子有尊玉坐髙拱慈顏睟溫震禁嘉承朝弁分盛禮縟典邃古未聞

太傅中書令侍中奉太上皇帝冊寶升殿用聖

安天錫伊嘏地效其珍誕作寶典奉於尊親爾公爾相爾恭爾寅協舉令儀遹臻厥成

太傅中書令侍中奉太上皇后冊寶升殿用聖

安坤載有元干行是順施生萬匯厥徳彌盛翼翼母道贊我皇訓相維羣公奉典斯敬

皇帝從太上皇后冊寶詣宮中用正安大矣母慈徳備且純思古齊敬佐我皇文明章茂典金玉其音帝親奉之以翼以欽

太上皇后出合升禦坐用坤安降

坐同

天相慈皇慶臻壼闈徽柔內修壽與天齊旣承皇歡載覿母儀懿典鴻名永綏多祺

內侍舉太上皇后冊寶詣讀冊寶位用聖安有美英瑤於昭祥金爲策爲章並著徽音徳聖而尊備舉彌文億載萬年永輔堯勛

徳壽宮慶壽口號五首

楊萬里

淳熙丙午元日聖上詣東朝慶壽八�積陰頓

晴飛雪弄日聖孝昭格萬姓呼舞擬作口號長樂宮前望翠華玉皇來賀太皇家靑天白日仍飛雪錯認東風轉柳花春色何須羯鼓催君王元日領春回牡丹芍藥薔薇朵都向千官帽上開雙金獅子四金龍噴出香雲繞殿中太上垂衣今上拜百王曾有个家風天父晨興未出房君王忍冷立風廊忽然鳴蹕珠簾卷萬歲聲傳震八荒甲戌王春試集英小臣曾是老門生蒼頭華發班行裏也聽鈞天九奏聲

前題

任斯庵金爵觚稜曉日開三朝喜气一時回聖人先禦紅鸞扇天子龍輿萬騎來霜曉君王出問安寶香隨輦護朝寒五云深處三宮宴九奏聲中二聖歡

前題

髙�寮水明一色抱神州雨壓輕塵不敢浮山北山南人喚酒春前春後客�樓射熊館暗花扶扆下鵠池深柳拂舟白髮邦人能道舊君王曾奉上皇遊

壬辰天中節赴平江錫燕因懷去年以侍臣攝

事捧禦杯殿上賦二小詩

範成大去歲排場徳壽宮燻風披拂酒鱗紅小臣供奉金龍盞親到虛皇玉座東天中傘動玉輿來萬歲三聲徹九街想見牙�當殿過舜裳云委拜堯階

上皇南郊禮成

周密黃道宮羅瑞腦香衮龍升降佩鏘鏘大安輦奏幹安曲萬點明星簇紫皇萬騎雲從簇錦圍內官排立馬如飛九重閶闔開淸曉太母登樓望駕歸

前題

李鶴田嚴更頻報夜何其萬甲聲傳遠近隨梔子燈前紅炯炯大安輦上赴壇時

紹熙元年恭上至尊壽聖皇帝壽成皇后尊號

冊寶樂章十首

宋史

大慶殿發冊寶降殿正安帝受內禪紀元紹熙欽崇慈親孝心肅祗乃建顯號乃蕆丕儀發冊廣庭聲歌侑之

中書令侍中奉三宮冊寶詣東階下用禮安鐘鼓交作文物咸備彤庭玉階天子是蒞咨爾輔臣展采錯事輔臣稽首敢不率禮

冊寶出門正安巍巍天宮洞開閶闔旗常葳蕤劍佩雜沓寶冊啟行法駕繼發鑠哉盛典快睹胥悅

冊寶入重華宮正安仰止皇居九門載辟麗日重光非煙五色雷動萬乘雲從百辟咫尺重霄鞠躬屏息

至尊壽聖皇帝升坐幹安降

同

玊璽瑤編禮容畢具穆穆至尊華殿是禦徳配有虞紹唐授禹於萬斯年受天之祜

太傅中書令奉至尊壽聖皇帝冊升殿用聖安慈皇天臨睟表怡怡欽哉聖子親奉玉卮鰲忭嵩呼歡浹華夷邇臣捧冊是恪是祗

太傅侍中奉至尊壽聖皇帝寶升殿用聖安瑟彼華玉篆魚鈕龍與冊並登咨爾上公詠以歌詩協之鼓鐘是陟是降靡有弗恭

太傅中書令侍中奉壽成皇后冊寶升殿用聖

安大哉乾元旣極形容坤元徳至實與比隆寶冊並登勒崇垂鴻相我縟儀肅肅雍雍

皇帝詣壽成殿壽成皇后出合升坐坤安降同

鞠育保護母道備矣密贊親傅徳其至矣彩服來朝慈容有喜旣受鴻名又多受祉

內侍官舉壽成皇后冊寶詣讀冊寶位用聖安仰瞻慈闈登進寶冊惟時�禦祗率厥職曰壽曰名母兮兼得儷我尊父億載無極

慶元二年恭上太上皇帝太上皇后尊號樂章

八首

同前

太上皇帝升禦坐幹安上帝有赫百靈效祥儲祉垂恩錫年降康皇儀睟溫帝躬肅莊三宮齊歡地久天長

太上皇帝冊寶升殿聖安夏典稽瑞禹玉含淳追琢有章溫潤孔純聖底於安壽綿於仁太上立徳自天其申

太上皇后冊寶升殿聖安父尊母親天涵地育燕我翼子景命有僕得名得壽如金如玉子孫千億成其厚福

太上皇帝降禦坐幹安天地淸寧日月華光歸尊慈極嵩呼未央慶函百嘉壽躋八荒上皇萬歲俾熾俾昌

冊寶詣宮中正安晨趨慈幄隹气鬱蔥受帝之祉配天其崇璧華金精禮敷樂充天子是若歡聲融融

太上皇后出合升坐坤安文物流彩鑾輅靖陳龜瑞薦祉坤儀效珍比皇之壽翼帝以仁和气致祥與物爲春

讀冊寶聖安黼黻其文金玉其相永壽於萬合徳無疆福緒祥源厥後克昌天維格斯祚我聖皇

太上皇后降坐歸合坤安榮懷之慶莫盛於斯三宮四冊五葉一時徳阜而丰福大而滋子子孫孫於時保之

壺中天慢車駕過宮侍宴聚景園張掄洞天深處賞嬌紅輕玉髙張云幕國艷天香相競秀瓊苑風光如昨露洗妖嬈風傳馥鬱雲雨巫山約如春濃酒五雲臺榭樓閣聖主道洽功成一塵不動四境無鳴柝屢有丰年天助順基業增隆山嶽兩世明君千秋萬歲永享升平樂東皇呈瑞更無一片花落

臨江仙侍宴喜晴

前人聞道彤庭森寶仗霜風逐雨驅雲六龍扶輦下靑冥香隨鸞扇遠日映赭袍明簾捲天街人頂戴滿城喜气氤氳等閒散作八荒春欲知天意好昨夜月華新

柳梢靑侍宴登舟

前人柳色初濃餘寒似水纖雨如塵一陣東風縠紋微皺碧沼鱗鱗仙娥花月精神奏鳳管鸞弦斗新萬歲聲中九霞杯內長醉芳春

水龍吟侍太上宴明遠樓喜雪吳琚紫皇髙宴蕭臺雙成戲擊瓊包碎何人爲把銀河水剪甲兵都洗玉樣乾坤八荒同色了無塵翳喜冰消太液暖融鳷鵲端門曉班初退聖主憂民深意轉鴻鈞滿天和气太平有象三宮二聖萬年千歲雙玉杯深五雲樓回不妨頻醉細看來不是飛花片片是丰年瑞

壺中天慢侍宴徳壽宮

曾覿素飆揚碧看天衢穩送一輪明月翠水瀛壺人不到比似世間秋別玉手瑤笙一時同色小按霓裳疊天津橋上有人偸記新闋當日誰幻銀橋阿瞞兒戲一笑成癡絕肯信羣仙髙宴處移下水晶宮闕雲海塵淸山河影滿桂冷吹香雪何勞玉斧金甌千古無缺

酬江月侍太上皇宴錢塘江上賦前人玉虹遙掛望靑山隱隱一眉如抹忽覺天風吹海立好似春霆初發白馬淩空瓊鰲駕水日夜朝天闕飛龍舞鳳鬱蔥環拱吳越料此景天下應無羨東南形勝偉觀眞奇絕好是吳兒飛彩幟蹴起一江秋雪黃屋天臨水犀云擁看擊中流楫晚來波靜海門飛上明月

阮郎歸車駕過宮看花後苑侍宴應令前人柳陰庭院占風光呢喃春晝長碧波新漲小池塘雙雙蹴水忙萍散漫絮飛揚輕盈體態狂爲憐流水落花香銜將歸畫梁

柳梢靑侍宴登舟

前人桃靨紅勻梨腮粉薄鴛徑無塵鳳閣淩虛龍池澄碧芳意鱗鱗淸時酒聖花神看內苑風光又新一部仙韶九重鸞仗天上長春

太上皇部紀事西京雜記太上皇徙長安居深宮淒愴不樂髙祖竊因左右問其故以平生所好皆屠販少年酤酒賣餅鬥鷄蹴踘以此爲歡今皆無此故以不樂髙祖乃作新丰移諸故人實之太上皇乃悅故新丰多無賴無衣冠子弟故也髙祖少時常祭枌楡之社及移新丰亦還立焉髙帝旣作新丰並移舊社衢巷棟宇物色惟舊士女老幼相攜路首各知其室放犬羊雞鴨於通塗亦競識其家其匠人吳寬所營也移者皆悅其似而徳之故競加賞贈月餘致累百金拾遺記漢太上皇微時佩一刀長三尺上有銘其字難識疑是殷髙宗伐鬼方之時所作也上皇遊丰沛山中寓居窮谷裏有人歐冶鑄上皇息其傍問曰此鑄何器工者笑而答曰爲天子鑄劍愼勿泄言上皇謂爲戲言而無疑色工人曰今所鑄鐵鋼礪難成若得公腰間佩刀雜而冶之卽成神器可以�定天下星精爲輔佐以殲三猾木衰火盛此爲異兆上皇曰余此物名爲匕首其利難儔水斷虯龍陸斬虎兕魑魅魍魎莫能逢之斫玉鐫金其刃不捲工人曰若不得此匕首以和鑄𨿽歐冶專精越砥斂鍔終爲鄙器上皇則解匕首投於壚中俄而煙焰衝天日爲之晝晦及乎劍成殺三牲以釁祭之鑄工問上皇何時得此匕首上皇云秦昭襄王時余行逢一野人於陌上授余云是殷時靈物世世相傳上有古字記其年月及成劍工人視之其銘尙存�前疑也工人卽持劍授上皇上皇以賜髙祖髙祖常佩於身以殲三猾及天下已定呂后藏於寶庫庫中守藏者見白气如雲出於戶外狀如龍蛇呂后攺庫名曰靈金藏及諸呂擅權白气亦滅及惠帝卽位以此庫貯禁兵器名曰靈金內府也魏書任城王云傳延興中顯祖集羣僚欲禪位於京兆王子推王公卿士莫敢先言云進曰陛下方隆太平臨覆四海豈得上違宗廟下棄兆民父子相傳其來久矣皇魏之興未之有革皇儲正統聖徳夙章陛下必欲割捐塵務頤神淸曠者冢副之寄宜紹寶歷若欲捨儲輕移宸極恐非先聖之意駭動人情又天下是祖宗之天下而陛下輒攺神器上乖七廟之靈下長姦亂之道此是禍福所由願深思愼之太尉源賀又進曰陛下今欲外選諸王而禪位於皇叔者臣恐春秋蒸嘗昭穆有亂脫萬世之後必有逆饗之譏深願思任城之言東陽公元丕等進曰皇太子𨿽聖徳夙彰然實衝幼陛下富於春秋始覽機政普天景仰率土傒心欲隆獨善不以萬物爲意其若宗廟何其若億兆何顯祖曰儲宮正統受終文祖羣公相之有何不可於是傳位於髙祖隋書文帝本紀開皇六年三月己未洛陽男子髙徳上書請上爲太上皇傳位皇太子上曰朕承天命撫育蒼生日旰孜孜猶恐不逮豈學近代帝王事不師古傳位於子自求逸樂哉唐書馬周傳周拜監察禦史上疏曰臣每讀前史見賢者忠孝事未嘗不廢捲長想思履其迹臣不幸早失父母犬馬之養已無所施顧來事可爲者惟忠義而已是以徒步二千里歸於陛下陛下不以臣愚擢臣下次竊自惟念無以論報輒竭區區惟陛下所擇臣伏見大安宮在宮城右墻宇門闕方紫極爲卑小東宮皇太子居之而在內大安至尊居之反在外太上皇𨿽志淸儉愛惜人力陛下不敢違而蕃夷朝見四方觀聽有不足焉臣願營雉堞門觀務從髙顯以稱萬方之望則大孝昭矣臣伏讀明詔以二月幸九成宮竊惟太上皇春秋髙陛下宜朝夕視膳今所幸宮去京三百里而遠非能旦發暮至也萬一有太上皇思感欲卽見陛下何以逮之今玆本爲避暑行也太上皇畱熱處而陛下走涼處溫凊之道臣所未安然詔書旣下業不中止願示還期以開眾惑李泌傳初帝在東宮李林甫數構譖勢危甚及卽位怨之欲掘冢焚骨泌以天子而念宿嫌示天下不廣使脇從之徒得釋言於賊帝不悅曰往事卿忘之乎對曰臣念不在此上皇有天下五十年一旦失意南方气候惡且春秋髙聞陛下錄故怨將內慚不懌萬有一感疾是陛下以天下之廣不能安親也帝感悟抱泌頸以泣曰朕不及此二京平帝奉迎上皇自請歸東宮以遂子道泌曰上皇不來矣人臣尙七十而傳況欲勞上皇以天下事乎帝曰柰何泌乃爲羣臣通奏具言天子思戀晨昏請促還以就孝養上皇得初奏答曰當與我劍南一道自奉不復東矣帝甚憂及再奏至喜曰吾方得爲天子父遂下誥戒行宋史劉玨傳玨爲尙書主客員外郎靖康初議皇帝朝謁上皇儀欲以家人禮見於內庭玨請皇帝設大小次俟上皇禦坐宰臣導皇帝升自東階拜於殿上則有君之尊有父之敬又謂君於大臣或賜劍履上殿或許子孫扶掖皇帝朝謁宜令環衛士卒侍立於殿西宰執三衙侍從等官扶侍於殿上如請帝坐卽宰執等退立四隅遷太常少卿討論皇帝受冊寶故事玨言唐太宗明皇皆親受父命未嘗再行冊禮肅宗卽位於靈武故明皇遣韋見素就冊之宣政授傳國璽羣臣上尊號至徳宗踵行之後世以爲非議遂寢劉儀鳳傳儀鳳爲禮部員外郎所艸箋奏以典雅稱孝宗受禪議上光堯壽聖尊號冊實有欲俟欽宗服除者太常博士林栗謂唐憲宗上順宗冊寶在徳宗服中不必避備樂而不作可也儀鳳獨上議曰謹按上尊號事屬嘉禮累朝必俟郊祀慶成然後舉行太上皇帝爲欽宗備禮終制見於詔書議者引憲宗故事考之唐史自武徳以來皆用易月之制與本朝事體大相遠也乞候欽宗終制檢舉以行則國家盛美主上事親情實稱矣議者𨿽是其言然謂事親當權宜而從厚竟用栗議儀鳳復爭辧不已玉堂雜記太上初遜位上尊號時陳丞相康伯當國集議定命學士洪景巖遵撰議文然後降詔必大時任察官心知其非而無由攺乾道六年郊祀禮成加上尊號必大在翰苑始引唐故事乞上帥羣臣過宮表請旣允然後降詔國朝止有人主上母后尊號故冊文稱嗣皇帝靖康上教主道君之號徐丞相處仁已命汪彥章藻代作冊文會有疆事不及行禮紹興三十二年初上徳壽尊號乃承例用嗣皇帝乾道六年上旣表加乞上尊號而院吏寫表亦稱嗣皇帝私謂未安謹按唐明皇傳位後顏眞卿議肅宗不當於宗廟稱嗣皇帝況親奉表徳壽乎以白虞丞相允文丞相難之必令尋例必大思建炎以後遇節朔遙拜徽宗表是時翰苑多名士必不誤用乃督吏搜舊牘明日果得表本一冊止稱皇帝又按韓文順宗實錄載憲宗上順宗尊號冊文亦稱皇帝臣某此最可據其議遂定是歲初議於太上皇帝尊號中加憲天體道四字皇后加慈明二字必大艸詔云太上皇帝與天同大體道之宗太上皇后如月之明以慈爲寶蓋取文意之順耳將宣布而議者謂天聖三年賜太宗女申國大長公主謚曰慈明當避於是攺用明慈二字宰執云詔書先明而後慈殆默定也必大與同直院鄭仲益聞旣分艸皇帝請加上太上皇帝皇后尊號箋表諸公謂太上皇帝自當答誥頗疑皇后難於措辭必大請以意共爲答誥文意所及總言父母以該之而不稱予吾之類遂艸以進上甚以爲然凡兩答誥皆必大所艸也上於文字尢欲得體一覽便見是非必大艸太上辭尊號第一誥其末云怡神閒燕何力之有上曰此𨿽道太上語畢竟自此起艸送去何力之有句不能無嫌必大遂攺作無累於物蓋上用意至到如此淳熙二年六月戊辰禮部太常寺等官申來年太上皇帝當慶七十欲將國朝加上尊號並壽典禮參酌比附先次討論壬申有旨恭依七月乙酉侍從禮官等就都堂議加性仁立徳至神無爲八字而皇后再加二字爲齊明廣慈後兩日禮部趙侍郎雄謂無爲二字與太上字相連頗涉語忌請攺爲明武煥文其後又嘗作至神無爲又作成武煥文逮癸卯乃定用性仁立徳無爲全美參政龔實之茂良而下尙不以爲然葉丞相衡旣主之眾莫能奪八月直院胡長文元質罷丁卯上自用必大再直已擬詔艸會九月乙未葉丞相罷龔參首招予及學士王季海共議然後定爲性仁誠徳經武緯文遂艸宣布詔其頌太上皇帝云以徳行仁本性誠之固有修文偃武合經緯之自然太上皇后雲月齊日以得天而能久照坤順乾而配地是以廣生上再三稱獎謂數句用經語該括明備非卿不能爲眞大手筆也幹淳起居注乾道三年三月初十日南內遣合長至徳壽宮奏知連日天气甚好欲一二日間恭邀車駕幸聚景園看花取自聖意選定一日太上云傳語官家備見聖孝但頻頻出去不惟費用又且勞動多少人本宮後園亦有幾株好花不若來日請官家過來閒看遂遣提舉官同到南內奏過遵依訖次日進早膳後車駕與皇后太子過宮起居二殿訖先至燦錦亭進茶宣召吳郡王曾兩府已下六員侍宴同至後苑看花兩廊並是小內侍及幕士效學西湖鋪放珠翠花朵玩具匹帛及花籃鬧竿市食等許從內人關撲次至球場看小內侍拋彩球蹴秋千又至射廳看百戲依例宣賜回至淸妍亭看荼蘼就登禦舟繞堤閒遊亦有小舟數十隻供應雜藝嘌唱鼓板蔬果與湖中一般太上倚闌閒看適有雙燕掠水飛過得旨令曾覿撰詞遂賦進阮郎歸云柳陰庭院占風光呢喃春晝長碧波新漲小池塘雙雙蹴水忙萍散漫絮飛揚輕盈體態狂爲憐流水落花香�將歸畫梁旣登舟知閣張掄進柳梢靑雲柳色初濃餘寒似水纖雨如塵一陣東風縠紋微皺碧沼鱗鱗仙娥花月精神奏鳳管鸞弦斗新萬歲聲中九霞杯內長醉芳春曾覿和進云桃靨紅勻梨腮粉薄鴛徑無塵鳳閣淩虛龍池澄碧芳意鱗鱗淸時酒聖花神看內苑風光又新一部仙韶九重鸞仗天上長春各有宣賜次至靜樂堂看牡丹進酒三杯太后邀太皇官家同到劉婉容位奉華堂聽摘阮奏曲罷婉容進茶訖遂奏太后云本位近教得二女童瓊華綠華並能琴阮下棋寫字畫竹背誦古文欲得就納與官家則劇遂令各呈伎藝並進自制阮譜三十曲太后遂宣賜婉容宣和殿玉軸沈香槽三峽流泉正阮一面白玉九芝道冠北珠緣領道氅銀絹三百匹兩會子一百萬貫是日三殿�醉酉牌還內自此官裏知太上聖意不欲頻出勞人遂奏知太上命修內司日下於北內後苑建造冷泉堂疊巧石爲飛來峯開展大池引注湖水景物�如西湖其西又建大樓取蘇軾詩句名曰聚遠�是今上禦名恭書又禦制堂記太上賦詩今上恭和刻石堂上是歲翰苑進端午帖子云聚遠樓前面面風冷泉堂下水溶溶人間炎熱何由到眞是瑤臺第一重又曰飛來峯下水泉淸臺沼經營不日成境趣自超塵世外何須方士覓蓬瀛皆紀實也淳熙三年五月二十一日天申聖節先十日駕詣徳壽宮進香並進奉銀五萬兩絹五千匹錢五萬貫度牒一百道用綠油匣二百个上貼簽云臣某禦名

謹進令幕士安頓寢殿前候閣長到宮移入殿上並鋪放進香排目皇太子皇太子妃並大內職典等進香至日卯時車駕率皇太子太子妃文武百僚並詣宮上壽車駕至小次降輦太上遣本宮提舉傳旨減拜行禮上回奏云上感聖恩容臣依禮上壽太上再命減十拜俟太上升殿皇帝起居拜舞如儀並率皇太子百官奉上禦酒樂作衛士山呼駕興入幄次小歇樂人再排立殿上降簾太上再坐太后率皇后太子妃上壽六宮次第起居禮畢退上侍太上過寢殿進早膳太上令宣喚吳郡王等官前來伴話上侍太上同往射廳看百戲依例宣賜再入幄次小歇上遣閣長奏知太上午時二刻恭請赴坐至期車駕並赴徳壽殿排當自皇帝已下並簪花侍宴至第三盞太上遣內侍請官家免花帽束帶並卸上蓋衣官裏回奏上感聖恩並免皇后頭冠皇太子穿執並謝恩訖太上泛賜皇太子壘金嵌寶盤盞紫羅紫紗南北內互賜承應人目子錢主管禁衛官率禁衛等人於殿門外謝恩又入幄次小歇約二刻再請太上往至樂堂再坐教坊大使申正徳進新制萬歲興龍樂曲破對舞各賜銀絹有差又移宴淸華看蟠松宮嬪五十人皆仙妝奏淸樂進酒並衙前呈新藝約至五盞太上賜官裏禦書急就章並金剛經官家卻進禦書眞艸千文太上看了甚喜云大哥近日筆力甚進上起謝同皇太子步至蟠松下看禦書詩再入坐太上宣索翡翠鸚鵡杯官裏與皇后親捧杯進酒太上曰此是宣和間外國進到可以屑金就以爲賜上謝恩時太上官家�已七八分醉再服上蓋率皇后太子謝恩宣平輦近裏升輦太上宣諭知省云官家已醉可一路小心照管知省等領聖旨還內來早上遣知省至宮恭問二聖起居並奏欲親到宮謝恩太上就令提舉往問興居並免到宮行禮八月二十一日壽聖皇太后生辰先十日車駕過宮先至太上處起居方至本殿進香次皇后皇太子太子妃莊文太子妃張娘娘已下並進香起居上至太上內書院進泛索遂奏安止還內十二日婉容到宮至西便門廊下先至太上處奏起居次入本殿進香值雨免下�起居大內進香十三日知省及大官到宮進香閣長就管押進奉銀絹度牒等並七寶金銀器皿比天申節減半並珠子十號並於後殿鋪放十六日本殿提舉率本宮官屬進香並設放壽星及神仙書畫等物隔簾奏喏免起居退次日皇太后宅親屬到宮進香並本宮人吏後苑官屬作院使臣等並節次進香二十一日卯時皇后先到宮候駕到至太上前殿起居次至本殿官家第一班皇后第二班太子並太子妃第三班上壽訖太后宅親屬上壽�同天申節儀太上邀官裏至淸心堂進泛索值雨不呈百戲依例支賜午初二刻奏辦就本殿大堂面北坐官家花帽兒上蓋皇后三釵頭冠並賜簪花至五盞並免大衣服官裏便背兒赴坐第七盞小劉婉容進自制十色菊千秋歲曲破內人瓊瓊柔柔對舞上於閣子庫取賜五兩數珠子一號細色北段各十匹太后又賜七寶花十枝珠翠芙蓉領緣一副又移坐靈芝殿有木犀處進酒次到至樂堂再坐更盡後還內十月二十二日太上皇帝會慶聖節至日車駕過宮太上升殿起居訖簪花拜舞進壽酒訖太上回賜壽酒次至太后殿行禮從太上至後苑梅坡看早梅又至浣溪亭看小春海棠午初至載忻堂排當官家換素帽兒太后賜官裏女樂二十人上再拜謝恩並教坊都管王喜等進新制會慶萬年薄媚曲破對舞並賜銀絹太上以白玉桃杯賜上禦酒云學取老爹年紀早早還京上飲酒再拜謝恩三盞後官家換背兒免拜皇后換團冠背兒太子免系裹再坐本宮禦侍六人�升郡夫人就賜誥謝恩並照例支散目子錢太上又賜官裏玉酒器十件壘珠嵌寶器皿一千兩刻絲作金龍裝花�套閣子一副侍宴官吳郡王已下各賜金柈盞段匹並薇露酒香茶等是日官裏大醉申後宣逍遙子入便門升輦還內淳熙五年二月初一日上過徳壽宮起居太上畱坐冷泉堂進泛索訖至石橋亭子上看古梅太上曰苔梅有二種宜興張公洞者苔蘚甚厚花極香一種出越上苔如綠絲長尺餘今歲二種同時著花不可不少畱一觀上謝曰恭領聖旨上皇因言多日不見史浩命內侍宣召旣至起居訖賜坐並召居廣鄭藻初筵教坊奏樂呈伎酒三行太上宣索市食如李婆婆雜菜羹賀四酪三髒豬胰胡餅戈家甜食等數種太上笑與史浩曰此皆京師舊人各厚賜之史起謝又移宴靜樂堂盡遣樂工全用內人動樂且用盤架品味百餘種酒行無算又宣索黃玉紫心葵花大盞太上親自宣勸史捧觴爲兩宮壽時君臣皆已沾醉小內侍密語史相公云少酌上聞之曰滿酌不妨當爲老先生一醉太上極喜賜史少保玉帶一條冰片腦子一金合紫泥羅二十匹禦書四軸史相謝恩退玉堂雜記汪季路逵得禦制祭土地文�眞迹寶藏之其文云惟淳熙五年歲次戊戌十一月日太上皇帝遣具階張宗尹特設牲牢旨酒珍果香花致祭於本宮土地之神神有百職職各不同典司艸木土示是供我遊湖園乃獲奇松植之禁苑百態千容婆娑偃蓋夭矯騰龍翠色凝露淸音舞風醉吟閒適予情所鍾培封殖久或力窮鳥烏外擾蟻�內攻神其剿絕勿使能終精邪竊據盜斧適逢神其呵逐勿使遺蹤常令勁質坐閱隆冬堅逾五柞弱異雙桐歷千萬年鬱鬱蔥蔥牲牢旨酒嗣錄汝功尙饗武林舊事淳熙六年三月十五日車駕過宮恭請太上太后幸聚景園次日皇后先到宮起居入幕次換頭面候車駕至供泛索訖從太上太后至聚景園太上太后至會芳殿降輦上及皇后至翠光降輦並入幄次小歇上邀兩殿至瑤津少坐進泛索太上太后並乘步輦官裏乘馬徧遊園中再至瑤津西軒入禦筵至第三盞都管使臣劉景長供進新制泛蘭舟曲破吳興柘舞各賜絹上親捧玉酒船上壽酒酒滿玉船船中人物各能舉動如活太上喜見顏色散兩宮內官酒食並承應人目子錢遂至錦壁賞大花三面漫坡牡丹約千餘叢各有牙牌金字上張碧油絹幕又別剪好色樣一千朵安頓花架並水晶玻�天晴一作天靑汝�金瓶就中間沈香桌兒安頓白玉碾花商尊獨插照殿紅十五枝進酒三杯應隨駕官人內官並賜兩面翠葉滴金牡丹一枝翠葉牡丹沈香柄金絲禦書扇各一把是日知閣張掄進壺中天慢云洞天深處賞嬌紅輕玉髙張云幕國艷天香相競秀瓊苑風光如昨露洗妖嬈風傳馥鬱雲雨巫山約如春濃酒五雲臺榭樓閣聖代道洽功成一塵不動四境無鳴柝屢有丰年天助順基業增隆山嶽兩世明君千秋萬歲永享升平樂東皇呈瑞更無一片花落賜金杯盤法錦等物又進酒兩盞至淸輝少歇至翠光登禦舟入裏湖出斷橋又至眞珠園太上命買湖中龜魚放生並宣喚在湖賣買等人內侍用小彩旗招引各有支賜時有賣魚羹人宋五嫂對禦自稱東京人氏隨駕到此太上特宣上船起居念其年老賜金錢十文銀錢一百文絹十匹仍令後苑供應泛索時從駕官丞相趙雄樞密使王淮參政錢良臣並在顯應觀西齋堂侍班各賜酒食翠花扇子至申時禦舟稍泊花光亭至會芳少歇時太上已醉官裏親扶上船並乘轎兒還內都人盡出觀瞻贊嘆聖孝九月十五日明堂大禮十三日值雨未時奏請宿齋北內送天花藦菇蜜蒸山藥棗兒乳糖巧炊火燒角兒等十四日早車駕詣景靈宮回太廟宿齋雨終日不止午後太上遣提舉至太廟傳語官家連日祀事不易所有十六日詣宮飲福以陰雨泥濘勞頓可免到宮行禮天气陰寒請官家善進禦膳頻進禦服聖旨遣閣長回奏上感聖恩至日若登樓肆赦時依舊詣宮行禮若值雨不登門時續當奏聞至晚雨不止宣諭大禮使趙雄來早更不乘輅止用逍遙輦詣文徳殿致齋一應儀仗排立並行放免從駕官並常服以從並遣禦藥奏聞北內來日爲值雨更不乘輅謹遵聖旨更不過宮行飲福禮太上令傳語官家旣不乘輅此間也不出去看也大禮使趙雄𨿽已得旨猶不許放散上聞之曰來早若不晴時有何面目雄聞之曰縱使不晴得罪不過罷相耳堅執不肯放散至黃昏後雨止月明上大喜遣內侍李思恭宣諭大禮使仍舊乘輅再遣禦藥奏聞北內以天晴仍舊乘輅候登門肆赦訖詣宮行飲福禮禮畢略至絳華堂進泛索知閣張掄進臨江仙詞云聞道彤庭森寶仗霜風逐雨驅雲六龍扶輦下靑冥香隨鸞扇遠日映赭袍明簾捲天街人頂戴滿城喜气氤氳等閒散作八荒春欲知天意好昨夜月華新淳熙七年十二月二十八日南內遣禦藥並後苑官管押進奉兩宮守歲合食則劇金銀錢消夜歲軸果兒錦歷鐘馗爆仗羔兒法酒春牛花朵等就奏知太上皇元日欲先詣宮朝賀然後還內引見大金人使太上不許傳語官家至日可先引見人使訖行到宮淳熙八年元日上坐紫宸殿引見人使訖卽率皇后皇太子太子妃至徳壽宮行朝賀禮拜進呈畫本人使面貌姓名及管伴問答是歲太上聖壽七十有五舊歲欲再行慶壽禮太上不許至是乃密進黃金酒器二千兩上侍太上於欏木堂香閣內說話宣押�待詔並小說人孫奇等十四人下�兩局各賜銀絹供泛索訖官家恭請太上太後來日就南內排當初二日進早膳訖遣太子到宮恭請兩殿並只用轎兒禁衛簇擁入內官家親至殿門拱迎親扶太上降輦至損齋進茶次至淸燕殿閒看書畫玩器約午時初後苑恭進酥酒十色熬煮午正三刻就淩虛排當三盞至綠華堂看梅上進銀三萬兩會子十萬貫太上云此無用錢處不須得上再三奏請止受三分之一未初雪大下正是臘前太上官家甚喜云今年正欠些雪可謂及時太上云雪卻甚好但恐長安有貧者上奏云已令有司比去年倍數支散矣大上亦命提舉官於本宮支撥官會照朝廷數目發下臨安府支散貧民一次又移至明遠樓張燈進酒節使吳琚進喜雪水龍吟詞云紫皇髙宴蕭臺雙成戲擊瓊包碎何人爲把銀河水剪甲兵都洗玉樣乾坤八荒同色了無塵翳喜冰消太液暖融鳷鵲端門曉班初退聖主憂民深意轉鴻鈞滿天和气太平有象三宮二聖萬年千歲雙玉杯深五雲樓迥不妨頻醉細看來不是飛花片片是丰年瑞上大喜賜鍍金酒器二百兩細色段匹復古殿香糕兒酒等太后命本宮歌板色歌此曲進酒太上盡醉至更後宣轎兒入便門上親扶上輦還宮淳熙九年八月十五日駕過徳壽宮起居太上畱坐至樂堂進早膳畢命小內侍進彩竿垂釣上皇曰今日中秋天气甚淸夜間必有好月色可少畱看了月去上恭領聖旨索車兒同過射廳射弓觀禦馬院使臣打球進市食看水傀儡晚宴香遠堂堂東有萬歲橋長六丈餘並用吳璘進到玉石甃成四畔雕鏤欄檻瑩徹可愛橋中心作四面亭用新羅白羅木蓋造極爲雅潔大池十餘畝皆是千葉白蓮凡禦榻禦屏酒器香奩器用並用水晶南岸列女童五十人奏淸樂北岸芙蓉岡一帶並是教坊工近二百人待月上簫韶齊舉縹緲相應如在霄漢旣入座樂少止太上召小劉貴妃獨吹白玉笙霓裳中序上自起執玉杯奉兩殿酒並以壘金嵌寶注�杯盤等賜貴妃侍宴官開府曾覿恭上壺中天慢一首云素�揚碧看天衢穩送一輪明月翠水瀛壺人不到比似世間秋別玉手瑤笙一時同色小按霓裳疊天津橋上有人偸記新闋當日誰幼銀橋阿瞞兒戲一笑成癡絕肯信羣仙髙宴處移下水晶宮闕雲海塵淸山河影滿桂冷吹香雪何勞玉斧金甌千古無缺上皇曰從來月間不曾用金甌事可謂新奇賜金束帶紫番羅水晶注�一副上亦賜寶盞古香至一更五點還內是夜隔江西興亦聞天樂之聲淳熙十年八月十八日上詣徳壽宮恭詣兩殿往浙江亭觀潮進早膳訖禦輦檐兒及內人車馬並出候潮門有命修內司於浙江亭兩旁抓縛席屋五十間至是並用彩纈幕帟得旨從駕百官各賜酒食並免侍班從便觀看先是澉浦金山都統司水軍五千人抵江下至是又命殿司新刺防江水軍臨安府水軍並行閱試軍船擺布西興龍山兩岸近千隻管軍官於江面分布五陣乘騎弄旗標槍舞刀如履平地點放五色煙炮滿江及煙收炮息則諸船盡藏不見一隻奉聖旨自管軍已下並行支犒一次自龍山已下貴邸豪民彩幕凡二十餘里車馬駢闐幾無行路西興一帶亦皆抓縛幕次彩繡照江有如鋪錦市井弄水人如僧兒畱住等凡百餘人皆手持十幅彩旗踏浪爭雄直至海門迎潮又有踏混木水傀儡水百戲撮弄等各呈伎藝並有支賜太上喜見顏色曰錢塘形勝東南所無上起奏曰錢塘江潮亦天下所無有也太上宣諭侍宴官令各賦酹江月一曲至晚進呈太上以吳琚爲第一其詞云玉虹遙掛望靑山隱隱一眉如抹忽覺天風吹海立好似春霆初發白馬淩空瓊鰲駕水日夜朝天闕飛龍舞鳳鬱蔥環拱吳越料此景天下應無羨東南形勝偉觀眞奇絕好是吳兒飛彩幟蹴起一江秋雪黃屋天臨水犀云擁看擊中流楫晚來波靜海門飛上明月兩宮並有宣賜至月上還內淳熙十一年六月初一日車駕過宮太上命提舉傳旨盛暑請官家免拜至內殿起居太上令小內侍扶掖免拜謝恩太后處亦免拜太上邀官裏便背兒至冷泉堂進早膳訖太上宣諭云今歲比常年熱甚上起答云伏中正要如此太上云今日且畱在此納涼到晚去或三省有緊切文字不妨就幄次進呈上領聖旨遂同至飛來峯看放水簾時荷花盛開太上指池心云此種五花同幹近伯圭自湖州進來前此未見也堂前假山修竹古松不見日色並無暑气後苑小廝兒三十人打息气唱道情太上云此是張掄所撰鼓子詞後苑進沆瀣槳雪浸白酒上起奏曰此物恐不宜多喫太上曰不妨反覺爽快上曰畢竟傷脾太上首肯因閒說宣和間公公每遇三伏多在碧玉壺及風泉館萬荷莊等處納涼此處涼甚每次侍宴𨿽極暑中亦著衲襖兒也命小內侍宣張婉容至淸心堂撫琴並令�童下�及令內侍投壺賭賽利物則劇官家進水晶提壺連索兒可盛白酒二斗白玉雙蓮杯盤碾玉香脫兒一套六个大金盆一面盛七寶水戲並宣押趙喜等教舞水族又進太皇后白玉香珀扇柄兒四把龍涎香數珠佩帶五十副眞珠香囊等物直至酉初還內西湖志余淳熙十二年三月二十六日車駕宿戒幸玉津園命下忽大雨有旨許從駕官帶雨具將曉有晴色已而天宇豁然待制洪邁進一詩歌詠其實云五更猶自雨如麻無數都人仰翠華翻手作云多悵望舉頭見日共驚嗟天公的有施生妙帝力堪同造物誇上苑春光無盡藏何須羯鼓更催花四月四日扈從詣景靈宮朝獻上賜和篇春郊柔綠徧桑麻小駐芳園覽物華應信吾心非暇逸頓回晴意絕咨嗟每思富庶將同樂敢務遊畋謾自誇不似華淸當日事五家車騎爛如花後二日兵部尙書宇文價內引上舉此詩曰洪待制用雨如麻字偶思得桑麻可押又其末句用羯鼓催花事故以華淸車騎答之價拱手稱賀武林舊事淳熙間壽皇以天下養每奉徳壽三殿遊幸湖山禦大龍舟宰執從官以至大璫應奉諸司及京府彈壓等各乘大舫無慮數百時承平日久樂與民同凡遊觀買賣皆無所禁畫楫輕舫旁午如織至於�蔬羹酒關撲宜男戲具�竿花籃畫扇彩旗糖魚粉餌時花泥嬰等謂之湖中土宜又有珠翠冠梳銷金彩段犀鈿髹漆織藤�器玩具等物無不羅列如先賢堂三賢堂四聖觀等處最盛或有以輕橈�逐求售者歌妓舞鬟嚴籹自衒以待招呼者謂之水仙子至於吹彈歌拍雜劇雜扮撮弄勝花泥丸鼓板投壺花彈蹴踘分茶弄水踏滚木撥盆雜藝散耍謳唱息器教水族飛禽水傀儡鬻道術煙火起輪走綫流星火爆風箏不可指數總謂之趕�人蓋耳目不暇給焉禦舟四垂珠簾錦幕懸掛七寶珠翠龍船梭子�竿花籃等物宮姬韶麗儼如神仙天香濃鬱花柳避妍小舟時有宣喚賜予如宋五嫂者汴酒家婦善作魚羹至是僑寓蘇堤光堯召見之詢舊淒然令進魚羹人競市之遂成富媼玉堂雜記翰苑歲進春端帖子如大內多及時事太上則詠遊幸之類必大嘗自徳壽宮後垣趨傳法寺望見一樓巍然朝士云太上名之曰聚遠又靈隱寺冷泉亭臨安絕景去城旣遠難於頻幸乃卽宮中鑿大池續竹筒數里引西湖水注之其上疊石爲山象飛來峯宛然天成前後頗聞禁大略並記於下其宮中分四地分隨時遊覽東地分香遠梅堂

淸深竹

堂月

臺梅坡松菊三徑菊芙蓉竹淸妍茶

蘼淸新木

犀芙蓉岡南地分載忻大堂禦宴處忻忻古柏太湖石射廳臨賦荷花山子燦錦﹝金林擒﹞至樂池

上半丈紅郁

李子淸曠木

犀瀉碧養金魚處西則冷泉古

梅文杏館靜樂牡

丹浣溪大樓子海棠北則絳華羅

木亭旱船俯翠茅

亭春桃盤松其詳不可得而知也大禮降禦札旣云札示則當親筆付外近歲同常詔從院吏寫本行出未知中朝舊事如何干道九年六月七日宣當直學士艸南郊禦札三更進艸其間云乾淸坤夷振四方之綱紀星暉海潤兆百世之本支玉�每奉於親闈瑞節歲交於鄰境上攺作農扈屢丰戎軒載戢崇禮樂而四達嘉風俗而載淳玉卮每奉於親闈美化遂刑於海宇仍批云可攺簽抹者五句意不近於郊祀其欲得體大率如此杭州府誌聚景園宋孝宗築以奉上皇遊幸者園有會芳殿瀛春覽遠芳華等堂花光瑤津翠光桂景�碧涼觀瓊芳彩霞寒碧等亭柳浪學士等橋其後累朝臨幸理宗以後日漸荒落故髙疏寮詩有翠華不向苑中來可是年年惜露臺水際春云寒漠漠官梅卻作野梅開之句西湖志余湖上禦園南有聚景珍珠南屏北有集芳延祥玉壺然亦多幸聚景焉一日禦舟經過斷橋見酒肆中有太學生於國寶題壁風入松一詞光堯停目稱賞久之且笑曰此詞甚好但末句云重殘酒不免酸寒因爲攺作重扶殘醉卽日宣命解褐雲光堯雅愛湖山之勝恐數蹕煩民鑿大池宮內引水注之疊石爲山象飛來峯有堂名冷泉孝宗嘗賦詩雲山中秀色何佳哉一峯獨立名飛來參差翠麓儼如畫石骨蒼潤神所開忽聞仿佛來宮囿指顧已驚成列岫規模絕似靈隱前面勢恍疑天竺後孰云人力非自然千巖萬壑藏雲煙上有崢嶸倚空之翠壁下有潺湲漱玉之飛泉一堂虛敞臨淸沼密蔭交加森羽葆山頭艸木四時春閱盡歲寒長不老聖心仁智情優閒壺中天地非人間蓬萊方丈渺空闊豈若坐對三神山日長雅趣超塵俗散步逍遙快心目山光水色無盡時長將挹向杯中淥光堯跋曰吾兒自幼岐嶷進徳修業如雲升川增一日千里吾比就寬閒之地疊石爲山引湖爲泉作小亭於其旁用爲娛老之具且俾吾兒萬幾之暇時來遊豫父子杯酒相屬挹山光而聽流泉濯喧埃而發淸興恍若徜徉乎靈隱天竺之間其樂可勝紀哉吾兒乃肆筆成章形容盡美𨿽吟詠之作帝王之餘事然造語用意髙出百世之上非巨儒積力可窺其粗亦有以見天縱之多能覽之欣然老眼爲之增明矣有樓名聚遠光堯親題其額仍大書蘇軾賴有髙樓能聚遠一時收拾與閒人之句於屏間髙宗在徳壽宮每進膳必置匙筋兩副食前多品擇取欲食者以別筋取置一器中食之必盡飯則以別匙減而後食吳后嘗問其故對曰不欲以殘食與宮人食也淳熙中孝宗及皇太子朝上皇於徳壽宮置酒賦詩爲樂從臣皆和周益公詩云一丁扶火徳三合鞏皇基蓋髙宗生於大觀丁亥孝宗生於建炎丁未光宗生於紹興丁卯故也陰陽家以亥卯未爲三合一時用事可謂切當其後楊誠齋爲光宗宮僚時寧宗已在平陽邸其賀壽詩云祖堯父舜眞千載禹子湯孫更一家又云天意分明昌火徳誕辰三世總丁年蓋祖益公語也嘉熙乙亥四月誕皇子告廟祀文學士李功甫當筆內用四柱作一聯云亥年巳月無長蛇封豕之虞午日丑時有歸馬放牛之喜蓋時方有蜀捷其用事可謂中的然或者則謂失之俳爾元夕後三日宣嗣秀王伯圭宴集於重華宮伯圭奏陛下對此良辰美景亦領略之否壽皇云十四日嗣帝過此排當十五日不飲是夜但鼓琴兩曲左右報月色甚佳遂出巡檐賞月飲湯一杯至二鼓寢大凡飲酒不可連日令人神思不淸人主沒人道得若不自禁制任意恣縱何所不可非獨飲酒一事也近璫奏修重華宮舊例須關朝廷出錢下臨安府轉運司應辦壽皇曰此間無用錢處所積甚多隻用重華庫錢不必關聞南內曁役成更不官差一匠一夫孝宗旣退重華宮羣臣請以聖誕爲重明節有術者以拆字名嘆曰重華重明非佳名也其文皆二千日至甲寅而孝宗上升正合其數光堯旣與子孝宗敬愛日隆每問安北宮問及治道時孝宗銳意大功新進逢迎務爲可喜淳熙中上益明習國事老成向用矣一日朝徳壽謂之曰天下事不必乘快要在堅忍終於有成上再拜大書揭於選徳殿貴耳集徳壽在南內壽皇奉親之孝極盡其意徳壽好遊樂壽皇一日醉中許進二十萬緡久而不進徳壽問吳后北內曾許進二十萬緡何不進來吳后云在此久矣偶醉中奏不知是銀是錢未敢遽進徳壽云要錢用耳吳后代進二十萬緡壽皇感吳后之意調娛父子之歡倍四十萬緡以獻本朝女後之賢皆類此也南渡宮禁典儀壽皇聖孝冠絕古今承顏兩宮以天下養一時盛事莫大於慶壽之典今錄大略於此淳熙三年光堯聖壽七十預於舊歲冬至加上兩宮尊號立春日行慶壽禮至十三年太上八十正月元日再舉慶典其日文武百僚集大慶殿各服朝服用法駕五百三十四人大樂四十八架正樂一百八十八人及列儀仗鼓吹於殿門外上服通天冠絳紗袍執大圭恭行冊寶之禮鼓吹振作禮儀使已下皆導從上乘輦從至徳壽宮俟太上升禦座宮架樂作皇帝北向再拜奏起居致詞曰臣某稽首言伏惟聖號太上皇帝陛下壽同天永徳與日新典冊揚徽華裔胥慶左相宣答曰聖號太上皇帝聖旨皇帝迎陽展采縷牒榮親何幸吾身屢觀盛事次皇太子已下稱賀致詞宣答訖並再拜舞蹈禮畢次詣太上皇后殿行禮如前候解嚴訖皇帝入宮進奉禮物行家人禮禦宴極歡自皇帝以至羣臣禁衛吏卒往來皆簪花後三日百官拜表稱賀於文徳殿四方萬姓不遠千里快睹盛事都民垂白之老喜極有至泣下者楊誠齋詩雲長樂宮前望翠華玉皇來賀太皇家靑天白日仍飛雪錯認東風轉柳花春色何須羯鼓催君王元日領春回牡丹芍藥薔薇朵都向千官帽上開任斯庵詩云金爵觚稜曉日開三朝喜气一時回聖人先禦紅鸞扇天子龍輿萬騎來霜曉君王出問安寶香隨輦護朝寒五云深處三宮宴九奏聲中二聖歡杭州府誌徳壽生日每歲進奉有常數一日忽減數項徳壽大怒孝宗惶懼召宰相虞允文語之允文曰臣請見而解之孝宗曰朕立待回奏允文到宮上謁徳壽盛气語之曰朕老而不死爲人所厭允文曰皇帝聖孝本不欲如此罪在小臣謂陛下聖壽無疆生民膏血有限減生民有限之膏血益陛下無疆之聖壽徳壽大喜酌以禦醞一杯因以金酒器賜之允文回奏孝宗亦大喜酌酒賜金如徳壽云淳熙己酉孝宗退居重華宮有淨室終日晏坐其間幾上惟書籍一部及筆硯楮墨而已近璫嘗奏髙宗皇帝畱下寶器圖畫陛下盍時取觀壽皇曰先帝中興功徳盛大故宜享此朕豈敢自比先帝皆鎖閉不開西湖志餘光宗逾年不朝重華壽皇居常怏怏一日登望潮露臺聞委巷小兒爭�呼官家者壽皇曰朕呼之尙不至枉自叫耳自此不豫光宗旣退居每追計往時成敗時自嗔罵或慟哭壽仁後輒奉觴解慰之以是爲常共閟外事不欲動其心然久或知覺初郊禮成恭謝回鑾鑾禦樂聲達於內光宗問何事後曰市井爲樂爾帝怒曰爾尙欺我至是耶揮之以肱後僕於闑自是得疾林下偶談紹熙末年光廟不過重華宮諫者盈庭中外洶洶未幾壽皇將大漸諸公計無所出水心時爲司業禦史黃公度使其婿太學生王棐仲溫密問水心曰今若更不成服當何如水心曰如此卻是獨夫也仲溫歸以告黃公公大悟而內禪之議起於此蘇州府誌湯字君寶本瀏陽人淳熙中第進士與王容易袚號長沙三俊調徳安府教授除太學錄光宗內禪議修泰安宮太上重於退禦遺書趙汝愚引唐武徳九年八月甲子太宗卽位於東宮顯徳殿至貞觀二年四月乙亥太上皇徙居泰安宮甲午太宗始禦太極殿則是太宗聽政於東宮者三年不遽遷髙祖也今日或可仿此別營聽政之所上皇仍居大內事體甚順汝愚答書稱其援據精博深合事宜越九日有旨秋暑方隆太上皇帝皇后宜合唐武徳貞觀故事未須遷宮因名宮以壽康而泰安之役遂寢大政紀同寅山西安邑人少瞽而性聰警學京房易占斷多奇中名聞四方正統間客遊大同上皇旣北狩陰遣使命鎭守太監裴富問寅寅筮得幹之初九附奏曰大吉可以賀矣龍君象也四初之應也龍潛躍必以秋應以壬午浹歲而更龍變化之物也庚者更也庚午中秋車駕其還乎還則必幽勿用故也或躍應焉或之者疑之也後七八年必復辟午火徳之王也丁者壬之合也其歲丁丑月壬寅日壬午乎自今歲數更九躍則必飛九者幹之用也南面子衝午也其君位乎故曰大吉旣而曰也先無能爲也且彼气已驕戰之必克後果敗去逾年也先欲奉上皇南還時率以爲詐獨撫寧伯朱謙上書懇朝廷持不敢發寅力言於亨曰敵人順天舉義我中國反失奉迎之禮獨不爲敵人笑乎亨遂與於謙協議遣使也先果奉乘輿來歸明通紀上皇在北庭未嘗少降辭色也先以車載其妹欲以配上皇時譯使吳官童隨侍言於上皇曰焉有萬乘之君而爲敵�耶後史何以載卻之則拂其情乃紿之曰爾妹朕欲納之但不當爲野合待朕還中國以禮聘之也先乃止又選女侍數人薦寢復卻之曰畱俟他日爲爾妹從嫁當並以爲嬪禦也也先益敬服聖徳哈銘與袁彬俱常宿禦寢傍天寒甚時每夜上皇令彬以兩脇溫足一日上皇晨起謂銘曰汝知乎昨夜汝以一手壓我胸我不動俟汝醒乃下其手因言光武與嚴子陵共臥事曰汝今日與子陵一般銘頓首時寒下大雪乘輿所止穹廬雪不凝也先異之往覘天容穆然危坐亦無寒色咸極駭愕效順益篤焉太上皇部雜錄孔氏雜說漢髙祖父太上皇前史不載其名後漢章帝紀祠太上皇於萬年注名煓一名執嘉髙後紀載髙祖母曰昭靈後野老記聞宣和間上皇內禪吳敏元中建議及謝門下侍郎表云上皇倦勤授皇圖於元子微臣攝直適視艸於禁中初無一言以贊大議君子與其不伐續文獻通考仁宗延佑六年帝語左右曰前代有太上皇之號今太子且長可居大位朕欲爲太上皇與若等遊觀西山以終天年羣臣皆稱善左司郎中月魯帖木兒曰臣聞昔所謂太上皇若唐元宗宋徽宗皆當禍亂不得已而爲之願陛下正大位保無疆之業前代虛名何足慕哉乃止西湖志余宋髙宗雅工書畫作人物山水竹石自有天成之趣上用幹卦印晚居北內多用太上皇帝之寶徳壽殿寶

