

稱號部藝文

六一居士傳

宋歐陽修六一居士初謫滁山自號醉翁旣老而衰且病將退休於潁水之上則又更號六一居士客有問曰六一何謂也居士曰吾家藏書一萬卷集錄三代以來金石遺文一千卷有琴一張有棋一局而常置酒一壺客曰是謂五一爾柰何居士曰以我一翁老於此五物之間是豈不爲六一乎客笑曰子欲逃名者乎而屢易其號此莊生所謂畏影而走乎日中者也余將見子疾走大喘渴死而名不得逃也居士曰吾固知名之不可逃然亦知夫不必逃也吾爲此名聊以志吾之樂爾客曰其樂如何居士曰吾之樂可勝道哉方其得意於五物也太山在前而不見疾雷破柱而不驚𨿽響九奏於洞庭之野閱大戰於涿鹿之原未足諭其樂且適也然常患不得極吾樂於其間者世事之爲吾累者眾也其大者有二焉軒裳珪組勞吾形於外憂患思慮勞吾心於內使吾形不病而已瘁心未老而先衰尙何暇於五物哉𨿽然吾自乞其身於朝者三年矣一日天子惻然哀之賜其骸骨使得與此五物偕返於田廬庶幾償其夙願焉此吾之所以志也客復笑曰子知軒裳珪組之累其形而不知五物之累其心乎居士曰不然累於彼者已勞矣又多憂累於此者旣佚矣幸無患吾其何擇哉於是與客俱起握手大笑曰置之區區不足較也已而嘆曰夫士少而仕老而休蓋有不待七十者矣吾素慕之宜去一也吾嘗用於時矣而訖無稱焉宜去二也壯猶如此今旣老且病矣乃以難彊之筋骸貪過分之榮祿是將違其素心而自食其言宜去三也吾負三宜去𨿽無五物其去宜矣復何道哉熙寧三年九月七日六一居士自傳

一日子解

趙儒予感歲暮乃爲此解冀良久相與砥礪不我棄也客有問於一日子曰子欲志道胡謂一日也豈不聞道體無外人心易私非道遠人人自遠而𨿽終身之未逮豈一日之可期一日子曰千里匪遠跬步匪近千鈞匪重錙銖匪輕視之如一乃得其情豈不聞志髙者易荒名盛者易傾與其悠悠以卒歲孰若竟日而冰兢客曰噫噫爲山九仞功虧一簣鑿井未泉猶以爲棄日月逝焉聖門是愧杯水𨿽勤車薪猶熾如子所云不幾於廢道乎哉一日子曰以昔視今猶今視昔億萬斯年猶之一日苟今日之未力又來日之敢必客曰子之言吾知之矣抔土不讓細流不擇積小髙大而無間隙日復一日持久乃益一日子曰是道也先意而爲之吾弗敢也不耕而獲不災而畬有望斯妄無爲斯爲厥心憧憧是爲自欺客曰子之言得矣盍盡言之一日子曰客不聞乎孔子有言一日用力力無不足朝聞乎道夕死可矣一日克復天下歸之吾知有今日不知有來日至於來日視爲今日泰山在前而不見其形震驚在側而不聞其威吾謂一日如是而已客曰聞命矣遂謂一日子云

稱號部紀事二宋書王敬弘傳敬弘形狀短小而坐起端方桓元謂之彈�八勢所居捨亭山林澗環周備登臨之美時人謂之王東山王景文傳景文伯父智少簡貴有髙名髙祖甚重之與劉穆之謀討劉毅而智在焉他日穆之白髙祖曰伐國重事也公云何乃使王智知髙祖笑曰此人髙簡豈聞此輩論議其見知如此鄭鮮之傳鮮之歷禦史中丞盡心髙祖髙祖少事戎旅不經涉學及爲宰相頗慕風流時或言論人皆依違之不敢難也鮮之難必切至未嘗寬假須要髙祖辭窮理屈然後置之髙祖或有時慚恧變色動容旣而謂人曰我本無術學言義尢淺比時言論諸賢多見寬容惟鄭不爾獨能盡人之意甚以此感之時人謂爲格沈慶之傳慶之患頭風好著狐皮帽羣蠻惡之號曰蒼頭公謝弘微傳弘微叔父混名知人少所結納惟與族子靈運瞻曜弘微並以文義賞會瞻等才辭辯富弘微每以約言服之混特所敬貴號曰微子弘微除鎭西諮議參軍太祖卽位爲黃門侍郎與王華王曇首殷景仁劉湛等號曰五臣何承天傳承天除著作佐郎撰國史承天年已老而諸佐並名家年少潁川荀伯子�之常呼爲你母承天曰卿當云鳳凰將九子你母何言邪周續之傳續之年八歲喪母哀戚過於成人奉兄如事父豫章太守範�於郡立學招集生徒遠方來者甚眾續之年十二詣�受業居學數年通五經並緯候名冠同門號曰顏子謝方明傳劉穆之權重當時朝野輻輳不與穆之相識者惟有混方明郗僧施蔡廓四人而已穆之甚以爲恨方明廓後往造之大說白髙祖曰謝方明可謂名家駒直置便自是臺鼎人無論復有才用張卲傳卲子敷字景引生而母亡年數歲問知之𨿽童蒙便有感慕之色至十歲許求母遺物而散施已盡惟得一扇乃緘錄之每至感思輒開笥流涕見從母悲感嗚咽性整貴風韻端雅好元言善屬文初父卲使與南陽宗少文談系象往復數番少文每欲屈握麈尾嘆曰吾道東矣於是名價日重武帝聞其美召見奇之曰眞千里駒也王元謨傳元謨爲金紫光祿大夫領太常及建明堂以本官領起部尙書又領北選孝武狎侮羣臣隨其狀貌各有比類多須者謂之羊顏師伯缺齒號之曰齴劉秀之儉吝呼爲老慳黃門侍郎宗靈秀體肥拜起不便每至集會多所賜與欲其瞻謝傾踣以爲歡笑又刻木作靈秀父光祿勛叔獻像送其家廳事柳元景垣護之並北人而元謨獨受老傖之目凡所稱謂四方書疏亦如之嘗爲元謨作四時詩曰菫荼供春膳粟漿充夏瓟醬調秋菜白醝解冬寒又寵一昆侖奴子名曰主常在左右令以杖擊羣臣自柳元景以下皆罹其毒始安王休仁傳廢帝狂悖無道誅害羣公忌憚諸父並囚之殿內毆捶淩曳無復人理休仁及太宗山陽王休佑形體並肥壯帝乃以竹籠盛而稱之以太宗尢肥號爲豬王號休仁爲殺王休佑爲賊王以三王年長尢所畏憚故常錄以自近不離左右東海王褘凡劣號爲驢王沈約自序沈正字元直淹詳有器度美風姿善容止好老莊之學弱冠辟從事宗人光祿大夫演之稱之曰此宗中千里駒也袁粲傳粲徙尙書令與齊王褚淵劉秉入直平決萬機時謂之四貴謝靈運傳靈運免官東還與族弟惠連東海何長瑜潁川荀雍太山羊璇之以文章賞會共爲山澤之遊時人謂之四友蓮社髙賢傳周續之雁門人十二詣範�受業通五經五緯時號十經童子異苑有人姓劉在朱方人不得共語若與之言必遭禍難或本身死疾惟一士謂無此理偶值人有屯塞耳劉聞之忻然而往自說被謗君能見明答云世人雷同亦何足卹須臾火燎資蓄服玩蕩盡於是舉世號爲劉鵂鶹脫遇諸塗皆閉車走馬掩目奔避劉亦杜門自守歲時一出則人驚散過於見鬼南齊書髙祖本紀休範破平太祖振旅凱入百姓緣道聚觀曰全國家者此公也太祖與袁粲褚淵劉秉引咎解職不許遷散騎常侍中領軍都督南兗徐兗靑冀五州軍事鎭軍將軍南兗州刺史持節如故進爵爲公增邑二千戶太祖欲分其功請益粲等戶更日入直決事號爲四貴秦時有太后穰侯涇陽髙陵君稱爲四貴至是乃復有焉虞玩之傳孔�字世遠與王儉至交升明中爲齊臺尙書儀曹郎太祖謂之曰卿儀曹才也儉爲宰相�嘗謀議帷幕每及選用頗失鄕曲情儉從容啟上曰臣有孔�猶陛下之有臣也永明中爲太子家令卒時呼孔�何憲爲王儉三公長沙威王晃傳晃便弓馬多從武容燻赫都街時人爲之語曰煥煥蕭四傘桂陽王鑠傳鄱陽王鏘好文章鑠好名理時人稱爲鄱桂蕭坦之傳坦之肥黑而無須語聲嘶時人號爲蕭�檀超傳超入爲殿中郎兼中書郎零陵內史徵北驃騎記室國子博士兼左丞超嗜酒好言詠舉止和靡自比晉�超爲髙平二超謂人曰猶覺我爲優也張岱傳岱少與兄太子中舍人寅新安太守鏡徵北將軍永弟廣州刺史辧俱知名謂之張氏五龍褚炫傳炫遷中書侍郎司徒右長史升明初炫以淸尙與劉俁謝朏江入殿侍文義號爲四友何戢傳戢美容儀動止與褚淵相慕時人呼爲小褚公王秀之傳秀之祖裕性貞正徐羨之傅亮當朝裕不與來往及致仕隱吳興與子瓚之書曰吾欲使汝處不競之地瓚之歷官至五兵尙書未嘗詣一朝貴江湛謂何偃曰王瓚之今便是朝隱及柳元景顏師伯令僕貴要瓚之竟不候之至秀之爲尙書又不與王儉款接三世不事權貴時人稱之陸澄傳澄當世稱爲碩學讀易三年不解文義欲撰宋書竟不成王儉戲之曰陸公書廚也臧榮緒傳榮緒常以宣尼生庚子日陳五經拜之自號被褐先生初榮緒與關康之俱隱在京口世號爲二隱杜京產傳永明中會稽鐘山有人姓蔡不知名山中養鼠數十頭呼來卽來遣去便去言語狂易時謂之謫仙徐伯珍傳伯珍隱處豫章王辟議曹從事不就家甚貧窶兄弟四人皆白首相對時人呼爲四皓江祏傳東昏卽位祏兄弟更直殿內永元元年領太子詹事劉暄遷散騎常侍右衛將軍祏兄弟與暄及始安王遙光尙書令徐孝嗣領軍蕭坦之六人更日帖敕時呼爲六貴謝超宗傳司徒褚淵送湘州刺史王僧虔閣道壞墜水僕射王儉嘗牛驚跣下車超宗撫掌笑戲曰落水三公墮車僕射前後言誚稍布朝野梁書武帝本紀竟陵王子良開西邸招文學髙祖與沈約謝朓王融蕭琛範云任昉陸倕等並遊焉號曰八友賀琛傳琛爲通直散騎常侍領尙書左丞並參禮儀事琛前後居職凡郊廟諸儀多所創定每見髙祖與語常移晷刻故省中爲之語曰上殿不下有賀雅琛容止都雅故時人呼之範岫傳岫遷太子家令文惠太子之在東宮沈約之徒以文才見引岫亦預焉岫文𨿽不逮約而名行爲時輩所與博涉多通尢悉魏晉以來吉凶故事約常稱曰範公好事該博胡廣無以加南鄕範云謂人曰諸君進止威儀當問範長頭以岫多識前代舊事也王茂傳茂字休遠太原祁人也祖深北中郎司馬父天生宋末爲列將於石頭克司徒袁粲以勛至巴西梓潼二郡太守上黃縣男茂年數歲爲大父深所異常謂親識曰此吾家之千里駒成門戶者必此兒也張率傳率建武三年舉秀才除太子舍人與同郡陸倕幼相友狎常同載詣左衛將軍沈約適值任昉在焉約乃謂昉曰此二子後進才秀皆南金也卿可與定交由此與昉友善謝幾卿傳幾卿幼淸辧當世號曰神童劉顯傳顯幼而聰敏當世號曰神童宗懍傳懍少聰敏好學晝夜不倦鄕裏號爲童子學士顏協傳協釋褐湘東王國常侍又兼府記室世祖出鎭荊州轉正記室時吳郡顧協亦在藩邸與協同名才學相亞府中稱爲二協劉孝綽傳孝綽彭城人本名冉祖�宋司空忠昭公父繪齊大司馬霸府從事中郎孝綽幼聰敏七歲能屬文舅齊中書郎王融深賞異之常與同載適親友號曰神童孝綽子諒字求信少好學有文才尢博悉晉代故事時人號曰皮裏晉書何思澄傳思澄與宗人遜及子朗俱擅文名時人語曰東海三何子朗最多思澄聞之曰此言誤耳如其不然故當歸遜思澄意謂宜在己也子朗字世明早有才思工淸言周捨每與共談服其精理嘗爲敗冢賦擬莊周馬箠其文甚工世人語曰人中爽爽何子朗任昉傳昉好交結獎進士友得其延譽者率多升擢故衣冠貴遊莫不爭與交好坐上賓客恆有數十時人慕之號曰任君言如漢之三君也安成康王秀傳南浦侯推爲吳郡太守所臨必赤地大旱吳人號旱母焉謝朏傳齊髙帝爲驃騎將軍輔政選朏爲長史敕與河南褚炫濟陽江彭城劉俁俱入侍宋帝時號爲天子四友許懋傳懋轉散騎侍郎兼國子博士與司馬褧同志友善僕射江祏甚推重之號爲經史笥何點傳點家本甲族親姻多貴仕點𨿽不入城府而遨遊人世不簪不帶或駕柴車躡艸屩恣心所適致醉而歸士大夫多慕從之時人號爲通隱何引傳引以會稽山多靈異往遊焉居若耶山雲門寺初引二兄求點並棲遁求先卒至是引又隱世號點爲大山引爲小山亦曰東山劉慧斐傳慧斐字文宣彭城人也少博學能屬文起家安成王法曹行參軍嘗還都途經尋陽遊於匡山過處士張孝秀相得甚歡遂有終焉之志因不仕居於東林寺又於山北構園一所號曰離垢園時人乃謂爲離垢先生丘仲孚傳仲孚少好學從祖靈鞠有人倫之鑑常稱爲千里駒伏挺傳挺有才思好屬文齊末州舉秀才對策爲當時第一髙祖義師至挺迎謁於新林髙祖見之甚說謂曰顏子引爲徵東行參軍時年十八阮孝緒傳孝緒屏居一室非定省未嘗出戶家人莫見其面親友因呼爲居士陶季直傳季直好學淡於營利起家桂陽王國侍郎北中郎鎭西行參軍並不起時人號曰聘君王規傳規八歲以丁所生母憂居喪有至性太尉徐孝嗣每見必爲之流涕稱曰孝童叔父暕亦深器重之常曰此兒吾家千里駒也獨異志陶弘景隱居茅山梁武帝每有大事飛詔與之參決時人謂隱居爲山中宰相貧士傳劉吁字彥度幼貧性不欲仕時有辟之者吁卽掛檄於樹而逃事息乃還亦不願娶與陳畱阮孝緒及族兄歊日夕招攜都下謂之三隱陳書張種傳種字士苗吳郡人也祖辯宋司空右長史廣州刺史父略梁太子中庶子臨海太守種少恬靜居處雅正不妄交遊傍無造請時人爲之語曰宋稱敷演梁則捲充淸虛學尙種有其風韋載傳載族弟翽爲驍騎將軍領朱衣直閣驍騎之職舊領營兵兼統宿衛自梁代已來其任逾重出則羽儀淸道入則與二衛通直臨軒則升殿俠侍翽素有名望每大事恆令俠侍左右時人榮之號曰俠禦將軍褚玠傳玠曾祖炫宋升明初與謝朏江劉俁入侍殿中謂之四友徐陵傳光宅惠云法師每嗟陵早成就謂之顏回程靈洗傳靈洗子文季以功加通直散騎常侍安遠將軍文季每戰恆爲前鋒齊軍深憚之謂爲程虎江總傳後主之世總當權宰不持政務但日與後主遊宴後庭共陳暄孔範王瑗等十餘人當時謂之狎客魏書遊明根傳明根與髙閭以儒老學業特被禮遇公私出入每相追隨而閭以才筆時侮明根世號髙遊焉裴駿傳駿字神駒幼而聰慧親表異之稱爲神駒因以爲字駿補中書博士崔浩深器駿目爲三河領袖宋弁傳弁才學�贍少有美名髙祖初會至京師見尙書李衝因言論移日衝竦然異之退而言曰此人一日千里王佐才也宇文忠之傳忠之天平初除中書侍郎裴伯茂與之同省常侮忽之以忠之色黑呼爲黑宇李琰之傳琰之字景珍小字默蠡隴西狄道人司空韶之族弟早有盛名時人號曰神童從父司空衝雅所嘆異每曰興吾宗者其此兒乎崔元伯傳元伯少有�才號曰冀州神童苻融牧冀州虛心禮敬拜陽平公侍郎領冀州從事管徵東記室出總庶事入爲賓友眾務修理處斷無滯苻堅聞而奇之徵爲太子舍人辭以母疾不就左遷著作佐郎苻堅牧冀州爲徵東功曹太原郝軒世名知人稱元伯有王佐之才近代所未有也張烈傳烈字徽仙淸河東武城人也髙祖賜名曰烈仍以本名爲字焉烈少孤貧涉獵經史有气槪時靑州有崔徽伯房徽叔與烈並有令譽時人號曰三徽劉芳傳芳除通直常侍王肅之來奔也髙祖雅相器重芳未及相見髙祖宴羣臣於華林肅語次云古者惟婦人有笄男子則無芳推經禮言男子有笄髙祖稱善肅亦以芳言爲然曰此非劉石經邪昔漢氏造三字石經於太學學者文字不正多往質焉芳音義明辧疑者皆往詢訪故時人號爲劉石經芳從子懋字仲華歷考功郎中太傅淸河王懌愛其風雅常目而送之曰劉生堂堂縉紳領袖若天假之年必爲魏朝宰輔裴叔業傳裴遠字季云性粗疏無拘檢時人或謂之柳瘨太武五王傳濟南王昌子彧字文若紹封彧少有才學時譽甚美侍中崔光見彧退而謂人曰黑頭三公當此人也少與從兄安丰王延明中山王燕並以宗室博古文學齊名時人莫能定其優劣尙書郎範陽盧道將謂吏部淸河崔休曰三人才學𨿽無優劣然安丰少於造次中山皂白太多未若濟南風流沈雅時人爲之語曰三王楚琳瑯未若濟南備圓方彧姿制閒裕吐發流靡瑯邪王誦有名人也見之未嘗不心醉忘疲常山王遵傳遵子素素子忠忠子暉遷侍中領右衛將軍𨿽無補益深被親寵凡在禁中要密之事暉別奉旨藏之於櫃惟暉入乃開其餘侍中黃門莫有知者侍中盧昶亦蒙恩眄故時人號曰餓虎將軍饑鷹侍中遷吏部尙書納貨用官皆有定價大郡二千匹次郡一千匹下郡五百匹其餘受職各有差天下號曰市曹秦明王翰傳翰子儀儀子幹機悟沈勇善弓馬太宗卽位拜內將軍都將入備禁中太宗出遊於白登之東北幹以騎從有雙鴟飛鳴於上太宗命左右射之莫能中鴟旋飛稍髙幹自請射之以二箭下雙鴟太宗嘉之賜禦馬弓矢金帶一以旌其能軍中於是號曰射鴟都將陽平王新成傳新成子欽字思若位中書監尙書右僕射儀同三司欽色尢黑故時人號爲黑面僕射欽淫從兄麗妻崔氏爲禦史中尉封回劾奏遇赦免尋除司州牧欽少好學早有令譽時人語曰皇宗略略壽安思若京兆王子推傳子推子泰興泰興子仲景性嚴峭莊帝時兼禦史中尉京師肅然每向臺恆駕赤牛時人號赤牛中尉王慧龍傳慧龍子寶興寶興子瓊瓊長子遵業風儀淸秀涉歷經史位著作佐郎與司徒左長史崔鴻同撰起居注遷右軍將軍兼散騎常侍慰勞蠕蠕乃詣代京采拾遺文以補起居所闕與崔光安丰王延明等參定服章及光爲肅宗講孝經遵業預講延明錄義並應詔作釋奠侍宴詩時人語曰英英濟濟王家兄弟轉司徒左長史黃門郎監典儀注遵業有譽當時與中書令陳郡袁翻尙書瑯邪王誦並領黃門郎號曰三哲時政歸門下世謂侍中黃門爲小宰相而遵業從容恬素若處丘園汝陰王天賜傳天賜子逞逞子慶和東豫州刺史爲蕭衍將所攻舉城降之衍以爲北道總督魏王至項城朝廷出師討之望風退走衍責之曰言同百舌膽若鼷鼠遂徙合浦李彪傳彪子志字鴻道博學有才幹年十餘歲便能屬文彪甚奇之謂崔鴻曰子宜與鴻道爲二鴻於洛陽鴻遂與志交款往來魏收自敍收爲廣平王贊開府從事中郎尋兼中書舍人與濟陰溫子升河間邢子才齊譽世號三才李崇傳崇傳深有將略寬厚善禦眾在州凡經十年常養壯士數千人寇賊侵邊所向摧破號曰臥虎常爽傳爽不事王侯獨守閒靜講肄經典二十餘年時人號爲儒林先生李崇傳崇子世哲性傾巧善事人以貨賂自達髙肇劉騰之處勢也皆與親善故世號爲李錐古弼傳世祖大閱將校獵於河西弼畱守詔以肥馬給騎人弼命給弱者世祖大怒曰尖頭奴敢裁量朕也朕還臺先斬此奴弼頭尖世祖常名之曰筆頭是以時人呼爲筆公髙允傳允少孤夙成有奇度淸河崔元伯見而異之嘆曰髙子黃中內潤文明外照必爲一代偉器但恐吾不見耳髙宗重允常不名之恆呼爲令公令公之號播於四遠矣祖瑩傳瑩與陳郡袁�齊名秀出時人爲之語曰京師楚楚袁與祖洛中翩翩祖與袁李孝伯傳孝伯博綜羣言美風儀動有法度從兄順言之於世祖徵爲中散世祖見而異之謂順曰眞卿家千里駒也長孫道生傳道生孫觀觀子稚都督淮南諸軍事蕭衍將裴邃虞鴻襲據壽春稚諸子驍果邃頗難之號曰鐵小兒袁躍傳躍字景騰陳郡人尙書�弟也博學�才性不矯俗篤於交友�每謂人曰躍可謂我家千里駒也郭祚傳祚遷尙書右僕射詔祚本官領太子少師祚曾從世宗幸東宮肅宗幼弱祚懷一黃出奉肅宗時應詔左右趙桃弓與禦史中尉王顯疊相唇齒深爲世宗所信祚私事之時人謗祚者號爲桃弓僕射黃少師祚子景尙字思和涉曆書傳曉星歷占候言事頗驗初爲彭城王中軍府參軍遷員外郎司徒主簿太尉從事中郎公彊當世善事權寵世號之曰郭尖鐵弗劉虎傳鐵弗劉虎南單於之苗裔左賢王去卑之孫北部帥劉猛之從子居於新興慮虒之北北人謂胡父卑鮮母爲鐵弗因以爲號辟寒元魏時北夷酋長遣子入侍者常秋來春去以避中國之熱時人謂之雁臣北齊書唐邕傳顯祖嘗登童子佛寺望並州城曰此是何等城或曰此是金城湯池天府之國帝云我謂唐邕是金城此非金城也其見重如此陸法和傳天保六年春淸河王嶽進軍臨江法和舉州入齊文宣以法和爲大都督十州諸軍事太尉公西南大都督五州諸軍事荊州刺史安湘郡公宋�爲郢州刺史官爵如故�弟簉爲散騎常侍儀同三司湘州刺史義興縣公梁將侯瑱來逼江夏齊軍棄城而退法和與宋�兄弟入朝文宣聞其奇術虛心相見備三公鹵簿於城南十二里供帳以待之法和遙見鄴城下馬禹步辛術謂曰公旣萬里歸誠主上虛心相待何爲作此術法和手持香鑪步從路車至於館明日引見給通幰油絡网車伏身百人詣闕通名不稱官爵不稱臣但云荊山居士文宣宴法和及其徒屬於昭陽殿賜法和錢百萬物千段甲第一區田一百頃奴婢二百人生資什物稱是宋�千段其餘儀同刺史以下各有差法和所得奴婢盡免之曰各隨緣去錢帛散施一日便盡以官所賜宅營佛寺自居一房與凡人無異三年間再爲太尉世猶謂之居士崔傳每以籍地自矜謂盧元明曰天下盛門惟我與爾傅崔趙李何事者哉崔暹聞而銜之髙祖葬後又竊言黃頷小兒堪當重任不暹外兄李愼以言告暹暹啟世宗絕朝謁要拜道左世宗發怒曰黃頷小兒何足拜也於是鎖赴晉陽而訊之不服暹引邢子才爲證子才執無此言在禁謂子才曰卿知我意屬太丘不子才出告子瞻云尊公意正應欲結姻於陳元康瞻有女乃許妻元康子求其父元康爲言之於世宗曰崔名望素重不可以私處言語便以殺之世宗曰若免其性命猶當徙之遐裔元康曰若在邊或將外叛以英賢資寇敵非所宜也世宗曰旣有季珪之罪還令輸作可乎元康曰嘗讀崔琰傳追恨魏武不弘若在作所而殞後世豈道公不殺也世宗曰然則柰何元康曰崔合死朝野莫不知之公誠能以寬濟猛特輕其罰則仁徳彌著天下歸心乃捨之進謁奉謝世宗猶怒曰我𨿽無堪忝當大任被卿名作黃頷小兒金石可銷此言難滅盧潛傳盧公順早以文學見知武平中符璽郎待詔文林館與博陵崔君洽隴西李師上同志友善從駕晉陽寓居僧寺朝士謂康寺三少爲物論推許庫狄幹傳幹不知書署名爲幹字逆上畫之時人謂之穿錐許惇傳惇淸識敏速達於從政任司徒主簿以能判斷見知時人號爲入鐵主簿惇遷殿中尙書惇美須髯下垂至帶省中號爲長鬣公顯祖嘗因酒酣握惇須髯稱美遂以刀截之惟畱一握惇懼因不復敢長時人又號爲齊須公裴讓之傳讓之少好學有文情淸明俊辯早得聲譽魏天平中舉秀才對策髙第累遷屯田主客郎中省中語曰能賦詩裴讓之弟諏之沛王開大司馬府辟爲記室遷鄴後諏之畱在河南西魏領軍獨孤信入據金墉以諏之爲開府屬號曰洛陽遺彥孫騰傳騰早依附髙祖契闊艱危勤力恭謹深見待信及髙祖置之魏朝寄以心腹遂志气驕盈與奪由己求納財賄不知紀極生官死贈非貨不行府藏銀器盜爲家物親狎小人專爲聚斂在鄴與髙嶽髙隆之司馬子如號爲四貴非法專恣騰爲甚焉韓鳳傳鳳與髙阿那肱穆提婆共處衡軸號曰三貴王昕傳昕母淸河崔氏學識有風訓生九子並風流蘊藉世號王氏九龍昕弟晞武平初遷大鴻臚加儀同三司監修起居注待詔文林館性閒淡寡欲𨿽王事鞅掌而雅操不移在並州𨿽戎馬塡閭未嘗以世務爲累良辰美景嘯詠遨遊登臨山水以談燕爲事人士謂之物外司馬魏收傳收昔在京洛輕薄尢甚人號云魏收驚蛺蝶文襄曾遊東山令給事黃門侍郎顥等宴文襄曰魏收恃才使气卿須出其短往復數番收忽大唱曰楊遵彥理屈已倒愔從容曰我綽有餘暇山立不動若遇當塗恐翩翩遂逝當塗者魏翩翩者蛺蝶也文襄先知之大笑稱善胡長仁傳長仁累遷右僕射及尙書令世祖崩預參朝政封隴郡王左丞鄒孝裕郎中陸仁惠盧元亮厚相結托長仁每上省孝裕必方駕而來省務旣繁簿案堆積令史欲諮都座者日有百數孝裕屏人私話朝退亦相隨仁惠元亮又伺間而往停斷公事時人號爲三袁聿修傳聿修在尙書十年未曾受升酒之饋尙書邢卲與聿修舊款每於省中語戲常呼聿修爲淸郎斛律金傳金子光嘗從世宗於洹橋校獵見一大鳥云表飛揚光引弓射之正中其頸此鳥形如車輪旋轉而下至地乃大雕也世宗取而觀之深壯異焉丞相屬邢子髙見而嘆曰此射雕手也當時傳號落雕都督李稚廉傳稚廉爲並州長史常在世宗第內與隴西辛術等六人號爲館客待以上賓之禮周書宗懍傳懍字元懍南陽涅陽人也八世祖承永嘉之亂討陳敏有功封柴桑縣侯除宜都郡守尋卒官子孫因居江陵父髙之梁山陰令懍少聰敏好讀書晝夜不倦語輒引古事鄕裏呼爲小兒學士劉璠傳璠子祥字休徵幼而聰慧占對俊辯賓客見者皆號神童薛置傳置歷禦正中大夫時前中書監盧柔學業優深文藻華贍而置與之方駕故世號曰盧薛焉韋孝寬傳孝寬除浙陽郡守時獨孤信爲新野郡守司荊州與孝寬情好款密政術俱美荊部吏人號爲聯璧韋敻傳敻十見徵辟皆不應命屬太祖經綸王業側席求賢聞敻養髙不仕虛心敬說遣使辟之備加禮命𨿽情諭甚至而竟不能屈彌以重之亦弗之奪也所居之宅枕帶林泉敻對玩琴書蕭然自樂時人號爲居士焉至有慕其閒素者或載酒從之敻亦爲之盡歡接對忘倦明帝卽位禮敬愈厚乃爲詩以貽之曰六爻貞遁出三辰光少微潁陽讓逾遠滄洲去不歸香動秋蘭佩風飄蓮葉衣坐石窺仙洞乘槎下釣磯嶺松千仞直巖泉百丈飛聊登平樂觀遙望首陽薇詎能同四隱來參餘萬機敻答帝詩願時朝謁帝大說敕有司日給河東酒一斗號之曰逍遙公於謹傳謹性沈深有識量略窺經史尢好孫子兵書屏居閭裏未有仕進之志或有勸之者謹曰州郡之職昔人所鄙臺鼎之位須待時來吾所以優遊郡邑聊以卒歲耳太宰元穆見之嘆曰王佐材也裴果傳永安末盜賊蜂起果從軍徵討乘黃驄馬衣靑袍每先登陷陣時人號爲黃驄年少杜杲傳杲學涉經史有當世幹略其族父瓚淸貞有識深器重之常曰吾家千里駒也裴寬傳寬弟漢字仲賈操尙弘雅聰敏好學嘗見人作百字詩一覽便誦魏孝武初解褐員外散騎侍郎大統五年除大丞相府士曹行參軍補墨曹參軍漢善尺牘尢便簿領理識明贍決斷如流相府爲之語曰日下燦爛有裴漢韓果傳果從大軍破稽胡於北山胡地險阻人迹罕至果進兵窮討其種落稽胡憚果勁健號爲著翅人太祖聞之笑曰著翅之名寧減飛將蔡佑傳佑授京兆郡守九年東魏豫州刺史髙仲密舉州來附太祖率軍援之與齊神武遇戰於邙山佑時著明光鐵鎧所向無前敵人咸曰此是鐵猛獸也皆遽避之唐瑾傳瑾轉吏部尙書銓綜衡流雅有人倫之鑑時六尙書皆一時之秀周文自謂得人號爲六俊隋書崔儦傳儦待詔文林館歷殿中膳部員外三曹郎中儦與頓丘李若俱見稱重時人爲之語曰京師灼灼崔儦李若諸葛�傳�爲著作郎甚見親幸出入臥內帝每賜之曲宴輒與皇后嬪禦連席共榻�因間隙多所譖毀是以時人謂之冶葛劉昉傳髙祖以昉有定策之功拜上大將軍封黃國公與沛國公鄭譯皆爲心膂前後賞賜巨萬出入以甲士自衛朝野傾矚稱爲黃沛時人爲之語曰劉昉牽前鄭譯推後張虔威傳虔威性聰敏涉獵羣書其世父皓之謂人曰虔威吾家千里駒也沈光傳光少驍捷初建禪定寺其中幡竿髙十餘丈適遇繩絕非人力所及諸僧患之光見而謂僧曰可持繩來當相爲上耳諸僧驚喜因取而與之光以口銜索拍竿而上直至龍頭系繩畢手足皆放透空而下以掌拒地倒行數十步觀者駭悅莫不驚異時人號爲肉飛仙公孫景茂傳景茂容貌魁梧少好學博涉經史在魏察孝廉射策甲科爲襄城王長史兼行參軍遷太常博士多所損益時人稱爲書庫虞世基傳世基博學有髙才兼善艸隸陳中書令孔奐見而嘆曰南金之貴屬在斯人少傅徐陵聞其名召之世基不往後因公會陵一見而奇之顧謂朝士曰當今潘陸也因以弟女妻焉趙仲卿傳仲卿拜荊州總管於時塞北盛興屯田仲卿總統之微有不理者仲卿輒召主掌撻其胸背或解衣倒拽於荊棘中時人謂之猛獸觀徳王雄傳雄貴寵冠絕一時與髙熲虞慶則蘇威稱爲四貴來護兒傳護兒子整武賁郎將右光祿大夫尢驍勇善撫士眾討擊羣盜所向皆捷諸賊甚憚之爲作歌曰長白山頭百戰場十十五五把長槍不畏官軍十萬眾只畏榮公第六郎李士謙傳士謙齠�喪父事母以孝聞母曾嘔吐疑爲中毒因跪而嘗之伯父魏岐州刺史瑒深所嗟尙每稱曰此兒吾家之顏子也盧思道傳思道解褐司空行參軍長兼員外散騎侍郎直中書省文宣帝崩當朝文士各作挽歌十首擇其善者而用之魏收楊休之祖孝徵等不過得三首惟思道獨得八首故時人稱爲八米盧郎思道從父兄昌衡字子均父道虔魏尙書僕射昌衡小字龍子風神淡雅容止可法博涉經史工艸行書從弟思道小字釋奴宗中俱稱英妙故幽州爲之語曰盧家千里釋奴龍子元善傳善少隨父至江南性好學遂通涉五經尢明左氏傳及侯景之亂善歸於周武帝甚禮之以爲太子宮尹賜爵江陽縣公每執經以授太子開皇初拜內史侍郎上每望之曰人倫儀表也蘇威傳威爲納言與左翊衛大將軍宇文述黃門侍郎裴矩禦史大夫裴蘊內史侍郎虞世基參掌朝政時人稱爲五貴何妥傳妥年十七以技巧事湘東王后知其聰明召爲誦書左右時蘭陵蕭�亦有�才住靑楊巷妥住白楊頭時人爲之語曰世有兩�白楊何妥靑楊蕭�其見美如此房暉遠傳暉遠幼有志行治三禮春秋三傳詩書周易兼善圖緯恆以教授爲務遠方負笈而從者動以千計齊南陽王綽爲定州刺史聞其名召爲博士周武帝平齊搜訪儒俊暉遠首應辟命授小學下士及髙祖受禪遷太常博士太常卿牛弘每稱爲五經庫馬光傳開皇初髙祖徵山東義學之士光與張仲讓孔籠竇士榮張黑奴劉祖仁等俱至並授太學博士時人號爲六儒然皆鄙野無儀範朝廷不之貴也宇文慶傳慶子皛字婆羅門大業之世少養宮中後爲千牛左右煬帝甚親暱之每有遊宴皛必侍從至於出入臥內伺察六宮往來不限門禁其恩幸如此時人號曰宇文三郎於仲文傳仲文字次武爲安固太守始州刺史屈突尙宇文護之黨也先坐事下獄無敢繩者仲文至郡窮治遂竟其獄蜀中爲之語曰明斷無雙有於公不避彊禦有次武劉昶女傳昶在周尙公主官至柱國彭國公數爲將帥位望隆顯與髙祖有舊及受禪甚親任歷左武衛大將軍慶州總管其子居士爲太子千牛備身聚徒任俠不遵法度數得罪上以昶故每輒原之居士轉恣每大言曰男兒要當辮頭反縳籧篨上作獠�取公卿子弟膂力雄健者輒將至家以車輪括其頸而捧之殆死能不屈者稱爲壯士釋而與交黨與三百人其趫捷者號爲餓鶻隊武力者號爲蓬轉隊滕穆王瓚傳瓚髙祖母弟也周世以太祖軍功封竟陵郡公尙武帝妹順陽公主自右中侍上士遷禦伯中大夫保定四年攺爲納言授儀同瓚貴公子又尙公主美姿儀好書愛士甚有令名於當世時人號曰楊三郎段達傳帝徵遼東百姓苦役平原祁孝徳淸河張金稱等並聚眾爲羣盜攻陷城邑郡縣不能禦帝令達擊之數爲金稱等所挫亡失甚多諸賊輕之號爲段姥宇文愷傳愷家世武將諸兄並以弓馬自達愷獨好學博覽書記解屬文多技藝號爲名父公子宇文化及傳化及性凶險不循法度好乘肥挾彈馳騖道中由是長安謂之輕薄公子劉臻傳臻�悅經史精於兩漢書時人稱爲漢聖房彥謙傳彥謙遷長葛令甚有惠化百姓號爲慈父越王侗傳帝幸江都令侗與金紫光祿大夫段達太府卿元文都攝民部尙書韋津右武衛將軍皇甫無逸等總畱臺事宇文化及之弒逆也文都等議以侗元徳太子之子屬最爲近於是乃共尊立大赦攺元曰皇泰以段達爲納言右翊衛大將軍攝禮部尙書王世充亦納言左翊衛大將軍攝吏部尙書元文都內史令左驍衛大將軍盧楚亦內史令皇甫無逸兵部尙書右武衛大將軍郭文懿內史侍郎趙長文黃門侍郎委以機務爲金書鐵券藏之宮掖於時雒陽稱段達等爲七貴珍珠船煬帝時賊帥魏刁兒自稱歷山飛眾十餘萬隋旣平陳南海有五六百家居水爲亡命號曰游艇子淸異錄隋裴寂待選京都一日郊飲遇老人畫地上沙土曰掃國眞人太宗

又曰玉環天子元

宗又曰丹丘上聖

憲宗

告寂云三百年中最雄者此三人耳越公楊素專恣旣久包藏可畏四方寒心不敢直指故以風力相國槪之實賓錄五唐王家隋王龍之財帛埒於王侯五子各立一院邑裏號爲五唐王家

稱號部紀事四宋史李重進傳周顯徳三年以重進爲廬壽等州招討使時李繼勛王壽春重進駐軍城北聞城南洞屋爲淮人所焚將議退軍會太祖自六合歸道出壽州因駐師旬餘重進倚以爲援兵威復振吳人大懼以重進色黔號黑大王謝徳權傳徳權字士衡福州人父文節初仕王氏爲候官令後入南唐爲忠烈都虞候饒州團練使以驍勇聞周世宗南徵文節獨擐甲度大江潛覘敵壘吳人號爲鐵龍聶冠卿傳冠卿字長孺歙州新安人五世祖師道楊行密版奏號問政先生鴻臚卿朱昂傳昂字舉之少與熊若谷鄧洵美同學朱遵度好讀書人號之爲朱萬卷目昂爲小萬卷荊南世家孫光憲傳光憲博通經史尢勤學聚書數千卷或自抄寫孜孜讎校老而不廢好著撰自號葆光子錢守俊傳守俊濮州雷澤人少勇鷙嘗爲盜陂澤中稱轉陂鶻趙逢傳太祖徵太原以逢爲隨軍轉運使逢揚歷淸近所至有聲然傷慘酷又言多詆訐故縉紳目之爲鐵橛王彥升傳彥升字光烈性殘忍多力善擊劍號王劍兒祈廷訓傳廷訓爲左領軍衛上將軍形質魁岸無才略臨事多規避時人目爲祈橐�以其龐大而無所取也符彥卿傳彥卿將家子勇略有謀善用兵存審之第四子軍中謂之符第四前後賞賜巨萬悉分給帳下故士卒樂爲效死遼人自陽城之敗尢畏彥卿或馬病不飲齕必唾而咒曰此中豈有符王邪柳開傳開字仲塗大名人著書自號東郊野夫又號補亡先生作二傳以見意陳思讓傳思讓累歷方鎭無敗政然酷信釋氏所至多禁屠宰奉祿悉以飯僧人目爲陳佛子王景傳景子廷義性驕傲好誇誕每言我當代王景之子聞者咸笑之因目爲王當代張昭傳昭父直躬耕海濱靑州王師範開學館延置儒士再以書幣招直署賓職師範降梁直脫難北歸以周易春秋教授學者自遠而至時號逍遙先生姚內斌傳內斌爲慶州刺史兼靑白兩池榷鹽制置使在郡十數年西夏畏服不敢犯塞號內斌爲姚大虫言其武猛也陶谷傳谷字秀實邠州新平人本姓唐避晉祖諱攺焉歷北齊隋唐爲名族祖彥謙歷慈絳灃三州刺史有詩名自號鹿門先生張思鈞傳思鈞歷左千牛衛將軍鈞起行伍徵討稍有功質狀小而精悍太宗嘗稱其樓羅自是人目爲小樓羅焉李建中傳建中愛洛中風土就構園池號曰靜居好吟詠每遊山水多畱題自稱巖夫民伯萬適傳楊璞字契元鄭州新鄭人善歌詩士大夫多傳誦與畢士安尢相善每乘牛往來郭店自稱東野遺民周恭肅王元儼傳元儼少奇�太宗特愛之每朝會宴集多侍左右帝不欲元儼早出宮期以年二十始就封故宮中稱爲二十八太保蓋元儼於兄弟中行第八也韓溥傳溥博學善持論詳練臺閣故事多知唐朝氏族與人談亹亹然可聽號爲近世肉譜種放傳放隱終南豹林谷之東明峯結艸爲廬僅庇風雨以講習爲業從學者眾得束脩以養母母亦樂道薄滋味放得辟穀術別爲堂於峯頂盡日望云危坐每山水暴漲道路阻隔糧糗乏絕止食芋栗性嗜酒嘗種秫自釀每曰空山淸寂聊以養和因號雲溪醉侯幅巾短褐負琴壺溯長溪坐盤石采山藥以助飲往往終日值月夕或至宵分自豹林抵州郭七十里徒步與樵人往返性不喜浮屠氏嘗裂佛經以制帷帳所著蒙書十卷及嗣禹說表孟子上下篇太一祠錄人頗稱之多爲歌詩自稱退士嘗作傳以述其志楊業傳業並州太原人父信爲漢麟州刺史業幼倜儻任俠善騎射好畋獵所獲倍於人嘗謂其徒曰我他日爲將用兵亦猶用鷹犬逐雉兔爾弱冠事劉崇爲保衛指揮使以驍勇聞累遷至建雄軍節度使屢立戰功所向克捷國人號爲無敵太宗徵太原素聞其名嘗購求之旣而孤壘甚危業勸其主繼元降以保生聚繼元旣降帝遣中使召見業大喜以爲右領軍衛大將軍業子延昭智勇善戰所得奉賜悉犒軍未嘗問家事出入騎從如小校號令嚴明與士卒同甘苦遇敵必身先行陣克捷推功於下故人樂爲用在邊防二十餘年契丹憚之目爲楊六郎王博文傳博文字仲明曹州濟陰人祖諫給事太宗藩邸爲西京作坊副使博文年十六善屬文舉進士開封府以回文詩百篇爲公捲人謂之王回文戚同文傳同文純質尙信義好爲詩有孟諸集二十卷楊徽之嘗因使至郡一見相善多與酬唱徽之嘗云陶隱居號堅白先生先生純粹質直以道義自富遂與其門人追號堅素先生王榮傳榮歷左衛大將軍河南府駐泊都監榮善射嘗引彊注屋棟矢入木數寸時人目爲王硬弓張詠傳詠性躁果卞急病創甚飲食則痛楚增劇禦下益峻尢不喜人拜跪命典客預戒止有違者詠卽連拜不止或倨坐罵之眞宗嘗稱其材任將帥以疾不盡其用自號乖崖以爲乖則違眾崖不利物任中師傳中師歷戶部侍郎以太子少傅致仕性樂易平居自奉甚儉約晚知養生之術號大塊翁邢惇傳惇精於術數工繪畫頗嗜酒或遊市廛過客詢以休咎者多不之語裏中號邢夫子郎簡傳簡歷刑部侍郎性和易喜賓客卽錢塘城北治園廬自號武林居士卞衮傳衮充鹽鐵副使明敏有吏干累掌財賦淸心治局號爲稱職然性慘毒掊克嚴峻專事捶楚至有大虫之號趙賀傳賀字餘慶知漢州蜀吏喜弄法而賀精明吏不敢欺事更被賀多所究詰人目爲趙家關謂如關梁不可越也魯宗道傳宗道以右諫議大夫參知政事貴戚用事者皆憚之目謂魚頭參政因其姓且言其骨鯁如魚頭也楊億傳億從子紘字望之禦下急常曰不法之人不可貸去之止不利一家爾豈可使郡邑千萬家俱受害邪聞者望風解去或過期不敢之官與王鼎王綽號江東三虎孔宗旦傳宗旦魯人爲邕州司戶參軍儂智髙破橫州卽載其親往桂州曰吾有官守不得去無爲俱死也旣而州破被執賊欲任以事宗旦叱賊且大罵遂被害始宗旦官京東與李師道徐程尙同等四人爲監司耳目號爲四瞠人多惡之其後立節如此陳充傳充字若虛歷西京畱守禦史臺性曠達善談謔淡於榮利自號中庸子王樵傳樵字肩望淄州淄川人居縣北梓桐山博通羣書不治章句尢善考易與賈同李冠齊名學者多從之咸平中契丹遊騎度河舉家被掠樵卽棄妻挺身入契丹訪父母累年不獲還東山刻木招魂以葬立祠畫像事之如生服喪六年哀動行路又爲屬之尊者次第成服北望嘆曰身世如此自比於人可乎遂與俗絕自稱贅世翁隱逸黃晞傳晞字景微建安人少通經聚書數千卷學者多從之遊自號贅隅子著歔欷瑣微論十卷以謂贅隅者�物之名歔欷者嘆聲瑣微者述辭也魏王廷美傳廷美子徳文字子矼淳化初授右監門衛將軍累遷滑州觀察使馮翊郡公少好學凡經史百家手自抄撮工爲辭章眞宗以其刻勵如諸生嘗因進見戲呼之曰五秀才宮中由是悉稱之徳文本廷美第八子其兄三人早卒故徳文於次爲第五也帝封泰山祀汾陰幸亳徳文必奏賦頌帝每賜詩輒令屬和數言願得文士爲師友特命翰林學士楊億與之遊億卒爲詩十章悼之天聖中遷橫海軍節度觀察畱後拜昭武軍節度使易感徳武勝二軍加同中書門下平章事仁宗嘗稱爲五相公而不名石介傳介字守道兗州奉符人耕䢐徠山下葬五世之未葬者七十喪以易教授於家魯人號介䢐徠先生陳襄傳襄字述古福州候官人少孤能自立出遊鄕校與陳烈周希孟鄭穆爲友時學者沈溺於雕琢之文所謂知天盡性之說皆指爲迂闊而莫之講四人者始相與倡道於海濱聞者皆笑以驚守之不爲變卒從而化謂之四先生張士遜傳士遜同平章事曹利用在樞府藉寵肆威士遜居其間無所可否時人以和鼓目之王徳用傳徳用將家子習知軍中情僞善以恩撫下故多得士心𨿽屢臨邊境未嘗親矢石督攻戰而名聞四夷閭閻婦女小兒皆呼徳用曰黑王相公張玉傳玉字寶臣保定人以六班散直隸狄靑麾下築靑澗招安寨遇夏兵三萬有馳鐵騎挑戰者玉單持鐵簡出斗取其首及馬軍中因號曰張鐵簡邵雍傳雍歲時耕稼僅給衣食名其居曰安樂窩因自號安樂先生旦則焚香燕坐晡時酌酒三四甌微醺卽止常不及醉也興至輒哦詩自詠春秋時出遊城中風雨常不出出則乘小車一人挽之惟意所適士大夫家識其車音爭相迎候童孺廝隸皆歡相謂曰吾家先生至也不復識其姓字髙繼勛傳繼勛授建寧軍節度使知滑州繼勛性謙有機略善撫禦士卒臨戰輒勝在蜀有威名號神將李先傳先知信州南安軍撫楚州所至治官如治家人目以俚語在信爲錯安頭謂其無貌而有材也在楚爲照天燭稱其明也範正辭傳正辭子諷歷給事中卒諷類曠達然捭闔圖進不守名檢所與遊者輒慕其所爲時號東州逸黨山東人顏太初作逸黨詩刺之而姜潛者又嘗貽書以疏其過云劉隨傳隨與孔道輔曹修古同時爲言事官皆以淸直聞隨臨事明銳敢行在蜀人號爲水晶燈籠張旨傳旨字仲微懷州河內人父延嘉頗讀書不願仕州上其行賜號嵩山處士何羣傳羣字通夫果州西充人嗜古學喜激揚論議𨿽業進士非其好也慶曆中石介在太學四方諸生來學者數千人羣亦自蜀至方講官會諸生講介曰生等知何羣乎羣日思爲仁義而已不知饑寒之切己也眾皆注仰之介因館羣於其家使子弟推以爲學長羣愈自克勵著書數十篇與人言未嘗下意曲從同捨目羣爲白衣禦史羣嘗言今之士語言脫易舉止惰肆者其衣冠不如古之嚴也因請復古衣冠又上書言三代取士皆舉於鄕裏而先行義後世專以文辭就文辭中害道者莫甚於賦請罷去介贊美其說會諫官禦史亦言以賦取士無益治道下兩制議皆以爲進士科始隋歷唐數百年將相多出此不爲不得人且祖宗行之已久不可廢也羣聞其說不行乃慟哭取平生所爲賦八百餘篇焚之講官視羣賦旣多且工以爲不情絀出太學羣徑歸遂不復舉進士嘉佑中龍圖閣直學士何剡表其行義賜號安逸處士髙懌傳懌字文悅荊南髙季興四世孫幼孤養於外家十三歲能屬文通經史百家之書聞種放隱終南山乃築室豹林谷從放受業放奇之不敢處以弟子行與同時張蕘許勃號南山三友會詔舉沈淪艸澤知長安寇準聞其名薦之辭不起景佑中錄國初侯王后懌推其弟忻得官及範雍建京兆府學召懌講授諸生席間常數十百人杜衍嘗請賜處士號乃命爲大理評事懌固辭仁宗嘉其守號安素處士韓退者稷山人師事種放詔賜粟帛號安逸處士代淵傳淵自太常丞攺祠部員外郎晚年日菜食巾褐山水間自號虛一子包拯傳拯權知開封府遷右司郎中拯立朝剛毅貴戚宦官爲之斂手聞者皆憚之人以包拯笑比黃河淸童稚婦女亦知其名呼曰包待制京師爲之語曰關節不到有閻羅包老郭承佑傳承佑性狡獪緣東宮恩又憑借王邸親旣廢復用乃僭言事或指切人過失同列謂之武諫官章�傳�字隱之成都雙流人少孤鞠於兄嫂以所事父母事之博通經學尢長易太元著發隱三篇明用蓍索道之法知以數寓道之用三摹九據始終之變蜀守蔣堂楊察張方平何剡趙抃咸以逸民薦一賜粟帛再命州助教不就嘉佑中賜號衝退處士王素時爲州因更其所居之鄕曰處士裏曰通儒坊曰衝退歐陽修傳修始在滁州號醉翁晚更號六一居士顏太初傳太初字醇之著書號洙南子所居在鳧繹兩山之間號鳧繹處士文同傳文同字與可自號笑笑先生善詩文篆隸行艸飛白文彥博守成都奇之致書同曰與可襟韻灑落如晴雲秋月塵埃不到範鎭傳鎭學本六經口不道佛老申韓之說契丹髙麗皆傳誦其文少時賦長嘯卻胡騎晚使遼人相目曰此長嘯公也劉易傳易忻州人性介烈博學好古喜談兵韓琦知定州上其所著春秋論授太學助教並州州學說書不能屈志仕進寓居於虢之盧氏習辟穀術趙抃復薦其行誼賜號退安處士王光祖傳光祖字君兪開封人父珪爲涇源勇將號王鐵鞭任伯雨傳伯雨字徳翁眉州眉山人父孜字遵聖以學問气節推重鄕裏名與蘇洵埒仕至光祿寺丞其弟汲字師中亦知名嘗通判黃州後知瀘州當時稱大任小任錢顗傳顗字安道爲殿中侍禦史二年而貶蘇軾遺以詩有烏府先生鐵作肝之句世因目爲鐵肝禦史宗室列傳子淔幼警悟蘇軾過其家抱置膝上謂其父曰此公家千里駒也及長善談論工詩陳希亮傳希亮子慥遁於光黃間曰岐亭庵居蔬食徒步往來山中妻子奴婢皆有自得之意不與世相聞人莫識也見其所著帽方屋而髙曰此豈古方山冠之遺像乎因謂之方山子及蘇軾謫黃過岐亭識之人始知爲慥云折克行傳克行在邊三十年善撫士卒戰功最多羌人呼爲折家父陳舜兪傳舜兪字令舉嘗棄官歸居秀之白牛村自號白牛居士鄭穆傳穆字閎中福州候官人性醇謹好學讀書至忘櫛沭進退容止必以禮門人千數與陳襄陳烈周希孟友號四先生呂嘉問傳嘉問以龍圖閣學士大中大夫卒初嘉問竊從祖公弼論新法奏�以示王安石公弼以是斥於外呂氏號爲家賊楊孝本傳孝本字行先虔州�人學博行髙隱於城西通天巖蘇頌蒲宗孟皆以山林特起薦之蘇軾自海外歸過而愛焉號之曰玉巖居士王子韶傳子韶歷衛尉少卿遷太常諫官劉安世言熙寧初士大夫有十鉆之目子韶爲衙內鉆指其交結要人子弟如刀鉆之利又陷祖無擇於深文縉紳所共鄙薄豈宜污禮樂之地攺衛尉卿安世復言七寺正卿班少常上因彈擊而獲超遷是啟僥幸也乃出知滄州呂溱傳溱歷樞密直學士溱開敏善議論一時名輩皆推許然自貴重在杭州接賓客不過數語時目爲七字舍人云王安石傳安石罷爲觀文殿大學士知江陵府自禮部侍郎超九轉爲吏部尙書呂惠卿服闋安石朝夕汲引之至是白爲參知政事又乞召韓絳代己二人守其成謨不少失時號絳爲傳法沙門惠卿爲護法善神陳升之傳升之善傅會以取富貴王安石用事患正論盈廷引升之自助升之心知其不可而竭力爲之用安石徳之故使先己爲相甫得志卽求解條例司又時爲小異陽若不與之同者世以是譏之謂之筌相黃庭堅傳庭堅遊灊皖山谷寺石牛洞樂其林泉之勝因自號山穀道人云賀鑄傳鑄字方回嘗自言唐諫議大夫知章之後且推本其初出王子慶忌以慶爲姓居越之湖澤所謂鏡湖者本慶湖也避漢安帝父淸河王諱攺爲賀氏慶湖亦轉爲鏡當時不知何所據故鑄自號慶湖遺老蘇軾傳軾以黃州團練副使安置因與田父野老相從溪山間築室於東坡自號東坡居士軾子過軾卒於常州過葬軾汝州郟城小峨眉山遂家潁昌營湖陰水竹數畝名曰小斜川自號斜川居士楊畏傳宣仁後崩呂大防欲用畏諫議大夫範純仁以畏非端士不可大防乃遷畏禮部侍郎及大防爲宣仁後山陵使畏首背大防稱述熙寧元丰政事與王安石學術哲宗信之遂薦章惇呂惠卿可大任廷試進士李淸臣發策有紹述意考官第主元佑者居上畏復考悉下之畢漸以爲第一惇入相畏遣所親陰結之曰畏前日度勢力之輕重遂因呂大防蘇轍以逐劉摰梁燾方欲逐蘇呂二人覺罷畏言職畏迹在元佑心在熙寧首爲相公開路者也惇至徙畏吏部引以自助中書侍郎李淸臣知樞密院安燾與惇不合畏復陰附安李惇覺其情又曾布蔡卞言畏平日所爲於惇遂以寶文閣待制出知眞定府天下於是目爲楊三變謂其進於元丰顯於元佑遷於紹聖也蘇轍傳轍降朝請大夫罷祠居許州再復大中大夫致仕築室於許號潁濱遺老薛昂傳昂給事中兼大司成昂寡學術士子有用史記西漢語輒黜之在哲宗時嘗請罷史學哲宗斥爲俗晁補之傳補之歷禮部郎中徙湖州密州果州遂主管鴻慶宮還家葺歸來園自號歸來子徐中行傳中行臺州臨海人部使者以遺逸薦崇寧中郡守李諤又以八行薦時章蔡竊國柄竄逐善類且盡中行每一聞命輒淚下一日去之黃巖會親友盡毀其所爲文幅巾藜杖往來委羽山中客有詰以避舉要名者中行曰人而無行與禽獸等使吾得以八行應科目則彼之不被舉者非人類與吾正欲避此名非要名也客慚而退陳瓘謫臺州聞名納交曁其沒錄其行事謂與山陽徐積齊名呼爲八行先生陳師錫傳師錫字伯修建州建陽人與陳瓘同論京卞時號二陳張舜民傳舜民歷集賢殿修撰卒舜民慷慨喜論事善爲文自號浮休居士葉祖洽傳祖洽與曾布厚人目爲小訓狐黃伯思傳伯思歷祕書郎頗好道家自號雲林子別字霄賓李邦彥傳邦彥字士美懷州人父浦銀工也邦彥喜從進士遊河東舉人入京者必道懷訪邦彥有所營置浦亦罷工與爲之且復資給其行由是邦彥聲譽奕奕入補太學生大觀二年上捨及第授祕書省校書郎試符寶郎邦彥俊爽美風姿爲文敏而工然生長閭閻習猥鄙事應對便捷善謳謔能蹴鞠每綴街市俚語爲辭曲人爭傳之自號李浪子劉正夫傳正夫字徳初衢州西安人未冠入太學有聲與範致虛吳材江嶼號四俊李昭�傳昭�字成季歷太常少卿出知滄州崇寧初詔以昭�嘗傾搖先烈每攺元丰敕條倡從寬之邪說罷主管鴻慶宮遂入黨籍中居閒十五年自號樂靜先生寓意法書圖畫貯於十囊命曰燕遊十友爲之序以爲與今之人友或趨附而陷於禍吾寧與十者友久益有味也李光傳光字泰發越州上虞人童不戲弄父髙稱曰吾兒雲間鶴其興吾門乎吳時傳時字伸道歷徽猷閣待制敏於爲文未嘗屬�落筆已就兩學目之曰立地書廚王黼傳黼父事梁師成稱爲恩府先生汪藻傳藻字彥章饒州徳興人幼�異入太學中進士第調婺州觀察推官攺宣州教授稍遷江西提舉學事司幹當公事徽宗親制君臣慶會閣詩羣臣皆賡進惟藻和篇眾莫能及時胡伸亦以文名人爲之語曰江左二寶胡伸汪藻宦者梁師成傳師成以翰墨爲己任四方�秀名士必招至門下往往遭點污多置書畫卷軸於外舍邀賓客縱觀得其題識合意者輒密加汲引執政侍從可階而升王黼父事之𨿽蔡京父子亦諂附焉都人目爲隱相童貫傳貫加太傅封涇國公時人稱蔡京爲公相因稱貫爲媼相忠義項徳傳徳婺州武義人郡之禁卒也宣和間盜發�源明年陷婺而邑隨沒徳率敗亡百人破賊因據邑之城隍祠自二月迄五月東抗江蔡西拒董奉北捍王國大小百餘戰出則居選鋒之先入則殿後前後俘馘不可勝計賊目爲項鷂子洪皓傳皓字光弼宣和中爲秀州司錄大水民多失業皓白郡守以拯荒自任發廩捐直以糶民坌集皓恐其紛競乃別以靑白幟涅其手以識之令嚴而惠徧浙東綱米過城下皓白守邀畱之守不可皓曰願以一身易十萬人命人感之切骨號洪佛子其後秀軍叛縱掠郡民無一得脫惟過皓門曰此洪佛子家也不敢犯王徳傳徳字子華通遠軍熟羊寨人以武勇應募隸熙帥姚古會金人入侵古軍懷澤間遣徳諜之斬一酋而還補進武校尉古曰能復往乎徳從十六騎徑入隆徳府治執僞守姚太師左右驚擾徳手殺數十百人眾愕眙莫敢前古械姚獻於朝欽宗問狀姚曰臣就縛時止見一夜叉耳時遂呼徳爲王夜叉呂本中傳本中遷中書舍人秦檜諷禦史蕭振劾罷之提舉太平觀卒學者稱爲東萊先生隱逸劉愚傳愚字必明衢州龍遊人爲安鄕令致仕年八十三而卒故友與其門人私謚曰謙靖先生後更謚曰靖君鄕郡祠之吳芾傳芾以龍圖閣直學士致仕退閒者十有四年自號湖山居士胡憲傳憲字元仲居建之崇安力田賣藥以奉其親安國稱其有隱君子之操從遊者日眾號籍溪先生魏掞之傳掞之字子實建州建陽人築室讀書榜以艮齋自是人稱曰艮齋先生嶽雲傳雲飛養子年十二從張憲戰多得其力軍中呼曰贏官人飛徵伐未嘗不與數立奇功吳玠傳金帥婁宿與撒離喝長驅入關曲端遣玠拒於彭原店而擁兵邠州爲援金兵來攻玠擊敗之撒離喝懼而泣金軍中目爲啼哭郎君韓世忠傳世忠罷政臥家凡十年淡然自如若未嘗有權位者晚喜釋老自號淸涼居士陳繹傳繹歷龍圖閣待制知江寧府爲政務摧豪黨而行與貌違暮年繆爲惇朴之狀好事者目爲熱熟顏回楊時傳時知瀏陽余杭蕭山三縣皆有惠政民思之不忘張舜民在諫垣薦之得荊州教授時安於州縣未嘗求聞達而徳望日重四方之士不遠千里從之遊號曰龜山先生尹焞傳焞字彥明一字徳充世爲洛人曾祖仲宣七子而二子有名長子源字子漸是謂河內先生次子洙字師魯是謂河南先生源生林林生焞焞少師事程頤頤卒焞聚徒洛中非弔喪問疾不出戶士大夫宗仰之靖康初種師道薦焞徳行可備勸講召至京師不欲畱賜號和靖處士吳表臣傳表臣字正仲歷敷文閣直學士晚號湛然居士自奉無異布衣時鄕論推其淸約王柏傳柏字會之婺州金華人大父崇政殿說書師愈從楊時受易論語旣又從朱熹張栻呂祖謙遊父瀚朝奉郎主管建昌軍仙都觀兄弟皆及熹祖謙之門柏少慕諸葛亮爲人自號長嘯年逾三十始知家學之原捐去俗學勇於求道與其友汪開之著論語通旨至居處恭執事敬惕然嘆曰長嘯非聖賢持敬之道亟更以魯齋郭雍傳雍字子和其先洛陽人父忠孝官至大中大夫師事程頤著易說號兼山先生自有傳雍傳其父學通世務居峽州放浪長楊山谷間號白雲先生乾道中以峽守任淸臣湖北帥張孝祥薦於朝旌召不起賜號衝晦處士孝宗稔知其賢每對輔臣稱道之命所在州郡歲時致禮存問後更封頤正先生隱逸劉勉之傳勉之建州崇安人呂本中疏其行義志業以聞特召詣闕謝病歸杜門十餘年學者踵至隨其材品爲說聖賢教學之門及前言往行之懿所居有白水人號曰白水先生孫道夫傳道夫字太衝眉州丹稜人知蜀州遇事明了人目爲水精燈籠陳桷傳桷字季壬歷廣南東路經略安撫使自號無相處士有文集十六卷謝諤傳諤爲右諫議大夫兼侍講上嘗問曰聞卿與郭雍遊雍學問甚好豈曾見程頤乎諤奏雍父忠孝嘗事頤雍蓋得其傳於父上遂封雍爲頤正先生諤爲文仿歐陽修曾鞏初居縣南之竹坡名其燕坐曰艮齋人稱艮齋先生周必大薦士及諤姓名孝宗曰是謂艮齋者耶朕見其聖學淵源五卷而得之云陸遊傳範成大帥蜀遊爲參議官以文字交不拘禮法人譏其頹放因自號放翁呂大臨傳大臨字與叔學於程頤與謝良佐遊酢楊時在程門號四先生辛棄疾傳棄疾嘗謂人生在勤當以力田爲先北方之人養生之具不求於人是以無甚富甚貧之家南方多末作以病農而兼並之患興貧富斯不侔矣故以稼名軒陳傅良傳傅良浙西提點刑獄除吏部員外郎去朝四十年至是而歸須鬢無黑者都人聚觀嗟嘆號老陳郎中周必大傳必大贈太師謚文忠寧宗題篆其墓碑曰文忠耆徳之碑自號平園老叟張威傳威歷揚州觀察使威臨陣戰酣則精采愈奮兩眼皆赤時號張紅眼又號張鶻眼袁韶傳韶爲臨安府尹幾十年理訟精簡道不拾遺里巷爭呼爲佛子平反冤獄甚多趙與歡傳與歡三爲府尹盡力民事都人稱趙端明必以手加額曰趙佛子也孟珙傳珙字璞玉曆少師寧武軍節度使致仕亦通佛學自號無塵居士李伯玉傳伯玉曆禮部尙書趙汝騰嘗薦八士各有品目於伯玉曰銅山鐵壁立朝風節大較似之章鑑傳咸淳十年鑑拜右丞相在朝日號寬厚然與人多許可士大夫目爲滿朝歡云忠義傳何時字了翁益王立文天祥開府南劍時起兵趨興國接引以時帶行監江西提刑聚兵復崇仁縣未幾大軍奄至兵敗削髮爲僧竄迹嶺南賣卜自給變姓名自號堅白道人李全傳李全者濰州北海農家子同產兄弟三人全銳頭�目權譎善下人以弓馬趫捷能運鐵槍時號李鐵槍淸異錄張崇帥廣在鎭不法酷於聚斂從者數千人出遇雨雪皆頂蓮花帽琥珀衫所費油絹不知紀極市人稱曰雨仙袁象先判衢州時幕客謝子平癖於焚香至忘形廢事同僚蘇收戲刺一札伺其亡也而投之云鼎炷郎守馥州百和參軍謝子平蘇州錄事參軍薛朋龜廉勤明察胥吏呼爲牛皮�鐵鼓言難縵也本朝以親王尹開封謂之判南衙羽儀散從粲如圖畫京師人嘆曰好一條軟繡天街近日士大夫騎吏華繁者亦號半里嬌何敬洙帥武昌時司倉彭湘傑習知膳味就中脯臘尢殊敬洙檄掌公廚郡中號爲脯掾宋城主簿祝天貺勵己如冰玉百姓呼爲裹頭冰天貺去後和甄來尉頗得天貺餘味加以儒而文民間語曰去了裹頭冰卻得一段著腳琉璃鄧州別駕令狐上選政貪性疏百姓呼名字副車侯元亮馬氏時湖湘宰退居長沙門嘗有客宴會無虛日人目爲�侯滑州賈寧性仁恕賑饑救患耆稚愛慕之以寧多髯遂皆以髯佛呼之巴陵陳氏累世孝謹鄕裏以老雅陳目之謂烏雅能反哺也來紹乃唐酷吏俊臣之裔天稟鷙忍以決罰爲樂嘗宰邰陽生靈困於孽手創造鐵繩千條或有令不承則急縛之仍以其半槌手往往委頓每肆枯木之威則百囚俱斷轟響震動一邑時呼肉雷螺川人何畫薄有文藝而屈意於五侯鯖尢善酒人以甕精誚之禪家未粥飯先鳴槌惟那掌之藂林目淨槌爲引飯大師維那爲欒槌都督行腳僧驚舉子驢舉子不忿僧曰麻衣鬼著汝何時會林舉子揚鞭曰�盂精且理會取養命圓比丘無染遊廬山春雨路滑忽僕

稱號部匯考禮記

曲禮君大夫之子不敢自稱曰余小子大夫士之子不敢自稱曰嗣子某不敢與世子同名注

列國之君與天子之大夫其子皆不敢自稱余小子避嗣天子之稱也列國之大夫與士之子不敢自稱嗣子某避嗣諸侯之稱也呂氏曰世子君之適子也諸臣之子不敢與之同名亦避君也若名之在世子之前則世子爲君亦不避谷梁傳曰衛齊惡衛侯惡何爲君臣同名也君子不奪人名不奪人親之所名儀禮

士相見禮凡自稱於君士大夫則曰下臣宅者在邦則曰市井之臣在野則曰艸茅之臣庶人則曰刺艸之臣他國之人則曰外臣韓詩外傳

論先生問者曰古之謂知道者曰先生何也猶言先醒也不聞道術之人則冥於得失不知亂之所由眊眊乎其猶醉也故世主有先生者有後生者有不生者昔者楚莊王謀事而居有憂色申公巫臣問曰王何爲有憂也莊王曰吾聞諸侯之徳能自取師者王能自取友者霸而與居不若其身者亡以寡人之不肖也諸大夫之論莫有及於寡人是以憂也莊王之徳宜君人威服諸侯日猶恐懼思索賢佐此其先生者也昔者宋昭公出亡謂其禦曰吾知其所以亡矣禦者曰何哉昭公曰吾被服而立侍禦者數十人無不曰吾君麗者也吾發言動事朝臣數百人無不曰吾君聖者也吾外內不見吾過失是以亡也於是攺操易行安義行道不出二年而美聞於宋宋人迎而復之謚爲昭此其後生者也昔郭君出郭謂其禦者曰吾渴欲飲禦者進淸酒曰吾饑欲食禦者進幹脯梁糗曰何備也禦者曰臣儲之曰奚儲之禦者曰爲君之出亡而道饑渴也曰子知吾且亡乎禦者曰然曰何以不諫也禦者曰君喜道諛而惡至言臣欲進諫恐先郭亡是以不諫也郭君作色而怒曰吾所以亡者誠何哉禦轉其辭曰君之所以亡者太賢曰夫賢者所以不爲存而亡者何也禦曰天下無賢而獨賢是以亡也伏軾而嘆曰嗟乎夫賢人者如此乎於是身倦力解枕禦膝而臥禦自易以備疏行而去身死中野爲虎狼所食此其不生者也故先生者當年霸楚莊王是也後生者三年而復宋昭公是也不生者死中野爲虎狼所食郭君是也有先生者有後生者有不生者詩曰聽言則對誦言如醉

稱號部紀事一拾遺記帝嚳之妃鄒屠氏之女也妃嘗夢吞日則生一子凡經八夢則生八子世謂爲八神亦爲八翌翌明也亦謂八英亦謂八力言其神力英明翌成萬象億兆流其神睿焉史記五帝本紀重華父曰瞽叟瞽叟盲而舜母死按注孔安國曰舜父有目不能分別好惡故時人謂之瞽配字曰叟無目之稱也髙陽氏有才子八人世得其利謂之八愷髙辛氏有才子八人世謂之八元此十六族者世濟其美不隕其名至於堯堯未能舉舜舉八愷使主后土以揆百事莫不時序舉八元使布五教於四方父義母慈兄友弟恭子孝內平外成昔帝鴻氏有不才子掩義隱賊好行凶慝天下謂之渾沌少�氏有不才子毀信惡忠崇飾惡言天下謂之窮奇顓頊氏有不才子不可教訓不知話言天下謂之檮杌此三族世憂之至於堯堯未能去縉雲氏有不才子貪於飲食冒於貨賄天下謂之饕餮天下惡之比之三凶舜乃流四凶族遷於四裔以禦魑魅按注神異經云昆侖西有獸焉其狀如犬長毛四足似羆而無爪有目而不見行不開有兩耳而不聞有人知往有腹無五臟有腹直短食徑過人有徳行而往抵角有凶惡而行依憑之名渾沌歡兜性似故號之西北有獸其狀似虎有翼能飛便剿食人知人言語聞人鬥輒食直者聞人忠信輒食其鼻聞人惡逆不善輒殺獸往饋之名曰窮奇共工性似故號之西方荒中有獸焉其狀如虎而大毛長二尺人面虎足豬口牙尾長一丈八尺攪亂荒中名檮杌一名敖狠一名難訓鯀性似故號之西南有人焉身多毛上頭戴豕性狠惡好息積財而不用善奪人穀物彊者畏羣而單名饕餮三苗性似故號之髙士傳巢父者堯時隱人也山居不營世利年老以樹爲巢而寢其上故時人號曰巢父羣碎錄堯封禹爲夏伯故謂之伯禹吳越春秋古公卒太伯仲雍歸赴喪畢還荊蠻國民君而事之自號爲勾吳吳人或問何像而爲勾吳太伯曰吾以伯長居國絕嗣者也其當有封者吳仲也故自號勾吳非其方乎史記齊世家周西伯將出獵卜之曰所獲非龍非�非虎非熊所獲霸王之輔於是周西伯獵遇太公於渭之陽與語大說曰自吾先君太公曰當有聖人適周周以興子眞是邪吾太公望子久矣故號之曰太公望無能子文王歿武王伐紂滅之伯夷叔齊叩馬諫曰父死不葬而起大事動大眾非孝也爲臣弒君非忠也左右欲兵之武王義而釋之伯夷叔齊乃反隱首陽山號首陽子左傳隱公元年初鄭武公娶於申曰武姜生莊公及共叔段愛共叔段欲立之亟請於武公公弗許及莊公卽位爲之請制公曰制巖邑也虢叔死焉佗邑惟命請京使居之謂之京城大叔莊公十九年楚子禦巴人敗於津還鬻拳弗納遂伐黃初鬻拳彊諫楚子楚子弗從臨之以兵懼而從之鬻拳曰吾懼君以兵罪莫大焉遂自刖楚人以爲大閽謂之大伯二十八年晉伐驪戎驪戎男女以驪姬歸生奚齊驪姬嬖欲立其子賂外嬖梁五與東關嬖五二五卒與驪姬譖羣公子而立奚齊晉人謂之二五耦史記秦本紀百里傒亡秦走宛楚鄙人執之繆公聞百里傒賢欲重贖之恐楚人不與乃使人謂楚曰吾媵臣百里傒在焉請以五羖羊皮贖之楚人遂許與之當是時百里傒年已七十餘繆公釋其囚與語國事謝曰臣亡國之臣何足問繆公曰虞君不用子故亡非子罪也固問語三日繆公大說授之國政號曰五羖大夫左傳文公元年楚子欲立王子職而黜太子商臣商臣聞之而未察其師潘崇曰享江羋而勿敬也從之江羋怒曰呼役夫宜君王之欲殺女而立職也告崇曰信矣按注呼發聲也役夫賤者稱襄公四年臧紇侵邾敗於狐駘國人誦之曰我君小子朱儒是使朱儒朱儒使我敗於邾按注臧紇短小故曰朱儒路史李伯陽甫生而能語黃面皓首故謂之老子邑於苦之賴賴乃萊也故又曰老萊子史記吳太伯世家季札封於延陵故號曰延陵季子左傳昭公二十八年初叔向欲娶於申公巫臣氏其母曰昔有仍氏生女名曰元妻樂正後夔娶之生伯封實有豕心貪婪無厭忿颣無期謂之封豕新序義勇篇楚太子建以費無極之譖見逐建有子曰勝在外子西召勝使治臼號曰白公史記越世家範蠡浮海出齊變姓名自謂鴟夷子皮耕於海畔苦身戮力父子治產居無幾何致產數千萬齊人聞其賢以爲相範蠡喟然嘆曰居家則致千金居官則至卿相此布衣之極也久受尊名不祥乃歸相印盡散其財以分與知友鄕黨而懷其重寶間行以去止於陶以爲此天下之中交易有無之路通爲生可以致富矣於是自謂陶朱公戰國策衛鞅亡魏入秦孝公以爲相封之於商號曰商君史記樗裏子傳樗裏子者名疾秦惠王之弟也與惠王異母母韓女也樗裏子滑稽多智秦人號曰知囊樗裏子疾室在於昭王廟西渭南陰鄕樗裏故俗謂之樗裏子至漢興長樂宮在其東未央宮在其西武庫正直其墓秦人諺曰力則任鄙智則樗裏虞卿傳虞卿者遊說之士也躡蹺擔簦說趙孝成王一見賜黃金百鎰白璧一雙再見爲趙上卿故號爲虞卿魯仲連傳注正義曰魯連子云齊辯士田巴服狙丘議稷下毀五帝罪三王服五伯離堅白合同異一日服千人有徐劫者其弟子曰魯仲連年十二號千里駒往請田巴曰臣聞堂上不奮郊艸不蕓白刃交前不救流矢急不暇緩也今楚軍南陽趙伐髙唐燕人十萬聊城不去國亡在旦夕先生柰之何若不能者先生之言有似梟鳴出城而人惡之願先生勿復言田巴曰謹聞命矣巴謂徐劫曰先生乃飛兔也豈直千里駒巴終身不談呂不韋傳秦太子政立爲王尊呂不韋爲相國號稱仲父荊軻傳荊軻者衛人也其先乃齊人徙於衛衛人謂之慶卿而之燕燕人謂之荊卿陳涉世家陳勝王凡六月已爲王王陳其故人嘗與傭耕者聞之之陳扣宮門曰吾欲見涉宮門令欲縛之自辧數乃置不肯爲通陳王出遮道而呼涉陳王聞之乃召見載與俱歸入宮見殿屋帷帳客曰夥頤涉之爲王沈沈者楚人謂多爲夥故天下傳之夥涉爲王由陳涉始漢書項籍傳齊使者髙陵君顯見楚懷王曰宋義論武信君必敗數日果敗軍未戰先見敗徵可謂知兵矣王召宋義與計事而說之因以爲上將軍別將皆屬號卿子冠軍酈食其傳食其好讀書家貧落魄無衣食業爲裏監門然吏縣中賢豪不敢役皆謂之狂生錯傳錯爲太子家令以其辯得幸太子太子家號曰智囊萬石君傳石奮爲諸侯相長子建次甲次乙次慶皆以馴行孝謹官至二千石於是景帝曰石君及四子皆二千石人臣尊寵乃舉集其門凡號奮爲萬石君郅都傳都爲中尉丞相條侯至貴居也而都揖丞相是時民朴畏罪自重而都獨先嚴酷致行法不避貴戚列侯宗室見都側目而視號曰蒼鷹楚元王傳辟疆子徳字路叔少修黃老術有智略少時數言事召見甘泉宮武帝謂之千里駒東方朔傳帝姑館陶公主號竇太主寡居年五十餘矣近幸董偃偃以主故諸公接之名稱城中號曰董君上從主飲坐未定上曰願謁主人翁主乃下殿之東廂自引董君因叩頭謝上爲之起有詔賜衣冠上偃起走就衣冠主自奉食進觴當是時董君見尊不名稱爲主人翁李廣傳廣拜右北平太守匈奴號曰漢飛將軍避之數歲不入界車千秋傳千秋本姓田氏爲相十二年初千秋年老上優之朝見得乘小車入宮殿中故因號曰車丞相嚴延年傳延年冬月傳屬縣囚會論府上流血數里河南號曰屠伯翟方進傳永始二年擢方進爲丞相方進知能有餘兼通文法吏事以儒雅緣飾法律號爲通明相天子甚器重之馮野王傳野王弟立徙西河上郡立居職公廉治行略與野王相似而多知有恩貸好爲條教吏民嘉美野王立相代爲太守歌之曰大馮君小馮君兄弟繼踵相因循聰明賢知惠吏民政如魯衛徳化鈞周公康叔猶二君樓護傳護爲人短小精辧論議常依名節聽之者皆竦與谷永俱爲五侯上客長安號曰穀子云筆紮樓君卿唇舌言其見信用也母死送葬者致車二三千兩閭裏歌之曰五侯治喪樓君卿召信臣傳信臣遷南陽太守治化大行吏民親愛信臣號之曰召父萬章傳萬章字子夏長安人也長安熾盛街閭各有豪俠章在城西柳市號曰城西萬子夏陳遵傳遵字孟公所到衣冠懷之惟恐在後時列侯有與遵同姓字者每至人門曰陳孟公坐中莫不震動旣至而非因號其人曰陳驚坐雲杜欽傳欽字子夏少好經書家富而目偏盲故不好爲吏茂陵杜鄴與欽同姓字俱以才能稱京師故衣冠謂欽爲盲杜子夏以相別欽惡以疾見詆乃爲小冠髙廣財二寸由是京師更謂欽爲小冠杜子夏而鄴爲大冠杜子夏云貨殖傳宛孔氏之先梁人也用鐵冶爲業秦滅魏遷孔氏南陽大鼓鑄規陂田連騎遊諸侯因通商賈之利有遊閒公子之名搜神記鄭弘遷臨淮太守郡民徐憲在喪致哀有白鳩巢戶側弘舉爲孝廉朝廷稱爲白鳩郎實賓錄有道大人漢李恢廣武君左車十四世孫髙尙不仕號有道大人珍珠船漢雍仲進南海香拜洛陽尉時號香尉後漢書馮勤傳勤字偉伯魏郡繁陽人也曾祖父揚宣帝時爲弘農太守有八子皆爲二千石趙魏間榮之號曰萬石君焉魯恭傳恭祖父匡王莽時爲羲和有權數號曰智囊戴良傳良字叔鸞汝南愼陽人也曾祖父遵字子髙平帝時爲侍禦史王莽篡位稱病歸鄕裏家富好給施尙俠气食客嘗三四百人時人爲之語曰關東大豪戴子髙劉盆子傳瑯邪人樊崇起兵於莒自號三老初崇等以困窮爲寇無攻城徇地之計眾旣寖盛乃相與爲約其中最尊者號三老次從事次卒吏泛相稱曰臣人王莽遣平均公廉丹太師王匡擊之崇等欲戰恐其眾與莽兵亂乃皆朱其眉以相識別由是號曰赤眉赤眉大破丹匡軍遂立盆子爲帝初赤眉過式掠盆子及二兄恭茂皆在軍中恭隨崇降更始盆子與茂畱軍中屬右校卒吏劉俠卿主芻牧牛號曰牛吏馮異傳異爲人謙退不伐行與諸將相逢輒引車避道進止皆有表識軍中號爲整齊每所止捨諸將並坐論功異常獨屏樹下軍中號曰大樹將軍任延傳延字長孫南陽宛人也年十二爲諸生學於長安明詩易春秋顯名太學學中號爲任聖童張湛傳湛拜光祿勛光武臨朝或有惰容湛輒陳諫其失常乘白馬帝每見湛輒言白馬生且復諫矣湛拜大中大夫居中東門侯捨故時人號曰中東門君井丹傳丹字大春扶風郿人也少受業太學通五經善談論故京師爲之語曰五經紛綸井大春戴憑傳憑拜虎賁中郎將以侍中兼領之正旦朝賀百僚畢會帝令羣臣能說經者更相難詰義有不通輒奪其席以益通者憑遂重坐五十餘席故京師爲之語曰經解不窮戴侍中逄萌傳萌與同郡徐房平原李子云王君公相友善並曉陰陽壞徳穢行房與子云養徒各千人君公遭亂獨不去儈牛自隱時人謂之論曰避世墻東王君公郭憲傳憲字子橫時匈奴數犯塞帝患之乃召百僚廷議憲以爲天下疲敝不宜動眾諫爭不合乃伏地稱眩瞀不復言帝令兩郎扶下殿憲亦不拜帝曰常聞關東觥觥郭子橫竟不虛也伏湛傳湛瑯邪東武人也九世祖勝字子賤所謂濟南伏生者也自伏生已後世傳經學淸靜無競故東州號爲伏不鬥雲杜詩傳詩建武七年遷南陽太守性節儉而政治淸平以誅暴立威善於計略省愛民役造作水排鑄爲農器用力少見功多百姓便之又修治陂池廣拓土田郡內比室殷足時人方於召信臣故南陽爲之語曰前有召父後有杜母江革傳革客下邳窮貧裸跣行傭以供母便身之物莫不必給建武末年與母歸鄕裏每至歲時縣當案比革以母老不欲搖動自在轅中挽車不用牛馬由是鄕裏稱之曰江巨孝馬嚴傳嚴字威卿弟惇字孺卿亦知名援卒後嚴乃與惇俱歸安陵居巨下三輔稱其義行號曰巨下二卿黃香傳香字文疆江夏安陸人也年九歲失母思慕憔悴殆不免喪鄕人稱其至孝年十二太守劉護聞而召之署門下孝子甚見愛敬香家貧內無僕妾躬執辛勤盡心奉養遂博學經典究精道術能文章京師號曰天下無雙江夏黃童初除郎中元和元年肅宗詔香詣東觀讀所未嘗見書香後告休及歸京師時千乘王冠帝會中山邸乃詔香殿下顧謂諸王曰此天下無雙江夏黃童者也左右莫不攺觀楊政傳政字子行京兆人也少好學從代郡範升受梁丘易善說經書京師爲之語曰說經鏗鏗楊子行丁鴻傳肅宗詔鴻與廣平王羨及諸儒樓望成封桓郁賈逵等論定五經同異於北宮白虎觀使五官中郎將魏應主承制問難侍中淳於恭奏上帝親稱制臨決鴻以才髙論難最明諸儒稱之帝數嗟美焉時人嘆曰殿中無雙丁孝公賈逵傳逵爲兒童常在太學不通人間事身長八尺二寸諸儒爲之語曰問事不休賈長頭法眞傳順帝前後四徵眞曰吾旣不能遁形遠世豈飲洗耳之水哉遂深自隱絕終不降屈友人郭正稱之曰法眞名可得聞身難得而見逃名而名我隨避名而名我追可謂百世之師者矣乃共刊石頌之號曰元徳先生召馴傳馴少習韓詩博通書傳以志義聞鄕裏號之曰徳行恂恂召伯春宋登傳登字叔陽京兆長安人也父由爲太尉登少傳歐陽尙書教授數千人爲汝陰令政爲明能號稱神父周澤傳澤字都光祿勛孫堪字子堪行類於澤故京師號曰二馮衍傳衍子豹長好儒學以詩春秋教麗山下鄕裏爲之語曰道徳彬彬馮仲文張堪傳堪字君遊南陽宛人也爲郡族姓堪早孤讓先父餘財數百萬與兄子年十六受業長安志美行厲諸儒號曰聖童張霸傳霸字伯饒蜀郡成都人也年數歲而知孝讓𨿽出入飲食自然合禮鄕人號爲張曾子周舉傳陽嘉年詔遣八使巡行風俗皆選素有威名者乃拜舉爲侍中與侍中杜喬守光祿大夫周翊前靑州刺史馮羨尙書欒巴侍禦史張綱兗州刺史郭遵太尉長史劉班並守光祿大夫分行天下其刺史二千石有臧罪顯明者驛馬上之墨綬以下便輒收舉其有淸忠惠利爲百姓所安宜表異者皆以狀上於是八使同時俱拜號曰八俊魯丕傳丕字叔陵元和元年徵再遷拜趙相門生就學者常百餘人關東號之曰五經復興魯叔陵蘇章傳章祖父純字桓公有髙名性彊切而持毀譽士友咸憚之至乃相謂曰見蘇桓公患其教責人不見又思之三輔號爲大人楊震傳震少好學受歐陽尙書於太常桓都明經博覽無不窮究諸儒爲之語曰關西孔子楊伯起賈彪傳彪字偉節兄弟三人並有髙名而彪最優故天下稱曰賈氏三虎偉節最怒鄭均傳均拜議郎告歸敕賜尙書祿以終其身時人號爲白衣尙書梁冀傳冀立質帝帝少而聰慧知冀驕橫嘗朝羣臣目冀曰此跋扈將軍也冀聞深惡之遂令左右進鴆宦者傳徐璜下邳良城人貝瑗魏郡元城人左悺河南平陰人唐衡潁川郾人也初梁冀驕橫益甚帝欲誅之於是召璜瑗等定議詔收冀及宗親黨與悉誅之悺衡遷中常侍封璜武原侯瑗東武陽侯悺上蔡侯衡汝陽侯其後四侯轉橫天下爲之語曰左回天貝獨坐徐臥虎唐兩墮陳蕃傳蕃友人朱震字伯厚初爲州從事奏濟陰太守單匡臧罪並連匡兄中常侍車騎將軍超桓帝收匡下廷尉以譴超超詣獄謝三府諺曰車如雞棲馬如狗疾惡如風朱伯厚黨錮傳序初桓帝爲蠡吾侯受學於甘陵周福及卽帝位擢福爲尙書時同郡河南尹房植有名當朝鄕人爲之謠曰天下規矩房伯武因師獲印周仲進後汝南太守宗資任功曹範滂南陽太守成�亦委功曹岑晊二郡又爲謠曰汝南太守範孟博南陽宗資主畫諾南陽太守岑公孝弘農成�但坐嘯因此流言轉入太學諸生三萬餘人郭林宗賈偉節爲其冠並與李膺陳蕃王暢更相褒重學中語曰天下模楷李元禮不畏彊禦陳仲舉天下俊秀王叔茂自是海內希風之流遂共相摽搒指天下名士爲之稱號上曰三君次曰八俊次曰八顧次曰八及次曰八廚猶古之八元八愷也竇武劉淑陳蕃爲三君君者言一世之所宗也李膺荀昱杜密王暢劉佑魏朗趙典朱爲八俊俊者言人之英也郭林宗宗慈巴肅夏馥範滂尹勛蔡衍羊陟爲八顧顧者言能以徳行引人者也張儉岑晊劉表陳翔孔昱範康檀敷翟超爲八及及者言其能導人追宗者也度尙張邈王考劉儒胡母班秦周蕃向王章爲八廚廚者言能以財救人者也胡廣傳廣達練事體明解朝章𨿽無謇直之風屢有補闕之益故京師諺曰萬事不理問伯始天下中庸有胡公周舉傳舉字宣光汝南汝陽人陳畱太守防之子舉姿貌短陋而博學洽聞爲儒者所宗故京師爲之語曰五經縱橫周宣光荀淑傳淑補朗陵侯相蒞事明理稱爲神君有子八人儉緄靖燾汪爽肅專並有名稱時人謂之八龍初荀氏舊裏名西豪潁陰令渤海苑康以爲昔髙陽氏有才子八人今荀氏亦有八子故攺其裏曰髙陽裏靖有至行不仕年五十而終號元行先生荀爽傳爽字慈明一名諝幼而好學年十二能通春秋論語太尉杜喬見而稱之曰可爲人師爽遂耽思經書慶弔不行徵命不應潁川爲之語曰荀氏八龍慈明無雙鄭元傳北海相孔融深敬於元屣履造門告髙密縣爲元特立一鄕曰昔齊置士鄕越有君子軍皆異賢之意也鄭君好學實懷明徳昔太史公廷尉吳公謁者僕射鄧公皆漢之名臣又南山四皓有園公夏黃公潛光隱耀世嘉其髙皆悉稱公然則公者仁徳之正號不必三事大夫也今鄭君鄕宜曰鄭公鄕昔東海於公僅有一節猶或戒鄕人侈其門閭矧乃鄭公之徳而無駟牡之路可廣開門衢令容髙車號爲通徳門袁閎傳閎弟忠忠子祕爲郡門下議生黃巾起祕從太守趙謙擊之軍敗祕與功曹封觀等七人以身捍刃皆死於陣謙以得免詔祕等門閭號曰七賢黃憲傳憲初舉孝廉又辟公府友人勸其仕憲亦不拒之暫到京師而還竟無所就年四十八終天下號曰徵君鮑昱傳昱子徳修志節有名稱累官爲南陽太守時歲多荒災惟南陽丰穰吏人愛悅號爲神父董宣傳宣爲洛陽令搏擊豪彊莫不震栗京師號爲臥虎歌之曰枹鼓不鳴董少平任文公傳公孫述時蜀武擔石折文公曰噫西州智士死我乃當之自是常會聚子孫設酒食後三月果卒故益部爲之語曰任文公智無雙鍾皓傳皓及荀淑並爲士大夫所歸慕李膺常嘆曰荀君淸識難尙鍾君至徳可師許劭傳劭好人倫多所賞識兄虔亦知名汝南人稱平輿淵有二龍焉王允傳允字子師太原祁人也世仕州郡爲冠蓋同郡郭林宗嘗見允而奇之曰王生一日千里王佐才�也許愼傳愼字叔重汝南召陵人也性淳篤少博學經籍馬融常推敬之時人爲之語曰五經無雙許叔重陳實傳實子紀拜大鴻臚紀子羣爲魏司空天下以爲公�卿卿�長弟諶字季方與紀齊徳同行父子並著髙名時號三君每宰府辟召常同時旌命羔雁成羣當世者靡不榮之公孫瓚傳詔拜瓚降虜校尉封都亭侯復兼領屬國長史職統戎馬接連邊寇每聞有警瓚輒厲色憤怒如赴讎敵望塵奔逐或繼之以夜戰虜識瓚聲憚其勇莫敢抗犯瓚常與善射之士數十人皆乘白馬以爲左右翼自號白馬義從烏桓更相告語避白馬長史荀彧傳南陽何顒名知人見彧而異之曰王佐才也矯愼傳愼同郡馬瑤隱於汧山以兔罝爲事所居俗化百姓美之號馬牧先生焉劉儒傳儒字叔林東郡平陽人也郭林宗常謂儒口訥心辯有珪璋之質劉表傳劉表字景升山陽髙平人魯恭王之後也身長八尺餘姿貌溫偉與同郡張儉等俱被訕議號爲八顧任安傳安字定祖廣漢綿竹人也少遊太學受孟氏易兼通數經又從同郡楊厚學圖讖究極其術時人稱曰欲知仲桓問任安又曰居今行古任定祖朱雋傳自黃巾賊後復有黑山黃龍白波左校郭大賢於氐根靑牛角張白騎劉石左髭丈八平漢大計司隸掾哉雷公浮雲飛燕白雀楊鳳於毒五鹿李大目白繞畦固苦唒之徒並起山谷間不可勝數其大聲者稱雷公騎白馬者爲張白騎輕便者言飛燕多髭者號於氐根大眼者爲大目如此稱號各有所因大者二三萬小者六七千賊帥常山人張燕輕勇趫捷故軍中號曰飛燕善得士卒心乃與中山常山趙郡上黨河內諸山谷寇賊更相交通眾至百萬號曰黑山賊獨異志武陵記曰後漢馬融勤學夢見一林花如繡錦夢中摘此花食之及寤見天下文詞無所不知時人號爲繡囊後漢馬略年十七閉室讀書九年不出三日一食續命而已鄕裏謂之潛龍珍珠船龔捨初仕楚王非其欲見飛虫觸蛛网而死嘆曰仕宦亦人之网羅也掛冠而退時謂之蜘蛛隱拾遺記何休木訥多智三墳五典陰陽算術河洛讖緯及遠年古諺歷代圖籍莫不咸誦也門徒有問者則爲注記而口不能說作左氏膏肓公羊廢疾谷梁墨守謂之三闕言理幽微非知機藏往不可通焉及鄭康成蜂起而攻之求學者不遠千里嬴糧而至如細流之赴巨海京師謂康成爲經神何休爲學海任末年十四時學無常師負笈不遠崄阻每言人而不學則何以成或依林木之下編茅爲庵削荊爲筆�樹汁爲墨夜則映星望月暗則縛麻蒿以自照觀書有合意者題其衣裳以記其事門徒悅其勤學更以淨衣易之非聖人之言不視臨終誡曰夫人好學𨿽死若存不學者𨿽存謂之行尸走肉耳河洛祕奧非正典籍所載皆注記於柱壁及園林樹木慕好學者來輒寫之時人謂任氏爲經苑曹曾家財巨億學徒有貧者皆給食天下名書上古以來文篆訛落者曾皆刊正垂萬餘卷及國難旣夷收天下遺書於曾家連車繼軌輸於天府諸弟子於門外立祠謂曰曹師祠及世亂家家焚廬曾慮先文湮沒乃積石爲倉以藏書故謂曹氏爲書倉髙士傳安期生者瑯琊人也受學河上丈人賣藥海邊老而不仕時人謂之千歲公任安字定祖少好學隱山不營名利時人稱安曰任孔子荀靖字叔慈潁川人也少有雋才以孝著名弟兄八人號曰八龍闔門悌睦隱身修學動止合禮弟爽字慈明亦以才顯於當時或問汝南許章曰爽與靖孰賢章曰皆玉也慈明外朗叔慈內潤黃憲外史避難篇文龜齡遷爲左馮翊與相國王允之子橫掠良家女婦百人充於閫室爲鄭衛之聲以奉相國京師醜之𨿽髻童輩皆呼爲糞中郎以其污濁士林爲淸論所鄙下帷短牒蔡邕飲至一石嘗醉臥路旁人每指之曰醉龍實賓錄後漢秦襲爲潁州太守羣從同時爲二千石者五人故三輔號曰萬石秦家蜀志諸葛亮傳先主屯新野徐庶見先主先主器之謂先主曰諸葛孔明者臥龍也將軍豈願見之乎按注襄陽記曰劉備訪世事於司馬徳操徳操曰儒生俗士豈識時務識時務者在乎俊傑此間自有伏龍鳳雛備問爲誰曰諸葛孔明龐士元也關羽傳羽聞馬超來降舊非故人羽書與諸葛亮問超人才可誰比類亮知羽護前乃答之曰孟起兼資文武雄烈過人一世之傑黥彭之徒當與翼徳並驅爭先猶未及髯之絕倫逸羣也羽美須髯故亮謂之髯羽省書大悅以示賓客龐統傳統字士元襄陽人也少時朴鈍未有識者潁川司馬徽淸雅有知人統弱冠往見徽徽采桑於樹上坐統在樹下共語自晝至夜徽甚異之稱統當爲南州士之冠冕由是漸顯秦宓傳廣漢太守夏侯纂請宓爲師友祭酒稱曰仲父宓稱疾纂將功曹古朴廚膳卽宓第宴談纂問朴曰貴州養生之具實絕余州不知士人何如余州也朴對曰至於著作爲士師式今天下所共聞也纂曰仲父何如宓以簿手板也擊頰曰願明府勿以仲父之言假於小艸民請爲明府陳其本紀劉巴傳魏尙書僕射陳羣與丞相諸葛亮書問巴消息稱曰劉君子初甚敬重焉楊儀傳注楚國先賢傳云儀兄慮字威方少有徳行爲江南冠冕州郡禮召諸公辟請皆不能屈年十七夭鄕人宗貴號曰徳行楊君魏志呂布傳布便弓馬膂力過人號爲飛將許褚傳太祖與韓遂馬超等單馬會語左右皆不得從惟將褚超負其力欲前突太祖素聞褚勇疑從騎是褚乃問太祖曰公有虎侯者安在太祖顧指褚褚瞋目盻之超不敢動乃各罷後數日會戰大破超等褚身斬首級遷武衛中郎將武衛之號自此始也軍中以褚力如虎而癡故號曰虎癡是以超問虎侯至今天下稱焉皆謂其姓名也龐�傳�南屯樊討關羽樊下諸將以�兄在漢中頗疑之�常曰我受國恩義在效死我欲身自擊羽今年我不殺羽羽當殺我後親與羽交戰射羽中額時�常乘白馬羽軍謂之白馬將軍皆憚之夏侯淵傳注魏書曰淵爲將赴急疾常出敵之不意故軍中爲之語曰典軍校尉夏侯淵三日五百六日一千曹休傳休字文烈太祖族子也天下亂宗族各散去鄕裏休年十餘歲喪父獨與一客擔喪假葬攜將老母渡江至吳以太祖舉義兵易姓名轉至荊州間行北歸見太祖太祖謂左右曰此吾家千里駒也邢顒傳顒字子昂太祖辟顒爲冀州從事時人稱之曰徳行堂堂邢子昂華歆傳注魏略曰歆與北海邴原管寧俱遊學三人相善時人號三人爲一龍歆爲龍頭原爲龍腹寧爲龍尾臣松之以爲邴根矩之徽猷懿望不必有愧華公管幼安含徳髙蹈又恐弗當爲尾魏略此言未可以定其先後也歆爲豫章太守孫策略地江東歆幅巾奉迎策待以上賓之禮按注華嶠譜敍曰是時四方賢士大夫避地江南者甚眾皆出其下人人望風每策大會坐上莫敢先發言歆時起更衣則論議歡嘩歆能劇飲至石餘不亂眾人微察嘗以其整衣冠爲異江南號之曰華獨坐魏志諸葛誕傳注世語曰時當世俊士散騎常侍夏侯元尙書諸葛誕鄧揚之徒共相顯表以元疇四人爲四聰誕備八人爲八達中書令劉放子熙孫資子密吏部尙書衛臻子烈三人咸不及比以父居勢位容之爲三豫凡十五人帝以構長浮華皆免官廢職吳志孫策傳注吳歷曰曹公聞策平定江南意甚難之常呼猘兒

稱號部紀事三唐書張士貴傳士貴虢州盧氏人本名忽�彎弓百五十斤左右射無空發隋大業末起爲盜攻剽城邑當時患之號忽�賊李守素傳李守素者趙州人王世充平召署天策府倉曹參軍通氏姓學世號肉譜虞世南與論人物始言江左山東尙相酬對至北地則笑而不答嘆曰肉譜定可畏許敬宗曰倉曹此名豈雅目耶宜有以更之世南曰昔任彥升通經時稱五經笥今以倉曹爲人物志可乎李淳風傳淳風岐州雍人父播仕隋髙唐尉棄官爲道士號黃冠子以論撰自見李靖傳靖弟客師右武衛將軍累戰功封丹陽郡公致仕居昆明池南善騎射喜馳獵𨿽老猶未衰自京南屬山西際灃水鳥鵲皆識之每出從之翔噪人謂之鳥賊蕭瑀傳瑀武徳元年遷內史令帝委以樞管內外百務悉關決或引升禦榻呼曰蕭郎薛收傳元敬隋選部郎邁之子與收及族兄徳音齊名世稱河東三鳳收爲長雛徳音爲鸑鷟元敬年最少爲鵷雛竇威傳威父熾在周爲上柱國入隋爲太傅太穆皇后其從兄弟女也威沈邃有器局貫覽羣言家世貴子弟皆喜武力獨威尙文諸兄詆爲書癡王績傳績遊北山東臯著書自號東臯子髙祖武徳初待詔門下省故事官給酒三升或問待詔何樂耶答曰良醞可戀耳侍中陳叔達聞之日給一鬥時稱鬥酒學士薛大鼎傳大鼎以功遷浩州刺史累徙滄州無棣渠久廞塞大鼎浚治屬之海商賈流行裏民歌曰新溝通舟�利屬滄海魚鹽至昔徒行今騁駟美哉薛公徳滂被又疏長蘆漳衡三渠泄污潦水不爲害是時鄭徳本在瀛州賈惇頤爲冀州皆有治名故河北稱鐺腳刺史谷那律傳那律魏州昌樂人貞觀中累遷國子博士淹識羣書褚遂良嘗稱爲九經庫韋湊傳湊祖叔諧貞觀中爲庫部郎中與弟吏部郎中叔謙兄主爵郎中季武同省時號三列宿戴至徳傳至徳遷尙書右僕射時劉仁軌爲左人有所訴率優容之至徳乃詰究本末理眞者密爲奏終不顯私恩由是當時多稱仁軌者號仁軌爲解事僕射嘗更日聽訟有嫗詣省至徳已收牒嫗乃復取曰初以爲解事僕射今乃非至徳笑還之李嗣眞傳嗣眞字承冑趙州柏人人多藝舉明經累調許州司功參軍賀蘭敏之修撰東臺表嗣眞直弘文館與學士劉獻臣徐昭皆少有名號三少田遊巖傳遊巖京兆三原人永徽時補太學生罷歸入太白山母及妻皆有方外志與共棲遲山水間自蜀歷荊楚愛夷陵靑溪止廬其側長史李安期表其才召赴京師行及汝辭疾入箕山居許由祠旁自號由東鄰張薦傳薦祖鷟爲鴻臚丞四參選判策爲銓府最員外郎員半千數爲公卿稱鷟文辭猶靑銅錢萬選萬中時號鷟靑錢學士裴敬彜傳敬彜七歲能文章性謹敏宗族重之號甘露頂裴漼傳漼絳州聞喜著姓父琰之永徽中爲同州司戶參軍年甚少不主曹務刺史李崇義內輕之鐫諭曰同三輔吏事繁子盍求便官毋畱此琰之唯唯吏白積案數百崇義讓使趣斷琰之曰何至逼人乃命吏連紙進筆爲省決一日畢旣與奪當理而筆詞勁妙崇義驚曰子何自晦成我過耶由是名動一州號霹靂手盧從願傳從願爲刑部尙書數充校考使升退詳確禦史中丞宇文融方用事將以括田戶功爲上下考從願不許融恨之乃密白從願盛殖產占良田數百頃帝自此薄之目爲多田翁後欲用爲相屢矣卒以是止岑長倩傳輔元者汴州浚儀人父處仁仕隋爲剡丞與同郡王孝逸繁師元靖君亮鄭祖咸鄭師善李行簡盧協皆有名號陳畱八俊蘇頲傳頲字廷碩弱敏悟一覽至千言輒覆誦第進士調烏程尉武后封嵩髙舉賢良方正異等除左司禦率府冑曹參軍吏部侍郎馬載曰古稱一日千里蘇生是也陸元方傳元方從父餘慶以博學稱雅善趙貞固盧藏用陳子昂杜審言宋之問畢構郭襲微司馬承禎釋懷一時號方外十友元萬頃傳萬頃爲著作郎武后諷帝召諸儒論撰禁中萬頃與周王府戶曹參軍範履冰苗神客太子舍人周思茂右史胡楚賓與選凡撰列女傳臣軌百僚新戒樂書等九千餘篇至朝廷疑議表疏皆密使參處以分宰相權故時謂北門學士楊再思傳張昌宗坐事司刑少卿桓彥範劾免其官昌宗訴諸朝武后意申釋之問宰相昌宗於國有功乎再思曰昌宗爲陛下治丹餌而愈此爲有功後悅昌宗還官自是天下貴彥範賤再思左補闕戴令言賦兩腳狐以譏之蘇味道傳味道趙州欒城人九歲能屬辭與里人李嶠俱以文翰顯時號蘇李延載中以鳳閣舍人檢校侍郎同鳳閣鸞臺平章事味道練臺閣故事善占奏然其爲相特具位未嘗有所發明脂韋自營而已常謂人曰決事不欲明白誤則有悔摸稜持兩端可也故世號摸稜手張嘉貞傳嘉貞性簡疏與人不疑內曠如也或時以此失有嗜進者汲引之能以恩終始所薦中書舍人苗延嗣呂太一考功員外郎員嘉靜殿中侍禦史崔訓皆位淸要日與議政事故當時語曰令君四俊苗呂崔員郭弘霸傳弘霸舒州同安人仕爲寧陵丞天授中由革命舉得召見自陳往討徐敬業臣誓抽其筋食其肉飲其血絕其髓武后大悅授左臺監察禦史時號四其禦史吉溫傳溫與羅希奭相勗以虐號羅鉗吉网盧藏用傳藏用始隱山中時有意當世人目爲隨駕隱士王紹宗傳紹宗兄元宗隱嵩山號太和先生傳黃老術尹元凱傳元凱瀛州樂壽人由慈州司倉參軍坐事免棲遲不出者三十年與張說盧藏用厚詔起爲右補闕時又有富嘉謨吳少微皆知名嘉謨武功人舉進士長安中累轉晉陽尉少微新安人亦尉晉陽尢相友善有魏谷倚者爲太原主簿�負文辭時稱北京三傑淮安王神通傳神通子孝節孝節曾孫皓少孤事母孝始爲枝江丞荊州長史張柬之曰帝宗千里駒吾得其人王勃傳勃弟助爲監察禦史裏行初��勃皆著才名故杜易簡稱三珠樹其後助劼又以文顯劼早卒福畤少子勸亦有文福畤嘗詫韓思彥思彥戲曰武子有馬癖君有譽兒癖王家癖何多耶使助出其文思彥曰生子若是可誇也勃與楊�盧昭鄰駱賓王皆以文章齊名天下稱王楊盧駱四傑�嘗曰我愧在盧前恥居王后議者謂然武三思傳三思姦亂竊國比司馬懿其忌阻正人特甚嘗曰我不知何等名善人惟與我者殆是哉與宗楚客兄弟紀處訥崔湜甘元柬相驅煽王同皎周憬張仲之等不勝憤謀殺之爲冉祖雍宋之愻李悛所白皆坐死因逮染五王而崔湜遣周利貞就殺之故祖雍與禦史姚紹之等五人號三思五狗司農少卿趙履溫中書舍人鄭愔長安令馬構司勛郎中崔日用監察禦史李托其權燻炙內外其尢干政事者天下語曰崔冉鄭亂時政竇懷貞傳懷貞進左禦史大夫兼檢校雍州長史會歲除中宗夜宴近臣謂曰聞卿喪妻今欲繼室可乎懷貞唯唯俄而禁中寶扇鄣衛有衣翟衣出者已乃韋後乳媼王所謂莒國夫人者故蠻婢也懷貞納之不辭又避後先諱而以字稱世謂媼婿爲阿懷貞每謁見奏請輒自署皇后阿而人或謂爲國軒然不慚以自媚於後時政令多門赤尉由墨制授禦史者眾或戲曰尉入臺多而縣辦否對曰辦於異日問其故答曰佳吏在僥幸去故辦聞者皆笑又附宗楚客安樂公主等以取貴位爲素議所斥名稱盡矣韋後敗斬妻獻其首貶濠州司馬再徙益州長史乃復故名景云初以殿中監召閱月遷左禦史大夫同中書門下平章事封中山縣公再遷侍中方太平公主干政懷貞傾己附離日視事退輒詣主第刺取所欲睿宗爲金仙玉眞二公主營觀費巨萬諫者交疏不止惟懷貞勸成之躬護役作族弟維鍌諫曰公位上衮當思獻可替否輔天子而計校瓦木廁工匠間使海內何所瞻仰乎不答督繕益急時語曰前作後國後爲主邑丞言事公主如邑官屬也王志愔傳志愔博州聊城人擢進士第中宗神龍中爲左臺侍禦史以剛鷙爲治所居人吏畏詟呼爲皂鵰裴耀卿傳耀卿遷祕書正字相王府典簽與掾丘悅文學韋利器更直備顧問府中號學直齊澣傳澣開元初姚崇復相用爲給事中中書舍人論駁及誥詔皆援準古誼朝廷大政必咨之時號解事舍人王琚傳太平公主事平帝於琚眷委特異豫大政事時號內宰相盧懷愼傳懷愼開元元年進同紫微黃門平章事自以才不及姚崇故事皆推而不專時譏爲伴食宰相元徳秀傳徳秀爲魯山令李華兄事徳秀而友蕭�士劉迅及卒華謚曰文行先生天下髙其行不名謂之元魯山蕭�士傳�士客死汝南逆旅年五十二門人共謚曰文元先生�士樂聞人善以推引後進爲己任如李陽李幼卿皇甫冉陸渭等數十人由獎目皆爲名士天下推知人稱蕭功曹烏承玭傳承玭開元中與族兄承恩皆爲平盧先鋒沈勇而決號轅門二龍貴妃楊氏傳貴妃三娣皆美劭帝封韓虢秦三國爲夫人秦國早死故韓虢與國忠貴最久而虢國素與國忠亂頗爲人知不恥也每入謁�驅道中從監侍姆百餘騎炬密如晝靚妝盈裏不施幃障時人謂爲雄狐賀知章傳知章晚節尢誕放遨嬉里巷自號四明狂客李白傳白天才奇特喜縱橫術擊劍爲任俠輕財重施客任城與孔巢父韓準裴政張叔明陶沔居䢐徠山日沈飲號竹溪六逸天寶初南入會稽與吳筠善筠被召故白亦至長安往見賀知章知章見其文嘆曰子謫仙人也張旭蘇州吳人每大醉以頭濡墨而書旣醒自以爲神不可復得也世呼張顚劉晏傳包佶父融集賢院學士與賀知章張旭張若虛有名當時號吳中四士李邕傳邕字泰和揚州江都人父善有雅行淹貫古今不能屬辭故人號書簏邕之文於碑頌是所長人奉金帛請其文前後所受巨萬計邕𨿽詘不進而文名天下時稱李北海王旭傳旭官禦史爲人苛急少縱貸人莫敢與忤每治獄囚皆逆服制獄械率有名曰驢駒拔撅犢子縣等以怖下又縋發以石脇承之時監察禦史李嵩李全交皆嚴酷取名與旭埒京師號三豹嵩爲赤全交爲白旭爲黑裏閭至相詛曰若違教值三豹白履忠傳履忠汴州浚儀人貫知文史居古大梁城時號梁丘子李�傳�通左氏春秋頗殖產伊川占膏腴自都至闕口疇墅彌望時謂地癖殷踐猷傳踐猷博學尢通氏族歷數醫方與賀知章陸象先韋述最善知章嘗號爲五總龜謂龜千年五聚問無不知也賈循傳循父會有髙節嘗稱疾不答辟署裏中號一龍親亡負土成墓廬其左手蒔松柏時號關中曾子衛大經傳大經邃於易人謂之易聖元結傳結授著作郎益著書作自釋曰河南元氏望也結元子名也次山結字也世業載國史世系在家諜少居商余山著元子十篇故以元子爲稱天下兵興�亂入猗玗洞始稱猗玗子後家瀼濱乃自稱浪士及有官人以爲浪者亦漫爲官乎呼爲漫郎旣客樊上漫遂顯樊左右皆漁者少長相戲更曰聱叟彼誚以聱者爲其不相從聽不相鉤加帶笭箵而盡船獨聱齖而揮車酒徒得此又曰公之漫其猶聱乎公守著作不帶笭箵乎又漫浪於人間得非聱齖乎公漫久矣可以漫爲叟於戲吾不從聽於時俗不鉤加於當世誰是聱者吾欲從之彼聱叟不慚帶乎笭箵吾又安能薄乎著作彼聱叟不羞聱齖於鄰里吾又安能慚漫浪於人間取而醉人議當以漫叟爲稱直荒浪其情性誕漫其所爲使人知無所存有無所將待乃爲語曰能帶笭箵全獨而保生能學聱齖保宗而全家聱也如此漫乎非邪鄭虔傳虔嘗爲天寶軍防錄言典事該諸儒服其善著書時號鄭廣文郗士美傳士美父純自拾遺七遷至中書舍人爲宰相元載所忌時牙將李琮辱京兆尹崔昭於禁中純詣載請速處其罪載不納遂辭疾還東都號伊川田父楊炎傳炎父播舉進士退居求志元宗召拜諫議大夫棄官歸養肅宗時卽家拜散騎常侍號元靜先生崔造傳造永泰中與韓會盧東美張正則三人友善居上元好言當世事皆自謂王佐才故號四夔張志和傳志和十六擢明經以策幹肅宗特見賞重命待詔翰林授左金吾衛錄事參軍後坐事貶南浦尉會赦還以親旣喪不復仕居江湖自稱煙波釣徒著元眞子亦以自號陸羽傳羽上元初更隱苕溪自稱桑薴翁闔門著書或獨行野中誦詩擊木裴回不得意或慟哭而歸故時謂今接輿也李揆傳揆同中書門下平章事修國史封姑臧縣伯揆美風儀善奏對帝嘆曰卿門第人物文學皆當世第一信朝廷羽儀乎故時稱三絕常衮傳衮爲相懲元載敗窒賣官之路然一切以公議格之非文詞者皆擯不用故世謂之濌伯以其濌濌無賢不肖之辧云李程傳程爲翰林學士學士入署常視日影爲候程性�日過八磚乃至時號八磚學士呂元膺傳元膺拜東都畱守東畿西南通鄧虢川谷曠深多麋鹿人業射獵而不事農遷徙無常皆趫悍善斗號曰山棚關播傳李元平遊播門下播請帝用之李希烈叛帝以元平兼汝州別駕知州事希烈遣將李克誠以精騎薄城縛元平馳見希烈遺矢於地希烈因嫚罵曰盲宰相使爾當我何待我淺邪馮宿傳宿字拱之弟定字介夫偉儀觀與宿齊名人方漢二馮於�傳�請升襄州爲大都督府初襄有�器天下以爲法至�驕蹇故方帥不法者號襄樣節度陸贄傳贄入翰林年尙少以材幸天子常以輩行呼而不名在奉天朝夕進見然小心精潔未嘗有過由是帝親倚至解衣衣之同類莫敢望𨿽外有宰相主大議而贄常居中參裁可否時號內相王方翼傳方翼早孤哀毀如成人時號孝童李紳傳紳爲人短小精悍於詩最有名時號短李穆宗召爲右拾遺翰林學士與李徳裕元稹同時號三俊李宗閔傳宗閔爲中書舍人典貢舉所取多知名士若唐衝薛庠袁都等世謂之玉筍李逢吉傳逢吉爲尙書右僕射帝暴疾中外阻遏逢吉因中人梁守謙劉弘規王守澄議請立景王爲皇太子帝不能言頷之而已明日下詔皇太子遂定鄭注得幸於王守澄逢吉遣從子訓賂注結守澄爲奧援自是肆志無所憚其黨有張又新李續張權輿劉棲楚李虞程昔範姜洽及訓八人而傅會者又八人皆任要劇故號八關十六子有所求請先賂關子後達於逢吉無不得所欲竇鞏傳鞏有名於時平居與人言若不出口世號囁嚅翁李棲筠傳棲筠喜獎善而樂人攻己短爲天下士歸重不敢有所斥稱贊皇公云鄭注傳注本姓魚冒爲鄭故當時號魚鄭及用事人庾謂曰水族王播傳播弟起爲皇太子侍讀文宗上文好古學是時鄭覃以經術進起以惇博顯帝數訪逮時政因積雨願寬逐臣過惡又短鮑叔終身不忘人過以解帝錮人意俄兼太常卿禮儀使帝題詩太子笏以賜詔畫像便殿號當世仲尼其寵遇如此穆寧傳寧四子贊質員賞兄弟皆和粹世以珍味目之贊少俗然有格爲酪質美而多入爲酥員爲醍醐賞爲乳腐云楊虞卿傳虞卿柔善諧麗權幸倚爲姦利歲舉選者皆走門下署第注員無不得所欲升沈在牙頰間當時有蘇景引張元夫而虞卿兄弟汝士漢公爲人所奔向故語曰欲趨舉場問蘇張蘇張猶可三楊殺我宗閔待之尢厚就黨中爲最能唱和者以口語軒輊事機故時號黨魁白居易傳居易自號醉吟先生爲之傳暮節惑浮屠道尢甚至經月不食葷稱香山居士元稹傳稹長於詩與白居易名相埒天下傳諷號元和體往往播樂府穆宗在東宮妃嬪近習皆誦之宮中呼元才子李嗣業傳嗣業從平石國及突騎施以跳蕩先鋒加特進虜號爲神通大將李景讓傳元和後大臣有徳望者以居裏顯景讓宅東都樂和裏世稱淸徳者號樂和李公雲杜悰傳悰於大議論往往有所合然才不周用𨿽出入將相而厚自奉養未嘗薦進幽隱佑之素風衰焉故時號禿角犀杜牧傳牧於詩情致豪邁人號爲小杜以別杜甫云鄭肅傳肅子仁表累擢起居郎嘗以門閥文章自髙曰天瑞有五色云人瑞有鄭仁表傲縱多所陵藉人畏薄之髙駢傳駢字千里南平郡王崇文孫也家世禁衛幼頗修飭折節爲文學與諸儒交硜硜譚治道兩軍中人更稱譽之事朱叔明爲司馬有二雕並飛駢曰我且貴當中之一發貫二雕焉眾大驚號落雕侍禦鄭燻傳燻旣老號所居爲隱巖蒔松於庭號七松處士路巖傳巖同中書門下平章事年三十六居位八歲進至尙書左僕射於是王政秕僻宰相得用事巖顧天子荒暗且以政委己乃通賂遺奢肆不法俄與韋保衡同當國二人勢動天下時目其黨爲牛頭阿旁言如鬼陰惡可畏也張允伸傳允伸卒軍中推張公素爲畱後公素範陽人以列將事允伸擢累平州刺史允伸卒以兵來會喪軍士素附其威望簡會知不可制卽出奔詔公素爲節度使進同中書門下平章事性暴厲眸子多白燕人號白眼相公陸龜蒙傳龜蒙不喜與流俗交𨿽造門不肯見不乘馬升舟設蓬席賫束書茶筆�釣具往來時謂江湖散人或號天隨子甫裏先生自比涪翁漁父江上丈人後以髙士召不至朱泚傳初源休爲京兆尹使回紇將還盧杞畏其辯能結主恩次太原奏爲光祿卿休怨望故導泚僭號爲調兵食署拜百官事一咨之時訂其逆甚於泚脇辱大臣多殺宗室子孫幾於盡每王師不利喜見眉宇與姚令言勸泚圍奉天晝夜爲賊謀二人爭自比蕭何休顧令言曰成秦之業無�我者我視蕭何子當曹參可矣卽收圖籍貯府庫效何者人皆笑謂爲火迫酇侯司空圖傳圖自目爲耐辱居士其言詭激不常以免當時禍災云崔遠傳遠有文而風致整峻世慕其爲目曰飣座梨言座所珍也李墉傳墉子拭拭子磎幹寧元年同中書門下平章事磎好學家有書至萬卷世號李書樓王潮傳潮弟審知攻福州乘白馬履行陣望者披靡號白馬將軍珍珠船唐髙祖以十二人破艸賊號無端兒數萬摭言髙祖呼裴寂爲裴三明皇呼宋濟爲宋五徳宗呼陸贄爲陸九耳目記唐柴駙馬紹之弟有材力輕趫迅捷踴身以上挺然若飛十數步乃止嘗著吉莫靴上磚城直至女墻手無扳引又以足指緣佛殿柱至檐頭撚椽覆上越百尺樓閣了無障礙文武聖睿皇帝奇之曰此人不可以處京邑出爲外官時人號爲壁飛龍城錄武居常天后髙祖也少時遊洛下人呼爲猴頰郎以居常頤下有須若猿頷也大唐新語太宗嘗出行有司請載書以從太宗曰不須虞世南在此行祕書也南爲祕書監於省後堂集羣書中奧義皆應用者號北堂書鈔今此堂猶存其書盛行於代王徳儉許敬宗之甥也癭而多智時人號曰智囊張易之昌宗方貴寵用事時朝列呼易之昌宗爲五郎六郎宋璟獨以官呼之天官侍郎鄭杲謂璟曰中丞柰何喚五郎爲卿璟曰鄭杲何庸之甚若以官職正當卿號若以親故當爲張五郎六郎矣足下非張氏家僮號五郎六郎何也杲大慚而退南部新書劉蕡精於儒術嘗看文中子奮然言曰才非殆庶擬上聖述作不亦過乎客曰文中子於六籍何如蕡曰若以人望人文中子於六籍猶奴婢之於郎主也世遂以文中子爲六籍奴婢朝野僉載周秋官侍郎周興推劾殘忍法外苦楚無所不爲時人號牛頭阿婆百姓怨謗興乃榜門判曰被告之人問皆稱枉斬決之後咸悉無言周張元一腹粗而腳短項縮而眼跌吉頊目爲逆流蝦蟆王怡爲中丞憲臺之穢姜晦爲掌選侍郎吏部之穢崔泰之爲黃門侍郎門下之穢號爲京師三穢陽滔爲中書舍人時促命制敕令史持庫鑰他適無舊本撿尋乃斫取得之時人號爲斫舍人唐王及善才行庸猥風神鈍濁爲內史時人號爲鳩集鳳池俄遷文昌右相無他政但不許令史雙驢入臺終日迫逐無時蹔捨時人號爲驅驢宰相云仙雜記盧記室多作脯臘夏則委人於十步內扇上塗餳以撲蠅脯以靑紗障隔塵土時人呼爲獵蠅記室袁利見爲性頑獷方棠謂袁生已封三鹿郡公蓋譏其大麤疏也唐楊�每呼朝士爲麒麟楦或問之曰今假弄麒麟者必修飾其形覆之驢上宛然異物及去其皮還是驢耳無徳而朱紫何以異是陸餘慶爲洛州長史善論事而繆於決判時嘲之曰說事卽喙長三尺判事則手重五斤鳳閣侍郎杜景儉文章知識並髙遠時號鶴鳴雞樹談苑宋璟愛民卹物時人謂之有腳陽春言所至之處如陽春及物也酉陽雜俎世說曹著輕薄才長於題目人常目一達官爲熱鏊上猢猻其實舊話也朝野僉載云魏光乘好題目人姚元之長大行急謂之�蛇鸛鵲侍禦史王旭短而黑醜謂之煙燻水�楊仲嗣躁率謂之熱鏊上猢猻記事珠汝陽王琎取云夢石甕泛春渠以置酒作金銀龜魚浮沈其中爲酌酒具自稱釀王兼曲部尙書開元天寶遺事進士楊光遠惟多矯飾不識忌諱遊謁王公之門幹索權豪之族未嘗自足稍有不從便多誹謗常遭有勢撻辱略無攺悔時人多鄙之皆曰楊光遠慚顏厚如十重鐵甲也右拾遺張方回精神不爽時人呼爲癡漢子每朝政有失便抗疏論之精彩昂然進不懼死明皇常謂右拾遺張方回忠賢人也長安富民王元寶楊崇義郭萬金等國中巨豪也各以延納四方多士競於供送朝之名寮往往出於門下每科場文士集於數家時人目之爲豪友李林甫爲性狠狡不得士心每有所行之事多不協羣議而面無和气國人謂林甫精神剛戾常如索鬥鷄楊國忠於冬月常選婢妾肥大者行列於前令遮風蓋藉人之气相暖故謂之肉陣李林甫妒賢嫉能不協羣議每奏禦之際多所陷人眾謂林甫爲肉腰刀又雲林甫嘗以甘言誘人之過譖於上前時人皆言林甫甘言如蜜朝中相謂曰李公𨿽面有笑容而肚中鑄�也李白有天才俊逸之譽每與人談論皆成句讀如春葩麗藻粲於齒牙之下時人號曰李白粲花之論李白嗜酒不拘小節然沈酣中所撰文章未嘗錯誤而與不醉之人相對議事皆不出太白所見時人號爲醉聖太平淸話盧同自號癖王陸龜蒙自號怪魁全唐詩話陶峴彭澤之孫也開元末家昆山泛遊江湖自制三舟與孟彥深孟云卿焦遂共載吳越之士號爲水仙朝野僉載袁守一性行淺促時人號爲料斗鳧翁雞元嘉少聰俊左手畫圓右手畫方口誦經史目數羣羊兼成四十字詩一時而就足書五言一絕六事齊舉代號神仙童子唐國史補竇參之敗給事中竇申止於配流徳宗曰吾聞申欲至人家謂之鵲喜遂賜死因話錄元和中柳柳州書後生多師效就中尢長於章艸爲時所寶湖湘以南童稚悉學其書頗有能者長慶已來柳尙書公權又以博聞彊識工書不離近侍柳氏言書者近世有此二人尙書與族孫璟開成中同在翰林時稱大柳舍人小柳舍人實賓錄金牛禦史周攝侍禦史嚴升嗜牛肉凡到處金牛爲之湧貴江南人號金牛禦史暌車志世目長吉爲鬼才唐國史補進士何儒亮自外州至訪其從叔誤造郎中趙需宅白雲同房會冬至需家致宴揮霍需曰旣是同房便令引入就宴姊妹妻女�在坐焉儒亮食畢徐出需細審之乃何氏子也需大笑儒亮歲餘不敢出京師自是呼爲何需郎中任迪簡爲天徳軍判官軍燕後至當飲觥酒軍吏誤以醋酌迪簡以軍使李景略嚴暴發之則死者多矣乃彊飲之吐血而歸軍中聞者皆感泣後景略因爲之省刑及景略卒軍中請以爲主自衛佐拜禦史中丞爲軍使後至易定節度使時人呼爲呷醋節帥實賓錄三相張家唐張嘉貞相元宗延賞相徳宗弘靖相憲宗時號曰三相張家好腳迹門生唐李太師逢吉知貢舉榜成未放而入相及入第就中書見座主時謂好腳迹門生前世未有全唐詩話張林言毀佛寺時禦史有蘇監察者檢天下廢寺見銀佛一尺以下者多袖而歸時號蘇�佛溫庭筠遽曰好對蜜陀僧溫庭筠才思艷麗工於小賦每入試押官韻作賦凡八叉手而八韻成時號溫八叉多爲鄰鋪假手日救數人而士行玷缺縉紳薄之摭言溫庭筠燭下未嘗起艸籠袖憑幾每賦一詠一吟而已場中號溫八吟全唐詩話張又新時號張三頭謂進士狀頭宏詞敕頭京兆解頭張爲以白居易爲廣大教化主取其讀史詩云含沙射人影𨿽病人不知巧言誣人罪至死人不疑掇蜂殺愛子掩鼻戮寵姬弘恭陷蕭望趙髙謀李斯陰徳旣必報陽禍豈虛施人事𨿽可罔天道終難欺明卽有刑辟陰卽有神祇苟免勿私喜鬼得而誅之夢溪筆談唐白樂天居洛與髙年者八人遊謂之九老淸異錄唐文皇虯須壯觀人號髭聖摭言杜紫微覽趙渭南卷詩云殘星幾點雁橫塞長笛一聲人倚樓因目嘏爲趙倚樓沈云翔十人交通中貴號芳林十哲芳林門名由此入內盧暉進士自號白衣卿相謝廷浩以詞賦著名號錦繡堆薛保遜好巨編自號金剛杵太和中公卿之門卷軸塡委率爲閽媼脂燭之費因之平易者曰若薛保遜捲卽所得倍於常也因話錄司徒鄭貞公每在方鎭崇樹公家陳設器用無不精備至於宴犒之事未嘗刻薄而居常奉身過於儉素中外婚嫁無日無之凡是禮物皆經神慮公與其宗叔太子太保絪俱住招國太保第在南出自南祖司徒第在北出自北祖時人謂之南鄭相北鄭相司徒堂兄文憲公前後相徳宗謂之大鄭相小鄭相實賓錄看馬僕射唐李徳權也田令孜擢爲牙職令孜敗徳權畏誅遁入復州爲太守圉人有識之者能話其事號爲看馬僕射三戟崔家唐崔林伯仲多至大官�列棨戟時號三戟崔家萬石張家唐張文權四子父子皆三品時謂萬石張家眞書盧家唐盧詹尙書爲吏部押官誥楷署其名字時人謂之眞書盧家三戟張家唐張儉兄弟三人門皆立戟時號三戟張家闕下林家唐林攢親亡廬墓有白頭來甘露降林作二闕於母墓前時號闕下林家點頭崔家崔雍兄弟八人皆登進士一科世謂點頭崔家鳳閣王氏唐王釋從昆弟四人皆擢進士至鳳閣舍人時號鳳閣王氏珍珠船京師語曰太牢筆少牢口東西南北何處走太牢牛僧孺少牢楊虞卿喙長三尺裴廷裕幹寧中在內庭文書敏捷號下水船姚洎號急灘船上水船韓偓姚洎俱爲翰林學士從昭宗幸岐渥每與兩使敕會棋兩使不勝洎卽以手壞之渥呼爲白鸚鵡若洎不在兩使將輸韓必大呼曰白鸚鵡洎應聲至零陵總記薛調季瓚同年進士調美姿貌人號爲生菩薩瓚俊爽人號爲劍調寬恕而瓚猜忌論者以時人所稱協其性也酉陽雜俎荊州街子葛淸勇不膚撓自頸已下徧刺白居易舍人詩成式嘗與荊客陳至呼觀之令其自解背上亦能暗記反手指其去處至不是此花偏愛菊則有一人持杯臨菊藂又黃夾纈林寒有葉則指一樹樹上掛纈纈窠鎖勝絕細凡刻三十餘處首體無完膚陳至呼爲白舍人行詩圖聞奇錄崔端己字安道善酒令著庭萱譜稱同塵先生有魏溫者不知是崔撰嘗問曰君曾覽同塵先生庭萱譜乎崔正顏對曰不知同塵先生何姓氏左右

稱號部雜錄一賈誼新書懷王問於賈君曰人之謂知道者爲先醒何也賈君對曰此博號也彼世主不學道理則嘿然惛於得失不知治亂存亡之所由忳忳然猶醉也而賢主者學問不倦好道不厭惠然獨先乃學道理矣故未治也知所以治未亂也知所以亂未安也知所以安未危也知所以危故昭然先寤乎所以存亡矣故曰先醒辟猶俱醉而獨先發也故世主有醒者有後醒者有不醒者昔楚莊王卽位退僻邪而進忠正能者任事內領國政辟艸而施教百姓富民恆一路不拾遺國無獄訟當是時也會諸侯於漢陽申天子之辟禁而諸侯說服莊王歸過申侯之邑申侯進飯日中而王不食申侯請罪莊王喟然嘆曰非子之罪也吾聞之曰其君賢君也而又有師者王其君中君也而有師者伯其君下君也而羣臣又莫若者亡今我下君也而羣臣又莫若不谷不榖恐亡自憂也莊王聖知在身而自錯不肖思得賢佐日中忘飯可謂明君矣謂先寤所以存亡此先醒也昔宋昭公出亡至於境喟然嘆曰嗚呼吾知所以亡矣吾朝臣千人發政舉吏無不曰吾君聖者侍禦者數百人被服而立無不曰吾君麗者吾外內不聞吾過吾是以至此吾困宜矣於是革心易行二年美聞於宋宋人車徒迎而復位卒爲賢君旣亡矣而乃寤所以存此後醒者也昔者虢君驕恣自伐諫臣誅逐政治蹖亂晉師伐之虢人不守虢君出走至於澤中曰吾渴而欲飲其禦乃進淸酒曰吾饑而欲食禦進腶脯粱糗虢君曰何給也知寡人亡耶對曰知之君曰吾之亡者誠何也其禦曰君之所以亡者以大賢也虢君曰賢人之所以存也亡何也對曰天下之君皆不肖夫疾君君之獨賢也故亡虢君據式而嘆曰賢固若是苦耶遂徒行卽於山中餓死爲禽獸食此已亡矣猶不悟所以亡此不醒者也故先醒者時而伯後醒者三年而復不醒者死爲虎狼食嗚呼戒之哉異苑介子推抱樹燒死文公拊木哀嗟伐而制屐每懷割股之功俯視其屐曰悲乎足下足下之稱始此顏氏家訓風操篇昔者王侯自稱孤寡不谷自玆以降𨿽孔子聖師與門人言皆稱名也後𨿽有臣僕之稱行者蓋亦寡焉江南輕重各有謂號具諸書儀北人多稱名者乃古之遺風吾善其稱名焉唐國史補開元日通不以姓而可稱者燕公曲江太尉魯公不以名而可稱者宋開府陸兗公王右丞房太尉郭令公崔太傅楊司徒劉忠州楊崖州段太尉顏魯公位卑而著名者李北海王江寧李館陶鄭廣文元魯山蕭功曹張長史獨孤常州杜工部崔比部梁補闕韋蘇州戴容州二人連言者岐薛姚宋亦曰蘇宋

燕許大

手筆元王秉

權常楊制

誥蕭李文

章又有羅鈐吉网﹝酷吏羅希奭吉溫﹞員推韋狀能吏員結韋元甫又有四夔四凶宰相相呼爲元老或曰堂老兩省相呼爲閣老尙書丞郎郎中相呼爲曹長外郎禦史遺補相呼爲院長上可兼下下不可兼上惟侍禦史相呼爲端公酉陽雜俎秦漢以來於天子言陛下於皇太子言殿下將言麾下使者言節下轂下二千石長史言閣下父母言膝下通類言足下因話錄古者三公開閣郡守比古之侯伯亦有閣所以世之書題有閣下之稱前輩呼刺史太守亦曰節下與宰相大僚書往往呼執事言閣下之執事人耳劉子元爲史官與監修宰相書呼足下韓文公與使主張僕射書呼執事卽其例也其記室本系王侯賓佐之稱他人亦非所宜執事則指斥其左右之人尊卑皆可通用侍者士庶可用之近日官至使府禦史及畿令悉呼閣下至於初命賓佐猶呼記室今則一例閣下亦謂上下無別矣其執事才施於舉人侍者止行於釋子而已今又布衣相呼盡曰閣下𨿽出於浮薄相戲亦是名分大壞矣又中表疏遠卑行多有座前之目尢可懲怪夫閣下去殿下一階座前降幾前一等此之乖僭其可行耶宗從叔姑及姨舅之行施之可也淸異錄人君號能選才者莫如唐太宗然瀛州十八人許敬宗乃得與如擿瓜手耳取之旣多其中不容無濫錢氏私誌燕北風俗不問士庶皆自稱小人宣和間有遼國右金吾衛上將軍韓正歸朝授檢校少保節度使對中人以上說話卽稱小人中人以下卽稱我家每日到漏捨誦天童經數十徧其聲朗朗然且云對天童豈可稱我自皇天生我皆攺爲小人云皇天生小人皇地載小人日月照小人北斗輔小人前後二十餘句凡稱我者皆攺爲小人誦畢贊笑云這天童極靈聖王少師云若無靈聖如何持得許多小人然小人有母皆嘗小人之食小人之稱其來古矣施之於經是可笑也東坡志林王僧虔居建康裏馬糞巷子孫皆篤實謙和時人稱馬糞諸王爲長者東漢贊論李固云視胡廣趙戒猶糞土之穢也一經僧虔便爲佳號而以比胡廣則糞土有時而不幸淸波雜誌蜀先主傳載漢獻帝舅車騎將軍董承之語裴松之注按漢靈帝母董太后之侄於獻帝爲丈人蓋古無丈人之名故謂之舅也後呼丈人爲外舅其本此乎然漢匈奴傳書且鞮單於云漢天子我丈人行若曰此語止爲尊老言非專指妻之父則可若謂古無丈人之名後學竊有疑焉緗素雜記家訓云晉羊曼常頹縱任俠飲酒誕節兗州號爲濌伯此字更無音訓梁張纘呼爲嚃羹之嚃亦不知所出但耆老相傳世間又有濌濌語蓋無所不施無所不容之意也顧野王玉篇誤爲黑旁沓顧𨿽博物猶出張纘之下顏氏云吾所見數本並無作黑者重沓是多饒積厚之意從黑更無義旨故唐常衮窒賣官之路一切以公議格之非文辭者悉擯不用世謂之濌伯以其濌濌無賢不肖之辧云蓋兗州之遺意也希通錄東坡詩三郎官爵如泥土爭唱弘農得寶歌注皆不載出處懶眞子錄嘗記開元中有劉朝霞獻俳文於明皇雲遮莫你古來五帝怎如我今代三郎明皇兄弟六人一人早亡故明皇爲太子時號五王宅寧王薛王明皇兄也申王岐王明皇弟也今人以寄居之官爲寓公禮記郊特牲諸侯不臣寓公注寄公之子寄公字尢新左傳燭之武見秦伯曰若捨鄭以爲東道主史記鄭使謂秦穆曰君何不解鄭得爲東道後漢彭寵傳以一身從我不如以一代爲北道主人今世專以主人爲東道古人各指其地之所向而言之漢昌邑王賀淸狂不惠注如今白癡也僕謂以淸狂對白癡字亦新後讀左氏傳成十八年周兄無慧蓋世所謂白癡則知師古之注本於杜預惠慧字異而意同宜齋野乘唐世舉人呼已第者爲先輩其自目則曰前進士按魏文帝黃初五年立太學初詣學者爲門人滿歲試通一經補弟子滿二歲試通二經者補文學掌故不通經者聽須後試故後試稱先試而得第者爲先輩由此也前進士云者亦放此猶曰早得進士而其輩行在先也此皆演繁露載通典語枋卽容齋續筆載貽子錄云同年小錄是雙只先輩各一人分寫宴上長少分雙只相向而坐以東爲上儭以西爲首給捨員外遺補多來突宴東先輩不遷而西先輩避位又紹聖間王聖塗澠水燕談云蘇徳詳漢相禹珪之子建隆四年進士第一人登第初還鄕裏太守置宴以慶之樂作伶人致語曰昔年隨侍嘗爲宰相郎君今日登科又是狀元先輩又司馬溫公勸學歌云一朝雲路果然登姓名亞等呼先輩詳味溫公之言則登雲路者方呼先輩如今黃甲並呼狀元一般先輩猶言前名也又葛常之丹陽集云小說載優人有以李義山服藍縷之衣而出或問曰先輩之衣何在曰爲館中諸學士撏將去矣人以爲笑又王直方詩話蕭貫嘗夢至宮庭中賦詩有一人曰先輩異日必貴又春渚紀聞載棋待詔劉仲甫聞祝不疑先輩名品髙著人傳今秋來試南省若以二家所載觀之則以先輩稱呼決非前輩之比又韋莊浣花集有癸丑年下第獻新先輩詩又墨客揮犀言今人於榜下擇婿號曰臠婿有一新先輩少年爲貴家所慕欲以女妻之又彭應來有賀新先輩二十八人及第詩結句云回頭應念差池者重待陽和振羽毛言新先輩則爲狀元爲前名明矣若以爲長上先生則安得加一新字又曰少年摭言載牛僧孺應舉時韓愈皇甫湜見之於靑龍寺稱牛爲卽先輩又田表聖錫咸平集與胡旦書云秀才卽先輩乃卽日可爲先輩也其義甚明今人詩集中因見唐詩有先輩二字不深考其故皆誤作前輩近時有稱道士爲先輩尢可笑也小人二字見於左傳若小生則漢書朱云傳小生欲相吏耶張禹傳新學小生皆是責人之語若自稱小生則始於唐韓退之與孟東野寄孟幾道聯句云小生何足道又酬司馬盧四兄云夫院長望秋作云嗟我小生值彊伴又呂和叔渭海昏集序云不遠數千里授簡小生孔氏雜說謂人爲明公合下之類亦可謂之髙明孔融傳李膺謂融曰髙明必爲偉器又曰髙明父祖與僕有舊恩明公亦可謂之仁公溫嶠書與陶侃謂侃爲仁公明府亦可謂之明庭張儉傳李篤謂毛欽曰𨿽好義明庭今日載其半矣賢相亦可謂之賢宰左雄傳論曰陳蕃楊秉世稱賢宰懶眞子今之書尺稱人之徳美繼之曰不不意謂不敢諂非也左氏昭公二十一年載奮揚之言曰臣不注云才也漢文帝曰寡人不注云才也論語云不有祝鮀之注亦云才也古人能通用故訓才左氏載祝鮀之言行極備蓋衛之君子也衛之宋朝姿貌甚美衛靈公夫人南子通之孔子之意蓋爲無祝鮀之才而有宋朝之容則取死之道故曰難乎免於今之世矣僕友孫亞之自呼曰雅朱耆卿自呼曰刑或問有故事乎僕曰孟施捨之養勇也又曰捨豈能爲必勝哉注曰施捨自呼其名但曰捨蓋其好勇而气急也恐起於此雞肋編大人以大對小而言耳而世惟子稱父爲然若施之於他則眾駭笑之矣今略舉經史子傳之所云以證其失焉易幹卦九五飛龍在天大人造也注大人賢人君子論語畏大人注大人卽聖人孟子大人者不失其赤子之心注大人謂國君惟大人爲能格君心之非謂輔臣大人正己而物正爲大丈夫不爲利害動搖者養其小者爲小人養其大者爲大人注務口腹者爲小人治心志者爲大人如大人弗爲大人者言不必信義亦類此惟漢髙祖云始大人以臣爲亡賴霍去病云不早自知爲大人遺體崔豹有大人少有英稱晉陳騫云大人大臣唐裴彜云大人病痛苦輒然皆呼其父而疏受扣頭曰從大人議則又名其叔張傳云王遇大人益解範滂云惟大人割不忍之恩蓋謂其母唐柳宗元謂劉禹錫之母亦曰無辭以白其大人注大人長老之稱尊事之也岑彭傳韓歆南陽大人注謂大家豪右髙駢傳女巫王奉先謂畢師鐸曰揚州有大人死秦彥曰非髙公邪呼韓單於傳大人相難久之後漢北匈奴大人車利涿唐蓋麻父爲東都大人則匈奴亦指尊長爲大人也梁元帝金樓子云荊間有人名我地大人向父稱我向子恆稱名此其異也又有名子爲大人者北人恆呼子爲大人此尢異也又且鞮使單於謂漢天子我丈人又曰丈人行注云丈人尊長之稱也故荊軻傳髙漸離家丈人召使前擊築杜甫贈韋濟詩云丈人試靜聽而柳宗元呼妻父楊詹爲丈人母獨孤氏爲母故今時惟婿呼婦翁爲然亦不敢名尊老以畏人笑至呼父爲爺謂母爲媽以兄爲哥舉世皆然問其義則無說而莫知以爲醜風俗移人咻於眾楚豈特是而已哉爹字𨿽見於南史梁始興王憺云始興王人之爹救人急如水火何時復來乳哺我荊楚方言謂父爲爹乃音徒我切又與世人所呼之音不同也愛日齋藂抄古之稱公有不以爵者如董公呂公夏黃公蓋公泄公申公毛公吳公殆以老成尊之諸老歷秦漢間齒旣宿矣司馬徳操年少龐徳公十歲兄事之呼作龐公可見尊稱也𨿽於定國父爲獄吏決曹亦稱於公正以年徳見推惟史於夏侯嬰稱滕公時爲滕令後方賜侯爵班書云嬰爲滕令奉車故號滕公此猶項羽所使薛公郯公或例以令長稱公也孔融告髙密縣爲鄭康成立鄭公鄕有云昔太史公廷尉吳公謁者僕射鄧公皆漢名臣又商山四皓有園公夏黃公潛光隱耀世嘉其髙皆悉稱公然則公者立徳之正號不必三事大夫也柳子厚書相國房公管銘陰曰天子之三公稱公諸侯之人爲王卿士亦曰公有土封其臣稱之曰公尊其道而師之稱曰公楚之僭凡爲縣者皆曰公古之人通謂年之長老者曰公言三公若周公召公王者之後若宋公爲卿士若衛武公虢文公鄭桓公其臣稱之則列國皆然師之尊若太公楚之爲縣者若葉公白公舉之長老若毛公申公浩公而大臣罕能以姓配公者𨿽近有之然不能著也唐之大臣以姓配公最著者曰房公東坡記墨君堂云凡人相與號呼者貴之則曰公是足證公者不專以爵貴也洪景盧采子厚東坡語記公爲尊稱又曰範漢史惟三公乃以姓配之未嘗或紊如鄧禹稱鄧公吳漢稱吳公伏公湛宋公弘牟公融袁公安李公固陳公寵橋公元劉公寵崔公烈胡公廣王公龔楊公彪荀公爽皇甫公嵩曹公操也三國亦有諸葛公馬公顧公張公其在本朝惟韓公富公歐陽公司馬公蘇公爲最著洪氏偶不引孔融語宋顏延之與何偃同從上南郊偃遙呼延之曰顏公延之以其輕脫怪之答曰身非三公之公又非田舍之公又非君家阿公何以見呼爲公偃羞而退或以田舍公阿公皆當爲翁豈延之不知其義疑其不欲當尊稱語因過激耳自時俗崇謬敬若彼猶賢矣班書書公主亦云翁主公翁古亦雜用陳無己云世人以癡爲九百謂其精神不足也項平仲家說云汪司業言九百艸書喬字也朱彧可談云靑州王大夫爲辭鄙俚每投獻當路以爲笑具季父爲靑錄王亦與詩他日季父見其子謝之其子曰大人九百亂道玷瀆髙明蓋俗謂神气不足者九百豈以一千卽足數耶以書釋之不若陳朱之說通予讀張平子西京賦云小說九百本自虞初注者爲小說九百篇本虞初著又曰九百四十三篇言九百舉大數也漢志云小說家者流蓋出於稗官街談巷語道聽塗說者之所造也如淳曰街談巷說其細碎之言也俗豈云九百或取諭細碎之爲者俚語本於史錄固有矣故漫記之東坡作文字中有一條以彭祖八百歲其父哭之以九百者尙在李方叔問東坡曰俗語以憨癡駘騃爲九百豈可筆之文字間乎坡曰子未知所據耳張平子西京賦云乃有祕書小說九百蓋稗官小說凡九百四十三篇皆巫醫厭祝及里巷之所傳言集爲是書西漢虞初洛陽人以其書事漢武帝出入騎從衣黃衣號黃衣使者其說亦號九百吾言豈無據也方叔後讀文選見其事具文選注始嘆曰坡翁於世間書何往不精通耶近見雜說載此乃知前輩考證無所不至林謙之詩驚起何波理殘夢自注述夢中所見何使君蜀人以波呼之猶丈人也範氏吳船錄記嘉州王波渡云蜀中稱尊老者爲波又有所謂天波月波日波雷波者皆尊之稱此王波蓋王老或王翁也宋景文嘗辧之謂當作皤字魯直貶涪州別駕自號涪皤或其俗云按景文所記云蜀人謂老爲皤音波取皤皤黃髮義鄰幾雜誌府史胥徒乃四名男臣女妾是兩號都下吏人連名府史婦女表狀皆稱臣妾非也韓文公鄭儋碑文自號白雲翁令狐楚白雲表奏取使府爲名耳研北雜誌歐陽公號醉翁林中子稱醒老兩公不同如此臆乘宰相稱號史傳載居相位妍醜之稱如漢袁盎呼申屠嘉曰愚相公孫弘贊曰儒相田千秋曰車丞相張蒼贊曰名相翟方進曰通明相後漢杜林曰任職相晉謝安曰風流宰相武后呼杜景佺憲宗稱李絳俱曰眞宰相唐盧懷愼曰伴食宰相蘇蘇頲贊曰再世爲賢宰相關播曰盲宰相楊再思曰癡宰相本朝李沆曰聖相丁謂曰鶴相杜衍曰淸白宰相陳升之曰筌相蔡確曰三旨丞相呼人爵之崇莫若秉軸淑慝之行皆得而議焉不可不謹也古人自以公稱者獨範蠡曰陶朱公人號之者晉諸葛恢曰黑頭公宋沈慶之羣蠻號曰蒼頭公梁張綰曰百六公齊何戢曰小斯楮公後魏於栗磾曰黑稍公古弼曰筆頭公北齊欣惇曰長鬣公齊鬣公崔日謙曰白須公後周韋瓊帝呼曰逍遙公唐李徳裕稱牛僧孺曰太牢公若翁號則漢田蚡罵竇嬰曰一禿翁北齊武成帝小字曰鳧翁唐盧從願帝稱曰多田翁竇鞏人號曰囁嚅翁陸羽自稱曰桑薴翁杜牧自號曰樊川翁本朝黃魯直自號涪翁張師雄人嘲之曰蜜翁郎如晉桓沖小字曰買得郎人稱吳周瑜曰周郎晉謝道韞稱夫王凝之曰王郎何晏曰何郎粉郎潘嶽曰潘郎檀郎宋王僧虔曰王郎齊江曰江郎劉顯父曰劉郎梁顧協曰顧郎北齊盧師道曰盧郎袁聿修曰淸郎後周獨孤信曰獨孤郎隋滕穆王曰楊郎宇文晶曰宇文三郎唐明皇曰三郎張昌宗曰六郎元結曰漫郎錢起曰錢郎程元振曰十郎蕭悅曰蕭郎劉禹錫自稱曰劉郎五季閩王王審知曰白馬三郎乃皆郎稱也如晉王惇曰可兒司馬曰犬子唐白居易侄曰羅兒龜兒皆是小字也後漢賈復稱其子曰大宛兒崔暹曰癩兒人稱者漢東方朔曰偸桃小兒蜀譙周曰長兒晉王衍呼裴逸曰白眼兒山濤稱王衍曰寧馨兒後魏長孫業諸子曰鐵小兒罃曰聖小兒唐楊儉蘇特曰黃面兒五季李業曰僂羅兒李信曰牧羊兒乃皆兒稱也以童得名則漢終軍曰終童後漢杜安晉潘嶽唐李百藥俱曰奇童齊郁林王曰顚童以奴得名晉桓嗣曰豹奴王蒙曰阿奴石崇曰齊奴潘嶽曰檀奴後漢古弼帝稱曰齊奴孫騰曰僧奴皆小字也晉陸機人罵曰貉奴明帝人號曰鮮卑奴宋廢帝稱父武帝曰齇奴後魏古弼帝稱曰筆頭奴唐顏杲卿罵安祿山曰牧羊羯奴本朝梅聖兪呼謝師直曰錦衣奴二老堂詩話白樂天爲忠州刺史有東坡種花二詩又有步東坡詩云朝上東坡步夕上東坡步東坡何所愛愛此新成樹本朝蘇文忠公不輕許可獨敬愛樂天屢形詩篇蓋其文章皆主辭達而忠厚好施剛直盡言與人有情於物無著大略相似謫居黃州始號東坡其原必起於樂天忠州之作也臆乘前輩以第行稱多見之詩少陵稱謫仙爲十二鄭虔爲鄭十八嚴武爲嚴八鄭賁爲鄭十八蘇溪爲蘇四張建封爲張十三唐診爲唐十五裴虯爲裴二李禦爲十一文公稱王涯爲王二十李建爲李十一李程爲李二十崔立之爲崔十六熊署爲熊十一熊籍爲熊十八李正封爲李二十八馮宿爲馮十七侯喜爲侯十一柳州稱韓文公爲韓十八劉禹錫謂元稹爲元九又韋蘇州稱李淡爲李十九歐陽瞻稱徐晦爲徐十八錢起稱李勸爲李四李勉爲李七嚴父髙適俱稱少陵爲杜二樂天稱劉夫惇爲劉三十二李大略爲李二十王夫爲王十八崔元亮爲崔十八李義山稱杜勝爲杜二十七李潘爲李十七趙滂爲趙十五令狐綯爲令狐八髙適稱張旭爲張九陳子昂稱王兢無爲王二韋虛乙爲韋五趙眞固爲趙六李崇嗣爲李三儲光羲稱王維爲王十三皇甫冉稱柳柳州爲柳八鄭堪爲鄭三孟浩然稱張子容爲張八王摩詰稱韋穆爲韋十八山谷稱東坡爲蘇二後山稱少遊爲秦七少遊稱後山爲陳三山谷爲黃九能攺齋漫錄以恩地爲恩府始於唐焉戴著大中初爲掌書記於太原李司空幕正言被斥貶郎州龍陽尉戴著曰自痛不得盡忠於恩府而動天下之浮議見金華子老學庵筆記唐小說載李紓侍郎罵負販者雲頭錢價奴兵頭錢猶言一錢也故都俗語云千錢精神頭錢賣亦此意云予在南鄭見西郵俚俗謂父曰老子𨿽年十七八有子亦稱老子乃悟西人所謂大範老子小範老子蓋尊之以爲父也建炎初宗汝霖畱守東京羣盜降附者百餘萬皆謂汝霖曰宗爺爺蓋此比也陳瑩中遷謫後爲人作石刻自稱除名勒停送廉州編管陳某撰劉季髙得罪秦氏坐贓廢後𨿽復官去其左字季髙緘題及作文皆去左字不以爲愧也孫仲益亦坐以贓罪去左字則但自稱晉陵孫某而已至紹興末復左朝奉郎乃署銜南朝謂北人曰傖父或謂之鹵父南齊王洪軌上谷人事齊髙帝爲靑冀二州刺史勵淸節州人呼爲鹵父使君今蜀人謂中原人爲鹵子東坡詩久客厭鹵饌是也因目北人仕蜀者爲鹵官晁子止爲三榮守民有訟資官縣尉者曰縣尉鹵官不通民情子止爲窮治之果負冤民旣得直拜謝而去子止笑諭之曰我亦鹵官也汝勿謂鹵官不通民情聞者皆笑晉語兒人二字通用世說載桓溫行經王大將軍墓望之曰可兒可兒蓋謂可人爲可兒也故晉書及孫綽與庾亮箋皆以爲可人又陶淵明不欲束帶見鄕裏小兒亦是以小人爲小兒耳故宋書云鄕裏小人也東齋記事主者稱臣蓋是謙卑而已上下通行不特稱於君上之前也如齊太子對醫者文摯云臣以死爭之虢君見扁鵲曰寡臣幸甚呂公謂漢髙祖曰臣少好相人髙祖謝項羽曰將軍戰河南臣戰河北之類是也晉宋間彼此相呼爲卿自唐以來惟君上以呼臣庶士大夫不復敢以稱謂矣溪詩話溫公自稱爲叟香山居士亦嘗以自號其詩云初時被目爲叟近日蒙呼作隱人司馬豈慕其洛居有閒適之樂邪致虛雜俎今人以人性不爽利者曰溫暾湯蓋言不冷不熱也溫暾二字唐詩常用東臯雜錄古人通上下稱朕臯陶曰朕言惠可底行象曰干戈朕琴朕弤朕離騷曰朕皇考曰伯庸至秦天子始自稱曰朕漢唐人稱父母伯叔通曰大人疏受謂其叔廣曰�大人議唐劉禹錫曰無辭以白其大人稱父曰大人蓋近語也容齋隨筆東坡云凡人相與號呼者貴之則曰公賢之則曰君自其下則爾汝之𨿽王公之貴天下貌畏而心不服則進而君公退而爾汝者多矣余謂此論特後世之俗如是爾古之人心口一致事從其眞𨿽君臣父子之間出口而言不復顧忌觀詩書所載可知矣箕子陳洪範對武王而汝之金縢冊祝周公所以告太王王季文王三世祖考也而呼之曰爾三王自稱曰予至云爾之許我我其以璧與珪歸俟爾命爾不許我我乃屏璧與珪殆近乎相質責而邀索也天保報上之詩曰天保定爾俾爾戩谷閟宮頌君之詩曰俾爾富而昌俾爾昌而熾及節南山正月板蕩捲阿旣醉瞻卬諸詩皆呼王爲爾大明曰上帝臨汝指武王也民勞曰王欲玉汝指厲王也至或稱爲小子𨿽幽厲之君亦受之而不怒嗚呼三代之風俗可復見乎晉武公請命乎天子其大夫賦無衣所謂不如子之衣亦指周王也容齋四筆南齊陸慧曉立身淸肅爲諸王長史行事僚佐以下造詣必起迎之或曰長史貴重不宜妄自謙屈答曰我性惡人無禮不容不以禮處人未嘗卿士大夫或問其故慧曉曰貴人不可卿而賤者乃可卿人生何容立輕重於懷抱終身常呼人位今世俗浮薄少年或身爲卑官而與尊者言話稱其儕流必曰某丈談其所事牧伯監司亦然至於當他人父兄尊長之前語及其子孫甥婿亦云某丈或妄稱宰相執政貴人之字皆大不識事分者習慣以然元非簡傲也予常以戒兒輩云

稱號部紀事五元史塔本傳本伊吾廬人人以其好揚人善稱之曰揚公父宋五設托陀托陀者其國主所賜號猶華言國老也趙復傳復家江漢之上以江漢自號學者稱之曰江漢先生張傳學弘深微密南北之士鮮能及之至元中行臺中丞吳曼慶聞其名延至江寧學宮俾子弟受業中州士大夫欲淑子弟以朱子四書者皆遣從遊或辟私塾迎之其在維揚來學者尢眾遠近翕然尊爲碩師不敢字呼而稱曰導江先生陳天祥傳天祥少隸軍籍善騎射中統三年李叛據濟南結宋爲外援河北河南宣慰司承制以天祥爲千戶屯三汊口防遏宋兵事平罷歸居偃師南山有田百餘畝躬耕讀書從之遊者甚眾其居近緱氏山因號曰緱山先生朵兒赤傳朵兒赤字道明西夏寧州人父斡紮簀世掌其國史初守西涼率父老以城降太祖有旨副撒都忽爲中興路管民官國兵西徵運餉不絕無毫髮私時號曰滿朝淸金履祥傳履祥居仁山之下學者因稱爲仁山先生劉整傳整字武仲先世京兆樊川人徙鄧州穰城整沈毅有智謀善騎射金亂入宋隸荊湖制置使孟珙麾下珙攻金信陽整爲前鋒夜縱驍勇十二人渡塹登城襲擒其守還報珙大驚以爲唐李存孝率十八騎洛陽今整所將更寡而取信陽乃書其旌曰賽存孝許謙傳謙嘗以白雲山人自號世稱爲白雲先生胡一桂傳一桂年十八遂領鄕薦試禮部不第退而講學遠近師之號雙湖先生又號雲峯先生廉希憲傳世祖爲皇弟希憲年十九得入侍見其容止議論恩寵殊絕希憲篤好經史手不釋卷一日方讀孟子聞召急懷以進世祖問其說遂以性善義利仁暴之旨爲對世祖嘉之目曰廉孟子牟應龍傳應龍爲文長於敍事時人求其文者事轍交於門以文章大家稱於東南人擬之爲眉山蘇氏父子而學者因應龍所自號稱之曰隆山先生董朴傳朴家近龍岡學者因稱之曰龍岡先生云張徳輝傳徳輝性不喜嬉笑與元裕李冶遊封龍山時人號爲龍山三老云王玉傳玉趙州寧晉人長身駢脇多力金季爲萬戶鎭趙州太師國王木華黎下中原玉率眾來附領本部軍從攻邢洺磁三州濟南諸郡號長漢萬戶張特立傳世祖在潛邸受王印首傳旨諭特立曰前監察禦史張特立養素丘園易代如一今年幾七十研究聖經宜錫嘉名以光潛徳可特賜號曰中庸先生虞集傳集早歲與弟盤同辟書捨爲二室左室書陶淵明詩於壁題曰陶庵右室書邵堯夫詩題曰邵庵故世稱邵庵先生李之紹傳之紹平日自以其性遇事優遊少斷故號果齋以自勵姚天福傳天福字君祥絳州人父居實避兵徙雁門天福幼讀春秋通大義及長以材辟懷仁丞至元五年詔立禦史臺以天福爲架閣管勾尋拜監察禦史每廷折權臣帝嘉其直錫名巴兒思謂其不畏彊悍猶虎也仍厚賜以旌其忠阿沙不花傳阿沙不花戰杭海有功成宗卽位會大宗正札魯火赤脫兒速以髒污聞詔鞫問之脫兒速伏罪就命代之成宗目之曰阿卽剌阿卽剌譯言閻羅王也熊朋來傳朋來以福淸州判官致仕朋來視之漠如也四方學者因其所自號稱爲天慵先生陸文圭傳文圭字子方江陰人幼而�悟讀書過目成誦終身不忘博通經史百家及天文地理律曆醫藥算數之學宋咸淳初文圭年十八以春秋中鄕選宋亡隱居城東學者稱之曰墻東先生察罕傳察罕皇慶元年進榮祿大夫平章政事商議中書省事乞歸解州立碑先塋許之暮年居徳安白雲山別墅以白雲自號嘗入見帝望見曰白雲先生來也其被寵遇如此王英傳英字邦傑益都人性剛果有大節膂力絕人善騎射襲父職爲莒州翼千戶父子皆善用雙刀人號之曰刀王劉秉忠傳秉忠自幼好學至老不衰𨿽位極人臣而居齋蔬食終日淡然不異平昔自號藏春散人明外史顧佐傳佐擢爲右都禦史賜敕獎勉之命甄察諸禦史佐性嚴重守正嫉邪人皆敬憚之每入內直廬獨處小夾室非議政不與諸司羣坐人稱爲顧獨坐云魯穆傳穆遷福建按察司僉事孤立行一意不可幹以私民間呼爲魯鐵面王哲傳哲官至湖廣布政使居官峻厲廉潔民爲之歌曰王捕虎最執古心無私人不苦囊無錢衣無補哲善治姦猾不避豪貴故以捕虎稱王弼傳弼有膽略善用雙刀號雙刀王丁徳興傳徳興歸太祖於濠偉其狀貌以黑丁呼之羅復仁傳洪武三年置弘文館以復仁爲學士與劉基同位在帝前數率意陳得失嘗操南音帝顧喜其質直呼爲老實羅而不名常遇春傳遇春沈鷙果敢善撫士卒出則推鋒入則殿後未嘗敗北𨿽不習書史而用兵決勝輒與古合長於大將軍達二歲數從徵伐必聽約束惟謹一時言名將者率推遇春配達稱徐常遇春嘗自言能將十萬眾橫行天下故軍中又稱常十萬云方孝孺傳孝孺幼警敏雙眸��如電讀書日盈寸鄕人目爲少韓子王琎傳琎授寧波知府淸廉彊幹自奉尢儉約一日饌兼魚肉琎怒謂內曰若不憶吾艸根時耶命撤而埋之人號埋羹太守周忱傳忱永樂二年進士選庶吉士明年成祖擇其中二十八人進學文淵閣應二十八宿忱自陳少年乞預帝嘉其有志許之時人謂之挨宿陳繼傳繼父汝言洪武初官濟南經歷坐法死繼生甫十月遺書數萬卷母吳躬績以資誦讀比長貫穿經學人呼爲陳五經周新傳新洪武中以諸生貢入太學授大理寺評事成祖卽位攺監察禦史敢言多所彈劾貴戚震懼目爲冷面寒鐵長安中至以其名怖小兒小兒羣戲於道或駭之曰冷面寒鐵公來輒恐皆奔匿陳諤傳諤授刑科給事中遇事剛果彈劾權貴無所避每奏事大聲如鐘帝令餓之數日奏對如故曰是天生也每見呼爲大聲秀才嶽正傳正博學能文章自號蒙泉學者稱蒙泉先生萬安傳安成化五年兼翰林學士入內閣參機務七年冬彗見天田犯太微廷臣多言君臣否隔上下不交宜時召大臣議政大學士彭時商輅因力請司禮中官乃約以禦殿日召對比見時言天變可畏帝曰已知卿等宜盡心時又言昨禦史有疏請減京官俸薪文臣自無言武臣不免觖望乞如舊便帝可之安遂頓首呼萬歲欲出時輅不得已皆叩頭退中官戲語朝士曰若輩嘗言不召見及見止知呼萬歲耳四方傳笑謂之萬歲閣老葉盛傳盛授兵科給事中尋進都給事中廷臣議事盛每先發言往復論難與議大臣或不悅曰彼豈少保耶而若是因呼爲葉少保髙明傳明拜南京右僉都禦史以親老乞終養歸十四年上杭盜發時明親沒免喪久矣詔起明巡撫福建督兵往討前後擒獲四百有奇明淸介絕俗不樂仕進常言孔戣三宜去司空圖三宜休吾無才一宜去有病二宜去親老無兄弟三宜去以治盜宜再起賊平宜再去因自號五宜居士徐舫傳舫築室江臯日苦吟於雲煙出沒間翛然若與世隔因自號滄江散人倪瓚傳瓚工詩善書畫四方名士日至其門所居有閣曰淸閟幽迥絕塵藏書數千卷古鼎法書名琴奇畫陳列左右四時卉木縈紆繚繞而其外髙木修篁蔚然深秀故自號雲林居士楊恆傳恆退居白鹿山戴梭冠披羊裘帶經耕煙雨間嘯歌自樂因自號白鹿生同時有陳洄者初欲以功名顯旣而嘆曰人生百歲能幾時所難遂者適意耳他復何卹哉乃戴靑霞冠披白鹿裘不復與塵世接所居近大溪多修竹自號竹溪逸民張詩傳詩初學舉子業於呂楠學詩文於何景明試有司令自持坐具詩遣家僮代之主者不可遂拂衣去終身不復試詩才故髙至是益肆力於詩自號昆侖山人方太古傳太古歸隱金華解石山結棲眞樓居之九年老乃返寒溪故里自號寒溪子彭年傳吳中多隱士其以文學著者有嶽岱顧元慶岱先世以武功官蘇州衛遂家焉至岱父始好讀書辟艸堂於陽山去滸墅數里花木翳然修竹萬挺岱嘉隱其中自稱秦餘山人元慶好詩書自經史以至叢說多所纂述所居在大石山麓因自號大石山人髙濲傳濲絕意進取結霞上之居自號石門子又號霞居子姜昂傳昂爲人方潔在官日市少肉供母而自食菜茹旣家居室不蔽風雨粟匱則啜麥粥鄕人呼爲姜麥粥焉黃應甲傳海濱故有蜑戶以舟爲家業端捕魚或編蓬附水而居性習水有急則自投於水須臾復出海上號爲水獺李滄傳滄天資近道樂善如饑渴嘗以鄕薦入南國子監從祭酒章懋論學及官南都日益潛思六經及宋儒遺書旣沒鄕人表其裏門曰淸修吉士張瓚傳瓚爲兵部尙書屬時政污濁與郭勛嚴嵩胡守中肆意爲姦利中外號四凶胡東臯傳東臯家居六年以身任鄕邦利害浙人倚之同縣孫升語人曰吾邑登顯仕而淸貧若寒畯者三人胡公東臯宋公冕胡公鐸也時因號姚江三廉云王應鵬傳應鵬同縣汪玉剛介廉直或有過纖毫不自蔽見柔者疾之若仇與同裏聞淵張邦奇余本相友善時稱甬上四君子�杲傳有京師人張龍者遷登州知府時山西左布政倪天民右布政陳逵右參議孫淸與龍並務貪殘天下目爲四害廣東通誌長洲一名靑丘在南海辰巳之地地方各五千里去岸二十五萬里上饒山川及多大樹樹乃有二千圍者一洲之上專是林木故一名靑丘又有仙艸靈藥甘液玉英靡所不有又有風山山恆震聲有紫府宮天眞仙女遊於此地洪武初長洲髙啟因號靑丘生滄江野史朱公裳少勵淸節爲諸生衣食不續裕如也後學於京師旅於郊寺無僕從自炊汲同門生或辦甘脆而食之不去讀朱氏詩諷誦不輟口登進士積官至九卿大夫寒約如一日自號貧子旣顯攺安齋自都禦史守制還居無賓堂土壁席門自奉嘗茹菜連旬無肉食爲禦史按山東山西有風采人稱爲長齋禦史云見聞錄正徳時代州有劉鐵漢者長蘆鹽運使斗山劉公繹也公總理遼東糧儲兼屯種劉瑾初擅權正急於貪或告瑾曰文官富有惟邊郎耳瑾明言指意而公弗從瑾怒械至京師枷號示眾時他枷者多十餘日卽死獨公枷月餘不死一日公夢仙人自霄而下以一丸藥納之口中覺而口尙有藥香監守者俱言見老人送藥忽不見於是喧聞九市上達朝堂而西麓張太宰乘此異言之瑾得釋爲民後太宰又言宜起用以示公道遂授監察禦史未幾而瑾敗朝野稱爲鐵漢云蔣恭靖公瑤正徳時守維揚適大駕南巡時遊擊將軍江彬太監丘得素惡公不能殷勤會上出觀魚得巨魚一戲言直五百金彬從旁言請以畀守促值甚急公卽脫夫人簪珥及綈絹服以進且曰臣府庫絕無緡錢不能多具上目之爲酸儒張公諱賢字思齊永樂乙酉舉鄕試屢赴會試不第謁選授吏部司務薦陟驗封司郎中公在部剛廉自持權貴不避關節不通親友饋遺一無所取部中呼爲板張瑯琊漫抄閣老保定劉公屢爲臺諫所論而上寵眷不衰人因稱爲劉棉花謂轉彈轉可用也駒陰冗記莆田愧齋陳公音性寬坦在翰林時夫人嘗試之會客至公呼茶夫人曰未煮公曰也罷又呼幹茶夫人曰未買公曰也罷客爲捧腹時因號陳也罷書蕉閩越黃撥沙善視墓畫地爲圖卽知休咎因號黃撥沙妮古錄陳惟寅髙士有雅宜山居其弟陳惟允亦長山川寅號大髯允號小髯杜綰號雲林黃長睿亦號雲林子倪雲林又嘗號倪幻霞雲林遺事倪瓚署名曰東海倪瓚或曰懶瓚變姓名曰奚元朗字曰元鎭或曰元映別號五曰荊蠻氏淨名居士朱陽館主蕭閒仙卿雲林子雲林多用以題詩畫故尢著珍珠船有姓李人世世人見之不知其名因號李常在太平淸話鄭元佑少脫骱任左手號尙左生香案牘摸先生束雙髻於頂攜小竹笥賣藥有疾者手摸之輒愈人呼爲摸先生白石生煮白石爲糧問之何不霞舉笑曰天上多有至尊相奉事更苦於人間爾時號爲隱遁仙人稱號部雜錄二謔名錄井底蛙公孫述也伏鸞鄧艾也隱鵠陸云也十錢主簿元慶也齇奴宋武帝也癩兒刺史後魏瀛州刺史崔暹也餓彪將軍魏元暉也饑鷹侍中魏盧昶也被賧刺史宋益州刺史垣閎也黑面僕射元魏元欽也瞎虎魏谷楷也細眼奴文中子謂房元齡也羊鼻公唐魏徵也鬼婆武后也人貓李義府也銅山大賊李義府也捉船使君唐末橫州刺吏郭氏也四明遂老賀知章也紫袍主事唐韋君素也僞荊卿唐甄戈任俠也酒可郎唐節度使王詔鼎也補唇先生方幹也醉部落唐倪若水也地藏菩薩唐史思明李光弼也人頭羅剎唐禦史李全交也亦號鬼面夜叉伏獵侍郎唐戶部侍郎蕭靈也侏儒郎中唐兵部侍郎常愼也縮蔥禦史唐禦史侯思正也美唐博士唐楊也判詩博士王仁裕也癡宰相楊再思也拗木枕措大唐仇士良謂學士崔愼由也足谷翁唐相韋宙也麻膏宰相崔引也僂鑼兒漢劉銖謂李業也曲子相公晉和凝也風月主人蜀歐陽彬也酒囊飯袋五代馬氏子也邊和尙南唐邊鎬也浪子宰相李邦彥也實賓錄負心門生唐宦者楊復恭也秦婦吟秀才五代蜀相韋莊也素臣謂丘明也醉士唐皮日休自謂也辧士王稽云張祿天下辧士範雎言蔡澤辧士太史公謂陸賈辧士望士晉葛曰顧榮天下望士貧士晉劉實也寒士齊司徒褚彥回謂劉詳曰寒士不遜又褚彥回謂謝超宗曰寒士不遜後周張綰因酒詬杜杲曰寒士不遜進喜馬唐李瑒也白兔禦史唐王洪義也太牢禦史牛曰太牢謂牛僧孺也土山頭果毅唐諸郎中不自員外拜者之謂百虫將軍浴水九山洛百虫將軍顯靈碑碑云將軍姓伊氏諱益蠻府參軍晉郝隆也圍棋州都大中正宋明帝好圍棋五日京兆前漢京兆尹張敞也算博士唐楊�也瘦羊博士後魏博士甄宇也侍芝郎吳工人黃也驄馬禦史後漢桓典也輟耕錄嘗見人戲呼一嘩訐者爲鄧思賢初不可曉後讀筆談始得其說云世傳江西人好訟有一書名鄧思賢皆訟牒法也其始則教以侮文侮不可得則欺誣以取之欺誣不可得則求其罪劫之蓋思賢人名也人傳其術遂以名書村校中往往以授生徒今人謂賤丈夫曰漢子按北齊魏愷自散騎常侍遷靑州長史固辭文宣帝大怒曰何物漢子與官不就又段成式廬陵官下記韋令去西蜀時彭州刺史被縣令密論訴韋前期勘知屈刺史詣府陳謝及回日諸縣令悉遠迎所訴者爲首大言曰使君今日可謂朱研益丹矣刺史笑曰則公便是研朱漢子也吾鄕稱舟人之老者曰長老長上聲蓋唐已有之矣杜工部詩雲長年三老歌聲裏白晝攤錢髙浪中古今詩話謂川峽以篙手爲三老乃推一船之最尊者言之耳因思海舶中以司舵曰大翁是亦長老三老之意俗謂不通時宜者爲方頭陸魯望詩雲頭方不會王門事塵土空淄白紵衣今人謂駔儈者爲牙郎本謂之互郎謂主互市事也唐人書互作牙互與牙字相似因訛而爲牙耳世稱鄕胥爲書手處處皆然報應記宋衎江淮人應明經舉元和初至河陰縣因疾病廢業爲鹽鐵院書手蓋唐時已有此名今人以居士自號者甚多考之六經中惟禮記玉藻有曰居士錦帶注謂道藝處士也吳僧能攺齋漫錄云居士之號起於商周之時按韓非子書曰太公封於齊東海上有居士任矞華仕昆弟二人立議曰吾不臣天子不友諸侯耕而食之掘而飲之吾無求於人無上之名無君之祿不仕而事力云然則居士云者處士之類是已平江記事吳人自相呼爲呆子又謂之蘇州呆每歲除夕羣兒繞街呼叫云賣癡呆千貫賣汝癡萬貫賣汝呆見賣盡多送要賒隨我來蓋以吳人多呆兒輩戲謔之故耳近峯聞略今人呼謔之語皆有所本如宋都汴有何家數者其下行貨濫惡故呼何數今越人云數頭者當是南渡之遺也吳人善治豆豉遂以呼之所謂千里蒓羹未下鹽豉者也閩人多疥呼綿錦襖故曰癩子見類說粵人善食蛙蛇秦少遊謂蛙蛇當家口故粵有蛇呼秦人不識豹稱爲程故秦有豹呼衛地產驢呼驢爲衛故洛有驢呼中州謂蜀人誕故稱川�苴見山谷集老鼠其訛語也褚遂良諫立武后昭儀在簾中大言曰何不撲殺此獠注西南夷曰獠今山西人呼獠疑此靑齊人呼以貌言也於布尺亦云滇人善馴象呼象奴荊人善治魚海錄碎事作鮑呼幹魚元南人仕於朝者多以醋雞爲贄見艸木子今特江右呼臘雞或曰吉安畜老雞能療病其價數倍故乃云日知錄唐書回紇傳加冊可汗爲登裏頡咄登密施含俱錄英義建功毗伽可汗含俱錄華言婁羅也蓋聰明才敏之意酉陽雜俎引梁元帝風人辭云城頭网雀樓羅人著南齊書顧歡論云蹲夷之儀婁羅之辯北史王昕傳嘗有鮮卑聚語崔昂戲問昕曰頗解此不昕曰樓羅樓羅實自難解時唱染千似道我輩五代史劉銖傳諸君可謂樓羅兒矣﹝今本作僂羅鶴林玉露僂羅俗言猾也﹞宋史張思均起行伍徵伐稍有功質狀小而精悍太宗嘗稱其樓羅自是人目爲小樓羅焉白衣者庶人之服然有以處士而稱之者風俗通舜禹本以白衣砥行顯名升爲天子史記儒林傳公孫弘以春秋白衣爲天子三公後漢書崔駰傳憲諫以爲不宜與白衣會孔融傳與白衣�衡跌蕩放言晉書閻纘傳薦白衣南安朱衝可爲太孫師傅胡奮傳宣帝之伐遼東以白衣侍從左右是也有以庶人在官而稱之者漢書兩龔傳聞之白衣師古曰白衣給官府趨走賤人若今諸司亭長掌固之屬蘇伯玉妻盤中詩吏人婦會夫稀出門望見白衣謂當是而更非續晉陽秋陶潛九月九日無酒於宅邊菊叢中坐望見白衣人乃王弘送酒是也人主左右亦有白衣南史恩幸傳宋孝武選白衣左右百八十人魏書恩幸傳趙修給事東宮爲白衣左右茹皓充髙祖白衣左右唐李泌在肅宗時不受官帝每與泌出軍人環指之曰衣黃者聖人也衣白者山人也則天子前不禁白淸波雜誌言前此仕族子弟未受官者皆衣白今非跨馬及弔慰不敢用白衣但官府之役耳若侍衛則不然史記趙世家願得補黑衣之缺以衛王宮漢書谷永傳擢之皂衣之吏詩麻衣如雪鄭氏曰麻衣深衣也古時未有棉布凡布皆麻爲之記曰治其麻絲以爲布帛是也﹝杜子美詩麻鞋見天子﹞然則深衣亦用白郎者奴僕稱其主人之辭通鑑注門生家奴呼其主爲郎今俗猶謂之郎主

唐張易之昌宗有寵武承嗣三思懿宗宗楚客晉卿等候其門庭爭執鞭轡呼易之爲五郎昌宗爲六郎鄭杲謂宋璟曰中丞柰何卿五郎璟曰以官言之正當爲卿足下非張卿家奴何郎之有安祿山徳李林甫呼十郎王繇謂王爲七郎李輔國用事中貴人不敢呼其官但呼五郎程元振軍中呼爲十郎陳少遊謁中官董秀稱七郎是也其名起自秦漢郎官三國誌周瑜至吳時年二十四吳中皆呼爲周郎江表傳孫策年少𨿽有位號而士民皆呼爲孫郎世說桓石虔小字鎭惡年十七八未被舉而僮隸已呼爲鎭惡郎後周書獨孤信少年好自修飾服章有殊於眾軍中呼爲獨孤郎隋書滕王贊周世以貴公子又尙公主時人號曰楊三郎溫大雅大唐創業起居注時文武官人並未署置軍中呼太子秦王爲大郎二郎自唐以後僮僕稱主人通謂之郎今則輿臺廝養無不稱之矣﹝韋堅傳三郎當殿坐看唱得寶歌元宗行第三以天子而謂之三郎亦唐人之輕薄也﹞又按北朝人子呼其父亦謂之郎北史節義傳李憲爲汲固長育至十餘歲恆呼固夫婦爲郎婆後漢書賈逵傳皆拜逵所造弟子及門生爲千乘王國郎是弟子與門生爲二歐陽公孔宙碑陰題名跋曰漢世公卿多自教授聚徒嘗數百人其親受業者爲弟子轉相傳授者爲門生今宙碑殘缺其姓名邑裏僅可見者才六十二人其稱弟子者十人門生者四十三人故吏者八人故民者一人愚謂漢人以受學者爲弟子其依附名勢者爲門生郅壽傳時大將軍竇憲以外戚之寵威傾天下憲常使門生賫書詣壽有所請托楊彪傳黃門令王甫使門生於京兆界辜榷官財物七千餘萬憲外戚甫奄人也安得有傳授之門生乎南史所稱門生今之門下人也宋書徐湛之傳門生千餘人皆三吳富人之子姿質端妍衣服鮮麗每出入行遊塗巷盈滿泥雨日悉以後車載之謝靈運傳奴僮旣眾義故門生數百南齊書劉懷珍傳懷珍北州舊姓門附殷積啟上門生千人充宿衛孝武大驚其人所執者奔走僕隸之役晉書劉隗傳周嵩嫁女門生斷道斫傷二人建康左尉赴變又被斫南史齊東�侯紀丹陽尹王志被驅急狼狽步走惟將二門生自隨後妃傳門生王淸與墓工始下插劉瓛傳遊詣故人惟一門生持胡�隨後是也其初至皆入錢爲之宋書顏竣傳多假資禮�爲門生充朝滿野殆將千計梁書顧協傳有門生始來事協知其廉潔不敢厚餉止送錢二千協怒杖之二十南史姚察傳有門生送南布一端花練一匹察厲聲驅出是也故南齊書謝超宗傳云白從王永先又雲門生王永先謂之白從以其異於在官之人﹝陳書沈洙傳建康令沈孝軌門生陳三兒牒稱主人翁家訓亦以門生僮僕並稱﹞而宋書顧琛傳尙書寺門有制八座以下門生隨入者各有差不得雜以人士其冗賤可知矣梁傅昭不蓄私門生蓋所以矯時人之獘乎守門之人亦有稱門人者春秋襄公二十九年閽弒吳子余祭公羊傳閽者門人也韓非子門人捐水而夷射誅府君者漢時太守之稱三國誌孫堅襲荊州刺史王睿睿見堅驚曰兵自求賞孫府君何以在其中孫策進軍豫章華歆爲太守葛巾迎策策謂歆曰府君年徳名望遠近所歸南人稱士人爲官人昌黎集王適墓志銘一女憐之曰必嫁官人不以與凡子是唐時有官者方得稱官人也杜子美逢唐興劉主簿詩劍外官人冷明制郡王府自鎭國將軍而下稱呼止曰官人漢初人對人多稱臣乃戰國之餘習﹝刺客傳聶政稱臣嚴仲子亦稱臣﹞史記髙祖紀呂公曰臣少好相人張晏曰古人相與言多自稱臣猶今人相與言自稱僕也﹝西都賦李周翰注臣者男子之賤稱古人謙退皆稱之﹞至天下已定則稍有差等而臣之稱惟施之諸侯王故韓信過樊將軍噲噲趨拜送迎言稱臣曰大王乃肯臨臣陳平周勃對王陵亦曰臣不如君至文景以後則此風漸衰而賈誼新書有尊天子避嫌疑不敢稱臣之說王子侯表有利侯釘坐遺淮南王書稱臣棄市平棘侯薛穰坐受淮南王賂稱臣在赦前免免侯爵皆在元狩元年而嚴助傳天子令助諭意淮南王一則曰臣助再則曰臣助史因而書之未嘗以爲罪則知釘等三人所坐者交通之罪而自此以後廷臣之於諸侯王遂不復有稱臣者耳﹝晉時有自稱民者世說陸太尉對王丞相曰公長民短﹞然王官之於國君屬吏之於府主其稱臣如故宋書孝武孝建元年十月己未大司馬江夏王義恭等奏郡縣內史及封內官長於其封君旣非在三罷官則不復追敬不合稱臣詔可齊梁以後王官仍復稱臣隋書百官志諸王公侯國官皆稱臣上於天朝皆稱陪臣而屬吏亦不復稱矣諸侯王有自稱臣者齊哀王遺諸侯王書曰惠帝使畱侯張良立臣爲齊王是也天子有自稱臣者髙祖奉玉卮起爲太上皇壽曰始大人常以臣無賴不能治產業景帝對竇太后言始南皮章武侯先帝不侯及臣卽位乃侯之是也稱其臣爲卿則亦可稱其臣之父爲先卿宋史理宗紀工部侍郎朱在進對奏人主學問之要上曰先卿中庸序言之甚詳朕讀之不釋手恨不與同時此如商書之言先正保衡蓋尊禮之辭也人臣對君稱父爲先臣則亦可稱母爲先妾左傳晏嬰辭齊景公曰君之先臣容焉戰國策匡章對齊威王曰臣非不能更葬先妾也陳沈�表言臣母妾劉年八十有一臣叔母妾丘七十有五父母二字乃髙年之稱漢文帝問馮唐曰父老何自爲郎是稱其臣爲父也﹝史記文帝又問則曰父知之乎是當時而言如此漢書以人主嫌於稱父乃添一字曰父老知之乎失之矣﹞趙王謂趙括母曰母置之吾已決矣是稱其臣之母爲母也人臣有稱人君者漢書髙帝詔曰爵或人君上所尊禮師古曰爵髙有國邑者則自君其人故云或人君也郡縣初立亦有君臣之分故尉繚說秦王曰以秦之彊諸侯譬如郡縣之君臣水經注引黃義仲十三州記曰郡之言君也攺公侯之封而言君者至尊也今郡字君在其左邑在其右君爲元首邑以載民故取名於君謂之郡漢書霍光傳鴞數鳴殿前樹上師古曰古者室屋髙大則通呼爲殿耳非止天子宮中黃霸傳丞相請與中二千石博士雜問郡國上計長吏守丞爲民興利除害者爲一輩先上殿師古曰殿丞相所坐屋也董賢傳爲賢起大第北闕下重殿洞開後漢書蔡茂傳夢坐大殿注屋之大者古通呼爲殿也三國誌張遼傳爲起第捨又特爲遼母作殿左思魏都賦都護之堂殿居綺是人臣亦得稱殿也鮑宣傳爲豫州牧行部乘傳去法駕駕一馬是人臣亦得稱法駕也舊唐書吳元濟傳詔以裴度爲彰義軍節度使兼申光蔡四面行營招撫使以郾城爲行在蔡州爲節度所是人臣亦得稱行在也漢人有以郡守之尊稱爲本朝者司隸從事郭究碑云本朝察孝貢器帝庭豫州從事尹宙碑云綱紀本朝是也﹝三國誌孫皓傳注邵疇爲會稽郡功曹自言位極朝右晉盧諶贈劉琨詩謬其疲隸授之朝右李善注朝右謂別駕也﹞亦謂之郡朝後漢書劉寵傳山谷鄙生未嘗識郡朝是也亦謂之府朝晉書劉琨傳造府朝建市獄是也﹝時琨爲並州刺史胡三省通鑑注晉宋之間郡曰郡朝府曰府朝藩王曰藩朝宋武帝爲宋王齊髙帝爲齊王時曰霸朝﹞亦有以縣令而稱朝晉潘嶽爲長安令其作西徵賦曰勵疲鈍以臨朝是也漢丹陽太守郭旻碑有曰君之弟故太尉薨歸葬舊陵歐陽永叔以人臣爲疑蓋徒見唐盧粲駁武承訓造陵之奏以謂陵之稱謂施於尊極不屬王公已下舊唐書徳肇傳此自南北朝以後然爾按水經注言秦名天子冢曰山漢曰陵又引風俗通言王公墳壠稱陵書中有子夏陵老子陵及諸王公妃之陵甚多後漢書明章二帝紀言祠東海恭王陵定陶太后恭王陵東平憲王陵沛獻王陵西京雜記董仲舒之墓稱下馬陵﹝李肇國史補武帝幸宜春苑每至此陵下馬時謂之下馬陵歲遠訛爲蝦蟆陵也白樂天琵琶行家在蝦蟆陵下住﹞曹公祭橋元文北望貴土乃心陵墓三國誌注陳思王上書言陛下旣爵臣百寮之右居藩國之任屋名爲宮冢名爲陵則人臣而稱陵古多有之不以爲異也呂東萊大事記墓之稱陵古無貴賤之別國語管仲曰定民之居成民之事陵爲之終是凡民之墓亦得稱陵人臣稱鹵簿石林燕語曰鹵簿之名始見於蔡邕獨斷唐人謂鹵櫓也甲楯之別名凡兵衛以甲楯居外爲前導捍蔽其先後皆著之簿籍故曰鹵簿因舉南朝禦史中丞建康令皆有鹵簿爲君臣通稱﹝杜氏通典有羣官鹵簿南史顏延之傳常乘羸牛車逢子竣鹵簿王僧孺幼隨其母至市遇中丞鹵簿驅迫溝中﹞今人以皇族稱爲宗室考之於古不盡然凡人之同宗者卽相謂曰宗室左傳昭六年宋華亥讒華合比而去之左師曰女喪而宗室於人何有魏書胡叟傳叟與始昌𨿽宗室性气殊詭不相附北齊書邢邵傳十歲便能屬文族兄巒有人倫鑑謂子弟曰宗室中有此兒非常人也張雕傳北人何洪珍大蒙主上親寵與張景仁結爲婚媾雕以景仁宗室自托於洪珍後周書裴俠傳撰九世伯祖貞侯傳欲使後生奉而行之宗室中知名者咸付一通薛端傳爲東魏行臺薛循義所逼與宗室及家僮等走免杜叔毗傳兄君錫及宗室等爲曹策所害徐陵集有在北齊與宗室書顏氏家訓論孫楚王驃騎誄云奄忽登遐以爲非所宜言然夏侯湛昆弟誥曰我王母薛妃登遐又曰蔡姬其祖之繼室登遐則晉人固嘗用之不以爲嫌也人臣稱諒暗晉書山濤傳除太常卿遭母喪歸鄕裏詔曰山太常尙居諒暗人臣稱大漸列子李梁得疾七日大漸齊王儉褚淵碑文景命不永大漸彌畱任昉竟陵王子良行狀大漸彌畱話言盈耳沈約安陸王緬碑文遘疾彌畱�焉大漸隋鷹揚郎將義城子梁羅墓志大漸之期春秋六十有一唐王紹宗爲其兄元宗臨終口授銘吾六兄同人見疾大漸惟幾盧藏用蘇許公神道碑文大漸之始遺令遵行書武成垂拱而天下治記玉藻凡侍於君紳垂足如履齊頤澑垂拱是垂拱之云上下得同之也後漢書韓稜傳竇憲有功還尙書以下議欲拜之伏稱萬歲稜正色曰夫上交不諂下交不黷禮無人臣稱萬歲之制議者皆慚而止然考之戰國策言馮暖爲孟嘗君以責賜諸民因燒其券人稱萬歲﹝史記但云坐者皆起再拜﹞馬援傳言援擊牛釃酒勞饗軍士吏士皆伏稱萬歲馮魴傳言責讓賊延褒等令各反農桑皆稱萬歲吳良傳注引東觀記歲旦郡門下掾王望舉觴上壽掾史皆稱萬歲則亦當時人慶幸之通稱而李固出獄京師市裏皆稱萬歲遂爲梁冀所忌而卒以殺之亦可見其爲非常之辭矣先輩乃同試而先得第者之稱程氏演繁露曰通典魏文帝黃初五年立太學於雒陽時慕學者始詣太學爲門人滿一歲試通一經者稱弟子不通一經罷遣弟子滿二歲試通二經者補文學掌故不通者聽從後輩試試通二經亦得補掌故滿三歲試通三經者擢髙第爲太子舍人不第者隨後輩復試試通亦爲太子舍人捨人滿二歲試通四經者擢髙第爲郎中不通者隨後輩復試試通亦爲郎中郎中滿二歲能通五經者擢髙第隨才敍用不通者隨後輩復試試通亦敍用故唐世舉人乎已第者爲先輩由此也今考吳志闞澤傳言州裏先輩丹陽唐固修身積學薛綜傳言零陵賴恭先輩仁謹不曉時事晉書羅憲傳言侍宴華林園詔問蜀大臣子弟復問先輩宜時敍用者憲薦蜀人常忌杜軫等是先輩之稱果起於三國之時而唐李肇國史補謂互相推敬謂之先輩此又後人之濫矣鄭氏詩采薇箋曰今薇生矣先輩可以行也是亦漢末人語易乾父之蠱有子考無咎言父又言考書予恐來世以臺爲口實言予又言臺汝猷黜乃心言汝又言乃予念我先神後之勞爾先言予又言我越予衝人不卬自卹言予又言卬詩豈不爾受旣其汝遷言爾又言汝論語吾不欲人之加諸我也孟子我善養吾浩然之气言我又言吾左傳爾用而先人之治命言爾又言而女喪而宗室言女又言而史記張儀傳若善守汝國我顧且盜而城言若言汝又言而詩王於出徵以佐天子言王又言天子乃命魯公俾侯於東言公又言侯谷梁傳言君之不取爲公也言君又言公左傳以其子更公女而嫁公子言公女又言公子史記齊世家子我盟諸田於陳宗言田又言陳皆互辭也今人但見史記秦閻樂數二世稱足下遂以爲相輕之辭不知乃戰國時人主之稱也如蘇代遺燕昭王書樂毅報燕惠王書蘇厲與趙惠文王書皆稱足下又如蘇秦謂燕易王範睢見秦昭王蘇代謂齊湣王齊人謂齊湣王孟嘗君舍人謂衛君張丐謂魯君趙郝對趙孝成王酈生說沛公張良獻項王亦皆稱足下漢書文帝紀丞相臣平太尉臣勃大將軍臣武禦史大夫臣蒼宗正臣郢朱虛侯臣章東牟侯臣興居典客臣揭再拜言大王足下宋書西南夷傳載諸國表文訶羅陀國稱聖王足下又稱天子足下阿羅單國稱大吉天子足下闍婆婆達國稱宋國大王大吉天子足下天竺迦毗黎國稱大王足下梁書諸夷傳表文盤盤國稱常勝天子足下幹�利國稱天子足下狼修牙國稱大吉天子足下婆利國稱聖王足下北人謂醫生爲大夫南人謂之郎中鑷工爲待詔木工金工石工之屬皆爲司務其名蓋起於宋時老學庵筆記北人謂醫爲衙推卜相爲巡官巡官唐五代郡僚之名或以其巡遊賣術故有此稱亦莫詳其所始也實錄洪武二十六年十二月丙戌命禮部申禁軍民人等不得用太孫太師太保待詔大官郎中等字爲名稱枕譚今人不知措大之說李濟翁載四說其一以士人貧居新鄭之野以驢負醋而鬻邑人指其醋馱而名之又曰鄭有醋溝士人多居其溝州之東以甲乙名族故曰醋大皆自鄭地起也濟翁以爲皆謬曰謂其能舉措大事而已丈夫按禮十尺曰丈男子成人之極也夫者膚也其智膚敏弘教也春風堂隨筆王忠肅公翺字九臯鹽山人爲太宰時每呼二侍郎爲崔家尹家至今相傳以公爲朴直此字亦有所本蓋尊敬之詞漢稱天子曰官家石曼卿每呼韓魏公爲韓家若今人則爲輕鮮之詞矣世目薄行人爲沒前程此語亦有所自柳子厚作非國語人以爲子厚平生作文得國語最深因知其短長而持之故謂子厚爲沒前程然則以夫子之道反害夫子從古已然可嘆也枝山前聞道號別稱古人間有之非所重也予嘗謂爲人如蘇文忠則兒童莫不知東坡爲人如朱考亭則蒙稚莫不知晦庵猥瑣之人何必妄自標榜近世士大夫名實稱者固多矣自余閭市村曲細夫未嘗無別號者而其所稱非庸淺則狂怪又重可笑蘭桂泉石之類此據彼占所謂一座百犯又兄山則弟必水伯松則仲叔必竹梅父此物則子孫引此物於不已噫愚矣哉至於近者則婦人亦有之又傳江西一令嘗訊盜盜忽對曰守愚不敢令不知所謂問之左右一胥云守愚者其號耳則知今日賊亦有別號矣此等風俗不知何時可變見聞錄方遜志與潘擇可先生書云交際之崇卑稱號之輕重固有常禮矣非尊而尊之過也非稱而受之愧也故君子之於名必使尊之者無過受斯名者無愧而後可執事於年則倍蓰也於徳則前進也於分則與先人仕同時也若某之少且愚字之已過矣於字加稱號焉於稱號加以先生之稱焉於禮得無不相似乎此其爲愧也甚大𨿽感盛意之厚不敢受而居也執事信行爲學者視效不督教以所不及而嘉之不遇以後進小子之禮而過稱之則某安所容乎苟默而不發非惟非某有請於執事之意執事始欲開曉之者殆不若是是以重有說焉觀方遜志此書後輩遜前輩卽稱號稱先生皆不敢當且反復辯論如此眞可見國初風俗之厚也菽園雜記吏人稱外郎者古有中郎外郎皆臺省官故僭擬以尊之今人醫師稱郎中鑷工稱待詔磨工稱博士師巫稱太保茶酒稱院使皆然此艸率名分不明之舊習也國初有禁羣碎錄下官梁武帝攺稱臣爲下官妄一男漢武帝時田千秋以訟太子冤拜相匈奴單於謂漢使曰漢置宰相非用賢也妄一男上書卽得之矣書蕉呼奴爲邦者蓋僮僕未冠曰豎東魏髙歡諱樹因以奴爲邦義取邦君樹塞門句野客叢談前漢書陳遵傳云時列侯有與遵同姓字者每至門曰陳孟公坐中莫不震動旣至而非因目其人爲陳驚坐王僧虔名畫錄說陳驚坐異是曰陳遵杜林人善篆書每坐一坐皆驚時人謂爲陳驚坐隨筆云今人呼蒼頭爲將軍其事本爲彭寵爲如所縛謂妻曰趣爲將軍治裝注呼奴爲將軍欲其赦己也余謂此說固是然觀陳勝傳將軍呂臣爲蒼頭軍是則語蒼頭爲將軍亦已久矣又衛靑爲奴後爲大將軍唐至徳後官爵虛濫大將軍告身才易一醉至有朝士僮僕衣金紫而身執賤役者故岑參歌曰紫紱金章左右趨問著卽是蒼頭奴李商隱詩曰廝養爲將軍則知蒼頭奴爲將軍事甚多又按前漢鮑宣傳蒼頭廬兒注漢名奴爲蒼頭知此名起於漢矣觀後漢注秦人呼爲黔首謂奴爲蒼頭者以別於良人又知蒼頭之名自秦已然又讀戰國策魏有蒼頭軍二十萬又知蒼頭之名不但秦也他國亦然蒼頭廬兒解在鮑宣傳而顏師古注蕭望之傳謂在貢禹傳誤矣錯更令諸侯歡嘩錯父從潁川來謂錯曰上初卽位公爲政用事云云如淳曰錯爲禦史大夫位三公也如淳意其父稱子爲公蓋以此爾不知此乃史家之言非當時之實謂也如史記陸賈傳賈謂其子曰數烹鮮無久混公爲也此亦稱子爲公陸賈子何嘗爲三公哉漢書作毋久混汝爲也曰公曰汝竟不知其實謂不獨此也又如史記袁盎傳其兄之子種謂盎曰君能日飲亡苛漢書作絲能日飲亡何二史所云不同如此是未可深詰也固𨿽當時風俗渾厚又不應以侄對叔輒稱其字之理晉宋人多稱阿如雲阿戎阿連之類或者謂此語起於曹操稱阿暪余觀漢武帝呼陳后爲阿嬌知此語尙矣設謂此婦人之稱則間以男子者如漢殽坑碑陰有阿奉阿買阿興等名韓退之詩阿買不識字知阿買之語有自武帝末盜賊羣起暴勝之爲直指使者衣繡衣持斧逐捕盜賊威震州郡雋不疑上謁曰竊伏海濱聞暴公子威名舊矣顏注公子勝之字也僕謂此公子者如言貴公子耳非稱其字也固𨿽當時風俗之厚不應以一介之士與部使者初未相識進謁之始稱其字之理顏之推謂字以表徳古者無嫌豈其然乎且孔門弟子稱仲尼者是退而記其所言非當面之稱也讀書鏡陳繹晚爲惇朴之狀時謂之熱熟顏回熙寧中臺州推官孔文仲舉制科廷試對策言時事有可痛哭太息者執政惡而黜之繹時爲翰林學士語於眾曰文仲狂躁乃杜園賈誼也客有舉此以告餘者曰今狂躁之士進不得於朝則退而禹行舜趨以踽踽於鄕是杜園賈誼又欲作熱熟顏回何其不易簡也余曰此語不詳就中亦大有天下第一等人觚不觚錄正徳中稱謂尢簡至嘉靖中始有稱翁者然不過施之於三品九卿耳其後四五品京堂翰林以至方伯憲長皆稱翁矣今則翰林科道吏部以至大參僉憲郡守無不稱翁矣又其甚者部屬在外及丞倅司理亦稱翁矣此其諂諛闒冗流穢人目固無足道而又有一種可怪者往時於麟與余頗厭惡之與子與輩尺牘相聞以字然不過知己十餘人至於詩文稱字稍廣然亦僅施之年位輩行相若者耳今貧士書生不見錄有司輸粟富家兒不識一丁口尙乳臭輒戴紫陽巾衣忠靖衣挾行卷詩題尺牘俱稱於鱗伯玉而究之尙未識面余初於西曹見談舊事投刺有異者一大臣於正徳中上書太監劉瑾雲門下小廝某上恩主老公公嘉靖中一儀部郎謁翊國公勛則云渺渺小學生某皆極卑諂可笑然至余所親見復有怪誕不經者一自稱不至通家不年家不治下不鄰治不眷不一自稱牛馬走亦曰通家治下牛馬走一曰湖海生形浪生一曰神交小子一曰將進僕一曰未面門生一曰門下沐恩小的一曰何罪生此皆可嘔穢不堪捧腹正徳中巡撫敕諭尙云重則參提輕則發遣巡按禦史及三司處洎其後漸不復然禦史於巡撫尙猶投刺稱晚生侍坐也辛卯以後則僉坐矣尋稱晚侍生正坐矣又稱侍教生矣已而與巡撫彼此俱稱侍教生矣蓋由南北多警遷擢旣驟巡撫不必耆宿禦史多有與之同臺者又功罪勘報其權往往屬之禦史積漸淩替故非一朝也京師稱謂極尊者曰老先生自內閣以至大小九卿皆如之門生稱座主亦不過曰老先生而已至分宜當國而諛者稱老師其厚之甚者稱夫子此後門生稱座主俱曰老師余自丙辰再入朝則三品以上庶僚多稱之曰老翁又有無故而稱老師者今不勝紀矣內閣諸老縉紳於外稱呼亦不過曰某老先生而巳分宜當國多稱之曰相公而華亭余姚與同事則別姓以異之然不盡爾也至江陵晚年則直稱曰老相公而他皆別以姓矣二司自方伯以至僉憲稱撫臺曰老先生稱按院則曰先生大人其語𨿽不爲雅而相承傳已久二十年來凡宣大之守巡與吾南直隸之兵備皆以老先生稱按院矣相傳司禮首璫與內閣刺用單紅紙而內閣用雙紅折帖答之然彼此俱自稱侍生無他異也近有一二翰林云江陵於馮璫處投晚生刺而呂舍人道曦云在制敕房侍江陵者三載每有投刺皆從本房出無所謂晚生也豈於致謝求托之際間一行之爲人所窺見耶余行部萊州而過故太倉守毛盤乃故相毛文簡公紀子也當文簡以少保居內閣而楊文忠廷和梁文康儲爲少師嘗出二公拜刺乃色箋僅三指闊中云楊廷和拜而已梁公則稱契末或稱老友余怪問之文簡豈二公門人耶曰非也毛公視二公僅後三科其答刺則曰侍生亦僅三指闊而已三十年來次輔投首輔帖無不用雙折者而首輔報之亦絕不見有直書姓名及契末老友等稱

