

三恪部匯考一

上古黃帝有熊氏封楡罔於路按外紀楡罔帝裏之曾孫也居於空桑爲政束急乘人而斗其捷於是諸侯貳其臣蚩尢作亂帝遜居於涿鹿有熊國君曰公孫軒轅實懋聖徳諸侯歸之帝之立五十五年諸侯尊軒轅爲天子封帝於路按路史炎帝參盧是曰楡罔居空桑黃帝時爲有熊氏實懋聖徳參盧於熊黃帝乃封參盧於路而崇炎帝之祀於陳注

元和姓纂云黃帝封楡罔支子於路

有虞氏帝舜封帝堯子朱於房待以賓禮按書經益稷夔曰戛擊鳴球搏拊琴瑟以詠祖考來格虞賓在位按竹書紀年帝子丹朱避舜於房陵舜讓不克遂封朱於房爲虞賓三年舜卽天子之位按通誌帝舜踐天子位卽位之明年封丹朱於丹淵爲諸侯以奉先祀服其服禮樂如之謂之虞賓示弗臣也按路史帝堯初取富宜氏曰皇生朱驁佷媢克兄弟爲鬩嚚訟嫚遊而朋淫帝悲之爲制奕棋以閒其情使出就丹帝崩虞氏國之於房爲房侯以奉其祀服其服禮樂如之謂之虞賓天子弗臣注

竹書云放帝丹朱於丹水今朱虛縣有丹山東丹西丹二水水近有長�遠峻謂之破軍坡記爲丹朱弄奕之所韻云舜封丹朱爲房邑侯今荊河之吳房相圖經引孟子注舜封丹朱於白水白水乃今淸河蓋夏封之在鎭西南三里有丹朱陵南八里有帝子夜遊臺周二百步相臺志云丹朱嫚遊之地

夏后氏帝禹封帝堯子丹朱於唐帝舜子商均於虞按史記五帝本紀禹踐天子位堯子丹朱舜子商均皆有疆土以奉先祀服其服禮樂如之以客見天子天子弗臣示不敢專也注

譙周曰以唐封堯之子以虞封舜之子索隱曰漢書律曆志云封堯子朱於丹淵爲諸侯商均封虞在梁國今虞城縣也正義曰括地誌云定州唐縣堯後所封宋州虞城縣舜後所封也按陳世家昔舜爲庶人時堯妻之二女居於嬀汭其後因爲氏姓姓嬀氏舜已崩傳禹天下而舜子商均爲封國夏后之時或失或續注

索隱曰按商均所封虞卽今之梁國虞城夏代猶封虞思虞遂是也按通鑑前編注帝舜有虞氏妃女罃生義均及季釐均封商今商之商洛有堯女墓武關西北百二十里商城是也禹封其子於虞季釐封於緡其後爲夏桀所克按路史帝禹禘黃帝而封丹朱唐商均之子於虞作賓王家注

天子弗臣謂不以臣禮責君臣之義固定故云作賓者異於諸臣矣帝少康元歲諸侯來朝賓虞公按竹書紀年云云帝少康二十二歲帝奔虞虞君思妻之二女按左傳哀公元年伍員曰少康爲仍牧正惎澆能戒之澆使椒求之逃奔有虞爲之庖正以除其害虞思於是妻之以二姚而邑諸綸有田一成有眾一旅能布其徳而兆其謀以收夏眾撫其官職按通鑑前編少康二十二歲自有仍奔虞虞君思妻之二女

商湯有天下封虞之後於遂夏之後於夏亭按左傳昭公三年晏子曰箕伯直柄虞遂伯戲其相胡公大姬已在齊矣注

四人皆舜後陳氏之先昭公八年史趙對晉俟曰自幕至於瞽瞍無違命舜重之以明徳置徳於遂遂世守之及胡公不淫故周賜之姓使祀虞帝注

遂舜後蓋殷之興存舜之後而封遂言舜徳乃至於遂疏三年傳云箕伯直柄虞遂伯戲則遂在

直柄之後故云蓋殷興存舜之後而封之也言舜有明聖之徳其徳流及於遂按史記夏本紀夏桀召湯而囚之夏臺已而釋之湯謂人曰吾悔不遂殺湯於夏臺使至此湯乃踐天子注正義曰括地誌云夏亭故城在汝州城縣東

北五十四里蓋夏后所封也按路史遂舜裔也夏之世有箕伯直柄伯戲中衰成湯置之於遂遂世守之注

莊公十二年齊桓滅之左氏正義及風俗通云商封之於遂袁良碑云世本陳遂舜後虞思後箕伯直柄中衰湯封遂於陳以後舜

周武王克殷有天下封虞後於陳夏后於杞殷紂子武庚於殷按史記周本紀武王十一年伐紂封商紂子祿父殷之餘民武王爲殷初定未集乃使其弟管叔鮮蔡叔度相祿父治殷罷兵西歸追思先聖王乃封帝舜之後於陳大禹之後於杞注

正義曰括地誌云陳州宛丘縣在陳城中卽古陳國也帝舜後遏父爲周武王陶正武王賴其器用封其子嬀滿於陳都宛丘之側汴州雍丘縣古杞國地理誌云古杞國理此城周武王封禹後於杞號東樓公二十一代爲楚所滅按陳杞世家陳胡公滿者虞帝舜之後也昔舜爲庶人時堯妻之二女居於嬀汭其後因爲氏姓姓嬀氏舜已崩傳禹天下而舜子商均爲封國夏后之世或失或續至於周武王克殷紂乃復求舜後得嬀滿封之於陳以奉舜祀是爲胡公注

索隱曰按左傳虞遏父爲周陶正以服事武王杜注遏父舜之後陶正官名是生滿者也左傳又曰武王以元女太姬配虞胡公而封之陳以備三恪杞東樓公者夏后禹之後苗裔也殷時或封或絕周武王克殷紂求禹後得東樓公封之於杞以奉夏后氏祀注

索隱曰杞國名也東樓公謚號也不名者並史先失耳宋忠曰今陳畱雍丘縣故地理誌云雍丘縣故杞國周武王封杞後爲東樓公是也蓋周封杞而居雍丘至春秋時杞已遷東國故左氏隱四年傳云莒人伐杞取牟婁牟婁者東邑也僖十四年傳云杞遷緣陵臣瓚云卽春秋緣陵淳於公所都之邑又州國名杞後攺國號曰州而稱淳於公故春秋桓五年經云州公如曹傳曰淳於公如曹是也然杞後代又稱子者以微小又僻居東夷故襄二十九年經稱杞子來盟傳曰書曰子賤之也成王三年周公討武庚誅之封微子啟於宋以紹殷後按書經微子之命王若曰猷殷王元子惟稽古崇徳象賢統承先王修其禮物作賓於王家與國咸休永世無窮嗚呼乃祖成湯克齊聖廣淵皇天眷佑誕受厥命撫民以寬除其邪虐功加於時徳垂後裔爾惟踐修厥猷舊有令聞恪愼克孝肅恭神人予嘉乃徳曰篤不忘上帝時歆下民祗協庸建爾於上公尹玆東夏欽哉往敷乃訓愼乃服命率由典常以蕃王室弘乃烈祖律乃有民永綏厥位毗予一人世世享徳萬邦作式俾我有周無斁嗚呼往哉惟休無替朕命按史記周本紀武王崩太子誦代立是爲成王成王少周公初定天下周公恐諸侯畔周公乃攝行政當國管叔蔡叔疑周公與武庚作亂畔周周公奉成王命伐誅武庚管叔放蔡叔以微子開代殷國於宋作微子之命

漢武帝元鼎四年始封周子南君以奉周祀按漢書武帝本紀元鼎四年冬十月幸行雍祠五畤賜民爵一級女子百戶牛酒行自夏陽東幸汾陰十一月甲子立后土祠於汾陰脽上禮畢行幸滎陽還至洛陽詔曰祭地冀州瞻望河洛巡省豫州觀於周室邈而無祀詢問耆老乃得孽子嘉其封嘉爲周子南君以奉周祀按外戚恩澤侯表姬嘉以周後元鼎四年十一月封爲周子南君邑三千戶元帝初元五年春正月以周子南君爲周承休侯位次諸侯王按漢書元帝本紀云云

注文�曰姓姬名延年其祖父姬嘉本周後武帝元鼎四年封爲周子南君令奉周祀師古曰承休國在潁川成帝綏和元年詔封孔吉爲殷紹嘉公並進周承休侯爲公按漢書成帝本紀綏和元年春二月癸丑詔曰蓋聞王者必存二王之後所以通三統也昔成湯受命列爲三代而祭祀廢絕考求其後莫正孔吉其封吉爲殷紹嘉侯三月進爵爲公及周承休侯皆爲公地各百里按梅福傳時成帝久無繼嗣福以爲宜建三統封孔子之世以爲殷後復上書曰臣聞不在其位不謀其政政者職也位卑而言髙者罪也越職觸罪危言世患𨿽伏質橫分臣之願也守職不言沒齒身全死之日屍未腐而名滅𨿽有景公之位伏歷千駟臣不貪也故願壹登文石之陛涉赤墀之塗當戶牖之法坐盡平生之愚慮亡益於時有遺於世此臣寢所以不安食所以忘味也願陛下深省臣言臣聞存人所以自立也壅人所以自塞也善惡之報各如其事昔者秦滅二周夷六國隱士不顯佚民不舉絕三統滅天道是以身危子殺厥孫不嗣所謂壅人以自塞者也故武王克殷未下車存五帝之後封殷於宋紹夏於杞明著三統示不獨有也是以姬姓半天下遷廟之主流出於戶所謂存人以自立者也今成湯不祀殷人亡後陛下繼嗣久微殆爲此也春秋經曰宋殺其大夫谷梁傳曰其不稱名姓以其在祖位尊之也此言孔子故殷後也𨿽不正統封其子孫以爲殷後禮亦宜之何者諸侯奪宗聖庶奪適傳曰賢者子孫宜有土而況聖人又殷之後哉昔成王以諸侯禮葬周公而皇天動威雷風著災今仲尼之廟不出闕裏孔氏子孫不免編戶以聖人而歆匹夫之祀非皇天之意也今陛下誠能據仲尼之素功以封其子孫則國家必獲其福又陛下之名與天亡極何者追聖人素功封其子孫未有法也後聖必以爲則不滅之名可不勉哉福孤遠又譏切王氏故終不見納武帝時始封周后姬嘉爲周子南君至元帝時尊周子南君爲周承休侯位次諸侯王使諸大夫博士求殷後分散爲十餘姓郡國往往得其大家推求子孫絕不能紀時匡衡議以爲王者存二王后所以尊先王而通三統也其犯誅絕之罪者絕而更封他親爲始封君上承其王者之始祖春秋之義諸侯不能守其社稷者絕今宋國已不守其統而失國矣則宜更立殷後爲始封君而上承湯統非當繼宋之絕侯也宜明得殷後而已今之故宋推求其嫡久遠不可得𨿽得其嫡嫡之先已絕不當得立禮記孔子曰丘殷人也先師所共傳宜以孔子世爲湯後上以其語不經遂見寢至成帝時梅福復言宜封孔子後以奉湯祀綏和元年立二王后推迹古文以左氏谷梁世本禮記相明遂下詔封孔子世爲殷紹嘉公哀帝建平二年益紹嘉公戶九百三十二按漢書哀帝本紀不載按外戚恩澤侯表云云平帝元始四年春正月攺殷紹嘉公曰宋公周承休公曰鄭公按漢書平帝本紀云云

後漢世祖建武二年夏四月封周后姬常爲周承休公按後漢書世祖本紀云云注

武帝封周后姬嘉爲周子南君成帝封姬延爲周承休公常卽延之後承休所封故城在今汝州東北建武五年春二月壬申封殷後孔安爲殷紹嘉公按後漢書世祖本紀云云注

武帝封孔吉爲殷紹嘉公安卽吉之裔也建武十三年春二月庚午以殷紹嘉公孔安爲宋公周承休公姬常爲衛公按後漢書世祖本紀云云按百官志衛公宋公本注曰建武二年封周后姬常爲周承休公五年封殷後孔安爲殷紹嘉公十三年攺常爲衛公安爲宋公以爲漢賓在三公上注

五經通義二王之後不考功有誅無絕鄭元曰王者存二代而封及五郊天用天子禮以祭其始祖行其正朔此謂通三統也三恪者敬其先聖封其後而已無殊異者也

魏文帝黃初元年以漢帝爲山陽公行漢正朔不稱臣子皆爲侯按三國誌魏文帝本紀黃初元年冬十一月癸酉以河內之山陽邑萬戶奉漢帝爲山陽公行漢正朔以天子之禮郊祭上書不稱臣京都有事於太廟致胙封公之四子爲列侯明帝靑龍二年山陽公薨治喪追謚葬以漢禮按三國誌魏明帝本紀靑龍二年春三月庚寅山陽公薨帝素服發哀遣使持節典護喪事夏四月丙寅詔有司以太牢告祠文帝廟追謚山陽公爲漢孝獻皇帝葬以漢禮按注獻帝傳明帝變服率羣臣哭之使使持節行司徒太常和洽弔祭又使持節行大司空大司農崔林監護喪事詔曰蓋五帝之事尙矣仲尼盛稱堯舜巍巍蕩蕩之功者以爲禪代乃大聖之懿事也山陽公深識天祿永終之運禪位文皇帝以順天命先帝命公行漢正朔郊天祀祖以天子之禮言事不稱臣此舜事堯之義也昔放勛殂落四海如喪考妣遏密八音明喪葬之禮同於王者也今有司奏喪禮比諸侯王此豈古之遺制而先帝之至意哉今謚公漢孝獻皇帝使太尉具以一太牢告祠文帝廟曰睿聞夫禮也者返本修古不忘厥初是以先代之君尊尊親親咸有尙焉今山陽公寢疾棄國有司建言喪紀之禮視諸侯王睿惟山陽公昔知天命永終於已深觀歷數允在聖躬傳祚禪位尊我民主斯乃陶唐懿徳之事也黃初受終命公於國行漢正朔郊天祀祖禮樂制度率仍漢舊斯亦舜禹明堂之義也上考遂初皇極攸建允熙克讓莫朗於玆蓋子以繼志嗣訓爲孝臣以配命欽述爲忠故詩稱匪棘其猶聿追來孝書曰前人受命玆不忘大功睿敢不奉承徽典以昭皇考之神靈今追謚山陽公曰孝獻皇帝冊贈璽綬命司徒司空持節弔祭護喪光祿大鴻臚爲副將作大匠復土將軍營成陵墓及置百官羣吏車旗服章喪葬禮儀一如漢氏故事喪葬所供羣官之費皆仰大司農立其後嗣爲山陽公以通三統永爲魏賓於是贈冊曰嗚呼昔皇天降戾於漢俾逆臣董卓播厥凶虐焚滅京都劫遷大駕於是六合云擾姦雄熛起帝自西京䢐惟求定臻玆洛邑疇咨聖賢聿攺乘轅又遷許昌武皇帝是依歲在元枵皇師肇徵迄於鶉尾十有八載羣寇殲殄九域咸乂惟帝念功祚玆魏國大啟土宇爰及文皇帝齊聖廣淵仁聲旁流柔遠能邇殊俗向義幹精承祚坤靈吐曜稽極玉衡允膺歷數度於軌儀克厭帝心乃仰欽七政俯察五典弗釆四嶽之謀不俟師錫之舉幽贊神明承天禪位祚建朕躬統承洪業蓋聞昔帝堯元愷旣舉凶族未流登舜百揆然後百揆時序內平外成授位明堂退終天祿故能冠徳百王表功髙嶽自往迄今彌歷七代歲曁三千而大運來復庸命底績纂我民主作建皇極念重光紹咸池繼韶夏超羣後之遐蹤邈商周之�徳可謂髙朗令終昭明洪烈之懿盛者矣非夫漢魏與天地合徳與四時合信動和民神格於上下其孰能至於此乎朕惟孝獻享年不永欽若顧命考之典謨恭述皇考先靈遺意闡崇弘謚奉成聖美以章希世同符之隆以傳億載不朽之榮魂而有靈嘉玆弘休嗚呼哀哉八月壬申葬於山陽國陵曰禪陵置園邑葬之日帝制錫衰弁絰哭之慟適孫桂氏鄕侯康嗣立爲山陽公按王肅傳靑龍中山陽公薨漢主也肅上疏曰昔唐禪虞虞禪夏皆終三年之喪然後踐天子之尊是以帝號無虧君禮猶存今山陽公承順天命允答民望進禪大魏退處賓位公之奉魏不敢不盡節魏之待公優崇而不臣旣至其薨櫬斂之制輿徒之飾皆同之於王者是故遠近歸仁以爲盛美且漢總帝皇之號號曰皇帝有別稱帝無別稱皇則皇是其差輕者也故當髙祖之時土無二王其父見在而使稱皇明非二王之嫌也況今以贈終可使稱皇以配其謚明帝不從使稱皇乃追謚曰漢孝獻皇帝陳畱王景元元年故漢獻帝夫人節薨追謚獻穆皇后按三國誌魏陳畱王本紀景元元年夏六月己未故漢獻帝夫人節薨帝臨於華林園使使持節追謚夫人爲獻穆皇后及葬車服制度皆如漢氏故事咸熙元年封漢帝禪爲安樂公按三國誌魏陳畱王本紀景元四年冬十一月蜀主劉禪詣鄧艾降巴蜀皆平咸熙元年春三月丁亥封劉禪爲安樂公按蜀後主傳炎興元年冬鄧艾破衛將軍諸葛瞻於�竹用光祿大夫譙周策降於艾艾至城北後主輿櫬自縛詣軍壘門艾解縛焚櫬延請相見因承制拜後主爲驃騎將軍諸圍守悉被後主敕然後降下艾使後主止其故宮身往造焉明年春正月後主舉家東遷旣至洛陽策命之曰惟景元五年三月丁亥皇帝臨軒使太常嘉命劉禪爲安樂縣公於戲其進聽朕命蓋統天載物以咸寧爲大光宅天下以時雍爲盛故孕育羣生者君人之道也乃順承天者坤元之義也上下交暢然後萬物協和庶類獲乂乃者漢氏失統六合震擾我太祖承運龍興弘濟八極是用應天順民撫有區夏於時乃考因羣傑虎爭九服不靜乘間阻遠保據庸蜀遂使西隅殊封方外壅隔自是已來干戈不戢元元之民不得保安其性幾將五紀朕永惟祖考遺志思在綏輯四海率土同軌故爰整六師耀威梁益公恢崇徳度深秉大正不憚屈身委質以愛民全國爲貴降心回慮應機豹變履信思順以享左右無疆之休豈不遠歟朕嘉與君公長饗顯祿用考咨前訓開國胙土率遵舊典錫玆元牡苴以白茅永爲魏藩輔往欽哉公其祇服朕命克廣徳心以終乃顯烈食邑萬戶賜絹萬匹奴婢百人他物稱是子孫爲三都尉封侯者五十餘人尙書令樊建侍中張紹光祿大夫譙周祕書令郤正殿中督張通�封列侯公太始七年薨於洛陽注漢晉春秋曰司馬文王與禪宴爲之作故蜀技旁人皆爲之感愴而禪嬉笑自若王謂賈充曰人之無情乃可至於是乎𨿽使諸葛亮在不能輔之久全而況姜維邪充曰不如是殿下何由並之他日王問禪曰頗思蜀否禪曰此間樂不思蜀郤正聞之求見禪曰若王復問宜泣而答曰先人墳墓遠在隴蜀乃心西悲無日不思因閉其目會王復問對如前王曰何乃似郤正語邪禪驚視曰誠如尊命左右皆笑蜀紀云謚曰思公子恂嗣按通鑑綱目元帝咸熙元年禪舉家遷洛陽大臣無從者惟祕書令郤正及殿中督張通捨妻子單身從行正相導宜適舉動無闕禪乃慨然嘆息恨知正之晚魏封禪爲安樂公

晉武帝泰始元年封魏帝爲陳畱王並賜山陽安樂二公子弟爲駙馬都尉按晉書武帝本紀泰始元年冬十二月景寅設壇於南郊百僚在位及匈奴南單於四夷會者數萬人升壇受禪禮畢卽洛陽宮幸太極前殿丁卯封魏帝爲陳畱王邑萬戶居於鄴宮魏氏諸王皆爲縣侯己巳詔陳畱王載天子旌旗備五時副車行魏正朔郊祀天地禮樂制度皆如魏舊上書不稱臣賜山陽公劉康安樂公劉禪子弟一人爲駙馬都尉泰始二年詔陳畱王非有大事王官表上之有司奏魏宜用前代正朔服色罷山陽公國督軍按晉書武帝本紀二年夏五月戊辰詔曰陳畱王操尙謙沖每事輒表非所以優崇之也主者諭意非大事皆使王官表上之秋九月戊戌有司奏大晉繼三王之蹤蹈舜禹之迹應天順時受禪有魏宜一用前代正朔服色皆如虞遵唐故事奏可冬十一月罷山陽公國督軍除其禁制泰始三年山陽公來朝有司奏以陳畱王山陽公衛公備三恪之禮按晉書武帝本紀三年冬十二月山陽公劉康來朝按杜佑通典泰始三年太常上言博士祭酒劉�等議漢魏爲二王后夏殷周之後爲三恪衛公署於前代爲二王后於大晉在三恪之數應降稱侯祭祀制度宜與五等公侯同有司奏陳畱王山陽公爲二代之後衛公備三恪之禮易稱有不速之客三人來此則以三爲斷不及五代也泰始四年增置山陽公官屬鼓吹車馬按晉書武帝本紀四年春二月庚子增置山陽公國相郎中令陵令雜工宰人鼓吹車馬各有差泰始七年安樂公劉禪卒按晉書武帝本紀不載按通鑑綱目七年冬十一月晉安樂公劉禪卒明帝太寧三年秋七月詔詳議三恪應立後者按晉書明帝本紀太寧三年秋七月詔曰三恪二王世代之所重興滅繼絕政道之所先禋祀不傳甚用懷傷主者其詳議諸應立後者以聞成帝咸康二年詔求衛公山陽公近屬以承祀按晉書成帝本紀咸康二年冬十月詔曰歷觀先代莫不崇明祀賓禮三恪故杞宋啟土光於周典宗姬侯衛垂美漢冊自頃喪亂庶邦殄悴周漢之後絕而莫繼其詳求衛公山陽公近屬有履行修明可以繼承其祀者依舊典施行穆帝升平元年陳畱王表稱疾廢積年求立後廷議不依按晉書穆帝本紀不載按杜佑通典升平元年陳畱王勵表稱廢疾積年不可以奉祭祀請依春秋之義求以立後太學博士曹耽議春秋之義後立子以貴不以長蓋以爲宗廟主故也晉公族穆子有廢疾以讓其弟衛襄公嗣子縶足不能行立其弟晉衛皆廢嫡立庶者明臣之義終無執祭朝見之期以之居位違犯情禮故也禮有故使人攝祭非終身疾者勵爲君王故事未有諸侯以疾去國成比胡訥議孟縶立弟異於陳畱二王之後禮不宜廢太常王彪之奏臣按訥耽二議爲許其所陳也各無明文臣以爲經史所記未有南面稱孤而以疾病退爲庶人者也勵纂封先代近四十年位在朝賓今以疾退旣廢之後若同庶人則名賤而役�處以朝官則職替而班下以舊禮則制重而無位量玆三義莫知其禮宗廟享祭禮有假攝古今依禮行之有由來矣升平二年冬十月乙丑陳畱王曹勵薨按晉書穆帝本紀云云哀帝興寧元年冬十月甲申立陳畱王世子恢爲王按晉書哀帝本紀云云孝武帝太元三年夏五月庚午陳畱王曹恢薨按晉書孝武帝本紀云云太元八年十一月壬子立陳畱王世子靈誕爲陳畱王按晉書孝武帝本紀云云太元十二年依廷議皇太子班次宜在陳畱王之下陳畱王朝會應有常次按晉書孝武帝本紀不載按杜佑通典太元十二年博士庾弘之等議陳畱王前代之後遇以上賓之禮皇太子𨿽國之儲副在人臣之位今謂班次宜在王下又按僕射王彪之以爲禪讓之始王與繼嗣之末孫降殺殊矣是以春秋之會杞不異列宋不殊位今陳畱王朝會自任其來則無繩墨之準旣以來朝則應有常次至於大會升殿𨿽在上位亦無殊別之座名同朝錄將事有例且朝錄蓋是紀官名之簡制曰可注

時陳畱嗣王薨王彪之議山陽公薨故事給絹二百匹山陽公於今稍遠可特給布絹二百匹錢三十萬宜小優於山陽也

宋髙祖永初元年封晉帝爲零陵王按宋書髙祖本紀永初元年夏六月丁卯卽皇帝位封晉帝爲零陵王令食一郡載天子旌旗乘五時副車行晉正朔郊祀天地禮樂制度皆用晉典上書不爲表答表不稱詔永初二年零陵王薨喪禮一依魏明帝服山陽公故事按宋書髙祖本紀二年秋九月己丑零陵王薨車駕三朝率百僚舉哀於朝堂一依魏明帝服山陽公故事太尉持節監護葬以晉禮按褚叔度傳叔度長兄秀之秀之妹恭帝後也髙祖受命徙太常秀之弟淡之髙祖受命爲侍中兄弟�盡忠事髙祖恭帝每生男輒令方便殺焉或誘賂內人或密加毒害前後非一及恭帝遜位居秣陵宮常懼見禍與褚後共止一室慮有鴆毒自煮食於�前髙祖將殺不欲遣人入內令淡之兄弟視褚後褚後出別室相見兵人乃逾垣而入進藥於恭帝不肯飲曰佛教自殺者不復得人身乃以被掩殺之文帝元嘉年荀伯子表零陵王位在陳畱王上按宋書文帝本紀不載按荀伯子傳伯子遷散騎常侍本邑大中正又上表曰伏見百官位次陳畱王在零陵王上臣愚竊以爲疑昔武王克殷封神農之後於焦黃帝之後於祝帝堯之後於薊帝舜之後於陳夏后於杞殷後於宋杞陳�爲列國而薊祝焦無聞焉斯則褒崇所承優於遠代之顯驗也是以春秋次序諸侯宋居杞陳之上考之近世事亦有徵晉太始九年詔賜山陽公劉康子弟一人爵關內侯衛公姬署宋侯孔紹子一人駙馬都尉又太始三年太常上博士劉�等議稱衛公署於大晉在三恪之數應降稱侯臣以零陵王位宜在陳畱王之上上從之元嘉十三年零陵王太妃薨追崇爲皇后以晉禮葬之按宋書文帝本紀元嘉十三年秋七月己未零陵王太妃薨追崇爲晉皇后葬以晉禮

南齊髙帝建元元年封宋帝爲汝陰王汝陰王薨以劉引嗣太妃薨追贈爲後按南齊書髙帝本紀建元元年夏四月甲午卽皇帝位封宋帝爲汝陰王築宮丹陽縣故治行宋正朔車旗服色一如故事上書不爲表答表不稱詔庚子詔宋帝後蕃王諸陵宜有守衛有司奏帝陵各置長一人兵有差王陵五人嬪妃三人五月己未汝陰王薨追謚爲宋順帝終禮依魏元晉恭帝故事冬十月丙子立彭城劉引爲汝陰王奉宋帝後辛巳汝陰太妃王氏薨追贈爲宋恭皇后

梁武帝天監元年封蕭寶義爲巴陵王按梁書武帝本紀天監元年夏四月丙寅卽皇帝位封齊帝爲巴陵王全食一郡載天子旌旗乘五時副車行齊正朔郊祀天地禮樂制度皆用齊典齊宣徳皇后爲齊文帝妃齊後王氏爲巴陵王妃巴陵王薨於姑孰追謚爲齊和帝終禮一依故事按通鑑綱目梁主欲以南海郡爲巴陵國徙王居之沈約曰不可慕虛名而受實禍梁主頷之乃使所親鄭伯禽詣姑孰以生金進王王曰我死不須金醇醪足矣乃飲沈醉伯禽就折殺之以蕭寶義爲巴陵王寶義幼有廢疾不能言故獨得全使奉齊祀大同六年詔補�宋齊三代諸陵守視按梁書武帝本紀大同六年夏四月癸未詔曰命世興王嗣賢傳業聲稱不朽人代䢐遷二賓以位三恪義在時事浸遠宿艸榛蕪望古興懷言念愴然晉宋齊三代諸陵有職司者勤加守護勿令細民妄相侵毀作兵有少補使充足前無守視�可量給

陳髙祖永定元年奉梁王爲江陰王按陳書髙祖本紀永定元年冬十月乙亥卽皇帝位詔曰禮陳杞宋詩詠二客弗臣之重歷代斯惇梁氏欽若人祇憲章在昔濟河沈璧髙謝萬邦茅賦所加宜遵舊典其以江陰郡奉梁主爲江陰王行梁正朔車旗服色一依前準宮館資待務盡優隆又詔梁皇太后爲江陰國太妃皇后爲江陰國妃

北齊孝昭帝皇建元年詔議三恪禮儀體式按北齊書孝昭帝本紀皇建元年秋八月甲午詔曰昔武王克殷先封兩代漢魏二�無廢玆典及元氏統歷不率舊章朕纂承大業思弘古典但二王三恪舊說不同可議定是非列名條奏其禮儀體式亦仰議之

北周孝閔帝元年春正月辛丑卽天王位封魏帝爲宋公按周書孝閔帝本紀云云明帝元年詔元氏子女坐入爲官口者悉放免按周書明帝本紀元年冬十二月甲午詔曰善人之後猶累世獲宥況魏氏以徳讓代終豈容不加隱卹元氏子女自坐趙貴等事以來所有沒入爲官口者悉宜放免明帝二年秋九月甲辰封少師元羅爲韓國公以紹魏後並錄用元氏子孫按周書明帝本紀云云按元偉傳太祖天縱寬仁性罕猜忌元氏戚屬�保全之內外任使布於列職孝閔踐祚無替前緒明武纘業亦遵先志𨿽天厭魏徳鼎命已遷枝葉榮茂足以逾於前代矣然簡牘散亡事多湮落今錄其名位可知者附於此云柱國大將軍太傅大司徒廣陵王元欣柱國大將軍特進尙書令少師義陽王元子孝尙書僕射馮翊王元季海七兵尙書陳郡王元元大將軍淮安王元育大將軍梁王元儉大將軍尙書令少保小司徒廣平郡公元贊大將軍納言小司空荊州總管安昌郡公元則侍中驃騎大將軍開府儀同三司少師韓國公元羅侍中驃騎大將軍開府儀同三司吏部尙書魯郡公元正侍中驃騎大將軍開府儀同三司中書監洵州刺史宜都郡公元顏子侍中驃騎大將軍開府儀同三司鄯州刺史安樂縣公元壽侍中驃騎大將軍開府儀同三司武衛將軍遂州刺史房陵縣公元審

隋文帝開皇元年以周帝爲介國公按隋書髙祖本紀開皇元年春二月己巳以周帝爲介國公邑五千戶爲隋室賓旌旗車服禮樂一如其舊上書不爲表答表不稱詔周氏諸王盡降爲公煬帝大業四年詔訪周漢魏晉之後按隋書煬帝本紀大業四年冬十月辛亥詔曰昔周王下車首封唐虞之裔漢帝承歷亦命殷周之後皆所以立先代憲章在昔朕嗣膺景業旁求雅訓有一弘益欽若令典以爲周兼夏殷文質大備漢有天下車書混一魏晉沿襲風流未遠�宜立後以存繼絕之義有司可求其冑緒列聞

唐髙祖武徳元年封隋帝爲酅國公詔選用隋蔡王智積等子孫按唐書髙祖本紀武徳元年六月乙酉奉隋帝爲酅國公詔曰近世時運遷革前代親族莫不夷絕歷數有歸實惟天命興亡之效豈伊人力前隋蔡王智積等子孫皆選用之按杜佑通典元年五月詔曰革命創制禮樂變於三王修廢繼絕徳澤崇於二代其以莒之酅邑奉隋帝爲酅國公正朔服色一如舊章太宗貞觀二年詔立二王后廟置國官並給廩餼按唐書太宗本紀貞觀二年八月辛丑立二王后廟置國官按杜佑通典二年秋八月制曰二王之後禮數宜崇寢廟不修廩餼多闕非所以追崇先代式敬國賓可令所司量置國官營立廟宇中宗嗣聖十六年十一月制以周漢之後爲二王仍封舜禹成湯之裔爲三恪卽武后永昌元年

按杜佑通典云云神龍元年夏五月戊子復周隋二王后按唐書中宗本紀云云元宗天寶七載五月壬午以魏周隋爲三恪按唐書元宗本紀云雲天寶八載七月封後魏孝文十代孫元伯明爲韓國公以備三恪按唐書元宗本紀不載按杜佑通典云雲天寶九載以商周漢爲三恪廢介酅公按唐書元宗本紀天寶九載九月辛卯以商周漢爲三恪按王勃傳勃謂王者乘土王世五十數盡千年乘金王世四十九數九百年乘水王世二十數六百年乘木王世三十數八百年乘火王世二十數七百年天地之常也自黃帝至漢五運適周土復歸唐唐應繼周漢不可承周隋短祚乃斥晉魏以降非眞主正統皆五行沴气遂作唐家千歲歷武后時李嗣眞請以周漢爲二王后而廢周隋中宗復用周隋天寶中太平久上言者多以詭異進有崔昌者采勃舊說上五行應運歷請承周漢廢周隋爲閏右相李林甫亦贊佑之集公卿議可否集賢學士衛包起居舍人閻伯玙上表曰都堂集議之夕四星聚於尾天意昭然矣於是元宗下詔以唐承漢黜隋以前帝王廢介酅公尊周漢爲二王后以商爲三恪京城起周武王漢髙祖廟授崔昌太子贊善大夫衛包司虞員外郎天寶十二載復魏周隋爲三恪酅介二公復舊封按唐書元宗本紀十二載五月己酉復魏周隋爲三恪按王勃傳楊國忠爲右相自稱隋宗建議復用魏爲三恪周隋爲二王后酅介二公復舊封貶崔昌烏雷尉衛包夜郎尉閻伯玙涪川尉

梁太祖開平元年春正月戊辰封唐主爲濟陰王按五代史梁太祖本紀云云太祖開平二年以介國公爲三恪酅國公萊國公爲二王后按五代史梁太祖本紀開平二年春二月戊寅封鴻臚卿李崧介國公爲二王后冬十二月己亥以介國公爲三恪酅國公萊國公爲二王后

晉髙祖天福二年春正月封唐宗室子爲公及隋酅公爲二王后以周介公備三恪按五代史晉髙祖本紀云雲天福四年秋九月癸未封李從益爲郇國公以奉唐後按五代史晉髙祖本紀云云

漢髙祖天福十二年夏五月甲午以郇國公李從益知南朝軍國事按五代史漢髙祖本紀云云

宋太祖建隆元年詔封周帝爲鄭王正朔服色一如舊制按宋史太祖本紀顯徳七年太祖卽皇帝位遷恭帝及符後於西宮易其帝號曰鄭王尊符後爲周太后正月乙巳大赦攺元建隆按禮志太祖建隆元年正月四日詔曰封二王之後備三恪之賓所以示子傳孫興滅繼絕夏商之居杞宋周隋之啟介酅古先哲王實用玆道矧予涼徳歷試前朝𨿽周徳下衰勉從於禪讓而虞賓在位豈忘於烝嘗其封周帝爲鄭王以奉周嗣正朔服色一如舊制又詔曰矧惟躬逮事周室謳歌訟獄𨿽歸新造之邦廟貌園陵豈忘舊君之禮其周朝嵩慶二陵及六廟宜令有司以時差官朝拜祭享永爲定式仍命周宗正卿郭�行禮建隆三年冬十二月甲辰周鄭王出居房州按宋史太祖本紀云雲開寶元年詔周太祖世宗陵寢側各設廟宇按宋史太祖本紀不載按禮志幹徳六年八月詔於周太祖世宗陵寢側各設廟宇塑像命右贊善大夫王碩管勾修蓋開寶六年周鄭王殂素服發哀輟朝按宋史太祖本紀開寶六年三月乙卯朔周鄭王殂於房州上素服發哀輟朝十日謚曰恭帝命還葬慶陵之側陵曰順陵按禮志六年三月周鄭王殂詔輟朝十日帝素服發哀於便殿十月四日葬周恭帝於順陵詔特輟四日五日朝參仁宗天聖六年錄故虢州防禦使柴貴子肅爲三班奉職按宋史仁宗本紀不載按禮志云雲天聖七年錄故太子少傅柴守禮孫詠爲三班奉職並錄柴氏後按宋史仁宗本紀不載按禮志七年錄故太子少傅柴守禮孫詠爲三班奉職其後又錄柴氏之後曰熙曰愈曰若拙曰上善並爲三班奉職曰餘慶曰織爲州長史助教曰貽廓等十一人復其身仍各賜錢一萬又錄世宗曾孫揆柔及貴曾孫日宣守禮曾孫若訥皆爲三班奉職嘉佑四年封柴詠爲崇義公以奉周祀按宋史仁宗本紀四年四月封柴氏後爲崇義公給田四十頃以奉周室祀按禮志嘉佑四年著作郎何鬲言昔舜受堯禹受舜之天下而封丹朱商均以爲國賓周漢以降以及於唐莫不崇奉先代延及苗裔本朝受周天下而近代之盛莫如唐自梁以下皆不足以崇襲臣願考求唐周之裔以備二王之後授以爵命封縣立廟世世承襲永爲國賓事下太常議曰古者立二王后不惟繼絕兼取其明徳可法五代艸創載祀不永文章制度一無所考上取唐室世數巳遠於經不合惟周則我受禪之所自義不可廢宜訪求子孫如孔子後衍聖公授一京官爵以公號使專奉廟饗歲時存問賜之粟帛牲器祭服每遇時祀並從官給其廟宇亦加嚴飭如此則上不失繼絕之義度之於今亦簡而易行從之四月詔曰先王推紹天之序尙尊賢之義其後嗣賓以殊禮豈非聖人稽古報功之大典哉國家受命之元繼周而王𨿽民靈欣戴歷數允集而虞賓將遜徳美丕顯頃者推命本始褒及支庶每遇南郊許奏白身一名充班行恩則厚矣而義未稱將上采姚姒之舊略循周漢之典詳其世嫡優以公爵異其仕進之路伸以土田之錫俾廟寢有奉饗祀不輟庶幾乎春秋通三統厚先代之制矣宜令有司取柴氏譜系於諸房中推最長一人令歲時親奉周室祀事如白身卽與京主簿如爲班行者卽比類換文資仍封崇義公與河南府鄭州合入差遣給公田十頃專管勾陵廟應緣祭饗禮料所須皆從官給如至知州資序卽別與差遣卻取以次近親令襲爵授官永爲定式八月太常禮院定到內殿崇班相州兵馬都監柴詠於柴氏諸族最長詔換殿中丞封崇義公簽書奉寧軍節度判官事以奉周祀又以六廟在西京而歲時祭饗無器服之數令有司以三品服一四品服二及所當用祭器給之神宗熙寧三年春正月癸丑錄唐李氏周柴氏後按宋史神宗本紀云云熙寧四年禦史臺司馬光請周後封郭氏不果按宋史神宗本紀不載按禮志熙寧四年西京畱司禦史臺司馬光言崇義公柴詠祭祀不以儀式周本郭姓世宗後侄爲郭氏後今存周後則宜封郭氏子孫以奉周祀帝閱奏問王安石安石曰宋受天下於世宗柴氏也帝曰爲人後者爲之子安石曰爲人後於異姓非禮也𨿽受天下於郭氏豈可以天下之故而易其姓氏所出帝然之熙寧五年封柴若訥爲崇義公按宋史神宗本紀不載按禮志五年正月柴詠致仕詠長子早亡嫡孫夷簡當襲太常禮院言夷簡有過合以次子西頭供奉官若訥承襲詔以若訥爲衛尉寺丞襲封崇義公簽書河南府判官廳公事徽宗重和元年詔立周恭帝後按宋史徽宗本紀重和元年閏月丙子詔周柴氏後已封崇義公復立恭帝後以爲宣義郎監周陵廟世世爲國三恪按禮志徽宗詔曰昔我藝祖受禪於周嘉佑中擇柴氏旁支一名封崇義公議者謂不當封周然禪國者周而三恪之封不及禮蓋未盡除崇義公依舊外擇柴氏最長見在者以其祖父爲周恭帝後以其孫世世爲宣義郎監周陵廟與知縣請給以示繼絕之仁爲國三恪永爲定制髙宗紹興五年以柴叔夏襲封崇義公按宋史髙宗本紀紹興五年夏四月壬子訪得周後柴叔夏襲封崇義公紹興二十六年以柴國器襲封崇義公按宋史髙宗本紀不載按禮志二十六年叔夏升知州資序別與差遣以子國器襲封令居衢州朝廷有大禮則入侍祠如故事其柴大有柴安宅亦各補官理宗淳佑九年又以世宗八世孫柴彥�封崇義公詔求隋唐五代之後皆命官使守其祀按宋史理宗本紀淳佑九年春正月庚申詔周世宗八世孫柴彥�補承務郎襲封崇義公按禮志九年又以世宗八世孫柴彥�特補承務郎襲封崇義公時又求隋唐及朱氏李氏石氏劉氏郭氏之後及吳越荊南湖南蜀漢諸國之子孫皆命以官使守其祀

元世祖至元十三年封宋主爲瀛國公按宋史瀛國公本紀徳佑二年春正月辛未遣監察禦史劉岊奉表稱臣上大元皇帝尊號曰仁明神武皇帝甲申大元兵至�亭山遣監察禦史楊應奎上傳國璽降其表曰宋國主臣謹百拜奉表言臣眇然幼沖遭家多難權姦似道背盟誤國至勤興師問罪臣非不能遷避以求苟全今天命有歸臣將焉往謹奉太皇太后命削去帝號以兩浙福建江東西湖南二廣兩淮四川見存州郡悉上聖朝爲宗社生靈祈哀請命伏望聖慈垂念不忍臣三百餘年宗社遽至隕絕曲賜存全則趙氏子孫世世有賴不敢弭亡二月辛丑率百官拜表祥曦殿詔諭郡縣使降大元使者入臨安府封府庫收史館禮寺圖書及百司符印告敕罷官府及侍衛軍壬寅猶遣賈餘慶吳堅謝堂劉岊家鉉翁充祈請使是日大元軍軍錢塘江沙上潮三日不至三月丁丑入朝五月丙申朝於上都降封開府儀同三司瀛國公按元史世祖本紀至元十三年春正月癸酉宋相陳宜中遣軍器監劉庭瑞宋主稱藩表詣軍前稟議乙亥宋復遣監察禦史劉岊宋主稱藩表至軍前爲宗社生靈請命甲申軍次髙亭山宋主遣其保康軍承宣使尹甫和州防禦使吉甫等傳國玉璽及降表詣軍前其辭曰大宋國主謹百拜奉表於大元仁明神武皇帝陛下臣昨嘗遣侍郎柳嶽正言洪雷震捧表馳詣闕庭敬伸卑悃伏計已徹聖聽臣焉幼沖遭家多難權姦似道背盟誤國臣不及知至於興師問罪宗社阽危生靈可念臣與太皇日夕憂懼非不欲遷辟以求兩全實以百萬生民之命寄臣之身今天命有歸臣將焉往惟是世傳之鎭寶不敢愛惜謹奉太皇命戒痛自貶損削帝號以兩浙福建江東西湖南北二廣四川見在州郡謹悉奉上聖朝爲宗社生靈祈哀請命欲望聖慈垂哀祖母太后耄及臥病數載臣煢煢在疚情有足矜不忍臣祖宗三百年宗社遽至殞絕曲賜裁處特與存全大元皇帝再生之徳則趙氏子孫世世有賴不敢弭忘臣無任感天望聖激切屏營之至伯顏旣受降表玉璽復遣囊加帶以趙尹甫賈餘慶等還臨安召宰相出議降事乙酉師次臨安北十五里遣宣撫程鵬飛計議孫鼎亨囊加帶洪君祥入宮安諭太皇謝氏宋主祖母謝氏遣其丞相吳堅文天祥樞密謝堂安撫賈餘慶中貴鄧惟善來見伯顏於明因寺伯顏以其降表不稱臣仍書宋號遣程鵬飛洪君祥偕來使賈餘慶復往易之己丑軍次湖州巿遣千戶囊加帶省掾王佑賫傳國玉璽赴闕辛卯張弘範孟祺程鵬飛賫所易宋主稱臣降表至軍前二月己亥克臨江軍庚子宋主率文武百僚詣祥曦殿望闕上表乞爲藩輔遣右丞相兼樞密使賈餘慶樞密使謝堂端明殿學士簽樞密院事家鉉翁端明殿學士同簽樞密院事劉岊奉表以聞宋主祖母太皇太后亦奉表及箋宋主遣其右丞相賈餘慶等充祈請使詣闕請命右丞相命吳堅文天祥同行行中書省右丞相伯顏等以宋主舉國內附具表稱賀庚申召伯顏偕宋君臣入朝三月乙亥伯顏等發臨安丁丑阿塔海阿剌罕董文炳詣宋主宮趣宋主同太后入覲郎中孟祺奉詔宣讀至免系頸牽羊之語太后全氏聞之泣謂宋主曰荷天子聖慈活汝當望闕拜謝宋主拜畢子母皆肩輿出宮惟太皇太后謝氏以疾畱庚辰囊加帶以宋玉璽來上夏五月乙未朔伯顏以宋主至上都制授開府儀同三司檢校大司徒封瀛國公

明太祖洪武三年封元順帝孫爲崇禮侯按元史順帝本紀至正二十八年夏四月帝殂於應昌五月癸卯大明兵襲應昌府皇孫買的裏八剌及后妃並寶玉皆被獲皇太子愛猷識理達臘從十數騎遁大明皇帝以帝知順天命退避而去特加其號曰順帝而封買的裏八剌爲崇禮侯按明大政紀洪武三年六月壬申左副將軍李文忠遣人送俘獲故元諸王買的裏八剌等及其寶冊至京城省臣楊憲等請以買的裏八剌獻俘於廟寶冊令百官具朝服進上曰寶冊貯之庫不必進也古者𨿽有獻俘之禮武王伐殷曾用之乎憲曰武王事殆不可知唐太宗嘗行之上曰太宗是待王世充若遇隋之子孫恐不行此禮元入中國百年之內生齒甚繁家給人足朕之祖父亦預享其太平𨿽古有獻俘之禮不忍加之只令服本俗衣以朝朝畢賜以中國衣冠就令謝恩復謂憲曰故國之妃朝於君者元有此禮不必效之亦令衣本俗衣於中宮朝見見畢賜中國之服亦令謝恩乙亥封買的裏八剌爲崇禮侯七月甲辰賜崇禮侯買的裏八剌母妃以下鍍金銀首飾並紗羅布服十月辛巳遣使致書故元太子愛猷識裏達剌十二月癸亥故元主之子失篤兒國舅阿里麻思海牙駙馬忙哥失等來降詔各賜第宅七年九月丁丑上謂廷臣曰艸木無心遇春而茂遇秋而零落气之所感猶知榮悴況於人乎崇禮侯買的裏八剌南來已五載今旣長成豈無父母鄕土之思宜遣之還於是厚禮而歸之

三恪部匯考二

周一

陳武王克商始封嬀滿於陳以備三恪按左傳襄公二十五年子產曰昔虞閼父爲周陶正以服事我先王先王賴其利器用也與其神明之後也庸以元女太姬配胡公而封諸陳以備三恪按史記周本紀武王十一年伐紂罷兵西歸追思先聖王乃封帝舜之後於陳注

正義曰括地誌云陳州宛丘縣在陳城中卽古陳國也帝舜後遏父爲周武王陶正武王賴其器用封其子嬀滿於陳都宛丘之側按陳世家陳胡公滿者虞帝舜之後也昔舜爲庶人時堯妻之二女居於嬀汭其後因爲氏姓姓嬀氏舜已崩傳禹天下而舜子商均爲封國夏后之時或失或續至於周武王克殷紂乃復求舜後得嬀滿封之於陳以奉帝舜祀是爲胡公注

索隱曰按左傳虞遏父爲周陶正以服事武王杜注遏父舜之後陶正官名是生滿者也按路史胡舜裔也歸姓胡公世不淫至虞閼父爲周陶正武王配其子胡公滿以太姬錫之嬀姓與肅愼之瑤復之於陳以備三客厲王二十四年陳侯圉戎薨子寧立﹝按世家自胡公至愼公無年可

考幽公以下始紀年數今按左傳桓五年爲陳桓公卒之年逆推至陳幽公寧則寧之立當在是年﹞按史記陳世家胡公卒子申公犀侯立申公卒弟相公�羊立相公卒立申公子突是爲孝公孝公卒子愼公圉戎立愼公當周厲王時愼公卒子幽公寧立幽公十二年周厲王奔於彘按厲王三十七年流於彘應爲幽公十三年

厲王四十七年陳侯寧薨子孝立﹝按寧自厲王二十五年紀元至此得

二十三年﹞

按史記陳世家幽公寧二十三年卒子釐公孝立釐公六年周宣王卽位按此爲初立之六年實紀元之五年

宣王三十二年陳侯孝薨子靈立﹝按孝自厲王四十八年紀元至此得

三十六年﹞

按史記陳世家釐公孝三十六年卒子武公靈立幽王元年陳侯靈薨子說立按靈自宣王三十三年紀元至此得十五年

按史記陳世家武公靈十五年卒子夷公說立是歲周幽王卽位幽王四年陳侯說薨弟燮立按說自幽王二年紀元至此得三年

按史記陳世家夷公說三年卒弟平公燮立平公七年周幽王爲犬戎所殺周東徙秦始列爲諸侯平王十六年陳侯燮薨子圉立按燮自幽王五年紀元至此得二十三年

按史記陳世家平公燮二十三年卒子文公圉立平王二十六年陳侯圉薨子鮑立﹝按燮自平王十七年紀元至此得十

年﹞按史記陳世家文公元年取蔡女生子佗十年文公卒子桓公鮑立桓公二十三年魯隱公初立桓王元年夏宋陳蔡衛伐鄭秋陳人執衛州吁按春秋隱公四年按左傳四年春衛州吁�桓公而立宋殤公之卽位也公子馮出奔鄭鄭人欲納之及衛州吁立將修先君之怨於鄭而求寵於諸侯以和其民使告於宋曰君若伐鄭以除君害君爲主敝邑以賦與陳蔡從則衛國之願也宋人許之於是陳蔡方睦於衛故宋公陳侯蔡人衛人伐鄭圍其東門五日而還州吁未能和其民厚問定君於石子石子曰王覲爲可曰何以得覲曰陳桓公方有寵於王陳衛方睦若朝陳使請必可得也厚從州吁如陳石碏使告於陳曰衛國褊小老夫耄矣無能爲也此二人者實�寡君敢卽圖之陳人執之而請�於衛九月衛人使右宰醜�殺州吁於濮石碏使其宰獳羊肩�殺石厚於陳桓王三年夏五月鄭侵陳按春秋不書按左傳隱公六年夏五月庚申鄭伯侵陳大獲往歲鄭伯請成於陳陳侯不許五父諫曰親仁善鄰國之寶也君其許鄭陳侯曰宋衛實難鄭何能爲遂不許桓王四年冬十二月陳及鄭平按春秋不書按左傳隱公七年冬陳及鄭平十二月陳五父如鄭�盟壬申及鄭伯盟歃如忘泄伯曰五父必不免不賴盟矣鄭良佐如陳�盟辛巳及陳侯盟亦知陳之將亂也鄭公子忽在王所故陳侯請妻之鄭伯許之乃成�桓王五年夏四月甲辰鄭公子忽如陳逆婦嬀按春秋不書按左傳隱公八年夏四月甲辰鄭公子忽如陳逆婦嬀辛亥以嬀氏歸甲寅入於鄭陳鍼子送女先配而後祖鍼子曰是不爲夫婦誣其祖矣非禮也何以能育桓王十年春三月齊侯魯侯陳侯鄭伯會於稷以成宋亂按春秋桓公二年桓王十三年春正月甲戌己丑陳侯鮑卒公子佗殺太子免而自立夏葬陳桓公秋蔡人衛人陳人從王伐鄭按春秋桓公五年按左傳五年春正月甲戌己丑陳侯鮑卒再赴也於是陳亂文公子佗殺太子免而代之公疾病而亂作國人分散故再赴夏王奪鄭伯政鄭伯不朝秋王以諸侯伐鄭鄭伯禦之王爲中軍虢公林父將右軍蔡人衛人屬焉周公黑肩將左軍陳人屬焉鄭子元請爲左拒以當蔡人衛人爲右拒以當陳人曰陳亂民莫有斗心若先犯之必奔王卒顧之必亂蔡衛不枝固將先奔旣而萃於王卒可以集事從之曼伯爲右拒祭仲足爲左拒原繁髙渠彌以中軍奉公爲魚麗之陳先偏後伍伍承彌縫戰於繻葛命二拒曰旝動而鼓蔡衛陳皆奔王卒亂鄭師合以攻之王卒大敗祝聃射王中肩王亦能軍祝聃請從之公曰君子不欲多上人況敢陵天子乎苟自救也社稷無隕多矣夜鄭伯使祭足勞王且問左右按史記陳世家桓公弟佗其母蔡女故蔡人爲佗殺五父及桓公太子免而立佗是爲厲公桓王十四年秋蔡人殺陳佗而立桓公之子躍按春秋桓公六年注

佗立逾年不稱爵者篡立未會諸侯也按公羊傳蔡人殺陳佗陳佗者何陳君也陳君則曷爲謂之陳佗絕也曷爲絕之賤也其賤柰何外淫也惡乎淫淫乎蔡蔡人殺之按谷梁傳蔡人殺陳佗陳佗者陳君也其曰陳佗何也匹夫行故匹夫稱之也其匹夫行柰何陳侯�獵淫獵於蔡與蔡人爭禽蔡人不知其是陳君也而殺之何以知其是陳君也兩下相殺不道其不地於蔡也按史記陳世家厲公取蔡女蔡女與蔡人亂厲公數如蔡淫七年厲公所殺桓公太子免之三弟長曰躍中曰林少曰杵臼共令蔡人誘厲公以好女與蔡女共殺厲公而立躍是爲利公利公者桓公子也桓王十九年秋九月宋公陳侯魯公子柔蔡叔盟於折按春秋桓公十一年桓王二十年秋八月陳侯躍薨弟林立按春秋桓公十二年

注厲公也十一年與魯大夫盟於折不書葬魯不會也按史記陳世家利公立五月卒中弟林立桓王二十二年冬十二月宋人以齊人蔡人衛人陳人伐鄭按春秋桓公十四年桓王二十三年冬十一月宋公衛侯陳侯魯侯會於袲伐鄭按春秋桓公十五年按左傳十五年冬會於袲謀伐鄭將納厲公也弗克而還莊王元年夏四月宋公魯侯衛侯陳侯蔡侯伐鄭按春秋桓公十六年莊王二年秋八月蔡季自陳歸於蔡按春秋桓公十七年按左傳十七年夏蔡桓侯卒蔡人召蔡季於陳秋蔡季自陳歸於蔡蔡人嘉之也注季蔡侯弟也言歸爲陳所納莊王四年冬十月乙亥陳侯林薨弟杵臼立按春秋莊公元年莊王五年春二月葬陳莊公按春秋莊公二年莊王七年夏齊侯陳侯鄭伯遇於垂按春秋莊公四年莊王八年冬魯侯會齊人宋人陳人蔡人伐衛按春秋莊公五年按左傳五年冬伐衛納惠公也莊王十一年春正月魯師次於郎以俟陳人蔡人按春秋莊公八年莊王十五年冬十月宋萬出奔陳按春秋莊公十二年按左傳十二年秋宋萬�閔公於蒙澤冬南宮萬奔陳宋人請於陳以賂陳人使婦人飲之酒而以犀革裹之比及宋手足皆見僖王元年春齊侯宋人陳人蔡人邾人會於北杏按春秋莊公十三年按左傳十三年春會於北杏以平宋亂僖王二年春齊人陳人曹人伐宋按春秋莊公十四年僖王三年春齊侯宋公陳侯衛侯鄭伯會於鄄按春秋莊公十五年僖王四年冬十二月齊侯宋公陳侯魯侯衛侯鄭伯許男滑伯滕子同盟於幽按春秋莊公十六年按左傳十六年冬同盟於幽鄭成也注

陳國小每盟會皆在衛下齊桓始霸楚亦始彊陳侯介於二大國之間而爲三恪之客故齊桓因而進之遂班在衛上終於春秋惠王元年春逆王后於陳按春秋不書按左傳莊公十八年春虢公晉侯鄭伯使原莊公逆王后於陳陳嬀歸於京師實惠後惠王二年秋魯公子結媵陳人之婦於鄄遂及齊侯宋公盟冬齊人宋人陳人伐魯西鄙按春秋莊公十九年惠王五年春陳人殺其公子禦寇陳公子完與顓孫奔齊按春秋莊公二十二年公子完顓孫奔齊不書按左傳二十二年春陳人殺其太子禦寇陳公子完與顓孫奔齊顓孫自齊來奔齊侯使敬仲爲卿辭曰羈旅之臣幸若獲宥及於寬政赦其不閒於教訓而免於罪戾弛於負擔君之惠也所獲多矣敢辱髙位以速官謗請以死告詩云翹翹車乘招我以弓豈不欲往畏我友朋使爲工正飲桓公酒樂公曰以火繼之辭曰臣卜其晝未卜其夜不敢君子曰酒以成禮不繼以淫義也以君成禮弗納於淫仁也初懿氏卜妻敬仲其妻占之曰吉是謂鳳皇於飛和鳴鏘鏘有嬀之後將育於姜五世其昌並於正卿八世之後莫之與京陳厲公蔡出也故蔡人殺五父而立之生敬仲其少也周史有以周易見陳侯者陳侯使筮之遇觀之否曰是謂觀國之光利用賓於王此其代陳有國乎不在此其在異國非此其身在其子孫光遠而自他有耀者也坤土也巽風也乾天也風爲天於土上山也有山之材而照之以天光於是乎居土上故曰觀國之光利用賓於王庭實旅百奉之以玉帛天地之美具焉故曰利用賓於王猶有觀焉故曰其在後乎風行而著於土故曰其在異國乎若在異國必姜姓也姜大嶽之後也山嶽則配天物莫能兩大陳衰此其昌乎及陳之初亡也陳桓子始大於齊其後亡也成子得政惠王七年冬戎侵曹曹羈出奔陳按春秋莊公二十四年惠王八年春陳侯使女叔聘於魯冬魯公子友如陳按春秋莊公二十五年按左傳二十五年春陳女叔來聘始結陳好也注

季友相魯原仲相陳二人有舊故女叔來聘季友冬亦報聘嘉好接備卿以字爲嘉則稱名其常也惠王十年夏六月齊侯宋公魯侯陳侯鄭伯同盟於幽秋魯公子友如陳葬原仲按春秋莊公二十七年按左傳二十七年夏同盟於幽陳鄭服也秋公子友如陳葬原仲原仲季友之舊也惠王十五年冬十月魯子般卒成季奔陳按春秋莊公三十二年按左傳三十二年冬十月己未共仲使圉人犖賊子般於黨氏成季奔陳惠王十六年秋八月魯請復季友於陳按春秋閔公元年按左傳元年秋八月公及齊侯盟於落姑請復季友也齊侯許之使召諸陳公次於郎以待之惠王十七年冬十二月鄭髙克奔陳按春秋不書按左傳閔公元年冬鄭人惡髙克使帥師次於河上久而弗召師潰而歸髙克奔陳鄭人爲之賦淸人惠王二十一年春正月齊侯宋公陳侯魯侯衛侯鄭伯許男曹伯侵蔡蔡潰遂伐楚次於陘夏楚屈完來盟於召陵齊人執陳轅濤塗秋魯人江人黃人伐陳冬十二月魯公孫玆齊人宋人衛人鄭人許人曹人侵陳按春秋僖公四年按左傳四年春齊侯以諸侯之師侵蔡蔡潰遂伐楚師進次於陘夏楚子使屈完如師師退次於召陵齊侯陳諸侯之師與屈完乘而觀之屈完及諸侯盟陳轅濤塗謂鄭申侯曰師出於陳鄭之間國必甚病若出於東方觀兵於東夷循海而歸其可也申侯曰善濤塗以告齊侯許之申侯見曰師老矣若出於東方而遇敵懼不可用也若出於陳鄭之間共其資糧扉屨其可也齊侯說與之虎牢執轅濤塗秋伐陳討不忠也冬叔孫戴伯帥師會諸侯之師侵陳陳成歸轅濤塗按公羊傳濤塗之罪何辟軍之道也其辟軍之道柰何濤塗謂桓公曰君旣服南夷矣何不還師濱海而東服東夷且歸桓公曰諾於是還師濱海而東大陷於沛澤之中顧而執濤塗執者曷爲或稱侯或稱人稱侯而執者伯討也稱人而執者非伯討也此執有罪何以不得爲伯討古者周公東徵則西國怨西徵則東國怨桓公假道於陳而伐楚則陳人不欲其反由己者師不正故也不修其師而執濤塗古人之討則不然也惠王二十二年夏齊侯宋公陳侯魯侯衛侯鄭伯許男曹伯會王世子於首止秋八月諸侯盟於首止鄭伯逃歸不盟按春秋僖公五年按左傳五年夏會於首止會王太子鄭謀寧周也惠王二十三年夏齊侯宋公陳侯魯侯衛侯曹伯伐鄭圍新城秋楚人圍許諸侯遂救許按春秋僖公六年按左傳六年夏諸侯伐鄭以其逃首止之盟故也圍新密鄭所以不時城也秋楚子圍許以救鄭諸侯救許乃還惠王二十四年秋七月齊侯宋公魯侯陳世子款鄭世子華盟於�母按春秋僖公七年按左傳七年秋盟於�母謀鄭故也惠王二十五年春正月王人齊侯宋公魯侯衛侯許男曹伯陳世子款盟於洮鄭伯乞盟按春秋僖公八年按左傳八年春盟於洮謀王室也鄭伯乞盟請服也襄王四年冬十二月陳侯杵臼薨子款立按春秋僖公十二年襄王五年夏四月葬陳宣公齊侯宋公陳侯魯侯衛侯鄭伯許男曹伯會於咸按春秋僖公十三年按左傳十三年夏會於咸淮夷病杞故且謀王室也秋爲戎難故諸侯戍周齊仲孫湫致之襄王七年春三月齊侯宋公陳侯魯侯衛侯鄭伯許男曹伯盟於牡丘且救徐按春秋僖公十五年按左傳十五年春楚人伐徐徐卽諸夏故也三月盟幹牡丘尋葵丘之盟且救徐也孟穆伯帥師及諸侯之師救徐諸侯次於匡以待之襄王八年冬十二月齊侯宋公陳侯魯侯衛侯鄭伯許男邢侯曹伯會於淮按春秋僖公十六年按左傳十六年冬十二月會於淮謀鄫且東略也襄王十一年冬魯侯陳人蔡人楚人鄭人盟於齊按春秋僖公十九年按左傳十九年秋陳穆公請修好於諸侯以無忘齊桓之徳冬盟於齊修桓公之好也襄王十三年秋宋公楚子陳侯蔡侯鄭伯許男曹伯會於盂執宋公紐伐宋按春秋僖公二十一年襄王十五年秋楚人伐陳按春秋僖公二十三年按左傳二十三年秋楚成得臣帥師伐陳討其貳於楚也襄王十七年秋楚人圍陳納頓子於頓按春秋僖公二十五年按左傳二十五年秋秦晉伐鄀楚斗克屈禦寇以申息之師戍商密秦人過析隈入而系輿人以圍商密昏而傅焉宵坎血加書僞與子儀子邊盟者商密人懼曰秦取析矣戍人反矣乃降秦師秦師囚申公子儀息公子邊以歸楚令尹子玉追秦師弗及遂圍陳納頓子於頓襄王十九年冬楚人陳侯蔡侯鄭伯許男圍宋十二月甲戌魯侯會諸侯盟於宋按春秋僖公二十七年按左傳二十七年冬楚子及諸侯圍宋宋公孫固如晉告急襄王二十年夏四月衛侯奔楚適陳五月晉侯齊侯宋公魯侯蔡侯鄭伯衛子莒子盟於踐土陳侯如會六月陳侯款薨子朔立冬晉侯齊侯宋公魯侯蔡侯鄭伯陳子莒子邾人秦人會於溫諸侯遂圍許按春秋僖公二十八年衛侯適陳不書按左傳二十八年夏四月衛侯聞楚師敗懼出奔楚遂適陳冬會於溫討不服也丁丑諸侯圍許遂會諸侯於許襄王二十一年夏六月王子虎魯侯晉人宋人齊人陳人蔡人秦人盟於翟泉按春秋僖公二十九年按左傳二十九年夏公會王子虎晉狐偃宋公孫固齊國歸父陳轅濤塗秦小子慭盟於翟泉尋踐土之盟且謀伐鄭也襄王二十五年冬十二月晉人陳人鄭人伐許按春秋僖公三十三年按左傳三十三年冬晉陳鄭伐許討其貳於楚也楚令尹子上侵陳蔡陳蔡成遂伐鄭將納公子瑕門於桔柣之門瑕覆於周氏之汪外僕髡屯禽之以獻文夫人斂而葬之鄶城之下襄王二十七年夏六月宋公陳侯鄭伯晉士縠魯公孫敖盟於垂隴冬晉人宋人陳人鄭人伐秦按春秋文公二年按左傳二年春公如晉未至夏六月穆伯會諸侯及晉司空士縠盟於垂隴晉討衛故也書士縠堪其事也陳侯爲衛請成於晉執孔達以說冬晉先且居宋公子成陳轅選鄭公子歸生伐秦取汪及彭衙而還以報彭衙之役卿不書爲穆公故尊秦也謂之崇徳襄王二十八年春正月魯叔孫得臣晉人宋人陳人衛人鄭人伐沈沈潰衛侯如陳按春秋文公三年衛侯如陳不書按左傳三年春莊叔會諸侯之師伐沈以其服於楚也衛侯如陳拜晉成也襄王三十一年夏季孫行父如陳按春秋文公六年按左傳六年臧文仲以陳衛之睦也欲求好於陳夏季文子聘於陳且娶焉襄王三十二年秋八月諸侯晉大夫盟於扈按春秋文公七年按左傳七年秋八月齊侯宋公衛侯陳侯鄭伯許男曹伯會晉趙盾盟於扈晉侯立故也公後至頃王元年夏楚侵陳陳及楚平按春秋不書按左傳文公九年夏楚侵陳克壺丘以其服於晉也秋楚公子朱自東夷伐陳陳人敗之獲公子茷陳懼乃及楚平頃王二年秋七月陳鄭會楚於息按春秋不書按左傳文公十年秋七月陳侯鄭伯會楚子於息冬遂及蔡侯次於厥貉將以伐宋頃王五年夏陳侯朔薨子平國立按春秋文公十三年頃王六年夏六月癸酉宋公陳侯魯侯衛侯鄭伯許男曹伯晉趙盾同盟於新城按春秋文公十四年按左傳十四年夏六月同盟於新城從於楚者服且謀邾也注

從楚者陳鄭宋匡王三年春晉人衛人陳人鄭人伐宋按春秋文公十七年按左傳十七年春晉荀林父衛孔達陳公孫寧鄭石楚伐宋討曰何故�君猶立文公而還匡王五年秋楚子鄭人侵陳遂侵宋晉趙盾帥師救陳宋公陳侯衛侯曹伯會晉師於棐林伐鄭冬晉人宋人伐鄭按春秋宣公元年按左傳元年陳共公之卒楚人不禮焉陳靈公受盟於晉秋楚子侵陳遂侵宋晉趙盾帥師救陳宋會於棐林以伐鄭也匡王六年夏晉人宋人衛人陳人侵鄭按春秋宣公二年按左傳二年夏晉趙盾救焦遂自陰地及諸侯之師侵鄭以報定王三年冬陳及楚平晉伐陳按春秋不書按左傳宣公五年冬楚子伐鄭陳及楚平晉荀林父救鄭伐陳定王四年春晉趙盾衛孫免侵陳按春秋宣公六年按左傳六年春晉衛侵陳陳卽楚故也定王六年冬楚師伐陳按春秋宣公八年按左傳八年冬陳及晉平楚師伐陳取成而還定王七年秋九月晉荀林父帥師伐陳冬陳殺其大夫泄冶按春秋宣公九年按左傳九年秋會於扈討不睦也陳侯不會晉荀林父以諸侯之師伐陳晉侯卒於扈乃還冬陳靈公與孔寧儀行父通於夏姬皆衷其衵服以戲於朝泄冶諫曰公卿宣淫民無效焉且聞不令君其納之公曰吾能攺矣公告二子二子請殺之公弗禁遂殺泄冶孔子曰詩云民之多辟無自立辟其泄冶之謂乎定王八年夏四月陳夏徵舒�其君平國子午立按春秋宣公十年按左傳十年夏陳靈公與孔寧儀行父飲酒於夏氏公謂行父曰徵舒似女對曰亦似君徵舒病之公出自其�射而殺之二子奔楚定王九年夏楚子陳侯鄭伯盟於辰陵冬十月楚人殺陳夏徵舒丁亥楚子入陳納公孫寧儀行父於陳按春秋宣公十一年按左傳十一年春楚子伐鄭及櫟子良曰晉楚不務徳而兵爭與其來者可也晉楚無信我焉得有信乃從楚夏楚盟於辰陵陳鄭服也冬楚子爲陳夏氏亂故伐陳謂陳人無動將討於少西氏遂入陳殺夏徵舒轘諸栗門因縣陳陳侯在晉申叔時使於齊反復命而退王使讓之曰夏徵舒爲不道�其君寡人以諸侯討而戮之諸侯縣公皆慶寡人女獨不慶寡人何故對曰猶可辭乎王曰可哉曰夏徵舒�其君其罪大矣討而戮之君之義也抑人亦有言曰牽牛以蹊人之田而奪之牛牽牛以蹊者信有罪矣而奪之牛罰已重矣諸侯之從也曰討有罪也今縣陳貪其富也以討召諸侯而以貪歸之無乃不可乎王曰善哉吾未之聞也反之可乎對曰可哉吾儕小人所謂取諸其懷而與之也乃復封陳鄕取一人焉以歸謂之夏州按國語定王使單襄公聘於宋遂假道於陳以聘於楚火朝覿矣道茀不可行也候不在疆司空不視塗澤不陂川不梁野有庾積場功未畢道無列樹墾田若蓺膳宰不致餼司裏不授館國無寄寓縣無施捨民將築臺於夏氏及陳陳靈公與孔寧儀行父南冠以如夏氏畱賓弗見單子歸告王曰陳侯不有大咎國必亡王曰何故對曰夫辰角見而雨畢天根見而水涸木見而艸木節解駟見而隕霜火見而淸風戒寒故先王之教曰雨畢而除道水涸而成梁艸木節解而備藏隕霜而冬裘具淸風至而修城郭宮室故夏令曰九月除道十月成梁其時儆曰收而場功偫而畚挶營室之中土功其始火之初見期於司裏此先王之所以不用財賄而廣施徳於天下者也今陳國火朝覿矣而道路若塞野場若棄澤不陂障川無舟梁是廢先王之教也周制有之曰列樹以表道立鄙食以守路國有郊牧�有寓望藪有圃艸囿有林池所以禦災也其餘無非榖土民無縣耜野無奧艸不奪民時不蔑民功有優無匱有逸無罷國有班事縣有序民今陳國道路不可知田在艸間功成而不收民罷於逸樂是棄先王之法制者也周之秩官有之曰敵國賓至關尹以告行理以節逆之候人爲導卿出郊勞門尹除門宗祝執祀司裏授館司徒具徒司空視塗司寇詰姦虞人入村甸人積薪火師監燎水師監濯膳宰致餐廩人獻餼司馬陳芻工人展車百官各以物至賓入如歸是故小大莫不懷愛其貴國之賓至則以班加一等益虔至於王使則皆官正�事上卿監之若王巡守則君親監之今𨿽朝也不才有分族於周承王命以爲過賓於陳而司事莫至是蔑先王之官也先王之令有之曰天道賞善而罰淫故凡我造國無從非彜無卽慆淫各守爾典以承天休今陳侯不念嗣續之常棄其伉儷妃嬪而帥其卿佐以淫於夏氏不亦瀆姓矣乎陳我大姬之後也棄衮冕而南冠以出不亦簡彜乎是又犯先王之令也昔先王之教茂帥其徳也猶恐隕越若廢其教而棄其制蔑其官而犯其令將何以守國居大國之間而無此四者其能久乎六年單子如楚八年陳侯殺於夏氏九年楚子入陳按史記陳世家楚莊王善申叔時之言乃迎陳靈公太子午於晉而立之復君陳如故是爲成公孔子讀史記至楚復陳曰賢哉楚莊王輕千乘之國而重一言定王十年春葬陳靈公冬十二月宋師伐陳衛人救陳按春秋宣公十二年按左傳十二年冬晉原縠宋華椒衛孔達曹人同盟於淸丘曰卹病討貳宋爲盟故伐陳衛人救之孔達曰先君有約言焉若大國討我則死之定王十八年冬十一月魯侯楚人秦人宋人陳人衛人鄭人齊人曹人邾人薛人鄫人盟於蜀按春秋成公二年簡王四年秋楚侵陳按春秋不書按左傳成公九年秋鄭伯如晉晉人討其貳於楚也執諸銅鞮欒書伐鄭鄭人使伯蠲行成晉人殺之楚子重侵陳以救鄭簡王十一年晉荀罃以諸侯之師侵陳按春秋不書按左傳成公十六年秋七月諸侯遷於制田知武子佐下軍以諸侯之師侵陳至於鳴鹿簡王十四年夏五月晉人以諸侯之師侵陳按春秋不書按左傳襄公元年夏五月晉韓厥荀偃帥諸侯之師伐鄭入其郛敗其徒兵於洧上於是東諸侯之師次於鄫以待晉師晉師自鄭以鄫之師侵楚焦夷及陳晉侯衛侯次於戚以爲之援靈王二年夏六月陳侯使袁僑如會諸侯之大夫及陳袁僑盟楚何忌侵陳按春秋襄公三年楚侵陳不書按左傳三年夏六月楚子辛爲令尹侵欲於小國陳成公使袁僑如會求成晉侯使和鉏父告於諸侯秋叔孫豹及諸侯之大夫及陳袁僑盟陳請服也楚司馬公子何忌侵陳陳叛故也靈王三年春三月己酉陳侯午薨子弱立秋七月葬陳成公冬陳人圍頓按春秋襄公四年按左傳四年春楚師爲陳叛故猶在繁陽韓獻子患之言於朝曰文王帥殷之叛國以事紂惟知時也今我易之難哉三月陳成公卒楚人將伐陳聞喪乃止陳人不聽命臧武仲聞之曰陳不服於楚必亡大國行禮焉而不服在大猶有咎而況小乎夏楚彭名侵陳陳無禮故也冬楚人使頓間陳而侵伐之故陳人圍頓靈王四年秋晉侯宋公陳侯魯侯衛侯鄭伯曹伯莒子邾子滕子薛伯齊世子光吳人鄫人會於戚冬戍陳楚公子貞帥師伐陳晉侯宋公魯侯衛侯鄭伯曹伯齊世子光救陳按春秋襄公五年按左傳五年秋楚人討陳叛故曰由令尹子辛實侵欲焉乃殺之九月丙午盟於戚會吳且命戍陳也穆叔以屬鄫爲不利使鄫大夫聽命於會楚子囊爲令尹範宣子曰我喪陳矣楚人討貳而立子囊必攺行而疾討陳陳近於楚民朝夕急能無往乎有陳非吾事也無之而後可冬諸侯戍陳子囊伐陳十一月甲午會於城棣以救之靈王六年冬十月楚公子貞帥師圍陳十二月晉侯宋公陳侯魯侯衛侯曹伯莒子邾子會於鄬按春秋襄公七年按左傳七年冬楚子囊圍陳會於鄬以救之陳人患楚慶虎慶寅謂楚人曰吾使公子黃往而執之楚人從之二慶使告陳侯於會曰楚人執公子黃矣君若不來羣臣不忍社稷宗廟懼有二圖陳侯逃歸靈王十六年春宋人伐陳秋九月宋華臣出奔陳按春秋襄公十七年按左傳十七年春宋莊朝伐陳獲司徒卬卑宋也靈王十九年秋陳侯之弟黃出奔楚按春秋襄公二十年按左傳二十年秋陳慶虎慶寅畏公子黃之逼訴諸楚曰與蔡司馬同謀楚人以爲討公子黃出奔楚初蔡文侯欲事晉曰先君與於踐土之盟晉不可棄且兄弟也畏楚不能行而卒楚人使蔡無常公子燮求從先君以利蔡不能而死書曰蔡殺其大夫公子燮言不與民同欲也陳侯之弟黃出奔楚言非其罪也公子黃將出奔呼於國曰慶氏無道求專陳國暴蔑其君而去其親五年不滅是無天也靈王二十二年夏陳殺其大夫慶虎及慶寅陳侯之弟黃自楚歸於陳按春秋襄公二十三年按左傳二十三年春陳侯如楚公子黃訴二慶於楚楚人召之使慶樂往殺之慶氏以陳叛夏屈建從陳侯圍陳陳人城板隊而殺人役人相命各殺其長遂殺慶虎慶寅楚人納公子黃靈王二十三年冬楚子蔡侯陳侯許男伐鄭陳鍼宜咎出奔楚按春秋襄公二十四年按左傳二十四年冬陳人復討慶氏之黨鍼宜咎出奔楚靈王二十四年夏六月壬子鄭公孫捨之帥師入陳冬鄭公孫夏帥師伐陳按春秋襄公二十五年按左傳初陳侯會楚子伐鄭當陳隧者井堙木刊鄭人怨之六月鄭子展子產帥車七百乘伐陳宵突陳城遂入之陳侯扶其太子偃師奔墓遇司馬桓子曰載余曰將巡城遇賈獲載其母妻下之而授公車公曰捨而母辭曰不祥與其妻扶其母以奔墓亦免子展命師無入公宮與子產親禦諸門陳侯使司馬桓子賂以宗器陳侯免擁社使其眾男女別而累以待於朝子展執縶而見再拜稽首承飲而進獻子�入數俘而出祝祓社司徒致民司馬致節司空致地乃還秋鄭子產獻捷於晉戎服將事晉人問陳之罪對曰昔虞閼父爲周陶正以服事我先王我先王賴其利器用也與其神明之後也庸以元女大姬配胡公而封諸陳以備三恪則我周之自出至於今是賴桓公之亂蔡人欲立其出我先君莊公奉五父而立之蔡人殺之我又與蔡人奉戴厲公至於莊宣皆我之自立夏氏之亂成公播蕩又我之自入君所知也今陳忘周之大徳蔑我大惠棄我姻親介恃楚眾以馮陵我敝邑不可億逞我是以有往年之告未獲成命則有我東門之役當陳隧者井堙木刊敝邑大懼不競而恥大姬天誘其衷啟敝邑心陳知其罪授手於我用敢獻功晉人曰何故侵小對曰先王之命惟罪所在各致其辟且夫天子之地一圻列國一同自是以衰今大國多數圻矣若無侵小何以至焉晉人曰何故戎服對曰我先君武莊爲平桓卿士城濮之役文公布命曰各復舊職命我文公戎服輔王以授楚捷不敢廢王命故也士莊伯不能詰復於趙文子文子曰其辭順犯順不祥乃受之冬十月子展相鄭伯如晉拜陳之功子西復伐陳陳及鄭平仲尼曰志有之言以足志文以足言不言誰知其志言之無文行而不遠晉爲伯鄭入陳非文辭不爲功愼辭哉靈王二十五年冬楚子蔡侯陳侯伐鄭按春秋襄公二十六年靈王二十六年夏晉趙武楚屈建魯叔孫豹蔡公孫歸生衛石惡陳孔奐鄭良霄許人曹人會於宋秋七月諸侯之大夫盟於宋按春秋襄公二十七年靈王二十七年夏齊侯陳侯蔡侯北燕伯杞伯胡子沈子白狄朝於晉按春秋不書按左傳襄公二十八年夏齊侯陳侯蔡侯北燕伯杞伯胡子沈子白狄朝於晉宋之盟故也景王元年夏四月陳侯魯侯鄭伯許男如楚送葬按春秋不書按左傳襄公二十九年夏四月葬楚康王公及陳侯鄭伯許男送葬至於西門之外諸侯之大夫皆至於墓楚郲敖卽位景王二年夏六月鄭子產如陳按春秋不書按左傳襄公三十年夏六月鄭子產如陳�盟歸復命告大夫曰陳亡國也不可與也聚禾粟繕城郭恃此二者而不撫其民其君弱植公子侈太子卑大夫敖政多門以介於大國能無亡乎不過十年矣景王四年春正月晉趙武楚公子圍齊國弱宋向戌魯叔孫豹衛齊惡陳公子招蔡公孫歸生鄭罕虎許人曹人會於虢按春秋昭公元年按左傳元年春正月乙未會於虢尋宋之盟也景王七年夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷會於申秋七月楚子蔡侯陳侯許男頓子胡子沈子淮夷伐吳執齊慶封殺之遂滅賴按春秋昭公四年景王八年冬楚子蔡侯陳侯許男頓子沈子徐人越人伐吳按春秋昭公五年景王十一年春陳侯之弟招殺陳世子偃師夏四月辛丑陳侯溺薨楚人執陳行人幹徵師殺之陳公子畱出奔鄭秋陳人殺其大夫公子過冬十月壬午楚師滅陳執陳公子招放之於越殺陳孔奐葬陳哀公按春秋昭公八年按左傳八年陳哀公元妃鄭姬生悼太子偃師二妃生公子畱下妃生公子勝二妃嬖畱有寵屬諸司徒招與公子過哀公有廢疾春三月甲申公子招公子過殺悼太子偃師而立公子畱夏四月辛亥哀公縊幹徵師赴於楚且告有立君公子勝訴之於楚楚人執而殺之公子畱奔鄭書曰陳侯之弟招殺陳世子偃師罪在招也楚子執陳行人於徵師殺之罪不在行人也陳公子招歸罪於公子過而殺之秋九月楚公子棄疾帥師奉孫吳圍陳宋戴惡會之冬十一月壬午滅陳輿嬖袁克殺馬毀玉以葬楚人將殺之請置之旣又請私私於幄加絰於顙而逃使穿封戍爲陳公曰城麇之役不諂侍飲酒於王王曰城麇之役女知寡人之及此女其辟寡人乎對曰若知君之及此臣必致死禮以息楚國晉侯問於史趙曰陳其遂亡乎對曰未也公曰何故對曰陳顓頊之族也歲在鶉火是以卒滅陳將如之今在析木之津猶將復由且陳氏得政於齊而後陳卒亡自幕至於瞽瞍無違命舜重之以明徳置徳於遂遂世守之及胡公不淫故周賜之姓使祀虞帝臣聞盛徳必百世祀虞之世又未也繼守將在齊其兆旣存矣景王十二年春魯叔弓會楚子於陳夏四月陳災按春秋昭公九年按左傳九年春叔弓宋華亥鄭遊吉衛趙黶會楚子於陳夏四月陳災鄭裨曰五年陳將復封封五十二年而遂亡子產問其故對曰陳水屬也火水妃也而楚所相也今火出而火陳逐楚而建陳也妃以五成故曰五年歲五及鶉火而後陳卒亡楚克有之天之道也故曰五十二年景王十四年冬十二月楚城陳按春秋不書按左傳昭公十一年冬十二月楚子城陳蔡不羹景王十五年秋八月陳侯吳歸於陳按春秋昭公十三年按左傳十三年楚之滅蔡也靈王遷許胡沈道房申於荊焉平王卽位旣封陳蔡而皆復之禮也隱太子之子廬歸於蔡禮也悼太子之子吳歸於陳禮也按史記陳世家楚靈王滅陳五歲楚公子棄疾�靈王代立是爲平王平王初立欲得和諸侯乃求故陳悼太子偃師之子吳立爲陳侯是爲惠公惠公立探續哀公卒時年而爲元空藉五歲矣景王二十一年夏五月宋衛陳鄭災按春秋昭公十八年按左傳十七年冬有星孛於大辰西及漢申須曰彗所以除舊布新也天事恆象今除於火火出必布焉諸侯其有火災乎梓愼曰往年吾見之是其徵也火出而見今玆火出而章必火入而伏其居火也久矣其與不然乎火出於夏爲三月於商爲四月於周爲五月夏數得天若火作其四國當之在宋衛陳鄭乎宋大辰之虛也陳太皞之虛也鄭祝融之虛也皆火房也星孛天漢漢水祥也衛顓頊之虛也故爲帝丘其星爲大水水火之牡也其以丙子若壬午作乎水火所以合也若火入而伏必以壬午不過其見之月鄭裨言於子產曰宋衛陳鄭將同日火若我用瓘斝玉瓚鄭必不火子產弗與十八年夏五月火始昏見丙子風梓愼曰是謂融風火之始也七日其火作乎戊寅風甚壬午大甚宋衛陳鄭皆火梓愼登大庭氏之庫以望之曰宋衛陳鄭也數日皆來告火景王二十三年冬十月宋華亥向寧華定出奔陳按春秋昭公二十年按左傳二十年冬十月公殺華向之質而攻之戊辰華向奔陳景王二十四年夏宋華亥向寧華定自陳入於宋南裏以叛按春秋昭公二十一年敬王元年秋七月戊辰吳敗頓胡沈蔡陳許之師於雞父胡子髡沈子逞滅獲陳夏嚙按春秋昭公二十三年按左傳二十三年秋吳人伐州來楚薳越帥師及諸侯之師奔命救州來吳人禦諸鍾離子瑕卒楚師熸吳公子光曰諸侯從於楚者眾而皆小國也畏楚而不獲已是以來吾聞之曰作事威克其愛𨿽小必濟胡沈之君幼而狂陳大夫嚙壯而頑頓與許蔡疾楚政楚令尹死其師熸帥賤多寵政令不一七國同役而不同心帥賤而不能整無大威命楚可敗也若分師先以犯胡沈與陳必先奔三國敗諸侯之師乃搖心矣諸侯乖亂楚必大奔請先者去備薄威後者惇陳整旅吳子從之戊辰晦戰於雞父吳子以罪人三千先犯胡沈與陳三國爭之吳爲三軍以系於後中軍從王光帥右掩余帥左吳之罪人或奔或止三國亂吳師擊之三國敗獲胡沈之君及陳大夫捨胡沈之囚使奔許與蔡頓曰吾君死矣師噪而從之三國奔楚師大奔書曰胡子髡沈子逞滅獲陳夏嚙君臣之辭也不言戰楚未陳也敬王十四年春二月陳侯吳薨子柳立三月劉子晉侯宋公魯侯蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏會於召陵侵楚夏六月葬陳惠公按春秋定公四年敬王十八年秋七月陳侯柳卒子越立九月葬陳懷公按春秋定公八年按史記陳世家懷公元年吳破楚在郢召陳侯陳侯欲往大夫曰吳新得意楚王𨿽亡與陳有故不可倍懷公乃以疾謝吳四年吳復召懷公懷公恐如吳吳怒其前不往畱之因卒吳陳乃立懷公之子越是爲湣公按左傳湣公名周

敬王二十年秋宋公子地出奔陳冬宋公之弟辰曁仲佗石彄出奔陳按春秋定公十年敬王二十一年春宋公之弟辰及仲佗石彄公子地自陳入於蕭以叛按春秋定公十一年敬王二十四年春二月楚公子結陳公孫佗人帥師滅頓以頓子牂歸孔子適陳吳伐陳按春秋定公十四年孔子適陳吳伐陳不書按左傳十四年春二月楚滅頓頓子牂欲事晉背楚而絕陳好按史記陳世家湣公六年孔子適陳吳王夫差伐陳取三邑而去敬王二十六年春正月楚子陳侯隨侯許男圍蔡秋八月吳侵陳按春秋哀公元年吳侵陳不書按左傳元年春楚子圍蔡報柏舉也吳之入楚也使召陳懷公懷公朝國人而問焉曰欲與楚者右欲與吳者左陳人從田無田從黨逢滑當公而進曰臣聞國之興也以福其亡也以禍今吳未有福楚未有禍楚未可棄吳未可從而晉盟主也若以晉辭吳若何公曰國勝君亡非禍而何對曰國之有是多矣何必不復小國猶復況大國乎臣聞國之興也視民如傷是其福也其亡也以民爲土芥是其禍也楚𨿽無徳亦不艾殺其民吳日敝於兵暴骨如莽而未見徳焉天其或者正訓楚也禍之適吳其何日之有陳侯從之及夫差克越乃修先君之怨秋八月吳侵陳修舊怨也敬王三十一年春吳伐陳按春秋哀公六年按左傳六年春吳伐陳復修舊怨也楚子曰吾先君與陳有盟不可以不救乃救陳師於城父敬王三十四年陳侯如吳楚伐陳按春秋不書按史記陳世家湣公十六年吳王夫差伐齊敗之艾陵使人召陳侯陳侯恐如吳楚伐陳敬王三十五年冬楚公子結帥師伐陳吳救陳按春秋哀公十年按左傳十年冬楚子期伐陳吳延州來季子救陳謂子期曰二君不務徳而力爭諸侯民何罪焉我請退以爲子名務徳而安民乃還敬王三十六年夏陳轅頗出奔鄭按春秋哀公十一年按左傳十一年夏陳轅頗出奔鄭初轅頗爲司徒賦封田以嫁公女有餘以爲己大器國人逐之故出道渴其族轅咺進稻醴粱糗腶脯焉喜曰何其給也對曰器成而具曰何不吾諫對曰懼先行敬王三十八年夏楚公子申帥師伐陳冬十一月盜殺陳夏區夫按春秋哀公十三年敬王三十九年夏五月陳宗豎出奔楚冬陳宗豎自楚復入於陳陳人殺之陳轅買出奔楚按春秋哀公十四年敬王四十年夏楚伐吳陳使公孫貞子弔吳按春秋不書按左傳哀公十五年夏楚子西子期伐吳及桐汭陳侯使公孫貞子弔焉及良而卒將以屍入吳子使太宰嚭勞且辭曰以水潦之不時無乃廩然隕大夫之屍以重寡君之憂寡君敢辭上介芋尹蓋對曰寡君聞楚爲不道薦伐吳國滅厥民人寡君使蓋備使弔君之下吏無祿使人逢天之戚大命隕墜絕世於良廢日共積一日遷次今君命逆使人曰無以屍造於門是我寡君之命委於艸莽也且臣聞之曰事死如事生禮也於是乎有朝聘而終以屍將事之禮又有朝聘而遭喪之禮若不以屍將命是遭喪而還也無乃不可乎以禮防民猶或逾之今大夫曰死而棄之是棄禮也其何以爲諸侯主先民有言曰無穢虐士備使奉屍將命苟我寡君之命達於君所𨿽隕於深淵則天命也非君與涉人之過也吳人內之敬王四十二年楚滅陳按春秋不書按史記陳世家湣公二十四年楚惠王復國以兵北伐殺陳湣公遂滅陳而有之按楚世家惠王復位滅陳而縣之

三恪部匯考三

周二

杞武王克商求禹後得東樓公封之於杞按史記杞世家杞東樓公者夏后禹之後苗裔也殷時或封或絕周武王克殷紂求禹之後得東樓公封之於杞以奉夏后氏祀注

索隱曰杞國名也東樓公謚號也不名者並史先失耳宋忠曰杞今陳畱雍丘縣故地理誌云雍丘縣故杞國周武王封禹後爲東樓公是也蓋周封杞而居雍丘至春秋時杞已遷東國故左氏隱四年傳云莒人伐杞取牟婁牟婁者東邑也僖公十四年傳云杞遷緣陵地理云北海有營陵淳於公之縣臣瓚云卽春秋緣陵淳於公所都之邑又州國名杞後攺國號曰州而稱淳於公故春秋桓五年經云州公如曹傳曰淳於公如曹是也然杞後代又稱子者以微小又僻居東夷故襄二十九年經稱杞子來盟傳曰書曰子賤之也平王二十年杞謀娶公薨子武公立﹝按世家自東樓公至謀娶公無

年可考自武公至徳公始紀年數徳公下注補成公十八年再按左傳僖二十二年爲成公卒之年逆推至武公立當在是年﹞按史記杞世家東樓公生西樓公西樓公生題公題公生謀娶公注

謀一作謨索隱曰娶子臾反謀娶公當周厲王時謀娶公生武公武公立四十七卒桓王元年春二月莒人伐杞取牟婁按春秋隱公四年

注杞國本都陳畱雍丘縣推尋事迹桓六年淳於公亡國杞始並之遷都淳於僖十四年又遷緣陵襄二十九年晉人城杞之淳於杞又遷都牟婁杞邑城陽諸縣東北有婁鄕桓王十年秋七月杞侯朝於魯九月魯入杞按春秋桓公二年按左傳二年秋七月杞侯來朝不敬杞侯歸乃謀伐之九月入杞討不敬也桓王十一年夏六月魯侯杞侯會於郕按春秋桓王三年按左傳三年夏公會杞侯於郕杞求成也桓王十六年杞武公薨子靖公立﹝按武公自平王元年紀元至此年得

四十七年﹞

按春秋不書按史記杞世家武公立四十七年卒子靖公立桓王二十一年夏六月壬寅魯侯杞侯莒子盟於曲池按春秋桓公十二年按左傳十二年夏盟於曲池平杞莒也僖王元年杞靖公薨子共公立﹝按靖公自桓王十七年紀元至此年得二

十三年﹞

按春秋不書按史記杞世家靖公二十三年卒子共公立惠王四年杞共公薨子惠公立按共公自僖王二年紀元至此年得八年

按春秋不書按史記杞世家共公八年卒子徳公立

注徐廣曰世本曰惠公索隱曰系本譙周並作惠公又云惠公生成公及桓公是此系家脫成公一代下云弟桓公姑容立非也且成公又見春秋經傳故左氏莊二十五年云杞成公娶魯女有婚姻之好至僖二十二年卒始赴而書左傳云成公也未同盟故不書名是杞有成公當如譙周所說也惠王八年夏六月魯伯姬歸於杞按春秋莊公二十五年惠王十年春魯侯會杞伯姬於洮冬杞伯姬歸寧於魯杞伯朝於魯按春秋莊公二十七年按左傳二十七年春公會杞伯姬於洮非事也天子非展義不巡守諸侯非民事不舉卿非君命不越竟冬杞伯姬來歸寧也注杞稱伯者蓋爲時王所黜惠王二十二年杞伯姬歸寧於魯朝其子杞惠公薨子成公立按惠公自惠王二年紀元至此年得十八年

按春秋僖公五年

注伯姬來寧寧成風也朝其子者時子年在十歲左右因有諸侯子得行朝義而卒不成朝禮故系於母而曰朝其子按史記杞世家徳公十八年卒弟桓公姑容立注徐廣曰世本曰惠公立十八年生成公及桓公成公立十八年桓公立十七年﹝按徳公宜作惠公姑容立在僖二十

二年桓公前尙有成公十八年注詳惠王四年﹞襄王五年夏四月齊侯宋公陳侯魯侯衛侯鄭伯許男曹伯會於咸按春秋僖公十三年按左傳十三年夏會於咸淮夷病杞故且謀王室也襄王六年春諸侯城杞緣陵按春秋僖公十四年按左傳十四年春諸侯城緣陵而遷杞焉不書其人有闕也注

緣陵邑辟淮夷遷都於緣陵闕謂器用不具

城池未固而去爲惠不終也澶淵之會旣而無歸大夫不書而國別稱人今此總曰諸侯君臣之辭不言城杞杞未遷也按公羊傳十有四年春諸侯城緣陵孰城之城杞也曷爲城杞滅也孰滅之蓋徐莒脇之曷爲不言徐莒脇之爲桓公諱也曷爲爲桓公諱上無天子下無方伯天下諸侯有相滅亡者桓公不能救則桓公恥之也然則孰城之桓公城之曷爲不言桓公城之不與諸侯專封也曷爲不與實與而文不與文曷爲不與諸侯之義不得專封也諸侯之義不得專封則其曰實與之何上無天子下無方伯天下諸侯有相滅亡者力能救之則救之可也襄王十五年冬十一月杞子薨弟姑容立按春秋僖公二十三年按左傳二十三年冬十一月杞成公卒書曰子杞夷也不書名未同盟也凡諸侯同盟死則赴以名禮也赴以名則亦書之不然則否辟不敏也襄王十九年春杞子朝於魯秋八月魯公子遂帥師入杞按春秋僖公二十七年按左傳二十七年春杞桓公來朝用夷禮故曰子公卑杞杞不共也秋入杞責無禮也襄王二十年秋杞伯姬歸寧於魯按春秋僖公二十八年襄王二十三年冬杞伯姬求婦於魯按春秋僖公三十一年頃王四年春杞伯朝於魯按春秋文公十二年按左傳十二年春杞桓公來朝始朝公也且請絕叔姬而無絕昏公許之二月叔姬卒定王十六年春魯伐杞按春秋宣公十八年定王二十年春三月杞伯朝於魯按春秋成公四年按左傳四年春三月杞伯來朝歸叔姬故也定王二十一年春正月杞叔姬歸於魯冬十二月己丑晉侯齊侯宋公魯侯衛侯鄭伯曹伯邾子杞伯同盟於虫牢按春秋成公五年簡王二年秋楚伐鄭晉侯齊侯宋公魯侯衛侯曹伯莒子邾子杞伯救鄭八月同盟於馬陵按春秋成公七年按左傳七年秋楚子重伐鄭師於泛諸侯救鄭鄭共仲侯羽軍楚師囚鄖公鍾儀獻諸晉八月同盟於馬陵尋虫牢之盟且莒服故也簡王四年春正月杞伯逆叔姬之喪於魯晉侯齊侯宋公魯侯衛侯鄭伯曹伯莒子杞伯同盟於蒲按春秋成公九年按左傳九年春杞桓公來逆叔姬之喪請之也杞叔姬卒爲杞故也逆叔姬爲我也簡王十三年秋杞伯朝於魯按春秋成公十八年按左傳十八年秋杞桓公來朝勞公且問晉故公以晉君語之杞伯於是驟朝於晉而請爲�簡王十四年夏齊崔杼魯仲孫蔑曹人邾人杞人次於鄫按春秋襄公元年按左傳元年夏五月晉韓厥荀偃帥諸侯之師伐鄭入其郛敗其徒兵於洧上於是東諸侯之師次於鄫以待晉師晉師自鄭以鄫之師侵楚焦夷及陳晉侯衛侯次於戚以爲之援靈王五年春三月壬午杞伯姑容薨子�立秋葬杞桓公按世家桓公立十七年春秋桓公立七十年

按春秋襄公六年按左傳六年春杞桓公卒始赴以名同盟故也靈王八年冬晉侯宋公魯侯衛侯曹伯莒子邾子滕子薛伯杞伯小邾子齊世子光伐鄭十二月己亥同盟於戲按春秋襄公九年按左傳九年冬十月諸侯伐鄭庚午季武子齊崔杼宋皇鄖從荀罃士�門於鄟門衛北宮括曹人邾人從荀偃韓起門於師之梁滕人薛人從欒黶士魴門於北門杞人郳人從趙武魏絳斬行栗甲戌師於泛令於諸侯曰修器備盛�糧歸老幼居疾於虎牢肆眚圍鄭鄭人恐乃行成十一月己亥同盟於戲鄭服也靈王九年春晉侯宋公魯侯衛侯曹伯莒子邾子滕子薛伯杞伯小邾子齊世子光會吳於柤秋晉侯宋公魯侯衛侯曹伯莒子邾子齊世子光滕子薛伯杞伯小邾子伐鄭冬戍鄭虎牢按春秋襄公十年按左傳十年春會於柤會吳子壽夢也靈王十年夏四月鄭公孫捨之帥師侵宋晉侯宋公魯侯衛侯曹伯齊世子光莒子邾子滕子薛伯杞伯小邾子伐鄭秋七月己未同盟於亳城北楚子鄭伯伐宋晉侯宋公魯侯衛侯曹伯齊世子光莒子邾子滕子薛伯杞伯小邾子伐鄭會於蕭魚按春秋襄公十一年靈王十三年春正月晉士�齊崔杼宋華閱魯季孫宿叔老衛北宮括鄭公孫蠆曹人莒人邾人滕人薛人杞人小邾人會吳於向夏四月晉荀偃齊崔杼宋華閱仲江魯叔孫豹衛北宮括鄭公孫蠆曹人莒人邾人滕人薛人杞人小邾人伐秦按春秋襄公十四年按左傳十四年春吳告敗於晉會於向爲吳謀楚故也夏諸侯之大夫從晉侯伐秦以報櫟之役也靈王十五年春三月晉侯宋公魯侯衛侯鄭伯曹伯莒子邾子薛伯杞伯小邾子會於溴梁按春秋襄公十六年靈王十七年冬十月晉侯宋公魯侯衛侯鄭伯曹伯莒子邾子滕子薛伯杞伯小邾子同圍齊按春秋襄公十八年按左傳十八年冬十月會於魯濟尋溴梁之言同伐齊齊侯禦諸平陰塹防門而守之廣裏諸侯之士門焉齊人多死丙寅晦齊師夜遁十一月丁卯朔入平陰靈王十九年夏六月庚申晉侯齊侯宋公魯侯衛侯鄭伯曹伯莒子邾子滕子薛伯杞伯小邾子盟於澶淵按春秋襄公二十年按左傳二十年夏盟於澶淵齊成故也靈王二十一年冬晉侯齊侯宋公魯侯衛侯鄭伯曹伯莒子邾子薛伯杞伯小邾子會於沙隨按春秋襄公二十二年按左傳二十二年冬會於沙隨復錮欒氏也靈王二十二年春三月己巳杞伯�薨弟益姑立夏葬杞孝公按春秋襄公二十三年按左傳二十三年春杞孝公卒晉悼夫人喪之平公不徹樂非禮也禮爲鄰國闕靈王二十三年秋八月癸巳晉侯宋公魯侯衛侯鄭伯曹伯莒子邾子滕子薛伯杞伯小邾子會於夷儀按春秋襄公二十四年按左傳二十四年秋會於夷儀將以伐齊水不克靈王二十四年夏五月晉侯宋公魯侯衛侯鄭伯曹伯莒子邾子滕子薛伯杞伯小邾子會於夷儀秋七月己已同盟於重丘按春秋襄公二十五年按左傳二十五年夏會於夷儀伐齊以報朝歌之役秋七月己巳同盟於重丘齊成故也靈王二十七年夏杞與諸侯白狄朝於晉按春秋不書按左傳襄公二十八年夏齊侯陳侯蔡侯北燕伯杞伯胡子沈子白狄朝於晉宋之盟故也景王元年夏晉荀盈齊髙止宋華定魯仲孫羯衛世叔儀鄭公孫段曹人莒人滕人薛人小邾人城杞晉使魯歸杞田杞子盟於魯按春秋襄公二十九年歸杞田不書按左傳二十九年晉平公杞出也故治杞夏六月知悼子合諸侯之大夫以城杞孟孝伯會之鄭子太叔與伯石往子太叔見太叔文子與之語文子曰甚乎其城杞也子太叔曰若之何哉晉國不卹周宗之闕而夏肄是屏其棄諸姬亦可知也已諸姬是棄其誰歸之吉也聞之棄同卽異是謂離徳詩曰協比其鄰昏姻孔云晉不鄰矣其誰云之晉侯使司馬女叔侯來治杞田弗盡歸也晉悼夫人慍曰齊也取貨先君若有知也不尙取之公告叔侯叔侯曰虞虢焦滑霍揚韓魏皆姬姓也晉是以大若非侵小將何所取武獻以下兼國多矣誰得治之杞夏餘也而卽東夷魯周公之後也而睦於晉以杞封魯猶可而何有焉魯之於晉也職貢不乏玩好時至公卿大夫相繼於朝史不絕書府無虛月如是可矣何必瘠魯以肥杞且先君而有知也毋寧夫人而焉用老臣杞文公來盟書曰子賤之也景王二年冬十月晉人齊人宋人衛人鄭人曹人莒人邾人滕人薛人杞人小邾人會於澶淵宋災故按春秋襄公三十年按左傳三十年爲宋災故諸侯之大夫會以謀歸宋財冬十月叔孫豹會晉趙武齊公孫蠆宋向戍衛北宮佗鄭罕虎及小邾之大夫會於澶淵旣而無歸於宋景王九年春正月杞伯益姑薨弟郁立夏葬杞文公按春秋昭公六年按左傳六年春正月杞文公卒弔如同盟禮也景王十年夏四月晉人至魯治杞田按春秋不書按左傳昭公七年夏四月晉人來治杞田季孫將以成與之謝息爲孟孫守不可曰人有言曰𨿽有挈瓶之知守不假器禮也夫子從君而守臣喪邑𨿽吾子亦有猜焉季孫曰君之在楚於晉罪也又不聽晉魯罪重矣晉師必至吾無以待之不如與之間習而取諸杞吾與子桃成反誰敢有之是得二成也魯無憂而孟孫益邑子何病焉辭以無山與之萊柞乃遷於桃晉人爲杞取成景王十四年秋晉韓起齊國弱宋華亥魯季孫意如衛北宮佗鄭罕虎曹人杞人會於厥慭按春秋昭公十一年按左傳十一年秋會於厥慭謀救蔡也景王十六年秋劉子晉侯齊侯宋公魯侯衛侯鄭伯曹伯莒子邾子滕子薛伯杞伯小邾子會於平丘八月甲戌同盟於平丘按春秋昭公十三年敬王二年秋八月丁酉杞伯郁釐薨子成立冬葬杞平公按春秋昭公二十四年敬王四年秋齊侯魯侯莒子邾子杞伯盟於鄟陵按春秋昭公二十六年按左傳二十六年秋盟於鄟陵謀納公也敬王十年冬晉韓不信齊髙張宋仲幾魯仲孫何忌衛世叔申鄭國參曹人莒人薛人杞人小邾人會城成周按春秋昭公三十二年敬王十四年春三月劉子晉侯宋公魯侯蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏會於召陵侵楚夏五月杞伯成夢於會子乞立秋七月葬杞悼公杞子乞之弟弒乞而自立按春秋定公四年弒隱公不書按左傳四年春三月劉文公合諸侯於召陵謀伐楚也按史記杞世家悼公十二年卒子隱公乞立七月隱公弟遂弒隱公自立是爲釐公敬王三十三年杞釐公薨子維立按春秋不書按史記杞世家釐公十九年卒子湣公維立元王五年杞伯之弟閼路弒其君而自立按史記杞世家湣公十六年湣公弟閼路弒湣公代立是爲哀公貞定王七年杞伯閼路薨子敕立按史記杞世家哀公十年卒湣公子敕立是爲出公貞定王十九年杞伯敕薨子春立按史記杞世家出公十二年卒子簡公春立貞定王二十四年楚滅杞杞亡按史記杞世家簡公立一年楚惠王之四十四年滅杞杞後陳亡三十四年杞小微其事不足稱述﹝按簡公立共四年云一年疑誤﹞

三恪部匯考四

周三

宋一成王三年周公討武庚誅之封微子啟於宋以紹殷後按書經微子微子若曰父師少師殷其弗或亂正四方我祖底遂陳於上我用沈酗於酒用亂敗厥徳於下殷罔不小大好艸竊姦宄卿士師師非度凡有辜罪乃罔恆獲小民方興相爲敵讎今殷其淪喪若涉大水其無津涯殷遂喪越至於今曰父師少師我其發出狂吾家耄遜於荒今爾無指告予顚隮若之何其父師若曰王子天毒降災荒殷邦方興沈酗於酒乃罔畏畏咈其長舊有位人今殷民乃攘竊神祗之犧牷牲用以容將食無災降監殷民用乂讎斂召敵讎不怠罪合於一多瘠罔詔商今其有災我興受其敗商其淪喪我罔爲臣僕詔王子出迪我舊云刻子王子弗出我乃顚隮自靖人自獻於先王我不顧行遁D﹪L子之命王若曰猷殷王元子惟稽古崇徳象賢統承先王修其禮物作賓於王家與國咸休永世無窮嗚呼乃祖成湯克齊聖廣淵皇天眷佑誕厥受命撫民以寬除其邪虐功加於時徳垂後裔爾惟踐修厥猷舊有令聞恪愼克孝肅恭神人予嘉乃徳曰篤不忘上帝時歆下民祗協庸建爾於上公尹玆東夏欽哉往敷乃訓愼乃服命率由典常以蕃王室弘乃烈祖律乃有民永綏厥位毗予一人世世享徳萬邦作式俾我有周無斁嗚呼往哉惟休無替朕命按史記周本紀武王封商紂子祿父殷之餘民武王爲殷初定未集乃使其弟管叔鮮蔡叔度相祿父治殷武王崩成王少周公乃行政當國管叔蔡叔羣弟疑周公與武庚作亂畔周周公奉成王命伐誅武庚管叔放蔡叔以微子開代殷後國於宋按宋微子世家微子開者殷帝乙之首子而紂之庶兄也紂旣立不明淫亂於政微於數諫紂不聽及祖伊以周西伯昌之修徳滅國懼禍至以告紂紂曰我生不有命在天乎是何能爲於是微子度紂終不可諫欲死之及去未能自決乃問於太師少師太師少師乃勸微子去遂行周武王伐紂克殷微子乃持其祭器造於軍門肉袒面縛左牽羊右把茅膝行而前以告於是武王乃釋微子復其位如故武王封紂子武庚祿父以續殷祀使管叔蔡叔傅相之武王崩成王少周公旦代行政當國管蔡疑之乃與武庚作亂欲襲成王周公周公旣承成王命誅武庚殺管叔放蔡叔乃命微子開代殷後奉其先祀作微子之命以申之國於宋微子故能仁賢乃代武庚故殷之餘民甚戴愛之微子開卒立其弟衍是爲微仲注

禮記曰微子捨其孫腯而立衍也鄭元曰微子適子死立其弟衍殷禮也索隱曰家語微子弟仲思名衍一名泄嗣微子爲宋公𨿽遷爵易位而班級不過其故故以舊官爲稱故二子𨿽爲宋公猶微至子稽乃稱宋公也厲王二十年宋公鮒祀薨子舉立﹝按宋自微仲至厲公皆無年可考自

釐公以後始紀年數今歷敍諸君而以釐公爲編年之始﹞按史記宋微子世家微仲卒子宋公稽立宋公稽卒子丁公申立丁公申卒子湣公共立湣公共卒弟煬公熙立�公卽位湣公子鮒祀弒煬公而自立曰我當立是爲厲公厲公卒子釐公舉立釐公十七年周厲王出奔彘厲王四十八年宋公舉薨子立按史記宋微子世家釐公卒子惠公立惠公四年周宣王卽位宣王二十七年宋公薨子哀公立按史記宋微子世家惠公三十年卒子哀公立宣王二十八年宋公薨子戴公立按史記宋微子世家哀公元年卒子戴公立平王五年宋公薨子司空立按史記微子世家戴公二十九年周幽王爲犬戎所殺秦始列爲諸侯三十四年戴公卒子武公司空立平王二十三年宋公司空薨子力立按史記宋微子世家武公十八年卒子宣公力立平王四十一年宋公力薨弟和立按史記宋微子世家宣公有太子與夷十九年宣公病讓其弟和曰父死子繼兄死弟及天下通義也我其立和和亦三讓而受之宣公卒弟和立平王四十九年秋九月魯及宋盟於宿按春秋隱公元年按左傳惠公之季年敗宋師於黃公立而求成焉元年秋九月及宋人盟於宿始通也平王五十一年秋八月庚辰宋公和卒立宣公之子與夷冬十二月癸未葬宋穆公按春秋隱公三年按左傳三年秋宋穆公疾召大司馬孔父而屬殤公焉曰先君捨與夷而立寡人寡人弗敢忘若以大夫之靈得保首領以沒先君若問與夷其將何辭以對請子奉之以主社稷寡人𨿽死亦無悔焉對曰羣臣願奉馮也公曰不可先君以寡人爲賢使主社稷若棄徳不讓是廢先君之舉也豈曰能賢光昭先君之令徳可不務乎吾子其無廢先君之功使公子馮出居於鄭八月庚辰宋穆公卒殤公卽位按公羊傳葬者曷爲或日或不日不及時而日渴葬也不及時而不日慢葬也過時而日隱之也過時而不日謂之不能葬也當時而不日正也當時而日危不得葬也此當時何危爾宣公謂繆公曰以吾愛與夷則不若愛女以爲社稷宗q主則與夷不若女盍終爲君矣宣公死繆公立繆公逐其二子莊公馮與左師勃曰爾爲吾子生毋相見死毋相哭與夷復曰先君之所爲不與臣國而納國乎君者以君可以爲社稷宗廟主也今君逐君之二子而將致國乎與夷此非先君之意也且使子而可逐則先君其逐臣矣繆公曰先君之不爾逐可知矣吾立乎此攝也終致國乎與夷莊公馮殺與夷故君子大居正宋之禍宣公爲之也桓王元年夏宋公魯侯遇於淸宋公陳侯蔡人衛人伐鄭秋宋公陳侯魯公子翚蔡人衛人伐鄭按春秋隱公四年按左傳四年春公與宋公爲會將尋宿之盟未及期衛人來告亂夏公及宋公遇於淸宋殤公之卽位也公子馮出奔鄭鄭人欲納之及衛州吁立將修先君之怨於鄭而求寵於諸侯以和其民使告於宋曰君若伐鄭以除君害君爲主敝邑以賦與陳蔡從則衛國之願也宋人許之於是陳蔡方睦於衛故宋公陳侯蔡人衛人伐鄭圍其東門五日而還秋諸侯復伐鄭宋公使來乞師公辭之羽父請以師會之公弗許固請而行桓王二年秋九月邾人鄭人伐宋冬十二月宋人伐鄭圍長葛按春秋隱公五年按左傳五年秋九月宋人取邾田邾人告於鄭曰請君釋憾於宋敝邑爲道鄭人以王師會之伐宋入其郛以報東門之役宋人使來告命公聞其入郛也將救之問於使者曰師何及對曰未及國公怒乃止辭使者曰君命寡人同卹社稷之難今問諸使者曰師未及國非寡人之所敢知也冬十二月宋人伐鄭圍長葛以報入郛之役也桓公三年冬宋人取長葛魯侯爲周請糴於宋按春秋隱公六年按左傳六年秋宋人取長葛冬京師來告饑公爲之請糴於宋衛齊鄭桓王四年秋七月宋及鄭平庚申盟於宿魯侯爲宋伐邾按春秋不書按左傳隱公七年秋宋及鄭平七月庚申盟於宿公伐邾爲宋討也注

公距宋更與鄭平欲以鄭爲援今鄭復與宋盟故懼而伐邾欲以求宋故曰爲宋討桓王五年春宋公衛侯遇於垂秋七月庚午宋公齊侯衛侯盟於瓦屋按春秋隱公八年按左傳八年春齊侯將平宋衛有會期宋公以幣請於衛請先相見衛侯許之故遇於犬丘齊人卒平宋衛於鄭秋會於溫盟於瓦屋以釋東門之役冬齊侯使來告成三國公使眾仲對曰君釋三國之圖以鳩其民君之惠也寡君聞命矣敢不承受君之明徳桓王六年宋公不王鄭以王命討之按春秋不書按左傳隱公九年宋公不王鄭伯爲王左卿士以王命討之伐宋宋以入郛之役怨公不告命公怒絕宋使秋鄭人以王命來告伐宋冬公會齊侯於防謀伐宋也桓王七年夏齊人魯人鄭人伐宋六月魯侯敗宋師於菅辛未取郜辛巳取防按春秋隱公十年按左傳十年春王正月公會齊侯鄭伯於中丘癸丑盟於鄧爲師期夏五月羽父先會齊侯鄭伯伐宋六月戊申公會齊侯鄭伯於老桃壬戌公敗宋師於菅庚午鄭師入郜辛未歸於我庚辰鄭師入防辛巳歸於我蔡人衛人郕人不會王命秋七月庚寅鄭師入郊猶在郊宋人衛人入鄭蔡人從之伐戴八月壬戌鄭伯圍戴癸亥克之取三師焉宋衛旣入鄭而以伐戴召蔡人蔡人怒故不和而敗九月戊寅鄭伯入宋桓王八年冬十月鄭伯伐宋敗之按春秋不書按左傳隱公十一年冬十月鄭伯以虢師伐宋壬戌大敗宋師以報其入鄭也桓王十年春正月戊申宋督弒其君與夷及其大夫孔父三月齊侯魯侯陳侯鄭伯會於稷以成宋亂按春秋桓公二年按左傳元年宋華父督見孔父之妻於路目逆而送之曰美而艷二年春宋督攻孔氏殺孔父而取其妻公怒督懼遂弒殤公會於稷以成宋亂爲賂故立華氏也宋殤公立十年十一戰民不堪命孔父嘉爲司馬督爲太宰故因民之不堪命先宣言曰司馬則然已殺孔父而弒殤公召莊公於鄭而立之以親鄭以郜大鼎賂公齊陳鄭皆有賂故遂相宋公按公羊傳宋督�其君與夷及其大夫孔父及者何累也弒君多矣捨此無累者乎曰有仇牧荀息皆累也捨仇牧荀息無累者乎曰有有則此何以書賢也何賢乎孔父孔父可謂義形於色矣其義形於色柰何督將弒殤公孔父生而存則殤公不可得而弒也故於是先攻孔父之家殤公知孔父死己必死趨而救之皆死焉孔父正色而立於朝則人莫敢過而致難於其君者孔父可謂義形於色矣桓王十九年春正月齊人衛人鄭人宋人盟於惡曹秋九月宋人執鄭祭仲宋公陳侯蔡叔魯公子柔盟於折宋公魯侯會於夫鍾冬十二月宋公魯侯會於闞按春秋桓公十一年按左傳鄭昭公之敗北戎也齊人將妻之昭公辭祭仲曰必取之君多內寵子無大援將不立三公子皆君也弗從十年夏鄭莊公卒初祭封人仲足有寵於莊公莊公使爲卿爲公娶鄧曼生昭公故祭仲立之宋雍氏女於鄭莊公曰雍姞生厲公雍氏宗有寵於宋莊公故誘祭仲而執之曰不立突將死亦執厲公而求賂焉祭仲與宋人盟以厲公歸而立之按公羊傳祭仲者何鄭相也何以不名賢也何賢乎祭仲以爲知權也其爲知權柰何古者鄭國處於畱先鄭伯有善於鄫公者通乎夫人以取其國而遷鄭焉而野畱莊公死已葬祭仲將往省於畱塗出於宋宋人執之謂之曰爲我出忽而立突祭仲不從其言則君必死國必亡從其言則君可以生易死國可以存易亡少遼緩之則突可故出而忽可故反是不可得則病然後有鄭國古人之有權者祭仲之權是也權者何權者反於經然後有善者也權之所設捨死亡無所設行權有道自貶損以行權不害人以行權殺人以自生亡人以自存君子不爲也桓王二十年秋七月丁亥宋公魯侯燕人盟於谷丘八月宋公魯侯會於虛冬十一月宋公魯侯會於龜十二月魯師鄭師伐宋丁未戰於宋按春秋桓公十二年按左傳十二年夏公欲平宋鄭秋公及宋公盟於句瀆之丘宋成未可知也故又會於虛冬會於龜宋公辭平故與鄭伯盟於武父遂帥師而伐宋戰焉宋無信也桓王二十一年春二月己巳魯侯紀侯鄭伯及齊侯宋公衛侯燕人戰齊師宋師衛師燕師敗績按春秋桓公十三年按左傳十三年春宋多賂於鄭鄭不堪命故以紀魯及齊與宋衛燕戰不書所戰後也桓王二十二年冬十二月宋人齊人蔡人衛人陳人伐鄭按春秋桓公十四年按左傳十四年冬宋人以諸侯伐鄭報宋之戰也焚渠門入及大逵伐東郊取牛首以大宮之椽歸爲盧門之椽桓王二十三年冬十一月宋公魯侯衛侯陳侯會於袲伐鄭按春秋桓公十五年按左傳十五年冬會於袲謀伐鄭將納厲公也弗克而還莊王元年春正月宋公魯侯蔡侯衛侯會於曹夏四月宋公魯侯衛侯陳侯蔡侯伐鄭按春秋桓公十六年按左傳十六年春正月會於曹謀伐鄭也夏伐鄭莊王二年秋魯人宋人衛人伐邾按春秋桓公十七年按左傳十七年秋伐邾宋志也莊王五年冬十有二月乙酉宋公馮薨子捷立按春秋莊公二年莊王六年夏四月葬宋莊公按春秋莊公三年莊王八年冬魯侯齊人宋人陳人蔡人伐衛按春秋莊公五年按左傳五年冬伐衛納惠公也莊王十三年春二月魯侯侵宋三月宋人遷宿夏六月齊師宋師次於郎魯侯敗宋師於乘丘按春秋莊公十年按左傳十年夏六月齊師宋師次於郎公子偃曰宋師不整可敗也宋敗齊必還請擊之公弗許自雩門竊出蒙臯比而先犯之公從之大敗宋師於乘丘齊師乃還莊王十四年夏五月戊寅魯侯敗宋師於鄑秋宋大水魯使人往弔按春秋莊公十一年按左傳十一年夏宋爲乘丘之役故侵我公禦之宋師未陳而薄之敗諸鄑凡師敵未陳曰敗某師皆陳曰戰大崩曰敗績得�曰克覆而敗之曰取某師京師敗曰王師敗績於某秋宋大水公使弔焉曰天作淫雨害於粢盛若之何不弔對曰孤實不敬天降之災又以爲君憂拜命之辱臧文仲曰宋其興乎禹湯罪己其興也悖焉桀紂罪人其亡也忽焉且列國有凶稱孤禮也言懼而名禮其庶乎旣而聞之曰公子禦說之辭也臧孫達曰是宜爲君有卹民之心乘丘之役公以金僕姑射南宮長萬公右歂孫生搏之宋人請之宋公靳之曰始吾敬子今子魯囚也吾弗敬子矣病之莊王十五年秋八月甲午宋萬弒其君捷及其大夫仇牧冬十月宋萬出奔陳按春秋莊公十二年按左傳十二年秋宋萬弒閔公於蒙澤遇仇牧於門批而殺之遇太宰督於東宮之西又殺之立子遊羣公子奔蕭公子禦說奔亳南宮牛猛獲帥師圍亳冬十月蕭叔大心及戴武宣穆莊之族以曹師伐之殺南宮牛於師殺子遊於宋立桓公猛獲奔衛南宮萬奔陳以乘車輦其母一日而至宋人請猛獲於衛衛人欲勿與石祁子曰不可天下之惡一也惡於宋而保於我保之何補得一夫而失一國與惡而棄好非謀也衛人歸之亦請南宮萬於陳以賂陳人使婦人飲之酒而以犀革裹之比及宋手足皆見宋人皆醢之按公羊傳及者何累也弒君多矣捨此無累者乎孔父荀息皆累也捨孔父荀息無累者乎曰有有則此何以書賢也何賢乎仇牧仇牧可謂不畏彊禦矣其不畏彊禦柰何萬嘗與莊公戰獲乎莊公莊公歸散捨諸宮中數月然後歸之歸反爲大夫於宋與閔公博婦人皆在側萬曰甚矣魯侯之淑魯侯之美也天下諸侯宜爲君者惟魯侯爾閔公矜此婦人�其言顧曰此虜也爾虜焉故魯侯之美惡乎至萬怒搏閔公絕其脰仇牧聞君弒趨而至遇之於門手劍而叱之萬臂摋仇牧碎其首齒著乎門闔仇牧可謂不畏彊禦矣僖王元年春齊侯宋人陳人蔡人邾人會於北杏按春秋莊公十三年按左傳十三年春會於北杏以平宋亂冬宋人背北杏之會僖王二年春齊人陳人曹人伐宋夏單伯會伐宋冬單伯會齊侯宋公衛侯鄭伯於鄄按春秋莊公十四年按左傳十四年春諸侯伐宋齊請師於周夏單伯會之取成於宋而還冬會於鄄宋服故也僖王三年春齊侯﹪A陳侯衛侯鄭伯會於鄄秋宋人齊人邾人伐郳鄭人侵宋按春秋莊公十五年按左傳十五年春復會焉齊始霸也秋諸侯爲宋伐郳鄭人間之而侵宋僖王四年夏宋人齊人衛人伐鄭冬十二月齊侯宋公陳侯魯侯衛侯鄭伯許男滑伯滕子同盟於幽按春秋莊公十六年按左傳十六年夏諸侯伐鄭宋故也冬同盟於幽鄭成也惠王二年秋魯公子結媵陳人之婦於鄄遂及齊侯宋公盟冬齊人宋人陳人伐魯西鄙按春秋莊公十九年惠王九年秋魯侯宋人齊人伐徐按春秋莊公二十六年惠王十年夏六月魯侯齊侯宋公陳侯鄭伯同盟於幽按春秋莊公二十七年按左傳二十七年夏同盟於幽陳鄭服也惠王十一年秋荊伐鄭魯侯齊人宋人救鄭按春秋莊公二十八年惠王十五年夏宋公齊侯遇於梁丘按春秋莊公三十二年按左傳三十二年春齊侯爲楚伐鄭之故請會於諸侯宋公請先見於齊侯夏遇於梁丘惠王十八年春正月齊師宋師曹伯次於聶北救邢夏六月齊師宋師曹師城邢秋八月齊侯宋公魯侯鄭伯曹伯邾人會於檉按春秋僖公元年按左傳元年春諸侯救邢邢人潰出奔師師遂逐狄人具邢器用而遷之師無私焉夏邢遷於夷儀諸侯城之救患也惠王十九年秋九月齊侯宋公江人黃人盟於貫按春秋僖公二年按左傳二年秋盟於貫服江黃也惠王二十年秋齊侯宋公江人黃人會於陽谷按春秋僖公三年按左傳三年秋會於陽谷謀伐楚也惠王二十一年春正月齊侯宋公陳侯魯侯衛侯鄭伯許男曹伯侵蔡蔡潰遂伐楚次於陘冬十二月魯公孫玆帥師會齊人宋人衛人鄭人許人曹人侵陳按春秋僖公四年惠王二十二年夏齊侯宋公陳侯魯侯衛侯鄭伯許男曹伯會王世子於首止秋八月諸侯盟於首止鄭伯逃歸不盟按春秋僖公五年按左傳五年夏會於首止會王太子鄭謀寧周也惠王二十三年夏齊侯宋公陳侯魯侯衛侯曹伯伐鄭圍新城秋楚子圍許諸侯遂救許按春秋僖公六年按左傳六年夏諸侯伐鄭以其逃首止之盟故也秋楚子圍許以救鄭諸侯救許乃還惠王二十四年秋七月齊侯宋公魯侯陳世子款鄭世子華盟於�母按春秋僖公七年按左傳七年秋盟於�母謀鄭故也惠王二十五年春正月王人齊侯宋公魯侯衛侯許男曹伯陳世子款盟於洮鄭伯乞盟按春秋僖公八年按左傳八年春盟於洮謀王室也鄭伯乞盟請服也襄王元年春三月宋公禦說薨子玆父立夏宰周公齊侯宋子魯侯衛侯鄭伯許男曹伯會於葵丘按春秋僖公九年按左傳初宋公疾太子玆父固請曰目夷長且仁君其立之公命子魚子魚辭曰能以國讓仁孰大焉臣不及也且又不順遂走而退九年春宋桓公卒未葬而襄公會諸侯故曰子凡在喪王曰小童公侯曰子宋襄公卽位以公子目夷爲仁使爲左師以聽政於是宋治故魚氏世爲左師襄王五年夏齊侯宋公陳侯魯侯衛侯鄭伯許男曹伯會於咸按春秋僖公十三年按左傳十三年夏會於咸淮夷病杞故且謀王室也襄王七年春三月齊侯宋公陳侯魯侯衛侯鄭伯許男曹伯盟於牡丘遂次於匡諸侯之大夫救徐冬宋人伐曹楚人敗徐於婁林按春秋僖公十五年按左傳十五年春楚人伐徐徐卽諸夏故也三月盟於牡丘尋葵丘之盟且救徐也孟穆伯帥師及諸侯之師救徐諸侯次於匡以待之冬宋人伐曹討舊怨也襄王八年春正月戊申隕石於宋五六鷁退飛過宋都冬十二月齊侯宋公陳侯魯侯衛侯鄭伯許男邢侯曹伯會於淮按春秋僖公十六年按左傳十六年春隕石於宋五隕星也六鷁退飛過宋都風也周內史叔興聘於宋宋襄公問焉曰是何祥也吉凶焉在對曰今玆魯多大喪明年齊有亂君將得諸侯而不終退而告人曰君失問是陰陽之事非吉凶所生也吉凶由人吾不敢逆君故也冬十二月會於淮謀鄫且東略也城鄫役人病有夜登丘而呼曰齊有亂不果城刖十﹞襄王九年冬十二月齊公子昭奔宋按春秋僖公十七年按左傳十七年冬十月乙亥齊桓公卒易牙入與寺人貂因內寵以殺羣吏而立公子無虧孝公奔宋十二月乙亥赴辛巳夜殯襄王十年春正月宋公曹伯衛人邾人伐齊夏五月戊寅宋師及齊師戰於甗齊師敗績按春秋僖公十八年按左傳十八年春宋襄公以諸侯伐齊三月齊人殺無虧齊人將立孝公不勝四公子之徒遂與宋人戰夏五月宋敗齊師於甗立孝公而還襄王十一年春三月宋人執滕子嬰齊夏六月宋公曹人邾人盟於曹南鄫子會盟於邾己酉邾人執鄫子用之秋宋人圍曹按春秋僖公十九年按左傳十九年春宋人執滕宣公夏宋公使邾文公用鄫子於次睢之社欲以屬東夷司馬子魚曰古者六畜不相爲用小事不用大牲而況敢用人乎祭祀以爲人也民神之主也用人其誰饗之齊桓公存三亡國以屬諸侯義士猶曰薄徳今一會而虐二國之君又用諸淫昏之鬼將以求霸不亦難乎得死爲幸秋宋人圍曹討不服也子魚言於宋公曰文王聞崇徳亂而伐之軍三旬而不降退修教而復伐之因壘而降詩云刑於寡妻至於兄弟以禦於家邦今君徳無乃猶有所闕而以伐人若之何盍姑內省徳乎無闕而後動襄王十三年春宋人齊人楚人盟於鹿上秋宋公楚子陳侯蔡侯鄭伯許男曹伯會於盂執宋公以伐宋冬十二月魯侯會諸侯盟於薄釋宋公按春秋僖公二十一年按左傳二十年秋宋襄公欲合諸侯臧文仲聞之曰以欲從人則可以人從欲鮮濟二十一年春宋人爲鹿上之盟以求諸侯於楚楚人許之公子目夷曰小國爭盟禍也宋其亡乎幸而後敗秋諸侯會宋公於盂子魚曰禍其在此乎君欲已甚其何以堪之於是楚執宋公以伐宋冬會於薄以釋之子魚曰禍猶未也未足以懲君按公羊傳冬楚人使宜申來獻捷此楚子也其稱人何貶曷爲貶爲執宋公貶曷爲爲執宋公貶宋公與楚子期以乘車之會公子目夷諫曰楚彊而無義請君以兵車之會往宋公曰不可吾與之約以乘車之會自我爲之自我墮之曰不可終以乘車之會往楚人果伏兵車執宋公以伐宋宋公謂公子目夷曰子歸守國矣國子之國也吾不從子之言以至此乎公子目夷復曰君𨿽不言國國固臣之國也於是歸設守械而守國楚人謂宋人曰子不與我國吾將殺子君矣宋人應之曰吾賴社稷之神靈吾國已有君矣楚人知𨿽殺宋公猶不得宋國於是釋宋公宋公釋乎執走之衛公子目夷復曰國爲君守之君曷爲不入然後逆襄公歸惡乎捷捷乎宋曷爲不言捷乎宋爲襄公諱也此圍辭也曷爲不言其圍爲公子目夷諱也十有二月癸丑公會諸侯盟於薄釋宋公執未有言釋之者此其言釋之何公與爲爾也公與爲爾柰何公與議爾也襄王十四年夏宋公衛侯許男滕子伐鄭冬十一月宋公及楚人戰於泓宋師敗績按春秋僖公二十二年按左傳二十二年夏宋公伐鄭子魚曰所謂禍在此矣秋楚人伐宋以救鄭宋公將戰大司馬固諫曰天之棄商久矣君將興之弗可赦也已弗聽冬十一月己巳朔宋公及楚人戰於泓宋人旣成列楚人未旣濟司馬曰彼眾我寡及其未旣濟也請擊之公曰不可旣濟而未成列又以告公曰未可旣陳而後擊之宋師敗績公傷股門官殲焉國人皆咎公公曰君子不重傷不禽二毛古之爲軍也不以i也寡人𨿽亡國之餘不鼓不成列子魚曰君未知戰勍敵之人隘而不列天贊我也阻而鼓之不亦可乎猶有懼焉且今之勍者皆吾敵也𨿽及胡獲則取之何有於二毛明恥教戰求殺敵也傷未及死如何勿重若愛重傷則如勿傷愛其二毛則如服焉三軍以利用也金鼓以聲气也利而用之阻隘可也聲盛致志鼓儳可也按公羊傳偏戰者日爾此其言朔何春秋辭繁而不殺者正也何正爾宋公與楚人期戰於泓之陽楚人濟泓而來有司復曰請迨其未畢濟而擊之宋公曰不可吾聞之也君子不厄人吾𨿽喪國之餘寡人不忍行也旣濟未畢陳有司復曰請迨其未畢陳而擊之宋公曰不可吾聞之也君子不鼓不成列已陳然後襄公鼓之宋師大敗故君子大其不鼓不成列臨大事而不忘大禮有君而無臣以爲𨿽文王之戰亦不過此也按谷梁傳日事遇朔曰朔春秋三十有四戰未有以尊敗乎卑以師敗乎人者也以尊敗乎卑以師敗乎人則驕其敵襄公以師敗乎人而不驕其敵何也責之也泓之戰以爲復雩之恥也雩之恥宋襄公有以自取之伐齊之喪執滕子圍曹爲雩之會不顧其力之不足而致楚成王成王怒而執之故曰禮人而不答則反其敬愛人而不親則反其仁治人而不治則反其知過而不攺文之是謂之過襄公之謂也古者被甲嬰冑非以興國也則以徵無道也豈曰以報其恥哉宋公與楚人戰於泓水之上司馬子反曰楚眾我少鼓險而擊之勝無幸焉襄公曰君子不推人危不攻人厄須其出旣出旌亂於上陳亂於下子反曰楚眾我少擊之勝無幸焉襄公曰不鼓不成列須其成列而後擊之則眾敗而身傷焉七月而死倍則攻敵則戰少則守人之所以爲人者言也人而不能言何以爲人言之所以爲言者信也言而不信何以爲言信之所以爲信者道也信而不道何以爲道道之貴者時其行勢也襄王十五年春齊侯伐宋圍緡夏五月庚寅宋公玆父薨子王臣立按春秋僖公二十三年按左傳二十三年春齊侯伐宋圍緡以討其不與盟於齊也夏五月宋襄公卒傷於泓故也襄王十六年秋宋及楚平按春秋不書按左傳僖公二十四年秋宋及楚平宋成公如楚還入於鄭鄭伯將享之問禮於皇武子對曰宋先代之後也於周爲客天子有事膰焉有喪拜焉丰厚可也鄭伯從之享宋公有加禮焉襄王十七年夏宋蕩伯姬逆婦於魯宋殺其大夫按春秋僖公二十五年按公羊傳二十五年夏宋蕩伯姬來逆婦宋蕩伯姬者何蕩氏之母也其言來逆婦何兄弟辭也其稱婦何有姑之辭也宋殺其大夫何以不名宋三世無大夫三世內娶也注

三世謂慈父王臣處臼也內娶大夫女也言無大夫者禮不臣妻之父母國內皆臣無娶道故絕去大夫名正其義也外小惡正之者宋以內娶故公族以弱妃黨益彊威權下流政分三門卒生篡弒親親出奔疾其末故正其本襄王十八年冬楚人伐宋圍緡按春秋僖公二十六年按左傳二十六年宋以其善於晉侯也叛楚卽晉冬楚令尹子玉司馬子西帥師伐宋圍緡注

重耳之出也宋襄公贈馬二十乘襄王十九年冬楚人陳侯蔡侯鄭伯許男圍宋十二月甲戌魯侯會諸侯盟於宋按春秋僖公二十七年按左傳二十七年冬楚子及諸侯圍宋宋公孫固如晉告急襄王二十年夏四月己巳晉侯齊師宋師秦師及楚人戰於城濮楚師敗績五月癸丑晉侯齊侯宋公魯侯蔡侯鄭伯衛子莒子盟於踐土冬晉侯齊侯宋公魯侯蔡侯鄭伯陳子莒子邾人秦人會於溫按春秋僖公二十八年按左傳二十八年春三月宋人使門尹般如晉師告急公曰宋人告急捨之則絕告楚不許我欲戰矣齊秦未可若之何先軫曰使宋捨我而賂齊秦藉之告楚我執曹君而分曹衛之田以賜宋人楚愛曹衛必不許也喜賂怒頑能無戰乎公說執曹伯分曹衛之田以畀宋人楚子入居於申使申叔去谷使子玉去宋曰無從晉師晉侯在外十九年矣而果得晉國險阻艱難備嘗之矣民之情傷盡知之矣天假之年而除其害天之所置其可廢乎軍志曰允當則歸又曰知難而退又曰有徳不可敵此三志者晉之謂矣子玉使伯請戰曰非敢必有功也願以間執讒慝之口王怒少與之師戰於城濮楚師敗績襄王二十一年夏六月王子虎魯侯晉人宋人齊人陳人蔡人秦人盟於翟泉按春秋僖公二十九年按左傳二十九年夏公會王子虎晉狐偃宋公孫固齊國歸父陳轅濤塗秦小子慭盟於翟泉尋踐土之盟且謀伐鄭也襄王二十七年夏六月宋公陳侯鄭伯晉士縠魯公孫敖盟於垂隴冬晉人宋人陳人鄭人伐秦按春秋文公二年按左傳二年夏六月穆伯會諸侯及晉司空士縠盟於垂隴晉討衛故也冬晉先且居宋公子成陳轅選鄭公子歸生伐秦取汪及彭衙而還以報彭衙之役襄王二十八年春正月魯叔孫得臣晉人宋人陳人衛人鄭人伐沈沈潰雨螽於宋按春秋文公三年按左傳三年春莊叔會諸侯之師伐沈以其服於楚也沈潰凡民逃其上曰潰在上曰逃秋雨螽於宋隊而死也按公羊傳雨螽者何死而墜也何以書記異也外異不書此何以書爲王者之後記異也襄王三十二年夏四月宋公王臣薨子杵臼立宋人殺其大夫秋八月齊侯宋公魯侯衛侯陳侯鄭伯許男曹伯晉趙盾盟於扈按春秋文公七年按左傳七年夏四月宋成公卒於是公子成爲右師公孫友爲左師樂豫爲司馬鱗矔爲司徒公子蕩爲司城華禦事爲司寇昭公將去羣公子樂豫曰不可公族公室之枝葉也若去之則本根無所庇蔭矣葛藟猶能庇其本根故君子以爲比況國君乎此諺所謂庇焉而縱尋斧焉者也必不可君其圖之親之以徳皆股肱也誰敢攜貳若之何去之不聽穆襄之族率國人以攻公殺公孫固公孫鄭於公宮六卿和公室樂豫捨司馬以讓公子卬昭公卽位而葬書曰宋人殺其大夫不稱名眾也且言非其罪也秋八月齊侯宋公衛侯陳侯鄭伯許男曹伯會晉趙盾盟於扈晉侯立故也襄王三十三年冬宋殺其大夫司馬宋司城奔於魯按春秋文公八年按左傳八年冬宋襄夫人襄王之姊也昭公不禮焉夫人因戴氏之族以殺襄公之孫孔叔公孫鍾離及大司馬公子卬皆昭公之黨也司馬握節以死故書以官司城蕩意諸來奔效節於府人而出公以其官逆之皆復之亦書以官皆貴之也頃王元年春楚人伐鄭晉趙盾宋華耦魯公子遂衛孔達許人救鄭按春秋文公九年按左傳九年春範山言於楚子曰晉君少不在諸侯北方可圖也楚子師於狼淵以伐鄭囚公子堅公子尨及樂耳鄭及楚平公子遂會晉趙盾宋華耦衛孔達許大夫救鄭不及楚師頃王二年冬狄侵宋宋公逆楚子田於孟諸按春秋文公十年田孟諸不書按左傳十年秋陳侯鄭伯會楚子於息冬遂及蔡侯次於厥貉將以伐宋宋華禦事曰楚欲弱我也先爲之弱乎何必使誘我我實不能民何罪乃逆楚子勞且聽命遂道以田孟諸宋公爲右盂鄭伯爲左盂期思公復遂爲右司馬子朱及文之無畏爲左司馬命夙駕載燧宋公違命無畏抶其僕以徇或謂子舟曰國君不可戮也子舟曰當官而行何彊之有詩曰剛亦不吐柔亦不茹毋縱詭隨以謹罔極是亦非辟彊也敢愛死以亂官乎頃王三年秋魯公子遂如宋按春秋文公十一年按左傳十一年秋襄仲聘於宋且言司城蕩意諸而復之因賀楚師之不害也頃王六年夏六月魯侯宋公陳侯衛侯鄭伯許男曹伯晉趙盾同盟於新城秋九月宋子哀奔於魯按春秋文公十四年按左傳十四年夏六月同盟於新城從於楚者服且謀邾也秋有星孛入於北斗周內史叔服曰不出七年宋齊晉之君皆將死亂九月宋髙哀爲蕭封人以爲卿不義宋公而出遂來奔匡王元年春三月宋司馬華孫盟於魯冬十一月諸侯盟於扈按春秋文公十五年按左傳十五年三月宋華耦來盟其官皆從之公與之宴辭曰君之先臣督得罪於宋殤公名在諸侯之策臣承其祀其敢辱君請承命於亞旅魯人以爲敏冬十一月晉侯宋公衛侯蔡侯鄭伯許男曹伯盟於扈尋新城之盟且謀伐齊也齊人賂晉侯故不克而還於是有齊難是以公不會匡王二年冬十一月宋人弒其君杵臼弟鮑立按春秋文公十六年按左傳十六年宋公子鮑禮於國人宋饑竭其粟而貸之年自七十以上無不饋詒也時加羞珍異無日不數於六卿之門國之材人無不事也親自桓以下無不卹也公子鮑美而艷襄夫人欲通之而不可夫人助之施昭公無道國人奉公子鮑以因夫人於是華元爲右師公孫友爲左師華耦爲司馬鱗矔爲司徒蕩意諸爲司城公子朝爲司寇初司城蕩卒公孫壽辭司城請使意諸爲之旣而告人曰君無道吾官近懼及焉棄官則族無所庇子身之貳也姑紓死焉𨿽亡子猶不亡族旣夫人將使公田孟諸而殺之公知之盡以寶行蕩意諸曰盍適諸侯公曰不能其大夫至於君祖母以及國人諸侯誰納我且旣爲人君而又爲人臣不如死盡以其寶賜左右以使行夫人使謂司城去公對曰臣之而逃其難若後君何冬十一月甲寅宋昭公將田孟諸未至夫人王姬使帥甸攻而殺之蕩意諸死之文公卽位使母弟須爲司城華耦卒而使蕩虺爲司馬匡王三年春晉荀林父衛孔達陳公孫寧鄭石楚伐宋夏四月復合諸侯於扈按春秋文公十七年復合不書按左傳十七年春晉荀林父衛孔達陳公孫寧鄭石楚伐宋討曰何故弒君猶立文公而還夏四月晉侯搜於黃父遂復合諸侯於扈平宋也匡王四年冬十二月宋公殺其母弟須及昭公子出武穆之族按春秋不書按左傳文公十八年冬宋武氏之族道昭公子將奉司城須以作亂十二月宋公殺母弟須及昭公子使戴莊桓之族攻武氏於司馬子伯之館遂出武穆之族使公孫師爲司城公子朝卒使樂呂爲司寇以靖國人匡王五年秋楚子鄭人侵陳遂侵宋晉趙盾帥師救陳宋公陳侯衛侯曹伯會晉師於棐林伐鄭冬晉人宋人伐鄭按春秋宣公元年按左傳元年宋人之弒昭公也晉荀林父以諸侯之師伐宋宋及晉平宋文公受盟於晉又會諸侯於扈將爲魯討齊皆取賂而還鄭穆公曰晉不足與也遂受盟於楚陳共公之卒楚人不禮焉陳靈公受盟於晉秋楚子侵陳遂侵宋晉趙盾帥師救陳宋會於棐林以伐鄭也楚蒍賈救鄭遇於北林囚晉解揚晉人乃還匡王六年春二月壬子宋華元帥師及鄭公子歸生帥師戰於大棘宋師敗績獲宋華元夏晉人宋人衛人陳人侵鄭按春秋宣公二年按左傳二年春鄭公子歸生受命於楚伐宋宋華元樂呂禦之二月壬子戰於大棘宋師敗績囚華元獲樂呂及甲車四百六十乘俘二百五十人馘百人狂狡輅鄭人鄭人入於井倒戟而出之獲狂狡君子曰失禮違命宜其爲禽也戎昭果毅以聽之之謂禮殺敵爲果致果爲毅易之戮也將戰華元殺羊食士其禦羊斟不與及戰曰疇昔之羊子爲政今日之事我爲政與入鄭師故敗君子謂羊斟非人也以其私憾敗國殄民於是刑孰大焉詩所謂人之無良者其羊斟之謂乎殘民以逞宋人以兵車百乘文馬百駟以贖華元於鄭半入華元逃歸立於門外告而入見叔牂曰子之馬然也對曰非馬也其人也旣合而來奔宋城華元爲植巡功城者謳曰睅其目皤其腹棄甲而復於思於思棄甲復來使其驂乘謂之曰牛則有皮犀兕尙多棄甲則那役人曰從其有皮丹漆若何華元曰去之夫其口眾我寡定王元年秋宋師圍曹按春秋宣公三年按左傳三年宋文公卽位殺母弟須及昭公子武氏之謀也使戴桓之族攻武氏於司馬子伯之館盡逐武穆之族武穆之族以曹師伐宋三年秋宋師圍曹報武氏之亂也定王五年冬晉侯宋公魯侯衛侯鄭伯曹伯盟於黑壤按春秋宣公七年定王七年秋九月晉侯宋公衛侯鄭伯曹伯會於扈冬十月宋人圍滕按春秋宣公九年按左傳九年秋會於扈討不睦也冬宋人圍滕因其喪也定王八年夏六月宋師伐滕晉人宋人衛人曹人伐鄭按春秋宣公十年按左傳十年滕人恃晉而不事宋夏六月宋師伐滕鄭及楚平諸侯之師伐鄭取成而還定王九年春楚人侵宋按春秋不書按左傳宣公十一年春楚左尹子重侵宋王待諸郔定王十年冬十二月戊寅楚子滅蕭宋華椒蔡人救蕭晉原縠宋華椒衛孔達曹人同盟於淸丘宋師伐陳衛人救陳按春秋宣公十二年宋蔡救蕭不書按左傳十二年冬楚子伐蕭宋華椒以蔡人救蕭蕭宋附庸國晉原縠宋華椒衛孔達曹人同盟於淸丘曰卹病討貳宋爲盟故伐陳衛人救之孔達曰先君有約言焉若大國討我則死之定王十一年夏楚子伐宋按春秋宣公十三年按左傳十三年夏楚子伐宋以其救蕭也君子曰淸丘之盟惟宋可以免焉定王十二年秋九月楚子圍宋按春秋宣公十四年按左傳十四年夏楚子使申舟聘於齊曰無假道於宋亦使公子馮聘於晉不假道於鄭申舟以孟諸之役惡宋曰鄭昭宋聾晉使不害我則必死王曰殺女我伐之見犀而行及宋宋人止之華元曰過我而不假道鄙我也鄙我亡也殺其使者必伐我伐我亦亡也亡一也乃殺之楚子聞之投袂而起屨及於窒皇劍及於寢門之外車及於蒲胥之市秋九月楚子圍宋定王十三年春魯公孫歸父會楚子於宋夏五月宋及楚平按春秋宣公十五年按左傳十五年春公孫歸父會楚子於宋未人使樂嬰齊告急於晉晉侯欲救之伯宗曰不可古人有言曰𨿽鞭之長不及馬腹天方授楚未可與爭𨿽晉之彊能違天乎諺曰髙下在心川澤納污山藪藏疾瑾瑜匿瑕國君含垢天之道也君其待之乃止使解揚如宋使無降楚曰晉師悉起將至矣鄭人囚而獻諸楚楚子厚賂之使反其言不許三而許之登諸樓車使呼宋人而告之遂致其君命楚子將殺之使與之言曰爾旣許不谷而反之何故非我無信女則棄之速卽爾刑對曰臣聞之君能制命爲義臣能承命爲信信載義而行之爲利謀不失利以衛社稷民之主也義無二信信無二命君之賂臣不知命也受命以出有死無霣又可賂乎臣之許君以成命也死而成命臣之祿也寡君有信臣下臣獲考死又何求楚子捨之以歸夏五月楚師將去宋申犀稽首於王之馬前曰毋畏知死而不敢廢王命王棄言焉王不能答申叔時僕曰築室反耕者宋必聽命從之宋人懼使華元夜入楚師登子反之�起之曰寡君使元以病告曰敝邑易子而食析骸以爨𨿽然城下之盟有以國斃不能從也去我三十里惟命是聽子反懼與之盟而告王退三十里宋及楚平華元爲質盟曰我無爾詐爾無我虞按公羊傳夏五月宋人及楚人平外平不書此何以書大其平乎已也何大乎其平乎已莊王圍宋軍有七日之糧爾盡此不勝將去而歸爾於是使司馬子反乘堙而窺宋城宋華元亦乘堙而出見之司馬子反曰子之國何如華元曰憊矣曰何如曰易子而食之析骸而炊之司馬子反曰嘻甚矣憊𨿽然吾聞之也圍者柑馬而秣之使肥者應客是何子之情也華元曰吾聞之君子見人之厄則矜之小人見人之厄則幸之吾見子之君子也是以告情於子也司馬子反曰諾勉之矣吾軍亦有七日之糧爾盡此不勝將去而歸爾揖而去之反於莊王莊王曰何如司馬子反曰憊矣曰何如曰易子而食之析骸而炊之莊王曰嘻甚矣憊𨿽然吾今取此然後而歸爾司馬子反曰不可臣已告之矣軍有七日之糧爾莊王怒曰吾使子往視之則曷爲告之司馬子反曰以區區之宋猶有不欺人之臣可以楚而無乎是以告之也莊王曰諾捨而止𨿽然吾猶取此然後歸爾司馬子反曰然則君請處於此臣請歸爾莊王曰子去我而歸吾孰與處於此吾亦從子而歸爾引師而去之故君子大其平乎己也此其大夫也皆稱人何貶曷爲貶平者在下也定王十八年秋八月壬午宋公鮑薨子瑕立冬十一月魯侯蔡侯許男楚公子嬰齊秦右大夫說宋華元陳公孫寧衛孫良夫鄭公子去疾齊人曹人邾人薛人鄫人盟於蜀按春秋成公二年蔡侯許男不書按左傳二年秋八月宋文公卒始厚葬用蜃炭益車馬始用殉重器備�有四阿棺有翰檜君子謂華元樂舉於是乎不臣臣治煩去惑者也是以伏死而爭今二子者君生則縱其惑死又益其侈是棄君於惡也何臣之爲宣公使求好於楚莊王卒宣公薨不克作好公卽位受盟於晉會晉伐齊衛人不行使於楚而亦受盟於晉從於伐齊故楚令尹子重爲陽橋之役以救齊將起師子重曰君弱羣臣不如先大夫師眾而後可詩曰濟濟多士文王以寧夫文王猶用眾況吾儕乎且先君莊王屬之曰無徳以及遠方莫如惠卹其民而善其用之乃大戶已責逮鰥救乏赦罪悉師王卒盡行彭名禦戎蔡景公爲左許靈公爲右二君弱皆彊冠之冬楚師侵衛遂侵我師於蜀使臧孫往辭曰楚遠而久固將退矣無功而受名臣不敢楚侵及陽橋孟孫請往賂之以執斫執鍼織紝皆百人公衡爲質以請盟楚人許平十一月公及楚公子嬰齊蔡侯許男秦右大夫說宋華元陳公孫寧衛孫良夫鄭公子去疾及齊國之大夫盟於蜀定王十九年春正月晉侯宋公魯侯衛侯曹伯伐鄭二月葬宋文公按春秋成公三年定王二十年春宋公使華元來聘按春秋成公四年按左傳四年春宋華元來聘通嗣君也定王二十一年春正月魯仲孫蔑如宋秋八月宋公殺圍龜冬十二月晉侯齊侯宋公魯侯衛侯鄭伯曹伯邾子杞伯同盟於虫牢按春秋成公五年殺圍龜事不書按左傳五年春孟獻子如宋報華元也秋八月宋公子圍龜爲質於楚而歸華元享之請鼓噪以出鼓噪以復入曰習攻華氏宋公殺之冬同盟於虫牢鄭服也諸侯謀復會宋公使向爲人辭以子靈之難簡王元年春二月衛孫良夫帥師侵宋秋魯仲孫蔑叔孫僑如帥師侵宋按春秋成公六年按左傳六年春三月晉伯宗夏陽說衛孫良夫�相鄭人伊雒之戎陸渾蠻氏侵宋以其辭會也夏子叔聲伯如晉命伐宋秋孟獻子叔孫宣伯侵宋晉命也簡王二年秋晉侯齊侯宋公魯侯衛侯曹伯莒子邾子杞伯救鄭八月同盟於馬陵按春秋成公七年按左傳七年秋楚子重伐鄭師於泛諸侯救鄭鄭共仲侯羽軍楚師囚鄖公鍾儀獻諸晉八月同盟於馬陵尋虫牢之盟且莒服故也簡王三年春宋公使華元聘於魯夏宋公使公孫壽納幣於魯按春秋成公八年按左傳八年春宋華元來聘聘共姬也夏宋公使公孫壽來納獘禮也簡王四年春正月晉侯齊侯宋公魯侯衛侯鄭伯曹伯莒子杞伯同盟於蒲二月魯伯姬歸於宋夏季孫行父如宋致女按春秋成公九年按左傳九年春二月伯姬歸於宋夏季文子如宋致女復命公享之賦韓奕之五章穆姜出於房再拜曰大夫勤辱不忘先君以及嗣君施及未亡人先君猶有望也敢拜大夫之重勤又賦綠衣之卒章而入簡王五年夏五月晉侯齊侯宋公魯侯衛侯曹伯伐鄭按春秋成公十年簡王六年秋宋華元合晉楚之成按春秋不書按左傳成公十一年秋宋華元善於令尹子重又善於欒武子聞楚人旣許晉糴茷成而使歸復命矣冬華元如楚遂如晉合晉楚之成簡王七年春華元克合晉楚之成按春秋不書按左傳成公十二年春宋華元克合晉楚之成夏五月晉士會楚公子罷許偃癸亥盟於宋西門之外曰凡晉楚無相加戎好惡同之同卹災危備救凶患若有害楚則晉伐之在晉楚亦如之交贄往來道路無壅謀其不協而討不庭有渝此盟明神殛之俾隊其師無克胙國鄭伯如晉聽成會於瑣澤成故也簡王八年夏五月晉侯齊侯宋公魯侯衛侯鄭伯曹伯邾人滕人伐秦按春秋成公十三年簡王十年春三月癸丑晉侯魯侯衛侯鄭伯曹伯宋世子成齊國佐邾人同盟於戚夏六月宋公固薨子成立秋八月庚辰葬宋共公宋華元出奔晉自晉歸於宋宋殺其大夫山宋魚石出奔楚冬十一月晉士齊髙無咎宋華元魯叔孫僑如衛孫林父鄭公子邾人會吳於鍾離按春秋成公十五年按左傳十五年春公會於戚討曹成公也執而歸諸京師諸侯將見子臧於王而立之子臧辭曰前志有之曰聖達節次守節下失節爲君非吾節也𨿽不能聖敢失守乎遂逃奔宋夏六月宋共公卒秋八月葬宋共公於是華元爲右師魚石爲左師蕩澤爲司馬華喜爲司徒公孫師爲司城向爲人爲大司寇鱗朱爲少司寇向帶爲太宰魚府爲少宰蕩澤弱公室殺公子肥華元曰我爲右師君臣之訓師所司也今公室卑而不能正吾罪大矣不能治官敢賴寵乎乃出奔晉二華戴族也司城莊族也六官者皆桓族也魚石將止華元魚府曰右師反必討是無桓氏也魚石曰右師苟獲反𨿽許之討必不敢且多大功國人與之不反懼桓氏之無祀於宋也右師討猶有戊在桓氏𨿽亡必偏魚石自止華元於河上請討許之乃反使華喜公孫師帥國人攻蕩氏殺子山魚石向爲人鱗朱向帶魚府出捨於睢上華元使止之不可冬十月華元自止之不可乃反魚府曰今不從不得入矣右師視速而言疾有異志焉若不我納今將馳矣登丘而望之則馳騁而從之則決睢澨閉門登陴矣左師二司寇二宰遂出奔楚華元使向戌爲左師老佐爲司馬樂裔爲司寇以靖國人簡王十一年夏四月鄭公子喜帥師侵宋秋晉侯齊侯魯侯衛侯宋華元邾人會於沙隨按春秋成公十六年按左傳十六年夏四月鄭子罕伐宋宋將鉏樂懼敗諸汋陂退舍於夫渠不儆鄭人覆之敗諸汋陵獲將鉏樂懼宋恃勝也秋會於沙隨謀伐鄭也簡王十二年夏尹子單子晉侯齊侯宋公魯侯衛侯曹伯邾人伐鄭六月乙酉同盟於柯陵冬單子晉侯宋公魯侯衛侯曹伯齊人邾人伐鄭按春秋成公十七年簡王十三年夏楚子鄭伯伐宋宋魚石復入於彭城冬楚人鄭人侵宋十二月晉侯宋公衛侯邾子齊崔杼魯仲孫蔑同盟於虛朾按春秋成公十八年按左傳十八年夏六月鄭伯侵宋及曹門外遂會楚子伐宋取朝郟楚子辛鄭皇辰侵城郜取幽丘同伐彭城納宋魚石向爲人鱗朱向帶魚府焉以三百乘戍之而還宋人患之西鉏吾曰何也若楚人與吾同惡以徳於我吾固事之也不敢貳矣大國無厭鄙我猶憾不然而收吾憎使贊其政以間吾釁亦吾患也今將崇諸侯之姦而披其地以塞夷庚逞姦而攜服毒諸侯而懼吳晉吾庸多矣非吾憂也且事晉何爲晉必卹之秋七月宋老佐華喜圍彭城老佐卒焉冬十一月楚子重救彭城伐宋宋華元如晉告急韓獻子爲政曰欲求得人必先勤之成霸安疆自宋始矣晉侯師於臺谷以救宋遇楚師於靡角之谷楚師還十二月孟獻子會於虛朾謀救宋也宋人辭諸侯而請師以圍彭城孟獻子請於諸侯而先歸會葬簡王十四年春正月晉欒黶宋華元魯仲孫蔑衛�殖曹人莒人邾人滕人薛人圍宋彭城秋楚公子壬夫帥師侵宋按春秋襄公元年按左傳元年春己亥圍宋彭城非宋地追書也於是爲宋討魚石故稱宋且不登叛人也謂之宋志彭城降晉晉人以宋五大夫在彭城者歸置諸瓠丘齊人不會彭城晉人以爲討二月齊太子光爲質於晉秋楚子辛救鄭侵宋呂畱鄭子然侵宋取犬丘

三恪部匯考五

周四

宋二靈王元年春正月鄭師伐宋夏六月晉師宋師衛�殖侵鄭秋七月晉荀罃宋華元魯仲孫蔑衛孫林父曹人邾人會於戚魯叔孫豹如宋冬晉荀罃齊崔杼宋華元魯仲孫蔑衛孫林父曹人邾人滕人薛人小邾人會於戚遂城虎牢按春秋襄公二年按左傳二年春鄭伯侵宋楚令也秋穆叔聘於宋通嗣君也靈王二年夏六月單子晉侯宋公魯侯衛侯鄭伯莒子邾子齊世子光同盟於雞澤按春秋襄公三年靈王四年秋晉侯宋公魯侯陳侯衛侯鄭伯曹伯莒子邾子滕子薛伯齊世子光吳人鄫人會於戚冬楚公子貞帥師伐陳晉侯宋公魯侯衛侯鄭伯曹伯齊世子光救陳按春秋襄公五年靈王五年夏宋華弱來奔按春秋襄公六年按左傳六年宋華弱與樂轡少相狎長相優又相謗也子蕩怒以弓梏華弱於朝平公見之曰司武而梏於朝難以勝矣遂逐之夏宋華弱來奔司城子罕曰同罪異罰非刑也專戮於朝罪孰大焉亦逐子蕩子蕩射子罕之門曰幾日而不我從子罕善之如初靈王六年冬十二月晉侯宋公魯侯陳侯衛侯曹伯莒子邾子會於鄬按春秋襄公七年靈王七年夏晉侯鄭伯魯季孫宿齊人宋人衛人邾人會於邢丘按春秋襄公八年按左傳八年夏五月甲辰會於邢丘以命朝聘之數使諸侯之大夫聽命季孫宿齊髙厚宋向戍衛寧殖邾大夫會之鄭伯獻捷於會故親聽命大夫不書尊晉侯也靈王八年春宋災冬晉侯宋公魯侯衛侯曹伯莒子邾子滕子薛伯杞伯小邾子齊世子光伐鄭十二月盟於戲按春秋襄公九年按左傳九年春宋災樂喜爲司城以爲政使伯氏司裏火所未至徹小屋塗大屋陳畚挶具綆缶備水器量輕重蓄水潦積土塗巡丈城繕守備表火道使華臣具正徒令隧正納郊保奔火所使華閱討右官官庀其司向戍討左亦如之使樂遄庀刑器亦如之使皇鄖命挍正出馬工正出車備甲兵庀武守使西鉏吾庀府守令司宮巷伯儆宮二師令四鄕正敬享祝宗用馬於四墉祀盤庚於西門之外晉侯問於士弱曰吾聞之宋災於是乎知有天道何故對曰古之火正或食於心或食於咮以出內火是故咮爲鶉火心爲大火陶唐氏之火正闕伯居商丘祀大火而火紀時焉相土因之故商主大火商人閱其禍敗之釁必始於火是以日知其有天道也公曰可必乎對曰在道國亂無象不可知也靈王九年春晉侯宋公魯侯衛侯曹伯莒子邾子滕子薛伯杞伯小邾子齊世子光會吳於柤夏五月楚公子貞鄭公孫輒帥師伐宋秋晉侯宋公魯侯衛侯曹伯莒子邾子齊世子光滕子薛伯杞伯小邾子伐鄭冬戍鄭虎牢按春秋襄公十年按左傳十年春會於柤會吳子壽夢也夏四月戊午會於柤晉荀偃士�請伐逼陽而封宋向戍焉荀罃曰城小而固勝之不武弗勝爲笑固請丙寅圍之弗克孟氏之臣秦堇父輦重如役逼陽人啟門諸侯之士門焉縣門發郰人紇抉之以出門者狄虒彌建大車之輪而蒙之以甲以爲櫓左執之右拔戟以成一隊孟獻子曰詩所謂有力如虎者也主人縣布堇父登之及堞而絕之隊則又縣之蘇而復上者三主人辭焉乃退帶其斷以徇於軍三日諸侯之師久於逼陽荀偃士�請於荀罃曰水潦將降懼不能歸請班師知伯怒投之以機出於其間曰女成二事而後告余余恐亂命以不女違女旣勤君而興諸侯牽帥老夫以至於此旣無武守而又欲易餘罪曰是實班師不然克矣余羸老也可重任乎七日不克必爾乎取之五月庚寅荀偃士�帥卒攻逼陽親受矢石甲午滅之書曰遂滅逼陽言自會也以與向戍向戍辭曰君若猶辱鎭撫宋國而以逼陽光啟寡君羣臣安矣其何貺如之若專賜臣是臣興諸侯以自封也其何罪大焉敢以死請乃予宋公宋公享晉侯於楚丘請以桑林荀罃辭荀偃士�曰諸侯宋魯於是觀禮魯有禘樂賓祭用之宋以桑林享君不亦可乎舞師題以旌夏晉侯懼而退入於房去旌卒享而還及著雍疾卜桑林見荀偃士�欲奔請禱焉荀罃不可曰我辭禮矣彼則以之猶有鬼神於彼加之晉侯有間以逼陽子歸獻於武宮謂之夷俘逼陽妘姓也使周內史選其族嗣納諸霍人禮也師歸孟獻子以秦堇父爲右生秦丕玆事仲尼六月楚子囊鄭子耳伐宋師於訾毋庚午圍宋門於桐門衛侯救宋師於襄牛鄭子展曰必伐衛不然是不與楚也得罪於晉又得罪於楚國將若之何子駟曰國病矣子展曰得罪於二大國必亡病不猶愈於亡乎諸大夫皆以爲然故鄭皇耳率師侵衛楚令也孫文子卜追之獻兆於定姜姜氏問繇曰兆如山陵有夫出徵而喪其雄姜氏曰徵者喪雄禦寇之利也大夫圖之衛人追之孫蒯獲鄭皇耳於犬丘秋九月鄭子耳侵宋北鄙孟獻子曰鄭其有災乎師競已甚周猶不堪競況鄭乎有災其執政之三士乎靈王十年夏四月鄭公孫捨之帥師侵宋晉侯宋公魯侯衛侯曹伯齊世子光莒子邾子滕子薛伯杞伯小邾子伐鄭秋七月楚子鄭伯伐宋晉侯宋公魯侯衛侯曹伯齊世子光莒子邾子滕子薛伯杞伯小邾子伐鄭會於蕭魚按春秋襄公十一年按左傳十一年春鄭人患晉楚之故諸大夫曰不從晉國幾亡楚弱於晉晉不吾疾也晉疾楚將辟之何爲而使晉師致死於我楚弗敢敵而後可固與也子展曰與宋爲惡諸侯必至吾從之盟楚師至吾又從之則晉怒甚矣晉能驟來楚將不能吾乃固與晉大夫說之使疆場之司惡於宋宋向戍侵鄭大獲子展曰師而伐宋可矣若我伐宋諸侯之伐我必疾吾乃聽命焉且告於楚楚師至吾又與之盟而重賂晉師乃免矣夏鄭子展侵宋四月諸侯伐鄭己亥齊太子光宋向戍先至於鄭門於東門其莫晉荀罃至於西郊東侵舊許衛孫林父侵其北鄙六月諸侯會於北林師於向右還次於瑣圍鄭觀兵於南門西濟於濟隧鄭人懼乃行成秋七月同盟於亳範宣子曰不愼必失諸侯諸侯道敝而無成能無貳乎乃盟載書曰凡我同盟毋薀年毋壅利毋保姦毋畱慝救災患卹禍亂同好惡獎王室或間玆命司愼司盟名山名川羣神羣祀先王先公七姓十二國之祖明神殛之俾失其民隊命亡氏踣其國家楚子囊乞旅於秦秦右大夫詹帥師從楚子將以伐鄭鄭伯逆之丙子伐宋靈王十一年冬楚公子貞帥師侵宋按春秋襄公十二年按左傳十二年冬楚子囊秦庶長無地伐宋師於楊梁以報晉之取鄭也靈王十三年春正月晉士�魯季孫宿叔老齊人宋人衛人鄭公孫蠆曹人莒人邾人滕人薛人杞人小邾人會吳於向夏四月晉荀偃魯叔孫豹齊人宋人衛北宮括鄭公孫蠆曹人莒人邾人滕人薛人杞人小邾人伐秦冬晉士�宋華閱魯季孫宿衛孫林父鄭公孫蠆莒人邾人會於戚按春秋襄公十四年按左傳十四年春吳告敗於晉會於向爲吳謀楚故也夏諸侯之大夫從晉侯伐秦以報櫟之役也晉侯待於竟使六卿帥諸侯之師以進及涇不濟叔向見叔孫穆子穆子賦匏有苦葉叔向退而具舟魯人莒人先濟鄭子蟜見衛北宮懿子曰與人而不固取惡莫甚焉若社稷何懿子說二子見諸侯之師而勸之濟濟涇而次秦人毒涇上流師人多死鄭司馬子蟜帥鄭師以進師皆從之至於棫林不獲成焉荀偃令曰雞鳴而駕塞井夷惟餘馬首是瞻欒黶曰晉國之命未是有也余馬首欲東乃歸下軍從之左史謂魏莊子曰不待中行伯乎莊子曰夫子命從帥欒伯吾帥也吾將從之從帥所以待夫子也伯遊曰吾今實過悔之何及多遺秦禽乃命大還晉人謂之遷延之役欒鍼曰此役也報櫟之敗也役又無功晉之恥也吾有二位於戎路敢不恥乎與士鞅馳秦師死焉士鞅反欒黶謂士�曰余弟不欲往而子召之餘弟死而子來是而子殺余之弟也弗逐余將殺之士鞅奔秦於是齊崔杼宋華閱仲江會伐秦不書惰也向之會亦如之衛北宮括不書於向書於伐秦攝也冬會於戚謀定衛也靈王十四年春宋公使向戍聘於魯二月及向戍盟於劉按春秋襄公十五年按左傳十五年春宋向戍來聘且尋盟見孟獻子尢其室曰子有令聞而美其室非所望也對曰我在晉吾兄爲之毀之重勞且不敢間鄭尉氏司氏之亂其餘盜在宋鄭人以子西伯有子產之故納賂於宋以馬四十乘與師茷師慧三月公孫黑爲質焉司城子罕以堵女父尉翩司齊與之良司臣而逸之托諸季武子武子置諸卞鄭人醢之三人也師慧過宋朝將私焉其相曰朝也慧曰無人焉相曰朝也何故無人慧曰必無人焉若猶有人豈其以千乘之相易淫樂之蒙必無人焉故也子罕聞之固請而歸之秋宋人或得玉獻諸子罕子罕弗受獻玉者曰以示玉人玉人以爲寶也故敢獻之子罕曰我以不貪爲寶爾以玉爲寶若以與我皆喪寶也不若人有其寶稽首而告曰小人懷璧不可以越鄕納此以請死也子罕置諸其裏使玉人爲之攻之�而後使復其所靈王十五年春三月晉侯宋公魯侯衛侯鄭伯曹伯莒子邾子薛伯杞伯小邾子會於溴梁夏五月晉荀偃鄭伯魯叔老衛�殖宋人伐許按春秋襄公十六年按左傳十六年春葬晉悼公平公卽位羊舌肸爲傅張君臣爲中軍司馬祁奚韓襄欒盈士鞅爲公族大夫虞丘書爲乘馬禦攺服修官烝於曲沃警守而下會於溴梁命歸侵田以我故執邾宣公莒犁比公且曰通齊楚之使晉侯與諸侯宴於溫使諸大夫舞曰歌詩必類齊髙厚之詩不類荀偃怒且曰諸侯有異志矣使諸大夫盟髙厚髙厚逃歸於是叔孫豹晉荀偃宋向戍衛�殖鄭公孫蠆小邾之大夫盟曰同討不庭靈王十六年春二月宋人伐陳秋九月宋華臣出奔陳按春秋襄公十七年按左傳十七年春宋莊朝伐陳獲司徒�卑宋也冬宋華閱卒華臣弱臯比之室使賊殺其宰華吳賊六人以鈹殺諸盧門合左師之後左師懼曰老夫無罪賊曰臯比私有討於吳遂幽其妻曰畀余而大璧宋公聞之曰臣也不惟其宗室是暴大亂宋國之政必逐之左師曰臣也亦卿也大臣不順國之恥也不如蓋之乃捨之左師爲己短策苟過華臣之門必騁十一月甲午國人逐瘈狗瘈狗入於華臣氏國人從之華臣懼遂奔陳宋皇國父爲太宰爲平公築臺妨於農功子罕請俟農功之畢公弗許築者謳曰澤門之�實興我役邑中之黔實慰我心子罕聞之親執撲以行築者而抶其不勉者曰吾儕小人皆有闔廬以辟燥濕寒暑今君爲一臺而不速成何以爲役謳者乃止或問其故子罕曰宋國區區而有詛有祝禍之本也靈王十七年冬十月晉侯宋公魯侯衛侯鄭伯曹伯莒子邾子滕子薛伯杞伯小邾子同圍齊按春秋襄公十八年按左傳十八年冬十月會於魯濟尋溴梁之言同伐齊靈王十九年夏六月晉侯齊侯宋公魯侯衛侯鄭伯曹伯莒子邾子滕子薛伯杞伯小邾子盟於澶淵冬十月魯季孫宿如宋按春秋襄公二十年按左傳二十年夏盟於澶淵齊成故也冬季武子如宋報向戍之聘也褚師段逆之以受享賦常棣之七章以卒宋人重賄之歸復命公享之賦魚麗之卒章公賦南山有臺武子去所曰臣不堪也靈王二十年冬十月晉侯齊侯宋公魯侯衛侯鄭伯曹伯莒子邾子會於商任按春秋襄公二十一年按左傳二十一年冬會於商任錮欒氏也靈王二十一年冬晉侯齊侯宋公魯侯衛侯鄭伯曹伯莒子邾子薛伯杞伯小邾子會於沙隨按春秋襄公二十二年按左傳二十二年冬會於沙隨復錮欒氏也靈王二十三年秋八月晉侯宋公魯侯衛侯鄭伯曹伯莒子邾子滕子薛伯杞伯小邾子會於夷儀按春秋襄公二十四年按左傳二十四年秋會於夷儀將以伐齊水不克靈王二十四年夏五月晉侯宋公魯侯衛侯鄭伯曹伯莒子邾子滕子薛伯杞伯小邾子會於夷儀秋八月己巳同盟於重丘按春秋襄公二十五年按左傳二十五年夏五月會於夷儀伐齊以報朝歌之役秋七月己巳同盟於重丘齊成故也靈王二十五年夏魯侯晉趙武鄭良霄宋向戍曹人會於澶淵秋宋公殺其世子痤按春秋襄公二十六年按左傳二十六年夏六月公會晉趙武宋向戍鄭良霄曹人於澶淵以討衛疆戚田取衛西鄙懿氏六十以與孫氏初宋芮司徒生女子赤而毛棄諸堤下共姬之妾取以入名之曰棄長而美平公入夕共姬與之食公見棄也而視之尢姬納諸禦嬖生佐惡而婉太子痤美而狠合左師畏而惡之寺人惠墻伊戾爲太子內師而無寵秋楚客聘於晉過宋太子知之請野享之公使往伊戾請從之公曰夫不惡女乎對曰小人之事君子也惡之不敢遠好之不敢近敬以待命敢有貳心乎縱有共其外莫共其內臣請往也遣之至則欿用牲加書徵之而聘告公曰太子將爲亂旣與楚客盟矣公曰爲我子又何求對曰欲速公使視之則信有焉問諸夫人與左師則皆曰固聞之公囚太子太子曰惟佐也能免我召而使請曰日中不來吾知死矣左師聞之聒而與之語過期乃縊而死佐爲太子公徐聞其無罪也乃亨伊戾左師見夫人之步馬者問之對曰尹夫人氏也左師曰誰爲君夫人余胡弗知圉人歸以告夫人夫人使饋之錦與馬先之以玉曰君之妾棄使某獻左師攺命曰君夫人而後再拜稽首受之靈王二十六年夏晉趙武楚屈建魯叔孫豹蔡公孫歸生衛石惡陳孔奐鄭良霄許人曹人會於宋秋七月辛巳諸侯之大夫盟於宋按春秋襄公二十七年按左傳二十七年夏宋向戍善於趙文子又善於令尹子木欲弭諸侯之兵以爲名如晉告趙孟趙孟謀於諸大夫韓宣子曰兵民之殘也財用之蠹小國之大災也將或弭之𨿽曰不可必將許之弗許楚將許之以召諸侯則我失爲盟主矣晉人許之如楚楚亦許之如齊齊人難之陳文子曰晉楚許之我焉得已且人曰弭兵而我弗許則固攜吾民矣將焉用之齊人許之告於秦秦亦許之皆告於小國爲會於宋五月甲辰晉趙武至於宋丙午鄭良霄至六月丁未朔宋人享趙文子叔向爲介司馬置折俎禮也仲尼使舉是禮也以爲多文辭戊申叔孫豹齊慶封陳須無衛石惡至甲寅晉荀盈從趙武至丙辰邾悼公至壬戌楚公子黑肱先至成言於晉丁卯宋向戍如陳從子木成言於楚戊辰滕成公至子木謂向戍請晉楚之從交相見也庚午向戍復於趙孟趙孟曰晉楚齊秦匹也晉之不能於齊猶楚之不能於秦也楚君若能使秦君辱於敝邑寡君敢不固請於齊壬申左師復言於子木子木使驛謁諸王王曰釋齊秦他國請相見也秋七月戊寅左師至是夜也趙孟及子�盟以齊言庚辰子木至自陳陳孔奐蔡公孫歸生至曹許之大夫皆至以藩爲軍晉楚各處其偏伯夙謂趙孟曰楚氛甚惡懼難趙孟曰吾左還入於宋若我何辛巳將盟於宋西門之外楚人衷甲伯州犁曰合諸侯之師以爲不信無乃不可乎夫諸侯望信於楚是以來服若不信是棄其所以服諸侯也固請釋甲子木曰晉楚無信久矣事利而已苟得志焉焉用有信大宰退告人曰令尹將死矣不及三年求逞志而棄信志將逞乎志以發言言以出信信以立志參以定之信亡何以及三趙孟患楚衷甲以告叔向叔向曰何害也匹夫一爲不信猶不可單斃其死若合諸侯之卿以爲不信必不捷矣食言者不病非子之患也夫以信召人而以僭濟之必莫之與也安能害我且吾因宋以守病則夫能致死與宋致死𨿽倍楚可也子何懼焉又不及是曰弭兵以召諸侯而稱兵以害我吾庸多矣非所患也季武子使謂叔孫以公命曰視邾滕旣而齊人請邾宋人請滕皆不與盟叔孫曰邾滕人之私也我列國也何故視之宋衛吾匹也乃盟晉楚爭先晉人曰晉固爲諸侯盟主未有先晉者也楚人曰子言晉楚匹也若晉常先是楚弱也且晉楚狎主諸侯之盟也久矣豈專在晉叔向謂趙孟曰諸侯歸晉之徳只非歸其尸盟也子務徳無爭先且諸侯盟小國固必有尸盟者楚謂晉細不亦可乎乃先楚人壬午宋公兼享晉楚之大夫趙孟爲客子木與之言弗能對使叔向侍言焉子木亦不能對也乙酉宋公及諸侯之大夫盟於蒙門之外子木問於趙孟曰範武子之徳何如對曰夫子之家事治言於晉國無隱情其祝史陳信於鬼神無愧辭子木歸以語王王曰尙矣哉能歆神人宜其光輔五君以爲盟主也子木又語王曰宜晉之伯也有叔向以佐其卿楚無以當之不可與爭晉荀盈遂如楚�盟宋左師請賞曰請免死之邑公與之邑六十以示子罕子罕曰凡諸侯小國晉楚所以兵威之畏而後上下慈和慈和而後能安靖其國家以事大國所以存也無威則驕驕則亂生亂生必滅所以亡也天生五材民並用之廢一不可誰能去兵兵之設久矣所以威不軌而昭文徳也聖人以興亂人以廢廢興存亡昏明之術皆兵之由也而子求去之不亦誣乎以誣道蔽諸侯罪莫大焉縱無大討而又求賞無厭之甚也削而投之左師辭邑向氏欲攻司城左師曰我將亡夫子存我徳莫大焉又可攻乎靈王二十七年冬十二月宋公陳侯魯侯鄭伯許男如楚按春秋不書按左傳襄公二十八年冬十二月爲宋之盟故公及宋公陳侯鄭伯許男如楚公過鄭鄭伯不在伯有迋勞於黃崖不敬穆叔曰伯有無戾於鄭鄭必有大咎敬民之主也而棄之何以承守鄭人不討必受其辜濟澤之阿行潦之蘋藻置諸宗室季蘭尸之敬也敬可棄乎及漢楚康王卒公欲反叔仲昭伯曰我楚國之爲豈爲一人行也子服惠伯曰君子有遠慮小人從邇饑寒之不卹誰遑其後不如姑歸也叔孫穆子曰叔仲子專之矣子服子始學者也榮成伯曰遠圖者忠也公遂行宋向戍曰我一人之爲非爲楚也饑寒之不卹誰能卹楚姑歸而息民待其立君而爲之備宋公遂反景王元年夏五月晉荀盈齊髙止宋華定魯仲孫羯衛世叔儀鄭公孫段曹人莒人滕人薛人小邾人城杞宋饑貸粟於晉按春秋襄公二十九年貸粟不書按左傳二十九年鄭子展卒子皮卽位於是鄭饑而未及麥民病子皮以子展之命餼國人粟戶一鍾是以得鄭國之民故罕氏常掌國政以爲上卿宋司城子罕聞之曰鄰於善民之望也宋亦饑請於平公出公粟以貸使大夫皆貸司城氏貸而不書爲大夫之無者貸宋無饑人叔向聞之曰鄭之罕宋之樂其後亡者也二者其皆得國乎民之歸也施而不徳樂氏加焉其以宋升降乎晉平公杞出也故治杞六月知悼子合諸侯之大夫以城杞景王二年夏五月甲午宋災宋伯姬卒秋七月魯叔弓如宋葬宋共姬冬十月晉趙武齊公孫蠆宋向戍衛北宮佗鄭罕虎曹人莒人邾人滕人薛人杞人小邾人會於澶淵宋災故按春秋襄公三十年按左傳三十年夏五月或叫於宋太廟曰嘻嘻出出鳥鳴於亳社如曰嘻嘻甲午宋大災宋伯姬卒待姆也君子謂宋共姬女而不婦女待人婦義事也秋七月叔弓如宋葬共姬也爲宋災故諸侯之大夫會以謀歸宋財冬十月叔孫豹會晉趙武齊公孫蠆宋向戍衛北宮佗鄭罕虎及小邾之大夫會於澶淵旣而無歸於宋按公羊傳外夫人不書葬此何以書隱之也何隱爾宋災伯姬卒焉其稱謚何賢也何賢爾宋災伯姬存焉有司復曰火至矣請出伯姬曰不可吾聞之也婦人夜出不見傳母不下堂傅至矣母未至也逮乎火而死宋災故者何諸侯會於澶淵凡爲宋災故也會未有言其所爲者此言所爲何錄伯姬也諸侯相聚而更宋之所喪曰死者不可復生爾財復矣此大事也曷爲使微者卿也卿則其稱人何貶曷爲貶卿不得憂諸侯也景王四年春正月晉趙武楚公子圍齊國弱宋向戍魯叔孫豹衛齊惡陳公子招蔡公孫歸生鄭罕虎許人曹人會於虢按春秋昭公元年按左傳元年春正月乙未會於虢尋宋之盟也祁午謂趙文子曰宋之盟楚人得志於晉今令尹之不信諸侯之所聞也子弗戒懼又如宋子木之信稱於諸侯猶詐晉而駕焉況不信之尢者乎楚重得志於晉晉之恥也子相晉國以爲盟主於今七年矣再合諸侯三合大夫服齊狄寧東夏平秦亂城淳於師徒不頓國家不罷民無謗讟諸侯無怨天無大災子之力也有令名矣而終之以恥午也是懼吾子其不可以不戒文子曰武受賜矣然宋之盟子木有禍人之心武有仁人之心是楚所以駕於晉也今武猶是心也楚又行僭非所害也我將信以爲本循而行之譬如農夫是穮是蔉𨿽有饑饉必有丰年且吾聞之能信不爲人下吾未能也詩曰不僭不賊鮮不爲則信也能爲人則者不爲人下矣吾不能是難楚不爲患楚令尹圍請用牲讀舊書加於牲上而巳晉人許之三月甲辰盟楚公子圍設服離衛叔孫穆子曰楚公子美矣君哉鄭子皮曰二執戈者前矣蔡子家曰蒲宮有前不亦可乎楚伯州犁曰此行也辭而假之寡君鄭行人揮曰假不反矣伯州犁曰子姑憂子�之欲背誕也子羽曰當璧猶在假而不反子其無憂乎齊國子曰吾代二子湣矣陳公子招曰不憂何成二子樂矣衛齊子曰苟或知之𨿽憂何害宋合左師曰大國令小國共吾知共而巳晉樂王鮒曰小旻之卒章善矣吾從之退會子羽謂子皮曰叔孫絞而婉宋左師簡而禮樂王鮒字而敬子與子家持之皆保世之主也齊衛陳大夫其不免乎國子代人憂子招樂憂齊子𨿽憂弗害夫弗及而憂與可憂而樂與憂而弗害皆取憂之道也憂必及之太誓曰民之所欲天必從之三大夫兆憂憂能無至乎言以知物其是之謂矣景王七年夏楚子蔡侯陳侯鄭伯許男徐子滕子頓子胡子沈子小邾子宋世子佐淮夷會於申秋七月楚子蔡侯陳侯許男頓子胡子沈子淮夷伐吳執齊慶封殺之遂滅賴按春秋昭公四年按左傳四年夏六月丙午楚子合諸侯於申宋太子佐後至王田於武城久而弗見椒舉請辭焉王使往曰屬有宗祧之事於武城寡君將墮幣焉敢謝後見秋七月楚子以諸侯代吳宋太子鄭伯先歸宋華費遂鄭大夫從使屈申圍朱方八月甲申克之執齊慶封而盡滅其族景王九年夏宋華合比出奔衛按春秋昭公六年按左傳六年夏宋寺人柳有寵太子佐惡之華合比曰我殺之柳聞之乃坎用牲埋書而告公曰合比將納亡人之族旣盟於北郭矣公使視之有焉遂逐華合比合比奔衛於是華亥欲代右師乃與寺人柳比從爲之徵曰聞之久矣公使代之見於左師左師曰女夫也必亡女喪而宗室於人何有人亦於女何有詩曰宗子維城毋俾城壞毋獨斯畏女其畏哉景王十一年秋九月楚圍陳宋戴惡會之按春秋不書按左傳昭公八年秋九月楚公子棄疾帥師奉孫吳圍陳宋戴惡會之冬十一月壬午滅陳景王十二年春宋華亥會楚子於陳按春秋昭公九年按左傳九年春叔弓宋華亥鄭遊吉衛趙黶會楚子於陳景王十三年冬十二月甲子宋公成薨子佐立按春秋昭公十年按左傳十年冬十二月宋平公卒初元公惡寺人柳欲殺之及喪柳熾炭於位將至則去之比葬又有寵景王十四年春二月魯叔弓如宋葬宋平公秋晉韓起齊國弱宋華亥魯季孫意如衛北宮佗鄭罕虎曹人杞人會於厥慭按春秋昭公十一年按左傳十一年春王二月叔弓如宋葬平公也秋會於厥慭謀救蔡也景王十五年夏宋公使華定聘於魯按春秋昭公十二年按左傳十二年夏宋華定來聘通嗣君也享之爲賦蓼蕭弗知又不答賦昭子曰必亡宴語之不懷寵光之不宣令徳之不知同福之不受將何以在景王十六年秋劉子晉侯齊侯宋公魯侯衛侯鄭伯曹伯莒子邾子滕子薛伯杞伯小邾子同盟於平丘按春秋昭公十三年按左傳十三年晉成虒祁諸侯朝而歸者皆有貳心爲取郠故叔向曰諸侯不可以不示威秋七月丙寅治兵於邾南遂合諸侯於平丘甲戌同盟於平丘齊服也景王二十年冬有星孛於大辰按春秋昭公十七年按左傳十七年冬有星孛於大辰西及漢申須曰彗所以除舊布新也天事恆象今除於火火出必布焉諸侯其有火災乎梓愼曰往年吾見之是其徵也火出而見今玆火出而章必火入而伏其居火也久矣其與不然乎火出於夏爲三月於商爲四月於周爲五月夏數得天若火作其四國當之在宋衛陳鄭乎宋大辰之虛也陳大�之虛也鄭祝融之虛也皆火房也星孛天漢漢水祥也衛顓頊之虛也故爲帝丘其星爲大水水火之牡也其以丙子若壬午作乎水火所以合也若火入而伏必以壬午不過其見之月鄭裨言於子產曰宋衛陳鄭將同日火若我用瓘斝玉瓚鄭必不火子產弗與景王二十一年夏五月壬午宋衛陳鄭災按春秋昭公十八年按左傳十八年夏五月火始昏見丙子風梓愼曰是謂融風火之始也七日其火作乎戊寅風甚壬午大甚宋衛陳鄭皆火梓愼登大庭氏之庫以望之曰宋衛陳鄭也數日皆來告火裨曰不用吾言鄭又將火鄭人請用之子產不可子大叔曰寶以保民也若有火國幾亡可以救亡子何愛焉子產曰天道遠人道邇非所及也何以知之焉知天道是亦多言矣豈不或信遂不與亦不復火鄭之未災也裏析告子產曰將有大祥民震動國幾亡吾身泯焉弗良及也國遷其可乎子產曰𨿽可吾不足以定遷矣及火裏析死矣未葬子產使輿三十人遷其柩火作子產辭晉公子公孫於東門使司寇出新客禁舊客勿出於宮使子寬子上巡羣屏攝至於太宮使公孫登徙大龜使祝史徙主祏於周廟告於先君使府人庫人各儆其事商成公儆司宮出舊宮人置諸火所不及司馬司寇列居火道行火所焮城下之人伍列登城明日使野司寇各保其徵郊人助祝史除於國北禳火於元冥回祿祈於四墉書焚室而寬其徵與之材三日哭國不市使行人告於諸侯宋衛皆如是陳不救火許不弔災君子是以知陳許之先亡也景王二十二年春宋公伐邾按春秋昭公十九年按左傳十九年鄅夫人宋向戌之女也故向寧請師春二月宋公伐邾圍虫三月取之乃盡歸鄅俘夏邾人郳人徐人會宋公乙亥盟於虫景王二十三年夏曹公孫會自鄸出奔宋冬十月宋華亥向寧華定出奔陳按春秋昭公二十年按左傳二十年春王二月己丑日南至梓愼望氛曰今玆宋有亂國幾亡三年而後弭蔡有大喪叔孫昭子曰然則戴桓也汰侈無禮已甚亂所在也三月太子建奔宋宋元公無信多私而惡華向華定華亥與向寧謀曰亡愈於死先諸華亥僞有疾以誘羣公子公子問之則執之夏六月丙申殺公子寅公子禦戎公子朱公子固公孫援公孫丁拘向勝向行於其廩公如華氏請焉弗許遂劫之癸卯取太子欒與母弟辰公子地以爲質公亦取華亥之子無戚向寧之子羅華定之子啟與華氏盟以爲質宋華向之亂公子城公孫忌樂捨司馬彊向宜向鄭楚建郳申出奔鄭其徒與華氏戰於鬼閻敗子城子城適晉華亥與其妻必盥而食所質公子者而後食公與夫人每日必適華氏食公子而後歸華亥患之欲歸公子向寧曰惟不信故質其子若又歸之死無日矣公請於華費遂將攻華氏對曰臣不敢愛死無乃求去憂而滋長乎臣是以懼敢不聽命公曰子死亡有命余不忍其�冬十月公殺華向之質而攻之戊辰華向奔陳華登奔吳向寧欲殺太子華亥曰幹君而出又殺其子其誰納我且歸之有庸使少司寇牼以歸曰子之齒長矣不能事人以三公子爲質必免公子旣入華牼將自門行公遽見之執其手曰余知而無罪也入復而所景王二十四年夏宋華亥向寧華定自陳入於宋南裏以叛按春秋昭公二十一年按左傳二十一年夏宋華費遂生華貙華多僚華登貙爲少司馬多僚爲禦士與貙相惡乃譖諸公曰貙將納亡人亟言之公曰司馬以吾故亡其良子死亡有命吾不可以再亡之對曰公若愛司馬則如亡死如可逃何遠之有公懼使侍人召司馬之侍人宜僚飲之酒而使告司馬司馬嘆曰必多僚也吾有讒子而弗能殺吾又不死抑君有命可若何乃與公謀逐華貙將使田孟諸而遣之公飲之酒厚酬之賜及從者司馬亦如之張�尢之曰必有故使子皮承宜僚以劍而訊之宜僚盡以告張�欲殺多僚子皮曰司馬老矣登之謂甚吾又重之不如亡也五月丙申子皮將見司馬而行則遇多僚禦司馬而朝張�不勝其怒遂與子皮臼任鄭翩殺多僚劫司馬以叛而召亡人壬寅華向入樂大心丰愆華牼禦諸橫華氏居盧門以南裏叛六月庚午宋城舊墉及桑林之門而守之冬十月華登以吳師救華氏齊烏枝鳴戍宋廚人濮曰軍志有之先人有奪人之心後人有待其衰盍及其勞且未定也伐諸若入而固則華氏眾矣悔無及也從之丙寅齊師宋師敗吳師於鴻口獲其二帥公子苦偃州員華登帥其餘以敗宋師公欲出廚人濮曰吾小人可藉死而不能送亡君請待之乃徇曰揚徽者公徒也眾從之公自楊門見之下而巡之曰國亡君死二三子之恥也豈專孤之罪也齊烏枝鳴曰用少莫如齊致死齊致死莫如去備彼多兵矣請皆用劍從之華氏北復卽之廚人濮以裳裹首而荷以走曰得華登矣遂敗華氏於新裏翟僂新居於新裏旣戰說甲於公而歸華姓居於公里亦如之十一月癸未公子城以晉師至曹翰胡會晉荀吳齊苑何忌衛公子朝救宋丙戌與華氏戰於赭丘鄭翩願爲鸛其禦願爲鵝子祿禦公子城莊堇爲右幹犨禦呂封人華豹張�爲右相遇城還華豹曰城也城怒而反之將注豹則關矣曰平公之靈尙輔相余豹射出其間將注則又關矣曰不狎鄙抽矢城射之殪張�抽殳而下射之折股扶伏而擊之折軫又射之死幹犨請一矢城曰餘言女於君對曰不死伍乘軍之大刑也幹刑而從子君焉用之子速諸乃射之殪大敗華氏圍諸南裏華亥搏膺而呼見華貙曰吾爲欒氏矣貙曰子無我迋不幸而後亡使華登如楚乞師華貙以車十五乘徒七十人犯師而出食於睢上哭而送之乃復入楚薳越帥師將逆華氏太宰犯諫曰諸侯惟宋事其君今又爭國釋君而臣是助無乃不可乎王曰而告我也後旣許之矣景王二十五年春宋華亥向寧華定自宋南裏出奔楚按春秋昭公二十二年按左傳二十二年春楚薳越使告於宋曰寡君聞君有不令之臣爲君憂無寧以爲宗羞寡君請受而戮之對曰孤不不能媚於父兄以爲君憂拜命之辱抑君臣日戰君曰余必臣是助亦惟命人有言曰惟亂門之無過君若惠保敝邑無亢不衷以獎亂人孤之望也惟君圖之楚人患之諸侯之戍謀曰若華氏知困而致死楚恥無功而疾戰非吾利也不如出之以爲楚功其亦無能爲也已救宋而除其害又何求乃固請出之宋人從之己巳宋華亥向寧華定華貙華登皇奄傷省臧士平出奔楚宋公使公孫忌爲大司馬邊�爲大司徒樂祁爲司城仲幾爲左師樂大心爲右師樂挽爲大司寇以靖國人敬王三年春魯叔孫婼如宋夏晉趙鞅宋樂大心魯叔詣衛北宮喜鄭遊吉曹人邾人滕人薛人小邾人會於黃父冬十一月宋公佐薨於曲棘子頭曼立按春秋昭公二十五年按左傳二十五年春叔孫婼聘於宋桐門右師見之語卑宋大夫而賤司城氏昭子告其人曰右師其亡乎君子貴其身而後能及人是以有禮今夫子卑其大夫而賤其宗是賤其身也能有禮乎無禮必亡宋公享昭子賦新宮昭子賦車轄明日宴飲酒樂宋公使昭子右坐語相泣也樂祁佐退而告人曰今玆君與叔孫其皆死乎吾聞之哀樂而樂哀皆喪心也心之精爽是謂魂魄魂魄去之何以能久季公若之姊爲小邾夫人生宋元夫人生子以妻季平子昭子如宋聘且逆之公若從謂曹氏勿與魯將逐之曹氏告公公告樂祁樂祁曰與之如是魯君必出政在季氏三世矣魯君喪政四公矣無民而能逞其志者未之有也國君是以鎭撫其民詩曰人之云亡心之憂矣魯君失民矣焉得逞其志靖以待命猶可動必憂夏會於黃父謀王室也趙簡子令諸侯之大夫輸王粟宋樂大心曰我不輸粟我於周爲客若之何使客晉士伯曰自踐土以來宋何役之不會而何盟之不同曰同卹王室子焉得辟之子奉君命以會大事而宋背盟無乃不可乎右師不敢對受牒而退士伯告簡子曰宋右師必亡奉君命以使而欲背盟以干盟主無不祥大焉冬十一月宋元公將爲公故如晉夢太子欒卽位於廟己與平公服而相之且召六卿公曰寡人不不能事父兄以爲二三子憂寡人之罪也若以羣子之靈獲保首領以歿惟是楄柎所以藉幹者請無及先君仲幾對曰君若以社稷之故私降暱宴羣臣弗敢知若夫宋國之法死生之度先君有命矣羣臣以死守之弗敢失隊臣之失職常刑不赦臣不忍其死君命祗辱宋公遂行己亥卒於曲棘敬王四年春正月葬宋元公按春秋昭公二十六年按左傳二十六年春王正月葬宋元公如先君禮也敬王五年秋晉士鞅宋樂祁犁衛北宮喜曹人邾人滕人會於扈按春秋昭公二十七年按左傳二十七年秋會於扈令戍周且謀納公也宋衛皆利納公固請之敬王十年冬晉韓不信齊髙張宋仲幾魯仲孫何忌衛世叔申鄭國參曹人莒人薛人杞人小邾人城成周按春秋昭公三十二年按左傳三十二年冬十一月晉魏舒韓不信如京師合諸侯之大夫於狄泉尋盟且令城成周

三恪部匯考六

周五

宋三敬王十一年春三月晉人執宋仲幾於京師按春秋定公元年按左傳元年春正月孟懿子會城成周庚寅栽宋仲幾不受功曰滕薛郳吾役也薛宰曰宋爲無道絕我小國於周以我適楚故我常從宋晉文公爲踐土之盟曰凡我同盟各復舊職若從踐土若從宋亦惟命仲幾曰踐土固然薛宰曰薛之皇祖奚仲居薛以爲夏車正奚仲遷於邳仲虺居薛以爲湯左相若復舊職將承王官何故以役諸侯仲幾曰三代各異物薛焉得有舊爲宋役亦其職也士彌牟曰晉之從政者新子姑受功歸吾視諸故府仲幾曰縱子忘之山川鬼神其忘諸乎士伯怒謂韓簡子曰薛徵於人宋徵於鬼宋罪大矣且己無辭而抑我以神誣我也啟寵納侮其此之謂矣必以仲幾爲戮乃執仲幾以歸三月歸諸京師城三旬而畢乃歸諸侯之戍齊髙張后不從諸侯晉女叔寬曰周萇弘齊髙張皆將不免萇弘違天髙子違人天之所壞不可支也眾之所爲不可姦也敬王十四年春三月劉子晉侯宋公魯侯蔡侯衛侯陳子鄭伯許男曹伯莒子邾子頓子胡子滕子薛伯杞伯小邾子齊國夏會於召陵侵楚夏五月盟於臯鼬按春秋定公四年按左傳四年春三月劉文公合諸侯於召陵謀伐楚也敬王十六年秋晉人執宋行人樂祁按春秋定公六年按左傳六年秋八月宋樂祁言於景公曰諸侯惟我事晉今使不往晉其憾矣樂祁告其宰陳寅陳寅曰必使子往他日公謂樂祁曰惟寡人說子之言子必往陳寅曰子立後而行吾室亦不亡惟君亦以我爲知難而行也見混而行趙簡子逆而飲之酒於�上獻楊楯六十於簡子陳寅曰昔吾主範氏今子主趙氏又有納焉以楊楯賈禍弗可爲也已然子死晉國子孫必得志於宋範獻子言於晉侯曰以君命越疆而使未致使而私飲酒不敬二君不可不討也乃執樂祁敬王十八年春宋樂祁卒於晉按春秋不書按左傳定公八年春二月趙鞅言於晉侯曰諸侯惟宋事晉好逆其使猶懼不至今又執之是絕諸侯也將歸樂祁士鞅曰三年止之無故而歸之宋必叛晉獻子私謂子梁曰寡君懼不得事宋君是以止子子姑使混代子子梁以告陳寅陳寅曰宋將叛晉是棄混也不如待之樂祁歸卒於大行士鞅曰宋必叛不如止其屍以求成焉乃止諸州敬王十九年春宋使樂大心盟於晉魯陽貨奔宋按春秋不書按左傳定公九年春宋公使樂大心盟於晉且逆樂祁之屍辭僞有疾乃使向巢如晉盟且逆子梁之尸子明謂桐門右師出曰吾猶衰絰而子擊鐘何也右師曰喪不在此故也旣而告人曰己衰絰而生子余何故捨鐘子明聞之怒言於公曰右師將不利戴氏不肯適晉將作亂也不然無疾乃逐桐門右師按史記宋世家景公十六年魯陽貨來奔已復去敬王二十年秋宋樂大心出奔曹宋公子地出奔陳冬宋公之弟辰曁仲佗石彄出奔陳按春秋定公十年按左傳十年宋公子地嬖蘧富獲十一分其室而以其五與之公子地有白馬四公嬖向魋魋欲之公取而朱其尾鬣以與之地怒使其徒抶魋而奪之魋懼將走公閉門而泣之目盡腫母弟辰曰子分室以與獵也而獨卑魋亦有頗焉子爲君禮不過出竟君必止子公子地出奔陳公弗止辰爲之請弗聽辰曰是我迋吾兄也吾以國人出君誰與處冬母弟辰曁仲佗石彄出奔陳敬王二十一年春宋公之弟辰及仲佗石彄公子地自陳入於蕭以叛秋宋樂大心自曹入於蕭按春秋定公十一年按左傳十一年春宋公母弟辰曁仲佗石彄公子地入於蕭以叛秋樂大心從之大爲宋患寵向魋故也敬王二十四年春衛趙陽出奔宋秋齊侯宋公會於洮衛蒯聵出奔宋宋公之弟辰自蕭奔魯按春秋定公十四年按左傳十四年春衛侯逐公叔戍與其黨故趙陽奔宋戍來奔秋齊侯宋公會於洮範氏故也衛侯爲夫人南子召宋朝會於洮太子蒯聵獻盂於齊過宋野野人歌之曰旣定爾婁豬盍歸我艾豭太子羞之謂戲陽速曰從我而朝少君少君見我我顧乃殺之速曰諾乃朝夫人夫人見太子太子三顧速不進夫人見其色啼而走曰蒯聵將殺余公執其手以登臺太子奔宋盡逐其黨故公孟彄出奔鄭自鄭奔齊太子告人曰戲陽速禍余戲陽速告人曰太子則禍余太子無道使余殺其母余不許將戕於余若殺夫人將以余說余是故許而弗爲以紓余死諺曰民保於信吾以信義也敬王二十五年夏鄭罕達帥師伐宋齊侯衛侯次於渠蒢按春秋定公十五年按左傳十五年夏鄭罕達敗宋師於老丘齊侯衛侯次於蘧拿謀救宋也敬王二十八年孔子過宋夏宋樂髡帥師伐曹按春秋哀公三年按史記宋世家景公二十五年孔子過宋宋司馬桓魋惡之欲殺孔子孔子微服去敬王二十九年春宋人執小邾子按春秋哀公四年敬王三十年夏齊侯伐宋按春秋哀公五年敬王三十一年冬宋向巢帥師伐曹按春秋哀公六年敬王三十二年春宋皇瑗帥師伐鄭秋宋人圍曹冬鄭駟弘帥師救曹按春秋哀公七年按左傳七年春宋師侵鄭鄭叛晉故也秋宋人圍曹鄭桓子思曰宋人有曹鄭之患也不可以不救冬鄭師救曹侵宋初曹人或夢眾君子立於社宮而謀亡曹曹叔振鐸請待公孫彊許之旦而求之曹無之戒其子曰我死爾聞公孫彊爲政必去之及曹伯陽卽位好田弋曹鄙人公孫彊好弋獲白雁獻之且言田弋之說說之因訪政事大說之有寵使爲司城以聽政夢者之子乃行彊言霸說於曹伯曹伯從之乃背晉而姦宋宋人伐之晉人不救築五邑於其郊曰黍丘揖丘大城鍾邗敬王三十三年春正月宋公入曹以曹伯陽歸按春秋哀公八年按左傳八年春宋公伐曹將還褚師子肥殿曹人詬之不行師待之公聞之怒命反之遂滅曹執曹伯及司城彊以歸殺之按史記宋世家景公三十年曹倍宋又倍晉宋伐曹晉不救遂滅曹有之敬王三十四年春宋皇瑗帥師取鄭師於雍丘秋宋公伐鄭按春秋哀公九年按左傳九年春鄭武子剩之嬖許瑕求邑無以與之請外取許之故圍宋雍丘宋皇瑗圍鄭師每日遷捨壘合鄭師哭子姚救之大敗二月甲戌宋取鄭師於雍丘使有能者無死以郟張與鄭羅歸夏宋公伐鄭晉趙鞅卜救鄭遇水適火占諸史趙史墨史龜史龜曰是謂沈陽可以興兵利以伐姜不利子商伐齊則可敵宋不吉史墨曰盈水名也子水位也名位敵不可幹也炎帝爲火師姜姓其後也水勝火伐姜則可史趙曰是謂如川之滿不可遊也鄭方有罪不可救也救鄭則不吉不知其他陽虎以周易筮之遇泰之需曰宋方吉不可與也微子啟帝乙之元子也宋鄭甥舅也祉祿也若帝乙之元子歸妹而有吉祿我安得吉焉乃止敬王三十五年夏宋人伐鄭按春秋哀公十年敬王三十六年冬衛世叔齊出奔宋按春秋哀公十一年按左傳十一年冬衛太叔疾出奔宋初疾娶於宋子朝其娣嬖子朝出孔文子使疾出其妻而妻之疾使侍人誘其初妻之娣置於犁而爲之一宮如二妻文子怒欲攻之仲尼止之遂奪其妻或淫於外州外州人奪之軒以獻恥是二者故出衛人立遺使室孔姞疾臣向魋納�珠焉與之城鉏宋公求珠魋不與由是得罪及桓氏出城鉏人攻太叔疾衛莊公復之使處巢死焉殯於鄖葬於少禘敬王三十七年秋魯侯衛侯宋皇瑗會於鄖宋向巢帥師伐鄭按春秋哀公十二年按左傳十二年夏吳徵會於衛初衛人殺吳行人且姚而懼謀於行人子羽子羽曰吳方無道無乃辱吾君不如止也子木曰吳方無道國無道必棄疾於人吳𨿽無道猶足以患衛往也長木之斃無不摽也國狗之瘈無不噬也而況大國乎秋衛侯會吳於鄖公及衛侯宋皇瑗盟而卒辭吳盟吳人藩衛侯之舍子服景伯謂子貢曰夫諸侯之會事旣畢矣侯伯致禮地主歸餼以相辭也今吳不行禮於衛而藩其君捨以難之子盍見太宰乃請束錦以行語及衛故大宰嚭曰寡君願事衛君衛君之來也緩寡君懼故將止之子貢曰衛君之來必謀於其眾其眾或欲或否是以緩來其欲來者子之黨也其不欲來者子之讎也若執衛君是墮黨而崇讎也夫墮子者得其志矣且合諸侯而執衛君誰敢不懼墮黨崇讎而懼諸侯或者難以霸乎太宰嚭說乃捨衛侯衛侯歸效夷言子之尙幼曰君必不免其死於夷乎執焉而又說其言從之固矣宋鄭之間有隙地焉曰彌作頃丘玉暢嵒戈鍚子產與宋人爲成曰勿有是及宋平元之族自蕭奔鄭鄭人爲之城嵒戈鍚九月宋向巢伐鄭取鍚殺元公之孫遂圍嵒十二月鄭罕達救嵒丙申圍宋師敬王三十八年春鄭罕達帥師取宋師於嵒按春秋哀公十三年按左傳十三年春宋向魋救其師鄭子剩使徇曰得桓魋者有賞魋也逃歸遂取宋師於嵒獲成歡郜延以六邑爲虛敬王三十九年夏五月宋向魋入於曹以叛六月宋向魋自曹出奔衛宋向巢奔魯按春秋哀公十四年按左傳十四年夏宋桓魋之寵害於公公使夫人驟請享焉而將討之未及魋先謀公請以�易薄公曰不可薄宗邑也乃益�七邑而請享公焉以日中爲期家備盡往公知之告皇野曰余長魋也今將禍余請卽救司馬子仲曰有臣不順神之所惡也而況人乎敢不承命不得左師不可請以君命召之左師每食擊鐘聞鐘聲公曰夫子將食旣食又奏公曰可矣以乘車往曰迹人來告曰逢澤有介麋焉公曰𨿽魋未來得左師吾與之田若何君憚告子野曰嘗私焉君欲速故以乘車逆子與之乘至公告之故拜不能起司馬曰君與之言公曰所難子者上有天下有先君對曰魋之不共宋之禍也敢不惟命是聽司馬請瑞焉以命其徒攻桓氏其父兄故臣曰不可其新臣曰從吾君之命遂攻之子頎騁而告桓司馬司馬欲入子車止之曰不能事君而又伐國民不與也祗取死焉向魋遂入於曹以叛六月使左師巢伐之欲質大夫以入焉不能亦入於曹取質魋曰不可旣不能事君又得罪於民將若之何乃捨之民遂叛之向魋奔衛向巢來奔宋公使止之曰寡人與子有言矣不可以絕向氏之祀辭曰臣之罪大盡滅桓氏可也若以先臣之故而使有後君之惠也若臣則不可以入矣司馬牛致其邑與珪焉而適齊向魋出於衛地公文氏攻之求夏后氏之璜焉與之他玉而奔齊陳成子使爲次卿司馬牛又致其邑焉而適吳吳人惡之而反趙簡子召之陳成子亦召之卒於魯郭門之外坑氏葬諸丘輿敬王四十年夏五月鄭伯伐宋熒惑守心按春秋哀公十五年熒惑守心不書按史記宋世家景公三十七年熒惑守心心宋之分野也景公憂之司星子韋曰可移於相景公曰相吾之股肱曰可移於民景公曰君者待民曰可移於歲景公曰歲饑民困吾誰爲君子韋曰天髙聽卑君有君人之言三熒惑宜有動於是候之果徙三度敬王四十一年春二月衛子還成出奔宋按春秋哀公十六年敬王四十二年冬宋皇瑗奔晉按左傳哀公十七年冬十月宋皇瑗之子麋有友曰田丙而奪其兄劖般邑以與之劖般慍而行告桓司馬之臣子儀克子儀克適宋告夫人曰麋將納桓氏公問諸子仲初子仲將以杞姒之子非我爲子麋曰必立伯也是良材子仲怒弗從故對曰右師則老矣不識麋也公執之皇瑗奔晉召之敬王四十三年春宋人殺皇瑗按左傳哀公十八年春宋殺皇瑗公聞其情復皇氏之族使皇緩爲右師元王三年冬十一月越子歸吳所侵宋地按通鑑前編元王三年冬十一月越子滅吳歸吳所侵宋地元王四年春宋夫人景曹薨按左傳哀公二十三年春宋景曹卒季康子使冉有弔且送葬曰敝邑有社稷之事使肥與有職競焉是以不得助執紼使求從與人曰以肥之得備彌甥也有不腆先人之產馬使求薦諸夫人之宰其可以稱旌繁乎元王六年夏五月衛侯奔宋按左傳哀公二十五年夏五月庚辰衛侯出奔宋按戰國策公輸般爲楚設機將以攻宋墨子聞之百捨重藺往見公輸般謂之曰吾自宋聞子吾欲藉子殺王公輸般曰吾義固不殺王墨子曰聞公爲云梯將以攻宋宋何罪之有義不殺王而攻國是不殺少而殺眾敢問攻宋何義也公輸般服焉請見之王墨子見楚王曰今有人於此捨其文軒鄰有敝輿而欲竊之舍其錦繡鄰有裋褐而欲竊之舍其粱肉鄰有糟糠而欲竊之此爲何若人也王曰必爲有竊疾矣墨子曰荊之地方五千里宋方五百里此猶文軒之與敝輿也荊有云夢犀兕麋鹿盈之江漢魚�黿鼉爲天下饒宋所謂無雉兔鮒魚者也此猶粱肉之與糟糠也荊有長松文梓楩楠豫章宋無長木此猶錦繡之與裋褐也臣以王吏之攻宋爲與此同類也王曰善哉請無攻宋梁襄王伐邯鄲而徵師於宋宋君使使者請於趙王曰夫梁兵勁而權重今徵師於敝邑敝邑不從則恐危社稷若扶梁伐趙以害趙國則寡人不忍也願王之有以命敝邑趙王曰然夫宋之不如梁也寡人知之矣弱趙以彊梁宋必不利也則吾何以告子而可乎使者曰臣請受邊城徐其攻而畱其日以待下吏之有城而已趙王曰善宋人因遂舉兵入趙境而圍一城焉梁王甚說曰宋人助我攻矣趙王亦曰宋人止於此矣故兵退難解徳施於梁而無怨於趙故名有所加而實有所歸謂大尹曰君日長矣自知政則公無事公不如令楚賀君之孝則君不奪太后之事矣則公常用宋矣宋與楚爲兄弟齊攻宋楚王言救宋宋因賣楚重以求講於齊齊不聽蘇秦爲宋謂齊相曰不如與之以明宋之賣楚重於齊也楚怒必絕於宋而事齊齊楚合則攻宋易矣按以上俱宋景公時事距梁趙二國及蘇秦事尙遠舛訛甚明姑附於此

元王七年夏五月魯叔孫舒帥師會越宋納衛輒冬十月宋公欒薨國人立啟啟奔楚復立得按左傳哀公二十六年夏五月叔孫舒帥師會越臯如後庸宋樂茷納衛侯宋景公無子取公孫周之子得與啟畜諸公宮未有立焉於是皇緩爲右師皇非我爲大司馬皇懷爲司徒靈不緩爲左師樂茷爲司城樂朱鉏爲大司寇六卿三族降聽政因大尹以達大尹常不告而以其欲稱君命以令國人惡之司城欲去大尹左師曰縱之使盈其罪重而無基能無敝乎冬十月公遊於空澤辛巳卒於連中大尹興空澤之士千甲奉公自空桐入如沃宮使召六子曰聞下有師君請六子畫六子至以甲劫之曰君有疾病請二三子盟乃盟於少寢之庭曰無爲公室不利大尹立啟奉喪殯於大宮三日而後國人知之司城茷使宣言於國曰大尹惑蠱其君而專其利今君無疾而死死又匿之是無他矣大尹之罪也得夢啟北首而寢於盧門之外己爲舄而集於其上咮加於南門尾加於桐門曰餘夢美必立大尹謀曰我不在盟無乃逐我復盟之乎使祝爲載書六子在唐盂將盟之祝襄以載書告皇非我皇非我因子潞門尹得左師謀曰民與我逐之乎皆歸授甲使徇於國曰大尹惑蠱其君以陵虐公室與我者救君者也眾曰與之大尹徇曰戴氏皇氏將不利公室與我者無憂不富眾曰無別戴氏皇氏欲伐公樂得曰不可彼以陵公有罪我伐公則甚焉使國人施於大尹大尹奉啟以奔楚乃立得司城爲上卿盟曰三族共政無相害也按史記宋世家景公六十四年宋公子特攻殺太子而自立是爲昭公特一作得昭公者元公之曾庶孫也昭公父公孫糾糾父公子秦秦卽元公少子也景公殺昭公父糾故昭公怨殺太子而自立按前編周元王七年冬十月宋景公卒大尹立啟六卿逐啟及大尹而立得威烈王四年宋公得薨子購由立按史記宋世家昭公四十七年卒子悼公購由立﹝年表云昭公在位四十九年﹞

按通鑑前編威烈王二十二年宋昭公卒在位六十五年子

購由嗣是爲悼公﹝按朱世家昭公四十七年應是周威烈王四年按前編威烈王二十二年宋昭公卒相去十八年之遠無從稽考存疑﹞威烈王十二年宋公購由薨子田立按史記宋世家悼公八年卒子休公田立﹝索隱曰紀年爲十八

年﹞

威烈王十八年晉擊宋按通鑑前編威烈王十八年晉魏斯擊宋安王十一年宋公田薨子辟兵立按史記宋世家休公二十三年卒子辟公辟兵立﹝按注一云辟公兵索隱曰紀年作桓侯璧兵則璧兵謚桓也辟公誤﹞安王十四年宋公辟兵薨子剔成立按史記宋世家辟公三年卒子剔成立

注索隱曰王邵按紀年云宋剔成肝廢其君璧而自立按戰國策注剔成嗣辟公烈王七年立安王十七年韓伐宋齊攻宋按通鑑綱目安王十七年韓伐鄭遂伐宋按戰國策齊攻宋宋使臧子索救於荊荊王成大說許救甚勸臧子憂而反其禦曰索救而得有憂色何也臧子曰宋小而齊大夫救於小宋而惡於大齊此王之所憂也而荊王悅甚必以堅我我堅而齊敝荊之利也臧子乃歸齊王果拔宋五城而荊王不至顯王四年魏伐宋按通鑑綱目云云顯王二十二年宋公剔成弟偃逐剔成而自立按史記宋世家剔成四十一年剔成弟偃攻襲剔成剔成敗奔齊偃自立爲宋君按通鑑綱目顯王四十年宋君弟偃逐其君剔成而自立世家綱目自弟偃篡位及齊滅宋年分總不侔並存以待考

顯王三十三年宋大丘社亡按通鑑綱目云云顯王三十三年宋君偃自立爲王敗齊楚魏而取其地按史記宋世家君偃十一年自立爲王東敗齊取五城南敗楚取地三百里西敗魏軍乃與齊魏爲敵國盛血以革囊縣而射之命曰射天淫於酒婦人羣臣諫者輒射之於是諸侯皆曰桀宋宋其復爲桀所爲不可不誅告齊伐宋按通鑑綱目愼靚王三年宋稱王赧王十五年齊與楚魏滅宋按戰國策宋康王之時偃謚康王有雀生於城之陬使史占之曰小而生巨必霸天下康王大喜於是滅滕代薛取淮北之地乃愈自信欲霸之速成故射天笞地斬社稷而焚滅之曰威服天下鬼神罵國老諫臣爲無顏之冠以示勇剖傴之背鍥朝涉之脛而國人大駭齊聞而伐之民散城不守王乃逃倪侯之館遂得而死見祥而不爲祥反爲禍注

無顏之冠冠不覆額按史記世家王偃四十七年齊湣王與魏楚伐宋殺王偃遂滅宋而三分其地按通鑑綱目赧王二十九年齊滅宋

三恪部總論禮記

郊特牲天子存二代之後猶尊賢也尊賢不過二代

疏古春秋左氏說周家封夏殷二王之後以爲上公封黃帝堯舜之後謂之三恪恪者敬也敬其先聖而封其後大全

眉山孫氏曰立前代之後以統承

先王者自古有此法也有虞氏之時棄爲髙辛之後故得祭天詩所謂后稷肇祀是也丹朱爲唐堯後作賓於虞書所謂虞賓在位是也至夏后時則丹朱商均之子孫皆爲二王后湯爲夏氏立後經傳𨿽不載然有商之興固當以禹之裔爲二王后無疑矣仲虺之誥稱湯之徳有曰玆率厥典言其能率循舊典不易故常也豈其於崇徳象賢之事獨不稽古乎至周則封微子於宋至封舜後於陳封東樓公於杞亦必因成湯封舜禹之後於陳杞可以推知也杜佑通典

三恪議三恪二王之義有三說焉一云二王之前更立三代之後爲三恪此則據樂記武王克商未及下車封黃帝堯舜之後及下車封夏殷之後通用六代之樂一云二王之前但立一代通二王爲三恪此據左傳但云封胡公以備三恪明王者所敬先王有二更封一代以備三恪存三恪者所敬之道不過於三以通三正三云二王之後爲一恪妻之父母爲二恪外國之君爲三恪此據王有不臣者三而言之按梁崔靈恩云三義之說以初爲長何者禮記郊特牲云存二王之後尊賢不過二代又詩云二王之後來助祭又春秋公羊說曰存二王之後所以通三正以上皆無謂二王之後爲三恪之文若更立一代通備三恪者則非不過二代之意左傳云封胡公以備三恪者謂上同黃帝堯舜下同殷夏爲三恪也又按二王三恪經無正文崔靈恩據禮記陳武王之封遂以爲通存五代竊恐未安今據二代之後卽謂之二王三代之後卽謂之三恪且武王所封蓋以堯有則天之大徳人莫能名黃帝列序星辰正名百物自以功齊萬代師範百王故特封其後偶契三二之數實非歷代通法故記云尊賢不過二代示敬必由舊因取通已爲三正也其二代之前第三代者𨿽遠難師法豈得不錄其後故亦存之示敬其道而已因謂之三恪故左傳云封胡公以備三恪足知無五代也況歷代至今皆以三代爲三恪焉注

不臣二王后者尊敬先王通三正之義故書有虞賓在位詩云有客有客亦白其馬明天下非一家所有敬讓之至故封建之使得服其正色用其禮樂以事先祖故孔子云夏禮吾能言之杞不足徵也殷禮吾能言之宋不足徵也不臣妻父母者妻之言齊與己齊體共承先祖故尊其父母春秋左氏傳云紀季姜歸於京師稱宗者子尊不加父母妻與己齊體故夫不得臣之四夷之君不臣者尙書大傳曰越裳氏獻白雉周公辭不受曰正朔不施則君子不臣也

三恪部藝文一

守視晉宋齊諸陵詔

梁武帝命世興王嗣賢傳業聲稱不朽人代䢐遷二賓以位三恪義在時事浸遠艸榛蕪望古興懷言念愴然晉宋齊三代諸陵有職司者勤加守護勿令細民妄相侵毀作兵有少補使充足前無守視並可量給

微子廟碑記

唐賈至昔髙宗旣歿殷始錯命政有斁倫敗紀事有梗神虐天迄於獨夫稔惡不悛武庚不靖茅土再血元鳥之祀宜其忽諸噫湯徳未衰故微子復興於宋矣微子諱啟實帝乙元子帝乙懵立賢之故而神器不集於君君肅恭神人恪愼克孝才兼八元之偉徳首三仁之列始在擇嗣箕子贊焉尹玆東夏周公嘉焉歿而不朽仲尼稱焉睹其進思盡忠則忤主以竭諫退將保祀則全身以逃難去就生死之塗沈吟出處之域有以見聖達之情也若乃受爲不道暴殄天物剖諫輔之心解忠良之骨億兆墜於塗炭宗祧困於臲卼而君崎嶇險阻避迹藏時免身龍戰之郊解縛鷹揚之帥率能收復舊物統承先祀七百餘年歆我神祗非明徳至仁其孰能與於此於戲國之興亡不獨天命向使帝乙捨受而立啟前箕子而後少師則文王未可專徵於諸侯武王未可誓師於牧野𨿽周公之聖不過子產之相矣太公之賢不過穰苴之法矣太王立季歷而昌帝乙捨微子而亡其成敗所系不甚昭彰乎皇帝三十有一載予作吏於宋思其先聖遺事求於故老輿人則得君之祠廟存焉盛衰紛綸年祀超忽喬木老矣靈儀儼然檀欒�茨者月繼蘋蘩牲帛者日接何百代之後而仁風獨揚乎畱連廟庭乃作頌曰天革元命皇符在木元天降災上慘下黷人怨神怒川崩鬼哭赫赫周邦如臨深谷�矣微子逢時顚沛居亡念存處否求泰諫以明節仁而遠害作誥父師全身而退龍戰於野鳥焚其巢桓桓周王奄有商郊面縛就執牽羊投庖祀商修器啟宋分茅嗟爾宋人來蘇是仰穆如雨潤靄若春養以戴以翼是宗是長茫茫舊封千載餘響我來祠廟永挹遺芳荒階蔓艸古木垂云惆悵懷賢徘徊日曛鑴石紀徳用流斯文

三恪部藝文二詩

周頌振鷺一章

詩經朱注

此二王之後來助祭之詩振鷺於飛於彼西雍我客戾止亦有斯容賦

也在彼無惡在此無斁庶幾夙夜以永終譽

有客一章

朱注

此微子來見祖廟之詩有客有客亦白其馬有萋有且惇琢其旅賦

也有客宿宿有客信信言授之縶以縶其馬薄言追之左右綏之旣有淫威降福孔夷

三恪部紀事孔叢子陳王問太師曰寡人不得爲賢所推而得南面稱孤其幸多矣今旣賴二三君子且又欲規長久之圖何施而可答曰信王之言萬世之福也敢稱古以對昔周代殷乃興滅繼絕以爲政首今誠法之則六國定不攜抑久長之本王曰周存二代別有三恪其事云何答曰封夏殷之後以爲二代紹虞帝裔備爲三恪恪敬也禮之如賓客也非謂特有二代別有三恪也凡所以立二代者備王道通三統也王曰三統者何答曰各自用其正朔二代與周是謂三統王曰六國之後君吾不能封也遠世之王於我何有吾自舉不及於周又安能純法之乎漢書王莽傳建國元年春正月朔莽帥公侯卿士奉皇太后璽韍上太皇太后順符命去漢號焉大赦天下莽乃策命孺子曰咨爾嬰昔皇天右乃太祖歷世十二享國二百一十載歷數在於予躬詩不云乎侯服於周天命靡常封爾爲定安公永爲新室賓於戲敬天之休往踐乃位毋廢予命又曰其以平原安徳漯陰鬲重丘凡戶萬地方百里爲定安公國立漢祖宗之廟於其國與周後並行其正朔服色世世以事其祖宗永以命徳茂功享歷代之祀焉又曰帝王之道相因而通盛徳之祚百世享祀予惟黃帝帝少昊帝顓頊帝嚳帝堯帝舜帝夏禹臯陶伊尹咸有聖徳假於皇天功烈巍巍光施於遠予甚嘉之營求其後將祚厥祀惟王氏虞帝之後也出自帝嚳劉氏堯之後也出自顓頊於是封姚恂爲初睦侯奉黃帝後梁護爲修遠伯奉少昊後皇孫功隆公千奉帝嚳後劉歆爲祁烈伯奉顓頊後國師劉歆子疊爲伊休侯奉堯後嬀昌爲始睦侯奉虞帝後山遵爲褒謀子奉臯陶後伊元爲褒衡子奉伊尹後漢後定安公劉嬰位爲賓周後衛公姬黨更封爲章平公亦爲賓殷後宋公孔弘運轉次移更封爲章昭侯位爲恪夏后遼西姒丰封爲章功侯亦爲恪四代古宗宗祀於明堂以配皇始祖考虞帝周公後褒魯子姬就宣尼公後褒成子孔鈞已前定焉莽又以漢髙廟爲文祖廟曰予之皇始祖考虞帝受嬗於唐漢氏初祖唐帝世有傳國之象予復親受金策於漢髙皇帝之靈惟思褒厚前代何有忘時漢氏宗祖有七以禮立廟於定安國其園寢廟在京師者勿罷祠薦如故予以秋九月親入漢氏髙元成平之廟諸劉更屬籍京兆大尹勿解其復各終厥身州牧數存問勿令有侵�晉書荀奕傳奕補散騎常侍侍中時將繕宮城尙書符下陳畱王使出城夫奕駁曰昔虞賓在位書稱其美詩詠有客載在雅頌今陳畱王位在三公之上坐在太子之右故答表曰書賜物曰與此古今之所崇體國之髙義也謂宜除夫役時尙書張闓僕射孔愉難奕以爲昔宋不城周春秋所譏特蠲非體宜應減夫奕重駁以爲春秋之末文武之道將墜於地新有子朝之亂於時諸侯逋替莫肯率職宋之於周實有列國之權且同己勤王而主之者晉客而辭役責之可也今之陳畱無列國之勢此之作否何益有無臣以爲宜除於國職爲全詔從之北齊書魏收傳收轉中書監詔議二王三恪收執王肅杜預義以元司馬氏爲二王通曹備三恪詔諸禮學之官皆執鄭元五代之議孝昭後姓元議恪不欲廣及故議從收

三恪部雜錄

