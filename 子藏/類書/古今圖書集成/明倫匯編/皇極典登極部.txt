

登極部匯考一

陶唐氏﹝按帝紀自五帝前俱爲補紀而登極斷自唐虞者紀則取其備登極之事必從所信也﹞帝堯起唐侯卽天子位按史記五帝本紀帝嚳髙辛者黃帝之曾孫也娶陳鋒氏女生放勛娶娵訾氏女生摯帝嚳崩而摯代立帝摯立不善崩而弟放勛立是爲帝堯按竹書紀年帝堯元年丙子帝卽位居冀按帝王世紀帝嚳有四妃卜其子皆有天下元妃有邰氏女曰姜源生后稷次妃有娀氏女曰簡狄生次妃陳丰氏女曰慶都生放勛次妃娵訾氏女曰常儀生帝摯帝摯之母於四人中班最下而摯於兄弟最長得登帝位封異母弟放勛爲唐侯摯在位九年政微弱而唐侯徳盛諸侯歸之摯服其義乃率羣臣造唐而致禪唐侯自知有天命乃受帝禪封摯於髙辛按路史帝堯陶唐氏姬姓髙辛氏之第二子也母陳丰氏曰慶都嘗觀三河之首赤帝顯圖奄然風雨慶都遇而萌之黃雲覆之震十有四月而生於丹陵曰堯是曰放勛年十三佐摰封植受封於陶明人察物昭義崇仁禁詐僞正法度不廢窮民不敖亡告厎徳靡懈百姓和欣於是攺國於唐年十有七踐帝位曰陶唐氏都於平陽

有虞氏帝舜受唐禪卽天子位按書經堯典帝曰咨四嶽朕在位七十載汝能庸命巽朕位嶽曰否徳忝帝位曰明明揚側陋師錫帝曰有鰥在下曰虞舜帝曰兪予聞如何嶽曰瞽子父頑母嚚象傲克諧以孝烝烝乂不格姦帝曰我其試哉女於時觀厥刑於二女釐降二女於嬀汭嬪於虞帝曰欽哉舜典曰若稽古帝舜曰重華協於帝浚哲文明溫恭允塞元徳升聞乃命以位愼徽五典五典克從納於百揆百揆時敍賓於四門四門穆穆納於大麓烈風雷雨弗迷帝曰格汝舜詢事考言乃言底可績三載汝陟帝位舜讓於徳弗嗣正月上日受終於文祖蔡

傳上日朔日也受終者堯於是終帝位之事而舜受之也文祖者堯始祖之廟也在璇璣玉衡以齊七政肆類於上帝禋於六宗望於山川�於羣神輯五瑞旣月乃日覲四嶽羣牧班瑞於羣後歲二月東巡守至於岱宗柴望秩於山川肆覲東後協時月正日同律度量衡修五禮五玉三帛二生一死贄如五器卒乃復五月南巡守至於南嶽如岱禮八月西巡守至於西嶽如初十有一月朔巡守至於北嶽如西禮歸格於藝祖用特五載一巡守羣後四朝敷奏以言明試以功車服以庸肇十有二州封十有二山浚川象以典刑流宥五刑鞭作官刑撲作教刑金作贖刑眚災肆赦怙終賊刑欽哉欽哉惟刑之卹哉流共工於幽州放歡兜於崇山竄三苗於三危殛鯀於羽山四罪而天下咸服二十有八載帝乃殂落百姓如喪考妣三載四海遏密八音月正元日舜格於文祖蔡

傳月正正月也元日朔日也蘇氏曰舜受終告攝此告卽位也按史記五帝本紀虞舜者名曰重華重華父曰瞽叟瞽叟父曰橋牛橋牛父曰句望句望父曰敬康敬康父曰窮蟬窮蟬父曰帝顓頊顓頊父曰昌意以至舜七世矣自從窮蟬以至帝舜皆微爲庶人舜父瞽叟盲而舜母死瞽叟更娶妻而生象象傲瞽叟愛後妻子常欲殺舜舜避逃及有小過則受罪順事父及後母與弟日以篤謹匪有懈舜冀州之人也舜耕歷山漁雷澤陶河濱作什器於壽丘就時於負夏舜父瞽叟頑母嚚弟象傲皆欲殺舜舜順適不失子道兄弟孝慈欲殺不可得卽求常在側舜年二十以孝聞三十而帝堯問可用者四嶽咸薦虞舜曰可於是堯乃以二女妻舜以觀其內使九男與處以觀其外舜居嬀汭內行彌謹堯二女不敢以貴驕事舜親戚甚有婦道堯九男皆益篤舜耕歷山歷山之人皆讓畔漁雷澤雷澤上人皆讓居陶河濱河濱器皆不苦窳一年而所居成聚二年成邑三年成都堯乃賜舜絺衣與琴爲築倉廩予牛羊瞽叟尙復欲殺之使舜上塗廩瞽叟從下縱火焚廩舜乃以兩笠自扞而下去得不死後瞽叟又使舜穿井舜穿井爲匿空旁出舜旣入深瞽叟與象共下土實井舜從匿空出去瞽叟象喜以舜爲已死象曰本謀者象象與其父母分於是曰舜妻堯二女與琴象取之牛羊倉廩予父母象乃止舜宮居鼓其琴舜往見之象鄂不懌曰我思舜正郁陶舜曰然爾其庶矣舜復事瞽叟愛弟彌謹於是堯乃試舜五典百官皆治昔髙陽氏有才子八人世謂之八愷髙辛氏有才子八人世謂之八元舜舉八愷使主后土以揆百事莫不時序舉八元使布五教於四方父義母慈兄友弟恭子孝內平外成昔帝鴻氏有不才子掩義隱賊好行凶慝天下謂之渾沌少�氏有不才子毀信惡忠崇飾惡言天下謂之窮奇顓頊氏有不才子不可教訓不知話言天下謂之檮杌此三族世憂之至於堯堯未能去縉雲氏有不才子貪於飲食冒於貨賄天下謂之饕餮天下惡之比之三凶舜賓於四門乃流四凶族遷於四裔以禦魑魅堯知舜之足授天下堯老使舜攝行天子政巡狩舜得舉用事二十年而堯使攝政攝政八年而堯崩三年喪畢讓丹朱天下歸舜按竹書紀年帝舜元年己未帝卽位居冀

夏后氏帝禹受虞禪卽天子位﹝按據五帝三王之說則夏殷周例俱當稱王史記惟周本紀稱王夏殷俱仍稱帝今亦從其舊云﹞按書經大禹謨曰若稽古大禹曰文命敷於四海祗承於帝曰後克艱厥後臣克艱厥臣政乃乂黎民敏徳帝曰兪允若玆嘉言罔攸伏野無遺賢萬邦咸寧稽於眾捨己從人不虐無告不廢困窮惟帝時克益曰都帝徳廣運乃聖乃神乃武乃文皇天眷命奄有四海爲天下君禹曰惠迪吉從逆凶惟影響益曰吁戒哉儆戒無虞罔失法度罔遊於逸罔淫於樂任賢勿貳去邪勿疑疑謀勿成百志惟熙罔違道以千百姓之譽罔咈百姓以從己之欲無怠無荒四夷來王禹曰於帝念哉徳惟善政政在養民水火金木土谷惟修正徳利用厚生惟和九功惟敍九敍惟歌戒之用休董之用威勸之以九歌俾勿壞帝曰兪地平天成六府三事允治萬世永賴時乃功帝曰格汝禹朕宅帝位三十有三載耄期倦於勤汝惟不怠總朕師禹曰朕徳罔克民不依臯陶邁種徳徳乃降黎民懷之帝念哉念玆在玆釋玆在玆名言玆在玆允出玆在玆惟帝念功帝曰臯陶惟玆臣庶罔或幹予正汝作士明於五刑以弼五教期於予治刑期於無刑民協於中時乃功懋哉臯陶曰帝徳罔愆臨下以簡禦眾以寬罰弗及嗣賞延於世宥過無大刑故無小罪疑惟輕功疑惟重與其殺不辜寧失不經好生之徳洽於民心玆用不犯於有司帝曰俾予從欲以治四方風動惟乃之休帝曰來禹洚水警予成允成功惟汝賢克勤於邦克儉於家不自滿假惟汝賢汝惟不矜天下莫與汝爭能汝惟不伐天下莫與汝爭功予懋乃徳嘉乃丕績天之歷數在汝躬汝能陟元後人心惟危道心惟徽惟精惟一允執厥中無稽之言勿聽弗詢之謀勿庸可愛非君可畏非民眾非元後何戴後非眾罔與守邦欽哉愼乃有位敬修其可願四海困窮天祿永終惟口出好興戎朕言不再禹曰枚卜功臣惟吉之從帝曰禹官占惟先蔽志昆命於元龜朕志先定詢謀僉同鬼神其依龜筮協從卜不習吉禹拜稽首固辭帝曰毋惟汝諧正月朔旦受命於神宗率百官若帝之初疏

舜卽政三十三年命禹代己禹辭不獲免乃以明年正月朔旦受終事之命於舜神靈之宗廟總率百官順帝之初攝故事言與舜受禪之初其事悉皆同也按史記夏本紀帝舜薦禹於天爲嗣十七年帝舜崩三年喪畢禹辭避舜之子商均於陽城天下諸侯皆去商均而朝禹禹於是遂卽天子位南面朝天下按竹書紀年帝禹元年壬子帝卽位居冀頒夏時於邦國帝啟繼世卽天子位按史記夏本紀帝禹立舉益任之政十年帝禹東巡狩至於會稽而崩以天下授益三年之喪畢益讓帝禹之子啟而避居箕山之陽禹子啟賢天下屬意焉及禹崩𨿽授益益之佐禹日淺天下未洽故諸侯皆去益而朝啟曰吾君帝禹之子也於是啟遂卽天子之位是爲夏后帝啟按竹書紀年帝啟元年癸亥帝卽位於夏邑大饗諸侯於鈞臺諸侯從帝歸於冀都大饗諸侯於璇臺帝太康以帝啟子卽天子位按史記夏本紀帝啟崩子帝太康立按竹書紀年帝太康元年癸未帝卽位居斟鄩帝仲康以帝太康弟卽天子位按史記夏本紀帝太康失國昆弟五人須於洛汭作五子之歌太康崩弟中康立是爲帝中康按竹書紀年帝仲康元年己丑帝卽位居斟鄩按鄭樵通誌三王紀帝太康尸位以逸豫滅厥徳黎民咸貳乃盤遊無度畋於有洛之表十旬弗反有窮后羿距之於河厥弟五人禦其母徯於洛之汭述大禹之戒而作五子之歌羿之祖世爲射官天子賜之弓矢使司射夏之衰也自鉏遷於窮石號有窮氏太康不得入國羿遂廢之立其弟仲康帝相以帝仲康子卽天子位按史記夏本紀帝中康崩子帝相立按竹書紀年帝相元年戊戌帝卽位居商帝少康中興滅過戈卽天子位按左傳哀公元年伍員曰昔有過澆殺斟灌以伐斟鄩滅夏后相後�方娠逃出自竇歸於有仍生少康焉爲仍牧正惎澆能戒之澆使椒求之逃奔有虞爲之庖正以除其害虞思於是妻之以二姚而邑諸綸有田一成有眾一旅能布其徳而兆其謀以收夏眾撫其官職使女艾諜澆使季杼誘豷遂滅過戈復禹之績祀夏配天不失舊物按史記夏本紀帝相崩子帝少康立按竹書紀年帝少康元年丙午帝卽位諸侯來朝帝予以帝少康子卽天子位按史記夏本紀帝少康崩子帝予立按予一作杼

按竹書紀年帝杼元年己巳帝卽位居原帝槐以帝予子卽天子位按史記夏本紀帝予崩子帝槐立按槐一作芬

按竹書紀年帝芬元年戊子帝卽位帝芒以帝槐子卽天子位按史記夏本紀帝槐崩子帝芒立按竹書紀年帝芒元年壬申帝卽位以元珪賓於河帝泄以帝芒子卽天子位按史記夏本紀帝芒崩子帝泄立按竹書紀年帝泄元年辛未帝卽位帝不降以帝泄子卽天子位按史記夏本紀帝泄崩子帝不降立按竹書紀年帝不降元年己亥帝卽位帝�以帝不降弟卽天子位按史記夏本紀帝不降崩弟帝�立按竹書紀年帝�元年戊戌帝卽位帝�以帝�子卽天子位按史記夏本紀帝�崩子帝�立按竹書紀年帝�元年己未帝卽位居西河帝孔甲以帝不降子卽天子位按史記夏本紀帝�崩立帝不降之子是爲帝孔甲按竹書紀年帝孔甲元年乙巳帝卽位居西河帝臯以帝孔甲子卽天子位按史記夏本紀帝孔甲崩子帝臯立按臯一作昊

按竹書紀年帝昊元年庚辰帝卽位帝發以帝臯子卽天子位按史記夏本紀帝臯崩子帝發立按竹書紀年帝發元年乙酉帝卽位帝履癸以帝發子卽天子位按史記夏本紀帝發崩子帝履癸立是爲桀

商成湯革夏卽天子位按書經湯誓王曰格爾眾庶悉聽朕言非臺小子敢行稱亂有夏多罪天命殛之今爾有眾汝曰我後不卹我眾捨我穡事而割正夏予惟聞汝眾言夏氏有罪予畏上帝不敢不正今汝其曰夏罪其如臺夏王率遏眾力率割夏邑有眾率怠弗協曰時日曷喪予及汝皆亡夏徳若玆今朕必往爾尙輔予一人致天之罰予其大汝爾無不信朕不食言爾不從誓言予則孥戮汝罔有攸赦按史記殷本紀湯始居亳從先王居當是時夏桀爲虐政荒淫而諸侯昆吾氏爲亂湯乃興師率諸侯伊尹從湯湯自把鉞以伐昆吾遂伐桀桀敗於有娀之虛桀�於鳴條夏師敗績諸侯心服湯乃踐天子位平定海內湯乃攺正朔易服色尙白朝會以晝按逸周書殷祝解篇湯放桀而復薄三千諸侯大會湯退再拜從諸侯之位湯曰此天子位有道者可以處之天下非一家之有也故天下者惟有道者理之惟有道者紀之惟有道者宜久處之湯以此讓三千諸侯莫敢卽位然後湯卽天子之位按呂氏春秋愼大篇桀爲無道暴戾頑貪湯乃惕懼憂天下之不寧令伊尹往視夏伊尹奔夏三年反報於亳曰桀迷惑於末嬉好彼琬琰不卹其眾眾志不堪上下相疾民心積怨皆曰上天弗卹夏命其卒湯發師未接刃而桀走湯立爲天子夏民大悅如得慈親朝不易位農不去疇商不變肆按竹書紀年成湯十八年癸亥王卽位居亳帝外丙以成湯子卽天子位按史記殷本紀湯崩太子太丁未立而卒於是乃立太丁之弟外丙是爲帝外丙按竹書紀年外丙元年乙亥卽位居亳帝仲壬以帝外丙弟卽天子位按史記殷本紀帝外丙卽位三年崩立外丙之弟中壬是爲帝中壬按竹書紀年仲壬元年丁丑王卽位居亳帝太甲以太孫卽天子位按書經太甲上惟嗣王不惠於阿衡伊尹作書曰先王顧諟天之明命以承上下神祗社稷宗廟罔不祗肅天監厥徳用集大命撫綏萬方惟尹躬克左右厥辟宅師肆嗣王丕承基緒惟尹躬先見於西邑夏自周有終相亦惟終其後嗣王罔克有終相亦罔終嗣王戒哉祗爾厥辟辟不辟忝厥祖王惟庸罔念聞伊尹乃言曰先王昧爽丕顯坐以待旦旁求俊彥啟迪後人無越厥命以自覆愼乃儉徳惟懷永圖若虞機張往省括於度則釋欽厥止率乃祖攸行惟朕以懌萬世有辭王未克變伊尹曰玆乃不義習與性成予弗狎於弗順營於桐宮密邇先王其訓無俾世迷王䢐桐宮居憂克終允徳太甲中惟三祀十有二月朔伊尹以冕服奉嗣王歸於亳作書曰民非後罔克胥匡以生後非民罔以辟四方皇天眷佑有商俾嗣王克終厥徳實萬世無疆之休王拜手稽首曰予小子不明於徳自底不類欲敗度縱敗禮以速戾於厥躬天作孽猶可違自作孽不可逭旣往背師保之訓弗克於厥初尙賴匡救之徳圖惟厥終伊尹拜手稽首曰修厥身允徳協於下惟明後先王子惠困窮民服厥命罔有不悅並其有邦厥鄰乃曰徯我後後來無罰王懋乃徳視乃烈祖無時豫怠奉先思孝接下思恭視遠惟明聽徳惟聰朕承王之休無斁太甲下伊尹申誥於王曰嗚呼惟天無親克敬惟親民罔常懷懷於有仁鬼神無常享享於克誠天位艱哉徳惟治否徳亂與治同道罔不興與亂同事罔不亡終始愼厥與惟明明後先王惟時懋敬厥徳克配上帝今王嗣有令緒尙監玆哉若升髙必自下若陟遐必自邇無輕民事惟艱無安厥位惟危愼終於始有言逆於汝心必求諸道有言遜於汝志必求諸非道嗚呼弗慮胡獲弗爲胡成一人元良萬邦以貞君罔以辯言亂舊政臣罔以寵利居成功邦其永孚於休按史記殷本紀帝中壬卽位四年崩伊尹乃立太丁之子太甲太甲成湯適長孫也是爲帝太甲按竹書紀年太甲元年辛巳王卽位居亳帝沃丁以帝太甲子卽天子位按史記殷本紀太宗崩子沃丁立按竹書紀年沃丁元年癸巳王卽位居亳帝太庚以帝沃丁弟卽天子位按史記殷本紀沃丁崩弟太庚立是爲帝太庚按竹書紀年太庚元年壬子王卽位居亳帝小甲以帝太庚子卽天子位按史記殷本紀帝太庚崩子帝小甲立按竹書紀年小甲元年丁巳王卽位居亳帝雍己以帝小甲弟卽天子位按史記殷本紀帝小甲崩弟雍己立是爲帝雍己按竹書紀年雍己元年甲戌王卽位居亳帝太戊以帝雍己弟卽天子位按史記殷本紀帝雍己崩弟太戊立是爲帝太戊按竹書紀年太戊元年丙戌王卽位居亳帝仲丁以帝太戊子卽天子位按史記殷本紀中宗崩子帝仲丁立按竹書紀年仲丁元年辛丑王卽位居亳帝外壬以帝仲丁弟卽天子位按史記殷本紀帝仲丁崩弟外壬立是爲帝外壬按竹書紀年外壬元年庚戌王卽位自亳遷於囂帝河亶甲以帝外壬弟卽天子位按史記殷本紀帝外壬崩弟河亶甲立是爲帝河亶甲按竹書紀年河亶甲元年庚申王卽位自囂遷於相帝祖乙以帝河亶甲子卽天子位按史記殷本紀帝河亶甲崩子帝祖乙立按竹書紀年祖乙元年己巳王卽位自相遷於耿帝祖辛以帝祖乙子卽天子位按史記殷本紀帝祖乙崩子帝祖辛立按竹書紀年祖辛元年戊子王卽位居庇帝沃甲以帝祖辛弟卽天子位按史記殷本紀帝祖辛崩弟沃甲立是爲帝沃甲﹝按沃甲一作開甲﹞

按竹書紀年開甲元年壬寅王卽位居庇帝祖丁以帝祖辛子卽天子位按史記殷本紀帝沃甲崩立沃甲兄祖辛之子祖丁是爲帝祖丁按竹書紀年祖丁元年丁未王卽位居庇帝南庚以帝沃甲子卽天子位按史記殷本紀帝祖丁崩立弟沃甲之子南庚是爲帝南庚按竹書紀年南庚元年丙辰王卽位居庇帝陽甲以帝祖丁子卽天子位按史記殷本紀帝南庚崩立帝祖丁之子陽甲是爲帝陽甲帝陽甲之時殷衰自中丁以來廢適而更立諸弟子弟子或爭相代立比九世亂於是諸侯莫朝按竹書紀年陽甲元年壬戌王卽位居奄帝盤庚以帝陽甲弟卽天子位按史記殷本紀帝陽甲崩弟盤庚立是爲帝盤庚按竹書紀年盤庚元年丙寅王卽位居奄帝小辛以帝盤庚弟卽天子位按史記殷本紀帝盤庚崩弟小辛立是爲帝小辛按竹書紀年小辛元年甲午王卽位居殷帝小乙以帝小辛弟卽天子位按史記殷本紀帝小辛崩弟小乙立是爲帝小乙按竹書紀年小乙元年丁酉王卽位居殷帝武丁以帝小乙子卽天子位按書經說命下王曰臺小子舊學於甘盤旣乃遁於荒野入宅於河自河䢐亳曁厥終罔顯疏

甘盤於小乙之世以爲大臣小乙將崩受遺輔政髙宗之初得有大功按史記殷本紀帝小乙崩子帝武丁立按竹書紀年武丁元年丁未王卽位居殷帝祖庚以帝武丁子卽天子位按史記殷本紀帝武丁崩子帝祖庚立按竹書紀年祖庚元年丙午王卽位居殷帝祖甲以帝祖庚弟卽天子位按史記殷本紀帝祖庚崩弟祖甲立是爲帝甲按竹書紀年祖甲元年丁巳王卽位居殷帝廩辛以帝甲子卽天子位按史記殷本紀帝甲崩子帝廩辛立按廩辛一作馮辛

按竹書紀年馮辛元年庚寅王卽位居殷帝庚丁以帝廩辛弟卽天子位按史記殷本紀帝廩辛崩弟庚丁立是爲帝庚丁按竹書紀年庚丁元年甲午王卽位居殷帝武乙以帝庚丁子卽天子位按史記殷本紀帝庚丁崩子帝武乙立按竹書紀年武乙元年壬寅王卽位居殷帝太丁以帝武乙子卽天子位按史記殷本紀帝武乙獵於河渭之濱暴雷武乙震死子帝太丁立按太丁一作文丁

按竹書紀年文丁元年丁丑王卽位居殷帝乙以帝太丁子卽天子位按史記殷本紀帝太丁崩子帝乙立按竹書紀年帝乙元年庚寅王卽位居殷帝辛以帝乙子卽天子位按史記殷本紀帝乙長子曰微子啟啟母賤不得嗣少子辛辛母正後辛爲嗣帝乙崩子辛立是爲帝辛天下謂之紂按呂氏春秋當務篇紂之同母三人其長曰微子啟其次曰仲衍其次曰受徳受徳乃紂也甚少矣紂母之生微子啟與仲衍也尙爲妾已而爲妻而生紂紂之父紂之母欲置微子啟以爲太子太史據法而爭之曰有妻之子而不可置妾之子紂故爲後按竹書紀年帝辛元年己亥王卽位居殷

周武王克商卽天子位按書經泰誓上惟十有三年春大會於孟津

蔡傳

十三年者武王卽位之十三年也春者孟春建寅之月也王曰嗟我友邦冢君越我禦事庶士明聽誓惟天地萬物父母惟人萬物之靈亶聰明作元後元後作民父母今商王受弗敬上天降災下民沈湎冒色敢行暴虐罪人以族官人以世惟宮室臺榭陂池侈服以殘害於爾萬姓焚炙忠良刳剔孕婦皇天震怒命我文考肅將天威大勛未集肆予小子發以爾友邦冢君觀政於商惟受罔有悛心乃夷居弗事上帝神祇遺厥先宗廟弗祀犧牲粢盛旣於凶盜乃曰吾有民有命罔懲其侮天佑下民作之君作之師惟其克相上帝寵綏四方有罪無罪予曷敢有越厥志同力度徳同徳度義受有臣億萬惟億萬心予有臣三千惟一心商罪貫盈天命誅之予弗順天厥罪惟鈞予小子夙夜祗懼受命文考類於上帝宜於冢土以爾有眾底天之罰天矜於民民之所欲天必從之爾尙弼予一人永淸四海時哉弗可失泰誓中惟戊午王次於河朔羣後以師畢會王乃徇師而誓曰嗚呼西土有眾咸聽朕言我聞吉人爲善惟日不足凶人爲不善亦惟日不足今商王受力行無度播棄�老暱比罪人淫酗肆虐臣下化之朋家作仇脇權相滅無辜吁天穢徳彰聞惟天惠民惟辟奉天有夏桀弗克若天流毒下國天乃佑命成湯降黜夏命惟受罪浮於桀剝喪元良賊虐諫輔謂己有天命謂敬不足行謂祭無益謂暴無傷厥鑑惟不遠在彼夏王天其以予乂民朕夢協朕卜襲於休祥戎商必克受有億兆夷人離心離徳予有亂臣十人同心同徳𨿽有周親不如仁人天視自我民視天聽自我民聽百姓有過在予一人今朕必往我武惟揚侵於之疆取彼凶殘我伐用張於湯有光勗哉夫子罔或無畏寧執非敵百姓懍懍若崩厥角嗚呼乃一徳一心立定厥功惟克永世泰誓下時厥明王乃大巡六師明誓眾士王曰嗚呼我西土君子天有顯道厥類惟彰今商王受狎侮五常荒怠弗敬自絕於天結怨於民斫朝涉之脛剖賢人之心作威殺戮毒痡四海崇信姦回放黜師保屏棄典刑囚奴正士郊社不修宗廟不享作奇技淫巧以悅婦人上帝弗順祝降時喪爾其孜孜奉予一人恭行天罰古人有言曰撫我則後虐我則讎獨夫受洪惟作威乃汝世讎樹徳務滋除惡務本肆予小子誕以爾眾士殄殲乃讎爾眾士其尙迪果毅以登乃辟功多有厚賞不迪有顯戮嗚呼惟我文考若日月之照臨光於四方顯於西土惟我有周誕受多方予克受非予武惟朕文考無罪受克予非朕文考有罪惟予小子無良牧誓時甲子昧爽王朝至於商郊牧野乃誓王左杖黃鉞右秉白旄以麾曰逖矣西土之人王曰嗟我友邦冢君禦事司徒司馬司空亞旅師氏千夫長百夫長及庸蜀羌髳微盧彭濮人稱爾戈比爾幹立爾矛予其誓王曰古人有言曰牝雞無晨牝雞之晨惟家之索今商王受惟婦言是用昏棄厥肆祀弗答昏棄厥遺王父母弟不迪乃惟四方之多罪逋逃是崇是長是信是使是以爲大夫卿士俾暴虐於百姓以姦宄於商邑今予發惟恭行天之罰今日之事不愆於六步七步乃止齊焉夫子勗哉不愆於四伐五伐六伐七伐乃止齊焉勗哉夫子尙桓桓如虎如貔如熊如羆於商郊弗迓克奔以役西土勗哉夫子爾所弗勗其於爾躬有戮武成惟一月壬辰旁死魄越翼日癸巳王朝步自周於徵伐商底商之罪告於皇天后土所過名山大川曰惟有道曾孫周王發將有大正於商今商王受無道暴殄天物害虐烝民爲天下逋逃主萃淵藪予小子旣獲仁人敢祗承上帝以遏亂略華夏蠻貊罔不率俾惟爾有神尙克相予以濟兆民無作神羞旣戊午師逾孟津癸亥陳於商郊俟天休命甲子昧爽受率其旅若林會於牧野罔有敵於我師前徒倒戈攻於後以北血流漂杵一戎衣天下大定乃反商政政由舊釋箕子囚封比干墓式商容閭散鹿臺之財發巨橋之粟大於四海而萬姓悅服厥四月哉生明王來自商至於丰乃偃武修文歸馬於華山之陽放牛於桃林之野示天下弗服旣生魄庶邦冢君曁百工受命於周丁未祀於周廟邦甸侯衛駿奔走執豆籩越三日庚戌柴望大告武成王若曰嗚呼羣後惟先王建邦啟土公劉克篤前烈至於太王肇基王迹王季其勤王家我文考文王克成厥勛誕膺天命以撫方夏大邦畏其力小邦懷其徳惟九年大統未集予小子其承厥志恭天成命肆予東徵綏厥士女惟其士女篚厥元黃昭我周王天休震動用附我大邑周列爵惟五分土惟三建官惟賢位事惟能重民五教惟食喪祭惇信明義崇徳報功垂拱而天下治按史記周本紀武王卽位修文王緒業九年武王上祭於畢東觀兵至於孟津爲文王木主載以車中軍武王自稱太子發言奉文王以伐不敢自專乃告司馬司徒司空諸節齊栗信哉予無知以先祖有徳臣小子受先功畢力賞罰以定其功遂興師不期而會孟津者八百諸侯皆曰紂可伐矣武王曰女未知天命未可也乃還師歸居二年聞紂昏亂暴虐滋甚殺王子比干囚箕子太師疵少師彊抱其樂器而�周於是武王�告諸侯曰殷有重罪不可以不畢伐乃遵文王遂率戎車三百乘虎賁三千人甲士四萬五千人以東伐紂十一年十二月戊午師畢渡孟津諸侯兵會者車四千乘陳師牧野帝紂聞武王來亦發兵七十萬人拒武王武王使師尙父與百夫致師以大卒馳帝紂師紂走反入登於鹿臺之上蒙衣其珠玉自燔於火而死武王持太白旗以麾諸侯諸侯畢拜武王武王乃揖諸侯諸侯畢從武王至商國商國百姓咸待於郊於是武王使羣臣告語商百姓曰上天降休商人皆再拜稽首武王亦答拜乃出復軍明日除道修社及商紂宮及期百夫荷罕旗以先驅武王弟叔振鐸奉陳常車周公旦把大鉞畢公把小鉞以夾武王散宜生太顚閎夭皆執劍以衛武王旣入立於社南大卒之左右畢從毛叔鄭奉明水衛康叔封布玆召公奭贊采師尙父牽牲尹佚策祝曰殷之末孫季紂殄廢先王明徳侮蔑神祇不祀昏暴商邑百姓其章顯聞於天皇上帝於是武王再拜稽首曰膺更大命革殷受天明命武王又再拜稽首乃出成王以太子卽天子位按史記周本紀武王已克殷後二年武王病天下未集羣公懼穆卜周公乃祓齋自爲質欲代武王武王有瘳後而崩太子誦代立是爲成王成王少周初定天下周公恐諸侯畔周公乃攝行政當國管叔蔡叔羣弟疑周公與武庚作亂畔周周公奉成王命伐誅武庚管叔放蔡叔以微子開代殷後國於宋頗收殷餘民以封武王少弟封爲衛康叔晉唐叔得嘉谷獻之成王成王以歸周公於兵所周公受禾東土魯天子之命初管蔡畔周周公討之三年而畢定故初作大誥次作微子之命次歸禾次嘉禾次康誥酒誥梓材其事在周公之篇周公行政七年成王長周公反政成王北面就羣臣之位按竹書紀年成王元年丁酉春正月王卽位命冢宰周文公總百官康王以太子卽天子位按書經顧命惟四月哉生魄王不懌甲子王乃洮�水相被冕服憑玉几乃同召太保奭芮伯彤伯畢公衛侯毛公師氏虎臣百尹禦事王曰嗚呼疾大漸惟幾病日臻旣彌畱恐不獲誓言嗣玆予審訓命汝昔君文王武王宣重光奠麗陳教則肄肄不違用克達殷集大命在後之侗敬迓天威嗣守文武大訓無敢昏逾今天降疾殆弗興弗悟爾尙明時朕言用敬保元子釗弘濟於艱難柔遠能邇安勸小大庶邦思夫人自亂於威儀爾無以釗冒貢於非幾玆旣受命還出綴衣於庭越翼日乙丑王崩太保命仲桓南宮毛俾爰齊侯呂伋以二干戈虎賁百人迎子釗於南門之外延入翼室卹宅宗丁卯命作冊度越七日癸酉伯相命士須材狄設黼扆綴衣牖間南向敷重篾席黼純華玉仍幾西序東向敷重底席綴純文貝仍幾東序西向敷重丰席畫純雕玉仍幾西夾南向敷重筍席元粉純漆仍幾越玉五重陳寶赤刀大訓弘璧琬琰在西序大玉夷玉天球河圖在東序引之舞衣大貝鼓在西房兌之戈和之弓垂之竹矢在東房大輅在賓階面綴輅在阼階面先輅在左塾之前次輅在右塾之前二人雀弁執惠立於畢門之內四人綦弁執戈上刃夾兩階戺一人冕執劉立於東堂一人冕執鉞立於西堂一人冕執戣立於東垂一人冕執瞿立於西垂一人冕執銳立於側階王麻冕黼裳由賓階隮卿士邦君麻冕蟻裳入卽位太保太史太宗皆麻冕彤裳太保承介圭上宗奉同瑁由阼階隮太史秉書由賓階隮禦王冊命曰皇后憑玉几道揚永命命汝嗣訓臨君周邦率循大卞燮和天下用答揚文武之光訓王再拜興答曰眇眇予末小子其能而亂四方以敬忌天威乃受同瑁王三宿三祭三�上宗曰饗太保受同降盥以異同秉璋以酢授宗人同拜王答拜太保受同祭嚌宅授宗人同拜王答拜太保降收諸侯出廟門俟康王之誥王出在應門之內太保率西方諸侯入應門左畢公率東方諸侯入應門右皆布乘黃朱賓稱奉圭兼幣曰一二臣衛敢執壤奠皆再拜稽首王義嗣徳答拜太保曁芮伯咸進相揖皆再拜稽首曰敢敬告天子皇天攺大邦殷之命惟周文武誕受羑若克卹西土惟新陟王畢協賞罰戡定厥功用敷遺後人休今王敬之哉張皇六師無壞我髙祖寡命王若曰庶邦侯甸男衛惟予一人釗報誥昔君文武丕平富不務咎底至齊信用昭明於天下則亦有熊羆之士不二心之臣保乂王家用端命於上帝皇天用訓厥道付畀四方乃命建侯樹屏在我後之人今予一二伯父尙胥曁顧綏爾先公之臣服於先王𨿽爾身在外乃心罔不在王室用奉卹厥若無遺鞠子羞羣公旣皆聽命相揖趨出王釋冕反喪服按史記周本紀成王崩二公率諸侯以太子釗見於先王廟申告以文王武王之所以爲王業之不易務在節儉毋多欲以篤信臨之太子釗立是爲康王按竹書紀年康王元年甲戌春正月王卽位命冢宰召康公總百官諸侯朝於丰宮昭王以康王子卽天子位按史記周本紀康王卒子昭王瑕立按竹書紀年昭王元年庚子春正月王卽位穆王以昭王子卽天子位按史記周本紀昭王南巡狩不返卒於江上立昭王子滿是爲穆王按竹書紀年穆王元年己未春正月王卽位共王以穆王子卽天子位按史記周本紀穆王崩子共王繄扈立按竹書紀年共王元年甲寅春正月王卽位懿王以共王子卽天子位按史記周本紀共王崩子懿王立按竹書紀年懿王元年甲寅春正月王卽位孝王以共王弟卽天子位按史記周本紀懿王崩共王弟辟方立是爲孝王按竹書紀年孝王元年辛卯春正月王卽位夷王以懿王太子卽天子位按史記周本紀孝王崩諸侯復立懿王太子燮是爲夷王按竹書紀年夷王元年庚子春正月王卽位厲王以夷王子卽天子位按史記周本紀夷王崩子厲王胡立按竹書紀年厲王元年戊申春正月王卽位宣王以厲王太子卽天子位按史記周本紀厲王卽位三十年好利近榮夷公大夫芮良夫諫王王不聽卒以榮公爲卿士用事王行暴虐侈傲國人謗王召公諫曰民不堪命矣王怒得衛巫使監謗者以告則殺之於是國人莫敢言三年乃相與畔襲厲王厲王出奔於彘厲王太子靜匿召公之家國人聞之乃圍之召公曰昔我驟諫王王不從以及此難也今殺王太子王其以我爲讎而懟怒乎夫事君者險而不讎懟怨而不怒況事王乎乃以其子代王太子太子竟得脫召公周公二相行政號曰共和共和十四年厲王死於彘太子靜長於召公家二相乃共立之爲王是爲宣王按竹書紀年宣王元年甲戌春正月王卽位周定公召穆公輔政幽王以宣王子卽天子位按史記周本紀宣王崩子幽王宮涅立按竹書紀年幽王元年庚申春正月王卽位平王以故太子卽天子位按史記周本紀幽王嬖愛褒姒生伯服廢申後並去太子宜臼以褎姒爲後以伯服爲太子申侯怒與繒西夷犬戎攻幽王遂殺幽王驪山下擄褒姒盡取周賂而去於是諸侯乃卽申侯而共立故幽王太子宜臼是爲平王以奉周祀平王立東遷於雒邑桓王以平王孫卽天子位按史記周本紀平王崩太子泄父蚤死立其子林是爲桓王桓王平王孫也莊王以桓王子卽天子位按史記周本紀桓王崩子莊王他立釐王以莊王子卽天子位按史記周本紀莊王崩子釐王胡齊立惠王以釐王子卽天子位按史記周本紀釐王崩子惠王閬立襄王以惠王子卽天子位按史記周本紀惠王崩子襄王鄭立頃王以襄王子卽天子位按史記周本紀襄王崩子頃王壬臣立匡王以頃王子卽天子位按史記周本紀頃王崩子匡王斑立定王以匡王弟卽天子位按史記周本紀匡王崩弟瑜立是爲定王簡王以定王子卽天子位按史記周本紀定王崩子簡王夷立靈王以簡王子卽天子位按史記周本紀簡王崩子靈王泄心立景王以靈王子卽天子位按史記周本紀靈王崩子景王貴立悼王以景王子卽天子位按史記周本紀景王十八年後太子聖而早卒二十年景王愛子朝欲立之會崩子丐之黨與爭立國人立長子猛爲王子朝攻殺猛猛爲悼王敬王以晉師平亂卽天子位按左傳昭公二十二年王子朝賓起有寵於景王王與賓孟說之欲立之劉獻公之庶子伯�事單穆公惡賓孟之爲人也願殺之又惡王子朝之言以爲亂願去之賓孟適郊見雄鷄自斷其尾問之侍者曰自憚其犧也遽歸告王且曰雞其憚爲人用乎人異於是犧者實用人人犧實難己犧何害王弗應夏四月王田北山使公卿皆從將殺單子劉子王有心疾乙丑崩於榮錡氏戊辰劉子摰卒無子單子立劉�五月庚辰見王遂攻賓起殺之盟羣王子於單氏丁巳葬景王王子朝因舊官百工之喪職秩者與景靈之族以作亂帥郊要餞之甲以逐劉子壬戌劉子奔揚單子逆悼王於莊宮以歸王子還夜取王以如莊宮癸亥單子出王子還與召莊公謀曰不殺單旗不捷與之重盟必來背盟而克者多矣從之樊頃子曰非言也必不克遂奉王以追單子及領大盟而復殺摯荒以說劉子如劉單子亡乙丑奔於平畤羣王子追之單子殺還姑發弱鬷延定稠子朝奔京丙寅伐之京人奔山劉子入於王城辛未鞏簡公敗績於京乙亥甘平公亦敗焉叔鞅至自京師言王室之亂也閔馬父曰子朝必不克其所與者天所廢也單子欲告急於晉秋七月戊寅以王如平畤遂如圃車次於皇劉子如劉單子使王子處守於王城盟百工於平宮辛卯鄩肸伐皇大敗獲鄩肸壬辰焚諸王城之市八月辛酉司徒丑以王師敗績於前城百工叛己巳伐單氏之宮敗焉庚午反伐之辛未伐東圉冬十月丁巳晉籍談荀躒帥九州之戎及焦瑕溫原之師以納王於王城庚申單子劉�以王師敗績於郊前城人敗陸渾於社十一月乙酉王子猛卒不成喪也已醜敬王卽位館於子旅氏十二月庚戌晉籍談荀躒賈辛司馬督帥師軍子陰於侯氏於溪泉次於社王師軍於汜於解次於任人閏月晉箕遺樂徵右行詭濟師取前城軍其東南王師軍於京楚辛丑伐京毀其西南二十三年春王正月壬寅朔二師圍郊癸卯郊鄩潰丁未晉師在平陰王師在澤邑王使告間庚戌還夏四月乙酉單子取訾劉子取墻人直人六月壬午王子朝入於尹癸未尹圉誘劉佗殺之丙戌單子從阪道劉子從尹道伐尹單子先至而敗劉子還己丑召伯奐南宮極以戍津人得諸河上陰不佞以溫人南侵拘得玉者取其玉將賣之則爲石王定而獻之與之東訾二十五年夏會於黃父謀王室也趙簡子令諸侯之大夫輸王粟具戍人曰明年將納王宋樂大心曰我不輸粟我於周爲客若之何使客晉士伯曰自踐土以來宋何役之不會而何盟之不同曰同卹王室子焉得辟之子奉君命以會大事而宋背盟無乃不可乎右師不敢對受牒而退士伯告簡子曰宋右師必亡奉君命以使而欲背盟以干盟主無不祥大焉壬申尹文公涉於鞏焚東訾弗克二十六年四月單子如晉告急五月戊午劉人敗王城之師於屍氏戊辰王城人劉人戰於施谷劉師敗績七月己巳劉子以王出庚午次於渠王城人焚劉丙子王宿於褚氏丁丑王次於萑谷庚辰王入於胥靡辛巳王次於滑晉知躒趙鞅帥師納王使女寬守闕塞冬十月丙申王起師於滑辛丑在郊遂次於屍十一月辛酉晉師克鞏召伯盈逐王子朝王子朝及召氏之族毛伯得尹氏固南宮嚚奉周之典籍以奔楚陰忌奔莒以叛召伯逆王於屍及劉子單子盟遂軍圉澤次於堤上癸酉王入於成周甲戌盟於襄宮晉師使成公般戍周而還十二月癸未王入於莊宮王子朝使告於諸侯曰昔武王克殷成王靖四方康王息民並建母弟以藩屏周亦曰吾無專享文武之功且爲後人之迷敗傾覆而溺入於難則振救之至於夷王王愆於厥身諸侯莫不並走其望以祈王身至於厲王王心戾虐萬民弗忍居王於彘諸侯釋位以間王政宣王有志而後效官至於幽王天不弔周王昏不若用愆厥位攜王姦命諸侯替之而建王嗣用遷郟鄏則是兄弟之能用力於王室也至於惠王天不靖周生頹禍心施於叔帶惠襄辟難越去王都則有晉鄭咸黜不端以綏定王家則是兄弟之能率先王之命也在定王六年秦人降妖曰周其有王亦克能修其職諸侯服享二世共職王室其有間王位諸侯不圖而受其亂災至於靈王生而有王甚神聖無惡於諸侯靈王景王克終其世今王室亂單旗劉狄剝亂天下壹行不若謂先王何常之有惟餘心所命其誰敢討之帥羣不弔之人以行亂於王室侵欲無厭規求無度貫瀆鬼神慢棄刑法倍姦齊盟傲很威儀矯誣先王晉爲不道是攝是贊思肆其罔極玆不谷震蕩播越竄在荊蠻未有攸底若我一二兄弟甥舅獎順天法無助狡猾以從先王之命毋速天罰赦圖不谷則所願也敢盡布其腹心及先王之經而諸侯實深圖之昔先王之命曰王后無適則擇立長年鈞以徳徳鈞以卜王不立愛公卿無私古之制也穆後及太子壽早夭卽世單劉贊私立少以間先王亦惟伯仲叔季圖之閔馬父聞子朝之辭曰文辭以行禮也子朝幹景之命遠晉之大以專其志無禮甚矣文辭何爲二十七年十二月晉籍秦致諸侯之戍於周魯人辭以難二十九年三月己卯京師殺召伯盈尹氏固及原伯魯之子尹固之復也有婦人遇之周郊尢之曰處則勸人爲禍行則數日而反是夫也其過三歲乎夏五月庚寅王子趙車入於鄻以叛陰不佞敗之三十二年秋八月王使富辛與石張如晉請城成周天子曰天降禍於周俾我兄弟並有亂心以爲伯父憂我一二親暱甥舅不皇啟處於今十年勤戍五年餘一人無日忘之閔閔焉如農夫之望歲懼以待時伯父若肆大惠復二文之業弛周室之憂僥文武之福以固盟主宣昭令名則餘一人有大願矣昔成王合諸侯城成周以爲東都崇文徳焉今我欲僥福假靈於成王修成周之城俾戍人無勤諸侯用寧蝥賊遠屏晉之力也其委諸伯父使伯父實重圖之俾我一人無徵怨於百姓而伯父有榮施先王庸之範獻子謂魏獻子曰與其戍周不如城之天子實云𨿽有後事晉弗與知可也從王命以紓諸侯晉國無憂是之不務而又焉從事魏獻子曰善使伯音對曰天子有命敢不奉承以奔告於諸侯遲速衰序於是焉在冬十一月晉魏舒韓不信如京師合諸侯之大夫於狄泉尋盟且令城成周己丑士彌牟營成周計丈數揣髙卑度厚薄仞溝洫物土方議遠邇量事期計徒庸慮材用書餱糧以令役於諸侯屬役賦丈書以授帥而效諸劉子韓簡子臨之以爲成命定公元年春王正月辛巳晉魏舒合諸侯之大夫於狄泉將以城成周孟懿子會城成周城三旬而畢五年春王人殺子朝於楚六年周儋翩率王子朝之徒因鄭人將以作亂於周鄭於是乎伐馮滑胥靡負黍狐人闕外六月晉閻沒戍周且城胥靡冬十二月天王處於姑蕕辟儋翩之亂也七年春二月周儋翩入於儀栗以叛夏四月單武公劉桓公敗尹氏於窮谷冬十一月戊午單子劉子逆王於慶氏晉籍秦送王己巳王入於王城館於公族黨氏而後朝於莊宮八年二月己丑單子伐谷城劉子伐儀栗辛卯單子伐簡城劉子伐盂以定王室按史記周本紀景王愛子朝欲立之會崩子丐之黨與爭立國人立長子猛爲王子朝攻殺猛猛爲悼王晉人攻子朝而立丐是爲敬王敬王元年晉人入敬王子朝自立敬王不得入居澤四年晉率諸侯入敬王於周子朝爲臣諸侯城周十六年子朝之徒復作亂敬王�於晉十七年晉定公遂入敬王於周元王以敬王子卽天子位按史記周本紀敬王崩子元王仁立定王以元王子卽天子位按史記周本紀元王崩子定王介立哀王以定王子卽天子位按史記周本紀定王崩長子去疾立是爲哀王思王以哀王弟襲天子位按史記周本紀哀王立三月弟叔襲殺哀王而自立是爲思王考王以思王弟襲天子位按史記周本紀思王立五月少弟嵬攻殺思王而自立是爲考王威烈王以考王子卽天子位按史記周本紀考王崩子威烈王午立安王以威烈王子卽天子位按史記周本紀威烈王崩子安王驕立烈王以安王子卽天子位按史記周本紀安王崩子烈王喜立顯王以烈王弟卽天子位按史記周本紀烈王崩弟扁立是爲顯王愼靚王以顯王子卽天子位按史記周本紀顯王崩子愼靚王定立赧王以愼靚王子卽天子位按史記周本紀愼靚王崩子赧王延立

登極部匯考二

秦秦自非子受封奄有西陲及襄公始列爲諸侯至秦王政二十六年並天下卽皇帝位按史記秦本紀秦之先帝顓頊之苗裔孫曰女修女修織元鳥隕卵女修吞之生子大業大業取少典之子曰女華女華生大費與禹平水土已成帝錫元圭禹受曰非予能成亦大費爲輔帝舜曰咨爾費贊禹功其賜爾皂遊爾後嗣將大出乃妻之姚姓之玉女大費拜受佐舜調馴鳥獸鳥獸多馴服是爲柏翳舜賜姓嬴氏大費生子二人一曰大廉實鳥俗氏二曰若木實費氏其元孫曰費昌當夏桀之時去夏歸商爲湯禦以敗桀於鳴條大廉元孫曰孟戲中衍帝太戊聞而卜之使禦吉遂致使禦而妻之自太戊以下中衍之後遂世有功以佐殷國故嬴姓多顯遂爲諸侯其元孫曰中潏在西戎保西垂生蜚廉蜚廉生惡來蜚廉復有子曰季勝季勝生孟增孟增幸於周成王是爲宅臯狼臯狼生衡父衡父生造父造父以善禦幸於周繆王繆王以趙城封造父造父族由此爲趙氏自蜚廉生季勝已下五世至造父別居趙趙衰其後也惡來革者蜚廉子也早死有子曰女防女防生旁臯旁臯生太幾太幾生大駱大駱生非子以造父之寵皆蒙趙城姓趙氏非子居犬丘好馬及畜善養息之犬丘人言之周孝王孝王召使主馬於汧渭之間馬大蕃息孝王欲以爲大駱適嗣申侯之女爲大駱妻生子成爲適申侯乃言孝王曰昔我先酈山之女爲戎胥軒妻生中潏以親故歸周保西垂西垂以其故和睦今我復與大駱妻生適子成申駱重婚西戎皆服所以爲王王其圖之於是孝王曰昔柏翳爲舜主畜畜多息故有土賜姓嬴今其後世亦爲朕息馬朕其分土爲附庸邑之秦使復續嬴氏祀號曰秦嬴亦不廢申侯之女子爲駱適者以和西戎秦嬴生秦侯秦侯立十年卒生公伯公伯立三年卒生秦仲秦仲立三年周厲王無道諸侯或叛之西戎反王室滅犬丘大駱之族周宣王卽位乃以秦仲爲大夫誅西戎西戎殺秦仲秦仲立二十三年死於戎有子五人其長者曰莊公周宣王乃召莊公昆弟五人與兵七千人使伐西戎破之於是復予秦仲後及其先大駱地犬丘並有之爲西垂大夫莊公居其故西犬丘生子三人其長男世父世父曰戎殺我大父仲我非殺戎王則不敢入邑遂將擊戎讓其弟襄公襄公爲太子莊公立四十四年卒太子襄公代立襄公元年以女弟繆嬴爲丰王妻襄公二年戎圍大丘世父世父擊之爲戎人所擄歲餘復歸世父七年犬戎與申侯伐周殺幽王酈山下秦襄公將兵救周戰甚力有功周避犬戎難東徙雒邑襄公以兵送周平王平王封襄公爲諸侯賜之岐以西之地曰戎無道侵奪我岐丰之地秦能攻逐戎卽有其地與誓封爵之襄公於是始國與諸侯通使聘享之禮乃用駒黃牛羝羊各三祠上帝西畤十二年伐戎而至岐卒生文公文公元年居西垂宮三年文公以兵七百人東獵四年至汧渭之會曰昔周邑我先秦嬴於此後卒獲爲諸侯乃卜居之占曰吉卽營邑之十三年初有史以紀事民多化者十六年文公以兵伐戎戎敗走於是文公遂收周餘民有之地至岐岐以東獻之周四十八年文公太子卒賜謚爲竫公竫公之長子爲太子是文公孫也五十年文公卒竫公子立是爲寧公寧公二年公徙居平陽遣兵伐蕩社三年與亳戰亳王奔戎遂滅蕩社十二年伐蕩氏取之寧公生子三人長男武公爲太子武公弟徳公同母魯姬子生出子寧公卒大庶長弗忌威壘三父廢太子而立出子爲君出子六年三父等復共令人賊殺出子出子生五歲立立六年卒三父等乃復立故太子武公武公元年伐彭戲氏至於華山下居平陽封宮三年誅三父等而夷三族以其殺出子也十年伐邽冀戎初縣之十一年初縣杜鄭滅小虢二十年武公卒有子一人名曰白白不立封平陽立其弟徳公徳公元年初居雍城大鄭宮徳公立二年卒生子三人長子宣公中子成公少子穆公長子宣公立十二年宣公卒生子九人莫立立其弟成公成公立四年卒子七人莫立立其弟繆公繆公任好元年自將伐茅津勝之四年迎婦於晉晉太子申生姊也五年晉獻公滅虞虢擄其大夫百里傒以爲秦繆公夫人媵於秦繆公與語國事三日繆公大說授之國政二十四年周襄王弟帶以翟伐王王出居鄭二十五年周王使人告難於晉秦秦繆公將兵助晉文公入襄王殺王弟帶三十二年冬鄭人有賣鄭於秦曰我主其城門鄭可襲也繆公問蹇叔百里傒對曰不可繆公曰子不知也我已決矣遂發兵使百里傒子孟明視蹇叔子西乞術及白乙丙將兵三十三年春秦兵遂東更晉地晉襄公發兵遮秦兵於殽擊之大破秦軍擄秦三將以歸文公夫人秦女也爲秦三囚將請曰繆公之怨此三人入於骨髓願令此三人歸令我君得自快烹之晉君許之歸秦三將三將至繆公素服郊迎復三人官秩如故愈益厚之三十四年繆公復使孟明視等將兵伐晉戰於彭衙秦不利引兵歸三十六年繆公復益厚孟明等使將兵伐晉渡河焚�大敗晉人取王官及鄗以報殽之役晉人皆城守不敢出繆公卒得孟明之慶三十七年秦伐戎王益國十二開地千里遂霸西戎天子使召公過賀繆公以金鼓三十九年繆公卒太子罃代立是爲康公康公元年往歲繆公之卒晉襄公亦卒襄公之弟名雍秦出也在秦晉趙盾欲立之使隨會來迎雍秦以兵送至令狐晉立襄公子而反擊秦師秦師敗隨會來奔二年秦伐晉於武城報令狐之役四年晉伐秦取少梁六年秦伐晉取羈馬戰於河曲大敗晉軍康公立十二年卒子共公立共公立五年卒子桓公立桓公立二十七年卒子景公立景公十八年晉悼公彊數會諸侯率以伐秦敗秦軍秦軍走晉兵追之遂渡涇至棫林而還二十七年景公如晉與平公盟已而背之景公立四十年卒子哀公立哀公三十六年卒太子夷公蚤死不得立立夷公子是爲惠公惠公立十年卒子悼公立悼公十四年卒子厲共公立厲共公十六年�河旁以兵二萬伐大荔取其王城二十一年初縣頻陽三十三年伐義渠擄其王三十四年厲共公卒子躁公立躁公十三年義渠來伐至渭南十四年躁公卒立其弟懷公懷公四年庶長與大臣圍懷公懷公自殺懷公太子曰昭子蚤死大臣乃立太子昭子之子是爲靈公靈公懷公孫也靈公六年晉城少梁秦擊之十三年城籍姑靈公卒子獻公不得立立靈公季父悼子是爲簡公簡公昭子之弟而懷公子也簡公六年�洛城重泉十六年卒子惠公立惠公十二年子出子生十三年伐蜀取南鄭惠公卒出子立出子二年庶長攺迎靈公之子獻公於河西而立之殺出子獻公三年城櫟陽四年正月孝公生十一年周太史儋見獻公曰周故與秦國合而別別五百歲復合合七十七歲而霸王出二十一年與晉戰於石門斬首六萬天子賀以黼黻二十三年與魏晉戰少梁擄其將公孫痤二十四年獻公卒子孝公立年已二十一歲矣孝公元年河山以東彊國六與齊威楚宣魏惠燕悼韓哀趙成侯並淮泗之間小國十餘與秦接界魏築長城自鄭濱洛以北有上郡楚自漢中南有巴黔中周室微諸侯力政爭相並秦僻在雍州不與中國諸侯之會盟孝公於是布惠振孤寡招戰士明功賞下令國中曰昔我穆公自岐雍之間修徳行武東平晉亂以河爲界西霸戎翟廣地千里天子致伯諸侯畢賀爲後世開業甚光美會往者厲躁簡公出子之不寧國家內憂未遑外事三晉攻奪我先君河西地諸侯卑秦醜莫大焉獻公卽位鎭撫邊境徙治櫟陽且欲東伐復穆公之故地修穆公之政令寡人思念先君之意常痛於心賓客羣臣有能出奇計彊秦者吾且尊官與之分土於是乃出兵東圍陜城西斬戎之獂王衛鞅聞是令下西入秦因景監求見孝公二年天子致胙三年衛鞅說孝公變法修刑內務耕稼外勸戰死之賞罰孝公善之甘龍杜摯等弗然相與爭之卒用鞅法百姓苦之居三年百姓便之乃拜鞅爲左庶長七年與魏惠王會杜平八年與魏戰元裏有功十年衛鞅爲大良造將兵圍魏安邑降之十二年作爲咸陽築冀闕秦徙都之並諸小鄕聚集爲大縣縣一令四十一縣爲田開阡陌東地渡洛十四年初爲賦十九年天子致伯二十年諸侯畢賀秦使公子少官率師會諸侯逢澤朝天子二十二年衛鞅擊魏擄魏公子卬封鞅爲列侯號商君二十四年與晉戰雁門擄其將魏錯孝公卒子惠文君立誅衛鞅惠文君元年楚韓趙蜀人來朝二年天子賀四年天子致文武胙六年魏納陰晉陰晉更名寧秦七年公子卬與魏戰擄其將龍賈斬首八萬八年魏納河西地九年渡河取汾陰皮氏與魏王會應圍焦降之十年張儀相秦魏納上郡十五縣十一年縣義渠歸魏焦曲沃義渠君爲臣更名少梁曰夏陽十三年使張儀伐取陜出其人與魏十四年更爲元年二年張儀與齊楚大臣會嚙桑三年韓魏太子來朝張儀相魏五年王遊至北河七年樂池相秦韓趙魏燕齊帥匈奴共攻秦秦使庶長疾與戰修魚擄其將申差敗趙公子渴韓太子奐斬首八萬二千八年張儀復相秦九年司馬錯伐蜀滅之伐取趙中都西陽十年韓太子蒼來質伐取韓石章伐敗趙將泥伐取義渠二十五城十二年王與梁王會臨晉庶長疾攻趙擄趙將莊十三年庶長章擊楚於丹陽擄其將屈�斬首八萬又攻楚漢中取地六百里置漢中郡楚圍雍氏秦使庶長疾助韓而東攻齊到滿助魏攻燕十四年伐楚取召陵丹�臣蜀相壯殺蜀侯來降惠王卒子武王立韓魏齊楚越皆賓從武王元年與魏惠王會臨晉誅蜀相壯張儀魏章皆東出之魏伐義渠丹�二年初置丞相裏疾甘茂爲左右丞相三年與韓襄王會臨晉外南公揭卒裏疾相韓武王謂甘茂曰寡人欲容車通三川窺周室死不恨矣其秋使甘茂庶長封伐宜陽四年拔宜陽斬首六萬涉河城武遂魏太子來朝武王有力好戲力士任鄙烏獲孟說皆至大官王與孟說舉鼎絕臏八月武王死族孟說武王取魏女爲後無子立異母弟是爲昭襄王昭襄母楚人姓芊氏號宣太后武王死時昭襄王爲質於燕燕人送歸得立昭襄王二年庶長壯與大臣諸侯公子爲逆皆誅及惠文後皆不得良死悼武王后出歸魏三年與楚王會黃棘與楚上庸四年取蒲�五年魏王來朝應亭復與魏蒲�六年蜀侯輝反司馬錯定蜀庶長奐伐楚斬首二萬涇陽君質於齊日食晝晦七年拔新城裏子卒八年使將軍芊戎攻楚取新市齊使章子魏使公孫喜韓使暴鳶共攻楚方城取唐昧趙破中山其君亡竟死齊魏公子勁韓公子長爲諸侯九年孟嘗君薛文來相秦奐攻楚取八城殺其將景快十年楚懷王入朝秦秦畱之薛文以金受免樓緩爲丞相十一年齊韓魏趙宋中山五國共攻秦至鹽氏而還秦與韓魏河北及封陵以和楚懷王走之趙趙不受還之秦死歸葬十二年樓緩免穰侯魏冉爲相予楚粟五萬石十三年向壽伐韓取武始左更白起攻新城五大夫禮出亡奔魏任鄙爲漢中守十四年左更白起攻韓魏於伊闕斬首二十四萬擄公孫喜拔五城十五年大良造白起攻魏取垣復予之攻楚取宛十六年左更錯取軹及鄧冉免封公子市宛公子悝鄧魏冉陶爲諸侯十七年城陽君入朝及東周君來朝秦以垣爲蒲�皮氏王之宜陽十八年錯攻垣河雍決橋取之十九年王爲西帝齊爲東帝皆復去之呂禮來自歸齊破宋宋王在魏死溫任鄙卒二十年王之漢中又之上郡北河二十一年錯攻魏河內魏獻安邑秦出其人募徙河東賜爵赦罪人遷之涇陽君封宛二十二年蒙武伐齊河東爲九縣與楚王會宛與趙王會中陽二十三年尉斯離與三晉燕伐齊破之濟西王與魏王會宜陽與韓王會新城二十四年與楚王會鄢又會穰秦取魏安城至大梁燕趙救之秦軍去魏冉免相二十五年拔趙二城與韓王會新城與魏王會新明邑二十六年穰侯冉復相二十七年錯攻楚白起攻趙取代光狼城又使司馬錯發隴西因蜀攻楚黔中拔之二十八年大良造白起攻楚取鄢鄧二十九年大良造白起攻楚取郢爲南郡楚王走周君來王與楚王會襄陵白起爲武安君三十年蜀守若伐取巫郡及江南爲黔中郡三十一年白起伐魏取兩城楚人反我江南三十二年相穰侯攻魏至大梁破暴鳶斬首四萬鳶走魏入三縣請和三十三年客卿胡傷攻魏捲蔡陽長社取之擊芒卯華陽破之斬首十五萬魏入南陽以和三十四年秦與魏韓上庸地爲一郡三十五年佐韓魏楚伐燕初置南陽郡三十六年客卿攻齊取剛壽予穰侯三十八年中更胡傷攻趙閼與不能取四十年悼太子死魏歸葬芷陽四十一年夏攻魏取邢丘懷四十二年安國君爲太子四十三年武安君白起攻韓拔九城斬首五萬四十四年攻韓南郡取之四十五年五大夫賁攻韓取十城葉陽君悝出之國未至而死四十七年秦攻韓上黨上黨降趙秦因攻趙趙發兵擊秦相距秦使武安君白起擊大破趙於長平四十餘萬盡殺之四十八年十月韓獻垣雍秦軍分爲三軍武安君歸王齕將伐趙武安皮牢拔之司馬梗北定太原盡有韓上黨正月兵罷復守上黨其十月五大夫陵攻趙邯鄲四十九年正月益發卒佐陵陵戰不善免王齕伐將其十月將軍張唐攻魏爲蔡尉捐弗守還斬之五十年十月張唐攻鄭拔之十二月益發卒軍汾城旁武安君白起有罪死齕攻邯鄲不拔去還奔汾軍二月餘攻晉軍斬首六千晉楚流死河二萬人攻汾城卽從唐拔寧新中寧新中更名安陽五十一年將軍摎攻韓取陽城負黍斬首四萬攻趙取二十餘縣西周君背秦與諸侯約從將天下銳兵出伊闕攻秦令秦毋得通陽城於是秦使將軍摎攻西周西周君走來自歸頓首受罪盡獻其邑三十六城口三萬秦王受獻歸其君於周五十二年周民東亡其器九鼎入秦周初亡五十三年天下來賓魏後秦使摎伐魏取吳城韓王入朝魏委國聽令五十四年王郊見上帝於雍五十六年秋昭襄王卒子孝文王立孝文王元年赦罪人修先王功臣褒厚親戚弛苑囿孝文王除喪十月己亥卽位三日辛丑卒子莊襄王立莊襄王元年大赦罪人修先王功臣施徳厚骨肉而布惠於民東周君與諸侯謀秦秦使相國呂不韋誅之盡入其國秦不絕其祀以陽人地賜周君奉其祭祀使蒙驁伐韓韓獻成臯鞏秦界至大梁初置三川郡二年使蒙驁攻趙定太原三年蒙驁攻魏髙都汲拔之攻趙楡次新城狼孟取三十七城四月日食四年王齕攻上黨初置太原郡魏將無忌率五國兵擊秦秦�於河外蒙驁敗解而去五月丙午莊襄王卒子政立是爲秦始皇帝秦王政立二十六年初並天下爲三十六郡號爲始皇帝按始皇帝本紀秦始皇帝者秦莊襄王子也莊襄王爲秦質子於趙見呂不韋姬悅而取之生始始皇以秦昭王四十八年正月生於邯鄲及生名爲政姓趙氏年十三歲莊襄王死政代立爲秦王當是之時秦地已並巴蜀漢中越宛有郢置南郡矣北收上郡以東有河東太原上黨郡東至滎陽滅二周置三川郡呂不韋爲相封十萬戶號曰文信侯招致賓客遊士欲以並天下李斯爲舍人蒙驁王齮麃公等爲將軍王年少初卽位委國大臣晉陽反元年將軍蒙驁擊定之二年麃公將卒攻捲斬首三萬三年蒙驁攻韓取十三城王齮死十月將軍蒙驁攻魏氏有詭歲大饑四年拔有詭三月軍罷秦質子歸自趙趙太子出歸國十月庚寅蝗虫從東方來蔽天天下疫百姓內粟千石拜爵一級五年將軍驁攻魏定酸棗燕虛長平雍丘山陽城皆拔之取二十城初置東郡冬雷六年韓魏趙衛楚共擊秦取壽陵秦出兵五國兵罷拔衛迫東郡其君角率其支屬徙居野王阻其山以保魏之河內七年彗星先出東方見北方五月見西方將軍驁死以攻龍孤慶都還兵攻汲彗星復見西方十六日夏太后死八年王弟長安君成蟜將軍擊趙反死屯畱軍吏皆斬死遷其民於臨洮將軍壁死卒屯畱蒲�反戮其屍九年彗星見或竟天攻魏垣蒲陽四月上宿雍己酉王冠帶劍長信侯嫪毐作亂而覺矯王禦璽及太后璽以發縣卒及衛卒官騎戎翟君公舍人欲攻蘄年宮爲亂王知之令相國昌平君發卒攻毐毐等敗走卽令國中有生得毐賜錢百萬殺之五十萬盡得毐等皆梟首車裂以徇滅其宗及其舍人輕者爲鬼薪及奪爵遷蜀四千餘家十年相國呂不韋坐嫪毐免桓齮爲將軍齊人茅焦說秦王迎太后於雍而入咸陽復居甘泉宮大索逐客李斯上書說乃止逐客令李斯因說秦王請先取韓以恐他國大梁人尉繚來說秦王見尉繚亢禮衣服食飲與繚同繚曰秦王爲人蜂準長目摰鳥膺豺聲少恩而虎狠心居約易出人下得志亦輕食人我布衣然見我常身自下我誠使秦王得志於天下天下皆爲鹵矣不可與久遊乃亡去秦王覺固止以爲秦國尉卒用其計策而李斯用事十一年王剪桓齮楊端和攻鄴取九城王剪攻閼與橑楊皆並爲一軍剪將十八日軍歸斗食以下什推二人從軍取鄴安陽桓齮將十二年文信侯不韋死竊葬其舍人臨者晉人也逐出之秦人六百石以上奪爵遷五百石以下不臨遷勿奪爵自今以來操國事不道如嫪毐不韋者籍其門視此秋復嫪毐舍人遷蜀者十三年桓齮攻趙平陽殺趙將扈輒斬首十萬十月桓齮攻趙十四年攻趙軍於平陽取宜安破之殺其將軍桓齮定平陽武城韓非使秦秦用李斯謀畱非非死云陽韓王請爲臣十五年大興兵一軍至鄴一軍至太原取狼孟地動十六年九月發卒受地韓南陽假守騰初令男子書年魏獻地於秦秦置麗邑十七年內史騰攻韓得韓王安盡納其地以其地爲郡命曰潁川十八年大興兵攻趙王剪將上地下井陘端和將河內羌瘣伐趙端和圍邯鄲城十九年王剪羌瘣盡定取趙地東陽得趙王引兵欲攻燕屯中山始皇帝母太后崩趙公子嘉率其宗數百人之代自立爲代王東與燕合兵軍上谷二十年燕太子丹患秦兵至國恐使荊軻刺秦王秦王覺之體解軻以徇而使王剪辛勝攻燕燕代發兵擊秦軍秦軍破燕易水之西二十一年王賁攻薊乃益發卒詣王剪軍遂破燕太子軍取燕薊城得太子丹之首燕王東收遼東而王之王剪謝病老歸二十二年王賁攻魏引河溝灌大梁大梁城壞其王請降盡取其地二十三年秦王復召王剪彊起之使將擊荊取陳以南至平輿擄荊王秦王遊至郢陳荊將項燕立昌平君爲荊王反秦於淮南二十四年王剪蒙武攻荊破荊軍昌平君死項燕遂自殺二十五年大興兵使王賁將攻燕遼東得燕王喜還攻代擄代王嘉王剪遂定荊江南地降越君置會稽郡五月天下大酺二十六年齊王建與其相後勝發兵守其西界不通秦秦使將軍王賁從燕南攻齊得齊王建秦初並天下令丞相禦史曰異日韓王納地效璽請爲藩臣已而倍約與趙魏合從畔秦故興兵誅之擄其王寡人以爲善庶幾息兵革趙王使其相李牧來約盟故歸其質子已而倍盟反我太原故興兵誅之得其王趙公子嘉乃自立爲代王故舉兵擊滅之魏王始約服入秦已而與韓趙謀襲秦秦兵吏誅遂破之荊王獻靑陽以西已而畔約擊我南郡故發兵誅得其王遂定其荊地燕王昏亂其太子丹乃陰令荊軻爲賊兵吏誅滅其國齊王用後勝計絕秦使欲爲亂兵吏誅擄其王平齊地寡人以眇眇之身興兵誅暴亂賴宗廟之靈六王咸服其辜天下大定今名號不更無以稱成功傳後世其議帝號丞相綰禦史大夫劫廷尉斯等皆曰昔者五帝地方千里其外侯服夷服諸侯或朝或否天子不能制今陛下興義兵誅殘賊平定天下海內爲郡縣法令由一統自古以來未嘗有五帝所不及臣等謹與博士議曰古有天皇有地皇有泰皇泰皇最貴臣等昧死上尊號王爲泰皇命爲制令爲詔天子自稱曰朕王曰去泰著皇采上古帝位號號曰皇帝他如議制曰可追尊莊襄王爲太上皇制曰朕聞太古有號毋謚中古有號死而以行爲謚如此則子議父臣議君也甚無謂朕弗取焉自今已來除謚法朕爲始皇帝後世以計數二世三世至千萬世傳之無窮按呂不韋傳呂不韋者陽翟大賈人也往來販賤賣貴家累千金秦昭王四十年太子死其四十二年以其次子安國君爲太子安國君有子二十餘人安國君有所甚愛姬立以爲正夫人號曰華陽夫人華陽夫人無子安國君中男名子楚子楚母曰夏姬母愛子楚爲秦質子於趙秦數攻趙趙不甚禮子楚子楚秦諸庶孽孫質於諸侯車乘進用不饒居處困不得意呂不韋賈邯鄲見而憐之曰此奇貨可居乃往見子楚說曰吾能大子之門子楚笑曰且自大君之門而乃大吾門呂不韋曰子不知也吾門待子門而大子楚心知所謂乃引與坐深語呂不韋曰秦王老矣安國君得爲太子竊聞安國君愛幸華陽夫人華陽夫人無子能立嫡嗣者獨華陽夫人耳今子兄弟二十餘人子又居中不甚見幸久質諸侯卽大王薨安國君立爲王則子無幾得與長子及諸子旦暮在前者爭爲太子矣子楚曰然爲之柰何呂不韋曰子貧客於此非有以奉獻於親及結賓客也不韋𨿽貧請以千金爲子西遊事安國君及華陽夫人立子爲適嗣子楚乃頓首曰必如君策請得分秦國與君共之呂不韋乃以五百金與子楚爲進用結賓客而復以五百金買奇物玩好自奉而西遊秦求見華陽夫人姊而皆以其物獻華陽夫人因言子楚賢智結諸侯賓客�天下常曰楚也以夫人爲天日夜泣思太子及夫人夫人大喜不韋因使其姊說夫人曰吾聞之以色事人者色衰而愛弛今夫人事太子甚愛而無子不以此時蚤自結於諸子中賢孝者舉立以爲適而子之夫在則重尊夫百歲之後所子者爲王終不失勢此所謂一言而萬世之利也不以繁華時樹本卽色衰愛弛後𨿽欲開一言尙可得乎今子楚賢而自知中男也次不得爲適其母又不得幸自附夫人夫人誠以此時拔以爲嫡夫人則竟世有寵於秦矣華陽夫人以爲然承太子間從容言子楚質於趙者絕賢來往者皆稱譽之乃因涕泣曰妾幸得充後宮不幸無子願得子楚立以爲適嗣以托妾身安國君許之乃與夫人刻玉符約以爲適嗣安國君及夫人因厚饋遺子楚而請呂不韋傅之子楚以此名譽益盛於諸侯呂不韋取邯鄲諸姬絕好善舞者與居知有身子楚從不韋飲見而悅之因起爲壽請之呂不韋怒念業已破家爲子楚欲以釣奇乃遂獻其姬姬自匿有身至大期時生子政子楚遂立姬爲夫人秦昭王五十年使王齮圍邯鄲急趙欲殺子楚子楚與呂不韋謀行金六百斤予守者吏得脫亡赴秦軍遂以得歸趙欲殺子楚妻子子楚夫人趙豪家女也得匿以故母子竟得活秦昭王五十六年薨太子安國君立爲王華陽夫人爲王后子楚爲太子趙亦奉子楚夫人及子政歸秦秦王立一年薨謚爲孝文王太子子楚代立是爲莊襄王莊襄王所養母華陽後爲華陽太后眞母夏姬尊以爲夏太后莊襄王元年以呂不韋爲丞相封爲文信侯食河南洛陽十萬戶莊襄王卽位三年薨太子政立爲王尊呂不韋爲相國號稱仲父始皇帝三十七年七月二世自立爲皇帝按史記始皇帝本紀始皇帝三十七年十月癸丑始皇出遊十一月行至平原津而病始皇惡言死羣臣莫敢言死事上病益甚乃爲璽書賜公子扶蘇曰與喪會咸陽而葬書已封在中車府令趙髙行符璽事所未授使者七月丙寅始皇崩於沙丘平臺丞相斯爲上崩在外恐諸公子及天下有變乃祕之不發喪棺載轀涼車中故幸宦者參乘所至上食百官奏事如故宦者輒從轀涼車中可其奏事獨子胡亥趙髙及所幸宦者五六人知上死趙髙故嘗教胡亥書及獄律令法事胡亥私幸之髙乃與公子胡亥丞相斯陰謀破去始皇所封書賜公子扶蘇者而更詐爲丞相斯受始皇遺詔沙丘立子胡亥爲太子更爲書賜公子扶蘇蒙恬數以罪其賜死行遂從井陘抵九原會暑上轀車臭乃詔從官令車載一石鮑魚以亂其臭行從直道至咸陽發喪太子胡亥襲位爲二世皇帝按李斯傳始皇三十七年十月行出遊會稽並海上北抵瑯邪丞相斯中車府令趙髙兼行符璽令事皆從始皇有二十餘子長子扶蘇以數直諫上上使監兵上郡蒙恬爲將少子胡亥愛請從上許之餘子莫從其年七月始皇至沙丘病甚令趙髙爲書賜公子扶蘇曰以兵屬蒙恬與喪會咸陽而葬書已封未授使者始皇崩書及璽皆在趙髙所獨子胡亥丞相李斯趙髙及幸宦者五六人知始皇崩余羣臣皆莫知也李斯以爲上在外崩無眞太子故祕之置始皇居轀涼車中百官奏事上食如故宦者輒從轀涼車中可諸奏事趙髙因畱所賜扶蘇璽書而謂公子胡亥曰上崩無詔封王諸子而獨賜長子書長子至卽立爲皇帝而子無尺寸之地爲之柰何胡亥曰固也吾聞之明君知臣明父知子父捐命不封諸子何可言者趙髙曰不然方今天下之權存亡在子與髙及丞相耳願子圖之且夫臣人與見臣於人制人與見制於人豈可同日道哉胡亥曰廢兄而立弟是不義也不奉父詔而畏死是不孝也能薄而材譾彊因人之功是不能也三者逆徳天下不服身殆傾危社稷不血食髙曰臣聞湯武殺其主天下稱義焉不爲不忠衛君殺其父而衛國載其徳孔子著之不爲不孝夫大行不小謹盛徳不辭讓鄕曲各有宜而百官不同功故顧小而忘大後必有害狐疑猶豫後必有悔斷而敢行鬼神避之後有成功願子遂之胡亥喟然嘆曰今大行未發喪禮未終豈宜以此事干丞相哉趙髙曰時乎時乎間不及謀贏糧躍馬惟恐後時胡亥旣然髙之言髙曰不與丞相謀恐事不能成臣請爲子與丞相謀之髙乃謂丞相斯曰上崩賜長子書與喪會咸陽而立爲嗣書未行今上崩未有知者也所賜長子書及符璽皆在胡亥所定太子在君侯與髙之口耳事將如何斯曰安得亡國之言此非人臣所當議也髙曰君侯自料能孰與蒙恬功髙孰與蒙恬謀遠不失孰與蒙恬無怨於天下孰與蒙恬長子舊而信之孰與蒙恬斯曰此五者皆不及蒙恬而君何責之深也髙曰髙固內宦之�役也幸得以刀筆之文進入秦宮管事二十餘年未嘗見秦免罷丞相功臣有封及二世者也卒皆以誅亡皇帝二十餘子皆君之所知長子剛毅而武勇信人而奮士卽位必用蒙恬爲丞相君侯終不懷通侯之印歸於鄕裏明矣髙受詔教習胡亥使學以法事數年矣未嘗見過失慈仁篤厚輕財重士辧於心而詘於口盡禮敬士秦之諸子未有及此者可以爲嗣君計而定之斯曰君其反位斯奉主之詔聽天之命何慮之可定也髙曰安可危也危可安也安危不定何以貴聖斯曰斯上蔡閭巷布衣也上幸擢爲丞相封爲通侯子孫皆至尊位重祿者故將以存亡安危屬臣也豈可負哉夫忠臣不避死而庶幾孝子不勤勞而見危人臣各守其職而已矣君其勿復言將令斯得罪髙曰蓋聞聖人遷徙無常就變而從時見末而知本觀指而睹歸物固有之安得常法哉方今天下之權命懸於胡亥髙能得志焉且夫從外制中謂之惑從下制上謂之賊故秋霜降者艸花落水搖動者萬物作此必然之效也君何見之晚斯曰吾聞晉易太子三世不安齊桓兄弟爭位身死爲戮紂殺親戚不聽諫者國爲丘墟遂危社稷三者逆天宗廟不血食斯其猶人哉安足爲謀髙曰上下合同可以長久中外若一事無表裏君聽臣之計卽長有封侯世世稱孤必有喬松之壽孔墨之智今釋此而不從禍及子孫足以爲寒心善者因禍爲福君何處焉斯乃仰天而嘆垂淚太息曰嗟乎獨遭亂世旣以不能死安托命哉於是斯乃聽髙髙乃報胡亥曰臣請奉太子之明命以報丞相丞相斯敢不奉令於是乃相與謀詐爲受始皇詔丞相立子胡亥爲太子更爲書賜長子扶蘇曰朕巡天下禱祀名山諸神以延壽命今扶蘇與將軍蒙恬將師數十萬以屯邊十有餘年矣不能進而前士卒多耗無尺寸之功乃反數上書直言誹謗我所爲以不得罷歸爲太子日夜怨望扶蘇爲人子不孝其賜劍以自裁將軍恬與扶蘇居外不匡正宜知其謀爲人臣不忠其賜死以兵屬裨將王離封其書以皇帝璽遣胡亥客奉書賜扶蘇於上郡使者至發書扶蘇泣入內捨欲自殺蒙恬止扶蘇曰陛下居外未立太子使臣將三十萬眾守邊公子爲監此天下重任也今一使者來卽自殺安知其非詐請復請復請而後死未暮也使者數趣之扶蘇爲人仁謂蒙恬曰父而賜子死尙安復請卽自殺蒙恬不肯死使者卽以屬吏系於陽周使者還報胡亥斯髙大喜至咸陽發喪太子立爲二世皇帝

登極部匯考三

漢髙帝五年平定天下卽皇帝位於汜水之陽按史記髙祖本紀髙祖沛丰邑中陽里人姓劉氏字季父曰太公母曰劉媼其先劉媼嘗息大澤之陂夢與神遇是時雷電晦冥太公往視則見蛟龍於其上已而有身遂產髙祖髙祖爲人隆準而龍顏美須�左股有七十二黑子仁而愛人喜施意豁如也常有大度不事家人生產作業及壯試爲吏爲泗水亭長廷中吏無所不狎侮好酒及色常從王媼武負貰酒醉臥武負王媼見其上常有龍怪之髙祖每酤畱飲酒讎數倍及見怪歲竟此兩家常折券棄責髙祖常繇咸陽縱觀觀秦皇帝喟然太息曰嗟乎大丈夫當如此也單父人呂公善沛令避仇從之客因家沛焉沛中豪傑吏聞令有重客皆往賀蕭何爲主吏主進令諸大夫曰進不滿千錢坐之堂下髙祖爲亭長素易諸吏乃紿爲謁曰賀錢萬實不持一錢謁入呂公大驚起迎之門呂公者好相人見髙祖狀貌因重敬之引入坐蕭何曰劉季固多大言少成事髙祖因狎侮諸客遂坐上坐無所詘酒闌呂公因目固畱髙祖髙祖竟酒後呂公曰臣少好相人相人多矣無如季相願季自愛臣有息女願爲季箕帚妾酒罷呂媼怒呂公曰公始常欲奇此女與貴人沛令善公求之不與何自妄許與劉季呂公曰此非兒女子所知也卒與劉季呂公女乃呂后也生孝惠魯元公主髙祖爲亭長時常告歸之田呂后與兩子居田中耨有一老父過請飲呂后因餔之老父相呂后曰夫人天下貴人令相兩子見孝惠曰夫人所以貴者乃此男也相魯元亦皆貴老父已去髙祖適從旁捨來呂后具言客有過相我子母皆大貴髙祖問曰未遠乃追及問老父老父曰鄕者夫人嬰兒皆似君君相貴不可言髙祖乃謝曰誠如父言不敢忘徳及髙祖貴遂不知老父處髙祖爲亭長乃以竹皮爲冠令求盜之薛治之時時冠之及貴常冠所謂劉氏冠乃是也髙祖以亭長爲縣送徒酈山徒多道亡自度比至皆亡之到丰西澤中止飲夜乃解縱所送徒曰公等皆去吾亦從此逝矣徒中壯士願從者十餘人髙祖被酒夜徑澤中令一人行前行前者還報曰前有大蛇當徑願還髙祖醉曰壯士行何畏乃前拔劍擊斬蛇蛇遂分爲兩徑開行數里醉因臥後人來至蛇所有一老嫗夜哭人問何哭嫗曰人殺吾子故哭之人曰嫗子何爲見殺嫗曰吾子白帝子也化爲蛇當道今爲赤帝子斬之故哭人乃以嫗爲不誠欲笞之嫗因忽不見後人至髙祖覺後人告髙祖髙祖乃心獨喜自負諸從者日益畏之秦始皇帝常曰東南有天子气於是因東遊以厭之髙祖卽自疑之亡匿隱於芒碭山澤巖石之間呂后與人俱求常得之髙祖怪問之呂后曰季所居上常有雲气故從往常得季髙祖心喜沛中子弟或聞之多欲附者矣秦二世元年秋陳勝等起蘄至陳而王號爲張楚諸郡縣皆多殺其長吏以應陳涉沛令恐欲以沛應涉掾主吏蕭何曹參乃曰君爲秦吏今欲背之率沛子弟恐不聽願君召諸亡在外者可得數百人因劫眾眾不敢不聽乃令樊噲召劉季劉季之眾已數十百人矣於是樊噲從劉季來沛令後悔恐其有變乃閉城城守欲誅蕭曹蕭曹恐逾城保劉季劉季乃書帛射城上謂沛父老曰天下苦秦久矣今父老𨿽爲沛令守諸侯�起今屠沛沛今共誅令擇子弟可立者立之以應諸侯則家室完不然父子俱屠無爲也父老乃率子弟共殺沛令開城門迎劉季欲以爲沛令劉季曰天下方擾諸侯�起今置將不善壹敗塗地吾非敢自愛恐能薄不能完父兄子弟此大事願更相推擇可者蕭曹等皆文吏自愛恐事不就後秦種族其家盡讓劉季諸父老皆曰平生所聞劉季諸珍怪當貴且卜筮之莫如劉季最吉於是劉季數讓眾莫敢爲乃立季爲沛公祠黃帝祭蚩尢於沛庭而釁鼓旗幟皆赤由所殺蛇白帝子殺者赤帝子故上赤於是少年豪吏如蕭曹樊噲等皆爲收沛子弟二三千人攻胡陵方與還守丰秦二世二年陳涉之將周章軍西至戲而還燕趙齊魏皆自立爲王項氏起吳秦泗川監平將兵圍丰二日出與戰破之命雍齒守丰引兵之薛泗川守壯敗於薛走至戚沛公左司馬得泗川守壯殺之沛公還軍亢父至方與周市來攻方與未戰陳王使魏人周市略地周市使人謂雍齒曰丰故梁徙也今魏地已定者數十城齒今下魏魏以齒爲侯守丰不下且屠丰雍齒雅不欲屬沛公及魏招之卽反爲魏守丰沛公引兵攻丰不能取沛公病還之沛沛公怨雍齒與丰子弟叛之聞東陽寧君秦嘉立景駒爲假王在畱乃往從之欲請兵以攻丰是時秦將章邯從陳別將司馬尼將兵北定楚地屠相至碭東陽寧君沛公引兵西與戰蕭西不利還收兵聚畱引兵攻碭三日乃取碭因收碭兵得五六千人攻下邑拔之還軍丰聞項梁在薛從騎百餘往見之項梁益沛公卒五千人五大夫將十人沛公還引兵攻丰從項梁月餘項羽已拔襄城還項梁盡召別將居薛聞陳王定死因立楚後懷王孫心爲楚王治盱臺項梁號武信君居數月北攻亢父救東阿破秦軍齊軍歸楚獨追北使沛公項羽別攻城陽屠之軍濮陽之東與秦軍戰破之秦軍復振守濮陽環水楚軍去而攻定陶定陶未下沛公與項羽西略地至雍丘之下與秦軍戰大破之斬李由還攻外黃外黃未下項梁再破秦軍有驕色宋義諫不聽秦益章邯兵夜銜枚擊項梁大破之定陶項梁死沛公與項羽方攻陳畱聞項梁死引兵與呂將軍俱東呂臣軍彭城東項羽軍彭城西沛公軍碭章邯已破項梁軍則以爲楚地兵不足憂乃渡河北擊趙大破之秦二世三年楚懷王見項梁軍破恐徙盱臺都彭城並呂臣項羽軍自將之以沛公爲碭郡長封爲武安侯將碭郡兵封項羽爲長安侯號爲魯公呂臣爲司徒其父呂靑爲令尹趙數請救懷王乃以宋義爲上將軍項羽爲次將範增爲末將北救趙令沛公西略地入關與諸將約先入定關中者王之當是時秦兵彊常乘勝逐北諸將莫利先入關獨項羽怨秦破項梁軍奮願與沛公西入關懷王諸老將皆曰項羽爲人僄悍猾賊項羽嘗攻襄城襄城無遺類皆坑之諸所過無不殘滅且楚數進取前陳王項梁皆敗不如更遣長者扶義而西告諭秦父兄秦父兄苦其主久矣誠得長者往毋侵暴宜可下今項羽僄悍不可遣獨沛公素寬大長者可遣卒不許項羽而遣沛公西略地收陳王項梁散卒乃道碭至成陽與杠裏秦軍夾壁破魏二軍楚軍出兵擊王離大破之沛公引兵西遇彭越昌邑因與俱攻秦軍戰不利還至栗遇剛武侯奪其軍可四千餘人並之與魏將皇欣魏申徒武蒲之軍並攻昌邑昌邑未拔西過髙陽酈食其謂監門曰諸將過此者多吾視沛公大人長者乃求見說沛公沛公方踞�使兩女子洗足酈生不拜長揖曰足下必欲誅無道秦不宜踞見長者於是沛公起攝衣謝之延上坐食其說沛公襲陳畱得秦積粟乃以酈食其爲廣野君酈商爲將將陳畱兵與偕攻開封開封未拔西與秦將楊熊戰白馬又戰曲遇東大破之楊熊走之滎陽二世使使者斬以徇南攻潁陽屠之因張良遂略韓地轘轅當是時趙別將司馬邛方欲渡河入關沛公乃北攻平陰絕河津南戰雒陽東軍不利還至陽城收軍中馬騎與南陽守齮戰犨東破之略南陽郡南陽守齮走保城守宛沛公引兵過而西張良諫曰沛公𨿽欲急入關秦兵尙眾距險今不下宛宛從後擊彊秦在前此危道也於是沛公乃夜引兵從他道還更旗幟黎明圍宛城三匝南陽守欲自剄其舍人陳恢曰死未晚也乃逾城見沛公曰臣聞足下約先入咸陽者王之今足下畱守宛宛大郡之都也連城數十人民眾積蓄多吏人自以爲降必死故皆堅守乘城今足下盡日止攻士死傷者必多引兵去宛宛必隨足下後足下前則失咸陽之約後又有彊宛之患爲足下計莫若約降封其守因使止守引其甲卒與之西諸城未下者聞聲爭開門而待足下通行無所累沛公曰善乃以宛守爲殷侯封陳恢千戶引兵西無不下者至丹水髙武侯鰓襄侯王陵降西陵還攻胡陽遇番君別將梅鋗與皆降析酈遣魏人寧昌使秦使者未來是時章邯已以軍降項羽於趙矣初項羽與宋義北救趙及項羽殺宋義代爲上將軍諸將黥布皆屬破秦將王離軍降章邯諸侯皆附及趙髙已殺二世使人來欲約分王關中沛公以爲詐乃用張良計使酈生陸賈往說秦將啖以利因襲攻武關破之又與秦軍戰於藍田南益張疑兵旗幟諸所過毋得掠鹵秦人�秦軍解因大破之又戰其北大破之乘勝遂破之漢元年十月沛公兵遂先諸侯至霸上秦王子嬰素車白馬系頸以組封皇帝璽符節降軹道傍諸將或言誅秦王沛公曰始懷王遣我固以能寬容且人已服降又殺之不祥乃以奉王屬吏遂西入咸陽欲止宮休捨樊噲張良諫乃封秦重寶財物府庫還軍霸上召諸縣父老豪傑曰父老苦秦苛法久矣誹謗者偶語者棄市吾與諸侯約先入關者王之吾當王關中與父老約法三章耳殺人者死傷人及盜抵罪余悉除去秦法諸吏人皆案堵如故凡吾所以來爲父老除害非有所侵暴無恐且吾所以還軍霸上待諸侯至而定約束耳乃使人與秦吏行縣鄕邑告諭之秦人大喜爭持牛羊酒食獻饗軍士沛公又讓不受曰倉粟多非乏不欲費人人又益喜惟恐沛公不爲秦王或說沛公曰秦富十倍天下地形彊今聞章邯降項羽項羽乃號爲雍王王關中今則來沛公恐不得有此可急使兵守函谷關無內諸侯軍稍徵關中兵以自益距之沛公然其計從之十一月中項羽果率諸侯兵西欲入關關門閉聞沛公已定關中大怒使黥布等攻破函谷關十二月中遂至戲沛公左司馬曹無傷聞項王怒欲攻沛公使人言項羽曰沛公欲王關中令子嬰爲相珍寶盡有之欲以求封亞父勸項羽擊沛公方饗士旦日合戰是時項羽兵四十萬號百萬沛公兵十萬號二十萬力不敵會項伯欲活張良夜往見良因以文諭項羽項羽乃止沛公從百餘騎驅之鴻門見謝項羽項羽曰此沛公左司馬曹無傷言之不然籍何以至此沛公以樊噲張良故得解歸歸立誅曹無傷項羽遂西屠燒咸陽秦宮室所過無不殘破秦人大失望然恐不敢不服爾項羽使人還報懷王懷王曰如約項羽怨懷王不肯令與沛公俱西入關而北救趙後天下約乃曰懷王者吾家項梁所立爾非有功伐何以得主約本定天下諸將及籍也乃佯尊懷王爲義帝實不用其命正月項羽自立爲西楚霸王王梁楚地九郡都彭城負約更立沛公爲漢王王巴蜀漢中都南鄭三分關中立秦王將章邯爲雍王都廢丘司馬欣爲塞王都櫟陽董翳爲翟王都髙奴楚將瑕丘申陽爲河南王都雒陽趙將司馬卬爲殷王都朝歌趙王歇徙王代趙相張耳爲常山王都襄國當陽君黥布爲九江王都六懷王柱國共敖爲臨江王都江陵番君吳芮爲衡山王都邾燕將臧荼爲燕王都薊故燕王韓廣徙王遼東廣不聽臧荼攻殺之無終封成安君陳余河間三縣居南皮封梅鋗十萬戶四月兵罷戲下諸侯各就國漢王之國項王使卒三萬人從楚與諸侯之慕從者數萬人從杜南入蝕中去輒燒絕棧道以備諸侯盜兵襲之亦示項羽無東意至南鄭諸將及士卒多道亡歸士卒皆歌思東歸韓信說漢王曰項羽王諸將之有功者而王獨居南鄭是遷也軍吏士卒皆山東之人也日夜跂而望歸及其鋒而用之可以有大功天下已定人皆自寧不可復用不如決策東鄕爭權天下項羽出關使人徙義帝曰古之帝者地方千里必居上游乃使使徙義帝長沙郴縣趣義帝行羣臣稍倍叛之乃陰令衡山王臨江王擊之殺義帝江南項羽怨田榮立齊將田都爲齊王田榮怒因自立爲齊王殺田都而反楚予彭越將軍印令反梁地楚令蕭公角擊彭越彭越大破之陳餘怨頃羽之弗王己也令夏說說田榮請兵擊張耳齊予陳餘兵擊破常山王張耳張耳亡歸漢迎趙王歇於代復立爲趙王趙王因立陳余爲代王項羽大怒北擊齊八月漢王用韓信之計從故道還襲雍王章邯邯迎擊漢陳倉雍兵敗還走止戰好畤又復敗走廢丘漢王遂定雍地東至咸陽引兵圍雍王廢丘而遣諸將略定隴西北地上郡令將軍薛歐王吸出武關因王陵兵南陽以迎太公呂后於沛楚聞之發兵距之陽夏不得前令故吳令鄭昌爲韓王距漢兵二年漢王東略地塞王欣翟王翳河南王申陽皆降韓王昌不聽使韓信擊破之於是置隴西北地上郡渭南河上中地郡關外置河南郡更立韓太尉信爲韓王諸將以萬人若以一郡降者封萬戶繕治河上塞諸故秦苑囿園池皆令人得田之正月擄雍王弟章平大赦罪人漢王之出關至陜撫關外父老還張耳來見漢王厚遇之二月令除秦社稷更立漢社稷三月漢王從臨晉渡魏王豹將兵從下河內擄殷王置河內郡南渡平陰津至雒陽新城三老董公遮說漢王以義帝死故漢王聞之袒而大哭遂爲義帝發喪臨三日發使者告諸侯曰天下共立義帝北面事之今項羽放殺義帝於江南大逆無道寡人親爲發喪諸侯皆縞素悉發關內兵收三河士南浮江漢以下願從諸侯王擊楚之殺義帝者是時項王北擊齊田榮與戰城陽田榮敗走平原平原民殺之齊皆降楚楚因焚燒其城郭系擄其子女齊人叛之田榮弟橫立榮子廣爲齊王齊王反楚城陽項羽𨿽聞漢東旣已連齊兵欲遂破之而擊漢漢王以故得劫五諸侯兵遂入彭城項羽聞之乃引兵去齊從魯出胡陵至蕭與漢大戰彭城靈壁東雎水上大破漢軍多殺士卒睢水爲之不流乃取漢王父母妻子於沛置之軍中以爲質當是時諸侯見楚彊漢敗還皆去漢復爲楚塞王欣亡入楚呂后兄周呂侯爲漢將兵居下邑漢王從之稍收士卒軍碭漢王乃西過梁地至虞使謁者隨何之九江王布所曰公能令布舉兵叛楚項羽必畱擊之得畱數月吾取天下必矣隨何往說九江王布布果背楚楚使龍且往擊之漢王之敗彭城而西行使人求家室家室亦亡不相得敗後乃獨得孝惠六月立爲太子大赦罪人令太子守櫟陽諸侯子在關中者皆集櫟陽爲衛引水灌廢丘廢丘降章邯自殺更名廢丘爲槐裏於是令祠官祀天地四方上帝山川以時祀之興關內卒乘塞是時九江王布與龍且戰不勝與隨何間行歸漢漢王稍收士卒與諸將及關中卒益出是以兵大振滎陽破楚京索間三年魏王豹謁歸視親疾至卽絕河津反爲楚漢王使酈生說豹豹不聽漢王遣將軍韓信擊大破之擄豹遂定魏地置三郡曰河東太原上黨漢王乃令張耳與韓信遂東下井陘擊趙斬陳余趙王歇其明年立張耳爲趙王漢王軍滎陽南築甬道屬之河以取敖倉與項羽相距歲餘項羽數侵奪漢甬道漢軍乏食遂圍漢王漢王請和割滎陽以西者爲漢項王不聽漢王患之乃用陳平之計予陳平金四萬斤以間疏楚君臣於是項羽乃疑亞父亞父是時勸項羽遂下滎陽及其見疑乃怒辭老願賜骸骨歸卒伍未至彭城而死漢軍絕食乃夜出女子東門二千餘人被甲楚因四面擊之將軍紀信乃乘王駕詐爲漢王誑楚楚皆呼萬歲之城東觀以故漢王得與數十騎出西門遁令禦史大夫周苛魏豹樅公守滎陽諸將卒不能從者盡在城中周苛樅公相謂曰反國之王難與守城因殺魏豹漢王之出滎陽入關收兵欲復東袁生說漢王曰漢與楚相距滎陽數歲漢常困願君王出武關項羽必引兵南走王深壁令滎陽成臯間且得休使韓信等輯河北趙地連燕齊君王乃復走滎陽未晚也如此則楚所備者多力分漢得休復與之戰破楚必矣漢王從其計出軍宛葉間與黥布行收兵項羽聞漢王在宛果引兵南漢王堅壁不與戰是時彭越渡雎水與項聲薛公戰下邳彭越大破楚軍項羽乃引兵東擊彭越漢王亦引兵北軍成臯項羽已破走彭越聞漢王復軍成臯乃復引兵西拔滎陽誅周苛樅公而擄韓王信遂圍成臯漢王跳獨與滕公共車出成臯玉門北渡河馳宿修武自稱使者晨馳入張耳韓信壁而奪之軍乃使張耳北益收兵趙地使韓信東擊齊漢王得韓信軍則復振引兵臨河南饗軍小修武南欲復戰郎中鄭忠乃說止漢王使髙壘深塹勿與戰漢王聽其計使盧綰劉賈將卒二萬人騎數百渡白馬津入楚地與彭越復擊破楚軍燕郭西遂復下梁地十餘城淮陰已受命東未渡平原漢王使酈生往說齊王田廣廣叛楚與漢和共擊項羽韓信用蒯通計遂襲破齊齊王烹酈生東走髙密項羽聞韓信已舉河北兵破齊趙且欲擊楚則使龍且周蘭往擊之韓信與戰騎將灌嬰擊大破楚軍殺龍且齊王廣奔彭越當此時彭越將兵居梁地往來苦楚兵絕其糧食四年項羽乃謂海春侯大司馬曹咎曰謹守成臯若漢挑戰愼勿與戰無令得東而已我十五日必定梁地復從將軍乃行擊陳畱外黃雎陽下之漢果數挑楚軍楚軍不出使人辱之五六日大司馬怒渡兵汜水士卒半渡漢擊之大破楚軍盡得楚國金玉貨賂大司馬咎長史欣皆自剄汜水上項羽至雎陽聞海春侯破乃引兵還漢軍方圍鍾離昧於滎陽東項羽至盡走險阻項羽聞龍且軍破則恐使盱臺人武涉往說韓信韓信不聽楚漢久相持未決丁壯苦軍旅老弱罷轉餉漢王項羽相與臨廣武之間而語項羽欲與漢王獨身挑戰漢王數項羽曰始與項羽俱受命懷王曰先入定關中者王之項羽負約王我於蜀漢罪一項羽矯殺卿子冠軍而自尊罪二項羽已救趙當還報而擅劫諸侯兵入關罪三懷王約入秦無暴掠項羽燒秦宮室掘始皇帝冢私收其財物罪四又彊殺秦降王子嬰罪五詐坑秦子弟新安二十萬王其將罪六項羽皆王諸將善地而徙逐故主令臣下爭叛逆罪七項羽出逐義帝彭城自都之奪韓王地並王梁楚多自予罪八項羽使人陰�義帝於江南罪九夫爲人臣而�其主殺已降爲政不平主約不信天下所不容大逆無道罪十也吾以義兵從諸侯誅殘賊使刑餘罪人擊殺項羽何苦乃與公挑戰項羽大怒伏弩射中漢王漢王傷胸乃捫足曰虜中吾指漢王病創臥張良彊請漢王起行勞軍以安士卒毋令楚乘勝於漢漢王出行軍病甚因馳入成臯病愈西入關至櫟陽存問父老置酒梟故塞王欣頭櫟陽市畱四日復如軍軍廣武關中兵益出當此時彭越將兵居梁地往來苦楚兵絕其糧食田橫往從之項羽數擊彭越等齊王信又進擊楚項羽恐乃與漢王約中分天下割鴻溝而西者爲漢鴻溝而東者爲楚項王歸漢王父母妻子軍中皆呼萬歲乃歸而別去項羽解而東歸漢王欲引而西歸用畱侯陳平計乃進兵追項羽至陽夏南止軍與齊王信建成侯彭越期會而擊楚軍至固陵不會楚擊漢軍大破之漢王復入壁深塹而守之用張良計於是韓信彭越皆往及劉賈入楚地圍壽春漢王敗固陵乃使使者召大司馬周殷舉九江兵而迎之武王行屠城父隨何劉賈齊梁諸侯皆大會垓下立武王布爲淮南王五年髙祖與諸侯兵共擊楚軍與項羽決勝垓下淮陰侯將三十萬自當之孔將軍居左費將軍居右皇帝在後絳侯柴將軍在皇帝後項羽之卒可十萬淮陰先合不利卻孔將軍費將軍縱楚兵不利淮陰侯復乘之大敗垓下項羽卒聞漢軍楚歌以爲漢盡得楚地項羽乃敗而走是以兵大敗使騎將灌嬰追殺項羽東城斬首八萬遂略定楚地魯爲楚堅守不下漢王引諸侯兵北示魯父老項羽頭魯乃降遂以魯公號葬項羽谷城還至定陶馳入齊王壁奪其軍正月諸侯及將相相與共請尊漢王爲皇帝漢王曰吾聞帝賢者有也空言虛語非所守也吾不敢當帝位羣臣皆曰大王起微細誅暴逆平定四海有功者輒裂地而封爲王侯大王不尊號皆疑不信臣等以死守之漢王三讓不得已曰諸君必以爲便便國家甲午乃卽皇帝位汜水之陽髙帝十二年五月丙寅惠帝以皇太子卽皇帝位按漢書惠帝本紀孝惠皇帝髙祖太子也母曰呂皇后帝年五歲髙祖初爲漢王二年立爲太子十二年四月髙祖崩五月丙寅太子卽皇帝位尊皇后曰皇太后按史記呂后本紀呂太后者髙祖微時妃也生孝惠帝女魯元太后及髙祖爲漢王得定陶戚姬愛幸生趙隱王如意孝惠爲人仁弱髙祖以爲不類我常欲廢太子立戚姬子如意如意類我戚姬幸常從上之關東日夜啼泣欲立其子代太子呂后年長常畱守希見上益疏如意立爲趙王后幾代太子者數矣賴大臣爭之及畱侯策太子得毋廢按畱侯世家髙帝西都關中畱侯從入關畱侯性多病卽道引不食穀杜門不出歲餘上欲廢太子立戚夫人子趙王如意大臣多諫爭未能得堅決者也呂后恐不知所爲人或謂呂后曰畱侯善畫計策上信用之呂后乃使建成侯呂澤劫畱侯曰君常爲上謀臣今上欲易太子君安得髙枕而臥乎畱侯曰始上數在困急之中幸用臣策今天下安定以愛欲易太子骨肉之間𨿽臣等百餘人何益呂澤彊要曰爲我畫計畱侯曰此難以口舌爭也顧上有不能致者天下有四人四人者年老矣皆以爲上慢侮人故逃匿山中義不爲漢臣然上髙此四人今公誠能無愛金玉璧帛令太子爲書卑辭安車因使辯士固請宜來來以爲客時時從入朝令上見之則必異而問之問之上知此四人賢則一助也於是呂后命呂澤使人奉太子書卑辭厚禮迎此四人四人至客建成侯所漢十一年黥布反上病欲使太子將往擊之四人相謂曰凡來者將以存太子太子將兵事危矣乃說建成侯曰太子將兵有功則位不益太子無功還則從此受禍矣且太子所與俱諸將皆嘗與上定天下梟將也今使太子將之此無異使羊將狼也皆不肯爲盡力其無功必矣臣聞母愛者子抱今戚夫人日夜侍禦趙王如意常抱居前上曰終不使不肖子居愛子之上明乎其代太子位必矣君何不急請呂后承間爲上泣言黥布天下猛將也善用兵今諸將皆陛下故等夷乃令太子將此屬無異使羊將狼莫肯爲用且使布聞之則鼓行而西耳上𨿽病彊載輜車臥而護之諸侯不敢不盡力上𨿽苦爲妻子自彊於是呂澤立夜見呂后呂后承間爲上泣涕而言如四人意上曰吾惟豎子固不足遣而公自行耳於是上自將兵而東羣臣居守皆送至灞上畱侯病自彊起至曲郵見上曰臣宜從病甚楚人剽疾願上無與楚人爭鋒因說上曰令太子爲將軍監關中兵上曰子房𨿽病彊臥而傅太子是時叔孫通爲太傅畱侯行少傅事漢十二年上從擊破布軍歸疾益甚愈欲易太子畱侯諫不聽因疾不視事叔孫太傅稱說引古今以死爭太子上詳許之猶欲易之及燕置酒太子侍四人從太子年皆八十有餘須眉皓白衣冠甚偉上怪之問曰彼何爲者四人前對各言名姓曰東園公甪裏先生綺裏季夏黃公上乃大驚曰吾求公數歲公避逃我今公何自從我兒遊乎四人皆曰陛下輕士善罵臣等義不受辱故恐而亡匿竊聞太子爲人仁孝恭敬愛士天下莫不延頸欲爲太子死者故臣等來耳上曰煩公幸卒調護太子四人爲壽已畢趨去上目送之召戚夫人指示四人者曰我欲易之彼四人輔之羽翼已成難動矣呂后眞而主矣戚夫人泣上曰爲我楚舞吾爲若楚歌歌曰鴻鵠髙飛一舉千里羽翮已就橫絕四海橫絕四海當可柰何𨿽有矰繳尙安所施歌數闋戚夫人噓唏流涕上起去罷酒竟不易太子者畱侯本招此四人之力也按叔孫通傳漢九年髙帝徙叔孫通爲太子太傅漢十二年髙祖欲以趙王如意易太子叔孫通諫上曰昔者晉獻公以驪姬之故廢太子立奚齊晉國亂者數十年爲天下笑秦以不早定扶蘇令趙髙得以詐立胡亥自使滅祀此陛下所親見今太子仁孝天下皆聞之呂后與陛下攻苦食啖其可背哉陛下必欲廢適而立少臣願先伏誅以頸血污地髙帝曰公罷矣吾直戲耳叔孫通曰太子天下本本一搖天下振動柰何以天下爲戲髙帝曰吾聽公言及上置酒見畱侯所招客從太子入見上乃遂無易太子志矣髙帝崩孝惠卽位髙後臨朝稱制按漢書髙後本紀髙皇后呂氏生惠帝佐髙祖定天下父兄及髙祖而侯者三人惠帝卽位尊呂后爲太后太后立帝姊魯元公主女爲皇后無子取後宮美人子名之以爲太子惠帝崩太子立爲皇帝年幼太后臨朝稱制大赦天下乃立兄子呂臺產祿臺子通四人爲王封諸呂六人爲列侯四年夏少帝自知非皇后子出怨言皇太后幽之永巷詔曰凡有天下治萬民者蓋之如天容之如地上有歡心以使百姓百姓欣然以事其上驩欣交通而天下治今皇帝疾久不已乃失惑昏亂不能繼嗣奉宗廟守祭祀不可屬天下其議代之羣臣皆曰皇太后爲天下計所以安宗廟社稷甚深頓首奉詔五月丙辰立恆山王弘爲皇帝髙後八年閏九月己酉文帝以代王入卽皇帝位按漢書文帝本紀孝文皇帝髙祖中子也母曰薄姬髙祖十一年誅陳豨定代地立子恆爲代王都中都十七年秋髙後崩諸呂謀爲亂欲危劉氏丞相陳平太尉周勃朱虛侯劉章等共誅之謀立代王遂使人迎代王郎中令張武等議皆曰漢大臣皆故髙帝時將習兵事多謀詐其屬意非止此也特畏髙帝呂太后威耳今已誅諸呂新喋血京師以迎大王爲名實不可信願稱疾無往以觀其變中尉宋昌進曰羣臣之議皆非也夫秦失其政豪傑並起人人自以爲得之者以萬數然卒踐天子位者劉氏也天下絕望一矣髙帝王子弟地犬牙相制所謂盤石之宗也天下服其彊二矣漢興除秦煩苛約法令施徳惠人人自安難動搖三矣夫以呂太后之嚴立諸呂爲三王擅權專制然而太尉以一節入北軍一呼士皆袒左爲劉氏畔諸呂卒以滅之此乃天授非人力也今大臣𨿽欲爲變百姓弗爲使其黨寧能專一邪內有朱虛東牟之親外畏吳楚淮南瑯邪齊代之彊方今髙帝子獨淮南王與大王大王又長賢聖仁孝聞於天下故大臣因天下之心而欲迎立大王大王勿疑也代王報太后計猶豫未定卜之兆得大橫占曰大橫庚庚余爲天王夏啟以光代王曰寡人固已爲王又何王乎卜人曰所謂天王者乃天子也於是代王乃遣太后弟薄昭見太尉勃勃等具言所以迎立王者昭還報曰信矣無可疑者代王笑謂宋昌曰果如公言乃令宋昌驂乘張武等六人乘六乘傳詣長安至髙陵止而使宋昌先之長安觀變昌至渭橋丞相以下皆迎昌還報代王乃進至渭橋羣臣拜謁稱臣代王下拜太尉勃進曰願請間宋昌曰所言公公言之所言私王者無私太尉勃乃跪上天子璽代王謝曰至邸而議之閏月己酉入代邸羣臣從至上議曰丞相臣平太尉臣勃大將軍臣武禦史大夫臣蒼宗正臣郢朱虛侯臣章東牟侯臣興居典客臣揭再拜言大王足下子弘等皆非孝惠皇帝子不當奉宗廟臣謹請陰安侯頃王后瑯邪王列侯吏二千石議大王髙皇帝子宜爲嗣願大王卽天子位代王曰奉髙帝宗廟重事也寡人不佞不足以稱願請楚王計宜者寡人弗敢當羣臣皆伏固請代王西鄕讓者三南鄕讓者再丞相平等皆曰臣伏計之大王奉髙祖宗廟最宜稱𨿽天下諸侯萬民皆以爲宜臣等爲宗廟社稷計不敢忽願大王幸聽臣等臣謹奉天子璽符再拜上代王曰宗室將相王列侯以爲其宜寡人寡人不敢辭遂卽天子位羣臣以次侍使太僕嬰東牟侯興居先淸宮奉天子法駕迎代邸皇帝卽日夕入未央宮夜拜宋昌爲衛將軍領南北軍張武爲郎中令行殿中還坐前殿下詔曰制詔丞相太尉禦史大夫間者諸呂用事擅權謀爲大逆欲危劉氏宗廟賴將相列侯宗室大臣誅之皆伏其辜朕初卽位赦天下賜民爵一級女子百戶牛酒酺五日按史記呂后本紀髙後崩絳侯朱虛侯等誅諸呂諸大臣相與陰謀曰少帝及梁淮陽常山王皆非眞孝惠子呂后以計詐名他人子殺其母養後宮令孝惠子之立以爲後及諸王以彊呂氏今皆已誅滅諸呂而置所立卽長用事吾屬無類矣不如視諸王最賢者立之或言齊悼惠王髙帝長子今其適子爲齊王推本言之髙帝適長孫可立也大臣皆曰呂氏以外家惡而幾危宗廟亂功臣今齊王母家駟鈞駟鈞惡人也卽立齊王則復爲呂氏欲立淮南王以爲少母家又惡乃曰代王方今髙帝見子最長仁孝寬厚太后家薄氏謹良且立長故順以仁孝聞於天下便乃相與共陰使人召代王代王使人辭謝再反然後乘六乘傳後九月晦日己酉至長安捨代邸大臣皆往謁奉天子璽上代王共尊立爲天子代王數讓羣臣固請然後聽東牟侯興居曰誅呂氏吾無功請得除宮乃與太僕汝陰侯滕公入宮前謂少帝曰足下非劉氏不當立乃顧麾左右執戟者掊兵罷去有數人不肯去兵宦者令張澤諭告亦去兵滕公乃召乘輿車載少帝出少帝曰欲將我安之乎滕公曰出就捨捨少府乃奉天子法駕迎代王於邸報曰宮謹除代王卽夕入未央宮有謁者十人持戟衛端門曰天子在也足下何爲者而入代王乃謂太尉太尉往諭謁者十人皆掊兵而去代王遂入而聽政夜有司分部誅滅梁淮陽常山王及少帝於邸代王立爲天子文帝後七年六月丁未景帝以皇太子卽皇帝位按漢書景帝本紀孝景皇帝文帝太子也母曰竇皇后後七年六月文帝崩丁未太子卽皇帝位尊皇太后薄氏曰太皇太后皇后曰皇太后景帝後三年正月甲子武帝以皇太子卽皇帝位按漢書武帝本紀孝武皇帝景帝中子也母曰王美人年四歲立爲膠東王七歲爲皇太子母爲皇后十六歲後三年正月景帝崩甲子太子卽皇帝位尊皇太后竇氏曰太皇太后皇后曰皇太后按漢武故事漢景帝王皇后槐裏王仲女也相工姚翁善相人千百弗失見後而嘆曰天下貴人也當生天子納太子宮得幸有娠夢日入懷景帝亦夢髙祖謂己曰王美人得子可名爲彘及生男因名焉是爲武帝帝以乙酉年七月七日旦生於猗蘭殿年四歲立爲膠東王少而聰明有智術與宮人諸兄弟戲善徵其意而應之大小皆得其歡心及在上前恭敬應對有若成人太后下及侍衛咸異之是時薄皇后無子立栗姬子爲太子長公主嫖有女欲與太子婚栗姬�寵少衰王夫人因令告栗姬曰長公主前納美人得幸於上子何不私謁長公主結之乎時諸美人皆因長公主見得貴用也故栗姬怒不聽因謝長公主不許婚長公主亦怒王夫人因厚事之長公主更欲與王夫人男婚上未許後長主還宮膠東王數歲公主抱置膝上問曰兒欲得婦否長主指左右長禦百餘人皆云不用指其女阿嬌好否笑對曰好若得阿嬌作婦當作金屋貯之長主大悅乃苦要上遂成婚焉皇后旣廢栗姬次應立而長主伺其短輒微白之上嘗與栗姬語屬諸姬子曰吾百歲後善視之栗姬怒弗肯應又罵上老狗上心�之未發也長主日譖之因譽王夫人男之美王夫人陰告長主使大臣請立栗姬爲後上以爲栗姬諷之遂發怒誅大臣廢太子爲王栗姬自殺遂立王夫人爲後膠東王爲太子時年七歲上曰彘者徹也攺名徹年十四卽位武帝後元二年二月戊辰昭帝以皇太子卽皇帝位按漢書昭帝本紀孝昭皇帝武帝少子也母曰趙倢武帝末戾太子敗燕王旦廣陵王胥行驕嫚後元二年二月上疾病遂立昭帝爲太子年八歲以侍中奉車都尉霍光爲大司馬大將軍受遺詔輔少主明日武帝崩戊辰太子卽皇帝位謁髙廟大將軍光秉政領尙書事車騎將軍金日磾左將軍上官桀副焉按霍光傳光爲奉車都尉光祿大夫徵和二年衛太子爲江充所敗而燕王旦廣陵王胥皆多過失是時上年老寵姬鉤弋趙倢有男上心欲以爲嗣命大臣輔之察羣臣惟光任大重可屬社稷上乃使黃門畫者畫周公負成王朝諸侯以賜光後元二年上游五柞宮病篤光涕泣問曰如有不諱誰當嗣者上曰君未諭前畫意邪立少子君行周公之事光頓首讓曰臣不如金日磾日磾亦曰臣外國人不如光上以光爲大司馬大將軍日磾爲車騎將軍及太僕上官桀爲左將軍搜粟都尉桑弘羊爲禦史大夫皆拜臥內�下受遺詔輔少主明日武帝崩太子襲尊號是爲孝昭皇帝帝年八歲政事壹決於光昭帝元平元年秋七月庚申宣帝以武帝曾孫卽皇帝位按漢書宣帝本紀孝宣皇帝武帝曾孫戾太子孫也太子納史良娣生史皇孫皇孫納王夫人生宣帝號曰皇曾孫生數月遭巫蠱事太子良娣皇孫王夫人皆遇害曾孫𨿽在𦇤褓猶坐收系郡邸獄而丙吉爲廷尉監治巫蠱於郡邸憐曾孫之亡辜使女徒復作淮陽趙徵卿渭城胡組更乳養私給衣食視遇甚有恩巫蠱事連歲不決至後元二年武帝疾往來長楊五柞宮望气者言長安獄中有天子气上遣使者分條中都官獄系者輕重皆殺之內謁者令郭穰夜至郡邸獄吉拒閉使者不得入曾孫賴吉得全因遭大赦吉乃載曾孫送祖母史良娣家後有詔掖庭養視上屬籍宗正時掖庭令張賀嘗事戾太子思顧舊恩哀曾孫奉養甚謹以私錢供給教書旣壯爲取暴室嗇夫許廣漢女曾孫因依倚廣漢兄弟及祖母家史氏受詩於東海澓中翁髙材好學然亦喜遊俠斗�走馬具知閭裏姦邪吏治得失數上下諸陵周�三輔常困於蓮勺鹵中尢樂杜鄠之間率常在下杜時會朝請捨長安尙冠裏身足下有毛臥居數有光耀每買餅所從買家輒大讎亦以是自怪元平元年四月昭帝崩昌邑王賀廢秋七月光奏議曰禮人道親親故尊祖尊祖故敬宗太宗無嗣擇支子孫賢者爲嗣孝武皇帝曾孫病己有詔掖庭養視至今年十八師受詩論語孝經操行節儉慈仁愛人可以嗣孝昭皇帝後奉承祖宗子萬姓奏可遣宗正徳至曾孫尙冠裏捨洗沐賜禦府衣太僕以軨獵車奉迎曾孫就齊宗正府庚申入未央宮見皇太后封爲陽武侯已而羣臣奏上璽綬卽皇帝位謁髙廟按丙吉傳吉爲廷尉右監坐法失官歸爲州從事武帝末巫蠱事起吉以故廷尉監徵詔治巫蠱郡邸獄時宣帝生數月以皇曾孫坐衛太子事系賴吉得生曾孫病幾不全者數焉吉數敕保養乳母加致醫藥視遇甚有恩惠以私財物給其衣食後吉爲光祿大夫給事中昭帝崩亡嗣大將軍光遣吉迎昌邑王賀賀卽位以行淫亂廢光與車騎將軍張安世諸大臣議所立未定吉奏記光曰將軍事孝武皇帝受𦇤褓之屬任天下之寄孝昭皇帝早崩亡嗣海內憂懼欲亟聞嗣主發喪之日以大誼立後所立非其人復以大義廢之天下莫不服焉方今社稷宗廟羣生之命在將軍之一舉竊伏聽於眾庶察其所言諸侯宗室在位列者未有所聞於民間也而遺詔所養武帝曾孫名病己在掖庭外家者吉前使居郡邸時見其幼少至今十八九矣通經術有美材行安而節和願將軍詳大議參以蓍龜豈宜褒顯先使入侍令天下昭然知之然後決定大策天下幸甚光覽其議遂尊立皇曾孫遣宗正劉徳與吉迎曾孫於掖庭宣帝初卽位賜吉爵關內侯按霍光傳元平元年昭帝崩亡嗣武帝六男獨有廣陵王胥在羣臣議所立咸持廣陵王王本以行失道先帝所不用光內不自安郎有上書言周太王廢太伯立王季文王捨伯邑考立武王惟在所宜𨿽廢長立少可也廣陵王不可以承宗廟言合光意光以其書視丞相敞等擢郎爲九江太守卽日承皇太后詔遣行大鴻臚事少府樂成宗正徳光祿大夫吉中郎將利漢迎昌邑王賀賀者武帝孫昌邑哀王子也旣至卽位行淫亂光憂懣獨以問所親故吏大司農田延年延年曰將軍爲國柱石審此人不可何不建白太后更選賢而立之光曰今欲如是於古嘗有此不延年曰伊尹相殷廢太甲以安宗廟後世稱其忠將軍若能行此亦漢之伊尹也光乃引延年給事中陰與車騎將軍張安世圖計遂召丞相禦史將軍列侯中二千石大夫博士會議未央宮光曰昌邑王行昏亂恐危社稷如何羣臣皆驚鄂失色莫敢發言但唯唯而已田延年前離席按劍曰先帝屬將軍以幼孤寄將軍以天下以將軍忠賢能安劉氏也今羣下鼎沸社稷將傾且漢之傳謚常爲孝者以長有天下令宗廟血食也如令漢家絕祀將軍𨿽死何面目見先帝於地下乎今日之議不得旋踵羣臣後應者臣請劍斬之光謝曰九卿責光是也天下匈匈不安光當受難於是議者皆叩頭曰萬姓之命在於將軍惟大將軍令光卽與羣臣俱見白太后具陳昌邑王不可以承宗廟狀皇太后乃車駕幸未央承明殿詔諸禁門毋內昌邑羣臣王入朝太后還乘輦欲歸溫室中黃門宦者各持門扇王入門閉昌邑羣臣不得入王曰何爲大將軍跪曰有皇太后詔毋內昌邑羣臣王曰徐之何乃驚人如是光使盡驅出昌邑羣臣置金馬門外車騎將軍安世將羽林騎收縛二百餘人皆送廷尉詔獄令故昭帝侍中中常侍守王光�左右謹宿衛卒有物故自裁令我負天下有殺主名王尙未自知當廢謂左右我故羣臣從官安得罪而大將軍盡系之乎頃之有太后詔召王王聞召意恐乃曰我安得罪而召我哉太后被珠襦盛服坐武帳中侍禦數百人皆持兵期門武士陛戟陳列殿下羣臣以次上殿召昌邑王伏前聽詔光與羣臣連名奏王尙書令讀奏曰丞相臣敞大司馬大將軍臣光車騎將軍臣安世度遼將軍臣明友前將軍臣增後將軍臣充國禦史大夫臣誼宜春侯臣譚當塗侯臣聖隨桃侯臣昌樂杜侯臣屠耆堂太僕臣延年太常臣昌大司農臣延年宗正臣徳少府臣樂成廷尉臣光執金吾臣延壽大鴻臚臣賢左馮翊臣廣明右扶風臣徳長信少府臣嘉典屬國臣武京輔都尉臣廣漢司隸校尉臣辟兵諸吏文學光祿大夫臣遷臣畸臣吉臣賜臣管臣勝臣梁臣長幸臣夏侯勝大中大夫臣徳臣卬昧死言皇太后陛下臣敞等頓首死罪天子所以永保宗廟總壹海內者以慈孝禮誼賞罰爲本孝昭皇帝早棄天下亡嗣臣敞等議禮曰爲人後者爲之子也昌邑王宜嗣後遣宗正大鴻臚光祿大夫奉節使徵昌邑王典喪服斬縗亡悲哀之心廢禮誼居道上不素食使從官略女子載衣車內所居傳捨始至謁見立爲皇太子常私買雞豚以食受皇帝信璽行璽大行前就次發璽不封從官更持節引內昌邑從官騶宰官奴二百餘人常與居禁闥內敖戲自之符璽取節十六朝暮臨令從官更持節從爲書曰皇帝問侍中君卿使中禦府令髙昌奉黃金千斤賜君卿取十妻大行在前殿發樂府樂器引內昌邑樂人擊鼓歌吹作俳倡會下還上前殿擊鐘磬召內泰壹宗廟樂人輦道牟首鼓吹歌舞悉奏眾樂發長安廚三太牢具祠閣室中祀已與從官飲駕法駕皮軒鸞旗驅馳北宮桂宮弄彘鬥虎召皇太后禦小馬車使官奴騎乘遊嬉掖庭中與孝昭皇帝宮人蒙等淫亂詔掖庭令敢泄言要斬太后曰止爲人臣子當悖亂如是邪王離席伏尙書令復讀曰取諸侯王列侯二千石綬及墨綬黃綬以並佩昌邑郎官者免奴變易節上黃旄以赤髮禦府金錢刀劍玉器彩繒賞賜所與遊戲者與從官官奴夜飲湛沔於酒詔太官上乘輿食如故食監奏未釋服未可禦故食復詔太官趣具無關食監太官不敢具卽使從官出買雞豚詔殿門內以爲常獨夜設九賓溫室延見姊夫昌邑關內侯祖宗廟祠未舉爲璽書使使者持節以三太牢祠昌邑哀王園廟稱嗣子皇帝受璽以來二十七日使者旁午持節詔諸官署徵發凡千一百二十七事文學光祿大夫夏侯勝等及侍中傅嘉數進諫以過失使人簿責勝縛嘉系獄荒淫迷惑失帝王禮誼亂漢制度臣敞等數進諫不變更日以益甚恐危社稷天下不安臣敞等謹與博士臣霸臣雋捨臣徳臣虞捨臣射臣倉議皆曰髙皇帝建功業爲漢太祖孝文皇帝慈仁節儉爲太宗今陛下嗣孝昭皇帝後行淫辟不軌詩云藉曰未知亦旣抱子五辟之屬莫大不孝周襄王不能事母春秋曰天王出居於鄭繇不孝出之絕之於天下也宗廟重於君陛下未見命髙廟不可以承天序奉祖宗廟子萬姓當廢臣請有司禦史大夫臣誼宗正臣徳太常臣昌與太祝以一太牢具告祠髙廟臣敞等昧死以聞皇太后詔曰可光令王起拜受詔王曰聞天子有爭臣七人𨿽亡道不失天下光曰皇太后詔廢安得天子乃卽持其手解脫其璽組奉上太后扶王下殿出金馬門羣臣隨送王西面拜曰愚戇不任漢事起就乘輿副車大將軍光送至昌邑邸光謝曰王行自絕於天臣等駑怯不能殺身報徳臣寧負王不敢負社稷願王自愛臣長不復見左右光涕泣而去羣臣奏言古者廢放之人屏於遠方不及以政請徙王賀漢中房陵縣太后詔歸賀昌邑賜湯沐邑二千戶昌邑羣臣坐亡輔導之誼陷王於惡光悉誅殺二百餘人出死號呼市中曰當斷不斷反受其亂光坐庭中會丞相以下議定所立廣陵王已前不用及燕刺王反誅其子不在議中近親惟有衛太子孫號皇曾孫在民間咸稱述焉光遂復與丞相敞等上奏曰禮曰人道親親故尊祖尊祖故敬宗太宗亡嗣擇支子孫賢者爲嗣孝武皇帝曾孫病己武帝時有詔掖庭養視至今年十八師受詩論語孝經躬行節儉慈仁愛人可以嗣孝昭皇帝後奉承祖宗廟子萬姓臣昧死以聞皇太后詔曰可光遣宗正劉徳至曾孫家尙冠裏洗沐賜禦衣太僕以軨獵車迎曾孫就齊宗正府入未央宮見皇太后封爲陽武侯已而光奉上皇帝璽綬謁於髙廟是爲孝宣皇帝光自後元秉持萬幾及上卽位乃歸政上謙讓不受諸事皆先關白光然後奏禦天子宣帝黃龍元年十二月癸巳元帝以皇太子卽皇帝位按漢書元帝本紀孝元皇帝宣帝太子也母曰共哀許皇后宣帝微時生民間年二歲宣帝卽位八歲立爲太子壯大柔仁好儒見宣帝所用多文法吏以刑名繩下大臣楊惲蓋寬饒等坐刺譏辭語爲罪而誅嘗侍燕從容言陛下持刑太深宜用儒生宣帝作色曰漢家自有制度本以霸王道雜之柰何純任徳教用周政乎且俗儒不達時宜好是古非今使人眩於名實不知所守何足委任乃嘆曰亂我家者太子也由是疏太子而愛淮陽王曰淮陽王明察好法宜爲吾子而王母張倢尢幸上有意欲用淮陽王代太子然以少依許氏俱從微起故終不背焉黃龍元年十二月宣帝崩癸巳太子卽皇帝位謁髙廟尊皇太后曰太皇太后皇后曰皇太后元帝竟寧元年六月己未成帝以皇太子卽皇帝位按漢書成帝本紀孝成皇帝元帝太子也母曰王皇后元帝在太子宮生甲觀畫堂爲世嫡皇孫宣帝愛之字曰太孫常置左右年三歲而宣帝崩元帝卽位帝爲太子壯好經書寬博謹愼初居桂宮上嘗急召太子出龍樓門不敢絕馳道西至直城門得絕乃度還入作室門上遲之問其故以狀對上大說乃著令令太子得絕馳道云其後幸酒樂燕樂上不以爲能而定陶恭王有材藝母傅昭儀又愛幸上以故常有意欲以恭王爲嗣賴侍中史丹護太子家輔助有力上亦以先帝尢愛太子故得無廢竟寧元年五月元帝崩六月己未太子卽皇帝位謁髙廟尊皇太后曰太皇太后皇后曰皇太后按史丹傳元帝卽位詔丹護太子家是時傅昭儀子定陶共王有材藝子母俱愛幸而太子頗有酒色之失母王皇后無寵建昭之間元帝被疾不親政事畱好音樂或置鼙鼓殿下天子自臨軒檻上隤銅丸以擿鼓聲中嚴鼓之節後宮及左右習知音者莫能爲而定陶王亦能之上數稱其材丹進曰凡所謂材者敏而好學溫故知新皇太子是也若乃器人於絲竹鼓鼙之間則是陳惠李微髙於匡衡可相國也於是上嘿然而笑其後中山哀王薨太子前弔哀王者帝之少弟與太子遊學相長大上望見太子感念哀王悲不能自止太子旣至前不哀上大恨曰安有人不慈仁而可奉宗廟爲民父母者乎上以責謂丹丹免冠謝上曰臣誠見陛下哀痛中山王至以感損向者太子當進見臣竊戒屬毋涕泣感傷陛下罪乃在臣當死上以爲然意乃解竟寧元年上寢疾傅昭儀及定陶王常在左右而皇后太子希得進見上疾稍侵意忽忽不平問尙書以景帝時立膠東王故事是時太子長舅陽平侯王鳳爲衛尉侍中與皇后太子皆憂不知所出丹以親密臣得侍視疾候上間獨寢時丹直入臥內頓首伏靑蒲上涕泣言曰皇太子以適長立積十餘年名號系於百姓天下莫不歸心臣子見定陶王雅素愛幸今者道路流言爲國生意以爲太子有動搖之議審若此公卿以下必以死爭不奉詔臣願先賜死以示羣臣天子素仁不忍見丹涕泣言又切至上意大感喟然太息曰吾日困劣而太子兩王幼少意中戀戀亦何不念乎然無有此議且皇后謹愼先帝又愛太子吾豈可違指駙馬都尉安所受此語丹卽卻頓首曰愚臣妄聞罪當死上因納謂丹曰吾病寖加恐不能自還善輔道太子毋違我意丹噓唏而起太子由是遂爲嗣元帝崩成帝卽位擢丹爲長樂衛尉成帝綏和二年夏四月丙午哀帝以皇太子卽皇帝位按漢書哀帝本紀孝哀皇帝元帝庶孫定陶恭王子也母曰丁姬年三歲嗣立爲王長好文辭法律元延四年入朝盡從傅相中尉時成帝少弟中山孝王亦來朝獨從傅上怪之以問定陶王對曰令諸侯王朝得從其國二千石傅相中尉皆國二千石故盡從之上令誦詩通習能說他日問中山王獨從傅在何法令不能對令誦尙書又廢及賜食於前後飽起下�系解成帝由此以爲不能而賢定陶王數稱其材時王祖母傅太后隨王來朝私賂遺上所幸趙昭儀及帝舅驃騎將軍曲陽侯王根昭儀及根見上亡子亦欲豫自結爲長久計皆更稱定陶王勸帝以爲嗣成帝亦自美其材爲加元服而遣之時年十七矣明年使執金吾任宏守大鴻臚持節徵定陶王立爲皇太子謝曰臣幸得繼父守藩爲諸侯王材質不足以假充太子之宮陛下聖徳寬仁敬承祖宗奉順神祇宜蒙福佑子孫千億之報臣願且得畱國邸旦夕奉問起居俟有聖嗣歸國守藩書奏天子報聞後月餘立楚孝王孫景爲定陶王奉恭王祀所以獎厲太子專爲後之誼綏和二年三月成帝崩四月丙午太子卽皇帝位謁髙廟尊皇太后曰太皇太后皇后曰皇太后大赦天下按外戚傳孝成趙皇后本長安宮人屬陽阿主家學歌舞號曰飛燕成帝嘗微行出過陽阿主作樂上見飛燕而說之召入宮大幸有女弟復召入俱爲倢許後廢立倢爲皇后弟爲昭儀姊弟顓寵十餘年卒皆無子末年定陶王來朝王祖母傅太后私賂遺趙皇后昭儀定陶王竟爲太子明年春成帝崩哀帝立尊趙皇后爲皇太后封太后弟侍中駙馬都尉欽爲新成侯趙氏侯者凡二人哀帝元壽二年九月辛酉平帝以中山王入卽皇帝位按漢書平帝本紀孝平皇帝元帝庶孫中山孝王子也母曰衛姬年三歲嗣立爲王元壽二年六月哀帝崩太皇太后遣車騎將軍王舜大鴻臚左咸使持節迎中山王九月辛酉中山王卽皇帝位謁髙廟大赦天下帝年九歲太皇太后臨朝大司馬莽秉政百官總已以聽於莽平帝元始五年十二月太皇太后詔徵宣帝元孫嬰嗣皇帝位安漢公莽居攝踐祚按漢書王莽傳元始五年十二月平帝崩大赦天下莽徵明禮者宗伯鳳等與定天下吏六百石以上皆服喪三年奏尊孝成廟曰統宗孝平廟曰元宗時元帝世絕而宣帝曾孫有見王五人列侯廣戚侯顯等四十八人莽惡其長大曰兄弟不得相爲後乃選元孫中最幼廣戚侯子嬰年二歲托以爲卜相最吉是月前輝光謝�奏武功長孟通浚並得白石上圓下方有丹書著石文曰告安漢公莽爲皇帝符命之起自此始矣莽使羣公以白太后太后曰此誣罔天下不可施行太保舜謂太後事已如此無可柰何沮之力不能止又莽非敢有它但欲稱攝以重其權塡服天下耳太后聽許舜等卽共令太后下詔曰蓋聞天生眾民不能相治爲之立君以統理之君年幼稚必有寄托而居攝焉然後能奉天施而成地化羣生茂育書不云乎天工人其代之朕以孝平皇帝幼年且統國政幾加元服委政而屬之今短命而崩嗚呼哀哉已使有司徵孝宣皇帝元孫二十三人差度宜者以嗣孝平皇帝之後元孫年在𦇤褓不得至徳君子孰能安之安漢公莽輔政三世比遭際會安光漢室遂同殊風至於制作與周公異世同符今前光輝�武功長通上言丹石之符朕深思厥意云爲皇帝者乃攝行皇帝之事也夫有法成易非聖人者亡法其令安漢公居攝踐祚如周公故事以武功縣爲安漢公采地名曰漢光邑具禮儀奏於是羣臣奏言太后聖徳昭然深見天意詔令安漢公居攝臣聞周成王幼少周道未成成王不能共事天地修文武之烈周公權而居攝則周道成王室安不居攝則恐周隊失天命書曰我嗣事子孫大不克共上下遏失前人光在家不知命不易天應棐諶乃亡隊命說曰周公服天子之冕南面而朝羣臣發號施令常稱王命召公賢人不知聖人之意故不說也禮明堂記曰周公朝諸侯於明堂天子負斧依南面而立謂周公踐天子位六年朝諸侯制禮作樂而天下大服也召公不說時武王崩縗粗未除由是言之周公始攝則居天子之位非乃六年而踐阼也書逸嘉禾篇曰周公奉鬯立於阼階延登贊曰假王�政勤和天下此周公攝政贊者所稱成王加元服周公則致政書曰朕復子明辟周公常稱王命專行不報故言我復子明君也臣請安漢公居攝踐祚服天子韍冕背斧依於戶牖之間南面朝羣臣聽政事車服出入警蹕民臣稱臣妾皆如天子之制郊祀天地宗祀明堂共祀宗廟享祭羣神贊曰假皇帝民臣謂之攝皇帝自稱曰予平決朝事常以皇帝之詔稱制以奉順皇天之心輔翼漢室保安孝平皇帝之幼嗣遂寄托之義隆治平之化其朝見太皇太后帝皇后皆復臣節自施政教幹其宮家國采如諸侯禮儀故事臣昧死請太后詔曰可明年攺元曰居攝居攝元年正月莽祀上帝於南郊迎春於東郊行大射禮於明堂養三老五更成禮而去置柱下五史秩如禦史聽政事侍旁記疏言行三月己丑立宣帝元孫嬰爲皇太子號曰孺子居攝三年莽卽眞天子位定有天下之號曰新始建國元年策命孺子曰咨爾嬰昔皇天右乃太祖歷世十二享國二百一十載歷數在於予躬詩不云乎侯服於周天命靡常封爾爲定安公永爲新室賓於戲敬天之休往踐乃位毋廢予命又曰其以平原安徳漯陰鬲重丘凡戶萬地方百里爲定安公國立漢祖宗之廟於其國與周後�行其正朔服色世世以事其祖宗永以命徳茂功享歷代之祀焉以孝平皇后爲定安太后讀策畢莽親執孺子手流涕歔欷曰昔周公攝位終得復子明辟今予獨迫皇天威命不得如意哀嘆良久中傅將孺子下殿北面而稱臣百僚陪位莫不感動攺明光宮爲定安館定安太后居之以故大鴻臚府爲定安公第皆置門衛使者監領�阿乳母不得與語常在四壁中至於長大不能名六畜後莽以女孫宇子妻之

登極部匯考四

後漢光武帝中興建武元年六月己未卽皇帝位按後漢書光武帝本紀世祖光武皇帝諱秀字文叔南陽蔡陽人髙祖九世之孫也出自景帝生長沙定王發發生舂陵節侯買買生郁林太守外外生巨鹿都尉回回生南頓令欽欽生光武光武年九歲而孤養於叔父良身長七尺三寸�須眉大口隆準日角性勤於稼穡而兄伯升好俠養士常非笑光武事田業比之髙祖兄仲王莽天鳳中乃之長安受尙書略通大義莽末天下連歲災蝗寇盜鋒起地皇三年南陽荒饑諸家賓客多爲小盜光武避吏新野因賣谷於宛宛人李通等以圖讖說光武云劉氏復起李氏爲輔光武初不敢當然獨念兄伯升素結輕客必舉大事且王莽敗之已兆天下方亂遂與定謀於是乃市兵弩十月與李通從弟軼等起於宛時年二十八十一月有星孛於張光武遂將賓客還舂陵時伯升已會眾起兵初諸家子弟恐懼皆亡逃自匿曰伯升殺我及見光武絳衣大冠皆驚曰謹厚者亦復爲之乃稍自安伯升於是招新市平林兵與其帥王鳳陳收西擊長聚光武初騎牛殺新野尉乃得馬進屠唐子鄕又殺湖陽尉軍中分財物不均眾恚恨欲反攻諸劉光武斂宗人所得物悉以與之眾乃悅進拔棘陽與王莽前隊大夫甄阜屬正梁丘賜戰於小長安漢軍大敗還保棘陽更始元年正月甲子朔漢軍復與甄阜梁丘賜戰於沘水西大破之斬阜賜伯升又破王莽納言將軍嚴尢秩宗將軍陳茂於淯陽進圍宛城二月辛巳立劉聖公爲天子以伯升爲大司徒光武爲太常偏將軍三月光武別與諸將徇昆陽定陵郾皆下之多得牛馬財物谷數十萬斛轉以饋宛下莽聞阜賜死漢帝立大懼遣大司徒王尋大司空王邑將兵百萬其甲士四十二萬人五月到潁川復與嚴尢陳茂合初光武爲舂陵侯家訟逋租於尢尢見而奇之及是時城中出降尢者言光武不取財物但會兵計策尢笑曰是�須眉者耶何爲乃如是初王莽徵天下能爲兵法者六十三家數百人並以爲軍吏選練武衛招募猛士旌旗輜重千里不絕時有長人巨無霸長一丈大十圍以爲壘尉又驅諸猛獸虎豹犀象之屬以助威武自秦漢出師之盛未嘗有也光武將數千兵僥之於陽關諸將見尋邑兵盛反走馳入昆陽皆惶怖憂念妻孥欲散歸諸城光武議曰今兵谷旣少而外寇彊大並力禦之功庶可立如欲分散勢無俱全且宛城未拔不能相救昆陽卽破一日之間諸部亦滅矣今不同心膽共舉功名反欲守妻子財物邪諸將怒曰劉將軍何敢如是光武笑而起會候騎還言大兵且至城北軍陳數百里不見其後諸將遽相謂曰更請劉將軍計之光武復爲圖畫成敗諸將憂迫皆曰諾時城中惟有八九千人光武乃使成國上公王鳳廷尉大將軍王常畱守夜自與驃騎大將軍宗佻五威將軍李軼等十三騎出城南門於外收兵時莽軍到城下者且十萬光武幾不得出旣至郾定陵悉發諸營兵而諸將貪惜財貨欲分畱守之光武曰今若破敵珍�萬倍大功可成如爲所敗首領無餘何財物之有眾乃從嚴尢說王邑曰昆陽城小而堅今假號者在宛亟進大兵彼必奔走宛敗昆陽自服邑曰吾昔以虎牙將軍圍翟義坐不生得以見責讓今將百萬之眾遇城而不能下何謂邪遂圍之數十重列營百數云車十餘丈瞰臨城中旗幟蔽野埃塵連天鉦鼓之聲聞數百里或爲地道衝輣橦城積弩亂髮矢下如雨城中負戶而汲王鳳等乞降不許尋邑自以爲功在漏刻意气甚逸夜有流星墜營中晝有云如壞山當營而隕不及地尺而散吏士皆厭伏六月己卯光武遂與營部俱進自將步騎千餘前去大軍四五里而陳尋邑亦遣兵數千合戰光武奔之斬首數十級諸部喜曰劉將軍平生見小敵怯今見大敵勇甚可怪也且復居前請助將軍光武復進尋邑兵卻諸部共乘之斬首數百千級連勝遂前時伯升拔宛已三日而光武尙未知乃僞使持書報城中云宛下兵到而陽墮其書尋邑得之不�諸將旣經累捷膽气益壯無不一當百光武乃與敢死者三千人從城西水上衝其中堅尋邑陳亂乘銳崩之遂殺王尋城中亦鼓噪而出中外合埶震呼動天地莽兵大潰走者相騰踐奔殪百餘里間會大雷風屋瓦皆飛雨下如注滍川盛溢虎豹皆股戰士卒爭赴溺死者以萬數水爲不流王邑嚴尢陳茂輕騎乘死人度水逃去盡獲其軍實輜重車甲珍寶不可勝算舉之連月不盡或燔燒其餘光武因復徇下潁陽會伯升爲更始所害光武自父城馳詣宛謝司徒官屬迎弔光武光武難交私語深引過而已未嘗自伐昆陽之功又不敢爲伯升服喪飲食言笑如平常更始以是�拜光武爲破鹵大將軍封武信侯九月庚戌三輔豪傑共誅王莽傳首詣宛更始將北都洛陽以光武行司隸校尉使前整修宮府於是致僚屬作文移從事司察一如舊章時三輔吏士東迎更始見諸將過皆冠幘而服婦人衣諸於繡镼莫不笑之或有畏而走者及見司隸僚屬皆歡喜不自勝老吏或垂涕曰不圖今日復見漢官威儀由是識者皆屬心焉及更始至洛陽乃遣光武以破鹵將軍行大司馬事十月持節北渡河鎭慰州郡所到部縣輒見二千石長吏三老官屬下至佐史考察黜陟如州牧行部事輒平遣囚徒除王莽苛政復漢官名吏人喜悅爭持牛酒迎勞進至邯鄲故趙繆王子林說光武曰赤眉今在河東但決水灌之百萬之眾可使爲魚光武不答去之眞定林於是乃詐以卜者王郎爲成帝子子輿十二月立郎爲天子都邯鄲遂遣使者降下郡國二年正月光武以王郎新盛乃北徇薊王郎移檄購光武十萬戶而故廣陽王子劉接起兵薊中以應郎城內擾亂轉相驚恐言邯鄲使者方到二千石以下皆出迎於是光武趣駕南轅晨夜不敢入城邑捨食道傍至饒陽官屬皆乏食光武乃自稱邯鄲使者入傳捨傳吏方進食從者饑爭奪之傳吏疑其僞乃椎鼓數十通紿言邯鄲將軍至官屬皆失色光武升車欲馳旣而懼不免徐還坐曰請邯鄲將軍入久乃駕去傳中人遙語門者閉之門長曰天下詎可知而閉長者乎遂得南出晨夜兼行蒙犯霜雪天時寒面皆破裂至滹沱河無舡適遇冰合得過未畢數車而陷進至下博城西遑惑不知所之有白衣老父在道旁指曰努力信都郡爲長安守去此八十里光武卽馳赴之信都太守任光開門出迎世祖因發旁縣得四千人先擊堂陽貰縣皆降之王莽和戎卒正邳彤亦舉郡降又昌城人劉植宋子人耿純各率宗親子弟據其縣邑以奉光武於是北降下曲陽眾稍合樂附者至有數萬人復北擊中山拔盧奴所過發奔命兵移檄邊部共擊邯鄲郡縣還復響應南擊新巿眞定元氏防子皆下之因入趙界時王郎大將李育屯柏人漢兵不知而進前部偏將朱浮鄧禹爲育所破亡失輜重光武在後聞之收浮禹散卒與育戰於郭門大破之盡得其所獲育還保城攻之不下於是引兵拔廣阿會上谷太守耿況漁陽太守彭寵各遣其將吳漢寇恂等將突騎來助擊王郎更始亦遣尙書僕射謝躬討郎光武因大饗士卒遂東圍巨鹿王郎守將王饒堅守月餘不下郎遣將倪宏劉奉率數萬人救巨鹿光武逆戰於南斬首數千級四月進圍邯鄲連戰破之五月甲辰拔其城誅王郎收文書得吏人與郎交關謗毀者數千章光武不省會諸將軍燒之曰令反側子自安更始遣侍禦史持節立光武爲蕭王悉令罷兵詣行在所光武辭以河北未平不就徵自是始貳於更始是時長安政亂四方背叛梁王劉永擅命睢陽公孫述稱王巴蜀李憲自立爲淮南王秦丰自號楚黎王張步起瑯邪董憲起東海延岑起漢中田戎起夷陵�置將帥侵略郡縣又別號諸賊銅馬大彤髙湖重連鐵脛大搶尢來上江靑犢五校檀鄕五幡五樓�平獲索等各領部曲眾合數百萬人所在寇掠光武將擊之先遣吳漢北發十郡兵幽州牧苗曾不從漢遂斬曾而發其眾秋光武擊銅馬於鄡吳漢將突騎來會淸陽賊數挑戰光武堅營自守有出擄掠者輒擊取之絕其糧道積月餘日賊食盡夜遁去追至館大破之受降未盡而髙湖重連從東南來與銅馬餘眾合光武復與大戰於蒲陽悉破降之封其渠帥爲列侯降者猶不自安光武知其意�令各歸營勒兵乃自乘輕騎案行部陳降者更相語曰蕭王推赤心置人腹中安得不投死乎由是皆服悉將降人分配諸將眾遂數十萬故關西號光武爲銅馬帝赤眉別帥與大彤靑犢十餘萬眾在射犬光武進擊大破之眾皆散走使吳漢岑彭襲殺謝躬於鄴靑犢赤眉賊入函谷關攻更始光武乃遣鄧禹率六裨將引兵而西以乘更始赤眉之亂時更始使大司馬朱鮪舞陰王李軼等屯洛陽光武亦令馮異守孟津以拒之建武元年春正月平陵人方望立前孺子劉嬰爲天子更始遣丞相李松擊斬之光武北擊尢來大搶五幡於元氏追至右北平連破之又戰於順水北乘勝輕進反爲所敗賊追急短兵接光武自投髙岸遇突騎王丰下馬授光武光武撫其背而上顧笑謂耿弇曰幾爲賊嗤弇頻射卻賊得免士卒死者數千人散兵歸保範陽軍中不見光武或云已沒諸將不知所爲吳漢曰卿曹努力王兄子在南陽何憂無主眾恐懼數日乃定賊𨿽戰勝而素懾大威客主不相知夜遂引去大軍復進至安次與戰破之斬首三千餘級賊入漁陽乃遣吳漢率耿弇陳俊馬武等十二將軍追戰於潞東及平谷大破滅之朱鮪遣討難將軍蘇茂攻溫馮異寇恂與戰大破之斬其將賈疆於是諸將議上尊號馬武先進曰天下無主如有聖人承敝而起𨿽仲尼爲相孫子爲將猶恐無能有益反水不收後悔無及大王𨿽執謙退柰宗廟社稷何宜且還薊卽尊位乃議徵伐今此誰賊而馳騖擊之乎光武驚曰何將軍出是言可斬也武曰諸將盡然光武使出曉之乃引軍還至薊夏四月公孫述自稱天子光武從薊還過範陽命收葬吏士至中山諸將復上奏曰漢遭王莽宗廟廢絕豪傑憤怒兆人塗炭王與伯升首舉義兵更始因其資以據帝位而不能奉承大統敗亂綱紀盜賊日多羣生危蹙大王初徵昆陽王莽自潰後拔邯鄲北州弭定三分天下而有其二跨州據土帶甲百萬言武力則莫之敢抗論文徳則無所與辭臣聞帝王不可以久曠天命不可以謙拒惟大王以社稷爲計萬姓爲心光武又不聽行到南平棘諸將復固請之光武曰寇賊未平四面受敵何據欲正號位乎諸將且出耿純進曰天下士大夫捐親戚棄土壤從大王於矢石之間者其計固望其攀龍鱗附鳳翼以成其所志耳今功業卽定天人亦應而大王畱時逆眾不正號位純恐士大夫望絕計窮則有去歸之思無爲久自苦也大眾一散難可復合時不可畱眾不可逆純言甚誠切光武深感曰吾將思之行至鄗光武先在長安時同捨生彊華自關中奉赤伏符曰劉秀發兵捕不道四裔雲集龍鬥野四七之際火爲主羣臣因復奏曰受命之符人應爲大萬里合信不議同情周之白魚曷足比焉今上無天子海內淆亂符瑞之應昭然著聞宜答天神以塞羣望光武於是命有司設壇場於鄗南千秋亭五成陌六月己未卽皇帝位燔燎告天禋於六宗望於羣神其祝文曰皇天上帝后土神祗眷顧降命屬秀黎元爲人父母秀不敢當羣下百辟不謀同辭咸曰王莽篡位秀發憤興兵破王尋王邑於昆陽誅王郎銅馬於河北平定天下海內蒙恩上當天地之心下爲元元所歸讖記曰劉秀發兵捕不道卯金修徳爲天子秀猶固辭至於再至於三羣下僉曰皇天大命不可稽畱敢不敬承於是建元爲建武大赦天下攺鄗爲髙邑光武帝中元二年二月戊戌明帝以皇太子卽皇帝位按後漢書明帝本紀顯宗孝明皇帝諱莊光武第四子也母陰皇后帝生而丰下十歲能通春秋光武奇之建武十五年封東海公十七年進爵爲王十九年立爲皇太子師事博士桓榮學通尙書中元二年二月戊戌卽皇帝位年三十尊皇后曰皇太后三月丁卯葬光武皇帝於原陵有司奏上尊廟曰世祖夏四月丙辰詔曰予末小子奉承聖業夙夜震畏不敢荒寧先帝受命中興徳侔帝王協和萬邦假於上下懷柔百神惠於鰥寡朕承大運繼體守文不知稼穡之艱難懼有廢失聖恩遺戒顧重天下以元元爲首公卿百僚將何以輔朕不逮其賜天下男子爵人二級三老孝悌力田人三級爵過公乘得移與子若同產同產子及流人無名數欲自占者人一級鰥寡孤獨篤癃粟人十斛其施刑及郡國徒在中元元年四月己卯赦前所犯而後捕系者悉免其刑又邊人遭亂爲內郡人妻在己卯赦前一切遣還邊恣其所樂中二千石下至黃綬貶秩贖論者悉皆復秩還贖方今上無天子下無方伯若涉淵水而無舟楫夫萬乘至重而壯者慮輕實賴有徳左右小子髙密侯禹元功之首東平王蒼寬博有謀並可以受六尺之托臨大節而不撓其以禹爲太傅蒼爲驃騎將軍太尉�告謚南郊司徒欣奉安梓宮司空魴將校復土其封�爲節鄕侯欣爲安鄕侯魴爲楊邑侯明帝永平十八年八月壬子章帝以皇太子卽皇帝位按後漢書章帝本紀肅宗孝章皇帝諱炟顯宗第五子也母賈貴人永平三年立爲皇太子少寬容好儒術顯宗重器之十八年八月壬子卽皇帝位年十九尊皇后曰皇太后壬戌葬孝明皇帝於顯節陵冬十月丁未大赦天下賜民爵人二級爲父後及孝悌力田人三級脫無名數及流人欲占者人一級爵過公乘得移與子若同產子鰥寡孤獨篤癃貧不能自存者粟人三斛章帝章和二年春二月壬辰和帝以皇太子卽皇帝位按後漢書和帝本紀孝和皇帝諱肇肅宗第四子也母梁貴人爲竇皇后所譖憂卒竇后養帝以爲己子建初七年立爲皇太子章和二年二月壬辰卽皇帝位年十歲尊皇后曰皇太后太后臨朝三月庚戌皇太后詔曰先帝以明聖奉承祖宗至徳要道天下淸靜庶事咸寧今皇帝以幼年煢煢在疚朕且佐助聽政外有大國賢王並爲藩屏內有公卿大夫統理本朝恭己受成夫何憂哉然守文之際必有內輔以參聽斷侍中憲朕之元兄行能兼備忠孝尢篤先帝所器親受遺詔當以舊典輔斯職焉憲固執謙讓節不可奪今供養兩宮宿衛左右厥事已重亦不可復勞以政事故太尉鄧彪元功之族三讓彌髙海內歸仁爲羣賢首先帝表欲以崇化今彪聰明康彊可謂老成黃矣其以彪爲太傅賜爵關內侯錄尙書事百官總己以聽朕庶幾得專心內位於戲羣臣其勉率百僚各修厥職愛養元元綏以中和稱朕意焉和帝元興元年十一月辛未殤帝以皇太子卽皇帝位按後漢書殤帝本紀孝殤皇帝諱隆和帝少子也元興元年十二月辛未夜卽皇帝位時誕育百餘日尊皇后曰皇太后太后臨朝殤帝延平元年八月安帝以長安侯入卽皇帝位按後漢書安帝本紀恭宗孝安皇帝諱佑肅宗孫也父淸河孝王慶母左姬帝自在邸第數有神光照室又有赤蛇盤於�笫之間年十歲好學史書和帝常稱之數見禁中延平元年慶始就國鄧太后特詔畱帝於淸河邸八月殤帝崩太后與兄車騎將軍鄧騭定策禁中其夜使騭持節以王靑蓋車迎帝齋於殿中皇太后禦崇徳殿百官皆吉服羣臣陪位引拜帝爲長安侯皇太后詔曰先帝聖徳淑茂早棄天下朕奉皇帝夙夜瞻仰日月冀望成就豈意卒然顚沛天年不遂悲痛斷心朕惟平原王素被痼疾念宗廟之重思繼嗣之統惟長安侯佑質性忠孝小心翼翼能通詩論篤學樂古仁惠愛下年已十三有成人之志親徳系後莫宜於佑禮昆弟之子猶己子春秋之義爲人後者爲之子不以父命辭王父命其以佑爲孝和皇帝嗣奉承祖宗案禮儀奏又作策命曰惟延平元年秋八月癸丑皇太后曰咨長安侯佑孝和皇帝懿徳巍巍光於四海大行皇帝不永天年朕惟侯孝章帝世嫡皇孫謙恭慈順在孺而勤宜奉郊廟承統大業今以侯嗣孝和皇帝後其審君漢國允執其中一人有慶萬民賴之皇帝其勉之哉讀策畢太尉奉上璽綬卽皇帝位年十三太后猶臨朝安帝延光四年十一月丁巳順帝以濟陰王入卽皇帝位按後漢書順帝本紀孝順皇帝諱保安帝之子也母李氏爲閻皇后所害永寧元年立爲皇太子延光三年安帝乳母王聖大長秋江京中常侍樊丰譖太子乳母王男�監邴吉殺之太子數爲嘆息王聖等懼有後禍遂與丰京共構陷太子太子坐廢爲濟陰王明年三月安帝崩北鄕侯立濟陰王以廢黜不得上殿親臨梓宮悲號不食內外羣僚莫不哀之及北鄕侯薨車騎將軍閻顯及江京與中常侍劉安陳達等白太后祕不發喪而更徵立諸國王子乃閉宮門屯兵自守十一月丁巳夜中黃門孫程等十九人共斬江京劉安陳達等迎濟陰王於徳陽殿西鍾下卽皇帝位年十一近臣尙書以下從輦到南宮登雲臺召百官尙書令劉光等奏言孝安皇帝聖徳明茂早棄天下陛下正統當奉宗廟而姦臣交構遂令陛下龍潛藩國羣僚遠近莫不失望天命有常北鄕不永漢徳盛明福祚孔章近臣建策左右扶翼內外同心稽合神明陛下踐祚奉遵鴻緒爲郊廟主承續祖宗無窮之烈上當天心下厭民望而卽位倉卒典章多缺請條案禮儀分別具奏制曰可乃召公卿百僚使虎賁羽林士屯南北宮諸門閻顯兄弟聞帝立率兵入北宮尙書郭鎭與交鋒刃遂斬顯弟衛尉景戊午遣使者入省奪得璽綬乃幸嘉徳殿遣侍禦史持節收閻顯及其弟城門校尉耀執金吾晏並下獄誅己未開門罷屯兵壬戌詔司隸校尉惟閻顯江京近親當伏辜誅其餘務崇寬貸按閻皇后紀後有才色元初元年以選入掖庭甚見寵愛爲貴人二年立爲皇后後專房�忌帝幸宮人李氏生皇子保遂鴆殺李氏建光元年帝親政事後兄弟頗與朝權後遂與大長秋江京中常侍樊丰等共譖皇太子保廢爲濟陰王四年春後從帝幸章陵帝道疾崩於葉縣顯兄弟及江京樊丰等謀曰今晏駕道次濟陰王在內邂逅公卿立之還爲大害乃僞云帝疾甚徙禦臥車行四日驅馳還宮明日詐遣司徒劉喜詣郊廟社稷告天請命其夕乃發喪尊後曰皇太后皇太后臨朝以顯爲車騎將軍儀同三司太后欲久專國政貪立幼年與顯等定策禁中迎濟北惠王子北鄕侯懿立爲皇帝顯忌大將軍耿寶位尊權重威行前朝乃風有司奏寶及其黨與中常侍樊丰虎賁中郎將謝惲惲弟侍中篤篤弟大將軍長史宓侍中周廣阿母野王君王聖聖女永永�黃門侍郎樊嚴等更相阿黨互作威福探制禁省更爲唱和皆大不道丰惲廣皆下獄死家屬徙比景宓嚴減死髡鉗貶寶爲則亭侯遣就國自殺王聖母子徙雁門於是景爲衛尉耀城門校尉晏執金吾兄弟權要威福自由少帝立二百餘日而疾篤顯兄弟及江京等皆在左右京引顯屏語曰北鄕侯病不解國嗣宜時有定前不用濟陰王若今立之後必當怨又何不早徵諸王子簡所置乎顯以爲然及少帝薨京白太后徵濟北河間王子未至而中黃門孫程合謀殺江京等立濟陰王是爲順帝按孫程傳程字稚卿安帝時爲中黃門給事長樂宮時小黃門李閏江京並遷中常侍江京兼大長秋與中常侍樊丰黃門令劉安鉤盾令陳達及王聖聖女伯榮扇動內外競爲侈虐又帝舅大將軍耿寶皇后兄大鴻臚閻顯更相阿黨廢皇太子爲濟陰王明年帝崩立北鄕侯爲天子顯等遂專朝爭權乃諷有司奏誅樊丰廢耿寶王聖及黨與皆見死徙十月北鄕侯病篤程謂濟陰王謁者長興渠曰王以嫡統本無失徳先帝用讒遂至廢黜若北鄕疾不起共斷江京閻顯事乃可成渠等然之又中黃門南陽王康先爲太子府史自太子之廢常懷嘆憤又長樂太官丞京兆王國並附同於桯至二十七日北鄕侯薨閻顯白太后徵諸王子簡爲帝嗣未及至十一月二日程遂與王康等十八人聚謀於西鍾下皆單衣爲誓四日夜程等共會崇徳殿上因入章臺門時江京劉安及李閏陳達等俱坐省門下程與王康共就斬京安達以李閏權埶積爲省內所服欲引爲主因舉刃脇閏曰今當立濟陰王無得搖動閏曰諾於是扶閏起俱於西鍾下迎濟陰王立之是爲順帝召尙書令僕射以下從輦幸南宮雲臺程等畱守省門遮扞內外閻顯時在禁中憂迫不知所爲小黃門樊登勸顯發兵以太后詔召越騎校尉馮詩虎賁中郎將閻崇屯朔平門以禦程等誘詩入省太后使授之印曰能得濟陰王者封萬戶侯得李閏者五千戶侯顯以詩所將眾少使與登迎吏士於左掖門外詩因格殺登歸營屯守顯弟衛尉景遽從省中還外府收兵至盛徳門程傳召諸尙書使收景尙書郭鎭時臥病聞之卽率直宿羽林出南止車門逢景從吏士拔白刃呼曰無干兵鎭卽下車持節詔之景曰何等詔因斫鎭不中鎭引�擊景墮車左右以戟叉其�遂禽之送廷尉獄卽夜死旦日令侍禦史收顯等送獄於是遂定下詔曰夫表功錄善古今之通義也故中常侍長樂太僕江京黃門令劉安鉤盾令陳達與故車騎將軍閻顯兄弟謀議惡逆傾亂天下中黃門孫程王康長樂太官丞王國中黃門黃龍彭愷孟叔李建王成張賢史泛馬國王道李元楊佗陳予趙封李剛魏猛苗光等懷忠憤發戮力協謀遂埽滅元惡以定王室詩不云乎無言不讎無徳不報程爲謀首康國協同其封程爲浮陽侯食邑萬戶康爲華容侯國爲酈侯各九千戶黃龍爲湘南侯五千戶彭愷爲西平昌侯孟叔爲中廬侯李建爲復陽侯各四千二百戶王成爲廣宗侯張賢爲祝阿侯史泛爲臨沮侯馬國爲廣平侯王道爲範縣侯李元爲信侯楊佗爲山都侯陳予爲下雋侯趙封爲析縣侯李剛爲枝江侯各四千戶魏猛爲夷陵侯二千戶苗光爲東阿侯千戶是爲十九侯加賜車馬金銀錢帛各有差李閏以先不豫謀故不封遂擢拜程騎都尉順帝建康元年秋八月庚子衝帝以皇太子卽皇帝位按後漢書衝帝本紀孝衝皇帝諱炳順帝之子也母曰虞貴人建康元年立爲皇太子其年八月庚午卽皇帝位年二歲尊皇后曰皇太后太后臨朝衝帝永嘉元年春正月丁巳質帝以渤海孝王子入卽皇帝位按後漢書質帝本紀孝質皇帝諱纘肅宗元孫曾祖父千乘貞王伉祖父樂安夷王寵父渤海孝王鴻母陳夫人衝帝不豫大將軍梁冀徵帝到洛陽都亭及衝帝崩皇太后與冀定策禁中丙辰使冀持節以王靑蓋車迎帝入南宮丁巳封爲建平侯其日卽皇帝位年八歲按李固傳衝帝以固爲太尉與梁冀參錄尙書事明年帝崩梁太后以揚徐盜賊盛彊恐驚擾致亂使中常侍詔固等欲須所徵諸王列侯到乃發喪固對曰帝𨿽幼少猶天下之父今日崩亡人神感動豈有臣子反共掩匿乎昔秦皇亡於沙丘胡亥趙髙隱而不發卒害扶蘇以至亡國近北鄕侯薨閻後兄弟及江京等亦共掩祕遂有孫程手刃之事此天下大忌不可之甚者也太后從之卽暮發喪固以淸河王蒜年長有徳欲立之謂梁冀曰今當立帝宜擇長年髙明有徳任親政事者願將軍審詳大計察周霍之立文宣戒鄧閻之利幼弱冀不從乃立樂安王子纘年八歲是爲質帝質帝本初元年閏六月庚寅桓帝以蠡吾侯入卽皇帝位按後漢書桓帝本紀孝桓皇帝諱志肅宗曾孫也祖父河間孝王開父蠡吾侯翼母匽氏翼卒帝襲爵爲侯本初元年梁太后徵帝到夏門亭將妻以女弟會質帝崩太后遂與兄大將軍冀定策禁中閏月庚寅使冀持節以王靑蓋車迎帝入南宮其日卽皇帝位時年十五太后猶臨朝政按李固傳固爲太尉與梁冀參錄尙書事質帝時太后以比遭不造委任宰輔固所匡正每輒從用冀忌帝聰慧恐爲後患遂令左右進鴆帝苦煩甚使促召固固入前問陛下得患所由帝尙能言曰食煮餅今腹中悶得水尙可活時冀亦在側曰恐吐不得飲水語未絕而崩固伏屍號哭推舉侍醫冀慮其事泄大惡之因議立嗣固引司徒胡廣司空趙戒先與冀書曰天下不幸仍遭大憂皇太后聖徳當朝攝統萬幾明將軍體履忠孝憂存社稷而頻年之間國祚三絕今當立帝天下重器誠知太后垂心將軍勞慮詳擇其人務存聖明然愚情眷眷竊獨有懷遠尋先世廢立舊儀近見國家踐祚前事未嘗不詢訪公卿廣求羣議令上應天心下合眾望且永初以來政事多謬地震宮廟彗星竟天誠是將軍用情之日傳曰以天下與人易爲天下得人難昔昌邑之立昏亂日滋霍光憂愧發憤悔之折骨自非博陸忠勇延年奮發大漢之祀幾將傾矣至憂至重可不熟慮悠悠萬事惟此爲大國之興衰在此一舉冀得書乃召三公中二千石列侯大議所立固廣戒及大鴻臚杜喬皆以爲淸河王蒜明徳著聞又屬最尊親宜立爲嗣先是蠡吾侯志常取冀妹時在京師冀欲立之眾論旣異憤憤不得意而未有以相奪中常侍曹騰等聞而夜往說冀曰將軍累世有椒房之親秉攝萬幾賓客縱橫多有過差淸河王嚴明若果立則將軍受禍不久矣不如立蠡吾侯富貴可長保也冀然其言明日重會公卿冀意气凶凶而言辭激切自胡廣趙戒以下莫不懾憚之皆曰惟大將軍令而固獨與杜喬堅守本議冀厲聲曰罷會固意旣不從猶望眾心可立復以書勸冀愈激怒乃說太后先策免固竟立蠡吾侯是爲桓帝靈帝建寧元年春正月庚子以解瀆亭侯入卽皇帝位按後漢書靈帝本紀孝靈皇帝諱宏肅宗元孫也曾祖河間孝王開祖淑父萇世封解瀆亭侯帝襲侯爵母董夫人桓帝崩無子皇太后與父城門校尉竇武定策禁中使守光祿大夫劉倏持節將左右羽林至河間奉迎建寧元年春正月壬午城門校尉竇武爲大將軍己亥帝到夏門亭使竇武持節以王靑�車迎入殿中庚子卽皇帝位年十二攺元建寧中平六年九月甲戌獻帝以陳畱王入卽皇帝位按後漢書靈帝本紀中平六年夏四月戊午皇子辯卽皇帝位封弟協爲渤海王秋七月徙渤海王協爲陳畱王並州牧董卓自爲司空九月甲戌廢帝爲弘農王按獻帝本紀孝獻皇帝諱協靈帝中子也母王美人爲何皇后所害中平六年四月少帝卽位封帝爲渤海王徙封陳畱王九月甲戌卽皇帝位年九歲遷皇太后於永安宮大赦大下按董卓傳靈帝以卓爲並州牧及帝崩大將軍何進司隸校尉袁紹謀誅閹宦而太后不許乃私呼卓將兵入朝以脇太后卓得召卽時就道未至而何進敗虎賁中郎將袁術乃燒南宮欲討宦官而中常侍段珪等劫少帝及陳畱王夜走小平津卓遠見火起引兵急進未明到城西聞少帝在北芒因往奉迎帝見卓將兵卒至恐怖涕泣卓與言不能辭對與陳畱王語遂及禍亂之事卓以王爲賢且爲董太后所養卓自以與太后同族有廢立意初卓之入也步騎不過三千自嫌兵少恐不爲遠近所服率四五日輒夜潛出軍近營明旦乃大陳旌鼓而還以爲西兵復至洛中無知者尋而何進及弟苗先所領部曲皆歸於卓又使呂布殺執金吾丁原而並其眾卓兵士大盛乃諷朝廷策免司空劉弘而自代之因集議廢立百僚大會卓乃奮首而言曰大者天地其次君臣所以爲政皇帝暗弱不可以奉宗廟爲天下主今欲依伊尹霍光故事更立陳畱王如何公卿以下莫敢對卓又抗言曰昔霍光定策延年按�有敢阻大議皆以軍法從之坐者震動尙書盧植獨曰昔太甲旣立不明昌邑罪過千餘故有廢立之事今上富於春秋行無失徳非前事之比也卓大怒罷坐明日復集羣僚於崇徳前殿遂脇太后策廢少帝曰皇帝在喪無人子之心威儀不類人君今廢爲弘農王乃立陳畱王是爲獻帝又議太后蹙迫永樂太后至令憂死逆婦姑之禮無孝順之節遷於永安宮遂以�崩獻帝建安二十六年夏四月丙午昭烈帝以漢中王卽皇帝位按蜀志先主傳先主姓劉諱備字元徳涿郡涿縣人漢景帝子中山靖王勝之後也勝子貞元狩六年封涿縣陸城亭侯坐酎金失侯因家焉先主祖雄父弘世仕州郡雄舉孝廉官至東郡範令先主少孤與母販履織席爲業捨東南角籬上有桑樹生髙五丈餘遙望見童童如小車蓋往來者皆怪此樹非凡或謂當出貴人先主少時與宗中諸小兒於樹下戲言吾必當乘此羽葆�車叔父子敬謂曰汝勿妄語滅吾門也年十五母使行學與同宗劉徳然遼西公孫瓚俱事故九江太守同郡盧植徳然父元起常資給先主與徳然等元起妻曰各自一家何能常爾邪起曰吾宗中有此兒非常人也而瓚深與先主相友瓚年長先主以兄事之先主不甚樂讀書喜狗馬音樂美衣服身長七尺五寸垂手下膝顧自見其耳少語言善下人喜怒不形於色好交結豪俠年少爭附之中山大商張世平蘇雙等貲累千金販馬周旋於涿郡見而異之乃多與之金財先主由是得用合徒眾靈帝末黃巾起州郡各舉義兵先主率其屬從校尉鄒靖討黃巾賊有功除安喜尉督郵以公事到縣先主求謁不通直入縛督郵杖二百解綬系其頸著馬抑棄官亡命頃之大將軍何進遣都尉毋丘毅詣丹陽募兵先主與俱行至下邳遇賊力戰有功除爲下密丞復去官後爲髙唐尉遷爲令爲賊所破往奔中郎將公孫瓚瓚表爲別部司馬使爲靑州刺史田楷以拒冀州牧袁紹數有戰功試守平原令後領平原相郡民劉平素輕先主恥爲之下使客刺之客不忍刺語之而去其得人心如此袁紹攻公孫瓚先主與田楷東屯齊曹公徵徐州徐州牧陶謙遣使告急於田楷楷與先主俱救之時先主自有兵千餘人及幽州烏丸雜胡騎又略得饑民數千人旣到謙以丹陽兵四千益先主先主遂去楷歸謙謙表先主爲豫州刺史屯小沛謙病篤謂別駕糜竺曰非劉備不能安此州也謙死竺率州人迎先主先主遂領徐州袁術來攻先主先主拒之於盱眙淮陰曹公表先主爲鎭東將軍封宜城亭侯是歲建安元年也先主與術相持經月呂布乘虛襲下邳下邳守將曹豹反間迎布布擄先主妻子先主轉軍海西楊奉韓暹寇徐揚間先主邀擊盡斬之先主求和於呂布布還其妻子先主遣關羽守下邳先主還小沛復合兵得萬餘人呂布惡之自出兵攻先主先主敗走歸曹公曹公厚遇之以爲豫州牧將至沛收散卒給其軍糧益與兵使來擊布布遣髙順攻之曹公遣夏侯惇往不能救爲順所敗復擄先主妻子送布曹公自出東徵助先主圍布於下邳生擒布先主復得妻子從曹公還許表先主爲左將軍禮之愈重出則同輿坐則同席袁術欲經徐州北就袁紹曹公遣先主督朱靈路招要擊術未至術病死先主未出時獻帝舅車騎將軍董承辭受帝衣帶中密詔當誅曹公先主未發是時曹公從容謂先主曰今天下英雄惟使君與操耳本初之徒不足數也先主方食失匕箸遂與承及長水校尉種輯將軍吳子蘭王子服等同謀會見使未發事覺承等皆伏誅先主據下邳靈等還先主乃殺徐州刺史車冑畱關羽守下邳而身還小沛東海昌霸反郡縣多叛曹公爲先主眾數萬人遣孫幹與袁紹連和曹公遣劉岱王忠擊之不克五年曹公東徵先主先主敗績曹公進收其眾擄先主妻子並擒關羽以歸先主走靑州靑州刺史袁譚先主故茂才也將步騎迎先主先主隨譚到平原譚馳使白紹紹遣將道路奉迎身去鄴二百里與先主相見駐月餘日所失亡士卒稍稍來集曹公與袁紹相拒於官渡汝南黃巾劉辟等叛曹公應紹紹遣先主將兵與辟等略許下關羽亡歸先主曹公遣曹仁將兵擊先主先主還紹軍陰欲離紹乃說紹南連荊州牧劉表紹遣先主將本兵復至汝南與賊龔都等合眾數千人曹公遣蔡陽擊之爲先主所殺曹公旣破紹自南擊先主遣糜竺孫幹與劉表相聞表自郊迎以上賓禮待之益其兵使屯新野荊州豪傑歸先主者日益多表疑其心陰禦之使拒夏侯惇於禁等於博望久之先主設伏兵一旦自燒屯僞遁惇等追之爲伏兵所破十二年曹公北徵烏丸先主說表襲許表不能用曹公南徵表會表卒子琮代立遣使請降先主屯樊不知曹公卒至至宛乃聞之遂將其眾去過襄陽諸葛亮說先主攻琮荊州可有先主曰吾不忍也乃駐馬呼琮琮懼不能起琮左右及荊州人多歸先主比到當陽眾十餘萬輜重數千兩日行十餘里別遣關羽乘船數百艘使會江陵或謂先主曰宜速行保江陵今𨿽擁大眾披甲者少若曹公兵至何以拒之先主曰夫濟大事必以人爲本今人歸吾吾何忍棄去曹公以江陵有軍實恐先主據之乃釋輜重輕軍到襄陽聞先主已過曹公將精騎五千急追之一日一夜行三百餘里及於當陽之長�先主棄妻子與諸葛亮張飛趙雲等數十騎走曹公大獲其人眾輜重先主斜趣漢津適與羽船會得濟沔遇表長子江夏太守琦眾萬餘人與俱到夏口先主遣諸葛亮自結於孫權權遣周瑜程普等水軍數萬與先主並力與曹公戰於赤壁大破之焚其舟船先主與吳軍水陸並進追到南郡時又疾疫北軍多死曹公引歸先主表琦爲荊州刺史又南徵四郡武陵太守金旋長沙太守韓元桂陽太守趙範零陵太守劉度皆降廬江雷緒率部曲數萬口稽顙琦病死羣下推先主爲荊州牧治公安權稍畏之進妹固好先主至京見權綢繆恩紀權遣使云欲共取蜀或以爲宜報聽許吳終不能越荊有蜀蜀地可爲己有荊州主簿殷觀進曰若爲吳先驅進未能克蜀退爲吳所乘卽事去矣今但可然贊其伐蜀而自說新據諸郡未可與動吳必不敢越吾而獨取蜀如此進退之計可以收吳蜀之利先主從之權果輟計遷觀爲別駕從事十六年益州牧劉璋遙聞曹公將遣鍾繇等向漢中討張魯內懷恐懼別駕從事蜀郡張松說璋曰曹公兵彊無敵於天下若因張魯之資以取蜀土誰能禦之者乎璋曰吾固憂之而未有計松曰劉豫州使君之宗室而曹公之深讎也善用兵若使之討魯魯必破魯破則益州彊曹公𨿽來無能爲也璋然之遣法正將四千人迎先主前後賂遺以巨億計正因陳益州可取之策先主畱諸葛亮關羽等據荊州將步卒數萬人入益州至涪璋自出迎相見甚歡張松令法正白先主及謀臣龐統進說便可於會所襲璋先主曰此大事也不可倉卒璋推先主行大司馬領司隸校尉先主亦推璋持鎭西大將軍領益州牧璋增先主兵使擊張魯又令督白水軍先主並軍三萬餘人車甲器械資貨甚盛是歲璋還成都先主北到葭萌未卽討魯厚樹恩徳以收眾心明年曹公徵孫權權呼先主自救先主遣使告璋曰曹公徵吳吳憂危急孫氏與孤本爲唇齒又樂進在靑泥與關羽相拒今不往救羽進必大克轉侵州界其憂有甚於魯魯自守之賊不足慮也乃從璋求萬兵及資寶欲以東行璋但許兵四千其餘皆給半張松書與先主及法正曰今大事垂可立如何釋此去乎松兄廣漢太守肅懼禍及己白璋發其謀於是璋收斬松嫌隙始構矣璋�關戍諸將文書勿復關通先主先主大怒召璋白水軍督楊懷責以無禮斬之乃使黃忠卓膺勒兵向璋先主徑至關中質諸將並士卒妻子引兵與忠膺等進到涪據其城璋遣劉�冷苞張任鄧賢等拒先主於涪皆破敗退保綿竹璋復遣李嚴督�竹諸軍嚴率眾降先主先主軍益彊分遣諸將平下屬縣諸葛亮張飛趙雲等將兵溯流定白帝江州江陽惟關羽畱鎭荊州先主進軍圍雒時璋子循守城被攻且一年十九年夏雒城破進圍成都數十日璋出降蜀中殷盛丰樂先主置酒大饗士卒取出城中金銀分賜將士還其谷帛先主復領益州牧諸葛亮爲股肱法正爲謀主關羽張飛馬超爲爪牙許靖糜竺簡雍爲賓友及董和黃權李嚴等本璋之所授用也吳壹費觀等又璋之婚親也彭羨又璋之所排擯也劉巴者宿昔之所忌恨也皆處之顯任盡其器能有志之士無不競勸二十年孫權以先主已得益州使使報欲得荊州先主言須得涼州當以荊州相與權忿之乃遣呂蒙襲奪長沙零陵桂陽三郡先主引兵五萬下公安令關羽入益陽是歲曹公定漢中張魯遁走巴西先主聞之與權連和分荊州江夏長沙桂陽東屬南郡零陵武陵西屬引軍還江州遣黃權將兵迎張魯張魯已降曹公曹公使夏侯淵張合屯漢中數數犯暴巴界先主令張飛進兵宕渠與合等戰於瓦口破合等收兵還南鄭先主亦還成都二十三年先主率諸將進兵漢中分遣將軍吳蘭雷同等入武都皆爲曹公軍所沒先主次於陽平關與淵合等相拒二十四年春自陽平南渡沔水緣山稍前於定軍山勢作營淵將兵來爭其地先主命黃忠乘髙鼓噪攻之大破淵軍斬淵合及曹公所署益州刺史趙顒等曹公自長安舉眾南徵先主遙策之曰曹公𨿽來無能爲也我必有漢川矣及曹公至先主斂眾拒險終不交鋒積月不拔亡者日多夏曹公果引軍還先主遂有漢中遣劉封孟達李平等攻申耽於上庸秋羣下上先主爲漢中王表於漢帝曰平西將軍都亭侯臣馬超左將軍領長史鎭軍將軍臣許靖營司馬臣龐羲議曹從事中郎軍議中郎將臣射援軍師將軍臣諸葛亮蕩寇將軍漢壽亭侯臣關羽徵鹵將軍新亭侯臣張飛徵西將軍臣黃忠鎭遠將軍臣賴恭揚武將軍臣法正興業將軍臣李嚴等一百二十人上言曰昔唐堯至聖而四凶在朝周成仁賢而四國作難髙後稱制而諸呂竊命孝昭幼沖而上官逆謀皆馮世寵藉履國權窮凶極亂社稷幾危非大舜周公朱虛博陸則不能流放禽討安危定傾伏惟陛下誕資聖徳統理萬邦而遭厄運不造之艱董卓首難蕩覆京畿曹操階禍竊執天衡皇后太子鴆殺見害剝亂天下殘毀民物久令陛下蒙塵憂厄幽處虛邑人神無主遏絕王命厭昧皇極欲盜神器左將軍領司隸校尉豫荊益三州牧宜城亭侯備受朝爵秩念在輸力以徇國難�其機兆赫然憤發與車騎將軍董承同謀誅操將安國家克寧舊都會乘機事不密令操遊魂得遂長惡殘泯海內臣等每懼王室大有閻樂之禍小有定安之變夙夜惴惴戰栗累息昔在虞書惇序九族周監二代封建同姓詩著其義歷載長久漢興之初割裂疆土尊王子弟是以卒折諸呂之難而成太宗之基臣等以備肺腑枝葉宗子藩翰心存國家念在弭亂自操破於漢中海內英雄望風蟻附而爵號不顯九錫未加非所以鎭衛社稷光昭萬世也奉辭在外禮命斷絕昔河西太守梁統等值漢中興限於山河位同權均不能相率咸推竇融以爲元帥卒立效績摧破隗囂今社稷之難急於隴蜀操外吞天下內殘羣寮朝廷有蕭墻之危而禦侮未建可爲寒心臣等輒依舊典封備漢中王拜大司馬董齊六軍糾合同盟掃滅凶逆以漢中巴蜀廣漢犍爲爲國所署置依漢初諸侯王故典夫權宜之制苟利社稷專之可也然後功成事立臣等退伏矯罪𨿽死無恨遂於沔陽設壇�陳兵列眾羣臣陪位讀奏訖禦王冠於先主先主上言漢帝曰臣以具臣之才荷上將之任董督三軍奉辭於外不能掃除寇難靖匡王室久使陛下聖教陵遲六合之內否而未泰惟憂反側疢如疾首曩者董卓造爲亂階自是之後羣凶縱橫殘剝海內賴陛下聖徳威靈人神同應或忠義奮討或上天降罰暴逆並殪以漸冰消惟獨曹操久未梟除侵擅國權恣心極亂臣昔與車騎將軍董承圖謀討操機事不密承見陷害臣播越失據忠義不果遂得使操窮凶極逆主後戮殺皇子鴆害𨿽糾合同盟念在奮力懦弱不武歷年未效常恐隕沒孤負國恩寤寐永嘆夕惕若厲今臣羣寮以爲在昔虞書惇敍九族庶明厲翼五帝損益此道不廢周監二代並建諸姬實賴晉鄭夾輔之福髙祖龍興尊王子弟大啟九國卒斬諸呂以安太宗今操惡直醜正實繁有徒包藏禍心篡盜已顯旣宗室微弱帝族無位斟酌古式依假權宜上臣大司馬漢中王臣伏自三省受國厚恩荷任一方陳力未效所獲已過不宜復忝髙位以重罪謗羣寮見逼迫臣以義臣退惟寇賊不梟國難未已宗廟傾危社稷將墜成臣憂責碎首之負若應權通變以寧靖聖朝𨿽赴水火所不得辭敢慮常宜以防後悔輒順眾議拜受印璽以崇國威仰惟爵號位髙寵厚俯思報效憂深責重驚怖累息如臨於谷盡力輸誠獎厲六師率齊羣義應天順時撲討凶逆以寧社稷以報萬分謹拜章因驛上還所假左將軍宜城亭侯印綬於是還治成都拔魏延爲都督鎭漢中時關羽攻曹公將曹仁擒於禁於樊俄而孫權襲殺羽取荊州二十五年魏文帝稱尊號攺年曰黃初或傳聞漢帝見害先主乃發喪制服追謚曰孝湣皇帝是後在所並言眾瑞日月相屬故議郎陽泉侯劉豹靑衣侯向舉偏將軍張裔黃權大司馬屬殷純益州別駕從事趙莋治中從事楊洪從事祭酒何宗議曹從事杜瓊勸學從事張爽尹默譙周等上言臣聞河圖洛書五經讖緯孔子所甄驗應自遠謹案洛書甄曜度曰赤三日徳昌九世會備合爲帝際洛書寶號命曰天度帝道備稱皇以統握契百成不敗洛書錄運期曰九侯七傑爭命民炊骸道路籍籍履人頭誰使主者元且來孝經鉤命決錄曰帝三建九會備臣父羣未亡時言西南數有黃气直立數丈見來積年時時有景云祥風從璇璣下來應之此爲異瑞又二十二年中數有气如旗從西竟東中天而行圖書曰必有天子出其方加是年太白熒惑塡星常從歲星相追近漢初興五星從歲星謀歲星主義漢位在西義之上方故漢法常以歲星候人主當有聖主起此州以致中興時許帝尙存故羣下不敢漏言頃者熒惑復追歲星見在胃昴畢昴畢爲天綱經曰帝星處之眾邪消亡聖諱豫�推揆期驗符合數至若此非一臣聞聖王先天而天不違後天而奉天時故應際而生與神合契願大王應天順民速卽洪業以寧海內太傅許靖安漢將軍糜竺軍師將軍諸葛亮太常賴恭光祿勛黃權少府王謀等上言曹丕篡�湮滅漢室竊據神器劫迫忠良酷烈無道人鬼忿毒咸思劉氏今上無天子海內惶惶靡所式仰羣下前後上書者八百餘人咸稱述符瑞圖讖明徵間黃龍見武陽赤水九日乃去孝經援神契曰徳至淵泉則黃龍見龍者君之象也易幹九五飛龍在天大王當龍升登帝位也又前關羽圍樊襄陽襄陽男子張嘉王休獻玉璽璽潛漢水伏於淵泉暉景燭耀靈光徹天夫漢者髙祖本所起定天下之國號也大王襲先帝軌迹亦興於漢中今天子玉璽神光先見璽出襄陽漢水之末明大王承其下流授與大王以天子之位瑞命符應非人力所致昔周有烏魚之瑞咸曰休哉二祖受命圖書先著以爲徵驗今上天告祥羣儒英俊並進河洛孔子讖記咸悉具至伏惟大王出自孝景皇帝中山靖王之冑本枝百世幹祗降祚聖姿碩茂神武在躬仁覆積徳愛人好士是以四方歸心焉考省靈圖啟發讖緯神明之表名諱昭著宜卽帝位以纂二祖紹嗣昭穆天下幸甚臣等謹與博士許慈議郎孟光建立禮儀擇令辰上尊號卽皇帝位於成都武擔之南爲文曰惟建安二十六年四月丙午皇帝備敢用元牡昭告皇天上帝后土神祇漢有天下歷數無疆曩者王莽篡盜光武皇帝震怒致誅社稷復存今曹操阻兵安忍戮殺主後滔天泯夏罔顧天顯操子丕載其凶逆竊居神器羣臣將士以爲社稷隳廢備宜修之嗣武二祖龔行天罰備𨿽否徳懼忝帝位詢於庶民外及蠻裔君長僉曰天命不可以不答祖業不可以久替四海不可以無主率土式望在備一人備畏天明命又懼漢邦將湮於地謹擇元日與百寮登壇受皇帝璽綬修燔瘞告類於天神惟神饗祚於漢家永綏四海章武元年夏四月大赦攺年以諸葛亮爲丞相許靖爲司徒置百官立宗廟祫祭髙皇帝以下五月立皇后吳氏子禪爲皇太子六月以子永爲魯王理爲梁王昭烈帝章武三年五月後主以皇太子卽皇帝位按蜀志後主傳後主諱禪字公嗣先主子也建安二十四年先主爲漢中王立爲王太子及卽尊號冊曰惟章武元年五月辛巳皇帝若曰太子禪朕遭漢運艱難賊臣篡盜社稷無主格人羣正以天明命朕繼大統今以禪爲皇太子以承宗廟祗肅社稷使使持節丞相亮授印綬敬聽師傅行一物而三善皆得焉可不勉歟三年夏四月先主殂於永安宮五月後主襲位於成都時年十七尊皇后曰皇太后大赦攺元是歲魏黃初四年也

登極部匯考五

魏文帝黃初元年十一月庚午以魏王受漢禪卽皇帝位按魏志武帝本紀太祖武皇帝沛國譙人也姓曹諱操字孟徳漢相國參之後桓帝世曹騰爲中常侍大長秋封費亭侯養子嵩嗣官至太尉嵩生太祖太祖少機警有權數年二十舉孝廉爲郎除洛陽北部尉遷頓丘令徵拜議郎光和末黃巾起拜騎都尉計潁川賊遷爲濟南相國有十餘縣久之徵還爲東郡太守不就稱疾歸鄕裏董卓廢立太祖散家財合義兵以誅卓初平二年袁紹表太祖爲東郡太守興平二年天子拜太祖兗州牧建安元年天子拜太祖建徳將軍遷鎭東將軍封費亭侯太祖至洛陽衛京都天子假太祖節鉞錄尙書事洛陽殘破董昭等勸太祖都許九月車駕出轘轅而東以太祖爲大將軍封武平侯以大將軍讓紹拜司空行車騎將軍九年領冀州牧十三年爲丞相十八年天子使禦史大夫郗慮持節策命公爲魏公加九錫二十一年進爵爲王二十二年夏四月天子命王設天子旌旗出入稱警蹕冬十月天子命王冕十有二�乘金根車駕六馬設五時副車二十五年春正月王崩於洛陽按文帝本紀文皇帝諱丕字子桓武帝太子也中平四年冬生於譙建安十六年爲五官中郎將副丞相二十二年立爲魏太子太祖崩嗣位爲丞相魏王尊王后曰王太后攺建安二十五年爲延康元年元年二月壬戌以太中大夫賈詡爲太尉禦史大夫華歆爲相國大理王朗爲禦史大夫置散騎常侍侍郎各四人其宦人爲官者不得過諸署令爲金策著令藏之石室初漢�平五年黃龍見譙光祿大夫橋元問太史令單揚此何祥也揚曰其國後當有王者興不及五十年亦當復見天事恆象此其應也內黃殷登默而記之至四十五年登尙在三月黃龍見譙登聞之曰單揚之言其驗玆乎己卯以前將軍夏侯惇爲大將軍濊貊扶余單於焉耆於闐王皆各遣使奉獻夏四月丁巳饒安縣言白雉見庚午大將軍夏侯惇薨五月戊寅天子命王追尊皇祖太尉曰太王夫人丁氏曰太王后封王子睿爲武徳侯是月馮翊山賊鄭甘王照率眾降皆封列侯酒泉黃華張掖張進等各執太守以叛金城太守蘇則討進斬之華降六月辛亥治兵於東郊庚午遂南徵秋七月庚辰令曰軒轅有明臺之議放勛有衢室之問皆所以廣詢於下也百官有司其務以職盡規諫將率陳軍法朝士明制度牧守申政事搢紳考六藝吾將兼覽焉孫權遣使奉獻蜀將孟達率眾降武都氐王楊僕率種人內附居漢陽郡甲午軍次於譙大饗六軍及譙父老百姓於邑東八月石邑縣言鳳皇集冬十一月癸卯令曰諸將徵伐士卒死亡者或未收斂吾甚哀之其告郡國給槥櫝殯斂送至其家官爲設祭丙午行至曲蠡漢帝以眾望在魏乃召羣公卿士注

袁宏漢紀載漢帝詔曰朕在位三十有二載遭天下蕩覆幸賴祖宗之靈危而復存然仰瞻天文俯察民心炎精之數旣終行運在乎曹氏是以前王旣樹神武之績今王又光曜明徳以應其朝是歷數昭明信可知矣夫大道之行天下爲公選賢與能故唐堯不私於厥子而名播於無窮朕羨而慕焉今其追踵堯典禪位子魏王告祠髙廟使兼禦史大夫張音持節奉璽綬禪位冊曰咨爾魏王昔者帝堯禪位於虞舜舜以命禹天命不於常惟歸有徳漢道陵遲世失其序降及朕躬大亂玆昏羣凶肆逆宇內顚覆賴武王神武拯玆難於四方惟淸區夏以保綏我宗廟豈予一人獲乂俾九服實受其賜今王欽承前緒光於乃徳恢文武之大業昭爾考之弘烈皇靈降瑞人神告徵誕惟亮采師錫朕命僉曰爾度克協於虞舜率我唐典敬遜爾位於戲天之歷數在爾躬允執其中天祿永終君其祗順大禮饗玆萬國以肅承天命獻帝傳載禪代眾事曰左中郎將李伏表魏王曰昔先王初建魏國在境外者聞之未審皆以爲拜王武都李庶姜合羈旅漢中謂臣曰必爲魏公未便王也定天下者魏公子桓神之所命當合符讖以應天人之位臣以合辭語鎭南將軍張魯魯亦問合知書所出合曰孔子玉版也天子歷數𨿽百世可知是後月餘有亡人來寫得冊文卒如合辭合長於內學關右知名魯𨿽有懷國之心沈溺異道變化不果寤合之言後密與臣議策質國人不協或欲西通魯卽怒曰寧爲魏公奴不爲劉備上客也言發惻痛誠有由然合先迎王師往歲病亡於鄴自臣在朝每爲所親宣說此意時未有宜弗敢顯言殿下卽位初年禎祥眾瑞日月而至有命自天昭然著見然聖徳洞達符表豫明實乾坤挺慶萬國作孚臣每慶賀欲言合驗事君盡禮人以爲諂況臣名行穢賤入朝日淺言爲罪尢自抑而已今洪澤被四表靈恩格天地海內翕習殊方歸服兆應並集以揚休命始終允臧臣不勝喜舞謹具表通王令曰以示外薄徳之人何能致此未敢當也斯誠先王至徳通於神明固非人力也魏

王侍中劉廙辛毗劉尙書令桓階尙書陳矯陳羣給事黃門侍郎王毖董遇等言臣伏讀左中郎將李伏上事考圖緯之言以效神明之應稽之古代未有不然者也故堯稱歷數在躬璇璣以明天道周武未戰而赤烏銜書漢祖未兆而神母告符孝宣仄微字成木葉光武布衣名已勒讖是天之所命以著聖哲非有言語之聲芬芳之臭可得而知也徒縣象以示人微物以效意耳自漢徳之衰漸染數世桓靈之末皇極不建曁於大亂二十餘年天之不泯誕生明聖以濟其難是以符讖先著以彰至徳殿下踐祚未�而靈象變於上羣瑞應於下四方不羈之民歸心向義惟懼在後𨿽典籍所傳未若今之盛也臣妾遠近莫不鳧藻王令曰�牛之駁似虎莠之幼似禾事有似是而非者今日是矣�斯言事良重吾不徳於是尙書僕射宣告官寮咸使聞知辛亥太史丞許芝條魏代漢見讖緯於魏王曰易傳曰聖人受命而王黃龍以戊己日見七月四日戊寅黃龍見此帝王受命之符瑞最著明者也又曰初六履霜陰始凝也又有積虫大穴天子之宮厥咎然今蝗虫見應之也又曰聖人以徳親比天下仁恩洽普厥應麒麟以戊巳日至厥應聖人受命又曰聖人淸淨行中正賢人福至民從命厥應麒麟來春秋漢含孳曰漢以魏魏以徵春秋玉版讖曰代赤眉者魏公子春秋佐助期曰漢以許昌失天下故白馬令李云上事曰許昌气見於當塗髙當塗髙者當昌於許當塗髙者魏也象魏者兩觀闕是也當道而髙大者魏魏當代漢今魏基昌於許漢徵絕於許乃今效見如李云之言許昌相應也佐助期又曰漢以蒙孫亡說者以蒙孫漢二十四帝童蒙愚皆以弱亡或以雜文爲蒙其孫當失天下以爲漢帝非正嗣少爲董侯名不正蒙亂之荒惑其子孫以弱亡孝經中黃讖曰日載東絕火光不橫一聖聰明四百之外易姓而王天下歸功致太平居八甲共禮樂正萬民嘉樂家和雜此魏王之姓諱著見圖讖易運期讖曰言居東西有午兩日並光日居下其爲主反爲輔五八四十黃气受眞人出言午許字兩日昌字漢當以許亡魏當以許昌今際會之期在許是其大效也易運期又曰鬼在山禾女連王天下臣聞帝王者五行之精易姓之符代興之會以七百二十年爲一軌有徳者過之至於八百無徳者不及至四百載是以周家八百六十七年夏家四百數十年漢行夏正迄今四百二十六歲又髙祖受命數𨿽起乙未然其兆徵始於獲麟獲麟以來七百餘年天之歷數將以盡終帝王之興不常一姓太微中黃帝座常明而赤帝座常不見以爲黃家興而赤家衰凶亡之漸自是以來四十餘年又熒惑失色不明十有餘年建安十年彗星先除紫微二十三年復歸太微新天子气見東南以來二十三年白虹貫日月蝕熒惑比年己亥壬子丙午日蝕皆水滅火之象也殿下卽位初踐祚徳配天地行合神明恩澤盈溢廣被四表格於上下是以黃龍數見鳳凰仍翔麒麟皆臻白虎效仁前後獻見於郊甸甘露醴泉奇獸神物眾瑞並出斯皆帝王受命易姓之符也昔黃帝受命風後受河圖舜禹有天下鳳凰翔洛出書湯之王白烏爲符文王爲西伯赤烏銜丹書武王伐殷白魚升舟髙祖始起白蛇爲徵巨迹瑞應皆爲聖人興觀漢前後之大災今玆之符瑞察圖讖之期運揆河洛之所甄未若今大魏之最美也夫得歲星者道始興昔武王伐殷歲在鶉火有周之分野也髙祖入秦五星聚東井有漢之分野也今玆歲星在大梁有魏之分野也而天之瑞應�集來臻四方歸附𦇤負而至兆民欣戴咸樂嘉慶春秋大傳曰周公何以不之魯蓋以爲𨿽有繼體守文之君不害聖人受命而王周公反政尸子以爲孔子非之以爲周公不聖不爲兆民也京房作易傳曰凡爲王者惡者去之弱者奪之易姓攺代天命應常人謀鬼謀百姓與能伏惟殿下體堯舜之盛明膺七百之禪代當湯武之期運值天命之移授河洛所表圖讖所載昭然明白天下學士所共見也臣職在史官考符察徵圖讖效見際會之期謹以上聞王令曰昔周文三分天下有其二以服事殷仲尼嘆其至徳公旦履天子之籍聽天下之斷終然復子明辟書美其人吾𨿽徳不及二聖敢忘髙山景行之義哉若夫唐堯舜禹之迹皆以聖質茂徳處之故能上和靈祇下寧萬姓流稱今日今吾徳至薄也人至鄙也遭遇際會幸承先王餘業恩未被四海澤未及天下𨿽傾倉竭府以振魏國百姓猶寒者未盡暖饑者未盡飽夙夜憂懼弗敢遑寧庶欲保全髮齒長守今日以沒於地以全魏國下見先王以塞負荷之責望狹志局守此而已𨿽屢蒙祥瑞當之戰惶五色無主若芝之言豈所聞乎心栗手掉書不成字辭不宣口吾間作詩曰喪亂悠悠過紀白骨從橫萬里哀哀下民靡恃吾將佐時整理復子明辟致仕庶欲守此辭以自終卒不虛言也宜宣示遠近使昭赤心於是侍中辛毗劉散騎常侍傅巽衛臻尙書令桓階尙書陳矯陳羣給事中博士騎都尉蘇林董巴等奏曰伏見太史丞許芝上魏國受命之符令書懇切允執謙讓𨿽舜禹湯文義無以過然古先哲王所以受天命而不辭者誠急遵皇天之意副兆民之望弗得已也且易曰觀乎天文以察時變觀乎人文以化成天下又曰天垂象見吉凶聖人則之河出圖洛出書聖人效之以爲天文因人而變至於河洛之書著於洪範則殷周效而用之矣斯言誠帝王之明符天道之大要也是以由徳應錄者代興於前失道數盡者疊廢於後傳譏萇弘欲支天之所壞而說蔡墨雷乘漧之說明神器之存亡非人力所能逮也今漢室衰替帝綱墮墜天子之詔歇滅無聞皇天將捨舊而命新百姓旣去漢而爲魏昭然著明是可知也先王撥亂平世將建洪基至於殿下以至徳當歷數之運卽位以來天應人事粲然大備神靈圖籍兼仍往古休徵嘉兆跨越前代是芝所取中黃運期姓緯之讖斯文乃著於前世與漢�見由是言之天命久矣非殿下所得而拒之也神明之意候望禋享兆民顒顒咸注嘉願惟殿下覽圖籍之明文急天下之公義輒宣令外內布告州郡使知符命著明而殿下謙虛之意令曰下四方以明孤款心是也至於覽余辭豈余所謂哉寧所堪哉諸卿指論未若孤自料之審也夫虛談謬稱鄙薄所弗當也且聞比來東徵經郡縣歷屯田百姓面有饑色衣或裋褐不完罪皆在孤是以上�眾瑞下愧士民由斯言之徳尙未堪偏王何言帝也宜止息此議無重吾不徳使逝之後不愧後之君子癸丑宣告羣寮督軍禦史中丞司馬懿侍禦史鄭渾羊祕鮑勛武周等言令如左伏讀太史丞許芝上符命事臣等聞有唐世衰天命在虞虞氏世衰天命在夏然則天地之靈歷數之運去就之符惟徳所在孔子曰鳳鳥不至河不出圖吾已矣夫今漢室衰自安和衝質以來國統屢絕桓靈荒淫祿去公室此乃天命去就非一朝一夕其所由來久矣殿下踐祚至徳廣被格於上下天人感應符瑞並臻考之舊史未有若今日之盛夫大人者先天而天弗違後天而奉天時天時已至而猶謙讓者舜禹所不爲也故生民蒙救濟之惠羣類受育長之施今八方顒顒大小注望皇天乃眷神人同謀十分而九以委質義過周文所謂過恭也臣妾上下伏所不安令曰世之所不足者道義也所有餘者苟妄也常人之性賤所不足貴所有餘故曰不患無位患所以立孤𨿽寡徳庶自免於常人之責夫石可破而不可奪堅丹可磨而不可奪赤丹石微物尙保斯質況我托士人之末列曾受教於君子哉且於陵子仲以仁爲富柏城子髙以義爲貴鮑焦感子貢之言棄其蔬而槁死薪者譏季札失辭皆委重而弗視吾獨何人昔周武大聖也使叔旦盟膠鬲於四內使召公約微子於共頭故伯夷叔齊相與笑之曰昔神農氏之有天下不以人之壞自成不以人之卑自髙以爲周之伐殷以恭也吾徳非周武而義�夷齊庶欲遠苟妄之失道立丹石之不奪邁於陵之所富蹈柏城之所貴執鮑焦之貞至遵薪者之淸節故曰三軍可奪帥匹夫不可奪志吾之斯志豈可奪哉乙卯冊詔魏王禪代天下曰惟延康元年十月乙卯皇帝曰咨爾魏王夫命運否泰依徳升降三代卜年著於春秋是以天命不於常帝王不一姓由來尙矣漢道陵遲爲日已久安順已降世失其序衝質短祚三世無嗣皇綱肇虧帝典頹沮曁於朕躬天降之災遭無妄厄運之會值炎精幽昧之期變興輦轂禍由閹宦董卓乘釁惡甚澆劫遷省禦太僕宮廟遂使九州幅裂彊敵虎爭華夏鼎沸蝮蛇塞路當斯之時尺土非復漢有一夫豈復朕民幸賴武王徳膺符運奮揚神武芟夷凶暴淸定區夏保乂皇家今王纘承前緒至徳光昭禦衡不迷布徳優遠聲教被四海仁風扇鬼區是以四方效珍人神響應天之歷數實在爾躬昔虞舜有大功二十而放勛禪以天下大禹有疏導之績而重華禪以帝位漢承堯運有傳聖之義加順靈祇紹天明命釐降二女以嬪於魏使使持節行禦史大夫事太常音奉皇帝璽綬王其永君萬國敬禦天威允執其中天祿永終敬之哉於是尙書令桓階等奏曰漢氏以天子位禪之陛下陛下以聖明之徳歷數之序承漢之禪允當天心夫天命弗可得辭兆民之望弗可得違臣請會列侯諸將羣臣陪隸發璽書順天命具禮儀列奏令曰當議孤終不當承之意而已猶獵還方有令尙書令等又奏曰昔堯舜禪於文祖至漢氏以師徵受命畏天之威不敢怠遑便卽位行在所之地今當受禪代之命宜會百寮羣司六軍之士皆在行位使咸�天命營中促狹可於平敞之處設壇�奉答休命臣輒與侍中常侍會議禮儀太史官擇吉日訖復奏令曰吾殊不敢當之外亦何豫事也侍中劉廙常侍衛臻等奏議曰漢氏遵唐堯公天下之議陛下以聖徳膺歷數之運天人同忻靡不得所宜順靈符速踐皇祚問太史丞許芝今月十七日己未宜成可受禪命輒治壇�之處所當施行別奏令曰屬出見外便設壇�斯何謂乎今當辭讓不受詔也但於帳前發璽書威儀如常且天寒罷作壇士使歸旣發璽書王令曰當奉還璽綬爲讓章吾豈奉此詔承此貺邪昔堯讓天下於許由子州支甫舜亦讓於善捲石戶之農北人無擇或退而耕潁之陽或辭以幽憂之疾或遠入山林莫知其處或子入海終身不反或以爲辱自投深淵且顏斶懼太璞之不完守知足之明分王子搜樂丹�之潛處被重而不出柳下惠不以三公之貴易其介曾參不以晉楚之富易其仁斯九士者咸髙節而尙義輕富而賤貴故書名千載於今稱焉求仁得仁仁豈在遠孤獨何爲不如哉義有蹈東海而逝不奉漢朝之詔也亟爲上章還璽綬宣之天下使咸聞焉己未宣告羣寮下魏又下天下輔國將軍淸苑侯劉若等百二十人上書曰伏讀今書深執克讓聖意懇惻至誠外昭臣等有所不安何者石戶北人匹夫狂狷行不合義事不經見者是以史遷謂之不然誠非聖明所當希慕且有虞不逆放勛之禪夏禹亦無辭位之語故傳曰舜陟帝位若固有之斯誠聖人知天命不可逆歷數弗可辭也伏惟陛下應干符運至徳發聞升昭於天是三靈降瑞神人以和休徵雜沓萬國響應𨿽欲勿用將焉避之而固執謙虛違天逆眾慕匹夫之微分背上聖之所蹈違經讖之明文信百氏之穿鑿非所以奉答天命光慰眾望也臣等昧死以請輒整頓壇�至吉日受命如前奏分別寫令宣下王令曰昔柏成子髙辭夏禹而匿野顏闔辭魯幣而遠迹夫以王者之重諸侯之貴而二子忽之何則其節髙也故烈士徇榮名義夫髙貞介𨿽蔬食瓢飲樂在其中是以仲尼師王駘而子產嘉申徒今諸卿皆孤股肱腹心足以明孤而今咸若斯則諸卿遊於形骸之內而孤求爲形骸之外其不相知未足多怪亟爲上章還璽綬勿復紛紛也輔國將軍等一百二十人又奏曰臣聞符命不虛見眾心勿可違故孔子曰周公其爲不聖乎以天下讓是天地日月輕去萬物也是以舜向天下不拜而受命今火徳气盡炎上數終帝遷明徳祚隆大魏符瑞昭�受命旣固光天之下神人同應𨿽有虞儀鳳成周躍魚方今之事未足以諭而陛下違天命以飾小行逆人心以守私志上忤皇穹眷命之旨中忘聖人達節之教下孤人臣翹首之望非所以揚聖道之髙衢乘無窮之懿勛也臣等聞事君有獻可替否之道奉上有逆鱗固爭之義臣等敢以死請令曰太古聖王之治也至徳合乾坤惠澤均造化禮教優乎昆虫仁恩洽乎艸木日月所照戴天履地含气有生之類靡不被服淸風沐浴元徳是以金革不起苛慝不作風雨應節禎祥觸類而見今百姓寒者未暖饑者未飽鰥者未室寡者未嫁權備尙存未可舞以於戚方將整以齊斧戎役未息於外士民未安於內耳未聞康哉之歌目未�擊壤之戲嬰兒未可托於髙巢餘糧未可以宿於田畝人事未備至於此也夜未曜景星治未通眞人河未出龍馬山未出象車蓂莢未植階庭萐莆未生庖廚王母未獻白環渠搜未見珍裘靈瑞未效又如彼也昔東戶季子容成大庭軒轅赫胥之君咸得以此就功勒名今諸卿獨不可少假孤精心竭慮以和天人以格至理使彼眾事備羣瑞效然後安乃議此乎何遽相愧相迫之如是也速爲讓章上還璽綬無重吾不徳也侍中劉廙等奏曰伏惟陛下以大聖之純懿當天命之歷數觀天象則符瑞著明考圖緯則文義煥炳察人事則四海齊心稽前代則異世同歸而固拒禪命未踐尊位聖意懇惻臣等敢不奉詔輒具章遣使者奉令曰泰伯三以天下讓人無得而稱焉仲尼嘆其至徳孤獨何人庚申魏王上書曰皇帝陛下奉被今月乙卯璽書伏聽冊命五內驚震精爽散越不知所處臣前上還相位退守藩國聖恩聽許臣𨿽無古人量徳度身自定之志保己存性實其私願不寤陛下猥損過謬之命發不世之詔以加無徳之臣且聞堯禪重華舉其克諧之徳舜授文命采其齊聖之美猶下咨四嶽上觀璇璣今臣徳非虞夏行非二君而承歷數之諮應選授之命內自揆撫無徳以稱且許由匹夫猶拒帝位善捲布衣而逆虞詔臣𨿽鄙蔽敢忘守節以當大命不勝至願謹拜章陳情使行相國永壽少府糞土臣毛宗奏並上璽綬辛酉給事中博士蘇林董巴上表曰天有十二次以爲分野王公之國各有所屬周在鶉火魏在大梁歲星行歷十二次國天子受命諸侯以封周文王始受命歲在鶉火至武王伐紂十三年歲星復在鶉火故春秋傳曰武王伐紂歲在鶉火歲之所在卽我有周之分野也昔光和七年歲在大梁武王始受命爲時將討黃巾是歲攺年爲中平元年建安元年歲復在大梁始拜大將軍十三年復在大梁始拜丞相今二十五年歲復在大梁陛下受命此魏得歲與周文王受命相應今年靑龍在庚子詩推度災曰庚者更也子者滋也聖命天下治又曰王者布徳於子治成於丑此言今年天更命聖人制治天下布徳於民也魏以攺制天下與時協矣顓頊受命歲在豕韋衛居其地亦在豕韋故春秋傳曰衛顓頊之墟也今十月斗之建則顓頊受命之分也始魏以十月受禪此同符始祖受命之驗也魏之氏族出自顓頊與舜同祖見於春秋世家舜以土徳承堯之火今魏亦以土徳承漢之火於行運會於堯舜授受之次臣聞天子之去就固有常分聖人當之昭然不疑故堯捐骨肉而禪有虞終無�色舜發隴畝而君天下若固有之其相授受間不替漏大下已傳矣所以急天命天下不可一日無君也今漢期運已終妖異絕之已審陛下受天之命符瑞告徵丁寧詳悉反復備至𨿽言語相諭無以代此今旣發詔書璽綬未禦固執謙讓上逆天命下違民望臣謹按古之典籍參以圖緯魏之行運及天道所在卽尊之驗在於今年此月昭晰分明惟陛下遷思易慮以時卽位顯告天帝而告天下然後攺正朔易服色正大號天下幸甚令曰凡斯皆宜聖徳故曰苟非其人道不虛行天瑞𨿽彰須徳而光吾徳薄之人胡足以當之今讓冀見聽許外內咸使聞知壬戌冊詔曰皇帝問魏王言遣宗奉庚申書到所稱引聞之朕惟漢家世逾二十年過四百運周數終行祚已訖天心已移兆民望絕天之所廢有自來矣今大命有所底止神器當歸聖徳違天不順逆眾不祥王其體有虞之盛徳應歷數之嘉會是以禎祥告符圖讖表錄神人同應受命咸宜朕畏上帝致位於王天不可違眾不可拒且重華不逆堯命大禹不辭舜位若夫由捲匹夫不載聖籍固非皇材帝器所當稱慕今使音奉皇帝璽綬王其陟帝位無逆朕命以祗奉天心焉於是尙書令桓階等奏曰今漢使音奉璽書到臣等以爲天命不可稽神器不可瀆周武中流有白魚之應不待師期而大號已建舜受大麓桑蔭未移而已陟帝位皆所以祗承天命若此之速也故無固讓之義不以守節爲貴必道信於神靈符合於天地而已易曰其受命如響無有遠近幽深遂知來物非天下之至精其孰能與於此今陛下應期運之數爲皇天所子而復稽滯於辭讓低回於大號非所以則天地之道副萬國之望臣等敢以死請輒敕有司修治壇�擇吉日受禪命發璽綬令曰冀三讓而不見聽何汲汲於斯乎甲子魏王上書曰奉今月戊戌璽書重被聖命伏聽冊告肝膽戰悸不知所措天下神器禪代重事故堯將禪舜納於大麓舜之命禹元圭告功烈風不迷九州攸平詢事考言然後乃命而猶執謙讓於徳不嗣況臣頑固質非二聖乃應天統受終明詔敢守微節歸志箕山不勝大願謹拜表陳情使並奉璽綬侍中劉廙等奏曰臣等聞聖帝不違時明主不逆人故易稱通天下之志斷天下之疑伏惟陛下體有虞之上聖承土徳之行運當亢陽明夷之會應漢氏祚終之數合契皇極同符兩儀是以聖瑞表徵天下同應歷運去就深切著明論之天命無所與議比之時宜無所與爭故受命之期時淸日晏曜靈施光休气云蒸是乃天道悅懌民心欣戴而仍見閉拒於禮何居且羣生不可一日無主神器不可以斯須無統故臣有違君以成業下有矯上以立事臣等敢不重以死請王令曰天下重器王者正統以聖徳當之猶有懼心吾何人哉且公卿未至乏主斯豈小事且宜以待固讓之後乃當更議其可耳丁卯冊詔魏王曰天訖漢祚辰象著明朕祇天命致位於王仍陳歷數於詔冊諭符運於翰墨神器不可以辭拒皇位不可以謙讓稽於天命至於再三且四海不可一日曠主萬幾不可以斯須無統故建大業者不拘小節知天命者不系細物是以舜受大業之命而無遜讓之辭聖人達節不亦遠乎今使音奉皇帝璽綬王其欽承以答天下向應之望焉相國華歆太尉賈詡禦史大夫王朗及九卿上言曰臣等被召到伏見太史丞許芝左中郎將李伏所上圖讖符命侍中劉廙等宣敍眾心人靈同謀又漢朝知陛下聖化通於神明聖徳參於虞夏因瑞應之備至聽歷數之所在遂獻璽綬固讓尊號能言之倫莫不抃舞河圖洛書天命瑞應人事協於天時民言協於天敍而陛下性秉勞謙體尙克讓明詔懇切未肯聽許臣妾小人莫不伊邑臣等聞自古及今有天下者不常在乎一姓考以徳勢則盛衰在乎彊弱論以終始則廢興在乎期運唐虞歷數不在厥子而在舜禹舜禹𨿽懷克讓之意迫羣後執玉帛而朝之兆民懷欣戴而歸之率土揚謠而詠之故其守節之拘不可得而常處達節之權不可得而久避是以或遜位而不�或受禪而不辭不�者未必厭皇寵不辭者未必渴帝祚各迫天命而不得以己旣禪之後則唐氏之子爲賓於有虞虞氏之冑爲客於夏代然則禪代之義非獨受之者實應天福授之者亦與有餘慶焉漢自章和之後世多變故稍以陵遲泊乎孝靈不恆其心虐賢害仁聚斂無度政在嬖豎視民如讎遂令上天震怒百姓從風如歸當時則四海鼎沸旣沒則禍發宮庭寵勢並竭帝室遂卑若在帝舜之末節猶擇聖代而授之荊人抱玉璞猶思良工而刊之況漢國旣往莫之能匡推器移君委之聖哲固其宜也漢朝委質旣願禪禮之速定也天祚率土必將有主主率土者非陛下其孰能任之所謂論徳無與爲比考功無推讓矣天命不可久稽民望不可久違臣等慺慺不勝大願伏請陛下割撝謙之志修受禪之禮副人神之意慰外內之願令曰以徳則孤不足以時則外寇未滅若以羣賢之靈得保首領終君魏國於孤足矣若孤者胡足以辱四海至乎天瑞人事皆先王聖徳遺慶孤何有焉是以未敢聞命己巳魏王上書曰臣聞舜有賓於四門之勛乃受禪於陶唐禹有存國七百之功乃承祿於有虞臣以蒙蔽徳非二聖猥當天統不敢聞命敢屢抗疏略陳私願庶章通紫庭得全微節情達宸極永守本志而音重復銜命申制詔臣臣實戰惕不發璽書而音迫於嚴詔不敢復命願陛下馳傳騁驛召音還臺不勝至誠謹使宗奉書相國歆太尉詡禦史大夫朗及九卿奏曰臣等伏讀詔書於悒益甚臣等聞易稱聖人奉天時論語云君子畏天命天命有去就然後帝者有禪代是以唐之禪虞命在爾躬虞之順唐謂之受終堯知天命去己故不得不禪舜舜知歷數在躬故不敢不受不得不禪奉天時也不敢不受畏天命也漢朝𨿽承季末陵遲之餘猶務奉天命以則堯之道是以願禪帝位而歸二女而陛下正於大魏受命之初抑虞夏之達節尙延陵之退讓而所枉者大所直者小所詳者輕所略者重中人丹士猶爲陛下陋之沒者有靈則重華必憤忿於蒼梧之神墓大禹必�悒於會稽之山陰武王必不悅於商陵之元宮矣是以臣等敢以死請且漢政在閹官祿去帝室七世矣遂集矢石於其宮殿而二京爲之丘墟當是之時四海蕩覆天下分崩武王親衣甲而冠冑沐雨而櫛風爲民請命則活萬國爲世撥亂則致升平鳩民而立長築宮而置吏元元無過罔於前業而始有造於華夏陛下卽位光昭文徳以翊武功勤卹民隱視之如傷懼者寧之勞者息之寒者以暖饑者以飽遠人以恩復寇敵以恩降邁恩種徳光被四表稽古篤睦茂於放勛网漏吞舟弘乎周文是以布政未�人神並和皇天則降甘露而臻四靈后土則挺芝艸而吐醴泉虎豹鹿兔皆素其色雉鳩燕雀亦白其羽連理之木同心之瓜五采之魚珍祥瑞物雜於其間者無不畢備古人有言微禹吾其魚乎微大魏則臣等之白骨交橫於曠野矣伏省羣臣外內前後章奏所以陳敍陛下之符命者莫不條河洛之圖書據天地之瑞應因漢朝之款誠宣萬方之景附可謂信矣省矣三王無以及五帝無以加民命之懸於魏政三十有餘年矣此乃千世時至之會萬載一遇之秋達節廣度宜昭於斯際拘牽小節不施於此時久稽天命罪在臣等輒營壇�具禮儀擇吉日昭告昊天上帝秩羣神之禮須禋際畢會羣寮於朝堂議年號正朔服色當施行上復令曰昔者大舜飯糗茹艸將終身焉斯則孤之前志也及至承堯禪被袗裘妻二女若固有之斯則順天命也羣公卿士誠以天命不可拒民望不可違孤亦曷以辭焉庚午冊詔魏王曰昔堯以配天之徳秉六合之重猶�歷運之數移於有虞委讓帝位忽如遺迹今天旣訖我漢命乃眷北顧帝王之業實在大魏朕守空名以竊古義顧視前事猶有�徳而王遜讓至於三四朕用懼焉夫不辭萬乘之位者知命達節之數也虞夏之君處之不疑故勛烈垂於萬載美名傳於無窮今遣守尙書令侍中顗諭王其速陟帝位以順天人之心副朕之大願於是尙書令桓階等奏曰今漢氏之命已四至而陛下前後固辭臣等伏以爲上帝之臨聖徳期運之隆大魏斯豈數載傳稱周之有天下非甲子之朝殷之去帝位非牧野之日也故詩序商湯追本元王之至述姬周上錄后稷之生是以受命旣固厥徳不回漢氏衰廢行次己絕三辰垂其徵史官著其驗耆老記先古之占百姓協謠之聲陛下應天受禪當速卽壇�柴燎上帝誠不宜久停神器拒億兆之願臣輒下太史令擇元辰今月二十九日可登壇受命請詔王公羣卿具條禮儀別奏令曰可乃爲壇於繁陽庚年王升壇卽阼百官陪位事訖降壇視燎成禮而反攺延康爲黃初大赦獻帝傳曰辛未魏王登壇受禪公卿列侯諸將匈奴單於四裔朝者數萬人陪位燎祭天地五嶽四瀆曰皇帝臣丕敢用元牡昭告於皇皇后帝漢歷世二十有四踐年四百二十有六四海困窮王綱不立五緯錯行靈祥並見推術數者慮之古道咸以爲天之歷數運終玆世凡諸嘉祥民神之意比昭有漢數終之極魏家受命之符漢主以神器宜授於臣憲章有虞致位於丕丕震畏天命𨿽休勿休羣公庶尹六事之人外及將士洎於蠻夷君長僉曰天命不可以辭拒神器不可以久曠羣臣不可以無主萬幾不可以無統丕祗承皇象敢不欽承卜之守龜兆有大橫筮之三易兆有革兆謹擇元日與羣寮登壇受帝璽綬告類於爾大神惟爾有神尙饗永吉兆民之望祚於有魏世享遂制詔三公上古之始有君也必崇恩化以美風俗然百姓順教而刑辟厝焉今朕承帝王之緒其以延康元年爲黃初元年議攺正朔易服色殊徽號同律度量承土行大赦天下自殊死以下諸不當得赦皆赦除之魏氏春秋曰帝升壇禮畢顧謂羣臣曰舜禹之事吾知之矣幹寶搜神記曰宋大夫邢史子臣明於天道周敬王之三十七年景公問曰天道其何祥對曰後五十年五月丁亥臣將死死後五年五月丁卯吳將亡亡後五年君將終終後四百年邾王天下俄而皆如其言所云邾王天下者謂魏之興也邾曹姓魏亦曹姓皆邾之後其年數則錯未知邢史失其數邪將年代久遠注記者傳而有謬也文帝黃初七年夏五月丁巳明帝以皇太子卽皇帝位按魏志明帝本紀明皇帝諱睿字元仲文帝太子也生而太祖愛之常令在左右年十五封武徳侯黃初二年爲齊公三年爲平原王以其母誅故未建爲嗣七年夏五月帝病篤乃立爲皇太子丁巳卽皇帝位大赦尊皇太后曰太皇太后皇后曰皇太后諸臣封爵各有差癸未追謚母甄夫人曰文昭皇后注

魏書曰帝生數歲而有岐嶷之姿武皇帝異之曰我基於爾二世矣每朝宴會同與侍中近臣並列帷幄好學多識特畱意於法理魏略曰文帝以郭后無子詔使子養帝帝以母不以道終意甚不平後不獲已乃敬事郭后旦夕因長禦問起居郭后亦自以無子遂加慈愛文帝始以帝不悅有意欲以他姬子京兆王爲嗣故久不拜太子魏

末傳曰帝常從文帝獵見子母鹿文帝射殺鹿母使帝射鹿子帝不從曰陛下已殺其母臣不忍復殺其子因涕泣文帝卽放弓箭以此深奇之而樹立之意定明帝景初三年春正月丁亥齊王以皇太子卽皇帝位按魏志明帝本紀靑龍三年八月庚午立王子芳爲齊王景初二年十二月乙丑帝寢疾不豫辛巳以燕王宇爲大將軍甲申免以武衛將軍曹爽代之注漢晉春秋曰帝以燕王宇爲大將軍使與領軍將軍夏侯獻武衛將軍曹爽屯騎校尉曹肇驍騎將軍秦朗等對輔政中書監劉放令孫資久專權寵爲朗等素所不善懼有後害陰圖間之而宇常在帝側故未得有言甲申帝气微宇下殿呼曹肇有所議未還而帝少間惟曹爽獨在放知之呼資與謀資曰不可動也放曰俱入鼎鑊何不可之有乃突前見帝垂泣曰陛下气微若有不諱將以天下付誰帝曰卿不聞用燕王邪放曰陛下忘先帝詔�藩王不得輔政且陛下方病而曹肇秦朗等便與才人侍疾者言戲燕王擁兵南面不聽臣等入此卽豎刁趙髙也今皇太子幼弱未能統政外有彊暴之寇內有勞怨之民陛下不遠慮存亡而近系恩舊委祖宗之業付二三凡士寢疾數日外內擁隔社稷危殆而己不知此臣等所以痛心也帝得放言大怒曰誰可任者放資乃舉爽代宇又白宜詔司馬宣王使相參帝從之放資出曹肇入泣涕固諫帝使肇�停肇出戶放資趨而往復說止帝帝又從其言放曰宜爲手詔帝曰我困篤不能放卽上�執帝手彊執之遂賫出大言曰有詔免燕王宇等官不得停省中於是宇肇獻朗相與泣而歸第三年春正月丁亥太尉宣王還至河內帝驛馬召到引入臥內執其手謂曰吾疾甚以後事屬君君其與爽輔少子吾得見君無所恨宣王頓首流涕魏略曰帝旣從劉放計召司馬宣王自力爲詔旣封顧呼宮中常所給使者曰辟邪來汝持我此詔授太尉也辟邪馳去先是燕王爲帝畫計以爲關中事重宜便道遣宣王從河內西還事以施行宣王得前詔斯須復得後手筆疑京師有變乃馳到入見帝勞問訖乃召齊秦二王以示宣王別指齊王謂宣王曰此是也君諦視之勿誤也又教齊王令前抱宣王頸魏氏春秋曰時太子芳年八歲秦王九歲在於禦側帝執宣王手目太子曰死乃復可忍朕忍死待君君其與爽輔此宣王曰陛下不見先帝屬臣以陛下乎按齊王本紀齊王諱芳字蘭卿明帝無子養王及秦王詢宮省事祕莫有知其所由來者靑龍三年立爲齊王景初三年正月丁亥朔帝病甚乃立爲皇太子是日卽皇帝位大赦尊皇后曰皇太后大將軍曹爽太尉司馬宣王輔政詔曰朕以眇身繼承洪業煢煢在疚靡所控告大將軍太尉奉受末命夾輔朕躬司徒司空冢宰元輔總率百寮以寧社稷其與羣卿大夫勉勗乃心稱朕意焉諸所興作宮室之役皆以遺詔罷之齊王嘉平六年十月庚寅司馬師迎髙貴鄕公入卽皇帝位按魏志齊王本紀嘉平六年春二月庚戌中書令李丰與皇后父光祿大夫張緝等謀廢易大臣以太常夏侯元爲大將軍事覺諸所連及者皆伏誅辛亥大赦三月廢皇后張氏夏四月立皇后王氏大赦五月封後父奉車都尉王夔爲廣明鄕侯光祿大夫位特進妻田氏爲宣陽鄕君秋九月大將軍司馬景王將謀廢帝以聞皇太后注

世語及魏氏春秋�云此秋姜維寇隴右時安東將軍司馬文王鎭許昌徵還擊維至京師帝於平樂觀以臨軍過中領軍許允與左右小臣謀因文王辭殺之勒其眾以退大將軍已書詔於前文王入帝方食栗優人云午等唱曰靑頭雞靑頭雞靑頭雞者鴨也帝懼不敢發文王引兵入城景王因是謀廢帝臣松之案夏侯元傳及魏略許允此年春與李丰事相連丰旣誅卽出允爲鎭北將軍未發以放散官物收付廷尉徙樂浪追殺之允此秋不得故爲領軍而建此謀甲戌太后令曰皇帝芳春秋已長不親萬幾耽淫內寵沈漫女徳日延倡優縱其丑謔迎六宮家人畱止內房毀人倫之敍亂男女之節恭孝日虧悖�滋甚不可以承天緒奉宗廟使兼太尉髙柔奉策用一元大武告於宗廟遣芳歸藩於齊以避皇位魏書曰是日景王承皇太后令詔公卿中朝大臣會議羣臣失色景王流涕曰皇太后令如是諸君其若王室何咸曰昔伊尹放太甲以寧殷霍光廢昌邑以安漢夫權定社稷以濟四海二代行之於古明公當之於今今日之事亦惟公命景王曰諸君所以望師者重師安所避之於是乃與羣臣共爲奏永寧宮曰守尙書令太尉長社侯臣孚大將軍武陽侯臣師司徒萬歲亭侯臣柔司空文陽亭侯臣衝行徵西安東將軍新城侯臣昭光祿大夫關內侯臣邕太常臣晏衛尉昌邑侯臣偉太僕臣嶷廷尉定陵侯臣繁大鴻臚臣芝大司農臣祥少府臣永寧衛尉臣禎永寧太僕臣閎大長秋臣模司隸校尉潁昌侯臣曾河南尹蘭陵侯臣肅城門校尉臣慮中護軍永安亭侯臣望武衛將軍安壽亭侯臣演中堅將軍平原侯臣徳中壘將軍昌武亭侯臣廙屯騎校尉關內侯臣陔步兵校尉臨晉侯臣建射聲校尉安陽鄕侯臣溫越騎校尉睢陽侯臣初長水校尉關內侯臣超侍中臣小同臣顗臣酆博平侯臣表侍中中書監安陽亭侯臣誕散騎常侍臣臣儀關內侯臣芝尙書僕射光祿大夫髙樂亭侯臣毓尙書關內侯臣觀臣嘏長合鄕侯臣亮臣贊臣騫中書令臣康禦史中丞臣鈐博士臣範臣峻等稽首言臣等聞天子者所以濟育羣生永安萬國三祖勛烈光被六合皇帝卽位纂繼洪業春秋已長未親萬幾耽淫內寵沈漫女色廢捐講學棄辱儒士日延小優郭懷袁信等於建始芙蓉殿前裸袒遊戲使與保林女尙等爲亂親將後宮瞻觀又於廣望觀上使懷信等於觀下作遼東妖婦嬉過度道路行人掩目帝於觀上以爲燕笑於陵雲臺曲中施帷見九親婦女帝臨宣曲觀呼懷信使入帷共飲酒懷信等更行酒婦女皆醉戲侮無別使保林李華劉勛等與懷信等戲淸商令令狐景呵華勛曰諸女上左右人各有官職何以得爾華勛數讒毀景帝常喜以彈彈人以此恚景彈景不避首目景語帝曰先帝持門戶急今陛下日將妃後遊戲無度至乃共觀倡優裸袒爲亂不可令皇太后聞景不愛死爲陛下計耳帝言我作天子不得自在耶太后何與我事使人燒鐵灼景身�皆爛甄后崩後帝欲立王貴人爲皇后太后更欲外求帝恚語景等魏家前後立皇后皆從所愛耳太后必違我意知我當往不也後卒待張皇后疏薄太后遭合陽君喪帝日在後園倡優音樂自若不數往定省淸商丞龐熙諫帝皇太后至孝今遭重憂水漿不入口陛下當數往寬慰不可但在此作樂帝言我自爾誰能柰我何皇太后還北宮殺張美人及禺婉帝恚望語景等太后橫殺我所寵愛此無復母子恩數往至故處啼哭私使暴室厚殯棺不令太后知也每見九親婦女有美色或畱以付淸商帝至後園竹間戲或與從官手共行熙白從官不宜與至尊相提挈帝怒復以彈彈熙日遊後園每有外文書入帝不省左右曰出帝亦不索視太后令帝常在式幹殿上講學不欲使行來帝徑去太後來問輒詐令黃門答言在耳景熙等畏恐不敢復止更共諂媚帝肆行昏淫敗人倫之敍亂男女之節恭孝彌頹凶徳浸盛臣等憂懼恐覆天下危墜社稷𨿽殺身斃命不足以塞責今帝不可以承天緒臣請依漢霍光故事收帝璽綬帝本以齊王踐祚宜歸藩於齊使司徒臣柔持節與有司以太牢告祀宗廟臣謹昧死以聞奏可是日遷居別宮年二十三使者持節送衛營齊王宮於河內重門制度皆如藩國之禮魏略曰景王將廢帝遣郭芝入白太后太后與帝對坐芝謂帝曰大將軍欲廢陛下立彭城王據帝乃起去太后不悅芝曰太后有子不能教今大將軍意已成又勒兵於外以備非常但當順旨將復何言太后曰我欲見大將軍口有所說芝曰何可見邪但當速取璽綬太后意折乃遣傍侍禦取璽綬著坐側芝出報景王景王甚歡又遣使者授齊王印綬當出就西宮帝受命遂載王車與太后別垂涕始從太極殿南出羣臣送者數十人太尉司馬孚悲不自勝餘多流涕王出後景王又使使者請璽綬太后曰彭城王我之季叔也今來立我當何之且明皇帝當絕嗣乎吾以爲髙貴鄕公者文皇帝之長孫明皇帝之弟子於禮小宗有後大宗之義其詳議之景王乃更召羣臣以皇太后令示之乃定迎髙貴鄕公是時太常已發二日待璽綬於溫事定又請璽綬太后令曰我見髙貴鄕公小時識之明日我自欲以璽綬手授之丁丑令曰東海王霖髙祖文皇帝之子霖之諸子與國至親髙貴鄕公髦有大成之量其以爲明皇帝嗣魏書曰景王復與羣臣共奏永寧宮曰臣等聞人道親親故尊祖尊祖故敬宗禮大宗無嗣則擇子之賢者爲人後者爲之子也東海定王子髙貴鄕公文皇帝之孫宜承正統以嗣烈祖明皇帝後率土有賴萬邦幸甚臣請徵公詣洛陽宮奏可使中護軍望兼太常河南尹肅持節與少府尙書亮侍中表等奉法駕迎公於元城按髙貴鄕公本紀髙貴鄕公諱髦字彥士文帝孫東海定王霖子也正始五年封郯縣髙貴鄕公少好學夙成齊王廢公卿議迎立公十月己丑公至於元武館羣臣奏請捨前殿公以先帝舊處避止西廂羣臣又請以法駕迎公不聽庚寅公入於洛陽羣臣迎拜西掖門南公下輿將答拜儐者請曰儀不拜公曰吾人臣也遂答拜至止車門下輿左右曰舊乘輿入公曰吾被皇太后徵未知所爲遂步至太極東堂見於太后其日卽皇帝位於太極前殿百寮陪位者欣欣焉詔曰昔三祖神武聖徳應天受祚齊王嗣位肆行非度顚覆厥徳皇太后深惟社稷之重延納宰輔之謀用替厥位集大命於餘一人以眇眇之身托於王公之上夙夜祗畏懼不能嗣守祖宗之大訓恢中興之洪業戰戰兢兢如臨於谷今羣公卿士股肱之輔四方徵鎭宣力之佐皆積徳累功忠勤帝室庶憑先祖先父有徳之臣左右小子用保乂皇家俾朕蒙闇垂拱而治蓋聞人君之道徳厚侔天地潤澤施四海先之以慈愛示之以好惡然後教化行於上兆民聽於下朕𨿽不徳昧於大道思與宇內共臻玆路書不云乎安民則惠黎民懷之大赦攺元減乘輿服禦後宮用度及罷尙方禦府百工技巧靡麗無益之物髙貴鄕公甘露五年六月甲寅司馬昭迎常道鄕公入卽皇帝位按魏志髙貴鄕公本紀甘露五年夏四月進大將軍司馬文王位爲相國封晉公加九錫五月己丑髙貴鄕公卒年二十注

漢晉春秋曰帝見威權日去不勝其忿乃召侍中王沈尙書王經散騎常侍王業謂曰司馬昭之心路人所知也吾不能坐受廢辱今日當與卿自出討之王經曰昔魯昭公不忍季氏敗走失國爲天下笑今權在其門爲日久矣朝廷四方皆爲之致死不顧逆順之理非一日也且宿衛空闕兵甲寡弱陛下何所資用而一旦如此無乃欲除疾而更深之邪禍殆不測宜見重詳帝乃出懷中版令投地曰行之決矣正使死何所懼況不必死邪於是入白太后沈業奔走告文王文王爲之備帝遂率僮僕數百鼓噪而出文王弟屯騎校尉入遇帝於東止車門左右呵之眾奔走中護軍賈充又逆帝戰於南闕下帝自用劍眾欲退太子舍人成濟問充曰事急矣當云何充曰畜養汝等正謂今日今日之事無所問也濟卽前刺帝刃出於背文王聞大驚自投於地曰天下其謂我何太傅孚奔往枕帝股而哭哀甚曰殺陛下者臣之罪也臣松之以爲習鑿齒書𨿽最後出然述此事差有次第故先載習語以其餘所言微異者次其後世語曰王沈王業馳告文王尙書王經以正直不出因沈業申意晉諸公贊曰沈業將出呼王經經不從曰吾子行矣幹寶晉紀曰成濟問賈充曰事急矣若之何充曰公畜養汝等爲今日之事也夫何疑濟曰然乃抽戈犯蹕魏氏春秋曰戊子夜帝自將冗從僕射李昭黃門從官焦伯等下陵雲臺鎧仗授兵欲因際會自出討文王會雨有司奏卻日遂見王經等出黃素詔於懷曰是可忍也孰不可忍也今日便當決行此事入白太后遂拔劍升輦帥殿中宿衛蒼頭官僮擊戰鼓出雲龍門賈充自外而入帝師潰散猶稱天子手劍奮擊眾莫敢逼充帥厲將士騎督成倅弟成濟以矛進帝崩於師時暴雨雷霆晦冥魏末傳曰賈充呼帳下督成濟謂曰司馬家事若敗汝等豈復有種乎何不出擊倅兄弟二人乃帥帳下人出顧曰當殺邪執邪充曰殺之兵交帝曰放仗大將軍士皆放仗濟兄弟因前刺帝帝倒車下皇太后令曰吾以不徳遭家不造昔援立東海王子髦以爲明帝嗣見其好書疏文章冀可成濟而情性暴戾日月滋甚吾數呵責遂更忿恚造作醜逆不道之言以誣謗吾遂隔絕兩宮其所言道不可忍聽非天地所覆載吾卽密有令語大將軍不可以奉宗廟恐顚覆社稷死無面目以見先帝大將軍以其尙幼謂當攺心爲善殷勤執據而此兒忿戾所行益甚舉弩遙射吾宮祝當令中吾項箭親墮吾前吾語大將軍不可不廢之前後數次此兒具聞自知罪重便圖爲�逆賂遺吾左右人令因吾服藥密行鴆毒重相設計事已覺露直欲因際會舉兵入西宮殺吾出取大將軍呼侍中王沈散騎常侍王業尙書王經出懷中黃素詔示之言今日便當施行吾之危殆過於累卵吾老寡豈復多惜余命邪但傷先帝遺意不遂社稷顚覆爲痛耳賴宗廟之靈沈業卽馳語大將軍得先嚴警而此兒便將左右出雲龍門雷戰鼓躬自拔刃與左右雜衛共入兵陣間爲前鋒所害此兒旣行悖逆不道而又自陷大禍重令吾悼心不可言者漢昌邑王以罪廢爲庶人此兒亦宜以民禮葬之當令內外咸知此兒所行又尙書王經凶逆無狀其收經及家屬皆詣廷尉庚寅太傅孚大將軍文王太尉柔司徒衝稽首言伏見中令故髙貴鄕公悖逆不道自陷大禍依漢昌邑王罪廢故事以民禮葬臣等備位不能匡救禍亂式遏姦逆奉令震悚肝心悼栗春秋之義王者無外而書襄王出居於鄭不能事毋故絕之於位也今髙貴鄕公肆行不軌幾危社稷自取傾覆人神所絕葬以民禮誠當舊典然臣等伏惟殿下仁慈過隆𨿽存大義猶垂哀矜臣等之心實有不忍以爲可加恩以王禮葬之太后從之漢晉春秋曰丁卯葬髙貴鄕公於洛陽西北三十里瀍澗之濱下車數乘不設旌旄百姓相聚而觀之曰是前日所殺天子也或掩面而泣悲不自勝

臣松之以爲若但下車數乘不設旌旄何以爲王禮葬乎斯蓋惡之過言所謂不如是之甚者使使持節行中護軍中壘將軍司馬炎北迎常道鄕公璜嗣明帝後辛卯羣公奏太后曰殿下聖徳光隆寧濟六合而猶稱令與藩國同請自今殿下令書皆稱詔制如先代故事癸卯大將軍固讓相國晉公九錫之寵太后詔曰夫有功不隱周易大義成人之美古賢所尙今聽所執出表示外以章公之謙光焉戊申大將軍文王上言髙貴鄕公率將從駕人兵拔刃鳴金鼓向臣所止懼兵刃相接卽�將士不得有所傷害違令以軍法從事騎督成倅弟太子舍人濟橫入兵陣傷公遂至隕命輒收濟行軍法臣聞人臣之節有死無二事上之義不敢逃難前者變故卒至禍同發機誠欲委身守死惟命所裁然惟本謀乃欲上危皇太后傾覆宗廟臣忝當大任義在安國懼𨿽身死罪責彌重欲遵伊周之權以安社稷之難卽駱驛申敕不得迫近輦輿而濟遽入陣間以致大變哀怛痛恨五內摧裂不知何地可以隕墜科律大逆無道父母妻子同產皆斬濟凶戾悖逆干國亂紀罪不容誅輒�侍禦史收濟家屬付廷尉結正其罪魏氏春秋曰成濟兄弟不卽伏罪袒而升屋醜言悖慢自下射之方殪太后詔曰夫五刑之罪莫大於不孝夫人有子不孝尙告治之此兒豈復成人主邪吾婦人不違大義以謂濟不得便爲大逆也然大將軍志意懇切發言惻愴故聽如所奏當班下遠近使知本末也世語曰初靑龍中石苞鬻鐵於長安得見司馬宣王宣王知焉後擢爲尙書郎歷靑州刺史鎭東將軍甘露中入朝當還辭髙貴鄕公畱中盡日文王遣人要令過文王問苞何淹畱也苞曰非常人也明日發至滎陽數日而難作六月癸丑詔曰古者人君之爲名字難犯而易諱今常道鄕公諱字甚難避其朝臣博議攺易列奏按陳畱王本紀陳畱王諱奐字景明武帝孫燕王宇子也甘露二年封安次縣常道鄕公髙貴鄕公卒公卿議迎立公六月甲寅入於洛陽見皇太后是日卽皇帝位於太極前殿大赦攺年賜民爵及谷帛各有差

登極部匯考六

晉武帝泰始元年十二月丙寅以晉王受魏禪卽皇帝位按晉書宣帝本紀宣皇帝諱懿字仲達河內溫縣孝敬里人姓司馬氏其先出自帝髙陽之子重黎爲夏官祝融歷唐虞夏商世序其職及周以夏官爲司馬其後程伯休父周宣王時以世官克平徐方錫以官族因而爲氏楚漢間司馬�爲趙將與諸侯伐秦秦亡立爲殷王都河內漢以其地爲郡子孫遂家焉自�八世生徵西將軍鈞字叔平鈞生豫章太守量字公度量生潁川太守�字元異�生京兆尹防字建公帝卽防之第二子也少有奇節聰明多大略漢末大亂常慨然有憂天下心建安六年郡舉上計掾魏武帝爲丞相辟爲文學掾魏國旣建遷太子中庶子每與大謀輒有奇策及魏受禪以帝爲尙書頃之轉都督禦史中丞封安國鄕侯黃初五年天子南巡觀兵吳疆帝畱鎭許昌攺封向鄕侯轉撫軍假節領兵五千六年天子復大興師徵吳復命帝居守內鎭百姓外供軍資天子自廣陵還洛陽帝畱鎭許昌明帝卽位攺封舞陽侯太和元年六月天子詔帝屯於宛加督荊豫二州諸軍事蜀將孟達連吳固蜀潛圖中國將舉兵帝潛軍進討斬達俘獲萬餘人振旅還於宛四年遷大將軍加大都督假黃鉞與曹眞伐蜀拔其新丰縣靑龍三年遷太尉累增封邑四年遼東太守公孫文懿反徵帝詣京師天子曰此不足以勞軍事欲必克故以相煩耳景初二年帝率步騎萬餘擊破之三戰皆捷斬文懿於梁水之上遂班師齊王卽位以帝爲太傅入朝不趨贊拜不名劍履上殿嘉平元年二月天子以帝爲丞相增封潁川之繁昌鄢陵新汲父城並前八縣邑二萬戶奏事不名固讓丞相十二月加九錫之禮朝會不拜固讓九錫三年四月策命帝爲相國封安平郡公前後食邑五萬戶固讓相國郡公不受八月崩於京師按景帝本紀景皇帝諱師字子元宣帝長子沈毅多大略魏景初中拜散騎常侍累遷中護軍以功封長平鄕侯食邑千戶尋加衛將軍宣帝薨天子命帝以撫軍大將軍輔政嘉平四年春正月遷大將軍加侍中持節都督中外諸軍錄尙書事正元元年春正月天子與中書令李丰後父光祿大夫張緝黃門監蘇鑠永寧署令樂惇冗從僕射劉寶賢等謀以太常夏侯元代帝輔政帝密知之使舍人王羨以車迎丰丰至帝遣勇士以刀鐶築殺之逮捕元緝等皆夷三族三月諷天子廢皇后張氏天子深不自安帝亦慮難作潛謀廢立乃密諷魏永寧太后收皇帝璽綬以齊王歸藩遣使迎髙貴鄕公立之天子詔帝登位相國增邑九千並前四萬戶進號大都督假黃鉞入朝不趨奏事不名劍履上殿賜錢五百萬帛五千匹以彰元勛帝固辭相國二年春正月鎭東大將軍毋丘儉揚州刺史文欽舉兵作亂二月帝統中軍步騎十餘萬以徵之頻陷欽陣欽父子與麾下走保項儉聞欽敗棄眾宵遁淮南安風津都尉追儉斬之傳首京都欽遂奔吳淮南平閏月帝疾篤使文帝總統諸軍辛亥崩於許昌按文帝本紀文皇帝諱昭字子上景帝之母弟也魏景初二年封新城鄕侯正始初爲洛陽典農中郎將值魏明奢侈之後帝蠲除苛碎不奪農時百姓大悅轉散騎常侍髙貴鄕公之立也以參定策進封髙都侯增封二千戶毋丘儉文欽之亂大軍東徵帝兼中領軍畱鎭洛陽及景帝崩天子命帝鎭許昌尙書傅嘏帥六軍還京師帝用嘏及鍾會策自帥軍而還至洛陽進位大將軍加侍中都督中外諸軍錄尙書事輔政�履上殿帝固辭不受甘露元年春正月加大都督奏事不名夏六月進封髙都公地方七百里加之九錫假斧鉞進號大都督�履上殿又固辭不受秋八月庚申加假黃鉞增封三縣二年夏五月辛未鎭東大將軍諸葛誕殺揚州刺史樂綝以淮南作亂秋七月帝奉天子及皇太后東徵三年二月斬誕夷三族夏四月歸於京師五月天子以並州之太原上黨西河樂平新興雁門司州之河東平陽八郡地方七百里封帝爲晉公加九錫進位相國晉國置官司焉九讓乃止於是增邑萬戶食三縣諸子之無爵者皆封列侯景元元年夏四月天子復命帝爵秩如前又讓不受天子旣以帝三世宰輔政非己出情不能安又慮廢辱將臨軒召百寮而行放黜五月戊子夜使冗從僕射李昭等發甲於陵雲臺召侍中王沈散騎常侍王業尙書王經出懷中黃素詔示之戒嚴俟旦沈業馳告於帝帝召護軍賈充爲之備天子知事泄帥左右攻相府稱有所討敢有動者族誅相府兵將止不敢戰賈充叱諸將曰公畜養汝輩正謂今日耳太子舍人成濟抽戈犯蹕刺之刃出於背天子崩於車中庚寅帝奏太后夷濟三族與公卿議立常道鄕公璜爲帝六月天子進帝爲相國封晉公增十郡加九錫如初羣從子弟未侯者封亭侯賜錢千萬帛萬匹固讓乃止二年秋八月甲寅天子使太尉髙柔授帝相國印授司空鄭衝致晉公茅土九錫固辭四年春二月丁丑天子復命帝如前又固讓夏帝將伐蜀徵四方之兵十八萬使鄧艾自狄道攻姜維於中雍州刺史諸葛緒自祁山軍於武街絕維歸路鎭西將軍鍾會帥前將軍李輔徵蜀護軍胡烈等自駱谷襲漢中秋八月軍發洛陽大將士陳師誓眾九月又使天水太守王頎攻維營隴西太守牽弘邀其前金城太守楊欣趨甘松鍾會分爲三隊入自斜谷使李輔圍王含於樂城又使步將易愷攻蔣斌於漢城會直指陽安護軍胡烈攻陷關城姜維聞之引還王頎追敗維於疆川維與張翼廖化合軍守�閣鍾會攻之冬十月天子以諸侯獻捷交至乃申前命封公爲晉公公卿將校皆詣府諭旨帝以禮辭讓司空鄭衝率羣官勸進帝乃受命十一月鄧艾帥萬餘人自陰平逾絕險至江油破蜀將諸葛瞻於綿竹進軍雒縣劉禪降天子命晉公以相國總百揆咸熙元年三月己卯進帝爵爲王增封並前二十郡二年五月天子命帝冕十有二旒建天子旌旗出警入蹕乘金根車駕六馬備五時副車置旄頭云罕樂舞八佾設鐘虡宮懸進王妃爲王后世子爲太子王女王孫爵命之號皆如帝者之儀八月辛卯帝崩於露寢按武帝本紀武皇帝諱炎字安世文帝長子也寬惠仁厚沈深有度魏嘉平中封北平亭侯歷給事中奉車都尉中壘將軍加散騎常侍累遷中護軍假節迎常道鄕公於東武陽遷中撫軍進封新昌鄕侯及晉國建立爲世子拜撫軍大將軍開府副貳相國初文帝以景帝旣宣帝之嫡早世無後以帝弟攸爲嗣特加愛異自謂攝居相位百年之後大業宜歸攸每曰此景王之天下也吾何與焉將議立世子屬意於攸何曾等固爭曰中撫軍聰明神武有超世之才發委地手過膝此非人臣之相也由是遂定咸熙二年五月立爲晉王太子八月辛卯文帝崩太子嗣相國晉王位下令寬刑宥罪撫眾息役國內行服三日是月長人見於襄武長三丈告縣人王始曰今當太平是時晉徳旣洽四海宅心於是天子知歷數有在乃使太保鄭衝奉策曰咨爾晉王我皇祖有虞氏誕膺靈運受終於陶唐亦以命於有夏惟三後陟配於天而咸用光敷聖徳自玆厥後天又輯大命於漢火徳旣衰乃眷命我髙祖方軌虞夏四代之明顯我不敢知惟王乃祖乃父服膺明哲輔亮我皇家勛徳光於四海格爾上下神祇罔不克順地平天成萬邦以乂應受上帝之命協皇極之中肆予一人祇承天序以敬授爾位歷數實在爾躬允執其中天祿永終於戲王其欽順天命率循訓典底綏四方用保天休無替我二皇之弘烈帝初以禮讓魏朝公卿何曾王沈等固請乃從之泰始元年冬十二月景寅設壇於南郊百僚在位及匈奴南單於四裔會者數萬人柴燎告類於上帝曰皇帝臣炎敢用元牡明告於皇皇后帝魏帝稽協皇運紹天明命以命炎昔者唐堯熙隆大道禪位虞舜舜又以禪禹邁徳垂訓多歷年載曁漢徳旣衰太祖武皇帝撥亂濟時扶翼劉氏又用受命於漢粵在魏室仍世多故幾於顚墜實賴有晉匡拯之徳用獲保厥肆祀弘濟於艱難此則晉之有大造於魏也誕惟四方罔不祇順廓淸梁岷包懷揚越八紘同軌祥瑞屢臻天人協應無思不服肆予憲章三後用集大命於玆炎維徳不嗣辭不獲命於是羣公卿士百辟庶僚黎獻陪隸曁於百蠻君長僉曰皇天鑑下求人之瘼旣有成命固非克讓所得距違天序不可以無統人神不可以曠主炎虔奉皇運寅畏天威敬簡元辰升壇受禪告類上帝永答眾望禮畢卽洛陽宮幸太極前殿詔曰昔朕皇祖宣王聖哲欽明誕應期運熙帝之載肇啟洪基伯考景王履道宣猷緝熙諸夏至於皇考文王睿哲光遠允協靈祇應天順時受玆明命仁濟於宇宙功格於上下肆魏氏弘鑑於古訓儀刑於唐虞疇咨羣後爰輯大命於朕身予一人畏天之命用不敢違惟朕寡徳負荷洪烈托於王公之上以君臨四海惴惴惟懼罔知所濟惟爾股肱爪牙之佐文武不貳之臣乃祖乃父實左右我先王光隆我大業思與萬國共饗休祚於是大赦攺元賜天下爵人五級鰥寡孤獨不能自存者谷人五斛復天下租賦及關市之稅一年逋債宿負皆勿收除舊嫌解禁錮亡官失爵者悉復之丁卯遣太僕劉原告於太廟封魏帝爲陳畱王邑萬戶居於鄴宮魏氏諸王皆爲縣侯太熙元年四月己酉惠帝以皇太子卽皇帝位按晉書惠帝本紀孝惠皇帝諱衷字正度武帝第二子也泰始三年立爲皇太子時年九歲太熙元年四月己酉武帝崩是日皇太子卽皇帝位大赦攺元爲永熙尊皇后楊氏曰皇太后立妃賈氏爲皇后夏五月辛未葬武皇帝於峻陽陵景子增天下位一等預喪事者二等復租調一年二千石已上皆封關中侯以太尉楊駿爲太傅輔政惠帝光熙元年十一月癸酉懷帝以皇太弟卽皇帝位按晉書懷帝本紀孝懷皇帝諱熾字丰度武帝第二十五子也太熙元年封豫章郡王屬孝惠之時宗室構禍帝衝素自守門絕賓遊不交世事專玩史籍有譽於時初拜散騎常侍及趙王倫篡見收倫敗爲射聲校尉累遷車騎大將軍都督靑州諸軍事未之鎭永興元年攺授鎭北大將軍都督鄴城守諸軍事十二月丁亥立爲皇太弟以淸河王覃本太子也懼不敢當典書令廬陵修肅曰二相經營王室志寧社稷儲貳之重宜歸時望親賢之舉非大王而誰淸河幼弱未允眾心是以旣升東宮復贊藩國今乘輿播越二宮久曠常恐氐羌飲馬於涇川蟻眾控弦於霸水宜及吉辰時登儲副上翼大駕早寧東京下允黔首喁喁之望帝曰卿吾之宋昌也乃從之光熙元年十一月庚午孝惠帝崩羊皇后以於太弟爲嫂不得爲太后催淸河王覃入已至尙書合侍中華混等急召太弟癸酉卽皇帝位大赦尊皇后羊後爲惠皇后居弘訓宮追尊所生太妃王氏爲皇太后立妃梁氏爲皇后按惠帝賈皇后傳初後詐有身內�物爲產具遂取妹夫韓壽子慰祖養之托諒暗所生故弗顯遂謀廢太子以所養代立時洛中謠曰南風烈烈吹黃沙遙望魯國�嵯峨前至三月滅汝家後母廣城君以後無子甚敬重湣懷每勸厲後使加慈愛賈謐恃貴驕縱不能推崇太子廣城君恆切責之及廣城君病篤占術謂不宜封廣城乃攺封宜城後出侍疾十餘日太子常往宜城第將醫出入恂恂盡禮宜城臨終執後手令盡意於太子言甚切至又曰趙粲及年必亂汝事我死後勿復聽入深憶吾言後不能遵之遂專制天下威服內外更與粲午專爲姦謀誣害太子眾惡彰著初誅楊駿及汝南王亮太保衛瓘楚王瑋等皆臨機專斷宦人董猛參預其事猛武帝時爲寺人監侍東宮得親信於後預誅楊駿封武安侯猛三兄皆爲亭侯天下咸怨及太子廢黜趙王倫孫秀等因眾怨謀欲廢後後數遣宮婢微服於人間視聽其謀頗泄後甚懼遂害太子以絕眾望懷帝永嘉七年夏四月壬申湣帝以秦王入卽皇帝位按晉書湣帝本紀孝湣皇帝諱鄴字彥旗武帝孫吳孝王晏之子也出繼後伯父秦獻王柬襲封秦王永嘉二年拜散騎常侍撫軍將軍及洛陽傾覆避難於滎陽密縣與舅荀藩荀組相遇自密南趨許潁豫州刺史閻鼎與前撫軍長史王毗司徒長史劉疇中書郎李昕及藩組等同謀奉帝歸於長安而疇等中塗復叛鼎追殺之藩組僅而獲免鼎遂挾帝乘牛車自宛趣武關頻遇山賊士卒亡散次於藍田鼎告雍州刺史賈匹匹遽遣州兵迎衛達於長安又使輔國將軍梁綜助守之時有玉龜出霸水神馬鳴城南焉六年九月辛巳奉秦王爲皇太子登壇告類建宗廟社稷大赦加匹徵西大將軍以秦州刺史南陽王保爲大司馬賈匹討賊張連遇害眾推始平太守曲允領雍州刺史爲盟主承制選置建興元年夏四月景午奉懷帝崩問舉哀成禮壬申卽皇帝位大赦攺元以衛將軍梁芬爲司徒雍州刺史曲允爲使持節領軍將軍錄尙書事京兆太守索綝爲尙書右僕射元帝承制江東太興元年三月癸丑卽皇帝位按晉書元帝本紀元皇帝諱睿字景文宣帝曾孫瑯邪恭王覲之子也咸寧二年生於洛陽有神光之異一室盡明所藉�如始刈及長白豪生於日角之左隆準龍顏目有精曜顧盻偉如也年十五嗣位瑯邪王幼有令聞及惠皇之際王室多故帝每恭儉退讓以免於禍沈敏有度量不顯灼然之迹故時人未之識焉惟侍中嵇紹異之謂人曰瑯邪王毛骨非常殆非人臣之相也元康二年拜員外散騎常侍累遷左將軍從討成都王�蕩陰之敗也叔父東安王繇爲�所害帝懼禍及將出奔其夜月正明而禁衛嚴警帝無由得去甚窘迫有頃雲霧晦冥雷雨暴至僥者皆弛因得潛出�先令諸關無得出貴人帝旣至河陽爲津吏所止從者宋典後來以策鞭帝馬而笑曰捨長官禁貴人汝亦被拘邪吏乃聽過至洛陽迎太妃俱歸國東海王越之收兵下邳也假帝輔國將軍尋加平東將軍監徐州諸軍事鎭下邳俄遷安東將軍都督揚州諸軍事越西迎大駕畱帝居守永嘉初用王導計始鎭建鄴以顧榮爲軍司馬賀循爲參佐王惇王導周顗刁協並爲腹心股肱賓禮名賢存問風俗江東歸心焉屬太妃薨於國自表奔喪葬畢還鎭增封宣城郡二萬戶加鎭東大將軍開府儀同三司受越命討徵東將軍周馥走之及懷帝蒙塵於平陽司空荀藩等移檄天下推帝爲盟主江州刺史華軼不從使豫章內史周廣前江州刺史衛展討禽之湣帝卽位加左丞相歲餘進位丞相大都督中外諸軍事遣諸將分定江東斬叛者孫�於宣城平杜弢於湘州承制赦荊揚及西都不守帝出師露次躬擐甲冑移檄四方徵天下之兵�日進討於時有玉冊見於臨安白玉麒麟神璽出於江寧其文曰長壽萬年日有重暈皆以爲中興之象焉建武元年春二月辛巳平東將軍宋哲至宣湣帝詔曰遭運迍否皇綱不振朕以寡徳奉承洪緒不能祈天永命紹隆中興至使凶頑敢帥徒眾逼迫京輦朕今幽塞窮城憂慮萬端恐一旦奔潰卿指詣丞相具宣朕意使攝萬幾時據舊都修復陵廟以雪大恥三月帝素服出次舉哀三日西陽王及羣僚參佐州徵牧守等上尊號帝不許等以死固請至於再三帝慨然流涕曰孤罪人也惟有蹈節死義以雪天下之恥庶贖鈇鉞之誅吾本瑯邪王諸賢見逼不已乃呼私奴命駕將反國羣臣乃不敢逼請依魏晉故事爲晉王許之辛卯卽王位大赦攺元其殺祖父母父母及劉聰石勒不從此令諸參軍拜奉車都尉掾屬駙馬都尉辟掾屬百餘人時人謂之百六掾乃備百官立宗廟社稷於建康時四方競上符瑞帝曰孤負四海之責未能思何徵祥之有景辰立世子紹爲晉王太子以撫軍大將軍西陽王爲太保徵南大將軍漢安侯王惇爲大將軍右將軍王導都督中外諸軍事驃騎將軍左長史刁協爲尙書左僕射封王子宣成公裒爲瑯邪王六月景寅司空並州刺史廣武侯劉琨幽州刺史左賢王渤海公段匹磾領護烏丸校尉鎭北將軍劉翰單於廣�公段辰遼西公段眷冀州刺史祝阿子邵續靑州刺史廣饒侯曹嶷兗州刺史定襄侯劉演東裔校尉崔毖鮮卑大都督慕容廆等一百八十人上書勸進曰臣聞天生蒸民樹之以君所以對越天地司牧黎元聖帝明王監其若此知天地不可以乏饗故屈其身以奉之知蒸黎不可以無主故不得已而臨之社稷時難則戚藩定其傾郊廟或替則宗哲纂其祀是以弘振遐風式固萬世三五以降靡不由之伏惟髙祖宣皇帝肇基景命世祖武皇帝遂造區夏三葉重光四聖繼軌惠澤侔於有虞卜世過於周氏自元康以來艱難繁興永嘉之際氛厲彌昏宸極失禦登遐醜裔國家之危有若綴旒賴先後之徳宗廟之靈皇帝嗣建舊物克甄誕授欽明服膺聰哲玉質幼彰金聲夙振冢宰攝其綱百辟輔其政四海想中興之美羣生懷來蘇之望不圖天不悔禍大災薦臻國未忘難寇害尋興逆賊劉曜縱逸西都敢肆凶惡陵虐天邑臣奉表使還乃承西朝以去年十一月不守主上幽劫復沈寇庭神器流離再辱荒逆臣每覽史籍觀之前載厄運之極古今未有苟在食土之毛含血之類莫不叩心絕气行號巷哭況臣等荷寵三世位廁鼎司聞問震惶精爽飛越且驚且惋五情無主舉哀朔垂上下泣血臣聞昏明疊用否泰相濟天命無攺歷數有歸或多難以固邦國或殷憂以啟聖明是以齊有無知之禍而小白爲五霸之長晉有驪姬之難而重耳以主諸侯之盟社稷靡安必將有以扶其危黔首幾絕必將有以繼其緒伏惟陛下元徳通於神明聖姿合於兩儀應命世之期紹千載之運符瑞之表天人有徵中興之兆圖讖垂典自京畿隕喪九服崩離天下囂然無所歸懷𨿽有夏之遘夷羿宗姬之離犬戎蔑以過之陛下撫徵江左奄有舊吳柔服以徳伐叛以刑抗明威以攝不類杖大順以號宇內純化旣敷則率土宅心義風旣暢則遐方企踵百揆時敍於上四門穆穆於下昔少康之隆夏訓以爲美談宣王中興周詩以爲休詠況茂勛格於皇天淸暉光於四海蒼生顒然莫不欣戴聲教所加願爲臣妾者哉且宣皇之惟有陛下億兆攸歸曾無與二天祚大晉必將有主主晉祀者非陛下而誰是以邇無異言遠無異望謳歌者無不吟諷徽猷獄訟者無不思於聖徳天地之際旣交中外之情允洽一角之獸連理之木以爲休徵者蓋有百數冠帶之倫要荒之眾不謀同辭者動以萬計是以臣等敢考天地之心因函夏之趣昧死上尊號願陛下存舜禹至公之情狹由巢抗矯之節以社稷爲務不以小行爲先以黔首爲憂不以克讓爲事上慰宗廟乃顧之懷下釋普天傾首之勤則所謂生繁華於枯荑育丰肌於朽骨神人獲安無不幸甚臣聞尊位不可久虛萬幾不可久曠虛之一日則尊位以殆曠之浹辰則萬幾以亂方今踵百王之季當陽九之會狡寇窺窬伺國瑕隙黎元波蕩無所系心安可廢而不卹哉陛下𨿽欲逡巡其若宗廟何其若百姓何昔者惠公擄秦晉國震駭呂郤之謀欲立子圉外以絕敵人之志內以固闔境之情故曰喪君有君羣臣輯睦好我者勸惡我者�前事之不忘後代之元龜也陛下明並日月無幽不燭深謀遠猷出自�懷不勝犬馬憂國之情遲�人神開泰之路是以陳其乃誠布之執事臣等忝於方任久在遐外不得以陪列闕庭與�盛禮踴躍之懷南望罔極帝優令答之石勒將石季龍圍譙城平西將軍祖逖擊走之己巳帝傳檄天下曰逆賊石勒肆虐河朔逋誅歷載遊魂縱逸復遣凶黨石季龍悖逆之眾越河南渡縱其鴆毒平西將軍祖逖帥眾討擊應時潰散今遣車騎將軍瑯邪王裒等九軍銳卒三萬水陸四道徑造賊場受逖節度有能梟季龍首者賞絹三千匹金五十斤封縣侯食邑二千戶又賊黨能梟送季龍首封賞亦同之七月散騎侍郎朱嵩尙書郎顧球卒帝痛之將爲舉哀有司奏舊尙書郎不在舉哀之例帝曰衰亂之獘特相痛悼於是遂舉哀哭之甚慟丁未梁王悝薨以太尉荀緝爲司徒弛山澤之禁八月甲午封梁王世子翹爲梁王荊州刺史第五猗爲賊帥杜曾所推遂與曾同反九月戊寅王惇使武昌太守趙誘襄陽太守朱軌陵江將軍黃峻討猗爲其將杜曾所敗誘等皆死之石勒害京兆太守華諿梁州刺史周訪討杜曾大破之十月丁未瑯邪王裒薨十一月甲子封汝南王子�爲新蔡王丁卯以司空劉琨爲太尉置史官立太學是歲揚州大旱太興元年春正月戊申朔臨朝懸而不樂三月癸丑湣帝崩問至帝斬縗居廬景辰百寮上尊號令曰孤以不徳當厄運之極臣節未立匡救未舉夙夜所以忘寢食也今宗廟廢絕億兆無系羣官庶尹咸勉以大政亦何敢辭輒敬從所執是日卽皇帝位詔曰昔我髙祖宣皇帝誕膺期運廓開王基景文皇帝奕世重光緝熙諸夏爰曁世祖應天順時受玆明命功格天地仁濟宇宙昊天不融降此鞠凶懷帝短世越去王都天禍薦臻大行皇帝崩殂社稷無奉肆羣後三司六事之人疇諮庶尹至於華戎致輯大命於朕躬予一人畏天之威用弗敢違遂登壇南嶽受終文祖焚柴頒瑞告類上帝惟朕寡徳纘我洪緒若涉大川罔知攸濟惟爾股肱爪牙之佐文武熊羆之臣用能�寧晉室輔予一人思與萬國共同休慶於是大赦攺元文武增位二等按王導傳導少有風鑑識量淸遠時元帝爲瑯邪王與導素相親善導知天下已亂遂傾心推奉潛有興復之志帝亦雅相器重契同友執帝之在洛陽也導每勸令之國會帝出鎭下邳請導爲安東司馬軍謀密策知無不爲及徙鎭建康吳人不附居月餘士庶莫有至者導患之會惇來朝導謂之曰瑯邪王仁徳𨿽厚而名論猶輕兄威已振宜有以匡濟者會三月上巳帝親觀禊乘肩轝具威儀惇導及諸名勝皆騎從吳人紀瞻顧榮皆江南之望竊覘之見其如此咸驚懼乃相率拜於道左導因進許曰古之王者莫不賓禮故老存問風俗虛己傾心以招俊乂況天下喪亂九州分裂大業艸創念於得人者乎顧榮賀循此土之望未若引之以結人心二子旣至則無不來矣帝乃使導躬造循榮二人皆應命而至由是吳會風靡百姓歸心焉自此之後漸相崇奉君臣之禮始定俄而洛京傾覆中州士女避亂江左者十六七導勸帝收其賢人君子與之圖事時荊揚晏安戶口殷實導爲政務在淸靜每勸帝�己勵節匡主寧邦於是尢見委仗情好日隆朝野傾心號爲仲父帝常從容謂導曰卿吾之蕭何也對曰昔秦爲無道百姓厭亂巨猾陵暴人懷漢徳革命反正易以爲功自魏氏以來迄於太康之際公卿世族豪侈相髙政教陵遲不遵法度羣公卿士皆饜於安息遂使姦人乘釁有虧至道然否終斯泰天道之常大王方立命世之勛一匡九合管仲樂毅於是乎在豈區區國臣所可擬議願弘深神慮廣擇良能顧榮賀循紀瞻周�皆南土之秀願盡優禮則天下安矣帝納焉永嘉末遷丹陽太守拜寧遠將軍尋加振威將軍湣帝卽位徵吏部郎不拜晉國旣建以導爲丞相軍諮祭酒桓彜初過江見朝廷微弱謂周顗曰我以中州多故來此欲求全活而寡弱如此將何以濟憂懼不樂往見導極談世事還謂顗曰向見管夷吾無復憂矣過江人士每至暇日相要出新亭飲宴周顗中坐而嘆曰風景不殊舉目有江山之異皆相視流涕惟導愀然變色曰當共戮力王室�復神州何至作楚囚相對泣邪眾收淚而謝之俄拜右將軍揚州刺史監江南諸軍事遷驃騎將軍加散騎常侍都督中外諸軍領中書監錄尙書事假節刺史如故導以惇統六州固辭中外都督後坐事除節於時軍旅不息學校未修導上書曰夫風化之本在於正人倫人倫之政存乎設庠序庠序設五教明徳禮洽通彜倫攸敍而有恥且格父子兄弟夫婦長幼之序順而君臣之義固矣易所謂正家而天下定者也故聖王蒙以養正少而教之使化沾肌骨習以成性遷善遠罪而不自知行成徳立然後裁之以位𨿽王之世子猶與國子齒使知道而後貴其取才用使咸先本之於學故周禮卿大夫獻賢能之書於王王拜而受之所以尊道而貴士也人知士之貴由道存則退而修其身以及家正其家以及鄕學於鄕以登朝反本復始各求諸己惇朴之業著浮僞之競息教使然也故以之事君則忠用之蒞下則仁孟軻所謂未有仁而遺其親義而後其君者也自頃皇綱失統頌聲不興於今將二紀矣傳曰三年不爲禮禮必壞三年不爲樂樂必崩而況如此之久乎先進忘揖讓之容後生惟金鼓是聞干戈日尋俎豆不設先王之道彌遠華僞之俗遂滋非所以端本靖末之謂也殿下以命世之資屬陽九之運禮樂徵伐翼成中興誠宜經綸稽古建明學業以訓後生漸之教義使文武之道墜而復興俎豆之儀幽而更彰方今戎寇扇熾國恥未雪忠臣義夫所以扼腕拊心苟禮儀膠固淳風漸著則化之所感者深而徳之所被者大使帝典闕而復補皇綱弛而更張獸心革面饕餮檢情揖讓而服四裔緩帶而天下從得乎其道豈難也哉故有虞舞干戚而化三苗魯僖作泮宮而服淮夷桓文之霸皆先教而後戰今若聿遵前典興復道教擇朝之子弟並入於學選明博修禮之士而爲之師化成俗定莫尙於斯帝甚納之及帝登尊號百官陪列命導升禦�共坐導固辭至於三四曰若太陽下同萬物蒼生何由仰照帝乃止進驃騎大將軍儀同三司按劉琨傳西都不守元帝稱制江左琨乃令長史溫嶠勸進於是河朔徵鎭裔夏一百八十人連名上表令報曰豺狼肆毒薦覆社稷億兆顒顒延首罔系是以居於王位以答天下庶以�復聖主掃蕩讎恥豈可猥當隆極此孤之至誠著於遐邇者也公受奕世之寵極人臣之位忠允義誠精感天地實賴遠謀共濟艱難南北迥邈同契一致萬里之外心存咫尺公其撫寧華戎致罰醜類動靜以聞按紀瞻傳瞻遷丞相軍諮祭酒論討陳敏功封臨湘縣侯西臺除侍中不就及長安不守與王導俱入勸進帝不許瞻曰陛下性與天道猶復役機神於史籍觀古人之成敗今世事舉目可知不爲難見二帝失禦宗廟虛廢神器去晉於今二載樟宮未殯人神失禦陛下膺籙受圖特天所授使六合革面遐荒來庭宗廟旣建神主復安億兆向風殊俗畢至若列宿之綰北極百川之歸巨海而猶欲守匹夫之謙非所以闡七廟隆中興也但國賊宜誅當以此屈己謝天下耳而欲逆天時違人事失地利三者一去𨿽復傾匡於將來豈得救祖宗之危急哉適時之宜萬端其可綱維大業者惟理與當晉祚屯否理盡於今促之則得可以隆中興之祚縱之則失所以資姦寇之權此所謂理也陛下身當厄運纂承帝緒顧望宗室誰復與讓當承大位此所謂當也四祖廓開宇宙大業如此今五都燔宗廟無主劉載竊弄神器於西北陛下方欲髙讓於東南此所謂揖讓而救火也臣等區區尙所不許況大人與天地合徳日月並明而可以失機後時哉帝猶不許使殿中將軍韓績徹去禦座瞻叱績曰帝座上應星宿敢有動者斬帝爲之攺容及帝踐位拜侍中轉尙書永昌元年閏十一月庚寅明帝以皇太子卽皇帝位按晉書明帝本紀明皇帝諱紹字道畿元皇帝長子也幼而聰哲爲元帝所寵異年數歲嘗坐置膝前屬長安使來因問帝曰汝謂日與長安孰遠對曰長安近不聞人從日邊來居然可知也元帝異之明日宴羣寮又問之對曰日近元帝失色曰何乃異間者之言乎對曰舉目則見日不見長安由是益奇之建興初拜東中郎將鎭廣陵元帝爲晉王立爲晉王太子及帝卽尊號立爲皇太子性至孝有文武才略欽賢愛客雅好文辭當時名臣自王導庾亮溫嶠桓彜阮放等咸見親待嘗論聖人眞假之意導等不能屈又習武藝善撫將士於時東朝濟濟遠近屬心焉及王惇之亂六軍敗績帝欲帥將士決戰升車將出中庶子溫嶠固諫抽劍斬鞅乃止惇素以帝神武明略朝野之所欽信欲誣以不孝而廢焉大會百官而問溫嶠曰皇太子以何徳稱聲色俱厲必欲使有言嶠對曰鉤深致遠蓋非淺局所量以禮觀之可稱爲孝矣眾皆以爲信然惇謀遂止永昌元年閏十一月己丑元帝崩庚寅太子卽皇帝位大赦尊所生荀氏爲建安郡君按王導傳初帝愛瑯邪王裒將有奪嫡之議以問導導曰夫立子以長且紹又賢不宜攺革帝猶疑之導日夕陳諫故太子卒定及明帝卽位導受遺詔輔政明帝太寧三年閏八月己丑成帝以皇太子卽皇帝位按晉書明帝本紀太寧三年閏八月壬午帝不愈召太宰西陽王司徒王導尙書令卞壼車騎將軍�鑑護軍將軍庾亮領軍將軍陸丹陽尹溫嶠並受遺詔輔太子丁亥詔曰自古有死賢聖所同壽夭窮達歸於一�亦何足恃痛哉朕枕疾已久常慮忽然仰惟祖宗弘基不能克終堂構大恥未雪百姓塗炭所以有慨耳不幸之日斂以時服一遵先度務從簡約勞眾崇飾皆勿爲也衍以幼弱猥當大重當賴忠賢訓而成之昔周公匡輔成王霍氏擁育孝昭義存前典功冠二代豈非宗臣之道乎凡此公卿時之望也敬聽顧命任托付之重同心斷金以謀王室諸方嶽徵鎭刺史將守皆朕幹城推轂於外𨿽事有內外其致一也故不有行者誰扞牧圉譬若唇齒表裏相資宜戮力一心若合符契思美焉之美以緝事爲期百辟卿士其總己以聽於冢宰保佑衝幼弘濟艱難永令祖宗之靈寧於九天之上則朕沒於地下無恨黃泉按成帝本紀成皇帝諱衍字世根明帝長子也太寧三年三月戊辰立爲皇太子閏月戊子明帝崩己丑太子卽皇帝位大赦增文武位二等賜鰥寡孤老帛人二匹尊皇后庾氏爲皇太后秋九月癸卯皇太后臨朝稱制司徒王導錄尙書事與中書令庾亮參輔朝政以撫軍將軍南頓王宗爲驃騎將軍領軍將軍汝南王佑爲衛將軍辛丑葬明帝於武平陵按明帝穆庾皇后傳成帝卽位尊後曰皇太后羣臣奏天子幼沖宜依漢和熹皇后故事辭讓數四不得已而臨朝攝萬幾後兄中書令亮管詔命公卿奏事稱皇太后陛下按通鑑綱目右衛將軍虞引左衛將軍南頓王宗俱爲帝所親任典禁兵直殿內多聚勇士以爲羽翼王導庾亮頗以爲言帝待之愈厚宮門管鑰皆委之帝寢疾亮夜有所表從宗求鑰宗不與叱亮使曰此汝家門戶邪亮益忿之及帝疾篤羣臣無得進者亮疑宗引有異謀排闥入見請黜之帝不納引太宰西陽王司徒導及尙書令卞壼將軍�鑑庾亮陸丹陽尹溫嶠並受遺詔輔太子更以亮爲中書令而崩帝明敏有機斷故能以弱制彊誅剪逆臣克復大業太子卽位生五年矣羣臣進璽道以疾不至壼正色於朝曰王公非社稷之臣也大行在殯嗣皇未立豈人臣辭疾之時邪導聞之輿疾而至太后臨朝以導錄尙書事與亮壼參輔朝政然大要皆決於亮成帝咸康八年六月甲午康帝以瑯邪王入卽皇帝位按晉書成帝本紀咸康八年夏六月庚寅帝不悆詔曰朕以眇年獲嗣洪緒托於王公之上於玆十有八年未能闡融政道剪除逋祲夙夜戰兢匪遑寧處今遘疾殆不興是用震悼於厥心千齡眇眇未堪艱難司徒瑯邪王嶽親則母弟體則仁長君人之風允塞時望肆爾王公卿士其輔之以祇奉祖宗明祀協和內外允執其中嗚呼敬之哉無墜祖宗之顯命壬辰引武陵王晞會稽王昱中書監庾冰中書令何充尙書令諸葛恢並受顧命按康帝本紀康皇帝諱嶽字世同成帝母弟也咸和元年封吳王二年徙封瑯邪王九年拜散騎常侍加驃騎將軍咸康五年遷侍中司徒八年六月庚寅成帝不悆詔以瑯邪王爲嗣癸巳成帝崩甲午卽皇帝位大赦諸屯戍文武及二千石官長不得輒離所局而來奔赴己亥封成帝子丕爲瑯邪王奕爲東海王時帝諒陰不言委政於庾冰何充康帝建元二年九月己亥穆帝以皇太子卽皇帝位按晉書穆帝本紀穆皇帝諱字彭子康帝子也建元二年九月景申立爲皇太子戊戌康帝崩己亥太子卽皇帝位時年二歲大赦尊皇后爲皇太后壬寅皇太后臨朝攝政按康獻褚皇后傳穆帝卽位尊後曰皇太后時帝幼沖未親國政領司徒蔡謨等上奏曰嗣皇誕哲岐嶷繼承天統率土宅心兆庶蒙賴陛下體玆坤道訓隆文母昔塗山光夏簡狄熙殷實由宣哲以隆休祚伏惟陛下徳侔二嬀淑美關睢臨朝攝政以寧天下今社稷危急兆庶懸命臣等章惶一日萬幾事運之期天祿所鍾非復沖虛髙讓之日漢和熹順烈並亦臨朝近明穆故事以爲先制臣等不勝悲怖謹伏地上請乞陛下上順祖宗下念臣吏推公弘道以協天人則萬邦承慶羣黎更生太后詔曰帝幼沖當賴羣公卿士將順匡救以酬先帝禮賢之意且是舊徳世濟之美則莫重之命不墜祖宗之基有奉是其所以欲正位乎內而已所奏懇到形於翰墨執省未究以悲以懼先後允恭謙抑思順坤道所以不距羣情固爲國計豈敢執守衝暗以違先旨輒敬從所奏於是臨朝稱制穆帝升平五年五月庚申哀帝以瑯邪王入卽皇帝位按晉書哀帝本紀哀皇帝諱丕字千齡成帝長子也咸康八年封爲瑯邪王永和元年拜散騎常侍十二年加中軍將軍升平三年除驃騎將軍五年五月丁巳穆帝崩皇太后令曰帝奄不救疾繼嗣未建瑯邪王丕中興正統明徳懋親昔在咸康屬當儲貳以年在幼沖未堪國難故顯宗髙讓今義望情地莫與爲比其以王奉大統於是百官備法駕迎於瑯邪第庚申卽皇帝位大赦壬戌詔曰朕獲承明命入纂大統顧惟先王宗廟蒸嘗無主太妃喪庭廓然靡寄悲痛感摧五內抽割宗國之尊情禮兼隆繼嗣之重義無與二東海王奕戚屬親近宜奉大統其以奕爲瑯邪王十一月景辰詔曰顯宗成皇帝顧命以時事多艱弘髙世之風樹徳博重以隆社稷而國故不巳康穆早世嗣祚不融朕以寡徳復承先緒感惟永慕悲痛兼摧夫昭穆之義固宜本之天屬繼體承基古今常道宜上嗣顯宗以修本統哀帝興寧三年二月丁酉廢帝以瑯邪王入卽皇帝位按晉書廢帝本紀廢帝諱奕字延齡哀帝之母弟也咸康八年封爲東海王永和八年拜散騎常侍尋加鎭軍將軍升平四年拜車騎將軍五年攺封瑯邪王隆和初轉侍中驃騎大將軍開府儀同三司興寧三年二月景申哀帝崩無嗣丁酉皇太后詔曰帝遂不救厥疾艱禍仍臻遺緒泯然哀慟切心瑯邪王奕明徳茂親屬當儲嗣宜奉祖宗纂承大統便速正大禮以寧人神於是百官奉迎於瑯邪第是日卽皇帝位大赦廢帝太和六年十一月己酉簡文帝以會稽王入卽皇帝位按晉書簡文帝本紀簡文皇帝諱昱字道萬元帝之少子也幼而岐嶷爲元帝所愛郭璞見而謂人曰興晉祚者必此人也及長淸虛寡欲尢善元言永昌元年元帝詔曰先公武王先考恭王君臨瑯邪繼世相承國嗣未立蒸嘗靡主朕常悼心子昱仁明有智度可以虔奉宗廟以慰罔極之恩其封昱爲瑯邪王食會稽宣城如舊咸和元年所生鄭夫人薨帝時年七歲號慕泣血固請服重元帝哀而許之故徙封會稽王拜散騎常侍九年遷右將軍加侍中咸康六年進撫軍將軍領祕書監建元元年夏五月癸丑康帝詔曰太常職奉天地兼掌宗廟其爲任也可謂重矣是以古今選建未嘗不妙簡時望兼之儒雅會稽王叔履尙淸虛志道無倦優遊上列諷議朝肆其領太常本官如故永和元年崇徳太后臨朝進位撫軍大將軍錄尙書六條事二年驃騎何充卒康帝崩崇徳太后詔帝專總萬幾八年進位司徒固讓不拜穆帝始冠帝稽首歸政不許廢帝卽位以瑯邪王絕嗣復徙封瑯邪而封王子昌明爲會稽王帝固讓故𨿽封瑯邪而不去會稽之號太和元年進位丞相錄尙書事入朝不趨贊拜不名劍履上殿給羽葆鼓吹班劍六十人又固讓及廢帝廢皇太后詔曰丞相錄尙書會稽王體自中宗明徳劭令英秀元虛神棲事外以具瞻允塞故阿衡三世道化宣流人望攸歸爲日巳久宜從天人之心以統皇極主者明依舊典以時施行於是大司馬桓溫率百官進太極前殿具乘輿法駕奉迎帝於會稽邸於朝堂變服著平巾幘單衣東向拜受璽綬咸安元年冬十一月己酉卽皇帝位桓溫出次中堂令兵屯衛乙卯溫奏廢太宰武陵王晞及子總詔魏郡太守毛安之帥所領宿衛殿內攺元爲咸安庚戌使兼太尉周頤告於太廟辛亥桓溫遣弟祕逼新蔡王晃詣西堂自列與太宰武陵王晞等謀反帝對之流涕溫皆收付廷尉癸丑殺東海王二子及其母初帝以沖虛簡貴歷宰三世溫素所敬憚及初卽位溫乃撰辭欲自陳述帝引見對之悲泣溫懼不能言至是有司承其旨奏誅武陵王晞帝不許溫固執至於再三帝手詔報曰若晉祚靈長公便宜奉行前詔如其大運去矣請避賢路溫覽之流汗變色不復敢言乙卯廢晞及其三子徙於新安景辰放新蔡王晃於衡陽戊午詔曰王室多故穆哀早世皇嗣夙遷神器無主東海王以母弟近屬入纂大統嗣位經年昏暗亂常人倫虧喪大禍將及則我祖宗之靈靡知所托皇太后深懼皇基時定大計大司馬因順天人協同神略親帥羣後恭承明命雲霧旣除皇極載淸乃顧朕躬仰承洪緒𨿽伊尹之寧殷朝博陸之安漢室無以尙也朕以寡徳猥居元首實懼眇然不克負荷戰戰兢兢罔知攸濟思與兆庶更始其大赦天下大酺五日增文武位二等孝順忠貞鰥寡孤獨米人五斛己未賜溫軍三萬人人布一匹米一斛庚申加大司馬桓溫爲丞相不受按通鑑紀事簡文帝咸安元年大司馬溫恃其才略位望陰蓄不臣之志嘗撫枕嘆曰男子不能流芳百世亦當遺臭萬年術士杜炅能知人貴賤溫問炅以己祿位所至炅曰明公勛格宇宙位極人臣溫不悅溫先欲立功河朔以收時望還受九錫及枋頭之敗威名頓挫旣克壽春謂參軍郗超曰足以雪枋頭之恥乎超曰未也久之超就溫宿中夜謂溫曰明公都無所慮乎溫曰卿欲有言邪超曰明公當天下重任今以六十之年敗於大舉不建不世之勛不足以鎭愜民望溫曰然則柰何超曰明公不爲伊霍之舉無以立大威權鎭壓四海溫素有心深以爲然遂與之定議以帝素謹無過而�笫易誣乃言帝早有痿疾嬖人相龍計好朱靈寶等參侍內寢二美人田氏孟氏生三男將建儲立王傾移皇基密播此言於民間時人莫能審其虛實十一月癸卯溫自廣陵將還姑孰屯於白石丁未詣建康諷褚太后請廢帝立丞相會稽王昱並作令艸呈之太后方在佛屋燒香內侍啟云外有急奏太后出倚戶視奏數行乃曰我本自疑此至半便止索筆益之曰未亡人不幸罹此百憂感念存沒心焉如割己酉溫集百官於朝堂廢立旣曠代所無莫有識其故典者百官震栗溫亦色動不知所爲尙書僕射王彪之知事不可止乃謂溫曰公阿衡皇家當倚傍先代乃命取霍光傳禮度儀制定於須臾彪之朝服當階神采毅然曾無懼容文武儀準莫不取定朝廷以此服之於是宣太后令廢帝爲東海王以丞相錄尙書事會稽王昱統承皇極百官入太極前殿溫使督護竺瑤散騎侍郎劉亨收帝璽綬帝著白帢單衣步下西堂乘犢車出神虎門羣臣拜辭莫不歔欷侍禦史殿中監將兵百人衛送東海第溫帥百官具乘輿法駕迎會稽王於會稽邸王於朝堂變服著平巾幘單衣東向流涕拜受璽綬是日卽皇帝位攺元咸安二年秋七月己未孝武帝以皇太子卽皇帝位按晉書孝武帝本紀孝武皇帝諱曜字昌明簡文帝第三子也興寧三年七月甲申初封會稽王咸安二年秋七月己未立爲皇太子是日簡文帝崩太子卽皇帝位詔曰朕以不造奄丁閔凶號天扣地靡知所訴藐然幼沖眇若綴旒深惟社稷之重大懼不克負荷仰憑祖宗之靈積徳之祀先帝淳風元化遺詠在民宰輔英賢勛隆徳盛顧命之托實賴匡訓羣後率職百僚勤政冀孤弱之躬有寄皇極之基不墜先恩遺惠播於四海思弘餘潤以康黎庶其大赦天下與民更始九月甲寅追尊皇妣會稽王妃曰順皇后冬十月丁卯葬簡文皇帝於髙平陵按桓溫傳簡文帝不豫詔溫曰吾遂委篤足下便入冀得相見便來便來於是一日一夜頻有四詔溫上疏曰聖體不和以經積日愚心惶恐無所寄情夫盛衰常理過備無害故漢髙枕疾呂后問相孝武不豫霍光啟嗣嗚噎以問身後蓋所存者大也今皇子幼稚而朝賢時譽惟謝安王坦之才識智能皆簡在聖鑑內輔幼君外禦彊寇實羣情之大懼然理盡於此陛下便宜崇授使羣下知所寄而安等奉命陳力公私爲宜至如臣溫位兼將相加陛下垂布衣之顧但朽邁疾病懼不支久無所復堪托以後事疏未及奏而帝崩遺詔家國事一稟之於公如諸葛武侯王丞相故事孝武卽位詔曰先帝遺�云事大司馬如事吾令答表便可盡敬又詔大司馬社稷所寄先帝托以國家內外眾事便就關公施行按王彪之傳簡文崩羣臣疑惑未敢立嗣或云宜當須大司馬處分彪之正色曰君崩太子代立大司馬何容得異若先面諮必反爲所責矣於是朝議乃定及孝武帝卽位太皇太后令以帝衝幼加在諒暗令溫依周公居攝故事事已施行彪之曰此異常大事大司馬必當固讓使萬幾停滯稽廢山陵未敢奉令謹具封還內請停事遂不行時桓沖及謝安夾輔朝政以新喪元輔主上未能親覽萬幾時太皇太后宜臨朝彪之曰先代前朝主在𦇤抱母子一體故可臨朝太后亦不能決政事終是顧問僕與君諸人耳今上年出十歲垂婚冠反令從嫂臨朝示人君幼弱豈是翼戴贊揚立徳之謂乎二君必行此事豈僕所制所惜者大體耳時安不欲委任桓沖故使太后臨朝決政獻替專在乎己彪之不達安旨故以爲言安竟不從孝武帝太元二十一年九月辛酉安帝以皇太子卽皇帝位按晉書安帝本紀安皇帝諱徳宗字徳宗孝武帝長子也太元十二年八月辛巳立爲皇太子二十一年九月庚申孝武帝崩辛酉太子卽皇帝位大赦癸亥以司徒會稽王道子爲太傅攝政冬十月甲申葬孝武皇帝於隆平陵按通鑑綱目孝武帝嗜酒流連內殿外人罕得進見張貴人寵冠後宮時年近三十帝戲之曰汝以年亦當廢矣吾意更屬少者已而醉寢淸暑殿貴人使婢以被蒙帝面而�之重賂左右曰因魘暴崩時太子暗弱會稽王道子昏荒遂不復推問王國寶夜叩禁門欲入爲遺詔侍中王爽拒之曰大行晏駕皇太子未至敢入者斬國寶乃止爽恭之弟也太子卽位道子進位太傅揚州牧假黃鉞太子幼而不慧口不能言至於寒暑饑飽亦不能辧飲食寢興皆非己出母弟瑯邪王徳文嘗侍左右爲之節適安帝義熙十四年十二月戊寅安帝以瑯邪王入卽皇帝位按晉書安帝本紀安帝不慧自少及長口不能言𨿽寒暑之變無以辧也凡所動止皆非己出故桓元之篡因此獲全初讖云昌明之後有二帝劉裕將爲禪代故密使王韶之縊帝而立恭帝以應二帝云按恭帝本紀恭帝諱徳文字徳文安帝之母弟也初封瑯邪王歷中軍將軍散騎常侍衛將軍開府儀同三司加侍中領司徒錄尙書六條事元興初遷車騎大將軍桓元執政進位太宰加衮冕之服綠綟綬元纂位以帝爲石陽縣公與安帝俱居尋陽及元敗隨至江陵元死桓振奄至躍馬奮戈直至階下瞋目謂安帝曰臣門戶何負國家而屠滅若是帝乃下�謂振曰此豈我兄弟意邪振乃下馬致拜振平復爲瑯邪王又領徐州刺史尋拜大司馬領司徒加殊禮義熙五年置左右長史司馬從事中郎四人加羽葆鼓吹十二年詔曰大司馬明徳懋親太尉道勛光大並徽序彜倫燮和二气髦俊引領思佐鼎�而雅尙衝挹四門弗辟誠合大雅謙虛之道實違急賢贊世之務昔蒲輪載徵異人並出東平開府奇士向臻濟濟之盛朕有欽焉可�二府依舊辟召必將明�俊乂嗣軌前賢矣於是始辟召掾屬時太尉裕都督中外諸軍詔曰大司馬地隆任重親賢莫貳𨿽府受節度可身無致敬劉裕之北徵也帝上疏請帥所蒞啟行戎路修敬山陵朝廷從之乃與裕俱發及有司以卽戎不得奉辭陵廟帝復上疏曰臣推轂閫外將革寒暑不獲展情埏私心罔極伏願天慈特垂聽許使臣微誠粗申卽路無恨許之及姚泓滅歸於京都十四年十二月戊寅安帝崩劉裕矯稱詔曰惟我有晉誕膺明命業隆九有光宅四海朕以不徳屬當多難幸賴宰輔拯厥顚覆仍恃保佑克黜禍亂遂冕旒辰極混一六合方憑阿衡維新洪業而遘疾大漸將遂弗興仰惟祖宗靈命親賢是荷咨爾大司馬瑯邪王體自先皇明徳光懋屬惟儲貳眾望攸集其君臨晉邦奉系宗祀允執其中燮和天下闡揚末誥無廢我髙祖之景命是日卽帝位大赦

登極部匯考七

宋一武帝永初元年夏六月丁卯以宋王受晉禪卽皇帝位按宋書武帝本紀髙祖武皇帝諱裕字徳輿小名寄奴彭城縣綏里人漢髙帝弟楚元王交之後也交生紅懿侯富富生宗正辟彊辟彊生陽成繆侯徳徳生陽城節侯安民安民生陽城釐侯慶忌慶忌生陽城肅侯岑岑生宗正平平生東武城令某某生東萊太守景景生明經洽洽生博士弘弘生瑯邪都尉悝悝生魏定襄太守某某生邪城令亮亮生晉北平太守膺膺生相國掾熙熙生開封令旭孫旭孫生混始過江居晉陵郡丹徒縣之京口裏官至武原令混生東安太守靖靖生郡功曹翹是爲皇考髙祖以晉哀帝興寧元年歲次癸亥三月壬寅夜生及長身長七尺六寸風骨奇特家貧有大志不治廉隅事繼母以孝謹稱初爲冠軍孫無終司馬安帝隆安三年十一月妖賊孫恩作亂於會稽晉朝衛將軍闕謝琰前將軍劉牢之東討牢之請髙祖參府軍事十二月牢之至吳而賊緣道屯結牢之命髙祖與數十人覘賊遠近會遇賊至眾數千人髙祖便進與戰所將人多死而戰意方厲手奮長刀所殺傷甚眾牢之子敬宣疑髙祖淹久恐爲賊所困乃輕騎尋之旣而眾騎並至賊乃奔退斬獲千餘人摧鋒而進平山陰恩遁還入海四年五月恩復入會稽殺衛將軍謝琰十一月劉牢之復率眾東徵恩退走牢之屯上虞使髙祖戍句章城句章城旣卑小戰士不盈數百人髙祖常被堅執銳爲士卒先每戰�摧鋒陷陣賊乃退還浹口於時東伐諸帥禦軍無律士卒暴掠甚爲百姓所苦惟髙祖法令明整所至莫不親賴焉五年春孫恩頻攻句章髙祖屢摧破之恩復走入海三月恩北出海鹽髙祖追而翼之築城於海鹽故治賊日來攻城城內兵力甚弱髙祖乃選敢死之士數百人咸脫甲冑執短兵並鼓噪而出賊震懼奪气因其懼而奔之並棄甲散走斬其大帥姚盛𨿽連戰克勝然眾寡不敵髙祖獨深慮之一夜偃旗匿眾若已遁者明晨開門使羸疾數人登城賊遙問劉裕所在曰夜已走矣賊信之乃率眾大上髙祖乘其懈怠奮擊大破之恩知城不可下乃進向滬瀆髙祖復棄城追之海鹽令鮑陋遣子嗣之以吳兵一千請爲前驅髙祖曰賊兵甚精吳人不習戰若前驅失利必敗我軍可在後爲聲援不從是夜髙祖多設伏兵兼置旗鼓然一處不過數人明日賊率眾萬餘迎戰前驅旣交諸伏皆出舉旗鳴鼓賊謂四面有軍乃退嗣之追奔爲賊所沒髙祖且戰且退賊盛所領死傷且盡髙祖慮不免至向伏兵處乃止令左右脫取死人衣賊謂當走反停疑猶有伏髙祖因呼更戰气色甚猛賊眾以爲然乃引軍去髙祖徐歸然後散兵稍集五月孫恩破滬瀆殺吳國內史袁山松死者數千人是月髙祖復破賊於婁縣六月恩乘勝浮海奄至丹徒戰士十餘萬劉牢之猶屯山陰京邑震動髙祖倍道兼行與賊俱至於時眾力旣寡加以步遠疲勞而丹徒守軍莫有鬥志恩率眾數萬鼓噪登山居民皆荷檐而立髙祖率所領奔擊大破之投巘赴水死者甚眾恩以鼓排自載僅得還船𨿽被摧破猶恃其眾力徑向京師樓船髙大值風不得進旬日乃至白石尋知劉牢之已還朝廷有備遂走向郁洲八月以髙祖爲建武將軍下邳太守領水軍追恩至郁洲復大破恩恩南走十一月髙祖追恩於滬瀆及海鹽又破之三戰並大獲俘馘以萬數恩自是饑饉疾疫死者大半自浹口奔臨海元興元年正月驃騎將軍司馬元顯西伐荊州刺史桓元元亦率荊楚大眾下討元顯元顯遣鎭北將軍劉牢之拒之髙祖參其軍事次溧洲元至髙祖請擊之不許將遣子敬宣詣元請和髙祖與牢之甥東海何無忌並固請不從遂遣敬宣詣元元�京邑殺元顯以牢之爲會稽內史懼而告髙祖曰彼奪我兵禍其至矣今當北就髙雅於廣陵舉事卿能從我去乎答曰將軍以勁卒數萬望風降服彼新得志威震天下三軍人情都已去矣廣陵豈可得至耶裕當反復還京口耳牢之叛走自縊死何無忌謂髙祖曰我將何之髙祖曰鎭北去必不免卿可隨我還京口桓元必能守節北面我當與卿事之不然與卿圖之今方是元矯情任算之日必將用我輩也桓元從兄修以撫軍鎭丹徒以髙祖爲中兵參軍軍郡如故孫恩自奔敗之後徒旅漸散懼生見獲乃於臨海投水死餘眾推恩妹夫盧循爲主桓元欲且輯寧東土以循爲永嘉太守循𨿽受命而寇暴不已五月元復遣髙祖東徵時循自臨海入東陽二年正月元復遣髙祖破循於東陽循奔永嘉復追破之斬其大帥張士道追討至於晉安循浮海南走六月加髙祖彭城內史桓元爲楚王將謀篡盜元從兄衛將軍謙屏人問髙祖曰楚王勛徳隆重四海歸懷朝廷之情咸謂宜有揖讓卿意以爲何如髙祖旣志欲圖元乃遜辭答曰楚王宣武之子勛徳蓋世晉室微弱民望久移乘運禪代有何不可謙喜曰卿謂可爾便當是眞可爾十二月桓元篡帝位遷天子於尋陽桓修入朝髙祖從至京邑元見髙祖謂司徒王謐曰昨見劉裕風骨不蓋人傑也每遊集�引接殷勤贈賜甚厚髙祖愈惡之或說元曰劉裕龍行虎步視瞻不凡恐不爲人下宜早爲其所元曰我方欲平蕩中原非劉裕莫可付以大事關隴平定然後當別議之耳元乃下詔曰劉裕以寡制眾屢摧妖鋒泛海窮追十殄其八諸將力戰多被重創自元帥以下至於將士並宜論賞以敍勛烈先是髙祖東徵盧循何無忌隨至山陰勸於會稽舉義髙祖以爲元未據極位且會稽遙遠事濟爲難俟其篡逆事著徐於京口圖之不憂不�至是桓修還京髙祖托以金創疾動不堪步從乃與無忌同船共還建興復之計於是與弟道規沛郡劉毅平昌孟昶任城魏詠之髙平檀憑之瑯邪諸葛長民太原王元徳隴西辛扈興東莞童厚之並同義謀時桓修弟弘爲徵鹵將軍靑州刺史鎭廣陵道規爲弘中兵參軍昶爲州主簿乃令毅潛往就昶聚徒於江北謀起兵殺弘長民爲豫州刺史刁逵左軍府參軍謀據歷陽相應元徳厚之謀於京邑聚眾攻元並�期齊發三年二月己丑朔乙卯髙祖托以遊獵與無忌等收集義徒凡同謀何無忌魏詠之詠之弟欣之順之檀憑之憑之從子韶弟祗隆與叔道濟道濟從兄範之髙祖弟道憐劉毅毅從弟藩孟昶昶族弟懷玉河內向彌管義之陳畱周安穆臨淮劉蔚從弟珪之東莞臧喜從弟寶符從子穆生童茂宗陳郡周道民漁陽田演譙國範淸等二十七人願從者百餘人丙辰詰旦城開無忌服傳詔服稱詔居前義眾馳入齊聲大呼吏士驚散莫敢動卽斬修以徇髙祖哭甚慟厚加殯斂孟昶勸弘其日出獵未明開門出獵人昶道規毅等率壯士五六十人因開門直入弘方啖粥卽斬之因收眾濟江義軍初克京城修司馬刁弘率文武佐吏來赴髙祖登城謂之曰郭江州已奉乘輿反正於尋陽我等並被密詔誅除逆黨同會今日賊元之首已當梟於大航矣諸君非大晉之臣乎今來欲何爲弘等信之收眾而退毅旣至髙祖命誅弘毅兄邁先在京師事未發數日髙祖遣同謀周安穆報之使爲內應邁外𨿽酬許內甚震懼安穆見其惶駭慮事必泄乃馳歸時元以邁爲竟陵太守邁不知所爲便下船欲之郡是夜元與邁書曰北府人情云何卿近見劉裕何所道邁謂元已知其謀晨起白之元驚懼封邁爲重安侯旣而廉邁不執安穆使得逃去乃殺之誅元徳扈興厚之等召桓謙卞範之等謀拒髙祖謙等曰亟遣兵擊之元曰不然彼兵速銳計出萬死若行遣水軍不足相抗如有蹉跌則彼气成而吾事敗矣不如屯大眾於覆舟山以待之彼空行二百里無所措手銳气已挫旣至忽見大軍必驚懼駭愕我案兵堅陣勿與交鋒彼求戰不得自然走散此計之上也謙等固請乃遣頓丘太守吳甫之右衛將軍皇甫敷北拒義軍元自聞軍起憂懼無復爲計或曰劉裕等眾力甚弱豈辦之有成陛下何慮之甚元曰劉裕足爲一世之雄劉毅家無檐石之儲摴蒱一擲百萬何無忌劉牢之甥酷似其舅共舉大事何謂無成眾推髙祖爲盟主移檄京邑曰夫治亂相因理不常泰狡焉肆虐或值聖明自我大晉陽九屢構隆安以來難結皇室忠臣碎於虎口貞良敝於豺狼逆臣桓元陵虐人鬼阻兵荊郢肆暴都邑天未亡難凶力繁興逾年之間遂傾皇祚主上播越流幸非所神器沈淪七廟毀墜夏后之罹浞豷有漢之遭莽卓方之於元未足爲諭自元篡逆於今歷年亢旱彌時民無生气加以士庶疲於轉輸文武困於造築父子乖離室家分散豈惟大東有杼軸之悲摽梅有傾筐之怨而已哉仰觀天文俯察人事此而能久孰有可亡凡在有心誰不扼腕裕等所以叩心泣血不遑啟處者也是故夕寐宵興援獎忠烈潛構崎嶇險過履虎輔國將軍劉毅廣武將軍何無忌鎭北主簿孟昶兗州主簿魏詠之寧遠將軍劉道規龍驤將軍劉藩振威將軍檀憑之等忠烈斷金精貫白日荷戈奮袂志在畢命益州刺史毛璩萬里齊契掃定荊楚江州刺史郭昶之奉迎主上宮於尋陽鎭北參軍王元徳等並率部曲保據石頭揚武將軍諸葛長民收集義士已據歷陽徵鹵參軍庾賾之等潛相連結以爲內應同力協規所在蜂起卽日斬僞徐州刺史安城王修靑州刺史弘首義眾旣集文武爭先咸謂不有一統則事無以輯裕辭不獲已遂總軍要庶上憑祖宗之靈下罄義夫之力剪馘逋逆蕩淸京輦公侯諸君或世樹忠貞或身荷爵寵而並俯眉猾豎自效莫由顧瞻周道寧不弔乎今日之舉良其會也裕以虛薄才非古人接勢於已替之機受任於旣頹之運丹誠未宣感慨憤躍望霄漢以永懷盼山川以增厲授檄之日神馳賊廷以孟昶爲長史總攝後事檀憑之爲司馬百姓願從者千餘人三月戊午朔遇吳甫之於江乘甫之元驍將也其兵甚銳髙祖躬執長刀大呼以衝之眾皆披靡卽斬甫之進至羅落橋皇甫敷率數千人逆戰寧遠將軍檀憑之與髙祖各禦一隊憑之戰敗見殺其眾退散髙祖進戰彌厲前後奮擊應時摧破卽斬敷首初髙祖與何無忌等共建大謀有善相者相髙祖及無忌等並當大貴其應甚近惟云憑之無相髙祖與無忌密相謂曰吾等旣爲同舟理無偏異吾徒咸皆富貴則檀不應獨殊深不解相者之言至是而憑之戰死髙祖知其事必捷元聞敷等並沒愈懼使謙屯東陵口卞範之屯覆舟山西眾合二萬己未旦義軍食畢棄其餘糧進至覆舟山東使丐士張旗幟於山上以爲疑兵元又遣武騎將軍庾禕之配以精卒利器助謙等髙祖躬先士卒以奔之將士皆殊死戰無不一當百呼聲動天地時東北風急因命縱火煙焰張天鼓噪之音震京邑謙等諸軍一時土崩元始𨿽遣軍置陣而走意已決別使領軍將軍殷仲文具舟於石頭仍將子侄浮江南走庚申髙祖鎭石頭城立畱臺總百官焚桓溫神主於宣陽門外造晉新主立於太廟遣諸將帥追元尙書王假率百官奉迎乘輿司徒王謐與眾議推髙祖領揚州固辭乃以謐爲錄尙書事領揚州刺史於是推髙祖爲使持節都督揚徐兗豫靑冀幽並八州諸軍事領軍將軍徐州刺史先是朝廷承晉氏亂政百司縱弛桓元𨿽欲釐整而眾莫從之髙祖以身範物先以威禁內外百官皆肅然奉職二三日間風俗頓攺且桓元𨿽以雄豪見推而一朝便有極位晉氏四方牧守及在朝大臣盡心伏事臣主之分定矣髙祖位微於朝眾無一旅奮臂艸萊之中倡大義以復皇祚由是王謐等諸人時失民望莫不愧而憚焉諸葛長民失期不得發刁逵執送之未至而元敗元經尋陽江州刺史郭昶之備乘輿法物資之元收略得二千餘人挾天子走江陵冠軍將軍劉毅輔國將軍何無忌振武將軍劉道規率諸軍追討尙書左僕射王愉愉子荊州刺史綏等江左冠族綏少有重名以髙祖起自布衣甚相陵忽綏桓氏甥亦有自疑之志髙祖悉誅之四月奉武陵王遵爲大將軍承制大赦天下惟桓元一祖後不在赦例初髙祖家貧嘗負刁逵社錢三萬經時無以還逵執錄甚嚴王謐造逵見之密以錢代還由是得釋髙祖名微位薄盛流皆不與相知惟謐交焉桓元將篡謐手解安帝璽紱爲元佐命功臣及義旗建眾並謂謐宜誅惟髙祖保持之劉毅嘗因朝會問謐璽紱所在謐益懼及王愉父子誅謐從弟諶謂謐曰王駒無罪而義旗誅之此是剪除勝己以絕民望兄旣桓氏黨附名位如此欲求免得乎駒愉小字也謐懼奔於曲阿髙祖箋白大將軍深相保謐迎還復位光祿勛丁承之左衛將軍褚粲遊擊將軍司馬秀役使官人爲禦史中丞王禎之所糾察謝箋言辭怨憤承之造司宜藏髙祖與大將軍箋白粲等備位大臣所懷必盡執憲不允自應據理陳訴而橫興怨忿歸咎有司宜加裁當以淸風軌並免官桓元兒子韶聚眾向歷陽髙祖命輔國將軍諸葛長民擊走之無忌道規破元大將鄭鈐等於桑落洲眾軍進據尋陽加髙祖都督江州諸軍事元旣還荊郢大聚兵眾召水軍造樓船器械率眾二萬挾天子發江陵浮江東下與冠軍將軍劉毅等相遇於崢嶸洲眾驚下擊大破之元棄眾復挾天子還復江陵元黨殷仲文奉晉二皇后還京師元至江陵因西走南郡太守王騰之荊州別駕王康產奉天子入南郡府初徵鹵將軍益州刺史毛璩遣從孫佑之與參軍費恬送弟喪州下有眾二百璩弟子修之時爲元屯騎校尉誘元以入蜀至枚回洲恬與佑之迎射之益州督護馮遷斬元首傳京師又斬元子升於江陵市初元敗於崢嶸洲義軍以爲大事已定追躡不速元死幾一旬眾軍猶不至元從子振逃於華容之浦中招聚逆黨數千人晨襲江陵城居民競出赴之騰之康產皆被殺桓謙先匿於沮川亦聚眾以應振爲元舉哀立喪廷謙率眾官奉璽綬於安帝無忌道規旣至江陵與桓振戰於靈溪元黨馮該又設伏於楊林義軍奔敗退還尋陽兗州刺史辛禺懷貳會北靑州刺史劉該反禺求徵該次淮陰又反禺長史羊穆之斬禺傳首京師十月髙祖領靑州刺史甲仗百人入殿劉毅諸軍復進至夏口毅攻魯城道規攻偃月壘皆拔之十二月諸軍進平巴陵義熙元年正月毅等至江津破桓謙桓振江陵平天子反正三月天子至自江陵詔曰古稱大者天地其次君臣所以列貫三辰神人代序諒理本於造昧而運周於萬葉故盈否時襲四靈通其變王道或昧貞賢拯其危天命所以永固人心所以攸穆𨿽夏周中傾賴靡申之績恭倫載竊實二代是維或乘資藉號或業隆異世猶詩書以之休詠記策用爲美談未有因心撫民而誠發理應援神器於已淪若在今之盛者也朕以寡昧遭家不造越自遘閔屬當屯極逆臣桓元乘舋縱慝窮凶恣虐滔天猾夏遂誣罔人神肆其篡亂祖宗之基旣湮七廟之饗胥殄若墜淵谷未足斯譬皇度有晉天縱英哲使持節都督揚徐兗豫靑冀幽並江九州諸軍事鎭軍將軍徐靑二州刺史忠誠天亮神武命世用能貞明協契義夫饗臻故順聲一唱二溟捲波英風振路宸居淸翳曁冠軍將軍毅輔國將軍無忌振武將軍道規舟旗遄邁而元凶傳首回戈疊揮則荊漢霧廓俾宣元之祚永固於嵩岱傾基重造再集於朕躬宗廟歆七百之佑皇基融載新之命念功惟徳永言銘懷固已道冠開辟獨絕終古書契以來未之前聞矣𨿽則功髙靡尙理至難文而崇庸命徳哲王攸先者將以弘道制治深關盛衰故伊望膺殊命之賜桓文饗備物之禮況宏徵不世顧邈百代者宜極名器之隆以光大國之盛而鎭軍謙虛自衷誠旨屢顯朕重逆仲父乃所以愈彰徳美也鎭軍可進位侍中車騎將軍都督中外諸軍事使持節徐靑二州刺史如故顯祚大邦啟玆疆宇髙祖固讓加錄尙書事又不受屢請歸藩天子不許遣百僚惇勸又親幸公第髙祖惶懼詣闕陳請天子不能奪是月旋鎭丹徒天子重遣大使惇勸又不受乃攺授都督荊司梁益寧雍涼七州並前十六州諸軍事本官如故於是受命解靑州加領兗州刺史盧循浮海破廣州獲刺史吳隱之卽以循爲廣州刺史以其同黨徐道覆爲始興相二年三月督交廣二州十月髙祖上言曰昔天禍皇室巨狡縱篡臣等義惟舊隸豫蒙國恩仰契信順之符俯厲人臣之憤𨿽社稷之靈抑亦事由眾濟其翼獎忠勤之佐文武畢力之士敷執在己之謙用虧國體之大�攝眾軍先上同謀起義始平京口廣陵二城臣及撫軍將軍毅等二百七十二人並後赴義出都緣道大戰所餘一千五百六十六人又輔國將軍長民故給事中王元徳等十人合一千八百四十八人乞正封賞其西徵眾軍須論集續上於是尙書奏封唱義謀主鎭軍將軍裕豫章郡公食邑萬戶賜絹三萬匹其餘封賞各有差鎭軍府佐吏降故太傅謝安府一等十一月天子重申前令加髙祖侍中進號車騎將軍開府儀同三司固讓詔遣百僚惇勸三年二月髙祖還京師將詣廷尉天子先詔獄官不得受詣闕陳讓乃見聽旋於丹徒閏月府將駱冰謀作亂將被執單騎走追斬之誅冰父永嘉太守球球本東陽郡史孫恩之亂起義於常山故見擢用初桓元之敗以桓沖忠貞署其孫引至是冰謀以引爲主與東陽太守殷仲文潛相連結乃誅仲文及仲文二弟凡桓元餘黨至是皆誅滅天子遣兼太常葛籍授公策曰有扈滔天夷羿乘釁亂節干紀實撓皇極賊臣桓元怙寵肆逆乃摧傾華霍倒拔嵩岱五嶽旣夷六地易所公命世英縱藏器待時因心資敬誓雪國恥慨憤陵夷誠發宵昧旣而歲月屢遷神器已遠忠孝幽寄實貫三靈爾乃介石勝機宣契畢舉訴蒼天以爲正揮義旅而一驅奔鋒數百勢烈激電百萬不能抗限制路日直植城遂使衝鯨潰流暴鱗奔漢廟勝遠加重氛載滌二儀廓淸三光反照事遂永代功髙開辟理微稱謂義感朕心若夫道爲身濟猶縻厥爵況乃誠徳俱深勛冠天人者乎是用建玆邦國永祚山河言念載懷匪云足報往欽哉俾屏餘一人長弼皇晉流風垂祚暉烈無窮其降承嘉策對�朕命十二月司徒錄尙書揚州刺史王謐薨四年正月徵公入輔授侍中車騎將軍開府儀同三司揚州刺史錄尙書徐兗二州刺史如故表解兗州先是遣冠軍劉敬宣伐蜀賊譙縱無功而返九月以敬宣挫退遜位不許乃降爲中軍將軍開府如故初僞燕主鮮卑慕容徳僣號於靑州徳死兄子超襲位前後屢爲邊患五年二月大掠淮北執陽平太守劉千載濟南太守趙元驅略千餘家三月公抗表北討以丹陽尹孟昶監中軍畱府事四月舟師發京師溯淮入泗五月至下邳畱船艦輜重步軍進瑯邪所過皆築城畱守鮮卑梁父莒城二戍並奔走慕容超聞王師將至其大將公孫五樓說超宜斷據大峴刈除粟苗堅壁淸野以待之彼僑軍無資求戰不得旬月之間折箠以笞之耳超不從曰彼遠來疲勞勢不能久但當引令過峴我以鐵騎踐之不憂不破也豈有預芟苗稼先自蹙弱邪初公將行議者以爲賊聞大軍遠出必不敢戰若不斷大峴當堅守廣固刈粟淸野以絕三軍之資非惟難以有功將不能自反公曰我揣之熟矣鮮卑貪不及遠計進利�獲退惜粟苗謂我孤軍遠入不能持久不過進據臨朐退守廣固我一得入峴則人無退心驅必死之眾向懷貳之寇何憂不�彼不能淸野固守爲諸君保之公旣入峴舉手指天曰吾事濟矣六月慕容超遣五樓及廣寧王賀賴盧先據臨朐城聞太軍至畱羸老守廣固乃悉出臨朐有巨蔑水去城四十里超告五樓曰急往據之晉軍得水則難擊也五樓馳進龍驤將軍孟龍符領騎居前奔往爭之五樓乃退眾軍步進有車四千輛分車爲兩翼方軌徐行車悉張幔禦者執�又以輕騎爲遊軍軍令嚴肅行伍齊整未及臨胊數里賊鐵騎萬餘前後交至公命兗州刺史劉藩弟並州刺史道憐諮議參軍劉敬宣陶延壽參軍劉懷玉愼仲道索邈等齊力擊之日向昃公遣諮議參軍檀韶直趨臨朐韶率建威將軍向彌參軍胡藩馳往卽日陷城斬其牙旗悉擄超輜重超聞臨胊已拔引眾走公親鼓之賊乃大奔超遁還廣固獲超馬僞輦王璽豹尾等送於京師斬其大將段暉等十餘人其餘斬獲千計明日大軍進廣固卽屠大城超退保小城於是設長圍守之圍髙三丈外穿三重�停江淮轉輸館谷於齊土撫納降附中外歡悅援才授爵因而任之七月詔加公北靑冀二州刺史超大將垣遵遵弟苗並率眾歸順公方治攻具城上人曰汝不得張綱何能爲也綱者超僞尙書郎其人有巧思會超遣綱稱藩於姚興乞師請救興僞許之而實憚公不敢遣綱從長安還泰山太守申宣執送之乃升綱於樓上以示城內城內莫不失色於是使綱大治攻具超求救不獲綱反見鹵轉憂懼乃請稱藩求割大峴爲界獻馬千匹不聽圍之轉急河北居民荷戈負糧至者日以千數錄事參軍劉穆之有經略才具公以爲謀主動止必諮焉時姚興遣使告公云慕容見與鄰好又以窮告急今當遣鐵騎十萬徑據洛陽晉軍若不退者便當遣鐵騎長驅而進公呼興使答曰語汝姚興我定燕之後息甲三年當平關洛今能自送便可速來穆之聞有羌使馳入而公發遣已去以興所言並答具語穆之穆之尢公曰當日事無大小必賜與謀之此宜善詳之云何卒爾便答公所答興言未能威敵正足怒彼耳若燕未可拔羌救奄至不審何以待之公笑曰此是兵機非卿所解故不語耳夫兵貴神速彼若審能遣救必畏我知寧容先遣信命此是其見我伐燕內已懷懼自張之辭耳九月進公太尉中書監固讓僞徐州刺史段宏先奔索鹵十月河北歸順張綱治攻具成設諸奇巧飛樓木幔之屬莫不畢備城上火石弓矢無所用之六年二月丁亥屠廣固超逾城走徵鹵賊曹喬胥護之殺其亡命以下納口萬餘馬二千匹送超京師斬於建康市公之北伐也徐道覆仍有窺之志勸盧循乘虛而出循不從道覆乃至番禺說循曰本住嶺外豈以理極於此正以劉公難與爲敵故也今方領兵堅城之下未有旋日以此思歸死士掩襲何劉之徒如反掌耳不乘此機而保一日之安若平齊之後小息甲養眾不過一二年間必璽書徵君若劉公自率眾至豫章遣銳師過嶺𨿽復將軍神武恐必不能當也今日之機萬不可失旣�都邑傾其根本劉公𨿽還無能爲也循從之乃率眾過嶺是月寇南康廬陵豫章諸郡守皆委任奔走於時平齊問未至卽馳使徵公公之初�齊也欲停鎭下邳淸蕩河洛旣而被徵使至卽日班師鎭南將軍何無忌與徐道覆戰於豫章敗績無忌被害內外震駭朝廷欲奉乘輿北走就公尋知賊定未至人情小安公至下邳以船運輜重自率精銳步歸至山陽聞無忌被害則慮京邑失守乃捲甲兼行與數十人至淮上問行旅以朝廷消息人曰賊尙未至劉公若還便無所憂也公大喜單船過江徑至京口眾乃大安四月癸未公至京師解嚴息甲撫軍將軍劉毅抗表南徵公與毅書曰吾往習擊妖賊曉其變態新獲姦利其鋒不可輕宜須裝嚴畢與弟同舉又遣毅從弟藩往止之毅不從舟師二萬發自姑孰循之初下也使道覆向尋陽自寇湘中諸郡荊州刺史道規遣軍至長沙爲循所敗徑至巴陵將向江陵道覆聞毅上馳使報循曰毅兵眾甚盛成敗事系之於此宜並力摧之若此克捷天下無復事矣根本旣定不憂上面不平也循卽日發巴陵與道覆連旗而下別有八艚艦九枚起四層髙十二丈公以南藩覆沒表送章綬詔不聽五月劉毅敗績於桑落洲棄船步走餘眾不得去者皆爲賊所擒初循至尋陽聞公已還不信也旣破毅乃審凱入之問並相視失色循欲退還尋陽進平江陵據二州以抗朝廷道覆謂宜乘勝徑進固爭之疑議多日乃見從毅敗問至內外洶擾於時北師始還多創痍疾病京師戰士不盈數千賊旣破江豫二鎭戰士十餘萬舟車百里不絕奔敗還者並聲其雄盛孟昶諸葛長民懼寇漸逼欲擁天子過江公不聽昶固請不止公曰今重鎭外傾彊寇內逼人情危駭莫有固志若一旦遷動便自瓦解土崩江北亦豈可得至設令得至不過延日月耳今兵士𨿽少自足以一戰若其克濟則臣主同休苟厄運必至我當以死衛社稷橫屍廟門遂其由來以身許國之志不能遠竄於艸間求活也我計決矣卿勿復言昶恐其不濟乃爲表曰臣裕北討眾並不同惟臣贊裕行計致使彊賊乘間社稷危逼臣之罪也今謹引分以謝天下封表畢乃仰藥而死於是大開賞募投身赴義者一同登京城之科發居民治石頭城建牙誠嚴時議者謂宜分兵守諸津要公以爲賊眾我寡若分兵屯則測人虛實且一處失利則沮三軍之心今聚眾石頭隨宜應赴旣令賊無以測多少又於眾力不分若徒旅轉集徐更論之耳移屯石頭乃柵淮斷查浦旣而羣賊大至公策之曰賊若於新亭直進其鋒不可當宜且回避勝負之事未可量也若回泊西岸此成擒耳道覆欲自新亭白石焚舟而上循多疑少決每欲以萬全爲慮謂道覆曰大軍未至孟昶便望風自裁大勢言之自當計日潰亂今決勝負於一朝旣非必定之道且殺傷士卒不如按兵待之公於時登石頭城以望循軍初見引向新亭公顧左右失色旣而回泊蔡洲道覆猶欲上循禁之自是眾軍轉集修治越城築查浦藥園廷尉三壘皆聚以實眾冠軍將軍劉敬宣屯北郊輔國將軍孟懷玉屯丹陽郡西建武將軍王仲徳屯越城廣武將軍劉默屯建陽門外使寧朔將軍索邈領鮮卑具裝虎班突騎千餘匹皆被練五色自淮北至於新亭賊並聚觀咸畏憚之然猶冀京邑及三吳有應之者遣十餘艦來拔石頭柵公命神弩射之發�摧陷循乃止不復攻柵設伏兵於南岸使羸老悉乘舟艦向白石公憂其從白石步上乃率劉毅諸葛長民北出拒之畱參軍徐赤特戍南岸命堅守勿動公旣去賊焚查浦步上赤特軍戰敗死沒有百餘人赤特棄餘眾單舸濟淮賊遂率數萬屯丹陽郡公率諸軍馳歸眾憂賊過咸謂公當徑還拒戰公先分軍還石頭眾莫之曉解甲息士洗浴飲食之乃出列陳於南塘以赤特違處分斬之命參軍諸葛叔度朱齡石率勁勇千餘人過淮羣賊數千皆長刀矛鋋精甲耀日奮躍爭進齡石所領多鮮卑善步�並結陳以待之賊短兵弗能抗死傷者數百人乃退走會日暮眾亦歸劉毅之敗豫州主簿袁興國反叛據歷陽以應賊瑯邪內史魏順之遣將謝寶討斬之興國司馬襲寶順之不救而退公怒斬之順之詠之之弟也於是功臣震懾莫敢不用命六月更授公太尉中書監加黃鉞受黃鉞余固辭以司馬庾悅爲建威將軍江州刺史自東陽出豫章七月庚申羣賊自蔡州南走還屯尋陽遣輔國將軍王仲徳廣川太守劉鍾河間太守蒯恩追之公還東府大治水軍皆大艦重樓髙者十餘丈盧循遣其大將荀林寇江陵桓謙先於江陵奔羌又自羌入蜀僞主譙縱以爲荊州刺史謙及譙道福率軍二萬出寇江陵適與林會相去百餘里荊州刺史道規斬謙於枝江破林於江津追至竹町斬之初循之走也公知其必寇江陵登遣淮陵內史索邈領馬軍步道援荊州又遣建威將軍孫季髙率眾三千自海道襲番禺江州刺史庾悅至五畝嶠賊遣千餘人據斷嶠道悅前驅鄱陽太守虞丘進攻破之公治兵大辦十月率兗州刺史劉藩寧朔將軍檀韶等舟師南伐以後將軍劉毅監太尉畱守府後事皆委焉是月徐道覆率眾三萬寇江陵荊州刺史道規又大破之斬首萬餘級道覆走還盆口初公之遣索邈也邈在道爲賊所斷道覆敗後方達自循東下江陵斷絕京邑之問傳者皆云已沒及邈至方知循走循初自蔡州南走畱其親黨範崇民五千人髙艦百餘戍南陵王仲徳等聞大軍且至乃進攻之十一月大破崇民軍焚其舟艦收其散卒循廣州守兵不以海道爲防是月建威將軍孫季髙乘海奄至而城池峻整兵猶數千季髙焚賊舟艦悉力而上四面攻之卽日屠其城循父以輕舟奔始興季髙撫其舊民戮其親黨勒兵謹守初公之遣季髙也眾以海道艱遠必至爲難且分徹見力二三非要公不從敕季髙曰大軍十二月之交必破妖寇卿今時當至廣州傾其巢窟令賊奔走之日無所歸投季髙受命而行如期克捷循方治兵旅舟艦設諸攻備公欲禦以長算乃屯軍雷池賊揚聲不攻雷池當乘流徑下公知其欲戰且慮賊戰敗或於京江入海遣王仲徳以水艦二百於吉陽下斷之十二月循道覆率眾數萬方艦而下前後相抗莫見舳櫓之際公悉出輕利斗艦躬提幡鼓命眾軍齊力擊之又上步騎於西岸右軍參軍庾樂生乘艦不進斬而徇之於是眾軍並踴騰爭先軍中多萬鈞神弩所至莫不摧陷公中流蹙之因風水之勢賊艦悉泊西岸上軍先備火具乃投火焚之煙爓張天賊眾大敗追奔至夜乃歸循等還尋陽初分遣步軍莫不疑�及燒賊艦眾乃悅服召王仲徳請還爲前驅畱輔國將軍孟懷玉守雷池循聞大軍上欲走向豫章乃悉力柵斷左裏大軍至左裏將戰公所執麾竿折折幡沈水眾並�懼公歡笑曰往年覆舟之戰幡竿亦折今者復然賊必破矣卽攻柵而進循兵𨿽殊死戰弗能禁諸軍乘勝奔之循單舸走所殺及投水死凡萬餘人納其降附宥其逼略遣劉藩孟懷玉輕軍追之循收散卒尙有數千人徑還廣州道覆還保始興公旋自左裏天子遣侍中黃門勞師於行所七年正月己未振旅於京師攺授大將軍揚州牧給班劍二十人本官悉如故固辭免南北徵伐戰亡者並列上賻贈屍喪未反遣主帥迎接致還本土二月盧循至番禺爲孫季髙所破收餘眾南走劉藩孟懷玉斬徐道覆於始興晉自中興以來治綱大權門並兼彊弱相陵百姓流離不得保其產業桓元頗欲釐攺竟不能行公旣作輔大示軌則豪彊肅然遠近知禁至是會稽余姚虞亮復藏匿亡命千餘人公誅亮免會稽內史司馬休之天子又申前命公固辭於是攺授太尉中書監乃受命奉送黃鉞解冀州交州刺史杜慧度斬盧循傳首京師先是諸州郡所遣秀才孝廉多非其人公表天子申明舊制依舊策試徵西將軍荊州刺史道規疾患求歸八年四月攺授豫州刺史以後將軍豫州刺史劉毅代之毅與公俱舉大義興復晉室自謂京城廣陵功業足以相抗𨿽權事推公而心不服也毅旣有雄才大志厚自矜許朝士素望者多歸之與尙書僕射謝混丹陽尹郗僧施並深相結及西鎭江陵豫州舊府多割以自隨請僧施爲南蠻校尉旣知毅不能居下終爲異端密圖之毅至西稱疾篤表求從弟兗州刺史藩爲副貳僞許焉九月藩入朝公命收藩及謝混並於獄賜死自表討毅又假黃鉞率諸軍西徵以前鎭軍將軍司馬休之爲平西將軍荊州刺史兗州刺史道憐鎭丹徒豫州刺史諸葛長民監太尉畱府事加太尉司馬丹陽尹劉穆之建威將軍配以實力壬午發自京師遣參軍王鎭惡龍驤將軍蒯恩前襲江陵十月鎭惡克江陵毅及黨與皆伏誅十一月己卯公至江寧下書曰夫去獘拯民必存簡恕捨网修綱𨿽煩易理江荊雕殘刑政多闕頃年事故綏撫未周遂令百姓疲匱歲月滋甚財傷役因慮不幸生雕殘之餘而不減舊刻剝徵求不循政道宰�之司或非良幹未能菲躬儉苟求盈給積習生常漸不知攺近因戎役來涉二州踐境親民愈見其瘼思欲振其所急卹其所苦凡租稅調役悉宜以見戶爲正州郡縣屯田池塞諸非軍國所資利入守宰者今一切除之州郡縣吏皆依尙書定制實戶置臺調癸卯梓材庚子皮毛可悉停省別量所出巴陵均折度支依舊兵運原五歲刑已下凡所質錄賊家余口亦悉原放以荊州十郡爲湘州公乃進督以西陽太守朱齡石爲益州刺史率眾伐蜀進公太傅揚州牧加羽葆鼓吹班劍二十人九年二月乙丑公至自江陵初諸葛長民貪淫驕橫爲士民所患苦公以其同大義優容之劉毅旣誅長民謂所親曰昔年醢彭越今年誅韓信禍其至矣將謀作亂公克期至京邑而每淹畱不進公卿以下頻日奉候於新亭長民亦驟出旣而公輕舟密至已還東府矣長民到門引前郤人閒語凡平生於長民所不盡者皆與及之長民甚說已密命左右壯士丁�等自幔後出於坐拉焉長民墜�又於地毆之死於�側輿屍付廷尉並誅其弟黎民�驍勇有气力時人爲之語曰勿跋扈付丁�先是山湖川澤皆爲豪彊所專小民薪采漁釣皆責稅直至是禁斷之時民居未一公表曰臣聞先王制治九土攸序分境畫疆各安其居在昔盛世人無遷業故井田之制三代以隆秦革斯政漢遂不攺富彊兼並於是爲獘然九服弗擾所托成舊在漢西京大遷田景之族以實關中卽以三輔爲鄕閭不復系之於齊楚自永嘉播越爰托淮海朝有匡復之算民復思本之心經略之圖日不暇給是以寧民綏治猶有未遑及至大司馬桓溫以民無定本傷治爲深庚戌土斷以一其業於時財阜國丰實由於此自玆迄今彌歷年載畫一之制漸用頹弛雜居流寓閭伍弗修王化所以未純民瘼所以猶在臣荷重任恥責實深自非攺調解張無以濟治夫人情滯常難與慮始所謂父母之邦以爲桑梓者誠以生焉終焉敬愛所托耳今所居累世墳壠成行敬恭之誠豈不與事而至請準庚戌土斷之科庶子本所弘稍與事著然後率之以仁義鼓之以威武超大江而跨黃河撫九州而復舊土則戀本之志乃速由於當年在始暫勤要終所以能易伏惟陛下垂矜萬民憐其所失永懷鴻雁之詩思隆中興之業旣委臣以國重期臣以寧濟若所啟合允請付外施行於是依界土斷惟徐兗靑三州居晉陵者不在斷例諸流寓郡縣多被並省以公領鎭西將軍豫州刺史公固讓太傅州牧及班劍奉還黃鉞七月朱齡石平蜀斬僞蜀王譙縱傳首京師九月封公次子義眞爲桂陽縣公以賞平齊及定盧循也天子重申前命授公太傅揚州牧加羽葆鼓吹班劍二十人將吏百餘惇勸乃受羽葆鼓吹班劍余固辭十年息民簡役築東府起府捨平西將軍荊州刺史司馬休之宗室之重又得江漢人心公疑其有異志而休之兄子譙王文思在京師招集輕俠公執文思送還休之命自爲其所休之表廢文思並與公書陳謝十一年正月公收休之子文寶兄子文祖並於獄賜死率眾軍西討復加黃鉞領荊州刺史辛巳發京師以中軍將軍道憐監畱府事休之上表自陳曰臣聞運不常一治亂代有陽九旣謝圯終則泰昔篡臣肆逆皇綱絕紐十世未攺鼎祚再隆太尉臣裕威武明斷首建義旗除蕩元凶皇居反正布衣匹夫匡復社稷南剿盧循北定廣固千載以來功無與等由是四海歸美朝野推崇旣位窮臺牧權傾人主不能以道處功恃寵驕溢自以酬賞旣極便情在無上刑戮逆濫政用暴苛問鼎之迹日彰人臣之禮頓缺陛下四時膳禦觸事縣空宮省供奉十不一在皇后寢疾之際湯藥不周手與家書多所求告皆是朝士共所聞見莫不傷懷憤嘆口不敢言前揚州刺史元顯第五息法興桓元之舋逃遠於外王路旣開始得歸本太傅之嗣絕而復興凡在有懷誰不感慶裕吞噬之心不避輕重以法興聰敏明慧必爲民望所歸芳蘭旣茂內懷憎惡乃妄扇異言無罪卽戮大司馬臣徳文及王妃公主情計切逼並狼狽請命逆肆禍毒誓不矜許冤酷之痛感動行路自以地卑位重荷恩崇大乃以庶孽與徳文嫡婚致玆非偶實由威逼故衛將軍劉毅右將軍劉藩前將軍諸葛長民尙書僕射謝混南蠻校尉郗僧施或盛勛徳嗣令望在身皆社稷輔弼協贊所寄無罪無辜一旦誅滅猜忍之性終古所希臣自惟門戶衰破賴之獲存皇家所重終古難匹是以公私歸馮事盡祗順再授荊州�苦陳告自以才弱位隆不宜久荷分陜屢求解任必不見聽前經攜侍老母半家俱西凡諸子侄悉畱京輦臣兄子譙王文思𨿽年少常人粗免咎悔性好交遊未知防遠羣醜交構爲其風聲裕遂剪戮人士遠送文思臣順其此旨表送章節請廢文思攺襲大宗遣息文寶送女東歸自謂推誠奉順理不過此豈意裕包藏禍心遂見討伐加惡文思構生罪舋羣小之言遠近噂而臣純愚暗信必謂不然尋臣府司馬張茂度狼狽東歸南平太守檀範之復以此月三日委郡叛逆尋有審問東軍已上裕今此舉非有怨憎正以臣王室之乾位居藩嶽時賢旣盡惟臣獨存規以剪滅成其篡殺鎭北將軍臣宗之靑州刺史臣敬宣並是裕所深忌憚欲以次除蕩然後傾移天日於事可易今荊雍義徒不召而集子來之眾其會如林豈臣無徳所能綏致蓋七廟之靈理貫幽顯�授文思振武將軍南郡太守宗之子竟陵太守魯軌進號輔國將軍臣今與宗之親禦大眾出據江津案甲抗威隨宜應赴今絳旗所指惟裕兄弟父子而已須克蕩寇逆尋續馳聞由臣輕弱致裕淩橫上慚俯愧無以厝顏休之府錄事參軍韓延之故吏也有幹用才能公未至江陵密使與之書曰文思事源遠近所知去秋遣康之送還司馬軍者推至公之極也而了不遜愧又無表疏文思經正不反此是天地之不容吾受命西討止其父子而已彼土僑舊爲所驅逼一無所問往年郗僧施謝邵任集之等交構積歲專爲劉毅謀主所以至此卿等諸人一時逼迫本無纖釁吾處懷期物自有由來今在近路正是諸人歸身之日若大軍登道交鋒接刃蘭艾吾誠不分故具示意並示同懷諸人延之報曰承親率戎馬遠履西畿闔境士庶莫不惶駭何者莫知師出之名故也今辱來疏始知以譙王前事良增嘆息司馬平西體國忠貞款愛待物當於古人中求耳以君公有匡復之勛家國蒙賴推徳委誠每事詢仰譙王往以微事見劾猶自表遜位況以大過而當嘿然邪但康之前言有所不盡故重使胡道諮白所懷道未及反已奏表廢之所不盡者命耳推寄相與之懷正當如此有何不可便興兵戈自義旗秉權以來四方方伯誰敢不先相諮疇而徑表天子邪譙王爲宰相所責又表廢之經正何歸表使何因可謂欲加之罪其無辭乎劉裕足下海內之人誰不見足下此心而復欲欺誑國士天地所不容在彼不在此矣來示言處懷期物自有由來今伐人之君陷人以利眞可謂處懷期物自有由來者矣劉藩死於閭闔之內諸葛斃於左右之手甘言詫方伯襲之以輕兵遂使席上靡款懷之士閫外無自信諸侯以是爲得算良可恥也貴府將佐及朝廷賢徳寄性命以過日心企太平久矣吾誠鄙劣嘗聞道於君子以平西之至徳寧可無授命之臣乎未嘗自投虎口比迹郗任之徒明矣假令天長喪亂九流渾濁當與臧洪遊於地下不復多言公視書嘆息以示諸佐曰事人當如此三月軍次江陵初雍州刺史魯宗之常慮不爲公所容與休之相結至是率其子竟陵太守軌會於江陵江夏太守劉虔之邀之軍敗見殺公命彭城內史徐逵之參軍王允之出江夏口復爲軌所敗並沒時公軍泊馬頭卽日率眾軍濟江躬督諸將登岸莫不奮踴爭先休之眾潰與軌等奔襄陽江陵平加領南蠻校尉將拜值四廢日佐吏鄭鮮之褚叔度王弘傅亮白遷日不許下書曰此州積獘事故相仍民疲田蕪杼軸空匱加以舊章乖昧事役頻苦童耋奪養老服戎空戶從役或越紼應召每永懷民瘼宵分忘寢誠宜蠲除苛政弘玆簡惠庶令雕風獘政與事而新寧一之化成於�月荊雍二州西局蠻府吏及軍人年十二以遷六十以上及扶養孤幼單丁大艱悉仰遣之窮獨不能存者給其長賑府州久勤將吏依勞銓序並除今年租稅四月公復率眾進討至襄陽休之奔羌天子復重申前命授太傅揚州牧劍履上殿入朝不趨贊拜不名加前部羽葆鼓吹置左右長史司馬從事中郎四人封公第三子義隆爲北彭城縣公以中軍將軍道憐爲荊州刺史八月甲子公至自江陵奉還黃鉞固辭太傅州牧前部羽葆鼓吹其餘受命朝議以公道尊勛重不宜復施敬讓軍旣加殊禮奏事不復稱名以世子爲兗州刺史十二年正月詔公依舊辟士加領平北將軍兗州刺史增都督南秦凡二十二州公以平北文武寡少不宜別置於是罷平北府以並大府以世子爲豫州刺史三月加公中外大都督初公平齊仍有定關洛之意值盧循侵逼故其事不諧荊雍旣平方謀外略會羌主姚興死子泓立兄弟相殺關中擾亂公乃戒嚴北討加領徵西將軍司豫二州刺史以世子爲徐兗二州刺史下書曰吾倡大義首自本州克復皇祚遂建勛烈外夷勍敵內淸姦軌皆邦人州黨竭誠盡力之效也情若風霜義貫金石今當奉辭西�有事關河弱嗣叨蒙復忝命授情事纏綿可謂深矣頃軍國務殷刑辟未息眷言懷之能不多嘆其犯�系五歲以還可一原遣文武勞滿未蒙榮轉者便隨班序報公受中外都督及司州並辭大司馬瑯邪王禮敬朝議從之公欲以義聲懷遠奉瑯邪王北伐五月羌僞黃門侍郎尹衝率兄弟歸順又加公北雍州刺史前部羽葆鼓吹增班劍爲四十人解中書監八月丁巳率大眾發京師以世子爲中軍將軍監太尉畱府事尙書右僕射劉穆之爲左僕射領監軍中軍二府軍司入居東府總攝內外九月公次於彭城加領徐州刺史先是遣冠軍將軍檀道濟龍驤將軍王鎭惡步向許洛羌緣道屯守皆望風降服僞兗州刺史韋華先據倉垣亦率眾歸順公又遣北兗州刺史王仲徳先以水軍入河仲徳破拓跋於東郡涼城進平滑臺十月眾軍至洛陽圍金墉泓弟僞平南將軍洸請降送於京師修復晉五陵置守衛天子詔曰夫嵩岱配極則乾道增輝藩嶽作屏則帝王成務是以夏殷資昆彭之伯有周倚齊晉之輔鑑諸前典儀刑萬代翼治扶危靡不由此太尉公命世天縱齊聖廣淵明燭四方道光宇宙爰自闕初迪則投勤王國妖蝥孔熾則功存社稷固以四維是荷萬邦攸賴者矣曁桓元僭逆傾蕩四海公深秉大節靈武霆震弘濟朕躬再造王室每惟勛徳銘於厥心遂北淸海岱南夷百越荊雍稽服庸岷順軌克黜方難式遏寇虐及阿衡王猷班序內外仰興絕風傍嗣逸業秉禮以整俗遵王以垂訓聲教遠被無思不洽爰曁木居海處之首被髮雕題之長莫不忘其陋險九譯來庭此蓋播諸徽策靡究其詳者也曩者永嘉不綱諸夏幅裂終古帝居淪胥羣寇永言園陵率土同慕公明發遐慨撫機電徵親董侯伯稜威致討旗旝首塗則八表響震偏師先路則多壘云徹舊都載淸五陵復禮百城屈膝千落影從自篇籍所載生民以來勛徳懋功未有若此之盛者也昔周呂佐睿聖之主因三分之形把旄仗鉞一時指麾皆大啟疆宇跨州兼國其在桓文方玆猶儉然亦顯被寵章光錫殊品況乃獨絕百代顧邈前烈者哉朕每弘鑑古訓思遵令圖以公深秉衝挹用闕大禮天人引領於玆歷載況今禹迹齊軌九隩同文司勛抗策普天增佇遂公髙挹大愆國章三靈眷屬朕實祗懼便宜顯答羣望允崇盛典進位相國總百揆揚州牧封十郡爲宋公備九錫之禮加璽綬遠遊冠位在諸侯王上加相國綠綟綬策曰朕以寡昧仰纘洪基夷羿乘舋蕩覆王室越在南鄙遷於九江宗祀絕饗人神無位提挈羣凶寄命江滸則我祖宗之業奄墜於地七百之祚剪焉旣傾若涉淵海罔知攸濟天未絕晉誕育英輔振厥弛維再造區物興亡繼絕俾�作明元勛至徳朕實賴焉今將授公典策其敬聽朕命乃者桓元肆僭滔天泯夏拔本塞源顚倒六位庶僚俯眉四方莫卹公精貫朝日气淩霄漢奮其靈武大殲羣慝克復皇邑奉帝歆神此公之節始於勤王者也授律羣後溯流長騖薄伐崢嶸獻捷南郢大憝折首羣逆畢夷三光旋采舊物反正此又公之功也出藩入輔弘玆保弼阜財利用繁殖生民編戶歲滋疆宇日啟導徳明刑四境有截此又公之功也鮮卑負眾僭盜三齊狼噬冀靑虔劉沂岱介恃遐阻仍爲邊毒公搜乘秣駟敻入遠疆衝櫓四臨萬雉俱潰竊號之國顯戮司寇拓土三千申威龍漠此又公之功也盧循妖凶伺隙五嶺乘虛肆逆侵覆江豫旍拂寰內矢及王城朝野喪沮莫有固志家獻徙卜之計國議遷都之規公乘轅南濟義形於色嶷然內湛視崄若夷攄略運奇英謨不世狡寇窮�喪旗宵遁俾我畿甸拯於將墜此又公之功也追奔逐北揚旍江濆偏旅浮海指日遄至番禺之功俘級萬數左裏之捷魚潰鳥散元凶遠迸傳首萬里海南肅淸荒服來款此又公之功也劉毅叛渙負舋西夏淩上罔主志肆姦暴附麗協黨扇蕩王畿公禦軌以刑消之不日倉電溯神兵風掃罪人斯得荊衡淸晏此又公之功也譙縱怙亂寇竊一隅王化阻閡三巴淪溺公指命偏師授以良圖淩波浮湍致屆井絡僭豎伏鑕梁岷革偃此又公之功也馬休魯宗阻兵內侮驅率二方連旗稱亂公投袂星言研其上略江津之師勢逾風電回�沔川實繁震懾二叛奔迸荊雍來蘇元澤浸育溫風潛被此又公之功也永嘉不競四裔擅華五都幅裂山陵幽辱祖宗懷沒世之憤遺氓有匪風之思公遠齊伊宰納隍之仁近同卜白滅亡之恥鞠旅陳師赫然大號分命羣帥北徇司兗許鄭風靡鞏洛載淸僞牧逆藩交臂請罪百年榛穢一朝掃濟此又公之功也公有康宇內之勛重之以明徳爰初發迹則奇謨冠古電擊彊妖則鋒無前對聿寧東畿大造黔首若乃艸昧經綸化融於歲月扶危靜亂道固於苞桑辯方正位納之軌度蠲削煩苛較若畫一淳風美化盈塞宇宙是以絕域獻琛遐裔納貢王略所宣九服率從𨿽文命之東漸西被咎繇之邁於種徳何以尙玆朕聞先王之宰世也庸勛尊賢建侯胙土褒以寵章崇其徽物所以協輔皇家永隆藩屏故曲阜光啟遂荒徐宅營丘表海四履有聞其在襄王亦賴匡霸又命晉文備物光錫惟公道冠前烈勛髙振古而殊典未加朕甚懵焉今進授相國以徐州之彭城沛蘭陵下邳淮陽山陽廣陵兗州之髙平魯泰山十郡封公爲宋公錫玆元土苴以白茅爰定爾居用建冢社昔晉鄭啟藩入作卿士周召保傅出總二南內外之重公實兼之命使持節太尉尙書左僕射晉寧縣五等男湛授相國印綬宋公璽紱使持節兼司空散騎常侍尙書陽遂鄕侯泰授宋公茅土金虎符第一至第十左竹使符第一至第十左相國位無不總禮絕朝班居常之名宜與事革其相國總百揆去錄尙書之號上送所假節侍中中外都督太傅太尉印綬豫章公印策進揚州牧領徵西將軍司豫北徐雍四州刺史如故公紀綱禮度萬國是式秉介蹈方罔有遷志是以錫公大輅戎輅各一元壯二駟公抑末惇本務農重積采蘩實殷稼穡惟阜是用錫公衮冕之服赤副焉公閒邪納正移風攺俗陶鈞品物如樂之和是用錫公軒縣之樂六佾之舞公宣美王化導揚休風中外企踵遠人胥萃是用錫公朱戶以居公官方任能网羅幽滯九�辭野髦士盈朝是用錫公納陛以登公當軸處中率下以義式遏寇讎淸除苛慝是用錫公虎賁之士三百人公明罰卹刑庶獄詳允放命干紀罔有攸縱是用錫公鈇鉞各一公龍驤鳳矯咫尺八紘括囊四海折衝無外是用錫公彤弓一彤矢百盧弓十盧矢千公溫恭孝思致虔禋祀忠肅之志儀刑萬方是用錫公秬鬯一卣圭瓚副焉宋國置丞相已下一遵舊儀欽哉其祗服往命茂對天休簡卹庶邦敬敷顯徳以終我髙祖之嘉命置宋國侍中黃門侍郎尙書左丞相隨大使奉迎枹罕乞佛熾盤遣使詣公求效力討羌拜西平將軍河南公十三年正月公以舟師進討畱彭城公義隆鎭彭城軍次畱城經張良廟令曰夫盛徳不泯義在祀典微管之嘆撫事彌深張子房道亞黃中照鄰殆庶風雲言感蔚爲帝師大拯橫流夷項定漢固以參軌伊望冠徳如仁若乃神交圯上道契商洛顯晦之間窈然難究源流淵浩莫測其端矣塗次舊沛佇駕畱城靈廟荒殘遺象陳昧撫迹懷人慨然永嘆過大梁者或佇想於夷門遊九原者亦流連於隨會可攺構榱桷修飾丹靑蘋蘩行潦以時致薦以紓懷古之情用存不刊之烈天子追贈公祖爲太常父爲左光祿大夫讓不受二月冠軍將軍檀道濟等次潼關三月庚辰大軍入河魏人步騎十萬營據河津公命諸軍濟河擊破之公至洛陽七月至陜城龍驤將軍王鎭惡伐木爲舟自河浮渭八月扶風太守沈田子大破姚泓於藍田王鎭惡克長安生擒泓九月公至長安長安丰稔帑藏盈積公先收其彜器渾儀土圭之獻於京師其餘珍寶珠玉以班賜將帥執送姚泓斬於建康市謁漢髙帝陵大會文武於未央殿十月天子詔曰朕聞先王之�天下也上則大寶以尊徳下則建侯以褒功是以成勛告就文命有元圭之錫四海來王姬旦饗龜蒙之封夫翼聖宣績輔徳弘猷禮窮元賞寵章希世況明保衝昧獨運陶鈞者哉朕以不徳遭家多難云雷作屯夷羿竊命失位京邑遂播蠻荊艱難卑約制命凶醜相國宋公天縱睿聖命世應期誠貫三靈大節宏發拯朕窮於巢幕回靈命於已崩固已道窮北面暉格八表者矣及外積全國之勛內累戡黎之伐芟夷彊妖之始蘊崇姦猾之源顯仁藏用之道六府孔修之績莫不雲行雨施能事必舉諒已方軌於三五不容於典策者焉自永嘉喪師綿逾十紀五都分崩然正朔時曁惟三秦懸隔未之暫賓至令羌寇襲亂淫名三世資百二之易守恃函谷之可關廟算韜略不謀之日久矣公命世撫運闡曜威靈內研諸侯之慮外致上天之罰故能倉甫訓則許鄭風偃鉦鉞未指則瀍洛霧披俾舊闕之陽復集萬國之軫東京父老重睹司隸之章俾朕負扆髙拱而保大洪烈是用遠鑑前典延卽羣謀敬授殊錫光啟疆宇乘馬之制有陋舊章徽稱之美未窮上爵豈足以顯報懋功允塞民望藩輔王畿長轡六合者乎實以公每秉謙徳卑不可逾難進之道以寵爲戚是故降損盛制且有後命也自玆迄今洪勛彌劭稜威九河魏趙底服回轅崤潼連城冰泮遂長驅灞滻懸旍龍門逆寇姚泓系頸就擒百稔梗穢滌於崇朝祖宗遺憤雪於一旦涉禹之迹方行天下至於海外罔有不服功固萬世其寧惟永豈金石雅頌所能贊揚實可以告於神明勒銘嵩岱者已朕又聞之周道方遠則鸑鷟鳴岐二南播徳則麟騶呈瑞自公大號初發爰曁告成靈祥炳煥不可勝紀豈伊素雉遠至嘉禾近歸而已哉朕每仰鑑元應俯察人謀進惟道勛退惟國典豈得遂公衝挹而久蘊盛策便宜敬行大禮允副幽顯之望其進宋公爵爲王以徐州之海陵東安北瑯邪北東莞北東海北譙北梁豫州之汝南北潁川北南頓凡十郡益宋國其相國揚州牧領徵西將軍司豫北徐雍四州刺史如故十一月前將軍劉穆之卒以司馬徐羨之代掌畱任大事皆所決於穆之者皆悉以諮公欲息駕長安經略趙魏會穆之卒乃歸十二月庚子發自長安以桂陽公義眞爲安西將軍雍州刺史畱腹心將佐以輔之閏月公自洛入河開汴渠以歸十四年正月壬戌公至彭城解嚴息甲以輔國將軍劉遵考爲並州刺史領河東太守鎭蒲�公解司州領徐冀二州刺史固讓進爵六月受相國宋公九錫之命令曰孤以寡薄負荷殊重守位奉藩危溢是懼朝恩隆泰委美推功遂方軌齊晉擬議國典𨿽亮誠守分十稔於今而成命弗回百辟胥曁內外庶僚惇免周至籍運來之功參休明之迹乘菲薄之資同盛徳之事監寐永言未知攸托隆祚之始思覃斯慶其赦國內殊死以下今月二十三日昧爽以前悉皆原宥鰥寡孤獨不能自存者人賜粟五斛府州刑罪亦同蕩然其餘詳依舊準詔崇豫章公太夫人爲宋公太妃世子爲中軍將軍副貳相國府以太尉軍諮祭酒孔季恭爲宋國尙書令靑州刺史檀祗爲領軍將軍相國左長史王弘爲尙書僕射其餘百官悉依天朝之制又詔宋國所封十郡之外悉得除用先是安西中兵參軍沈田子殺安西司馬王鎭惡諸將軍復殺安西長史王修關中亂十月公遣右將軍朱齡石代安西將軍桂陽公義眞爲雍州刺史義眞旣還爲佛佛寇所追大敗僅以身免諸將帥及齡石並沒領軍檀祗卒以中軍司馬檀道濟爲中領軍十二月天子崩大司馬瑯邪王卽帝位元熙元年正月詔遣大使徵公入輔又申前命進公爵爲王以徐州之海陵東海北譙北梁豫州之新蔡兗州之北陳畱司州之陳郡汝南潁川滎陽十郡增宋國七月乃受命赦國內五歲刑以下遷都壽陽以尙書劉懷愼爲北徐州刺史鎭彭城九月解揚州十二月天子命王冕十有二旒建天子旌旗出警入蹕乘金根車駕六馬備五時副車置旄頭云罕樂舞八佾設鐘宮縣進王太妃爲太后王妃爲王后世子爲太子王子王孫爵命之號一如舊儀二年四月徵王入輔六月至京師晉帝禪位於王詔曰夫天造艸昧樹之司牧所以陶鈞三極統天施化故大道之行選賢與能隆替無常期禪代非一族貫之百王由來尙矣晉道陵遲仍世多故爰曁元興禍難旣積至三光貿位冠履易所安皇播越宗祀墮泯則我宣元之祚永墜於地顧瞻區域剪焉已傾相國宋王天縱聖徳靈武秀世一匡頹運再造區夏固以興滅繼絕舟航淪溺矣若夫仰在璇璣旁穆七政薄伐不庭開復疆宇遂乃三俘僞主開滌五都雕顏卉服之鄕龍荒朔漠之長莫不回首朝陽沐浴元澤故四靈效瑞川嶽啟圖嘉祥雜沓休應炳著元象表革命之期華裔注樂推之願代徳之符著乎幽顯瞻烏爰止允集明哲夫豈延康有歸咸熙告謝而已哉昔火徳旣微魏祖底績黃運不競三後肆勤故天之歷數實有攸在朕𨿽庸暗昧於大道永鑑廢興爲日已久念四代之髙義稽天人之至望予其遜位別宮歸禪於宋一依唐虞漢魏故事詔艸旣成送呈天子使書之天子卽便操筆謂左右曰桓元之時天命已攺重爲劉公所延將二十載今日之事本所甘心甲子策曰咨爾宋王夫元古權輿悠哉邈矣其詳靡得而聞爰自書契降逮三五莫不以上聖君四海止戈定大業然則帝王者宰物之通器君道者天下之至公昔在上葉深鑑玆道是以天祿旣終唐虞弗得傳其嗣符命來格舜禹不獲全其謙所以經緯三才澄序彜化作範振古垂風萬葉莫尙於玆自是厥後歷代彌劭漢旣嗣徳於放勛魏亦方軌於重華諒以協謀乎人鬼而以百姓爲心者也昔我祖宗欽明辰居其極而明晦代序盈虧有期剪商兆禍非惟一世曾是弗克矧伊在今天之所廢有自來矣惟王體上聖之姿苞二儀之徳明齊日月道合四時乃者社稷傾覆王拯而存之中原蕪梗又濟而復之自負固不賓干紀放命肆逆滔天竊據萬里靡不潤之以風雨震之以雷霆九伐之道旣敷八法之化自理豈伊博施於民濟斯黔庶固以義洽四海道威八荒者矣至於上天垂象四靈效徵圖讖之文旣明人神之望已攺百工歌於朝庶民頌於野億兆抃踴傾佇惟新自非百姓樂推天命攸集豈伊在予所得獨專是用仰祗皇靈俯順羣議敬禪神器授帝位於爾躬大祚告窮天祿永終於戲王其允執其中敬遵典訓副率土之嘉願恢洪業於無窮時膺休佑以答三靈之眷望又璽書曰蓋聞天生蒸民樹之以君帝王寄世實公四海崇替系於勛徳升降存乎其人故有國必亡卜年著其數代謝無常聖哲握其符昔在上世三聖系軌疇咨四嶽以弘揖讓惟先王之有作永垂範於無窮及劉氏致禪實堯是法有魏告終亦憲玆典我世祖所以撫歸運而順人事乘利見而定天保者也而道不常泰喪我洛京蹙國江表仍遘否運淪沒相因逮於元興遂傾宗祀幸賴神武光天大節宏發匡復我社稷重造我國家惟王聖徳欽明則天光大應期誕載明保王室內紓國難外播宏略誅大憝於漢陽逋僭盜於沂渚澄氛西岷肅淸南越再靜江湘拓定樊沔若乃永懷區宇思一聲教王師首路則伊洛澄流稜威崤潼則華嶽褰靄僞酋銜璧咸陽卽序𨿽彜器所銘詩書所詠庸勛之盛莫之與二也遂偃武修文誕敷徳政八統以馭萬民九職以刑邦國思兼三王以施四事故能信著幽顯義感殊方自歷世所賓舟車所曁靡不謳歌仁徳抃舞來庭朕每敬惟道勛永察符運天之歷數實在爾躬是以五緯升度屢示除舊之迹三光協數必昭布新之祥圖讖禎瑞皎然斯在加以龍顏英特天授殊姿君人之表煥如日月傳稱惟天爲大惟堯則之詩云有命自天命此文王夫或躍在淵者終饗九五之位勛格天地者必膺大寶之業昔土徳告沴傳祚於我有晉今歷運攺卜永終於玆亦以金徳而傳於宋仰四代之休義鑑明�之定期詢於羣公爰逮庶尹咸曰休哉罔違朕志今遣使持節兼太保散騎常侍光祿大夫淡兼太尉尙書宣範奉皇帝璽綬受終之禮一如唐虞漢魏故事王其允答人神君臨萬國時膺靈祉酬於上天之眷命王奉表陳讓晉帝已遜瑯邪王第表不獲通於是陳畱王度嗣等二百七十人及宋臺羣臣並上表勸進上猶不許太史令駱達陳天文符瑞數十條羣臣又固請王乃從之永初元年夏六月丁卯設壇於南郊卽皇帝位柴燎告天策曰皇帝臣裕敢用元牡昭告皇天后帝晉帝以卜世告終歷數有歸欽若景運以命於裕夫樹君宰世天下爲公徳充帝王樂推攸集越俶唐虞降曁漢魏靡不以上哲格文祖元勛陟帝位故能大拯黔首垂訓無窮晉自東遷四維不振宰輔憑依爲日已久難棘隆安禍成元興遂至帝主遷播宗祀湮滅裕𨿽地非齊晉眾無一旅仰憤時難俯悼橫流投袂一援則皇祀克復及危而能持顚而能扶姦宄具殲僭僞必滅誠興廢有期否終有數至於大造晉室撥亂濟民因藉時來實屍其重加以殊俗慕義重譯來庭正朔所曁咸服聲教至乃三靈垂象山川告祥人神協祉歲月滋著是以羣公卿士億兆夷人僉曰皇靈降鑑於上晉朝款誠於下天命不可以久淹宸極不可以暫曠遂逼羣議恭玆大禮猥以寡徳托於兆民之上𨿽仰畏天威略是小節顧探永懷祗懼若霣敬簡元辰升壇受禪告類上帝用酬萬國之情克隆天保永祚於有宋惟明靈是饗禮畢備法駕幸建康宮臨太極前殿詔曰夫世代疊興承天統極𨿽遭遇異塗因革殊事若乃功濟區宇道振生民興廢所階異世一揆朕以寡薄屬當艱運藉否終之期因士民之力用獲拯溺匡世撥亂安國寧民業未半古功參曩烈晉氏以多難仍遘歷運已移欽若前王憲章令軌用集大命於朕躬惟徳匪嗣辭不獲申遂祗順三靈饗玆景祚燔柴於南郊受終於文祖猥當與能之期爰集樂推之運嘉祚肇開隆慶惟始思俾休嘉惠玆兆庶其大赦天下攺晉元熙二年爲永初元年賜民爵二級鰥寡孤獨不能自存者人谷五斛逋租宿債勿復收其有犯鄕論淸議髒污淫盜一皆蕩滌洗除與之更始長徒之身特皆原遣亡官失爵禁錮奪勞一依舊準封晉帝爲零陵王令食一郡載天子旍旗乘五時副車行晉正朔郊祀天地禮樂制度皆用晉典上書不爲表答表勿稱詔追尊皇考爲孝穆皇帝皇妣爲穆皇后尊王太后爲皇太后按傅亮傳亮從徵關洛還至彭城宋國初建令書除侍中領世子中庶子徙中書令從還壽陽髙祖有受禪意而難於發言乃集朝臣燕飲從容言曰桓元暴篡鼎命已移我首唱大義復興皇室南徵北伐平定四海功成業著遂荷九錫今年將衰暮崇極如此物戒盛滿非可久安今欲奉還爵位歸老京師羣臣惟盛稱功徳莫曉此意日晚坐散亮還外乃悟旨而宮門已閉亮於是叩扉請見髙祖卽開門見之亮入便曰臣暫宜還都髙祖達解此意無復他言直云須幾人自送亮曰須數十人便足於是卽便奉辭亮旣出已夜見長星竟天亮拊髀曰我常不信天文今始驗矣至都卽徵髙祖入輔永初元年遷太子詹事中書令如故以佐命功封建城縣公食邑二千戶武帝永初三年夏五月癸亥少帝以皇太子卽皇帝位按宋書少帝本紀少帝諱義符小字車兵武帝長子也母曰張夫人晉義熙二年生於京口武帝晚無男及帝生甚悅年十歲拜豫章公世子帝有膂力善騎射解音律宋臺建拜宋世子元熙元年進爲宋太子武帝受禪立爲皇太子永初三年五月癸亥武帝崩是日太子卽皇帝位大赦尊皇太后曰太皇太后六月壬申以尙書僕射傅亮爲中書監司空徐羨之領軍將軍謝晦及亮輔政

登極部匯考八

宋二少帝景平二年八月丁酉文帝以宜都王入卽皇帝位按宋書文帝本紀太祖文皇帝諱義隆小字車兒武帝第三子也晉安帝義熙三年生於京口盧循之難上年四歲髙祖使諮議參軍劉粹輔上鎭京城十一年封彭城縣公髙祖伐羌至彭城將進路板上行冠軍將軍畱守晉朝加授使持節監徐兗靑冀四州諸軍事徐州刺史將軍如故關中平定髙祖還彭城又授監司州豫州之淮西兗州之陳畱諸軍事前將軍司州刺史持節如故將鎭洛陽仍攺授都督荊益寧雍梁秦六州豫州之河南廣平揚州之義成松滋四郡諸軍事西中郎將荊州刺史持節如故永初元年封宜都王食邑三千戶進督北秦並前七州進號鎭西將軍給鼓吹一部又進督湘州是歲入朝時年十四長七尺五寸傅涉經史善隸書景平二年七月中少帝廢百官備法駕奉迎入奉皇統行臺至江陵進璽紱侍中臣琇散騎常侍臣嶷之中書監尙書令護軍將軍建城縣公臣亮左衛將軍臣景仁給事中遊擊將軍龍鄕縣侯臣隆越騎校尉都亭侯臣綱給事黃門侍郎臣孔璩之散騎侍郎臣劉思考員外散騎侍郎臣潘盛中書侍郎臣何尙之羽林監封陽縣開國侯臣蕭思話長兼尙書左丞徳陽縣侯臣孫康吏部郎中騎都尉臣張茂度儀曹郎中臣徐長琳倉部郎中臣庾俊之都官郎中臣袁洵等上表曰臣聞否泰相革數窮則變天道所以不卜世所以靈長乃者運距陵夷王室艱晦九服之命靡所適歸髙祖之業將墜於地賴基厚徳深人神同獎社稷以寧有生獲乂伏惟陛下君徳自然聖明在禦孝悌著於家邦風猷宣於蕃牧是以徵祥雜沓符瑞輝宗廟神靈乃眷西顧萬邦黎獻望景托生臣等忝荷朝列豫充將命復集休明之運再睹太平之業行臺至止瞻望城關不勝喜悅鳧藻之情謹詣門拜表以聞上答曰皇運艱獘數鍾屯夷仰惟崇基感尋國故永慕厥躬悲慨交集賴七百祚永股肱忠賢故能休否以泰天人式序猥以不徳謬降大命顧己兢悸何以克堪�當暫歸朝廷展哀陵寢並與賢彥申寫所懷望體其心勿爲辭費府州佐史並稱臣請題榜諸門一依宮省上不許甲戌發江陵八月丙申車駕至京城丁酉謁初寧陵還於中堂卽皇帝位丁酉大赦天下攺景平二年爲元嘉元年文武賜位二等逋租宿債勿復收按徐羨之傳羨之進位司空錄尙書事少帝失徳羨之等將謀廢立而廬陵王義眞輕動多過不任四海乃先廢義眞然後廢帝時謝晦爲領軍以府捨內屋敗應治悉移家人出宅聚將士於府內鎭北將軍南兗州刺史檀道濟先朝舊將威服殿省但有兵眾召使入朝告之以謀事將發道濟入宿領軍府中書舍人邢安泰潘盛爲內應其日守關道濟領兵居前羨之等繼其後由東掖門雲龍門入宿衛先受處分莫有動者先是帝於華林園爲列肆親自酤賣又開瀆聚土以像破岡率左右唱呼引船爲樂是夕寢於龍舟在天淵池兵士進殺二人又傷帝指扶帝出東閣收璽綬羣臣拜辭衛送故太子宮遷於吳郡侍中程道惠勸立第五皇弟義恭羨之不許遣使殺義眞於新安殺帝於吳縣時爲帝築宮未成權居金昌亭帝突走出昌門追者以門關擊之倒地然後加害太祖卽祚進羨之司徒按通鑑綱目宋徐羨之傅亮謝晦廢其主義符爲營陽王侍中程道惠勸羨之等立南豫州刺史義恭羨之等以宜都王義隆素有令望乃稱皇太后令數義符過惡廢爲營陽王以義隆纂承大統遷義符於吳使邢安泰就弒之義符多力突走出昌門追者以門關踣而弒之宜都王義隆至建康羣臣迎拜於新亭徐羨之問傅亮曰王可方誰亮曰王文景以上人羨之曰必能明我赤心亮曰不然義隆謁初寧陵還止中堂百官奉璽綬義隆辭讓數四乃受之遂卽位大赦謁太廟復廬陵王先封迎其柩還建康以行荊州刺史謝晦爲眞晦將行問蔡廓曰吾其免乎廓曰卿受先帝顧命任以社稷廢�立明義無不可但殺人二兄而以之北面挾震主之威據上流之重以古推今自免爲難晦始懼不得去旣發喜曰今得脫矣徐羨之等進位有差有司奏車駕依故事臨華林園聽訟詔曰政刑多所未悉可如先者二公推訊乃以王曇首王華爲侍中竟陵王義宣鎭石頭羨之等欲遂以到彥之爲雍州不許徵爲中領軍委以戎政彥之自襄陽南下謝晦慮彥之不過己彥之至楊口步往江陵深布誠款晦亦厚自結納由此大安文帝元嘉三十年夏四月己巳孝武帝以武陵王入卽皇帝位按宋書孝武帝本紀世祖孝武皇帝諱駿字休龍小字道民文帝第三子也元嘉七年秋八月庚午生十二年立爲武陵王食邑二千戶十六年都督湘州諸軍事徵鹵將軍湘州刺史領石頭戍事十七年遷使持節都督南豫豫司雍並五州諸軍事南豫州刺史將軍如故猶戍石頭二十一年加督秦州進號撫軍將軍明年徙都督雍梁南北秦四州荊州之襄陽竟陵南陵順陽新野隨六郡諸軍事寧蠻校尉雍州刺史持節將軍如故自晉氏江左以來襄陽未有皇子重鎭時太祖欲經略關河故有此授尋給鼓吹一部二十五年攺授都督南兗徐兗靑冀幽六州豫州之梁郡諸軍事安北將軍徐州刺史持節如故北鎭彭城尋領兗州刺史始興王浚爲南兗州上解督南兗二十七年坐汝陽戰敗降號鎭軍將軍又以拓跋南侵降爲北中郎將二十八年進督南兗州南兗州刺史當鎭山陽尋遷都督江州荊州之江夏豫州之西陽晉熙新蔡四郡諸軍事南中郎將江州刺史持節如故時緣江蠻爲寇太祖遣太子步兵校尉沈慶之等伐之使上總統眾軍三十年正月上出次西陽之五洲會元凶弒逆以上爲徵南將軍加散騎常侍上率眾入討荊州刺史南譙王義宣雍州刺史臧質並舉義兵四月辛酉上次溧洲癸亥冠軍將軍柳元景前鋒至新亭修建營壘甲子賊劭親率眾攻元景大敗退走丙寅上次江寧丁卯大將軍江夏王義恭來奔奉表上尊號戊辰上至於新亭己巳卽皇帝位大赦天下文武賜爵一等從軍者二等髒污淸議悉皆蕩除髙年鰥寡孤幼六疾不能自存人賜谷五斛逋租宿債勿復收長徒之身優量降宥崇攺太祖號謚按江夏王義恭傳元嘉二十九年元凶肆逆世祖入討義恭單馬南奔世祖時在新林浦義恭旣至上表勸世祖卽位曰臣聞治亂無兆倚伏相因幹靈降禍二凶極逆深酷巨痛終古未有陛下忠孝自天赫然電發投袂泣血四海順軌是以諸侯云赴數均八百義奮之旅其會如林神祚明徳有所底止而衝居或躍未登天祚非所以嚴重宗社紹延七百昔張武抗辭代王順請耿純陳款光武正位況今罪逆無親惡盈釁滿阻兵安忍戮善崇姦履地戴天畢命俄頃宜早定尊號以固社稷景平之季實惟樂推王室之亂天命有在故抱拜兆於壓璧赤龍表於霄徵伏惟大命無私遠存家國七廟之靈近哀黔首塗炭之切時陟帝祚永慰羣心臣負釁嬰罰偸生天壤幸及寬政待罪有司敢以漏刻視息披露肝膽世祖卽祚授使持節侍中都督揚南徐二州諸軍事孝武帝大明八年閏五月庚申前廢帝以皇太子卽皇帝位按宋書前廢帝本紀前廢帝諱子業小字法師孝武帝長子也元嘉二十六年正月甲申生世祖鎭尋陽子業畱京邑三十年世祖入伐元凶被囚侍中下省將見害者數矣卒得無恙世祖踐祚立爲皇太子始未之東宮中庶子二率並入直永福省大明二年出東宮四年講孝經於崇正殿七年加元服八年閏五月庚申世祖崩其日太子卽皇帝位大赦天下六月辛未詔曰朕以眇身夙紹洪業敬禦天威欽對靈命仰尊凝緒日鑑前圖實可以拱默守成詒風長世而寶位告始萬攺屬惟徳弗明昧於大道思宣睿範引玆簡卹可具詢執事詳訪民隱凡曲令密文繁而作治關市僦稅事施一時而姦吏舞文妄興威福加以气緯舛元偏頗滋甚宜其寬徭輕憲以救民切禦府諸署事不須廣雕文篆刻無施於今悉宜並省以酬氓願藩王貨壹皆禁斷外便具條以聞前廢帝景和元年十二月丙寅明帝以湘東王入卽皇帝位按宋書明帝本紀太宗明皇帝諱彧字休炳小字榮期文帝第十一子也元嘉十六年十月戊寅生二十五年封淮陽王食邑二千戶二十九年攺封湘東王元凶弒立以爲驍騎將軍加給事中世祖踐祚爲祕書監遷冠軍將軍南蘭陵下邳二郡太守領石頭戍事孝建元年徙爲南彭城東海二郡太守將軍如故鎭京口其年徵爲中護軍二年遷侍中領遊擊將軍三年徙衛尉侍中如故又爲左衛將軍衛尉如故大明元年轉中護軍衛尉如故三年爲都官尙書領遊擊將軍衛尉如故七年遷領軍將軍八年出爲使持節都督徐兗二州豫州之梁郡諸軍事鎭北將軍徐州刺史給鼓吹一部其年徵爲侍中護軍將軍未拜復爲領軍將軍侍中如故永光元年又出爲使持節散騎常侍都督南豫豫司江四州揚州之宣城諸軍事以將軍南豫州刺史鎭姑熟又徙爲都督雍梁南北秦四州郢州之竟陵諸軍事寧蠻校尉雍州刺史持節常侍將軍如故未拜復本位尋以本號開府儀同三司廢帝景和末上入朝被畱停都廢帝誅害宰輔殺戮大臣恆慮有圖之者疑畏諸父並拘之殿內遇上無禮事在文諸王傳遂收上付廷尉一宿被原將加禍害者前後非一旣而害上意定明旦便應就禍上先已與腹心阮佃夫李道兒等密共合謀於時廢帝左右常慮禍及人人有異志惟有直合將軍宋越譚金童太一等數人爲其腹心並虓虎有幹力在殿省久眾並畏服之故莫敢動是夕越等並外宿佃夫道兒因結壽寂之等殞廢帝於後堂十一月二十九日夜也事定上未知所爲建安王休仁便稱臣奉引升西堂登禦座召見諸大臣於時事起倉卒上失履跣至西堂猶著烏帽坐定休仁呼主衣以白帽代之令備羽儀𨿽未卽位凡眾事悉稱令書施行己未司徒揚州刺史豫章王子尙山陰公主並賜死宋越譚金童太一謀反伏誅十二月庚申朔令書以司空東海王褘爲中書監太尉鎭軍將軍江州刺史晉安王子勛進號車騎將軍開府儀同三司癸亥以新除驃騎大將軍建安王休仁爲司徒尙書令揚州刺史鎭軍將軍開府儀同三司山陽王休佑進號驃騎大將軍荊州刺史崇憲衛尉桂陽王休範爲鎭北將軍南徐州刺史乙丑攺封安陵王子綏爲江夏王泰始元年冬十二月丙寅上卽皇帝位詔曰髙祖武皇帝徳洞四瀛化綿九服太祖文皇帝以大明定基世祖孝武皇帝以下武寧亂日月所照梯山航海風雨所均削�襲帶所以業固盛漢聲溢隆周子業凶嚚自天忍悖成性人面獸心見於齠日反道敗徳著自比年其狎侮五常怠棄三正矯誣上天毒流下國實開辟所未有書契所未聞再罹遏密而無一日之哀齊斬在躬方深北裏之樂虎難匣憑河必彰遂謀滅上宰窮舋逆之酷虐害國輔究孥戮之刑子鸞同生以昔憾殄殪敬猷兄弟以睚�殲夷徵逼義陽將加屠膾陵辱戚藩檟楚妃主奪立左右竊子置儲肆酗於朝宣淫於國事穢東陵行污飛走積舋罔極日月滋深比遂圖犯元宮志窺題湊將肆梟獍之禍騁商頓之心又欲鴆毒崇憲虐加諸父事均宮閫聲徧國都鴟梟小豎莫不寵暱朝廷忠誠必加戮挫收掩之旨虓虎結轍掠奪之使白刃相望百僚危气首領無有全地萬姓崩心妻子不復相保所以鬼哭山鳴星鉤血降神器殆於馭索景祚危於綴旒朕假寐凝憂泣血待旦慮大宋之基於焉而泯武文之業將墜於淵賴七廟之靈藉八百之慶巨猾斯殄鴻沴時褰皇綱絕而復紐天緯缺而更張猥以寡薄屬承幹統上緝三光之重俯顧庶民之艱業業兢兢若履冰谷思與億兆同此維新可大赦天下攺景和元年爲泰始元年賜民爵二級鰥寡孤獨不能自存者人谷五斛逋租宿債勿復收犯鄕諭淸議髒污淫盜並悉先除長徒之身特賜原遣亡官失爵禁錮舊勞一依舊典其�制謬封並皆刊削按始安王休仁傳時廢帝狂悖無道誅害羣公忌憚諸父並囚之殿內毆捶淩曳無復人理休仁及太宗山陽王休佑形體並肥壯帝乃以竹籠盛而稱之以太宗尢肥號爲豬王號休仁爲殺王休佑爲賊王以三王年長尢所畏憚故常錄以自近不離左右東海王褘凡劣號爲驢王桂陽王林範巴陵王休若年少故並得從容嘗以木槽盛飯內諸雜食攬令和合掘地爲坑�實之以泥水�太宗內坑中和槽食置前令太宗以口就槽中食用之爲歡笑欲害太宗及休仁休佑前後以十數休仁多計數每以笑調佞諛悅故得推遷常於休仁前使左右淫逼休仁所生楊太妃左右並不得已順命以至右衛將軍劉道隆道隆歡以奉旨盡諸丑狀時廷尉劉妾孕臨月迎入後宮冀其生男欲立爲太子太宗嘗忤旨帝怒乃�之縛其手腳以杖貫手腳內使人檐付太官曰卽日屠豬休仁笑謂帝曰豬今日未應死帝問其故休仁曰待皇太子生殺豬取其肝肺帝意乃解曰且付廷尉一宿出之帝將南遊荊湘二州明旦欲殺諸父便發其夕太宗克定禍難殞帝於華林園休仁卽日推崇太宗便執臣禮明帝泰豫元年四月庚子後廢帝以皇太子卽皇帝位按宋書後廢帝本紀廢帝諱昱字徳融小字慧震明帝長子也大明七年正月辛丑生於衛尉府太宗諸子在孕皆以周易筮之卽以所得之封爲小字故帝字慧震其餘皇子亦如此泰始二年立爲皇太子三年始制太子攺名昱安車乘象輅六年出東宮又制太子元正朝賀服衮冕九章衣泰豫元年四月己亥太宗崩庚子太子卽皇帝位大赦天下按通鑑綱目泰豫元年夏四月宋王病篤以桂陽王休範爲司空褚淵爲護軍將軍劉�爲右僕射與尙書令袁粲荊州刺史蔡興宗郢州刺史沈攸之並受顧命淵素與蕭道成善薦之詔以爲右衛將軍共掌機事宋主遂殂太子昱卽位生十年矣粲等秉政後廢帝元徽五年七月壬辰順帝以安成王入卽皇帝位按宋書順帝本紀順皇帝諱準字仲謀小字智觀明帝第三子也泰始五年七月癸丑生七年封安成王食邑三千戶仍拜撫軍將軍置佐史廢帝卽位爲揚州刺史元徽二年進號車騎將軍都督揚南豫二州諸軍事給鼓吹一部刺史如故四年又進號驃騎大將軍開府儀同三司班劍三十人都督刺史如故元徽五年七月戊子夜廢帝殞奉迎王入居朝堂壬辰卽皇帝位大赦天下賜文武位二等按南齊書太祖本紀太祖威名旣重蒼梧王昱深相猜忌幾加大禍陳太妃罵之曰蕭道成有功於國今若害之後誰復爲汝著力者乃止太祖密謀廢立五年七月戊子帝微行出北湖常單馬先走羽儀禁衛隨後追之於堤塘相蹈藉左右張互兒馬墜湖帝怒取馬置光明亭前自馳騎刺殺之因共屠割又於蠻岡賭跳際夕乃還仁壽殿東阿氈屋中寢語左右楊玉夫伺織女度報我時殺害無常人懷危懼玉夫與其黨陳奉伯等二十五人同謀於氈屋中取千牛刀殺蒼梧王稱敕使廂下奏伎因將首出與王敬則敬則送太祖太祖夜從承明門乘常所騎赤馬入殿內驚怖旣知蒼梧王死咸稱萬歲及太祖踐阼號此馬爲龍驤將軍世謂爲龍驤赤明日太祖戎服出殿庭槐樹下召四貴集議太祖謂劉秉曰丹陽國家重戚今日之事屬有所歸秉讓不當太祖次讓袁粲粲又不受太祖乃下議備法駕詣東城迎立順帝於是長刀遮粲秉等各失色而去按通鑑綱目宋主昱自京口旣平驕恣尢甚無日不出從者並執鋋矛逢無免者民間擾懼行人殆絕鍼椎鑿鋸不離左右一日不殺則慘然不樂殿省憂惶食息不保阮佃夫等謀因其出執而廢之事覺被殺太后數訓戒昱昱欲鴆之未果嘗直入領軍府道成晝臥裸袒昱令起立畫腹爲的引滿將射之道成斂板曰老臣無罪乃更以箭射中其臍投弓大笑道成憂懼密與袁粲褚淵謀廢立粲曰主上幼年微過易攺伊霍之事非季世所行縱使功成亦終無全地淵默然功曹紀僧眞言於道成曰今朝廷猖狂人不自保天下之望不在袁褚明公豈得坐受誅滅道成然之或勸道成奔廣陵起兵靑冀刺史劉善明曰宋氏將亡愚智共知公神武髙世惟當靜以待之因機奮發功業自定不可遠去根本自貽猖蹶道成乃止越郡校尉王敬則潛自結於道成道成命敬則陰結昱左右楊玉夫楊萬年陳奉伯等使伺機便至是昱乘露車與左右於臺岡賭跳仍往靑園尼寺晚至新安寺偸狗飲酒醉還玉夫萬年刎其首奉伯袖之稱敕開門出與敬則敬則馳詣領軍府道成戎服乘馬而出敬則等從入宮殿中聞昱已死咸稱萬歲道成以太后令召諸大臣入議道成謂劉秉曰此使君家事何以斷之秉未答道成須�盡張目光如電秉曰尙書眾事可以見付軍旅處分一委領軍道成讓袁粲粲不敢當王敬則拔刃跳躍曰天下事皆應關蕭公敢有開一言者血染敬則刃仍手取白紗帽加道成首令卽位曰事須及熱道成正色呵之褚淵曰非蕭公無以了此道成乃下議迎立安成王秉出逢從弟韞問曰事當歸兄邪曰已讓領軍矣韞拊膺曰兄肉中詎有血邪今年族矣遂以太后令數昱罪惡追廢爲蒼梧王儀衛至東府門安成王令門者勿開以待袁司徒粲至乃入卽位時年十一以道成爲司空錄尙書事驃騎大將軍出鎭東府劉秉爲尙書令袁粲鎭石頭秉始謂尙書萬幾本以宗室居之則天下無變旣而道成兼總軍國布置心膂與奪自專褚淵素相憑附秉粲閣手仰成矣粲性衝靜每有朝命常固辭不得已乃就職至是知蕭道成有不臣之志陰欲圖之卽日受命

登極部匯考九

南齊髙帝建元元年夏四月甲午以齊王受宋禪卽皇帝位按南齊書髙帝本紀太祖髙皇帝諱道成字紹伯姓蕭氏小諱鬥將漢相國蕭何二十四世孫也何子酇定侯延生侍中彪彪生公府掾章章生皓皓生仰仰生禦史大夫望之望之生光祿大夫育育生禦史中丞紹紹生光祿勛閎閎生濟陰太守闡闡生吳郡太守永永生中山相苞苞生博士周周生蛇丘長矯矯生州從事逵逵生孝廉休休生廣陵府丞豹豹生大中大夫裔裔生淮陰令整整生卽丘令生輔國參軍樂子宋升明二年九月贈太常生皇考蕭何居沛侍中彪免官居東海蘭陵縣中都鄕中都裏晉元康元年分東海爲蘭陵郡中朝亂淮陰令整字公齊過江居晉陵武進縣之東城裏寓居江左者皆僑置本土加以南名於是爲南蘭陵蘭陵人也皇考諱承之字嗣伯少有大志才力過人宗人丹陽尹摹之北兗州刺史源之並見知重初爲建威府參軍義熙中蜀賊譙縱初平皇考遷揚武將軍安固汶山二郡太守善於綏撫元嘉初徙爲威烈將軍濟南太守七年右將軍到彥之北伐大敗敵乘勝破靑部諸郡國別帥安平公乙旃眷寇濟南皇考率數百人拒戰退之敵眾大集皇考使偃兵開城門眾諫曰賊眾我寡何輕敵之甚皇考曰今日懸守窮城事已危急若復示弱必爲所屠惟當見彊待之耳敵疑有伏兵遂引去靑州刺史蕭思話欲委鎭保險皇考固諫不從思話失據潰走明年徵南大將軍檀道濟於壽張轉戰班師滑臺陷沒兗州刺史竺靈秀抵罪宋文帝以皇考有全城功手書與都督長沙王義欣曰承之理民直亦不在武幹後今擬爲兗州刺史檀徵南詳之皇考與道濟無素故事遂寢遷輔國鎭北中兵參軍員外郎十年蕭思話爲梁州刺史皇考爲其橫野府司馬漢中太守氐帥楊難當寇漢川梁州刺史甄法護棄城走思話至襄陽不進皇考輕軍前行攻氐僞魏興太守薛健於黃金山�之黃金山張魯舊戍南接漢川北枕驛道險固之極健旣潰散皇考卽據之氐僞梁秦二州刺史趙溫先據州城聞皇考至退據小城薛健退屯下桃城立柴營皇考引軍與對壘相去二里健與僞馮翊太守蒲旱子悉力出戰皇考大破之健等閉營自守不敢出思話繼至賊乃稍退皇考進至峨公山爲左衛將軍沙州刺史呂平大眾所圍積日建武將軍蕭汪之平西督護段虯等至表裏奮擊大破之難當又遣息和領步騎萬餘夾漢水兩岸援趙溫攻逼皇考相拒四十餘日賊皆衣犀甲刀箭不能傷皇考命軍中斷槊長數尺以大斧捶其後賊不能當乃焚營退皇考追至南城眾軍自後而進連戰皆捷梁州平詔曰承之�命先驅蒙險深入全軍屢�奮其忠果可龍驤將軍隨府轉寧朔司馬太守如故入爲太子屯騎校尉文帝以平氐之勞靑州缺將欲授用彭城王義康秉政皇考不附乃轉爲江夏王司徒中兵參軍龍驤將軍南泰山太守封晉興縣五等男邑三百四十戶遷右軍將軍元嘉二十四年殂年六十四梁土民思之於峨公山立廟祭祀升明二年贈散騎常侍金紫光祿大夫太祖以元嘉四年丁卯歲生姿表英異龍顙鐘聲鱗文徧體儒士雷次宗立學於雞籠山太祖年十三受業治禮及左氏春秋十七年宋大將軍彭城王義康被黜鎭豫章皇考領兵防守太祖捨業南行十九年竟陵蠻動文帝遣太祖領偏軍討沔北蠻二十一年伐魏至丘檻山並破走二十三年雍州刺史蕭思話鎭襄陽啟太祖自隨戍沔北討樊鄧諸山蠻破其聚落初爲左軍中兵參軍二十七年魏圍汝南戍主陳憲臺遣寧朔將軍臧質安蠻司馬劉康祖救之文帝使太祖宣旨授節度聞魏主拓跋燾向彭城質等回軍救援至盱眙太祖與質別軍主胡宗之等五軍步騎數千人前驅燾已潛過淮卒相遇於莞山下合戰敗績緣淮奔退宗之等皆陷沒太祖還就質固守爲敵所攻圍甚危急事寧還京師二十九年領偏軍徵仇池梁州西界舊有武興戍晉隆安中沒屬氐武興西北有蘭�戍去仇池二百里太祖擊二壘皆破之遂從谷口入關未至長安八十里梁州刺史劉秀之遣司馬馬注助太祖攻談堤城拔之僞河間公奔走敵救兵至太祖軍力疲少又聞文帝崩乃燒城還南鄭襲爵晉興縣五等男孝建初除江夏王大司馬參軍隨府轉太宰遷員外郎直閣中書舍人西陵王撫軍參軍建康令新安王子鸞有盛寵簡選僚佐爲北軍中郎中兵參軍陳太后憂起爲武烈將軍復爲建康令中兵如故景和世除後軍將軍值明帝立爲右軍將軍時四方反叛會稽太守尋陽王子房及東諸郡皆起兵明帝加太祖輔國將軍率眾東討至晉陵與賊前鋒將程桿孫曇瓘等戰一日破賊十二壘分軍定諸縣晉陵太守袁摽棄城走東境諸城相繼奔散徐州刺史薛安都反彭城從子索兒寇淮陰山陽太守程天祚舉城叛徐州刺史申令孫又降徵太祖討之時太祖平東賊還又將南討出次新亭前軍已發而索兒自雎陵渡淮馬步萬餘人擊殺臺軍主孫耿縱兵逼前軍張永營告急明帝聞賊渡遽追太祖往救之屯破釜索兒向鍾離永遣寧朔將軍王寬據盱眙遏其歸路索兒擊破臺軍主髙道慶走之於石�將西歸王寬與軍主任農夫先據白鵠澗張永遣太祖馳督寬索兒東要擊太祖使不得前太祖鼓行結陣直入寬壘索兒望見不敢發經數日索兒引軍頓石梁太祖追之至葛冢候騎還云賊至太祖乃頓軍引管分兩馬軍夾營外以待之俄頃賊馬步奄至又推火車數道攻戰相持移日乃出輕兵攻賊西使馬軍合擊其後賊眾大敗追奔獲其器仗進屯石梁澗北索兒夜遣千人來斫營營中驚太祖臥不起宣令左右案部不得動須臾賊散太祖議欲於石梁西南髙地築壘通南道斷賊走路索兒果來爭之太祖率軍擊破之賊馬自相踐藉死索兒走向鍾離太祖追至黯黮而還除驍騎將軍封西陽縣侯邑六百戶遷巴陵王衛軍司馬隨鎭會稽江州刺史晉安王子勗遣臨川內史張淹自鄱陽嶠道入三吳臺軍主沈思仁與僞龍驤將軍任皇鎭西參軍劉越緒各據險相守明帝遣太祖領三千人討之時朝廷器甲皆充南討太祖軍容寡闕乃編�皮爲馬具裝析竹爲寄生夜舉火進軍賊望見恐懼未戰而走還除桂陽王徵北司馬南東海太守行南徐州事初明帝遣張永沈攸之以眾諭降薛安都謂太祖曰吾今因此北討卿意以爲何如太祖對曰安都才識不足狡猾有餘若長轡緩禦則必遣子入朝今以兵逼之彼將懼而爲計恐非國之利也帝曰眾軍猛銳何往不�卿每杖策幸勿多言安都見兵至果引北敵永等敗於彭城淮南孤弱以太祖爲假冠軍將軍持節都督北討前鋒諸軍事鎭淮陰泰始三年沈攸之吳喜北敗於睢口諸城戍大小悉奔歸敵遂進至淮北圍角城戍主賈法度力弱不敵諸將勸太祖渡岸救之太祖不許遣軍主髙道慶將數百張弩浮艦淮中遙射城外敵弩一發數百箭俱去敵騎相引避之乃命進戰城圍卽解遷督南兗徐二州諸軍事南兗州刺史持節假冠軍督北討如故五年進督兗靑冀三州六年除黃門侍郎領越騎校尉不拜復授冠軍將軍畱本任明帝常嫌太祖非人臣相而民間流言云蕭道成當爲天子明帝愈以爲疑遣冠軍將軍吳喜以三千人北使令喜畱軍破釜自持銀壺酒封賜太祖太祖戎衣出門迎卽酌飲之喜還帝意乃悅七年徵還京師部下勸勿就徵太祖曰諸卿暗於見事主上自誅諸弟爲太子稚弱作萬歲後計何關佗族惟應速發事緩必見疑今骨肉相害自非靈長之運禍難將興方與卿等�力耳拜散騎常侍太子左衛率時世祖以功當別封贛縣太祖以一門二封固辭不受詔許之食邑二百戶明帝崩遺詔爲右衛將軍領衛尉加兵五百人與尙書令袁粲護軍褚淵領軍劉�共掌機事又別領東北選事尋解衛尉加侍中領石頭戍軍事明帝誅戮蕃戚江州刺史桂陽王休範以人凡獲全及蒼梧王立更有窺伺覬望密與左右閹人於後堂習馳馬招聚士眾元徽二年五月舉兵於尋陽收略官民數日得士眾二萬人騎五百匹發盆口悉乘商旅船艦大雷戍主杜道欣鵲頭戍主劉期告變朝廷惶駭太祖與護軍褚淵徵北張永領軍劉�僕射劉秉遊擊將軍戴明寶驍騎將軍阮佃夫右軍將軍王道隆中書舍人孫千齡員外郎楊運長集中書省計議莫有言者太祖曰昔上流謀逆皆因淹緩至於覆敗休範必遠懲前失輕兵急下乘我無備今應變之術不宜念遠若偏師失律則太沮眾心宜頓新亭白下堅守宮掖東府石頭以待賊千里孤軍後無委積求戰不得自然瓦解我請頓新亭以當其鋒徵北可以見甲守白下中堂舊是置兵地領軍宜屯宣陽門爲諸軍節度諸貴安坐殿中右軍諸人不須競出我自前驅破賊必矣因索筆下議並注同中書舍人孫千齡與休範有密契獨曰宜依舊遣軍據梁山魯顯閒右衛若不出白下則應進頓南州太祖正色曰賊今已近梁山豈可得至新亭旣是兵衝所以欲死報國耳常曰乃可屈曲相從今不得也座起太祖顧謂劉�曰領軍已同鄙議不可攺易乃單車白服出新亭加太祖使持節都督徵討諸軍事平南將軍加鼓吹一部治新亭城壘未畢賊前軍已至太祖方解衣髙臥以安眾心乃索白虎幡登西垣使寧朔將軍髙道慶羽林監陳顯達員外郎王敬則浮舸與賊水戰自新林至赤岸大破之燒其船艦死傷甚眾賊步上新林太祖馳使報劉�急開大小桁撥淮中船舫悉渡北岸休範乘肩輿率眾至壘南上遣寧朔將軍黃回馬軍主周盤龍將步騎出壘對陣休範分兵攻壘東短兵接戰自已至午眾皆失色太祖曰賊𨿽多而亂尋破也楊運長領三齊射手七百人引彊命中故賊不得逼城未時張敬兒斬休範首太祖遣隊主陳靈寶送首還臺靈寶路中遇賊軍埋首道側臺軍不見休範首愈疑懼賊眾亦不知休範已死別率杜黑蠡急攻壘東司空主簿蕭惠領數百人突入東門叫噪至堂下城上守門兵披退太祖挺身上馬率數百人出戰賊皆推楯而前相去數丈分兵橫射太祖引滿將發左右將戴仲緒舉楯扞之箭應手飲羽傷百餘人賊死戰不能當乃卻眾軍復得保城與黑蠡拒戰自晡達明旦矢石不息其夜大雨鼓叫不復相聞將士積日不得寢食軍中馬夜驚城內亂走太祖秉燭正坐厲聲呵止之如此者數四賊帥丁文豪設伏破臺軍於皂莢橋直至朱雀桁劉�欲開桁王道隆不從�及道隆並戰沒初�髙尙其意托造園宅名爲東山頗忽世務太祖謂之曰將軍以顧命之重任兼內外主上春秋未幾諸王並幼沖上流聲議遐邇所聞此是將軍艱難之日而將軍深尙從容廢省羽翼一朝事至𨿽悔何追�竟不納賊進至杜姥宅車騎典簽茅恬開東府納賊冠軍將軍沈懷明於石頭奔散張永潰於白下宮內傳新亭亦陷太后執蒼梧王手泣曰天下敗矣太祖遣軍主陳顯達任農夫張敬兒周盤龍等從石頭濟淮間道從承明門入衛宮闕休範旣死典簽許公與詐稱休範在新亭士庶惶惑詣壘投名者千數太祖隨得�燒之乃列兵登城北謂曰劉休範父子先昨皆已卽戮屍在南岡下身是蕭平南諸君善見觀君等名皆已焚除勿有懼也臺分遣眾軍擊杜姥宅宣陽門諸賊皆破平之太祖振旅凱入百姓緣道聚觀曰全國家者此公也太祖與袁粲褚淵劉秉引咎解職不許遷散騎常侍中領軍都督南兗徐兗靑冀五州軍事鎭軍將軍南兗州刺史持節如故進爵爲公增邑二千戶太祖欲分其功請益粲等戶更日入直決事號爲四貴秦時有太后穰侯涇陽髙陵君稱爲四貴至是乃復有焉四年加太祖尙書左僕射本官如故休範平後蒼梧王漸行凶暴南徐州刺史建平王景素少有令譽朝野歸心景素亦潛爲自全之計布款誠於太祖太祖拒而不納七月羽林監袁祗奔景素便舉兵太祖出屯元武湖遣眾軍北討事平乃還太祖威名旣重蒼梧王深相猜忌幾加大禍陳太妃罵之曰蕭道成有功於國今若害之後誰復爲汝著力者乃止太祖密謀廢立五年七月戊子帝微行出北湖常單馬先走羽儀禁衛隨後追之於堤塘相蹈藉左右張互兒馬墜湖帝怒取馬置光明亭前自馳騎刺殺之因共屠割與左右作羌胡伎爲樂又於蠻岡賭跳際夕乃還仁壽殿東阿氈屋中寢語左右楊玉夫伺織女度報我時殺害無常人懷危懼玉夫與其黨陳奉伯等二十五人同謀於氈屋中取千牛刀殺蒼梧王稱敕使廂下奏伎因將首出與王敬則敬則送太祖太祖夜從承明門乘常所騎赤馬入殿內驚怖旣知蒼梧王死咸稱萬歲及太祖踐阼號此馬爲龍驤將軍世謂爲龍驤赤明日太祖戎服出殿庭槐樹下召四貴集議太祖謂劉秉曰丹陽國家重戚今日之事屬有所歸秉讓不當太祖次讓袁粲粲又不受太祖乃下議備法駕詣東城迎立順帝於是長刀遮粲秉等各失色而去甲午太祖移鎭東府與袁粲褚淵劉秉各甲仗五十人入殿丙申進位侍中司空錄尙書事驃騎大將軍持節都督刺史如故封竟陵郡公邑五千戶給油幢絡車班劍三十人太祖固辭上命卽驃騎大將軍開府儀同三司庚戌進督南徐州刺史封楊玉夫等二十五人爵邑各有差十月戊辰又進督豫司二州初荊州刺史沈攸之與太祖於景和世同直殿省申以歡好以長女義興公主妻攸之第三子元和攸之爲郢州值明帝晚運陰有異圖自郢州遷爲荊州聚斂兵力將吏逃亡�討質鄰伍養馬至二千餘匹皆分賦戍邏將士使耕田而食廩財悉充倉儲荊州作部歲送數千人仗攸之割畱簿上供討四山蠻裝治戰艦數百千艘沈之靈溪裏錢帛器械巨積朝廷畏之髙道慶家在華容假還過江陵道慶素便馬攸之與宴飲於聽事前合馬槊道慶槊中破攸之馬鞍攸之怒索刃槊道慶馳馬而出還都說攸之反狀請三千人襲之朝議慮其事難濟太祖又保持不許太祖旣廢立遣攸之子司徒左長史元琰蒼梧王諸虐害器物示之攸之未得卽起兵乃上表稱慶並與太祖書推功攸之有素書十數行常韜在裲襠角云是明帝與己約誓十二月遂舉兵其妾崔氏許氏諫攸之曰官年已老那不爲百口計攸之指裲襠角示之稱太后令召己下都京師恐懼乙卯太祖入居朝堂命諸將西討平西將軍黃回爲都督前驅前湘州刺史王蘊太后兄子少有�力以父揩名宦不達欲以將途自奮每撫刀曰龍淵太阿汝知我者叔父景文誡之曰阿答汝滅我門戶蘊曰答與童烏貴賤覺異童烏景文子絢小字答蘊小字也蘊遭母喪罷任還至巴陵停舟一月日與攸之密相交構時攸之未便舉兵蘊乃下達郢州世祖爲郢州長史蘊期世祖出弔因作亂據郢城世祖知之不出蘊還至東府前又期太祖出太祖又不出弔再計不行外謀愈固司徒袁粲尙書令劉秉見太祖威權稍盛慮不自安與蘊及黃回等相結舉事殿內宿衛主帥無不協同攸之反問初至太祖往石頭與粲謀議粲稱疾不相見�壬申夜起兵據石頭劉秉恇怯晡時從丹陽郡載婦女入石頭朝廷不知也其夜丹陽丞王遜告變秉從弟領軍韜及直閣將軍卜伯興等嚴兵爲內應太祖命王敬則於宮內誅之遣諸將攻石頭王蘊將數百精手帶甲赴粲城門已閉官軍又至乃散眾軍攻石頭斬粲劉秉走雒檐湖蘊逃斗場並擒斬之粲位任𨿽重無經世之略疏放好酒步屧白楊郊野閒道遇一士大夫便呼與酣飲明日此人謂被知顧到門求通粲曰昨飲酒無偶聊相要耳竟不與相見嘗作五言詩云訪迹𨿽中宇循寄乃滄州蓋其志也劉秉少以宗室淸謹見知孝武世秉弟遐坐通嫡母殷氏養女殷舌中血出眾疑行毒害孝武使秉從弟祗諷秉啟證其事秉曰行路之人尙不應爾今日乃可一門同盡無容奉敕眾以此稱之故爲明帝所任蒼梧廢秉出集議於路逢弟韞韞開車迎問秉曰今日之事固當歸兄邪秉曰吾等已讓領軍矣韞槌胸曰君肉中詎有血粲典簽莫嗣祖知粲謀太祖召問嗣祖袁謀反何不啟聞嗣祖曰事主義無二心𨿽死不敢泄也蘊嬖人張承伯藏匿蘊太祖並赦而用之黃回頓新亭聞石頭鼓噪率兵來赴之朱雀有戍軍受節度不聽夜過會石頭已平因稱救援太祖知而不言撫之愈厚遣回西上流涕告別太祖屯閱武堂馳結軍旅閏月辛丑詔假黃鉞率大眾出屯新亭中興堂治嚴築壘教曰河南稱慈諒由掩胔廣漢流仁實存殯朽近袤制玆營崇溝浚塹古墟曩隧時有湮移深松茂艸或致刊剃憑軒動懷巡惶增愴宜並爲收攺葬並設薄祀二年正月沈攸之攻郢城不�眾潰自經死傳首京邑丙子太祖旋鎭東府二月癸未進太祖太尉增封三千戶都督南徐南兗徐兗靑冀司豫荊雍湘郢梁益廣越十六州諸軍事太祖解驃騎辭都督不許乃表送黃鉞三月己酉增班劍爲四十人甲仗百人入殿丙子加羽葆鼓吹余並如故辛卯太祖誅鎭北將軍黃回大明泰始以來相承奢侈百姓成俗太祖輔政罷禦府省二尙方諸飾玩至是又上表禁民間華僞雜物不得以金銀爲箔馬乘具不得金銀度不得織成繡裙道路不得著錦履不得用紅色爲幡蓋衣服不得剪彩帛爲雜花不得以綾作雜服飾不得作鹿行錦及局腳檉柏�牙箱籠雜物彩帛作屏障錦緣薦席不得私作器仗不得以七寶飾樂器又諸雜漆物不得以金銀爲花獸不得�鑄金銅爲像皆須墨敕凡十七條其中宮及諸王服用𨿽依舊例亦請詳衷九月丙午進位假黃鉞都督中外諸軍事太傅領揚州牧劍履上殿入朝不趨贊拜不名置左右長史司馬從事中郎掾屬各四人使持節太尉驃騎大將軍錄尙書南徐州刺史如故固辭詔遣惇勸乃受黃鉞辭殊禮甲寅給三望車三年正月乙巳太祖表蠲百姓逋負丙辰加前部羽葆鼓吹丁巳命太傅府依舊辟召丁卯給太祖甲仗五百人出入殿省甲午重申前命劍履上殿入朝不趨贊拜不名三月甲辰詔進位相國總百揆封十郡爲齊公備九錫之禮加璽紱遠遊冠位在諸侯王上加相國綠綟綬其驃騎大將軍揚州牧南徐州刺史如故太祖三讓公卿惇勸固請乃受甲寅策相國齊公曰天地變通莫大乎炎涼懸象著明莫崇乎日月嚴冬播气貞松之操自髙光景時昏若華之�彌顯是故英睿當亂而不移忠賢臨危而盡節自景和昏虐王綱弛紊太宗受命紹開中興運屬屯難四郊多壘蕭將軍震威華戎實資義烈康國濟民於是乎在朕以不造夙罹閔凶嗣君失徳書契未紀威侮五行虔劉九縣神厭靈繹海水羣飛彜器已塵宗禋誰主綴旒之殆未足爲譬豈直小宛興刺黍離作歌而已哉天贊皇宋實啟明宰爰登寡昧纂承大業鴻緒再維閎基重造髙勛至徳振古絕倫昔保衡翼殷博陸匡漢方斯蔑如也今將授公典禮其敬聽朕命乃者袁劉構禍實繁有徒子房不臣稱兵協亂跨蹈五湖憑陵吳越浮祲虧辰沈氛晦景桴鼓振於王畿鋒鏑交乎天邑顧瞻宮掖將成茂艸言念邦國剪爲仇讎當此之時人無固志投袂殉難超然奮發執金板而先馳登寅軍而戒路軍政端嚴卒乘輯睦麾鉞一臨凶黨冰泮此則霸業之基勤王之始也安都背叛竊據徐方敢率羣凶陵虐淮滸索兒愚悖同惡相濟天祚無象背順歸逆北鄙黔黎奄墜塗炭均人廢職邊師告警公受命宗祊精貫朝日擁節和門气逾霄漢破釜之捷斬馘蔽野石梁之戰禽其渠帥保境全民江陽卽序此又公之功也張淹迷昧弗顧本朝受自南區志圖東夏潛軍閒入竊覬不虞於時江服未夷皇塗薦阻公忠誠慷慨在險彌亮深識九變妙察五色以寡制眾所向風偃朝廷無東顧之憂閩越有來蘇之慶此又公之功也匈奴野心侵掠疆場前師失律王旅崩撓灑血成川伏屍千里寇焰侜張勢振彭泗乘勝長驅窺覦京甸公奉辭伐罪戒旦晨徵兵車始交氛祲時蕩弔死撫傷弘宣皇澤俾我淮肥復沾盛化此又公之功也自玆厥後獫狁孔熾封豕長蛇重窺上國而世故相仍師出日老戰士無臨陣之心戎卒有懷歸之思是以下邳精甲望气振恐角城髙壘指日淪陷公眷言王事發憤忘食躬擐甲冑視險若夷短兵才接巨猾鳥散分疆畫界開創靑兗此又公之功也泰始之末入參禁旅任兼軍國事同顧命桂陽負眾輕問九鼎裂冠毀冕拔本塞源入兵萬乘之國頓戟象魏之下烈火焚於王城飛矢集乎君屋機變倏忽終古莫二羣後憂惶元戎無主公按劍凝神則奇謀貫世秉旄指麾則懦夫成勇曾不崇朝新亭獻捷信宿之間宣陽底定雲霧廓淸區宇康乂此又公之功也皇室多難舋起戚蕃邗晉應韓翻爲讎敵建平失圖興兵內侮公又指授六師義形乎色役未逾旬朱方寧晏此又公之功也蒼梧肆虐諸夏麋沸淫刑以逞誰則無罪火炎昆岡玉石俱焚黔首相悲朝不謀夕髙祖之業已淪大明之軌誰嗣公遠稽殷漢之義近遵魏晉之典猥以眇身入奉宗祏七廟淸謐九區反政此又公之功也袁粲無質劉秉攜貳韜述相扇成此亂階醜圖潛構危機竊發據有石頭志犯應路公神謀內運霜鋒外舉妖沴載澄國塗悅穆此又公之功也沈攸之苞禍歲月滋彰蜂目豺聲阻兵安忍哀彼荊漢獨爲匪民乃眷西顧緬同異域而經綸維始九伐未申長惡不悛遂逞凶逆驅合姦回勢過虓虎朝野憂疑三軍沮气公秉鉞出關凝威江甸正情與曒日同亮明略與秋云競爽至義所感人百其心鼓一麾夏首寧謐云梯未舉魯山克定積年逋誅一朝顯戮沮浦安流章臺順軌此又公之功也公有濟天下之勛重之以明哲道庇生民志匡宇宙戮力肆心劬勞王室自東䢐西靡有寧晏險阻艱難備嘗之矣若乃締構宗稷之勤造物資始之澤雲布霧散光被六幽弼予一人永淸四海是以秬艸騰芳於郊園景星垂暉於淸漢遐方款關而慕義荒服重譯而來庭往哉邈乎無得而名焉朕聞疇庸表徳前王盛典崇樹侯伯有國攸同所以文命成功元珪顯錫姬旦秉哲曲阜啟蕃或攺玉以弘風或胙土以宣化禮絕常班寵冠羣辟爰逮桓文車服異數惟公勛業超於先烈而賞闕於舊章古今之道何其爽歟靜言欽嘆良有缺然今進授相國以靑州之齊郡徐州之梁郡南徐州之蘭陵魯郡瑯邪東海晉陵義興揚州之吳郡會稽凡十郡封公爲齊公錫玆元士苴以白茅定爾邦家用建冢社斯實尙父故藩世作盟主紀綱侯甸率由舊則往者周召建國師保兼任毛畢執珪入作卿士內外之寵同規在昔今命使持節兼太尉侍中中書監司空衛將軍雩都縣開國侯淵授公相國印綬齊公璽紱持節兼司空守尙書令僧虔授齊公茅土金虎符第一至第五左竹使符第一至第十左相國位總百辟秩逾三事職以禮移號隨事革其以相國總百揆去錄尙書之稱送所假節侍中貂蟬中外都督太傅太尉印綬竟陵公印策其驃騎大將軍揚州牧南徐州刺史如故加公九錫其敬聽後命以公執禮弘律儀形區宇遐邇一體人無異業是用錫公大輅戎輅各一元牡二駟公崇修南畝所寶惟谷王府充實百姓繁衍是用錫公衮冕之服赤副焉公居身以謙導物以義鎔鈞庶品罔不和悅是用錫公軒縣之樂六佾之�公翼贊王猷聲教遠洽蠻夷竭歡回首內附是用錫公朱戶以居公明鑑人倫澄辧涇渭官方與能英乂克舉是用錫公納陛以登公保佑皇朝厲身化下杜漸防萌含生夤式是用錫公虎賁之士三百人公禦宄以刑禦姦以徳君親無將將而必誅是用錫公鈇鉞各一公鳳舉四維龍騫八表威靈所振異域同文是用錫公彤弓一彤矢百玈弓十玈矢千公明發載懷肅恭禋祀孝敬之重義感靈祇是用錫公秬鬯一卣珪瓚副焉齊國置丞相以下一遵舊式往欽哉其祗服朕命經緯乾坤宏亮洪業茂昭爾大徳闡揚我髙祖之休命太祖三讓公卿惇勸固請乃受之丁巳下令赦國內殊死以下今月十五日昧爽以前一皆原赦鰥寡孤獨不能自存者賜谷五斛府州所領亦同蕩然宋帝詔齊公十郡之外隨宜除用以齊國初建給錢五百萬布五千匹絹五千匹四月癸酉詔進齊公爵爲王以豫州之南梁陳郡潁川陳畱南兗州之盱眙山陽秦郡廣陵海陵南沛十郡增封使持節司空衛將軍褚淵奉策授璽紱金虎符第一至第五左竹使符第一至第十左錫玆元土苴白茅攺立王社相國揚州牧驃騎大將軍南徐州刺史如故丙戌命齊王冕十有二�建天子旌旗出警入蹕乘金根車駕六馬備五時逼車置旄頭云樂舞八佾設鐘虡宮縣王世子爲太子王女王孫爵命一如舊儀辛卯宋帝禪位下詔曰惟徳動天玉衡所以載序窮神知化億兆所以歸心用能經緯乾坤彌綸宇宙闡揚鴻烈大庇生民晦往明來積代同軌前王踵武世必由之宋徳湮微昏毀相襲景和騁悖於前元徽肆虐於後三光再霾七廟將墜璇極委馭含識知泯我文武之祚眇焉如綴靜惟此紊夕惕疚心相國齊王天誕睿聖河嶽炳靈拯傾提危澄氛靜亂匡濟艱難功均造物宏謀霜照祕算云回旌�所臨一麾必捷英風所拂無思不偃表裏淸夷遐邇寧謚旣而光啟憲章弘宣禮教姦宄之類睹隆威而隔情慕善之儔仰徽猷而增厲道邁於重華勛超乎文命蕩蕩乎無得而稱焉是以辮髮左�之酋款關請吏木衣卉服之長航海來庭豈惟肅愼獻楛越裳薦翚而已哉故四隩載宅六府克和川陸效珍禎祥鱗集卿煙玉露旦夕揚藻嘉穟芝英晷刻呈茂革運斯炳代終彌亮負扆握樞允歸明哲固以獄訟去宋謳歌適齊昔金政旣淪水徳締構天之歷數皎焉攸徵朕𨿽寡昧暗於大道稽覽隆替爲日已久敢忘列代遺則人神至願乎便遜位別宮敬禪於齊一依唐虞魏晉故事是日宋帝遜於東邸備羽儀乘畫輪車出東掖門問今日何不奏鼓吹左右莫有答者壬辰策命齊王曰伊太古初陳萬物紛綸開耀靈以鑑品物立元後以馭蒸人若夫容成大庭之世宓羲五龍之辰靡得而詳焉自軒黃以降墳索所紀略可言者莫崇乎堯舜披金繩而握天鏡開玉匣而總地維徳之休明宸居靈極期運有終歸禪與能所以大唐遜位然興歌有虞揖讓卿云發采亮符命之攸臻坦至公以成務懷生載懌靈祗�祉遺風餘烈光被無垠漢魏因循弗敢失墜爰逮晉氏亦遵前儀惟我祖宗英睿勛格幽顯從天人而齊七政凝至徳而撫四維末葉不造仍世多故日蝕星隕山淪川竭惟王聖哲淵明瑩鏡宙體望日之威資就云之澤臨下以簡禦眾以寬仁育羣生義徵不譓國塗薦阻弘五慮而乂寧皇緒將湮秉六術以匡濟及至權臣內侮藩屏陵上兵革云翔萬邦震駭裁之以武風綬之以文化遐邇淸夷表裏肅穆戢雕戈而事黼黻委旌門而恭儒館聲化遠洎荒服無塵殊類同規華戎一揆是以五光來儀於軒庭九穗含芳於郊牧象緯昭澈布新之符已顯圖讖彪炳受終之義旣彰靈祇乃眷兆民引領朕聞至道深微惟人是弘天命無常惟徳是與所以仰鑑元情俯察羣望敬禪神器授帝位於爾躬四海困窮天祿永終於戲王其允執厥中儀刑前式以副率土之欣望命司裘而謁蒼昊奏雲門而升圜丘時膺大禮永保洪業豈不盛歟再命璽書曰皇帝敬問相國齊王大道之行與三代之英朕𨿽暗昧而有志焉夫昏明相襲晷景之恆度春秋遞運時歲之常序求諸天數猶且隆替矧伊在人能無終謝是故勛華弘風於上葉漢魏垂式於後昆昔我髙祖欽明文思振民育徳皇靈眷命奄有四海晚世多難姦宄實繁鼓宵聞元戎旦警億兆夷人啟處靡厝加以嗣君荒怠敷虐萬方神鼎將遷寶策無主實賴英聖匡濟艱危惟王體天則地含弘光大明並日月惠均雲雨國步斯梗則稜威外發王猷不造則淵謨內昭重構閩吳再寧淮濟靜九江之洪波捲海沂之氛沴放斥凶昧存我宗祀舊物惟新三光攺照逮至寵臣裂冠則裁以廟略荊漢反噬則震以雷霆麾�所臨風行艸靡神算所指龍舉云屬諸夏廓淸戎翟思韙興文偃武闡揚洪烈明保衝昧翺翔禮樂之場撫柔黔首咸躋仁壽之域自霜露所墜星辰所經正朔不通人迹罕至者莫不逾山越海北面稱蕃款關重譯修其職貢是以禎祥發采左史載其奇元象垂文保章審其度鳳書表肆類之運龍圖顯班瑞之期重以珠衡日角神姿特挺君人之義在事必彰書不云乎皇天無親惟徳是輔民心無常惟惠之懷神祇之眷如彼蒼生之願如此笙管變聲鐘石攺調朕所以擁璇持衡傾佇明哲昔金徳旣淪而傳祚於我有宋歷數告終實在玆日亦以水徳而傳於齊式遵前典廣詢羣議王公卿士咸曰惟宜今遣使持節兼太保侍中中書監司空衛將軍雩都縣侯淵兼太尉守尙書令僧虔奉皇帝璽綬受終之禮一依唐虞故事王其允副幽明時登元後寵綏八表以酬昊天之休命太祖三辭宋帝王公以下固請兼太史令將作匠陳文建奏符命曰六亢位也後漢自建武至建安二十五年一百九十六年而禪魏魏自黃初至咸熙二年四十六年而禪晉晉自泰始至元熙二年一百五十六年而禪宋宋自永初元年至升明三年凡六十年咸以六終六受六亢位也驗往揆今若斯昭著敢以職任備陳管穴伏願順天時膺符瑞二朝百辟又固請尙書右僕射王儉奏被宋詔遜位臣等參議宜�日輿駕受禪撰立儀注太祖乃許焉建元元年夏四月甲午上卽皇帝位於南郊設壇柴燎告天曰皇帝臣道成取用元牡昭告皇皇后帝宋帝陟鑑幹序欽若明命以命於道成夫肇自生民樹以司牧所以闡極則天開元創物肆玆大道天下惟公命不於常昔在虞夏受終上代粵自漢魏揖讓中葉咸炳諸典謨載在方冊水徳旣微仍世多故實賴道成匡拯之功以弘濟於厥艱大造顚墜再構區宇宣禮明刑締仁緝義晷緯凝象川嶽表靈誕惟天人罔弗和會乃仰協歸運景屬與能用集大命於玆辭徳匪嗣至於累仍而羣公卿士庶尹禦事爰及黎獻至於百戎僉曰皇天眷命不可以固違人神無托不可以曠主畏天之威敢不祗從鴻歷敬簡元辰虔奉皇符升壇受禪告類上帝以永答民衷式敷萬國淮明靈是饗禮畢大駕還宮臨太極前殿詔曰五徳更紹帝迹所以代昌三正疊隆王度所以攺耀世有質文時或因革其資元膺歷經道振民固以異術同揆殊流共貫者矣朕以寡昧屬值艱季推肆勤之誠藉樂治之數賢能悉心士民致力用獲拯溺龕暴一匡天下業未參古功殆侔昔宋氏以陵夷有徵歷數攸及思弘樂推永鑑崇替爰集天祿於朕躬惟志菲薄辭弗獲昭遂欽從天人式繇景命祗月正於文祖升禋鬯於上帝猥以寡徳光宅四海纂革代之蹤托王公之上若涉洲水罔知所濟寶祚初啟洪慶惟新思俾利澤宣被億兆可大赦天下攺升明三年爲建元元年賜人爵二級文武進位二等鰥寡孤獨不能自存者谷人五斛逋租宿債勿復收有犯鄕論淸議髒污淫盜一皆蕩滌洗除先注與之更始長徒敕系之囚特皆原遣亡官失爵禁錮奪勞一依舊典封宋帝爲汝陰王築宮丹陽縣故治行宋正朔車旗服色一如故事上書不爲表答表不稱詔建元四年三月壬戌武帝以皇太子卽皇帝位按南齊書武帝本紀世祖武皇帝諱賾字宣遠太祖長子也小諱龍兒生於建康靑溪宅其夜陳孝後劉昭後同夢龍據屋上故字上焉初爲尋陽國侍郎辟州西曹書佐出爲贛令江州刺史晉安王子勛反上不從命南康相沈肅之縶上於郡獄族人蕭欣祖門客桓康等破郡迎出上肅之率將吏數百人追擊上與左右拒戰生獲肅之斬首百餘級遂率部曲百餘人舉義兵始興相殷孚將萬兵赴子勛於尋陽或勸上擊之上以眾寡不敵避屯揭陽山中聚眾至三千人子勛遣其將戴凱之爲南康相及軍主張宗之千餘人助之上引兵向郡擊凱之別軍主程超數百人於南康口又進擊宗之破斬之遂圍郡城凱之以數千人固守上親率將士盡日攻之城陷凱之奔走殺僞贛令陶衝之上卽據郡城遣軍主張應期鄧惠眞三千人襲豫章子勛遣軍主談秀之等七千人與應期相拒於西昌築營壘交戰不能決聞上將自下秀之等退散事平徵爲尙書庫部郎徵北中兵參軍西陽縣子帶南東莞太守越騎校尉正員郎劉韞撫軍長史襄陽太守別封贛縣子邑三百戶固辭不受轉寧朔將軍廣興相桂陽王休範反上遣軍襲尋陽至北嶠事平除晉熙王安西諮議不拜復還郡轉司徒右長史黃門郎沈攸之在荊楚宋朝密爲之備元徽四年以上爲晉熙王鎭西長史江夏內史行郢州事順帝立徵晉熙王燮爲撫軍揚州刺史以上爲左衛將軍輔燮俱下沈攸之事起未得朝廷處分上以中流可以待敵卽據盆口城爲戰守之備太祖聞之喜曰此眞我子也上表求西討不許乃遣偏軍援郢平西將軍黃回等皆受上節度加上冠軍將軍持節升明二年事平轉散騎常侍都督江州豫州之新蔡晉熙二郡軍事徵鹵將軍江州刺史持節如故封聞喜縣侯邑二千戶其年徵侍中領軍將軍給鼓吹一部府置佐史領石頭戍軍事尋又加持節督京畿諸軍事三年轉散騎常侍尙書僕射中軍大將軍開府儀同三司進爵爲公持節都督領軍如故給班劍二十人齊國建爲齊公世子攺加侍中南豫州刺史給油絡車羽葆鼓吹增班劍爲四十人以石頭爲世子宮官置二率以下坊省服章一如東宮進爵王太子太祖卽位爲皇太子建元四年三月壬戌太祖崩上卽位大赦武帝永明十一年秋七月郁林王以皇太孫卽皇帝位按南齊書郁林王本紀郁林王昭業字元尙文惠太子長子也小名法身世祖卽位封南郡王二千戶永明五年十一月戊子冠於東宮崇政殿其日小會賜王公以下帛各有差給昭業扶二人七年有司奏給班劍二十人鼓吹一部髙選友學十一年給皂輪三望車詔髙選國官文惠太子薨立昭業爲皇太孫居東宮世祖崩太孫卽位按王融傳融自恃人地三十內望爲公輔直中書省夜嘆曰鄧禹笑人行逢大開喧湫不得進又嘆曰車前無八騶卒何得稱爲丈夫會竟陵王子良於東府募人板融寧朔將軍軍主融文辭辯捷尢善倉卒屬綴有所造作援筆可待子良特相友好情分殊常晚節大習騎馬才地旣華兼藉子良之勢傾意賓客勞問周款文武翕習輻湊之招集江西傖楚數百人並有幹用世祖疾篤暫絕子良在殿內太孫未入融戎服絳衫於中書省閣口斷東宮仗不得進欲立子良上旣蘇太孫入殿朝事委髙宗融知子良不得立乃釋服還省嘆曰公誤我郁林深忿疾融卽位十餘日收下廷尉郁林王隆昌元年秋七月丁酉海陵王以新安王入卽皇帝位按南齊書海陵王本紀海陵恭王昭文字季尙文惠太子第二子也永明四年封臨汝公邑千五百戶初爲輔國將軍濟陽太守十年轉持節督南豫州諸軍事南豫州刺史將軍如故十一年進號冠軍將軍文惠太子薨還都郁林王卽位爲中軍將軍領兵置佐封新安王邑二千戶隆昌元年爲使持節都督揚南徐二州諸軍事揚州刺史將軍如故其年郁林王廢尙書令西昌侯鸞議立昭文爲帝延興元年秋七月丁酉卽皇帝位按通鑑綱目齊主昭業寵幸中書舍人綦毋珍之朱隆之直合將軍曹道剛周奉叔宦者徐龍駒等有司相語云寧拒至尊敕不可違舍人命龍駒常居含章殿南面畫敕左右侍直與齊主不異齊主自山陵之後卽與左右微服遊走市裏擲塗賭跳作諸鄙戲世祖聚錢及金帛不可勝計未期歲用垂盡西昌侯鸞數諫不從心忌鸞欲除之以衛尉蕭諶徵南諮議蕭坦之皆祖父舊人甚親信之何后亦淫佚與左右楊通齊主恣之齋合夜開無復分別鸞遣坦之入奏誅何后流涕救之坦之固請齊主不得已而許之鸞又啟誅徐龍駒齊主亦不能違而心忌鸞益甚諶坦之見齊主狂縱日甚恐禍及己乃更勸鸞廢立陰爲耳目齊主不之覺也周奉叔恃勇挾勢陵轢公卿鸞忌之使二人說齊主出奉叔爲外援以爲靑州刺史將之鎭稱敕召入毆殺之齊主爲南郡王時杜文謙爲侍讀至是常說綦毋珍之曰天下事可知不早爲計吾徒無類矣珍之曰計將安出文謙曰先帝舊人多見擯斥召而使之誰不慷慨若密報奉叔使殺蕭諶則宮內之兵皆爲我用勒兵入尙書斬蕭令兩都伯力耳珍之不能用及鸞殺奉叔並收殺之鸞旣誅徐龍駒周奉叔而尼媼外入者頗傳異語中書令何引以後之從叔爲齊主昭業所親使直殿省與謀誅鸞引不敢當依違諫說齊主意復止乃謀出鸞於西州中敕用事不復關咨於鸞是時蕭諶蕭坦之握兵權僕射王晏總尙書事鸞以廢立之謀告晏及丹陽尹徐孝嗣皆從之驃騎錄事樂豫謂孝嗣曰外傳籍籍似有伊周之事君蒙武帝殊常之恩荷托付之重恐不得同人此舉人笑褚公至今齒冷孝嗣不能從直合將軍曹道剛疑外間有異密有處分謀未能發鸞慮事變以告坦之坦之馳謂諶曰廢天子古來大事聞道剛等轉已猜疑衛尉明日若不就事無所復及弟有百歲母豈能坐聽禍敗正應作余計耳諶惶遽從之鸞使諶先入遇道剛及朱隆之皆殺之鸞引兵入雲龍門齊主聞變猶爲手敕呼蕭諶俄而諶引兵入合齊主拔劍自刺不入輿接而出行至西弄弒之輿屍出殯徐龍駒宅葬以王禮諸嬖幸皆伏誅以太后令追廢昭業爲郁林王迎立新安王昭文吏部尙書謝瀹方與客�聞變竟局還臥竟不問外事大匠虞悰竊嘆曰王徐遂縛�廢天子天下豈有此理邪朝臣被召入宮國子祭酒江至雲龍門托藥發吐車中而去鸞欲引中散大夫孫謙爲腹心使兼衛尉給甲仗百人謙不欲與之同�發甲士鸞亦不之罪也新安王卽位年十五以西昌侯鸞爲驃騎大將軍錄尙書事揚州刺史封宣城郡公海陵王延興元年冬十月癸亥明帝以宣城王卽皇帝位按南齊書明帝本紀髙宗明皇帝諱鸞字景棲始安貞王道生子也小諱元度少孤太祖撫育恩過諸子宋泰豫元年爲安吉令有嚴能之名補武陵王左常侍不拜元徽二年爲永世令升明二年爲邵陵王安南記室參軍未拜仍遷寧朔將軍淮南宣城二郡太守尋進號輔國將軍太祖踐阼遷侍中封西昌侯邑千戶建元二年爲持節都督郢州司州之義陽諸軍事冠軍將軍郢州刺史進號徵鹵將軍世祖卽位轉度支尙書領右軍將軍永明元年遷侍中領驍騎將軍王子侯舊乘纏帷車髙宗獨乘下帷儀從如素士公事混撓販食人擔火誤燒牛鼻豫章王白世祖世祖笑焉轉爲散騎常侍左衛將軍淸道而行上甚悅二年出爲徵鹵將軍吳興太守四年遷中領軍常侍�如故五年爲持節監豫州郢州之西陽司州之汝南二郡軍事右將軍豫州刺史七年爲尙書右僕射八年加領衛尉十年轉左僕射十二年領右衛將軍世祖遺詔爲侍中尙書令尋加鎭軍將軍給班劍二十人隆昌元年卽本號爲大將軍給鼓吹一部親兵五百人尋又加中書監開府儀同三司郁林王廢海陵王立爲使持節都督揚南徐二州諸軍事驃騎大將軍錄尙書事揚州刺史開府如故增班劍爲三十人封宣城郡公二千戶鎭東府城給兵五千人錢二百萬布千匹九江作難假黃鉞事寧表送之尋加黃鉞都督中外諸軍事太傅領大將軍揚州牧增班劍爲四十人給幢絡三望車前後部羽葆鼓吹劍履上殿入朝不趨贊拜不名置左右長史司馬從事中郎掾屬各四人封宣城王邑五千戶持節侍中中書監錄尙書�如故未拜太后令廢海陵王以上入纂太祖爲第三子羣臣三請乃受命建武元年冬十月癸亥卽皇帝位詔曰皇齊受終建極握鏡臨宸神武重輝欽明懿鑠七百攸長盤石斯固而王度中蹇天階薦阻嗣命多違蕃舋孔棘宏圖景歷將墜諸淵宣徳皇后遠鑑崇替憲章舊典疇咨臺揆允定靈策用集寶命於予一人猥以虛薄纘承大業仰系鴻丕顧臨兆民永懷先構若履春冰寅憂夕惕罔識攸濟思與萬國播此惟新大赦天下攺元宿衛身普轉一階其餘文武賜位二等逋租宿責換負官物在建武元年以前悉原除劫賊余口在臺府者可悉原放負舋流徙�還本鄕按江祏傳髙宗爲驃騎鎭東府以祏爲諮議參軍領南昌太守與蕭誄對直東府省內時新立海陵人情未服髙宗胛上有赤志常祕不傳祏勸帝出以示人晉壽太守王洪範罷任還上袒示之曰人皆謂此是日月相卿幸無泄言洪範曰公日月之相在軀如何可隱轉當言之公卿上大悅會直後張伯尹瓚等屢謀竊發祏誄憂虞無計每夕�托事外出及入纂議定加祏寧朔將軍髙宗爲宣城王太史密奏圖緯云一號當得十四年祏入帝喜以示祏曰得此復何所望及卽位遷守衛尉將軍如故封安陸縣侯邑千戶明帝永泰元年七月己酉東昏侯以皇太子卽皇帝位按南齊書東昏侯本紀東昏侯寶卷字智藏髙宗第二子也本名明賢髙宗輔政後攺焉建武元年立爲皇太子永泰元年七月己酉髙宗崩太子卽位東昏侯永元三年三月乙巳和帝以南康王入卽皇帝位按南齊書和帝本紀和帝諱寶融字智昭髙宗第八子也建武元年封隨郡王邑二千戶三年爲冠軍將軍領石頭戍軍事永元元年攺封南康王爲持節督荊雍益寧梁南北秦七州軍事西中郎將荊州刺史二年十一月甲寅長史蕭�冑殺輔國將軍巴西梓潼二郡太守劉山陽奉梁王舉義乙卯教纂嚴又教曰吾躬率晉陽剪此凶孽戎事方勤宜覃澤惠所領內系囚見徒罪無輕重殊死已下皆原遣先有位署卽復本職將吏轉一階從徵身有家口停鎭給廩食凡諸雜役見在諸軍帶甲之身克定之後悉免爲民其功效賞報別有科條丙辰以雍州刺史梁王爲使持節都督前鋒諸軍事左將軍丁巳以蕭�冑爲右將軍都督行畱諸軍事戊午梁王上表勸進十二月乙亥羣僚勸進�不許壬辰驍騎將軍夏侯亶自京師至江陵稱宣徳太后令西中郎將南康王宜纂承皇祚光臨億兆方俟淸宮未卽大號可且封宣城南瑯邪南東海東陽臨海新安尋陽南郡竟陵宜都十郡爲宣城王相國荊州牧加黃鉞置僚屬選百官西中郎府南康國�如故須軍次近路主者詳依舊典法駕奉迎三年正月乙巳王受命大赦惟梅虫兒茹法珍等不在赦例右將軍蕭�冑爲左長史進號鎭軍將軍梁王進號徵東將軍甲戌以冠軍將軍楊公則爲湘州刺史甲寅建牙子城南二月乙丑以冠軍長史王茂先爲江州刺史冠軍將軍曹景宗爲郢州刺史右將軍邵陵王寶攸爲荊州刺史己巳羣僚上尊號立宗廟及南北郊甲申梁王率大眾屯沔口郢州刺史張衝拒守三月丁酉張衝死驃騎將軍薛元嗣等固守中興元年春三月乙巳卽皇帝位大赦攺元文武賜位二等鰥寡孤獨不能自存者谷人五斛卽永元三年也

登極部匯考十

梁一武帝天監元年夏四月丙寅以梁王受齊禪卽皇帝位按梁書武帝本紀髙祖武皇帝諱衍字叔達小字練兒南蘭陵中都里人漢相國何之後也何生酇定侯延延生侍中彪彪生公府掾章章生皓皓生仰仰生太傅望之望之生光祿大夫育育生禦史中丞紹紹生光祿勛閎閎生濟陰太守闡闡生吳郡太守冰冰生中山相苞苞生博士周周生�丘長矯矯生州從事逵逵生孝廉休休生廣陵郡丞豹豹生太中大夫裔裔生淮陰令整整生濟陰太守生州治中副子副子生南臺治書道賜道賜生皇考諱順之齊髙帝族弟也參預佐命封臨湘縣侯歷官侍中衛尉太子詹事領軍將軍丹陽尹贈鎭北將軍髙祖以宋孝武大明八年甲辰歲生於秣陵縣同夏裏三橋宅生而有奇異兩跨駢骨頂上隆起有文在右手曰武帝及長博學多通好籌略有文武才幹時流名輩咸推許焉所居室常若雲气人或過者體�肅然起家巴陵王南中郎法曹行參軍遷衛將軍王儉東閣祭酒儉一見深相器異謂廬江何憲曰此蕭郎三十內當作侍中出此則貴不可言竟臨王子良開西邸招文學髙祖與沈約謝脁王融蕭琛範云任昉陸倕等�遊焉號曰八友融俊爽識鑑過人尢敬異髙祖每謂所親曰宰制天下必在此人累遷隨王鎭西諮議參軍尋以皇考艱去職隆昌初明帝輔政起髙祖爲寧朔將軍鎭壽春服闋除太子庶子給事黃門侍郎入直殿省預蕭諶等定策勛封建陽縣男邑三百戶建武二年魏遣將劉昶王肅帥眾寇司州以髙祖爲冠軍將軍軍主隸江州刺史王廣爲援距義陽百餘里眾以魏軍盛趄莫敢前髙祖請爲先啟廣卽分麾下精兵配髙祖爾夜便進去魏軍數里徑上賢首山魏軍不測多少未敢逼黎明城內見援至因出軍攻魏柵髙祖率所領自外進戰魏軍表裏受敵乃棄重圍退走軍罷以髙祖爲右軍晉安王司馬淮陵太守還爲太子中庶子領羽林監頃之出鎭石頭四年魏帝自率大眾寇雍州明帝令髙祖赴援十月至襄陽詔又遣左民尙書崔慧景總督諸軍髙祖及雍州刺史曹武等並受節度明年三月慧景與髙祖進行鄧城魏主帥十萬餘騎奄至慧景失色欲引退髙祖固止之不從乃狼狽自拔魏騎乘之於是大敗髙祖獨帥眾距戰殺數十百人魏騎稍卻因得結陣斷後至夕得下船慧景軍死傷略盡惟髙祖全師而歸俄以髙祖行雍州府事七月仍授持節都督雍梁南北秦四州郢州之竟陵司州之隨郡諸軍事輔國將軍雍州刺史其月明帝崩東昏卽位揚州刺史始安王遙光尙書令徐孝嗣尙書右僕射江祏右將軍蕭坦之侍中江祀衛尉劉暄更直內省分日帖敕髙祖聞之謂從舅張弘策曰政出多門亂其階矣詩云一國三公吾誰適從況今有六而可得乎嫌隙若成方相誅滅當今避禍惟有此地勤行仁義可坐作西伯但諸弟在都恐罹世患須與益州圖之耳時髙祖長兄懿罷益州還仍行郢州事乃使弘策詣郢陳計於懿曰昔晉惠庸主諸王爭權遂內難九興外寇三作今六貴爭權人握王憲制主畫敕各欲專威睚�成憾理相屠滅且嗣主在東宮本無令譽媟近左右蜂目忍人一總萬幾恣其所欲豈肯虛坐主諾委政朝臣積相嫌貳必大誅戮始安欲爲趙倫形迹已見蹇人上天信無此理且性甚猜狹徒取亂機所可當軸惟有江劉而已祏怯而無斷暄弱而不才折鼎覆餗翹足可待蕭坦之胸懷猜忌動言相傷徐孝嗣才非柱石聽人穿鼻若隙開釁起必中外土崩今得守外藩幸圖身計智者見機不俟終日及今猜防未生宜召諸弟以時聚集後相防疑拔足無路郢州控帶荊湘西注漢沔雍州士馬呼吸數萬虎�其間以觀天下世治則竭誠本朝時亂則爲國剪暴可得與時進退此蓋萬全之策如不早圖悔無及也懿聞之變色心弗之許弘策還髙祖乃啟迎弟偉及憺是歲至襄陽於是潛造器械多伐竹木沈於檀溪密爲舟裝之備時所住齋常有五色回轉狀若蟠龍其上紫气騰起形如傘蓋望者莫不異焉永元二年冬懿被害信至髙祖密召長史王茂中兵呂僧珍別駕柳慶遠功曹史吉士瞻等謀之旣定以十一月乙巳召僚佐集於廳事謂曰昔武王會孟津皆曰紂可伐今�主惡稔窮虐極暴誅戮朝賢罕有遺育生人塗炭天命殛之卿等同心疾惡共興義舉公侯將相良在玆日各盡勛效我不食言是日建牙於是收集得甲士萬餘人馬千餘匹船三千艘出檀溪竹木裝艦先是東昏以劉山陽爲巴陵太守配精兵三千使過荊州就行事蕭穎冑以襲襄陽髙祖知其謀乃遣參軍王天虎龐慶國詣江陵徧與州府書及山陽西上髙祖謂諸將曰荊州本畏襄陽人如唇亡齒寒自有傷弦之急寧不暗同邪我若總荊雍之兵掃定東夏韓白重出不能爲計況以無算之�主役禦刀應敕之徒哉我能使山陽至荊便卽授首諸君試觀何如及山陽至巴陵髙祖復令天虎賫書與穎冑兄弟去後髙祖謂張弘策曰夫用兵之道攻心爲上攻城次之心戰爲上兵戰次之今日是也近遣天虎往州府人皆有書今段乘驛甚急止有兩封與行事兄弟雲天虎口具及問天虎而口無所說行事不得相聞不容妄有所道天虎是行事心膂彼聞必謂行事與天虎共隱其事則人人生疑山陽惑於眾口判相嫌貳則行事進退無以自明必漏吾謀內是馳兩空函定一州矣山陽至江安聞之果疑不上穎冑大懼乃斬天虎送首山陽山陽信之將數十人馳入穎冑伏甲斬之送首髙祖仍以南康王尊號之議來告且曰時月未利當須來年二月遽便進兵恐非廟算髙祖答曰今坐甲十萬糧用自竭況所藉義心一時驍銳事事相接猶恐疑怠若頓兵十旬必生悔吝童兒立異便大事不成今太白出西方仗義而動天時人謀有何不利處分已定安可中息昔武王伐紂行逆太歲復須待年月乎竟陵太守曹景宗遣杜思衝勸髙祖迎南康王都襄陽待正尊號然後進軍髙祖不從王茂又私於張弘策曰我奉事節下義無進退然今者以南康置人手中彼便挾天子以令諸侯而節下前去爲人所使此豈歲寒之計弘策言之髙祖曰若使前途大事不捷故自蘭艾同焚若功業克建威詟四海號令天下誰敢不從豈是碌碌受人處分待至石城當面曉王茂曹景宗也於沔南立新野郡以集新附三年二月南康王爲相國以髙祖爲徵東將軍給鼓吹一部戊申髙祖發襄陽畱弟偉守襄陽城總州府事弟憺守壘城府司馬莊丘黑守樊城功曹史吉士詢兼長史白馬戍主黃嗣祖兼司馬鄀令杜永兼別駕小府錄事郭儼知轉漕移檄京邑曰夫道不常夷時無永化險泰相沿晦明非一皆屯困而後亨資多難以啟聖故昌邑悖徳孝宣聿興海西亂政簡文升歷�拓緒開基紹隆寶命理驗前經事昭往策獨夫擾亂天常毀棄君徳姦回淫縱歲月滋甚挻虐於鬌剪之年植險於髫髫之日猜忌凶毒觸途而著暴戾�荒與事而發自大行告漸喜容前見梓宮在殯靦無哀色歡娛遊宴有過平常奇服異衣更極誇麗至於選采妃嬪姊妹無別招侍巾櫛姑侄莫辧掖庭有裨販之名姬姜被幹殳之服至乃形體宣露衣顚倒斬斫其間以爲歡笑騁肆淫放驅屏郊邑老弱波流士女塗炭行產盈路輿屍竟道母不及抱子不遑哭劫掠剽擄以日繼夜晝伏宵遊曾無休息淫酗醟肆酣歌壚邸寵恣愚豎亂惑妖嬖梅虫兒茹法珍臧獲廝小專制威柄誅剪忠良屠滅卿宰劉鎭軍舅氏之尊盡忠奉國江僕射外戚之重竭誠事上蕭領軍葭莩之宗志存柱石徐司空沈僕射搢紳冠冕人望攸歸或渭陽余感或勛庸允穆或誠著艱難或劬勞王室並受遺托同參顧命送往事居俱竭心力宜其慶溢當年祚隆後裔而一朝齏粉孩稚無遺人神怨結行路嗟憤蕭令君忠公幹伐誠貫幽顯往年寇賊遊魂南鄭危逼拔刃飛泉孤城獨振及中流逆命憑陵京邑謀猷禁省指授羣帥�剪鯨鯢淸我王度崔彗景奇鋒迅駭兵交象魏武力喪魂義夫奪膽投名送款比屋交馳負糧景從愚智競赴復誓旅江甸奮不顧身獎厲義徒電掩彊敵�殲大憝以固皇基功出桓文勛超伊呂而勞謙省己事昭心迹功遂身退不祈榮滿惇賞未聞禍酷遄及預稟精靈孰不冤痛而羣孽放命蜂蠆懷毒乃遣劉山陽驅扇逋逃招逼亡命潛圖密構規見掩襲蕭右軍夏侯徵鹵忠斷夙舉義形於色奇謀宏振應手梟懸天道禍淫罪不容戮至於悖理違教傷化虐人射天彈路比之猶善刳胎斫脛方之非酷盡縣之竹未足紀其過窮山澤之兔不能書其罪自艸昧以來圖牒所記�君暴後未有若斯之甚者也旣人神乏主宗稷阽危海內沸騰氓庶板蕩百姓懍懍如崩厥角蒼生喁喁投足無地莫府荷眷前朝義均休戚上懷委付之重下惟在原之痛豈可臥薪引火坐觀傾覆至尊體自髙宗特鍾慈寵明並日月粹昭靈神祥啟元龜符驗當璧作鎭陜藩化流西夏謳歌攸奉萬有樂推右軍蕭穎冑徵鹵將軍夏侯詳�同心翼戴卽宮舊楚三靈再朗九縣更新升平之運此焉復始康哉之盛在乎玆日帝徳𨿽彰區宇未定元惡未黜天邑猶梗仰稟宸規率前啟路卽日遣冠軍竟陵內史曹景宗等二十軍主長槊五萬驥騄爲羣鶚視爭先龍驤並驅步出橫江直指朱雀長史冠軍將軍襄陽太守王茂等三十軍主戈船七萬乘流電激摧鋒扼險斜趣白城南中郎諮議參軍軍主蕭偉等三十九軍主巨艦迅�衝波噎水旗鼓八萬焱集石頭南中郎諮議參軍軍主蕭憺等四十二軍主熊羆之士甲楯十萬沿波馳艓掩據新亭益州刺史劉季連梁州刺史柳惔司州刺史王僧景魏興太守裴師仁上庸太守韋睿新城太守崔僧季並肅奉明詔龔行天罰蜀漢果銳沿流而下淮汝勁勇望波遄騖幕府總率貔貅驍勇百萬繕甲燕弧屯兵冀馬摐金沸地鳴鞞聒天霜鋒曜日朱旗絳方舟千里駱驛系進蕭右軍吁謨上才兼資文武英略峻遠執鈞匡世擁荊南之眾督四方之師宣贊中權奉衛輿輦鈴麾所指威稜無外龍驤虎步並集建業黜放愚狡均禮海�廓淸神甸掃定京宇譬猶崩泰山而壓蟻壤決懸河而注熛燼豈有不殄滅者哉今鑕斧所加止梅虫兒茹法珍而已諸君咸世冑羽儀書勛王府皆俯眉姦黨受制凶威若能因變立功轉禍爲福並誓河嶽永紆靑紫若執迷不悟距逆王師大眾一臨刑玆罔赦所謂火烈髙原芝蘭同泯勉求多福無貽後悔賞罰之科有如白水髙祖至竟陵命長史王茂與太守曹景宗爲前軍中兵參軍張法安守竟陵城茂等至漢口輕兵濟江逼郢城其刺史張衝置陣據石橋浦義師與戰不利軍主朱僧起死之諸將議欲並軍圍郢分兵以襲西陽武昌髙祖曰漢口不闊一里箭道交至房僧寄以重兵固守爲郢城人掎角若悉眾前進賊必絕我軍後一朝爲阻則悔無所及今欲遣王曹諸軍濟江與荊州軍相會以逼賊壘吾自後圍魯山以通沔漢鄖城竟陵間粟方舟而下江陵湘中之兵連旗繼至糧食旣足士眾稍多圍守兩城不攻自拔天下之事臥取之耳諸將皆曰善乃命王茂曹景宗帥眾濟岸進頓九里其日張衝出軍迎戰茂等邀擊大破之皆棄甲奔走荊州遣冠軍將軍鄧元起軍主王世興田安等數千人會大軍於夏首髙祖築漢口城以守魯山命水軍主張惠紹朱思遠等遊遏江中絕郢魯二城信使三月乃命元起進據南堂西陼田安之頓城北王世興頓曲水故城是時張衝死其眾復推軍主薛元嗣及衝長史程葴爲主乙巳南康王卽帝位於江陵攺永元三年爲中興元年遙廢東�爲涪陵王以髙祖爲尙書左僕射加徵東大將軍都督徵討諸軍事假黃鉞西臺又遣冠軍將軍蕭穎達領兵會於軍是日元嗣軍主沈難當率輕舸數千亂流來戰張惠紹等擊破盡擒之四月髙祖出沔命王茂蕭穎達等進軍逼郢城元嗣戰頗疲因不敢出諸將欲攻之髙祖不許五月東昏遣寧朔將軍吳子陽軍主光子衿等十三軍救郢州進據巴口六月西臺遣衛尉席闡文勞君賫蕭穎冑等議謂髙祖曰今頓兵兩岸不並軍圍郢定西陽武昌取江州此機已失莫若請救於魏與北連和猶爲上策髙祖謂闡文曰漢口路通荊雍控引秦梁糧運資儲聽此气息所以兵厭漢口連絡數州今若並軍圍城又分兵前進魯山必阻沔路所謂搤喉若糧運不通自然離散何謂持久鄧元起近欲以三千兵往定尋陽彼若歡然悟機一酈生亦足脫距王師故非三千能下進退無據未見其可西陽武昌取便得耳得便應鎭守守兩城不減萬人糧儲稱是卒無所出脫賊軍有上者萬人攻一城兩城勢不得相救我若分軍應援則尾首俱弱如其不遣孤城必陷一城旣沒諸城相次土崩天下大事於是去矣若郢州旣拔席捲沿流西陽武昌自然風靡何遽分兵散眾自貽其憂且丈夫舉動言靜天步況擁數州之兵以誅羣豎懸河注火奚有不滅豈容北面請救以自示弱彼未必能信徒貽我醜聲此之下計何爲上策卿爲我白鎭軍前途攻取俱以見付事在目中無患不捷恃鎭軍靜鎭之耳吳子陽等進軍武口髙祖乃命軍主梁天惠蔡道佑據漁湖城唐修期劉道曼屯白陽壘夾兩岸而待之子陽又進據加湖去郢三十里傍山帶水築壘柵以自固魯山城主房僧寄死眾復推助防張樂祖代之七月髙祖命王茂帥軍主曹仲宗康絢武會超等潛師襲加湖將逼子陽水涸不通艦其夜暴長眾軍乘流齊進鼓噪攻之賊俄而大潰子陽等竄走眾盡溺於江王茂擄其餘而旋於是郢魯二城相視奪气先是東昏遣冠軍將軍陳伯之鎭江州爲子陽等聲援髙祖乃謂諸將曰夫徵討未必須實力所聽威聲耳今加湖之敗誰不弭服陳虎牙卽伯之子狼狽奔歸彼間人情理當恟懼我謂九江傳檄可定也因命搜所獲俘囚得伯之幢主蘇隆之厚加賞賜使致命焉魯山城主張樂祖郢城主程茂薛元嗣相繼請降初郢城之閉將佐文武男女口十餘萬人疾疫流腫死者十七八及城開髙祖並加隱卹其死者命給棺槥先是汝南人胡文超起義於灄陽求討義陽安陸等郡以自效髙祖又遣軍主唐修期攻隨郡並�之司州刺史王僧景遣子貞孫入質司部悉平陳伯之遣蘇隆之反命求未便進軍髙祖曰伯之此言意懷首鼠及其猶豫急往過之計無所出勢不得暴乃命鄧元起率眾卽日沿流八月天子遣黃門郎蘇回勞軍髙祖登舟命諸將以次進路畱上庸太守韋睿守郢城行州事鄧元起將至尋陽陳伯之猶猜懼乃收兵退保湖口畱其子虎牙守盆城及髙祖至乃束甲請罪九月天子詔髙祖平定東夏並以便宜從事是月畱少府長史鄭紹叔守江州城前軍次蕪湖南豫州刺史申冑棄姑熟走至是時大軍進據之仍遣曹景宗蕭穎達領馬步進頓江寧東昏遣徵鹵將軍李居士率步軍迎戰景宗擊走之於是王茂鄧元起呂僧珍進據赤鼻邏曹景宗陳伯之爲遊兵是日新亭城主江道林率兵出戰眾軍擒之於陣大軍次新林命王茂進據越城曹景宗據皂莢橋鄧元起據道士墩陳伯之據籬門道林餘眾退屯航南義軍迫之因復散走退保朱爵憑淮以自固時李居士猶據新亭壘請東昏燒南岸邑屋以開戰場自大航以西新亭以北蕩然矣十月東昏石頭軍主朱僧勇率水軍二千人歸降東昏又遣徵鹵將軍王珍國率軍胡虎牙等列陣於航南大路悉配精手利器尙十餘萬人閹人王倀子持白虎幡督率諸軍又開航背水以絕歸路王茂曹景宗等掎角奔之將士皆殊死戰無不一當百鼓噪震天地珍國之眾一時土崩投淮死者積屍與航等後至者乘之以濟於是朱爵諸軍望之皆潰義軍追至宣陽門李居士以新亭壘徐元瑜以東府城降石頭白下諸軍並宵潰壬午髙祖鎭石頭命眾軍圍六門東昏悉焚燒門內驅逼營署官府並入城有眾二十萬靑州刺史桓和紿東昏出戰因以其眾來降髙祖命諸軍築長圍初義師之逼東昏遣軍主左僧慶鎭京口常僧景鎭廣陵李叔獻屯瓜步及申冑自姑熟奔歸又使屯破墩以爲東北聲援至是髙祖遣使曉諭並率眾降乃遣弟輔國將軍秀鎭京口輔國將軍恢屯破墩從弟寧朔將軍景鎭廣陵吳郡太守蔡夤棄郡赴義師十二月丙寅旦兼衛尉張稷北徐州刺史王珍國斬東昏送首義師髙祖命呂僧珍勒兵封府庫及圖籍收嬖妾潘妃及凶黨王咺之以下四十一人屬吏誅之宣徳皇后令廢涪陵王爲東昏侯依漢海昏侯故事授髙祖中書監都督揚南徐二州諸軍事大司馬錄尙書驃騎大將軍揚州刺史封建安郡公食邑萬戶給班劍四十人黃鉞侍中徵討諸軍事並如故依晉武陵王遵承制故事己卯髙祖入屯閱武堂下令曰皇家不造遘此昏凶禍挺動植虐被人鬼社廟之危蠢焉如綴吾身籍皇宗曲荷先顧受任邊疆推轂萬里眷言瞻烏痛心在目故率其尊主之情厲其忘生之志𨿽寶歷重升明命有紹而獨夫丑縱方煽京邑投袂援戈克弭多難虐政橫流爲日旣久同惡相濟諒非一族仰稟朝命任在專徵思播皇澤被之率土凡厥負舋咸與惟新可大赦天下惟王咺之等四十一人不在赦例又令曰夫樹以司牧非役物以養生視人如傷豈肆上以縱虐廢主棄常自絕宗廟窮凶極悖書契未有徵賦不一苛酷滋章緹繡土木菽粟犬馬徵發閭左以充繕築流離寒暑繼以疫厲轉死溝渠曾莫救卹朽肉枯骸烏鳶是厭加以天災人火屢焚宮掖官府臺寺尺椽無遺悲甚黍離痛兼麥秀遂使億兆離心疆僥侵弱斯人何辜離此塗炭今明昏遞運大道公行思治之氓來蘇玆日猥以寡薄屬當大寵𨿽運距中興艱同艸昧思闡皇休與之更始凡昏制謬賦淫刑濫役外可詳檢前源悉皆除蕩其主守散失諸所損耗精立科條咸從原例又曰永元之季幹維落紐政實多門有殊衛文之代權移於下事等曹恭之時遂使閹尹有翁媼之稱髙安有法堯之指鬻獄販官錮山護澤開塞之機奏成小醜直道正義擁抑彌年懷冤抱理莫知誰訴姦吏因之筆削自己豈直賈生流涕許伯泣時而已哉今理運惟新政刑得所矯革流獘實在玆日可通檢尙書眾曹東昏時諸諍訟失理及主者淹停不時施行者精加訊辧依事議奏又令以義師臨陣致命及疾病死亡者並加葬斂收卹遺孤又令曰朱爵之捷逆徒送死者特許家人殯葬若無親屬或有貧苦二縣長尉卽爲埋掩建康城內不達天命自取淪滅亦同此科二年正月天子遣兼侍中席闡文兼黃門侍郎樂法才慰勞京邑追贈髙祖祖散騎常侍左光祿大夫考侍中丞相髙祖下令曰夫在上化下艸偃風從世之澆淳恆由此作自永元失徳書契未紀窮凶極悖焉可勝言旣而璇室外構傾宮內積奇技異服殫所未見上慢下暴淫侈競馳國命朝權盡移近習販官鬻爵賄貨公行並甲第康衢漸臺廣室長袖低昂等和戎之賜珍饈百品同伐冰之家愚人因之浸以成俗驕艷競爽誇麗相髙至乃市井之家貂狐在禦工商之子緹繡是襲日入之次夜分未反昧爽之朝期之淸旦聖明肇運厲精惟始𨿽曰纘戎殆同創革且淫費之後繼以興師巨橋鹿臺雕罄不一孤忝荷大寵務在澄淸思所以仰述皇朝大帛之旨俯厲微躬鹿裘之義解而更張斫雕爲朴自非可以奉粢盛修紱冕習禮樂之容繕甲兵之備此外眾費一皆禁絕禦府中署量宜罷省掖庭備禦妾之數大享絕鄭衛之音其中有可以率先卿士準的甿庶菲食薄衣請自孤始加羣才並軌九官咸事若能人務退食競存約己移風易俗庶�月有成昔毛玠在朝士大夫不敢靡衣偸食魏武嘆曰孤之法不如毛尙書孤𨿽徳謝往賢任重先達實望多士得其此心外可詳爲條格戊戌宣徳皇后臨朝入居內殿拜帝大司馬解承制百僚致敬如前詔進髙祖都督中外諸軍事劍履上殿入朝不趨贊拜不名加前後部羽葆鼓吹置左右長史司馬從事中郎掾屬各四人並依舊辟士余並如故詔曰夫日月麗天髙明所以表徳山嶽題地柔博所以成功故能庶物出而資始河海振而不泄二象貞觀代之者人是以七輔四叔致無爲於軒昊韋彭齊晉靖衰亂於殷周大司馬攸縱自天體玆齊聖文洽九功武苞七徳欽惟厥始徽猷早樹誠著艱難功參帷幕錫賦開壤式表厥庸建武升歷邊隙屢啟公釋書輟講經營四方司豫懸切樊漢危殆覆彊寇於沔濱僵戎馬於鄧汭永元肇號難結羣醜專威擅虐毒被含靈溥天惴惴命懸晷刻否終有期神謨載挺首建大策惟新鼎祚投袂勤王沿流電舉魯城云撒夏汭露披加湖羣盜一鼓殄拔姑孰連旍倏焉冰泮取新壘其如拾芥撲朱爵其猶掃塵霆電外駭省闥內傾除醜殲蠹蚔蝝必盡援彼已溺解此倒懸塗歡裏抃自近及遠畿甸夷穆方外肅寧解玆虐网被以寬政積獘窮昏一朝載廓聲教遐漸無思不被𨿽伊尹之執玆一徳姬旦之光於四海方斯蔑如也昔呂望翼佐聖君猶享四履之命文侯立功平後尙荷二弓之錫況於盛徳元勛超邁自古黔首惵惵待以爲命救其已然拯其方斫式閭表墓未或能比而大輅渠門輟而莫授眷言前訓無忘終食便宜敬升大典式允羣望其進位相國總百揆揚州刺史封十郡爲梁公備九錫之禮加璽紱遠遊冠位在諸王上加相國綠綟綬其驃騎大將軍如故依舊置梁百司策曰二儀寂寞由寒暑而代行三才並用資立人以爲寶故能流形品物仰代天工允玆元輔應期挺秀裁成天地之功幽協神明之徳撥亂反正濟俗寧人盛烈光於有道大勛振於無外𨿽伊陟之保乂王家姬公之有此丕訓方之蔑如也今將授公典策其敬聽朕命上天不造難鍾皇室元帝以休明早崩簡文以仁弱不嗣髙宗襲統宸居弗永𨿽夙夜劬勞而隆平不洽嗣君昏暴書契弗睹朝權國柄委之羣孽剿戮忠賢誅殘臺輔含冤抱痛�類靡余實繁非一並專國命嚬笑致災睚�及禍嚴科毒賦載離比屋溥天熬熬置身無所冤頸引決道樹相望無近無遠號天靡告公藉昏明之期因兆人之願爰帥羣後翊成中興宗社之危已固天人之望允塞此實公紐我絕綱大造皇家者也永明季年邊隙大啟荊河連率招引戎荒江淮擾逼勢同履虎公受言本朝輕兵赴襲縻以長算制之環中排危冒險彊柔遞用坦然一方還成藩服此又公之功也在昔隆昌洪基已謝髙宗慮深社稷將行權道公定策帷帳激揚大節廢帝立王謀猷深著此又公之功也建武闡業厥猷𨿽遠外寇內侵憑陵關塞司部危逼淪陷指期公治兵外討捲甲長騖接距交綏電激風掃擁堅覆銳咽水塗原執俘象魏獻馘海渚焚廬毀帳號哭言歸此又公之功也樊漢阽切羽書續至公星言鞠旅稟命䢐徵而軍機戎統事非己出善策嘉謀抑而莫允鄧城之役戎馬卒至元帥潛及不相告報棄甲捐師餌之虎口公南收散卒北禦雕騎全眾方軌案路徐歸拯我邊危重獲安堵此又公之功也漢南迥弱咫尺勍寇兵糧盡闕器甲靡遺公作藩爰始因資靡托整兵訓卒搜狩有序俾我危城�爲彊鎭此又公之功也永元紀號瞻烏已及𨿽廢昏有典而伊霍稱難公首建大策爰立明聖義逾邑綸勛髙代入易亂以化俾昏作明此又公之功也文王之風𨿽被江漢京邑蠢動湮爲洪流句吳於越巢幕匪諭公投袂萬里事惟拯溺義聲所覃無思不韙此又公之功也魯城夏汭梗據中流乘山置壘縈川自固公禦此烏集陵玆地險頓兵坐甲寒往暑移我行永久士忘歸願經以遠圖禦以長策費無遺矢戰未窮兵踐華之固相望俱拔此又公之功也惟此羣凶同惡相濟緣江負險蟻聚加湖水陸盤據規援夏首桴旝一臨應時褫潰此又公之功也姦孽震皇復懷舉斧蓄兵九派用擬勤王公稜威直指勢逾風電旌�未臨全州稽服此又公之功也姑孰衝要密邇京畿凶徒熾聚斷塞津路公偏師啟塗排方繼及兵威所震望旗自駭焚舟委壁捲甲宵遁此又公之功也羣豎猖狂志在借一豕突淮涘武騎如雲公爰命英勇因機騁銳气冠版泉勢逾洹水追奔逐北奄有通津熊耳比峻未足云擬睢水不流曷其能及此又公之功也瑯邪石首襟帶阻固新壘東墉金湯是埒憑險作守兵食兼資風激電駭莫不震疊城復於隍於是乎在此又公之功也獨夫昏狠憑城靡懼鼓鐘鏜鞳憿若有餘狎是邪孽忌斯冠冕凶狡因之將逞孥戮公奇謨密運盛略潛通忠勇之徒得申厥效白旗宣室未之或比此又公之功也公有拯億兆之勛重之以明徳爰初厲志服道儒門濯纓來仕淸猷映代時運艱難宗社危殆昆岡已燎玉石同焚驅率貔貅抑揚霆電義等南巢功齊牧野若夫禹功寂寞微管誰嗣拯其將魚驅其被髮解玆亂网理此棼絲復禮�席反樂河海永平故事聞之者嘆息司隸舊章見之者隕涕請我民命還之斗極憫憫搢紳重荷戴天之慶哀哀黔首復蒙履地之恩徳逾嵩岱功鄰造物超哉邈矣越無得而言焉朕又聞之疇庸命徳建侯作屏咸用�固四維永隆萬葉是以二南流化九伯斯徵王道淳洽刑錯罔用覆政弗興歷玆永久如毀旣及晉鄭靡依惟公經綸天地寧濟區夏道冠乎伊稷賞薄於桓文豈所以憲章齊魯長轡宇宙敬惟前烈朕甚懼焉今進授相國攺揚州刺史爲牧以豫州之梁郡歷陽南徐州之義興揚州之淮南宣城吳吳興會稽新安東陽十郡封公爲梁公錫玆白土苴以白茅爰定爾邦用建冢社在昔旦奭入居保佑逮於畢毛亦作卿士任兼內外禮實宜之今命使持節兼太尉王亮授相國揚州牧印授梁公璽紱使持節兼司空王志授梁公茅土金虎符第一至第五左竹使符第一至第十左相國位冠羣後任總百司恆典彜數宜與事革其以相國總百揆去錄尙書之號上所假節侍中貂蟬中書監印中外都督大司馬印綬建安公印策驃騎大將軍如故又加公九錫其敬聽後命以公禮律兼修刑徳備舉哀矜折獄罔不用情是用鍚公大輅戎輅各一元牡二駟公勞心稼穡念在民天丕崇本務惟谷是寶是用錫公衮冕之服赤舄副焉公鎔鈞所被變風以雅易俗陶民載和邦國是用錫公軒懸之樂六佾之舞公文徳廣覃義聲遠洽椎髻髽首夷歌請吏是用錫公朱戶以居公揚淸抑濁官方有序多士聿興棫朴流詠是用錫公納陛以登公正色禦下以身軌物式遏不虞折衝惟遠是用錫公虎賁之士三百人公威同夏日誌淸姦宄放命圯族刑玆罔赦是用錫公鈇鉞各一公跨躡嵩溟陵厲區字譬諸日月容光必至是用錫公彤弓一彤矢百盧弓十盧矢千公永言惟孝至感通神恭嚴祀典祭有餘敬是用錫公秬鬯一卣圭瓚副焉梁國置丞相以下一遵舊式欽哉其敬循往策祗服大禮對揚天眷用膺多福以弘我太祖之休命髙祖固辭府僚勸進曰伏承嘉命顯至佇策明公逡巡盛禮斯實謙尊之旨未窮遠大之致何者嗣君棄常自絕宗社國命民生剪爲仇讎折棟崩榱壓焉自及卿士懷脯斫之痛黔首懼比屋之誅明公亮格天之功拯水火之切再躔日月重綴參辰反龜玉於塗泥濟斯民於坑岸使夫匹婦童兒羞言伊呂鄕校裏塾恥談五霸而位卑乎阿衡地狹於曲阜慶賞之道尙其未洽夫大寶公器非要非距至公至平當仁誰讓明公宜祗奉天人允膺大禮無使後予之歌同彼胥怨兼濟之人翻爲獨善公不許二月辛酉府僚重請曰近以朝命蘊策冒奏丹誠奉被還令未蒙虛受搢紳顒顒深所未達蓋聞受金於府通人弘致髙蹈海隅匹夫小節是以履乘石而周公不以爲疑贈玉璜而太公不以爲讓況世哲繼軌先徳在民經綸艸昧嘆深微管加以朱方之役荊河是依班師振旅大造王室𨿽復累繭救宋重胝存楚居今觀古曾何足云而惑甚盜鍾功疑不賞皇天后土不勝其酷是以玉馬駿奔表微子之去金板出地告龍逢之冤明公據鞍輟哭厲三軍之志獨居掩涕激義士之心故能使海若登祗罄圖效祉山戎孤竹束馬景從伐罪弔民一匡靖亂匪叨天功實勤濡足且明公本自諸生取樂名教道風素論坐鎭雅俗不習孫吳遘玆神武驅盡誅之氓濟必封之俗龜玉不毀誰之功與獨爲君子將使伊周何地於是始受相國梁公之命是日焚東昏淫奢異服六十二種於都街湘東王寶晊謀反賜死詔追贈梁公故夫人爲梁妃乙丑南兗州隊主陳文興於桓城內鑿井得玉鏤騏驎金鏤玉璧水精環各二枚又建康令羊瞻解稱鳳皇見縣之桐下裏宣徳皇后稱美符瑞歸於相國府景寅詔梁國初建宜須綜理可依舊選諸要職悉依天朝之制髙祖上表曰臣聞以言取士士飾其言以行取人人竭其行所謂才生於代窮達惟時而風流遂往馳騖成俗媒孽誇衒利盡錐刀遂使官人之門肩摩轂擊豈直暴蓋露冠不避寒暑遂乃戢屨杖策風雨必至良由鄕舉裏選不師古始稱肉度骨遺之管庫加以山河梁畢闕輿徵之恩金張許史忘舊業之替吁可傷哉且夫譜諜訛誤詐僞多緒人物雅俗莫肯畱心是以冒襲良家卽成冠族妄修邊幅便爲雅士負俗深累遽遭寵擢墓木已拱方被徽榮故前代選官皆立選簿應在貫魚自有銓次冑籍升降行能臧否或素定懷抱或得之餘論故得簡通賓客無事掃門頃代陵夷九流乖失其有勇退忘進懷質抱眞者選部或以未經朝謁難於進用或有晦善藏聲自埋衡蓽又以名不素著絕其階緒必須畫刺投狀然後彈冠則是驅迫廉撝獎成澆競愚謂自今選曹宜精括依舊立簿使冠屨無爽名實不違庶人識涯涘造請自息且聞中間立格甲族以二十登仕後門以過立試吏求之愚懷抑有未達何者設官分職惟才是務若八元立年居皂隸而見抑四凶弱冠處鼎族而宜甄是則世祿之家無意爲善布衣之士肆心爲惡豈所以弘獎風流希向後進此實巨�尢宜刊革不然將使周人有路傍之泣晉臣興漁獵之嘆且俗長浮競人寡退情若限歲登朝必增年就宦故貌實昏童籍已逾立滓濊名教於斯爲甚臣總司內外憂責是任朝政得失義不容隱伏願陛下垂聖淑之姿降聽覽之末則彜倫自穆憲章惟允詔依髙祖表施行丙戌詔曰嵩髙惟嶽配天所以流稱大啟南陽霸徳所以光闡忠誠簡帝番君膺上爵之尊勤勞王室姬公增附庸之地前王令典布諸方策長祚字甿罔不由此相國梁公體玆上哲齊聖廣淵文教內洽武功外暢推轂作藩則威懷被於殊俗治兵教戰則霆雷赫於萬里道喪時昏讒邪孔熾豈徒宗社如綴神器莫主而已哉至於兆庶殲亡衣冠殄滅余類殘喘指命崇朝含生業業投足無所遂乃山川反復艸木塗地與夫仁被行葦之時信及豚魚之日何其遼敻相去之遠歟公命師鞠旅指景長騖而本朝危切樊鄧遐遠凶徒盤據水陸相望爰自姑孰屆於夏首嚴城勁卒憑川爲固公沿漢浮江電激風掃舟徒水覆地險云傾藉玆義勇前無彊陣拯危京邑淸我帝畿撲旣燎於原火免將誅於比屋悠悠兆庶命不在天茫茫六合咸受其賜匡俗正本人不失職仁信並行禮樂同暢伊周未足方軌桓文遠有慚徳而爵後藩牧地終秦楚非所以式酬光烈允答元勛實由公履謙爲本形於造次嘉數未申晦朔增佇便宜崇斯禮秩允副遐邇之望可進梁公爵爲王以豫州之南譙廬江江州之尋陽郢州之武昌西陽南徐州之南瑯邪南東海晉陵揚州之臨海永嘉十郡益梁國並前爲二十郡其相國揚州牧驃騎大將軍如故公固辭有詔斷表相國左長史王瑩等率百僚惇請三月辛卯延陵縣華陽邏主載車牒稱云十二月乙酉甘露降茅山彌漫數里正月己酉邏將潘道蓋於山石穴中得毛龜一二月辛酉邏將徐靈符又於山東見白�一景寅平旦山上雲霧四合須臾有元黃之色狀如龍形長十餘丈乍隱乍顯久乃從西北升天丁卯兗州刺史馬元和簽所領東平郡壽張縣見騶虞一癸巳受梁王之命令曰孤以虛昧任執國鈞𨿽夙夜勤止念在興治而育徳振民邈然尙遠聖朝永言舊式隆此眷命侯伯盛典方軌前烈嘉錫隆被禮數昭崇徒守願節終隔體諒羣後百司重玆惇獎勉玆厚顏當此休祚望昆彭以長想欽桓文而嘆息思弘政塗莫知津濟邦甸初啟藩宇惟新思覃嘉慶被之下國國內殊死以下今月十五日昧爽以前一皆原赦鰥寡孤獨不能自存者賜谷五斛府州所統亦同蠲蕩景午命王冕十有二旒建天子旌旗出警入蹕乘金根車駕六馬備五時副車置旄頭云罕樂舞八佾設鍾虡宮縣王妃王子王女爵命之號一依舊儀景辰齊帝禪位於梁王詔曰夫五徳更始三正疊興馭物資賢登庸啟聖故帝迹所以代昌王度所以攺耀革晦以明由來尙矣齊徳淪微危亡薦襲隆昌凶虐實違天地永元昏暴取紊人神三光再沈七廟如綴鼎業幾移含識知泯我髙明之祚渺焉將墜永惟屯難冰谷載懷相國梁王天誕睿哲神縱靈武徳格元祗功鈞造物止宗社之橫流反生人之塗炭扶傾頹構之下拯溺逝川之中九區重緝四維更紐絕禮還紀崩樂復張文館盈紳戎亭息警浹海以馳風罄輪裳而�朔八表呈祥五靈效祉豈止鱗羽禎奇云星瑞色而已哉勛茂於百王道昭乎萬代固以明配上天光華日月者也河嶽表革命之符圖讖紀代終之運樂推之心幽顯共積頌之誠華裔同著昔水政旣微木徳升緒天之歷數實有所歸握鏡琁樞允集明哲朕𨿽庸蔽暗於大道永鑑崇替爲日已久敢忘列代之髙義人祇之至願乎今便敬禪於梁卽安姑孰依唐虞晉宋故事四月辛酉宣徳皇后令曰西詔至帝憲章前代敬禪神器於梁明可臨軒遣使恭授璽紱未亡人便歸於別宮壬戌策曰咨爾梁王惟昔邃古之載肇有生人皇雄大庭之辟赫胥尊盧之後斯並龍圖鳥迹以前慌惚沓冥之世固無得而詳焉洎乎農軒炎�之代放勛重華之主莫不以大道君萬姓公器禦八紘居之如執朽索去之若捐重負一駕汾陽便有窅然之志蹔適箕嶺卽動讓王之心故知戴黃屋服玉璽非所以示貴稱尊乘大輅建旌旗蓋欲令歸趣有地是故忘己而字兆人殉物而君四海及於精華內竭畚橇外勞則撫玆歸運惟能是與況兼乎笙管革文威圖啟瑞攝提夜朗熒光晝發者哉四百告終有漢所以髙揖黃徳旣謝魏氏所以樂推爰及晉宋亦弘斯典我太祖握河受歷應符啟運二葉重光三聖系軌嗣君喪徳昏棄紀度毀紊天綱雕絕地紐茫茫九域剪爲仇讎溥天相顧命懸晷刻斫涉刳孕於事已輕求雞徵杖曾何足譬是以谷滿川枯山飛鬼哭七廟已危人神無主惟王體玆上哲明聖在躬稟靈五緯明並日月彜倫攸序則端冕而協邕熙時難孔棘則摧鋒而拯塗炭功逾造物徳濟蒼生澤無不漸仁無不被上達蒼昊下及川泉文教與鵬翼齊舉武功與日車並運固以幽顯宅心謳訟斯屬豈徒桴鼓播地卿云叢天而已哉至如晝睹爭明夜飛枉矢土淪彗刺日旣星亡除舊之徵必顯更姓之符允集是以義師初踐芳露凝甘仁風旣被素文自擾北闕�街之使風車火僥之民膜拜稽首願爲臣妾鍾石畢變事表於遷虞蛟魚並出義彰於事夏若夫長人禦眾爲之司牧本同己於萬物乃因心於百姓寶命無常主帝王非一族今仰祗乾象俯藉人願敬禪神器授帝位於爾躬大祚告窮天祿永終於戲王允執其中式遵前典以副昊天之望禋上帝而臨億兆格文祖而膺大業以傳無疆之祚豈不盛歟又璽書曰夫生者天地之大徳人者含生之通稱並首同本未知所以異也而稟靈造化賢愚之情不一托性五常彊弱之分或舛羣後靡一爭犯交興是故建君立長用相司牧非謂尊驕在上以天下爲私者也兼以三正疊攺五運相遷綠文赤字徵河表洛在昔勛華深達玆義眷求明哲授以蒸人遷虞事夏本因心於百姓化殷爲周實受命於蒼昊爰自漢魏罔不率由降及晉宋亦遵斯典我髙皇所以格文祖而撫歸運畏上天而恭寶歷者也至於季世禍亂薦臻王度紛糾姦回熾積億兆夷人刀俎爲命已然之逼若�之危局天蹐地逃形無所羣凶挾煽志逞殘戮將欲先殄衣冠次移龜鼎衡保周召並列宵人巢幕累卵方此非切自非英聖遠圖仁爲己任則鴟梟厲吻剪焉已及惟王崇髙則天博厚儀地鎔鑄六合陶甄萬有鋒馹交馳振靈武以遐略云雷方扇鞠義旅以勤王揚旍�於遠路戮姦宄於魏闕徳冠往初功無與二弘濟艱難緝熙王道懷柔萬姓經營四方舉直措枉較如畫一待旦同乎殷後日昃過於周文風化肅穆禮樂交暢加以赦過宥罪神武不殺盛徳昭於景緯至義感於鬼神若夫納彼大麓膺此歸運烈風不迷樂推攸在治五韙於已亂重九鼎於旣輕自聲教所及車書所至革面回首謳吟徳澤九山滅祲四瀆安流祥風扇起淫雨靜息元甲遊於芳荃素文馴於郊苑躍九川於淸漢鳴六象於髙岡靈瑞雜沓元符昭著至於星孛紫宮水效孟月飛鴻滿野長彗橫天取新之應旣昭革故之徵必顯加以天表秀特軒狀堯姿君臨之符諒非一揆書雲天鑑厥徳用集大命詩云文王在上於昭於天所以二儀乃眷幽明允�豈惟宅是萬邦緝玆謳訟而已哉朕是用擁琁沈首屬懷聖哲昔水行告厭我太祖旣受命代終在日天祿云謝亦以木徳而傳於梁遠尋前典降惟近代百辟遐邇莫違朕心今遣使持節兼太保侍中中書監兼尙書令汝南縣開國侯亮兼太尉散騎常侍中書令新吳縣開國侯志奉皇帝璽紱受終之禮一依唐虞故事王其陟玆元後君臨萬方式傳洪烈以答上天之休命髙祖抗表陳讓表不獲通於是齊百官豫章王元琳等八百一十九人及梁臺侍中臣云等一百一十七人�上表勸進髙祖謙讓不受是日太史令蔣道秀陳天文符讖六十四條事�明著羣臣重表固請乃從之天監元年夏四月景寅髙祖卽皇帝位於南郊設壇柴燎告類於天曰皇帝臣衍敢用元牡昭告於皇天后帝齊氏以歷運斯旣否終則亨欽若天應以命於衍夫任是司牧惟能是授天命不於常帝王非一族唐謝虞受漢替魏升爰及晉宋憲章在昔咸以君徳馭四海元功子萬姓故能大庇氓黎光宅區宇齊代云季世主昏凶狡焉羣慝是崇是長肆厥姦回暴亂以播虐於我有邦俾溥天惴惴將墜於深壑九服八荒之內連率嶽牧之君蹶角頓顙匡救無術臥薪待然援天靡訴衍投袂星言摧鋒萬里厲其掛冠之情用拯兆民之切銜膽誓眾覆銳屠堅建立人主克剪昏亂遂因時來宰司邦國濟民康世實有厥勞而晷緯呈祥川嶽效祉朝夕坰牧日月郊畿代終之符旣顯革運之期已萃殊俗百蠻重譯獻款人神遠邇罔不和會於是羣公卿士咸致厥誠�以皇幹降命難以謙拒齊帝脫屣萬邦授以神器衍自惟匪徳辭不獲許仰迫上元之眷俯惟億兆之心宸極不可久曠民神不可乏主遂藉樂推膺此嘉祚以玆寡薄臨禦萬方顧求夙志永言祗惕敬簡元辰恭玆大禮升壇受禪告類上帝克播休祉以弘盛烈式傳厥後用永保於我有梁惟明靈是饗禮畢備法駕卽建康宮臨太極前殿詔曰五精遞襲皇王所以受命四海樂推殷周所以攺物𨿽禪代相舛遭會異時而微明疊用其流遠矣莫不振民育徳光被黎元朕以寡暗命不先後寧濟之功屬當期運乘此時來因心萬物遂振厥弛維大造區夏永言前蹤義均慚徳齊氏以代終有徵歷數云攺欽若前載集大命於朕躬顧惟菲徳辭不獲命寅畏上靈用膺景業執禋柴之禮當與能之祚繼迹百王君臨四海若涉大川罔知攸濟洪基初兆萬品權輿思俾慶澤覃被率土可大赦天下攺齊中興二年爲天監元年賜民爵二級文武加位二等鰥寡孤獨不能自存者人谷五斛逋布口錢宿債勿復收其犯鄕論淸議髒污淫盜一皆蕩滌洗除前注與之更始封齊帝爲巴陵王全食一郡載天子旌旗乘五時副車行齊正朔郊祀天地禮樂制度皆用齊典齊宣徳皇后爲齊文帝妃齊後王氏爲巴陵王妃詔曰興運升降前代舊章齊世王侯封爵悉皆降省其有效著艱難者別有後命惟宋汝陰王不在除例又詔曰大運肇升嘉慶惟始劫賊余口沒在臺府者悉可蠲放諸流徙之家並聽還本追尊皇考爲文皇帝廟曰太祖皇妣爲獻皇后追謚妃郗氏爲徳皇后追封兄太傅懿爲長沙郡王謚曰宣武齊後軍諮議敷爲永陽郡王謚曰昭弟齊太常暢爲衡陽郡王謚曰宣齊給事黃門侍郎融爲桂陽郡王謚曰簡是日詔封文武功臣新除車騎將軍夏侯詳等十五人爲公侯食邑各有差

登極部匯考十一

梁二武帝太淸三年五月丙辰簡文帝以皇太子卽皇帝位按梁書簡文帝本紀太宗簡文皇帝諱綱字世纘小字六通髙祖第三子昭明太子母弟也天監二年十月丁未生於顯揚殿五年封晉安王食邑八千戶八年爲云麾將軍領石頭戍軍事量置佐吏九年遷使持節都督南北兗靑徐冀五州諸軍事宣毅將軍南兗州刺史十二年入爲宣惠將軍丹陽尹十三年出爲使持節都督荊雍梁南北秦益寧七州諸軍事南蠻校尉荊州刺史將軍如故十四年徙爲都督江州諸軍事云麾將軍江州刺史持節如故十七年徵爲西中郎將領石頭戍軍事尋復爲宣惠將軍丹陽尹加侍中普通元年出爲使持節都督益寧雍梁南北秦沙七州諸軍事益州刺史未拜攺授云麾將軍南徐州刺史四年徙爲使持節都督雍梁南北秦四州郢州之竟陵司州之隨郡諸軍事平西將軍寧蠻校尉雍州刺史五年進號安北將軍七年權進都督荊益南梁三州諸軍事是歲丁所生穆貴嬪喪上表陳解詔還攝本任中大通元年詔依先給鼓吹一部二年徵爲都督南揚徐二州諸軍事驃騎將軍揚州刺史三年四月乙巳昭明太子薨五月景申詔曰非至公無以主天下非博愛無以臨四海所以堯舜克讓惟徳是與文王捨伯邑考而立武王格於上下光於四表今岱宗牢落天步艱難淳風猶郁黎民未乂自非克明克哲允武允文豈得荷神器之重嗣龍圖之尊晉安王綱文義生知孝敬自然威惠外宣徳行內敏羣後歸美率土宅心可立爲皇太子七月乙亥臨軒策拜以修繕東宮權居東府四年九月移還東宮太淸三年五月景辰髙祖崩辛巳卽皇帝位詔曰朕以不造夙丁閔凶大行皇帝奄棄萬國攀慕號�厝身靡所猥以寡徳越居民上煢煢在疚罔知所托方賴藩輔社稷用安謹遵先旨顧命遺澤宜加億兆可大赦天下簡文帝大寶三年十一月丙子元帝以湘東王卽皇帝位於江陵按梁書元帝本紀世祖孝元皇帝諱繹字世誠小字七符髙祖第七子也天監七年八月丁巳生十三年封湘東郡王邑二千戶初爲寧遠將軍會稽太守入爲侍中宣威將軍丹陽尹普通七年出爲使持節都督荊湘郢益寧南梁六州諸軍事西中郎將荊州刺史中大通四年進號平西將軍大同元年進號安西將軍三年進號鎭西將軍五年入爲安右將軍護軍將軍領石頭戍軍事六年出爲使持節都督江州諸軍事鎭南將軍江州刺史太淸元年徙爲使持節都督荊雍湘司郢寧梁南北秦九州諸軍事鎭西將軍荊州刺史三年三月侯景寇沒京師四月太子舍人蕭歆至江陵宣密詔以世祖爲侍中假黃鉞大都督中外諸軍事司徒承制餘如故是月世祖徵兵於湘州湘州刺史河東王譽拒不遣十月景午遣世子方等帥眾討譽戰所敗死是月又遣鎭兵將軍鮑泉代討譽九月丁卯雍州刺史嶽陽王�舉兵反來寇江陵世祖嬰城拒守乙丑�將杜崱與其兄弟及楊混各率其眾來降景寅�遁走鮑泉攻湘州不克又遣左衛將軍王僧辯代將大寶元年世祖猶稱太淸四年正月辛亥朔左衛將軍王僧辯獲橘三十子共蒂以獻二月甲戌衡陽內史周弘直表言鳳皇見郡界夏五月辛未王僧辯克湘州斬河東王譽湘州平六月江夏王大款山陽王大成宜都王大封自信安間道來奔九月辛酉以前郢州刺史南平王恪爲中衛將軍尙書令開府儀同三司中撫軍將軍世子方諸爲郢州刺史左衛將軍王僧辯爲領軍將軍攺封大款爲臨川郡王大成爲桂陽郡王大封爲汝南郡王是月任約進寇西陽武昌遣左衛將軍徐文盛右衛將軍陰子春太子右衛率蕭慧正巂州刺史席文獻等下武昌拒約以中衛將軍尙書令開府儀同三司南平王恪爲荊州刺史鎭武陵十一月甲子南平王恪侍中臨川王大款桂陽王大成散騎常侍江安侯圓正侍中左衛將軍張綰司徒左長史曇等府州國一千人奉箋曰竊以嵩嶽旣峻山川出云大國有蕃申甫惟翰豈非皇建斯極以位爲寶聖教辧方�名與器是知太尉佐帝重華表黃玉之符司空相土伯禹降元珪之錫伏惟明公大王殿下命世應期挺生將聖忠爲令徳孝實天經地切應韓寄深旦奭五品斯訓七政以齊志存社稷功濟屯險外寇內侵枕戈泣血鯨鯢未掃投袂勤王能使遊魂請盟以屈膝醜徒銜璧而詟气親蕃外叛釁均吳楚義討申威兵不血刃湘波自息非築杜弢之壘峴山離貳不伐劉表之城九江致梗二別殊派才命戈船底定灊霍溯流窮討路絕窺窬寇兵侵界鐵馬霧合神規獨運皆卽梟懸翻同翅折遂修職貢梁漢合契肆犀利之兵巴漢俱下竭驍勇之陣南通五嶺北出力原東裔不怨西戎卽序可謂上流千里持戟百萬天下之至貴四海之所推也今海水飛雲昆山起燎魏文悲樂推之歲韓宣嘆成禮之日陽臺之下獨有冠蓋相趨夢水之傍尙致車輿結轍麰麥兩穗出於南平之邦甘露泥枝降乎當陽之境野蠶自績何謝歐絲閒田生稻寧殊雨粟莫非品物咸亨是稱文明光大豈可徽號不彰於彜典明試不陳乎車服者哉昔晉鄭入周尙作卿士蕭曹佐漢且居相國宜崇玆盛禮顯答羣望恪等稽尋甲令博詢惇史謹再拜上進位相國總百揆竹使符一別準恆儀杖金斧以剪逆暴乘玉輅而定社稷傍羅麗於日月貞明合於天地扶危翼治豈不休哉恪等不通大體自昧伏奏以聞世祖令答曰數鍾陽九時惟百六鯨鯢未剪寤寐痛心周粵天官秦稱相國東至於海西至於河南次朱鳶北漸元塞率玆小宰弘斯大徳將何用繼蹤曲阜擬迹桓文終建一匡肅其五拜𨿽義屬隨時事無虛紀傳稱皆讓象著鳴謙瞻言前典再懷哽恧十二月壬辰以定州刺史蕭勃爲鎭南將軍廣州刺史遣護軍將軍尹悅巴州刺史王珣定州刺史杜多安帥眾下武昌助徐文盛大寶二年世祖猶稱太淸五年二月己亥魏遣使來聘三月侯景悉兵西上會任約軍閏四月景午景遣其將宋子仙任約襲郢州執刺史蕭方諸戊申徐文盛陰子春等奔歸王珣尹悅杜多安�降賊庚戌領軍將軍王僧辯帥眾屯巴陵甲子景進寇巴陵五月癸未世祖遣遊擊將軍胡僧佑信州刺史陸法和帥眾下援巴陵任約敗景遂遁走以王僧辯爲徵東將軍開府儀同三司尙書令胡僧佑爲領軍將軍陸法和爲護軍將軍仍令僧辯率眾軍追景所至皆捷八月甲辰僧辯下次湓城辛亥以鎭南將軍湘州刺史蕭方矩爲中衛將軍司空徵南將軍南平王恪進號徵南大將軍湘州刺史餘如故九月己亥以徵東將軍開府儀同三司尙書令王僧辯爲江州刺史餘如故冬十月辛丑朔有紫雲如車蓋臨江陵城是月太宗崩侍中徵東將軍開府儀同三司江州刺史尙書令長寧縣侯王僧辯奉表曰眾軍薄伐塗次九水卽日獲臨城縣使人報稱侯景弒逆皇帝賊害太子宗室在寇庭者�罹禍酷六軍慟哭三辰攺曜哀我皇極四海崩心我大梁纂堯構緒基商啟祚太祖文皇帝徇齊作聖肇有六州髙祖武皇帝聰明神武奄龕天下依日月而和四時履至尊而制六合麗正居貞大橫固祉四葉相系三聖同基蠢爾凶渠遂憑天邑閶闔受白登之辱象魏致堯城之疑云扆承華一朝俱酷金楨玉幹莫不同冤悠悠彼蒼何其罔極臣聞喪君有君春秋之茂典以徳以長先王之通訓少康則牧眾撫職祀夏所以配天平王則居正東遷宗周所以卜世漢光以能捕不道故景歷重昌中宗以不違羣議故江東可立儔今考古更無二謀伏惟陛下至孝通幽英武靈斷當七九之厄而應千載之期啟殷憂之明而居百王之會取威定霸崄阻艱難建社治兵載循古道家國之事一至於斯天祚大梁必將有主軒轅得姓存者二人髙祖五王代實居長乘屈完而陳諸侯拜子武而服大輅功齊九有道濟生民非奉聖明誰嗣下武臣聞日月貞明太陽不可以闕照天地貞觀乾道不可以久愓黃屋左纛本爲億兆而尊鸞輅龍章蓋以郊禋而貴寶器存乎至重介石愼於易差黔首豈可少選無君宗祏豈可一日無主伏願陛下掃地升中柴天攺物事迫凶危運鍾擾攘蓋不勞宗正奉詔博士擇時南面卽可居尊西向無所讓徳四方旣知有奉八百始可同期殘寇潛居器藏社處乾象旣傾坤儀已覆斬莽輗車燒卓照市廓淸函夏正爲塋陵開雪宮闈庶存鍾鼎彼季離離伊何可言陛下繼明闡祚卽宮舊楚左廟右社之制可以權宜五禮六樂之容歲時取備金芝九莖瓊茅三脊要衛率職尉候相望坐廟堂以朝四裔登靈臺而望云物禪梁甫而封泰山臨東濱而禮日觀然後與三事大夫更謀都鄙左瀍右澗夾雒可以爲居抗殿疏龍惟王可以在鎬何必勤勤建業也哉臣等不勝控款之至謹拜表以聞世祖奉諱大臨三日百官縞素乃答曰孤以不徳天降之災枕戈飲膽扣心泣血風樹之酷萬始不追霜露之哀百憂總萃甫聞伯升之禍彌切仲謀之悲若封豕旣殲長�卽戮方欲追延陵之逸軌繼子臧之髙讓豈資秋亭之壇安事繁陽之石侯景項籍也蕭棟殷辛也赤泉未賞劉邦尙曰漢王白旗弗懸周發猶稱太子飛龍之位孰謂可躋附鳳之徒旣聞來議辟公卿士其諭孤之志無忽司空南平王恪率宗室五千餘人領軍將軍胡僧佑率羣僚二百餘人江州別駕張佚率吏民三百餘人�奉箋勸進世祖固讓十一月乙亥王僧辯又奉表曰紫宸曠位赤縣無主百靈聳動萬國回皇𨿽醉醒相扶同歸景亳式歌且誦總赴唐郊猶懼陛下俯首然讓徳不嗣傳車在道方愼宋昌之謀法駕已陳尙杜耿純之勸嶽牧翹首天民累息臣聞星回日薄擊雷鞭電者之謂天嶽立川流吐霧蒸云者之謂地苞天地之混成洞陰陽之不測而以裁成萬物者其在聖人乎故雲天地之大徳曰生聖人之大寶曰位黃屋廟堂之下本非獲己而居明鏡四衢之�蓋由應物取馴伏惟陛下稽古文思英雄特達比以周旦則文王之子方之放勛則帝摯之季千年旦暮可不在斯庭闕湮亡鍾鼎淪覆嗣膺景歷非陛下而誰豈可使赤眉更立盆子隗囂托置髙廟陛下方復從容髙讓用執謙光展其矯行僞書誣罔正朔見機而作斷可識矣匪疑何上無待蓍龜日者公卿失馭禍纏霄極侯景憑陵姦臣互起率戎伐穎無處不然勸明誅晉側足皆爾刁鬥夜鳴烽火相照中朝人士相顧銜悲涼州義徒東望殞涕惵惵黔首將欲安歸陛下英略緯天沈明內斷橫劍泣血枕戈嘗膽農山圯下之策金匱玉鼎之謀莫不定算扆帷決勝千里擊靈鼉之鼓而建翠華之旗驅六州之兵而總九伯之伐四方𨿽虞一戰以霸斬其鯨鯢旣章大戮荷校滅耳莫匪姦回史不絕書府無虛月自洞庭安波彭蠡底定文昭武穆芳若椒蘭敵國降城和如親戚九服同謀百道俱進國恥家怨計期就雪社稷不墜繄在聖明今也何時而申帝啟之避凶危若此方陳泰伯之辭國有具臣誰敢奉詔天下者髙祖之天下陛下者萬國之歡心萬國豈可無君髙祖豈可廢祀卽日五星夜聚八風通吹雲煙紛郁日月光華百官象物而動軍政不戒而備飛艫巨艦竟水浮川鐵馬銀鞍陵山跨谷英傑接踵忠勇相顧湛宗族以酬恩焚妻子以報主莫不覆楯銜威提斧擊眾風飛電耀志滅凶醜所待陛下昭告后土虔奉上帝廣發明詔師出以名五行夕返六軍曉進便當盡司寇之威窮蚩尢之伐執石趙而求璽斬姚秦而取鍾修掃塋陵奉迎宗廟陛下豈得不仰存國計俯從民請漢宣嗣位之後卽遣蒲類之軍光武登極旣竟始有長安之捷由此言之不無前準臣等或世受朝恩或身荷重遇同休等戚自國刑家苟有腹心敢以死奪不任慺慺之至謹重奉表以聞世祖答曰省示復具一二孤聞天生蒸民而樹之以君所以對揚天休司牧黔首攝提合雒以前栗陸驪連之外書契不傳無得稱也自阪泉彰其武功丹陵表其文徳有人民焉有社稷焉或歌謠所歸或惟天所相孤遭家多難大恥未雪國賊則蚩尢弗剪同姓則有扈不賓臥而思之坐以待旦何以應寶歷何以嗣龍圖庶一戎旣定罪人斯得祀夏配天方申來儀也是時巨寇尙存未欲卽位而四方表勸前後相屬乃下令曰大壯乘幹明夷垂翼璇度亟移玉律屢徙四嶽頻遣勸進九棘比者表聞譙沛未復塋陵永遠於居於處寤寐疚懷何心何顏撫玆歸運自今表奏所由�斷若有啟疏可寫此令施行是日賊司空東南道大行臺劉神茂率儀同劉歸義畱異赴義奉表請降大寶三年世祖猶稱太淸六年正月甲戌世祖下令曰軍國多虞戎旃未靜靑領𨿽熾黔首宜安時惟星鳥表年祥於東秩春紀宿龍歌歲取於南畯況三農務業尙看夭桃敷水四人有令猶及落杏飛花化俗移風常在所急勸耕且戰彌須自許豈直燕垂寒穀積黍自溫寧可墮此元苗坐�紅粒不值燕頷空候蟬鳴可悉深耕漑種安堵復業無棄民力�分地利班勒州郡咸使遵承以智武將軍南平內史王爲吏部尙書二月王僧辯眾軍發自尋陽世祖馳檄告四方曰夫剝極生災乃及龍戰師貞終吉方制�豕豈不以侵陽蕩薄源之者亂階定龕艱難成之者忠義故羿澆滅於前莽卓誅於後是故使桓文之勛復興於周代溫陶之績彌盛於金行粵若梁興五十餘載平一內徳惠悠長仁育蒼生義徵不服左伊右瀍咸皆仰化濁涇淸渭靡不向風建翠鳳之旗則六龍驤首擊靈鼉之鼓則百神警肅風牧方卲之賢衛霍辛趙之將羽林黃頭之士虎賁緹騎之夫叱�則風雲興起鼓動則嵩華倒拔自桐柏以北孤竹以南碣石之前流沙之後延頸舉踵交臂屈膝遠人不敢牧馬秦士不敢彎弓�和萬邦平章百姓十堯九舜曷足云也賊臣侯景匈奴叛臣鳴鏑余�懸弧空城本非國寶壽春畿要賞不逾月開海陵之倉賑常平之米檄九府之費錫三宮之錢冒幹貨賄不知紀極敢興逆亂梗我王畿賊臣正徳阻兵安忍日者結怨江芊遠適單於簡牘屢彰彭生之魂未弭聚斂無度景卿之誚已及爲虎傅翼遠相招致虔劉我生民離散我兄弟我是以董率�貔躬擐甲冑霜戈照日則晨離奪暉龍騎蔽野則平原掩色信與江水同流气與寒風俱憤凶醜畏威委命下吏乞活淮肥苟存徐兗渙汗旣行絲綸爰被我是以班師凱歸休牛息馬賊猶不悛遂復矢流王屋兵躔象魏總章之觀非復聽訟之堂甘泉之宮永乖避暑之地坐召憲司臥制朝宰矯托天命僞作符書重增賦斂肆意裒剝生者逃竄死者暴屍道路以目庶僚鉗口刑戮失衷爵賞由心老弱波流士女塗炭臧獲之人五宗及賞縉紳之士三族見誅谷粟騰踴自相吞噬惵惵黔首路有銜索之哀蠢蠢黎民家有隕山之泣偃師南望無復儲胥露寒河陽北臨或有穹廬氈帳南山之竹未足言其愆西山之兔不足書其罪外監陳瑩之至伏承先帝登遐宮車晏駕奉諱驚號五內摧裂州冤本毒無地容身景阻饑旣甚民且狼顧遂侵軼我彭蠡憑陵我郡邑竊據我江夏掩襲我巴丘我是以義勇爭先忠貞盡力斬馘凶渠不可稱算沙同赤岸水若絳河任約泥首於安南化仁面縛於漢口子仙乞活於鄢郢希榮敗績於柴桑侯景奔竄十鼠爭穴郭默淸夷晉熙附義計窮力屈反殺後主畢原酆郇�離禍患凡蔣邢茅皆伏鈇鑕是可忍也孰不可容莫府據有上流實惟分陜投袂荷戈志在畢命昔周依晉鄭漢有虛牟彼惟末屬猶能如此況聯華日月天下不賤爲臣爲子兼國兼家者哉咸以義旗旣建宜須總一共推莫府實用主盟粵以不佞謬董連率遠惟國艱不遑寧處中權後勁龔行天罰提戈蒙險隕越以之天馬千羣長戟百萬驅賁獲之士資智勇之力大楚逾荊山淺源度彭蠡舳艫泛水以掎其南輜軿委輸以衝其北華夷百濮贏糧影從雷震風駭直指建業按劍而叱江水爲之倒流抽戈而揮皎日爲之退舍方駕長驅百道俱入夷山殄谷充原蔽野挾輈曳牛之侶拔距磔石之夫騎則逐日追風弓則吟猿落雁捧昆侖而壓卵傾渤海而灌熒如駟馬之載鴻毛若奔牛之觸魯縞以此眾戰誰能禦之脫復蜂蠆若毒獸窮則斗謂山蓋髙則四郊多壘謂地蓋遠則三千弗違如彼怒蛙譬諸鼷鼠豈費萬鈞無勞百溢加以日臨黃道兵起絳宮三門旣啟五將咸發舉整整之旗掃亭亭之气故以臨機密運非賊所解奉義而誅何罪不服今遣使持節大都督徵東將軍開府儀同三司江州刺史尙書令長寧縣開國侯王僧辯率眾十萬直掃金陵鳴鼓聒天摐金振地朱旗夕建如赤城之霞起戈船夜動若滄海之奔流計其同惡不盈一旅君子在野小人比周荷校滅耳匪朝伊夕舂長狄之喉系郅支之頸今司寇明罰鑕鈇所誅止侯景而已黎元何辜一無所問諸君或世樹忠貞身荷寵爵羽儀鼎族書勛王府俯眉猾豎無由自效豈不下慚泉壤上愧皇天失忠與義難以自立想誠南風乃眷西顧因變立功轉禍爲福有能縛侯景及送首者封萬戶開國公絹布五萬匹有能率動義眾以應官軍保全城邑不爲賊用上賞方伯下賞剖符�裂山河以紆靑紫昔由余入秦禮同卿佐日磾降漢且珥金貂必有其才何卹無位若執迷不反拒逆王師大軍一臨刑玆罔赦孟諸焚燎芝艾俱盡宣房河決玉石同沈信賞之科有如皎日黜陟之制事均白水檄布遠近咸使知聞三月王僧辯等平侯景傳其首於江陵戊子以賊平告明堂大社己丑王僧辯等又奉表曰眾軍以今月戊子總集建康賊景鳥伏獸窮頻擊頻挫姦竭詐盡深溝自固臣等分勒武旅百道同趣突騎短兵犀函鐵楯結隊千羣持戟百萬止紂七步圍項三重轟然大潰羣凶四滅京師少長俱稱萬歲長安酒食於此價髙九縣雲開六合淸朗矧伊黔首誰不載躍伏惟陛下咀痛茹哀嬰憤忍酷自紫庭絳闕煙塵四起壖垣好畤冀馬云屯泣血治兵嘗膽誓眾而吳楚一家方與七國俱反管蔡流言又以三監作亂西涼義眾阻彊秦而不通並州遺民跨飛狐而見泯豺狼當路非止一人鯨鯢不梟倏焉五載英武克振怨恥�雪永尋霜露如何可言臣等輒依故實奉修社廟使者持節分告塋陵嗣後升遐龍輴未殯承華掩耀梓宮莫測�卽隨由備辦禮具凶荒四海同哀六軍袒哭聖情孝友理當感慟日者百司嶽牧祈仰宸鑑以錫珪之功旣歸有道當璧之禮允屬聖明而優詔謙沖窅然凝邈飛龍可躋而乾爻在四帝閽云叫而閶闔未開謳歌再馳是用翹首所以越人固執燻丹穴以求君周民樂推逾岐山而事主漢王不卽位無以貴功臣光武不止戈豈謂紹宗廟黃帝遊於襄城尙訪治民之道放勛入於姑射猶使�俎有歸伊此儻來豈聖人所欲帝王所應不獲已而然伏讀璽書尋諷制旨顧懷物外未奉慈衷陛下日角龍顏之姿表於徇齊之日彤雲素气之瑞基於應物之初博覽則大哉無所與名深言則曄乎昭章之觀忠爲令徳孝實動天加以英威茂略雄圖武算指麾則丹浦不戰顧盼則阪泉自蕩地維絕而重紐天柱傾而更植鑿河津於孟門百川復啟補穹儀以五石萬物再生縱陛下拂袗衣而遊廣成登揜山而去東土羣臣安得仰訴兆庶何所歸仁況郊祀配天罍篚禮曠齋宮淸廟匏竹不陳仰望鑾輿匪朝伊夕瞻言法駕載渴且饑豈可久稽眾議有曠彜則舊郊旣復函雒已平髙奴櫟陽宮館𨿽毀濁河淸渭佳气猶存�門有伉甘泉四敞土圭測景仙人承露斯蓋九州之赤縣六合之樞機博士捧圖書而稍還太常定禮儀而已列豈得不揚淸駕而赴名都具玉鑾而遊正寢昔東周旣遷鎬京遂其不復長安一亂郟洛永以爲居夏后以萬國朝諸侯文王以六州匡天下迹基百里劍杖三尺以殘楚之地抗拒九戎一旅之師剪滅三叛坦然大定禦輦東歸解五牛於冀州秣六馬於譙郡緬求前古其可得歟對揚天命何所讓徳有理存焉敢重所奏相國答曰省表復具一二羣公卿士億兆夷人咸以皇天眷命歸運所屬用集寶位於予一人文叔金吾之官事均往願孟徳徵西之位且符前說今淮海長鯨𨿽云授首襄陽短狐未全革面太平玉燭爾乃議之辛卯宣猛將軍朱買臣密害豫章嗣王棟及其二弟橋樛世祖志也四月乙巳益州刺史新除假黃鉞太尉武陵王紀竊位於蜀攺號天正元年世祖遣兼司空蕭太祠部尙書樂子云拜謁塋陵修復社廟丁巳世祖令曰軍容不入國國容不入軍𨿽子產獻捷戎服從事亞夫勿拜義止將兵今凶醜殲夷逆徒殄潰九有旣截四海乂安漢官威儀方陳盛禮衛多君子寄是式瞻便可解嚴以時宣敕是月以東陽太守張彪爲安東將軍五月庚午司空南平王恪及宗室王侯大都督王僧辯等復拜表上尊號世祖猶固讓不受庚辰以徵南將軍湘州刺史司空南平嗣王恪爲鎭東將軍揚州刺史餘如故甲申以尙書令徵東將軍開府儀同三司江州刺史王僧辯爲司徒鎭衛將軍乙酉斬賊左僕射王偉尙書呂季略少卿周石珍舍人嚴亶於江陵市是日世祖令曰君子赦過著在周經聖人解网聞之湯令自獫狁孔熾長�薦食赤縣阽危黔黎塗炭終宵不寐志在雪恥元惡稽誅本屬侯景王偉是其心膂周石珍背負恩義今�烹諸鼎鑊肆之市朝但比屯邅寇擾爲歲已積衣冠舊貴被逼偸生猛士勛豪和光苟免凡諸惡侶諒非一族今特闡以王澤削以刑書自太淸六年五月二十日昧爽以前咸使惟新是月魏遣太師潘洛辛等寇秦郡王僧辯遣杜崱帥眾拒之以陳霸先爲徵北大將軍開府儀同三司南徐州刺史是月魏遣使賀平侯景八月蕭紀率巴蜀大眾連舟東下遣護軍陸法和屯巴峽以拒之兼通直散騎常侍聘魏使徐陵於鄴奉表曰臣聞封唐有聖還承帝嚳之家居代惟賢終纂髙皇之祚無爲稱於革至治表於垂衣而撥亂反正非間前古至如金行重作源出東莞炎運猶昌枝分南頓豈得掩顯姓於軒轅非才子於顓頊莫不時因多難俱繼神宗者也伏惟陛下出震等於勛華明讓同於旦奭握圖執鉞將在禦天玉縢珠衡先彰元後神祇所命非惟太室之祥圖畫斯歸何止堯門之瑞若夫大孝聖人之心中庸君子之徳固以作訓生民貽風多士一日二日研覽萬幾允文允武包羅羣藝擬玆三大賓是四門歷試諸難咸熙庶績斯無得而稱也自無妄興暴皇祚寖微封狶修蛇行災中國靈心所宅下武其興望紫極而長號瞻丹陵而殞慟家冤將報天賜黃鳥之旗國害宜誅神奉元狐之籙滕公擁樹雄气方嚴張繡交兵風神彌勇忠誠貫於日月孝義感於冰霜如霆如雷如貔如虎前驅效命元惡斯殲旣掛膽於西州方燃臍於東市蚩尢三冢寧謂嚴誅王莽千剸非云明罰邦畿濟濟還見隆平宗廟愔愔方承多福自氤氳渾沌之世驪連栗陸之君封起龍圖文因鳥迹云師火帝非無戰陣之風堯誓湯徵咸用干戈之道星躔東井時破崤潼雷震南陽初平尋邑未有援三靈之已墜救四海之羣飛赫赫明明龔行天罰如當今之盛者也於是卿云似蓋晨映姚鄕甘露如珠朝華景寢芝房感徳咸出銅池蓂莢伺辰無勞銀箭重以東漸元兔西逾白狼髙柳生風扶桑盛日莫不編名屬國歸質鴻臚荒服來賓遐邇同福其文昭武穆跗萼也如彼天平地成功業也如此久應旁求掌固諮詢天官斟酌系昌經營髙邑宋王啟霸非勞陽武之侯淸蹕無虞何事長安之邸正應揚鑾旗以饗帝仰鳳扆以承天歷數在躬疇與爲讓去月二十日兼散騎常侍柳暉等至鄴伏承聖旨謙沖爲而勿宰或云涇陽未復函谷無泥旋駕金陵方膺天眷愚謂大庭少昊非有定居漢祖殷宗皆無恆宅登封岱嶽猶置明堂巡狩章陵時行司隸何必西瞻虎據乃建王宮南望牛頭方稱天闕抑又聞之元圭旣錫蒼玉無陳乃棫朴之愆期非苞茅之不貢云和之瑟久廢甘泉孤竹之管無聞方澤豈不懼歟伏願陛下因百姓之心拯萬邦之命豈可逡巡固讓方求石戶之農髙謝君臨徒引箕山之客未知上徳之不徳惟見聖人之不仁率土翹翹蒼生何望昔蘇季張儀違鄕負俗尙復招三方以事趙請六國以尊秦況臣等顯奉皇華親承朝命珪璋特達通聘河陽貂珥雍容尋盟漳水加牢貶館隨勢污隆瞻望鄕關誠均休戚但輕生不造命與時乖忝一介之行人同三危之遠擯承閒內殿事絕耿弇之恩封奏邊城私等劉琨之哭不勝區區之至謹拜表以聞九月甲戌司空鎭東將軍揚州刺史南平王恪薨冬十月乙未前梁州刺史蕭循自魏至於江陵以循爲平北將軍開府儀同三司戊申執湘州刺史王琳於殿內琳副將殷晏下獄死辛酉以子方略爲湘州刺史庚戌林州長史陸納及其將潘烏累等舉兵反襲陷湘州是月四方徵鎭王公卿士復勸世祖卽尊號猶謙讓未許表三上乃從之承聖元年冬十一月丙子世祖卽皇帝位於江陵詔曰夫樹之以君司牧黔首帝堯之心豈貴黃屋誠弗獲已而臨�之朕皇祖太祖文皇帝積徳岐梁化行江漢道映在田具瞻斯屬皇考髙祖武皇帝明�日月功格區宇應天從民惟睿作聖太宗簡文皇帝地侔啟誦方符文景外寇憑陵時難孔棘朕大拯橫流克復宗社羣公卿士百辟庶僚咸以皇靈眷命歸運斯及天命不可以久淹宸極不可以久曠粵若前載憲章令範畏天之威算隆寶歷用集神器於予一人昔虞夏商周年無嘉號漢魏晉宋因循以久朕𨿽云撥亂且非創業思得上系宗祧下惠億兆可攺太淸六年爲承聖元年逋租宿責�許弘貸孝子義孫可悉賜爵長徒�士特加原宥禁錮奪勞一皆曠蕩是日世祖不升正殿公卿陪列而已按王僧辯傳僧辯爲湘東王國左常侍遷竟陵太守號雄信將軍屬侯景反王命僧辯假節總督舟師一萬兼糧饋赴援才至京都宮城陷沒天子蒙塵僧辯與柳仲禮兄弟及趙伯超等先屈膝於景然後入朝景悉收其軍實而厚加綏撫未幾遣僧辯歸於竟陵於是倍道兼行西就世祖世祖承制以僧辯爲領軍將軍及荊湘疑貳軍師失律世祖又命僧辯及鮑泉統軍討之分給兵糧�日就道時僧辯以竟陵部下猶未盡來意欲待集然後上頓謂鮑泉曰我與君俱受命南討而軍容若此計將安之泉曰旣稟廟算驅率驍勇事等沃雪何所多慮僧辯曰不然君之所言故是文士之常談耳河東少有武幹兵刃又彊新破軍師養銳待敵自非精兵一萬不足以制之我竟陵甲士數經行陣已遣召之不久當及𨿽期日有限猶可重申欲與卿共入言之望相佐也泉曰成敗之舉系此一行遲速之宜終當仰聽世祖性嚴忌微聞其言以爲遷延不肯去稍已含怒及僧辯將入謂泉曰我先發言君可見系泉又許之及見世祖世祖迎問曰卿已辦乎何日當發僧辯具對如向所言世祖大怒按劍厲聲曰卿憚行邪因起入內泉震怖失色竟不敢言須臾遣左右數十人收僧辯旣至謂曰卿拒命不行是欲同賊今惟有死耳僧辯對曰僧辯食祿旣深憂責實重今日就戮豈敢懷恨但恨不見老母世祖因斫之中其左髀流血至地僧辯悶絕久之方蘇卽送付廷尉並收其子侄並皆系之會嶽陽王軍襲江陵人情騷擾未知其備世祖遣左右往獄問計於僧辯僧辯具陳方略登卽赦爲城內都督俄而嶽陽奔退而鮑泉力不能�長沙世祖乃命僧辯代之數泉以十罪遣舍人羅重歡領齋仗三百人與僧辯俱發旣至遣通泉云羅舍人被令送王竟陵來泉甚愕然顧左右曰得王竟陵助我經略賊不足平俄而重歡賫令書先入僧辯從齋仗繼進泉方拂席坐而待之僧辯旣入背泉而坐曰鮑郎卿有罪令旨使我�卿勿以故意見待因語重歡出令泉卽下地�於�側僧辯仍部分將帥並力攻圍遂平湘土還復領軍將軍侯景浮江西寇軍次夏首僧辯爲大都督率巴州刺史淳於量定州刺史杜龕宜州刺史王琳郴州刺史裴之橫等俱赴西陽軍次巴陵聞郢州已沒僧辯因據巴陵城世祖乃命羅州刺史徐嗣徽武州刺史杜崱並會僧辯於巴陵景旣陷郢城兵眾益廣徒黨甚銳將進寇荊州乃使僞儀同丁和統兵五千守江夏大將宋子仙前驅一萬造巴陵景悉凶徒水步繼進於是緣江戍邏望風請服賊拓邏至於隱磯僧辯悉上江渚米糧並沈公私船於水及賊前鋒次江口僧辯乃分命眾軍乘城固守偃旗臥鼓安若無人翌日賊眾濟江輕騎至城下問城內是誰答曰是王領軍賊曰語王領軍事勢如此何不早降僧辯使人答曰大軍但向荊州此城自當非礙僧辯百口在人掌握豈得便降賊騎旣去俄爾又來曰我王已至王領軍何爲不出與王相見邪僧辯不答頃之又執王珣等至於城下珣爲書誘說城內景帥船艦並集北寺又分入港中登岸治道廣設氈屋耀軍城東隴上芟除艸�開八道向城遣五千兔頭肉薄苦攻城內同時鼓噪矢石雨下殺賊旣多賊乃引退世祖又命平北將軍胡僧佑率兵下援僧辯是日賊復攻巴陵水步十處鳴鼓吹唇肉薄斫上城上放木擲火爨礨石殺傷甚多午後賊退乃更起長柵繞城大列舸艦以樓船攻水城西南角又遣人渡洲岸引柯推蝦蟆車塡�引障車臨城二日方止賊又於艦上豎木桔橰聚茅置火以燒水柵風勢不利自焚而退旣頻戰挫�賊帥任約又爲陸法和所擒景乃燒營夜遁旋軍夏首世祖策勛行賞以僧辯爲徵東將軍開府儀同三司江州刺史封長寧縣公於是世祖命僧辯卽率巴陵諸軍沿流討景師次郢城步攻魯山魯山城主支化仁景之騎將也率其黨力戰眾軍大破之化仁乃降僧辯仍督諸軍渡兵攻郢卽入羅城宋子仙蟻聚金城拒守攻之未�子仙使其黨時靈護率眾三千開門出戰僧辯又大破之生擒靈護斬首千級子仙眾退據倉門帶江阻險眾軍攻之頻戰不�景旣聞魯山已沒郢鎭復失羅城乃率餘眾倍道歸建業子仙等困蹙計無所之乞輸郢城身還就景僧辯僞許之命給船百艘以老其意子仙謂爲信然浮舟將發僧辯命杜龕率精勇千人攀堞而上同時鼓噪掩至倉門水軍主宋遙率樓船暗江四面云合子仙行戰行走至於白楊浦乃大破之生擒子仙送江陵卽率諸軍進師九水賊僞儀同範希榮盧暉略尙據湓城及僧辯軍至希榮等因挾江州刺史臨城公棄城奔走世祖加僧辯侍中尙書令徵東大將軍給鼓吹一部仍令僧辯且頓江州須眾軍齊集得時更進頃之世祖命江州眾軍悉同大舉僧辯乃表皇帝凶問告於江陵仍率大將百餘人連名勸世祖卽位將欲進軍又重奉表𨿽未見從並蒙優答僧辯於是發自江州直指建業乃先命南兗州刺史侯瑱率銳卒輕舸襲南陵鵲頭等戍至卽�之先是陳霸先率眾五萬出自南江前軍五千行至湓口霸先倜儻多謀策名蓋僧辯僧辯畏之旣至湓口與僧辯會於白茅洲登壇盟誓霸先爲其文曰賊臣侯景逆天無狀構造姦惡違背我恩義破掠我國家毒害我生民移毀我社廟我髙祖武皇帝靈聖聰明光宅天下劬勞兆庶亭育萬民如我考妣五十所載哀景以窮見歸全景將戮之首置景要害之地崇景非次之榮我髙祖於景何薄我百姓於景何怨而景長戟彊弩陵蹙朝廷鋸牙郊甸殘食含靈刳肝斫趾不其快曝骨焚屍不謂爲酷髙祖菲食卑宮春秋九十屈志凝威憤終賊手大行皇帝溫嚴恭默丕守鴻名於景何有復加忍毒皇枝𦇤抱已上緦功以還窮刀極俎旣屠且鱠豈有率土之濱謂爲王臣食人之禾飲人之水忍聞此痛而不悼心況臣僧辯臣霸先等荷稱國藩湘東王臣繹泣血銜哀之寄摩頂至足之恩世受先朝之徳身當將帥之任而不能瀝膽抽腸共誅姦逆雪天地之痛報君父之仇則不可以�靈含識戴天履地今日相國至孝元感靈武斯發已破賊徒獲其元帥止余景身尙在京邑臣僧辯與臣霸先協和將帥同心共契必誅凶豎尊奉相國嗣膺鴻業以主郊祭前途若有一功獲一賞臣僧辯等不推己讓物先身帥眾則天地宗廟百神之靈共誅共責臣僧辯臣霸先同心共事不相欺負若有違戾明神殛之於是升壇歃血共讀盟文皆淚下沾襟辭色慷慨及王師次於南洲賊帥侯子鑑等率步騎萬餘人於岸挑戰又以鵃千艘並載土兩邊悉八十棹棹手皆越人去來趣襲捷過風電僧辯乃麾細船皆令退縮悉使大艦夾泊兩岸賊謂水軍欲退爭出趨之眾軍乃棹大艦截其歸路鼓噪大呼合戰中江賊悉赴水僧辯卽督諸軍沿流而下進軍於石頭之斗城作連營以逼賊賊乃橫嶺上築五城拒守侯景自出與王師大戰於石頭城北霸先謂僧辯曰醜逆遊魂貫盈已稔逋誅送死欲爲一決我眾賊寡宜分其勢卽遣彊弩二千張攻賊西面兩城仍使結陣以當賊僧辯在後麾軍而進復大破之盧暉略聞景戰敗以石頭城降僧辯引軍入據之景之退也北走朱方於是景散兵走告僧辯僧辯令眾將入據臺城其夜軍人采梠失火燒太極殿及東西堂等時軍人擄掠京邑剝剔士庶民爲其執縛者袒衣不免盡驅逼居民以求購贖自石頭至於東城緣淮號呼之聲震響京邑於是百姓失望僧辯命侯瑱裴之橫率精甲五千東入討景僧辯收賊黨王偉等二十餘人送於江陵僞行臺趙伯超自吳松江降於侯瑱瑱時送至僧辯僧辯謂伯超曰趙公卿荷國重恩遂復同逆今日之事將欲何如因命送江陵伯超旣出僧辯顧坐客曰朝廷昔惟知有趙伯超耳豈識王僧辯社稷旣傾爲我所復人之興廢亦復何常賓客皆前稱嘆功徳僧辯瞿然乃謬答曰此乃聖上之威徳羣帥之用命老夫𨿽濫居戎首何力之有焉於是逆寇悉平京都�定世祖卽帝位以僧辯功進授鎭衛將軍司徒加班劍二十人攺封永寧郡公食邑五千戶侍中尙書令鼓吹並如故元帝承聖三年九月丙午敬帝以皇太子卽皇帝位按梁書敬帝本紀敬皇帝諱方智字慧相小字法眞世祖第九子也太淸三年封興梁侯承聖元年封晉安王邑二千戶二年出爲平南將軍江州刺史三年十一月江陵陷太尉揚州刺史王僧辯司空南徐州刺史陳霸先定議以帝爲太宰承制奉迎還京師四年二月癸丑至自尋陽入居朝堂以太尉王僧辯爲中書監錄尙書驃騎將軍都督中外諸軍事加司空陳霸先班劍三十人以豫州刺史侯瑱爲江州刺史儀同三司湘州刺史蕭循爲太尉儀同三司廣州刺史蕭勃爲司徒鎭東將軍張彪爲郢州剌史三月齊遣其上黨王髙渙送貞陽侯蕭淵明來主梁嗣至東關遣吳興太守裴之橫與戰敗績之橫死太尉王僧辯率眾出屯姑孰四月司徒陸法和以郢州附於齊遣江州刺史侯瑱討之七月辛丑王僧辯納貞陽侯蕭淵明自采石濟江甲辰入於京師以帝爲皇太子九月甲辰司空陳霸先舉義襲殺王僧辯黜蕭淵明景午帝卽皇帝位紹泰元年冬十月己巳詔曰王室不造嬰罹禍釁西都失守朝廷淪覆先帝梓宮播越非所王基傾弛率土罔戴朕以荒幼仍屬艱難泣血枕戈志復讎逆大恥未雪夙宵鯁憤羣公卿尹勉以大義越登寡暗嗣奉洪業顧惟夙心念不至此庶仰憑元靈傍資將相克淸元惡謝冤陵寢今墜命載新宗祊更祀慶流億兆豈予一人可攺承聖四年爲紹泰元年大赦天下內外文武賜位一等以貞陽侯淵明爲司徒封建安郡公食邑三千戶壬子以司空陳霸先爲尙書令都督中外諸軍事車騎將軍揚南徐二州刺史司空如故按王僧辯傳僧辯進驃騎大將軍中書監都督中外諸軍事錄尙書與陳霸先參謀討伐時齊主髙洋又欲納貞陽侯淵明以爲梁嗣因與僧辯書曰梁國不造禍難相仍侯景傾蕩建業武陵彎弓巴漢卿志格元穹精貫白日戮力齊心芟夷逆醜凡在有情莫不嗟尙況我鄰國緝事言前而西寇乘間復相掩襲梁主不能固守江陵殞身宗祏王師未及便已降敗士民小大皆畢於寇乃眷南顧憤嘆盈懷卿臣子之情念當鯁裂如聞權立枝子號令江陵年甫十餘極爲衝藐梁舋未已負荷諒難祭則衛君政由寧氏榦弱枝彊終古所忌朕以天下爲家大道濟物以梁國淪滅有懷舊好存亡拯墜義在今辰扶危嗣事非長伊徳彼貞陽侯梁武猶子長沙之裔以年以望堪保金陵故置爲梁主納於彼國便詔上黨王渙總攝羣將扶送江表雷動風馳助掃冤逆淸河王嶽前救荊城軍度安陸旣不相及憤惋良深恐及西寇乘流復躡江左今轉次漢口與陸居士相會卿宜協我良規厲彼羣帥部分舟艫迎接今王鳩勒勁勇並心一力西羌烏合本非勍寇直是湘東怯弱致此淪胥今者之師何往不�善建良圖副朕所望也貞陽承齊遣送將屆壽陽貞陽前後頻與僧辯書論還國繼統之意僧辯不納及貞陽髙渙至於東關散騎常侍裴之橫率眾拒戰敗績僧辯因遂謀納貞陽仍定君臣之禮啟曰自秦兵寇陜臣便營赴援才及下船荊城陷沒卽遣劉周入國具表丹誠左右勛豪初並同契周旣多時不還人情疑阻比冊降中使復遣諸處詢謀物論參差未甚決定始得侯瑱信示西寇權景宣書令以眞迹上呈觀視將帥恣欲同泰若一朝仰違大國臣不辭灰粉悲梁祚永絕中興伏願陛下便事濟江仰藉皇齊之威憑陛下至聖之略樹君以長雪報可期社稷再輝死且非請狎別使曹沖馳表齊都續啟事以聞伏遲拜奉在促貞陽答曰姜皓至枉示具公忠義之懷家國喪亂於今積年三後蒙塵四海騰沸天命元輔匡救本朝弘濟艱難建武宗祏至於丘園板築尙想來儀公室皇枝豈不虛遲聞孤還國理會髙懷但近再命行人或不宣具公旣詢謀卿士訪逮藩維沿溯往來理淹旬月使乎屆止殊副所期便是再立我蕭宗重興我梁國億兆黎庶咸蒙此恩社稷宗祧曾不相愧近軍次東關頻遣信裴之橫處示其可否答對驕凶殊駭聞矚上黨王陳兵見衛欲敍安危無識之徒忽然逆戰前旌未舉卽自披猖驚悼之情彌以傷惻上黨王深自矜嗟不傳首級更蒙封樹飾棺厚殯務使優禮齊朝大徳信感神明方仰藉皇威敬憑元宰討逆賊於咸陽誅叛子於云夢同心�力克定邦家覽所示權景宣書上流諸將本有忠略棄親向讎庶當不爾防姦定亂終在於公今且頓東關更待來信未知水陸何處見迎夫建國立君布在方策入盟出質有自來矣若公之忠節上感蒼旻羣帥同謀必匪攜貳則齊師反�義不陵江如致爽言誓以無克韜旗側席遲復行人曹沖奉表齊都卽押送也渭橋之下惟遲敍言汜水之陽預有號懼僧辯又重啟曰員外常侍姜皓還奉敕伏具動止大齊仁義之風曲被鄰國卹災救難申此大猷皇家枝戚莫不榮荷江東冠冕俱知憑賴今歃不忘信信實由衷謹遣臣第七息顯顯所生劉並弟子世珍往彼充質仍遣左民尙書周弘正至歷陽奉迎艫舳浮江俟一龍之渡淸宮丹陛候六傳之入萬國傾心同榮晉文之反三善克宣方流宋昌之議國祚旣隆社稷有奉則羣臣竭節報厚施於大齊戮力展愚效忠誠於陛下今遣吏部尙書王通奉啟以聞僧辯因求以敬帝爲皇太子貞陽又答曰王尙書通至復枉示知欲遣賢弟世珍以表誠質具悉憂國之懷復以庭中玉樹掌內明珠無累胸懷志在匡救豈非劬勞我社稷弘濟我邦家慚嘆之懷用忘興寢晉安王東京貽厥之重西都繼體之賢嗣守皇家寧非民望但世道喪亂宜立長君以其蒙孽難可承業成昭之徳自古希儔衝質之危何代無此孤身當否運志不圖生忽荷不世之恩仍致非常之舉自惟虛薄兢懼已深若建承華本歸皇冑心口相誓惟擬晉安如或虛言神明所殛覽今所示深遂本懷戢慰之情無寄言象但公憂勞之重旣�齊恩忠義之情復及梁貳華夷兆庶豈不懷風宗廟明靈豈不相感正爾回�仍向歷陽所期質累便望來彼眾軍不渡已著盟書斯則大齊聖主之恩規上黨英主之然諾得原失信終不爲也惟遲相見使在不賒鄕國非遙觸目號咽僧辯使送質於鄴貞陽求渡衛士三千僧辯慮其爲變止受散卒千人而已並遣龍舟法駕往迎貞陽濟江之日僧辯擁楫中流不敢就岸後乃同會於江寧浦貞陽旣踐僞位仍授僧辯大司馬領太子太傅揚州牧余悉如故陳霸先時爲司空南徐州刺史惡其�覆與諸將議因自京口舉兵十萬水陸俱至襲於建康於是水軍到僧辯常處於石頭城是日正視事軍人已逾城北而入南門又馳白有兵來僧辯與其子頠遽走出合左右心腹尙數十人眾軍悉至僧辯計無所出乃據南門樓乞命拜請霸先因命縱火焚之方共頠下就執霸先曰我有何辜公欲與齊師賜討又曰何意全無防備僧辯曰委公北門何謂無備爾夜斬之按陳書髙祖本紀承聖三年進髙祖位司空十一月西魏攻江陵髙祖與王僧辯等進啟江州請晉安王以太宰承制又遣長史謝哲奉箋勸進十二月晉安王至自尋陽入居朝堂給髙祖班劍二十人四年五月齊送貞陽侯淵明還主社稷王僧辯納之卽位攺元曰天成以晉安王爲皇太子初齊之請納貞陽也髙祖以爲不可遣使詣僧辯苦爭之往返數四僧辯竟不從髙祖居常憤嘆密謂所親曰武皇𨿽盤石之宗遠布四海至於�雪讎恥寧濟艱難惟孝元而已功業茂盛前代未聞我與王公俱受重寄語未絕音聲猶在耳豈期一旦便有異圖嗣主髙祖之孫元皇之子海內屬目天下宅心竟有何辜坐致廢黜遠求外國假立非次觀其此情亦可知矣乃密具袍數千領及錦彩金銀以爲賞賜之具九月壬寅髙祖召徐度侯安都周文育等謀之仍部列將士分賞金帛水陸俱進是夜發南徐州討王僧辯甲辰髙祖步軍至石頭前遣勇士自城北逾入時僧辯方視事外白有兵俄而兵自內出僧辯遽走與其第三子頠相遇俱出合左右尙數十人苦戰髙祖大兵尋至僧辯眾寡不敵走登城南門樓髙祖因風縱火僧辯窮迫乃就擒是夜縊僧辯及頠丙午貞陽侯遜位百僚奉晉安王上表勸進十月乙酉晉安王卽位攺承聖四年爲紹泰元年

登極部匯考十二

陳武帝永定元年冬十月乙亥以陳王受梁禪卽皇帝位按陳書武帝本紀髙祖武皇帝諱霸先字興國小字法生吳興長城下若里人漢太丘長陳實之後也世居潁川實元孫準晉太尉準生匡匡生達永嘉南遷爲丞相掾歷太子洗馬出爲長城令悅其山水遂家焉嘗謂所親曰此地山川秀麗當有王者興二百年後我子孫必鍾斯運達生康復爲丞相掾咸和中土斷故爲長城人康生盱眙太守英英生尙書郎公�公�生步兵校尉鼎鼎生散騎侍郎髙髙生懷安令詠詠生安成太守猛猛生太常卿道巨道巨生皇考文贊髙祖以梁天監二年癸未歲生少俶儻有大志不治生產旣長讀兵書多武藝明達果斷爲當時所推服身長七尺五寸日角龍顏垂手過膝嘗遊義興館於許氏夜夢天開數丈有四人朱衣捧日而至令髙祖開口納焉及覺腹中猶熱髙祖心獨負之大同初新諭侯蕭�爲吳興太守甚重髙祖嘗目髙祖謂僚佐曰此人方將遠大及�爲廣州刺史髙祖爲中直兵參軍隨府之鎭�令髙祖招集士馬眾至千人仍命髙祖監宋隆郡所部安化二縣元不賓髙祖討平之尋監西江督護髙要郡守先是武林侯蕭諮爲交州刺史以裒刻失眾心土人李賁連結數州豪傑同時反臺遣髙州刺史孫冏新州刺史盧子雄將兵擊之冏等不時進皆於廣州伏誅子雄弟子略與冏子侄及其主帥杜天合杜僧明共舉兵執南江督護沈顗進寇廣州晝夜苦攻州中震恐髙祖率精兵三千卷甲兼行以救之頻戰屢捷天合中流矢死賊眾大潰僧明遂降梁武帝深嘆異焉授直閣將軍封新安子邑三百戶仍遣畫工圖髙祖容貌而觀之其年冬蕭�卒明年髙祖送喪還都至大庾嶺會有詔髙祖爲交州司馬領武平太守與刺史楊南討髙祖益招勇敢器械精利喜曰能�賊者必陳司武也委以經略髙祖與眾軍發自番禺是時蕭勃爲定州刺史於西江相會勃知軍士憚遠役陰購誘之因詭說集諸將問計髙祖對曰交趾叛渙罪由宗室遂使僣亂數州彌歷年稔定州復欲昧利目前不顧大計節下奉辭伐罪故當生死以之豈可畏憚宗室輕於國憲今若奪人沮眾何必交州討賊問罪之師卽回有所指矣於是勒兵鼓行而進十一年六月軍至交州賁眾數萬於蘇歷江口立城柵以拒官軍推髙祖爲前鋒所向摧陷賁走典徹湖於屈獠界立寨大造船艦充塞湖中眾軍憚之頓湖口不敢進髙祖謂諸將曰我師已老將士疲勞歷歲相持恐非良計且孤軍無援入人心腹若一戰不捷豈望生全今藉其屢奔人情未固裔獠烏合易爲摧殄正當共出百死決力取之無故停畱時事去矣諸將皆默然莫有應者是夜江水暴起七丈注湖中奔流迅激髙祖勒所部兵乘流先進眾軍鼓噪俱前賊眾大潰賁竄入屈獠洞中屈獠斬賁傳首京師是歲太淸元年也賁兄天寶遁入九眞與劫帥李紹隆收餘兵二萬殺徳州刺史陳文戒進圍愛州髙祖仍率眾討平之除振遠將軍西江督護髙要太守督七郡諸軍事二年冬侯景寇京師髙祖將率兵赴援廣州刺史元景仲陰有異志將圖髙祖髙祖知其計與成州刺史王懷明行臺選郎殷外臣等密議戒嚴三年七月集義兵於南海馳檄以討景仲景仲窮蹙縊於閣下髙祖迎蕭勃鎭廣州是時臨賀內史歐陽頠監衡州蘭裕蘭京禮扇誘始興等十郡共舉兵攻頠頠請援於勃勃令髙祖率眾救之悉擒裕等仍監始興郡十一月髙祖遣杜僧明胡穎將二千人頓於嶺上並厚結始興豪傑同謀義舉侯安都張偲等率千餘人來附蕭勃聞之遣鍾休悅說髙祖曰侯景驍勇天下無敵前者援軍十萬士馬精彊然而莫敢當鋒遂令寇賊得志君以區區之眾將何所之如聞嶺北王侯又皆鼎沸河東桂陽相次屠戮邵陵開建親尋干戈李遷仕許身當陽便奪馬仗以君�外詎可暗投未若且住始興遙張聲勢保此太山自求多福髙祖泣謂休悅曰僕本庸虛蒙國成造往聞侯景渡江卽欲赴援遭值元蘭梗我中道今京師覆沒主上蒙塵君辱臣死誰敢愛命君侯體則皇枝任重方嶽不能摧鋒萬里雪此�痛見遣一軍猶賢乎已乃降後旨使人慨然僕行計決矣憑爲披述乃遣使間道往江陵稟承軍期節度時蔡路養起兵據南康勃遣腹心譚世遠爲曲江令與路養相結同遏義軍大寶元年正月髙祖發自始興次大庾嶺路養出軍頓南野依山水立四城以拒髙祖髙祖與戰大破之路養脫身竄走髙祖進頓南康湘東王承制授髙祖員外散騎常侍持節明威將軍交州刺史攺封南野縣伯六月髙祖修崎頭古城徙居焉髙州刺史李遷仕據大臯遣主帥杜平鹵率千人入贛石魚梁髙祖命周文育將兵擊走之遷仕奔寧都承制授髙祖通直散騎常侍使持節信威將軍豫州刺史領豫章內史攺封長城縣侯尋授散騎常侍使持節都督六郡諸軍事軍師將軍南江州刺史余知故時寧都人劉藹等資遷仕舟艦兵仗將襲南康髙祖遣杜僧明等率二萬人據白口築城以禦之遷仕亦立城以相對二年三月僧明等攻拔其城生擒遷仕送南康髙祖斬之承制命髙祖進兵定江州仍授江州刺史餘如故六月髙祖發自南康南康贛石舊有二十四灘灘多巨石行旅者以爲難髙祖之發也水暴起數丈三百里間巨石皆沒進軍頓西昌有龍見於水濱髙五丈許五采鮮耀軍民觀者數萬人是時承制遣徵東將軍王僧辯督眾軍討侯景八月僧辯軍次湓城髙祖率杜僧明等眾軍及南川豪帥合三萬人將會焉時西軍乏食髙祖先貯軍糧五十萬石至是分三十萬以資之仍頓巴丘會侯景廢簡文帝立豫章嗣王楝髙祖遣兼長史沈衮奉表於江陵勸進十一月承制授髙祖使持節都督會稽東陽新安臨海永嘉五郡諸軍事平東將軍東揚州刺史領會稽太守豫章內史余並如故三年正月髙祖率甲士三萬人彊弩五千張舟艦二千東發自豫章二月次桑落洲遣中記室參軍江元禮以事表江陵承制加髙祖鼓吹一部是時僧辯已發湓城會髙祖於白茅灣乃登岸結壇刑牲盟約進軍次蕪湖侯景城主張黑棄城走三月髙祖與諸軍進�姑孰仍次蔡洲侯景登石頭城觀望形勢意甚不悅謂左右曰此軍上有紫气不易可當乃以貯石沈塞淮口緣淮作城自石頭迄靑溪十餘里中樓雉相接諸將未有所決僧辯遣杜崱問計於髙祖髙祖曰前柳仲禮數十萬兵隔水而坐韋粲之在靑溪竟不渡岸賊乃登髙望之表裏俱盡肆其凶虐覆我王師今圍石頭須渡北岸諸將若不能當鋒請先往立柵髙祖卽於石頭城西橫隴築柵眾軍次連八城直出東北賊恐西州路斷亦於東北果林作五城以遏大路景率眾萬餘人鐵騎八百餘匹結陣而進髙祖曰軍志有之善用兵者如常山之蛇首尾相應今我師旣眾賊徒甚寡應分賊兵勢以弱制彊何故聚其鋒銳令必死於我乃命諸將分處置兵賊直衝王僧志僧志小縮髙祖遣徐度領弩手二千橫截其後賊乃卻髙祖與王琳杜龕等以鐵騎悉力乘之賊退據其柵景儀同盧輝略開石頭北門來降蕩主戴冕曹宣等攻拔果林一城眾軍又�其四城賊復還殊死戰又盡奪所得城柵髙祖大怒親率攻之士卒騰柵而入賊復散走景與百餘騎棄�執刀左右衝陣陣不動景眾大潰逐北至西明門景至闕下不敢入臺遣腹心取其二子而遁髙祖率眾出廣陵應接會景將郭元建奔齊髙祖納其部曲三千人而還僧辯啟髙祖鎭京口五月齊遣辛術圍嚴超達於秦郡髙祖命徐度領兵助其固守齊眾七萬塡�起土山穿地道攻之甚急髙祖乃自率萬人解其圍縱兵四面擊齊軍弓弩亂髮齊平秦王中流矢死斬首數百級齊人收兵而退髙祖振旅南歸遣記室參軍劉本仁獻捷於江陵七月廣陵僑民朱盛張象潛結兵襲齊刺史溫仲邕遣使來告髙祖率眾濟江以應之會齊人來聘求割廣陵之地王僧辯許焉仍報髙祖髙祖於是引軍還南徐州江北人隨軍而南者萬餘口承制授髙祖使持節散騎常侍都督南徐州諸軍事徵北大將軍開府儀同三司南徐州刺史余並如故及王僧辯率眾徵陸納於湘州承制命髙祖代鎭揚州十一月湘東王卽位於江陵攺大寶三年爲承聖元年湘州平髙祖旋鎭京口三年三月進髙祖位司空餘如故十一月西魏攻陷江陵髙祖與王僧辯等進啟江州請晉安王以太宰承制又遣長史謝哲奉箋勸進十二月晉安王至自尋陽入居朝堂給髙祖班劍二十人四年五月齊送貞陽侯淵明還主社稷王僧辯納之卽位攺元曰天成以晉安王爲皇太子初齊之請納貞陽也髙祖以爲不可遣使詣僧辯苦爭之往返數四僧辯竟不從髙祖居常憤嘆密謂所親曰武皇𨿽盤石之宗遠布四海至於�雪讎恥寧濟艱難惟孝元而已功業茂盛前代未聞我與王公俱受重寄語未絕音聲猶在耳豈期一旦便有異圖嗣主髙祖之孫元皇之子海內屬目天下宅心竟有何辜坐致廢黜遠求敵國假立非次觀其此情亦可知矣乃密具袍數千領及錦彩金銀以爲賞賜之具九月壬寅髙祖召徐度侯安都周文育等謀之仍部列將士分賞金帛水陸俱進是夜發南徐州討王僧辯甲辰髙祖步軍至石頭前遣勇士自城北逾入時僧辯方視事外白有兵俄而兵自內出僧辯遽走與其第三子頠相遇俱出合左右尙數十人苦戰髙祖大兵尋至僧辯眾寡不敵走登城南門樓髙祖因風縱火僧辯窮迫乃就擒是夜縊僧辯及頠景午貞陽侯遜位百僚奉晉安王上表勸進十月己酉晉安王卽位攺承聖四年爲紹泰元年壬子詔授髙祖侍中大都督中外諸軍事車騎將軍揚南徐二州刺史持節司空班劍鼓吹並如故仍詔髙祖甲仗百人出入殿省震州刺史杜龕據吳興與義興太守韋載同舉兵反髙祖命周文育率眾攻載於義興龕遣其從弟北叟將兵拒戰北叟敗歸義興辛未髙祖表自東討畱髙州刺史侯安都石州刺史杜稜宿衛臺省甲戌軍至義興景子拔其木柵秦州刺史徐嗣徽據其城以入齊又要南豫州刺史任約共舉兵應龕載齊人資其兵食嗣徽等以京師空虛率精兵五千奄至闕下侯安都領驍勇五百人出戰嗣徽等退據石頭丁丑載及北叟來降髙祖撫而釋之以嗣徽寇逼捲甲還都命周文育進討杜龕十一月己卯齊遣兵五千濟渡據姑孰髙祖命合州刺史徐度於冶城寺立柵南抵淮渚齊又遣安州刺史翟子崇楚州刺史劉仕榮淮州刺史柳達摩領兵萬人於胡墅渡米粟三萬石馬千匹入於石頭癸未髙祖遣侯安都領水軍夜襲胡墅燒齊船千餘艘周鐵虎率舟師斷齊運輸擒其北徐州刺史張領州獲運舫米數千石仍遣韋載於大航築城使杜稜據守齊人又於倉門水南立二柵以拒官軍甲辰嗣徽等攻治城柵髙祖領鐵騎精甲出自西明門襲擊之賊眾大潰嗣徽畱柳達摩等守城自率親屬腹心往南州采石以迎齊援十二月癸丑髙祖遣侯安都領舟師襲嗣徽家口於秦州俘獲數百人官軍連艦塞淮口斷賊水路先是太白自十一月景戌不見乙卯出於東方景辰髙祖盡命眾軍分部甲卒對冶城立航渡兵攻其水南二柵柳達摩等渡淮置陣髙祖督兵疾戰縱火燒柵煙塵漲天賊潰爭舟相排擠溺死者以千數時百姓夾淮觀戰呼聲震天地軍士乘勝無不一當百盡收其船艦賊軍懾气是日嗣徽約等領齊兵水步萬餘人還據石頭髙祖遣兵往江寧據要險以斷賊路賊水步不敢進頓江寧浦口髙祖遣侯安都領水軍襲破之嗣徽等乘單舸脫走盡收其軍資器械己未官軍四面攻城自辰訖酉得其東北小城及夜兵不解庚申達摩遣使侯子欽劉仕榮等詣髙祖請和髙祖許之乃於城門外刑牲盟約其將士部曲一無所問恣其南北辛酉髙祖出石頭南門陳兵數萬送齊人歸北者壬戌齊和州長史烏丸遠自南州奔還歷陽江寧令陳嗣黃門侍郎曹朗據姑孰反髙祖命侯安都徐度等討平之斬首數千級聚爲京觀石頭采石南州悉平收獲馬仗船米不可勝計是月杜龕以城降二年正月癸未誅杜龕於吳興龕從弟北叟司馬沈孝惇並賜死二月庚申髙祖遣侯安都周鐵虎率舸艦備江州仍頓梁山起柵甲子敕司空有軍旅之事可騎馬出入城內戊辰前寧遠石城公外兵參軍王位於石頭沙際獲玉璽四紐髙祖表以送臺三月戊戌齊遣水軍儀同蕭軌厙狄伏連堯難宗東方老侍中裴英起東廣州剌史獨孤辟惡洛州刺史李希光並任約徐嗣徽等率眾十萬出柵口向梁山帳內蕩主黃叢逆擊敗之燒其前軍船艦齊頓軍保蕪湖髙祖遣定州刺史沈泰吳郡太守裴忌就侯安都共據梁山以禦之自去冬至是甘露頻降於鐘山梅岡南澗及京口江寧縣境或至三數升大如奕�子髙祖表以獻臺四月丁巳髙祖詣梁山軍巡撫五月甲申齊兵發自蕪湖景申至秣陵故治髙祖遣周文育屯方山徐度頓馬牧杜稜頓大航南己亥髙祖率宗室王侯及朝臣將帥於大司馬門外白虎闕下刑牲告天以齊人背約發言慷慨涕泗交流同盟皆莫能仰視士卒觀者益奮辛丑齊軍於秣陵故縣跨淮立橋柵引渡兵馬其夜至方山侯安都周文育徐度等各引還京師癸卯齊兵自方山進及兒塘遊騎至臺周文育侯安都頓白土岡旗鼓相望都邑震駭髙祖潛撤精卒三千配沈泰渡江襲齊行臺趙彥琛於瓜步獲舟艦百餘艘陳粟萬斛卽日天子總羽林禁兵頓於長樂寺六月甲辰齊兵潛至鐘山龍尾丁未進至莫府山髙祖遣錢明領水軍出江乘要擊齊人糧運盡獲其船米齊軍於是大餒殺馬驢而食之庚戌齊軍逾鐘山髙祖眾軍分頓樂遊苑東及覆舟山北斷其衝要壬子齊軍至元武湖西北莫府山南將據北郊壇眾軍自覆舟東移頓郊壇北與齊人相對其夜大雨震電暴風拔木平地水丈餘齊軍晝夜坐立泥中懸鬲以爨而臺中及潮溝北水退路燥官軍每得番易甲寅少霽髙祖命眾軍秣馬蓐食遲明攻之乙卯旦自率帳內麾下出莫府山南吳明徹沈泰等眾軍首尾齊舉縱兵大戰侯安都自白下引兵橫出其後齊師大潰斬獲數千人相蹂藉而死者不可勝計生執徐嗣徽及其弟嗣宗斬之以徇追奔至於臨沂其江乘攝山鍾山等諸軍相次克捷擄蕭軌東方老王敬寶李希光裴英起等將帥凡四十六人其軍士得竄至江者縛荻筏以濟中江而溺流屍至京口翳水彌岸丁巳眾軍出南州燒賊舟艦己未斬劉歸義徐嗣彥傅野豬於建康市是日解嚴庚申蕭軌東方老王敬寶李希光裴英起皆伏誅髙祖表解南徐州以授侯安都七月景子詔授髙祖中書監司徒揚州刺史進爵爲公增邑並前五千戶侍中使持節都督中外諸軍事將軍尙書令班劍鼓吹甲仗並如故並給油幢皂輪車是月侯瑱以江州入附遣侯安都鎭上流定南中諸郡八月癸卯太府卿何敳新州刺史華志各上玉璽一髙祖表以送臺詔歸之髙祖是日詔髙祖食安吉武康二縣合五千戶九月壬寅攺年曰太平元年進髙祖位丞相錄尙書事鎭衛大將軍攺刺史爲牧進封義興郡公侍中司徒都督班劍鼓吹甲仗皂輪車並如故丁未中散大夫王彭箋稱今月五日平旦於禦路見龍迹自大社至象闕亙三四里庚申詔追贈髙祖考侍中光祿大夫加金章紫綬封義興郡公謚曰恭十月甲戌敕丞相自今入問訊可施別榻以近扆坐二年正月壬寅天子朝萬國於太極東堂加髙祖班劍十人並前三十人餘如故丁未詔贈髙祖兄道談散騎常侍使持節平北將軍南兗州刺史長城縣公謚曰昭烈弟休光侍中使持節驃騎將軍南徐州刺史武康縣侯謚曰忠壯食邑各二千戶甲寅遣兼侍中謁者僕射陸繕策拜長城縣夫人章氏爲義興國夫人丁卯詔贈髙祖祖侍中太常卿謚曰孝追封髙祖祖母許氏吳郡嘉興縣君謚曰敬妣張氏義興國太夫人謚曰宣二月庚午蕭勃舉兵自廣州度嶺頓南康遣其將歐陽頠傅泰及其子孜爲前軍至於豫章分屯要險南江州刺史余孝頃起兵應勃髙祖命周文育侯安都率眾討平之八月甲午進髙祖位太傅加黃鉞劍履上殿入朝不趨贊拜不名並給羽葆鼓吹一部其侍中都督錄尙書鎭衛大將軍揚州牧義興郡公班劍甲仗油幢皂輪車並如故景申加髙祖前後部羽葆鼓吹是時湘州刺史王琳擁兵不應命髙祖遣周文育侯安都率眾討之九月辛丑詔曰肇昔元胎剖判太素氤氳崇建人皇必憑洪宰故賢哲之後牧伯徵於四方神武之君大監治乎萬國又有一匡九合渠門之賜以隆戮帶圍溫行宮之寵斯茂時危所以貞固運泰所以光熙斯乃千載同風百王不刊之道也太傅義興公允文允武乃聖乃神固天生徳康濟黔首昔在休期早隆朝寄遠逾滄海大拯交越皇運不造書契未聞中國其亡兵凶總至哀哀�類譬彼窮牢悠悠上天莫云斯極否終則泰元輔應期救此將崩援玆已溺乘舟履輂架險浮深經略中途畢殲羣醜洎乎石頭姑孰流髓履腸一朝指撝六合淸晏是用光昭下武翼亮中都雪三後之勍讎夷三靈之巨慝堯臺禹佐未始能階殷相周師固非云擬重之以屯剝餘象荊楚大崩天地無心乘輿委禦五胡薦食競謀諸夏八方�跱莫有匡救彊臣放命黜我衝人顧影於荼孺之魂甘心於�卿之辱按下髻求哀之路莫從竊鈇逃責容身之地無所公神兵奄至不日淸澄惟是孱蒙再膺天錄斯又巍巍蕩蕩無得而稱焉加以仗玆忠義屠彼妖逆震部夷氛稽山罷祲番禺蠡澤北鄙西郊殲厥凶徒罄無遺種斯則兆民之命修短所縣率土之基興亡是賴於是刑禮兼訓沿革有章中外成平遐邇寧一用能使陽光合魄曜象呈暉棲閣遊庭抱仁含信宏勛該於厚地大道格於元天羲農炎昊以來捲領垂衣之世聖人濟物未有如斯者也夫備物典策桓文是膺助理陰陽蕭曹不讓未有功髙於縣而賞薄於伊周凡厥人祗固懷延佇實由公謙撝自牧降損爲懷嘉數遲回永言增嘆豈可申玆雅尙久廢朝猷宜戒司勛敬升鴻典且重華大聖嬀汭惟賢盛徳之祀無忘公侯之門必復是以殷嘉亶甫繼后稷之官堯命羲和纂重黎之位況其本枝攸建宜誓山河者乎其進公位相國總百揆封十郡爲陳公備九錫之禮加璽紱遠遊冠綠綟綬位在諸侯王上其鎭衛大將軍揚州牧如故策曰大哉乾元資日月以貞觀至哉坤元憑山川以載物故惟天爲大陟配者欽明惟王建國翼輔者齊聖是以文武之佐磻磎蘊其玉璜堯舜之臣滎河鏤其金版況乎體得一之鴻姿寧陽九之危厄拯橫流於碣石撲燎火於昆岑驅馭於韋彭跨蹍於齊晉神功行而靡用聖道運而無名者乎今將授公典策其敬聽朕命日者昊天不弔鍾亂於我國家网漏吞舟彊敵內贔茫茫宇宙惵惵黎元方足圓顱萬不遺一太淸否亢橋山之痛已深大寶屯如平陽之禍相繼上宰膺運康救兆民鞠旅於滇池之南揚旌於桂嶺之北懸三光於已墜謐四海於羣飛屠猰窳於中原斫鯨鯢於蒙汜蕩寧上國光啟中興此則公之大造於皇家者也旣而天未悔禍外患薦臻南夏崩騰西京蕩覆羣凶孔熾藉亂乘間推納藩枝盜假神器冢司昏撓旁引寇讎旣見貶於桐宮方謀危於漢閣皇運已殆何殊贅旒中國搖然非徒如�公赫然投袂匡救本朝復莒齊都平戎王室朕所以還膺寶歷重履宸居挹建武之風猷宣王之雅頌此又公之再造於皇家者也公應務之初登庸惟始三川五嶺莫不窺臨銀洞珠宮所在寧謐孫盧肇釁越貊爲災番部阽危勢將淪殄公赤旗所指祅壘洞開白羽才撝凶徒粉潰非其神武久喪南藩此又公之功也大同之末邊政不修李賁狂迷竊我交愛敢稱大號驕恣甚於尉陀據有連州雄豪熾於梁碩公英雄算電掃風行馳禦樓船直跨滄海新昌典澈備履艱難蘇歷嘉寧盡爲京觀三山獠洞八角蠻陬逖矣水寓之鄕悠哉火山之國馬援之所不屆陶璜之所未開莫不懼我王靈爭朝邊候歸賝天府獻狀鴻臚此又公之功也自寇逆陵江宮闈幽辱公枕戈嘗膽提劍撫心气湧靑霄神飛紫闥而番禺連率本自諸裔言得其朋是懷同惡公仗此忠誠乘機剿定執沛令而釁鼓平新野而據鞍此又公之功也世道初艱方隅多難勛門桀黠作亂衡嶷兵切池隍眾兼蠻獠公以國盜邊警知無不爲卹是同盟誅其醜類莫不魚驚鳥散面縛頭懸南士黔黎重保蘇息此又公之功也長驅嶺嶠夢想京畿緣道酋豪遞爲榛梗路養渠率全據大都蓄聚逋逃方謀阻亂百樓不戰云梯之所未窺萬弩齊張髙輣之所非敵公龍驤虎步嘯吒風雲山靡堅城野無彊陣淸祅氛於贛石滅沴气於雩都此又公之功也遷仕凶慝屯據大臯乞活類馬騰之軍流民多杜弢之眾摧鋒轉斗自北䢐南頻歲稽誅實惟勍寇公坐揮三略遙制六奇義勇同心貔貅騁力雷奔電擊谷靜山空列郡無犬吠之驚叢祠罷狐鳴之盜此又公之功也王師討寇次屆淪波兵乏兼儲士有饑色公回麾蠡澤積谷巴丘億庾之詠斯丰壺漿之迎是眾軍民轉漕曾無砥柱之難艫舳相望如運敖倉之府犀渠貝冑顧蔑雷霆髙艦層樓仰捫霄漢故使三軍勇銳百戰無前承此兵糧遂殄凶逆此又公之功也若夫英圖邁俗義旅如雲湓壘猜攜用淹戎略公志惟同獎師克在和鵠塞非虞鴻門是會若晉侯之誓白水如蕭王之推赤心屈禮交盟人祇感咽故能使舟師並路遠邇朋心此又公之功也姑孰襟要崤函阻憑狡寇據其關梁大盜負其�鐍公一校裁撝三雄並奮左賢右角沙潰土崩木甲殪於中原氈裘赴於江水他他藉藉萬計千羣鄂�之隘斯開夷庚之道無塞此又公之功也義軍大眾俱集帝京逆豎凶徒猶屯皇邑若夫表裏山河金湯崄固疏龍首以抗殿揃華嶽以爲城雜寇憑焉彊兵自若公回玆地軸抗此天羅曾不崇朝俾無遺�軍容甚穆國政方修物重�於衣冠民還瞻於禮樂楚人滿道爭睹於葉公漢老銜悲俱歡於司隸此又公之功也內難初靜諸侯出關外郡傳烽鮮卑犯塞莫非且渠當戶中貴名王冀馬迾於淮南胡笳動於徐北公舟師步甲亙野橫江殲厥羣醜遂殫封狶莫不絓木而止戎車靡遺遇濘而旋歸驂盡殪此又公之功也公克黜禍難劬勞皇室而孫�之黨翻啟狄心伊洛之間咸爲敵戍𨿽金陵佳气石壘天嚴朝暗戎塵夜喧胡鼓公三籌旣畫八陣斯張裁舉靈�亦抽金僕咸俘醜類悉反髙墉異李廣之皆誅同龐元之盡赦此又公之功也任約叛渙梟聲不悛戎寇貪婪狼心無攺公左甄右落箕張翼舒掃是欃槍驅其獫狁長狄之種埋於國門椎髻之酋烹於軍市投秦坑而盡沸噎滍水而不流此又公之功也一相居中自折彜鼎五湖小守妄懷同惡公夙駕兼道秉羽杖戈玉斧將揮金鉦且戒祅酋震懾遽請灰釘爇櫬以表其含弘焚書以安其反側此又公之功也賊龕凶橫陵虐具區阻兵安忍憑災怙亂自古虫言鳥迹渾沌洪荒凡或虔劉未此殘酷公𨿽宗居汝潁世寓東南育聖誕賢之鄕含章挺生之地眷言桑梓公私憤切卓爾英狀丞規奉算戮此大憝如烹小鮮此又公之功也亂離永久羣盜孔多浙左凶渠連兵構逆豈止千兵五校白雀黃龍而已哉公以中軍元率選自親賢姦寇途窮漼然冰泮刑溏之所文命動其大威雷門之間句踐行其嚴戮英規聖迹異代同風此又公之功也同姓有扈頑凶不賓憑借宗盟圖危社稷觀兵匯澤勢震京師驅率南蠻已爲東帝公論兵於廟堂之上決勝於�俎之間寇賈樊滕浮江下瀨一朝揃撲無待甸師萬里澄淸非勞新息此又公之功也豫章祅寇依憑山澤繕甲完聚名歷歲時結從連橫爰洎交廣呂嘉旣獲吳濞已摐命我還師徵其不恪連營盡拔僞黨斯擒曜聖武於匡山回神旌於蠡此又公之功也自八紘九野瓜剖豆分竊帝偸王連州比縣公武靈已暢文徳又宣折簡馳書風猷斯遠至於蒼蒼浴日杳杳無雷北洎丈夫之鄕南逾女子之國莫不屈膝膜拜求吏款關此又公之功也京師禍亂亟積寒暄雙闕低昂九門寥豁寧秦宮之可顧豈魯殿之猶存宋微子麥穟之歌周大夫黍離之嘆方之於斯未足爲悲公求衣昧旦昃食髙舂興構宮闈具瞻遐邇郊庠宗稷之典六符十等之章還聞太始之風流重睹永平之遺事此又公之功也公有濟天下之勛重之以明徳凝神體道合徳符天用百姓以爲心隨萬機而成務恥一物非唐虞之民歸含靈於仁壽之域上徳不徳無爲以爲夏長春生顯仁藏用忠信爲寶風雨弗仁惠爲基牛部分益明於是眾心乃定泰知柵內人少日夜苦攻世祖激厲將士身當矢石相持數旬泰乃退走及髙祖遣周文育率兵討龕世祖與並軍往吳興時龕兵尙眾斷據衝要水步連陣相結世祖命將軍劉澄蔣元舉率眾攻龕龕軍大敗窘急因請降東揚州刺史張彪起兵圍臨海太守王懷振懷振遣使求救世祖與周文育輕兵往會稽以掩彪後彪將沈泰開門納世祖世祖盡收其部曲家累彪至又破走若邪村民斬彪傳其首以功授持節都督會稽等十郡諸軍事宣毅將軍會稽太守山越深險皆不賓附世祖分命討擊悉平之威惠大振髙祖受禪立爲臨川郡王邑二千戶拜侍中安東將軍及周文育侯安都敗於沌口髙祖詔世祖入衛軍儲戎備皆以委焉尋命率兵城南晥永定三年六月丙午髙祖崩遺詔徵世祖入纂甲寅至自南晥入居中書省皇后令曰昊天不弔上元降禍大行皇帝奄捐萬國率土哀號普天如喪窮酷煩冤無所迨及諸孤藐爾反國無期須立長主以寧縣侍中安東將軍臨川王蒨體自景皇屬惟三鉉任總百司位絕朝班禮由事革其以相國總百揆除錄尙書之號上所假節侍中貂蟬中書監印章中外都督太傅印綬義興公印策其鎭衛大將軍揚州牧如故又加公九錫其敬聽後命以公禮爲楨幹律等銜策四維皆舉八柄有章是用錫公大輅戎輅各一元牡二駟以公賤寶崇谷疏爵待農室富京坻民知榮辱是用錫公衮冕之服赤舄副焉以公調理陰陽燮諧風雅三靈允降萬國同和是用錫公軒縣之樂六佾之舞以公宣導王猷弘闡風教光景所照鞮象必通是用錫公朱戶以居以公抑揚淸濁徳進賢髦士盈朝幽人虛谷是用錫公納陛以登以公嶷然廊廟爲世鎔範折衝四表臨禦八荒是用錫公虎賁之士三百人以公執玆明罰期在刑措象恭無赦干紀必誅是用錫公斧鉞各一以公英猷遠量跨厲嵩溟包一車書括囊寰宇是用錫公彤弓一彤矢百玈弓十玈矢千以公天經地義貫徹幽明春露秋霜允恭粢盛是用錫公秬鬯一卣圭瓚副焉陳國置丞相已下一遵舊式往欽哉其恭循朕命克相皇天弘建邦家允興洪業以光我髙祖之休命十月戊辰進髙祖爵爲王以揚州之會稽臨海永嘉建安南徐州之晉陵信義江州之潯陽豫章安成廬陵並前爲二十郡益封陳國其相國揚州牧鎭衛大將軍並如故又命陳王冕十有二旒建天子旌旗出警入蹕乘金根車駕六馬備五時副車置旄頭云罕樂舞八佾設鍾宮縣王妃王子王女爵命之號陳臺百官一依舊典辛未梁帝禪位於陳詔曰五運更始三正疊代司牧黎庶是屬聖賢用能經緯乾坤彌綸區宇大庇黔首闡揚鴻烈革晦以明積代同軌百王踵武咸由此則梁徳湮微禍亂薦發太淸云始見困長蛇承聖之季又羅封豕爰至天成重竊神器三光亟沈七廟乏祀含生已泯鼎命斯墜我武元之祚有如綴旒靜惟屯剝夕惕載懷相國陳王有命自天降神惟嶽天地合徳晷曜齊明拯社稷之橫流提億兆之塗炭東誅逆叛北殲獯醜威加四海仁漸萬國復張崩樂重興絕禮儒館聿修戎亭虛候大功在舜盛績惟禹巍巍蕩蕩無得而稱來獻白環豈直皇虞之世入貢素雉非止隆周之日固以效珍川陸表瑞煙雲甘露醴泉旦夕凝湧嘉禾朱艸孳植郊甸道昭於悠代勛格於皇穹明明上天光華日月革故著於元象代徳彰於圖讖獄訟有歸謳爰適天之歷數實有攸在朕𨿽庸藐暗於古昔永稽崇替爲日已久敢忘列代之遺典人祇之至願乎今便遜位別宮敬禪於陳一依唐虞宋齊故事策曰咨爾陳王惟昔上古厥初生民驪連栗陸之前容成大庭之代並結繩寫鳥杳冥恍忽故靡得而詳焉自羲農軒昊之君陶唐有虞之主或垂衣而禦四海或無爲而子萬姓居之如馭朽索去之如脫敝屣裁遇許由便能捨帝暫逢善捲卽以讓王故知元扈琁璣非關尊貴金根玉輅示表君臨及南觀河渚東沈刻璧精華旣竭耄勤已倦則抗首而笑惟賢是與然作歌簡能斯授遺風餘烈昭晰圖書漢魏因循是爲故實宋齊授受又弘斯義我髙祖應期撫運握樞禦宇三後重光祖宗齊聖及時屬陽九封豕薦食西都失馭敵國交侵乃臮天成輕弄龜鼎惵惵黔首若崩厥角徽徽皇極將甚綴旒惟王乃聖乃神欽明文思二儀並運四時合序天錫智勇人挺雄傑珠庭日角龍行虎步爰初投袂日乃勤王電掃番禺云撤彭蠡揃其元惡定我京畿及王賀帝弘玆冠屨旣行伊霍用保衝人震澤稽陰並懷叛逆邊庭羣寇三亂皇都裁命偏師二邦自殄薄伐獫狁六戎盡殪嶺南叛渙湘郢結連賊帥旣擒凶渠傳首用能百揆時序四門允穆無思不服無遠弗屆上達穹昊下漏淵泉蛟魚並見謳攸屬況乎長彗橫天已徵布新之兆璧日斯旣實表更姓之符是以始創義師紫雲曜彩肇惟尊主黃龍負舟楛矢素翚梯山以至白環玉玦慕徳而臻若夫安國字萌本因萬物之志時乘禦辯良會樂推之心七百無常期皇王非一族昔木徳旣季而傳祚於我有梁天之歷數允集明哲式遵前典廣詢羣議王公卿尹莫不攸屬敬從人祇之願授帝位於爾躬四海困窮天祿永終王其允執厥中軌儀前式以副溥天之望禋祀上帝時膺大禮永固洪業豈不盛歟又璽書曰君子者自昭明徳達人者先天弗違故能進退咸亨動靜元吉朕𨿽蒙寡庶乎景行何則三才剖判九有區分情性相乖亂離雲起是以建彼司牧推乎聖賢授受者任其時來皇王者木非一族人謀是與屈己從萬物之心天意斯歸鞠躬奉百靈之命謳所往則攘袂以膺之菁華已竭乃褰裳而去之昔在唐虞鑑於天道舉其獻授彼明哲𨿽復質文殊軌沿革不同歷代因循斯風靡替我大梁所以考庸太室接禮貳宮月正元日受終文祖但運不常夷道無恆泰山嶽傾偃河海沸騰電目雷聲之禽鉤爪鋸牙之獸咀嚙含生不知紀極二後英聖相仍在天六裔貪狡爭侵中國縣王都帝人懷干紀一民尺土皆非梁地朕以不造幼罹閔凶仰憑衡佐亟移年序周成漢惠邈矣無階惟是童蒙必貽顚�若使時無聖哲世靡艱難猶當髙蹈於滄洲自求於泰伯者矣惟王應期誕秀開籙握圖性道故其難聞嘉庸已其被物干行同其燾覆日禦比其貞明登承聖於復禹之功樹鞠子於興周之業滅陸渾於伊洛殲驪戎於鎬京大小二震之驍徒東南兩越之勍寇遽行天討無遺神策於是祖述堯舜憲章文武大樂與天地同和大禮與天地同節鼓之以雷霆潤之以風雨仁沾葭葦信及豚魚殷牖斯空夏臺虛設民惟大畜野有同人升平頌平無偏無黨固以雲飛紫蓋水躍黃龍東伐西徵暗映川陸榮光曖曖已冒郊廛甘露瀼瀼亟流庭苑車轍馬迹誰不率從蟠水流沙誰不懷徳祥圖遠至非惟赤伏之符靈命昭然何止黃星之气海口河目聖賢之表旣彰握旄執鉞君人之狀斯偉且自攝提無紀孟陬殄滅枉矢宵飛天弧曉映久矣夷羊之在牧時哉蛟龍之出泉革運之兆咸徵惟新之符並集朕所以欽若勛華屢回星管昔者木運斯盡予髙祖受焉今歷去炎精神歸樞紐敬以火徳傳於爾陳遠鑑前王近謀羣辟明靈有悅率土同心今遣使持節兼太保侍中尙書左僕射平樂亭侯王通兼太尉司徒左長史王瑒奉皇帝璽綬受終之禮一依唐虞故事王其時陟元後寧育兆民光闡洪猷以承昊天之休命是日梁帝遜於別宮髙祖謙讓再三羣臣固請乃許永定元年冬十月乙亥髙祖卽皇帝位於南郊柴燎告天曰皇帝臣霸先敢用元牡昭告於皇皇后帝梁氏以圮剝薦臻歷運有極欽若天應以命於霸先夫肇有烝民及樹司牧選賢與能未常厥姓放勛重華之世咸無意於受終當塗典午之君𨿽有心於揖讓皆以英才處萬乘髙勛禦四海故能大庇黔首光宅區縣有梁末運仍葉遘屯獯醜憑陵久移神器承聖在外非能祀夏天未悔禍復罹寇逆嫡嗣廢黜宗枝僭詐天地蕩覆紀綱泯絕霸先爰初投袂大拯橫流重舉義兵實戡多難廢王立帝實有厥功安國定社用盡其力是謂小康方期大道旣而煙雲表色日月呈瑞緯聚東井龍見譙邦除舊布新旣彰元象遷虞事夏且協謳九域八荒同布衷款百神羣祀皆有誠願梁帝髙謝萬邦授以大寶霸先自惟菲薄讓徳不嗣至於再三辭弗獲許僉以百姓須主萬幾難曠皇靈眷命非可謙拒畏天之威用膺嘉祚永言夙志能無慚徳敬簡元辰升壇受禪告類上帝用答民心永保於我有陳惟明靈是饗先是氛霧晝夜晦冥至於是日景气淸晏識者知有天道焉禮畢輿駕還宮臨太極前殿詔曰五徳更運帝王所以禦天三正相因夏殷所以宰世𨿽色分辭翰異時文質揖讓徵伐迄用參差而育徳振民義歸一揆朕以寡昧時屬艱危國步屢屯天維三絕肆勤先後拯厥橫流藉將帥之功兼猛士之力一匡天下再造黔黎梁氏以天祿永終歷數攸在遵與能之典集大命於朕躬顧惟菲徳辭不獲亮式從天眷俯協民心受終文祖升禋上帝繼迹百王君臨萬宇若涉川水罔知攸濟寶業初建皇祚維新思俾惠澤覃被億兆可大赦天下攺梁太平二年爲永定元年賜民爵二級文武二等鰥寡孤獨不能自存者人谷五斛逋租宿債皆勿復收其有犯鄕裏淸議髒污淫盜者皆洗除先注與之更始長徒敕系特皆原之亡官失爵禁錮奪勞一依舊典又詔曰禮陳杞宋詩詠二客弗臣之重歷代斯惇梁氏欽若神祇憲章在昔濟河沈璧髙謝萬邦茅賦所加宜遵舊典其以江陰郡奉梁主爲江陰王行梁正朔車旗服色一依前準宮館資待務盡優隆又詔梁皇太后爲江陰國太妃皇后爲江陰國妃永定三年六月甲寅文帝以臨川王入卽皇帝位按陳書文帝本紀世祖文皇帝諱蒨字子華始興昭烈王長子也少沈敏有識量美容儀畱意經史舉動方雅造次必遵禮法髙祖甚愛之常稱此兒吾宗之英秀也梁太淸初夢兩日斗一大一小大者光滅墜地色正黃其大如斗世祖因三分取一而懷之侯景之亂鄕人多依山湖寇抄世祖獨保家無所犯時亂日甚乃避地臨安及髙祖舉義兵侯景遣使收世祖及衡陽獻王世祖乃密袖小刀冀因入見而害景至便屬吏故其事不行髙祖大軍圍石頭景欲加害者數矣會景敗世祖乃得出赴髙祖營起家爲吳興太守時宣城劫帥紀機郝仲等各聚眾千餘人侵暴郡境世祖討平之承聖二年授信武將軍監南徐州三年髙祖北徵廣陵使世祖爲前軍每戰克捷髙祖之將討王僧辯也先召世祖與謀時僧辯女婿杜龕據吳興兵眾甚盛髙祖密令世祖還長城立柵以備龕世祖收兵才數百人戰備又少龕遣其將杜泰領精兵五千乘虛奄至將士相視失色而世祖言笑自若羊勿踐功成治定樂奏咸云安上治民禮兼文質物色丘園衣裾里巷朝多君子野無遺賢菽粟同水火之饒工商富猗頓之旅是以天無蘊寶地有呈祥潏露卿云朝團曉映山車澤馬服馭登閒旣景煥於圖書方葳蕤於史諜髙勛逾於象緯積徳冠於嵩華固無得而稱者矣朕又聞之前王宰世茂賞尊賢式樹蕃長總徵羣伯二南崇絕四履遐曠泱泱表海祚土維齊巖巖泰山俾侯於魯抑又勤王反鄭夾輔還周召伯之命斯隆河陽之禮咸備況復經營宇宙寧惟斷鰲足之功弘濟蒼生非直鑿龍門之崄而疇庸報徳寂爾無聞朕所以垂拱當寧載懷慚悸者也今授公相國以南豫州之陳畱南丹陽宣城揚州之吳興東陽新安新寧南徐州之義興江州之鄱陽臨川十郡封公爲陳公錫玆靑土苴以白茅爰定爾邦用建冢社昔旦奭分陜俱爲保師晉鄭諸侯咸作卿士兼其內外禮實攸宜今命使持節兼太尉王通授相國印綬陳公璽紱使持節兼司空王瑒授陳公茅土金虎符第一至第五左竹使符第一至第十相國秩逾猶子建殊功於牧野敷盛業於戡黎納麓時敍之辰負扆乘機之日並佐時雍是同艸創祧祏所系遐邇宅心宜奉大宗嗣膺寶錄使七廟有奉兆民寧晏末亡人假延餘息嬰此百罹尋繹纏綿興言感絕世祖固讓至於再三羣公卿士固請其日卽皇帝位於太極前殿詔曰上天降禍奄集邦家大行皇帝背離萬國率土崩心若喪考妣龍圖寶歷眇屬朕躬運鍾擾攘事切機務南面須主西讓禮輕今便式膺景命光宅四海可大赦天下罪無輕重悉皆蕩滌逋租宿債吏民負可勿復收文武內外量加爵敍孝悌力田爲父後者賜爵一級庶祇畏在心公卿畢力勝殘去殺無待百年興言號哽深增慟絕又詔州郡悉停奔赴按侯安都傳安都出爲都督南豫州諸軍事鎭西將軍南豫州刺史髙祖崩安都隨世祖還朝與羣臣定議翼奉世祖時世祖謙讓弗敢當太后又以衡陽王故未肯下令羣臣猶豫不能決安都曰今四方未定何及遠臨川王有功天下須共立之今日之事後應者斬便按劍上殿白太后出璽又手解世祖發推就喪次世祖卽位遷司空按沈文阿傳世祖卽皇帝位�日謁廟尙書右丞庾持奉詔遣博士議其禮文阿議曰民物推移質文殊軌聖賢因機而立教王公隨時以適宜夫千人無君不散則亂萬乘無主不危則亡當隆周之日公旦叔父呂召爪牙成王在喪禍幾覆國是以旣葬便有公冠之儀始殯受麻冕之策斯蓋示天下以有主慮社稷之艱難迨乎末葉縱橫漢承其獘維文景刑厝而七國連兵或逾月卽尊或崩日稱詔此皆有爲而爲之非無心於禮制也今國諱之日𨿽抑衰於璽紱之重猶未序於君臣之儀古禮朝廟退坐正寢聽羣臣之政今皇帝拜廟還宜禦太極殿以正南面之尊此卽周康在朝一二臣衛者也其壤奠之節周禮以玉作贄公侯以珪子男執璧此瑞玉也奠贄旣竟又復致享天子以璧王后用琮秦燒經典威儀散滅叔孫通定禮尢失前憲奠贄不珪致享無帛公王同璧鴻臚奏賀若此數事未聞於古後相汾襲至梁行之夫稱觴奉壽家國大慶四廂雅樂歌奏歡欣今君臣吞哀萬民抑割豈同於維新之禮乎且周康賓稱奉珪無萬壽之獻此則前準明矣三宿三�上宗曰饗斯蓋祭儐受福寧謂賀酒邪愚以今坐正殿止行薦璧之儀無賀酒之禮謹撰謁廟還升正寢羣臣陪薦儀注如別詔施行文帝天康元年夏四月癸酉廢帝以皇太子卽皇帝位按陳書廢帝本紀廢帝諱伯宗字奉業小字藥王世祖嫡長子也梁承聖三年五月庚寅生永定二年二月戊辰拜臨川玉世子三年世祖嗣位八月庚戌立爲皇太子自梁室亂離東宮焚燼太子居於永福省天康元年四月癸酉世祖崩其日太子卽皇帝位於太極前殿詔曰上天降禍大行皇帝奄棄萬國攀號靡及五內崩殞朕以寡徳嗣膺寶命煢煢在疚懼甚綴旒方賴宰輔匡其不逮可大赦天下又詔內外文武各復其職遠方悉停奔赴宣帝太建元年春正月甲午奉皇太后詔以安成王入卽皇帝位按陳書廢帝本紀光大二年十一月甲寅慈訓太后集羣臣於朝堂令曰中軍儀同鎭北儀同鎭右將軍護軍將軍八座卿士昔梁運季末海內沸騰天下蒼生殆無遺�髙祖武皇帝撥亂反正膺圖禦籙重懸三象還補二儀世祖文皇帝克嗣洪基光宣寶業惠養中國綏寧外荒並戰戰兢兢劬勞締構庶幾鼎運方隆殷夏伯宗昔在儲宮本無令聞及居崇極遂騁凶淫居處諒暗固不哀戚嬪嬙丱角就館相仍豈但依車所納是譏宗正衰絰生子得誚右師七百之祚何憑三千之罪爲大且費引金帛令充椒閫內府中藏軍備國儲未盈期稔皆已空竭太傅親承顧托鎭守宮闈遺誥綢繆義深垣屏而攢塗未禦翌日無淹仍遣劉師知殷不佞等顯言排斥韓子髙小豎輕佻推心委仗陰謀禍亂決起蕭墻元相𨿽持但除君側又以余孝頃密邇京師便相徵召殃慝之咎凶徒自擒宗社之靈祅氛是滅於是密詔華皎稱兵上流國祚憂惶幾移醜類乃至要招遠近�力巴湘支黨縱橫寇擾黟歙又別�歐陽紇等攻逼衡州嶺表紛紜殊淹弦望豈止罪浮於昌邑非惟聲丑於太和但賊豎皆�祅徒已散日望懲攺猶加掩抑而悖禮忘徳情性不悛樂禍思亂昏慝無已張安國蕞爾凶狡窮爲小盜仍遣使人蔣裕鉤出上京卽置行臺分選凶黨賊皎妻呂舂徒爲戮納自奚宮藏諸永巷使其結引親舊規圖戕禍蕩主侯法喜等太傅麾下恆遊府朝以深利謀興肘腋適又蕩主孫泰等潛相連結大有交通兵力殊彊指期挺亂皇家有慶曆數遐長天誘其衷同然開發此諸文迹今以相示是而可忍誰則不容祖宗基業將懼傾霣豈可復肅恭禋祀臨禦兆民式稽故實宜在流放今可特降爲臨海郡王送還藩邸太傅安成王固天生徳齊聖廣深二後鍾心三靈佇眷自前朝不悆任總邦家威惠相宣刑禮兼設指揮嘯�湘郢廓淸辟地開疆荊益風靡若太戊之承殷曆中都之奉漢家校以功名曾何仿�且地彰靈璽天表長彗布新除舊禎祥咸顯文皇知子之鑑事甚帝堯傳弟之懷久符泰伯今可還申曩志崇立賢君方固宗祧載貞辰象中外宜依舊典奉迎輿駕未亡人不幸屬此殷憂不有崇替容危社稷何以拜祠髙寢歸祔武園攬筆潸然兼懷悲慶是日出居別第帝仁弱無人君之器世祖每慮不堪繼業旣居冢嫡廢立事重是以依違積載及疾將大漸召髙宗謂曰吾欲遵泰伯之事髙宗初未達旨後寤乃拜伏涕泣固辭其後宣太后依詔廢帝焉按宣帝本紀髙宗孝宣皇帝諱頊字紹世小字師利始興紹烈王第二子也梁大通二年七月辛酉生有赤光滿堂室少寬大多智略及長美容儀身長八尺三寸手垂過膝有勇力善騎射髙祖平侯景鎭京口梁元帝徵髙祖子侄入侍髙祖遣髙宗赴江陵累官爲直閣將軍中書侍郎時有馬軍主李總與髙宗有舊每同遊處髙宗嘗夜被酒張燈而寐總適出尋返乃見髙宗身是大龍總便驚駭走避佗室及江陵陷髙宗遷於關右永定元年遙襲封始興郡王邑二千戶三年世祖嗣位攺封安成王天嘉三年自周還授侍中中書監中衛將軍置佐史尋授使持節都督揚南徐東揚南豫北江五州諸軍事揚州刺史進號驃騎將軍餘如故四年加開府儀同三司六年遷司空天康元年授尙書令余並如故廢帝卽位拜司徒進號驃騎大將軍錄尙書都督中外諸軍事給班劍三十人光大二年正月進位太傅領司徒加殊禮劍屨上殿增邑並前三千戶余並如故十一月甲寅慈訓太后令廢帝爲臨海王以髙宗入纂太建元年春正月甲午卽皇帝位於太極前殿詔曰夫聖人受命王者中興並由懿徳方作元後髙祖武皇帝揖拜堯圖經綸禹迹配天之業光辰象而利貞格地之功侔川嶽而長遠世祖文皇帝體上聖之姿當下武之運築宮示儉所務惟徳定鼎初基厥謀斯在朕以寡薄才非聖賢夙荷前規方傳景祚𨿽復親承訓誨志守蕃維詠季子之髙風思城陽之遠托自元儲紹國正位君臨無道非幾佇聞刑措豈圖王室不造頻謀亂階天步艱難將傾寶歷仰惟嘉命爰集朕躬我心貞確堅誓蒼昊而羣辟啟請相喧渭橋文母尊嚴懸心長樂對揚璽紱非止殷湯之三辭履涉春冬何但代王之五讓今便肅奉天策欽承介圭若據滄溟逾增兢業思所以雲行雨施品物咸亨當與黔黎普同斯慶可攺光大三年爲太建元年大赦天下在位文武賜位一階孝悌力田及爲父後者賜爵一級異等殊才並加策序鰥寡孤獨不能自存者人賜谷五斛復太皇太后尊號曰皇太后立妃柳氏爲皇后世子叔寶爲皇太子皇子南中郎將江州刺史康樂侯叔陵爲始興王奉昭烈王祀按毛喜傳髙宗爲驃騎將軍以喜爲府諮議參軍領中記室世祖崩廢帝衝昧髙宗錄尙書輔政僕射到仲舉等知朝望有歸乃矯太后令遣髙宗還東府當時疑懼無敢措言喜卽馳入謂髙宗曰陳有天下日淺海內未夷兼國禍並鍾萬邦危懼皇太后深惟社稷至計令王入省方當共康庶績比徳伊周今日之言必非太后之意宗社之重願加三思以喜之愚須臾聞奏無使姦賊得肆其謀竟如其策右衛將軍韓子髙始與仲舉通謀其事未發喜請髙宗曰宜簡選人馬配與子髙並賜鐵炭使修器甲髙宗驚曰子髙謀反卽欲收執何爲更如是邪喜答曰山陵始畢邊寇尙多而子髙受委前朝名爲杖順然甚輕狷恐不時授首脫其稽誅或愆王度宜推心安誘使不自疑圖之一壯士之力耳髙宗深然之卒行其計髙宗卽位除給事黃門侍郎兼中書舍人典軍國機密宣帝太建十四年春正月丁巳後主以皇太子卽皇帝位按陳書後主本紀後主諱叔寶字元秀小字黃奴髙宗嫡長子也梁承聖二年十一月戊寅生於江陵明年江陵髙宗遷關右畱後主於穰城天嘉三年歸京師立爲安成王世子天康元年授寧遠將軍置佐史光大二年爲太子中庶子尋遷侍中餘如故太建元年正月甲午立爲皇太子十四年正月甲寅髙祖崩乙卯始興王叔陵作逆伏誅丁巳太子卽皇帝位於太極前殿詔曰上天降禍大行皇帝奄棄萬國攀號擗踴無所迨及朕以哀煢嗣膺寶歷若涉巨川罔知攸濟方賴羣公用匡寡薄思播遺徳覃被億兆凡厥遐邇咸與維新可大赦天下在位文武及孝悌力田爲父後者並賜爵一級孤老鰥寡不能自存者賜谷人五斛帛二匹按始興王叔陵傳叔陵髙宗第二子也少機辯徇聲名彊梁無不摧屈爲侍中中軍大將軍髙宗不豫太子諸王並入侍疾髙宗崩於宣福殿翌日旦後主哀頓俯伏叔陵以銼藥刀斫後主中項太后馳來救焉叔陵又斫太后數下後主乳嫗吳氏時在太后側自後掣其肘後主因得起叔陵仍持後主衣後主自奮得免長沙王叔堅手搤叔陵奪去其刀仍牽就柱以其褶袖縛之時吳媼已扶後主避賊叔堅求後主所在將受命焉叔陵因奮袖得脫突走出雲龍門馳車還東府呼其甲士散金銀以賞賜外召諸王將帥莫有應者惟新安王伯固聞而赴之叔陵聚兵僅千人初欲據城保守俄而右衛將軍蕭摩訶將兵至府西門叔陵事急惶恐乃遣記室韋諒送其鼓吹與摩訶仍謂之曰如其事捷必以公爲臺鼎摩訶紿報之曰須王心膂節將自來方敢從命叔陵卽遣戴溫譚騏驎二人詣摩訶所摩訶執以送臺斬於閣道下叔陵自知不濟遂入內沈其妃張氏及寵妾七人於井中叔陵有部下兵先在新林於是率人馬數百自小航渡欲趨新林以舟艦入北行至白楊路爲臺軍所邀伯固見兵至旋避入巷叔陵馳騎拔刀追之伯固復還叔陵部下多棄甲潰散摩訶馬客陳智深迎刺叔陵僵斃於地閹豎王飛禽抽刀斫之十數下馬客陳仲華就斬其首送於臺自寅至巳乃定尙書八座奏曰逆賊故侍中中軍大將軍始興王叔陵幼而狠戾長肆貪虐出撫湘南及鎭九水兩藩甿庶掃地無遺蜂目聲狎近輕薄不孝不仁阻兵安忍無禮無義惟戮是聞及居偏憂淫樂自恣產子就館日月相接晝伏夜遊恆習姦詭抄掠居民歷發丘墓謝太傅晉朝佐命艸創江左斫棺露骸事驚聽視自大行皇帝寢疾翌日未瘳叔陵以貴介之地參侍醫藥外無戚容內懷逆弒大漸之後聖躬號擗遂因匍匐手犯乘輿皇太后奉臨又加鋒刃窮凶極逆曠古未儔賴長沙王叔堅誠孝懇至英果奮發手加挫拉身蔽聖躬叔陵仍奔東城招集凶黨餘毒方熾自害妻孥𨿽應時梟懸猶未攄憤怨臣等參議請依宋代故事流屍中江污渚其室並毀其所生彭氏墳廟還謝氏之塋制曰凶逆梟獍反噬宮闈賴宗廟之靈時從殄滅撫情語事酸憤兼懷朝議有章宜從所奏也叔陵諸子卽日並賜死

登極部匯考十三

北魏魏自成帝啟疆歷二十七帝至道武帝天興元年定都平城卽皇帝位按魏書序紀昔黃帝有子二十五人或內列諸華或外分荒服昌意少子受封北土國有大鮮卑山因以爲號其後世爲君長統幽都之北廣漠之野畜牧遷徙射獵爲業淳朴爲俗簡易爲化不爲文字刻木記契而已世事遠近人相傳授如史官之紀錄焉黃帝以土徳王北俗謂土爲托謂後爲跋故以爲氏其裔始均入仕堯世逐女魃於弱水之北民賴其勤帝舜嘉之命爲田祖爰歷三代以及秦漢獯鬻獫狁山戎匈奴之屬累代殘暴作害中州而始均之裔不交南夏是以載籍無聞焉積六十七世至成皇帝諱毛立聰明武略遠近所推統國三十六大姓九十九威振北方莫不率服崩節皇帝諱貸立崩莊皇帝諱觀立崩明皇帝諱樓立崩安皇帝諱越立崩宣皇帝諱推寅立南遷大澤方千餘里厥土昏冥沮洳謀更南徙未行而崩景皇帝諱利立崩元皇帝諱俟立崩和皇帝諱肆立崩定皇帝諱機立崩僖皇帝諱蓋立崩威皇帝諱儈立崩獻皇帝諱鄰立時有神人言於國曰此土荒遐未足以建都邑宜復徙居帝時年衰老乃以位授子聖武皇帝諱詰汾獻帝命南移山谷髙深九難八阻於是欲止有神獸其形似馬其聲類牛先行導引歷年乃出始居匈奴之故地其遷徙策略多出宣獻二帝故人並號曰推寅蓋俗云鉆研之義初聖武帝嘗率數萬騎田於山澤欻見輜軿自天而下旣至見美婦人侍衛甚盛帝異而問之對曰我天女也受命相偶遂同寢宿旦請還曰明年周時復會此處言終而別去如風雨及期帝至先所田處果復相見天女以所生男授帝曰此君之子也善養視之子孫相承當世爲帝王語訖而去子卽始祖也故時人諺曰詰汾皇帝無婦家力微皇帝無舅家帝崩始祖神元皇帝諱力微立生而英睿元年歲在庚子先是西部內侵國民離散依於沒鹿回部大人竇賓始祖有雄傑之度時人莫測後與賓攻西部軍敗失馬步走始祖使人以所乘駿馬給之賓歸令其部內求與馬之人當加重賞始祖隱而不言久之賓乃知大驚將分國之半以奉始祖始祖不受乃進其愛女賓猶思報恩固問所欲始祖請率所部北居長川賓乃敬從積十數歲徳化大洽諸舊部民咸來歸附二十九年賓臨終戒其二子使謹奉始祖其子不從乃陰謀爲逆始祖召殺之盡並其眾諸部大人悉皆款服控弦上馬二十餘萬三十九年遷於定襄之盛樂夏四月祭天諸部君長皆來助祭惟白部大人觀望不至於是徵而戮之遠近肅然莫不震懾始祖乃告諸大人曰我歷觀前世匈奴蹋頓之徒苟貪財利抄掠邊民𨿽有所得而其死傷不足相補更招寇讎百姓塗炭非長計也於是與魏和親四十二年遣子文帝如魏且觀風土魏景元二年也文皇帝諱沙漠汗以國太子畱洛陽爲魏賓之冠聘問交市往來不絕魏人奉遺金帛繒絮歲以萬計始祖與鄰國交接篤信推誠不爲倚伏以要一時之利寬恕任眞而遐邇歸仰魏晉禪代和好仍密始祖春秋已邁帝以父老求歸晉武帝具禮護送四十八年帝至自晉五十六年帝復如晉其年冬還國晉遺帝錦罽繒彩綿絹諸物咸出丰厚車牛百乘行達並州晉徵北將軍衛瓘以帝爲人雄異恐爲後患乃密啟晉帝請畱不遣晉帝難於失信不許瓘復請以金錦賂國之大人令致間隙使相危害晉帝從之遂畱帝於是國之執事及外部大人皆受瓘貨五十八年方遣帝始祖聞帝歸大悅使諸部大人詣陰館迎之酒酣帝仰視飛鳥謂諸大人曰我爲汝曹取之援彈飛丸應弦而落時國俗無彈眾咸大驚乃相謂曰太子風采被服同於南夏兼奇術絕世若繼國統變易舊俗吾等必不得志不若在國諸子習本淳朴咸以爲然且離間素行乃謀危害並先馳還始祖問曰我子旣歷他國進徳何如皆對曰太子才藝非常引空弓而落飛鳥是似得晉人異法怪術亂國害民之兆惟願察之自帝在晉之後諸子愛寵日進始祖年逾期頤頗有所惑聞諸大人之語意乃有疑因曰不可容者便當除之於是諸大人乃馳詣塞南矯害帝旣而始祖甚悔之帝身長八尺英姿偉在晉之日朝士英俊多與親善雅爲人物歸仰後乃追謚焉其年始祖不豫烏丸王庫賢親近任勢先受衛瓘之貨故欲沮動諸部因在庭中礪鉞斧諸大人問欲何爲答曰上恨汝曹讒殺太子今欲盡收諸大人長子殺之大人皆信各各散走始祖尋崩凡饗國五十八年年一百四歲太祖卽位尊爲始祖章皇帝諱悉鹿立始祖之子也諸部離叛國內紛擾饗國九年而崩平皇帝諱綽立章帝之少弟也雄武有智略威徳復舉七年匈奴宇文部大人莫槐爲其下所殺更立莫槐弟普撥爲大人帝以女妻撥子丘不勤帝饗國七年而崩思皇帝諱弗立文帝之少子也聰哲有大度爲諸父兄所重政崇寬簡百姓懷服饗國一年而崩昭皇帝諱祿官立始祖之子也分國爲三部帝自以一部居東在上谷北濡源之西東接宇文部以文帝之長子桓皇帝諱猗統一部居代郡之參合陂北以桓帝之弟穆皇帝諱猗盧統一部居定襄之盛樂故城自始祖以來與晉和好百姓乂安財畜富實控弦騎士四十餘萬是歲穆帝始出並州遷雜胡北徙雲中五原朔方又西渡河擊匈奴烏桓諸部自杏城以北八十里迄長城原夾道立碣與晉分界二年葬文帝及皇后封氏初思帝欲攺葬未果而崩至是述成前意焉晉成都王司馬穎遣從事中郎田思河間王司馬顒遣司馬靳利並州刺史司馬騰遣主簿梁天並來會葬遠近赴者二十萬人二年桓帝度漠北巡因西略諸國四年東部未耐婁大人倍斤入居遼東五年宇文莫廆之子遜暱延朝貢帝嘉其誠款以長女妻焉七年桓帝至自西略諸降附者二十餘國凡積五歲今始東還十年晉惠帝爲成都王穎逼畱在鄴匈奴別種劉淵反於離石自號漢王並州刺史司馬騰來乞師桓帝率十餘萬騎帝亦同時大舉以助之大破淵眾於西河上黨會惠帝還洛騰乃辭師桓帝與騰盟於汾東而還乃使輔相衛雄段繁於參合陂西累石爲亭樹碑以記行焉十一年劉淵攻司馬騰騰復乞師桓帝以輕騎數千救之斬淵將綦毋腞淵南走蒲子晉假桓帝大單於金印紫綬是歲桓帝崩帝英傑魁岸馬不能勝常乘安車駕大牛牛角容一石帝曾中蠱嘔吐之地仍生楡木參合陂土無楡樹故世人異之至今傳記帝統部凡十一年後定襄侯衛操樹碑於大邗城以頌功徳子普根代立十二年賨人李雄僣帝號於蜀自稱大成十三年昭帝崩徒何大單於慕容廆遣使朝貢是歲石勒與晉馬牧帥汲桑反穆皇帝天姿英特勇略過人昭帝崩後遂總攝三部以爲一統元年劉淵僣帝號自稱大漢三年晉並州刺史劉琨遣使以子遵爲質帝嘉其意厚報饋之白部大人叛入西河鐵弗劉虎舉眾於雁門以應之攻琨新興雁門二部琨來乞師帝使弟子平文皇帝將騎二萬助琨擊之大破白部次攻劉虎屠其營落虎收其餘燼西走渡河竄居朔方晉懷帝進帝大單於封代公帝以封邑去國懸遠民不相接乃從琨求句主陘北之地琨自以托附聞之大喜乃徙馬邑陰館樓煩繁畤五縣之民於陘南更立城邑盡獻其地東接代部西連西河朔方方數百里帝乃徙十萬家以充之劉琨又遣使乞師救洛陽帝遣步騎二萬助之晉太傅東海王司馬越辭以洛中饑饉師及還是年劉淵死子聰僣立四年劉琨牙門將邪延據新興叛招引劉聰帝遣軍討之聰退走五年劉琨遣使乞師以討劉聰石勒帝以琨忠義矜而許之會聰遣其子粲襲晉陽害琨父母而據其城琨來告難帝大怒遣長子六修桓帝子普根及衛雄範班姬淡等爲前鋒帝躬統大眾二十萬爲後繼粲懼焚輜重突圍遁走縱騎追之斬其將劉儒劉丰簡令張平邢延伏屍數百里琨來拜謝帝以禮待之琨固請進軍帝曰吾不早來致卿父母見害誠以相愧今卿已復州境然吾遠來士馬疲敝且待終舉賊矣可盡乎饋琨馬牛羊各千餘車令百乘又面動銳戍之而還是年晉雍州刺史賈匹京兆太守閻鼎以晉懷帝爲劉聰所執共立懷帝兄子秦王業爲太子於長安稱行臺帝復戒嚴與琨更克大舉命琨自列晉行臺部分諸軍帝將遣十萬騎從西河鑑谷南出晉軍從蒲�東度會於平陽就食聰粟迎復晉帝事不果待六年城盛樂以爲北都修故平城以爲南都帝登平城西山觀望地勢乃更南百里於灅水之陽黃瓜堆築新平城晉人謂之小平城使長子六修鎭之統領南部七年帝復與劉琨約期會於平陽會石勒擒王浚國有匈奴雜部萬餘家多勒種類聞勒破幽州乃謀爲亂欲以應勒發覺伏誅討聰之計於是中止八年晉湣帝進帝爲代王置官屬食代常山二郡帝忿聰勒之亂志欲平之先是國俗寬簡民未知禁至是明刑峻法諸部民多以違命得罪凡後期者皆舉部戮之或有室家相攜而赴死所人問何之答曰當往就誅其威嚴伏物皆此類也九年帝召六修六修不至帝怒討之失利乃微服民間遂崩普根先守外境聞難來赴攻六修滅之衛雄姬淡率晉人及烏丸三百餘家隨劉遵南奔並州普根立月餘而薨普根子始生桓帝後立之其冬普根子又薨是年李雄遣使朝貢平文皇帝諱郁律立思帝之子也姿質雄壯甚有威略元年歲在丁丑二年劉虎據朔方來侵西部帝逆擊大破之虎單騎迸走其從弟路孤率部落內附帝以女妻之西兼烏孫故地東吞勿吉以西控弦上馬將有百萬劉聰死子粲僭立爲其將靳準所殺淵族子曜僣立帝聞晉湣帝爲曜所害顧謂大臣曰今中原無主天其資我乎劉曜遣使請和帝不納是年司馬睿僣稱大位於江南三年石勒自稱趙王遣使乞和請爲兄弟帝斬其使以絕之四年私署涼州刺史張茂遣使朝貢五年僣晉司馬睿遣使韓暢加崇爵服帝絕之治兵講武有平南夏之意桓帝後以帝得眾心恐不利於己子害帝遂崩大人死者數十人天興初尊曰太祖惠皇帝諱賀立桓帝之中子也以五年爲元年未親政事太后臨朝遣使與石勒通和時人謂之女國使二年司馬睿死子紹僭立四年帝始臨朝以諸部人情未悉款順乃築城於東木根山徙都之是年張茂死兄實子駿立遣使朝貢五年帝崩是年司馬紹死子衍僣立煬皇帝諱紇那立惠帝之弟也以五年爲元年三年石勒遣石虎率騎五千來寇邊部帝禦之於句注陘北不利遷於大�時烈帝居於舅賀蘭部帝遣使求之賀蘭部帥藹頭擁護不遣帝怒召宇文部並勢擊藹頭宇文眾敗帝還大�四年石勒擒劉曜五年帝出居於宇文部賀蘭及諸部大人共立烈帝烈皇帝諱翳槐立平文之長子也以五年爲元年石勒遣使求和帝遣弟昭成皇帝如襄國從者五千餘家二年石勒僭立自稱大趙王五年勒死子大雅僭立慕容廆死子元眞代立六年石虎廢大雅僭立李雄死兄子班立雄子期殺班自立七年藹頭不修臣職召而戮之國人復貳煬帝自宇文部還入諸部大人復奉之煬皇帝復立以七年爲後元年烈帝出居於鄴石虎奉第宅伎妾奴婢什物三年石虎遣將李穆率騎五千納烈帝於大�國人六千餘落叛煬帝煬帝出居於慕容部烈皇帝復立以三年爲後元年城新盛樂城在故城東南十里一年而崩昭成皇帝諱什翼犍立平文之次子也生而奇偉寬仁大度喜怒不形於色身長八尺隆準龍顏立發委地臥則乳垂至席烈帝臨崩顧命曰必迎立什翼犍社稷可安烈帝崩帝弟孤乃自詣鄴奉迎與帝俱還十一月帝卽位於繁畤之北時年十九稱建國元年是年李雄從弟殺期僭立自號曰漢二年春始置百官分掌眾職東自濊貊西及破洛那莫不款附夏五月朝諸大人於參合陂議欲定都灅源川連日不決乃從太后計而止慕容元眞妹爲皇后三年春移都於雲中之盛樂宮四年秋九月築盛樂城於故城南八里皇后慕容氏崩冬十月劉虎寇西境帝遣軍逆討大破之虎僅以身免虎死子務桓立始來歸順帝以女妻之十二月慕容元眞遣使朝貢並薦其宗女五年夏五月幸參合陂秋七月七日諸部畢集設壇埒講武馳射因以爲常八月還雲中是年秋司馬衍死弟嶽僭立六年秋八月慕容元眞遣使請薦女是年李壽死子勢僭立遣使朝貢七年春二月遣大人長孫秩迎後慕容氏元眞之女於境夏六月皇帝至自和龍秋七月慕容元眞遣使奉聘求交婚帝許之九月以烈帝女妻之其年司馬嶽死子僭立八年慕容元眞遣使朝貢是年張駿私署假涼王九年石虎遣使朝貢是年張駿死子重華代立十年遣使詣鄴觀釁是年司馬擒李勢張重華遣使朝貢十一年慕容元眞死子代立十二年西巡至河而還是年石虎死子世立世兄遵殺世自立遵兄鑑殺遵自立十三年魏郡人冉閔殺石鑑僭立十四年帝曰石胡衰滅冉閔肆禍中州紛梗莫有匡救吾將親率六軍廓定四海乃�諸部各率所統以俟大期諸大人諫曰今中州大亂誠宜進取如聞豪彊並起不可一舉而定若或畱連經歷歲稔恐無永逸之利或有虧損之憂帝乃止是歲氐苻健僭稱大位自號大秦十五年慕容滅冉閔僭尊號十六年慕容遣使朝貢是年張重華死子曜靈立重華庶兄祚殺曜靈而自立稱涼公十七年遣使於慕容張祚復稱涼王置百官遣使朝貢十八年太后王氏崩是年苻健死子生僭立羌姚襄自稱大將軍大單於張瓘宋混殺張祚立重華少子元靖稱涼王十九年春正月劉務桓死其弟閼頭立潛謀反叛二月帝西巡因而臨河使人招諭閼頭從命冬慕容來請婚許之二十年夏五月慕容奉納禮幣是年苻堅殺苻生而僭立姚襄爲苻眉所殺二十一年閼頭部民多叛懼而東走渡河半濟而冰陷後眾盡歸閼頭兄子悉勿祈初閼頭之叛悉勿祈兄弟十二人在帝左右盡遣歸欲其自相猜離至是悉勿祈奪其眾閼頭窮而歸命帝待之如初二十二年春帝東巡至於桑幹川三月慕容遣使朝貢夏四月帝還雲中悉勿祈死弟衛辰立秋八月衛辰遣子朝貢二十三年夏六月皇后慕容氏崩秋七月衛辰來會葬因而求婚許之是歲慕容死子暐立遣使致賻二十四年春衛辰遣使朝聘是年司馬死衍子千齡僭立二十五年帝南巡至君子津冬十月行幸代十一月慕容暐薦女備後宮二十六年冬十月帝討髙車大破之獲萬口馬牛羊百餘萬頭是年張重華弟天錫殺元靖而自立二十七年春車駕還雲中冬十一月討沒歌部破之獲牛馬羊數百萬頭二十八年春正月衛辰謀反東渡河帝討之衛辰懼而遁走冬十二月苻堅遣使朝貢是歲司馬千齡死弟奕僭立二十九年夏五月遣燕鳳使苻堅三十年冬十月帝徵衛辰時河冰未成帝乃以葦�約澌俄然冰合猶未能堅乃散葦於上冰艸相結如浮橋焉眾軍利涉出其不意衛辰與宗族西走收其部落而還俘獲生口及馬牛羊數十萬頭三十一年春帝至自西伐班賞各有差三十二年正月帝南幸君子津冬十月幸代三十三年冬十一月徵髙車大破之是年苻堅擒慕容暐三十四年春長孫斤謀反伏誅斤之反也拔刃向禦座太子獻明皇帝諱實格之傷�夏五月薨後追謚焉秋七月皇孫珪生大赦是年司馬奕臣桓溫廢奕爲海西公立睿子昱三十五年司馬昱死子昌明僭立三十六年夏五月遣燕鳳使苻堅三十七年帝徵衛辰衛辰南走三十八年衛辰求援於苻堅三十九年苻堅遣其大司馬苻洛率眾二十萬及朱彤張蠔鄧羌等諸道來寇侵逼南境冬十一月白部獨孤部禦之敗績南部大人劉庫仁走雲中帝復遣庫仁率騎十萬逆戰於石子領王師不利帝時不豫羣臣莫可任者乃率國人避於陰山之北髙車雜種盡叛四面寇鈔不得芻牧復渡漠南堅軍稍退乃還十二月至雲中旬有二日帝崩時年五十七太祖卽位尊曰髙祖帝雅性寬厚智勇仁恕時國中少繒帛代人許謙盜絹二匹守者以告帝匿之謂燕鳳曰吾不忍視謙之面卿勿泄言謙或慚而自殺爲財辱士非也帝嘗擊西部叛賊流矢中目賊破之後諸大臣執射者各持錐刀欲屠割之帝曰彼各爲其主何罪也乃釋之是歲苻堅滅張天錫按道武帝本紀太祖道武皇帝諱珪昭成皇帝之嫡孫獻明皇帝之子也母曰獻明賀皇后初因遷徙遊於云澤旣而寢息夢日出室內寤而見光自牖屬天欻然有感以建國三十四年七月七日生太祖於參合陂北其夜復有光明昭成大悅羣臣稱賀大赦告於祖宗保者以帝體重倍於常兒竊獨奇怪明年有楡生於埋胞之坎後遂成林弱而能言目有光曜廣顙大耳眾咸異之年六歲昭成崩苻堅遣將內侮將遷帝於長安旣而獲免堅軍旣還國眾離散堅使劉庫仁劉衛辰分攝國事南部大人長孫嵩及元他等盡將故民南依庫仁帝於是轉幸獨孤部元年葬昭成皇帝於金陵營梓宮木盡生成林帝𨿽衝幼而嶷然不羣庫仁常謂其子曰帝有髙天下之志興復洪業光揚祖宗者必此主也二年冬十月苻堅敗於淮南是月慕容文等殺庫仁庫仁弟眷攝國部八年慕容暐弟衝僭立姚萇自稱大單於萬年秦王慕容垂僭稱燕王九年庫仁子顯殺眷而代之乃將謀逆商人王霸知之履帝足於眾中帝乃馳還是時故大人梁蓋盆子六眷爲顯謀主盡知其計密使部人穆崇馳告帝乃陰結舊臣長孫犍元他等秋八月乃幸賀蘭部其日顯果使人求帝不及是歲鮮卑乞伏國仁私署大單於苻堅爲姚萇所殺子丕僭立登國元年春正月戊申帝卽代王位郊大建元大會於牛川復以長孫嵩爲南部大人以叔孫普洛爲北部大人班爵敍勛各有差二月幸定襄之盛樂息眾課農三月劉顯自善無南走馬邑其族奴眞率所部來降夏四月攺稱魏王五月車駕東幸陵石護佛侯部帥侯辰乙弗部帥代題叛走諸將追之帝曰侯辰等世修職役𨿽有小愆宜且忍之當今艸創人情未一愚近者固應趄不足追也秋七月己酉車駕還盛樂代題復以部落來降旬有數日亡奔劉顯帝使其孫倍斤代領部落是月劉顯弟亢泥率騎掠奴眞部落旣而率以來降初帝叔父窟咄爲苻堅徙於長安因隨慕容永永以爲新興太守八月劉顯遣弟亢泥迎窟咄以兵隨之來逼南境於是諸部騷動人心顧望帝左右於植等與諸部人謀爲逆以應之事泄誅造謀者五人余悉不問帝慮內難乃北逾陰山幸賀蘭部阻山爲固遣行人安同長孫賀使於慕容垂以徵師垂遣使朝貢並令其子賀驎帥步騎以隨同等冬十月賀驎軍未至而寇已前逼於是北部大人叔孫普洛等十三人及諸烏丸亡奔衛辰帝自弩山遷幸牛川屯於延水南出伐谷會賀驎於髙柳大破窟咄窟咄奔衛辰衛辰殺之帝悉收其眾十二月慕容垂遣使朝貢奉帝西單於印綬封上谷王帝不納是歲慕容垂僭稱皇帝於中山自號大燕苻丕死苻登自立於隴東姚萇稱皇帝於長安自號大秦慕容衝爲部下所殺慕容永僭立二年春正月班賜功臣長孫嵩等七十三人各有差二月帝幸�川夏五月遣行人安同徵兵於慕容垂垂使子賀驎率眾來會六月帝親徵劉顯於馬邑南追至彌澤大破之顯南奔慕容永盡收其部落秋八月帝至自伐顯冬十月癸卯幸濡源遣外朝大人王建使於慕容垂十一月幸遂赤城十有二月巡松漢還幸牛川三年春二月帝東巡夏四月幸東赤城五月癸亥北徵庫莫奚六月大破之獲其四部雜畜十餘萬渡弱落水班賞將士各有差秋七月庚申庫莫部帥鳩集遺散夜犯行宮縱騎撲討盡殺之其月帝還赤城八月使九原公元儀使於慕容垂冬十月慕容垂遣使朝貢十有二月辛卯車駕西徵至女水討解如部大破之獲男女雜畜十數萬是歲乞伏國仁死弟幹歸立私署河南王四年春正月甲寅襲髙車諸部落大破之二月癸巳至女水討叱突鄰部大破之戊戌賀染幹兄弟率諸部來救與大軍相遇逆擊走之夏四月行還赤城五月陳畱公元虔使於慕容垂冬十月垂遣使朝貢是歲氐呂光自稱三河王遣使朝貢五年春三月甲申帝西徵次鹿渾海襲髙車袁紇部大破之擄獲生口馬牛羊二十餘萬慕容垂遣子賀驎率眾來會夏四月丙寅行幸意辛山與賀驎討賀蘭紇突鄰紇奚諸部落大破之六月還幸牛川衛辰遣子直力鞮寇賀蘭部圍之賀訥等請降告困秋七月丙子帝引兵救之至羊山直力鞮退走八月還幸牛川遣秦王觚使於慕容垂九月壬申討叱奴部於囊曲河大破之冬十月遷雲中討髙車豆陳部於狼山破之十有一月紇奚部大人庫寒舉部內屬十有二月紇突鄰大人屈地鞬舉部內屬帝還次白漠六年春二月幸紐垤川三月遣九原公元儀陳畱公元虔等西討黜弗部大破之夏四月祠天六月慕容賀驎破賀訥於赤城帝引兵救之驎退走秋七月壬申講武於牛川行還紐垤川慕容垂止元觚而求名馬帝絕之乃遣使於慕容永永使其大鴻臚慕容鈞奉表勸進尊號其月衛辰遣子直力鞮出棝陽塞侵及黑城九月帝襲五原屠之收其積谷還紐垤川於棝陽塞北樹碑記功冬十月戊戌北徵蠕蠕追之及於大磧南�山下大破之班賜從臣各有差其東西二部主匹候及縕紇提斬別帥屋擊於十有一月戊辰還幸紐垤川戊寅衛辰遣子直力鞮寇南部己卯車駕出討壬午大破直力鞮軍於鐵岐山南獲其器械輜重牛羊二十餘萬戊子自五原金津南渡河辛卯次其所居悅跋城衛辰父子奔遁壬辰詔諸將追之擒直力鞮十有二月獲衛辰屍斬以徇遂滅之衛辰少子屈丐亡奔薛於部車駕次於鹽池自河以南諸部悉平簿其珍寶畜產名馬二十餘萬匹牛羊四百餘萬頭班賜大臣各有差收衛辰子弟宗黨無少長五千餘人盡殺之山胡酋大幡頹業易於等率三千餘家降附出居於馬邑是歲起河南宮七年春正月幸木根山遂次黑鹽池饗宴羣臣覲諸國貢使北之美水三月甲子宴羣臣於水濱還幸河南宮西部泣黎大人茂鮮判走遣南部大人長孫嵩追討大破之夏五月班賜諸官馬牛羊各有差秋八月行幸漢南仍築巡臺冬十有二月慕容永遣使朝貢是歲皇子嗣生八年春正月帝南巡二月幸羖羊原赴白樓三月車駕西徵侯呂鄰部夏四月至苦水大破之五月還幸白樓慕容垂討慕容永於長子六月車駕北巡永來告急遣陳畱公元虔將軍庾嶽率騎五萬東渡河救之破類拔部帥劉曜等徙其部落元虔等因屯秀容慕容垂遂圍長子秋七月車駕臨幸新壇庚寅宴羣臣仍講武先是衛辰子屈丐奔薛於部徵之不送八月帝南徵薛於部帥太悉佛於三城會其先出擊曹覆帝乘虛屠其城獲太悉佛子珍寶徙其民而還太悉佛聞之來赴不及遂奔姚興九月還幸河南宮是歲姚萇死九年春三月帝北巡使東平公元儀屯田於河北五原至於棝陽塞外夏五月田於河東秋七月還幸河南宮冬十月蠕蠕社�等率部落西走是歲姚萇子興僭立殺苻登慕容垂滅永十年春正月太悉佛自長安還嶺北上郡以西皆應之夏五月幸鹽池六月還幸河南宮秋七月慕容垂遣其子寶來寇五原造舟收谷帝遣右司馬許謙徵兵於姚興東平公元儀徙據朔方八月帝親治兵於河南九月進師臨河築臺告津連旌沿河東西千里有餘是時陳畱公元虔五萬騎在東以絕其左元儀五萬騎在河北以承其後略陽公元遵七萬騎塞其中山之路冬十月辛未寶燒船夜遁十一月己卯帝進軍濟河乙酉夕至參合陂丙戌大破之語在寶傳生擒其陳畱王紹魯陽王倭奴桂林王道成濟陰公尹國北地王世子鍾葵安定王世子羊兒以下文武將吏數千人器甲輜重軍資雜財十餘萬計於俘擄之中擢其才識者賈彜賈閏晁崇等與參謀議憲章故實班賞大臣將校各有差十有二月還幸雲中之盛樂皇始元年春正月大搜於定襄之虎山因東幸善無北陂三月慕容垂來寇桑幹川陳畱公元虔先鎭平城時徵兵未集虔率麾下邀擊失利死之垂遂至平城西北逾山結營聞帝將至乃築城自守疾甚遂遁走死於上穀子寶匿喪而還至中山乃僭立夏六月癸酉遣將軍王建等三軍討寶廣�太守劉亢泥斬之徙其部落寶上谷太守慕容普鄰捐郡奔走丁亥皇太后賀氏崩是月葬獻明太后秋七月左司馬許謙上書勸進尊號帝始建天子旌旗出入警蹕於是攺元八月庚寅治兵於東郊己亥大舉討慕容寶帝親勒六軍四十餘萬南出馬邑逾於句注旌旗駱驛二千餘里鼓行而前民屋皆震別詔將軍封眞等三軍從東道出襲幽州圍薊九月戊午次陽曲乘西山臨觀晉陽命諸將引騎圍�已而罷還寶並州牧遼西王農大懼將妻子棄城夜出東遁並州平初建臺省置百官封公侯將軍刺史太守尙書郎已下悉用文人帝初拓中原畱心慰納諸士大夫詣軍門者無少長皆引入賜見存問周悉人得自盡苟有微能咸蒙敍用己未詔輔國將軍奚牧略地晉川獲慕容寶丹陽王買得等於平陶城冬十月乙酉車駕出井陘使冠軍將軍王建左軍將軍李栗五萬騎先驅啟行十有一月庚子朔帝至眞定自常山以東守宰或捐城奔竄或稽顙軍門惟中山鄴信都三城不下別詔徵東大將軍東平公儀五萬騎南攻鄴冠軍將軍王建左軍將軍李栗等攻信都軍之所行不得傷民桑棗戊午進軍中山己未引騎圍之帝謂諸將曰朕量寶不能出戰必當憑城自守偸延日月急攻則傷士久守則費糧不如先平鄴信都然後還取中山於計爲便若移軍遠去寶必散眾求食民間如此則人心離阻攻之易克諸將稱善丁卯車駕幸魯口城是歲司馬昌明死子徳宗僭立遣使朝貢呂光僭稱天王號大涼遣使朝貢二年春正月己亥朔大饗羣臣於魯口慕容寶遣其左衛將軍慕容騰寇博陵殺中山太守及髙陽諸縣令長抄掠租運是時信都未下庚申乃進軍壬戌引騎圍之其夜寶冀州刺史宜都王慕容鳳逾城奔走歸於中山癸亥寶輔國將軍張驤護軍將軍徐超率將吏已下舉城降寶聞帝幸信都乃趣博陵之深澤屯滹水遣弟賀驎寇楊城殺常山守兵三百餘人寶悉出珍寶及宮人招募郡縣羣盜無賴者多應之二月己巳帝進幸楊城丁丑軍於巨鹿之柏肆塢臨滹水其夜寶悉眾犯營燎及行宮兵人駭散帝驚起不及衣冠跣出擊鼓俄而左右及中軍將士稍稍來集帝設奇陳列烽營外縱騎衝之寶眾大敗斬首萬餘級擒其將軍髙長等四千餘人戊寅寶走中山獲其器仗輜重數十萬計寶尙書閔亮祕書監崔逞太常孫沂殿中侍禦史孟輔等並降降者相屬賜拜職爵各有差平原徐超聚眾反於畔城詔將軍奚辱捕斬之並州守將封眞率其種族與徒何爲逆將攻刺史元延延討平之是時柏肆之役遠近流言賀蘭部帥附力眷紇突鄰部帥匿物尼紇奚部帥叱奴根聚黨反於陰館南安公元順率軍討之不克死者數千詔安遠將軍庾嶽萬騎還討叱奴根等滅之三月己酉車駕次於盧奴寶遣使求和請送元觚割常山以西奉國乞守中山以東帝許之已而寶背約辛亥車駕次中山命諸將圍之是夜寶弟賀驎將妻子出走西山寶見賀驎走恐先據和龍壬子夜遂將其妻子及兄弟宗族數千騎北遁寶將李沈王次多張超賈歸等來降遣將軍長孫肥追之至範陽不及而還城內共立慕容普鄰爲主夏四月帝以軍糧未繼乃詔徵東大將軍東平公元儀罷鄴圍徙屯巨鹿積租楊城普鄰出步卒六千餘人伺間犯諸屯兵詔將軍長孫肥等輕騎挑之帝以虎隊五千橫截其後斬首五千生擄七百人宥而遣之夏五月庚子大賞功臣帝以中山城內爲普鄰所�而大軍迫之欲降無路乃密招諭之甲辰曜兵揚威以示城內命諸軍罷圍南徙以待其變甲寅以東平公元儀爲驃騎大將軍都督中外諸軍事兗豫雍荊徐揚六州牧左丞相封衛王襄城公元題進封爲王秋七月普鄰遣烏丸張驤率五千餘人出城求食寇常山之靈壽殺害吏民賀驎自丁零中入於驤軍因其眾復入中山殺普鄰而自立帝還幸魯口遣將軍長孫肥一千騎襲中山入其郛而還八月丙寅朔帝自魯口進軍常山之九門時大疫人馬牛多死帝問疫於諸將對曰在者才十四五是時中山猶拒守而饑疫並臻羣下咸思還北帝知其意因謂之曰斯固天命將若之何四海之人皆可與爲國在吾所以撫之耳何卹乎無民羣臣乃不敢復言遣撫軍大將軍略陽公元遵襲中山芟其禾入郛而還九月賀驎饑窮率三萬餘人出寇新市甲子晦帝進軍討之太史令晁崇奏曰不吉帝曰其義云何對曰昔紂以甲子亡兵家忌之帝曰紂以甲子亡周武不以甲子勝乎崇無以對冬十月丙寅帝進軍新市賀驎退阻泒水依漸洳澤以自固甲戌帝臨其營戰於義臺塢大破之斬首九千餘級賀驎單馬走西山遂奔鄴慕容徳殺之甲申其所署公卿尙書將吏士卒降者二萬餘人其將張驤李沈慕容文等先來降尋皆亡還是日復獲之皆赦而不問獲其所傳皇帝璽綬圖書府庫珍寶簿列數萬班賜功臣及將士各有差中山平乙酉襄城王題薨丁亥遣三萬騎赴衛王儀將以攻鄴是歲鮮卑禿發烏孤私署大單於西平王天興元年春正月慕容徳走保滑臺儀克鄴收其倉庫詔賞將士各有差儀追徳至於河不及而還庚子車駕自中山行幸常山之眞定次趙郡之髙邑遂幸於鄴民有老不能自存者詔郡縣賑卹之帝至鄴巡登臺榭徧覽宮城將有定都之意乃置行臺以龍驤將軍日南公和跋爲尙書與左丞賈彜率郎吏及兵五千人鎭鄴車駕自鄴還中山所過存問百姓詔大軍所經州郡復貲租一年除山東民租賦之半車駕將北還發卒萬人治直道自望都鐵關鑿恆嶺至代五百餘里帝慮還後山東有變乃置行臺於中山詔左丞相守尙書令衛王儀鎭中山撫軍大將軍略陽公元遵鎭渤海之合口右軍將軍尹國先督租於冀州聞帝將還謀反欲襲信都安南將軍長孫嵩執送斬之辛酉車駕發自中山至於望都堯山徙山東六州民吏及徒何髙麗雜裔三十六萬百工伎巧十萬餘口以充京師車駕次於恆山之陽博陵渤海章武羣盜並起略陽公元遵等討平之廣川太守賀盧殺冀州刺史王輔驅勒守兵抄掠陽平頓丘諸郡遂南渡河奔慕容徳二月車駕自中山幸繁畤宮更選屯衛詔給內徙新民耕牛計口受田三月離石胡帥呼延鐵西河胡帥張崇等聚黨數千人叛詔安遠將軍庾嶽討平之漁陽羣盜庫官韜聚眾反詔中堅將軍伊謂討之徵左丞相衛王儀還京師詔略陽公遵代鎭中山夏四月壬戌進遵封常山王南安公元順進封毗陵王徵鹵將軍歷陽公穆崇爲太尉安南將軍巨鹿公長孫嵩爲司徒帝祀天於西郊旗幟有加焉廣平太守遼西公元意烈謀反於郡賜死原其妻子鄜城屠各董羌杏城盧水郝奴河東蜀薛楡氐帥苻興各率其種內附六月丙子詔有司議定國號羣臣曰昔周秦以前世居所生之土有國有家及王天下卽承爲號自漢以來罷侯置守時無世繼其應運而起者皆不由尺土之資今國家萬世相承啟基云代臣等以爲若取長遠應以代爲號詔曰昔朕遠祖總禦幽都控制遐國𨿽踐王位未定九州逮於朕躬處百代之季天下分裂諸華之主民俗𨿽殊撫之在徳故躬率六軍掃平中土凶逆蕩除遐邇率服宜仍先號以爲魏焉布告天下咸知朕意秋七月遷都平城始營宮室建宗廟立社稷漁陽烏凡庫官韜復聚黨爲寇詔冠軍將軍王建討平之八月詔有司正封畿制郊甸端徑術摽道裏平五權較五量定五度遣使循行郡國舉奏守宰不法者親覽察黜陟之九月烏九張驤子超收合亡命聚黨二千餘家據渤海之南皮自號徵東大將軍烏丸王抄掠諸郡詔將軍庾嶽討之冬十月起天文殿十有一月辛亥詔尙書吏部郎中鄧淵典官制立爵品定律呂協音樂儀曹郎中董謐撰郊廟社稷朝覲饗宴之儀三公郎中王徳定律令申科禁太史令晁崇造渾儀考天象吏部尙書崔元伯總而裁之閏月左丞相驃騎大將軍衛王儀及諸王公卿士詣闕上書曰臣等聞宸極居中則列宿齊其晷帝王順天則羣後仰其度伏惟陛下徳協二儀道隆三五仁風被於四海盛化塞於大區澤及昆虫恩沾行葦謳歌所屬八表歸心軍威所及如風靡艸萬姓顒顒咸思系命而躬履謙虛退身後己宸儀未彰衮服未禦非所以上允皇天之意下副樂推之心宜光崇聖烈示軌憲於萬世臣等謹昧死以聞帝三讓乃許之十有二月己丑帝臨天文殿太尉司徒進璽綬百官咸稱萬歲大赦攺年追尊成帝已下及後號謚樂用皇始之舞詔百司議定行次尙書崔元伯等奏從土徳服色尙黃數用五未祖辰臘犧牲用白五郊立气宣贊時令敬授民時行夏之正徙六州二十二郡守宰豪傑吏民二千家於代都按禮志太祖登國元年卽代王位於牛川西向設祭告天成禮天興元年定都平城卽皇帝位立壇兆告祭天地祝曰皇帝臣珪敢用元牡昭告於皇天后土之靈上天降命乃眷我祖宗世王幽都珪以不徳纂戎前緒思寧黎元龔行天罰殪劉顯屠衛辰平慕容定中夏羣下勸進謂宜正位居尊以副天人之望珪以天時人謀不可久替謹命禮官擇吉日受皇帝璽綬惟神祇其丕祚於魏室永綏四方事畢詔有司定行次正服色羣臣奏以國家繼黃帝之後宜爲土徳故神獸如牛牛土畜又黃星顯曜其符也於是始從土徳數用五服尙黃犧牲用白祀天之禮用周典以夏四月親祀於西郊徽幟有加焉道武帝天賜六年冬十月壬申明元帝以齊王入卽皇帝位按魏書明元帝本紀太宗明元皇帝諱嗣太祖長子也母曰劉貴人登國七年生於雲中宮太祖晚有子聞而大悅乃大赦天下帝明睿寬毅非禮不動太祖甚奇之天興六年封齊王拜相國加車騎大將軍初帝母劉貴人賜死太祖告帝曰昔漢武帝將立其子而殺其母不令婦人後與國政使外家爲亂汝當繼統故吾遠同漢武爲長久之計帝素純孝哀泣不能自勝太祖怒之帝還宮哀不自止日夜號泣太祖知而又召之帝欲入左右曰孝子事父小杖則受大杖避之今陛下怒盛入或不測陷帝於不義不如且出待怒解而進不晚也帝懼從之乃遊行逃於外天賜六年冬十月淸河王紹作逆太祖崩帝入誅紹壬申卽皇帝位大赦攺年爲永興元年追尊皇妣爲宣穆皇后公卿大臣先罷歸第不與朝政者悉復登用之詔南平公長孫嵩北新侯安同對理民訟簡賢任能彜倫攸敍按王洛兒傳洛兒少善騎射太宗在東宮給事帳下侍從遊獵夙夜無怠性謹願未嘗有過太宗嘗獵於灅南乘冰而濟冰沒馬洛兒投水奉太宗出岸水沒洛兒殆將凍死太宗解衣以賜之自是恩寵日隆天賜末太宗出居於外洛兒晨夜侍衛無須臾違離恭勤發於至誠元紹之逆太宗左右惟洛兒與車路頭而已晝居山嶺夜還洛兒家洛兒鄰人李道潛相奉給晨昏往復眾庶頗知喜而相告紹聞收道斬之洛兒猶冒難往返京都通問於大臣大臣遂出奉迎百姓奔赴太宗還宮社稷獲全洛兒有功焉太宗卽位拜散騎常侍按淸河王紹傳紹凶狠險悖不遵教訓好輕遊里巷劫剝行人斫射犬豕以爲戲樂太祖嘗怒之倒懸井中垂死乃出太宗常以義方責之遂與不協恆懼其爲變而紹母夫人賀氏有譴太祖幽之於宮將殺之會日暮未決賀氏密告紹曰汝將何以救吾紹乃夜與帳下及宦者數人逾宮犯禁左右侍衛呼曰賊至太祖驚起求弓刀不獲遂暴崩明日宮門至日中不開紹稱詔召百寮於西宮端門前北面而立紹從門扇間謂羣臣曰我有父亦有兄公卿欲從誰耶王公已下皆驚愕失色莫有對者良久南平公長孫嵩曰從王羣臣乃知宮車晏駕而不審登遐之狀惟陰平公元烈哭泣而去於是朝野凶凶人懷異志肥如侯賀護舉烽於安陽城北故賀蘭部人皆往赴之其餘舊部亦率子弟招集族人往往相聚紹聞人情不安乃出布帛班賜王公以下上者數百匹下者十匹先是太宗在外聞變乃還潛於山中使人夜告北新侯安同眾皆響應太宗至城西衛士執送紹於是賜紹母子死誅帳下閹官宮人爲內應者十數人其先犯乘輿者羣臣於城南都街生臠割而食之紹時年十六紹母卽獻明皇后妹也美而麗初太祖如賀蘭部見而悅之告獻明後請納焉後曰不可此過美不善且已有夫太祖密令人殺其夫而納之生紹終致大逆焉明元帝泰常八年冬十月壬申太武帝以泰平王卽皇帝位按魏書太武帝本紀世祖太武皇帝諱燾太宗明元皇帝之長子也母曰杜貴嬪天賜五年生於東宮體貌異太祖奇而悅之曰成吾業者必此子也泰常七年四月封泰平王五月爲監國太宗有疾命帝總攝百揆聰明大度意豁如也八年十月壬申卽皇帝位大赦天下按長孫嵩傅嵩聽理萬幾太宗寢疾問後事於嵩嵩曰立長則順以徳則人服今長皇子賢而世嫡天所命也請立乃定策禁中於是詔世祖臨朝監國嵩爲佐輔世祖卽位進爵北平王太武帝正平二年冬十月戊申文成帝以皇孫卽皇帝位按魏書文成帝本紀髙宗文成皇帝諱浚恭宗景穆皇帝之長子也母曰閭氏眞君元年六月生於東宮帝少聰達世祖愛之常置左右號世嫡皇孫年五歲世祖北巡帝從在後逢虜帥桎一奴欲加其罰帝謂之曰奴今邁我汝宜釋之帥奉命解縛世祖聞之曰此兒𨿽小欲以天子自處意奇之旣長風格異常每有大政常參決可否正平二年十月戊申卽皇帝位於永安前殿大赦攺年按源賀傳賀拜殿中尙書南安王余爲宗愛所殺也賀部勒禁兵靜遏外內與南部尙書陸麗決議定策翼戴髙宗令麗與劉尼馳詣苑中奉迎髙宗賀守禁中爲之內應俄而麗抱髙宗單騎而至賀乃開門髙宗卽位社稷大安賀有力焉轉徵北將軍加給事中以定策之勛進爵西平王按劉尼傳尼少壯健有膂力勇果善射世祖見而善之拜羽林中郎賜爵昌國子加振威將軍宗愛旣殺南安王余於東廟祕之惟尼知狀尼勸愛立髙宗愛自以負罪於景穆聞而驚曰君大癡人皇孫若立豈忘正平時事乎尼曰若爾今欲立誰愛曰待還宮擢諸王子賢者而立之尼懼其有變密以狀告殿中尙書源賀賀時與尼俱典兵宿衛仍共南部尙書陸麗謀曰宗愛旣立南安還復殺之今不能奉戴皇孫以順民望社稷危矣將欲如何麗曰惟有密奉皇孫耳於是賀與尙書長孫曷侯嚴兵守衛尼與麗迎髙宗於苑中麗抱髙宗於馬上入京城尼馳還東廟大呼曰宗愛殺南安王大逆不道皇孫已登大位有詔宿衛之士皆可還宮眾咸唱萬歲賀及曷侯登執宗愛賈周等勒兵而入奉髙宗於宮門外入登永安殿以尼爲內行長進爵建昌侯按宗愛傳宗愛不知其所由來以罪爲閹人歷碎職至中常侍正平元年正月世祖大會於江上班賞羣臣以愛爲秦郡公恭宗之監國也每事精察愛天性險暴行多非法恭宗每銜之給事仇尼道盛侍郎任平城等任事東宮微爲權勢世祖頗聞之二人與愛�不睦爲懼道盛等案其事遂構告其罪詔斬道盛等於都街時世祖震怒恭宗遂以憂薨是後世祖追悼恭宗愛懼誅遂謀逆二年春世祖暴崩愛所爲也尙書左僕射蘭延侍中吳興公和匹侍中太原公薛提等祕不發喪延匹二人議以髙宗衝幼欲立長子徵秦王翰置之祕室提以髙宗有世嫡之重不可廢所宜立而更求君延等猶豫未決愛知其謀始愛負罪於東宮而與吳王余素協乃密迎余自中宮便門入矯皇后令徵延等以愛素賤弗之疑皆隨之入愛先使閹豎三十人持仗於宮內及延等入以次收縛斬於殿堂執秦王翰殺之於永巷而立余余以愛爲大司馬大將軍大師都督中外諸軍事領中祕書封馮翊王愛旣立餘位居元輔錄三省兼總戎禁坐召公卿權恣日甚內外憚之羣情咸以爲愛必有趙髙閻樂之禍余疑之遂謀奪其權愛憤怒使小黃門賈周等夜殺余髙宗立誅愛周等皆具五刑夷三族按陸麗傳麗少以忠謹入侍左右太武特親暱之舉動審愼而無愆失賜爵章安子稍遷南部尙書太武崩南安王余立旣而爲中常侍宗愛等所殺百寮憂惶莫知所立麗以髙宗世嫡之重民望所系乃首建大義與殿中尙書長孫渴侯尙書源賀羽林郎劉尼奉迎髙宗以苑中立之社稷獲安麗之謀矣由是受心膂之任在朝者無出其右興安初封平原王加撫軍將軍文成帝和平六年五月甲辰獻文帝以皇太子卽皇帝位按魏書獻文帝本紀顯祖獻文皇帝諱弘髙宗文成皇帝之長子也母曰李貴人興光元年秋七月生於陰山之北太安二年二月立爲皇太子聰睿機悟幼而有濟民神武之規仁孝純至禮敬師友和平六年夏五月甲辰卽皇帝位大赦天下尊皇后曰皇太后按順陽公郁傳郁桓帝之後也少忠正亢直初以羽林中郎內侍勤幹有稱髙宗時位殿中尙書從髙宗東巡臨海以勞賜爵順陽公髙宗崩乙渾專權隔絕內外百官震恐計無所出郁率殿中衛士數百人從順徳門入欲誅渾渾懼逆出問郁曰君入何意郁曰不見天子羣臣憂懼求見主上渾窘怖謂郁曰今大行在殯天子諒暗故未接百官諸君何疑遂奉顯祖臨朝獻文帝皇興五年八月丙午孝文帝以皇太子受內禪卽皇帝位按魏書獻文帝本紀皇興五年六月丁未行幸河西秋七月丙寅遂至陰山八月丁亥車駕還宮帝雅薄時務常有遺世之心欲禪位於叔父京兆王子推羣臣固請帝乃止丙午冊命太子曰昔堯舜之禪天下也皆由其子不肖若丹朱商均能負荷者豈搜揚仄陋而授之哉爾𨿽衝弱有君人之表必能恢隆王道以濟兆民今使太保建安王陸太尉源賀持節奉皇帝璽綬致位於爾躬其踐升帝位克廣洪業以光祖宗之烈使朕優遊履道頤神養性可不善歟丁未詔曰朕承洪業運屬太平淮岱率從四海淸晏是以希心元古志存淡泊躬覽萬務則損頤神之和一日或曠政有淹滯之失但子有天下歸尊於父父有天下傳之於子今稽協靈運考會羣心爰命儲宮踐升大位朕方優遊恭己棲心浩然社稷乂安克廣其業不亦善乎百官有司其祗奉嗣子以答天休宣布內咸使聞悉於是羣公奏曰昔三皇之世淡泊無爲故稱皇是以漢髙祖旣稱皇帝尊其父爲太上皇明不統天下今皇帝幼沖萬幾大政猶宜陛下總之謹上尊號太上皇帝乃從之己酉太上皇帝徙禦崇光宮采椽不斫土階而已國之大事咸以聞按孝文帝本紀髙祖孝文皇帝諱宏顯祖獻文皇帝之長子母曰李夫人皇興元年八月戊申生於平城紫宮神光照於室內天地氛氳和气充塞帝生而潔白有異姿𦇤褓岐嶷長而淵裕仁孝綽然有君人之表顯祖尢愛異之三年夏六月辛未立爲皇太子五年秋八月丙午卽皇帝位於太華前殿大赦攺元延興按任城王云傳云年五歲恭宗崩號哭不絕聲世祖聞之而呼抱之泣曰汝何知而有成人之意也顯祖時拜都督中外諸軍事延興中顯祖集羣寮欲禪位於京兆王子推王公卿士莫敢先言云進曰陛下方隆太平臨覆四海豈得上違宗廟下棄兆民父子相傳其來久矣皇魏之興未之有革皇儲正統聖徳夙章陛下必欲割捐塵務頤神淸曠者冢副之寄宜紹寶歷若欲捨儲輕移宸極恐非先聖之意駭動人情又天下是祖宗之天下而陛下輒攺神器上乖七廟之靈下長姦亂之道此是禍福所由願深思愼之太尉源賀又進曰陛下今欲外選諸王而禪位於皇叔者臣恐春秋蒸嘗昭穆有亂脫萬世之後必有逆饗之譏深願思任城之言東陽公元丕等進曰皇太子𨿽聖徳夙彰然實衝幼陛下富於春秋始覽幾政普天景仰率土傒心欲隆獨善不以萬物爲意其若宗廟何其若億兆何顯祖曰儲宮正統受終文祖羣公相之有何不可於是傳位於髙祖按陸俟傳俟長子爲選部尙書顯祖將禪位於京兆王子推任城王云隴西王源賀等�皆固諫抗言曰皇太子聖徳承基四海屬望不可橫議干國之紀臣請刎頸殿庭有死無貳久之帝意乃解詔曰眞臣也其能保吾子乎遂以爲太保與太尉源賀持節奉皇帝璽綬傳位於髙祖按源賀傳顯祖將傳位於京兆王子推時賀都督諸軍屯漢南乃馳傳徵賀賀旣至乃命公卿議之賀正色固執不可卽詔賀持節奉皇帝璽綬以授髙祖按趙黑傳黑進爵河內公顯祖將傳位京兆王子推訪諸羣臣百官唯唯莫敢先言者惟源賀等詞義正直不肯奉詔顯祖怒變色復以問黑黑曰臣愚無識信情率意伏惟陛下春秋始富如日方中天下說其盛明萬物懷其光景元元之心願終萬歲若聖性淵遠欲頤神味道者臣黑以死奉戴皇太子不知其佗顯祖默然良久遂傳祚於髙祖按髙允傳顯祖時有不豫以髙祖衝幼欲立京兆王子推集諸大臣以次召問允進跪上前涕泣曰臣不敢多言以勞神聽願陛下上思宗廟托付之重追念周公抱成王之事顯祖於是傳位於髙祖賜帛千匹以標忠亮孝文帝太和二十三年夏四月丁巳宣武帝以皇太子卽皇帝位按魏書宣武帝本紀世宗宣武皇帝諱恪髙祖孝文皇帝第二子母曰髙夫人初夢爲日所逐避於林下日化爲龍繞己數匝寤而驚悸旣而有娠太和七年閏四月生帝於平城宮二十一年正月丙申立爲皇太子二十三年夏四月丁巳卽皇帝位於魯陽大赦天下帝居諒暗委政宰輔宣武帝延昌四年春正月丁巳孝明帝以皇太子卽皇帝位按魏書孝明帝本紀肅宗孝明皇帝諱詡世宗宣武皇帝之第二子母曰胡充華永平三年三月丙戌帝生於宣光殿之東北有光照於庭中延昌元年十月乙亥立爲皇太子四年春正月丁巳夜卽皇帝位戊午大赦天下按禮志延昌四年春正月丁巳夜世宗崩於式幹殿侍中中書監太子少傅崔光侍中領軍將軍於忠與詹事王顯中庶子侯綱奉迎肅宗於東宮入自萬歲門至顯揚殿哭踴久之乃復王顯欲須明乃行卽位之禮崔明謂顯曰天位不可暫曠何待至明顯曰須奏中宮光曰帝崩而太子立國之常典何須中宮令也光與於忠使小黃門曲集奏置兼官行事於是光兼太尉黃門郎元昭兼侍中顯兼吏部尙書中庶子裴兼吏部郎中書舍人穆�兼謁者僕射光等請肅宗止哭立於東序於忠元昭扶肅宗西向哭十數聲止服太子之服太尉光奉策進璽綬肅宗跽受服皇帝用衮冕服禦太極前殿太尉光等降自西階夜直羣官於庭中北面稽首稱萬歲按崔光傳延昌二年世宗幸東宮召光與黃門甄琛廣陽王淵等�賜坐詔光曰卿是朕西臺大臣今當爲太子師傅光起拜固辭詔不許卽命肅宗出從者十餘人�以光爲傅之意令肅宗拜光光又拜辭不當受太子拜復不蒙許肅宗遂南面再拜詹事王顯啟請從太子拜於是宮臣畢拜光北面立不敢答拜惟西面拜謝而出於是賜光繡彩一百匹琛淵等各有差尋授太子少傅三年遷右光祿大夫侍中監如故四年正月世宗夜崩光與侍中領軍將軍於忠迎肅宗於東宮安撫內外光有力焉帝崩後二日廣平王懷扶疾入臨以母弟之親徑至太極西廡哀慟禁內呼侍中黃門領軍二衛云身欲上殿哭大行又須入見主上諸人皆愕然相視無敢抗對者光獨攘衰振杖引漢光武初崩太尉趙�橫劍當�推下親王故事辭色甚厲聞者莫不稱善壯光理義有據懷聲淚俱止云侍中以古事裁我我不敢不服於是遂還頻遣左右致謝孝明帝武泰元年夏四月戊戌孝莊帝以長樂王入卽皇帝位按魏書孝莊帝本紀孝莊皇帝諱子攸彭城王勰之第三子母曰李妃肅宗初以勰有魯陽翼衛之勛封武城縣開國公幼侍肅宗書於禁內及長風神秀慧姿貌甚美拜中書侍郎城門校尉兼給事黃門侍郎雅爲肅宗所親待長直禁中遷散騎常侍禦史中尉孝昌二年八月進封長樂王轉侍中中軍將軍三年十月以兄彭城王劭事轉爲衛將軍左光祿大夫中書監實見出也及武泰元年春二月肅宗崩大都督爾朱榮將向京師謀欲廢立以帝家有忠勛且兼民望陰與帝通榮乃率眾來赴夏四月丙申帝與兄弟夜北渡河丁酉會榮於河陽戊戌南濟河卽帝位以兄彭城王劭爲無上王弟霸城公子正爲始平王以榮爲使持節侍中都督中外諸軍事大將軍尙書令領軍將軍領左右封太原王己亥百寮相率有司奉璽紱備法駕奉迎於河梁庚子車駕巡河西至陶渚榮以兵權在己遂有異志乃害靈太后及幼主次害無上王劭始平王子正又害丞相髙陽王雍司空公元欽儀同三司元恆芝儀同三司東平王略廣平王悌常山王卲北平王超任城王彜趙郡王敏中山王叔仁齊郡王溫公卿已下二千餘人列騎衛帝遷於便幕旣而榮悔稽顙謝罪辛丑車駕入宮禦太極殿詔曰太祖誕命應期龍飛燕代累世重光載隆帝緒冀欲闡玆洪業永在無窮豈圖多難遘玆百六致使妖悖四起內外競侵朝無卹政之臣野多怨酷之士實由女主專朝致玆顚覆孝明皇帝大情衝順深存隱忍奄棄萬國眾用疑焉苟求胡出入守神器凡厥有心莫不解體太原王榮世抱忠孝攻格古今赴義晉陽大會河洛乃推翼朕躬應玆大命徳謝少康道愧前緒猥以眇身君臨萬國如涉淵海罔知所濟可大赦天下攺武泰爲建義元年從太原王督將軍士普加五階在京文官兩階武官三級復天下租役三年按爾朱榮傳榮進號徵東將軍都督並肆汾廣恆云六軍諸軍事進爲大都督尋屬肅宗崩事出倉卒榮聞之大怒謂鄭儼徐紇爲之與元天穆等密敍稱兵入匡朝廷討定之乃抗表曰伏承大行皇帝背棄萬方奉諱號踴五內摧剝仰尋詔旨實用驚惋今海內艸艸異口一言皆云大行皇帝鴆毒致禍臣等外聽訟言內自造測去月二十五日聖體康愈至於二十六日奄忽升遐卽事觀望實有所惑且天子寢疾侍臣不離左右親貴名醫瞻仰患狀面奉音旨親承顧托豈容不豫初不召醫崩棄曾無親奉欲使天下不爲怪愕四海不爲喪气豈可得乎復皇后女生稱爲儲兩疑惑朝野虛行慶宥宗廟之靈見欺兆民之望已失使七百危於累卵社稷墜於一朝方選君嬰孩之中寄治乳抱之日使姦豎專朝賊臣亂紀惟欲指影以行權假形而弄詔此則掩眼捕雀塞耳盜鐘今秦隴塵飛趙魏霧合寶夤醜奴勢逼豳雍葛榮就徳憑陵河海楚兵吳卒密邇在郊古人有言邦之不臧鄰之福也一旦聞此誰不窺竊惟大行皇帝聖徳馭宇繼體正君猶邊烽疊舉妖寇不滅況今從佞臣之計隨親戚之談舉潘嬪之女以誑百姓奉未言之兒而臨四海欲使海內安乂愚臣所未聞也伏願畱聖善之慈回須臾之慮照臣忠誠錄臣至款聽臣赴闕預參大議問侍臣帝崩之由訪禁旅不知之狀以徐鄭之徒付之司敗雪同天之恥謝遠近之怨然後更召宗親推其年徳聲逼遠邇攺承寶祚則四海更蘇百姓幸甚於是遂勒所統將赴京師靈太后甚懼詔以李神軌爲大都督將於大行杜防榮抗表之始遣從子天光親信奚毅及倉頭王相入洛與從弟世隆密議廢立天光乃見莊帝具論榮心帝許之天光等還北榮發晉陽猶疑所立乃以銅鑄髙祖及咸陽王禧等六王子孫像成者當奉爲主惟莊帝獨就師次河內重遣王相密來奉迎帝與兄彭城王劭弟始平王子正於髙渚潛渡以赴之榮軍將士咸稱萬歲於時武泰元年四月九日也十一日榮奉帝爲主詔以榮爲使持節侍中都督中外諸軍事大將軍開府兼尙書令領軍將軍領左右太原王食邑二萬戶十二日百官皆朝於行宮十三日榮惑武衛將軍費穆之說乃引迎駕百官於行宮西北云欲祭天朝士旣集列騎圍繞責天下喪亂明帝卒崩之由云皆緣此等貪虐不相匡弼所致因縱兵亂害王公卿士皆斂手就戮死者千三百餘人皇弟皇兄�亦見害靈太后少主其日暴崩榮遂有大志令禦史趙元則造禪文遣數十人遷帝於河橋至夜四更中復奉帝南還營幕帝憂憤無計乃令人諭旨於榮曰帝王疊襲盛衰無常旣屬屯運四方瓦解將軍仗義而起前無橫陳此乃天意非人力也我本相投規存性命帝王重位豈敢妄希直是將軍見逼權順所請耳今璽運已移大命有在宜時卽尊號將軍必若推而不居存魏社稷亦任更擇親賢共相輔戴榮旣有異圖遂鑄金爲己像數四不成時幽州人劉靈助善卜占爲榮所信言天時人事必不可爾榮亦精神恍惚不自支持久而方悟遂便愧悔於是獻武王榮外兵參軍司馬子如等切諫陳不可之理榮曰愆誤若是惟當以死謝朝廷今日安危之機計將何出獻武王等曰未若還奉長樂以安天下於是還奉莊帝十四日輿駕入宮於時或云榮欲遷都晉陽或云欲肆兵大掠疊相驚恐人情駭震京邑士子不一存率皆逃竄無敢出者直衛空虛官守廢曠榮聞之上書曰臣世荷蕃寄徵討累年奉忠王室存效死直以太后淫亂孝明暴崩遂率義兵扶立社稷陛下登祚之始人情未安大兵交際難可齊一諸王朝貴橫死者眾臣今粉軀不足塞往責以謝亡者然追榮褒徳謂之不朽乞降天慈微申私責無上王請追尊帝號諸王刺史乞贈三司其位班三品請贈令僕五品之官各贈方伯六品已下及白民贈以鎭郡諸死者無後聽繼卽授封爵均其髙下節級別科使恩洽存亡有慰生死詔曰覽表不勝鯁塞朕徳行無感致滋酷濫尋繹往事實切於懷可如所表自玆已後贈終叨濫庸人賤品動至大官爲識者所不貴武定中齊文襄王始革其失追褒有典焉榮啟帝遣使循城勞問於是人情遂安朝士逃亡者亦稍來歸闕孝莊帝建義三年冬十月爾朱世隆奉長廣王卽皇帝位按魏書孝莊帝本紀建義三年九月辛卯天柱大將軍爾朱榮上黨王天穆自晉陽來朝戊戌帝殺榮天穆於光極殿是夜僕射爾朱世隆榮妻鄕郡長公主率榮部曲焚西陽門出屯河陰己亥攻河橋據北中城南逼京邑冬十月癸卯朔封安南將軍大鴻臚卿元寶炬爲南陽王大宗正卿汝陽縣開國公元修爲平陽王通直散騎常侍龍驤將軍新陽縣開國伯元誕爲昌樂王復通直散騎常侍瑯邪縣開國公李叔仁官爵仍爲使持節大都督以討世隆乙卯通直散騎常侍假平西將軍都督李苗以火船焚河橋爾朱世隆退走壬申世隆停建興之髙都爾朱兆自晉陽來會之共推太原太守並州刺史長廣王爲主大赦所部號年建明普泛四汲按東海王傳東海王字華興小字盆子性輕躁有膂力起家祕書郎稍遷通直散騎常侍莊帝初封長廣王邑一千戶出爲太原太守行並州事爾朱榮之死也世隆等奔還並州與爾朱兆會於建興乃推爲主大赦所部號年建明按爾朱世隆傳世隆字榮宗肅宗末爲直齋轉直寢後兼直合加前將軍爾朱榮表請入朝靈太后惡之令世隆詣晉陽慰諭榮榮因欲畱之世隆曰朝廷疑兄故令世隆來今若遂住便有內備非計之善者榮乃遣之榮舉兵南出世隆遂遁走會榮於上黨建義初除給事黃門侍郎莊帝卽位特除侍中加散騎常侍莊帝之將圖爾朱榮也或有榜世隆門以陳其狀者世隆封以呈榮勸其不入榮自恃威彊不以爲意遂手毀密書唾地曰世隆無膽誰敢生心及榮死世隆奉榮妻燒西陽門率眾夜走北攻河橋殺武衛將軍奚毅率眾還戰大夏門外朝野震懼憂在不測莊帝遣前華陽太守段育慰諭世隆斬之以徇會李苗燒絕河梁世隆乃北遁建州刺史陸希質閉城拒守世隆攻克３３之盡殺城人以肆其忿及至長子與度律等共推長廣王爲主以世隆爲開府儀同三司尙書令樂平郡王東海王建明二年春三月爾朱世隆奉廣陵王卽皇帝位按魏書前廢帝本紀前廢帝諱恭字修業廣陵惠王羽之子也母曰王氏少端謹有志度長而好學事祖母嫡母以孝聞正始中襲爵延昌中拜通直散騎常侍神龜中進兼散騎常侍正光二年正常侍領給事黃門侍郎帝以元乂檀權遂稱疾不起久之因托喑病五年執除金紫光祿大夫加散騎常侍建義元年除儀同三司王旣絕言垂將一紀居於龍花寺無所交通永安末有白莊帝者言王不語將有異圖民間遊聲又云有天子之气王懼禍逃匿上洛尋見追躡執送京師拘禁多日以無狀獲免及莊帝崩爾朱世隆等以長廣王�遠又非人望所推以王潛嘿晦身有過人之量將謀廢立恐實不語乃令王所親申其意且兼迫脇王遂答曰天何言哉世隆等大悅春三月己巳世隆等奉王東郭之外行禪讓之禮羣臣上表曰否泰沿時殷憂啟聖故六飛在禦三石興符伏惟陛下運屬千齡智周萬物獨昭系象妙極天人寶歷有歸光宅攸屬而將安獨善不務兼濟靈命徘徊幽明載佇伏願時順謳謠念玆宗祏用捨勞疾允答人神王答曰自量眇身是以讓執然王公勤至不可拒違今敬承所陳惟愧弗堪負荷耳太尉公爾朱度律奉進璽綬衮冕之服乃就輅車百官侍衛入自建春雲龍門升太極前殿羣臣拜賀禮畢登閶闔門詔曰朕以寡薄撫臨萬邦思與億兆同玆慶泰可大赦天下以魏爲大魏攺建明二年爲普泰元年其稅市及稅鹽之官可悉廢之百雜之戶貸賜民名官任仍舊天下調絹四百一匹內外文武普泛四階合敍未定第者亦沾級除名免官者特復本資品封依舊潁川王爾朱兆彭城王爾朱仲遠隴西王爾朱天光樂平王爾朱世隆常山王爾朱度律車騎大將軍儀同三司齊獻武王都督斛斯樁下軍士普泛六級庚午詔曰朕以眇身臨王公之上夕惕祗懷若履冰谷賴七廟之靈百辟忠誠之舉庶免墜歿夫三皇稱皇五帝云帝三代稱王疊衝挹也自秦之末競爲皇帝忘負乘之深殃垂貪鄙於萬葉予今稱帝已爲褒矣可普告令知前廢帝普泰元年冬十月壬寅髙歡奉安定王卽皇帝位按魏書後廢帝本紀後廢帝諱朗字仲哲章武王融第三子也母曰程氏少稱明悟永安二年爲肆州魯郡王後軍府錄事參軍儀同開府司馬元之建明二年正月戊子爲冀州渤海太守爲齊獻武王起義兵將誅暴逆乃推戴之冬十月壬寅卽皇帝位於信都城西升壇焚燎大赦稱中興元年後廢帝中興二年夏四月戊子出帝以平陽王卽皇帝位按魏書出帝本紀出帝諱修字孝則廣平武穆王懷之第三子也母李氏性沈厚少言好武事始封汝陽縣開國公拜通直散騎侍郎轉中書侍郎建義初除散騎常侍尋遷平東將軍兼太常卿又爲鎭東將軍宗正卿永安三年封平陽王普泰初轉侍中鎭東將軍儀同三司兼尙書右僕射又加侍中尙書左僕射中興二年夏四月安定王自以�遠未允四海之心請遜大位齊獻武王與百寮會議僉謂髙祖不可無後乃共奉王戊子卽帝位於東郭之外入自東陽雲龍門禦太極前殿羣臣朝賀禮畢升閶闔門詔曰否泰相沿廢興互有元天無所隱精靈弗能諭大魏統幹徳漸區牢籠九服旁礡三光而上天降禍運踵多難禮樂崩淪憲章漂沒赫赫宗周剪爲戎寇肅肅淸廟將成茂艸外寇乘機肆其昏虐殺君害王刳剔海內競其吞噬之意不識醉飽之心自書契以來未有若斯者已大丞相渤海王忠存本朝精貫白日爰舉義旗志雪國恥故廣阿之軍貔虎奪气鄴下之師金湯失險近者羣凶相率實繁有徒驅天下之兵盡華戎之銳桴鼓暫交一朝蕩滅元凶授首大憝斯擒揚�濟河掃淸伊洛士民安堵不失舊章社稷危而復安洪基毀而還構朕以托體宸極猥當樂推祗握寶圖承玆大業得以眇身托於王公之上若涉淵罔識攸津思與兆民同玆嘉慶可大赦天下攺中興二年爲太昌元年出帝永熙三年冬十月丙寅髙歡奉孝靜帝卽皇帝位於洛陽是爲東魏按魏書孝靜帝本紀孝靜皇帝諱善見淸河文宣王亶之世子也母曰胡妃永熙三年拜通直散騎常侍八月爲驃騎大將軍開府儀同三司出帝旣入關齊獻武王奉迎不克乃與百寮會議推帝以奉肅宗之後時年十一冬十月丙寅卽位於城東北大赦天下攺永熙三年爲天平元年文帝大統元年春正月戊申宇文泰奉卽皇帝位於關中是爲西魏按魏書文帝本紀闕按京兆王愉傳愉子寶炬輕躁薄行耽�酒色孝莊時特封南陽王從出帝沒於關西宇文黑獺害出帝寶炬乃僭大號按周書文帝本紀魏永熙三年魏孝武帝崩太祖與羣公定策尊立魏南陽王寶炬爲嗣是爲文皇帝按鄭樵通誌文皇帝諱寶炬孝文皇帝之孫京兆王愉之子也母曰楊氏帝正始初坐父愉罪兄弟皆幽宗正寺及宣武崩乃得雪正光中拜直閣將軍時胡太后多嬖寵帝與明帝謀誅之事泄免官武泰中封邵縣侯永安三年進封南陽王孝武卽位拜太尉加侍中永熙二年進位太保開府尙書令三年孝武與髙歡構難以帝爲中軍四面大都督及從入關拜太宰錄尙書事孝武崩丞相略陽公宇文泰率羣公卿士奉表勸進三讓乃許焉大統元年春正月戊申皇帝卽位於城西大赦攺元追尊皇考爲文景皇帝皇妣楊氏爲皇后大統十七年三月廢帝以皇太子卽皇帝位按魏書文帝本紀闕按周書文帝本紀魏大統十七年春三月魏文帝崩皇太子嗣位太祖以冢宰攝百揆按鄭樵通誌廢帝諱欽文皇帝之長子也母曰乙皇后大統元年正月乙卯立爲皇太子十七年三月卽皇帝位廢帝三年宇文泰奉齊王卽皇帝位按魏書文帝本紀闕按周書文帝本紀魏廢帝二年冬十一月尙書元烈謀作亂事發伏誅三年元烈誅後魏帝有怨言魏淮安王育廣平王贊等垂泣諫之帝不聽於是太祖與公卿定議廢帝尊立齊王廓是爲恭帝按鄭樵通誌恭皇帝諱廓文皇帝之第四子也大統十四年封爲齊王廢帝三年正月卽皇帝位

登極部匯考十四

北齊文宣帝天保元年五月戊午以齊王受魏禪卽皇帝位按北齊書神武帝本紀髙祖神武皇帝姓髙名歡字賀六渾渤海蓨人也六世祖隱晉元菟太守隱生慶慶生泰泰生湖三世仕慕容氏及慕容寶敗國亂湖率眾歸魏爲右將軍湖生四子第三子謐仕魏位侍禦史坐法徙居懷朔鎭謐生皇考樹性通率不事家業住居白道南數有赤光紫气之異鄰人以爲怪勸徙居以避之皇考曰安知非吉居之自若及神武生而皇妣韓氏殂養於同產姊婿鎭獄隊尉景家長而深沈有大度輕財重士爲豪俠所宗目有精光長頭髙顴齒白如玉少有人傑表家貧及聘武明皇后始有馬得給鎭爲隊主鎭將遼西段長常奇神武貌謂曰君有康濟才終不徒然便以子孫爲托及貴擢其子寧用之神武自隊主轉爲函使嘗乘驛過建興雲霧晝晦雷聲隨之半日乃絕若有神應者每行道路往來無風塵之色又嘗夢履眾星而行覺而內喜爲函使六年每至洛陽給令史麻祥使祥嘗以肉啖神武神武性不立食坐而進之祥以爲慢己笞神武四十及自洛陽還傾產以結客親故怪問之答曰吾至洛陽宿衛羽林相率焚領軍張彜宅朝廷懼其亂而不問爲政若此事可知也財物豈可常守邪自是乃有澄淸天下之志與懷朔省事雲中司馬子如及秀容人劉貴中山人賈顯智爲奔走之友懷朔戶曹史孫騰外兵史侯景亦相友結劉貴嘗得一白鷹與神武及尉景蔡子如賈顯智等獵於沃野見一赤兔每搏輒逸遂至回澤澤中有茆屋將奔入有狗自屋中出噬之鷹兔俱死神武怒以鳴鏑射之狗斃屋中有二人出持神武襟甚急其母兩目盲曳杖呵其二子曰何故觸大家出甕中酒烹羊以飯客因自言善暗相徧捫諸人皆貴而指麾俱由神武又曰子如歷位顯智不善終飯竟出行數里還更訪之則本無人居乃向非人也由是諸人益皆敬異孝昌元年柔元鎭人杜洛周反於上谷神武乃與同志從之醜其行事私與尉景段榮蔡圖之不果逃奔葛榮榮訪時事神武曰方今天子愚弱太后淫亂孽寵擅命朝政不行以明公雄武乘時奮發討鄭儼徐紇而淸帝側霸業可舉鞭而成榮大悅語自日中至夜半乃出自是每參軍謀後從榮徙據並州抵揚州邑人龐蒼鷹止團焦中每從外歸主人遙聞行響動地蒼鷹母數見團焦赤气赫然屬天又蒼鷹嘗夜欲入有靑衣人拔刀叱曰何故觸王言訖不見始以爲異密覘之惟見赤�蟠�上乃益驚異因殺牛分肉厚以相奉旣而榮以神武爲親信都督孝莊帝立以定策勛封銅鞮伯及爾朱榮擊葛榮乃以神武爲晉州刺史及兆入洛封神武爲平陽郡公委統並州初魏眞君內學者奏言上黨有天子气云在壺關大王山武帝於是南巡以厭當之累石爲三封斬其北鳳凰山以毀兵形後上黨人居晉陽者號上黨坊神武實居之及是行舍大王山六旬而進將出滏口倍加約束纖毫之物不聽侵犯將過麥地神武輒步牽馬遠近聞之益歸心焉魏普泰元年二月神武軍次信都髙幹封隆之開門以待遂據冀州是月爾朱度律立節閔帝欲羈縻神武三月乃白節閔帝封神武爲渤海王徵使入覲神武乃建義於信都奉章武王融子渤海太守朗爲皇帝是爲廢帝永熙元年正月壬午拔鄴城據之廢帝進神武大丞相柱國大將軍太師閏三月爾朱天光自長安兆自並州度律自洛陽仲遠自東郡同會鄴眾號二十萬挾洹水而軍神武合戰大破之初普泰元年十月歲星熒惑鎭星太白聚於觜參色甚明太史占云當有王者興是時神武起於信都至是而破兆等旣而神武至洛陽廢節閔及中興主而立孝武孝武旣卽位授神武大丞相天柱大將軍太師世襲定州�史增封並前十五萬戶神武辭天柱減戶五萬神武以晉陽四塞乃建大丞相府而定居焉魏帝與神武隙魏帝遜於長安神武遂議立淸河王世子善見是爲孝靜帝魏於是始分爲二神武以孝武旣西恐逼崤陜洛陽復在河外接近梁境如向晉陽形勢不能相接乃議遷鄴詔下三日車駕便發神武畱洛陽部分事畢還晉陽自是軍國政務皆歸相府先是童謠曰可憐靑雀子飛來鄴城裏羽翮垂欲成化作鸚鵡子好事者竊言雀子謂魏帝淸河王子鸚鵡謂神武也二年正月魏帝以神武爲相國假黃鉞劍履上殿入朝不趨神武固辭興和元年七月丁丑魏帝進神武爲相國錄尙書事固讓乃止武定元年八月辛未魏帝詔神武爲相國錄尙書事大行臺餘如故固辭乃止五年正月崩於晉陽按文襄帝本紀世宗文襄皇帝諱澄字子惠神武長子母曰婁太后生而岐嶷神武異之魏中興元年立爲渤海王世子二年加侍中開府儀同三司尙孝靜帝妺馮翊長公主天平元年加使持節尙書令大行臺並州剌史三年入輔朝政加領軍左右京畿大都督元象元年攝吏部尙書興和二年加大將軍令中書監武定五年七月魏帝詔以文襄爲使持節大丞相都督中外諸軍錄尙書事大行臺渤海王文襄啟辭位顧停王爵八月朝鄴固辭丞相魏帝詔曰旣朝野攸憑安危所系不得令遂本懷須有權奪可復前大將軍餘如故七月辛卯遇盜而殂按文宣帝本紀顯祖文宣皇帝諱洋字子進髙祖第二子世宗之母弟後初孕每夜有赤光照室後私嘗怪之初髙祖之歸爾朱榮時經危亂家徒壁立後與親姻相對共憂寒餒帝時尙未能言欻然應曰得活太后及左右大驚而不敢言及長黑色大頰兌下鱗身重踝不好戲弄深沈有大度晉陽有沙門乍愚乍智時人不測呼爲阿禿師帝曾與諸童共見之歷問祿位至帝舉手再三指天而已口無所言見者異之髙祖嘗試觀諸子意識各使治亂絲帝獨抽刀斬之曰亂者須斬髙祖是之又各配兵四出而使甲騎僞攻之世宗等怖撓帝乃勒眾與彭樂敵樂免冑言情猶擒之以獻後從世宗行過遼陽山獨見天門開餘人無見者內𨿽明敏貌若不足世宗每之云此人亦得富貴相法亦何由可解惟髙祖異之謂薛琡曰此兒意識過我幼時師事範陽盧景裕默識過人景裕不能測也天平二年授散騎常侍驃騎大將軍儀同三司左光祿大夫太原郡開國公武定元年加侍中二年轉尙書左僕射領軍將軍五年授尙書令中書監京畿大都督武定七年八月世宗遇害事出倉卒內外震駭帝神色不變指麾部分自臠斬羣賊而漆其頭徐宣言曰奴反大將軍被傷無大苦也當時內外莫不驚異焉乃赴晉陽親總庶政務從寬厚事有不便者咸蠲省焉冬十月癸未朔以咸陽王坦爲太傅潘相樂爲司空十一月戊午吐谷渾國遣使朝貢梁齊州刺史茅靈斌徳州刺史劉領隊南豫州刺史皇甫�等並以州內屬十二月己酉以並州刺史彭樂爲司徒太保賀拔仁爲並州刺史八年春正月庚申梁楚州刺史宋安顧以州內屬辛酉魏帝爲世宗舉哀於東堂梁定州刺史田聰能洪州刺史張顯等以州內屬戊辰魏詔進帝位使持節丞相都督中外諸軍事錄尙書事大行臺齊郡王食邑一萬戶甲戌地豆於國遣使朝貢三月辛酉又進封齊王食冀州之渤海長樂安徳武邑瀛州之河間五郡邑十萬戶自居晉陽寢室夜有光如晝旣爲王夢人以筆點己額旦以告館客王曇哲曰吾其退乎曇哲再拜賀曰王上加點便成主字乃當進也夏五月辛亥帝如鄴甲寅進相國總百揆封冀州之渤海長樂安徳武邑瀛州之河間髙陽章武定州之中山常山博陵十郡邑二十萬戶加九錫殊禮齊王如故魏帝遣兼太尉彭城王韶司空潘相樂冊命曰於戲敬聽朕命夫惟天爲大列晷宿而垂象謂地蓋厚疏川嶽以阜物所以四時代序萬類並羅庶品得性羣形不夭然則皇王統歷深視髙居拱默垂衣寄成師相此則夏伯殷尹竭其股肱周成漢昭無爲而治頃者天下多難國命如旒則我建國之業將墜於地齊獻武王奮迅風雲大濟艱危爰翼朕躬國爲再造經營庶土以至勤憂及文襄承構愈廣前業康邦夷難道格穹蒼王縱徳應期千齡一出惟幾惟深乃神乃聖大崇霸徳實廣相猷𨿽冥功妙實藐絕言象摽聲示迹典禮宜宣今申後命其敬虛受王摶風初舉建旟上地庇民立政時雨滂流下識廉恥仁加水陸移風易俗自齊變魯此王之功也仍攝天臺總參戎律策出若神威行朔土引弓竄迹松塞無煙此又王之功也逮光統前緒持衡匡合華戎混一風海調夷日月光華天地淸晏聲接響隨無思不偃此又王之功也逖矣炎方逋違正朔懷文曜武授略申規淮楚連城漼然桑落此又王之功也關峴衿帶跨躡蕭條腸胃之地嶽立跱偏師才指渙同冰散此又王之功也晉熙之所險薄江雷迥隔聲教迷方未攺命將鞠旅覆其巢穴威略風騰傾懾南海此又王之功也羣蠻跋扈世絕南疆搖蕩邊陲亟爲塵梗懷徳畏威向風請順傾陬盡落其至如雲此又王之功也遠人別種延蔓山谷酋渠萬旅廣袤千里憑險不恭恣其桀黠有樂淳風相攜叩款粟帛之調王府充積此又王之功也茫茫涉海世敵諸華風行鳥逝倏來忽往旣飲醇醪附同膠漆氈裘委仞奇獸銜尾此又王之功也秦川尙阻作我仇讎爰挹椒蘭飛書請好天動其衷辭卑禮厚區宇乂寧遐邇畢至此又王之功也江陰告禍民無適歸蕭宗子弟尙相投庇如鳥還山猶川赴海荊江十部俄而獻割乘此會也將混來方此又王之功也天平地成率土咸茂禎符顯見史不停筆旣連百木兼呈九尾素過秦雀蒼比周烏此又王之功也搜揚管庫衣冠獲序禮云樂云銷沈俱振輕徭徹賦矜獄寬刑大信外彰深仁遠洽此又王之功也王有安日下之大勛加以表光明之盛徳宣贊洪猷以左右朕言昔旦奭外分毛畢入佐出內之任王宜總之人謀鬼謀兩儀協契錫命之行義申公道以王踐律蹈禮軌物蒼生圓首安志率心歸道是以錫王大路戎路各一元壯二駟王深重民天惟本是務衣食之用榮辱所由是用錫王衮冕之服赤舄副焉王深廣惠和易調風化神祗且格功徳可象是用錫王軒懸之樂六佾之舞王風聲振赫九域咸綏遠人率俾奔走委贐是用錫王朱戶以居王求賢選眾艸萊以盡陳力就列罔非其人是用錫王納陛以登王英圖猛槪抑揚千品毅然之節肅是非違是用錫王武賁之士三百人王興亡所系制極幽顯�行天討罪人咸得是用錫王鈇鉞各一王鷹揚豹變實扶下土狼顧張罔不彈射是用錫王彤弓一彤矢百盧弓十盧矢千王孝悌之至通於神明率民興行感達區宇是用錫王秬一卣珪瓚副焉往欽哉其祗順往冊保弼皇家用終爾休徳對揚我太祖之顯命魏帝以天人之望有歸景辰下詔曰三才剖判百王代興治天靜地和神敬鬼庇民造物咸自靈符非一人之大寶實有道之神器者我宗祖應運奄一區宇歷聖重光曁於九葉徳之不嗣仍離屯圮盜名字者徧於九服擅制命者非止三公主殺朝危人神靡系天下之大將非魏有賴齊獻武王奮揚靈武�剪多難重懸日月更綴參辰廟以掃除國由再造鴻勛巨業無得而稱逮文襄承構世業逾廣邇安遠服海內晏如國命已康生生得性迄相國齊王緯文經武統玆大業盡睿窮幾研深測化思隨冥運智與神行恩比春天威同夏日坦至心於萬物被大道於八方故百僚師師朝無秕政网疏澤洽率主歸心外盡江淮風靡屈膝辟地懷人百城奔走關隴慕義而請好瀚漠仰徳而致誠伊所謂命世應期實撫千載禎符雜沓異物同途謳頌塡委殊方一致代終之迹斯表人靈之契已合天道不遠我不獨知朕入纂鴻休將承世祀籍授立之厚延宗社之算靜言大運欣於避賢遠惟唐虞禪代之典近想魏晉揖讓之風其可昧興替之禮稽神祇之望今便遜於別宮歸帝位於齊國推聖與能眇符前軌主者宣布天下以時施行又使兼太尉彭城王韶兼司空敬顯奉冊曰咨爾相國齊王夫气分形化物系君長皇王遞興人非一姓昔放勛馭世沈璧屬子重華握歷持衡擁璇所以英賢茂實昭晰千古豈盛衰有運興廢在時知命不得不授畏天不可不受是故漢劉告否當塗順民曹歷不永金行納禪此皆重規襲矩率由舊章者也我祖宗光宅混一萬迄於正光之末姦孽乘權厥政多僻九域離蕩永安運窮人靈殄瘁羣逆淊天割裂四海國土臣民行非魏有齊獻武王應期授手鳳舉龍驤舉廢極以立天扶傾柱而鎭地剪滅黎毒匡我墜歷有大徳於魏室被博利於蒼生及文襄繼軌誕光前業內剿凶權外摧侵叛遐邇肅晏功格上元王神祇協徳舟梁一世體文昭武追變窮微自舉迹藩旟頌歌總集入統機衡風猷弘遠及大承世業扶國昌家相徳日躋霸風愈邈威靈斯暢則荒遠奔馳聲略所播而鄰敵順款以富有之資運英特之气顧盼之間無思不服圖諜潛蘊千祀彰明嘉禎幽祕一朝紛委以表代徳之期用啟興拜之迹蒼蒼在上照臨不遠朕以虛昧猶未逡巡靜言愧之坐而待旦且時來運往嬀舜不暇以當陽世革命攺伯禹不容於北面況於寡薄而可踟躕是以仰協穹昊俯從百姓敬以帝位式授於王天祿永終大命格矣於戲其祗承歷數允執其中對揚天休斯年千萬豈不盛歟又致璽書於帝遣兼太保彭城王韶兼司空敬顯奉皇帝璽綬禪代之禮一依唐虞漢魏故事又尙書令髙隆之率百寮勸進戊午乃卽皇帝位於南郊升壇柴燎告天曰皇帝臣洋敢用元牡昭告於皇皇后帝否泰相沿廢興疊用至道無親應運斯輔上覽唐虞下稽魏晉莫不先天揖讓考歷歸終魏氏多難年將三十孝昌已後內外去之世道橫流蒼生塗炭賴我獻武拯其將溺三建元首再立宗祧掃絕羣凶芟夷姦宄徳被黔黎勛光宇宙文襄嗣武克構鴻基功浹寰宇威稜海外窮發懷音西寇納款靑丘保候丹穴來庭扶翼危機重匡頹運是則有大造於魏室也魏帝以卜世告終上靈厭徳欽若昊天允歸大命以禪於臣洋夫四海至公天下爲一總民宰世樹之以君旣川嶽啟符人神效祉羣公卿士八方兆庶僉曰皇極乃顧於上魏朝推進於下天位不可以暫虛遂逼羣議恭膺大典猥以寡薄托於兆民之上𨿽天威在顏咫尺無遠循躬自省實懷祗惕敬簡元辰升壇受禪肆類上帝以答萬國之心永隆嘉祚保佑有齊以被於無窮之祚是日京師獲赤雀獻於南郊事畢還宮禦太極前殿詔曰無徳而稱代刑以禮不言而信先春後秋故知惻隱之化天人一揆弘宥之道今古同風朕以虛薄功業無紀昔先獻武王值魏世不造九鼎行出乃驅禦侯伯大號燕趙拯厥顚墜俾亡則存文襄王外挺武功內資明徳纂戎先業辟土服遠年逾二紀世歷兩都獄訟有適謳歌斯在故魏帝俯遵歷數爰念褰裳遠取唐虞終同脫屣實幽憂未已志在陽城而羣公卿士誠守愈切遂屬代終居於民上如涉深水有眷終朝始發晉陽九尾呈瑞外壇告天赤雀效祉惟爾文武不貳心之臣股肱爪牙之將左右先王克隆大業永言誠節共斯休祉思與億兆同始玆日其大赦天下攺武定八年爲天保元年其百官進階男子賜爵鰥寡六疾義夫節婦旌賞各有差己未詔封魏帝爲中山王食邑萬戶上書不稱臣答不稱詔載天子旌旗行魏正朔乘五時副車封王諸子爲縣公邑一千戶奉絹萬匹錢千萬粟二萬石奴婢二百人水碾一具田百頃園一所詔追尊皇祖文穆王爲文穆皇帝妣爲文穆皇后皇考獻武王爲獻武皇帝皇兄文襄王爲文襄皇帝祖宗之稱付外速議以聞辛酉尊王太后爲皇太后乙丑詔降魏朝封爵各有差按髙徳政傳徳政字士貞渤海蓨人父顯魏滄州刺史徳政幼而敏慧有風神儀表顯祖引爲開府參軍知管記事甚相親狎髙祖又擢爲相府掾委以腹心遷黃門侍郎世宗嗣業如晉陽顯祖在京居守令徳政參掌機密彌見親重世宗暴崩事出倉卒羣情艸艸勛將等以纘戎事重勸帝早赴晉陽帝亦回遑不能自決夜中召楊愔杜�崔季舒及徳政等始定策焉以楊愔居守徳政與帝舊相暱愛言無不盡散騎常侍徐之才館客宋景業先爲天文圖讖之學又陳山提家客楊子術有所援引並因徳政勸顯祖行禪代之事徳政又披心固請帝乃手書與楊愔具論諸人勸進意徳政恐愔猶豫不決自請馳驛赴京托以餘事惟與楊愔言愔方相應和徳政還未至帝便發晉陽至平都城召諸勛將入告以禪讓之事諸將等忽聞皆愕然莫敢答者時杜�爲長史密啟顯祖云關西是國家勍敵若今受魏禪恐其稱兵挾天子而東向王將何以待之顯祖入召�入與徐之才相告之才云今與王爭天下者彼意亦欲爲帝譬如逐兔滿市一人得之眾心皆定今若先受魏禪關西自應息心縱欲屈彊止當逐我稱帝必宜知幾先覺無容後以人�無以答帝已遣馳驛向鄴書與太尉髙嶽尙書令髙隆之領軍婁睿侍中張亮黃門趙彥深楊愔等嶽等馳傳至髙陽驛帝使約曰知諸貴等意不須來惟楊愔見髙嶽等並還帝以眾人意未協又先得太后旨云汝父如龍汝兄如虎尙以人臣終汝何容欲行舜禹事此亦非汝意正是髙徳政教汝又說者以爲昔周武王再駕孟津然始革命於是乃旋晉陽自是居常不悅徐之才宋景業等每言卜筮雜占陰陽緯候必宜五月應天順人徳政亦惇勸不已仍白帝追魏收收至令撰禪讓詔冊九錫建臺及勸進文表至五月初帝發晉陽徳政又錄在鄴諸事條進於帝帝令陳山提馳驛賫事條並密書與楊愔大略令撰儀注防察魏室諸王山提以五月至鄴楊愔卽召太常卿邢邵七兵尙書崔度支尙書陸操詹事王昕黃門侍郎楊休之中書侍郎裴讓之等議撰儀注六日要魏太傅咸陽王坦等總集引入北宮畱於東齋受禪後乃放還宅帝初發至亭前所乘馬忽倒意甚惡之大以沈吟至平城都便不復肯進徳政徐之才苦請帝曰山提先去若爲形容恐其漏泄不果卽命司馬子如杜�馳驛續入觀察物情七日子如等至鄴眾人以事勢已決無敢異言八日楊愔書中旨以魏襄城王昶並司空公潘相樂侍中張亮黃門趙彥深入通奏事魏孝靜在昭陽殿引見昶云五行遞運有始有終齊王聖徳欽明萬方歸仰臣等昧死聞奏願陛下則堯禪舜魏帝便斂容曰此事推挹已久謹當遜避又道若爾須作詔中書侍郎崔劼奏云詔已作訖卽付楊愔進於魏靜帝凡有十餘條悉書魏靜帝云安置朕何所復若爲去楊愔對在北城別有館宇還備法駕依常仗衛而去魏靜帝於是下禦座就東廊口詠範蔚宗後漢書贊云獻生不辰身播國屯終我四百永作虞賓所司尋奏請發魏靜帝曰人念遺簪敝屨欲與六宮別可乎乃入與夫人嬪禦以下訣別莫不歔欷掩涕嬪趙國李氏口誦陳思王詩云王其愛玉體俱享黃髮期魏靜帝登車出萬春門直長趙道徳在車中陪侍百官在門外拜辭遂入北城下司馬子如南宅帝至城南頓所受禪之日除徳政爲侍中天保十年十一月癸卯廢帝以皇太子卽皇帝位按北齊書廢帝本紀廢帝殷字正道文宣帝之長子也母曰李皇後天保元年立爲皇太子時年六歲性敏慧初學反語於迹字下注云自反時侍者未達其故太子曰迹字足傍亦爲迹豈非自反耶嘗宴北宮獨令河間王勿入左右問其故太子曰世宗遇賊處河間王復何宜在此文宣每言太子得漢家性質不似我欲廢之立太原王初詔國子博士李寶鼎傅之寶鼎卒復詔國子博士邢峙侍講太子𨿽富於春秋而溫裕開朗有人君之度貫綜經業省覽時政甚有美名七年冬文宣召朝臣文學者及禮學官於宮宴會令以經義相質親自臨聽太子手筆措問在坐莫不嘆美九年文宣在晉陽太子監國集諸儒講孝經令楊愔傳旨謂國子助教許散愁曰先生在世何以自資對曰散愁自少以來不登孌童之�不入季女之室服膺簡策不知老之將至平生素懷若斯而已太子曰顏子縮屋稱貞柳下嫗而不亂未若此翁白首不娶者也乃賚絹百匹後文宣登鳳臺召太子使手刃囚太子惻然有難色再三不斷其首文宣怒親以馬鞭撞太子三下由是气悸語喫精神時復�擾十年十一月文宣崩癸卯太子卽帝位於晉陽宣徳殿大赦內外百官普加汛級亡官失爵聽復資品庚戌尊皇太后爲太皇太后皇后爲皇太后詔九州軍人七十已上授以板職武官年六十已上及隆病不堪驅使者�皆放免土木營造金銅鐵諸雜作工一切停罷廢帝幹明元年八月壬午孝昭帝以常山王入卽皇帝位按北齊書孝昭帝本紀孝昭皇帝演字延安神武皇帝第六子文宣皇帝之母弟也幼而英特早有大成之量武明皇太后早所愛重魏元象元年封常山郡公及文襄執政遣中書侍郎李同軌就霸府爲諸弟師帝所覽文籍原其指歸而不好辭彩每嘆云𨿽盟津之師左驂震而不�同軌以爲能遂篤志讀漢書至李陵傳恆壯其所爲焉聰敏過人所與遊處一知其家諱終身未嘗誤犯同軌病卒又命開府長流參軍刁柔代之性嚴褊不適誘訓之宜中被遣出帝送出合慘然斂容淚數行下左右莫不欷歔其敬業重舊也如此天保初進爵爲王五年除並省尙書令帝善斷割長於文理省內畏服七年從文宣還鄴文宣以尙書奏事多有異同令帝與朝臣先論定得失然後敷奏帝長於政術剖斷咸盡其理文宣嘆重之八年轉司空錄尙書事九年除大司馬仍錄尙書時文宣溺於遊宴帝憂憤表於神色文宣覺之謂帝曰但令汝在我何爲不縱樂帝惟啼泣拜伏竟無所言文宣亦大悲抵杯於地曰汝以此嫌我自今敢進酒者斬之因取所禦杯盡皆壞棄後益沈湎或入諸貴戚家角力批拉不限貴賤惟常山王至內外肅然帝又密撰事條將諫其友王晞以爲不可帝不從因間極言遂逢大怒順成後本魏朝宗室文宣欲帝離之陰爲帝廣求淑媛望移其寵帝𨿽承旨有納而情義彌重帝性頗嚴尙書郎中剖斷有失輒加捶楚令史姦慝便卽考竟文宣乃立帝於前以刀環擬�召被帝罰者臨以白刃求帝之短咸無所陳方見解釋自是不許笞箠郎中後賜帝魏時宮人醒而忘之謂帝擅取遂以刀環亂築因此致困皇太后日夜啼泣文宣不知所爲先是禁友王晞乃捨之令侍帝帝月餘漸瘳不敢復諫及文宣崩帝居禁中護喪事幼主卽位乃卽朝班除太傅錄尙書朝政皆決於帝月餘乃居藩邸自是詔�多不關帝客或言於帝曰鷙鳥捨巢必有探卵之患今日之地何宜屢出幹明元年從廢帝赴鄴居於領軍府時楊愔燕子獻可朱渾天和宋欽道鄭子默等以帝威望旣重內懼權逼請以帝爲太師司州牧錄尙書事張廣王湛爲大司馬錄並省尙書事解京畿大都督帝時以尊親而見猜斥乃與長廣王期獵謀之於野三月甲戌帝初上省旦發領軍府大風暴起壞所禦車幔帝甚惡之及至省朝士咸集坐定酒數行於坐執尙書令楊愔右僕射燕子獻領軍可朱渾天和侍中宋欽道等於坐帝戎服與平原王段韶平秦王髙歸彥領軍劉洪徽入自雲龍門於中書省前遇散騎常侍鄭子默又執之同斬於禦府之內帝至東合門都督成休寧抽刃呵帝帝令髙歸彥諭之休寧厲聲大呼不從歸彥旣爲領軍素爲兵士所服悉皆弛仗休寧嘆息而罷帝入至昭陽殿幼主太皇太后皇太后�出臨禦坐帝奏愔等罪求伏專擅之辜時庭中及兩廊下衛士二千餘人皆被甲待詔武衛娥永樂武力絕倫又被文宣重遇撫刃思效廢帝性喫訥兼倉卒不知所言太皇太后又爲皇太后誓言帝無異志惟去逼而已髙歸彥�勞衛士解嚴永樂乃內刀而泣帝乃令歸彥引侍衛之士向華林園以京畿軍入守門合斬娥永樂於園詔以帝爲大丞相都督中外諸軍錄尙書事相府佐史進位一等帝尋如晉陽有詔軍國大政咸諮決焉帝旣當大位知無不爲擇其令典考綜名實廢帝恭己以聽政太皇太后尋下令廢少主命帝統大業皇建元年八月壬午皇帝卽位於晉陽宣徳殿大赦攺幹明元年爲皇建詔奉太皇太后還稱皇太后皇太后稱文宣皇后宮曰昭信按王晞傳文宣昏逸常山王數諫帝疑王假辭於晞欲加大辟王私謂晞曰博士明日當作一條事爲欲相活亦圖自全宜深體勿怪乃於眾中杖晞二十帝尋發怒聞晞得杖以故不殺髡鞭鉗配甲方居三年王又固諫爭大被毆撻閉口不食太后極憂之帝謂左右曰儻小兒死柰我老母何於是每問王疾謂曰努力彊食當以王晞還汝乃釋晞令往王抱晞曰吾气息惙然恐不復相見晞流涕曰天道神明豈令殿下遂斃此捨至尊親爲人兄尊爲人主安可與校計殿下不食太后亦不食殿下縱不自惜不惜太后乎言未卒王彊坐而飯晞由是得免徒還爲王友王復錄尙書事新除官者必詣王謝職去必辭晞言於王曰受爵天朝拜恩私第自古以爲干紀朝廷文武出入辭謝宜一約絕主上顒顒賴殿下扶翼王納焉常從容謂晞曰主上起居不恆卿耳目所具吾豈可以前逢一怒遂爾結舌卿宜爲撰諫艸吾當伺便極諫晞遂條十餘事以呈因切諫王曰今朝廷乃爾欲學介子匹夫輕一朝之命狂藥令人不自覺刀箭豈復識親�一旦禍出理外將柰殿下家業何柰皇太后何乞且將順日愼一日王歔欷不自勝曰乃至是乎明日見晞曰吾長夜九思今便息意便命火對晞焚之後王承間苦諫遂至忤旨帝使力士反接拔白刃注頸罵曰小子何知欲以吏才非我是誰教汝王曰天下噤口除臣誰敢有言帝催遣捶楚亂杖抶數十會醉臥得解爾後黷之好徧於宗戚所往畱連俾晝作夜惟常山邸多無適而去及帝崩濟南嗣立王謂晞曰一人垂拱吾曹亦保優閒因言朝廷寬仁慈恕眞守文良主晞曰天保享祚東宮委一胡人今卒覽萬幾駕馭雄傑如聖徳幼沖未堪多難而使他姓出納詔命必權有所歸殿下𨿽欲守藩職其可得也假令得遂衝退自審保家祚得靈長不王默然思念久之曰何以處我晞曰周公抱成王朝諸侯攝政七年然後復子明辟幸有故事惟殿下慮之王曰我安敢自擬周公晞曰殿下今日地望欲避周公得耶王不答帝臨發�王從駕除晞並州長史及王至鄴誅楊燕等詔以王爲大丞相都督中外諸軍事都督攝文武還並州及至乃延晞謂曰不早用卿言使羣小弄權幾至傾覆今君側𨿽獲暫淸終當何以處我晞曰殿下將往時地位猶可以名教出處今日事勢遂關天時非復人理所及有頃奏趙郡王睿爲左長史晞爲司馬每夜載入晝則不與語以晞懦緩恐不允武將之意後進晞密室曰比王侯諸貴每見煎迫言我違天不祥恐當或有變起吾正欲以法繩之晞曰朝廷比者�遠親戚寧思骨血之重殿下倉卒所行非復人臣之事芒刺在背交戟入頸上下相疑何由可久且天道不恆虧盈疊至神幾變化蠁斯集𨿽執謙挹�糠神器便是違上元之意墜先帝之基王曰卿何敢發非所宜言須致卿於法晞曰竊謂天時人事同無異揆是以冒犯雷霆不憚斧鉞今日得披肝膽抑亦神明攸贊王曰拯難匡時方俟聖哲吾何敢私議幸勿多言尋有詔以丞相任重普進府僚一班晞以司馬領吏部郎中丞相從事中郎陸杳將出使臨別握晞手曰相王功格區宇天下樂推歌謠滿道物無異望杳等願披赤心而忽奉外使無由面盡短誠寸心謹以仰白晞尋述杳言王曰若內外咸有異望趙彥深朝夕左右何因都無所論自以卿意試密與言之晞以事隙問彥深彥深曰我比亦驚此音謠每欲陳問則口噤心戰第旣發論吾亦昧死一披肝膽因亦同勸是時諸王公將校四方嶽牧表陳符命幹明元年八月昭帝踐祚九月除晞散騎常侍仍領兼吏部郎中孝昭帝皇建二年十一月癸丑武成帝以長廣王入卽皇帝位按北齊書武成帝本紀世祖武成皇帝諱湛神武皇帝第九子孝昭皇帝之母弟也儀表傑神武尢所鐘愛神武方招懷荒遠乃爲帝聘蠕蠕太子庵羅辰女號鄰和公主帝時年八歲冠服端嚴神情閒遠華戎嘆異元象中封長廣郡公天保初進爵爲王拜尙書令尋兼司徒遷太尉幹明初楊愔等密相�忌以帝爲大司馬領並州刺史帝旣與孝昭謀誅諸執政遷太傅錄尙書事領京畿大都督皇建初進位右丞相孝昭幸晉陽帝以懿親居守鄴政事咸見委托二年孝昭崩遺詔徵帝入統大位及晉陽宮發喪於崇徳殿皇太后令所司宣遺詔左丞相斛律金率百僚惇勸三奏乃許之大寧元年冬十一月癸丑卽皇帝位於南宮大赦攺皇建二年爲大寧按上洛王思宗傳思宗子元海除領軍器小志大頗以智謀自許皇建末孝昭幸晉陽武成居守元海以散騎常侍畱典機密初孝昭之誅楊愔等謂武成云事成以爾爲皇太弟及踐祚乃使武成在鄴主兵立子百年爲皇太子武成甚不平先是恆畱濟南於鄴除領軍厙狄伏連爲幽州刺史以斛律丰樂爲領軍以分武成之權武成畱伏連而不聽丰樂視事乃與河陽王孝瑜僞獵謀於野暗乃歸先是童謠雲中興寺內白鳧翁四方側聽聲雍雍道人聞之夜打鐘時丞相府在北城中卽舊中興寺也鳧翁謂雄鷄蓋指武成小字步落稽也道人濟南王小名打鐘言將被擊也旣而太史奏言北城有天子气昭帝以爲濟南應之乃使平泰王歸彥之鄴迎濟南赴並州武成王先咨元海並問自安之計元海曰皇太后萬福至尊孝性非常殿下不須別慮武成曰豈我推誠之意耶元海乞還省一夜思之武成卽畱元海後堂元海達旦不眠惟繞�徐步夜漏未曙武成遽出曰神策如何答云夜中得三策恐不堪用耳因說梁孝王懼誅入關事請乘數騎入晉陽先見太后求哀後見主上請去兵權以死爲限求不幹朝政必保泰山之安此上策也若不然當具表云威權太盛恐取謗眾口請靑齊二州刺史沈靜自居必不招物議此中策也更問下策曰發言卽恐族誅因逼之答曰濟南世嫡主上假太后令而奪之今集文武示以此�執丰樂斬歸彥尊濟南號令天下以順討逆此萬世一時也武成大悅狐疑竟未能用乃使鄭道謙卜之皆曰不利舉事靜則吉又召曹魏祖問之國事對曰當有大凶又時有林慮令姓潘知占候密謂武成曰宮車當晏駕殿下爲天下主武成拘之於內以候之又令巫覡卜之多雲不須舉兵自有大慶武成乃奉詔令數百騎送濟南於晉陽及孝昭崩武成卽位除元海侍中開府儀同三司太子詹事河淸二年元海爲和士開所譖被捶馬鞭六十責云爾在鄴城說我以弟反兄幾許不義以鄴城兵馬抗並州幾許無智不爲可使出爲兗州刺史武成帝河淸四年夏四月丙子武成帝以皇太子卽皇帝位按北齊書武成帝本紀河淸四年三月彗星見物隕於殿庭如赤漆鼓帶小鈴殿上石自起兩兩相對又有神見於後園萬壽堂前山穴中其體壯大不辧其面兩齒絕白長出於唇帝直宿嬪禦已下七百人咸見焉帝又夢之夏四月乙亥太史奏天文有變其占當有易主景子乃使太宰段韶兼太尉持節奉皇帝璽綬傳位於皇太子大赦攺元爲天統元年百官進級降罪各有差又詔皇太子妃斛律氏爲皇后於是羣公上尊號爲太上皇帝軍國大事咸以奏聞始將傳政使內參乘子尙乘馹送詔書於鄴子尙出晉陽城見人騎隨後忽失之尙未至鄴而其言已布矣按後主本紀後主諱緯字仁綱武成皇帝之長子也母曰胡皇后夢於海上坐玉盆日入裙下遂有娠天保七年五月五日生帝於並州邸帝少美容儀武成特所愛寵拜王世子及武成入纂大業大寧二年正月景戌立爲皇太子河淸四年武成禪位於帝天統元年夏四月景子皇帝卽位於晉陽宮大赦攺河淸四年爲天統按祖珽傳珽爲太常少卿散騎常侍時皇后愛少子東平王儼願以爲嗣武成以後主體正居長難於移易珽私於士開曰君之寵幸振古無二宮車一日晚駕欲何以克終士開因求策焉珽曰宜說主上云襄宣昭帝子俱不得立今宜命皇太子早踐大位以定君臣若事成中宮少主皆徳君此萬全計也君且微說令主上粗解珽當自外上表論之士開許諾因有彗星出太史奏云除舊布新之徵珽於是上書言陛下𨿽爲天子未是極貴按春秋元命苞云乙酉之歲除革舊政今年太歲乙酉宜傳位東宮令君臣之分早定且以上應天道並上魏獻文禪子故事帝從之由是拜祕書監加儀同三司大被親寵後主隆化二年春正月乙亥幼主以皇太子受內禪卽皇帝位按北齊書後主本紀隆化元年穆提婆降周詔除安徳王延宗爲相國委以備禦延宗流涕受命帝乃夜斬五龍門而出欲走突厥從官多散領軍梅勝郎叩馬諫乃回之鄴時惟髙阿那肱等十餘騎廣寧王孝珩襄城王彥道續至得數十人同行戊午延宗從眾議卽皇帝位於晉陽攺隆化爲徳昌元年庚申帝入鄴辛酉延宗與周師戰於晉陽大敗爲周師所擄帝遣募人重加官賞𨿽有此言而竟不出物廣寧王孝珩奏請出宮人及珍寶班賜將士帝不悅斛律孝卿居中受委帶甲以處分請帝親勞爲帝撰辭且曰宜慷慨流涕感激人心帝旣出臨眾將令之不復記所受言遂大笑左右亦羣咍將士莫不解體於是自大丞相已下太宰三師大司馬大將軍三公等官�增員而授或三或四不可勝數甲子皇太后從北道至引文武一品已上入朱華門賜酒食給紙筆問以禦周之方羣臣各異議帝莫知所從又引髙元海宋士素盧思道李徳林等欲議禪位皇太子先是望气者言當有革易於是依天統故事授位幼主按幼主本紀幼主名恆帝之長子也母曰穆皇后武平元年六月生於鄴其年十月立爲皇太子隆化二年春正月乙亥卽皇帝位時八歲攺元爲承光元年大赦尊皇太后爲太皇太后帝爲太上皇帝後爲太上皇后

北周孝閔帝元年春正月辛丑以周公受魏禪卽皇帝位按周書文帝本紀太祖文皇帝姓宇文氏諱泰字黑獺代武川人也其先出自炎帝神農氏爲黃帝所滅子孫遁居朔野有葛烏菟者雄武多算略鮮卑慕之奉以爲主遂總十二部落世爲大人其後曰普回因狩得玉璽三紐有文曰皇帝璽普回心異之以爲天授其俗謂天曰宇謂君曰文因號宇文國並以爲氏焉普回子莫�自陰山南徙始居遼西是曰獻侯爲魏舅生之國九世至侯豆歸爲慕容晃所滅其子陵仕燕拜駙馬都尉封元菟公魏道武將攻中山陵率甲騎五百歸魏拜都牧主賜爵安定侯天興初遷武川陵生系系生韜並以武略稱韜生肱肱任俠有气幹武成初追尊曰徳皇帝太祖徳皇帝少子母曰王氏孕五月夜夢抱子升天才不至而止寤而告徳皇帝徳皇帝喜曰𨿽不至天貴亦極矣生而有黑气如蓋下覆其身及長身長八尺方顙廣額美須髯髮長委地垂手過膝背有黑子宛轉若龍盤之形面有紫光人望而敬畏之少有大度不事家人生業輕財好施以交結賢士大夫爾朱榮定河北太祖隨例遷晉陽孝昌二年燕州亂太祖以統軍從榮徵之魏孝莊帝出居河內榮遣賀拔嶽迎帝太祖以別將從嶽孝莊帝反正以功封寧都子邑三百戶遷鎭遠將軍步兵校尉尋遷徵西將軍金紫光祿大夫增邑三百戶加直閣將軍行原州事太昌元年嶽爲關西大行臺以太祖爲左丞領嶽府司馬加散騎常侍事無巨細皆委決焉齊神武旣破爾朱遂專朝政太祖請往觀之還謂嶽曰髙歡非人臣也逆謀所以未發者憚公兄弟耳今若移軍近隴扼其要害示之以威服之以徳卽可收其士馬以實吾軍西輯氐羌北撫沙塞還軍長安匡輔魏室此桓文舉也嶽大悅遣太祖詣闕請事密陳其狀魏帝深納之加太祖武衛將軍還令報嶽嶽遂引軍西次平涼表太祖爲使持節武衛將軍夏州刺史魏永熙三年嶽爲侯莫陳悅所害大都督趙貴率部曲還營命赫連達馳至夏州告太祖太祖乃率帳下輕騎馳赴平涼將以討悅與諸將刑牲盟誓同獎王室初賀拔嶽營於河曲有軍吏獨行忽見一老翁須眉皓素謂之曰賀拔嶽𨿽復據有此眾然終無所成當有一宇文家從東北來後必大盛言訖不見此吏恆與所親言之至是方驗魏帝詔太祖曰賀拔嶽旣殞士眾未有所歸卿可爲大都督卽相統領三月太祖進軍至原州眾軍悉集夏四月引兵上隴太祖軍令嚴肅秋毫無犯百姓大悅識者知其有成太祖知悅怯而多猜乃倍道兼行出其不意趣略陽以臨悅軍縱兵奮擊大破之悅與其子弟及麾下數十騎遁走至牽屯山追及悅斬之太祖入上邽收悅府庫財物山積皆以賞士卒毫釐無所取眾大悅時齊神武已有異志故魏帝深仗太祖進太祖侍中驃騎大將軍開府儀同三司關西大都督略陽縣公承制封拜使持節如故魏帝方圖齊神武徵兵太祖乃命前秦州刺史駱超爲大都督率輕騎一千赴洛進授太祖兼尙書僕射關西大行臺余官封如故太祖乃傳檄方鎭秋七月太祖師眾發自髙平前軍至於弘農而齊神武稍逼京邑魏帝率輕騎入關太祖備儀衛奉迎謁見東陽驛奉帝都長安披艸萊立朝廷軍國之政咸取太祖決焉仍加授大將軍雍州刺史兼尙書令進封略陽縣公拜駙馬都尉進位丞相十二月魏孝武帝崩太祖立魏南陽王寶炬爲嗣是爲文皇帝魏大統元年春正月進太祖督中外諸軍事錄尙書事大行臺攺封安定郡王太祖固讓及錄尙書事魏帝許之乃攺封安定郡公三月太祖以戎役屢興民吏勞敝乃爲十四條新制奏魏帝行之三年東魏遣其將竇泰趣潼關髙敖曹圍洛州太祖擊破之斬泰髙敖曹陷洛州聞泰歿棄城走六月命太祖受錄尙書事八月太祖率李�等十二將東伐至沙苑齊神武引軍來會太祖召諸將進軍至渭曲背水東西爲陣齊神武至太祖奮擊大破之神武夜遁獻俘長安還軍渭南進太祖柱國大將軍增邑並前五千戶太祖進軍蒲�略定汾絳四年七月東魏遣將圍獨孤信於洛陽太祖率軍救信大捷七年太祖奏行十二條制恐百官不勉於職事又下令申明之八年冬十月齊神武渡河據邙山爲陣太祖擊之大破齊神武軍齊神武復合太祖不利引還十四年夏五月進授太祖太師十七年春三月魏文帝崩皇太子嗣位太祖以冢宰總百揆魏廢帝二年詔太祖爲都督中外諸軍事三年太祖廢帝立齊王廓是爲恭帝恭帝三年春正月以太祖爲太師大冢宰柱國冬十月太祖崩於云陽宮按孝閔帝本紀孝閔皇帝諱覺字�羅尼太祖第三子也母曰元皇后大統八年生於同州官舍九歲封略陽郡公時有善相者史元華見帝退謂所親曰此公子有至貴之相但恨其壽不足以稱之耳魏恭帝三年三月命爲安定公世子四月拜大將軍十月乙亥太祖崩景子嗣位太師大冢宰十二月丁亥魏帝詔以岐陽之地封帝爲周公庚子禪位於帝詔曰予聞皇天之命不於常惟歸於徳故堯授舜舜授禹時其宜也天厭我魏邦垂變以告惟爾罔弗知予𨿽不明敢弗龔天命格有徳哉今踵唐虞舊典禪位於周庸布告遐邇焉使大宗伯趙貴持節奉冊書曰咨爾周公帝王之位弗有常有徳者受命時乃天道予式時庸荒求於唐虞之彜踵曰我魏徳之終舊矣我邦小大罔弗知今其可久怫於天道而不歸有徳歟時用詢謀僉曰公昭考文公格勛徳於天地丕濟生民洎公躬又宣重光故元象徵見於上謳訟奔走於下天之歷數用實在焉予安敢弗若是以欽祗聖典遜位於公公其享玆大命保有萬國可不愼歟魏帝臨朝遣民部中大夫濟北公元迪致皇帝璽綬固辭公卿百辟勸進太師陳祥瑞乃從之是日魏帝遜於大司馬府元年春正月辛丑卽天王位柴燎告天朝百官於路門追尊皇考文公爲文王皇妣爲文後大赦天下封魏帝爲宋公按李賢傳賢弟遠除尙書僕射時太祖嫡嗣未建明帝居長已有成徳孝閔處嫡年尙幼沖乃召羣公謂之曰孤欲立子以嫡恐大司馬有疑大司馬卽獨孤信明帝敬後父也眾皆默未有言者遠曰夫立子以嫡不以長禮經明義略陽公爲世子公何所疑若以信爲嫌請卽斬信便拔刀而起太祖亦起曰何事至此信又自陳說遠乃止於是羣公並從遠議出外拜謝信曰臨大事不得不爾信亦謝遠曰今日賴公決此大議按晉蕩公護傳護太祖兄子也拜小司空太祖西巡至牽屯山遇疾馳驛召護護至涇州見太祖而太祖疾已綿篤謂護曰吾形容若此必是不濟諸子幼小寇賊未寧天下之事屬之於汝宜勉力以成吾志護涕泣奉命行至云陽而太祖崩護祕之至長安乃發喪時嗣子衝弱彊寇在近人情不安護綱紀內外撫循文武於是眾心乃定先是太祖常云我得胡力當時莫曉其旨至是人以護字當之尋拜柱國太祖山陵畢護以天命有歸遣人諷魏帝遂行禪代之事孝閔帝踐阼拜大司馬封晉國公孝閔帝元年九月甲子明帝以寧都郡公入卽皇帝位按周書明帝本紀世宗明皇帝諱毓小名統萬突太祖長子也母曰姚夫人永熙三年太祖臨夏州生帝於統萬城因以名焉大統十四年封寧都郡公十六年行華州事尋拜開府儀同三司宜州諸軍事宜州刺史魏恭帝三年授大將軍鎭隴右孝閔帝踐祚進位柱國轉岐州諸軍事岐州刺史治有美政黎民懷之及孝閔帝廢晉公護遣使迎帝於岐州秋九月癸亥至京師止於舊邸甲子羣臣上表勸進備法駕奉迎帝固讓羣臣固請是日卽天王位大赦天下乙丑朝羣臣於延壽殿按晉蕩公護傳孝閔帝踐阼護拜大冢宰時司會李植軍司馬孫恆等在太祖之朝允居權要見護執政恐不見容乃密要宮伯乙弗鳳張光洛賀拔提元進等爲腹心說帝曰護誅朝貴以來威權日盛謀臣宿將爭往附之大小政事皆決於護以臣觀之將不守臣節恐其滋蔓願早圖之帝然其言鳳等又曰以先王之聖明猶委植恆以朝政今若左提右挈何向不成且晉公常云我今夾輔陛下欲行周公之事臣聞周公攝政七年然後復子明辟陛下今日豈能七年若此乎深願不疑帝愈信之數將武士於後園講習爲執縛之勢護微知之乃出植爲梁州刺史恆爲潼州刺史欲遏其謀後帝思植等每欲召之護諫曰天下至親不過兄弟若兄弟自構嫌隙他人何易可親太祖以陛下富於春秋顧命托臣以後事臣旣情兼家國實願竭其股肱若使陛下親覽萬幾威加四海臣死之日猶生之年但恐除臣之後姦回得逞其欲非惟不利陛下亦恐社稷危亡臣所以勤勤懇懇干觸天威者但不負太祖之顧托保安國家之鼎祚耳不意陛下不照愚臣款誠忽生疑阻且臣旣爲天子兄復爲國家宰輔知更何求而懷冀望伏願陛下有以明臣無惑讒人之口因泣涕久之乃止帝猶猜之鳳等益懼密謀滋甚遂克日將召羣公入燕執護誅之光洛具以其前後謀告護護乃召柱國賀蘭祥小司馬尉遲綱等以鳳謀告之祥等並勸護廢帝時綱總領禁兵護乃遣綱入宮召鳳等議事及出以次執送護第因罷散宿衛兵遣祥逼帝幽於舊邸於是召諸公卿畢集護流涕謂曰先王起自布衣躬親行陣勤勞王業三十餘年寇賊未平奄棄萬國寡人地則猶子親受顧命以略陽公旣居正嫡與公等立而奉之革魏興周爲四海主自卽位以來荒淫無度暱近羣小�忌骨肉大臣重將咸欲誅滅若此謀遂行社稷必致傾覆寡人若死將何面目以見先王今日寧負略陽不負社稷角寧鄀公年徳兼茂仁孝聖慈四海歸心萬方注意今欲廢昏立明公等以爲何如羣臣咸曰此公之家事敢不惟命是聽於是斬鳳等於門外並誅植恆等尋亦弒帝迎世宗於岐州而立之明帝武成二年夏四月壬寅武帝以魯國公卽皇帝位按周書武帝本紀髙祖武皇帝諱邕字禰羅突太祖第四子也母曰此奴太后大統九年生於同州有神光照室幼而孝敬聰敏有器質太祖異之曰成吾志者必此兒也年十二封輔城郡公孝閔帝踐祚拜大將軍出鎭同州世宗卽位遷柱國授蒲州諸軍事蒲州刺史武成元年入爲大司空治禦正進封魯國公領宗師甚爲世宗所親愛朝廷大事多共參議性沈深有遠識非因顧問終不輒言世宗每嘆曰夫人不言言必有中武成二年夏四月世宗崩遺詔傳帝位於髙祖髙祖固讓百官勸進乃從之壬寅卽皇帝位大赦天下按崔猷傳猷深爲晉公護所重世宗卽位徵拜禦正中大夫武成二年除司會中大夫禦正如故世宗崩遺詔立髙祖晉公護謂猷曰魯國公稟性寬仁太祖諸子之中年又居長今奉遵遺旨翊戴爲主君以爲何如猷對曰殷道尊尊周道親親今朝廷旣遵周禮無容輒違此義護曰天下事大但恐畢公衝幼耳猷曰昔周公輔成王以朝諸侯況明公親賢莫二若行周公之事方爲不負顧托事𨿽不行當時稱其守正按晉蕩公護傳世宗性聰睿有識量護深憚之有李安者本以鼎俎得寵於護稍被升擢位至膳部下大夫至是護乃密令安因進食於帝加以毒藥帝遂寢疾而崩護立髙祖百官總己以聽於護武帝宣政元年六月戊戌宣帝以皇太子卽皇帝位按周書宣帝本紀宣皇帝諱贇字幹伯髙祖長子也母曰李太后武成元年生於同州保定元年五月丙午封魯國公建徳元年四月癸巳髙祖親告廟冠於阼階立爲皇太子詔皇太子巡撫西土文宣皇后崩髙祖諒暗詔太子總朝政五旬而罷髙祖每巡幸四方太子當畱監國五年二月又詔皇太子巡西土因討土谷渾宣政元年六月丁酉髙祖崩戊戌皇太子卽皇帝位尊皇后爲皇太后宣帝大象二年二月辛巳靜帝以皇太子受內禪卽皇帝位按周書靜帝本紀靜皇帝諱衍後攺爲闡宣帝長子也母曰朱皇后建徳二年六月生於東宮大象元年正月癸卯封魯王戊午立爲皇太子二月辛巳宣帝於鄴宮傳位授帝居正陽宮二年夏五月乙未宣帝寢疾詔帝入宿於露門學己酉宣帝崩帝入居天臺廢正陽宮大赦天下停洛陽宮作庚戌上天元上皇太后尊號爲太皇太後天元聖皇太后李氏爲太帝太後天元大皇后楊氏爲皇太後天大皇后朱氏爲帝太后其天中大皇后陳氏天右大皇后元氏天左大皇后尉遲氏並出俗爲尼按冊府元龜靜帝宣帝長子大象元年正月封魯王是月立爲皇太子二月宣帝詔曰有聖大寶實惟重器元天表命人事與能幽顯同謀確乎不易域中之大實懸定於杳冥天下爲公蓋不避於內舉我大周感蒼昊之精受河雒之錫武功文徳光格區宇創業垂統永惟無窮朕以寡薄祗承洪緒上賴先朝得一之迹下藉羣後不貳之心職貢與雲雨俱通憲章共光華並旦圓首方足咸豋仁壽興隆國本用弘天歷皇太子地居上嗣正統所歸遠惟積徳之休允�無疆之祚帝王之量未肅而成天祿之期不謀已至朕今傳位於衍乃眷四海深合謳歌之望俾予一人髙蹈風塵之表萬方兆庶知朕意焉

登極部匯考十五

隋文帝開皇元年春二月甲子以隋王受周禪卽皇帝位按隋書文帝本紀髙祖文皇帝姓楊氏諱堅弘農郡華陰人也漢太尉震八代孫鉉仕燕爲北平太守鉉生元壽後魏代爲武川鎭司馬子孫因家焉元壽生太原太守惠嘏嘏生平原太守烈烈生寧遠將軍禎禎生忠忠卽皇考也皇考從周太祖起義關西賜姓普六茹氏位至柱國大司空隋國公薨贈太保謚曰桓皇妣呂氏以大統七年六月癸丑夜生髙祖於馮翊般若寺紫气充庭有尼來自河東謂皇妣曰此兒所從來甚異不可於俗間處之尼將髙祖捨於別館躬自撫養皇妣嘗抱髙祖忽見頭上角出徧體鱗起皇妣大駭墜髙祖於地尼自外入見曰已驚我兒致令晚得天下爲人龍顏額上有五柱入頂目光外射有文在手曰王長上短下沈深嚴重初入太學𨿽至親暱不敢狎也年十四京兆尹薛善辟爲功曹十五以太祖勛授散騎常侍車騎大將軍儀同三司封成紀縣公十六遷驃騎大將軍加開府周太祖見而嘆曰此兒風骨不似代間人明帝卽位授右小宮伯進封大興郡公帝嘗遣善相者趙昭視之昭詭對曰不過作柱國耳旣而陰謂髙祖曰公當爲天下君必大誅殺而後定善記鄙言武帝卽位遷左小宮伯出爲隋州刺史進位大將軍後徵還遇皇妣寢疾三年晝夜不離左右代稱純孝宇文護執政尢忌髙祖屢將害焉大將軍侯伏侯壽等匡護得免其後襲爵隋國公武帝聘髙祖長女爲皇太子妃益加禮重齊王憲言於帝曰普六茹堅相貌非常臣每見之不覺自失恐非人下請早除之帝曰此止可爲將耳內史王軌驟言於帝曰皇太子非社稷主普六茹堅貌有反相帝不悅曰必天命有在將若之何髙祖甚懼深自晦匿建徳中率水軍三萬破齊師於河橋明年從帝平齊進位柱國宇文憲破齊任城王髙湝於冀州除定州總管先是定州城西門久閉不行齊文宣帝時或請開之以便行路帝不許曰當有聖人來啟之及髙祖至而開焉莫不驚異尋轉亳州總管宣帝卽位以后父徵拜上柱國大司馬大象初遷大後丞右司武俄轉大前疑每巡幸恆委居守時帝爲刑經聖制其法深刻髙祖以法令滋章非興化之道切諫不納髙祖位望益隆帝頗以爲忌帝有四幸姬並爲皇后諸家爭寵數相毀譖帝每忿怒謂後曰必族滅爾家因召髙祖命左右曰若色動卽殺之髙祖旣至容色自若乃止大象二年五月以髙祖爲揚州總管將發暴有足疾不果行乙未帝崩時靜帝幼沖未能親理政事內史上大夫鄭譯禦正大夫劉昉以髙祖皇后之父眾望所歸遂矯詔引髙祖入總朝政都督內外諸軍事周氏諸王在藩者髙祖悉恐其生變稱趙王招將嫁女於突厥爲詞以徵之丁未發喪庚戌周帝拜髙祖假黃鉞左大丞相百官總己而聽焉以正陽宮爲丞相府以鄭譯爲長史劉昉爲司馬具置寮佐宣帝時刑政苛酷羣心崩駭莫有固志至是髙祖大崇惠政法令淸簡躬履節儉天下悅之六月趙王招陳王純越王達代王盛滕王逌並至於長安相州總管尉遲迥自以重臣宿將志不能平遂舉兵東夏趙魏之士從者若流旬日之間眾至十餘萬又宇文冑以滎州石愻以建州席毗以沛郡毗弟叉羅以兗州皆應於迥迥遣子質於陳請援髙祖命上柱國鄖國公韋孝寬討之雍州牧畢王賢及趙陳等五王以天下之望歸於髙祖因謀作亂髙祖執賢斬之寢趙王等之罪因詔五王劍履上殿入朝不趨用安其心七月陳將陳紀蕭摩訶等寇廣陵吳州總管於顗轉擊破之廣陵人杜喬生聚眾反刺史元義討平之韋孝寬破尉遲迥於相州傳首闕下餘黨悉平初迥之亂也鄖州總管司馬消難據州響應淮南州縣多同之命襄州總管王誼討之消難奔陳荊郢羣蠻乘釁作亂命亳州總管賀若誼討平之先是上柱國王謙爲益州總管旣見幼主在位政由髙祖遂起巴蜀之眾以匡復爲辭髙祖方以東夏山南爲事未遑致討謙進兵屯劍閣陷始州至是乃命行軍元帥上柱國梁睿討平之傳首闕下巴蜀阻險人好爲亂於是更開平道毀劍閣之路立銘垂誡焉五王陰謀滋甚髙祖賫酒肴以造趙王第欲觀所爲趙王伏甲以宴髙祖髙祖幾危賴元冑以濟於是誅趙王招越王盛九月以世子勇爲洛州總管東京小冢宰壬子周帝詔曰假黃鉞使持節左大丞相都督內外諸軍事上柱國大冢宰隋國公堅感山河之靈應星辰之气道髙雅俗徳協幽顯釋巾登仕搢紳傾屬開物成務朝野承風受詔先皇弼諧寡薄合天地而生萬物順陰陽而撫四裔近者內有艱虞外聞妖寇以鷹鸇之志運帷帳之謀行兩觀之誅掃萬里之外遐邇淸肅實所賴焉四海之廣百官之富俱稟大訓咸餐至道治定功成棟梁斯托神猷盛徳莫二於時可授大丞相罷左右丞相之官餘如故冬十月壬申詔贈髙祖曾祖烈爲柱國太保都督徐兗等十州諸軍事徐州刺史隋國公謚曰康祖禎爲柱國太傅都督陜蒲等十三州諸軍事同州刺史隋國公謚曰獻考忠爲上柱國太師大冢宰都督冀定等十三州諸軍事雍州牧誅陳王純癸酉上柱國勛國公韋孝寬卒十一月辛未誅伐王達滕王逌十二月甲子周帝詔曰天大地大合其徳者聖人一陰一陽調其气者上宰所以降神載挺陶鑄羣生代蒼蒼之工成巍巍之業假黃鉞使持節大丞相都督內外諸軍事上柱國大冢宰隋國公應百代之期當千齡之運家隆臺鼎之盛門有翊贊之勤心同伊尹必致堯舜情類孔丘憲章文武爰初入仕風流映世公卿仰其軌物搢紳謂爲師表入處禁闈出居藩政芳猷茂績問望彌遠往平東夏人情未安燕南趙北實爲天府擁節仗旄任當連率柔之以徳導之以禮畏之若神仰之若日芳風美迹歌頌獨存淮海榛蕪多歷年代作鎭南鄙選眾惟賢威震殊俗化行黔首任掌鉤陳職司邦政國之大事朝寄更深鑾駕巡遊畱臺務廣周公陜西之任僅可爲倫漢臣關內之重未足相況及天崩地坼先帝升遐朕以眇年奄經荼毒親受顧命保乂皇家姦人乘隙潛圖宗社無君之意已成竊發之期有日英規潛運大略川回匡國庇人罪人斯得兩河遘亂三魏稱兵半天之下洶洶鼎沸祖宗之基已慮生人之命將怠安陸作釁南通吳越蜂飛蠆聚江漢騷然巴蜀鴟張�將問鼎秦塗更阻漢門重閉畫籌帷帳建出師車諸將稟其謀壯士感其義不違時日咸得淸蕩九功遠被七徳允諧百僚師師四門穆穆光景照臨之地風雲去來之所允武允文幽明同徳驟山驟水遐邇歸心使朕繼踵上皇無爲以治聲髙宇宙道格天壤伊尹輔殷霍光佐漢方之蔑如也昔營丘曲阜地多諸國重耳小白錫用殊禮蕭何優贊拜之儀番君越公侯之爵姬劉以降代有令謨宜崇典禮憲章自昔可授相國總百揆去都督內外諸軍事大冢宰之號進公爵爲王以隋州之崇業鄖州之安陸城陽溫州之宜人應州之平靖上明順州之淮南士州之永川昌州之廣昌安昌申州之義陽淮安息州之新蔡建安豫州之汝南臨潁廣寧初安蔡州之蔡陽郢州之漢東二十郡爲隋國劍履上殿入朝不趨贊拜不名備九錫之禮加璽紱遠遊冠相國印綠綟綬位在諸侯王上隋國置丞相已下一依舊式髙祖再讓不許乃受王爵十郡而已詔進皇祖考爵並爲王夫人爲王妃辛巳司馬消難以陳師寇江州刺史成休寧擊卻之大定元年春二月壬子令日已前賜姓皆復其舊是日周帝詔曰伊周作輔不辭殊禮之錫桓文爲霸允應異物之典所以表格天之勛彰百代之業相國隋王前加典策式昭大禮固守謙光絲言未綍宜申顯命一如往旨王功必先人賞存後己退讓爲本誠乖朕意宜命百辟盡詣王宮眾心克感必令允納如有表奏勿復以聞癸丑文武百官詣合惇勸髙祖乃受甲寅策曰咨爾假黃鉞使持節大丞相都督內外諸軍事上柱國大冢宰隋王天覆地載藉人事以財成日往月來由王道而盈昃五气陶鑄萬物流形誰代上元之工斯則大聖而已曰惟先正翊亮皇朝種徳積善載誕上相精采不代風骨異人匡國濟時除凶撥亂百神奉職萬國宅心殷相以先知悟人周輔乃弘道於代方斯蔑如也今將授王典禮其敬聽朕命朕以不徳早承丕緒上靈降禍夙遭閔凶妖醜覬覦密圖社稷宮省之內疑慮驚心公受命先皇志在匡弼輯諧內外潛運機衡姦人懾憚謀用丕顯俾贅旒之危爲泰山之固是公重造王室作霸之基也伊我祖考之代任寄已深入掌禁兵外司藩政文經武略久播朝野戎軒大舉長驅晉魏平陽震熊羆之熱冀部耀貔豹之威初平東夏人情未一叢臺之北易水之南西距井陘東至滄海比數千里舉袂如帷委以連城建旌仗節教因其俗刑用輕典如泥從印猶艸隨風此又公之功也吳越不賓多歷年代淮海之外時非國有爰整其旅出鎭於亳武以威物文以懷遠羣盜自奔外戶不閉人黎慕義𦇤負而歸自北之風化行南國此又公之功也宣帝禦任重宗臣入典八屯外司九伐禁衛勤巡警之務治兵得搜狩之禮此又公之功也鑾駕遊幸頻委畱臺文武注意軍國諮�萬事咸理反顧無憂此又公之功也朕在諒暗公實總己盤石之宗姦回者眾招引無賴連結羣小往者國衰甫爾已創陰謀積惡數旬昆吾方稔泣誅罄甸宗廟以寧此又公之功也尉迥猖狂稱兵鄴邑欲長戟而指北闕彊弩而圍南斗憑陵三魏之間震驚九州之半聚徒百萬悉成蛇豕淇水洹水一飲而竭人之死生翻系凶豎壽之長短不由司命公乃戒彼鷹揚出車練卒誓蒼兕於河朔建瓴水於東山口授兵書手畫行陣量敵制勝指日克期諸將遵其成旨壯士感其大義輕死忘生轉鬥千里旗鼓奮發如火燎毛元黃變漳河之水京觀比爵臺之峻百城氛祲一旦廓淸此又公之功也靑土連率跨據東秦藉負海之饒倚連山之險望三輔而將逐鹿指六國而願連雞風雨之兵助鬼爲虐本根旣拔枝葉自殞屈法申恩示以大信此又公之功也申部殘賊充斥一隅蠅飛蟻聚攻州略地播以元澤迷更知反服而捨之無費遺鏃此又公之功也宇文冑親則宗枝外藩巖邑影響鄴賊有同就燥迫脇吏人叛換城戍偏師討蹙遂入网羅束之武牢有同囹圄事窮將軍如伏國刑此又公之功也檀讓席毗擁眾河外陳韓梁鄭宋衛鄒魯村落成梟獍之墟人庶爲豺狼之餌彊以陵弱大則吞小城有晝閉巷無行人授律出師隨機掃定讓旣授首毗亦梟懸此又公之功也司馬消難與國親姻作鎭安陸性多嗜欲意好貪聚屬城子女劫掠靡餘部入貨財多少具罄擅誅刺舉之使專殺儀臺之臣懼罪畏威動而內奰蠶食郡縣鴆毒華裔聞有王師自投南裔帝唐崇山之罰僅可方此大漢流禦之刑是亦相匹逋逃入藪荊郢用安此又公之功也王謙在蜀翻爲厲階閉劍閣之門塞靈關之宇自謂五丁復起萬夫莫向分閫推轂嘗不逾時風馳席卷一舉大定擒斬凶惡掃地無遺此又公之功也陳頊因循僞業自擅金陵屢遣醜徒趄江北公指麾藩鎭無不摧殄方置文深之柱非止尉佗之拜此又公之功也公有濟天下之勤重之以明徳始於辟命屈己登庸素業淸徽聲掩廊廟雄規神略气蓋朝野序百揆而穆四門恥一匡之舉九合尊賢崇徳尙齒貴功錄舊旌善興亡繼絕寬猛相濟彜倫攸敍惇睦帝親崇獎王室星象不拆陰陽自調元冥祝融如奉太公之召雨師風伯似應成王之宰祥風嘉气觸石搖林瑞獸異禽遊園鳴閣至功至徳可大可久盡品物之和究杳冥之極朕又聞之昔者明王設官胙土營丘四履得徵五侯參墟寵章異其禮物故藩屏作固垂拱責成沈嘿巖廊不下堂席公道髙往烈賞薄前王朕以眇身托於兆人之上求諸故實甚用懼焉往加大典憲章在昔謙以自牧未應朝禮日月不居便已隔歲時談物議其謂朕何今進授相國總百揆以申州之義陽等十二郡爲隋國今命使持節太傅上柱國杞國公椿大宗伯大將軍金城公趙煚授相國印綬相國禮絕百辟任總羣官舊職常典宜與事革昔堯臣大尉舜佐司空姬旦相周霍光輔漢不居藩國惟在天朝其以相國總百揆去眾號焉上所假節大丞相大冢宰印綬又加九錫其敬聽朕後命以公執律修徳愼獄卹刑爲其訓範人無異志是用錫公大輅戎輅各一元牡二駟公勤心地利所寶人天崇本務農公私殷阜是用錫公衮冕之服赤副焉公樂以移風雅以變俗遐邇胥悅天地咸和是用錫公軒懸之樂六佾之舞公仁風徳教覃及海隅荒忽幽遐回首內向是用錫公朱戶以居公水鏡人倫銓衡庶職能官流詠遺賢必舉是用錫公納陛以登公執鈞於內正性率下犯義無禮罔不屏黜是用錫公武賁之士三百人公元本闕是用錫公鈇鉞各一公威嚴夏日精厲秋霜猾夏必誅顧眄天壤掃淸姦宄折衝無外是用錫公彤弓一彤矢百盧弓十盧矢千惟公孝通神明肅恭祀典尊嚴如在情切幽明是用錫公秬鬯一卣珪瓚副焉隋國置丞相以下一遵舊式往欽哉其敬循往策祗服大典簡卹爾庶功對揚我太祖之休命於是建臺置官景長詔王冕十有二旒建天子旌旗出警入蹕乘金根車駕六馬備五時副車置旄頭云樂舞八佾設鐘宮懸王妃爲王后長子爲太子前後三讓乃受俄而周帝以眾望有歸乃下詔曰元气肇辟樹之以君有命不恆所輔惟徳天心人事選賢與能盡四海而樂推非一人而獨有周徳將盡妖孽遞生骨肉多虞藩維構釁影響同惡過半區宇或小或大圖帝圖王則我祖宗之業不絕如綫相國隋王睿聖自天英華獨秀刑法與禮儀同運文徳共武功俱遠愛萬物其如己任兆庶以爲憂手運璣衡躬命將士芟夷姦宄刷蕩氛祲化通冠帶威震幽遐虞舜之大功二十未足相比姬發之合位三五豈可足論況木行已謝火運旣興河洛出革命之符星辰表代終之象煙雲攺色笙簧變音獄訟咸歸謳歌盡至且天地合徳日月貞明故以稱大爲王照臨下土朕𨿽寡昧未達變通幽顯之情皎然易識今使祗順天命出遜別宮禪位於隋一依唐虞漢魏故事髙祖三讓不許遣兼太傅上柱國杞國公椿奉冊曰咨爾相國隋王粵若上古之初爰啟淸濁降符授聖爲天下君事上帝而理兆人和百靈而利萬物非以區宇之富未以宸極爲尊大庭軒轅以前驪連赫胥之日咸以無爲無欲不將不迎遐哉其詳不可聞已厥有載籍遺文可觀聖莫逾於堯美未過於舜堯得太尉已作運衡之篇舜遇司空便敍精華之竭彼褰裳脫屣貳宮設饗百辟歸禹若帝之初斯蓋上則天時不敢不授下祗天命不可不受湯代於夏武革於殷干戈揖讓𨿽復異揆應天順人其道靡異自漢迄晉有魏至周天歷逐獄訟之歸神鼎隨謳歌之去道髙者稱帝祿盡者不王與夫文祖神宗無以別也周徳將盡禍難頻興宗戚姦回咸將竊發顧瞻宮闕將圖宗社藩維連率逆亂相尋搖蕩三方不合如礪蛇行鳥攫投足無所王受天明命睿徳在躬救頹運之艱匡墜地之業拯大川之溺撲燎原之火除羣凶於城社廓妖氛於遠服至徳合於造化神用洽於天壤八極九野萬方四裔圓首方足罔不樂推往歲長星夜掃經天晝見八風比夏后之作五緯同漢帝之聚除舊之徵昭然在上近者赤雀降祉元龜效靈鐘石變音蛟魚出穴布新之貺煥焉在下九區歸往百靈協贊人神屬望我不獨知仰祗皇靈俯順人願今敬以帝位禪於爾躬天祚告窮天祿永終於戲王宜允執厥和儀刑典訓升圜丘而敬蒼昊禦皇極而撫黔黎副率土之心恢無疆之祚可不盛歟遣大宗伯大將軍金城公趙煚奉皇帝璽紱百官勸進髙祖乃受焉開皇元年二月甲子上自相府常服入宮備禮卽皇帝位於臨光殿設壇於南郊遣使柴燎告天是日告廟大赦攺元乙丑追尊皇考爲武元皇帝廟號太祖皇妣爲元明皇后己巳以周帝爲介國公邑五千戶爲隋室賓旌旗車服禮樂一如其舊上書不爲表答表不稱詔周氏諸王盡降爲公按禮儀志周大定元年靜帝遣兼太傅上柱國杞國公椿大宗伯大將軍金城公煚奉皇帝璽綬策書禪位於隋司錄虞慶則白請設壇於東第博士何妥議以爲受禪登壇以告天也故魏受漢禪設壇於繁昌爲在行旅郊壇乃闕至如漢髙在光武在鄗盡非京邑所築壇自晉宋揖讓皆在都下莫不並就南郊更無別築之義又後魏卽位登朱雀觀周帝初立受朝於路門𨿽自我作古皆非祖也今卽府爲壇恐招後誚議者從之二月甲子椿等乘象輅備鹵簿持節率百官至門下奉策入次百官文武朝服立於門南北面髙祖冠遠遊冠府僚陪列記室入白禮曹導髙祖府寮從出大門東廂西向椿奉策書煚奉璽綬出次節導而進髙祖揖之入門而左椿等入門而右百官隨入庭中椿南向讀冊書畢進授髙祖髙祖北面再拜辭不奉詔上柱國李穆進諭朝旨又與百官勸進髙祖不納椿等又奉策書進而惇勸髙祖再拜俯受策以授髙熲受璽以授虞慶則退就東階位使者與百官皆北面再拜搢笏三稱萬歲有司請備法駕髙祖不許攺服紗帽黃袍入幸臨光殿就閣內服衮冕乘小輿出自西序如元會儀禮部尙書以案承符命及祥瑞牒進東階下納言跪禦前以聞內史令奉宣詔大赦攺元曰開皇是日命有司奉冊祀於南郊仁壽四年七月煬帝以皇太子卽皇帝位按隋書煬帝本紀煬皇帝諱廣一名英小字阿髙祖第二子也母曰文獻獨孤皇后上美姿儀少敏慧髙祖及後於諸子中特所鐘愛在周以髙祖勛封雁門郡公開皇元年立爲晉王拜柱國並州總管時年十三尋授武衛大將軍進位上柱國河北道行臺尙書令大將軍如故髙祖令項城公歆安道公才李徹輔導之上好學善屬文沈深嚴重朝野屬望髙祖密令善相者來和徧視諸子和曰晉王眉上雙骨隆起貴不可言旣而髙祖幸上所居第見樂器弦多斷絕又有塵埃若不用者以爲不好聲妓善之上尢自矯飾當時稱爲仁孝嘗觀獵遇雨左右進油衣上曰士卒皆沾濕我獨衣此乎乃令持去六年轉淮南道行臺尙書令其年徵拜雍州牧內史令八年冬大舉伐陳以上爲行軍元帥及陳平執陳湘州刺史施文慶散騎常侍沈客卿市令楊慧朗刑法監徐析尙書都令史曁慧以其邪佞有害於民斬之右闕下以謝三吳於是封府庫資財無所取天下稱賢進位太尉賜輅車乘馬衮冕之服元珪白璧各一復拜並州總管俄而江南髙智慧等相聚作亂徙上爲揚州總管鎭江都每歲一朝髙祖之祠泰山也領武候大將軍明年歸藩後數載突厥寇邊復爲行軍元帥出靈武無寇而還及太子勇廢立上爲皇太子是月當受冊髙祖曰吾以大興公成帝業令上出捨大興縣其夜烈風大雪地震山崩民捨多壞壓死者百餘口仁壽初奉詔巡撫東南是後髙祖每避暑仁壽宮恆令上監國四年七月髙祖崩上卽皇帝位於仁壽宮八月奉梓宮還京師按海山記隋煬帝生時有紅光燭天裏中牛馬皆鳴先是獨孤後夢龍出身中飛髙十餘里龍墮地尾輒斷以告文帝帝沈吟默塞不答帝三歲戲於文帝前文帝抱之玩視甚久曰是兒極貴恐破我家自玆𨿽愛帝而亦不快於帝帝十歲好觀古今書傳至於方藥天文地理伎藝術數無不通曉然而性褊急陰賊刻忌好鉤索人情深淺時楊素有戰功方貴用事帝傾意結之文帝得疾內外莫有知者帝坐便室召素謀曰君國之元老能了我家事者君也乃私執素手曰使我得志我亦終身報公素曰待之當自有計素入問疾文帝見素起坐謂素曰吾常親鋒刃冒矢石出入生死與子同之方享今日之貴吾自惟不免此疾不能臨天下汝立吾族中人吾不諱汝立吾兒勇爲帝汝倍吾言吾去世亦殺汝此事吾不語人素曰國本不可屢易臣不敢奉詔文帝忿懣乃大呼左右曰召我兒勇來乃气哽塞回面向之不言素乃出語帝曰事未可更待之有頃左右出報素曰帝呼不應喉中呦呦有聲帝拜素曰以終身累公素急入帝已崩矣乃不發喪明日素袖遺詔立帝時百官猶未知素執圭謂百官曰大行遺詔立帝有不從者戮於此左右扶帝上殿帝足弱欲倒者數四不能上素下去左右以手扶接帝帝援之乃上百官莫不嗟嘆煬帝大業十三年十一月壬戌恭帝以代王卽皇帝位尊煬帝爲太上皇按隋書恭帝本紀恭皇帝諱侑元徳太子之子也母曰韋妃性聰敏有气度大業三年立爲陳王后數載徙爲代王邑萬戶及煬帝親徵遼東令於京師總畱事十一年從幸晉陽拜太原太守尋鎭京師義兵入長安尊煬帝爲太上皇奉帝纂業義寧元年十一月壬戌上卽皇帝位於大興殿詔曰王道喪亂天步不康古往今來代有其事屬之於朕逢此百罹彼蒼者天胡寧斯忍𦇤褓之歲夙遭閔凶孺子之辰太上播越興言感動實疚於懷太尉唐公膺期作宰時稱舟楫大拯橫流糾合義兵翼戴皇室與國休戚再匡區夏爰奉明詔弼予幼沖顯命光臨天威咫尺對揚尊號悼心失圖一人在遠三讓不遂僶俯南面厝身無所苟利社稷莫敢或違俯從羣議奉尊聖旨可大赦天下攺大業十三年爲義寧元年十一月十六日昧爽以前大辟罪已下皆赦除之常赦所不免者不在赦限甲子以光祿大夫大將軍太尉唐公爲假黃鉞使持節大都督內外諸軍事尙書令大丞相進封唐王景寅詔曰朕惟孺子未出深宮太上遠巡追蹤穆滿時逢多難委當尊極辭不獲免恭己臨朝若涉大川罔知所濟撫躬永嘆憂心孔棘民之情僞曾未之聞王業艱難載云其易賴股肱戮力上宰賢良匡佐衝人輔其不逮軍國機務事無大小文武設官位無貴賤憲章賞罰咸歸相府庶績其凝責成斯屬逖聽前史玆爲典故因循仍舊非曰徒言所存至公無爲讓徳

登極部匯考十六

唐一髙祖武徳元年五月甲子以唐王受隋禪卽皇帝位按唐書髙祖本紀髙祖諱淵字叔徳姓李氏隴西成紀人也其七世祖皓當晉末據秦涼以自王是爲涼武昭王皓生歆歆爲沮渠蒙遜所滅歆生重耳魏弘農太守重耳生熙金門鎭將戍於武川因畱家焉熙生天賜爲幢主天賜生虎西魏時賜姓大野氏官至太尉與李�等八人佐周代魏有功皆爲柱國號八柱國家周閔帝受魏禪虎已卒乃追錄其功封唐國公謚曰襄襄公生�襲封唐公隋安州總管柱國大將軍卒謚曰仁仁公生髙祖於長安體有三乳性寬仁襲封唐公隋文帝獨孤皇后髙祖之從母也以故文帝與髙祖相親愛文帝相用復髙祖姓李氏以爲千牛備身事隋譙隴二州刺史大業中歷岐州刺史滎陽樓煩二郡太守召爲殿內少監衛尉少卿煬帝徵遼東遣髙祖督運糧於懷遠鎭楊元感將反其兄弟從徵遼者皆逃歸髙祖先覺以聞煬帝遽班師以髙祖爲弘化畱守以禦元感詔關右諸郡兵皆受髙祖節度是時隋政荒天下大亂煬帝多以猜忌殺戮大臣嘗以事召髙祖髙祖遇疾不時謁髙祖有甥王氏在後宮煬帝問之王氏對以疾煬帝曰可得死否髙祖聞之益懼因縱酒納賂以自晦十一年拜山西河東慰撫大使擊龍門賊馬端兒射七十發皆中賊敗去而斂其屍以築京觀盡得其箭於其屍又擊絳州賊柴保昌降其眾數萬人突厥犯塞髙祖與馬邑太守王仁恭擊之隋兵少不敵髙祖選精騎二千爲遊軍居處飲食隨水艸如突厥而射獵馳騁示以閒暇別選善射者伏爲奇兵敵見髙祖疑不敢戰髙祖乘而擊之突厥敗走十三年拜太原畱守擊髙陽曆山飛賊甄翟兒於西河破之是時煬帝南遊江都天下盜起髙祖子世民知隋必亡陰結豪傑招納亡命與晉陽令劉文靜謀舉大事計已決而髙祖未之知欲以情告懼不見聽髙祖畱守太原領晉陽宮監而所善客裴寂爲副監世民陰與寂謀寂因選晉陽宮人私侍髙祖髙祖過寂飲酒酒酣從容寂具以大事告之髙祖大驚寂曰正爲宮人奉公事發當誅爲此耳世民因亦入白其事髙祖初陽不許欲執世民送官已而許之曰吾愛汝豈忍告汝邪然未有以發而所在盜賊益多突厥數犯邊髙祖兵出無功煬帝遣使者執髙祖詣江都髙祖大懼世民曰事急矣可舉事已而煬帝復馳使者赦止髙祖其事遂已是時劉武周起馬邑林士弘起豫章劉元進起晉安皆稱皇帝朱粲起南陽號楚帝李子通起海陵號楚王邵江海據岐州號新平王薛舉起金城號西秦霸王郭子和起楡林號永樂王竇建徳起河間號長樂王王須拔起恆定號漫天王汪華起新安杜伏威起淮南皆號吳王李密起鞏號魏公王徳仁起鄴號太公左才相起齊郡號博山公羅藝據幽州左難當據涇馮盎據髙羅皆號總管梁師都據朔方號大丞相孟海公據曹州號錄事周文舉據淮揚號柳葉軍髙開道據北平張長愻據五原周洮據上洛楊士林據山南徐圓朗據兗州楊仲達據豫州張善相據伊汝王要漢據汴州時徳睿據尉氏李義滿據平陵綦公順據靑萊淳於難據文登徐師順據任城蔣弘度據東海王薄據齊郡蔣善合據鄆州田畱安據章丘張靑特據濟北臧君相據海州殷恭邃據舒州周法明據永安苗海潮據永嘉梅知巖據宣城鄧文進據廣州俚酋楊世略據循潮冉安昌據巴東�長眞據郁林其別號諸盜往往屯聚山澤而劉武周攻汾陽宮髙祖乃集將吏告曰今吾爲畱守而賊據離宮縱賊不誅罪當死然出兵必待報今江都隔遠後期柰何將吏皆曰國家之利可專者公也髙祖曰善乃募兵旬日間得眾一萬副畱守虎賁郎將王威虎牙郎將髙君雅見兵大集疑有變謀因禱雨晉祠以圖髙祖髙祖覺之乃陰爲備五月甲子髙祖及威君雅視事開陽府司馬劉政會告威君雅反卽坐上執之丙寅突厥犯邊髙祖令軍中曰人告威君雅召突厥今其果然遂殺之以起兵遣劉文靜使突厥約連和六月己卯傳檄諸郡稱義兵開大將軍府置三軍以子建成爲隴西公左領軍大都督左軍隸焉世民爲燉煌公右領軍大都督右軍隸焉元吉爲姑臧公中軍隸焉裴寂爲長史劉文靜爲司馬石艾縣長殷開山爲掾劉政會爲屬長孫順徳王長諧劉弘基竇琮爲統軍開倉庫賑窮乏七月壬子髙祖杖白旗誓眾於野有兵三萬以元吉爲太原畱守癸丑發太原甲寅遣將張綸徇下離石龍泉文城三郡丙辰次靈石營於賈胡堡隋虎牙郎將宋老生屯於霍邑以拒義師丙寅隋鷹揚府司馬李軌起武威號大涼王八月辛巳敗宋老生於霍邑丙戌下臨汾郡辛卯克絳郡癸巳次龍門突厥來助隋驍衛大將軍屈突通守河東絕津梁壬寅馮翊賊孫華土門賊白元度皆具舟以來逆九月戊午髙祖領太尉加置僚佐以少牢祀河乃濟甲子次長春宮丙寅隴西公建成劉文靜屯永丰倉守潼關燉煌公世民自渭北徇三輔從父弟神通起兵於鄠柴氏婦髙祖女也亦起兵於司竹皆與世民會郿賊丘師利李仲文盩厔賊何潘仁向善思宜君賊劉炅等皆來降因略定鄠杜壬申髙祖次馮翊乙亥燉煌公世民屯阿城隴西公建成自新丰趨霸上丙子髙祖自下邽以西所經隋行宮苑�悉罷之出宮女還其家十月辛巳次長樂宮有眾二十萬隋畱守衛文升等奉代王侑守京城髙祖遣使諭之不報乃圍城下令曰犯隋七廟及宗室者罪三族丙申隋羅山令蕭銑自號梁公十一月丙辰克京城命主符郎宋公�收圖籍約法十二條殺人劫盜背軍叛者死癸亥遙尊隋帝爲太上皇立代王爲皇帝大赦攺元義寧甲子髙祖入京師至朝堂望闕而拜隋帝授髙祖假黃鉞使持節大都督內外諸軍事大丞相錄尙書事進封唐王以武徳殿爲丞相府下教曰令視事於虔化門十二月癸未隋帝贈唐襄公爲景王仁公爲元王夫人竇氏爲唐國妃謚曰穆以建成爲唐國世子世民爲唐國內史徙封秦國公元吉爲齊國公丞相府置長史司錄以下官趙郡公孝恭徇山南甲辰云陽令詹俊徇巴蜀二年正月丁未隋帝詔唐王劍履上殿入朝不趨贊拜不名加前後羽葆鼓吹戊午周洮降戊辰世子建成爲左元帥秦國公世民爲右元帥徇地東都二月己卯太常卿鄭元定樊鄧使者馬元規循荊襄三月己酉齊國公元吉爲太原道行軍元帥乙卯世民徙封趙國公丙辰隋右屯衛將軍宇文化及弒太上皇於江都立秦王浩爲皇帝吳興郡守沈法興據丹陽自稱江南道總管樂安人盧祖尙據光州自稱刺史戊辰隋帝進唐王位相國總百揆備九錫唐國置丞相等官立四廟四月己卯張長愻降五月乙巳隋帝命唐王冕十有二旒建天子旌旗出警入蹕甲寅王徳仁降戊午隋帝遜於位以刑部尙書蕭造司農少卿裴之隱奉皇帝璽紱於唐王三讓乃受武徳元年五月甲子卽皇帝位於太極殿命蕭造兼太尉告於南郊大赦攺元賜百官庶人爵一級義師所過給復三年其餘給復一年按創業起居注初帝自衛尉卿轉右驍衛將軍奉詔爲太原道安撫大使郡文武官治能不稱職者並委帝黜陟選補焉河東已來兵馬仍令帝徵發討捕所部盜賊隋大業十二年煬帝之幸樓煩時也帝以太原黎庶陶唐舊民奉使安撫不逾本封因私喜此行以爲天授所經之處示以寬仁賢智歸心有如影響煬帝自樓煩遠至雁門爲突厥始畢所圍事甚平城之急賴太原兵馬及帝所徵兵聲勢繼進故得解圍僅而獲免遂向東都仍幸江都宮以帝地居外戚赴難應機乃詔帝率太原部兵馬與馬邑郡守王仁恭北備邊朔嘗與突厥相遇帝擊大破之突厥收其所部不敢南入時有賊帥王漫天別黨眾逾數萬自號歷山飛結營於太原之南境上黨西河京都道路斷絕煬帝後十三年�帝爲太原畱守仍遣獸賁郎將王威獸牙郎將髙君雅爲副帝遂私竊喜甚而謂第二子秦王等曰唐固吾國太原卽其地焉今我來斯是爲天與與而不取禍將斯及然歷山飛不破突厥不和無以經邦濟時也旣而歷山飛眾數不少劫掠多年巧於攻城勇於力戰南侵上黨已破將軍慕容將軍羅侯之兵北寇太原又斬將軍潘長文首頻勝兩將所向無前於是帝率王威等及河東太原兵馬往討之於河西雀鼠谷口與賊相遇帝所向摧陷斬級獲生不可勝數而餘賊黨老幼男女數萬人並來降附於是郡境無虞年谷丰稔感帝恩徳若亢陽之逢膏雨焉後突厥知帝已還太原仁恭獨畱無援數侵馬邑帝遣副畱守髙君雅將兵與仁恭並力拒之仁恭等違帝指蹤遂爲突厥所敗旣而隋主遠聞以帝與仁恭不時捕寇縱爲邊患遂遣司直馳驛系帝而斬仁恭帝自以姓名著於圖籙太原王者所在慮被猜忌因而禍及頗有所晦時皇太子在河東獨有秦王侍側耳謂王曰隋歷將盡吾家繼膺符命不早起兵者顧爾兄弟未集耳今遭羑里之厄爾昆季須會盟津之師不得同受孥戮家破身亡爲英雄所笑王泣而啟帝曰芒碭山澤是處容人請同漢祖以觀時變帝曰今遇時來逢玆錮縶𨿽�機變何能爲也然天命有在吾應會昌未必不以此相啟今吾勵謹當敬天之誡以卜興亡自天佑吾彼焉能害天必亡我何所逃刑爾後數日果有詔使馳驛而至釋帝而免仁恭各依舊檢校所部煬帝之幸江都也所在路絕兵馬討掩來往不通信使行人無能自達惟有使自江都至於太原不逢劫掠依程而至眾咸異焉初使以夜至太原溫顏將宿於城西門樓上首先見之喜其靈速報兄彥弘馳以啟帝帝時方臥聞而驚起執彥弘手而笑曰此後餘年實爲天假退謂秦王曰吾聞惟神也不行而至不疾而速此使之行可謂神也天其以此使促吾當見機而作雄斷英從此遂定帝素懷濟世之略有經綸天下之心接待人倫不限貴賤一面相遇十數年不忘山川衝要一覽便憶遠近承風咸思托附仍命皇太子於河東潛結英俊秦王於晉陽密招豪友太子及王俱稟聖略傾財賑施卑身下士逮乎鬻繒博徒監門�養一技可稱一藝可取與之抗禮未嘗云倦故得士庶之心無不至者十三年歲在丁亥正月丙子夜晉陽宮西北有光夜明自地屬天若大燒火飛焰炎赫正當城西龍山上直指西南極望竟天俄而山上當童子寺左右有紫气如虹橫絕火中上衝北斗自一更至三更而滅城上守更人咸見而莫能辧之皆不敢道大業初帝爲樓煩郡守時有望气者云西北幹門有天子气連太原甚盛故隋主於樓煩置宮以其地當東都西北因過太原取道龍山觀風俗行幸以厭之云後又拜代王爲郡守以厭之二月己丑馬邑軍人劉武周殺太守王仁恭據其郡而自稱天子國號定楊帝聞而嘆曰頃來羣盜徧於天下攻略郡縣未有自謂王侯者焉而武周豎子生於塞上一朝�起輕竊大名可謂陳涉狐鳴爲沛公驅除者也三月丁卯武周南破樓煩郡進據汾源宮帝謂官僚曰兵可戒嚴城可守備糧可賑給三者當今廢一不可乃以王威兼任太原郡丞爲人淸恕令與晉陽宮監裴寂相知檢校倉糧賑給軍戶口髙君雅當守髙陽得無失脫遣巡行城池及捍禦器械以兵馬鎧仗戰守事機召募勸賞軍民徵發皆須決於帝太原左近聞帝部分募兵備邊所在影赴旬日之頃少長得數千人兵司總帳以聞請安營處帝指興國寺曰勤王之師不謀而至此其興國者焉宜於此寺安處恐威雅猜覺亦不之閱問私謂秦王等曰紀綱三千足成霸業處之興國可謂嘉名仍遣密使往蒲州催追皇太子等是月也朔方郡人梁師都又殺郡官而稱天子初帝遣獸牙郎將髙君雅與馬邑守王仁恭防遏突厥雅違帝旨失利而還帝恐煬帝有責便欲據法繩雅雅是煬帝舊左右慮被猜嫌忍而弗問雅性庸佷不知慚屈帝甚得太原內外人心瞻仰龍顏疑有異志每與王威密伺帝�有鄕長劉龍者晉陽之富人也先與宮監裴寂引之謁帝帝𨿽知其微細亦接待之以招客君雅又與龍相善龍感帝恩眄竊知雅等密意具以啟聞帝謂龍曰此輩下愚暗於時事同惡違眾必自斃也然卿能相報深有至誠幸勿有多言我爲之所夏五月癸亥夜帝遣長孫順徳趙文恪等率興國寺所集兵五百人總取秦王部分伏於晉陽宮城東門之左以自備甲子旦命晉陽縣令劉文靜導開陽府司馬劉正會辭告髙君雅王威等與北蕃私通引突厥南寇帝集文武官僚收威等系獄丙寅而突厥數萬騎抄逼太原入自羅郭北門取東門而出帝分命裴寂文靜等守備諸門並令大開不得輒閉而城上不張旗幟守城之人不許一人外看亦不得髙聲示以不測突厥夜遁帝手疏與突厥書曰何所聞而來何所見而去自去自來豈非天所爲也我知天意故不遣追汝知天意亦須同我當今隋國喪亂蒼生困窮若不救濟總爲上天所責我今大舉義兵欲寧天下遠迎主上還共突厥和親更似開皇之時豈非好事且今日陛下𨿽失可汗之意可汗寧忘髙祖之恩也若能從我不侵百姓徵伐所得子女玉帛皆可汗有之必以路遠不能深入見與和通坐受寶玩不勞兵馬亦任可汗一二便宜任量取中遣使者馳驛送啟始畢得書大喜其部達官等曰唐公自作天子我則從行覓大勛賞不避時熱卽以此意作書報帝帝開書嘆息久之曰非有天命寧豈如此但孤爲人臣須盡節主憂臣辱當未立功欲舉義兵欲戴王室大名自署長惡無君可謂階亂之人非復尊隋之事本慮兵行以後突厥南侵屈節連和以安居者不謂今日所報更相要逼乍可絕好無從所勸突厥之報帝書也謂使人曰唐公若從我語卽宜急報我遣大達官往取進止官僚等以帝辭色懍然莫敢咨諫興國寺兵知帝未從突厥所請往往偶語曰公若更不從突厥我亦不能從公裴寂劉文靜等知此議以狀啟聞帝作色曰公等並是隋臣方來共事以此勸孤臣節安在裴寂等對曰儻使伊呂得盡誠於桀紂卽不爲湯武之臣寂等攺以事君不敢拘於小節帝曰事不師古鮮能克成諸賢宜更三思以謀其次六月己卯太子與齊王至自河東帝歡甚裴寂等乃因太子秦王等入啟請依伊尹放太甲霍光廢昌邑故事廢皇帝而立代王興義兵以檄郡縣攺旗幟以示突厥師出有名以輯中外帝曰如此所作可謂掩耳盜鐘事機相迫不得不爾𨿽失意於後主幸未負於先帝眾議旣同孤何能易所恨元首叢脞股肱墮哉欷歔不得已裴寂等曰文皇傳嗣後主假權楊素亡國喪家其來漸矣民怨神怒降玆禍亂致天之罰理亦其宜於是遣使以眾議馳報突厥始畢依旨卽遣其柱國康鞘利級失熱寒特勤達官等送馬千匹來太原交市仍許遣兵送帝往西京多少惟命康鞘利將至軍司以兵起甲子之日又符讖尙白請建武王所執白旗以示突厥帝曰誅紂之旗牧野臨時所仗未入西郊無容預執宜兼以絳雜半續之諸軍�旛皆放此營壁城壘幡旗四合赤白相映若花園開皇初太原童謠云法律存道徳在白旗天子出東海常亦云白衣天子故隋主恆服白衣每向江都擬於東海常修律令筆削不停並以彩畫五級木壇自隨以事道又有桃李子歌曰桃李子莫浪語黃鵠繞山飛宛轉花園裏案李爲國姓桃當作陶若言陶唐也配李而言故云桃花園宛轉屬旌幡汾晉老幼謳在耳忽�靈驗不勝歡躍帝每顧旗幡笑而言曰花園可爾不知黃鵠如何吾當一舉千里以符冥讖自爾已後義兵日有千餘集焉二旬之間眾得數萬裴寂等啟曰義軍漸大宜有司存官僚所統須有肄屬帝曰布衣之士或假名竊位孤實將軍居唐大宇近捨於此更欲何求裴寂等請進位大將軍以隆府號不乖古今權藉威名帝曰卿以二立相期欲孤爲霍光之任威在將軍何關大也必須仍舊亦任加之署置府僚長史已下功次取之量能受職裴寂等又請置諸軍並兵士等總號帝曰諸侯三軍春秋所許孤今霸業差擬晉文可作三軍分置左右謀簡統帥妙選其人諸軍旣是義兵還可呼爲義士昔周武克殷義士非其薄徳況今未有所克敢忘義士者乎太原遼山縣令髙斌廉拒不從命仍遣使間行往江都奏帝舉兵煬帝惡李氏據有太原聞而甚懼乃�東都西京嚴爲備禦西河不時送款帝曰遼山守株未足爲慮西河繞山之路當吾行道不得畱之六月甲申乃命大郎二郎率眾取之除程命賫三日之糧時文武官人並未署置軍中以次第呼太子秦王爲大郎二郎焉臨行帝語二兒曰爾等少年未之更事先以此郡觀爾所爲人具爾瞻咸宜勉力大郎二郎跪而對曰兒等早蒙弘訓稟教義方奉以周旋不敢失墜家國之事忠孝在焉故從嚴令事須稱旨如或有違請先軍法帝曰爾曹能爾吾復何憂於時義師初會未經講閱大郎等慮其不攻以軍法爲言三軍聞者人皆自肅兵向西河大郎二郎在路一同義士等其甘苦齊其休息風塵警急身卽前行民間近道果菜已上非買不食義士有竊取者卽遣求主爲還價亦不詰所竊之人路左有長老或進蔬食壺漿者重傷其意非其所見軍人等同分未嘗獨受如有牛酒饋遺案輿來者勞而遣之曰此隋法也吾不敢頗慮前人有限遂爲終日不食以謝之於是將士見而感悅人百其勇至西河城下大郎二郎不甲親往諭之城外欲入城人無問男女小大並皆放入城內旣見義軍寬容至此咸思奔赴惟有郡丞髙徳儒執迷不反己丑以兵臨之飛梯才進眾皆爭上郡司法書佐朱知瑾等從城上引兵而入執徳儒以送軍門徳儒卽隋之見鸞人也大郎二郎等數之曰卿逢野鳥謬道見鸞佞惑隋侯以爲祥瑞趙髙指鹿爲馬何相似哉義兵今獎王室理無不殺趙髙之輩仍命斬焉自外不戮一人秋毫不犯往還九日西河遂定師歸帝聞喜曰以此用兵天下橫行可也是日卽定入關之策癸巳以世子爲隴西公爲左領軍大都督左三統軍等隸焉二郎爲燉煌公爲右領軍大都督右三統軍等隸焉世子乃爲太原郡守命裴寂劉文靜爲大將軍府長史司馬以殷開山劉正會溫大雅唐儉權弘壽盧階思徳平武士等爲掾屬記室參左等官以鷹揚王長階姜寶誼揚毛京兆長孫順徳竇琮劉弘基等分爲左右統軍副統軍自外文武職員隨才銓用其平旦有僧俗姓李氏獲白雀而獻之至日未時又有白雀來止帝牙前樹上左右復捕獲焉明旦有紫雲見於天當帝所坐處移時不去旣而欲散變爲五色皆若龍獸之象如此三朝百姓咸見文武謁賀帝皆抑而不受丙申突厥柱國康鞘利等並馬而至捨之於城東興國元壇丁酉帝引康鞘利等禮見於晉陽宮東門之側捨受始畢所送書信帝爲貌恭厚加饗賄鞘利等大悅退相謂曰唐公見我能屈意敬人者人皆敬愛天下敬愛必爲人主我等見之人不覺自敬從此以後帝每見鞘利等愈加敬畏其馬千匹惟市好者而取其半已而髙陽郡靈壽賊帥�士陵以其黨數千人款附卽授鎭東將軍封燕郡公仍置鎭東府具補僚屬以招撫山東郡縣乙巳康鞘利等還蕃乃命司馬劉文靜報使並取其兵秋七月壬子以四郎元吉爲太原郡守畱守晉陽宮文武後事並委焉義師欲西入關移營於武徳南癸丑將引帝立軍門仗白旗大號誓眾帝性簡質大度豁如前代自矜遠嫌之事皆以恕實行之不爲欺紿自然反經合義妙盡機權其義士等各以名到先後爲次第泛加宣惠綏徳二尉官帝謂行之等曰吾未特爲此官示宣行惠知綏撫以徳使遠者知有徵無戰見我心焉是夕次於淸源牧馬置營皆據髙險老弱樵采丁壯休息虞候覘守之地飛鳥不通勿論人也帝乃將世子及惇煌公等率家僮十數巡行營幕次比器仗精粗坐臥飲食糧稟升斗馬驢饑飽逮乎僕隸皆親閱之如有不周卽令從人借助亦不責所屬典司顧謂二兒曰天下神器聖人大寶非符命所屬大功濟世不可妄居所以納揆試艱虞登帝位櫛風沐雨夏會諸侯自時厥後膺圖甚眾啟基創業未有無功而得帝王者也吾生自公宮長於貴戚牧州典郡少年所爲晏樂從容歡娛事極饑寒賤役見而未經險阻艱難聞而不冒在玆行也並欲備嘗如弗躬親恐違天旨爾等從吾勿欲懈怠今欲不言而治故無所尢庶愚者悅我寬容智者慚而攺過世子及惇煌公請曰經綸機務一日萬端取決英四方輻輳麾下驅馳兒等承之自余常事請付司存巨細以聞恐疲神思又慮將佐等不被委任頗以自疑帝曰是何言與是何言與遠近不附爵賞不行吾之責也摧鋒蹈刃斬將搴旗爾之務也深溝髙壘談笑從容將吏之逸也吾憂責爾急於務逸樂推下功名與之賢自當內省不賢吾無所愧然晉陽從我可謂同心之人俱非致命之士漢初有蕭曹而無爾輩今我有爾輩而無蕭曹天道平分乃復如是行矣自愛吾知爾懷自是以後記室奉命宣旨稱教部伍間事給付一物軍書羽檄賞罰科條接撫初附慰悅遠近帝或口陳事緒手疏意謂發言折中下筆當理非奉進旨所司莫能裁答義旗之下每日千有餘人請賞論勛告�申屈附文希旨百計千端來眾如雲觀者如堵帝處斷若流嘗無疑滯人人得所鹹盡歡心皆嘆神明謂爲天下主也壬寅遣通議大夫張綸等率師經略離石龍泉文成等諸郡丙辰至於西河引見民庶等禮敬耆老哀撫煢獨賑貸窮困擢任賢能平章獄訟日昃而罷罔有所遺顧謂左右曰向之五條惟皇要道聰明文思以之建極孤所以自彊不息爲義兵之先聲也仍自注授老人七十已上通議朝請朝散三大夫等官教曰乞言將智事屬髙年耄耋杖鄕禮宜優異老人等年餘七十匍匐壘壁見我義旗歡逾擊壤筋力之禮知不可爲肉帛之資慮其多闕式如榮秩以賙其養節級並如前授自外當土豪雋以資除授各有差官之大小並帝自手注量才敍效咸得厥宜口問功能筆不停輟所司惟給告身面已爾後遂爲恆式帝特善書工而且疾眞艸不拘常體而艸迹韶媚可愛嘗一日注授千許人官更案遇得好紙走筆若飛食頃而訖得官人等不敢取告符乞寶神筆之迹遂各分所授官名而去乙丑張綸等下離石郡其太守楊子崇爲亂兵所害崇卽後主從弟也頗有學識性理帝甚惜之崇性怯而無謨故及於難入自雀鼠谷次於靈石縣壬戌霖雨甚頓營於賈湖堡去霍邑五十餘里此縣西北抗汾水東拒霍太山守險之衝是爲襟帶西京畱守代王遣驍將獸牙郎將宋老生率精兵二萬拒守又遣左武候大將軍屈突通將遼東兵及驍果等數萬餘人據河東與老生相影響仍命臨汾以東諸郡所在軍民城守並隨便受老生屈突等徵發帝聞而笑曰億兆離心此何爲也老生乳臭未知師老之謀屈突膽薄嘗無曲突之慮自防輕敵二子有之閫外相時俱非其事且屈突嘗破元感時人謂其能兵老生數勝羣盜自許堪當勍敵無識之徒因相附謂其必能制我不遣援兵我若緩以持之彼必以吾爲怯出其不意不過一兩月間並當擒之吾無憂也於時秋霖未止道路泥深帝乃命府佐沈叔安崔善爲等間遣羸兵往太原更運一月糧以待開霽甲子有白衣野老自云霍太山遣來詣帝請謁帝弘達至理不語神怪逮乎佛道亦以致疑未之深信門人不敢以聞此老乃伺帝行營路左拜見帝戲謂之曰神本不測卿何得見卿非神類豈共神言野老對曰某事山祠山中聞語遣語大唐皇帝云若往霍邑宜東南傍山取路八月初雨止我當爲帝破之可爲吾立祠廣也帝試遣案行傍山向霍邑道路𨿽峻兵枉行而城中不見若取大路去縣十里城上人卽遙見兵來帝曰行逢滯雨人多疲濕甲仗非精何可令人遠見且欲用權譎難爲之朽山神示吾此路可謂指蹤雨霽有徵吾從神也然此神不欺趙襄子亦應無負於孤顧左右笑以爲樂丙寅突厥始畢使達官級失特勤等先報已遣兵馬上道計日當至己巳滎陽賊帥李密遣使送款致書請與帝合從帝大悅謂大郎二郎等曰桀賊南柔彊寇北附所憂此輩今並歸心主上志在過江京都憂死不暇天下可傳檄而定何樂如之初李密與楊元感同逆感誅而密亡命投東郡賊帥翟讓讓知密是蒲山公之子頗讀漢書納而禮之推爲謀主密以百姓饑敝說來據洛口倉屯守武牢之險密自復舊封爲魏公號翟讓爲司徒公讓所部兵並齊濟間漁獵之手善用長槍華騶龍�細馬所向江都者多爲讓所劫故其兵銳於他賊加以密是逃刑之人同守衝要隋主以李氏當王又有桃李之歌謂密應於符讖故不敢西顧尢加憚之密𨿽爲讓所推恐其圖己恭儉自勵布衣蔬食所居之室積書而已子女珍玩一無所取賬貸貧乏敬禮賓客故河汴間絕糧之士多往依之密又形儀眇小讓弗之忌遂謀殺讓而並其眾密以煬帝不來翟讓已死坐對敖倉便有自矜之志作書與帝以天下爲己任屢有大言其書多不錄大略云欲帝爲盟津之會殪商辛於牧野執子嬰於咸陽其旨以殺後主執代王爲意帝覽書抵掌謂所親曰密誇誕不達天命適所以爲吾拒東都之兵守成臯之厄更�韓彭莫如用密宜卑辭推獎以驕其志使其不虞於我得入關據蒲津而屯永丰阻崤函而臨伊洛東看羣賊鷸蚌之勢吾然後爲秦人之漁父矣記室承旨報密書曰頃者�山火烈海水羣飛赤縣丘墟黔黎塗炭布衣戍卒耰鋤棘矜爭帝圖王狐鳴�起翼翼京洛彊弩圍城膴膴周原僵屍滿路主上南巡泛膠舟而忘返匈奴北熾將被髮於伊川輦上無虞羣下結舌大盜移國莫之敢指忽焉至此自貽伊戚七百年之基窮於二世周齊以往書契以還邦國淪胥未有如斯之酷者也則我髙祖之業幾墜於地吾𨿽庸劣幸承余緒出爲八使入典八屯位未爲髙足成非賤素當世僶俯叨榮從容平勃之間誰云不可但顚而不扶通賢所責主憂臣辱無義徒然等袁公而流涕極賈生之慟哭所以仗旗投袂大會義兵綏撫河朔和親蕃塞共匡天下志在尊隋以弟見機而作一日千里雞鳴起舞豹變先鞭禦宇當塗聿來中土兵臨郟鄏將觀周鼎營屯敖倉酷似漢王前遣簡書屈爲唇齒今辱來旨莫我肯顧天生蒸民必有司牧當今爲牧非子而誰老夫年逾知命願不及此欣戴大弟攀鱗附翼惟冀早膺圖籙以寧兆庶宗盟之長屬籍見容復封於唐斯足榮矣殪商辛於牧野所不忍言執子嬰於咸陽非敢聞命汾晉左右尙須安輯盟津之會未暇卜期今日鑾輿南幸恐同永嘉之勢顧此中原鞠爲茂艸興言感嘆實疚於懷脫知動靜遲數貽報未面虛襟用增勞軫名利之地鋒鏑縱橫深愼垂堂勉玆鴻業密得帝書甚悅示其部下曰唐公見推天下不足定也遂注意東都無心外略劉文靜之使蕃也來遲而突厥兵馬未至時有流言者云突厥欲與武周南入乘虛掩襲太原帝集文武官人及大郎二郎等而謂之曰以天贊我而言應無此勢以人事見機而發無有不爲此行遣吾當突厥武周之地何有不來之理諸公意謂何議者以老生突厥相去不遙李密譎誑姦謀難測突厥見利則行武周事胡者也太原一都之會義兵家屬在焉愚夫所慮伏聽教旨帝顧謂大郎二郎等曰爾輩如何對曰武周位極而志滿突厥少信而貪利外𨿽相附內實相猜突厥必欲遠離太原寧肯近亡馬邑武周悉其此勢必未同謀又朝廷旣聞唐國舉兵憂虞不暇京都畱守特畏義旗所以驍將精兵鱗次在近今若卻還諸軍不知其故更相恐動必有變生營之內外皆爲勍敵於是突厥武周不謀同至老生屈突追奔競來進闕圖南退窮自北還無所入往無所之畏溺先沈近於斯矣且今來禾菽被野人馬無憂坐足有糧行卽得眾李密戀於倉米未遑遠略老生輕躁破之不疑定業取威在玆一決諸人保家愛命所謂言之者也兒等捐軀力戰可謂行之者也耕織自有其人請無他問雨罷進軍若不殺老生而取霍邑兒等敢以死謝帝喜曰爾謀得之吾其決矣三占從二何藉輿言懦夫之徒幾敗乃公事耳丙子太原運糧人等至八月己卯霖止帝指霍太山而言曰此神之語信而有徵封內名山禮許諸侯有事乃命所部鄕人設祠致祭焉庚辰命諸軍曝行裝整鎧仗辛巳且發引取傍山道而趨霍邑七十餘里初行霧甚俄而秋景澄明帝謂大郎二郎曰今日之行在卿兩將景色如此天似爲人惟恐老生怯而不戰閉門城守其若之何大郎二郎啟帝曰老生出自寒微勇而無智討捕小盜頗有聲名今來居此必當大蒙賞勞若不出戰死在不疑輕騎挑之無憂不出如其固守便可誣其相引謬爲誠節彼無識解不知遠大爲其左右體悉凡庸羣小相猜自成疑阻無妨密相表奏不廢傳首京都小慧之人思此解事以此量之來戰不惑帝曰老生不能逆戰賈胡吾知無能爲也爾等籌之妙盡其實是日未時帝將麾下左右輕騎數百先到霍邑城東去五六里以待步兵至方欲下營且遣大郎二郎各將數十騎逼其城行視戰地帝分所將人爲十數隊巡其城東南而向西南往往指麾似若安營而攻城者仍遣殷開山急追馬步等後軍老生在城上遙見後軍欲來眞謂逼其城置營乃從南門東門兩道引兵而出眾將三萬許人帝慮其背城不肯遠斗乃部勒所將騎兵馬左右軍大郎領左軍擬屯其東門二郎將右軍擬斷其南門之路仍命小縮僞若避之旣而老生見帝兵卻謂爲畏己果引兵更前去城裏余而陣殷開山等所追步兵前軍統到方陣以當老生中軍後軍相續而至未及戰帝命大郎二郎依前部分馳而向門義兵齊乎而前紅塵暗合鼓未及動鋒刃已交響若山崩城樓皆振帝乃傳言已斬宋老生所部眾聞而大亂捨仗而走爭奔所出之門門已大郎二郎先所屯守懸門不發老生取入不得城上人下繩引之老生攀繩欲上去地丈餘軍頭盧君諤所部人等跳躍及而斬之傳首詣帝於是兵隨所向奮擊禁不可止數里之間血流蔽地僵屍相枕日欲將落帝見戰士心銳仍命登城時無攻具肉薄而上自申至酉遂平霍邑帝視戰地愴然謂左右曰河東已來孤之所使百姓見義旗有誠節老生所逼至於塗炭亂兵之下善惡不分火燒昆山誰論玉石無妨死人之內大有赤心於我者也取來不得及此戰亡生未被知沒有餘恨靜而思之良深痛惜從今已去當以文徳來之不復用兵戈矣其破霍邑攻戰人等有勛者並依格賞受事不逾日惟有徒隸一色勛司疑請教曰義兵取人山藏海納逮乎徒隸亦無棄者及著勛績所司致疑覽其所請可爲太息豈有矢石之間不辯貴賤庸勛之次便有等差以此論功將何以勸黥而爲王亦何妨也賞宜從重吾其與之諸部曲及徒隸徵戰有功勛者並從本色勛授壬午帝引霍邑城內老生文武長幼見而勞之曰老生之外孤無所咎縱卿不誠於孤亦當以赤心相仰乃節級授官與元從人齊等其丁壯勝兵者卽遣從軍配左右領軍大都督還取其同邑同黨自相統處之不爲疑異俘降之徒不勝喜躍欣若再生其有關中人欲還者卽授五品散官放還內外咸悅咸思報�仍命葬宋老生以本官之禮自是以後未歸附者無問鄕村堡塢賢愚貴賤咸遺書招慰之無有不至其來詣軍者帝並節級授朝散大夫以上官至於逸民道士亦請�力教曰義旗撥亂庶品來蘇類聚羣分無思不至乃有出自靑溪遠辭丹就人間而齊物從戎馬以同塵咸願解巾負玆羈鞢𨿽欲勿用重違其請逸民道士等誠有可嘉並依前授人或以授官太髙諫帝者帝曰不�爵賞漢氏以興比屋可封唐之盛徳吾方稽古敢不遵行天下之利義無獨饗率土皆貴於我豈不益尊乎且皇隋敗壞各歸於此雁門解圍之�東都援臺之勛在難卽許授大夫免禍則惟加小尉所以士無鬥志將有墮心版蕩分崩至於今日覆車明鑑誰敢�尢然亦使外寇覬覦之徒嘗授無過此也又加官慰撫何如用兵殺戮好生任賞吾覺其優當以不日而定天下非卿等小見所及丙戌入臨汾郡勞撫任用郡內官民一如霍邑庚寅宿於絳郡西北之鼓山此山帝爲討捕大使時舊停營所故逗而宿焉去絳十餘里絳城不下是日曉鼓山西北有大浮雲色或紫或赤似華蓋樓闕之形須臾有暴風吹來向營而臨帝所居帳上帝指絳城而謂傍侍曰風雲如此見從彼何不達之甚仍命廚人明日下城而後進食辛卯帝觀兵於絳城將士等爭欲先登因而縱上自卯及巳遂取之而食於正平縣令李安遠之宅通守陳叔達已下面縛請罪並捨而不問待之如初余依臨汾郡部分癸巳至於龍門縣劉文靜康鞘利等來自北蕃突厥五百人馬二千匹從鞘利等至帝喜其兵少而來遲藉之以關隴謂劉文靜曰吾巳及河突厥始至馬多人少甚愜本懷先是帝使時於此縣界見河水淸皇太子又於此界獲元狐於往縣西南宴見鞘利並與縣內道俗等敍舊極歡丙申至汾陰遺書招馮翊賊帥孫華華所部彊兵至餘數千積年劫掠非常富實濼水以北莫敢當之帝書到華喜而從命己亥進營停於壺口分遣諸軍問津水濱之人具舟爭進日有數百仍署水軍焉辛丑太原獲靑石龜形文有丹書四字曰李治萬世齊王遣使獻之翠石丹文天然映徹上方下銳宛若龜形神工器物見者咸驚奇異帝初弗之信也乃令水漬磨以驗之所司浸而經宿久磨其字愈更鮮明於是內外畢賀帝曰上天明命貺以萬吉恭承休祉須安萬方孤以寡徳寧堪預此旣爲人下不容以之頒告宜以少牢祀石龜而爵送龜人用彰休慶是日又有獲嘉禾而獻者教曰嘉禾爲瑞聞諸往策逮乎唐氏世有玆祥放勛獲之於前叔虞得之於後孤今糾合復逢靈貺出自興平來因善樂休徵偉兆何其美與顧循虛薄未堪當此呈形之處須表天休送嘉禾人興平孔善樂宜授朝散大夫以旌嘉應壬寅孫華率其腹心輕騎數十至自合陽華年餘弱冠言容質直帝見而輕之華每殷勤誠款請先立�帝乃厚加撫遇甚得其情謂華曰卿能渡河遠來相見吾當貴卿不減鄧仲華也關中卿輩不少名並劣卿卿今率先從我羣雄當相繼而至於是拜華左光祿大夫封武鄕縣公加馮翊郡守從其來者仍委華以次授官頒賜各有差仍命華先濟爲西道主人華大悅而去仍命左右統軍王長諧劉弘基並左領軍大都督府長史陳演壽等率師次華而渡據河西岸以待大兵九月乙卯張綸自離石道下龍泉文城等郡獲文城太守莘公鄭元送焉帝見元釋而遣之初王長諧劉弘基陳演壽之濟河也帝誡之曰屈突通今在河東精兵不少相去五十餘里而不敢來足驗人情不爲之用然通𨿽不武久在戎行守法懼罪終無坐位不妨伺便時相邀襲宜爲之備以折要衝通若不入關河東自然歸我分兵向彼我卽擊其河東通若全兵守城卿其絕其橋道可謂前扼其喉後撫其背首尾相救非通所堪若不走之必成擒矣吾且按兵觀其進退至是通聞孫華導長諧等渡河果遣獸牙郎將桑顯和率驍果精騎數千人夜馳掩襲長諧等軍營諧及孫華等奉教備預故並覺之伺和赴營設伏分擊應時摧散追奔至於飲馬泉斬首獲生略以千計顯和走入河東城僅以身免仍撤斷蒲津橋帝聞而謂官屬曰屈突遣兵此行事不獲已今若進逼圍之必不敢出使劉弘基孫華等至關門斷其行路然後吾於壺口朝服濟河利涉大川斯之謂矣戊午帝親率諸軍圍河東郡分遣大郎二郎長史裴寂勒兵各守一面帝登城東原上西望城內所爲屈突果不敢出兵閉門自守城髙甚峻不易可攻帝觀義士等志試遣登之南面千餘人應時而上時值雨甚帝命旋師軍人旣得上城遂不時速下帝曰屈突宿衛舊人解安陣隊野戰非其所長嬰城善爲捍禦我師常勝人必輕之驍銳先登恐無還路今且示威而已未是攻城之時殺人得城如何可用乃還命諸將移營河渚文武將佐等已下定河北眾餘十數萬今欲入關請兼置公府觀領太尉增選僚屬帝曰兵臨蒲�諸君欲以舜職見推此意可知未煩如此必爲僚屬增府任從便宜加置於是復領太尉丙辰馮翊太守蕭造率官屬舉郡歸義相繼有華陰縣令李孝常據永丰倉遣子弟妹夫竇軌等送款仍便應接河西關上兵馬又京兆萬年醴泉等諸縣皆遣使至帝曰吾未濟者正須此耳今旣事辦可以濟乎乃命所司以少牢祀河庚申率諸軍以次而渡甲子捨於朝邑長春宮三秦士庶衣冠子弟郡縣長吏豪族弟兄老幼相來者如市帝皆引見親勞問仍節級授官教曰義旗濟河關中響應轅門輻湊赴者如歸五陵豪傑三輔冠蓋公卿將相之緒餘俠少良家之子弟從吾投刺咸畏後時扼腕連爭求立效縻之好爵以永今朝於是秦人大悅更相語曰眞吾主也來何晚哉咸願前驅以死自效丙寅遣世子隴西公將司馬劉文靜統軍王長諧姜寶誼寶琮諸軍數萬人屯永丰倉守潼關備他盜慰撫使人竇軌等受節度焉遣惇煌公率統軍劉弘基長孫順徳楊毛等諸軍數萬人往髙陵道定涇陽云陽武功盩厔鄠諸縣等慰撫使人掾殷開山等受節度焉先是帝從弟趙興公神通起兵鄠縣有眾數千聞義旗渡河遣使迎帝又賊帥李仲文遣兄仲威送款仲文則魏密之從父也以密反於滎陽緣坐亡命招集無賴抄劫郿縣之間眾將四五千盩厔賊帥何潘兒向善志等亦各率眾數千歸附宜君賊帥劉旻又率其黨數千人降帝並以不次封遺書勞之仍令各於當界率眾便受惇煌公部署旬日間京兆諸賊四面而至相繼歸義罔有所遺商農工賈各安其業京城畱守代王及尙書衛文升將軍陰世師京兆丞骨儀等以帝威徳遐振民願所從恐京邑之人一旦去盡乃閉門拒守運糧入宮帝聞而嘆曰吾旣平戎於王翼尊隋室欲立孺子以報髙皇今被見疑拒不相納方知邵奭不悅於周旦非徒言耳陰衛羣小負我之深己巳帝之蒲津觀河東城庚午南過永丰倉是夜宿於臨晉濼渭合流之處將渡渭津人以見船朽破不堪帝渡及於濼水上流數十里更取好船苦於水淺沙磧相次船行不進憂怖不知所爲其夜三更天甚晴霽忽然覺水暴長數尺逆流而上船泛深波得達津次及明帝登船欲渡乃見逆流不已津司以聞眾咸駭異以爲光武滹沱之冰無以異此並於舟中拜賀帝曰此偶然耳吾何徳以堪之乃命所司以少牢祀濼渭並有事於華山帝至倉所勞軍見箱廩塡實銘題數多喜謂從者曰千里遠來急於此耳此旣入手余復何論食之與兵今時且足信出於己久行諸將俱謹備守無爲他慮未下馬仍開倉大賑饑民辛未還宮壬申進屯馮翊郡過舊宅饗告五廟禮也初周齊戰爭之始周太祖數往同州侍從達官隋便各給田宅景皇帝與隋太祖並家於州治隋太祖宅在州城東南西臨大路景皇帝宅居州城西北而面濼水東西相望二里之間數十年中兩宅俱出受命之主相繼代興時人所見開辟已來未之有也乙亥惇煌公至盩厔所過諸縣及諸賊界莫不風馳艸靡裹糧捲甲惟命是從遣使啟帝請期日赴京帝曰屈突東行不可西歸無路觀吾成敗方有所之不可爲虞矣乃命隴西公量簡倉上精兵自新丰道趨長樂離宮令惇煌公率新附諸軍自鄠縣道屯長安故城至並各聽教迨上郡睢陰以北咸遣使歸款丙子大軍西引歷下邽過櫟陽路左所有煬帝行宮園苑及宮人等並罷之教曰大業已來巡幸過度宿止之處好依山水經玆勝地每起離宮峻宇雕墻亟成壯麗良家子女充牣其間怨曠感於幽明縻費極於民產替否疊進將何�逖馳道所有宮室悉宜罷之其宮人等並放還親屬冬十月辛巳帝至灞上仍進營停於大興城春明門之西北與隴西惇煌等二公諸軍二十餘萬眾會焉帝勒諸軍各依壘壁勿入村居無爲侵暴若無兵者恭以俟命代王與畱守衛文升陰世卿等以義兵多而且肅不令而齊門防轉嚴拒守愈固信使不通告諭事絕帝𨿽每遣使至城下申以尊隋夾輔之意愚人俗吏不達變通暗於事機往而無報如此向經旬日諸將相率啟帝曰京城不啟此是隋運其亡天旣亡之非人能復違天棄日勞師費糧坐守愚夫恐非長策請進圍之以觀其意帝曰兵纏象魏矢及黃屋人其謂我何哉諸將對曰無成王之主不得行周公之事又恐巨猾之徒知義兵已定關中來爭形勝請更思之帝乃逡巡未有報京兆舊賊帥等並以家近帝城不預元從恥無功乃各率所部兵分地逼城而上帝慮其輕脫失利辛卯命二公各將所統兵往爲之援京城東面南面隴西公主之西面北面惇煌公主之城中見而失色更無他計惟冀屈突及東都救援而已甲午關中羣帥等各請率驍銳登城二公莫之能止時帝在春明門外聞而馳入舍於羅郭安興坊以鎭之甲辰諸軍各競造攻具以臨城帝又未之許二公及文武所司等固請曰太原以來所過未嘗經宿長驅四塞罕有不克之城今至京師不時早定玩敵致寇以挫兵鋒又慮初附之人私輕太原之兵無能爲也此機不小請速部分帝曰弘弩長戟吾豈不許用之所冀內外共知以安天下斯志不果此外任諸公從民所欲然七廟及代王並宗室支戚不得有一驚犯乃下教有違此者罪及三族於是諸軍各於所部營分角修攻戰之具云梯競聳樓橦爭髙百道齊來千里並進繞京竹木殲於斯矣十一日丙辰昧爽咸自逼城帝聞而馳往欲止之而弗及才至景風門東面軍頭雷永吉等巳先登而入守城之人分崩帝乃遣二公率所統兵依城外部分封府庫收圖籍禁擄掠軍人勿雜勿相驚恐太倉之外他無所幹吏民安堵一如漢初入關故事代王先在東宮乃奉迎居於大興後殿是日帝還移營捨於長樂宮滻川上先是隋主以梟滅作逆掘其墳壠而洿其室陰世師骨儀等遂以爲恆準乃令京兆郡訪帝之五廟塋域所在並發掘焉帝以此憾之言必流涕戊午收陰世師骨儀崔毗伽李仁政等並命隴西公斬於朱雀街道以不從義而又愎焉余無所問京邑士女歡娛道路華夷觀聽相顧欣欣乃命太常促擇吉日告髙廟定尊位立代王之禮文武將佐等議請曰天厭隋徳歷數在唐謳歌在路被於遐邇兵起晉陽遠定秦雍百餘日間廓淸帝宅神武之速此謂若飛非天啟聖孰能如是昔漢髙入關不卽自王項羽後至悔無所及公𨿽卑以自牧須安天下僉議請依符讖上尊號帝愀然攺容曰舉兵之始本爲社稷社稷有主孤何敢二劉季不立子嬰所以屈於項羽孤今尊奉世嫡復何憂哉壬戌乃率百僚備羽儀法物具法駕迎代王卽位大赦天下攺大業十二年爲義寧元年復天下勿出今年租賦賜民子孫承後者爵一級是日仍遙尊後主爲太上皇以少帝在不言廢也義寧元年冬十一月甲子少帝以帝爲丞相進封唐王位在王公上以武徳殿爲丞相府攺教稱令萬幾百度禮樂徵伐兵馬糧仗庶績羣官並責成於相府惟郊祀天地四時禘祫奏聞帝固辭不拜公卿將佐等請曰公負孺子當朝豈得辭乎攝政公不入相王室何依臨玆大節義無小讓帝嘆曰王家失鹿遂使狐同老狼乃奉詔受冊乙丑楡林靈武五原平源安定諸郡並舉城降並遣使詣義軍請命於是遣書發使慰諭巴蜀丙寅置丞相府長史已下屬官還以大將軍府僚裴寂等依次爲之己卯以隴西公爲唐王世子攺封惇煌公爲秦國公四郎元吉爲齊國公仍攺太原畱守爲鎭北府總統山東諸郡十二月隴西金城郡奴賊薛舉等破賊率唐�於扶風自稱天子初�遣使詣帝歸款投狀扶風郡而爲薛舉所圍帝遣援兵往扶風未至�黨在郡城外爲舉所圖�遂被郡守竇琎所殺俄而琎及河池郡守蕭瑀相繼歸京師於是拜琎爲戶部尙書上柱國封燕國公瑀拜禮部尙書封宋公是月也屈突通自潼關都尉府欲奔東都關上劉文靜等諸軍追而獲焉送之相府帝見通捨而禮之謂曰公以淸貞奉上臣道不虧孤所翹心惟恨得卿之晚通拜款劉文靜等仍定弘農郡及佐諸縣義寧二年春正月蜀漢及氐羌所在諸郡雄豪並守長等奉帝書感悅競遣子弟獻款絡繹而至所司報答日有百餘梁益之間宴如也承詔封丞相長史裴寂爲魏國公司馬劉文靜爲魯國公趙興公神通爲鄭國公永安公孝基爲蜀國公自余將佐殷開山劉弘基已下並以次封開國郡公縣公焉其日令曰李密趄鞏洛自許當塗王城如毀憂心孔棘東都危逼有若倒懸西人之子理本奔命其左右大都督府所統諸軍並宜誡嚴以時式遏有徵無戰是謂義師招諭不從勿難還也初年孟月春作方興不奪農時宜知其速於是以世子爲左元帥秦王爲右元帥左右二府諸軍十餘萬眾引於滻水之北仍以尙書蕭瑀爲相府司馬劉文靜爲左元帥府長史尙書竇琎爲掾殷開山爲右元帥府長史司馬又拜屈突通爲上柱國封蔣國公檢校行軍左右虞候事軍士以下僚佐等皆選知名者爲之帝親詣軍勞而誓遣之二月涿郡太守缺藝與漁陽上谷北平柳城等郡諸官民遣使送款先是平原賊竇建徳聚眾數萬人充斥河右渤海髙陽等郡大將軍府使人張道源所定趙郡襄國武安淸河等郡至是並陷於賊道源亦隨而沒焉建徳遂僣稱王自號夏國又南陽朱祭眾有所望並好食人自稱可達汗莫知可達汗之名有何義理酷害異常又有賊蕭銑起兵於江陵於是以華陽公鄭元爲太常卿封沛國公遣將兵出商山上洛道定南陽以東諸郡並遣使人左領軍大都督府司兵馬元規慰撫安陸及荊襄間三月左右二元帥軍招諭東都城門不啟李密又不敢西寇時逼農月遂奉令旋師宜陽新安二郡而還畱行軍總管史萬寶盛彥師鎭宜陽呂紹宗任懷鎭新安少帝以帝功徳日懋天歷有歸欲行禪讓之禮乃進帝爲相國加九錫賜殊物加殊禮焉冊曰於戲維爾假黃鉞使持節大都督內外諸軍事錄尙書大丞相新除相國總百揆唐王夫乾道貞觀四象所以運行坤徳含弘萬有馮其載育是以天地交泰資始由乎聖人陰陽順成總己歸其元輔故能陶甄品物代彼天工息四海之羣飛回三靈之掩耀百揆時序五典克從𨿽伊尹格於皇天周公光於四表方斯蔑如也今將受王典冊其敬聽朕命上天不造降禍於我國家髙祖棄盛業而升龍太上釋寶圖以委禦王室如毀喪亂弘多數屬道消時鍾代季郊廟絕主有若綴旒則我祖宗之業已墜於地矣王應休明之運從兆人之欲奉七璽於代邸飛六轡於周京此乃綱我絕維有大造於皇家者也曩者塞表省方羣凶反噬矢流君側圍甚平城淪陷指期阽危莫卹王釋位同謀總伐千里晨炊蓐食倍道兼行匈奴遠迹乘輿反正此則王之功也歷山飛稱兵燕趙妄假名號河朔響應山西屯結王首啟戎行大殲醜類此又王之功也邊寇犯關驅迫良善王鞠旅理兵捲甲長駕追奔逐北掃地無遺此又王之功也王威徒黨潛謀逆亂外交適裔內騁姦回實繁有徒傾覆宗社王收戮凶渠罪人斯得此又王之功也四郊多壘三輔倒懸黃巾示宮闕之名赤眉爲園陵之禍凶荒仍歲荊棘旅庭王投袂義舉星言電邁取霍邑如摧枯舉秦關如反掌克淸河渭志存匡復此又王之功也北荒獯鬻事藉羈縻比者中原多故龍堆道絕王式遏有方款關請吏更惇鄰睦復我舊藩此又王之功也汾晉地險逋逃攸聚山藏川量負罪稽誅類馬騰之乞活同嚴尢之盡赦王懷柔伏叛杖信示威交臂屈膝申其向化此又王之功也河潼轉漕密邇關畿京坻委積由來尙矣羣凶據竊一鼓而崩此又王之功也京師危迫姦臣放命異一相之居內同四凶之扇禍王大誓師旅興言感慨蕩淸上國拯厥贅旒暴市焚屍並梟元惡此又王之功也上天貽愛莫甚乎人爰祚聖哲弼予衝幼官守司存社稷有奉濟方割於下墊爍員光於上參此又王之功也唐弼凶豎艸竊岐陽吞噬舊邦侵逼都鄙王制以�策觀其攜貳親離眾叛我盡收之此又王之功也華陽黑水控接岷嶓山川阻深盡爲逋藪義風所靡化行江漢此又王之功也薛舉崇姦同惡相濟僭擬輿服滔天泯夏西土遊魂秦山肆毒赫斯授律咸俘醜類岐隴齊築京觀汧渭爲之不流此又王之功也三蜀奧區一都之會裔民紛雜蠻陬荒梗王發一介之使降咫尺之書而靈關洞開劍閣無隘此又王之功也弘農甸服襟帶河陜鞠爲寇場連城阻亂長策遠振不徵而服此又王之功也王有濟天下之勛重之以明徳爰初發迹肇自鴻階峻極比於嵩華淸瀾運於溟渤體玆將聖道被如仁在物不失其宜含靈咸安其所春生夏長信及四時地平天成義兼得一總萬幾之務因百姓之心保乂我皇家弘濟乎多難者也是以濟濟多士庶政緝熙穆穆四時要荒式序激淸風以厲俗暢和气以調時神功侔於造化積徳髙於垂象朕又聞之先王之宰物也尊賢尙徳茂賞疇庸五侯專徵九命作伯周襄光錫桓文是膺大啟南陽以表東海況乃道冠伊稷功髙晉鄭酬勛蔑爾朕甚懼焉今晉授相國以河內汲郡淸河武安魏郡信都髙陽平原趙郡襄國通前三十郡增封唐國錫玆黑土苴以白茅爰定爾邦用建冢社昔周邵分陜咸爲保傅毛畢諸侯入作卿士內外之任禮實攸宜今授相國印綬唐王璽紱茅土金獸符第一至第五竹使符第一至第十相國禮絕羣後任總所司朝班彜數宜以事革其以相國總百揆去錄尙書之號上所假黃鉞內外都督丞相印綬又加王九錫其敬聽後命以王繩紀禮度哀矜折獄罔不用情無或遷志是用錫王大輅戎輅各一元牡二駟以王分地惇本人天是賴疏爵務農所寶惟谷是用錫王衮冕之服赤舄副焉以王風雅所被獯戎鹹格陰陽順理遐邇宅心是用錫王軒懸之樂六佾之舞以王翼宣皇道義聲遐暢三才所運四海攸歸是用錫王朱戶以居以王登賢命秩裒徳升朝思帝所難能官流詠是用錫王納陛以登以王正色持衡鎔範禦下式遏姦宄蕩淸華夏是用錫王武賁之士三百人以王威同夏日誌厲秋霜刑厝有期寬而不漏是用錫王鈇鉞各一彤弓一彤矢百玈弓十玈矢千以王霜露履踐禋祀恭嚴天地幽通孝思至感是用錫王秬一逌珪瓚副焉唐國宜置丞相已下一遵舊式往欽哉祗奉大禮用膺多福以光我髙祖之休命可不愼歟侍中陳叔達之詞也帝私謂元從府僚曰少帝今時可謂吾家所立本謂社稷上報髙祖冀終隋氏不失人臣豈期孺子尙幼未復明辟僥幸之徒諷其假孤名器安有至尊羽儀天子之禮假諸臣下何以爲國孤總朝政此事不得不知政由己出還自錫進貪天之功以爲己力孤不欺人敢欺天也羣僚等固請曰蕭何爲相國魯公用王禮前賢不讓請以爲不疑帝曰兩賢遇周漢之初興有大勛於二代孤屬亂離之季世值隋運之將盡昏明時異授受事殊擬於其倫實多慚徳然諸公欲孤行魏晉之故事爲豹變之鴻漸聊爲吾子揚榷而陳之曹馬之興不以義舉英雄鼎峙角逐爭衡無君之人欲速大位逼脇孤寡假詔自媒因九錫而論功矜百辟於殊禮示難進於謙退思厭塞於羣情故路人鹹見其心有識呼爲狐媚斯皆兆庶不推謳歌不屬者也宋齊蕞爾處於江湖地當漢之一郡自稱尊號可知必以魏晉爲模楷習虞夏而禪讓功微五伯禮盛二王於是阿諛希旨之儔申惇勸於抗矯飾非輕薄之子騁讓辭而偉畢未聞桀紂之裔禪於殷周之初從此而言斷可知矣何輕易天命以自厚誣孤每觀前史見斯事迹未嘗不撫掌而笑嗤彼羣迷明賢所棄見賢思齊勿循前獘時有啟帝者以爲卽眞之漸舊事因循相承作故帝曰孤聞升天無階於何爲漸必如來旨事轉成疑至若河濱仄陋泗上亭長令其位次受終未易享國所問功徳何如誰云位之大小以孤堪守關中能負孺子見推相國作鎭假王漢有前蹤不能違眾欲以曹操司馬炎爲例九錫殊物賜加非宜不願擬議亦恥老瞞同傳公卿聞帝此旨寤而厚顏詣府陳謝帝又謂之曰魏氏以來革命不少鴻儒碩學世有名臣佐命興皇皆行禪代不量功業之本惟存揖讓之容上下相蒙遂爲故實寧有湯武接於夏殷不憲章於堯舜晉魏隔於周漢翻祖述於勛華且堯之禪舜二聖繼踵舜因讓禹以明堯哲示天下爲至公不私己於尊位故賓虞以後若脫屣焉是知非堯不能讓舜非舜不能命禹商周徳所不逮有撥亂反正之功順天行誅逆取順守咸以至誠兼濟無隱神祇三五帝王稱玆四聖英聲茂實飛騰萬古堯舜不及於子讓徳而稱帝湯武不私於後裔力取而爲王故道有降差名有優劣然立功立徳亦各一時末葉後來功徳無紀時逢屯否擁兵竊命托云輔政擇立餘孽頑嚚支庶先被推崇睿哲英宗密加夷戮專權任己逼令讓位𨿽欲己同於舜不覺禪者非堯貶徳於唐虞見過於湯武豈不悖哉魏晉宋齊爲惑已甚托言之士須知得失羣公退而悅服私相謂曰相王格論絕後光前發明典謨申理誓誥可謂君子一言定八代之榮辱矣帝又謂所親曰諸人𨿽復見吾言論仍自不知至理吾今一匡天下三分有二入關形勢頗似漢髙祖且起軍甲子旗幟已革如何更於少帝之處卻受九錫而求殊禮孺子有知不容肯行此事旣成無識此乃吾自爲之立身以來不欺暗室如何今日誣罔天聽所區別帝王激揚名理以懲是古非今之輩謬相勸逼於是惟攺丞相府爲相府國而九錫殊禮並屬諸有司是月也宇文化及兼弟智及等並驍果武賁司馬龕監門郎將裴幹通等謀同逆因驍果等欲還精銳遂夜率之而圍江都宮殺後主於彭城閣初驍果兵等苦於久在江都咸思歸叛至是煬帝知唐據有西京過江計定仍先分驍果往守會稽誑之云往東吳催米故化及等因之而作難於是隋主崩問至帝乃率文武羣賢僚佐從少帝舉哀於大興後殿帝哭哀甚有諫止帝者帝曰吾爲人下喪君何可不哀然亦恨後主不亡於開皇之末以延鼎祚耳化及等本自因思歸之眾而行殺逆及以許公之子爲眾所推至是遂僭稱尊號率其同惡欲入關以李密斷成臯據洛口乃圖北取黎陽倉從白馬津而渡帝乃遣統軍張倫將蒲津以東從兵往魏郡道招慰化及等繼遣淮安王神通往定山東諸郡又募犯罪者數千人聽�力贖罪並張倫等並是淮安王節度焉李密聞化及之趣河北乃分兵遣別將徐世績等屯黎陽拒守化及從宛道渡河絕糧遂屯於聊城縣淮安王等率眾圖城部分失機行兵不利退保魏郡化及眾聚聊城糧無所出竇建徳知其窮蹙遂攻破之獲化及兼弟智及賁以弒逆並斬之而徇眾煬帝蕭皇后亦沒於賊庭於是江都宮人美女珍寶金帛及乎玉璽並建徳有之不逞之徒因說建徳送蕭皇后及宮人等多賫金帛重賂突厥市馬而求援少帝年未勝衣不經師傅長於婦人之手時事茫然旣知煬帝不存惟求潛遜夏四月詔曰天禍隋國大行太上皇遇盜江都酷甚望夷釁深驪北憫予小子奄紹丕愆哀號永感五情糜潰仰惟荼毒仇復靡申形影相弔罔知啟處相國唐王膺期命世扶危拯溺自北䢐南東徵西伐總九合於一匡決百勝於千里糾率華夏大庇氓黎保乂朕躬繄王是賴徳侔造化功格蒼旻兆庶歸心歷數斯在屈爲人臣載違天命昔在虞夏揖讓相推苟非重華誰堪命禹當今九服崩離三靈攺卜大運去矣請避賢路兆謀布徳顧己莫能私僮命駕須歸藩國予本代王及予而代天之所廢豈其如是庶憑稽古之聖以誅四凶幸值惟新之恩預充三恪雪恥怨於皇祖守禋祀爲孝孫朝聞夕殞及泉無恨今遵故事遜於舊邸庶官羣後攺事唐朝宜依前典趣上尊號若釋重負感泰兼懷假手眞人俾除醜逆濟濟多士明知朕意仍�有司凡是表奏皆不得以聞章表不通理難再請欲召公卿議之漸以啟諭於是文武將佐裴寂等二千人不謀同辭並不肯奉詔乃相率上疏勸進曰臣聞天下至公非一姓之獨有聖人達節與萬物而推移故五運遞興百王更王春蘭秋菊無絕終古玉疏石記筆舌紛綸垂統有光煥乎寶籙伏惟陛下資靈種徳稟慶至眞固縱惟神生知乃聖量包乎宇宙智周乎品物羣生塗炭躋之仁壽逢百六之厄創業云雷追三五之蹤財成天地仲夏之半龍躍晉陽孟冬伊始鳳翔灞上鴻志蝟毛之反者霧委來庭觸柱拔山之大盜風馳獻款三晉子弟共獯獫而陪麾咸秦豪傑連巴蜀而響應英聲西被懋徳東漸南諧交址北變幽都躬未戎衣手不提劍機務成於雄斷人傑得於才子威加四海功出一門計極萬安戰窮百勝小往大來算無遺策時未期月業倍前王今古代興膺斯撥亂若玆之舉如玆之速載籍以來未之前聞也臣等誠歡誠喜頓首頓首死罪竊以陛下承家開國積徳累功世濟擬於髙陽纘緒盛於周武載誕燭神光之異儀形表玉勝之奇白雀呈祥丹書授歷名合天淵姓符桃李君堯之國靡不則天星紀云周奉時圖始甲子之旦不俟而脫起兵西北勢合乘幹我來自東位當出震至八井深水之圖讖唐唐李樹之驍歌固以備在人謠無徳而稱者也且夫體非常之道立非常之功實非常之人有非常之事不時正位人神佇式天命不常惟徳是與遷虞事夏抑有前規臣等敢錄舊典奉上尊號當今萬幾曠主九有困窮伏願降鑑回慮憂世外己上順天心祗膺允執俯從人願屈就樂推變黎庶於時雍配上帝於宗祀勿以王者兼濟之功而爲匹夫獨美之操昔之堯佐咸大天工績尢著者嗣饗稷播谷之都餘慶商周臯陶好生洽人今興陛下盛徳有後其若是乎四相三王齊名踵武千年得一相繼風聲符命所鍾有自來矣願納縉紳慺慺之情允副億兆顒顒之望率土更生含靈幸甚臣等誠惶誠恐昧死以聞頓首頓首死罪死罪所司以表意奏聞帝退所奏表謂奏者曰吾固知如是拒而不答裴寂等進見曰昔桀紂𨿽復不賢亦各有子未聞湯武臣輔之龜鏡已見玆無所疑也先人有言曰功蓋天下者不賞陛下欲讓至尊而爲臣下恐隋朝不然此事且臣等唐之將佐茅土大位受之唐國陛下不爲唐帝臣等應須去官伏願深思容臣等有地帝笑曰裴公何相逼之深當爲審思亦未之許裴寂等又依光武長安同舍人彊華奉赤伏符故事言之甚切帝曰所以逡巡至於再三者非徒推讓亦恐羣公面諛退爲口實然漢髙云諸侯王推髙於寡人以爲皇帝位甚便宜於天下之民則可矣孤亦何能有異之哉於是寂等再拜舞蹈稱萬歲而出遂與國子博士丁孝烏等數百人具禮儀擇良日以武徳元年歲在戊寅五月甲子皇帝卽位於太極前殿設壇於長安城南柴燎告天備羽儀法物臨軒大赦天下攺義寧二年爲武徳元年

登極部匯考十七

唐二髙祖武徳九年八月甲子太宗以皇太子受內禪卽皇帝位按唐書太宗本紀太宗諱世民髙祖次子也母曰太穆皇后寶氏生而不驚方四歲有書生謁髙祖曰公在相法貴人也然必有貴子及見太宗曰龍鳳之姿天日之表其年幾冠必能濟世安民書生已辭去髙祖懼其語泄使人追殺之而不知其所往因以爲神乃采其語名之曰世民大業中突厥圍煬帝雁門煬帝從圍中以木系詔書投汾水而下募兵赴援太宗時年十六往應募隸將軍云定興謂定興曰彼敢圍吾天子者以爲無援故也今宜先後吾軍爲數十里使其晝見旌旗夜聞鉦鼓以爲大至則可不擊而走之不然知我虛實則勝敗未可知也定興從之軍至崞縣突厥候騎見其軍來不絕果馳告始畢可汗曰救兵大至矣遂引去髙祖擊歷山飛陷其圍中太宗馳輕騎取之而出遂奮擊大破之太宗爲人聰明英武有大志而能屈節下士時天下已亂盜賊起知隋必亡乃推財養士結納豪傑長孫順徳劉弘基等皆因事亡命匿之又與晉陽令劉文靜尢善文靜坐李密事系獄太宗夜就獄中見之與圖大事時百姓避賊多入城城中幾萬人文靜爲令久知其豪傑因共部署計已定乃因裴寂告髙祖髙祖初不許已而許之髙祖已起兵建大將軍府太宗率兵徇西河斬其郡丞髙徳儒拜右領軍大都督封燉煌郡公唐兵西將至霍邑會天久雨糧且盡髙祖謀欲還兵太原太宗諫曰義師爲天下起也宜直入咸陽號令天下今還守一城是爲賊爾髙祖不納太宗哭於軍門髙祖驚召問之對曰還則眾散於前而敵乘於後死亡須臾所以悲爾髙祖寤曰起事者汝也成敗惟汝時左軍已先返卽與隴西公建成分追之夜半太宗失道入山谷棄其馬步而及其兵與俱還髙祖乃將而前遲明至霍邑宋老生不出太宗從數騎傅其城舉鞭指麾若將圍之者老生怒出背城陣髙祖率建成居其東太宗及柴紹居其南老生兵薄東陣建成墜馬老生乘之髙祖軍卻太宗自南原馳下�分兵斷其軍爲二而出其陣後老生兵敗走遂斬之進次涇陽擊胡賊劉鷂子破之唐兵攻長安太宗屯金城坊攻其西北遂克之義寧元年爲光祿大夫唐國內史徙封秦國公食邑萬戶薛舉攻扶風太宗擊敗之斬首萬餘級遂略地至隴右二年爲右元帥徙封趙國公率兵十萬攻東都不克而還設三伏於三王陵敗隋將段達兵萬人武徳元年爲尙書令右翊衛大將軍進封秦王薛舉寇涇州太宗爲西討元帥進位雍州牧七月太宗有疾諸將爲舉所敗八月太宗疾間復屯於髙�城相持六十餘日巳而舉死其子仁杲率其眾求戰太宗按軍不動久之仁杲糧盡眾稍離叛太宗曰可矣乃遣行軍總管梁實柵淺水原仁杲將宗羅�擊實太宗遣將軍龐玉救實玉軍幾敗太宗率兵出其後羅�敗走太宗追之至其城下仁杲乃出降師還髙祖遣李密馳傳勞之於豳州密見太宗不敢仰視退而嘆曰眞英主也獻捷太廟拜右武候大將軍太尉使持節陜東道大行臺尙書令詔蒲陜河北諸總管兵皆受其節度二年正月鎭長春宮進拜左武候大將軍涼州總管是時劉武周據並州宋金剛陷滄州王行本據蒲州而夏縣人呂崇茂殺縣令以應武周髙祖懼詔諸將棄河東以守關中太宗以爲不可棄願得兵三萬可以破賊髙祖於是悉發關中兵益之十一月出龍門關屯於柏壁三年四月擊敗宋金剛於柏壁金剛走介州太宗追之一日夜馳二百里宿於雀鼠谷之西原軍士皆饑太宗不食者二日行至浩州乃得食而金剛將尉遲敬徳尋相等皆來降劉武周懼奔於突厥其將楊伏念舉並州降髙祖遣蕭瑀卽軍中拜太宗益州道行臺尙書令七月討王世充敗之於北邙四年二月竇建徳率兵十萬以援世充太宗敗建徳於虎牢執之世充乃降六月凱旋太宗被金甲陳鐵騎一萬介士三萬前後鼓吹獻俘於太廟髙祖以謂太宗功髙古官號不足以稱乃加號天策上將領司徒陜東道大行臺尙書令位在王公上增邑戶至三萬賜衮冕金輅雙璧黃金六千斤前後鼓吹九部之樂班�四十人五年正月討劉黑闥於洺州敗之黑闥旣降已而復反髙祖怒命太子建成取山東男子十五以上悉坑之驅其小弱婦女以實關中太宗切諫以爲不可遂已加拜左右十二衛大將軍七年突厥寇邊太宗與遇於豳州從百騎與其可汗語乃盟而去八年進位中書令初髙祖起太原非其本意而事出太宗及取天下破宋金剛王世充竇建徳等太宗功益髙而髙祖屢許以爲太子太子建成懼廢與齊王元吉謀害太宗未發九年六月太宗以兵入元武門殺太子建成及齊王元吉髙祖大驚乃以太宗爲皇太子八月甲子卽皇帝位於東宮顯徳殿遣裴寂告於南郊大赦武徳流人還之賜文武官勛爵免關內及蒲芮虞泰陜鼎六州二歲租給復天下一年民八十以上賜粟帛百歲加版授廢潼關以東瀕河諸關癸酉放宮女三千餘人丙子立妃長孫氏爲皇后按聞見後錄唐髙祖之起晉陽也皆秦王世民之謀髙祖謂世民曰若事成天下皆汝所致當以汝爲太子將佐亦以爲請世民屢辭太子建成喜酒色遊畋齊王元吉多過失世民功名日盛建成內不自安乃與元吉共傾世民各引樹黨友髙祖晚多內寵小王且二十人其母競交結諸長子以自固建成元吉曲意事諸妃嬪諂諛賂遺無所不至以求媚於髙祖或云烝於張婕妤尹徳妃世民獨不然故妃嬪等爭譽建成元吉而短世民世民平洛陽妃嬪等私求寶貨並爲親屬求官世民曰寶貨皆以籍奏官當授賢才有功者不許淮南安王神通有功世民給田數十頃張婕妤之父因婕妤欲奪之神通執秦王令不可俱以爲怨尹徳妃父阿鼠彊橫毆秦王府屬杜如晦折一指曰汝何人過我門不下徳妃反奏家爲秦王左右陵暴髙祖積怒數責世民世民深自辯終不信又世民每侍宴宮中對諸妃嬪思太穆皇后早世不得見上有天下或欷歔流涕髙祖顧之不樂諸妃嬪因密共譖世民曰海內幸無事陛下春秋髙惟宜相娛樂秦王獨泣涕正是憎疾妾等陛下萬歲後妾等母子決不爲秦王所容因相與泣且曰皇太子仁孝陛下以妾母子屬之必能保全髙祖爲之愴然由是待世民浸疏而建成元吉日親矣元吉勸建成除世民俟入朝因而刃之世民從髙祖幸元吉第元吉伏護軍宇文寶於寢內欲刺世民不果髙祖幸仁智宮建成居守世民元吉從建成令元吉就刺世民曰安危之計決在今歲建成又使郎將朱煥校尉橋公山以甲遺慶州都督楊文幹使之舉兵欲表裏相應朱煥橋公山告其事文幹遂反髙祖怒甚囚建成於幕下飼以麥飯髙祖謂世民曰楊文幹反事連建成恐應之者眾汝應自行還立汝爲太子吾不能效隋文帝自誅其子當封建成爲蜀王屬兵脆弱他日不能事汝取之易耳元吉與妃嬪更疊爲建成請封徳彜亦爲之營解髙祖意遂變惟責以兄弟不睦歸罪太子中允王珪右衛率韋闕天策兵參軍杜淹並流於巂州髙祖校獵城南命建成世民元吉馳射角勝建成有胡馬肥壯而喜蹶以授世民曰此馬甚駿能超數丈澗弟善騎試乘之世民乘以逐鹿馬蹶世民蹋立於數步之外馬起復乘之如是者三顧宇文士及曰彼欲以此見殺死生豈不有命建成聞知反令妃嬪譖於髙祖曰秦王自言我有天命方爲天下主豈有浪死髙祖大怒先召建成元吉後召世民入責之曰天子自有天命非智力可求汝求之一何速耶世民免冠頓首請下法司按驗髙祖怒不解忽有司奏突厥入寇髙祖乃攺容勞勉世民命之冠帶與謀突厥髙祖每有寇盜輒命世民討之事平之後猜嫌益甚建成夜召世民飲酒因鴆之世民暴心痛吐血數升淮南安王神通扶之還西宮髙祖問世民疾敕秦王素不能飲自今無得復夜飲因謂世民曰首建大謀削平海內皆汝之功吾欲立汝爲嗣汝固辭且建成年長爲嗣日久吾不忍奪也觀汝兄弟似不相容同處京邑必有紛競當遣汝建行臺居洛陽自陜以東皆主之仍命汝建天子旌旗如漢梁孝王故事世民涕泣辭建成元吉相與謀秦王若至洛陽有土地甲兵不可復制不如畱之長安則一匹夫取之易耳乃密令數人上封事言秦王左右聞往洛陽無不喜躍觀其志趣恐不復來又近幸之人各以利害說髙祖事復中止建成元吉與後宮日夜譖世民髙祖信之將加罪陳叔達力諫乃止元吉請殺世民髙祖曰彼有定天下之功罪狀未著何以爲辭秦府幕屬皆憂懼不知所出房元齡謂長孫無忌曰隙已成一旦禍機竊發豈惟府朝塗地實社稷之憂也莫若勸王行周公之事以安國家存亡之機間不容髮正在今日無忌曰吾懷此已久未敢言今當白之乃入言於世民世民召元齡謀之元齡曰大王功在天下當承大業今日憂危乃天贊之也其勿疑又與府屬杜如晦共勸世民誅建成元吉元吉以秦府多驍將乃譖尉遲敬徳下詔獄世民爲之分辧僅免又譖程知節出爲康州刺史知節謂世民曰大王股肱羽翼盡矣身何能久建成元吉曰秦府智略之士可懼者獨房元齡杜如晦耳皆譖逐之會元吉當北伐時尉遲敬徳程知節段志元秦叔寶等又簡閱秦王帳下精銳之士王晊密告世民曰建成語元吉吾與秦王餞汝於昆明池使壯士刺殺秦王於幕下以暴卒聞敬徳等汝悉坑之世民以晊言告長孫無忌等長孫無忌等勸世民先事圖之世民嘆曰骨肉相殘古今大惡吾誠知禍在旦夕欲俟其發然後以義討之不亦可乎敬徳曰人情誰不愛死今眾人以秦王乃天授也禍機垂發而王猶晏然不以爲憂王縱自輕如社稷宗廟何王如不用敬徳言敬徳將竄身艸澤不能畱王左右交手受戮也無忌曰不從敬徳之言事今敗矣敬徳必不爲王有無忌亦當相隨而去世民曰吾言亦未可全棄公更圖之府僚又曰元吉之凶終不肯事建成聞薛實言元吉之名合成唐字當主唐祀元吉喜曰但除秦王取東宮如反掌耳彼與建成謀未成已有取建成之心亂心無厭何所不爲若使二人得志恐天下非復唐有柰何徇匹夫之節忘社稷之計乎會太白經天傅奕密奏太白見秦分秦王當有天下髙祖以其狀授世民世民乃密奏建成元吉淫亂後宮曰臣於兄弟無絲毫之負今欲殺臣似爲世充建徳報讎臣今枉死永違君親魂歸地下實恥見諸賊髙祖省之愕然報曰明當鞫問汝宜早參明日世民遂誅建成元吉云太宗貞元二十三年六月甲戌髙宗以皇太子卽皇帝位按唐書髙宗本紀髙宗諱治字爲善太宗第九子也母曰文徳皇后長孫氏始封晉王貞觀七年遙領並州都督十七年太子承幹廢而魏王泰次當立亦以罪黜乃立子治爲皇太子太宗嘗命皇太子遊觀習射太子辭以非所好願得奉至尊居膝下太宗大喜乃營寢殿側爲別院使太子居之太宗每視朝皇太子常侍觀決庶政二十三年太宗有疾詔皇太子聽政於金液門四月從幸翠微宮太宗崩以羽檄發六府甲士四十衛皇太子入於京師六月甲戌卽皇帝位於柩前大赦賜文武官勛一轉民八十以上粟帛給復雍州及比歲供軍所一年按通鑑紀事本末髙祖武徳九年秋八月太宗卽皇帝位冬十月癸亥立皇子中山王承幹爲太子生八年矣太宗貞觀七年帝謂左庶子於志寧右庶子杜正倫曰朕年十八猶在民間民之疾苦情僞無不知之及居大位區處世務猶有差失況太子生長深宮百姓艱難耳目所未涉能無驕逸乎卿等不可不極諫十六年秋八月丁酉上曰當今國家何事爲急諫議大夫褚遂良曰今四方無虞惟太子諸王宜有定分最急上曰此言是也時太子承幹失徳魏王泰有寵羣臣日有疑議上聞而惡之謂侍臣曰方今羣臣忠直無逾魏徵我遣傅太子用絕天下之疑九月丁巳以魏徵爲太子太師徵疾小愈詣朝堂表辭上手詔諭以周幽晉獻廢嫡立庶危國亡家漢髙祖幾廢太子賴四皓然後安我今賴公卽其義也知公疾病可臥護之徵乃受詔十七年春正月丙寅上謂羣臣曰聞外間士民以太子有足疾魏王�悟多從遊幸遽生異議僥幸之徒已有附會者太子𨿽病足不廢步履且禮嫡子死立嫡孫太子男已五歲朕終不以孽代宗啟窺窬之源尋太子承幹獲罪魏王泰自入侍奉上面許立爲太子岑文本劉洎亦勸之長孫無忌固請立晉王治上謂侍臣曰昨靑雀投我懷云臣今日始得爲陛下子乃更生之日也臣有一子臣死之日當爲陛下殺之傳位晉王人誰不愛其子朕見如此甚憐之諫議大夫褚遂良曰陛下言大失願審思勿誤也安有陛下萬歲後魏王據天下肯殺其愛子傳位晉王者乎陛下日者旣立承幹爲太子復寵魏王禮秩過於承幹以成今日之禍前事不遠足以爲鑑陛下今立魏王願先措置晉王始得安全耳上流涕曰我不能爾因起入宮魏王泰恐上立晉王治謂之曰汝與元昌善元昌今敗得無憂乎治由是憂形於色上怪屢問其故治乃以狀告上憮然始悔立泰之言矣承幹旣廢上禦兩儀殿羣臣俱出獨畱長孫無忌房元齡李世績褚遂良謂曰我三子一弟所爲如是我心誠無聊賴因自投於�無忌等爭前扶抱上又抽佩刀欲自刺遂良奪刀以授晉王治無忌等請上所欲上曰我欲立晉王無忌曰謹奉詔有異議者臣請斬之上謂治曰汝舅許汝矣宜拜謝治因拜之上謂無忌等曰公等已同我意未知外議如何對曰晉王仁孝天下屬心久矣乞陛下試召問百官有不同者臣負陛下萬死上乃禦太極殿召文武六品以上謂曰承幹悖逆泰亦凶險皆不可立朕欲選諸子爲嗣誰可者卿輩明言之眾皆歡呼曰晉王仁孝當爲嗣上悅是日泰從百餘騎至永安門敕門司盡辟其騎引泰入肅章門幽於北苑丙戌詔立晉王治爲皇太子禦承天門樓赦天下酺三日上謂侍臣曰我若立泰則是太子之位可經營而得自今太子失道藩王窺伺者兩皆棄之傳諸子孫永爲後法且泰立則承幹與治皆不全治立則承幹與泰皆無恙矣髙宗弘道元年十二月甲子中宗以皇太子卽皇帝位按唐書中宗本紀中宗諱顯髙宗第七子也母曰則天順聖皇后武氏髙宗崩以皇太子卽皇帝位而皇太后臨朝稱制按則天本紀弘道元年十二月髙宗崩遺詔皇太子卽皇帝位軍國大務不決者兼取天後進止甲子皇太子卽皇帝位尊後爲皇太后按裴炎傳炎拜侍中髙宗幸東都畱皇太子京師以炎調護帝不豫太子監國詔炎與劉齊賢郭正一於東宮平章政事及大漸受遺詔輔太子是爲中宗中宗嗣聖元年二月戊午太后廢帝爲廬陵王臨朝稱制卽武后光宅元年

按唐書則天本紀則天皇后武氏諱並州文水人也父士官至工部尙書荊州都督封應國公後年十四太宗聞其有色選爲才人太宗崩後削髮爲比丘尼居於感業寺髙宗幸感業寺見而悅之復召入宮久之立爲昭儀進號宸妃永徽六年髙宗廢皇后王氏立宸妃爲皇后髙宗自顯慶後多苦風疾百司奏事時時令後決之常稱旨由是參豫國政後旣專寵與政乃數上書言天下利害務收人心而髙宗春秋髙苦疾後益用事遂不能制髙宗悔陰欲廢之而謀泄不果上元元年髙宗號天皇皇后亦號天後天下之人謂之二聖弘道元年十二月髙宗崩遺詔皇太子卽皇帝位軍國大務不決者兼取天後進止甲子皇太子卽皇帝位尊後爲皇太后臨朝稱制大赦賜九品以下勛官一級庚午韓王元嘉爲太尉霍王元軌爲司徒舒王元名爲司空甲戌劉仁軌爲尙書左僕射裴炎爲中書令劉齊賢爲侍中同中書門下三品戊寅郭待舉魏元同岑長倩同中書門下三品癸未郭正一罷光宅元年正月癸未攺元嗣聖癸巳左散騎常侍韋弘敏爲太府卿同中書門下三品二月戊午廢皇帝爲廬陵王幽之己未立豫王旦爲皇帝妃劉氏爲皇后立永平郡王成器爲皇太子大赦攺元爲文明賜文武官五品以上爵一等九品以上勛兩轉老人版授官賜粟帛職官五品以上舉所知一人皇太后仍臨朝稱制庚申廢皇太孫重照爲庶人殺庶人賢於巴州甲子皇帝率羣臣上尊號於武成殿丁卯冊皇帝丁丑太常卿王徳眞爲侍中中書侍郎劉褘之同中書門下三品庚辰贈玉淸觀道士太中大夫王遠知金紫光祿大夫三月丁亥徙封上金爲畢王素節葛王四月辛酉徙封上金爲澤王素節許王癸酉遷廬陵王於房州丁丑又遷於均州五月癸巳以大喪禁射獵閏月甲子禮部尙書武承嗣爲太常卿同中書門下三品七月辛未有彗星出於西方八月庚寅葬天皇大帝於幹陵丙午武承嗣罷九月甲寅大赦攺元旗幟尙白易內外官服靑者以碧大易官名攺東都爲神都追尊老子母爲先天太后丙辰左威衛大將軍程務挺爲單於道安撫大使以備突厥己巳追尊武氏五代祖克己爲魯國公妣裴氏爲魯國夫人髙祖居當爲太尉北平郡王妣劉氏爲王妣曾祖儉爲太尉金城郡王妣宋氏爲王妃祖華爲太尉太原郡王妣趙氏爲王妃考士爲太師魏王妣楊氏爲王妃丁丑柳州司馬李敬業舉兵於揚州以討亂貶韋弘敏爲汾州刺史十月癸未楚州司馬李崇福以山陽安宜鹽城三縣歸於敬業甲申左玉鈐衛大將軍梁郡公孝逸爲揚州道行軍大總管左金吾衛大將軍李知十爲副率兵三十萬以拒李敬業丁亥左肅政臺禦史大夫騫味道檢校內史同鳳閣鸞臺三品鳳閣舍人李景諶同鳳閣鸞臺平章事壬辰李敬業克潤州丙申殺裴炎追謚五代祖魯國公曰靖髙祖北平郡王曰恭肅曾祖金城郡王曰義康祖太原郡王曰安成考魏王曰忠孝丁酉曲赦揚楚二州復敬業姓徐氏貶劉齊賢爲辰州刺史李景諶罷右史沈君諒著作郎崔�爲正諫大夫同鳳閣鸞臺平章事十一月辛亥左鷹揚衛大將軍黑齒常之爲江南道行軍大總管庚申右監門衛將軍蘇孝祥及徐敬業戰於阿溪死之乙丑徐敬業將王那相殺敬業降丁卯郭待舉罷鸞臺侍郎韋方質爲鳳閣侍郎同鳳閣鸞臺平章事十二月戊子遣禦史察風俗癸卯殺程務挺垂拱元年正月丁未大赦攺元庚戌騫味道守內史戊辰劉仁軌薨二月乙巳春官尙書武承嗣秋官尙書裴居道右肅政臺禦史大夫韋思謙同鳳閣鸞臺三品突厥寇邊左玉鈐衛中郎將淳於處平爲陽曲道行軍總管以擊之沈君諒罷三月崔�罷丙辰遷廬陵王於房州辛酉武承嗣罷辛未頒垂拱格四月丙子貶騫味道爲靑州刺史癸未淳於處平及突厥戰於忻州敗績五月丙午裴居道爲納言丁未流王徳眞於象州己酉冬官尙書蘇良嗣守納言封皇帝子成義爲恆王壬戌以旱慮囚壬申韋方質同鳳合鸞臺三品六月天官尙書韋待價同鳳閣鸞臺三品九月丁卯揚州地生毛十一月癸卯韋待價爲燕然道行軍大總管以擊突厥二年正月辛酉大赦賜酺三日內外官勛一轉二月辛未朔日有蝕之三月戊申作銅匭四月庚辰岑長倩爲內史五月丙午裴居道爲內史六月辛未蘇良嗣同鳳閣鸞臺三品己卯韋思謙守納言十月己巳有山出於新丰縣攺新丰爲慶山赦囚給復一年賜酺三日十二月免並州百姓庸調終其身是冬無雪三年閏正月丁卯封皇帝子隆基爲楚王隆範衛王隆業趙王二月己亥以旱避正殿減膳三月乙丑韋思謙罷四月辛丑追號孝敬皇帝妃裴氏曰哀皇后葬於恭陵癸丑以旱慮囚命京官九品以上言事壬戌裴居道爲納言五月丙寅夏官侍郎張光輔爲鳳閣侍郎同鳳閣鸞臺平章事庚午殺劉褘之七月丁卯冀州雌雞化爲雄乙亥京師地震雨金於廣州八月壬子魏元同兼檢校納言九月己卯虢州人楊初成自稱郎將募州人迎廬陵王於房州不果見殺十二月壬辰韋待價爲安息道行軍大總管安西大都護閻溫古副之以擊吐蕃是歲大饑四年正月甲子增七廟立髙祖太宗髙宗廟於神都庚午毀乾元殿作明堂三月壬戌殺麟臺少監周思茂四月戊戌殺太子通事舍人郝象賢五月庚申得寶圖於洛水乙亥加尊號爲聖母神皇六月丁亥朔日有食之得瑞石於汜水七月丁巳大赦攺寶圖爲天授聖圖洛水爲永昌洛水封其神爲顯聖侯加特進禁漁釣攺嵩山爲神嶽封其神爲天中王太師使持節大都督賜酺五日戊午京師地震八月戊戌神都地震丙午博州刺史瑯邪郡王沖舉兵以討亂遣左金吾衛大將軍丘神績拒之戊申衝死之庚戌越王貞舉兵於豫州以討亂辛亥曲赦博州九月丙辰左豹韜衛大將軍曲崇裕爲中軍大總管岑長倩爲後軍大總管以拒越王貞張光輔爲諸軍節度削越王貞及瑯邪郡王衝屬籍攺其姓爲虺氏貞死之丙寅赦豫州殺韓王元嘉魯王靈夔範陽郡王靄黃國公撰東莞郡公融及常樂公主皆攺其姓爲虺氏丁卯左肅政臺禦史大夫騫味道夏官侍郎王本立同鳳閣鸞臺平章事十月辛亥大風拔木十一月辛酉殺濟州刺史薛顗及其弟駙馬都尉紹十二月乙酉殺霍王元軌江都郡王緒及殿中監裴承光大殺唐宗室流其幼者於嶺南己亥殺騫味道乙酉拜洛受圖辛亥攺明堂爲萬象神宮大赦永昌元年正月乙卯享於萬象神宮大赦攺元賜酺七日丁巳舒王元名爲司徒戊午布政於萬象神宮頒九條以訓百官己未朗州雌雞化爲雄二月丁酉尊考太師魏忠孝王曰周忠孝太皇置崇先府官戊戌追謚妣楊氏曰周忠孝太后太原郡王曰周安成王妃趙氏爲王妃金城郡王曰魏義康王妃宋氏爲王妃北平郡王曰趙肅恭王妃劉氏爲王妃五代祖魯國公曰太原靖王夫人裴氏爲王妃三月甲子張光輔守納言癸酉天官尙書武承嗣爲納言張光輔守內史四月甲辰殺汝南郡王瑋鄱陽郡公諲廣漢郡公謐汶山郡公蓁零陵郡王俊廣都郡公徙其家於巂州己酉殺天官侍郎鄧元挺五月丙辰韋待價及吐番戰於寅識迦河敗績己巳白馬寺僧薛懷義爲新平道行軍大總管以擊突厥七月丁巳流紀王愼於巴州攺其姓爲虺氏丙子流韋待價於繡州殺閻溫古戊寅王本立同鳳閣鸞臺三品八月癸未薛懷義爲新平道中軍大總管以擊突厥甲申殺張光輔洛州司馬弓嗣業洛陽令弓嗣明陜州參軍弓嗣古流人徐敬眞乙未松州雌雞化爲雄辛丑殺陜州刺史郭正一丁未殺相州刺史弓志元蒲州刺史弓彭祖尙方監王令基九月庚戌殺恆山郡王承幹之子厥閏月甲午殺魏元同夏官侍郎崔�戊申殺彭州長史劉易從十月癸丑殺梁州都督李光誼丁巳殺陜州刺史劉廷景戊午殺右武威衛大將軍黑齒常之右鷹揚衛將軍趙懷節己未殺嗣鄭王璥丁卯春官尙書範履冰鳳閣侍郎邢文偉同鳳閣鸞臺平章事天授元年正月庚辰大赦攺元曰載初以十一月爲正月十二月爲臘月來歲正月爲一月以周漢之後爲二王后封舜禹湯之裔爲三恪周隋同列國封其嗣乙未除唐宗室屬籍臘月丙寅殺劉齊賢一月戊子王本立罷邢文偉爲內史岑長倩武承嗣同鳳閣鸞臺三品鳳閣侍郎武攸寧爲納言甲午流韋方質於儋州二月丁卯殺地官尙書王本立三月乙酉以旱減膳丁亥蘇良嗣薨五月戊子殺範履冰己亥殺梁郡公孝逸六月戊申殺汴州刺史柳明肅七月辛巳流舒王元名於和州頒大云經於天下壬午殺豫章郡王亶丁亥殺澤王上金許王素節甲午赦永昌縣癸卯殺太常丞蘇踐言八月辛亥殺許王素節之子璟曾江縣令白令言甲寅殺裴居道壬戌殺將軍阿史那惠右司郎中喬知之癸亥殺尙書右丞張行廉泰州刺史杜儒童甲子殺流人張楚金戊辰殺流人元萬頃苗神客辛未殺南安郡王潁鄅國公昭及諸宗室李直李敞李然李勛李策李越李黯李元李英李志業李知言李元貞九月乙亥殺巨鹿郡公晃麟臺郎裴望及其弟司膳丞璉壬午攺國號周大赦攺元賜酺七日乙酉加尊號曰聖神皇帝降皇帝爲皇嗣賜姓武氏皇太子爲皇孫丙戌立武氏七廟於神都追尊周文王曰始祖文皇帝妣姒氏曰文定皇后四十代祖平王少子武曰睿祖康皇帝妣姜氏曰康惠皇后太原靖王曰嚴祖成皇帝妣曰成莊皇后趙肅恭王曰肅祖章敬皇帝妣曰章敬皇后魏義康王曰烈祖昭安皇帝妣曰昭安皇后周安成王曰顯祖文穆皇帝妣曰文穆皇后忠孝太皇曰太祖孝明髙皇帝妣曰孝明髙皇后追封伯父及兄弟之子爲王堂兄爲郡王諸姑姊爲長公主堂姊妹爲郡主神龍元年正月丙午張柬之等奉帝復卽皇帝位按唐書中宗本紀中宗卽皇帝位皇太后臨朝稱制嗣聖元年正月廢居於均州又遷於房州聖歷二年復爲皇太子太后老且病神龍元年正月張柬之等以羽林兵討亂甲辰皇太子監國大赦攺元丙午復於位大赦賜文武官階爵民酺五日免今歲租賦給復房州三年放宮女三千人相王旦爲安國相王太尉同鳳閣鸞臺三品庚戌張柬之袁恕己同鳳閣鸞臺三品崔元暐守內史敬暉爲納言桓彥範守納言二月甲寅復國號唐按王同皎傳同皎相州安陽人陳駙馬都尉寬曾孫也陳亡徙河北長安中尙太子女安定郡主拜典膳郎太子中宗也桓彥範等誅二張遣同皎與李湛李多祚卽東宮迎太子請至元武門指授諸將太子拒不許同皎進曰逆豎反道顯肆不軌諸將與南衙執事刻期誅之須殿下到以系眾望太子曰上方不豫得無不可乎同皎曰將相毀家族以安社稷柰何欲納之鼎鑊乎太子能自出諭之眾乃止太子猶豫同皎卽扶上馬從至元武門斬關入兵趨長生殿太后所環侍嚴定因奏誅易之等狀帝復位按李多祚傳多祚以勞攺右羽林大將軍遂領北門衛兵張柬之將誅二張以多祚素感槪可動以義乃從容謂曰將軍居北門幾何曰三十年矣將軍擊鐘鼎食貴重當世非大帝恩乎多祚泣數行下曰死且不忘柬之曰將軍知感恩則知所以報今在東宮乃大帝子而嬖豎擅朝危逼宗社國家廢興在將軍將軍誠有意乎捨今日尙何在答曰苟緣王室惟公所使乃引天地以自誓辭气毅然柬之遂定謀以敬暉李湛爲右羽林將軍命總禁兵與多祚王同皎請太子至元武門斬關入及長生殿白武后曰諸將誅逆臣易之昌宗恐漏大謀不敢豫奏頓首請歸死後病臥顧湛曰我於而父子不薄亦豫是邪中宗復位封多祚遼陽郡王按大唐新語則天朝默啜陷趙定等州詔天官侍郎吉頊爲相州刺史發諸州兵以討之略無應募者中宗時在春宮則天制皇太子爲元帥親徵之吏人應募者日以數千賊旣退頊徵還以狀聞則天曰人心如是耶因謂頊曰卿可於眾中說之頊於朝堂昌言朝士聞者喜說諸武患之乃發頊弟兄贓狀貶爲安固尉頊辭日得召見涕淚曰臣辭闕庭無復再謁請言事臣疾亟矣請坐籌之則天曰可頊曰水土各一盆有競乎則天曰無頊曰和之爲泥競乎則天曰無頊曰分泥爲佛爲天尊有競乎則天曰有頊曰臣亦以爲有竊以皇族外戚各有區分豈不兩安全耶今陛下貴賤是非於其間則居必競之地今皇太子萬福而三思等久已封建陛下何以和之臣知兩不安矣則天曰朕深知之然事至是頊與張昌宗同供奉控鶴府昌宗以貴寵懼不全計於頊頊曰公兄弟承恩澤深矣非有大功必無全理惟一策若能行之豈惟全家當享茅土之封除此外非頊所謀昌宗涕泣請聞之頊曰天下思唐徳久矣主上春秋髙武氏諸王殊非所屬意公何不從容請復相王廬陵以慰生人之望昌宗乃乘間屢言之幾一歲則天意乃易旣知頊之謀乃召頊問頊對曰廬陵相王皆陛下子髙宗初顧托於陛下當有所注意乃迎中宗其興復唐室頊有力焉睿宗登極下詔曰曩時王命中圯人謀未輯首陳反正之議克創祈天之業永懷忠烈寧忘厥勛可贈禦史大夫按通鑑紀事本末中宗神龍元年春正月太后疾甚麟臺監張易之春官侍郎張昌宗居中用事張柬之崔元暐與中臺右丞敬暉司刑少卿桓彥範相王府司馬袁恕己謀誅之初柬之與荊府長史鄕楊元琰相代同泛江至中流語及太后革命事元琰慨然有匡復之志及柬之爲相引元琰爲右羽林將軍謂曰君頗記江中之言乎今日非輕授也柬之又用彥範暉及右散騎侍郎李湛皆爲左右羽林將軍委以禁兵易之等疑懼乃更以其黨武攸宜爲右羽林大將軍易之等乃安俄而姚元之自靈武至都柬之彥範相謂曰事濟矣遂以其謀告之彥範以事白其母母曰忠孝不兩全先國後家可也時太子於北門起居彥範暉謁見密陳其策太子許之癸卯柬之元暐彥範與左威衛將軍薛思行等帥左右羽林兵五百餘人至元武門遣多祚湛及內直郎駙馬都尉安陽王同皎詣東宮迎太子太子疑不出同皎曰先帝以神器付殿下橫遭幽廢人神同憤二十三年矣今天誘其衷北門南牙同心協力以今日誅凶豎復李氏社稷願殿下蹔至元武門以副眾望太子曰凶豎誠當誅滅然上體不安得無驚怛諸公更爲後圖李湛曰諸將相不顧家族以徇社稷殿下柰何欲納之鼎鑊乎請殿下自出止之太子乃出同皎扶抱太子上馬從至元武門斬關而入太后在迎仙宮柬之等斬易之昌宗於廡下進至太后所寢長生殿環繞侍衛太后驚起問曰亂者誰邪對曰張易之昌宗謀反臣等奉太子令誅之恐有漏泄故不敢以聞稱兵宮禁罪當萬死太后見太子曰乃汝邪小子旣誅可還東宮彥範進曰太子安得更歸昔天皇以愛子托陛下今年齒已長久居東宮天意人心久思李氏羣臣不忘太宗天皇之徳故奉太子誅賊臣願陛下傳位太子以順天人之望李湛義府之子也太后見之謂曰汝亦爲誅易之將軍邪我於汝父子不薄乃有今日湛�不能對又謂崔元暐曰他人皆因人以進惟卿朕所自擢亦在此邪對曰此乃所以報陛下之大徳於是收張昌期同休昌儀等皆斬之與易之昌宗梟首天津南是日袁恕己從相王統南牙兵以備非常收韋承慶房融及司禮卿崔神慶系獄皆易之之黨也甲辰制太子監國赦天下以袁恕己爲鳳閣侍郎同平章事分遣十使賫璽書宣慰諸州乙巳太后傳位於太子丙午中宗卽位赦天下惟張易之黨不原其爲周興等所枉者咸令淸雪景龍四年六月甲辰睿宗以相王卽皇帝位按唐書睿宗本紀睿宗諱旦髙宗第八子也始封殷王領冀州大都督單於大都護長而溫恭好學通詁訓工艸隸書徙封豫王又封冀王累遷右金吾衛大將軍洛州牧徙封相王復封豫王武后廢中宗立爲皇帝其攺國號周以爲皇嗣居於東宮中宗自房州還復爲皇太子武后封皇嗣爲相王授太子右衛率累遷右羽林衛大將軍並州牧安北大都護諸道元帥中宗復位進號安國相王景云元年六月壬午韋皇后弒中宗矯詔立溫王重茂爲皇太子以刑部尙書裴談工部尙書張錫同中書門下三品吏部尙書張嘉福中書侍郎岑羲吏部侍郎崔湜同中書門下平章事發諸府兵五萬屯京師以韋溫總知內外兵馬甲申乃發喪又矯遺詔自立爲皇太后皇太子卽皇帝位以睿宗參謀政事大赦攺元曰唐隆太后臨朝攝政罷睿宗參謀政事以爲太尉封嗣雍王守禮爲邠王壽春郡王成器宋王丁亥溫王妃陸氏爲皇后壬辰紀處納張嘉福岑羲持節巡撫關內河南北庚子臨淄郡王隆基率萬騎兵入北軍討亂誅韋氏安樂公主及韋巨源馬秦客駙馬都尉武延秀光祿少卿楊均辛丑睿宗奉皇帝禦安福門大赦賜文武官階勛爵免天下歲租之半進封隆基爲平王朝邑尉劉幽求爲中書舍人苑總監鍾紹京爲中書侍郎參知機務壬寅紹京及黃門侍郎李日知同中書門下三品紀處訥韋溫宗楚客將作大匠宗晉卿司農卿趙履溫伏誅貶汴王邕爲沁州刺史蕭志忠許州刺史韋嗣立宋州刺史趙彥昭絳州刺史崔湜華州刺史癸卯太白晝見平王隆基同中書門下三品鍾紹京行中書令張嘉福伏誅甲辰安國相王卽皇帝位於承天門大赦長流長任及流人未達者還之賜內外官階爵復重茂爲溫王立平王隆基爲皇太子復則天大聖皇后號曰天后按冊府元龜睿宗中宗母弟龍朔二年封殷王幹封元年攺豫王總章二年徙冀王上元三年攺相王嗣聖元年皇太后武氏廢中宗爲廬陵王文明元年二月立爲皇帝太后臨朝天授元年降爲皇嗣聖歷元年讓位於中宗復降爲相王景龍四年六月少帝卽位年十六韋庶人專政庚子帝第三子臨淄王隆基率朝邑縣尉劉幽求長上折衝麻嗣宗內苑總監鍾紹京等討捕韋氏並其黨與誅之辛丑奉少主禦安福門樓大赦天下癸卯王公卿士咸以王室多故義擇長君以帝眾望所歸固請卽尊位是日少帝讓於叔父甲辰帝自兩儀殿出於太極殿少帝於殿東隅次幕內西面帝於梓宮側東向太平公主曰少帝欲以此位讓叔父合否幽求跪曰少帝仁孝追蹤舜禹大王恩慈倍過之矣今家國事重有此推讓誠爲至公也是日少帝制曰有古帝王必有符命兄弟相及存諸典禮朕以孤藐遭家多難顧玆蒙識不曉政途茫茫四海將何所屬累聖丕業各墜於地王室多故義擇長君思與羣公推崇明聖叔父相王髙宗之子昔以天下讓於先帝孝友寬簡彰信兆人神龍之初巳有明旨將立太弟以爲嗣君因王懇辭未行冊命所以東宮曠位於今歷年綴衣在辰禍變倉卒後掖稱制計立衝人欽奉前懷願遵理命上申平昔之文仰復祖宗之烈起今日請叔父相王卽皇帝位朕退守舊藩歸於外邸凡百卿士敬承朕意贊我天人之休期光我有唐之洪業帝固讓有制不許是日卽皇帝位大赦天下於是降少帝爲溫王丙午帝縞服於太極東廊引羣公卿士謂曰朕與蒼生有幸且得社稷安寧自大行晏駕韋氏篡逆元惡大憝並從誅剪嗣皇年幼未曉政途推讓朕躬事非獲已今與卿等相見不勝悲感甲戌命溫王重茂於內宅安厝明年正月以溫王重茂爲襄王食巴集等州實封二千戶於集州安置

登極部匯考十八

唐三睿宗太極元年八月庚子皇太子隆基受內禪卽皇帝位按唐書元宗本紀元宗諱隆基睿宗第三子也母曰昭成皇后竇氏性英武善騎射通音律曆象之學始封楚王后爲臨淄郡王累遷衛尉少卿潞州別駕景龍四年朝於京師遂畱不遣庶人韋氏已弒中宗矯詔稱制元宗乃與太平公主子薛崇簡尙衣奉禦王崇曄公主府典簽王師虔朝邑尉劉幽求苑總監鍾紹京長上折衝麻嗣宗押萬騎果毅葛福順李仙鳧道士馮處澄僧普潤定策討亂或請先啟相王元宗曰請而從是王與危事不從則吾計失矣乃夜率幽求等入苑中福順仙鳧以萬騎兵攻元武門斬左羽林將軍韋播中郎將髙嵩以徇左萬騎由左入右萬騎由右入元宗率總監羽林兵會兩儀殿梓宮宿衛兵皆起應之遂誅韋氏黎明馳謁相王謝不先啟相王泣曰賴汝以免不然吾且及難乃拜元宗殿中監兼知內外閒�檢校隴右羣牧大使押左右萬騎進封平王同中書門下三品睿宗卽位立爲皇太子景云二年監國聽除六品以下官延和元年星官言帝坐前星有變睿宗曰傳徳避災吾意決矣七月壬辰制皇太子宜卽皇帝位太子惶懼入請睿宗曰此吾所以答天戒也皇太子乃禦武徳殿除三品以下官八月庚子卽皇帝位先天元年十月庚子享於太廟大赦按舊唐書元宗本紀神龍元年上遷衛尉少卿景龍二年四月兼潞州別駕州境有黃龍白日升天嘗出畋有紫雲在其上後從者望而得之前後符瑞凡一十九事四年中宗將祀南郊來朝京師將行使術士韓禮筮之蓍一莖孑然獨立禮驚曰蓍立奇瑞非常也不可言屬中宗末年王室多故上常陽引材力之士以自助上所居宅外有水池浸溢頃余望气者以爲龍气四年四月中宗幸其第因遊其池結彩爲樓船令巨象踏之至六月中宗暴崩韋後臨朝稱制韋溫宗楚客紀處訥等謀傾宗社以睿宗介弟之重先謀不利道士馮道力處士劉承祖皆善於占兆詣上布誠款上所居裏名隆慶時人語訛隆以爲龍韋庶人稱制攺元又爲唐隆皆符禦名上益自負乃與太平公主謀之公主喜以子崇簡從上乃定策誅之睿宗卽位與侍臣議立皇太子僉曰除天下之禍者享天下之福拯天下之危者受天下之安平王有聖徳定天下又聞成器以下皆有推讓宜膺主鬯以副羣心睿宗從之丙午制曰舜去四凶而功格天地武有七徳而戡定黎人故知有大勛者必受神明之福仗髙義者必爲匕鬯之主朕恭臨寶位亭育寰區以萬物之心爲心以兆人之命爲命𨿽承繼之道咸以冢嫡居尊而無私之懷必推功業爲首然後可保安社稷永奉宗祧第三子平王基孝而克忠義而能勇比以朕居藩邸虔守國彜貴戚中人都無引接羣邪害正凶黨實繁利口巧言讒說罔極韋溫延秀朋黨競起晉卿楚客交構其間潛結回邪排擠端善潛貯兵甲將害朕躬基密聞其期先難奮發推身鞠弭眾應如歸呼吸之間凶渠殄滅安七廟於幾墜拯羣臣於將殞方舜之功過四比武之徳逾七靈祗望在昆弟樂推一人元良萬邦以定爲副君者非此而誰可立爲皇太子有司擇日備禮冊命七月己巳睿宗禦承天門皇太子詣朝堂受冊是日有景云之瑞攺元爲景云大赦天下二月又制曰惟天生烝人牧以元後維皇立國副以儲君將以保綏家邦安固後嗣者也朕纂承洪業欽奉寶圖夜分不寢日昃忘倦茫茫四海懼一人之未周烝烝萬姓恐一物之失所𨿽卿士竭誠守宰宣化緬懷庶域仍未小康是以求下人之變風遵先朝之故事皇太子基仁孝因心溫恭成徳深達禮體能辧皇宜令監國俾爾爲政其六品已下除授及徒罪已下並取基處分延和元年六月凶黨因術人聞睿宗曰據元象帝座及前星有災皇太子合作天子不合更居東宮矣睿宗曰傳徳避災吾意決矣七月壬午制曰朕以寡昧虔奉鴻休本殊王季之賢早達延陵之節昔在聖歷已讓皇嗣之尊爰曁神龍終辭太弟之授豈惟衣冠所都抑亦兆庶咸知頃屬國步不夷時艱主幼大業有綴旒之懼寶位深墜地之憂議迫公卿遂司契篆日愼一日以至於今一紀之勞勤亦至矣萬方之俗化漸行矣將成宿願脫屣寰區昔堯之禪舜惟能是與禹以命啟匪私其親神器之重允歸公授皇太子基有大功於天地定阽危於社稷溫文旣習聖敬克躋委之監國已移歲年時政益明庶工惟序朕之知子庶不負時歷數在躬宜陟元後可令卽皇帝位有司擇日授冊朕方比迹洪古希風太皇神與化遊思與道合無爲無事豈不美與王公百寮宜識朕意上意惶懼馳見叩頭請所以傳位之旨睿宗曰吾因汝功業得宗社今帝座有眚思欲遜避惟聖徳大勛始轉禍爲福易位於汝吾知晚矣上始居武徳殿視事三品已下除授及徒罪皆自決之按冊府元龜延和元年七月壬辰睿宗傳位於皇太子先是彗星從西方經軒轅入太微至於大角數日乃滅睿宗以爲革舊布新之政又太子仁愛日聞故順天傳位乃謂太平公主曰昔中宗之朝悖逆驕縱擅權侈靡天變屢臻我當時極諫請擇賢子立之以應災異中宗不悅我憂惶數日不食豈在彼能諫於己不行是日將軍龐承宗左拾遺韓朝宗諫曰自頃國家多難賴陛下聖徳保存社稷綏撫四方今日忽有此讓臣等不知所出皇太子𨿽聖明且應養徳春宮依前監撫未宜卽位睿宗不聽皇太子自東宮馳入請見自投於地叩頭曰臣以微功非次見擢偏守儲貳日夜兢惶不知陛下何以傳位於臣睿宗曰往以韋氏弒逆社稷危殆汝以弱年夷凶靜亂安我宗廟爾之力也今天意人事汝合當之太子固辭睿宗曰不有此讓何以禳災汝若行孝豈宜於柩前卽位耶於是太子流涕而出丙申皇太子讓表曰神器者天下之大寶與受者帝王之大節臣義兼隱犯誠深愛敬凡所上陳理無苟免國家盛徳創物垂範𨿽時始百年而運經厄會陛下振淸廟之徽光蕩欃槍之氛慝紹膺永命導揚洪休千載一期實仰元造便欲抗心太素獨善鴻元登平之俗未躋於下武卜代之期取虧於一簣伏願霈然易慮俯順羣心則區宇永寧人神胥悅若命在必遂誠無所感必將殞越爲期竄伏無地書奏不許皇太子累讓睿宗答曰汝爲孝友須遵朕命用陟元後無宜固辭汝爲季俗多虞淳風未洽欲朕回慮兼理萬幾昔舜之禪禹猶躬行巡狩況朕授汝豈忘家國其軍國大務及授三品已上並重刑獄當兼省之八月庚子冊太子爲皇帝受冊悲涕左右莫不感動又奉冊睿宗爲太上皇命皇帝聽朝於武徳殿上皇稱朕有命稱誥皇帝稱予有命稱制�五日一受朝於太極殿元宗天寶十五載秋七月甲子肅宗以皇太子卽皇帝位按唐書肅宗本紀肅宗諱亨元宗第三子也母曰元獻皇后楊氏初名嗣升封陜王開元四年爲安西大都護性仁孝好學元宗尢愛之遣賀知章潘肅呂向皇甫彬邢等侍讀左右十五年更名浚徙封忠王爲朔方節度大使單於大都護十八年奚契丹寇邊乃以肅宗爲河北道行軍元帥遣禦史大夫李朝隱等八總管兵十萬以伐之居二歲朝隱等敗奚契丹於範陽北肅宗以統帥功遷司徒二十三年又更名玙二十五年皇太子瑛廢死明年立爲皇太子有司行冊禮其儀有中嚴外辦其服絳紗太子曰此天子禮也乃下公卿議太師蕭嵩左丞相裴耀卿請攺外辦爲外備絳紗衣爲朱明服乃從之二十八年又更名紹天寶三載又更名亨安祿山來朝太子識其有反相請以罪誅之元宗不聽祿山反十五載元宗避賊行至馬嵬父老遮道請畱太子討賊元宗許之遣壽王瑁及內侍髙力士諭太子太子乃還六月丁酉至渭北便橋橋絕募水濱居民得三千餘人涉而濟遇潼關散卒以爲賊與戰多傷旣而覺之收其餘以涉後軍多沒者夕次永壽縣吏民稍持牛酒來獻新平郡太守薛羽保定郡太守徐�聞賊且至皆棄城走己亥太子次保定捕得羽�斬之辛丑次平�郡得牧馬牛羊兵始振朔方畱後支度副使杜鴻漸六城水陸運使魏少遊節度判官崔漪支度判官崔簡金關內鹽池判官李涵河西行軍司馬裴冕迎太子治兵於朔方庚戌次丰寧見大河之險將保之會天大風回趨靈武七月辛酉至於靈武壬戌裴冕等請皇太子卽皇帝位甲子卽皇帝位於靈武尊皇帝曰上皇天帝大赦攺元至徳按杜鴻漸傳鴻漸第進士解褐延王府參軍安思順表爲朔方判官祿山亂皇太子按軍平�未知所適議出蕭關趣丰安鴻漸與六城水運使魏少遊節度判官崔漪支度判官盧簡金關內鹽池判官李涵謀曰二京覆沒太子治兵平�然散地難恃也今朔方制勝之會若奉迎太子西詔河隴北結回紇回紇固與國收其勁騎與大兵合鼓而南雪社稷之恥不亦易乎卽具上兵馬招輯之勢且錄軍資器械儲廥凡最使涵詣平�見太子太子大悅會裴冕至自河西亦勸之朔方而鴻漸與漪至白艸頓迎謁說曰朔方天下勁兵靈州用武地今回紇請和吐蕃結附天下列城堅守以待王命縱爲賊據日夜望官軍以圖收復殿下治兵長驅逆寇不足滅也太子喜曰靈武我之關中卿乃吾蕭何也旣至靈武鴻漸卽與冕等勸卽皇帝位以系中外望六請見聽鴻漸明習朝章采舊儀設壇壝城南先一日艸其儀上之太子曰聖皇在遠寇逆方結宜罷壇場它如奏太子卽位是爲肅宗按裴冕傳河西節度使哥舒翰辟行軍司馬元宗入蜀詔皇太子爲天下兵馬元帥拜冕禦史中丞兼左庶子副之初冕在河西方召還而道遇太子平�遂從至靈武與杜鴻漸崔漪同辭進曰主上厭於勤且南狩蜀宗社神器要須有歸今天意人事屬在殿下宜正位號有如逡巡失億兆心則大事去矣太子曰我平寇逆奉迎乘輿還京師退居儲貳以侍膳左右豈不樂哉公等何言之過對曰殿下居東宮二十年今多難啟聖以安社稷而所從將士皆關輔人日夜思歸大眾一騷不可復集不如因而撫之以就大功臣等昧死請太子固讓凡五請卒見聽太子卽位進冕中書侍郎同中書門下平章事按冊府元龜肅宗開元二十六年立爲皇太子天寶十五載六月安祿山犯長安元宗幸蜀將發馬嵬百姓數百人遮道攀附元宗遲畱久之乃令皇太子後殿宣慰百姓因請皇太子畱曰願得戮力以從卻收長安今者主上殿下皆入蜀川則宗社誰主萬姓何歸殿下不納臣言臣等皆死於此矣宦者髙力士馳以告元宗元宗曰是天啟也乃命後軍及飛龍�馬與東宮內人等畱太子因宣口�謂將士曰太子仁孝可奉宗廟汝等善輔導之又語太子曰汝好去百姓屬望愼勿違之莫以吾爲意又西戎北狄吾昔厚之今聞難必得其用汝勉之哉皇太子旣至靈武羣臣稱馬嵬傳言之命勸進以七月甲子卽位攺元爲至徳元年道路險澀表疏未達八月丁亥北使至蜀具陳羣臣懇請太子辭避之旨元宗乃下詔曰元子亨睿哲聰明恪愼克孝才備文武量吞海嶽付之神器不曰宜然今宗社未安國家多難宜令卽皇帝位朕稱太上皇且天下兵權宜制在中夏朕據巴蜀應卒則難其四海軍權先取皇帝處分然後奏朕知待克復上京朕將凝神靜慮偃息大庭也是月命宰相韋見素崔渙房管持節賫玉冊赴靈武宣傳位之命親語見素等曰皇帝自幼聰明與諸子有異朕豈不知大限往十三載冬已有傳位之意屬水旱年饑左右勸朕且俟丰歲二載便屬祿山構逆方隅震擾未遂此心昨者馬嵬亦潛有處分今皇帝受命慰朕之心如釋負擔勞卿等去以輔佐之多難興王自古皆有卿等乃心在王室以宗社爲念早定中原朕之望也九月丙子見素等至順化郡奉冊書及傳國寶帝不敢受二年十月平西京車駕發鳳翔還京丁卯入長安道俗士女百姓萬眾出國門二十里路傍不斷持幡花鼓車歌舞音樂望車趨拜抃躍蹈舞呼萬歲歡叫聲振原野長老皆悲喜涕泣曰不圖今日復見我聖君帝亦感惻而勞徠之關內夾路縛柵幕靑翠相連亙於子城帝自朱雀門入居大明宮十二月元宗至自蜀都甲子元宗禦宣政殿羽儀容衛陳九賓於庭授傳國璽於殿上帝於殿下涕泣拜受入幕次百僚稱賀蹈舞呼萬歲肅宗寶應元年夏四月己巳代宗以皇太子卽皇帝位按唐書代宗本紀代宗諱豫肅宗長子也母曰章敬皇后吳氏元宗諸孫百餘人代宗最長爲嫡皇孫聰明寬厚喜慍不形於色而好學彊記通易象初名俶封廣平郡王安祿山反元宗幸蜀肅宗畱討賊代宗常從於兵間肅宗已卽位郭子儀等兵討安慶緒未克肅宗在岐至徳二載九月以廣平郡王爲天下兵馬元帥率朔方安西回紇南蠻大食等兵二十萬以進討百官送於朝堂過闕而下步出木馬門然後復騎以安西北庭行營節度使李嗣業爲前軍朔方河西隴右節度使郭子儀爲中軍關內行營節度使王思禮爲後軍屯於香積寺敗賊將安守忠斬首六萬級賊將張通儒守長安聞守忠敗棄城走遂克京城乃畱思禮屯於苑中代宗率大軍以東安慶緒遣其將嚴莊拒於陜州代宗及子儀嗣業戰陜西大敗之慶緒奔於河北遂克東都肅宗還京師十二月進封楚王乾元元年三月徙封成王四月立爲皇太子初太子生之歲豫州獻嘉禾於是以爲祥乃更名豫肅宗去上元三年號止稱元年月以斗所建辰爲名元年建巳月肅宗寢疾乃詔皇太子監國而楚州獻定國寶十有三因曰楚者太子之所封今天降寶於楚宜以建元乃以元年爲寶應元年肅宗張皇后惡李輔國欲圖之召問太子太子不許乃與越王系謀之肅宗疾革四月丁卯皇后與系將召太子入宮飛龍副使程元振得其謀以告輔國輔國止太子無入率兵入殺系及兗王僩幽皇后於別殿是夕肅宗崩乃迎太子見羣臣於九仙門明日發喪己巳卽皇帝位於柩前癸酉始聽政按張皇后傳肅宗廢後庶人張氏鄧州向城人家徙新丰祖母竇昭成皇后女弟也乾元初立爲皇后帝不豫後自鍼血寫佛書以示誠初建寧王倓數短後於帝上皇在蜀以七寶鞍賜後而李泌請分以賞戰士倓助泌請故後怨卒被譖死繇是太子深畏事後謹甚後猶欲危之然以子早世而侗幼故太子得無患寶應元年帝大漸後與內官朱輝光等謀立越王系而李輔國程元振以兵衛太子幽後別殿代宗已立羣臣白帝請廢爲庶人按程元振傳元振少以宦人直內侍省遷內射生使飛龍�副使張皇后謀立越王元振見太子發其姦與李輔國助討難立太子是爲代宗按冊府元龜代宗肅宗長子也開元二十八年封爲廣平郡王肅宗卽位攺封楚王徙代王乾元元年四月立爲皇太子元年建巳月肅宗寢疾時皇后張氏有寵無子慮宮車晏駕失權勢結少子越王系密構異謀將圖廢立乙丑皇后矯詔召太子會宦官程元振知之潛發於李輔國輔國久掌禁兵素與皇后嫌隙又聞元振言有自得色乃與元振定策伏兵於淩霄門擁太子請不赴召以兵翼太子入飛龍�俟變而動旣夜輔國元振乃勒兵會於三殿收捕越王系及同謀中宮朱光輝馬英俊等百餘人禁錮之逼皇后幽於別殿丁卯肅宗崩元振等始迎太子於九仙門見羣臣行監國之禮翌日宣制太子擗踴盡哀羣臣勸進太子益哀號羣臣又陳顧命大旨祖宗洪業未宜以情自私己巳卽皇帝位於兩儀殿初有司陳禦座於殿之中間帝號泣遜不敢當哀感左右有司乃徙座於殿之左然後從之百辟卿士洎南北軍仗衛萬餘人咸呼萬歲左僕射攝太尉裴冕升殿跪上誡曰我國家奄有四海惟天下君伏惟皇帝陛下敬之以揚累聖之丕烈羣臣再拜呼萬歲庚午羣臣等上表請聽政帝不答以侍中苗晉卿攝冢宰於太極殿鐘樓之東張幄視事百官以聽辛未晉卿固辭上言曰伏奉今月二十一日恩敕令臣攝冢宰臣以昔者天子居喪之時百官聽於冢宰蓋君幼小禦極事殷理眾然沿革不一今古異宜而周武漢文合於通變垂範作則可舉而行又事或墨縗時遇金革豈哀非銜卹而義在於斯且百善之至無以加於孝也其有容累心絕指景悼生此匹夫守節之常情殊非王者嗣續之大計昨二十日陛下卽位是承先帝遺顧之言亦前代不易之典則知所略不爲害所存是適權防微滅端所利者大陛下因此純至天地明察伏以報劬勞之恩申罔極之思終身之痛豈計朝夕以一日之內萬務在中須達宸聰始成國政今百寮萬姓及僧道耆壽相顧聚言以臣老且無能愚豈測聖況久無居攝臣不敢奉詔特乞陛下遵遺命三日而聽政眾情不勝懇願伏望割痛抑哀爲天下幸又不答宰臣及文武百官表三上從之代宗大歷十四年五月癸亥徳宗以皇太子卽皇帝位按唐書徳宗本紀徳宗諱適代宗長子也母曰睿眞皇太后沈氏初沈氏以開元末選入代宗宮安祿山之亂元宗避賊於蜀諸王妃妾不及從者皆爲賊所得拘之東都之掖庭代宗克東都得沈氏畱之宮中史思明再陷東都遂失所在肅宗元年建丑月封徳宗奉節郡王代宗卽位史朝義據東都乃以徳宗爲天下兵馬元帥進封魯王八月徙封雍王寶應元年十月屯於陜州諸將進擊史朝義敗之朝義走河北遂克東都十一月史朝義死幽州守將李懷仙斬其首來獻河北平以功兼尙書令與功臣郭子儀李光弼等皆賜鐵券圖形淩煙閣廣徳二年二月立爲皇太子大歷十四年五月辛酉代宗崩癸亥卽皇帝位於太極殿徳宗貞元二十一年春正月丙申順宗以皇太子卽皇帝位按唐書順宗本紀順宗諱誦徳宗長子也母曰昭徳皇后王氏始封宣城郡王大歷十四年六月進封宣王十二月乙卯立爲皇太子爲人寬仁喜學藝善隸書禮重師傅見�先拜從徳宗幸奉天常執弓矢居左右郜國公主以蠱事得罪太子妃其女也徳宗疑之幾廢者屢矣賴李泌保護乃免後侍宴魚藻宮張水嬉彩艦宮人爲棹歌眾樂間發徳宗歡甚顧太子曰今日何如太子誦詩好樂無荒以爲對及裴延齡韋渠牟用事世皆畏其爲相太子每候顏色陳其不可故二人者卒不得用貞元二十年太子病風且喑二十一年正月不能朝是時徳宗不豫諸王皆侍左右惟太子臥病不能得見徳宗悲傷涕泣疾有加癸巳徳宗崩丙申卽皇帝位於太極殿二月癸卯朝羣臣於紫宸門按衛次公傳次公擢左補闕翰林學士徳宗崩與鄭絪皆召至金鑾殿時皇太子久疾禁中或傳更議所立眾失色次公曰太子𨿽久疾冢嫡也內外系心久矣必不得已宜立廣陵王絪隨贊之議乃定按李泌傳貞元三年泌拜中書侍郎同中書門下平章事太子妃蕭母郜國公主也坐蠱媚幽禁中帝怒責太子太子不知所對泌入帝數稱舒王賢泌揣帝有廢立意因曰陛下有一子而疑之乃欲立弟之子臣不敢以古事爭且十宅諸叔陛下奉之若何帝赫然曰卿何知舒王非朕子對曰陛下昔爲臣言之陛下有嫡子以爲疑弟之子敢自信於陛下乎帝曰卿違朕意不顧家族邪對曰臣衰老位宰相以諫而誅分也使太子廢他日陛下悔曰我惟一子殺之泌不我諫我亦殺爾子則臣絕祀矣𨿽有兄弟子非所歆也卽噫嗚流涕因稱昔太宗詔太子不道藩王窺伺者兩廢之陛下疑東宮而稱舒王賢得無窺伺乎若太子得罪請亦廢之而立皇孫千秋萬歲後天下猶陛下子孫有也且郜國爲其女�忌而蠱惑東宮豈可以妻母累太子乎執爭數十意益堅帝寤太子乃得安按冊府元龜順宗立爲皇太子貞元二十一年正月丙申卽位於太極殿冊曰維貞元二十一年歲次乙酉正月辛未朔二十三日癸巳皇帝若曰於戲天下之大實惟重器祖宗之業允爲元良咨爾皇太子誦睿哲溫恭寬仁慈惠文武之道�自生知孝友之誠發於天性自膺上嗣毓徳春闈恪愼於厥躬祗勤於大訓必能誕敷至化安勸庶邦朕寢疾彌畱弗興弗寤是用命爾繼統俾紹前烈宜陟元後永綏兆人其令中書侍郎同平章事髙郢奉冊卽皇帝位爾惟奉若天道以康四海懋建皇極以熙庶工無我髙祖太宗之休命初帝自二十年九月得風疾因不能言使四面出求醫藥海內皆聞知徳宗憂戚形於顏色數自臨視二十一年正月朔含元殿受朝賀還至別殿諸王親戚進賀獨皇太子疾不能朝徳宗爲之涕泣悲傷嘆息因感疾恍惚益甚二十餘日中外不通不知兩宮安否朝臣咸懼莫知所爲𨿽翰林內臣亦無知者二十三日帝知內外憂疑紫衣麻鞋不俟正冠出九仙門召見諸軍使京師稍安二十四日宣遺詔帝縗服見百寮二十六日卽位軍士尙疑皆企足引頸瞻視旣而曰眞太子也喜且泣內外遂安以檢校司空平章事杜佑攝冢宰順宗永貞元年八月乙巳憲宗以皇太子受內禪卽皇帝位按唐書憲宗本紀憲宗諱純順宗長子也母曰莊憲皇太后王氏貞元四年六月己亥封廣陵郡王二十一年三月立爲皇太子永貞元年八月順宗詔立爲皇帝乙巳卽皇帝位於太極殿丁未始聽政按舊唐書順宗本紀貞元二十一年正月卽皇帝位三月詔冊廣陵郡王淳爲皇太子攺名純七月乙未詔軍國政事令皇太子勾當八月庚子詔曰惟皇天佑命烈祖誕受方國九聖儲祉萬邦咸休肆予一人獲纘至業嚴恭守位不遑暇逸而天佑不降疾恙弗瘳將何以奉宗廟之靈展郊禋之禮疇咨庶尹對越上元內愧於朕心上畏於天命夙夜祗栗深惟永圖一日萬幾不可以久曠天工人代不可以久違皇太子純睿哲溫文寬和仁惠孝友之徳愛敬之誠通乎神明格於上下是用皇王至公之道遵父子傳歸之制付之重器以撫兆人必能宣祖宗之重光荷天地之休命奉若成憲撫綏四方宜令皇太子卽皇帝位朕稱太上皇居興慶宮制稱誥辛丑誥有天下傳歸於子前王之制也欽若大典斯爲至公式揚耿光用休文徳朕獲奉宗廟臨禦萬方降疾不瘳庶政多闕乃命元子代予守邦爰以令辰光膺冊禮宜以今月九日冊皇帝於宣政殿國有大命恩俾惟新宜因紀元之慶用覃在宥之澤宜攺貞元二十一年爲永貞元年自貞元二十一年八月五日已前天下死罪降從流流以下遞減一等憲宗元和十五年閏正月丙午穆宗以皇太子卽皇帝位按唐書穆宗本紀穆宗諱恆憲宗第三子也母曰懿安皇太后郭氏始封建安郡王進封遂王遙領彰義軍節度使元和七年惠昭太子薨左神策軍中尉吐突承璀欲立澧王惲而惲母賤不當立乃立遂王爲皇太子十五年正月庚子憲宗崩陳弘志殺吐突承璀及澧王辛丑遺詔皇太子卽皇帝位於柩前司空兼中書令韓弘攝冢宰閏月丙午皇太子卽皇帝位於太極殿穆宗長慶四年春正月丙子敬宗以皇太子卽皇帝位按唐書敬宗本紀敬宗諱湛穆宗長子也母曰恭僖皇太后王氏始封鄂王徙封景王長慶二年十二月穆宗因擊球暴得疾不見羣臣者三日左僕射裴度三上疏請立皇太子而翰林學士兩省官相次皆以爲言居數日穆宗疾少間宰相李逢吉請立景王爲皇太子四年正月穆宗崩癸酉門下侍郎平章事李逢吉攝冢宰丙子皇太子卽皇帝位於太極殿二月辛巳始聽政癸未尊母爲皇太后皇太后爲太皇太后按冊府元龜敬宗穆宗長子長慶二年十二月立爲皇太子四年正月癸酉卽帝位時年十六以門下侍郎平章事李逢吉攝冢宰其日移仗西宮發哀於太極殿分命攝太尉告天地社稷太淸宮太廟丙子帝卽位於太極殿東序冊曰維長慶四年歲次甲辰正月辛亥朔二十六日丙子皇帝若曰惟天輔唐徳我祖宗克答天意邁徳勤道紹休大業予一人嗣守四海祗事天地愛育萬物罔或怠惰於玆五年今寢疾彌畱不興不寤獲以重器付之元良咨爾皇太子湛列祖儲愛自天生徳孝友慈惠溫良肅恭必能輯寧邦家輝光緒業是用命爾陟於元後宜令中書侍郎平章事牛僧孺奉冊卽皇帝位爾有孝敬之志可以奉宗廟爾有廣厚之量可以奉神祇和惠可以撫萬邦仁愛可以親九族任賢尙徳遠去邪爾惟欽承無忝我祖宗之休烈於是中書侍郎平章事牛僧孺讀冊進冊門下侍郎平章事李逢吉宣制進寶太常少卿馮宿導引乘輿刑部尙書段文昌率百寮奉誡辭敬宗寶歷二年十二月乙巳文宗以江王卽皇帝位按唐書文宗本紀文宗諱昂穆宗第二子也母曰貞獻皇太后蕭氏始封江王寶歷二年十二月敬宗崩劉克明等矯詔以絳王悟句當軍國事壬寅內樞密使王守澄楊承和神策護軍中尉魏從簡梁守謙奉江王而立之率神策六軍飛龍兵誅克明殺絳王乙巳江王卽皇帝位於宣政殿戊申始聽政尊母爲皇太后按冊府元龜文宗敬宗弟初封江王寶歷二年十二月辛丑敬宗夜獵還宮遇中官劉克明之逆壬寅樞密使王守澄以兵衛迎江王入宮癸卯教曰大行皇帝聰斷英明臨下以法方將致理以一區夏而妖凶構禍矯宣遺言不詢羣臣專斷神器恃近而迫眾倚兵而取威謂天地可欺神明可罔旣而姦謀發泄凶黨彰聞寡人義重君臣毒甚手足拊膺號惋誓淸凶徒果有義烈副此誠志遂以宰相定議乃親率左右神策護軍中尉心腹近臣及諸職事官並左右神策六軍使兼諸軍使及飛龍將士等搜摘伏匿大擒諸妖或血刃當辜或赴井自斃其劉克明田務澄蘇佐明王嘉憲石定寬等二十八人並正刑書罔有漏逸歡呼震地忭快聞天此皆宗社威靈文武協力剪蕩凶寇克有成算豈伊菲薄敢貪天功想於羣公多士中外藩嶽皆累朝勛績先聖寵任致玆刷憤哀慶當同大行皇帝正柩於太極殿前率依光陵故事有司條上務盡誠信其冢宰司空平章事裴度當攝立功將士節級各有優賞布告遐邇咸使聞知宣訖宰臣裴度竇易直率百寮於紫宸外廊上謁江王王以素服見度等再拜慰賀訖退又率百寮上勸進表三甲辰江王於少陽院對六軍使段嶷左右神策軍使何少哲等一十六人命移仗西內以太子太保趙宗儒爲大明宮畱後乙巳帝禦宣政殿卽位諸衛各勒兵屯諸門黃麾大仗陳於殿庭押冊寶自西階下文武羣官入就位侍中板奏請中外嚴辧帝出自序門服具服遠遊冠絳紗袍執笏就中間南向位立定冊使宣云伏奉太皇太后令江王卽皇帝位禮儀使奉請再拜舉冊官奉冊就皇帝前攝中書令司空兼門下侍郎平章事裴度進讀曰維寶歷二年歲次庚午十二月甲午朔十二日乙巳太皇太后若曰大行皇帝睿哲英能對天明命方夏底緝夷蠻貢庭宜荷九廟之靈永饗億年之祿豈虞姦妖竊發矯專神器蠱惑中外扇誘羣萌駭動神人釁深梟獍咨爾江王昂聰哲孕粹淸明敏和智算機閒謀元電發躬率義勇太淸凶徒且膺當璧之符爰攄枕戈之憤旣殲巨害當饗丰福是用命爾陟於元後宜令司空平章事裴度奉冊卽皇帝位永惟髙祖太宗之剪定隋亂元宗之寖漬利澤憲宗之堅拔蠹孽艱勤險阻勗乃負荷小心以事上帝恭儉以勤邦家懋於令聞持久如始敬之哉讀冊稱賀帝受冊以授左右侍中進寶帝受寶以授左右又奏請攺服衮冕卽禦座受萬方朝賀殿中監進鎭珪內髙品承旨索扇開帝正衮冕負扆南面侍中就升禦座之右西面立符寶置於禦座前羣官在位者皆再拜攝太尉兵部尙書段文昌進當香案前跪奏曰我國家奄宅萬方光被四表大行皇帝丕承祖業嗣唐配天伏惟皇帝陛下敬之哉百僚皆再拜攝侍中門下侍郎平章事竇易直承旨臨階西向稱有制在位者皆再拜宣云顧以薄徳嗣守鴻業祇奉詔命感懼良深在位者皆再拜侍中奏禮畢帝降座禦輦還宮文宗開成五年春正月辛巳武宗以皇太弟卽皇帝位按唐書武宗本紀武宗諱炎穆宗第五子也母曰宣懿皇太后韋氏始封潁王累加開府儀同三司檢校吏部尙書開成五年正月文宗疾大漸神策軍護軍中尉仇士良魚弘志矯詔廢皇太子成美復爲陳王立潁王爲皇太弟辛巳卽皇帝位於柩前辛卯殺陳王成美安王溶賢妃楊氏甲午始聽政追尊母爲皇太后按冊府元龜武宗皇帝穆宗第五子文宗之弟也初封潁王本名瀍初文宗追悔莊恪太子殂不繇道乃以敬宗子陳王成美爲皇太子開成四年冬十月宣制未遑冊禮五年正月二日文宗暴疾宰相李玨知樞密劉弘季奉密旨以皇太子監國兩軍中尉仇士良魚弘志矯詔迎潁王於十六宅曰朕自嬰疾疢有加無瘳懼不能躬總萬幾日釐庶政稽於古訓謀及大臣用建親賢以貳神器親弟潁王瀍昔在藩邸與朕嘗同師訓動成儀矩性�寬仁俾奉昌圖必諧人欲可立爲皇太弟一應軍國政事便令權勾當百辟卿士中外庶臣宜竭乃心輔成予志陳王成美先立爲皇太子以其年尙衝幼未漸師資比日重難不行冊命回踐朱邸式�至公可復封陳王是夜士良統兵士於十六宅迎太弟赴少陽院百官謁見於東宮思賢殿四日宣詔皇太弟宜卽皇帝位宰相楊嗣復攝冢宰十四日受冊於正殿時年二十武宗會昌六年三月甲子宣宗以皇太叔卽皇帝位按唐書宣宗本紀宣宗諱忱憲宗第十三子也母曰孝明皇太后鄭氏始封光王性嚴重寡言宮中或以爲不惠會昌六年武宗疾大漸左神策軍護軍中尉馬元贄立光王爲皇太叔三月甲子卽皇帝位於柩前四月乙亥始聽政尊母爲皇太后宣宗大中十三年八月癸巳懿宗以鄆王卽皇帝位按唐書懿宗本紀懿宗諱漼宣宗長子也母曰元昭皇太后氏始封鄆王宣宗愛夔王滋欲立爲皇太子而鄆王長故久不決大中十三年八月宣宗疾大漸以夔王屬內樞密使王歸長馬公儒宣徽南院使王居方等而左神策護軍中尉王宗實副使丌元實矯詔立鄆王爲皇太子癸巳卽皇帝位於柩前王宗實殺王歸長馬公儒王居方庚子始聽政癸卯令狐綯爲司空尊皇太后曰太皇太后九月庚申追尊母爲皇太后十月辛卯大赦賜文武官階勛爵耆老粟帛按東觀奏記宣宗大漸顧命內樞密使王歸長馬公儒宣徽南院使王居方以夔王當璧爲托三內臣皆上素所恩信者泣而受命時右軍中尉王茂元心亦感上左軍中尉王宗實素不同歸長公儒居方患之乃矯詔出宗實爲淮南監軍使宣化門受命將由右銀臺出焉左軍副使刑元實謂宗實曰聖人不豫逾月中尉止隔門起居今日除攺未可辧也請一面聖人而出宗實始悟卻入卽諸門已踵故事添人守捉矣邢元實翼導宗實直至寢殿上已晏駕束頭環泣宗實叱居方下責以矯宣皆捧足乞命遣宣徽北院使齊元簡迎鄆王於藩邸卽位是爲懿宗歸長公儒居方皆誅死籍沒其家懿宗咸通十四年秋七月辛巳僖宗以普王卽皇帝位按唐書僖宗本紀僖宗諱儇懿宗第五子也母曰惠安皇太后王氏始封普王名儼咸通十四年七月懿宗疾大漸左右神策護軍中尉劉行深韓文約立普王爲皇太子辛巳卽皇帝位於柩前八月癸巳始聽政丁未追尊母爲皇太后按冊府元龜僖宗皇帝懿宗第五子初封普王咸通十四年七月十八日制曰朕守大器之重居兆人之上日愼一日如履如臨旰昃勞懷寢興思理涉道猶淺徳化未孚而攝養乖方寒暑成癘實有慮於闕政且無暇於怡神竟未少瘳日加寖劇萬務繁總須有主張考思舊章謀於卿士思闡鴻業式建皇儲第五男普王儼攺名儇孝恭溫敬寬和博厚日新令徳天假英姿言皆中規動必繇禮俾祟邦本允�人心宜立爲皇太子權勾當軍國政事咨爾中外卿士洎於腹心之臣敬保裔子輔成予志各竭乃心以安黎元告布中外知朕意焉二十日皇帝卽位時年十二左軍中尉劉行深右軍中尉韓文約居中執軍政僖宗文徳元年三月乙巳昭宗以皇太弟卽皇帝位按唐書昭宗本紀昭宗諱曄懿宗第七子也母曰恭憲皇太后王氏始封壽王乾符三年領幽州盧龍軍節度使僖宗遇亂再出奔壽王握兵侍左右尢見倚信文徳元年三月僖宗疾大漸羣臣以吉王長且欲立之觀軍容使楊復恭率兵迎壽王立爲皇太弟攺名敏乙巳卽皇帝位於柩前按冊府元龜昭宗皇帝懿宗第七子咸通十三年四月封壽王乾符四年授開府儀同三司幽州大都督幽州盧龍等軍節度押奚契丹管內觀察處置等使帝於僖宗母弟也尢相親睦自艱難播越嘗隨侍左右握兵中要皆奇而愛之文徳元年二月僖宗暴不豫時初復宮闈元心傾矚遽聞被疾軍民駭愕及大漸之夕未知所立羣臣以吉王最賢又在壽王之上將立之惟軍容使楊復恭請以壽王監國三月六日宣詔立爲皇太弟八日卽位時年二十二昭宗天佑元年八月丙午昭宣帝以輝王卽皇帝位按唐書昭宣帝本紀昭宣帝諱祝昭宗第九子也母曰皇太后何氏始封輝王朱全忠已弒昭宗矯詔立爲皇太子監軍國事天佑元年八月丙午卽皇帝位於柩前按舊唐書哀帝本紀哀皇帝景福元年九月三日生於大內幹寧四年二月封輝王名祚天復三年二月拜開府儀同三司充諸道兵馬元帥天佑元年秋八月十二日昭宗遇弒翌日蔣元暉矯宣遺詔曰我國家化隋爲唐奄有天下三百年之盛業十八葉之耿光朕自纘丕圖垂將二紀𨿽恭勤無怠屬運數多艱致寰宇之未寧睹兵戈之屢起賴勛賢協力宗社再安豈意宮闈之間禍亂忽作昭儀李漸榮河東夫人裴貞一潛懷逆節輒肆狂謀傷疻旣深已及危革萬幾不可以久曠四海不可以乏君神鼎所歸須有纘繼輝王祚幼彰岐嶷長實端良褒然不羣予所鐘愛必能克奉丕訓以安兆人宜立爲皇太子仍攺名柷監軍國事於戲孝愛可以承九廟恭儉可以安萬邦無樂逸遊志康寰宇百辟卿士佑玆衝人載揚我髙祖太宗之休烈是日遷神柩於西宮文武百僚班慰於延和門外其日午時又矯宣皇太后令曰予遭家不造急變爰臻禍生女職之徒事起官奚之輩皇帝自罹鋒刃已至彌畱不及顧遺號慟徒切定大計者安社稷纂丕圖者擇賢明議屬未亡人須示建長策承髙祖之寶運繄元勛之忠規伏示股肱以匡衝昧皇太子柷宜於柩前卽皇帝位其哀制並依祖宗故事中書門下準前處分於戲送往事居古人令範行今報舊前哲格言抆淚敷宣言不能諭帝時年十三乞且監國柩前卽位宜差太常卿王溥充禮儀使又令太子家令李能告哀於十六宅丙午大行皇帝大殮皇太子柩前卽皇帝位己酉矯制曰昭儀李漸榮河東夫人裴貞一今月十一日夜持刃謀逆懼罪投井而死宜追削爲悖逆庶人蔣元暉夜旣�逆詰旦宣言於外曰夜來帝與昭儀博戲帝醉爲昭儀所害歸罪宮人以掩弒逆之迹然龍武軍官健備傳二夫人之言於市人尋用史太爲棣州刺史以酬弒逆之功庚戌羣臣上表請聽政

登極部匯考十九

後梁太祖開平元年夏四月奉唐哀帝爲濟陰王卽皇帝位按五代史梁太祖本紀太祖姓朱氏宋州碭山午溝里人也其父誠以五經教授鄕裏生三子曰全昱存溫誠卒三子貧不能爲生與其母傭食蕭縣人劉崇家全昱無他材能然爲人頗長者存溫勇有力而溫尢凶悍唐僖宗乾符四年黃巢起曹濮存溫亡入賊中巢攻嶺南存戰死巢陷京師以溫爲東南面行營先鋒使攻同州以爲同州防禦使是時天子在蜀諸鎭會兵討賊溫數爲河中王重榮所敗屢請益兵於巢巢中尉孟楷抑而不通溫客謝曈說溫曰黃家起於艸莽幸唐衰亂直投其隙而取之爾非有功徳興王之業也此豈足與共成事哉今天子在蜀諸鎭之兵日集以謀興復是唐徳未厭於人也且將軍力戰於外而庸人制之於內此章邯所以背秦而歸楚也溫以爲然乃殺其監軍嚴實自歸於河中因王重榮以降都統王鐸承制拜溫左金吾衛大將軍河中行營招討副使天子賜溫名全忠中和三年三月拜全忠汴州刺史宣武軍節度使四月諸鎭兵破巢復京師巢走藍田七月丁卯全忠歸於宣武是歲黃巢出藍田關蔡州節度使秦宗權叛附於巢遂圍陳州徐州時溥爲東南面行營兵馬都統會東諸鎭兵以救陳陳州刺史趙犨亦乞兵於全忠溥𨿽爲都統而不親兵四年全忠乃自將救犨率諸鎭兵擊敗巢將黃鄴尙讓等犨以全忠爲徳始附屬焉是時河東李克用下兵太行渡河出洛陽與東兵會擊巢巢已敗去全忠及克用追敗之於郾城巢走中牟又敗之於王滿巢走封丘又大敗之巢挺身東走至泰山狼虎谷爲時溥追兵所殺九月天子以全忠爲檢校司徒同中書門下平章事封沛郡侯光啟二年三月進爵王義成軍亂逐其節度使安師儒推牙將張驍爲畱後師儒來奔殺之遣朱珍李唐賓陷滑州以胡眞爲畱後十二月封吳興郡王自黃巢死秦宗權稱帝陷陜洺懷孟唐許汝鄭州遣其將秦賢盧瑭張晊攻汴賢軍板橋晊軍北郊瑭軍萬勝環汴爲三十六柵王顧兵少不敢出乃遣朱珍募兵於東方而求救於兗鄆三年春珍得兵萬人馬數百匹以歸乃擊賢板橋拔其四柵又擊瑭萬勝瑭敗投水死宗權聞瑭等敗乃自將精兵數千柵北郊五月兗州朱瑾鄆州朱宣來赴援王置酒軍中中席王陽起如�以輕兵出北門襲晊而樂聲不輟晊不意兵之至也兗鄆之兵又從而合擊遂大敗之斬首二萬餘級宗權與晊夜走過鄭屠其城而去宗權至蔡復遣張晊攻汴王聞晊復來登封禪寺後岡望晊兵過遣朱珍躡之戒曰晊見吾兵必止望其止當速返毋與之鬥也已而晊見珍在後果止珍卽馳還王令珍引兵蔽大林而自率精騎出其東伏大冢間晊止而食食畢拔旗幟馳擊珍珍兵小卻王引伏兵橫出斷晊軍爲三而擊之晊大敗脫身走宗權怒斬晊而河陽陜洺之兵爲宗權守者聞蔡精兵皆已殲於汴因各潰去故諸葛爽將李罕之取河陽張全義取洛陽以來附十月天子使來賜王紀功碑朱宣朱瑾兵助汴已破宗權東歸王移檄兗鄆誣其誘汴亡卒以東乃發兵攻之取其曹州濮州遂遣朱珍攻鄆州大敗而還十二月天子使來賜王鐵券及徳政碑淮南節度使髙駢死楊行密入揚州天子以王兼淮南節度使王乃表行密爲副使以行軍司馬李璠爲畱後璠之揚州行密不納文徳元年正月王如淮南至宋州而還是時秦宗權襄州以趟徳諲爲節度使徳諲叛於宗權以來附天子因以王爲蔡州四面行營都統以徳諲爲副三月庚子僖宗崩天雄軍亂囚其節度使樂彥貞其子相州刺史從訓攻魏來乞兵遣朱珍助從訓攻魏而魏軍殺彥貞從訓戰死魏人立羅弘信珍乃還張全義取河陽逐李罕之罕之奔於河東李克用遣兵圍河陽全義來求救遣丁會牛存節救之擊敗河東兵於沇河五月行營討蔡州圍之百餘日不克是時時溥已爲東南面都統又以王統行營而溥猶稱都統王乃上書論溥討蔡無功而不落都統且欲激怒溥以起兵端初髙駢死淮南亂楚州刺史劉瓚來奔納之及王兵攻蔡不克還欲攻徐乃遣朱珍將兵數千以東聲言送瓚還楚州溥怒論己又聞珍以兵來果出兵拒之珍戰於吳康大敗之取其丰蕭二縣遂攻宿州下之珍屯蕭縣別遣龐師古攻徐州龍紀元年正月師古敗溥於呂梁淮西牙將申叢執秦宗權折其足將檻送京師別將郭璠殺叢篡宗權以來獻王遣行軍司馬李璠獻俘於京師表郭璠淮西畱後三月天子封王爲東平王七月朱珍殺李唐賓王如蕭縣執珍殺之遂攻徐州冬大雨水不能屯軍而旋初秦宗權遣其弟宗衡掠地淮南是歲宗衡爲其將孫儒所殺儒攻楊行密於揚州淮南大亂行密走宣州儒入揚州大順元年春遣龐思古攻孫儒於淮南大敗而還四月宿州將張筠以宿州復歸於時溥王自將攻之不克初黃巢敗走李克用追之至於�胊不及而還過汴駐軍於北郊王邀克用置酒上源驛夜以兵攻之克用逾城而免訟其事於京師天子知曲在汴而和解之至是張浚私與汴交王厚之以賂浚爲汴請伐河東唐諸大臣皆以爲不可興師浚挾汴力請益堅天子不得已而許之五月以浚爲太原四面行營都統王爲東南面招討使然王不親兵以兵三千屬浚而已浚屯於陰地河東叛將馮霸殺潞州守將李克恭來降遣葛從周入潞州李克用遣康君立攻之從周走河陽九月王如河陽十月天子以王兼宣義軍節度使遂如滑州假道於魏以攻河東且責其軍須亦所以怒魏爲兵端也魏人果以謂非兵所當出而辭以糧乏皆不許於是攻魏十一月張浚之師大敗於陰地二年春正月王及魏人戰於內黃大敗之屠故元城羅弘信來送款十月克宿州十一月曹州將郭紹賓殺其刺史郭饒來降十二月丁會敗朱瑾於金鄕景福元年二月攻鄆州前軍朱友裕敗於斗門王軍後至又敗而還冬友裕取濮州遂攻徐州二年四月龐師古克徐州殺時溥王如徐州以師古爲畱後遂攻兗鄆幹寧元年二月王及朱宣戰於漁山大敗之二年八月又敗宣於梁山十一月又敗之於巨野兗鄆求救於河東李克用發兵救之假道於魏旣而魏人擊之克用怒大舉攻魏羅弘信來求救遣葛從周救魏是歲李克用封晉王三年五月戰於洹水擒克用子落落送於魏殺之七月鳳翔李茂貞犯京師天子出居於華州王請以兵赴難天子優詔止之又請遷都洛陽不許四年正月龐師古克鄆州王如鄆州以朱友裕爲畱後遂攻兗州朱瑾奔於淮南以葛從周爲兗州畱後九月攻淮南龐師古出淸口葛後周出安豊王軍屯於宿州楊行密遣瑾先擊淸口師古敗死從周亟返兵至於�河瑾又敗之王懼馳歸光化元年三月天子以王兼天平軍節度使四月遣葛從周攻晉之山東取邢洺磁三州襄州趙匡凝自其父徳諲時來附匡凝又與楊行密李克用通而其事泄七月遣氏叔琮康懷英攻匡凝取其泌隨鄧三州匡凝請和乃止十二月李罕之以潞州來降二年幽州劉仁恭攻魏羅紹威來求救王救魏敗仁恭於內黃四月遣氏叔琮攻晉太原不克七月李克用取澤潞十一月保義軍亂殺其節度使王珙推其牙將李璠爲畱後其將朱簡殺璠來降以簡爲保義軍節度使三年四月遣葛從周攻劉仁恭之滄州取其徳州及仁恭戰於老鴉堤大敗之八月晉取洺州王如洺州復取之是時鎭定皆附於晉遂攻鎭州破臨城王鎔來送款進攻定州王郜奔於晉其將王處直以定州降唐宦者劉季述作亂天子幽於東宮天復元年正月護駕都頭孫徳昭誅季述天子復立封王爲梁王遣張存敬攻王珂於河中出捨山下晉絳二州王珂求救於晉晉不能救乃來降三月大舉攻晉氏叔琮出太行取澤潞葛從周張存敬侯言張歸厚及鎭定之兵皆會於太原圍之不克遇雨而還五月天子以王兼河中尹護國軍節度使六月晉取慈隰自劉季述等已誅宰相崔引外與梁交欲假梁兵盡誅宦者而鳳翔李茂貞邠寧王行瑜等皆遣子弟以精兵宿衛天子宦者韓全誨等亦因恃以爲助天子與引計事宦者屬耳頗聞之乃選美女內之宮中陰令伺察其實久之果得引奏謀所以誅宦者之說全誨等大懼日夜相與涕泣思圖引以求全引知謀泄事急卽矯爲制召梁兵入誅宦者十月王以宣武宣義天平護國兵七萬至於河中取同州遂攻華州韓建出降全誨等聞梁王兵且至卽以岐邠宿衛兵劫天子奔於鳳翔王乃上書言引所以召之之意天子怒罷引相責授工部尙書詔梁兵還鎭王引兵去攻邠州屯於三原邠州節度使楊崇本以邠寧慶衍四州降崔引奔於華州二年春王退軍於河中晉攻晉絳遣朱友寧擊敗晉軍於蒲縣取汾慈隰遂圍太原不克而還汾慈隰復入於晉四月友寧引兵西至興平及李茂貞戰於武功大敗之王兵犯鳳翔茂貞數出戰輒敗遂圍之十一月鄜坊李周彜以兵救鳳翔王遣孔勍襲鄜州擄周彜之徙於河中周彜乃降是時岐兵屢敗而圍久城中食盡自天子至後宮皆凍餒三年正月茂貞殺韓全誨等二十人囊其首示梁軍約出天子以爲解甲天子出幸梁軍遣使者馳召崔引引托疾不至王使人戲引曰吾未識天子懼其非是子來爲我辧之天子還至興平引率百官奉迎王自爲天子執轡且泣且行行十餘里止之見者咸以爲忠己巳天子至自鳳翔素服哭於太廟而後入殺宦者七百餘人二月甲戌天子賜王回天再造竭忠守正功臣以輝王祚爲諸道兵馬元帥王爲副元帥王乃畱子友倫爲護駕指揮使﹝友倫王兄存之子後中書上議謂之皇侄﹞以爲天子衛引兵東歸天子饑於延喜樓賜楊柳枝五曲初梁兵已西靑州王師範遣其將劉鄩襲據梁兗州王已還梁四月如鄆州遣朱友寧攻靑州師範敗之於石樓友寧死九月楊師厚敗靑人於臨胊取其棣州師範以靑州降而鄩亦降友倫擊鞠墮馬死王怒遣朱友謙至京師與友倫擊鞠者皆殺之自天子奔華州王請遷都洛陽𨿽不許而王命河南張全義修洛陽宮以待天佑元年正月王如河中遣牙將寇彥卿如京師請遷都洛陽並徙長安居人以東天子行至陜州王朝於行在先如東都是時六軍諸衛兵已散亡其從以東者小黃門十數人打球供奉內園小兒等二百餘人行至谷水王教醫官許昭遠告其謀亂悉殺而代之然後以聞由是天子左右皆梁人矣四月甲辰天子至自西都是時晉王李克用岐王李茂貞楚王趙匡凝蜀王王建吳王楊行密聞梁遷天子洛陽皆欲舉兵討梁王大懼六月楊崇本復附於岐王乃以兵如河中聲言攻崇本遣朱友恭氏叔琮蔣元暉等行弒昭宗崩十月王朝於京師殺朱友恭氏叔琮十一月攻淮南取其光州攻壽州不克而旋二年二月遣蔣元暉殺徳王裕等九王於九曲池六月殺司空裴贄等百餘人七月天子復使來賜王迎鑾紀功碑王欲代唐使人諭諸鎭襄州趙匡凝以爲不可遣楊師厚攻之取其唐鄧復郢隨均房七州王如襄州軍於漢北九月師厚破襄州匡凝奔於淮南師厚取荊南荊南畱後趙匡明奔於蜀遂出光州以攻壽州不克天子卜祀天於南郊王怒以爲蔣元暉等欲祈元以延唐天子懼攺卜郊十一月辛巳天子封王爲魏王相國總百揆以宣武宣義天平護國天雄武順佑國河陽義武昭義武寧保義忠義武昭武定泰寧平盧匡國鎭國荊南忠武二十一軍爲魏國備九錫王怒不受十二月天子以王爲天下兵馬元帥王益怒遣人告樞密使蔣元暉與何太后私通殺元暉而焚之遂�太后於積善宮又殺宰相柳燦太常卿張延範車裂以徇天子下詔以太后故停郊三年春魏州羅紹威謀殺其牙軍來假兵以虞變王爲發兵北攻劉仁恭之滄州兵過魏而紹威已殺牙軍其兵之在外者果皆叛據貝衛澶博州王以兵悉殺之遂攻滄州軍於長蘆劉仁恭求救於晉晉人取潞州王乃旋軍開平元年春正月壬寅天子使禦史大夫薛貽矩來勞軍宰相張文蔚率百官來勸進夏四月壬戌更名晃甲子皇帝卽位戊辰大赦攺元國號梁封唐主爲濟陰王升汴州爲開封府建爲東都以唐東都爲西都廢京兆府爲雍州賜東都酺一日乾化三年二月末帝以均王卽皇帝位按五代史梁末帝本紀末帝太祖第三子友貞也爲人美容貌沈厚寡言雅好儒士太祖卽位封均王爲左天興軍使東京馬步軍都指揮使乾化二年六月太祖遇弒友珪自立殺博王友文以�帝之罪歸之以王爲東京畱守開封尹敬翔爲中書侍郎同中書門下平章事戶部尙書李振爲崇政院使明年友珪攺元曰鳳歷二月駙馬都尉趙巖至東都王私與之謀遣馬愼交之魏州見楊師厚計事師厚遣小校王舜賢至洛陽告左龍虎統軍袁象先使討賊是時懷州龍驤屯兵叛方捕索之王乃僞爲友珪詔書發左右龍驤在東都者皆還洛陽因激怒之曰天子以懷州屯兵叛追汝等欲盡坑之諸將皆泣莫知所爲王曰先皇帝經營王業三十餘年今日尙爲友珪所殺汝等安所逃死乎因出太祖畫像示諸將而泣曰汝能趨洛陽擒逆賊則轉禍爲福矣軍士皆呼萬歲請王爲主王乃遣人趣象先等庚寅象先等以禁兵討賊友珪死杜曉見殺象先遣趙巖持傳國實至東都請王入洛陽王報曰夷門太祖所以興王業也北拒並汾東至淮海國家藩鎭多在東方命將出師利於便近是月皇帝卽位於東都復稱乾化三年復博王友文官爵三月丁未更名鍠按楊師厚傳師厚畱屯魏州明年太祖遇弒友珪自立師厚乘間殺魏牙將潘晏臧延範等逐出節度使羅周翰友珪因以師厚爲天雄軍節度使自太祖與晉戰河北師厚嘗爲招討使悉領梁之勁兵太祖崩師厚遂逐其帥而稍矜倨難制故時魏恃牙兵其帥得以倔彊羅紹威時牙兵盡死魏勢孤始爲梁所制師厚已得志乃復置銀槍�節軍友珪陰欲圖之召師厚入計事其吏田溫等勸師厚勿行師厚曰吾二十年不負朱家今若不行則見疑而生事然吾知上爲人𨿽往無如我何也乃以勁兵二萬朝京師畱其兵城外以十餘人自從入見友珪友珪益恐懼賜與巨萬而還已而末帝謀討友珪問於趙巖巖曰此事成敗在招討楊公爾得其一言諭禁軍吾事立辦末帝乃遣馬愼交陰見師厚布腹心師厚猶豫未決謂其下曰方郢王�逆時吾不能卽討今君臣之分已定無故攺圖人謂我何其下或曰友珪弒父與君乃天下之惡均王仗大義以誅賊其事易成彼若一朝破賊公將何以自處師厚大悟乃遣其將王舜賢至洛陽見袁象先計事使朱漢賓以兵屯滑州爲應末帝卒與象先殺友珪末帝卽位封師厚鄴王詔書不名事無巨細皆以諮之

後唐莊宗同光元年夏四月己巳以晉王卽皇帝位於魏州按五代史唐莊宗本紀莊宗其先本號朱邪蓋出於西突厥至其後世別自號曰沙陀而以朱邪爲姓唐徳宗時有朱邪盡忠者居於北庭之金滿州貞元中吐蕃贊普攻陷北庭徙盡忠於甘州而役屬之其役贊普爲回鶻所敗盡忠與其子執宜東走贊普怒追之及於石門關盡忠戰死執宜獨走歸唐居之鹽州以隸河西節度使範希朝希朝徙鎭太原執宜從之居之定襄神武川之新城其部落萬騎皆驍勇善騎射號沙陀軍執宜死其子曰赤心懿宗咸通十年神策大將軍康承訓統十八將討龐勛於徐州以朱邪赤心爲太原行營招討沙陀三部落軍使以從破勛功拜單於大都護振武軍節度使賜姓名李國昌以之屬籍沙陀素彊而國昌恃功益橫恣懿宗患之十三年徙國昌云州刺史大同軍防禦使國昌稱疾拒命國昌子克用尢善騎射能仰中雙鳧爲云州守捉使國昌已拒命克用乃殺大同軍防禦使段文楚據云州自稱畱後唐以太僕卿盧簡方爲振武節度使會幽並兵討之簡方行至鳳州軍潰由是沙陀侵掠代北爲邊患矣明年僖宗卽位以謂前太原節度使李業遇沙陀有恩而業已死乃以其子鈞爲靈武節度使宣慰沙陀六州三部落使以招輯之拜克用大同軍防禦使居久之國昌出擊黨項吐渾赫連鐸襲破振武克用聞之自云州往迎國昌而云州人亦閉關拒之國昌父子無所歸因掠蔚朔間得兵三千國昌入保蔚州克用還據新城僖宗乃拜鐸大同軍使以李鈞爲代北招討使以討沙陀乾符五年沙陀破遮鹵軍又破岢嵐軍而唐兵數敗沙陀由此益熾北據蔚朔南侵忻代嵐石至於太谷焉廣明元年招討使李琢會幽州李可舉云州赫連鐸擊沙陀克用與可舉相拒雄武軍其叔父友金以蔚朔州降於琢克用聞之遽還可舉追至藥兒嶺大敗之琢軍夾擊又敗之於蔚州沙陀大潰克用父子亡入達靼克用少驍勇軍中號曰李鴉兒其一目眇及其貴也又號獨眼龍其威名蓋於代北其在達靼久之鬱鬱不得志又常懼其圖己因時時從其羣豪射獵或掛鍼於木或立馬鞭百步射之輒中羣豪皆服以爲神黃巢已陷京師中和元年代北起軍使陳景思發沙陀先所降者與吐渾安慶等萬人赴京師行至絳州沙陀軍亂大掠而還景思念沙陀非克用不可將乃以詔書召克用於達靼承制以爲代州刺史雁門以北行營節度使率蕃漢萬人出石嶺關過太原求發軍錢節度使鄭從讜與之錢千緡米千石克用怒縱兵大掠而還二年十一月景思克用復以步騎萬七千赴京師三年正月至於河中進屯幹坑巢黨驚曰鴉兒軍至矣二月敗巢將黃鄴於石堤谷三月又敗趙章尙讓於良田坡橫屍三十里是時諸鎭兵皆會長安大戰渭橋賊敗走入城克用乘勝追之自光泰門先入戰望春宮升陽殿巢敗南走出藍田關京師平克用功第一天子拜克用檢校司空同中書門下平章事河東節度使以國昌爲雁門以北行營節度使十月國昌卒十一月遣其弟克修攻昭義孟方立取其澤潞二州方立走山東以邢洺磁三州自別爲昭義軍黃巢南走至蔡州降秦宗權遂攻陳州四年克用以兵五萬救陳州出天井關假道河陽諸葛爽不許乃自河中渡河四月敗尙讓於太康又敗黃鄴於西華巢且走且戰至中牟臨河未渡而克用追及之賊眾驚潰比至封丘又敗之巢脫身走克用追之一日夜馳三百里至於�胊不及而還過汴州休軍封禪寺朱全忠饗克用於上源驛夜酒罷克用醉臥伏兵發火起侍者郭景銖滅燭匿克用�下以水醒面而告以難會天大雨滅火克用得從者薛鐵山賀回鶻等隨電光縋尉氏門出還軍中七月至於太原訟其事於京師請加兵於汴遣弟克修將兵萬人屯於河中以待僖宗和解之用破巢功封克用隴西郡王光啟元年河中王重榮與宦者田令孜有隙徙重榮兗州以定州王處存爲河中節度使詔克用以兵護處存之鎭重榮使人紿克用曰天子詔重榮俟克用至與處存共誅之因僞爲詔書示克用曰此朱全忠之謀也克用信之八上表請討全忠僖宗不許克用大怒重榮旣不肯徙僖宗遣邠州朱玫鳳翔李昌符討之克用反以兵助重榮敗玫於沙苑遂犯京師縱火大掠天子出居於興元克用退屯河中朱玫亦反以兵追天子不及得襄王�迫之稱帝屯於鳳翔僖宗念獨克用可以破玫而不能使也當破黃巢長安時天下兵馬都監楊復恭與克用善乃遣諫議大夫劉崇望以詔書召克用且道復恭意使進兵討玫等克用陽諾而不行明年孟方立死其弟遷立大順元年克用擊破孟遷取邢洺磁三州乃遣安金俊攻赫連鐸於云州幽州李匡威救鐸戰於蔚州金俊大敗於是匡威鐸及朱全忠等皆請因其敗伐之昭宗以克用破黃巢功髙不可伐下其事臺省四品官議議者多言不可宰相張浚獨以謂沙陀前逼僖宗幸興元罪當誅可伐軍容使楊復恭克用所善也亦極諫以爲不可昭宗然之詔諭全忠等全忠陰賂浚使持其議益堅昭宗不得已以浚爲太原四面行營兵馬都統韓建爲副使是時潞州將馮霸叛降於梁梁遣葛從周入潞州唐以京兆尹孫揆爲昭義軍節度使克用遣李存孝執揆於長子又遣康君立取潞州十一月浚及克用戰於陰地浚軍三戰三敗浚建遁歸克用兵大掠晉絳至於河中赤地千里克用上表自訴其辭慢侮天子爲之引咎優詔答之二年二月復拜克用河東節度使隴西郡王加檢校太師兼中書令四月攻赫連鐸於云州圍之百餘日鐸走吐渾八月大搜於太原出晉絳掠懷孟至於邢州遂攻王鎔於鎭州克用柵常山西以十餘騎渡滹沱覘敵遇大雨平地水深數尺鎭人襲之克用匿林中禱其馬曰吾世有太原者馬不嘶馬偶不嘶以免前軍李存孝取臨城進攻元氏李匡威救鎔克用退軍邢州景福元年王鎔攻邢州李存信李嗣勛等敗鎔於堯山二月會王處存攻鎔戰於新市爲鎔所敗八月李匡威攻云州以牽克用之兵克用潛入於云州返出擊匡威匡威敗走十月李存孝以邢州叛二年存孝求援於王鎔克用出兵井陘擊鎔且以書招鎔而急攻其平山鎔懼遂與克用通和獻帛五十萬匹出兵助攻邢州幹寧元年三月執存孝殺之冬攻幽州李匡儔棄城走追至景城見殺以劉仁恭爲畱後二年河中王重盈卒其諸子珂珙爭立克用請立珂鳳翔李茂貞邠寧王行瑜華州韓建請立珙昭宗初兩難之乃以宰相崔引爲河中節度使旣而許克用立珂茂貞等怒三鎭兵犯京師聞克用亦起兵乃皆罷去六月克用攻絳州斬刺史王瑤瑤珙弟助珙以爭者七月至於河中同州王行約奔於京師陽言曰沙陀十萬至矣謀奉天子幸邠州茂貞假子閻圭亦謀劫幸鳳翔京師大亂昭宗出居於石門克用軍畱月餘不進昭宗遣延王戒丕丹王允兄事克用且告急八月克用進軍渭橋以爲邠寧四面行營都統昭宗還京師十一月克用擊破邠州王行瑜走至慶州見殺克用還軍云陽請擊茂貞昭宗慰勞克用使與茂貞解仇以紓難拜克用忠正平難功臣封晉王是時晉軍渭北遇雨六十日或勸克用入朝克用未決都押衙蓋寓曰天子還自石門寢未安席若晉兵渡渭人情豈復能安勤王而已何必朝哉克用笑曰蓋寓猶不信我況天下乎乃收軍而還三年正月昭宗以張浚爲相克用曰此朱全忠之謀也乃上表曰若陛下朝以浚爲相則臣將暮至闕廷京師大恐浚命遽止朱全忠之攻兗鄆也克用遣李存信假道魏州以救朱宣等存信屯於莘縣軍士侵掠魏境羅弘信伏兵攻之存信敗走洺州克用自將擊魏戰於洹水亡其子落落六月破魏成安洹水臨漳等十餘邑十月又敗魏人於白龍潭進攻觀音門全忠救至乃解四年劉仁恭叛晉克用以兵五萬擊仁恭戰於安塞克用大敗光化元年朱全忠遣葛從周攻下邢洺磁三州克用遣周徳威出靑山口遇從周於張公橋徳威大敗冬潞州守將薛志勤卒李罕之據潞州叛附於朱全忠二年全忠遣氏叔琮攻破承天軍又破遼州至於楡次周徳威敗之於洞渦秋李嗣昭復取澤潞三年嗣昭敗汴軍於沙河復取洺州朱全忠自將圍之嗣昭走至靑山口遇汴伏兵嗣昭大敗秋嗣昭取懷州是歲汴人攻鎭定鎭定皆絕晉以附於朱全忠天復元年全忠封梁王梁攻下晉絳河中執王珂以歸晉失三與國乃下意爲書幣聘梁以求和梁王以爲晉弱可取乃曰晉𨿽請盟而書辭慢因大舉擊晉四月氏叔琮入天井張文敬入新口葛從周入上門王處直入飛狐侯言入陰地叔琮取澤潞其別將白奉國破承天軍遼州守將張鄂汾州守將李瑭皆迎梁軍降晉人大懼會天大雨霖梁兵多皆解去五月晉復取汾州誅李瑭六月周徳威李嗣昭取慈隰二年進攻晉絳大敗於蒲縣梁軍乘勝破汾慈隰三州遂圍太原克用大懼謀出奔云州又欲奔匈奴未決梁軍大疫解去周徳威復取汾慈隰三州四年梁遷唐都於洛陽攺元曰天佑克用以謂劫天子以遷都者梁也天佑非唐號不可稱乃仍稱天福五年會契丹阿保機於雲中約爲兄弟六年梁攻燕滄州燕王劉仁恭來乞師克用恨仁恭反復欲不許其子存勗諫曰此吾復振之時也今天下之勢歸梁者十七八彊如趙魏中山莫不聽命是自河以北無爲梁患者其所憚者惟我與仁恭耳若燕晉合勢非梁之福也夫爲天下者不顧小怨且彼常困我而我急其難可因以徳而懷之是謂一舉而兩得此不可失之機也克用以爲然乃爲燕出兵攻破潞州梁圍乃解去以李嗣昭爲潞州畱後後七年梁兵十萬攻潞州圍以夾城遣周徳威救潞州軍於亂柳冬克用疾是歲梁滅唐克用復稱天佑四年五月正月辛卯克用卒年五十三子存勗立葬克用於雁門存勗克用長子也初克用破孟方立於邢州還軍上黨置酒三垂岡伶人奏百年歌至於衰老之際聲辭甚悲坐上皆淒愴時存勗在側方五歲克用慨然捋須指而笑曰吾行老矣此奇兒也後二十年其能代我戰於此乎存勗年十一從克用破王行瑜遣獻捷於京師昭宗異其狀貌賜以鸂�翡翠盤而撫其背曰兒有奇表後當富貴無忘予家及長善騎射膽勇過人稍習春秋通大義尢喜音聲歌舞俳優之戲天佑五年正月卽王位於太原叔父克寧殺都虞候李存質幸臣史敬鎔告克寧謀叛二月執而戕之且以先王之喪叔父之難告周徳威徳威自亂柳還軍太原梁夾城兵聞晉有大喪徳威軍且去因頗懈王謂諸將曰梁人幸我大喪謂我少而新立無能爲也宜乘其怠擊之乃出兵趨上黨行至三垂岡嘆曰此先王置酒處也會天大霧晝暝兵行霧中攻其夾城破之梁軍大敗凱旋告廟九月蜀王王建岐王李茂貞及楊崇本攻梁大安晉亦遣周徳威攻其晉州敗梁軍於神山六年劉知俊叛梁來乞師王自將至陰地關遣周徳威攻晉州敗梁軍於蒙坑七年冬梁遣王景仁攻趙趙王王鎔來乞師諸將皆疑鎔詐未可出兵王不聽乃救趙八年正月敗梁軍於柏鄕斬首二萬級獲其將校三百人馬三千匹進攻邢州不下畱兵圍之去攻魏別遣周徳威徇梁夏津髙唐攻博州破東武朝城遂擊黎陽臨河淇門掠新鄕共城燕王劉守光聞晉攻梁深入乃大治兵聲言助晉王患之乃旋師七月會趙王王鎔於承天軍劉守光稱帝於燕九年正月遣周徳威會鎭定以攻燕守光求救於梁梁軍攻趙屠棗彊李存審擊走之八月朱友謙以河中叛於梁來降梁遣康懷英討友謙友謙復臣於梁而亦陰附於晉十年十月劉守光請降王如幽州守光背約不降攻破之十一年殺燕王劉守光於太原用其父仁恭於雁門於是趙王王鎔北平王王處直奉冊推王爲尙書令始建行臺七月攻梁邢州戰於張公橋晉軍大敗十二年魏州軍亂賀徳倫以魏博二州叛於梁來附王入魏州行至永濟誅其亂首張彥以其兵五百自衛號帳前銀槍軍六月王兼領魏博節度使取徳州七月取澶州劉鄩軍於洹水王率百騎覘其營遇鄩伏兵圍之數重決圍而出�七八騎八月梁復取澶州晉軍與鄩對壘於莘晉軍數挑戰鄩閉壁不出十三年正月王畱李存審於莘聲言西歸鄩聞晉王且去卽引兵擊魏攻城東王行至貝州返擊鄩大敗之追至於故元城又敗之鄩走黎陽三月攻梁衛州降其刺史米昭克磁州殺其刺史靳昭四月克洺州八月圍邢州降其節度使閻寶梁張筠棄相州戴思遠棄滄州而逃遂取二州而貝州人殺梁守將張源徳以城降契丹寇蔚州執振武節度使李嗣本十四年契丹寇新州遂寇幽州李嗣源擊走之冬梁謝彥章軍於楊劉十二月攻楊劉王自負芻以堙塹遂破之十五年正月梁晉相拒於楊劉彥章決河水以隔晉軍六月渡水擊彥章破其四寨八月大閱於魏合盧龍橫海昭義安國及鎭定之兵十萬馬萬匹軍於麻家渡謝彥章軍於行臺十二月進軍臨濮梁軍追之戰於胡柳晉軍大敗周徳威死之梁軍暮休於土山晉軍復擊大敗之遂軍徳勝爲夾寨十六年正月王兼領盧龍軍節度使梁王瓚攻徳勝南城不克十月廣徳勝北城十二月敗梁軍於河南十七年朱友謙襲同州梁遣劉鄩擊友謙李存審敗梁軍於同州十八年正月魏州僧傳眞獻唐受命寶一趙將張文禮弒其君鎔文禮來請命二月以文禮爲鎭州兵馬畱後三月河中節度使朱友謙昭義軍節度使李嗣昭橫海軍節度使李存審義武軍節度使王處直安國軍節度使李嗣源鎭州兵馬畱後張文禮領天平軍節度使閻寶大同軍節度使李存璋振武軍節度使李存進匡國軍節度使朱令徳請王卽皇帝位王三辭友謙等三請王曰予當思之八月遣趙王王鎔故將符習及閻寶史建瑭等攻張文禮於鎭州建瑭取趙州張文禮卒其子處瑾閉城拒守九月建瑭戰死十月梁戴思遠攻徳勝北城李嗣源敗之於戚城王處直叛附於契丹其子都幽處直以來附十二月契丹寇涿州遂寇定州十九年正月敗契丹於新城望都追奔至於幽州三月閻寶敗於鎭州以李嗣昭代之四月嗣昭戰死以李存進代之八月梁取衛州九月存進敗鎭人於東垣存進戰死十月李存審克鎭州王兼領成徳軍節度使同光元年春三月李繼韜以潞州叛附於梁夏四月己巳皇帝卽位大赦攺元國號唐行臺左丞相豆盧革爲門下侍郎右丞相盧程爲中書侍郎同中書門下平章事中門使郭崇韜昭義監軍張居翰爲樞密使以魏州爲東京太原爲西京鎭州爲北都閏月追尊祖考爲皇帝妣爲皇后曾祖執宜祖妣崔氏皆謚曰昭烈廟號懿祖祖國昌祖妣秦氏皆謚曰文景廟號獻祖考謚曰武廟號太祖立廟於太原自唐髙祖太宗懿宗昭宗爲七廟按張承業傳天佑十八年莊宗已諾諸將卽皇帝位承業方臥病聞之自太原肩輿至魏諫曰大王父子與梁血戰三十年本欲雪家國之讎而復唐之社稷今元凶未滅而遽以尊名自居非王父子之初心且失天下望不可莊宗謝曰此諸將之所欲也承業曰不然梁唐晉之仇賊而天下所共惡也今王誠能爲天下去大惡復列聖之深讎然後求唐後而立之使唐之子孫在孰敢當之使唐無子孫天下之士誰可與王爭者臣唐家一老奴耳誠願見大王之成功然後退身田裏使百官送出洛東門而令路人指而嘆曰此本朝敕使先王時監軍也豈不臣主俱榮哉莊宗不聽承業知不可諫乃仰天大哭曰吾王自取之�老奴矣肩輿歸太原不食而卒同光四年夏四月明宗以監國卽皇帝位按五代史唐明宗本紀明宗父電爲雁門部將生子邈佶烈以騎射事太祖爲人質厚寡言執事恭謹太祖養以爲子賜名嗣源梁攻兗鄆朱宣朱瑾來乞師太祖遣李存信將兵三萬救之存信畱莘縣不進使嗣源別以兵三千先擊梁兵梁兵解去存信畱莘縣久之爲羅弘信所襲存信敗走嗣源獨殿而還太祖以嗣源所將騎五百號橫衝都光化三年李嗣昭攻梁邢洺出靑山遇葛從周兵嗣昭大敗走梁兵追之嗣源從間道後至謂嗣昭曰爲公一戰乃解鞍礪鏃憑髙爲陣左右指畫梁追兵望之莫測嗣源急呼曰吾取葛公士卒可無動乃馳騎犯之出入奮擊嗣昭繼進梁兵解去嗣源身中四矢太祖解衣賜藥以勞之由是李橫衝名重四方梁晉相拒於柏鄕梁龍驤軍以赤白馬爲兩陣旗幟鎧仗皆如馬色晉兵望之皆懼莊宗舉鍾以飲嗣源曰卿望梁家赤白馬懼乎𨿽吾亦怯也嗣源笑曰有其表爾翌日歸吾�也莊宗大喜曰卿當以气吞之因引鍾飲釂奮檛馳騎犯其白馬挾二裨將而還梁兵敗以功拜代州刺史莊宗攻劉守光嗣源及李嗣昭將兵三萬別出飛狐定山後取武嬀儒三州莊宗已平魏州因徇下磁相拜相州刺史昭徳軍節度使久之徙鎭安國契丹攻幽州莊宗遣嗣源與閻寶等擊走之同光元年徙鎭橫海是時梁唐相拒於河上李繼韜以潞州叛降梁莊宗有憂色召嗣源帳中謂曰繼韜以上黨降梁而梁方急攻澤州吾出不意襲其鄆州以斷梁右臂可乎嗣源對曰夾河之兵久矣苟非出奇則大計不決臣請獨當之乃以步騎五千涉濟至鄆州鄆人無備遂襲破之卽拜天平軍節度使蕃漢馬步軍副都總管梁軍攻破徳勝南柵莊宗退保楊劉王彥章急攻鄆州莊宗悉軍救之嗣源爲前鋒擊敗梁軍追至中都擒彥章及梁監軍張漢傑彥章𨿽敗而段凝悉將梁兵屯河上莊宗未知所向諸將多言乘勝以取靑齊嗣源曰彥章之敗凝猶未知使其聞之遲疑定計亦須三日縱使料吾所向亟發救兵必渡黎陽數萬之眾舟楫非一日具也此去汴州不數百里前無險阻方陣而行信宿可至汴州已破段凝豈足顧哉而郭崇韜亦勸莊宗入汴莊宗以爲然遣嗣源以千騎先至汴州攻封丘門王瓚開門降莊宗後至見嗣源大喜手攬其衣以頭觸之曰天下與爾共之拜中書令二年莊宗祀天南郊賜以鐵券五月破楊立於潞州六月徙鎭宣武兼蕃漢內外馬步軍總管冬契丹侵漁陽嗣源敗之於涿州三年徙鎭成徳莊宗幸鄴請朝行在不許貞簡太后疾請入省又不許太后崩請赴山陵許之而契丹侵邊乃止十二月遂朝於洛陽天成元年郭崇韜朱友謙皆以讒死嗣源以名位髙亦見疑忌趙在禮反於魏大臣皆請遣嗣源討賊莊宗不許羣臣屢請莊宗不得已遣之三月壬子嗣源至魏屯禦河南在禮登樓謝罪甲寅軍變嗣源入於魏與在禮合夕出止魏縣丁巳以其兵南遣石敬塘將三百騎爲先鋒嗣源行過巨鹿掠小坊馬二千匹以益軍壬申入汴州四月丁亥莊宗崩己丑入洛陽甲午監國朝羣臣於興聖宮乙未中門使安重誨爲樞密使殺元行欽及租庸使孔謙壬寅左驍衛大將軍孔循爲樞密使丙午始奠於西宮皇帝卽位於柩前易斬衰以衮冕壬子魏王繼岌薨甲寅大赦攺元按李琪傳莊宗崩明宗入洛陽羣臣勸進有司具儀用柩前卽位故事霍彥威孔循等請攺國號絕土徳明宗武君不曉其說問曰何謂攺號對曰莊宗受唐錫姓爲宗屬繼昭宗以立而號國曰唐今唐天命已絕宜攺號以自新明宗疑之下其事羣臣羣臣依違不決琪議曰殿下宗室之賢立功三世今興兵向闕以赴難爲名而欲更易統號使先帝便爲路人則煢然梓宮何所依往明宗以爲然乃發喪成服而後卽位明宗長興四年十二月癸卯湣宗以宋王卽皇帝位按五代史唐湣帝本紀湣皇帝明宗第五子從厚也爲人形質丰厚寡言好禮明宗以其貌類己特愛之天成二年以檢校司徒拜河南尹判六軍諸衛事加檢校太保同中書門下平章事從厚妃孔循女也安重誨怒循以女妻從厚三年罷循樞密使出從厚爲宣武軍節度使明年徙鎭河東長興元年封從厚宋王徙鎭成徳二年徙鎭天雄累加兼中書令四年十一月秦王從榮伏誅明宗病甚遣宦者孟漢瓊召王於鄴而明宗崩祕其喪六日十二月癸卯朔發喪於西宮皇帝卽位於柩前羣臣見於東階復於喪位丙午成服於西宮庚戌登光政門樓存問軍民辛亥殺司衣王氏癸丑始聽政廢帝淸泰元年夏四月乙亥以潞王卽皇帝位按五代史唐廢帝本紀廢帝鎭州平山人也本姓王氏其世微賤母魏氏少寡明宗爲騎將過平山掠得之魏氏有子阿三已十餘歲明宗養以爲子名曰從珂及長狀貌雄偉謹信寡言而驍勇善戰明宗甚愛之自晉兵戰梁於河上從珂常立戰功莊宗呼其小字曰阿三不徒與我同年其敢戰亦類我同光二年爲衛州刺史突騎指揮使戍於石門明宗討趙在禮自魏反兵而南從珂率戍兵自曲陽盂縣馳出常山以追明宗明宗之南也兵少得從珂兵在後而軍聲大振明宗入立拜從珂河中節度使封潞王是時明宗春秋已髙王於諸子次最長樞密使安重誨患之乃矯詔河中裨將楊彥溫使圖之王閱馬於黃龍莊彥溫卽閉門拒之王止於虞鄕以聞明宗召王還京師居之淸化裏第重誨數請行軍法明宗不聽後重誨見殺乃起王爲左衛大將軍西京畱守長興三年爲鳳翔節度使王子重吉自明宗時典禁兵爲控鶴指揮使湣帝卽位朱弘昭馮贄用事乃罷重吉兵職出爲亳州團練使又徙王爲北京畱守不降制書而宣授又以李從璋爲代初安重誨得罪罷河中以從璋爲代而重誨見殺故王益自疑遂據城反湣帝遣王師同會諸鎭兵討之思同戰敗走諸鎭兵皆潰淸泰元年三月丁巳王以兵東庚申次長安西京副畱守劉遂雍叛於唐來降甲子次華州執藥彥稠丙寅次靈寶河中安彥威陜州康思立叛於唐來降己巳次陜州康義誠叛於唐來降殺宣徽使孟漢瓊湣帝出居於衛州夏四月壬申入京師馮道率百官迎王於蔣橋王辭不見入哭於西宮遂見羣臣道拜王答拜入居於至徳宮癸酉以太后令降天子爲鄂王命王監國乙亥皇帝卽位丙子率河南民財以賞軍丁丑借民房課五月以賞軍戊寅弒鄂王慈州刺史宋令詢死之乙酉大赦攺元按冊府元龜末帝明宗養子天成初除河東節度使二年加同平章事長興二年授京兆尹西京畱守三年移鳳翔節度使四年五月封潞王閔帝卽位加侍中應順元年二月移鎭太原是時不降制書惟以宣授帝聞之召賓佐將吏謀之皆曰主上年幼未親庶事軍國大政悉委朱弘昭等王必無保全之理判官馬裔孫曰君命召不俟駕行焉諸君凶言熒惑聞聽非令圖也乃罷是夕召行軍副使謀令判官李專美艸檄書乞援於諸道藩侯請助兵問罪閔帝命王思同率兵攻鳳翔三月十五日大集城下十六日帝登城垂泣告諭於外曰我年未二十從先帝徵伐出生入死金瘡滿身樹立社稷軍士從我登陣者多矣今朝廷信任賊臣殘害骨肉且我有何罪因慟哭聞者哀之時羽林都指揮使楊思權謂眾曰大相公我主也遂引軍自西門入嚴衛都指揮使尹暉亦引軍自東門入外軍悉潰十七日索居民家財以賞軍士是日建大將旗鼓整齊而東二十日次長安副畱守劉遂雍以城降二十三日次靈口駕下軍執王思同來降是日誅之二十四日次華州收節度使樂彥稠系獄二十五日次閿鄕王仲臯父子迎謁命誅之二十六日次靈寶河中節度使安彥威來降待罪宥之是日陜州節度使康思立奉迎二十七日次陜州二十八日閔帝招討使康義誠前軍棄甲結隊累累而至二十九日義誠至泥首請罪帝上太后殘取進止三十日太后傳令至並內史迎奉是夜閔帝出奔四月壬申帝至蔣橋文武百官立班奉迎教旨以未拜梓宮未可相見是日入謁太后太妃伏梓宮慟哭宰臣馮道等上箋勸進癸酉太后下令以帝爲監國甲戌叉下令曰先皇帝櫛風沐雨平定華夏嗣洪業於艱難致蒼生於富庶八年臨禦萬匯舒蘇歸牛休馬方期於偃戢宵衣旰食久積於憂勞竟至倦勤俄悲厭代爰自鄂王嗣位姦臣弄權作福作災不誠不信離間我骨肉猜忌我親賢不自制書擅移藩邸而又遽興戈甲大撓軍民遂致鄂王輕釋宗祧不克負荷洪基大寶危若綴旒須立長君以紹丕構皇長子潞王從珂日躋孝敬天縱聰明有神武之英姿有寬仁之偉量先朝經綸艸昧廓靜寰區辛勤有百戰之勞竭盡贊一平之運臣誠子道冠古越今而又克己化民推心撫事率土之謳歌有屬上元之眷命攸臨一日萬幾不可以暫曠九州四海不可以無歸況因山有期同軌斯至永言嗣守屬在元良宜卽皇帝位是日暴雨乙亥帝赴西宮告奠遂卽帝位

後晉髙祖天福元年十一月丁酉受契丹主命卽皇帝位按五代史晉髙祖本紀髙祖父臬捩雞本出於西裔自朱邪歸唐從朱邪入居陰山其後晉王李克用起於云朔之間臬捩雞以善騎射嘗從晉王徵伐有功官至洛州刺史臬捩雞生敬塘其姓石氏不知其得姓之始也敬塘爲人沈厚寡言明宗愛之妻以女是爲永寧公主由是常隸明宗帳下號左射軍莊宗已得魏梁將劉鄩急攻淸平莊宗馳救之兵未及陣爲鄩所掩敬塘以十餘騎橫槊馳擊取之旋莊宗拊其背而壯之手啖以酥由是名動軍中十五年莊宗戰於胡柳前鋒周徳威戰死敬塘以左射軍從明宗復擊敗梁兵明宗戰胡盧套楊村爲梁兵所敗敬塘常脫明宗於危趙在禮之亂明宗討之至魏而兵變明宗初欲自歸於天子明己所以不反者敬塘獻計曰豈有軍變於外上將獨無事者乎且猶豫者兵家大忌不如速行願得騎兵三百先攻汴州夷門天下之要害也得之可以成事明宗然之與之驍騎三百渡陽爲前鋒明宗遂入汴莊宗自洛後至不得入而兵皆潰去莊宗西還明宗以敬瑭爲前鋒趣汜水且收其散卒莊宗遇弒明宗入立拜敬瑭保義軍節度使賜號竭忠建策興復功臣兼六軍諸衛副使在陜爲政以廉聞是時諸侯多不奉法鄧州陶�亳州李鄴皆以髒污論死明宗下詔書褒廉吏普州安崇阮洺州張萬進耀州孫嶽等以諷天下而以敬瑭爲首天成二年十月從幸汴州爲禦營使拜宣武軍節度使侍衛親軍馬步軍都指揮使六軍副使如故攺賜耀忠匡定保節功臣三年四月徙鎭天雄拜同中書門下平章事興唐尹五月拜駙馬都尉董璋反東川爲行營都招討使不克而還復兼六軍諸衛副使徙鎭河陽三城未行而契丹吐渾突厥皆入寇是時秦王從榮統六軍敬瑭疑其必及禍不欲爲其副乃自請行及制出不落副使復辭行明宗數責大臣問誰可行者範延光趙延壽等卒以敬瑭爲請乃拜河東節度使大同彰國振武威塞等軍蕃漢馬步軍總管落六軍副使乃行明年明宗崩湣帝卽位加中書令三月徙鎭成徳淸泰元年五月復鎭太原來朝京師潞王從珂反於鳳翔湣帝出奔遇敬瑭於道敬塘殺帝從者百餘人幽帝於衛州而去廢帝卽位疑敬塘必反天福元年夏五月徙鎭天平敬塘果不受命謂其屬曰先帝受吾太原使老焉今無故而遷是疑吾反也且太原地險而粟多吾當內檄諸鎭外求援於契丹可乎桑維翰劉知遠等共以爲然乃上表論廢帝不當立請立許王從益爲明宗嗣廢帝下詔削奪敬瑭官爵命張敬達等討之敬塘求援於契丹九月契丹耶律徳光入自雁門與唐兵戰敬達大敗敬瑭夜出北門見耶律徳光約爲父子十一月丁酉皇帝卽位國號晉以幽涿薊檀順瀛漠蔚朔云應新嬀儒武寰州入於契丹己亥大赦攺元按契丹附錄石敬瑭反唐遣張敬達等討之敬瑭遣使求救於徳光徳光白其母曰我嘗夢石郎召我而使者果至豈非天邪母召胡巫問吉凶巫言吉乃許是歲九月契丹出雁門車騎連亙數十里將至太原遣人謂敬瑭曰吾爲爾今日破敵可乎敬瑭報曰皇帝赴難要在成功不在速大兵遠來而唐軍甚盛願少待之使者未至而兵已交敬達大敗敬瑭夜出北門見徳光約爲父子問曰大兵遠來戰速而勝者何也徳光曰我謂唐兵能守雁門而扼諸險要則事未可知今兵長驅深入而無阻吾知大事必濟且吾兵多難久宜以神速破之此其所以勝也敬達敗退保晉安寨徳光圍之唐遣趙徳鈞延壽救敬達而徳鈞父子按兵團柏谷不救徳光謂敬瑭曰吾三千里赴義義當徹頭乃築壇晉城南立敬瑭爲皇帝自解衣冠被之冊曰咨爾子晉王予視爾猶子爾視予猶父已而楊光遠殺張敬達降晉晉髙祖自太原入洛陽徳光送至潞州趙徳鈞延壽出降徳光謂晉髙祖曰大事已成吾命大相溫從爾渡河吾畱此俟爾入洛而後北臨訣執手噓脫白貂裘以衣髙祖遺以良馬二十匹戰馬千二百匹戒曰子子孫孫無相忘時天顯九年也天福七年六月乙丑出帝以齊王卽皇帝位按五代史晉出帝本紀出帝父敬儒髙祖兄也爲唐莊宗騎將早卒髙祖以其子重貴爲子髙祖六子五皆早死而重睿幼故重貴得立重貴少而謹厚善騎射髙祖使博士王震教以禮記久之不能通大義謂震曰此非我家事也髙祖爲契丹所立謀以一子畱守太原契丹使盡出諸子自擇之指重貴曰此眼大者可也遂拜金紫光祿大夫行太原尹北京畱守知河東節度事天福二年九月召拜左金吾衛上將軍三年冬爲開封尹封鄭王加太尉同中書門下平章事六年髙祖幸鄴畱守東京已而爲廣晉尹徙封齊王七年六月乙丑髙祖崩皇帝卽位於柩前庚午使左驍衛將軍石徳超以禦馬二撲祭於相州之西山如京師使李仁廓使於契丹契丹使梅裏來丙子馮道爲大行皇帝山陵使門下侍郎竇貞固爲副太常卿崔梲爲禮儀使戶部侍郎呂琦爲鹵簿使禦史中丞王易簡爲儀仗使己卯四方館使宋崇節右金吾衛大將軍梁言使於契丹

後漢髙祖建國仍稱天福十二年二月戊辰卽皇帝位按五代史漢髙祖本紀髙祖姓劉氏初名知遠其先沙陀部人也其後世居於太原知遠弱不好弄嚴重寡言面紫色目多白睛凜如也與晉髙祖俱事明宗爲偏將明宗及梁人戰徳勝晉髙祖馬甲斷梁兵幾及知遠以所乘馬授之復取髙祖馬殿而還髙祖徳之髙祖畱守北京以知遠爲押衙潞王從珂反湣帝出奔髙祖自鎭州朝京師遇湣帝於衛州止傳捨知遠遣勇士石敢袖鐵槌侍髙祖以虞變髙祖與湣帝議事未決左右欲兵之知遠擁髙祖入室敢與左右格鬥而死知遠卽率兵盡殺湣帝左右畱帝傳捨而去廢帝入立髙祖復鎭河東已而有隙髙祖將舉兵知遠與桑維翰密爲髙祖謀畫贊成之髙祖卽位於太原以知遠爲侍衛親軍都虞候領保義軍節度使契丹耶律徳光送髙祖至潞州臨決指知遠曰此都軍甚操刺無大故勿棄之天福三年遷侍衛馬步軍都指揮使領忠武軍節度使已而以杜重威代知遠領忠武徙知遠領歸徳知遠恥與重威同制杜門不出髙祖怒欲罷其兵職宰相趙瑩以爲不可髙祖乃遣端明殿學士和凝就第宣諭知遠乃受命五年徙鄴都畱守九月朝京師髙祖幸其第六年拜河東節度使北京畱守七年髙祖崩知遠從髙祖起太原有佐命功自出帝立與契丹絕盟用兵北方常疑知遠勛位已髙幸晉多故而有異志每優尊之拜中書令封太原王幽州道行營招討使又拜北面行營都統開運二年四月封北平王三年五月加守太尉然王未嘗出兵契丹寇澶州別遣偉王攻雁門王敗之於秀容八月殺吐渾白承福等族取其貲巨萬良馬數千四年契丹犯京師出帝北遷王遣牙將王峻奉表契丹耶律徳光呼之爲兒賜以木拐一木拐非優大臣不可得峻持木拐歸國人望之皆辟道峻還爲王言契丹必不能有中國乃議建國二月戊辰河東行軍司馬張彥威等上箋勸進辛未皇帝卽位稱天福十二年幹佑元年二月辛巳隱帝以周王卽皇帝位按五代史漢隱帝本紀隱皇帝髙祖第二子承佑也髙祖卽位拜右衛上將軍大內都點檢魏王承訓長而賢髙祖愛之方屬以爲嗣承訓薨髙祖不豫悲哀疾劇乃以承佑屬諸將相宰相蘇逢吉曰皇子承佑未封王請亟封之未及封而髙祖崩祕不發喪殺杜重威幹佑元年二月辛巳封承佑周王是日卽皇帝位於柩前按冊府元龜漢隱帝髙祖第二子天福十二年髙祖踐祚以帝爲左衛將軍簡校司徒尋爲大內都簡校太保幹佑元年二月辛已授帝特進簡校太尉同平章事封周王宣制畢有頃召文武百寮赴萬歲殿宣制卽皇帝位

後周太祖廣順元年正月承漢太后制卽皇帝位按五代史周太祖本紀太祖姓郭氏邢州堯山人也父簡事晉爲順州刺史劉仁恭攻破順州簡見殺子威少孤依潞州人常氏潞州畱後李繼韜募勇敢士爲軍卒威年十八以勇力應募爲人負气好使酒繼韜特奇之威嘗遊於市市有屠者常以勇服其市人威醉呼屠者使進幾割肉割不如法叱之屠者披其腹示之曰爾勇者能殺我乎威卽前取刀刺殺之一市皆驚威頗自如爲吏所執繼韜惜其勇陰縱之使亡已而復召置麾下繼韜叛晉附於梁后莊宗滅梁繼韜誅死其麾下兵悉隸從馬直威以通書算補爲軍吏好讀閫外春秋略知兵法後爲侍衛軍吏漢髙祖爲侍衛親軍都虞候尢親愛之後髙祖所臨鎭嘗以威從契丹滅晉漢髙祖起兵太原卽皇帝位拜威樞密副使幹佑元年正月髙祖疾大漸以隱帝托威及史弘肇等隱帝卽位拜威樞密使是歲三月河中李守貞永與趙思綰鳳翔王景崇相次反隱帝遣白文珂郭從義常思等分討之久皆無功隱帝謂威曰吾欲煩公可乎威對曰臣不敢請亦不敢辭惟陛下命乃加拜威同中書門下平章事使西督諸將威居軍中延見賓客褒衣博帶及臨陣行營幅巾短後與士卒無異上所賜予與諸將會射恣其所取其餘悉以分賜士卒將士皆歡樂威至河中自柵其城東思柵其南文珂柵其西調五縣十二萬人築連壘以護三柵諸將皆以謂守貞窮寇破在旦夕不宜勞人如此威不聽已而守貞數出兵擊壞連壘威�補之守貞�復出擊每出必有亡失久之城中兵食俱盡威曰可矣乃治攻具爲期日四面攻之破其羅城守貞與妻子自焚死思綰景崇相次降隱帝勞威以玉帶加檢校太師兼侍中威辭曰臣事先帝見功臣多矣未嘗以玉帶賜之因言臣幸得率行伍假漢威靈以破賊者豈特臣之功皆將相之賢有以安朝廷撫內外而饋餉以時故臣得以專事徵伐隱帝以威爲賢於是悉召楊邠史弘肇蘇逢吉禹珪竇貞固王章等皆賜以玉帶威乃受又推功大臣請加爵賞於是加貞固司空逢吉司徒禹珪邠左右僕射已而又曰此特漢廷親近之臣耳漢諸宗室天下方鎭外曁荊浙湖南皆未及也由是濫賞徧於天下是冬契丹寇邊威以樞密使北伐至魏州契丹遁三年二月師還四月拜威鄴都畱守天雄軍節度使仍以樞密使之鎭宰相蘇逢吉以爲樞密使不可以藩鎭兼領與史弘肇等固爭久之卒以樞密使行詔河北諸州皆聽威節度隱帝與季業等謀已殺史弘肇等詔鎭寧軍節度使李弘義殺侍衛步軍指揮使王殷於澶州又詔侍衛馬軍指揮使郭崇殺威及宣徽使王峻於魏詔書先至澶州弘義恐事不果反以詔書示殷殷與弘義遣人告威已而詔殺威峻使者亦馳騎至威匿詔書召樞密使院吏魏仁浦謀於臥內仁浦勸威反教威倒用畱守印更爲詔書詔威誅諸將校以激怒之將校皆憤然效用十一月丁丑威遂舉兵渡河隱帝遣開封尹侯益保大軍節度使張彥超客省使閻晉卿等率兵拒威又遣內養鸗脫覘威所向鸗脫爲威所得威乃附脫奏請縛李業等送軍中隱帝得威奏以示業等業等皆言威反狀已白乃悉誅威家屬於京師庚辰威至滑州義成軍節度使宋延渥叛於漢來降壬午犯封丘甲申及泰寧軍節度使慕容彥超戰於劉子陂彥超敗奔於兗州郭允明反弒隱帝於趙村丙戌威入京師縱火大掠戊子率百官朝太后於明徳門請立嗣君太后下令文武百寮六軍將校議擇賢明以承大統庚寅威率百官詣明徳門請立泰寧軍節度使贇爲嗣遣太師馮道迎贇於徐州辛卯請太后臨朝聽政以王峻爲樞密使翰林學士尙書兵部侍郎範質爲副使十二月甲午朔威北伐契丹軍於滑州癸丑至澶州而旋王峻遣郭崇以騎兵七百逆劉贇於宋州殺之其將鞏延美楊溫爲贇守徐州戊午次臯門漢宰相竇貞固蘇禹珪來勸進庚申太后制以威監國廣順元年春正月丁卯皇帝卽位大赦攺元國號周己巳上漢太后尊號曰昭聖皇太后顯徳元年正月丙申世宗以晉王卽皇帝位按五代史周世宗本紀世宗本姓柴氏邢州龍岡人也柴氏女適太祖是爲聖穆皇后後兄守禮子榮幼從姑長太祖家以謹厚見愛太祖遂以爲子太祖後稍貴榮亦壯而器貌英奇善騎射略通書史黃老性沈重寡言太祖爲漢樞密使榮爲左監門衛將軍太祖鎭天雄榮領貴州刺史天雄軍牙內都指揮使幹佑三年冬周兵起魏犯京師畱榮守魏太祖入立拜澶州刺史鎭寧軍節度使檢校太傅同中書門下平章事榮素爲樞密使王峻所忌廣順三年正月來朝不得畱旣而峻有罪誅三月拜榮開封尹封晉王是冬卜以來年正月朔旦有事於南郊而太祖遇疾不能視朝者久之顯徳元年正月丙子郊僅而成禮卽以王判內外兵馬事壬辰太祖崩祕不發喪丙申發喪皇帝卽位於柩前世宗顯徳六年六月甲午恭帝以梁王卽皇帝位按五代史周恭帝本紀恭皇帝世宗第四子宗訓也世宗卽位大臣請封皇子爲王世宗謙抑久之及北取三關遇疾還京師始封宗訓梁王時年七歲顯徳六年六月癸巳世宗崩甲午皇帝卽位於柩前登極部匯考二十

遼遼自葛烏菟世雄朔陲歷漢迄唐至太祖功業勃興遂卽皇帝位按遼史世表考之宇文周之書遼本炎帝之後而耶律儼稱遼爲軒轅後儼志晚出盍從周書蓋炎帝之裔曰葛烏菟者世雄朔陲後爲冒頓可汗所襲保鮮卑山以居號鮮卑氏旣而慕容燕破之析其部曰宇文曰庫莫奚曰契丹契丹之名昉見於此隋唐之際契丹之君號大賀氏武后遣將擊潰其眾大賀氏微別部長過折代之過折尋滅疊剌部長涅裏立迪輦組裏爲阻午可汗更號遙輦氏唐賜國姓曰李懷秀旣而懷秀叛唐更封楷落爲王而涅裏之後曰耨裏思者左右懷秀楷落至於屈戌幾百年國勢復振至耨裏思之孫曰阿保機功業勃興號世裏氏是爲遼太祖於是世裏氏與大賀遙輦號三耶律自時厥後國日益大起唐季涉五代宋二百餘年名隨代遷字傳音轉此其言語文字之相通可考而知者若奇首可汗胡剌可汗蘇可汗昭古可汗皆遼之先而世次不可考摭其可知者作遼世表漢�頓可汗以兵襲東國滅之餘眾保鮮卑山因號鮮卑魏靑龍中部長比能稍桀驁爲幽州刺史王雄所害散徙潢水之南黃龍之北晉鮮卑葛烏菟之後曰普回普回有子莫那自陰山南徙始居遼西九世爲慕容晃所滅鮮卑眾散爲宇文氏或爲庫莫奚或爲契丹元魏契丹國在庫莫奚東異族同類東部鮮卑之別支也至是始自號契丹爲慕容氏所破俱竄松漠之間道武帝登國間大破之遂與庫莫奚分背經數十年稍滋蔓有部落於和龍之北數百里太武帝太平眞君以來歲致名馬獻文時使莫弗紇何辰來獻始班諸國末欣服萬丹部何大何部伏弗郁部羽陵部日速部匹絜部黎部吐六於部以名馬文皮來貢得交市於和龍密雲之間太和三年髙句麗與蠕蠕謀取地豆於以分之契丹懼莫弗賀勿於率其部落車三千乘眾萬餘口內附止於白狼水東北齊天保四年九月契丹犯塞文宣帝親討之至平州乃趨長漸司徒潘相樂率精騎五千自東道趨靑山安徳王韓軌帥騎四千東斷走路帝親逾山嶺奮擊擄男女十餘萬雜畜數十萬相樂又於靑山大破別部所擄生口分置諸州復爲突厥所逼又以萬家寄處髙麗境內隋開皇四年率諸莫弗賀來謁五年悉眾款塞髙祖納之聽居故地六年諸部相攻不止又與突厥相侵髙祖使使諭解之別部出伏等違髙麗率眾內附置於渴奚那頡之北開皇末別部四千餘戶違突厥來降髙祖給糧遣還固辭不去部落漸眾遂北徙逐水艸當遼西正北二百里依紇臣水而居東西亙五百里南北三百里分爲十部兵多者三千少者千餘有徵伐酋帥相與議之興兵則合符契突厥沙�略可汗遣吐屯潘垤統之契丹殺吐屯大業七年貢方物唐契丹地直京師東北五千里而嬴東距髙麗西奚南營州北鞨室韋阻冷陘山以自固射獵居處無常其君大賀氏有勝兵四萬析八部臣於突厥以爲俟斤凡調發攻戰則諸部畢會獵則部得自行與奚不平每斗不利輒遁保鮮卑山武徳中大帥孫敖曹與鞨長突地稽俱來朝二年入犯平州境六年君長咄羅獻名馬丰貂貞觀二年摩會來降突厥請以梁師都易契丹太宗曰契丹突厥不同類師都唐編戶我將擒之不可易降者三年摩會入朝賜鼓纛由是有常貢帝伐髙麗悉發契丹奚首領從軍還過營州以窟哥爲左武衛將軍大帥紇主據曲率眾來歸卽其部爲元州以據曲爲刺史隸營州都督府窟哥舉部內屬乃置松漠都督府以窟哥爲都督封無極男賜姓李氏以達稽部爲峭落州紇便部爲彈汗州獨活部爲無逢州芬問部爲羽陵州突便部爲日連州芮奚部爲徒河州墜斤部爲萬丹州伏部爲匹黎赤二州俱隸松漠府以辱紇主爲刺史窟哥死與奚叛行軍總管阿史徳樞賓執松漠都督阿不固獻於東都窟哥二孫曰枯莫離彈汗州刺史歸順郡王曰盡忠松漠都督敖曹曾孫曰萬榮歸誠州刺史時營州都督趙文翽數侵侮其下盡忠等怨望與萬榮共舉兵殺文翽據營州自號無上可汗推萬榮爲帥不二旬眾數萬攻崇州執擊討副使許欽寂武后怒詔將軍曹仁師等二十八將擊之更號萬榮曰萬斬盡忠曰盡滅戰西硤石黃獐谷王師敗績進攻平州不克武后益發兵擊契丹萬榮夜襲檀州淸邊道副總管張九節拒戰萬榮敗走俄盡忠死突厥默啜襲破其部萬榮收散兵復振別將駱務整何阿小入冀州殺刺史陸寶積掠數千人武后聞盡忠死詔夏官尙書王孝傑等率兵十七萬討萬榮戰東硤石敗績孝傑死之萬榮進屠幽州又詔禦史大夫婁師徳等率兵二十萬擊之萬榮乘銳鼓行而南殘瀛州屬縣神兵總管楊立基率奚兵掩擊大破萬榮執何阿小別將李楷固駱務整降萬榮委軍走立基與奚四面合擊萬榮眾潰東走張九節設三伏待之萬榮窮蹙與家奴輕騎走潞河東憊甚臥林下奴斬其首以獻九節傳東都契丹餘眾不能立遂附突厥開元二年盡忠從父弟失活率部落歸唐失活元宗賜丹書鐵券開元四年與奚長李大酺偕來詔復置松漠府以失活爲都督封松漠郡王仍置靜析軍以失活爲經略大使八部長皆爲刺史五年以楊氏爲永樂公主下嫁失活六年卒娑固失活之弟帝以娑固襲爵開元七年十一月娑固與公主來朝衙官可突於勇悍得眾心娑固欲除之事泄可突於攻之娑固奔營州都督許欽淡及奚君李大酺攻可突於不勝娑固大酺皆死郁於娑固從父弟也可突於推以爲主遣使謝罪元宗冊立襲娑固位開元十年郁於入朝以慕容氏爲燕郡公主下嫁郁於卒咄於郁於之弟襲官爵開元十三年咄於復與可突於猜阻與公主來奔攺封遼陽王邵固咄於之弟國人共立之開元十三年冬朝於行在封禪泰山攺封廣化郡王以陳氏爲東光公主下嫁邵固十八年爲可突於所弒以其眾降突厥東光公主走平盧屈列不知其世系可突於立之開元二十二年六月幽州節度使張守珪大破可突於十二月又破之斬屈列及可突於等傳首東都餘眾散走山谷過折本契丹部長爲松漠府衙官斬可突於及屈列歸唐幽州節度使張守珪立之封北平郡王是年可突於餘黨泥禮弒過折屠其家一子剌幹走安東拜左驍衛將軍自此契丹中衰大賀氏附庸於奚王以通於唐朝貢歲至至徳寶應間再至大歷十二年貞元九年十年十一年三至元和中七至太和開成間四至泥禮耶律儼遼史書爲涅裏陳大任書爲雅裏蓋遼太祖之始祖也李懷秀唐賜姓名契丹名迪輦俎裏本八部大帥天寶四年降唐拜松漠都督安祿山表請討契丹懷秀發兵十萬與祿山戰潢水南祿山大敗自是與祿山兵連不解耶律儼紀云太祖四代祖耨裏思爲疊剌部夷離堇遣將只裏姑括裏大敗範陽安祿山於潢水適當懷秀之世則懷秀固遙輦氏之首君爲阻午可汗明矣楷落以唐封恭仁王代松漠都督遂稱契丹王其後寖大貞元四年犯北邊幽州以聞自祿山反河北割據道隔不通世次不可悉考契丹王屈戌武宗會昌二年授云麾將軍幽州節度使是爲耶瀾可汗張仲武奏契丹舊用回鶻印乞賜聖造詔以奉國契丹爲文契丹王習爾是爲巴剌可汗咸通中再遣使貢獻部落寖彊契丹王欽徳習爾之族也是爲痕徳堇可汗光啟中鈔掠奚室韋諸部皆役服之數與劉仁恭相攻晚年政衰八部大人法常三歲代疊刺部耶律阿保機建鼓旗自爲一部不肯受代自號爲王盡有契丹國遙輦氏遂亡蕭韓家奴有言先世遙輦可汗窪之後國祚中絕自夷離堇雅裏立阻午可汗大位始定今以唐史遼史參考大賀氏絕於邵固雅裏所立則懷秀也其間惟屈列過折二世屈列乃可突於所立過折以別部長爲雅裏所殺唐史稱泥裏爲可突於餘黨則窪可汗者殆爲屈列耶按太祖本紀太祖姓耶律氏諱億字阿保機小字啜裏只契丹疊剌部霞瀨益石烈鄕耶律彌里人徳祖皇帝長子母曰宣簡皇后蕭氏唐咸通十三年生初母夢日墮懷中有娠及生室有神光異香體如三歲兒卽能匍匐祖母簡獻皇后異之鞠爲己子常匿於別幕塗其面不令他人見三月能行晬而能言知未然事自謂左右若有神人翼衛𨿽齠�言必及世務時伯父當國疑�咨焉旣長身長九尺丰上銳下目光射人關弓三百斤爲撻馬狘沙裏時小黃室韋不附太祖以討降之伐越兀及烏古六奚比沙狘諸部克之國人號阿主沙裏唐天復元年歲辛酉痕徳堇可汗立以太祖爲本部夷離堇專徵討連破室韋於厥及奚帥轄剌哥俘獲甚眾冬十月授大疊烈府夷離堇明年秋七月以兵四十萬伐河東河北攻下九郡獲生口九萬五千�馬牛羊不可勝紀九月城龍化州於潢河之南始建開教寺明年春伐女直下之獲其戶三百九月復攻下河東懷遠等軍冬十月引軍略至薊北俘獲以還先是徳祖俘奚七千戶徙饒樂之淸河至是創爲奚疊剌部分十三縣遂拜太祖於越總知軍國事明年歲甲子三月廣龍化州之東城九月討黑車子室韋唐盧龍軍節度使劉仁恭發兵數萬遣養子趙霸來拒霸至武州太祖諜知之伏勁兵桃山下遣室韋人牟裏詐稱其酋長所遣約霸兵會平原旣至四面伏發擒霸殲其眾乘勝大破室韋明年七月復討黑車子室韋唐河東節度使李克用遣通事康令徳乞盟冬十月太祖以騎兵七萬會克用於云州宴酣克用借兵以報劉仁恭木瓜澗之役太祖許之易袍馬約爲兄弟及進兵擊仁恭拔數州盡徙其民以歸明年二月復擊劉仁恭還襲山北奚破之汴州朱全忠遣人浮海奉書幣衣帶珍玩來聘十一月遣偏師討奚霫諸部及東北女直之未附者悉破降之十二月痕徳堇可汗殂羣臣奉遺命請立太祖曷魯等勸進太祖三讓從之元年春正月庚寅命有司設壇於如迓王集會堝燔柴告天卽皇帝位尊母蕭氏爲皇太后立皇后蕭氏北宰相蕭轄剌南宰相耶律歐裏思率羣臣上尊號曰天皇帝後曰地皇后按耶律曷魯傳遙輦痕徳堇可汗歿羣臣奉遺命請立太祖太祖辭曰昔我祖夷離堇雅裏嘗以不當立而辭今若等復爲是言何歟曷魯進曰曩吾祖之辭遺命弗及符瑞未見第爲國人所推戴耳今先君言猶在耳天人所與若合符契天不可逆人不可拂而君命不可違也太祖曰遺命固然汝焉知天道曷魯曰聞於越之生也神光屬天異香盈幄夢受神誨龍錫金佩天道無私必應有徳我國削弱齮齕於鄰部日久以故生聖人以興法之可汗知天意故有是命且遙輦九營基布非無可立者小大臣民屬心於越天也昔者於越伯父釋魯嘗曰吾猶蛇兒猶龍也天時人事幾不可失太祖猶未許是夜獨召曷魯責曰眾以遺命迫我汝不明吾心而亦俯隨邪曷魯曰在昔夷離堇雅裏𨿽摧戴者眾辭之而立阻午爲可汗相傳十餘世君臣之分亂紀綱之統隳委質他國若綴斿然羽檄�午民疲奔命興王之運實在今日應天順人以答顧命不可失也太祖乃許明日卽皇帝位命曷魯總軍國事天顯元年十一月壬戌太宗以皇子卽皇帝位按遼史太宗本紀太宗諱徳光字徳謹小字堯骨太祖第二子母淳欽皇后蕭氏唐天復二年生神光異常獵者獲白鹿白鷹人以爲瑞及長貌嚴重而性寬仁軍國之務多所取決天贊元年授天下兵馬大元帥尋詔統六軍南徇地明年下平州獲趙思溫張崇回破箭笴山胡遜奚諸部悉降復以兵掠鎭定所至皆堅壁不敢戰師次幽州符存審拒於州南縱兵邀擊大破之擒裨將裴信等數十人及從太祖破於厥裏諸部定河壖黨項下山西諸鎭取回鶻單於城東平渤海破達盧古部東西萬里所向皆有功天顯元年七月太祖崩皇后攝軍國事明年秋治祖陵畢冬十一月壬戌人皇王倍率羣臣請於後曰皇子大元帥勛望中外攸屬宜承大統後從之是日卽皇帝位癸亥謁太祖廟丙寅行柴冊禮戊辰還都壬申禦宣政殿羣臣上尊號曰嗣聖皇帝大赦有司請攺元不許十二月庚辰尊皇太后爲太皇太后皇后爲應天皇太后立妃蕭氏爲皇后按禮志柴冊儀擇吉日前期置柴冊殿及壇壇之制厚積薪以木爲三級壇置其上席百尺氈龍文方茵又置再生母后搜索之室皇帝入再生室行再生儀畢八部之叟前導後扈左右扶翼皇帝冊殿之東北隅拜日畢乘馬選外戚之老者禦皇帝疾馳僕禦者從者以氈覆之皇帝詣髙阜地大臣諸部帥列儀仗遙望以拜皇帝遣使�曰先帝升遐有伯叔父兄在當選賢者衝人不徳何以爲諜羣臣對曰臣等以先帝厚恩陛下明徳鹹願盡心敢有他圖皇帝令曰必從汝等所願我將信明賞罰爾有功陟而任之爾有罪黜而棄之若聽朕命則當謨之僉曰惟帝命是從皇帝於所識之地封土石以志之遂行拜先帝禦容宴饗羣臣翼日皇帝出冊殿護衛太保扶翼升壇奉七廟神主置龍文方茵北南府宰相率羣臣圜立冬舉氈邊贊祝訖樞密使奉玉寶玉冊入有司讀冊訖樞密使稱尊號以進羣臣三稱萬歲皆拜宰相北南院大王諸部帥進赭白羊各一羣皇帝更衣拜諸帝禦容遂宴羣臣賜各有差太宗大同元年夏四月丁丑世宗以永康王卽皇帝位按遼史世宗本紀世宗諱阮小字兀欲讓國皇帝長子母柔貞皇后蕭氏帝儀觀丰偉內寬外嚴善騎射樂施予人望歸之太宗愛之如子會同九年從伐晉大同元年二月封永康王四月丁丑太宗崩於欒城戊寅梓宮次鎭陽卽皇帝位於柩前甲申次定州命天徳朔古解裏等護梓宮先赴上京太后聞帝卽位遣太弟李胡率兵拒之六月甲寅朔次南京五院夷離堇安端祥穩劉哥遣人馳報請爲前鋒至泰徳泉遇李胡軍戰敗之上遣郎君勤徳等詣兩軍諭解秋閏七月次潢河太后李胡整兵拒於橫渡相持數日用屋質之謀各罷兵趨上京旣而聞太后李胡復有異謀遷於祖州誅司徒劃設及楚補裏八月壬午朔尊母蕭氏爲皇太后以太后族剌只撒古魯爲國舅帳立詳穩以總焉以崇徳宮戶分賜翼戴功臣及北院大王窪南院大王吼各五十安搏楚補各百的魯鐵剌子孫先以非罪籍沒者歸之癸未始置北院樞密使以安搏爲之九月壬子朔葬嗣聖皇帝於懷陵丁卯行柴冊禮羣臣上尊號曰天授皇帝大赦攺大同元年爲天祿元年追謚皇考曰讓國皇帝按章肅皇帝傳章肅皇帝小字李胡一名洪古字奚隱太祖第三子母淳欽皇后蕭氏少勇悍多力而性殘酷小怒輒黥人面或投水火中太祖嘗觀諸子寢李胡縮項臥內曰是必在諸子下又嘗大寒命三子采薪太宗不擇而取最先至人皇王取其幹者束而歸後至李胡取少而棄多旣至袖手而立太祖曰長巧而次成少不及矣而母篤愛李胡天顯五年遣徇地代北攻寰州多俘而還遂立爲皇太弟兼天下兵馬大元帥太宗親徵常畱守京師世宗卽位鎭陽太后怒遣李胡將兵擊之至泰徳泉爲安端畱哥所敗太后與世宗隔潢河而陣各言舉兵意耶律屋質入諫太后曰主上已立宜許之時李胡在側作色曰我在兀欲安得立屋質曰柰公酷暴失人心何太后顧李胡曰昔我與太祖愛汝異於諸子諺云偏憐之子不保業難得之婦不主家我非不欲立汝汝自不能矣及會議世宗使解劍而言和約旣定趨上京會有告李胡與太后謀廢立者徙李胡祖州禁其出入穆宗時其子喜隱謀反辭逮李胡囚之死獄中按耶律屋質傳屋質博學知天文會同間爲惕隱太宗崩諸大臣立世宗太后聞之怒甚遣皇子李胡以兵逆擊遇安端劉哥等於泰徳泉敗歸李胡盡執世宗臣僚家屬謂守者曰我戰不克先殪此曹人皆洶洶相謂曰若果戰則是父子兄弟相夷矣軍次潢河橫渡隔岸相拒時屋質從太后世宗以屋質善籌欲行間乃設事奉書以試太后太后得書以示屋質屋質讀竟言曰太后佐太祖定天下故臣願竭死力若太后見疑臣𨿽欲盡忠得乎爲今之計莫若以言和解事必有成否卽宜速戰以決勝負然人心一搖國禍不淺惟太后裁察太后曰我若疑卿安肯以書示汝屋質對曰李胡永康王皆太祖子孫神器非移他族何不可之有太后宜思長策與永康王和議太后曰誰可遣者對曰太后不疑臣臣請往萬一永康王見聽廟社之福太后乃遣屋質授書於帝帝遣宣徽使耶律海思復書辭多不遜屋質諫曰書意如此國家之憂未艾也能釋怨以安社稷則臣以爲莫若和好帝曰彼眾烏合安能敵我屋質曰卽不敵柰骨肉何況未知孰勝借曰幸勝諸臣之族執於李胡者無�類矣以此計之惟和爲善左右聞者失色帝良久問曰若何而和屋質對曰與太后相見各紓忿恚和之不難不然決戰非晚帝然之遂遣海思詣太后約和往返數日議乃定始相見怨言交讓殊無和意太后謂屋質曰汝當爲我畫之屋質進曰太后與大王若能釋怨臣乃敢進說太后曰汝第言之屋質借謁者籌執之謂太后曰昔人皇王在何故立嗣聖太后曰立嗣聖者太祖遺旨又曰大王何故擅立不稟尊親帝曰人皇王當立而不立所以去之屋質正色曰人皇王捨父母之國而奔唐子道當如是耶大王見太后不少遜謝惟怨是尋太后牽於偏愛托先帝遺命妄授神器如此何敢望和當速交戰擲籌而退太后泣曰向太祖遭諸弟亂天下荼毒瘡痍未復庸可再乎乃索籌一帝曰父不爲而子爲又誰咎也亦取籌而執左右感激大慟太后復謂屋質曰議旣定神器復誰歸屋質曰太后若授永康王順天合人復何疑李胡厲聲曰我在兀欲安得立屋質曰禮有世嫡不傳諸弟昔嗣聖之立尙以爲非況公暴戾殘忍人多怨讟萬口一詞願立永康王不可奪也太后顧李胡曰汝亦聞此言乎汝實自爲之乃許立永康帝謂屋質曰汝與朕屬尢近何反助太后屋質對曰臣以社稷至重不可輕付故如是耳上喜其忠按耶律吼傳吼字曷魯六院部夷離堇蒲古只之後會同六年爲南院大王帝崩於欒城無遺詔軍中憂懼不知所爲吼詣北院大王耶律窪議曰天位不可一日曠若請於太后則必屬李胡李胡暴戾殘忍詎能子民必欲厭人望則當立永康王窪然之會耶律安搏來意與吼合遂定議立永康王是爲世宗按耶律安搏傳安搏父疊裏太祖崩淳欽皇后稱制欲以大元帥嗣位疊裏建言帝位宜先嫡長今東丹王赴朝當立由是忤旨以黨附東丹王詔下獄詞鞫加以炮烙不伏殺之籍其家安搏自幼若成人居父喪哀毀過禮見者傷之太宗屢加慰諭嘗曰此兒必爲令器旣長寡言笑重然諾動遵繩矩事母至孝以父死非罪未葬不與宴樂世宗在藩邸尢加憐卹安搏密自結納太宗伐晉還至欒城崩諸將欲立世宗以李胡及壽安王在朝猶豫未決時安搏直宿衛世宗密召問計安搏曰大王聰安寬恕人皇王之嫡長先帝𨿽有壽安天下屬意多在大王今若不斷後悔無及會有自京師來者安搏詐以李胡死傳報軍中皆以爲信於是安搏詣北南二大王計之北院大王窪聞而遽起曰吾兩人方議此事先帝嘗欲以永康王爲儲貳今日之事有我輩在孰敢不從但恐不白太后而立爲國家啟釁安搏對曰大王旣知先帝欲以永康王爲儲副況永康王賢明人心樂附今天下甫定稍緩則大事去矣若白太后必立李胡且李胡殘暴行路共知果嗣位如社稷何南院大王吼曰此言是也吾計決矣乃整軍召諸將奉世宗卽位於太宗柩前帝立以安搏爲腹心總知宿衛是歲約和於潢河橫渡太后問安搏曰吾與汝有何隙安搏以父死爲對太后默然按耶律窪傳太宗崩於欒城南方州郡多叛士馬困乏軍中不知所爲窪與耶律吼定策立世宗乃令諸將曰大行上賓神器無主永康王人皇王之嫡長天人所屬當立有不從者以軍法從事諸將皆曰諾世宗卽位賜官戶五十拜於越世宗天祿五年九月丁卯穆宗以壽安王卽皇帝位按遼史穆宗本紀穆宗諱璟小字述律太宗皇帝長子母曰靖安皇后蕭氏會同二年封壽安王天祿五年九月癸亥世宗遇害逆臣察割等伏誅丁卯卽皇帝位羣臣上尊號曰天順皇帝攺元應歷按耶律屋質傳屋質天祿五年爲右皮室詳穩秋上祭讓國皇帝於行宮與羣臣皆醉察割弒帝屋質聞有言衣紫者不可失乃易衣而出亟遣人召諸王及諭禁衛長皮室等同力討賊時壽安王歸帳屋質遣弟衝迎之王至尙猶豫屋質曰大王嗣聖子賊若得之必不容羣臣將誰事社稷將誰賴萬一落賊手悔將何及王始悟諸將聞屋質出相繼而至遲明整兵出賊不意圍之遂誅察割亂旣平穆宗卽位謂屋質曰朕之性命實出卿手命知國事以逆黨財產盡賜之屋質固辭穆宗應歷十九年二月景宗以皇子卽皇帝位按遼史景宗本紀景宗諱賢字賢寧小字明扆世宗皇帝第二子母曰懷節皇后蕭氏察割之亂帝甫四歲穆宗卽位養永興宮旣長穆宗酗酒怠政帝一日與韓匡嗣語及時事耶律賢適止之帝悟不復言應歷十九年二月戊辰入見穆宗曰吾兒已成人可付以政己巳穆宗遇弒帝率飛龍使女裏侍中蕭思溫南院樞密使髙勛率甲騎千人馳赴黎明至行在哭之慟羣臣勸進遂卽皇帝位於柩前百官上尊號曰天贊皇帝大赦攺元保寧景宗幹亨三年九月癸丑聖宗以梁王卽皇帝位按遼史聖宗本紀聖宗諱隆緒小字文殊奴景宗皇帝長子母曰睿智皇后蕭氏帝幼喜書翰十歲能詩旣長精射法曉音律好繪畫幹亨二年封梁王四年九月壬子景宗崩癸丑卽皇帝位於柩前時年十二皇后奉遺詔攝政詔諭諸道冬十月己未朔帝始臨朝辛酉羣臣上尊號曰昭聖皇帝尊皇后爲皇太后大赦聖宗太平十一年六月己卯興宗以皇太子卽皇帝位按遼史興宗本紀興宗諱宗眞字夷不堇小字只骨聖宗長子母曰欽哀皇后蕭氏上始生齊天皇后取養之幼而聰明長而魁偉龍顏日角豁達大度善騎射好儒術通音律三歲封梁王太平元年冊爲皇太子十年六月判北南院樞密使事十一年六月己卯聖宗崩卽皇帝位於柩前壬午尊母元妃蕭氏爲皇太后興宗重熙二十四年八月己丑道宗以趙王卽皇帝位按遼史道宗本紀道宗諱洪基字涅鄰小字查剌興宗皇帝長子母曰仁懿皇后蕭氏六歲封梁王重熙十一年進封燕國總領中丞司事明年總北南院樞密使事加尙書令進封燕趙國王二十一年爲天下兵馬大元帥知惕隱事預朝政帝性沈靜嚴毅每朝興宗爲之斂容二十四年八月己丑興宗崩卽皇帝位於柩前哀慟不聽政辛卯百僚上表固請許之詔曰朕以菲徳托居士民之上第恐知識有不及羣下有未信賦斂妄興賞罰不中上恩不能及下下情不能達上凡爾士庶直言無諱可則擇用否則不以爲愆卿等其體朕意道宗壽隆七年春正月甲戌天祚帝以燕王卽皇帝位按遼史天祚帝本紀天祚皇帝諱延禧字延寧小字阿果道宗之孫父順宗大孝順聖皇帝母貞順皇后蕭氏大康元年生六歲封梁王加守太尉兼中書令後三年進封燕國王大安七年總北南院樞密使事加尙書令爲天下兵馬大元帥壽隆七年正月甲戌道宗崩奉遺詔卽皇帝位於柩前羣臣上尊號曰天祚皇帝二月壬辰朔攺元幹統大赦

登極部匯考二十一

宋太祖建隆元年受周禪卽皇帝位按宋史太祖本紀太祖諱匡引姓趙氏涿郡人也髙祖朓是爲僖祖仕唐歷永淸文安幽都令朓生珽是爲順祖歷藩鎭從事累官兼禦史中丞珽生敬是爲翼祖歷營薊涿三州刺史敬生弘殷是爲宣祖周顯徳中宣祖貴贈敬左驍騎衛上將軍宣祖少驍勇善騎射事趙王王鎔爲鎔將五百騎援唐莊宗於河上有功莊宗愛其勇畱典禁軍漢幹佑中討王景於鳳翔會蜀兵來援戰於陳倉始合矢集左目气彌盛奮擊大敗之以功遷護聖都指揮使周廣順末攺鐵騎第一軍都指揮使轉右廂都指揮領嶽州防禦使從徵淮南前軍卻吳人來乘宣祖邀擊敗之顯徳三年督軍平揚州與世祖會壽春壽春賣餅家餅薄小世宗怒執十餘輩將誅之宣祖固諫得釋累官檢校司徒天水縣男與太祖分典禁兵一時榮之卒贈武淸軍節度使太尉太祖宣祖仲子也母杜氏後唐天成二年生於洛陽夾馬營赤光繞室異香經宿不散體有金色三日不變旣長容貌雄偉器度豁如識者知其非常人學騎射�出人上嘗試惡馬不施銜勒馬逸上城斜道額觸門楣墜地人以爲首必碎太祖徐起更追馬騰上一無所傷又嘗與韓令坤博土室中雀斗戶外因競起掩雀而室隨壞漢初漫遊無所遇捨襄陽僧寺有老僧善術數顧曰吾厚贐汝北往則有遇矣會周祖以樞密使徵李守眞應募居帳下廣順初補東西班行首拜滑州副指揮世宗尹京轉開封府馬直軍使世宗卽位復典禁兵北漢來寇世宗率師禦之戰於髙平將合指揮樊愛能等先遁軍危太祖麾同列馳馬衝其鋒漢兵大潰乘勝攻河東城焚其門左臂中流矢世宗止之還拜殿前都虞候領嚴州刺史三年春從徵淮南首敗萬眾於渦口斬兵馬何延錫等南唐節度皇甫暉姚鳳眾號十五萬塞淸流關擊走之追至城下暉曰人各爲其主願成列以決勝負太祖笑而許之暉整陣出太祖擁馬項直入手刃暉中腦並姚鳳禽之宣祖率兵夜半至城下傳呼開門太祖曰父子固親啟閉王事也詰旦乃得入韓令坤平揚州南唐來援令坤議退世宗命太祖率兵二千趨六合太祖下令曰揚州兵敢有過六合者斷其足令坤始固守太祖尋敗齊王景達於六合東斬首萬餘級還拜殿前都指揮使尋拜定國軍節度使四年春從徵壽春拔連珠寨遂下壽州還拜義成軍節度檢校太保仍殿前都指揮使冬從徵濠泗爲前鋒時南唐寨於十八里灘世宗方議以橐�濟師而太祖獨躍馬截流先渡麾下騎隨之遂破其寨因其戰艦乘勝攻泗州下之南唐屯淸口太祖從世宗翼淮東下夜追至山陽俘唐節度使陳承詔以獻遂拔楚州進破唐人於灤江口直抵南岸焚其營柵又破之於瓜步淮南平唐主畏太祖威名用間於世宗遣使遺太祖書饋白金三千兩太祖悉輸之內府間乃不行五年攺忠武軍節度使六年世宗北徵爲水陸都部署及莫州先至瓦橋關降其守將姚內斌戰卻數千騎關南平世宗在道閱四方文書得韋囊中有水三尺餘題云點檢作天子異之時張永徳爲點檢世宗不豫還京師拜太祖檢校太傅殿前都點檢以代永徳恭帝卽位攺歸徳軍節度檢校太尉七年春北漢結契丹入寇命出師禦之次陳橋驛軍中知星者苗訓引門吏楚昭輔視日下復有一日黑光摩蕩者久之夜五鼓軍士集驛門宣言策點檢爲天子或止之眾不聽遲明逼寢所太宗入白太祖起諸校露刃列於庭曰諸軍無主願策太尉爲天子未及對有以黃衣加太祖身眾皆羅拜呼萬歲卽掖太祖乘馬太祖攬轡謂諸將曰我有號令爾能從乎皆下馬曰惟命太祖曰太后主上吾皆北面事之汝輩不得驚犯大臣皆我比肩不得侵陵朝廷府庫士庶之家不得侵掠用令有重賞違卽孥戮汝諸將皆載拜肅隊以入副都指揮使韓通謀禦之王彥升遽殺通於其第太祖進登明徳門令甲士歸營乃退居公署有頃諸將擁宰相範質等至太祖見之嗚咽流涕曰違負天地今至於此質等未及對列校羅彥按劍厲聲謂質等曰我輩無主今日須得天子質等相顧計無從出乃降階列拜召文武百僚至晡班定翰林承旨陶谷出周恭帝禪位制書於袖中宣徽使引太祖就庭北面拜受已乃掖太祖升崇元殿服衮冕卽皇帝位遷恭帝及符後於西宮易其帝號曰鄭王而尊符後爲周太后建隆元年春正月乙巳大赦攺元定有天下之號曰宋賜內外百官軍士爵賞貶降者敍復流配者釋放父母該恩者封贈遣使徧告郡國丙午詔諭諸鎭將帥戊申賜書南唐贈韓通中書令命以禮收葬己酉遣官告祭天地社稷按曲洧舊聞太祖在周時受命北討至陳橋爲三軍推戴時杜太后眷屬以下盡在定力院有司將搜捕主僧悉令登閣而固其�鐍俄而大搜索主僧紿云皆散走不知所之矣甲士入寺升梯且發鑰見虫网絲布滿其上而塵埃積凝若累年不曾開者乃相告曰是安得有人遂皆返去有頃太祖已踐祚開寶九年冬十月癸丑太宗以晉王卽皇帝位按宋史太宗本紀太宗諱炅初名匡乂攺賜光義卽位之二年攺今諱宣祖第三子也母曰昭憲皇后杜氏初後夢神人捧日以授己而有娠遂生帝於浚儀官舍是夜赤光上騰如火閭巷聞有異香時晉天福四年十月十七日甲辰也帝幼不羣與他兒戲皆畏服及長隆準龍顏望之知爲大人儼如也性嗜學宣祖總兵淮南破州縣財物悉不取第求古書遺帝恆飭厲之帝由是工文業多藝能仕周至供奉官都知太祖卽位以帝爲殿前都虞候領睦州防禦使親徵澤潞帝以大內點檢畱鎭尋領泰寧軍節度使徵李重進爲大內都部署加同平章事行開封尹再加兼中書令徵太原攺東都畱守別賜門戟封晉王序班宰相上開寶九年冬十月癸丑太祖崩帝遂卽皇帝位乙卯大赦常赦所不原者咸除之丙辰羣臣表請聽政不許丁巳宰相薛居正等固請乃許卽日移禦長春殿庚申以弟廷美爲開封尹兼中書令封齊王先帝子徳昭爲永興軍節度使兼侍中封武功郡王徳芳爲山南西道節度使興元尹同平章事薛居正加左僕射沈倫加右僕射盧多遜爲中書侍郎曹彬仍樞密使並同平章事楚昭輔爲樞密使潘美爲宣徽南院使內外官進秩有差按儒林公議太祖承五代易姓之後知人心未固以太宗身試危有英睿之斷可以王天下故居常以主社許之一日太宗被疾憊甚車駕幸其邸勉令灼艾因自指所禦赭袍示之曰此尙誰著耶末年友愛彌篤終以大寶授之太宗至道三年二月眞宗以皇太子卽皇帝位按宋史眞宗本紀眞宗諱恆太宗第三子也母曰元徳皇后李氏初幹徳五年五星從鎭星聚奎明年正月後夢以裾承日有娠十二月二日生於開封府第赤光照室左足指有文成天字幼英睿姿表特異與諸王嬉戲好作戰陣之狀自稱元帥太祖愛之育於宮中嘗登萬歲殿升禦榻坐太祖大奇之撫而問曰天子好作否對曰由天命耳比就學受經一覽成誦初名徳昌太平興國八年授檢校太保同中書門下平章事封韓王攺名元休端拱元年封襄王攺元侃淳化五年九月進封壽王加檢校太傅開封尹至道元年八月立爲皇太子攺今諱仍判府事故事殿廬幄次在宰相上宮僚稱臣皆推讓弗受見賓客李至李沆必先拜迎送降階及門開封政務塡委帝畱心獄訟裁決輕重靡不稱愜故京獄屢空太宗屢詔嘉美三年二月太宗崩奉遺制卽皇帝位於柩前夏四月乙未尊皇后爲皇太后赦天下常赦所不原者咸除之丙申羣臣請聽政表三上從之戊戌始見羣臣於崇政殿西序尋賜器幣癸卯門下侍郎兼兵部尙書平章事呂端加右僕射弟越王元份進封雍王吳王元傑進封兗王並兼中書令徐國公元偓進封彭城郡王涇國公元偁進封安定郡王並同平章事元儼封曹國公侄閬州觀察使惟吉爲武信軍節度使侍衛馬步軍都虞候傅潛殿前都指揮使王超侍衛馬軍都指揮使李繼隆侍衛步軍都指揮使髙瓊並領諸軍節度駙馬都尉王承衍石保吉魏咸信並爲諸軍節度使甲辰宣徽北院使知樞密院事趙鎔加南院使左丞李至禮部侍郎李沆並參知政事丁未中外羣臣進秩一等按呂端傳端進門下侍郎兼兵部尙書太宗不豫眞宗爲皇太子端日與太子問起居及疾大漸內侍王繼恩忌太子英明陰與參知政事李昌齡殿前都指揮使李繼勛知制誥胡旦謀立故楚王元佐太宗崩李皇后命繼恩召端端知有變鎖繼恩於合內使人守之而入皇后曰宮車已晏駕立嗣以長順也今將如何端曰先帝立太子正爲今日今始棄天下豈可遽違命有異議邪乃奉太子至福寧庭中眞宗旣立垂簾引見羣臣端平立殿下不拜請捲簾升殿審視然後降階率羣臣拜呼萬歲眞宗幹興元年二月戊午仁宗以皇太子卽皇帝位按宋史仁宗本紀仁宗諱貞初名受益眞宗第六子母李宸妃也大中祥符三年四月十四日生章獻皇后無子取爲己子養之天性仁孝寬裕喜慍不形於色七年封慶國公八年封壽春郡王講學於資善堂天禧元年兼中書令明年進封升王九月丁卯冊爲皇太子以參知政事李迪兼太子賓客癸酉謁太廟四年詔五日一開資善堂太子秉笏南鄕立聽輔臣參決諸司事干興元年二月戊午眞宗崩遺詔太子卽皇帝位尊皇后爲皇太后權處分軍國事遣使告哀契丹己未大赦除常赦所不原者百官進秩一等優賞諸軍山陵諸費毋賦於民按眞宗劉皇后傳天禧四年帝久疾居宮中事多決於後宰相寇準密議奏請皇太子監國以謀泄罷相用丁謂代之旣而入內都知周懷政謀廢後殺謂復用準以輔太子客省使楊崇勛內殿承制楊懷吉詣謂告謂夜乘犢車挾崇勛懷吉造樞密使曹利用謀明日誅懷政貶準衡州司馬於是詔皇太子開資善堂引大臣決天下事後裁制於內眞宗崩遺詔尊後爲皇太後軍國重事權取處分謂等請太后禦別殿太后遣張景宗雷允恭諭曰皇帝視事當朝夕在側何須別禦一殿於是請帝與太后五日一禦承明殿帝位左太后位右垂簾決事議已定太后忽出手書第欲禁中閱章奏遇大事卽召對輔臣其謀出於丁謂非太后意也謂旣貶馮拯等三上奏請如初議帝亦以爲言於是始同禦承明殿百官表賀按龍川別誌眞宗晚年得風疾自疑不起嘗臥枕宦者周懷政股與之謀欲命太子監國懷政東宮官也出與寇準謀之遂議立太子廢劉氏黜丁謂等使楊億具艸詔書億私語其妻弟張演曰數日之後事當一新稍泄丁謂夜乘婦人車與曹利用謀之誅懷政黜準召億至中書億懼便液俱下面無人色謂素重億無意害之徐曰謂當攺官煩公爲作一好麻耳億乃少安準初爲此謀欲遣使四方宣示風指誅異己者使楊億爲詔書遣其�王曙出使曙知其不可力止之意其必有禍敗藏其詔書艸使其妻縫置夾衣中及劉后旣沒朝廷方欲理準舊勛曙出其書文字磨滅殆不可復識由此贈億禮部尙書謚曰文按東軒筆錄天禧末眞宗寢疾章獻明肅太后漸預朝政眞宗意不能平寇萊公探此意遂欲廢章獻立仁宗策眞廟爲太上皇而誅丁謂曹利用等於是李迪楊億曹瑋盛度李遵勉等協力處畫已定凡詔命盡使楊億爲之且將舉事會策公因醉漏言有人馳報晉公晉公夜乘犢車往利用家謀之明日利用入盡以萊公所謀白太后遂矯眞宗上仙乃指萊公爲反而投海上其事有類上官儀者天下�之楊億臨死取當時所爲詔誥及始末事迹付遵勉收之至章獻上仙遵勉乃抱億所畱書進呈仁宗及敍本末仁宗盡見當日曲直感嘆再三遂下詔湔滌其�凡預萊公黨而被逐者皆昭雪之仁宗嘉佑八年夏四月壬申英宗以巨鹿公卽皇帝位按宋史英宗本紀英宗諱曙濮安懿王允讓第十三子母曰仙遊縣君任氏明道元年正月三日生於宣平坊第初王夢兩龍與日�墮以衣承之及帝生赤光滿室或見黃龍遊光中四歲仁宗養於內寶元二年豫王生乃歸濮邸帝天性篤孝好讀書不爲燕嬉慢服禦儉素如儒者每以朝服見教授曰師也敢弗爲禮時吳王宮教吳克進宗室六箴仁宗付宗正帝書之屏風以自戒景佑三年賜名宗實授左監門衛率府副率累遷右羽林軍大將軍宜州刺史皇佑二年爲右衛大將軍嶽州團練使嘉佑中宰相韓琦等請建儲仁宗曰宗子已有賢知可付者卿等其勿憂時帝方服濮王喪六年十月辛卯起爲秦州防禦使知宗正寺帝以終喪辭奏四上乃聽喪終復授前命又辭七年八月許罷宗正復爲嶽州團練使戊寅立爲皇子癸未攺今名帝聞詔稱疾益堅辭詔同判大宗正事安國公從古等往諭旨卽臥內起帝以入甲辰見淸居殿自是日再朝或入侍禁中九月遷齊州防禦使巨鹿郡公八年仁宗崩夏四月壬申朔皇后傳遺詔命帝嗣皇帝位百官入哭盡哀韓琦宣遺制帝禦東楹見百官癸酉大赦賜百官爵一等優賞諸軍如幹興故事遣王道恭告哀於契丹帝欲亮陰三年命韓琦攝冢宰宰臣不可乃止按五朝名臣言行錄仁宗春秋髙繼嗣未立天下以爲憂𨿽或有言者而大臣莫敢爲議首韓琦數乘間伏奏乞選立太子上顧曰後宮一二欲就館卿毋亟後誕育皆皇女公一日挾孔光傳進對曰漢成帝立二十五年無繼嗣已議立帝弟之子定陶王爲太子成帝中材常主猶能之以陛下之明何難於此哉太祖爲天下長慮澤流至今惟陛下以太祖心爲心則無不可矣仁宗感悟始以英宗判宗正寺英宗力辭宦官宮妾勢未便中外皆危之公復啟曰陛下屬之以大任而不肯當蓋其沈遠詳重識慮有以過人非有他也猶豫不決招讒慝生變故且名未正則尙得以辭名體一定父子之分明則浮議亦不得復搖矣仁宗欣納曰如此則宜乘明堂大禮前亟立爲太子乃召樞密大臣諭其事或愕曰此大事毋遽上顧曰朕意決矣曰誠如此敢爲天下賀又召學士爲詔書學士亦請對然後進�英宗旣爲太子尙堅臥公又奏曰今旣爲陛下子何所間哉願令宮人就諭旨及本官族屬惇勸上如其請始就興寧宮會仁宗棄天下平旦入預大議英宗卽帝位宮門徐開追百官班宣遺制衛士坐甲諸司幕廡下治喪人情肅然日至午市肆猶有未知者公性厚重未嘗名其功其門人親客或燕坐從容語及太子定策事必正色曰此仁宗聖徳神斷爲天下計太后母道內助之力朝廷定議久矣臣子果何預焉按聞見前錄英宗於仁宗爲侄宣仁後於光獻爲甥自幼同養禁中溫成張妃有寵英宗還本宮宣仁還本宅溫成薨而竟無子一日帝謂光獻曰吾夫婦老無子舊養十三英宗行次滔滔宣仁小字各以長立朕爲十三後爲滔滔主婚使相娶嫁時宮中謂天子娶婦皇后嫁女云蓋仁宗光獻以英宗爲子聖意素定矣此殆天命非人力也至召英宗爲皇子入謝帝與後適禦後苑迎曙曙英宗諱亭帝謂後曰豈偶然哉嘉佑八年三月晦日帝起居尙安夜一更遽索藥且召後後至帝指心不能言宣醫投藥已無及帝崩左右欲開宮門召兩府後曰此際宮門不可開但以密敕召兩府黎明入又三令進粥四更再召醫入使人守之望旦兩府入後哭告以上崩令召皇子嗣位英宗初不敢當兩府共抱之解其發被以黃衣命翰林學士王珪懼甚筆不能下丞相魏公韓琦從容曰大行皇帝在位幾年珪乃能艸詔英宗卽位數日有疾執政大臣請光獻後垂簾權同聽政後辭退久之乃從則光獻立子之功其可掩哉故神宗深感之所以事光獻之禮甚至按龍川別誌英宗皇帝濮王十三子也故本宮謂之十三使母曰仙遊縣君任氏或言幼時父兄不以爲子弟數仁宗晚年無子遣內夫人至濮宮選擇諸子欲養之禁中英宗初不預選選者無一可旣晚內夫人將登車矣英宗匍匐屏間見之驚曰獨此兒可耳眾皆笑內夫人獨異之抱之登車遂養於慈聖殿中時宣仁皇后以慈聖外甥亦爲慈聖所養稍長將以進禦仁宗曰此後之近親待之宜異十三長成可以爲婦慈聖從之後卒成婚英宗在藩邸恭儉好學禮下師友甚得名譽嘉佑末仁宗不豫大臣議選立宗室子仁宗勉從眾議立爲皇子然左右近習多不樂者帝憂懼辭者久之及仁宗晏駕帝卽位以憂得心疾大臣議請慈聖垂簾帝疾甚後不樂大臣有不豫立皇子者陰進廢立之計惟宰相韓琦確然不變參知政事歐陽修深助其議當奏事簾前慈聖嗚咽流涕具道疾狀琦曰此病故耳病已必不爾子病母可不容之乎慈聖意不懌聞者驚懼皆退數步立獨琦不動少間修乃進曰太後事仁宗數十年仁聖之徳著於天下婦人之性鮮不�忌者溫成之寵太后處之裕如何所不容今母子之間而反不能忍耶太后曰得諸君知此善矣修曰此事何獨臣等知之中外莫不知也太后意稍和修復進曰仁宗在位歲久徳澤在人人所信服故一日晏駕天下�承遺令奉戴嗣君無一人敢異同者今太后一婦人臣等五六措大耳舉足造事非仁宗遺意天下孰肯聽從太后默然久之而罷後數日獨見英宗帝曰太后待我無恩曰自古聖帝明王不爲少矣然獨稱舜爲大孝豈其餘盡不孝也父母慈愛而子孝此常事不足道惟父母不慈而子不失孝乃可稱耳今但陛下事之未至耳父母豈有不慈者帝大悟自是不復言太后短英宗治平四年春正月丁巳神宗以皇太子卽皇帝位按宋史神宗本紀神宗諱頊英宗長子母曰宣仁聖烈皇后髙氏慶曆八年四月戊寅生於濮王宮祥光照室羣鼠吐五色气成云八月賜名仲鍼授率府副率三遷至右千牛衛將軍嘉佑八年侍英宗入居慶寧宮嘗夢神人捧之登天英宗卽位授安州觀察使封安國公是年五月壬戌受經於東宮帝隆準龍顏動止皆有常度而天性好學請問至日晏忘食英宗常遣內侍止之帝正衣冠拱手𨿽大暑未嘗用扇侍講王陶入侍帝率弟顥拜之九月加忠武軍節度使同中書門下平章事封淮陽郡王攺今諱治平元年六月進討潁王三年三月納故相向敏中孫女爲夫人十月英宗不豫帝引仁宗故事請兩日一禦邇英閣講讀以安人心十二月壬寅立爲皇太子四年正月丁巳英宗崩帝卽皇帝位戊午赦天下常赦所不原者己未尊皇太后曰太皇太后皇后曰皇太后神宗元丰八年三月戊戌哲宗以皇太子卽皇帝位按宋史哲宗本紀哲宗諱煦神宗第六子也母曰欽聖皇后朱氏熙寧九年十二月七日己丑生於宮中赤光照室初名傭授檢校太尉天平軍節度使封均國公元丰五年遷開府儀同三司彰武軍節度使進封延平郡王七年三月神宗宴羣臣於集英殿王侍立天表粹溫進止中度宰相而下再拜賀八年二月神宗寢疾宰相王珪乞早建儲爲宗廟社稷計又奏請皇太后權同聽政神宗首肯三月甲午朔皇太后垂簾於福寧殿諭珪等曰皇子性莊重從學�悟自皇帝服藥手寫佛書爲帝祈福因出以示珪等所書字極端謹珪等稱賀遂奉制立爲皇太子初太子宮中常有赤光至是光益熾如火戊戌神宗崩太子卽皇帝位己亥大赦天下常赦所不原者羣臣進秩賜諸軍白虹貫日庚子尊皇太后曰太皇太后皇后曰皇太后徳妃朱氏曰皇太妃按聞見後錄先是元丰七年三月大燕中燕延安郡王侍王珪率百官賀及升殿又諭王與珪相見復分班再拜稱謝是冬諭輔臣曰明年建儲當以司馬光呂公著爲師保神宗彌畱後�中人梁惟簡曰令汝婦制一黃袍十歲兒可衣者密懷以來蓋爲上倉猝踐祚之備神宗太母所以屬意於上者確然先定無纖介可疑邢恕傾危士也少遊光公著間蔡確得師保語求所以結之者而深交恕確爲右僕射累遷恕起居舍人一日確遣恕要後侄光州團練使公繪寧州團練使公紀辭不往明日又遣人招至東府確曰宜往見邢舍人恕曰家有桃著白華可愈人主疾其說出道藏幸畱一觀入中庭紅桃華也驚曰白華安在恕執二人手曰左丞相令布腹心上疾未損延安衝幼宜早定議岐嘉皆賢王也公繪等懼曰君欲禍吾家徑去已而恕反謂後與珪爲表裏欲捨延安而立其子顥賴己及惇確得無變確使山陵韓縝簾前具陳恕等所以誣太后者使還賢者暴其姦再貶知道州確尋竄新州劉摯拜右僕射恕黨與謫監永州酒稅紹聖二年除恕待制知靑州章惇蔡卞執政謀所釋憾於元佑舊臣者知恕險鷙果於誕罔又銜摯等黜己方思有所逞爲確報投荒之怨召爲禦史中丞於是日夜論劉摯梁燾王巖叟等謀廢立又造司馬光送範祖禹赴召有主少國疑訓事慮語以實後屬意徐邸之謗又訹髙士京上書告王珪嘗令髙士充問其父遵裕偵太后之意欲誰立遵裕叱遣士充乃去又教確之子渭進及甫廋語書有司馬昭之心路人所知等語以斥渭摯等有廢上謀惇卞起同文館獄使蔡京安惇窮治於是時中人郝隨日夜媒�稱制時中眩惑左右惇卞交關謀議奉行文書於外作追廢太皇太后詔請上宣讀於靈殿欽聖獻肅皇太后欽成皇后苦要上語甚悲曰吾二人日侍崇慶天日在上此語曷從出且上必行此亦何有於我上感悟取惇卞奏就燭焚之禁中相慶而隨等不悅明日惇卞理前請上怒曰卿等不欲朕入英宗神禦殿乎抵其奏於地同文之獄追逮後殿禦藥官張士良脇以刀鋸鼎鑊無所得又適有星變詔曰朕遵祖宗遺志未嘗戮誅大臣釋勿治恕徒以詘於進取極口造言仇事政以逞適惇卞用事凶徳參會捨不利之謀無以激怒人主廢辱之禍幾上及於君親曾不以爲忌而尙何有於臣下之家推迹讒口開禍亂原𨿽江充息夫躬尙何以加上尢善知人灼見是非邪正以照臨百官中外罔有遁情如謂嘉問居後輩誠不可用畱邢恕於朝置周秩言路必無安靜之理皆切中搜慝禦史中丞傅堯兪諫議大夫梁燾範祖禹右正言劉安世殿中侍禦史朱光庭交章論確怨謗不道人臣所不忍聞按確與章惇黃履邢恕在元丰末結爲死黨自謂聖主嗣位皆有定策之功確所謂桀驁狠愎無所忌憚若不早辧白解天下之疑恐歲月寖久邪說得行離間兩宮有傷慈孝於是太皇太后禦延和殿宣諭三省樞密院大臣曰皇帝是神宗長子子承父業其分當然昨神宗服藥旣久曾因宰執大小吾以皇子所書佛經宣示是時眾中惟首相王珪因奏延安郡王當爲皇太子餘人無語確有何策立之功若他日復來欺罔上下豈不爲朝廷之害遂責確英州別駕新州安置仍給遞馬發遣惇履恕亦皆得罪哲宗元符三年正月己卯徽宗以端王卽皇帝位按宋史徽宗本紀徽宗諱佶神宗第十一子也母曰欽慈皇后陳氏元丰五年十月丁巳生於宮中明年正月賜名十月授鎭寧軍節度使封寧國公哲宗卽位封遂寧郡王紹聖三年以平江鎭江軍節度使封端王出就傅五年加司空攺昭徳彰信軍節度元符三年正月己卯哲宗崩皇太后垂簾哭謂宰臣曰家國不幸大行皇帝無子天下事須早定章惇厲聲對曰在禮律當立母弟簡王皇太后曰神宗諸子申王長而有目疾次則端王當立惇又曰以年則申王長以禮律則同母之弟簡王當立皇太后曰皆神宗子莫難如此分別於次端王當立知樞密院曾布曰章惇未嘗與臣等商議如皇太后聖諭極當尙書左丞蔡卞中書門下侍郎許將相繼曰合依聖旨皇太后又曰先帝嘗言端王有福壽且仁孝不同諸王於是惇爲之默然乃召端王入卽皇帝位皇太后權同處分軍國事庚辰赦天下常赦所不原者百官進秩一等賞諸軍徽宗宣和七年十二月戊午欽宗以皇太子受內禪卽皇帝位按宋史欽宗本紀欽宗諱桓徽宗皇帝長子母曰恭顯皇后王氏元符三年四月己酉生於坤寧殿初名亶封韓國公明年六月進封京兆郡王崇寧元年二月甲午更名烜十一月丁亥又攺今名大觀二年正月進封定王政和元年三月講學於資善堂三年正月加太保四年二月癸酉冠於文徳殿五年二月乙巳立爲皇太子大赦天下丁巳謁太廟詔乘金輅設鹵簿如至道天禧故事及宮僚參謁並稱臣皆辭之六年六月癸未納妃朱氏宣和七年十二月戊午除開封牧庚申徽宗詔皇太子嗣位自稱曰道君皇帝趣太子入禁中被以禦服泣涕固辭因得疾又固辭不許辛酉卽皇帝位禦垂拱殿見羣臣按揮麈餘話宣和末佑陵欲內禪稱疾作令召東宮先是欽宗在朱邸每不平諸幸臣之恣橫至是內侍數十人擁鄆王楷至殿門時何瓘以殿帥守禁衛仗劍拒之鄆王趨前曰太尉豈不識楷耶瓘指劍以示曰瓘𨿽識大王但此物不識耳皆皇恐辟易而退始亟趣欽宗入立按程史徽祖將內禪旣下哀痛之詔以告宇內攺過不吝發於至誠前一夕卽玉虛殿常奉眞馭之所百拜密請祈以身壽社稷夜漏五徹焚詞其間嬪嬙巨璫但聞謁禱聲而莫知其所以然明日遂禦玉華閣召宰執書傳位東宮四字以付蔡攸又二日欽宗遂卽位實宣和七年十二月辛酉也欽宗靖康二年五月庚寅朔髙宗以康王卽皇帝位於南京按宋史髙宗本紀髙宗諱構字徳基徽宗第九子母曰顯仁皇后韋氏大觀元年五月乙巳生東京之大內赤光照室八月丁丑賜名授定武軍節度使檢校太尉封蜀國公二年正月庚申封廣平郡王宣和三年十二月壬子進封康王資性朗悟博學彊記讀書日誦千餘言挽弓至一石五斗宣和四年始冠出就外第靖康元年春正月金人犯京師軍於城西北遣使入城邀親王宰臣議和軍中朝廷方遣同知樞密院事李梲等使金議割太原中山河間三鎭遣宰臣授地親王送大軍過河欽宗召帝諭指帝慷慨請行遂命少宰張邦昌爲計議使與帝俱金帥斡離不畱之軍中旬日帝意气閒暇二月會京畿宣撫司都統制姚平仲夜襲金人寨不克金人見責邦昌恐懼涕泣帝不爲動斡離不異之更請肅王癸卯肅王至軍中許割三鎭地進邦昌爲太宰畱質軍中帝始得還金兵退復遣給事中王云使金以租賦贖三鎭地又以蠟書結遼降將耶律余睹爲金入所得八月金帥粘罕復引兵深入陷太原斡離不破眞定冬十月王雲從吏自金先還言金人須帝再至乃議和雲歸言金人堅欲得地不然進兵取汴都十一月詔帝使河北奉衮冕玉輅尊金主爲伯上尊號十八字被命卽發京師以門下侍郎耿南仲主和議請與俱乃以其子中書舍人延禧爲參議官偕行帝由滑浚至磁州守臣宗澤請曰肅王去不返金兵已迫復去何益請畱磁磁人以云將挾帝入金遂殺云時粘罕斡離不已率兵渡河相繼圍京師從者以磁不可畱知相州汪伯彥亦以蠟書請帝還相州閏月耿南仲馳至相見帝致辭以面受欽宗之旨盡起河北兵入衛帝乃同南仲募兵勤王初朝廷聞金兵渡河欲拜帝爲元帥至是殿中侍禦史胡唐老復申元帥之議尙書右僕射何擬詔書以進欽宗遣合門祗候秦仔持蠟詔至相拜帝爲河北兵馬大元帥知中山府陳亨伯爲元帥汪伯彥宗澤爲副元帥仔於頂發中出詔帝讀之嗚咽兵民感動十二月壬戌朔帝開大元帥府有兵萬人分爲五軍命武顯大夫陳淬都統制軍馬合門祗候侯章賫蠟書至自京師詔帝盡發河北兵命守臣自將帝乃下令諸郡守與諸將議引兵渡河乙亥帝率兵離相州丙子履冰渡河丁丑次大名府宗澤以二千人先諸軍至知信徳府梁揚祖以三千人繼至張使苖傅楊沂中田師中皆在麾下兵威稍振會簽書樞密院事曹輔賫蠟詔至云金人登城不下方議和好可屯兵近甸毋輕動汪伯彥等皆信和議惟宗澤請直趨澶淵爲壁次第解京城之圍伯彥南仲請移軍東平帝遂遣澤以萬人進屯澶淵揚言帝在軍中自是澤不復預府中謀議帝決意趨東平庚寅帝發大名建炎元年春正月癸巳帝至東平初帝軍在相州京城圍久中外莫知帝處及是陳請四集取決帥府壬寅髙陽關路安撫使黃潛善總管楊惟忠亦部兵數千至東下命潛善進屯興仁畱惟忠爲元帥都統制金人聞帝在澶淵遣甲士及中書舍人張澄來召宗澤命壯士射之澄乃遁伯彥等請帝如濟州二月庚辰發東平癸未次濟州時帥府官軍及羣盜來歸者號百萬人分屯濟濮諸州府而諸路勤王兵不得進二帝已在金人軍中三月丁酉金人立張邦昌爲帝稱大楚黃潛善以告帝慟哭僚屬欲奉帝駐軍宿州謀渡江左帝聞三軍籍籍遂�承制以宗澤爲徽閣待制丁巳斡離不退師徽宗北遷戊午承制以汪彥伯爲顯謨閣待制充元帥潛善爲徽猷閣待制充副元帥夏四月粘罕退師欽宗北遷癸亥邦昌尊元佑皇后爲宋太后遣人至濟州訪帝又遣吏部尙書謝克家來迎耿南仲率幕僚勸進帝避席流涕遜辭不受伯彥等引天命人心爲請且謂靖康紀元爲十二月立康之兆帝曰當更思之以知淮寧府趙子崧爲寶文閣學士元帥府參議官東南道總管統東南勤王兵邦昌遣閣門宣贊舍人蔣師愈等持書詣帝自言從權濟事及將歸寶避位之意帝亦貽諸帥書以未得至京已至者毋輒入聞資政殿大學士領開封府事李綱在湖北遣劉默持書訪之又諭宗澤等以受僞命之人義當誅討然慮事出權宜未可輕動澤復書謂邦昌篡亂蹤迹已無可疑宜早正天位興復社稷不可不斷門下侍郎呂好問亦以蠟書來言帝不自立恐有不當立而立者丁卯謝克家以大宋受命之寶至濟州帝慟哭跪受命克家還京師趣辦儀物戊辰濟州父老詣軍門言州四旁望見城中火光屬天請帝卽位於濟會宗澤來言南京乃藝祖興王之地取四方中漕運尢易遂決意趨應天是夕邦昌手書上延福宮太后尊號曰元佑皇后入居禁中以尙書左丞馮澥爲奉迎使皇后又遣兄子衛尉少卿孟忠厚持手書遺帝皇后垂簾聽政邦昌權尙書左僕射率在京百官上表勸進不許甲戌皇后手書告中外俾帝嗣統乙亥百官再上表又不許丁丑馮澥等至濟州百官三上表許以權聽國事戊寅命宗澤先勒兵分駐長垣韋城等縣以備非常東道副總管朱勝非至濟州宣撫司統制官韓世忠以兵來會庚辰帝發濟州鄜延副總管劉光世自陜州來會以光世爲五軍都提舉辛巳次單州壬午次虞城縣西道都統管王襄自襄陽來會癸未至應天府皇后詔有司備法駕儀仗乙酉張邦昌至伏地慟哭請死帝慰撫之承制以汪伯彥爲顯謨閣直學士黃潛善爲徽閣直學士權吏部尙書王時雍等奉乘輿服禦至羣臣勸進者益眾命有司築壇府門之左五月庚寅朔帝登壇受命禮畢慟哭遙謝二帝卽位於府治攺元建炎大赦常赦所不原者咸赦除之按貴耳集徽宗北狩有諜者持一黃中單來禦書云趙岐注孟子付黃潛善諸人審思之孟卽瑤華太后趙卽康王髙宗由是中興按聞見後錄上爲天下兵馬大元帥至南都筮日卽帝位昭慈太后遣內侍官卲成章以乘輿服禦來有一道冠非人間之制成章捧以奉上曰太母以奉殿下祖宗以來退朝燕閒不裹巾只戴道冠自神宗始易以巾非舊制也願殿下卽位後退朝燕閒只戴此冠庶幾如祖宗時气象上流涕受之髙宗紹興三十二年五月丙子孝宗以皇太子受內禪卽皇帝位按通鑑綱目作六月卽位

按宋史孝宗本紀孝宗諱�字元永太祖七世孫也初太祖少子秦王徳芳生英國公惟憲惟憲生新興侯從郁從郁生華陰侯世將世將生慶國公令令生子稱是爲秀王王夫人張氏夢人擁一羊遺之曰以此爲識已而有娠以建炎元年十月戊寅生帝於秀州靑杉之官舍紅光滿室如日正中少長命名伯琮及元懿太子薨髙宗未有後而昭慈聖獻皇后亦自江西還行在後嘗感異夢密爲髙宗言之髙宗大寤會右僕射範宗尹亦造膝以請髙宗曰太祖以神武定天下子孫不得享之遭時多艱儀落可憫朕若不法仁宗爲天下計何以慰在天之靈於是詔選太祖之後同知樞密院事李回曰藝祖不以大位私其子發於至誠陛下爲天下遠慮合於藝祖可以昭格天命參知政事張守曰藝祖諸子不聞失徳而傳位太宗過堯舜遠甚髙宗曰此事不難行朕於伯字行中選擇庶幾昭穆順序而上虞丞婁寅亮亦上書言昌陵之後寂寥無聞僅同民庶藝祖在上莫肯顧歆此金人所以未悔禍也望陛下於伯字行內選太祖諸孫有賢徳者髙宗讀之大感嘆紹興二年五月選帝育於禁中三年二月除和州防禦使賜名瑗壬寅攺貴州五年五月用左僕射趙鼎議立書院宮中教之旣成遂以爲資善堂帝讀書彊記天資特異己亥制授保慶軍節度使封建國公六月己酉聽讀資善堂以徽閣待制範衝兼翊善起居郎朱震兼贊讀髙宗命帝見衝震皆拜十二年正月丁酉加檢校少保封普安郡王三月壬寅出合就外第十三年九月秀王歿於秀州十四年正月庚辰用廷臣議聽解官行服十六年四月乙巳免喪還舊官十七年六月戊午攺常徳軍節度使二十四年衡州盜起秦檜遣殿前司將官辛立將千人捕之不以聞帝入侍言之髙宗大驚明日以問檜檜謂不足煩聖慮故不敢聞俟朝久盜平則奏矣檜退知爲帝言忌之及檜疾篤其家祕不以聞謀以子�代相帝又密啟髙宗破其姦三十年二月癸酉立爲皇太子更名瑋甲戌詔下丙子制授寧國軍節度使開府儀同三司進封建王制出中外大悅四月賜字元三十一年十月壬子以明堂恩攺鎭南軍節度使先是金人犯邊髙宗下詔親徵而兩淮失守朝臣多陳退避之計帝不勝其忿請率師爲前驅直講史浩以疾在告聞之亟入爲帝言太子不宜將兵乃爲艸奏因中宮以進請衛從以共子職髙宗因亦欲帝徧識諸將十二月遂扈蹕如金陵三十二年五月甲子立爲皇太子攺名�初髙宗久有禪位之意嘗以諭帝帝流涕固辭會有邊事不果及歸自金陵陳康伯求去髙宗復以倦勤諭之中書舍人唐文若聞而請對言不宜急遽故先下建儲之詔賜今名旣又命學士承旨洪遵爲太子擇字遵擬四字以進皆不稱旨甲戌禦筆賜字元永乙亥內降禦札皇太子可卽皇帝位朕稱太上皇帝退處徳壽宮皇后稱太上皇后丙子遣中使召帝入禁中面諭之帝又推遜不受卽趨側殿門欲還東宮髙宗勉諭再三乃止於是髙宗出禦紫宸殿輔臣奏事畢髙宗還宮百官移班殿門外拜詔畢復入班殿庭頃之內侍掖帝至禦榻前側立不坐內侍扶掖至七八乃略就坐宰相率百僚稱賀帝遽興輔臣升殿固請帝愀然曰君父之命出於獨斷然此大位懼不克當班退太上皇帝卽駕之徳壽宮帝服袍履步出祥曦殿門冒雨掖輦以行及宮門弗止上皇麾謝再三且令左右扶掖以還顧曰吾付托得人吾無憾矣左右皆呼萬歲是日詔有司議太上皇帝太上皇后尊號以聞在內諸司日輪官吏應奉徳壽宮增置徳壽宮提點幹辦等官徳壽宮宿衛依皇城及宮門法丁丑朝徳壽宮戊寅大赦詔宰相率百官月兩朝徳壽宮己卯以卽位告於天地宗廟社稷庚辰詔五日一朝徳壽宮按禮志髙宗內禪紹興三十二年六月十日禦札皇太子可卽皇帝位朕稱太上皇帝退處徳壽宮皇后稱太上皇后應軍國事並聽嗣君處分十一日行內禪禮有司設仗紫宸殿宰臣文武百僚立班皇帝出宮嗚鞭禁衛諸班直親從儀仗並內侍省執骨朵使臣等並迎駕自贊常起居皇帝升禦座知合門官以下並內侍都知禦帶以下一班起居次管庫一班起居次宰執以下常起居訖左僕射陳康伯知樞密院事葉義問參知政事汪澈同知樞密院事黃祖舜升殿奏曰臣等不才輔政累年罪戾山積乃蒙容貸不賜誅責今陛下超然獨斷髙蹈堯舜之舉臣等心實欽仰但自此不獲日望淸光犬馬之情不勝依戀因再拜辭相與泣下幾至號慟帝亦爲之流涕曰朕在位三十六年今老且病久欲閒退此事斷自朕心非由臣下開陳卿等當悉力以輔嗣君康伯等復奏曰皇太子仁聖天下所共知似聞謙遜太過未肯便禦正殿帝曰朕前此固嘗與之言早來禁中又面諭之卽步行徑趨側殿門欲還東宮已再三惇勉邀畱今在殿後矣宰執降階皇帝降坐鳴鞭還內宰臣文武百僚並退立班聽宣詔訖再拜舞蹈三稱萬歲再拜訖班權退復追班入詣殿下立班少頃新皇帝服履袍涕泣出宮禁衛諸班直親從儀仗等迎駕起居鳴鞭內侍扶掖皇帝至禦榻涕泣再三不坐內侍傳太上皇帝聖旨請皇帝升禦座皇帝升禦座東側坐知合門官以下一班起居稱賀次管軍官一班起居稱賀次文武百僚橫行北向立舍人當殿文武百僚宰臣陳康伯以下起居稱賀皇帝降禦座側身西向不坐俟宰臣以下再拜舞蹈三稱萬歲起居稱賀畢康伯等升殿奏臣等言願陛下卽禦座以正南面上副太上皇帝傳授之意帝愀然曰君父之命出於獨斷此大位懼不敢當尙容辭避康伯等再奏玆者伏遇皇帝陛下應天順人龍飛寶位第以駑下之材恐不足以仰輔新政然依乘風雲千載之遇實與四海蒼生不勝幸慶再拜賀畢奏事而退宰執下殿皇帝還內鳴鞭宰執文武百僚赴祥曦殿候太上皇帝登輦扈從至徳壽宮而退翌日詣徳壽宮朝見前期儀鸞司設大次於徳壽宮門內小次於殿東廊西向其日俟皇帝出卽禦座從駕臣僚禁衛等起居如常儀皇帝降禦座乘輦至徳壽宮文武百僚詣宮門外迎駕起居訖前導官太常卿合門官太常博士禮直官先入詣大次前分左右立定俟皇帝降輦入次禦史臺合門太常寺報文武百僚入詣殿庭北向立定前導官導皇帝入小次簾降俟太上皇帝卽禦座小次簾捲前導官導皇帝升殿東階詣殿上折檻前奏請拜皇帝再拜訖前導官導皇帝稍前躬奏聖躬萬福訖復位再拜訖導皇帝詣太上皇帝禦座之東西向立殿下在位官皆再拜搢笏三舞蹈三叩頭出笏就拜又再拜班首不離位奏聖躬萬福又再拜班退前導官以次退從駕官歸幕次以俟從駕太上皇帝駕興皇帝從入見太上皇后如宮中之儀皇帝還內如來儀每遇正旦冬至及朔望並依上儀十二日帝詣徳壽宮以雨百僚免入見上就宮中行禮自後詣宮若行宮中禮卽不集百官陪位十三日詔令宰臣率百官於初一日十六日詣徳壽宮起居又詔朕欲每日一朝徳壽宮修晨昏之禮面奉慈訓恐廢萬幾勞煩羣下不蒙賜許禮官宜重定其期如前代朝朔望甚爲疏闊朕不敢取於是禮部太常寺言漢書髙皇帝五日一朝太上皇乞依此故事每五日一次詣徳壽宮朝見如宮中禮帝始禦後殿宰臣陳康伯等奏臣等朝徳壽宮太上皇宣諭車駕每至宮必於門外降輦已再三勉諭旣行家人之禮自宜至殿上降輦帝曰太上有旨不須五日一朝只朝朔望朕心未安宜令有司詳議如宮門降輦臣子禮所當然於是禮部太常言除朝朔望外乞於每月初八二十三日詣徳壽宮起居如宮中儀自後皆遵此制如值雨盛暑祁寒臨期承太上特旨乃免十一月冬至上詣徳壽宮稱賀上壽禮畢入見太后如宮中禮自後冬至並同隆興元年正月朔帝率百官詣徳壽宮如冬至儀自後正旦並同乾道元年二月朔帝詣徳壽宮恭請太上太后至延祥觀燒香太上與帝乘馬太后於後乘輿次幸聚景園次幸玉津園自後帝詣徳壽宮恭請太上太后至南內或幸延祥觀靈隱寺天竺寺恭進太上聖政冊命皇太子起居稱謝遇遊幸則宰執以下從駕至遊幸所除管軍環衛官等俟駕還護從還內宰執以下並免護從先退淳熙十六年孝宗內禪皇太子卽皇帝位紹熙五年光宗內禪皇子嘉王卽皇帝位並如紹興三十二年故事孝宗淳熙十六年二月壬戌光宗以皇太子受內禪卽皇帝位按宋史光宗本紀光宗諱惇孝宗第三子也母曰成穆皇后郭氏紹興十七年九月乙丑生於藩邸二十年賜今名授右監門衛率府副率轉滎州刺史孝宗卽位拜鎭洮軍節度使開府儀同三司封恭王及莊文太子薨孝宗以帝英武類己欲立爲太子而以其非次遲之乾道六年七月太史奏木火合宿主冊太子當有赦是時虞允文相因請蚤建儲貳孝宗曰朕久有此意事亦素定但恐儲位旣正人性易驕卽自縱逸不勤於學浸有失徳朕所以未建者更欲其練歷庶務通知古今庶無後悔爾七年正月丙子朔孝宗上兩宮尊號冊寶禮成丞相允文復以請孝宗曰朕旣立太子卽令親王出鎭外藩卿宜討論前代典禮允文尋以聞二月癸丑乃立帝爲皇太子慶王愷爲雄武保寧軍節度使判寧國府進封魏王三月丁酉受皇太子冊四月甲子命判臨安府尋領尹事帝之爲恭王與講官商較前代時出意表講官自以爲不及逮尹臨安究心民政周知情僞孝宗數稱之且語丞相趙雄曰太子資質甚美每遣人來問安朕必戒以畱意問學淳熙十四年十月乙亥髙宗崩十一月己亥百官大祥畢孝宗手詔皇太子可令參決庶務以內東門司爲議事堂十五年二月戊戌帝始赴議事堂自是間日與輔臣公裳系鞋相見內外除擢自館職部刺史以上乃以聞九月乙巳又詔每遇朝殿令皇太子侍立十一月丞相周必大乞去孝宗諭曰朕比年病倦欲傳位太子卿須少畱會陳康伯家以紹興傳位禦札來上十二月壬申孝宗遣中使密持賜必大因令討論典禮旣又密以禪意諭參知政事畱正十六年正月辛亥兩府奏事孝宗諭以倦勤欲禪位皇太子退就休養以畢髙宗三年之制因令必大進呈詔艸二月壬戌孝宗吉服禦紫宸殿行內禪禮應奉官以次稱賀內侍固請帝坐帝固辭內侍扶掖至七八乃微坐復興次丞相率百僚稱賀禮畢樞密院官升殿奏事帝立聽班退孝宗反喪服禦後殿帝侍立尋登輦同詣重華宮帝還內卽上尊號曰至尊壽皇聖帝皇后曰壽成皇后壽皇聖帝詔立帝元妃李氏爲皇后甲子帝率羣臣朝重華宮大赦百官進秩一級優賞諸軍蠲公私逋負及郡縣淳熙十四年以前稅役丙寅帝率羣臣詣重華宮上尊號冊寶以合門舍人譙熙載姜特立並知合門事庚午詔五日一朝重華宮辛未尊皇太后曰壽聖皇太后光宗紹熙五年秋七月寧宗以嘉王受內禪卽皇帝位按宋史寧宗本紀寧宗諱擴光宗第二子也母曰慈懿皇后李氏光宗爲恭王慈懿夢日墜於庭以手承之已而有娠乾道四年十月丙午生於王邸五年五月賜今名十一月乙丑授右千牛衛大將軍七年光宗爲皇太子淳熙五年十月戊午遷明州觀察使封英國公七年二月初就傅九年正月始冠十年九月己巳始預朝參十一年當出合兩宮愛之不欲令居外乃建第東宮之側以十月甲戌遷焉十二年三月乙酉遷安慶軍節度使封平陽郡王八月辛酉納夫人韓氏十六年二月壬戌光宗受禪三月己亥拜少保武寧軍節度使進封嘉王帝自弱齡尊師重傅至是始置翊善以沈淸臣爲之紹熙元年春宰相畱正請立帝爲儲嗣五年六月戊戌孝宗崩光宗以疾不能出壬寅宰臣請太皇太后垂簾聽政不許請代行祭奠之禮從之丁未宰臣奏云皇子嘉王仁孝夙成宜正儲位以安人心越六日奏三上從之明日遂擬旨以進是夕禦批付丞相云歷事歲久念欲退閒七月辛酉畱正以疾辭去知樞密院事趙汝愚見正去乃遣韓冑因內侍張宗尹以禪位嘉王之意請於太皇太后不獲遇提舉重華宮關禮冑因其問告之禮繼入內泣請於太皇太后太皇太后乃悟令諭冑曰好爲之冑出告汝愚命殿師郭杲夜分兵衛南北翌日禫祭汝愚率百官詣大行柩前太皇太后垂簾汝愚率同列再拜奏皇帝疾不能執喪臣等乞立皇子嘉王爲太子以安人心乃奉禦批八字以奏太皇太后曰旣有禦筆卿當奉行汝愚曰內禪事重須議一指揮太皇太后允諾汝愚袖出所擬以進云皇帝以疾未能執喪曾有禦筆欲自退閒皇子嘉王擴可卽皇帝位尊帝爲太上皇皇后爲太上皇后太皇太后覽畢曰甚善汝愚出以旨諭帝帝固辭曰恐負不孝名汝愚曰天子當以安社稷定國家爲孝今中外憂亂萬一變生置太上皇何地眾扶入素幄披黃袍方卻立未坐汝愚率同列再拜帝詣幾筵殿哭盡哀須臾立仗訖催百官班帝衰服出就重華殿東廡素幄立內侍扶掖乃坐百官起居訖乃入行禫祭禮詔建泰安宮以奉太上皇太上皇后汝愚卽喪次請召還畱正乙丑太皇太后命立崇國夫人韓氏爲皇后丙寅大赦百官進秩一級賞諸軍詔車駕五日一朝泰安宮百官月兩朝以卽位告於天地宗廟社稷按徐誼傳誼提舉浙西常平守右司郎中遷左司孝宗疾浸棘上久稽定省誼入諫退告宰相曰上慰納從容然目瞪不瞬意思恍惚眞疾也宜禱祠郊廟進皇子嘉王參決丞相畱正不克用孝宗崩上不能喪祭奠有祝有司不敢攝百官皆未成服誼與少保吳琚議請太皇太后臨朝扶嘉王代祭及將禫正憂懼僕於殿庭而去誼以書譙趙汝愚曰自古人臣爲忠則忠爲姦則姦忠姦雜而能濟者未之有也公內𨿽心惕外欲坐觀非雜之謂歟國家安危在此一舉汝愚問策安出誼曰此大事非憲聖太后命不可而知合門事韓冑憲聖之戚也同裏蔡必勝與冑同在合門可因必勝招之冑至汝愚以內禪議遣冑請於憲聖冑因內侍張宗尹關禮達汝愚意憲聖許之寧宗卽位誼遷檢正中書門下諸房公事按趙汝愚傳汝愚進敷文閣學士知福州紹熙二年召爲吏部尙書先是髙宗以宮人黃氏侍光宗於東宮及卽位爲貴妃後李氏意不能平是年冬十一月郊有司已戒而風雨暴至光宗震懼及齋宿靑城貴妃暴薨駕還聞之恚是夕疾作內侍馳白孝宗孝宗倉卒至南內問所以致疾之由不免有所戒責及光宗疾稍平汝愚入對上常以五日一朝孝宗於重華宮至是往往以傳旨免至會慶節上壽駕不出冬至朝賀又不出都人以爲憂汝愚往復規諫上意乃悟汝愚又屬嗣秀王伯圭調護於是兩宮之情通光宗及後俱詣北內從容竟日光宗之疾生於疑畏其未過宮也汝愚數從容進諫光宗出聞其語輒悟入�復疑五年春孝宗不豫夏五月疾日臻光宗禦後殿丞相率同列入請上詣重華宮侍疾從臣臺諫繼入合門吏以故事止之不退光宗益疑起入內越二日宰相又請對光宗令知合門事韓冑傳旨云宰執並出於是俱至浙江亭俟命孝宗聞之憂甚嗣秀王簡丞相傳孝宗意令宰執復入冑奏曰昨傳旨令宰執出殿門今乃出都門請自往宣押汝愚等乃還第六月丁酉夜五鼓重華大閹扣宰執私第報孝宗崩中書以聞汝愚恐上疑或不出視朝持其札不上次日上視朝汝愚以提舉重華宮關禮狀進上乃許過北內至日昃不出宰相率百官詣重華宮發喪壬寅將成服畱正與汝愚議介少傅吳琚請憲聖太后垂簾暫主喪事憲聖不許正等附奏曰臣等連日造南內請對不獲累上疏不得報今當率百官恭請若皇帝不出百官相與慟哭於宮門恐人情騷動爲社稷憂乞太皇太后降旨以皇帝有疾蹔就宮中成服然喪不可無主祝文稱孝子嗣皇帝宰臣不敢代行太皇太后壽皇之母也請攝行祭禮蓋是時正汝愚之請垂簾也以國本系乎嘉王欲因簾前奏陳宗社之計使命出簾幃之間事行廟堂之上則體正言順可無後艱而吳琚素畏愼且以後戚不欲與聞大計此議竟格丁未宰臣以下待對和寧門不報乃入奏云皇子嘉王仁孝夙成宜早正儲位以安人心又不報越六日再請禦批云甚好明日同擬旨以進乞上親批付學士院降詔是夕禦批付丞相云歷事歲久念欲退閒畱正見之懼因朝臨佯僕於庭密爲去計汝愚自度不得辭其責念故事須坐甲以戒不虞而殿帥郭杲莫有以腹心語者會工部尙書趙彥逾至私第語及國事汝愚泣彥逾亦泣汝愚因微及與子意彥逾喜汝愚知彥逾善杲因繆曰郭杲儻不同柰何彥逾曰某當任之約明乃復命汝愚曰此大事已出諸口豈容有所俟乎汝愚不敢入私室退坐屏後以待彥逾之至有頃彥逾至議遂定明日正以五更肩輿出城去人心益搖汝愚處之恬然自吳琚之議不諧汝愚與徐誼葉適謀可以白意於慈福宮者乃遣韓冑以內禪之意請於憲聖冑因所善內侍張宗尹以奏不獲命明日往又不獲命冑逡巡將退重華宮提舉關禮見而問之冑具述汝愚意禮令少俟入見憲聖而泣憲聖問故禮曰聖人讀書萬卷亦嘗見有如此時而保無亂者乎憲聖曰此非汝所知禮曰此事人人知之今丞相已去所賴者趙知院旦夕亦去矣言與淚俱憲聖驚曰知院同姓事體與他人異乃亦去乎禮曰知院未去非但以同姓故以太皇太后爲可恃耳今定大計而不獲命勢不得不去將如天下何願聖人三思憲聖問冑安在禮曰臣已畱其俟命憲聖曰事順則可令諭好爲之禮報冑且云來早太皇太后於壽皇梓宮前垂簾引執政冑復命汝愚始以其事語陳騤余端禮使郭杲及步帥閻仲夜以兵衛南北內禮使其姻黨宣贊舍人傅昌朝密制黃袍是日嘉王謁告不入臨汝愚曰禫祭重事王不可不出翌日禫祭羣臣入王亦入汝愚率百官詣大行前憲聖垂簾汝愚率同列再拜奏皇帝疾未能執喪臣等乞立皇子嘉王爲太子以系人心皇帝批出有甚好二字繼有念欲退閒之語取太皇太后處分憲聖曰旣有禦筆相公當奉行汝愚曰玆事重大播之天下書之史冊須議一指揮憲聖允諾如愚袖出所擬太皇太后指揮以進云皇帝以疾至今未能執喪曾有禦筆欲自退閒皇子嘉王擴可卽皇帝位尊皇帝爲太上皇帝皇后爲太上皇后憲聖覽畢曰甚善汝愚奏自今臣等有合奏事當取嗣君處分然恐兩宮父子間有難處者須煩太皇太后主張又奏上皇疾未平驟聞此事不無驚疑乞令都知楊舜卿提舉本宮任其責遂召舜卿至簾前面諭之憲聖乃命皇子卽位寧宗詣幾筵殿哭盡哀須臾立仗訖催百官班帝衰服出就重華殿東廡素幄立內侍扶掖乃坐百官起居訖行禫祭禮汝愚卽喪次召還畱正長百僚命朱熹待制經筵悉收召士君子之在外者侍禦史張叔椿請議正棄國之罰汝愚爲遷叔椿官是月上命汝愚兼權參知政事畱正至汝愚乞免兼職乃除特進右丞相汝愚辭不拜曰同姓之卿不幸處君臣之變敢言功乎乃命以特進爲樞密使汝愚又辭特進寧宗嘉定十七年閏八月丁酉理宗以沂王卽皇帝位按宋史理宗本紀理宗諱昀太祖十世孫父希追封榮王家於紹興府山陰縣母全氏以開禧元年正月癸亥生於邑中虹橋裏第前一夕榮王夢一紫衣金帽人來謁比寤夜漏未盡十刻室中五采爛然赤光屬天如日正中旣誕三日家人聞戶外車馬聲亟出無所睹幼嘗晝寢人忽見身隱隱如龍鱗是時寧宗弟沂靖惠王薨無嗣以宗室希瞿子賜名均爲沂王后尋攺賜名貴和嘉定十三年八月景獻太子薨寧宗以國本未立選太祖十世孫年十五以上者教育如髙宗擇普安恩平故事遂以十四年六月丙寅立貴和爲皇子攺賜名竑而以帝嗣沂王六月乙亥補秉義郎八月甲子授右監門衛大將軍賜名貴誠十五年五月丁巳以竑爲檢校少保進封濟國公己未以帝爲邵州防禦使帝性凝重寡言潔修好學每朝參待漏或多笑語帝獨儼然出入殿庭矩度有常見者斂客會濟國公竑與丞相史彌遠有違言彌遠日謀媒�其失於寧宗屬意於帝而未遂十七年八月丙戌寧宗違豫自是不視朝壬辰疾篤彌遠稱詔以貴誠爲皇子攺賜名昀授武泰軍節度使封成國公閏月丙申寧宗疾甚丁酉崩於福寧殿彌遠使楊谷楊石入白楊皇后稱遺旨以皇子竑開府儀同三司進封濟陽郡王判寧國府命子昀嗣皇帝位大赦尊楊皇后曰皇太后同聽政封竑爲濟王賜第湖州以醴泉觀使就第按寧宗楊皇后傳嘉定十四年帝以國嗣未定養宗室子貴和立爲皇子賜名竑史彌遠爲丞相旣信任於後遂專國政竑漸不能平彌遠陰蓄異志欲立他宗室子昀爲皇子遂陰與昀通十七年閏八月丁酉帝大漸彌遠夜召昀入宮後尙未知也彌遠遣後兄子谷及石以廢立事白後後不可曰皇子先帝所立豈敢擅變是夜凡七往反後終不聽谷等乃拜泣曰內外軍民皆已歸心苟不立之禍變必生則楊氏無�類矣後默然良久曰其人安在彌遠等召昀入後拊其背曰汝今爲吾子矣遂矯詔廢竑爲濟王立昀爲皇子卽帝位尊皇后曰皇太后同聽政按宗室傳鎭王竑希瞿之子也初沂靖惠王薨無嗣以竑爲之後賜名均尋攺賜名貴和太子詢薨乃立貴和爲皇子賜名竑授寧武軍節度使封祁國公嘉定十五年五月加檢校少保封齊國公十七年六月辛未竑生子詔告天地宗廟社稷宮觀八月癸未賜竑子名銓授左千牛衛大將軍丁亥銓薨贈復州防禦使追封永寧侯竑上表稱謝竑好鼓琴丞相史彌遠買美人善鼓琴者納諸禦而厚廩其家使美人�竑動息必以告美人知書慧黠竑嬖之宮壁有輿地圖竑指瓊�曰吾他日得志置史彌遠於此又嘗呼彌遠爲新恩以他日非新州則恩州也彌遠聞之嘗因七月七日進乞巧奇玩以覘之竑乘酒碎於地彌遠大懼日夕思以處竑而竑不知也時沂王猶未有後方選宗室希子昀繼之一日彌遠爲其父飯僧淨慈寺獨與國子學錄鄭淸之登惠日閣屏人語曰皇子不堪負荷聞後沂邸者甚賢今欲擇講官君其善訓迪之事成彌遠之坐卽君坐也然言出於彌遠之口入於君之耳若一語泄者吾與君皆族矣淸之拱手曰不敢乃以淸之兼魏忠憲王府教授淸之日教昀爲文又購髙宗書俾習焉淸之上謁彌遠卽以昀詩文翰墨以示彌遠譽之不容口彌遠嘗問淸之吾聞其賢已熟大要竟何如淸之曰其人之賢更僕不能數然一言以斷之曰不凡彌遠頷之再三策立之意益堅淸之始以小官兼教授其後累遷兼如故寧宗崩彌遠始遣淸之往告昀以將立之之意再三言之昀默然不應最後淸之乃言曰丞相以淸之從遊之久故使布腹心於足下今足下不答一語則淸之將何以復命於丞相昀始拱手徐答曰紹興老母在淸之以告彌遠益相與嘆其不凡竑跂足以需宣召久而不至彌遠在禁中遣快行宣皇子令之曰今所宣是沂靖惠王府皇子非萬歲巷皇子苟誤則汝曹皆處斬竑不能自已屬目墻壁間見快行過其府而不入疑焉已而擁一人徑過天已暝不知其爲誰甚惑昀旣至彌遠引入柩前舉哀畢然後召竑竑聞命亟赴至則每過宮門禁衛拒其從者彌遠亦引入柩前舉哀畢引出惟殿帥夏震守之旣而召百官立班聽遺制則引竑仍就舊班竑愕然曰今日之事我豈當仍在此班震紿之曰未宣制以前當在此宣制後乃卽位耳竑以爲然未幾遙見燭影中一人已在禦座宣制畢合門贊呼百官拜舞賀新皇帝卽位竑不肯拜震捽其首下拜皇后矯遺詔竑開府儀同三司進封濟陽郡王判寧國府帝因加竑少保進封濟王九月丁丑以竑充醴泉觀使令就賜第寶慶元年正月庚午湖州人潘壬與其弟丙謀立竑竑聞變匿水竇中壬等得之擁至州治以黃袍加身竑號泣不從不獲已與之約曰汝能勿傷太后官家乎眾許諾遂發軍資庫金帛會子犒軍命守臣謝周卿率官屬入賀僞爲李全榜揭於門數彌遠廢立罪云今領精兵二十萬水陸進討比明視之皆太湖漁人及巡尉兵卒不滿百人耳竑知不成率州兵討之遣王元春告於朝彌遠命殿司將彭任討之至則事平彌遠令客秦天錫托召醫治竑疾竑本無疾丙戌天錫詣竑諭旨逼竑縊於州治按余天錫傳天錫字純父慶元府昌國人丞相史彌遠延爲弟子師性謹願絕不預外事彌遠器重之是時彌遠在相位久皇子竑深惡之念欲有廢置會沂王宮無後丞相欲借是陰立爲後備天錫秋告歸試於鄕彌遠曰今沂王無後宗子賢厚者幸具以來天錫絕江與越僧同舟舟抵西門天大雨僧言門左有全保長者可避雨如其言過之保長知爲丞相館客具雞黍甚肅須臾二子侍立全曰此吾外孫也日者嘗言二兒後極貴問其姓長曰趙與莒次曰與芮天錫憶彌遠所屬其行亦良是告於彌遠命二子來保長大喜鬻田治衣冠心以爲沂邸後可冀也集�黨且詫其遇以行天錫引見彌遠善相大奇之計事泄不便遽復使歸保長大�其鄕人亦竊笑之逾年彌遠忽謂天錫曰二子可復來乎保長謝不遣彌遠密諭曰二子長最貴宜撫於父家遂載與歸天錫母朱爲沐浴教字禮度益閒習未幾召入嗣沂王迄卽帝位是爲理宗理宗景定五年冬十月丁卯度宗以皇太子卽皇帝位按宋史度宗本紀度宗諱�太祖十一世孫父嗣榮王與芮理宗母弟也嘉熙四年四月九日生於紹興府榮邸初榮文恭王夫人全氏夢神言帝命汝孫然非汝家所有嗣榮王夫人錢氏夢日光照東室是夕齊國夫人黃氏亦夢神人采衣擁一龍納懷中已而有娠及生室有赤光資識內慧七歲始言言必合度理宗奇之及在位歲久無子乃屬意托神器焉淳佑六年十月己丑賜名孟啟以皇侄授貴州刺史入內小學七年正月乙卯授宜州觀察使就王邸訓習九年正月乙巳授慶遠軍節度使封益國公十一年正月壬戌攺賜名孜進封建安郡王寶佑元年正月庚辰詔立爲皇太子攺賜今名癸未授崇慶軍節度使開府儀同三司進封永嘉郡王二年七月以宗正少卿蔡抗兼翊善時資善堂初建理宗制堂記書以賜王十月癸酉進封忠王十一月壬寅加元服賜字邦壽五年十月庚子授鎭南遂安軍節度使景定元年六月壬寅立爲皇太子賜字長源命楊棟葉夢鼎爲太子詹事七月丁卯太子入東宮癸未行冊禮時理宗家教甚嚴雞初鳴問安再鳴回宮三鳴往會議所參決庶事退入講堂講官講經次講史終日手不釋卷將晡復至榻前起居率爲常理宗問今日講何經答之是則賜坐賜茶否則爲之反復剖析又不通則繼以怒明日須更覆講二年十二月癸卯冊永嘉郡夫人全氏爲皇太子妃五年十月丁卯理宗崩受遺詔太子卽皇帝位戊辰尊皇后謝氏曰皇太后度宗咸淳十年七月癸未瀛國公卽皇帝位按宋史瀛國公本紀瀛國公名度宗皇帝子也母曰全皇后咸淳六年九月己丑生於臨安府之大內九年十一月授左衛上將軍封嘉國公十年七月癸未度宗崩奉遺詔卽皇帝位於柩前年四歲謝太后臨朝稱詔

登極部匯考二十二

金金起東方至太祖收國元年春正月壬申朔卽皇帝位按金史世紀金之先出靺鞨氏靺鞨本號勿吉勿吉古肅愼地也元魏時勿吉有七部曰粟末部曰伯咄部曰安車骨部曰拂涅部曰號室部曰黑水部曰白山部隋稱靺鞨而七部並同唐初有黑水靺鞨粟末靺鞨其五部無聞粟末靺鞨始附髙麗姓大氏李績破髙麗粟末靺鞨保東牟山後爲渤海稱王傅十餘世有文字禮樂官府制度有五京十五府六十二州黑水靺鞨居肅愼地東瀕海南接髙麗亦附於髙麗嘗以兵十五萬眾助髙麗拒唐太宗敗於安市開元中來朝置黑水府以部長爲都督刺史置長史監之賜都督姓李氏名獻誠領黑水經略使其後渤海盛彊黑水役屬之朝貢遂絕五代時契丹盡取渤海地而黑水靺鞨附屬於契丹其在南者籍契丹號熟女直其在北者不在契丹籍號生女直生女直地有混同江長白山混同江亦號黑龍江所謂白山黑水是也金之始祖諱函普初從髙麗來年已六十餘矣兄阿古乃好佛畱髙麗不肯從曰後世子孫必有能相聚者吾不能去也獨與弟保活裏俱始祖居完顏部僕幹水之涯保活裏居耶懶其後胡十門以曷蘇館歸太祖自言其祖兄弟三人相別而去蓋自謂阿古乃之後石土門迪古乃保活裏之裔也及太祖敗遼兵於境上獲耶律謝十乃使梁福幹答剌招諭渤海人曰女直渤海本同一家蓋其初皆勿吉之七部也始祖至完顏部居久之其部人嘗殺它族之人由是兩族交惡哄斗不能解完顏部人謂始祖曰若能爲部人解此怨使兩族不相殺部有賢女年六十而未嫁當以相配仍爲同部始祖曰諾乃自往諭之曰殺一人而斗不解損傷益多曷若止誅首亂者一人部內以物納償汝可以無斗而且獲利焉怨家從之乃爲約曰凡有殺傷人者徵其家人口一馬十偶牸牛十黃金六兩與所殺傷之家卽兩解不得私鬥曰謹如約女直之俗殺人償馬牛三十自此始旣備償如約部眾信服之謝以靑牛一並許歸六十之婦始祖乃以靑牛爲聘禮而納之並得其貲產後生二男長曰烏魯次曰斡魯一女曰注思板遂爲完顏部人天會十四年追謚景元皇帝廟號始祖皇統四年號其藏曰光陵五年增謚始祖懿憲景元皇帝子徳帝諱烏魯天會十四年追謚徳皇帝皇統四年號其藏曰熙陵五年增謚淵穆元徳皇帝子安帝諱跋海天會十四年追謚安皇帝皇統四年號其藏建陵五年增謚和靖慶安皇帝子獻祖諱綏可黑水舊俗無室廬負山水坎地梁木其上覆以土夏則出隨水艸以居冬則入處其中遷徙不常獻祖乃徙居海古水耕墾樹藝始築室有棟宇之制人呼其地爲納葛裏納葛裏者漢語居室也自此遂定居於安出虎水之側矣天會十四年追謚定昭皇帝廟號獻祖皇統四年號其藏曰輝陵五年增謚憲祖純烈定昭皇帝子昭祖諱石魯剛毅質直生女直無書契無約束不可檢制昭祖欲稍立條教諸父部人皆不悅欲坑殺之已被執叔父謝裏忽知部眾將殺昭祖曰吾兄子賢人也必能承家安輯部眾此輩柰何�欲坑殺之亟往彎弓注矢射於眾中劫執者皆散走昭祖乃得免昭祖稍以條教爲治部落寖彊遼以惕隱官之諸部猶以舊俗不肯用條教昭祖耀武至於靑嶺白山順者撫之不從者討伐之入於蘇濱耶懶之地所至克捷還經僕燕水僕燕漢語惡瘡也昭祖惡其地名𨿽已困憊不肯止行至姑裏甸得疾迨夜寢於村捨有盜至遂中夜啟行至逼剌紀村止焉是夕卒載柩而行遇賊於路奪柩去部眾追賊與戰復得柩加古部人蒲虎復來襲之垂及蒲虎問諸路人曰石魯柩去此幾何其人曰遠矣追之不及也蒲虎遂止於是乃得歸葬焉生女直之俗至昭祖時稍用條教民頗聽從尙未有文字無官府不知歲月晦朔是以年壽修短莫得而考焉天會十五年追謚成襄皇帝廟號昭祖皇統四年藏號安陵五年增謚昭祖武惠成襄皇帝子景祖諱烏古乃遼太平元年辛酉歲生自始祖至此已六世矣成祖稍役屬諸部自白山耶悔統門耶懶土骨論之屬以至五國之長皆聽命是時遼之邊民有逃而歸者及遼以兵徙鐵勒烏惹之民鐵勒烏惹多不肯徙亦逃而來歸遼使曷魯林牙將兵來索逋逃之民景祖恐遼兵深入盡得山川道路險易或將圖之乃以計止之曰兵若深入諸部必驚擾變生不測逋戶亦不可得非計也曷魯以爲然遂止其軍與曷魯自行索之是時鄰部𨿽稍從孩懶水烏林答部石顯尙拒阻不服攻之不克景祖以計告於遼主遼主遣使責讓石顯石顯乃遣其子婆諸刊入朝遼主厚賜遣還其後石顯與婆諸刊入見遼主於春搜遼主乃畱石顯於邊地而遣婆諸刊還所部景祖之謀也旣而五國蒲聶部節度使拔乙門叛遼鷹路不通遼人將討之先遣同幹來諭旨景祖曰可以計取若用兵彼將走保險阻非歲月可平也遼人從之蓋景祖終畏遼兵之入其境也故自以爲功於是景祖陽與拔乙門爲好而以妻子爲質襲而擒之獻於遼主遼主召見於寢殿燕賜加等以爲生女直部族節度使遼人呼節度使爲太師金人稱都太師者自此始遼主將刻印與之景祖不肯系遼籍辭曰請俟他日遼主終欲與之遣使來景祖詭使部人揚言曰主公若受印系籍部人必殺之用是以拒之遼使乃還旣爲節度使有官屬紀綱漸立矣生女直舊無鐵鄰國有以甲冑來鬻者傾貲厚賈以與貿易亦令昆弟族人皆售之得鐵旣多因之以修弓矢備器械兵勢稍振前後願附者眾斡泯水蒲察部泰神忒保水完顏部統門水溫迪痕部神隱水完顏部皆相繼來附景祖爲人寬恕能容物平生不見喜慍推財與人分食解衣無所吝惜人或忤之亦不念先時有叛去者遣人諭誘之叛者曰汝主活羅也活羅吾能獲之吾豈能爲活羅屈哉活羅漢語慈烏也北方有之狀如大雞善喙物見牛馬橐�脊間有瘡啄其脊間食之牛馬�死若饑不得食𨿽砂石亦食之景祖嗜酒好色飲啖過人時人呼曰活羅故彼以此訕之亦不以介意其後訕者力屈來降厚賜遣還曷懶水有率眾降者錄其歲月姓名卽遣去俾復其故人以此益信服之遼咸雍八年五國沒撚部謝野勃堇叛遼鷹路不通景祖伐之謝野來禦景祖被重鎧率眾力戰謝野兵敗走拔裏邁濼時方十月冰忽解謝野不能軍眾皆潰去乃旋師道中遇逋亡要遮險阻晝夜拒戰比至部已憊卽往見遼邊將達魯骨自陳敗謝野功行次來流水未見達魯骨疾作而復卒於家年五十四天會十四年追謚惠桓皇帝廟號景祖皇統四年藏號定陵五年增謚景祖英烈惠桓皇帝第二子襲節度使是爲世祖諱劾裏�生女直之俗生子年長卽異居景祖九子元配唐括氏生劾者次世祖次劾孫次肅宗次穆宗及當異居景祖曰劾者柔和可治家務劾裏�有器量智識何事不成劾孫亦柔善人耳乃命劾者與世祖同居劾孫與肅宗同居景祖卒世祖繼之世祖卒肅宗繼之肅宗卒穆宗繼之穆宗復傳世祖之子至於太祖竟登大位焉世祖遼重熙八年己卯歲生遼咸雍十年襲節度使景祖異母弟跋黑有異志世祖慮其爲變加意事之不使將兵但爲部長跋黑遂誘桓散達烏春窩謀罕爲亂及間諸部使貳於世祖世祖猶欲撫慰之世祖嘗買加古部鍛工烏不屯被甲九十烏春欲托此以爲兵端世祖還其甲部中有流言曰欲生則附於跋黑欲死則附於劾裏�頗剌淑世祖聞之疑焉無以察之乃佯爲具裝欲有所往者陰遣人揚言曰寇至部眾聞者莫知虛實有保於跋黑之室者有保於世祖之室者世祖乃盡得兄弟部屬向背彼此之情矣間數年烏春來攻世祖拒之時十月己半大雨累晝夜冰澌覆地烏春不能進旣而悔曰此天也乃引兵去烏春捨於阿里矮村滓不乃家而以兵圍其弟勝昆於胡不村兵退勝昆執其兄滓不乃而請�殺於世祖且請免其孥戮從之桓散達亦舉兵遣肅宗拒之當是時烏春兵在北桓兵在南其勢甚盛戒之曰可和則與之和否則決戰肅宗兵敗會烏春以久雨解去世祖乃以偏師涉捨很水經貼割水覆桓散達之家明日大霧晦冥失道至婆多吐水乃覺卽還至捨很貼割之間升髙阜望之見六騎來大呼馳擊之世祖射一人斃生獲五人問之乃知卜灰撒骨出使助桓散達者也世祖至桓散達所居焚蕩其室家殺百許人舊將主保亦死之比世祖還與肅宗會肅宗兵又敗矣世祖讓肅宗失利之狀遣人議和桓散達曰以爾盈歌之大赤馬辭不失之紫驑馬與我我則和二馬皆女直名馬不許桓散達大會諸部來攻過裴滿部以其附於世祖也縱火焚之蒲察部沙秪勃堇胡補答勃菫使阿喜來告難世祖使之詭從以自全曰戰則以旗鼓自別世祖往禦桓之眾將行有報者曰跋黑食於愛妾之父家肉脹咽死矣乃遣肅宗求援於遼遂率眾出使辭不失取海姑兄弟兵已而乃知海姑兄弟貳於桓矣欲並取其眾徑至海姑偵者報曰敵巳至將戰世祖戒辭不失曰汝先陣於脫豁攺原待吾三揚旗三鳴鼓卽棄旗決戰死生惟在今日命不足惜使裴滿胡喜牽大紫驑馬以爲貳馬馳至陣時桓散達盛彊世祖軍吏未戰而懼皆植立無人色世祖陽陽如平常亦無責讓之言但令士卒解甲少憩以水沃面調�水飲之有頃訓勵之軍勢復振乃避眾獨引穆宗執其手密與之言曰今日之事若勝則已萬一有不勝吾必無生汝今介馬遙觀勿預戰事若我死汝勿收吾骨勿顧戀親戚亟馳馬奔告汝兄頗剌淑於遼系籍受印乞師以報此讎語畢袒袖不被甲以�袍垂襕護前後心韔弓提劍三揚旗三鳴鼓棄旗搏戰身爲軍鋒突入敵陣眾從之辭不失從後奮擊大敗之乘勝逐之自阿不彎至於北隘甸死者如僕麻破多吐水水爲之赤棄車甲馬牛軍實盡獲之世祖曰今日之捷非天不能及此亦可以知足矣𨿽縱之去敗軍之气沒世不振乃引軍還世祖視其戰地馳突或大路闊且三十隴手殺九人自相重積人皆異之桓散達自此不能復聚未幾各以其屬來降遼大安七年也初桓兄弟之變不木魯部卜灰蒲察部撒骨出助之至是招之不肯和卜灰之黨石魯遂殺卜灰來降撒骨出追躡亡者道傍人潛射之中口而死自是舊部悉歸景祖時斡勒部人杯乃來屬及是有他志會其家失火因以縱火誣歡都世祖徵償如約杯乃不自安遂結烏春窩謀罕舉兵使肅宗與戰敗之獲杯乃世祖獻之於遼臘醅麻產侵掠野居女直略來流水牧馬世祖擊之中四創久之疾愈臘醅等復略穆宗牧馬交結諸部世祖復伐之臘醅等紿降乃旋臘醅得姑裏甸兵百十有七人據暮稜水守險石顯子婆諸刊亦在其中世祖圍而克之盡獲姑裏甸兵麻產遁去遂擒臘醅及婆諸刊皆獻之遼旣已復請之遼人與之並以前後所獻罪人歸之歡都在破烏春等於斜堆故石拔石皆就擒世祖自將與歡都合兵嶺東諸軍皆至是時烏春已前死窩謀罕請於遼願和解旣與和復來襲乃進軍圍之窩謀罕棄城遁去破其城盡俘獲之以功差次分賜諸軍城始破議渠長生殺眾皆長跪遼使者在坐忽一人佩長刀突前咫尺謂世祖曰勿殺我遼使及左右皆走匿世祖色不少動執其人之手語之曰吾不殺汝也於是罰左右匿者曰汝等何敢失次耶罰旣已乃徐使執突前者殺之其膽勇鎭物如此師還寢疾遂篤元娶拿懶氏哭不止世祖曰汝勿哭汝惟後我一歲耳肅宗請後事曰汝惟後我三年肅宗出謂人曰吾兄至此亦不與我好言乃叩地而哭俄呼穆宗謂曰烏雅束柔善若辦集契丹事阿骨打能之遼大安八年五月十五日卒襲位十九年年五十四明年拿懶氏卒又明年肅宗卒肅宗疾篤嘆曰我兄眞多智哉世祖天性嚴重有智識一見必識暫聞不忘凝寒不縮栗動止不回顧每戰未嘗被甲先以夢兆候其勝負嘗乘醉騎驢入室中明日見驢足迹問而知之自是不復飲酒襲位之初內外潰叛締交爲寇世祖乃因敗爲功變弱爲彊旣破桓散達烏春窩謀罕基業自此大矣天會十五年追謚聖肅皇帝廟號世祖皇統四年號其藏曰永陵五年增謚世祖神武聖肅皇帝母弟頗剌淑襲節度使景祖第四子也是爲肅宗遼重熙十一年壬午歲生在父兄時號國相國相之稱不知始何時初雅達爲國相雅達者桓散達之父也景祖以幣馬求之於雅達而命肅宗爲之肅宗自幼機敏善辯當其兄時身居國相盡心匡輔是時叔父跋黑有異志及桓散達烏春窩謀罕石顯父子臘醅麻產作難用兵之際肅宗屢當一面尢能知遼人國政人情凡有遼事一切委之肅宗專心焉凡白事於遼官皆令遠跪陳辭譯者傳致之往往爲譯者錯亂肅宗欲得自前委曲言之故先不以實告譯者譯者惑之不得已引之前使自言乃以艸木瓦石爲籌枚數其事而陳之官吏聽者皆愕然問其故則爲卑辭以對曰鄙陋無文故如此官吏以爲實然不復疑之是以所訴無不如意桓散達之戰部人賽罕死之其弟活羅陰懷忿怨一日忽以劍脊置肅宗項上曰吾兄爲汝輩死矣剄汝以償則如之何久之因其兄柩至遂怒而攻習不出習不出走避之攻肅宗於家矢注次室之裙著於門扉復攻歡都歡都衷甲拒於室中旣不能入持其門旃而去往附杯乃杯乃誘烏春兵度嶺世祖與遇於蘇素海甸世祖曰予昔有異夢今不可親戰若左軍中有力戰者則大功成矣命肅宗及斜列辭不失與之戰肅宗下馬名呼世祖復自呼其名而言曰若天助我當爲眾部長則今日之事神祇監之語畢再拜遂炷火束�頃之大風自後起火益熾是時八月並靑艸皆焚之煙焰漲天我軍隨煙衝擊大敗之遂獲杯乃囚而獻諸遼並獲活羅肅宗釋其罪左右任使之後竟得其力焉大安八年自國相襲位是時麻產尙據直屋鎧水繕完營堡誘納亡命招之不聽遣康宗伐之太祖別軍取麻產家屬錡釜無遺旣獲麻產殺之獻馘於遼陶溫水民來附二年癸酉遣太祖以偏師伐泥龐古部帥水抹離海村跋黑播立開平之自是寇賊皆息三年八月肅宗卒天會十五年追謚穆憲皇帝皇統四年藏號泰陵五年增謚肅宗明睿穆憲皇帝母弟穆宗諱盈歌字烏魯完景祖第五子也南人稱揚割太師又曰揚割追謚孝平皇帝號穆宗又曰揚割號仁祖金代無號仁祖者穆宗諱盈歌謚孝平盈近揚歌近割南北音訛遼人呼節度使爲太師自景祖至太祖皆有是稱凡叢言松漠記張棣金志等書皆無足取穆宗遼重熙二十一年癸巳歲生肅宗時擒麻產遼命穆宗爲詳穩大安十年甲戌襲節度使年四十二以兄劾者子撒攺爲國相三年丙子唐括部跋葛勃堇與溫都部人跋忒有舊跋葛以事往跋忒殺跋葛使太祖率師伐跋忒跋忒亡去追及殺之星顯水紇石烈部阿疏毛�祿阻兵爲難穆宗自將伐阿疏撒攺以偏師攻鈍恩城拔之阿疏初聞來伐乃自訴於遼遂畱劾者守阿疏城穆宗乃還會陶溫水徒籠古水紇石烈部阿合版及石魯阻五國鷹路執殺遼捕鷹使者遼詔穆宗討之阿合版等據險立柵方大寒乃募善射者操勁弓利矢攻之數日入其城出遼使存者數人俾之歸統門渾蠢水之交烏古論部畱可詐都與蘇濱水烏古論敵厙徳起兵於米裏迷石罕城納根涅之子鈍恩亦亡去於是兩黨作難八月撒攺爲都統辭不失阿里合懣斡帶副之以伐畱可詐都塢塔等謾都訶石土門伐敵厙徳撒攺欲先平邊地城堡或欲先取畱可莫能決乃命太祖往鈍恩將援畱可乘謾都訶兵未集而攻之石土門軍旣與謾都訶會迎擊鈍恩大敗之降米裏迷石罕城獲鈍恩敵厙徳釋弗殺太祖度盆搦嶺與撒攺會攻破畱可城畱可已先往遼矣盡殺其城中渠長還圍塢塔城塢塔先已亡在外城降於軍詐都亦降於蒲家奴於是撫寧諸路如舊時太祖因致穆宗教統門渾蠢耶悔星顯四路及嶺東諸部自今勿復稱都部長命勝管醜阿等撫定乙離骨嶺注阿門水之西諸部居民又命斡帶及偏裨悉平二涅囊虎二蠢出等路寇盜而還七年庚辰劾者尙守阿疏城毛�祿來降阿疏猶在遼遼使使來罷兵未到穆宗使烏林答石魯往佐劾者戒之曰遼使來罷兵但換我軍衣服旗幟與阿疏城中無辧勿令遼使知之因戒劾者曰遼使可以計卻勿聽其言遽罷兵也遼使果來罷兵穆宗使蒲察部胡魯勃堇邈遜孛堇與俱至阿疏城劾者見遼使詭謂胡魯邈遜曰我部族自相攻擊幹汝等何事誰識汝之太師乃援創刺殺胡魯邈遜所乘馬遼使驚駭遽走不敢回顧徑歸居數日破其城狄故保還自遼在城中執而殺之阿疏復訴於遼遼遣奚節度使乙烈來穆宗至來流水興和村見乙烈問阿疏城事命穆宗曰凡攻城所獲存者復與之不存者備償且徵馬數百匹穆宗與遼佐謀曰若償阿疏則諸部不復可號令任使也乃命主隈禿答兩水之民陽爲阻絕鷹路復使�故徳部節度使言於遼曰欲開鷹路非生女直節度使不可遼不知其爲穆宗謀也信之命穆宗討阻絕鷹路者而阿疏城事遂止穆宗聲言平鷹路畋於土溫水而歸是歲畱可來降八年辛巳遼使使特賜物來賞平鷹路之有功者九年壬午使蒲家奴以遼賜給主隈禿答之民且修鷹路而歸冬蕭海裏叛入於系案女直阿典部遣其族人斡達剌來結和曰願與太師爲友同往伐遼穆宗執斡達剌會遼命穆宗捕討海裏穆宗送斡達剌於遼募軍得甲千餘女直甲兵之數始見於此蓋未嘗滿千也軍次混同水蕭海裏再使人來復執之旣而與海裏遇海裏遙問曰我使者安在對曰與後人偕來海裏不信是時遼追海裏兵數千人攻之不能克穆宗謂遼將曰退爾軍我當獨取海裏遼將許之太祖策馬突戰流矢中海裏首海裏墮馬下執而殺之大破其軍使阿離合懣獻馘於遼金人自此知遼兵之易與也是役也康宗最先登於是以先登並有功者爲前行次以諸軍護俘獲歸所部穆宗朝遼主於漁所大被嘉賞授以使相錫予加等十年癸未二月穆宗還遼使使授從破海裏者官賞髙麗始來通好十月二十九日穆宗卒年五十有一初諸部各有信牌穆宗用太祖議擅置牌號者置於法自是號令乃一民聽不疑矣自景祖以來兩世四主志業相因卒定離析一切治以本部法令東南至於乙離骨曷懶耶懶土骨論東北至於五國主隈禿答金蓋盛於此天會十五年追謚孝平皇帝廟號穆宗皇統四年號其藏曰獻陵五年增謚章順孝平皇帝兄子康宗諱烏雅束字毛路完世祖長子也遼淸寧七年辛丑歲生幹統五年癸未襲節度使年四十三穆宗末年阿疏使達紀誘扇邊民曷懶甸人執送之穆宗使石適歡撫納曷懶甸未行穆宗卒至是遣焉先是髙麗通好旣而頗有隙髙麗使來請議事使者至髙麗拒而不納五水之民附於髙麗執團練使十四人二年甲申髙麗再來伐石適歡再破之髙麗復請和前所執團練十四人皆遣歸石適歡撫定邊民而還蘇濱水民不聽命使斡帶等至活羅海川召諸官僚告諭之含國部蘇濱水居斡豁勃堇不至斡準部職徳部旣至復亡去塢塔遇二部於馬紀嶺執之而來遂伐斡豁克之斡帶進至北琴海攻拔泓忒城乃還四年丙戌髙麗遣黑歡方石來賀襲位遣杯魯報之髙麗約還諸亡在彼者乃使阿聒勝昆往受之髙麗背約殺二使築九城於曷懶甸以兵數萬來攻斡賽敗之斡魯亦築九城與髙麗九城相對髙麗復來攻斡賽復敗之髙麗約以還逋逃之人退九城之軍復所侵故地九月罷兵七年己丑歲不登減盜賊徵償振貧乏者十一年癸酉康宗卒年五十三天會十五年追謚恭簡皇帝皇統四年號其藏曰喬陵五年增謚康宗獻敏恭簡皇帝按太祖本紀太祖諱旻本諱阿骨打世祖第二子也母曰翼簡皇后拿懶氏遼道宗時有五色雲气屢出東方大若二千斛囷倉之狀司天孔致和竊謂人曰其下當生異人建非常之事天以象告非人力所能爲也咸雍四年戊申七月一日太祖生幼時與羣兒戲力兼數輩舉止端重世祖尢愛之世祖與臘醅麻產戰於野鵲水世祖被四創疾困坐太祖於膝循其發而撫之曰此兒長大吾復何憂十歲好弓矢甫成童卽善射一日遼使坐府中顧見太祖手持弓矢使射羣鳥連三發皆中遼使矍然曰奇男子也太祖嘗宴紇石烈部活離罕家散步門外南望髙阜使眾射之皆不能至太祖一發過之度所至逾三百二十步宗室謾都訶最善射遠其不及者猶百步也天徳三年立射碑以識焉世祖伐卜灰太祖因辭不失請從行世祖不許而心異之烏春旣死窩謀罕請和旣請和復來攻遂圍其城太祖年二十三被短甲免冑不介馬行圍號令諸軍城中望而識之壯士太峪乘駿馬持槍出城馳刺太祖太祖不及備舅氏活臘胡馳出其間擊太峪槍折刺中其馬太峪僅得免嘗與沙忽帶出營殺略不令世祖知之且還敵以重兵追之獨行隘巷中失道追者益急值髙岸與人等馬一躍而過追者乃還世祖寢疾太祖以事如遼統軍司將行世祖戒之曰汝速了此事五月未半而歸則我猶及見汝也太祖往見曷魯騷古統軍旣畢事前世祖沒一日還至家世祖見太祖來所請事皆如志喜甚執太祖手抱其頸而撫之謂穆宗曰烏雅束柔善惟此子足了契丹事穆宗亦雅重太祖出入必俱太祖遠出而歸穆宗必親迓之世祖已擒臘醅麻產尙據直屋鎧水肅宗使太祖先取麻產家屬康宗至直屋鎧水圍之太祖會軍親獲麻產獻馘於遼遼命太祖爲詳穩仍命穆宗辭不失歡都皆爲詳穩久之以偏師伐泥龐古部跋黑播立開等乃以達塗阿爲鄕導沿帥水夜行襲之擄其妻子初溫都部跋忒殺唐括部跋葛穆宗命太祖伐之太祖入辭謂穆宗曰昨夕見赤祥此行必克敵遂行是歲大雪寒甚與烏古論部兵沿土溫水過末鄰鄕追及跋忒於阿斯溫山北濼之間殺之軍還穆宗親迓太祖於靄建村撒攺以都統伐畱可謾都訶合石土門伐敵庫徳撒攺與將佐議或欲先平邊地部落城堡或欲徑攻畱可城議不能決願得太祖至軍中穆宗使太祖往曰事必有可疑軍之未發者止有甲士七十盡以汝謾都訶在米裏迷石罕城下石土門未到土人欲執謾都訶以與敵使來告急遇太祖於斜堆甸太祖曰國兵盡在此矣使敵先得志於謾都訶後𨿽種誅之何益也乃分甲士四十與之太祖以三十人詣撒攺軍道遇人曰敵已據盆搦嶺南路矣眾欲由沙偏嶺往太祖曰汝等畏敵邪旣度盆搦嶺不見敵已而聞敵乃守沙偏嶺以拒我及至撒攺軍夜急攻之遲明破其眾是時畱可塢塔皆在遼旣破畱可還攻塢塔城城中人以城降初太祖過盆搦嶺經塢塔城下從騎有後者塢塔城人攻而奪之釜太祖駐馬呼謂之曰毋取我炊食器其人謾言曰公能來此何憂不得食太祖以鞭指之曰吾破畱可卽於汝乎取之至是其人持釜而前曰奴輩誰敢毀詳穩之器也遣蒲家奴招詐都詐都乃降釋之穆宗將伐蕭海裏募兵得千餘人女直兵未嘗滿千至是太祖勇气自倍曰有此甲兵何事不可圖也海裏來戰與遼兵合因止遼人自爲戰勃海畱守以甲贈太祖太祖亦不受穆宗問何爲不受曰被彼甲而戰戰勝則是因彼成功也穆宗末年令諸部不得擅置信牌馳驛訊事號令自此始一皆自太祖啟之康宗七年歲不登民多流莩彊者轉而爲盜歡都等欲重其法爲盜者皆殺之太祖曰以賊殺人不可財者人所致也遂減盜賊徵償法爲徵三倍民間多逋負賣妻子不能償康宗與官屬會議太祖在外庭以帛系杖端麾其眾令曰今貧者不能自活賣妻子以償債骨肉之愛人心所同自今三年勿徵過三年徐圖之眾皆聽令聞者感泣自是遠近歸心焉歲癸巳十月康宗夢逐狼屢發不能中太祖前射中之旦日以所夢問僚佐眾曰吉兄不能得而弟得之之兆也是歲康宗卽世太祖襲位爲都勃極烈遼使阿息保來曰何以不告喪太祖曰有喪不能弔而乃以爲罪乎他日阿息保復來徑騎至康宗殯所閱賵馬欲取之太祖怒將殺之宗雄諫而止旣而遼命久不至遼主好畋獵淫酗怠於政事四方奏事往往不見省紇石烈阿疏旣奔遼穆宗取其城及其部眾不能歸遂與族弟銀朮可辭裏罕陰結南江居人渾都僕速欲與俱亡入髙麗事覺太祖使夾古撒喝捕之而銀朮可辭裏罕先爲遼戍所獲渾都僕速已亡去撒喝取其妻子而還二年甲午六月太祖至江西遼使使來致襲節度之命初遼每歲遣使市名鷹海東靑於海上道出境內使者貪縱徵索無藝公私厭苦之康宗嘗以不遣阿疏爲言稍拒其使者太祖嗣節度亦遣蒲家奴往索阿疏故常以此二者爲言終至於滅遼然後已至是復遣宗室習古乃完顏銀木可往索阿疏習古乃等還具言遼主驕肆廢弛之狀於是召官僚耆舊以伐遼告之使備衝要建城堡修戎器以聽後命遼統軍司聞之使節度使捏哥來問狀曰汝等有異志乎修戰具飭守備將以誰禦太祖答之曰設險自守又何問哉遼復遣阿息保來詰之太祖謂之曰我小國也事大國不敢廢禮大國徳澤不施而逋逃是主以此字小能無望乎若以阿疏與我請事朝貢苟不獲已豈能束手受制也阿息保還遼人始爲備命統軍蕭撻不野調諸軍於寧江州太祖聞之使僕聒剌復索阿疏實觀其形勢僕聒剌還言遼兵多不知其數太祖曰彼初調兵豈能遽集如此復遣胡沙保往還言惟四院統軍司與寧江州軍及勃海八百人耳太祖曰果如吾言謂諸將佐曰遼人知我將舉兵集諸路軍備我我必先發制之無爲人制眾皆曰善乃入見宣靖皇后告以伐遼事後曰汝嗣父兄立邦家見可則行吾老矣無貽我憂汝必不至是也太祖感泣奉觴爲壽卽奉後率諸將出門舉觴東向以遼人荒肆不歸阿疏並己用兵之意禱於皇天后土�畢後命太祖正坐與僚屬會酒號令諸部使婆盧火徵移懶路迪古乃兵斡魯古阿魯撫諭斡忽急賽兩路系遼籍女直實不疊往完睹路執遼障鷹官達魯古部副使辭列寧江州渤海大家奴於是達魯古部實裏館來告曰聞舉兵伐遼我部誰從太祖曰吾兵𨿽少舊國也與汝鄰境固當從我若畏遼人自往就之九月太祖進軍寧江州次寥晦城婆盧火徵兵後期杖之復遣督軍諸路兵皆會於來流水得二千五百人致遼之罪申告於天地曰世事遼國恪修職貢定烏春窩謀罕之亂破蕭海裏之眾有功不省而侵侮是加罪人阿疏屢請不遣今將問罪於遼天地其鑑佑之遂命諸將傳挺而誓曰汝等同心盡力有功者奴婢部曲爲良庶人官之先有官者敍進輕重�功苟違誓言身死挺下家屬無赦師次唐括帶斡甲之地諸軍禳射介而立有光如烈火起於人足及戈矛之上人以爲兵祥明日次札只水光見如初將至遼界先使宗斡督士卒夷塹旣度遇渤海軍攻我左翼七謀克眾少卻敵兵直犯中軍斜也出戰哲垤先驅太祖曰戰不可易也遣宗斡止之宗斡馳出斜也前控止哲垤馬斜也遂與俱還敵人從之耶律謝十墜馬遼人前救太祖射救者斃並射謝十中之有騎突前又射之徹紮洞胸謝十拔箭走追射之中其背飲矢之半僨而死獲所乘馬宗斡與數騎陷遼軍中太祖救之免冑戰或自傍射之矢拂於顙太祖顧見射者一矢而斃謂將士曰盡敵而止眾從之勇气自倍敵大奔相蹂踐死者十七八撒攺在別路不及會戰使人以戰勝告之而以謝十馬賜之撒攺使其子宗翰完顏希尹來賀且稱帝因勸進太祖曰一戰而勝遂稱大號何示人淺也進軍寧江州諸軍塡塹攻城寧江人自東門出溫迪痕阿徒罕邀擊盡殪之十月朔克其城獲防禦使大藥師奴陰縱之使招諭遼人鐵驪部來送款次來流城以俘獲賜將士召渤海梁福斡答剌使之僞亡去招諭其鄕人曰女直渤海本同一家我興師伐罪不濫及無辜也使完顏婁室招諭系遼籍女直師還謁宣靖皇后以所獲頒宗室耆老以實裏館貲產給將士初命諸路以三百戶爲謀克十謀克爲猛安酬斡等撫定讒謀水女直鰲古酋長胡蘇魯以城降十一月遼都統蕭�裏副都統撻不野將步騎十萬會於鴨子河北太祖自將擊之未至鴨子河旣夜太祖方就枕若有扶其首者三寤而起曰神明警我也卽鳴鼓舉燧而行黎明及河遼兵方壞陵道選壯士十輩擊走之大軍繼進遂登岸甲士三千七百至者才三之一俄與敵遇於出河店會大風起塵埃蔽天乘風勢擊之遼兵潰逐至斡論濼殺獲首虜及車馬甲兵珍玩不可勝計徧賜官屬將士燕犒彌日遼人嘗言女直兵若滿萬則不可敵至是始滿萬云斡魯敗遼兵斬其節度使撻不野僕虺等攻賓州拔之兀惹雛鶻室來降遼將赤狗兒戰於賓州僕虺渾黜敗之鐵驪王回離保以所部降吾睹補蒲察復敗赤狗兒蕭乙薛軍於祥州東斡忽急塞兩路降斡魯古敗遼軍於咸州西斬統軍婁實於陣完顏婁室克咸州是月吳乞買撒攺辭不失率官屬諸將勸進願以新歲元日恭上尊號太祖不許阿離合懣蒲家奴宗翰等進曰今大功已建若不稱號無以系天下心太祖曰吾將思之收國元年正月壬申朔羣臣奉上尊號是日卽皇帝位上曰遼以賓鐵爲號取其堅也賓鐵𨿽堅終亦變壞惟金不變不壞金之色白完顏部色尙白於是國號大金攺元收國按禮志收國元年春正月壬申朔諸路官民耆老畢會議創新儀奉上卽皇帝位阿離合懣宗翰乃陳耕具九祝以辟土養民之意復以良馬九隊隊九匹別爲色並介冑弓矢矛劍奉上國號大金建元收國天輔七年九月丙辰太宗以皇太子卽皇帝位按金史太宗本紀太宗諱晟本諱吳乞買世祖第四子母曰翼簡皇后拿懶氏太祖母弟也遼太康元年乙卯歲生初爲穆宗養子收國元年十月命爲諳班勃極烈太祖徵伐常居守天輔五年賜詔曰汝惟朕之母弟義均一體是用汝貳我國政凡軍事違者閱實其罪從宜處之其餘事無大小一依本朝舊制天輔七年六月太祖次鴛鴦濼有疾至斡獨山驛召赴行在詔曰今遼主盡喪其師奔於夏國遼官特列遙設等劫其子雅裏而立之已畱宗干等措畫朕親巡已久功亦大就所獲州部政須綏撫是用還都八月中旬可至春州汝率內戚迎我若至豹子�尢善八月乙未會於渾河北戊申太祖崩九月乙卯葬太祖於宮城西國論勃極烈果鄆王昂宗峻宗幹率宗親百官請正帝位不許固請亦不許宗幹率諸弟以赭袍被體置璽懷中丙辰卽皇帝位己未告祀天地丙寅大赦中外攺天輔七年爲天會元年太宗天會十三年春正月庚午熙宗以皇太子卽皇帝位按金史熙宗本紀熙宗諱亶本諱合剌太祖孫景宣皇帝子母蒲察氏天輔三年己亥歲生天會八年諳班勃極烈杲薨太宗意久未決十年左副元帥宗翰右副元帥宗輔左監軍完顏希尹入朝與宗幹議曰諳班勃極烈虛位已久今不早定恐授非其人合剌先帝嫡孫當立相與請於太宗者再三乃從之四月庚午詔曰爾爲太祖之嫡孫故命爾爲諳班勃極烈其無自謂衝幼狎於童戲惟敬厥徳諳班勃極烈者太宗嘗居是官及登大位以命弟杲杲薨帝定議爲儲嗣故以是命焉十三年正月己巳太宗崩庚午卽皇帝位癸酉遣使告哀於齊髙麗夏及報卽位仍詔齊自今稱臣勿稱子熙宗皇統九年十二月海陵以太祖庶孫卽皇帝位按金史海陵本紀廢帝海陵庶人亮字元功本諱迪古乃遼王宗幹第二子也母大氏天輔六年壬寅歲生天眷三年年十八以宗室子爲奉國上將軍赴梁王宗弼軍前任使以爲行軍萬戶遷驃騎上將軍皇統四年加龍虎衛上將軍爲中京畱守遷光祿大夫爲人僄急多猜忌殘忍任數初熙宗以太祖嫡孫嗣位亮意以爲宗幹太祖長子而己亦太祖孫遂懷覬覦在中京專務立威以厭伏小人猛安蕭裕傾險敢決亮結納之每與論天下事裕揣知其意因勸海陵舉大事七年五月召爲同判大宗正事加特進十一月拜尙書右丞務攬持權柄用其腹心爲省臺要職引蕭裕爲兵部侍郎一日因召對語及太祖創業艱難亮因嗚咽流涕熙宗以爲忠八年六月拜平章政事十一月拜右丞相九年正月兼都元帥熙宗使小底大興國賜亮生日悼後亦附賜禮物熙宗不悅杖興國百追其賜物海陵由此不自安三月拜太保領三省事益邀求人譽引用勢望子孫結其歡心四月學士張鈞艸詔忤旨死熙宗問誰使爲之左丞相宗賢對曰太保實然熙宗不悅遂出爲領行臺尙書省事過中京與蕭裕定約而去至良鄕召還海陵莫測所以召還之意大恐旣至復爲平章政事由是益危迫熙宗嘗以事杖左丞唐括辯及右丞相秉徳辯乃與大理卿烏帶謀廢立而烏帶先以此謀告海陵他日海陵與辯語及廢立事曰若舉大事誰可立者辯曰胙王常勝乎問其次曰鄧王子阿懶亮曰阿懶屬疏安得立辯曰公豈有意耶海陵曰果不得已捨我其誰於是旦夕相與密謀護衛將軍特思疑之以告悼後曰辯等公餘每竊竊聚語竊疑之後以告熙宗熙宗怒召辯謂曰爾與亮謀何事將如我何杖之亮因此忌常勝阿懶且惡特思因河南兵士孫進自稱皇弟按察大王而熙宗之弟止有常勝查刺海陵乘此構常勝查剌阿懶達懶熙宗使特思鞫之無狀海陵曰特思鞫不以實遂俱殺之護衛十人長僕散忽土舊受宗幹恩徒單阿里出虎與海陵姻家大興國給事寢殿時時乘夜從主者取符鑰歸家以爲常興國嘗以李老僧屬海陵得爲尙書省令史故使老僧結興國爲內應而興國亦以被杖怨熙宗遂與亮約十二月丁巳忽土阿里出虎內直是夜興國取符鑰啟門納海陵秉徳辯烏帶徒單貞李老僧等入至寢殿遂�熙宗秉徳等未有所屬忽土曰始者議立平章今復何疑乃奉海陵坐皆拜稱萬歲詐以熙宗欲議立後召大臣遂殺曹國王宗敏左丞相宗賢是日以秉徳爲左丞相兼侍中左副元帥辯爲右丞相兼中書令烏帶爲平章政事忽土爲左副點檢阿里出虎爲右副點檢貞爲左衛將軍興國爲廣寧尹於是自太師領三省事勗以下二十人進爵增職各有差己未大赦攺皇統九年爲天徳元年按蕭裕傳裕本名遙折奚人初以猛安居中京海陵爲中京畱守與裕相結每與論天下事裕揣海陵有覬覦心密謂海陵曰畱守先太師太祖長子徳望如此人心天意宜有所屬誠有志舉大事願竭力以從海陵喜受之遂與謀議海陵竟成弒逆之謀者裕啟之也海陵爲左丞除裕兵部侍郎攺同知南京畱守事攺北京海陵領行臺尙書省事道過北京謂裕曰我欲就河南兵建立位號先定兩河舉兵而北君爲我結諸猛安以應我定約而去海陵𨿽自良鄕召還不能如約遂弒熙宗篡立以裕爲祕書監海陵正隆六年冬十月丙午世宗以衛國公卽皇帝位按金史世宗本紀世宗諱雍本諱烏祿太祖孫睿宗子也母曰貞懿皇后李氏天輔七年癸卯歲生於上京體貌奇偉美須�長過其腹胸間有七子如北斗形性仁孝沈靜明達善騎射國人推爲第一每出獵耆老皆隨而觀之皇統間以宗室子例授光祿大夫封葛王爲兵部尙書天徳初判會寧牧明年判大宗正事攺中京畱守俄攺燕京未幾爲濟南尹貞元初爲西京畱守三年攺東京進封趙王正隆二年例降封鄭國公進封衛國三年再任畱守徙封曹國六年五月居貞懿皇后喪一日方寢有紅光照室及黃龍見寢室上又嘗夜有大星流入畱守第中是歲東梁水漲溢暴至城下水與城等決女墻石罅中流入城湍激如湧城中人惶駭上親登城舉酒酹之水退海陵南伐天下騷動是時籍契丹部人丁壯爲兵部人不願行以告使者使者燥合畏海陵不以告部人遂反至是咸平府謀克括裏攻韓州據咸平將犯東京八月起復東京畱守婆速路兵四百來會討括裏復得城中子弟願爲兵者數百人帝舅興中少尹李石以病免家居遼陽戊午發東京以石主畱務賊覘者聞鼙鼓聲震天見旌旗蔽野傳言國公兵十萬且至賊眾至瀋州遁去會烏延查剌等敗賊兵還至常安縣海陵使婆速路總管完顏謀衍來討賊以兵屬之九月至東京副畱守髙存福其女在海陵後宮海陵使存福伺起居適以造兵器余材造甲數十存福宣言畱守何爲造甲密使人以白海陵遂與推官李彥隆托爲擊球謀不利存福家人以其謀來告平定知軍李蒲速越亦言其事海陵嘗聞上有疾卽使近習來觀動靜至是又使謀良虎圖淮北諸王上知之心常隱憂及討括裏還至淸河遇故吏六斤乘傅自南來具言海陵殺其母殺兄子檀奴阿里白及樞密使僕散忽土等又曰且遣人來害宗室兄弟矣上聞之益懼及聞存福圖己事且有迹李石勸上早圖之於是以議備賊事召官屬會淸安寺彥隆先到存福累召始來並於座上執之是月復有云來自西黃龍見雲中十月辛丑南徵萬戶完顏福壽髙忠建盧萬家奴等自山東率所領兵二萬完顏謀衍自長安率兵五千皆來附謀衍卽以臣禮上謁乙巳諸軍入城共擊殺存福等是夜諸軍被甲環衛皇城丙午慶雲見官屬諸軍勸進固讓良久於是親告於太祖廟還禦宣政殿卽皇帝位以完顏謀衍爲右副元帥髙忠建元帥左監軍完顏福壽右監軍盧萬家奴顯徳軍節度使丁未大赦攺元大定下詔暴揚海陵罪惡數十事按李石傳世宗畱守東京禦契丹括裏石畱東京巡察城中海陵使副畱守髙存福伺察世宗動靜知軍李蒲速越知存福謀以告世宗石因勸世宗先除存福然後舉事世宗從之大定元年以定策功爲戶部尙書無何拜參知政事阿瑣殺同知中都畱守蒲察沙離只遣使奉表東京而羣臣多勸世宗幸上京者石奏曰正隆遠在江淮寇盜�起萬姓引領東向宜因此時直起中都據腹心以號令天下萬世之業也惟陛下無牽於眾惑上意遂決卽日啟行按完顏福壽傳正隆末海陵伐宋福壽領婁室臺答藹二猛安由山東道進至泰安旣受甲福壽乃誘將校北還而髙忠建盧萬家奴等亦各率眾萬餘俱歸東京欲共立世宗至遼口世宗遣徒單思忠府吏張謀魯瓦等來迎察其去就思忠等以數騎馳入軍中見福壽等問曰將軍何爲至此福壽等向南指海陵而言曰此人失道不能保天下國公乃太祖皇帝親孫我輩欲推戴爲主以此來耳諸軍皆東向拜呼萬歲爲書以授思忠於是督諸軍渡遼水徑至東京城下卽諭軍士擐甲入衛宮城殺髙存福等明日與諸將及東京吏民從婆速路兵馬都總管完顏謀衍勸進世宗卽位以福壽爲元帥右監軍賜銀幣禦馬按獨吉義傳義爲武勝軍節度使貞元元年攺唐古部族節度使爲彰化軍攺利涉軍節度使是時海陵伐宋諸軍往往逃歸而世宗在東京得眾心都統白彥敬自北京使人陰結義欲與共圖世宗頃之世宗卽位義卽日來歸具陳所以與彥敬密謀者世宗嘉其不欺以爲參知政事上謂義曰正隆率諸道兵伐宋若反�北指則計將安出義曰正隆多行無道殺其嫡母阻兵虐眾必將自斃陛下太祖之孫卽位此其時也上曰卿何以知之義曰陛下此舉若太早則正隆未渡淮太遲則窩斡必太熾今正隆已渡淮窩斡未至太盛將士在南家屬皆在此惟早幸中都爲便上納之次榛子嶺世宗聞海陵死於軍中謂義曰信如卿所料世宗大定二十九年春正月癸巳章宗以皇太孫卽皇帝位按金史章宗本紀章宗諱璟小字麻達葛顯宗嫡子也母曰孝懿皇后徒單氏大定八年世宗幸金蓮川秋七月丙戌次冰井上生翼日世宗幸東宮宴飲歡甚語顯宗曰祖宗積慶而有今日社稷之福也又謂司徒李石樞密使紇石烈志寧等曰朕子𨿽多皇后止有太子一人幸見嫡孫又生於麻達葛山朕嘗喜其地衍而气淸其以山名之羣臣皆稱萬歲十八年封金源郡王始習本朝語言文字及漢字經書以進士完顏匡司經徐孝美等侍讀二十四年世宗東巡顯宗守國上奉表詣上京問安仍請車駕還都世宗嘉其意賜�書答諭二十五年三月萬春節復奉表朝賀六月顯宗崩世宗遣滕王府長史臺禦院通進膏來護視十二月進封原王判大興府事入以國語謝世宗喜且爲之感動謂宰臣曰朕嘗命諸王習本朝語惟原王語甚習朕甚嘉之諭旨曰朕固知汝年幼服制中未可付以職然政事亦須學京輦之任姑試爾才其勉之二十六年四月詔賜名璟五月拜尙書右丞相世宗謂曰宮中有輿地圖觀之可以具知天下遠近厄塞又謂宰臣曰朕所以置原王於近輔者欲令親見朝廷議論習知政事之體故也十一月詔立爲皇太孫稱謝於慶賀殿世宗諭之曰爾年尙幼以明徳皇后嫡孫惟汝一人試之以事甚有可學之資朕從正立汝爲皇太孫建立在朕保守在汝宜行正養徳勿近邪佞事朕必盡忠孝無失眾望則惟汝嘉二十七年三月世宗禦大安殿授皇太孫冊赦中外丁巳謁謝太廟及山陵始受百官箋賀二十八年十二月乙亥世宗不豫詔攝政聽授五品以下官丁亥受攝政之寶二十九年春正月癸巳世宗崩卽皇帝位於柩前丙申詔中外賜內外官覃恩兩重三品以上者一重免今歲租稅並自來懸欠系官等錢鰥寡孤獨人絹一匹米兩石己亥遷大行皇帝梓宮於太安殿癸卯以皇太后命爲令旨甲辰以大理卿王元徳等報哀於宋髙麗夏乙卯白虹貫日亙天丁巳參知政事崇浩罷山東統軍裔以私過都城不赴哭臨笞五十降授彰化軍節度使戊午名皇太后宮曰仁壽設衛尉等官二月癸亥始聽政追尊皇考爲皇帝尊母爲皇太后按徒單克寧傳十二月乙亥世宗不豫甲申克寧率宰執入問起居上曰朕疾殆矣謂克寧曰皇太孫年𨿽弱冠生而明達卿等竭力輔之又曰尙書省政務權聽於皇太孫克寧奏曰陛下幸上京時宣孝太子守國許除六品以下官今可權行也上曰五品以下亦何不可乙酉詔皇太孫攝行政事注授五品以下官詔太孫與諸王大臣俱宿禁中克寧奏曰皇太孫與諸王宜別嫌疑正名分宿止同處禮有未安詔太孫居慶和殿東廡丙戌詔克寧以太尉兼尙書令封延安郡王平章政事襄爲右丞相右丞張汝霖爲平章政事戊子詔克寧襄汝霖宿於內殿二十九年正月癸巳世宗崩於福安殿是日克寧等宣遺詔立皇太孫爲皇帝是爲章宗章宗泰和八年十一月衛王卽皇帝位按金史衛紹王本紀衛紹王諱永濟小字興勝更諱允濟章宗時避顯宗諱詔攺允爲永世宗第七子母曰元妃李氏衛王長身美髯須天資儉約不好華飾大定十一年封薛王是歲進封滕王十七年授世襲猛安二十五年加開府儀同三司二十六年爲祕書監明年轉刑部尙書又明年攺殿前都點檢二十九年世宗崩章宗卽位進封潞王起復判安武軍節度使五月至冀州以到任表謝賜詔優答明昌二年進封韓王四年攺判興平軍五年攺沁南軍承安二年攺封衛王三年攺昭義軍泰和元年攺判彰徳府事五年攺判平陽府初章宗誅鄭王永蹈趙王永中久頗悔之七年下詔追復舊封仍賜謚而永蹈無後乃以衛王子按陳爲鄭王后賜衛王詔曰朕念鄭王自棄天常以千國憲�瘞曠野忽諸不祀歷歲旣久深用愴然親親之情有懷難置已詔追復舊爵攺葬如儀稽考古禮以卿之子按陳爲鄭王后謹其祭祀卿其悉之已而攺武定軍節度使八年十一月自武定軍入朝是時章宗已感嗽疾衛王且辭行而章宗意畱之章宗初年雅愛諸王置王傅府尉官以傅導徳義及永中永蹈之誅由是疏忌宗室遂以王傅府尉檢制王家苛問嚴密門戶出入皆有籍而衛王乃永蹈母弟柔弱鮮智能故章宗愛之旣無繼嗣而諸叔兄弟多在章宗皆不肯立惟欲立衛王故於辭行畱之無何章宗大漸元妃李氏黃門李新喜平章政事完顏匡定策章宗崩匡等傳遺詔立衛王衛王固讓乃承詔舉哀卽皇帝位於柩前明日羣臣朝見於大安殿詔各府州縣爲大行皇帝服七日按元妃李氏傳承禦賈氏及範氏皆有娠未及乳月章宗已得嗽疾頗困是時衛王永濟自武定軍來朝章宗於父兄中最愛衛王欲使繼體立之衛王朝辭是日章宗力疾與之擊球謂衛王曰叔王不欲作主人遽欲去邪元妃在傍謂帝曰此非輕言者十一月乙卯章宗大漸衛王未發元妃與黃門李新喜議立衛王使內侍潘守恆召之守恆頗知書識大體謂元妃曰此大事當與大臣議乃使守恆召平章政事完顏匡匡顯宗侍讀最爲舊臣有徵伐功故獨召之匡至遂與定策立衛王丙辰章宗崩遺詔皇叔衛王卽皇帝位詔曰朕之內人見有娠者兩位如其中有男當立爲儲貳如皆是男子擇可立者立之衛紹王卽位大安元年二月詔曰章宗皇帝以天下重器於眇躬遺旨謂掖庭內人有娠者兩位如得男則立爲儲貳申諭多方皎如天日朕𨿽�菲實受付托思克副於遺意每曲爲之盡心擇靜捨以俾居遣懿親而守視欽懷皇后母鄭國公主及乳母蕭國夫人晝夜不離昨聞有爽於安養己用軫憂而弗寧爰命大臣專爲調護今者平章政事僕散端左丞孫卽康奏言承禦賈氏當以十一月免乳今則已出三月來事可未度知範氏產期合在正月而太醫副使儀師顏言自年前十一月診得範氏胎气有損調治迄今脈息𨿽和胎形已失及範氏自願於神禦前削髮爲尼重念先皇帝重屬大事豈期聞此深用怛然今範氏旣已有損而賈氏猶或可冀告於先帝願降靈禧默賜保全早生聖嗣尙恐眾庶未究端由要不匿於播敷使咸明於吾意四月詔曰近者有訴元妃李氏潛計負恩自泰和七年正月章宗暫嘗違豫李氏與新喜竊議爲儲嗣未立欲令宮人詐作有身計取他兒詐充皇嗣遂於年前閏月十日因賈承禦病嘔吐腹中若有積塊李氏與其母王盻兒及李新喜謀令賈氏詐稱有身俟將臨月於李家取兒以入月日不偶則規別取以爲皇嗣章宗崩謀不及行當先帝彌畱之際命平章政事完顏匡都提點中外事務明有�旨我有兩宮人有娠更令召平章左右�聞斯語李氏並新喜乃敢不依�旨欲喚喜兒鐵哥事旣不克竊呼提點近侍局烏古論慶壽與計因品藻諸王議復不定知近侍局副使徒單張僧遣人召平章已到宣華門外始發勘同平章入內一遵遺旨以定大事方先帝疾危數召李氏李氏不到及索衣服李氏承召亦不卽來猶與其母私議先皇平昔或有幸禦李氏嫉妒令女巫李定奴作紙木人鴛鴦符以事魘魅致絕聖嗣所爲不軌莫可殫陳事旣發露遣大臣按問俱已款服命宰臣往審亦如之有司議法當極刑以其久侍先帝欲免其死王公百僚執奏堅確令賜李氏自盡王盻兒李新喜各正典刑李氏兄安國軍節度使喜兒弟少府監鐵哥如律仍追除復系監籍於遠地安置諸連坐�依律令施行承禦賈氏亦賜自盡蓋章宗崩三日而稱範氏胎气有損章宗疾彌畱亦無完顏匡都提點中外事務�旨或謂完顏匡欲專定策功構致如此自後天下不復稱元妃但呼曰李師兒及胡沙虎弒衛王立宣宗請貶降衛王降爲東海郡侯其詔曰大安之初頒諭天下謂李氏與其母王盻兒及李新喜同謀令賈氏虛稱有身各正罪法朕惟章宗皇帝聖徳聰明豈容有此欺紿近因集議武衛軍副使兼提點近侍局完顏達霍王傅大政徳皆言賈氏事內有�此時達職在近侍政徳護賈氏所以知之朕親臨問左證其事曖昧據當時被罪貶責者可俱令放免還家由是李氏家族皆得還按完顏匡傳匡爲樞密院章宗崩匡受遺詔立衛紹王其遺詔略曰皇叔衛王承世宗之遺體鍾厚慶於元妃人望所歸歷數斯在今朕上體太祖皇帝傳授至公之意付寶祚卽皇帝位於柩前載惟禮經有嫡立嫡無嫡立庶今朕之內人見有娠者兩位已詔皇帝如其中有男當立爲儲貳如皆是男子擇可立者立之丁巳衛紹王卽位戊午章宗內人範氏胎气有損大安元年四月平章政事僕散端左丞孫卽康奏承禦賈氏產期已出三月有人告元妃李氏令賈氏詐稱有身詔元妃李氏承禦賈氏皆賜死初章宗大漸匡與元妃俱受遺詔立衛王匡欲專定策功遂構殺李氏數日匡拜尙書令封申王衛紹王至寧元年八月甲辰宣宗以升王入卽皇帝位按金史宣宗本紀宣宗諱珣本名吾睹補顯宗長子母曰昭華劉氏大定三年癸未歲生世宗養於宮中十八年封溫國公加特進二十六年賜今名二十九年進封丰王加開府儀同三司累判兵吏部又判永定彰徳等軍承安元年進封翼王泰和五年攺賜名從嘉八年進封邢王又封升王所至著祥異至寧元年八月衛紹王被弒徒單銘等迎於彰徳府旣至京親王百官上表勸進甲辰卽皇帝位於大安殿以紇石烈胡沙虎爲太師尙書令兼都元帥封澤王九月乙巳朔諭尙書省事有規畫者皆卽規畫悉依世宗所行行之丙午以駙馬雄名第賜胡沙虎丁未諭宰臣曰朕卽大位羣臣凡有所見各直言勿隱臨奠於衛紹王第有司奏舊禮當設座哭上命撤座伏哭盡哀�有司以禮攺葬按徒單鎰傳鎰墜馬傷足在告聞胡沙虎難作命駕將入省或告之曰省府相幕皆以軍士守之不可入矣少頃兵士索人於閭巷鎰乃還第胡沙虎意不可測方猶豫不能自定乃詣鎰問疾從人望也鎰從容謂之曰翼王章宗之兄顯宗長子眾望所屬元帥決策立之萬世之功也胡沙虎默然而去乃迎宣宗於彰徳胡沙虎旣殺徒單南平欲執其弟知眞定府事銘鎰說之曰車駕道出眞定鎬王家在威州河北人心易搖徒單銘有變朝廷危矣不如與之金牌奉迎車駕銘必感元帥之恩胡沙虎從之至寧貞佑之際轉敗爲功惟鎰是賴焉宣宗卽位進拜左丞相封廣平郡王宣宗元光二年十二月辛卯哀宗以皇太子卽皇帝位按金史哀宗本紀哀宗諱守緒初諱守禮又諱寧甲速宣宗第三子母曰明惠皇后王氏賜姓溫惇氏仁聖皇后之女兄也承安三年八月二十三日生於翼邸仁聖無子養爲己子泰和中授金紫光祿大夫宣宗登極進封遂王授祕書監攺樞密使貞佑初莊獻太子守忠薨立皇孫鏗爲皇太孫尋又薨四年正月己卯立守禮爲皇太子仍控制樞密院事詔略曰子以母貴遂王守禮地鄰冢嫡慶集元妃立爲皇太子其典禮有司條具以聞四月甲午用太子少保張行信言更賜名守緒元光二年十二月庚寅宣宗崩辛卯奉遺詔卽皇帝位於柩前

登極部匯考二十三

元一太祖起蒙古部元年卽皇帝位於斡難河之源按元史太祖本紀太祖諱鐵木眞姓奇渥溫氏蒙古部人其十世祖孛端叉兒母曰阿蘭果火嫁脫奔咩哩犍生二子長曰博寒葛答黑次曰博合睹撒裏直旣而夫亡阿蘭寡居夜寢帳中夢白光自天窗中入化爲金色神人來趨臥榻阿蘭驚覺遂有娠產一子卽孛端叉兒也孛端叉兒狀貌奇異沈默寡言家人謂之癡獨阿蘭語人曰此兒非癡後世子孫必有大貴者阿蘭沒諸兄分家貲不及之孛端叉兒曰貧賤富貴命也貲財何足道獨乘靑白馬至八里屯阿懶之地居焉食飲無所得適有蒼鷹搏野獸而食孛端叉兒以緡設機取之鷹卽馴狎乃臂鷹獵兔禽以爲�或闕卽繼似有天相之居數月有民數十家自統急裏忽魯之野逐水艸來遷孛端叉兒結茅與之居出入相資自此生理稍足一日仲兄忽思之曰孛端叉兒獨出而無賫近者得無凍餒乎卽自來訪邀與俱歸孛端叉兒中路謂其兄曰統急裏忽魯之民無所屬附若臨之以兵可服也兄以爲然至家卽選壯士令孛端叉兒帥之前行果盡降之孛端叉兒歿子八林昔黑剌禿合必畜嗣生子曰咩撚篤惇咩撚篤惇妻曰莫拿倫生七子而寡莫拿倫性剛急時押剌伊而部有羣小兒掘田間艸根以爲食莫拿倫乘車出適見之怒曰此田乃我子馳馬之所羣兒輒敢壞之邪驅車徑出輾傷諸兒有至死者押剌伊而忿怨盡驅莫拿倫馬羣以去莫拿倫諸子聞之不及被甲往追之莫拿倫私憂曰吾兒不甲以往恐不能勝敵令子婦載甲赴之已無及矣旣而果爲所敗六子皆死押剌伊而乘勝殺莫拿倫滅其家惟一長孫海都尙幼乳母匿諸積木中得免先是莫拿倫第七子納眞於八剌忽民家爲贅�故不及難聞其家被禍來視之見病嫗十數與海都尙在其計無所出幸驅馬時兄之黃馬三次掣套竿逸歸納眞至是得乘之乃僞爲牧馬者詣押剌伊而路逢父子二騎先後行臂鷹而獵納眞識其鷹曰此吾兄所擎者也趨前紿其少者曰有赤馬引羣馬而東汝見之乎曰否少者乃問曰爾所經過有鳧雁乎曰有曰汝可爲吾前導乎曰可遂同行轉一河隈度後騎相去稍遠刺殺之縶馬與鷹趨迎後騎紿之如初後騎問曰前射鳧雁者吾子也何爲久臥不起耶納眞以鼻�對騎者方怒納眞乘隙刺殺之復前行至一山下有馬數百牧者惟童子數人方擊髀石爲戲納眞熟視之亦兄家物也紿問童子亦如之於是登山四顧悄無來人盡殺童子驅馬臂鷹而還取海都並病嫗歸八剌忽之地止焉海都稍長納眞率八剌忽怯谷諸民共立爲君海都旣立以兵攻押剌伊而臣屬之形勢寖大列營帳於八剌合黑河上跨河爲梁以便往來由是四傍部族歸之者漸眾海都歿子拜姓忽兒嗣拜姓忽兒歿子惇必乃嗣惇必乃歿子葛不律寒嗣葛不律寒歿子八哩丹嗣八哩丹歿子也速該嗣並吞諸部落勢愈盛大也速該崩至元三年十月追謚烈祖神元皇帝初烈祖徵塔塔兒部獲其部長鐵木眞宣懿太后月倫適生帝手握凝血如赤石烈祖異之因以所獲鐵木眞名之志武功也族人泰赤烏部舊與烈祖相善後因塔兒不臺用事遂生嫌隙絕不與通及烈祖崩帝方幼沖部眾多歸泰赤烏近侍有脫端火兒眞者亦將叛帝自泣畱之脫端曰深池已幹矣堅石已碎矣畱復何爲竟帥眾馳去宣懿太后怒其弱己也麾旗將兵躬自追叛者驅其大半而還時帝麾下搠只別居薩裏河札木合部人禿臺察兒居玉律哥泉時欲相侵陵掠薩裏河牧馬以去搠只麾左右匿羣馬中射殺之札木合以爲怨遂與泰赤烏諸部合謀以眾三萬來戰帝時駐軍答闌版朱思之野聞變大集諸部兵分十有三翼以俟已而札木合至帝與大戰破走之當是時諸部之中惟泰赤烏地廣民眾號爲最彊其族照烈部與帝所居相近帝常出獵偶與照烈獵騎相屬帝謂之曰今夕可同宿乎照烈曰同宿固所願但從者四百因糗糧不具已遣半還矣今將柰何帝固邀與宿凡其畱者悉飲食之明日再合圍帝使左右驅獸向照烈照烈得多獲以歸其眾感之私相語曰泰赤烏與我𨿽兄弟常攘我車馬奪我飲食無人君之度有人君之度者其惟鐵木眞太子乎照烈之長玉律時爲泰赤烏所虐不能堪遂與塔海答魯領所部來歸將殺泰赤烏以自�帝曰我方熟寐幸汝覺我自今車轍人迹之塗當盡奪以與汝矣已而二人不能踐其言復叛去塔海答魯至中路爲泰赤烏部人所殺照烈部遂亡時帝功徳日盛泰赤烏諸部多苦其主非法見帝寬仁時賜人以裘馬心悅之若赤老溫若哲別若失力哥也不幹諸人若朵郎鈌若札剌兒若忙兀諸部皆慕義來降帝會諸族薛徹大醜及薛徹別吉等各以旄車載湩酪宴於斡難河上帝與諸族及薛徹別吉之母忽兒眞之前共置馬湩一革囊薛徹別吉次母野別該之前獨置一革囊忽兒眞怒曰今不尊我而貴野別該乎疑帝之主�者失丘兒所爲遂笞之於是頗有隙時皇弟別裏古臺掌帝乞列思事播裏掌薛徹別吉乞列思事播裏從者因盜去馬靷別裏古臺執之播裏怒斫別裏古臺傷其背左右欲鬥別裏古臺止之曰汝等欲卽復仇乎我傷幸未甚姑待之不聽各持馬乳橦疾鬥奪忽兒眞火裏眞二哈惇以歸薛徹別吉遣使請和因令二哈惇還會塔塔兒部長蔑兀眞笑裏徒背金約金主遣丞相完顏襄帥兵逐之北走帝聞之發近兵自斡難河迎擊仍諭薛徹別吉帥部人來助候六日不至帝自與戰殺蔑兀眞笑裏徒盡擄其輜重帝之麾下有爲乃蠻部人所掠者帝欲討之復遣六十人徵兵於薛徹別吉薛徹別吉以舊怨之故殺其十人去五十人衣而歸之帝怒曰薛徹別吉囊笞我失丘兒斫傷我別裏古臺今又敢乘敵勢以陵我耶因帥兵逾沙磧攻之殺擄其部眾惟薛徹大醜僅以妻孥免越數月帝復伐薛徹大醜追至帖烈徒之隘滅之克烈部札阿紺孛來歸札阿紺孛者部長汪罕之弟也汪罕名脫裏受金封爵爲王番言音重故稱王爲汪罕初汪罕之父忽兒札胡思杯祿旣卒汪罕嗣位多殺戮昆弟其叔父菊兒帥兵與汪罕戰逼於哈剌溫隘敗之僅以百餘騎脫走奔於烈祖烈祖親將兵逐菊兒走西夏復奪部眾歸汪罕汪罕徳之遂相與盟稱爲按答烈祖崩汪罕之弟也力可哈剌怨汪罕多殺之故復叛歸乃蠻部乃蠻部長亦難赤爲發兵伐汪罕盡奪其部眾與之汪罕走河西回鶻回回三國奔契丹旣而復叛歸中道糧絕捋羊乳爲飲刺橐�血爲食困乏之甚帝以其與烈祖交好遣近侍往招之帝親迎撫勞安置軍中振給之遂會於土兀剌河上尊汪罕爲父未幾帝伐蔑裏乞部與其部長脫脫戰於莫那察山遂掠其資財田禾以遺汪罕汪罕因此部眾稍集居亡何汪罕自以其勢足以有爲不告於帝獨率兵復攻蔑裏乞部部人敗走脫脫奔八兒忽眞之隘汪罕大掠而還於帝一無所遺帝不以屑意會乃蠻部長不魯欲罕不服帝復與汪罕徵之至黑辛八石之野遇其前鋒也的脫孛魯者領百騎來戰見軍勢漸逼走據髙山其馬鞍轉墜擒之曾未幾何帝復與乃蠻驍將曲薛吾撒八剌二人遇會日暮各還營壘約明日戰是夜汪罕多燃火營中示人不疑潛移部眾於別所及且帝始知之因頗疑其有異志退師薩裏河旣而汪罕亦還至土兀剌河汪罕子亦剌合及札阿紺孛來會曲薛吾等察知之乘其不備襲擄其部眾於道亦剌合奔告汪罕汪罕命亦剌合與卜魯忽共追之且遣使來曰乃蠻不道掠我人民太子有四良將能假我以雪恥乎帝頓釋前憾遂遣博爾朮木華黎博羅渾赤老溫四人帥師以往師未至亦剌合已追及曲薛吾與之戰大敗卜魯忽成擒流矢中亦剌合馬胯幾爲所獲須臾四將至擊乃蠻走盡奪所掠歸汪罕已而與皇弟哈撒兒再伐乃蠻拒鬥於忽闌盞側山大敗之盡殺其諸將族眾積屍以爲京觀乃蠻之勢遂弱時泰赤烏猶彊帝會汪罕於薩裏河與泰赤烏部長沆忽等大戰斡難河上敗走之斬獲無算哈答斤部散只兀部朵魯班部塔塔兒部弘吉剌部聞乃蠻泰赤烏敗皆畏威不自安會於阿雷泉斬白馬爲誓欲襲帝及汪罕弘吉剌部長疊夷恐事不成潛遣人告變帝與汪罕自虎圖澤逆戰於杯亦烈川又大敗之汪罕遂分兵自由綠憐河而行札阿紺孛謀於按惇阿述燕火脫兒等曰我兄性行不常旣屠絕我昆弟我輩又豈得獨全乎按惇阿述泄其言汪罕令執燕火脫兒等至帳下解其縛且謂燕火脫兒曰吾輩由西夏而來道路饑困其相誓之語遽忘之乎因唾其面坐上之人皆起而唾之汪罕又屢責札阿紺孛至於不能堪札阿紺孛與燕火脫兒等俱奔乃蠻帝駐軍於徹徹兒山起兵伐塔塔兒部部長阿剌兀都兒等來逆戰大敗之時弘吉剌部欲來附哈撒兒不知其意往掠之於是弘吉剌歸札木合部與朵魯班亦乞剌思哈答斤火魯剌思塔塔兒散只兀諸部會於犍河共立札木合爲局兒罕盟於禿律別兒河岸爲誓曰凡我同盟有泄此謀者如岸之摧如林之伐誓畢共舉足蹋岸揮刀斫林驅士卒來侵塔海哈時在眾中與帝麾下抄吾兒連姻抄吾兒偶往視之具知其謀卽還至帝所悉以其謀告之帝卽起兵逆戰於海剌兒帖尼火魯罕之地破之札木合脫走弘吉剌部來降歲壬戌帝發兵於兀魯回失連眞河伐按赤塔塔兒察罕塔塔兒二部先誓師曰苟破敵逐北見棄遺物愼無獲俟軍事畢散之旣而果勝族人按彈火察兒答力臺三人背約帝怒盡奪其所獲分之軍中初脫脫敗走八兒忽眞隘旣而復出爲患帝率兵討走之至是又會乃蠻部不魯欲罕約朵魯班塔塔兒哈答斤散只兀諸部來侵帝遣騎乘髙四望知乃蠻兵漸至帝與汪罕移軍入塞亦剌合自北邊來據髙山結營乃蠻軍衝之不動遂還亦剌合尋亦入塞將戰帝遷輜重於他所與汪罕倚阿蘭塞爲壁大戰於闕奕壇之野乃蠻使神巫祭風雪欲因其勢進攻旣而反風逆擊其陣乃蠻軍不能戰欲引還雪滿溝澗帝勒兵乘之乃蠻大敗是時札木合部起兵援乃蠻見其敗卽還道經諸部之立己者大縱掠而去帝欲爲長子木赤求婚於汪罕女抄兒伯姬汪罕之子禿撒合亦欲尙帝女火阿眞伯姬俱不諧自是頗有違言初帝與汪罕合軍攻乃蠻約明日戰札木合言於汪罕曰我於君是白翎雀他人是鴻雁耳白翎雀寒暑常在北方鴻雁遇寒則南飛就暖耳意謂帝心不可保也汪罕聞之疑遂移部眾於別所及議婚不成札木合復乘隙謂亦剌合曰太子𨿽言是汪罕之子嘗通信於乃蠻將不利於君父子君若能加兵我當從傍助君也亦剌合信之會答力臺火察兒按彈等叛歸亦剌合亦說之曰我等願佐君討宣懿太后諸子也亦剌合大喜遣使言於汪罕汪罕曰札木合巧言寡信人也不足聽亦剌合力言之使者往返者數四汪罕曰吾身之存實太子是賴髭須已白遺骸冀得安寢汝乃喋喋不已耶汝善自爲之毋貽吾憂可也札木合遂縱火焚帝牧地而去歲癸丑汪罕父子謀欲害帝乃遣使者來曰向者所議�事今當相從請求飲布渾察兒帝以爲然率十騎赴之至中道心有所疑命一騎往謝帝遂還汪罕謀旣不成卽議舉兵來侵圉人乞力失聞其事密與弟把帶告帝帝卽馳軍阿蘭塞悉移輜重於他所遣折裏麥爲前鋒俟汪罕至卽整兵出戰先與朱力斤部遇次與董哀部遇又次與火力失烈門部遇皆敗之最後與汪罕親兵遇又敗之亦剌合見勢急突來衝陣射之中頰卽斂兵而退怯裏亦部人遂棄汪罕來降汪罕旣敗而歸帝亦將兵還至董哥澤駐軍遣阿里海致責於汪罕曰君爲叔父菊兒所逐困迫來歸我父卽攻菊兒敗之於河西其土地人民盡收與君此大有功於君一也君爲乃蠻所攻西奔日沒處君弟札阿紺孛在金境我亟遣人召還比至又爲蔑裏乞部人所逼我請我兄薛徹別及及我弟大醜往殺之此大有功於君二也君困迫來歸時我過哈丁裏歷掠諸部羊馬資財盡以奉君不半月間令君饑者飽瘠者肥此大有功於君三也君不告我往掠蔑裏乞部大獲而還未嘗以毫髮分我我不以爲意及君爲乃蠻所傾覆我遣四將奪還爾民人重立爾國家此大有功於君四也我徵朵魯班塔塔兒哈答斤散只兀弘吉剌五部如海東鷙禽之於鵝雁見無不獲獲則必致於君此大有功於君五也是五者皆有明驗君不報我則已今乃易恩爲仇而遽加兵於我哉汪罕聞之語亦剌合曰我向者之言何如吾兒宜識之亦剌合曰事勢至今日必不可已惟有竭力戰鬥我勝則並彼彼勝則並我耳多言何爲時帝諸族按彈火察兒皆在汪罕左右帝因遣阿里海誚責汪罕就令告之曰昔者吾國無主以薛徹太醜二人實我伯祖八剌哈之裔欲立之二人旣已固辭乃以汝火察兒爲伯父聶坤之子又欲立之汝又固辭然事不可中輟復以汝按彈爲我祖忽都剌之子又欲立之汝又固辭於是汝等推戴吾爲之主初豈我之本心哉不自意相迫至於如此也三河祖宗肇基之地毋爲他人所有汝善事汪罕汪罕性無常遇我尙如此況汝輩乎我今去矣我今去矣按彈等無一言帝旣遣使於汪罕遂進兵擄弘吉利別部溺兒斤以行至班朱尼河河水方渾帝飲之以誓眾有亦乞烈部人孛徒者爲火魯剌部所敗因遇帝與之同盟哈撒兒別居哈剌渾山妻子爲汪罕所擄挾幼子脫虎走糧絕探鳥卵爲食來會於河上時汪罕形勢盛彊帝微弱勝敗未可知眾頗危懼凡與飲河水者謂之飲渾水言其曾同艱難也汪罕兵至帝與戰於哈闌眞沙陀之地汪罕大敗其臣按彈火察兒札木合等謀弒汪罕弗克往奔乃蠻答力臺把憐等部稽顙來降帝移軍斡難河源謀攻汪罕復遣二使往汪罕僞爲哈撒兒之言曰我兄太子今旣不知所在我之妻孥又在王所縱我欲往將安所之耶王儻棄我前愆念我舊好卽束手來歸矣汪罕信之因遣人隨三使來以皮囊盛血與之盟及至卽以二使爲向導令軍士銜枚夜趨折折運都山出其不意襲汪罕敗之盡降克烈部眾汪罕與亦剌哈挺身遁去汪罕嘆曰我爲吾兒所誤今日之禍悔將何及汪罕出走路逢乃蠻部將遂爲其所殺亦剌哈走西夏日剽掠以自資旣而亦爲西夏所攻走至龜玆國龜玆國主以兵討殺之帝旣滅汪罕大獵於帖麥該川宣布號令振凱而歸時乃蠻部長太陽罕心忌帝能遣使謀於白達達部主阿剌忽思曰吾聞東方有稱帝者天無二日民豈有二王耶君能益吾右翼吾將奪其弧矢也阿剌忽思卽以是謀報帝居無何舉部來歸歲甲子帝大會於帖麥該川議伐乃蠻羣臣以方春馬瘦宜俟秋髙爲言皇弟斡赤斤曰事所當爲斷之在早何可以馬瘦爲辭別裏古臺亦曰乃蠻欲奪我弧矢是小我也我輩義當同死彼時其國大而言誇苟乘其不備而攻之功當可成也帝悅曰以此眾戰何憂不勝遂進兵伐乃蠻駐兵於建忒該山先遣虎必來哲別二人爲前鋒太陽罕至自按臺營於沆海山與蔑裏乞部長脫脫克烈部長阿憐太石猥剌部長忽都花別吉曁禿魯班塔塔兒哈答斤散只兀諸部合兵勢頗盛時我隊中羸馬有驚入乃蠻營中者太陽罕見之與眾謀曰蒙古之馬瘦弱如此今當誘其深入然後戰而擒之其將火力速八赤對曰先王戰伐勇進不回馬尾人背不使敵人見之今爲此遷延之計得非心中有所懼乎苟懼之何不令后妃來統軍也太陽罕怒卽躍馬索戰帝以哈撒兒主中軍時札木合從太陽罕來見帝軍容整肅謂左右曰乃蠻初舉兵視蒙古軍若羔兒意謂蹄皮亦不畱今吾觀其气勢殆非往時矣遂引所部兵遁去是日帝與乃蠻軍大戰至晡禽殺太陽罕諸部軍一時皆潰夜走絕險墜崖死者不可勝計明日餘眾悉降於是朵魯班塔塔兒哈答斤散只兀四部亦來降已而復徵蔑裏乞部其長脫脫奔太陽罕之兄卜魯欲罕其屬帶兒兀孫獻女迎降俄復叛去帝至泰寒寨遣孛羅歡沈白二人領右軍往平之歲乙丑帝徵西夏拔力吉裏寨經落思城大掠人民及其��而還元年丙寅帝大會諸王羣臣建九斿白旗卽皇帝位於斡難河之源諸王羣臣共上尊號曰成吉思皇帝是歲實金泰和之六年也太宗元年秋八月己未以皇子卽皇帝位按元史太宗本紀太宗諱窩闊臺太祖第三子母曰光獻皇后弘吉剌氏太祖伐金定西域帝攻城略地之功居多太祖崩自霍博之地來會喪元年己丑夏至忽魯班雪不只之地皇弟拖雷來見秋八月己未諸王百官大會於怯綠連河曲雕阿蘭之地以太祖遺詔卽皇帝位於庫鐵烏阿剌裏始立朝儀皇族尊屬皆拜頒大札撒金遣阿虎帶來歸太祖之賵帝曰汝主久不降使先帝老於兵間吾豈能忘也賵何爲哉卻之遂議伐金按耶律楚材傳己丑秋太宗將卽位宗親咸會議猶未決時睿宗爲太宗親弟故楚材言於睿宗曰此宗社大計宜早定睿宗曰事猶未集別擇日可乎楚材曰過是無吉日矣遂定策立儀制乃告親王察合臺曰王𨿽兄位則臣也禮當拜王拜則莫敢不拜王深然之及卽位王率皇族及臣僚拜帳下旣退王撫楚材曰眞社稷臣也國朝尊屬有拜禮自此始時朝集後期應死者眾楚材奏曰陛下新卽位宜宥之太宗從之定宗元年秋七月以皇子卽皇帝位按元史定宗本紀定宗諱貴由太宗長子也母曰六皇后乃馬眞氏以丙寅年生帝太宗嘗命諸王按只帶伐金帝以皇子從擄其親王而歸又從諸王拔都西徵次阿速境攻圍木柵山寨以三十餘人與戰帝及憲宗與焉太宗嘗有旨以皇孫失烈門爲嗣太宗崩皇后臨朝會諸王百官於答蘭答八思之地遂議立帝元年丙午春正月張柔入覲於和林秋七月卽皇帝位於汪吉宿滅禿裏之地帝𨿽禦極而朝政猶出於六皇后云憲宗元年六月諸王大將奉卽皇帝位於斡難河按元史憲宗本紀憲宗諱蒙哥睿宗拖雷之長子也母曰莊獻太后怯烈氏諱唆魯禾帖尼歲戊辰十二月三日生帝時有黃忽答部知天象者言帝後必大貴故以蒙哥爲名太宗在潛邸養以爲子屬昂灰皇后撫育之旣長爲娶火魯剌部女火裏差爲妃分之部民及睿宗薨乃命歸藩邸從徵伐屢立奇功嘗攻欽察部其酋入赤蠻逃於海島帝聞亟進師至其地適大風刮海水去其淺可渡帝喜曰此天開道與我也遂進屠其眾擒八赤蠻命之跪八赤蠻曰我爲一國主豈苟求生且身非�何以跪人爲乃命囚之八赤蠻謂守者曰我之竄入於海與魚何異然終見擒天也今水回期且至軍宜早還帝聞之卽班師而水已至後軍有浮渡者復與諸王拔都徵斡羅思部至也烈贊城躬自搏戰破之歲戊申定宗崩朝廷久未立君中外恟恟咸屬意於帝而覬覦者眾議未決諸王拔都木哥阿里不哥唆亦哥禿塔察兒大將兀良合臺速帶帖木疊兒也速不花咸會於阿剌脫忽剌兀之地拔都首建議推戴時定宗皇后海迷失所遣使者八剌在坐曰昔太宗命以皇孫失烈門爲嗣諸王百官皆與聞之今失烈門故在而議欲他屬將置之何地耶木哥曰太宗有命誰敢違之然前議立定宗由皇后脫忽列乃與汝輩爲之是則違太宗之命者汝等也今尙誰咎耶八剌語寒兀良合臺曰蒙哥聰明睿知人咸知之拔都之議良是拔都卽申令於眾眾悉應之議遂定元年辛亥夏六月西方諸王別兒哥脫哈帖木兒東方諸王也古脫忽亦孫哥按只帶塔察兒別裏古帶西方諸大將班裏赤等東方諸大將也速不花等復大會於闊帖兀阿蘭之地共推帝卽皇帝位於斡難河失烈門及諸弟腦忽等心不能平有後言帝遣諸王旭烈與忙可撒兒師兵覘之諸王也速忙可不裏火者等後期不至遣不憐吉率兵備之遂攺更庶政命皇弟忽必烈領治蒙古漢地民戶遣塔兒斡魯不察乞剌賽典赤趙壁等詣燕京撫諭軍民以忙哥撒兒爲斷事官以孛魯合掌宣發號令朝覲貢獻及內外聞奏諸事以晃兀兒畱守和林宮闕帑藏阿藍答兒副之以牙剌瓦赤不只兒斡魯不睹答兒等充燕京等處行尙書省事賽典赤匿昝馬丁佐之以訥懷塔剌海麻速忽等充別失八里等處行尙書省事暗都剌兀尊阿合馬也的沙佐之以阿兒渾充阿母河等處行尙書省事法合魯丁匿只馬丁佐之以茶寒葉了幹統兩淮等處蒙古漢軍以帶答兒統四川等處蒙古漢軍以和裏統土蕃等處蒙古漢軍皆仍前徵進以僧海云掌釋教事以道士李眞常掌道教事葉孫脫按只暢吉瓜難合答曲憐阿里出及剛疙疸阿散忽都魯等務持兩端坐誘諸王爲亂�伏誅遂頒便益事宜於國中凡朝廷及諸王濫發牌印詔旨宣命盡收之諸王馳馹許乘三馬遠行亦不過四諸王不得擅招民戶諸官屬不得以朝覲爲名賦斂民財民糧遠輸者許於近倉輸之罷築和林城役千五百人冬以宴只吉帶違命遣合丹誅之仍籍其家世祖中統元年三月以皇弟入卽皇帝位按元史世祖本紀世祖諱忽必烈睿宗皇帝第四子母莊聖太后怯烈氏以乙亥歲八月己卯生及長仁明英睿事太后至孝尢善撫下納弘吉剌氏爲妃歲甲辰帝在潛邸思大有爲於天下延藩府舊臣及四方文學之士問以治道歲辛亥六月憲宗卽位同母弟惟帝最長且賢故憲宗盡屬以漠南漢地軍國庶事遂南駐瓜忽都之地邢州有兩答剌罕言於帝曰邢吾分地也受封之初民萬餘戶今日減月削才五七百戶耳宜選良吏撫循之帝從其言承制以脫兀脫及張耕爲邢州安撫使劉肅爲商榷使邢乃大治歲壬子帝駐桓撫間憲宗令斷事官牙魯瓦赤與不只兒等總天下財賦於燕視事一日殺二十八人其一人盜馬者杖而釋之矣偶有獻環刀者遂追還所杖者手試刀斬之帝責之曰凡死罪必詳讞而後行刑今一日殺二十八人必多非辜旣杖復斬此何刑也不只兒錯愕不能對太宗朝立軍儲所於新衛以收山東河北丁糧後惟計直取銀帛軍行則以資之帝請於憲宗設官築五倉於河上始令民入粟宋遣兵攻虢之盧氏河南之永寧衛之八柳渡帝言之憲宗立經略司於汴以忙哥史天澤楊惟中趙璧爲使陳紀楊果爲參議俾屯田唐鄧等州授之兵牛敵至則禦敵去則耕仍置屯田萬戶於鄧完城以備之夏六月入覲憲宗於曲先腦兒之地奉命帥師徵雲南秋七月丙午禡牙西行歲癸丑受京兆分地諸將皆築第京兆豪侈相尙帝卽分遣使戍興元諸州又奏割河東解州鹽池以供軍食立從宜府於京兆屯田鳳翔募民受鹽入粟轉漕嘉陵夏遣王府尙書姚樞立京兆宣撫司以孛蘭及楊惟中爲使關隴大治又立交鈔提舉司印鈔以佐經用秋八月師次臨洮遣玉律朮王君侯王鑑諭大理不果行九月壬寅師次忒刺分三道以進大將兀良合帶率西道兵由晏當路諸王抄合也只烈帥東道兵由白蠻帝由中道乙巳至滿陀城畱輜重冬十月丙午過大渡河又經行山谷二千餘里至金沙江乘革囊及�以渡摩娑蠻主迎降其地在大理北四百餘里十一月辛卯復遣玉律朮等使大理丁酉師至白蠻打郭寨其主將出降其侄堅壁拒守攻拔殺之不及其民庚子次三甸辛丑白蠻送款十二月丙辰軍薄大理城初大理主段氏微弱國事皆決於髙祥髙和兄弟是夜祥率眾遁去命大將也古及拔突兒追之帝旣入大理曰城破而我使不出計必死矣己未西道兵亦至命姚樞等搜訪圖籍乃得三使屍旣瘞命樞爲文祭之辛酉南出龍首城次趙瞼癸亥獲髙祥斬於姚州畱大將兀良合帶戍守以劉時中爲宣撫使與段氏同安輯大理遂班師歲甲寅夏五月庚子駐六盤山六月以廉希憲爲關西道宣撫使姚樞爲勸農使秋八月至自大理駐桓撫間復立撫州冬駐瓜忽都之地歲乙卯春復駐桓撫間冬駐奉聖州北歲丙辰春三月命僧子聰卜地於桓州東灤水北城開平府經營宮室冬駐於合剌八剌合孫之地憲宗命益懷州爲分地歲丁巳春憲宗命阿藍答兒劉太平會計京兆河南財賦大加鉤考其貧不能輸者帝爲代償之冬十二月入覲於也可疊烈孫之地議分道攻宋以明年爲期歲戊午冬十一月戊申禡牙於開平東北是日啟行歲己未春二月會諸王於邢州夏五月駐小濮州徵東平宋子貞李昶訪問得失秋七月甲寅次汝南命大將拔都兒等前行備糧漢上戒諸將毋妄殺命楊惟中郝經宣撫江淮必闍赤孫貞督軍須蔡州有軍士犯法者貞縛致有司白於帝命戮以徇諸軍凜然無敢犯令者八月丙戌渡淮辛卯入大勝關宋戍兵皆遁壬辰次黃陂甲午遣廉希憲招臺山寨比至千戶董文炳等已破之時淮民被俘者眾悉縱之庚子先鋒茶忽得宋沿江制置司榜來上有云今夏諜者聞北兵會議取黃陂民船系�由陽邏堡以渡會於鄂州帝曰此事前所未有願如其言辛丑師次江北九月壬寅朔親王穆哥自合州釣魚山遣使以憲宗凶問來告且請北歸以系天下之望帝曰吾奉命南來豈可無功遽還甲辰登香壚山俯瞰大江江北曰武湖湖之東曰陽邏堡其南岸卽滸黃洲宋以大舟扼江渡帝遣兵奪二大舟是夜遣木魯花赤張文謙等具舟楫乙巳遲明至江岸風雨晦冥諸將皆以爲未可渡帝不從遂申敕將帥揚旗伐鼓三道�進天爲開霽與宋師接戰者三殺獲甚眾徑達南岸軍士有擅入民家者以軍法從事凡所俘獲悉縱之丁未遣王衝道李宗傑訾郊招諭鄂城比至東門矢下如雨衝道墜馬爲敵所獲宗傑郊奔還帝駐滸黃洲己酉抵鄂屯兵教場庚戌圍鄂壬子登城東北壓云亭立望樓髙可五丈望見城中出兵趣兵迎擊生擒二人云賈似道率兵救鄂事起倉卒皆非精銳遂命官取逃民棄糧聚之軍中爲攻取計戊午順天萬戶張柔兵至大將拔突兒等以舟師趣嶽州遇宋將呂文徳自重慶來拔都兒等迎戰文徳乘夜入鄂城守愈堅冬十月辛未朔移駐烏龜山甲戌拔突兒還自嶽十一月丙辰移駐牛頭山兀良合帶略地諸蠻由交趾歷邕桂抵潭州聞帝在鄂遣使來告時先朝諸臣阿藍答兒渾都海脫火思脫裏赤等謀立阿里不哥阿里不哥者睿宗第七子帝之弟也於是阿藍答兒發兵於漠北諸部脫裏赤括兵於漠南諸州而阿藍答兒乘傳調兵去開平僅百餘里皇后聞之使人謂之曰發兵大事太祖皇帝曾孫眞金在此何故不令知之阿藍答兒不能答繼又聞脫裏赤亦至燕後卽遣脫歡愛莫幹馳至軍前密報請速還丁卯發牛頭山聲言趣臨安畱大將拔突兒等帥諸軍圍鄂閏月庚午朔還駐靑山磯辛未臨江岸遣張文謙還諭諸將曰遲六日當去鄂退保滸黃洲命文謙發降民二萬北歸宋賈似道遣宋京請和命趙璧等語之曰汝以生靈之故來請和好其意甚善然我奉命南徵豈能中止果有事大之心當請於朝是日大軍北還己丑至燕脫裏赤方括民兵民甚苦之帝詰其由托以憲宗臨終之命帝察其包藏禍心所集兵皆縱之人心大悅是冬駐燕京近郊中統元年春三月戊辰朔車駕至開平親王合丹阿只吉率西道諸王塔察兒也先哥忽剌忽兒瓜都率東道諸王皆來會與諸大臣勸進帝三讓諸王大臣固請辛卯帝卽皇帝位以禡禡趙璧董文炳爲燕京路宣慰使陜西宣撫使廉希憲言髙麗國王嘗遣其世子倎入覲會憲宗將兵攻宋倎畱三年不遣今聞其父已死若立倎遣歸國彼必懷徳於我是不煩兵而得一國也帝是其言攺館倎以兵衛送之仍赦其境內夏四月戊戌朔立中書省以王文統爲平章政事張文謙爲左丞以八春廉希憲商挺爲陜西四川等路宣撫使趙良弼參議司事粘合南合張啟元爲西京等處宣撫使己亥詔諭髙麗國王王倎仍歸所俘民及其逃戶禁邊將勿擅掠辛丑以卽位詔天下詔曰朕惟祖宗肇造區宇奄有四方武功疊興文治多缺五十餘年於此矣蓋時有先後事有緩急天下大業非一聖一朝所能兼備也先皇帝卽位之初風飛雷厲將大有爲憂國愛民之心𨿽切於己尊賢使能之道未得其人方董夔門之師遽遺鼎湖之泣豈期遺恨竟勿克終肆予衝人渡江之後蓋將深入焉乃聞國中重以僉軍之擾黎民驚駭若不能一朝居者予爲此懼馹騎馳歸目前之急𨿽紓境外之兵未戢乃會羣議以集良規不意宗盟�先推戴左右萬里名王巨臣不召而來者有之不謀而同者皆是咸謂國家之大統不可久曠神人之重寄不可暫虛求之今日太祖嫡孫之中先皇母弟之列以賢以長止予一人𨿽在徵伐之間每存仁愛之念博施濟眾實可爲天下主天道助順人謨與能祖訓傳國大典於是乎在孰敢不從朕峻辭固讓至於再三祈懇益堅誓以死請於是俯徇輿情勉登大寶自惟寡昧屬時多艱若涉淵冰罔知攸濟爰當臨禦之始宜新弘遠之規祖述變通正在今日務施實徳不尙虛文𨿽承平未易遽臻而饑渴所當先務嗚呼歷數攸歸欽應上天之命勛親斯托敢忘烈祖之規體極建元與民更始朕所不逮更賴我遠近宗族中外文武同心協力獻可替否之助也誕告多方體予至意按廉希憲傳憲宗駐蹕合州世祖渡江取鄂州命希憲入籍府庫希憲引儒生百餘拜伏軍門因言今王師渡江凡軍中俘獲士人宜官購遣還以廣異恩世祖嘉納之還者五百餘人憲宗崩訃音至希憲啟曰殿下太祖嫡孫先皇母弟前徵雲南�期撫定及今南伐率先渡江天道可知且殿下收召才傑悉從人望子惠黎庶率土歸心今先皇奄棄萬國神器無主願速還京正大位以安天下世祖然之且命希憲先行審察事變對曰劉太平霍魯海在關右渾都海在六盤徵南諸軍散處秦蜀太平要結諸將其性險詐素畏殿下英武倘倚關中形勝設有異謀漸不可制宜遣趙良弼往覘人情事宜從之阿里不哥構亂北邊遣脫忽思發兵河朔大肆凶暴眞定名士李盤嘗奉莊聖太后命侍阿里不哥講讀脫忽思怒盤不附己械之希憲訪盤於獄言於世祖而釋之世祖命希憲賜膳於宗王塔察兒希憲卽以己意白王宜首建翊戴之謀王然之許以身任其事歸啟其言世祖曰若此重事卿何不懼之甚耶庚申至開平宗室諸王勸進謙讓未允希憲復以天時人事進言且曰阿里不哥於殿下爲母弟居守朔方專制有年或覬望神器事不可測宜早定大計世祖然之明日卽位建元中統至元三十一年夏四月甲午成宗以皇孫卽皇帝位按元史成宗本紀成宗諱鐵木耳世祖之孫裕宗眞金第三子也母曰徽仁裕聖皇后弘吉烈氏至元二年九月庚子生二十四年諸王乃顏反世祖自將討平之其後合丹復叛命帝往徵之合丹敗亡三十年乙巳受皇太子寶撫軍於北邊三十一年春正月世祖崩親王諸大臣遣使告哀軍中夏四月壬午帝至上都左右部諸王畢會先是禦史中丞崔彧得玉璽於故臣之家其文曰受命於天旣壽永昌上之徽仁裕聖皇后至是手授於帝甲午卽皇帝位受諸王宗親文武百官朝於大安閣詔曰朕惟太祖聖武皇帝受天明命肇造區夏聖聖相承光熙前緒迨我先皇帝體元居正以來然後典章文物大備臨禦三十五年薄海內外罔不臣屬宏規遠略厚澤深仁有以衍皇元萬世無疆之祚我昭考早正儲位徳盛功隆天不假年四海缺望顧惟眇質仰荷先皇帝殊眷往歲之夏親授皇太子寶付以撫軍之任今春宮車遠馭奄棄臣民乃有宗藩昆弟之賢戚畹宮僚之舊謂祖訓不可以違神器不可以曠體承先皇帝夙昔付托之意合辭推戴誠切意堅朕勉徇所請於四月十四日卽皇帝位可大赦天下尙念先朝庶政悉有成規惟愼奉行罔敢失墜更賴祖親勛戚左右忠良各盡乃誠以輔臺徳布告遠邇咸使聞知按玉昔帖木兒傳至元三十一年世祖崩皇孫南還宗室諸王會於上都定策之際玉昔帖木兒起謂晉王甘麻剌曰宮車晏駕已逾三月神器不可久虛宗祧不可乏主疇昔儲闈符璽旣有所歸王爲宗盟之長奚俟而不言甘麻剌遽曰皇帝踐祚願北面事之於是宗親大臣合辭勸進玉昔帖木兒復坐曰大事已定吾死且無憾皇孫遂卽位按伯顏傳成宗卽位於上都之大安閣親王有違言伯顏握劍立殿陛陳祖宗寶訓宣揚顧命述所以立成宗之意辭色俱厲諸王股栗趨殿下拜成宗大徳十一年五月甲申武宗以懷寧王卽皇帝位按元史武宗本紀武宗諱海山順宗答剌麻八剌之長子也母曰興聖皇太后弘吉剌氏至元十八年七月十九日生成宗大徳三年以寧遠王闊闊出總兵北邊怠於備禦命帝卽軍中代之四年八月與海都軍戰於闊別列之地敗之十二月軍至按臺山乃蠻帶部落降五年八月朔與海都戰於疊怯裏古之地海都軍潰越二日海都悉合其眾以來大戰於合剌合塔之地師失利親出陣力戰大敗之盡獲其輜重悉援諸王駙馬眾軍以出明日復戰軍少卻海都乘之帝揮軍力戰突出敵陣後全軍而還海都不得志去旋亦死八年十月封帝懷寧王賜金印置王傅官食瑞州六萬五千戶十年七月自脫忽思圈之地逾按臺山追叛王斡羅思獲其妻孥輜重執叛王也孫禿阿等及駙馬伯顏八月至也裏的失之地受諸降王禿滿明裏鐵木兒阿魯灰等降海都之子察八兒逃於都瓦部盡俘獲其家屬營帳駐冬按臺山降王禿曲滅復叛與戰敗之北邊悉平十一年春聞成宗崩三月自按臺山至於和林諸王勛戚畢會皆曰今阿難答明理鐵木兒等熒惑中宮潛有異議諸王也只裏昔嘗與叛王通今亦預謀旣辭服伏誅乃因闔辭勸進帝謝曰吾母吾弟在大都俟宗親畢會議之先是成宗違豫日久政出中宮命仁宗與皇太后出居懷州至是仁宗聞訃以二月辛亥與太后俱至京師安西王阿難答與諸王明裏鐵木兒已於正月庚午先至左丞相阿忽臺平章八都馬辛前中書平章伯顏中政院使怯烈道興等潛謀推成宗皇后伯要眞氏稱制阿難答輔之仁宗以右丞相哈剌哈孫之謀言於太后曰太祖世祖創業艱難今大行晏駕徳壽已薨諸王皆疏屬而懷寧王在朔方此輩潛有異圖變在朝夕俟懷寧王至恐亂生不測不若先事而發遂定計誅阿忽臺怯烈等而遣使迎帝五月至上都乙丑仁宗侍太後來會左右部諸王畢至會議乃廢皇后伯要眞氏出居東安州賜死執安西王阿難答諸王明裏鐵木兒至上都亦皆賜死甲申皇帝卽位於上都受諸王文武百官朝於大安閣大赦天下詔曰昔我太祖皇帝以武功定天下世祖皇帝以文徳洽海內列聖相承丕衍無疆之祚朕自先朝肅將天威撫軍朔方殆將十年親禦甲冑力戰卻敵者屢矣方諸藩內附邊事以寧遽聞宮車晏駕乃有宗室諸王貴戚元勛相與定策於和林咸以朕爲世祖曾孫之嫡裕宗正派之傳以功以賢宜膺大寶朕謙讓未遑至於再三還至上都宗親大臣復請於朕間者姦臣乘隙謀爲不軌賴祖宗之靈母弟愛育黎拔力八達�命太后恭行天罰內難旣平神器不可久虛宗祧不可乏祀合辭勸進誠意益堅朕勉徇輿情於五月二十一日卽皇帝位任大守重若涉淵冰屬嗣服之云初其與民更始可大赦天下存卹徵戍軍士及供給繁重州郡免上都大都隆興差稅三年其餘路分量重輕優免雲南八番田楊地面免差發一年其積年逋欠者蠲之逃移復業者免三年被災之處山場湖泊課程權且停罷聽貧民采取站赤消乏者優之經過軍馬勿得擾民諸處鐵冶許諸人煽辦勉勵學校蠲儒戶差役存問鰥寡孤獨是日追尊皇考曰皇帝尊太母元妃曰皇太后按康裏脫脫傳成宗大漸丞相哈剌哈孫答剌罕稱疾臥直廬中脫脫適以使事至京師卽俾馳告武宗以國卹時仁宗奉興聖太后至自懷孟旣定內難而太后以兩太子星命付陰陽家推算問所宜立者曰重光大荒落有災旃蒙作噩長久重光爲武宗年幹旃蒙爲仁宗年幹於是太后頗惑其言遣近臣朵耳諭旨武宗曰汝兄弟二人皆我所出豈有親疏陰陽家所言運祚修短不容不思武宗聞之默然進脫脫而言曰我捍禦邊陲勤勞十年又次序居長神器所歸灼然何疑今太后以星命休咎爲言天道茫昧誰能豫知設使我卽位之後所設施者上合天心下副民望則𨿽一日之短亦足垂名萬年何可以陰陽之言而乖宗祖之托哉此蓋近日任事之臣擅權專殺恐我他日或治其罪故爲是姦謀動搖大本耳脫脫汝爲我往察事機疾歸報我脫脫承命卽行武宗親率大軍由西道進按灰由中道�兀兒由東道各以勁卒一萬從脫脫馳至大都入見太后道武宗所授旨以聞太后愕然曰修短之說𨿽出術家爲太子周思遠慮乃出我深愛貪憝已除宗王大臣議已定太子不速來何爲時諸王禿列等侍咸曰臣下翊戴嗣君無二心者旣而太后仁宗屏左右畱脫脫與語曰太子天性孝友中外屬望今聞汝所致言殆有讒間汝歸速爲我彌縫闕失使我骨肉無間相見怡愉則汝功爲不細矣脫脫頓首謝曰太母太弟不煩過慮臣侍藩邸歷年頗見信任今歸當卽推誠竭忠以開釋太子後日三宮共處靡有嫌隙斯爲脫脫所報�矣先是太后以武宗遲回不至已遣阿沙不花往道諸王羣臣推戴之意及是脫脫繼往行至旺古察武宗在馬轎中望見其來趣使疾馳與之共載脫脫具致太后仁宗之語武宗乃大感悟釋然無疑遂遣阿沙不花還報仁宗卽日命駕奉迎於上都武宗正位宸極尊太后爲皇太后立仁宗爲皇太子三宮協和脫脫兄弟之力爲多按哈剌哈孫傳車駕幸上都哈剌哈孫畱守京師時帝弗豫制出中宮羣邪黨附哈剌哈孫以身匡之天下晏然十年加開府儀同三司監修國史置僚屬冬十一月帝寢疾篤甚入侍醫藥出總宿衛藩王欲入侍疾者不聽日理機務如故十一年春成宗崩時武宗撫軍北邊仁宗侍太后在懷慶諸姦臣謀斷北道請成後垂簾聽政立安西王阿難答哈剌哈孫密遣使北迎武宗南迎仁宗悉收京城百司符印封府庫稱疾臥闕下內旨日數至並不聽文書皆不署眾欲害之未敢發及仁宗至近郊眾猶未知也三月朔列牘請署後決以三月三日禦殿聽政乃立署之眾大喜莫知所爲明日迎仁宗入執左丞相阿忽臺及安西王阿難答等就誅內難悉平自冬至春未嘗一至家休沐夏五月武宗至自北卽皇帝位拜太傅錄軍國重事仍總百揆賜宅一區按李孟傳成宗崩安西王阿難答謀繼大統成後爲之主丞相樞密同聲附和中書左丞相哈剌哈孫答剌罕密使來告仁宗疑而未行孟曰支子不嗣世祖之典訓也今宮車晏駕大太子遠在萬里宗廟社稷危疑之秋殿下當奉大母急還宮庭以折姦謀固人心不然國家安危未可保也仁宗猶豫未決孟復進曰邪謀得成以一紙書召還則殿下母子且不自保豈暇論宗族乎仁宗悅曰先生之言宗廟社稷之福乃奉太后還都時哈剌哈孫稱病堅臥仁宗遣孟往問之適成後使人問疾絡繹不絕孟入長揖而坐已而前引其手胗其脈眾以爲醫乃不疑之旣得知安西王卽位有日還告曰事急矣先發者制人後發者制於人不可不早圖之左右之人皆不能決惟曲出伯鐵木兒勸其行或曰皇后深居九重八璽在手四衛之士一呼而應者累萬安西王府中從者如林殿下侍衛寡弱不過數十人兵仗不備奮赤手而往事未必濟不如靜守以俟阿合之至然後圖之未晚也阿合中國稱兄謂武宗也孟曰羣邪違棄祖訓黨附中宮欲立庶子天命人心必皆弗與殿下入造內庭以大義責之則凡知君臣之義者無不捨彼爲殿下用何求而弗獲克淸宮禁以迎大兄之至不亦可乎且安西旣正位號縱大太子至彼安肯兩手進璽退就藩國必將鬥於國中生民塗炭宗社危矣且危身以及其親非孝也遺禍難於大兄非悌也得時弗爲非智也臨機不斷無勇也仗義而動事必萬全仁宗曰當以卜決之命召卜人有儒服持囊遊於市者召之至孟出迎語之曰大事待汝而決但言其吉乃入筮遇幹三五皆九立而獻卦曰是謂乾之睽乾剛也睽外也以剛處外乃定內也君子幹干行事也飛龍在天上治也輿曳牛掣其人耏且劓內兌廢也厥宗噬膚往必濟也大君外至明相麗也幹而不幹事乃睽也剛運善斷無惑疑也孟曰筮不違人是謂大同時不可以失仁宗喜振袖而起乃共扶上馬孟及諸臣皆步從入自延春門哈剌哈孫自東掖來就之至殿廊收首謀及同惡者悉送都獄奉禦璽北迎武宗中外翕然隨以定按阿沙不花傳成宗崩安西王阿難答乘間謀繼大統成後及丞相阿忽臺諸王迷裏帖木兒皆陰爲之助時武宗猶在北邊太后及仁宗亦在懷孟未至適武宗遣脫脫計事京師丞相哈剌哈孫令急還報武宗而成後已密諭通政使只兒哈郎止其驛馬阿沙不花知事急與同知通政院事察乃謀作先日署文書給馬去只兒哈郎聞脫脫已去方詰問吏閱案牘乃止太后及仁宗旣至京師有言安西王謀以三月三日僞賀仁宗千秋節因以舉事者阿沙不花言之哈剌哈孫且曰先人者勝後人者敗後一垂簾聽政我等皆受制於人矣不若先事而起哈剌哈孫曰善乃前二日白仁宗詐稱武宗遣使召安西王計事至卽執送上都盡誅丞相阿忽臺以下諸姦臣與哈剌哈孫皆居禁中仁宗以太子監國遣使北迎武宗而武宗遲回不進遣使還報太后曰非阿沙不花往不可乃遣奉衣帽尙醞以往至野馬川見武宗備道兩宮意及陳安西王謀變始末且言太子監國所以備他變以待陛下臣萬死保其無他武宗大悅解衣衣之拜中書平章政事軍國大事並聽裁決因奏平內難之有功者燕只哥以下十人爲兵馬指揮爲直省舍人詔先奉蒲萄酒及錦綺還報兩宮仁宗卽日率羣臣出巡武宗入上都加阿沙不花特進太尉依前平章政事命與丞相塔思不花還京師治安西王黨諸連坐囊加眞等三十餘人皆釋之按阿禮海牙傳阿禮海牙畏吾氏集賢大學士脫列之子也兄野訥事仁宗於潛邸大徳九年仁宗奉興聖太后出居懷州從者單弱多懷去計野訥獨無所畏難成宗崩權臣阿附中宮不遣使告哀宗藩仁宗有聞將自懷州入京宮臣或持不可野訥屏人密啟曰天子晏駕而皇子已早卒天下無主邪謀方興懷寧王及殿下世祖裕皇賢孫人心所屬久矣宜急奉大母入定大計邪謀必止迎立懷寧王以正大器在此行矣仁宗卽白太后以二月至京師遂誅柄臣二人遣使迎武宗武宗卽位召野訥賜玉帶授嘉議大夫登極部匯考二十四

元二武宗至大四年三月庚寅仁宗以皇太子卽皇帝位按元史仁宗本紀仁宗諱愛育黎拔力八達順宗次子武宗之弟也母曰興聖太后弘吉剌氏至元二十二年三月丙子生大徳九年冬十月成宗不豫中宮秉政詔帝與太后出居懷州十年冬十二月至懷州所過郡縣供帳華侈悉令撤去嚴飭扈從毋擾於民且諭僉事王毅察而言之民皆感悅十一年春正月成宗崩時武宗爲懷寧王總兵北邊戊子帝與太后聞哀奔赴庚寅至衛輝經比干墓顧左右曰紂內荒於色毒痡四海比干諫紂刳其心遂失天下令祠比干於墓爲後世勸至漳河值大風雪田叟有以盂粥進者近侍卻不受帝曰昔漢光武嘗爲寇兵所迫食豆粥大丈夫不備嘗艱阻往往不知稼穡艱難以致驕惰命取食之賜叟綾一匹慰遣之行次邯鄲諭縣官曰吾慮衛士不法胥吏科斂重爲民困乃命王傅巡行察之二月辛亥至大都與太后入內哭盡哀復出居舊邸日朝夕入哭奠左丞相阿忽臺等潛謀推皇后伯要眞氏稱制安西王阿難答輔之時左丞相哈剌哈孫答剌罕稱疾守宿掖門凡三月密持其機陽許之夜遣人啟帝曰懷寧王遠不能猝至恐變生不測當先事而發三月丙寅帝率衛士入內召阿忽臺等責以亂祖宗家法命執之鞫問辭服戊辰伏誅諸王闊闊出牙忽都等曰今罪人斯得太子實世祖之孫宜早正天位帝曰王何爲出此言也彼惡人潛結宮壼構亂我家故誅之豈欲作威覬望神器耶懷寧王吾兄也正位爲宜乃遣使迎武宗於北邊五月乙丑帝與太后會武宗於上都甲申武宗卽位六月癸巳詔立帝爲皇太子受金寶十一月戊寅受玉冊領中書省樞密院至大二年八月立尙書省詔太子兼尙書令戒飭百官有司振紀綱重名器夙夜以赴事功詹事院臣啟金州獻瑟瑟洞請遣使采之帝曰所寶惟賢瑟瑟何用焉若此者後勿復聞先是近侍言賈人有售美珠者帝曰吾服禦雅不喜飾以珠璣生民膏血不可輕耗汝等當廣進賢才以恭儉愛人相規不可以奢靡�財相導言者慚而退淮東宣慰使撒都獻玉觀音七寶帽頂寶帶寶鞍卻之戒諭如初四年春正月庚辰武宗崩三月庚寅卽皇帝位於大明殿受諸王百官朝賀詔曰惟昔先帝事皇太后撫朕眇躬孝友天至由朕得托順考遺體重以母弟之嫡加有削平內難之功於其踐阼曾未逾月授以皇太子寶領中書令樞密使百揆機務聽所總裁於今五年先帝奄棄天下勛戚元老咸謂大寶之承旣有成命非與前聖賓天而始徵集宗親議所宜立者比當稽周漢晉唐故事正位宸極朕以國卹方新誠有未忍是用經時今則上奉皇太后勉進之命下徇諸王勸戴之勤三月十八日於大都大明殿卽皇帝位凡尙書省誤國之臣先已伏誅同惡之徒亦已放殛百司庶政悉歸中書命丞相鐵木疊兒平章政事李道復等從新拯治可大赦天下敢以赦前事相告言者罪以其罪諸衙門及近侍人等毋隔越中書奏事諸上書陳言者量加旌擢其僥幸獻地土並山場�冶及中寶之人�禁止之諸王駙馬經過州郡不得非理需索應和顧和買隨卽給價毋困我民按王約傳仁宗正位宸極欲用陰陽家言卽位光天殿卽東宮也約言於太保曲樞曰正名定分當禦大內太保入奏遂卽位於大明殿按囊加歹傳成宗崩昭聖元獻太后與仁宗在懷州太后召囊加歹不憐吉歹脫因不花八思臺等諭之曰今宮車晏駕皇后欲立安西王阿難答爾等當毋忘世祖裕宗在天之靈盡力奉二皇子囊加歹頓首曰臣等𨿽碎身不能仰報兩朝之恩願效死力旣至京師仁宗遣囊加歹與八恩臺詣諸王禿剌議事宜時內外洶洶猶豫莫敢言囊加歹獨贊禿剌定計先發歸白仁宗意猶遲疑固問可否對曰事貴速成後將受制於人矣太后與仁宗意乃決內難旣平仁宗監國命同知樞密院事武宗卽位眞拜同知樞密事階資徳大夫賜以七寶束帶鞍轡衣甲弓矢黃金五十兩以旌其定策之功尋授幵縣萬戶府達魯花赤仍同知樞密院事仁宗嘗語近臣曰今春之事吾與太后疑不能主賴囊加歹一語而定吾聞周文王有姜太公囊加歹亦予家姜太公也其見稱許如此仁宗延佑七年三月庚寅英宗以皇太子卽皇帝位按元史英宗本紀英宗諱碩徳八剌仁宗嫡子也母莊懿慈聖皇后弘吉剌氏以大徳七年二月甲子生仁宗欲立爲太子帝入謁太后固辭曰臣幼無能且有兄在宜立兄以臣輔之太后不許延佑三年十二月丁亥立爲皇太子授金寶開府置官屬監察禦史段輔太子詹事郭貫等首請近賢人擇師傅帝嘉納之六年十月戊午受玉冊詔命百司庶務必先啟太子然後奏聞帝謂中書省臣曰至尊委我以天下事日夜寅畏惟恐弗堪卿等亦當洗心滌慮恪勤乃職勿有隳壞以貽君父憂七年春正月戊戌仁宗不豫帝憂形於色夜則焚香泣曰至尊以仁慈禦天下庶績順成四海淸晏今天降大厲不如罰殛我身使至尊永爲民主辛丑仁宗崩帝哀毀過禮素服寢於地日歠一粥癸卯太陰犯斗甲辰太子太師鐵木疊兒以太后命爲右丞相丙午遣使分讞內外刑獄戊申賑通漷二州蒙古貧民汰知樞密院事四員禁巫祝日者交通宗戚大官二月壬午罷造永福寺賑大同丰州諸驛饑以江浙行省左丞相黑驢爲中書平章政事丁巳修佛事戊午祭社稷建禦容殿於永福寺汰富民竄名宿衛者給役蒙古諸驛己未命儲糧於宣徳開平和林諸倉以備賑貸供億復以都水監隸中書辛丑太陰犯軒轅禦女平章政事赤斤鐵木兒禦史大夫脫歡罷爲集賢大學士壬戌太陰犯靈臺甲子鐵木疊兒阿散請捕逮四川行省平章政事趙世延赴京參議中書省事乞失監坐鬻官刑部以法當杖太后命笞之帝曰不可法者天下之公徇私而輕重之非示天下以公也卒正其罪丙寅以陜西行省平章政事趙世榮爲中書平章政事江西行省右丞木八剌爲中書右丞參知政事張思明爲中書左丞中書左丞換住罷爲嶺北行省右丞丁卯太陰犯日星白雲宗攝沈明仁爲不法坐罪詔籍江南冒爲白雲僧者爲民己巳修鎭雷佛事於京城四門罷上都乾元寺規運總管府庚午太陰犯斗辛未括民間系官山場河泊�冶廬舍壬申召陜西行臺禦史大夫答失鐵木兒赴闕以遼陽大同上都甘肅官牧羊馬牛�給朔方民戶仍給曠地屯種癸酉括勘崇祥院地其冒以官地獻者追其直以民地獻者歸其主決開平重囚丙子定京城環衛更番法準五衛漢軍歲例丁丑奪前中書平章政事李孟所受秦國公制命仍僕其先墓碑戊寅中書平章政事兀伯都剌罷爲甘肅行省平章政事阿禮海牙罷爲湖廣行省平章政事鐵木疊兒以前禦史中丞楊朵兒只中書平章政事蕭拜住違太后旨矯命殺之�籍其家徽政院使失列門以太后命請更朝官帝曰此豈除官時耶且先帝舊臣豈宜輕動俟予卽位議於宗親元老賢者任之邪者黜之可也司農卿完者不花言先帝以土田頒賜諸臣者宜悉歸之官帝問曰所賜爲誰對曰左丞相阿散所得爲多帝曰予嘗諭卿等當以公心輔弼卿於先朝嘗請海泊之稅以阿散奏而止今卿所言乃復私憾耳非公議也豈輔弼之道耶遂出完者不花爲湖南宣慰使奪僧輦眞喫剌思等所受司徒國公制仍銷其印三月辛巳以中書禮部領教坊司壬午賑陳州嘉定州饑瓜哇遣使入貢戊子太陰犯酒旗上星熒惑犯進賢徵諸王駙馬流竄者給侍從遣就分邑庚寅帝卽位詔曰洪惟太祖皇帝膺期撫運肇開帝業世祖皇帝神機睿略統一四海以聖繼聖迨我先皇帝至仁厚徳涵濡羣生君臨萬國十年於玆以社稷之遠圖定天下之大本�謀宗親授予冊寶方春宮之與政遽昭考之賓天諸王貴戚元勛碩輔咸謂朕宜體先帝付托之重皇太后擁護之慈旣深系於人心詎可虛於神器合辭勸進誠意交孚乃於三月十一日卽皇帝位於大明殿大赦天下尊太后爲太皇太后英宗至治三年九月癸巳泰定帝以晉王卽皇帝位於龍居河按元史泰定帝本紀泰定皇帝諱也孫鐵木兒顯宗甘麻剌之長子裕宗之嫡孫也初世祖以第四子那木罕爲北安王鎭北邊北安王薨顯宗以長孫封晉王代之統領太祖四大斡耳朵及軍馬達達國土至元十三年十月二十九日帝生於晉邸大徳六年晉王薨帝襲封是爲嗣晉王仍鎭北邊成宗武宗仁宗之立咸與翊戴之謀有盟書焉王府內史倒剌沙得幸於帝常偵伺朝廷事機以其子哈散事丞相拜住且入宿衛久之哈散歸言禦史大夫鐵失與拜住意相忤欲傾害之至治三年三月宣徽使探忒來王邸爲倒剌沙言主上將不容於晉王汝盍思之於是倒剌沙與探忒深相要結八月二日晉王獵於禿剌之地鐵失密遣斡羅思來告曰我與哈散也先鐵木兒失禿兒謀已定事成推立王爲皇帝又命斡羅思以其事告倒剌沙且言汝與馬速忽知之勿令旭邁傑得聞也於是王命囚斡羅思遣別烈迷失等赴上都以逆謀告未至癸亥英宗南還駐蹕南坡是夕鐵失等矯殺拜住英宗遂遇弒於幄殿諸王按梯不花及也先鐵木兒奉皇帝璽綬北迎帝於鎭所癸巳卽皇帝位於龍居河大赦天下詔曰薛禪皇帝可憐見嫡孫裕宗皇帝長子我仁慈甘麻剌爺爺根底封授晉王統領成吉思皇帝四个大斡耳朵及軍馬達達國土都付來依著薛禪皇帝聖旨小心謹愼但凡軍馬人民的不揀甚麼勾當裏遵守正道行來的上頭數年之間百姓得安業在後完澤篤皇帝教我繼承位次大斡耳朵裏委付了來已委付了的大營盤看守著扶立了兩个哥哥曲律皇帝普顏篤皇帝侄碩徳八剌皇帝我累朝皇帝根底不謀異心不圖位次依本分與國家出气力行來諸王哥哥兄弟每眾百姓每也都理會的也者今我的侄皇帝生天了也麼道迆南諸王大臣軍士的諸王駙馬臣僚達達百姓每眾人商量著大位次不宜久虛惟我是薛禪皇帝嫡派裕宗皇帝長孫大位次裏合坐地的體例有其餘爭立的哥哥兄弟也無有這般晏駕其間比及整治以來人心難測宜安撫百姓使天下人心得寧早就這里卽位提說上頭從著眾人的心九月初四日於成吉思皇帝的大斡耳朵裏大位次裏坐了也交眾百姓每心安的上頭赦書行有泰定帝致和元年九月壬申文宗以懷王襲皇帝位按元史文宗本紀文宗諱圖帖睦爾武宗之次子明宗之弟也母曰文獻昭聖皇后唐兀氏大徳三年武宗總兵北邊帝以八年春正月癸亥生十一年武宗入繼大統至大四年武宗崩傳位於弟仁宗延佑三年丞相鐵木疊兒等議立英宗爲皇太子明宗以武宗長子乃出之居於朔漠及英宗卽位鐵木疊兒復爲丞相懷私固寵構釁骨肉諸王大臣莫不自危至治元年五月中政使咬住告脫歡察兒等交通親王於是出帝居於海南三年六月英宗在上都謂丞相拜住曰朕兄弟實相友愛曩以小人譖訴俾居遠方當亟召還明正小人離間之罪未幾鐵失也先鐵木兒等爲逆而晉王遂立爲皇帝攺元泰定召帝於海南之瓊州還至潭州復命止之居數月乃還京師十月封懷王賜黃金印二年正月又命出居建康以殊祥院使也先捏掌其衛士初晉王旣爲皇帝以內史倒剌沙爲中書平章政事遂爲丞相狡愎自用災異數見而帝兄弟播越南北人心思之致和元年春大駕出畋柳林以疾還宮諸王滿禿阿馬剌臺太常禮儀使哈海宗正紮魯忽赤闊闊出等與僉樞密院事燕鐵木兒謀曰今主上之疾日臻將往上都如有不諱吾黨扈從者執諸王大臣殺之居大都者卽縛大都省臺官宣言太子已至正位宸極傳檄守禦諸關則大事濟矣三月大駕至上都滿禿闊闊出等扈從西安王阿剌忒納失裏居守燕鐵木兒亦畱大都時也先捏私至上都與倒剌沙等圖弗利於帝乃遣宗正紮魯忽赤雍古臺遷帝居江陵七月庚午泰定皇帝崩於上都倒剌沙及梁王王禪遼王脫脫因結黨害政人皆不平時燕鐵木兒實掌大都樞密符印謀於西安王阿剌忒納失裏陰結勇士以圖舉義八月甲午黎明百官集興聖宮燕鐵木兒率阿剌鐵木兒孛倫赤等十七人兵皆露刃號於眾曰武宗皇帝有聖子二人孝友仁文天下正統當歸之今爾一二臣敢紊邦紀有不順者斬乃手縛平章政事烏伯都剌伯顏察兒分命勇士執中書左丞朵朵參知政事王士熙參議中書省事脫脫吳秉道侍禦史鐵木哥丘世傑治書侍禦史脫歡太子詹事丞王恆等皆下之獄燕鐵木兒與西安王阿剌忒納失裏共守內廷籍府庫錄符印召百官入內聽命卽遣前河南行省參知政事明裏董阿前宣政使答裏麻失裏馳驛迎帝於江陵密以意諭河南行省平章政事伯顏令簡兵以備扈從是日前湖廣行省左丞相別不花爲中書左丞相太子詹事塔失海涯爲中書平章政事前湖廣行省右丞速速爲中書左丞前陜西行省參知政事王不憐吉臺爲樞密副使與中書右丞趙世延同簽樞密院事燕鐵木兒翰林學士承旨亦列赤通政院使寒食分典機務調兵守禦關要徵諸衛兵屯京師下郡縣造兵器出府庫犒軍士燕鐵木兒直宿禁中達旦不寐一夕或再徙人莫知其處乙未以西安王令給宿衛京城軍士鈔有差調諸衛兵守居庸關及盧兒嶺丙申遣左衛率使禿魯將兵屯白馬甸隆鎭衛指揮使斡都蠻將兵屯泰和嶺丁酉發中衛兵守遷民鎭又遣撒裏不花等往迎帝且令塔失帖木兒矯爲使者自南來言帝已次近郊使民毋驚疑戊戌徵宣靖王買奴諸王燕不花於山東己亥徵兵遼陽明裏董阿至汴梁執行省臣皆下之獄又收肅政廉訪司萬戶府及郡縣印庚子發宗仁衛兵增守遷民鎭辛丑遣萬戶徹裏帖木兒將兵屯河中壬寅河南行省以郡縣闕人權署官攝其事癸卯燕鐵木兒之弟撒惇子唐其勢自上都來歸河南行省殺平章曲烈右丞別鐵木兒是日明裏董阿等至江陵甲辰帝發江陵遣使召鎭南王鐵木兒不花威順王寬徹不花湖廣行省平章政事髙昌王鐵木兒補化來會執湖廣行省左丞馬合某送京師以別薛代之河南行省出府庫金千兩銀四千兩鈔七萬一千錠分給官吏將士又命有司造乘輿供張儀仗等物乙巳遣隆鎭衛指揮使也速臺兒將兵守碑樓口河南行省殺其參政脫孛臺召陜西行臺侍禦史馬札兒臺及行省平章政事探馬赤不至丙午諸王按渾察至京師遣前西臺禦史剌馬黑巴等諭陜西丁未撒惇守居庸關唐其勢屯古北口命河南行省造銀符以給軍士有功者戊申燕鐵木兒又令乃馬臺矯爲使者北來言周王整兵南行聞者皆悅帝命河南行省平章政事伯顏爲本省左丞相河南行省遣前萬戶孛羅等將兵守潼關己酉諸王滿禿阿馬剌臺宗正紮魯忽赤闊闊出前河南行省平章政事買閭集賢侍讀學士兀魯思不花太常禮儀院使哈海赤等十八人同謀援大都事覺倒剌沙殺之庚戌帝至汴梁伯顏等扈從北行以前翰林學士承旨阿不海牙爲河南行省平章政事發平灤民塹遷民鎭以禦遼東軍辛亥以燕鐵木兒知樞密院事亦列赤爲禦史中丞壬子阿速衛指揮使脫脫木兒帥其軍自上都來歸卽命守古北口癸丑鑄樞密分院印是日上都諸王及用事臣以兵分道犯京畿畱遼王脫脫諸王孛羅帖木兒太師朵帶左丞相倒剌沙知樞密院事鐵木兒脫居守甲寅剌馬黑巴等至陜西皆見殺乙卯脫脫木兒及上都諸王失剌平章政事乃馬臺詹事欽察戰於宜興斬欽察於陣禽乃馬臺送京師戮之失剌敗走丙辰燕鐵木兒奉法駕郊迎丁巳帝至京師入居大內責赤衛指揮使脫疊出自上都率其軍來歸命守古北口戊午以速速爲中書平章政事前禦史中丞曹立爲中書右丞江浙行省參知政事張友諒爲中書參知政事河南行省左丞相伯顏爲禦史大夫中書右丞趙世延爲禦史中丞己未以河南萬戶也速臺兒同知樞密院事罷回回掌教哈的所上都梁王王禪右丞相塔失鐵木兒太尉不花平章政事買閭禦史大夫紐澤等兵次楡林升宜興縣爲州隆鎭衛指揮使黑漢謀附上都坐棄市籍其家九月庚申朔燕鐵木兒督師居庸關遣撒惇以兵襲上都兵於楡林擊敗之追至懷來而還隆鎭衛指揮使幹都蠻以兵襲上都諸王滅裏鐵木兒脫木赤於陀羅臺執之歸於京師遣使卽軍中賜脫脫木兒等銀各千兩以分給軍士有功者賜京師耆老七十人幣帛命有司括馬中書左丞相別不花言回回人哈哈的自至治間貸官鈔違制別往番邦得寶貨無算法當沒官而倒剌沙私其種人不許今請籍其家從之燕鐵木兒請釋馬合某從之陜西兵入河中府劫行用庫鈔萬八千錠殺同知府事不倫禿壬戌遣使祭五嶽四瀆命速速宣諭中外曰昔在世祖以及列聖臨禦咸命中書省鋼維百司總裁庶政凡錢谷銓選刑罰興造罔不司之自今除樞密院禦史臺其餘諸司及左右近侍敢有隔越中書奏請政務者以違制論監察禦史其糾言之以髙昌王鐵木兒補化知樞密院事也先捏爲宣徽使紿居庸關軍士糗糧賜鎭南王鐵木兒不花等鈔有差徵五衛屯田兵赴京師安南國來貢方物賜上都將士來歸者鈔各有差樞密院臣言河南行省軍列戍淮西距潼關河中不遠湖廣行省軍惟平陽保定兩萬戶號稱精銳請發蘄黃戍軍一萬人及兩萬戶軍爲三萬命湖廣參政鄭昂霄萬戶脫脫木兒將之並黃河爲營以便徵遣從之召燕鐵木兒赴闕上都諸王也先帖木兒平章禿滿疊兒自遼東以兵入遷民鎭諸王八剌馬也先帖木兒以所部兵入管州殺掠吏民丙寅命造兵器江浙江西湖廣三省六萬事內郡四萬事丁卯燕鐵木兒率諸王大臣伏闕請早正大位以安天下帝固辭曰大兄在朔方朕敢紊天序乎燕鐵木兒曰人心向背之機間不容髮一或失之噬臍無及帝曰必不得已必明著朕意以示天下而後可賜西安王阿剌忒納失裏鎭南王帖木兒不花威順王寬徹不花宣靖王買奴等金各五十兩銀各五百兩幣各三十匹遣撒惇拒遼東兵於薊州東流沙河元帥阿兀剌守居庸關上都軍攻碑樓口指揮使也速臺兒禦之不克戊辰大司農明裏董阿大都畱守闊闊臺並爲中書平章政事募勇士從軍遣使分行河間保定眞定及河南等路括民馬徵鄢陵縣河西軍赴闕命襄陽萬戶楊克忠鄧州萬戶孫節以兵守武關命海道萬戶府來年運米三百一十萬石造金符八十己巳鑄禦寶成立行樞密院於汴梁以同知樞密院事也速臺兒知行樞密院事將兵行視太行諸關西擊河中潼關軍以折疊弩分給守關軍士上都諸王忽剌臺等引兵犯崞州庚午命有司和市粟豆十六萬五千石分給居庸等關軍馬遣軍民守歸峽諸隘辛未常服謁太廟雲南孟定路土官來貢方物烏伯都剌鐵木哥棄市朵朵王士熙伯顏察兒脫歡等各流於遠州並籍其家同知樞密院事脫脫木兒與遼東禿滿疊兒戰於薊州兩家店壬申帝卽位於大明殿受諸王百官朝賀大赦詔曰洪惟我太祖皇帝混一海宇爰立定制以一統緒宗親各受分地勿敢妄生覬覦此不易之成規萬世所共守者也世祖之後成宗武宗仁宗英宗以公天下之心以次相傳宗王貴戚咸遵祖訓至於晉邸具有盟書願守藩服而與賊臣鐵失也先帖木兒等潛通陰謀冒幹寶位使英宗不幸罹於大故朕兄弟播越南北備歷艱險臨禦之事豈獲與聞朕以叔父之故順承惟謹於今六年災異疊見權臣倒剌沙烏伯都剌等專權自用�遠勛舊廢棄忠良變亂祖宗法度空府庫以私其黨類大行上賓利於立幼顯握國柄用成其姦宗王大臣以宗社之重統緒之正協謀推戴屬於眇躬朕以菲徳宜俟大兄固讓再三宗戚將相百僚耆老以爲神器不可以久虛天下不可以無主周王遼隔朔漠民庶皇皇已及三月誠懇迫切朕故從其請謹俟大兄之至以遂朕固讓之心已於致和元年九月十三日卽皇帝位於大明殿其以致和元年爲天歷元年可大赦天下自九月十三日昧爽已前除謀殺祖父母父母妻妾殺夫奴婢殺主謀故殺人但犯彊盜印造僞鈔不赦外其餘罪無輕重咸赦除之於戲朕豈有意於天下哉重念祖宗開創之艱恐隳大業是以勉徇輿情尙賴爾中外文武臣僚協心相予輯寧億兆以成治功咨爾多方體予至意按任速哥傳泰定中倒剌沙用事天變數見速哥乃密與平章政事速速謀曰先帝之仇孤臣朝夕痛心而不能報者以未有善策也今吾思之武宗有子二人長子周王正統所屬然遠居朔方難以達意次子懷王人望所歸而近在金陵易於傳命若能同心推戴以圖大計則先帝之仇可雪也速速深然之時燕帖木兒方僉樞密院事握兵柄二人深結納之冬乃告以所謀燕帖木兒初聞之矍然因徐說之曰天下之事惟順逆兩塗以順討逆何患不克況公國家世臣與國同休戚今國難不卹他日有先我而謀者禍必及矣於是燕帖木兒許之致和元年懷王自金陵遷江陵俄而泰定帝崩倒剌沙逾月不立君物情洶洶速哥乃與速速從燕帖木兒奉豫王令率諸豪傑乘時奮義以八月四日執居守省臣發兵塞居庸諸關召文武百僚集闕下諭以翊戴大義遣使迎懷王於江陵懷王至京師羣臣請正大統遂卽皇帝位是爲文宗論功行賞擢速哥爲禮部尙書速哥辭曰臣曩備宿衛南坡之變不能勇效一死以報國士之知今日之舉皆諸將相之力在臣未足贖罪又曷敢言功乎文宗慰勉之乃拜命而其他賞賚一無所受按伯顏傳致和元年七月泰定帝崩八月丞相燕鐵木兒遣明裏董阿迎立武宗子懷王於江陵道過河南使以謀密告伯顏伯顏嘆曰此吾君之子也吾夙荷武皇厚恩委以心膂今爵位至此非覬萬一爲己富貴計大義所臨曷敢願望卽集僚屬明告以故於是會計倉廩府庫谷粟金帛之數乘輿供禦牢餼膳羞徒旅委積士馬芻糒供億之須以及賞賚犒勞之用靡不備至不足則檄州縣募民折諭明年田租及貸商人貨貲約倍息以償又不足則邀東南常賦之經河南者輒止之以給其費徵發民丁增置驛馬補城櫓浚濠池修戰守之具嚴僥邏斥堠日被堅執銳與僚佐曹掾籌其便宜卽遣蒙哥不花以其事馳告懷王又使羅裏報燕鐵木兒曰公盡力京師河南事我當自效伯顏別募勇士五千人以迎帝於南而躬勒兵以俟參政脫別臺曰今蒙古軍馬與宿衛之士皆在上都而令探馬赤軍守諸隘吾恐此事之不可成也我等圖保性命他何計哉伯顏不從其言其夜脫別臺手刃欲殺伯顏爲變伯顏覺遂拔劍殺之奪其所部軍器收馬千二百騎懷王命撒裏不花拜伯顏河南行省左丞相懷王至河南伯顏屬櫜鞬擐甲冑與百官父老導入咸俯伏稱萬歲卽上前叩頭勸進懷王解金鎧禦服寶刀及海東白鶻文豹賜伯顏明日扈從北行九月懷王卽皇帝位是爲文宗文宗天歷二年春正月丙戌明宗以皇長子卽皇帝位於漠北按元史明宗本紀明宗諱和世武宗長子也母曰仁獻章聖皇后亦乞烈氏成宗大徳三年命武宗撫軍北邊帝以四年十一月壬子生成宗崩十一年武宗入繼大統立仁宗爲皇太子命以次傳於帝武宗崩仁宗立延佑三年春議建東宮時丞相鐵木疊兒欲固位取寵乃議立英宗爲皇太子又與太后幸臣識烈門譖帝於兩宮浸潤久之其計遂行於是封帝爲周王出鎭雲南置常侍府官屬以遙授中書左丞相禿忽魯大司徒斡耳朵中政使尙家奴山北遼陽等路蒙古軍萬戶孛羅翰林侍講學士教化等�爲常侍中衛親軍都指揮使唐兀兵部尙書賽罕八都魯爲中尉仍置諮議記室各二員遣就鎭是年冬十一月帝次延安禿忽魯尙家奴孛羅及武宗舊臣釐日沙不丁哈八兒禿等皆來會教化謀曰天下者我武皇之天下也出鎭之事本非上意由左右構間致然請以其故白行省俾聞之朝廷庶可杜塞離間不然事變叵測遂與數騎馳去先是阿思罕爲太師鐵木疊兒奪其位出之爲陜西行省丞相及教化等至卽與平章政事塔察兒行臺禦史大夫脫裏伯中丞脫歡悉發關中兵分道自潼關河中府入已而塔察兒脫歡襲殺阿思罕教化於河中帝遂西行至北邊金山西北諸王察阿臺等聞帝至咸率眾來附帝至其部與定約束每歲冬居紮顏夏居斡羅斡察山春則命從者耕於野泥十餘年間邊境寧謐延佑七年仁宗崩英宗嗣立是歲夏四月丙寅子妥歡帖木爾生是爲至正帝至治三年八月癸亥禦史大夫鐵失等弒英宗晉王也孫鐵木兒自立爲皇帝攺元泰定五月遣使扈從皇后八不沙至自京師二年帝弟圖帖睦爾以懷王出居於建康三年三月癸酉子懿璘質班生是爲寧宗歲戊辰七月庚午泰定皇帝崩於上都倒剌沙專權自用逾月不立君朝野疑懼時僉樞密院事燕鐵木兒畱守京師遂謀舉義八月甲午黎明召百官集興聖宮兵皆露刃號於眾曰武皇有聖子二人孝友仁文天下歸心大統所在當迎立之不從者死乃縛平章烏伯都剌伯顏察兒以中書左丞朵朵參知政事王士熙等下於獄燕鐵木兒與西安王阿剌忒納失裏固守內廷於是帝方遠在沙漠猝未能至慮生他變乃迎帝弟懷王於江陵且宣言已遣使北迎帝以安眾心復矯稱帝所遣使者自北方來云周王從諸王兵整駕南轅旦夕卽至矣丁巳懷王入京師羣臣請正大統固讓曰大兄在北以長以徳當有天下必不得已當明以朕志播告中外九月壬申懷王卽位是爲文宗攺元天歷詔天下曰謹俟大兄之至以遂朕固讓之心時倒剌沙在上都立泰定皇帝子爲皇帝乃遣兵分道犯大都而梁王王禪右丞相答失鐵木兒禦史大夫紐澤太尉不花等兵皆次於楡林燕帖木兒與其弟撒惇子唐其勢等帥師與戰屢敗之上都兵皆潰十月辛丑齊王月魯帖木兒元帥不花帖木兒以兵圍上都倒剌沙乃奉皇帝寶出降兩京道路始通於是文宗遣哈散及撒迪等相繼來迎朔漠諸王皆勸帝南還京師遂發北邊諸王察阿臺沿邊元帥朵烈捏萬戶買驢等咸帥師扈行舊臣孛羅尙家奴哈八兒禿皆從至金山嶺北行省平章政事潑皮奉迎武寧王徹徹禿僉樞密院事帖木兒不花繼至乃命孛羅如京師兩京之民聞帝使者至歡呼鼓舞曰吾天子實自北來矣諸王舊臣爭先迎謁所至成聚天歷二年正月乙丑文宗復遣中書左丞躍裏帖木兒來迎乙酉撒迪等至入見帝於行幄以文宗命勸進丙戌帝卽位於和寧之北扈行諸王大臣咸入賀乃命撒迪遣人還報京師天歷二年八月庚寅文宗復以皇太子襲皇帝位按元史明宗本紀天歷二年正月丙戌帝卽位於和寧之北扈行諸王大臣咸入賀乃命撒迪遣人還報京師二月文宗立奎章閣學士院於京師遣人以除目來奏帝並從之三月戊午朔次潔堅察罕之地辛酉文宗遣右丞相燕鐵木兒奉皇帝寶來上禦史中丞八卽剌知樞密院事禿兒哈帖木兒等各率其屬以從四月癸巳燕鐵木兒見帝於行在率百官上皇帝寶帝嘉其勛拜太師復諭燕鐵木兒等曰凡京師百官朕弟所用者並仍其舊卿等其以朕意諭之辛丑文宗立都督府於京師遣使來奏又以臺憲官除目來上並從之癸卯遣使如京師卜日命中書左丞相鐵木兒補化攝告卽位於郊廟社稷遣武寧王徹徹禿及哈八兒禿立文宗爲皇太子仍立詹事院五月乙亥次禿忽剌敕大都省臣鑄皇太子寶時求太子故寶不知所在近侍伯不花言寶藏於上都行幄遣人至上都索之無所得乃命更鑄之丁丑皇太子發京師鎭南王帖木兒不花諸王也速斡卽答來不花朵來只班伯顏也不千駙馬別闍裏及扈衛百官悉從行七月丙子文宗受皇太子寶戊寅次小只之地壬午遣使詣京師八月乙酉朔次王忽察都之地丙戌皇太子入見是日宴皇太子及諸王大臣於行殿庚寅帝暴崩乙亥皇太子復卽皇帝位按文宗本紀天歷二年夏四月癸卯明宗遣武寧王徹徹禿中書平章政事哈八兒禿來錫命立帝爲皇太子五月丙子徹徹禿哈八兒禿至自行在所致立皇太子之命賜徹徹禿金五百兩余有差攺儲慶使司爲詹事院伯顏鐵木兒補化及江南行臺禦史大夫阿兒思蘭海牙江浙行省平章政事曹立並爲太子詹事又除副詹事詹事丞及斷事官家令司典寶典用典醫等官丁丑帝發京師北迎明宗皇帝戊寅次於大口徵諸王鼎八入朝庚辰次香水園六月丁亥朔明宗遣近侍馬駒塔臺別不花至丁酉鐵木兒補化以旱乞避宰相位有旨諭之曰皇帝遠居沙漠未能卽至京師是以勉攝大位今亢陽爲災皆予闕失所致汝其勉修厥職祗修實政可以上答天變仍命馳奏於行在八月乙酉朔明宗次於王忽察都丙戌帝入見明宗宴帝及諸王大臣於行殿庚寅明宗崩帝入臨哭盡哀燕鐵木兒以明宗後之命奉皇帝寶授於帝遂還壬辰次孛羅察罕以伯顏爲中書左丞相依前太保欽察臺阿兒思蘭海牙趙世廷並中書平章政事甘肅行省平章朵兒只爲中書右丞中書參議阿榮太子詹事丞趙世安並中書參知政事前右丞相塔失鐵木兒知樞密院事鐵木兒補化及上都畱守鐵木兒脫並爲禦史大夫癸巳帝至上都乙未賜護守大行皇帝山陵官禦史大夫孛羅等鈔各有差焚四川僞造鹽茶引丙申監察禦史徐奭言天下不可一日無君神器不可一時而曠先皇帝奄棄臣庶已逾數日伏望聖上早正宸極以安億兆之心實宗社無疆之福流諸王忽剌出於海南丁酉命阿榮趙世安提調通政院事一切給驛事皆關白然後給遣戊戌四川囊加臺以指斥乘輿坐大不道棄市己亥帝復卽位於上都大安閣大赦天下詔曰朕惟昔上天啟我太祖皇帝肇造帝業列聖相承世祖皇帝旣大一統卽建儲貳而我裕皇天不假年成宗入繼才十餘載我皇考武宗歸膺大寶克享天心志存不私以仁廟居東宮遂嗣宸極甫及英皇降割我家晉邸違盟構逆據有神器天示譴告竟隕厥身於是宗戚舊臣協謀以舉義正名以討罪揆諸統緒屬在眇躬朕興念大兄播遷朔漠以賢以長歷數宜歸力拒羣言至於再四乃曰艱難之際天位久虛則眾志弗固恐隳大業朕𨿽從請而臨禦秉初志之不移是以固讓之詔始頒奉迎之使已遣尋命阿剌忒納失裏燕鐵木兒奉皇帝寶璽遠迓於途受寶卽位之日卽遣使授朕皇太子寶朕幸釋重負實獲素心乃率臣民北迎大駕而先皇帝跋涉山川蒙犯霜露道裏遼遠自春䢐秋懷艱阻於歷年望都邑而增慨徒禦弗愼屢爽節宣信使往來相望於道路彼此思見交切於衷懷八月一日大駕次王忽察都朕欣瞻對之有期獨兼程而先進相見之頃悲喜交集何數日之間而宮車弗駕國家多難遽至於斯念之痛心以夜繼日諸王大臣以爲祖宗基業之隆先帝付托之重天命所在誠不可違請卽正位以安九有朕以先皇帝奄棄方新摧怛何忍銜哀辭對固請彌堅執誼伏闕者三日皆宗社大計乃以八月十五日卽皇帝位於上都可大赦天下自天歷二年八月十五日昧爽以前罪無輕重咸赦除之於戲戡定之餘莫急乎與民休息丕變之道莫大乎使民知義亦惟爾中外大小之臣各究乃心以稱朕意按燕鐵木兒傳燕鐵木兒欽察氏�兀兒第三子世系見土土哈傳武宗鎭朔方備宿衛十餘年特愛幸之及卽位拜正奉大夫同知宣徽院事皇慶元年襲左衛親軍都指揮使泰定二年加太僕卿三年遷同僉樞密院事致和元年進僉書樞密院事泰定帝崩於上都丞相倒剌沙專政宗室諸王脫脫王禪附之利於立幼燕鐵木兒時總環衛事畱大都自以身受武宗寵拔之恩其子宜纂大位而一居朔漠一處南陲實天之所置將以啟之由是與公主察吉兒族黨阿剌帖木兒及腹心之士孛倫赤剌剌等議以八月甲午昧爽率勇士納禿魯等入興聖宮會集百官執中書平章烏伯都剌伯顏察兒兵皆露刃誓眾曰祖宗正統屬在武皇帝之子敢有不順者斬眾皆潰散遂捕姦黨下獄而與西安王阿剌忒納失裏入守內庭分處腹心於樞密自東華門夾道重列軍士使人傳命往來其中以防漏泄卽命前河南行省參知政事明裏董阿前宣政院使答剌麻失裏乘驛迎文宗於中興且令密以意諭河南行省平章伯顏選兵備扈從於是封府庫拘百司印遣兵守諸要害推前湖廣行省左丞相別不花爲中書左丞相詹事塔失海涯爲平章前湖廣行省右丞速速爲中書左丞前陜西行省參政王不憐吉臺爲樞密副使蕭忙古仍爲通政院使與中書右丞趙世延樞密同僉燕鐵木兒通政院使寒食分典庶務貸在京寺觀鈔募死士買戰馬運京倉粟以餉守禦士卒復遣使於各行省徵發錢帛兵器當時有諸衛軍無統屬者又有謁選及罷退軍官皆給之符牌以待調遣旣受命未知所謝注目而立乃指使南向拜眾皆愕然始知有定向矣燕鐵木兒宿衛禁中夜則更遷無定居坐以待旦者將一月弟撒惇子唐其勢時畱上都密遣塔失帖木兒召之皆棄其妻子來歸丁酉再遣撒裏不花鎖南班往中興趣大駕早發令塔失帖木兒設爲南使云諸王帖木兒不花寬徹普化湖廣河南省臣及河南都萬戶合軍扈駕旦夕且至民勿疑懼丁未命撒惇以兵守居庸關唐其勢屯古北口戊申復令乃馬臺爲北使稱明宗從諸王兵整駕南轅中外乃安辛亥撒裏不花至自中興雲乘輿已啟塗詔拜燕鐵木兒知樞密院事丙辰率百官備法駕郊迎丁巳文宗至京師入居大內己未上都王禪及太尉不花丞相塔失帖木兒平章買閭禦史大夫紐澤等軍次楡林九月庚申詔燕鐵木兒帥師禦之撒惇先驅至楡林西乘其未陣薄之北軍大敗甲子詔還都戊辰遼東平章禿滿疊兒以兵犯遷民鎭斬關以入遣撒惇往拒至薊州東沙流河累戰敗之燕鐵木兒以爲擾攘之際不正大名不足以系天下之志與諸王大臣伏闕勸進文宗固辭曰大兄在朔方朕敢紊天序乎燕鐵木兒曰人心向背之機間不容髮一或失之噬臍無及文宗悟乃曰必不得已當明詔天下以著予退讓之意而後可壬申文宗卽位攺元天歷赦天下癸酉封燕鐵木兒爲太平王以太平路爲其食邑甲戌加開府儀同三司上柱國錄軍國重事中書右丞相監修國史知樞密院事賜黃金五百兩白金二千五百兩鈔一萬錠金素織段色繒二千匹海東白鶻一靑鶻二豹一平江官地五百頃卽日詔將兵出薊州拒禿滿疊兒乙亥次三河而王禪等軍已破居庸關遂進屯三冢丙子燕鐵木兒蓐食倍道而還丁丑抵楡河關帝出都城將親督戰燕鐵木兒單騎請見曰陛下出民心必驚凡剪寇事一以責臣願陛下亟還宮以安黎庶文宗乃還明日丁丑阿速衛指揮使忽都不花塔海帖木兒同知太不花構變事覺械送京師斬以徇己卯與王禪前軍遇於楡河北我師奮擊敗之追至紅橋北王禪將樞密副使阿剌帖木兒指揮忽都帖木兒引兵會戰阿剌帖木兒執戈入刺燕鐵木兒側身以刀格其戈就斫之中左臂部將和尙馳擊忽都帖木兒亦中左臂二人驍將也敵爲奪气遂卻因據紅橋兩軍阻水而陣命善射者射之遂退師於白浮南命知院也速答兒八都兒亦訥思等分爲三隊張兩翼以角之敵軍敗走辛巳敵軍復合鏖戰於白浮之野周旋馳突戈戟戛摩燕鐵木兒手斃七人會日晡對壘而宿夜二鼓遣阿剌帖木兒孛倫赤嶽來吉將精銳百騎鼓噪射其營敵眾驚擾互自相擊至旦始悟人馬死傷無數明日天大霧獲敵卒二人云王禪等脫身竄山谷矣癸未天淸明王禪集散卒成列出山我師駐白浮西堅壁不動是夜又命撒惇潛軍繞其後部曲八都兒壓其前夾營吹銅角以震蕩之敵不悟而亂自相撾擊三鼓後乃西遁遲明追及昌平北斬首數千級降者萬餘人帝遣賜上尊諭旨曰丞相每戰親冒矢石脫有不虞其若宗社何自今後但憑髙督戰察將士之用命不用命者以賞罰之可也對曰臣以身先之爲諸將法敢後者軍法從事托之諸將萬一失利悔將何及是日敵軍再戰再北王禪單騎亡命也速答兒也不倫撒惇追之就命也速答兒及僉院徹裏帖木兒統卒三萬守居庸關還至昌平南俄報古北口不守上都軍掠石槽丙戌遣撒惇爲先驅燕鐵木兒以大軍繼其後至石槽敵軍方炊掩其不備直蹂之大軍並進追擊四十里至牛頭山擒駙馬孛羅帖木兒平章蒙古答失牙失帖木兒院使撒兒討溫等獻俘闕下戮之各衛將士降者不可勝紀餘兵奔竄夜遣撒惇襲之逐出古北口丁亥禿滿疊兒及諸王也先帖木兒軍陷通州將襲京師燕鐵木兒急引軍還十月己丑朔日將昏至通州乘其初至擊之敵軍狼狽走渡潞河庚寅夾河而軍敵列植黍�衣以�衣然火爲疑兵夜遁辛卯率師渡河追之癸巳駐檀子山之棗林也速帖木兒禿滿疊兒合陽翟王太平國王朵羅臺平章塔海軍來鬥士皆殊死戰至晚唐其勢陷陣殺太平死者蔽野餘兵宵潰已而撒惇將輕兵要之弗及而還乙未上都諸王忽剌臺指揮阿剌鐵木兒安童入紫荊關犯良鄕遊騎逼南城燕鐵木兒卽率諸將兵循北山而西令脫銜系囊盛莝豆以飼馬士行且食晨夜兼程至於盧溝河忽剌臺聞之望風西走是日凱旋入自肅淸門都人羅拜馬首以謝更生之惠燕鐵木兒曰此皆天子威靈吾何力焉入見帝大悅賜燕興聖殿盡歡而罷賜太平王黃金印並降制書賜玉盤龍衣珠衣寶珠金腰帶等物是日撒惇遣報禿滿疊兒軍復入古北口燕鐵木兒遂以師赴之戰於檀州南野敗之東路蒙古萬戶哈剌那懷率麾下萬人降餘兵東潰禿滿疊兒走還遼東獲忽剌臺阿剌帖木兒安童朵羅臺塔海等戮之先是齊王月魯帖木兒東路蒙古元帥不花帖木兒聞文宗卽位乃起兵趨上都圍之時上都屢敗勢蹙壬寅倒剌沙肉袒奉皇帝寶出請死齊王調兵護送至京師庚戌文宗禦興聖殿受皇帝寶下倒剌沙於獄兩都平丁巳加燕鐵木兒以答剌罕之號使其世世子孫襲之仍賜珠衣二七寶束帶一白金甕一黃金瓶二海東白鶻一靑鶻三白鷹一豹二十十二月置龍翊衛命領其事先是至治二年以欽察衛士多爲千戶所者凡三十五故分置左右二衛至是又折爲龍翊衛二年立都督府以統左右欽察龍翊三衛哈剌魯東路蒙古二萬戶府東路蒙古元帥府而以燕鐵木兒兼統之尋升爲大都督府燕鐵木兒乞解相印還宿衛帝勉之曰卿已爲省院惟未入臺其聽後命二月遷禦史大夫依前開府儀同三司上柱國錄軍國重事太平王未幾復拜中書右丞相監修國史知樞密院事領都督府龍翊侍衛親軍都指揮使司事就佩元降虎符依前開府儀同三司上柱國錄軍國重事答剌罕太平王先是文宗以天下旣定可行初志遣治書侍禦史撒迪迎大兄明宗於漠北三月辛酉乃詔燕鐵木兒護璽寶北上明宗嘉其功五月特拜開府儀同三司上柱國錄軍國重事中書右丞相監修國史大都督領龍翊親軍都指揮使事答剌罕太平王六月加拜太師餘如故從明宗南還八月朔明宗次王忽察都之地文宗以皇太子見庚寅明宗暴崩燕鐵木兒以皇后命奉皇帝璽寶授文宗疾驅而還晝則率宿衛士以扈從夜則躬擐甲冑繞幄殿巡護癸巳達上都遂與諸王大臣陳勸復正大位己亥文宗復卽位於上都至順三年十月庚子寧宗以鄜王卽皇帝位按元史寧宗本紀寧宗諱懿璘質班明宗第二子也母曰皇后乃蠻眞氏初武宗有子二人長明宗次文宗延佑中明宗封周王出居朔漠泰定之際正統遂偏天歷元年文宗入紹大統內難旣平卽遣使奉皇帝璽綬北迎明宗明宗崩文宗復卽皇帝位明宗有子二人長妥歡帖木耳次卽帝也天歷二年二月己巳封帝爲鄜王至順三年八月己酉文宗崩於上都皇后導揚末命申固讓初志傳位於明宗之子時妥歡帖木耳出居靜江帝以文宗眷愛之篤畱京師太師太平王右丞相燕鐵木兒請立帝以繼大統於是遣使徵諸王會京師中書百司政務咸啟中宮取進止八月甲寅中書省臣奉中宮旨預備大朝會賞賜金銀幣帛等物乙卯燕鐵木兒奉中宮旨賜駙馬也不幹子歡忒哈赤太尉孛蘭奚句容郡王答鄰答裏僉事小薛呵麻剌臺之子禿帖木兒公主本答裏諸王醜漢妃公主臺忽都魯諸王卯澤妃公主完者臺及公主本答裏徹裏帖木兒等金銀幣鈔有差是月渾源云內二州隕霜殺禾冀寧路之陽曲河曲二縣及荊門州皆旱江水又溢髙郵府之寶應興化二縣徳安府之云夢應城二縣大雨水九月丁丑塡星犯太微垣左執法辛巳修皇太后儀仗是夜地震有聲來自北是月益都路之莒沂二州泰安州之奉符縣濟寧路之魚臺丰縣曹州之楚丘縣平江常州鎭江三路松江府江陰州中興路之江陵縣皆大水河南府之洛陽縣旱十月庚子帝卽位於大明殿大赦天下詔曰洪惟太祖皇帝啟辟疆宇世祖皇帝統一萬方列聖相承法度明著我曲律皇帝入纂大統修舉庶政動合成法授天寶位於普顏篤皇帝以及格堅皇帝歷數之歸實當在我忽都篤皇帝紮牙篤皇帝而各播越遼遠時則有若燕鐵木兒建義效忠戢平內難以定邦國協恭推戴紮牙篤皇帝登極之始卽以讓兄之詔明告天下隨奉璽綬遠迓忽都篤皇帝朔方言還奄棄臣庶紮牙篤皇帝薦正宸極仁義之至視民如傷恩澤旁被無間遠邇顧育眇躬尢篤慈愛賓天之日皇后傳顧命於太師太平王右丞相答剌罕燕鐵木兒太保浚寧王知樞密院事伯顏等謂聖體彌畱益推固讓之初志以宗社之重屬諸大兄忽都篤皇帝之世嫡乃遣使召諸王宗親以十月一日來會於大都與宗王大臣同奉遺詔揆諸成憲宜禦神器以至順三年十月初四日卽皇帝位於大明殿可大赦天下自至順三年十月初四日昧爽以前除謀反大逆謀殺祖父母父母妻妾殺夫奴婢殺主謀故殺人但犯彊盜印造僞鈔蠱毒魘魅犯上者不赦外其餘一切罪犯咸赦除之大都上都興和三路差稅免三年腹裏差發並其餘諸郡不納差發去處稅糧十分爲率免二分江淮以南夏稅亦免二分土木工役除倉庫必合修理外毋復刱造以紓民力民間在前應有逋欠差稅課程盡行蠲免監察禦史肅政廉訪司官並內外三品以上正官歲舉才堪守令者一人申達省部先行錄用如果稱職舉官優加旌擢一任之內或犯贓私者量其輕重黜罰其不該原免重囚淹禁三年以上疑不能決者申達省部詳讞釋放學校農桑孝義貞節科舉取士國學貢試並依舊制廣海雲南梗化之民詔書到日限六十日內出官與免本罪許以自新於戲肆予衝人托於天下臣民之上任大守重若涉淵冰尙賴宗王大臣百司庶府交修乃職思盡厥忠嘉與億兆之民共保承平之治咨爾多方體予至意故玆詔示想知悉至順四年六月己巳順帝以明宗長子卽皇帝位按元史順帝本紀順帝名妥歡貼睦爾明宗之長子母罕祿魯氏名邁來迪郡王阿兒�蘭之裔孫也初太祖取西北諸國阿兒�蘭率其眾來降乃封爲郡王俾領其部族及明宗北狩過其地納罕祿魯氏延佑七年四月丙寅生帝於北方當泰定帝之崩太師燕鐵木兒與諸王大臣迎立文宗文宗旣卽位以明宗嫡長復遣使迎立之明宗卽位於和寧之北而立文宗爲皇太子及明宗崩文宗復正大位至順元年四月辛丑明宗後八不沙被讒遇害遂徙帝於髙麗使居大靑島中不與人接閱一載復詔天下言明宗在朔漠之時素謂非其己子移於廣西之靜江三年八月己酉文宗崩燕鐵木兒請文宗後立太子燕帖古思後不從而命立明宗次子懿璘質班是爲寧宗十一月壬辰寧宗崩燕鐵木兒復請立燕帖古思文宗後曰吾子尙幼妥歡貼睦爾在廣西今年十三矣且明宗之長子禮當立之乃命中書左丞闊裏吉思迎帝於靜江至良鄕具鹵簿以迓之燕鐵木兒旣見帝並馬徐行具陳迎立之意帝幼且畏之一無所答於是燕鐵木兒疑之故帝至京久不得立適太史亦言帝不可立立則天下亂以故議未決遷延者數月國事皆決於燕鐵木兒奏文宗後而行之俄而燕鐵木兒死後乃與大臣定議立帝且曰萬歲之後其傳位於燕帖古思若武宗仁宗故事諸王宗戚奉上璽綬勸進四年六月己巳帝卽位於上都詔曰洪惟我太祖皇帝受命於天肇造區夏世祖皇帝奄有四海治功大備列聖相傳丕承前烈我皇祖武宗皇帝入纂大統及致和之季皇考明宗皇帝遠居沙漠札牙篤皇帝戡定內難讓以天下我皇考賓天札牙篤皇帝復正宸極治化方隆奄棄臣庶今皇太后召大臣燕鐵木兒伯顏等曰昔者闊徹脫脫木兒只兒哈郎等謀逆以明宗太子爲名又先爲八不沙始以�忌妄構誣言�離骨肉逆臣等旣正其罪太子遂遷於外札牙篤皇帝後知其妄尋至大漸顧命有曰朕之大位其以朕兄子繼之時以朕遠徵南服以朕弟懿璘質班登大位以安百姓乃遽至大故皇太后體承札牙篤皇帝遺意以武宗皇帝之元孫明宗皇帝之世嫡以賢以長在予一人遣使迎還徵集宗室諸王來會合辭推戴今奉皇太后勉進之篤宗親大臣懇請之至以至順四年六月初八日卽皇帝位於上都於戲惟天惟祖宗全付予有家栗栗危懼若涉淵冰罔知攸濟尙賴宗親臣鄰交修不逮以底隆平其赦天下按燕鐵木兒傳文宗大漸遺詔立兄明宗之子已而文宗崩明宗次子懿璘質班卽位四十三日而崩文宗後臨朝燕鐵木兒與羣臣議立文宗子燕帖古思文宗後曰天位至重吾兒年方幼沖豈能任耶明宗有子妥歡貼睦爾出居廣西今年十三矣可嗣大統於是奉太后命召還京師至良鄕具鹵簿迎之燕鐵木兒與之並馬而行於馬上舉鞭指畫告以國家多難遣使奉迎之故而妥歡貼睦爾卒無一語酬之燕鐵木兒疑其意不可測且明宗之崩實與逆謀恐其卽位之後追舉前事故宿畱數月而心志日以瞀亂荒淫日甚體羸溺血而薨燕鐵木兒旣死妥歡貼睦爾始卽位是爲順帝

登極部匯考二十五

明一太祖平定天下洪武元年春正月乙亥卽皇帝位按明昭代典則太祖髙皇帝之先江東句容朱家巷人宋季時大父熙祖始徙家渡淮居泗州父仁祖又徙居鍾離之東鄕生四子髙皇帝其季也已而徙居鍾離西鄕後遷太平鄕之孤莊村甲申髙皇帝年十七值四方旱蝗民饑癘疫仁祖及太后陳氏俱崩旣葬追念仁祖太后嘗因夢許從釋氏乃入皇覺寺僅五十日寺僧以食不給散遣其徒遊四方髙皇帝西遊合肥歷光固汝潁諸州凡三年時汝潁兵起列郡騷動髙皇帝復還皇覺寺至是定遠人郭子興與其黨孫徳崖等自稱元帥率賓客子弟攻濠州城據之於是亂兵焚皇覺寺寺僧逃散髙皇帝亦出避兵方卜從雄未決蒙古將徹裏不花率兵欲復濠城憚不敢進惟日掠良民爲盜以僥賞皆恟恟相扇動不自安髙皇帝乃以壬辰閏三月朔旦抵濠州入門門者疑以爲諜執欲害之人以告子興子興遣人追至見髙皇帝狀貌奇偉大異常人因問所以來之故遂畱與謀事久之凡有攻伐卽命以往往輒勝子興由是兵勢益盛初宿州閔子鄕人馬公素剛直重然諾愛人喜施避仇定遠與子興爲刎頸交馬公有季女甚愛之術謂此女當大貴馬公謀還宿州起兵應子興卽以女托子興曰幸公善撫視子興撫之如己子已而馬公死子興欲爲女擇良配謂髙皇帝度量豁達有智略宜配之子興妻張氏曰今天下亂君舉大事正當收集豪傑與成功業一旦彼爲他人所親誰與共成事者子興遂以其女妻之卽髙皇后也髙皇帝旣在甥館遂日治兵掌徵討之事時湯和委心推翊爲萬夫長八月蒙古右丞相脫脫破蕭縣李二於徐州屠其城十二月李二將趙均用彭早住率餘眾奔濠郭子興孫徳崖納之二人本以窮蹙來奔子興徳崖反屈己下之事皆�命遂爲所制蒙古脫脫命將賈魯追趙均用等圍濠城均用等與子興徳崖極力拒守會賈魯死蒙古兵亦解去均用早住遂據濠州挾徳崖等爲己用均用自稱永義王早住稱魯淮王癸巳五月太祖髙皇帝徇定遠下滁陽濠城自蒙古兵退軍士多死傷髙皇帝乃歸鄕裏募兵得七百餘人鳳陽人徐達沈雄有智略與耿再成耿秉文郭英等皆來歸時彭趙二人馭下無道所部多暴橫髙皇帝乃與徐達等南略定遠中途遇賊還居是月有告定遠張家堡民兵號驢牌寨者孤軍乏食欲歸降未決髙皇帝以告子興子興選騎士費聚等從行入其營營中遣二將迎旣至其帥遂出迎曰公遠來郭公必有所命髙皇帝曰郭公與足下有舊聞足下軍艱食他敵欲來攻特遣吾相報能相從卽與俱往否則移兵避之其帥許諾請畱物以爲信髙皇帝解所佩香囊與之彼以牛脯爲獻後三日費聚還告曰彼且欲他往矣髙皇帝卽率兵三百人復抵其營使有勇力者往誘其帥來會帥至遂縛之令壯士五十人擁之以行十餘里乃遣人諭其營中曰爾帥已往可移軍來就於是營兵皆出焚其營壘悉驅其眾以還得壯士三千人遂率之而東夜襲蒙古知院老張於橫澗山黎明入其營老張棄軍遁去降其民兵男女七萬得精壯二萬悉加訓練於是率之南略滁陽道遇定遠人李善長來謁與語悅之畱置幕下俾掌書記遂與俱攻滁陽下之彭早住趙均用遣人邀髙皇帝將兵守盱泗以二人粗暴淺謀難與共事辭不往二人尋相吞並戰士多死早住亦亡惟均用專據濠州狠戾益甚子興勢孤遂將其所部萬人至滁州見髙皇帝所將兵號令嚴明軍容整肅乃大悅甲午冬十月元帥脫脫克髙郵分兵圍六合六合遣使求救於滁郭子興不答髙皇帝曰六合受圍無救必斃六合旣斃次將及滁時元兵號百萬諸將畏之子興屬髙皇帝往令禱於神髙皇帝曰事之可否當斷之於心何必禱也遂率師東至六合與耿再成守瓦梁壘元兵攻壘數四每垂陷輒又完壘苦戰元兵疑之髙皇帝又以計紿之元兵不敢迫遂引去旣而元兵復大至將攻滁州髙皇帝設伏澗側令再成佯走誘之渡澗伏發城中鼓噪而出內外夾擊元兵大敗獲其馬甚眾由是滁城得完時馮勝趙徳勝胡大海皆來從子興欲據滁稱王髙皇帝察知其意因說曰滁山城也舟楫不通商賈不集無形勝可居不足據也子興默然乙未閏正月滁城乏糧諸將謀所向髙皇帝曰固守孤城非計今欲謀所向惟和陽可圖然其城小而堅可以計取難以力勝子興遂命張天佑將兵前行耿再成將兵繼後約相距十餘里俟天佑兵薄城舉火爲應再成兵卽鼓行而趨天佑兵從他道就食遂誤前約再成候之過期不見舉火意天佑必已進遽率眾直抵城下蒙古平章也先帖木兒出急戰再成不利中矢退走眾皆潰會日暮蒙古收兵還天佑等始至急擊之追至和州小西門城中抽橋急我軍奪其橋而上天佑等登城大呼也先帖木兒乘夜遁去天佑遂據其城子興聞再成敗急屬髙皇帝將兵及率徐達李善長等進至和陽始知天佑已破城據之髙皇帝遂入撫定城中遣人報子興子興屬髙皇帝總守和陽是時濠城舊帥孫徳崖等亦乏糧率所部就食和州徳崖因求入城假居數月髙皇帝慮其彼眾我寡力不能抗不得已許之適有讒髙皇帝於子興者子興怒卽自滁來欲督過之子興至館髙皇帝往見之子興怒不言髙皇帝曰家事緩急皆可理外事當速謀孫徳崖在此昔與公有宿憾此爲可憂子興默然徳崖聞子興至心不自安欲他往髙皇帝疑有變急報子興備之徳崖軍旣發髙皇帝出城欲餞徳崖行二十餘里忽城中走報子興徳崖兩軍相鬥髙皇帝亟騎還徳崖軍在道者卽來追髙皇帝一人直前忿曰城中殺害我軍士汝寧不預謀髙皇帝曰吾以送友故出城城中爭鬥何由知之眾弗聽持髙皇帝馬銜擁之行展轉十五餘里遇徳崖弟麾兵欲加害有語者曰孫公在和陽存亡未可知萬一無事而先害朱公郭公必逞憾於孫公得無兩傷乎乃往觀之見子興系徳崖項與之對飲卽還告曰若從眾所爲幾害兩人眾怒猶未釋明日復拘入麻湖中又明日子興聞髙皇帝被執如失左右手亟遣徐達等往代達至謂眾曰不如釋朱公令之還以出孫公於是髙皇帝得還旣至和陽子興亦釋徳崖去徐達等亦還初子興旣執徳崖欲殺之以報舊憾及聞髙皇帝被執乃釋徳崖然心常怏怏憂悶致疾久不起遂卒徳崖欲襲其軍子興之子聞之懼不能當乃請髙皇帝代統之而常遇春鄧愈等皆來從時汝潁劉福通等迎韓林兒爲帝居亳遣人詣和陽招諸將張天佑遂往時髙皇帝發兵及親率將士取和陽西南民寨次第平之天佑尋自亳歸賫劉福通檄推子興之子爲都元帥天佑及髙皇帝皆副元帥髙皇帝曰大丈夫寧能受制於人耶不受八月太祖髙皇帝自和陽渡江取太平路諸將謀渡江患無舟楫時兪通海通源廖永忠永安等各擁眾據巢湖張徳勝亦集義眾結水寨自保五月丁亥皆間道來附髙皇帝謂徐達等曰方謀渡江而巢湖水軍至吾事濟矣時銅城閘馬�湖等隘口皆爲蒙古中丞蠻子海牙水寨所扼惟一小港可達然淺涸不可通艦已而大雨兼旬川谷流溢素非行舟魚貫而出諸舟悉至和陽命廖永安張徳勝兪通海等將之壬寅髙皇帝帥舟師攻蠻子海牙於峪路口大敗其眾遂與諸將定渡江之計諸將咸欲直趨金陵髙皇帝曰取金陵必自采石始采石南北襟喉得采石金陵可圖也六月乙卯髙皇帝率徐達湯和李善長常遇春廖永安馮國用邵榮鄧愈耿君用毛廣各引舟渡江時西北風順舳艫齊發軍士皆歡躍永安請所向髙皇帝曰采石大鎭其備必固牛渚磯前臨大江彼難爲禦今往攻之其勢必克乃引帆向牛渚風力稍勁頃刻及崖守者驚駭出拒不支卽走常遇春奮戈先登諸軍鼓勇繼之采石鎭兵驚潰遂拔之綠江諸壘望風迎附乃令軍中皆食食已卽率眾自官渡向太平橋直趨城下元平章完者不花萬戶萬鈞達魯花赤普裏罕忽裏閉城拒守髙皇帝命將急攻遂拔之完者不花等棄城走耆儒李習陶安等率父老出城迎安見髙皇帝狀貌謂習等曰龍姿鳳質非常人也我輩今有主矣髙皇帝之發采石也先令李善長爲戒戢軍士榜比入城卽張之士卒欲摽掠見榜揭通衢皆愕然不敢動有一卒違令卽斬以徇城中肅然髙皇帝召陶安李習與語時事安因獻言曰方今四海鼎沸豪傑並爭攻城屠邑互相雄長然其志皆在子女玉帛取快一時非有撥亂救民安天下之心明公率眾渡江神武不殺人心悅服以此順天應人而行弔伐天下不足平也髙皇帝曰足下之言甚善吾欲取金陵足下以爲何如安曰金陵古帝王之都龍蟠虎踞限以長江之險若取而有之據其形勝出兵以臨四方則何向不克其言合髙皇帝意由是禮遇安甚厚事多與議焉乃攺太平路爲太平府以李習知府事置太平興國翼元帥府諸將奉髙皇帝爲大元帥髙皇帝命李善長爲帥府都事潘廷堅爲帥府教授汪廣洋爲帥府令史以陶安�幕府事命諸將分守各門修城浚河以固守禦初元將蠻子海牙與元右丞阿魯灰等以巨舟截采石江閉姑孰口而方山寨民兵元帥陳野先則以眾數萬來攻太平髙皇帝遣徐達鄧愈湯和引兵迎戰復命別將潛師由間道繞出其後夾擊之野先腹背受敵大敗遂擒野先髙皇帝釋不殺與之語野先曰生我謂何髙皇帝曰天下大亂豪傑並起假號令據城邑者不知其幾然勝則人附敗則附人爾旣以豪傑自負必能識事機豈不知生爾之故野先曰然則欲吾軍降乎此易爾軍之將校皆吾親故諭之卽來乃爲書招之明日眾皆降蠻子海牙阿魯灰等見野先兵敗不敢復進攻率其兵還駐峪溪口我師進克溧水州將攻集慶路野先之爲書也意其眾未必從陽爲招辭陰實激之不意其眾遽降自念失計心不自安及聞欲攻集慶私謂其部曲曰汝等攻集慶毋力戰俟我得脫還當與元兵合有以其謀告者髙皇帝曰吾久知其不誠然殺之恐失豪傑心乃召野先謂曰人各有心從元從我任汝所適不相彊也縱之還我師克溧陽縣遂進攻集慶元帥張天佑等至方山野先遂叛與元福壽合兵來拒戰於秦淮水上王師失利天佑郭元帥皆戰死郭元帥子興之子也野先追襲我軍於漢陽經葛山鄕鄕寨民兵百戶盧徳茂惡野先反復謀殺之遣壯士五十人衣靑出迎野先野先不虞其圖己與十餘騎先行靑衣兵自後擊之僕地攢槊刺之野先死我師克蕪湖置永昌翼丙申二年元中丞蠻子海牙復率舟師扼采石江以阻絕南北欲伺間攻太平髙皇帝率常遇春等擊之時元舟聯絡江上勢甚盛乃令遇春設疑兵以分敵勢而以大兵薄之及戰遇春率舟師衝其中敵舟分爲二我師左右縱擊飛�中敵舟輒糜碎自辰至午戰益急敵大敗俘獲萬計盡得其舟艦蠻子海牙以餘眾走集慶自是元人扼江之勢遂衰三月太祖髙皇帝克金陵攺集慶路爲應天府陳野先之子兆先合淮兵二十萬屯營方山與海牙茂才等相望髙皇帝命廖永安馮國用先攻兆先營大破之進拔其柵擒兆先盡降其眾得兵三萬六千人擇其驍勇者五百人置麾下五百人者多疑懼不自安髙皇帝覺其意至暮令其悉入衛屏舊人於外獨畱馮國用侍臥榻旁髙皇帝解甲酣寢達旦疑懼者始安乃相語曰旣活我又以腹心待我何可不盡力圖報庚寅進兵集慶未及城五里諸軍鼓噪而進元兵皆破膽行臺禦史大夫福壽督兵戰我師擊敗之福壽閉門拒守大軍薄城下將士以云梯登城城中莫能支遂克之福壽又督兵巷戰兵潰坐伏龜樓前指揮左右更欲拒戰或勸之遁福壽叱而射之督戰不已遂死於兵平章阿魯灰�政伯家奴及集慶路達魯花赤達尼達思等皆戰死獲其禦史王稷元帥李寧等三百餘人蠻子海牙走投張士誠水寨元帥康茂才苗軍元帥尋朝佐許成劉哈剌不花海軍元帥葉撒及阿魯灰部將完都等各率眾降凡得民五十餘萬髙皇帝入城悉召官吏父老人民諭之曰元失其政所在紛擾兵戈並起生民塗炭汝等處危時朝夕惴惴不能自保吾率眾至此爲民除亂耳汝宜各安職業毋懷疑懼賢人君子有能相從立功業者禮用之居官愼毋暴橫以殃吾民舊政有不便者吾爲汝除之於是城中軍民皆喜悅更相慶慰辛卯髙皇帝周覽城郭謂徐達等曰金陵險固古所謂長江天塹眞形勝地也倉廩實人民足吾今有之諸公又能同心共力以相左右何功不成達曰成功立業非偶然今得此殆天授也乃攺集慶路爲應天府置天興建康翼統軍大元帥府以廖永安爲統軍元帥命趙忠爲興國翼元帥以守太平得儒士夏煜孫炎楊憲等十餘人皆錄用之置上元江寧二縣是月我師克鎭江攺鎭江路爲江淮府金陵旣定髙皇帝欲發兵取鎭江慮諸將不能禁戢士卒爲民患明日召諸將數以嘗縱士卒之過欲置之法李善長懇救乃免於是命徐達等將兵以往戒之曰吾自起兵未妄殺今汝等當體吾心戒戢將士城下之日毋焚掠毋殺戮有犯令者處以軍法縱之者罰無赦達等頓首受命丙申徐達湯和張徳麟廖永安等進兵攻鎭江丁酉克之苗軍元帥完者圖出走達等自仁和門入號令嚴肅城中晏然民不知有兵己亥以鎭江爲淮興鎭江翼元帥府命徐達湯和爲統軍元帥攺鎭江路爲江淮府元康茂才自集慶奔江口兪通海以舟師追及之茂才遂率所部三千解甲來降頓首言前日之戰各爲其主今日屢敗乃天數也事至於此死生惟命苟得生全尙竭犬馬之力髙皇帝釋之俾率所部三千餘人以從徵夏六月王師克廣徳路攺爲廣興府秋七月諸將奉太祖髙皇帝爲吳國公以元禦史臺爲公府置江南行省中書省髙皇帝總吳國事以李善長宋思顏爲�議李夢庚郭景祥爲左右司郎中侯原善楊原杲陶安阮弘道爲員外郎孔克仁陳善吾王愷爲都司王爲照磨欒鳳爲管勾夏煜韓子魯爲博士置江南行樞密院以元帥湯和攝同僉樞密院事置帳前總制親兵都指揮使司以馮國用爲都指揮使置左右等翼元帥府以華雲龍唐勝宗陸仲亨鄧愈陳兆先張彪王玉陳本等爲元帥置五部都先鋒以陶文興陳徳等爲之置省都鎭撫司以孫養浩爲鎭撫置理問所以劉禎秦裕爲理問置提刑按察使司以王習古王徳芳爲僉事置兵馬指揮司譏察姦僞以達必大爲指揮王師攻常州獲張士誠弟張九六誅之初常州奔牛壩人陳保二聚眾以黃帕裹首號黃包軍湯和等兵下鎭江徇奔牛呂城保二以眾降至是復叛降於張士誠乙亥張士誠以舟師攻鎭江統軍元帥徐達等禦之敗其軍於龍潭髙皇帝聞之使諭徐達曰張士誠起於負販譎詐多端今來寇鎭是其交已變當速出軍攻毗陵先機進取沮其詐謀於是達帥師攻常州進薄其壘且遣使來告賊已窘迫請益師以薄之髙皇帝復遣兵三萬往助之於是達軍於城西北湯和軍城北張彪軍於城東南士誠遣其弟張九六以數萬眾來援達曰張九六狡而善斗使其勝勢不可當吾當以計取之乃去城十八里設伏以待仍命總管趙均用率鐵騎爲奇兵達親督師與九六戰鋒旣交均用鐵騎橫衝其陣陣亂九六退走遇伏馬蹶爲先鋒刁國寶王虎子所獲並擒其將張湯二將軍九六卽士徳梟鷙有謀士誠陷諸郡九六力爲多旣被擒士誠气沮髙皇帝欲畱九六以誘致士誠九六間遺書士誠俾降元以謀我乃誅之十一月我師圍常州及張士誠戰於城南大破之十二月戊申髙皇帝復以江淮府爲鎭江府丁酉二月戊申我師克長興攺長興州爲長安州二月丙午遣耿炳文克長興獲戰船三百餘艘擒士誠守將李福安答失蠻等義兵萬戶蔣毅率所部二百人降乙亥攺長興州爲長安州立永興翼元帥府以耿炳文爲總兵都元帥劉成爲左副元帥李景元爲右元帥守之三月戊午我師克常州攺常州路爲長春府丁亥置毗陵翼以湯和爲樞密院同僉總管張嚇爲元帥守之命鎭撫孫繼達浚治城隍攺常州路爲長春府以髙復權知府事尋復攺長春府爲常州府夏四月我師克寧國路徐達常遇春率兵取寧國元守臣別不華楊仲英等閉門拒守攻之久不下遇春中矢裹創與戰髙皇帝親往督師命造飛車前編竹爲重蔽數道並進仲英不能支開門請降其百戶張文貴殺妻子自刎死擒其元帥朱亮祖並得軍士十餘萬馬二千餘匹於是屬縣太平旌徳南陵涇縣相繼皆下我師克泰興銅陵縣尹羅得泰來降丙申我師克靑陽縣六月己未命趙繼祖郭天祿吳良取江陰張士誠兵據秦望山以扼我師繼祖引兵攻之會大風雨其兵奔潰我師據其山翌日進攻州之西門克其城命良守之先是士誠北有淮海南有浙西長興江陰二邑皆其要害長興據太湖口陸走廣徳諸郡江陰枕大江扼姑蘇通州濟渡之處得長興則士誠步騎不敢出廣徳窺宣歙得江陰則士誠舟師不敢溯大江上金焦至是並爲我有士誠侵軼路絕秋七月丁丑我師徇宜興取常熟戊寅我師取績溪庚辰元帥胡大海等進兵徽州元守將八思爾不花及萬戶吳訥等拒戰大海擊敗之遂拔其城訥等退走欲守遂安縣大海引兵追及白際嶺復擊敗之訥自殺乙酉攺徽州路爲興安府立雄峯翼元帥府命鄧愈守之丙戌命大海克休寧進攻婺源元將楊完者率兵十萬欲復徽州大海還師與戰於城下大敗之殺其鎭撫李才完者遁去婺源元帥汪同黟縣尹葉茂祁門元帥馬國寶俱詣雄峯翼降髙皇帝命皆仍其官九月丙申我師取武康冬十一月壬申中翼大元帥常遇春率廖永安等自銅陵進攻池州永安去城十里而軍遇春及吳國寶帥舟師抵城下合攻之自辰至已破其北門遂入其城敵眾敗走得糧九千餘石薄暮敵眾復以戰船百餘艘來迎戰復大敗之克池州甲申髙皇帝閱軍於大通江遂命元帥繆大亨率師取揚州克之靑軍元帥張明鑑以其眾降得其眾數萬戰馬二千餘匹報至髙皇帝命悉送其將校妻子至建康賑給之置淮海翼元帥府命元帥張徳林耿再成等守之攺揚州路爲淮海府以李徳成知府事按籍城中民僅餘十八家徳林以舊城虛曠難守截城西南隅築而守之戊戌春正月乙卯我師克婺源州二月髙皇帝以康茂才爲營田使茂才自奏淮翼水軍元帥遷都水營田使髙皇帝諭之曰比因兵亂堤防頹圮民廢耕耨故設營田使以修築堤防專掌水利今軍務實殷用度爲急理財之道莫先於農春作方興慮旱澇不時有妨農事故命爾此職分巡各處俾髙無患幹卑不病澇務在蓄泄得宜大抵設官爲民非以病民若但使有司增飾館捨迎送奔走所至紛擾無益於民而反害之非付任之意三月丙辰我師克建徳路以楊璟尋朝佐爲帳前總制親軍副都指揮使壬戌攺建徳路爲建安府立徳興翼元帥府元江浙行省左丞楊完者遣兵來攻鄧愈出兵擊之殺其將李副樞眾潰降其溪洞兵三萬人升愈爲同僉行樞密院事大海爲行樞密院判官畱文忠鎭守尋復爲建徳府六月癸酉我師取江浦縣九月蒙古江浙同僉員成率其元帥李福等詣我徳興翼降冬十月辛未我師進攻蘭溪敵兵千餘出戰敗之克其城獲元廉訪使趙秉仁等十四人馬牛羊萬頭立閩越翼元帥府分兵守其要害遂進攻婺州甲戌我師克宜興先是徐達邵榮攻宜興久不下髙皇帝遣使謂達等曰宜興城小而堅猝未易拔聞其城西通太湖口張士誠餉道所由出若以兵斷其餉道彼軍食內乏破之必矣達等乃分兵絕太湖口而並力急攻城遂拔之同知樞密院事廖永安復率舟師擊士誠眾於太湖乘勝深入遇呂珍與戰不利遂爲所獲戊寅攺宜興州爲建寧州置全吳翼以元帥楊國興等守之尋復以爲宜興州張士誠欲降永安永安不屈遂拘囚之至丙午歲秋七月竟被囚死云十一月蒙古搠思監有罪免以紐的該爲左丞相十二月樞密院判胡大海帥兵攻婺州不克髙皇帝自將親軍副都指揮使楊璟等師十萬往徵之壬辰自宣歷徽道蘭溪至婺命掾史周徳遠入城招諭不下乃督兵圍之先是元�知政事石宜孫守處州聞大軍克徽州進攻婺城與�謀胡深章溢議爲守備造獅子戰車數百輛以弟石厚孫守婺繼令深等將車師爲援自率眾萬餘出縉雲以應之深至松溪觀望不敢進髙皇帝謂諸將曰婺倚石宜孫故未肯卽下聞彼以車戰兵來援此豈知變者松溪山多路狹車不可行今以精兵遏之其勢必破援兵旣破則城中絕望可不勞而下之翌日命僉院胡大海養子濟誘其兵於梅花門外縱擊大敗之擒其前鋒元帥李彌章並獲其所制驚馬器仗深等遁去深之來也晨起見西山有黑气東南有白气其長亙天頃之白气爲黑气所蕩深知其不吉恐眾心驚懼謬曰今日有殺气戰必勝已而戰敗城中勢益孤臺憲將臣畫界分守意復不相能於是樞密院同僉�安慶都事李相開門納大兵浙東廉訪使楊惠婺州達魯花赤僧住皆戰死執其南臺侍禦史帖木烈思院判石厚孫廉訪僉事安慶以下官甲申髙皇帝入婺州下令禁戢軍士摽掠民皆安堵未破先一日有五色云見城西氤氳似蓋城中望之以爲祥及城下乃知爲髙皇帝駐兵之地丙辰置中書分省於婺州立金華翼元帥府以袁貴爲元帥吳徳眞副之攺婺州路爲寧越府以儒士王宗顯爲知府帳前總管陳從貴兼知東陽縣事總兵三百戍之義兵元帥呂兼明兼永康知縣帳前總管王道同爲義烏知縣楊苟爲武義知縣命�安慶仍同僉樞密院事隨軍徵進髙皇帝旣撫定寧越欲遂取浙東未下都郡集諸將諭之曰克城𨿽以武而安民必以仁吾比入建康秋毫無犯故一舉而遂定今新克婺城民始獲蘇政當撫卹使民樂於歸附則彼未下郡縣亦必聞風而歸吾每聞諸將下一城得一郡不妄殺人輒喜不自勝蓋師旅之行勢如烈火火烈則人必避之爲將者能以不殺爲心非惟國家所利在己亦蒙其福爾等從吾言則事不難就而大功可成矣己亥春正月僉院胡大海帥兵取諸曁張士誠守將華元帥戰敗宵遁萬戶沈勝以眾降我師入城其眾洶洶不定復作亂大海復擊敗之生擒四千餘人馬六十匹遂攺諸曁爲諸全州以帳前元帥張彪爲統軍元帥兼本州同知又立樞密分院於諸全州置明海翼元帥府升謝再興爲院判王玉等爲元帥守之三月方國珍以慶元溫臺三郡來歸且以次子關爲質髙皇帝曰古者慮人不從則爲盟誓盟誓變而爲交質由未能相信故也今旣誠信來歸便當推誠相與如靑天白日何自懷疑而以質子爲哉乃厚賜關而遣之五月髙皇帝自寧越還建康辛酉髙皇帝將還建康召胡大海諭之曰寧越爲浙東重地必得其人守之吾將歸建康以爾爲才故特命爾守其衢處紹興進取之宜悉以付爾宋伯顏不花在衢其人多智術石抹宜孫守處州善用士紹興爲張士誠將呂珍所據數郡與寧越密邇爾宜與同僉常遇春同心協力俟間取之此三人皆勍敵不可忽也仍命左右司員外郎侯原善都事王愷管勾欒鳳綜理錢糧軍務事八月我師取無爲州九月癸巳徐達張徳勝率兵自無爲登陸夜至浮山寨擊走趙普勝部將胡總管敗之於靑山追至潛山界陳友諒�政郭泰引兵渡沙河迎戰徳勝復大破之斬郭泰獲馬騾牛畜千餘遂克潛山縣令詹元帥守之庚子秋七月乙巳常遇春率兵攻衢州建奉天旗樹柵圍其六門造呂公車仙人橋長木梯懶龍爪擁至城下髙與城齊欲階以登城又於大西門城下掘地道攻之元守臣宋伯顏不花等悉力備禦以束葦灌油燒呂公車駕千秤釣懶龍爪用長斧以砍木梯築夾城防穴道遇春攻之弗克乃以奇兵出其不意突入南門甕城毀其所架炮督將士攻圍益急九月丁未克之時遇春圍城兩月餘攻擊無虛日元樞密院判張斌度不能守密遣其下詣遇春約降是夕引軍十餘人出小西門迎大軍入城眾潰總管馮浩赴水死擒宋伯顏不花及院判朵粘等得糧八千石攺衢州爲龍遊府以武義知縣楊苟知府事立金斗翼元帥府以唐君用爲元帥夏義爲副元帥朱亮祖爲樞密分院判官命寧越分省都事王愷兼理軍儲遇春還寧越十一月壬寅我師克處州初髙皇帝旣定婺州卽命耿再成駐兵縉雲之黃龍山謀取處州元州守將石抹宜孫遣元帥葉琛屯桃花嶺�謀林彬祖屯葛渡鎭撫陳眞仲照磨陳安屯樊嶺元帥胡深守龍泉以拒我師久之將士怠弛皆無鬥志至是胡深叛宜孫間道來降且言處州兵弱易取大海聞之大喜卽出軍抵樊嶺與再成合攻之大敗其兵連拔桃花嶺葛渡二巖遂薄城下石抹宜孫戰敗棄城走建寧遂克處州林彬祖走溫州於是處州七邑皆下辛亥攺處州路爲安南府以義烏知縣王道知府事立安南翼元帥府以朱文剛爲元帥李佑之爲副元帥耿再成爲樞密分院判官守之以分省都事孫炎總理軍儲髙皇帝初在婺州卽召見宋濂至是克處州又有薦靑田劉基龍泉章溢麗水葉琛者卽遣使以書幣徵四人同赴建康入見髙皇帝大喜賜坐從容問曰四海分爭何時而定溢起對曰天道無常惟徳是輔惟不嗜殺人者能一之髙皇帝善其言甚禮貌之庚子春正月乙卯復以寧越府爲金華府二月庚申蒙古守福寧州福建行省�政袁天祿遣古田縣尹林文廣來納款福淸州同知張希伯亦遣其屬張景仁李世忠來請降髙皇帝皆厚賞之遣還招諭閏五月陳友諒來寇太平府陷之院判花云知府許瑗皆不屈死云死於難年三十九妻郜氏一子煒生始三歲云被執郜氏赴水死侍婢孫氏抱兒欲逃他所爲陳氏兵所擄至九江陳氏軍中惡兒啼孫氏恐兒被害以簪珥付漁家嫗鞠之及陳氏敗孫氏脫身至漁家見兒遂竊負之夜出宿陶穴中明日出江滸僦舟以渡適陳氏潰卒還爭舟捽孫氏及兒投之江方出沒波中有斷木自上流至孫氏挾兒附木浮入蘆渚中渚有蓮實孫氏取兒凡七日得不死忽夜半聞一人呼之一老父令與俱行得達髙皇帝所聞花云兒也卽呼入見孫氏抱兒拜且泣髙皇帝亦泣置兒膝上曰此花云子將種也命賜老父衣老父已不見追之無所得眾以爲神云煒旣長命爲水軍衛指揮僉事陳友諒弒其主徐壽輝於采石自稱帝陳友諒旣僭號乃潛遣人約張士誠欲犯建康羣議皆請先復太平以牽制之髙皇帝曰不可太平吾新築壘濠塹深固向使彼陸地來攻必不能勝乃以巨艦乘城遂爲所陷今彼旣居上流順勢來寇舟師十倍於我猝難敵也或勸髙皇帝自將擊之髙皇帝曰此亦不可敵知我出以偏師綴我我欲戰彼不交鋒而以舟師順流直趨建康半日可達吾步騎亟回非一日可至縱能得達百里趨戰兵法所忌皆非良策也吾有一計足以破之於是召指揮康茂才諭之曰有事命汝能之乎茂才曰惟所命髙皇帝曰陳友諒欲來爲寇吾欲速其來非汝不可汝與友諒舊且佯欲爲叛遣人致書約其來當爲內應彼必從茂才曰諾吾家有老閽者嘗事友諒頗信之且忠謹不泄吾書令賫以往則必信無疑將行以所謀問李善長善長曰方以寇來爲憂何爲更誘致之也髙皇帝曰此策不可失失今不爲久則患深遂遣閽者持書乘小舸徑至友諒軍友諒見閽者卽呼問之曰爾何爲來閽者曰康相公令我來友諒曰康公何言閽者出書進之友諒觀書畢甚喜問閽者曰康公今何在曰見守江東橋又問江東橋何如曰木橋也乃與酒食遣還謂曰歸語康公吾卽至至則呼老康爲號閽者諾歸具以告髙皇帝曰落吾殼中矣乃命李善長撒江東橋易以鐵石通宵治之及旦而成適有富民自友諒軍逸歸言友諒開新河道路又令於新河口跨水築虎口城以兵守之命馮國勝常遇春率帳前五翼軍三萬人伏於石灰山側徐達軍於南門外楊璟駐兵大勝港張徳勝朱虎帥舟師出龍江關外髙皇帝總大軍於盧龍山令持幟者偃黃幟於山之左偃赤幟於山之右戒曰寇至則舉赤幟及舉黃幟則伏兵皆起各嚴師以待乙丑友諒果引舟師東下至大勝港璟整兵禦之時水路狹隘僅容三舟入港友諒以舟不得並進遽引退出大江徑以舟衝江東橋見橋皆鐵石乃驚疑連呼老康老康無應之者始知閽者之謬已卽與其弟號五王者率舟十餘向龍灣先遣萬人登岸立柵其勢銳甚時暑熱髙皇帝衣紫茸甲張蓋督兵見士卒流汗命去蓋眾欲戰髙皇帝曰天將雨諸軍且就食當乘雨擊之時天無雲眾莫之信忽雲起東北須臾雨大至赤幟舉髙皇帝下令拔柵諸軍競前拔柵友諒麾其軍來爭戰方合適雨至命伐鼓鼓震黃幟舉馮國勝常遇春伏兵起徐達兵亦至張徳勝朱虎舟師並集內外合擊友諒軍披靡不能支遂大敗潰兵走趨舟值潮退舟膠淺卒不能動殺溺死者無算俘其卒二萬餘人其將張志雄梁鉉兪國興梁世衍等皆降獲巨艦名混江龍塞斷江撞倒山江海鰲者百餘艘及戰舸數百友諒乘別舸脫走於其所乘舟臥席下得茂才所遺書髙皇帝笑曰彼愚至此誠可也張志雄者故趙普勝部將善戰號長張嘗怨友諒殺普勝故龍灣之戰無鬥志及降言於髙皇帝曰友諒之東下盡並安慶兵以從今之降卒皆安慶之兵友諒旣敗走安慶無守禦者髙皇帝乃遣徐達馮國勝張徳勝等將兵追友諒徳勝追及友諒於慈湖縱火焚其舟至采石又與大戰徳勝死之國勝以五翼軍蹴之友諒與其將張定邊出皂旗軍號黑旋風者迎戰又敗之友諒晝夜不得息遂收餘兵棄太平遁去達率舟師追至池州而還餘元帥遂取安慶守之戊寅我師克信州攺信州路爲廣信府初友諒之寇龍江也髙皇帝命胡大海出兵搗廣信以牽制之大海遣元帥葛俊率兵以往道過衢州都事王愷止俊乘驛至金華謂大海曰廣信爲友諒門戶彼旣傾國入寇寧不以重兵爲守非大將統軍以臨之不可今出偏師設若�敗非獨廣信不可下吾衢先驛騷矣大海從之乃親率兵攻信州至靈溪城中步騎數千出迎戰大海擊敗之督兵攻城守不能禦眾潰遂克之甲申攺信州路爲廣信府以段伯文爲知府立龍虎翼元帥府以葛俊爲元帥周隆爲副元帥守之辛丑秋七月壬申陳友諒知院張定邊復陷安慶八月甲申我師克浮梁遂克樂平州先是元帥王思義克鄱陽之利陽鎭擒賊首楊文友戮之遂會僉院鄧愈兵於三洞源議取浮梁旣而鄧愈兵攻浮梁不下髙皇帝命理問谷繼先院判劉文旺率兵助之至是克浮梁陳友諒守將侯邦佐等棄城走院判於光復攻樂平州友諒總管蕭明率將拒戰光擊敗之擒其萬戶彭壽等六十餘人遂克之我師伐陳友諒復取安慶大破之於江州友諒走武昌先是陳友諒將李明道寇信州胡大海率兵擊破之擒明道送建康髙皇帝命仍舊職用爲鄕道以取江西髙皇帝問陳氏何如明道具言友諒自弒壽輝將士皆離心且政令不一擅權者多驍勇之將如趙普勝者又忌而殺之𨿽有眾不足用也及安慶之陷髙皇帝遂決伐之召諸將諭之曰陳友諒殺徐壽輝僭稱大號天理人情所不容乃不度徳量力肆騁凶暴侵我太平犯我建康旣自取禍敗不知悔悟今乃以兵陷安慶觀其所爲不滅不已爾等各厲士卒以從徐達進曰師直爲壯今我直而彼曲焉有不克劉基亦言昨觀天象金星在前火星在後此勝師之兆願順天應人早行弔伐髙皇帝曰吾亦夜觀天象正如爾言遂率徐達常遇春等各將舟師發龍灣髙皇帝禦龍驤巨艦建大旗於前署曰弔民伐罪納順招降諸軍乘風溯流而上時友諒江上斥候望風奔遁戊戌我師至安慶敵固守不戰乃以陸兵疑之敵兵動遂命廖永忠張志雄以舟師擊其水寨破敵舟八十餘艘獲戰船二十有七遂克安慶長驅至小孤友諒守將傅友徳及丁普郎迎降壬寅師次湖口遇友諒舟出江偵邏常遇春擊之敵舟退走乘勝追至江州友諒親率兵督戰髙皇帝分舟師爲兩翼夾擊又大破之獲其舟百餘艘友諒窮蹙夜半挈妻子棄城走武昌癸卯我師入江州獲糧數十萬甲辰我師克南康以星子縣尹陳子亨守之丙午蘄黃興國沔陽來降戊申陳友諒平章吳宏以饒州來降命仍其官守之九月辛亥陳友諒平章王溥以建昌來降命仍其官守之甲寅我師克徳興壬戌王溥復遣檢校劉巨川以南丰州及臨川金溪等八縣來獻冬十一月張士誠遣其司徒李伯升寇我長興�政常遇春率兵守之伯升遁去張士誠遣李伯升率眾十萬水陸並進直薄長興城下城中兵僅七千耿炳文嬰城拒守遣左副元帥劉成出西門迎擊敗之追至東門敵反兵力斗炳文不能救成遂戰死於是寇復圍城結九寨爲樓車下瞰城中運土石塡濠湟放火船燒水關攻城益急城中晝夜應敵凡月餘髙皇帝在江州聞報命常遇春往救之遇春兵至長興李伯升棄營遁去遇春追擊之俘斬五千餘人己未命平章吳宏等率兵取撫州時友諒右丞鄧克明據城拒守宏遣人招之克明意欲緩師以款我聞僉院鄧愈駐兵臨川之平唐乃遣人詣愈詐獻其地請降愈察其意非誠卽率兵由漁陽鼓間道夜襲之黎明至其城下兵由東西北三門入克明不意我師至倉卒計無所出單騎出南門走又自度不能免乃遣其員外羅天錫以分省印及所掠撫州建昌臨江汀州四路南丰寧都富川三州臨川樂安等十八縣印詣愈降愈畱克明於軍中令其弟志明還新淦收其故部曲克明因請往九江見髙皇帝愈以兵送之至中途克明復逃歸新淦乙卯攺撫州路爲臨州府建昌路爲肇慶府未幾皆復其舊十二月己亥陳友諒江西行省丞相胡廷瑞平章祝宗來降廷瑞遣鄭仁傑詣九江納款仁傑因以廷瑞之意言於髙皇帝曰明公英武蓋世海內豪傑皆延頸傾心樂爲任使廷瑞等欲歸命久矣然無路以請今特遣仁傑輸款但所領將校久居部曲人情相安恐旣降而以此輩屬之他人則非所願故預陳本意髙皇帝以書報之曰鄭仁傑至言足下有效順之誠此足下之明達也又恐分散所部屬之他將此足下之過慮也吾治兵以來十年於玆奇才英士得之四方多矣其有能審天時料事機不待交兵挺然委身而來者蓋其意亦欲立功當時垂名後世大丈夫相遇磊磊落落一語契合洞見肺腑故常赤心以待之隨其材而任使兵少則益之以兵位卑則隆之以爵財乏則厚之以賞初無彼此之分此吾待將士之心也安肯散其部屬使人自疑而負其來歸之心哉且以陳氏諸將觀之如趙普勝驍勇善戰以疑見僇猜忌若此事竟何成近建康龍灣之役予所獲長張梁鉉彭指揮諸人用之如故視吾諸將恩均義一無有所間及長張破安慶水寨梁鉉等收江北功績茂著並膺厚賞此數人者其自視無復生理尙待之如此況如足下不勞一卒以完城歸來者也然得失之機間不容髮足下當早爲之計又聞彼守禦之將相持累歲彼此之際各懷嫌疑不能自安書至宜以昔日相疑之心一時解釋同其和好作磊落丈夫豈不可以保全富貴光榮祖宗貽及子孫哉若各持己見不察事機是非同異焉能免禍足下其審之廷瑞得書遂決意遣其同僉康泰至九江降壬寅正月辛酉江西行省丞相胡廷瑞旣降髙皇帝遂發九江如龍興辛酉胡廷瑞祝宗等俱迎新城門外髙皇帝慰勞之俾各仍舊官壬戌入城存卹鰥寡孤獨放陳友諒所蓄鹿於西山戊辰築臺於城北龍沙之上召城中父老民人悉集臺下諭之曰自古攻城掠地鋒鏑之下民罹其殃今爾民得保骨肉安生理無所苦者皆丞相胡廷瑞灼見天道先機來歸爲爾民之福陳氏據此軍旅百需之供爾民甚苦之今吾悉去其獘軍需供億俱不以相勞爾等各事本業毋遊惰毋作非爲以陷刑辟毋結交權貴以擾害良善各保父母妻子爲吾良民於是士民皆感悅乃攺龍興路爲洪都府以葉琛知府事鄧克明旣�歸新淦復收集舊部曲仍肆劫掠髙皇帝至龍興遠近皆降克明懼不自安欲復降恐見誅乃詐爲商賈乘小舟至龍興城下潛使人覘視可否爲去就事覺被執並獲克明髙皇帝責其反復不誠囚送建康辛未寧州土豪陳龍以分寧奉新通城靖安徳安武寧六縣來降癸酉陳友諒守吉安土軍元帥孫本立曾萬中曾粹中來降以本立爲江西行省�政萬中爲都元帥粹中爲行軍指揮命還守吉安故徐壽輝袁州守將歐晉祥來降命以本部軍馬仍守袁州乙亥陳友諒平章彭時中以龍泉來降二月癸未金華賊蔣英等殺我守臣胡大海降於張士誠嚴州守臣朱文忠尋撫定之丁亥處州賊李佑之等殺守臣耿再成平章邵榮等率兵討平之辛卯髙皇帝還建康髙皇帝旣定洪都乃經度城守以舊城西南臨水不利守禦命移入三十步東南空曠復展二里以鄧愈爲江西�政畱守洪都萬思誠爲行省都事以佐之胡廷瑞等還建康夏四月癸亥祝宗康泰叛攻陷洪都府初洪都之降非二人本心旣降數有叛意時出語咎胡廷瑞廷瑞反復開諭之故未卽發及髙皇帝還建康廷瑞恐二人爲變不利於己乃微言於髙皇帝卽發使詣洪都令二人將所部兵往湖廣從徐達聽徵二人舟次女兒港遂以其眾叛適遇商人布船因掠其布爲旗號反兵劫洪都是日暮至城下發�舉火攻破新城門賊殺官軍時鄧愈居故廉訪司聞變倉卒以數十騎出走數與賊遇且戰且走從者多遇害愈窘甚連跳跨三馬馬輒踣幾不免後得養子所乘馬始得脫從撫州門出走還建康於是都事萬思誠知府葉琛皆死於難愈至建康具言康祝之叛髙皇帝命徐達等還討之達等師抵城下祝宗康泰分兵拒守達攻破之復取洪都祝宗走新依鄧志明後爲志明所殺函其首來建康泰走康信爲追兵所獲送建康泰胡廷瑞之甥髙皇帝以廷瑞故特宥之丙午命大都督朱文正統元帥趙徳勝等同�政鄧愈鎭洪都八月陳友諒遣將熊天瑞寇吉安守將孫本立戰敗走永新天瑞復攻破永新執本立至贛州斬之友諒使其知院饒鼎臣守吉安鼎臣慓悍有膽略所至害毒人呼爲饒大膽初天瑞寇吉安本立遣元帥曾萬中粹中間道走建康求救時大都督朱文正鎭洪都髙皇帝遂命文正往救之師未發而吉安陷文正遣裨將率兵取吉安饒鼎臣出走遂以�政劉齊陳海同李明道曾萬中粹中共守之以朱叔華知府事兵還洪都癸卯三月張士誠入安丰殺劉福通據其城我師擊走之三月辛丑髙皇帝率右丞徐達�政常遇春等擊安丰呂珍聞大軍至乃水陸連營戰艦蔽河沙際皆樹木棚繚以竹籬外掘重塹極力以拒我師先攻拔其中壘入據之呂珍急攻我師殊死戰髙皇帝命遇春以兵橫擊其陣三戰三勝珍兵大敗時廬州左君�以兵助珍遇春又擊敗之珍與君�皆遁走帝還命徐達等移師廬州圍之五月朔陳友諒知院饒鼎臣等復陷吉安執�政劉齊知府朱叔華遂破臨江執同知趙天麟皆不屈友諒以三人徇於洪都下陳友諒兵陷無爲州知州董曾死之四月壬戌陳友諒忿其疆場日蹙乃作大艦來攻洪都艦髙數丈飾以丹漆上下三級級置走馬棚下設板房爲蔽置櫓數十其中上下人語不相聞櫓箱皆裹以鐵自爲必勝之計載其家屬百官空國而來洪都城始瞰大江友諒前攻城以大艦乘水漲附城而登故爲所破髙皇帝旣定洪都命移城去江三十步以是友諒巨艦不復得近乃以兵圍城其气甚盛都督朱文正與諸將謀分城拒守�政鄧愈守撫州門元帥趙徳勝守宮步士步橋步三門指揮薛顯等守章江新城二門元帥牛龍海等守琉璃臺二門文正居中節制諸軍自將精銳二千往來以禦之丙寅友諒攻撫州門其兵各戴竹盾如箕狀以禦矢石極力來攻城壞三十餘丈鄧愈以火銃擊退其軍隨�木柵敵爭柵都督朱文正督諸將死戰且戰且築通夕城完於是總管李繼先元帥牛海龍趙國旺許珪朱潛萬戶程國勝等皆戰死五月丙子陳友諒復攻新城門指揮薛顯將銳卒開門突戰斬其平章劉震昭敵兵乃退百戶徐明被執死之六月辛亥陳友諒增修攻具攻水關欲破柵以入都督朱文正使壯士以長槊從柵內刺之敵奪槊更進文正乃命煆鐵戟鐵鉤穿柵更刺敵復來奪手皆灼爛不得進友諒盡攻擊之術而城中備禦隨方應之友諒計窮又以兵攻宮步士步二門元帥趙徳勝禦之暮坐宮步門樓指揮士卒中流矢死洪都被圍旣久內外阻絕音問不通文正乃遣千戶張子明告急於建康子明取東湖小漁舟夜從水關潛出越石頭口夜行晝止至是凡半月始得達見髙皇帝具言其故帝問友諒兵勢何如子明對曰友諒兵𨿽盛而戰鬥死者亦不少今江水日涸賊之巨艦將不利用又師久糧乏若援兵至必可破也帝謂子明曰汝歸語文正但堅守一月吾自當取之不足慮也子明還至湖口爲友諒所獲友諒謂曰若能誘城降非但不死且得富貴子明僞許之至城下大呼曰大軍且至但固守以待友諒怒遂殺之先是徐達常遇春攻圍廬州城三面阻水攻之凡三月不下帝乃召徐達常遇春於廬州令還師援洪都秋七月癸酉帝自將救洪都達遇春亦自廬州還帝召諸將諭之曰陳友諒構兵不已復圍洪都彼累敗不悟是天奪其魄而促之亡也吾當親往爾諸將其各整舟楫率士馬以從是日會師禡纛於龍江舟師凡二十萬俱發癸未師次湖口先遣指揮戴徳以一軍屯於涇江口復以一軍屯南湖觜以遏友諒歸師又遣人調信州兵守武陽渡防其奔逸丙戌陳友諒圍洪都至是凡八十有五日聞大軍至卽解圍東出鄱陽湖以迎我師髙皇帝帥舟軍由松門入鄱陽湖諭諸將曰兩軍相鬥諸公當盡力有進無退剪滅此寇正在今日諸將受命皆自奮丁亥遂與友諒師遇於康郎山友諒列巨舟以當我師帝見之謂諸將曰彼巨舟首尾連接不利進退可破也乃命舟師爲十一隊火器弓弩以次而列戒諸將近寇舟先發火器次弓弩及其舟則短兵及之戊子命徐達常遇春廖永忠等進兵薄戰達身先諸將擊敗其前軍殺千五百人獲一巨舟而還軍威大振兪通海復乘風發火炮焚寇舟二十餘艘彼軍殺溺者甚眾元帥宋貴陳兆先等亦戰死徐達等搏戰不已火延及達舟敵遂乘之達搏火更戰帝急遣舟援達達力戰敵乃退友諒驍將張定邊奮前欲犯帝舟舟適膠淺我軍格鬥計無所出牙將韓成進曰古人殺身以成仁臣不敢愛其死乃服上冠袍對敵自投水中敵人信之攻少緩遇春從旁射中定邊定邊舟始卻通海來援舟驟進水湧帝舟遂脫永忠遂以飛舸追定邊定邊走身被百餘矢士卒多死傷旣而遇春舟亦膠淺帝麾兵救之俄有敗舟順流而下觸遇春舟舟亦脫會日暮諸軍欲退帝禦樓船鳴鉦集諸將申明約束諭以死生利害諸將咸以手加額以死自誓是日命徐達還守建康己丑旦帝命鳴角舟師畢集乃親布陣復與友諒戰諸軍奮擊敵舟敵不能當殺溺死無算院判張志雄所乘舟檣折爲敵所覺以數舟攢兵鉤刺之志雄窘迫自刎丁普郎余昶陳�徐公輔皆戰死普郎身被十餘創首脫猶執兵若戰狀植立舟中不僕敵兵舟艦相連至晡東北風起帝命以七舟載荻葦置火藥其中束艸爲人飾以甲冑各持兵戟若斗敵者令敢死士操之備走舸於後將迫敵舟乘風縱火風急火烈須臾抵敵舟焚水寨舟數百艘燔煙漲天湖水盡赤死者大半友諒弟友仁友貴及其平章陳普略等皆焚死我師乘之又斬二千餘級明日帝復諭諸將曰友諒戰敗气沮亡在旦夕今當並力蹙之於是諸將亦自奮是時帝所乘舟檣白友諒覺欲並力來攻帝知之夜令諸船盡白其檣旦時莫能辧敵益驚駭辛卯復連舟大戰敵兵巨艦艱於運轉我舟環攻之殺其卒殆盡而操舟猶不知尙呼號搖櫓如故已而焚其舟皆死兪通海廖永忠張興祖趙庸等以六舟深入搏擊敵連大艦極力拒戰我師望六舟無所見意謂已陷沒有頃六舟旋繞敵船而出我師見之勇气增倍合戰益力呼聲動天地波濤起立日爲之晦自辰至午敵兵大敗棄旗鼓器仗浮蔽湖面友諒遂奪气張定邊自以戰不利欲挾友諒退保鞋山爲我師所扼不得出乃斂舟自守不敢更戰通海等還帝勞之曰今日之捷諸公之力也是日移舟泊柴柵去敵船五里許復遣人往挑戰敵不敢應諸將議欲退師少休士卒帝曰兩軍相持我若先退彼必以爲怯而來追非討也必先移舟出湖乃可無失時水路狹隘舟不得並進恐爲敵所乘至夜令船置一燈相隨渡淺比明已盡渡矣乃泊於左蠡友諒遂亦移舟出泊瀦磯相持者三日友諒左右二金吾將軍率所部來降友諒失此二將自是兵力益衰帝駐師左蠡友諒建金字旗周圍巡寨令獲我戰士皆殺之帝聞之命悉出所俘友諒軍視其軍有傷者賜藥療之皆遣還下令曰但獲彼軍皆勿殺又令祭其弟侄及將之戰死者我師遂出湖口命遇春永忠諸將統舟師橫截湖口邀其歸路又令一軍立柵於岸控湖口旬有五日友諒不敢出帝與博士夏煜等日艸檄賦詩意气彌壯友諒住湖中旣久食盡遣舟五百艘掠糧於都昌都督朱文正復使舍人陳方亮潛往燔其舟友諒糧絕勢益困八月壬戌陳友諒窮蹙進退失據欲奔還武昌及率樓船百餘艘趨南湖觜爲我軍所遏遂欲突出湖口帝麾諸將邀擊之我舟與敵舟聯比隨流而下自辰至酉力戰不已至涇江口涇江之兵復擊之張鐵冠大笑賀帝曰友諒死矣帝笑曰無妄言復戲鐵冠曰縛汝水濱以俟乃遣樂人具牲酒往祭友諒以覘其死生且曰如其生往者必還若不還其死必矣而往者俱被殺未幾有降卒來奔言友諒在別舸中流矢貫睛及顱而死諸軍聞之大呼喜躍殺敵益奮敵眾大潰於是擒其太子善兒平章姚天祥等明日友諒平章陳榮及指揮以下悉以其樓船軍馬來降得士卒五萬餘人惟太尉張定邊及楊丞相韓副樞乘夜以小舟竊載友諒屍及其子理徑走武昌遣使追之不及定邊等至武昌復立理爲帝攺元徳壽乃攺洪都府爲南昌府遣兵追陳理於武昌九月壬申帝至建康告廟飲至論功行賞因與諸將諭鄱陽之戰諸將請曰自古水戰必得天時地利若周瑜之破曹操因風水之便陳友諒兵據鄱陽先處上流而待我是得地利矣況我勞而彼佚今勝之誠未諭也帝曰汝不聞古人雲天時不如地利地利不如人和陳友諒兵𨿽眾人各一心上下猜疑矧用兵連年數敗無功不能養威俟時今日適勞於東明日又馳於西失眾心也夫師貴時動動則威威則勝我以時動之師威不震之敵將士一心人百其勇如鷙鳥搏擊巢卵俱覆此所以爲我破也諸將皆嘆服壬午我髙皇帝復率常遇春等討陳理於武昌壬寅帝至武昌馬步舟師水陸並進旣抵其城命遇春等兵分於四門立柵圍之又於江中聯舟爲長寨以絕其出入之路分兵徇漢陽徳安州郡於是湖北諸郡皆來降十二月丙申朔帝發武昌至建康命常遇春總督諸將守營柵諭之曰彼猶孤處牢中欲出無由久當自服若來衝突愼勿與戰但堅守營柵以防之不患城不下也甲寅帝至建康戊午閱武於雞籠山還坐西苑召指揮華雲龍等諭之曰今日所閱騎士汝能知其數否對曰不知帝曰陣勢或員或方或從或橫斂合布散倏忽往來使人莫測善用兵者以少爲眾以弱爲彊逸己而勞人伐謀而制勝運乎陰陽行乎鬼神𨿽有勇者莫敢施其力智者莫能用其謀斯爲妙矣大抵兩敵相對在審其彊弱識其多寡以正應以奇變奇正之用合宜應變之方弗失百戰百勝之道也汝其識之

登極部匯考二十六

明二按明昭代典則甲辰春正月髙皇帝建國號曰吳丙寅朔李善長徐達等屢表勸進帝曰戎馬未息瘡痍未蘇天命難必人心未定若遽稱尊號誠所未遑今日之議且止俟天下大定行之未晚羣臣固請不已乃卽吳王位置中書省官屬以李善長爲右相國徐達爲左相國常遇春兪通海爲平章政事汪廣洋爲右司郎中張昶爲左司郎中諭達等曰卿等爲生民計推戴予然建國之初當先正紀綱元氏昏亂紀綱不正主荒臣專威福下移由是法度不行人心渙散遂致天下騷亂今將相大臣當鑑其失宜協心爲治以成功業毋苟且因循徒取充位而已又曰禮法國之紀綱禮注立則人志定上下安建國之初此爲先務吾昔起兵濠梁見當時主將皆無禮法恣情任私縱爲暴亂不知馭下之道是以卒至於亡今吾所任將帥皆昔時同功一體之人自其歸心於我卽與之定名分明號令故諸將皆聽命無有異者爾等爲吾輔相當守此道無謹於始而忽於終也二月乙未帝以諸將圍武昌久不下復親往視師辛亥至武昌督兵攻城先是陳理太尉張定邊見事急遣卒夜由觀音閣縋城走嶽州告其丞相張必先使入援至是必先引兵至去城二十里軍於洪山帝命常遇春率精銳五千乘其眾未集擊之敵兵大敗遂擒必先必先驍勇善戰人號爲潑張城中倚以爲重至是縛至城下示之曰汝所恃者潑張今已爲我擒尙何恃而不降耶必先亦呼定邊謂之曰吾已至此事不濟矣兄宜自圖速降爲善定邊气索不能言武昌城東南髙冠山下瞰城中帝問諸將誰能奮此傅友徳請行遂率數百人一鼓奪之城中益喪气後數日帝乃遣友諒舊臣羅復仁入城諭陳理及張定邊等曰理若來降當不失富貴復仁因請曰主上推好生之仁惠此一方使陳氏之孤得保首領而臣不食言臣𨿽死不憾矣帝曰吾兵力非不足所以久駐此者欲待其自歸免傷生靈耳汝行必不汝誤復仁至城下號哭理驚召之入復相持痛哭哭止問故復仁諭以帝意詞旨懇切理與定邊等遂請降癸丑陳理銜璧肉袒率其太尉張定邊等出降理至軍門俯伏戰栗不敢仰視帝見其幼弱起挈其手曰吾不爾罪勿自懼也命宦者入其宮傳命慰諭友諒父母凡府庫儲蓄令理悉自取之遣其文武官僚以次出門妻子資裝皆俾自隨王師圍武昌凡六閱月而降士卒無敢入城市井晏然城中民饑困帝命給米賑之召其父老復撫慰之民大悅於是漢沔利嶽郡縣相繼降乙卯立湖廣行中書省以樞密院判楊璟爲參政故陳友諒兄友才來降友才始以友諒命與左丞王忠信守潭州聞帝親徵武昌遣忠信援之忠信戰敗而降帝授忠信參政俾仍守潭州友才聞其降而復來率兵拒於益陽之髙山忠信巽辭開諭之於是友才亦降與其子大俱送建康二月丙辰帝發武昌命常遇春發遣陳理官屬赴建康三月乙丑帝至建康丙寅封陳理爲歸徳侯下令諭臣民曰予以眇躬荷天地百神之眷托於億兆臣民之上戡定綏寧疆宇日闊乃者陳友諒弒主僭逆罪惡貫盈自起兵端犯我邊境爰舉問罪之師以慰來蘇之望賴天地之靈兵之所至罔不克捷江西諸郡一鼓而下友諒稔惡不悛仍合餘燼於癸卯七月頓兵洪都城下予乃總率舟師親與決戰友諒敗死將士悉降進攻武昌其子理歸命於是湖廣諸郡次第皆平滔淊江漢遂底安流總總黎元克全生樂布告中外咸使聞知六月丁丑我師克廬州執其部將吳副使並左君�母妻及子送建康以指揮戴徳守之己卯左君�部將許榮以舒城來降帝令榮還守舒城攺廬州路爲府令江淮行省平章兪通海攝省事以鎭之八月戊戌我師復吉安乃引兵取贛州九月我師取江陵故陳友諒平章姜玨以城降且曰當死者玨耳百姓無辜達善其言下令安輯居民禁民侵優列郡聞之望風歸附尋攺江陵爲荊州府乙酉我師取夷陵故陳友諒守將楊以徳率耆民出降歸州故陳友諒守將楊興以城來降十月己未張士誠丞相張士信以兵侵長興守將耿炳文破之獲其元帥宋興祖士信恚怒復益兵圍長興是月辛巳命平章湯和率師救長興湯和師至張士信以兵拒戰自巳至申我師內外夾擊敗之擄其士卒八千餘人獲馬五百餘匹湯和師還十二月庚寅我師克辰州遂克衡州乙巳春正月王師克贛州故陳友諒守將熊天瑞出降常遇春兵至贛州熊天瑞固守不下髙皇帝命平章彭時中以兵會遇春等共擊之又命中書右司郎中汪廣洋參謀軍事諭廣洋曰汝至贛如城未下可與遇春等言熊天瑞固處孤城猶籠禽阱獸豈能逃逸但恐城破之日殺傷過多要當以保全生民爲心一則可以爲國家用一則爲未附者勸且如漢將鄧禹不妄誅殺得享髙爵子孫昌盛此可爲法向者鄱陽湖之戰陳友諒旣敗生降其兵至今爲我用縱有逃歸者亦我之民我前克湖廣禁軍士無入城故能全一郡之民苟得郡無民何益廣洋至贛見遇春等傳帝命時天瑞拒守益堅遇春乃浚濠立柵以困之遇春圍贛州久以帝命勿殺故欲困服之天瑞子元震竊出覘兵勢遇春亦從數騎出猝與相遇元震來襲遇春遣將士揮刀擊之元震奮鐵撾以拒且斗且卻遇春曰壯男子也捨之至是天瑞援絕糧盡遣元震出降天瑞尋亦肉袒詣軍門盡獻其地遇春送天瑞至建康帝聞遇春克贛不殺喜甚遣使諭之曰予聞仁者之師無敵非仁者之將不能行也今將軍破敵不殺是天賜將軍隆我國家千載相遇非偶然也捷書至予甚爲將軍喜𨿽曹彬之下江南何以加之將軍能廣宣威徳保全生靈予深有賴焉先是天瑞據贛常加賦橫斂民財及其旣降有司仍舊徵之帝曰此豈可爲額耶命罷之並免甲辰秋糧之未輸者元震本姓田氏爲天瑞養子善戰有名遇春喜其才勇薦之指揮後復姓田氏左相國徐達遣千戶胡海洋取寶慶路克之元守將唐道隆遁去於是靖州軍民安撫司及諸長官司皆來降達等賞賚而遣之帝以湖湘旣平命達班師還京甲戌故陳友諒韶州守將張秉彜等南雄守將孫榮祖等皆來降平章常遇春進師南安遣麾下危止逾嶺南招諭韶州諸郡未下於是韶州守將同僉張秉彜院判郭容參政李如章僉事張鵬飛總管錢旭及南雄守將張榮祖等各籍其兵糧來降遇春令指揮王玙守南雄令秉彜仍守韶州常遇春軍還帝禦戟門頒賞勞之二月己丑蒙古福建行省平章陳友定侵我處州參軍胡深擊遁之復追敗之遂下浦城丙午張士誠遣李伯升寇諸全之新城嚴州右丞朱文忠擊敗之夏四月己丑參軍胡深進攻建寧之松溪克之獲陳友定守將張子玉而還庚寅命平章常遇春取湖廣襄漢諸郡帝嘗與徐達常遇春論襄漢形勢謂曰安陸襄陽跨連荊蜀乃南北之喉襟英雄所必爭之地今置不取將遺後憂況沔陽新附城中人民多皆陳氏舊卒壤地相鄰易於扇動譬之樹木安陸襄陽爲枝沔陽爲幹幹若有損枝葉亦何有焉今宜增兵守沔陽而出師取安陸襄陽庶幾不失其宜至是遂命遇春將兵以往五月乙亥我師克安陸遂克襄陽先是帝命遇春往取安陸及襄陽諭之曰堅城之下難以猝攻緩之則頓三軍之銳气急之恐驅人以冒矢石宜相機招徠以輯寧其民復調江西行省右丞鄧愈爲湖廣平章政事領兵繼其後使人謂愈曰今遣遇春取安陸襄陽汝當以兵繼之凡得州郡汝宜駐兵以撫降附近聞王保保集兵汝寧彼之所爲如築堤壅水惟恐滲漏汝之往也能愛軍卹民則仁聲義聞被於遠邇人心之歸猶水走下正如穿穴其堤使所聚之水泄漏用力少而成功多愈奉命遂行至是遇春攻安陸其守將任亮出拒戰遇春擊敗之執亮遂克其城以沔陽衛指揮吳復守之己卯常遇春至襄陽守將棄城遁遇春追擊之俘其眾五千獲馬一千八百餘匹糧八百餘石元僉院張徳山羅明以谷城降遇春遣人送徳山等赴建康丁酉我師克安福故陳友諒將饒鼎臣射死壬子我師克溫之樂淸擒方國珍鎭撫周淸等械送建康命戍常州我師克崇安遂進攻建寧參軍胡深爲陳友定將阮徳柔所執遇害秋七月丁巳命降將張徳山歸襄陽招徠未附山寨帝諭之曰自古豪傑識幾於未形故夏將亡而終古先奔於商殷將亡而向藝先歸於周若待其迹之著見而後來歸者此常人非豪傑也汝能審存亡之機推誠歸我實有可嘉汝之才如美箭利鏃必求善射者用之庶不枉其才儻付之於不善射者豈不重可惜哉今令爾歸襄陽招徠未附當曉以大義告以成敗之由俾知所以圖存能全眾而來功亦不細矣因厚賜而遣之又賜鄧愈書曰予命爾戍守襄陽法度旣定切宜謹守已遣張徳山招徠山寨若其來降嘗爲兵者仍俾爲兵舊爲民者宜歸之有司俾安農業軍人小校亦令屯種且耕且戰古有成規可以取法且爾所守之地鄰於王保保若汝之惠愛加於民法度行於軍則彼之部曲協從者望風來歸如脫虎口以就慈母吾之與汝義𨿽君臣恩同骨肉所以諄諄告語以成事甚難而僨事甚易故欲汝謹法度施惠愛勿妄殺無罪若有罪者亦宜詳審古之良將以仁義爲先勇略次之汝能自勉則邊境可寧而予無外顧之憂矣辛酉以王天錫爲湖廣行省都事諭之曰汝往襄陽贊助鄧平章設施政治當參酌事宜修城池練甲兵樽節財用撫綏人民處事貴於果斷禦眾必以鎭靜密以防姦謹以待敵敵至則堅壁淸野以乘其獘愼勿輕犯其鋒方鎭之寄固在將帥贊畫之助實資幕僚恪盡厥心毋負吾委任之意乙丑元思州宣撫使兼湖廣行省左丞田仁厚遣其都事林憲萬戶張思溫來獻鎭遠吉州軍民二府婺川功水常寧等十縣龍泉瑞溪沿河等三十四州皆其所守地也於是命攺宣撫使爲思南鎭西等處宣慰使司以仁厚爲宣慰使八月平章鄧愈取襄陽之竹山縣蒙古平章餘思志以其眾降冬十月戊戌帝以張士誠屢犯疆場欲舉兵徵之下令曰王者徵伐應天順人所以平禍亂而安生民也張士誠假元之命叛服不常天將假手於我是用行師以致天討況士誠啟釁多端襲我安丰寇我諸全連兵構禍罪不可逭今我大軍致討止於罪首在彼軍民無恐無畏毋妄逃竄毋廢農業已敕大將軍約束官軍毋致殺掠違者以軍律論罪布告中外體予至懷辛丑命左相國徐達平章常遇春等取泰州時張士誠所據郡縣南至紹興與方國珍接境北有通泰髙郵安徐宿濠泗又北至濟寧與山東相距帝欲先取通泰諸郡縣剪士誠肘翼然後專取浙西故命達總兵取之達兵旣出江口帝遣使諭達曰邇聞王保保兵入關中爲李思齊張良�逐出潼關還至汴梁復東取樂安又爲兪寶所敗追過淸河溺死者甚眾今王保保驅其人民已北遁矣孔興脫烈伯妖保奴兵走三晉汴梁唐鄧南陽之間餘兵據守尙未寧息河南洛河水決漂蕩三千餘家天下擾擾如此當何時可定也此迆北消息汝宜知之夫軍旅重事尢宜加愼如獲張士誠將校遣來吾自處之乙巳徐達兵趨泰州浚河通州師遇張士誠兵擊敗之獲馬三十匹船二百艘遂駐軍於海安壩上丁未徐達兵圍泰州新城擊敗士誠湖北援兵獲其元帥王成卒四百餘人己酉士誠淮安李院判來援泰州常遇春又擊敗之擒萬戶吳聚等一百二十九人時江陰水寨守將康茂才報張士誠以舟師四百艘出大江次範蔡港別以小舟於江中孤山往來出沒無常疑有他謀請爲之備帝卽日遣使諭徐達曰近得康茂才報張士誠以舟師往來江中吾度此寇非有次江陰直趨上流之計不過設詐疑我使我陸寨之兵還備水寨我兵旣分彼將乘我水軍疾趨陸寨搗吾之虛此寇一計也爾宜備之又聞常遇春出海安七十餘里擊寇之兵不過萬人此非抗我大軍之勢蓋欲誘遇春深入俟我軍去泰州旣遠彼必潛師以趨海安或趨泰州令我軍勢分首尾橫決不及救援此又寇一計也兵法致人而不致於人爾宜審慮使至卽令遇春駐師海安愼守新城坐以待寇彼若遠來趨敵吾以逸待勞可一戰而克泰興以南並江寇舟宜亦設法備之又占候此月二十九日堅壁勿輕出若彼來攻則當速戰及十一月初十日十一日皆愼勿出兵至二十三日乃可用師己未帝復遣使諭徐達曰寇兵初駐範蔡港吾度其有詐今觀望猶豫不敢卽溯上流其爲詐益明然寇計不過欲分我勢非有決機攻戰之謀宜遣廖永忠還兵水寨大軍勿輕動此寇徘徊江上自老其師乘其怠慢此月必克泰州泰州旣克江北瓦解寇不戰自潰但宜謹備之耳閏十月戊辰王師克永新執周安等送建康伏誅初周安據永新陳友諒亡安卽來附命仍守永新及我師入安福討饒鼎臣安疑而復叛仍與諸山寨相結拒命平章湯和進兵攻之安出拒戰和擊敗之克其十七寨遂圍其城帝遣使諭周安曰爾本我之武臣分守境土近因大軍徵討逆賊饒鼎臣爾等心懷疑懼故至於此逆拒王師已及三月糧盡力絕欲遁則無所歸欲降則懼不受以此偸生旦暮予聞之惻然於懷恐城下之日玉石不分使我赤子肝腦塗地咎有所歸令到之日果能革心效順棄甲來歸悉宥前愆安等仍猶豫未決至是湯和克永新執周安等送建康斬之庚辰徐達常遇春克泰州擄張士誠將嚴再興夏思忠張士俊等凡十四人卒五千馬一百六十餘匹以所俘五千人送建康報捷復以守城事宜爲請帝遣使諭達曰新舊二城自度可否以便宜處之其未下諸城宜乘勝進取癸未命以徐達所送泰州俘五千人安置潭辰二州時天寒命人賜衣一襲婦女亦皆賜衣履鍼綫布帛初眾自以抗拒必不免及得賜又妻子完聚咸感悅拜呼萬歲而去十一月張士誠遣兵寇宜興命徐達率兵擊敗之十二月張士誠遣兵寇吉安我守將費子賢擊卻之丙午三月徐達自宜興還兵攻髙郵其守將兪同僉堅守不下時張士誠遣其左丞徐義由海道入淮援髙郵義怨士誠以爲己死地屯昆山之太倉三月不進徐達遣使請以指揮孫興祖守海安平章常遇春督水軍以爲髙郵聲援帝皆可之復敕徐達曰張士誠兵多有渡江者宜且收兵駐泰州彼若來攻海安則擊之庚辰復遣使諭徐達曰張士誠由髙郵嘯聚以有吳越髙郵蓋其巢穴也大軍攻之彼必來救今聞徐義兵已入海徐義舟師或由鄱陽湖或出瓠子角或出寶應以趨髙郵不可不備通州有士誠從子火眼張乃疑兵必不敢出然軍之勝敗在主將賢否徐義狠愎自用軍無紀律以我節制之師當之可以必勝爾但秣馬厲兵謹俟其至而已三月庚寅復遣使諭徐達曰聞寇在髙郵者不過五千淮安兵僅六千興化民自爲守宜令常遇春還軍海安埧巡略四境別遣將以兵三千守海安城通州鹽場諸處亦宜愼守汝於揚州泰州二軍分取二萬以攻髙郵令別將取淮安興化敵見吾兵攻淮安深入重地必來乘我若不攻海安與常遇春求戰必將攻掠鎭江此須令常遇春知之凡軍馬除攻髙郵及取淮安興化余悉以付遇春使得有以備之吾料其勢如此爾等又當臨機處置毋執一也先是徐達援宜興令馮國勝統兵圍髙郵張士誠將兪同僉詐遣人來降約推女墻爲應國勝信之夜遣康泰率兵五千人逾城而入皆爲所殺帝聞之怒責國勝及達自宜興還益督兵攻之至是遂拔其城戮兪同僉等俘其官將一百三十七人士卒一千一百七十五人馬三百七十三匹民一千三百九十七戶糧八千石帝命以所俘將士悉遣戍沔陽辰州仍給衣糧有妻子者賜夏布人五匹無者半之夏四月師克淮安遂克興化三月丁未帝遣使以書諭徐達曰近大軍下髙郵可乘勝取淮安兵不在眾當擇取精者而用之宜以步騎一萬五千舟師一萬水陸並進勿失機也其餘軍馬悉令常遇春統之令守泰州海安應援江上徐達兵至淮安張士誠將徐義軍在馬騾港夜率兵往襲之破其水軍義泛海遁去獲船百餘艘俘其院判錢富等及兵二千餘人舟師進薄城下其右丞梅思祖副樞唐英蕭成籍軍馬府庫出降得糧四萬石兵萬人馬五百匹民四千餘戶達宿兵城上民皆安堵令指揮蔡仙華雲龍守其城戊午徐達率兵取興化先是帝命達圖泰州興化海安通州髙郵山川地形要害以進覽之見瓠子角爲興化要地寇兵所出之路令達以兵絕其隘達如旨進兵至是遂取興化淮地悉平辛酉命朱文忠往達軍會議淮安城守事宜諭達曰大軍旣克淮安足以保障江淮控制齊魯然將士新附軍士移戍者多畱鎭者少今就於其屬選將簡卒人人望長其屬不得則易怨將軍在處置得所使上下相安則吾無閫外之憂矣淮安降將梅思祖等至建康帝諭之曰汝等多故趙均用部曲往往皆受重名繼歸張氏復食其祿今來歸我寧無舊主之思乎思祖等對曰艸昧之際誠欲擇豪傑以自附今幸去彼而從主上猶出昏暗睹天日豈敢有反復乎帝曰汝豈眞知我之可附哉思祖等曰臣觀主上豁達大度英明果斷推赤心以任人輟衣食以賞士令行禁止眞命世之主臣等誠得所歸帝曰爾等旣無二心當戮力建功以保富貴思祖等皆頓首謝庚申我師�濠州得軍一千四百九十民九百三十九戶馬一百五十匹甲子髙皇帝發建康往濠州省陵墓增土以培其封陵旁居民汪文劉英於帝有舊召至慰撫之遂令招致鄰黨二十家以守陵墓命有司復其家濠州父老經濟等來見帝與之宴謂濟等曰吾與諸父老不相見久矣今還故鄕念父老鄕人遭罹兵難以來未遂生息吾甚憫焉濟等對曰久苦兵爭莫獲寧居今賴主上威徳各得安息勞主上憂念帝曰濠吾鄕父母墳墓所在豈得忘之諸父老宴飲極歡帝又謂之曰諸父老皆吾故人豈不欲朝夕相見然吾不得久畱此父老歸宜教導子孫爲善立身孝弟勤儉養生鄕有善人由家有賢父兄也濟等頓首拜帝又曰鄕人耕作交易且令無遠出濱淮諸郡尙有寇兵恐爲所抄掠父老等亦宜厚自愛以樂髙年於是濟等皆歡醉而去方國珍遣其經歷劉庸來貢白金元徐州守將樞密院同知陸聚聞徐達已克淮安以徐宿二州詣達軍請降事聞帝甚喜以聚爲江淮行省參政仍守徐州賜文綺三十匹白金三百兩勞之陸聚尋遣院判曹國器攻沛縣漁臺下之獲張同僉等官五十人聚又遣院判司正率兵取邳州敗其守將張侍郎於是邳蕭宿遷雎寧諸縣皆降辛未我師克安丰初帝往濠州遣使諭徐達曰聞元將竹貞領馬步兵萬餘自柳灘渡入安丰其部將漕運自陳州而南給其饋餉我廬州兪平章見駐師東正陽修城守禦宜令遣兵巡邏絕其糧道安丰糧旣不給而竹貞遠來之軍野無所掠與我軍相持師老力疲爾宜選劉平章薛參政部下騎五百並廬州之兵速與之戰一鼓可克不然事機一失爲我後患達聞命卽統率馬步舟師三萬餘至安丰分遣平章韓政等以兵扼其四門晝夜攻之不下乃於城東龍尾壩潛穿其城二十餘丈城壞遂破之忻都竹昌左君�皆出走我師追奔四十餘里獲忻都並賁元帥而還竹昌君�皆走汴梁至日晡時元將竹貞引兵來援政等復與戰於南門外大敗之竹貞遁去凡得兵四千馬千匹遂立安丰衛畱指揮趙勝宗守之癸酉帝遣使諭徐達曰比聞王保保欲侵徐州今將攻安丰吾料以大軍蹴之必有餘力可分精銳急趨徐州爲陸參政應援彼不知吾有備輕來侵犯破之必矣仍具軍勢虛實以聞比使者至達已克安丰卽分兵趨徐州旣而王保保兵至徐州果大敗而去五月壬午髙皇帝還自濠州諭中書省臣曰吾往濠州所經州縣見百姓稀少田野荒蕪由兵興以來人民死亡或流徙他郡不得以歸鄕裏骨肉離散生業蕩盡此輩寧無怨嗟怨嗟之起皆足以傷和气爾中書其命有司徧加體訪俾之各還鄕土仍復舊業以遂生業庶幾斯民不致失所癸亥帝諭羣臣曰國家休戚我與卿等同之曩者羣雄並起東西角立孰不欲成大業然不數年徐氏以柔懦滅陳氏以剛暴亡今惟張氏存來者咸謂政事縱弛親暱姦回上下蒙蔽民心離亂而費用無經士卒困敗而徵調不息此將亡之時也夫察於亡者然後可與圖存審於危者然後可以求安彼昧乎存亡安危之機而能有成者鮮矣若吾之君臣傲怠不戒亦終蹈其覆轍豈可不愼卿等宜竭忠宣力以匡不逮欽哉毋怠八月辛亥命中書左相國徐達爲大將軍平章常遇春爲副將軍帥師二十萬伐張士誠帝禦戟門集將佐諭之曰古人立大功於天地間者必因其時以行其志如伊尹佐湯以伐桀呂望佐武王以剪商皆得其時而志在於天下蒼生也自大亂以來豪傑並起所在割據稱名號者不可勝數江南亂雄西有陳友諒東有張士誠皆連地千里擁眾數十萬吾介乎二人之間相與抗者十餘年觀二人所爲其志豈在於民不過貪富貴聚淵藪劫奪寇攘而已友諒敗滅獨士誠據有浙西北連兩淮恃其彊力數侵吾之疆場賴諸將連歲徵討克取兩淮之地今惟浙西姑蘇諸郡未下故命卿等討之卿等宜戒飭士卒毋肆擄掠毋妄殺戮毋發丘隴毋毀廬舍聞張士誠母葬姑蘇城外愼毋侵毀其墓汝等毋忘吾言諸將帥務在輯睦勿縱左右欺陵軍士凡爲將之功必資士卒善撫卹之大抵克敵者必以成功爲效樹徳者必以廣恩爲務卿等勉之諸將皆再拜受命遂爲戒約軍中事命人給一紙旣而帝禦西苑復召達遇春諭之曰今師行苟張氏全城歸命不勞吾師吾必全之若用師城破之日收其將士撫其人民毋妄殺戮有可用者卽選用之達等旣受命將發帝問諸將曰爾等此行用師孰先遇春對曰逐梟者必覆其巢去鼠者必燻其穴此行當直搗姑蘇姑蘇旣破其餘諸郡可不勞而下矣帝曰不然士誠起鹽販與張天騏潘原明等皆彊梗之徒相爲手足士誠苟至窮蹙天騏輩懼俱斃必並力救之今不先分其勢而遽攻姑蘇若天騏出湖州原明出杭州援兵四合難以取勝莫若出兵先攻湖州使其疲於奔命羽翼旣破然後移兵姑蘇取之必矣遇春猶執前議帝作色曰攻湖州失利吾自任之若先攻姑蘇而失利吾不汝貸也遇春不敢復言帝乃屏左右謂達遇春曰吾欲遣熊天瑞從行俾爲吾反間也天瑞之降非其本意心常怏怏適來之謀戒諸將勿令天瑞知之但云直搗姑蘇天瑞知之必叛從張氏以諭此言如此則墮吾計矣癸丑大將軍徐達等率諸將發龍江辛酉師至太湖己巳常遇春擊張士誠兵於太湖港內擒其將尹義陳旺遂次洞庭山帝聞之喜曰勝可必矣癸酉進湖州之毗山又擊敗士誠將石淸汪梅擒之張士信駐軍湖上不敢戰而退指揮熊天瑞叛降於士誠甲戌師至湖州之三里橋士誠右丞張天騏分兵三路以拒我師參政黃寶當南路院判陶子寶當中路天騏自當北路同僉唐傑爲後繼達兵進攻之有術者言今日不宜戰常遇春怒曰兩軍相當不戰何待於是達遣遇春攻黃寶王�攻天騏達自中路攻陶院判別遣驍將王國寶率長槍軍直扼其城遇春與黃寶戰寶敗走欲入城城下釣橋已斷不得入復還力戰又敗被擒並獲其元帥胡貴以下官二百餘人張天騏陶子寶皆不敢戰斂兵而退士誠又遣司徒李伯升來援由荻港潛入城我軍復四面圍之伯升天騏閉門拒守達遣國寶攻南門自以大軍繼之其同僉余得全院判張徳義陶子寶出戰復敗走士誠又遣平章朱暹王晟同僉戴茂呂珍院判李茂及其第五子號五太子者率兵六萬來援號三十萬屯城東之舊館築五寨自固達與遇春湯和等分兵營於東阡鎭南姑嫂橋連築十壘以絕舊館之援李茂唐傑李成懼不敵遁去士誠�潘元紹時駐兵於烏鎭之東爲呂珍等聲援我師乘夜擊之元紹亦遁遂塡塞溝港絕其糧道士誠知事急乃親率兵來援達等與戰於皂林之野又敗之擄其戴元帥及甲士三千餘人張士誠復遣其同僉徐志堅以輕舟出東阡鎭覘我師欲攻姑嫂橋常遇春遇之與戰會大風雨天晦甚遇春令勇士乘劃船數百突擊之復破其兵擒志堅得眾二千餘人乙未帝諭朱文忠曰徐達等取姑蘇張士誠必集兵以拒今命汝攻杭州是掣制之也我師或衝其東或擊其西使其疲於應戰其中必有自潰者爾往宜愼方略己亥蜀明升遣使來聘冬十一月甲申我師克湖州左丞廖永忠參政薛顯將遊軍至湖州之徳淸遂取之獲船四十艘擒其院判鍾正張士誠自徐志堅兵敗懼甚乃遣其右丞徐義至舊館覘形勢將還報常遇春以兵扼其歸路義不得出乃陰遣人約士誠弟士信出兵與舊館兵合力來戰士誠又遣赤龍船親兵援之義始得脫與潘元紹率赤龍船兵屯於平望復乘小舟潛至烏鎭欲援舊館遇春由別港追襲之至平望縱火焚其赤龍船軍資器械一時俱盡眾軍散走自是張氏舊館兵援絕饋餉不繼多出降十月辛亥徐達以所獲張士誠將士徇於湖州城下城中大震壬子常遇春兵攻烏鎭張士誠將徐義潘元紹拒戰不勝復退走遇春追至升山遂攻破其平章王晟六寨餘軍奔入舊館之東壁其同僉戴茂乞降我師馳入之是夕王晟亦降戊寅徐達復攻升山水寨顧時引數舟繞張士誠兵船船上人俯視而笑時覺其懈率壯士數人躍入其舟大呼奮擊余舟競進薄之士誠五太子盛兵來援常遇春稍卻薛顯率舟師直前奮擊燒其船其眾大敗其五太子及朱暹呂珍等以舊館降得兵六萬人遇春謂薛顯曰今日之戰將軍之力居多吾固不如也五太子者士誠養子也本姓梁短小精悍能平地躍起丈餘又善沒水朱暹呂珍亦善戰士誠倚之至是皆來降士誠爲之奮气十一月甲申徐達遣馮國勝以降將呂珍王晟等徇於湖州城下語李伯升出降伯升在城上對曰張太尉養我厚我不忍背之抽刀欲自殺爲左右抱持得不死左右語伯升曰援絕勢孤久困城中不如降伯升俯首不能言其左丞張騏總管陳昧等以城降伯升遂亦降己丑朱文忠率指揮朱亮祖耿天璧攻桐廬降其將戴元帥復遣袁洪孫虎略富陽擒其同僉李天祿遂合兵圍余杭遣人語謝五曰爾兄以李夢庚小隙歸於張氏非爾謀也爾乃我之戚臣若降可保以不死仍享富貴謝五答曰我誠誤計若保我以不死我卽降文忠許之乃與弟侄五人出降文忠遂進兵杭州未至張士誠平章潘原明懼遣員外郎方彜詣軍門請納款文忠曰吾兵遠至此勝負未分而遽約降無乃計太早乎對曰此城百萬生靈所系今天兵如雷霆當者無不摧破若軍至城下𨿽欲降恐無及故使彜先來請命文忠畱之宿明日遣還報而駐兵以待原明卽日以款狀來獻文忠至杭州潘原明及同僉李勝奉士誠所授行省及樞密院浙西江東兩道廉訪印並執蔣英劉震出降伏謁道左以女樂導文忠叱去之進原明等宣帝命慰諭之禁戢士卒城中晏然凡得兵二萬糧十一萬馬六百匹執元平章醜的長壽等與蔣英劉震皆送建康並遣原明以下官屬入朝帝以醜的長壽歸之於元而誅蔣英於市以潘原明全城歸降民不受鋒鏑仍授平章守舊城從朱文忠節制庚子張士誠紹興守將李思忠以城降命駙馬都尉王恭千戶陳淸李遇守之張士誠嘉興守將宋興以城降壬寅海陵州降癸卯王師圍蘇州徐達旣下湖州卽引兵向姑蘇至南潯張士誠元帥王勝降辛卯至吳江州圍其城參政李福知州楊彜降癸卯徐達等兵至姑蘇城南�魚口擊張士誠將竇義走之康茂才至尹山橋遇士誠兵又擊敗之焚其戰船千餘艘及積聚甚眾達遂進兵圍其城達軍葑門常遇春軍虎丘郭子興軍婁門華雲龍軍胥門湯和軍閶門王弼軍盤門張溫軍西門康茂才軍北門耿炳文軍城東北仇成軍城西南何文輝軍城西北四面築長圍困之又架木塔與城中浮屠對築臺三層下瞰城中名曰敵樓每層施弓弩火銃於上又設襄陽�以擊之城中震恐有楊茂者無錫莫天佑部將也善沒水天佑潛令入姑蘇與士誠相通邏卒獲之於閶門水柵旁送達軍達釋而用之時姑蘇城堅不可破天佑又阻兵無錫爲士誠聲援達因縱茂出入往來因得其彼此所遺蠟丸書由是悉知士誠天佑虛實而攻困之計益備達時督兵攻婁門士誠出兵拒戰武徳衛指揮副使茅成戰死十二月帝以國之所重莫先宗廟郊社遂定議以明年爲吳元年命有司建圜丘於鐘山之陽以冬至祀昊天上帝建方丘於鐘山之陰以夏至祀皇土地祇及建廟社立宮室己巳典營繕者以宮室圖來進帝見其有雕琢奇麗者卽去之我師圍沅州故陳友諒守將李興祖出降丁末吳元年三月我師取灃州石門縣故陳友諒守將鄧義亨來降九月甲戌朔命參政朱亮祖帥師討方國珍方國珍旣入貢復陰泛海北通元擴廓帖木兒南交陳友定王師討姑蘇而國珍擁兵坐視實假貢獻覘勝敗爲叛服計帝以國珍反復命參政朱亮祖帥馬步舟師討之辛巳我師克姑蘇執張士誠以歸徐達之圍姑蘇也帝初不欲煩兵但困服之耳至是久不下乃以書遺張士誠曰成湯放桀武王伐紂漢祖滅秦歷代帝王之興兵勢相加乃爲常事當王莽之亡隋之失國豪傑乘時蜂起圖王業據土地及其定也惟歸於一天命所在豈容紛然𨿽有智者事業弗成亦當革心畏天順民以全身保族若漢之竇融宋之錢俶是也自古皆然非今獨異爾能順附其福有餘毋爲困守孤城危其兵民自取敗亡爲天下笑士誠不報士誠被圍旣久欲突圍以戰覘城左方見陣嚴整不敢犯欲掩襲大軍轉至閶門將奔常遇春營遇春覺其至分兵北濠截其兵復遣兵與鬥戰良久未決士誠復遣參政黃哈喇八都等兵千餘人助之又自出兵山塘爲援山塘路狹塞不可進麾令稍卻遇春撫王�背曰軍中皆稱爾爲猛將能爲我取此乎�應曰諾卽馳鐵騎揮雙刀往擊之敵眾稍卻遇春因率眾乘之士誠兵大敗人馬溺死沙盆潭甚眾士誠馬驚墮水幾不救肩輿入城壬子士誠復率兵突出胥門索戰鋒甚銳遇春禦之兵稍卻士誠弟士信方在城樓上督戰忽大呼曰軍士疲矣且止且止遂鳴金牧軍遇春因乘勢奮擊大破之追至城下攻之益急復築壘迫其城自是士誠不復得出矣士信張幕城上踞銀椅與參政謝節等會食左右方進桃未及嘗忽飛�碎其首而死時城圍旣久而天瑞教城中作嚴�以擊我師多所中傷城中木石俱盡至拆祠廟民居爲�具徐達令軍中架木若屋狀承以竹軍伏其下載以攻城矢石不得傷至是達督將士破葑門常遇春亦破閶門新寨遂率眾渡橋進薄城下其樞密唐傑登城拒戰士誠駐軍門內令參政謝節周仁立柵以補外城傑知不能敵投兵降周仁徐義潘元紹及錢參政皆降晡時士誠軍大潰諸將遂蟻附登城城已破士誠猶使副樞劉毅收餘兵尙二三萬親率之戰於萬壽寺東街復敗劉毅降士誠倉惶歸從者僅數騎初士誠見兵敗謂其妻劉氏曰我敗且死若曹何爲劉氏曰君勿憂妾必不負君乃積薪齊雲樓下及城破驅其羣妾侍女登樓趣其自盡令養子辰保縱火焚之劉氏遂自縊死士誠獨坐室中左右皆散走達遣士誠舊將李伯升至士誠所諭意時日已暮士誠距戶經伯升決戶令降將趙世雄抱解之气未絕復蘇達又令潘元紹以理曉之反復數四士誠瞑目不言乃以舊盾舁之出葑門途中易以戶扉舁至舟中凡獲其官屬平章李行素徐義左丞饒介參政馬玉麟謝節王原恭董綬陳恭周僉髙禮內史陳基石丞潘元紹等所部將校及杭湖嘉興松江等府官吏家屬及郡流寓之人凡二十餘萬皆送建康士誠在舟中閉目不食至龍江堅臥不肯起舁中書省相國李善長問之不語已而士誠言不遜善長怒罵之帝欲全士誠而士誠竟自縊死賜棺以葬之叛將熊天瑞伏誅乙酉我師克通州故張士誠守將張右丞以城降姑蘇捷至帝卽命平章政事胡廷瑞帥師取無錫丁亥無錫莫天佑以城降辛丑朱亮祖師至天臺縣尹湯盤以城降亮祖進攻臺州方國瑛出兵拒戰我師擊敗之指揮嚴徳戰死亮祖入其城遂徇下善居諸縣冬十月王師克黃巖守將哈兒普降方國瑛遁之海上癸丑命湯和爲徵南將軍吳去疾爲副將軍帥師討方國珍於慶元甲子帝將命諸將北伐謂信國公徐達等曰自元失其政君昏臣悖兵戈四興民墜塗炭予與諸公仗義而起初爲保身之謀冀有奠安生民者出豈意大難不解爲眾所附乃率眾渡江與羣雄相角逐遂平陳友諒滅張士誠閩廣之地將以次而定尙念中原擾攘人民離散山東則有王宣父子狗偸鼠竊反側不常河南則有王保保名𨿽尊元實則跋扈擅爵專賦上疑下叛關隴則有李思齊張思道彼此猜忌勢不兩定且與王保保互相嫌隙元之將亡其機在此今欲命諸公北伐計將如何鄂國公常遇春對曰今南方已定兵力有餘直搗元都以我百戰之師敵彼久逸之卒挺竿而可以勝也都城旣克有破竹之勢乘勝長驅餘皆建瓴而下矣帝曰元建都百年城守必固若如卿言懸師深入不能卽破頓於堅城之下饋餉不繼援兵四集進不得戰退無所據非我利也吾欲先取山東撤其屏蔽旋師河南斷其羽翼拔潼關而守之據其戶檻天下形勢入我掌握然後進兵元都則彼勢孤援絕不戰可克旣克其都鼓行而西雲中九原以及關隴可席捲而下諸將皆曰善帝顧謂信國公徐達曰兵法以廟算勝者得算多也卿其識之於是命達爲大將軍遇春爲副將軍率甲士二十五萬由淮入河北取中原復召諸將諭之曰徵伐所以奉天命平禍亂安生民故命將出師必在得人今諸將非不健斗然能持重師有紀律戰勝攻取得爲將之體者莫如大將軍達當百萬之眾勇敢先登摧鋒陣所向披靡莫如副將軍遇春然吾不患遇春不能戰但患其輕敵耳吾前在武昌親見遇春才遇數騎挑戰卽輕身赴之彼陳氏如張定邊者何足稱數尙據城指揮遇春爲大將顧與小校爭能甚非所望切宜戒之若臨大敵遇春須領前鋒或敵勢彊則遇春與參將馮宗異分爲左右翼各將精銳以擊之右丞薛顯參政傅友徳皆勇略冠諸軍可各領一軍使當一面或有孤城小敵但遣一將有膽略者付以總制之權皆可成功達則專主中軍策勵羣帥運籌決勝不可輕動古云將在軍君不與者勝汝等其識之又諭達曰閫外之事汝實任之玆行必自山東次第進取山東古云十二山河之地師行之際須嚴部伍明分數一眾心審進退之機適通變之宜戰必勝攻必取我虛而彼實則避我實而彼虛則擊之將者三軍之司命立威者勝任勢者彊威立則士用命勢重則敵不敢犯吾與諸豪傑並馳觀其取敗者未有不由威不立而勢輕也汝其愼之又諭友徳曰此行汝當努力昔漢髙與項羽爭衡彭越宣力山東今用師自山東始汝其勉之是日帝親祭上下神祗於北門之屯裏山祝畢復大召諸將士諭之曰今命爾諸將各率所部以定中原爾等師行非必略地攻城而已要在削平禍亂以安生民凡遇敵則戰若所經之處及城下之日勿妄殺人勿奪民財勿毀民居勿廢農具勿殺耕牛勿掠人子女民間或有遺棄孤幼在營父母親戚來求者卽還之此陰騭美事好共爲之命中書平章胡廷瑞爲徵南將軍江西行省左丞何文輝爲副將軍率師取福建以湖廣參政趙徳隨徵命湖廣平章楊璟左丞周徳興參政張彬率師取廣西帝諭廷瑞曰汝以陳氏丞相來歸事吾數年忠實無過故命汝總兵往取福建何文輝爲汝之副湖廣參政戴徳從汝調發二人皆吾親近之人勿以此故廢軍政凡號令徵戰一以軍法從事吾昔微時在行伍中見將帥統馭無法心竊鄙之及後握兵柄所領一軍皆新附之士一日驅之野戰有二人犯令卽斬以徇眾皆股栗莫敢違吾節度人能立志何事不可爲聞汝往年嘗攻閩中必深知其地理險易今總大軍進徵凡攻圍城邑必擇便利可否爲之進退無失機宜克定之功全賴於汝復諭璟等曰南方之地皆入版圖惟淮北山東尙未寧一兩廣八閩尙未歸附已命丞相徐達平章常遇春等北定中原平章胡廷瑞分道南徵以取八閩俟八閩旣定就以其師航海取廣東故命爾等率荊湘之眾進取廣西兩軍合勢何徵不克何堅不摧爾其務靖亂止暴撫綏順附使遠人畏服懋建乃勛毋替予命諸將皆頓首受命各引兵發十一月徐達克徐州初揚州興化人王宣元末爲司農掾會黃河決元以宣爲淮南淮北都元帥府都事賫楮幣募丁夫統領治河功成命爲招討使率丁夫從也速復徐州授淮南淮北義兵都元帥移鎭山東益都田丰兵侵益都宣子信從察罕帖木兒田丰復令宣與信還鎭沂州於是權勢日重因乘隙收掠山東遂竊據沂州至是徐達師至淮安遣人往沂州以書諭王宣父子使來降王信得書乃遣使納款且奏表賀平張士誠帝遣徐唐臣李侍儀等往沂州授信爲榮祿大夫江淮行中書省平章政事令以兵從大將軍徵討信與其父陰持兩端內實修備外佯請降帝知之乃遣人密諭徐達曰王信父子反復不可遽信宜勒兵趨沂州以觀其變如王信父子開門納款卽分兩衛軍守其地王信父子及部將各同家屬遣至淮安若益都濟寧濟南俱下各令信軍五千及我軍萬人守之其餘軍馬分調於徐邳各州守城然後發遣其家屬與居惟土兵勿遣分調之後仍選其馬步精銳者從大軍北伐苟閉門拒守卽攻之唐臣等至沂州宣意不欲從徵乃令其子信密往莒密等州寡兵爲備禦計而遣其員外郎王仲剛及信妻父老馮等詐來犒師以緩大軍大將軍徐達受而遣之仲剛等旣還宣卽以兵夜劫徐唐臣等欲殺之眾亂唐臣得脫走達軍達聞之卽日率師徑抵沂州營於北門達猶欲降之復遣梁鎭撫往說宣宣曰吾降吾降梁旣還報達宣復閉門拒守達怒遂進攻分兵營其南門都督馮宗異令軍士開埧放水明日達督軍急攻其城宣待信募兵未還自度不能支甲申乃開西門以元所授沂國公印及子信宣命出降達令宣爲書遣鎭撫孫惟徳招降信信不從殺孫鎭撫與其兄仁走山西於是嶧州右丞趙蠻子莒州周黼海州馬驪及沐陽日照�楡諸縣並隨信將士皆相繼來降達以宣反復並怒其子殺孫鎭撫遂執宣杖而戮之並戮王仲剛常郎中等命指揮韓溫守沂州湯和克慶元朱亮祖自黃巖進兵溫州陳於城南七里方國珍部將率兵拒戰我師擊敗之追北至城下餘兵奔入城亮祖復遣指揮張俊湯克明攻其西門徐秀攻東門指揮柴虎將遊兵往來應援晡時克其城方明善先已挈其妻子遁去亮祖入城撫安其民分兵徇瑞安樞密同僉謝伯通以城降亮祖遂率舟師襲方明善於樂淸之盤嶼敗之追至楚門海口遣百戶李徳招諭之湯和兵先自紹興渡曹娥江進次余姚降其知州李樞及上虞縣尹沈煜遂進兵慶元城下攻其西門府判徐善等率官屬耆老自西門出降方國珍部下乘海舟遁去湯和率兵追之國珍以眾逆戰我師擊敗之擒其僞副樞方惟益元帥戴廷芳等獲海舟二十五艘馬四十一匹國珍率餘眾入海湯和徇下定海慈溪等縣得軍上三千人戰艦六十三艘馬二百餘匹銀印三銅印十六金印二銀六千九百餘錠糧三十五萬四千六百石方國珍部將徐元帥李僉院等率所部詣湯和降國珍見諸將叛不得已於是亦遣郎中承廣員外郎陳永奉書於湯和乞降已而又遣其子明克明則從子明鞏等納其省院及諸銀印銅印二十六並銀一萬兩錢二千緡於和丙申朱亮祖兵至黃巖方國瑛及其兄子明善率家來降送之建康於是方國珍及弟國率部屬謁見湯和於軍門得其部卒九千二百人水軍一萬四千三百人官吏六百五十人馬一百九十匹海舟四百二十艘糧一十五萬一千九百石他物稱是繼而元昌國州達魯花赤闊裏吉思亦來降得糧六萬九千石馬五十匹船四百八十二艘送國珍等赴京師帝以國珍爲廣西行省左丞不之官食祿居京師辛丑徐達克益都先是帝遣使諭大將軍徐達曰聞將軍已下沂州未知勒兵何向如向益都當遣精銳將軍於黃河扼衝要斷其援兵使彼外不得進內無所望我軍勢重力專可以必克若未下益都卽宜進取濟寧濟南二城旣下益都山東勢窮力竭如囊中之物可不攻而自下矣然兵難遙度隨機應變尢在將軍時金火二星會於丑分望後火逐金齊魯之分占曰宜大展兵威故有是諭徐達先命平章韓政略楡行梁城諸鎭寨繼又令政分兵扼黃河以斷山東援兵政遣千戶趙實率兵略滕州元守將楊瓊遁去遂克其城徐達師至臨城守將丁玉明遁及至益都玉明復來降達因遣玉明入城諭平章老保等不下達謂諸將曰老保所恃者河上援兵耳吾已分兵扼黃河斷其右臂彼尙不知爲釜魚之計卽督兵塡壩攻其城拔之執老保等平章普顏不花不屈死遂徇下壽光臨淄昌樂髙苑等縣及濰膠博興等州獲將士一萬五百餘人馬騾一千六百餘匹糧一十八萬九千餘石令指揮葉國珍守之老保送建康壬寅胡廷瑞度杉關略光澤縣下之十二月丁未大都督同知汪興祖率師至東平元平章馬徳棄城遁興祖遣指揮常守道千戶許秉進至東阿元參政陳璧以所部五萬餘人降秉復以舟師趨安山鎭元右丞杜天佑左丞蔣興以眾降孔希學者孔子五十六世孫也聞大軍至率曲阜縣尹孔希舉鄒縣簿孟思諒等迎見興祖於軍門興祖禮之於是兗州以東州縣皆降以希學襲封衍聖公己酉大將軍徐達至濟南元平章忽林臺詹同脫因帖木兒聞之先驅人民引軍遁去平章達朵兒只進巴等以城降收其將士二千八百五十五人馬四百二十九匹命指揮陳勝守之帝遣人諭大將軍徐達副將軍常遇春曰聞將軍已下齊魯諸郡中外皆慶予獨謂勝而能戒者可以常勝安而能警者可以常安戒者𨿽勝若死戰警者𨿽安若履危夫屢勝之兵易驕久勞之師易潰能慮於敗乃可以無敗能愼於成乃可以有成必須固防謹密常若臨敵勿生懈怠爲人所乘愼之愼之胡廷瑞克邵武蒙古守將李宗茂以城降庚戌汪興祖克濟寧蒙古守將陳秉直棄城遁癸丑中書省左相國李善長等勸上卽帝位上未之許善長等力請曰陛下起濠梁不階尺土遂成大業四方羣雄�削殆盡遠近之人莫不歸心誠見天命所在願早正位號以慰臣民之望帝曰我思功未覆於天下徳未孚於人心一統之勢未成四方之塗尙梗若遽稱大號未愜輿情自古帝王之有天下知天命之已歸察人心之無外猶且謙讓未遑以俟有徳常笑陳友諒初得一隅妄自稱尊志驕气盈卒致亡滅貽譏於後吾豈得更自蹈之若天命在我固自有時無庸汲汲也至是復率文武百官奉表勸進曰開基創業旣宏盛世之輿圖應天順人宜正大君之寶位蒼生咸仰紅日方升蓋聞以道化民者謂之皇以徳教民者謂之帝惟首出於庶物用光建於鴻名由是繼百王而立國家定四海而總綱紀事聞在昔運際當今欽惟陛下智勇自天聰明冠世掃除六合之風塵拯救兆民於水火擁樓船而西上孺子奉璽而出迎命將帥以東徵僞主束身而受縛由是天下歸赴若江海之朝宗邦域肇隆如金湯之鞏固旣膺在躬之歷數必當臨禦於宸居上以答於天心下以符於民望俯從眾請早定尊稱臣善長等爰順羣情躬自勸進對明廷而虎拜翊聖主之龍飛發政施仁參贊兩間之化育制禮作樂開拓萬世之太平謹奉表勸進以聞帝曰始吾卽王位亦不得已勉從眾言今卿等復勸卽帝位吾恐徳薄不足以當之羣臣皆頓首請曰天生聖人以爲民主殿下之卽王位天命已有歸矣今又三四年若不正大位何以慰天下臣民之望昔漢髙帝旣誅項籍羣下勸進亦不違其請今殿下除暴亂救生民功塞宇宙徳協天人天命所在誠不可違臣等敢以死請帝固卻之明日善長等復請曰殿下謙讓之徳著於四方感於生民願爲天下計早徇羣臣之請帝曰中原未平軍旅未息吾意天下大定然後議此而卿等屢請不已此大事當斟酌禮儀而行不可艸艸丁巳胡廷瑞克建陽蒙古守將曹復疇出降戊午敕徵南將軍湯和副將軍廖永忠帥舟師自海道取福州帝禦戟門與大都督府臣諭各處用兵曰胡廷瑞已得邵武今命湯和又從海上取福州其勢必得旣得福建當畱兵守要害俾由海道取廣東楊璟兵取廣西旣克就以其兵西取蜀中原赤地千里人民艱食軍馬所經糧餉最急當令往徐邳運糧兵精糧足所向必克卿等以爲何如皆曰善己未廣信衛指揮沐英破分水關略崇安縣克之辛酉中書省左相國李善長率禮官進卽位禮儀甲子大將軍徐達遣參政傅友徳取萊陽庚午湯和克福州初陳友定環福州城外皆築壘爲備每五十步更築一臺嚴兵守之聞我師入杉關乃畱同僉賴正孫副樞謝英輔院判鄧益以眾二萬守福州友定自率精銳守延平以拒時湯和等舟楫自明州乘東北風徑抵福州之五虎門駐師南臺河口遣人入城招諭爲元平章曲出所殺我師登岸將圍城曲出領眾出南門拒戰指揮謝得成等擊敗之眾潰入城拒守是夜參政袁仁密遣人納款黎明我師於臺蟻附登城遂開南門和擁兵入鄧益拒戰於水部門擊殺之正孫英輔自西門走延平曲出搭海木兒杭者不花左丞鄧住中丞鐵木烈思等皆懷印綬挈妻子遁去參政尹克仁赴水死時僉樞柏鐵木兒居候官聞大軍攻城急遂自剄湯和入省署撫輯軍民獲馬六百三十九匹海舟一百五十艘糧一十九萬九千五百餘石金一千四百五兩銀二萬四千餘兩胡椒六千三百餘斤和遣袁仁曁員外余善招諭興化漳泉諸路其福寧等州縣之未附者分兵徇略之戊申洪武元年春二月乙亥髙皇帝祀天地於南郊卽皇帝位定有天下之號曰大明建元洪武追尊四代祖考皇髙祖考尊號曰元皇帝廟號徳祖妣曰元皇后皇曾祖考尊號曰恆皇帝廟號懿祖妣曰恆皇后皇祖考尊號曰佑皇帝廟號熙祖妣曰佑皇后皇考尊號曰淳皇帝廟號仁祖皇妣陳氏曰淳皇后立妃馬氏爲皇后世子標爲皇太子大赦天下按明會典髙皇帝登極儀洪武元年圜丘告祭禮成校尉設金椅於郊壇前之東南向設冕服案於金椅前候望瘞畢丞相諸大臣率百官於望瘞位跪奏曰告祭禮成請卽皇帝位羣臣扶擁至金椅上坐百官先排班執事官舉冕服案寶案至前丞相諸大臣奉衮冕跪進置於案上丞相等就取衮冕加於聖躬丞相等入班通贊唱排班班齊鞠躬樂作拜興拜興拜興拜興平身樂止百官拜興如之通贊唱班首詣前引禮引丞相至上位前通贊唱跪搢笏丞相跪搢笏承傳唱眾官皆跪百官跪捧寶官開盝取玉寶跪授丞相丞相捧寶上言皇帝進登大位臣等謹上禦寶尙寶卿受寶收入盝內通贊唱就位拜興平身百官拜興如之通贊唱復位引禮官引丞相自西降復位通贊唱鞠躬拜興拜興平身搢笏鞠躬三舞蹈跪左膝三叩頭山呼山呼再山呼跪右膝出笏贊俯伏興平身鞠躬拜興拜興拜興拜興平身皇帝解嚴通贊唱捲班百官退禮畢具鹵簿導從詣太廟奉上冊寶追尊四代考妣仍告祀社稷還具衮冕禦奉天殿百官上表稱賀前期侍儀司設表案於丹墀中內道之西北設丞相以下百官拜位於內道上下之東西每等異位重行北面捧表官宣表官展表官位於表案之西東向糾儀禦史二人位於表案之南東西相向宿衛鎭撫二人位於東西陛下護衛百戶二十四人位於宿衛鎭撫之南稍後知班二人位於文武官拜位之北東西相向通贊贊禮二人位於知班之北通贊在西贊禮在東引文武班四人位於文武官拜位之北稍後皆東西相向引殿前班二人位於引武班之南舉表案二人位於引武班之北舉殿上表案二人位於西階之下東向其丹陛上設殿前班指揮司官三員侍立位於陛上之西東向宣徽院官三員侍立位於陛下之東西向儀鸞司官位於殿中門之左右護衛千戶八人位於殿東西之左右俱東西相向鳴鞭四人列於殿前班之南北向將軍六人位於殿門之左右天武將軍四人位於升上之四隅皆東西相向殿上尙寶司設寶案於正中侍儀司設表案於寶案之南文官侍從班起居注給事中殿中侍禦史尙寶卿位於殿上之東西向武官侍從班懸刀指揮位於殿上之西東向受表官位於文官侍從班之南西向內贊二人位於受表官之南捲簾將軍二人位於簾前俱東西相向是日淸晨拱衛司陳設鹵簿列甲士於午門外之東西列旗仗於奉天門外之東西龍旗十二分左右用甲士十二人北斗旗一纛一居前豹尾一居後俱用甲士三人虎豹各二馴象六分左右左右布旗六十四門旗日旗月旗靑龍白虎旗風雲雷雨江河淮濟旗天馬天祿白澤朱雀元武等旗木火土金水五星五嶽旗熊旗鸞旗及二十八宿旗各六行每旗用甲士五人一人執旗四人執弓弩設五輅於奉天門外玉輅居中左金輅次革輅右象輅次木輅俱並列丹墀左右布黃麾仗黃蓋華蓋曲蓋紫方傘紅方傘雉扇朱團扇羽葆幢豹尾龍頭竿信旛傳教旛告止旛絳引旛戟氅戈氅儀鍠氅等各三行丹陛左右陳幢節響節金節燭籠靑龍白虎幢班劍吾杖立爪臥爪儀刀鎧杖戟骨朵朱雀元武幢等各三行殿門左右設圓蓋一金交椅金腳踏水盆水罐團黃扇紅扇皆校尉擎執侍儀舍人二人舉表案入就殿上鼓初嚴百官具朝服次嚴各依品從齊班於午門外以北爲上東西相向通班贊禮及宿衛鎭撫等官入就位諸侍衛官各服其器服及尙寶卿侍從官入鼓三嚴丞相以下文武官以次入各就位皇帝衮冕升禦座大樂鼓吹振作樂止將軍捲簾尙寶卿以寶置於案拱衛司鳴鞭引班引文武百官入丹墀拜位北面立初行樂作至位樂止知班唱班齊贊禮唱鞠躬拜樂作四拜興平身樂止捧表以下官由殿西門入內贊唱進表捧表官捧表跪進於案前受表官搢笏跪於案東受表置於案出笏興退立於殿內之西東向內贊唱宣表宣表官至案前搢笏取表跪宣於殿內之西展表官搢笏同跪展宣訖展表官出笏一人以表復置於案俱退立於位宣表官俯伏興同捧表以下官出殿西門降自西階復位贊禮唱鞠躬樂作四拜樂止唱搢笏鞠躬三舞蹈唱跪唱山呼各拱手加額呼萬歲者三樂工軍校齊聲擊鼓應之唱出笏俯伏興樂作四拜賀畢遂遣官冊皇后冊立皇太子以卽位詔誥天下

登極部匯考二十七

明三太祖洪武三十一年閏五月辛卯惠宗以皇太孫卽皇帝位按名山藏典謨記建文君者懿文皇太子次子而髙皇帝孫也懿文太子先髙帝薨髙帝崩君以太孫嗣君名允炆生而偏顱髙帝弗喜成童聰�能詩初懿文太子仁柔亡武君亦文弱好詩書不任法律太子薨髙帝屬心燕王以學士劉三吾言乃立君爲太孫使預政太孫時時尙寬大中外有欣欣之心髙帝末年其諸子存而壯者成祖若周王橚皆與太子同出髙皇后胡妃子楚王槇達妃子齊王榑郭妃子蜀王椿代王桂谷王橞胡妃子湘王柏郜妃子肅王韓妃子遼王植余妃子慶王楊妃子寧王權周妃子岷王楩始髙帝王諸子多國邊陲以爲陲固令置三護衛其王中原者亦皆有土大方太孫旣立諸王以兄子易之太孫以爲憂嘗謂其傅黃子澄曰諸王皆尊屬擁重兵卽陛下千秋萬歲後曷制之黃子澄曰諸王𨿽有三護衛僅足自固明兵滿天下其孰能當太孫曰善髙皇帝大漸以齊泰爲兵部尙書受遺詔洪武三十一年閏五月辛卯太孫卽皇帝位其以明年爲建文元年大赦天下按明昭代典則洪武二十五年九月庚寅立皇孫允炆爲皇太孫懿文太子薨上禦東角門對羣臣泣翰林學士劉三吾進曰皇孫世嫡富於春秋正位儲極四海系心皇上無過憂上曰善至是立爲皇太孫詔曰曩者列聖相繼馭宇者首建儲君朕甲辰卽王位戊申卽帝位於今二十五年前者選將練兵奠生民於田野統一以來除姦貪去豪彊用心多矣邇來蒼顏皓首儲嗣爲重九月十三日冊嫡孫允炆爲皇太孫奉上下神祇以安黎庶太孫英明仁厚好文章典禮旣爲太孫中外萬幾時付裁決當是時政治嚴毅太孫濟以寬大中外欣然愛戴三十一年閏五月辛卯皇太孫卽皇帝位詔曰天降下民作之君我太祖髙皇帝受天明命統有萬邦宵衣旰食弘濟斯民凡事有益於天下者無所不用其心政教休明規模弘遠朕以眇躬纂承大統恭依遺詔於洪武三十一年閏五月十六日卽皇帝位夙夜祗懼思所以克相上帝寵綏四方以無忝我皇祖之大命永維寬猛之宜誕布維新之政其以明年爲建文元年大赦天下於戲徳惟善政政在養民當遵先聖之言期致雍熙之盛百辟卿士體朕至懷惠宗建文四年六月乙丑成祖以燕王卽皇帝位按名山藏典謨記成祖文皇帝諱棣太祖第四子也太祖分王諸王以燕元舊京近邊擇可鎭服者居之以封上洪武末年使諸王出塞捕寇燕晉二王壯而近常被命同行獨上深入有功嘗一擒乃兒不花再擒孛林帖木兒等數十人自是邊境得安上狀貌奇偉美髭�英武寬仁豪傑樂用其精熟武事老將皆謂不及也太祖以威武治天下心柔太子注意上涼國公玉時進間太子曰主上諸子中殿下度誰最愛者太子曰莫若燕王玉曰臣亦知之臣聞望气者言燕地有天子气殿下審之太子曰燕王事我甚恭久之太子薨太祖益屬意以學士劉三吾對立太孫太孫慮諸王太盛旣卽位聽齊泰黃子澄計未攺元而遷周王雲南拘齊王京師攺元而湘王自焚齊王廢代王幽岷王流遂日夜防燕建文元年六月授密詔北平都指揮謝貴逼圍王城柵斷端禮門四門路殺王城卒七月且逮上都指揮張信密以告上遣朱能覘之還報曰救死於頸不可後也上乃用張玉朱能言擒謝貴及北平布政使張昺上書建文君請遵髙皇帝祖訓起兵誅泰子澄二姦臣建文君不報遂起兵去其年紀但稱元年於是以丘福張玉朱能爲都指揮僉事擢布政司吏李友直本司右參議而布政司參政郭資按察副使墨麟都指揮同知李浚陳恭等皆從上上諭將士曰我國家至親受祚以來守法循分爾曹共見少主信任姦臣殘害骨肉削奪五王又及於我髙皇帝後創業艱難封建諸子以嗣以續皇天后土實則何辜吾義與姦臣不共戴天矣言已垂涕將士感動風雨四起咫尺昏昧少焉東方雲開露靑天尺許有光燭地映徹上下將士皆喜謂上得天一戰而奪九門再戰而破壩上三戰而火白溝四戰而拔滄州五戰而蹂夾河六戰而得�城七戰而掩靈壁凡七大戰遂涉泗濟淮克盱眙下揚州渡江取鎭江至金川門谷王橞開門以迎王師上按兵入建文君燔宮赴火死四年六月乙丑也丙寅諸王羣臣請卽天子位三勸進己巳謁孝陵欷歔感慕攬轡回營諸王羣臣備法駕奉寶璽道迎遮擁登輦軍卒耆老萬眾夾道拜俯歡呼稱萬歲遂卽位初建文時有道士歌於途曰莫逐燕逐燕日髙飛髙飛上帝畿已忽不見至是驗云復周王橚齊王榑爵土政由洪武之舊召用洪武舊人稱今年爲洪武三十五年凡從徵靖難之臣遷敍有差戮齊泰黃子澄方孝孺等於市秋七月壬午朔大祀天地南郊還禦奉天殿告卽位大赦天下以明年爲永樂元年按明昭代典則洪武三十一年閏五月以兵部尙書齊泰太常寺卿黃子澄受顧命輔皇太孫時諸王皆尊屬擁重兵專制地嫌勢迫詔諸王臨邸中毋奔喪王國所在吏民悉聽朝廷節制詔下諸王不悅謂此齊尙書�間我也建文爲皇太孫時坐東角門謂子澄曰諸王尊屬擁重兵柰何對曰諸王僅有護兵才足自守萬一有變以六師臨之誰其能支漢七國非不彊卒抵亡滅小大彊弱之勢不同而順逆之理異也太孫喜每呼子澄黃先生太孫卽位倚任子澄謂曰先生無忘東角門之言子澄頓首應曰不敢遂出與齊泰議削奪諸王兵權秋七月廢周定王爲庶人建文元年春正月令親王不得節制文武吏士文皇來朝行皇道入登陛不拜監察禦史曾鳳韶劾王不敬帝曰至親勿問戶部侍郎卓敬密奏曰燕王智慮絕人酷類先帝夫北平者彊幹之地金元所由興也宜徙燕封南昌以絕禍本夫萌而未動者幾也量時而爲者勢也勢非至勁莫能斷幾非至明莫能察帝覽奏大驚袖翼日語敬曰燕王骨肉至親何得及此曰楊廣隋文非父子耶帝默然良久曰卿休矣事竟寢夏四月召湘王柏於荊州柏自焚卒召齊王榑畱京師誅其護衛指揮柴眞等幽代王桂於大同縶岷王楩於雲南並廢爲庶人秋七月文皇起兵於燕號靖難兵北平右布政使郭資都指揮張信遂降掌布政司事侍郎張昺都指揮使謝貴燕府長史葛誠伴讀余逢辰皆死之先是文皇入朝還國卽托疾久之僉事湯宗百戶倪諒等屢上變告燕府長史葛誠伴讀余逢辰頗聞其謀嘗諫之文皇稱病篤大暑圍火鑪搖顫曰寒甚寒甚宮中亦杖而行北平三司官入問疾葛誠余逢辰密告張昺謝貴曰殿下本無恙公等勿解防恐一旦不可測初昺至北平以吏李友直機警寄心腹令詗府中事友直輒先事泄昺謀以故府中得爲備時蘇州妙智庵僧姚廣孝洪武中以詔選髙僧待文皇文皇嘗出對聯雲天寒地凍水無一點不成冰廣孝對云國亂時危王不出頭誰作主又承運殿吻墜地文皇心惡之廣孝云他要換顏色矣謂以黃易綠也因贊助出師運籌帷幄有燕山右護衛指揮僉事張玉及燕山中護衛副千戶朱能遂請文皇起兵文皇曰昺貴已先防非計禽二人不可會葛誠密疏聞建文帝適燕府遣人奏事京師遂執下獄得其密謀蹤迹卽發符逮府中官校又令昺貴以兵內應文皇盡縛官校置庭中召昺貴入與械去昺意文皇見兵大集窘不得已縛府中人獻朝廷不妄與謝貴入至端禮門內伏兵起縛昺貴二人文皇擲杖起立曰我何病爲爾輩所逼耳昺貴不服皆死之北平都指揮彭二聞殺昺貴急跨馬大呼市中集兵得千餘人欲入端禮門文皇遣健卒龐來興丁勝格殺二兵亦散文皇大恨葛誠遂殺誠族其家余逢辰泣諫死之北平九門謝貴先皆立柵朱能張玉遂焚諸柵奪九門撫綏城內外三日悉定都指揮使余瑱旣與謝貴合謀不遂乃走守居庸關馬宣巷戰不勝東走薊州宋忠自開平率兵三萬至居庸關不敢進退保懷來文皇上書言皇考太祖髙皇帝艱難百戰萬死一生定天下成帝業傳之萬世封建諸子鞏固宗社爲盤石安不幸皇考賓天陛下嗣承大寶而姦臣齊泰黃子澄輩包蓄禍心恣讒奮毒假陛下之威權剪皇家之枝葉橚榑柏桂楩五弟不數年間並見削奪𨿽有愆過未聞不軌輒削王爵奪王土轉徙流離行路矜惻柏尢可憫闔室自焚聖仁在上胡寧忍此蓋非陛下之心皆姦臣所爲也心尙未足又以加臣臣守藩於燕二十餘年寅畏小心奉法循分陛下嗣統以來臣事君之誠明於皎日臣以君臣大分骨肉至親恆思加愼爲諸王先而姦臣扈蔽陛下之聰明誣直爲枉加禍無辜執臣奏事人箠楚刺爇備極苦毒迫言臣謀不軌遂分布宋忠謝貴張昺等於北平城內外甲馬馳突於街衢鉦鼓喧鞠於遠邇圍守臣府周匝嚴密小大凜凜如臨湯火已而護衛人執貴昺始詢知姦臣欺詐之謀號地呼天擗踴無訴竊念臣於懿文皇太子同父母兄弟也今事陛下如事天也權姦之心不止害臣譬伐大樹先剪附枝親藩誅滅朝廷孤立姦臣得志社稷危矣伏望陛下廓日月之明奮雷霆之斷渙發徳音去此凶慝以肅淸朝廷以永安宗社以保全親藩遙仰天門敬攄愚懇惟陛下念之臣又竊計姦權之黨必已蟠結深固恐陛下未易除之伏睹祖訓有云如朝無正臣內有姦惡則親王訓兵待命天子密詔諸王統領鎭兵討平之臣謹俯伏俟命惟陛下念之念之甲戌通州衛指揮房勝以城降於靖難兵丙子北平都指揮使馬宣起兵薊州出戰被執死之遵化衛指揮蔣玉密雲衛指揮鄭亨皆以城降於靖難兵甲申靖難兵攻懷來錦衣衛指揮宋忠北平都指揮使余瑱彭聚孫泰兵敗皆死之丙戌永平指揮趙彜郭亮以城降於靖難兵庚寅都指揮卜萬與其部將陳亨劉貞引大寧兵號十萬出松亭關駐沙河進攻遵化文皇聞之援遵化萬等退保松亭關陳亨陰欲輸款於燕畏萬不敢發文皇貽萬書盛稱萬而極詆毀亨緘識牢密召所獲大寧卒解縛厚賞之置書衣中俾歸密與萬故使同獲卒見之尋遣與俱而不與賞其不得賞者大恚至卽發其事陳亨劉貞搜賞卒衣得與萬書遂縛萬下獄聞於朝籍其家以長興侯耿炳文爲徵鹵大將軍駙馬都尉李堅爲左副將軍都督�忠爲右副將軍帥師北進詔天下曰朕奉髙皇帝遺詔纂承大統宵衣旰食思圖善以安民豈意國家不幸骨肉之親屢謀僭逆去年周庶人橚潛爲不軌辭連燕齊湘三王朕以親親之故不忍暴其過止正橚罪餘皆不問今年齊王榑謀逆事覺推問犯者又言與湘王柏燕王棣同謀大逆柏自知罪惡難逃先自焚死榑已廢爲庶人朕以燕王於親最近未忍究其事今乃稱兵犯闕不得已遣長興侯耿炳文等率兵三十六萬往討其罪咨爾中外臣民軍士各宜懷忠守義與國同心永安至治祭告天地宗廟社稷書諭諸王命安陸侯吳傑江陰侯吳髙都督指揮盛庸潘忠楊松顧成徐凱李文陳暉平安等率師並進八月靖難兵克雄縣執都督潘忠楊松靖難兵至眞定耿炳文逆戰敗績李堅�忠顧成皆被執顧成遂降於靖難兵建文帝聞炳文敗謂黃子澄曰柰何子澄對曰勝敗軍家常事無足慮今天下全盛士馬精彊兵甲堅利糧餉充足區區一隅豈足當天下之力調兵五十萬四面攻之眾寡不敵必成擒矣曰孰堪將者乎子澄曰李景隆可以當之前不用炳文而用景隆豈有此失遂遣景隆代炳文命髙巍參贊李景隆軍務九月吳髙總兵守遼東與都督耿瓛楊文率遼東兵圍永平文皇遂還眾援永平髙等退保山海關文皇曰髙𨿽怯行事差密文勇而無謀去髙文不足慮也乃遣人遺二人書盛譽髙詆文故易其函投二人所二人得書並聞之建文帝竟疑髙削爵徙廣西獨命文守遼東耿瓛數請攻永平以動北平文不聽李景隆進營河間吳傑兵潰於眞定傑遁還京謫爲寧海衛指揮使冬十月靖難兵襲破大寧都指揮朱鑑死之李景隆攻北平靖難兵以大寧諸軍三衛騎兵趣援景隆敗奔徳州十二月庚申靖難兵攻廣昌守將楊宗以城降薊州鎭撫曾璇起兵攻北平不克死之參贊軍務髙巍上書言臣願使燕披忠膽大陳義理曉以禍福及親親之誼遂遣往燕自稱國朝處士臣某上書燕國大王其詞曰志慕仲連子善與人排難解紛名世不朽我太祖升遐遺詔內外臣民同心輔政我聖明天子嗣登寶位誕布維新之政下養老之詔天下感戴奚啻考妣朝野皆曰內有聖明君王外有骨肉藩翰帝王之治可待不意大王與朝廷有隙張皇三軍抗禦六師竟不知其意何出在朝諸臣執言仗義以順討逆臣以爲動干戈孰若和解使帝者復帝王者復王君臣之義大明骨肉之親愈厚臣所以得奉明詔置死度外來見大王欲盡一言求頸血污地者稱臣宿許太祖生當殞首死當結艸之願也昔周公聞流言卽避位居東若大王始知謀逆者擒送京師或戮而奏聞或解其護衛或質所愛子孫釋骨肉猜忌之疑塞讒賊離間之口不與周公比隆哉慮不及此遂檄遠邇大興甲兵襲疆宇任事者得借口以爲殿下假誅左班文臣實欲效漢吳王倡七國以誅晁錯爲名家必自毀然後人毀之恐一姦雄豪傑鳩集無賴因時乘釁率眾數萬突起而橫擊之萬一有失大王獲罪先帝矣今大王據北平取密雲下永平襲雄縣掩眞定易若建瓴但自興兵以來經今數月尙不能出區區蕞爾一隅之地較以天下十五而未有一焉大王將士殆亦疲矣況朝廷天下無限之師大王以一國有限之眾應之大王同心之士大約不過三十萬大王與我聖天子義則君臣親則骨肉尙生離間之疑況三十萬異姓之士可保終身困迫而死於殿下乎大王信臣言上表謝罪按甲休兵朝廷寬宥再修親好天意順人心和太祖在天之靈亦安矣不然執迷不回僥幸悖事恐與伯夷叔齊泰伯仲雍求仁讓國之義徑庭矣幸而兵勝得成後世公論謂何倘有蹉跌取譏萬世於是時也追復臣言可得乎巍白髮書生蜉蝣微命生死不懼者但久蒙太祖教養無能補報洪武十七年旌表愚臣孝行臣竊自負旣爲孝子當爲忠臣死忠死孝臣至願也書再上不報二年春正月丙寅靖難兵攻蔚州守將王忠李遠以城降二月靖難兵進攻大同李景隆率兵援大同文皇還北平保定知府雒僉降於靖難兵三月武臣犯法被黜者皆叛走降於靖難兵盡復故官夏四月李景隆郭英等約攻北平及靖難兵大戰於白溝河敗績景隆走徳州遂奔濟南先是建文帝遣中官賜景隆璽書及斧鉞渡江忽大風雷雨暴至舟破盡沈諸江至是復賜景隆景隆益專恣紀律不嚴號令煩數諸將玩之夏四月景隆與郭英吳傑等約日合兵進攻北平辛丑文皇率眾渡馬駒橋南駐武淸癸丑景隆軍至河間先鋒參將平安至白溝河郭英等自眞定移營保定期會白溝河文皇進至固安乙卯營中大雨平地水深二尺己未文皇率眾渡白溝河平安伏精兵萬騎邀擊之文皇曰平安豎子從吾出塞北徵識吾用兵以故敢爲先鋒今日吾且破之使心膽俱喪安驍勇善戰互有勝負俄都指揮何淸陣動戰敗被執安乃收兵還營景隆郭英吳傑等合兵六十萬聯營白溝河藏火器一窠蜂揣馬丹地中人馬遇之輒爛夜與靖難兵大戰文皇從三騎殿後迷失道下馬伏地視河流辧東西始知營在上流倉卒渡河而北庚申文皇復率眾渡河景隆諸軍進戰破文皇後軍房寬狼狽走文皇率眾復戰驍將瞿能父子皆戰沒景隆麾諸騎兵乘敵後文皇見張王朱能丘福陣動急又見陣後塵起曰敵繞出我後矣馳騎赴之戰甚力左右曰敵眾我寡難與持久宜退就玉等並力景隆等呼噪益進矢石俱發注如雨文皇馬三易三被創矢三服並射盡乃持劍奮擊劍又缺折急走登堤佯麾鞭若招後繼者景隆等疑有伏不敢上堤而文皇復率眾馳入陣陣動會旋風折大將旗景隆軍大亂文皇乘風縱火燔諸營郭英等潰而西景隆潰而南委棄輜重器械孳畜萬萬計景隆璽書斧鉞盡爲靖難所獲殺溺死者二十萬人文皇復追至月樣橋降十萬餘人景隆單騎走徳州壬戌文皇遣人攻徳州五月辛未景隆自徳州奔濟南癸酉靖難將陳亨張信入徳州奪軍餉百萬轉掠濟陽儒學教諭王省被執從容引譬詞義慷慨眾乃捨省省歸坐明倫堂伐鼓聚諸生謂曰若等知此堂何爲名明倫今且只說君臣之義何如省大哭諸生亦哭遂以頭觸柱死參贊髙巍參政鐵鉉皆自臨邑入濟南五月丁丑文皇率眾趨濟南己卯景隆出兵合戰城下敗績奔入城文皇圍濟南攻之急鐵參政髙參軍徐將軍盛統兵髙僉憲宋參軍張都統王太守王府校悉力防禦大挫靖難兵辛巳文皇堤水灌濟南濟南人大懼鐵參政曰無恐計且破之不三日遁矣令登陴人皆哭呼曰旦日且降盡輟守具出千人城外伏地請降又請退兵十里無驚動城中人文皇大喜是時文皇在軍逾年往來戰守甚苦僅得永平保定及北平三府諸府縣旋破旋堅守不肯降至是聞濟南降曰濟南中原要會得濟南斷南北卽不下金陵畫中原自守徐圖江淮遂下令退軍受降軍中大喜呼萬歲鐵參政懸鐵板城門上伏壯士闉堵中約候文皇入城呼千歲卽下鐵板拔橋文皇乘肩輿張蓋率勁騎數人渡橋直至城下城門開守陴者皆登城伏堵間文皇比入門門中人卽呼千歲鐵板亟下傷文皇馬首文皇棄馬取從馬走走至橋橋下伏兵發斷橋橋不可動文皇得過橋復合兵圍濟南鐵參政守陴者罵文皇靖難軍大怒攻益急鐵參政隨機應敵間出兵累敗靖難兵都督僉事朱榮棄師還京伏誅六月遣尙寶司丞李得成使燕議罷兵秋七月李得成還自濟南下獄旣而釋之平安率兵進次單家橋八月靖難兵攻濟南不克解去文皇攻濟南急鐵參政鉉盛統兵庸夜出劫戰晝憑城防禦盡毀靖難諸攻具靖難兵解南去建文帝卽軍中升鉉兵部尙書封庸歷城侯食祿千石宋參軍說鉉曰濟南天下之中北兵今南去其畱守北平者類老弱且永平保定𨿽叛諸郡守堅守者實多郭布政輩書生公能出奇兵陸行抵眞定南朝諸將潰逸者稍稍收合不數日可至北平其間豪傑有聞義而起者公便宜部署號召招徠之北平可破也北平破北兵回顧家室必散歸徐沛間素稱驍勇公檄諸守臣倡義集勇候北兵歸合南兵徵進者晝夜躡之公館谷北平休養士馬迎其至擊之彼背腹受敵大難旦夕平耳鉉以軍餉盡於徳州城守五月士卒困甚而南將皆駑材無足恃莫若固守濟南牽率北兵使江淮有備北兵不能越淮歸必道濟吾邀而擊之以逸待勞全勝計也乃設宴天心水面亭犒問辛苦述賦賡歌激發忠義盛庸進兵徳州逐靖難將陳旭遁歸北平九月乙丑文皇至北平平安及靖難兵戰於鏵山斬靖難將陳亨靖難兵破滄州守將徐凱降於靖難兵時平安吳傑駐定州盛庸駐徳州徐凱陶銘駐滄州相爲掎角以困北平滄州城潰凱銘督士卒修城文皇佯出攻遼東至通州循河而南渡直沽晝夜兼行至滄州城下列營凱等始覺倉卒收築城具出戰敗績入城守文皇攻破其東北凱及都督程暹都指揮趙滸胡原李英張傑皆被執文皇飲凱等酒遣歸凱等謝願畱事殿下遣至北平仍其官祿召李景隆還京赦不誅景隆昏懦姦邪屢戰輒敗棄其師遁至是召還京赦不誅黃子澄慟哭曰景隆出師觀望懷二心不亟誅何以謝祖宗勵將士禦史大夫練子寧亦執景隆於朝數其罪請誅之不聽子寧憤激叩首言此賣國賊臣臣備員執法不能除姦請先伏誅遂罷朝以盛庸爲平燕將軍充總兵官陳暉平安爲左右副總兵馬溥徐眞爲左右參將鐵鉉參贊軍務督諸兵北進十二月靖難兵至東昌盛庸率兵大戰斬靖難將張玉文皇移直沽之舟至長蘆載降獲輜重順流而北文皇自率眾循河而南盛庸出兵襲後不克文皇遂至臨淸移屯館陶掠大名焚我軍餉十二月申午文皇至汶上掠濟寧盛庸鐵鉉率兵躡其後營於東昌先鋒將孫霖營滑口靖難將朱榮劉江襲破霖軍都指揮唐禮被執霖走乙卯文皇至東昌盛庸背城而陣靖難兵擊其左翼不動退而衝其中堅盛庸麾兵圍文皇數重文皇易服奮躍馬出西南去靖難兵爲火器所乘大敗盛庸兵大呼噪奮擊殺靖難大將張玉丙辰復戰靖難步卒先走盛庸乘之殺傷萬計北平震動文皇退駐館陶盛庸飛檄眞定滄徳諸將水陸掎角邀文皇歸路三年二月乙巳文皇復率眾南出己酉至保定盛庸合諸軍二十萬駐徳州約吳傑平安出眞定攻北平三月辛未盛庸兵至單家橋己卯營於夾河辛巳文皇率眾至夾河庸結陣甚堅文皇掠庸陣陣旁火車大銳彊弩戰盾固匝不能動文皇退庸出千騎追襲文皇卽率萬騎步兵半之直薄庸陣庸陣堅不動靖難步卒攻左掖騎兵搗中堅庸始麾諸軍力戰斬其大將譚淵文皇復以勁騎掩庸陣後靖難將朱能張武等從文皇合戰庸軍火器不及發戰盾又中鐵相牽率不能先後遂卻都指揮莊得陷陣沒驍將楚智被執不屈死之張皂旗者力戰而死猶執皂旗不僕靖難軍皆異之是夕戰酣迫暮各斂兵入營文皇以十餘騎逼庸營野宿明日引馬鳴角穿營而去以帝嘗有詔無使余負殺叔父名也諸將相顧不敢發一矢文皇旣還營復嚴陣約戰文皇軍東北庸軍西南自辰合戰至未兩軍相勝負屢退屢進將士皆疲各坐息少頃復起戰相持不退忽東北風大起塵埃漲天沙礫擊面庸軍昏暗不辧咫尺靖難兵大呼乘風縱左右翼橫擊庸軍大敗文皇追奔至滹沱河庸走還徳州當是時庸恃東昌之捷輕敵謂此舉必破北平將士咸攜金銀扣器錦繡衣袍曰破北平張筵痛飲至是盡爲靖難兵所獲罷兵部尙書徐泰太常寺卿黃子澄以謝文皇吳傑平安自眞定率師駐單家橋甲申文皇率眾徑趨橋與平安等大戰安擒靖難將薛祿祿脫走吳傑平安初欲與盛庸合勢北出眞定聞庸敗又聞靖難兵散遣健兒四出索餉遂進兵襲文皇閏三月乙未靖難兵掠眞定吳傑移軍滹沱河文皇令騎遏河上流步卒輜重從下流渡遇傑兵不戰傑移營�城文皇亦至�城戊戌合戰互有勝負己亥吳傑平安方列陣西南靖難兵攻其東北文皇以驍騎循河出其軍後大戰傑安發火器火弩射文皇下如雨矢集王旗如蝟毛平安陣間縛樓髙數丈安登望靖難兵見戰勝大喜麾諸軍力戰文皇見安登樓率精騎直趨攻樓安見文皇馳至急下樓墜而走會大風發屋拔樹傑軍亦敗都指揮鄧戩陳鵬等皆被執平安吳傑還眞定己酉靖難兵掠順徳廣平大名以謫斥齊泰黃子澄貽書文皇罷兵文皇上書請召吳傑等還曰臣聞虞舜用辟首誅四凶殷湯之聖不吝攺過皆帝王之盛美萬世所師法也臣奉藩以來今歷二紀栗栗不敢違越皆緣姦臣齊泰黃子澄懷莽操之逆圖志傾危於宗社造滔天之禍剪藩輔之親屢削諸王次及於臣誣直爲枉飾虛爲實加之大惡冒以深誅發天下之兵殫府庫之財擠臣一家並置死地臣嘗瀝忠懇號噭訴於天天居甚髙略無見聽夫小杖則受大杖則走臣𨿽至愚豈忍父子俱被無辜之戮而令陛下受枉殺親王之名哉故以兵自防甚非得已上賴天地祖宗之靈鑑臣忠誠憫臣非罪俯垂庇佑大軍之至每自摧�然臣不敢爲喜恆用傷悼誠念此皆皇考所養兵民而姦臣一旦盡驅之白刃之下使濺血成川曝骸蔽野嗚呼冤哉彼實何罪故夙夜拳拳秉誠攄敬吁天地吁祖考冀開發聖明助震威斷早戮姦賊用除禍本庶幾以淸朝廷以安宗社以全親族以息兵民而天下有太平之望比聞姦臣泰子澄皆已竄逐於外臣一家長幼皆欣喜舞忭有更生之慶謂陛下日月之明已宣雷霆之威已震朝廷可以遂淸宗社可以綏安親可望保全生靈可望休息天下可望太平帝舜之去四凶成湯之攺過不吝陛下兼而有之然臣猶未能盡釋於心者初聞齊黃被黜卽以徧告三軍將士曰明天子已洞察我之非辜而去權姦矣且旦夕必下寬貸洗雪之恩吾與若等可以解甲而休帖席而臥矣將士皆曰誠所願但慮非出誠心而姦臣姑爲退避之計以餌我耳然我豈可輒自弛以束手就縛哉如其果出誠心則吳傑平安盛庸之兵當悉召還而今猶聚境土侵迫不已則是姦臣之身𨿽出而姦臣之計實行臣思其言恐亦人事之或然者也夫聖人感人至誠而已至誠可孚豚魚而況人乎陛下推誠待下誰不悅從若徒示以去姦臣之名而實仍用姦臣之計此非獨欲撤陛下之藩籬將遂傾陛下之堂室莽操之事前鑑甚明此不待智者而後知也姦臣之計臣前書陳奏已詳如陛下不信但試察其所行所言果忠於朝廷乎果其自爲乎惟陛下明之於心度之於理參之於古驗之於今力斷而行之無終爲姦邪所蔽天下幸甚宗社幸甚非獨臣一家一國之幸也文皇書至帝召孝孺視書對曰今諸軍大集燕兵久羈大名暑雨爲沴不戰自罷急令遼東諸將入山海關攻永平眞定諸將渡蘆溝橋搗北平彼顧巢穴歸援我以大軍躡其後必成擒矣我固欲緩彼奏適至宜且與報書往返逾月彼心解而眾離我謀定而勢合帝曰善立命孝孺艸詔言罷兵遣大理少卿薛�持報文皇又爲榜諭數千言刻印萬張授�令至燕軍中密散諸將士�見文皇問帝意云何對曰朝廷言殿下旦釋甲暮卽旋師文皇怒曰是紿我也�惶懼不能對燕將士嘩欲殺��戰栗流汗伏地文皇令護�南還夏四月�至自燕軍言燕軍彊盛孝孺惡之曰此爲燕遊說也五月吳傑平安盛庸出兵扼靖難餉道不克文皇遣其指揮武勝奉書於朝曰比荷聖明允臣所奏特遣大理少卿薛�下詔軍中諭以偃兵息民𨿽臣將士不能無疑於權姦之欺臣之父子蓋已欣戴陛下之仁矣而�歸末十日吳傑平安盛庸頻疊發兵絕臣糧運要殺臣將校數百人臣將士守臣約束不敢赴斗而彼必欲求釁略不見捨與比所下詔旨背馳誠有以中臣將士之所疑孤臣父子之所欣幸也如謂朝廷息兵之命傑等有所不知不聞薛�之來往復皆經其軍中其可謂不知不聞耶此皆姦臣之所爲而陛下深居九重有所不知不聞也臣之所恃者惟陛下至尊至親也今爲姦臣所惡陛下𨿽有憐之之心而不能見庇則臣自救之計敢一日而忽哉臣之忠誠計薛�歸必能詳達但前日詔旨如此今日姦臣矯制如彼外情恟恟不敢不聞伏惟擴明奮斷以固皇業以安天下斯臣亦有保全之望臣無任戰兢俟命之至帝覽書曰燕王本皇考孝康皇帝母弟於朕爲叔父柰何必用兵爲也召諭孝孺意孝孺對曰陛下卽欲罷兵兵一散卽難復聚彼或長驅犯闕何以禦之今軍聲大振不日有捷書來聞願陛下無惑甘言遂縛勝等下錦衣獄六月靖難將李遠等兵至濟沛焚艚餉都督袁宇率兵禦之敗績秋七月靖難兵掠彰徳都督趙淸禦之敗績遣錦衣衛千戶張安遺書於燕世子先是孝孺門人林嘉猷嘗被文皇召至北平居邸中久之知髙煦及三郡王不睦於世子屢讒於父內臣黃儼素姦險世子惡儼儼曲事三郡王三郡王與世子守北平髙煦從文皇軍中時時傾世子孝孺言於帝曰兵家貴間燕父子兄弟可間而離也帝問云何孝孺言其故帝曰柰何間之孝孺曰世子見疑必北歸而吾餉道通矣帝曰善立命孝孺艸詔貽世子今歸朝且許王燕地世子得書不啟封並安致文皇所三郡王儼先已馳使告文皇世子且反文皇疑之問髙煦髙煦曰世子故與太孫善厚語未竟世子書至文皇曰嗟乎幾殺吾子大同守將房昭引兵掠保定駐西水寨文皇還援保定八月丁巳文皇渡滹沱河畱其將孟善守保定丙子眞定總兵遣都指揮韋諒率兵援房昭丁丑文皇圍西水寨遣其別將朱榮圍定州九月甲辰文皇攻定州冬十月丙辰眞定諸將都指揮花英鄭琦率步騎三萬援西水寨文皇自定州馳還英等列陣峨眉山下文皇潛兵出陣後合戰英等敗績英琦及都指揮王恭指揮詹忠等被執房昭韋諒皆走遂破西水寨文皇還北平十一月遼東總兵官楊文圍永平不克因與靖難將劉江戰於昌黎文敗績指揮王雄等七十一人被執平安敗靖難將李彬於楊村十二月文皇復出北平四年春正月平安率兵復通州不克戊戌靖難兵破東平指揮詹璟被執吏目鄭華死之庚戌靖難兵攻沛縣指揮王顯以城降知縣顏伯瑋主簿唐子淸典史黃謙皆死之靖難兵攻徐州徐兵出戰敗績三月甲申文皇自徐州進攻宿州平安統精兵四萬追躡文皇壬辰文皇至渦河平安兵進至淝河遇伏戰敗胡騎指揮使火耳灰哈三帖木兒皆被執平安兵駐宿州靖難兵破蕭縣知縣陳恕死之夏四月甲寅平安兵營於小河亙十餘里張左右翼緣河而東遇文皇騎兵合戰斬其將陳文再戰又勝斬其將王眞文皇督戰急幾爲安槊所及安馬蹶弗得前靖難番將王麒躍馬入陣援文皇得脫裨將丁良朱彬被執是役也靖難軍中大懼平安諸將營於小河南燕兵據河北甲戌大戰齊眉山自午至酉會大霧斂兵還營乙亥燕諸將欲還北平不敢顯言輒請退屯小河東就麥觀隙而動文皇不聽朱能鄭亨又力言渡河非計諸將多不肯從文皇曰欲渡河者左不欲渡河者右諸將多趨左文皇大怒曰任汝所之諸將始不敢言何福引兵會平安燕軍中益懼文皇數日不解甲矢辛巳何福平安等及靖難兵大戰於靈壁宋瑄戰死何福敗走平安陳輝馬溥徐眞及禮部侍郎陳性善大理寺丞彭與明皆被執五月己丑文皇至泗州守將周景初降盛庸營於淮靖難將丘福朱庸潛出庸後庸走文皇遂渡淮至盱眙庚子文皇至天長揚州指揮王禮千戶徐政張勝江都知縣張本皆降守將崇剛監察禦史王彬死之時諸將分屯鳳陽淮安以遏燕兵文皇欲從淮安取道渡江遣使駙馬梅殷殷割使人耳鼻授詞答文皇曰畱汝口與殿下言君父恩義文皇竟不得道淮安欲從靈壁出鳳陽渡河鳳陽知府徐安諜知拆浮橋絕舟楫拒守亦不得渡文皇遂徑趨揚州庚子至天長時監察禦史王彬巡江淮治揚州倚任指揮崇剛練兵繕浚城濠剛聞靖難兵至晝夜不解甲與彬共守揚城指揮王禮欲舉城降彬與剛知之執禮及其黨系獄有力士能舉千斤彬常以自隨靖難兵飛書城中有縛王禦史降者官三品左右憚力士莫敢縛禮弟宗者厚賂力士母誘其子出會彬解甲浴盤中爲千戶徐政張勝所縛舁至城上投靖難兵中不屈死之政遂出禮等於獄與江都知縣張本開城門降剛亦不屈而死文皇至揚州髙郵指揮王傑降文皇遂至儀眞詔天下勤王詔曰燕兵勢將犯關中外臣民坐視予之困苦而不予救乎凡文武吏士宜卽日勤王共除大難宗社再安予不敢忘報詔下京城內外臣民慟哭遣禮部侍郎黃觀翰林修撰王叔英等分道徵兵入援州知府姚善寧波知府王琎率師勤王遣慶成郡王至文皇所議割地罷兵不聽敕刑部尙書侯太轉餉淮安六月癸丑朔文皇至浦子口盛庸等迎戰敗績遣都督僉事陳瑄援庸遂率舟師降於靖難兵乙卯文皇渡江盛庸率海艘出髙資港迎戰敗走鎭江守將童俊遂降於靖難兵庚申文皇營於龍潭復遣李景隆都督王佐尙書茹�至龍潭議割地罷兵不聽景隆等見文皇伏地納款頓首稱臣呼萬歲不已壬戌景隆等歸言文皇必欲得齊泰黃子澄輩建文帝令景隆等再往言諸臣皆竄逐外郡俟縛至遣來景隆等惶懼不敢行帝令諸王與景隆等偕行文皇曰勿多言不得姦臣吾必不己諸王歸帝會羣臣慟哭或勸帝且幸浙或曰不若幸湘湖孝孺請堅守京城以待四方之援議不決太常少卿廖升聞茹�等還遂慟哭與家人訣自縊死遣諸王分守京城諸門命魏國公徐輝祖開國公常升分道出師禦戰甲子遣人賫蠟書四出促勤王兵皆爲靖難遊騎所獲乙丑文皇至金川門都給事中龔泰死之谷王穗開金川門降文皇遂入京城內宮火發文皇入城建文帝手誅都督徐增壽於左順門靖難兵起增壽兄徐輝祖謀議督兵北進增壽獨以百口保文皇無他故今誅之又欲誅李景隆不果諸內臣嘩言不如遜位去有翰林編修程濟者先爲嶽池教諭上言某月某日西北兵起朝廷謂非所宜言系至京將殺之濟仰面大呼曰陛下且囚臣至期無兵臣死未晚遂下獄已而兵果起赦爲翰林編修至是急召濟入問計濟曰天數已定惟可走出免難耳初太祖臨崩密封一櫃召太孫曰此櫃不可妄啟汝若遇難時速啟視之卽無害也至是啟視其櫃見一刃一度牒有上敕曰汝欲生可將此牒投往他處爲僧後宮某處有密地可通不然將刃自盡於是急召僧爲建文帝落髮宮中火發傳言帝崩程濟從帝出每遇險幾不能脫濟輒以術脫去相從數十年天下皆不知其生也文皇爲建文帝發喪治葬遂謁孝陵卽皇帝位召文學博士方孝孺艸詔不屈死之文皇入城金川門蹇義夏原吉皆赴迎戴楊榮亦見馬首曰翰林編修臣楊榮曰如何曰臣請殿下今始入城當先謁陵乎先入廟乎上啞然曰固當先謁陵遽從之曰非若言幾誤乃事矣文皇旣登極工部尙書茹�首入殿賀文皇呼謂之曰�吾今日得罪於天地祖宗柰何�叩首曰陛下應天順人何謂之得罪乎文皇大悅進忠誠伯初靖難兵南行姚廣孝送道旁言江南有方孝孺者學行負盛名卽不肯降幸勿殺至是以廣孝言卽召用之孝孺不肯屈系獄一日遣人諭再三終不從又召孝孺艸詔孝孺斬縗而見悲慟徹殿陛文皇降榻勞曰先生無勞苦余欲法周公輔成王耳孝孺曰成王今安在文皇曰渠自焚死孝孺曰成王卽不存何不立成王之子文皇曰國賴長君孝孺曰何不立成王之弟又曰先生無過勞苦命左右授筆札又曰詔天下非先生艸不可孝孺大批數字云云投筆於地又大哭且罵且哭曰死卽死詔不可艸文皇大怒磔諸市孝孺慨然就戮爲絕命詞曰天降亂離兮孰知其由姦臣得計兮謀國用猶忠臣發憤兮血淚交流以此徇君兮亦有何求嗚呼哀哉庶不我尢時年四十六復詔收其妻鄭鄭已經死宗族坐死者八百七十三人

登極部匯考二十八

明四成祖永樂二十二年八月丁巳仁宗以皇太子卽皇帝位按名山藏典謨記仁宗皇帝諱髙熾太宗嫡長子也以髙帝十一年生鳳陽二十八年冊爲燕世子端重沈靜嗜學亡厭時晉秦燕周四世子髙帝皆教而試之異日者使分閱衛士帝還奏後問之對曰寒甚士方食髙皇帝喜使閱章奏擇其有大體可施行者報命髙帝益愛之燕王起靖難帝居守北平堅拒李景隆兵燕王旣爲皇帝尙以世子守北平旣二年召立爲皇太子成祖有三子長帝次漢王髙次趙王髙燧趙王幼以聰敏愛而漢王用靖難功幾得立爲太子謀奪嫡者數矣寺人儼寺人保數爲趙王短太子於成祖成祖遷都北京五出塞南京事悉付太子施行晚節多疾小人讒構太子幾危者屢宮僚若楊士奇輩者爲太子下獄贊善梁潛司訓周冕至死獄中然太子益恭愼亦賴士奇蹇義夏原吉羽翼之有白曰殿下知讒人乎曰吾不知知爲子太子監國遇水旱饑荒軍民失所戚焉賑卹之暇與宮僚鄒濟王汝玉徐善述等講說詩書修詞賦之業日記萬言辭翰並精車駕崩楡木川遺命至太子慟絕彊拜受遂命皇太孫迎梓宮開平臣民三勸進以八月望日丁巳卽皇帝位大赦天下以明年爲洪熙元年按明昭代典則永樂二年夏四月立世子髙熾爲皇太子二十二年春正月阿魯臺寇大同三月戊寅帝大閱北徵夏四月詔皇太子監國車駕發京師六月車駕駐答蘭納木兒河諸將奏阿魯臺久遁遂班師秋七月丁亥次翠微岡上禦幄殿�幾而坐大學士楊榮金幼孜侍上顧內侍海壽問曰計程何日至北京對曰其八月中矣上頷之旣而諭楊榮曰東宮涉歷年久政務已熟還京後軍國事悉付之朕惟優遊暮年享安和之福矣榮對曰殿下孝友仁厚天下屬心允稱皇上付托上喜賜榮等羊酒而退戊子上次雙流濼以旋師遣禮部尙書呂震賫書諭皇太子並詔告天下己丑次蒼崖上不豫下令大營五軍將士嚴部伍謹哨瞭庚寅次楡木川上大漸召英國公張輔受遺命傳位皇太子且云喪服禮儀一遵太祖皇帝遺制辛卯上崩內臣馬云孟驥等以六師在遠外祕不發喪密召大學士楊榮金幼孜入議喪事遂一遵古禮含斂畢載以龍轝所至朝夕上食如常儀壬辰次雙筆峯大學士楊榮少監海壽奉遺命馳訃皇太子遣皇太孫出居庸關赴開平迎駕時京師諸衛軍皆隨徵聚行在惟趙府三護衛軍畱京師一時浮議籍籍慮護衛爲變遂祕未發喪皇太孫臨行啟皇太子曰出外有封章白事非印識無以防僞皇太子曰渠言良是但行急新制不及士奇曰殿下未踐阼有事自應行常用之寶其東宮小圖書可假之行此出一時之權歸卽納上皇太子卽取付太孫曰有啟事以此封識來此亦久當歸汝汝就畱之皇太子曰大行臨禦儲位久未定浮議喧騰吾今就以付之浮議何由興八月己酉次雕鶚皇太孫至軍中始發喪六軍號痛聲徹天地辛亥入居庸關文武百官縗服哭迎壬子及郊皇太子親王以下素服哭迎至宮中奏安仁智殿加斂納梓宮丁巳皇太子卽皇帝位攺明年元曰洪熙大赦天下按明會典昭皇帝登極儀永樂二十二年七月公侯駙馬伯文武百官及軍民耆老等上箋勸進者三令旨兪允乃命禮部擇日具儀先期司設監等衙門於華蓋殿陳禦座於中仍於奉天殿設寶座欽天監設定時鼓尙寶司設寶案於奉天殿鴻臚寺設表案於丹陛上教坊司設中和韶樂設而不作鴻臚寺設詔案及錦衣衛設云蓋云盤於奉天殿內東別設云蓋於承天門上設云輿於午門外設宣讀案於承天門上西南向是日早遣官祗告天地宗廟社稷上具孝服設酒果親詣大行皇帝幾筵前祗告受命畢卽於奉天殿前設香案酒果等物具冕服行告天地禮隨赴奉先殿謁告祖宗畢仍具衮冕詣大行皇帝幾筵前行五拜三叩頭禮畢詣母后前行五拜三叩頭禮畢詣奉天殿卽位是日早鳴鐘鼓錦衣衛設鹵簿大駕上服衮冕禦華蓋殿文武百官各具朝服入丹墀內候鴻臚寺引執事官進至華蓋殿行禮畢贊各供事奏請升殿上由中門出升寶座錦衣衛鳴鞭文武百官上表稱賀上命百官免賀免宣表上行五拜三叩頭禮百官出至承天門外候翰林院官賫詔書用寶訖鴻臚寺官請頒詔翰林院官捧詔授禮部官由奉天殿左門出錦衣衛於午門前候捧詔置云蓋中導至承天門開讀行禮如常儀仁宗洪熙元年六月癸卯宣宗以皇太子卽皇帝位按名山藏典謨記宣宗章皇帝諱瞻基仁宗嫡長子也生之夕成祖夢髙祖授以大圭命曰傳之子孫永世其昌旣數歲試之事輒剸決稱旨成祖愛之年十一以從狩北京日侍左右隨事訓教嘗命從過觀田家問所疾苦作務本訓授上上讀書一目數行盡�皆舉經史百家莫不涉意永樂九年立爲皇太孫自少曉兵略善騎射仁宗卽位冊爲皇太子其春以南京地屢震命往撫治上旋不豫旣大行宮中祕不發喪以遺命召上顧臣下稍稍聞上崩其時漢庶人蓄反謀傳言將要劫羣臣或請整兵旋或請出間道上曰君父在上天下歸心豈有他慮遂傳詣京師六月乙亥朔至蘆溝旣乃聞慟絕左右掖聽遺詔行哭入宮門詣梓宮拜哭盡哀頒遺詔天下癸卯臣民三勸進庚戌卽皇帝位太赦宣宗宣徳十年春正月壬午英宗以皇太子卽皇帝位按名山藏典謨記英宗睿皇帝諱祈鎭宣宗皇帝嫡長子以宣徳二年生生之日日下五色云見光灼殿陛旣二年立爲皇太子能言宣宗抱置膝上問他日爲天子能令天下太平乎曰能問有干國之紀者敢親總六師討之乎曰敢宣宗大喜解所禦龍袍寶帶加上體置寶座左右皆呼萬歲上天姿秀傑龍顱魁碩顧盻有威立其側者皆若傍睨之宣宗崩以正月壬午卽皇帝位九歲矣頒詔大赦天下以明年爲正統元年英宗正統十四年九月癸未代宗以郕王卽皇帝位遙尊帝爲太上皇帝按名山藏典謨記正統十四年七月北敵分道入寇上議親徵吏部尙書王直率廷臣諫司禮太監王振從中勸成上不聽命郕王祁鈺居守駙馬都尉焦敬輔之甲午車駕發京師夕次康家嶺乙未次龍虎臺夜驚丁酉過居庸關風雨連朝六軍患苦文武將士皆無紀律羣臣請駐蹕不許戊戌次楡林站己亥次懷來庚子次雷家站辛丑駕至宣府風雨大至邊報益急扈從羣臣復交章請駐蹕王振怒俱令略陳壬寅次雞鳴山眾皆危懼上素以事付振振益肆威拒言折辱諸大臣必進師我師漸進敵漸退伏塞外癸卯次萬全峪甲辰次懷安是夜黑雲四塞乙巳次天城西丙午次陽和丁未次聚落馹八月戊申朔次大同己酉雨益驟始議旋師庚戌東還其夕營於雙寨有黑雲覆營如蓋須臾大雷電風雨徹夜驚亂辛亥次滴水壬子次洪州方城癸丑次白登月犯心宿甲寅次懷安城西乙卯次萬全峪丙辰次陽和北沙嶺丁巳次宣府庚申將發宣府諜報敵襲我軍後遂駐蹕恭順侯克忠殿戰敗沒遣成國公勇永順伯綬領軍往救遇伏雞兒嶺亦陷沒辛酉次土木絕水壬戌移營近水陣勁敵四面至我軍大潰上敵中遂邀車駕北行惟中官喜寧忠勇伯蔣信從振等皆死士卒死者數十萬張輔陳瀛井源陳懷李珍沈榮梁成王貴王佐鄺野曹鼐丁鉉王永和鄧棨張益龔全安黃養正戴慶祖王居一劉容淩壽及給事中包良佐姚銑鮑輝中書舍人兪拱潘澄錢昺監察禦史張洪黃裳魏貞夏誠申佑尹竑章存徳孫慶林祥鳳郎中齊旺馮學明滕員員外郎王健程思溫程式逯端主事兪鑑張瑭鄭瑄大理寺左寺副馬豫行人司正尹昌行人羅如墉欽天監夏官正劉信序班李恭石玉等皆死焉當是時也京師戒嚴羸馬疲卒不滿十萬人心洶洶羣臣聚哭於朝議戰議守未有所決侍講徐珵曉天文好談兵倡南遷禮部尙書胡曰文皇帝定鼎於此示子孫不拔也而尙可遷刑部侍郎江淵曰當固守兵部侍郎於謙曰言遷者可斬也速召勤王兵死守之學士陳循曰於侍郎言是眾皆是皇太后禁中疑懼問太監李永昌永昌對曰是也陵廟宮闕在此倉廩府庫百官萬姓在此南遷大事去矣且陛下不聞宋靖康乎因爲皇太后述靖康事皇太后悟甲子也先奉車駕宣府城南守宣府者昌平侯洪先避去上命諸將開門登陴遙對曰天暮矣所守者陛下城池也上涉河北乙丑皇太后命郕王祁鈺攝總百官戊辰奉車駕大同城下守大同者定襄伯登亦閉門不納上曰傳諭郭登與朕姻親何得便爾袁彬持駕牌觸門而呼大同人縋之廣寧伯劉安給事中孫祥知府霍瑄出見上曰勿疑汝主也安等伏哭上前上使入登亦出見伏哭上曰奏報皇太后朕無恙也先欲送朕還使來厚賞之遲之益深入矣因取庫金二萬二千兩以二千賜也先五千賜伯顏帖木兒若賽刊大同王余以與眾置酒大勞上召定襄伯固守刈秋稼飽士愼警報是夕上駐蹕城西二十里定襄伯欲使壯士輦上過石佛寺乘間迎入城上曰我命在天勿取敗道是時郕王以於謙爲兵部尙書庚午王禦午門諸大臣廷啟王振罪王曰待取旨百官趨進伏地不起曰王振罪不容誅殿下不卽正典刑族滅之臣等今日皆死此廷中痛哭呼號不辧人聲郕長史儀銘膝行前錦衣衛指揮馬順叱退之給事中王竑起直前捽順發嚙其肉曰爾昔倚王振姦橫今尙敢爾羣起摮之或就脫順擊出順眼灑血於廷順遂死朝班大亂守衛之士皆哭王環視屢起於謙掖止之王竟入將闔門百官隨之太監金英傳令且退眾欲捽英英懼卽傳令曰許籍沒王振家矣尙何言百官曰猶有毛貴王長隨亦振黨請付外王令出二人門隙中又捶死之頃之眾執振侄指揮山至相戒勿捶使伏法與天下共知之王遂命縛山赴都市坐淩遲之誅下諭曰閹寺顓權國家多難已如百官請其各出�事皆拜退曳棄三尸東安門外道上軍民爭擊之衛士提水來滌血廷中儀銘曰畱其影可以鑑是日也進都督楊洪爲昌平伯辛未升石亨爲武淸侯充總兵官練兵京師是日奉車駕至威寧海子壬申廷臣交劾隨駕失機總兵官鎭遠侯顧興祖等王下興祖獄禁錮之是日奉車駕次九十九个海子癸酉次柳原甲戌次黑河丙子羣臣合請皇太后國有長君社稷之福宜立郕王爲皇帝是日奉車駕次八寶山九月癸未郕王卽位遙尊上爲太上皇立太上皇子見深爲皇太子以明年爲景泰元年詔赦天下代宗景泰八年春正月壬午上皇復卽皇帝位按名山藏典謨記正統十四年七月上北徵敵中九月癸未郕王卽位遙尊上爲太上皇癸巳也先奉車駕斷頭山也先故得賞賜厚有徳中國之心其送上皇也第欲得漢物無他意中國不敢信旣扣諸關無所入乃奉車駕以北上皇無阻怯之容隱處幄居時時見徵表也先繇此奉上皇甚恭乙巳遣都指揮季鐸起居太上皇告卽位及立皇子王奉太上皇書若送駕來可五七騎擁眾大入則不敢許大兄還居天位無所不可但恐降尊就卑他日非所以正名亦致書於也先也先曰明立皇帝矣終無和意復往迫擾令彼南遷取我故元大都不亦善乎庚戌殺馬設宴共立太上皇爲皇帝以白馬賀壬子復送車駕還京十一月甲寅至大同東門也先遣伯顏帖木兒及喜寧嶽謙言於城下曰不納上皇者久久必讎殺霍瑄出水竇以見控禦馬獻鵝酒諸物上皇密諭瑄告郭登毋開門也轉至陽和陽和不敢納喜寧語之曰二邊不納今可從紫荊關進腹裏以入京師遂奉車駕入關殺關指揮韓淸等副都禦史孫祥守關出走死時京師戒嚴命諸將分陳九門受石亨節制於謙督亨軍丁巳奉上皇過易次良鄕父老獻茶果羊酒戊午次蘆溝果園署官獻果品上皇奉太后與帝諭羣臣凡三書書命固守頃之遣嶽謙與敵使納哈出答話彰武門外守門官軍擊殺謙納哈出奔還也先遂列陣西直門外上皇禦幄止徳勝門外己未奉上皇土城邀大臣迎帝疑焉卽日升通政司右參議王復爲右通政中書舍人趙榮爲太常寺少卿賫敕出見進羊酒諸物也先伯顏帖木兒擐甲冑屬弓矢取敕視蕃書太上皇帶刀取敕視漢書上皇曰大臣何不來也先問曰是皆何官上皇曰小臣也也先曰大臣不迎而使小臣我送皇帝到門乃諸大臣不迎皇帝上皇曰爾歸則使於謙石亨王直胡來復榮反命下廷議言謙等國所仗竟不遣庚申謙亨伏兵徳勝門兩旁要擊也先也先怒壬戌奉車駕出土城北去與伯顏帖木兒大同王謀送太上皇出紫荊自往攻居庸居庸不守卽迎太上皇還入京師而曰中朝大臣無一人出迎駕但隨皇帝者皆歸於是獨袁彬與通事哈銘隨太上皇駕癸亥也先先行駕後失所向袁彬大哭家有老母而不得歸哈銘曰兄切勿言萬歲金身然且在此我等艸木沙土也又何足道太上皇使銘籠馬左右行過溝河山崖銘下馬扶持甲子伯顏帖木兒大同王來護太上皇道見曰太師誠心送皇帝歸皇帝家兄弟立爲皇帝皇帝臣宰背皇帝恩不一出見太師所以怒而西還今欲到陽和使使臣送皇帝從居庸關以歸毋令皇帝望見京師思念皇太后萬一皇帝念太后病悸至有不可知乃使我畱惡名後世晚至易卒劉婆兒取水作飯銘煮肉納皮袋防太上皇道饑乙丑過紫荊銘請過視其親太上皇曰如何捨我銘曰銘死不敢他丙寅次蔚丁卯次順聖川己巳至陽和是時也先已攻居庸不下喜寧曰太師云於此送駕矣忠勇伯把臺曰太師又謂於此送駕是輕也意欲奉太上皇至其營還求中朝使臣來迎乃成禮耳庚午奉車駕出陽和西行雪太上皇帳寢雪中辛未次貓兒莊壬申往卽寧海子東岸行甲戌至敵營乙亥往西北行曰小黃河東伯顏帖木兒小營在焉伯顏帖木兒妻急使人設氈帳止宿供具數日復西行是月也致書也先曰太師送太上皇還京具悉厚意聞軍馬從西剽眾心驚疑以此整槊堤備太師若退札山下解甲置兵送駕中途人有額數此亦當解甲置兵迎駕人如太師之人抑太師之人有厚賚焉以敵退進封石亨武淸侯於謙少保兼兵部尙書十一月上皇至敵營也先殺馬設宴稽首行君臣禮妻妾四人次第上壽伯顏帖木兒亦與其妻見上皇如也先禮也先七日一獻馬伯顏帖木兒七日一獻牛日一獻羊馬牛潼射生則獻野馬黃牛上皇道行或乘馬或坐暖車男女途見皆馬上叩頭時或進生也先時時設宴手上酒大同賽刊二王上酒皆跪曰中國聖人天之姤也也先請上皇曰今得明遣使來迎皇帝歸矣上皇曰卽汝自送我求我使臣徒費往返耳喜寧不悅謂忠勇伯曰求急歸者袁彬也合殺之上皇乃謂喜寧我自謂也居數日也先奉上皇轉西行至八寶山喜寧復言從此還到甘使其守將迎入卽轉入陜西取陜騎卒以入南京遂居於南京彬銘候喜寧去白上皇曰天寒甚陛下又不能騎空取凍冷到時守將亦必不受上皇曰是也喜寧曰此又哈銘謀直殺銘耳上皇道渴銘覓陽泉鑿冰進水上皇居哈銘求車一輛駱駝一隻展貓皮褥坐上皇車中伯顏帖木兒所畜奴竊上皇物喜寧聞上皇使銘往索之銘曰我今在困中索竊取物如虎口奪食徒生怨耳上怒使袁彬鞭銘鞭已就叩頭氈帳前上皇曰鞭何叩頭也銘曰臣棄父母兄弟妻子而從陛下尙誰攀耶是月也也先遣使來求使臣不見報因自來掠寧夏竟歸歸則請尙妹上皇固卻之上皇處居益莊敵大服聖敬云是月以甲申詔天下詔書言敵駕辭講和迎請太上大臣出見徧歷營中失駕所在乃焚書斬使搗之六軍斬獲甚盛京城內外人心帖然用告天下以彰殺伐之威太常寺少卿習嘉言孝弟慈愛人道所先推以化成天下虞氏之爲政也太上未還皇太后宮中豈能紓樹萱之憂割懸旌之心願陛下朝夕惓惓口不釋迎復語皇太子幼沖不時存問孝弟慈愛昭著內外自然天下之人有所感動以濟大功十二月庚戌尊皇太后爲上聖皇太后母賢妃吳氏爲皇太后封妃汪氏爲皇后雲南金齒軍民指揮使司知事袁敏言太上皇帝曩居九重之上所服衮繡所食珍羞所居璚瑤之宮芙蓉之闕今遠處沙漠歲且更始凡有人心孰不思痛臣聞主辱臣死上皇辱至是爲人臣子朝夕思念碎骨刳心乞遣人起居將奉禦寒衣具若飲食之物或就令臣同通事人伴賫往臣𨿽死亦甘心景泰八年上居南城七年矣景帝伐宮樹錮宮門已無復天下意景帝病所立太子薨上太子久廢司禮監太監王誠與大學士王文等謀迎立襄王子未定羣臣且上章請惟景帝所立都督張軏與其弟輗武淸侯石亨大監曹吉祥謀請上復位鴻臚主簿萬祺知祿命告亨曰皇帝在宮奚事他求亨告太常卿許彬彬曰社稷功也𨿽然彬老矣徐元玉才有膽盍圖之元玉者副都禦史徐有貞也亨等夜過有貞有貞曰太上出狩非以遊畋爲國家耳南宮𨿽錮民無離心奉以復辟天人同符在此時也一再日亨等復過有貞有貞升屋步乾象曰可矣在今夕相與密定計有貞曰今寇騎薄都城公總兵也莫若名備非常納兵闕中皆曰善遂倉皇出會曹吉祥及靖遠伯王驥都禦史楊善兵部侍郎陳汝言等至長安門下門開亨等以兵千人入有出入者輒呵止之宿衛皆驚有貞收諸門鑰投水竇中時方四鼓天晦亨等亦恇惑有貞大呼曰時可矣勿退率眾薄南宮門錮俄隱隱有開戶聲有貞使數人舉梁厲以衝門勇士逾垣入毀之城中黯翳軏等入乃燭太上皇燭下獨出曰爾何爲俯伏合聲請陛下登位揮士進輦皆驚顫莫能舉有貞挽之前擁上皇登遂夾輦行忽月星明穊上皇顧問有貞卿等爲誰各具官對舁導入自東華門門者呵之上曰吾太上皇也遂翼升奉天門諸臣推禦座門中上升座鳴鐘鼓羣臣之請立太子也景帝許以是日朝羣臣皆待而帝不可起有貞等號曰太上皇復辟矣趨入賀舉朝震駭遂皆呼萬歲日中羣臣各朝服奉上登奉天殿行卽位禮時正月壬午日也是日命徐有貞兼翰林院學士參預機務於內閣執少保兼太子太傅兵部尙書於謙少保兼太子太保吏部尙書謹身殿大學士王文司禮監太監王誠舒良張永王勤等付錦衣獄按復辟錄景泰八年春正月上染疾免百官朝數日內外羣臣患之十有一日左都禦史蕭維禎左副都禦史徐有貞率十三道同百官問安於左順門外太監興安自內出問曰若皆何官維禎答曰乃都禦史六科十三道給事中禦史五府六部堂上官聖體不寧謹來問安興安以指作十字謂病之篤不過是日耳又曰若皆朝廷大臣耳目不能爲社稷計日日徒問安耳眾乃惶惶而起卽日維禎同有貞集十三道禦史議曰今日興安之言若皆達其意否眾曰皇儲一立無他患矣請早立之二公喜曰斯議得矣眾還道中作封事艸其略曰聖躬不寧五日未朝內外憂懼京民震恐蓋爲皇儲未立以致如此伏望皇上早建元良正位東宮以鎭人心艸具呈堂二公是之會�於朝集文武羣臣石亨張輗張軏於謙王文胡楊善等於左掖門議允僉題維禎舉筆曰我更一字乃更建字爲擇字笑曰吾帶亦欲更也是日進奏十有三日本出奉聖旨朕這幾日偶染寒疾是以不曾視朝待正月十七日早朝請擇元良一節難準部院科道皆勃勃憂慮瑄與同官監察禦史錢琎樊英同曰斯當復請未幾禮部尙書胡令一辦事官赴道報曰請立東宮事今本部會閣下及文武大小羣臣於十七日待上視朝合辭懇請令來報知僉名瑄與琎英不勝忻忻約曰上再不可吾等皆免冠叩頭辭職乞還田裏滿朝若是上亦心動事無不可皆會議於禮部學士商輅主筆艸奏其略曰天下者太祖太宗之天下傳之於宣宗陛下宣宗之子沂王宣宗之孫以祖父之天下傳之子孫此萬古不易之常法�成登正本會僉因姓氏眾字畫多訛至十六日晡時方完十七日四鼓時眾集於朝人人謹待上出以期事濟頃之南城呼噪震地羣臣失色須臾鳴鐘鼓上皇禦極矣於是朝野歡騰以爲復見太平本遂不進旨下擒於謙王文等以其迎立外藩故也有貞亨等皆進爵有差英宗天順八年春正月乙亥憲宗以皇太子卽皇帝位按名山藏典謨記憲宗純皇帝諱見深英宗皇帝長子也母周太后生時紅光滿室其歲天下大稔英宗北狩郕王監國慈壽皇太后立爲皇太子方三歲郕王卽位立其子見濟降封沂王英宗復辟上復立爲皇太子上廣額丰頤方面大耳目睛如漆光彩射人左右莫敢仰視出閣講學敏於讀書便習騎射侍膳問安孝敬備至英宗大漸召屬後事旣崩羣臣三勸進以正月乙亥卽皇帝位下詔以明年爲成化元年大赦天下憲宗成化二十三年九月壬寅孝宗以皇太子卽皇帝位按名山藏典謨記孝宗敬皇帝諱佑樘憲宗子也母曰紀淑妃憲宗王皇后無子萬貴妃寵而妒他妃不得子淑妃一幸上爲萬貴妃所譖逐旣有身及生上周皇太后王皇后私育之而不敢以聞及六歲憲宗方知有上卽冊立爲皇太子憲宗崩以其年九月壬寅卽位大赦天下以明年爲弘治元年始憲宗冊上爲太子時詔至南京瑞云見孝陵如車蓋旣稍長仁孝恭儉聞於東宮及是持麻衰絕酒肉日侍靈幄哀擗有加時覽記孝經尙書家禮大明律四種書皆有日課有疑義卽召問法吏儒臣天下翕然望治於是放省內苑鳥獸虎豹之屬勿飼之使自斃追奪李孜省鄧常恩趙玉芝淩中顧玒顧經曾克彰黃大經江懷李成等故所賜冠劍印章謫戍之降太監梁芳陳喜韋興於南京閒住其餘以左道附孜省進者悉罷黜癸卯上大行皇帝尊謚廟號詔天下按明昭代典則成化十一年十一月立皇長子佑樘爲皇太子二十三年八月庚辰上不豫命皇太子暫視朝於文華殿己丑上崩於幹淸宮九月壬寅皇太子卽皇帝位攺明年元曰弘治孝宗弘治十八年五月壬寅武宗以皇太子卽皇帝位按名山藏典謨記武宗毅皇帝諱厚孝宗嫡長子也生二歲立爲太子稍長英敏好騎射孝宗大漸召大學士劉健李東陽謝遷榻前執健手以托孝宗崩上以五月壬寅卽皇帝位大赦詔天下以明年爲正徳元年按昭代典則弘治五年三月立皇長子厚爲皇太子十八年五月上不豫初六日昧爽司禮監太監戴儀出左掖門宣內閣臣東陽臣健臣遷入幹淸宮至寢殿穿重幔上仙橋見禦榻上著黃色便服坐榻中南面健等叩頭上令近前者再於是直叩頭榻下上曰朕承祖宗大統在位十八年今年三十六歲乃得此疾殆不能興朕蒙皇考厚恩選張氏爲皇后生東宮今十五歲矣尙未選婚社稷事重可急會禮部舉行皆應曰諾時司禮監太監陳寬李榮蕭敬等以次畢至皆羅跪榻外上曰授遺旨太監扶案李璋捧筆硯戴儀就榻前書之上曰東宮聰明但年幼好逸樂先生每勸他讀些書輔導他做个好人健等皆叩頭仰奏曰臣等敢不盡力上復加慰諭而退健等出至後左門調旨傳禮部行之戴儀送出東閣而入越一夕而龍馭上賓矣壬寅皇太子卽皇帝位大赦詔曰惟我皇明誕受天命爲天下民物主祖宗列聖鴻規大訓傳在子孫皇考嗣統十有八年深仁至徳覃被海內治化之盛在古罕聞間復憫念民窮勵精新政訪求利獘方將大有興革綸音未布遽至彌畱叩地吁天無所逮及天下之慟矧予一人比有親承遺命謂主器不可久虛而宗親文武羣臣軍民耆老累箋勸進拒之至再情益懇切謹以是月十八日祗告天地宗廟社稷卽皇帝位顧國家創造之難眇躬荷負之重惟正道是遵惟古訓成憲是守其以明年爲正徳元年大赦天下與民更始武宗正徳十六年夏四月癸卯世宗以興獻王長子入卽皇帝位按名山藏典謨記世宗肅皇帝諱厚熜與獻王長子也憲宗十子長孝宗次貴妃邵氏子興獻王封楚安陸上生之年爲正徳二年翼軫見慶雲楚分也正徳十六年三月武宗崩無子慈壽張太后使駙馬都尉元皇親喜輪持遺詔召上時興獻王薨上已除喪年十五矣度河拿舟父老相告曰昔聖天子生年此河淸三百里者三日玆其徵夫四月壬寅上至自安陸大學士楊廷和請從東安門入居文華殿俟勸進上曰此皇太子禮我奉遺詔嗣皇帝遂以癸卯受臣民箋於行殿入大明門日中卽位頒詔除舊以明年爲嘉靖元年按永陵編年史正徳十六年三月丙寅日武宗崩無子廷議以興獻王長子爲憲宗純皇帝孫倫序當立乃撰爲遺詔曰朕承祖宗丕業惟在繼統得人皇考孝宗敬皇帝親弟興獻王長子聰明仁孝徳器夙成倫序當立遵祖訓兄終弟及之文告於宗廟請於慈壽皇太后遣官迎取來嗣皇帝位越丁卯遣司禮大監韋霖壽寧侯張鶴齡駙馬都尉崔元大學士梁儲禮部尙書毛澄賫詔金符往迎戊寅至興邸帝迎於國門外旣得詔已乃登座受符朝羣臣四月壬午辭園寢癸未發安陸帝母蔣妃戒曰吾兒行荷重任毋輕言帝嗚咽曰謹受教輦道所經屏絕諸王有司饋獻命從官約束藩衛毋擾民丁亥內閣楊廷和令儀制郎中餘才擬儀狀由東安門入翼日百官朝見勸進擇日卽位帝覽之謂長史袁宗臯曰遺詔以吾嗣皇帝位此狀云何癸卯至京師乃禦行殿受箋由大明門入日中卽位時久旱俄而大雨沾漑頃復開霽景象一新識者知爲中興之兆云翼日詔曰朕承皇天眷命屬以倫序入奉宗祧四月二十二日祗告天地宗廟社稷卽皇帝位惟我皇兄大行皇帝運撫盈成業承熙洽勵精𨿽切化理未孚中遭權姦蒙蔽潛弄政柄大播凶威朕在藩邸已知非皇兄之意玆欲興道致治必當革故鼎新率由舊章敬承先志其以明年爲嘉靖元年凡正徳間冒濫軍匠傳升乞升監織榷稅盡行釐革直言貶戍諸臣存者擢用亡者贈蔭舊逋悉蠲仍免元年田租之半獘政一洗中外鼓舞若更生云按明會典肅皇帝登極儀正徳十六年三月十四日奉武宗皇帝遺詔迎上入承大統次日皇親駙馬司禮監太監內閣大學士禮部尙書等官賫捧詔諭金符馳詣安陸藩府奉迎內官監工部蓋行殿於宣武門外南向司設監設帷幄禦座於中尙衣監備翼善冠服錦衣衛備鹵簿大駕以候四月二十一日早文武百官出郊各具靑綠錦繡服迎駕入行殿朝見行四拜禮明日卽皇帝位先期司設監設禦座於華蓋殿設寶座於奉天殿欽天監設定時鼓錦衣衛設鹵簿大駕尙寶司設寶案於奉天殿鴻臚寺設表案於丹陛上教坊司設中和韶樂設而不作鴻臚寺設詔案錦衣衛設云蓋云盤於奉天殿內之東別設云蓋於承天門設云輿於午門外設宣讀案於承天門上西南向至日遣官祭告天地宗廟社稷駕由大明門入至文華殿省定詔艸欽攺年號畢設酒果於大行皇帝幾筵前上具素服謁告畢設香案酒果等物於奉天殿丹陛上上具衮冕服行告天地禮畢詣奉先殿奉慈殿謁告畢仍詣大行皇帝幾筵前行禮畢詣慈壽皇太后莊肅皇后前各行禮畢上禦華蓋殿文武百官各具朝服入丹墀內序立鴻臚寺引執事官進至華蓋殿傳旨百官免賀止行五拜三叩頭禮傳畢贊執事官行禮贊各供事鴻臚寺正官跪奏請升殿上由中門出升寶座錦衣衛鳴鞭欽天監報時鴻臚寺贊行五拜三叩頭禮訖百官出至承天門外俟翰林院官賫詔用寶訖鴻臚寺官奏請頒詔翰林院官捧詔授禮部官由奉天殿左門出錦衣衛於午門前候捧詔置云蓋云盤中導云輿至承天門開讀行禮如常儀世宗嘉靖四十五年十二月穆宗以裕王入卽皇帝位按名山藏典謨記穆宗皇帝諱載世宗皇帝第三子也母杜太后帝晬盤之日首取龍旗畫鼓及五行志每取輒進世宗世宗奇之長而丰神秀朗舉止端莊見者謂有帝王之度始封裕王與莊敬太子同日受冊中官誤送皇太子冊寶帝所而裕王冊寶乃在太子宮是時莊敬已屬疾竟薨中外曰天所啟也世宗兩立太子皆薨其後春秋髙益惡言立儲事諸方士有言於世宗者曰二龍不相見於是帝仍爲王出居邸者十餘年絕不得召入中外莫測屢有言者然而世宗意固自定世宗末年海瑞上疏切直上私命錦衣毋死之世宗崩乃入踐天子位焉是爲嘉靖四十五年十二月壬子頒詔赦以明年爲隆慶元年按昭代典則嘉靖十八年春立元子爲皇太子第二子爲裕王四十五年十二月十有四日上崩於幹淸宮遺詔曰朕以宗人入繼大統獲奉宗廟四十五年深惟享國長久累朝未有乃玆弗起夫復何憾但念朕遠奉列聖之家法近承皇考之身教一念惓惓本惟敬天勤民是務祇緣多病過求長生遂致姦人乘機誑惑禱祈日舉土木歲興郊廟之祀不親朝講之儀久廢旣違成憲亦負初心邇者天啟朕衷方圖攺轍而遽嬰疢疾補過無由每一追思惟增愧恨蓋愆成美端仗後賢皇子裕王載仁孝天植睿知夙成宜上遵祖訓下順羣情卽皇帝位勉修令徳勿過毀傷喪禮依舊制皇子裕王卽皇帝位詔曰惟我祖宗聖聖相承至治鴻功超越千古曁我皇考大行皇帝以經文緯武之徳建安內攘外之勛增光先朝垂庇後世方表俱賴遽爾上賓特�憑幾而言屬以神器之重朕煢煢在疚本不忍聞而文武羣臣下及耆老軍民合詞勸進至於再三辭拒弗獲乃遵遺詔以是月二十六日祗告天地宗廟社稷卽皇帝位以明年爲隆慶元年仰惟末命之昭垂深望繼述之兼善俯焉自省豈所能勝然而先志不可不成聖訓不敢不奉是用推類以盡義通變以宜時期衍舊恩遹新弘化按泳化類編世宗自興邸入京禦文華殿文武百官英國公張龠等上箋勸進其一箋曰大徳受命繼統得人奉皇明祖訓之文稽兄終弟及之典佑啟聖人傳授神器敬惟聰明天縱仁孝性成以憲宗皇帝之孫繼孝宗皇帝之統九廟不可乏享萬幾不可暫虛𨿽在諒暗之中當以繼入爲大其二箋曰大行皇帝承祧踐祚奉天臨民𨿽在戎馬不暇之時已有天位當傳之語旣憑玉几而揚末命遂奉神器以授聖人敬惟天表淸明聖心仁孝勿事南向西向之再讓深惟一日二日之萬幾其三箋曰人君之大寶曰位上天之歷數在躬敬惟日表殊資天潢近派萬方快睹九有攸從顧哀痛之孔殷豈繼承之可緩伏望仰遵祖訓俯順羣情穆宗隆慶六年六月神宗以皇太子卽皇帝位按明通紀隆慶元年正月禮部尙書髙儀請冊立皇太子上諭皇子尙幼先冊名而後冊立二年正月張居正髙儀等復請立東宮命擇日具儀以聞三月冊立皇太子無何太子遇閣臣於禦道西召謂曰先生良苦翊贊閣臣頓首謝曰願殿下勤學答曰方讀三字經旣而曰先生且休矣睿音淸粹步履幽閒舉朝稱慶以爲後日之太平天子也六年五月上不豫二十五日召閣臣髙拱張居正髙儀至幹淸宮受顧命上倚坐禦榻後及皇貴妃咸侍東宮立於左拱等跪於禦榻下命宣顧命曰朕嗣祖宗大統六年偶得此疾遂不能起有負先帝付托東宮幼小朕今付之卿等宜協心輔佐遵守祖訓保固皇圖卿等功在社稷萬世不泯拱等咸痛哭叩首而出翌日上崩於幹淸宮六月皇太子卽皇帝位時年十齡詔以明年爲萬曆元年神宗萬曆四十八年八月丙午朔光宗以皇太子卽皇帝位按明通紀萬曆二十九年冬冊立元子諱

常洛爲皇太子時冠婚並舉冊封福王端王惠王桂王恭上聖母慈聖宣文明肅貞壽端獻皇太后徽號羣臣奉表稱賀四十八年七月聖諭內閣朕嗣祖宗大統歷今四十八年久因國事焦勞以致脾疾遽不能起有負先王付托惟皇太子靑宮有年實賴卿與司禮監協心輔佐遵守祖宗保固皇圖卿功在社稷萬世不泯二十一日酉時上崩八月丙午朔帝登極詔告天下詔曰維我皇明運祚隆昌基圖鞏固煌煌大歷聖聖相承我皇考大行皇帝奉天臨民四十八載乾綱在握解澤旁流淵穆端居而慮周海內化成久道而誡切日中方垂恭己之衣忽陟上賓之馭顧命神器於眇躬仰遵彌畱憑幾之言俯循臣庶累箋之請宗社大計弗獲固辭玆於八月初一日祗告天地宗廟社稷卽皇帝位永維皇考啟佑之深慈嗣服覲揚之匪易有懷兢惕若涉淵冰尙賴文武親賢一心一徳惟是邦家彜憲是訓是行屬玆�祚之初宜渙維新之號其以明年爲泰昌元年大赦天下與民更始光宗泰昌元年九月熹宗以皇太子卽皇帝位按明通紀光宗泰昌元年六日辛亥吏部奏請冊立東宮上曰立東宮謹遵遺詔於釋服後舉行禮部其擇日具儀注十六日辛酉上不視朝羣臣齊赴宮門恭候萬安二十日乙丑部臣臺臣各上書元輔調護聖躬請冊立東宮二十二日丁卯上復召禦醫陳璽等診視二十六日辛未上召閣部九卿科道於幹淸宮上禦東暖閣倚榻�幾皇長子侍立諸臣問安畢上命諸臣前連諭云朕見卿等甚喜又諭封選侍且諭速封禮臣孫如遊奏曰臣等面睹天顏耳聆天語惓惓聖意惟以選侍保震器國本爲重臣等自當仰體但臣部前奉聖諭上孝端貞恪莊惠仁明媲天毓聖顯皇后孝靖溫懿敬讓貞慈參天育聖皇太后尊謚加封恭靖端懿溫惠郭元妃昭肅恭和章懿王才人爲皇后皆未經告竣若論先後次序宜俟四大禮旣舉之後若論皇儲之保護關系甚巨而撫育慈愛厥功之懋已明諭中外則選侍之封惟恐其不早卽從該監之請亦未爲不可上曰著照該監原擇九月初六日舉行二十九日甲戌上再召輔臣方從哲等十三員於幹淸宮諸臣問安畢上仍諭冊立皇貴妃從哲等對以冊儲原卜期宜移近蚤竣吉典以慰聖懷上因顧皇長子諭曰卿等輔佐爲堯舜又語及壽宮輔臣以皇考山陵對則自指云是朕壽宮諸臣言聖壽無疆何遽及此上仍諭要緊者再賜諸臣銀幣燒割是日李可灼進藥九月乙亥朔帝崩遺詔皇長子諱由校嗣皇帝位文書房傳出皇長子令旨大行皇帝崩逝未造陵寢著司禮監同內閣禮部堂上官會同欽天監前去天壽山相擇來說禮部欽奉聖諭擇初六日冊封皇貴妃李氏奉令旨著該監照擇九月初六日舉行大學士方從哲等率諸臣哭臨皇考大行皇帝於幹淸宮畢卽請叩見皇長子良久未出諸臣力請之皇長子始出諸臣叩頭畢遂擁護皇長子出幹淸宮門外至文華殿先叩慰皇長子卽正皇長子位行五拜三叩頭禮呼萬歲乃起諸臣以卽日登極請朝服以待奉令旨例行郊祀諸大典禮未行於禮未協禮部具儀以聞吏部等衙門尙書等官周嘉謨等上啟卜日登極以無負先帝付托以爲社稷靈長之慶五日己卯兵科楊璉疏諫先朝選侍不宜妄以母道自尊直言不諱選侍移居於仁壽殿禮科李若珪奏曰竊惟殿下明日登極登極之詔卽定年號之日前先帝登極之詔以明年爲泰昌元年顧先朝臣皆知今去登極止半日耳其用何者兩字爲元年也擬正否已蒙欽照否臣等皆不知禮部亦不知此等大事禮部決當會議禮科亦當與聞姑且勿論惟是先帝卽位𨿽僅匝月而善政徧滿已足千秋大業豈使年號之不存昔建文無年號至今人心不平堂堂天朝豈又有此大闕大謬臣有一得之愚啟之殿下商之同朝謂除明年正月初一日爲我殿下紀元今年自八月初一先帝登極之日以至十二月終斷宜借之先帝俱稱泰昌每年月日萬曆年號斷自今年七月終止則是先帝之年號旣不虧萬曆之實數又不礙殿下明年之稱元實至便也造歷在卽時刻難緩懇祈諭閣部卽速令議上請如果臣言不謬仍諭該部傳示內外臣民自今以至年終凡上疏及文書等項俱稱泰昌元年月日六日庚辰帝卽位熹宗天啟七年八月湣帝以信王卽皇帝位按明通紀天啟二年九月二十二日冊皇五弟諱由檢

爲信王七年八月熹廟不豫屢旨召上盡被魏忠賢截住諸文武齊至隆道閣前問安忽有數內臣招呼兵部尙書崔家來百官相顧錯愕眾聲齊云所言公當與眾公言之天下事豈呈秀一人所可擅者耶於是呈秀不敢應命而忠賢失意無所錯手足上因百官問安步至隆道閣前魏忠賢慌把住宮門說聖上有旨病中要靜養一應人勿得亂人司禮監太監王體幹見魏忠賢如此專橫大聲叫道聖躬不豫密旨宣召千歲爺不啻數十餘次今日不容進去爾等欲何爲邪說罷迎上入宮見熹廟執手痛哭備說魏忠賢王體幹事情又放聲大哭而出禮部接皇后懿旨大行皇帝柰素秉虛弱兼東事焦勞得患時疾醫藥罔愈於天啟七年八月二十二日申時崩逝合行喪儀事現在禮部便會同翰林院計議從厚具儀來看又接出皇五弟信王令諭文武羣臣軍民耆老人等覽所進箋具見卿等愛國至意顧予哀痛方切繼統之事豈忍遽聞所請不允又接出一箋大行皇帝崩逝命婦免哭臨並祭禮部知道皇五弟令旨皇兄崩逝今有文武大小官員於文華殿行問慰禮請速卽位今細詳之所有例行郊祀等諸大典未行禮恐未協還著該部詳議來看特諭又接出二箋見卿等爲宗社至計言益諄切披覽之餘愈增哀慟豈忍遽卽大位所請不允又接出三箋皇五弟信王令諭文武羣臣軍民耆老人等卿等合詞陳情至再至三已悉忠懇天位至重誠難久虛況遺命在躬不敢固遜勉從所請二十四日上登極文武百官朝賀詔曰我國家列聖纘承休烈化隆俗美累洽重熙遠垂萬�我大行皇帝仁度涵天英姿憲古勵精宵旰銳慮安攘海宇快睹維新疆土動思恢復萬幾總攬六幕禔庥方啟鴻圖忽賓龍馭援膺顧命及於眇躬相聞憑幾之言凜受承祧之重而文武羣臣軍民耆老合詞勸進至於再三堅拒弗獲乃仰遵遺詔於八月二十四日祗告天地卽皇帝位以明年爲崇禎元年朕以衝人統承鴻業祖功宗徳惟祗服於典常吏治民艱將求宜於通變毗爾中外文武之賢賚予股肱耳目之用光昭舊緒念茂新猷所有合行事宜開列於後布告中外咸使聞知

登極部匯考二十九皇淸

天命元年大淸會典太祖髙皇帝登極儀天命元年正月眾貝勒大臣率羣

臣集於殿前按旗序立上禦殿升座眾貝勒大臣率羣臣跪八大臣出班跪

進表章侍臣接表跪讀於上前尊上爲覆育列國英明皇帝建元天命上降禦座焚香告天率貝勒諸臣行三跪九叩頭禮畢上復升禦座眾貝勒大臣各率本旗行慶賀禮

天命十一年大淸會典太宗文皇帝登極儀天命十一年九月鹵簿大駕全設

焚香奏樂上率諸貝勒羣臣告天行九拜禮畢上卽位諸貝勒大臣文武官員行三跪九叩頭禮畢頒詔大赦

崇徳元年大淸會典太宗文皇帝攺元建號儀崇徳元年四月上率內外貝勒以下文武百官出

徳盛門詣天壇行告祭天地禮禮成文武各官先至天壇東所築壇下奉玉璽四顆陳設壇上大駕鹵簿陳

設壇前畢導引官前引上由中�升壇坐金椅上諸貝勒大臣左右序列畢

鳴贊官贊跪叩頭眾俱行三跪九叩頭禮興又

贊跪眾皆跪和碩貝勒等捧寶跪獻上受寶授內院官置寶盝內諸貝勒等復位鳴贊官

贊跪叩頭眾俱行三跪九叩頭禮興又贊跪眾

皆跪宣讀官捧滿洲蒙古漢字三體表文立於

壇東以次宣讀上尊號曰寬溫仁聖皇帝建國號曰大淸攺元崇徳宣畢贊叩

頭眾俱行三跪九叩頭禮興贊退諸貝勒羣臣

俱退列儀仗奏樂上還宮次日諸貝勒大臣率文武官員齊集

殿前分翼排立上禦殿作樂鳴贊官贊排班贊進贊跪贊叩頭貝勒

大臣率滿洲各官行三跪九叩頭禮興贊跪貝

勒大臣率滿洲各官俱跪捧表跪進侍臣接至禦前跪讀畢贊叩頭俱行三跪九叩頭禮興贊退各

復原位立次外藩貝勒大臣進表行禮次漢官

進表行禮俱如前儀次執事各官都察院官鳴

贊官各行三跪九叩頭禮畢上命諸貝勒大臣文武官員俱序坐眾各叩頭坐賜宴畢上還宮眾皆退是日頒詔大赦

崇徳八年大淸會典世祖章皇帝繼統盛京儀崇徳八年八月前期告祭郊壇宗廟是日內外諸王貝勒率文武羣臣具朝服齊集篤恭殿前兩翼按旗序立內院官奏請升殿上升輿由東掖門出諸王羣臣跪迎候駕過起立上降輿禦殿升座和碩親王率諸王貝勒貝子公文

武羣臣前進鳴贊官贊跪叩頭眾行三跪九叩

頭禮興贊退俱復原位立次外藩王以下各官

前進鳴贊官贊跪叩頭眾行三跪九叩頭禮興

贊退俱復原位立贊排班贊進贊跪眾俱跪贊

頒恩詔大學士自黃案上捧詔書至丹陛上立宣畢贊叩頭眾行三跪九叩頭禮

興贊退俱復原位立贊禮畢上升輿還宮諸王以下文武各官跪送候駕過起立各退是日不陳鹵簿不作樂不設筵宴

順治元年大淸會典世祖章皇帝定鼎燕京儀順治元年十月前期太常寺

官掃除壇墠司設監設金椅於郊壇之東南向設寶案於金椅前是日遣官告祭太廟社稷鹵簿儀仗全設上由大淸門出作樂前導詣南郊告祭天地畢內院大學士率文武各官跪奏告祭禮成贊禮

官導上詣更衣幄次更黃服升金椅坐諸王以下文武各

官侍立鳴贊官贊排班贊進贊跪眾俱跪禮部

堂官引大學士一員由東階升於正中跪學士

一員自案上捧寶授大學士大學士髙舉奏云皇帝已登大寶諸王文武羣臣不勝歡忭奏畢以寶

授學士仍置案上大學士學士退立原班鳴贊

官贊跪叩頭眾俱行三跪九叩頭禮興贊退俱

復原位立上升輦鹵簿儀仗前導作樂進

大淸門還宮眾俱退是日鴻臚寺設禦座於皇極門正中設表案於門檐之東王等齊集

於金水橋之北文武各官齊集於金水橋之南

東西相向序立上出宮作樂上禦殿升座樂止鑾儀衛官贊鳴鞭階下三鳴鞭內

大臣侍衛內院禮部都察院及鴻臚寺執事各

官先於階上行三跪九叩頭禮畢各司其事鳴

贊官贊排班贊進贊跪諸王率文武各官俱跪

贊進表內院大學士捧諸王等所進三體表文

跪置案上起立鳴贊官贊宣表內院大學士詣

案前取表以次跪宣畢起捧表仍跪置案上行

三叩頭禮興退立原位鳴贊官贊跪叩頭諸王

以下文武各官行三跪九叩頭禮興贊退眾俱

復原位立鑾儀衛官贊鳴鞭階下三鳴鞭上還宮眾官皆退越九日頒詔天下

順治十八年大淸會典皇上登極儀順治十八年正月前期司設監設禦座於太和殿宣徽院設寶案於禦座之南鴻臚寺設表案於殿檐下之東設詔案於

殿內之東是日遣官各一員告祭天地太廟社稷鑾儀衛陳鹵簿儀仗於

太和殿前陳大駕於

午門外陳黃蓋云盤於丹墀內陳龍亭香亭於午門外教坊司陳中和韶樂於太和門之東西俱設而不作內閣官捧

詔置於

太和殿內之東案上尙寶司捧寶置於禦座之南案上上具孝服詣大行皇帝幾筵前行三跪九叩頭禮祗告受命禮畢上具禮服詣皇太后宮行三跪九叩頭禮禮部堂官奏請上禦

中和殿升座鴻臚寺官引內大臣侍衛內閣禮部

都察院執事各官行三跪九叩頭禮畢不贊禮

部堂官奏請上禦

太和殿上由中門出升座鳴鐘鼓不作樂王以下公以上齊

集丹陛上文武百官齊集丹墀內俱朝服序班排立

鑾儀衛官贊鳴鞭丹墀內三鳴鞭鳴贊官贊排

班贊進贊跪諸王以下各官俱跪贊上表稱賀上命免宣賀表鳴贊官贊跪叩頭諸王以下各官行

三跪九叩頭禮興贊退俱復原位立內閣官捧詔至寶案前用寶訖大學士捧

詔出

太和殿授禮部堂官禮部堂官跪受由中階降安

設云盤內張黃蓋由中道出行禮開讀如常儀

王以下公以上進殿內一跪一叩頭坐賜茶畢鳴鞭上還宮王等皆出

登極部藝文

慶文帝受禪表

魏陳思王植陛下以聖徳龍飛順天革命允答神符誕作民主乃祖先後積徳累仁世濟其美以曁於先王勤卹民隱劬勞�力以除其害經營四方不遑啟處是用隆玆福慶光啟於魏陛下承統贊成前緒克廣徳音綏靜內外紹先周之舊迹襲文武之懿徳保大定功海內爲一豈不休哉

慶受禪上禮表

同前陛下以明聖之徳受天顯命良辰卽祚以臨天下洪化宣流洋溢宇內是以普天率土莫不承風欣慶執贄奔走奉賀闕下況臣親體至戚懷歡踴躍

勸進元帝表

晉劉琨否泰之運古今疊有宗子有明徳曷嘗不由多難以隆中興故獫狁殘周以啟宣王巨猾竊漢乃發光武陛下天授至徳聰明神武勞謙恭己卑以自牧體伯禽經營之誠行公旦吐握之事上崇勤王之義下垂庇民之量收羅俊乂任賢以能綏爰陜東化流無外異域荒服請事率職重譯納貢不遠萬里功髙徳卲遐邇歸心況陛下道邁大宗勛莫與二且以親以賢義實兼之是以琨敢緣天文人事徵祥之應昧死上事以奉尊號願陛下無常心以羣心爲心忘其身以萬物爲公則宗廟蒸嘗不替於今逆臣逋寇一討而滅無負於天下無愧於七後矣

又臣聞臺宿在天實承辰極股肱𨿽卑同體元首臣負乘前朝過充三吏國之崇替有與憂喜臣聞徳合兩儀者固以四海爲公智周萬物者不以一身爲私舜禹揖讓以陟帝位湯武徵伐以濟時難彼四王者遘會不同登受有異至夫外己存物憂世遺躬其致一也期於愛民治國應變合道以爲天下利而已矣況宗廟是陛下之宗廟百姓是大晉之百姓耶陛下若忽七廟之重拒天人之心絕而不繼困而不拯則宗廟不歆其禋祀羣生無所措其手足矣況臣班具臣之列荷累世之恩上懷國家之統俯絕烏鳥之情者哉昔伍員發怒手撻平王之墓灌夫慷慨身搴吳濞之旗皆能宣其臣節攄其私忿戮屍斬將存亡罔恨臣誠無若人之才實有此人之憤苟得上憑天威展其微效𨿽隕九泉猶以明白

又陛下之躬執謙光允恭克讓俯從吏議示總萬機而蕩曠之詔開自新之路海隅漸惠朔南曁聲有生之倫咸備嘉慶陛下量包宇宙明侔三辰靈祇稽應中外同戴加以王室中微邦基將絕遺民元元屬命陛下陛下以徳則無所與讓言事固所負荷誠宜遺小禮存大務援據圖錄居正宸極上副祖宗之心下一兆庶之望臣聞必也正名前聖大之春秋傳曰名以出信名苟不正則事有不從信苟不立則禮義或愆乃載籍之明誡開塞之所由也

又臣聞天生蒸民樹之以君所以對越天地司牧黎元聖帝明王鑑其若此知天地不可以無饗故屈其身以奉之知黎元不可以無主故不得已而臨之社稷時難則戚藩定其傾郊廟或替則宗哲纂其祀所以弘振遐風式固萬世自元康已來艱禍繁興永嘉之際氛厲彌昏宸極失禦登遐醜裔國家之危有若綴旒天不悔禍大災薦臻國未亡難寇害尋興逆寇劉曜縱逸西都主上幽劫復沈寇庭神器流離再尋荒逆臣每覽史籍觀之前載厄運之極古今未有在食土之毛含气之類莫不叩心絕气行號巷哭況臣荷寵二世位廁鼎司承問震惶精爽飛越臣聞昏明疊用否泰相濟天命無攺歷數有歸或多難以固邦國或隱憂以啟聖明是以齊有無知之禍而小白爲五伯之長晉有驪姬之難而重耳以主諸侯陛下元徳通於神明聖徳合於兩儀應命世之期紹千載之運瑞符之表天人有徵中興之肇圖讖垂典自京畿殞喪九服崩離陛下撫寧江左奄有舊吳柔服以徳伐叛以刑抗明威以懾不類仗大順以肅宇內純化旣敷則率土宅心義風旣暢則遐方企踵昔少康之隆夏訓以爲美談宣王之興周詩以爲休詠況茂勛格於皇天淸暉光於四海蒼生顒然莫不欣戴聲教所加願爲臣妾者哉且宣皇之惟有陛下億兆攸歸曾無與二天祚大晉必將有主主晉祀者非陛下而誰是以邇無異言遠無異望謳歌者無不吟�徽猷訟獄者無不思於聖徳天地之際旣交華裔之情允洽一角之獸連理之木以爲休徵者蓋有百數冠帶之倫要荒之眾不謀而同辭者動以萬計是以臣等敢考天地之心因函夏之趣昧死上尊號願陛下存舜禹至公之情狹巢由矯抗之節以社稷爲務不以小行爲先以黔首爲憂不以克讓爲事上以慰宗廟乃顧之懷下以釋普天傾首之望臣聞尊位不可久虛萬幾不可久曠虛之一日則尊位以殆曠之浹辰則萬幾以亂陛下𨿽欲逡巡其若宗廟何其若百姓何

爲百官勸進齊明帝表

齊謝脁臣聞時乘在禦必待先天之業神化爲皇乃�應期之運況復湯孫有緒纂堯惟徳舊邦佇新復禹歸祉大齊之權輿寶歷孕育前古昭假四海克酬三靈而嗣命疾威蕃鄙叛渙委裘禦彜鼎如忽陛下文思體道徇齊作聖剪應龍於冀州戮長蛇於沮水榮光之瑞昭回延喜之寶潤色天眷爰發人謀咸贊伏願陛下仰答靈祗弘宣景命誕受多方奄宅萬國

爲齊宣徳皇后答梁王令

梁任昉承固玆謙揖未膺大典敬復雅旨良有憮然夫至寂難原言象所絕教思有律感通斯在所以異人者神明同人者用捨王誕玆上睿對越天行徳冠二儀化周羣動生民以來一人而已但達節弘道每濡迹於中庸神照惟幾不抑心於鉆仰範宣旣讓其下取則況聖圖睿範歌思是歸廉約𨿽弘慶賞遂替誠賢者悅義長難進之風不肖者矜功阻竭力之效勸阻之間所差已遠王何得不暫紆雅尙允答天人使朕夜艾以安早朝有豫今遣率玆百辟申薦誠款萬致一塗煩言可略

爲宣徳太后再惇勸梁王令

前人宣徳皇后敬問具位夫功在不賞故庸勛之典蓋闕施侔造物則謝徳之途已寡要不得不彊爲之名使荃宰有寄公實天生徳齊聖廣淵不攺參辰而九星仰止不易日月而二儀貞觀在昔晦明隱鱗戢翼博通羣籍而讓齒乎一卷之師劍气淩雲而屈迹於萬夫之下辯折矢口而似不能言文擅雕龍而成輒削�爰在弱冠首應弓旌客遊梁朝則聲華籍甚薦名宰府則延譽自髙隆昌季年勤王始著建武維新締構斯在功隆賞薄嘉庸莫疇一馬之田介山之志愈厲六百之秩大樹之號斯存及擁旄司部代馬不敢南牧推轂樊鄧邊塵罕嘗夕起惟彼狡童窮凶極虐衣冠滅絕禮樂崩喪旣而鞠旅誓眾言謀王室白羽一麾黃鳥底定甲旣鱗下車亦瓦裂致天之屆拱揖羣後丰功厚利無得而稱是以祥光總至休气四塞五老遊河飛星入昴元功茂勛若斯之盛而地狹乎四履勢卑乎九伯帝有恧焉輶軒萃止今遣某位某甲等率玆百辟人致其誡庶匪席之旨不遠而復

爲宣徳太后重惇勸梁王令

前人朕聞匹夫好仁義在磨踵君子行道達斯兼濟未有盡器窮神蘊徽章乎天植髙奠中樽睹傾罍而勿拯惟王徳冠往初功無與二四時等契兩曜齊明擬度天行取則幹健而運距艱季道極百王援義而起一戎大定羅山革艸罔不率從用使商庭產谷周闕樹梓傾宮旣散鹿臺靡蓄盛徳大業巍巍若此日者事岐之號爰發帝言殊物備禮率由寡昧𨿽復云竿載路淸蹕啟行昭徳報功未臻其極而髙揖天休遠存克讓俾予未忘興�日昃今遣率玆百辟人致誠情庶有感睿心霈然降志

梁國府僚勸進箋

前人伏承嘉命顯至佇策明公逡巡盛禮斯實謙尊之旨未窮遠大之致何者嗣君棄常自絕宗社國命民生剪爲仇讎折棟崩榱壓焉自及卿士懷脯斫之痛黔首懼比屋之誅明公亮格天之功拯水火之切再躔日月重綴參辰反龜玉於塗泥濟斯民於坑岸使夫匹婦童叟羞言伊呂鄕校裏塾恥談五伯而位卑乎阿衡地狹於曲阜慶賞之道尙其未洽夫大寶公器非要非距至公至平當仁推讓明公宜祗奉天人允膺大禮無使後予之歌同彼胥怨兼濟之仁�爲獨善

府僚重請箋

前人近以朝命蘊隆冒奏丹誠奉被還令未蒙虛受搢紳顒顒深所未達蓋聞受金於府通人之弘致髙蹈海隅匹夫之小節是以履承石而周公不以爲疑贈玉璜而太公不以爲讓況世哲繼軌先徳在民經綸艸昧嘆深微管加以朱方之役荊河是依班師振旅大造王室𨿽復累迹救宋重胝從楚居今觀古曾何足云而惑甚盜鐘功疑不賞皇天后土不勝其酷是以玉馬駿奔表微子之去金版出地告龍逢之怨明公據鞍輟哭厲三軍之志獨居掩涕激義士之心故能使海若登祗罄圖效祉山戎孤竹束馬景從伐罪弔民匡時靖亂匪叨天功實勤濡足且明公本自諸生取樂名教道風素論坐振雅俗不習孫吳遘玆神武驅盡誅之民濟必封之俗龜玉不毀誰之功歟獨爲君子將使伊周何地某等不達通變實有愚誠不任悾款棘心重謁伏願特膺典策式副民望

梁武帝踐祚與州郡敕

沈約欽惟邃古爰及近代𨿽禪代異時而成功一揆豈惟靜民寧亂實由符運總集故能啟業垂統光宅區夏齊氏遘玆昏詖斯亡奄及民命蠢蠢倒懸非諭朕大懼四海舟覆二象云傾億兆與�岡�燎搢紳與蘊崇共日永言淒悼發憤經營摧鋒投袂電擊風掃藉上天之靈因熊羆之用徳未半古功侔前烈齊氏旣欽若虞夏髙揖萬邦兼以冥符先著樂推攸在幽顯宅心辭不獲命猥以虛寡君臨萬國川壑之懷寤寐盈慮方欲昧旦丕顯日昃忘勞思與賢能康濟世道卿擁旄萬里共治是寄當求民瘼畱念獄市威斷以禦彊猾仁惠以撫貧孤使遠近幽深咸得其所方虛位欽能懸爵佇效勿令漢代璽書獨行於自古晉世班條靡用於玆日想加克勉副其側席

賀齊明帝登祚啟

前人竊惟皇源浚遠帝寶連暉基深慶厚道貫萬葉而郁林凶徳早樹行悖人經逖聽之所未盡宗廟之殆如綴百靈聳動九服回遑結後來之望思庇民之主日月以冀遐邇翹心伏惟陛下大聖在躬君徳夙表龍章日彩煥若麗天納麓賓門道風遐被睿化神行無思不洽獄訟允歸天人戴仰屈飛龍之眇轡紆汾陽之遠情運堯心以臨億兆敷舜烈以膺寶命𨿽中宗之興殷道宣後之隆漢徳異世同符千載一揆刑措之業方遠隆平之基在焉率土含欣懷生戴賴況臣早蒙覆潤夙荷恩靈踴躍外畿心不勝慶謹緝民和式流皇澤塗歌裏抃載懷鳧藻

爲建平王慶少帝登祚章

江淹上書皇帝陛下伏承肇嗣天震雲飛璇極戎夏歸服民靈以戴臣聞黃旗紆藻瑞益於姬帝紫雲垂蓋效異於劉后實乃深賜天衷廣映祗迹伏惟陛下騫英駕聖涵靈縱睿矩心明裁繩道�時遙裔雒符雜河紀是以膺符寶宮輯命珍殿誼洗云密徳徽嬀夏浚發鴻源長禘偉業方絢聲金圖騰華玉曆波渰下氓炎躔上漢臣沿莩締寵誠兼親屏禮升之日守官楚甸不獲勉躬儲外奉顓行間魂泣江郊心泫京國不任悲仰哽慰之情

爲齊王讓禪表

前人陛下遠規唐虞永揖之典近漢魏髙謝之禮旣覽金水昏明之數又協云雷隆替之徵激風太上扇采至公聞命驚爽心靈殞越臣聞天地艸昧而樹之君所以平對二儀顯臨萬國膺符受歷明司幽軒轅陟祈首出庶物顓頊登庸作爲民紀𨿽五徳疊興十代繼運非賢非睿莫預斯位若乃與能之交禪錫之會豈伊虛薄所可遵擬昔傅巖佐商秩終上公磻溪翼周名極列伯臣才非半古功愧逮聖獄訟不往謳歌寧歸河乏馬圖之寶天無乘龍之錫元首股肱誓不可異而曠乘之軌忽臻於玆�慨憂灼罔識其際伏願陛下遺舜禹之心臣守巢由之節則道耀日月澤浸飛泳聲振開辟仁動今古四三王而六五帝不亦休哉

爲百官勸進陳武帝表

陳沈炯臣聞春榮秋落四時所以疊代金行水流五徳所以互序昔陶唐告終有虞氏作漢魏禪讓晉宋以之登庸夫有非常之功有非常之賞能利天下者受天下之利陛下造化之功日月之徳褰裳去之物誰仰訴頃五星夜聚八風通吹丰露呈甘卿云舒簇白狼遠至素雉朝飛天意顯然靈貺可睹

文帝登祚尊皇太后詔

徐陵朕以虛薄才非弘濟竊守藩維常懼盈滿豈圖蒼昊不弔國步艱難皇嗣元良藐在崤渭二臣奉迎川塗靡從六傅還朝淹畱永日今國圖無主家業事隆上奉父母之嚴規下逼羣公之廷諍遂以庸質升纂帝基對揚大化彌憎號懼今宜式遵舊則奉上皇后尊號爲皇太后禦慈訓宮一依前典若中流靜晏皇嗣歸來輒當解紱於箕山之陽歸老於瑯邪之國復子明辟還承寶圖若問與夷無愧園寢

賀傳位皇太子表

北周庾信臣某言伏見二月十九日詔傳位於皇太子昔者降居弱水登庸有優劣之殊來朝櫟陽繼體有君臣之異不得與夫天之兩日日之再中並曜聯輝重明雙照同年而語矣伏惟天元皇帝惟聖作聖惟親尊親降意於與能鳴謙於神器欲令百工相和先聞揖讓之風天下無爲早識吾君之子是以運獨見之明行非常之事先天不違後天而奉皇太子身貞萬國道照四門夙膺再命之符實允基天之命非關復子明辟異於遷虞事夏旣損旣益尙或二天爲離爲火何妨兩日且平陽蒲�賢臣則二十五人顓頊髙辛才子則一十六與此計事何遽無成鼚乎鼓之軒乎舞之自當八風通慶雲聚五老同遊三星運曜豈直雙龍再賜九雉重飛而已哉皇帝藐然姑射正當乘雲馭龍問道崆峒豈復先秋木落臣生預堯年時逢舜日睹維新之慶實倍萬恆情

唐髙祖受禪郊天文

闕名伏以生人以來樹之司牧眷命所矚謂之大寶歷數所在罔或偸安故舜禹至公揖讓而興虞夏湯武兼濟干戈以定殷周事乃殊途功成一致後之創業咸取則焉臣恭承家慶世祿降及曰祖曰考累功累徳賜履參墟建侯唐社地居戚裏門號公宮丕緒隆基足爲榮矣但有隋爽徳屬饜大業饑饉師旅民胥怨咨�見咎徵昭於元鑑備聞卑聽所不忍言臣恭守晉陽馳心魏闕被首濡足拯溺救焚大舉義兵式寧區宇徵要荒之辮髮輯兆庶之離心誓以捐軀救玆人命指陳喪亂期之乂安有功繼世無希九五惟身與子竭誠盡力率先鋒鏑誓以無貳載蒙弘誘克濟艱難電掃風驅廓淸天邑傳檄而定岷峨拱手而平關隴西戎卽敍東裔底定非啟非贊孰能玆速尊位世嫡翊奉宗隋戮力輔政無戲臣節值鼎祚云革天祿告移謳歌獄訟聿來唐邸人符神瑞輻輳微躬遠近宅心華夷請命少帝知期運已去大命有適遜位而禪若隋之初讓徳不嗣羣臣逼請今六宗乏嗣七政未齊罪有所歸恐當天譴請因吉日設壇告類祗畏上帝惠玆下民翼子謀孫罔敢愆徳則小則大無惑無違對越鴻休伏深�懼

代張仁亶賀中宗登極表

吳少微臣仁亶言今月一日春官牒至皇帝陛下去月二十五日光臨寶極誕告萬方億兆羣生抃舞欣賀中賀臣聞皇天愛人則有非常之主聖人受命必復先王之業伏惟皇帝陛下明徳動天輯寧國家張乾坤之重位紹文武之耿光日月再貞正朔惟序百神啟佑九服咸若天下元元不勝慶戴臣夙仕皇朝被荷恩化荏苒勤役復遇聖朝枝朽再生慶抃之情特萬恆品臣忝慶州域未獲馳賀闕庭

睿宗卽位赦制

蘇頲門下朕聞自古帝王光膺圖籙則尊尊親親之義著於典謨諒在至公蓋非獲已我大唐乘時撫運累聖重光當四海之樂推受三靈之眷命大行皇帝奄棄縣痛結仇讎朕志掃巨逆保寧嗣主今皇帝哀煢在疚托於朕躬勤懇再三願成玆意朕以不徳猥承丕緒念今追昔載感於懷若涉大川罔知修濟思荷宗祧之業屬此惟新式揚渙汗之恩與之更始可大赦天下

睿宗禪位制

前人門下天下神器非上聖無以運其機域中大業非元良無以固其本欽若靈命寅奉神宗屈己順人用安四海承祧主鬯實貞萬國頃者家臻大憫在疚惟憂梟獍滿衢豺狼塞路武職戎政必任凶國要時權咸升逆黨社稷之守但望包桑忠義之懷誰期艾棘階禍稔惡伺隙乘間煩言碎辭所不勝述皇太子隆基正气凝姿端命毓徳自家刑國英徽日甚移孝爲忠雄謨電發北軍馳入掃欃槍於紫微南宮反正開日月於黃道平亂寧國翼戴朕躬一旅不勞功逾復禹七徳咸舉事邈興周聲應吹銅望當歸璧令司空讀冊侍中授璽實由立義豈曰尙親承華肇開元嗣以建方流樂風之緒宜申洊雷之澤朕爰初踐極喜气呈祥天人叫心象緯昭貺官名有紀年號用憑可大赦天下

開元皇帝受禪制

前人門下繼明嗣徳王者所以承天尊祖奉先聖人所以崇孝敬上之禮著乎重華月朔之祠襲乎文命猗歟作頌發流浚哲之祥淸廟升歌思表配天之業歷選前載可得而言我國家首出開元繼文膺統七代觀徳至道洽於生人三後在天垂裕光於後嗣太上皇帝道超寰表功軼帝先名言不測於干行仁智不知於日用累讓神器非以黃屋爲尊俯膺大寶蓋爲蒼生屈志黎人於變淳化斯登載懷脫屣疇咨菲薄竭讓徳之志天眷莫回陳拜首之誠衝襟逾邈遂以寡昧祗踐宸居循顧紹庭載深寅畏爰撰初吉躬展肅雍虔肆獻之儀申大號之典神保之饗斯洽介福之道攸宜億兆同歡人祇同慶恭承聖訓申玆霈澤可大赦天下

肅宗皇帝卽位冊文

賈至維天寶十五載歲次丙申七月癸丑朔十二日甲子皇帝若曰咨爾元子某惟天爲大惟人君則之順乃徳故舜禹揖讓而履皇極咈乃道故丹朱商均不能保鴻業是以啟有惠迪而夏嗣焉隋有亂紀而唐受焉五聖之禦極皆以勤儉兢業日愼一日故能享祚長久垂慶無窮洎於六葉恭位四紀厭於勤倦緬慕汾陽當保靜怡神思我烈祖元素之道是用命爾元子某當位嗣統於戲爾有忠孝之誠極於君父爾有友愛之義信於兄弟爾有仁恕之行通於神明爾有戡難之才彰於兆庶予懋乃懿績嘉乃神武天之歷數在爾躬汝惟推誠禍亂將冀爾而能淸爾惟從諫社稷將冀爾而復寧佞言惟疵直言惟師任賢勿貳去邪勿疑民非後孰理後非賢罔與守邦欽哉愼乃有位無忝我祖宗之丕烈矣

賀肅宗卽位上元宗表

顏眞卿臣眞卿言六月二十七日伏承賊陷潼關駕幸蜀郡李光弼郭子儀等正圍博陵郡收兵入土門王師旣還百姓震恐憂惶危懼若無所歸臣不勝悲憤之深遂遣腳力人張云子間道上表猶恐不達又差招討判官信都郡武邑縣主簿李詵相繼間行詵及云子前後並到靈武郡奉皇帝七月十二敕伏承陛下命皇太子踐祚攺元皇帝上陛下尊號曰上皇天帝臣及官吏僧道耆壽百姓等蹈舞抃躍不勝感咽其張云子回皇帝授臣工部尙書兼禦史大夫其李詵回又授臣銀靑光祿大夫顧以庸微預叨寵命道路隔絕辭讓無由進退失圖伏增惶懼竊以逆賊安祿山孤負聖恩憑臨縣禍盈惡稔尙稽天誅今皇帝撫軍蒼生賈勇丰鎬河洛指期可平伏願陛下垂拱頤神以睹廓淸之慶臣官守有限不獲隨例闕庭無任懇款悲戀之至

代崔冀公賀登極表

於公異臣某言今月五日寅時大理少卿馬炫至未時監軍使判官奚官局丞程仙望至累承恩命宣慰臣及軍府將吏僧道百姓等半日之間二使連至六辰之內五奉詔書恩旨便繁顧問稠疊感懼交集兢隕失圖中賀臣聞元穹降災吉凶常數儲後繼立周漢舊儀伏惟陛下承八葉之重熙�千齡之廣運以爲四海務重不可以一日而無君九廟禮崇不可以一朝而乏饗是以順先皇三日之詔允羣臣五表之請克遵古訓虔奉國經俯抑聖情以臨寶位大頒眷命再造寰區海內悲歡天下幸甚臣謬司節制職守方隅不得與萬計連行同參盛禮千官並列稱慶闕庭無任抃躍哀榮之至

代鄭尙書賀登極表

令狐楚臣某言伏承皇帝光膺冊命踐登寶位率土臣子抃慶滋深中賀

臣聞天子之孝以纂承爲重聖人之寶以傳授爲公伏惟皇帝陛下徳合干符道光天宇廓寰宇以禦歷灑渥澤而飛龍上以代太上之憂勤下以副羣生之欣戴溥傳天旨大洽人心喜气騰輝晴雲動色黎元率舞將校傳呼卽日而萬姓歡康累旬而四海淸謐臣職當統帥寄重方隅慶賀之誠倍萬常品限以所守不獲奔赴闕庭

代孔侍郎蕃中賀順宗登極表

呂溫臣某言六月十六日入蕃告哀使右金吾將軍兼禦史中丞田景度至吐蕃列館伏承皇帝陛下以正月二十六日明徳奉天纂臨宸極重光升耀百化維新澤被幽遐慶覃動植中賀

臣聞和气旣蒸勾萌具達時雨將降柱礎猶知臣從役單車閉畱絕域天臨日照而別處幽陰雷動風行而兀爲聾聵伏賴陛下義惇柔遠禮及窮荒始獲虔奉徳音仰沾聖澤具寮就列無階蹈詠之初庶物效靈獨在飛沈之後舛薄鍾命恥玷自躬疚心厚顏罔知攸措今月七日自列館回至河州大夏川卽以十二日進發星言夕惕豈敢遑寧瞻望天庭載深感懼無任喜抃屏營之至

賀登極表

柳宗元臣某言太子中捨嚴公弼至伏奉某月日敕書慰諭伏承陛下以某月日虔奉典冊允升寶位凡在羣生孰不慶幸臣某誠歡誠抃頓首頓首臣聞天地泰而聖人出雷雨解而品物榮是以五行疊用水火更其位十葉重光宗廟輔其徳殷宗恭默再開成湯之業漢文聰明克承髙祖之緒陛下重離出曜體幹繼統主鬯彰孝恭之美撫軍著神武之功欽承遺訓永保鴻業遏密之中施雨露以被物遐邇之地都日月之繼明則四維之外八極之表人神胥悅艸木皆春煦嫗生成不失覆載況臣謬膺守土累受國恩爰自出身洎乎領鎭沐浴聖澤優遊昌時不獲睹闕庭之禮展臣庶之分戴天荷聖倍萬恆情

代李相賀登極表

王超臣某言臣伏聞陛下式遵典章正位宸極臣聞大明繼照𨿽昧者必昭其視震雷發聲𨿽聵者必達其聽是以聖人鼓萬物而耳目鹹革感人心而天下太平致理興邦率由玆道中賀

伏惟陛下紹累聖之鴻緒冠前王之盛烈祥符薦委景福攸臻纂武繼文重光累洽自宣猷上嗣育徳儲闈仁孝表於域中慈儉彰於天下由是餒者思食瘠者思丰曶爽咸耀於光明枯朽更延於惠澤顒顒億兆咸沐惟新鼓舞而四表歡心運行而二儀貞觀臣夙承朝獎謬列藩條歡抃之誠倍萬恆品

建隆登極赦文

宋蘇頌五運推移上帝於焉眷命三靈攺卜王者所以膺圖朕起自側微備嘗艱苦當周邦艸昧從二帝以䢐徵洎虞舜陟方翊嗣君而纂位但罄一心而事上敢期百姓之與能屬以北敵侵疆邊民罹苦朕長驅禁旅往殄邊塵鼓旗才出於國門將校共推於天命迫回京闕欣戴眇躬幼主以歷數有歸尋行禪讓兆民不可以無主萬幾不可以曠時勉徇羣心已登大寶昔湯武革命發大號以順人唐漢開基因始封而建國宜國號大宋攺周顯徳七年爲建隆元年乘時撫運旣�於謳謠及物推恩宜周於華夏可大赦天下於戲革故鼎新景命初隆於王室眚災肆赦鴻恩普洽於民心更賴將相王公協謀同力共裨寡昧以致升平凡爾萬方咸知朕意

賀今上皇帝卽位表

眞徳秀臣某言閏八月二十二日準都進奏院遞到赦書恭睹皇帝陛下登寶位中外稱賀者聖神有作夙當上帝之心朝覲攸歸咸屬吾君之子大明一出薄海交欣中賀

恭惟皇帝陛下勇智正邦聰明協帝英姿異稟實鍾禹會之山川盛徳深仁宜主漢家之宗廟方侍璪旒之眸穆遽聆玉几之丁寧寅禦丕圖式遵慈訓顧炎運中興之盛今且百年而職方故境之歸殆將萬里珍重豈惟於奉璧憂危諒多於涉淵𨿽休勿休彌謹時幾之敕以聖繼聖益昭付托之公臣猥寄節麾幸宣詔令天開地辟可占平治之期日就月將願獻緝熙之頌

賀登極表

元虞集鴻業啟圖世守肇基之迹龍庭受賀躬膺大歷之歸欣戴云初謳歌爲盛欽以世祖紹統幹之運裕皇隆出震之名推一本之均齊累四朝之繼及於惟景命監至徳之無私粵在太宗禦禎符而有慶天心攸屬國勢以安欽惟陛下道合彌綸功存綏撫立長式遵於家法計宜允協於輿情車服旌旗皆我祖宗之舊星辰河嶽赫乎宇宙之新時開泰平人用寧壹臣等叨承重任適際昌期建皇極以敷言親揚彜訓坐明堂而布政永贊成能

賀太祖登極表

明李善長天生聖智宏開基創業之功運際亨嘉仰濟世安民之主萬方欣戴四海更新恭惟陛下稟聰明睿智之資備聖神文武之徳首出庶物卓冠羣倫初無尺地一人之階而致溥天率土之會東徵西怨猶大旱之望云霓外攘內安措顚連而置�席兵威所向靡堅不摧徳意所加無遠不服平羣雄而僭亂息埽六合而煙塵淸拯其塗炭之氓布以寬仁之政四維張而風俗美三綱正而倫理明天命攸歸實茂膺於歷數人心所屬咸鼓舞於謳歌冕旒端拱於宸居華夏統承於正朔乃繼天而立極爰定鼎而建都臣等幸際亨嘉獲叨任使忝居鵷列上祝鴻圖偃武修文開太平於萬世制禮作樂妙化育於兩間

賀登極表

蘇伯衡皇穹垂佑誕錫貞符哲後挺生丕承正統欽惟陛下匹馬渡江六龍禦極大明建國八埏咸囿於照臨洪武紀元九域同歸於戡定於昭駿烈有赫鴻猷臣等仰沐恩波叨居翰苑雲從龍風從虎幸逢千載之昌期河出圖洛出書願啟萬年之文運

上建文皇帝卽位表

髙巍貴州都司軍士臣髙巍系山西遼州五指裏民誠忻誠忭稽首頓首謹言伏聞鳳凰至而諸禽舞麒麟出而百獸鳴物類之微尙知有主而飛鳴以賀何況人靈萬物者今我皇上龍飛九五鳳歷初春謳歌所向四海會同臣歡忻踴躍如流水朝宗而不能自已也於洪武三十一年六月十二日遠聞聖詔頒告臣民於本年閏五月十六日恭依太祖遺詔嗣登寶位以理萬幾之勞天下士庶臣民萬口一言齊聲共賀恭惟太祖皇帝傳位以嫡長大居正也使聖子神孫本宗百世爲天子支庶百世爲諸侯上法三代之公下洗漢唐之陋祖訓一定後王永法繼繼繩繩千萬年也微臣才疏識短文詞鄙野何足以頌祝聖代宏軌之遠故復�歌大雅下武二章以賀詩云昭玆來許繩其祖武於萬斯年受天之祜受天之祜四方來賀於萬斯年不遐有佐軍士微目髙巍幼蒙教育頗通經史知聖君卽位體春秋五始之要敢不奉表稱賀以聞

爲永樂皇帝勸進表

闕名臣聞鋤姦去惡式揚神聖之謨附翼攀鱗幸際風雲之會功光前烈徳振中興恭惟殿下文武英明寬裕仁孝爲太祖之嫡嗣實國家之長君天生不世之資民仰太平之主曩因姦惡逞毒鞠凶禍旣覃於宗藩機欲傾於社稷集天下之兵以相圍逼使國中之眾不能逃生乃赫怒而奮一隅之師遂呼吸而定九州之眾戰必勝攻必取實由大命之有歸近者悅遠者來爰見人心之有在今內難已平之日正萬方忻戴之時宜登宸極之尊以慰臣民之望臣等忝隨行陳仰仗威靈素無遠大之謀竊效分毫之力𨿽不敢冀雲臺之圖像實欲慕竹帛之垂名

諸王勸進表

關名天眷皇明宏開景運宜正大寶永系萬邦恭惟殿下龍鳳之姿天日之表禎祥昭應於圖書堯舜之徳湯武之仁勛華已彰於宗社邇因憸邪構禍毒害宗親輒動干戈幾危社稷乃遵承祖訓奉行天誅以一怒而安斯民備文王禮義之勇不四載而固帝業同世祖中興之功武以剪戡克全皇考之天下文以經緯聿明洪武之典章實天命之所歸豈人力之能彊願俯徇於眾志庶永紹於洪圖某等誼重天倫情深手足荷蒙拯溺得遂生全祇迓龍輿早正天位庶皇考之天下永有所托四海之赤子永有所歸幸鑑微忱毋頻謙讓

登極部總論春秋四傳

隱公元年春秋元年春王正月

注隱公之始年周王之正月也凡人君卽位欲其體元以居正隱𨿽不卽位然攝行君事故亦朝廟告朔也左傳元年春王周正月不書卽位攝也

疏隱以桓公幼少且攝持國政待其年長所以不行卽位之禮史官不書卽位仲尼因而不攺故發傳以解之公實不卽位史本無可書莊閔僖不書卽位義亦然也公羊傳元者何君之始年也春者何歲之始也王者孰謂謂文王也曷爲先言王而後言正月王正月也何言乎王正月大一統也公何以不言卽位成公意也何成乎公之意公將平國而反之桓曷爲反之桓桓幼而貴隱長而卑其爲尊卑也微國人莫知隱長又賢諸大夫扳隱而立之隱於是焉而辭立則未知桓之將必得立也且如桓立則恐諸大夫之不能相幼君也故凡隱之立爲桓立也隱長又賢何以不宜立立適以長不以賢立子以貴不以長注

適謂適夫人之子尊無與敵故以齒子謂左右媵及侄娣之子位有貴賤又防其同時而生故以貴也禮適夫人無子立右媵右媵無子立左媵左媵無子立嫡侄娣嫡侄娣無子立右媵侄娣右媵侄娣無子立左媵侄娣質家親親先立娣文家尊尊先立侄嫡子有孫而死質家親親先立弟文家尊尊先立孫其雙生也質家據見立先生文家據本意立後生皆所以防愛爭桓何以貴母貴也母貴則子何以貴子以母貴母以子貴谷梁傳𨿽無事必舉正月謹始也

注謹君卽位之始公何以不言卽位成公志也焉成之言君之不取爲公也君之不取爲公何也將以讓桓也讓桓正乎曰不正春秋成人之美不成人之惡隱不正而成之何也將以惡桓也其惡桓何也隱將讓而桓弒之則桓惡矣桓弒而隱讓則隱善矣善則其不正焉何也春秋貴義而不貴惠信道而不信邪孝子揚父之美不揚父之惡先君之欲與桓非正也邪也𨿽然旣勝其邪心以與隱矣已探先君之邪志而遂以與桓則是成父之惡也兄弟天倫也爲子受之父爲諸侯受之君已廢天倫而忘君父以行小惠曰小道也注

弟先於兄是廢天倫私以讓國是忘君父若隱者可謂輕千乘之國蹈道則未也胡傳國君逾年攺元必行告廟之禮國史主記時政必書卽位之事而隱公闕焉是仲尼削之也古者諸侯繼世襲封則內必有所承爵位土田受之天子則上必有所�內不承國於先君上不�命於天子諸大夫扳己以立而遂立焉是與爭亂造端而篡弒所由起也春秋首絀隱公以明大法父子君臣之倫正矣大

全茅堂胡氏曰卽位大事也國史必書之隱莊閔僖四公不書卽位此聖人削而不書正父子君臣之大倫也

桓公元年春秋元年春王正月公卽位

注諸侯每首歲必有禮於廟諸遭喪繼位者因此而攺元正位百官以序故國史亦書卽位之事於策桓公篡立而用常禮欲自同於遭喪繼位者疏

桓之於隱本無君臣之義計隱公之死桓公卽合攺元不假逾年方行卽位猶如晉厲被弒悼公卽位攺元今桓𨿽實篡立歸罪寪氏詐言不與賊謀而用常禮自同於遭喪繼位者亦旣實卽其位國史依實書之仲尼因而不攺反明公實篡立而自同於常亦足見桓之篡也公羊傳繼弒君不言卽位此其言卽位何如其意也注弒君欲卽位故如其意以著其惡直而不顯諱而不盈桓本貴當立所以爲篡者隱權立桓北面君事隱也卽者就也先謁宗廟明繼祖也還之朝正君臣之位也事畢而反凶服焉谷梁傳桓無王其曰王何也謹始也其曰無王何也桓弟弒兄臣弒君天子不能定諸侯不能救百姓不能去以爲無王之道遂可以至焉爾元年有王所以治桓也繼故不言卽位正也繼故不言卽位之爲正何也曰先君不以其道終則子弟不忍卽位也注哀痛之至故不忍行卽位之禮繼故而言卽位則是與聞乎弒也繼故而言卽位是爲與聞乎弒何也曰先君不以其道終己正卽位之道而卽位是無恩於先君也注

推其無恩則知與弒也此明統例耳與弒尙然況親弒者胡傳桓公與聞乎故而書卽位著其弒立之罪深絕之也美惡不嫌同辭或問桓非惠公之適子乎適子當立而未能自立是故隱公攝焉以俟其長而授之位久攝而不歸疑其遂有之也是以至於見弒而惡亦有所分矣春秋曷爲深絕桓也曰古者諸侯不再娶於禮無二適惠公元妃旣卒繼室以聲子則是攝行內主之事矣仲子安得爲夫人母非夫人則桓乃隱之庶弟安得爲適子謂當立乎桓不當立則國乃隱公之國其欲授桓乃實讓之非攝也攝讓異乎曰非其有而居之者攝也故周公卽政而謂之攝推己所有以與人者讓也故堯舜禪授而謂之讓惠無適嗣隱公繼室之子於次居長禮當嗣世其欲授桓所謂推己所有以與人者也豈曰攝之云乎以其實讓而桓乃弒之春秋所以惡桓深絕之也然則公羊所謂桓幼而貴隱長而卑子以母貴者其說非歟曰此徇惠公失禮而爲之詞非春秋法也仲子有寵惠公欲以爲夫人母愛者子抱惠公欲以桓爲適嗣禮之所不得爲也禮不得爲而惠公縱其邪心而爲之隱公又探其邪心而成之公羊又肆爲邪說而傳之漢朝又引爲邪議而用之夫婦之大倫亂矣春秋明著桓罪深加貶絕備書終始討罪之義以示王法正人倫存天理訓後世不可以邪汨之也大

全張氏曰桓公弒君而立在九伐之法當伏賊殺其親之罪今書公見周王之無政刑書卽位見魯之臣子忘不共戴天之讎而推戴弒君之賊弁冕南面立乎其位故桓公之編其書法大率異於羣公此聖人修理三綱敕正民彜之大指也

莊公元年春秋元年春王正月

疏此月無事而空書月者莊𨿽不卽君位而亦攺元朝廟與民更始史書其事見此月公宜卽位而父弒母出不忍卽位故空書其文閔僖亦然友傳元年春不稱卽位文姜出故也注

文姜與桓俱行而桓爲齊所殺故不敢還莊公父弒母出故不忍行卽位之禮據文姜未還故傳稱文姜出也姜於是感公意而還不書不告廟公羊傳公何以不言卽位春秋君弒子不言卽位君弒則子何以不言卽位隱之也孰隱隱子也谷梁傳繼弒君不言卽位正也繼弒君不言卽位之爲正何也曰先君不以其道終則子不忍卽位也胡傳不書卽位內無所承上不請命也或曰莊公嫡長其爲儲副明矣𨿽內無所承上不請命獨不可以享國而書卽位乎曰諸侯之嫡子必誓於王莊𨿽嫡長而未誓安得爲國儲君副稱世子也夫爲世子必誓於王爲諸侯可以內無所承上不請命擅有其國卽諸侯之位耶春秋絀而不書父子君臣之大倫正矣大

全廬陵李氏曰經不書卽位者隱莊閔僖四公隱公之立特以非出惠公之意與莊閔僖之繼弒者不同春秋旣托始於隱以明大法矣而莊公之事又與閔僖不同蓋閔僖之立猶念念討賊故慶父叔牙卒不得志於魯今桓公見戕於齊國不及有立子之命況繼承之初創巨痛深異於他公不但當請命於天卽位而父仇未討亦當告於天王以國事委冢宰而專以討賊爲事今泰然居之曾不以父之無辜見弒於鄰國爲志則非人子矣其不書卽位僅比於桓公特書者異矣然以人子之心處莊公之時又知莊公之無志非可與隱閔僖比也

閔公元年春秋元年春王正月左傳元年春不書卽位亂故也

注國亂不得成禮公羊傳公何以不言卽位繼弒君不言卽位

注復發傳者嫌繼未逾年君義異故也明當隱之如一疏解云卽莊元年傳云公何以不言卽位春

秋君子不言卽位君弒卽子何以不言卽位隱之也孰隱隱子也然則莊元年已有此傳今復發之者正嫌此繼未逾年之君異於成君故也其異一成一未而不異之者明臣子隱痛之當如一矣若然按莊公繼弒弒是齊侯今閔公繼弒弒是慶父何氏寧知不嫌此異而知爲所繼之君成與不成者正以解卽位之義欲道後君痛其見弒不忍卽其位處明據恩之深淺無弒者內外之義故也孰繼繼子般也孰弒子般慶父也殺公子牙今將爾季子不免慶父弒君何以不誅將而不免遏惡也旣而不可及因獄有所歸不探其情而誅焉親親之道也惡乎歸獄歸獄僕人鄧扈樂曷爲歸獄僕人鄧扈樂莊公存之時樂曾淫於宮中子般執而鞭之莊公死慶父謂樂曰般之辱爾國人莫不知盍弒之矣使弒子般然後誅鄧扈樂而歸獄焉季子至而不變也

僖公元年春秋元年春王正月左傳元年春不稱卽位公出故也

注國亂身出復入故卽位之禮有闕公出復入不書諱之也諱國惡禮也

疏去年八月閔公死僖公出奔邾九月慶父出奔莒公卽歸魯言公出故者公出而復歸卽位之禮有闕爲往年公出奔之故非言應卽位之時公在外也齊小白陽生之徒皆出而復入經書其入僖公類之亦應書入往年公出復入不書諱之國內有亂致令公出不書公出復入諱國亂也國亂國之惡事諱國惡是禮也時史諱而不書仲尼因而不攺嫌諱非禮故以禮居之公羊傳公何以不言卽位繼弒君子不言卽位此非子也其稱子何注

僖公者閔公庶兄據閔公繼子般傳不言子臣子一例也

注僖公繼成君閔公繼未逾年君禮諸侯臣諸父兄弟以臣之繼君猶子之繼父也其服皆斬衰故傳稱臣子一例谷梁傳繼弒君不言卽位正也胡傳不書卽位內無所承上不請命也閔公薨夫人孫於邾慶父出奔莒公於是焉以成風所屬而季子立之內無所承也嗣子定位於初喪而魯使不告於周明年正位攺元而周使亦不至於魯又明年服喪已畢而不見於京師上不請命也承國於先君者父子之倫請命於天王者君臣之義今僖公內無所承上不請命不書卽位正王法也是故有四海而卽天王之位者受之於天者也有一國而卽諸侯之位者受之於王者也受之於天者必奉若天道而後能保天下受之於王者必謹守王度而後能保其國大全

張氏曰僖公之卽位在髙子來盟之後桓公又爲之誅哀姜不可謂不出於方伯矣然桓公不請命於天子正君臣之經以示天下之大義故僖公之立無以異於羣公而桓公止於霸術觀僖公不書卽位以考時義當知反經之學有國者不可不明也

文公元年春秋元年春王正月公卽位

注先君未葬而公卽位不可曠年無君疏

諸侯之

禮旣葬成君先君𨿽則未葬旣逾年矣而君卽位者不可曠年無君故也卽位必於歲首若歲首不行此禮餘月不得行之便是曠年無君故𨿽則未葬亦卽行之谷梁傳繼正卽位正也

注繼正謂繼正卒也隱去卽位以見讓桓書卽位示安忍莊閔僖不言卽位皆繼弒胡傳卽位者告廟臨羣臣也國君嗣世定於初喪必逾年然後攺元書卽位者緣始終之義一年不二君緣民臣之心不可曠年無君大

全家氏曰卽位必以歲首攺元亦必以歲首若歲首不書卽位而歲月書之則非元年正始之義然服皆如未喪之服未成其爲君

宣公元年春秋元年春王正月公卽位公羊傳繼弒君不言卽位此其言卽位何如其意也注桓公篡成君宣公篡未逾年君其義異故復發傳疏解云卽桓元年傳云繼弒君不言卽位此言

卽位何注云據莊公不言卽位彼傳云如其意也注云弒君欲卽位故如其意也注云弒君欲卽位故如其意以著其惡是也若然按禮未逾年之君臣下爲之無服臣爲君斬衰三年誠實自異何言嫌其義異者正以惻隱者相似故也是以閔元年何氏云復發傳者嫌繼未逾年君義異故也明當隱之如一是也

成公元年春秋元年春王正月公卽位

大全

張氏曰𨿽無王命而有父命故書卽位傳例承國於先君則得書卽位以別於內復無所承者

襄公元年春秋元年春王正月公卽位谷梁傳繼正卽位正也

昭公元年春秋元年春王正月公卽位

大全

茅堂胡氏曰子野毀而卒穆叔方言昭公有童心不可立然則昭公受誰之命乎其書卽位者有子野之命矣故穆叔𨿽不欲而不能止也谷梁傳繼正卽位正也

疏重發傳者嫌繼子野非正故明之

定公元年春秋元年春王

注公之始年而不書正月公卽位在六月故疏

凡

新君初立必於歲首元日朝正於廟因卽攺元正位百官以序國史因書於策云元年春王正月公卽位也其或國有事故不得行卽位之禮國史亦書元年春王正月見此月公應卽位而有故不得隱莊閔僖四公元年無事而空書春王正月其義也此年不書正月者公卽位在六月故也傳稱昭公喪及壞隤公子宋先入則正月之時定公猶從昭公之喪在於幹侯未入魯竟國內無君不是卽位闕禮故不須書正月也公羊傳定何以無正月正月者正卽位也定無正月者卽位後也注

𨿽書卽位於六月實當如莊公有正月今無正月者昭公出奔國當絕定公不得繼體奉正故諱爲微辭使若卽位在正月後故不書正月卽位何以後昭公在外得入不得入未可知也曷爲未可知在季氏也定哀多微辭主人習其讀而問其傳則未知己之有罪焉爾谷梁傳不言正月定無正也定之無正何也昭公之終非正終也注

死在外故疏

釋曰非正終案桓公之薨於齊與

幹侯不異莊公不卽位而書正月何解以十八年如齊至卽薨薨而當歲卽入入而莊公繼位行旣殯逾年之禮但以先君殺而後立不忍行卽位之禮今昭公前年薨今年喪入定公旣殯不居正月之前欲行卽位非踰年之始非始非正故未得卽位不得比之莊公定之始非正始也昭無正終故定無正始不言卽位喪在外也胡傳元年必書正月謹始也定何以無正月昭公薨於幹侯不得正其終定公制在權臣不得正其始魯於是曠年無君春秋欲謹之而不可也季氏廢太子衍及務人而立公子宋宋者昭公之弟其主社稷非先君所命而專受之於意如者也故不書正月見魯國無君定公無正主人習其讀而問其傳則未知己之有罪焉耳大

全薛氏曰元年書正以正其始昭公已卒定公未克踐祚是昭公之末世未得爲定公之始年也沙隨程氏曰定公未立先書元年春者追書也汪氏曰秦以前皆逾年卽位漢惠以後卽位於先君卽世之年然猶逾年攺元自漢帝禪卽位攺元於昭烈崩之次月厥後皆一年二君而兩建元矣然朱子綱目必大書先君之年分注嗣君之攺元以爲君臣父子之教所關甚大皆取法於春秋逾年攺元之意此年𨿽定公未卽位而追書元年春者以昭公已薨則是年實嗣君之年不可不書元年春亦猶晉建武元年湣帝旣廢元帝始於三月卽晉王位而綱目追書建武元年春正月也

公卽位春秋夏六月癸亥公之喪至自幹侯戊辰公卽位注定公不得以正月卽位失其時故詳而日之公羊傳癸亥公之喪至自幹侯則曷爲以戊辰之日然後卽位正棺於兩楹之間然後卽位子沈子曰定君乎國然後卽位卽位不日此何以日錄乎內也注內事詳錄善得五日變禮或說危不得以逾年正月卽位故日主書者重五始也疏解云書日所

以得變禮者癸亥之日公喪乃至戊辰之日然後君卽位象五日殯訖卽位之禮故錄日以明之言其變而合禮矣谷梁傳殯然後卽位也定無正見無以正也逾年不言卽位是有故公也言卽位是無故公也卽位授受之道也先君無正終則後君無正始也先君有正終則後君有正始也戊辰公卽位謹之也定之卽位不可不察也公卽位何以日也注

據未有日者疏

釋曰解定公卽位特異常文者

欲言繼弒公好卒欲言好卒卒非正終不卽日逾年乃至至正月當卽位而皆失時時不得同於常禮禮有異文文書之在夏是有故與無故兩文並見卽位𨿽同而時義有別理有所見見必有意故曰不可不察也戊辰之日然後卽位也癸亥公之喪至自幹侯何爲戊辰之日然後卽位也注

癸亥去戊辰六日怪不卽位正君乎國然後卽位也沈子曰正棺於兩楹之間然後卽位也內之大事日卽位君之大事也其不日何也以年決者不以日決也此則其日何也著之也何著焉逾年卽位厲也注

厲危也公喪在外逾年六月乃得卽位危故日之於厲之中又有義焉未殯𨿽有天子之命猶不敢況臨諸臣乎周人有喪魯人有喪周人弔魯人不弔周人曰固吾臣也使人可也魯人曰吾君也親之者也使大夫則不可也故周人弔魯人不弔以其下成康爲未久也君至尊也去父之殯而往弔猶不敢況未殯而臨諸臣乎胡傳昭公之薨已越葬期猶走得返至於六月癸亥然後喪至而定之卽位乃在是月之戊辰蓋遲速進退爲意如所制不得專也以周書顧命考之成王之崩在四月乙丑宰臣太保卽於是日命仲桓南宮毛俾爰齊侯呂伋以二干戈虎賁百人逆王世子釗於南門之外延入翼室宅憂爲天下主不待崇朝而後定也今昭公喪至在葬期之後公子宋自壞隤先入猶未得立是知爲意如所制不得以時定非爲正棺乎兩楹之間故定之卽位不可不察也夫卽位大事也宗嗣先定則變故不生蓋代君享國而王其察宜戚宜懼一失幾會或萌窺伺之心至於生變則爲不孝矣古人所以貴於早定國家之本也今昭公之薨定公之卽位春秋詳書於策非爲後法乃見諸行事爲永鑑耳大

全家氏曰定公之立不書卽位正也今書卽位以其篡君之子受位於賊特書卽位以正之也定公而能執子臧季札之讓逃而去之夫然後於義爲盡今也受位於賊臣曾不曰先君有嫡子在我不當立偃然自以爲己之所當得是與篡何遠哉春秋書卽位從桓宣之例夫豈與之亦以誅之也朱子全書

答潘子善書問康王釋喪服而被衮冕且受黃朱圭幣之獻諸家皆以爲禮之變獨蘇氏以爲禮之失曰天子諸侯之禮與士庶人不同故孟子有吾未之學之語蓋謂此類耳如伊訓元祀十二月朔亦是新喪伊尹已奉嗣王祗見厥祖固不可用凶服矣漢唐新主卽位皆行冊禮君臣亦皆吉服追述先帝之命以告嗣君蓋易世傳授國之大事當嚴其禮而王侯以國爲家𨿽先君之喪猶以爲己私服也五代以來此禮不講則始終之際殊艸艸矣丘浚大學衍義補

祭告祈禱之禮舜典正月上日受終於文祖肆類於上帝禋於六宗望於山川徧於羣神臣按王者中天地立爲神人主是以其初卽位也明則詔告於遐邇之臣庶幽則祭告於上下之神祇帝舜受堯之禪以有天下受終文祖之後遂類祭於上帝謂之類者意其所祭者非特一帝也凡夫后土社稷與夫境內祀典所載者皆聚合於上帝而並祭以告之焉始也受終於文祖僅告於受命之祖一廟而已玆於祭帝之次乃精意以享夫三昭三穆之宗焉旣禋祀矣於是望祀天下之山川徧索天下之羣神蓋以道裏遼遠不能親詣望所在而遙祭之祀典眾多恐有或遺按所有而徧及之也洪惟我列聖登基之初首祭告於郊廟社稷繼遣臣僚分祭天下山川等神蓋與有虞之制越千載而符合也或曰自漢以來解書者咸從周禮注疏依類之類孔注祭法六宗之宗蔡傳本朱子非苟同者而取之不以爲非曰神之大者上帝也其次后土其次五土五穀之神舜告攝位𨿽山川羣神咸望祭而徧及之乃獨遺后土社稷乎受終文祖文祖之外豈無他祖宗若曾若祖若禰者而皆不使之與聞乎胡宏取晉張髦之說𨿽與周人祖有功宗有徳之制不合然帝王異世不相襲禮其制不必盡同也孔注謂文祖爲堯文徳之祖廟有祖斯有宗合此六宗以爲七廟故舜始則受終於祖繼則禋享於宗焉注家又謂四時寒暑日月星水旱爲所尊祭故謂之宗嗚呼后土社稷此之六者卑耶胡乃遺之也況寒暑卽四時之候水旱乃雨暘之變旣祭四時則寒暑在其中矣水乃雨之淫旱乃暘之亢不常有也古有雩祭蓋有所因攝告之際夫水旱而預祭之何居或又謂三昭三穆出於周非帝世制也曰七世之廟可以觀徳商初已有七廟矣安知其非承虞夏之遺制乎月正元日舜格於文祖大禹謨正月朔旦受命於神宗率百官若帝之初論語曰予小子履敢用元牡敢昭告於皇皇后帝武成厥四月哉生明王來自商丁未祀於周廟邦甸侯衛駿奔走執豆越三日庚戌柴望大告武成漢文帝卽皇帝位入未央宮十月辛亥見於髙廟光武卽位於鄗爲壇營於鄗之陽祭告天地六宗羣神唐髙祖卽皇帝位命兼太尉蕭造告於南郊宋太祖卽皇帝位差官告天地社稷羣神髙宗卽位告於昊天上帝孝宗以三十二年受禪奏告天地宗廟社稷景靈宮諸宮觀諸陵紹興兩攢宮光宗寧宗亦如之臣按國家之事孰有大於受終繼體者哉繼天命以出治承祖宗而踐阼必行祭告之禮自堯舜禹湯周武皆然自秦漢以來禮文苟簡乃有行不行者創業之君出於艸創繼世之君拘於諒暗遂無一定之制宜以唐虞之世爲則蓋舜受堯禪以姓言則舜與堯異以位言則舜受之堯蓋兼創與繼也方其攝位之初旣以告於文祖而徧祀羣神矣及夫堯喪旣畢之後而復至於文祖廟而告之焉竊意告祭之禮宜於嗣統之初遣禮官告卽位於郊廟社稷羣望分遣近臣徧祭於天地羣神迨夫喪畢之後特於常祀之外如舜格文祖之比擇日躬詣郊廟行禮庶幾合於舜典之義荊川稗編

卽位謹始例人君嗣立逾年必攺元此重事也當國大臣必以其事告於廟秉筆史官必以其事書於策緣始終之義一年不二君故不攺於柩前定位之初緣臣民之心不可曠年無君故不待於三年畢喪之後逾年春正月乃謹始之時得理之中者也於是攺元著新君卽位之始宜矣卽位而謹始本不可以不正爲子受之父爲諸侯受之王此大本也咸無焉則不書卽位隱莊閔僖四公是也聖人恐此義未明又於衛侯晉發之書曰衛人立晉以見內無所承上不請命者𨿽國人欲立之其立之非也在春秋時諸侯皆不請王命矣然承國於先君者則得書卽位以別於內復無所承者文成襄昭哀五公是也聖人恐此義未明又於齊孺子荼發之荼幼固不當立然旣有先君景公之命矣陳乞𨿽流涕欲立長君其如景公之命何以乞君荼不死先君之命也命𨿽不敢死以別於內復無所承者可也然亂倫失正則天王所當治聖人恐此義未明又於衛侯朔發之朔殺伋壽受其父宣公之命當有國矣然四國納之則貶王人拒之則褒於以見𨿽有父命而亂倫失正者王法所宜絕也由此推之王命重矣𨿽重天王之命若非制命之義亦將壅而不行故魯武公以括與戲見宣王之欲立戲仲山甫不可王卒立之魯人殺戲立括之子諸侯由是不睦聖人以此義非盡倫者不能斷也又特於首止之盟發之夫以王世子而出會諸侯以列國諸侯而上與王世子會此例之變也而春秋許之鄭伯奉承王命不與是盟此禮之常也而春秋逃之所以然者王將以愛易儲貳桓公糾合諸侯仗正道以翼世子使國本不搖而天下之爲父子者定所謂一匡天下民到於今受其賜者也至是變而之正以大義爲主而崇髙之勢不與焉然後卽位謹始之義終矣萬世之大倫正矣故曰春秋之法大居正非聖人莫能修之謂此類爾

辧嗣君踰年卽位先儒皆以春秋君薨嗣子逾年卽位爲正非也不知聖人所書正以譏非禮且啟禍亂之門也在禮天子崩七日而殯旣殯嗣子卽位稱王以示天下之有主也諸侯薨五日而殯旣殯嗣子卽位稱公以示一國之有主也觀書顧命及康王之誥曰乙丑王崩齊侯以二干戈虎賁百人逆子釗於南門之外延入翼室卹宅宗癸酉王麻冕黼裳旣尸天子太保畢公率四方諸侯執壤奠羣公旣已聽命相揖遜而出王釋冕反喪服此嗣君卽位之常禮也夫成王崩齊侯必逆元子釗入翼室居憂以爲天下宗主及旣殯遂麻冕黼裳稱王受冊命同瑁而卽位矣旣尸天子受諸侯之奠贄作誥報之君臣之分已定乃釋吉凶之服行喪禮自乙丑至癸酉九日之間已行卽位之禮斯周公之舊典夫子定書取之以存周制周公孔子豈不知君父方崩嗣子遽吉服卽位攺元爲未可哉蓋以大位姦邪之窺名號不早正則窺伺奪嫡之禍作矣豈惟天子則然方周公薨喪未逾年伯禽因徐戎之伐稱公以興師蓋諸侯亦然也迨至周衰此禮喪亂始有逾年卽位之制其未逾年也天子不稱王諸侯不稱公名之爲子故平王以隱三年春三月崩至秋武氏子來求賻奠𨿽逾三時不稱天王之使以威王未卽位也襄王以文八年秋八月崩至明年春毛伯來求金𨿽逾年猶不稱天王之命以襄未葬嗣君未成君也昭二十二年景王崩於夏四月至冬十月王猛猶稱子則異乎康王嗣天子之禮也魯莊公薨於秋八月子般至冬十月而稱子文公薨於春二月子赤至冬十月而稱子襄公薨於夏四月子野至秋九月而稱子其他列國皆然僖九年春宋公禦說卒其夏襄公稱子會於葵丘僖二十二年夏衛侯毀卒其冬成公稱子盟於洮如此之類異於伯禽嗣諸侯之禮矣嗚呼一人之家不幸喪其主父不有家督以爲之主則豪奴悍婢與其他人窩其私藏謀及田宅必矣矧大而一國又大而天下其可一日而無君乎方先君不幸逾年而後正嗣君之位號何以絕覬覦之望塞禍亂之萌耶所以尹氏得以立子朝而抗猛王室以危諸父得以立閔而弒般襄仲得以立宣而弒赤魯以大亂春秋之多變故蓋始於此也使從周公之典名位早定豈至是乎聖人於春秋所以書其逾年卽位及嗣君稱子者皆著其變周禮而啟亂源也近世蘇氏讀書顧命康王之誥及據漢儒記禮之說與春秋列國之制謂康王以嘉服見諸侯又受乘黃玉帛之幣爲非禮且曰使周公在必不爲此夫周公制禮成康之君召畢之臣相與守之以爲常制豈有非周公之典成康召畢乃行之乎行之非禮夫子定書乃取之乎不知書之所以存顧命者正以見春秋之非爾蓋蘇氏不究春秋之旨故誤爲之說也登極部雜錄

