

侍衛部匯考一

周周制天官置宮正宮伯地官置師氏保氏秋官置司隸皆掌王宮宿衛而夏官虎賁旅賁節服三氏均司禁旅按周禮天官冢宰治官之屬宮正上士二人中士四人下士八人府二人史四人胥四人徒四十人宮正掌王宮之戒令糾禁注

糾猶割也察也以時比宮中之官府次捨之眾寡

注時四時比校次其人之在否官府之在宮中者若膳夫玉府內宰內史之屬次諸吏直宿若今部署諸廬者捨其所居寺爲之版以待

注鄭司農云爲官府次捨之版圖也待待比也鄭元謂版其人之名籍待待戒令及比夕擊柝而比之

注夕莫也莫行夜以比直宿者爲其有解惰離部署鄭司農云柝戒守者所擊也國有故則令宿其比亦如之

注鄭司農云故�災令宿宿衛王宮春秋傳曰忘守必危況有災乎鄭元謂故凡非常也文王世子曰公有出疆之政庶子以公族之無事者守於公宮正室守太廟諸父守貴宮貴室諸子諸孫守正宮下室此謂諸侯也王之庶子職掌國子之倅國有大事則帥國子而致於太子惟所用之者令宿之事蓋亦存焉辧外內而時禁

注鄭司農云分別外人內人禁其非時出入稽其功緒糾其徳行

注稽猶考也計也功吏職也緒其志業幾其出入均其稍食

注鄭司農云幾其出入若今時宮中有罪禁止不能出亦不得入及無引籍不得入宮司馬殿門也鄭元謂幾呵其衣服持操及疏數者稍食祿稟去其淫怠與其奇�之民注

民宮中吏之家人也淫放濫也怠解慢也奇�譎觚非常會其什伍而教之道藝

注五人爲伍二伍爲什會之者使之輩作輩學相勸帥且寄宿衛之令鄭司農云道謂先王所以教道民者藝謂禮樂射禦書數月終則會其稍食歲終則會其行事

注行事吏職也凡邦之大事令於王宮之官府次捨無去守而聽政令注

使居其處待所爲春秋以木鐸修火禁

注火星以春出以秋入因天時而以戒凡邦之事蹕宮中廟中則執燭

注鄭司農讀火絕之云禁凡邦之事蹕國有事王當出則宮正主禁絕行者若今時衛士塡街蹕也宮中廟中則執燭宮正主爲王於宮中廟中執燭鄭元謂事祭事也邦之祭社稷七祀於宮中祭先公先王於廟中隸僕掌蹕止行者宮正則執燭以爲明春秋傳曰有大事於大廟又曰有事於武宮宮伯中士二人下士四人府一人史二人胥二人徒二十人宮伯掌王宮之士庶子凡在版者注

鄭司農云庶子宿衛之官版名籍也以版爲之今時鄕戶籍謂之戶版鄭元謂王宮之士謂王宮中諸吏之適子也庶子其支庶也掌其政令行其秩敍作其徒役之事

注秩祿稟也敍才等也作徒役之事大子所用授八次八捨之職事

注衛王宮者必居四角四中於僥候便也鄭司農云庶子衛王宮在內爲次在外爲捨鄭元謂次其宿衛所在捨其休休之處若邦有大事作宮眾則令之

注謂王宮之庶子於邦有大事或選當行月終則均秩歲終則均敍以時頒其衣裘掌其誅賞注頒讀爲班班布也衣裘若今賦冬夏衣地官司徒教官之屬師氏中大夫一人上士二人府二人史二人胥十有二人徒百有二十人訂

義陳及之曰師氏以道教國子以媺詔王而其徒百二十人蓋居虎門之左司王朝帥四夷之隸以守王門其徒不得不多也師氏掌以媺詔王以三徳教國子一曰至徳以爲道本二曰敏徳以爲行本三曰孝徳以知逆惡教三行一曰孝行以親父母二曰友行以尊賢良三曰順行以事師長居虎門之左司王朝訂

義李景齊曰虎門路寢也畫虎以示威武之象至於中門爲雉門亦畫雉以象文明外文明而內威武髙明柔克沈潛剛克之意文明著於外威武潛乎內則王之威亦徳威而已掌國中失之事以教國子弟凡國之貴遊子弟學焉凡祭祀賓客會同喪紀軍旅王舉則從聽治亦如之訂義

賈氏曰此數事王行之時師氏則從以王所在皆須詔以美道故也鄭康成曰聽治謂王舉於野外以聽朝賈氏曰上數事皆有朝以聽治之故從王亦如上虎門之左同故曰亦如之使其屬帥四夷之隸各以其兵服守王之門外且蹕朝在野外則守內列訂

義鄭鍔曰非特在國可使之守若朝在野外𨿽使之守藩盾之內列亦可保氏下大夫一人中士二人府二人史二人胥六人徒六十人保氏掌諫王惡而養國子以道乃教之六藝一曰五禮二曰六樂三曰五射四曰五馭五曰六書六曰九數乃教之六儀一曰祭祀之容二曰賓客之容三曰朝廷之容四曰喪紀之容五曰軍旅之容六曰車馬之容凡祭祀賓客會同喪紀軍旅王舉則從聽治亦如之使其屬守王闈訂

義鄭鍔曰闈者宮中巷門黃氏曰保氏守王闈則益迫近矣師氏有四夷之隸故在門外然保氏掌諫王惡則其察之當益詳夏官司馬政官之屬虎賁氏下大夫二人中士十有二人府二人史八人胥八十人虎士八百人訂

義薛平仲曰虎言其有力如虎也旅言其旅力方剛也虎賁有虎士八百人用之以先後王而趨非部分之嚴節制之素難乎爲衛矣故虎賁氏則以下大夫二人爲之黃氏曰虎賁氏有主帥且爲近衛故髙其爵鄭康成曰不言徒曰虎士則虎士徒之選有勇力者易氏曰此言虎士八百人與牧誓言虎賁三百人其數爲不同蓋此以衛至尊爲主惟眾而後可以備儀衛陳及之曰虎賁八百人蓋天子親兵六軍之外禁衛惟此而已王不出則虎士不出及其獘也以之從軍旅賜諸侯非舊制矣虎賁氏掌先後王而趨以卒伍注

王出將虎賁士居前後𨿽羣行亦有局分先悉薦反將子匠反軍旅會同亦如之舍則守王閒

注捨王出所止宿處閒梐枑王在國則守王宮

注爲周衛國有大故則守王門

注非常之難要在門

又適四方使則從士大夫

注虎士從使者若道路不通有徵事則奉書以使於四方

注不通逢兵寇若泥水奉書徵師役也旅賁氏中士二人下士十有六人史二人徒八人訂義

鄭鍔曰旅如旅力方剛之旅旅有力之意故人之背旅謂之膂以其有力故也或謂有虎賁氏八百人矣又有旅賁氏十六人何耶蓋八百人分爲卒伍而趨於王之前後則旣衛其前又衛其後也旅賁氏之十六人則夾車而趨或防其左或防其右此其所以異旅賁氏掌執戈盾夾王車而趨左八人右八人車止則持輪注

夾王車者其下士也下士十有六人中士爲之帥焉凡祭祀會同賓客則服而趨

注服而趨夾王車趨也會同賓客王亦齊服服衮冕則此士之齊服服元端

又軍旅則介而趨

注介被甲節服氏下士八人徒四人節服氏掌祭祀朝覲衮冕六人維王之太常

注服衮冕者從王服也維維之以縷王旌十二旒兩兩以縷綴連旁三人持之禮天子旌曳地鄭司農云維持之諸侯則四人其服亦如之郊祀裘冕二人執戈送逆屍從車注

裘冕者亦從屍服也裘大裘也凡屍服卒者之上服從車從屍車送逆之往來秋官司寇刑官之屬司隸中士二人下士十有二人府五人史十人胥二十人徒二百人司隸掌帥四翟之隸使之皆服其邦之服執其邦之兵守王宮與野捨之厲禁注

野捨王者所止捨也

漢漢承秦制設郎中令後攺爲光祿勛主掌宮殿門戶而大夫郎謁者期門羽林皆屬之設衛尉掌宮門衛屯兵諸屯衛司馬皆屬之護軍都尉屬大司馬中壘以下八校尉各掌屯衛按漢書百官公卿表郎中令秦官掌宮殿掖門戶有丞武帝太初元年更名光祿勛屬官有大夫郎謁者皆秦官又期門羽林皆屬焉注

臣瓚曰主郎內諸官故曰郎中令應劭曰光者明也祿者爵也勛功也如淳曰勛之言閽也閽古主門官也光祿主宮門服虔曰期門與期門下以微行後遂以名官師古曰羽林亦宿衛之官言其如羽之疾如林之多也一說羽所以爲王者羽翼也大夫掌論議有太中大夫中大夫諫大夫皆無員多至數十人武帝元狩五年初置諫大夫秩比八百石太初元年更名中大夫爲光祿大夫秩比二千石大中大夫秩比千石如故郎掌守門戶出充車騎有議郎中郎侍郎郎中皆無員多至千人議郎中郎秩比六百石侍郎比四百石郎中比三百石中郎有五官左右三將秩皆比二千石郎中有車戶騎三將秩皆比千石注

如淳曰主車曰車郎主戶衛曰戶郎漢儀注郎中令主郎中左右車將主左右車郎左右戶將主左右戶郎也謁者掌賓贊受事員七十人秩比六百石有僕射秩比千石注

應劭曰謁請也白也僕主也期門掌執兵送從武帝建元三年初置比郎無員多至千人有僕射秩比千石平帝元始元年更名虎賁郎置中郎將秩比二千石注

師古曰賁讀與奔同言如猛獸之奔羽林掌送從次期門武帝太初元年初置名曰建章營騎後更名羽林騎又取從軍死事之子孫養羽林官教以五兵號曰羽林孤兒羽林有令丞宣帝令中郎將騎都尉監羽林秩比二千石注

師古曰五兵謂弓矢殳矛戈戟也僕射秦官自侍中尙書博士郎皆有古者重武官有主射以督課之軍屯吏騶宰永巷宮人皆有取其領事之號注

孟康曰皆有僕射隨所領之事以爲號也若軍屯吏則曰軍屯僕射永巷則曰永巷僕射衛尉秦官掌宮門衛屯兵有丞景帝初更名中大夫令後元年復爲衛尉屬官有公車司馬衛士旅賁三令丞衛士三丞又諸屯衛候司馬二十二官皆屬焉注師古曰漢舊儀云衛尉寺在宮內胡廣云主宮闕之門內衛士於周垣下爲區廬區廬者若今之仗宿屋矣漢官儀云公車司馬掌殿司馬門夜僥宮中天下上事及關下凡所徵召皆總領之令秩六百石旅眾也賁與奔同言爲奔走之任也長樂建章甘泉衛尉皆掌其宮職略同不常置注師古曰各隨所掌之宮以名官護軍都尉秦官武帝元狩四年屬大司馬成帝綏和元年居大司馬府比司直哀帝元壽元年更名司寇平帝元始元年更名護軍中壘校尉掌北軍壘門內外掌西域

注師古曰掌北軍壘門之內而又外掌西域屯騎校尉掌騎士步兵校尉掌上林苑門屯兵越騎校尉掌越騎注

如淳曰越人內附以爲騎也晉灼曰取其材力超越也長水校尉掌長水宣曲胡騎

注師古曰長水胡名也宣曲觀名胡騎之屯於宣曲者又有胡騎校尉掌池陽胡騎不常置

注師古曰胡騎之屯池陽者也射聲校尉掌待詔射聲士

注服虔曰工射者也冥冥中聞聲則中之因以名也應劭曰須詔所命而射故曰待詔射也虎賁校尉掌輕車凡八校尉皆武帝初置有丞司馬注師古曰自中壘以下凡八校尉城中不在此數中自中壘校尉至虎賁校尉秩皆二千石

後漢後漢設光祿勛統五官虎賁羽林諸郎將奉車都尉以宿衛宮殿門戶設衛尉卿統公車司馬南北宮衛士左右都候宮門司馬以僥循宮中設五營校尉掌宿衛兵以北軍中候監之按後漢書百官志光祿勛卿一人中二千石本注曰掌宿衛宮殿門戶典謁署郎更直執戟宿衛門戶考其徳行而進退之郊祀之事掌三獻丞一人比千石注胡廣曰勛猶閽也易曰爲閽寺宦寺主殿宮門戶之職漢官曰員吏四十四人其十人四科三人百石二人鬥食二人佐六人騎吏八人學事十三人守學事一人官醫衛士八十一人五官中郎將一人比二千石本注曰主五官郎五官中郎比六百石本注曰無員五官侍郎比四百石本注曰無員五官郎中比三百石本注曰無員凡郎官皆主更直執戟宿衛諸殿門出充車騎惟議郎不在直中注

蔡質漢儀曰中郎解其府對太學郎年五十以屬五官故曰六百石三署郎見光祿勛執板拜見五官左右將執板不拜於三公諸卿無敬左中郎將比二千石本注曰主左署郎中郎比六百石侍郎比四百石郎中比三百石本注曰皆無員注蔡質漢儀曰中郎解其府府次五官右中郎將比二千石本注曰主右署郎中郎比六百石侍郎比四百石郎中比三百石本注曰皆無員注三郎並無員虎賁中郎將比二千石本注曰主虎賁宿衛左右僕射左右陛長各一人比六百石本注曰僕射主虎賁郎習射陛長主直虎賁朝會在殿中虎賁中郎比六百石虎賁侍郎比四百石虎賁郎中比三百石節從虎賁比二百石四郎本注曰皆無員掌宿衛侍從自節從虎賁久者轉遷才能差髙至中郎注

前書武帝置期門平帝更名虎賁蔡質漢儀曰主虎賁千五百人無常員多至千人戴鶡冠次右將府又虎賁舊作虎奔言如虎之奔也王莽以古有勇士孟賁故名焉孔安國曰若虎賁獸言其甚猛漢官曰陛長黑綬銅印荀綽晉百官表注曰虎賁諸郎皆父死子代漢制也羽林中郎將比二千石本注曰主羽林郎

注按漢末又有四中郎將皆帥師徵伐不知何時置董卓爲東中郎將盧植爲北中郎將獻帝以曹操爲南中郎將羽林郎比三百石本注曰無員掌宿衛侍從常選漢陽隴西安定北地上郡西河凡六郡良家補本武帝以便馬從獵還宿殿陛巖下室中故號巖郎注

前書曰初置名建章營騎後更名出補三百石丞尉荀綽晉百官表注曰言其巖厲整銳也案此則爲巖郎與志不同蔡質漢儀曰羽林郎百一十八人無常員府次虎賁府羽林左監一人六百石本注曰主羽林左騎丞一人注漢官曰孝廉郎作主羽林九百人二監官屬史吏皆自出羽林中有材者作羽林右監一人六百石本注曰主羽林右騎丞一人奉車都尉比二千石本注曰無員掌禦乘輿車注漢官曰三人駙馬都尉比二千石本注曰無員掌駙馬

注漢官曰五人騎都尉比二千石本注曰無員本監羽林騎

注漢官曰一十人右屬光祿勛本注曰職屬光祿者自五官將至羽林右監凡七署自奉車都尉至謁者以文屬焉舊有左右曹秩以二千石上殿中主受尙書奏事平省之世祖省使小黃門郎受事車駕出給黃門郎兼有請室令車駕出在前請所幸僥車迎白示重愼中興但以郎兼事訖罷又省車戶騎凡三將及羽林令注

如淳曰主車曰車郎主戶衛曰戶郎衛尉卿一人中二千石本注曰掌宮門衛士宮中僥循事丞一人比千石注

漢官曰員吏四十一人其九人四科二人二百石文學三人百石十二人鬥食二人佐十三人學事一人官醫衛士六十人公車司馬令一人六百石本注曰掌宮南闕門凡吏民上章四方貢獻及徵詣公車者丞尉各一人本注曰丞選曉諱掌知非法尉主闕門兵禁戒非常注獻帝起居注曰建安八年議郎衛林爲公車司馬令位隨將大夫舊公車令與都官長史位從將大夫自林始胡廣曰諸門部各陳屯夾道其旁當兵以示威武交戟以遮妄出入者南宮衛士令一人六百石本注曰掌南宮衛士丞一人注

漢官曰員吏九十五人衛士五百三十七人北宮衛士令一人六百石本注曰掌北宮衛士丞一人注

漢官曰員吏七十二人衛士四百七十二人左右都候各一人六百石本注曰主劍士僥循宮及天子有所收考丞各一人注

周禮司寤氏有夜士幹寶注曰今都候之屬漢官曰右都候員吏二十二人衛士四百一十六人左都候員吏二十八人衛士三百八十三人蔡質漢儀曰宮中諸有劾奏罪左都候執戟戲車縛送付詔獄在候大小各付所屬以馬被覆見尙書令尙書僕射尙書皆執板拜見丞郎皆揖宮掖門每門司馬一人比千石本注曰南宮南屯司馬主平城門注

漢官曰員吏九人衛士百二人古今注曰建武十三年九月初開此門宮門蒼龍司馬主東門

注按雒陽北宮門名爲蒼龍闕門漢官曰員吏六人衛士四十人元武司馬主元武門

注漢官曰員吏二人衛士三十八人北屯司馬主北門

注漢官曰員吏二人衛士三十八人北宮朱爵司馬主南掖門

注漢官曰員吏四人衛士百二十四人古今注曰永平二年十一月初作北宮朱爵南司馬門東明司馬主東門注

漢官曰員吏十三人衛士百八十人朔平司馬主北門

注漢官曰員吏五人衛士百一十七人凡七門

注漢官曰凡員吏皆隊長佐凡居宮中者皆有口籍於門之所屬宮名兩字爲鐵印文符案省符乃內之注

胡廣曰符用木長尺二寸鐵印以符之若外人以事當入本宮長吏爲封棨傳其有官位出入令禦者言其官右屬衛尉本注曰中興省旅賁令衛士一人丞注漢官目錄曰右三卿太尉所部北軍中候一人六百石本注曰掌監五營

注漢官曰員吏七人候自得辟召通大鴻臚一人鬥食屯騎校尉一人比二千石本注曰掌宿衛兵司馬一人千石注

漢官曰員吏百二十八人領士七百人蔡質漢儀曰五營司馬見校尉執板不拜越騎校尉一人比二千石本注曰掌宿衛兵司馬一人千石注

如淳曰越人內附以爲騎也晉灼曰取其才力超越也案紀光武攺靑巾右校尉爲越騎校尉臣昭曰越人非善騎所出晉灼爲允蔡質漢儀亦曰掌越騎漢官曰員吏百二十七人領士七百人步兵校尉一人比二千石本注曰掌宿衛兵司馬一人千石注

初置掌上林苑門屯兵見前書漢官曰員吏七十三人領士七百人長水校尉一人比二千石本注曰掌宿衛兵司馬胡騎司馬各一人千石本注曰掌宿衛主烏桓騎注如淳曰長水胡名也韋昭曰長水校尉典胡騎�近長水故以爲名長水關中小水名蔡質漢儀曰主長水宣曲胡騎漢官曰員吏百五十七人烏桓胡騎七百三十六人射聲校尉一人比二千石本注曰掌宿衛兵司馬一人千石注

服虔曰工射也冥寞中聞聲則射中之故以爲名蔡質漢儀曰掌待詔射聲事漢官曰員吏百二十九人領士七百人右屬北軍中候本注曰舊有中壘校尉領北軍營壘之事有胡騎虎賁校尉皆武帝置中興省中壘但置中候以監五營胡騎並長水虎賁主輕車並射聲世祖建武七年省長水射聲二校尉官按後漢書世祖本紀云云

注二校尉皆武帝置今省之建武九年春三月辛亥初致靑巾左校尉官按後漢書世祖本紀云云建武十五年夏六月庚午復致屯騎長水射聲三校尉官攺靑巾左校尉爲越騎校尉按後漢書世祖本紀云云桓帝延熹五年詔減虎賁羽林冬衣按後漢書桓帝本紀延熹五年秋八月庚子詔減虎賁羽林住寺不任事者半奉勿與冬衣注

按東觀記曰以京師水旱疫病帑藏空虛虎賁羽林不任事者住寺減半奉據此謂簡選疲弱不勝軍事者畱住寺也靈帝中平五年秋八月初置西園八校尉按後漢書靈帝本紀云云

注樂資山陽公載記曰小黃門蹇碩爲上軍校尉虎賁中郎將袁紹爲中軍校尉屯騎校尉鮑鴻爲下軍校尉議郎曹操爲典軍校尉趙融爲助軍左校尉馮芳爲助軍右校尉諫議大夫夏牟爲左校尉淳於瓊爲右尉校凡八校尉皆統於蹇碩

晉晉以光祿勛衛尉皆爲列卿統宿衛武賁郎將之屬而領護諸將軍爾各統軍校以備宿衛按晉書職官志太常光祿勛衛尉太僕廷尉大鴻臚宗正大司農少府將作大匠太后三卿大長秋皆爲列卿各置丞功曹主簿五官等員光祿勛統武賁中郎將羽林郎將冗從僕射羽林左監五官左右中郎將東園匠太官禦府守宮黃門掖庭淸商華林園暴室等令哀帝興寧二年省光祿勛並司徒孝武寧康元年復置衛尉統武庫公車衛士諸冶等令左右都候南北東西督治掾及渡江省衛尉中領軍將軍魏官也漢建安四年魏武丞相府自置及拔漢中以曹休爲中領軍文帝踐祚始置領軍將軍以曹休爲之主五校中壘武衛等三營武帝初省使中軍將軍羊祜統二衛前後左右驍衛等營卽領軍之任也懷帝永嘉中攺中軍曰中領軍永昌元年攺曰北中軍候尋復爲領軍成帝世復爲中候尋復爲領軍護軍將軍案本秦護軍都尉官也漢因之髙祖以陳平爲護軍中尉武帝復以爲護軍都尉屬大司馬魏武爲相以韓浩爲護軍史奐爲領軍非漢官也建安十二年攺護軍爲中護軍領軍爲中領軍置長史司馬魏初因置護軍將軍主武官選隸領軍晉世則不隸也元帝永昌元年省護軍並領軍明帝太寧二年復置領護各領營兵江左以來領軍不復別領營總統二衛驍騎材官諸營護軍猶別有營也資重者爲領軍護軍資輕者爲中領軍中護軍屬官有長史司馬功曹主簿五官受命出軍則置參軍左右衛將軍案文帝初置中衛及魏武帝受命分爲左右衛以羊琇爲左趙序爲右並置長史司馬功曹主簿員江左罷長史驍騎將軍遊擊將軍並漢雜號將軍也魏置爲中軍及晉以領護左右衛驍騎遊擊爲六軍左右前後軍將軍案魏明帝時有左軍則左軍魏官也至晉不攺武帝初又置前軍右軍泰始八年又置後軍是爲四軍屯騎步兵越騎長水射聲等校尉是爲五校並漢官也魏晉逮於江左猶領營兵並置司馬功曹主簿後省左軍右軍前軍後軍爲鎭衛軍其左右營校尉自如舊皆中領軍統之二衛始置前驅由基彊弩爲三部司馬各置督史左衛熊渠武賁右衛佽飛武賁二衛各五部督其命中武賁驍騎遊擊各領之又置武賁羽林上騎異力四部並命中爲五督其衛鎭四軍如五校各置千人更制殿中將軍中郎校尉司馬此驍騎持椎斧武賁分屬二衛尉中武賁持披冗從羽林馬常從人數各有差武帝甚重兵官故軍校多選朝廷淸望之士居之先是陳勰爲文帝所待特有才用明解軍令帝爲晉王委任使典兵事及蜀破後令勰受諸葛亮圍陣用兵倚伏之法又甲乙校標幟之制勰悉暗練之遂以勰爲殿中典兵中郎將遷將軍久之武帝每出入勰持白獸幡在乘輿左右鹵簿陳列齊肅太康末武帝常出射雉勰時已爲都水使者散從車駕逼暗乃還漏已盡當合函停乘輿良久不得合乃詔勰合之勰舉白獸幡指麾須臾之間而函成皆謝勰閒解甚爲武帝所任

宋宋仍以光祿勛統諸郎將衛尉掌諸屯兵而領軍護軍諸將軍及校尉亦主掌禁衛按宋書百官志光祿勛一人丞一人光明也祿爵也勛功也秦曰郎中令漢因之漢武太初元年更名光祿勛掌三署郎郎執戟衛宮殿門戶光祿勛居禁中如禦史有獄在殿門外謂之光祿外部光祿勛郊祀掌三獻魏晉以來光祿勛不復居禁中又無復三署郎惟外宮朝會則以名到焉二臺奏劾則符光祿加禁止解禁止亦如之禁止身不得入殿省光祿主殿門故也宮殿門戶至今猶屬晉哀帝興寧二年省光祿勛並司徒孝武寧康元年復置漢東京三署郎有行應四科者歲舉茂才二人四行二人及三署郎罷省光祿勛猶依舊舉四行衣冠子弟充之三署者五官署左署右署也各置中郎將以司之郡舉孝廉以補三署郎年五十以上屬五官其次分在左右署凡有中郎議郎侍郎郎中四等無員多至萬人衛尉一人丞二人掌宮門屯兵秦官也漢景初攺爲中大夫後元年復爲衛尉晉江右掌冶鑄領冶令三十九戶五千三百五十冶皆在江北而江南惟有梅根及冶塘二冶皆屬揚州不屬衛尉衛尉江左不置宋世祖孝建元年復置舊一丞世祖增置一丞領軍將軍一人掌內軍漢有南北軍衛京師武帝置中壘校尉掌北軍營光武省中壘校尉置北軍中候監五校營魏武爲丞相相府自置領軍非漢官也文帝卽魏王位魏始置領軍主五校中壘武衛三營晉武帝初省使中軍將軍羊祜統二衛前後左右驍騎七軍營兵卽領軍之任也祜遷罷復置北軍中候北軍中候置丞一人懷帝永嘉中攺曰中領軍元帝永昌元年復攺曰北軍中候尋復爲領軍成帝世復以爲中候而陶回居之尋復爲領軍領軍令猶有南軍都督護軍將軍一人掌外軍秦時護軍都尉漢因之陳平爲護軍中尉盡護諸將然則復以都尉爲中尉矣武帝元狩四年以護軍都尉屬大司馬於時爲都尉矣漢書李廣傳廣爲驍騎將軍屬護軍將軍蓋護軍護諸將軍哀帝元壽元年更名護軍都尉曰司寇平帝元始元年更名護軍都尉東京省班固爲大將軍中護軍隸將軍莫府非漢朝列職魏武爲相以韓浩爲護軍史奐爲領軍非漢官也建安十二年攺護軍爲中護軍領軍爲中領軍置長史司馬魏初因置護軍主武官選隸領軍晉世則不隸也晉元帝永昌元年省護軍並領軍明帝大寧二年復置魏晉江左領護各領營兵江左以來領軍不復別營總統二衛驍騎材官諸軍猶別有營也領護資重者爲領軍護軍將軍資輕者爲中領軍中護軍官屬有長史司馬功曹主簿五官受命出徵則置參軍左衛將軍一人右衛將軍一人二衛將軍掌宿衛營兵二漢衛不置晉文帝爲相國相國府置中衛將軍武帝初分中衛置左右衛將軍以羊琇爲左衛趙序爲右衛二衛江右有長史司馬功曹主簿江左無長史驍騎將軍漢武帝元光六年李廣爲驍騎將軍魏世置爲內軍有營兵髙功者主之先有司馬功曹主簿後省遊擊將軍漢武帝時韓說爲遊擊是爲六軍左軍將軍石軍將軍前軍將軍後軍將軍魏明帝時有左軍將軍然則左軍魏官也晉武帝初置前軍右軍太始八年又置後軍是爲四軍左中郎將右中郎將秦官漢因之與五官中郎將領三署郎魏無三署郎猶置其職晉武帝省宋世祖大明中又置屯騎校尉兵校尉越騎校尉長水校尉射聲校尉五校�漢武帝置屯騎步兵掌上林苑門屯兵越騎掌越人來降因以爲騎也一說取其材力超越也長水掌長水宣曲胡騎長水胡部落名也胡騎屯宣曲觀下韋曜曰長水校尉典胡騎�近長水故以爲名長水蓋關中小水名也射聲掌射聲士聞聲則射之故以爲名漢光武初攺屯騎爲驍騎越騎爲靑巾建武十五年復舊漢東京五校典宿衛士自遊擊至五校魏晉逮於江左初猶領營兵�置司馬功曹主簿後省二中郎將本不領營也五營校尉秩二千石虎賁中郎將周官有虎賁氏漢武帝建元三年始微行出遊選材力之士執兵從送期之諸門故名期門無員多至千人平帝元始元年更名曰虎賁郎置中郎將領之虎賁舊作虎奔言如虎之奔走也王莽輔政以古有勇士孟賁故以奔爲賁比二千石冗從僕射漢東京有中黃門冗從僕射非其職也魏世因其名而置冗從僕射羽林監漢武帝太初元年初置建章營騎亦掌從送次期門後更名羽林騎置令丞宣帝令中郎將騎都尉監羽林謂之羽林中郎將漢東京又置羽林左監羽林右監至魏世不攺晉罷羽林中郎將又省一監置一監而已自虎賁至羽林是爲三將哀帝省宋髙祖永初初復置江右領營兵江左無復營兵羽林監六百石積射將軍彊弩將軍漢武帝以路博徳爲彊弩校尉李沮爲彊弩將軍宣帝以許延壽爲彊弩將軍彊弩將軍至東漢爲雜號前漢至魏無積射晉太康十年立射營弩營置積射彊弩將軍主之自驍騎至彊弩將軍先並各置一人宋太宗泰始以來多以軍功得此官今並無復員殿中將軍殿中司馬督晉武帝時殿內宿衛號曰三部司馬置此二官分隸左右二衛江右初員十人朝會宴饗則將軍戎服直侍左右夜開城諸門則執白虎幡監之晉孝武太元中攺選以門閥居之宋髙祖永初初增爲二十人其後過員者謂之殿中員外將軍員外司馬督其後並無復員武衛將軍無員初魏王始置武衛中郎將文帝踐阼攺爲衛將軍主禁旅如今二衛非其任也晉氏不常置宋世祖大明中復置代殿中將軍之任比員外散騎侍郎武騎常侍無員漢西京官車駕遊獵常從射猛獸後漢魏晉不置宋世祖大明中復置比奉朝請

南齊南齊光祿勛但領光祿中散諸大夫而不轄諸郎將衛尉但掌宮城巡警而不轄諸衛士以中領軍護軍典內兵而散騎爲東省二衛四軍五校諸將軍爲西省按南齊書百官志光祿勛府置丞一人領官如左左右光祿大夫位從公開府置佐史如公光祿大夫皆銀章靑綬詔加金章紫綬者爲金紫光祿大夫樂安任遐爲光祿就王晏乞一片金晏乃啟轉爲金紫不行太中大夫中散大夫諸大夫官皆處舊齒老年重者加親信二十人衛尉府置丞一人掌宮城管鑰張衡西京賦曰衛尉八屯警夜巡晝宮城諸卻敵樓上本施鼓持夜者以應更唱太祖以鼓多驚眠攺以鐵磬云領軍將軍中領軍護軍將軍中護軍凡爲中小輊同一官也諸爲將軍官皆敬領護諸王爲將軍道相逢則領護讓道置長史司馬五官功曹主簿左右二衛將軍驍騎將軍遊擊將軍晉世以來謂領護至驍遊爲六軍二衛置司馬次官功曹主簿以下左右二中郎將前軍將軍後軍將軍左軍將軍右軍將軍號四軍屯騎步兵射聲越騎長水五校尉虎賁中郎將冗從僕射林羽監積射將軍彊弩將軍殿中將軍員外殿中將軍殿中司馬督武衛將軍武騎常侍自二衛四軍五校已下謂之西省而散騎爲東省

梁梁設衛尉卿爲秋卿掌宮門屯兵又有領軍護軍等諸將軍及中郎將諸校尉皆分司禁衛而光祿卿但掌宮殿門戶按隋書百官志衛尉卿位視侍中掌宮門屯兵卿每月丞每旬行宮僥糾察不法統武庫令公車司馬令又有弘訓衛尉亦置官屬領軍護軍左右衛驍騎遊騎等六將軍是爲六軍又有中領中護資輕於領護又左右前後四將軍左右中郎將屯騎步騎越騎長水射聲等五營校尉武賁冗從羽林三將軍積射彊弩二軍殿中將軍武騎之職皆以分司丹禁侍衛左右天監六年置左右驍騎左右遊擊將軍位視二率攺舊驍騎曰云騎遊擊曰遊騎降左右驍遊一階又置朱衣直合將軍以經爲方牧者爲之其以左右驍遊帶領者量給儀從光祿卿位視太子中庶子掌宮殿門戶統守宮黃門華林園暴室等令又有左右光祿金紫光祿太中中散等大夫並無員以養老疾梁初猶依宋齊皆無卿名天監七年以衛尉爲衛尉卿廷尉爲廷尉卿將作大匠爲大匠卿三卿是爲秋卿以光祿勛爲光祿卿大鴻臚爲鴻臚卿都水使者爲太舟卿三卿是爲冬卿

陳陳承梁設光祿卿領護軍等將軍衛尉中郎校尉各率其屬分司禁衛按隋書百官志陳承梁皆循其制官其所制品秩左右光祿大夫秩中二千石品第二領護軍金紫光祿大夫並中二千石左右衛將軍二千石太后衛尉卿衛尉光祿寺卿中二千石品第三左右驍騎左右遊擊等將軍二千石朱衣直合云騎遊騎將軍太中中散大夫千石品第四前左右後軍將軍左右中郎將千石品第五步兵射聲長水越騎屯騎五校尉千石品第六奉車駙馬都尉武賁中郎將羽林監冗從僕射領護軍長史司馬並六百石品第七積射彊弩武衛等將軍公車令並六百石武騎常侍依減秩例六百石左右衛司馬不言秩品第八左右二衛殿中將軍不言秩品第九

北魏道武帝登國元年以都統長領殿內兵而幢將員主三郎衛士按魏書太祖本紀不載按官氏志太祖登國元年置都統長又置幢將及外朝大人官其都統長領殿內之兵直王宮幢將員六人主三郎衛士直宿禁中者自侍中已下中散已上皆統之外朝大人無常員主受詔命外使出入禁中國有大喪大禮皆與參知隨所典焉天興元年十二月置散騎常侍待詔管官其常侍待詔侍直左右出入王命按魏書太祖本紀不載按官氏志云雲天興三年十月置長徳官長徳職比中散大夫無常員按魏書太祖本紀不載按官氏志云雲天興四年七月罷匈奴中郎將官令諸部護軍皆屬大將軍府按魏書太祖本紀不載按官氏志云雲天賜四年五月增置侍官侍直左右出內詔命取八國良家代郡上谷廣�雁門四郡民中年長有器望者充之按魏書太祖本紀不載按官氏志云云明元帝永興元年十一月置騏驎官四十人宿直殿省比常侍侍郎按魏書太宗本紀不載按官氏志云云孝文帝太和四年省二部內部幢將按魏書髙祖本紀不載按官氏志云云

北齊北齊衛尉寺掌禁衛而領軍將軍領諸衛府將軍及護軍將軍兼掌禁衛扈從按隋書百官志後齊制官多循後魏衛尉寺置卿少卿丞各一人有功曹五官主簿錄事等員掌禁衛甲兵統城門寺置校尉二人以司其職掌宮殿城門並諸倉庫管鑰等事又領公車武庫衛士等署令武庫又有修故局丞領軍府將軍一人掌禁衛宮掖朱華合外凡守衛官皆主之輿駕出入督攝仗衛中領軍亦同有長史司馬功曹五官主簿錄事釐其府事又領左右衛領左右等府左右衛府將軍各一人掌左右廂所主朱華合以外各武衛將軍二人貳之皆有司馬功曹主簿錄事釐其府事其禦仗屬官有禦仗正副都督禦仗五職禦仗等員其直蕩屬官有直蕩正副都督直入正副都督勛武前鋒正副都督勛武前鋒五藏等員直衛屬官有直衛正副都督翊衛正副都督前鋒正副都督等員直突屬官有直突都督勛武前鋒散都督等員直合屬宮有朱衣直合直合將軍直寢直齊直後之屬又有武騎云騎將軍各一人驍騎遊擊前後左右等四軍將軍左右中郎將各五人步兵越騎射聲屯騎長水等校尉奉車都尉等各十人武賁中郎將羽林監各十五人冗從僕射三十人騎都尉六十人積弩積射彊弩等將軍及武騎常侍各二十五人殿中將軍五十人員外將軍一百人殿中司馬督五十人員外司馬督一百人領左右府有領左右將軍領千牛備身又有左右備身正副都督左右備身五職左右備身員又有刀劍備身正副都督刀劍備身五職刀劍備身員又有備身正副都督備身五職員護軍府將軍一人掌四中關津輿駕出則護駕中護軍亦同有長史司馬功曹五官主簿錄事釐其府事其屬官東西南北四中府皆統之四府各中郎將一人長史司馬錄事參軍統府錄事各一人又有統府直兵及功曹倉曹中兵外兵騎兵長流城局等參軍各一人法田鎧等曹行參軍各一人又領諸關尉津尉

北周北周仍置諸將軍郎將之屬而左右宮伯及左右諸侍左右武伯虎賁六率皆掌禁衛按周書盧辯傳前後將軍左右將軍正七命左右中郎將六命奉車奉騎等都尉五命武騎常侍侍郎三命按隋書禮儀志後周警衛之制置左右宮伯掌侍衛之禁各更直於內小宮伯貳之臨朝則分在前侍之首並金甲各執龍環金飾長刀行則夾路車左右中侍掌禦寢之禁皆金甲左執龍環右執獸環長刀並飾以金次左右侍陪中侍之後並銀甲左執鳳環右執麟環長刀次左右前侍掌禦寢南門之左右並銀甲左執師子環右執象環長刀次左右後侍掌禦寢北門之左右並銀甲左執犀環右執兕環長刀左右騎侍立於寢之東西階並銀甲左執羆環右執熊環長刀十二人兼執師子彤楯列左右侍之外自左右侍以下刀並以銀飾左右宗侍陪左右前侍之後夜則衛於寢庭之中皆服金塗甲左執豹環右執貔環長刀並金塗飾十二人兼執師子彤楯列於左右騎侍之外自左右中侍已下皆行則兼帶黃弓矢巡田則常服帶短刀如其長刀之飾左右庶侍掌非皇帝所禦門合之禁並服金塗甲左執解豸環右執環長劍並金飾十二人兼執師子彤楯列於左右宗侍之外行則兼帶皓弓矢左右勛侍掌陪左右庶侍而守出入則服金塗甲左執吉良環右執猙環長劍十二人兼執師子彤楯列於左右庶侍之外行則兼帶盧弓矢巡田則與左右庶侍俱常服佩短劍如其長劍之飾諸侍官大駕則俱侍中駕及露寢半之小駕三分之一左右武伯掌內外衛之禁令兼六率之士皇帝臨軒則備三仗於庭服金甲執金扣杖立於殿上東西階之側行則列兵於帝之左右從則服金甲被繡袍左右小武伯各二人貳之服執同於武伯分立於大武伯下及露門之左右塾行幸則加錦袍左右武賁率掌武賁之士其隊器皆元以四色飾之各總左右持鈒之隊皇帝臨露寢則立於左右三仗第一行之南北出則分在隊之先後其副率貳之左右旅賁率掌旅賁士其隊器服皆靑以朱爲飾立於三仗第二行之南北其副率貳之左右射聲率掌射聲之士其器服皆朱以黃爲飾立於三仗第三行之南北其副率貳之左右驍騎率掌驍騎之士器服皆黃以皓爲飾立於三仗第四行之南北其副率貳之左右羽林率掌羽林之士其隊器服皆皓以元爲飾立於三仗第五行之南北其副率貳之左右遊擊率掌遊擊之士其器服皆元以靑爲飾其副率貳之武賁巳下六率通服金甲師子文袍執銀扣檀杖副率通服金甲獸文袍各有倅長帥長相次陪列行則引前倅長通服銀甲豹文袍帥長通服銀甲鶡文袍自副率已下通執獸環銀飾長刀凡大駕則盡行中駕及露寢則半之小駕半中駕常行軍旅則衣色尙烏

隋隋仍以衛尉統公車武庫守宮三署令而諸衛府皆司禁衛之事按隋書百官志髙祖旣受命攺周之六官其所制名多依前代之法置衛尉寺左右衛左右武衛左右武候左右領左右監門左右領軍等府分司統職衛尉寺置卿少卿各一人丞二人主簿錄事各二人統公車武庫守宮等署各置令公車一人武庫守宮各二人丞公車一人武庫二人左右衛左右武衛左右武候各大將軍一人將軍二人並有長史司馬錄事功倉兵騎等曹參軍法曹鎧曹行參軍各一人行參軍左右衛左右武候各六人左右武衛各八人左右衛掌宮掖禁禦督攝仗衛又各有直合將軍六人直寢十二人直齋直後各十五人並掌宿衛侍從奉車都尉六人掌馭副車武騎常侍十人殿內將軍十五人員外將軍二十人殿內司馬督二十人員外司馬督四十人並以參軍府朝出使勞問左右衛又各統親衛置開府左勛衛開府左翊一開府二開府三開府四開府及武衛武候領軍開府準此府置開府一人有長史司馬錄事及倉兵等曹參軍法曹行參軍各一人行參軍三人又有儀同府武衛武候領軍儀同皆準此儀同已下置員同開府但無行參軍員諸府皆領軍坊每坊置主坊一人佐二人每鄕團置團主一人佐二人左右武衛府無直閣已下員但領外軍宿衛左右武候掌車駕出先驅後殿晝夜巡察執捕姦非烽候道路水艸所置巡狩師田則掌其營禁右加置司辰師四人漏刻生一百一十人左右領左右府各大將軍一人將軍二人掌侍衛左右供禦兵仗領千牛備身十二人掌執千牛刀備身左右十二人掌供禦弓箭備身六十人掌宿衛侍從各置長史司馬錄事及倉兵二曹參軍事鎧曹行參軍各一人左右監門府各將軍一人掌宮殿門禁及守衛事各置郎將二人校尉直長各三十人長史司馬錄事及倉兵曹參軍鎧曹行參軍各一人行參軍四人髙祖又采後周之制左右衛武候領左右監門府爲內官文帝開皇三年四月詔廢衛尉入太常尙書省按隋書髙祖本紀不載按百官志云雲開皇六年置八尉隸吏部而罷左右衛殿內將軍司馬督武騎常侍等員按隋書髙祖本紀不載按百官志六年吏部又別置朝議通議朝請朝散給事承奉儒林文林等八郎武騎屯騎驍騎遊騎飛騎旅騎云騎羽騎八尉其品則正六品以下從九品以上上階爲郎下階爲尉散官番直常出使監檢罷門下省員外散騎常侍奉朝請通事令史員及左右衛殿內將軍司馬督武騎常侍等員開皇十二年復置衛尉寺按隋書髙祖本紀不載按百官志云雲開皇十八年置備身府按隋書髙祖本紀不載按百官志云云仁壽三年監門府又置門候一百二十人按隋書髙祖本紀不載按百官志云云煬帝大業三年攺置諸衛府官號而衛尉寺置二少卿按隋書煬帝本紀不載按百官志煬帝卽位多所攺革三年定令攺左右衛爲左右翊衛左右備身爲左右騎尉左右武衛依舊名攺領軍爲左右屯衛加置左右禦攺左右武候爲左右候衛是爲十二衛又攺領左右府爲左右備身府左右監門依舊名凡十六府光祿已下八寺少卿各加置二人十二衛各置大將軍一人將軍二人總府事並統諸鷹揚府攺驃騎爲鷹揚郎將正五品車騎爲鷹揚副郎將從五品大都督爲校尉帥都督爲旅帥都督爲隊正增置隊副以貳之攺三衛爲三侍其直合將軍直寢奉車都尉駙馬都尉直齋別將統軍軍主幢主之屬並廢以武候府司辰師員隸爲太史局官其軍士左右衛所領名爲驍騎左右驍衛所領名豹騎左右武衛所領名熊渠左右屯衛所領名羽林左右禦衛所領名射聲左右候衛所領名佽飛而總號衛士每衛置護軍四人掌副貳將軍將軍無則一人攝尋攺護軍爲武賁郎將正四品而置武牙郎將六人副馬從四品諸衛皆置長史從五品又有錄事參軍司倉兵騎鎧等員翊衛又加有親侍鷹揚府每府置鷹揚郎將一人正五品副鷹揚郎將一人從五品各有司馬及兵倉兩司其府領親勛武三侍非翊衛府皆無三侍鷹揚每府置越騎校尉二人掌騎士步兵校尉二人領步兵並正六品外軍鷹揚官並同左右候衛增置察非掾二人專糾彈之事左右領左右府攺爲左右備身府各置備身郎將一人又各置直齋二人以貳之並正四品掌侍衛左右統千牛左右司射左右各十六人並正六品置長史正六品錄事司兵倉騎參軍等員並正八品有折衝郎將各三人正四品掌領驍果又各置果毅郎將三人以貳之從四品其驍果置左右雄武府雄武郎將以領之以武勇郎將爲副員同鷹揚鷹擊有司兵司騎二局並置參軍事左右監門府攺將軍爲郎將各置一人正四品直合各六人正五品置官屬並同備身府又增左右門尉員一百二十人正六品置門候員二百四十人正七品並分掌門禁守衛注

千牛掌執千牛刀宿衛司射掌供禦弓箭大業五年又攺副郎將爲鷹擊郎將按隋書煬帝本紀不載按百官志云云

侍衛部匯考二

唐唐設衛尉寺掌閱宮衛之供而十六衛皆司禁衛之事按唐書百官志衛尉寺卿一人從三品少卿二人從四品上丞二人從六品上掌器械文物總武庫武器守宮三署兵器入者皆籍其名數祭祀朝會則供羽儀節鉞金鼓帷帟茵席凡供官衛者歲再閱有敝則修於少府主簿二人從七品上錄事一人從九品上注龍朔二年攺曰司衛寺卿曰正卿少卿曰大夫武后光宅元年又攺有少府六人史十一人亭長四人掌固六人丞掌判寺事辧器械出納之數大事承制�小事則聽於尙書省兩京武庫署令各二人從六品下丞各二人從八品下掌藏兵械有赦建金雞置鼓宮城門之右大理及府縣囚徒至則擊之監事各一人正九品上諸署監事品同注

有府各六人史各六人典事各二人掌固各五人開元二十五年東都亦置署武器署令一人正八品下丞二人正九品下掌外戎器祭祀巡幸則納於武庫給六品以上葬鹵簿棨凡戟廟社宮殿之門二十有四東宮之門一十八一品之門十六二品及京兆河南太原尹大都督大都護之門十四三品及上都督中都督上都護上州之門十二下都督下都護中州下州之門各十衣幡壞者五歲一易之薨卒者旣葬追還監事二人注

有府二人史六人典事二人掌固四人貞觀中東都亦置署守宮署令一人正八品下丞二人正九品下掌供帳帟祭祀巡幸則設王公百官之位吏部兵部禮部試貢舉人則供帷幕王公婚禮亦供帳具京諸司長上官以品給其�罽供蕃客帷帟則題歲月席壽三年氈壽五年褥壽七年不及期而壞有罰監事二人注有府二人史四人掌設六人幕士八十人掌固四人十六衛左右衛上將軍各一人從二品大將軍各一人正三品將軍各二人從三品掌宮禁宮禁宿衛凡五府及外府皆總制焉凡五府三衛及折衝府驍騎番上者受其名簿而配以職皇帝禦正殿則守諸門及內廂宿衛仗非上日亦將軍一人押仗將軍以中郎將代將軍掌貳上將軍之事左右驍衛左右武衛左右威衛左右領軍左右金吾左右監門衛上將軍以下品同注

武徳五年攺左右翊衛曰左右衛府左右驍騎衛曰左右驍騎府左右屯衛曰左右威衛左右禦衛曰左右領軍衛左右備身府曰左右府惟左右武衛府左右監門府左右候衛仍隋不攺顯慶五年攺左右府曰左右千牛府龍朔二年左右衛府驍衛府武衛府皆省府字攺左右威衛曰左右武威衛左右領軍衛曰左右戎衛左右候衛曰左右金吾衛左右監門府曰左右監門衛左右千牛府曰左右奉宸衛后又曰左右千牛衛咸亨元年攺左右戎衛曰領軍衛武后光宅元年攺左右驍衛曰左右武威左右武衛曰左右鷹揚衛左右威衛曰左右豹韜衛左右領軍衛曰左右玉鈐衛貞元二年初置十六衛上將軍左右衛有錄事一人府一人史二人亭長八人掌固四人長史各一人從六品上掌判諸曹五府外府稟祿卒伍軍團之名數器械車馬之多少小事得專達每歲秋贊大將軍考課錄事參軍事各一人正八品上掌受諸曹及五府之外府事句稽抄目印給紙筆倉曹參軍事各二人正八品下掌五府文官勛考假使祿俸公廨田園食料醫藥過所自倉曹以下同品注有府二人史四人兵曹府四人史七人騎曹府二人史四人冑曹府三人史三人武后長安初攺鎧曹曰冑曹中宗卽位復舊先天元年又曰冑曹開元初諸衛司倉司兵騎兵參軍攺曰倉曹兵曹騎曹冑曹參軍事兵曹參軍事各二人掌五府武官宿衛番第受其名數而大將軍配焉騎曹參軍事各一人掌外府雜畜簿帳牧養凡府馬承直以遠近分七番月一易之以�出宮城者給馬冑曹參軍事各一人掌兵械公廨興繕罰�大朝會行從則受黃質甲鎧弓矢於衛尉奉車都尉掌馭副車有其名而無其人大陳設則它官攝駙馬都尉無定員與奉車都尉皆從五品下司階各二人正六品上中候各三人正七品下司戈各五人正八品下執戟各五人正九品下長上各二十五人從九品下注

武後天授二年署諸衛司階中候司戈執戟謂之四色官親衛之府一曰親府勛衛之府二一曰勛一府二曰勛二府翊衛之府二一曰翊一府二曰翊二府凡五府每府中郎將一人正四品下左右郎將一人正五品上親衛正七品上勛衛從七品上翊衛正八品上總四千九百六十三人兵曹參軍事各一人正九品上校尉各五人正六品上每校尉有旅帥二人從六品上每旅帥各有隊正二十人正七品上副隊正二十人正七品下五府中郎將掌領校尉旅帥親衛勛衛之屬宿衛者而總其府事左右郎將貳焉番上者以名簿上於大將軍而配以職武徳貞觀世重資蔭二品三品子補親衛二品曾孫三品孫四品子職事官五品子若孫勛官三品以上有封及國公子補勛衛及率府親衛四品孫五品及上柱國子補翊衛及率府勛衛勛官二品及縣男以上散官五品以上子若孫補諸衛及率府翊衛王府執仗親事執乘親事每月番上者數千人宿衛內廡及城門給稟食執扇三衛三百人擇少壯肩膊齊儀容整美者本衛印臂送殿中省肄習仗下每番三衛一人爲太僕寺引輅其後入官路艱三衛非權勢子弟輒退番柱國子有白首不得進者流外𨿽鄙不數年給祿稟故三衛益賤人罕趨之注

有錄事一人府一人史三人唐親衛勛衛置驃騎將軍車騎將軍翊衛置車騎將軍武徳七年攺驃騎將軍爲中郎將車騎將軍皆爲郎將分左右以親衛曰一府勛衛翊衛曰二府謂之三府衛諸衛翊衛及率府親勛衛亦曰三衛永徽三年避太子諱攺中郎將曰旅賁郎郎將曰翊軍郎太子廢復舊左右驍衛上將軍各一人大將軍各一人將軍各二人掌同左右衛凡翊府之翊衛外府豹騎番上者分配之凡分兵守諸門在皇城四面宮城內外則與左右衛分知助鋪長史各一人錄事參軍事各一人倉曹參軍事各二人兵曹參軍事各二人騎曹參軍事各一人冑曹參軍事各一人左右司階各二人左右中候各三人左右司戈各五人左右執戟各五人左右翊中郎將府中郎將各一人左郎將各一人右郎將各一人兵曹參軍事各一人校尉各五人旅帥各十人隊正各二十人副隊正各二十人注

有錄事一人史二人亭長一人掌固四人倉曹府二人史二人兵曹府三人史五人騎曹府二人史四人冑曹府三人史三人左右翊中郎將府錄事一人府一人史二人左右武衛上將軍各一人大將軍各一人將軍各二人掌同左右衛凡翊府之翊衛外府熊渠番上者分配之長史各一人錄事參軍事各一人倉曹參軍事各二人兵曹參軍事各二人騎曹參軍事各一人冑曹參軍事各一人左右司階各二人左右中候各三人左右司戈各五人左右執戟各五人長上各二十五人左右翊中郎將府官同驍騎注

有稱長二人錄事一人史二人亭長二人掌固四人倉曹府二人史四人兵曹府三人史五人騎曹府二人史四人冑曹府三人史三人稱長掌唱警爲應蹕之節左右威衛上將軍各一人大將軍各一人將軍各二人掌同左右衛凡翊府之翊衛外府羽林番上者分配之凡分兵主守則知皇城東面助鋪長史各一人錄事參軍事各一人倉曹參軍事各二人兵曹參軍事各二人騎曹參軍事各一人冑曹參軍事各一人左右司階各二人左右中候各三人左右司戈各五人左右執戟各五人長上各二十五人左右翊中郎將府官同驍衛注

有錄事一人史二人亭長二人掌固四人倉曹府二人史四人兵曹府三人史五人騎曹府二人史四人冑曹府三人史三人左右領軍衛上將軍各一人大將軍各一人將軍各二人掌同左右衛凡翊府之翊衛外府射聲番上者分配之凡分兵主守則知皇城西面助鋪及京城苑城諸門長史各一人錄事參軍事各一人倉曹參軍事各二人兵曹參軍事各二人騎曹參軍事各一人冑曹參軍事各一人左右司階各二人左右中候各三人左右司戈各五人左右執戟各五人長上各二十五人左右翊中郎將府官同驍衛注

有錄事一人史二人亭長二人掌固四人倉曹府二人史四人兵曹府三人史五人騎曹府一人史四人冑曹府三人史三人左右金吾衛上將軍各一人大將軍各一人將軍各二人掌宮中京城巡警烽候道路水艸之宜凡翊府之翊衛及外府佽飛番上皆屬焉師田則執左右營之禁南衙宿衛官將軍以下及千牛番上者皆配以職大功役則與禦史循行凡敝幕故氈以給病坊兵曹參軍事掌翊府外府武官兼掌獵師騎曹參軍事掌外府雜畜簿帳牧養之事冑曹參軍事掌同左右衛大朝會行從結靑龍旗�於衛尉長史各一人錄事參軍事各一人倉曹參軍事各二人兵曹參軍事各二人騎曹參軍事各一人冑曹參軍事各一人左右司階各二人左右中候各三人左右司戈各五人左右執戟各五人左右街使各一人判官各二人左右翊中郎將府官如驍衛注

有錄事一人史二人倉曹府二人史四人兵曹府三人史五人騎曹府二人史四人冑曹府三人史三人左右街典二人引駕仗三衛六十人引駕佽飛六十六人大角手六百人隋有察非掾至唐廢左右翊中郎將府中郎將掌領府屬督京城左右六街鋪巡警以果毅二人助巡探入合日中郎將一人升殿受狀衛士六百爲大角手六番閱習吹大角爲昏明之節諸營壘候以進退左右街使掌分察六街僥巡凡城門坊角有武候鋪衛士騎分守大城門百人大鋪三十人小城門二十人小鋪五人日暮鼓八百聲而門閉乙夜街使以騎卒循行囂呼武官暗探五更二點鼓自內發諸街鼓承振坊市門皆啟鼓三千撾辧色而止左右監門衛上將軍各一人大將軍各一人將軍各二人掌諸門禁衛及門籍文武官九品以上每月送籍於引駕仗及監門衛衛以帳報內門凡朝參奏事待詔官及傘扇儀仗出入者閱其數以物貨器用入宮者有籍有傍左監門將軍判入右監門將軍判出月一易其籍行幸則率屬於衙門監寺長史掌判諸曹及禁門巡視出入而司其籍傍餘同左右衛兵曹參軍事兼掌倉曹冑曹兼掌騎曹左右翊中郎將府中郎將掌蒞宮殿城門皆左入右出中郎將各四人長史各一人錄事參軍事各一人兵曹參軍事各一人冑曹參軍事各一人注

有錄事一人史二人亭長二人掌固二人兵曹府三人史五人冑曹府三人史四人監門校尉三百二十人直長六百八十人長入長上二十人直長長上二十人監門校尉掌敍出入唐攺監門府郎將爲將軍左右千牛衛上將軍各一人大將軍各一人將軍各二人掌侍衛及供禦兵仗以千牛備身左右執弓箭宿衛以主仗守戎器朝日領備身左右升殿列侍親射則率屬以從冑曹參軍事掌甲仗凡禦仗之物二百一十有九羽儀之物三百自千牛以下分掌之上日執禦弓箭者亦自備以入宿主仗每月上則配以職行從則兼騎曹中郎將各二人長史各一人錄事參軍事各一人兵曹參軍事各一人冑曹參軍事各一人注

唐攺備身郎將曰將軍備身將曰中郎將千牛左右備身左右曰千牛備身初置備身主仗有錄事一人史二人亭長二人掌固四人兵曹府一人史二人冑曹府一人史一人千牛備身十二人備身左右十二人備身二百人主仗一百五十人千牛備身掌執禦刀服花鈿繡衣緣執象笏宿衛侍從備身左右掌執禦弓矢宿衛侍從備身掌宿衛侍從主仗掌守供禦兵仗左右翊中郎將府中郎將掌供奉侍衛凡千牛及備身左右以禦刀仗升殿供奉者皆上將軍領之中郎將佐其職有口敕通事舍人承傳聲不下聞者中郎將宣告諸衛折衝都尉府每府折衝都尉一人上府正四品上中府從四品下下府正五品下左右果毅都尉各一人上府從五品下中府正六品上下府正六品下別將各一人上府正七品下中府從七品上下府從七品下長史各一人上府正七品下中府從七品上下府從七品下兵曹參軍事各一人上府正八品下中府正九品下下府從九品上校尉五人從七品下旅帥十人從八品上隊正二十人正九品下副隊正二十人從九品下折衝都尉掌領屬備宿衛師役則總戎具資糧點習以三百人爲團一校尉領之捉鋪持更者晨夜有行人必問不應則彈弓而向之復不應則旁射又不應則射之晝以排門人遠望暮夜以持更人遠聽有眾而囂則告主帥左右果毅都尉掌貳都尉

注每府有錄事一人府一人史二人兵曹府二人史二人每隊正領兵五十人武徳元年攺鷹揚郎將曰軍頭正四品下鷹擊郎將曰府副正五品上司馬曰長史正八品下校尉正六品下旅帥正七品下廢越騎步兵二校尉及察非掾又攺軍頭曰驃騎將軍府副曰車騎將軍皆爲府諸率府置驃騎將軍五人車騎將軍十人二年以車騎將軍府隸驃騎府置十二軍分關內諸府皆隸焉每軍將軍一人副一人至六年廢七年攺驃騎將軍府爲統軍府車騎將軍爲別將八年復置十二軍貞觀十年攺統軍府曰折衝都尉別將曰果毅都尉軍坊置坊主一人檢校戶口勸課農桑以本坊五品勛官爲之三輔及近畿州都督府皆置府凡六百三十三永徽中廢長史置司馬一人總司兵司騎二局武后垂拱中以千二百人爲上府千人爲中府八百人爲下府赤縣爲赤府畿縣爲畿府聖歷元年間廢司馬置長史兵曹參軍事又有別將一人從六品下居果毅都尉之次其後分左右各一人尋廢久之復置一人降其品開元初衛士爲武士諸衛折衝果毅別將擇有行者爲展仗押官右羽林軍十五人左羽林軍二十五人衣服同色諸衛有弩手左右驍衛各八十五人余衛各八十三人左右羽林軍大將軍各一人正三品將軍各三人從三品掌統北衙禁兵督攝左右廂飛騎儀仗大朝會則周衛階陛巡幸則夾馳道爲內仗凡飛騎番上者配其職有�上南衙者大將軍承墨�白移於金吾引駕仗官與監門奏覆降墨�然後乃得入長史各一人從六品上錄事參軍事各一人正八品上倉曹參軍事各一人兼總騎曹事兵曹參軍事各一人冑曹參軍事各一人自倉曹參軍以下皆正八品下司階各二人正六品上中候各三人正七品下司戈各五人正八品上執戟各五人正九品下長上各十人左右翊衛中郎將府中郎將一人正四品下左右中郎一人左右郎將一人皆正五品上兵曹參軍事一人正九品上校尉五人旅帥十人隊正二十人副隊正二十人注

有錄事一人史二人亭長二人掌固四人倉曹兵曹各府二人史四人冑曹府史各二人左右翊中郎將府錄事一人府一人史二人倉曹兵曹各府二人史四人冑曹府史各二人左右龍武軍大將軍各一人正二品統軍各一人正三品將軍三人從三品掌同羽林長史錄事參軍事倉曹參軍事兵曹參軍事冑曹參軍事各一人司階各二人中候各三人司戈執戟各五人長上各十人注景云元年置龍武將軍興元元年六軍各置統軍貞元三年龍武軍增將軍一員有錄事一人史二人亭長二人掌固四人倉曹府二人史四人兵曹府二人史四人冑曹府史各二人左右神武軍大將軍各一人正二品統軍各一人正三品將軍三人從三品總衙前射生兵長史錄事參軍事倉曹參軍事兵曹參軍事冑曹參軍事各一人司階各二人中候各三人司戈執戟各五人長上各十人注

有錄事一人史二人倉曹兵曹冑曹府史皆如神武軍開元二十六年分羽林置左右神武軍尋廢至徳二年復置左右神策軍大將軍各一人正二品統軍各二人正三品將軍各四人從三品掌衛兵及內外八鎭兵護軍中尉各一人中護軍各一人判官各三人都勾判官二人勾覆官各一人表奏官各一人支計官各一人孔目官各二人驅使官各二人自長史以下員數如龍武軍注

左右龍武左右神武左右神策號六軍貞元二年神策軍置大將軍將軍十四年置統軍品秩同六軍始殿前左右神威軍有大將軍二人正二品統軍二人從三品將軍二人從五品元和初爲一軍號天威軍八年廢以軍隸神策有馬軍步軍將軍及指揮使等以馬軍大將軍知軍事天復三年廢神策軍四年復置神策軍

遼遼設侍衛司及南北護衛府皆掌禦前侍衛之事按遼史百官志遼國官制分北南院北面治宮帳部族屬國之政南面治漢人州縣租賦軍馬之事因俗而治得其宜矣初太祖分疊剌夷離堇爲北南二大王謂之北南院宰相樞密宣徽林牙下至郎君護衛皆分北南其實所治皆北面之事北面禦帳官三皇聖人也當淳朴之世重門擊柝猶嚴於待暴客遼之先世未有城郭溝池宮室之固氈車爲營硬寨爲宮禦帳之官不得不謹出於貴戚爲侍衛著帳爲近侍北面部爲護衛武臣爲宿衛親軍爲禁衛百官番宿爲宿直奉宸以司供禦三班以肅會朝硬寨以嚴晨夜法制可謂嚴密矣考其凡如左侍衛司掌禦帳親衛之事侍衛太師侍衛太保侍衛司徒侍衛司空侍衛近侍局近侍直長近侍近侍小底近侍詳穩司近侍詳穩近侍都監近侍將軍近侍小將軍北護衛府掌北院護衛之事皇太后宮有左右護衛北護衛太師北護衛太保北護衛司徒總領左右護衛司總領左右護衛左護衛司左護衛太保左護衛右護衛司右護衛太保右護衛南護衛府掌南院護衛之事南護衛太師南護衛太保南護衛司徒總領左右護衛司總領左右護衛左護衛司左護衛太保左護衛右護衛司右護衛太保右護衛奉宸司掌供奉宸禦之事官名未詳奉宸三班院掌左右寄班之事左班都知右班都知寄班都知三班院祇候宿衛司專掌宿衛之事總宿衛事亦曰典宿衛事總知宿衛事同掌宿衛事宿衛官禁衛局總禁衛事禁衛長宿直司掌輪直官員宿直之事皇太后宮有宿直官宿直詳穩宿直都監宿直將軍宿直小將軍宿直官宿直護衛硬寨司掌禁圍槍寨下鋪傳鈴之事硬寨太保北面著帳官古者刑人不在君側叛逆家屬沒爲著帳執事禁衛可爲寒心此遼世所以多變起肘腋歟著帳郎君院遙輦痕徳堇可汗以蒲古只等三族害於越室魯家屬沒入瓦裏應天皇太后知國政析出之以爲著帳郎君娘子每加矜卹世宗悉免之其後內族外戚及世官之家犯罪者皆沒入瓦里人戶益眾因復故名皇太后皇太妃帳皆有著帳諸局著帳郎君節度使著帳郎君司徒祗候郎君班詳穩司祗候郎君班詳穩祗候郎君直長祗候郎君閘撒狨祗候郎君祗候郎君拽剌左祗候郎君班詳穩司左祗候郎君班詳穩左祗候郎君直長左祗候郎君閘撒狨左祗候郎君左祗候郎君拽剌右祗候郎君班詳穩司右祗候郎君班詳穩右祗候郎君直長右祗候郎君閘撒狨右祗候郎君右祗候郎君拽剌筆硯局筆硯祇候郎君筆硯吏牌印局牌印郎君裀褥局裀褥郎君燈燭局燈燭郎君�幔局�幔郎君殿幄局殿幄郎君車輿局車輿郎君禦盞局禦盞郎君本班局本班郎君著帳戶司本諸斡魯朵戶析出及諸色人犯罪沒入凡禦帳皇太后皇太妃皇后皇太子近位親王祗從伶官皆充其役著帳節度使著帳殿中承應小底局筆硯小底寢殿小底佛殿小底司藏小底習馬小底鷹坊小底湯藥小底尙飲小底盥漱小底尙膳小底尙衣小底裁造小底北面軍官護軍司護軍司徒衛軍司衛軍司徒禁軍都詳穩司掌禁衛諸軍之事郎君軍詳穩司掌著帳郎君之軍事南面朝官遼有北面朝官矣旣得燕代十有六州乃用唐制復設南面三省六部臺院寺監諸衛東宮之官衛尉寺職名總目卿

少卿丞

主簿諸衛職名總目各衛大將軍聖宗開泰七年見皇子宗簡右衛大將軍上將軍王繼忠統和二十二年加左武衛上將軍將軍聖宗太平四年見千牛衛將軍蕭順折衝都尉果毅都尉親衛勛衛翊衛左右衛左右驍衛左右武衛左右威衛左右領軍衛左右金吾衛左右監門衛左右千牛衛左右羽林軍左右龍虎軍左右神武軍左右神策軍左右神威軍道宗淸寧元年秋九月庚申詔除護衛士余不得佩刀入宮按遼史道宗本紀云云

侍衛部匯考三

宋宋設衛尉寺置卿少卿丞掌儀衛兵械甲冑之政殿前司置都副指揮及都虞候掌殿前諸班直及步騎諸指揮之名籍而都副點檢掌侍衛扈從按宋史職官志衛尉寺卿少卿丞主簿各一人卿掌儀衛兵械甲冑之政令少卿爲之貳丞參領之凡內外作坊輸納兵器則辧其名數驗其良窳以歸於武庫不如式者罰之時其曝涼而封籍其數若進禦及頒給則案籍而出之每季委官檢視歲終上計帳於兵部掌凡幄帟之事大禮設帷宮張大次小次陳鹵簿儀仗長貳晝夜巡僥察其不如儀者押仗官則前期稟差凡仗衛供羽儀節鉞金鼓棨戟朝宴亦如之宴享賓客供幕帟茵席視其敝者移少府軍器監修焉舊制判寺事一人以郎官以上充凡武庫武器歸內庫守宮歸儀鸞司本寺無所掌元丰官制行始歸本寺分案四置吏十元佑三年詔長貳互置所隸官司十有三內弓箭庫南外庫軍器弓箭庫軍器弩劍箭庫掌藏兵杖器械甲冑以備軍國之用儀鸞司掌供幕帟供帳之事軍器什物庫宣徳樓什物庫掌收貯什物給用則按籍而頒之左右金吾街司左右金吾仗司六軍儀仗司掌淸道僥巡排列奉引儀仗以肅禁衛凡儀物以時修飭選募人兵校其遷補之事中興後衛尉寺廢並入工部殿前司都指揮使副都指揮使都虞候各一人掌殿前諸班直及步騎諸指揮之名籍凡統制訓練蕃衛戍守遷補賞罰皆總其政令而有都點檢副都點檢之名在都指揮之上後不復置入則侍衛殿陛出則扈從乘輿大禮則點提編排整肅禁衛鹵簿儀仗掌宿衛之事都指揮使以節度使爲之而副都指揮使都虞候以敕史以上充資序淺則主管本司公事馬軍亦如之備則通治闕則互攝凡軍事皆行以法而治其獄訟若情不中法則稟奏聽旨騎軍有殿前指揮使內殿直散員散指揮散都頭散祗候金槍班東西班散直鈞容直及捧日以下諸軍指揮步軍有禦龍直骨朵子直弓箭直弩直及天武以下諸軍指揮諸班有都都虞候指揮使都軍使都知副都知押班禦龍諸直有四直都虞候本直各有都虞候指揮使副指揮使都頭副都頭十將將虞候騎軍軍有捧日天武左右四廂都指揮使捧日天武左右廂各有都指揮使每軍有都指揮使都虞候每指揮有指揮使副指揮使每都有軍使副兵馬使十將將虞候承局押官各以其職隸於殿前司元佑七年簽書樞密院王巖叟言祖宗以來三帥不曾闕兩人若殿帥闕難於從下超補姚麟系殿前都虞候合升作步軍副都指揮使紹聖三年詔殿前指揮使金槍弩手班龍旗直所減人額及排定班分並依元丰詔旨政和四年詔殿前都指揮使在節度使之上殿前副都指揮使在正任承宣使之上殿前都虞候在正任防禦使之上渡江後都指揮間虛不除則以主管殿前司一員任其事其屬有幹辦公事主管禁衛二員準備差遣準備差使點檢醫藥飯食各一員書寫機宜文字一員本司掌諸班直禁旅扈衛之事捧日天武四廂隸焉訓齊其眾振飭其藝通輪內宿並宿衛親兵並聽節制其下有統制統領將佐等分任其事凡諸軍班直功賞轉補行門拍試換官閱實排連以詔於上諸殿侍差使年滿出職祇應參班核其名籍以時教閱則謹鞍馬軍器衣甲之出入軍兵有獄訟則以法鞫治初渡江艸刱三衛之制未備稍稍招集塡制三帥資淺者各有主管某司公事之稱又別置禦營司擢王淵爲都統制其後外州駐札又有禦前諸軍都統制之名又並入神武軍以舊統制統領攺充殿前司統制統領官乾道中臣僚言五衛軍制名稱不正以舊制論之軍職大者凡八等除都指揮或不常制外曰殿前副都指揮使馬軍副都指揮使步軍副都指揮使次各有都虞候次有捧日天武四廂都指揮使龍神衛四廂都指揮使秩秩有序若登第然降此而下則分營分廂各置副都指揮使邊境有事命將討捕則旋立總管鈐轄都監之名使各將其所部以出事已復初令以宿衛虎士而與在外諸軍同其名以統制統領爲之長又使遙帶外路總管鈐轄皆非舊典所當法祖宗之舊正三衙之名攺諸軍爲諸廂攺統制以下爲都虞候指揮使要使宿衛之職預有差等士卒之心明有所系異時拜將必無一軍皆驚之舉時不果行淳熙以後四廂之職多虛而殿司職司有權管幹有時暫照管之號愈非干道以前之比矣侍衛親軍馬軍都指揮使副都指揮使都虞候各一人掌馬軍諸指揮之名籍凡統制訓練番衛戍守遷補賞罰皆總其政令侍衛扈從及大禮宿衛所掌如殿前司官所領馬軍自龍衛而下有左右四廂都指揮龍衛左右廂各有都指揮使每軍有都指揮使都虞候每指揮有指揮使副使指揮使每都有軍使副兵馬使十將將虞候承勾押官各以其職隸於馬軍司政和四年詔以馬軍都指揮使馬軍副都指揮使在正任觀察使之上馬軍都虞候在正任防禦使之上中興復置主管侍衛馬軍司一員其屬有幹辦公事準備差遣點檢醫藥飲食各一員掌出戍建康差主管機宜文字一員掌馬軍之政令凡出入扈衛守宿以奉上開收閱習轉補以勵下如殿前司凡各籍核其在亡過則以法繩之有巡防敕應則糾率差撥龍衛四廂隸焉侍衛親軍步軍都指揮使副都指揮使都虞候各一人掌軍諸指揮之名籍凡統制訓練番衛戍守遷補賞罰皆總其政令侍衛扈從及大禮宿衛如殿前司所領步軍自神衛而下左右四廂都指揮使左右廂各有都指揮使每軍有都指揮使都虞候每指揮有指揮使副指揮使每都有都頭副都頭十將將虞候承勾押官各以其職隸於步軍司政和四年詔以步軍都指揮使步軍副都指揮使在正任防禦使之上中興復置主管侍衛步軍司一員其屬有幹辦公事二員準備差遣點檢醫藥飯食各一員掌步軍之政令凡出入扈衛守宿以奉上開收閱習轉補以勵下如殿前司凡名籍校其在亡過則以法繩之有巡防敕應則糾率差撥押衛四廂隸焉環衛官左右金吾衛上將軍大將軍將軍中郎將郎將左右衛上將軍大將軍將軍中郎將郎將左右驍衛上將軍大將軍將軍左右武衛上將軍大將軍將軍左右屯衛上將軍大將軍將軍左右衛官軍衛上將軍大將軍將軍左右監門衛上將軍大將軍將軍左右千牛衛上將軍大將軍將軍中郎將郎將諸衛上將軍大將軍將軍並爲環衛官無定員皆命宗室爲之亦爲武臣之贈典大將軍以下又爲武官責降散官政和中攺武臣官制而環衛如故蓋𨿽有四十八階別無所領故也靖康元年詔以武安軍節度使錢景臻等爲左金吾衛上將軍保信軍節度使劉敷等爲右金吾衛上將軍用禦史中丞陳過庭言遵藝祖開寶初罷王彥超武行徳等歸環衛故事也其禁兵分隸殿前及侍衛兩司所稱十二衛將軍皆空官無實中興多不除授隆興中始命學士洪遵等討論典故復置十六衛號環衛官其法節度使則領左右金吾衛上將軍承宣使則領左右衛上將軍在內則兼帶在外則不帶正任爲上將軍遙郡爲大將軍正親兄弟子孫試充又詔祖宗諸後自明肅至欽慈諸後及后妃嬪禦之家各具本宗堪充諸衛官以名銜聞又詔三衛郎爲三衛侍郎又詔博士並差文臣崇寧四年二月置五年正月罷皇城司幹當官七人以武功大夫以上及內侍都知押班充掌宮城出入之禁令凡周廬宿衛之事宮門啟閉之節皆隸焉每門給銅符二鐵牌一左符畱門右符請鑰鐵牌則請鑰者自隨以時參驗而啟閉之總親從親事官名籍辧其宿衛之地以均其番直人物僞冒不應法則譏察以聞凡臣僚朝覲上下馬有定所自宰相親王以下所帶人從有定數揭榜以止其喧哄元丰六年詔幹當皇城司除兩省都知押班外取年深者減罷止畱十員元佑元年詔幹當官閱三年無過者遷秩一等再任滿者減磨勘二年元符元年詔應宮城出入請納官物呈稟公事傳送文書並禦廚翰林儀鸞司非次祗應聽於便門出入卽不由所定門者論如闌入律應差辦人物入內及內諸司差人往他所應奉並前一日具名數與經歷諸門報皇城司二年詔皇城司任滿酬獎依熙寧五年指揮再任滿無遺闕取旨政和五年詔皇城司可刱置親從第五指揮以七百人爲額注

親從官舊有四指揮元額共二千二百七十人仍以五尺九寸一分六釐使爲將軍副使爲中郎將使臣以下爲左右郎將通以十員爲額宗室不在此例除管軍則解或領合門皇城之類則仍帶𨿽戚裏子弟非戰功人不除批書印紙屬殿前司是時帝諭宰相以爲如文臣館閣儲才之地紹熙初嘗欲畱闕以儲將才循初意也嘉泰中復申明隆興之詔屏除貪得妄進以重環尹之官嘉定二年復因臣僚言專以曾爲兵將其功績及名將子孫之有才略者充通前後觀之可以見環衛儲才之意三衛官三衛郎一員秩比大中大夫中郎爲之貳文武各一員秩比朝議大夫博士二員主簿一員親衛府郎十員中郎十員勛衛府郎十員中郎十員翊衛府郎二十員中郎二十員文武各四十員三衛郎治其府之事率其屬日直於殿陛長在左立起居郎之前貳分左右文東武西立都承旨之後仗退治事於府博士掌教道校試三衛所習文武之藝親衛立於殿上兩旁勛衛立於朵殿翊衛立於兩階衛士之前三衛郎依給捨中郎依少卿余依寺丞親衛官以後妃嬪禦之家有服親及翰林學士並管軍正任觀察使以上子孫勛衛官以勛臣之世賢徳之後有服親大中大夫以上及正任團練使遙郡觀察使以上翊衛官以卿監正任刺史遙郡團練使以上並以爲等其將校十將節級等應合行事件比第四指揮及見行條貫六年三月應臣僚輒帶售雇人入宮門罪賞並依宗室法將帶過數止坐本官若兼領外局所定人從非隨本官輒入者依闌入法十一月詔嘉王楷差提舉皇城司整肅隨駕禁衛所靖康元年詔應入皇城門依法服本色輒衣便服及不裹頭帽入出者並科罪所隸官屬冰井務掌藏冰以薦獻宗廟供奉禁庭及邦國之用若賜予臣下則以法式頒之中興初爲行營禁衛所差生管官掌出入城皇宮殿門等敕號察其假冒車駕行幸則糾察導從紹興元年攺稱行在皇城司提舉官一員提點官二員幹當官五員以諸司副使內侍都知押班充掌皇城宮殿門給三色牌號稽驗出入凡親從親事官五指揮入內院子守闕入內院子指揮總其名籍均其勞役察其功過而賞罰之凡諸門必謹所守蠲潔齋肅郊祀大禮則差撥隨從守衛有宴設則守門約闌每年春秋按賞親從逐指揮親事官第一指揮長行三色武藝弓弩搶手皇城周回或有墊陷移文修整嘉定間臣僚言皇城一司總率親從嚴護周廬參錯禁旅權亞殿巖乞專以知合禦帶兼領仍立定親從員額以革泛濫並從之帶禦器械宋初選三班以上武干親信者佩櫜鞬禦劍或以內臣爲之止名禦帶咸平元年攺爲帶禦器械景佑二年詔自今無得過六人慶曆元年詔遇闕員曾歷邊任有功者補之中興初諸將在外多帶職蓋假禁近之名爲軍旅之重紹興七年樞密院言帶禦器械官常帶插帝曰此官本以衛不虞今乃佩數笴骹箭不知何用方承平時至飾以珠玉車駕每出爲觀美而已他日恢復此等事當盡去之二十九年詔中外舉薦武臣無闕可處增置帶禦器械四員然近侍亦或得之乾道以來詔立班樞密院檢詳文字之上淳熙間凡正除軍中差遣或外任者不許銜內帶行又須供職一年方與解帶恩例於是屬鞬之職益重焉按兵志禁軍將校則有殿前司都指揮使副都指揮使都虞候各一人諸班直都虞候指揮使都知副都知押班禦龍諸直有四直都虞候本直各有都虞候指揮使副指揮使都頭副都頭十將將虞候馬軍有捧日天武左右四廂都指揮使捧日天武左右各有都指揮使每軍有都指揮使都虞候每指揮有指揮使副指揮使每都有軍使步軍謂之都頭副兵馬使步軍謂之副都頭十將將虞候承局押官侍衛司侍衛親軍馬軍都指揮使副都指揮使都虞候各一人馬軍都指揮使副都指揮使都虞候各一人步軍亦如之自馬步軍都虞候已上其員全闕卽馬步軍都指揮使等各領其務與殿前號爲三司馬步軍有龍衛神衛左右四廂都指揮使都虞候每指揮有都指揮使副指揮使餘如殿前司之制禦前忠佐軍頭司馬步軍都軍頭副都軍頭馬軍都軍頭副都軍頭步軍都軍頭副都軍頭其所轄散員有副指揮使軍使副兵馬使十將馬步直自指揮使而下皆如殿前司之制按石林燕語殿前司與侍衛司馬軍步軍爲三衙其實兩司而侍衛司都指揮使外又分置馬步軍都指揮使爾殿前司亦參馬步軍而總於都指揮使故殿前司都指揮使副都虞候侍衛親軍都指揮使副都虞候與馬軍步軍都指揮使副都虞候兩司三衙各十二員分天下兵而領之此祖宗制兵之大要也始唐制有十二衛兵後又有六軍十二衛兵爲南衙漢之南軍也六軍爲北衙漢之北軍也末年嘗以大臣一人總之如崔引判六軍十二衛是以都指揮使本方鎭軍校之名自梁起宣武軍乃以其鎭兵因仍舊號置在京馬步軍都指揮使而自將之蓋於唐六軍諸衛之外別爲私兵至後唐明宗遂攺爲侍衛親軍以康義誠爲馬步軍都指揮使秦王從榮以河南尹爲大元帥典六軍此侍衛司所從始也及從榮以六軍反入宮義誠顧望不出兵而侍衛馬軍都指揮使朱弘寶擊敗之其後遂不廢殿前軍起於周世宗是時太祖爲殿前司都虞候初詔天下選募壯士送京師命太祖擇其武藝精髙者爲殿前諸班而置都點檢位都指揮使上太祖實由此受禪見於國史歐陽文忠公爲五代史號精詳乃云不知其所始蓋考之未詳也自有兩司六軍諸衛漸廢今但有其名則兩司不獨爲親軍而已天下之兵柄皆在焉其權𨿽重而軍政號令則在樞密院與漢周之間史弘肇之徒爲之者異矣此祖宗之微意非前世所可及也

金金制以殿前都點檢司領左右衛宿直等將軍而衛尉司亦掌禁衛按金史百官志殿前都點檢司

注天眷元年置掌親軍總領左右衛將軍符寶郎宿直將軍左右振肅宮籍監近侍等諸局署鷹坊頓捨官隸焉殿前都點檢正三品兼侍衛將軍都指揮使掌行從宿衛關防門禁督攝隊仗總判司事殿前左副都點檢從三品兼侍衛將軍副都指揮使殿前右副都點檢從三品兼侍衛將軍副都指揮使掌宮掖及行從殿前都點檢判官從六品注

大定十二年設知事一員從七品殿前左衛將軍殿前右衛將軍殿前左衛副將軍殿前右衛副將軍掌宮禁及行從宿衛警嚴仍總領護衛右衛同此符寶郎四員掌禦寶及金銀等牌注

舊名牌印祇候大定二年攺爲符寶祇候攺牌印令史爲符寶典書四人左右宿直將軍從五品掌總領親軍凡宮城諸門衛禁並行從宿衛之事八員注

大定二十九年作十員復作十一員左右振肅正七品掌妃嬪出入總領護衛導從注本起嬪嬖衛之長大定二年攺今名宮籍監提點正五品監從五品副監從六品丞從七品掌內外監戶及地土錢帛小大差發直長二員正八品掌同丞近侍局提點正五品泰和八年刱設使從五品副使從六品掌侍從承�令轉進奏帖直長正八品注大定十八年增二員奉禦十六人舊名入寢殿小底奉職三十人舊名不入寢殿小底又名外帳小底皆大定十年更器物局提點正五品使從五品副使從六品掌進禦器械鞍轡諸物直長正八品都監正九品注

明昌三年省罷同監從九品

注泰和四年設尙�局提點正五品使從五品副使從六品掌禦馬調習牧養以奉其事注

大定二十九年添副使一員管小馬羣直長一員司馬牛羣掌�都轄正九品

注不限員副轄從九品

注不限員數資考尙輦局使從五品副使從六品掌承奉輿輦等事直長正八品注

不限資考大定十九年除年六十以下人充典輿都轄從九品

注不限資考收支闕

二字正九品大定二十年設掌給受之事同監泰和四年設

注大定二年省本把四人鷹坊提點正五品使從五品副使從六品掌調養鷹鶻海東靑之類直長正八品注

不限員管勾從九品

注不限員數資考武庫署令從六品掌收貯諸路常課甲仗

注以曉軍器女直人充丞從七品直長二員正八品

注大定二年省一員武器署提點從五品令從六品丞從七品掌祭祀朝會巡幸及公卿婚葬鹵簿儀仗旗鼓笛角之事直長正八品注

或二員頓捨官二員

注泰和令總格作四員正八品直長

注見士民須知泰和令無右屬殿前都點檢司

元元制設左右中前後五衛及左右衛率府忠翊宗仁左右翊侍衛並虎賁親軍俱領於樞密院而大都督府屬又有左右欽察衛及龍翊侍衛之軍按元史百官志樞密院右衛秩正三品中統三年初置武衛至元元年攺爲侍衛八年攺爲左右中三衛掌宿衛扈從兼屯田國有大事則調度之二十年增都指揮使一員副都指揮使一員二十一年置僉事二員大徳十一年增都指揮使二員副都指揮使一員至大元年增都指揮使三員副都指揮使一員四年省都指揮使五員副都指揮使二員後定置都指揮使三員正三品副都指揮使二員從三品僉事二員正四品經歷二員從七品知事二員照磨一員俱從八品令史七人譯史通事知印各一人又其屬十有五鎭撫所鎭撫二員行軍千戶所十秩正五品達魯花赤十員副達魯花赤十員千戶十員副千戶十員彈壓二十員百戶二百員知事十員弩軍千戶所一秩正五品達魯花赤一員千戶一員彈壓二員百戶十員屯田左右千戶所二秩正五品達魯花赤二員千戶二員彈壓二員百戶四十員教官二蒙古字教授一員儒學教授一員掌諸屯衛行伍耕戰之暇使之習學國字通曉書記初由樞府選舉後歸吏部左衛秩正三品至元八年以侍衛攺置掌宿衛扈從兼屯田國有大事則調度之是年增副指揮使一員十六年增副都指揮使一員二十年置僉事一員二十二年增僉事一員二十四年省都指揮使副都指揮使一員大徳十一年增都指揮使五員副都指揮使二員僉事二員至大四年省都指揮使六員副都指揮使二員其後定制衛宮都指揮使二員正三品副都指揮使二員從三品僉事二員正四品經歷二員從七品知事二員照磨一員俱從八品令史七人譯史通事知印各一人其屬十有五鎭撫所鎭撫二員行軍千戶所凡十秩正五品達魯花赤十員副達魯花赤十員千戶十員副千戶十員彈壓二十員百戶二百員知事十員弩軍千戶所一秩正五品達魯花赤一員千戶一員彈壓二員百戶十員屯田左右千戶所二秩正五品達魯花赤一員千戶二員彈壓二員百戶四十員教官二蒙古字教授一員儒學教授一員中衛秩正三品至元八年以侍衛攺置掌宿衛扈從兼營屯田國有大事則調度之是年置都指揮使一員副都指揮使一員二十年增副都指揮使一員二十一年置僉事二員二十三年增都指揮使一員大徳十一年增都指揮使二員副使三員至大元年增都指揮使一員四年省都指揮使三員副都指揮使三員其後定置都指揮使三員正三品副都指揮使二員從三品僉事二員正四品經歷二員從七品知事二員承發架閣照磨一員俱從八品令史七人譯史通事知印各一人其屬十有五鎭撫所鎭撫二員行軍千戶所十秩正五品達魯花赤十員副達魯花赤十員千戶十員副千戶十員彈壓二十員百戶二百員知事十員弩軍千戶一秩正五品達魯花赤一員千戶一員彈壓二員百戶十員屯田左右千戶所二秩正五品達魯花赤二員千戶二員彈壓二員百戶四十員教官二蒙古字教授一員儒學教授一員前衛秩正三品至元十六年以侍衛親軍刱置前後二衛掌宿衛扈從兼營屯田國有大事則調度之是年置都指揮使一員副都指揮使二員十八年增都指揮使二員二十年置僉事一員大徳十一年增都指揮使五員副都指揮使一員僉事三員至大四年省都指揮使五員副都指揮使一員僉事三員後定置衛官都指揮使三員正三品副都指揮使二員從三品僉事二員正四品經歷一員從七品知事二員承發架閣照磨一員俱從八品令史七人譯史通事知印各一人又其屬十有七鎭撫所鎭撫二員行軍千戶所十秩正五品達魯花赤十員副達魯花赤十員千戶十員副千戶十員彈壓二十員百戶二百員弩軍千戶一秩正五品達魯花赤一員千戶一員彈壓二員百戶十員屯田千戶所二秩正五品達魯花赤二員千戶二員彈壓二員百戶四十員門尉二平則門尉一員順承門尉一員教官二蒙古字教授一員儒學教授一員後衛秩正三品至元十六年以侍衛親軍刱置掌宿衛扈從兼營屯田國有大事則調度之是年置都指揮使二員副都指揮使二員後增設副都指揮使一員十八年增都指揮使二員二十年置僉事二員大徳十一年增都指揮使五員副都指揮使一員僉事二員至大四年省都指揮使五員副都指揮使二員僉事二員後定置都指揮使三員正三品副都指揮使二員從三品僉事二員正四品經歷二員從七品知事二員照磨一員俱從八品令史七人譯史二人知印一人通事二人其屬十有四鎭撫所鎭撫二員行軍千戶所十秩正五品達魯花赤十員副達魯花赤十員千戶十員副千戶十員彈壓二十員百戶二百員弩軍千戶所一秩正五品達魯花赤一員千戶一員彈壓二員百戶十員屯田千戶所一秩正五品達魯花赤一員千戶二員彈壓二員百戶四十員教官二蒙古字教授一員儒學教授一員左衛率府秩正三品至大元年撥江南行省萬戶府精銳漢軍爲東宮衛軍立衛率府設官十一員延佑四年始攺爲中翊府又攺爲禦臨親軍指揮司又以禦臨非古典攺爲羽林六年復隸東宮仍爲左衛率府定置率使三員正三品副使二員從三品僉事二員正四品經歷一員從七品知事一員照磨一員俱從八品令史七人譯史通事知印各二人其屬十有五鎭撫所鎭撫二員行軍千戶所十秩正五品達魯花赤一員千戶十員副千戶十員百戶二百員彈壓十員弩軍千戶所一秩正五品達魯花赤一員千戶一員百戶十員彈壓一員屯田千戶所三秩正五品達魯花赤三員千戶三員百戶六十員彈壓三員教官三員蒙古字教授一員儒學教授一員陰陽教授一員右衛率府秩正三品延佑五年以速怯那兒萬戶府迆東女直兩萬戶府右翼屯田萬戶府兵合爲右衛率府置官十二員復定置率使二員正三品副使二員從三品僉事二員正四品經歷二員從七品知事二員照磨一員俱從八品令史七人譯史通事知印各二人其屬七鎭撫所鎭撫二員千戶所五秩正五品千戶五員百戶四十五員彈壓二員教官一儒學教授一員忠翊侍衛親軍都指揮使司秩正三品至元二十九年始立屯田府大徳十一年增軍數立爲大同等處指揮使司至大四年屬徽政院延佑元年攺中都威衛使司仍隸徽政院尋復攺屬樞密院至治元年攺爲忠翊侍衛后定置都指揮使三員正三品副都指揮使二員從三品僉事二員正四品經歷二員從七品知事二員照磨一員俱從八品令史七人譯史通事知印各一人鎭撫二員行軍千戶所一十翼達魯花赤一十員副達魯花赤一十員千戶一十員副千戶一十員百戶二百六員彈壓二十員弩軍千戶所一翼達魯花赤一員千戶一員百戶一十員彈壓一十員屯田左右手千戶所二翼達魯花赤二員千戶二員百戶四十員彈壓四員宗仁蒙古侍衛親軍都指揮使司秩正三品至治二年以亦乞列思人氏二百戶與所收蒙古子女通三千戶及淸州匠二千戶屯田漢軍二千戶立宗仁衛以統之定置都指揮使三員正三品副都指揮使二員從三品僉事二員正四品經歷二員從七品知事二員照磨一員俱從八品令史七人知印二人怯裏馬赤二人譯史二人鎭撫二員蒙古軍千戶所一十翼千戶二十員百戶一百員彈壓一十員屯田千戶所千戶四員百戶四十員彈壓四員教官二儒學教授一員蒙古教授一員左翊蒙古侍衛親軍都指揮使司秩正三品至元十八年以蒙古侍衛總管府依五衛之例爲指揮使司設官十二員奧魯官二員大徳七年奏攺爲左翼蒙古侍衛親軍都指揮使司延佑五年罷奧魯官後定置司官都指揮使三員正三品副都指揮使二員從三品僉事二員正四品經歷二員從七品知事二員承發架閣兼照磨一員並從八品令史七人譯史通事知印各一人典吏二人鎭撫二員千戶所七翼正千戶七員副千戶七員知事七員彈壓七員百戶六十二員教官二蒙古字教授一員儒學教授一員右翊蒙古侍衛親軍都指揮使司品秩同左衛至元十八年以蒙古侍衛總管府依五衛例爲指揮使司設官十二員奧魯官二員大徳七年奏攺爲右翊蒙古侍衛親軍都指揮使司延佑五年罷奧魯官後定置司官都指揮使三員正三品副都指揮使二員從三品僉事二員正四品經歷二員從七品知事二員承發兼照磨架閣一員並從八品令史七人譯史通事知印各一人典吏二人鎭撫二員千戶所一十二翼正千戶一十二員副千戶一十二員知事一十二員彈壓一十二員百戶一百九員教官蒙古字教授一員儒學教授一員虎賁親軍都指揮使司秩正三品管領上都路元籍軍人兼奧魯之事至元十六年立虎賁軍設官二員十七年置都指揮使二員副都指揮使一員又增置副都指揮使一員元貞三年以虎賁軍攺爲虎賁親軍都指揮使司十一年增置都指揮使六員至大四年省都指揮使九員後定置司官都指揮使三員正三品副都指揮使二員從三品僉事二員正四品經歷一員從七品知事照磨兼承發各一員並從八品令史七人譯史通事知印各一人典吏二人鎭撫二員都目一員撒的赤千戶翼正達魯花赤一員副達魯花赤一員正千戶一員副千戶一員知事一員百戶二十員彈壓二員不花千戶翼正達魯花赤一員副達魯花赤一員正千戶一員副千戶一員百戶二十二員彈壓二員脫脫木千戶翼正達魯花赤一員副達魯花赤一員正千戶一員副千戶一員知事一員百戶二十八員彈壓二員大忽都魯千戶翼正達魯花赤一員副達魯花赤一員正千戶一員副千戶一員知事一員百戶二十四員彈壓二員楊千戶翼正達魯花赤一員副達魯花赤一員正千戶一員副千戶一員知事一員百戶二十二員彈壓二員迷裏火者千戶翼正達魯花赤一員副達魯花赤一員正千戶一員副千戶一員知事一員百戶二十員彈壓二員大都督府正二品管領左右欽察兩衛龍翊侍禦東路蒙古軍元帥府東路蒙古軍萬戶府哈剌魯萬戶府天歷二年始立欽察親軍都督府秩從三品後攺大都督府置大都督三員正二品同知二員正三品副都督三員從三品僉都督事二員正四品經歷二員從六品都事二員從七品管勾一員照磨一員俱正八品令史八人蒙古必闍赤二人怯裏馬赤二人知印二人宣使六人右欽察衛秩正三品至元二十三年依河西等衛例立欽察衛設官十員至治二年分爲左右衛天歷二年撥隸大都督府定置達魯花赤一員正三品都指揮二員正三品副使二員從三品僉事二員正四品經歷二員從七品知事二員照磨二員並從八品令史七人譯史通事知印各一人鎭撫一員行軍千戶十八所達魯花赤各一員千戶三十六員百戶一百八十員彈壓一十八員屯田千戶所二達魯花赤二員千戶二員百戶二十員彈壓二員門尉二員儒學教授一員至大四年始置蒙古字教授一員延佑四年始置左欽察衛秩正三品至治二年依阿速衛例分爲兩衛設官十員天歷二年撥隸大都督府定置衛官都指揮使三員正三品副都指揮二員從三品僉事二員正四品經歷二員從七品知事二員照磨一員從八品令史七人譯史通事知印各一人屬官鎭撫二員行軍千戶所一十翼千戶一十員百戶八十二員彈壓九員奧魯官四員守城千戶所一翼達魯花赤一員千戶一員百戶九員彈壓一員屯田千戶所一翼達魯花赤一員千戶一員百戶十員彈壓一員教官儒學教授一員龍翊侍衛親軍都指揮使司秩正三品天歷元年始立設官十四員二年又置愛馬知事一員又以左欽察衛唐吉失九千戶隸本衛定置官都指揮使三員正三品副都指揮使二員從三品僉事二員正四品經歷一員從七品知事二員照磨一員並從八品令史七人譯史二人怯裏馬赤二人知印二人鎭撫二員行軍千戶所九翼達魯花赤一員千戶六員副千戶一員百戶四十五員彈壓五員屯田一翼欽察千戶所達魯花赤一員千戶一員百戶二十二員彈壓二員教官二蒙古字教授一員儒學教授一員哈剌魯萬戶府掌守禁門等處應直宿衛至元二十四年招集哈剌魯軍人立萬戶府尋移屯襄陽後徵交址大徳二年置司南陽天歷三年奏隸大都督府定置官達魯花赤一員萬戶一員經歷知事各一員提控案牘一員鎭撫一員吏目一員千戶所三翼千戶三員百戶九員彈壓三員

侍衛部匯考四

明明制以侯伯駙馬等官領侍衛將軍人員而全直更番各有定制按明會典朝廷侍衛將軍等項人員各該官統領凡聖節正旦冬至三大朝會大祀誓戒冊封遣祭傳制禦殿則用全直常朝則更番其衣甲器仗及陳列位次各有定制凡掌領侍衛侯伯駙馬等官六員一員管錦衣衛大漢將軍及勛衛散騎舍人府軍前衛帶刀官四員管神樞營紅盔將軍每日一員輪值一員管五軍營叉刀官軍錦衣衛大漢將軍一千五百七員名府軍前衛帶刀官四十員神樞營紅盔將軍一千五百員把總指揮十六員明甲將軍五百二員名把總指揮四員大漢將軍八員五軍營叉刀圍子手三千名把總指揮八員勛衛散騎舍人無定員旗手等二十衛帶刀官一百八十員凡大朝賀禦殿掌領侍衛官俱鳳翅盔鎖子甲懸金牌佩繡春刀一員侍殿內東一員侍殿內西勛衛分立於其下少後錦衣衛正直指揮一員懸金牌侍於殿內簾右千戶六員具朝服侍於殿門外右檐下卷簾百戶二員候駕至捲簾畢出同千戶侍立傳鳴鞭百戶四員立於殿門外及丹陛上下接傳鳴鞭朔望日同中極殿導駕錦衣衛將軍十人金盔甲懸金牌佩刀執金瓜盝頂門將軍八人紅盔靑甲懸金牌佩刀執金瓜皇極殿禦座左右將軍一百十八人錦衣衛九十八人內四十二人金盔甲十六人明盔甲俱懸金牌佩刀執金瓜二十人明盔甲懸金牌執大紅刀二十人紅盔靑甲懸金牌佩刀執金瓜神樞營二十人內十人紅盔靑甲懸金牌執金瓜十人盔甲如前懸金牌弓矢佩刀簾下錦衣衛大漢將軍四人金盔甲懸金牌佩刀執大金瓜斧殿門將軍三十六人錦衣衛十六人金盔甲金牌佩刀執金瓜神樞營二十人紅盔靑甲懸金牌弓矢佩刀傘下錦衣衛將軍六人扇頭錦衣衛將軍二人殿角及石柱錦衣衛將軍各二人俱金盔甲懸金牌佩刀執金瓜丹陛將軍六十人錦衣衛二十人內四人金盔甲十六人明盔甲俱懸金牌佩刀執金瓜神樞營四十人紅盔靑甲懸金牌執大紅刀上下纏腰將軍三十四人錦衣衛四人金盔甲金牌佩刀執金瓜神樞營三十人紅盔靑甲懸金牌執鵓鴿頭刀上下踏凳將軍三十二人錦衣衛十六人紅盔靑甲懸金牌佩刀執鐵瓜神樞營十六人紅盔靑甲懸金牌弓矢佩刀東西戧廊將軍十六人錦衣衛八人紅盔靑甲懸金牌執金瓜神樞營八人盔甲如前懸金牌弓矢佩刀中左中右門將軍十六人錦衣衛八人紅盔靑甲懸金牌佩刀執金瓜神樞營八人紅盔靑甲懸金牌弓矢佩刀丹墀左右將軍一千九百七人錦衣衛九百六十八人內八百五十四人紅盔靑甲懸駕牌弓矢佩刀五十人紅皮盔戧金甲五十人紅皮盔描銀甲俱懸駕版佩刀執金瓜十四人紅盔靑甲懸金牌執開鞘大刀神樞營九百三十九人內五百五十八人大紅盔靑甲懸金牌弓矢佩刀執金瓜及大黑刀三百五十一人明盔甲懸金牌執出鞘紅刀俱重行長擺丹墀四隅錦衣衛將軍二百人紅盔靑甲懸駕牌佩刀作四隊周圍五軍營宮軍二千人紅盔靑甲執叉刀及金槍作四十隊皇極門將軍二十四人錦衣衛二十人內八人金盔甲八人明盔甲四人紅盔靑甲神樞營四人紅盔靑甲俱懸金牌佩刀執金瓜弘政宣治門將軍二十四人錦衣衛十六人紅盔靑甲懸金牌佩刀執金瓜神樞營八人紅盔靑甲懸金牌弓矢佩刀金水橋錦衣衛神樞營將軍各八人俱紅盔靑甲懸金牌弓矢佩腰刀左右品牌神樞營將軍四人明盔甲執金瓜會極歸極門錦衣衛將軍各四人東西城路錦衣衛將軍各二人俱紅盔靑甲懸金牌弓矢腰刀凡常朝禦皇極門掌領侍衛官俱鳳翅盔鎖子甲懸金牌佩繡春刀直左右闌乾首錦衣衛將軍二十四人明盔甲懸金牌佩刀執金瓜列闌干內闌干二十四扇每扇一人勛衛散騎舍人四員府軍前衛官二十員明盔鎖子甲懸金牌佩刀夾左右陛錦衣衛指揮一員常服懸金牌列禦道西千戶二員百戶十員俱常服懸金牌列其下錦衣衛將軍八人明盔甲懸金牌佩刀夾禦道左右又八人明盔甲懸金牌佩刀執金瓜掖兩陛下又四人並神樞營大漢將軍四人俱明盔甲懸金牌佩刀執金瓜直左右匱錦衣衛將軍二十人紅盔靑甲懸金牌佩刀直左右品牌錦衣衛將軍紅盔靑甲八人懸金牌佩刀直左右踏凳錦衣衛將軍二十八人明盔甲懸金牌佩刀執金瓜二十八人明盔甲懸金牌執大紅刀列丹墀文武班後人紅盔靑甲懸金牌執金瓜四十人紅盔靑甲懸金牌執大黑刀次之八十人紅盔靑甲懸金牌佩刀又次之神樞營將軍九百七十五人內七百五十人紅盔靑甲懸金牌執金瓜弓矢佩鵓鴿頭刀米昔刀黑刀大紅刀次錦衣衛將軍後二百二十五人明盔甲懸銅牌執大紅刀又次之五軍營官軍五百人紅盔靑甲銅牌執叉刀次神樞營將軍後五百人披執如前列金水橋南旗手等衛官四十員常服懸金牌佩刀列叉刀後朝退則巡綽各門錦衣衛將軍八人明盔甲懸金牌佩刀執金瓜八人紅盔靑甲懸金牌佩刀執鐵瓜神樞營將軍八人紅盔靑甲懸金牌弓矢佩刀列金水橋左右錦衣衛將軍八人紅盔靑甲懸金牌弓矢佩刀神樞營將軍八人紅盔靑甲懸金牌弓矢佩刀直弘政宣治門錦衣衛將軍八人神樞營八人披執如前直會極歸極門錦衣衛將軍四人神樞營四人披執如前直東西城路錦衣衛校尉五百人鳴�及擎執傘扇儀仗者鵝帽只孫金銅束帶皂靴列午門內外其餘方巾靑衣抹金銅帶雙魚銅魚銅牌執鐵狼牙等器仗列禦道西凡遇郊祀等項聖駕出入錦衣衛千百戶三十六員懸禮字等號金牌擎執金鑪前導各項侍衛將軍於鹵簿儀仗中分行扈從至則護衛齋宮及分守郊壇等處內外門禁凡遇經筵管將軍官率該班大漢將軍二十人有官者便服烏紗帽無官者明盔便服佩刀執金瓜於文華殿東西侍衛凡每日輪將軍一百名分早晚兩班於午門東西聽候夜則坐更凡五軍叉刀官軍每夜於皇城值宿凡管錦衣衛將軍及管叉刀官每日侍衛管紅盔將軍官錦衣衛官勛衛散騎舍人府軍前衛旗手衛官各色把總及將軍官軍旗校等俱三日一更番凡勛衛散騎舍人舊制擇公侯都督及指揮嫡長次子爲之俸秩視八品侍衛直宿外或令署各衛所事及聽差遣有材器超卓者不次擢用天順間令俸秩比正千戶月支米十六石凡錦衣衛將軍選軀幹丰偉有勇士者爲之其尢丰偉者曰大漢將軍以直殿內立千百戶總旗統率其眾年深者以次升補凡侍衛將軍五年一次揀選凡侍衛金牌瓜刀盔甲等件錦衣衛將軍貯於左右闕門外之直房神樞營將軍貯於端門南兩廊之下叉刀圍子手貯於承天門之南兩廊惟錦衣衛將軍金盔甲別於左闕門南廊房三間貯之名金甲庫凡五軍圍子手並皇城內外守禦軍紅盔將軍下班之日其本管及守門把總內外等官不許撥借與人做工等項違者參問照私役軍人例發落凡祀享郊廟社稷及看牲視學耕籍公侯伯勛衛錦衣衛並金吾等二十衛官扈駕巡綽各赴本司領金牌懸帶凡每日五府都督一員率領旗手等二十衛帶刀千百戶一員夜巡內皇城點閘鋪軍各赴本司領金牌並申字十七號令牌一面凡每三日金吾等二十衛各輪官四員計每班四十員領金牌隨朝巡綽畢仍赴司點閘凡侯伯駙馬一員專管府軍前衛帶刀官二十員每日上直又侯伯一員專管圍子手將軍每夜上宿又中軍都督府都督一員專管大旗下五軍官員將軍六百二十五人又都督一員專管勇士又都指揮一員專管傳令叉刀手又侯伯駙馬一員專管大漢將軍又錦衣衛當駕官指揮一員千戶二員百戶十員三日輪班上直各赴本司關領金牌其金牌之制面上鑄仁義禮智信五字號下鑄守衛二篆字背鑄凡守衛官軍懸帶此牌等二十四字仁字一號至四十號上俱龍形公侯駙馬伯領義字一號至五十號俱虎形指揮勛衛領禮字一號至一百五十三號俱麒麟形千戶領智字一號至三百三十號俱獅子形百戶領信字一號至一千六十九號俱祥雲形將軍領凡金人等二十衛守衛官夜巡各赴本司關領令牌午門指揮二員千戶一員東華門指揮一員千戶一員領申字五號至八號四面西華門指揮一員千戶一員領申字九號至十二號四面元武門指揮一員千戶一員領申字十三號至十六號四面凡畱守五衛巡城官並金吾等二十衛守衛官各赴本司關領銅符畱守五衛指揮領承字東字西字北字號四面其字號俱左半字金吾等二十衛端門承天門指揮二員千戶一員領承字號一面東安門指揮一員千戶一員領東字號一面西安門指揮一員千戶一員領西字號一面北安門指揮一員千戶一員領北字號一面其字號俱右半字以上俱與畱守衛比對銅符字號相同方許點閘凡領金牌夜巡點閘每日上直每夜上宿者次早繳入輪班三日者班滿繳入非扈駕不許帶出皇城違者送問將軍營錦衣衛將軍自爲一營遇下班之日照例操練從管領衛官提督太祖洪武二十六年定守衛軍士食錢牌面例按明會典凡守衛軍士食錢洪武二十六年定在京上十二衛守衛隨駕軍人每名一直三日食錢鈔三百文先期一日令各衛將軍名數目手本報內府兵部官一員攢類軍名並該支鈔錠總數送禮科關鈔令該管守衛官領去結散如有公差患病名數食錢明白扣除不許將軍人頂替冒支凡牌面是年定隨駕官員力士校尉須憑牌面守衛其牌面內府印綬監掌管輪直官員人等於簿上明白附寫花名畫字給領如遇下直務要交割明白勾銷庶無差失其在外新設衛所申索守禦夜巡銅牌須要定奪數目編置字號行移禮部鑄造就送該部給發洪武二十七年定親軍守衛之制按明會典國初置都鎭撫司總領禁衛后又定親軍諸衛分番守衛而攺都鎭撫司爲畱守五衛每衛設指揮五員關領內府銅符日輪二員點閘守衛官軍夜亦如之法例漸密具載於後洪武二十七年聖旨榜例自古到今各朝皇帝差軍守衛皇城務要本隊伍正身當直上至頭目下至軍人不敢頂替這等守衛是緊要的勾當若是頂替干系利害撥散隊伍守衛尢其利害且如論隊伍守衛撥那所軍若用軍多盡本所守衛若用少或五百三百二百一百務要整百戶守衛若軍別無事故各各見在衛所其當該管軍人員不行仔細檢點照依原伍上直致令小人賣放或閒居在衛所或私自縱放不在衛所點視不到定將本管指揮千百戶衛所鎭撫總小旗各杖一百指揮降千戶調邊遠千戶降百戶調邊遠百戶降總旗調邊遠衛鎭撫降所鎭撫調邊遠總旗降小旗調邊遠小旗降做軍調邊遠如是受財賣放以致隊伍不全系是圍宿重事不問贓多少處以重罪一當直之時不問全所或一百戶上直必定無全伍何故無全伍且如父母妻子或死喪或因病或本身有病或嫁娶或公差或因事被監或種植蔬菜五穀看守果木或婦人產難此數等皆是軍人有妨上直之時理合明白開寫是數事內何等妨占自此等別無虛冒難以問罪理合逐件準說一若本無前條數事倚法爲姦妄稱數事內一事不行上直非官吏該管容縱罪坐本軍杖一百流煙瘴若所管官旗人等受財冒爲此事不拘贓多少處以重罪一軍人在京衛分近處不出百里之外死喪慶弔許告假行本衛親管官旗首領官吏卽時準告放行以快人情敢有畱難笞五十上官罰俸一月一凡當直之日務要各千戶差調本管百戶各帥本隊伍旗軍一名一名務要著實不許頂替若有事故盡有事故開除見在不問多少從實當直若將本隊伍一百戶軍調做三四次當直或一旗一直兩旗一直或五名一直三名一直多少不等拆散隊伍處以重刑家遷化外一若死喪親姻疾病產難隨卽告知本管官旗卽時放行毋得刁蹬畱難若有刁蹬畱難卽時親身赴禦前陳告若當直之時本身若有暴疾本管官旗卽放歸營所請醫調治或看視遲慢放回猶豫致令病甚親管小旗杖一百總旗杖九十百戶住俸一月其病軍食錢帶去不必瑣碎來奏一若軍人別無餘丁家有父母或父或母一時染病不能痊可似這等軍許不當直告知明白在家侍奉父母病疾管甚麼十日五日半月一月不拘幾時直待父母痊可才方上直若父母病痊及父母無病詐稱有病閘驗是實治以重罪輕則流入煙瘴一軍人單夫只妻者若妻有病本軍許不上直看妻室病痊之後才方上直設或無病稱病病痊不直閘驗是實調入煙瘴一若官旗首領官吏不畏法度擅將上直軍人撥散隊伍許本隊伍內不問軍旗人等赴禦前陳奏閘驗是實賞鈔五十錠作獘官吏處以重刑一凡點大軍病疾不許扛�赴點幼軍自十三赴點十二以下皆不赴點止點視於營中一凡一應關請有孕婦女不許入內違者本管官旗杖一百若不令官旗知會若孕私入者罪坐本婦一凡當直之時守衛何門本日外人於內辦事事畢仍於本門回還若自本門入不自本門出不問是何等人卻被別門擒拿𨿽系國戚亦當卽時奏聞區處將所入之門守直官旗軍人俱各處以重刑擒拿之門直守軍旗受賞一凡整點大軍本管官旗私自縱令正軍不入隊伍臨點之際卻乃雇覓他人代替點視者官旗與雇覓之人俱各處以重刑有能首告者賞鈔一百錠官首告升一階總旗首告升百戶小旗首告升百戶軍人首告升百戶仍賞鈔一百錠本管官旗自行覺舉者不在升賞之例一在京軍人戶下壯丁多者或弟兄子侄或見贅在戶女婿凡遇上直做工公差許輪流代替不輪者聽若遇出徵調遣正軍親行正軍軟弱戶下壯丁願隨行代替者亦聽本管官旗首領官吏敢有刁蹬者杖一百罷職總小旗首領官吏邊遠充軍一遇朝參先放直日都督將軍散騎帶刀人員及應直帶刀指揮千百戶衛所鎭撫進然後百官進朝不許攙越混雜一守衛官員凡遇當直須待朝後辰時方許交班違者問罪一凡內官內使小火者出入各門守門官軍務要搜檢精細揣�交襠或將帶金銀匹衣服等項須憑勘合放出或有公差幹辦事務明白附寫前去某處公幹及辧驗身上衣服是何顏色見數明白隨卽附記事畢回還依數點進但有點對不同卽時奏聞一內官內使須要比對銅符依前搜檢放出若內官內使出門本無銅符及有銅符不行比對明白輒便放出者守門官軍治以重罪一各處進納官物長解及內府做工諸色人等誤帶鈔貫等物入門守門官軍務要用心搜檢止當寄放方許進門若進門之時搜驗潔淨比候出門搜出有帶出物件卽時拿奏一官員軍民人等入奏事務守衛官軍人等不許問其緣故所將文書亦不許開看隨卽徑直引奏若擅問緣故將文書開看者依律論罪承天門午門紅牌一官員人等說謊者處斬一凡大小官員奏事語言不一轉換支吾面欺者斬凡各衛分定地方皇城四門自午門左至闕左門東第五鋪午門右至闕右門西第五鋪端門左至承天門左橋南端門右至承天門右橋南長安左門至外皇城以東第六鋪長安右門至外皇城以西第十一鋪以上該旗手濟陽濟州府軍虎賁左金吾前燕山前羽林前八衛官軍分守東華門左盡左第十一鋪東至東上門左東華門右盡右第一鋪東至東上門右東安門左外盡左第十四鋪內至東上南北門左東安門右外盡右第十四鋪內至東上南北門右以上該金吾左羽林左府軍左燕山左四衛官軍分守西華門左盡左第一鋪西至西上南北門左西華門右盡右第九鋪西至西上南北門右西安門左外盡左第十二鋪內至幹明門左西安門右外盡右第七鋪內至幹明門右以上該金吾右羽林右府軍右燕山右四衛官軍分守元武門左盡左第五鋪北至北上門北上西門以左元武門右盡右第四鋪北至北上門北上東門以右北安門左外盡左第十二鋪內至北上西門外以左北安門右外盡右第八鋪內至北上東門外以右以上該金吾後府軍後通州大興左四衛官軍分守凡各門守衛官照依地方各領銅符收掌守衛承天門承字號東安門東字號西安門西字號北安門北字號俱陰文右比畱守衛巡城官領承字等四號銅符俱陽文左比凡各門守衛官員遇夜各領令牌賫執巡警午門領申字一號至四號長安左右門及東華門領申字五號至八號西華門領申字九號至十二號北安門領申字十三號至十六號凡皇城每日輪都督一員帶刀千百戶一員領申字十七號令牌於內直宿仍點各門守衛軍士後都督裁革攺令五府僉書侯伯每夜一員輪直凡內皇城四圍四十鋪設銅鈴四十一个每更初自闕右門發鈴傳遞至闕左門第一鋪止次日納鈴於闕右門第一鋪夜遞如初外皇城四圍七十二鋪銅鈴七十八个每更初自長安右門發鈴傳遞至長安左門止次日納鈴於長安右門第一鋪夜遞如初凡內皇城左右每夕輪坐更將軍一百人每更二十人凡內皇城四門設走更官八員內府給領簿籍每更各門官交互往來於簿上用印一顆爲信東華門官南至闕左門北至元武門西華門官北至元武門南至闕右門其三門官吏更赴東華西華二門亦如之凡官員人等出入內皇城四門無牙牌者附寫水牌凡外皇城各門設馬直百戶十八員各領全伍以備隨駕凡守衛官遇巡城官到來將銅符比驗相同方許點閘洪武二十八年設皇城四門廚房守衛軍士按明會典凡皇城四門廚房洪武二十八年各設恩軍爲守衛軍士做造飯食長安左右門廚房二所恩軍二百二十五名管軍百戶二員金吾前衛鎭撫司帶管東安門廚房一所恩軍九十七名管軍百戶一員羽林左衛鎭撫司帶管西安門廚房一所恩軍一百一十名管軍百戶一員金吾後衛鎭撫司帶管成祖永樂年守衛軍更用銅牌按明會典永樂間令守衛官軍木牌更造以銅宣宗宣徳五年令凡各門進出事件每日從守衛官具奏按明會典云雲英宗天順五年定守衛官罪例按明會典凡守衛官天順五年令有懸帶金牌棄置兵仗擅離信地者錦衣衛官校並巡視給事中禦史拿送法司問罪決杖一百發遼東邊衛差操憲宗成化年令退閒侍衛與冠帶榮身按明會典凡侍衛將軍五年一次揀選成化初令侍衛二十年退閒者冠帶榮身成化四年選馬直軍精壯者補宿衛按明會典凡外皇城各門設馬直百戶十八員各領全伍以備隨駕成化四年革馬直官軍選精壯者補宿衛成化十一年令畱守衛官每日巡行各門點閘二次按明會典云云成化十二年嚴飭皇城守門內臣督率官軍及常朝門禁按明會典凡守衛軍器十二年令皇城守門內臣督令各該官軍俱照分守地方披戴盔甲列持器仗逐人檢察其城外紅鋪並九門軍器等件亦要槊架整齊以時執把俱不許散漫怠玩違者許點城官並兵部查問凡常朝門禁十二年奏準每日長安左右門初開先放常朝及見辭等項官吏盡絕方許驗牌放進各監局上役人等有攙越混進及夾帶財物入內買賣者守衛官具奏治罪成化十五年授侍經筵將軍百戶職其千百戶等並許給俸與子孫替代投充按明會典凡侍衛將軍十五年令侍經筵八年者授試百戶五年實授凡千百戶照品給俸其餘月支米二石身故而子孫願代及投充者驗中方許孝宗弘治元年定皇城內門上直守衛官事例按明會典弘治元年令皇城各門各鋪上直守衛該管官旗鈐束不嚴及容情故縱所管軍人離直點視不到十名以上者各杖一百指揮千百戶衛所鎭撫總小旗以至於軍各遞降如洪武榜例調邊衛帶俸食糧差操所鎭撫亦降總旗若受財賣放者不分人贓多寡問罪亦照前例降調其畱守五衛晝夜輪流點城官員但受財賣放者一體參問降調若止是巡點不嚴以至軍士不全問罪還職其各該直宿官旗軍人點視不到一二次者送問三次以上者問發邊衛差操是年奏準朝參文武官隨從官吏人等俱官給木牌懸帶守衛官辧驗放入其謝恩見辭工滿囚人進春進歷送納錢糧諸色人等經該衙門給與牌面事畢放回人數多者給印信手本送守衛官照入是年令長安左右門鹿角柵與儻眾木內正街空地不許人畜作踐污穢擠塞犯者許錦衣衛旗校緝拿送問又令罷閒官吏在京潛住有擅入禁門交結者各門官仔細盤詰拿送錦衣衛著實打一百發煙瘴地面永遠充軍弘治四年定選補大漢將軍事例按明會典四年奏準錦衣衛大漢將軍務勾一千五百名若缺五十名方許開申選補其將軍務要身長五尺三寸以上力勝三百五十斤及無惡疾體气過犯不系正軍及犯極刑之家方許收用近例將軍有缺錦衣衛堂上官會同科道官並管領將軍官選補又例大漢將軍官旗五年一次兵部錦衣衛堂上官各一員會同兵科都給事中並管領將軍官揀選去畱內千百戶有缺就行照例推補大漢將軍有缺除將先年選定者挨補外如隨伍將軍有體貌魁偉特出眾人之上得超補見缺弘治七年令長安等門不許閒雜之人出入賣物穿走違者許兵部及巡視官將守門官軍參究按明會典云云弘治十年令各門守衛官軍只日輪給事中日輪禦史及兵部委官點閘按明會典云云弘治十三年給錦衣衛大漢將軍紅紵絲紗羅衣禁左道等人擅入皇城按明會典凡錦衣衛大漢將軍千百戶弘治十三年奏準每年給紅紵絲紗羅衣各一件自行裁置於直房內大櫃收貯遇聖駕看牲郊祀聖節正旦冬至時享大廟穿用餘日不許若有事故仍相交割又奏準凡左通邪術及燒煉丹藥之人擅入皇城夤緣求進而守衛官軍不行關防搜拿者參奏治罪武宗正徳四年定畱守五衛指揮巡點官軍等例按明會典正徳四年議準畱守五衛每日輪指揮五員領賫銅符巡點內外門鋪官軍遇夜每更一員逐一點視仍令各門守衛官置簿一扇送部印鈐門吏輪守每巡點官到卽將本人衛分職名注於該日該更之下不到不許塡注以便科道等官不時稽考其守衛員缺就令督同選補又議準營操官選補守衛者卽將營操除豁又題準守衛軍士有躲閒代替官有賣放私占辦納綱巾菜蔬等項俱聽巡視糾儀科道等官參奏重治又奏準凡守衛官軍聽點城科道等官督同該衛掌印官揀選不堪者退還營衛逃故者照數補足毋致缺少防衛又題準凡各衛官軍盔甲器械有損折破壞者三年一換工部仍委官點視又題準朝參官員跟隨人役照例大臣三人餘者一人又題準尙寶司督同各守衛官備查各衛銅牌某衛該某號牌面若干某牌系某軍懸帶遇交班之時必須兌換明白方許回還旗手等二十衛年終造文冊送司備照今附造年貌文冊內該司仍委官查點如有損失將本軍並該管官員參究治罪責限挨尋限外不獲方許給補正徳十三年更定換給大漢將軍襯甲服色例按明會典凡大漢將軍襯甲服色舊例五七年一次換給十三年令三年一給每四員名共大紅紵絲五表裏紗羅同正徳十六年定守門官科害軍人例按明會典十六年禁約守門官科害軍人並各衛指揮千百戶人等指稱科斂賣放者從重治罪世宗嘉靖三年定將軍替補例按明會典凡將軍替補嘉靖三年議準將軍上直侍衛年深授有官職者事故之日許令嫡親兒男查照舊例繼補其餘將軍事故止許收充校尉一輩不許將房族人等收補嘉靖九年定將軍淸查例及錦衣衛出辦郊祀沿途燈火葦地之令按明會典凡將軍淸查九年令兵部錦衣衛堂上官各一員會同兵科都給事中淸查見役將軍若有虛冒買閒等獘具奏處治凡采辦朝會金燈庭燎並貼買宣官及騎操馬匹並於本衛原撥蘆場內取用九年定郊禮令本衛出辦沿途燈籠火把增撥尹家灣等處葦地二段後又以葦地渰沒奏準每所差旗校五名於產有地方采納蘆葦除免雜差嘉靖十七年題準凡府軍前衛侍衛指揮等官五年一次揀選如侍衛將軍例按明會典云云嘉靖十八年車駕南巡以欽制武陳駕儀授錦衣衛陳設按明會典凡車駕巡幸錦衣衛堂上官俱從十八年南巡以欽制武陳駕儀授錦衣衛陳設令堂上官二員充前驅使五員充護蹕使二員充整頓鹵簿兼防護屬車使又令於內日輪一員騎侍就奏起落輿輦又令委千戶一員帶校尉二十名管傳放炮千百戶六十員旗校一千名聽差鎭撫司官一員聽候理刑東司房理刑官一員提調緝事千戶五員充輦乘把總千百戶二員管領各項執事兼管駕帖朝儀二員沿途總理輿輦築立封堆三員管理糧艸五十員沿途分管撥次五十員沿途輪流上直三十五員各帶旗校十名分往各站整頓燈籠燎火及選奉�輿輦良家子弟人夫嘉靖二十七年令廠衛將緝捕獲功職役造冊送部類奏按明會典凡東廠錦衣衛緝捕二十七年題準令廠衛每年終將各項獲功職役姓名勞績緣由首從的數備造文冊用印鈐蓋開送兵部附簿登記候至三年類奏下部查對相同仍行法司核實應升應賞遵照格例議擬覆奏其提督官酌量升賞取自上裁間有奇功異績優錄出一時特恩者毋輒援引陳乞該衛鎭撫鞫問各項罪犯事完具奏止開獲功人員的確首從名數用備查考毋輒議及升賞又例廠衛訪獲私造僞印朱符路引鎭撫司問明止照例給賞不許乞升穆宗隆慶二年定巡察守衛官軍例按明會典隆慶二年議準畱守等衛指揮等官兵部札行巡視郎中嚴行各衛常時巡察晝夜點守季冬會同巡視科道分別勤惰從實參舉勤職者升用曠職者降調問罪凡查點守衛軍二年題準守衛官軍三日一班輪換以辰時爲期必待新者至舊者方回如有先時而去及後時不來者卽作不到一次許畱守衛官查報治罪又題準衛官軍如查點一次不到者重責記簿二次不到者扣本月直米一半三次不到者全扣類總開送戶部臨倉扣除官軍通同欺隱者參究隆慶五年申明門官走更舊制題準巡查守衛官軍事例按明會典凡內皇城四門設走更官八員於內府給領簿籍每更各門官交互往來於簿上用印一顆爲信東華門官南至闕左門北至元武門西華門官北至元武門南至闕右門其三門官吏更赴東華西華二門亦如之隆慶五年申明舊制如總督上直官怠弛不行稽查者參是年題準內外周圍紅鋪兵部轉行巡視郎中嚴督官軍常川在鋪看守如遇換班亦須交代明白每月終具揭投遞又題準守衛官軍點驗正身置牌編伍約束稽查仍前影射躲避者事發依例遣發煙瘴衛分隆慶六年設點城指揮及造衛軍文冊置木牌以便點驗按明會典六年每衛專設點城指揮二員上下半月分管點閘是年題準將旗手等二十衛軍士備造各軍眞正姓名年貌文冊仍置木牌明書年貌給與本軍懸帶務要牌冊相同聽各衙門不時點驗如有代替等獘參治神宗萬曆二年定選退將軍襲替及驗補守衛軍並支糧例按明會典萬曆二年議準選退將軍凡應役二十年以上者其兒男準替校尉十年以上者準替力士三五年者查革其替補者俱準本身一輩是年議點城科道等官同該衛掌印官所選汰守衛官軍俱行職方司將淸勾解到軍人驗補是年題準旗手等二十衛守衛軍士每月將見在守衛直宿官軍實數並實支月糧文冊二本赴車駕司掛號一本轉送戶部撥倉支糧其官軍該班不得支糧者候下班補給萬曆十一年定兌換軍器更補老弱及操演守衛官軍例按明會典十一年題準凡守衛軍器遇每三年照例呈請兌換各軍有老弱頂名者逐名更補凡守衛官軍下班十一年題準守衛紅盔明甲官軍每月除上直日期外令下操三日隸神樞八營操演圍子手亦除分班更直外隸五軍備兵營一體隨操皇淸大淸會典上三旗設立官員

領侍衛內大臣每旗二員

一等侍衛每旗三十員

二等侍衛每旗五十員

三等侍衛每旗一百二十員

藍翎每旗五十員後侍衛藍翎俱無定員內府佐領設立官員

護軍參領每旗五員

護軍校每佐領一員

八旗設立官員

護軍統領每旗滿洲蒙古總設一員

前鋒參領每旗滿洲蒙古總設二員

護軍參領每旗滿洲蒙古總設十六員

前鋒侍衛每旗滿洲蒙古總設二員

前鋒校每旗滿洲蒙古總設十二員

護軍校滿洲蒙古每佐領一員

親軍校滿洲蒙古每親軍十名內設親軍校一

員

他庫爾使壯尼大滿洲每旗他庫爾使十名內

設壯尼大一名

內大臣侍衛隨從儀

凡朝賀常朝日皇上升殿前引大臣十員後護大臣二員於殿北階

下立候駕至前引十員兩翼排行由

寶座下兩旁至座前排立後護二員隨皇上至座上於

寶座後僉立執兵器侍衛等在後衛立俟行禮畢

後護二員在寶座後僉坐前引大臣每翼各五員在諸王前坐

散秩大臣及一等二等三等侍衛藍翎在公等

後各照品級序坐

凡元旦上元節賜上三旗大臣宴時內大臣都統大學士尙書左都

禦史在內大臣班照班次序坐副都統侍郎副

都禦史學士通政使大理卿在一等侍衛班照

班次序坐

凡遇兩宮行禮時前引大臣十員後護大臣二員俱於隆宗門內立執兵器侍衛等於幹淸門�下立候駕至前引大臣兩翼排行至太皇太后永康左門皇太后宮大門外停止執兵器侍衛等隨駕至

慈寧門

永壽門停止後護大臣隨駕入內皇上行禮時於上後侍立前引大臣十員於諸大臣班內行禮

凡遇皇上躬詣天壇地壇前引大臣十員後護大臣二員俱於

太和門北�下立執兵器侍衛等於

幹淸門�下立候駕至前引大臣兩翼排行後護大臣於上兩旁隨行到壇時執兵器侍衛等於壇下兩翼排立前引大臣於上所立�下侍立後護大臣於上所立�上稍後侍立皇上升壇行禮時後護大臣隨升壇立

凡遇皇上躬詣祈谷壇到壇時前引大臣十員於檐下兩翼排立後護大臣二員

隨入於上所立稍後兩旁侍立余儀與天地壇同

凡遇皇上躬詣太廟一應隨從儀與祈谷壇同惟執兵器侍衛等於�下排立

凡遇皇上躬詣社稷壇到壇時前引大臣十員在前排立後護大臣二員於上後侍立皇上升壇上香後護大臣隨駕升壇立余儀與祈谷壇同

侍衛部總論書經

立政周公若曰拜手稽首告嗣天子王矣用咸戒於王曰王左右常伯常任準人綴衣虎賁周公曰嗚呼休玆知卹鮮哉注

掌服器者曰綴衣執射禦者曰虎賁吳氏曰綴衣虎賁近臣之長也葛氏曰綴衣周禮司服之類虎賁周禮之虎賁氏也大全

林氏曰虎賁綴衣之類

朝夕與王處最親且密苟非其人則主徳內蔽大臣𨿽賢何所施其力哉吳氏曰綴衣幄帳也如幕人掌次之類虎賁衛王者如虎賁氏旅賁氏之類賈誼新書

等齊諸侯王所在之宮衛織履蹲夷以皇帝所在宮法論之郎中謁者受取告以官皇帝之法予之事諸侯王或不廉潔平端以事皇帝之法罪之曰一用漢事諸侯王乃事皇帝也推是則諸侯之王乃將至尊也然則天子之與諸侯臣之與下宜撰然齊等

輔佐下執事職道行典知變化以爲規是非明利害掌僕反輿馬之度羽旄旌旗之制步驟徐疾之節春夏秋冬馬之倫色居車之容登降之禮見規宜諭見過則調故職不率義則道行之任也

侍衛部名臣列傳

漢

宋昌按史記文帝本紀髙後八年七月髙後崩九月諸呂呂產等欲爲亂以危劉氏大臣共誅之謀召立代王丞相陳平太尉周勃等使人迎代王代王問左右郎中令張武等張武等議曰漢大臣皆故髙帝時大將習兵事多謀詐此其屬意非止此也特畏髙帝呂太后威爾今已誅諸呂新喋血京師此以迎大王爲名實不可信願大王稱疾毋往以觀其變中尉宋昌進曰羣臣之議皆非也夫秦失其政諸侯豪傑並起人人自以爲得之者以萬數然卒踐天子之位者劉氏也天下絕望一矣髙帝封王子弟地犬牙相制此所謂盤石之宗也天下服其彊二矣漢興除秦苛政約法令施徳惠人人自安難動搖三矣夫以呂太后之嚴立諸呂爲三王擅權專制然而太尉以一節入北軍一呼士皆左袒爲劉氏叛諸呂卒以滅之此乃天授非人力也今大臣𨿽欲爲變百姓弗爲使其黨寧能專一耶方今內有朱虛東牟之親外畏吳楚淮南瑯邪齊代之彊方今髙帝子獨淮南王與大王大王又長賢聖仁孝聞於天下故大臣因天下之心而欲迎立大王大王勿疑也代王報太后計之猶與未定卜之龜卦兆得大橫占曰大橫庚庚余爲天王夏啟以光代王曰寡人固已爲王矣又何王卜人曰所謂天王者乃天子於是代王乃遣太后弟薄昭往見絳侯絳侯等具爲昭言所以迎立王意薄昭還報曰信矣毋可疑者代王乃笑謂宋昌曰果如公言乃命宋昌參乘張武等六人乘傳詣長安至髙陵休止而使宋昌先馳之長安觀變昌至渭橋丞相以下皆迎宋昌還報代王馳至渭橋羣臣拜謁稱臣代王下車拜太尉勃進曰願請間言宋昌曰所言公公言之所言私王者不受私太尉乃跪上天子璽符代王謝曰至代邸而議之遂馳入代邸羣臣從至丞相陳平太尉周勃大將軍陳武禦史大夫張蒼宗正劉郢朱虛侯劉章東牟侯劉興居典客劉揭皆再拜言曰子弘等非孝惠帝子不當奉宗廟臣謹請與陰安侯列侯頃王后與瑯邪王宗室大臣列侯吏二千石議曰大王髙帝長子宜爲髙帝嗣願大王卽天子位代王曰奉髙帝宗廟重事也寡人不佞不足以稱宗廟願請楚王計宜者寡人不敢當羣臣皆伏固請代王西鄕讓者三南向讓者再丞相平等皆曰臣伏計之大王奉髙帝宗廟最宜稱𨿽天下諸侯萬民以爲宜臣等爲宗廟社稷計不敢忽願大王幸聽臣等臣謹奉天子璽符再拜上代王曰宗室將相王列侯以爲莫宜寡人寡人不敢辭遂卽天子位羣臣以禮次待乃使太僕嬰與東牟侯興居淸宮奉天子法駕迎於代邸皇帝卽日夕入未央宮乃夜拜宋昌爲衛將軍鎭撫南北軍上從代來初卽位施徳惠天下鎭撫諸侯四夷皆洽歡乃循從代來功臣上曰方大臣之誅諸呂迎朕朕狐疑皆止朕惟中尉宋昌勸朕朕以得保奉宗廟已尊昌爲衛將軍其封昌爲壯武侯

金日磾按漢書本傳日磾字翁叔本匈奴休屠王太子也武帝元狩中票騎將軍霍去病將兵擊匈奴右地多斬首虜獲休屠王祭天金人其夏票騎復西過居延攻祁連山大克獲於是單於怨昆邪休屠居西方多爲漢所破召其王欲誅之昆邪休屠恐謀降漢休屠王後悔昆邪王殺之並將其眾降漢封昆邪王爲列侯日磾以父不降見殺與母閼氏弟倫俱沒入官輸黃門養馬時年十四矣久之武帝遊宴見馬后宮滿側日磾等數十人牽馬過殿下莫不竊視至日磾獨不敢日磾長八尺二寸容貌甚嚴馬又肥好上異而問之具以本狀對上奇焉卽日賜湯沐衣冠拜爲馬監遷侍中駙馬都尉光祿大夫日磾旣親近未嘗有過失上甚信愛之賞賜累千金出則驂乘入侍左右貴戚多竊怨曰陛下妄得一胡兒反貴重之上聞愈厚焉日磾毋教誨兩子甚有法度上聞而嘉之病死詔圖畫於甘泉宮署曰休屠王閼氏日磾每見畫常拜鄕之涕泣然後乃去日磾子二人皆愛爲帝弄兒常在旁側弄兒或自後擁上項日磾在前見而目之弄兒走且啼曰翁怒上謂日磾何怒吾兒爲其後弄兒壯大不謹自殿下與宮人戲日磾適見之惡其淫亂遂殺弄兒弄兒卽日磾長子也上聞之大怒日磾頓首謝具言所以殺弄兒狀上甚哀爲之泣已而心敬日磾初莽何羅與江充相善及充敗衛太子何羅之弟通用誅太子時力戰得封後上知太子冤乃夷滅充宗族黨與何羅兄弟懼及遂謀爲逆日磾視其志意有非常心疑之陰獨察其動靜與俱上下何羅亦覺日磾意以故久不得發是時上行幸林光宮日磾小疾臥廬何羅與通及小弟安成矯制夜出共殺使者發兵明旦上未起何羅亡何從外入日磾奏廁心動立入坐內戶下須臾何羅�白刃從東箱上見日磾色變走趨臥內欲入行觸寶瑟僵日磾得抱何羅因傳曰莽何羅反上驚起左右拔刃欲格之上恐並中日磾止勿格日磾捽胡投何羅殿下得禽縛之窮治皆伏辜繇是著忠孝節日磾自在左右目不忤視者數十年賜出宮女不敢近上欲內其女後宮不肯其篤愼如此上尢奇異之及上病屬霍光以輔少主光讓日磾日磾曰臣外國人且使匈奴輕漢於是遂爲光副光以女妻日磾嗣子賞初武帝遺詔以討莽何羅功封日磾爲秺侯日磾以帝少不受封輔政歲餘病困大將軍光白封日磾臥授印綬一日薨賜葬具冢地送以輕車介士軍陳至茂陵謚曰敬侯日磾兩子賞建俱侍中與昭帝略同年共臥起賞爲奉車建駙馬都尉及賞賜侯佩兩綬上謂霍將軍曰金氏兄弟兩人不可使俱兩綬邪霍光對曰賞自嗣父爲侯耳上笑曰侯不在我與將軍乎光曰先帝之約有功乃得封侯時年俱八九歲宣帝卽位賞爲太僕霍氏有事萌牙上書去妻上亦自哀之獨得不坐元帝時爲光祿勛薨亡子國除元始中繼絕世封建孫當爲秺侯奉日磾後

吳

王蕃按三國吳志本傳蕃字永元廬江人也博覽多聞兼通術藝始爲尙書郎去官孫休卽位與賀卲薛瑩虞汜俱爲散騎中常侍皆加駙馬都尉時論淸之遣使至蜀蜀人稱焉還爲夏口監軍孫�初復入爲常侍與萬彧同官彧與�有舊俗士挾侵謂蕃自輕又中書丞陳聲�之嬖臣數譖毀蕃蕃體气髙亮不能承顏順旨時或迕意積以見責甘露二年丁忠使晉還�大會羣臣蕃沈醉頓伏皓疑而不悅轝蕃出外頃之請還酒亦不解蕃性有威嚴行止自若�大怒呵左右於殿下斬之衛將軍滕牧徵西將軍畱平請不能得丞相陸凱上疏曰常侍王蕃黃中通理知天知物處朝忠蹇斯社稷之重鎭大吳之龍逢也昔事景皇納言左右景皇欽嘉嘆爲異倫而陛下忿其苦辭惡其直對梟之殿堂屍骸暴棄郡內傷心有識悲悼其痛蕃如此蕃死時年三十九皓徙蕃家屬廣州二弟著延皆作佳器郭馬起事不爲馬用見害按注江表傳曰�用巫史之言謂建業宮不利乃西巡武昌仍有遷都之意恐羣臣不從乃大請會賜將吏問蕃射不主皮爲力不同科其義云何蕃思維未答卽於殿上斬蕃出登來山使親近將跳蕃首作虎跳狼爭咋嚙之頭皆碎壞欲以示威使眾不敢犯也此與本傳不同

樓元按三國吳志本傳元字承先沛郡蘄人也孫休時爲監農禦史孫�卽位與王蕃郭逴萬彧俱爲散騎中常侍出爲會稽太守入爲大司農舊禁中主者自用親近人作之彧陳親密近職宜用好人�因�有司求忠淸之士以應其選遂用元爲宮下鎭禁中侯主殿中事元從九卿持刀侍衛正身率眾奉法而行應對切直數迕�意漸見責怒後人誣白元與賀卲相逢駐共耳語大笑謗訕政事遂被詔詰責送付廣州東觀令華核上疏曰臣竊以治國之體其猶治家主田野者皆宜良信又宜得一人總其條目爲作維綱眾事乃理論語曰無爲而治者其舜也與恭己正南面而已言所任得其人故優遊而自逸也今海內未定天下多事事無大小皆當關聞動經禦坐勞損聖慮陛下旣垂意博古綜極藝文加勤心好道隨節致气宜得閒靜以展神思呼翕淸淳與天同極臣夙夜思惟諸吏之中任幹之事足委杖者無勝於樓元元淸忠奉公冠冕當世眾服其操無與爭先夫淸者則心平而意直忠者惟正道而履之如元之性始終可保乞陛下赦元前愆使得自新擢之宰司責其後效使爲官擇人隨才授任則舜之恭己近亦可得�疾元名聲復徙元及子據付交址將張奕使以戰自效陰別�奕令殺之據到交址病死元一身隨奕討賊持刀步涉見奕輒拜奕未忍殺會奕暴卒元殯斂奕於器中見�書還便自殺

晉

褚翜按晉書本傳翜字謀遠太傅裒之從父兄也父頠少知名早卒翜以才藝楨幹稱襲爵關內侯補冠軍參軍於時長沙王乂擅權成都河間沮兵於外翜知內難方作乃棄官避地幽州後河北有寇難復還鄕裏河南尹舉翜行本縣事及天下鼎沸翜招合同志將圖過江先移住陽城界潁州庾敳卽翜之舅也亦憂世亂以家付翜翜道斷不得前東海王越以爲參軍辭疾不就尋洛陽覆沒與滎陽太守郭秀共保萬氏臺時數萬口賴翜獲全明年率數千家將謀東下遇道險不得進因畱密懸司隸校尉荀組以爲參軍廣威將軍復領本縣率邑人三千督新城梁陽城三郡諸營事頃之遷司隸司馬仍督營事率眾進至汝水柴肥口復阻賊翜乃單馬至許昌見司空荀藩以爲振威將軍行梁國內史建興初復爲豫州司馬督司州軍事太傅參軍王元代翜爲郡時梁國部曲將耿奴甚得人情而專勢翜常優遇之元爲政旣急翜知其不能容奴因戒之曰卿威殺已多人情難一宜深愼之元納翜言外羈縻奴而內懷憤會遷爲陳畱將發乃收奴斬之奴餘黨聚眾殺元梁郡旣有內難而徐州賊張平等欲掩襲之郡人惶惑將以郡歸平荀組遣翜往撫之眾心乃定頃之組舉翜爲吏部郎不應召遂東過江元帝爲晉王以翜爲散騎郎轉太子中庶子出爲奮威將軍淮南內史永昌初王惇構逆徵西將軍戴若思命翜出軍赴難翜遣將領五百人從之明帝卽位徵拜屯騎校尉遷太子左衛率成帝初爲左衛將軍蘇峻之役朝廷戒嚴以翜爲侍中典徵討軍事旣而王師敗績司徒王導謂翜曰至尊當禦正殿君可啟令速出翜卽入上合躬自抱帝登太極前殿導升禦�抱帝翜及鍾雅劉超侍立左右時百官奔散殿省蕭然峻兵旣入叱翜令下翜正立不動呵之曰蘇冠軍來覲至尊軍人豈得侵逼由是兵士不敢上殿及峻執政猶以爲侍中從乘輿幸石頭明年與光祿大夫陸等出據苑城蘇逸任讓圍之翜等固守賊平以功封長平縣伯遷丹楊尹時京邑焚蕩人物雕殘翜收集散亡甚有惠政代庾亮爲中護軍鎭石頭尋爲領軍徙五兵尙書加奉車都尉監新宮事遷尙書右僕射轉左僕射加散騎常侍久之代何充爲護軍將軍常侍銜如故咸康七年卒時年六十七贈衛將軍謚曰穆子希嗣官至豫章太守

宋

卜天與按宋書本傳天與吳興余杭人也父名祖有勇幹徐赤將爲余杭令祖依隨之赤將死髙祖聞其有幹力召補隊主從徵伐封關中侯歷二縣令天與善射弓力兼倍容貌嚴正笑不解顏太祖以其舊將子使教皇子射居累年以白衣領東掖防關隊元嘉二十七年臧質救懸瓠劉興祖守白石並率所領隨之虜退罷遷領輦後第一隊撫卹士卒甚得眾心二十九年以爲廣威將軍領左細仗兼帶營祿元凶入弒事變倉卒舊將羅訓徐罕皆望風屈附天與不暇被甲執刀持弓疾呼左右出戰徐罕曰殿下入汝欲何爲天與罵曰殿下常來云何卽時方作此語只汝是賊手射賊劭於東堂幾中逆徒擊之臂斷倒地乃見殺其隊將張泓之朱道欽陳滿與天與同出拒戰並死世祖卽位詔曰日者逆豎犯蹕釁變卒起廣威將軍關中侯卜天與提戈赴難挺身奮節斬殪凶黨而旋受虐刃勇冠當時義侔古烈興言追悼傷痛於心宜加甄贈以旌忠節可贈龍驤將軍益州刺史謚曰壯侯車駕臨哭泓之等各贈郡守給天與家長稟

南齊

胡諧之按南齊書本傳諧之豫章南昌人也祖廉之治書侍禦史父翼之州辟不就諧之初辟州從事主簿臨賀王國常侍員外郎撫軍行參軍晉熙王安西中兵參軍南梁郡太守以器局見稱徙邵陵王南中郎中兵領汝南太守不拜除射聲校尉州別駕除左軍將軍不拜仍除邵陵王左軍諮議世祖頓盆城使諧之守尋陽城及爲江州復以諧之爲別駕委以事任文惠太子鎭襄陽世祖以諧之心腹出爲北中郎徵虜司馬扶風太守爵關內侯在鎭毗贊甚有心力建元二年還爲給事中驍騎將軍本州中正轉黃門郎領羽林監永明元年轉守衛尉中正如故明年加給事中三年遷散騎常侍太子右率五年遷左衛將軍加給事中中正如故諧之風形潤善自居處兼以舊恩見遇朝士多與交遊六年選都官尙書上欲遷諧之嘗從容謂諧之曰江州有幾侍中邪諧之答曰近世惟有程道惠一人而已上曰當令有二後以語尙書令王儉儉意更異乃以爲太子中庶子領左衛率諧之兄謨之亡諧之上表曰臣私門罪釁早備荼苦兄弟三人共相撫鞠嬰孩抱疾得及成人長兄臣諶之復早殞沒與亡弟二兄臣謨之銜戚家庭得蒙訓長情同極蔭何圖一旦奄見棄放吉凶分違不獲臨奉乞解所職詔不許攺衛尉中庶子如故八年上遣諧之率禁兵討巴東王子響於江陵兼長史行事臺軍爲子響所敗有司奏免官權行軍事如故復爲衛尉領中庶子本州中正諧之有識計每朝廷官缺及應遷代密量上所用人貲如其言虞悰以此稱服之十年轉度支尙書領衛尉明年卒年五十一贈右將軍豫州刺史謚曰肅

陳

韋翽按陳書韋載傳載族弟翽字子羽少有志操祖愛梁輔國將軍父幹向汝陰太守翽弱冠喪父哀毀甚至養母撫孤兄弟子以仁孝著稱髙祖爲南徐州刺史召爲徵北參軍尋監義興郡永定元年授貞毅將軍步兵校尉遷驍騎將軍領朱衣直閣驍騎之職舊領營兵兼統宿衛自梁代以來其任逾重出則羽儀淸道入則與二衛通直臨軒則升殿俠侍翽素有名望每大事恆令俠侍左右時人榮之號曰俠禦將軍尋出爲宣城太守天嘉二年預平王琳之功封淸源縣侯邑二百戶太建中卒官贈明霍羅三州刺史

北魏

王洛兒按魏書本傳洛兒京兆人也少善騎射太宗在東宮給事帳下侍從遊獵夙夜無怠性謹願未嘗有過太宗嘗獵於灅南乘冰而濟冰陷沒馬洛兒投水奉太宗出岸水沒洛兒殆將凍死太宗解衣以賜之自是恩寵日隆天賜末太宗出居於外洛兒晨夜侍衛無須臾違離恭勤發於至誠元紹之逆太宗左右惟洛兒與車路頭而已晝居山嶺夜還洛兒家洛兒鄰人李道潛相奉給晨昏往復眾庶頗知喜而相告紹聞收道斬之洛兒猶冒難往返京都通問於大臣大臣遂出奉迎百姓奔赴太宗還宮社稷獲全洛兒有功焉太宗卽位拜散騎常侍詔曰士處家必以孝敬爲本在朝則以忠節爲先不然何以立身於當世揚名於後代也散騎常侍王洛兒車路頭等服勤左右十有餘年忠謹恭肅久而彌至未嘗須臾之頃有廢替之心及在艱難人皆易志而洛兒等授命不移貞操逾懇𨿽漢之樊灌魏之許典無以加焉勤而不賞何以獎勸將來爲臣之節其賜洛兒爵新息公加直意將軍又追贈其父爲列侯賜僮隸五十戶永興五年卒贈太尉建平王賜溫明祕器載以轀輬車使殿中衛士爲之導從太宗親臨哀慟者數四焉乃鴆其妻周氏與洛兒合葬

叔孫俊按魏書叔孫建傳建長子俊字丑歸少聰敏年十五內侍左右性謹密初無過行以便弓馬轉爲獵郎太祖崩淸河王紹閉宮門太宗在外紹逼俊以爲己援俊外𨿽從紹內實忠款仍與元磨渾等說紹得歸太宗事在磨渾傳是時太宗左右惟車路頭王洛兒等及得俊等大悅以爲爪牙太宗卽位命俊與磨渾等拾遺左右遷衛將軍賜爵安城公朱提王悅懷刃入禁中將爲大逆俊覺悅舉動有異便引手掣之乃於悅懷中得兩刃匕首遂殺之太宗以俊前後功重軍國大計一以委之羣官上事先由俊銓校然後奏聞性平正柔和未嘗有喜怒之色忠篤愛厚不諂上抑下每奉詔宣外必告示殷勤受事者皆飽之而退事密者倍至蒸仍是以上下嘉嘆泰常元年卒時年二十八太宗甚痛悼之親臨哀慟朝野無不追惜贈侍中司空安成王謚孝元賜溫明祕器載以轀輬車衛士導從陪葬金陵子蒲襲爵後有大功及寵幸貴臣薨賻送終禮皆依俊故事無得逾之者初俊旣卒太宗命其妻桓氏曰夫生旣共榮沒宜同穴能殉葬者可任意桓氏乃縊而死遂合葬焉

車路頭按魏書本傳路頭代人也少以忠厚選給東宮爲太宗帳下帥善自修立謹愼無過天賜末太宗出於外路頭隨侍竭力及太宗卽位拜爲散騎常侍賜爵金鄕公加忠意將軍後攺爲宣城公太宗性明察羣臣多以職事遇遣至有杖罰故路頭優遊不任事侍宿左右從容談笑而已路頭性無害每至評獄處理常獻寬恕之議以此見重於朝太宗亦敬納之寵待隆厚賞賜無數當時功臣親幸莫及泰常六年卒太宗親臨哀慟贈侍中左衛大將軍太師宣城王謚曰忠貞喪禮一依安成王叔孫俊故事陪葬金陵

劉尼按魏書本傳尼代人本姓獨孤氏曾祖惇有功於太祖爲方面大人父婁冠軍將軍卒贈並州刺史尼少壯健有膂力勇果善射世祖見而善之拜羽林中郎賜爵昌國子加振威將軍宗愛旣殺南安王余於東廟祕之惟尼知狀尼勸愛立髙宗愛自以負罪於景穆聞而驚曰君大癡人皇孫若立豈忘正平時事乎尼曰若爾今欲立誰愛曰待還宮擢諸王子賢者而立之尼懼其有變密以狀告殿中尙書源賀賀時與尼俱典兵宿衛仍共南部尙書陸麗謀曰宗愛旣立南安還復殺之今不能奉戴皇孫以順民望社稷危矣將欲如何麗曰惟有密奉皇孫耳於是賀與尙書長孫渴侯嚴兵守衛尼與麗迎髙宗於苑中麗抱髙宗於馬上入京城尼馳還東廟大呼曰宗愛殺南安王大逆不道皇孫已登大位有詔宿衛之士皆可還宮眾咸唱萬歲賀及渴侯登執宗愛賈周等勒兵而入奉髙宗於宮門外入登永安殿以尼爲內行長進爵建昌侯遷散騎常侍安南將軍又進爵東安公尋遷尙書右僕射加侍中進封爲王出爲徵南將軍定州刺史在州淸愼然率多酒醉治日甚少徵爲殿中尙書加侍中特進髙宗末遷司徒顯祖卽位以尼有大功於先朝彌加尊重賜別戶三十皇興四年車駕北徵帝親誓眾而尼�醉兵陳不整顯祖以其功重特恕之免官而已延興四年薨子杜生襲爵世宗時寧朔將軍步兵校尉熙平初卒贈龍驤將軍朔州刺史謚曰克

隋

崔彭按隋書本傳彭字子彭博陵安平人也祖揩魏殷州刺史父謙周荊州總管彭少孤事母以孝聞性剛毅有武略工騎射善周官尙書略通大義周武帝時爲侍伯上士累轉門正上士及髙祖爲丞相周陳王純鎭齊州髙祖恐純爲變遣彭以兩騎徵純入朝彭未至齊州三十里因詐病上傳捨遣人謂純曰天子有詔書至王所彭苦疾不能彊步願王降臨之純疑有變多將從騎至彭所彭出傳捨迎之察純有疑色恐不就徵因詐純曰王可避人將密有所道純麾從騎彭又曰將宣詔王可下馬純遽下彭顧其騎士曰陳王不從詔徵可執也騎士因執而鎖之彭乃大言曰陳王有罪詔徵入朝左右不得輒動其從者愕然而去髙祖見而大悅拜上儀同及踐阼遷監門郎將兼領右衛長史賜爵安陽縣男數歲轉車騎將軍俄轉驃騎恆典宿衛性謹密在省闥二十餘年每當上在仗危坐終日未嘗有怠惰之容上甚嘉之上每謂彭曰卿當上日我寢處自安又嘗曰卿弓馬固以絕人頗知學不彭曰臣少愛周禮尙書每於休沐之暇不敢廢也上曰試爲我言之彭因說君臣戒愼之義上稱善觀者以爲知言後加上開府遷備身將軍上嘗宴達頭可汗使者於武徳殿有鴿鳴於梁上上命彭射之旣發而中上大悅賜錢一萬及使者反可汗復遣使於上曰請得崔將軍一與相見上曰此必善射聞於虜庭所以來請耳遂遣之及至匈奴中可汗召善射者數十人因擲肉於野以集飛鳶遣其善射者射之多不中復請彭射之彭連發數矢皆應弦而落突厥相顧莫不嘆服可汗畱彭不遣百餘日上賂以繒彩然後得歸仁壽末進爵安陽縣公邑二千戶煬帝卽位遷左領軍大將軍從幸洛陽彭督後軍時漢王諒初平餘黨往往屯聚令彭率眾數萬鎭遏山東復領慈州事帝以其淸賜絹五百匹未幾而卒時年六十三帝遣使弔祭贈大將軍謚曰肅子寶徳嗣

趙才按隋書本傳才字孝才張掖酒泉人也祖隗魏銀靑光祿大夫樂浪太守父壽周順政太守才少驍武便弓馬性粗悍無威儀周世爲輿正上士髙祖受禪屢以軍功遷上儀同三司配事晉王及王爲太子拜右虞候率煬帝卽位轉左備身驃騎後遷右驍衛將軍帝以才藩邸舊臣漸見親待才亦恪勤匪懈所在有聲歲餘轉右候衛將軍從徵吐谷渾以爲行軍總管率衛尉卿劉權兵部侍郎明雅等出合河道與賊相遇擊破之以功進位金紫光祿大夫及遼東之役再出碣石道還授左候衛將軍俄遷右候衛大將軍時帝每有巡幸才恆爲斥候肅遏姦非無所回避在塗遇公卿妻子有違禁者才輒醜言大罵多所援及時人𨿽患其不遜然才守正無如之何十年駕幸汾陽宮以才畱守東都十二年帝在洛陽將幸江都才見四海土崩恐爲社稷之患自以荷恩深重無容坐看亡敗於是入諫曰今百姓疲勞府藏空竭盜賊蜂起禁令不行願陛下還京帥安兆庶臣𨿽愚蔽敢以死請帝大怒以才屬吏旬日帝意頗解乃令出之帝遂幸江都待遇逾暱時江都糧盡將士離心內史侍郎虞世基祕書監袁充等多勸帝幸丹陽帝廷議其事才極陳入京之策世基盛言渡江之便帝默然無言才與世基相忿而出宇文化及弒逆之際才時在苑北化及遣驍果席徳方矯詔追之才聞詔而出徳方命其徒執之以詣化及化及謂才曰今日之事祗得如此幸勿爲懷才默然不對化及忿才無言將殺之三日乃釋以本官從事鬱鬱不得志才嘗對化及宴飲請勸其同謀逆者一十八人楊士覽等酒化及許之才執杯曰十八人止可一度作勿復余處更爲諸人默然不對行至聊城遇疾俄而化及爲竇建徳所破才復見虜心彌不平數日而卒時年七十三仁壽大業間有蘭興浴賀蘭蕃俱爲武候將軍剛嚴正直不避彊禦咸以稱職知名

唐

李多祚按唐書本傳多祚其先鞨酋長號黃頭都督後入中國世系湮遠至多祚驍勇善射以軍功累遷右鷹揚大將軍討黑水鞨誘其渠長置酒髙會因醉斬之擊破其眾室韋及孫萬榮之叛多祚與諸將進討以勞攺右羽林大將軍遂領北門衛兵張柬之將誅二張以多祚素感槪可動以義乃從容謂曰將軍居北門幾何曰三十年矣將軍擊鐘鼎食貴重當世非大帝恩乎多祚泣數行下曰死且不忘柬之曰將軍知感恩則知所以報今在東宮乃大帝子而嬖豎擅朝危逼宗社國家廢興在將軍將軍誠有意乎捨今日尙何在答曰苟緣王室惟公所使乃引天地以自誓辭气毅然柬之遂定謀以敬暉李湛爲右羽林將軍命總禁兵與多祚王同皎請太子至元武門斬關入及長生殿白武后曰諸將誅逆臣易之昌宗恐漏大謀不敢豫奏頓首請歸死後病臥顧湛曰我於而父子不薄亦豫是邪中宗復位封多祚遼陽郡王食實戶八百子承訓爲衛尉少卿湛遷大將軍趙國公食實戶五百帝祠太廟特詔多祚與相王登輿夾侍監察禦史王覿謂多祚彜人𨿽有功不宜共輿輦帝曰朕推以心腹卿勿復言崔元暉等得罪多祚畏禍及故陽厚韋氏節湣太子誅武三思多祚與成王千里率兵先至元武樓下具言所以誅三思狀按兵不戰宮闈令楊思勗方侍帝卽挺刀斬其婿羽林中郎將野呼利兵因沮潰多祚爲其下所殺二子亦見害籍沒其家景云初追復官爵並宥家屬

楊元琰按唐書桓彥範傳楊元琰者字溫虢州鄕人漢太尉震十八代孫生數歲未言相者視曰語遲者神定必爲重器及長秀眉美須髯崇肩博頤居父喪七日不食服除補梓州參軍平棘令課第一禦史府表其政璽書褒厲再擢永寧軍副使忤用事者免載初中爲安南副都護三徙爲荊府長史五遷州刺史咸有風績初張柬之代爲荊州共乘艫江中私語外家革命元琰悲涕慷慨志在王室柬之執政故引爲右羽林將軍謂曰江上之言君叵忘之今可以勉乃與李多祚等定計斬二張進云麾將軍封弘農郡公實封戶五百賜鐵券恕十死敬暉等爲武三思所構元琰知禍未已乃詭計請祝發事浮屠悉還官封中宗不許暉聞尙戲曰胡頭應祝以多鬣似胡云元琰曰功成不退懼亡我不空言暉感之然已不及計暉等死獨元琰全再遷衛尉卿又上官封願追寵其親帝哀憐贈越州都督長史李多祚死太子難元琰坐厚善系獄蕭至忠救之免睿宗立數上書乞骸骨不聽四遷刑部尙書封魏國公徙太子賓客詔設位東宮太子爲拜俄致仕開元六年卒時年七十九謚曰忠生平無畱蓄中外食其家常數十人臨終敕諸子薄葬

張知謇按唐書本傳知謇字匪躬幽州方城人徙家岐兄弟五人知元知晦知泰知默皆明經髙第曉吏治淸介有守公卿爭爲引重調露時知謇監察禦史裏行知默左臺侍禦史知謇歷十一州刺史所蒞有威嚴武后降璽書存問萬歲通天中自徳州刺史入計後奇其貌詔工圖之稱其兄弟容而才謂之兩絕又門皆列戟白雀巢其庭後數寵賜知泰歷益州長史中臺左丞兵部侍郎封陳畱縣公中宗在房州禁察苛嚴知謇與董元質崔敬嗣繼爲刺史供擬保戴不少弛帝復位拜知謇左衛將軍加云麾將軍封範陽郡公知泰禦史臺大夫加銀靑光祿大夫封漁陽郡公伯仲華首同貴時以爲榮知泰忤武三思故出爲並州刺史天兵軍使終魏州刺史謚曰定知謇歷東都副畱守左右羽林大將軍同華州刺史大理卿致仕年八十開元時卒知謇敏且亮惡請謁求進士或不才冒位視之若讎每敕子孫經不明不得舉家法可稱云

李湛按唐書李多祚傳湛者義府最幼子字興宗沈厚有度六歲授周王府文學累遷右散騎常侍襲河間郡公武后徙上陽宮畱湛宿衛頃之復爲右散騎常侍賜鐵券三思惡之貶果州刺史歷洺絳二州累遷右領軍大將軍開元十年卒贈幽州都督初義府以立武后故得宰相而湛爲中興功臣世不以其父惡爲貶云

姜�按唐書姜傳子確確子�長安中爲尙衣奉禦元宗在藩邸�識其有非常度委心焉及卽位自潤州長史召授殿中少監出入臥內陪燕私詔許捨敬坐與妃嬪連榻間擊球鬥鷄呼之不名也賜宮女�馬及它珍物前後不勝計帝在殿庭玩一嘉樹�盛贊之帝遽令徙植其家後將誅竇懷貞等�與密議以功進殿中監楚國公食封四百戶議者譏短�任遇太過帝以其藩邸舊思有以宣布之乃下詔曰殿中監楚國公�往事朕於藩國𨿽彭祖同書子陵共學不過也朕常遊長楊鄠杜間�於時奉侍數謂朕曰相王必登天位王且儲副朕叱而後止復言於朕兄弟近戚語聞太上皇太上皇奏之中宗遣嗣虢王邕等鞫問�一意保護罔或貳言宗楚客紀處納等請投�炎荒中宗特詔貶潤州長史專以忠力戴朕謂天且有命故履危蹈而無變焉朕旣卽位又參誅姦臣將厚以光寵每所撝遜造膝匪躬舉多規益而悠悠之談醜正惡直天下之人皆未及識�之功何見之異也昔漢昭帝之任霍光魏祖之明程昱朕之不徳庶幾於此且否當其悔則必滅乃否泰至於亨則所酬未補豈流言之聽而厚徳之忘哉乃謀始有之圖終可也尋遷太常卿監修國史弟晦又爲吏部侍郎有權寵宋璟以爲非久安策請抑損之開元五年下詔放歸田裏使自娛久之復爲祕書監十年坐泄禁中語爲嗣濮王嶠所劾敕中書門下究狀嶠亦王守一姻家中書令張嘉貞陰希其意傅致�獄詔免殊死杖之流欽州道病死年五十親厚坐謫死者數人世以爲冤時源乾曜方侍中不能正爲人所譏詆帝後思�舊勛令遞柩還以禮葬之存問其家追贈澤州刺史後以子尙主更贈吏部尙書仍賜封二百戶爲祠享費子慶初

陳元禮按唐書王毛仲傳陳元禮宿衛宮禁以淳篤自檢帝嘗欲幸虢國夫人第諫曰未宣敕不可輕去就帝爲止後在華淸宮正月望夜帝將出遊復諫曰宮外曠野無備豫陛下必出遊願歸城闕帝不能奪安祿山反謀誅楊國忠闕下不克至馬嵬卒誅之從入蜀還封蔡國公及李輔國遷帝西內元禮以老卒

尉遲勝按唐書本傳勝本上於闐國天寶中入朝獻名玉良馬元宗以宗室女妻之授右威衛將軍毗沙府都督歸國與安西節度使髙仙芝擊破薩毗播仙累進光祿卿安祿山反勝使弟曜攝國事身率兵五千赴難國人固畱勝勝以少女爲質而行肅宗嘉之拜特進兼殿中監廣徳中進驃騎大將軍遣還固請畱宿衛加開府儀同三司封武都郡王實封百戶勝請授國於曜詔可勝旣畱乃穿築池觀厚賓客士大夫多從之遊從徳宗至興元爲右領軍將軍歷睦王傅貞元初曜上言國中以嫡承嗣今勝讓國請立其子銳帝欲遣銳襲王勝固辭以曜久行國事人安之銳生京華不習其俗不可遣當是時兄弟讓國人莫不賢之睦府除徙原王傅卒贈涼州都督

侯仲莊按唐書李光�傳侯仲莊字仲莊蔚州人爲光�先鋒授忠武將軍禽安太淸有功累加冠軍將軍僕固懷恩以朔方反仲莊爲都將訓兵自守號爲平射人畏其鋒懷恩敗郭子儀代之引爲腹心封上谷郡王爲神策京西將徳宗幸奉天遷左衛將軍爲防城使修壘堞晝夜執戈僥循從幸興元殿軍駱谷授防禦招收使帝還都復幸奉天幾二十年卒贈洪州都督

郭曙按唐書郭子儀傳子儀子曙代宗朝累官司農卿徳宗幸奉天曙方領家兵獵苑聞蹕至伏謁道左遂從乘輿入駱谷霖雨塗潦衛兵或異語帝召謂曰朕不徳而苦公等宜執朕送朱泚以謝天下諸將皆感泣曰願死生從陛下時曙與功臣子李�韋淸令狐建李彥輔被甲請見言曰南行路險且虞姦變臣等世蒙恩今相誓願更挾帝馬許之帝還曙淸擢金吾大將軍余並爲禁軍將軍曙終祁國公

遼

蕭忽古按遼史本傳忽古字阿斯憐性忠直趫捷有力甫冠補禁軍咸雍初從招討使耶律趙三討番部之違命者及請降來介有能躍�峯而上者以儇捷相詫趙三問左右誰能此忽古被重鎧而出手不及峯一躍而上使者大駭趙三以女妻之帝聞召爲護衛時北院樞密使耶律乙辛以狡佞得幸肆行凶暴忽古伏於橋下伺其過欲殺之俄以暴雨壞橋不果後又欲殺於獵所爲親友所阻大康三年復欲殺乙辛及蕭得裏特等乙辛知而械系之考劾不服流於邊及太子廢徙於上京召忽古至殺之幹統初追贈龍虎衛上將軍

藥師奴按遼史蕭朮哲傳朮哲侄藥師奴幼穎悟謹禮法補祗候郎君大康中爲興聖宮使累遷同知殿前點檢司事上嘉其宿衛嚴肅遷右夷離畢夏王李幹順爲宋所攻求解帝命藥師奴持節使宋請罷兵通好宋從之拜南面林牙攺漢人行宮副部署幹統初出爲安宋軍節度使卒

宋

楊信按宋史本傳信瀛州人初名義顯徳中隸太祖麾下爲裨校宋初權內外馬步軍副都軍頭建隆二年領賀州刺史攺鐵騎控鶴都指揮使遷殿前都虞候領漢州防禦使幹徳初親郊爲儀仗都部署四年信病喑上幸其第賜錢二百萬五年攺靜江軍節度開寶二年散指揮都知杜廷進等將爲不軌謀泄夜啟元武門召信逮捕遲明十九人皆獲上親訊而誅之六年遷殿前都指揮攺領建武軍節度太祖嘗令禦龍直習水戰於後池有鼓噪聲信居元武門外聞之遽入服皂綈袍以見上謂曰吾教水戰爾非有他也出上目送之謂左右曰眞忠臣也九年授義成軍節度太平興國二年攺鎭寧軍並領殿前都指揮三年春以喑疾在告俄卒贈侍中信𨿽喑疾而質實自將善部分士卒指顧申儆動有紀律故見信任而終始無疑焉有童奴田玉者能揣度其意每上前奏事及與賓客談論或指揮部下必回顧玉書掌爲字玉因直達其意無失信未死前一日喑疾忽愈上聞而駭之遽幸其第信自言遭遇兩朝恩寵隆厚敍謝感慨涕泗橫集上加慰勉錫賚有差

元達按宋史本傳達初名守旻洺州雞澤人身長八尺餘負膂力善射家業農不任作苦委耒耜慨嘆而去之事任俠縱酒嘗醉見道旁槐樹拔劍斬之樹立斷達私喜曰吾聞李將軍射石虎飲羽今樹爲我斷豈神助歟嘗從少年數十百人欲起爲盜裏中老父戒之乃止時郡以戶籍調役達當送徒闕下行數捨乃悉縱之曰吾觀汝曹亦丈夫也豈樂爲是哉可善自爲計吾亦從此逝矣已而郡遣追捕至則達援弓引滿待之追者不敢近由是亡命山林間爲鄕裏患太宗居晉邸時達求見得隸帳下嘗侍太宗習射園亭命之射達射四發不中的已而連中上喜爲更其名曰達及卽位補禦龍直隊長雍熙初累遷嬀州刺史繼領本州團練使時州郡部送亡命者至闕左右諷殺之達奏曰此類竄匿者眾豈能盡殺之哉不如赦之以開其自新之路且以成好生之徳上悅因悉原之端拱二年擢侍衛步軍都虞候領幽州刺史歷北面行營都部署由常山鎭入爲京城巡檢淳化四年卒年四十二贈昭化軍節度達𨿽奮自艸野歷職戎署至交士夫能折節盡禮人以是稱之

金

石古乃按金史婁室傳婁室子仲本名石古乃體貌魁偉通女直契丹漢字其兄斡魯爲統軍愛仲才欲使通吏事每視事常在左右遇事輒問之應對如響斡魯嘆曰此子必爲令器皇統初充護衛授世襲謀克天徳元年攝其兄活女濟州萬戶部內稱治除濱州刺史以母憂去官起復知積石軍事轉同知河南尹正隆六年伐宋爲神勇軍副都總管與大軍北還除同知大興尹將兵二千益遵化屯軍備契丹遷西南路招討使兼天徳軍節度使政尙忠信決獄公平藩部不敢寇邊召爲左副都點檢宿衛嚴謹每事有規矩後來者守其法莫能易也世宗嘗謂侍臣曰石古乃入直朕寢益安五年宋人請和爲侄國不稱臣仲爲報問使仲請與宋主相見禮儀世宗曰宋主親起立接書則授之乃至宋一一如禮正隆用兵宋人執商州刺史完顏守能以歸至是仲取守能與俱還上嘉之轉都點檢兼侍衛親軍都指揮使遷河南路統軍使上曰卿在禁近小心畏愼河南控制江淮爲國重地卿益勉之賜�馬金帶玉吐鶻後有罪解職久之起爲西北路招討使攺北京畱守卒

元

髙觿按元史本傳觿字彥解渤海人世仕金祖彜徙居上黨父守忠國初爲千戶太祖九年從親王口溫不花攻黃州歿於兵觿事世祖備宿衛頗見親幸至元初立燕王爲皇太子詔選才士充官屬以觿掌藝文兼領中醞宮衛監門事又監作皇太子宮規制有法帝嘉之錫以金幣�馬因賜名失剌十八年授中議大夫工部侍郎行同知王府都總管府事十九年春皇太子從帝北幸時丞相阿合馬畱守大都專權貪恣人厭苦之益都千戶王著與髙和尙等因構變謀殺之三月十七日觿宿衛宮中西蕃僧二人至中書省言今夕皇太子與國師來建佛事省中疑之俾嘗出入東宮者雜識視之觿等皆不識也乃作西蕃語詢二僧曰皇太子及國師今至何處二僧失色又以漢語詰之倉皇莫能對遂執二僧屬吏訊之皆不伏觿恐有變乃與尙書忙兀兒張九思集衛士及官兵各執弓矢以備頃之樞密副使張易亦領兵駐宮外觿問果何爲易曰夜後當自見觿固問乃附耳語曰皇太子來誅阿合馬也夜二鼓忽聞人馬聲遙見燭籠儀仗將至宮門其一人前呼啟關觿謂九思曰他時殿下還宮必以完澤賽羊二人先請得見二人然後啟關觿呼二人不應卽語之曰皇太子平日未嘗行此門今何來此也賊計窮趨南門觿畱張子政等守西門亟走南門伺之但聞傳呼省官姓名燭影下遙見阿合馬及左丞郝禎已被殺觿乃與九思大呼曰此賊也叱衛士急捕之髙和尙等皆潰去惟王著就擒黎明中丞也先帖木兒與觿等馳驛往上都以其事聞帝以中外未安當益嚴武備遂勞使遣亟還髙和尙等尋皆伏誅二十二年遷嘉議大夫同知大都畱守司事兼少傅監久之遷中奉大夫河南等路宣慰使卒年五十三

任速哥按元史本傳速哥渤海人自幼事父母以孝稱性倜儻尢峭直�財而尙气不尙勢利義之所在必亟爲之有古俠士風而家居恂恂儒者不能過初襲父官爲右衛千戶公卿以其賢薦於朝英宗召見與語奇之由是出入禁闥待以腹心將擇重職處之未幾鐵失與倒剌沙構謀英宗遇弒遂引去自是不復出仕居常扼腕或醉歸慟哭過市時人目以爲狂莫知其意也泰定中倒剌沙用事天變屢見速哥乃密與平章政事速速謀曰先帝之讎孤臣朝夕痛心而不能報者以未有善策也今吾思之武宗有子二人長子周王正統所屬然遠居朔方難以達意次子懷王人望所歸而近在金陵易於傳命若能同心推戴以圖大計則先帝之讎可雪也速速深然之時燕帖木兒方僉樞密院事實握兵柄二人深結納之冬乃告以所謀燕帖木兒初聞之矍然因徐說之曰天下之事惟順逆兩塗以順討逆何患不克況公國家世臣與國同休戚今國難不卹他日有先我而謀者禍必及矣於是燕帖木兒許之致和元年懷王自金陵遷江陵俄而泰定帝崩倒剌沙逾月不立君物情洶洶速哥乃與速速從燕帖木兒奉豫王令率諸豪傑乘時奮義以八月四日執居守省臣發兵塞居庸諸關召文武百寮集闕下諭以翊戴大義遣使迎懷王於江陵懷王至京師羣臣請正大統遂卽皇帝位是爲文宗論功行賞擢速哥爲禮部尙書速哥辭曰臣昔備宿衛南坡之變不能勇效一死以報國士之知今日之舉皆諸將相之力在臣未足贖罪又曷敢言功乎文宗慰勉之乃拜命而其他賞賚一無所受尋遷長寧寺卿繼出爲安丰路總管又入爲壽福府總管又爲都水使者居官恂恂無幾微自伐之意人或詢以翊戴之事往往遜謝終無所言君子尢以是多之侍衛部藝文一

光祿勛箴

漢揚雄經兆宮室畫爲中外廊殿門闥限以禁界國有周衛民有藩籬各有攸保守以不岐昔在夏殷桀紂淫湎持牛之飲門戶荒亂郎𨿽執戟謁者參差殿中成市或鼓或鞞忘其廊廟而聚夫逋逃四方多罪載號載呶內不可不省外不可不淸徳人立朝議士充庭祿臣司光敢告執經

衛尉箴

前人茫茫上天崇髙其居設置山險畫爲防禦重垠累垓以難不律闕爲城衛以待暴卒國有以固民以有內各保其守永攸不敗維昔庶僚官得其人荷戈而歌中外以堅齊桓怵惕宿衛不門非其人戶廢其職曹子標劍遂成其詐軻挾匕首而衛人不寤二世妄宿敗於望夷閻樂矯詔戟者不誰尉臣司衛敢告執維

虎賁中郎箴

後漢崔駰赫矣帝臣爰奮厥武桓桓徵夫矯矯其旅王師是成戎事是禦惟鳥之鶡惟霆之發出翼王路入司階闥功成閒邪憂其萌孽

嘲褚常侍文

晉陸云六年正月以臨川府丞褚爲常侍君子謂吳於是乎能官人官人國之所廢興也古之興王惟賢是與呂望漁釣而周王枉駕�戚叩角而齊王忘寐委斯徒而縻好爵釋短褐而服龍章姬姜之非無人也親暱之愛非無懷也取彼庸賤之徒登之佐臣之列故九賢翼世而有命旣集五子佐時匡霸以濟夫惟能官人之所由也褚氏大夫之常佐遠邦之賤司才則卲矣官實陋矣而拔出羣萃超升階闥𨿽文王登師桓公取佐亦何以加之詩曰濟濟多士文王以寧言官人得才也褚常侍聞之喜曰君子之言豈虛也哉吾得此足矣君子謂褚常侍於是乎不謙謙也者致敬以存其位者也謙之不存徳無柄矣世之治也君子自以爲不足故樽節以求役於禮敬讓以求安於仁世之亂也在位者自以爲有餘故爵丰而求更厚位隆而欲復廣世之治亂恆由此作今褚侯蟬蛻槁木鵠鳴玉堂不庶幾夙夜允集眾譽而意充於一善心盈於自足足則無求盈則無戒不求則善遠之無戒則惡來之亦何以爲君子哉詩云戰戰兢兢如臨深淵愼之至也褚常侍聞是言也懼謂之昌言也而拜之君子曰褚侯其幾矣聞善而喜過又應之懼嘉服義之賢而拜讜言之辱規同禹迹義均罪己君子哉吳無君子斯焉取斯

讓散騎常侍表

陳徐陵臣聞五十知命宗師之格言六百辭滿通賢之髙槪昔墨子諸生褰裳救楚魯連隱士髙論卻秦況乎謬蒙知己寧無感激洪私過誤置以通班司憲文昌遂偕常伯今者昆吾小器諦視不見元黃鈞天並奏靜聽能聞鐘鼓𨿽神農分藥岐伯提鍼冥眾因緣難可匡救陛下嗣臨寶歷光闡大猷屬意銓衡畱情槱棫燕臺裝玉儻不精眞齊客吹竽諒宜澄簡南郊奉乘當求鄭默之才西省文辭應用羅含之學

爲楊許州讓右羽林將軍表唐宋之問臣某言伏奉今月二日制書除臣忠武將軍守右羽林將軍五色無主如驚葉縣之龍千秋來歸似對遼門之鶴中謝臣聞爲官擇人先辟之成務陳力就列古人之用心臣家本關西衣冠河曲素業將墜莫嗣英靈朱輪載輝謬承恩渥未盈一紀連刺九州西涼本六部之樞南荊乃九州之會蒲藩關左之重鎭魏郡山東之奧區宣城襟帶於吳郊許昌密邇於周室每恥政逾期月乏來暮之歌候易星霜無去思之詠集旟回復日忝恩榮熊軾往還多慚道路出居嶽牧負屍祿之譏入計河都待曠官之責不意天私俯宥睿獎曲成擢之以心膂之官賜之在爪牙之地非常之澤捧戴失圖天衛凝嚴北軍淸切風霜劍騎頓元武之仙闈龍馬旌旗環紫微之帝座掌斯嚴祕必屬親賢臣也何顏敢膺殊寵當今鵷鴻接翼文武周身咸皆實已過名位未充量臣內求諸己外愧妨賢若使愚臣苟安於私懷聖授不允於淸議陶鈞𨿽廣無路自容具實由衷讓非飾迹伏乞垂收渙汗更授瑰材軍司得人臣謂報國無任傾幸愧負之極謹詣朝堂上表陳讓以聞

原十六衛

杜牧國家始踵隋制開十六衛將軍總三十員屬官總一百二十八員署守分部夾峙禁省厥初歷今未始替削然自今觀之設官言無謂者其十六衛乎本原事迹其實天下之大命也始自貞觀中旣武遂文內以十六衛畜養戎臣外開折衝果毅府五百七十四以儲兵伍或有不幸方二三千里爲寇土數十百萬人爲寇兵蠻夷戎狄踐踏四作此時戎臣當提兵居外至如天下平一暴勃消削單車一符將命四走莫不信順此時戎臣當提兵居內當其居內也官爲將軍綬有朱紫章有金銀千百騎趍奉朝謁第觀車馬歌兒舞女念功賞勞出於曲賜所部之兵散捨諸府上府不越一千二百人三時耕稼襏襫耞耒一時治武騎劍兵矢裨衛以課父兄相言不得業他籍藏將府伍散田畝力解勢破人人自愛𨿽有蚩尢爲師帥亦不可使爲亂耳及其當居外也緣部之兵被檄乃來受命於朝不見妻子斧鉞在前爵賞在後以首爭首以力搏力飄暴交捽豈暇異略𨿽有蚩尢爲師帥亦無能爲叛者自貞觀至於開元末百三十年間戎臣兵伍未始逆篡此聖人所能柄統輕重制障表裏聖算神術也至於開元末愚儒奏章曰天下文勝矣請罷府兵詔曰可武夫奏章曰天下力彊矣請搏四夷詔曰可於是府兵內鏟邊兵外作戎臣兵伍湍奔矢往內無一人矣起遼走蜀繚絡萬里事伍彊寇十餘年中亡百萬人尾大中幹成燕偏重而天下掀然根萌燼然七聖旰食求欲除之且不能也由此觀之戎臣兵伍豈可一日使出落鈐鍵哉然爲國者不能無也居外則叛居內則篡使外不叛內不篡兵不離伍無自焚之患將保頸領無烹狗之諭古今已還法術最長其置府立衛乎近代以來於其將也獘復爲甚也人囂曰廷詔命將矣各出視之率市兒輩蓋多賫金玉負倚幽陰折券交貨所能也絕不識父兄禮義之教復無慷慨感槪之節百城千里一朝得之其彊傑愎勃者則撓削法制不使縛己斬族忠良不使違己力一勢便罔不爲寇其陰泥巧狡者亦能家算口斂委於邪幸由卿市公去郡得都四履所治指爲別館或一夫不幸而壽則戛割生人略匝天下是以天下每每兵亂湧溢齊人干耗鄕黨風俗淫窳衰薄教化恩澤擁抑不下召來災沴被及牛馬嗟乎自愚而知之人其盡知之乎且武者任誅如天時有秋文者任治如天時有春是天不能倒春秋是豪傑不能總文武是此輩受鉞誅暴乎曰於是乎在某人行教乎曰於是乎在欲禍�不作者未之有也伏惟文皇帝十六衛之旨誰復而原其實天下之大命也故作原十六衛

論宿衛

宋眞徳秀古者內外庭不分人主出入起居皆與賢士大夫遊故文帝視朝而受郎官止輦之言馳�而受袁盎攬轡之諫蓋使其日侍左右得以隨事納規則未爲無補乃盛世事也至武帝時侍中分掌乘輿服物下至器虎子之屬孔安國以儒者爲侍中特聽掌禦唾壺則其媟慢已甚然有臣如汲長孺則帝𨿽雄暴而所以禮遇之者特出丞相大將軍之上蓋所以取重者存乎其人固不因親近而遂至於玩狎也後世此意不存人主親士大夫之時少親宦官宮妾之時多𨿽輔弼股肱之臣亦不過質明趨朝鞠躬屏息搢笏奏事卑卑而前數語卽退而所與遊處親密者皆嬖幸近習之流耳況賢良方正之士脫迹艸莽而觀光上國其視黃屋之後塵重瞳之睟表遠在雲霄之上勢分隔而情意日�等威嚴而震怖易起所謂臨軒詳延之事特具文耳安得如漢世之日近淸光而得以時效忠讜乎然則賈山所言願少弛擊狐伐兔之事而求立經陳紀之計誠爲至當之論至謂必使大臣不得預宴遊方正修潔之士不得從射獵然後可以建功業則非古義也又曰夫士修之於家而壞之於天子之庭夫所謂賢良方正者取其能直言極陳以劘切上躬耳今反爲人主宴遊射獵所蠱而壞之則何以謂之賢良方正乎汲黯魏徵之流豈以日侍遊獵之故而遂不能正其身髙其節乎

侍衛部藝文二詩

贈張千牛

唐韓翃蓬萊闕下是天家上路新回白鼻騧急管晝催平樂酒春衣夜宿杜陵花

少年行

張籍少年從獵出長楊禁中新拜羽林郎獨對輦前射虎君王手賜黃金璫日日鬥鷄都市裏贏得寶刀重刻字百里報仇夜出城平明還在娼樓醉遙聞虜到平陵下不待詔書行上馬斬得名王獻桂宮封侯起第一日中不爲六郡良家子百戰始取邊城功

贈羽林將軍

李郢虯須憔悴羽林郎曾入甘泉侍武皇雕沒夜云知禦苑馬隨仙仗識天香五湖歸去孤舟月六國平來兩鬢霜惟有桓伊江上笛臥吹三弄送殘陽

扈從行

金趙秉文馬翻翻車轆轆塵土難分眞面目年年扈從春水行裁染春衫波漾綠綠韉珠勒大羽箭少年將軍面如玉車中小婦聽鳴鞭遙認飛塵郎馬足朝隨鼓聲起暮逐旗尾宿樂事從今相繼躅聖皇歲歲萬幾暇春水圍鵝秋射鹿

怯薛行

明張憲怯薛兒郎年十八手中弓箭無虛發黃昏偸出齊化門大王莊前行奪通州到城四十里飛馬歸來門未啟平明立在白玉墀上直不曾違寸晷兩廂巡警不敢疑畱守親侄尙書兒官軍但追上馬賊星夜又差都指揮都指揮宜少止不用移文捕卒李賊魁近在皇城裏

贈人爲金吾郎

於愼行陌上錦云連期門校獵旋射聲銀作鏑躡影玉爲鞭撇艸連兔淩空接兩鳶應憐漢飛將白首滯窮邊侍衛部紀事漢書張釋之傳釋之爲公車令太子與梁王共車入朝不下司馬門於是釋之追止太子梁王母入殿門遂劾不下公門不敬奏之薄太后聞之文帝免冠謝曰教兒子不謹薄太后使使承詔赦太子梁王然後得入文帝繇是奇釋之拜爲中大夫張湯傳湯子安世字子孺爲光祿勛郎有醉小便殿上主事白行法安世曰何以知其不反水漿耶如何以小過成罪郎淫官婢婢兄自言安世曰奴以恚怒誣污衣冠告署適奴蓋寬饒傳寬饒字次公遷諫大夫行郎中戶將事劾奏衛將軍張安世子侍中陽都侯彭祖不下殿門並連及安世居位無補彭祖時實下門寬饒坐舉奏大臣非是左遷爲衛司馬先是時衛司馬在部見衛尉拜謁常爲衛官繇使市買寬饒視事案舊令遂揖官屬以下行衛者衛尉私使寬饒出寬饒以令詣官府門上謁辭尙書責問衛尉由是衛官不復私使候司馬候司馬不拜出先置衛輒上奏辭自此正焉寬饒初拜爲司馬未出殿門斷其襌衣令短離地冠大冠帶長劍躬案行士卒廬室視其飲食居處有疾病者身自撫循臨問加致醫藥遇之甚有恩及歲盡交代上臨饗罷衛卒衛卒數千人皆叩頭自請願復畱共更一年以報寬饒厚徳宣帝嘉之以寬饒爲太中大夫風俗通太中大夫鄧通以佞幸吮癰瘍膿汁見愛擬於至親賜以蜀郡銅山令得鑄錢通私家之富侔於王者封君又爲微行數幸通家文帝代服衣罽襲氈帽騎駿馬從侍中近臣常侍期門武騎獵漸臺下馳射狐兔畢雉刺彘是時待詔賈山諫以爲不宜數從郡國賢良吏出遊獵重令此人負名不稱其與及太中大夫賈誼亦數陳止遊獵是時誼與鄧通俱侍中同位誼又惡通爲人數廷譏之由是疏遠遷爲長沙太傅后漢書郭憲傳憲字子橫爲光祿勛時匈奴數犯塞帝患之乃召百僚廷議憲以爲天下疲敝不宜動眾諫諍不合乃伏地稱眩瞀不復言帝令兩郎扶下殿憲亦不拜帝曰常聞關東觥觥郭子橫竟不虛也憲遂以病辭退楊仁傳仁字文義顯宗特詔補北宮衛士令引見問當世政迹仁對以寬和任賢抑黜驕戚爲先又上便宜十二事皆當世急務帝嘉之賜以縑錢及帝崩時諸馬貴盛各爭欲入宮仁披甲持戟嚴勒門衛莫敢輕進者肅宗旣立諸馬共譖仁刻峻帝知其忠愈善之拜什邡令續漢書張湛字子孝拜光祿勛光武臨朝或有惰容湛輒諫其失常乘白馬帝每見輒言白馬生且復諫矣南史王惠傳惠字令明誕從祖弟宋國初建當置郎中令武帝難其人謂傅亮曰今用郎中令不可減袁卿也旣而曰吾得其人矣曜卿不得獨擅其奇乃以惠居之冊府元龜梁蕭範爲衛尉夜中行城常因風便鞭笞宿衛欲令帝知其勤及侄修在職夜必再巡而不欲人知或問其故曰夜中警逴實有其勞主上慈愛聞之容或賜止違詔則不可奉詔則廢事且胡質之淸尙畏人知此職司之常何足自顯聞者嘆服陳書韋載傳載族弟翽永定元年授貞毅將軍步兵校尉遷驍騎將軍領朱衣直閣驍騎之職舊領營兵兼統宿衛自梁代已來其任逾重出則羽儀淸道入則與二衛通直臨軒則升殿俠侍翽素有名望每大事恆令俠侍左右時人榮之號曰俠禦將軍魏書來大千傳大千代人也父初眞從太祖避難叱候山參創業之功官至後將軍武原侯與在八議大千驍果善騎射爲騎都尉永興初襲爵遷中散至於朝賀之日大千常著禦鎧盤馬殿前朝臣莫不嗟嘆遷內幢將典宿衛禁旅大千用法嚴明上下齊肅嘗從太宗校獵見虎在髙巖上大千持�直前刺之應手而死太宗嘉其勇壯又爲殿中給事世祖踐祚與襄城公盧魯元等七人俱爲常侍持仗侍衛晝夜不離左右於栗磾傳栗磾子洛拔少以功臣子拜侍禦中散有姿容善應對恭愼小心世祖甚加愛寵因賜名焉車駕徵討恆在侍衛擢領監禦曹事從徵涼州旣平賜奴婢四十口轉監禦曹令恭宗之在東宮厚加禮遇洛拔以恭宗𨿽則儲君不宜逆自結納恆畏避屏退左轉領候官曹事頃之出爲使持節散騎常侍寧東將軍和龍鎭都大將營州刺史洛拔子烈烈子忠延昌初除都官尙書加平南將軍領左衛中正如故又加散騎常侍嘗因侍宴賜之劍杖舉酒屬忠曰卿世秉貞節故恆以禁衛相委昔以卿行忠賜名曰忠今以卿才堪禦侮以所禦劍杖相賜循名取義意在不輕其出入周旋恆以自防也忠頓首陳謝遷侍中領軍將軍忠面陳讓云臣無學識不堪兼文武之任世宗曰當今學識有文者不少但心直不如卿欲使卿劬勞於下我當無憂於上周書尉遲運傳建徳元年授運右侍伯轉右司衛時宣帝在東宮親狎諂佞數有罪失髙祖於朝臣內選忠諒鯁正者以匡�之於是以運爲右宮正二年帝幸云陽宮又令運以本官兼司武與長孫覽輔皇太子居守俄而衛刺王直作亂率其黨襲肅章門覽懼走行在所運時偶在門中直兵奄至不暇命左右乃手自闔門直黨與運爭門斫傷運手指僅而得閉直旣不得入乃縱火燒門運懼火盡直黨得進乃取宮中材木及�等以益火更以膏油灌之火勢轉熾久之直不得進乃退運率畱守兵因其退以擊之直大敗而走是日微運宮中已不守矣髙祖嘉之授大將軍賜以直田宅妓樂金帛車馬及什物等不可勝數四年出爲同州蒲津潼關等六防諸軍事同州刺史髙祖將伐齊召運參議東夏底定頗有力焉五年拜柱國進爵盧國公邑五千戶宣政元年轉司武上大夫總宿衛軍事髙祖崩於云陽宮祕未發喪運持侍衛兵還京帝卽位授上柱國唐書姜確傳確字行本以字行貞觀中爲將作少匠護作九成洛陽宮及諸苑�以干力稱多所賚賞遊幸無不從遷宣威將軍太宗選趫才衣五色袍乘六閒馬直屯營宿衛仗內號曰飛騎每出幸卽以從拜行本左屯衛將軍分典之李晟傳晟子聽字正思爲羽林時有駿馬帝在東宮使左右諷取之聽自以身宿衛不敢獻於是帝曰李聽往在軍中不與朕馬是必可任乃授檢校兵部尙書充河東節度使閻立徳傳立徳弟立本立本曾孫用之累遷右衛郎將知引駕仗金吾將軍李質升殿不解刀呵卻之請按以法左右震悚始有司以三衛執扇登殿用之奏三衛皆趫悍不宜升陛邇禦坐請以宦者代遂爲故事殷侑傳侑爲衛尉卿文宗卽位李同捷叛而王廷湊陰爲唇齒兵久不解詔五品以上官議尙書省帝銳欲討賊羣臣無敢異論者獨侑請捨廷湊而專事同捷且言願以宗社安危爲計善師攻心爲武含垢安人爲遠圖网漏吞舟爲至誡帝不納然內嘉善遼史耶律夷葛傳夷葛字蘇散檢校太師合魯之子應歷初以父任入侍數歲始爲殿前都點檢時上新卽位疑諸王有異志引夷葛爲布衣交一切機密事必與之謀遷寄班都知賜宮戶時上酗酒數以細故殺人有監雉者因傷雉而亡獲之欲加誅夷葛諫曰是罪不應死帝竟殺之以屍付夷葛曰收汝故人夷葛終不爲止復有監鹿詳穩亡一鹿下獄當死夷葛又諫曰人命至重豈可爲一獸殺之良久得免遼法麚岐角者惟天子得射會秋獵善爲鹿鳴者呼一麚至命夷葛射應弦而踣上大悅賜金銀各百兩名馬百匹及黑山東扶眞之地後穆宗被弒坐守衛不嚴被誅耶律斡臘傳斡臘字斯寧奚疊剌部人趫捷有力善騎射保寧初補護衛車駕獵頡山適豪豬伏叢莽帝射中豬突出禦者托滿捨轡而避�人鶴骨翼之斡臘復射而斃帝嘉賞及獵赤山適奔鹿奮角突前路隘不容避垂犯蹕斡臘以身當之鹿觸而顚帝謂曰朕因獵兩瀕於危賴卿以免始見爾心遷護衛太保宋史黨進傳進歷侍衛馬軍都指揮使先是禁中軍校自都虞候已上悉書所掌兵數於梃上如笏記焉太祖一日問進所掌幾何進不識字但舉梃以示於上曰盡在是矣上以其朴直益厚之嘗受詔巡京師閭裏間有畜養禽獸者見必取而縱之罵曰買肉不將供父母反以飼禽獸乎太宗嘗令親吏臂鷹雛於市進亟欲放之吏曰此晉王鷹也進乃戒之曰汝謹養視小民傳以爲笑澠水燕談錄眞宗上仙時𨿽仲春而大雪苦寒莊獻太后詔賜衛士酒獨王徳用所轄禁旅不得飲後以問徳用徳用曰衛士荷先帝恩徳厚矣今率土崩心安忍縱飲矧嗣君尙少未親萬機不幸一夫酗酒奮臂狂呼得不動人心也後大嘆息歸田錄慶曆八年正月十八日夜崇政殿宿衛士作亂於殿前殺傷四人取準備救火長梯登屋入禁中逢一宮人問寢合在何處宮人不對殺之旣而宿直都知聞變領宿衛士入搜索已復逃竄後三日於內城西北角樓中獲一人殺之時內臣楊懷敏受旨獲賊勿殺而倉卒殺之由是竟莫究其事春渚紀聞姚麟爲殿帥王荊公當軸一日折簡召麟麟不卽往荊公因奏事白之裕陵裕陵詢之麟對曰臣職掌禁旅宰相非時以片紙召臣臣不知其意故不敢擅往裕陵是之又有語麟馭下過嚴者裕陵亦因事勵之麟恐伏而對曰誠如聖訓然臣自行列蒙陛下拔擢使掌衛兵於殿庭之間此豈臣當以私恩結下爲身計耶裕陵是之金史烏古論元忠傳正隆末元忠從海陵南伐世宗卽位遼陽時太保昂爲海陵左領軍大都督遣元忠朝於行在遂授定遠大將軍擢符寶郎諭之曰朕初卽位親密無如汝者侍從宿衛宜戒不虞大定二年加駙馬都尉除近侍局使遷殿前左衛將軍從世宗獵上欲射虎元忠諫止之進殿前右副都點檢爲賀宋正旦使還轉左副都點檢坐家奴結攬民稅免官十一年復舊職明年升都點檢十五年北邊進獻命元忠往受之及還詔諭曰朕每遇卿直宿其寢必安今夏幸景明宮卿去久朕甚思之移剌道傳道除同知大興尹親軍百人長完顏阿思�非禁直日帶刀入宮其夜入左藏庫殺都監郭良臣盜取金珠點檢司執其疑似者八人掠笞三人死五人者自誣其贓不可得上疑之命道參問道持久其獄旣而阿思�鬻金事覺伏誅上曰箠楚之下何求不得柰何點檢司不以情求之乎賜掠死者錢人二百貫周其家不死者人五十貫詔自今護衛親軍百人長五十人長非直日不得帶刀入宮蒲察通傳通本名蒲魯渾中都路胡上愛割蠻猛安人也熙宗選護衛見通名以筆識之通以父老懇乞就養眾訝之曰得充侍衛終身榮貴今乃辭過人遠矣朝廷義而從之元史博爾忽傳察兒一名�盞居官山伯祖父博爾忽從太祖起朔方直宿衛爲火兒赤火兒赤者佩櫜鞬侍左右者也由是子孫世其職博爾忽從太祖平諸國宣力爲多當時與木華黎等俱以功號四傑察兒其從孫也驍勇善戰幼直宿衛太祖平燕睿宗監國聞燕京盜賊恣意殘殺直指富庶之家載運其物有司不能禁乃遣察兒耶律楚材窮治其黨誅首惡十有六人由是巨盜屏迹拜住傳英宗在東宮問宿衛之臣於左右咸稱拜住賢遣使召之欲與語拜住謂使者曰嫌疑之際君子所愼我長天子宿衛而與東宮私相往來我固得罪亦豈太子福耶竟不往

侍衛部雜錄

