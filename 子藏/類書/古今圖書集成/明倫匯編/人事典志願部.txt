

志願部藝文一

卜居

周屈平屈原旣放三年不得復見竭智盡忠蔽障於讒心煩意亂不知所從乃往見太卜鄭詹尹曰余有所疑願因先生決之詹尹乃端策拂龜曰君將何以教之屈原曰吾寧悃悃款款朴以忠乎將送往勞來斯無窮乎寧誅鉏艸茅以力耕乎將遊大人以成名乎寧正言不諱以危身乎將從俗富貴以偸生乎寧超然髙舉以保眞乎將哫訾栗斯喔咿嚅唲以事婦人乎寧廉潔正直以自淸乎將突梯滑稽如脂如韋以絜楹乎寧昂昂若千里之駒乎將泛泛若水中之鳧與波上下偸以全吾軀乎寧與騏驥抗軛乎將隨駑馬之迹乎寧與黃鵠比翼乎將與�鶩爭食乎此孰吉孰凶何去何從世混濁而不淸蟬翼爲重千鈞爲輕黃鍾毀棄瓦釜雷鳴讒人髙張賢士無名吁嗟嘿嘿兮誰知吾之廉眞詹尹乃釋策而謝曰夫尺有所短寸有所長物有所不足智有所不明數有所不逮神有所不通用君之心行君主意龜策誠不能知此事

太元賦

漢揚雄觀太易之損益兮覽老氏之倚伏省憂喜之共門兮察吉凶之同域皦皦著乎日月兮何俗聖之暗燭豈揭寵以冒災兮將噬臍之不及若飄風不終朝兮驟雨不終日雷隆隆而輒息兮火猶熾而速滅自夫物有盛衰兮況人事之所極奚貪婪於富貴兮迄喪躬而危族丰盈禍所棲兮名譽怨所集燻以芳而致燒兮膏含肥而見�翠羽媺而殃身兮蚌含珠而擘裂聖作典以濟時兮驅蒸民而入甲張仁義以爲綱兮懷忠貞以矯俗指尊選以誘世兮疾身沒而名滅豈若師由聃兮執元靜於中谷納傿祿於江淮兮揖松喬於華嶽升昆侖以散發兮踞弱水以濯足朝發軔於流沙兮夕翺翔乎碣石忽萬里而一頓兮過列仙以托宿役靑要與承戈兮舞馮夷以作樂聽素女之淸聲兮觀宓妃之妙曲茹芝英以禦餓兮飲玉醴以解渴排閶闔以窺天庭兮騎騂騩以踟躕載羨門與儷遊兮永覽周乎八極亂曰甘餌含毒難數嘗兮麟而可羈近犬羊兮鸞鳳髙翔戾靑雲兮不掛网羅固足珍兮斯錯位極離大戮兮屈子慕淸葬魚腹兮伯姬曜名焚厥身兮孤竹二子餓首山兮斷迹屬婁何足稱兮辟斯數子智若淵兮我異於此執太元兮蕩然肆志不拘攣兮

解嘲

前人客嘲揚子曰吾聞上世之士人綱人紀不生則已生則上尊人君下榮父母析人之圭儋人之爵懷人之符分人之祿紆靑拖紫朱丹其轂今子幸得遭明盛之世處不諱之朝與羣賢同行歷金門上玉堂有日矣曾不能畫一奇出一策上說人主下談公卿目如耀星舌如電光壹從壹衡論者莫當顧默然而作太元五千文枝葉扶�獨說十餘萬言深者入黃泉髙者出蒼天大者含元气纖者入無倫然而位不過侍郎擢才給事黃門意者元得毋尙白乎何爲官之拓落也揚子笑而應之曰客徒欲朱丹吾轂不知一跌將赤吾之族也往者周网解結羣鹿爭逸離爲十二合爲六七四分五剖並爲戰國士無常君國亡定臣得士者富失士者貧矯翼厲翮恣意所存故士或自盛以橐或鑿壞以遁是故鄒衍以頡亢而取世資孟軻𨿽連蹇猶爲萬乘師今大漢左東海右渠搜前番禺後陶塗東南一尉西北一侯徽以糾墨制以鑕鈇散以禮樂風以詩書曠以歲月結以倚廬天下之士雷動云合魚鱗雜襲咸營於八區家家自以爲稷契人人自以爲咎繇戴縰垂纓而談者皆擬於阿衡五尺童子羞比晏嬰與夷吾當塗者入靑雲失路者委溝渠旦握權則爲卿相夕失勢則爲匹夫譬若江湖之涯渤澥之島乘雁集不爲之多雙鳧飛不爲之少昔三仁去而殷墟二老歸而周熾子胥死而吳亡種蠡存而粵伯五羖入而秦喜樂毅出而燕懼範睢以折折而危穰侯蔡澤以噤吟而笑唐舉故當其有事也非蕭曹子房平勃樊霍則不能安當其無事也章句之徒相與坐而守之亦亡所患故世亂則聖哲馳騖而不足世治則庸夫髙枕而有餘夫上世之士或解縛而相或釋褐而傅或倚夷門而笑或橫江潭而漁或七十說而不遇或立談間而封侯或枉千乘於陋巷或擁帚篲而先驅是以士頗得信其舌而奮其筆窒隙蹈瑕而無所詘也當今縣令不請士郡守不迎師羣卿不揖客將相不俯眉言奇者見疑行殊者得辟是以欲談者捲舌而固聲欲行者擬足而投迹向使上世之士處呼今世策非甲科行非孝廉舉非方正獨可抗疏時道是非髙得待詔下觸聞罷又安得靑紫且吾聞之炎炎者滅隆隆者絕觀雷觀火爲盈爲實天收其聲地藏其熱髙明之家鬼瞰其室攫拿者亡默默者存位極者宗危自守者身全是故知元知默守道之極爰淸爰靜遊神之廷惟寂惟寞守徳之宅世異事變人道不殊彼我易時未知何如今子乃以鴟鴞而笑鳳凰執蝘蜓而嘲龜龍不亦病乎子徒笑我元之尙白吾亦笑子之病甚不遭臾跗與扁鵲也悲夫客曰然則靡元無所成名乎範蔡以下何必元哉揚子曰範雎魏之亡命也折脇拉髂免於徽索翕肩蹈背扶服入橐激卬萬乘之主界涇陽抵穰侯而代之當也蔡澤山東之匹夫也顩頤折頞涕唾流沫西揖彊秦之相搤其咽而亢其气拊其背而奪其位時也天下已定金革己平都於雒陽婁敬委輅脫挽掉三寸之舌建不拔之策舉中國徙之長安適也五帝垂典三王傳禮百世不易叔孫通起於枹鼓之間解甲投戈遂作君臣之儀得也甫刑靡敝秦法酷烈聖漢權制而蕭何造律宜也故有造蕭何律於唐虞之世則悖矣有作叔孫通儀於夏殷之時則惑矣有建婁敬之策於成周之世則繆矣有談範蔡之說於金張許史之間則狂矣夫蕭規曹隨畱侯畫策陳平出奇功若泰山響若阺隤惟其人之贍知哉亦會其時之可爲也故爲可爲於可爲之時則從爲不可爲於不可爲之時則凶夫藺先生收功於章臺四皓采榮於南山公孫創業於金馬驃騎發迹於祁連司馬長卿竊訾於卓氏東方朔割名於細君僕誠不能與此數子者並故默默獨守吾太元

解難

前人客難揚子曰凡著書者爲眾人之所好也美味期乎合口工聲調於比耳今吾子乃抗辭幽說閎意眇指獨馳騁於有亡之際而陶冶大鑪旁薄羣生歷覽者玆年矣而殊不寤亶費精神於此而煩學者於彼譬畫者畫於無形弦者放於無聲殆不可乎揚子曰兪若夫閎言崇議幽微之塗蓋難與覽者同也昔人有觀象於天視度於地察法於人者天麗且彌地普而深昔人之辭乃玉乃金彼豈好爲艱難哉勢不得已也獨不見夫翠虯絳螭之將登呼天必聳身於蒼鷹之淵不階浮雲翼疾風虛舉而上升則不能撠膠葛騰九閎日月之經不千里則不能燭六合耀八紘泰山之髙不嶕峣則不能浡滃云而散歊烝是以宓犧氏之作易也綿絡天地經以八卦文王附六爻孔子錯其象而彖其辭然後發天地之藏定萬物之基典謨之篇雅頌之聲不溫純深潤則不足以揚鴻烈而章緝熙蓋胥靡爲宰寂寞爲屍大味必淡大音必希大語叫叫大道低回是以聲之眇者不可同於眾人之耳形之美者不可混於世俗之目辭之衍者不可齊於庸人之聽今夫弦者髙張急徽追趨逐耆則坐者不期而附矣試爲之施咸池楡六莖發簫韶詠九成則莫有和也是故鍾期死伯牙絕弦破琴而不肯與眾鼓獿人亡則匠石輟斤而不敢妄斫師曠之調鐘�知音者之在後也孔子作春秋幾君子之前睹也老聃有遺言貴知我者希此非其操與

遂初賦有

序

劉歆

遂初賦者劉歆所作也歆少通詩書能屬文成帝召爲黃門侍郎中壘校尉侍中奉車都尉光祿大夫歆好左氏春秋欲立於學官時諸儒不聽歆乃移書太常博士責讓深切爲朝廷大臣非疾求出補吏爲河內太守又以宗室不宜典三河徙五原太守是時朝政已多失矣歆以論議見排擯志竟不得之官經歷故晉之域感今思古遂作斯賦以嘆往事而寄己意昔遂初之顯祿兮遭閶闔之開通跖三臺而上徵兮入北辰之紫宮侍列宿於鉤陳兮擁太常之樞極總六龍於駟房兮奉華蓋於帝側惟太階之侈闊兮機衡爲之難運懼魁杓之前後兮遂隆集於河濱遭陽侯之丰沛兮乘素波以聊戾得元武之嘉兆兮守五原之烽燧二乘駕而旣俟僕夫期而在塗馳太行之嚴防兮入天井之喬關歷岡岑以升降兮馬龍騰以起攄舞雙駟以優遊兮濟黎侯之舊居心滌蕩以慕遠兮回髙都而北徵劇彊秦之暴虐兮弔趙括於長平好周文之嘉徳兮躬尊賢而下士駕四馬而觀風兮慶辛甲於長子哀衰周之失權兮數困辱而莫扶執孫蒯於屯畱兮救王師於余吾過下虒而嘆息兮悲平公之作臺背宗周而不卹兮苟偸樂而情怠枝葉落而不省兮公族�其無人曰不悛而愈甚兮政委棄於家門載約屨而正朝服兮降皮弁以爲履寶礫石於廟堂兮面隋和而不�始建衰而造亂兮公室繇此遂卑憐後君之寄寓兮唁靖公之銅鞮越侯田而長驅兮釋叔向之飛患悅善人之有救兮勞祁奚於太原何叔子之好直兮爲羣邪之所惡賴祁子之一言兮幾不免乎䢐落雙美不必爲偶兮時有羞而不相及𨿽韞寶而求價兮嗟千載其焉合昔仲尼之淑聖兮竟隘窮乎陳蔡彼屈原之貞專兮卒放沈於湘淵何方直之難容兮柳下黜而三辱蘧瑗抑而再�兮豈材知之不足揚蛾眉而見妒兮固醜女之情也曲木惡直繩兮亦小人之誠也以夫子之博觀兮何此道之必然空下時而矔世兮自命己之取患悲積習之生常兮固明智之所別叔羣旣在皂隸兮六卿興而爲桀荀寅肆而顓恣兮吉射叛而擅兵憎人臣之若玆兮責趙鞅於晉陽軼中國之都邑兮登句注以陵厲歷雁門而入雲中兮超絕轍而遠逝濟臨沃而遙思兮忽垂意乎邊都野蕭條以寥廓兮陵谷錯以盤紆飄寂寥以荒昒兮沙埃起而杳冥回風育其飄忽兮回颭颭之泠泠薄涸凍之凝滯兮茀溪谷之淸涼漂積雪之皚皚兮涉凝露之隆霜揚雹霰之復陸兮慨原泉之淩陰激流澌之漻淚兮窺九淵之潛淋颯淒愴以慘怛兮戚風漻以冽寒獸望浪以穴竄兮鳥�翼之浚浚山蕭瑟以�鳴兮樹木壞而哇�地坼裂而憤急兮巨石破之��天烈烈以厲髙兮廖以梟牢雁邕邕以遲遲兮野鸛鳴而嘈嘈望亭隧之皦皦兮飛旗幟之翩翩回百里之無家兮路修遠之��於是勒障塞而固守兮奮武靈之精誠攄趙奢之策兮威謀完乎金城外折衝以無虞兮內撫民以永寧旣邕容以自得兮惟惕懼於竺寒攸潛溫之元室兮滌濁穢於太淸反情素於寂寞兮居華體之冥冥玩書琴以條暢兮考性命之變態運四時而覽陰陽兮總萬物之珍怪𨿽窮天地之極變兮曾何足乎畱意長恬淡以歡娛兮固聖賢之所喜亂曰處幽潛徳含聖神兮抱奇內光自得眞兮寵幸浮寄奇無常兮寄之去畱亦何傷兮大人之度品物齊兮捨位之過忽若遺兮求位得位固其常兮守信保己比老彭兮

幽通賦

後漢班固系髙頊之元冑兮氏中葉之炳靈颻凱風而蟬蛻兮雄朔野以揚聲皇十紀而鴻漸兮有羽儀於上京巨滔天而泯夏兮考遘湣以行謠終保己而貽則兮裏上仁之所廬懿前烈之純淑兮窮與達其必濟咨孤蒙之眇眇兮將圮絕而罔階豈余身之足殉兮違世叢之可懷靖潛處以永思兮經日月而彌遠匪黨人之敢拾兮庶斯言之不玷魂��與神交兮精誠發於宵寐夢登山而迥眺兮覿幽人之仿�攬葛藟而授余兮眷峻谷曰勿墜昒昕寤而仰思兮心猶未察黃神邈而靡質兮儀遺讖以臆對曰乘髙而�神兮道遐通而不迷葛��於樛木兮詠南風以爲綏蓋惴惴之臨深兮乃二雅之所祗旣訊爾以吉象兮又申之以炯戒盍孟晉以迨羣兮辰倏忽其不再承靈訓其虛徐兮佇盤桓而且俟惟天地之無窮兮鮮生民之晦在紛屯邅與蹇連兮何艱多而智寡上聖迕而後拔兮豈羣黎之所禦昔衛叔之禦昆兮昆爲寇而喪予管彎弧欲斃讎兮讎作後而成已變化故而相詭兮孰云預其終始雍造怨而先賞兮丁繇惠而被戮栗取弔於逌吉兮王膺慶於所蹙叛回穴其若玆兮北叟頗識其倚伏單治裏而外雕兮張修襮而內逼聿中和爲庶幾兮顏與冉又不得溺招路以從己兮謂孔氏猶未可安慆慆而不萉兮卒隕身乎世禍遊聖門而靡救兮𨿽覆醢其何補固行行其必凶兮免盜亂爲賴道形气發於根柢兮柯葉匯而零茂恐魍魎之責影兮羌未得其云巳黎淳耀於髙辛兮羋彊大於南汜瀛取威於百儀兮姜本支乎三趾旣仁得其信然兮仰天路而同軌東鄰虐而殲仁兮王合位乎三五戎女烈而喪孝兮伯䢐歸於龍虎發還師以成命兮重醉行而自耦震鱗漦於夏庭兮匝三正而滅姬巽羽化乎宣宮兮彌五辟而成災道修長而世短兮敻冥默而不周胥仍物而鬼諏兮乃窮宙而達幽嬀巢姜於孺筮兮旦算祀於契龜宣曹興敗於下夢兮魯衛名謚於銘謠妣聆呱而劾石兮許相理而鞠條道混成而自然兮術同原而分流神先心以定命兮命隨行以消息斡流遷其不濟兮故遭罹而贏縮三欒同於一體兮𨿽移易而不忒洞參差其紛錯兮斯眾兆之所惑周賈蕩而貢憤兮齊死生與禍福抗爽言以矯情兮信畏犧而忌鵬所貴聖人之至論兮順天性而斷誼物有欲而不居兮亦有惡而不避守孔約而不貳兮乃輶徳而無累三仁殊於一致兮夷惠舛而齊聲木偃息以蕃魏兮申重繭以存荊紀焚躬以衛上兮皓頤志而弗傾侯艸木之區別兮苟能實而必榮要沒世而不朽兮乃先民之所程觀天网之紘覆兮實棐諶而相訓謨先聖之大猷兮亦鄰徳而助信虞韶美而儀鳳兮孔忘味於千載素文信而底麟兮漢賓祚於異代精通靈而感物兮神動气而入微養流睇而猿號兮李虎發而石開非精誠其焉通兮苟無實其孰信操末技猶必然兮矧耽躬於道眞登孔昊而上下兮緯羣龍之所經朝貞觀而夕化兮猶誼己而遺形若引彭而偕老兮訴來哲而通情亂曰天造艸昧立性命兮復心弘道惟賢聖兮渾元運物流不處兮保身遺名民之表兮捨生取誼亦道用兮憂傷夭物忝莫痛兮皓爾太素曷渝色兮尙越其幾淪神域兮

顯志賦有

序

馮衍

馮子以爲大人之徳不碌碌如玉硌硌如石風興雲蒸一龍一蛇與道翺翔與時變化夫豈守一節哉用之則行舍之則藏進退無主屈伸無常故曰有法無法因時爲業有度無度與物趨捨常務道徳之實而不求當世之名闊略杪少之禮蕩佚人間之事正身直行恬然肆志顧嘗好俶儻之策時莫能聽用其謀喟然長嘆自傷不遭久棲遲於小官不得舒其所懷抑心折節意淒情悲夫伐冰之家不利�豚之息委積之臣不操市井之利況歷位食祿二十餘年而財產益狹居處益貧惟夫君子之仕行其道也慮時務者不能興其徳爲身求者不能成其功去而歸家復羈旅於州郡身愈據職家彌窮困卒離饑寒之災有喪元子之禍先將軍葬渭陵哀帝之崩也營之以爲園於是以新丰之東鴻門之上壽安之中地埶髙敞四通廣大南望酈山北屬涇渭東瞰河華龍門之陽三晉之路西顧酆鎬周秦之丘宮觀之墟通視千里覽見舊都遂定塋焉退而幽居蓋忠臣過故墟而歔欷孝子入舊室而哀嘆每念祖考著盛徳於前垂鴻烈於後遭時之禍墳墓蕪穢春秋蒸嘗昭穆無列年衰歲暮悼無成功將西田牧肥饒之野殖生產修孝道營宗廟廣祭祀然後闔門講習道徳觀覽乎孔老之論庶幾乎松喬之福上隴阪陟髙岡遊精宇宙流目八紘歷觀九州山川之體追覽上古得失之風湣道陵遲傷徳分崩夫睹其終必原其始故存其人而詠其道疆理九野經營五山眇然有思淩雲之意乃作賦自厲命其篇曰顯志顯志者言光明風化之情昭章元妙之思也其辭曰開歲發春兮百卉含英甲子之朝兮汨吾西徵發軔新丰兮徘徊鎬京陵飛廉而太息兮登平陽而懷傷悲時俗之險�兮哀好惡之無常棄衡石而意量兮隨風波而飛揚紛綸流於權利兮親雷同而妒異獨耿介而慕古兮豈時人之所�沮先聖之成論兮邈名賢之髙風忽道徳之珍麗兮務富貴之樂耽遵大路而徘徊兮履孔徳之窈冥固眾夫之所眩兮孰能觀於無形行勁直以離尢兮羌前人之所有內自省而不慚兮遂定志而弗攺欣吾黨之唐虞兮湣吾生之愁勤聊發憤而揚情兮將以蕩夫憂心往者不可攀援兮來者不可與期病沒世之不稱兮願橫逝而無由陟雍畤而消搖兮超略陽而不反念人生之不再兮悲六親之日遠陟九�而臨嶭兮聽涇渭之波聲顧鴻門而歔欷兮哀吾孤之早零何天命之不純兮信吾罪之所生傷誠善之無辜兮賫此恨而入冥嗟我思之不遠兮豈敗事之可悔𨿽九死而不瞑兮恐餘殃之有再淚汍瀾而雨集兮气滂浡而云披心拂郁而紆結兮意沈抑而內悲瞰太行之嵯峨兮觀壺口之崢嶸悼丘墓之蕪穢兮恨昭穆之不榮歲忽忽而日邁兮壽冉冉其不與恥功業之無成兮赴原野而窮處昔伊尹之幹湯兮七十說而乃信臯陶釣於雷澤兮賴虞舜而後親無二士之遭遇兮抱忠貞而莫達率妻子而耕耘兮委厥美而不伐韓盧抑而不縱兮騏驥絆而不試獨慷慨而遠覽兮非庸庸之所識卑衛賜之阜貨兮髙顏回之所慕重祖考之洪烈兮故收功於此路循四時之代謝兮分五土之刑徳相林麓之所產兮嘗水泉之所殖修神農之本業兮采軒轅之奇策追周棄之遺教兮軼範蠡之絕迹陟隴山以逾望兮眇然覽於八荒風波飄其並興兮情惆悵而增傷覽河華之泱漭兮望秦晉之故國憤馮亭之不遂兮慍去疾之遭惑流山嶽而周覽兮徇碣石與洞庭浮江河而入海兮溯淮濟而上徵瞻燕齊之舊居兮歷宋楚之名都哀羣後之不祀兮痛列國之爲墟馳中夏而升降兮路紆軫而多艱講聖哲之通論兮心愊憶而紛紜惟天路之同軌兮或帝王之異政堯舜煥其蕩蕩兮禹承平而革命並日夜而幽思兮終悇憛而洞疑髙陽邈其超遠兮世孰可與論玆訊夏啟於甘澤兮傷帝典之始傾頌成康之載徳兮詠南風之歌聲思唐虞之晏晏兮揖稷契與爲朋苗裔紛其條暢兮至湯武而勃興昔三後之純粹兮每季世而窮禍弔夏桀於南巢兮哭殷紂於牧野詔伊尹於亳郊兮享呂望於酆州功與日月齊光兮名與三王爭流楊朱號乎衢路兮墨子泣乎白絲知漸染之易性兮怨造作之弗思美關雎之識微兮湣王道之將崩拔周唐之盛徳兮捃桓文之譎功忿戰國之遘禍兮憎權臣之擅彊黜楚子於南郢兮執趙武於溴梁善忠信之救時兮惡詐謀之妄作聘申叔於陳蔡兮擒荀息於虞虢誅犁鉏之介聖兮討臧倉之訴知子反於彭城兮爵管仲於夷儀疾兵革之寖滋兮苦攻伐之萌生沈孫武於五湖兮斬白起於長平惡叢巧之亂世兮毒縱橫之敗俗流蘇秦於洹水兮幽張儀於鬼谷澄徳化之陵遲兮烈刑罰之峭峻燔商鞅之法術兮燒韓非之說論誚始皇之跋扈兮投李斯於四裔滅先王之法則兮禍寖淫而弘大援前聖以制中兮矯二主之驕奢饁齊女於絳臺兮饗椒舉於章華摛道徳之光耀兮匡衰世之眇風褒宋襄於泓谷兮表季札於延陵摭仁智之英華兮激亂國之末流觀鄭僑於溱洧兮訪晏嬰於營丘日曀曀其將暮兮獨於邑而煩惑夫何九州之博大兮迷不知路之南北駟素虯而馳騁兮乘翠云而相佯就伯夷而折中兮得務光而愈明款子髙於中野兮遇伯成而定慮欽眞人之美徳兮淹躊躇而弗去意斟愖而不兮俟回風而容與求善捲之所存兮遇許由於負黍軔吾車於箕陽兮秣吾馬於潁滸聞至言而曉領兮還吾反乎故宇覽天地之幽奧兮統萬物之維綱究陰陽之變化兮昭五徳之精光躍靑龍於滄海兮豢白虎於金山鑿巖石而爲室兮托髙陽以養仙神雀翔於鴻崖兮元武潛於嬰冥伏朱樓而四望兮采三秀之華英纂前修之姱節兮曜往昔之光勛披綺季之麗服兮揚屈原之靈芬髙吾冠之岌岌兮長吾佩之洋洋飲六醴之淸液兮食五芝之茂英揵六枳而爲籬兮築蕙若而爲室播蘭芷於中庭兮列杜蘅於外術攢射幹而雜蘼蕪兮構木蘭與辛夷光扈扈而煬耀兮紛鬱鬱而暢美華芳其發越兮時恍惚而莫貴非惜身之轗軻兮憐眾美之憔悴遊精神於大宅兮抗元妙之常操處淸淨以養志兮實吾心之所樂山峨峨而造天兮林冥冥而暢茂鸞回翔索其羣兮鹿哀鳴而求其友誦古今以散思兮覽聖賢以自鎭嘉孔丘之知命兮大老聃之貴元徳與道其孰寶兮名與身其孰親陂山谷而間處兮守寂寞而存神夫莊周之釣魚兮辭卿相之顯位於陵子之灌園兮似至人之仿�蓋隱約而得道兮羌窮悟而入術離塵垢之窈冥兮配喬松之妙節惟吾志之所庶兮固與俗其不同旣俶儻而髙引兮願觀其從容

思元賦

張衡仰先哲之元訓兮𨿽靡髙而弗違匪仁裏其焉宅兮匪義迹其焉追潛服膺以永靖兮綿日月而不衰伊中情之信修兮慕古人之貞節竦余身而順止兮遵繩墨而不跌志摶摶以應懸兮誠心固其如結旌性行以制佩兮佩夜光與瓊枝纗幽蘭之秋華兮又綴之以江蘺美襞積以酷烈兮允塵邈而難虧旣姱麗而鮮雙兮非是時之攸珍奮余榮而莫見兮播餘香而莫聞幽獨守此仄陋兮敢怠遑而捨勤幸二八之�虞兮嘉傅說之生殷尙前良之遺風兮恫後辰而無及何孤行之��兮孑不羣而介立感鸞鷖之特棲兮悲淑人之稀合彼無合其何傷兮患眾僞之冒眞旦獲讟於羣弟兮啟金縢而乃信覽蒸民之多僻兮畏立辟以危身曾煩毒以迷惑兮羌孰可與言己私湛憂而深懷兮思繽紛而不理願竭力以守義兮𨿽貧窮而不攺執雕虎而試象兮阽焦原而跟止庶斯奉信以周旋兮要旣死而後已俗遷渝而事化兮泯規矩之圓方珍蕭艾於重笥兮謂蕙芷之不香斥西施而弗禦兮縶騕裊以服箱行頗僻而獲志兮循法度而離殃惟天地之無窮兮何遭遇之無常不抑操而苟容兮譬臨河而無航欲巧笑以干媚兮非余心之所嘗襲溫恭之黻衣兮被禮義之繡裳辮貞亮以爲鞶兮雜技藝以爲珩昭彩藻以雕琢兮璜聲遠而彌長淹棲遲以恣欲兮曜靈忽其西藏恃己知而華予兮鶗鳴而不芳冀一年之三秀兮遒白露之爲霜時亹亹而代序兮疇可與乎比伉咨妒嫮之難並兮想依韓以流亡恐漸冉而無成兮畱則蔽而不彰心猶豫而狐疑兮卽岐趾而臚情文君爲我端蓍兮利肥遁以保名歷眾山以周流兮翼迅風以揚聲二女感於崇嶽兮或冰折而不營天蓋髙而爲澤兮誰雲路之不平�自彊而不息兮蹈玉階之峣崢懼筮氏之長短兮鉆東龜以觀禎遇九臯之介鳥兮怨素意之不呈遊塵外而瞥天兮據冥翳而哀鳴雕鶚競於貪婪兮我修潔以益榮子有故於元鳥兮歸母氏而後寧占旣吉而無悔兮元辰而俶裝旦余沐於淸源兮晞餘發於朝陽漱飛泉之瀝液兮咀石菌之流英翾鳥舉而魚躍兮將往走乎八荒過少�之窮野兮問三丘於句芒何道眞之淳粹兮去穢累而彯輕登蓬萊而容與兮鰲𨿽抃而不傾畱瀛州而采芝兮聊且以乎長生憑歸云而遐逝兮夕余宿乎扶桑飲靑岑之玉醴兮餐沆瀣以爲粻發昔夢於木禾兮谷昆侖之髙岡朝吾行於暘谷兮從伯禹乎稽山嘉羣神之執玉兮疾防風之食言指長沙以邪徑兮存重華乎南鄰哀二妃之未從兮翩繽處彼湘濱流目眺夫衡阿兮�有黎之圮墳痛火正之無懷兮托山陂以孤魂愁鬱鬱以慕遠兮越卬州而遨遊躋日中於昆吾兮憩炎火之所陶揚芒熛而絳天兮水泫沄而湧濤溫風翕其增熱兮惄郁悒其難聊顝羈旅而無友兮余安能乎畱玆顧金天而嘆息兮吾欲往乎西嬉前祝融而使舉麾兮纚朱鳥以承旗躔建木於廣都兮摭若華而躊躇超軒轅於西海兮跨汪氏之龍魚聞此國之千歲兮曾焉足以娛餘思九土之殊風兮從蓐收而遂䢐�神化而蟬蛻兮朋精粹而爲徒蹶白門而東馳兮雲臺行乎中野亂弱水之潺湲兮逗華陰之湍渚號馮夷俾淸津兮棹龍舟以濟予會帝軒之未歸兮悵倘佯而延佇怬河林之蓁蓁兮偉關雎之戒女黃靈詹而訪命兮樛天道其焉如曰近信而遠疑兮六籍闕而不書神逵昧其難覆兮疇克謀而從諸牛哀病而成虎兮𨿽逢昆其必噬鱉令殪而屍亡兮取蜀禪而引世死生錯其不齊兮𨿽司命其不竇號行於代路兮後膺祚而繁廡王肆侈於漢庭兮卒銜卹而絕緒尉龐眉而郎潛兮逮三葉而遘武董弱冠而司衮兮設王隧而弗處夫吉凶之相仍兮恆反側而靡所穆屆天以悅牛兮豎亂叔而幽主文斷袪而忌伯兮閹謁賊而寧後通人暗於好惡兮豈昏惑之能剖嬴擿讖而戒胡兮備諸外而發內或輦賄而違車兮孕行產而爲對愼顯於言天兮占水火而妄訊梁叟患支黎丘兮丁厥子而剚刃親所睼而弗識兮矧幽冥之可信無�攣以涬己兮思百憂以自疹彼天監之孔明兮用棐忱而佑仁湯蠲體以禱祈兮蒙厖褫以拯民景三慮以營國兮熒惑次於他辰魏顆亮以從治兮鬼亢回以斃秦咎繇邁而種徳兮樹徳懋於英六桑末寄夫根生兮卉旣雕而已育有無言而不酬兮又何往而不復盍遠迹以飛聲兮孰謂時之可蓄仰矯首以遙望兮魂惘而無儔逼區中之隘陋兮將北度而宣遊行積冰之皚皚兮淸泉沍而不流寒風淒而永至兮拂穹岫之騷騷元武縮於殼中兮螣蛇蜿而自糾魚矜鱗而並淩兮鳥登木而失條坐太陰之屏室兮慨含欷而增愁怨髙陽之相寓兮顓頊而宅幽庸織路於四裔兮斯與彼其何瘳望寒門之絕垠兮縱余�乎不周迅猋潚其媵我兮騖翩飄而不禁越谽之洞穴兮漂通川之碄碄經重陰乎寂寞兮湣墳羊之潛深追荒忽於地底兮軼無形而上浮出石密之暗野兮不識蹊之所由速燭龍令執炬兮過鐘山而中休瞰瑤溪之赤岸兮弔祖江之見劉聘王母於銀臺兮羞玉芝以療饑戴勝慭其旣歡兮又誚余之行遲載太華之玉女兮召洛浦之虙妃咸姣麗以蠱媚兮增嫮眼而蛾眉舒訬婧之纖腰兮揚雜錯之�徽離朱唇而微笑兮顏的礫以遺光獻環琨與琛縭兮申厥好之元黃𨿽色艷而賂美兮志浩蕩而不嘉雙材悲於不納兮並詠詩而淸歌歌曰天地絪縕百卉含葩鳴鶴交頸雎鳩相和處子懷春精魂回移如何淑明忘我實多將答賦而不暇兮爰整駕而亟行瞻昆侖之巍巍兮臨縈河之洋洋伏靈龜以負坻兮亙螭龍之飛梁登閬風之層城兮構不死而爲�屑瑤�以爲�兮白水以爲漿抨巫咸使占夢兮乃貞吉之元符滋令徳於正中兮含嘉秀以爲敷旣垂穎而顧本兮亦要思乎故居安和靜而隨時兮姑純懿之所廬戒庶寮以夙會兮僉供職而並迓丰隆軯其震霆兮列缺其照夜云師以交集兮凍雨沛其灑塗轙雕輿而樹葩兮擾應龍以服輅百神森其備從兮屯騎羅而星布振余袂而就車兮修�揭以低昂冠嵒嵒其映蓋兮佩綝纚以輝煌僕夫儼其正策兮八乘騰而超驤氛旄溶以天旋兮霓旌飄以飛揚撫軨軹而還睨兮心勺其若湯羨上都之赫戲兮何迷故而不忘左靑雕之犍芝兮右素威以司鉦前長離使拂羽兮後委水衡乎元冥屬箕伯以函風兮澄淟涊而爲淸曳云旗之離離兮鳴玉鸞之譻譻涉淸霄而升遐兮浮蠛蠓而上徵紛翼翼以徐戾兮焱回回其揚靈叫帝閽使辟扉兮覿天皇於瓊宮聆廣樂之九奏兮展泄泄以肜肜考治亂於律均兮意建始而思終惟般逸之無斁兮懼樂往而哀來素女撫弦而餘音兮太容吟曰念哉旣防溢而靖志兮迨我暇以翺翔出紫宮之肅肅兮集太微之閬閬命王良掌策駟兮逾髙閣之將將建罔車之幕幕兮獵靑林之芒芒彎威弧之拔刺兮射嶓冢之封狼觀壁壘於北落兮伐河鼓之磅硠乘天潢之泛泛兮浮雲漢之湯湯倚招搖攝提以低回�流兮察二紀五緯之綢繆遹皇偃蹇夭矯娩以連捲兮雜沓叢�颯以方驤戫汨飂戾沛以罔象兮爛漫麗靡藐以疊逿淩驚雷之��兮弄狂電之淫裔逾蒙鴻於宕冥兮貫倒景而髙厲廓蕩蕩其無涯兮乃今窺乎天外據開陽而俯�兮臨舊鄕之暗譪悲離居之勞心兮情悁悁而思歸魂眷眷而屢顧兮馬倚輈而徘徊𨿽遨遊以偸樂兮豈愁慕之可懷出閶闔兮降天途乘焱忽兮馳虛無雲霏霏兮繞余輪風眇眇兮震余旟繽聯翩兮紛暗曖倏眩眃兮反常閭收疇昔之逸豫兮捲淫放之遐心修初服之娑娑兮長余佩之參參文章煥以粲爛兮美紛紜以從風禦六藝之珍駕兮遊道徳之平林結典籍而爲罟兮驅儒墨而爲禽玩陰陽之變化兮詠雅頌之徽音嘉曾氏之歸耕兮慕歷阪之欽崟恭夙夜而不貳兮固終始之所服夕惕若厲以省兮懼余身之未�苟中情之端直兮莫吾知而不恧默無爲以凝志兮與仁義乎逍遙不出戶而知天下兮何必歷遠以劬勞系曰天長地遠歲不畱俟河之淸祇懷憂願得遠渡以自娛上下無常窮六區超逾騰躍絕世俗飄颻神舉逞所欲天不可階仙夫稀柏舟悄悄吝不飛松喬髙跱孰能離結精遠遊使心攜回志朅來從元謀獲我所求夫何思

慰志賦

崔篆嘉昔人之遘辰兮美伊傅之遻時應規矩之淑質兮過班倕而裁之協準矱之貞度兮同斷金之元策何天道於盛世兮超千載而垂績豈修徳之極致兮將天祚之攸適湣餘生之不造兮丁漢氏之中微氛霓郁以橫厲兮羲和忽以潛暉六柄制於家門兮王綱摧以陵遲黎共奮以跋扈兮羿浞狂以恣睢睹慢藏而乘釁兮竊神器之萬機思輔弼以偸存兮亦號咷以酬咨嗟三事之我負兮乃迫余以天威豈無熊僚之微介兮悼我生之殲夷庶明哲之末風兮懼大雅之所譏遂翕翼以委命兮受符守乎艮維恨遭閉而不隱兮違石門之髙蹤揚蛾眉於復關兮犯孔戒之冶容懿氓蚩之悟悔兮慕白駒之所從乃稱疾而屢復兮歷三祀而見許悠輕舉以遠遁兮托峻峗以幽處靜潛思於至賾兮騁六經之奧府皇載命而紹卹兮乃眷顧乎建武運欃槍以電掃兮淸六合之土宇聖徳滂以橫被兮黎庶愷以鼓舞辟四門以博延兮彼幽牧之我舉分畫定而計決兮豈云賁乎彼鄙苟遂懸車以縶馬兮絕時俗之進取嘆暮春之成服兮闔衡門以掃軌聊優遊以永日兮守性命以盡齒貴啟體之歸全兮庶不忝乎先子

達旨

崔駰或說己曰易稱備物致用可觀而有所合故能扶陽以出順陰而入春發其華秋收其實有始有極爰登其質今子韞櫝六經服膺道術歷世而遊髙談有日俯鉤深於重淵仰探遠乎九幹窮至賾於幽微測潛隱之無源然下不步卿相之庭上不登王公之門進不黨以贊己退不黷於庸人獨師友道徳合符曩眞抱景特立與士不羣蓋髙樹靡陰獨木不林隨時之宜道貴從凡於時太上運天徳以君世憲王僚而布官臨雍泮以恢儒疏軒冕以崇賢率惇徳以厲忠孝揚茂化以砥仁義選利器於良材求鏌於明智不以此時攀臺階窺紫闥據髙軒望朱闕夫欲千里而咫尺未發蒙竊惑焉故英人乘斯時也猶逸禽之赴深林�蚋之趣大沛胡爲嘿嘿而久沈滯也答曰有是言乎子苟欲勉我以世路不知其跌而失吾之度也古者陰陽始分天地初制皇綱無緒帝紀乃設傳序歷數三代興滅昔大庭尙矣赫胥罔識淳朴散離人物錯乖髙辛攸降厥趣各違道無常稽與時張弛失仁爲非得義爲是君子通變各審所履故士或掩目而淵潛或盥耳而山棲或艸耕而僅飽或木茹而長饑或重聘而不來或屢黜而不去或冒�以干進或望色而斯舉或以役夫發夢於王公或以漁父見兆於元龜若夫紛繷塞路凶虐播流人有昏墊之�主有疇咨之憂條垂藟蔓上下相求於是乎賢人授手援世之災跋涉赴俗急斯時也昔堯含戚而臯陶謨髙祖嘆而子房慮禍不散而曹絳奮結不解而陳平權及其策合道從克亂弭衝乃將鏤元圭冊顯功銘昆吾之冶勒景襄之鐘與其有事則褰裳濡足冠掛不顧人溺不拯則非仁也當其無事則躐纓整襟規矩其步徳讓不修則非忠也是以險則救俗平則守禮舉以公心不私其體今聖上之育斯人也朴以皇質雕以唐文六合怡怡比屋爲仁壹天下之眾異齊品類之萬殊參差同量壞冶一陶羣生得理庶績其凝家家有以樂和人人有以自優威械藏而俎豆布六典陳而九刑厝濟玆兆庶出於平易之路𨿽有

志願部藝文二

與羊希書

宋周朗朗爲江夏王義恭太尉參軍元嘉二十七年春朝議當遣義恭出鎭彭城爲北討大統朗聞之解職及義恭出鎭府主簿羊希從行與朗書戲之勸令獻奇進策朗報書曰羊生足下豈當適使人進哉何卿才之更茂也宅生結意可復佳耳屬華比彩何更工邪視己反復慰亦無已觀諸紙上方審卿復逢知己動以何術而能每降恩明豈不爲足下欣邪然更憂不知卿死所處耳夫匈奴之不誅有日皇居之亡辱舊矣天下孰不憤心悲腸以忿胡人之患靡衣偸食以望國家之師自智士鉗口雄人蓄气不得議圖邊之事者良淹歲紀今天子以炎軒之徳冢輔以姬呂之賢故赫然發怒將以匈奴釁旗惻然動仁欲使余氓被惠及取士之令朝發宰士暮登英豪調兵之詔夕行主公旦升雄俊延賢人者固非一日況復加此焉夫天下之士砥行磨名欲不辱其志气選奇蓄異將進善於所天非但有建國之謀不及安民之論不與至反以孝潔生議於鄕曲忠烈起謗於君采身不絓王臣之籙名不廁通人之班顚倒國門湮銷丘裏者自數十年以往豈一人哉若吾身無他伎而出值明君變官望主歲增恩賞竟不能柔心飾帶取重左右校於向士則榮己多料於今職則笑亦廣而足下方復廣吾以馳志之時求予以安邊之術何足下不知言也若以賢未登則今之登賢如此以才應進則吾之非才若是豈可欲以殞海之鬐望鼓鰓於豎鱗之肆墜風之羽覬振翮於軒毳之間其不能俱陪淥水並負靑天可無待於明見若乃闕奇謀深智之術無悅主狎俗之能亦不可復稍爲卿說但觀以上國再毀之臣望府一逐之吏當復是天下才否此皆足下所親知吾𨿽疲冗亦嘗聽君子之餘論豈敢忘之凡士之置身有三耳一則云戶岫寢欒危桂榮枺芝浮霜剪松沈雪憐肌蓄髓寶气愛魂非但土石侯卿腐鴆梁錦實乃�意天后睨目羽人次則刳心掃智剖命驅生橫議於雲臺之下切辭於宣室之上衍王徳而批民患進貞白而鴆姦猜委玉入而齊聲禮揭金出而烹勍寇使車軌一風同道共徳令功日濟而己無迹道日富而君難名致諸侯斂手天子攺觀其末則饜而出望旃而入結冤兩宮之下鼓袖六王之間俯眉�肩言天下之道徳瞋目扼腕陳從橫於四海理有泰則止而進調覺迕則反而還閒居違官交造頓罷捐慕遺憂夷毀銷譽呼以補其气繕爵以輔其生凡此三者皆志士仁人之所行非吾之所能也若吾幸病不及死役不至身蓬藜旣滿方杜長者之轍榖稼是諮自絕世豪之顧塵生�帷苔積�月又檐中山木時華月深池上海艸歲榮日蔓且室間軒左幸有陳書十篋席隅奧右頗得宿酒數壺按弦拭徽仇方校石時復陳局露初奠爵星晚歡然不覺是羲軒後也近春田三頃秋園五畦若此無災山裝可具候振飲之罷俟封勒之畢當敬觀邠酆肅尋伊鄗傍眺燕隴邪履遼衛覛我周之軫迹弔他賢之憂天當其少涉未休此欲但當實詭固物好交加或徵勢而笑其言或觀謀而害其意夫楊朱以此猶見嗤於梁人況才減楊子之器物甚魏君之意者哉若如漢宗之言李廣此固許天下之有才又知天下之時非也豈若黨巷閭裏之間忌見貞士之遭遇便謂是臧獲庸人之徒耳士固願呈心於其主露奇於所歸卿相末事也若廣者何用侯爲至乃復有致謁於爲亂之日被訕於害正之徒心奇而無由露事直而變爲枉豈不痛哉豈不痛哉若是下可謂冠負日月籍踐淵海心支身首無不通照今復出入燕河交關姬衛整笏振豪已議於帷筵之上提鞭鳴�復呵於軍�之間身超每深恩之所集心動必明主之所亮可不直議正身輔人君之過誤明目張膽謀軍家之得失操志勇之將薦俊正之士此乃足下之所以報也不爾便擐甲修戈徘徊左右衛君王之身當馬首之鏑關必固之壘交死進之戰使身分而主豫寇滅而兵全此亦報之次也如是則系匈奴於北闕無日矣亡但默默窺寵而坐謂子有心敢書薄意

懷舊志序

梁元帝吾自北守瑯臺東探禹穴觀濤廣陵面金湯之設險方舟宛委眺玉笥之幹霄臨水登山命儔嘯侶中年承乏攝牧神州戚裏英賢尙冠髦俊蔭眞長之弱柳觀茂弘之舞鶴淸酒繼進甘果徐行長安郡公爲其延譽扶風長者刷其羽毛於是駐伏熊回結駟命鄒湛召王祥顧而言曰斯樂難長誠有之矣日月不居零露相半素車白馬往矣不追春華秋實懷哉何已獨軫魂交情深宿艸故備書爵裏陳懷舊焉

言志賦

同前天文旣表人文可觀知負扆之未易信握鏡之云難差立極而補天驗璧合而珠連有庖羲之八索稱朱襄之五弦聞夏王之鑄鼎重農皇之播田𨿽車軌之未同亶彌愧於棟隆戮封豕於海內斬長狄於區中懷宿昔之玙璠並來遊於兔園悲元瑜之已逝嘆靈光之獨存想延賓於北閣因置酒於南軒聞鶯鳴而懷友聽長笛其何言夙有尙於淸靜叨再入於鄢郢東窺文命之穴南望洪崖之井遂撫運而登庸謬垂旒而捲領𨿽有愧於前英每求衣於未明召司烜而照夜觀執珪而滿庭誠𨿽休以勿休實旨酒之忘憂絕陽阿之妙舞廢�駒之善謳彼知止與知足復何營而何欲柱何用於黃金案寧勞於靑玉爾乃髙步北園用蕩囂煩桂偃蹇而臨棟石穹隆而架門對灌木之修聳觀激水之飛奔澗不風而自響天無雲而畫昏聞賓鴻之夜飛想過沛而沾衣況登樓而作賦望淮海而思歸

元覽賦

同前歲次旃蒙月建司空變淩陰之呂扇廣莫之風蕭子褰帷九水作牧三宮乃盱衡而言曰惟天爲大惟堯則之惟地蓋厚惟王國之粵我皇之握鏡實乃神而乃聖陳六聯於八則弘九職於三令運璇樞而禦宇執玉衡而齊政大矣廣矣無徳而稱俯齱齵於軒羲諒斗筲於子姒包河圖與洛書括龍官乎鳳紀超大徳於百王髙鴻名於萬祀惟天縱於副後逾啟誦而惟首旣倫儒於肅成復斷獄於長壽豈止丕莊屈膝將令班鄭捧譬衢樽而待酌若懸鐘之須扣前逾系象之外聲髙洙泗之右伊俯己之顓愚謬聯萼於天衢筮東門而畫野創南國而分墟詔伯宗以爲儐誥內史而策書用分玆於茅社從侯服而俾予類金獸以封建非桐珪以錫處爾其湘水之東卽我龜蒙魏甘露而分邑吳太平而定中鎭麟山之崔嵬傍龍迹其穹窿金城髙而相屬石燕起而依風豈連鏕於分陜羨追縱於二公彼瑯臺之作守有彭泗之嘉名殊並海之分地異魚石之所城經沈子之髙墉蓋水運之堤封謝禮樂之幹櫓閱武騎之輣衝軾錦車而前鶩驅魚軒而繼蹤無復鸞歌鳳舞惟對綠柳靑松畱吳宮之宿燕響平陵之夜鐘飛余轡而西徵戍太眞之舊營鳴節鼓之金鐲屯戎車於石城戮滔天之封豕斬橫海之長鯨每輟書而嘆息景樹徳之風聲從王役於鏡中浮文鷁而載鴻經謝亭而帳飲想彥伯之髙風度五城而騁望見三冀之無窮故以飛雲蒼隼白鱧靑桐金吾舍利鳴鶴紫宮眺方嶽乎雲間望赤�之朱殷想眞長之送別懷思曠之還山此檜�而方遠彼松舟而未閒倦旅泊於新丘同渭水之不流或千人而並唱乍萬人之相鉤毀橋由於瑗度鑿空資於仲謀睇三茅之靈祕懷九轉之仙記紫臺石室之文靑首銀函之字獨有披霧之心彌軫淩雲之志捫殷碑之愴望挹延州之髙讓井觱沸而蜿蟺勢崎嶇而低昂見傳巴之度曲開安歌之浩唱想觀樂乎朝陽憶紆衣乎夕張回余舲之美風聳余棹乎云陽彼桑梓之必敬況枌楡之舊鄕將遊目於五湖乃浩覽於姑蘇臨閶門之跨水聳重闕而開都睇太伯之卜祀爰避國於勾吳去西滸之樂政尊東夷之楷模時渡谷水之陽尙想嘉禾之方壯慶亭於吳后雄檇李於越王觀泉亭之湧波崖巍巍而峨峨張素蓋而縈洲嶼馳白馬而越江鼓洪濤於萬里曾未動於纖羅及戾止乎東甌登玉笥與銅牛山東武而遙集雁南海而飛浮巖亭亭其似蓋气岧岧其若樓登舜橋而延首瞰禹井而淹畱禦史之�猶在督護之門不修𨿽濫同於借寇愧人瘼之何求皇覽揆余之忠誠詔入謁於承明旣攝州於淮海且作尹乎中京慕張生之摘伏挹邊延之勵精珥金貂而待問鳴玉佩而趨庭兼三河及三輔總九緯乎九經揚王庭之俊選聞褎然於前則時濫假於中臺掌邦教之觀國乍南宮而薦士且右鄕而表徳判辟雍之樂語辧金馬之儒墨驅安車以騁望壯天居之麗極詳夫皇王爰處本無定所堯都平陽舜在冀方元王居亳成周卜洛故知黃旗紫蓋域中爲天地之所合風雨之所會蔭美气之蔥蔥浮卿云之靄靄聳梁山而成闕縈長淮而似帶昔者甘泉暉章平樂未央淩霄飛雨麒麟鳳凰九華仁壽百福明光玉階紫闈雕柱錦墻木蘭爲棟文杏爲梁溫臺冬燠秋�夏�甲乙之帳庚辛之枋未有祗園之右齊之仁壽用擬舟航長爲稱首日殿月宮金池珠叢七重迢遞千柱玲瓏虹橋左跨雁苑南通紫紺之堂臨水靑蓮之臺帶風及夫皦光未旭更籌曙促猶然陽燧之火尙執驪龍之燭或帶桃花之綬乍響元山之玉爰八命而建旟誠非親而勿居應鳴鞞於龍角覆緹幕於熊車開轅門於淮渚泛艅皇之容與吟紫驑之長歌奏元云之疊鼓開右座而納文設左廣而投武旣風起而雲飛復摧班而拉虎泛樓船而郁紆憶霸楚之雄圖悲騅馬之不逝忘逐鹿之長驅豈烏江之天險資赤帝之神符於是途經灌壘水分當利彼吳王之連和延魏後之交質趙將軍之建節辛侍中之奉使亮鼎足其何言限修江而爲二泊九井而問津蓋六服之都會方函谷之設險譬魯陽之襟帶觀棄繻之裂帛見髙車之輔軑顧濡須之故巘每當食而忘飯斗二虎於江干爭兩龍於修�旣凱捷而來旋遂鳴鐃而獨返彼銅山之可傷何驕容之無方已築長洲之苑復實海陵之倉遂稱兵而內侮宜朝起而夕亡原西陵以肇基始衝梯於士治載爲前茅之首實表勤王之師同薏苡之興謗成貝錦之深疑良弓藏而髙鳥盡入不謙而出不辭遊雷中而徜徉遇日吉而辰良祀公瑾以桂酒薦忠肅以椒漿實討曹之英策蓋謀桓之祕方衣披披而屢舞神欣欣而樂康弔劉安於下雉聊載懷於惇史或策杖而龍飛或叱石而羊起將�鳴於天上遂埋魂於蒿裏匪仙道之云僞蓋爲仁其由己經釣臺而髙邁過鄂渚而西浮變靑門之三襲爲黃塵之一丘城逶迆而中斷階��而半畱分沙羨而啟鎭卽開蕃於夏州星尙連於翼軫捨兼分於鬥牛麗滄浪之水淸良信美乎濯纓嗟其釣而非釣復何慮而何營羌有願而不獲拂蘭橈而上徵冬已謝而春辭聊方舟而水嬉看白沙而似雪望卻月而成眉臨石渚其如鏡玩弱柳其猶絲停赤壁而延佇聊愴望而方思吳水鄕之舟�魏陸產之臯貔本吳長而魏短況地利與天時結憤風而炎上燎原火於驚颸灰霧霏而擊馬箭參差而麗龜成班車之逸气碎當途於鹿麋分洞庭於吳上限東益於巴丘如淄澠之相別似涇渭之分流𨿽滔滔而直瀉終耿耿而橫浮想蘭香之薦枕懷娥皇之夜遊若夫子瑜設險之記閻遨遊泳之地旣下車而踐境早詢求於方誌曉泊鬻拳之津夕瞻荒谷之寺居柳下而布徳坐棠陰而髙視班六條於宰邑賢十部於從事每題輿於仲舉豈虛名乎叔治藉務隙於登臨乃紛吾之本志時復設羽蓋揚旌�乘雕玉從貝帶浮雲起登髙唐泛枉渚望涔陽荊棘生於龍門之下狐兔穴於馬牧之旁臨章華而流盼見舊楚之淒�試極目乎千里何春心之可傷其舊渚宮也夾江帶阡布濩井田通達交道髙門接連人要水心之�家有給耕之田旣追隨而得性實燕處而超然若平臺之中觀閣相通雄梁渡水壯翼臨空金堤之路銅鞮之宮閣寫淩霄樓布麗譙橫走馬而爲觀擬牽牛而作橋爾乃樹之榛栗椅桐梓漆三色黃甘千戶朱橘桃蔭井而成蹊萍浮江而泛實蟬鳴枝而候稻範飛冠而吐蜜復有水底石發山筋地骨書帶新抽屏風互發反魂長生靈壽女貞金鹽玉豉堯韭舜榮交讓之目代謝之名忘憂長樂枇杷鼓箏竹則篔簹綠交戰策皮淚沾虞後龍還葛陂便娟防露檀欒夾池聊右書而左琴且繼踵於華陰彼門人之問道各家求而有心先鉛擿於魚魯乃紛定於陶陰識三家之云謬知五門之可尋時仰稟於皇討巴濮於裨鯈乃稜威於華墨出車檻之云修觀月窟之入附睹日勒之來遊旣虎牙而成號又龍額而爲侯仰皇徳之洪深疑朱離於侏任見白題之蹋鼓看烏孫之學琴獻桂條之良贐奉桃枝之怪琛嗤聚米於馬援哂畫地於臧旻彼蠢爾之爲梗伊憑陵而未靜異黃金於黑山非綠林於靑嶺余喟然以指蹤實濟寬而持猛負步光之文劍驚漢陽之夕景麾靈琚之左轉光玳簪而右篸白雲生而陣合紅塵起而軍暗於是驅驌驦命蹶張回翠蓋之金瓜臨絳宮之玉堂擬都護之戊己模荊尸之甲裳作齊軍之減燕師之臥墻觀田畯於虞澤命車右而前驅猶從戎於細柳若驅馬於長楡矜猿鳴之抱木傷兔走之依株每愀然而作色方載馳而轉軾閱放麑而興憫對亂鱗而動惻矧髙宴於城隅駐五馬而踟躕乃有靑琴碧玉絳樹綠珠西河王豹東野綿駒蘭缸夕然合璧斜天照流風之回雪映出水之初蓮非吾心之所悅曾未始而流連濫叨榮於分陜逾一紀之星躔子旣生而冠字嗟畱滯以回邅罷臨邊之瑞節觀楚黎之臥轍向秋野之蒼茫對寒江之幽咽散歸云之郁蓊吐長風之飉聞羌笛之哀怨聽胡笳之淒切慘余袂兮淚成行攀余轅兮不忍別奉信珪而入朝驅駟馬而乘軺旣總司於戎旅亦兼飾於丰貂登贙踞而目極忽平原之已超帶方逵之九軌接馳道之三條彼重門之擊柝馮霞起以建標雜丹樓以藻井間靑山於綺寮瞰落星之嵷巃睹火之迢繞郁如蓬萊之臨滄海憬如昆侖之出絳霄函夏之所覿江漢之所朝若夫天不愛道地不愛寶賓連紫達華平朱艸麒麟五色飛兔雙翼集我君圃之旁遊我帝梧之側於斯時也天子郊禘於員丘髙玉簡於東漢邁金版於西周奏蒼璧而服大裘樂有云翹之舞牲非栗之牛設黃琮而禮地望方澤乎神州節會咸池之管冕無繁露之旒觀三農乎九穀薦黍稷之穜稑命甸師而淸塵詔封人而出宿敬靑壇而致虞動翠耜而祈谷時季春之上已臨祓禊乎沼沚杏花發於露寒棘實浮於蒙汜爰長久之禦節采日精於山趾天策夜而動星鉤陳朝而按軌予是時也陪玉軑飾金羈驅騄駬躍翠羆乘倜儻控權奇寶�昭晰彩陸離乍俯馬足時仰月支見靈烏之占巽觀司南之候離習執鞭而珥筆𨿽日夕而忘疲奧重明堂地景已乎正陽乃八�而四達開上圓而下方置陰鑑之明水設珪瓚而盈觴誶天官乎冢宰服端委而辧方虔植物之薀藻鄙將饗之牛羊藉鴻私而置傳復推轂而懷方溯蛟川於匯澤沿鵠塞於潯陽何蠡川之浩浩而匡岫之蒼蒼其匡岫也盤紆崷崒�嶙郁嵂峻極於天干霄秀出岑嵚崎嶬烏兔蔽虧岈豁闓背原面野噴飛流於天末鼓雷霆於巖下聳髙館於雲中聯叢祠於星社雕甍綺閣吁可畏其欲落雲霧杳冥縈萬嶺而俱靑照曜山莊岧峣石梁雁門余帳隆安故�鏡臨江而分影鑪銜花而共香若乃羽族徘徊察風應雷鴛鴦感夢幹鵲知來露華挾雌而嘯侶銜環帶壠而含猜孔接影而颻揚鶄交頸而毰毸爾其彭蠡際天用長百川沸渭渝溢瀲淡連延大則浩汗滉漾細則澆灌潺湲遇神�之弗爽彼所報之無愆且摶搖以九萬乍髙�而三千其中則有瀺灂嘉魚燕羽龍須戴星含石蒲身雉軀乍浮圓鏡時泛明珠報蕩子之長信送仙人之短書恥觀魚而爲樂解舒雁於髙繳必冀孔愉之龜當如噲參之鶴愾衝冠而發憤嗟吾人之施薄觀進退於我生每篤靖而居貞羞爲金穀之富不矯石閭之淸每鞠躬而遵節藉王道之旣平貴靜者人所便予得之於自然非三百之不足惜五十於丰年笑污斜之行潦喜甘雨於石田飛新梅於倡粉拂輕絮於房綿月芝抽而曉落燈花開而夜然菊從風而金散荷帶水而珠圓已寤歌於折柳復行吟而采蓮課七分與六日推兩地於參天夕章程而鉤股亦剡注而參連幼墳籍以自娛迄方今而不渝雲气芝英之簡懸鍼倒薤之書緘乎蒸栗之帙飾乎酸棗之珠擬河獻之畱眞希淳儒之席珍笑彭之下士聊重義而自欣鑿戶牖而長望混木雁而兼陳嗟今來而古往方絕筆於獲麟

七契

蕭統奚斯逸士肥遁棄榮蓮峯於焉�迹灌木是用庇形口不悅於五味心不娛於八聲鄙巢父之稱哲笑蘇門之爲英鵠蓋龍旗初不關意鳳吹鼉鼓終不屑情跨四海而擅美邁三古而振名居山林而不返終無慮而無營於是辯博君子詞若湧泉言逾卻秦之魯辯超稷下之田欲抑則大鵬垂翅欲抗則尺鷃衝天聞逸士之懷寶乃拂衣而造焉駕兩驂之如手乘輕車之若流爰自畿甸徑造山周傍瞻虹見俯眺云浮鳴禽聒耳零霧蔽眸惟一壑之爲阻無三徑之可求於是披榛陟路援蘿踐崿𨿽跋涉而不休睹逸士之所托其爲居也寂焉而靡所聽瞑然而無所瞻三春蔓戶八桂攢檐蓽門鳥宿圭竇狐潛風來室搖霧下�沾實人迹之罕至逸士於此而獨淹君子曰蓋聞智士不希狷介仁者莫有迷邦傅說終受殷爵呂望遂啟齊封余敬吐誠而畢子能畱志而見從乎逸士曰鄙人固陋自潛幽藪必枉話言敬聆金口君子曰若夫夾鍾之節春景依遲碧樹初�綠艸含滋春臺之樂信矣熙熙於是百金之士萬鍾之家招搖隆富徵集豪華駕紫驑之馬乘靑蓋之車出自髙宇行無狹斜陶嘉月而結交遊藉芳辰而宴朋友望宜春以隨肩入長楊以攜手金盤薦美藉之珍玉杯沈縹淸之酒義曰和神事非爽口於是娛樂未終畱光將夕飛觴引滿奮袖舉白投轄安坐歡甚促席以會雕虫之賓加有淸談之客論同炙輠藻若淩雲戴憑不能髙其說相如不能擅其文無元不析無細不分搦簡玉振下筆蘭芬乃亦六郡莫擬非直三蜀蔑聞屬虞泉气晚朗月潛曜淸卮未闌宵景方照奇舞遞作名謳斯召約綽妍姿嬋嫣宜笑綺縠風吹珠璣星耀齊竽揚參差之響趙瑟奏鏗鏘之妙玆亦遊燕之至娛子能偕此而爲樂乎逸士曰輕蕩遊觀非予所�得性行樂從好山南君子曰輔性和神實惟至味非直方今見重乃亦自古攸貴不周之和調腸補胃雜以龍肝玃炙豹舌猩唇劉氏之醢範公之麟鶬出雲際鱘來江岷蒲俎芬馥古聖所珍其酒則蒼梧九醞中山千日取譬湛露擬之飴蜜百味交馳三雅間出若其珍異則修筵斯溢千品萬類不可詳悉西母靈桃南楚萍實東陵之瓜北燕之栗湖畔之柿江陰之橘張掖白柰恆陽黃梨河東洗犬隴蜀蹲鴟並怡神甘口窮美極滋加以伊公調和易氏燔爨傳車渠之�置靑玉之案瑤俎旣已麗奇雕盤復爲美玩子能與予而享之乎逸士曰甘膬腸腐五味口爽伊人素畜無羨方丈君子曰千里之駒出自余吾伯樂所選伏波所模通肩合相平腹應圖激電比速躡景競驅騰黃弗敢擬駿赤兔莫與爭途異態蹥蜷奇姿猗倚逸足驟反遊雲移駛形函遊華日不暇徙乃飾金羈之昭晰加以玉鞍之輝煥連幹麗靡輕蘇燦爛逸气旣爲勝矚美飾重成壯觀蹄蹶紅塵膺流絳汗風起龍驤灰聲鳥散自古迄今人誰不玩逸士能就予而乘之乎逸士曰遊逸輕佻策馬爭驅粵今樂靜豈能感娛君子曰光形飾體莫過解衣冠鵔鸃之長纓若曾云之零霏瑯玕珩佩言飾於背飄揚輕裾是用曜軀方空之綬弱紈之蕉暑才炙而已卻風未至而先搖旣惟照麗兼以輕鏘似朝霞之發彩若夕景之舒光至夫杪秋旣謝寒緒中人則輕狐稱美丰貂表珍斯乃赤也所以去魯孟嘗所以出秦步光之妙櫑具之華君子武備所用禦邪標以珠玉飾以蓮花其任則百冶精銳利擬秋霜豈止在身爲美服襲稱臧固乃龍躍於襄水見气於南昌幽通神化其妙難詳將與逸士服之以相徉逸士曰紾絺避暑縕袍禦冬鮮麗綺靡未之或從君子曰實有喬桐抽葉靑蔥結根善地擢幹華嵩棲鳳曾山之側藏龍平陵之東拂靉叇之髙云鼓捎殺之雄風岧亭萬仞實造天中乃使匠石運斤班輸琢錘制起元修形逾綠綺與金石而鏗鏘共絲竹而曼靡托北方之佳人命髙樓之杞氏間以巴隴才僮邯鄲妙妓騁獸爲之輟馳飛禽爲之不徙加以荊和之飾照耀柘絲之弦激揚三聲吐韻四結流唱辭髙燻奏響溢芝房竹來嶰谷律寫歸昌再鼓而元鶴集九成而儀鳳翔初音魚踴余妙繞梁何止田文慨慷劉靖心傷而已哉中山靑曲若折而和揚美目以流眄啟玉齒而安歌歌曰陽阿奏兮激楚流望洛水兮有好仇縱輕棹兮泛龍舟將與逸士陟彼華堂憩諸閎館玉宇明華文階燦爛璇題昭晰珠簾彪煥身托�瑁之筵目寓瓊華之玩且以悅諸和性之樂豈非綺麗之觀哉逸士曰居玆四郭寧辧五音靡曼不極君子弗欽𨿽聞贍辭之銳無會野人之心君子曰白藏肅殺天髙野淸玉樹始落金�初榮幕燕北反沙雁南徵實秋收之美節將校獵以娛情使櫪無伏馬巷靡遺行執戈於芊眠之野彎弧於曠浪之陰養由輕盼則林摧鷙獸蒲且效技則虛下翔禽騰猿蹶其足虓虎不擇音掩兔轔鹿旣蔑古之烏有塡坑滿谷亦眇昔之上林至於輕繳才飛則連鴻解羽微纖始放則並鱗失波豈論元泉之則寧願將遨之歌弭節言旋禽不可算周旋眺覽足爲京觀子𨿽山棲其從此玩逸士曰解网垂仁殷王美則聞聲不食孔聖淑音害蠢類而爲樂豈君子之用心君子曰蓋聞地美養禾君子愛士澤被無垠光照郊鄙蒲輪必鄒魯之儒宗紆靑必洛陽之才子大漢愧得人之盛有周慚以寧之美萬國若翕從四海同使指刑措弗用囹圄斯虛旣講禮於太學亦論詩於石渠戈有載戢史無絕書銅律應度玉燭調和黃髮擊壤靑衿興歌元帥奇士庠序鴻生求禮義之汲汲行仁義之明明隆采椽之義卻�瑁之榮當朝有仁義之睦邊境無煙塵之驚信如四气明並三光廚萐挺茂�蓂吐芳瑞鹿摛素祥熊耀黃靈禽樂囿儀鳳棲堂太平之瑞寶鼎樂協之應玉羊丹烏表色玉露呈瀼野絲垂木嘉苗貫桑固以徳苞子姒道邁虞唐六合寧泰四宇咸康不煩一戟東甌膜拜詎勞一卒西域獻琛鹿蠡稽顙以悛惡樓蘭面縛而革音吾皆去鼻飲之穴棄烏舉之深固以澤流無外恩被遐方福比嵩岱道則穹蒼豈有聞若斯之化而藏其皮冠哉逸士曰鄙人寡識守節山隅不聞智士之教將自潛以糜軀請伏道而從命願開志以滌慮

七召

何遜假氏先生負玆勁挺狀羣飛之喪侶似獨行之迷徑神忽忽而若忘意衝衝而不定監丹綠其無主聞鐘鼓以失聽至乃冬霰積庭室靡人聲春花滿野地無行者圜堵常閉曲突無煙同生芻之有束共死灰之曀然篤論公子聞而崛起𨿽道術之可忘亦切磋之所恥命徒禦以駱驛將有事乎巖中車煜爚而流水馬泮渙以追風乃逾汗漫入朦朧至深潭之澳溟有洞室之穹崇居隱燐而出沒望嵚岑而下上竹距石以袤通水韻松而含響地不寒而蕭瑟月無雲而矘朗於是整容投刺屣履排門揚眉就席舉袂而言曰若五秀稟其生靈六情通其愛惡憎共集於鄙老嗜同歸於美樂今足下羣鳥獸以爲娛處貧賤而不怍欲賓實於孤介乃貽譏乎隕獲至乃死於道邊貿貿塡於溝壑削松筆以畫虎鼓鉛刀而刻鶴身旣勞而不�事何感而莫懲欲模名於帶索豈知命於泥繩何異走長衢而避影煎流水以求冰今欲導足下以衛生之祕術怡神之妙道譬愈我於沈屙若起屍於仙艸寧願聞乎先生曰有爲之生已逼無益之慮常勞若見明於凝滯幸求教於肓膏公子曰千門始構百常洞啟激渚開渠疏山抗址延袤水陸曠望東西下臨江海上屬云霓百丈杳冥以飛跨九層郁嵂以階梯步三休而未半塗中宿而方迷雕墻曲屈以交牙网戶周流以重積旣陰岑而影響亦叫嘯而回易沙板金鋪紫柱玉煒煌赩硱磳搏敝圖雲霧之蔽虧壯神仙之來往璧璫自耀珠綴嘗響蜉蝣動而晝喧熠耀飛而夜朗旣臨下以漻泬亦憑髙而泱漭聞疾雷於階丫弄奔星於帷幌亙以曲堂周以洞房北負連闥南注長廊綺疏交映鏤檻相望燕飛蓮井日照杏梁陽烏騫其將動云鳳矯而欲翔若乃淩沼開源延石崇壤疑昆閬之郁岪侔滄溟之瀇瀁其中則有桂宮柏寢吳臺柘館復道耿介而連云阿閣穹窿而仰漢望�欄之映水見丹鶴之出岸艷艸妖色嘉樹珍名長生靈壽男華女貞河柳垂葉山橊發英玩奇花之春滿摘甘實於夏成此實宮苑之壯麗豈能從我而爲榮先生曰多言反道辯口傷實懼貽獘於蔀家且自求乎容�公子曰銅鉼玉井金釜桂薪六彜九鼎百果千珍熊蹯虎掌�跖猩唇潛魚兩味立犀五肉拾卵鳳巢剖胎豹腹三臠甘口七葅愜目蒸餅十字湯官五熟海椒魯豉河鹽蜀姜劑水火而和調糅蘇蔱以芬芳脯追復而不盡犢稍割而無傷黿羹流歠蜒醬先嘗鱠溫湖之美鮒切丙穴之嘉魴落俎霞散逐刃雪揚輕同曳白似飛霜蔗有盈丈之名桃表兼斤之實杏積魏國之貢菱爲巨野所出衡曲黃梨汶垂蒼栗隴西白柰湘南朱橘荔枝沙棠蒲萄石蜜瓜稱素腕之美棗有細腰之質並抗吻以除煩永咀牙而消疾於是三雅陳席百味開印玉璣星稀蘭英縹潤旣夷志於坎壈亦忘懷於鄙此蓋滋旨之極珍豈從余而並進先生曰不貴偸食豈甘醇酒旣深悟於腐腸豈自迷於爽口公子曰秦氏獨立燕姬絕世如短如長不穠不細信耳目之珍冶乃古今之佳麗妍姿艷逸淑性閒華效施朱於宋裏結墮馬於梁家折纖腰以微步呈皓腕於輕紗臨池正領拂鏡看花觀堵墻以颯沓傾城國以喧嘩墨欲歸而抽軫惠將返而回車至乃鄭衛繁聲抑揚絕調足使風雲變動性靈感召擊哀響則春臺之人愴焉而雪泣起歡情則崩城之婦粲然而微笑嶰谷調鳳之管龍門獨鵠之柯綠珠絳樹宋臘韓娥靑春婉娩上客經過開洞房以命賞召才人而合宴舉輕幔以徐來隔珠簾而可見�披象簟戶垂羅薦聽促柱之方遒聞度聲之始囀步想象以頓足腕蹁�而拂面托斜視於遺簪寄含情而舉扇俄而夕鶩東返落日西懸綺霞映水蛾月生天解鴛鴦之繡被拂蛩蚷之長氈燭中帷而動爛香出帳而微煙願橫衾以自暱脫斜領於君前此乃聲色之妖蕩將不從我而流連先生曰淫聲非篤論之旨麗色乃餘情所棄伐國不問仁人此言何從而至公子曰歲晚農收時閒務隙山火已燎野霜初白聊效殺於秋冬將從禽於艸澤蜀地五丁齊都二子气動山漂汗揮雨起渥窪流赬護蘭泄血躡飛影於未形奔流星於欲滅革車隱隱轂騎闐闐鼓噪喧而振地烝徒駭而聒天割玉之刀飲石之箭罝羅布其一目罟网周其三面犬號驤螭鷹名奔電暫離已合忽隱仍見赴迥趨危衝林跋援艸隨足起山從眼轉跨躡溪澗電舉陵阪鳥不及飛獸不遑伏旣前蹸而後掎亦左排而右蹴跖實駭而自救騰靈亂而相撲視灑血之丹地見飛毛之暗目傍窮劫攲勢極搜求文皮坐裂膬尾生抽手羈鐵頂足批銅頭象折齒而陵遽貊拉幽而夷猶擒髙樓之度索走大樹之神牛雁聞弦而站墮猿抱木而啾啁笑楚王之云夢恥漢帝之中流此武材之矯猛豈能從我而畋遊先生曰馳騁傷仁好殺非勇幸廣內之丰樂何禽荒之足重公子曰踆烏始照官槐遽而欲舒顧免才滿庭英紛而就落譬光影於飛浮比生靈於棲托擾擾摩肩轔轔方駕空怵迫於毀譽獨殷勤於用捨嗟向有而今無嘆後榮而前謝淸歌雅舞暫同於夢寐廣廈髙堂俄成於幻化若夫洗精服食慕道仙遊尋玉塵於萬里守金於千年三尸可度九轉難傳飛騰水陸咀志願部藝文四詩

迪志詩

漢傅毅漢書曰毅永平中於平陵習章句因作迪志詩咨爾庶士迨時斯勗日月逾遭豈云旋復哀我經營膂力靡及在玆弱冠靡所樹立於赫我祖顯於殷國貳迹阿衡克光其則武丁興商伊宗皇士爰作股肱萬邦是紀奕世載徳迄我顯考保膺淑懿纂修其道漢之中葉俊乂式序秩彼殷宗光此勛緒伊余小子穢陋靡逮懼我世烈自玆以墜誰能革濁淸我濯漑誰能昭暗啟我童昧先人有訓我訊我誥訓我嘉務誨我博學爰率朋友尋此舊則契闊夙夜庶不懈忒秩秩大猷紀綱庶式匪勤匪昭匪一匪測農夫不怠越有黍稷誰能云作考之居息二事敗業多疾我力如彼遵衢則罔所極二志靡成聿勞我心如彼兼聽則混於音於戲君子無恆自逸䢐年如流鮮玆暇日行邁屢稅胡能有迄密勿朝夕聿同始卒步出東西門行或作龜𨿽壽

魏武帝神龜𨿽壽猶有竟時螣蛇乘霧終爲土灰老驥伏櫪志在千里烈士暮年壯心不已盈縮之期不但在天養恬之福可得永年幸甚至哉歌以詠志

秋胡行五解錄二

同前四時更逝去晝夜以成歲四時更逝去晝夜以成歲大人先天而天弗違不戚年往憂世不治存亡有命慮之爲蚩歌以言志四時更逝去

又戚戚欲何念歡笑意所之戚戚欲何念歡笑意所之壯盛智惠殊不再來愛時進趣將以惠誰泛泛放逸亦同何爲歌以言志戚戚欲何念

短歌行

同前對酒當歌人生幾何譬如朝露去日苦多慨當以慷憂思難忘何以解憂惟有杜康靑靑子衿悠悠我心但爲君故沈吟至今呦呦鹿鳴食野之蘋我有嘉賓鼓瑟吹笙明明如月何時可掇憂從中來不可斷絕越陌度阡枉用相存契闊談燕心念舊恩月明星稀烏鵲南飛繞樹三匝無枝可依山不厭髙水不厭深周公吐哺天下歸心

善哉行

同前自惜身薄祜夙賤罹孤苦旣無三徙教不聞過庭語其窮如抽裂自以思所怙𨿽懷一介志是時其能與守窮者貧賤惋嘆淚如雨泣涕於悲夫乞活要能睹我願於天窮瑯琊傾側左𨿽欲竭忠誠欣公歸其楚快人由爲嘆抱情不得敍顯行天教人誰知莫不緒我願何時隨此嘆亦難處今我將何照於光曜釋銜不如雨

薤露篇

曹植天地無窮極陰陽轉相因人居一世間忽若風吹塵願得展功勤輸力於明君懷此王佐才慷慨獨不羣鱗介尊神龍走獸宗麒麟虫獸猶知徳何況於士人孔氏刪詩書王業燦巳分騁我徑寸翰流藻垂華芬

�篇

前人�遊潢潦不知江海流燕雀戲藩柴安識鴻鵠遊世士此誠明大徳固無儔駕言登五嶽然後小陵丘俯觀上路人勢利惟是謀讎髙念皇家遠懷柔九州撫劍而雷音猛气縱橫浮泛泊徒嗷嗷誰知壯士憂

矯志詩

前人芝桂𨿽芳難以餌烹尸位素餐難以成名磁石引鐵於金不連大朝舉士愚不聞焉抱璧塗乞無爲貴寶履仁遘禍無爲貴道鴛雛遠害不羞卑棲靈�避難不恥污泥都蔗𨿽甘杖之必折巧言𨿽美用之必滅濟濟唐朝萬邦作孚闕逄蒙𨿽巧必得良弓聖主𨿽知必得英雄螳螂見嘆齊士輕戰越王軾蛙國以死獻道遠知驥世僞知賢闕覆之幬之順天之矩澤如凱風惠如時雨口爲禁闥舌爲發機門機之闓楛矢不追

言志

前人慶雲未時興雲龍潛作魚神鸞失其儔還從燕雀居

雜詩

劉楨職事相塡委文墨紛消散馳翰未暇食日昃不知晏沈迷簿領書回回自昏亂釋此出西城登髙且遊觀方塘含白水中有鳧與雁安得肅肅羽從爾浮波瀾

百一詩

應璩下流不可處君子愼厥初名髙不宿著易用受侵誣前者隳官去有人適我閭田家無所有酌醴焚枯魚問我何功徳三入承明廬所占於此土是謂仁智居文章不經國筐篋無尺書用等稱才學往往見嘆譽避席跪自陳賤子實空虛宋人遇周客�媿靡所如

遊覽

陳琳節運時气舒秋風�且淸閒居心不娛駕言從友生翺翔戲長流逍遙登髙城東望看疇野回顧覽園庭嘉木雕錄葉芳艸纖紅榮騁哉日月逝年命將西傾建功不及時鐘鼎何所銘收念還房寢慷慨詠墳經庶幾及君在立徳垂功名

燕飲歌

司馬懿天地開辟日月重光遭逢際會奉辭遐方將掃逋穢還過故鄕肅淸萬里總齊八荒告成歸老待罪武陽

述志詩二首

嵇康潛龍育神軀濯鱗戲蘭池延頸慕大庭寢足俟皇羲慶雲未垂景盤桓朝陽陂悠悠非吾匹疇肯應俗宜殊類難�周鄙議紛流離轗軻丁悔吝雅志不得施耕耨感�越馬席激張儀逝將離羣侶杖策追洪崖焦鵬振六翮羅者安所羈浮游太淸中更求新相知比翼翔云漢飲露餐瓊枝多念世間人夙駕咸驅馳衝靜得自然榮華安足爲

又斥鷃擅蒿林仰笑神鳳飛坎井蝤蛭宅神龜安所歸恨自用身拙任意多永思遠實與世殊義譽非所希往事旣已謬來者猶可追何爲人事間自令心不夷慷慨思古人夢想見容輝願與知己遇舒憤啟其微巖穴多隱逸輕舉求吾師晨登箕山巓日夕不知饑元居養營魄千載長自綏

幽憤詩

前人晉書曰東平呂安服康髙致康友而善之後安爲兄所枉訴以事系獄辭相證引遂復收康康乃作幽憤詩嗟余薄祜少遭不造哀煢靡識越在𦇤褓母兄鞠育有慈無威恃愛肆姐不訓不師爰及冠帶憑寵自放抗心希古任其所尙托好老莊賤物貴身志在守朴養素全眞曰余不敏好善暗人子玉之敗屢增惟塵大人含弘藏垢懷恥民之多僻政不由己惟此褊心顯明臧否感悟思愆怛若創痏欲寡其過謗議沸騰性不傷物頻致怨憎昔�柳惠今愧孫登內負宿心外恧良朋仰慕嚴鄭樂道閒居與世無營神气晏如咨予不淑嬰累多虞匪降自天實由頑�理獘患結卒致囹圄對答鄙訊縶此幽阻實恥訟冤時不我與𨿽曰義直神辱志沮澡身滄浪豈云能補嗈嗈鳴雁奮翼北遊順時而動得意忘憂嗟我憤嘆曾莫能儔事與願違遘玆淹畱窮達有命亦又何求古人有言善莫近名奉時恭默咎悔不生萬石周愼安親保榮世務紛紜祇攪予情安樂必誡乃終利貞煌煌靈芝一年三秀予獨何爲有志不就懲難思復心焉內疚庶勗將來無馨無臭采薇山阿散發巖岫永嘯長吟頤性養壽

詠懷詩三首

阮籍天地絪縕元精代序淸陽曜靈和風容與明月映天甘露被宇蓊郁髙松猗那長楚艸虫哀鳴鶬鶊振羽感時興思企首延佇於赫帝朝伊衡作輔才非允文器非經武適彼沅湘托分漁父優哉遊哉爰居爰處

又月明星稀天髙气寒桂旗翠旌佩玉鳴鸞濯纓醴泉被服蕙蘭思從二女適彼湘沅靈幽聽微誰觀玉顏灼灼春華綠葉含丹日月逝矣惜爾華繁

又淸風肅肅修夜漫漫嘯歌傷懷獨寐寤言臨觴拊膺對食忘餐世無萱艸令我哀嘆鳴鳥求友谷風刺愆重華登庸帝命凱元鮑子傾蓋仲父佐桓回濱嗟虞敢不希顏志存明規匪慕彈冠我心伊何其芳若蘭

詠懷八十二首

前人夜中不能寐起坐彈鳴琴薄帷鑑明月淸風吹我襟孤鴻號外野翔鳥鳴北林徘徊將何見憂思獨傷心

又二妃遊江濱逍遙順風翔交甫懷環佩婉孌有芬芳猗靡情歡愛千載不相忘傾城迷下蔡容好結中腸感激生憂思萱艸樹蘭房膏沐爲誰施其雨怨朝陽如何金石交一旦更離傷

又嘉樹下成蹊東園桃與李秋風吹飛藿零落從此始繁華有憔悴堂上生荊杞驅馬捨之去去上西山趾一身不自保何況戀妻子凝霜被野艸歲暮亦云已

又天馬出西北由來從東道春秋非有托富貴焉常保淸露被臯蘭凝霜沾野艸朝爲美少年夕暮成丑老自非王子晉誰能常美好

又平生少年時輕薄好弦歌西遊咸陽中趙李相經過娛樂未終極白日忽蹉跎驅馬復來歸反顧望三河黃金百鎰盡資用常苦多北臨太行道失路將如何

又昔聞東陵瓜近在靑門外連畛距阡陌子母相鉤帶五色曜朝日嘉賓四面會膏火自煎熬多財爲患害布衣可終身寵祿豈足賴

又炎暑惟玆夏三旬將欲移芳樹垂綠葉靑雲自逶迆四時更代謝日月遞參差徘徊空堂上忉怛莫我知願睹卒歡好不見悲別離

又灼灼西隤日餘光照我衣回風吹四壁寒鳥相因依周周尙銜羽蛩蛩亦念饑如何當路子磬折忘所歸豈爲誇譽名憔悴使心悲寧與燕雀翔不隨黃鵠飛黃鵠遊四海中路將安歸

又步出上東門北望首陽岑下有采薇士上有嘉樹林良辰在何許嚴霜沾衣襟寒風振山岡元雲起重陰鳴雁飛南徵鶗發哀音素質遊商聲淒愴傷我心

又北裏多奇舞濮上有微音輕薄閒遊子俯仰乍浮沈捷徑從狹路僶俯趨荒淫焉見王子喬乘雲翔鄧林獨有延年術可以慰我心

又湛湛長江水上有楓樹林臯蘭被徑路靑驪逝駸駸遙望令人悲春气感我心三楚多秀士朝云進荒淫朱華振芬芳髙蔡相追尋一爲黃雀哀淚下誰能禁

又昔日繁華子安陵與龍陽夭夭桃李花灼灼有輝光悅懌若九春磬折似秋霜流盼發姿媚言笑吐芬芳攜手等歡愛宿昔同衣裳願爲雙飛鳥比翼共翺翔丹靑著明誓永世不相忘

又登髙臨四野北望靑山阿松柏翳岡岑飛鳥鳴相過感慨懷辛酸怨毒常苦多李公悲東門蘇子狹三河求仁自得仁豈復嘆咨嗟

又開秋兆�气蟋蟀鳴�帷感物懷殷憂悄悄令心悲多言焉所告繁辭將訴誰微風吹羅袂明月耀淸暉晨雞鳴髙樹命駕起旋歸

又昔年十四五志尙好詩書被褐懷珠玉顏閔相與期開軒臨四野登髙望所思丘墓蔽山岡萬代同一時千秋萬歲後榮名安所之乃悟羨門子噭噭令自嗤

又徘徊蓬池上還顧望大梁綠水揚洪波曠野莽茫茫走獸交橫馳飛鳥相隨翔是時鶉火中日月正相望朔風厲嚴寒陰气下微霜羈旅無儔匹俯仰懷哀傷小人計其功君子道其常豈惜終憔悴詠言著斯章

又獨坐空堂上誰可與歡者出門臨永路不見行車馬登髙望九州悠悠分曠野孤鳥西北飛離獸東南下日暮思親友晤言用自寫

又懸車在西南羲和將欲傾流光耀四海忽忽至夕冥朝爲咸池暉蒙汜受其榮豈知窮達士一死不再生視彼桃李花誰能久熒熒君子在何許嘆息未合並瞻仰景山松可以慰吾情

又西方有佳人皎若白日光被服纖羅衣左右佩雙璜修容耀姿美順風振微芳登髙眺所思舉袂當朝陽寄顏雲霄間揮袖淩虛翔飄颻恍惚中流盼顧我傍悅懌未交接晤言用感傷

又楊朱泣岐路墨子悲染絲揖讓長離別飄颻難與期豈徒燕婉情存亡誠有之蕭索人所悲禍釁不可辭趙女媚中山謙柔愈見欺嗟嗟塗上士何用自保持

又於心懷寸陰羲陽將欲冥揮袂撫長劍仰觀浮雲徵雲間有元鶴抗志揚哀聲一飛靑天曠世不再鳴豈與鶉鷃遊連翩戲中庭

又夏后乘靈輿誇父爲鄧林存亡從變化日月有浮沈鳳凰鳴參差伶倫發其音王子好簫管世世相追尋誰言不可見靑鳥明我心

又東南有射山汾水出其陽六龍服气輿云蓋切天綱仙者四五人逍遙晏蘭房寢息一純和呼吸成露霜沐浴丹淵中照耀日月光豈安通靈臺遊瀁去髙翔

又殷憂令志結怵惕常若驚逍遙未終晏朱華忽西傾蟋蟀在戶牖蟪蛄鳴中庭心腸末相好誰云亮我情願爲雲間鳥千里一哀鳴三芝延瀛洲遠遊可長生

又拔劍臨白刃安能相中傷但畏工言子稱我三江旁飛泉流玉山懸車棲扶桑日月徑千里素風發微霜世路有窮達咨嗟安可長

又朝登洪波顚日夕望西山荊棘被原野羣鳥飛翩翩鸞鷖時棲宿性命有自然建木誰能近射幹復嬋娟不見林中葛延蔓相勾連

又周鄭天下交街術當三河妖冶閒都子煥耀何芬葩元發發朱顏睇眄有光華傾城思一顧遺視來相誇願爲三春遊朝陽忽蹉跎盛衰在須臾離別將如何

又若木耀四海扶桑翳瀛洲日月經天塗明暗不相讎窮達自有常得失又何求豈效路上童攜手共遨遊陰陽有變化誰云沈不浮朱�躍飛泉夜飛過吳洲俯仰運天地再撫四海流系累名利�駑駿同一輈豈若遺耳目升遐去殷憂

又昔予遊大梁登於黃華巓共工宅元冥髙臺造靑天幽荒邈悠悠淒愴懷所憐所憐者誰子明察自照妍應龍沈冀州妖女不得眠肆侈淩世俗豈云永厥年

又驅車出門去意欲遠徵行徵行安所如背棄誇與名誇名不在己但願適中情單帷蔽皎日髙榭隔微聲讒邪使交疏浮雲令晝冥嬿婉同衣裳一顧傾人城從容在一時繁華不再榮晨朝奄復暮不見所歡形黃鳥東南飛寄言謝友生

又駕言發魏都南向望吹臺簫管有遺音梁王安在哉戰士食糟糠賢者處蒿萊歌舞曲未終秦兵已復來夾林非吾有朱宮生塵埃軍敗華陽下身竟爲土灰

又朝陽不再盛白日忽西幽去此若俯仰如何似九秋人生若塵露天道邈悠悠齊景升丘山涕泗紛交流孔聖臨長川惜逝忽若浮去者余不及來者吾不畱願登太華山上與松子遊漁父知世患乘流泛輕舟

又一日復一夕一夕復一朝顏色攺平常精神自損消�中懷湯火變化故相招萬事無窮極知謀苦不饒但恐須臾間魂气隨風飄終身履薄冰誰知我心焦

又一日復一朝一昏復一晨容色攺平常精神自飄淪臨觴多哀楚思我故時人對酒不能言淒愴懷酸辛願耕東臯陽誰與守其眞愁苦在一時髙行傷微身曲直何所爲龍蛇爲我鄰

又世務何繽紛人道苦不遑壯年以時逝朝露待太陽願攬羲和轡白日不移光天階路殊絕云漢邈無梁濯髮暘谷濱遠遊昆嶽傍登彼列仙岨采此秋蘭芳時路烏足爭太極可翺翔

又誰言萬事逍遙可終生臨堂翳華樹悠悠念無形仿徨思親友倏忽復至冥寄言東飛鳥可用慰我情

又嘉時在今晨零雨灑塵埃臨路望所思日夕不復來人情有感慨蕩漾焉能排揮涕懷哀傷辛酸誰語哉

又炎光延萬里洪川蕩湍瀨彎弓掛扶桑長劍倚天外華山成砥礪黃河爲裳帶視彼莊周子榮枯何足賴捐身棄中野烏鳶作患害豈若雄傑士功名從此大

又壯士何慷慨志欲威八荒驅車遠行役受命念自忘良弓挾烏號明甲有精光臨難不顧生身死魂飛揚豈爲全軀士�命爭戰場忠爲百世榮義使令名彰垂聲謝後世气節故有常

又混元生兩儀四象運衡璣皦日布炎精素月垂景輝晷度有昭回哀哉人命微飄若風塵逝忽若慶雲歸修齡適余願光寵非己威安期步天路松子與世違焉得淩霄翼飄颻登云湄嗟哉尼父志何爲居九夷

又天网彌四野六翮掩不舒隨波紛綸客泛泛若浮鳧生命無期度朝夕有不虞列仙停修齡養志在沖虛飄颻云日間邈與世路殊榮名非己寶聲色焉足娛采藥無旋返神仙志不符逼此良可惑令我久躊躇

又王業須良輔建功俟英雄元凱康哉美多士頌聲隆陰陽有舛錯日月不常融天時有否泰人事多盈衝園綺遁南嶽伯陽隱西戎保身念道眞寵耀焉足崇人誰不善始�能�厥終休哉上世事萬載垂淸風

又鴻鵠相隨飛飛飛適荒裔雙翮臨長風須臾萬里逝朝餐瑯玕實夕宿丹山際抗身靑雲中网羅孰能制豈與鄕曲士攜手共言誓

又儔物終始殊修短各異方瑯玕生髙山芝英耀朱堂熒熒桃李花成蹊將夭傷焉敢希千術三春表微光自非淩風樹憔悴烏有常

又幽蘭不可佩朱艸爲誰榮修竹隱山陰射幹臨增城葛藟延幽谷綿綿瓜瓞生樂極消靈神哀深傷人情竟知憂無益豈若歸太淸

又鷽鳩飛桑楡海鳥運天池豈不識宏大羽翼不相宜招搖安可翔不若棲樹枝下集蓬艾間上游園圃籬但爾亦自足用子爲追隨

又生命辰安在憂戚涕沾襟髙鳥翔山岡燕雀棲下林靑雲蔽前庭素琴淒我心崇山有鳴鶴豈可相追尋

又鳴鳩嬉庭樹焦明遊浮雲焉見孤翔鳥翩翩無匹羣死生自然理消散何繽紛

又步遊三衢傍惆悵念所思豈爲今朝見恍惚誠有之澤中生喬松萬世未可期髙鳥摩天飛淩雲共遊嬉豈有孤行士垂涕悲故時

又淸露爲凝霜華艸成蒿萊誰云君子賢明達安可能乘雲招松喬呼吸永矣哉

又丹心失恩澤重徳喪所宜善言焉可長慈惠未易施不見南飛燕羽翼正差池髙子怨新詩三閭悼乖離何爲混沌氏倏忽體貌隳

又十日出暘谷弭節馳萬里經天耀四海倏忽潛蒙汜誰言焱炎久遊沒何行俟逝者豈長生亦去荊與杞千歲猶崇朝一餐聊自已是非得失間焉足相譏理計利知術窮哀情遽能止

又自然有成理生死道無常智巧萬端出大要不易方如何誇毗子作色懷驕腸乘軒驅良馬憑幾向膏粱被服纖羅衣深榭設閒房不見日夕華翩翩飛路傍

又誇談快憤懣情慵發煩心西北登不周東南望鄧林曠野彌九州崇山抗髙岑一餐度萬世千歲再浮沈誰云玉石同淚下不可禁

又人言願延年延年欲焉之黃鵠呼子安千秋未可期獨坐山�中惻愴懷所思王子一何好猗靡相攜持悅懌猶今辰計校在一時置此明朝事日夕將見欺

又貴賤在天命窮達自有時婉孌佞邪子隨利來相欺孤思損惠施但爲讒夫嗤鶺鴒鳴雲中載飛靡所期焉知傾側士一旦不可持

又驚風振四野回云蔭堂隅�帷爲誰設幾杖爲誰扶𨿽非明君子豈暗桑與楡世有此聾聵芒芒將焉如翩翩從風飛悠悠去故居離麾玉山下遺棄毀與譽

又危冠切浮雲長劍倚天外細故何足慮髙度跨一世非子爲我禦逍遙遁荒裔顧謝西王母吾將從此逝豈與蓬戶士彈琴誦言誓

又河上有丈人緯蕭棄明珠甘彼藜藿食樂是蓬蒿廬豈效繽紛子良馬騁輕輿朝生衢路旁夕瘞橫術隅歡笑不終晏俯仰復欷歔鑑玆二三者憤懣從此舒

又儒者通六藝立志不可幹違禮不爲動非法不肯言渴飲淸泉流饑食並一簞歲時無以祀衣服常苦寒屣履詠南風縕袍笑華軒信道守詩書義不受一餐烈烈褒貶辭老氏用長嘆

又少年學擊刺妙伎過曲城英風截云霓超世發奇聲揮劍臨沙漠飲馬九野坰旗幟何翩翩但聞金鼓鳴軍旅令人悲烈烈有哀情念我平常時悔恨從此生

又平晝整衣冠思見客與賓賓客者誰子倏忽若飛塵裳衣佩雲气言語究靈神須臾相背棄何時見斯人

又多慮令志散寂寞使心憂翺翔觀陂澤撫劍登輕舟但願長閒暇後歲復來遊

又朝出上東門遙望首陽基松柏郁森沈黃鸝相與嬉逍遙九曲間徘徊欲何之念我平居時郁然思妖姬

又王子十五年遊衍伊洛濱朱顏茂春華辯慧懷淸眞爲見浮丘公舉手謝時人輕蕩易恍惚飄颻棄其身飛飛鳴且翔揮翼且酸辛

又塞門不可出海水焉可浮朱明不相見奄昧獨無侯持瓜思東陵黃雀誠獨羞失勢在須臾帶劍上吾丘悼彼桑林子涕下自交流假乘汧渭間鞍馬去行遊

又洪生資制度被服正有常尊卑設次序事物齊紀綱容飾整顏色磬折執圭璋堂上置元酒室中盛稻粱外厲眞素談戶內滅芬芳放口從衷出復說道義方委曲周旋儀恣態愁我腸

又北臨幹昧溪西行遊少任遙顧望天津駘蕩樂我心綺靡存亡門一遊不再尋儻遇晨風鳥飛駕出南林漭瀁瑤光中忽忽肆荒淫休息晏淸都超世又誰禁

又人知結交易交友誠獨難險路多疑惑明珠未可幹彼求饗太牢我欲並一餐損益生怨毒咄咄復何言

又有悲則有情無悲亦無思苟非嬰网罟何必萬里畿翔風拂重霄慶雲招所晞灰心寄枯宅曷顧人間姿始得忘我難焉知嘿自遺

又木槿榮丘墓煌煌有光色白日頹林中翩翩零路側蟋蟀吟戶牖蟪蛄鳴荊棘蜉蝣玩三朝采采修羽翼衣裳爲誰施俯仰自收拭生命幾何時慷慨各努力

又修塗馳軒車長川載輕舟性命豈自然勢路有所由髙名令志惑重利使心憂親暱懷反側骨肉還相讎更希毀珠玉可用登遨遊

又橫術有奇士黃駿服其箱朝起瀛洲野日夕宿明光再撫四海外羽翼自飛揚去置世上事豈足愁我腸一去長離絕千歲復相望

又猗歟上世士恬淡志安貧季葉道陵遲馳騖紛垢塵寧子豈不類楊歌誰肯殉棲棲非我偶徨徨非己倫咄嗟榮辱事去來味道眞道眞信可娛淸潔存精神巢由抗髙節從此適河濱

又梁東有芳艸一朝再三榮色容艷姿美光華耀傾城豈爲明哲士妖蠱諂媚生輕薄在一時安知百世名路端便娟子但恐日月傾焉見冥靈木悠悠竟無形

又秋駕安可學東野窮路旁綸深魚淵潛矰設鳥髙翔泛泛�輕舟演漾靡所望吹噓誰以益江湖相捐忘都冶難爲顏修容是我常玆年在松喬恍惚誠未央

又咄嗟行至老僶俯常苦憂臨川羨洪波同始異支流百年何足言但苦怨與讎讎怨者誰子耳目還相羞聲色爲胡越人情自逼遒招彼元通士去來歸羨遊

又昔有神仙士乃處射山阿乘雲禦飛龍噓嘰瓊花可聞不可見慷慨嘆咨嗟自傷非疇類愁苦來相加下學而上達忽忽將如何

又林中有奇鳥自言是鳳凰淸朝飲醴泉日夕棲山岡髙鳴徹九州延頸望八荒適逢商風起羽翼自摧藏一去昆侖西何時復回翔但恨處非位愴恨使心傷

又出門望佳人佳人豈在玆三山招松喬萬世誰與期存亡有長短慷慨將焉知忽忽朝日隤行行將何之不見季秋艸摧折在今時

又昔有神仙者羨門及松喬習九陽間升遐嘰雲霄人生樂長久百年自言遼白日隤隅谷一夕不再朝豈若遺世物登明遂飄颻

又墓前熒熒者木槿耀朱華榮好未終朝連�隕其葩豈若西山艸瑯玗與丹禾垂影臨增城餘光照九阿寧微少年子日夕難咨嗟

志願部總論書經

旅獒玩物喪志

注志者心之所之大

全王氏十朋曰玩物則以欲而

勝剛故喪志林氏曰以獒如人意而受之則玩弄於物溺志於此而不自覺豈不喪志志以道寧

注己之志以道而寧則不至於妄發禮記

曲禮志不可滿

疏志不可滿者六情�睹在心未見爲志凡人各有志意但不得自滿故六韜云器滿則傾志滿則覆孔叢子

居衛篇子思謂子上曰有可以爲公之尊而富貴人眾不與焉者非惟志乎成其志者非惟無欲乎夫錦繢紛華所服不過溫體三牲大牢所食不過充腹知以身取節者則知足矣苟知足則不累其志矣

志願部紀事左傳襄公二十七年鄭伯享趙孟於垂隴子展伯有子西子產子太叔二子石從趙孟曰七子從君以寵武也請皆賦以卒君貺武亦以觀七子之志子展賦艸虫趙孟曰善哉民之主也抑武也不足以當之伯有賦鶉之賁賁趙孟曰�第之言不逾閾況在野乎非使人之所得聞也子西賦黍苗之四章趙孟曰寡君在武何能焉子產賦隰桑趙孟曰武請受其卒章子太叔賦野有蔓艸趙孟曰吾子之惠也印段賦蟋蟀趙孟曰善哉保家之主也吾有望矣公孫段賦桑扈趙孟曰匪交匪敖福將焉往若保是言也欲辭福祿得乎卒享文子告叔向曰伯有將爲戮矣詩以言志志誣其上而公怨之以爲賓榮其能久乎幸而後亡孔子家語孔子北遊於農山子路子貢顏淵侍側孔子四望喟然而嘆曰於斯致思無所不至矣二三子各言爾志吾將擇焉子路進曰由願得白羽若月赤羽若日鐘鼓之音上震於天旍旗繽紛下蟠於地由當一隊而敵之必也攘地千里搴旗執馘惟由能之使二子者從我焉夫子曰勇哉子貢復進曰賜願使齊楚合戰於漭瀁之野兩壘相望塵埃相接挺刃交兵賜著縞衣白冠陳說其間推論利害釋國之患惟賜能之使夫二子者從我焉夫子曰辯哉顏回退而不對孔子曰回來汝奚獨無願乎顏回對曰文武之事則二子者旣言之矣回何云焉孔子曰𨿽然各言爾志也小子言之對曰回聞燻蕕不同器而藏堯桀不共國而治以其類異也回願得明王聖主輔相之敷其五教導之以禮樂使民城郭不修溝池不越鑄劍戟以爲農器放牛馬於原藪室家無離曠之思千歲無戰鬥之患則由無所施其勇而賜無所用其辯矣夫子凜然曰美哉徳也子路抗手而對曰夫子何選焉孔子曰不傷財不害民不繁詞則顏氏之子有矣韓詩外傳孔子遊於景山之上子路子貢顏淵從孔子曰君子登髙必賦小子願言者何其願丘將啟汝子路曰由願奮長戟蕩三軍乳虎在後讎敵在前蠡躍蛟奮進救兩國之患孔子曰勇士哉子貢曰兩國構難壯士列陣塵埃漲天賜不持一尺之兵一斗之糧解兩國之難用賜者存不用賜者亡孔子曰辯士哉顏回不願孔子曰回何不願顏淵曰二子已願故不敢願孔子曰不同意各有事焉回其願丘將啟汝顏淵曰願得小國而相之主以道制臣以徳化君臣同心外內相應列國諸侯莫不後義向風壯者趨而進老者扶而至教行乎百姓徳施乎四蠻莫不釋兵輻輳乎四門天下咸獲永寧蝖飛蠕動各樂其性進賢使能各任其事於是君綏於上臣和於下垂拱無爲動作中道從容得禮言仁義者賞言戰鬥者死則由何進而救賜何難之解孔子曰聖士哉大人出小人匿聖者起賢者伏回與執政則由賜焉施其能哉詩曰雨雪瀌瀌見晛聿消顏淵問於孔子曰顏淵貧如富賤如貴無勇而威與士交通終身無患難亦且可乎孔子曰善哉回也夫貧而如富其知足而無欲也賤而如貴其讓而有禮也無勇而威其恭敬而不失於人也終身無患難其擇言而出之也若回者其至乎𨿽上古聖人亦如此而已孝經鉤命訣孔子曰吾志在春秋行在孝經以春秋屬商以孝經屬參史記吳起傳起衛人也家累千金遊仕不遂遂破其家鄕黨笑之吳起殺其謗己者三十餘人而東出衛郭門與其母訣嚙臂而盟曰起不爲卿相不復入衛漢書髙祖本紀髙祖常繇咸陽縱觀秦皇帝喟然太息曰嗟乎大丈夫當如此矣陳勝傳勝字涉陽城人少時嘗與人傭耕輟耕之壠上悵然甚久曰苟�貴無相忘傭者笑而應曰若爲傭耕何�貴也勝太息曰嗟乎燕雀安知鴻鵠之志哉項籍傳籍字羽下相人也初起年二十四其季父梁梁父卽楚名將項燕者也家世楚將封於項故姓項氏籍少時學書不成去學劍又不成去梁怒之籍曰書足記姓名而已劍一人敵不足學學萬人敵耳於是梁奇其意乃教以兵法籍大喜略知其意又不肯竟梁嘗有櫟陽逮請蘄獄掾曹咎書抵櫟陽獄史司馬欣以故事皆已梁嘗殺人與籍避仇吳中吳中賢士大夫皆出梁下每有大繇役及喪梁常主辦陰以兵法部勒賓客子弟以知其能秦始皇帝東遊會稽渡浙江梁與籍觀籍曰彼可取而代也梁掩其口曰無妄言族矣梁以此奇籍韓信傳信淮陰人也家貧無行不得推擇爲吏又不能治生爲商賈常從人寄食其母死無以葬乃行營髙燥地令傍可置萬家者陳平傳裏中社平爲宰分肉甚均裏父老曰善陳孺子之爲宰平曰嗟乎使平得宰天下亦如此肉矣終軍傳初軍從濟南當詣博士步入關關吏予軍繻軍問以此何爲吏曰爲復傳還當以合符軍曰大丈夫西遊終不復傳還棄繻而去軍爲謁者使行郡國建節東出關關吏識之曰此使者乃前棄繻生也軍行郡國所見便宜以聞還奏事上甚說南越與漢和親乃遣軍使南越說其王欲令入朝比內諸侯軍自請願受長纓必羈南越王而致之闕下軍遂往說越王越王聽許請舉國內屬天子大悅華陽國誌蜀郡城北十里有升仙橋司馬相如初入長安題市門曰不乘赤車駟馬不過汝下也西京雜記傅介子年十四好學書嘗棄觚而嘆曰大丈夫當立功絕域何能坐事散儒後卒斬匈奴使者還拜中郎復斬樓蘭王首封義陽侯東觀漢記初光武適新野聞陰后美心悅之後至長安見執金吾甚盛因嘆曰仕宦當作執金吾娶妻當得陰麗華後漢書郭丹傳丹買符入函谷關乃慨然嘆曰丹不乘使者車終不出關更始二年三公舉丹賢能徵爲諫議大夫持節使歸南陽安集受降丹自去家十有二年果乘髙車出關如其志焉逄萌傳萌家貧給事亭長時尉行過亭萌候迎拜謁旣而擲楯嘆曰大丈夫安能爲人役哉遂去之長安學通春秋經馬援傳援少有大志諸兄奇之嘗受齊詩意不能守章句乃就邊郡田牧轉遊隴漢間嘗謂賓客曰丈夫爲志窮當益堅老當益壯建武十七年援拜伏波將軍南擊交趾賊破封新息侯援從容謂官屬曰吾從弟少遊常哀吾慷慨多大志曰士生一世但取衣食裁足乘下澤車禦款段馬爲郡掾吏守墳墓鄕裏稱善人斯可矣致求盈餘但自苦耳當吾在浪泊西裏間虜未滅之時下潦上霧毒气重蒸臥念少遊平生時語何可得也援擊九眞賊斬獲五千餘人嶠南悉平軍還故人多迎勞之平陵人孟冀名有計謀於坐賀援援謂之曰吾望子有善言反同眾人邪昔伏波將軍路博徳開置七郡裁封數百戶今我微勞猥饗大縣功薄賞厚何以能長久乎先生奚用相濟冀曰愚不及援曰方今匈奴烏桓尙擾北邊欲自請擊之男兒要當死於邊野以馬革裹屍還葬耳何能臥�上在兒女子手中邪冀曰諒爲烈士當如此矣班超傳超永平五年兄固被召詣校書郎超與母隨至洛陽家貧常爲官傭書以供養久勞苦嘗輟業投筆嘆曰大丈夫無他誌略猶當效傅介子張騫立功異域以取封侯安能久事筆研間乎左右皆笑之超曰小子安知壯士志哉梁統傳統安定烏氏人子竦生長京師不樂本土自負其才鬱鬱不得志嘗登髙遠望嘆息言曰大丈夫居世生當封侯死當廟食如其不然閒居可以養志詩書足以自娛州郡之職徒勞人耳馮衍傳衍有大志不戚戚於貧賤居常慷慨嘆曰衍少事名賢經歷顯位懷金垂紫揭節奉使不求苟得常有淩雲之志三公之貴千金之�不得其願不槪於懷貧而不衰賤而不恨年𨿽疲曳猶庶幾名賢之風修道徳於幽冥之路以終身名爲後世法張綱傳綱傳文紀少明經學𨿽爲公子而厲布衣之節舉孝廉不就司徒髙第辟爲禦史時順帝委縱宧官有識危心綱常感激慨然嘆曰穢惡滿朝不能奮身出命掃國家之難𨿽生吾不願也範滂傳滂舉孝廉光祿四行時冀州饑荒盜賊羣起乃以滂爲淸詔使案察之滂登車攬轡慨然有澄淸天下之志陳蕃傳蕃字仲舉汝南平輿人也祖河東太守蕃年十五嘗閒處一室而庭宇蕪穢父友同郡薛勤來候之謂蕃曰孺子何不灑掃以待賓客蕃曰大丈夫處世當掃除天下安事一室乎勤知其有淸世志甚奇之岑晊傳晊有髙才郭林宗朱公叔等皆爲友李膺王陽稱其有干國器𨿽在閭裏慨然有董正天下之志趙典傳典兄子溫字子柔初爲京兆郡丞嘆曰大丈夫當雄飛安能雌伏遂棄官去孔融傳融拜大中大夫賓客曰盈其門常嘆曰坐上客恆滿樽中酒不空吾無憂矣仲長統傳統常以爲凡遊帝王者欲以立身揚名耳而名不常存人生易滅優遊偃仰可以自娛欲卜居淸曠以樂其志論之曰使居有良田廣宅背山臨流溝池環匝竹木周布場圃築前果園樹後舟車足以代步涉之難使令足以息四體之役養親有兼珍之膳妻孥無苦身之勞良朋萃止則陳酒肴以娛之嘉時吉日則烹羔豚以奉之躕躇畦苑遊戲平林濯淸水追�風釣遊鯉弋髙鴻風於舞雩之下詠歸髙堂之上安神閨房思老氏之元虛呼吸精和求至人之髣�與達者數子論道講書俯仰二儀錯綜人事彈南風之雅操發淸商之妙曲逍遙一世之上睥睨天地之間不受當時之責永保性命之期如是則可以陵霄漢出宇宙之外矣豈羨夫入帝王之門哉又作詩二篇以見其志辭曰飛鳥遺迹蟬蛻�殼螣蛇棄鱗神龍喪角至人能變達士拔俗乘雲無轡騁風無足垂露成幃張霄成幄沆瀣當餐九陽代燭恆星艷珠朝霞潤玉六合之內恣心所欲人事可遺何爲局促大道𨿽夷見幾者寡任意無非適物無可古來繞繞委曲如瑣百何爲至要在我寄愁天上埋憂地下叛散五經滅棄風雅百家雜碎請用從火抗志山西遊心海左元气爲舟微風爲柂敖翔太淸縱意容冶華陽國誌先主捨東南角籬上有桑樹髙五丈餘遙望童童如車蓋人皆異之或謂當出貴人先主少時與宗中諸兒戲於樹下言吾必乘此羽葆蓋車叔父子敬謂曰汝勿妄言滅吾門也魏志任城威王彰傳太祖課彰讀詩書彰謂左右曰丈夫一爲衛霍將十萬騎馳沙漠驅戎狄立功建號耳何能作博士邪太祖嘗問諸子所好使各言其志彰曰好爲將太祖曰爲將柰何對曰披堅執銳臨難不顧爲士卒先賞必行罰必信太祖大笑崔琰傳注魏略曰婁圭字子伯吳書曰子伯少有猛志常嘆息曰男兒居世會當得數萬兵千匹騎著後耳儕輩笑之後歸曹公遂爲所用軍國大計常與焉吳志張昭傳昭弟子奮年二十造作攻城大攻車爲步騭所薦昭不願曰汝年尙少何爲自委於軍旅乎奮對曰昔童汪死難子奇治阿奮實不才耳於年不爲少也遂領兵爲將軍連有功�至平州都督封樂鄕亭侯晉書王浚傳浚字士治弘農湖人也家世二千石浚博涉墳典美姿貌不修名行不爲鄕曲所稱晚乃變節�通亮達恢廓有大志嘗起宅開門前路廣數十步人或謂之何太過浚曰吾欲使容長戟幡旗眾咸笑之浚曰陳勝有言燕雀安知鴻鵠之志王惇傳惇每酒後輒詠魏武帝樂府歌曰老驥伏櫪志在千里烈士暮年壯心不已以如意打唾壺爲節壺邊盡缺尹人緯傳緯少有大志不營產業每覽書傳至宰相立勛之際常輟書而嘆陶侃傳侃爲廣州剌史在州無事輒朝運百甓於齋外暮運於齋內人問其故答曰吾方致力中原過爾優逸恐不堪事其勵志勤力皆此類也王恭傳恭起家爲著作郎嘆曰仕官不爲宰相才志何足以騁因以疾辭西戎吐延傳吐延身長七尺八寸雄姿魁傑羌虜憚之號曰項羽性俶儻不羣嘗慷慨謂其下曰大丈夫生不在中國當髙光之世與韓彭吳鄧並驅中原定天下雌雄使名垂竹帛而潛竄窮山隔在殊俗不聞禮教於上京不得策名於天府生與麋鹿同羣死作氈裘之鬼𨿽偸觀日月獨不愧於心乎世說畢茂世云一手持蟹螯一手持酒杯拍浮酒池中便足了一生宋書王鎭惡傳鎭惡祖猛苻堅僭號關中猛爲將相鎭惡年十三而苻氏敗亡關中擾亂流寓崤澠之間常寄食澠池人李方家方善遇之謂方曰若遭遇英雄主要取萬戶侯當厚相報答曰君丞相孫人才如此何患不富貴宗愨傳愨字元幹南陽人也叔父炳髙尙不仕愨年少時炳問其志愨曰願乘長風破萬里浪炳曰汝不�貴卽破我家矣南史臨川烈武王道規傳道規薨長沙景王第二子義慶嗣鮑照常謁義慶未見知欲貢詩言志人止之曰郎位尙卑不可輕忤大王照勃然曰千載上有英才異士沈沒而不聞者安可數哉大丈夫豈可遂蘊智能使蘭艾不辧終日碌碌與燕雀相隨乎於是奏詩義慶奇之王融傳融行遇朱雀桁開路人塡塞乃捶車壁曰車中乃可無七尺車前豈可乏八騶梁書裴之橫傳之橫之髙第十三弟也少好賓遊重气俠不事產業之髙以其縱誕乃爲狹被蔬食以激厲之之橫嘆曰大丈夫�貴必作百幅被遂與童屬數百人於芍陂大營田墅遂致殷積侯景亂之橫歸元帝除吳興太守乃作百幅被以成其初志陳書周文育傳周弘讓善�書寫蔡邕勸學及古詩以遺文育文育不之省也調弘讓曰誰能學此取富貴但有大槊耳北齊書髙昂傳昂幼稚時便有壯气長而俶儻膽力過人其父爲求嚴師令加捶撻昂不遵師訓專自馳騁每言男兒當橫行天下自取�貴誰能端坐讀書作老博士也周書李弼傳弼六世祖根慕容垂黃門侍郎祖貴醜平州刺史父永大中大夫贈�州刺史弼少有大志屬魏室喪亂語所親曰丈夫生世會須履鋒刃平寇難安社稷以取功名安能碌碌依階資以求榮位乎宇文貴傳貴少從師受學嘗輟書嘆曰男兒當提劍汗馬以取公侯何能如先生爲博士也隋書來護兒傳護兒字崇善江都人也幼而卓詭好立奇節初讀詩至擊鼓其鏜踴躍用兵羔裘豹飾孔武有力捨書而嘆曰大丈夫在世當如是會爲國滅賊以取功名安能區區久事隴畝羣輩驚其言而壯其志唐書李靖傳靖通書史嘗謂所親曰丈夫遭遇要當以功名取�貴何至作章句儒來濟傳初濟與髙智周郝處俊孫處約客宣城石仲覽家仲覽衍於財有器識待四人甚厚私相與言志處俊曰願宰天下濟及智周亦然處約曰宰相或不可冀願爲通事舍人足矣後濟領吏部處約始以瀛州書佐入調濟遽注曰如志遂以處約爲通事舍人後皆至公輔云獨孤及傳及爲兒時讀孝經父試之曰兒志何語對曰立身行道揚名於後世宗黨奇之馬璘傳璘岐州扶風人少孤流蕩無業所年二十讀漢馬援傳至丈夫當死邊野以馬革裹屍而歸慨然曰使吾祖勛業墜於地乎馬燧傳燧與諸兄學輟策嘆曰方天下有事丈夫當以功濟四海渠老一儒哉更學兵書戰策沈勇多算黃碣傳碣初爲閩中小將喜學問軒然有志向同列有假其筆者碣怒曰是筆他日斷大事不可假後戰安南有功髙駢表其能爲漳州刺史云仙雜記進士張彖力學有大名登第爲華陰尉嘆曰丈夫有淩雲蓋世之志拘於下位若立身於矮屋中使人�頭不得遂拂衣長往五代史桑維翰傳維翰有志於公輔初舉進士主司惡其姓以爲桑喪同音人有勸其不必舉進士可以從他求仕者維翰慨然乃著日出扶桑賦以見志又鑄鐵硯以示人曰硯獘則攺而他仕卒以進士及第宋史潘美傳美字仲詢大名人父璘以軍校戍常山美少倜儻�府中典謁嘗與其里人王密曰漢代將終君臣肆虐四海有攺卜之兆大丈夫不以此時立功名取富貴碌碌與物共盡可羞也焦繼勛傳繼勛字成績許州長社人少讀書有大志嘗謂人曰大丈夫當立功異域取萬戶侯豈能孜孜事筆墨哉遂棄其業遊三晉間爲輕俠以飲博爲務澠水燕談錄胡旦少有俊才尙气陵物嘗與人曰應舉不作狀元仕宦不作宰相虛生也隨計之秋郡守坐中聞雁賦詩曰明年春色裏領取一行歸人皆壯其言明年果魁天下東軒筆錄王沂公曾靑州發解及南省程試皆爲首冠中山劉子儀爲翰林學士戲語之曰狀元試三�一生喫著不盡沂公正色答曰曾平生之志不在溫飽郭勸傳勸嘗謂諸子曰顏魯公云生得五品服章紱任子爲齋郎足矣及再爲侍諫曰吾起諸生志不過郡守今年七十列侍從可以歸矣遂用元日拜章包拯傳拯嘗曰後世子孫仕宦有犯贓者不得放歸本家死不得葬大塋中不從吾志非吾子若孫也馬伸傳崇寧初範致虛攻程頤爲邪說下河南府盡逐學徒伸欲依頤門以學頤固辭之曰時論方異恐貽子累曰使伸得聞道死何憾況未必死乎頤嘆其有志商蕓小說有客相從各言所志或願爲揚州刺史或願多貲財或願騎鶴上升其一人曰腰纏十萬貫騎鶴上揚州欲兼三者老學庵筆記張樞密子功紹興末還朝已近八十其辭免及謝表皆以屬予有一表用飛龍在天對老驥伏櫪公惶恐語周子充左史托言於予易此二句周叩其故則曰某方丐去恐人以爲志在千里也周笑解之曰所謂志在千里者正以老驥已不能行故徒有千里之志耳公𨿽筋力衰豈無報國之志耶子功亦笑而止蓋其謹如此宋史趙汝愚傳汝愚早有大志每曰丈夫得汗靑一幅紙始不負此生陸九淵傳九淵讀古書至宇宙二字解者曰四方上下曰宇往來古今曰宙忽大省曰宇宙內事乃己分內事己分內事乃宇宙內事文天祥傳天祥自爲童子時見學宮所祠鄕先生歐陽修楊邦乂胡銓像皆謚忠卽欣然慕之曰沒不俎豆其間非夫也元史史天倪傳天倪天安末舉進士不第乃嘆曰大丈夫立身獨以文乎哉使吾遇荒�夜鳴擁百萬之眾功名可唾手取也木華黎見而奇之阿里海牙傳阿里海牙嘗躬耕捨耒嘆曰大丈夫當立功朝廷何至效細民事畎畝乎月乃合傳月乃合父昔裏吉思死國事月乃合時年方十七奮然投冠於地曰吾父死國難吾獨不能紓家難乎藝苑卮言劉基與夏煜孫炎輩皆以豪俠詩酒得名一日遊西湖望建業五色雲起諸君謂慶雲擬賦詩劉飲大白慷慨曰此王气也後十年有英主出吾當輔之眾皆掩耳尋太祖下金陵劉建帷幄之勛爲上佐開茅土其言若契獻徵錄朱榮負奇气年未二十膂力絕人初同父僑寓表伯葉氏家葉閒戲曰男子非士則農商以自立胡爲托迹於人而不思所以振厲榮曰人亦發奮有時大丈夫又安知他日不爲都督乎聞者甚壯其志無何朝廷下令四方舉年少傑特之士以備任使郡以榮應詔擢爲府軍衛驃騎舍人實洪武九年丙辰也以功封武進伯王珪合肥人慷慨有大志少時爲淮西廉訪司隸卒見官長儀衛尊崇輒慨然嘆曰將相無種在人爲耳及元末兵亂募集鄕民守廬州自稱萬戶上取和陽珪自廬州來歸遂從渡江克太平命珪仍爲萬戶積功升左軍都督僉事練子寧與金幼孜友善嘗謂之曰子他日必爲良臣我必爲忠臣太祖太宗時累詔郡縣徵遺逸或推轂陳亮亮曰昔唐堯在上下有箕潁吾投迹明時遊戲泉石吾志慊矣吾豈願仕哉遂掉頭不出作讀陳摶傳詩以見志謝復嘗從父太古翁遊文廟問曰儼然而肖像者非聖賢歟夫非盡人之子歟翁奇之稍長授春秋於於竹坡卽了大義已嘆曰學以謀道滯心文義以干祿吾弗爲也於是潛心經史以古人自期陸鈳號石樓六歲入家塾請於母曰讀書後幹得何等事業方爲至極母甚喜黃裳無以給業幾廢書從賈矣顧適市而心賤之喟然太息曰丈夫竟賈人遊乎則益市書窮日夜讀不休鄧元錫生兒�特五齡就塾師黃君學試以駢偶隨應云步武有人當道可�桓典馬惜陰自我及時須著祖生鞭明詞林人物考王尙絅五歲讀孝經至立身揚名以顯父母乃謂其父曰兒長當如此

志願部藝文三

釋情賦

北魏李騫單閼之年無射之月餘承乏攝官直於本省對九重之親切望八襲之崢嶸感代序以長懷觀爽气而軫慮籠樊之念旣多寥廓之想彌切含毫有思斐然成賦猶潘生之秋興王子之登閣也廁鄭璞於周寶編魚目於隋珠未敢自同作者盍亦各言爾志云荷峻極之層構道積石之洪流有馬形而謨舜亦龍徳而史周爰相趙之鴻烈逮藩魏之優遊爲衢樽於上葉號木鐸於前修若豢龍之不隕似窮葉之世濟故抱玉而懷珠且滋蘭而樹蕙或舟楫以匡時或棲遲以卒歲尙無忝於先人諒貽厥於來裔書金冊以葳蕤布銀繩而昭晰淸風忽其緬邈啟皇祖於庚寅逢軒教之方洽遇周命之維新譬龍虎其有合信山川而降神若勝庭之五傑似不速之三人協嗜欲於將至豈物色而方臻荷天寵以來儀步康衢而騁力如乾元之利貞若坤四之方直內弼諧於本朝外辟土於殊域乘紫氛以勵羽負靑天而鼓翼旣公侯之必復亦慶緒之所融績並樹於八凱道俱升於二宮遂遵流以至海且因嶽而爲嵩同羽儀於班氏均載徳於楊公何日月之逾邁引寒暑而相終委晉會於弱齒遺堂構於微躬嗟蒙昧之無取故告捨而不及已濩洛而少成又擁腫而無立愧精堅於百煉�忠信於十邑非珪璋之特達詎芳菲之易襲未砥礪以自進寧琢磨而成章乖宋子之萬字異應生之五行不請觀於石室豈借書於晉皇求班班而不遂況蔡文之可望參四科其未獲入三選而誰許本無聲於梁魏故未聞於陳汝居玉石以多迷宅顯晦而乖所旣無懷於四至安有情於再舉𨿽衣冠之末冑而世祿之緒餘等渤海之乘雁類九罭之逃魚遽江淮而不變對朝市而閒居空闔門以靖軌非論道而修書少賓客於季彥謝朋交於太初在正光之禦歷實明皇之拱己曾問政於上學著爲君而我齒叫閽人以望予遂陟降於庭止同崔駰之謁帝若謝兼之來仕逮孝莊之入統乃道喪而時昏水羣飛於溟海火載燎於中原延膠船而越水若朽索而乘奔玉羊失而無禦金雞亡而不存天步忽其多難橫流且其云始旣云擾而海沸亦嶽立而基峙睇三綱之日紊見四維之不理顧茂艸以傷懷視匪車而思起𨿽風雨之如晦亮嘐喈而不已自牽役於宰朝實有懷於胥恥在下僚而棲屑願奮迅於泥滓眷故鄕以臨睨悵有動於思歸越來流以鼓枻�北風而結騑入成都之舊宅反觀津之故扉乃曲肱而不悶信抱甕而無機且耕而食且蠶而衣恆一日以自省亦三月而無違遊仁義之肴核采墳索之精微誠因閒而養拙亦有樂於嘉肥及勾芒禦節姑洗之首散遲遲於麗日發依依於弱柳鳥間關以呼庭花芬披而落牖聽乃越於笙簧望有逾於新婦襲成服以逍遙願良辰而聊厚乃席壠而踞石遂嘯馳而命偶同浴沂之五六似禊洛之八九或促膝以持肩或援笙而鼓缶賓奉萬年之觴主報千金之壽各笑語而卒獲傳禮義於不朽斯蓋先民之所樂而余心之所守也至於少昊爲帝庚辛處躔視墟裏之蕭蕭過寒夜之��積霜靄於近援起泬寥於遠天思多端以類長若臨水而登山幸出遊之或寫冀觀濤之可蠲遂仗策緩步或漁或田弋鳧雁於淸溪釣魴鯉於深泉張廣幕布長筵酌濁酒割芳鮮起白雪於促柱奉緣水於危弦賦湛露而不已歌驪駒而未旋跌蕩世俗之外�散造化之間人生行樂聊用永年悟柱下之稱工聞首陽之爲拙旣有惜於�懸且自悲於井渫訪鄭詹之格言求季主之髙說去衡門以策駟望象魏而投轍服毳衣以從務乘大車而就列比污海而無紀諭江河而有缺眷重地而懼深念索米而�結運有折於玉鬥時忽亡於金鏡始蒙塵以播蕩卒流彘而居鄭彼上天之降鑑實下民之請命因艱難以隆基據殷憂而啟聖調南風以負扆居北辰而爲政創彜倫於九疇班平章於百姓諭繩契以論蹤援成昭而比盛酌徙鎬之故典究遷亳之遺令奄四海以爲家開七百而增慶睹禮樂之方隆信光華之始映百揆郁以時序四門穆其維淸如得人於漢世比多士於周庭有一匡以作相或十亂而爲楨各秉文而經武故天平而地成伊余身之忝穢得再入於承明執綸言之猶紼戴會弁之如星非巡潰以窺井信夕惕而懷驚承周任之有言攬老子之知足奉�戒以周旋抱徽而與屬每有偃於惟塵恆興言於寵辱思散發以抽簪願全眞而守朴睠�傅以徘徊望申公而躑躅冀鄙志之獲展庶微願之逢時歌致命而可下詠歸田而有期揖帝城以髙逝與人事而長辭擊壤而頌結艸而嬉援巢父以戲潁追許子而升箕供暮餐於沆瀣給朝餌於瓊芝同糟醨而無別混名實而不治放言肆欲無慮無思何鷦鷯之可賦鴻鵠之爲詩哉

述身賦有

序

李諧

諧歷衛將軍元顥入洛以爲給事黃門侍郎顥敗除名乃爲述身賦曰夫休咎相躡禍福相生龜筮迷其兆聖達蔽其萌覽成敗於前迹料取捨於人情咸爭途以走利罕外己以逃名連從車以載禍多廏馬以取刑豈知夫一介獨往乃千乘所不能傾伊薄躬之悔吝無性命之淑靈藉休庸於祖武仰餘烈於家聲徒從師以下學乏遊道於上京洎方年之四五實始筮之弱齡爰釋巾而從吏謬邀寵於時明彼聖治之赫赫乃陋周而小漢帝文篤其成功我武治其未亂掩四奧而同軌穆三辰而貞觀威北暢而武戢鼎南遷而文煥異人相趣於絳闕鴻生接武幹儒館總羣雅而同歸果方員而殊貫伊濫吹之所從初竊服於宰旅奉盛王之髙義遊兔園而容與綴鴻鷺之末行連英髦之茂序及伯舅之西伐赫靈旗之東舉復奉役於前轅仍執羈於後矩迫元冬之暮歲歷關山之遐阻風擊沙而破石雪浮河而漫野樂在志其無端悲涉物而多緒俄宮車之晏駕攺乘轅而歸予屬推恩之在今自傍枝而禔福旣獻闕以命宗叨微躬於侯服禮空文於眺饗賦無徵於湯沐思守位而匪懈每屏居而自肅忽命於建禮遊丹綺之重復信玆選之爲難乃上應於列宿陽源猶且自免何稱仲治與太叔余生性之蕭散本寓名而爲仕好不存於吏法才實�於政理竟火燭之不事徒博奕其賢已竊自托於諸生頗馳騁於文史通人假其餘論士倫察於辭理乃妄涉於風流遂飭輩於士子且以自托闕四字

𨿽邇徯塵滓而賞許雲霞棲閒虛以築館背城闕而爲家帶二學之髙宇遠三市之狹邪事𨿽儉而未陋制有度而不奢山隱勢於復石水回流於激沙樹先春而動色艸迎歲而發花座有淸談之客門交好事之車或林嬉於月夜或水宴於景斜肆雕章之腴旨咀文藝之英華羞綠芰與丹藕薦朱李及甘瓜𨿽�洛水之名致有類金穀之誼嘩聊自足於所好豈畱連於或號思炯戒而自反勗身名於所蹈奉哲後之淵贊崇麾於華奧豈千乘之乏使感一盼之相勞竟不畱於三月因病滿而休告彼東觀之淸華乃任隆於載筆蔡一去而遺恨張再還而有述忽牽短而濫官司惇史於藏室�班子之繁麗微馬生之簡實復通籍而延寵陪帝扃之華密信儀鳳之所棲乃絲綸之自出歷五載而徘徊猶官命之不攺謝能飛於無翼故同滯於有待晚加秩於戎章乃闕號之斯在屬運道之將季諒冠履之無�奄升禦於鼎湖忽流哀於四海昔漢命之中微皇統於是三絕曁孝昌之陵陂亦繼世而禍結將小雅之詩廢復三綱之道滅思局蹐於時昏獨沈吟於運閉遂退處於窮裏不外交於人世及數反於中興驅時雄而電逝旣藉取亂之權方乘轉圜之勢俄隙開而守廢遂冠冕之毀裂彼膏原而塗野嗟衛肝與嵇血何今古之一揆每治少而亂多盧遁身於東掖荀窘迹於南羅時獲逃於坡阜仍竄宿於巖阿首丘急於明發東路長其如何遽登舟而鼓�乃沿洛而泛河騖寸陰於不測競徵鳥於歸波時所在而放命連百萬於山東何信都之巨猾若封豕與大風肆吞噬於觜距咸邑燼而野空徑黎陽之寇聚迫崖壘之沨隆師通川而鼎沸矢交射於舟中備百罹於玆日諒陳蔡之非窮乘虎口而獲濟陵陽侯而迅往得投憩於濮陽實陶衛之舊壤望鄕村而佇立曾不遙於河廣聞虜馬之夕嘶見胡塵之晝上王略恢而廟勝車徒發而雷響扇風師之猛气張天罼之罾网才一鼓而冰銷俄氛祲之廓蕩昔蘧生之出奔睹亡徵於亂政及季子之來反乃君立而位定伊吾人之蕞爾本無徯於衰盛聊艸茅而偃伏且優遊於宸慶復推斥於宦流延光華於璽命甫聞內侍之復奉優加之令何金紫之陸離郁貂玉之相映時權定之云初尙民心之易擾何建武之明傑茂雄姿於天表忽靈命之有歸藉親均而爭紹師出楚而�發�陵江而云矯辟閶闔之崢嶸端冕旒於億兆神駕逝以流越翠華�而繚繞苟命舛而數違𨿽功深而祚夭時難忽然已及网羅周其四張非五三之親暱罕徇節於漢陽彼百寮之冠帶咸北面於西王矧恩�而任遠固身存而義亡及宸居之反正振天网於頹綱甄大義以明罰虛半列於周行乃褫帶而來及驅下澤於故鄕探宿志以內求撫身途而自計不詭遇以邀合豈釣名以干世獨浩然而任己同虛舟之不系旣未識其所以來亦豈知其所以逝於是得喪同遣忘懷自深遇物棲息觸地山林𨿽因西浮之迹何異東都之心願自托於魚鳥永得性於飛沈庶保此以獲沒不再罪於當今

言誌書

北周蕭大圜拂衣褰裳無吞舟之漏网掛冠懸節慮吾志之未從倘獲展禽之免有美慈明之進如蒙北叟之放實勝濟南之徵其故何哉夫閭閻有優遊之美朝廷多簪佩之累蓋由來久矣畱侯追蹤於松子陶朱成術於辛文良有以焉況乎智不逸羣言不髙物而欲辛苦一生何其僻也豈如知足知止蕭然無累北山之北棄絕人間南山之南超逾世网面修原而帶流水倚郊甸而枕平臯築蝸捨於叢林構環堵於幽薄近瞻煙霧遠睇風雲藉纖艸以蔭長松結幽蘭而援芳桂仰翔禽於百仞俯泳鱗於千尋果園在後開�以臨花艸蔬圃居前坐檐而看灌甽二頃以供饘粥十畝以給絲麻侍兒五三可充織家僮數四足代耕耘沽酪牧羊協潘生之志畜雞種黍應莊叟之言獲菽尋範氏之書露葵徵尹君之錄烹羔豚而介春酒迎伏臘而候歲時披良書探至賾歌纂纂唱烏烏可以娛神可以散慮有朋自遠揚榷古今田畯相過劇談稼穡斯亦足矣樂不可支永保性命何畏憂責豈若蹙足入絆申脰就羈遊帝王之門趨宰衡之勢不知飄塵之少選寧覺年祀之斯須萬物營營靡存其意天道昧昧安可問哉嗟乎生若浮雲朝露寧俟長繩系景實不願之執燭夜遊驚其迅邁百年幾何擎跽曲拳四時如流俯眉躡足出處無成語默奚當非直丘明所恥抑亦仲尼恥之

勞生論有

引

隋盧思道

莊子曰大塊勞我以生誠哉斯言也余年五十羸老云至追惟疇昔勤矣厥生乃著玆論因言時云爾罷郡屏居有客造餘者少選之頃盱衡而言曰生者天地之大徳人者有生之最靈所以作配兩儀稱貴羣品妍蚩愚智之辧天懸壤隔行己立身之異入海登山今吾子生於右地九葉卿族天授俊才萬夫所仰學綜流略慕孔門之遊夏辭窮麗則擬漢日之卿云行藏有節進退以禮不諂不驕無慍無懌偃仰貴賤之間從容語默之際何其裕也下走所欣羨焉余莞爾而笑曰未之思乎何所言之過也子其淸耳請爲左右陳之夫人之生也皆未若無生在余之生勞亦勤止紈綺之年伏膺教義規行矩步從善而登巾冠之後濯纓受署��仁義籠絆朝市失翹陸之本性喪江湖之遠情淪此風波溺於倒躓憂勞總至事非一緒何則地冑髙華旣致嫌於管庫才識美茂亦受嫉於愚庸篤學彊記聾瞽於焉側目淸言河瀉木訥所以疚心豈徒蠱惜春漿鴟�腐鼠相江都而永嘆傅長沙而不歸固亦魯值臧倉楚逢靳尙趙壹爲之哀歌張升於是慟哭有齊之季不遇休明申脰就鞅屏迹無地段珪張讓金貝是視賈謐郭淮腥臊可饜淫刑以逞禍近池魚耳聽惡來之讒足踐龍逢之血周氏末葉仍值僻王斂笏升階汗流浹背莒客之踵躋焦原匹玆非險齊人之手執馬尾方此未危若乃羊腸句注之道據鞍振策武落雞田之外櫛風沐雨三旬九食不敢稱憊此之爲役蓋其小小者耳今泰運肇開四門以穆冕旒司契於上夔龍佐命於下岐伯善捲恥徇幽憂卞隨務光悔從木石餘年在秋方已迫知命情禮宜退不獲晏安一葉從風無損鄧林之攢植雙鳧退飛不虧渤澥之游泳耕田鑿井晚息晨興候南山之朝云覽北堂之明月泛勝九谷之書觀其節制崔實四時之令奉以周旋晨荷蓑笠白屋黃冠之伍夕談谷稼沾體塗足之倫濁酒盈�髙歌滿席恍兮惚兮天地一指此野人之樂也子或以是羨余乎客曰吾子之事旣聞之矣他人有心又請論其梗槪余答曰雲飛泥沈卑髙異等圓行方止動息殊致是以摩霄運海輕罻羅於藪澤五衢四照忽斤斧於山林余晚值昌辰遂其弱尙觀人事之隕獲睹時路之邅危元冬修夜靜言長想可以累嘆悼心流涕酸鼻人之百年脆促已甚奔騎流電不可爲辭顧慕周章數紀之內窮通榮辱事無足道而有識者鮮無識者多褊隘凡近輕險躁薄居家則人面獸心不孝不義出門則諂諛讒佞無愧無恥退身知足忘伯陽之炯戒陳力就列棄周任之格言悠悠遠古斯患已積迄於近代此�尢深範卿撝讓之風搢紳不嗣夏書昏墊之罪執政所安朝露未晞小車盈董石之巷夕陽且落皂蓋塡閻竇之裏皆如脂如韋俯僂匍匐啖惡求媚舐痔自親美言諂笑助其愉樂詐泣佞哀卹其喪紀近通旨酒遠貢文蛇艷姬美女委如脫屣金銑玉華棄同遺迹及鄧通失路一簪之賄無餘梁冀就誅五侯之貴將起向之求官買職晚謁晨趨刺促望塵之舊遊伊優上堂之夜客始則亡魂褫魄若牛兄之遇獸心戰色沮似葉公之見龍俄而抵掌揚眉髙視闊步結侶棄廉公之第攜手哭聖卿之門華轂生塵來如激矢雀羅蹔設去等絕弦飴蜜非甘山川未阻千變萬化鬼出神入爲此者皆衣冠士族或有藝能不恥不仁不畏不義靡愧友朋莫�妻子外呈厚貌內蘊百心繇是則紆靑佩紫牧州典郡冠幘劫人厚自封殖妍歌妙舞列鼎撞鐘耳倦絲桐口飫珍旨𨿽素論以爲非而時宰之不責末俗蚩蚩如此之敝余則違時薄宦屏息窮居甚恥驅馳深畏幹沒心若死灰不營勢利家無儋石不費囊錢偶影聯官將數十載駑拙致笑輕生所以告勞也眞人禦宇斫雕爲朴人知榮辱時反雍熙風力上宰內敷文教方召重臣外揚武節被之大道洽以淳風舉必以才爵無濫授稟斯首鼠不預衣簪阿黨比周掃地俱盡輕薄之儔滅影竄迹礫石變成瑜瑾莨莠化爲芝蘭曩之扇俗攪時駁耳穢目今悉不聞不見莫余敢侮易曰聖人作而萬物睹斯之謂乎

述志賦

蕭后承積善之餘慶備箕於皇庭恐修名之不立時負累於先靈乃夙夜而匪懈實寅懼於元冥𨿽自彊而不息亮愚懵之所滯思盡節於天衢才追心而弗逮宴庸薄之多幸荷隆寵之嘉惠賴天髙而地厚屬王道之升平均二儀之覆載與日月而齊明乃春生以夏長等品物而同榮願立志於恭儉私自兢於戒盈孰有念於知足苟無希於濫名惟至徳之弘深情不邇於聲色感懷舊之餘恩求故劍於宸極叨不世之殊眄謬非才而奉職何寵祿之逾分撫�襟兮未識𨿽沐浴於恩光內慚惶而累息顧微躬之寡昧思令淑之良難實不遑於啟處將何情而自安若臨深而履薄心戰栗其如寒夫居髙思危持滿防溢知恣誇之非道乃攝生於衝謐嗟寵辱之易驚尙無爲而抱一履謙光而守貞且願安乎容膝珠簾玉箔之奇金屋瑤臺之美𨿽時俗之崇麗蓋吾人之所鄙何絺綌之不工豈絲竹而喧耳知道徳之可尊明善惡之由己屏囂煩之俗慮乃伏膺於經史綜箴誡以訓心觀女圖而作規遵古賢之令範冀福祿之能綏時修經而三省覺今是而昨非嗤黃老之捐思信爲善之可依慕周姬之遺風美虞妃之聖則仰先哲之髙才貴至人之休徳質菲薄而難縱心恬愉而去惑乃平生之耿介實禮義之所遵𨿽生質之不敏庶積行以成仁懼達人之蓋寡謂何求而自陳誠素志之難寫同絕筆於獲麟

復志賦有

序

唐韓愈

愈旣從隴西公平汴州其明年七月有負薪之疾退休於居作復志賦其辭曰居悒悒之無解兮獨長思而永嘆豈朝食之不飽兮寧冬裘之不完昔余之旣有知兮誠坎軻而艱難當歲行之未復兮從伯氏以南遷淩大江之驚波兮過洞庭之漫漫至曲江而乃息兮逾南紀之連山嗟日月其幾何兮攜孤嫠而北旋值中原之有事兮將就食於江之南始專專於講習兮非古訓爲無所用其心窺前靈之逸迹兮超孤舉而幽尋旣識路又疾驅兮孰知餘力之不任考古人之所佩兮閱時俗之所服忽忘身之不肖兮謂靑紫其可拾自知者爲明兮故吾之所以爲惑擇吉日余西徵兮亦旣造夫京師君之門不可徑而入兮遂從試於有司惟名利之都府兮羌眾人之所馳競乘時而附勢兮紛變化其難推全純愚以靖處兮將與彼而異宜欲奔走以及事兮顧初心而自非朝騁騖乎書林兮夕翺翔乎藝苑諒卻步以圖前兮不浸近而愈遠哀白日之不與吾謀兮至今十年其猶初豈不登名於一科兮曾不補其遺余進旣不獲其志願兮退將遁而窮居排國門而東出兮慨余行之舒舒時憑髙以回顧兮涕泣下之交如戾洛師而悵望兮聊浮游以躊躇假大龜以視兆兮求幽貞之所廬甘潛伏以老死兮不顯著其名譽非夫子之洵美兮吾何爲乎浚之都小人之懷惠兮猶知獻其至愚固余異於牛馬兮寧止乎飲水而求芻伏門下而默默兮竟歲年以康娛時乘間以獲進兮顏垂歡而愉愉仰盛徳以安窮兮又何忠之能輸昔余之約吾心兮誰無施而有獲疾貪佞之洿濁兮曰吾其旣勞而後食懲此志之不修兮愛此言之不可忘情怊悵以自失兮心無歸之茫茫苟不內得其如斯兮孰與不食而髙翔抱關之厄陋兮有肆志之揚揚伊尹之樂於畎畝兮焉貴�之能當恐誓言之不固兮斯自訟以成章往者不可復兮冀來今之可望

幽懷賦有

序

李翺

朋友有相嘆者賦幽懷以答之其詞曰眾囂囂而雜處兮或嗟老而羞卑視予心之不能然兮慮行道之猶非倘中懷之自得兮終老死其何悲昔孔門之多賢兮惟回也爲庶幾越羣情以獨去兮指聖域而髙追固簞食與瓢飲兮寧服輕而駕肥望若人其何如兮�吾徳之纖微躬不田而飽食兮妻不織而丰衣援聖賢而比度兮何僥幸之能希念所懷之未展兮非悼己而陳私自祿山之始兵兮歲周甲而未夷何神堯之郡縣兮乃家傳而自持稅生人而育卒兮列髙城以相維何玆勢之可久兮宜永念而遐思有苗之逆命兮舞干羽以來之惟政刑之旣修兮無遠邇而咸歸當髙祖之初起兮提一旅之羸師能順天而用眾兮竟掃寇而戡隋況天子之神明兮有列祖之前規�獘政而還本兮如反掌之易爲苟廟堂之治徳兮何下邑之能違哀餘生之賤遠兮抱深懷而告誰嗟此誠之不達兮惜此道而無遺獨中夜以潛嘆兮匪吾憂之所宜

釋懷賦有

序

前人

讀黨錮傳哀直道之多尢不容作釋懷賦其辭曰懷夫人之鬱鬱兮歷晦蚤而傷離吾心直以無差兮惟上天其能知袤於徳而必好兮忠何尢而甚疑彼陳詞之多人兮胡不去眾而訊之進盡言之不信兮退遠去而不獲弗驗實而考省兮固余道之所厄昔師商之親聖兮徳旣均而行革惟肝腸之有殊兮守不同其何責願披懷而竭聞兮道旣塞而已行路非險而不通兮人忘我而異情王章直而獄死兮李固忠而陷刑自古世之所悲兮矧末俗之衰誠哀貞心之潔白兮疾苗莠之紛生令農夫以手鉏兮反剪去乎嘉莖豈不指穢而語之兮佯瞪瞢而不肯聽欲釋去而不忍兮終畱滯以何成當晨夕而步丘兮仰白日而自明處一世之若流兮何久求而傷情樂此言而自抑兮壯大觀於兢生拔馨香之�蘭兮樹蒿蔚以羅列斥通路而使蕪兮戀棘徑之中絕置春秋而徇心兮羌與此其奚別昔誓辭而約文兮期共死以皆居嗟所守之旣異兮乃漫汗而遺初心皓白而不容兮非市直而望利忠不顧兮立忘交不同而行棄悲夫不徇己而必仇兮諒非水火其何畏猥吾行之不然兮直愧心而懼義嘉山松之蒼蒼兮歲苦寒而亦瘁吾固樂其貞剛兮夫何尢乎小異欲靜默而絕聲兮豈不悼厥初之所志抑此懷而不可兮終永夜以歔欷

述初賦有

序

梁肅

予幼而漂流遂寓於江海之上與鳧雁爲伍有年矣或祿仕以代樵牧其暇則以羣籍自娛又嘗染重膇疾每求長桑氏之術以爲療其他未之思也方俟間則追尙平五嶽之遊無幾何會明詔以監察禦史徵俄轉右補闕羈守職次未遑自免江湖之思漫如也間一歲加翰林學士領東宮侍讀之事旣微且陋載荷天眷上不能宣令徳通古今當論思之任次不足弘三善備教諭充端士之列每省名位盼章綬中心怛然不欲寢食無一日而安者三年於玆其愧畏乃如是時步自中禁休於里巷病攻其外神倦於中囂焉忘形思及道本然後知一動一靜萬化殊塗寂然同歸未始有物且不知夫曩歲之浮游與今之局束彼乎此乎是歟非歟杳不得其倪矣於是作述初賦以紀懷且貽諸同志焉耳我洪系兮肇昭耿乎伊唐始贊禹以陳謨末開國而爲梁遭暴嬴以滅周兮涉天漢而方彰社合陽而守九江逮七序而見光維涼牧之丰融咨散騎之殉節遭匡攘以遷逝遵河右以蟬蛻綿侯服以守業傳龜組而罔替煒司空之藩魏弘茂徳爲表綴翼翼尙書允明且哲納言執法乃遂乃達播五葉而逮予垂愼身之芳烈伊孤蒙之薄佑撫生植之多艱豈前修之將墜藐才菲而體孱奉徙宅之善教得帶經之殘編諒不師而不訓烏識立徳與立言洎章甫之在首始礪志以就賢思琢璞以解蔽終扡格而難前升九顥之宏軌探乾坤之大紀求專直與翕辟問性命之終始曰君子之不用實未成之所擬苟體健以立誠何剛柔之不履慨尋繹以內省觀萬物之攸歸若捫天而罔階知集木之匪危何大道之汗漫悼吾人之崎巇仰前哲之休風屢惆悵以忸怩且自擊以自考亦三復而九思庶初筮以發蒙敢捨龜而觀頤美海嶽之靜深援幽人以爲期聿投迹於林中就拙者之所宜屬夫上有聖帝旁求俊乂載馳車乘搜及瑣細彼執持憲簡與匡補闕載宜乎學該紀律識洞經制故小人之備官幸不招損而速戾時也天光鏡乎宇內洪稜憺乎荒外上躬祀於泰壇先假廟以告配百神受職以咸秩萬國駿奔而來祭肆覲創五月之吉朝宗盛三朝之會月窟日際風行雨霈謬參侍從之臣獲睹人神之泰又感夫翰苑崇祕人文是經樂正司業元良以貞講藝承華視艸承明莫不才侔相如道博桓榮何皇鑑之偏屬降湛恩於鯫生若側足以登塗方飭躬以�誠書紳之猶怠慮數馬之非精晝兢兢以徊徨夕默默以屏營豈不以命重才輕惕墜而不敢寧也我寓我居於彼南裏匪揚車騎實遠朝市羌歸沐以斯憩聊優遊以休止旁枕大道其平如水南望南山橫空黛起君子所履小人所視乍掃室以自安殊塞門而不仕於是有竹有梧淸風穆如放懷端居元宇自虛遺原憲之貧病忘�武之智愚喪我南郭之幾盡性西域之書悟幻有之遷幹得環中之妙樞合乃一指流爲萬塗審物我之同域又遑遑其焉如何睿後之渥飾宜克恭以忘劬惟少海之洪瀾豈勺水之云輸伊志慮之久曠矧疲�之集予徒端直以勿二又焉能以爲乎有無冥冥飛鴻其虛其徐英英白雲亦捲亦舒吾企夫物之未及故浩然而述初

巖棲賦

吳筠感元聖之垂訓悟己親而名�言可放而從默身應捲而忽舒爰鷦鷯之巢林在一枝而有餘性所悅而難違托玆山以結廬果棲遲而我愜卽逍遙之靈墟觀其繚崇巒橫峻谷激泌泉羅森木後巍�以縈糾前參差而聳伏追陰壑之夏�偃陽崖之冬燠美勁節於松筠玩幽芳於蘭菊虛籟淸耳閒雲瑩目因海鶴以驚夜任��以知旭慮靜於無擾神恬於寡欲於是歌考盤於詩人諷嘉遁於大易遠浮俗之艱險消毀譽之損益蹈方外之坦途信可免於兢惕旣卽陰以息影由不行而滅迹𨿽區中之末計實世途之良策人所棄而己收故處約而恆適覽無見以收視聽無聲以黜聰和匪專於旨酒樂奚必於絲桐焚淸香以練气啟玉檢而擊蒙期遺滯於昭曠庶近眞於感通鑑太虛之有象覆妙用之非空朝天甚簡采藥多暇形猶資於吐納意已迸於將迓知道無廢興而物有存謝故挹生本而常生體化宗而不化蕭蕭絕塵境誰與鄰迹遠而朋遊益曠機忘而鳥獸可馴韻靡�於當時心常依於古人仰由皓之逸軌詠羲農之化淳師黃老之元奧友松喬之道眞�無功之逮物良獨善於吾身祇所幸其自得敢韜精於隱淪

求志賦

宋晁補之幼余不自知惷兮願求古人而與之遊髙平邑於大野兮魯東鄙而北鄒固余心其悃款兮求前聖又不遠豈無鄰莫可與謀兮治邴氏而俗泮幽離房誠不忍兮棄此而莫能藏執徐之靑陽兮余先孑兮東徵橫武林之大江兮往始寧之南邑路會稽以周流兮求歷山之所在昔封隅之世守兮以後夫而致刑越懲恥於夫椒兮進樵女而抑心懿二臣以國霸兮卒焉異夫出處行束薪而自言兮妻不忍而求去助申威於司馬兮卒殞聲以淮南睚訴死於婆娑兮悲綽約之亦殲彼章程之詭嘯兮旣眙於甲夜何仲禦之淸激兮而亦云駭夫觀者紛回穴其莫識兮泮千載而迹陳思苗山猶若玆兮又何悲乎曲水惟鄭公之志約兮逢神人焉靡求山岪�而谷紆兮風瀏瀏乎旦暮耿吾何不可畱此土兮切悲越人之機豈其食鮭而化音兮無所用吾之緌冬朦朦其多雨兮夏癉熱以生�溪水之淺深兮舟上下而擊石吾遵夏蓋之山兮聊以觀乎遠海吾先子之初服兮羌董道而不攺小人之有心兮猶不假器末余從於東安兮依哲人而聞誼蜀蘇子之有廛兮漢遺化而多儒往者其不可及兮曷不從子之廬朝餘食兮山中夕余宿兮江上悲世俗之近市兮余安能忍而與之皆往余令樓李爲右兮使王良前余世解轡而馳石兮緬余得此坦塗良吾輈使環灂兮密吾牙使朴屬攬九州而願懷兮夫安知餘力之不足遘餘生之罹憫兮歸將母乎故都伏裏門而畏鄰兮幽獨守此四隅時命大謬兮吾遑遑欲何之慨永夏之宜養兮霜薆然其萃之增歔欷以啜泣兮殺身其安可宇摧榮而藩穴兮知鼠去而不捨憯四序之不淹兮春藹藹其旣非攬卉木猶若玆兮吾獨不聊此時悲予仲之婉孌兮饒其心以詩禮吾不能操嬴而坐閭兮耘東山而自食歲旱暵而不雨兮螟又生余之場屬歲秋之有谷兮河出濆而湯湯於陵子之終褊兮井上李其猶飽服芬芬而潔腹兮夫豈不足以忘老眾虒豸而好朝兮咸得時而的歷持衣裳而鬻暑兮余固知余賈之不售思遐舉而莫從兮心紆軫而衋傷訊黃石以吉凶兮�十二而星羅曰由小基大兮何有顚沛旣非初志之敢期兮曾何以知其所系�淸濟以去垢兮芝九莖而爲華宵倚楹而悲�兮疇獨憂余之無家蕭苑候之慷慨兮孰云非食之故濟澶淵之靈津兮橫中流而�怒思城闕之佻達兮勉踵夫昔之人羿之志於彀兮亦反求夫全身小人不知學禮兮畏罪罟之所尋宋七世之炳靈兮皇純佑此下土舉賢而授能兮哀煢獨此黎庶牧羊而肥兮式亦用而有聞辟雍之洋洋兮宇幹日而糾紛連�以成云兮汗而爲雨豈余不足於周門兮獨惆悵而延佇先事而後得兮惟其食者之責舉九鼎於鯢淵兮亦人假夫一臂余張子之好修兮蹇博大而無朋雪霏而宇凍兮松柏不攺其靑固黃子嘗語余兮曰此是爲明月𨿽工師不以佩兮保厥美亦未艾彼喔爲已甚兮羌浮石而沈木子云之好思兮亦眾誶其寂寞虞氏之爲政兮舉五臣而與言彼霂之射谷兮何足以容江潭之鱣眾不察余之情兮求余初猶未沫超孤舉而遠尋兮惟夫不足以論世良恫韓而成漢兮皓保惠而悟髙成功則去兮曾何足以介其一毛融躬行旣卒驕兮禹服義亦太靡陳輜車與乘馬兮桓榮亦酋乎�貴蕃居室以不理兮滂之志以四海元膺之激烈兮羌不以生而害義意豈弟神所嘏兮何以罹此不祥豈其莫忍鄰之捽兮紛救斗而得傷嘉林宗之善裁要成敗而不失寧遵不知時之可爲兮行漁瀨以畢世喟嵇康之蹈盡兮愧孫子其安補阮淸舌而咎目兮潛固自識而遠去謂道不可爲兮爲者敗之眾窢然咸不畱兮惟至人焉在之泮千祀而語鄰兮孰與至人之服意神龍之乘雲兮吾欲從焉以足士生各有遇兮吾何爲侘傺乎此時曾藿菽不足以化兮求余身其庶幾滋蘭以旨蓄兮菊以爲糗修忠信以抑躁兮夫安知余之後圖前聖吾永賴兮攬百子與並輿時翺翔於道奧兮歷年歲以爲娛

擬騷賦有序

李綱

昔屈原放逐作離騷經正潔耿介情見乎辭然而托物諭意未免有譎怪怨懟之言故識者謂體慢於三代而風雅於戰國乃雅頌之博徒而詞賦之英傑不其然歟予旣以愚觸罪久寓謫所因效其體攄思屬文以達區區之志取其正潔耿介之義去其譎怪怨懟之言庶幾不詭於聖人目之曰擬騷其辭曰帝混元之苗裔兮歷漢唐而揚英散枝葉於天壤兮遭五季而遁族於甌閩皇祖隱徳而弗耀兮逮吾親而振名歲昭陽之淵獻兮閏夏甲申吾以降幼倥侗而顓蒙兮非岐嶷之夙成長遊學於四方兮爰觀光於國賓服詩禮之嚴訓兮傳忠孝之家聲攬百氏之所長兮味六經之純精常恐不徳以怨及朋友兮慕節義於古人豈富貴之足志兮冀斯文之可鳴帶長鋏而峨冠兮鏘佩玉而琚瓊紉蘭蓀之香潔兮服蕙茞之芳馨紛吾旣襲此眾美兮胡敢自謂之修能誤姓名之上達兮珥史筆於彤庭侍穆穆之淸光兮聞玉音之丁寧入則陪國論於靑瑣兮出則扈屬車之淸塵惟丘山之恩厚兮何涓埃之報輕悼姦邪之亂政兮汨正理而不明竊懷憤而鬱結兮每欲叩龍墀而力爭惟本朝之寬大兮非有鼎鑊斧鉞之刑何羣公之噤默兮咸捲舌而吞聲因積水之告災兮爰奏疏而上陳庶一言之悟主兮回天照之明明朝抗章而夕貶兮白日不諒予之精誠徒孤忠之耿耿兮任萍梗之飄零絕江淮而歷浙兮割深愛於親庭陟閩山之險阻兮予隻影之伶俜泛吾舟兮建溪弭吾節兮劍浦會計當兮委吏偸燕兮管庫藝蘭蕙兮九畹植松竹兮百畝餐秋菊兮落英飲木蘭兮墜露朝吾遊兮翰墨之林夕吾戲兮圖書之府道旣不可以行於今兮質聖賢於往古嘉溪山之秀絕兮聊逍遙以容與眺翠嶺兮泛淸流桂爲楫兮蘭爲舟有觴詠兮自適樂天命兮何憂悼屈原之沈汨兮悲賈誼之不修笑退之之戚嗟兮憫徳裕之窮愁惟君子之出處兮貴體道以周流自任以天下之重兮何一己之爲謀用則行而捨則藏兮又何必殺身而怨尢惟蓋棺兮事始定聊康彊兮保天性歲寒不失其靑靑兮惟松柏之獨正信吾道以優遊兮始居易以俟命亂曰已矣乎莫我知也浮雲蔽日兮虹霓晝明霜露降此芳艸兮百鳥寂而無聲恐美人之遲暮兮歲遒盡而崢嶸側身西望而嘆息兮心鬱結而不平心鬱結兮何爲道旣不可以散兮斂而歸之惟靜惟正兮其殆庶幾吾方將與造物者爲人兮又安能跖咸彭之所遺

述志賦

張九成伊餘生之好修兮紛混濁而獨淸朝飲藍橋之雲液兮夕餐月殿之落英制芙蓉以爲裳兮紉蘭芷以爲佩躡天風予上徵兮將以朝於玉帝朝發軔於泰華兮夕予叩乎天閽覽瑤臺珠閣之突兀兮驂蒼虯采鳳以駿奔吾與羣仙遨遊兮曰蓬瀛乎此焉處旣徘徊而四顧日與月爲吾侶丰隆列缺其先驅兮欃槍招搖爲吾掃除廓氛埃而下視兮塊五嶽其尊罍攬四溟而一瀉兮宴王母乎昆侖之隈忽憑幾而坐寤兮知萬事其如夢聊與此世而婆娑兮長笛呼風而三弄憫屈平之懷沙兮笑子云之投閣已攬袂而�起兮悵星移而月落

尙志賦

元吳萊惟太區之寥廓兮紛庶物之馮生藐予身之中處兮郁予志而不得逞竊獨嗜此古學兮指前哲以作程味詩書之醇粹兮獵道徳之精英悼世俗之馳騖兮吾何有乎我行將歲月之不我與兮兀淹畱而無所成沈憂以气索兮卻立而質攻蹩躠而狹步兮守盯謂眞瞶瞭目以霧披兮焱奇肱而風厲墮泰華以施簪兮縮長河約之帶翔矞皇之暗藹兮叱麒麟使承蓋神若唏而奔騰兮劍黿鼉乎濤瀨招屏翳予擗帷兮斬蚩尢以褰�折建木以指麾兮唉曜靈之西邁將欲往彼鴻蒙兮授予策乎霄漢亦或悲此骯髒兮發商歌於達旦溘世氛之混濁兮噓天籟乎崇窾薄髙丘以闖遠海兮恆戃恍而不顧返何儃徊以難逃兮曰而則然顏子默而樂道兮曾不滿夫一簞原思淡其居貧兮尙蓬蒿之沒垣彼豈不談王術兮甘窮檐之藐艱秉中心之皦日兮輕外物若浮雲諒當時之謂憊兮猶千載稱其賢阽吾生之沈抑兮將有繼乎古先炳予室之虛白兮纚予文於太元莽歙�與時化兮希噌吰而道存棄麒驥而蹀兮登蹇乎前軒淫桑濮之嘈雜兮九韶漠焉而無聞固泰豆之不世出兮又何見夫榮�彼何人哀時命兮每嗟卑而嘆屈曷不尙予之志兮仰孟氏之遺則繄老農之力田兮且多種而鮮獲矧奇士之環轍兮𨿽凍餒其奚卹增螢爝以日皛兮積埃而山嶷向污泥求夜光兮經劫火見垂棘惟傅巖之版築兮攀南箕以興國亦有漁厥磻溪兮擢赤鯉以予翼挺爾躬之豪崛兮肯受人之羈勒惇鄒魯之雅言兮建燕趙之姱節糅瓊爢而我餐兮羅翡翠以爲服秉剞劂而剸裁兮鏘和鸞以遊息撫鴻荒其若今兮觀六合爲予窄齊窮達於一塗兮與聖賢而同域翩丹穴之蜚鳳兮粲九苞之翕赩將乘之以覲舜文兮孰知予情之至極

閔己賦有

序

任士林

正月八日獨坐雷公山中天气風緊抱書自憐漸老醜之逼人慨盛世之不再匪私騂角恐墜肩墻作閔己賦庶幾成此志耳其辭曰肆後皇之嘉貺具藐然之一身戴元發於芳鬢含纖齒於唇匪肖貌之我私獨降質之爾淳有賦予之重責尙墜緒之大振張余挾於幼眇自靑襦而裹巾亦淳濯於羣污窺末光於徳鄰孔孟吾之師不可以復夢兮爲誰門之人顏賜吾之友不可以遽作兮爲誰居之羣倚泰山而長嘯俯黃河而孤嘶瞻飛雲於月下訪流水於回堤謂云行而月跋兮亦升東而沈西謂水逝而堤在兮忽髙岸之爲溪理不可以逆曉事不可以深稽去者非人之所推陷者非人之所擠來者不可以徑遏降者不可以驟躋眇餘思之茫茫隱余神之淒淒匪饑寒之足慮匪患難之足疑恫大志之未立矧絕學之無依人不能憂余之憂兮余亦不能悲人之悲聊走筆以自系走四方而陳詞庶聖道之未沫將援余之孤危

勵志賦

塗幾予幼負此奇志兮思世俗之所難薄榮名而不顧兮將遺斯世之治安惟任重而道遠兮懼吾力之已殫𨿽委絕而猶不悔兮誓將歷乎險艱彼小人之無知兮方笑予行之迍邅𨿽一二之同志兮亦僅以文學而相憐仲尼甘於旅寓兮聘列國而拳拳禹曁稷之辛勤兮哀夫人之瘠捐吾誠不及古之人兮諒天命之可懷負衣冠而不力兮又何取乎三才步中正以爲軌兮服仁義以爲輈審孜孜以無倦兮俟吾死而焉求饑吾飲乎水泉兮困吾枕乎荊棘指蒼天以爲正兮予匪計乎朝夕

述志賦

胡天遊翳餘生之碌碌兮承祖考之餘輝方年髫而志學兮思踵武於前徽何中道之屯蹇兮終抱志而莫展霜毛颯以垂領兮懼五十而無聞挾遺篇以私淑兮庶弗墜於斯文嗟蚩蚩之世俗兮紛賤目而貴耳顧區區之魯人兮尙弗知乎尼父靑黃眩而莫分兮美惡混而相同計微功於呻誦兮希速化於顓蒙朝卑辭以致幣兮夕怠色而忘禮羣飛點而玉涴兮眾口哆侈而金毀毛嬙靚立而自揚兮曾不申乎蹇修抱雙璧以行媒兮反效鞠局而卑是求謂驊驑爲下乘兮以款段爲疾足采鳧茨於道周兮登碔砆於犀櫝般紛紛其得志兮長裾曳地濟濟而相望俯爭食於雞鶩兮仰闊視而揚揚余方索居孑立而無與儔兮聊逍遙乎林下睇浮雲以舒嘯兮倚翠竹而爲伍崇繽紛其枳棘兮時覽徳而踟躕哂饑鳶之疾盻兮攫腐鼠而嚇余龍門崒嵂以干云兮亦何往而不我階彼瞡瞡之�黽兮夫豈入於我懷阿容媚世以希寵靈兮誠有識之所嗤使余爲倚市之倡兮孰與夫空谷而幽居撫靑萍以自珍兮曰有待夫知己倘千金而非吾徒兮寧掛壁而無恥惟聖賢之與愚兮亦皇皇而西東矧吾人之數奇兮敢背道而慍窮韙達觀之無不可兮付出處於流�苟素志靡違兮又何傷乎蹙額正余冠之崔嵬兮理余瑟之鏗鏘良時詎不可再得兮姑從容而徜徉

感志賦

李好文何天地之寥邈兮眇予生之有身履黃坤之博厚兮仰元覆以無垠爍眾金於大冶兮偶形畱夫粹質苟莫邪而弗自砥兮固鉛敝之所同服蒙予若之倥侗兮承鞠訓於自宮佩非善而罔系兮服非惠而匪躬鞶余革之申申兮鞘余觿之容容擷秋圃之日精兮濯淤漣之荷華卻穠李而弗禦兮矧蕕臭其焉加歲翩翩其不君兮首元服以及冠恐罔兩之挾余兮門面墻而無見瑟假道於書林兮求孔氏之髙明遵文衢之逶迆兮愈多岐之縱橫昒恍而莫適兮從文公而徵詞曰爾神潛而志棲兮終必達大所期果服言以從事兮嬴十年而戾之覽天庭以遊目兮又欲窮夫四遐觀百氏之原委兮究異說之貞訛溯太初之無始兮循三王之不頗總條理於一聖兮固馴致乎中和洎余有志於古人兮懼修名之嚜嚜忘漆雕之自信兮懵學優之有得謂靑雲其可力而致兮謂時命之可戈軷余行之吉日兮遂觀國乎上京指閶闔以徑往兮奄長風而北徵眩天都之雄麗兮非下土之能名信魚龍之混並兮亦名利者之爲�余旣初無赫赫兮又何適乎煌煌翾捷步之髙才兮豈扶服之能躅挈桔�之俯仰兮恐祈榮而離辱夫何眾之熙熙兮我獨約兮而爲徳資章甫以適越兮固前修之所爲惑�玉羞以燎桂兮囊日索而焉畱有東昏之故居兮盍歸來之爲謀浮輕舟以南下兮亂海澱之交流返敝廬以窮處兮迄於今一紀其將及畫於茅於南畝兮宵索綯而未息傷鶺鴿之原居兮慮鴟鴞之無室遠子荊之有美兮羌終棄乎艸澤余非昧而至愚兮誠有徵乎前哲聞耕獲於道徳兮內懷寶以自珍豈畎畝之足樂兮甘暗漠而無聞昔樊須之請稼兮乃獲誚於聖人摯冥冥其鴻飛兮猶釋耒乎有莘溺耦沮之不反兮又奚足與爲羣悲此志之未伸兮秉經徳之不回心飛揚而披離兮曷日夜而疚懷亂曰鹿之期奔兮其足跂跂河魚衝波兮乃窺其尾物終必反兮有張斯弛往不必求兮來者是�卑不隨阿兮險不期詭貞途安行兮不易厥止優哉遊哉兮於以自矢

謝宋太史書

明方孝孺數十年來師弟子道廢鮮有推所得引人之事執事探索古初根據仁義汲汲以誘拔後輩爲職𨿽樗朴不才如某者亦收之於門而告以斯道恩義懇篤撫勞不倦待之逾於子姓而進之以聖賢所務此今世之所未聞而古或有之者也某辭歸省又辱教之以言引譽過侈期望深遠於別來旬月間延領西眺戚然懷戀不能自諭某少頗自負長而無成自入執事之門然後得窺見聖賢堂序粗識修己經世之大端僭不量力每有所稱說聞者未深曉多相怪駭獨執事見之以爲當然咨賞嘆息喜溢顏面某所以忘其卑淺旅寓無聊之情而以自樂也夫人之相與處必心相安而後可久居庸眾人之間悶悶然無與語𨿽享之以八珍之味九韶之音而不能安而畱也執事於義則師也知己也於恩則拔之於恆人之中而感之也某宜如何哉然執事之知愛於至愚者非私某也蓋深憫斯道之不振矜得其人而明之也某之感執事也亦豈敢以私徳執事乎及其駑鈍務學之成他日萬一有補於斯世使將來有述焉則庶乎不負執事之所望耳是亦難言道之不行於斯世蓋甚久矣古之人家焉而長幼序鄕焉而倫理飭皆由躬行積素見信於人而然鄙心思慕之竊自惟宗族數十家其初本於一人而今猶或有不齊者思立爲輯睦之法以洽其情欲爲祠於冬至祀始遷祖而族人各以其祖祔食祭畢而會飲族之最長者以禮義陳訓舉族之人皆拱而聽每月之吉一會拜畢則訓如冬至之儀族之人有善則書之而加禮貌焉有不善亦書之而加教誡焉立義學以教族人之子弟爲置田以食其不能生者族殆可使親睦貧不足以興事人𨿽有聽者亦未並志一力以冀其成又寧海自宋羅正之以來有探道徳勤問學者其在當時勵名節立行義莫不殫一世之心志以冀發聞於後世而記載之籍不立遂使湮廢不大光顯邑人多不知其姓名斯甚可恨欲成一書分析數目使幽暗者昭章厄窮者昌顯嘉名積行者獲知己於後僥幸苟得之徒知分義之所存用爲勸懲存乎風化而朋友寡少無從得其事實𨿽懇切言之好事者竟未復報此二端皆細事度其勢不甚難行其爲法可不求諸人而兼而成之不易也如此況推明先正之道於天下其可易言哉然人恆慮志不足苟有志不有遇於時將有垂於後不有合於人將有合於天安知今人之非古乎哉安知古之果異於今人乎哉而某奚敢讓焉近亦有人說執事賜教之言以歐陽氏蘇氏以下見期爲過某聞之不應而笑笑而默然竟不問其主名流俗人省事者少淳於髡鄙薄孟子桓譚輕揚子云容貌不傳其書此大儒賢人猶若此況淺暗小子見誚幹不知者亦又何疑所兢兢者恐傷執事之明耳某妄志殆未可遽以辭盡其大者將宏廓敷揚其所傳於世俾人得樂生達理其次亦將整齊周公孔子之成法爲來世準下此猶當著一書攄所蘊蓄補藝文之遺缺續斯道於無極豈止與諸子競銖兩毫末於文藝之籍哉執事之取某者必以此某之報執事亦在此兒曹愚人何足以知之其見疑者固其理耳屈原曰邑犬羣吠吠所怪也犬見市井衣服持任而至者多臥不起視使服三代之衣佩鳴玉冠進賢之冠揖讓而進犬必驚駭以吠狺狺不已此非有他也見所未嘗見心誠怪之而然三代被服豈顧狺狺者之愛惡哉其所取則有在其所操守有常其所用有時豈務流俗之合乎傳記所述卞和伯牙事皆戰國人急於見售者之言和之智不足稱而伯牙亦甚可怪君子之爲貴乎得於心而有以自樂何必人之知使舉世之人皆非子期伯牙之琴將不鼓乎何自待之輕而取於外之重也惟揚子云頗解事然亦未達乎理子云謂後如有揚子云必好己書其心𨿽不求合當世而終未能忘乎名也由君子言之所爲果有益於世而世不知貴其恥在人吾何與焉苟期後世之知而著書則狹矣某竊有見乎古人取己之大方自待頗不薄日坐靜室未嘗樂人談有相過問者可語語之不可語辭讓而已見嗤見善皆不及知自謂可寡過大母年𨿽髙而康彊飲啖如六七十人侍奉粗適諸父諸兄足事以養明春之期不敢後時離左右遠思如曩時朝夕面言不可得恃見愛見知輒吐狂談不覺繁多

述志賦

陶望齡維東揚之奧閾兮曰無餘之舊都紓川巖之淸淑兮繄靈哲之所廬�予系之云邈兮元冑紹於陶唐美厥土而安宅兮肇徳裏而允臧伊予躬之孔辰兮值先烈其猶未墜嗟荏弱之瞀惑兮悁顓顓而鮮惠逾跬迹而已卻兮望惇丘而猶躓器與時而多遻兮材紲志而弗信𨿽矜容而好飾兮終歷齒而齞唇長不譽於州部兮幼鮮聞於鄕曲托微寄於縑緗兮傲卑棲而自局發蒼水之閟藏兮歷嬴皇之遺躅要閹史於崇椒兮問幽人於湖澳倏憑噫而超踔兮覽皇運之休嘉爰布蓍而假筮兮曰利賓於王家竦修鋏以俶裝兮紛長佩之瑳瑳遵天衢而遠跖兮去下裏之喧誇嗤翾飛之弱翰兮罣彌天乎网羅鐘鏗鏘而駭禽兮軒繽紛乎寵鶴麚系於車箱兮遂蹌踉而髙躍魂怔營而惝恍兮聊撫心而戢志維承明之峻密兮列椒蘭以爲植奉大雅之惇誨兮振華纓而來蔇翺翔白玉之館兮儤宿靑綺之被花茸茸而鎖院兮艸嶪嶪而爲臺淩玉淸而�紫虛兮況方丈之與蓬萊眷恩重而身輕兮若據鰲而虞抃將沈處而浮居兮非予心之所善羣侏儒以爭飽兮入金門而逃世儕優笑而騖進兮競周容之泄泄𨿽依隱而譎諫兮信流風之云翳吾丘興於格五兮終又媚之以長纓馬工文而巨麗兮羌長欲而勸淫禹橫經而作師兮紛彬彬於鞶帨辟數子於大道兮何異於甑棲之瞀芮抱前修之遺則兮求賢聖之所經汨予懷之靡及兮耿申旦而未寧聊假寐而宴息兮發六候子精誠洵浮虛之爲疢兮餘夢適於羽民之國忽衝�來予禦兮矯垂天之健翼歷星辰而上捩兮屆太一之所處命車以爲載兮敖客誶而揖予閣道以難窺兮關梁崒其可渡涉五潢而止捨兮九斿繽以先路蹈天苑之閎曠兮倚旄頭而遙矚憤貪狼之僄狡兮夫何封豕之咆勃吾令白虎主伐兮鞭列缺以舉燧慮丰隆之吾欺兮逗壘壁而左次揮天枹兮擊河鼓威弧奮兮元戈孔武欲往䢐兮予無馬時甚良兮日吉予將遊兮營之室乘雲兮髙驤觀八轂兮馳天倉信匏瓜之不食兮何牽牛之服箱心侘傺而弗舒兮逢巫咸之來謁指閶闔其非遙兮靈瑣開而未閉時冉冉而易邁兮羌何爲兮陸沈匪帝閽之我禦兮紫宮蓋便娟紆郁而嚴深盼開陽而少憩兮聞嘈嘈之廣樂方趄而欲進兮忽魂開而形拓整容儀以惟憶兮軫噩夢而狐疑聞達人之大覺兮願順風而占之曰道無軫兮物有方小不可以謀大兮短不可與汲長彼人之極眥兮奚足以睇乎喬嶽鶱�鵬而遐徙兮詎僉調於蜩鷽昔放勛之峻烈兮巢乃訾其弗淸惟貞觀之磅礡兮杞惙惙而憂傾固小夫之悁隘兮蹇多懷而好誹彼大道之孔夷兮乃偶時而委己棲淡泊以爲廬兮遊逍遙以爲庭繚貞固之修欐兮抗仁義之華甍仰坱圠以陶孔兮固於何而不有所貴哲人之純徳兮亦捐美而去醜蘭翳芳於幽崖兮亮駢滋乎蕭艾元駒敖於封丘兮齊旄象而稱大膻匪慕以競時兮膏匪焚而邀害不近名以立辟兮固聖賢之所佩重曰撫躬迪訓心所韙兮維徳之宅勿�靡兮外適常足內亹亹兮修身繕性事君子兮委命不二惟所使兮

志願部雜錄易經履象素履之往獨行願也按程傳安履其素而往者非苟利也獨行其志願耳獨專也否象拔茅貞吉志在君也尙書舜典詩言志注心之所之謂之志心有所之必形於言故曰詩言志仲虺之誥志自滿九族乃離禮記學記未卜禘不視學遊其志也儒行儒有比黨而危之者身可危也而志不可奪也𨿽危起居竟信其志說苑鐘鼓之聲怒而擊之則武憂而擊之則悲喜而擊之則樂其志變其聲亦變其志誠通乎金石而況人乎漢諸葛亮誡外生有云夫志當存髙遠慕先賢絕情欲棄凝滯使庶幾之志揭然有所存惻然有所感忍屈伸去細碎廣咨問除嫌吝𨿽有淹畱何損於美趣何患於不濟若志不彊毅意不慷慨徒碌碌滯於俗默默束於情承竄伏於凡庸不免於下流矣鶴林玉露趙季仁調予曰某平生有三願一願識盡世間好人二願讀盡世間好書三願看盡世間好山水余曰盡則安能但身到處莫放過耳季仁因言朱文公每經行處聞有佳山水𨿽迂途數十里必往遊焉攜樽酒一古銀杯大幾容半升時引一杯登覽竟日未嘗厭倦又嘗欲以木作華山圖刻山水凹凸之勢合木八片爲之以雌雄�相入可以折度一人之力足以負之每出則以自隨後竟未能成余因言夫子亦嗜山水如知者樂水仁者樂山固自可見與子在川上與夫登東山而小魯登泰山而小天下尢可見大抵登山臨水足以觸發道機開豁心志爲益不少季仁曰觀山水亦如讀書隨其見趣之髙下淸暑筆談孔子曰隱居求志孟子曰得志澤加於民所謂得志者得行其所求之志也苟道不行於時澤不加於民𨿽祿萬鍾位卿相不可謂得志也故昔人云不論窮達利鈍要知無愧中只是得志讀書鏡宋蕭惠開嘗爲益州刺史及明帝卽位惠開因四方反叛後𨿽歸順負才不得志每謂人曰人生不得行�臆𨿽百歲猶爲夭未幾發病嘔血吐物如肺肝而死蕭楚方知溧陽縣時張乖崖作牧一日召食見公几案有一絕云獨恨太平無一事江南閒殺老尙書蕭攺恨作幸字公出視稿曰誰攺吾詩左右以實對蕭曰與公全身公名髙位重姦人側目之秋且天下一統公獨恨太平何也公曰蕭楚一字師也唐人詩云勸君莫話封侯事一將功成萬骨枯昆山兪仲蔚詠劍雲天下常令萬事平匣中不惜千年死讀此詩則負雄心猛气者化爲冰霰矣

志願部藝文五詩

詞

勵志詩九首

晉張華大儀斡運天回地遊四气鱗次寒暑環周星火旣夕忽焉素秋�風振落熠耀宵流

又志士思秋實感物化日與月與荏苒代謝逝者如斯曾無日夜嗟爾庶士胡寧自捨

又仁道不遐徳輶如羽求焉斯至眾鮮克舉大元漠將抽厥緒先民有作貽我髙矩

又𨿽有淑姿放心縱逸出般於遊居多暇日如彼梓材弗勤丹漆𨿽勞朴斫終負素質

又養由矯矢獸號於林蒲蘆縈繳神感飛禽末伎之妙動物應心研精�道安有幽深

又安心恬蕩棲志浮雲體之以質彪之以文如彼南畝力耒旣勤藨蔉致功必有丰殷

又水積成川載瀾載淸土積成山歊蒸鬱冥山不讓塵川不辭盈勉爾含弘以隆徳聲

又髙以下基洪由纖起川廣自源成人在始累微以著乃物之理纆牽之長實累千里

又復禮終朝天下歸仁若金受礪若泥在鈞進徳修業輝光日新隰朋仰慕予亦何人

猛虎行

陸機渴不飲盜泉水熱不息惡木陰惡木豈無枝志士多苦心整駕肅時命杖策將遠尋饑食猛虎窟寒投野雀林日歸功未建時往歲載陰崇云臨岸駭鳴條隨風吟靜言幽谷底長嘯髙山岑急弦無懦響亮節難爲音人生誠未易曷雲開此衿眷我耿介懷俯仰愧古今

詠史三首

左思弱冠弄柔翰卓犖觀羣書著論準過秦作賦擬子虛邊城苦鳴鏑羽檄飛京都𨿽非甲冑士疇昔覽穰苴長嘯激淸風志若無東吳鉛刀貴一割夢想騁良圖左眄澄江湘右盼定羌胡功成不受爵長揖歸田廬

又鬱鬱澗底松離離山上苗以彼徑寸莖蔭此百尺條世冑躡髙位英俊沈下僚地勢使之然由來非一朝金張藉舊業七葉珥漢貂馮公豈不偉白首不見招

又吾希段幹木偃息藩魏君吾慕魯仲連談笑卻秦軍當世貴不羈遭難能解紛功成恥受賞髙節卓不羣臨組不肯�對珪寧肯分連璽耀前庭比之猶浮雲

雜詩

前人秋風何洌洌白露爲朝霜柔條旦夕勁綠葉日夜黃明月出云崖皦皦流素光披軒臨前庭嗷嗷晨雁翔髙志局四海塊然守空堂壯齒不恆居歲暮嘗慨慷

雜詩二首

張翰暮春和气應白日照園林靑條若總翠黃華如散金嘉卉亮有觀顧此難久耽延頸無良塗頓足托幽深榮與壯俱去賤與老相尋歡樂不照顏慘愴發謳吟謳吟何嗟及古人可慰心

又東鄰有一樹三紀裁可拱無花復無實亭亭雲中竦�禽不爲巢短翮莫肯任忽有一飛鳥五色雜英華一鳴眾鳥至再唱眾鳥羅長鳴搖羽翼百鳥互相和

晚出西射堂

宋謝靈運步出西城門遙望城西岑連障疊巘崿靑翠杳深沈曉霜楓葉丹夕曛嵐气陰節往戚不淺感來念已深羈雌戀舊侶迷鳥懷故林含情尙勞愛如何離賞心撫鏡華緇鬢攬帶緩促衿安排徒空言幽獨賴鳴琴

登池上樓

前人潛�媚幽姿飛鴻響遠音薄霄愧云浮棲川怍淵沈進徳智所拙退耕力不任�祿反窮海臥屙對空林衾枕昧節候褰闈暫窺臨傾耳聆波瀾舉目眺嶇嵚初景革緒風新陽攺故陰池塘生春艸園柳變鳴禽祁祁傷豳歌萋萋感楚吟索居易永久離羣難處心持操豈獨古無悶徵在今

遊南亭

前人時竟夕澄霽雲歸日西馳密林含餘淸遠峯隱半規久痗昏墊苦旅館眺郊岐澤蘭漸被徑芙蓉始發池未厭靑春好已觀朱明移戚戚感物嘆星星白髮垂藥餌情所止衰疾忽在斯逝將候秋水息景偃舊崖我志誰與亮賞心惟良知

代放歌行

鮑照蓼虫避葵堇習苦不言非小人自齷齪安知曠士懷雞鳴洛城裏禁門平旦開冠蓋縱橫至車騎四方來素帶曳長飆華纓結遠埃日中安能止鐘鳴猶未歸夷世不可逢賢君信愛才明慮自天斷不受外嫌猜一言分珪爵片善辭艸萊豈伊白璧賜將起黃金臺今君有何疾臨路獨遲回

答客

前人幽居屬有念含意未連詞會客從外來問君何所思澄神自惆悵嘿慮久回疑謂賓少安席方爲子陳之我以蓽門士負學謝前基愛賞好�越放縱少矜持專求遂性樂不計緝名期歡至獨斟酒憂來輒賦詩聲交稍希歇此意更堅滋浮生急馳電物道險弦絲深憂寡情謬進伏兩暌時願賜卜身要得免後賢嗤

始出尙書省

齊謝朓惟昔逢休明十載朝云陛旣通金閨籍復酌瓊筵醴宸景厭昭臨昏風淪繼體紛虹亂朝日濁河穢淸濟防口猶寬政餐荼更如薺英衮暢人謀文明固天啟靑精翼紫軑黃旗映朱邸還睹司�章復見東都禮中區咸已泰輕生諒昭灑趨事辭宮闕載筆陪旌棨邑裏向�蕪寒流自淸泚衰柳尙沈沈凝露方泥泥零落悲友朋歡娛燕兄弟旣秉丹石心寧流素絲涕因此得蕭散垂竿深澗底

直石頭

梁武帝率土皆王土安知全髙尙東壠棄黍稷西遊入卿相屬逢利建始投分參末將尺寸功未施河山賞已諒攝官因時暇曳裾聊起望郁盤地勢遠參差百雉壯翠壁絳霄際丹樓靑霞上夕池出濠渚朝云生疊嶂籠鳥易爲恩屠羊無飾讓泰階端且平海水本無浪小臣何日歸頓轡從閒放

擬嵇中散言志

江淹曰余不師訓潛志去世塵遠想出宏域髙步超常倫靈鳳振羽儀戢景西海濱朝食瑯玕實夕飲玉池津處順故無累養徳乃入神曠哉宇宙惠云羅更四陳哲人貴義大雅明庇身莊生悟無爲老氏守其眞天下皆得一名實久相賓咸池饗爰居鐘鼓或愁辛柳惠善直道孫登庶知人寫懷良未遠感贈以書紳

擬阮步兵詠懷

前人靑鳥海上游鷽斯蒿下飛浮沈不相宜羽翼各有歸飄飄可終極沆瀁安是非朝雲乘變化光耀世所希精衛銜木石誰能測幽微

效阮公詩四首

前人歲暮懷感傷中夕弄淸琴戾戾曙風急團團明月陰孤云出北山宿鳥驚東林誰謂人道廣憂慨自相尋寧知霜雪後獨見松竹心

又十年學讀書顏華尙美好不逐世間人鬥鷄東郊道�貴如浮雲金玉不爲寶一旦鳴嚴霜被勁艸志气多感失淚下沾懷抱

又白露淹庭樹秋風吹羅衣忠信主不合辭意將訴誰獨坐東軒下雞鳴夜已晞總駕命賓僕遵路起旋歸天命誰能見人蹤信可疑

又華樹耀北林芬芳空自宣秋至白雲起蟪蛄號庭前中心有所思虛堂獨浩然安坐詠琴瑟逍遙可永年

詠懷

吳均元叔勢位卑長卿宦情寡二頃且營田三錢聊飲馬懸風白雲上掛月靑山下心中欲有言未得忘言者

學中早起聽講

陳周弘正詰朝參下座閒步出重闈北堂月稍隱南枝鶴已飛早霜垂靄靄初霧上霏霏嚴唱𨿽罷柝髙門尙掩扉旣傷年緒促復嗟心事違平生愛山海宿昔特精微未解輕身去惟應下第歸

詠懷

張君祖運形不標異澄懷恬無欲座可棲王侯門可回金轂風來詠逾淸鱗萃淵不濁斯乃元中子所以矯逸足何必玩幽閒靑衿表離俗百齡苟未遐昨辰亦非促曦騰望舒映曩今疊相燭一世皆逆旅安悼電往速區區𨿽非黨兼忘混礫玉恪神罔叢穢要在夷心曲

其二靈�起回浪飛雲騰逆鱗苟擢南陽秀固集三造賓緬懷結寂夜味藻詠終晨延佇時無遘誰與拂流塵眇情寄極眄蕭條獨遨神相忘東溟裏何晞西朝津我崇道無廢長謠想義人

其三遙遁播荊衡杖策憩南郢遭詠透浪迹遇靖恬夷性拊捲從老語揮綸與莊詠遐眺獨緬想蕭神�塵正時無喜惠偶絕韻將誰聽君子茂芳標有欣徽音令�敷陵霜倩葩熙三春盛拂翮期霄翔豈與桑楡競我混不材姿遺情忘雕映𨿽非嶧陽椅聊以翻泗磬

古意

北齊顏之推十五好詩書二十彈冠仕楚王賜顏色出入章華裏作賦淩屈原讀書誇左史數從明月燕或侍朝云祀登山摘紫芝泛江采綠芷歌舞未終曲風塵暗天起吳師破九龍秦兵割千里狐兔穴宗廟霜露沾朝市璧入邯鄲宮�去襄城水未獲殉陵墓獨生良足恥憫憫思舊都惻惻懷君子白髮窺明鏡憂傷沒余齒

其二寶珠出東國美玉產南荊隋侯耀我色卞氏飛吾聲已加明稱物復飾夜光名驪龍旦夕駭白虹朝暮生華采燭兼乘價值距連城常悲黃雀起每畏靈蛟迎千刃安可捨一毀難復營昔爲時所重今爲時所輕願與濁泥會思將垢石井歸眞川嶽下抱潤潛其榮

擬詠懷二十七首

北周庾信步兵未飲酒中散未彈琴索索無眞气昏昏有俗心涸鮒常思水驚飛每失林風雲能變色松竹且悲吟由來不得意何必往長岑

又赭衣居傅巖垂綸在渭川乘舟能上月飛幰欲捫天誰知志不就空有直如弦洛陽蘇季子連衡遂不連旣無六國印翻思二頃田

又俎豆非所習帷幄復無謀不言班定遠應爲萬里侯燕客思遼水秦人望隴頭倡家遭彊聘質子值仍畱自憐才智盡空傷年鬢秋

又楚材稱晉用秦臣卽趙冠離宮延子產羈旅接陳完寓衛非所寓安齊獨未安雪泣悲去魯淒然憶相韓惟彼窮途慟知余行路難

又惟忠且惟孝爲子復爲臣一朝人事盡身名不足親吳起嘗辭魏韓非遂入秦壯情已消歇雄圖不復申移住華陰下終爲關外人

又疇昔國士遇生平知己恩直言珠可吐寧知炭可吞一顧重尺璧千金輕一言悲傷劉孺子淒愴史皇孫無因同武騎歸守灞陵園

又楡關斷音信漢使絕經過胡笳落淚曲羌笛斷腸歌纖腰減束素別淚損橫波恨心終不歇紅顏無復多枯木期塡海靑山望斷河

又白馬向淸波乘冰始渡河置兵須近水移營喜多長�初垂翼鴻溝遂倒戈的顱於此去虞兮柰若何空營衛靑冢徒聽田橫歌

又北臨元菟郡南戍朱鳶城共此無期別俱知萬里情昔嘗遊令尹今�事客卿不特貧謝富安知死羨生懷秋獨悲此平生何謂平

又悲歌度燕水弭節出陽關李陵從此去荊卿不復還故人形影滅音書兩俱絕遙看塞北云懸想天山雪遊子河梁上應將蘇武別

又搖落秋爲气淒�多怨情啼枯湘水竹哭壞杞梁城天亡遭憤戰日蹙值愁兵直虹朝映壘長星夜落營楚歌饒恨曲南風多死聲眼前一杯酒誰論身後名

又周王逢鄭忿楚後值秦冤梯衝已鶴列冀馬若云屯武安檐瓦振昆陽猛獸奔流星夕照鏡烽火夜燒原古獄饒冤气空亭多枉魂天道或可問微兮不忍言

又橫流遘屯慝上墋結重氛哭市聞妖獸頹山起怪云綠林多散卒淸波有敗軍智士今安用忠臣且未聞惜無萬金產東求滄海君

又吉士長爲吉善人終日善大道忽云乖生民隨事蹇有情何可豁忘懷固難遣鱗窮季氏罝虎振周王圈平生幾種意一旦衝風捲

又六國始咆哮縱橫未定交欲競連城玉翻徵縮酒茅析骸猶換子登釁已懸巢壯冰初開地盲風正折膠輕雲飄馬足明月動弓梢楚師正圍鞏秦兵未下崤始知千載內無復有申包

又橫石三五片長松一兩株對君俗人眼眞興理當無野老披荷葉家童掃栗跗竹林千戶封甘橘萬頭奴君見愚公谷眞言此谷愚

又日晚荒城上蒼茫餘落暉都護樓蘭返將軍�勒歸馬有風塵气人多關塞衣陣云平不動秩蓬捲欲飛聞道樓船戰今年不解圍

又尋思萬戶侯中夜忽然愁琴聲徧屋裏書卷滿�頭𨿽言夢蝴蝶定自非莊周殘月如初月新秋似舊秋露泣連珠下螢飄碎火流樂天乃知命何時能不憂

又憒憒天公曉精神殊乏少一郡催曙雞數處驚眠鳥其樂乃於於其憂惟悄悄張儀稱行薄管仲稱器小天下有情人居然性靈夭

又在死猶可忍爲辱豈不寬古人持此性遂有不能安其面𨿽可熱其心長自寒匣中取明鏡披圖自照看幸無侵餓理差有犯兵欄擁節時驅傳乘亭不據鞍代郡蓬初轉遼陽桑欲幹秋云粉絮結白露水銀團一思探禹穴無用鏖臯蘭

又倏忽市朝變蒼茫人事非避讒應采葛忘情遂食薇懷愁正搖落中心愴有違獨憐生意盡空驚槐樹衰

又日色臨平樂風光滿上蘭南國美人去東家棗樹完抱松傷別鶴向鏡絕孤鸞不言登隴首惟得望長安

又斗麟能食日戰水定驚龍鼓鞞喧七萃風塵亂九重鼎湖去無返蒼梧悲不從徒勞銅雀妓遙望西陵松

又無悶無不悶有待何可待昏昏如坐霧漫漫疑行海千年水未淸一代人先攺昔日東陵侯惟見瓜園在

又懷抱獨惛惛平生何所論由來千種意並是桃花源谷皮兩書帙壺盧一酒樽自知費天下也復何足言

又蕭條亭障遠淒慘風塵多關門臨白狄城影入黃河秋風別蘇武寒水送荊軻誰言气蓋世晨起帳中歌

又被甲陽雲臺重云久未開雞鳴楚地盡鶴唳秦軍來羅梁猶下礌揚排久飛灰出門車軸折吾王不復回

和張侍中述懷

前人陽窮乃悔吝世季誠屯剝奔河絕地維折柱傾天角成羣海水飛如雨天星落負鍤遂移山藏舟終去壑生民忽已魚君子徒爲鶴疇昔逢知己生平荷恩渥故組竟無聞程嬰空寂寞永嘉獨流寓中原惟鼎鑊道險臥轆轤身危累素殼漂流從木梗風捲隨秋籜張翰不歸吳陸機猶在洛漢陽錢遂盡長安米空索時占季主龜乍販韓康藥伏轅終入絆垂翅猶離繳徒懷琬琰心空守黃金諾虢鄶終無寄齊秦竟何托大夫惟閔周君子常思亳寂寥共羈旅蕭條同負郭農談止谷稼野膳惟藜藿操樂楚琴悲忘憂魯酒薄渭濱觀坐釣谷口看秋獲惟有丘明恥無復榮期樂夷則火星流天根秋水涸冬嚴日不暖歲晚風多朔楊浮有怪云細淩聞災雹木皮三寸厚涇泥五斗濁𨿽忻曲轅樹猶懼雕陵鵲生涯實有始天道終虛橐且悅善人交無疑朋友數何時得雲雨復見翔寥廓

奉和永丰殿下言志十首

前人立徳齊今古資仁一毀譽無機抱甕汲有道帶經鋤處下惟名惠能言本姓蘧未論驚寵辱安知系慘舒

又王子從邊服臨邛惜第如星橋擁冠蓋錦水照簪裾論文報潘嶽詠史答應璩帳幕參三顧風流盛七輿

又茫茫實宇宙與善定憑虛大夫傷魯道君子念殷墟程卿旣開國安平遂徙居詎能從小隱終然遊太初

又直城風日美平陵雲霧除來往金張館弦歌許史閭鳳臺迎弄玉河陽送婕妤五馬遙相問雙童來夾車

又托情忻六學遊目愛三餘覆局能懸記看碑解暗疏詎嘗遊魏冉那時說範睢池水朝含墨流螢夜聚書

又興雲楡莢晚燒剃杏花初滮池侵黍稷谷水播災畬六月蟬鳴稻千金龍骨渠含風搖古度防露動林於

又自憐循短綆方欲問長沮茂陵體猶瘠淮陽疾未祛翻疑承毒水忽似遇昌葅漢陽嗟欲盡咎繇懼忽諸

又弱齡參顧問疇昔濫吹噓綠槐垂學市長楊映直廬連盟翻滅鄭仁義反亡徐還思建鄴水終憶武昌魚

又崩堤壓故柳衰社臥寒樗野鷹能自獵江鷗解獨漁漢陰逢荷蓧緇林見杖拿阮籍長思酒嵇康懶著書

又披林求木實拂雪就園蔬濁醪非鶴髓蘭肴異蟹蛆野情風月曠山心人事�徒知守瓴甓空欲報璠玙

淮陽感秋

隋李密金風揚初節玉露雕晚林此夕窮途士郁陶傷寸心眺聽良多感徙倚獨沾襟沾襟何所爲悵然懷古意秦俗猶未平漢道將何冀樊噲市井屠蕭何刀筆吏一朝時運合萬古傳名謚寄言世上雄虛生眞可愧

述懷

唐魏徵中原還逐鹿投筆事戎軒縱橫計不就慷慨志猶存策杖謁天子驅馬出關門請纓系南越憑軾下東藩郁紆陟髙岫出沒望平原古木鳴寒鳥空山啼夜猿旣傷千里目還驚九折魂豈不憚艱險深懷國士恩季布無二諾侯嬴重一言人生感意气功名誰復論

擬古

徐彥伯讀書三十載馳騖周六經儒衣幹時主忠策獻闕庭一朝奉休眄從容廁羣英束身趨建禮秉筆坐承明廨署相塡噎寮吏紛縱橫五日休澣時屠蘇繞玉屏橘花覆北沼桂樹交西榮樹棲兩鴛鴦含春向我鳴皎潔綺羅艷便娟絲管淸擾擾天地間出處各有情何必巖石下枯槁閒此生

晨出郡捨林下

張九齡晨興步北林蕭散一開襟復見林上月娟娟猶未沈片雲自孤遠叢筱亦淸深無事由來貴方知物外心

感遇

陳子昂林居病時久水木淡孤淸閒臥觀物化悠悠念無生靑春始萌達朱火已滿盈䢐落方自此感嘆何時平

偶然作二首

王維趙女彈箜篌復能邯鄲舞夫婿輕薄兒鬥鷄事齊主黃金買歌笑用錢不復數許史相經過髙門盈四牡客捨有儒生昂藏出鄒魯讀書三十年腰下無尺組被服聖人教一生自窮苦

又

