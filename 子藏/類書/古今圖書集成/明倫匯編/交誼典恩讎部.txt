

恩讎部匯考周禮

地官調人掌司萬民之難而諧和之

注難相與爲仇讎諧猶調也訂

義項氏曰凡民之難

常起於有己有物己與物偶不能無愛惡愛惡相攻則忮心生故有以一日之忿而爲終身之仇讎�睚必報𨿽死無恨此其爲難豈勝言哉先王於是命調人諧和之凡過而殺傷人者以民成之

訂義

鄭鍔曰過誤殺傷在此無可讎之理在彼有必讎之義調人合鄕裏之民立爲證佐共明其非本意以平其怨怒之心亦省刑罰之一端鄭景望曰故殺故傷斷以正刑無所復議過非本意而報以正刑聖人所不忍周家之法五刑之疑𨿽大辟皆有赦有罰司刑者原刑定法則如此鳥獸亦如之

注過失殺傷人之畜產者凡和難父之讎辟諸海外兄弟之讎辟諸千里之外從父兄弟之讎不同國君之讎�父師長之讎�兄弟主友之讎�從父兄弟弗辟則與之瑞節而以執之注

主大夫君也訂

義史氏曰凡怨讎蓄積於心不見

則已見則不可已故和之之法亦在於弗使之見此謂之辟凡殺人有反殺者使邦國交讎之

疏旣殺一人其有子弟復殺之恐後與己爲敵而害己故鄭云欲除害弱敵其殺人者或逃向鄰國所之之國得則讎之故曰邦國交讎之也凡殺人而義者不同國令勿讎讎之則死

訂義

劉氏曰殺人而合於義爲隱謀禍惡之未發而能先事殺之朝士曰凡盜賊軍鄕邑及家人殺之無罪是也遷其子孫使居異國項氏曰殺人而義則彼必不義也然猶使之不同國先王不忍使人臣子與殺其君父者同處然旣義而不同國則不可讎矣讎之必死以伸義也凡有斗怒者成之不可成者則書之先動者誅之訂義

史氏曰鬥怒平之則不至於爭不受平者爲籍以紀使其不可以再犯先動者誅則𨿽有怒者不敢先發以麗於罪此皆息怨息訟之要術也

秋官朝士凡報仇讎者書於士殺之無罪

注謂同國不相辟者將報之必先言於士疏

士卽

朝士也訂

義鄭鍔曰報讎者必告於士已書於士而

士得之則以刑而論其罪已書於士而士不得其人苟是人後自得而殺之則無罪謂已告於公故也許之以報仇讎所以伸人之私恩必使先告於公然後得以行其事所以杜人之專殺也旣書於士矣及其旣報則不論以罪蓋非私殺也

恩讎部總論春秋四傳

桓公十八年春秋冬十有二月己丑葬我君桓公公羊傳賊未討何以書葬讎在外也讎在外則何以書葬君子辭也注

時齊彊魯弱不可立得報故君子量力且假使書葬於可復讎而不復乃責之諱與齊狩是也谷梁傳葬我君接上下也君弒賊不討不書葬此其言葬何也不責逾國而討於是也胡傳桓公之讎在齊則外也隱公之讎在魯則內也在外者不責其逾國固有任之者矣在內者討於是此春秋之法也故十八年書王而桓公書葬惟可與權者其知之

莊公四年春秋紀侯大去其國公羊傳大去者何滅也孰滅之齊滅之曷爲不言齊滅之爲襄公諱也春秋爲賢者諱何賢乎襄公復仇也何仇爾遠祖也哀公亨乎周注

亨煮而殺之紀侯譖之以襄公之爲於此焉者事祖禰之心盡矣盡者何襄公將復讎乎紀卜之曰師喪分焉寡人死之不爲不吉也遠祖者幾世乎九世矣九世猶可以復讎乎𨿽百世可也家亦可乎曰不可國何以可國君一體也先君之恥猶今君之恥也今君之恥猶先君之恥也國君何以爲一體國君以國爲體諸侯世故國君爲一體也今紀無罪此非怒與曰非也古者有明天子則紀侯必誅必無紀者紀侯之不誅至今有紀者猶無明天子也古者諸侯必有會聚之事相朝聘之道號辭必稱先君以相接然則齊紀無說焉不可以並立乎天下注

無悅無悅懌也故將去紀侯者不得不去紀也有明天子則襄公得爲若行乎曰不得也不得則襄公曷爲爲之上無天子下無方伯緣恩心者可也注

疾痛也春秋冬公及齊人狩於禚公谷作郜

公羊傳公曷爲與微者狩齊侯也齊侯則其稱人何諱與讎者之狩也前此者有事矣後此者有事矣則曷爲獨於此焉譏於讎者將壹譏而已故擇其重者而譏焉莫重乎其與讎狩也於讎者則曷爲將壹譏而已讎者無時焉可與通通則爲大譏不可勝譏故將壹譏而已其餘從同同谷梁傳齊人者齊侯也其曰人何也卑公之敵所以卑公也何爲卑公也不復讎而怨不釋刺釋怨也胡傳父母之讎不共戴天今莊公與齊侯不與共戴天則無時焉可通也而與之狩是忘親釋怨非人子矣夫狩一爲幹豆其事上主乎宗廟以爲有人心者宜於此焉變矣故齊侯稱人而魯公書及以著其罪

九年春秋八月庚申及齊師戰於幹時我師敗績公羊傳內不言敗此其言敗何伐敗也曷爲伐敗復讎也注

復讎以死敗爲榮故錄之髙齊襄賢仇牧是也此復讎乎大國曷爲使微者公也公則曷爲不言公不與公復讎也曷爲不與公復讎復讎者在下也注時實不能爲納子糾伐齊諸大夫以爲不如以復讎伐之於是以復讎伐之非誠心至意故不與也

十三年春秋冬公會齊侯盟於柯胡傳始及齊平也世讎而平可乎於傳有之敵惠敵怨不在後嗣魯於襄公有不共戴天之讎當其身則釋怨不復而主王姬狩於禚會伐衛同圍郕納子糾故聖人詳加譏貶以著其忘親之罪今易世矣而桓公始合諸侯安中國尊天王乃欲修怨怒鄰而危其宗社可謂孝乎故長勺之役專以責魯而柯之盟公與齊侯皆書其爵則以釋怨而平可也或稱齊襄公復九世之讎而春秋賢之信乎以仲尼所書柯之盟其辭無貶則復九世之讎而春秋賢之者妄矣其諸傳者借襄公事以深罪魯莊當其身而釋怨耶大全

朱子曰凡事貴謀始莊公親見襄公殺其父旣不能復讎反與之燕會又爲之主婚豈特不能復而已旣親見讎人如此到桓公時又是隔一重了如何更責他不報汪氏曰公羊稱齊襄復九世讎則失之過莊公當其身釋怨不反則失之不及

定公四年冬十有一月庚午蔡侯以吳子及楚人戰於柏舉楚師敗績公羊傳吳何以稱子夷狄也而憂中國其憂中國柰何伍子胥父誅乎楚挾弓而去楚以干闔廬闔廬曰士之甚勇之甚將爲之興師而復讎於楚伍子胥復曰諸侯不爲匹夫興師且臣聞之事君猶事父也虧君之義復父之讎臣不爲也於是止蔡昭公朝乎楚有美裘焉囊瓦求之昭公不與爲是拘昭公於南郢數年然後歸之於其歸焉用事乎河曰天下諸侯苟有能伐楚者寡人請爲之前列楚人聞之怒爲是興師使囊瓦將而伐蔡蔡請救於吳伍子胥復曰蔡非有罪也楚人爲無道君如有憂中國之心則若時可矣於是興師而救蔡曰事君猶事父也此其爲可以復讎柰何曰父不受誅子復讎可也父受誅子復讎推刃之道也復讎不除害朋友相衛而不相迿古之道也禮記

曲禮父之讎弗與共戴天兄弟之讎不反兵交遊之讎不同國陳

注不反兵謂常以殺之之兵器自隨也呂氏曰殺人者死古今之達刑也殺之而義則無罪故令勿讎調人之職是也殺而不義則殺者當死宜告於有司而殺之士師之職是也二者皆無事乎復讎也然復讎之文雜見於經傳考其所以必其人勢盛緩則不能執故遇則殺之不暇告有司也父者子之天不能復父讎仰無以視乎皇天矣報之之意誓不與讎俱生此所以弗共戴天也大全

馬氏曰

先王以恩論情以情合義其恩大者其情厚其情厚者其義隆是故父也兄弟也交遊也其爲讎則一而所以報之者不同或弗共戴天將死之而恥與之俱生也或不反兵將執殺之而爲之從也或不同國將遠之而惡其比也嗚呼聖人不能使之世無讎亦不能使之釋讎而不報惟稱其情義而已若夫公羊論九世之讎則禮失於太過而所報非所敵矣漢之時孝子見讎而不敢復則法失於太嚴而孝悌之情無所伸非曲禮之道也顧氏曰二禮載復讎事向頗疑之治平盛世井井有綱紀安有私相報讎之事然天下事亦不可知四海至廣事變萬端豈可以一律論成周所以存此一條亦是沿人之情如父母出於道而忽被彊寇劫盜殺害其子豈容但己在旁必力斗與之俱死不在旁必尋探殺之而後已此乃人子之至痛追思殆不欲生縱彼在窮荒絕域亦必欲尋殺之以雪父母之冤故不與共戴天也不共戴天者不使之偸生俾與我共戴天也然又看輕重如何讎亦非一端如父母因事被人擠陷爲人子者亦當平心自反不可專以報復爲事或被人挾王命以矯殺𨿽人子之至恨然城狐社鼠不可動搖又當爲之飲恨而不容以必報爲心也凡此之類皆宜隨事斟酌儻不顧事之曲直勢之可否各挾復讎之議以相構害則是刑戮之民大亂之道也

檀弓子夏問於孔子曰居父母之仇如之何夫子曰寢苫枕幹不仕弗與共天下也遇諸市朝不反兵而斗曰請問居昆弟之仇如之何曰仕弗與共國銜君命而使𨿽遇之不鬥曰請問居從父昆弟之仇如之何曰不爲魁主人能則執兵而陪其後

表記子言之仁者天下之表也義者天下之制也報者天下之利也子曰以徳報徳則民有所勸以怨報怨則民有所懲詩曰無言不讎無徳不報太甲曰民非後無能胥以寧後非民無以辟四方子曰以徳報怨則寬身之仁也以怨報徳則刑戮之民也大戴禮

曾子制言父母之讎不與同生兄弟之讎不與聚國朋友之讎不與聚鄕族人之讎不與聚鄰劉向說苑

復恩孔子曰徳不孤必有鄰夫施徳者貴不徳受恩者尙必報是故臣勞勤以爲君而不求其賞君持施以牧下而無所徳故易曰勞而不怨有功而不徳厚之至也君臣相與以市道接君懸祿以待之臣竭力以報之逮臣有不測之功則主加之以重賞如主有超異之恩則臣必死以復之孔子曰北方有獸其名曰�前足鼠後足兔是獸也甚矣其愛蛩蛩巨虛也食得甘艸必嚙以遺蛩蛩巨虛蛩蛩巨虛見人將來必負�以走�非性之愛蛩蛩巨虛也爲其假足之故也二獸者亦非性之愛�也爲其得甘艸而遺之故也夫禽獸昆虫猶知比假而相有報也況於士君子之欲興名利於天下者乎夫臣不復君之恩而苟營其私門禍之原也君不能報臣之功而憚刑賞者亦亂之基也夫禍亂之原基由不報恩生矣荀悅申鑑

時事或問復讎古義也曰縱復讎可乎曰不可曰然則如之何曰有縱有禁有生有殺制之以義斷之以法是謂義法並立曰何謂也曰依古復讎之科使父讎避諸異州千里兄弟之讎避諸異郡五百里從父從兄弟之讎避諸異縣百里弗避而報者無罪避而報之殺犯王禁者罪也復讎者義也以義報罪從王制順也犯制逆也以逆順生殺之凡以公命行止者不爲弗避冊府元龜

報恩仲尼有言曰以徳報徳蓋人之生也稟五行之秀首萬物之靈居不違仁動必率道至若受施而不背求舊而不遺金石其心風雨無變乃行之常也安可造次而忘之哉乃有感寬宥之惠則爭其死所蒙推薦之私則讓彼封爵或施之甚薄而報之甚厚或拔於困辱而事於榮達以至尊其親卹其子制之服紀營乎墳墓以答平生之遇以伸慷慨之節詩不云乎無徳不報其斯之謂歟司馬光書

論負恩叟曰受人恩而不忍負者其爲子必孝爲臣必忠葉時禮經會元

和難復讎之說漢唐儒者多駁之至伊洛門人亦惑之五峯胡氏三山林氏則疑之尢甚然皆以復讎爲言不知周人設官謂之和難難者猶災眚之謂也民有眚災過爾故從而諧和之以調人一職而繼於司諫司牧之後正以消弭其讎忿之風而養成其渾厚之俗也今以其職考之曰凡過而殺傷人者以民成之鳥獸亦如之謂之過者是以過誤殺傷此在秋官司刺有過失之人皆在所宥也先王重民物之命固不忍見其殺傷然亦憫其過誤之至此故有調人以百姓成之平亭其怨而和解之成以百姓眾勸之而可已也不然則聽民之相殺相復豈先王之所樂聞歟又曰凡有斗怒者成之不可成者則書之先動者誅之曰怒者是其忿怒相鬥此在地官司虣有斗囂之人皆在所禁也先王勸鄕閭之義必使之相親相愛豈能容其忿斗之至此故有調人爲兩成之不從者書之先動者誅之先動而誅則民畏之而不敢爭也不然則聽民之相忿相鬥豈先王之所能容忍歟然斗忿者難之細也成之可也君父兄弟師長主友被人誤殺傷者成之而使勿復得無傷臣子僚友之義乎是故調人又有和難之說而使之相辟君父之讎則辟於海外以其有不共戴天之怨也兄弟師友之讎則辟之千里之外以其有不反兵之怨也從父兄弟主友之讎則辟之不同國以其有不可同國之嫌也或曰親之讎辟海外則可也君友被殺亦可辟乎君蓋謂凡爲君長者如春秋之出奔可也若天王之讎則亂臣賊子無可辟之地矣或又曰君父兄弟有讎可也師長主友亦有讎乎蓋師以賢得民長以貴得民主以利得民友以任得民此九兩之所聯綴者爲僚友者豈可忘報乎凡此皆因過誤而致殺傷者在唐虞則有宥過無大眚災肆赦之例在成周則有眚災極辜時不可殺之例𨿽曰赦之聖人恐傷其臣子僚友之義必使之辟而後可以無讎辟諸海外猶迸諸四裔也辟之千里與不同國猶迸諸遠方也趙商問鄭康成曰春秋之義子不復讎非子臣不復讎非臣此何爲而然鄭氏曰讎在九裔之東八蠻之南六戎之西五狄之北𨿽有至孝之心能往討否乎此說是也如何而不肯辟則是不從王命也故與之以典瑞谷圭和難之瑞節而使得以自執之故朝士曰凡報讎者書於士殺之無罪是也若夫凡殺人者不書於士而自反殺之彼固有殺人之罪此亦有專殺之非故又使邦國交讎之是皆不容於其國而使之交相辟也然或者有非過誤殺人以其人之有罪惡而殺之合義者如朝士所謂凡盜賊軍鄕邑及家人殺之無罪之類是也彼被殺者豈無子孫有報復之心然其罪在可殺𨿽不告官而殺之而其義則非可讎也故惟辟之不同國爾使之不得以爲讎讎之則死是不容其子孫之得相復也羣考其官無非講解其難而開道其和使之不得胥戕胥虐其調服人心涵養風俗亦厚矣故調人曰掌司萬民之難而諧和之官名曰調民難曰諧其意明甚儒者尙何疑乎或者則曰如周禮之說此皆無讎可復矣而記禮者胡爲而有居父母之讎弗與共天下居昆弟之讎弗與同國居從父母兄弟之讎主人能則執兵以陪其後又胡爲而有父之讎弗與共戴天兄弟之讎弗反兵交友之讎不同國曰記禮之言子孫復讎之心也周禮之言國家和難之法也爲人子孫誠不可忘復讎之義而先王立法終不忍開怨斗之門和而辟之則復讎之怨可以釋不辟而執之則復讎之義可以伸先王亦何嘗盡禁孝子順孫之復讎哉不然魯莊不能報齊之讎春秋何以深咎之也大學衍義補

明復讎之義周禮調人掌司萬民之難而諧和之凡過而殺傷人者以民成之鳥獸亦如之凡和難父之讎辟諸海外兄弟之讎辟諸千里之外從父兄弟之讎不同國君之讎�父師長之讎�兄弟主友之讎�從父兄弟弗辟則與之瑞節而以執之凡殺人有反殺者使邦國交讎之凡殺人而義者不同國令勿讎讎之則死凡有斗怒者成之不可成者則書之先動者誅之吳澄曰爲親復讎者人之私情蔽囚致刑者君之公法使天下無公法則已如有公法則私情不可得而行矣夫司徒掌教教民以六徳之和又教之以六行之睦惟欲斯民之和協也如其不從教則不睦之刑從而加焉在所不赦也而其官屬乃掌萬民之難使之相避是使天下之人得以肆其私情而人君之公法不復可行於世與大司徒之教相反如必曰從人之私情則父之讎不與共戴天辟諸海外亦未爲得盍亦使之弗共戴天而後可也又曰凡殺人有反殺者使邦國交讎之凡殺人而義者不同國勿令讎讎之則死果如是殆將使天下以力相陵交相屠戮往來報復無有已時聖王令典決不若此之繆臣按調人之和難蓋謂過而殺傷人者也如律文所謂誤殺戲殺過失殺之類以其本無意而殺人而或致其人於死事𨿽可惡而情則可矜然死者不可復生孝子弟弟忠臣義士其於父兄師主之死不以其天年彼𨿽無故殺之心而其父兄師主實因之而死其心有不能忘者然其人或在十議之辟及有益於斯世原其所犯罪不至死是以先王立調人之官以和其難凡過而殺傷人者以民成之鄭氏謂過無本意也成平也以鄕裏之民共和之蓋以謂報讎天下之公義宥過聖人之微權若施之以法則傷孝子之心姑避之於他少舒報者之憤先王治世不專以法法之中有情不專以仁仁之中有義如此夫我聖祖作爲教民榜文頒示閭裏有曰民間除犯十惡及彊盜殺人外其有犯姦盜詐僞人命本鄕本裏內自能含忍省事不願告官系累受苦被告伏罪亦免致身遭刑禍止於老人處決斷者聽嗚呼聖祖之意其與周禮調人凡過而殺傷人者以民成之者不約而同也朝士凡報仇讎者書於士殺之無罪臣按所謂士者非謂朝士也凡書於鄕士縣士方士皆是也旣書於士而上於朝士而掌之曲禮曰父之讎弗與共戴天兄弟之讎不反兵交遊之讎不同國呂大鈞曰殺人者死古今之達刑也殺之而義則無罪故令勿讎調人之職是也殺而不義則殺者當死宜告於有司殺之士師之職是也二者皆無事乎復讎也然復讎之文雜見於經傳考其所以必其人勢盛緩則不能執故遇則殺之不暇告有司也父者子之天不能復父讎仰無以視乎皇天矣報之之意誓不與讎俱生此所以弗共戴天也馬晞孟曰先王以恩論情以情合義其恩大者其情厚其情厚者其義隆是故父也兄弟也交遊也其爲讎則一而所以報之者不同或弗共戴天將死之而恥與之俱生也或不反兵將執殺之而爲之備也或不同國將遠之而惡其比也嗚呼聖人不能使世之無讎亦不能使之釋讎而不報惟稱其情義而已矣若夫公羊論九世之讎則失於太過而所報非所敵矣漢之時孝子見讎而不敢復則失於太嚴而孝弟之情無所伸矣遊桂曰聖人之治天下於暴亂之人以公法治之苟制之於公法而不足則由於私義而制之是以暴亂者無所逃罪而人安其生夫所謂讎皆王誅所不及公法有時而失之者聖人因禮而爲之法曰某讎也是其子與弗共戴天者也某讎也是其兄弟所必報而不反兵者也某讎也是其交遊之所不同國者也三讎皆以殺人而言人之子弟交遊皆得報而殺之弗共戴天則世之暴者不敢害人之父母矣不反兵則世之暴者不敢害人之兄弟矣不同國則世之暴者不敢害人之交遊矣自秦以來私讎皆不許報復下之私相殘死而無告者不知其幾何子報讎而以其獄上者有司常不知所以處之至唐而陳子昂韓愈柳宗元之議起陳之議報父讎者誅之而旌其閭柳固已辟之𨿽辟之而初無一定之論韓之言曰子報父母讎以其獄上尙書省使百官集議聞奏此說粗爲得之然亦不能明先王之故復讎之事苟欲從古則其所以爲天下之道舉必如三代而後可三代之時皇極立而公法行治不一出於法而私義得以參乎其間今欲依古許人復讎則爲有司者道法交有所不備不許復讎則傷孝子順弟賢人義士之心顧元常曰治平盛世井井有綱紀安有私相報讎之事然事變萬端豈可以一律論如父母出於道忽被彊寇劫盜殺害其子豈容但已在旁必力斗與之俱死不在旁必尋探殺之而後已此乃人子之至痛追思殆不欲生縱彼在窮荒絕域亦必欲尋殺之以雪父母之冤故不與共戴天也然讎亦非一端又看輕重如何如父母因事被人擠陷爲人子者亦當平心自反不可專以報復爲心或被人挾王命以矯殺𨿽人子之至恨然城狐社鼠不可搖動又當爲之飲恨而不容以必報爲心也凡此之類皆宜隨時斟酌儻不顧事之曲直勢之可否各挾復讎之義以相構害則是刑戮之民大亂之道也春秋公羊傳曰父不受誅子復讎可也父受誅子復讎推刃之道也復讎不除害何休曰不受誅罪不當誅也若父受誅子復讎則復討其子一往一來曰推刃取仇身而已不得兼讎其子復將恐害己而殺之臣按公羊因論伍子胥報讎而言此蓋謂列國爭殺報復之事非王法也人君誅其臣民無報復之理若有司服法以致人於死則當赴訴於君以正其罪亦不當私自報之元宗開元二十九年巂州都督張審素人有告其罪者詔監察禦史楊汪按之告者復告審素與總管董元禮謀反元禮以兵圍汪脇使雪審素罪旣而吏共斬元禮汪得出遂當審素實反斬之沒其家時審素子�琇俱幼坐流嶺表尋逃歸手殺汪於都城系表於斧言父冤狀爲有司所得中書令張九齡等皆稱其孝烈宜貸死裴耀卿李林甫等陳不可帝亦謂九齡曰孝子之情義不顧死然殺人而赦之此塗不可啟也乃下敕曰國家設法期於止殺各伸爲子之志誰非徇孝之人展轉相讎何有限極咎由作士法在必行曾參殺人亦不可恕宜付河南府杖殺士民皆憐之胡寅曰復讎因人之至情以立臣子之大義也讎而不復則人道滅絕天理淪亡故曰父之讎不與共戴天君之讎視父張審素未嘗反爲人妄告楊汪受命往按遂以反聞審素坐斬此汪之罪也�與琇忿其父死之冤亡命報之其失在不訟於司寇其志亦可矜矣張九齡欲宥之豈非爲此乎而裴李降敕之言何其戾哉設法之意固欲止殺然子志不伸豈所以爲教且曰曾參殺人亦不可恕是有見於殺人者死而無見於復讎之義也楊汪非理殺張審素而�琇殺汪事適均等但以非司寇而擅殺當之仍矜其志則免死而流放之可耳若直殺之是楊氏以一人而當張氏三人之命不亦頗乎臣按復讎之義乃生民秉彜之道天地自然之理事𨿽若變然變而不失正斯爲常矣以五行之理論之如金生水金爲火所�水必報之水生木水爲土所�木必報之木火土三行皆然人稟五行以有生有以生之必有以報之人知所生者必報其所由生是以相保愛相護衛不敢相戕殺非但畏公法亦畏私義非但念天理亦念人情此人所以與人相安相忘而得以遂其有生之樂也然人世有無窮之變王法有不到之處天理有未定之時或相殺焉殺之不以其罪泯之不存其迹急之不容其緩是故所殺之人其父也其子曰父生我者也而人殺之是無我也我何以生爲必殺之以報我所生所殺之人其兄若弟也其兄若弟曰兄若弟我同生者也而人殺之是蔑我也必殺之以報我同生我不報之人設殺我而我兄若弟不爲報吾謂之何所殺之人其交好遊從也其交好遊從者曰若與我交好遊從彼非不知也而殺之是藐我也必殺之以報我所知我不報之人設殺我而我交好遊從不爲報吾謂之何天下之人凡有生者皆相爲死則彼不逞之徒不仁之輩不敢起殺人之念蓋慮其人之有子若孫有兄若弟若交好若遊從將必上告天子下告方伯赴訴於有司聲冤於鼓石也然而王法𨿽公刑官𨿽明苟無訴告者則其冤又不能以上達此聖人制其法於禮使凡爲人子爲人兄若弟有父母兄弟之讎則必赴訴於官不幸而無子孫兄弟則其所交遊者𨿽非血屬亦得以爲之伸理焉苟訴於公而公不爲之報或其勢遠而力弱事急而情切一時不能達諸公奮其義而報之則亦公義之所許也禮所謂不共戴天不反兵不同國蓋謂爲人子爲人兄若弟爲人交遊恆各以是存諸心必報吾父必報吾兄若弟必報吾交遊不然吾不與殺吾父者同戴此天殺吾兄弟者吾遇之必不反兵殺吾交遊者吾與之必不同居此國甚言必殺之以報所讎不但已也解禮者乃專以爲私報所讎狹矣蓋禮兼公私言也不能報以公必報以私斷斷乎其必然此先王立禮之意也三代之時皇極建而公道明非士師無擅殺之吏非天命無枉死之人非獨無不報之讎而亦無讎可報也然先王以好生爲徳恆恐一人之不得其生而或有以戕其生者故旣本天地相生之理制刑罰之常以弼教又因五行相克之理明報復之理以垂訓使人人知殺人之親交者必死殺己之親交者必報而皆不敢相戕害以喪其生相容忍以忘其死此古昔盛時所以人無冤聲天無盩气而世無禍亂之作也自秦漢以來此義不明一切以法律持世惟知上之有法而不知下之有義所謂復讎之義世不復講至於有唐陳子昂韓愈柳宗元始因適有報復父讎者而各有所見要之皆是也而未盡焉謹按周官朝士凡報仇讎者書於士殺之無罪所謂報仇讎者非謂爲人子若弟者親手剚刃於所讎之人凡具其不當死之故與所殺之由達於官者皆是欲報其仇讎也旣書其情犯而告於官而其所仇者或隱蔽或逋逃或負固而報讎之人能肆殺之以報其所親之讎則無罪焉蓋人君立法將以生人無罪者固不許人之枉殺有罪者亦不容人之擅殺所以明天討而安人生也苟殺人者人亦殺以報之曰吾報吾所親交之讎也不分其理之可否事之故誤互相報復無有已時又烏用國法爲哉孟子曰爲士師則可以殺人明不爲士師則不可以殺人也朝廷當明爲之法曰凡有父兄親屬爲人所殺者除誤殺戲殺過失殺外若以故及非理致死者親屬鄰保卽爲之護持其子若孫及凡應報復之人赴官告訴如無親屬其鄰里交遊皆許之府縣有�赴藩臬藩臬有�赴闕庭徑赴者不在越訴之限若官司徇私畏勢遷延歲月不拘系其人而爲之伸理其報復之人奮气報殺所讎者所在卽以上聞持敕理官鞫審若其被殺者委有冤狀而所司不拘其人不具其獄卽根究經由官司坐以贓罪除名而報讎者不與焉若所司方行拘逮而或有他故以致遷延卽坐殺者以擅殺有罪者之罪而不致死焉若不告官不出是日而報殺者官司鞫審殺當其罪者不坐若出是日之外不告官而擅殺者卽坐其親屬鄰保以知情故縱之罪而其報復之人所殺之讎果系可殺則讞以情有可矜坐其罪而免其死若官吏假王法以制人於死律有常條不許私自報讎必須明白赴訴若屢訴不伸而殺之者則以上聞委任大臣鞫審如果被殺者有冤而所司不爲伸理則免報讎者死而流放之如胡氏之所以處張�者而重坐經由官司之罪若被殺之人不能無罪但不至於死則又在隨事情而權其輕重焉如此則於經於律兩無違悖人知讎之必報而不敢相殺害以全其生知法之有禁而不敢輒專殺以犯於法則天下無難處之事國家無難斷之獄人世無不報之讎地下無枉死之鬼矣宋髙宗紹興末盜發王公衮母冢有司釋之公衮手殺盜事聞兄佐爲吏部員外郎乞納官以贖公衮之罪詔令給捨議楊樁等謂發冢開棺者事當緩公衮始獲盜不敢殺而歸之官獄成而吏出之使揚揚出入閭巷與齊民齒則地下之辱沈痛鬱結終莫之伸爲人子者尙當自比於人公衮殺掘冢法應死之人爲無罪納官贖罪之請當不許故縱失刑有司之罪宜如律上是之詔公衮降一官依舊供職紹興府當職官皆抵罪臣按戕人之屍與其身𨿽有死生之異孝子愛親之心則不以死生而異也王公衮訴發冢之盜於官官不爲之理而殺之蓋所殺者發冢應死之盜所報者不共戴天之讎朝廷坐有司之罪是也而降公衮一官豈所以爲訓乎夫公衮不聞之官而擅殺之罪之可也今旣聞之官而官出之則故縱失刑罪有所歸矣

恩讎部藝文一

謝王鳳書

漢谷永永斗筲之材質薄學朽將軍悅其狂言擢之皂衣之吏�之賓朋一作爭臣之末不聽浸潤之譖不食膚受之訴𨿽齊桓晉文用士篤密察父哲兄覆育子弟誠無以加昔豫子吞炭壞形以奉見異齊客隕首公門以報恩施智氏孟嘗猶有死士何況將軍之門

祀橋太尉文

後漢曹操故太尉橋公誕敷明徳泛愛博容國念明訓士思令謨靈幽體翳邈哉晞矣吾以幼年逮升堂室特以頑鄙之姿爲大君子所納增榮益觀皆由獎助猶仲尼稱不如顏淵李生之厚嘆賈復士死知己懷此無忘又承從容約誓之言殂逝之後路有經由不以鬥酒只雞過相沃酹車過三步腹痛勿怪𨿽臨時戲笑之言非至親之篤好胡肯爲此辭乎匪謂靈忿能貽己疾懷舊惟顧念之淒愴奉命東徵屯次鄕裏北望貴土乃心陵墓裁致薄奠公其尙饗

禁復讎詔

魏文帝喪亂以來兵革縱橫天下之人多相殘害者昔田橫殺酈商之兄張步害伏湛之子漢氏二祖下詔使不得相讎今兵戎始息宇內初定民之存者非流亡之孤則鋒刃之餘當相親愛養老長幼自今以後宿有讎怨者皆不得相讎

與豫章王嶷箋

齊張融朱謙之吳郡錢塘人父昭之假葬田側爲族人幼方所焚謙之𨿽小便哀戚如執喪事長不婚娶永明中手刃殺幼方詣獄自系時嶷爲郡刺史別駕孔稚珪兼記室劉琎司徒左西掾張融箋上嶷嶷言之世祖嘉其義乃遣謙之隨曹虎西行將發幼方子惲於津陽門伺殺謙之謙之之兄選之又刺殺惲世祖曰此皆義事不可問悉赦之禮開報讎之典以申孝義之情法斷相殺之一以表權時之制謙之揮刃軒冕旣申私禮系以就死又明公法今仍殺之則成當世罪人宥而治之卽爲盛朝孝子殺一罪人未足弘憲活一孝子實廣風徳張緒陸澄是其舊鄕應具來繇融等與謙之�不相識區區短見深有恨然

酬徳賦有

序

謝朓

右衛沈侯以冠世偉才眷予以國士以建武二年予將南牧見贈五言予時病旣以不堪蒞職又不獲復詩四年予忝役朱方又致一首迫東偏寇亂良無暇日其夏還京師且事燕言未遑篇章之思沈侯之麗藻天逸固難以報章且欲申之賦頌得盡其體物之旨詩不云乎無言不酬無徳不報言旣未敢爲酬然所報者寡於徳耳故稱之酬徳賦其辭曰嗟夫四時遊之代序六龍騖而不息輕蓋靡於駿奔玉衡勞於拊翼嗟歲晏之�歡曾陰默以淒惻元武伏於重介宛虹潛以自匿覽斯物之用捨相羣芳之動植弔悴軀於華省理衣簪而自敕思披文而信道散忿懣於�臆嗟民生之知用知莫深於知己彼知己之爲深信懷之其何已牽弱葛之蔓延寄陵風於松杞指曲蓬之直達固有憑於原枲彼排虛與跖實又相鳴於林沚興伐木於友生詠承筐於君子矧景行之在斯方寄言於同恥求相仁於積習寓神心於名理惟惇牂之旅歲實興齊之二六奉武運之方昌睹休風之未淑龍樓儼而洞開梁邸煥其重復君奉筆於帝儲我曳裾於皇穆藉風雲之化景申遊好於蘭菊結徳言而爲佩帶芳而爲服援雅範以自綏懿前修之所勗昔仲宣之發穎實中郎之倒屣及士衡之籍甚托壯武之髙義有杞梓之貞心協丹采之輝被伊吾人之陋薄𨿽黼藻之何置惟風雅之未變知云綱之不廓譬層棟之將傾必華榱之先落翳明離以上賓屬傳體於纖萼周二輝而分崩擠九鼎於重壑𨿽魚鳥之欲安駭風川而回薄微天道之布新嗟員首其焉托予窘迹以多愧塊離尢而獨處君紆組於名邦貽話言於川渚悵分手於東津望䢐舟而延佇慮古今之爲隔豈山川之云阻賴先徳之龍興奉英靈之電舉事紫泥之密勿腰靑緺而容與沾後惠以朅來竟卒獲其笑語我艤舟以命徒將泊䢐於南夏旣勗予以�戒又引之以風雅若笙簧之在聽𨿽舒憂而可假昔痁病於漳濱思繼歌而莫寫恩靈降之未已奉京板而作傅臨邦途之永陌懷予馬於騏馵望平津而出宿登崇岡而興賦顧歸幰之南回引行鑣而東駐何才之博侈申贈辭於萱樹指代匠而切偲比治素而引諭方含毫而報章迫紛埃之東鶩釋末位以言歸忽乘驛以南赴連篇章之莫酬欲寄言於往句類鍛翮之難矯似洞源之不注意搔搔以杼柚魂營營而馳鶩爾腰戟於戎禁我拂劍於郎闈願同車以日夜城望昏而掩扉時遊盤以未極眷落景之䢐輝苦淸顏之倏忽�歡賞之多違排重關而休告知南館之有依驂職門以右轉僕望路其如歸忘淸漏之不緩惜曉露之方晞聞夫君之東守地隱蓄而懷仙登金華以問道得石室之名篇悟寰中之迫脇欲輕舉而捨旃離寵辱於毀譽去夭伐於鮏羴忽手以上徵躋中皇之修迥巾帝車之廣軾棹河舟之輕艇歷星街之熠耀浮天潢之瀴溟機九轉於玉漿練七明於神鼎吹萬化而不喧度千春之可並齊天地於倏忽安事人間之紆婞哉

甄異張景願復讎教

梁簡文帝夫理感禽魚道均荊棘亦有鄕因行攺江以孝移張景願自縛到郡稱其父爲韋法所殺今於公田渚斬法級祭墓訖束身歸官昔沂澤撫劍河南執戟遠符古義實足可嘉防廣刃讎赦其桎梏之罪丁蘭雪恥擢以大夫之位

復讎議並

序

唐陳子昂

臣伏見同州下邽人徐元慶者父爽爲縣吏趙師韞所殺卒能手刃父讎束身歸罪議曰先王立禮所以進人也明罪所以齊政也夫枕於讎敵人子之義誅罪禁亂王政之綱然則無義不可以訓人亂綱不可以明法故聖人修禮理內飭法防外使夫守法者不以禮廢刑居禮者不以法傷義然後能暴亂不作廉恥以興天下所以直道而行也竊見同州下邽人徐元慶先時父爲縣令趙師韞所殺元慶潛爲傭保爲其父報讎手刃師韞束身歸罪𨿽古烈者亦何以多誠足以激淸名教旁感忍辱義士之靡者也然按之國章殺人者死則國家之畫一法也法之不二元慶宜伏辜又按禮經父讎不同天亦國家勸人之教者也教之不苟元慶不宜誅臣聞昔者刑之所生本以遏亂仁之所利蓋以崇徳今元慶報父之讎意非亂也行子之道義能仁也仁而無利與亂同誅是曰能刑未可以訓元慶之可顯宥於此矣然邪由正生理必亂作昔禮防至密其獘不勝先王所以明刑本實由此今倘義元慶之節廢國之刑將爲後圖政必多難則元慶之罪不可廢也何者人必有子子必有親親親相讎其亂誰救聖人作始必圖其終非一朝一夕之故所以全其政也故曰信人之義其政不行且夫以私意而害公法仁者不爲以公法而徇私義王道不設元慶之所以仁髙振古義伏當時以其能忘生而徇於徳也今若釋元慶之罪以利其生是奪其徳而虧其利非所謂殺身成仁全死無生之節也如臣等所見謂宜正國之法置之以刑然後旌其閭墓嘉其徽烈可使天下直道而行編之於令永爲國典

駁復讎議

柳宗元臣伏見天后時有同州下邽人徐元慶者父爽爲縣吏趙師韞所殺卒能手刃父讎束身歸罪當時諫臣陳子昂建議誅之而旌其閭且請編之於令永爲國典臣竊獨過之臣聞禮之大本蓋以防亂也若曰無爲賊虐凡爲子者殺無赦刑之大本亦以防亂也若曰無爲賊虐凡爲治者殺無赦其本則合其用則異旌與誅莫得而並焉誅其可旌玆謂濫黷刑甚矣旌其可誅玆謂僭壞禮甚矣果以是示於天下傳於後代趨義者不知所向違害者不知所立以是爲典可乎蓋聖人之制窮理以定賞罰本情以正褒貶統於一而已矣向使刺讞其誠僞考正其曲直原始而求其端則刑禮之用判然離矣何者若元慶之父不陷於公罪師韞之誅獨以其私怨奮其吏气虐於非辜州牧不知罪刑官不知問上下蒙冒吁號不聞而元慶能以戴天爲大恥枕戈爲得禮處心積慮以衝讎人之�介然自克卽死無憾是守禮而行義也執事者宜有慚色將謝之而不暇而又何誅焉其或元慶之父不免於罪師韞之誅不愆於法是非死於吏也是死於法也法其可讎乎讎天子之法而戕奉法之吏是悖驁而陵上也執而誅之所以正邦典而又何旌焉且其議曰人必有子子必有親親親相讎其亂誰救是惑於禮也甚矣禮之所謂讎者蓋以冤抑沈痛而號無告也非謂抵罪觸法陷於大戮而曰彼殺之我乃殺之不議曲直暴寡脇弱而已其非經背聖不亦甚哉周禮調人掌司萬人之讎凡殺人而義者令勿讎讎之則死有反殺者邦國交讎之又安得親親相讎也春秋公羊傳曰父不受誅子復讎可也父受誅子復讎此推刃之道復讎不除害今若取此以斷兩下相殺則合於禮矣且夫不忘讎孝也不愛死義也元慶能不越於禮服孝死義是必達禮而聞道者也夫達禮聞道之人豈其以王法爲敵讎者哉議者反以爲戮黷刑壞禮其不可以爲典明矣請下臣議附於令斷斯獄者不宜以前議從事謹議

謝李相公示手札啟

前人某啟六月二十九日衡州刺史呂溫道過永州辱示相公手札省錄狂瞽收撫羈縲沐以含弘之仁忘其進越之罪感深益懼喜極增悲五情交戰不知所措宗元質性庸塞行能無取著書每成於廢疾進徳且乏其馨香常願操篲醫門掬澑蘭室良辰不與夙志多違昨者踴躍殘魂奮揚蓄念激以死灰之气陳其幣之詞致之煙霄分絕流盼今則垂露在手淸風入懷華衮濫褒於赭衣龍門俯收於坎井藻鏡洞開而秋毫在照文律傍暢而寒谷生輝化幽郁之志若覿淸明換兢危之心如承撫薦非常之幸豈獨此生伏以淮海劇九天之遙瀟湘參百越之俗傾心積念長懸星漢之上流形委骨永淪魑魅之羣何以報恩惟當結艸無任喜懼感戀之至謹啟

復讎狀

韓愈右伏奉今月五日敕復讎據禮經則義不同天徵法令則殺人者死禮法二事皆王教之大端有此異同必資論辧宜令都省集議聞奏者朝議郎行尙書職方員外郎上騎都尉韓愈議曰伏以子復父讎見於春秋見於禮記又見周官又見諸子史不可勝數未有非而罪之者也最宜詳於律而律無其條非闕文也蓋以爲不許復讎則傷孝子之心而乖先王之訓許復讎則人將倚法專殺無以禁止其端矣夫律𨿽本於聖人然執而行之者有司也經之所明者制有司者也丁寧其義於經而深沒其文於律者其意將使法吏一斷於法而經術之士得引經而議也周官曰凡殺人而義者令勿讎讎之則死義宜也明殺人而不得其宜者子得讎也此百姓之相讎者也公羊傳曰父不受誅子復讎可也不受誅者罪不當誅也誅者上施於下之辭非百姓之相殺者也又周官曰凡報仇讎者書於士殺之無罪言將復讎必先言於官則無罪也今陛下垂意典章思立定制惜有司之守憐孝子之心戒不自專訪議羣下臣愚以爲復讎之名𨿽同而其事各異或百姓相讎如周官所稱可議於今者或爲官吏所誅如公羊所稱不可行於今者又周官所稱將復讎先告於士則無罪者若孤稚羸弱抱微志而伺敵人之便恐不能自言於官未可以爲斷於今也然則殺之與赦不可一例宜定其制曰凡有復父讎者事發具其事因下尙書省集議奏聞酌其宜而處之則經律無失其指矣謹議

謝江陵津致赴闕啟

羅衮衮啟伏蒙令公念以赴闕奔馳臨途窘罄特頒厚賜用備促裝捧命循涯無任荷戴惶灼之至伏以衮拙艱成性窮約處身寧殊枕址之郎謬列伏蒲之地昨以西京無象南國迷方蒼黃於河華之間流落於漢地之外荊州劉表幸獲依棲南郡馬融叨陪訓說爰從殺節以及熙春恩知將日月兼深惠卹與丘陵比峻今則周傾再定禹會重修旣憑桓後之功且懼防風之戮輒將行計上軫衝襟伏惟令公韜世量弘濟人心侈組駢緡𦇤委彼貨泉七百里以趨程玆辰頓贍二十萬之爲贈今代所稀得不泣類鮫人慚同劍客歸赤墀而有賴顧元幕以難忘突劍觸鋒始稱效酬之分抽毫命牘終余感慨之誠竟乏雄詞徒揚懦气銘誓激切不任下情伏惟俯賜鑑察

復讎解

宋王安石或問復讎對曰非治世之道也明天子在上自方伯諸侯以至於有司各修其職其能殺不辜者少矣不幸而有焉則其子弟以告於有司有司不能聽以告於其君其君不能聽以告於方伯方伯不能聽以告於天子則天子誅其不能聽者而爲之施刑於其讎亂世則天子諸侯方伯皆不可以告故書說紂曰凡有辜罪乃罔恆獲小民方興相爲敵讎蓋讎之所以興以上之不可告罪之不常獲也方是時有父兄之讎而輒殺之者君子權其勢恕其情而與之可也故復讎之義見於春秋傳見於禮記爲亂世之爲子弟者言之也春秋傳以爲父受誅子復讎不可也此言不敢以身之私而害天下之公又以爲父不受誅子復讎可也此言不以有可絕之義廢不可絕之恩也周官之說曰凡復讎者書於士殺之無辜疑此非周公之法也凡所以有復讎者以天下之亂而士之不能聽也有士矣不使聽其殺人之罪以施行而使爲人之子弟者讎之然則何取於士而祿之也古之於殺人其聽之可謂盡矣猶懼其未也曰與其殺不辜寧失不經今書於士則殺之無罪則所謂復讎者果所謂可讎者乎庸詎知其不獨有可言者乎就當聽其罪矣則不殺於士師而使讎者殺之何也故疑此非周公之法也或曰世亂而有復讎之禁則寧殺身以復讎乎將無復讎而以存人之祀乎曰可以復讎而不復非孝也復讎而殄祀亦非孝也以讎未復之恥居之終身焉蓋可也讎之不復者天也不忘復讎者己也克己以畏天心不忘其親不亦可乎

論商鞅客捨之報

蘇轍孟子曰戒之戒之出乎爾者反乎爾者也自古用嚴刑以毒民者未有不反於己然亦未有如鞅之速也鞅之出亡至關下欲捨客捨舍人不知其商君也曰商君之法令舍人無驗者坐之商君漢曰嗚呼爲法自獘一至此哉商君以舍人無驗者困秦民卒以自困非特是也始也刑太子之傅公子虔終也公子虔告商君欲反始也與公子卬會盟而終也伏甲以襲之及其終也出亡奔魏魏人以襲公子卬之故扼而不納反送以歸秦遂罹車裂之禍卽是以觀孟子之所謂出乎爾者反乎爾豈不信哉

白敏中論

秦觀白敏中用李徳裕薦入翰林爲學士及徳裕貶敏中爲相詆之甚力或曰人臣事君公義而已何以私恩爲乎敏中之事未可深咎也愚竊以爲不然人臣能盡私恩然後能盡公義敏中之罪不容誅矣孔子曰事親孝故忠可移於君事兄弟故順可移於長推此言之則背師負友之人必不能以忠許國何者於所厚者薄則所施無不薄也昔呂布爲丁原主簿爲董卓而殺原又爲王允而殺卓及兵敗被執魏祖欲生之劉先主曰明公不見布之事丁建陽董太師乎於是殺布漢封陳平辭曰非魏無知臣安得進上曰若子可謂不背本矣乃復賞魏無知其後誅呂氏而安劉氏者平與周勃也夫以布之不忠於丁董也其肯忠於曹氏乎以陳平之不負魏無知也其肯負劉氏乎此魏所以誅布漢所以屬平者也然則敏中之事蓋可見矣𨿽然敏中所以負徳裕也亦有繇焉傳曰盜憎主人主人何負於盜而盜憎之乎蓋自度其事必爲主人所惡故也白氏系與楊虞卿姻家居易又與李宗閔牛僧孺厚若敏中本無英气𨿽緣徳裕以進而不能無意於僧孺宗閔虞卿之徒自度其事必爲徳裕惡也故因其勢力以擠之耳夫徳裕忠臣也非罪而被斥天下皆知其冤矣夫使敏中素與讎猶當爲社稷而救之況因之以售耶然則敏中豈惟不忠於徳裕亦不忠於唐也愚故曰人臣能盡私恩然後能盡公義敏中之罪不容誅矣然則公義私恩適不兩全則如之何以道權之而已義重而恩輕則不以私害公若河曲之役趙宣子使人以其乘車幹韓厥執而戮之是也恩重而義輕則不以公廢私若庾公之斯追子濯孺子抽矢扣輪去其鏃發乘矢而後反是也夫公義私恩不兩全猶當以道權其輕重柰何無故而廢之哉𨿽然逄蒙殺羿孟子以爲是亦羿有罪焉以此言之徳裕之薦敏中亦不得爲無罪也

戊午黨議序

朱熹君臣父子之大倫天之經地之義而所謂民彜也故臣之於君子之於父生則敬事之死則哀送之所以致其忠孝之誠者無所不用其極而非虛加之也以爲不如是則無以盡乎吾心云爾然則其有君父不幸而罹於橫逆之故則夫爲臣子所以痛憤怨疾而求爲之必報其讎者其志豈有窮哉故禮記有曰君父之讎不與共戴天寢苫枕戈不與共天下也而爲之說曰復讎者可盡五世則又明夫𨿽不當其臣子之身而苟未及五世之外則猶在乎必報之域也𨿽然此特庶人之事耳若夫有天下者承萬世無疆之統則亦有萬世必報之讎非若庶民五世則自髙祖以至元孫親盡服窮而遂已也國家靖康之禍二帝北狩而不還臣子之所痛憤怨疾𨿽萬世而必報其讎者蓋有在矣太上皇帝受命中興誓雪父兄之辱𨿽其間亦或有姦謀之所前卻而聖志益堅至於紹興之初賢才�用綱舉目張諸將之兵屢以捷報恢復之勢蓋已什八九成矣鹵人於是始設和親之義以沮吾計而宰相秦檜歸自鹵庭力主其事當此之時人倫尙明人心尙正天下之人無賢愚無貴賤交口合辭以爲不可獨士大夫之頑鈍嗜利無恥者數輩起而和之淸議不容詬罵唾斥欲食其肉而寢處其皮則其於檜可知矣而檜乃獨以梓宮長樂借口攘卻眾謀熒惑主聽然後所謂和議者翕然以定而不可破自是以來二十餘年國家忘讎敵之鹵而懷宴安之樂檜亦因是藉外權以專寵利竊主柄以遂姦謀而向者冒犯淸議希意迎合之人無不夤緣驟至通顯或乃踵檜用事而君臣父子之大倫天之經地之義所謂民彜者不復聞於縉紳之間矣士大夫狃於積衰之俗徒見當時國家息事而檜與其徒皆享成功無後患顧以忘讎忍辱爲事理之當然主議者慕爲檜遊談者慕其徒一雄倡之百雌和之癸未之議發言盈庭其曰鹵世讎不可和者尙書張公闡左史胡公銓而止耳自余蓋亦有謂不可和者而其爲說不出乎利害之間又其餘則𨿽平時號賢大夫慨然有六千里爲讎人役之嘆者一旦進而立乎廟堂之上顧乃惘然如醉如幻而忘其疇昔之言厥或告之曰此處士之大言耳嗚呼秦檜之罪所以上通於天萬死而不足以贖者正以其始則倡邪謀以誤國中則挾鹵勢以要君使人倫不明人心不正則末流之獘遺君後親至於如此之極也夫惟三綱不立是以眾志無所統系而上之人亦無所憑借以爲安斯乃有識之士所以長慮卻顧而凜然以寒心者而說者猶日姑以眾議之從違而卜事理之可否則今日士大夫是和者之多蓋不下前日非和者之眾也獨安得以前日之不可而害今日之可哉嗚呼是未知前日人倫之明而今日人倫之不明前日人心之正而今日人心之不正也且若必以人之眾寡爲勝負則夫所謂士大夫是和之多者又孰若六軍萬姓之多邪六軍萬姓之言則是二公之言而已蓋君臣父子之大倫天之經地之義而所謂民彜者其於世也有明晦其在人也無存亡是以𨿽當頹壞廢弛之餘邪議四起無復忌憚而不能斬伐銷鑠使之無也柰何不聽於此顧反決得失於前日所謂頑鈍嗜利無恥者之餘謀此已墜之三綱所以不能復振已隳之萬事所以未能復理而上之人亦未能有所憑借以成安彊之勢也今南北交歡中外無事迂愚左見所謂萬世必報之讎者固無所復發其口矣竊伏世間不勝憤嘆因讀魏元履所以序次戊午黨議爲之慨然流涕蓋傷其禍殃之自始也懷不能已姑論其始終梗槪如此以發明元履所以序次之意並以達艸野孤臣畢義願忠之誠當國者儻有采取則猶足以裨廟謨之萬一而非區區之所敢望者也

恩讎部藝文二詩

秦女休行

魏左延年步出上西門遙望秦氏廬秦氏有好女自名爲女休休年十四五爲宗行報讎左執白楊刃右據宛魯矛讎家便東南僕僵秦女休女休西上山上山四五里關吏呵問女休女休前置詞平生爲燕王婦於今爲詔獄囚平生衣參差當今無領襦明知殺人當死兄言怏怏弟言無道憂女休堅詞爲宗報讎死不疑殺人都市中僥我都巷西丞卿羅東向坐女休淒淒曳梏前兩徒夾我持刀刀五尺餘刀未下朣朧擊鼓赦書下

詠伍子胥

梁鮑機忠孝誠無報感義本投身日暮江波急誰憐漁丈人楚墓悲猶在吳門恨未申

劉生

唐盧照鄰劉生气不平抱劍欲專徵報恩爲豪俠死難在橫行翠羽裝劍鞘黃金鏤馬纓但令一顧重不惜百身輕

夷門歌

王維七國雄雌猶未分攻城殺將何紛紛秦兵益圍邯鄲急魏王不救平原君公子爲嬴停駟馬執轡逾恭意逾下亥爲屠肆鼓刀人嬴乃夷門抱關者非但慷慨獻奇謀意气兼將身命酬向風刎頸送公子七十老翁何所求

經下邳橋懷張子房

李白子房未虎嘯破產不爲家滄海得壯士椎秦博浪沙報韓𨿽不成天地皆震動潛匿遊下邳豈曰非智勇我來圮橋上懷古欽英風惟見碧流水曾無黃石公嘆息此人去蕭條徐泗空

古風

前人鳳饑不啄粟所食惟瑯玕焉能與羣雞刺蹙爭一餐朝鳴昆丘樹夕飲砥柱湍歸飛海路遠獨宿天霜寒幸遇王子晉結交靑雲端懷恩未得報感別空長嘆

贈武十七諤

前人馬如一匹練明日過吳門乃是要離客西來欲報恩笑開燕匕首拂拭竟無言

淮陰書懷寄王宗城

前人暝投淮陰宿欣得漂母迎鬥酒烹黃雞一餐感素誠予爲楚壯士不是魯諸生有徳必報之千金恥爲輕緬書羈孤意遠寄棹歌聲

義鶻行

杜甫陰崖有蒼鷹養子黑柏巓白蛇登其巢吞噬恣朝餐雄飛遠求食雌者鳴辛酸力彊不可制黃口無半存其父從西歸翻身入長煙斯須領健鶻痛憤寄所宣斗上捩孤影噭哮來九天翛翎脫遠枝巨顙折老拳髙空得蹭蹬短艸辭蜿蜒折尾能一掉飽腸已皆穿生𨿽滅眾雛死亦垂千年物情有報復快意貴目前玆寅鷙鳥最急難心�然功成失所往用捨何其賢近今潏水湄此事樵夫傳飄蕭覺素髮凜然衝儒冠人生許與分亦在顧盼間聊爲義鶻行永激壯士肝

卽事感恩上狄右丞

鄭谷庾公垂顧遇王粲許從容首薦叨殊禮全家寓近封白樓陪寫望靑眼感遭逢

闕題

陳潤丈夫不感恩感恩寧有淚心頭感恩血一滴染天地

輕薄篇

李益豪不必馳千騎雄不在垂鞬天生俊气自相逐出與雕鶚同飛翻朝行九衢不得意下鞭走馬城西原忽聞燕雁一聲去回鞍挾彈平陵園歸來靑樓曲未卒美人玉色當金樽淮陰少年不相下酒酣半笑倚市門安知我有不平色白日欲落紅塵昏死生容易如反掌得意失意由一言少年但飲莫相問此中報讎亦報恩

哭故主人陳太師

李中十年孤迹寄侯門入室升堂忝厚恩遊徧春郊隨茜�飲殘秋月待金尊車魚鄭重知難報吐握周旋不可論長慟徘徊逝川上白楊蕭颯又黃昏

上張水部

劉得仁出入門闌久兒童亦有情不須將姓字長說向公卿每許連�坐時容並馬行恩深轉無語懷抱自分明

宏詞下第感恩兵部侍郎

皮日休分明仙藉列淸虛自有還丹九轉�畫虎已成翻類狗登龍才變卽爲魚空慚季布千金諾但負劉弘一紙書猶有報恩方寸在不知通塞竟何如

上翰林李舍人

朱慶余記得少年曾拜識便憐孤進賞文章免令汨沒慚時輩與作聲名徹舉揚一自鳳池承密旨今因世路接餘光云泥𨿽隔恩長在縱使無成也不忘

書憤

張祜三十未封侯顚狂徧九州平生鏌劍不報小人讎

行路難

元張崇古君不見古來行路難只有荊卿報燕丹感君恩厚爲君死自知故國一去無生還秋風易水自今古中有恩情別時語舞陽飲酒荊卿歌壯士相看面如土秦山螮嵲秦關髙奮身西上騰驚猱盡傾肝膽許知己性命不啻輕鴻毛畫圖再拜王心喜圖窮匕首明秋水劫王復地計全非何處秦云泣燕鬼當時一語思匡國精神動天虹貫日狂謀肇禍鬼不祀大業帝嬴天與力虎須堪編尾堪履倒捲天河恨難洗殺身徇名信絕倫可憐孤負樊將軍

走馬引

明劉基天冥冥云蒙蒙當天白日中貫虹壯士拔劍出門去手提仇頭擲艸中擲艸中血漉漉追兵夜至深谷伏精誠感天天心哀太一乃遣天馬從天來揮霍雷電揚風埃壯士呼天馬馳驕行白晝吏不敢窺戴天之恥自古有必報天地亦與相扶持夫差徒能不忘而報越棲於會稽又從之始知壯士獨無愧魯莊嵇紹何以爲人爲

少年行

髙啟下直平明出禁門提博局伴王孫寶刀不敢將輸卻明日沙場欲報恩

詠古

李攀龍薛公得馮歡門下知者誰十日居傳捨乃問客所爲生死惟一劍彈鋏何其悲授室締髙國驅車出中逵主人意已厭同列寧見推田文旣失位傾身與持危片言悟齊主復相名益垂奇士多侮世藏用匪可窺

詠古

前人闔閭爲無道厥欲如蛇豕薦食視上國乃政從楚起昭王在艸澤羣臣不復紀使者哭秦庭七日未得理入郢旣已甚丘隴行見箠感玆告急言誓彼同袍士賢臣亦多術存亡尢獨美

報恩人二首

沈明臣泥書才報白頭親又向黃沙作逐臣身未拜官先上疏如君眞是報恩人臨風一讀淚千行底事封書大慨慷海艸茫茫邊月白不知何地是投荒

恩讎部選句後漢朱浮與彭寵書定海內者無私讎又

凡舉事無爲親厚者所痛而爲見讎者所快劉表與袁譚書閼伯實沈之忿已成棄親卽讎之計已決趙溫與李傕書今與郭泛爭睚眥之隙以成千鈞之讎諸葛亮與張裔書石交之遇舉讎以相益割骨肉以相明猶不相謝也魏曹植酒賦和睚�之宿憾𨿽怨讎其必親晉左思魏都賦精衛銜木償冤梁江淹上建平王書結纓仗劍少謝萬一剖心摩踵以報所天北周庾信謝賜絲布啟蓬萊謝恩之雀白玉四環漢水報徳之蛇明珠一寸唐韓愈送齊�序及道之衰上下交疑於是乎舉讎舉子之事載之傳中而稱美之而謂之忠上張僕射書𨿽日受千金之賜一歲九遷其官感恩則有之矣將以稱於天下曰知已則未也杜牧之集受曲被之恩私如生羽翼報非次之拔擢宜裂肝腸李商隱謝座主啟孔龜效印未議於酬恩楊雀銜環徒聞於報惠宋蔡襄士伸知已賦畏遺徳於冥鴻思灑恩乎施雨魏武帝短歌行契闊談燕心念舊恩曹植詩壯年報父讎身後垂功名晉劉琨詩重耳任五賢小白相射鉤苟能隆二伯安問黨與讎阮籍詩百年何足言但苦怨與讎唐虞世南詩逢恩出毛羽失路委泥沙王勃詩別路長千里深恩重百年陳子昂詩赤丸殺公吏白日報私讎盧延讓詩卻笑郡人畱不得感恩惟擬立生祠宋之問詩厚恩常願答薄宦不祈成王昌齡詩曾爲大梁客不負信陵恩髙適詩千場縱博家仍富幾處報讎身不死李白詩予爲楚壯士不是魯諸生有徳必報之千金恥爲輕又感君恩重許君命泰山一擲輕鴻毛又

呼盧百萬終不惜報讎千里如咫尺又

他日靑雲去黃金報主人又

遊子滯安邑懷恩未忍辭又

憶在南陽時始承國士恩又

黃金久已罄爲報故交恩杜甫詩空看過客淚莫�主人恩又

白刃讎不義黃金傾有無殺人紅塵裏報答在斯須王維詩定是酬恩日今朝覺命輕韓愈詩明珠靑玉不足報贈子相好無時衰又

或慮語言泄傳之落冤讎又

往取將相酬恩讎又

何慚刺客傳不著報讎名元稹詩發言當道理不顧黨與讎白居易詩涸魚久失風波勢枯艸曾沾雨露恩鄭谷詩自賀孤危終際會別將流涕感階緣平昔苦心無所恨受恩多是舊詩篇李商隱詩共受徵南不次恩報恩惟是有忘言又君懷一匹胡威絹爭拭酬恩淚得幹曹唐詩一朝千里心猶在爭肯潛忘飼秣恩又

不知何路卻飛翻虛受賢侯鄭重恩趙嘏詩整襟收淚別朱門自料難酬顧念恩羅鄴詩靑萍委匣休哮吼未有恩讎擬報誰羅隱詩世亂共嗟王粲老時危俱受信陵恩宋歐陽修晝錦堂記其言以快恩讎矜名譽爲可薄蘇軾詞薦士已聞飛鶚表報恩應不用蛇珠劉克莊詩鍾阜解讎無宿憾荊江感事有新吟陳師道詩此生恩未報他日目不瞑金元好問詩人生定能幾肺肝日相讎明劉基詩枯榮生殺相爲根我與萬物何怨恩

恩讎部紀事一左傳莊公十年蔡哀侯娶於陳息侯亦娶焉息嬀將歸過蔡蔡侯曰吾姨也止而見之弗賓息侯聞之怒使謂楚文王曰伐我吾求救於蔡而伐之楚子從之秋九月楚敗蔡師於莘以蔡侯獻舞歸十四年蔡哀侯爲莘故繩息嬀以語楚子楚子如息以食入享遂滅息以息嬀歸生堵敖及成王焉未言楚子問之對曰吾一婦人而事二夫縱弗能死其又奚言楚子以蔡侯滅息遂伐蔡秋七月楚入蔡君子曰商書所謂惡之易也如火之燎於原不可鄕邇其猶可撲滅者其如蔡哀侯乎十三年夏齊人滅遂而戍之十七年夏遂因氏領氏工婁氏須遂氏饗齊戍醉而殺之齊人殲焉史記秦本紀秦繆公與晉惠公夷吾合戰於韓地晉君棄其軍與秦爭利還而馬騺穆公與麾下馳追之不能得晉君反爲晉軍所圍晉擊穆公穆公傷於是岐下食善馬者三百人馳冒晉軍晉軍解圍遂脫穆公而反生得晉君初穆公亡善馬岐下野人共得而食之者三百餘人吏逐得欲法之繆公曰君子不以畜產害人吾聞食善馬肉不飲酒傷人乃皆賜酒而赦之三百人者聞秦擊晉皆求從從而見穆公窘亦皆推鋒爭死以報食馬之徳於是繆公虜晉君以歸左傳莊公十六年初晉武公伐夷執夷詭諸蒍國請而免之旣而弗報故子國作亂謂晉人曰與我伐夷而取其地遂以晉師伐夷殺夷詭諸周公忌父出奔虢惠王立而復之二十八年楚令尹子元欲蠱文夫人爲館於其宮側而振萬焉夫人聞之泣曰先君以是舞也習戎備也今令尹不尋諸仇讎而於未亡人之側不亦異乎禦人以告子元子元曰婦人不忘襲讎我反忘之秋子元以車六百乘伐鄭僖公十五年十月晉陰飴甥會秦伯盟於王城秦伯曰晉國和乎對曰不和小人恥失其君而悼喪其親不憚徵繕以立圉也曰必報讎寧事戎狄君子愛其君而知其罪不憚徵繕以待秦命曰必報徳有死無二以此不和二十三年重耳及曹曹共公聞其駢脇欲觀其裸浴薄而觀之僖負羈之妻曰吾觀晉公子之從者皆足以相國若以相夫子必反其國反其國必得志於諸侯得志於諸侯而誅無禮曹其首也子盍早自貳焉乃饋盤�寘璧焉公子受�反璧二十八年晉侯圍曹門焉多死曹人屍諸城上晉侯患之聽輿人之謀曰稱捨於墓師遷焉曹人凶懼爲其所得者棺而出之因其凶也而攻之三月丙午入曹數之以其不用僖負羈而乘軒者三百人也且曰獻狀令無入僖負羈之宮而免其報施也二十三年重耳及楚楚子饗之曰公子若反晉國則何以報不谷對曰子女玉帛則君有之羽毛齒革則君地生焉其波及晉國者君之餘也其何以報君曰𨿽然何以報我對曰若以君之靈得反晉國晉楚治兵遇於中原其辟君三捨若不獲命其左執鞭弭右屬櫜鞬以與君周旋子玉請殺之楚子曰晉公子廣而儉文而有禮其從者肅而寬忠而能力晉侯無親外內惡之吾聞姬姓唐叔之後其後衰者也其將由晉公子乎天將興之誰能廢之違天必有大咎乃送諸秦二十八年晉侯侵曹伐衛楚人救衛子犯曰師直爲壯曲爲老豈在久矣微楚之惠不及此退三捨辟之所以報也背惠食言以亢其讎我曲楚直其眾素飽不可謂老我退而楚還我將何求若其不還君退臣犯曲在彼矣退三捨楚眾欲止子玉不可夏四月戊辰晉侯宋公齊國歸父崔夭秦小子慭次於城濮楚師背酅而捨晉侯患之聽輿人之誦曰原田每每捨其舊而新是謀公疑焉子犯曰戰也戰而捷必得諸侯若其不捷表裏山河必無害也公曰若楚惠何欒貞子曰漢陽諸姬楚實盡之思小惠而忘大恥不如戰也淮南子人間訓子發爲上蔡令民有罪當刑獄斷論定決於令尹前子發喟然有淒愴之心罪人已刑而不忘其恩此其後子發盤罪威王而出奔刑者遂襲恩者恩者逃之於城下之廬追者至踹足而怒曰子發視決吾罪而被吾刑怨之憯於骨髓使我得其肉而食之其知厭乎追者以爲然而不索其內果活子發新序雜事篇晉大夫祁奚老晉君問曰孰可使嗣祁奚對曰解狐可君曰非子之讎邪對曰君問可非問讎也晉遂舉解狐左傳文公六年晉賈季怨陽子之易其班也而知其無援於晉也九月賈季使續鞫居殺陽處父書曰晉殺其大夫侵官也十一月丙寅晉殺續簡伯賈季奔狄宣子使臾駢送其帑夷之搜賈季戮臾駢臾駢之人欲盡殺賈氏以報焉臾駢曰不可吾聞前志有之曰敵惠敵怨不在後嗣忠之道也夫子禮於賈季我以其寵報私怨無乃不可乎介人之寵非勇也損怨益讎非知也以私害公非忠也釋此三者何以事夫子盡具其帑與其器用財賄親帥扞之送致諸竟十八年齊懿公之爲公子也與邴歜之父爭田弗勝及卽位乃掘而刖之而使歜僕納閻職之妻而使職驂乘夏五月公遊於申池二人落於池歜以撲抶職職怒歜曰人奪汝妻而不怒一抶汝庸何傷職曰與刖其父而弗能病者何如乃謀試懿公納諸竹中歸舍爵而行宣公二年秋九月晉侯飲趙盾酒伏甲將攻之其右提彌明知之趨登曰臣侍君宴過三爵非禮也遂扶以下公嗾夫獒焉明搏而殺之盾曰棄人用犬𨿽猛何爲斗且出提彌明死之初宣子田於首山捨於翳桑見靈輒饑問其病曰不食三日矣食之舍其半問之曰宦三年矣未知母之存否今近焉請以遺之使盡之而爲之簞食與肉置諸櫜以與之旣而與爲公介倒戟以禦公徒而免之問何故對曰翳桑之餓人也問其名居不告而退遂自亡也史記趙世家屠岸賈爲司寇擅與諸將攻趙氏於下宮殺趙朔滅其族趙朔妻成公姊有遺腹走公宮匿趙朔客曰公孫杵臼謂朔友人程嬰曰立孤與死孰難嬰曰死易立孤難耳公孫杵臼曰趙氏先君遇子厚子彊爲其難者吾爲其易者請先死趙氏孤乃在程嬰與俱匿山中居十五年及趙武冠爲成人程嬰乃辭諸大夫謂趙武曰昔下宮之難皆能死我非不能死我思立趙氏之後今趙氏旣立爲成人復故位我將下報趙宣孟與公孫杵臼趙武啼泣頓首固請曰武願苦筋骨以報子至死而子忍去我死乎程嬰曰不可彼以我爲能成事故先我死今我不報是以我事爲不成遂自殺趙武服齊衰三年爲之祭邑春秋祠之世世勿絕說苑復恩篇晉趙盾舉韓厥晉君以爲中軍尉趙盾死子朔嗣爲卿至景公三年趙朔爲晉將朔取成公姊爲夫人大夫屠岸賈欲誅趙氏初趙盾在夢見叔帶持龜要而哭甚悲已而笑拊手且歌盾卜之占兆絕而後好趙史援占曰此甚惡非君之身及君之子然亦君之咎也至子趙朔世益衰屠岸賈者始有寵於靈公及至於晉景公而賈爲司寇將作難乃治靈公之賊以至趙盾徧告諸將曰趙穿弒殺靈公盾𨿽不知猶爲首賊臣殺君子孫在朝何以懲罪請誅之韓厥曰靈公遇賊趙盾在外吾先君以爲無罪故不誅今諸君將誅其後是非先君之意而妄誅妄誅謂之亂臣有大事而君不聞是無君也屠岸賈不聽厥告趙朔趨亡趙朔不肯曰子必不絕趙祀朔死且不恨韓厥許諾稱疾不出賈不請而擅與諸將攻趙氏於下宮殺趙朔趙括趙嬰齊皆夷滅其朔妻成公姊有遺腹走公宮匿後生男乳朔客程嬰持亡匿山中居十五年晉景公疾卜之曰大業之後不遂者爲祟景公疾問韓厥韓厥知趙孤在乃曰大業之後在晉絕祀者其趙氏乎夫自中衍皆嬴姓也中衍人面鳥喙降佐殷帝大戊及周天子皆有明徳下及幽厲無道而叔帶去周適晉事先君文侯至於成公世有立功未嘗有絕祀今吾君獨滅之趙宗國人哀之故見龜策惟君圖之景公問云趙尙有後子孫乎韓厥具以實對於是景公乃與韓厥謀立趙孤兒召而匿之宮中諸將入問疾景公因韓厥之眾以�諸將而見趙孤孤名曰武諸將不得已乃曰昔下宮之難屠岸賈爲之矯以君令並命羣臣非然孰敢作難微君之疾羣臣固且請立趙后今君有令羣臣之願也於是召趙武程嬰徧拜諸將軍將軍遂返與程嬰趙武攻屠岸賈滅其族復與趙武田邑如故故人安可以無恩夫有恩於此攻復於彼非程嬰則趙孤不全非韓厥則趙后不復韓厥可謂不忘恩矣左傳成公三年荀罃之在楚也鄭賈人有將置諸褚中以出旣謀之未行而楚人歸之賈人如晉荀罃善視之如實出己賈人曰吾無其功敢有其實乎吾小人不可以厚誣君子遂適齊七年楚圍宋之役師還子重請取於申呂以爲賞田王許之申公巫臣曰不可此申呂所以邑也是以爲賦以禦北方若取之是無申呂也晉鄭必至於漢王乃止子重是以怨巫臣子反欲取夏姬巫臣止之遂取以行子反亦怨之及共王卽位子重子反殺巫臣之族子閻子蕩及淸尹弗忌及襄老之子黑要而分其室子重取子閻之室使沈尹與王子罷分子蕩之室子反取黑要與淸尹之室巫臣自晉遺二子書曰爾以讒慝貪婪事君而多殺不辜余必使爾罷於奔命以死巫臣請使於吳晉侯許之吳子壽夢說之乃通吳於晉以兩之一卒適吳捨偏兩之一焉與其射禦教吳乘車教之戰陳教之叛楚置其子狐庸焉使爲行人於吳吳始伐楚伐巢伐徐子重奔命馬陵之會吳入州來子重自鄭奔命子重子反於是乎一歲七奔命蠻夷屬於楚者吳盡取之是以始大通吳於上國成公十七年晉厲公侈多外嬖反自鄢陵欲盡去羣大夫而立其左右胥童以胥克之廢也怨郤氏而嬖於厲公郤錡奪夷陽五田五亦嬖於厲公郤犨與長魚矯爭田執而梏之與其父母妻子同一轅旣矯亦嬖於厲公欒書怨郤至以其不從己而敗楚師也欲廢之使楚公子茷告公曰此戰也郤至實召寡君以東師之未至也與軍帥之不具也曰此必敗吾因奉孫周以事君公告欒書書曰其有焉不然豈其死之不卹而受敵使乎君盍嘗使諸周而察之郤至聘於周欒書使孫周見之公使覘之信遂怨郤至厲公田與婦人先殺而飲酒後使大夫殺郤至奉豕寺人孟張奪之郤至射而殺之公曰季子欺余厲公將作難胥童曰必先三郤族大多怨去大族不逼敵多怨有庸公曰然郤氏聞之郤錡欲攻公曰𨿽死君必危郤至曰人所以立信知勇也信不叛君知不害民勇不作亂失玆三者其誰與我死而多怨將安用之君實有臣而殺之其謂君何我之有罪吾死後矣若殺不辜將失其民欲安得乎待命而已受君之祿是以聚黨有黨而爭命罪孰大焉壬午胥童夷羊五帥甲八百將攻郤氏長魚矯請無用眾公使淸沸魋助之抽戈結�而僞訟者三郤將謀於榭矯以戈殺駒伯苦成叔於其位溫季曰逃威也遂趨矯及諸其車以戈殺之皆屍諸朝襄公十年諸侯伐鄭師於牛首初子駟與尉止有爭將禦諸侯之師而黜其車尉止獲又與之爭子駟抑尉止曰爾車非禮也初子駟爲田洫司氏堵氏侯氏子師氏皆喪田焉故五族聚羣不逞之人因公子之徒以作亂於是子駟當國子國爲司馬子耳爲司空子孔爲司徒冬十月戊辰尉止司臣侯晉堵女父子師僕帥賊以入晨攻執政於西宮之朝殺子駟子國子耳劫鄭伯以如北宮子孔知之故不死二十一年欒桓子娶於範宣子生懷子範鞅以其亡也怨欒氏故與欒盈爲公族大夫而不相能桓子卒欒祁與其老州賓通幾亡室矣懷子患之祁懼其討也訴諸宣子曰盈將爲亂以範氏爲死桓主而專政矣曰吾父逐鞅也不怒而以寵報之又與吾同官而專之吾父死而益富死吾父而專於國有死而已吾蔑從之矣其謀如是懼害於主吾不敢不言範鞅爲之徵懷子好施士多歸之宣子畏其多士也信之懷子爲下卿宣子使城著而遂逐之秋欒盈出奔楚宣子殺箕遺黃淵嘉父司空靖邴豫董叔邴師申書羊舌虎叔熊囚伯華叔向籍偃二十二年楚觀起有寵於令尹子南未益祿而有馬數十乘楚人患之王將討焉子南之子棄疾爲王禦士王每見之必泣棄疾曰君三泣臣矣敢問誰之罪也王曰令尹之不能爾所知也國將討焉爾其居乎對曰父戮子居君焉用之泄命重刑臣亦不爲王遂殺子南於朝轘觀起於四竟子南之臣謂棄疾請徙子屍於朝曰君臣有禮惟二三子三日棄疾請屍王許之旣葬其徒曰行乎曰吾與殺吾父行將焉入曰然則臣王乎曰棄父事讎吾弗忍也遂縊而死韓非子外儲說左下篇中牟無令晉平問趙武曰中牟三國之股肱邯鄲之肩髀寡人欲得其良令也誰使而可武曰刑伯子可公曰非子之讎也曰私讎不入公門公又問曰中府之令誰使而可曰臣子可故曰外舉不避讎內舉不避子左傳昭公八年齊子尾卒子旗欲治其室丁丑殺梁嬰八月庚戌逐子成子工子車皆來奔而立子良氏之宰其臣曰孺子長矣而相吾室欲兼我也授甲將攻之陳桓子善於子尾亦授甲將助之或告子旗子旗不信則數人告將往又數人告於道遂如陳氏桓子將出矣聞之而還遊服而逆之請命對曰聞彊氏授甲將攻子子聞諸曰弗聞子盍亦授甲無宇請從子旗曰子胡然彼孺子也吾誨之猶懼其不濟吾又寵秩之其若先人何子盍謂之周書曰惠不惠茂不茂康叔所以服弘大也桓子稽顙曰頃靈福子吾猶有望遂和之如初十三年晉人執季孫意如宣子謂叔向曰子能歸季孫乎對曰不能鮒也能乃使叔魚叔魚見季孫曰昔鮒也得罪於晉君自歸於魯君微武子之賜不至於今𨿽獲歸於晉猶子則肉之敢不盡情歸子而不歸鮒也聞諸吏將爲子除館於西河其若之何且泣平子懼先歸惠伯待禮十九年秋齊髙發帥師伐莒莒子奔紀障使孫書伐之初莒有婦人莒子殺其夫已爲嫠婦及老托於紀障紡焉以度而去之及師至則投諸外或獻諸子占子占使師夜縋而登登者六十人縋絕師鼓噪城上之人亦噪莒共公懼啟西門而出七月丙子齊師入紀昭公二十年費無極言於楚子曰建與伍奢將以方城之外叛自以爲猶宋鄭也齊晉又交輔之將以害楚其事集矣王信之問伍奢伍奢對曰君一過多矣何信於讒王執伍奢使城父司馬奮揚殺大子未至而使遣之三月大子建奔宋無極曰奢之子材若在吳必憂楚國盍以免其父召之彼仁必來不然將爲患王使召之曰來吾免而父棠君尙謂其弟員曰爾適吳我將歸死吾知不逮我能死爾能報聞免父之命不可以莫之奔也親戚爲戮不可以莫之報也奔死免父孝也度功而行仁也擇任而往知也知死不辟勇也父不可棄名不可廢爾其勉之相從爲愈伍尙歸奢聞員不來曰楚君大夫其旰食乎楚人皆殺之員如吳言伐楚之利於州於公子光曰是宗爲戮而欲反其讎不可從也員曰彼將有他志余姑爲之求士而鄙以待之乃見鱄設諸焉而耕於鄙史記伍子胥列傳伍子胥者楚人也名員員父曰伍奢員兄曰伍尙其先曰伍舉以直諫事楚莊王有顯故其後世有名於楚楚平王有太子名曰建使伍奢爲太傅費無忌爲少傅無忌不忠於太子建平王使無忌爲太子取婦於秦秦女好無忌馳歸報平王曰秦女絕美王可自取而更爲太子取婦平王遂自取秦女而絕愛幸之生子軫更爲太子取婦無忌旣以秦女自媚於平王因去太子而事平王恐一旦平王卒而太子立殺己乃因讒太子建建母蔡女也無寵於平王平王稍益疏建使建守城父備邊兵頃之無忌又日夜言太子短於王曰太子以秦女之故不能無怨望願王少自備也自太子居城父將兵外交諸侯且欲人爲亂矣平王乃召其太傅伍奢考問之伍奢知無忌讒太子於平王因曰王獨柰何以讒賊小臣疏骨肉之親乎無忌曰王今不制其事成矣王且見禽於是平王怒囚伍奢而使城父司馬奮揚往殺太子行未至奮揚使人先告太子太子急去不然將誅太子建亡奔宋無忌言於平王曰伍奢有二子皆賢不誅且爲楚憂可以其父質而召之不然且爲楚患王使使謂伍奢曰能致汝二子則生不能則死伍奢曰尙爲人仁呼必來員爲人剛戾忍�能成大事彼見來之並禽其勢必不來王不聽使人召二子曰來吾生汝父不來今殺奢也伍尙欲往員曰楚之召我兄弟非欲以生我父也恐有脫者後生患故以父爲質詐召二子二子到則父子俱死何益父之死往而令讎不得報耳不如奔他國借力以雪父之恥俱滅無爲也伍尙曰我知往終不能全父命然恨父召我以求生而不往後不能雪恥終爲天下笑耳謂員可去矣汝能報殺父之讎我將歸死尙旣就執使者捕伍胥伍胥貫弓執矢向使者使者不敢進伍胥遂亡聞太子建之在宋往從之奢聞子胥之亡也曰楚國君臣且苦兵矣伍尙至楚楚並殺奢與尙也伍胥旣至宋宋有華氏之亂乃與太子建俱奔於鄭鄭人甚善之太子建又適晉晉頃公曰太子旣善鄭鄭信太子太子能爲我內應而我攻其外滅鄭必矣滅鄭而封太子太子乃還鄭事未會會自私欲殺其從者從者知其謀乃告之於鄭鄭定公與子產誅殺太子建建有子名勝伍胥懼乃與勝俱奔吳到昭關昭關欲執之伍胥遂與勝獨身步走幾不得脫追者在後至江江上有一漁父乘船知伍胥之急乃渡伍胥伍胥旣渡解其劍曰此劍直百金以與父父曰楚國之法得伍胥者賜粟五萬石爵執珪豈徒百金劍邪不受伍胥未至吳而疾止中道乞食至於吳吳王僚方用事公子光爲將伍胥乃因公子光以求見吳王久之楚平王以其邊邑鍾離與吳邊邑卑梁氏俱蠶兩女子爭桑相攻乃大怒至於兩國舉兵相伐吳使公子光伐楚拔其鍾離居巢而歸伍子胥說吳王僚曰楚可破也願復遣公子光公子光謂吳王曰彼伍胥父兄爲戮於楚而勸王伐楚者欲以自報其讎耳伐楚未可破也伍胥知公子光有內志欲殺王而自立未可說以外事乃進專諸於公子光退而與太子建之子勝耕於野五年而楚平王卒初平王所奪太子建秦女生子軫及平王卒軫竟立爲後是爲昭王吳王僚因楚喪使二公子將兵往襲楚楚發兵襲吳兵之後不得歸吳國內空而公子光乃令專諸襲刺吳王僚而自立是爲吳王闔廬闔廬旣立得志乃召伍員以爲行人而與謀國事楚誅其大臣郤宛伯州犁伯州犁之孫伯嚭亡奔吳吳亦以嚭爲大夫前王僚所遣二公子將兵伐楚者道絕不得歸後聞闔廬弒王僚自立遂以其兵降楚楚封之於舒闔廬立三年乃興師與伍胥伯嚭伐楚拔舒遂禽故吳反二將軍因欲至郢將軍孫武曰民勞未可且待之乃歸四年吳伐楚取六與潛五年伐越敗之六年楚昭王使公子囊瓦將兵伐吳吳使伍員迎擊大破楚軍於豫章取楚之居巢九年吳王闔廬謂子胥孫武曰始子言郢未可入今果何如二子對曰楚將囊瓦貪而唐蔡皆怨之王必欲大伐之必先得唐蔡乃可闔廬聽之悉興師與唐蔡伐楚與楚夾漢水而陳吳王之弟夫槪將兵請從王不聽遂以其屬五千人擊楚將子常子常敗走奔鄭於是吳乘勝而前五戰遂至郢己卯楚昭王出奔庚辰吳王入郢昭王出亡入云夢盜擊王王走鄖鄖公弟懷曰平王殺我父我殺其子不亦可乎鄖公恐其弟殺王與王奔隨吳兵圍隨謂隨人曰周之子孫在漢川者楚盡滅之隨人欲殺王王子纂匿王己自爲王以當之隨人卜與王於吳不吉乃謝吳不與王始伍員與申包胥爲交員之亡也謂包胥曰我必覆楚包胥曰我必存之及吳兵入郢伍子胥求昭王旣不得乃掘楚平王墓出其屍鞭之三百然後已申包胥亡於山中使人謂子胥曰子之報讎其以甚乎吾聞之人眾者勝天天定亦能勝人今子故平王之臣親北面而事之今至於僇死人此豈其無天道之極乎伍子胥曰爲我謝申包胥曰吾日暮塗遠吾故倒行而逆施之國語吳人之入楚楚昭王奔鄖鄖公之弟懷將殺王鄖公辛止之懷曰平王殺吾父在國則君在外則讎也見讎弗殺非人也鄖公曰夫事君者不爲外內行不爲丰約舉苟君之尊卑一也且夫自敵以下則有讎非是不讎下虐上爲殺上虐下爲討而況君乎君而討臣何讎之爲若皆讎君則何上下之有乎吾先人以善事君成名於諸侯自斗伯比以來未之失也今爾以是殃之不可懷弗聽曰吾思吾父不能顧矣鄖公以王奔隨王歸而賞及鄖懷子西諫曰君有二臣或可賞也或可戮也君王均之羣臣懼矣王曰夫子期之二子邪吾知之矣或禮於君或禮於父均之不亦可乎左傳哀公五年春晉圍柏人初範氏之臣王生惡張柳朔言諸昭子使爲柏人昭子曰夫非而讎乎對曰私讎不及公十三年六月丙子越子伐吳爲二隧疇無餘謳陽自南方先及郊吳大子友王子地王孫彌庸壽於姚自泓上觀之彌庸見姑蔑之旗曰吾父之旗也不可以見讎而弗殺也大子曰戰而不克將亡國請待之彌庸不可屬徒五千王子地助之乙酉戰彌庸獲疇無餘地獲謳陽說苑復恩篇北郭騷踵見晏子曰竊悅先生之義願乞所以養母者晏子使人分倉粟府金而遺之辭金而受粟有間晏子見疑於景公出�北郭子召其友而告之曰吾悅晏子之義而嘗乞所以養母者吾聞之曰養及親者身更其難今晏子見疑吾將以身白之遂造公庭求復者曰晏子天下之賢者也今去齊國齊國必侵矣方必見國之侵也不若先死請絕頸以白晏子逡巡而退因自殺也公聞之大駭乘馳而自追晏子及之國郊請而反之晏子不得已而反之聞北郭子之以死白己也太息而嘆曰嬰不肖罪過固其所也而士以身明之哀哉陽虎得罪於衛北見簡子曰自今以來不復樹人矣簡子曰何哉陽虎對曰夫堂上之人臣所樹者過半矣朝廷之吏臣所立者亦過半矣邊境之士臣所立者亦過半矣今夫堂上之人親卻臣於君朝廷之吏親危臣於眾邊境之士親劫臣於兵簡子曰惟賢者爲能報恩不肖者不能夫樹桃李者夏得休息秋得食焉樹蒺藜者夏不得休息秋得其刺焉今子之所樹者蒺藜也自今以來擇人而樹毋已樹而擇之韓子外儲說左下篇孔子相衛弟子子臯爲獄吏�人足所�者守門人有惡孔子於衛君者曰尼欲作亂衛君欲執孔子孔子走弟子皆逃子臯從出門�危引之而逃之門下室中吏追不得夜半子臯問�危曰吾不能虧主之法令而親�子之足是子報讎怨之時也而子何故乃肯逃我我何以得此於子�危曰吾斷足也固吾罪當之不可柰何然方公之欲治臣也公傾側法令先後臣以言欲臣之免也甚而臣知之及獄決罪定公憱然不悅形於顏色臣見又知之非私臣而然也夫天性仁心固然也此臣之所以悅而徳公也戰國策中山君饗都士大夫司馬子期在焉羊羹不徧司馬子期怒而走於楚說楚王伐中山中山君亡有二人挈戈而隨其後者中山君顧謂二人子奚爲者也二人對曰臣有父嘗餓且死君下壺�臣父臣父且死曰中山有事汝必死之故來死君也中山君喟然而仰嘆曰與不期眾少其於當厄怨不期深淺其於傷心吾以一杯羊羹亡國以一壺�得士二人史記張儀列傳張儀者魏人也始嘗與蘇秦俱事鬼谷先生學術蘇秦自以不及張儀張儀已學而遊說諸侯嘗從楚相飲已而楚相亡璧門下意張儀曰儀貧無行必此盜相君之璧共執張儀掠笞數百不服醳之其妻曰嘻子毋讀書遊說安得此辱乎張儀謂其妻曰視吾舌尙在不其妻笑曰舌在也儀曰足矣張儀旣相秦爲文檄告楚相曰始吾從若飲我不盜而璧若笞我若善守汝國我顧且盜而城蘇秦列傳初蘇秦之燕貸百錢爲資及得富貴以百金償之徧報諸所嘗見徳者其從者有一人獨未得報乃前自言蘇秦曰我非忘子子之與我至燕再三欲去我易水之上方是時我困故望子深是以後子子今亦得矣孟嘗君傳孟嘗君相齊其舍人魏子爲孟嘗君收邑入三反而不致一入孟嘗君問之對曰有賢者竊假與之以故不致入孟嘗君怒而退魏子居數年人或毀孟嘗君於齊湣王曰孟嘗君將爲亂及田甲劫湣王湣王意疑孟嘗君孟嘗君乃奔魏子所與粟賢者聞之乃上書言孟嘗君不作亂請以身爲盟遂自剄宮門以明孟嘗君湣王乃驚而蹤迹驗問孟嘗君果無反謀乃復召孟嘗君孟嘗君因謝病歸老於薛範睢列傳範睢者魏人也字叔遊說諸侯欲事魏王家貧無以自資乃先事魏中大夫須賈須賈爲魏昭王使於齊範睢從畱數月未得報齊襄王聞睢辯口乃使人賜睢金十斤及牛酒睢辭謝不敢受須賈知之大怒以爲睢持魏國陰事告齊故得此饋令睢受其牛酒還其金旣歸心怒睢以告魏相魏相魏之諸公子曰魏齊魏齊大怒使舍人笞擊睢折脇折齒睢佯死卽捲以簀置�中賓客飲者醉更溺睢故僇辱以懲後令無妄言者睢從簀中謂守者曰公能出我我必厚謝公守者乃請出棄簣中死人魏齊醉曰可範睢得出魏人鄭安平聞之乃遂操範睢亡伏匿更名姓曰張祿當此時秦昭王使謁者王稽於魏鄭安平詐爲卒侍王稽王稽問魏有賢人可與俱西遊者乎鄭安平曰臣裏中有張祿先生欲見君言天下事其人有讎不敢晝見王稽曰夜與俱來鄭安平夜與張祿見王稽語未究王稽知範睢賢謂曰先生待我於三亭之南與私約而去王稽辭魏去過載範睢入秦至湖關望見車騎從西來範睢曰彼來者爲誰王稽曰秦相穰侯東行縣邑範睢曰吾聞穰侯專秦權惡內諸侯客此恐辱我我寧且匿車中有頃穰侯果至勞王稽因立車而語曰關東有何變曰無有又謂王稽曰謁君得無與諸侯客子俱來乎無益徒亂人國耳王稽曰不敢卽別去範睢曰吾聞穰侯智士也其見事遲鄕者疑車中有人忘索之於是範睢下車走曰此必悔之行十餘里果使騎還索車中無客乃已王稽遂與範睢入咸陽已報使因言曰魏有張祿先生天下辯士也曰秦王之國危於累卵得臣則安然不可以書傳也臣故載來秦王弗信使捨食艸具待命歲餘當是時昭王已立三十六年南拔楚之鄢郢楚懷王幽死於秦秦東破齊湣王常稱帝後去之數困三晉厭天下辯士無所信穰侯華陽君昭王母宣太后之弟也而涇陽君髙陵君皆昭王同母弟也穰侯相三人者更將有封邑以太后故私家富重於王室及穰侯爲秦將且欲越韓魏而伐齊綱壽欲以廣其陶封範睢乃上書昭王於是廢太后逐穰侯髙陵華陽涇陽君關外秦王乃拜範睢爲相收穰侯之印使歸陶因使縣官給車牛以徙千乘有餘到關關閱其寶器珍怪多於王室秦封範睢以應號爲應侯當是時秦昭王四十一年也範睢旣相秦秦號曰張祿而魏不知以爲範睢已死久矣魏聞秦且東伐韓魏魏使須賈於秦範睢聞之爲微行敝衣閒步之邸見須賈須賈見而驚曰範叔固無恙乎範睢曰然須賈曰範叔有說於秦邪曰不也睢前日得過於魏相故亡逃至此安敢說乎須賈曰今叔何事範睢曰臣爲人庸賃須賈意哀之畱與坐飲食曰範叔一寒如此哉乃取其一綈袍以賜之須賈因問曰秦相張君公知之乎吾聞幸於王天下之事皆決於相君今吾事之去畱在張君孺子豈有客習於相君者哉範睢曰主人翁習知之惟睢亦得謁睢請爲君見於張君須賈曰吾馬病車軸折非大車駟馬吾不出範睢曰願爲君借大車駟馬於主人翁範睢歸取大車駟馬爲須賈禦之入秦相府府中望見有識者皆避匿須賈怪之至相捨門謂須賈曰待我我爲君先入通於相君須賈待門下持車良久問門下曰範叔不出何也門下曰無範叔須賈曰鄕者與我載而入者門下曰乃吾相張君也須賈大驚自知見賣乃肉袒膝行因門下人謝罪於是範睢盛帷帳侍者甚眾見之須賈頓首言死罪曰賈不意君能自致於靑雲之上賈不敢復讀天下之書不敢復與天下之事賈有湯鑊之罪請自屏於胡貉之地惟君死生之範睢曰汝罪有幾曰擢賈之發以續賈之罪尙未足範睢曰汝罪有三耳昔者楚昭王時而申包胥爲楚卻吳軍楚王封之以荊五千戶包胥辭不受爲丘墓之寄於荊也今睢之先人丘墓亦在魏公前以睢爲有外心於齊而惡睢於魏齊公之罪一也當魏齊辱我於�中公不止罪二也更醉而溺我公其何忍乎罪三矣然公之所以得無死者以綈袍戀戀有故人之意故釋公乃謝罷入言之昭王罷歸須賈須賈辭於範睢範睢大供具盡請諸侯使與坐堂上食飲甚設而坐須賈於堂下置莝豆其前令兩黥徒夾而馬食之數曰爲我告魏王急持魏齊頭來不然者我且屠大梁須賈歸以告魏齊魏齊恐亡走趙匿平原君所範睢旣相王稽謂範睢曰事有不可知者三有不可柰何者亦三宮車一日晏駕是事之不可知者一也君卒然捐館捨是事之不可知者二也使臣卒然塡溝壑是事之不可知者三也宮車一日晏駕君𨿽恨於臣無可柰何君卒然捐館捨君𨿽恨於臣亦無可柰何使臣卒然塡溝壑君𨿽恨於臣亦無可柰何範睢不懌乃入言於王曰非王稽之忠莫能內臣於函谷關非大王之賢聖莫能貴臣令臣官至於相爵在列侯王稽之官尙止於謁者非其內臣之意也昭王召王稽拜爲河東守三歲不上計又任鄭安平昭王以爲將軍範睢於是散家財物盡以報所嘗困�者一飯之徳必償睚�之怨必報畱侯世家畱侯張良者其先韓人也大父開地相韓昭侯宣惠王襄哀王父平相釐王悼惠王悼惠王二十三年平卒卒二十歲秦滅韓良年少未宦事韓韓破良家僮三百人弟死不葬悉以家財求客刺秦王爲韓報仇以大父父五世相韓故良嘗學禮淮陽東見滄海君得力士爲鐵椎重百二十斤秦皇帝東遊良與客狙擊秦皇帝博浪沙中誤中副車秦皇帝大怒大索天下求賊甚急爲張良故也良乃更名姓亡匿下邳淮陰侯列傳淮陰侯韓信者淮陰人也始爲布衣時貧無行不得推擇爲吏又不能治生商賈常從人寄食飲人多厭之者常數從其下鄕南昌亭長寄食數月亭長妻患之乃晨炊蓐食食時信往不爲具食信亦知其意怒竟絕去信釣於城下諸漂母有一母見信饑飯信竟漂數十日信喜謂漂母曰吾必有以重報母母怒曰大丈夫不能自食吾哀王孫而進食豈望報乎淮陰屠中少年有侮信者曰若𨿽長大好帶刀劍中情怯耳眾辱之曰信能死刺我不能死出我�下於是信熟視之俯出�下蒲伏一市人皆笑信以爲怯及項梁渡淮信仗劍從之居戲下無所知名項梁敗又屬項羽羽以爲郎中數以策干羽羽不用漢王之入蜀信亡楚歸漢漢五年正月徙齊王信爲楚王都下邳信至國召所從食漂母賜千金及下鄕南昌亭長賜百錢曰公小人也爲徳不卒召辱己之少年令出�下者以爲楚中尉告諸將相曰此壯士也方辱我時我寧不能殺之耶殺之無名故忍而就於此郭解傳解爲人短小精悍不飲酒少時陰賊慨不快意身所殺甚眾以軀借交報讎漢書欒布傳布爲人所略賣爲奴於燕爲其主家報讎燕將臧荼舉以爲都尉孝文時爲燕相至將軍布稱曰窮困不能辱身非人也富貴不能快意非賢也於是嘗有徳厚報之有怨必以法滅之陳平傳平降漢因魏無知求見漢王漢王與語而說之使參乘典護軍諸將盡歡或讒平曰平𨿽美丈夫如冠玉耳其中未必有也聞平居家時盜其嫂事魏王不容亡而走楚楚不中又亡歸漢今大王尊官之令護軍臣聞平使諸將金多者得善處金少者得惡處平反復亂臣也願王察之漢王疑之以讓無知對曰臣之所言者能也陛下所問者行也今有尾生孝己之行而無益於勝敗之數陛下何暇用之乎今楚漢相距臣進奇謀之士顧其計誠足以利國家耳盜嫂受金又安足疑乎漢王召平以爲護軍中尉盡護諸將諸將乃不敢復言用其計策卒滅楚與功臣剖符定封封平爲戶牖侯平辭曰此非臣之功也上曰吾用先生計謀戰勝克敵非功而何平曰非魏無知臣安得進上曰若子可謂不背本矣乃復賞魏無知史記張丞相列傳張丞相蒼者秦時爲禦史主柱下方書有罪亡歸沛公以客從攻南陽蒼當斬解衣伏質身長大肥白如瓠時王陵見而怪其美士乃言沛公赦勿斬十四年遷爲禦史大夫蒼徳王陵及貴常父事陵陵死後蒼爲丞相洗沐常先朝陵夫人上食然後敢歸家漢書淮南王傳淮南厲王長髙帝少子也其母故趙王張敖美人髙帝八年從東垣過趙趙王獻美人厲王母也幸有身趙王不敢內宮爲築外宮捨之及貫髙等謀反事覺並逮治王盡捕王母兄弟美人系之河內厲王母亦系告吏曰日得幸上有子吏以聞上方怒趙未及理厲王母厲王母弟趙兼因辟陽侯言呂后呂后�不肯白辟陽侯不彊爭厲王母已生厲王恚卽自殺吏奉厲王詣上上悔令呂后母之而葬其母眞定眞定厲王母家縣也十一年淮南王布反上自將擊滅布卽立子長爲淮南王王早失母常附呂后孝惠呂后時以故得幸無患然常心怨辟陽侯不敢發及孝文初卽位自以爲最親驕蹇數不奉法上寬赦之三年入朝甚橫從上入苑獵與上同輦常謂上大兄厲王有材力力扛鼎乃往請辟陽侯辟陽侯出見之卽自�金椎椎之命從者刑之馳詣闕下肉袒而謝曰臣母不當坐趙時事辟陽侯力能得之呂后不爭罪一也趙王如意子母無罪呂后殺之辟陽侯不爭罪二也呂后王諸呂欲以危劉氏辟陽侯不爭罪三也臣謹爲天下誅賊報母之讎伏闕下請罪文帝傷其志爲親故不治赦之袁盎傳盎以太常使吳吳王欲使將不肯欲殺之使一都尉以五百人圍守盎軍中初盎爲吳相時從史盜私盎侍兒盎知之弗泄遇之如故人有告從史君知女與侍者通乃亡去盎驅自追之遂以侍者賜之復爲從史及盎使吳見守從史適在守盎校爲司馬乃悉以其裝買二石醇醪會天寒士卒饑渴飲醉西南陬卒卒皆臥司馬夜引盎起曰君可以去矣吳王期旦日斬君盎弗信曰何爲者司馬曰臣故爲君從史盜侍兒者也盎乃驚謝曰公幸有親吾不足累公司馬曰君第去臣亦且亡避吾親君何患乃以刀決帳道從醉卒直出司馬與分背盎解節旄懷之屐步行七十里明見梁騎馳去遂歸報李廣傳廣以衛尉爲將軍出雍門擊匈奴匈奴兵多破廣軍生得廣得脫當斬贖爲庶人數歲與故潁陰侯屏居藍田南山中射獵嘗夜從一騎出從人田間飲還至亭霸陵尉醉呵止廣廣騎曰故李將軍尉曰今將軍尙不得夜行何故也宿廣亭下居無何匈奴入遼西殺太守敗韓將軍於是上乃召拜廣爲右北平太守廣請霸陵尉與俱至軍而斬之上書自陳謝罪上報曰將軍者國之爪牙也司馬法曰登車不式遭喪不服振旅撫師以徵不服率三軍之心同戰士之力故怒形則千里竦威振則萬物伏是以名聲暴於夷貉威稜憺乎鄰國夫報忿除害捐殘去殺朕之所圖於將軍也若乃免冠徒跣稽顙請罪豈朕之指哉韓安國傳安國初事梁孝王爲中大夫坐法抵罪蒙獄吏田甲辱安國安國曰死灰獨不復燃乎甲曰燃卽溺之居無幾梁內史缺漢使使者拜安國爲梁內史起徒中爲二千石田甲亡安國曰甲不就官我滅而宗甲肉袒謝安國笑曰公等足與治乎卒善遇之李廣傳廣子敢代廣爲郎中令怨大將軍靑之恨其父乃擊傷大將軍大將軍匿諱之居無何敢從上雍至甘泉宮獵驃騎將軍去病怨敢傷靑射殺敢去病時方貴幸上爲諱云鹿觸殺之灌夫傳夫父張孟吳楚反時潁陰侯灌嬰爲將軍屬太尉請孟爲校尉夫以千人與父俱孟年老潁陰侯彊請之鬱鬱不得志故戰嘗陷堅遂死吳軍中漢法父子俱有死事得與喪歸夫不肯隨喪歸奮曰願取吳王若將軍頭以報父讎於是夫披甲持戟募軍中壯士所善願從數十人及出壁門莫敢前獨兩人及從奴十餘騎馳入吳軍至戲下所殺傷數十人不得前復還走漢壁亡其奴獨與一騎歸夫身中大創十餘適有萬金良藥故得無死創少瘳又復請將軍曰吾益知吳壁曲折請復往將軍壯而義之恐亡夫乃言太尉太尉召固止之吳軍破夫以此名聞天下宣帝本紀元康三年春三月詔曰朕微眇時禦史大夫丙吉中郎將史曾史元長樂衛尉許舜侍中光祿大夫許延壽皆與朕有舊恩及故掖庭令張賀輔導朕躬修文學經術恩惠卓異厥功茂焉詩不云乎無徳不報封賀所子弟子侍中中郎將彭祖爲陽都侯追賜賀謚曰陽都哀侯吉曾元舜延壽皆爲列侯故人下至郡邸獄復作嘗有阿保之功皆受官祿田宅財物各以恩深淺報之丙吉傳吉爲丞相馭吏耆酒數逋蕩嘗從吉出醉嘔丞相車上西曹主吏白欲斥之吉曰以醉飽之失去士使此人將復何所容西曹地忍之此不過污丞相車茵耳遂不去也此馭吏邊郡人習知邊塞發�命警備事嘗出適見驛騎持赤白囊邊郡發奔命書馳來至馭吏因隨驛騎至公車剌取知虜入雲中代郡遽歸府見吉白狀曰恐虜所入邊郡二千石長吏有老病不任兵馬者宜可豫視吉善其言召東曹案邊長吏瑣科條其人未已詔召丞相禦史問以虜所入郡吏吉具對禦史大夫卒遽不能詳知以得譴讓而吉見謂憂邊思職馭吏力也吉乃嘆曰士亡不可容能各有所長向使丞相不先聞馭吏言何見勞勉之有掾史由是益賢吉何武傳武爲鄠令坐法免歸武兄弟五人皆爲郡吏郡縣敬憚之武弟顯家有市籍租常不入縣數負其課市嗇夫求商捕辱顯家顯怒欲以吏事中商武曰以吾家租賦繇役不爲眾先奉公吏不亦宜乎武卒白太守召商爲卒吏州裏聞之皆服焉後爲揚州刺史九江太守戴聖行治多不法武行部錄囚徒有所舉以屬郡聖曰後進生何知乃欲亂人治皆無所決武使從事廉得其罪聖懼自免後爲博士毀武於朝廷武聞之終不揚其惡而聖子賓客爲羣盜得系廬江聖自以子必死武平心決之卒得不死自是後聖慚服薛宣傳宣爲丞相而翟方進爲司直宣知方進有宰相器後代爲丞相思宣舊恩宣免後二歲薦宣明習文法練國制度前所坐過薄可復進用上徵宣復爵髙陽侯加寵特進位次師安昌侯給事中視尙書事宣復尊重原涉傳涉爲谷口令先是涉季父爲茂陵秦氏所殺涉居谷口半歲所自劾去官欲報讎谷口豪傑爲殺秦氏亡命歲餘逢赦出郡國諸豪及長安五陵諸爲气節者皆歸慕之後漢書劉盆子傳天鳳元年瑯邪海曲有呂母者子爲縣吏犯小罪宰論殺之呂母怨宰密聚客規以報讎母家素丰貲產數百萬乃益釀醇酒買刀劍衣服少年來酤者皆賒與之視其乏者輒假衣裳不問多少數年財用稍盡少年欲相與償之呂母垂泣曰所以厚諸君者非欲求利徒以縣宰不道枉殺吾子欲爲報怨耳諸君寧肯哀之乎少年壯其意又素受恩皆許諾其中勇士自號猛虎遂相聚得數十百人因與呂母入海中招合亡命眾至數千呂母自稱將軍引兵還攻破海曲執縣宰諸吏叩頭爲宰請母曰吾子犯小罪不當死而爲宰所殺殺人當死又何請乎遂斬之以其首祭子冢復還海中周黨傳黨字伯況太原廣武人也家產千金少孤爲宗人所養而遇之不以理及長又不還其財黨詣鄕縣訟主乃歸之旣而散與宗族悉免遣奴婢遂至長安遊學初鄕佐嘗眾中辱黨黨久懷之後讀春秋聞復讎之義便輟講而還與鄕佐相聞期�斗日旣交刃而黨爲鄕佐所傷困頓鄕佐服其義輿歸養之數日方蘇旣悟而去自此�身修志州裏稱其髙郅惲傳惲友人董子張者父先爲鄕人所害及子張病將終惲往候之子張垂歿視惲歔欷不能言惲曰吾知子不悲天命而痛讎不復也子在吾憂而不手子亡吾手而不憂也子張但目擊而已惲卽起將客遮讎人取其頭以示子張子張見而气絕惲因而詣縣以狀自首令應之遲惲曰爲友報讎吏之私也奉法不阿君之義也虧君以生非臣節也趨出就獄令跣而追惲不及遂自至獄令拔刀自向以要惲曰子不從我出敢以死明心惲得此乃出因病去後至長沙太守杜詩傳詩爲南陽太守坐遣客爲弟報讎被徵會病卒趙�傳�字伯陽南陽宛人也少有節操從兄爲人所殺無子�年十五常思報之乃挾兵結客後遂往復讎而讎家皆疾病無相拒者�以因疾報殺非仁者心且釋之而去顧謂讎曰爾曹若健遠相避也讎皆臥自搏後病愈悉自縛詣��不與相見後竟殺之許荊傳荊少爲郡吏兄子世嘗報讎殺人怨者操兵攻之荊聞乃出門逆怨者跪而言曰世前無狀相犯咎皆在荊不能訓導兄旣早沒一子爲嗣如令死者傷其滅絕願殺身代之怨家扶荊起曰許掾郡中稱賢吾何敢相侵因遂委去荊名譽益著班固傳初雒陽令種兢嘗行固奴幹其車騎吏推呼之奴醉罵兢大怒畏憲不敢發心銜之及竇氏賓客皆逮考兢因此捕系固遂死獄中時年六十一詔以譴責兢抵主者吏罪樂恢傳恢京兆長陵人爲郡功曹同郡楊政數眾毀恢後舉政子爲孝廉繇是鄕裏歸之崔駰傳駰子瑗兄章爲州人所殺瑗手刃報讎因亡命會赦歸家後至濟北相郎顗傳顗北海人明經典隱居海畔延致學徒晝研精義夜占象度勤心銳思朝夕無倦州郡辟召舉有道方正不就同郡孫禮者積惡凶暴好遊俠爲其同里人常慕顗名徳欲與親善顗不顧以此結怨遂爲禮所殺杜喬傳益州刺史種皓舉劾永昌太守劉君世以金蛇遺梁冀事發覺以蛇輸司農冀從喬借觀之喬不肯與冀始爲恨累遷大鴻臚時冀小女死令公卿會喪喬獨不往冀又銜之遷光祿勛代胡廣爲太尉桓帝納冀妹冀欲令以厚禮迎之喬據執舊典不聽又冀屬喬舉汜宮爲尙書喬以宮贓罪明著遂不肯用因此日忤於冀及淸河王事起冀遂諷有司劾喬及李固與劉鮪等交通請逮案罪而梁太后素知喬忠但策免而已冀愈怒使人脇喬曰早從宜妻子可得全喬不肯明日冀遣騎至其門不聞泣者遂白執系之死獄中妻子歸故郡與李固俱暴屍於城北蘇章傳章兄曾孫不韋字公先父謙初爲郡督郵時魏郡李皓爲美陽令與中常侍具瑗交通貪暴爲民患前後監司畏具瑗勢莫敢�問及謙至部案得贓論輸左校謙累遷至金城太守去郡歸鄕裏漢法免罷守令自非詔徵不得妄到京師而謙後私至洛陽時皓爲司隸校尉收謙詰掠死獄中皓又因刑其屍以報昔怨不韋時年十八徵詣公車會謙見殺不韋載喪歸鄕裏瘞而不葬仰天嘆曰伍子胥獨何人也乃藏母於武都山中遂變名姓盡以家財募劍客邀皓於諸陵間不�會皓遷大司農時右校芻廥在寺北垣下不韋與親從兄弟潛入廥中夜則鑿地晝則逃伏如此經月遂得傍達皓之寢室出其�下值暠在�因殺其妾並及小兒畱書而去皓大驚懼乃布棘於室以板籍地一夕九徙𨿽家人莫知其處每出輒劍戟隨身壯士自衛不韋知皓有備乃日夜飛馳徑到魏郡掘其父阜冢斷取阜頭以祭父墳又標之於市曰李君遷父頭皓匿不敢言而自上退位歸鄕裏私掩塞冢�捕求不韋歷歲不能得憤恚感傷發病嘔血死不韋後遇赦還家乃始攺葬行喪士大夫多譏其發掘冢墓歸罪枯骨不合古義惟任城何休方之伍員太原郭林宗聞而論之曰子胥𨿽云逃命而見用彊吳憑闔廬之威因輕捍之眾雪怨舊郢曾不崇朝而但鞭墓戮屍以舒其憤竟無手刃後主之報豈如蘇子單特孑立靡因靡資彊讎豪援據位九卿城闕天阻宮府幽絕塵埃所不能過霧露所不能沾不韋毀身憔慮出於百死冒觸嚴禁陷族禍門𨿽不獲逞爲報已深況復分骸斷首以毒生者使皓懷憤結不得其命猶假手神靈以斃之也力惟匹夫功隆千乘比之於員不以優乎議者於是貴之陽球傳球漁陽泉州人郡吏有辱其母者球結少年數十人殺吏滅其家由是知名後至衛尉趙岐傳岐逃難四方時孫嵩遊市見岐察非常人停車呼與共載嵩先入白母曰出行乃得死友迎入堂上饗之極歡藏岐復壁中岐使荊州時嵩亦寓於劉表表不爲禮岐乃稱嵩素行篤烈因共上爲靑州刺史梓潼士女志寇祺字宰朝梓潼人也與邑子侯蔓俱學涼州蔓後爲渤海王象所殺祺仗劍至象家值象病象謝曰君子不掩人無備安有爲友報讎殺病人也祺乃還久之復往殺象由是察孝廉爲灞陵令濟陰相王晏字叔博涪人也廣漢張昌寧叔受業大學昌爲河南呂條所殺晏叔殺條

恩讎部紀事二魏志典韋傳韋有志節任俠襄邑劉氏與睢陽李永爲讎韋爲報之永故富春長備衛甚謹韋乘車載雞酒僞爲候者門開懷匕首入殺永並殺其妻徐出取車上刀戟步出賈逵傳逵初爲郡吏守絳邑長郭援攻絳絳潰援捕得逵閉著土窖中以車輪蓋上使人固守方將殺之逵從窖中謂守者曰此間無健兒耶而當使義士死此中乎時有祝公道者與逵非故人而適聞其言憐其守正危�乃夜盜往引出折械遣去不語其姓名援破後逵乃知前出己者爲祝公道公道河南人也後坐他事當伏法逵救之力不能解爲之攺服焉孫禮傳太祖平幽州召爲司空軍謀掾初喪亂時禮與母相失同郡馬臺求得禮母禮推家財盡以予臺臺後坐法當死禮私導令逾獄自首旣而曰臣無逃亡之義徑詣刺姦主簿溫恢恢嘉之具白太祖各減罪一等荀彧傳彧字文若南陽何顒名知人見彧而異之曰王佐才也及彧爲尙書令時顒卒遣人西迎叔父爽喪並致顒屍而葬之冢傍蘇則傳則武功人世爲著姓興平中三輔亂饑窮避難北地客安定依富室師亮亮待遇不足則慨然嘆曰天下會安當不久爾必還爲此郡守折庸輩士也後與馮翊吉茂等隱於郡南太白山中以書籍自娛及爲安定太守而師亮等皆欲逃走則聞之豫使人解語以禮報之王修傳修爲治中從事別駕劉獻數毀短修後獻以事當死修理之得免時人以此多焉韓曁傳曁字公至南陽堵陽人同縣豪右陳茂譖曁父兄幾至大辟曁陽不以爲言傭賃積資陰結死士遂追呼尋擒茂以首祭父墓由是顯名劉放傳孫資太原人太祖爲司空辟資會兄爲鄕人所害資手刃報讎乃將家屬避地河東遂不應命資初在邦邑名出同類之右鄕人司空掾田豫梁相宗艷皆妒害之而楊丰黨附豫等專爲資構造謗端怨隙甚重資旣不以爲言而終無恨意豫等慚服求釋宿憾結爲婚姻資謂之曰吾無憾心不知所釋此爲卿自薄之卿自厚之爾乃爲長子宏取其女及當顯位而田豫老疾在家資遇之甚厚又致其子於本郡以爲孝廉而楊丰子後爲上方吏帝以職事譴怒欲致之法資請活之其不念舊惡如此鄧艾傳艾少爲稻田守叢艸吏同郡吏父憐其家貧資給甚厚艾初不稱謝後爲汝南太守至則尋求昔所厚己吏父已久死遣吏祭之重遺其母舉其子與計吏吳志呂蒙傳蒙嘗以部曲事爲江夏太守蔡遺所白蒙無恨意及豫章太守顧卲卒權問所用蒙因薦遺奉職佳吏權笑曰君欲爲祁奚耶於是用之蔣欽傳欽屯宣城嘗討豫章賊蕪湖令徐盛收欽屯吏表斬之權以欽在遠不許盛繇是自嫌於欽曹公出濡須欽與呂蒙持諸軍節度盛嘗畏欽因事害己而欽每稱其善盛旣服徳論者美焉欽又舉盛於權權曰盛前白卿卿今舉盛欲慕祁奚耶欽對曰臣聞公舉不挾私怨盛忠而勤彊有膽略器用好萬人督也今大事未定臣當助國求才豈敢挾私恨以蔽賢乎權嘉之太史慈傳慈字子義東萊黃人也少好學仕郡奏曹史會郡與州有隙曲直未分以先聞者爲善時州章已去郡守恐後之求可使者慈年二十一以選行晨夜取道到洛陽詣公車門見州吏始欲求通態問曰君欲通章耶吏曰然問章安在曰車上慈曰章題署得無誤耶取來視之吏殊不知其東萊人也因爲取章慈已先懷刀便截敗之吏踴躍大呼言人壞我章慈將至車間與語曰向使君不以章相與吾亦無因得敗之是爲吉凶禍福等耳吾不獨受此罪豈若默然俱出去可以存易亡無事俱就刑辟吏言君爲郡敗吾章已得如意欲復亡爲慈答曰初受郡遣但來視章通與未耳吾用意太過乃相敗章今還亦恐以此見譴怒故俱欲去爾吏然慈言卽日俱出慈旣與出城因遁還通郡章州家聞之更遣吏有章有司以格章之故不復見理州受其短由是知名而爲州家所疾恐受其禍乃避之遼東北海相孔融聞而奇之數遣人訊問其母並致餉遺時融以黃巾寇暴出屯都昌爲賊管亥所圍慈從遼東還母謂慈曰汝與孔北海未嘗相見至汝行後贍卹殷勤過於故舊今爲賊所圍汝宜赴之慈畱三日單步徑至都昌時圍尙未密夜伺間隙得入見融因求兵出砍賊融不聽欲待外救未有至者而圍日逼融欲告急平原相劉備城中人無由得出慈自請求行融曰今賊圍甚密眾人皆言不可卿意𨿽壯無乃實難乎慈對曰昔府君傾意於老母老母感遇遣慈赴府君之急固以慈有可取而來必有益也今眾人言不可慈亦言不可豈府君愛顧之義老母遣慈之意邪事已急矣願府君無疑融乃然之於是嚴行蓐食須明便帶鞬攝弓上馬將兩騎自隨各作一的持之開門直出外圍下左右人並驚駭兵馬互出慈引馬至城下塹內植所持的各一出射之射之畢徑入門明晨復如此圍下人或起或臥慈復植的射之畢復入門明晨復出如此無復起者於是下鞭馬直突圍中馳去比賊覺知慈行已過又射殺數人皆應弦而倒故無敢追者遂到平原說備曰慈東萊之鄙人也與孔北海親非骨肉比非鄕黨特以名志相好有分災共患之義今管亥暴亂北海被圍孤窮無援危在旦夕以君有仁義之名能救人之急故北海區區延頸恃仰使慈冒白刃突重圍從萬死之中自托於君惟君所以存之備斂容答曰孔北海知世間有劉備耶卽遣精兵三千人隨慈賊聞兵至解圍散走融旣得濟益奇貴慈曰卿吾之少友也事畢還啟其母母曰我喜汝有以報孔北海也甘寧傳注吳書曰寧將僮客八百人就劉表表儒人不習軍事時諸英豪各各起兵寧觀表事勢終必無成恐一朝土崩並受其禍欲東入吳黃祖在夏口軍不得過乃畱依祖三年祖不禮之權討祖祖軍敗奔走追兵急寧以善射將兵在後射殺校尉淩操祖旣得免軍罷還營待寧如初祖都督飛數薦寧祖不用令人化誘其客客稍亡寧欲去恐不獲免獨憂悶不知所出飛知其意乃要寧爲之置酒謂曰吾薦子者數矣王不能用日月逾邁人生幾何宜自遠圖庶遇知己寧良久乃曰𨿽有其志未知所由飛曰吾欲白子爲邾長於是去就孰與臨版轉丸乎寧曰幸甚飛白祖聽寧之縣招懷亡客並義從者得數百人寧歸吳從權破祖權先作兩函欲以盛祖及飛首飛令人告急於寧寧曰飛若不言吾豈忘之權爲諸將置酒寧下席叩頭血涕交流爲權言飛疇昔舊恩寧不值飛固已捐骸於溝壑不得致命於麾下今飛罪當夷戮特從將軍乞其首領權感其言謂曰今爲君致之若走云何寧曰飛免分裂之禍受更生之恩逐之尙必不走豈當圖亡哉若爾寧頭當代入函權乃赦之晉書解系傳系弟結與系齊名爲禦史中丞時孫秀亂關中結在都坐議秀罪應誅秀繇是致恨及系被害結亦同戮潘嶽傳嶽爲瑯琊內史孫秀爲小吏給嶽而狡黠自喜嶽惡其爲人數撻辱之秀嘗�忿及趙王倫輔政秀爲中書令嶽於省內謂秀曰孫令猶憶疇昔周旋不答曰中心藏之何日忘之嶽於是自知不免俄而秀遂誣嶽及石崇歐陽建謀奉淮南王允齊王冏爲亂誅之夷三族嶽爲河陽令譙人公孫宏少孤貧客田於河陽善鼓琴頗能屬文嶽愛其才藝待之甚厚嶽爲楊駿太傅主簿駿誅宏爲楚王瑋長史專殺生之政時駿綱紀皆當從坐同署主簿朱振已就戮嶽旦夕取急在外宏言之瑋謂之假吏故得免唐彬傳彬初受學於東海閻徳門徒甚多獨目彬有廊廟才及彬官成而徳已卒乃爲之立碑李含傳含爲河間王顒長史後顒聞三王兵盛乃加含龍驤將軍統席薳等鐵騎回遣張方軍以應義師天子反正含至潼關而還初梁州刺史皇甫商爲趙王倫所任倫敗去職詣顒顒慰撫之甚厚含諫顒曰商倫之信臣懼罪至此不宜數與相見商知而恨之及商當還都顒置酒餞行商因與含忿爭顒和釋之後含被徵爲翼軍較尉時商參齊王冏軍事而夏侯奭兄在冏府稱奭立義被西藩枉害含心不自安冏右司馬趙驤又與含有隙冏將閱武含懼驤因兵討之乃單馬出奔於顒矯稱受密詔顒卽夜見之乃說顒曰成都王至親有大功還藩甚得眾心齊王越親而專執威權朝廷側目今檄長沙王令討齊使先聞於齊齊必誅長沙因傳檄以加齊罪則冏可擒也旣去齊立成都除逼建親以安社稷大勛也顒從之遂表請討冏拜含爲都督統張方等率諸軍以向雒陽含屯陰盤而長沙王乂誅冏含等旋師初含之本謀欲並去乂冏使權歸於顒含因得肆其宿志旣長沙勝齊顒�猶各守藩志望未允顒表含爲河南尹時商復被乂任遇商兄重時爲秦州刺史含疾商滋甚復與重構隙顒自含奔還之後委以心膂復慮重襲己乃使兵圍之更相表罪侍中馮蓀黨顒請召重還商說乂曰河間之奏皆李含所交構也若不蚤圖禍將至矣且河間前舉繇含之謀乂乃殺含顧榮傳趙王倫誅淮南王允收允寮屬付廷尉皆欲誅之榮平心處當多所全宥及倫篡位倫子虔爲大將軍以榮爲長史初榮與同僚宴飲見執炙者貌狀不凡有欲炙之色榮剖炙之坐者問其故榮曰豈有終日執之而不知其味及倫敗榮被執將誅而執炙者爲督率救之得免衛瓘傳瓘爲司空時帳下督榮晦有罪瓘斥遣之及難作隨兵討瓘故子孫皆及於禍太保主簿劉繇等執黃旛撾登聞鼓上言曰瓘前在司空時帳下給使榮晦無情被黜晦知瓘家人數小孫名字晦後轉給右軍其夜晦在門外揚聲大呼宣詔免公還第及門開晦前到中門復讀所賫僞詔手取公章綬貂蟬催公出第晦案次錄瓘家口及其子孫皆兵仗將送著東亭道北圍守一時之間便皆斬斫害公子孫實繇於晦及將人劫盜府庫皆晦所爲考晦一人眾姦皆出乞驗盡情僞加以族誅詔從之索靖傳靖子綝字巨秀少有逸羣之量靖每曰綝廊廟之才非簡札之用州郡吏不足污吾兒也舉秀才除郎中嘗報兄讎手殺三十七人時人壯之世說新語諸葛靚後入晉除大司馬召不起以與晉室有讎常背洛水而坐與武帝有舊帝欲見之而無由乃請諸葛妃呼靚旣來帝就太妃相見禮畢酒酣帝曰卿故復憶竹馬之好不靚曰臣不能吞炭漆身今日復睹聖顏因涕泗百行帝於是慚悔而出孫秀旣恨石崇不與綠珠又憾潘嶽昔遇之不以禮後秀爲中書令嶽省內見之因喚曰孫令憶疇昔周旋不秀曰中心藏之何日忘之嶽於是始知必不免後收石崇歐陽堅石同日收嶽石先送市亦不相知潘後至石謂潘曰安仁卿亦復爾邪潘曰可謂白首同所歸潘金穀集詩云投分寄石友白首同所歸乃成其讖冊府元龜祖逖有奴曰王安待之甚厚及在雍丘告之曰石勒是汝種類吾亦不在爾一人乃厚資遣之遂爲勒將祖氏之誅安多將從人於市觀省潛取逖庶子道重藏之爲沙門時年十歲石氏滅後來歸晉書華恆傳蘇峻之亂恆侍帝左右從至石頭初恆爲州大中正鄕人任讓輕薄無行爲恆所黜及讓在峻軍中任勢多所殺害見恆輒恭敬不肆其虐鍾雅劉超之死亦將及恆讓盡心救衛故得免之殷仲堪傳仲堪爲桓元所敗出奔酇城爲元追兵所獲逼令自殺子簡之載喪下都葬於丹徒遂居墓側義旗建率私僮客隨義軍躡桓元元死簡之食其肉華譚傳譚字令思爲廬江內史在郡政嚴而與上司多忤揚州刺史劉陶素與譚不善因法收譚下壽陽獄鎭東將軍周馥與譚素相親善理而出之及甘卓討馥百姓奔散謂譚已去遣人視之而更移近馥馥嘆曰吾嘗謂華令思是臧子源之儔今果效矣甘卓嘗爲東海王越所捕下令敢有匿者誅之卓投譚而免及此役也卓遣人求之曰華侯安在吾甘揚威使也譚答不知遺絹二匹以遣之使反告卓卓曰此華侯也覆求之譚已亡矣賈匹傳匹爲安定太守雍州刺史丁綽貪橫失百姓心乃譖匹於南陽王模模以軍司謝班代之匹奔瀘水與胡彭蕩仲及氏竇首結爲兄弟聚眾攻班綽奔武都匹復入安定殺班劉曜載記曜燕羣臣於東堂語及平生泫然流涕遂下書曰蓋褒徳惟舊聖後之所先念惠錄孤明王之恆典是以世祖艸創河北而致封於嚴尢之孫魏武勒兵梁宋追慟於橋公之墓前新贈大司徒烈湣公崔嶽中書令曹恂晉陽太守王忠太子洗馬劉綬等或識朕於童齔之中或濟朕於艱窘之極言念君子實傷我心詩不云乎中心藏之何日忘之嶽漢昌之初𨿽有褒贈屬否運之際禮章莫備今可贈嶽使持節侍中大司徒遼東公恂大司空南郡公綏左光祿大夫平昌公忠鎭軍將軍安平侯並加散騎常侍但皆丘墓夷滅申哀莫由有司其速班訪嶽等子孫授以茅土稱朕意焉初曜之亡與曹恂奔於劉綏綏匿之於書匱載送於忠忠送之朝鮮歲餘饑窘變姓名客爲縣卒嶽爲朝鮮令見而異之推問所由曜叩頭自首流涕求哀嶽曰卿謂崔元嵩不如孫賓碩乎何懼之甚也今詔捕卿甚峻百姓間不可保也此縣幽僻勢能相濟縱有大急不過解印綬與卿俱去耳吾旣門衰無兄弟之累身又薄祜未有兒子卿猶吾子弟也勿爲過憂丈夫處身立世鳥獸投人要欲濟之而況君子乎給以衣食資供書傳曜遂從嶽質通疑滯恩顧甚厚嶽從容謂曜曰劉生資宇神調命世之才也四海脫有微塵搖之者英雄之魁卿其人矣曹恂𨿽於屯厄之中事曜有君臣之禮故皆徳之戴洋傳洋爲中典軍遷督護永昌元年四月庚辰寓中時有大風起自東南折木洋謂約曰十月必有賊到譙城東至歷陽南方有反者主簿王振以洋爲妖白約收洋付刺姦而絕其食五十日言語如故約知其有神術乃赦之而讓振振後有罪被收洋救之約曰振往日相系今何以救之洋曰振不識風角非有宿嫌振往時垂餓死洋養活之振猶尙遺忘夫處富貴而不棄貧賤甚難約義之卽原振賜洋米三十石世說新語蘇峻亂諸庾逃散庾冰時爲吳郡單身奔亡民吏皆去惟郡卒獨以小船載冰出錢塘口籧篨覆之時峻賞募覓冰屬所在搜檢甚急卒捨市渚因飲酒醉還舞棹向船曰何處覓庾吳郡此中便是冰大惶怖然不敢動監司見船小裝狹謂卒狂醉都不復疑自送過浙江寄山陰魏家得免後事平冰欲報卒適其所願卒曰出自�下不願名器少苦執鞭恆患不得快飲酒使其酒足餘年畢矣無所復須冰爲起大捨市奴婢使門內有百斛酒終其身時謂此卒非惟有智且亦達生桓溫傳溫父彜爲韓晃所害涇令江播豫焉溫時年十五枕戈泣血志在復讎至年十八會播已終子彪兄弟三人居喪置刃杖中以爲溫備溫詭稱弔賓得進刃彪於廬中並追二弟殺之時人稱焉譙剛王遜傳遜子承荊州刺史王廙承王惇旨害之子無忌以年小獲免咸和中拜散騎侍郎累遷屯騎校尉中書黃門侍郎江州刺史褚裒當之鎭無忌及丹陽尹桓景等餞於板橋時王廙子丹陽丞耆之在坐無忌志欲復讎拔刀將手刃之裒景命左右救捍獲免禦史中丞車灌奏無忌欲專殺人付廷尉科罪成帝詔曰王惇作亂閔王遇禍尋事原情今王何責然公私憲制亦已有斷王當以體國爲大豈可尋繹由來以亂朝憲主者其申明法令自今已往有犯必誅於是聽以贖論孔愉傳愉從弟羣有智局志尙不羈蘇峻入石頭時匡術有寵於峻賓從甚盛羣與從兄愉同行於橫塘遇之愉止與語而羣初不視術術怒欲刃之愉下車抱術曰吾弟發狂卿爲我宥之乃獲免後峻平王導保存術嘗因眾坐令術勸羣酒以釋橫塘之憾羣答曰羣非孔子厄同匡人𨿽陽和布气鷹化爲鳩至於識者猶憎其目導有愧色陶侃傳侃爲荊州刺史都督十州軍事命張夔子隱爲參軍範逵之子珧爲湘東太守辟劉弘曾孫安爲掾屬表論梅陶凡微時所荷一咸報龔壯傳壯巴西人父叔爲李特所害壯積年不除喪力弱不能復讎及李壽戍漢中與李期有嫌期特孫也壯欲假壽以報乃說壽曰節下若能並有西土稱藩於晉人必樂從且捨小就大以危易安莫大之策也壽然之遂率眾討期果�之沈勁傳勁字世堅父充與王惇構逆眾敗而逃爲部曲將吳儒所殺勁當坐誅鄕人錢舉匿之得免其後竟殺讎人後至冠軍長史前秦錄王猛爲相性剛明淸肅於善惡尢分微時一之惠睚�之忿靡不報焉晉書桓彜傳彜子衝兄弟並少家貧母患須羊以解無由得之兄溫乃以衝爲質羊主甚富言不欲爲質幸爲養買徳郎買徳郎衝小字也及衝爲江州出射羊主於堂邊看衝識之謂曰我買徳也遂厚報之刁協傳協子彜字太倫少遭家難王惇誅後彜斬讎人黨以首祭父墓詣廷尉請罪朝廷特宥之由是知名後至北中郎將王談傳談吳興烏程人也年十歲父爲鄰人竇度所殺談陰有復讎志而懼爲度所疑寸刃不蓄日夜伺度未得至年十八乃密市利鍤陽若耕鉏者度常乘船出入經一橋下談伺度行還伏艸中度旣過談於橋上以鍤斬之應手而死旣而歸罪有司太守孔巖義其孝勇列上宥之巖諸子爲孫恩所害無嗣談乃移居會稽修理巖父子墳墓盡其心力後太守孔廞究其義行元興三年舉談爲孝廉時稱其得人謝安傳安子琰孫恩作亂加督吳興義興二郡軍事討恩敗績琰帳下都督張猛於後斫琰馬墮地與二子肇峻俱被害後劉裕左裏之捷生擒猛送琰小子混混刳肝生食之南燕錄慕容超字祖明備徳兄北海王納之子也備徳與燕王垂起兵於山東苻昌收納及備徳諸子皆誅之公孫氏以老獲免納妻段氏以懷娠未決囚之於郡獄獄掾呼延平備徳之故吏也嘗有死罪備徳免之竊將公孫氏及段氏逃於羌中段氏生超年十歲而公孫氏病臨死授超以金刀曰聞汝伯已中興於鄴都吾朽病將沒相見理絕若天下太平汝得東歸當以此刀還汝伯也呼延平又將超母子奔於呂光及呂隆降秦超又隨涼州民徙於長安宋書髙祖本紀髙祖奉武陵王遵爲大將軍承制大赦天下惟桓元一祖後不在赦例初髙祖家貧嘗負刁逵社錢三萬經時無以還逵執錄甚嚴王謐造逵見之密以錢代還由是得釋髙祖名微位薄盛流皆不與相知惟謐交焉桓元將篡謐手解安帝璽紱爲元佐命功臣及義旗建眾並謂謐宜誅惟髙祖保持之劉毅嘗因朝會問謐璽紱所在謐益懼及王愉父子誅謐從弟諶謂謐曰王駒無罪而義旗誅之此是剪除勝己以絕民望兄旣桓氏黨附名位如此欲求免得乎駒愉小字也謐懼奔於曲阿髙祖箋白大將軍深相保謐迎還復位王鎭惡傳鎭惡年十三而苻氏敗亡關中擾亂流寓崤澠之間嘗寄食澠池人李方家方善遇之謂方曰若遭遇英雄主要取萬戶侯當厚相報方答曰君丞相孫人才如此何患不富貴至時願見用爲本縣令足矣後隨叔父曜歸晉客居荊州頗讀諸子兵書論軍國大事騎乘非所長關弓亦甚弱而意略縱橫果決能斷廣固之役或薦鎭惡於髙祖時鎭惡爲天門臨澧令卽遣召之旣至與語甚異焉因畱宿明旦謂諸佐曰鎭惡王猛之孫所謂將門有將也髙祖將北伐轉鎭惡爲咨議參軍行龍驤將軍領前鋒將發前將軍劉穆之見鎭惡於積弩堂謂之曰公湣此遺黎志蕩逋逆昔晉文王委伐蜀於鄧艾今亦委卿以關中想勉建大功勿孤此授鎭惡曰不�咸陽誓不復濟江而還也鎭惡入賊境戰無不捷邵陵許昌望風奔散破虎牢及柏谷塢斬賊帥趙元軍次洛陽僞陳畱公姚洸歸順進次澠池造故人李方家升堂見母厚加酬卽版授方爲澠池令黃回傳回竟陵郡軍人也臧質爲郡轉齊帥隨質於梁山敗走向豫章爲臺軍主謝承祖所錄付江州作部遇赦得原回因下都於宣陽門與人相打詐稱江夏王義恭馬客鞭二百付右尙方會中書舍人戴明寶被系差回爲戶伯性便辟勤緊奉事明寶竭盡心力明寶尋得原赦委任如初啟免回以領隨身隊統回後爲都督南兗州刺史回旣貴祇事明寶甚謹言必自名未嘗敢坐躬至帳下及入內料檢有無隨之供送以此爲常孔靖傳靖字季恭名與髙祖諱同故稱字初虞嘯父爲徵東將軍會稽內史季恭初求爲府司馬不得及帝定桓元以季恭代爲內史使賫封板拜授季恭相季恭便舟夜還至卽扣扉告嘯父並令掃拂別齋卽便入郡嘯父本爲桓元所授聞元敗震懼開門請罪季恭慰勉使且安所住明旦乃移毛修之傳修之父謹爲梁秦二州刺史修之有大志及父爲譙縱所殺髙祖表爲龍驤將軍配給兵力遣令奔赴又遣益州刺史司馬榮期及文處茂時延祖等西討修之至宕渠榮期爲參軍楊承祖所殺承祖自稱鎭將軍巴州刺史修之退還白帝承祖自下攻之不拔修之使參軍嚴綱等收兵眾漢嘉太守馮遷率兵來會討承祖斬之時文處茂猶在巴郡修之遣振武將軍張季仁將五百兵系處茂等荊州刺史道規又遣奮武將軍原導之領千人授修之節度修之遣原導之與季仁俱進時益州刺史鮑陋不肯進討修之下都上表曰臣聞在生所以重生實有生理可保臣之情地生途已竭所以未淪於泉壤借命於朝露者以日月貞照有兼映之輝庶憑天威誅夷讎逆自提戈西赴備嘗時難遂使齊斧停柯狡豎假息誠由經路有曁亦緣制不自己撫影窮號泣望西路益州刺史陋始以四月二十九日達巴東頓白帝以俟廟略可乘之機宜踐投袂之會屢愆臣𨿽效死寇庭而理絕救援是以束骸載馳訴冤象魏昔宋害申舟楚莊有遺履之憤況忘家殉國�有臣門節冠風霜人所矜悼伍員不虧君義而申胥不忘國艱俟會佇鋒因時乃發今臣庸逾在昔未蒙宵邁之期是以仰宸極以希照眷西土以灑淚也公私懷恥仰望洪恩豈宜遂享名器比肩人伍求情旣所不容卽實又非所繼但以方仗威靈要須綜攝乞解金紫寵私之榮賜以鷹揚折衝之號臣之於國理無虛請自臣涉道情慮荒越疹毒交纏常慮性命隕越要當躬先士卒身馳賊庭手斬凶醜以攄莫大之釁然後就死之日卽化如歸闔門靈爽豈不謝先帝於元宮髙祖哀其情事乃命冠軍將軍劉敬宣率文處茂時延祖諸軍伐蜀軍次黃虎無功而退譙縱由此送修之父伯及中表喪口累並得俱還謝方明傳方明隨伯父吳興太守邈在郡孫恩寇會稽東土諸郡皆響應吳興民胡桀郜驃破東遷縣方明勸邈避之不從賊至被害方明逃竄遂免初邈舅子長樂馮嗣之及北方學士馮翊仇元達俱往吳興投邈並捨之郡學禮待甚簡二人並忿慍遂與恩通謀恩嘗爲嗣之等從者夜入郡見邈眾遁不悟本欲於吳興起兵事趣不果乃遷於會稽及郜等攻郡嗣之元達並豫其謀劉牢之謝琰等討恩恩走入海嗣之等不得同去方更聚合方明結邈門生義故得百餘人掩討嗣之等悉禽而手刃之於時荒亂之後吉凶禮廢方明合門遇禍資產無遺而營舉凶事盡其力用數月之間葬送並畢平世備禮無以加也續晉陽秋何無忌母劉牢之姊無忌與宋髙祖謀夜於屏風中制檄文母登屏風窺之大喜曰汝能如此吾讎得雪矣南齊書沈約自序沈警字世明惇篤有行業學通左氏春秋家世富殖財產累千金仕郡主簿後將軍謝安命爲參軍甚相敬重警內足於財爲東南豪士無仕進意謝病歸安固畱不止乃謂警曰沈參軍卿有獨善之志不亦髙乎警曰使君以道禦物前所以懷徳而至旣無用佐時故遂飲啄之願爾還家積載以素業自娛前將軍靑兗二州刺史王恭鎭京口與警有舊好復引爲參軍手書殷勤苦相招致不得已而應之尋復謝職子穆夫字彥和少好學亦通左氏春秋王恭命爲前軍主簿與警書曰足下旣執不拔之志髙臥東南故屈賢子共事非以吏職嬰之也初錢唐人杜子恭通靈有道術東土豪家及京邑貴望並事之爲弟子執在三之敬警累世事道亦敬事子恭子恭死門徒孫泰泰弟子恩傳其業警復事之隆安三年恩於會稽作亂自稱徵東將軍三吳皆響應穆夫時在會稽恩以爲前部參軍振武將軍余姚令其年十二月二十八日恩爲劉牢之所破輔國將軍髙素於山陰回踵埭執穆夫及僞吳郡太守陸之吳興太守丘並見害函首送京邑事見隆安故事先是宗人沈預素無士行爲警所疾至是警聞穆夫預亂逃藏將免矣預以官告警及穆夫弟仲夫任夫預夫佩夫並遇害惟穆夫子淵子云子田子林子虔子獲全林子字敬士田子弟也少有大度年數歲隨王父在京口王恭見而奇之曰此兒王子師之流也與眾人共見遺寶咸爭趨之林子直去不顧年十三遇家禍時𨿽逃竄而哀號晝夜不絕聲王母謂之曰汝當忍死彊視何爲空自殄絕林子曰家門酷橫無復假日之心直以至讎未復故苟且存爾一門旣妖黨兄弟並應從誅逃伏艸澤常慮及禍而沈預家甚彊富志相陷滅林子與諸兄晝藏夜出卽貨所居宅塋墓葬父祖諸叔凡六喪儉而有禮時生業已盡老弱甚多東土饑荒易子而食外迫國网內畏彊讎沈伏山艸無所投厝時孫恩屢出會稽諸將東討者相續劉牢之髙素之放縱其下虜暴縱橫獨髙祖軍政嚴明無所侵犯林子乃自歸曰妖賊擾亂僕一門悉被驅逼父祖諸叔同罹禍患猶復偸生天壤者正以仇讎未復親老漂寄爾今日見將軍伐惡旌善是有道之師謹率老弱歸罪請命因流泣哽咽三軍爲之感動髙祖甚奇之謂曰君旣是國家罪人彊讎又在鄕裏惟當見隨還京可得無恙乃載以別船遂盡室移京口髙祖分宅給焉博覽眾書畱心文義從髙祖克京城進平都邑時年十八身長七尺五寸沈預慮林子爲害常被甲持戈至是林子與兄田子還東報讎五月夏節日至預正大集會子弟盈堂林子兄弟挺身直入斬預首男女無長幼悉屠之以預首祭父祖墓北史魏本紀神元皇帝諱力微元年歲在庚子先是西部內侵依於沒鹿回部大人竇賓神元有雄傑之度後與賓攻西部賓軍敗失馬步走神元使以所乘駿馬給之賓歸求馬主帝隱而不言賓後知大驚將分國之半奉帝帝不受乃進其愛女賓猶思報恩乃從帝所欲徙所部北居長川積數年舊部人咸來歸附宋書垣護之傳護之伯父遵遵子閬元嘉中爲員外散騎侍郎母墓爲東阿寺道人曇雒等所發閬與弟殿中將軍閎共殺曇雒等五人詣官歸罪見原南史宗越傳越父爲蠻所殺越於市中刺殺讎人太守夏侯穆嘉其意擢爲隊主孫棘傳明帝泰始二年吳慶恩殺同郡錢仲斯子延慶屬役在都聞父死馳還於庾浦埭逢慶恩手刃殺之自系烏程獄吳興太守郗顒表不加罪許之鍾嶸傳嶸遷西中郎晉安王記室嶸嘗求譽於沈約約拒之及約卒嶸品古今詩爲評言其擾劣云觀休文眾制五言最優齊永明中相王愛文王元長等皆宗附約於時謝朓未遒江淹才盡範云名級又微故稱獨步故當辭密於範意淺於江蓋追宿憾以此報約也張卲傳卲兄子暢暢子融遷司徒兼右長史竟陵張欣時爲諸曁令坐罪當死欣時父興世討宋南譙王義宣官軍欲殺融父暢興世以袍覆暢而坐之以此得免興世卒融著髙履爲負土成墳至是融啟竟陵王子良乞代欣時死子良答曰此乃是長史美事恐朝有常典不得如長史所懷南齊書朱謙之傳謙之字處光父昭之以學稱於鄕裏謙之年數歲所生母亡昭之假葬田側爲族人朱幼方燎火所焚同產姊密語之謙之𨿽小便哀戚如持喪年長不婚娶永明中手刃殺幼方詣獄自系縣令申靈勗表上別駕孔稚珪兼記室劉琎司徒左西掾張融箋與刺史豫章王曰禮開報讎之典以申孝義之情法斷相殺之條以表權時之制謙之揮刃酬冤旣申私禮系頸就死又明公法今仍殺之則成當世罪人宥而活之卽爲盛朝孝子殺一罪人未足弘憲活一孝子實廣風徳張緒陸澄是其鄕舊應具來由融等與謙之並不相識區區短見深有恨然豫章王言之世祖時吳郡太守王慈太常張緒尙書陸澄並表論其事世祖嘉其義慮相復報乃遣謙之隨曹虎西行將發幼方子惲於津陽門伺殺謙之謙之兄選之又刺殺惲有司以聞世祖曰此皆是義事不可問悉赦之吳興沈顗聞而嘆曰弟死於孝兄殉於義孝友之節萃此一門張融傳融遷司徒右長史竟陵張欣時爲諸曁令坐罪當死欣時父興世討宋南譙王義宣官軍欲殺融父暢興世以袍覆暢而坐之以此得免興世卒融著髙履負土成墳至是融啟竟陵王子良乞代欣時死子良答曰此乃是長史美事恐朝廷有常典不得如長史所懷宋丞相義宣起事父暢以不同將見殺司馬竺超民諫免之暢臨終謂諸子曰昔丞相事難吾緣竺司馬得活爾等必報其子弟後超民孫微冬月遭母喪居貧融往弔之悉脫衣以爲賻披牛衣而反常以兄事微沈文季傳文季父慶之宋司空慶之爲景和所殺兵仗圍宅收捕諸子文季長兄文叔謂文季曰我能死爾能報遂自縊文季揮刀馳馬去收者不敢追遂得免時升明元年沈攸之反太祖加文季爲冠軍將軍督吳興錢塘軍事文季收殺攸之弟新安太守登之誅其宗族梁書沈瑀傳瑀爲余姚令縣大姓虞氏千餘家請謁如市前後令長莫能絕自瑀到非訟所通其至者悉立之階下以法繩之縣南又有豪族數百家子弟縱橫遞相庇蔭厚自封植百姓患之瑀召其老者爲石頭倉監少者補縣僮皆號泣道路自是權右屏迹瑀初至富吏皆鮮衣美服以自彰別瑀怒曰汝等下縣吏何自擬貴人耶悉使著芒屨粗布侍立終日足有蹉跌輒加榜捶瑀微時嘗自至此鬻瓦器爲富人所辱故因以報焉繇是士庶駭怨然瑀素廉白自守故得遂行其志瑀倔彊每忤�達�達銜之天監八年因入諮事辭又激厲�達作色曰朝廷用君作行事邪瑀出謂人曰我死而後已終不能傾側面從是日於路爲盜所殺時年五十九多以爲�達害焉子續累訟之遇�達亦尋卒事遂不窮竟陳伯之傳伯之與豫章人鄧繕永興人戴永忠並有舊繕經藏伯之息英免禍伯之尢徳之用爲別駕永忠爲記室參軍南史趙跋扈傳跋扈新城人兄震動富於財太守樊文茂求之不已震動怒曰無厭將及我文茂聞其語聚其族誅之跋扈走免亡命聚黨至社樹咒曰文茂殺跋扈兄今欲報之若事�斫樹處更生不�卽死三宿三�生十丈餘人間傳以爲神附者十餘萬旣殺文茂轉攻傍邑將至成都十餘日戰敗退保新城求降成景�傳景範陽人父安樂淮陽太守梁天監六年常邕和殺安樂以城內附景�謀復讎因殺魏宿預城主以地南入普通六年邕和爲鄱陽內史景購人刺殺之未久重購邕和家人鴆殺其子弟�類俱盡武帝義之每爲屈法景�家讎旣雪每思報效後除北豫州刺史侵魏所向必推其智勇時以比馬仙�張景仁傳景仁廣平人父梁爲同縣韋法所殺景仁時年八歲及長志在復讎普通七年遇法於公田渚手斬其首以祭父墓事竟詣郡自縛乞依刑法太守蔡天起上言於州時簡文在鎭乃下教褒美之原其罪下屬長蠲其一戶租調以旌孝行李慶緒傳慶緒廣漢郪人父爲人所害慶緒九歲而孤爲兄所養日夜號泣志在復讎投州將陳顯達仍於部伍白日手刃其讎自縛歸罪州將義而釋之陳書侯瑱傳瑱巴西人父弘遠世爲西蜀酋豪蜀賊張文萼據白崖山有眾萬人梁益州刺史鄱陽王蕭範命弘遠討之弘遠戰死瑱固請復讎每戰必先鋒陷陣遂斬文萼由是知名魏書盧元傳元子度世爲中書學生應選東宮後以崔浩事逃於髙陽鄭羆家使者囚羆長子遂被拷掠至乃火爇其體因以物故卒無所言度世令弟娶羆妹以報其恩傅豎眼傳祖父融有三子靈慶靈根靈越並有才力劉駿蕭斌王元謨寇碻磝時融始死元謨彊引靈慶爲軍主與二弟匿於山澤之間時靈慶從叔幹愛爲斌法曹參軍斌遣幹愛誘呼之以腰刀爲信密令壯健者隨之而幹愛不知斌之欲圖靈慶也旣至靈慶間對坐未久斌所遣壯士執靈慶殺之靈慶將死與母崔訣言法曹殺人不可忘也靈根靈越奔河北靈越至京師髙宗見而奇之靈越因說齊民慕化靑州可平髙宗大悅拜靈越鎭遠將軍靑州刺史貝丘子鎭羊蘭城靈根爲臨齊副將鎭明潛壘靈越北入之後母崔氏遇赦免劉駿恐靈越在邊擾動三齊乃以靈越叔父琰爲冀州治中幹愛爲樂陵太守樂陵與羊蘭隔河相對命琰遣其門生與靈越婢詐爲夫婦投化以招之靈越與母分離思積遂與靈根相要南走靈越於羊蘭奮兵相擊幹愛遣船迎之得免靈根差期不得俱度臨齊人覺知銼斬殺之幹愛出郡迎靈越問靈根愆期之狀而靈越殊不應答但言不知而已幹愛不以爲惡敕左右出匣中烏皮�褶令靈越代所常服靈越言不須幹愛云汝豈可著體上衣服見垣公也時垣護之爲刺史靈越奮聲言垣公垣公著此當見南方國主豈垣公也竟不肯著及至丹陽劉駿見而禮之拜員外郎兗州司馬帶魯郡而幹愛亦遷靑冀司馬帶魏郡後二人俱遷建康靈越意恆欲爲兄復讎而幹愛初不疑防知幹愛嗜雞肉葵菜食乃爲作之下以毒藥幹愛飯還而卒吳悉達傳悉達兄弟三人年並幼小父母爲人所殺四時號慕悲感鄕鄰及長報讎避地永安孫益徳傳益徳母爲人所害益徳童幼爲母復讎還家哭於殯以待縣官髙祖文明太后以其幼而孝又不逃罪特免之冊府元龜荀瓊年十五復父讎於成都市以孝聞魏書淳於誕傳誕字靈遠其先太山博人後世居於蜀漢或家安國之桓陵縣父興宗蕭賾南安太守誕年十二隨父向揚州父於路爲羣盜所害誕𨿽童稚而哀感奮發傾資結客旬朔之內遂得復讎由是州裏嘆異之酒譜元魏時汝南王悅無懌爲元叉所殺悅略無復讎之意復以桑落酒遺叉遂拜侍中魏書韓麒麟傳麒麟長子興宗興宗子子熙字元雍爲淸河王懌常侍遷郎中令爲懌所眷遇及元叉害懌久不得葬子熙爲之憂悴屏處田野每言王若不得復封以禮遷葬誓以終身不仕後靈太后返政以元叉爲尙書令解其領軍子熙與懌中大夫劉定興學官令傅靈賓客張子愼伏闕上書書奏靈太后義之乃引子熙爲中書舍人後遂剖騰棺賜叉死房法壽傳法壽子景遠好施與頻歲凶儉分贍宗族又於通衢以食餓者平原劉郁行經齊兗之境忽遇劫賊已殺十餘人次至鬱鬱呼曰與君鄕近何忽見殺賊曰若言鄕裏卿親是誰郁曰齊州主簿房陽是我姨兄陽是景遠小字賊曰我食其粥得活何得殺其親遂還衣服蒙活者二十餘人崔挺傳挺子孝芬爲廷尉日章武王融以贓貨被劾孝芬按以重法及融爲都督北討鮮於修禮於時孝芬弟孝演率勒宗從避賊於博陵郡城爲賊攻尋爲賊所害融乃密啟云孝演入賊爲主遂見收捕合家逃竄遇赦乃出冊府元龜賀拔勝都督荊州爲侯景所敗南奔於梁在江表三年梁武遇之甚厚求還梁武親餞於南苑勝自是之後每行執弓矢見鳥獸南向者皆不射之以申懷徳之意魏書鄭羲傳羲弟連山性嚴暴撾撻僮僕酷過人理父子一時爲奴所害斷首投馬槽下乘馬北逝其第二子思明驍勇善騎射披髮率村義馳騎迫之及於河奴乘馬投水思明將從不聽放矢乃自射之一發而中落馬隨流眾人擒執至家臠而食之楊播傳孝邕以父爲天光所害孝邕走免匿於蠻中潛結渠帥謀齊獻武王以誅爾朱氏微服入雒參伺機會爲人所告世隆收付廷尉掠殺之北齊書崔暹傳暹子達拿尙安樂公主顯祖嘗問公主達拿於汝何似答曰甚相敬重惟阿家憎兒顯祖召達拿母入內殺之投屍漳水齊滅達拿殺主以報讎周書宇文測傳測在洛陽之日曾被竊盜所失物卽其妻平陽公主之衣服也州縣擒盜並物俱獲測恐此盜坐之以死乃不認焉遇赦得免盜旣感恩因請爲測左右及測從魏孝武西遷事極狼狽此人亦從測入關竟無異志杜叔毗傳叔毗仕梁爲宜丰侯蕭循府中直兵參軍大統十七年太祖令大將軍達奚武經略漢州明年武圍循於南鄭循令叔毗詣闕請和太祖見而禮之使未反而循中直兵參軍曹策參軍劉曉謀以城降武時叔毗兄君錫爲循中記室參軍從子映錄事參軍映弟晰中直兵參軍並有文武材略各領部曲數百人策等忌之懼不同己遂誣以謀叛擅加害焉循尋討策等擒之斬曉而免策及循降策至長安叔毗朝夕號泣具申冤狀朝議以事在歸附之前不可追罪叔毗內懷憤惋志在復讎然恐違朝憲坐及其母遂沈吟積時母知其意謂叔毗曰汝兄橫罹禍酷痛切骨髓若曹策朝死吾以夕歿亦所甘心汝何疑焉叔毗拜受母言愈更感勵後遂白日手刃策於京城斷首刳腹解其肢體然後面縛請就戮焉太祖嘉其志气特命赦之柳慶傳慶保定三年入爲司會先是慶兄檜爲魏興郡守爲賊黃寶所害檜子三人皆幼弱慶撫養甚篤後寶率眾歸朝朝廷待以優禮居數年檜次子雄亮白日手刃寶於長安城中晉公護聞而大怒執慶及諸子侄皆囚之讓慶曰國家憲綱皆君等所爲𨿽有私怨寧得擅殺人也對曰慶聞父母之讎不同天昆弟之讎不同國明公以孝治天下何乃責於此乎護愈怒慶辭色無所屈卒以此免隋書王頒傳頒字景彥太原祁人也祖神念梁左衛將軍父僧辯太尉頒少俶儻有文武幹局其父平侯景畱頒質於荊州遇元帝爲周師所陷頒因入關聞其父爲陳武帝所殺號慟而絕食頃乃蘇哭泣不絕聲毀瘠骨立至服闋常布衣蔬食藉�而臥周明帝嘉之召授左侍上士累遷漢中太守尋拜儀同三司開皇初以平蠻功加開封府蛇丘縣公獻取陳之策上覽而異之召與相見言畢而歔欷上爲之攺容及大舉伐陳頒自請行率徒數百人從韓擒先鋒夜濟力戰被傷恐不堪復斗悲感嗚咽夜中因睡夢有人授藥比寤而瘡不痛時人以爲孝感及陳滅頒密召父時士卒得千餘人對之涕泣其間將士或問頒曰郎君來破陳國滅其社稷讎恥已雪而悲哀不止者將謂霸先早死不得手刃之邪請發其丘壠斷櫬焚骨亦可申孝心矣頒頓顙陳謝額盡流血答之曰其爲帝王墳塋甚大恐一宵發掘不及其屍更至明朝事乃彰露若之何諸人請具鍤一旦皆萃於是夜發其陵剖棺見陳武帝須並不落其本皆出自骨中頒遂焚骨取灰投水而飲之旣而自縛歸罪於晉王王表其狀髙祖曰朕以義平陳王頒所爲亦孝義之道也朕何可罪之舍而不問柳機傳機從弟雄亮字信誠父檜仕周華陽太守遇黃眾寶作亂攻陷華陽檜爲賊所害雄亮時年十四哀毀過禮陰有復讎之志武帝時眾寶率其所部歸於長安帝待之甚厚雄亮手斬眾寶於城中請罪闕下帝特原之北史來護兒傳護兒孤養於世母吳氏侯景之亂護兒世父爲鄕人陶武子所害吳氏每流涕爲護兒言之武子宗族數百家厚自封植護兒每思復怨因其有婚禮乃結客數人直入其家引武子斬之賓客皆懾不敢動乃以其頭祭伯父墓因潛伏歲餘會周師定淮南乃歸鄕里爾朱敞傳敞榮之族子也韓陵之捷盡誅爾朱氏敞小隨母養於宮中及年十二自竇而走會日已暮由是得免遂入一村見長孫氏再拜求哀長孫氏湣之藏於復壁三年微服西歸於周太祖及轉膠州刺史於是迎長孫氏及弟置於家厚資給之舊唐書李大恩傳大恩常山人也家富於財見天下將亂致豪傑以爲腹心與鷹揚郎將鄭幹廓府城鄰援嘗爲幹廓所毀大恩求得其罪發使言於煬帝幹廓知之懼爲所殺潛引土賊以圖大恩期有日矣大恩捕得其使勒兵詐爲山賊來詣幹廓城下幹廓不之覺輕騎來迎大恩執而殺之冊府元龜羅士信爲雒水行軍總管士信初爲裴仁基所禮嘗感其知己之恩及東都平遂以家財收斂葬於北邙又云我死後當葬此墓側及卒果就仁基左爲托葬焉唐書李大亮傳大亮京兆涇陽人祖琰爲魏度支尙書大亮有文武材略隋末署龐玉行軍兵曹李密寇東都玉戰敗大亮被禽賊將張弼異之就執百餘餘皆死獨釋大亮引與語遂定交髙祖入關大亮自歸授土門令後拜右衛大將軍嘗以張弼脫其死及貴念有以報之時弼爲將作丞匿不見大亮求之不能得一日識諸塗持弼泣悉推家財與之弼拒不受乃言於帝曰臣及事陛下張弼力也願悉臣官爵授之帝爲遷弼中郎將代州都督世皆賢大亮能報而多弼不自伐也髙馮傳馮字季輔兄元道仕隋爲汲令縣人反城從應賊殺元道季輔率其黨與縣人戰擒之斬首以祭賊眾畏伏冊府元龜獨孤修徳爲宣州刺史武徳中髙祖徙王世充於蜀修徳以讎人請而殺之容齋續筆唐太宗宴近臣於丹霄殿長孫無忌曰王珪魏徵昔爲仇讎不謂今日得同此宴上曰珪徵盡心所事我故用之唐書王珪傳珪撫孤侄𨿽其子不過也少孤且貧乏或饋遺初無讓及貴厚報之𨿽已亡必酬贍其家張琇傳太宗時有卽墨人王君操父隋末爲鄕人李君則所殺亡命去時君操尙幼至貞觀時朝世更易而君操窶孤讎家無所憚詣州自言君操密挾刃殺之剔其心肝啖立盡趨告刺史曰父死凶手歷二十年不克報乃今刷憤願歸死有司州上狀帝爲貸死髙宗時絳州人趙師舉父爲人殺師舉幼母攺嫁仇家不疑師舉長爲人傭夜讀書久之手殺讎人詣官自陳帝原之永徽初同官人周智壽父爲族人所害智壽與弟智爽候諸塗擊殺之相率歸有司爭爲首有司不能決者三年或言弟始謀乃論死臨刑曰讎已報死不恨智壽自投地委頓身無完膺舐智爽血盡乃已見者傷之舊唐書魏元忠傳節湣太子起兵誅武三思魏元忠於永安門脇令從己是時三思之黨宗楚客與侍中紀處訥等又執證元忠云素與節湣太子同謀構逆請夷其三族中宗不許楚客又令禦史袁守一奏言則天昔在三陽宮不豫內史狄仁傑奏請陛下監國魏元忠密進狀云不可據此則知元忠懷逆日久伏請加以嚴誅中宗謂楊再思等曰以朕思之此是守一大錯人臣事主必在一心豈有主上少有不安卽請太子知事乃是狄仁傑樹私惠未見元忠有失守一假借前事羅織元忠豈是道理大唐新語皇甫文備與徐有功同案制獄誣有功黨逆人奏成其罪後文備爲人所告有功訊之在寬或謂有功曰彼曩將陷公於死今公反欲出之何也有功曰爾所言者私忿我所守者公法安得以私害公乎冊府元龜竇希瑊孝諶之子也初諶妻龐氏奴誣告當斬徐有功獨明其無罪減死有功卒中宗踐祚希瑊等請以身之官爵讓有功子倫以報舊恩倫繇是自太子司議郎遷恭陵令唐書張琇傳琇河中解人父審素爲巂州都督有陳纂仁者誣其冒戰級私庸兵元宗疑之詔監察禦史楊汪卽按纂仁復告審素與總管董堂禮謀反於是汪收審素系雅州獄馳至巂州按反狀堂禮不勝忿殺纂仁以兵七百圍汪脇使露章雪審素罪旣而吏共斬堂禮汪得出遂勘審素實反斬之沒其家琇與兄�尙幼徙嶺南久之逃還汪更名萬頃�時年十三琇少二歲夜擊萬頃於魏王池�斫其馬萬頃驚不及爲琇所殺條所以殺萬頃狀系於斧奔江南將殺構父罪者然後詣有司道汜水吏捕以聞中書令張九齡等皆稱其孝烈宜貸死侍中裴耀卿等陳不可帝亦謂然謂九齡曰孝子者義不顧命殺之可成其志�之則虧律凡爲子孰不願孝轉相仇殺遂無已時卒用耀卿議議者以爲冤帝下詔申諭乃殺之臨刑賜食�不能進琇色自如曰下見先人復何恨人莫不閔之爲誄揭於道斂錢爲葬北邙尙恐仇人發之作疑冢使不知其處羅士信爲雒水行軍總管士信初爲裴仁基所禮嘗感其知己之恩及東都平遂以家財收斂葬於北邙云我死後當葬此墓側及卒果就仁基左葬焉舊唐書張嘉貞傳嘉貞作相薦萬年縣主簿韓朝宗擢爲監察禦史及嘉貞卒後十數歲朝宗爲京兆尹因奏曰自陛下臨禦已來所用宰相皆進退以禮善始令終身𨿽已歿子孫咸在朝惟張嘉貞晚年一子今獨未登官序上亦憫然遽令召之賜名延賞時拜左內率府參軍張光晟傳光晟起於行間天寶末哥舒翰兵敗潼關大將王思禮所乘馬中流矢而斃光晟時在騎卒之中因下以馬授思禮思禮問其姓名不告而退思禮陰記其形貌嘗使人密求之無何思禮爲河東節度使其偏將辛云京爲代州刺史屢爲將較譖毀思禮怒焉云京惶懼不知所出光晟時隸云京麾下因間進曰光晟素有徳於王司空比不言者恥以舊恩受賞今使君憂迫光晟請奉命一見司空則使君之難可解云京然其計卽令之太原及謁思禮未及言舊思禮識之遽曰爾豈非吾故人乎何相見之晚也光晟遂陳潼關之事思禮大喜因執其手感泣曰吾有今日子之力也求子頗久竟此相遇何慰如之命同榻而坐結爲兄弟光晟遂述云京之屈思禮曰云京比涉謗言過亦不細今爲故人特捨之矣卽日擢光晟爲兵馬使田宅縑帛甚厚累奏特進試太常少卿委以心腹及云京爲河東節度使又奏光晟爲代州刺史摭異記姚崇爲相忽一日對於便殿舉左足不甚輕利上曰卿有足疾耶崇曰臣有腹心之疾非足疾也因前奏張說罪狀數百言上怒曰卿歸中書宜宣與禦史中丞共按其事而說未之知會朱衣吏報午後三刻說乘馬先歸崇急呼禦史中丞李林甫以前詔付之林甫語崇曰說多智謀是必困之宜以劇地崇構曰丞相得罪未宜太逼林甫曰公必不忍耶說當無害林甫止將詔付於禦史中路以馬墮告假說之未遭崇構也前旬月有教授書生私通於侍婢最寵者會擒得姦狀以聞於說說怒甚將穿獄於京兆尹書生厲聲曰睹色不能禁亦人之常情也公貴爲相豈無緩急有用人乎靳於一婢女耶說奇其言而釋之以侍兒與歸書生一跳迹去旬月餘無所聞知忽一日直訪於說憂色滿面且言其感公之恩思有謝者久之今方聞公爲姚相國所構外獄將具公不知之危將至矣某願得公平生所寶者用計於九公主必能立釋之說因自歷指狀所寶之物書生告云未足解公之難又凝思久之忽曰近有雞林郡夜明簾爲寄信者書生曰吾事濟矣因請手札數行懇以情言遂急趨出逮夜始及九公主邸第書生具以說旨言之兼用簾爲贄且請公主曰上獨不念在東宮時思必始終恩加張丞相乎而今反用快不利張丞相之心耶明旦公主入謁具爲奏之上感動急命髙力士就禦史臺宣前所按事並宜罷之書生亦不見張丞相矣唐書李齊物傳齊物爲京兆尹性苛察忿陜尉裴冕械而折愧之及冕當國除齊物太子賓客世善冕能損怨云冊府元龜哥舒翰爲兵馬副元帥守潼關也主天下兵權肆志報怨詔奏戶部尙書安思順與祿山潛通僞令人爲祿山遺思順反書於關門擒之以獻其年三月思順及弟太僕卿元直並坐誅徙其家屬於嶺外天下冤之唐李元諒爲鎭國將軍節度李懷光反於河中絕津詔元諒與副元帥馬燧渾瑊同封時賊將徐庭光以銳兵守長春宮元諒遣招諭之庭光素易元諒且謾罵之又以優胡爲戲於城上斥元諒先祖諒以爲恥及馬燧以河東兵至庭光降於馬燧詔以庭光試殿中監兼禦史大夫河中平燧待庭光益厚元諒因遇庭光於軍門命左右劾而斬之乃詣燧匍匐請罪燧盛怒將殺元諒久之以其功髙乃止唐書路嗣恭傳嗣恭子應字從眾以蔭爲著作郎貞元初出爲虔州刺史詔嗣父封鑿贛石梗崄以通舟道徳宗時李泌爲相號得君帝嘗曰誰於卿有恩者朕能報之泌乃言曩爲元載所疾謫江西路嗣恭與載厚臣嘗畏之會與其子應並驅馬嚙其脛臣惶恐不自安應閟不言勉起見父臣常愧其長者思有以報帝曰善卽日加應檢校屯田郎中服金紫累遷宣歙池觀察使封襄陽郡王舊唐書劉元佐傳士乾元佐養子有樂士朝者亦爲元佐養子因冒劉姓與士幹有隙及元佐卒或云爲士朝所鴆士幹知之及至京師遣奴持刀於喪位語士朝曰有弔客至因誘殺之賜士幹死唐書李晟傳晟封西平王常有恩者厚報之初嵐州刺史譚元澄嘗有徳於晟後貶死晟旣貴直其枉詔贈元澄寧州刺史晟撫其二子爲成就之唐語林裴相�嘗應宏詞崔樞考之不第及爲相擢之爲禮部侍郎笑曰此報徳也樞惶恐欲墜階又笑曰戲言也唐書張琇傳憲宗時衢州人余常安父叔皆爲里人謝全所殺常安八歲已能謀復仇十有七年卒殺全刺史元錫奏輕比刑部尙書李墉報不可卒抵死又富平人梁悅父爲秦果所殺悅殺仇詣縣請罪詔曰在禮父讎不同天而法殺人必死禮法王教大端也二說異焉下尙書省議職方員外郎韓愈曰子復父讎見於春秋於禮記周官若子史不勝數未有非而罪者最宜詳於律而律無條非闕文也蓋以爲不許復讎則傷孝子之心許復讎則人將倚法顓殺無以禁止夫律𨿽本於聖人然執而行之者有司也經之所明者制有司者也丁寧其義於經而深沒其文於律者將使法吏一斷於法而經術之士得引經以議也周官曰凡殺人而義者令勿讎讎之則死義者宜也明殺人而不得其宜者子得復讎也此百姓之相讎者也公羊子曰父不受誅子復讎可也不受誅者罪不當誅也誅者上施下之辭非百姓相殺也周官曰凡執仇讎者書於士殺之無罪言將復讎必先言於官則無罪也復讎之名𨿽同而其事各異或百姓相讎如周官所稱可議於今者或爲官吏所誅如公羊所稱不可行於今者周官所稱將復讎先告於士若孤稚羸弱抱微志而伺敵人之便恐不能自言未可以爲斷於今也然則殺之與赦不可一宜定其制曰有復父讎者事發具其事下尙書省集議以聞酌處之則經無失指矣有詔以悅申冤請罪詣公門流循州穆宗世京兆人康買得年十四父憲責錢於云陽張��醉拉憲危死買得以�趫悍度救不足解則舉鍤擊其首三日�死刑部侍郎孫革建言買得救父難不爲暴度不解而擊不爲凶先王制刑必先父子之親春秋原心定罪周書諸罰有權買得孝性天至宜賜矜宥有詔減死北夢瑣言唐太和中李徳裕鎭浙西有劉三復者少貧苦學有才思時中人賫禦書至以賜徳裕徳裕試其所爲謂曰子可爲我艸表能立就或歸以創之三復曰文理貴中不貴其速徳裕以爲當言三復又請曰漁歌樵唱皆傳公述作願以文集見示徳裕出數軸與之三復乃體而爲表徳裕嘉之因遣詣闕求試果登第歷任臺閣三復能紀三生事云曾爲馬馬常患渴望驛而嘶傷其蹄則連心痛後三復乘馬磽確之地必爲緩轡有轍石必去之其家不施門限慮傷馬蹄也其子鄴敕賜及第登廟廊上表雪徳裕以朱崖神櫬歸葬洛中報其先恩也士大夫美之唐書白居易傳居易從祖弟敏中爲左司員外郎武宗雅聞居易名欲召用之是時居易足病廢宰相李徳裕言其衰苶不任事卽薦敏中文詞類其兄而有器識卽日知制詔召入翰林爲學士進承旨宣宗立以兵部侍郎同中書門下平章事遷中書侍郎兼刑部尙書徳裕貶敏中詆之甚力議者訾惡徳裕著書亦言惟以怨報徳爲不可測蓋斥敏中云北夢瑣言唐監察李航福之子美茂洽暢播於時流黃巢後扶侍甚善歸東都別墅與禦史穆延晦同行宿於虢州公館翌日修謁郡牧張存卽王拱下部將也謂典客曰我受穆家恩命今穆侍禦經過必須展分報達也典客詣館於穆生因修狀謁謝張公大怒且曰此言得自何人具以典謁爲對乃斬謁者穆生驚怪失意歸館尋遣人就而害之李監察不諭方抱憂惶俄亦遇害將以滅口於時李公繞聖善所憩之狀無以求活竟同非命他日兄弟訴冤夢航謂骨月間曰張存已得請於上帝不日卽死果爲拱所誅葆光子嘗讀李肇國史補曰李公汧曾放死囚他日道次遇之其人感恩延歸其家與妻議所酬之物妻嫌數少此人曰酬物少不如殺之李公急走遇俠士方免此禍常以爲虛誕今張存翻害穆李卽史補之說信非虛誕也怪哉鄭文公畋字臺文父亞曾任桂營觀察使畋生於桂州小字桂兒時西門思恭爲監軍有召徵赴闕亞餞於北郊自以衰年因以畋托之曰他日願以桂兒爲念九泉之下不敢忘之言訖泫然流涕思恭志之及爲神策軍中尉亞已卒思恭使人召畋館之於第年未及冠甚愛之如甥侄因選師友教導之畋後官至將相黃巢之入長安西門思恭逃難於終南山畋以家財厚募有勇者訪而獲之以歸岐下溫凊侍膳有如父焉思恭終於畋所畋葬於鳳翔西岡松柏皆手植之未幾畋亦卒葬近西門之墳百官皆造二壠以弔之無不墜淚咸伏其義也談言進士崔涯張祜下第後多遊江淮常嗜酒侮謔時輩或乘飲興卽自稱俠二子好尙旣同相與甚洽崔因醉作俠士詩云太行嶺上三尺雪崔涯袖中三尺鐵一朝若遇有心人出門便與妻兒別由是往往播在人口崔張眞俠士也以此人多設酒饌以待之得以互相推許一旦張以詩上牢盆使出其子授漕渠小職得堰俗號冬瓜張二子一椿兒一桂子有詩曰椿兒繞樹春園裏桂子尋花夜月中人或戲之曰賢郎不宜作等職張曰冬瓜合出祜子戲者相與大哂後歲餘薄有資力一夕有非常人裝飾甚武腰劍手囊貯一物流血於外入門謂曰此非張俠士居也曰然張揖客甚謹旣坐客曰有一讎人十年莫得今夜獲之喜不可已指其囊曰此其首也問張曰有酒否張命酒飲之客曰此去三數里有一義士余欲報之則平生恩讎畢矣聞公气義可假餘十萬緡立欲酬之是余願矣此後赴湯蹈火爲狗爲雞無所憚張且不吝深喜其說乃扶囊燭下算其縑素中品之物量而與之客曰快哉無所恨也乃畱囊首而去期以卻回及期不至五鼓絕聲東曦旣駕杳無蹤迹張慮以囊首彰露且非己爲客旣不來計將安出遣家人將欲埋之開囊出之乃豕首也因方悟之而嘆曰虛其名而無其實而見欺之若是可不戒歟豪傑之气自此而喪矣北夢瑣言唐楊晟始事鳳翔節度李昌符累立軍功因而疑之潛欲加害昌符愛妾周氏湣其無辜密告之由是亡去而獲免後爲駕前五十四軍都指揮使除威勝軍節度使建節於彭州撫綏士民延敬賓客洎僧道輩各得其所人甚懷之李昌符之敗因令求訪周氏旣至以義母事之周氏自以少年復有美色懇有好合之請弘農告誓天地終不以非禮遇之每旦未視事前必伸問安之禮𨿽厄在重圍未嘗廢也雲溪友議南中丞卓吳楚遊學十餘年衣布縷乘牝衛薄遊上蔡蔡牧待之似厚而爲客吏難阻每宴集令召則雲南秀才自以衣冠不整稱疾不赴南牛羈旅窮愁似無容足之地惟城南鬻飯老嫗待之無厭色後十七年爲蔡牧到郡乃曰古人一飯之恩必報睚�之怨必酬吾𨿽位微幸當斯日也遂戮仇吏而報飯嫗焉海錄碎事方幹告急於越帥劉公貽錢十萬絹五萬先生復書不能他辭惟言千感恩萬感恩冊府元龜後唐劉訓莊宗同光末爲襄州節度使雒陽有變訓以私忿害節度副使胡裝族其家聞者冤之郭崇韜爲樞密使初莊宗爲晉王以孟知祥爲中門使甚有輔佐功後數年舉崇韜自代崇韜嘗徳之及莊宗有天下崇韜爲樞密使知祥爲京兆副畱守知畱守事同光三年莊宗命崇韜從魏王岌伐蜀崇韜將行因奏云陛下委臣以戎事仗將士之忠孝憑陛下之神武鼓行而西庶幾集事如蜀川平定陛下擇帥以臣料之信厚善謀事君以禮則北京副畱守孟知祥有焉願陛下志之及蜀平莊宗遽命知祥爲劍南節度使自太原馳騎入蜀崔協字文交父彥融與崔蕘素相友善彥融爲萬年蕘謁於縣彥融未出有尺題在案皆賂遺於寺人矣蕘知其繇徑始惡其爲人及彥融爲司勛郎中蕘已爲左丞通刺不見初以爲戲再聞名於將命者蕘曰郎中行止鄙雜故非取見丞相知之攺楚州刺史卒於任誡其子曰世世無忘崔蕘故其子弟嘗云世讎協爲兵部尙書侍郎與中書舍人崔居儉相遇於幕次協厲聲而言曰崔蕘之子何敢相見居儉亦報之左降太子詹事朱漢賓莊宗時爲左龍武統軍河中節度使朱友謙入朝時西軍未還閹伶用事害友謙者不一而漢賓伺知之時明宗居雒陽以友謙故人置酒於第莊宗諸弟在席時友謙賜姓名繼麟坐在永王重霸之上酒酣漢賓以大觥奉友謙曰公𨿽名位髙坐於皇弟之上非宜也僕與公俱在梁朝以宗姓相厚自公入朝三發軍函候問略無報復忽於卑位不已甚乎元行欽恐其紛然乃解之曰素爲昆仲今讓兄何也明宗曰統軍亦須飲大器方止不數日友謙赤族周張永徳父穎爲安州防禦使性卞急峻部曲曹澄與不逞之徒數人同謀執穎而殺之遂奔於金陵及世宗徵淮南以永徳之故遣江南李景執澄等賜永徳俾甘心而戮之陳觀爲樞密直學士廣順二年十二月詔故靑州節度使霍彥威嫡孫緒爲弘文館校書郎侄承慶爲祕書省正字彥威子承訓累典郡符先是觀在承訓門下觀以霍氏門戶孤弱言之於相王峻峻爲之聞奏故有是授王峻爲樞密使時有趙崇勛者梁故租庸使�之侄見在陳州詔本州量給先系官趙�店宅以賜之從峻之請也峻幼事�頗得親愛至是嘗與中書言欲與�求贈官及立碑以報宿恩同列謂之曰趙張二族貪權擅利同傾梁室至今言者無不切齒若爲立碑贈官恐生物議峻乃止但奏請與趙崇勛店宅而已許遷爲單州刺史誤斷不合死罪其家詣闕致訟下開封府時陳觀知府素與遷不協深劾其事欲追遷對訟太祖以事猶可原但罷郡而已遷旣入朝詬陳觀謂王峻曰相公當政所與參議宜求賢徳如陳觀者爲儒無士行爲官多挾情苟知子細屠沽兒恥與爲侶況明公乎峻無以沮之又於卿監幕次醜言備至旣而嬰疾請歸天平而卒宋齊丘仕江南李景僞官至太傅中書令性倜儻不羇輕財好施頗爲其國人所重及世宗南徵吳人大懼時陳覺與李徵古皆齊丘門人因進說於景請退居後苑委國於齊丘景繇此銜之初吳人遣鍾謨奉表上世宗尋遣徳明復命於金陵徳明因說李景請割江北之地求加於我而陳覺李徵古等以徳明爲賣國請戮之景遂殺徳明及江南內附世宗放鍾謨南歸謨本徳明黨也思與復讎因言於景云齊丘當國危之際遣門人獻議欲因便以奪主位無人臣之禮景於是下僞制放齊丘歸九華山尋而幽死之陳覺李徵古�賜自盡南唐近事嚴求微時爲陽邑吏陽宰器之待以賓禮每曰卿當自愛他日極人臣之位吾不復見卿之貴幸以遺孤畱意期年嚴亟登公輔宰歿旣久其子理遺命候謁嚴門嚴贈擔石束帛而已其子慊懷而退嚴不甚顧密遣家人賫黃金數十斤伺於逆旅間謝之曰非陽宰之子乎相君使奉金以備行李又薦一官地宅僕馬畢爲之置其子他日及門致謝嚴曰聊以報尊府君平昔之遇耳一見後終身謝絕焉陸遊南唐書盧絳傳金陵城陷絳獨不降謀南據閩中過歙州怒刺史龔愼儀不出迎殺之而行已而卒降授冀州團練使遇龔愼儀兄子贊善大夫穎於朝詬絳曰是殺我叔父者執至殿陛訴冤詔屬吏樞密使曹彬言其才略可用願宥其死使自效太祖曰是貌類侯霸榮何可畱也斬於西市申屠令堅傳劉茂忠爲袁州刺史金陵破後主歸京師茂忠遂降入朝舟次淮口謁關吏稱袁州刺史吏擲刺於地曰此亡國之俘何刺史也叱令執杖庭參至京師授登州刺史關吏抵罪適編管登州茂忠見之曰乃汝耶卽日責拜謁兩衙必令植立庭下吏慚憤死十國春秋南漢薛用丕傳用丕大寶初爲禮部尙書與左丞鍾允章有舊好許彥眞之告變也後主命宦者與用丕雜治允章用丕揣宦者意告以必不免允章執用丕手泣曰天乎冤哉老夫今日猶杌上肉耳分爲讎人所烹但恨邕昌幼不知我冤俟其長公可爲我告之邕昌者允章二子名也彥眞聞之罵曰反賊欲使兒子報讎耶復入白後主允章實與二子共登壇潛有所禱並捕二子系獄誅之楚彭玕傳玕世爲廬陵人當唐末時天下阻兵以門籍爲胥吏有大志常怏怏不樂於吏事同曹多心厭之一日同曹吏李氏者私集儕屬燕飲而玕不之召自往赴之見十數輩已畢會而李不具饌玕知其忌己也陽遺席帽去行數里復來取帽見同曹吏飲自如遂含笑走嘆曰大丈夫當取富貴列鼎俎食何必狎此鼠輩而聚飲啜乎玕婦聞之曰請以箱奩資易酒饌以致報何如玕從之於是治供具盡召李氏坐中主客酒酣謂眾客曰玕不才不能從事諸君請自此決退耕�畝矣旣歸鄕裏有山名王嶺益破家鬻產冶鐵爲兵宰牛練楮爲甲冑與兄弟倡率義師以自衛鄕黨爲名得勇力無賴者五百餘人玕乃立偏裨設號令雄於一鄕會羣盜數千掠撫州時鎭南節度使鍾傳統江西八郡不能制而南城人危全諷兄弟亦起義師連玕並力攻之斬其賊帥眾盜遂奔潰傳聞之表全諷撫州刺史玕吉州刺史玕歸本州益廣城池務農訓兵尢禁博錢玕常切齒李氏至是陰令人博於其家盡誅其妻子數十人有裨將袁大虫等私語曰使君今位重皆吾輩力也而諸將竟無分祿之地柰何玕聞之因大雪伏甲幕下夜會諸將飲酒醉盡殺之其急睚�類如此何景山傳景山故唐進士少有文名入湖南爲王逵掌書記居恆輕周行逢爲人行逢恨之未有以發及據有潭州署景山益陽縣令俄因事縛而投之江曰汝常佐王逵今逵死且爲我告龍君勿復還也

恩讎部紀事三遼史西夏傳俗喜報讎有喪則不伐人負甲葉於背識之讎解用雞豬犬血和酒貯於髑髏中飲之乃誓曰若復報讎穀麥不收男女禿癩六畜死蛇入帳有力小不能復讎者集壯婦享以牛羊酒食趨讎家縱火焚其廬舍俗曰敵女兵不祥輒避去訴於官官擇舌辧气直之人爲和斷官聽其屈直殺人者納命價錢百二十千宋史陶�傳�嘗以書幹宰相李崧崧甚重其文時和凝亦爲相同奏爲著作佐郎集賢校理初崧從契丹以北髙祖入京師以崧第賜蘇逢吉而崧別有田宅在西京逢吉取之崧自北還因以宅券獻逢吉逢吉不悅而崧子弟數出怨言其後逢吉乃誘告崧與弟嶼嶬等下獄崧懼移病不出崧族子昉爲祕書郎嘗往候崧崧語昉曰邇來朝廷於我有何議昉曰無他聞惟陶給事往往於稠人中厚誣叔父崧嘆曰�自單州判官吾取爲集賢校理不數年擢掌誥命吾何負於陶氏子哉及崧遇禍昉嘗因公事詣��問昉識李侍中否昉斂�應曰遠從叔爾�曰李氏之禍�出力焉昉聞之汗出李濤傳涇帥張彥澤殺記室張式奪其妻式家人詣闕上訴晉祖以彥澤有軍功釋其罪濤伏合抗疏請置於法晉祖崩濤坐不赴臨停未幾起爲洛陽令遷屯田職方郎中中書舍人會契丹入汴彥澤領突騎入京城恣行殺害人皆爲濤危之濤詣其帳通剌謁見彥澤曰舍人懼乎濤曰今日之懼亦猶足下昔年之懼也向使先皇聽僕言寧有今日之事彥澤大笑命酒對酌濤神色自若夢溪筆談王延政據建州命大將章某守建州城嘗遣部將刺事於軍前後期當斬惜其材未有以處歸語其妻其妻連氏有賢智私使人謂部將曰汝法當死急逃乃免與之銀數十兩曰竟行無顧家也部將得以潛去投江南李主以隸查文徽麾下文徽攻延政部將適主是役城將陷先諭城中能全連氏一門者有重賞連氏使人謂之曰建民無罪將軍幸赦之妾夫婦罪當死不敢圖生若將軍不釋建民妾願先百姓死誓不獨生也詞气感慨發於至誠不得已爲之戢兵而入一城獲全至今連氏爲建安大官至卿相者接踵皆連氏之後也又李景使大將胡則守江州江南國下曹翰以兵圍之三年城堅不可破一日怒一饔人鱠魚不精欲殺之其妻遽止之曰士卒守城累年矣暴骨滿地柰何以一食殺士卒耶則乃捨之此卒夜縋城走投曹翰具言城中虛實先是城西南依崄素不設備卒乃引王師自西南攻之是夜城陷胡則一門無遺類二人者其爲徳一也何其報效之不同耶宋史樊知古傳知古父潛事李景知古嘗舉進士不第遂謀北歸以求進用金陵平擢拜侍禦史令乘傳按行江南諸州詢訪利病復命知江東南路轉運使數日攺授江南轉運使豫章洪氏嘗掌升州榷酤逋鐵錢數百萬至是知古挾微時常辱於洪氏責償銅錢以快意趙普傳初太祖側微普從之遊旣有天下普屢以微時所不足者言之太祖豁達謂普曰若塵埃中可識天子宰相則人皆物色之矣自是不復言魏仁浦傳仁浦性寬厚接士大夫有禮務以徳報怨漢幹佑中有鄭元昭者開封浚儀人爲安邑解縣兩池榷鹽使遷解州刺史會詔以仁浦婦翁李溫玉爲榷鹽使管兩池元昭不得專其利仁溥方爲樞密院主事元昭意仁浦必庇溫玉會李守眞以河中叛溫玉子在城中元昭卽系溫玉以變聞時周祖總樞務知其有間置而不問顯徳中仁浦爲樞密使元昭不自安及代歸闕道洛都以情告仁浦弟仁滌仁滌曰公第去可無憂我兄素寬仁有度𨿽公事不欲傷於人豈念私隙乎元昭至京師仁浦果不介意白周祖授元昭慶州刺史漢隱帝寵作坊使賈延徽延徽與仁浦並居欲並其第屢譖仁浦幾至不測及周祖入汴有擒延徽授仁浦者仁浦謝曰因兵戈以報怨不忍爲也力保全之當時稱其長者張藏英傳藏英涿州範陽人唐末舉族爲賊孫居道所害藏英年十七僅以身免後逢居道於豳州市引佩刀刺之不死爲吏所執節帥趙徳鈞壯之釋而不問以補牙職藏英後聞居道避地關南乃求爲關南都巡檢使至則微服鐵撾匿居道捨側伺其出擊之僕於地嚙其耳啖之遂禽歸設父母位陳酒肴縛居道於前號泣鞭之臠其肉經三日刳其心以祭卽詣官首服官爲上請而釋之燕薊間目爲報讎張孝子範廷召傳廷召冀州棗彊人父鐸爲裏中惡少年所害廷召年十八手刃父讎剖取其心以祭父墓張永徳傳太祖卽位授武勝軍節度富民髙進者豪橫莫能禁永徳乃發其姦置於法進潛詣闕誣永徳緣險固置十餘寨圖爲不軌太祖命樞密都承旨曹翰領騎兵察之詰其寨所進曰張侍中誅我宗黨殆盡希中以法報私忿爾翰以進授永徳永徳遽解縛就市笞而釋之時稱其長者曹光實傳光實雅州百丈人父疇爲蜀靜南軍使控扼邛崍以捍蠻夷光實少武勇有膽气輕財好施不事細行意豁如也疇卒光實嗣職遷永平軍節度管內捕盜遊奕使幹徳中太祖命王全斌等平蜀俄而盜賊羣起夷人張忠樂者嘗羣行攻劫且憾光實殺其徒黨率眾數千中夜掩至環其居鼓噪並進光實負其母揮戈突圍以出賊眾辟易不敢近賊殺其族三百餘口又發冢墓毀其棺槨光實詣全斌具以事白誓雪冤憤時蜀中諸郡未下乃圖雅州地形要害兼陳用兵攻取之策請官軍先下之全斌壯其志令率兵先導果克其城獲忠樂而甘心焉全斌乃署光實爲義軍都指揮使殘寇猶據沈黎光實以所部盡平之遂以光實知黎雅二州兼都巡檢使安集勞來蠻夷懷之馬仁瑀傳仁瑀入宋歷官龍捷左廂都指揮使領嶽州防禦使移領漢州王維勛以后族驕恣淩蔑將帥人皆引避獨仁瑀詞气不相下嘗攘臂欲毆之會帝將講武郊外遂欲相圖各勒所部兵私市白梃太祖密知之詔罷講武出仁瑀爲密州防禦使李璘傳璘瀛州河間人晉開運末契丹犯邊有陳友者乘亂殺璘父及家屬三人幹徳初璘隸殿前散祇候友爲軍小校相遇於京師寶積坊北璘手刃殺友而不遁去自言復父讎案鞫得實太祖壯而釋之雍熙中又有京兆鄠縣民甄婆兒母劉與同里人董知政忿競知政擊殺劉氏婆兒始十歲妺方𦇤褓托鄰人張氏乳養婆兒避讎徙居赦村後數年稍長大念母爲知政所殺又念其妹寄張氏與兄課兒同詣張氏求見妹張氏拒之不得見婆兒憤怒悲泣謂兄曰我母爲人所殺妹流寄他姓大讎不報何用生爲時方寒食具酒饌詣母墳慟哭歸取條桑斧置袖中往尋知政知政方與小兒戲婆兒出其後以斧斫其腦殺之有司以事上請太祖嘉其能復母讎特貸焉靑箱雜記龔�邵武人先仕江南歸朝爲侍禦史嘗憤叛臣盧絳殺其叔愼儀又害其家後絳來陛見舞蹈次�遽前以笏擊而踣之太祖驚問其故�曰臣爲叔父復讎非有他也因俯伏頓首請罪極言絳狼子野心不可畜太祖卽下令誅絳而赦�宋史曹彬傳彬北徵之失律也趙昌言表請行軍法及昌言自延安還被劾不得入見彬爲請於上乃許朝謁髙錫傳錫爲屯田員外郎幹徳初賜緋太宗尹京石熙載在幕中錫弟銑應進士舉於熙載望首薦銑辭藝淺薄熙載不許錫深銜之數於帝前言熙載裨贊無狀帝具以語太宗且曰當爲汝擇人代之太宗曰熙載勤於乃職聞髙錫嘗求薦其弟熙載拒之慮爲錫所構帝大悟𨿽怒之未有以發會使淸州私受節帥郭崇賂遺又嘗致書灃州刺史爲僧求紫衣爲人所告事下禦史府核實責貶萊州司馬文苑傳髙�字子奇開封雍丘人後唐淸泰中舉進士同輩紿之曰何不從裴僕射求知乎時裴�以左僕射致仕後進無至其門者�性純朴信其言以文贄於�明年禮部侍郎馬裔孫知貢舉乃�門下生也�以�語之遂擢乙科雷徳驤傳徳驤子有鄰開寶中舉進士不第其父旣竄靈武意宰相趙普擠抑之時堂後吏胡贊李可度或稱其請托受賕而祕書丞王洞與徳驤同年登第有鄰每造謁洞洞多以家事委之一日洞令有鄰市白金半錠因曰此令吾子知要與胡將軍蓋謂贊也時又有招應攝官三任詳由全者許投牒有司卽得召試錄用有鄰素與前攝上蔡主簿劉偉交遊知偉𨿽嘗三攝而一任失其解由偉造僞印令其兄前進士侁書寫之因是得試遇銓遂具章告其事並下禦史府按鞫有鄰出入贊家說其事多實獄具偉坐棄市洞等並決杖除名贊可度仍籍其家有鄰授祕書省正字賜公服靴笏銀鞍勒馬絹百匹自是累上疏密告人陰事俄被病白晝見偉入室以杖箠其背有鄰號呼聞於外數日而死賜徳驤錢十萬以給喪事吳廷祚傳廷祚子元載知秦州州民李益者爲長道縣酒務官家饒於財僮奴數千指恣橫持郡吏短長長吏而下皆畏之民負息錢者數百家郡爲督理如公家租調獨推官馮伉不從益遣奴數輩伺伉按行市中拽之下馬因毀辱之先是益厚賂朝中權貴爲庇護故累年不攺及伉屢表其事又爲邸吏所匿不得達後因市馬譯者附表以聞譯因入見上其表帝大怒詔元載逮捕之詔書未至京師權貴已報益益懼亡命元載以聞帝愈怒詔州郡物色急捕之獲於河中府民郝氏家鞫於禦史府具得其狀斬之盡沒其家益子仕衡先舉進士任光祿寺丞詔除籍終身不齒益之伏法民皆飯僧相慶淳化二年加領富州刺史俄徙知成都府王小波亂元載不能捕滅受代歸闕而成都不守時李仕衡通判華州常銜元載因事殺其父伺元載至闕遣人閱行裝收其關市之稅元載拒之仕衡抗章疏其罪坐責郢州團練副使張齊賢傳齊賢少時家貧父死無以爲葬南河縣吏爲辦其事齊賢深徳之事以兄禮𨿽貴不替也仲兄昭度嘗授齊賢經及卒表贈光祿寺丞又嘗依太子少師李肅家肅死爲營葬事歲時祭之趙普嘗薦齊賢於太宗未用普卽其前列事以謂陛下若進齊賢則齊賢他日感恩更過於此上大悅遂大用張平傳雍熙四年曆鹽鐵使初在彭門日郡吏有侮平者數輩後悉被罪配京窯務平子從式適董其役見之以語平平召至第爲設酒饌勞之曰公等不幸偶罹斯患愼勿以前爲念給以緡錢且戒從式善視之未幾遇赦得原時人稱其寬厚郭贄傳贄初文賦有聲邑人同在籍中者忌之潛加構毀自是連上不中選洎贄再知貢舉邑人以明經充薦詔下日悔泣而去贄聞之命其所親召還慰諭俾就舉遂預薦中第劉謙傳謙博州堂邑人父仁罕宋初遷許州龍衛副指揮使會王師徵廣南爲前鋒還攺同州都校卒謙少感慨不拘小節而詣嶺表省父仁罕資以金帛令北歸行商還堂邑舊墅嘗爲鄕裏惡少所辱謙不勝怒毆死之亡命京師遂應募從軍補衛士歷官殿前都指揮使領保靜軍節度呂端傳端祖兗嘗事滄州節度劉守文爲判官守文之亂兗舉族被害時父琦方幼同郡趙玉冒鋒刃紿監者曰此予之弟非呂氏子遂得免玉子文度爲耀帥文度孫紹宗十餘歲端視如己子表薦賜出身曹利用傳孫繼鄴字元嗣其先金陵人祖謙事李�爲長劍都指揮使南伐閩援兵不至戰死父承睿時爲小校憤將兵者不如期致其父沒乃刺殺之亡去轉徙淮楚間久之入京師以策上太宗授左班殿直終左藏庫使寇準傳幹興元年再貶雷州司戶參軍初丁謂出準門至參政事準甚謹嘗會食中書羹污準須謂起徐拂之準笑曰參政國之大臣乃爲官長拂須耶謂甚愧之由是傾構日深及準貶謂亦南竄道雷州準遣人以一蒸羊逆境上謂欲見準準拒絕之聞家僮謀欲報讎者乃杜門使縱博毋得出伺謂行遠乃罷五總志寇萊公貶雷州楊文公在西掖旣得詞頭有請於丁晉公公曰春秋無將漢法不道皆其罪也楊深不平之及晉公去位楊尙書制爲責詞曰無將之戒深著於魯經不道之誅難逃於漢法一時快之李至傳至生七歲而孤鞠於飛龍使李知審家性吝嗇及貴卽逐其養子以利其貲知審因至亦至右金吾衛大將軍陳執中傳執中爲右正言曹利用�盧士倫除福建運使憚遠不行利用爲請乃攺京東執中嘗劾奏之利用挾私忿出執中知漢陽軍邢昺傳昺曹州濟陰人咸平中王欽若知貢舉有告其受舉人賄賂者下禦史臺鞫得狀欽若自訴詔昺與邊肅母賓古閻承翰就太常寺覆推昺力辯欽若而洪諶抵罪欽若以是徳之昺之厚被寵顧欽若與有功焉張知白傳知白參知政事時王欽若爲相知白論議多相失因稱疾辭位罷爲刑部侍郎翰林侍讀學士知大名府及欽若分司南京宰相丁謂素惡欽若從知白南京畱守意其報怨旣至待欽若加厚謂怒復徙知白亳州劉筠傳筠官龍圖閣直學士卒一子早卒田盧沒官包拯少時頗爲筠所知及拯顯奏其族子爲後又請還所沒田廬云王旦傳旦中書有事送樞密院違詔格寇準在密院以事上聞旦被責第拜謝堂吏皆見罰不逾月密院有事送中書亦違詔格堂吏欣然呈旦旦令送還密院準大慚見旦曰同年甚得許大度量旦不答刑法志復讎後世無法仁宗時單州民劉玉父爲王徳毆死徳更赦玉私殺徳以復父讎帝義之決杖編管馮京傳始京鄕居受恩通判南宮成迨貴以郊恩官其子王超傳超子徳用狀貌雄毅面黑頸以下白�人皆異之言者論徳用貌類藝祖禦史中丞孔道輔繼言之且謂徳用得士心不宜久典機密遂罷爲武寧軍節度使徐州大都督府長史徙知曹州或謂徳用曰孔中丞害公今死矣徳用曰中丞言官豈害我者朝廷亡一忠臣可惜也司馬光傳光爲館閣校勘同知禮院加集賢校理從龐籍辟通判並州麟州屈野河西多良田夏人蠶食其地爲河東患籍命光按視光建築二堡以制夏人募民耕之耕者眾則糴賤亦可漸紓河東貴糴遠輸之憂籍從其策而麟將郭恩勇且狂引兵夜渡河不設備沒於敵籍得罪去光三上書自引咎不報籍沒光升堂拜其妻如母撫其子如昆弟時人賢之過庭錄種世衡倅鳳翔以贓編置髙州文正知其才奏授武職帥陜提拔爲多忠宣爲慶帥種子詁爲環守執屬羌爲盜奏流南方羌過慶聲冤忠宣爲按驗果非盜釋之時介甫當柄詁乘時訴忠宣挾情變獄對獄寧州事皆無狀忠宣謫守信陽家府自洺之恩平簿免歸終光祿喪時年三十七怡然無干祿意永嘉夫人謂曰人爲親求官者多矣爾親老家貧旣有一命安得置而勿問耶先子承志調原之曹掾僦寓長安於提舉劉韐客次見緋衣老出廳事後注視先子曰公範忠宣後乎先子愕然不知爲誰應曰是也老曰見公頤頷音聲類丞相耳先子竊問其姓名老曰吾乃史師也舊供事忠宣拜尊丈於公家契甚厚委曲問行藏先子具以告相揖而去先子之任種忠憲克西夏帥京原辟史爲客一日史從種郡圃正己堂習射種曰以先祖才業只終皇城使某何人叨冒乃爾然子孫繼承至今不敢忘範文正之徳中間以家叔事頗難見渠子弟欲訪其後少報先徳未得其人也史具言長安邂逅先子曲折種卽顓使具書邀至軍前議事一見甚喜張宴酒酣謂先子曰先祖荷文正不殺之恩先子曰蓋未聞也種曰公爲範氏子獨不知此乎先子曰先公以公議舉人非謂私恩未嘗語家人也安得知之種益欽嘆曰眞有家風也厚贈先子歸曰此有警當屈賢者席威平之役召先子從行奏功特攺秩旋勞累遷升四十一歲已爲員外郎皆種吹噓之力也戊辰正旦侍坐同叔兄晚膳先子言窮達有命不可妄求因及此謹退而記之王濟傳濟字巨川其先眞定人祖卿有詞辧趙王鎔召置幕府鎔政衰卿懼禍避地深州饒陽遂爲縣人濟少時深州刺史念金鎖一見器之且托後於濟金鎖沒濟撫其孤援置祿仕素與內臣裴愈有隙愈坐事上怒甚命憲府鞫之濟適知雜事力爲辧理遂獲輕典司馬池傳池知河中府徙同州又徙杭州池性質易不飾廚傳剸匕非所長又不知吳俗以是謗譏聞朝廷轉運使江鈞張從革劾池決事不當十餘條及稽畱徳音降知徳州初轉運使旣奏池會吏有盜官銀器械州獄自陳爲鈞掌私廚出所賣過半又越州通判載私物盜稅乃從革之姻遣人私請或謂池可舉劾以報讎池曰吾不爲也人稱其長者厚徳錄楊侍郎偕知審官院元昊乞和而不稱臣偕上言以謂連年出師國力日以蹙莫如以書遺之徐圖誅滅之計諫官歐陽修蔡襄連章劾奏偕職爲從官不思爲國討賊而助元昊不臣之請罪當誅偕不自安求知越州道攺知杭而襄謁告迎親杭而輕遊裏市或謂曰何不以言於朝偕曰襄嘗以公事詆我我豈可以私報也石林燕語王武恭自樞密使謫知隨州孔道輔所論也道輔死或有告武恭害公者死矣武恭愀然出曰可惜朝廷又喪一直臣文潞公爲唐質肅所擊罷宰相質肅亦坐貶嶺外至和間稍牽復爲江東轉運使會潞公復入相因言唐某疏臣事固多中初貶已重而久未得顯擢願得復召還仁宗不欲止命遷官除河東宋史宋庠傳沈邈嘗爲京東轉運使數以事侵庠及庠在洛邈子監曲院因出借縣人負物杖之道死實以他疾而邈子爲府屬所惡欲痛治之以法庠獨不肯曰是安足罪也人以此益稱其長者楊燧傳燧開封人善騎射應募隸軍籍從徵貝州穴城以入賊平功第一歷寧遠軍節度殿前副都指揮使卒贈侍中謚曰莊敏燧初穴貝州城時爲叛兵所傷同行卒劉順救之得免及貴順已死訪卹其家甚至故人妻子貧不能活者一切收養之人推其義羅拯傳拯官天章閣待制徙知永興軍靑�秦三州卒年六十五拯性和柔不與人較曲直爲發運使時與副皮公�不協公�徙他道禦史劾其貸官錢拯力爲辯理錢公輔爲諫官嘗論拯短而公輔姻黨多在拯部內往往薦進之或譏以徳報怨拯曰同僚不協所見異也諫官所言職也又何怨乎時論服其長者李淸臣傳淸臣爲人寬宏不忮害嘗爲舒亶所劾及在尙書亶以贓抵罪獨申救之曰亶言無狀然謂之贓則不可再爲姚�所駁當紹聖議貶或激使甘心淸臣爲之言曰�以職事所見或不同豈應以臣故而加重帝悟薄�罪揮麈餘話元丰末章子厚爲門下侍郎以本官知汝州時錢穆父爲中書舍人行告詞云鞅鞅非少主之臣悻悻無大臣之操子厚固怨之矣元佑間穆父在翰苑詔書中有不容羣枉規欲動搖以指子厚尢以切齒紹聖初子厚入相例遭斥逐穆父旣出國門蔡元度餞別因誦其前聯云公知子厚不可撩撥何故詆之如是穆父愀然曰鬼劈口矣元度曰後來代言之際何故又及之穆父笑曰那鬼又來劈一劈了去宋史神宗本紀元丰元年十二月丙辰詔靑州民王贇以復父讎免死刺配鄰州刑法志元丰元年靑州民王贇父爲人毆死贇幼未能復讎幾冠刺讎斷支首祭父墓自首論當斬帝以殺讎祭父又自歸罪其情可矜詔貸死刺配鄰州王陶傳陶爲禦史中丞以韓琦不押文徳常朝班奏劾之陶始受知琦驟加獎拔帝初臨禦頗不悅執政之專陶料必易置大臣欲自規重位故視琦如讎力攻之琦閉門待罪帝以陶爲侍讀學士知蔡州初陶微時苦貧寓京師教小學其友姜愚气豪樂施一日大雪念陶奉母寒餒荷一鋪�雪行二十里訪之陶母子凍坐日髙無炊煙愚亟出解所衣錦裘質錢買酒肉薪炭與附火飲食又捐數百千爲之娶陶旣貴尹洛愚老而喪明自衛州新鄕往謁之意陶必念舊哀己陶對之邈然但出尊酒而已愚大失望歸而病死聞者益薄陶之爲人王存傳存爲樞密直學士攺兵部尙書轉戶部神宗崩哲宗立永裕陵財費不逾時告備宰相乘間復徙之兵部蔡確以詩怨訕存與範純仁欲薄其罪確再貶新州存亦罷以端明殿學士知蔡州始存之徙兵部確力也至是爲確罷士大夫善其能捐怨聞見前錄章惇之妻嘗勸惇無修怨惇作相專務報復首起朋黨之禍惇妻死惇悼念不堪陳瑩中見惇容甚衰謂惇曰公與其無益悲傷曷若念夫人平生之言蓋譏惇之報怨也範純仁傳純仁爲成都路轉運使以新法不便戒州縣未得遽行安石怒純仁沮格因讒者遣使欲捃摭私事不能得使者以他事鞭傷傳言者屬官喜謂純仁曰此一事足以塞其謗請聞於朝純仁旣不奏使者之過亦不折言者之非後竟坐失察僚佐燕遊左遷知和州純仁爲天章閣待制兼侍講除給事中初種古因誣純仁停任至是純仁薦爲永興軍路鈐轄又薦知隰州每自咎曰先人與種氏上世有契義純仁不肖爲其子孫所訟寧論曲直哉純仁以觀文殿大學士知陳州初哲宗嘗言貶謫之人殆似永廢純仁前賀曰陛下念及此堯舜用心也旣而呂大防等竄嶺表會明堂肆赦章惇先期言此數十人當終身勿徙純仁聞而憂憤上疏申理之忤惇意詆爲同罪落職知隨州明年又貶武安軍節度副使永州安置時疾失明聞命怡然就道或謂近名純仁曰七十之年兩目俱喪萬里之行豈其欲哉但區區之愛君有懷不盡若避好名之嫌則無爲善之路矣每戒子弟毋得小有不平聞諸子怨章惇純仁必怒止之江行赴貶所舟覆純仁出衣盡濕顧諸子曰此豈章惇爲之哉旣至永韓維責均州其子訴維執政日與司馬光不合得免行純仁之子欲以純仁與光議役法不同爲請純仁曰吾用君實薦以至宰相昔同朝論事不合則可汝輩以爲今日之言則不可也有愧心而生者不若無愧心而死其子乃止彭汝礪傳汝礪爲中書舍人會知漢陽軍吳處厚得蔡確安州詩上之傅會解釋以爲怨謗諫官交章請治之又造爲危言以激怒宣仁後欲置之法汝礪曰此羅織之漸也數以白執政不能救遂上疏論列不聽方居家待罪得確謫命除目艸詞曰我不出誰任其責者卽入省封還除目辧論愈切諫官指汝礪爲朋黨宣仁後曰汝礪豈黨確者亦爲朝廷論事爾及確貶新州又須汝礪艸詞遂落職知徐州初汝礪在臺時論呂嘉問事與確異趣徙外十年確爲有力後治嘉問它獄以不阿執政坐奪二官至是又爲確得罪人以此益賢之揮麈餘話章兪者郇公之族子早歲不自拘檢妻之母楊氏少而寡兪與之通已而有娠生子初產之時楊氏欲不舉楊氏母勉令畱之以一合貯水緘置其內遣人持以還兪兪得之云此兒五行甚佳將大吾門雇乳者謹視之旣長登第始與東坡先生締交後送其出守湖州詩首云方丈仙人出渺茫髙情猶愛水雲鄕以爲譏己由是怨之其子入政府兪尙無恙嘗犯法以年八十勿論事見神宗實錄紹聖相天下坡渡海蓋修報也所謂燕國夫人墓獨處而無祔者卽楊氏也宋史聶昌傳昌字賁遠撫州臨川人始由太學上捨釋褐爲相州教授歷官戶部尙書領開封府昌爲人�雋喜周人之急然恩怨大明睚�必報王黼之死昌實遣客刺之棄屍道旁遂附耿南仲取顯位左右其說以誤國卒至禍變而身亦不免焉揮麈餘話曾文肅初與蔡元長兄弟皆臨川王氏之親黨後來位勢旣隆遂爲讎敵崇寧初文肅爲元長攘其相位文肅以觀文守南徐時元度帥維揚赴鎭過郡元度開燕甚勤自爲口號云並居二府同事三朝悵契闊於當年喜逢迎於斯地又云對掌紫樞參大政同扶赫日上中天謬爲恭敬如是而中實不然已而興獄文肅遂遷衡陽宋史範致虛傳致虛爲刑部尙書提舉南京鴻慶宮初致虛在講議司延康殿學士劉昺嘗乘蔡京怒擠之後王采坐妖言系獄事連昺論死致虛爭之昺得減竄士論賢之揮麈餘話李處邁邯鄲之孫政和初以直祕閣知相州外甥張澄如瑩繇宗女夫爲承節郎侍行掌紮牘之寄時聶賁遠山爲郡博士王將明甫爲決曹掾如瑩處甥館旣與二公往還且周旋甚至悉皆懷感王聶同年生也始甚歡而聶於樂籍中有所屬意王亦�之每戒不令前聶恨之因而遂成讎怨其後甫攺名黼爲相薦如瑩易文階除樞密院編修已而更秩爲郎聶後以蔡元長稱其剛方有立薦之攺名昌擢侍從黼大用事貶聶散官安置衡州益銜黼矣靖康時事大變召登政府黼之誅死聶有力焉而聶亦以是歲出使至絳州被害黼初敗如瑩蹤迹頗危賴聶之回互竟無它南渡之後出入中外驟登要途至端明殿學士宣奉大夫拜慶遠軍節目以終四十三年無一日居閒中興以來如瑩一人而已詹大和堅老來京師省試罷坐微累下大理時李傳正端初爲少卿初入之時堅老哀鳴曰某遠方舉人不幸抵此祈公憐之端初怒操俚談詬曰子嘴尖如此誠姦人也因困辱之已而榜出奏名所犯旣輕在法應釋得以無事自此各不相聞後十餘年端初爲淮南路轉運副使旣及瓜堅老自郎官出爲代端初因忘之而堅老心未能平也相見各敍昧生平而已旣再見端初頗省其面目猶不記首事因曰郎中若有素者豈嘗邂逅朝路中邪風采堂堂非曩日比也堅老答曰風采堂堂固非某所自見但不知比往時嘴不尖否端初愧怍而寤宋史王黼傳黼爲三公位元宰尋命致仕欽宗受禪金兵入汴不俟命載其孥以東詔貶爲崇信軍節度副使籍其家吳敏李綱請誅黼事下開封尹聶山山方挾宿怨遣武士躡及於雍丘南輔固村戕之民家取其首以獻帝以初卽位難於誅大臣托言爲盜所殺嶽飛傳飛爲秉義郎康王卽位飛上書數千言以越職奪官歸詣河北招討使張所所待以國士借補修武郎充中軍統領所問曰汝能敵幾何飛曰勇不足恃用兵在先定謀欒技曳柴以敗荊莫敖采樵以致絞皆謀定也所矍然曰君殆非行伍中人飛因說之曰國家都汴恃河北以爲固苟馮據要衝峙列重鎭一城受圍則諸城或撓或救金人不能窺河南而京師根本之地固矣招撫誠能提兵壓境飛惟命是從所大喜借補武經郎命從王彥渡河至新鄕金兵盛彥不敢進飛獨引所部鏖戰奪其纛而舞諸軍爭奮遂拔新鄕翌日戰侯兆川身被十餘創士皆死戰又敗之夜屯石門山下或傳金兵復至一軍皆驚飛堅臥不動金兵卒不來食盡走彥壁乞糧彥不許飛引兵益北戰於太行山擒金將拓拔耶烏居數日復遇敵飛單騎持丈八鐵槍刺殺黑風大王敵眾敗走飛自知與彥有隙復歸宗澤張所死飛感舊恩鞠其子宗本奏以官曲端傳王庶爲龍圖閣待制節制陜西六路軍馬端爲吉州團練使充節制司都統制端雅不欲屬庶金諜知端庶不協並兵攻鄜延時端盡統涇原精兵駐淳化庶日移文趣其進又遣使臣進士十數輩往說端端不聽庶知事急又遣屬官魚濤督師端陽許而實無行意乃引兵與玠會襄樂金攻延安急庶收散亡往援溫州觀察使知鳳翔府王將所部發興元比庶至甘泉而延安已陷庶無所歸以軍付自將百騎與官屬赴襄樂勞軍庶猶以節制望端欲倚以自副端彌不平欲卽軍中殺庶奪其兵夜走寧州見陜西撫諭使謝亮說之曰延安五路襟喉今已失之春秋大夫出疆得以專之請誅庶歸報亮曰使事有指今以人臣擅誅於外是跋扈也公爲則自爲端意阻復歸軍明日庶見端爲言己自劾待罪端拘縻其官屬奪其節制使印庶乃得去三年遷康州防禦使涇原路經略安撫使時延安新破端不欲去涇原乃以知涇州郭浩權鄜延經略司公事自謝亮歸朝廷聞端欲斬王庶疑有叛意以禦營司提舉召端端疑不行議者喧言端反端無以自明會張浚宣撫川陜入辧以百口明端不反浚自收攬英傑以端在陜西屢與敵角欲仗其威聲然未測端意四年金人攻環慶端遣吳玠等拒彭原店端自將屯宜祿玠先勝旣而金軍復振玠小卻端退屯涇州金乘勝焚邠州而去玠怨端不爲援端謂玠前軍已敗不得不據險以防衝突乃劾玠違節制是秋兀朮窺江淮浚議出師以撓其勢端曰平原廣野賊便於衝突而我軍未嘗習水戰金人新造之勢難與爭鋒宜訓兵秣馬保疆而已俟十年乃可端旣與浚異浚積前疑竟以彭原事罷端兵柄與祠再謫海州團練使萬安州安置是年浚爲富平軍敗涇原軍馬出力最多皆緣前帥曲端訓練有方敍端左武大夫興州居住浚欲復用端玠與端有憾言曲端再起必不利於張公王庶又從而間之浚入其說亦畏端難制端嘗作詩題柱曰不向關中興事業卻來江上泛漁舟庶告浚謂其指斥乘輿於是送端恭州獄武臣康隨者嘗忤端鞭其背隨恨端入骨浚以隨提點夔路刑獄端聞之曰吾其死矣呼天者數聲端有馬名鐵象日馳四百里至是連呼鐵象可惜者又數聲乃赴逮旣至隨令獄史縶維之糊其口脇之以火端漧渴求飲予之酒九竅流血而死年四十一西士大夫莫不惜之萬俟傳除湖北轉運判官攺提點湖北刑獄嶽飛宣撫荊湖遇不以禮憾之入覲調湖南轉運判官陛辭希秦檜意譖飛於朝畱爲監察禦史擢右正言時檜謀收諸將兵權力助之言諸大將起行伍知利不知義畏死不畏法髙官大職子女玉帛已極其欲盍示以逗𨖻之罰敗亡之誅不用命之戮使知所懼張俊歸自楚州與檜合謀擠飛令劾飛對將佐言山陽不可守命中丞何鑄治飛獄鑄明其無辜檜怒以代治遂誣飛與其子云致書張憲令虛申警報以動朝廷及令憲措置使還飛軍獄不成又誣以淮西逗𨖻之事飛父子與憲俱死天下冤之王徳傳建炎三年春遷前軍統領會苗劉走閩中詔徳追擊隸韓世忠徳欲自致功名而世忠必欲徳爲之使遣親將陳彥章邀徳於信州彥章拔佩刀擊徳徳殺彥章屍諸市徳至浦城斬苗瑀擒馬柔古送行在世忠訟其擅殺下臺獄侍禦史趙鼎按徳當死帝命特原之編管郴州時光世屯九江卽以便宜復徳前軍統制平信州妖賊王念經詔還舊秩加武顯大夫榮州刺史四年光世鎭京口以徳爲都統制紹興三年光世宣撫江淮當移屯建康命韓世忠代之徳從數十騎自京口逆世忠度將及麾下徒步立道左抗言曰擅殺陳彥章王徳迎馬頭請死世忠下馬握其手曰知公好漢鄕來纖介不足置懷乃設酒盡歡而別呂頤浩傳頤浩有膽略善鞍馬弓劍當國步艱難之際人倚之爲重自江東再相胡安國以書勸其法韓忠獻以至公無我爲先報復恩讎爲戒頤浩不能用胡舜陟傳舜陟爲廣西經略以知邕州兪儋有贓爲運副呂源所按事連舜陟提舉太平觀先是舜陟與源有隙舜陟因討柳賊劾源沮軍事源以書抵秦檜訟舜陟受金盜馬非訕朝政檜素惡舜陟入其說奏遣大理寺官袁楠燕仰之往推劾居兩旬辭不服死獄中劉子羽傳子羽坐富平之役與張浚俱罷尋爲言者所論責授單州團練副使泉州安置新除川陜宣撫副使吳玠始爲裨將未知名子羽獨奇之言於浚浚與語大悅使盡護諸將至是上疏論子羽之功請納節贖其罪詔聽子羽自便洪皓傳皓子遵知太平州前守周璪以嘗論遵聞遵來不俟合符馳去遵追餞至十里勞苦如平時曰君當官而行我何怨聞者以爲盛徳宋徳之傳徳之知閬州會吳曦變托跌足以避僞事平始赴閬擢本路提點刑獄制帥安丙奏徳之傲視君命不俟代者之來徑用觀察使印領事詔降一官攺潼川路轉運判官湖南路提刑攺湖北召爲兵部郎宮朝論有疑安丙意丞相史彌遠首以問徳之徳之對曰蜀無安丙朝廷無蜀矣人有大功實不敢以私嫌廢公議忤時相意遂罷安丙深感徳之嘗謂人曰丙不知正仲正仲知丙丙負正仲正仲不負丙請婚於徳之不許論者益稱徳之之賢齊東野語王宣子尙書母葬山陰獅子塢爲盜所發時宣子爲吏部員外郎其弟公衮待次烏江尉居鄕物色得之乃本村無賴�泗徳者所爲遂聞於官具服其罪止從徒斷黥隸他州公衮不勝悲憤時猶拘畱鈐轄司公衮遂誘守卒飲之以酒皆大醉因手斷賊首朝復提之自歸有司宣子亟以狀白堂納官以贖弟罪事下給捨議時楊椿元老爲給事張孝祥安國兼舍人書議狀曰復讎義也夫讎可復則天下之人將交讎而不止於是聖人爲法以制之當誅也吾爲爾誅之當刑也吾爲爾刑之以爾之讎麗吾之法於是凡爲人子而讎於父母者不敢復而惟法之聽何也法行則復讎之義在焉故也今夫佐公衮之母旣葬而暴其骨是僇屍也父母之讎孰大於是佐公衮得賊而輒殺之義也而莫之敢也以爲有法焉律曰發冢開棺者絞二子之母遺骸散逸於故藏之外則賊之死無疑矣賊誠死則二子之讎亦報此佐公衮所以不敢殺之於其始獲而必歸之吏也獄成而吏出之使賊陽陽出入閭巷與齊民等夫父母之讎不共戴天者也二子之始不敢殺也蓋不敢以私義故亂法今獄已成矣法不當死二子殺之罪也法當死而吏廢法則地下之辱沈痛�結終莫之伸爲之子者尙安得自比於人也哉佐有官守則公衮之殺是賊協於義而宜於法者也春秋之義復讎公衮起儒生尪羸如不勝衣當殺賊時奴隸皆驚走賊以死捍公衮得不死適耳且此賊掘冢至十數常敗而不死今又敗焉而又不死則其爲惡必侈於前公衮之殺之也豈特直王氏之冤而已哉椿等謂公衮復讎之義可嘉公衮殺掘家法應死之人爲無罪納官贖弟之請當不許故縱失刑有司之罰宜如律詔給捨議是其後公衮於乾道間爲敕令所刪定官一日登對孝宗顧問左右曰是非手斬發冢盜者乎意頗喜之未幾除左司公衮爲人�甚王龜齡嘗贈詩有云貌若尪羸中甚武者蓋紀實也宋史史浩傳浩喜薦才人嘗擬陳之茂進職與郡上知之茂嘗毀浩曰卿豈以徳報怨耶浩曰臣不知有怨若以爲怨而以徳報之是有心也莫濟狀玊十朋行事詆浩尢甚浩薦濟掌內制上曰濟非議卿者乎浩曰臣不敢以私害公遂除中書舍人兼直學士院待之如初名臣言行錄外集陳亮字同父婺州人天資異常俯視一世常以經綸天下自任壯歲應鄕舉推爲然之選繼而補太學博士弟子員其生平議論以虜讎未雪爲國大恥六詣天闕上書皆主於恢復故及第後謝恩詩有復讎自是平生志勿謂儒臣鬢蒼之句其稟性忠誼至老彌篤云宋史李好義傳開禧初韓冑開邊吳曦主師好義爲興州正將數請出精兵襲金人曦蓄異謀不納未幾關外四州俱陷金人長驅入散關曦受金人說以蜀叛好義自靑坊聞變亟歸與其兄對哭謀誅之立長史安丙以主事曦旣誅好義集於丙家王喜後至心懷邪謀欲刃好義丙力救解然日以殺好義爲心及好義守西和喜遣其死黨劉昌國聽節制好義與之酬酢歡飲達旦好義心腹暴痛洞瀉而昌國遁矣旣殮口鼻爪指皆靑黑居民莫不冤之號慟如私親摧鋒一軍幾至於變旣而昌國白日見好義持刃刺之驚怖僕地疽發而殂喜曦大將也貪淫狠愎誅曦之日不肯拜詔遣其徒入僞宮虜掠殆盡又取曦姬妾數人其後欲戕好義爲曦復讎丙不能止便宜處以節度使知興州劉正傳正爲觀文殿大學士初劉徳秀自重慶入朝未爲正所知謁正客範仲黼請爲言正曰此人若畱之班行朝廷必不靜乃除大理簿徳秀憾之至是爲諫議大夫論正四大罪褫職王邁傳邁知邵武軍鄭淸之再相以左司郎官召力辭以直祕閣提點廣東刑獄亦辭攺右侍郎官李宗勉常論邁然邁評近世宰輔至宗勉必曰賢相徐淸叟與邁有違言邁晚應詔謂淸叟有人望可用世服其公云趙汝談傳汝談篤於倫誼而忘讎怨禦史王益祥嘗劾之後汝談官其鄕益祥愧不敢見汝談乃數過之相得歡甚蕭雷龍傳雷龍字顯辰建昌新城人景定三年進士與同里人黃巡檢起兵時大兵四合雷龍度不可支與黃巡檢及麾下數人奔入閩未出境爲同安武人徐浚衝獲送縣權縣尹劉聖仲素與雷龍有怨殺之後聖仲北來泊舟小孤山有巨艦衝前建大旗書曰蕭知府兵繼見雷龍坐船上聖仲大呼有頃不見以驚死陳宜中傳宜中少爲縣學生其父爲吏受贓當黥宜中上書溫守魏克愚請貸之克愚以爲黠吏卒置之法其後宜中爲浙西提刑克愚郊迎宜中報禮不書銜亦云部下民陳某克愚皇恐不敢受袖而謝之宜中陽禮之而陰�其過無所得其後克愚發賈徳生冒借官木事忤似道廢罷居家宜中入乃極言克愚居鄕不法事似道令章鑑劾之貶嚴州克愚之死宜中擠之爲多癸辛雜識永嘉有蔡起莘嘗爲海上市舶徳佑之末朝廷嘗令本處部集舟�以爲防招之用其處有張曾二人頗黠健蔡委以爲部轄旣而本州點撞所部船有違闕卽欲置張於極刑蔡力爲祈禱事從減明年張宣使部舟欲入廣又以張不能應辦欲從軍法施行蔡又祈免之遂命部舟入廣以贖罪未幾�山之敗張盡有舟中所遺而歸覲驟至貴顯蔡旣歸溫遂遭北軍所擄家遂破焉因挈家欲入杭謁親故道由張家�偶懷張曾二部轄者居此今不知何如漫扣之酒家云此處止有張相公耳因同酒家往謁之張見蔡卽下拜稱爲恩府延之入中堂命兒女妻妾羅拜白曰我非此官人無今日矣爲造宅置田造酒營運遂成富人張卽今宣尉也名瑄同時繼蔡爲市舶者姓陳名壁天臺人有方元者世居上海因事至官陳遂槌折方手足棄之於沙岸後醫治復全革世後隸張萬下爲頭目因部糧船往泉南至臺竟值大風不行遂泊舟山下因取薪水登岸望數里外有聚屋扣之土人則云前上海陳市舶家也方生意疑爲向所見殺者卽攜酒往訪之陳出迎已忘其爲人扣所從來方以阻風告陳遂置酒酒半酣方笑曰市舶還記某否某卽向遭折手足方元也陳方愕然遜謝三鼓後方哨百人秉炬挾刃而來陳氏一家皆不得免焉此二事一爲報恩一爲復怨皆得之於天金史完顏阿里不孫傳上京宣撫使蒲察移剌都攺陜西行省參議官而伯徳胡土有異志宣撫使海奴不迎制使坐而受詔阿里不孫械系之頃之阿里不孫輒矯制大赦諸道眾乃稍安而請罪於朝初畱哥據廣寧知廣寧府事溫迪罕靑狗居蓋州妻子畱廣寧與伯徳胡土約爲兄弟靑狗兵隸阿里不孫內猜忌不協蒲察移剌都嘗奏靑狗無隸阿里不孫宣宗乃召靑狗靑狗不受詔阿里不孫殺之胡土乃怨阿里不孫旣而胡土率眾伐髙麗乃以兵戕殺阿里不孫權左都監納坦裕與監軍溫迪罕哥不靄謀誅胡土未敢發會上京畱守蒲察五斤遣副畱守夾谷愛答左右司員外撚獨魯詣裕計事裕以謀告二人二人許諾遂召胡土至帳中殺之李石傳石未貴人有慢之者及爲相其人以事見石惶恐石曰吾豈念舊惡者待之彌厚元史王玉汝傳玉汝鄆人少習吏事金末嚴實入據鄆署玉汝爲掾史中書令耶律楚材過東平奇之版授東平路奏差官戊戌以東平地分封諸勛貴裂而爲十各私其入與有司無相關玉汝曰若是則嚴公事業存者無幾矣夜靜哭於楚材帳後明日召問其故曰玉汝爲嚴公之使今嚴公之地分裂而不能救止無面目還報將死此荒寒之野是以哭耳楚材惻然良久使詣帝前陳訴玉汝進言曰嚴實以三十萬戶歸朝廷崎嶇兵間三棄其家室卒無異志今裂其土地析其人民非所以旌有功也帝嘉玉汝忠款且以其言爲直由是得不分史天澤傳天澤兄天倪爲武仙所害府僚王縉王守道追及天澤於燕曰變超倉猝部曲散走多在近郊公能回轡南行不招自至矣天澤毅然曰兄弟之讎義所當復𨿽死不避況未必死邪卽傾貲裝易甲仗南還行次滿城得士馬甚眾天澤攝行軍事輟�錄劉公復新爲上都畱守時有令史元子春者值公退食偶與同列據案判事以戲遂爲讎家發之公大怒責問罪狀枷項示眾及歸怒容未霽其夫人田氏問公何故不樂公語其故夫人曰此小節耳何足怒也卽令人呼元至請公爲脫其枷且勞以酒云此一杯與汝壓驚此一杯與汝慶喜男子大丈夫何所不至畱守之位何患不到元感謝而退不數年公卒而無子止一女適田直長直長遄卒女病雙瞽後元官湖廣參政迎夫人母子歸沒齒敬養不怠公乃廉訪使劉廷幹之從祖父也明外史胡大海傳大海爲江南行省參知政事鎭金華初嚴州旣下苗將蔣英劉震李福皆自桐廬來歸大海喜其驍勇畱置麾下至是三人者謀作亂震以大海遇已厚未忍發福曰舉大事寧顧私恩三人晨入分省署英攜鐵槌袖中陽請大海觀弩於八詠樓下大海出將上馬英遣其黨鍾矮子者跪馬前詐訴英過惡且曰蔣某欲殺我大海未及答反顧英英出槌中大海腦僕地遂殺之又殺大海子關住及郎中愷大掠城中叛奔吳其後李文忠攻杭州杭人執英以降太祖命誅英刺其血以祭大海郭子興傳子興破徐州徐帥彭大趙均用率餘眾奔濠大有智數子興與相厚而薄均用未幾大死均用專狠益甚挾子興攻盱眙泗州將害之太祖已取滁乃遣人說均用曰大王窮迫郭公開門延納徳至厚也大王不能報反聽細人言圖之自剪羽翼失豪傑心竊爲大王不取均用聞太祖兵甚盛心頗恐子興用是得免遜國正气紀梅殷傳殷尙髙皇長女寧國公主爲駙馬都尉燕王卽帝位殷不能平時見辭色甲申冬早朝小舟經竹橋都督譚深指揮趙曦令人擠殷下水奮舟駕其背而死時有瓦剌輝降虜也久屬殷幕下憤深曦害殷請於上割二人手足剖其心祭殷畢卽自經死葬殷墓側明外史張寧傳朝鮮讎殺毛憐詔寧偕都指揮武忠往解寧辭義慷慨而忠驍健張兩弓折之射雁一發墜朝鮮人大驚服兩人竟解其讎而還莘野纂聞希顏先生楊翥初與楊士奇不相善而家且貧意之所交惟以義相讓而士奇徳之迨入閣首以公薦入翰林尋拜禮部侍郎嵩陽雜識李空同與韓貫道艸疏極爲切直劉瑾切齒必欲置之死賴康滸西營救而脫後滸西得罪空同議論稍過嚴人作中山狼傳以詆之江南通誌範昌世字仁溥吳縣人登鄕薦授蕭縣令有治聲同鄕徐某戍南丹道經縣昌世憐其非辜令佯逸潛匿署中使訓蒙及升南昌慮徐失所乃爲娶妻籍其業爲居人生三子先後成進士長爲給事中次爲主事其季爲禦史以事過吳訪求昌世時已卒後偕兩兄詣其家拜奠久之昌世幼子至南京徐所娶婦尙存室中供昌世像每日必祭遂厚遺而歸賢奕編王莊毅公竑開府淮揚時淸河衛指揮單姓者行不檢公常折抑之尋公遭論免官歸過淸河單祗候於江滸具餼致殷勤公嘉其誠款擇受數缶以爲酰醬也比發之則皆糞穢已復有言者表公忠節命下還官指揮乃逃遁詐死家人故發喪以愚里人有讎家蹤迹其所在執而訟之於公竟平其訟而遣之異林鄒魯爲蕭山令性苛暴有何禦史者老於家魯殺之其子求爲報讎魯嘗飲一玉杯甚愛之一夕置幾上杯忽自躍墮地而碎魯惡之明日難作明外史馮恩傳恩爲南京禦史嘉靖十一年冬彗星見恩極論右都禦史汪鋐之姦謂鋐腹心之彗也帝得疏大怒逮下錦衣獄明年春移恩刑部獄時鋐已遷吏部尙書比朝審鋐當主筆東向坐恩獨向闕跪鋐令卒拽之西向恩起立不屈卒呵之恩怒叱卒卒皆靡鋐曰汝屢上疏欲殺我我今先殺汝恩叱曰聖天子在上汝爲大臣欲以私怨殺言官耶且此何地而對百僚公言之何無忌憚也休寧縣誌金坤字文載古樓人嘗之小孤遇同邑乞者傾�解衣令具善衣冠且教以探蚌販茶可厚獲越十年道經建徳有頎丈夫騎而爭道恍泣拜曰若非宿松下鐶金翁耶予卽乞人承翁濟起家二千金矣因出金置酒爲壽還其金而去有邑人販牛毆市艸者其人以逋賊自經反文致販牛者辟坤力爲白出之不受謝明年有系驢於庭盛鞍韉載朿書致拜而去啟之卽販牛人報徳也處州府誌楊大同松陽人素業賈寓武林邸捨忽聞鄰哭甚哀詢之乃王尉失囚獲罪鬻女以贖故相泣別大同遂出貲以貸尉他日大同婿遂昌鄭克寬登進士調鄂州監酒時鄂州卽王尉也克寬以公過候門守覺其鄕語問曰識楊大同乎曰妻父也守曰尙在否曰卒矣惟妻母見畱此守曰汝爲我迎楊媼來至則坐媼於堂率子女羅拜於下以母事之因語其故置克寬於幕以薦之

恩讎部雜錄詩經小雅谷風章忘我大徳思我小怨大雅抑章無言不讎無徳不報爾雅釋訓哀哀淒淒懷報徳也管子樞言篇徳者怨之本也老子下篇報怨以徳莊子達生篇復讎者不折鏌幹關尹子七釜篇天下之理是或化爲非非或化爲是恩或化爲讎讎或化爲恩是以聖人居常慮變淮南子人間訓魯人有爲父報讎於齊者刳其腹見其心坐而正冠起而更衣徐行而出門上車而步馬顏色不變其禦欲驅撫而止之曰今日爲父報讎以出死非爲生也今事已成矣又何去之追者曰此有節行之人不可殺也解圍而去之風俗通義過譽篇太原周黨伯況少爲卿佐發黨過於人中辱之黨學春秋長安聞報讎之義輟講下辭歸報讎到與卿佐相聞期斗日卿佐多從正往使卿佐先拔刀然後相擊佐欲直令正擊之黨被創困乏佐服其義勇箯輿養之數日蘇興乃知非其家卽徑歸其立勇果乃至於是謹按孝經身體發膚受之父母不敢毀傷孝之始也樂正子春下堂而傷足三月不出旣瘳矣猶有憂色身無擇行口無擇言修身愼行恐辱先也而伯況被髮則得就業卿佐𨿽云凶暴何緣侵己今見辱者必有以招之身自取焉何尢於人親不可辱在我何傷凡報讎者謂爲父兄耳豈以一朝之忿而肆其狂怒者哉旣遠春秋之義殆今先祖不復血食不孝不智而兩有之歸其義勇其義何居譚子救物行惠而求報者人不報之是故大恩無象大恩就不識者報之神弓不報怨斯報怨也所謂神弓鬼矢不張而發不注而中天得之以假人人得之以假天下太和不有和睦焉得仇讎書叟曰受人恩而不忍負者其爲子必孝爲臣必忠鼠璞髙帝未封諸將往往坐沙中語畱侯欲帝封平生所憎以安之遂封雍齒爲什方侯羣臣喜曰雍齒尙侯我屬無患矣畱侯此策亦有所本古史載晉文公過曹裏鳧須盜其資而亡公餒介子推割股以食之至是裏鳧須請見曰君去國久民臣多過自危鳧須爲賊大矣君誠使驂乘遊於國中百姓見之自安文公說而從之民臣皆曰裏鳧須不誅吾何懼也豈畱侯之策與此暗合耶燕翼貽謀錄楊萬頃殺張審素二子�琇爲父復讎殺萬頃張九齡欲活之李林甫必欲殺之而二子竟伏大刑蓋九齡君子喜人爲善林甫小人嫉人爲善好惡不同故也苟其父罪當死子不當報讎父死不以罪或非出上命而爲人所擠陷以死可不報乎審素之讎所當報也太宗雍熙三年七月癸未京兆府鄠縣民甄婆兒報母讎殺人詔決杖遣之惜乎�琇之不遇聖時明主也夢溪筆談王延政據建州令大將章某守建州城嘗遣部將刺事於軍前後期當斬惜其材未有以處歸語其妻其妻連氏有賢智私使人謂部將曰汝法當死急逃乃免與之銀數十兩曰徑行無顧家也部將得以潛去投江南李主以隸查文徽麾下文徽攻延政部將適主是役城將陷先諭城中能全連氏一門者重賞連氏使人謂之曰建民無罪將軍幸赦之妾夫婦罪當死不敢圖生若將軍不釋建民妾願先百姓死誓不獨生也詞气感慨發於至誠不得已爲之戢兵而入一城獲全至今連氏爲建安大官至卿相者接踵皆連氏之後也又李景使大將軍胡則守江州江南國下曹翰以兵圍之三年城堅不可破一日則怒一饔人鱠魚不精欲殺之其妻遽止之曰士卒守城累年矣暴骨滿地柰何以一食殺士卒耶則乃捨之此卒夜縋城走投曹翰具言城中虛實先是城西南依崄素不設備乃引王師自西南攻之是夜城陷胡則一門無遺類二人者其爲徳一也何其報效之不同耶世範今人受人恩惠多不記省而有所惠於人𨿽微物亦歷歷在心古人言施人勿念受施勿忘誠爲難事聖人言以直報怨最是中道可以通行大抵以怨報怨固不足道而士大夫欲邀長厚之名者或因宿讎縱姦邪而不治皆矯飾不近人情聖人之所謂直者其人賢不以讎而廢之其人不肖不以讎而庇之是非去取各當其實以此報怨必不至遞相酬復無已時也小學廣敬身篇恩讎分明此四字非有道者之言也禦龍子集以直報怨以徳報徳居鄕之要行耶父母之讎不共天兄弟之讎不反兵豈必殺身以成仁哉亦思其所以報之而已矣何子雜言古人奉徳則報以佩恩返則報以環恩絕則報以玦佩佩也環還也玦決也書肆說鈴人有被橫逆而欲報復者問於予予應之曰天方助桀胡可與爭人自吠堯吾則何與急而擊之在我多費博浪之椎徐以制焉在渠自有烏江之劍況彼之叫跳有識者已鄙其狂而我以安閒無知者亦服其量使丙夜而深思乎彼之含羞其將何解卽終身而不報乎我之得勝亦已多矣此一時曉解之語可以銷世人許多不平之气意見稱物平施聖賢處己待人之常道也寧人負我毋我負人此是君子過甚之陰徳寧我負人毋人負我此是小人之尢者所行之陰害見聞搜玉伯夷淸矣而不念舊惡柳下惠和矣而不以三公易介此其爲百世師也東漢徐孺子矯矯特立薦辟皆不就然及薦辟者死乃炙雞漬酒萬里赴弔於不混俗之中而有不忘恩之意眞夷惠之儔也豈云東漢人物之冠冕而已哉蜈蚣畏雞雞死而蜈蚣穴之此有情無情報應之必然也予觀五行生�之數亦有然者但生數��數密豈猶報恩者常難而報怨者常易耶人烏可以報恩之難而忽生生之徳可不以報怨之易而勇於釋怨耶讀書鏡李衛公徳裕在珠崖郡北有望闕亭公題詩云獨上江亭望帝京烏飛猶是半年程碧山也恐人歸去百匝千遭繞郡城南有小禪院因步遊之見老僧壁內掛十餘葫蘆公指曰中有藥物乎僧曰皆人骨灰耳太尉當軸朝列爲私憾出於此者貧道憫之爲收其骸焚之貯其灰俟其子孫來訪耳公惕然返走心痛而死然公頗爲寒進開路及南遷或有詩云八百孤寒齊下淚一時南望李崖州公太和七年自西川回入相上問王涯今日除徳裕人情怕否曰忠良甚喜小人亦有怕者此公只是恩讎分明恩者不足令人徳而讎者適足令人畏故王旦亦曰好人懷惠又欲人畏威皆大臣所宜避而寇準自以爲己任此其短也續問奇類林狄慶親爲袁粲門人而抱首粲子者慶也周某史失其名親爲陸超之門人而手斬超頭者周也陶谷親爲晉相李崧所錄用而構成崧族誅者谷也究也狄被噬於狗周折項於墜棺陶之死墓門屢遭雷殛而骸骨不少畱彎弓反射之徒可以惕矣利瑪竇友論讎之惡以殘讎深於友之愛以恩友豈不驗世之弱於善彊於惡哉友人無所善我與讎人無所害等焉

恩讎部外編

