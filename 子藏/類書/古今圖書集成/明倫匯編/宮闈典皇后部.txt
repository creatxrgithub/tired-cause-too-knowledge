

皇后部匯考一

漢漢因秦制稱嫡後爲皇后按漢書外戚傳敍漢興因秦之稱號適稱皇后注師古曰適讀曰嫡後亦君也天曰皇天地曰后土故天子之妃以後爲稱取象二儀髙帝五年立呂后爲皇后按漢書髙帝本紀五年二月甲午漢王卽皇帝位於泛水之陽尊王后曰皇后惠帝納後始行聘禮按漢書惠帝本紀不載按杜佑通典惠帝納後納采雁璧乘馬束帛聘黃金二萬斤馬十二匹注呂氏爲惠帝娶魯元公主女故特優其禮四年冬十月壬寅立皇后張氏按漢書惠帝本紀云云文帝元年立皇后竇氏按史記文帝本紀元年三月有司請立皇后薄太后曰諸侯皆同姓立太子母爲皇后皇後姓竇氏上爲立後故賜天下鰥寡孤獨窮困及年八十已上孤兒九歲已下布帛米肉各有數景帝元年立薄妃爲皇后按漢書景帝本紀不載按孝景薄皇后傳景帝立立薄妃爲皇后無子無寵六年秋九月皇后薄氏廢按漢書景帝本紀云云七年夏四月乙巳立皇后王氏按漢書景帝本紀云云武帝元年立皇后陳氏按漢書武帝本紀不載按孝武陳皇后傳後長公主嫖女也武帝得立爲太子長主有力取主女爲妃及帝卽位立爲皇后元光五年秋七月乙巳皇后陳氏廢捕爲巫蠱者皆梟首按漢書武帝本紀云云元朔元年春三月甲子立皇后衛氏按漢書武帝本紀云云昭帝始元四年春三月甲寅立皇后上官氏夏六月見髙廟按漢書昭帝本紀云云元平元年秋七月宣帝卽位十一月壬子立皇后許氏按漢書宣帝本紀云云宣帝本始三年春正月癸亥皇后許氏崩按漢書宣帝本紀云云本始四年立皇后霍氏按漢書宣帝本紀本始四年三月乙卯立皇后霍氏賜丞相以下至郎吏從官金錢帛各有差赦天下地節四年皇后霍氏廢按漢書宣帝本紀地節四年秋七月大司馬霍禹謀反詔服其辜諸爲霍氏所詿誤未發覺在吏者皆赦除之八月己酉皇后霍氏廢元康二年立皇后王氏按漢書宣帝本紀元康二年二月乙丑立皇后王氏賜丞相以下至郎從官有差元帝初元元年春三月丙午立皇后王氏按漢書元帝本紀云云成帝建始二年春三月丙午立皇后許氏按漢書成帝本紀云云鴻嘉三年冬十一月甲寅皇后許氏廢按漢書成帝本紀云云永始元年六月丙寅立皇后趙氏按漢書成帝本紀云云綏和二年四月丙午哀帝卽位五月丙戌立皇后傅氏按漢書哀帝本紀云云平帝元始三年春詔有司爲皇帝納采安漢公莽女按漢書平帝本紀云云按孝平王皇后傳平帝卽位莽秉政莽欲依霍光故事以女配帝太后不得已許之遣長樂少府夏侯藩宗正劉宏少府宗伯鳳尙書令平晏納采太師孔光大司徒馬宮大司空甄丰左將軍孫建執金吾尹賞行太常寺大中大夫劉歆及太卜太史令以下四十九人賜皮弁素績以禮雜卜筮太牢祠宗廟待吉月日按王莽傳有司奏故事聘皇后黃金二萬斤爲錢二萬萬莽深辭讓受四千萬而以其三千三百萬予十一媵家羣臣復言今皇后受聘踰羣妾�幾有詔復益二千三百萬合爲三千萬莽復以其千萬分予九族貧者元始四年二月丁未立皇后王氏大赦天下夏皇后見於髙廟按漢書平帝本紀云云按孝平王皇后傳明年春遣大司徒宮大司空丰左將軍建右將軍甄邯光祿大夫歆奉乘輿法駕迎皇后於安漢公第丰歆授皇后璽紱登車稱警蹕便時取日時之便上林延壽門入未央宮前殿羣臣就位行禮大赦天下益封父安漢公地滿百里賜迎皇后及行禮者自三公以下至騶宰執事長樂未央宮安漢公第者皆增秩賜金帛各有差皇后立三月以禮見髙廟尊父號曰宰衡位在諸侯王上

後漢後漢定皇后行祠先蠶禮按後漢書禮儀志仲春之月皇后帥公卿諸侯夫人蠶祠先蠶禮以少牢注漢儀曰皇后出乘鸞輅靑羽蓋駕駟馬龍旗九旒大將軍妻�乘太僕妻禦前鸞旗車皮軒闟戟雒陽令奉引亦千乘萬騎車府令設鹵簿駕公卿五營校尉司�校尉河南尹妻皆乘其官車帶夫本官綬從其官屬導從皇后置虎賁羽林騎戎頭黃門鼓吹五帝車女騎夾轂執法禦史在前後亦有金鉦黃鉞五將導桑於蠶宮手三盆於繭館畢還宮漢舊儀曰春桑生而皇后視桑於苑中蠶室養蠶千箔以上祠以中牢羊豕今蠶神曰菀窳婦人寓氏公主凡二神羣臣妾從桑還獻於繭觀皆賜從桑者樂皇后自行凡蠶絲絮織室以作祭服祭服者冕服也天地宗廟羣臣五時之服其皇帝得以作縷縫衣得以作中絮而已置蠶官令丞諸天下官皆詣蠶室亦婦人從事故舊有東西織室作法晉後祠先蠶先蠶壇髙一丈方二丈爲四出陛陛廣五尺在采桑壇之東南光武帝建武二年六月戊戌立貴人郭氏爲皇后按後漢書光武帝本紀云云建武十七年冬十月辛巳廢皇后郭氏爲中山太后立貴人陰氏爲皇后按後漢書光武帝本紀云云明帝永平三年立貴人馬氏爲皇后按後漢書明帝本紀永平三年二月甲子立貴人馬氏爲皇后賜天下男子爵人二級三老孝悌力田人三級流人無名數欲占者人一級鰥寡孤獨篤癃貧不能自存者粟人五斛章帝建初三年立貴人竇氏爲皇后按後漢書章帝本紀建初三年春三月癸巳立貴人竇氏爲皇后賜爵人二級三老孝悌力田人三級民無名數及流民欲占者人一級鰥寡孤獨篤癃貧不能自存者粟人五斛和帝永元八年立貴人陰氏爲皇后按後漢書和帝本紀永元八年春二月己丑立貴人陰氏爲皇后賜天下男子爵人二級三老孝悌力田三級民無名數及流民欲占者人一級鰥寡孤獨篤癃貧不能自存者粟人五斛永元十四年六月辛卯廢皇后陰氏冬十月辛卯立貴人鄧氏爲皇后按後漢書和帝本紀云云安帝元初二年夏四月丙午立貴人閻氏爲皇后按後漢書安帝本紀云云順帝陽嘉元年立皇后梁氏按後漢書順帝本紀陽嘉元年春正月乙巳立皇后梁氏賜爵人二級三老孝悌力田三級爵過公乘得移與子若同產同產子民無名數及流民欲占著者人一級鰥寡孤獨篤癃貧不能自存者粟人五斛二月丁巳皇后謁髙廟光武廟桓帝建和元年立皇后梁氏悉依惠帝納後故事按後漢書桓帝本紀建和元年秋七月乙未立皇后梁氏按杜佑通典後漢桓帝立明年有司奏太后曰春秋迎皇后於紀在塗則稱後今大將軍冀女弟應紹聖善結婚之際有命旣集宜備禮進徵幣請下三公太常按禮儀奏可於是悉依孝惠皇帝納後故事聘黃金二萬斤納采雁璧乘馬束帛一如舊典延熹二年秋七月丙午皇后梁氏崩八月壬午立皇后鄧氏按後漢書桓帝本紀云云延熹八年春正月癸亥皇后鄧氏廢九月辛巳立貴人竇氏爲皇后按後漢書桓帝本紀云云靈帝建寧四年秋七月癸丑立貴人宋氏爲皇后按後漢書靈帝本紀云云按杜佑通典靈帝冊宋貴人爲皇後天子禦章徳殿軒百官陪位太尉襲使持節奉璽紱皇后北面帝南面太尉立階下東向宗正大長秋西向宗正讀冊文曰惟建寧四年七月乙未制詔皇后之尊與帝同體供奉天地祗承宗廟母臨天下故有莘興殷姜任母周三代之崇著有內徳長秋宮闕中宮曠位宋貴人秉淑媛之懿體河山之儀威容昭曜徳冠後庭羣僚所咨僉曰宜哉卜之蓍龜卦得坤乾有司奏議宜稱紱組以母兆人今使太尉襲使持節奉璽紱宗正爲副立貴人爲皇后後其往踐爾位敬遵禮典肅愼中饋無替朕命永終天祿冊文畢皇后拜稱臣就位太尉授璽紱中常侍長秋太僕髙鄕侯覽長跪受璽紱奏於殿前女使授倢長跪受以授昭儀受長跪以奉皇后皇後伏起拜稱臣妾畢黃門鼓吹三通鳴鼓畢羣臣以次出後卽位大赦天下皇后秩比國王卽位威儀赤紱玉璽也光和元年冬十月皇后宋氏廢後父執金吾�下獄死按後漢書靈帝本紀云雲光和三年十二月己巳立貴人何氏爲皇后按後漢書靈帝本紀云云獻帝興平二年夏四月甲午立貴人伏氏爲皇后按後漢書獻帝本紀云云建安十九年十一月丁卯曹操殺皇后伏氏滅其族及二皇子按後漢書獻帝本紀云云建安二十年春正月甲子立貴人曹氏爲皇后賜天下男子爵人一級孝悌力田二級賜諸王侯公卿以下�各有差按後漢書獻帝本紀云云昭烈帝章武元年夏五月立皇后吳氏按蜀志先主傳云云後主建興元年立皇后張氏按蜀志後主傳云云建興十五年夏六月皇后張氏薨按蜀志後主傳云云延熙元年春正月立皇后張氏大赦攺元按蜀志後主傳云云

魏魏制天子冊後以皮馬庭實加�珪按杜佑通典云云文帝黃初三年立皇后郭氏按魏志文帝本紀黃初三年九月庚子立皇后郭氏賜天下男子爵人二級鰥寡篤癃及貧不能自存者賜�黃初七年正月命中宮蠶於北郊依周典也按魏志文帝本紀不載按晉書禮儀志云云明帝太和元年立皇后毛氏按魏志明帝本紀太和元年十一月立皇后毛氏賜天下男子爵人二級鰥寡孤獨不能自存者賜�景初元年秋九月庚辰皇后毛氏卒冬十月癸丑葬悼毛后於湣陵按魏志明帝本紀云云景初二年立皇后郭氏按魏志明帝本紀景初二年十二月辛巳立皇后賜天下男子爵人二級鰥寡孤獨�齊王芳正始四年夏四月乙卯立皇后甄氏大赦按魏志三少帝本紀云云嘉平三年秋七月壬戌皇后甄氏薨按魏志三少帝本紀云云嘉平四年春二月立皇后張氏大赦按魏志三少帝本紀云云嘉平六年春三月廢皇后張氏夏四月立皇后王氏按魏志三少帝本紀云云髙貴鄕公正元二年春三月立皇后卞氏大赦按魏志三少帝本紀云云常道鄕公景元四年秋九月癸卯立皇后卞氏按魏志三少帝本紀云云

吳大帝赤烏元年秋八月步夫人卒追贈皇后按吳志吳主傳云云赤烏五年百官奏立皇后詔不許按吳志吳主傳赤烏五年春正月百官奏立皇后詔曰今天下未定民物勞瘁且有功者或未錄饑寒者尙未卹猥崇爵位以寵妃妾孤甚不取其釋此議大元元年立皇后潘氏按吳志吳主傳赤烏十三年是歲神人授書告以攺年立後大元元年夏五月立皇后潘氏大赦攺年廢帝建興二年春正月丙寅立皇后全氏大赦按吳志三嗣主傳云云景帝永安五年秋八月乙酉立皇后朱氏按吳志三嗣主傳云云烏程侯元興元年十月立皇后滕氏按吳志三嗣主傳云云

晉晉定皇后法駕安車及謁廟服飾之制按晉書輿服志皇后法駕乘重翟羽蓋金根車駕靑輅靑帷裳云畫轅黃金塗五采蓋爪施金華駕三左右騑其廟見小駕則乘紫罽軿車云畫輈黃金塗五采駕三非法駕則乘畫輪車先蠶乘油畫雲母安車駕六騩馬騩淺黑色油畫兩轅安車駕五騩馬爲副又金薄石山駢紫絳罽駢車皆駕三騩馬爲副女旄頭十二人持棨戟二人共載安車儷駕女尙輦十二人乘輜車儷駕女長禦八人乘安車儷駕中宮初建及祀先蠶皆用法駕太僕妻禦大將軍妻參乘侍中妻陪乘丹陽尹建康令及公卿之妻奉引各乘其夫車服多以宮人權領其職皇后謁廟其服皂上皂下親蠶則靑上縹下皆深衣制隱領袖緣以絳首飾則假髻步搖俗謂之珠松是也簪珥步搖以黃金爲山題貫白珠爲支相繆八爵九華熊獸赤羆天鹿辟邪南山丰大特六獸諸爵獸皆以翡翠爲毛羽金題白珠璫繞以翡翠爲華元康六年詔曰魏以來蠶服皆以文繡非古義也今宜純服靑以爲永制武帝泰始二年春正月丙午立皇后楊氏按晉書武帝本紀云云泰始十年皇后楊氏崩詔妾媵不得正位中宮按晉書武帝本紀泰始十年閏正月丁亥詔曰嫡庶之別所以辧上下明貴賤而近世以來多皆內寵登妃後之職亂尊卑之序自今以後皆不得登用妾媵以爲嫡正秋七月丙寅皇后楊氏崩咸寧二年冬十月丁卯立皇后楊氏大赦賜王公以下及於鰥寡各有差按晉書武帝本紀云云按禮志咸寧二年臨軒遣太尉賈充策立皇后楊氏納悼後也因大赦賜王公以下各有差百僚上禮太康六年詔皇后行躬蠶禮令所司定其儀按晉書武帝本紀不載按禮志太康六年散騎常侍華嶠奏先王之制天子諸侯親耕籍田千畝後夫人躬蠶桑宮今陛下以聖明至仁修先王之緒皇后體資生之徳合配幹之義而坤道未光蠶禮尙缺以爲宜依古式備斯盛典詔曰昔天子親籍以供粢盛後夫人躬蠶以備祭服所以聿遵孝敬明教示訓也今籍田有制而蠶禮不修由中間務多未暇崇備今天下無事宜修禮以示四海其詳依古典及近代故事以參今宜明年施行於是蠶於西郊蓋與籍田對其方也乃使侍中成粲艸定其儀先蠶壇髙一丈方二丈爲四出陛陛廣五尺在皇后采桑壇東南帷宮外門之外而東南去帷宮十丈在蠶室西南桑林在其東取列侯妻六人爲蠶母蠶將生擇吉日皇后著十二笄步搖依漢魏故事衣靑衣乘油畫雲母安車駕六騩馬女尙書著貂蟬佩璽陪乘載筐鉤公主三夫人九嬪世婦諸太妃太夫人及鄕縣君郡公侯特進夫人外世婦命婦皆步搖衣靑各載筐鉤從蠶先桑二日蠶宮生蠶著箔上桑日皇后未到太祝令質明以一太牢告祠謁者一人監祠祠畢撤饌班余胙於從桑及奉祠者皇后至西郊升壇公主以下陪列壇東皇后東面躬桑采三條諸妃公主各采五條鄕縣君以下各采九條悉以桑授蠶母還蠶室事訖皇后還便坐公主以下乃就位設饗宴賜絹各有差太康八年有司奏大婚納徵故事按晉書武帝本紀不載按禮志太康八年有司奏婚納徵大婚用元纁束帛加珪馬二駟古者以皮馬爲庭實天子加以�珪其羊雁酒米元纁如故尙書朱整議天子以皮馬爲庭實加以�珪惠帝永熙元年立妃賈氏爲皇后按晉書惠帝本紀云云永康元年三月廢賈後爲庶人十一月立皇后羊氏按晉書惠帝本紀永康元年三月癸未賈後矯詔害庶人遹於許昌四月癸巳梁王彤趙王倫矯詔廢賈後爲庶人司空張華尙書僕射裴頠皆遇害侍中賈謐及黨與數十人皆伏誅己亥趙王倫矯詔害賈庶人於金墉城冬十一月甲子立皇后羊氏大赦大酺三日永興元年二月乙酉廢皇后羊氏幽於金墉城秋七月戊戌復皇后羊氏八月戊辰張方復入洛陽廢皇后羊氏冬十一月辛丑復皇后羊氏按晉書惠帝本紀云云永興二年夏四月丙子張方廢皇后羊氏十一月立節將軍周權詐被檄自稱平西將軍復皇后羊氏洛陽令何喬攻權殺之復廢皇后按晉書惠帝本紀云雲光熙元年六月復皇后羊氏十一月癸酉懷帝卽位立妃梁氏爲皇后按晉書惠帝本紀云云又懷帝本紀云云元帝大興三年八月戊午尊敬王后虞氏爲敬皇后按晉書元帝本紀云云明帝太寧元年六月壬子立皇后庾氏按晉書明帝本紀云云成帝咸康二年春二月辛亥立皇后杜氏大赦增文武位一等按晉書成帝本紀云云按禮志咸康二年臨軒遣使持節兼太保領軍將軍諸葛恢兼太尉護軍將軍孔愉六禮備物拜皇后杜氏卽日入宮帝禦太極殿羣臣畢賀賀非禮也王者婚禮禮無其例春秋祭公逆王后於紀�梁左氏傳說與公羊又不同而自漢魏遺事�皆闕略武惠納後江左又無復儀注故成帝將納杜後太常華恆始與博士參定其儀據杜預左氏傳說主婚是供其婚禮之幣而已又周靈王求婚於齊齊侯問於晏桓子桓子對曰夫婦所生若如人姑姊妹則稱先守某公之遺女若如人此則天子之命自得下達臣下之答徑自上通先儒以爲丘明詳錄其事蓋爲王者婚娶之禮也故成帝臨軒遣使稱制拜後然共儀注又不具存咸康八年六月康帝卽位十二月壬子立皇后褚氏按晉書康帝本紀云云按禮志建元元年納皇后褚氏而儀注陛者不設旄頭殿中禦史奏令迎皇后依成恭皇后入宮禦物而儀注至尊衮冕升殿旄頭不設求量處又按昔迎恭皇后惟作靑龍旗其餘皆卽禦物今當臨軒遣使而五牛旗旗旄頭罼罕�出卽用故致今闕詔曰所以正法服升太極者以敬其始故備其禮也今云何更闕所重而撤法物又恭後神主入廟先帝詔後禮宜降不宜建五牛旗而今猶復設之邪旣不設五牛旗則旄頭罼罕之物易具也又詔曰舊制旣難準且於今而備亦非宜府庫之儲惟當以供軍國之費耳法服儀飾粗令舉其餘兼副雜器停之穆帝永和三年議納後行賀禮按晉書穆帝本紀不載按禮志永和二年臺符問納後議賀不王述云婚是嘉禮春秋傳曰娶者大吉非常吉又傳曰鄭子罕如晉賀夫人鄰國猶賀況臣下邪如此便應賀但不在三日內耳今因廟見成禮而賀亦是一節也王彪之議云婚禮不樂不賀禮之明文傳稱子罕如晉賀夫人旣無經文又傳不云禮也禮娶婦三日不舉樂明三日之後自當樂至於不賀無三日之斷恐三日之後故無應賀之禮又云禮記所以言賀娶妻者是因就酒食而有慶語也愚謂無直相賀之體而有禮貺共慶會之義今世所共行於時竟不賀永和十年以太后臨朝詳定六禮版文稱謂之制按晉書穆帝本紀不載按杜佑通典永和十年臺符問六禮板文舊稱皇帝今太后臨朝當何稱博士曹耽云公羊傳婚禮不稱主人母命諸父爲主太常王彪之云三傳異議不可全據今皇后臨朝稱制文告所達國之大典皆仰稟成命非無外事也豈婚聘獨不通乎六禮板文應稱皇太后詔彪之又曰天子嫁女使同姓之國爲主者以受體於皇極則有虧婚姻之敵體至於迎後之制必禮成而後入𨿽復戚屬之尊亦臣妾也天王之後寧可先之蕃國然後入臨六宮乎是以祭公來迎王后於紀使我爲媒不云爲主符又問今後還政不復臨朝當何稱彪之云當稱皇帝詔升平元年立皇后何氏納後儀制一依咸寧故事又迎後鼓吹應備而不作納後無稱賀忌月之文按晉書穆帝本紀升平元年八月丁未立皇后何氏大赦賜孝悌鰥寡米人五斛逋租宿債皆勿收大酺三日按禮志升平元年將納皇后何氏太常王彪之大引經傳及諸故事以定其禮深非公羊婚禮不稱主人之義又曰王者之於四海無非臣妾𨿽復父兄之親師友之賢皆純臣也夫崇三綱之始以定乾坤之儀安有天父之尊而稱臣下之命以納伉儷安有臣下之卑而稱天父之名以行大禮遠尋古禮無王者此制近求史籍無王者此制比於情不安於義不通按咸寧二年納悼皇后時弘訓太后母臨天下而無命戚屬之臣爲武皇父兄主婚之文又考大晉已行之事咸寧故事不稱父兄師友則咸寧華恆所上禮合於舊臣愚謂納後儀制宜一依咸寧故事於是從之華恆所定之禮依漢舊及晉已行之制故彪之多從咸寧由此也惟以娶婦之家三日不舉樂而咸康羣臣賀爲失禮故但依咸寧上禮不復賀其告廟六禮版文等儀皆彪之定也其納采版文璽書曰皇帝咨前太尉�軍何琦渾元資始肇經人倫爰及夫婦以奉天地宗廟社稷謀於公卿咸以宜率由舊典今使使持節太常彪之宗正綜以禮納采主人曰皇帝嘉命訪婚陋族備數采擇臣從祖弟故散騎侍郎準之遺女未閒教訓衣履若如人欽承舊章肅奉典制前太尉�軍都鄕侯糞土臣何琦稽首頓首再拜承詔次問名版文曰皇帝曰咨某官某姓兩儀配合承天統物正位於內必俟令族重章舊典今使使持節太常某宗正某以禮問名主人曰皇帝嘉命使者某到重宣中詔問臣名族臣族女父母所生先臣故光祿大夫雩婁侯禎之遺元孫先臣故豫州刺史關內侯惲之曾孫先臣安丰太守關中侯睿之孫先臣故散騎侍郎準之遺女外出自先臣故尙書左丞冑之外曾孫先臣故侍中關內侯夷之外孫女年十七欽承舊章肅奉典制次納吉版文曰皇帝曰咨某官某姓人謀龜從僉曰貞吉敬從典禮今使使持節太常某宗正某以禮納吉主人曰皇帝嘉命使者某重宣中詔太卜元吉臣陋族卑鄙憂懼不堪欽承舊章肅奉典制次納徵版文曰皇帝曰咨某官某姓之女有母儀之徳窈窕之姿如山如河宜奉宗廟永承天祚以元纁皮帛馬羊錢璧以彰典禮今使使持節司徒某太常某以禮納徵主人曰皇帝嘉命降婚卑陋崇以上公寵以典禮備物典策欽承舊章肅奉典制次請期版文曰皇帝曰咨某官某姓謀於公卿泰筮元龜罔有不臧率遵典禮今使使持節太常某宗正某以禮請期主人曰皇帝嘉命使者某重宣中詔吉日惟某可迎臣欽承舊章肅奉典制次親迎版文曰皇帝曰咨某官某姓歲吉月令吉日惟某率禮以迎今使使持節太保某太尉某以禮迎主人曰皇帝嘉命使者某重宣中詔令月吉辰備禮以迎上公宗卿兼至副介近臣百兩螻蟻之族猥成大禮憂懼戰悸欽承舊章肅奉典制某稽首承詔皆如初答其納采問名納吉請期親迎皆用白雁白羊各一頭酒米各十二斛惟納徵羊一頭元纁用帛三匹絳二匹絹二百匹獸皮二枚錢二百萬玉璧一枚馬六匹酒米各十二斛鄭元所謂五雁六禮也其馬之制備物之數較太康所奏又有不同雲臺符問迎皇后大駕應作鼓吹否博士胡訥議臨軒儀注闕無施安鼓吹處所又無舉麾鳴鐘之條太常王彪之以爲婚禮不樂鼓吹亦樂之總名儀注所以無者依婚禮今宜備設而不作時用此議納後議賀否王述云婚是嘉禮春秋傳曰娶者大吉非常吉又傳曰鄭子罕如晉賀夫人鄰國猶相賀況臣下邪如此便應賀但不在三日內耳今因廟見成禮而賀亦是一節也王彪之議云婚禮不樂不賀禮之明文傳稱子罕如晉賀夫人旣無經文又傳不云禮也禮取婦三日不舉樂明三日後自當樂至於不賀無三日之斷恐三日後故無應賀之禮又云禮記所以言賀取妻者是因就酒食而有慶語也愚謂無直相賀之體而有禮貺共慶會之義今世所共行於時竟不賀穆帝納後欲用九月九月是忌月範汪問王彪之答云禮無忌月不敢以所不見便謂無之博士曹耽荀訥等�謂無忌月之文不應有妨王洽曰若有忌月當復有忌歲升平五年五月瑯琊王丕卽皇帝位九月戊申立皇后王氏按晉書哀帝本紀云云哀帝興寧三年二月東海王卽位秋七月壬子立皇后庾氏按晉書廢帝本紀云云孝武帝寧康二年八月以長秋將建權停婚姻按晉書孝武帝本紀云云寧康三年秋八月立皇后王氏大赦加文武位一等按晉書孝武帝本紀云云安帝隆安元年二月戊子立皇后王氏按晉書安帝本紀云云義熙九年夏四月壬戌罷臨沂湖熟皇后脂澤田四十頃以賜貧人按晉書安帝本紀云云恭帝元熙元年春正月壬辰立皇后褚氏按晉書恭帝本紀云云

宋宋定皇后謁廟服及璽綬之制按宋書禮志皇后謁廟服�大衣謂之褘衣皇后金璽黃赤綬四采黃赤縹紺武帝永初元年八月辛未追謚妃臧氏爲敬皇后按宋書武帝本紀云云文帝元嘉元年九月丙子立妃袁氏爲皇后按宋書文帝本紀云云元嘉三十年四月孝武帝卽位五月乙酉立妃王氏爲皇后按宋書孝武帝本紀云云廢帝景和元年冬十一月壬寅立皇后路氏按宋書廢帝本紀云云明帝泰始元年冬十二月戊寅立皇后王氏按宋書明帝本紀云云泰豫元年四月後廢帝卽位六月乙巳立皇后江氏按宋書後廢帝本紀云云順帝升明二年冬十月壬寅立皇后謝氏減死罪一等五歲刑以下悉原按宋書順帝本紀云云

南齊髙帝建元四年三月武帝卽位夏四月辛卯追尊穆妃裴氏爲皇后按南齊書武帝本紀云云武帝永明十一年七月郁林王卽位冬十月立皇后何氏按南齊書郁林王本紀云云明帝永泰元年七月東昏侯卽位十一月戊子立皇后褚氏賜王公以下錢各有差按南齊書東昏侯本紀云云

梁梁自髙祖及太宗世祖皆不立後按梁書后妃傳序髙祖撥亂反正深鑑奢逸惡衣非食務先節儉配徳早終長秋曠位嬪嬙之數無所攺作太宗世祖出自儲藩而妃�先殂又不建椒閫武帝天監元年夏四月景寅追尊皇妣爲獻皇后追謚妃郗氏爲徳皇后按梁書武帝本紀云云太淸三年五月辛巳簡文帝卽位癸未追謚妃王氏爲簡皇后按梁書簡文帝本紀云云敬帝紹泰元年冬十月戊午立妃王氏爲皇后按梁書敬帝本紀云云

陳武帝永定元年十月追尊皇妣董太夫人曰安皇后追謚前夫人錢氏號爲昭皇后立夫人章氏爲皇后按陳書武帝本紀云云永定三年六月文帝卽位九月乙亥立妃沈氏爲皇后按陳書文帝本紀云云文帝天康元年四月廢帝卽位秋八月丁酉立妃王氏爲皇后按陳書廢帝本紀云云宣帝太建元年春正月甲午立妃柳氏爲皇后按陳書宣帝本紀云云太建十四年正月丁巳後主卽位己巳立妃沈氏爲皇后按陳書後主本紀云云

北魏魏始立中宮及立後必鑄金人以卜吉凶而立之按魏書后妃傳敍魏章平思昭穆惠煬烈八帝妃後無聞太祖追尊祖妣皆從帝謚爲皇后始立中宮又魏故事將立皇后必令手鑄金人以成者爲吉不成則不得立也道武帝天興三年三月戊午立皇后慕容氏按魏書道武帝本紀云云太武帝延和元年春正月丙午立皇后赫連氏三月丁未追贈夫人賀氏爲皇后按魏書太武帝本紀云云文成帝太安二年春正月乙卯立皇后馮氏按魏書文成帝本紀云云孝文帝太和十七年夏四月戊戌立皇后馮氏按魏書孝文帝本紀云云太和二十一年秋七月甲午立昭儀馮氏爲皇后按魏書孝文帝本紀云云宣武帝景明二年九月己亥立皇后於氏按魏書宣武帝本紀云云永平元年秋七月甲午以夫人髙氏爲皇后按魏書宣武帝本紀云云孝明帝熙平二年詔侍中定皇后車輅之制按魏書孝明帝本紀不載按隋書禮儀志熙平二年孝明帝詔侍中崔光與安丰王延明博士崔瓚采其議大造車服定制五輅皇后之車亦十二等一曰重翟以從皇帝重翟羽爲車蕃祀郊禖享先皇朝皇太后二曰厭翟以祭陰社次其羽也三曰翟輅以采桑翟羽飾之四曰翠輅以從皇帝見賓客翠羽飾之五曰雕輅以歸寧刻諸末也

六曰篆輅以臨諸道法門篆諸飾也六輅皆鍚面朱總﹝總以朱絲爲之置馬勒直兩耳與兩鑣也﹞金鉤七曰蒼輅以適命婦家八曰靑輅九曰朱輅十曰黃輅十一曰白輅十二曰元輅五時常出入則供之六輅皆疏面繢總以畫繪爲之

孝靜帝興和元年夏五月甲戌立皇后髙氏乙亥大赦天下按魏書孝靜帝本紀云云

北齊北齊定皇帝納後及元日中宮朝會之禮按隋書禮儀志後齊皇帝納後之禮納采問名納徵訖告圓丘方澤及廟如加元服是日皇帝臨軒命太尉爲使司徒副之持節詣皇后行宮東向奉璽綬冊以授中常侍皇后受冊於行殿使者出與公卿己下皆拜有司備迎禮太保太尉受詔而行主人公服迎拜於門使者入升自賓階東面主人升自阼階西面禮物陳於庭設席於兩楹間童子以璽書版升主人跪受送使者拜於大門之外有司先於昭陽殿兩楹間供帳爲同牢之具皇后服大嚴繡衣帶綬佩加幜女長禦引出升畫輪四望車女侍中負璽陪乘鹵簿如大駕皇帝服衮冕出升禦座皇后入門大鹵簿住門外小鹵簿入到東上合施步障降車席道以入昭陽殿前至席位姆去幜皇后先拜後起皇帝後拜先起帝升自西階詣同牢坐與皇后俱坐各三飯訖又各酳二爵一�奏禮畢皇后興南面立皇帝禦太極殿王公以下拜皇帝興入明日後展衣於昭陽殿拜表謝又明日以榛栗棗修見皇太后於昭陽殿擇日羣官上禮又擇日謁廟皇帝使太尉先以太牢告而後�見羣廟又元日中宮朝會陳樂皇后褘衣乘輿以出於昭陽殿坐定內外命婦拜皇后興妃主皆跪皇后坐妃主皆起長公主一人前跪拜賀禮畢皇后入室乃移幄坐於西廂皇后攺服褕狄以出坐定公主一人上壽訖就坐禦酒食賜爵�如外朝會文宣帝天保元年夏六月丁亥詔立王后李氏爲皇后按北齊書文宣帝本紀云云孝昭帝皇建元年冬十一月丁亥立妃元氏爲皇后按北齊書孝昭帝本紀云云武成帝河淸元年春正月景戌立妃胡氏爲皇后按北齊書武成帝本紀云云河淸四年夏四月景子傳位於皇太子詔皇太子妃斛律氏爲皇后按北齊書武成帝本紀云云後主武平三年八月庚寅廢皇后斛律氏爲庶人戊子拜右昭儀胡氏爲皇后十二月辛丑廢皇后胡氏爲庶人按北齊書後主本紀云云武平四年二月乙巳拜左皇后穆氏爲皇后按北齊書後主本紀云云

北周武帝保定五年詔遣百官迎皇后於突厥按周書武帝本紀保定五年二月辛酉詔陳國公純柱國許國公宇文貴神武公竇毅南安公楊薦等如突厥逆女天和三年皇后至自突厥詔赦罪加恩按周書武帝本紀天和三年三月癸卯皇后阿史那氏至自突厥甲辰大赦天下亡官失爵�聽復舊宣政元年六月宣帝卽位閏月乙亥立妃楊氏爲皇后按周書宣帝本紀云云宣帝大象元年臨軒立天元帝後又立正陽宮皇后尋立四皇后按周書宣帝本紀大象元年夏四月壬戌朔臨軒立妃朱氏爲天元帝後秋七月丙申納大後丞司馬消難女爲正陽宮皇后尊天元帝太后李氏爲天皇太后壬子攺天元帝後朱氏爲天皇后立妃元氏爲天右皇后妃陳氏爲天左皇后大象二年二月加四皇后槪以天大爲號三月又置天中大皇后按周書宣帝本紀大象二年二月壬午尊天元皇太后爲天元上皇太後天皇太后李氏曰天元聖皇太后癸未立天元皇后楊氏爲天元太皇後天皇后朱氏爲天大皇後天右皇后元氏爲天右大皇後天左皇后陳氏爲天左大皇后正陽宮皇后直稱皇后三月甲辰初置天中大皇后立天左大皇后陳氏爲天中大皇后立妃尉遲氏爲天左大皇后

隋隋制皇后受羣臣賀又定謁廟之服按隋書禮儀志隋中宮朝會儀如後齊而又有皇后受羣臣賀禮則皇后禦坐而內侍受羣臣拜以入承令而出羣臣拜而罷又按志皇后謁廟服�大衣蓋嫁服也謂之褘衣皂上皂下文帝開皇元年立皇后獨孤氏制五輅凡從祭親桑歸寧臨幸弔問則乘之按隋書文帝本紀開皇元年二月景寅立王后獨孤氏爲皇后按禮儀志開皇元年內史令李徳林奏周魏輿輦乖制請皆廢毀髙祖從之惟畱魏太和時儀曹令李韶所制五輅齊天保所遵用者又畱魏熙平中太常卿穆紹議皇后之輅其從祭則禦金根車親桑則禦雲母車�駕四馬歸寧則禦紫罽車遊行則禦安車弔問則禦紺罽軿車�駕三馬於後著令制五輅皇后重翟靑質金飾諸末朱輪金根朱牙其箱飾以重翟羽靑油纁朱裏通幰繡紫帷朱絲絡网繡紫絡帶八鑾在衡鍚鞶纓十二就金方釳插翟尾朱總總以朱爲之如馬纓而小著馬勒在兩耳兩鑣也駕蒼龍受冊從郊禖享廟則供之厭翟赤質金飾諸末輪畫朱牙其箱飾以次翟羽紫油纁朱裏通幰紅錦帷朱絲絡网紅錦絡帶其餘如重翟駕赤親桑則供之翟車黃質金飾諸末輪畫朱牙其車側飾以翟羽黃油纁黃裏通幰白紅錦帷朱絲絡网白紅錦絡帶其餘如重翟駕黃歸寧則供之諸鞶纓之色皆從車質安車赤質金飾紫通幰朱裏駕四馬臨幸及弔則供之煬帝大業元年春正月壬辰立妃蕭氏爲皇后按隋書煬帝本紀云云

皇后部匯考二

唐唐定皇帝納後及鹵簿車輿服飾之制按唐書禮樂志皇帝納皇后制命太尉爲使宗正卿爲副吏部承以戒之前一日有司展縣設案陳車輿於太極殿廷如元日文武九品朝集蕃客之位皆如冠禮設使者受命位於大橫街南道東西上副少退北面侍中請中嚴羣臣入就位使副入立於門外道東西面黃門侍郎引幡節中書侍郎引制書案立於左延明門內道北西面北上乃奏外辦皇帝衮冕禦輿出自西房卽禦座使副入就位典儀曰再拜在位者皆再拜侍中前承制降詣使者東北西面曰有制使副再拜侍中宣制曰納某官某氏女爲皇后命公等持節行納采等禮使副又拜主節立於使者東北西面以節授黃門侍郎侍郎以授使者付於主節立於後中書侍郎引制書案立於使者東北以制書授使者置於案典儀曰再拜在位者皆再拜使副出持節者前導持案者次之侍中奏禮畢皇帝入在位者以次出初使副乘輅鼓吹備而不作從者乘車以從其制書以油絡网犢車載之其日大昕使副至於次主人受於廟若寢布神席於室戶外之西莞筵紛純加藻席畫純南向右雕幾使副立於門西北上持幡節者立於北少退制案立於南執雁者又在其南皆東面主人立於大門內西面儐者北面受命於左出立於門東西面曰敢請事使者曰某奉制納采儐者入告主人曰臣某之女若如人旣蒙制訪臣某不敢辭儐者出告入引主人出迎使者於大門外之南北面再拜使者不答主人揖使副先入至於階使副入導以幡節案雁從之幡節立西階之西東面使者由階升立於兩楹間南面副在西南持案及執雁者又在西南皆東面主人升阼階當使者前北面立持案者以案進授使者以制書節脫衣使者曰有制主人再拜宣制主人降詣階間北面再拜稽首升進北面受制書以授左右使者授雁主人再拜進受雁以授左右儐者引答表案進立於主人後少西以表授主人主人進授使者退復位再拜節加衣謁者引使副降自西階以出制文以版長一尺二寸博四寸厚八分後家答版亦如之問名使者旣出遂立於內門外之西東面主人立於內門內東廂西面儐者出請事使者曰將加卜筮奉制問名儐者入告主人曰臣某之子若如人旣蒙制訪臣某不敢辭儐者出告入引主人出迎使者以入授主人制書答表皆如納采使副降自西階以出立於內門外之西東面主人立於東階下西向儐者出請事使者曰禮畢儐者入告主人曰某公奉制至於某之室某有先人之禮請禮從者儐者出告使者曰某旣得將事敢辭儐者入告主人曰先人之禮敢固以請儐者出告使者曰某辭不得命敢不從儐者入告遂引主人升立於序端掌事者徹幾設二筵東上設甒醴於東房西牖下加杓羃坫在尊北實觶二角柶二籩豆各一實以脯醢在坫北又設洗於東南主人降迎使者西面揖先入使副入門而左主人入門而右至階主人曰請某位升使者曰某敢辭主人又曰固請某位升使者曰某敢固辭主人又曰終請某位升使者曰敢終辭主人升自阼階使副升自西階北面立主人阼階上北面再拜受幾於序端掌事者內拂幾三奉兩端西北向以進主人東南向外拂幾三振袂內執之掌事者一人又執幾以從主人進西北向使者序進迎受於筵前東南向以俟主人還東階上北面再拜送使者以幾跪進北面跪各設於坐左退於西階上北面東上答拜立於階西東面南上贊者二人俱升取觶降盥手洗觶升實醴加柶於觶覆之面葉出房南面主人受醴面柄進使者筵前西北面立贊者執觶以從使者西階上北面各一拜序進筵前東南面主人又以次授醴使者受俱復西階上位主人退復東階上北面一拜送掌事者以次薦脯醢於筵前使者各進外筵皆坐左執觶右取脯擩於醢祭於籩豆之間各以柶祭醴三始扱一祭又扱再祭興各以柶兼諸觶上躐降筵於西階上俱北面坐啐醴建柶各奠觶於薦遂拜執觶興主人答拜使者進升筵坐各奠觶於薦東降筵序立於西階上東面南上掌事者牽馬入陳於門內三分庭一在南北首西上又掌事者奉幣篚升自東階以授主人受於序端進西面位掌事者一人又奉幣篚立於主人之後使者西階上俱北面再拜主人進詣楹間南面立使者序進立於主人之西俱南面主人以幣篚授使者使者受退立於西階上東面執幣者又以授主人主人受以授使副使副受之退立於使者之北俱東面主人還東階上北面再拜送使者降自西階從者訝受幣篚使者當庭實揖馬以出牽馬者從出使者出大門外之西東面立從者訝受馬主人出門東西面再拜送使者退主人入立於東階下西面儐者告於主人曰賓不顧矣主人反於寢使者奉答表詣闕納吉使者之辭曰加諸卜筮占曰日從制使某也入告主人之辭曰臣某之女若如人龜筮云吉臣預在焉臣某謹奉典制其餘皆如納采納徵其日使者至於主人之門外執事者入布幕於內門之外元纁束陳於幕上六馬陳於幕南北首西上執事者奉谷珪以�俟於幕東西面謁者引使者及主人立於大門之內外儐者進受命出請事使者曰某奉制納徵儐者入告主人曰奉制賜臣以重禮臣某祗奉典制儐者出告入引主人出迎使者入執事者坐啟�取珪加於元纁牽馬者從入三分庭一在南北首西上執珪者在馬西俱北面其餘皆如納采冊後前一日守宮設使者次於後氏大門外之西尙捨設尙宮以下次於後氏合外道西東向障以行帷其日臨軒命使如納采奉禮設使者位於大門外之西東向使副及內侍位於使者之南舉冊案及寶綬者在南差退持節者在使者之北少退俱東向設主人位於大門外之南北面使者以下及主人位於內門外亦如之設內謁者監位於內門外主人之南西面司贊位於東階東南掌贊二人在南差退俱西向又置一案於合外使副乘輅持節備儀仗鼓吹備而不作內僕進重翟以下於大門之外道西東向以北爲上諸衛令其屬布後儀仗使者出次就位主人朝服立於東階下西面儐者受命出請事使者曰某奉制授皇后備物典冊儐者入告主人出迎於大門外北面再拜使者不答拜使者入門而左持節者前導持案者次之主人入門而右至內門外位奉冊寶案者進授使副冊寶內侍進使者前西面受冊寶東面授內謁者監持入立於合外之西東面跪置於案尙宮以下入合奉後首飾褘衣傅姆贊出尙宮引降立於庭中北面尙宮跪取冊尙服跪取寶綬立於後之右西向司言司寶各一人立於後左東向尙宮曰有制尙儀曰再拜皇后再拜宣冊尙儀曰再拜皇后又再拜尙宮授皇后以冊受以授司言尙服又授以寶綬受以授司寶皇后升坐內官以下俱降立於庭重行相向西上司贊曰再拜掌贊承傳皆再拜諸應侍衛者各升立於侍位尙儀前跪奏曰禮畢皇后降坐以入使者復命其遣使者奉迎其日侍中版奏請中嚴皇帝服冕出升所禦殿文武之官五品以上立於東西朝堂奉迎前一日守宮設使者次於大門之外道右設使副及內侍次於使者次西俱南向尙捨設宮人次於合外道西奉禮設使副持案執雁者持節者及奉禮贊者位如冊後又設內侍位於大門外道左西面設宮人以下位於堂前使副朝服乘輅持節至大門外次宮人等各之次奉迎尙儀奏請皇后中嚴傅姆導皇后尙宮前引出升堂皇后將出主婦出於房外之西南向文武奉迎者皆陪立大門之外文官在東武官在西皆北上謁者引使者詣大門外位主人立於內門外堂前東階下西面儐者受命出請事使者曰某奉制以今吉辰率職奉迎儐者入告主人曰臣謹奉典制儐者出告入引主人出門南北面再拜謁者引入至內門外堂西階使者先升位於兩楹間南面副在西持案執雁者在西南俱東面主人升東階詣使者前北面立使副授以制書曰有制主人再拜使者宣制主人降詣階間北面再拜稽首升進北面受制書主人再拜北面立使副授以雁主人再拜進受仍北面立儐者引二人對舉答表案進主人以表授使副再拜降自西階以出復門外位奉禮曰再拜贊者承傳使副俱再拜使者曰令月吉日臣某等承制率職奉迎內侍受以入傳於司言司言受以奏聞尙儀奏請皇后再拜主人入升自東階進西面誡之曰戒之敬之夙夜無違命主人退立於東階上西面母誡於西階上施衿結帨曰勉之敬之夙夜無違命皇后升輿以降升重翟以幾姆加景內宮侍從及內侍導引應乘車從者如鹵簿皇后車出大門外以次乘車馬引從同牢之日內侍之屬設皇后大次於皇帝所禦殿門外之東南向將夕尙寢設皇帝禦幄於室內之奧東向鋪地席重茵施屏障初昏尙食設洗於東階東西當東澑南北以堂深後洗於東房近北設饌於東房西牖下豆各二十四簠簋各二豋各三俎三尊於室內北牖下元酒在西又尊於房戶外之東無元酒坫在南加四爵合�器皆烏漆�以匏皇后入大門鳴鐘鼓從永巷至大次前回車南向施步障尙儀進當車前跪請降車皇后降入次尙宮引詣殿門之外西向立尙儀跪奏外辦請降坐禮迎皇帝降坐尙宮前引詣門內之西東面揖後以入尙食酌元酒三注於尊尙寢設席於室內之西東向皇帝導後升自西階入室卽席東向立皇后入立於尊西南面皇帝盥於西洗後盥於北洗饌入設醬於席前菹醢在其北俎三設於豆東豕俎特在北尙食設黍於醬東稷稻粱又在東設湆於醬南設後對醬於東當特俎葅在其南北上設黍於豕俎北其西稷稻粱設湆於醬北尙食啟會卻於簠簋之南對簠簋於北加匕箸尙寢設對席於饌東尙食跪奏饌具皇帝揖皇后升對席西面皆坐尙食跪取韭菹擩醢授皇帝取菹擩醢授皇后俱受祭於豆間尙食又取黍實於左手徧取稷稻粱反於左手授皇帝又取黍稷稻粱授皇后俱受祭於豆間又各取胏絕末授帝後俱祭於豆間尙食各以胏加於俎司飾二人以巾授皇帝及皇后俱涗手尙食各跪品嘗饌移黍置於席上以次授胏脊帝後皆食三飯卒食尙食二人俱盥手洗爵於房入室酌於尊以授帝後俱受祭尙食各以肝從皆奠爵振祭嚌之尙食皆受實於俎豆各取爵皆飯尙儀受虛爵奠於坫再酳如初三酳用�如再酳尙食俱降東階洗爵升酌於戶外進北面奠爵興再拜跪取爵祭酒遂飲卒爵奠遂拜執爵興降奠於篚尙儀北面跪奏稱禮畢興帝後俱興尙宮引皇帝入東房釋冕服禦常服尙宮引皇后入幄脫服尙宮引皇帝入尙食徹饌設於東房如初皇后從者餕皇帝之饌皇帝侍者餕皇后之饌按儀衛志皇后出尙儀版奏請中嚴尙服率司仗布侍衛司賓列內命婦於庭西向北上六尙以下詣室奉迎尙服負寶內僕進車於合外尙儀版奏外辦馭者執轡皇后乘輿以出華蓋侍衛警蹕內命婦從出門皇后升車從官皆乘馬內命婦宮人以次從淸遊隊旗一執者一人佩橫刀引夾皆二人佩弓箭橫刀騎次金吾衛折衝都尉一人佩橫刀弓箭領騎四十亦佩橫刀夾折衝執�二十人持弩四人佩弓箭十六人持�刀二人次虞候佽飛二十八人騎佩弓箭橫刀夾道分左右以屬黃麾仗次內僕令一人在左丞二人在右各書令史二人騎從次黃麾一執者一人夾道二人皆騎次左右廂黃麾仗廂皆三行行百人第一矩戟五色氅執者黃地白花綦襖冒第二戈五色氅執者赤地黃花綦襖冒第三鍠五色旛執者靑地赤花綦襖冒左右衛左右威衛左右武衛左右驍衛左右領軍衛各三行行二十人每衛以主帥六人主之皆豹文袍冒執石裝長刀騎惟左右領軍衛減三人每衛果毅都尉一人被繡袍各一人從左右領軍衛有絳引幡引前者三掩後者三次內謁者監四人給事二人內常侍二人內侍少監二人騎分左右皆有內給使一人從次內給使百二十人平巾幘大口�緋裲襠分左右屬於宮人車次偏扇團扇方扇皆二十四宮人執之衣彩大�裙襦彩衣革帶履分左右次香蹬一內給使四人轝之居重翟車前次重翟車駕四馬駕士二十四人次行障六次坐障三皆左右夾車宮人執之服同執扇次內寺伯二人領寺人六人執禦刀服如內給使夾重翟車次腰轝一執者八人團雉尾扇二夾轝次大傘四次雉尾扇八左右橫行爲二重次錦花蓋二單行次小雉尾扇朱畫團扇皆十二橫行次錦曲蓋二十橫行爲二重次錦六柱八分左右自腰轝以下皆內給使執之次宮人車次絳麾二分左右次後黃麾一執者一人夾二人皆騎次供奉宮人在黃麾後次厭翟車翟車安車皆駕四馬駕士各二十四人四望車駕士二十二人金根車駕牛駕士十二人次左右廂衙門各二每門二人執四人夾皆赤綦襖黃袍冒騎次左右領軍衛廂皆一百五十人執殳赤地黃花綦襖冒前屬於黃麾使後盡鹵簿廂各主帥四人主之皆黃袍冒執石裝長刀騎折衝都尉二人檢校殳仗皆一人騎從次衙門一盡鹵簿後殳仗內正道每門監門校尉二人主之執銀裝長刀廂各有校尉一人騎佩銀橫刀往來檢校禦馬減大駕之半皇后將還三嚴內典引引外命婦出次就位司賓引內命婦出次序立大次之前旣外辦馭者執轡皇后乘輿出次華蓋警蹕侍衛如初內命婦以下乘車以從車駕入內典引引外命婦退駕至正殿門外車駕南向尙儀前奏請降車將士還按車服志皇后之車六重翟車者受冊從祀饗廟所乘也靑質靑油纁朱裏通幰繡紫絡帶及帷八鸞鏤鍚鞶纓十二就金鋄方釳樹翟羽朱總厭翟車者親桑所乘也赤質紫油纁朱裏通幰紅錦絡帶及帷翟車者歸寧所乘也黃油纁黃裏通幰白紅錦絡帶及帷三車皆金飾末輪畫朱牙箱飾翟羽朱絲絡网鞶纓色皆從車質安車者臨幸所乘也制如金路紫油纁朱裏通幰四望車者拜陵弔喪所乘也靑油纁朱裏通幰金根車者常行所乘也紫油纁朱裏通幰又按志皇后之服三褘衣者受冊助祭朝會大事之服也深靑織成爲之畫翚赤質五色十二等素紗中單黼領朱羅縠褾蔽膝隨裳色以緅領爲緣用翟爲章三等靑衣革帶大帶隨衣色裨紐約佩綬如天子靑�舄加金飾鞠衣者親蠶之服也黃羅爲之不畫蔽膝大帶革帶舄隨衣色餘同褘衣鈿釵袒衣者燕見賓客之服也十二鈿服用雜色而不畫加雙佩小綬去舄加履首飾大小華十二樹以象衮冕之旒又有兩博鬢又按志皇后璽金爲之藏而不用封令書以內侍省印髙祖武徳元年六月備法駕迎皇髙祖宣簡公已下神主祔於太廟追謚妃竇氏爲太穆皇后陵曰壽安按唐書髙祖本紀云云武徳九年八月甲子太子卽皇帝位丙子立妃長孫氏爲皇后按唐書太宗本紀云云髙宗永徽元年春正月丙午立妃王氏爲皇后按唐書髙宗本紀云云永徽六年廢王皇后爲庶人立宸妃武氏爲皇后按唐書髙宗本紀永徽六年十月己酉廢皇后爲庶人乙卯立宸妃武氏爲皇后十一月己巳皇后見於太廟是冬皇后殺王庶人按舊唐書髙宗本紀冬十月己酉廢皇后王氏爲庶人立昭儀武后爲皇后大赦天下十一月丁卯朔臨軒命司空績左僕射志寧冊皇后文武羣官及番夷之長奉朝皇后於肅義門顯慶五年皇后宴親族會命婦按唐書髙宗本紀顯慶五年三月丙午皇后宴親族鄰里於朝堂會命婦於內殿賜從官五品以上並州長史司馬勛一轉婦人八十以上版授郡君賜氈衾粟帛龍朔元年五月丙申皇后請禁天下婦人爲俳優之戲詔從之按唐書髙宗本紀不載按舊唐書髙宗本紀云云幹封元年禪於社首以皇后爲亞獻按唐書髙宗本紀幹封元年正月戊辰封於泰山庚午禪於社首以皇后爲亞獻按舊唐書髙宗本紀麟徳三年正月戊辰車駕至泰山己巳帝升山行封禪之禮庚午禪於社首祭皇地祇以太穆太皇太后文徳皇太后配饗皇后爲亞獻越國大妃燕氏爲終獻上元元年三月己巳皇后親蠶八月壬辰皇帝稱天皇皇后稱天后按唐書髙宗本紀云雲開耀元年以天后崇節儉詔廷臣按唐書髙宗本紀不載按舊唐書髙宗本紀春正月己亥詔雍州長史李義元曰朕思還淳返朴示天下以質素其異色綾錦並花間裙衣等糜費旣廣俱害女工天后我之匹敵常著七破間裙豈不知更有靡麗服飾務遵節儉也中宗神龍元年二月甲子皇后韋氏復於位大赦賜酺三日八月壬戌追冊妃趙氏爲皇后乙亥皇后見於廟按唐書中宗本紀云云景龍二年皇后行墨敕斜封以慶雲見於裙上大赦加恩按唐書中宗本紀是歲皇后妃主昭容賣官行墨敕斜封按舊唐書中宗本紀景龍二年二月皇后自言衣箱中裙上有五色雲起令畫工圖之以示百僚乃大赦天下乙酉帝以后服有慶雲之瑞大赦天下內外五品已上母妻各加邑號一等無妻者聽授女天下婦人八十已上版授鄕縣郡等君景龍三年有事南郊皇后登壇亞獻按唐書中宗本紀景龍三年十一月乙丑有事於南郊以皇后爲亞獻大赦賜文武官階爵入品者減考免關內今歲賦賜酺三日按舊唐書中宗本紀十一月乙丑親祀南郊皇后登壇亞獻左僕射舒國公韋巨源爲終獻景龍四年韋後及安樂公主反按唐書中宗本紀景龍四年正月丙寅及皇后微行以觀燈二月庚戌及后妃公主觀三品以上拔河六月皇后及安樂公主散騎常侍馬秦客反按舊唐書中宗本紀景龍四年五月乙丑皇后請加嗣王三品丁卯前州司兵參軍燕欽融上書言皇后干預國政安樂公主武延秀宗楚客等同危宗社帝怒召欽融廷見撲殺之時安樂公主志欲皇后臨朝稱制而求立爲皇太女由是與後合謀進鴆六月壬午帝遇毒崩於神龍殿睿宗景云二年正月乙丑追冊妃劉氏竇氏爲皇后按唐書睿宗本紀云云先天元年八月庚子內禪丁未立皇太子妃王氏爲皇后按唐書睿宗本紀云云元宗開元十二年七月己卯廢皇后王氏爲庶人十月庶人王氏卒按唐書元宗本紀云雲開元二十年中書令蕭嵩奏上新禮定納後冊後及臨軒冊後羣臣命婦朝賀先蠶鹵簿服飾諸儀制按唐書元宗本紀不載按舊唐書元宗本紀開元二十年九月乙巳中書令蕭嵩奏上開元新禮一百五十卷制所司行用之皇帝納後卜日告圓丘方澤�如加元服儀其祝文臨時撰臨軒命使將行納采制命太尉爲使者宗正卿爲副使吏部承以戒之問名納徵納吉告期並奉迎並同使前一日尙捨奉禦設幄座於太極殿如常守宮設羣官客使等諸應陪位者次於東西朝堂太樂令展宮懸於殿庭設舉麾位於殿上一位於懸下鼓吹令設十二案乘黃令陳車輅尙輦奉禦陳轝輦如元日之儀典儀設文官一品以下五品以上位於懸東六品以下於橫街南皆重行西面北上設武官一品以下五品以上位於懸西六品以下於橫街南當文官皆重行東面北上設朝集使位各分方於文武官當品之下設諸親位於四品五品之下皇帝親在東異姓親在西設蕃客位各分方於朝集使六品之南諸州使人分方位於朝集使九品之後設典儀位於懸東北贊者二人在南少退俱西向設使者受命位於大橫街南道東副使又於其東少退俱北面奉禮設門外位於東西朝堂如元日儀其日諸衛勒所部列黃麾仗如常儀羣官依時刻集朝堂俱就位各服其服通事舍人引就朝堂前位侍中量時刻版請中嚴鈒戟近仗入陳於殿庭太樂令帥工人就舞位協律郎入就舉麾位諸侍衛之官各服其器服符寶俱就合奉迎典儀帥贊者先入就位通事舍人引羣官入就位又引使副入立於太極門外道東西面黃門侍郎引王節執幡節中書侍郎引制書案立於左延明門內道北西面北上侍中版奏外辦皇帝服衮冕禦轝以出曲直華蓋警蹕侍衛如常儀皇帝將出仗動出自西房卽禦座南向符寶郎奉寶置於禦座如常通事舍人引使主副入就位定典儀曰再拜贊者承傳羣官在位者皆再拜侍中前承制降詣使者東北西面稱有制使主副俱再拜侍中宣制曰納某官女爲皇后命公等持節行納采等禮宣訖使主副又再拜侍中還侍位黃門侍郎引主節於使者東北西面授使者使者受付主節主節立於使後黃門侍郎退中書侍郎引制書案立於使者東北西面中書侍郎取制書持案退自使後立於使者之左西面授使者使者受制書置於案持案者退立於使後中書侍郎退典儀曰再拜贊者承傳羣官在位者皆再拜舍人引使者主副出持節者前導持案者次之侍中前跪奏稱侍中某臣言禮畢俯伏興還侍位皇帝降座禦輿入自東房侍衛警蹕如來儀舍人引羣官在位者以次出初使主副乘輅備儀仗而行鼓吹備而不作從者乘車以從其制書油絡网犢車載而行後皆如之納采前一日守宮設使者次於後氏大門外道右南向其日大昕使主副至於後氏大門外掌次者迎入次﹝凡賓主及行事者皆如陛﹞主人受於廟無廟者受於正寢掌事者布神席於室戶外之西莞筵紛純加藻席畫純南向右雕幾使主副出次謁者引立於大門外之西東門北上持幡節者立於使者之北少退東面令史二人對舉制案立於使者之南執雁者又在其南俱東面主人立於大門內西面儐者立於主人之左北面受命出立門東西面曰敢請事使者曰某奉制納采儐者入告主人曰臣某之女若如人旣蒙制訪臣某不敢辭儐者出告入引主人出迎使者於大門外南北面主人再拜使者不答拜主人揖使者先入於階使者及宗正卿入幡節先導其持節案及執雁者從入幡節立西階之西東面自後幡節皆如之使者由西階升於兩楹間南面使副在使者西南持案及執雁者在使副西南俱東面主人升阼階詣使者前北面持案者以案進使副前使副取制書持案者退復位使副奉制書進授使者退復位持節者脫節衣使者曰有制主人再拜宣制畢主人降詣階間北面再拜稽首訖升進北面受制書退以授左右仍北面立使副取雁以授使者退復位使者受雁主人再拜進受雁退以授左右仍北面立儐者引二人對舉答表案進於主人後少西儐者取表以授主人主人受進授使者訖退復位再拜持節者加節衣謁者引使者及使副等降自西階以出制文凡六禮皆以版長一尺二寸厚四寸厚八分後家答版亦如之

皇帝曰咨具官封姓渾元資始肇經人倫爰及夫婦以奉天地宗廟社稷謀於公卿咸以爲宜率由舊典今使持節太尉封某宗正卿封某以禮納采答文皇帝嘉命訪婚陋族備數采擇臣之女﹝姑姊妹則云先臣某官之遺女﹞未閒教訓衣履若而人欽承舊章肅奉典制某官封臣姓名稽首頓首再拜承制詔問名使者旣出遂立於內門外之西東向�如納采位初使者降主人降立於內門內東廂西面儐者進受命出請事使者曰將加卜筮奉制問名儐者入告主人曰臣某之子若而人旣蒙制訪臣某不敢辭儐者出告入引主人出迎使者至主人受雁訖出如納采儀使者出立於內門之西使副在南少退俱東面初使者降主人使者立於東階下西面儐者進受命出請事使者曰禮畢儐者入告主人曰某公奉制至於某之室某有先人之禮請禮從之儐者出告使者曰某旣得將事敢辭儐者入告主人曰先人之禮敢固以請儐者出告使者曰某辭不得命敢不從儐者入告遂引主人升立於序端掌事者徹幾攺設二筵東上各用莞筵紛純加藻績席純設甒醴於東房西牖下加勺羃坫在�北實觶二角柶二各一籩一豆實以脯醢在坫北又設洗於東階東南如常訖儐者引主人降迎使者於內門外東西面揖使者先入使者入門而左副從之主人入門而右至階主人曰請某位升使者曰某敢辭主人曰固請某位升使者曰某敢固辭主人曰終請某位升使者曰某敢終辭主人升阼階使者升西階副從升俱北面主人阼階上北面再拜使者及副西階上北面答再拜主人受幾於序端掌事者內拂幾三奉兩端西北向以進主人東南向外拂幾三振袂內執之掌事者一人又執幾以從主人進西北向使者序進迎受於筵前東南向以俟主人還東階上北向再拜送使者以幾筵進北面跪各設於座差退於西階上北面東上俱答再拜立於階西東面南上贊者二人俱升取觶降盥手洗觶升實醴加柶於觶覆之面葉出房南面主人受醴面柄進使者筵前西北面又贊者執觶以從使者西階上北面各一拜序進筵前東南面主人又以次授醴使者受俱復西階上位主人退復東階上北面一拜送掌事者以次薦脯醢於筵前使者各進升筵皆坐左執觶右取脯擩於醢祭於籩豆間各以柶祭醴三始版一祭又版再祭興各以柶兼諸觶上獵降筵於西階上俱北面坐俱啐醴建柶各奠觶遂拜執觶主人答拜使者進升筵坐各奠觶於薦東降筵序立於西階上東面南上掌事者牽馬入陳於門內三分庭一在南北首西上又掌事者奉幣升東階以授主人主人受於序端進西面掌事者一人又奉幣篚立於主人之後使者西階上俱北面再拜主人進詣楹間南面立使者序進立於主人之西俱南面主人以幣篚授使者使者受退立於西階上東面掌事者又以幣篚授主人主人受以授使副使副受退立於使者北俱東面主人還東階上北面拜送使者降西階從者迓受幣使者當庭實揖馬出牽馬者從出使者出大門之外西東面立從者迓受馬主人出門東西面再拜送使者退主人入立於東階下西面儐者告主人曰賓不顧矣主人反於寢使者奉答表詣闕進制文皇帝曰咨某官封姓兩儀配合承天統物正位於內必俟令族重章舊典今使使持節太尉封某宗正卿封某以禮問名答文皇帝嘉命使者某重宣中制問臣名族臣女夫婦所生先臣故某官之遺元孫先臣故某官之遺曾孫先臣故某官之遺孫先臣故某官之孫女年若干欽承舊章謹奉典制某官臣姓某稽首頓首再拜承制詔若女祖以上在則直云某官臣之孫女等語

納吉前一日守宮設使者次以下至主人立於大門內西面如納采儀儐者進受命出請事使者曰加諸卜筮占曰從制某也納吉儐者入告主人曰臣某之子若如人龜筮云吉臣占在焉臣某謹奉典制儐者出告入引主人出迎使者於大門外以下至使者降自西階以出如納采儀使者出立於內門外之西使副在南少退俱東面初使者降主人立於東階下西面儐者進受命出請事使者曰禮畢其儐使者如問名之儀制文皇帝曰咨某官姓人謀龜從僉曰貞吉敬順典禮今使使持節太尉封某宗正卿封某以禮納吉答文皇帝嘉命使者某重宣中制太卜元吉臣陋族卑鄙憂懼不堪欽承舊章肅奉典制某官臣姓某稽首頓首再拜承制詔納徵前一日守宮設使者次如初其日大昕使主副至後氏大門外掌次者延入次執事者入布羃於內門外元纁束帛陳於羃上六馬陳於羃南北首西上執事者奉�珪以匱俟於羃東西掌事者設幾筵如初使主副出次謁者引立於大門外之西東面北上持幡節者立於使者之北少退東面令史二人對舉制案立於使副南東面主人立於大門內西面儐者進受命出請事使者曰某奉制納徵儐者入告主人曰奉制賜臣以重禮某祇奉典制儐者出告入引主人出迎使者於大門外南北面主人再拜使者不答拜謁者引使者及使副入幡節前導持案者從入使者入門而左主人入門而右至於內門使主副立於門西東面北上主人立於門東西面儐者引主人揖使者先入門至階使副從入由西階升立於楹間南面使副在使者西南持案者在使副西南俱東面主人由阼階詣使者前北面立執事者坐啟匱取珪加於元纁上及牽馬者從入三分庭一在南北首西上執珪者在馬西俱北面持案者以案進使副前使副取制書持案退復位使副奉制書進授使者退復位持節者脫節衣使者曰有制主人再拜使者宣制畢主人降詣階間北面再拜稽首訖升進北面受制書退以授左右仍北面立儐者引二人對舉答表案進主人後少西儐者取表以授主人主人受以授使者訖退復位再拜謁者引使者及使副等降自西階以出立於內門外之西使副在南少退俱東面初主人受制書訖左右受玉帛於庭受馬者自左受之以東牽馬者旣授馬自前面而出主人降立於東階下西面儐者進受命出請事使者曰禮畢其儐使者如納吉之儀制文皇帝曰咨某官姓之女有母儀之徳窈窕之姿如山如河宜奉宗廟永承天祚以元纁珪馬以章典禮今使使持節太尉封某宗正卿封某以禮納徵答文皇帝嘉命使者某重宣中制降婚卑陋崇以上公寵以丰禮備物典冊欽承舊章肅奉典制某官臣姓名稽首頓首再拜承制詔告期前一日守宮設使者次以下至出請事如納采儀使者曰制使某告期儐者入告主人曰臣某謹奉制儐者出告入引主人出迎使者以下至禮畢如納采儀制文皇帝曰咨某官姓謀於公卿大筮元龜罔有不臧率遵典禮今使使持節太尉封某宗正卿封某以禮告期答文皇帝嘉命使者某重宣中制告曰惟某月某日可迎臣欽承舊章肅奉典制某官臣姓某稽首頓首再拜承制詔告廟有司以特牲告如常告禮祝文臨時撰冊後前一日守宮設使者次於後氏第大門外之西如常尙捨設尙宮以下次於後氏合外道西東向障以行帷其日臨軒命使如納采命使之儀太尉爲正使司徒爲副使奉

禮設使者位於大門外之西東向使副及內侍位於使者之南舉冊案及寶綬者在南差退持節者在使者之北少退俱東向設主人位於大門外之南北面設使者以下及主人位於內門外亦如之設內謁者監位於內門外主人之南西面謁者監設司贊位於東階東南掌贊二人在南差退俱西向內謁者監又先置一案於合外近限使主副乘輅持節備儀仗鼓吹備而不作至後氏大門外使者降輅掌次者延入次尙宮以下至客之次內僕進重翟以下大門外道西東向北上諸衛令其屬布後儀仗如常使者出次謁者引使者以下就門外位主人朝服出立於東階下西面儐者進受命出門東西面曰敢請事使者曰某奉制授皇后備物典冊儐者入告遂引主人出迎於大門外北面再拜使者不答拜謁者引使者入門而左持節者前導持案者次之主人入門而右至內門外各就位立定奉冊寶案者進當使副前使副受冊寶持案者退復位使副以冊寶進授使者退復位內侍進使者前西面受冊寶東面授內謁者監復位內謁者監持冊寶入立於合門之西東面跪置冊寶於案俯伏興尙宮以下入合奉後首飾褘衣﹝其衣服所司先進﹞傅姆贊出尙宮引降立於庭中北面尙宮跪取冊尙服跪取寶綬興立於後之右少前西向司宮司寶各一人進於後左少前東向尙宮稱有制尙儀贊皇后再拜皇后再拜宣冊訖尙儀又贊皇后再拜皇后再拜尙宮奉冊進授皇后皇後受以授司宮尙服又奉寶綬次授皇后皇後受以授司寶訖尙儀贊皇后升座尙宮引皇后升座南向坐內官以下俱降立於庭重行北向西上立定司贊曰再拜掌事承傳內官以下皆再拜訖諸應侍衛者各升立於侍位尙儀前跪奏稱禮畢皇后降座尙宮引皇后入於宮主人儐使者如告期之儀前使者乘輅而還詣闕復命冊文維某年月日皇帝使使持節太尉封某司徒封某冊命某官女某氏爲皇后咨爾易階乾坤詩首關雎王化之本實由內輔是故皇英嬪虞帝道以光太妊妣姬周裔克昌皇后其祗勗厥徳以肅承宗廟虔恭中饋盡敬於婦道導師道於六宮作範儀於四海皇天無親惟徳是依可不愼歟命使奉迎其日晡後侍中量其時刻版奏請中嚴晡後三刻皇帝服衮冕出升所禦殿宮人侍衛如常文武之官五品以上立於東西朝堂如常儀奉迎前一日守宮設使者次於大門外道右設使副及內侍次於使者次西俱南向尙捨設宮人次於合外道西奉禮設使者位於大門外之西東向使副位於使者之南持案及執雁者又在南差退持節者在使者北少退俱東向奉禮位於使副西南贊者二人在南差退俱東面設內侍位於大門外道左西面其日司贊設宮人以下位於堂前使主副朝服發朝堂乘輅持節備儀仗至大門外使者降輅掌次者延入位宮人等各之次奉迎文武官至宿衛及列鹵簿如常儀尙儀奏請皇后中嚴量時刻傅姆導皇后尙宮前引出升堂宮人等侍衛如常儀皇后將出主婦出於房外之西南向文武奉迎者皆陪立於大門外文東武西北上位定謁者引使者詣大門外位使副內侍等各就位主人立於內門外堂前東階下西面儐者受命出請事使者曰某奉制以今吉辰率職奉迎儐者入告主人曰臣謹奉典制儐者出告入引主人出門南北面再拜使者不答拜謁者引使者入門而左持節者前導使副及持案執雁者次之主人入門而右至內門外堂西階使者先升立於兩楹間南面使副在使者西南持案及執雁者在使副西南俱東面主人升東階詣使者前北面立持案者以案進使副前使副取制書持案者退復位使副奉制書授使者退復位使者曰有制主人再拜使者宣制畢主人降詣階間北面再拜稽首訖升進北面受制書退授左右訖主人再拜進受雁授左右仍北面立儐者引二人對舉答表案進立於主人後少西儐者取表以授主人主人受以授使者訖退復位再拜謁者引使者及使副降自西階以出復門外位立定奉禮曰再拜贊者承傳使主副俱再拜使者曰今月吉日某等承制率職奉迎內侍受以入傳於司言受以奏聞尙儀奏請皇后再拜皇后再拜訖主人升自東階進西面誡之曰戒之敬之夙夜無違命主人退立於東階上西面母誡於西階上施衿結帨曰勉之敬之夙夜無違命訖腰輿進皇后升輿以降尙宮前導六尙以下侍衛如常皇后升重翟以幾姆加幜內宮侍從及內侍導引應乘車從者如鹵簿常儀迎使及百官當引從者皆退隨便立皇后車出大門外以次乘車馬引從如常制文皇帝曰咨某官姓歲吉月令吉日惟某率由典禮今遣使持節太尉封某宗正卿封某以禮迎答文皇帝嘉命使者某重宣中詔令月吉辰備禮以迎螻蟻之族猥承大禮憂懼戰悸欽承舊章肅奉典制某官臣姓某稽首頓首再拜承詔制同牢其日內侍之屬設皇后大次於皇帝所禦殿門外之東南向鋪座如常將夕尙寢設皇帝禦幄於所禦之殿室內之奧東向鋪地席重茵施屏障初昏尙食設洗於東階東南東西當東澑南北以堂深罍水在洗東篚在洗西南肆篚實以巾二爵二設後洗於東房近北罍水在洗西篚在洗東北肆皆加勺羃饌於東房西牖下籩豆各二十四簋簠各二十四簋簠各二各三皆加巾蓋俎三�於室內北牖下元酒在西加羃勺南柄羃夏用絺冬用組又�於房戶外之東無元酒坫在南加四爵合�其器皆烏漆以陶�以匏皇后重翟入大門鳴鐘鼓

其鐘鼓所司先陳設鳴鐘鼓者所以聲告內外鹵簿止於外近侍應從者如常皇后從永巷至大次前回車南向施步障畢尙儀進當車前跪奏請降車興退復位皇后降車禦輿司輿率傘扇等司燈率執燭者俱布列前後皇后入就大次嚴整訖尙宮引皇后詣所禦殿門外之東西向立尙儀跪奏外辦請降座禮迎皇帝降座尙宮前引詣門內之西東面揖後以入尙食徹�羃酌元酒三注於�尙寢設席於室內之西東向﹝莞筵紛純加藻席繢純次席黼純對席亦準此﹞皇帝導後升西階入室卽席東向立皇后入立於�西南向皇帝盥於南洗皇后盥於北洗尙食率其屬以饌入設醬於席前菹醢在其北俎三入設於豆東豕俎特於菹北豆東菹醢之東尙食設黍於醬東稷稻粱又在東設湆於醬南饌要方也設對醬於東﹝對醬後醬也設之當特俎﹞菹醢在其南北上設黍於豕俎北其西稷稻粱設湆於醬北尙食啟會卻於簠簋之南對簠簋於北啟發也豆蓋徹於房各加匕箸尙寢設對席於饌東尙食西面跪奏饌具興皇帝揖皇后對席西面皆坐尙食跪取韭菹擩醢授皇帝又尙食跪取韭菹擩醢授皇后皇帝及皇后俱受祭於豆間尙食又取黍實於左手徧取稷稻粱反於右手授皇帝又尙食取黍實於左手徧取稷稻粱反於右手授皇后皇帝及皇后俱受祭於豆間尙食各以胏加於俎司飾三人以巾授皇帝及皇后俱帨手訖尙食各跪品嘗饌訖各移黍置於席上以次授胏脊皇帝及皇后皆食三飯卒食尙食二人俱盥手洗爵於房入室詣酒�所酌酒進授皇帝及皇后俱受爵祭酒尙食各以肝從皆奠爵振祭嚌之尙食皆受食於菹豆各取爵皆飲訖尙儀俱進受虛爵奠於坫再酳如初三酳用�如再酳尙食俱降東階洗爵升酌於戶外�進北面俱奠爵興再拜跪取爵祭酒遂飲卒爵奠爵遂拜執爵奠興降奠於篚還侍立尙儀北面跪奏稱禮畢興皇帝皇后俱興尙宮引皇帝入東房釋冕服禦常服又尙宮引皇后入幄脫服尙宮引皇帝入尙食帥其屬徹饌於東房如初皇后從者餕皇帝饌皇帝侍者餕皇后饌皇后表謝皇后至宮之日服展衣出司言引尙宮尙宮前導及左右侍從如常升正殿兩楹間北面立又尙儀以謝表授皇后又尙儀以案俟於前皇后置表案上尙宮贊拜皇后再拜訖尙儀以表降殿授內侍內侍因中書以聞初內侍出門皇后降殿還寢如常朝皇太后其日大昕所司設皇太后禦座地席於所禦之殿南尙食帥司膳設側�甒醴於東房內東壁下加勺羃籩一豆一實以脯醢設於�北又設洗於�西近北罍水在洗西篚在洗東北肆篚實以巾羃角觶一角柶一其日皇后夙興沐浴尙儀版奏請皇后中嚴質明六尙及諸侍衛宮人俱詣寢殿奉迎尙儀版奏外辦皇后服褘衣加首飾禦輿尙宮前導降自西階以出侍衛如常至皇太后合外皇后降輿障扇侍從如常立於西廂東面皇后將至尙儀奏請皇太后中嚴皇后旣至合外尙儀奏皇太后外辦皇太后服褘衣首飾司言引尙宮尙宮引皇太后出卽禦座前南向坐侍從如常皇后執笲棗栗腶修司言引尙宮尙宮引皇后入升西階北面再拜跪進奠於皇太後座前皇太后撫之尙食進徹以東司言引尙儀尙儀引皇后入升西階北面再拜進跪奠笲於皇太後座前皇太后撫之尙食進徹以東司言引尙宮尙宮引皇后退北面又再拜司設設皇后席於戶牖之間近北南向司言引尙宮尙宮引皇后立於席西南向尙食入東房盥手洗觶酌醴加柶而柄出進詣皇后席前北向立皇後進北面再拜受醴尙食薦脯醢於席前皇后升席坐左執觶右取脯擩於醢祭於籩豆間以柶祭醴三始一扱祭又扱再祭加柶於觶面葉興降席北面跪啐醴建柶興北面再拜進升席跪奠觶於薦東興降席司言引尙宮尙宮引皇后降自西階以出禦輿而還侍從如來儀初皇后出合尙儀跪奏稱禮畢俯伏興還侍位皇太后降座入室如常皇后受羣臣賀右如正冬賀儀惟辭云具官臣某等言伏惟殿下徽猷昭備至徳應期凡厥黔黎不勝慶躍皇帝會羣臣右如正冬會儀惟樂備而不作上壽辭云具官臣某等言皇后坤儀配天徳昭厚載克崇萬葉明嗣徽音凡厥兆庶載懷鳧藻臣等不勝慶忭謹上千萬歲壽外命婦朝會右如正冬朝會儀惟賀辭云某位妾姓等言伏惟殿下坤象配天徳昭厚載率土含識不勝忭舞會辭惟加謹上千萬歲壽羣臣上禮右如加元服上禮之儀皇后廟見前一日皇后淸齋於別殿內官應從入廟者俱淸齋一日於廟所諸衛令其屬晡後一刻各以其方器服守衛廟門與太樂工人俱淸齋一宿前二日尙捨直長施皇后大次於太廟北門內之西東向周以行帷尙捨奉禦鋪禦座尙捨直長又量設內官以下次於大次之後守宮設外命婦妃主以下次於廟北門外之西道北南向東上周以行帷設行事太尉以下次於齋坊內太樂令設宮懸之樂於廟庭如式前一日右校淸掃內外內謁者監設皇后版位於樂懸之北道西北向設外命婦位於其次前北面東上奉禮設太尉以下及禦史等位於內外�如常儀設酒�之位於廟堂上前楹間各於室戶之左北向每室彜二�二春夏用雞彜犧�秋冬用斝黃彜著�山罍二皆加勺羃皆西上各有坫以置瓚爵設洗於東階東南北向以下至太祝持版如加元服謁廟儀太祝持版進於室戶外之右東向跪讀祝文曰維某年歲次月朔日子孝曾孫開元神武皇帝某太祖以下稱臣某謹遣太尉封臣名敢昭告於皇祖某謚皇后某氏太祖以下廟則稱妾某氏將伸祗見謹以一元太武明粢薌合薌萁嘉蔬嘉薦醴齊敬薦尙饗訖興太尉再拜初讀祝文樂作太祝進跪奠版於神座前俯伏興還�所太尉拜訖樂止謁者引太尉以次獻皆如獻祖之儀惟不盥洗徧獻訖以下如加元服謁廟儀惟執事則每事訖還齋所車駕出宮前出宮三日本司宣攝內外各供其職其日晝漏上水四刻車駕出宮發引前七刻捶一鼓爲一嚴﹝三嚴特刻前一日內侍中奏裁﹞發引前五刻捶二鼓爲再嚴尙儀版奏請中嚴司贊設內命婦版位於皇后所禦殿合外道東重行西向北上內命婦各服其服所司陳小駕鹵簿發引前二刻捶三鼓爲三嚴司賓引內命婦各就位六尙以下各服其服俱詣室奉迎尙服負璽如式內僕進重翟於合外尙儀版奏外辦馭者執轡皇后首飾褘衣乘輿以出警蹕侍衛如常儀皇后升車仗衛如常六尙等乘車陪從如式司賓引內命婦退隨近以俟諸翊駕之官皆乘馬駕動稱警蹕如常不鳴鼓角諸衛前後督攝如常外命婦三品以上及公主縣主皆先置各就次俱服其服車駕將至內侍之屬守廟四門內謁者贊外命婦妃主等出次內典引引就位立駕過引還次初駕將至內侍之屬守廟四門駕至廟北門回車北向尙儀進當前跪奏稱尙儀妾姓言請降車興還侍位皇后降車升輿入大次傘扇華蓋侍衛如常儀鹵簿停於廟外皇后停大次半刻頃司言引尙宮立於大次門外當門西向尙儀版奏外辦皇后出次侍衛如常尙服負璽陪從如式司言引尙宮尙宮引皇后凡尙宮前導皆司言先引至版位北向立尙宮與司言退立於左皇后立定尙宮前奏請再拜皇后再拜少頃尙宮又奏請再拜皇后又再拜訖司言引尙宮尙宮引皇后還大次內侍版奏請解嚴將士不得輒離部伍皇后停大次八刻頃捶一鼓爲一嚴轉仗衛於還途如來儀三刻頃捶二鼓爲再嚴尙儀版奏請中嚴皇后攺著鈿釵禮衣五刻頃捶三鼓爲三嚴六尙以下詣大次奏迎內僕進重翟於廟北門外尙儀版奏外辦馭者執轡皇后乘輿出次華蓋侍衛如常皇后升車鼓吹振作而還六尙等升車陪從如來儀皇后將出門內謁者贊引外命婦等出次內典引引就位駕至位所內侍奏請駕權停外命婦再拜訖內侍承令令外命婦還外命婦又再拜車駕過內典引引外命婦各還第駕至所禦殿合外回車南向尙儀進當車前跪奏稱尙儀妾姓言請降車還侍位皇后降車輿以出侍衛如常於車駕將至司賓引內命婦俱就位皇后旣入司賓引內命婦退內侍版奏請解嚴將士各還其所臨軒冊命皇后卜日告圓丘告方丘太廟以上並有司行事如常告儀臨軒命使將行冊禮所司奏請太尉爲使司徒爲副前一日尙捨奉禦設禦幄於太極殿庭陳設樂懸內外官次侍衛警蹕並如納後儀皇帝將出仗動太樂令令撞黃鐘之鐘右五鐘皆應協律郎跪俯伏興舉麾鼓柷奏太和之樂鼓吹振作皇帝出自西房卽禦座南向坐符寶郎奉寶置於禦座如常樂止通事舍人引冊使副入就位太尉初入門舒和之樂作至位樂止立定典儀唱曰再拜贊者承傳命羣官在位者皆再拜侍中前承制降詣使者東北西面稱有制冊使再拜侍中宣制曰冊某氏爲皇后命公等持節展禮宣制訖又俱再拜侍中還侍位黃門侍郎持節西面授太尉太尉受付主節立於使後黃門侍郎退中書侍郎引冊案及琮璽綬案立於冊使東北面中書侍郎取璽持案者退自使後立於太尉之左西面授太尉太尉受冊置於案持案者退立於使者後中書侍郎又取琮璽綬以授太尉太尉受置於案皆如受冊之儀中書侍郎退典儀曰再拜贊者承傳羣臣在位者皆再拜通事舍人引冊使出持節者前導持案者次之太尉初行樂作出門樂止侍中前奏稱侍中臣某言禮畢俯伏興還侍位皇帝降座侍衛警蹕如來儀入自東房樂止通事舍人引羣官在位者以次出蕃客先出皇后受冊前一日守宮於肅章門外道西近南隨便設太尉司徒等次東向北上又於命婦朝堂設外命婦次如常尙寢率其屬於皇后正殿設禦幄座南向又設皇后受冊位於殿庭階間北向又設命婦等脫舄席於西階前近西東向司樂展宮懸之樂於殿庭設麾於殿上西階之西東向�如常內僕進重翟以下於肅章門外道東西向以北爲上其日依時刻諸衛勒所部屯門列仗及陳布於皇后殿正南門之外如常儀典儀設冊使位於肅章門外之西東向北上設內侍位於使副之南舉冊案及琮璽綬者位南向差退俱東向又設內給事位於北廂南向又設內謁者監位於其東南西向內謁者設外命婦位於命婦朝堂分左右廂大長公主以下在東太夫人以下在西並每等異位重行南向以北爲上司贊設內命婦及內官非供奉者位於受冊正殿之庭東廂西向重行北上又設內命婦等朝位於殿庭禦道東行北面西上又設外命婦朝位於殿庭禦道左右近南大長公主以下在道東北面西上太夫人以下在道西每等異位重行北面以東爲上又設司贊位於東階東南典贊二人在南差退俱西向內侍版奏皇后請中嚴外命婦依時刻俱赴集朝堂次各服其服內謁者監先置二案於肅章門外近限太尉司徒旣受命出至朝堂俱乘輅備鹵簿鼓吹持節如式其冊琮璽綬各以油絡网犢車載而行內侍之屬與所司守掌之至永安門外降輅謁者引入持節者前導持案者次之掌次者俱引入次內典引引外命婦就朝堂位司工帥工人入就位典樂升就舉麾位司贊帥典贊先就殿庭位內典引各引外命婦兩行俱以次進至肅章門司賓接引進入立於皇后正殿合外如朝堂之位謁者引太尉以下就肅章門外持節者立於太尉之北少退東面內謁者監引內給事就南面位內謁者監退復位內命婦等應陪列者各服其服司賓引就陪列位尙儀版奏外辦皇后首飾褘衣司宮引尙宮尙宮引皇后出自正殿西房侍衛警蹕如常儀首飾褘衣所司先進典

樂舉麾奏正和之樂凡樂皆與樂舉麾鼓柷而後作偃麾敔而後止皇后至兩楹間南向立定樂止初內給事旣就南面位太尉進內給事前北向跪稱太尉封臣某司徒封臣某奉制授皇后備物典冊訖俯伏興退復位內謁者監引內給事詣肅章門傳告司宮入詣皇后前跪奏訖興還侍位初司宮入奉冊琮璽綬者以次進當司徒前司徒取冊琮璽綬以次進授太尉舉案者以次退司徒授訖退復位內侍進太尉前西面以次受冊琮璽綬東面授內謁者監量以內謁者等助舉之退復位內謁者監持冊琮璽綬等進立於肅章門外跪置冊琮璽綬於案俯伏興初司宮奏訖尙儀贊皇后降司宮引尙宮尙宮引皇后初行樂作立定樂止初皇后將降又尙宮詣門取冊尙服詣門跪取琮璽綬興進俱入立於皇后之右西向司宮司寶各一人進立於皇后之左少前東向尙宮稱有制尙儀贊皇后再拜尙宮宣冊訖尙儀又贊皇后再拜尙宮奉冊進授皇后皇後受以授司言尙服又奉琮璽綬以次授皇后皇後以授司寶訖尙儀贊皇后升座皇后禦輿傘扇侍衛如常皇后升初行樂作卽禦座南向坐司璽奉琮璽置於禦座樂止司賓引內命婦等陪列者以次進就北面位爲首者初行典樂舉麾舒和之樂作至位樂止司贊曰再拜掌贊承傳內命婦皆再拜司賓引爲首者一人詣西階初行樂作至階樂止爲首者脫舄升進當禦座前北面跪奏某妃妾姓等言伏惟殿下坤象配天徳昭厚載凡厥兆庶不勝慶躍訖起司賓引爲首者自西階降納舄樂作復位樂止司贊曰再拜掌贊承傳內命婦等皆再拜司言前承令降自西階詣內命婦西北東面稱令旨內命婦等皆再拜宣令訖在位者又再拜司贊曰再拜典贊承傳在位者皆再拜司賓以次從隨使出門各還其寢爲首者初行樂作至門樂止司賓又引外命婦以次入爲首者初入門舒和之樂作至位樂止立定司贊曰再拜掌贊承傳外命婦等皆再拜訖司賓引爲首者一人進升奉賀復位拜樂止及宣令拜拜辭等皆如內命婦之儀訖引出爲首者初行樂作出門樂止司宮又奏羣官賀訖尙儀前跪奏稱尙儀妾姓言禮畢還侍位皇后降座樂作禦輿入自東房侍衛警蹕如儀樂止女工人退冊命使者乘輅詣朝堂至降車所降輅入至太極殿庭大橫街南禦道東北面西上立中書令於太極殿東北西面太尉等再拜復命曰奉制授皇后備物典冊禮畢又再拜中書令奏聞太尉等退鹵簿幡節等還本司皇后受羣臣賀皇后表謝朝皇太后皇帝會羣臣羣臣上禮皇后會外命婦皇后廟見並如納後儀皇后正至受羣官朝賀前一日尙寢率其屬設禦幄座如外命婦朝儀守宮設次於宮城門外如常儀其日未明一刻諸衛各勒所部屯門列仗及陳布於肅章門外奉禮設文武羣官諸親蕃客使等位於宮城門外如朝堂之式典儀設文武羣官位於肅章門外文東武西俱重行北面相對爲首諸親位於文武五品之下朝集使蕃客等分方位次如常設典儀贊者位於羣官東北差退西向北上又設內給事位於羣官之北南向﹝若與外命婦同時朝則興儀於肅章門外設羣宮等版位﹞文武羣官依時刻集到門外俱就次各服其服若與上臺同上朝賀則上臺禮畢羣官仍朝服典謁引從納義門西行就版位

尙儀奏請中嚴六尙以下各服其服俱詣內合奉迎典儀帥贊者先入就位典謁引文武羣官入就位尙儀奏外辦皇后首飾褘衣以出卽禦座南向坐侍衛警蹕及設琮璽於禦座並如常儀內謁者監引內給事出就南面典儀曰再拜贊者承傳文武羣官等俱再拜典謁引爲首者一人進內給事前北面跪賀﹝詞正至並與賀皇帝同惟伏惟殿下與時同休爲異耳﹞賀訖俯伏興典謁引退復位羣官等皆再拜內謁者監引內給事入依式奏聞內給事承令出內謁者監引內給事復南面位稱令旨羣官等皆再拜內給事宣令云履新之慶冬至云履長

與公等同之羣官等又再拜內謁者監引內給事入典謁引羣官等出尙儀前奏禮畢皇后降座以入侍衛警蹕如常儀皇后正至受外命婦朝賀並會前二日本司宣攝內外各供其職前一日守宮設外命婦次如常儀尙寢帥其屬設禦幄於皇后正殿北壁南向又設命婦爲首者脫舄席於西階前近西東向如式司樂展宮懸之樂於殿庭設麾於殿上西階之西東向內僕進重翟以下於肅章門外道東西向北上司贊設命婦等版位於殿庭大長公主以下在東太夫人以下在西諸親婦女之下宗親在東異姓在西俱重行北面相對爲首內謁者設外命婦等位於肅章門外大長公主以下於道東太夫人以下於道西俱重行西向北上命婦有從夫之爵無夫從子之爵設司贊位於東階東南西向掌贊二人位於司贊之南差退俱西向受朝日依時刻諸衛勒所部屯門列仗及陳布於肅章門外如常儀外命婦等依時刻集到宮門外至下車所道西東向以車爲次北上車次定外命婦等皆降車內典引引之次各服其服尙儀奏請中嚴宮官侍衛者皆朝服司寶奉琮寶依式俱詣內合奉迎司樂帥女工人入就位典樂升就舉麾位司贊先入就位內典引引命婦俱就肅章門外位尙儀奏外辦皇后首飾褘衣以出警蹕如常儀皇后出自西房典樂舉麾奏正和之樂卽禦座南向坐司寶奉琮寶置於禦座如常偃麾樂止﹝凡樂皆典樂舉麾工鼓柷而後作偃麾戛敔而後止﹞司賓承引命婦以次入就位爲首者初入門舒和之樂作至位樂止命婦等立定司贊曰再拜掌贊承傳外命婦等皆再拜司賓引爲首者一人詣西階爲首者初行樂作至階樂止爲首者脫舄升進當禦座前北面跪賀稱妾姓等言賀詞與羣官同賀訖起司賓引爲首者降階納舄樂作復位立定樂止司贊者曰再拜掌贊承傳外命婦等皆再拜司言前承令降自西階詣命婦西北東面稱令旨外命婦等皆再拜宣令曰履新之慶冬至云履長之慶夫人等同之司贊曰再拜掌贊承傳外命婦等皆再拜司賓以次引出爲首者初行樂作出合樂止內典引承引以出尙儀前奏禮畢還侍位皇后降座樂作入自東房侍衛警蹕如來儀樂止女工人退會朝訖尙寢帥其屬鋪外命婦等之座於殿上大長公主以下於禦座東南重行西向太夫人以下於禦座西南重行東向設不升殿者座席於東西廊下皆如上儀又量設脫履席於東西階下尙食設壽�於殿上東序之端西向有坫爵一於�下設升殿者酒�於東西廊下近北設廊下者酒�各於其座之南皆有坫羃俱障以帷設訖司樂帥諸樂人就位內典引引外命婦俱詣肅章門外位尙儀奏外辦皇后首飾褘衣以出警蹕侍衛如常儀皇后出自西房典樂舉麾正和之樂作卽禦座南向坐司寶奉琮寶置於禦座如常偃麾樂止司賓承引外命婦以次入就位爲首者初入門樂作至位樂止外命婦立定﹝若朝會別日贊拜如朝禮﹞司言前承令降詣命婦西北東向稱令旨夫人等升席坐司贊曰再拜掌贊承傳外命婦等皆再拜訖司賓引外命婦應升殿者詣東西階樂作爲首者至階樂止俱就席脫舄於階下以升司賓引爲首者一人升階近東西面立以下各就席後立司賓引不升殿者詣東西廊下席後立上下立定司賓引爲首者詣酒�所北面立尙食酌酒一爵以授爲首者司賓引爲首者至禦座前北向授尙食尙食受爵進置禦座前司賓引爲首者退北面爲首者跪奏稱妾等言元正首祚冬至雲天正長至妾等不勝大慶謹上千萬歲壽興再拜外命婦等皆再拜訖司言前承令宣令云令旨夫人等同納景福外命婦等又再拜尙食取爵奉進皇后舉酒樂作外命婦等皆三稱萬歲皇后舉酒訖尙食受虛爵復於坫樂止司贊曰再拜掌贊承傳外命婦等皆再拜司賓引爲首者就席後立司贊曰就座掌贊承傳外命婦等俱就座尙食進酒至階司贊曰酒至興掌贊承傳外命婦等俱興立席後尙儀至階省酒尙食奉酒進皇后舉酒樂作如常又行外命婦酒酒至司贊曰再拜掌贊承傳外命婦等俱再拜受觶司贊曰就座掌贊承傳外命婦等俱就座坐飲皇后舉酒訖尙食受虛爵復於坫樂止觴行三周尙食進禦食食升階司贊曰食至興掌贊承傳外命婦等皆起立席後尙食至階省案尙食品嘗食訖以次進置禦前又行命婦案禦若不食及命婦案先下訖不須興設食訖司贊曰就座掌贊承傳外命婦等皆就席坐皇后乃飯樂作外命婦等俱飯禦食畢樂止仍行酒遂設庶羞諸使以次作若賜酒司言前承令詣東階上西向稱賜酒階下掌贊承傳外命婦等皆起再拜立受觶坐飲訖起立授虛觶又再拜就席坐酒行十二徧會畢司贊曰可起掌贊承傳外命婦等皆起立席後司賓引降各納舄樂作俱引復階下位樂止其廊下者仍立於席後立定司贊曰再拜掌贊承傳外命婦等在位者皆再拜若有束帛則尙功帥其屬以束帛先立於東西廂司言前承令降自西階詣命婦西北東面稱令旨外命婦等皆再拜宣令訖外命婦等又再拜尙功帥其屬以次授束帛訖外命婦等又再拜司賓引命婦等以次出樂作出門樂止內典引承引次出尙儀前奏禮畢遂還侍位皇后降座樂作入自東房警蹕侍衛如來儀樂止皇后季春吉日享先蠶攝

事附

齋戒先祀五日散齋三日於後殿致齋二日於正殿前致齋一日尙寢設禦幄於正殿西序及室中俱東向致齋之日晝漏上水一刻尙儀版奏請中嚴尙服帥司仗布侍衛司賓引內命婦陪位並如式六尙以下各服其服詣後殿奉迎尙儀版奏外辦上水三刻皇后服鈿釵禮衣結佩乘輿出自西房華蓋警蹕侍衛如常儀皇后卽禦座東向坐六尙以下侍衛如常一刻頃尙儀前跪奏稱尙儀妾姓言請降就齋室興退復位皇后降座乘輿入室六尙以下各還寢直衛者如常司賓引陪位者退散齋之日內侍帥內命婦之吉者使蠶於蠶室攝事無以上儀凡應享之官散齋三日於其寢致齋二日一日於其寢一日於享所﹝亞獻終獻則致齋二日皆於其所﹞六尙以下應從升者及從享內外命婦各於其寢淸齋一宿諸應享之官致齋之日給酒食及明衣各習禮於齋所光祿卿監取明水火﹝太官令取水於陰鑑取火於陽燧火以供爨水以實�﹞前享一日諸衛令其屬未後一刻各以其方器服守衛壝門﹝每門二人每隅一人享日未明給事代執典女二人等俱淸齋一宿攝事同﹞陳設前享三日尙捨直長施大次於外壝東門之內道北南向尙捨奉禦鋪禦座尙捨直長設內命婦及六尙以下次於大次之後俱南向守宮設外命婦次大長公主長公主公主以下於南壝之外道西三公夫人以下在其南俱重行每等異位東向北上設陳饌幔於內壝東門之外道南向北﹝攝事守宮設享官次於東壝內道南北向西上設陳饌幔於內壝東門外道南北向﹞前享二日太樂令設宮懸之樂於壇南內壝之內如圓丘儀諸女工人各爲位於懸後東方西方以北爲上南方北方以西爲上右校掃除壇之內外又爲瘞坎於壇之壬地內壝之外外深取足容物南出陛又爲采桑壇於壇南二十步所方三丈髙五尺四出陛尙捨量施帷帳於外壝之外四面開門其東門使容厭翟車前享一日內謁者設禦位於壇之東南西向設望瘞位於壇之西南當瘞坎西向設亞獻終獻位於內壝東門之內道南執事者位於其後每等異位俱重行西向北上設典正位於壇下一位於東南西向一位於西南東向女史各陪於後設司贊位於樂懸之東北掌贊二人在南差退俱西面又設司贊掌贊位於埋坎之西南東面南上設典樂舉麾位於壇上南陛之西東向設司樂位於北懸之間當壇北向設內命婦位於終獻之南每等異位重行西面北上設外命婦位於中壝南門之外大長公主以下於道東西向當內命婦位差退大夫人以下於道西去道遠近準公主俱每等異位重行相向北上又設禦采桑位於采桑壇上東向設內命婦采桑位於壇下當禦位東北每等異位南向西上設外命婦采桑位於壇下當禦位東南每等異位北向西上設執禦鉤筐者位於內命婦之西少南西上﹝尙功執鉤司制執筐﹞設內命婦執鉤筐者位各於其采桑位之後尙功下四典執鉤司制下女史執筐設門外位享官於東壝之外道南從享內命婦於享官之東俱每等異位重行北面西上從享外命婦南壝之外道西如設次之式﹝攝事內謁者設三獻位於內壝東門之內道北執事位於道南每等異位重行西面以北爲上又設望瘞位於壇之東北當瘞坎道西向又設﹩正位於壇下一位於東南西向一位於西南東向女史各陪其後糾察違失設掌贊位於樂懸東北女史二人在南差退俱西向又設掌贊女史位於瘞坎西南東向南上設典樂舉麾位於壇上南陛之西東向設司樂位於北懸之間當壇北向設三獻以下門外位於東壝之外道南每等異位北面西上無設禦位下至此儀﹞設酒�之位於壇上東南隅北向西上犧�二象�二山罍二�皆加勺羃有坫以置爵設禦洗於壇南陛東南攝事無禦洗亞獻之洗又於東南俱北向罍水在洗東篚在洗西南肆篚實以巾爵執�罍篚羃者位於�罍篚羃之後設幣篚於壇上�坫之所晡後內謁者帥其屬以�坫罍洗篚羃入設於位外壇者自東陛享

日未明十五刻大官令帥宰人以鸞刀割牲祝史以豆取毛血置於饌所遂烹牲﹝其神廚及諸司供事便次守官與金吾相之量於壇東張設﹞享日未明五刻司設服其服升設先蠶氏神座於壇上北方南向席以莞設神位於座首車駕出宮前享一日金吾奏請外命婦等應集壇所者並聽夜行其應采桑者四人各具女侍者進筐鉤載之而行監門先奏請享日未明四刻開所由苑門諸親及命婦以下以次入詣壇南次所各服其服其應采桑者筐鉤各具女侍者執授內謁者監內謁者監受之以授執筐鉤者享日未明三刻捶一鼓爲一嚴﹝三嚴時節前日內侍奏裁﹞未明二刻捶二鼓爲再嚴尙儀版奏請中嚴內命婦各服其服所司陳車駕鹵簿未明一刻捶三鼓爲三嚴司賓引內命婦入立於庭重行西面以北爲上六尙以下各服其服俱詣室奉迎尙服負寶如式內僕進厭翟車於合外尙儀版奏外辦馭者執轡皇后服鞠衣乘輿以出華蓋侍衛警蹕如常內命婦從出門皇后升車尙功司制進筐鉤載之仗衛如常內命婦及六尙等乘車陪從如式其內命婦應采桑者四人各服典制等進筐鉤載之諸翊駕之官皆乘馬駕動警蹕如常不鳴鼓吹諸衛前後督攝如常內命婦宮人以次從饋享享日未明三刻諸享官各服其服尙儀及司醞各帥其屬攝事則女史及司醞各帥其屬入實�罍及幣﹝犧�實以醴齊象�實以盎齊山罍實以淸酒齊加明水酒加元酒各實於上�其幣以黑﹞太官令實諸籩豆簠簋俎等內謁者帥其屬詣廚奉饌入設於饌幔內﹝內侍之屬與司膳等掌之其牲之內不上神俎者亦太官付內謁者同時進入以供班胙自余供享之物並請祠前一日先入﹞駕將至女相者引先置享官典內引引命婦俱就門外位﹝女相者以尙儀下女史充攝事質明女相者引享官以下就壝外位掌贊帥女史先入就位女相者引典正女祝及女史祝史典女執�罍篚羃者入自東門當壇南北面西上立定掌贊曰再拜女史承傳典正以下各就位司樂帥女工人就位其女祝以典贊充女祝史以典贊下女史充之﹞駕至大次門外回車南向尙儀進車前跪奏稱尙儀妾姓名請降車興還侍位皇后降車乘輿之大次華蓋傘扇侍衛如常儀尙儀以祝版進禦署訖奉出奠於玷皇后降車訖尙功司制進受鉤筐以退﹝其內命婦鉤筐則內命婦降車訖典制等進乃受之﹞典贊引亞獻及從享內命婦俱就門外位司贊帥掌贊先入就位女相者引尙儀典正及女史女祝史女祝史以尙儀下女史充典女執�罍篚羃者入自東門當壇南北面西上立定司贊曰再拜掌贊承傳凡司贊有詞掌贊皆承傳尙儀以下皆再拜訖尙儀以下各就位司樂帥女工人入就位典謁引亞獻終獻女相者引執事者司贊引內命婦內典引引外命婦俱入就位皇后停大次半刻頃司言引尙宮立於大次門外當門北向尙儀版奏外辦皇后出次華蓋侍衛如常尙服負寶陪從如式司言引尙宮尙宮引皇后凡尙宮前導皆司言先引

入自東門華蓋仗衛停於門外近侍者從入如常皇后至版位西向立每立定尙宮與司言退立於左立定尙宮前奏稱請再拜退復位皇后再拜司贊曰眾官再拜享官及內外命婦在位者皆再拜其先拜者不拜尙宮前奏有司謹具請行事退復位﹝攝事女相者各引享官入就位立定掌贊曰再拜在位者皆再拜女相者進尙宮之左曰有司謹具請行事無駕至以下至此儀﹞典樂跪舉麾﹝凡取物者皆跪而取以興奠物亦跪奠訖而後興﹞鼓柷奏永和之樂以姑洗之均﹝自後壇下接神之樂皆奏姑洗﹞三成偃麾戛敔樂止﹝凡樂皆典樂舉麾工鼓柷而後作偃麾戛敔而後止﹞尙宮前奏稱請再拜退復位皇后再拜司贊曰眾官再拜享官及內外命婦在位者皆再拜壇上尙儀跪取幣於篚興立於�所﹝攝事掌贊曰再拜在位者皆再拜女祝史跪取幣於篚興立於�所﹞尙宮引皇后正和之樂作皇后每行皆作正和之樂

皇后詣壇升自南陛攝事女相者引尙宮升壇以下皆尙宮行事六尙以下量人從升以下升皆如之皇后升壇北南立樂止尙儀奉幣東向進皇后受幣登歌作肅和之樂以南呂之均尙宮引皇後進北向跪奠於神座興尙宮引皇后少退北向再拜訖登歌止尙宮引皇后樂作降自南陛還版位西向立樂止初內外命婦拜訖女祝史奉毛血之豆立於內壝東門之外於登歌止女祝史奉毛血入升自南陛尙儀迎引於壇上進跪奠於神座前興女祝史退立於�所皇后旣升奠幣﹝攝事尙宮旣升奠幣下仿此﹞司膳出帥女進饌者奉饌陳於內壝東門之外皇后旣降復位司膳引饌入俎初入門雍和之樂作﹝攝事自後酌獻皆奏雍和之樂﹞饌至陛樂止女祝史跪徹毛血之豆降自東陛以出饌升南陛尙儀迎引於壇上﹝攝事女祝史迎引於上﹞設於神座前籩豆蓋羃先徹乃升簋簠旣奠卻其蓋於下設訖司膳帥女進饌者降自東陛復位尙儀攝事女祝還�所尙宮引皇后詣罍洗樂作攝事女相者引尙宮無樂皇后至罍洗樂止尙儀跪取盥沃水司言跪取盤興承水皇后盥水又司言跪取巾於篚興進皇后帨手訖司言受巾跪奠於篚司言跪取爵於篚興進皇后受爵尙儀酌罍水司言奉盤皇后洗爵司言授巾皆如初皇后拭爵訖尙儀奠司言奠盤巾皆如常尙宮引皇后樂作詣壇升自南陛樂止尙宮引皇后﹝攝事無皇后至罍洗以下至此儀但女相者引尙宮詣酒�所﹞詣酒�所執�者舉羃尙儀贊酌醴齊訖壽和之樂作皇后每酌獻及飲福皆作壽和之樂攝事奏雍和尙宮引皇后少退北向立樂止尙儀持版進於神座之右東向跪讀祝文曰維某年歲次月朔日子皇后某氏敢昭告於攝事女祝持版祝云子皇后某氏謹遣某官妾姓敢昭告於先蠶氏惟神肇興蠶織功濟黔黎爰擇嘉時式遵令典謹以制幣犧齊粢盛庶品明薦於神尙饗訖興皇后再拜初讀祝文訖樂作尙儀進跪奠版於神座興還�所皇后拜訖樂止尙儀以爵酌上�福酒西向進﹝攝事女祝以爵酌罍福酒進於尙宮之右西向立﹞皇后再拜受爵跪祭酒啐奠興尙儀帥女進饌者持籩俎進尙儀減神前三牲胙肉以取前腳第二骨

各置一俎上又以籩取稷黍飯共置一籩尙儀先以飯籩西向進皇后受以授左右尙儀又以胙俎以次進皇后每受以授左右皇后跪取爵遂飲卒爵尙儀進受復於坫皇后興再拜訖樂止尙宮引皇后樂作降自南陛還版位西向立樂止﹝自此以上若攝事儀皆尙宮行事女相女祝贊之以下仿此﹞皇后獻將畢典贊引貴妃詣罍洗盥手洗爵訖攝事則女相者引尙儀爲亞獻典贊引貴妃自東陛升壇詣象�所執�者舉羃貴妃酌盎齊典謁引進神座前北向跪奠爵興典贊引貴妃少退北向再拜尙儀以爵酌罍福酒持爵進貴妃之右西向立貴妃再拜受爵跪祭酒遂飲卒爵尙儀進受爵復於坫貴妃再拜典贊引貴妃降自東陛復位如初貴妃獻將畢又典贊引昭儀攝事女相者引尙食爲終獻詣罍洗盥手洗爵升酌盎齊終獻如亞獻之儀訖典贊引昭儀降復位尙儀進神座前跪徹豆興還�所徹者籩豆各一少移於故處司贊曰賜胙掌贊唱眾官拜在位者皆再拜﹝已飲福酒者不拜攝事賜胙則掌贊唱賜胙女史唱再拜也﹞永和之樂作尙宮前奏稱請再拜退復位皇后再拜司贊曰眾官再拜在位者皆再拜樂一成止尙宮前奏攝事女相者白請就望瘞位司贊帥掌贊就瘞坎西南位尙宮引皇后樂作至望瘞位西向立樂止於眾官將拜尙儀執篚進神座前取幣自北陛降壇西行詣瘞坎以幣置於坎訖司贊曰可瘞坎東西各四人置土半坎尙宮前贊禮畢請就采桑位尙宮引皇后樂作詣采桑壇升自西陛東向立樂止初白禮畢司贊帥掌贊還本位親桑皇后將詣望瘞位司賓引內外命婦采桑者位就采桑位內外命婦一品各二人二品三品各一人諸執鉤筐者各就位皇后旣至采桑位尙功奉金鉤自北陛升壇進典制奉筐從升皇后受鉤采桑典制奉筐受桑皇后采桑三條止尙功前受鉤典制以筐俱退復位皇后初采桑典制等各以鉤授內外命婦皇后采桑訖內外命婦以次采桑女史執筐者受之內外命婦一品各采五條二品三品各采九條止典制等受鉤與執筐者退復位司賓各引內外命婦采桑者退復位司賓引婕妤一人詣蠶室尙功帥執鉤筐者以次從至蠶室尙功以桑授蠶母蠶母受桑切之以授婕妤婕妤食蠶灑一薄訖司賓引婕妤還本位尙儀前奏禮畢退復位尙宮引皇后還大次樂作入大次訖樂止司賓引內命婦內典引引外命婦各還其次尙儀典正以下俱復執事位立定司贊曰再拜尙儀以下皆再拜訖出女工人以次出其祝版燔於齋所車駕還宮皇后旣還大次內侍版奏請解嚴將士不得輒離部伍皇后停大次一刻頃捶一鼓爲一嚴轉仗衛於還塗如來儀三刻頃捶二鼓爲再嚴尙儀版奏請中嚴皇后服鈿釵禮衣五刻頃捶三鼓爲三嚴內典引引外命婦出次就門外位司賓引內命婦出次序立於大次之前六尙以下依式奉迎內僕進厭翟車於大次門外南向尙儀版奏外辦馭者執轡皇后乘輿出次華蓋侍衛警蹕如常皇后升車鼓吹振作而行內命婦以下乘車陪從如來儀車駕過內典引引外命婦退還第駕至正殿門外回車南向尙儀進當車前跪奏稱尙儀妾姓言請降車興還侍位皇后降車乘輿入侍衛如常內侍版奏請解嚴將士各還其所勞酒車駕還宮之明日內外命婦設會於正殿如元會儀惟不賀不上壽爲異

皇后鹵簿淸遊隊旗一人執二人引二人夾領三十人並帶橫刀執�弩弓箭而行次虞候佽飛二十八人夾道單行次內僕令一人在左內僕丞一人在右次黃麾一人執次左右廂黃麾仗廂各三行行列百人左右領軍衛各領五色繡幡六口次內謁者監四人給事二人內常侍二人內侍一人並騎分左右次內給使百二十人分左右後盡宮人車次偏扇團扇方扇各二十四人分左右宮人執次香蹬一內給使四人舁次重翟車靑質金飾駕四馬受冊從祀享廟則乘之駕士二十四人次行障六具分左右宮人執次坐障三具分左右宮人執次內寺伯二人領寺人六人騎分左右夾重翟車次腰轝一執者八人次團扇二次大傘四次孔雀扇八分左右次錦花蓋一次小扇朱畫團扇各十二並橫行次錦曲蓋二十次錦六柱八扇分左右自腰轝已下並內給使執次宮人車次後黃麾一次供奉宮人在黃麾後次厭翟車朱質金飾駕赤四親蠶采桑則乘之次翟車黃質金飾駕赤四寧於家則乘之次安車赤質金飾駕赤四臨幸及弔則乘之駕士各二十四人次四望車朱質駕牛拜陵臨弔則乘之次金根車朱質駕牛常行則乘之駕士各十二人次左右廂各牙門二門二人執四人夾次左右領軍衛廂各百五十人執殳盡鹵簿曲折陪後門左右折衝一人以領鹵簿後所開牙門並在殳仗行內前後部鼓吹金鉦棡鼓大鼓小鼓長鳴中鳴鐃吹葆鼓橫吹節鼓禦馬並減大駕之半皇后服飾皇后服首飾花十二樹小花如大花之數並兩博鬢也褘衣染靑織成爲之文爲翚翟之形素質五色十二等素紗中單黼領羅縠褾皆用朱色蔽膝隨裳色以緅爲褾皆用翟爲章三等大帶隨衣色朱裏紕其外以朱錦下以綠錦紐約用靑組靑衣革帶靑�舄舄加金飾白玉雙佩元組雙大綬章彩尺寸與乘輿同受冊助祭朝會諸大事則服之鞠衣黃羅爲衣其蔽大帶及衣革帶舄並隨衣色余與褘衣同惟無翟親蠶則服之細釵禮衣十二鈿服通用雜色制與上同加只佩小綬去舄加履宴見賓客則服之開元二十五年十二月丙午惠妃武氏薨丁巳追冊爲皇后按唐書元宗本紀云云肅宗乾元元年三月戊寅立淑妃張氏爲皇后按唐書肅宗本紀云云乾元二年二月壬子望月蝕旣百官請加皇后張氏尊號曰翊聖上以月蝕陰徳不修而止按唐書肅宗本紀不載按舊唐書肅宗本紀云云上元二年春正月甲午上不康皇后張氏刺血寫佛經按唐書肅宗本紀不載按舊唐書肅宗本紀云云寶應元年四月李輔國幽皇后張氏於別殿五月代宗卽位追復王氏爲皇后廢張氏爲庶人按唐書代宗本紀寶應元年肅宗張皇后惡李輔國欲圖之召問太子太子不許乃與越王系謀之肅宗疾革四月丁卯皇后與系將召太子入宮飛龍副使程元振得其謀以告輔國輔國止太子無入率兵入殺系及兗王僩幽皇后於別殿是夕肅宗崩乃迎太子見羣臣於九仙門明日發喪己巳卽皇帝位五月丁酉追復庶人王氏爲皇后六月辛亥追廢皇后張氏爲庶人代宗大歷十年十月丙寅貴妃獨孤氏薨丁卯追冊爲皇后按唐書代宗本紀云云徳宗貞元二年十一月甲午立淑妃王氏爲皇后丁酉皇后崩按唐書徳宗本紀云云順宗永貞元年正月自稱曰太上皇辛丑立良姊王氏爲太上皇后按唐書順宗本紀云云昭宗光化元年四月丙寅立淑妃何氏爲皇后按唐書昭宗本紀云云

皇后部匯考三

後唐莊宗同光元年立皇后劉氏按五代史唐莊宗本紀同光元年二月癸未立劉氏爲皇后注五代十三君立後者七辭有不同立得其正者曰以某妃某夫人某氏爲皇后其不正者直曰立某氏爲皇后嫌與得正同爾無褒貶也明宗長興元年三月庚寅立淑妃曹氏爲皇后按五代史唐明宗本紀云雲長興四年三月甲辰追冊晉國夫人夏氏爲皇后按五代史唐明宗本紀云云廢帝淸泰元年七月丁巳立沛國夫人劉氏爲皇后按五代史唐廢帝本紀云云

後晉出帝天福八年冬十月戊申立馮氏爲皇后注

馮氏於帝爲叔母按五代史晉出帝本紀云云

後漢髙祖天福十二年夏四月癸亥立魏國夫人李氏爲皇后髙祖以是年卽位不攺元仍稱晉天福年號

按五代史漢髙祖本紀云云

後周世宗顯徳元年夏四月壬戌立衛國夫人符氏爲皇后按五代史周世宗本紀云云顯徳四年夏四月癸未追冊彭城郡夫人劉氏爲皇后按五代史周世宗本紀云云顯徳六年立皇后符氏按五代史周世宗本紀顯徳六年六月癸未立皇后符氏注符氏無國爵不曰立符氏爲皇后嫌同於不正也蓋其位先定而後娶故書曰立皇后符氏

遼遼定冊後納後及皇后生辰之儀又定冊後樂及印文之制按遼史禮志冊皇后儀至日北南臣僚內外命婦詣端拱殿幕次皇后至合侍中奏中嚴引命婦班入就東西相向位立皇帝臨軒命使發冊使副押冊至端拱殿門外幕次侍中奏外辦所司承旨索扇扇上舉麾樂作皇后出合升座扇開簾捲偃麾樂止引命婦合班面殿起居八拜皇后降坐樂作至殿下褥位樂止引冊入置皇后褥位前侍中傳宣皇后四拜命婦陪位皆拜引讀冊官至皇后褥位前俯伏跪讀冊訖皇后四拜陪位者皆拜引皇后升殿使臣引冊置皇后坐前冊案退西向侍立命婦當殿稱賀四拜引班首東階上殿致詞訖東階下殿復位四拜侍中奏宣答稱有教旨四拜宣答訖四拜班首上殿進酒皇后賜押冊使副等酒訖侍中奏禮畢承旨索扇樂作皇后起入合樂止分引命婦等東西門出皇帝納後儀擇吉日至日後族畢集詰旦後出私捨坐於堂皇帝遣使及媒者以牲酒饔餼至門執事者以告使及媒者入謁再拜平身立少頃拜進酒於皇后次及後之父母宗族兄弟酒徧再拜納幣致詞再拜訖後族皆坐惕隱夫人四拜請就車後辭父母伯叔父母兄各四拜宗族長者皆再拜皇后升車父母飲後酒致戒詞徧及使者媒者送者發軔伯叔父母兄飲後酒如初教坊遮道贊祝後命賜以物後族追拜進酒遂行將至宮門宰相傳敕賜皇后酒徧及送者旣至惕隱率皇族奉迎再拜皇后車至便殿東南七十步止愓隱夫人請降車負銀罌捧縢履黃道行後一人張羔裘若襲之前一婦人捧鏡卻行置鞍於道後過其上乃詣神主室三拜南北向各一拜酹酒向謁者一拜起居訖再拜次詣舅姑禦容拜奠酒選皇族諸婦宜子孫者再拜之授以罌縢又詣諸帝禦容拜奠酒神賜襲衣珠玉佩飾拜受服之後姊若妹陪拜者各賜物皇族迎者後族送者徧賜酒皆相偶飲訖後坐別殿送後者退食於次媒者傳旨命送後者列於殿北�皇帝卽禦坐選皇族尊者一人當奧坐主婚禮命執事者往來致詞於後族引後族之長率送後者升當禦坐皆再拜又一人少進附奏送後之詞退復位再拜後族之長及送後者向當奧者三拜南北向各一拜向謁者一拜後族之長跪問聖躬萬福再拜復奏送後之詞又再拜當奧者與媒者行酒三周命送後者再拜皆坐終宴翼日皇帝晨興詣先帝禦容拜奠酒訖復禦殿宴後族及羣臣皇族後族偶飲如初百戲角抵戲馬較勝以爲樂又翼日皇帝禦殿賜後族及贐送後者各有差受賜者再拜進酒再拜皇帝禦別殿有司進皇后服飾之籍酒五行送後者辭訖皇族獻後族禮物後族以禮物謝當奧者禮畢皇后生辰儀臣僚昧爽朝皇帝皇后大帳前拜日契丹漢人臣僚陪拜皇帝升殿坐皇后再拜臣僚殿下合班陪拜皇帝賜皇后生辰禮物皇后殿上謝再拜臣僚皆拜契丹舍人通名契丹漢人臣僚以次入賀盞人舍人贊舞蹈五拜起居不表聖躬萬福贊再拜班首上殿拜跪自通全銜祝壽訖引下殿復位鞠躬贊舞蹈五拜贊各祗候引宰臣一員上殿奏百僚諸道進表目教坊起居七拜不賀控鶴官起居四拜諸道押衙附奏起居賜宴共八拜契丹漢人合班進壽酒舞蹈五拜引大臣一員上殿欄外褥位搢笏執臺盞進酒皇帝皇后受盞退復褥位授臺出笏欄內拜跪自通全銜祝壽臣等謹進千萬歲壽酒訖引下殿復位舞蹈五拜鞠躬宣徽使奏宣答如儀引上殿搢笏執臺皇帝皇后飲殿下臣僚分班教坊奏樂皆拜稱萬歲卒飲皇帝皇后授盞引下殿舞蹈五拜贊各祗候引出臣僚進奉如儀宣宴如儀教坊監盞臣僚上殿祗候如儀皇後進皇帝酒殿上贊拜侍臣僚皆拜皇帝受盞皆拜皇后坐契丹舍人漢人合使殿上贊拜皆拜稱萬歲贊各就坐大臣進皇帝皇后酒行酒如儀酒三行行殽行膳又進皇帝皇后酒酒再行大饌入行粥教坊致語臣僚皆起立口號絕贊拜稱萬歲引下殿謝宴引出皆如常儀按樂志遼冊皇后儀呈百戲角抵戲馬以爲樂按儀衛志皇后印文曰皇后教印太祖元年立皇后蕭氏羣臣上尊號爲地皇后按遼史太祖本紀元年春正月庚寅卽皇帝位立皇后蕭氏北宰相蕭轄剌南宰相耶律歐裏思率羣臣上尊號曰天皇帝後曰地皇后神冊元年又上皇后尊號按遼史太祖本紀神冊元年春二月丙戌朔上在龍化州疊烈部夷離堇耶律曷魯等率百僚請上尊號三表乃允丙申羣臣及諸屬國築壇州東上尊號曰大聖大明天皇帝後曰應天大明地皇后太宗天顯二年冬十一月太宗卽位十二月庚辰立妃蕭氏爲皇后按遼史太宗本紀云云世宗天祿四年是歲冊皇后蕭氏按遼史世宗本紀云云景宗保寧元年五月戊寅立貴妃蕭氏爲皇后按遼史景宗本紀云云保寧八年春二月壬寅諭史館學士書皇后言亦稱朕曁予著爲定式按遼史景宗本紀云云聖宗統和四年立皇后蕭氏各進會親禮物按遼史聖宗本紀統和四年九月丙寅朔皇太妃以上納後進衣物�馬以助會親頒賜戊寅外命婦進會親禮物辛巳納皇后蕭氏統和十九年春三月壬辰皇后蕭氏以罪降爲貴妃五月丙戌冊蕭氏爲齊天皇后按遼史聖宗本紀云云太平三年秋七月丙戌以皇后生辰爲順天節冬十月庚辰宋遣薛奎郭盛來賀順天節按遼史聖宗本紀云云興宗重熙四年三月乙酉朔立皇后蕭氏按遼史興宗本紀云云重熙十一年羣臣上皇后尊號按遼史興宗本紀重熙十一年冬十一月丁亥羣臣加上尊號曰聰文聖武英略神功睿哲仁孝皇帝冊皇后蕭氏曰貞懿宣慈崇聖皇后大赦重熙二十三年羣臣又上皇后尊號按遼史興宗本紀重熙二十三年十一月甲申羣臣上皇帝尊號曰欽天奉道佑世興歷武定文成聖神仁孝皇帝冊皇后蕭氏曰貞懿慈和文惠孝敬廣愛崇聖皇后道宗淸寧元年十二月戊子冊妃蕭氏爲皇后按遼史道宗本紀云云淸寧二年十一月甲辰文武百僚上尊號曰天佑皇帝後曰懿徳皇后大赦按遼史道宗本紀云云太康二年夏六月丁未冊皇后蕭氏按遼史道宗本紀云云按耶律乙辛傳乙辛加守太師太康元年皇太子始預朝政法度修明乙辛不得逞謀以事誣皇后後旣死乙辛不自安又欲害太子乘間入奏曰帝與後如天地並位中宮豈可曠盛稱其黨駙馬都尉蕭霞抹之妹美而賢上信之納於宮尋冊爲皇后太康八年十二月庚申降皇后爲惠妃出居幹陵按遼史道宗本紀云雲天祚帝幹統年冊妃蕭氏爲皇后按遼史天祚帝本紀不載按天祚皇后傳云云

宋太祖建隆元年秋八月甲申立瑯邪郡夫人王氏爲皇后按宋史太祖本紀云云按禮志建隆元年立瑯邪郡夫人王氏爲皇后命所司擇日備禮冊命自後凡制書云冊命者多不行冊禮后妃皆寫冊命告身以金花龍鳳羅紙金塗褾袋有司進入學士院艸制宣於正殿近臣牧守宗室皆修貢禮羣臣拜表稱賀又詣內東門奉箋賀皇后建隆三年夏四月乙巳追冊夫人賀氏爲皇后按宋史太祖本紀云云幹徳元年十二月甲申皇后王氏崩按宋史太祖本紀云云幹徳二年春三月辛丑遣攝太尉光義奉冊寶上皇后賀氏謚曰孝惠王氏謚曰孝明按宋史太祖本紀云云太宗太平興國元年十一月甲子追冊故尹氏爲淑徳皇后越國夫人符氏爲懿徳皇后按宋史太宗本紀云云雍熙元年十二月壬辰立徳妃李氏爲皇后按宋史太宗本紀云云至道三年二月眞宗卽位五月丁亥立秦國夫人郭氏爲皇后六月乙巳追冊莒國夫人潘氏爲皇后謚莊懷按宋史眞宗本紀云云眞宗景徳四年皇后郭氏崩按宋史眞宗本紀景徳四年夏四月辛巳皇后郭氏崩五月辛亥有司上大行皇后謚曰莊穆六月乙卯葬莊穆皇后秋七月丁卯莊穆皇后祔別廟八月丁未中書門下言莊穆皇后祥除已久秋宴請舉樂不允大中祥符五年十二月丁亥立徳妃劉氏爲皇后按宋史眞宗本紀云云按禮志眞宗冊徳妃劉氏爲皇后不欲令藩臣貢賀不降制於外庭止命學士艸詞付中書仁宗天聖二年十二月乙巳立皇后郭氏辛亥加恩百官按宋史仁宗本紀云云明道二年十一月追冊美人張氏爲皇后十二月廢皇后郭氏按宋史仁宗本紀明道二年十一月乙丑追冊美人張氏爲皇后十二月乙卯廢皇后郭氏爲淨妃玉京沖妙仙師居長寧宮禦史中丞孔道輔率諫官禦史大呼殿門請對詔宰相告以皇后當廢狀景佑元年立皇后曹氏因定冊皇后之儀按宋史仁宗本紀景佑元年九月甲辰詔立皇后曹氏十一月己丑冊曹氏爲皇后按禮志仁宗冊皇后曹氏其冊制如皇太子玉用玉五十簡匣依冊之長短寶用金方一寸五分髙一寸其文曰皇后之寶盤螭紐綬並緣冊寶法物約舊制爲之匣盝並朱漆金塗銀裝其禮與通禮異不立仗不設縣前一日守宮設次於朝堂設冊寶使副次於東門外命婦次於受冊寶殿門外設皇后受冊寶位於殿庭階下北向奉禮設冊寶使位於內東門外副使內侍位於其南差退東向北上冊寶案位於使前南向又設內給事位於北廂南向其日百官常服早入次禮直官通事舍人先引中書令侍中門下侍郎中書侍郎及奉冊寶官執事人絳衣介幘詣垂拱殿門就次以俟冊降禮直官通事舍人分引宰臣樞密冊寶使副百官詣文徳殿立班東西相向內侍二員自內承旨降皇后冊寶出垂拱殿奉冊寶官俱搢笏率執事人禮直官導中書侍郎押冊中書令後從門下侍郎押寶侍中後從由東上合門出至文徳殿庭權置禮直官通事舍人引使副就位次引侍中於使前西向稱有制典儀曰再拜贊者承傳使副在位官皆再拜宣曰贈尙書令冀王曹彬孫女冊爲皇后命公等持節展禮使副再拜侍中還位門下侍郎帥主節者詣使東北主節以節授門下侍郎門下侍郎執節授冊使冊使跪受興付主節幡隨節立於使左次引中書令侍中詣冊寶東北西向立中書侍郎引冊案立於中書令右中書令取冊授冊寶使冊寶使跪受興置於案中書令中書侍郎退復班門下侍郎引寶案於侍中之右取寶授冊寶使如上儀退復位典儀贊拜訖禮直官通事舍人引使副押冊寶持節者前導奉冊寶官奉舁授衛如式以次出朝堂門詣內東門附內臣入進內臣引內外命婦入就位內侍詣合請皇后服褘衣冊寶至使副俱東向內給事前北向跪稱冊寶使李迪副使王隨奉制授皇后冊寶俯伏興退復位內給事入詣受冊寶殿門皇后前跪奏訖內侍進詣使前西面跪受冊寶以授內謁者監使退復位內謁者監主當內臣持冊寶入內東門內侍從之以次入詣殿庭內侍贊引皇后降立庭中北向位內侍跪取冊次內侍跪取寶興立皇后右少前西向內侍二員進立皇后左少前東向內侍稱有制內侍贊皇后再拜內侍奉冊進授皇后皇後受以授內侍次內侍奉寶亦然復贊再拜訖導皇后升坐內臣引內外命婦稱賀如常儀禮畢內侍導皇后降坐內臣還合內外命婦班退皇后易常服謝皇帝皇太后用常禮百官詣東上合門表賀景佑二年十一月戊子廢後郭氏薨按宋史仁宗本紀云云景佑三年春三月壬辰追復郭氏爲皇后丁酉葬皇后郭氏按宋史仁宗本紀云云慶曆二年五月壬子減皇后及宗室婦郊賜之半按宋史仁宗本紀云云至和元年追冊貴妃張氏爲皇后按宋史仁宗本紀至和元年春正月癸酉貴妃張氏薨輟視朝七日禁京城樂一月丁丑追冊爲皇后賜謚溫成秋七月丁卯立溫成園冬十月丁酉葬溫成皇后丙午溫成皇后神主入廟十一月甲子出太廟禘祫時饗及溫成皇后樂章肄於太常嘉佑八年夏四月壬申英宗卽位庚子立京兆郡君髙氏爲皇后按宋史英宗本紀云雲英宗治平四年正月神宗卽位二月乙酉初禦紫宸殿立向氏爲皇后按宋史神宗本紀云云哲宗元佑五年太皇太后詔以皇帝納後令翰林學士禦史中丞兩省太常禮官檢詳古今六禮行之按宋史哲宗本紀不載按禮志元佑五年秋八月太皇太后詔以皇帝納後令翰林學士禦史中丞兩省與太常禮官檢詳古今六禮沿革參考通禮典故具爲成式羣臣又議勘昏禦史中丞鄭雍等請不用陰陽之說呂大防亦言不可太后納之元佑六年八月己丑三省進納後六禮儀制按宋史哲宗本紀云云按禮志元佑六年八月三省樞密院言六禮命使納采問名納吉納成告期差執政官攝太尉充使侍從官或判宗正官攝宗正卿充副使以舊尙書省權爲皇后行第納采問名同日次日納吉納成告期納成用谷圭爲贄不用雁請期依開寶禮攺爲告期親迎爲命使奉迎納采前擇日告天地宗廟皇帝臨軒發冊同日先遣冊禮使副次遣奉迎使令文武百官詣行第班迎又言據開元禮納采問名合用一使納吉納成各別日遣使今未委三禮共遣一使或各遣使又合依發冊例立仗詔各遣使文徳殿發制依發冊立仗元佑七年正月詔尙書左丞撰冊文學士院上六禮辭語三月禮部太常上納後儀注四月命呂大防等爲皇后六禮使五月冊皇后按宋史哲宗本紀元佑七年夏四月己未立皇后孟氏甲子命呂大防爲皇后六禮使五月戊戍禦文徳殿冊皇后按禮志元佑七年正月詔尙書左丞蘇頌撰冊文並書學士院上六禮辭語其納采制文曰太皇太后曰咨某官封姓名渾元資始肇經人倫爰及夫婦以奉天地宗廟社稷謀於公卿咸以爲宜率由舊典今遣使持節太尉某宗正卿某以禮納采其答文曰太皇太后嘉命訪婚陋族備數采擇臣之女未閒教訓衣履若而人欽承舊章肅奉典制某官封糞土臣姓某稽首再拜承制詔問名制曰兩儀合徳萬物之統以聽內治必咨令族重宣舊典今遣使持節某官以禮問名答曰使者重宣中制問臣名族臣女夫婦所生先臣故某官之遺微孫先臣故某官之遺曾孫先臣故某官之遺孫先臣故某官之外孫女年若干欽承舊章肅奉典制納吉制曰人謀龜筮同符元吉恭順典禮今使某官以禮納吉答曰使者重宣中制臣陋族卑鄙憂懼不堪欽承舊章肅奉典制納成制曰咨某官某之女孝友恭儉實維母儀宜奉宗廟永承天祚以黝纁谷圭六馬以章典禮今使某官以禮納成答曰使者重宣中制降婚卑陋崇以上公寵以丰禮備物典策欽承舊章肅奉典制告期制曰謀於公卿大筮元龜罔有不臧吉日惟某月某甲子可迎率遵典禮今遣某官以禮告期答曰使者重宣中制以某月某甲子吉日告期臣欽承舊章肅奉典制奉迎制曰禮之大體欽順重正其期維吉典圖是若今遣某官以禮奉迎答曰使者重宣中制今日吉辰備禮以迎螻蟻之族猥承大禮憂懼戰悸欽率舊章肅奉典制餘如式三月禮部太常寺上納後儀注發六禮制書太皇太后禦崇慶殿內外命婦立班行禮畢內給事中出殿門置六禮制書案上出內東門禮直官通事舍人引由宣佑門至文徳殿後門入權置案於東上合門命使納采問名文徳殿宰臣親王執政官宗室百僚大小使臣易朝服樂備而不作班定內給事奉制書案置橫街北稍東西向北上禮直官通事舍人引門下中書侍郎次引使副就橫街南承制位北向東上內給事詣使者東北面稱太皇太后有制典儀曰再拜在位官皆再拜宣制曰皇帝納後命公等持節行禮典儀曰再拜使副皆再拜授制書訖典儀曰再拜在位官皆再拜禮直官通事舍人太常博士引使副從制案出載於油絡网犢車出宣徳門鼓吹備而不作至皇后行第大門外令史二人對奉制案立主人立大門內儐者立主人之左北面進受命出曰敢請事使者曰某奉制納采儐者入告主人曰某之女若而人旣蒙制訪臣某不敢辭儐者出告入引主人出大門外再拜使者先入使者曰太皇太后制主人再拜宣制書畢主人再拜受訖主人進表訖再拜使者出問名同上儀使者曰將加卜筮奉制問名主人曰臣某之女若而人旣蒙制命臣某不敢辭命使納吉納成告期並同命使納采問名儀納吉使者曰請加卜筮占曰從制使某納吉主人曰臣某之女若而人龜筮云吉臣預有焉臣某謹奉典制告期使者曰某奉制告期主人曰臣某謹奉典制以上納吉納成告期請見授制接表並如納采儀臨軒命使冊後及奉迎於文徳殿百官朝服皇帝常服乘輦至殿後合侍中奏中嚴外辦乃服通天冠絳紗袍乘輦出自西房降輦卽禦坐兩省官及侍制權侍郎觀察使以上分東西入殿門各就位東西相向立奉寶置禦坐前奉宣後冊由東上合門出至文徳殿庭橫行典儀曰拜在位官皆再拜使副受冊宣制曰冊某氏爲皇后命公等持節展禮典儀曰拜使副再拜受冊寶訖典儀贊百官再拜宣制曰太皇太后制命公等持節奉迎皇后典儀贊使副再拜受節又贊百官再拜侍中奏禮畢解嚴百官再拜出皇帝常服還內冊寶至皇后行第如納采儀使者曰某奉制授皇后備物典冊皇后受冊寶內外命婦序立如儀主人以書奉使者奉迎百官常服班宣徳門外行第儐者請使者曰某奉制以禮奉迎儐者入告主人曰臣某謹奉典制儐者出告入引主人出大門外再拜使者先入曰有制主人再拜使者宣制畢主人再拜受制答表又再拜姆導皇后尙宅前引升堂出立房外典儀贊使副再拜使者曰令月吉日某等承制以禮奉迎內侍受以入使副退主人以書授使者奉於司言受以奏聞皇后降立堂下再拜訖升堂主人升自東階西向曰戒之戒之夙夜無違命主人退母進西階上東向施衿結帨曰勉之戒之夙夜無違命皇后升輿至中門升車出大門使副及羣臣前引將至宣徳門百官宗室班迎再拜訖分班皇后入門鳴鐘鼓班迎官退乃降車入次升輿入端禮門文徳殿東上合門出文徳殿後門入至內東門內降輿司輿前導詣福寧殿門大次以俟晡後皇后車入宣徳門侍中版奏請中嚴內侍轉奏皇帝服通天冠絳紗袍禦福寧殿尙宮引皇后出次詣殿庭之東西向立尙儀跪奏外辦請皇帝降坐禮迎尙宮前引詣庭中之西東面揖皇后以入導升西階入室各就榻前立尙食跪奏具皇帝揖皇后皆坐尙食進饌食三飯尙食進酒受爵飲尙食以饌從再飲如初三飲用�如再飲尙儀跪奏禮畢俱興尙宮請皇帝禦常服尙寢請皇后釋禮服入幄次日以禮朝見太皇太后皇太后參皇太妃如宮中之儀詔從之四月太皇太后手書曰皇帝年長中宮未建歷選諸臣之家以故侍衛親軍馬軍都虞候贈太尉孟元孫女爲皇后制詔六禮尙書左僕射兼門下侍郎呂大防攝太尉充奉迎使同知樞密院事韓忠彥攝司徒副之尙書左丞蘇頌攝太尉充發冊使簽書樞密院事王�叟攝司徒副之尙書左丞蘇轍攝太尉充告期使皇叔祖同知大宗正事宗景攝大宗正卿副之皇伯祖判大宗正事髙密郡王宗晟攝太尉充納成使翰林學士範百祿攝宗正卿副之吏部尙書王存攝太尉充納吉使權戶部尙書劉奉世攝宗正卿副之翰林學士梁燾攝太尉充納采問名使禦史中丞鄭雍攝宗正卿副之五月甲午行納采問名禮丁酉行納吉納成告期禮戊戌帝禦文徳殿發冊及命使奉迎皇后己亥百官表賀於東上合門次詣內東門賀太皇太后又上箋賀皇太后賀皇太妃皇后擇日詣景靈宮行廟見禮紹聖三年九月乙卯廢皇后孟氏爲華陽教主玉淸妙靜仙師賜名衝眞按宋史哲宗本紀云云元符二年九月丁未立賢妃劉氏爲皇后丙寅禦文徳殿冊皇后按宋史哲宗本紀云云元符三年正月徽宗卽位二月丁未立順國夫人王氏爲皇后按宋史徽宗本紀云云徽宗崇寧二年六月壬子冊王氏爲皇后按宋史徽宗本紀云云大觀二年九月癸酉皇后王氏崩冬十一月乙丑上大行皇后謚曰靖和十二月壬寅陪葬靖和皇后於永裕陵按宋史徽宗本紀云云大觀四年立貴妃鄭氏爲皇后議禮局重定臨軒命冊之制按宋史徽宗本紀大觀四年冬十月丁酉立貴妃鄭氏爲皇后按禮志大觀四年冊貴妃鄭氏爲皇后議禮局重定儀注臨軒冊使皇帝禦文徳殿服通天冠絳紗袍百官朝服陳黃麾細仗依古用宮架冊使出殿門依近儀不乘輅權以穆淸殿爲受冊殿其日皇后服褘衣其奉冊寶授皇后皆用內侍受冊訖皇后上表謝皇帝內外命婦立班稱賀羣臣入殿賀皇帝於內東門上箋賀皇后其上禮儀注乞依進馬條令施行其會羣臣及皇后會外命婦儀注並依開元開寶禮受冊之殿陳宮架用女工升降行止並以樂節而別定樂名樂章皇后上表乞免受冊排黃麾仗及乘重翟車陳小架鹵簿等而於延福宮受冊其朝謁景靈宮亦止依近例云政和元年詔定皇后鹵簿按宋史徽宗本紀不載按儀衛志皇后鹵簿政和元年詔皇后受冊排黃麾仗及重翟車陳小駕鹵簿後謙避於是詔延福宮受冊仍舊而小駕鹵簿端禮門外黃麾仗紫宸殿臣僚稱賀上禮並罷其景靈宮朝謁則依近例政和三年追冊貴妃劉氏爲皇后議禮局因上皇后鹵簿及車輿之制按宋史徽宗本紀政和三年九月戊戌追冊貴妃劉氏爲皇后謚曰明達按儀衛志政和三年議禮局上皇后鹵簿之制淸遊隊旗一執一人引二人夾二人並騎金吾衛折衝都尉一員騎執�二人夾領四十騎執�二十人弩四人橫刀一十六人次虞候佽飛三十八騎次內僕內僕丞各一員各書令史二人並騎次正道黃麾一執一人夾二人並騎次左右廂黃麾仗廂各三行行一百人第一行短戟五色氅第二行戈五色氅第三行儀鍠五色幡左右領軍衛左右威衛左右武衛左右驍衛左右衛等各三行行二十人各帥兵官六人領內左右領軍衛帥兵官各三人各果毅都尉一員檢校各一人步從左右領軍衛絳引旗引前掩後各六次內謁者監四人給事內常侍內侍各二人並騎內給使各一人步從次內給使一百二十人次偏扇圓扇方扇各二十四次香鐙一次執擎內給使四人在重翟車前次重翟車駕靑馬六駕士二十四人行障六坐障三夾車並宮人執次內寺伯二人騎領寺人六人分左右夾重翟車次腰輿一輿士八人團雉尾扇二夾輿次大傘四大雉尾扇八錦花蓋二小雉尾扇朱畫團扇各十二錦曲蓋二十錦六柱八扇自腰輿以下並內給使執次宮人車次絳麾二各一人執次正道後黃麾一執一人夾二人並騎次供奉宮人次厭翟車駕赤驑翟車駕黃驑安車駕赤驑各四駕士各二十四人四望車金根車各駕牛三駕士各一十二人次左右廂各置牙門一每門執二人夾四人一在前黃麾前一在後黃麾後次左右領軍衛每廂各一百五十人執殳帥兵官四人檢校次左右領軍衛折衝都尉各一員檢校殳仗各一人騎後次後殳仗內正道置牙門一每門監門檢校二人騎每廂各巡檢校尉一員騎來往檢校前後部鼓吹金鉦�鼓大鼓長鳴中鳴鐃吹羽葆鼓吹節鼓禦馬並減大駕之半按輿服志皇后之車唐制六等一曰重翟二曰厭翟三曰翟車四曰安車五曰四望車六曰金根車宋因之初用厭翟車其制箱上有平盤四角曲闌盤兩壁紗龜文金鳳翅前有虛匱香鑪香寶緋繡幰衣絡帶門簾三轅鳳首畫梯推竿行馬緋繒裹索駕六馬金銅面纓轡鈴攀緋屜駕士三十人武弁緋繡衫常出止用正副金塗銀裝白藤輿各一上覆�櫚屋飾以鳳輦官服同乘輿平頭輦之制徽宗政和三年議禮局上皇后車輿之制重翟車靑質金飾諸末間以五采輪金根朱牙其箱飾以重翟羽四面施云鳳孔雀刻鏤龜文頂輪上施金立鳳耀葉靑羅幰衣一紫羅畫雲龍絡帶二靑絲絡网二紫羅畫帷一靑羅畫雲龍夾幔二車內設紅褥及坐橫轅上施立鳳八香匱設香鑪香寶香匱飾以螭首前後施簾長轅三飾以鳳頭靑繒裹索駕靑馬六馬有銅面插翟羽鞶纓攀胸鈴拂靑屜靑包尾若受冊謁景靈宮則乘之厭翟車赤質其箱飾以次翟羽紫幰衣紅絲絡网紅羅畫絡帶夾幔錦帷餘如重翟車駕赤驑四若親蠶則乘之翟車黃質其車側飾以翟羽黃幰衣黃絲絡网錦帷絡帶餘如重翟車駕黃驑四安車赤質金飾間以五采刻鏤龜文紫幰衣錦帷絡帶紅絲絡网前後施簾車內設褥及坐長轅三飾以鳳頭駕赤驑四凡駕馬鞶纓之飾並從車質四望車朱質靑幰衣餘同安車駕牛三金根車朱質紫幰衣餘同安車駕牛三自重翟車以下備鹵簿則皆以次陳設藤輿金塗銀裝上覆�櫚屋以龍飾常行之儀則用之宣和三年夏四月丙寅貴妃劉氏薨五月甲辰追冊貴妃劉氏爲皇后謚曰明節按宋史徽宗本紀云云宣和七年十二月庚申徽宗詔皇太子嗣位辛酉卽皇帝位壬戌立妃朱氏爲皇后按宋史徽宗本紀云云髙宗建炎元年五月癸巳遙尊帝母韋賢妃爲宣和皇后遙立嘉國夫人邢氏爲皇后按宋史髙宗本紀云云紹興十二年皇后邢氏崩於五國城按宋史髙宗本紀紹興十二年夏四月辛巳皇后邢氏崩訃初至六月甲子命侍從臺諫禮官雜議權奉攢宮戊辰以萬俟爲攢宮按行使秋七月丁酉上皇后謚曰懿節祔神主於別廟八月己丑帝易緦服奉迎徽宗及顯肅懿節二後梓宮至奉安於龍徳別宮九月乙未以孟忠厚爲樞密使充攢宮總護使冬十月丙寅權攢徽宗皇帝及顯肅皇后於會稽永固陵懿節皇后祔紹興十三年閏月己丑立貴妃吳氏爲皇后按宋史髙宗本紀云云按禮志紹興十三年閏四月十七日冊貴妃吳氏爲皇后前期於文徳殿內設東西房東西合凡香案宮架冊寶幄次舉麾位押案位權置冊寶褥位受制承制宣制位奉節位贊者位奉冊寶位舉冊舉寶官位及文武百僚應行事官執事官位皆儀鸞司太常典儀分設之以俟臨軒發冊其日質明皇帝服通天冠絳紗袍出西合協律郎舉麾奏幹安之樂皇帝降輦卽禦坐樂止冊使副以下應在位官皆再拜侍中宣制曰冊貴妃吳氏爲皇后令公等持節展禮冊使副再拜參知政事以節授冊使冊使跪受以授掌節者中書令以冊授冊使侍中以寶授副使並權置於案冊使副以下應在位官皆再拜冊使押冊副使押寶持節者前導正安之樂作出文徳殿門樂止至穆淸殿門外幄次權置以俟皇后首飾褘衣出合協律郎舉麾坤安之樂作皇后至殿上中間南向立定樂止冊使副就內給事前東向跪稱冊使副姓某奉制授皇后備禮典冊內給事入詣皇后前北向奏訖冊使舉冊授內侍內侍轉授內謁者監副使舉寶授內侍內侍轉授內謁者監掌節者以節授掌節內侍內侍持節前導冊寶並案進行入詣殿庭冊寶初入門宜安之樂作至位樂止皇后降自東階至庭中北向位初行承安之樂作至位樂止皇后再拜舉冊官搢笏跪舉冊讀冊官搢笏跪宣冊內謁者監奉冊進授皇后皇後受以授司言又奉寶進授皇后皇後受以授司寶司言司寶置冊寶於案奉冊寶官並舉案官俱搢笏舉冊寶並案興詣東階之東西向位置定皇后初受冊寶成安之樂作受訖樂止皇后再拜禮畢按儀衛志皇后儀衛惟東都政和禮有鹵簿他無鹵簿之名惟曰儀衛而已中興後皇太后旣尙簡素後尢簡焉出入朝謁宮廟用應奉禦輦官一員人吏三人供應六十三人內人員十五人頭帽紫羅四單衫金塗銀柘枝腰帶肩擎輦官四十八人頭緋羅單衫金塗海捷腰帶紫羅表夾三襜裶羅看帶次供應十四人內人員一人服同上惟海捷帶輦官一十三人服同肩擎官惟行獅帶都下五十四人內人員一人帽服同前輦官五十三人服同上輦官惟云鶴帶按南渡宮禁典儀冊皇后儀先一日宣押翰林學士鎖院艸冊後制詞賜學士潤筆金二百兩次日百官聽宣布皇后三辭不允差官奏告天地宗廟社稷諸陵太史局擇日先期命有司陳設至日早文武百僚集於大慶殿門外節次贊引執事官入立班定皇帝自內服頭紅袍玉帶靴入幄更服通天冠絳紗袍禮部侍郎奏中嚴外辦禮儀使俯伏跪稱禮儀使臣某言請皇帝發冊余與徳壽宮上冊寶禮儀並同侍中詣禦坐前躬承旨訖降東階立稱有制皆再拜太傅太保躬身侍中宣制曰冊妃某氏立爲皇后命公等持節展禮太傅太保再拜參政帥掌節者脫節衣詣太傅位掌節者以節授參政參政奉節西向以節授太傅太傅受訖以節授掌節者次中書令以冊授太傅太傅受訖置於案次侍中轉寶授太保並如前儀復位並再拜持節者前導冊寶進行太傅押冊太保押寶正安樂作由中道出文徳殿東偏門樂止掌節者加節衣至穆淸殿外幄次初冊寶出門禮儀使至禦坐前跪奏禮儀使臣某言禮畢內侍承旨索扇扇合簾降鳴鞭協律郎舉麾鼓柷幹安樂作皇帝降坐入東房戛敔樂止侍中版奏解嚴是日至穆淸殿設樂架黃麾仗皇帝常服乘金龍肩輿至穆淸殿後兩合內命婦等應陪者列奉從至合內侍中版奏中嚴外辦應行事執事官各就門外位立定持節者立於左內命婦各就位皇后首飾褘衣內侍引司言司言引尙宮尙宮引皇后出合協律郎舉麾坤安樂作由西房至殿上南向立定樂止禮直官引太傅太保就內給事詣皇后前跪奏如前次太傅以冊授內侍內侍受冊舉冊官奠冊舉冊舉案俱詣內謁者監位以冊授內謁者監受冊奠訖次太保轉寶授內謁者監如前儀掌節者脫節衣節授掌節內侍前導冊寶進行入殿門內謁者監都大主管後從以次入殿宜安樂作至位樂止尙宮引皇后自東階至殿下中褥位北向承安樂作至位樂止舉冊寶官並案進於皇后之右少前西向跪奠訖內侍稱有制後再拜讀冊官跪宣冊文後又再拜次內謁者監奉冊授皇后皇後受訖以授司言次奉寶授皇后皇後受訖樂止皇后再拜退內侍以謝皇太后箋授皇后皇後置於案再拜內侍奉表以出授進次謝皇帝表如前內侍奏禮畢次尙宮引後升堂和安樂作司寶奉寶至於坐前樂止司賓引內命婦次就位班首初行惠安樂作至位樂止命婦皆再拜司贊引班首升階惠安樂作至階樂止進當皇后北向致詞稱贊降自西階惠安樂作至位樂止內外命婦皆再拜司言稱令旨命婦皆再拜宣令旨訖又皆再拜司賓以次引命婦還宮惠安樂作出門樂止次內侍引外命婦出咸安樂作至階上樂止北向致詞鹹安樂作降階樂止外命婦皆再拜又宣答如前內侍奏禮畢皇后降坐徽安樂作皇后歸合泰安樂作至合樂止受賀畢皇后更常服升坐會外命婦如宮中儀會畢再拜以次出皇后歸謁家廟太史局預擇日降旨命禮寺參酌禮典所屬排辦至日皇后出宮至祥曦殿上升龍檐出和寧門至皇后家廟本府幹辦使臣等並侍衛兵士並衫帽於大門外香案前排立俟儀衛至各兩拜本府親屬於門內婦人於廳下側立候龍檐升廳至堂門降檐入幄次少歇次本府親屬並立幄前興居退詣家廟以俟陪列次本合官奏請皇后服團冠背兒乘小車入詣家廟內傳傳呼樂官樂作西階降車樂止皇后升堂西向位樂作兩拜陪位官各兩拜讀祝文兩拜陪位各兩拜如上儀樂作樂止如上皇后還位再拜陪位官各兩拜皇后降東側階升車樂止又詣後堂炷香如前儀次赴賜筵皇后坐於堂中南向堂前施簾親屬並常服詣廳下南向謝恩俟皇后升堂詣簾前兩拜婦人於簾內兩拜親屬並系鞋立定以俟就坐供進酒食如家人禮至第五盞各於席前立俟皇后降坐少歇再坐並如前儀又至第九盞酒畢並靴笏各兩拜賜筵賜物次於廳前排立謝恩各兩拜俟皇后出幄乘龍檐親屬北向兩拜退皇后還內詣禦前謝恩筵內禦前及送諸合分夫人禦侍詔部職事內人及諸位次內人本殿內人並細色匹帛盤盞細�海鮮時新喫食及支給內侍省大官已下及本殿官吏銀絹有差次日內降旨封贈皇后三代親屬並行推恩早泛索皇后下飯七件小楪兒五件菜蔬五件菜�十合親屬各早食十味賜筵皇后繡髙飣十時�十楪脯臘十楪細京�十楪細蜜煎十楪看�十楪親屬京�四十壘脯臘三百楪時�幹�共五百楪初坐皇后下酒喫食九盞上細看食十件�子意思十件歇坐下酒喫食十盞�子十件時�十件宣賜折食錢大官四員合長以下十三員皇后合內人押班等二十五人本殿隨從官儀鸞司官禦酒庫官禦輦院官禦廚官翰林司官祇候庫官講殿幕士樂官賜筵樂次宗廟酌獻三盞諸部合長生樂引子賜筵初坐蕙蘭芳引子第一盞觱栗起玉漏遲慢笛起側犯笛起眞珠髻觱栗起鶯穿柳合喜慶曲破對舞第二盞觱栗起聖壽永歌曲子琵琶起傾杯樂第三盞琵琶起憶吹簫觱栗起獻仙音第四盞琵琶獨彈壽千春笛起芳艸渡念致語口號勾雜劇時和等堯舜禹湯斷送萬歲聲合意思副末念雨露恩濃金穴貴風光遠送馬侯家

第五盞觱栗起賣花聲笛起魚水同歡歇坐第一盞觱栗起合小唱簾外花第二盞琵琶獨彈無疆壽第三盞箏琶方響合雙雙燕神曲第四盞唱賺第五盞鼓板觱栗合小唱舞楊花再坐第六盞笙起壽南山方響起安平樂第七盞箏彈會羣仙笙起吳音子勾雜劇吳國寶等做年年好斷送四時歡合意思副永念﹝香生花富貴綠嫩艸精神﹞第八盞笛起花犯觱栗起金蓮倒垂蓮第九盞諸部合喜新春慢曲犯樂官五十人各帽子紫衫腰帶都管一人頭公服腰帶系鞋執杖子樂官犒設內藏庫支賜銀皇后殿外庫支賜錢酒本府支犒錢酒皇后散付本府親屬宅眷幹辦使臣已下金穀金瓶金盤盞金環金�金釵金錢共金五百兩銀盤盞共二千兩細色匹段翠領翠花翠冠翠扇翠篦環銀錢畫扇龍涎香畫領刺繡領生色羅紹興三十二年追冊故妃郭氏爲皇后按宋史孝宗本紀紹興三十二年六月己卯孝宗受禪八月庚寅追冊故妃郭氏爲皇后九月庚戌謚皇后郭氏曰恭懷十月戊寅攺謚皇后郭氏曰安穆孝宗隆興元年冬十月丙子立賢妃夏氏爲皇后按宋史孝宗本紀云云隆興二年春正月壬辰禦文徳殿冊皇后按宋史孝宗本紀云云按輿服志龍肩輿一名�檐子一名龍檐子舁以二竿故名檐子南渡後所制也東都皇后備厭翟車常乘則白藤輿中興以太后用龍輿後惟用檐子示有所尊也其制方質�頂施走脊龍四走脊云子六朱漆紅黃藤織百花龍爲障緋門簾看簾朱漆藤坐椅踏子紅羅裀褥�屏夾幔隆興二年正月皇后受冊畢擇日朝謁有司具儀物乞乘肩輿龍檐制造所受給使臣尹肇發納中宮金塗銀葉�櫚朱漆紅黃藤織百花龍抨子碌牙壓貼鏤金雕木腰花泥版龍檐子一乘金塗銀頂子龍頭六走脊龍四走脊云子六貼絡龍四十貼絡云子三十鐸子八插拴坐龍四環索金鈸遮那一副檀香龜背紅紗四扇紅羅緣紅篸門簾一瀝水全看簾二朱漆藤面明金雕木龍頭椅一腳踏一紅綫絳結一朱漆小幾二紅羅褥全紅羅緣肩膊席褥一十六系帶全金塗銀鐵胎桿鞫四魚鉤四火踏一朱漆梯盤全朱漆衣匣二金塗銅手把葉段拓叉二金塗銅叉頭拖泥行馬二金塗銀葉杠子二紅茸匾絳四紅羅夾�屏風夾幔各一襯腳席褥靠背坐褥及踏�各一紅帽十字帕一竿袋四魚鉤帕二紅油十字帕竿袋魚鉤帕數同上兜地帕一圍裙一淳熙三年八月庚辰太上皇詔立貴妃謝氏爲皇后冬十月丙子禦文徳殿冊皇后按宋史孝宗本紀云云淳熙十六年二月壬戌光宗受禪壽皇聖帝詔立帝元妃李氏爲皇后按宋史光宗本紀云雲光宗紹熙五年七月寧宗受禪乙丑太皇太后命立崇國夫人韓氏爲皇后丙寅大赦百官進秩一級按宋史寧宗本紀云云寧宗嘉泰二年十二月甲申立貴妃楊氏爲皇后按宋史寧宗本紀云云理宗紹定三年十二月丁卯冊命貴妃謝氏爲皇后按宋史理宗本紀云云度宗咸淳三年春正月癸卯冊命妃全氏爲皇后按宋史度宗本紀云云

皇后部匯考四

金金制皇后鹵簿用唐宋一定之儀又定皇后謝太廟及車輿服飾之制按金史儀衛志皇后鹵簿用唐宋制共二千八百四十人淸遊隊三十人淸遊旗一執一人引二人夾二人並平巾幘裶裲襠大口�佩弓矢橫刀執�弩騎次金吾衛折衝都尉一人平巾幘紫裲襠大口�錦騰蛇弓矢橫刀�二人平巾幘緋衫大口�夾折衝領四十騎橫刀二十人執�四人弩十六人並平巾幘緋裲襠大口�橫刀弓矢次虞候佽飛二十八人並平巾幘緋裲襠大口�弓矢橫刀騎夾道分左右均布至黃麾仗次內僕令一人丞一人依本品服分左右各書令史二人平巾幘緋衫大口�騎從次黃麾一執一人夾二人武弁朱衣革帶正道騎次左右廂黃麾仗廂各三行行百人從內第一行短戟五色氅執者�黃地白花綦襖帽行縢鞋襪次外第二行戈五色氅執人並赤地黃花綦襖帽行縢鞋襪次外第三行儀鍠五色幡並靑地赤花綦襖帽行縢鞋襪次左右領軍衛左右威衛左右武衛左右驍衛左右衛等衛各三行行二十人分前後衛各主帥六人惟左右領軍衛各三人並平巾幘緋裲襠大口�領軍衛前後獅子文袍帽余衛豹文袍帽各執石裝長刀騎領分前後每衛各果毅都尉一人檢校被繡袍以上各一名步從左右領軍衛有絳引幡引前掩後各三執者六人並平巾幘緋衫大口�次內謁者監四人給事二人內常侍二人內侍少監二人並騎分左右以上各有內給使一人步從次內給使百二十人皆宮人並平巾幘緋衫大口�分左右在車後次偏扇圓扇方扇各二十四分左右以宮人執之皆服間彩大袖裙襦彩衣革帶履次香蹬一執擎內給使四人平巾幘緋裲襠大口�在重翟車前次重翟車馬四駕士二十四人平巾幘靑衫大口�鞋襪次行障二坐障二分左右夾車宮人執之服同執扇次內寺伯二人領寺人六分左右平巾幘緋裲襠大口�執禦刀並騎夾重翟車次腰輿一轝士八人團雉扇二夾輿次大傘四次大雉扇八分左右橫行爲二重次錦華蓋二單行一正道次小雉扇朱團扇各十二並橫行分左右次錦曲蓋二十四橫行爲二重次錦六柱八扇分左右自腰輿以下並內給使執之服同前次宮人車次絳麾二分左右執各一人武弁朱衣革帶鞋襪次後黃麾一執一人夾一人並騎武弁朱衣革帶正道次供奉宮人在黃麾後次厭翟車馬四駕士二十四人次翟車安車皆四馬駕士各二十四人次四望車金根車皆駕牛三駕士十二人服同前次左右廂牙門各二每門執二人夾四人並赤綦襖黃袍帽第一門在前黃麾前第二門在後黃麾後次左右領軍衛每廂各一百五十人執殳並赤地黃花綦襖帽行縢鞋襪前與黃麾仗齊後盡鹵簿廂各主帥四人檢校平巾幘緋衫大口�被黃袍帽執石長刀騎其服豹文者二在內服獅文者二一引前一護後次左右領軍衛折衝都尉各一人檢校殳仗以上各一人騎從次後殳仗內正道置牙門一每門監門校尉二人皆平巾幘緋裲襠大口�執銀裝長刀騎每廂各巡檢校尉一人往來檢校服仗同前前後部鼓吹金鉦�鼓大鼓長鳴中鳴鐃吹羽葆鼓吹橫吹節鼓禦馬並減大駕之半是歲重翟等六車攺用圓方輅輦及行障坐障錦六柱宮人等車其制度人數並見輿服志按輿服志皇后車制皇后之車六一曰重翟車靑質金飾金塗銅鈒花葉段裝釘耀葉二十四明金立鳳一紫羅銷金生色寶相帷一靑羅靑油幰衣各一朱絲絡网紫羅明金生色雲龍絡帶各二兩廂明金五彩間裝翟羽二金塗石長轅鳳頭三橫轅立鸞八香鑪香寶子一副宜男錦帶結朱紅漆杌子踏�各一扶板扶魚一副紅羅明金衣褥紅羅襯褥一靑羅行道褥四靑羅明金生色云鳳夾幔一紅羅明金緣紅竹簾二金塗銅葉斷行馬二朱紅漆金塗銀葉裝釘胡梯一靑羅胡梯尋儀褥二踏道褥十靑絹裹大麻索二油蒙帕一二曰厭翟車赤質倒仙錦帷一紫羅紫油幰衣各一朱絲絡网宜男錦絡帶各二餘同重翟惟行道夾幔尋儀褥羅及裹索等用紅三曰翟車黃質金飾石葉段裝釘宜男錦帷黃羅油幰衣石長轅鳳頭三而無橫轅立鸞餘同厭翟而羅色用黃四曰安車赤質倒仙錦帷紫油幰衣朱絲絡网天下樂錦絡帶石長轅鳳頭三無橫轅立鸞及香鑪香寶子餘同翟車而色皆用紅五曰四望車朱質宜男錦帷靑油幰衣轅端螭頭二餘並同安車六曰金根車朱質紫羅紫油幰衣朱絲倒仙錦絡帶各二踏�褥用紅綾衣尋儀褥踏道褥並用綾余並同安車造六車成後復攺造圓輅重檐方輅五華亭頭平頭六等之制又增制九龍車一髙二丈廣一丈一尺長二丈六尺五鳳車四各髙一丈八尺長廣如之圓輅車一方輅車一重檐車一各髙一丈七尺長一丈八尺廣八尺皆駕馬四駕士各五十人�平巾幘生色靑緋黃三色寶相花衫銀褐抹帶大口�平頭輦一五華輦一亭頭輦一各髙一丈九尺廣丈五尺長三丈舁士各九十六人作兩番代�生色緋寶相花衫餘如前制管押人員三十五人長腳頭紫羅窄衫金銅帶束駕馬繁纓涼屜鈴拂包尾皆從車色金銅面插翟尾朱轡朱總龍車合用紅羅傘一傘子二人用本服錦帽帶又檢定扇障等制偏扇如仙人羽扇行障六扇各長八尺髙六尺用紅羅表朱裏畫云鳳龍首竿銜鞶結每障用宮人四坐障二扇各長七尺髙五尺畫云鳳紅羅表朱裏餘同行障錦六柱八扇各闊二尺髙三尺冒以錦內給使八人執宮人車制如屬車駕士八人平巾幘緋衫大口�鞋襪供奉宮人三十人云腳紗帽紫衫束帶綠靴又按志皇后冠服花珠冠用盛子一靑羅表靑絹襯金紅羅托裏用九龍四鳳前面大龍銜穗球一朵前後有花珠各十有二及鸂鶒孔雀云鶴王母隊仙人浮動插瓣等後有納言上有金蟬�金兩博鬢以上並用鋪翠滴粉縷金裝珍珠結制下有金圈口上用七寶鈿窠後有金鈿窠二穿紅羅鋪金款幔帶一褘衣深靑羅織成翚翟之形素質十二等領褾�紅羅織成雲龍中單以素靑紗制領織成黼形十二褾袖織成雲龍並織紅縠造裳八副深靑羅織成翟文六等褾織成紅羅雲龍明金帶腰蔽膝深靑羅織成翟文三等領緣緅色羅織成雲龍明金帶大綬一長五尺闊一尺黃赤白黑縹綠六彩織成小綬三色同大綬間七寶鈿窠施三玉環上碾雲龍撚金綫織成大小綬頭紅羅花襯大帶靑羅朱裏紕其外上以朱錦下以綠錦紐約用靑組撚金綫織成帶頭玉佩二朵每朵上中下璜各一半月墜子各二�玉碾縷金打鈒獸面篦鉤佩子各一水葉子眞珠穿綴靑衣革帶用縷金靑羅裹造上用金打鈒水地龍鵝眼尾龍口攀束子共八事以玳瑁襯金釘腳抹帶二紅羅靑羅各一�明金造各長一丈五寸舄以靑羅制白綾裏如意頭明金黃羅準上用玉鼻仁眞珠裝綴系帶襪靑羅表裏綴系帶犀冠減撥花樣縷金裝造上有玉簪一下有玳瑁盤一太宗天會十三年正月熙宗卽位二月乙巳追謚太祖後唐括氏曰聖穆皇后裴滿氏曰光懿皇后九月壬申追尊皇妣蒲察氏爲惠昭皇后按金史熙宗本紀云云熙宗天眷元年十二月丁丑立貴妃裴滿氏爲皇后按金史熙宗本紀云云皇統九年十一月癸未殺皇后裴滿氏按金史熙宗本紀云雲海陵天徳二年九月甲午立惠妃徒單氏爲皇后按金史海陵本紀云云按禮志冊皇后儀天徳二年十月九日冊妃徒單氏爲皇后前一日儀鸞司設座勤政殿南向設羣臣次於朝堂大樂令展宮縣於殿庭設協律郎舉麾位於樂縣西北東向合門設百官班位於庭並如常朝之儀又設典儀位於班位之東北贊者二人在南少卻俱西向設冊使副位於殿門外之東又設冊使副受命位於百官班前又設冊寶幄次二於殿後東廂俱南向其日諸衛勒所部略列黃麾細仗於庭符寶郎奉八寶置於左右吏部侍郎奉冊禮部侍郎奉寶匣皆置於�訖出就門外班大樂令協律郎樂工典儀贊者各入就位羣官等依時刻集朝堂俱就次各服朝服侍中約刻版奏請中嚴通事舍人引羣官入就庭東西相向立以北爲上又引冊使副立於東偏門西向門下侍郎引主節奉節立於殿下東廊橫街北中書令中書侍郎帥舉捧冊官奉冊�立於節南侍中門下侍郎帥舉捧寶官奉寶�立於冊�之南俱西面侍中版奏外辦殿上索扇協律郎舉麾宮縣作皇帝服通天冠絳紗袍出自東房曲直華蓋警蹕侍衛如常儀卽座南向坐簾捲樂止通事舍人引冊使副入宮縣作使副就受命位侍中中書令門下侍郎中書侍郎舉捧官依舊西面立羣臣合班橫行北面如常朝之儀立定典儀曰再拜贊者承傳班首以下羣官在位者皆再拜班首問起居又再拜合門官引攝侍中出班承制降詣使副東北西向稱有制使副稍前鞠躬再拜攝侍中宣制曰命公等持節授後冊寶宣制訖又俱再拜侍中還班門下侍郎引主節詣冊使所主節以節授門下侍郎門下侍郎執節西向授太尉太尉受付主節主節立於使副之左右門下侍郎退還班位中書侍郎引冊�門下侍郎引寶�立於冊使東北西向以次授與太尉太尉皆捧受冊�置於北寶�置於南侍中中書令禮儀使舉捧冊寶官及舁�者退於東西磚道之左右相向立門下侍郎中書侍郎退還班位典儀曰再拜贊者承傳羣官在位者皆再拜訖分班東西相向立捧舉舁冊寶�者進冊�先行讀冊官次之寶�次行讀寶官次之舉舁官各分左右通事舍人引冊使隨之以行持節者前導太尉初行宮縣樂作出殿門樂止攝侍中出班升殿奏侍中臣言禮畢殿上索扇簾降宮縣作降座入自東房樂止通事舍人引羣官在位者以次出俟太尉司徒復命禮畢還內先是有司預設太尉司徒本品革車鹵簿於門外至殿門左右排列俟使副出鼓吹振作禮儀使舉捧官執節者並�舁人以冊寶少駐於泰和門太尉司徒及讀冊寶官暫歸幕次內侍合門引入泰和殿俟至殿下位鼓吹止有司預供張泰和殿設皇後座於扆前殿上垂簾又設東西房於座之左右稍北又設受冊位於殿庭西階之南東向又設內命婦次殿之左右太樂令設宮縣於庭協律郎設舉麾位於殿上又設冊寶次於門外又設行事官次於門左右又設外命婦次於門之內其日諸衛於殿門外略設黃麾細仗有司設二步障於殿之西階簾前設扇左右各十紅傘一在西階欄子外又設舉冊寶案位於使副之前北向又設宣徽使位於北廂南向司贊設內外命婦以下陪列位於殿庭磚道之左右每等重行異位北向內命婦在後又設司贊位於東階東南贊者二人在南少退俱西向質明執事官太樂令等各就位皇后常服乘龍飾肩輿至泰和殿後合近仗導衛如常儀宣徽使奏中嚴冊使副入門宮縣作俟冊使庭中立樂止冊在北寶在南使副立於�後禮儀使率持節者立於前舉捧冊寶官立於冊寶�左右讀冊寶官各立於其後宣徽使奏外辦內侍合門官引後出後合宮縣作簾捲皇后降自西階左右步障傘扇從至階下望勤政殿禦合所在立樂止冊使進立於右宣曰有制合門使內侍贊再拜冊使宣曰制遣太尉臣某司徒臣某恭授後冊寶合門使內侍贊再拜冊使少退中書令侍中及舉捧官率�舁人奉冊寶以次進於前宮縣作冊寶�自東階升並置於殿之前楹間冊�在北寶�在南中畱讀冊寶官立位並去帕及蓋�舁人執之退立於西朵殿舉�官分左右相向立讀冊寶官各立於�之東西向立旣定樂止合門使內侍贊再拜捧謝表官以表授左立內侍內侍以授後受訖以付右立內侍內侍持表立於右合門使贊再拜訖冊使退宮縣作持表內侍以表付合門官隨冊使行冊使副至門鼓吹振作如來儀入西偏門鼓吹止冊使副至禦合所在俯伏跪奏太尉臣某司徒臣某奉制授冊寶禮畢俯伏興退持表合門官進表近侍接入進讀訖退初冊使退及門樂止合門內侍引後自西階升殿宮縣作傘扇止於簾外退於左右朵殿前步障止於階下卷之後於座前南向立樂止中書令詣冊�南立北向稱中書令臣某謹讀冊讀畢降自東階立於欄外第一墀上西向次侍中詣寶�南立北向揖稱侍中臣某讀寶讀畢降階立於中書令之北西向內侍合門引升座宮縣作坐定樂止舉捧官以次招�舁人持帕蓋覆匣�奉置殿之左右冊�在東寶�在西置訖舉捧官以次降階立於中書令侍中之後立定合班北向合門贊再拜拜訖降東階退出殿門其�舁人置冊寶�於東西訖各由朵殿下階於侍中等班後直出殿門以俟復入�舁入宮受冊表謝訖內侍跪奏禮畢合門引內外命婦陪列者以次進就北向位班首初行宮縣作至位樂止合門曰再拜命婦皆再拜合門引班首自西階升樂作至階樂止進當座前北向躬致稱賀訖降自西階樂作至位樂止合門曰再拜舍人承傳命婦等皆再拜合門使前承令降自西階詣命婦前西北東向稱有教旨命婦等皆拜合門使宣曰祗奉聖恩授以冊寶榮幸之至競厲增深所賀知舍人曰再拜命婦皆再拜訖內侍引內命婦還宮班首初行樂作出門樂止內侍引外命婦出次宣徽使奏稱禮畢降坐宮縣作入東房樂止歸合宮縣作至合樂止更常服內侍承教旨宣外命婦入會並如常儀會畢合門引外命婦降階橫班北向舍人曰再拜訖以次出還宮如來儀中書門下侍郎復以引進司帥�舁人進冊寶入內付與都點檢司退別日會羣官會妃主宗室等賜酒設食簪花教坊作樂如內宴之儀十一日朝永壽永寧兩宮皇后旣受冊越二日內侍設座於所禦殿南向其日夙興宣徽使版奏中嚴質明諸侍衛宮人俱詣寢殿奉迎宣徽使版奏外辦後首飾褘衣禦車內侍前導降自西階以出侍衛如常儀至太后之裏門外降車障扇侍衛如常儀入立於西廂東向將至宣徽使版奏請中嚴旣降車宣徽使版奏外辦太后常服宣徽使引升座南向宣徽使引後進升自西階北面再拜進跪致謝詞存撫賜酒食並如家人之儀禮畢宣徽使贊再拜訖宣徽使引降自西階以出出門宣徽使奏禮畢降座入宮皇后恭謝太廟儀皇后旣受冊前一日齋戒於別殿內命婦應從入廟者俱齋戒一日其日未明二刻有司陳設儀仗於後車左右以次排列外命婦先自太廟後門入內命婦妃嬪以下俱詣殿庭起居訖宣徽使版奏中嚴少頃又奏外辦首飾褘衣禦肩輿取便路至車所內侍奏請降輿升車旣升車奏請進發車出元徳東偏門內命婦妃嬪已下自殿門外上車由左掖門出從至太廟門外儀仗止於門外回車南向內侍奏請降車升輿後降車升輿就東神門外幄次下簾內命婦妃嬪己下降車入就陪列位內侍引外命婦詣幄次前起居訖�赴殿庭陪列位少頃宣徽使詣幄次贊行朝謁之禮簾捲宣徽使前導詣殿庭階下西向褥位立宣徽使贊再拜內外命婦皆再拜宣徽使前導升東階詣始祖皇帝神位香案前褥位宣徽使奏請三上香又奏再拜拜訖宣徽使前導次詣獻祖以下十室並如上儀宣徽使奏禮畢導歸幄次宣徽使奏請解嚴內外命婦還幕次少頃轉仗還內如來儀外命婦退內侍奏請禦輿出至車所奏請升車旣升車奏請進發內命婦上車至元徳東偏門內侍奏請降車升輿後禦輿取便路還內內命婦從入冊禮畢百官上表稱賀章宗明昌五年春正月己巳初用唐宋典禮皇后忌辰皆廢務按金史章宗本紀云云衛紹王大安元年正月壬戌立元妃徒單氏爲皇后按金史章宗本紀云云宣宗貞佑二年秋七月詔立元妃溫惇氏爲皇后八月甲午以立後百官上表稱賀按金史宣宗本紀云云興定元年皇后生辰詔免賀按金史宣宗本紀興定元年二月庚戌皇后生辰詔百官免賀仍諭旨曰時方多難將來長春節亦免賀禮哀宗正大元年六月辛卯立妃徒單氏爲皇后按金史哀宗本紀云云

元元定冊立皇后及授冊寶攝官之制按元史禮樂志冊立皇后儀前期二日儀鸞司設發冊寶案於大明殿禦座前稍西設發寶案稍東掌謁設香案於皇后殿前設冊案於殿內座榻前稍西寶案稍東設受冊案於座榻上稍西設受寶案於稍東侍儀司設版位冊使副位於庭中北面冊官位於右寶官位於左禮儀使位於冊案前主節位於太尉左皇后殿庭亦如之至期大昕引贊敍太尉以下於闕廷各公服侍儀使禮儀使引冊使引冊奉冊舉冊讀冊捧冊官由月華門入侍儀使禮儀使引冊副引寶奉寶舉寶讀寶捧寶官由日精門入至露階下依版位立侍儀使捧牙牌入至寢殿前跪報外辦內侍入奏出傳制曰可侍儀使俯伏興皇帝出合升輦鳴鞭三侍儀使引導從導皇帝入大明殿升禦座鳴鞭三司晨報時雞唱畢尙引引殿前班入起居位起居贊拜舞蹈山呼如儀宣贊唱曰各恭事引贊引冊使以下入就位掌儀舍人引承奉班都知侍儀使禮儀使主節捧冊捧寶官升自左階由南東門入至禦座前分左右相向立掌儀贊曰禮儀使稍前跪曰太尉以下皆跪禮儀使跪奏請進發皇后冊寶掌儀贊曰就拜曰興曰平身曰太尉以下皆興曰復位掌儀贊曰內謁者稍前曰搢笏曰捧冊寶跪進皇帝曰以冊寶授捧冊寶官捧冊寶官跪受興掌儀贊曰主節官搢笏持節禮儀使引節導冊寶由正門出至露階南向立禮儀使稱有制承奉班都知唱曰太尉以下皆再拜通贊曰鞠躬曰拜曰興曰拜曰興曰平身禮儀使宣制曰命太尉某等持節授皇后冊寶通贊贊曰鞠躬曰拜曰興曰拜曰興曰平身降至露階下依次就位掌儀唱曰以冊寶置於案曰出笏曰復位方輿舁以行樂作侍儀使禮儀使引太尉及冊寶官奉隨至皇后宮庭奠案樂止掌儀唱曰捧冊寶官稍前搢笏捧冊寶使太尉以下奉隨由正階隮至案前掌儀贊曰以冊寶置於案曰出笏曰復位侍儀使稍前跪報外辦內侍入啟出傳旨曰可侍儀使俯伏興皇后出合詣褥位太尉稱制遣臣某等恭授皇后冊寶內侍贊禮曰跪掌儀贊曰太尉以下皆跪內侍贊皇后曰上香曰上香曰三上香曰拜曰興曰拜曰興掌儀贊曰太尉以下皆興皇后升殿立於座榻前承奉班都知唱曰太尉以下進冊寶掌儀唱曰奉冊寶官稍前搢笏捧冊寶由正門至殿內掌儀贊曰以冊寶跪置於案曰捧冊寶官出笏興復位曰太尉以下皆跪曰舉冊官興至案前跪曰搢笏取冊於匣置於盤對舉曰讀冊官興至案前跪曰讀冊讀冊官稱臣某謹讀冊讀畢納冊於匣掌儀贊曰出笏舉寶官興至案前跪搢笏取寶於盝對舉曰讀寶官興至案前跪曰讀寶讀寶官稱臣某謹讀寶讀畢納寶於盝掌儀贊曰出笏曰太尉以下皆就拜曰興曰平身捧冊寶官以冊寶授太尉太尉以授掌謁掌謁以冊寶置於受冊寶案掌儀唱曰太尉以下跪曰眾官皆跪太尉致祝辭曰冊寶禮畢伏願皇后與天同算司徒應曰如所祝就拜興平身太尉進酒樂作皇后飲畢樂止禮儀使引節引主節由正門以出侍儀使引太尉以下由左門至階下北面立承奉班都知唱曰太尉以下皆再拜通贊曰鞠躬曰拜曰興曰拜曰興曰平立侍儀使引太尉以下還詣皇帝禦座前跪奏曰奉制授皇后冊寶謹以禮畢就拜興由左門出降詣旁折位侍儀使引導從導皇后詣大明殿前謝恩掌謁贊曰拜曰興曰拜曰興侍儀使分退掌謁導皇后升禦座典引引丞相以下入起居位起居贊拜如儀侍儀使詣右丞相前請進酒雙引升殿至宇下褥位立侍儀使分左右北向立俟前行色曲將半舞旋列定通贊唱曰分班樂作侍儀使引右丞相由南東門入宣徽使奉隨至禦榻前右丞相跪宣徽使立於東南曲終右丞相祝贊曰冊寶禮畢臣等不勝慶忭同上皇帝皇后萬萬歲壽宣徽使應曰如所祝右丞相俯伏興退詣進酒位進酒進表章禮物贊拜僧道賀獻大宴殿上並如元正儀宴畢鳴鞭三侍儀使導駕引進使導後還寢殿如來儀又按志授皇后冊寶凡攝寶官百八十人攝太尉一人攝司徒一人主節官二人禮儀使四人奉冊官二人奉寶官二人引冊官二人引寶官二人舉冊官二人舉寶官二人讀冊官二人讀寶官二人內臣職掌十人宣徽使二人合門使四人代禮官三十七人侍香二人淸道官四人折衝都尉二人警蹕官四人中宮內臣九人糾儀官四人接冊內臣二人接寶內臣二人方輿官七十四人世祖至元十年冊皇后弘吉剌氏按元史世祖本紀至元十年二月丙戌以皇后受冊寶遣太常卿合丹告於太廟三月丙寅帝禦廣寒殿遣攝太尉中書右丞相安童授皇后弘吉剌氏玉冊玉寶辛未以皇后受冊寶詔告天下至元二十年春正月己未納皇后弘吉剌氏按元史世祖本紀云云成宗大徳三年冬十月壬子冊伯嶽吾氏爲皇后按元史成宗本紀云云武宗至大三年立皇后弘吉剌氏置中瑞司按元史武宗本紀至大三年春正月辛卯立皇后弘吉剌氏遣脫虎脫攝太尉持節授玉冊玉寶癸巳立中瑞司秩正三品掌皇后寶二月庚戌以皇后受冊遣官告謝太廟仁宗皇慶二年二月冊立皇后弘吉剌氏七月立長秋寺掌宮政按元史仁宗本紀皇慶二年二月壬戌攺典內院爲中政院甲子以皇后受冊寶遣官祭告天地於南郊及太廟丙午冊立皇后弘吉剌氏詔天下丙辰以皇后受冊寶遣官恭謝太廟秋七月庚子立長秋寺掌武宗皇后宮政秩三品英宗至治元年立皇后亦啟烈氏按元史英宗本紀至治元年十二月辛丑立亦啟烈氏爲皇后遣攝太尉中書右丞相鐵木疊兒持節授玉冊玉寶癸卯以立後詔天下文宗天歷二年正月罷中瑞司詔給皇后所需鈔幣二月冊皇后雍吉剌氏八月立寧徽寺掌明宗皇後事按元史文宗本紀天歷二年春正月辛未以冊命皇后告於南郊甲戌罷中瑞司丁丑中正院臣定皇后日用所需鈔十萬錠幣五萬匹綿五千斤詔鈔與所需之半幣給一萬匹己卯以冊命皇后告於太廟二月辛卯帝禦大明殿冊命皇后雍吉剌氏八月辛丑立寧徽寺掌明宗宮分事壬寅以鈔萬錠幣帛二千匹供明宗後八不沙費用至順三年三月置興瑞司十月寧宗卽位立皇后弘吉剌氏按元史文宗本紀至順三年三月癸巳置興瑞司掌中宮歲作佛事秩正三品按寧皇后傳至順三年十月立爲後順帝元統元年八月立燕鐵木兒女伯牙吾氏爲皇后按元史順帝本紀云云元統二年五月己丑宦者孛羅帖木兒傳皇后旨取鹽一十萬引入中政院十一月戊子中書省臣請發兩艐船下番爲皇后營利按元史順帝本紀云云至元元年伯顏弒皇后伯牙吾氏按元史順帝本紀至元元年六月庚辰伯顏奏唐其勢及其弟塔剌海謀逆誅之執皇后伯牙吾氏幽於別所秋七月壬午伯顏殺皇后伯牙吾氏於開平民捨至元三年立皇后弘吉剌氏按元史順帝本紀至元三年三月戊午以玉寶玉冊立弘吉剌氏伯顏忽都爲皇后因雨輟賀七月壬寅皇后以受玉冊玉寶恭謝太廟至正二十五年皇后弘吉剌氏崩詔立次皇后奇氏爲皇后按元史順帝本紀至正二十五年三月丙寅孛羅帖木兒幽置皇后奇氏於諸色總管府夏四月庚寅孛羅帖木兒至諸色總管府見皇后奇氏令還宮取印章作書遺皇太子遣內侍官完者禿持往冀寧復出皇后幽之六月乙巳皇后奇氏自幽所還宮八月丁未皇后弘吉剌氏崩十二月乙卯詔立次皇后奇氏爲皇后攺奇氏爲肅良合氏詔天下仍封奇氏父以上三世皆爲王爵

明一太祖洪武元年立皇后馬氏因定冊立及受冊受賀百官上箋並謁廟之儀鹵簿之制按大政紀洪武元年正月乙亥冊立妃馬氏爲皇后按明會典皇后冊立儀洪武初定遣使冊立前期一日內使監設禦座於奉天殿如常儀尙寶卿設禦寶案於禦座前侍儀司設冊寶案於禦寶案之南冊東寶西設奉節官位於冊案之東設掌節者位於奉節官之左稍退俱西向設承制官位於奉節官之南西向設奉冊奉寶官位於冊寶案之西東又設副使受制位於橫街之南北向東上設承制官宣制位於使副受制位之北西向設奉節官奉冊奉寶官位於使副東北西向又設使副受冊寶褥位於受制位之北北向典儀二人位於丹陛上之南贊禮二人位於使副受制位之北知班二人位於贊禮之南俱東西相向設文武百官侍立位於文武樓之北文武侍從班位於殿上之左右引文武班舍人四人位於文武官之北稍後引禮二人位於使副之北拱衛司宣徽院官對立位於奉天殿門之左右俱東西相向將軍二人位於殿上簾前將軍六人位於奉天門之左右又將軍四人位於丹陛上之四隅又將軍六人位於奉天殿門之左右俱東西相向鳴鞭四人位於丹陛上北向是日金吾衛陳設甲士儀仗於午門外之東西拱衛司陳設儀仗於丹陛丹墀之東西和聲郎設樂位於丹墀之南禮部設龍亭儀仗大樂於奉天門外正中以俟迎送冊寶至中宮質明鼓初嚴催班舍人催百官具朝服導駕官侍從官入迎車駕次嚴引班舍人引文武百官入就侍立位引禮引使副具朝服入就丹墀受制位諸執事者各就位三嚴侍儀奏外辦禦用監奏請皇帝服衮冕禦輿以出尙寶卿前導侍從警蹕如常儀皇帝將出仗動大樂鼓吹振作至奉天殿升禦座樂止尙寶卿以寶置於案卷簾鳴鞭報時雞唱訖禮部官捧冊寶各置於案奉節官奉制官奉冊官奉寶官及掌節者各入就殿上位西向立定舉冊寶案四人入立於奉冊奉寶官之後典儀唱鞠躬樂作四拜平身樂止承制官進詣禦座前跪奏請發皇后冊寶承制訖由中門出中陛降至宣制位稱有制典儀唱跪使副跪承制官宣制曰冊妃某氏爲皇后命卿等持節展禮宣訖由殿西門入復位贊禮唱俯伏興奉冊奉寶官率執事者舉冊寶案由中門出中陛降奉節官率掌節者前導至使副受冊寶褥位以案置於褥位之北冊東寶西掌節者脫節衣以節授奉節官奉節官搢笏受節以授冊使冊使搢笏跪受以授掌節者掌節者跪受興立於冊使之左奉節官出笏退引禮引冊使詣受冊褥位立定奉冊官搢笏就案取冊以授冊使冊使搢笏跪受冊復置於案奉冊官及冊使皆出笏退復位引禮引副使至受寶褥位奉寶官搢笏就案取寶以授副使副使搢笏跪受寶興復置於案副使及奉寶官皆出笏退復位典儀唱鞠躬樂作四拜興平身樂止引禮引冊使押冊副使押寶掌節者前導舉案者次之初行樂作出奉天門樂止掌節者加節衣奉冊寶官皆搢笏詣案取冊寶安置龍亭中奉冊寶官退執事者舉案退儀仗大樂迎龍亭以行執節者行於龍亭之前使副行於龍亭之後迎送至中宮門外初冊寶將出門侍儀跪奏禮畢皇帝興樂作還宮樂止引班引文武官以次出皇后受冊受賀前一日內使監官陳設皇后禦座於中宮殿上如常儀設香案於殿庭之正中設權置冊寶案於香案之前冊東寶西設皇后受冊寶位於冊寶案前北向設司言司寶二人位於皇后位之北設奉冊寶內官位於冊寶案之南設讀冊寶內官位於奉冊寶內官之南設內外命婦位於庭下左右俱東西相向又設內外命婦賀位於殿中北向尙儀二人位於皇后拜位之北司贊內官二人位於內外命婦立位之北俱東西相向又設權置冊寶案於中宮門外設內使監令位於案之東西向設奉冊奉寶內官位於內使監令之左右稍退俱西向使副位於案南北向引禮二人位於使副之前東西相向掌節者位於冊使之後其日所司設儀仗於殿庭之東西擎執於殿上之左右樂工陳樂於殿庭之南冊寶將至中宮門尙儀奏請皇后首飾褘衣出合樂作至殿上南向立樂止司言司寶立於後及冊寶至宮門使副於龍亭中取冊寶權置於門外所設案上引禮引使副及內使監令俱就位立定次引冊使於內使監令前稱冊禮使臣某副使臣某奉制授皇后冊寶退復位內使監令入詣皇后殿躬言訖出復位引禮引內外命婦俱入就位讀冊寶內官及司贊內官俱就位引禮引冊使取冊授內使監令內使監令跪受以授奉冊內官冊使退復位引禮又引副使取寶授內使監令內使監令跪受以授奉寶內官副使退復位以俟宮中行禮內使監令率奉冊奉寶官各奉冊寶以次入詣皇后受冊位前以冊寶各置於案冊東寶西尙儀引皇后降詣庭中受冊位立定侍從如常儀司言司寶各就位內使監令率奉冊奉寶內官取冊寶以次立於皇后之東西向內使監令稱有制尙儀奏拜興樂作皇后四拜興樂止內使監令宣制訖奉冊內官就案取冊授讀冊內官讀冊訖跪以授內使監令內使監令跪以冊授皇后皇後跪受訖以授司言奉寶內官就案取寶以授讀寶內官讀寶訖以授內使監令內使監令跪以寶授皇后皇後跪受訖以授司寶尙儀奏拜興樂作皇后四拜興樂止內使監令出詣使副前稱皇后受冊禮畢使副退詣奉天殿橫街南北面西上立給事中立於冊使東北西向使副再拜復命曰奉制冊命皇后禮畢又再拜平身給事中奏聞乃退初皇后受冊寶訖尙儀引皇后升座引禮引內命婦班首一人詣殿中賀位初行樂作至位樂止司贊唱拜興樂作班首再拜興樂止跪致詞曰玆遇皇后殿下膺受冊寶正位中宮妾等不勝歡慶謹奉賀司贊唱拜興樂作班首再拜興樂止引禮引班首退復位引禮又引外命婦班首一人入就殿上賀位其行禮並如內命婦儀司贊唱禮畢引禮引內外命婦出初行樂作出門樂止尙儀奏禮畢引皇后降座樂作還合樂止百官稱賀上表箋皇后受冊禮畢至晚內使監於奉天殿陳設禦座香案尙寶司設寶案位於香案之北侍儀司設表案位於香案之南又設表箋案位於丹墀北之正中設文官起居位於丹墀之東南西向武官起居位於丹墀之西南東向文官拜位於丹墀中之東北每等異位重行北向西上武官拜位於丹墀中之西北每等異位重行北向東上殿前班諸執事起居位於武官起居位之北東向侍從班諸執事起居位於文官起居位之北西向殿前班指揮司官三員侍立位於丹陛上之西東向宣徽院官三員侍立位於丹陛上之東西向侍從班文官立位於殿上之東侍從班武官立位於殿上之西拱衛司官二員侍立位於殿中門之左右典牧官二員侍立位於仗馬之前東西相向受表箋內使監官一員位於丹墀表箋案之東西向宣表官一員展表官二員位於丹墀表箋案之西東向糾儀禦史二人位於展表官之南典儀二人位於丹陛上之南知班二人位於文武官拜位之北俱東西相向通贊贊禮二人位於知班之北通贊在西贊禮在東引文武班舍人四人位於文武官拜位之北稍後東西相向引殿前班舍人二人位於引武班之南東向舉表案舍人二人位於引文班之南西向宿衛鎭撫二人位於丹陛東西階下護衛百戶二十四人位於宿衛鎭撫之南稍後俱東西相向護衛千戶八人位於殿東西門之左右將軍二人位於殿上簾前將軍六人位於殿門之前將軍四人位於丹陛上四隅將軍六人位於奉天門俱東西相向鳴鞭四人位於丹陛上之南北向是日金吾衛陳軍仗於午門外之東西陳旗仗於奉天門外之東西拱衛司陳儀仗於丹陛之東西及丹墀之東西陳車輅於丹墀之南典牧官陳仗馬於文武樓南之東西虎豹於奉天門之東西和聲郎陳樂於丹墀文武官拜位之南內使監官擎執於禦座之左右侍儀司舍人舉表案入就殿上案位舍人二人舉表案候於午門外文武官俱朝服迎表至雲集橋舍人引殿前班司贊贊禮內贊宿衛鎭撫護衛鳴鞭各入就位侍儀侍從入迎車駕皇帝禦謹身殿侍儀版奏中嚴禦用監官奏請皇帝服衮冕文武官迎表至午門前置龍亭於道中禮部官取表函置於案舍人舉案禮部宣表官展表官押表案引丞相行文武官分班俱由西門入至丹墀中禮部官押表案置於丹墀正中各就位文武官各入就起居位侍儀奏外辦導引皇帝禦輿以出仗動鼓吹振作尙寶卿捧寶前導侍衛如常儀皇帝升禦座樂止尙寶卿捧寶置於案將軍捲簾鳴鞭報時雞唱訖諸侍從官殿前班拱衛司官由西階降引班引同宣表官受表官受箋內官俱入起居位東西相向立定通贊唱某衛指揮使臣某以下起居引班唱鞠躬平身引班東西分引至丹墀中拜位北面立贊禮唱鞠躬樂作指揮以下皆再拜興樂止贊禮唱指揮使稍前指揮使前立贊禮唱鞠躬指揮使以下皆鞠躬贊禮唱聖躬萬福唱平身指揮使以下皆平身唱復位指揮使復位唱鞠躬樂作指揮使以下皆再拜樂止通班唱各供事引班引指揮使以下各就位通班唱具丞相�臣某以下起居引班唱鞠躬平身文武官相向鞠躬平身引班東西分引入丹墀中拜位丞相初行樂作至位樂止知班唱班齊贊禮唱鞠躬樂作文武官皆四拜樂止贊禮唱進表箋引班引丞相平章詣表箋案前丞相跪捧表興平章跪奉箋進於受箋官受箋內使監官接箋入中宮啟聞平章興引班引復位丞相捧表與宣表官展表官由丹墀西陛升西門入至殿中丞相跪進表於案退立於殿南正中內贊唱跪贊禮唱跪丹墀百官皆跪內贊唱宣表宣表官詣案取表跪讀於殿西展表官同跪展表宣表官宣訖俯伏興展表官以表置於案訖內贊與贊禮同唱俯伏興平身丞相與丹墀百官皆俯伏興平身與宣表展表官由殿西門出西階降復位贊禮唱鞠躬樂作百官皆四拜興平身樂止贊禮唱搢笏三舞蹈跪山呼萬歲者三出笏俯伏興樂作四拜平身樂止贊禮唱禮畢侍儀奏禮畢鳴鞭皇帝興樂作導引還謹身殿樂止舍人舉表案出引班引文武官以次出謁廟皇后將謁太廟皇帝先遣官用牲牢行事告以皇后將祗見之意其儀與時饗同祝文臨時撰定遣官之日皇帝降香告官捧香至太廟告畢皇后親行謁見前期皇后齋三日內外命婦及執事內官各齋一日前一日執事官灑掃廟庭內外設皇后拜位於廟門外又設拜位於廟中香案前俱北向設內命婦陪祀拜位於廟庭之南北向設外命婦陪祀拜位於內命婦之南司贊位於皇后拜位之東西司賓位於內命婦之北東西相向司香位於香案之右設盥洗位於庭階之東司盥洗官位於位所各廟皆如前儀其日淸晨宿衛陳兵衛樂工備樂尙儀備儀仗及重翟車於中宮外門之外陪祀外命婦各具翟衣集於中宮內門之外內使監官奏中嚴皇后服首飾九龍四鳳冠褘衣尙儀奏外辦導引皇后出內宮門司贊奏升輿皇后升輿至外門之外司贊奏降輿皇后降輿司贊奏升車皇后升車宿衛兵仗前導鼓吹設而不鳴次尙儀陳儀衛次外命婦次內命婦皆乘車前導次皇后重翟車內使監人員扈從宿衛復陳兵仗於後皇后至廟門司賓引內外命婦先入就殿庭東西侍立司贊奏請降車皇后降車司贊引自左門入就位北向立司賓引內外命婦各就位北向立司贊司賓各贊拜皇后及內外命婦皆再拜興司贊奏請行事請詣盥洗位引皇后至盥洗位奏盥洗司盥洗者酌水皇后盥手訖奏帨手司巾以巾進皇后帨手訖司贊奏請詣神位前引皇后由東階升至神位前北向立司贊奏上香者三司香奉香進於皇后之右皇后三上香訖司贊引皇后復位司贊司賓各贊拜興皇后及內外命婦皆再拜興司贊奏禮畢引皇后出自廟之左門司賓引內外命婦出司贊奏升車皇后升車宿衛陳儀仗樂工陳樂尙儀陳儀仗內外命婦前導侍從如來儀過廟鼓吹振作還至宮之外門外司贊奏降車皇后降車司贊奏升輿皇后升輿至宮之內門外司贊奏降輿皇后降輿入宮皇后受冊畢皇帝會羣臣於謹身殿皇后於中宮會內外命婦其儀皆如正旦宴會之儀皇后鹵簿紅杖一對朱漆攢竹爲杖銅裹兩末長四尺九寸淸道旗一對純靑質朱漆攢竹竿貼金木槍頭共長一丈二尺五寸內槍頭長一尺七寸銅束黃麾一對朱漆攢竹竿貼金銅鳳頭共長一丈二尺五寸內鳳頭並鉤一尺�抹金銅頂大紅羅幡長六尺三寸闊五寸五分內靑額金書黃麾二字四角紅羅蓋髙七寸五分圍二尺七寸五分四角加抹金銅鳳頭四个絨綫系抹金銅佩一十六个銅鈴三十六个寶蓋下綠羅腰黃羅三檐飾銷金雲鳳文旛用描金鸞鳳文下綴五色板凡麾幢旛節等挑竿銅鳳頭俱以鐵爲鉤絳引旛三對朱漆攢竹竿貼金銅鳳頭共長一丈二尺五寸內鳳頭鉤一尺旛用五色羅長六尺三寸闊五寸五分四角寶蓋髙七寸五分圍二尺七寸五分綠腰紫三檐銷金雲鳳文共長一尺九寸抹金鳳頭四个抹金銅佩一十六个其蓋上有抹金銅頂鈒花文旛下垂五色板銅佩間銅鈴三十六个傳教旛二對與絳引旛制同惟三檐用綠垂紅羅旛中有黃額內靑傳教二字四垂絨綫系抹金銅佩四銅鈴三十二告止旛二對與傳教旛制同惟三檐用靑黃額內靑告止二字信旛二對亦與傳教旛制同惟三檐用黃額內靑信字龍頭竿五對朱紅攢竹竿貼金竿頭共長一丈二尺五寸內竿頭二尺五分旛用靑羅長六尺三寸闊五寸五分旛下銅鈴五个紅蓋髙七寸五分圍二尺七寸五分紫腰紅三檐共長一尺九寸抹金銅鳳頭五个下垂絨綫系抹金銅佩十个銅鈴一十五个檐用銷金雲鳳文旛上節描銀下節描金俱香艸文中節描金孔雀文其蓋五角上施抹金銅頂鈒花文儀鍠氅五對朱漆攢竹竿貼金儀鍠共長一丈二尺五寸五分內儀鍠並竿頭長一尺三寸五分抹金銅頂垂五色羅氅長六尺三寸闊五寸五分下有銅鈴五个戈氅五對朱漆攢竹竿貼金木龍頭承戈共長一丈二尺五寸內龍頭長一尺六寸二分系木板粉面畫升降雙鳥綴五色羅氅長六尺三寸闊五寸五分末綴銅鈴五个戟氅五對與戈氅制同惟貼金木龍頭承戟長一尺七寸五分吾杖三對朱漆攢竹杖貼金兩末長六尺九寸五分立瓜三對朱漆攢竹柄貼金立瓜置其首承以貼金龍頭共長六尺九寸內瓜及龍頭長一尺四寸臥瓜三對與立瓜制同但瓜臥置其首瓜及龍頭長一尺二寸五分儀刀三對刻木爲刀鞘及靶貼銀爲地貼金鳳文爲飾垂紅絲錔班劍三對刻木爲劍其上有靶靶下有龍頭銜劍皆貼金爲飾垂紅絲錔鐙杖三對朱漆攢竹杖貼金木鐙置其首承以貼金龍頭共長六尺九寸內鐙並龍頭一尺六寸金鉞三對朱漆攢竹柄貼金木斧形置其首承以貼金龍頭共長六尺九寸內金鉞並龍頭長一尺六寸五分骨朵三對朱漆攢竹柄貼金木骨朵置其首承以貼金龍頭共長六尺九寸內骨朵並龍頭長一尺六寸響節六對貼金攢竹柄長一丈二寸五分以鐵條長一尺二寸五分貫銅鐵錢十二置其上黃羅爲衣籠之長一尺五寸銷金雲鳳文節頂以木爲之貼金飾錢文曰天下太平羽葆幢二對朱漆攢竹竿貼金銅鳳頭共長一丈二尺五寸五分內鳳頭鉤長一尺銜抹金銅索並圓頂綴白鳥羽綠羅蓋簇染紅犛牛尾凡五層系而垂之每層上施抹金銅頂綠斜皮云蓋下懸銅鈴紫方傘二把傘骨面闊並頂五尺五寸柄及貼金木葫蘆共長一丈一尺五寸九分其面冒以紫羅垂紫三檐傘頂四角抹金銅鳳頭凡傘柄俱用竹加紅油間纏以藤惟曲傘柄朱紅漆攢竹爲之紅方傘二把傘骨面闊並頂五尺五寸柄及貼金木葫蘆共長一丈一尺五寸九分其面冒以紅羅垂紅三檐傘頂四角抹金銅鳳頭黃銷金傘一把傘骨面闊並頂四尺二寸五分柄及貼金木葫蘆共長一丈一尺二寸九分其面冒以黃羅銷金雲文垂黃三檐銷金雲鳳文黃繡曲柄傘二把傘骨面闊並頂四尺二寸五分柄及貼金木葫蘆共長一丈一尺二寸九分其面冒以黃羅繡雲文垂黃三檐繡雲鳳文當曲柄處用鐵心貼金龍頭承傘紅繡傘一把傘骨面闊並頂四尺二寸五分柄及貼金木葫蘆共長一丈一尺二寸九分其面冒以紅羅繡雲文垂紅三檐上檐云鳳下二檐瑞艸文紅素圓傘二把傘骨面闊並頂四尺二寸五分柄及貼金木葫蘆共長一丈一尺二寸九分其面冒以紅羅垂紅三檐紅繡雉方扇六把扇及柄共髙一丈一尺二寸內扇連黑漆板髙三尺五寸二分板髙五寸扇下闊二尺四寸五分中闊二尺六寸五分面用紅羅繡鸞鳳花文背用靑羅銷金團花文面風衣白羅繡雉尾背風衣用靑素羅板戧金雲文扇柄用攢竹加黑漆靑方扇同紅繡花圓扇六把扇及柄共髙一丈一尺二寸內扇圓徑三尺三寸五分面用紅羅繡四季花背用紅羅銷金團鳳文風衣俱用紅素羅扇柄用攢竹加朱漆紅黃素扇柄同靑繡方扇六把扇及柄共髙一丈一尺二寸扇髙二尺九寸五分闊二尺五寸五分面背俱用靑綫羅邊用孔雀尾面繡鸞鳳花文背銷金團花文紅羅素圓扇六對扇及柄共髙一丈一尺二寸內扇圓徑三尺三寸五分面背風衣俱用紅羅黃羅素圓扇六對扇及柄共髙一丈一尺二寸內扇圓徑三尺三寸五分面背風衣俱用黃羅拂子二把以紅纓爲心素犛牛尾籠之黑漆柄垂紅絲錔今用馬尾爲拂心用紅纓紅紗燈籠二對朱油竹燈骨下有燭盤外以紅紗蒙之玉色紗爲蓋朱漆竿舉之竿首貼金木鳳頭其下鳳尾紅油紙燈籠一對朱油竹燈骨下有木座以竹絲爲籠加紅油紙朱漆竿加貼金木鳳頭並尾�燈一對用�爲之竿同紅紙燈朱油鐵燈骨下有木座金交椅一把木質金葉裹金釘裝釘中鈒云鳳文穿以黃絲匾絳四垂黃絲錔黃織金紵絲褡襠金腳踏一个木質金葉裹金釘裝釘鈒方勝花文黃織金紵絲踏褥金水盆一个黃金爲之中鈒云鳳文邊鈒香艸文西洋布手巾一條金水罐一个黃金爲之有蓋有提小口巨腹金香鑪一个黃金爲之鑪鈒云鳳文以朱紅漆竿舉之竿首抹金銅鳳頭其下鳳尾金香盒一个黃金爲之蓋鈒鳳文邊鈒香艸文金唾盂一个黃金爲之形圓如缶蓋僅掩口下有盤鈒鳳文洪武間停造金唾壺一个黃金爲之小口巨腹有蓋鈒鳳文洪武間停造行障二葉紅素綾爲之瀝水繪瑞艸障繪升降鸞鳳並云文坐障一葉紅素綾爲之頂繪云文障繪升降鸞鳳並云文輅一乘髙一丈一尺三寸四分輅上平盤板前後車欞並雁翅四垂如意滴珠板其下轅三條皆朱紅漆轅各長一丈九尺六寸用抹金銅鳳頭鳳尾鳳翎葉片裝釘前施朱紅馬搭攀皮一條平盤左右下護泥板及車輪二貫軸一每輪輻十有八條皆朱紅漆周圍輞全各以抹金鈒花銅葉片裝釘輪內車轂各一用抹金銅鈒蓮花瓣輪盤裝釘軸首左右各用紅漆鐵插拴一个以抹金銅鈒鳳頂管心裝釘軸中纏黃絨駕轅等索輅亭髙五尺八寸六分朱紅漆四柱各長五尺一寸檻座髙六寸六分其上沈香色描金香艸板十二片門髙四尺五寸六分闊二尺四寸左右門闊二尺二寸前並左右各上明下暗沈香色綫金菱花�二扇下絳環板明栨全抹金銅鈒花葉片裝釘後朱紅漆五山屏風戧金鸞鳳云文屏上朱紅漆板戧金雲文中裝雕木渾貼金鳳一屏後朱紅漆板俱用抹金銅鈒花葉片裝釘亭底朱紅漆板上施紅花毯紅錦褥並席朱紅漆坐椅一座靠背雕木綫金五彩妝鳳一上下香艸云板各一朱紅漆福壽板一並褥椅中黃織金綺靠坐褥四圍椅裙金周圍施黃綺幃幔或用黃綫羅亭外用靑綺綠邊朱紅簾十二扇各用拽簾黃綫圓絳二條黃銅圈全前二柱俱戧金其上寶相花中鸞鳳云文下龜文錦輅頂並圓盤髙二尺八分抹金銅立鳳頂帶仰覆蓮座髙九寸六分垂攀頂黃綫圓絳四條盤上朱紅漆盤下外四周沈香色描金雲文其內靑地五彩雲文以靑飾輅蓋內寶蓋朱紅漆匡斗以八頂冒以黃綺頂心並周圍繡鸞鳳九並五彩雲文天輪三層朱紅漆上安雕木貼金邊耀葉板七十二片內飾靑地雕木五彩雲鸞鳳文三層間繪五彩雲襯板七十二片盤下周圍黃銅釘裝上施黃綺瀝水三層每層八十一折間繡鸞鳳文四垂靑綺絡帶四條繡鸞鳳各一圓盤四角連輅座板用攀頂黃綫圓絳四條並朱漆木魚輅亭前後各有左右轉角闌干二扇內嵌絳環板皆朱紅漆四扇計一十二柱各柱首雕木紅蓮花一用綫金靑綠妝蓮花抱柱踏梯一朱紅漆以抹金銅鈒花葉片裝釘行馬架三朱紅漆用抹金銅葉片裝釘鐵搭鉤全黃絹幰衣卽遮塵油絹雨衣並氈衣各一座朱紅油合扇梯一副朱紅油托叉一件安車一乘髙九尺七寸六分車上平盤板前後車欞並雁翅板下轅二條皆朱紅漆轅各長一丈六尺七寸六分用抹金銅鳳頭鳳尾鳳翎葉片裝釘前施朱紅油馬搭攀皮一條平盤左右垂護泥板及車輪二貫軸一每輪輻十有八條皆朱紅漆周圍輞全車轂各一軸首左右各用紅漆鐵插拴一个軸中纏黃絨駕轅等索車亭髙四尺四寸朱紅漆方柱四長同其上四圍裝五彩花板十二片門髙三尺七寸六分闊二尺二寸六分左右門闊同前並左右各朱紅漆上明下暗十字�二扇後三山屏風屏後壁板俱朱紅漆用抹金銅鈒花葉片裝釘亭底朱紅漆板上施紅花毯紅錦褥周圍施黃綺幃幔或用黃綫羅亭外用靑綺緣邊朱紅簾四扇各用拽簾黃綫圓絳二條黃銅圈全車蓋用朱紅漆髙二尺六分抹金銅寶珠頂帶蓮座髙六寸四角抹金銅鳳頭用攀絳四條並紅漆木魚蓋下施黃瀝水三層銷金鸞鳳文鳳頭下垂紅錔踏梯一朱紅漆以抹金銅鈒花葉片裝釘行馬架一朱紅漆用抹金銅葉片裝釘鐵搭鉤全黃絹幰衣卽遮塵油絹雨衣並氈衣各一座

皇后部匯考五

明二太祖洪武三年定皇后禮服常服之儀按明會典皇后禮服洪武三年定冠爲圓匡冒以翡翠上飾以九龍四鳳大花十二樹小花如大花之數兩博鬢十二鈿服褘衣深靑爲質畫翟赤質五色十二等素紗中單黻領朱羅縠褾裾蔽膝隨衣色以緅爲領緣用翟爲章三等大帶隨衣色朱裏紕其外上以朱錦下以綠錦鈕約用靑組玉革帶靑�靑舄以金飾又皇后常服洪武三年定雙鳳翊龍冠首飾釧鐲金玉珠寶翡翠隨用諸色團衫金繡龍鳳文帶用金玉洪武四年又定皇后冠飾之制按明會典洪武四年定龍鳳珠翠冠眞紅大袖衣霞帔紅羅長裙紅褙子冠制如特髻上加龍鳳飾衣用織金龍鳳文加繡飾洪武十四年七月辛丑皇后千秋節諸命婦朝賀於坤寧宮賜宴按大政紀云云洪武二十六年定中宮正旦冬至及千秋節命婦朝賀之儀按明會典洪武二十六年定凡正旦冬至前期一日女官陳設禦座於宮中設香案於丹墀之南其日內官陳設儀仗於丹陛之東西及丹墀東西女官擎執者立於禦座之左右陳女樂於丹陛東西北向設箋案於殿東門外設班首拜位於中道之東西設命婦拜位於丹墀北向設司贊位於丹墀東西設司賓位於命婦班之北東西相向設內贊二人位於殿內東西命婦至宮門外司賓引命婦入就拜位女官具服侍班如常儀尙宮尙儀等官詣內奉迎尙儀奏請升座皇后具服出導從如常儀樂作升座樂止司贊唱班齊樂作贊四拜樂止內贊唱進箋引箋案女官前導舉箋案女官二人舉案由殿東門入樂作至殿中樂止贊眾命婦跪內贊唱宣箋目宣箋目女官宣訖興唱宣箋展箋女官詣案前取箋宣箋女官宣訖興舉案者舉案於殿東贊命婦皆興司賓引班首由東階升樂作自東門入至殿中樂止內贊唱跪班首跪司贊唱跪眾命婦皆跪班首稱某夫人妾某氏等玆遇正旦則云履端之節冬至則云履長之節敬詣皇后殿下稱賀﹝今班首致詞稱賀俱司言女官代﹞內贊司贊同唱興班首及殿外命婦皆興司賓引班首由西門出降自西階樂作至拜位樂止贊拜樂作四拜樂止司言前跪將旨由東門靠東出至於丹陛東西向立稱有旨司贊唱跪眾命婦皆跪司言宣旨正旦則云履端之慶冬至則云履長之慶與夫人等同之贊興眾命婦皆興司贊唱拜樂作四拜樂止尙儀跪奏禮畢皇后興樂作還宮樂止引禮引命婦以次出又定中宮千秋節命婦朝賀禮儀與正旦冬至同但致詞云玆遇千秋令節敬詣皇后殿下稱賀不傳旨朝賀女樂樂器戲竹二簫十四笙十四笛十四頭管十四十琵琶八二十弦八方響六鼓五拍板八杖鼓十二惠宗建文元年二月立妃馬氏爲皇后按大政紀云云建文四年六月成祖卽位十一月冊皇后宴羣臣命婦續定冊立之儀按大政紀洪武三十五年十一月壬辰冊妃徐氏爲皇后以冊後中宮宴文武羣臣四品以上於奉天殿五品以下於丹墀命婦宴於坤寧宮按明會典永樂初續定先期三日齋戒遣官祭告天地宗廟用香帛酒脯行一獻禮前一日禮部同鴻臚寺官設詔案於奉天殿中節冊寶案於詔案之南節案居中冊東寶西設節冊寶彩輿於丹陛之東尙寶司設寶案教坊司設中和韶樂及大樂至日早錦衣衛官設鹵簿大駕內官設皇后受冊位於宮中及設節冊寶案節案居中冊東寶西設香案於節案之前設內贊二人引禮二人設女樂於丹陛之上上具冕服禦華蓋殿翰林院官以詔書用寶訖鴻臚寺官奏執事官行禮畢奏請升殿如常儀文武百官具朝服行叩頭禮左右侍班正副使入就拜位贊鞠躬樂作四拜興樂止傳制官跪奏傳制俯伏興執事官舉節冊寶案由殿左門出置禦道中傳制官由左門出西向立稱有制贊正副使跪制曰某年某月某日冊妃某氏爲皇后授以冊寶命卿等持節行禮贊俯伏興樂作四拜禮畢樂止執事官舉節冊寶置彩輿中黃蓋遮送樂作至奉天門樂止儀仗鼓樂迎節冊寶至右順門外正副使朝北立內官捧節冊寶由正門入女樂導迎節冊寶未至之前引禮請皇后具禮服宮人侍衛以俟節冊寶將至引禮導皇后出迎於宮門外節冊寶至由正門入皇后隨至拜位內官以節冊寶各置於案樂作內贊贊四拜樂止贊宣冊贊跪宣冊女官取冊立宣於皇后之左宣訖贊受冊贊搢圭宣冊女官以冊跪授皇后受訖以授女官女官跪受於皇后之右立於西贊受寶其授受一如冊贊出圭贊興樂作內贊贊四拜樂止禮畢內官持節由正門出皇后出送於宮門外內官至右順門以節授正副使報禮畢正副使得報持節復命翰林院官以詔書授禮部官禮部官捧詔書於承天門開讀如常儀皇后授冊畢內官先具謁告儀物翰林院具謁告文上率皇后皆具服詣奉先殿行謁告禮如常儀謁畢皇后具服於內殿俟上具皮弁服升座贊引女官導皇后詣上前就拜位行謝恩禮樂作八拜樂止贊禮畢還宮是日內官設皇後座於宮中南向設諸親諸命婦拜位於丹墀內北向設儀仗女樂設內贊二人引禮二人引禮導長公主公主及親王妃俟皇后具燕服升座引禮引詣皇后前行八拜禮次引六尙等女官行禮如之次引四品以上外命婦行四拜禮贊跪內贊跪致詞云妾某氏等恭惟皇后殿下榮膺冊命正位中宮禮當慶賀致詞畢贊俯伏興平身四拜禮畢次日親王等賀文武百官上表命婦上箋稱賀皆如常儀成祖永樂元年三月壬午詔京官文武四品以上命婦免朔望朝中宮遇節來朝按大政紀云云永樂三年更定皇后朝服常服及冊寶之制按明會典皇后朝服永樂三年定九龍四鳳冠漆竹絲爲圓匡冒以翡翠上飾翠龍九金鳳四正中一龍銜大珠一上有翠蓋下垂珠結餘皆口銜珠滴珠翠云四十片大珠花十二樹皆牡丹花每樹花二朵蕊頭二个翠花九葉小

珠花如大珠花之數皆鑲花飄枝每枝花一朵半開一朵翠葉五葉三博鬢左右共六扇飾以金龍翠云皆垂珠滴翠口圈一副上飾珠寶鈿花十二翠鈿如其數托裏金口圈一副珠翠面花五事珠排環一對皂羅額子一描金龍文用珠二十一顆翟衣深靑爲質織翟文十有二等﹝凡一百四十八對﹞間以小輪花紅領褾裾織金雲龍文紵絲紗羅隨用中單玉色紗爲之紅領褾裾領織黻文十三或用綫羅蔽膝隨衣色織翟爲章三等間以小輪花四以緅爲領緣織金雲龍文紵絲紗羅隨用玉谷圭長七寸周尺

剡其上瑑谷文黃綺約其下以黃袋韜之金龍文玉革帶靑綺�描金雲龍文玉事件十金事件四大帶表裏俱靑紅相半其末純紅下垂織金雲龍文上朱緣下綠緣並靑綺副帶一綬五采黃赤白縹綠纁質間施二玉環皆織成小綬三色同大綬玉佩二各用玉珩一瑀一琚二衝牙一璜二瑀下有玉花玉花下垂二玉滴瑑飾雲龍文描金自珩而下系組五貫以玉珠行則衝牙二滴與二璜相觸有聲上有金鉤有小綬五采以副之五采黃赤白縹綠纁質織成靑�舄�以靑羅爲之舄用靑綺飾以描金雲龍文皂綫純每舄首加珠五顆又皇后常服永樂三年定雙鳳翊龍冠以皂縠爲之附以翠博山上飾金龍一翊以二珠翠鳳皆口銜珠滴前後珠牡丹花二朵蕊頭八个翠葉三十六葉珠翠穰花鬢二朵珠翠云二十一片翠口圈一副金寶鈿花九上飾珠九顆金鳳一對口銜珠結三博鬢左右共六扇飾以鸞鳳金寶鈿二十四邊垂珠滴金簪一對珊瑚鳳冠觜一副大衫霞帔衫用黃色紵絲紗羅隨用霞帔深靑爲質織金雲霞龍文或繡或鋪翠圈金飾以珠紵絲紗羅隨用玉墜子瑑龍文四襖子卽褙子深靑爲質金繡團龍文紵絲紗羅隨用鞠衣紅色胸背雲龍文用織金或繡或加鋪翠圈金飾以珠或素紵絲紗羅並余色隨用大帶紅綫羅爲之有緣余或靑或綠各隨鞠衣色緣襖子黃色紅領褾裾皆織金采色雲龍文紵絲紗羅隨用緣裙紅色綠緣織金采色雲龍文紵絲紗羅隨用玉帶靑綺�描金雲龍文玉事件十金事件三玉花采結綬以紅綠綫羅爲結上有玉綬花一琢雲龍文綬帶上玉墜珠六顆並金垂頭花板四片小金葉六个紅綫羅系帶一白玉云樣玎璫二如佩制每事上有金鉤一金如意云蓋一件兩面鈒雲龍文下懸紅組五貫金方心云板一件兩面亦鈒雲龍文俱襯以紅綺下垂金長頭花四件中有小金鐘一个末綴白玉雲朵五靑�舄與翟衣內制同冊寶冊用金二片每片依周尺長一尺二寸闊五寸厚二分五釐鐫刻眞書每片側邊上下有竅用紅絳聯貫開闔如今書帙之狀背各用紅錦嵌護藉以紅錦小褥冊盝以木爲之飾以渾金瀝粉蟠龍用紅紵絲襯裏內以紅羅銷金小袱裹冊外以紅羅銷金夾袱裹之五色小絳縈於匣外寶用金龜鈕朱綬文用篆書曰皇后之寶依周尺方五寸九分厚一寸七分寶池用金闊取容寶寶匣二副每副三重外匣用木飾與冊盝同中匣用金鈒造蟠龍內小匣仍用木與外匣同小匣內置一寶座四角雕蟠龍飾以渾金座上用小錦褥褥上一置寶池用銷金紅羅小夾袱裹寶其匣外各用紅羅銷金大夾袱覆之永樂五年皇后徐氏崩上謚冊之典頒行皇后內訓二十篇按大政紀永樂五年七月乙卯皇后徐氏崩十月甲午遣太子太師淇國公丘福禮部尙書趙羾奉冊謚大行皇后曰仁孝皇后十一月乙丑以仁孝皇后內訓賜羣臣俾教於家初後於宮中覽觀載籍著是書以爲女範其目曰徳性修身愼言謹行勤勵警戒節儉積善遷善崇聖訓景賢範事父母事君事舅姑奉祭祀母儀睦親慈幼逮不待外戚凡二十篇名曰內訓書成皇太子以進上覽之愴然命刊印分賜永樂二十二年八月仁宗卽位十月己酉冊妃張氏爲皇后按大政紀云云仁宗洪熙元年六月宣宗卽位七月己巳冊妃胡氏爲皇后按大政紀云云宣宗宣徳三年冊貴妃孫氏爲皇后按大政紀宣徳三年二月癸丑冊貴妃孫氏爲皇后先數月上召張輔蹇義夏原吉楊士奇楊榮諭之曰有一大事與卿等議誠出不得已然吾亦決矣吾年三十未有子中宮屢產而不育日者言中宮祿命不利子息今幸貴妃生子必立爲嗣母從子貴古亦有之但今中宮如何處置因舉中宮過失數事滎曰舉此廢之可也上曰古人廢後有故事否義曰宋仁宗降郭后爲仙妃上問輔原吉士奇爾三人奚獨無言士奇對曰古人有言臣於帝後猶子事父母今中宮母也羣臣子也子豈當議母榮曰上命廢之豈羣臣所得專士奇曰固出上命亦須處之得當上問輔原吉云何皆對曰須處之得當原吉又曰此大事容臣等退詳議以聞上問此舉得不貽外議否義曰自古所有何得議之士奇曰宋仁宗廢郭后孔道輔範仲淹率臺諫十數人入諫被黜至今史冊爲貶何謂無議旣退榮義謂原吉士奇曰上有志久矣非臣下所能止原吉曰上當議處置中宮士奇曰今日所聞中宮過失皆非當廢之罪議未決明旦上召士奇榮至西角門問議云何榮懷中出一紙列中宮過失二十事進呈皆極誣詆曰卽此是廢之因上覽二三事遽拂然變色曰渠曷嘗有此言宗廟無神靈乎遂袖之顧士奇爾何言對曰漢光武廢後詔書有曰異常之事非國休福宋仁宗廢後後來甚悔願升下重愼之上不懌而罷他日又詔問五人輔原吉言願陛下愼處必在得當士奇請曰皇太后在上必有主張上曰太后有旨令我與爾等議之是日議未決一日獨召士奇至文華殿丹陛屏左右諭曰若何處置爲當士奇因請問中宮與貴妃相處若何上曰甚和睦相親愛如同气姊妹但朕重皇子而念渠祿命不宜子息之說故欲正其母以別之中宮今病逾月貴妃每日往視慰藉甚勤士奇對曰曷若乘今有疾而導之辭讓閒處則進退以禮而恩眷不衰上曰此說可行蓋兩人徳性皆好能謙下今導之讓必從然貴妃必不肯受汝姑勿言吾試入導之數日獨召士奇曰汝前說甚善中宮果欣然辭貴妃報不受太后尙未聽辭然中宮必堅辭士奇對曰若此則願陛下待兩宮兩家當均一昔仁宗廢郭后而待郭氏恩意加厚上曰然吾不食言明旦以諭義等皆對曰善其議遂定至是行之英宗正統七年定皇帝納後之儀按明會典皇帝納後儀正統七年定納采問名前期擇日遣官告天地宗廟至期前一日所司設禦座於奉天殿鴻臚寺設制案節案於禦座前﹝按天順八年及萬曆六年新定儀注有損益者附注本文之下﹞

新儀攺節案於制案之前下仿此內官監禮部陳禮物於文樓下教坊司設中和樂於殿內至期早錦衣衛設鹵簿於丹陛丹墀禮部陳禮物於丹陛上及文樓下內官監設彩輿於奉天門外教坊司設大樂於奉天門內鼓三嚴鐘止鴻臚寺奏請升殿上具冕服導駕奉引如常儀升座文武官朝服叩頭訖左右侍班執事引正副使朝服就拜位行四拜禮傳制官奏傳制訖由東門出執事舉制案節案由中門出置丹墀中道禮物在丹陛上者隨之傳制官宣制曰玆選某官某女爲皇后命卿等持節行納采問名禮正副使又行四拜禮鴻臚寺奏禮畢上興新儀攺禮畢上興在禮物隨出之後引禮引制案節案用傘蓋遮護由奉天門中門出執事引文樓下禮物隨出至奉天門外正副使取節及制書置彩輿中儀仗大樂前導從中門中道行出大明門外正副使易吉服乘馬行詣皇后第行禮皇后第前一日設正副使幕次於大門外左南向設香案於正堂中設制案節案於香案南別設案於香案之北其日正副使至大門外儀仗大樂分列置彩輿於正中設制案節案於彩輿北引禮引正副使入幕次執事官陳禮物於正堂正副使出幕次取制書置案上禮官一員先入正堂立於東主婚者朝服出見立於西禮官曰奉制建後遣使行納采問名禮引主婚者出迎引禮引正副使捧制書及節先行主婚者隨行至正堂置制書及節於案正使立於案左副使立於案右東西相向引禮引主婚者就拜位行四拜禮詣案前跪正使取納采制宣訖授主婚者主婚者受之授執事者執事者跪受置於北案上稍左副使取問名制宣訖授主婚者主婚者受之授執事者執事者跪受置於北案上稍右主婚者俯伏興平身執事者舉答問名表案於主婚者後少西取表授主婚者主婚者受表跪授正使正使受置於案主婚者俯伏興平身退就拜位又行四拜禮畢正副使出置表彩輿中訖新儀攺正副使持節隨表案後出各置彩輿中訖主婚者出大門外至正副使前致詞云請禮從者正副使復入酒饌畢主婚者捧幣帛以勞正副使正副使出主婚者送至大門外正副使進發彩輿於大明等門左門入至奉天門外以表節授司禮監官捧入復命制詞朕承天序欽紹鴻圖經國之道正家爲本夫婦之倫乾坤之義實以相宗祀之敬協奉養之誠所資維重祗遵聖祖母太皇太后聖母皇太后命遣使持節以禮采擇右納采朕惟夫婦之道大倫之本正位乎內必資名家特遣使持節以禮問名尙佇來聞右問名附答辭臣某伏承嘉命正使某官某等重宣制詔問臣名族臣女臣夫婦所生先臣某官某之元孫先臣某官某之曾孫先臣某官某之孫先臣某官某之外孫臣女今年若干謹具奏聞納采問名禮物元纁紵絲四段元色二段纁色二段金一百兩花銀八百兩珍珠五樣紵絲八十匹大紅綫羅四匹白生土紗四匹各色熟絹八十匹綿胭脂一百个蠟胭脂二兩用金合二个珠兒粉十兩問名紵絲六匹木紅絹六匹珠翠花一朵羊八隻豬四口酒一百六十瓶鵝四十隻末茶二十袋圓餅一百六十个白熟米四石白八十袋棗子四合栗子四合木彈四合納吉納徵告期前一日所司設制案節案禮物中和樂至期早設鹵簿彩輿大樂新儀攺設中和樂大樂俱在前一日傳制遣使並同前納采問名儀但納徵用元纁束帛六馬等物制詞云玆聘某官某女爲皇后命卿等持節行納吉納徵告期禮皇后第前一日設正副使幕次香案制案節案別設案並同前受納采問名儀惟更設玉帛案其日正副使至皇后第於彩輿中取節及制書玉帛置案上少候執事先設皇后冠服諸禮物於正堂六馬陳於堂下禮官一員入正堂主婚者朝服出見禮官曰奉制聘皇后新儀無皇字遣使行納吉納徵告期禮主婚者出迎執事舉玉帛案前行正使於案取納吉納徵制書捧之副使取告期制書及節捧之次行主婚者後隨新儀攺正使捧節副使捧納吉納徵告期制書至正堂正副使各以制書及節置案上退立案之左右相向置玉帛案於節案制書案之南引禮引主婚者就拜位行四拜禮引詣案前跪正使取納吉納徵制書以次宣訖授主婚者主婚者受制以授執事者執事者跪受置於北案正使捧圭授主婚者主婚者受圭以授執事者執事者跪受置於北案副使捧元纁授主婚者主婚者受以授執事者執事者跪受置於北案副使取告期制書宣訖授主婚者主婚者受制以授執事者執事者跪受置於北案主婚者俯伏興平身復位行四拜禮畢正副使持節出以節置彩輿中主婚者出門外請禮從者及捧幣勞正副使俱同前正副使還至奉天門外以節授司禮監官捧入復命制詞大婚之卜龜筮卿士協從敬循禮典遣使持節告吉右納吉卿女有貞靜之徳稱母儀之選宜共承天地宗廟特遣使持節以禮納徵右

納徵歲令月良吉日某甲子大婚維宜特遣使持節以禮告期﹝右告期﹞

納吉納徵告期禮物元纁紵絲四段元色二纁色二玉谷圭一枝金龍珠翠燕居冠一頂金簪全燕居服素夾四件紵絲一件綫羅二件銀絲紗一件大帶各色綫羅四條玉革帶一條金事件全玉花采結綬一副金事件全玉佩玎璫一副金鉤金事件全玉雲龍霞帔墜頭一个金鈒花釧一雙金素釧一雙金連珠鐲一雙首飾一副天順八年加一副珠面花二副翠面花二副四珠葫蘆環一雙八珠環一雙排環一雙玉禁步一副靑素紵絲滴眞珠描金雲龍舄一雙靑羅�全珠翠花四朵翠花四朵珠兒粉十兩蠟胭脂二兩金合二个金鑲合香串一副金八百兩花銀二千六百兩寶鈔二千錠白綿五十斤五樣珍珠二十八兩紵絲八十匹銀絲紗八十匹素綫羅八十匹大紅素綫羅八匹熟綾八十匹妝花絨錦四十段白生闊土紗八匹各色熟絹二百八十匹各色衣服七十件紵絲二十件紗十八件羅二十件綾十二件各色被六�錦二�紵絲二�綾二�白絹臥單四條裁剩紵絲紗羅錦二束朱紅漆戧金皮箱三十對翟服匣一座朱紅漆柳箱二對擎執宮人用衣帽等件九十六件紅綠平羅銷金衣二十四件硬翠竹葉烏紗帽二十四頂皂麂皮靴二十四雙鈒花銀束帶二十四條馬十二匹大紅熟絹銷金蓋馬袱十二條乘馬四匹回禮馬八匹金鞍四副開合紵絲八匹木紅熟絹八匹珠翠花一朵抹金銀腳全羊五十二隻酒三百四十瓶豬三十二口鵝六十四隻末茶六十四袋圓餅一千二百个白二百四十袋膠棗四合栗子二合榛子二合木彈二合胡桃二合響糖四合纏�四合蓮肉纏四合杏仁纏四合縮砂纏四合發冊奉迎前一日所司設樂儀仗如常儀至期早鴻臚寺設制書案節案冊案寶篆案於禦座前禮部陳雁及禮物於丹陛上內官監設彩輿於奉天門外陳設皇后鹵簿車輅禮物於彩輿南其傳制遣使並同前納采問名儀但攺制詞云玆冊某官某女爲皇后命卿等持節奉冊寶行奉迎禮其節及制書冊寶用傘蓋遮護從中門出執事舉雁及禮物隨行正副使亦隨行詣皇后第行禮其奉迎用旗手衛鼓吹前導設而不作教坊司作樂如常是日內官設皇后幕次於內殿南北向設上與皇后各更服處於內殿皇后第前一日設正副使幕次於大門外南向設香案制書案節案冊寶案於正門中又設香案制書案節案於正堂別設案於正堂北新儀攺制案節案別設案俱設於正堂北其日正副使至於彩輿中取節及制書冊寶置案上入次少候女官奉皇后首飾褘衣入中堂左新儀攺入中堂右內官陳儀仗車輅等物於大門內禮官一員先入主婚者朝服出見禮官曰奉制冊後遣使持節奉冊寶行奉迎禮主婚者出迎執事者舉冊寶案前行正副使捧制書及節次行執事者執雁及禮物隨入主婚者從行至正堂正副使置制節於案執事者置冊寶案於制案節案之南冊東寶西正使立於案左副使立於案右相向引禮引主婚者就拜位行四拜禮退立於西南女官以首飾褘服進皇后內官進皇后儀仗於中堂前設女樂於堂下作止如常儀司禮監官進前受節冊寶正副使於案取節冊寶授之仍前立候內贊二人引捧節冊寶監官入中堂前各置於案皇后具服出合女官及宮人擁護詣香案前向闕立內贊贊行四拜禮贊宣冊贊跪皇后跪宣冊官取冊立宣於皇后之左訖贊受冊贊搢圭宣冊官以冊進授皇后皇後受冊以授女官女官跪受立於西贊宣寶宣寶官取寶立宣於皇后之左訖贊受寶宣寶官以寶進授皇后皇後受寶以授女官女官跪受立於西贊出圭贊興又贊四拜禮畢皇后入合持節監官由正門出授正副使報受冊寶禮畢正使受節置案上引禮引主婚者詣案前跪正使取奉迎制宣訖授主婚者主婚者授執事者執事者跪受置於北案執事者以雁及禮物進副使以次受之授主婚者主婚者授執事者執事者皆跪受置於案又贊四拜禮畢正副使持節出大門外置節彩輿中主婚者請禮從者及以幣勞正副使同前司禮監官嚴整鹵簿復以奉迎禮入達於女官女官奏請皇后冠服出合女樂前導宮人擎執擁護自東階下立香案前內執事贊四拜畢請皇后升堂南向立主婚者進立於皇后之東西向曰戒之敬之夙夜無違命畢退立於東階西向母進立於皇后之西東向施衿結帨曰勉之敬之夙夜無違畢退立於西階東向執事奏請乘輿皇后降階升輿侍從如儀內執事導從出門奉迎儀仗大樂前行彩輿次行正副使隨行司禮監官擁導皇后鹵簿冊寶彩輿行宮人乘轎內官內使衛護從大明門中門入文武百官具朝服於承天門外東西向立班迎候輿入承天門退皇后輿輅至午門外鳴鐘鼓鹵簿止正副使以節授司禮監官先入復命捧冊寶官捧冊寶傘扇儀仗女樂前導宮人擁護皇后輿由奉天門進內庭幕次捧冊寶監官以冊寶授女官皇后出輿由西階進上由東階降迎於庭揖皇后入內殿內侍請上詣更服處具衮冕女官請皇后詣更服處更禮服上同皇后詣奉先殿行禮捧冊寶女官以冊寶置皇后宮中內官以皇后輿輅鹵簿入午門過禦橋由中右門進皇后宮中發冊奉迎禮物串五大紅紵絲二匹天順八年加串五各色紵絲三十二匹各色熟絹三十二匹花銀四百兩金冊一副金寶一副冠一頂首飾一副翟服一副大衫三件紵絲一件羅一件紗一件鞠衣繡四件紵絲一件羅二件紗一件霞帔各色羅繡三副舄一雙�珍珠全駕一副雁一隻天順八年加一隻羊十二隻

天順八年加十二隻酒六十瓶

天順八年加六十瓶膠棗二合栗子二合木彈二合胡桃二合

天順八年各加二合廟見是日早內官於奉先殿陳設牲醴祝帛畢候上同皇后至贊引引就拜位上在東皇后在西行禮如常儀祭畢還宮合�是日內官先於正宮殿內設上座於東皇後座於西相向置酒案於正中稍南置四金爵兩�於案上候謁奉先殿還內侍女官請上與皇后各就更服處上服皮弁服升內殿皇后更衣從升贊請升座執事者舉饌案於上與皇后前女官司尊者取金爵酌酒以進飲訖女官進饌舉饌訖女官再取金爵酌酒以進飲訖進饌舉饌畢女官以�盞酌酒合和以進飲訖又進饌舉饌畢內侍奏禮畢上同皇后興內侍女官執事奏請上與皇后就更服處易常服皇帝從者餕皇后饌皇后從者餕皇帝饌朝見兩宮第二日早上冕服皇后禮服詣某宮俟某宮禮服升座贊引引上與皇后詣某宮前宮人以腶修盤立於皇后左贊禮贊上與皇后皆四拜執事二人舉案至某宮前正中宮人以腶修盤授皇后皇後捧置於案上執事女官舉案皇后隨案進至某宮前皇后復位贊禮贊上與皇后皆四拜執事者舉腶修案徹於西贊禮畢皇后還宮謝恩第三日早上冕服皇后禮服同詣某宮前行八拜禮訖皇后詣內殿俟上服皮弁服升座贊引女官引皇后禮服詣上前就拜位行八拜禮畢皇后還宮升座引禮引在內親屬贊八拜禮次引六尙等女官贊八拜禮次引各監局內官內使行八拜禮畢降座入合是日上受皇后謝恩禮畢出具服禦奉天殿頒詔布告中外行禮如常儀受賀第四日文武百官具朝服上表慶賀陳設如常儀上具衮冕禦華蓋殿親王行八拜禮慶賀次執事官行五拜三叩頭禮畢鴻臚寺奏請升殿新儀攺親王行禮畢鴻臚寺官候王退奏執事官行禮畢奏請升殿導駕官前導百官進表行禮如常儀其親王行禮畢詣內殿某宮前皇后前俱行慶賀八拜禮出是日某宮具禮服升內殿受內外命婦慶賀禮外命婦進表如常儀皇后禮服升殿受內外命婦慶賀禮外命婦進箋如常儀盥饋第五日淸晨尙膳監具膳羞皇后具禮服詣某宮俟膳至贊引引皇后詣前贊四拜尙食以膳授皇后皇後捧膳進於案復位贊四拜贊引引皇后退立於西南俟膳畢引出還宮英宗正統八年四月冊立皇后錢氏按大政紀云云正統十四年九月郕王卽位十二月冊妃汪氏爲皇后按大政紀云云裕宗景泰三年五月立太子生母杭氏爲皇后廢皇后汪氏居別宮大赦天下按大政紀云雲英宗天順八年正月憲宗卽位七月立皇后吳氏九月廢吳皇后十月立皇后王氏初立宮中莊田按大政紀天順八年正月上不豫諭處後事命太監牛玉執筆書之一曰東宮卽位百日成婚三月禮部奉遺詔百日外請行大婚禮南京吏部侍郎章綸上疏言山陵尙新元朔未攺百日從吉心實不安釋服公除在前代固有常例諒陰婚娶於今日不忍隨宜乞特諭禮部來春舉行不報七月立皇后吳氏九月廢皇后吳氏詔示天下詔言先帝臨禦之日爲朕簡求賢淑已定王氏育於別宮以待期不意內臣牛玉偏徇己私朦朧奏請將已退吳氏冊立徳不稱位不得已請命母后廢黜吳氏仍遵先帝成命冊立王氏爲皇后明正牛玉之罪免死謫居南京十月立皇后王氏初立宮中莊田順義縣安樂裏板橋村原額地一十頃十三畝曹吉祥占過軍地二十四頃八十四畝共三十五頃及抄沒入官至是撥爲宮中莊田皇莊之名始此憲宗成化二十三年九月孝宗卽位十月冊妃張氏爲皇后按大政紀云云武宗正徳元年八月冊皇后夏氏按大政紀云云世宗嘉靖元年九月辛未立皇后陳氏按大政紀云云嘉靖七年十二月冊順妃張氏爲皇后按大政紀云云嘉靖九年始制皇后親蠶之禮按明會典皇后親蠶國初無親蠶禮肅皇帝始�禮部以每歲季春皇后親蠶於北郊後攺於西苑未久卽罷嘉靖九年定先期欽天監擇日以聞順天府具蠶母名數奏送蠶室內工部具鉤箔筐架及一應養蠶什物給送蠶母順天府將蠶種及鉤筐一副進呈訖捧自西華門出置彩輿中鼓樂送至蠶室蠶母浴種伺蠶生先飼以待先一日蠶宮令丞設皇后采桑位於采桑臺東向執鉤筐者位於稍東設公主及內命婦位於皇后位東設外命婦位於采桑臺東陛之下南北向以西爲上至日四更宿衛陳兵衛女樂工備樂司設監備儀仗及重翟車蠶宮令備鉤筐俱候於西華門外內執事女樂生並司贊六尙女官等皆乘車先至壇內候將明內侍詣坤寧宮奏請皇后詣先蠶壇所皇后服常服導引女官導皇后出宮門乘肩輿侍衛警蹕如常儀公主及內命婦應入壇者各服其服以從至西華門內侍奏請降輿升重翟車兵衛儀仗女樂前導女官捧鉤筐行於車前皇后至具服殿少�易禮服祭先蠶祭畢更常服司賓引外命婦先詣采桑臺位南北向女侍執鉤筐者各隨於後尙儀入奏請詣采桑位導引女官導皇后至采桑位東向公主以下各就位南北向執鉤者跪進鉤執筐者跪奉筐受桑皇后采桑三條還至壇南儀門坐觀命婦采桑三公命婦以次取鉤采桑五條列侯九卿命婦以次采桑九條采訖各以筐授女侍司賓引內命婦一人詣蠶室尙功帥執鉤筐者從尙功以桑授蠶母蠶母受桑縷切之以授內命婦內命婦食蠶灑一箔訖司賓引內命婦還尙儀前奏采桑禮畢皇后還具服殿候升座尙儀奏司賓率蠶母等行叩頭禮訖司贊唱班齊外命婦序列定贊四拜畢賜命婦宴於殿內外並賜蠶母酒食於采桑臺傍公主及內命婦殿內序坐外命婦從采桑者及文武二品以上命婦於殿臺上三品以下於臺下各序坐尙食進膳司賓引公主及內命婦各就坐教坊司女樂奏樂進酒及進膳進湯如儀宴畢徹案公主以下並外命婦各就班司贊贊四拜尙儀跪奏禮畢皇后興還宮導從如前親蠶壇築於安定門外皇后率公主及內外命婦躬往采桑而擇內西苑隙地蓋造織堂以終蠶事嘉靖十年攺築皇后先蠶壇於西苑按明會典嘉靖十年以皇后先蠶出入不便攺築壇於西苑壇髙二尺六寸四出陛廣六尺四寸甃以磚石又爲瘞坎於壇右方深取足容物東爲采桑臺方一丈四尺髙二尺四寸三出陛鋪甃如壇制臺之左右樹以桑壇東爲具服殿三間前爲門一座俱南向西爲神庫神廚各三間右宰牲亭一座壇之北爲蠶室五間南向前爲門三座髙廣有差左右爲廂房各五間之後爲從室各十以居蠶婦設蠶宮署於宮左偏置蠶宮令一員丞二員擇內臣謹恪者爲之以督蠶桑等務嘉靖十三年冊皇后方氏定謁廟之儀按大政紀嘉靖十三年春正月癸卯廢皇后張氏冊立徳妃方氏爲皇后按明會典嘉靖十三年定謁廟儀前期太常寺奏皇帝齋三日尙儀奏皇后及妃各齋三日內外諸執事各齋一日太常光祿官奏省牲如常儀所司陳設如時祫儀是日質明有司整嚴以俟錦衣衛備儀衛如常儀內使監設皇帝皇后及妃肩輿於各宮中皇后及妃受冊禮畢錦衣衛進輅於奉天門尙儀備皇后及妃翟車於輅後以序內使監奏中嚴外辦皇帝皇后及妃各升輿出宮至奉天門錦衣衛官奏請降輿升輅皇帝降輿升輅尙儀奏請降輿升車皇后及妃各降輿升車內外護衛儀仗隨從內執事女官遮以幃幕從行至太廟之大門西奏請降輅皇帝降輅奏請降車皇后及妃降車障以龍幃導駕官導皇帝入皇后及妃從至廟之後寢先是命官捧七廟主升神禦座退至是皇帝捧太祖髙皇帝主皇后捧孝慈髙皇后主出升殿之神禦座典儀唱執事官各司其事內贊奏就位皇帝皇后及妃各就拜位典儀唱迎神樂作內贊奏跪搢圭上香皇帝跪搢圭司香官跪捧香函進於皇帝之左皇帝上香訖內贊奏出圭復位皇帝出圭復位樂止內贊奏四拜皇帝皇后及妃皆四拜奏興平身典儀唱奠帛行初獻禮樂作內贊奏搢圭皇帝搢圭奏奠帛捧帛官以帛跪進於皇帝之右皇帝受帛奠訖奏獻爵執爵官以爵跪進於皇帝之右皇帝受爵獻於太祖神禦前奏出圭奏搢圭皇帝搢圭奏獻爵執爵官以爵跪進於皇帝之左皇帝受爵獻於髙皇后神禦前奏出圭奏復位各廟捧主官至此皆上香奠帛獻爵訖退奏跪贊讀祝樂暫止皇帝皇后及妃皆跪讀祝官取祝跪讀訖樂復作奏俯伏興平身樂止典儀唱行亞獻禮樂作司贊女官奏搢圭皇后搢圭奏獻爵執爵女官以爵跪進於皇后之右皇后受爵獻於太祖神禦前奏出圭奏搢圭皇后搢圭奏獻爵執爵女官以爵跪進於皇后之左皇后受爵獻於髙皇后神禦前奏出圭奏復位各廟捧主官俱獻爵訖樂止典儀唱行終獻禮樂作司贊女官啟搢圭宸妃等妃俱搢圭啟獻爵儀同亞獻但一妃獻帝主前一妃獻後主前訖樂止太常卿進立於東西向唱賜福胙光祿官捧受如常儀內贊奏跪搢圭皇帝跪搢圭奏飲福酒皇帝飲訖奏受胙皇帝受訖奏出圭如常儀奏四拜皇帝皇后及妃皆四拜訖典儀唱徹饌樂作徹訖樂止太常卿跪奏禮畢請還宮樂作內贊奏四拜皇帝皇后及妃皆四拜樂止退立於東典儀唱讀祝官捧祝進帛官捧帛各詣燎位各廟捧主官捧回退皇帝奉太祖神主納櫃皇后奉髙皇后神主納櫃訖導駕官導皇帝皇后及妃出各升輿至世廟行禮同禮畢由來路至升輅升車處教坊司官跪奏樂奏敬祖宗之曲大樂鼓吹振作還宮解嚴穆宗隆慶元年立皇后陳氏增定命婦上箋儀按大政紀隆慶元年春正月禮部請立皇后上許之八月冊妃陳氏爲皇后按明會典隆慶元年增定命婦上箋儀﹝諸儀與永樂年同但頒詔百官上表以第四日﹞頒詔之次日命婦行見中宮禮前期一日女官陳設皇后寶座於宮中設香案於丹墀之南其日淸晨內官陳設儀仗於丹陛之東西及丹墀東西女官擎執者立於寶座之左右陳內樂於丹陛東西北向設而不作設箋案於殿東門外設班首拜位及各命婦拜位於丹墀北向設司贊位於丹墀東西設司賓位於命婦班之北東西相向設內贊二人於殿內東西命婦至宮門外司贊引命婦入就拜位女官具服侍班如常儀尙宮尙衣等官詣內奉迎尙儀奏請升座皇后具禮服出導從如常儀升座司贊唱班齊贊四拜外贊唱進箋贊眾命婦跪引箋案女官二人舉由殿東門入至殿中箋文不宣命婦皆興司贊唱四拜尙儀跪奏禮畢皇后興還宮命婦以次出神宗萬曆六年立皇后王氏按明通紀萬曆六年正月禮部請舉大婚詔首輔張居正充納采問名使三月大婚禮成上兩宮聖母徽號熹宗天啟元年四月冊皇后張氏按明外史本傳云云懷宗崇禎元年立周氏爲皇后按明外史本傳天啟中選入信邸時神宗劉昭妃攝太后寶中宮之政悉稟成於熹宗張后故事宮中選大婚一後以二貴人陪升中選則皇太后幕以靑紗帕取金玉跳脫系其臂不中卽以年月帖子納淑女袖侑以銀幣遣還懿安疑後弱昭妃曰今𨿽弱後必長大因冊爲信王妃帝卽位立爲皇后按春明夢餘錄崇禎丁卯九月二十七日冊立皇后諭曰朕聞太極元撰首辟乾坤天地合徳乃生萬物則君之有後固儷體於兩儀而弼成於風化者也朕昭受鴻圖誕撫函夏思順陰陽剛柔之道茂衍室家君王之傳嘉內徳於安貞稽懿徽於溫惠敬從壼教宜正隆稱元妃周氏揚芬華族毓慶軫源皇兄愼選以配朕躬夙夜無逸而闡敬戒已受封章於潛邸丕纘景命以維新四徳咸修六宮著範可冊立爲皇后女順蔚承乾之佑坤寧協應地之符特諭於是遣禮部尙書來宗道持節英國公張惟賢捧冊大學士黃立極捧璽施鳳來行禮皇淸

崇徳元年大淸會典崇徳元年冊立中宮嫡妃爲皇后禮是日設黃幄於

淸寧宮前設黃案於幄內正中設冊寶案於黃案

之東諸王文武各官俱於崇政殿前齊集兩翼序立上禦殿升座內院官請旨行冊封禮內院官捧冊寶置案上冊左寶右持節

官二員前導執事官舉冊寶案行至淸寧宮黃幄前皇后出迎內院官自案上捧取冊寶置於東案上西

向立將滿洲蒙古漢字三體冊文次第宣讀畢

先捧冊次捧寶授二女官二女官跪接恭獻皇后皇後次第跪受轉授侍立二女官二女官跪接置黃

案上畢設金椅於黃案之北儀仗陳於黃幄之

南東西相向皇后升金椅座內院官持節回至

崇政殿以冊封禮畢復命

是日皇后率公主王妃大臣命婦等至

崇政殿序立於皇上前行六拜三跪三叩頭禮畢皇后還宮升座

諸妃率公主王妃大臣命婦等於皇后前行六拜三跪三叩頭禮諸王文武各官於皇上前行慶賀禮王等率滿洲各官上滿洲表文鳴

贊官贊排班贊進贊跪王等皆跪內院官捧表

跪宣畢鳴贊官贊叩頭王等行三跪九叩頭禮

次蒙古諸王大臣上蒙古表文次漢諸臣上漢

字表文俱照前次第宣讀行禮賜宴謝恩禮畢上還宮眾皆退皇后冠服凡慶賀大典冠用東珠鑲頂禮服用黃色

秋香色五爪龍段妝段鳳凰翟鳥等段隨時酌

量服禦皇后鹵簿

龍鳳旗四對用黃紅靑黑雲段爲質上描金龍

鳳各一長四尺五寸闊五尺四寸紅油燻竹竿

長一丈四尺九寸間纏以藤下釘鐵箍上安金

頂飾以紅纓

金節一對朱紅攢竹竿長一丈五寸下釘鐵鐏

上安貼金銅鵝項鉤攜銅索天盤下系紅綫圓

絳間掛紅纓球八个各罩綠皮帽四角綴貼金

銅鈴外用黃素紗繡五色龍鳳爲衣籠之

吾杖二對朱漆攢竹爲之長七尺兩末貼金銅

箍瀝粉貼金雲二段

立瓜二對朱漆攢竹柄貼金木瓜立置其首承

以貼金龍頭下釘貼金銅箍共長六尺八寸三

分瓜及龍頭長一尺六寸三分

臥瓜二對與立瓜制同但瓜臥置其首共長七

尺三分

黃段九鳳曲柄傘一把頂徑五尺冒以黃段繡

云文垂三檐上檐髙一尺中下檐各髙八寸五

分每檐繡彩鳳三帶二條各長三尺寬二寸上

繡雲文風衣二个方一尺二寸四角繡雲文傘

骨三十二根鐵竹相間銅絲銅葉拴釘當柄曲

處用鐵心貼金龍頭承傘髙二尺紅油攢竹柄

長一丈一尺間纏以藤頂安貼金木葫蘆

黃段寶相花直柄傘四把黃段爲之每檐各繡

寶相花直柄長一丈五寸餘制同曲柄傘

紅段瑞艸直柄傘二把紅段爲之每檐各繡瑞

艸文余制同黃段傘

靑段九鳳直柄傘二把每檐各銷金鳳三帶及

風衣俱銷金雲文余制同黃段傘

黑段九鳳直柄傘二把制同靑段傘

紅方傘二把紅素段爲之頂方五尺垂三檐余

制同靑段傘

黃段龍鳳扇二把髙二尺三寸闊二尺四寸邊

闊五寸面繡龍鳳背銷金團龍挾口兩面貼靑

綠片金六塊紅油合竹柄長一丈九寸下釘黃

銅箍

紅段龍鳳扇二把制同黃龍鳳扇

金黃段素扇二把制同黃龍鳳扇

紅段鸞鳳扇二把髙二尺三寸闊一尺九寸面

紅段繡鸞鳳邊白段繡雉尾背靑段銷金火焰

云文黑油合竹柄制與龍鳳扇同

拂子一對用紅馬尾爲之泥金樺木柄長二尺

六寸八分兩末釘鈒金鳳頭尾

金鑪一對以朱紅漆竿舉之兩末雕貼金鳳頭

尾竿首釘鍍金鉤

金瓶一對

金香盒一對

金唾壺一个

金盆一面已上俱赤金質鈒龍鳳山水雲珠火

焰蓮瓣花艸嵌珊瑚靑金松子等石

馬杌一座髙一尺四寸五分方一尺八寸五分

面厚一寸三分木質朱漆彩畫金雲鳳鈒花云

金葉裝釘

金交椅一把面闊二尺二寸進深一尺後髙三

尺前髙一尺七寸五分木質埽金罩漆鈒龍鳳

金葉裝釘穿以黃綫匾絳四垂黃綫流蘇織金

黃綺褡襠

金腳踏一个闊一尺八寸深九寸五分髙四寸

二分木質埽金罩漆鈒花金葉裝釘織金黃綺

踏褥

鳳輦一乘柱髙三尺六寸面闊五尺二寸進深

五尺二寸頂髙一尺方五尺七寸座髙一尺八

寸面闊六尺五寸進深六尺四寸周圍欄柱絳

環雕花卉朱漆貼金飾中設寶座下有仙橋座

穿以藤窗�穿以石靑綫頂衣用黃結羅爲之

銷金鳳瀝水二層黃段裏衣外垂朱簾直桿四

根各長二丈內扛四根各長八尺外扛八根各

長五尺六寸短扛四根各長四尺二寸俱朱漆

赤金頂鈒鳳文嵌靑金珊瑚松子等石扛末裝

金鳳頭尾事件全

紅油凳四條拓叉二件

黃布幰衣油綢雨衣各一件

儀輿二乘面闊三尺二寸進深四尺九寸柱髙

三尺四寸頂闊三尺五寸進深五尺二寸髙九

寸轅長一丈七尺五寸輪髙四尺八寸俱施黃

油赤金頂鍍金葉片裝釘黃雲段車衣重檐瀝

水紅綢裏

黃布幰衣油綢雨衣黃氈頂各一件

大儀轎一乘面闊二尺九寸進深四尺髙四尺

八寸頂闊三尺五寸進深四尺六寸頂樓八瓣

每瓣面闊一尺髙一尺五寸俱施黃油貼金雲

龍鳳絳環嵌五色寶石黃綾衣上銷金龍鳳瀝

水二層直竿二根各長一丈七尺五寸橫竿二

根各長九尺三寸短扛四根各長二尺八寸肩

扛八根各長五尺八寸撐竿二根各長二尺六

寸俱朱漆轎頂飾金鳳十二金頂鈒海馬文嵌

靑紅藍三色寶石轎扛裝鍍金銅鳳頭尾事件

全

黃布幰衣油綢雨衣黃氈頂各一件

康熙八年大淸會典康熙八年題準元旦節次日皇后儀仗設

太和殿前設樂於

中和殿前皇后詣兩宮行禮後皇后禦宮升座公主王妃以下大臣命婦以上俱照

次排列於皇后前行禮其禮與太皇太后皇太后宮中禮同又定冬至節行禮與元旦同

康熙十一年大淸會典康熙十一年題準皇后千秋令節是日早太皇太后皇太后儀仗樂器照常陳設公主王妃以下縣君鎭國

將軍夫人及民公侯伯都統內大臣大學士尙

書精奇尼哈番等官命婦以上俱朝服於太皇太后宮西旁門齊集引禮八大臣命婦及隨從二

十二大臣命婦俱朝服於太和殿旁右翼門齊集禮部堂官奏請皇后率公主王妃及大臣命婦等詣太皇太后宮皇太后宮照常行禮畢皇后還宮升座公主王妃及大臣命婦等俱照次排

列於皇后前行禮其禮亦與太皇太后皇太后宮中行禮同是日或設宴或不設宴具題請旨遵行

樂章皇后升座丹陛樂作奏淑平之章

乾資於坤儷尊宸極王化攸宜母儀萬國履順含章茂明內徳福履

永綏乃燕乃翼皇后宮行禮丹陛樂作奏正平之章

采章有蔚禮備樂宣令儀令徳率履無愆型家而國實惟承幹旣淑且和景福綿綿皇后還宮丹陛樂作奏順平之章

椒宮奕奕陰教修明褘衣有耀環佩和鳴禮容

孔恪萬福來成關雎之徳流美風聲

康熙十六年大淸會典康熙十六年冊立妃爲皇后禮前期一日遣官各一員祭告天地太廟上親祭奉先殿是日禮部鴻臚寺官設節案一於

太和殿正中設冊案一於節案之左設寶案一於

節案之右設彩亭二於內閣鑾儀衛陳皇上鹵簿儀仗大駕教坊司設樂如常儀內監設節

案一於皇后宮內之正中設香案一於節案之前設冊寶案

二於節案之左陳太皇太后皇太后皇后儀仗車輅於各宮門前王以下文武各官俱朝

服齊集如常儀內閣禮部堂官捧節冊寶置彩亭內校尉舉亭以次由禦道入太和門丹墀內彩亭停候於階下內閣禮部堂官捧取

節冊寶由中階入

太和殿內置各案上正副使及執事各官於丹墀

內東班西向立欽天監堂官率本監科官二員

候占於幹淸門報吉時禮部堂官奏請皇上升殿上具禮服禦

太和殿鳴鐘鼓作中和樂閱冊寶畢升座鑾儀衛

官贊鳴鞭如常儀鴻臚寺官引正副使及執事

官就拜位立贊排班贊進贊跪叩頭行三跪九

叩頭禮作丹陛樂禮畢樂止禮部鴻臚寺官引

正副使至丹陛上北向立鳴贊官立於殿檐下之東西向贊

有制正副使跪宣讀官立於殿中門之東西向宣制曰某年月日冊立妃某氏爲皇后命卿等持節

行禮宣畢大學士捧節授正使正使跪捧受持

節前引禮部執事官舉冊寶案冊前寶後隨行

由中道至階下捧取冊寶置各彩亭內禮部官

持節前導校尉舉亭前列黃蓋一柄禦仗二對

次第由禦道行至太和門

協和門出上賜王以下文武各官坐賜茶畢鳴鞭作樂上還宮樂止鴻臚寺官引王以下都統精奇尼哈番

大學士尙書以上及內大臣侍衛預赴隆宗門外序立候駕正副使至

景運門外捧

節冊寶授內監內監持

節舉冊寶亭以次行至皇后宮門外捧冊寶入皇后具禮服迎於宮門內之右侍立候

節冊寶過皇后隨後入宮就拜位立內監捧

節冊寶置於各案上內贊女官贊跪皇后跪贊宣冊宣冊女官就冊案捧紙冊宣畢贊受

冊宣冊女官捧金冊授侍左女官女官跪接恭

獻皇后皇後跪受訖轉授侍右女官女官跪接侍立次贊宣

寶宣寶女官就寶案捧紙寶宣畢贊受寶宣寶

女官捧金寶授侍左女官女官跪接恭獻皇后皇後跪受訖轉授侍右女官女官跪接侍立贊興皇后興贊行禮皇后行六拜三跪三叩頭禮贊冊立禮畢內監捧節出宮皇后送

節於宮門內之右還宮內監至

景運門外捧

節授正副使報禮畢正副使持

節至後左門以冊立禮畢復命

禮部堂官奏請皇上詣太皇太后皇太后宮行禮上具禮服乘輿出

隆宗門率王以下大臣以上及內大臣侍衛等詣太皇太后宮至慈寧門外降輿入至

慈寧宮前丹陛上之東西向立王以下公以上於

丹陛下立文武大臣內大臣侍衛於慈寧門外二等侍衛三等侍衛於

永康左門外分翼序立鴻臚寺堂官二員鳴贊官

二員於丹陛上又鳴贊官二員於

丹陛下又二員於

慈寧門外又二員於

永康左門外俱相向立糾儀禦史二員於

慈寧門外又二員於

永康左門外侍立禮部堂官傳諭內監奏請太皇太后升宮太皇太后禮服禦宮作樂升座樂止上率王等就拜位行禮如常儀上率王等各復原位立禮部堂官傳諭內監奏請太皇太后還宮上率王等出詣皇太后宮行禮俱如前儀糾儀禦史二員於宮門外又

二員於班末侍立禮畢上還宮王等俱退次日陳設太皇太后皇太后皇后儀仗車輅樂器於各宮前引禮十命婦前導十

二命婦後護二十八命婦俱朝服齊集於隆宗門外公主以下縣君以上王妃以下鎭國將

軍夫人以上民公侯伯內大臣都統精奇尼哈

番大學士尙書命婦俱朝服齊集於永康右門外禮部堂官傳諭內監奏請皇后具禮服乘輿出

隆宗門十二命婦兩行前導十命婦左右引禮二

十八命婦後護隨行皇后至

慈寧門外降輿入至

慈寧宮丹陛上之西東向立公主王妃以下命婦

以上於丹陛下東西相向序立八侍衛命婦設皇后拜褥於

丹陛上正中引禮命婦傳諭內監奏請太皇太后升宮太皇太后具禮服禦宮樂作升座樂止引禮命婦導皇后就拜位立公主王妃以下命婦以上及前導後

護諸命婦照品就拜位序立引禮命婦引皇后率公主等行禮如常儀樂作禮畢樂止皇后率公主等各復原位立引禮命婦傳諭內監奏

請太皇太后還宮皇后率公主等出詣皇太后宮行禮如前儀皇后率公主等出公主王妃以下命婦以上及引禮

等諸命婦候皇后入內俱退內女官傳諭內監奏請皇上禦內殿上升座女官引禮導皇后於皇上前行六拜三跪三叩頭禮命公主王妃以下命婦以上免隨行禮

禮畢皇后還宮命免公主王妃以下命婦以上於皇后前行禮

第三日陳設皇上鹵簿大駕樂器如常儀王以下文武各官進表

行慶賀禮上禦殿行禮如常儀頒

詔天下擇吉補行納采禮大徵禮遣內務府總

管官禮部堂官爲使並執事各官俱朝服賫至皇后第一應行禮俱如常儀惟後母率諸婦於本第

望闕行謝恩禮後弟率族眾俱朝服赴

太和殿前行謝恩禮

康熙十六年題準納采禮物鞍馬十匹盔甲十

副金茶筒一具銀盆一圓段一百匹布二百匹

大徵禮物鞍馬二十匹馱甲二十副常等甲三

十副黃金二百兩白金六千兩金茶筒一具銀

茶筒二具銀盆二圓段六百匹布一千匹給賜

後父鑲貂朝服一件貂裘一件時衣一襲冠帶

靴襪全後母蟒緞朝衣一件裙一件時衣一襲

凡立外藩諸王女爲皇后俱照此例行若立在內官員女爲皇后停給盔甲其奉侍來京皇后親屬應給禮物該部院請旨行

皇后部總論詩經

周南關雎小

序

關雎后妃之徳也風之始也所以風天下而正夫婦也故用之鄕人焉用之邦國焉朱注

后妃文王之

妃太姒也南丰曾氏曰先王之政必自內始故其閨門之治所以施之家人者必爲之師傅保姆之助詩書圖史之戒珩璜琚瑀之節威儀動止之度其教之者有此具然古之君子未嘗不以身化也故家人之義歸於反身二南之業本於文王豈自外至哉世皆知文王所以興能得內助而不知其所以然者蓋本於文王之躬化故內則后妃有關雎之行外則羣臣有二南之美與之相成其推而及遠則商辛之昏俗江漢之小國兔罝之野人莫不好善而不自知此所謂身修故國家天下治者也

孔氏曰言后妃之有美徳文王風化之始也文王化行始於其妻故用此爲風教之始關關雎鳩在河之洲窈窕淑女君子好逑

朱注

興也周之文王生有聖徳又得聖女姒氏以爲之配宮中之人於其始至見其有幽閒貞靜之徳故作是詩漢匡衡曰窕窈淑女君子好逑言能致其貞淑不貳其操情欲之感無介乎容儀宴私之意不形乎動靜夫然後可以配至尊而爲宗廟主此綱紀之首王教之端也毛氏曰君子后妃之徳無不和諧愼固幽深若雎鳩之有別焉然後可以風化天下夫婦有別則父子親父子親則君臣敬君臣敬則朝廷正朝廷正則王化成參差荇菜左右流之窈窕淑女寤寐求之求之不得寤寐思服悠哉悠哉輾轉反側朱

注興也此章本其未得而言參差荇菜左右采之窕窈淑女琴瑟友之參差荇菜左右芼之窈窕淑女鐘鼓樂之朱

注興也此章據今始得而言漢匡衡曰妃匹之際生民之始萬化之原婚姻之禮正然後品物遂而天命全孔子論詩以關雎爲始言太上者民之父母后夫人之行不侔乎天地則無以奉神靈之統而理萬物之宜自上世以來三代興廢未有不由此者也

葛覃小

序

葛覃后妃之本也后妃在父母家則志在於女功之事躬儉節用服澣濯之衣尊敬師傅則可以歸寧父母化天下以婦道也葛之覃兮施於中谷維葉萋萋黃鳥於飛集於灌木其鳴喈喈朱

注賦也蓋后妃旣成絺綌而賦其事追敍初夏之時葛葉方盛而有黃鳥鳴於其上也葛之覃兮施於中谷維葉莫莫是刈是濩爲絺爲綌服之無斁朱

注賦也言告師氏言告言歸薄污我私薄澣我衣害澣害否歸寧父母朱

注賦也此詩后妃所自作故無贊美之詞然於此可以見其已貴而能勤已富而能儉已長而敬不弛於師傅已嫁而孝不衰於父母是皆徳之厚而人所難也小序以爲后妃之本庶幾近之

捲耳小

序

捲耳后妃之志也又當輔佐君子求賢審官知臣下之勤勞內有進賢之志而無險詖私謁之心朝夕思念至於憂勤也采采捲耳不盈頃筐嗟我懷人置彼周行

朱注

賦也后妃以君子不在而思念之故賦此詩

丰城朱氏曰此詩見后妃之於君子思之切憂之深望之至然有懇惻至誠之意而無悲愁淒愴之懷蓋所以憂思者情也𨿽憂而不至於傷𨿽思而不至於悲者后妃之所以得其情性之正也

樛木小序

樛木后妃逮下也言能逮下而無嫉妒之心焉南有樛木葛藟累之樂只君子福履綏之朱

注興也后妃能逮下而無嫉妒之心故眾妾樂其徳而稱願之

螽斯小

序

螽斯后妃子孫眾多也言若螽斯不妒忌則子孫眾多也螽斯羽詵詵兮宜爾子孫振振兮

朱注

比也后妃不妒忌而子孫眾多故眾妾以螽斯之羣處和集而子孫眾多比之言其有是徳而宜有是福也丰城朱氏曰樛木后妃不妒忌而眾妾有祝願之誠螽斯后妃不妒忌而眾妾美其子孫有眾多之盛蓋正家之道始於閨門尊卑貴賤之分𨿽不可以不嚴然必上無嫉妒之心則下無怨恨之意和气充溢瑞慶流衍福履之綏子孫之眾自有不期然而然者矣禮記

曲禮天子之妃曰後

集說

鄭氏曰後之言後也孔氏曰妃配也後君也明配至尊爲海內小君藍田呂氏曰天子之妃所以稱後者有繼後之辭合二姓之好以繼聖人之後以爲天地社稷宗廟之主則有繼者也長

樂劉氏曰後者後也徳配於天子育其嗣息以爲之後也

又納女於天子曰備百姓

集說

鄭氏曰納女致女也女家遣人致之此其辭也姓之言生也天子皇后以下百二十人廣子姓也

昏義婦順不修陰事不得適見於天月爲之食月食則後素服而修六宮之職蕩天下之陰事集

說鄭氏曰適之言責也食者見道有虧傷也蕩蕩滌去穢惡也周禮

天官內宰以陰禮教六宮

訂義

鄭司農曰陰禮婦人之禮鄭鍔曰周制後有六宮猶王有六寢正宮一以聽內事燕宮五以息燕其制以一宮爲中四宮處四角而正宮一則在前不名曰寢乃曰宮者蓋寢則息燕之義宮則隱蔽之言息燕非婦人所宜言而婦人以隱蔽爲自重故王謂之寢而後則名曰宮六宮者指後言之不曰王后而曰六宮不敢斥言王后之尊與王同體不斥言示訓也後爲六宮所取正猶教以陰禮者蓋王后正位宮闈同體天王能知陰禮則關睢之風行彤史之化修矣

又大祭祀後祼獻則贊瑤爵亦如之

訂義

鄭鍔曰周制王后無祭天之事則大祭祀者祭宗廟也正後之服位而詔其禮樂之儀

訂義

鄭鍔曰後之服六而祭祀之服所用不同祭各有位而後之位所立各異如祭先王則當褘衣祭先公則當褕狄祭羣小祀則當闕狄是正其服也如君在阼則夫人在房君西酌犧象則夫人東酌罍尊是正其位也

又致後之賓客之禮

訂義

鄭康成曰謂諸侯來朝覲及女賓之賓客凡喪事佐後使治外內命婦正其服位

訂義

鄭康成曰使使其屬之上士內命婦謂九嬪世婦女禦鄭司農曰外命婦卿大夫之妻凡建國佐後立市設其次置其敍正其肆陳其貨賄出其度量淳制祭之以陰禮訂

義劉執中曰朝以聽天下之政故君立之天道也市以聚四方之貨故後立之地道也中春詔後帥外內命婦始蠶於北郊以爲祭服訂義

鄭鍔曰王者以奉宗廟爲重以躬致其服爲盡孝故王以躬耕之谷爲粢盛後以親蠶之絲爲祭

服

又上春詔王后帥六宮之人而生穜稑之種而獻之於王訂

義鄭康成曰六宮之人夫人以下分居後之六宮者古者使後宮藏種以其有傳類蕃孳之祥必生而獻之示能育之使不傷敗且以佐王耕事共禘郊也劉執中曰種必生於六宮以其有地之道生生不窮之祥史氏曰凡穜稑之種必藉後宮生之者欲其亦知稼穡之艱難不然外庭之臣豈乏司農司穡必待出於六宮之手乎尙書大傳

後古者後夫人將侍君前息燭至於房中釋朝服襲燕服然後入禦史奏雞鳴於階下然後夫人鳴佩玉於房中告去也然後應門擊析告辟也然後少師奏質明於陛下然後夫人入庭立君出朝五經要義

女史之職古者後夫人必有女史彤管之法后妃羣妾以禮禦於君所女史書其日授其環以進退之生子月辰則以金環退之當禦者以銀環進之著於左手旣禦著於右手左者陽也以當就男故著左手右手陰也旣禦而復故此女史之職也

皇后部列傳一

上古神農氏妃聽詙按史記補三皇本紀神農納奔水氏之女曰聽詙爲妃生帝哀按帝王世紀神農取奔水氏女曰聽詙生帝臨魁按山海經炎帝之妻赤水之子聽詙生炎居黃帝妃嫘祖按史記五帝本紀黃帝居軒轅之丘而娶於西陵之女是爲嫘祖嫘祖爲黃帝正妃生二子其後皆有天下其一曰元囂是爲靑陽靑陽降居江水其二曰昌意降居若水昌意娶蜀山氏女曰昌僕生髙陽髙陽有聖徳焉按外紀命元妃西陵氏教民蠶西陵氏之女嫘祖爲帝元妃始教民育蠶治絲繭以共衣服而天下無皴瘃之患後世祀爲先蠶顓頊髙陽氏二妃按史記五帝本紀不載按通鑑前編帝初娶鄒屠氏之女生駱明又娶勝濆氏之女生捲章庶子曰窮蟬其不才子曰檮杌駱明姒姓生伯鯀鯀生禹是爲夏后氏捲章妻曰女嬌生黎及回黎與回代爲祝融於髙辛之世吳回生陸終陸終生子六人曰樊曰惠連曰籛鏗曰會人曰曹姓曰季連樊封於昆吾籛鏗封於彭是爲彭祖其孫元哲封於韋是爲豕韋昆吾豕韋當夏之世代爲侯伯季連羋姓其後爲楚顓帝之裔孫曰女修生大業大業之妻曰女莘生大費是爲伯益佐禹治水有功舜賜姓嬴氏禹薦於天者其長子曰大廉其後爲秦爲趙按大戴禮記顓頊娶於滕氏滕氏奔之子謂之女祿氏產老童老童娶於竭水氏竭水氏之子謂之髙絅氏產重黎及吳回吳回氏產陸終陸終氏娶於鬼方氏鬼方氏之妹謂之女隤氏產六子帝嚳髙辛氏四妃按史記五帝本紀帝嚳娶陳鋒氏女生放勛娶訾氏女生摯注

正義曰帝王紀云帝嚳有四妃卜其子皆有天下元妃有邰氏女曰姜嫄生后稷次妃有娀氏女曰簡狄生次妃陳丰氏女曰慶都生放勛次妃訾氏女曰常儀生帝摯也帝摯之母於四人中班最在下而摯於兄弟最長按殷本紀殷契母曰簡狄有娀氏之女爲帝嚳次妃三人行浴見元鳥墜其卵簡狄取吞之因孕生契注索隱曰譙周云契生堯代舜始舉之必非嚳子以其父微故不著名其母娀氏女與宗婦三人浴於川元鳥遺卵簡狄吞之則簡狄非帝嚳次妃明也按拾遺記帝嚳之妃鄒屠氏之女也軒轅去蚩尢之凶遷其民善者於鄒屠之地遷惡者於有北之鄕其先以地命族後分爲鄒氏屠氏女行不踐地常履風雲遊於伊洛帝乃期焉納以爲妃妃常夢吞日則生一子凡經八夢則生八子世謂爲八神亦謂八翌翌明也亦謂八英亦謂八力言其神力英明翌成萬象億兆流其神睿焉

陶唐氏帝堯妃女皇按大戴禮記帝堯娶於散宜氏之子謂之女皇氏按帝王世紀堯娶散宜氏之女曰女皇生丹朱又有庶子九人皆不肖按路史帝堯紀帝初娶富宜氏曰皇生朱

有虞氏帝舜二妃按尙書堯典帝曰咨四嶽朕在位七十載汝能庸命巽朕位嶽曰否徳忝帝位曰明明揚側陋師錫帝曰有鰥在下曰虞舜帝曰兪予聞如何嶽曰瞽子父頑母嚚象傲克諧以孝烝烝乂不格姦帝曰我其試哉女於時觀厥刑於二女釐降二女於潙汭嬪於虞帝曰欽哉蔡

傳二女堯二女娥皇女英也按史記五帝本紀堯以二女妻舜以觀其內使九男與處以觀其外舜居嬀汭內行彌謹堯二女不敢以貴驕事舜親戚甚有婦道注

正義曰通史云瞽叟使舜滌廩舜告堯二女女曰時其焚汝鵲汝衣裳鳥工往舜旣登廩得免舜穿井又告二女二女曰去汝裳衣龍工往入井瞽叟與象下土實井舜從他井出去二女娥皇女英也娥皇無子女英生商均按大戴禮記帝舜娶於帝堯之子謂之女匽氏按列女傳有虞二妃帝堯之二女也長曰娥皇次曰女英二女承事舜於畎畝之中不以天子之女故而驕盈怠嫚猶謙謙恭儉思盡婦道堯舉舜爲相攝行王政舜每事常謀於二女舜受禪爲天子娥皇爲後女英爲妃事瞽叟猶若初焉天下稱二妃聰明貞仁舜陟方死蒼梧二妃死於江湘之間故謂之湘君又按瞽叟與象謀殺舜使塗廩二女曰往哉舜旣治廩乃捐階瞽叟焚廩舜往飛去象復與父母謀使舜浚井二女曰往哉舜往浚井格其出入從掩舜潛出時旣不能殺舜瞽叟又速舜飲酒醉將殺之二女乃與舜藥浴注遂往舜終日飲酒不醉舜之女弟系憐之與二嫂諧

夏禹妃塗山氏按尙書虞書娶於塗山辛壬癸甲啟呱呱而泣予弗子惟荒度土功蔡

傳娶於塗山國之女也辛日娶妻甲日復往治水蓋其娶妻甫及四日遂往從治水之勞以拯生民之急也啟呱呱而泣然不暇子之惟荒度土功之事也按史記夏本紀夏后帝啟禹之子其母塗山氏之女也按吳越春秋禹三十未娶行到塗山恐時之暮失其度制乃辭云吾娶也必有應矣乃有白狐九尾造於禹禹曰白者吾之服也九尾者王之證也塗山之歌曰綏綏白狐九尾痝龐我家嘉夷來賓爲王成家成室我造彼昌天人之際於玆則行明矣哉禹因娶塗山謂之女嬌娶辛壬癸甲禹行十月女嬌生子啟按列女傳塗山氏長女夏禹娶以爲妃旣生啟辛壬癸甲啟呱呱泣禹去而治水三過其家不入其門塗山獨明教訓及啟長化其徳而從其教卒致令名君子謂塗山彊於教訓按楚辭注禹引治水道娶塗山氏之女而通夫婦之道於臺桑之地禹治水道娶者憂無繼嗣耳故以辛酉日娶甲子日去而有啟也按帝王世紀禹始納塗山女曰女媧合婚於臺桑有白狐之瑞至是爲攸女故連山易曰禹娶塗山之子名攸曰生余是也帝少康妃二姚按史記夏本紀不載按外紀少康旣長爲仍牧正澆使椒求之奔有虞爲之庖正虞君思妻之二姚而邑諸綸按路史帝少康紀少康長爲仍牧正殊才異略至徳宏仁忌夏而能戒之使臣椒求之奔有虞爲之庖正姚思妻之二姚而邑諸綸桀妃妹喜按史記夏本紀不載按國語桀伐有施有施人以妹喜女焉按河圖始開圖孔甲見逢氏抱小女妹喜帝孔甲悅之以爲太子履癸妃按列女傳妹喜者夏桀之妃也美於色薄於徳亂孽無道女子行丈夫心佩劍帶冠桀旣棄禮義淫於婦人求美女積之於後宮收倡優侏儒狎徒能爲奇偉戲者娶之於旁造爛漫之樂日夜與妹喜及宮女飲酒無有休時置妹喜於膝上聽用其言爲酒池可以運舟一鼓而牛飲者三千人其頭而飲之於酒池醉而溺死者妹喜笑之以爲樂造瓊臺瑤室以臨雲雨殫財盡幣而意尙不饜按帝王世紀妹喜好聞裂繒之聲爲發繒裂之以順適其意以人駕車肉山脯林以酒爲池一鼓而牛飲者三千人醉而溺水以虎入市而視其驚按路史妹喜蠱惑一笑百媚而色厲少融好姣反而男行弁服劍帶而喜繒裂桀溺徇之每加諸己遠味四海駕人車以奉之廣優猱戲奇偉作東哥而操北裏大合桑林驕溢妄行於是羣臣相持而唱於庭靡靡之音人以龜其必亡侈屋室崇園囿傾宮旋臺污池土察�狐批狻不足以攄志市縱虥獸以覲人之奔駭廣池漾酒一鼓而飲者三千覘其醉溺且多發帛以希妹喜之一嘽

商湯妃有莘氏按史記殷本紀阿衡欲幹湯而無由乃爲有莘氏媵臣注

湯妃有莘氏之女也按列女傳湯妃有莘之女也徳髙而伊尹爲之媵臣佐湯致王訓正後宮嬪禦有序咸無嫉�逆理之人生三子太丁外丙仲壬教誨有成太子早卒丙壬嗣登大位按帝王世紀湯娶有莘爲正妃紂妃妲己按史記殷本紀紂嬖於婦人愛妲己妲己之言是從武王斬紂頭懸之白旗殺妲己按列女傳妲己殷紂之妃也紂伐有蘇有蘇女以妲己美而辯用心邪僻誇比於禮戚施於貌紂好酒淫樂不離妲己所譽者貴之憎者誅之按外紀甲寅八祀伐有蘇氏有蘇氏以妲己女焉妲己有寵其言是從所好者貴之所憎者誅之乃使師延作朝歌北鄙之音北裏之舞靡靡之樂造鹿臺爲瓊室玉門其大三里髙千尺七年乃成厚賦稅以實鹿臺之財盈巨橋之粟燎焚天下之財罷苦萬民之力故狗馬奇物充牣宮室以人食獸廣沙丘苑臺以酒爲池懸肉爲林男女裸相逐於其間宮中九市爲長夜之飲百姓怨望諸侯有叛者妲己以爲罰輕誅薄故威不立乃重爲刑辟爲熨斗以火燒燃使人舉之手爛更爲銅柱以膏塗之加於炭火之上使有罪緣之紂與妲己以爲大樂名曰炮烙之刑

周太王妃太姜按詩經大雅綿章古公亶父來朝走馬率西水滸至於岐下爰及姜女聿來胥宇傳

率循也滸水涯也姜女太姜也胥相宇居也箋

爰於及與聿自也於是與其妃太姜自來相可居者著太姜之賢知也按史記周本紀古公有長子曰太伯次曰虞仲注正義曰國語云齊許申呂四國皆姜姓也四嶽之後太姜之家太姜太王之妃王季之母按列女傳太姜太王之妃有臺之女賢而有色生太伯仲雍王季化導三子皆成賢王有事必諮謀焉季歷妃太任按詩經大雅大明二章摯仲氏任自彼殷商來嫁於周曰嬪於京乃及王季維徳之行傳

摯國任姓之中女也嬪婦京大也王季太王之子文王之父也箋摯國中女曰大任從殷商之畿

內嫁爲婦於周之京配王季而與之共行仁義之徳同志意也疏毛以爲旣言文王明徳爲天所與

故本其所由言有摯國之中女其氏姓曰任從彼殷商之畿內來嫁於周邦旣配王季爲妻曰能盡婦道於大國乃與王季維於仁義之徳共之而行所以同志意思齊首章思齊大任文王之母思媚周姜京室之婦傳齊莊媚愛也周姜大姜也京室王室也箋

京周

地名也常思莊敬者大任也乃爲文王之母又常思愛大姜之配大王之禮故能爲京室之婦言其徳行純備故生聖子也大姜言周大任言京見其謙恭自卑小也按史記周本紀古公之妃太姜生少子季歷季歷娶太任皆賢婦人生昌有聖瑞古公曰我後世當有興者其在昌乎按通鑑前編太任文王之母摯任氏之仲女也王季娶以爲妃太任之性端一誠莊惟徳之行及其娠文王目不視惡色耳不聽淫聲口不出傲言生文王而明聖太任教之以一而識百卒爲周宗君子謂太任爲能胎教按汝寧府誌商太任平輿人考唐世系表及路史諸書湯左相仲虺七世孫曰成徙國於摯摯平也再世而生太任爲季歷元妃實生文王文王妃太姒按詩經大雅大明四章天監在下有命旣集文王初載天作之合在洽之陽在渭之涘文王嘉止大邦有子傳

集就載識合配也洽水也渭水也涘涯也箋

天

監視善惡於下其命將有所依就則豫福助之於文王爲之生配於气勢之處使必有賢才又五章大邦有子俔大之妹文定厥祥親迎於渭造舟爲梁不顯其光傳

天子造舟諸侯維舟大夫方舟士特舟造舟然後可以顯其光輝箋迎大姒而更爲梁者欲其昭

著示後世敬昏禮也不明乎其禮之有光輝美之也天子造舟周制也殷時未有等制又六章有命自天命此文王於周於京纘女維莘長子維行篤生武王保右命爾燮伐大商傳

纘繼也莘大姒國也長子長女也維行大任之徳焉篤厚右助燮和也箋天爲將命文王君天下

於周京之地故亦爲作合使繼大任之女事於莘國莘國之長女大姒則配文王維徳之行天降气於大姒厚生聖子武王安而助之又遂命之爾使協和伐殷之事協和伐殷之事謂合位三五也又思齊篇首章大姒嗣徽音則百斯男傳

大姒文王之妃也大姒十子眾妾則宜百子也箋徽美也嗣大任之美音謂續行其善教令又皇矣篇二章帝遷明徳串夷載路天立厥配受命旣固傳

配媲也箋

天旣顧文王又爲之生賢妃謂大姒

也其受命之道巳堅固也按大紀昌爲世子取於有莘氏曰太姒太姒不�忌而西伯有內行此徳政之所以流布而風化之所以大興也太姒有子十長曰伯邑考蚤卒次曰發性慈和有聖徳西伯以爲世子次曰旦師於虢叔仁聖多材藝西伯任以政事按列女傳太姒者武王之母禹後有姒氏之女仁而明道文王嘉之親迎於渭造舟爲梁及入太姒思媚太姜太任旦夕勤勞以進婦道太姒號曰文母文王理陽道而治外文母理陰道而治內太姒生有十男長伯邑考次則武王發次則周公旦次則管叔鮮次則蔡叔度次則曹叔振鐸次則霍叔武次則成叔處次則康叔封次則聃季載太姒教誨十子自少及長未嘗見邪辟之事及其長文王繼而教之卒成武王周公之徳武王妃邑姜按論語武王曰予有亂臣十人

注十人謂周公旦召公奭太公望畢公榮公大顚閎夭散宜生南宮適其一人蓋邑姜也九人治外邑姜治內按左傳子產曰當武王邑姜方娠太叔夢帝謂己余命而子曰虞將與之唐屬諸參而蕃育其子孫及生有文在手曰虞遂以命之按大紀西伯納呂尙之女曰邑姜爲妃邑姜賢立未嘗倚坐未嘗倨怒未嘗厲是年生子誦按帝王世紀武王納太公之女曰邑姜修教於內生太子昭王后房後按史記周本紀不載按國語內史過曰昔昭王娶於房曰房後實有爽徳協於丹朱丹朱馮身以儀之生穆王焉注

言房後之行有似丹朱丹朱馮依其身而匹偶以生穆王宣王后姜後按史記周本紀不載按外紀乙未二十有二年王嘗晏起姜後脫簪珥待罪於永巷使其傅母通言於王曰妾不才至使君王樂色而忘徳失禮而晏起亂之興自婢子始敢請罪王曰寡人不徳實自生過非夫人之罪也自是勤於政事早朝晏罷卒成中興之名按列女傳周宣姜後齊侯之女也賢而有徳事非禮不言行非禮不動宣王嘗早臥而晏起後夫人不出於房姜後旣出乃脫簪珥待罪於永巷使其傅母通言於王曰妾不才妾之淫心見矣至使君王失禮而晏朝以見君王之樂色而忘徳也夫苟樂色必好奢好奢必窮樂窮樂者亂之所興也原亂之興從婢子起婢子生亂當服其辜敢請婢子之罪惟君王之命王曰寡人不徳實自生過過從寡人起非夫人之罪也遂復姜後而勤於政事早朝晏退繼文武之迹興周室之業卒成中興之名爲周世宗幽王后申後褒姒按史記周本紀幽王三年王嬖愛褒姒生子伯服幽王欲廢太子太子母申侯女而爲後後幽王得褒姒愛之欲廢申後並去太子宜臼以褒姒爲後以伯服爲太子周太史伯陽讀史記曰周亡矣昔自夏后氏之衰也有二神龍止於夏帝庭而言曰余褒之二君夏帝卜殺之與去之與止之莫吉卜請其漦而藏之乃吉於是布幣而策告之龍亡而漦在櫝而去之夏亡傳此器殷殷亡又傳此器周比三代莫敢發之至厲王之末發而觀之漦流於庭不可除厲王使婦人裸而噪之漦化爲元黿以入王后宮後宮之童妾旣齔而遭之旣笄而孕無夫而生子懼而棄之宣王之時童女謠曰弧箕服實亡周國於是宣王聞之有夫婦賣是器者宣王使執而戮之逃於道而見鄕者後宮童妾所棄妖子出於路者聞其夜啼哀而收之夫婦遂�奔於褒褒人有罪請入童妾所棄女子者於王以贖罪棄女子出於褒是爲褒姒當幽王三年王之後宮見而愛之生子伯服竟廢申後及太子以褒姒爲後伯服爲太子太史伯陽曰禍成矣無可柰何褒姒不好笑幽王欲其笑萬方故不笑幽王爲烽燧大鼓有寇至則舉烽火諸侯悉至至而無寇褒姒乃大笑幽王說之爲數舉烽火其後不信諸侯益亦不至幽王以虢石父爲卿用事國人皆怨石父爲人佞巧善諛好利王用之又廢申後去太子也申侯怒攻幽王幽王舉烽火徵兵兵莫至遂殺幽王驪山下擄褒姒盡取周賂而去於是諸侯乃卽申侯而共立故幽王太子宜臼是爲平王按列女傳幽王出入與褒姒同乘弋獵不時以適褒姒意桓王后季姜按春秋桓王十六年桓公八年祭公來遂迎王后於紀九年紀季姜歸於京師杜

注祭公諸侯爲天子三公者王使魯主�故祭公來受命而迎也天子無外故因稱王后卿不書舉重略輕季姜桓王后也季字姜紀姓也書字者伸父母之尊按左傳桓公八年祭公來遂迎王后於紀禮也九年春紀季姜歸於京師凡諸侯之女行惟王后書杜注

天子娶於諸侯使同姓諸侯爲之主祭公來受命於魯故曰禮爲書婦人行例也適諸侯𨿽告魯猶不書林注

女子謂嫁曰有行此言凡諸侯之女

嫁也蓋以王后母儀天下爲天地宗廟社稷之主不可不書按公羊傳祭公者何天子之三公也何以不稱使婚禮不稱主人遂者何生事也大夫無遂事此其言遂何成使乎我也其成使乎我柰何使我爲媒可則因用是往逆矣女在其國稱女此其稱王后何王者無外其辭成矣紀季姜歸於京師其辭成矣則其稱紀季姜何自我言紀父母之於子𨿽爲天王后猶曰吾季姜京師者何天子之居也京者何大也師者何眾也天子之居必以眾大之辭言之按胡傳往逆則稱王后旣歸何以書季姜自逆者而言則當尊崇其匹內主六宮之政使妃妾不得以上僭故從天王所命而稱王后示天下之母儀也自歸者而言則當樛屈逮下使夫人嬪婦皆得進禦於君而無嫉妒之心故從父母所子而稱季姜化天下以婦道也其詞之抑揚上下進退先後各有所當而不相悖皆正始之道王化之基春秋之所謹也惠王后陳嬀按左傳莊公十八年春虢公晉侯鄭伯使原莊公逆王后於陳陳嬀歸於京師實惠後僖公五年夏會於首止會王太子鄭謀寧周也杜

注虢晉朝王鄭伯又以齊執其卿故求王爲援皆在周倡義爲王定昏陳人敬從得同姓宗國之禮陳嬀後號惠後愛少子亂周室惠王以惠後故將廢太子鄭而立王子帶故齊桓帥諸侯會王太子以定其位按史記惠王二十五年王崩子襄王鄭立襄王母早死後母曰惠後惠後生叔帶有寵於惠王襄王畏之三年叔帶與戎翟謀伐襄王襄王欲誅叔帶叔帶�齊襄王廢後隗氏按左傳僖公二十四年鄭之入滑也滑人聽命師還又卽衛鄭公子士泄堵兪彌帥師伐滑王使伯服遊孫伯如鄭請滑鄭伯怨惠王之入而不與厲公爵也又怨襄王之與衛滑也故不聽王命而執二子王怒以狄伐鄭取櫟王徳狄人將以其女爲後富辰諫曰不可臣聞之曰報者倦矣施者未厭狄固貪婪王又啟之女徳無極婦怨無終狄必爲患王又勿聽初甘昭公有寵於惠後惠後將立之未及而卒昭公奔齊王復之又通於隗氏王替隗氏頹叔桃子曰我實使狄狄其怨我遂奉大叔以狄師攻王王禦士將禦之王曰先後其謂我何寧使諸侯圖之王遂出及坎欿國人納之秋頹叔桃子奉大叔以狄師伐周大敗周師獲周公忌父原伯毛伯富辰王出適鄭處於汜大叔以隗氏居於溫二十五年夏四月丁巳王入於王城取太叔於溫殺之於隰城按國語十七年王降翟師以伐鄭王徳翟人將以其女爲後富辰諫曰不可夫婚姻禍福之階也利內則福由之利外則取禍今王外利矣其無乃階禍乎昔摯疇之國也由大任杞繒由大姒齊許申呂由大姜陳由大姬是皆能內利親親者也昔鄢之�也由仲任密須由伯姞鄶由叔妘聃由鄭姬息由陳嬀鄧由楚曼羅由季姬廬由荊嬀是皆外利離親者也王曰利何如而內何如而外對曰尊貴明賢庸勛長老愛親禮新親舊然則民莫不審固其心力以役上令官不易方而財不匱竭求無不至動無不濟百姓兆民夫人奉利而歸諸上是利之內也若七徳離判民乃攜貳各以利退上求不曁是其外利也夫翟無列於王室鄭伯南也王而卑之是不尊貴也翟豺狼之徳也鄭未失周典王而蔑之是不明賢也平桓莊惠皆受鄭勞王而棄之是不庸勛也鄭伯捷之齒長矣王而弱之是不長老也翟隗姓也鄭出自宣王王而虐之是不愛親也夫禮新不間舊王以翟女間姜任非禮且棄舊也王一舉而棄七徳臣故曰利外矣書有之曰必有忍也若能有濟也王不忍小忿而棄鄭又登叔隗以階翟翟封豕豺狼也不可厭也王弗聽十八年王黜翟後翟人來誅殺譚伯富辰曰昔吾驟諫王王弗從以及此難若我不出王其以我爲懟乎乃以其屬死之初惠後欲立王子帶故以其黨啟翟人翟人遂入周王乃出居於鄭晉文公納之按史記周本紀襄王十三年王使遊孫伯服請滑鄭人囚之鄭文公怨惠王之入不與厲公爵又怨襄王之與衛滑故囚伯服王怒將以翟伐鄭十五年王降翟師以伐鄭王徳翟人將以其女爲後富辰諫曰平桓莊惠皆受鄭勞王棄親親翟不可從王不聽十六年王絀翟後翟人來誅殺譚伯富辰曰吾數諫不從如是不出王以爲爲懟乎乃以其屬死之初惠後欲立王子帶故以黨開翟人翟人遂入周襄王出�鄭鄭居王於汜子帶立爲王取襄王所絀翟後與居溫十七年襄王告急於晉晉文公納王而誅叔帶襄王乃賜晉文公珪鬯弓矢爲伯以河內地與晉靈王后齊姜按春秋襄公十五年春劉夏逆王后於齊按左傳襄公十二年靈王求後於齊齊侯問對於晏桓子桓子對曰先王之禮辭有之天子求後於諸侯諸侯曰夫婦所生若而人不敢譽亦不敢毀故曰若如人妾婦之子若而人無女而有姊妹及姑姊妹則曰先守某公之遺女若而人齊侯許昏王使陰裏結之陰裏局大夫結成也十

五年官師從單靖公逆王后於齊卿不行非禮也杜注

官師劉夏也天子官師非卿也劉夏獨過魯告昏故不書單靖公天子不親昏使上卿逆而公監之故曰卿不行非禮也

漢一髙祖呂皇后按史記呂后本紀呂太后者髙祖微時妃也生孝惠帝女魯元太后及髙祖爲漢王得定陶戚姬愛幸生趙隱王如意孝惠爲人仁弱髙祖以爲不類我常欲廢太子立戚姬子如意如意類我戚姬幸常從上之關東日夜啼泣欲立其子代太子呂后年長常畱守希見上益疏如意立爲趙王后幾代太子者數矣賴大臣爭之及畱侯策太子得毋廢呂后爲人剛毅佐髙祖定天下所誅大臣多呂后力呂后兄二人皆爲將長兄周呂侯死事封其子呂臺爲酈侯子產爲交侯次兄呂釋之爲建成侯髙祖十二年四月甲辰崩長樂宮太子襲號爲帝是時髙祖八子長男肥孝惠兄也異母肥爲齊王餘皆孝惠弟戚姬子如意爲趙王薄夫人子爲代王諸姬子子恢爲梁王子友爲淮陽王子長爲淮南王子建爲燕王髙祖弟交爲楚王兄子濞爲吳王非劉氏功臣番君吳芮子臣爲長沙王呂后最怨戚夫人及其子趙王乃令永巷囚戚夫人而召趙王使者三反趙相建平侯周昌謂使者曰髙帝屬臣趙王趙王年少竊聞太后怨戚夫人欲召趙王並誅之臣不敢遣王王且亦病不能奉詔呂后大怒乃使人召趙相趙相徵至長安乃使人復召趙王王來未到孝惠帝慈仁知太后怒自迎趙王霸上與入宮自挾與趙王起居飲食太后欲殺之不得間孝惠元年十二月帝晨出射趙王少不能蚤起太后聞其獨居使人持鴆飲之黎明孝惠還趙王已死於是乃徙淮陽王友爲趙王夏詔賜酈侯父追謚爲令武侯太后遂斷戚夫人手足去眼輝耳飲喑藥使居廁中命曰人彘居數日乃召孝惠帝觀人彘孝惠見問知其戚夫人乃大哭因病歲餘不能起使人請太后曰此非人所爲臣爲太后子終不能治天下孝惠以此日飲爲淫樂不聽政故有病也二年楚元王齊悼惠王皆來朝十月孝惠與齊王燕飲太后前孝惠以爲齊王兄置上坐如家人之禮太后怒乃令酌兩�酌置前令齊王起爲壽齊王起孝惠亦起取�欲俱爲壽太后乃恐自起泛孝惠�齊王怪之因不敢飲佯醉去問知其鴆齊王恐自以爲不得脫長安憂齊內史士說王曰太后獨有孝惠與魯元公主今王有七十餘城而公主乃食數城王誠以一郡上太后爲公主湯沐邑太后必喜王必無憂於是齊王乃上城陽之郡尊公主爲王太后呂后喜許之乃置酒齊邸樂飲罷歸齊王三年方築長安城四年就半五年六年城就諸侯來會十月朝賀七年秋八月戊寅孝惠帝崩發喪太后哭泣不下畱侯子張辟彊爲侍中年十五謂丞相曰太后獨有孝惠今崩哭不悲君知其解乎丞相曰何解辟彊曰帝毋壯子太后畏君等君今請拜呂臺呂產呂祿爲將將兵居南北軍及諸呂皆入宮居中用事如此則太后心安君等幸得脫禍矣丞相乃如辟彊計太后說其哭乃哀呂氏權由此起乃大赦天下九月辛丑葬太子卽位爲帝謁髙廟元年號令一出太后太后稱制議欲立諸呂爲王問右丞相王陵王陵曰髙帝刑白馬盟曰非劉氏而王天下共擊之今王呂氏非約也太后不說問左丞相陳平絳侯周勃勃等對曰髙帝定天下王子弟今太后稱制王昆弟諸呂無所不可太后喜罷朝王陵讓陳平絳侯曰始與髙帝喋血盟諸君不在邪今髙帝崩太后女主欲王呂氏諸君縱欲阿意背約何面目見髙帝地下陳平絳侯曰於今面折廷爭臣不如君夫全社稷定劉氏之後君亦不如臣王陵無以應之十一月太后欲廢王陵乃拜爲帝太傅奪之相權王陵遂病免歸乃以左丞相平爲右丞相以辟陽侯審食其爲左丞相左丞相不治事令監宮中如郎中令食其故得幸太后常用事公卿皆因而決事乃追尊酈侯父爲悼武王欲以王諸呂爲漸四月太后欲侯諸呂乃先封髙祖之功臣郎中令無擇爲博城侯魯元公主薨賜謚爲魯元太后子偃爲魯王魯王父宣平侯張敖也封齊悼惠王子章爲朱虛侯以呂祿女妻之齊丞相壽爲平定侯少府延爲梧侯乃封呂種爲沛侯呂平爲扶柳侯張買爲南宮侯太后欲王呂氏先立孝惠後宮子彊爲淮陽王子不疑爲常山王子山爲襄城侯子朝爲軹侯子武爲壺關侯太后風大臣大臣請立酈侯呂臺爲呂王太后許之建成康侯釋之卒嗣子有罪廢立其弟呂祿爲胡陵侯續康侯後二年常山王薨以其弟襄城侯山爲常山王更名義十一月呂王臺薨謚爲肅王太子嘉代立爲王三年無事四年封呂嬃爲臨光侯呂他爲兪侯呂更始爲贅其侯呂忿爲呂城侯及諸侯丞相五人宣平侯女爲孝惠皇后時無子佯爲有身取美人子名之殺其母立所名子爲太子孝惠崩太子立爲帝帝壯或聞其母死非眞皇后子乃出言曰後安能殺吾母而名我我未壯壯卽爲變太后聞而患之恐其爲亂乃幽之永巷中言帝病甚左右莫得見太后曰凡有天下治爲萬民命者蓋之如天容之如地上有歡心以安百姓百姓欣然以事其上歡欣交通而天下治今皇帝病久不已乃失惑惛亂不能繼嗣奉宗廟祭祀不可屬天下其代之羣臣皆頓首言皇太后爲天下齊民計所以安宗廟社稷甚深羣臣頓首奉詔帝廢位太后幽殺之五月丙辰立常山王義爲帝更名曰弘不稱元年者以太后制天下事也以軹侯朝爲常山王置太尉官絳侯勃爲太尉五年八月淮陽王薨以弟壺關侯武爲淮陽王六年十月太后曰呂王嘉居處驕恣廢之以肅王臺弟呂產爲呂王夏赦天下封齊悼惠王子興居爲東牟侯七年正月太后召趙王友友以諸呂女爲後弗愛愛他姬諸呂女�怒去讒之於太后誣以罪過曰呂氏安得王太后百歲後吾必擊之太后怒以故召趙王趙王至置邸不見令衛圍守之弗與食其羣臣或竊饋輒捕論之趙王餓乃歌曰諸呂用事兮劉氏危迫脇王侯兮彊授我妃我妃旣�兮誣我以惡讒女亂國兮上曾不寤我無忠臣兮何故棄國自決中野兮蒼天舉直於嗟不可悔兮寧蚤自財爲王而餓死兮誰者憐之呂氏絕理兮托天報讎丁丑趙王幽死以民禮葬之長安民冢次己丑日食晝晦太后惡之心不樂乃謂左右曰此爲我也二月徙梁王恢爲趙王呂王產徙爲梁王梁王不之國爲帝太傅立皇子平昌侯太爲呂王更名梁曰呂呂曰濟川太后女弟呂嬃有女爲營陵侯劉澤妻澤爲大將軍太后王諸呂恐卽崩後劉將軍爲害乃以劉澤爲瑯邪王以慰其心梁王恢之徙王趙心懷不樂太后以呂產女爲趙王后王后從官皆諸呂擅權微伺趙王趙王不得自恣王有所愛姬王后使人鴆殺之王乃爲歌詩四章令樂人歌之王悲六月卽自殺太后聞之以爲王用婦人棄宗廟禮廢其嗣宣平侯張敖卒以子偃爲魯王敖賜謚爲魯元王秋太后使使告代王欲徙王趙代王謝願守代邊太傅產丞相平等言武信侯呂祿上侯位次第一請立爲趙王太后許之追尊祿父康侯爲趙昭王九月燕靈王建薨有美人子太后使人殺之無後國除八年十月立呂肅王子東平侯呂通爲燕王封通弟呂莊爲東平侯三月中呂后祓還過軹道見物如蒼犬據髙後掖忽弗復見卜之云趙王如意爲崇髙後遂病掖傷髙後爲外孫魯元王偃年少蚤失父母孤弱乃封張敖前姬兩子侈爲新都侯壽爲樂昌侯以輔魯元王偃及封中大謁者張釋爲建陵侯呂榮爲祝玆侯諸中宦者令丞皆爲關內侯食邑五百戶七月中髙後病甚乃令趙王呂祿爲上將軍軍北軍呂王產居南軍呂太后誡產祿曰髙帝已定天下與大臣約曰非劉氏王者天下共擊之今呂氏王大臣弗平我卽崩帝年少大臣恐爲變必據兵衛宮愼毋送喪毋爲人所制辛巳髙後崩遺詔賜諸侯王各千金將相列侯郎吏皆以秩賜金大赦天下以呂王產爲相國以呂祿女爲帝後髙後已葬以左丞相審食其爲帝太傅朱虛侯劉章有气力東牟侯興居其弟也皆齊哀王弟居長安當是時諸呂用事擅權欲爲亂畏髙帝故大臣絳灌等未敢發朱虛侯婦呂祿女陰知其謀恐見誅乃陰令人告其兄齊王欲令發兵西誅諸呂而立朱虛侯欲從中與大臣爲應齊王欲發兵其相弗聽八月丙午齊王欲使人誅相相召平乃反舉兵欲圍王王因殺其相遂發兵東詐奪瑯邪王兵並將之而西語在齊王語中齊王乃遺諸侯王書曰髙帝平定天下王諸子弟悼惠王王齊悼惠王薨孝惠帝使畱侯良立臣爲齊王孝惠崩髙後用事春秋髙聽諸呂擅廢帝更立又比殺三趙王滅梁趙燕以王諸呂分齊爲四忠臣進諫上惑亂弗聽今髙後崩而帝春秋富未能治天下固恃大臣諸侯而諸呂又擅自尊官聚兵嚴威劫列侯忠臣矯制以令天下宗廟所以危寡人率兵入誅不當爲王者漢聞之相國呂產等乃遣潁陰侯灌嬰將兵擊之灌嬰至滎陽乃謀曰諸呂權兵關中欲危劉氏而自立今我破齊還報此益呂氏之資也乃畱屯滎陽使使諭齊王及諸侯與連和以待呂氏變共誅之齊王聞之乃還兵西界待約呂祿呂產欲發亂關中內憚絳侯朱虛等外畏齊楚兵又恐灌嬰畔之欲待灌嬰兵與齊合而發猶與未決當是時濟川王太淮陽王武常山王朝名爲少帝弟及魯元王呂后外孫皆年少未之國居長安趙王祿梁王產各將兵居南北軍皆呂氏之人列侯羣臣莫自堅其命太尉絳侯勃不得入軍中主兵曲周侯酈商老病其子寄與呂祿善絳侯乃與丞相陳平謀使人劫酈商令其子寄往紿說呂祿曰髙帝與呂后共定天下劉氏所立九王呂氏立三王皆大臣之議事已布告諸侯諸侯皆以爲宜今太后崩帝少而足下佩趙王印不急之國守藩乃爲上將將兵畱此爲大臣諸侯所疑足下何不歸將印以兵屬太尉請梁王歸相國印與大臣盟而之國齊兵必罷大臣得安足下髙枕而王千里此萬世之利也呂祿信然其計欲歸將印以兵屬太尉使人報呂產及諸呂老人或以爲便或曰不便計猶豫未有所決呂祿信酈寄時與出遊獵過其姑呂嬃嬃大怒曰若爲將而棄軍呂氏今無處矣乃悉出珠玉寶器散堂下曰無爲他人守也左丞相食其免八月庚申旦平陽侯窋行禦史大夫事見相國產計事郎中令賈壽使從齊來因數產曰王不蚤之國今𨿽欲行尙可得邪具以灌嬰與齊楚合從欲誅諸呂告產乃趣產急入宮平陽侯頗聞其語乃馳告丞相太尉太尉欲入北軍不得入襄平侯通尙符節乃令持節矯內太尉北軍太尉復令酈寄與典客劉揭先說呂祿曰帝使太尉守北軍欲足下之國急歸將印辭去不然禍且起呂祿以爲酈兄不欺己遂解印屬典客而以兵授太尉太尉將之入軍門行令軍中曰爲呂氏右袒爲劉氏左袒軍中皆左袒爲劉氏太尉行至將軍呂祿亦已解上將印去太尉遂將北軍然尙有南軍平陽侯聞之以呂產謀告丞相平丞相平乃召朱虛侯佐太尉太尉令朱虛侯監軍門令平陽侯告衛尉毋入相國產殿門呂產不知呂祿已去北軍乃入未央宮欲爲亂殿門弗得入徘徊往來平陽侯恐弗勝馳語太尉太尉尙恐不勝諸呂未敢訟言誅之乃遣朱虛侯謂曰急入宮衛帝朱虛侯請卒太尉予卒千餘人入未央宮門遂見產廷中日餔時遂擊產產走天風大起以故其從官亂莫敢斗逐產殺之郎中府吏廁中朱虛侯已殺產帝命謁者持節勞朱虛侯朱虛侯欲奪節信謁者不肯朱虛侯則從與載因節信馳走斬長樂衛尉呂更始還馳入北軍報太尉太尉起拜賀朱虛侯曰所患獨呂產今已誅天下定矣遂遣人分部悉捕諸呂男女無少長皆斬之辛酉捕斬呂祿而笞殺呂嬃使人誅燕王呂通而廢魯王偃壬戌以帝太傅食其復爲左丞相戊辰徙濟川王王梁立趙幽王子遂爲趙王遣朱虛侯章以誅諸呂氏事告齊王令罷兵灌嬰兵亦罷滎陽而歸諸大臣相與陰謀曰少帝及梁淮陽常山王皆非眞孝惠子也呂后以計詐名他人子殺其母養後宮令孝惠子之立以爲後及諸王以彊呂氏今皆已夷滅諸呂而置所立卽長用事吾屬無類矣不如視諸王最賢者立之或言齊悼惠王髙帝長子今其適子爲齊王推本言之髙帝適長孫可立也大臣皆曰呂氏以外家惡而幾危宗廟亂功臣今齊王母家駟鈞駟鈞惡人也卽立齊王則復爲呂氏欲立淮南王以爲少母家又惡乃曰代王方今髙帝見子最長仁孝寬厚太后家薄氏謹良且立長故順以仁孝聞於天下便乃相與共陰使人召代王代王使人辭謝再反然後乘六乘傳後九月晦日己酉至長安捨代邸大臣皆往謁奉天子璽上代王共尊立爲天子代王數讓羣臣固請然後聽東牟侯興居曰誅呂氏吾無功請得除宮乃與太僕汝陰侯滕公入宮前謂少帝曰足下非劉氏不當立乃顧麾左右執戟者掊兵罷去有數人不肯去兵宦者令張澤諭告亦去兵滕公乃召乘輿車載少帝出少帝曰欲將我安之乎滕公曰出就捨捨少府乃奉天子法駕迎代王於邸報曰宮謹除代王卽夕入未央宮有謁者十人持戟衛端門曰天子在也足下何爲者而入代王乃謂太尉太尉往諭謁者十人皆掊兵而去代王遂入而聽政夜有司分部誅滅梁淮陽常山王及少帝於邸代王立爲天子按髙祖本紀漢元年正月項羽立沛公爲漢王八月漢王用韓信之計從故道還襲雍王章邯邯迎擊漢陳倉雍兵敗還走止戰好畤又復敗走廢丘漢王遂定雍地東至咸陽引兵圍雍王廢丘而遣諸將略定隴西北地上郡令將軍薛歐王吸出武關因王陵兵南陽以迎太公呂后於沛楚聞之發兵距之陽夏不得前令故吳令鄭昌爲韓王距漢兵二年漢王爲義帝發喪劫五諸侯兵遂入彭城項羽聞之乃引兵去齊從魯出胡陵至蕭與漢大戰彭城靈壁東睢水上大破漢軍多殺士卒睢水爲之不流乃取漢王父母妻子於沛置之軍中以爲質當是時諸侯見楚彊漢敗還皆去漢復爲楚塞王欣亡入楚呂后兄周呂侯爲漢將兵居下邑漢王從之稍收士卒軍碭四年項羽數擊彭越等齊王信又進擊楚項羽恐乃與漢王約中分天下割鴻溝而西者爲漢鴻溝而東者爲楚項王歸漢王父母妻子軍中皆呼萬歲按漢書外戚傳髙祖呂皇后父呂公單父人也好相人髙祖微時呂公見而異之乃以女妻髙祖生惠帝魯元公主髙祖爲漢王元年封呂公爲臨泗侯二年立孝惠爲太子後漢王得定陶戚姬愛幸生趙隱王如意太子爲人仁弱髙祖以爲不類已常欲廢之而立如意如意類我戚姬常從上之關東日夜啼泣欲立其子呂后年長常畱守希見益疏如意且立爲趙王畱長安幾代太子者數賴公卿大臣爭之及叔孫通諫用畱侯之策得無易呂后爲人剛毅佐髙帝定天下兄二人皆爲列將從徵伐長兄澤爲周呂侯次兄釋之爲建成侯逮髙祖而侯者三人髙祖四年臨泗侯呂公薨髙祖崩惠帝立呂后爲皇太后乃令永巷囚戚夫人髡鉗衣赭衣令舂戚夫人舂且歌曰子爲王母爲擄終日舂薄暮常與死爲伍相離三千里當誰使告女太后聞之大怒曰乃欲倚女子邪乃召趙王誅之使者三反趙相周昌不遣太后召趙相相徵至長安使人復召趙王王來惠帝慈仁知太后怒自迎趙王霸上入宮挾與起居飲食數月帝晨出射趙王不能蚤起太后伺其獨居使人持鴆飲之遲帝還趙王死太后遂斷戚夫人手足去眼燻耳飲喑藥使居鞠域中名曰人彘居數月乃召惠帝視人彘帝視而問知其戚夫人乃大哭因病歲餘不能起使人請太后曰此非人所爲臣爲太后子終不能復治天下以此日飲爲淫樂不聽政七年而崩太后發喪哭而泣不下畱侯子張辟彊爲侍中年十五謂丞相陳平曰太后獨有帝今哭而不悲君知其解未陳平曰何解辟彊曰帝無壯子太后畏君等今請拜呂臺呂產爲將將兵居南北軍及諸呂皆官居中用事如此則太后心安君等幸脫禍矣丞相如辟彊計請之太后說其哭乃哀呂氏權由此起乃立孝惠後宮子爲帝太后臨朝稱制復殺髙祖子趙幽王友共王恢及燕靈王建遂立周呂侯子臺爲呂王臺弟產爲梁王建成侯釋之子祿爲趙王臺子通爲燕王又封諸呂凡六人皆爲列侯追尊父呂公爲呂宣王兄周呂侯爲悼武王太后持天下八年病犬禍而崩病困以趙王祿爲上將軍居北軍梁王產爲相國居南軍戒產祿曰髙祖與大臣約非劉氏王者天下共擊之今王呂氏大臣不平我卽崩恐其爲變必據兵衛宮愼毋送喪爲人所制太后崩太尉周勃丞相陳平朱虛侯劉章等共誅產祿悉捕諸呂男女無少長皆斬之而迎立代王是爲孝文皇帝按髙帝本紀單父人呂公善沛令避仇從之客因家沛焉沛中豪傑吏聞令有重客皆往賀蕭何爲主吏主進令諸大夫曰進不滿千錢坐之堂下髙祖爲亭長素易諸吏乃紿爲謁曰賀錢萬實不持一錢謁入呂公大驚起迎之門呂公者好相人見髙祖狀貌因重敬之引入坐上坐蕭何曰劉季固多大言少成事髙祖因狎侮諸客遂坐上坐無所詘酒闌呂公因目固畱髙祖竟酒後呂公曰臣少好相人相人多矣無如季相願季自愛臣有息女願爲箕�妾酒罷呂媼怒呂公曰公始常欲奇此女與貴人沛令善公求之不與何自妄許與劉季呂公曰此非兒女子所知卒與髙祖呂公女卽呂后也生孝惠帝魯元公主髙祖嘗告歸之田呂后與兩子居田中有一老父過請飲呂后因餔之老父相後曰夫人天下貴人也令相兩子見孝惠帝曰夫人所以貴者乃此男也相魯元公主亦皆貴老父已去髙祖適從旁捨來呂后具言客有過相我子母皆大貴髙祖問曰未遠乃追及問老父老父曰鄕者夫人兒子皆以君君相貴不可言髙祖乃謝曰誠如父言不敢忘徳及髙祖貴遂不知老父處惠帝張皇后按漢書外戚傳孝惠張皇后宣平侯敖尙帝姊魯元公主有女惠帝卽位呂太后欲爲重親以公主女配帝爲皇后欲其生子萬方終無子乃使陽爲有身取後宮美人子名之殺其母立所名子爲太子惠帝崩太子立爲帝四年乃自知非皇后所出言曰太后安能殺吾母而名我我壯卽爲所爲太后聞而患之恐其作亂乃幽之永巷言帝病甚左右莫得見太后下詔廢之語在髙後紀遂幽死更立恆山王弘爲皇帝而以呂祿女爲皇后欲連根固本牢甚然而無益也呂太后崩大臣正之卒滅呂氏少帝恆山淮南濟川王皆以非孝惠子誅獨置孝惠皇后廢處北宮孝文後元年薨葬安陵不起墳孝文帝竇皇后按史記外戚世家竇太后趙之淸河觀津人也呂太后時竇姬以良家子入宮侍太后太后出宮人以賜諸王各五人竇姬與在行中竇姬家在淸河如趙近家請其主遣宦者吏必置我籍趙之伍中宦者忘之誤置其籍代伍中籍奏詔可當行竇姬涕泣怨其宦者不欲往相彊乃肯行至代代王獨幸竇姬生女嫖後生兩男而代王王后生四男先代王未入立爲帝而王后卒後代王立爲帝而王后所生四男更病死孝文帝立數月公卿請立太子而竇姬長男最長立爲太子立竇姬爲皇后女嫖爲長公主其明年立少子武爲代王已而又徙梁是爲梁孝王竇皇后親早卒葬觀津於是薄太后乃詔有司追尊竇后父爲安成侯母曰安成夫人令淸河置園邑二百家長丞奉守比靈文園法竇皇后兄竇長君弟曰竇廣國字少君少君年四五歲時家貧爲人所略賣其家不知其處傳十餘家至宜陽爲其主入山作炭寒臥岸下百餘人岸崩盡壓殺臥者少君獨得脫不死自卜數日當爲侯從其家之長安聞竇皇后新立家在觀津姓竇氏廣國去時𨿽小識其縣名及姓又常與其姊采桑墮用爲符信上書自陳竇皇后言之於文帝召見問之具言其故果是又復問他何以爲驗對曰姊去我西時與我決於傳捨中丐沐沐我請食飯我乃去於是竇后持之而泣泣涕交橫下侍禦左右皆伏地泣助皇后悲哀乃厚賜田宅金錢封公昆弟家於長安絳侯灌將軍等曰吾屬不死命乃且縣此兩人兩人所出微不可不爲擇師傅賓客又復效呂氏大事也於是乃選長者士之有節行者與居竇長君少君由此爲退讓君子不敢以尊貴驕人竇皇后病失明文帝幸邯鄲愼夫人尹姬皆毋子孝文帝崩孝景帝立乃封廣國爲章武侯長君前死封其子彭祖爲南皮侯吳楚反時竇太后從昆弟子竇嬰任俠自喜將兵以軍功爲魏其侯竇氏凡三人爲侯竇太后好黃帝老子言帝及太子諸竇不得不讀黃帝老子尊其術竇太后後孝景帝六歲建元六年崩合葬霸陵遺詔盡以東宮金錢財物賜長公主嫖景帝王皇后按史記外戚世家王太后槐里人母曰臧兒臧兒者故燕王臧荼孫也臧兒嫁爲槐裏王仲妻生男曰信與兩女而仲死臧兒更嫁長陵田氏生男蚡勝臧兒長女嫁爲金王孫婦生一女矣而臧兒卜筮之曰兩女皆當貴因欲奇兩女乃奪金氏金氏怒不肯予決乃內之太子宮太子幸愛之生三女一男男方在身時王美人夢日入其懷以告太子太子曰此貴徵也未生而孝文帝崩孝景帝卽位王夫人生男先是臧兒又入其少女兒姁兒姁生四男景帝爲太子時薄太后以薄氏女爲妃及景帝立立妃曰薄皇后皇後毋子毋寵薄太后崩廢薄皇后景帝長男榮其母栗姬栗姬齊人也立榮爲太子長公主嫖有女欲予爲妃栗姬妒而景帝諸美人皆因長公主見景帝得貴幸皆過栗姬栗姬日怨怒謝長公主不許長公主欲予王夫人王夫人許之長公主怒而日讒栗姬短於景帝曰栗姬與諸貴夫人幸姬會常使侍者祝唾其背挾邪媚道景帝以故望之景帝嘗體不安心不樂屬諸子爲王者於栗姬曰百歲後善視之栗姬怒不肯應言不遜景帝恚心嗛之而未發也長公主日譽王夫人男之美景帝亦賢之又有曩者所夢日符計未有所定王夫人知帝望栗姬因怒未解陰使人趣大臣立栗姬爲皇后大行奏事畢曰子以母貴母以子貴今太子母無號宜立爲皇后景帝怒曰是而所宜言邪遂案誅大行而廢太子爲臨江王栗姬愈恚恨不得見以憂死卒立王夫人爲皇后其男爲太子封皇后兄信爲蓋侯景帝崩太子襲號爲皇帝尊皇太后母臧兒爲平原君封田蚡爲武安侯勝爲周陽侯景帝十三男一男爲帝十二男皆爲王而兒姁早卒其四子皆爲王王太后長女號曰平陽公主次爲南宮公主次爲林慮公主蓋侯信好酒田蚡勝貪巧於文辭王仲早死葬槐裏追尊爲共侯置園邑二百家及平原君卒從田氏葬長陵置園比共侯園而王太后後孝景帝十六歲以元朔四年崩合葬陽陵王太后家凡三人爲侯按褚先生曰臣爲郎時問習漢家故事者鍾離生曰王太后在民間時所生子女者父爲金王孫王孫已死景帝崩後武帝已立王太后獨在而韓王孫名嫣素得幸武帝承間白言太后有女在長陵也武帝曰何不早言乃使使往先視之在其家武帝乃自往迎取之蹕道先驅旄騎出橫城門乘輿馳至長陵當小市西入裏裏門閉暴開門乘輿直入此裏通至金氏門外止使武騎圍其宅爲其亡走身自往取不得也卽使左右羣臣入呼求之家人驚恐女亡匿內中�下扶持出門令拜謁武帝下車泣曰嚄大姊何藏之深也詔副車載之回車馳還而直入長樂宮行詔門著引籍通到謁太后太后曰帝倦矣何從來帝曰今者至長陵得臣姊與俱來顧曰謁太后太后曰女某邪曰是也太后爲下泣女亦伏地泣武帝奉酒前爲壽奉錢千萬奴婢三百人公田百頃甲第以賜姊太后謝曰爲帝費焉於是召平陽主南宮主林慮主三人俱來謁見姊因號曰修成君有子男一人女一人男號爲修成子仲女爲諸侯王王后此二子非劉氏以故太后憐之修成子仲驕恣陵折吏民皆患苦之皇后部列傳二

漢二武帝陳皇后按漢書外戚傳孝武陳皇后長公主嫖女也曾祖父陳嬰與項羽俱起後歸漢爲堂邑侯傳子至孫午午尙長公主生女初武帝得立爲太子長主有力取主女爲妃及帝卽位立爲皇后擅寵驕貴十餘年而無子聞衛子夫得幸幾死者數焉上愈怒後又挾婦人媚道頗覺元光五年上遂窮治之女子楚服等坐爲皇后巫蠱祠祭祝詛大逆無道相連及誅者三百餘人楚服梟首於市使有司賜皇后策曰皇后失序惑於巫祝不可以承天命其上璽綬罷退居長門宮明年堂邑侯午薨主男須嗣侯主寡居私近董偃十餘年主薨須坐淫亂兄弟爭財當死自殺國除後數年廢後乃薨葬霸陵郎官亭東武帝衛皇后按史記外戚世家衛皇后宇子夫生微矣蓋其家號曰衛氏出平陽侯邑子夫爲平陽主謳者武帝初卽位數歲無子平陽主求諸良家子女十餘人飾置家武帝祓霸上還因過平陽主主見所侍美人上弗說旣飲謳者進上望見獨說衛子夫是日武帝起更衣子夫侍尙衣軒中得幸上還坐歡甚賜平陽主金千斤主因奏子夫奉送入宮子夫上車平陽主拊其背曰行矣彊飯勉之卽貴無相忘入宮歲餘竟不復幸武帝擇宮人不中用者斥出歸之衛子夫得見涕泣請出上憐之復幸遂有身尊寵日隆召其兄衛長君弟靑爲侍中而子夫後大幸有寵凡生三女一男男名據初上爲太子時娶長公主女爲妃立爲帝妃立爲皇后姓陳氏無子上之得爲嗣大長公主有力焉以故陳皇后驕貴聞衛子夫大幸恚幾死者數矣上愈怒陳皇后挾婦人媚道其事頗覺於是廢陳皇后而立衛子夫爲皇后陳皇后母大長公主景帝姊也數讓武帝姊平陽公主曰帝非我不得立已而棄捐吾女壹何不自喜而倍本乎平陽公主曰用無子故廢爾陳皇后求子與醫錢凡九千萬然竟無子衛子夫已立爲皇后先是衛長君死乃以衛靑爲將軍擊胡有功封爲長平侯靑三子在𦇤褓中皆封爲列侯及衛皇后所謂姊衛少兒少兒生子霍去病以軍功封冠軍侯號驃騎將軍靑號大將軍立衛皇后子據爲太子衛氏枝屬以軍功起家五人爲侯及衛后色衰趙之王夫人幸有子爲齊王王夫人早卒而中山李夫人有寵有男一人爲昌邑王李夫人早卒其兄李延年以音幸號協律協律者故倡也兄弟皆坐姦族是時其長兄廣利爲貳師將軍伐大宛不及誅還而上旣夷李氏後憐其家乃封爲海西侯他姬子二人爲燕王廣陵王其母無寵以憂死及李夫人卒則有尹倢之屬更有寵然皆以倡見非王侯有土之士女不可以配人主也按漢書外戚傳後入宮歲餘不復幸武帝擇宮人不中用者斥出之子夫得見涕泣請出上憐之復幸遂有身尊寵召其兄衛長君弟靑侍中而子夫生三女元朔元年生男據遂立爲皇后先是衛長君死乃以靑爲將軍擊匈奴有功封長平侯靑三子在𦇤褓中皆爲列侯及皇后姊子霍去病亦以軍功爲冠軍侯至大司馬驃騎將軍靑爲大司馬大將軍衛氏支屬侯者五人靑還尙平陽主皇后立七年而男立爲太子後色衰趙之王夫人中山李夫人有寵皆早卒後有尹倢鉤弋夫人更幸衛后立三十八年遭巫蠱事起江充爲姦太子懼不能自明遂與皇后共誅充發兵兵敗太子亡走詔遣宗正劉長樂執金吾劉敢奉策收皇后璽綬自殺黃門蘇文姚定漢輿置公車令空捨盛以小棺瘞之城南桐柏衛氏悉滅宣帝立乃攺葬衛后追謚曰思後置園邑三百家長丞周衛奉守焉昭帝上官皇后按漢書外戚傳孝昭上官皇后祖父桀隴西上邦人也少時爲羽林期門郎從武帝上甘泉天大風車不得行解蓋授桀桀奉蓋𨿽風常屬車雨下蓋輒禦上奇其材力遷未央�令上嘗體不安及愈見馬馬多瘦上大怒令以我不復見馬邪欲下吏桀頓首曰臣聞聖體不安日夜憂懼意誠不在馬言未卒泣數行下上以爲忠由是親近爲侍中稍遷至太僕武帝疾病以霍光爲大將軍太僕桀爲左將軍皆受遺詔輔少主以前捕斬反者莽通功封桀爲安陽侯初桀子安取霍光女結婚相親光每休沐出桀常代光入決事昭帝始立年八歲帝長姊鄂邑蓋長公主居禁中共養帝蓋主私近子客河間丁外人上與大將軍聞之不絕主歡有詔外人侍長主長主內周陽氏女令配耦帝時上官安有女卽霍光外孫安因光欲內之光以爲尙幼不聽安素與丁外人善說外人曰聞長主內女安子容貌端正誠因長主時得入爲後以臣父子在朝而有椒房之重成之在於足下漢家故事常以列侯尙王足下何憂不封侯乎外人喜言於長主長主以爲然詔召安女入爲倢安爲騎都尉月餘遂立爲皇后年甫六歲安以后父封桑樂侯食邑千五百戶遷車騎將軍日以驕淫受賜殿中出對賓客言與我婿飲大樂見其服飾使人歸欲自燒物安醉則裸行內與後母及父諸良人侍禦皆亂子病死仰而罵天數守大將軍光爲丁外人求侯及桀欲妄官祿外人光執正皆不聽又桀妻父所幸充國爲太醫監闌入殿中下獄當死冬月且盡蓋主爲充國入馬二十匹贖罪乃得減死論於是桀安父子深怨光而重徳蓋主知燕王旦帝兄不得立亦怨望桀安卽記光過失予燕王令上書告之又爲丁外人求侯燕王大喜上書稱子路喪姊期而不除孔子非之子路曰由不幸寡兄弟不忍除之故曰觀過知仁今臣與陛下獨有長公主爲姊陛下幸使丁外人侍之外人宜蒙爵號書奏上以問光光執不許及告光罪過上又疑之愈親光而疏桀安桀安寖恚遂結黨與謀殺光誘徵燕王至而誅之因廢帝而立桀或曰當如皇后何安曰逐糜之狗當顧菟邪且用皇后爲尊一旦人主意有所移𨿽欲爲家人亦不可得此百世之一時也事發覺燕王蓋主皆自殺語在霍光傳桀安宗族旣滅皇后以年少不與謀亦光外孫故得不廢皇后母前死葬茂陵郭東追尊曰敬夫人置園邑二百家長丞奉守如法皇后自使私奴婢守桀安�光欲皇后擅寵有子帝時體不安左右及醫皆阿意言宜禁內𨿽宮人使令皆爲窮�多其帶後宮莫有進者皇后立十歲而昭帝崩後年十四五云昌邑王賀徵卽位尊皇后爲皇太后光與太后共廢王賀立孝宣帝宣帝卽位爲太皇太后凡立四十七年年五十二建昭二年崩合葬平陵宣帝許皇后按漢書外戚傳孝宣許皇后元帝母也父廣漢昌邑人少時爲昌邑王郎從武帝上甘泉誤取它郎鞍以被其馬發覺吏劾從行而盜當死有詔募下蠶室後爲宦者丞上官桀謀反時廣漢部索其殿中廬有索長數尺可以縛人者數千枚滿一篋緘封廣漢索不得它吏往得之廣漢坐論爲鬼薪輸掖庭後爲暴室嗇夫時宣帝養於掖庭號皇曾孫與廣漢同寺居時掖庭令張賀本衛太子家吏及太子敗賀坐下刑以舊恩養視皇曾孫甚厚及曾孫壯大賀欲以女孫妻之是時昭帝始冠長八尺二寸賀弟安世爲右將軍與霍將軍同心輔政聞賀稱譽皇曾孫欲妻以女安世怒曰曾孫乃衛太子後也幸得以庶人衣食縣官足矣勿復言子女事於是賀止時許廣漢有女平君年十四五當爲內者令歐侯氏子婦臨當入歐侯氏子死其母將行卜相當大貴母獨喜賀聞許嗇夫有女乃置酒請之酒酣爲言曾孫體近下人乃關內侯可妻也廣漢許諾明日嫗聞之怒廣漢重令爲介遂與曾孫一歲生元帝數月曾孫立爲帝平君爲倢是時霍將軍有小女與皇太后有親公卿議更立皇后皆心儀霍將軍女亦未有言上乃詔求微時故劍大臣知指白立許倢爲皇后旣立霍光以后父廣漢刑人不宜君國歲餘乃封爲昌成君霍光夫人顯欲貴其小女道無從明年許皇后當娠病女醫淳於衍者霍氏所愛嘗入宮侍皇后疾衍夫賞爲掖庭戶衛謂衍可過辭霍夫人行爲我求安池監衍如言報顯顯因生心辟左右字謂衍少夫幸報我以事我亦欲報少夫可乎衍曰夫人所言何等不可者顯曰將軍素愛小女成君欲奇貴之願以累少夫衍曰何謂邪顯曰婦人免乳大故十死一生今皇后當免身可因投毒藥去也成君卽得爲皇后矣如蒙力事成富貴與少夫共之衍曰藥雜治當先嘗安可顯曰在少夫爲之耳將軍領天下誰敢言者緩急相護但恐少君無意耳衍良久曰願盡力卽搗附子賫入長定宮皇后免身後衍取附子並合大醫大丸以飲皇后有頃曰我頭岑岑也藥中得無有毒對曰無有遂加煩懣崩衍出過見顯相勞問亦未敢重謝衍後人有上書告諸醫侍疾無狀者皆收系詔獄劾不道顯恐事急卽以狀具語光因曰旣失計爲之無令吏急衍光驚鄂默然不應其後奏上署衍勿論許後立三年而崩謚曰恭哀皇后葬杜南是爲杜陵南園後五年立皇太子乃封太子外祖父昌成君廣漢爲平恩侯位特進後四年復封廣漢兩弟舜爲博望侯延壽爲樂成侯許氏侯者凡三人廣漢薨謚曰戴侯無子絕葬南園旁置邑三百家長丞奉守如法宣帝以延壽爲大司馬車騎將軍輔政元帝卽位復封延壽中子嘉爲平恩侯奉戴侯後亦爲大司馬車騎將軍宣帝霍皇后按漢書外戚傳孝宣霍皇后大司馬大將軍博陸侯光女也母顯旣使淳於衍陰殺許後顯因爲成君衣補治入宮具勸光內之果立爲皇后初許後起微賤登至尊日淺從官車服甚節儉五日一朝皇太后於長樂宮親奉案上食以婦道共養及霍后立亦修許後故事而皇太后親霍后之姊子故常竦體敬而禮之皇后轝駕侍從甚盛賞賜官屬以千萬計與許後時縣絕矣上亦寵之顓房燕立三歲而光薨後一歲上立許後男爲太子昌成君者爲平恩侯顯怒恚不食歐血曰此乃民間時子安得立卽後有子反爲王邪復教皇后令毒太子皇后數召太子賜食保阿輒先嘗之後挾毒不得行後殺許後事頗泄顯遂與諸婿昆弟謀反發覺皆誅滅使有司賜皇后策曰皇后熒惑失道懷不徳挾毒與母博陸宣成侯夫人顯謀欲危太子無人母之恩不宜奉宗廟衣服不可以承天命嗚呼哀哉其退避宮上璽綬有司霍后立五年廢處昭臺宮後十二歲徙雲林館乃自殺葬昆吾亭東初霍光及兄驃騎將軍去病皆自以功伐封侯居位宣帝以光故封去病孫山山弟云皆爲列侯侯者前後四人宣帝王皇后按漢書外戚傳孝宣王皇后其先髙祖時有功賜爵關內侯自沛徙長陵傳爵至後父奉光奉光少時好鬥鷄宣帝在民間數與奉光會相識奉光有女年十餘歲每當適人所當適輒死故久不行及宣帝卽位召入後宮稍進爲倢是時館陶王母華倢及淮陽憲王母張倢楚孝王母衛倢皆愛幸霍皇后廢後上憐許太子蚤失母幾爲霍氏所害於是乃選後宮素謹愼而無子者遂立王倢爲皇后令母養太子自爲後後希見無寵封父奉光爲邛成侯立十六年宣帝崩元帝卽位爲皇太后封太后兄舜爲安平侯後二年奉光薨謚曰共侯葬長門南置園邑三百家長丞奉守如法元帝崩成帝卽位爲太皇太后復爵太皇太后弟駿爲關內侯食邑千戶王氏列侯二人關內侯一人舜子章章從弟咸皆至左右將軍時成帝母亦姓王氏故世號太皇太后爲邛成太后邛成太后凡立四十九年年七十餘永始元年崩合葬杜陵稱東園奉光孫勛坐法免元始中成帝太后下詔曰孝宣王皇后朕之姑深念奉質共修之義恩結於心惟邛成共侯國廢祀絕朕甚閔焉其封共侯曾孫堅固爲邛成侯至王莽乃絕元帝王皇后按漢書元後傳孝元皇后王莽之姑也莽自謂黃帝之後其自本曰黃帝姓姚氏八世生虞舜舜起嬀汭以嬀爲姓至周武王封舜後嬀滿於陳是爲胡公十三世生完完字敬仲奔齊齊桓公以爲卿姓田氏十一世田和有齊國三世稱王至王建爲秦所滅項羽起封建孫安爲濟北王至漢興安失國齊人謂之王家因以爲氏文景間安孫遂字伯紀處東平陵生賀字翁孺爲武帝繡衣禦史逐捕魏郡羣盜堅盧等黨與及吏畏懦逗𨖻當坐者翁孺皆縱不誅它部禦史暴勝之等奏殺二千石誅千石以下及通行飲食坐連及者大部至斬萬餘人語見酷吏傳翁孺以奉使不稱免嘆曰吾聞活千人有封子孫吾所活者萬餘人後世其興乎翁孺旣免而與東平陵終氏爲怨乃徙魏郡元城委粟裏爲三老魏郡人徳之元城建公曰昔春秋沙麓崩晉史卜之曰陰爲陽雄土火相乘故有沙麓崩後六百四十五年宜有聖女興其齊田乎今王翁孺徙正直其地日月當之元城郭東有五鹿之虛卽沙鹿地也後八十年當有貴女興天下云翁孺生禁字稚君少學法律長安爲廷尉史本始三年生女政君卽元後也禁有大志不修廉隅好酒色多取傍妻凡有四女八男長女君俠次卽元後政君次君力次君弟長男鳳孝卿次曼元卿譚子元崇少子商子夏立子叔根稚卿逢時季卿惟鳳崇與元後政君同母母適妻魏郡李氏女也後以�去更嫁爲河內苟賓妻初李親任政君在身任懷任夢月入其懷及壯大婉順得婦人道嘗許嫁未行所許者死後東平王聘政君爲姬未入王薨禁獨怪之使卜數者相政君當大貴不可言禁心以爲然乃教書學鼓琴五鳳中獻政君年十八矣入掖庭爲家人子歲餘會皇太子所愛幸司馬良娣病且死謂太子曰妾死非天命乃諸娣妾良人更祝詛殺我太子憐之且以爲然及司馬良娣死太子悲恚發病忽忽不樂因以過怒諸娣妾莫得進見者久之宣帝聞太子恨過諸娣妾欲順適其意乃令皇后擇後宮家人子可以虞侍太子者政君與在其中及太子朝皇后乃見政君等五人微令旁長禦問知太子所欲太子殊無意於五人者不得已於皇后彊應曰此中一人可是時政君坐近太子又獨衣絳緣諸於長禦卽以爲是皇后使侍中杜輔掖庭令濁賢交送政君太子宮見丙殿得禦幸有身先是者太子後宮娣妾以十數禦幸久者七八年莫有子及王妃壹幸而有身甘露三年生成帝於甲館畫堂爲世適皇孫宣帝愛之自名曰驁字太孫常置左右後三年宣帝崩太子卽位是爲孝元帝立太孫爲太子以母王妃爲倢封父禁爲陽平侯後三日倢立爲皇后禁位特進禁弟弘至長樂衛尉永光三年禁薨謚曰頃侯長子鳳嗣侯爲衛尉侍中皇后自有子後希復進見太子壯大寬博恭愼語在成紀其後幸酒樂燕樂元帝不以爲能而傅昭儀有寵於上生定陶共王王多材蓺上甚愛之坐則側席行則同輦常有意欲廢太子而立共王時鳳在位與皇后太子同心憂懼賴侍中史丹擁右太子語在丹傳上亦以皇后素謹愼而太子先帝所常畱意故得不廢元帝崩太子立是爲孝成帝尊皇后爲皇太后以鳳爲大司馬大將軍領尙書事益封五千戶王氏之興自鳳始又封太后同母弟崇爲安成侯食邑萬戶鳳庶弟譚等皆賜爵關內侯食邑其夏黃霧四塞終日天子以問諫大夫楊興博士駟勝等對皆以爲陰盛侵陽之气也髙祖之約也非功臣不侯今太后諸弟皆以無功爲侯非髙祖之約外戚未曾有也故天爲見異言事者多以爲然鳳於是懼上書辭謝曰陛下卽位思慕諒暗故詔臣鳳典領尙書事上無以明聖徳下無以益政治今有茀星天地赤黃之異咎在臣鳳當伏顯戮以謝天下今諒暗已畢大義皆舉宜躬親萬機以承天心因乞骸骨辭職上報曰朕承先帝聖緒涉道未深不明事情是以陰陽錯繆日月無光赤黃之气充塞天下咎在朕躬今大將軍乃引過自予欲上尙書事歸大將軍印綬罷大司馬官是明朕之不徳也朕委將軍以事誠欲庶幾有成顯先祖之功徳將軍其專心固意輔朕之不逮毋有所疑後五年諸吏散騎安成侯崇薨謚曰共侯有遺腹子奉世嗣侯太后甚哀之明年河平二年上悉封舅譚爲平阿侯商成都侯立紅陽侯根曲陽侯逢時髙平侯五人同日封故世謂之五侯太后同產惟曼蚤卒余畢侯矣太后母李親苟氏妻生一男名參寡居頃侯禁在時太后令禁還李親太后憐參欲以田蚡爲比而封之上曰封田氏非正也以參爲侍中水衡都尉王氏子弟皆卿大夫侍中諸曹分據執官滿朝廷大將軍鳳用事上遂謙讓無所顓左右常薦光祿大夫劉向少子歆通達有異材上召見歆誦讀詩賦甚說之欲以爲中常侍召取衣冠臨當拜左右皆曰未曉大將軍上曰此小事何須關大將軍左右叩頭爭之上於是語鳳鳳以爲不可乃止其見憚如此上卽位數年無繼嗣體常不平定陶共王來朝太后與上承先帝意遇共王甚厚賞賜十倍於它王不以往事爲纖介共王之來朝也天子畱不遣歸國上謂共王我未有子人命不諱一朝有它且不復相見爾長畱侍我矣其後天子疾益有瘳共王因畱國邸旦夕侍上上甚親重大將軍鳳心不便共王在京師會日蝕鳳因言日蝕陰盛之象爲非常異定陶王𨿽親於禮當奉藩在國今畱侍京師詭正今常故天見戒宜遣王之國上不得已於鳳而許之共王辭去上與相對涕泣而決京兆尹王章素剛直敢言以爲鳳建遣共王之國非是乃奏封事言日蝕之咎矣天子召見章延問以事章對曰天道聰明佑善而災惡以瑞異爲符效今陛下以未有繼嗣引近定陶王所以承宗廟重社稷上順天心下安百姓此正議善事當有祥瑞何故致災異災異之發爲大臣顓政者也今聞大將軍猥歸日蝕之咎於定陶王建遣之國苟欲使天子孤立於上顓擅朝事以便其私非忠臣也且日蝕陰侵陽臣顓君之咎今政事大小皆自鳳出天子曾不壹舉手鳳不內省責反歸咎善人推遠定陶王且鳳誣罔不忠非一事也前丞相樂昌侯商本以先帝外屬內行篤有威重位歷將相國家柱石臣也其人守正不肯詘節隨鳳委曲卒用閨門之事爲鳳所罷身以憂死眾庶湣之又鳳知其小婦弟張美人已嘗適人於禮不宜配禦至尊托以爲宜子內之後宮苟以私其妻弟聞張美人未嘗任身就館也且羌俗尙殺首子以蕩腸正世況於天子而近已出之女也此三者皆大事陛下所自見足以知其餘及它所不見者鳳不可令久典事宜退使就第選忠賢以代之自鳳之白罷商後遣定陶王也上不能平及聞章言天子感寤納之謂章曰微京兆尹直言吾不聞社稷計且惟賢知賢君試爲朕求可以自輔者於是章奏封事薦中山孝王舅瑯邪太守馮野王先帝時歷二卿忠信質直知謀有餘野王以王舅出以賢復入明聖主樂進賢也上自爲太子時數聞野王先帝名卿聲譽出鳳遠甚方倚欲以代鳳初章每召見上輒辟左右時太后從弟長樂衛尉弘子侍中音獨側聽具知章言以語鳳鳳聞之稱病出就第上疏乞骸骨謝上曰臣材駑愚戇得以外屬兄弟七人封爲列侯宗族蒙恩賞賜無量輔政出入七年國家委任臣鳳所言輒聽薦士常用無一功善陰陽不調災異數見咎在臣鳳奉職無狀此臣一當退也五經傳記師所誦說咸以日蝕之咎在於大臣非其人易曰折其右肱此臣二當退也河平以來臣久病連年數出在外曠職素餐此臣三當退也陛下以皇太后故不忍誅廢臣猶自知當遠流放又重自念兄弟宗族所蒙不測當殺身靡骨死輦轂下不當以無益之故有離寢門之心誠歲餘以來所苦加侵日月益甚不勝大願願乞骸骨歸自治養冀賴陛下神靈未埋髮齒期月之間幸得瘳愈復望帷幄不然必置溝壑臣以非材見私天下知臣受恩深也以病得全骸骨歸天下知臣被恩見哀重巍巍也進退於國爲厚萬無纖介之議惟陛下哀憐其辭指甚哀太后聞之爲垂涕不禦食上少而親倚鳳弗忍廢乃報鳳曰朕秉事不明政事多闕故天變屢臻咸在朕躬將軍乃深引過自予欲乞骸骨而退則朕將何向焉書不云乎公毋困我務專精神安心自持期於亟瘳稱朕意焉於是鳳起視事上使尙書劾奏章知野王前以王舅出補吏而私薦之欲令在朝阿附諸侯又知張美人體禦至尊而妄稱引羌胡殺子蕩腸非所宜言遂下章吏廷尉致其大逆罪以爲比上夷狄欲絕繼嗣之端背畔天子私爲定陶王章死獄中妻子徙合浦自是公卿見鳳側目而視郡國守相刺史皆出其門又以侍中太僕音爲禦史大夫列於三公而五侯羣弟爭爲奢侈賂遺珍寶四面而至後庭姬妾各數十人僮奴以千百數羅鐘磬舞鄭女作倡優狗馬馳逐大治第室起土山漸臺洞門髙廊閣道連屬彌望百姓歌之曰五侯初起曲陽最怒壞決髙都連竟外杜土山漸臺西白虎其奢侈如此然皆通敏人事好士養賢傾財施予以相髙尙鳳輔政凡十一歲陽朔三年秋鳳病天子數自臨問親執其手涕泣曰將軍病如有不可言平阿侯譚次將軍矣鳳頓首泣曰譚等𨿽與臣至親行皆奢僭無以率導百姓不如禦史大夫音謹敕臣敢以死保之及鳳且死上疏謝上復固薦音自代言譚等五人必不可用天子然之初譚倨不肯事鳳而音敬鳳卑恭如子故薦之鳳薨天子臨弔贈寵送以輕車介士軍陳自長安至渭陵謚曰敬成侯子襄嗣侯爲衛尉禦史大夫音竟代鳳爲大司馬車騎將軍而平阿侯譚位特進領城門兵谷永說譚令讓不受城門職由是與音不平語在永傳音旣以從舅越親用事小心親職歲餘上下詔曰車騎將軍音宿衛忠正勤勞國家前爲禦史大夫以外親宜典兵馬入爲將軍不獲宰相之封朕甚慊焉其封音爲安陽侯食邑與五侯等俱三千戶初成都侯商嘗病欲避暑從上借明光宮後又穿長安城引內灃水注第中大陂以行船立羽蓋張周帷輯濯越歌上幸商第見穿城引水意恨內禦之未言後微行出過曲陽侯第又見園中土山漸臺似類白虎殿於是上怒以讓車騎將軍音商根兄弟欲自黥劓謝太后上聞之大怒乃使尙書責問司隸校尉京兆尹知成都侯商擅穿帝城決引灃水曲陽侯根驕奢僭上赤墀靑瑣紅陽侯立父子臧匿姦猾亡命賓客爲羣盜司隸京兆皆阿縱不舉奏正法二人頓首省戶下又賜車騎將軍音策書曰外家何甘樂禍敗而欲自黥劓相戮辱於太后前傷慈母之心以危亂國外家宗族彊上一身寖弱日久今將一施之君其召諸侯令待府捨是日詔尙書奏文帝時誅將軍薄昭故事車騎將軍音籍�請罪商立根皆負斧質謝上不忍誅然後得已久之平阿侯譚薨謚曰安侯子仁嗣侯太后憐弟曼蚤死獨不封曼寡婦渠供養東宮子莽幼孤不及等比常以爲語平阿侯譚成都侯商及在位多稱莽者久之上復下詔追封曼爲新都哀侯而子莽嗣爵爲新都侯後又封太后姊子淳於長爲定陵侯王氏親屬侯者凡十人上悔廢平阿侯譚不輔政而薨也乃復進成都侯商以特進領城門兵置幕府得舉吏如將軍杜鄴說車騎將軍音令親附商語在鄴傳王氏爵位日盛惟音爲修整數諫正有忠節輔政八年薨弔贈如大將軍謚曰敬侯子舜嗣侯爲太僕侍中特進成都侯商代音爲大司馬衛將軍而紅陽侯立位特進領城門兵商輔政四歲病乞骸骨天子憫之更以爲大將軍益封二千戶賜錢百萬商薨弔贈如大將軍故事謚曰景成侯子況嗣侯紅陽侯立次當輔政有罪過語在孫寶傳上乃廢立而用光祿勛曲陽侯根爲大司馬驃騎將軍歲餘益封千七百戶髙平侯逢時無材能名稱是歲薨謚曰戴侯子買之嗣侯綏和元年上卽位二十餘年無繼嗣而定陶共王已薨子嗣立爲王王祖母定陶傅太后重賂遺驃騎將軍根爲王求漢嗣根爲言上亦欲立之遂徵定陶王爲太子時根輔政五歲矣乞骸骨上乃益封根五千戶賜安車駟馬黃金五百斤罷就第先是定陵侯淳於長以外屬能謀議爲衛尉侍中在輔政之次是歲新都侯莽告長伏罪與紅陽侯立相連長下獄死立就國語在長傳故曲陽侯根薦莽以自代上亦以爲莽有忠節遂擢莽從侍中騎都尉光祿大夫爲大司馬歲餘成帝崩哀帝卽位太后詔莽就第避帝外家哀帝初優莽不聽莽上書固乞骸骨而退上乃下詔曰曲陽侯根前在位建社稷策侍中太僕安陽侯舜往時護太子家導朕忠誠專壹有舊恩新都侯莽憂勞國家執義堅固庶幾與爲治太皇太后詔休就第朕甚憫焉其益封根二千戶舜五百戶莽三百五十戶以莽爲特進朝朔望又還紅陽侯立京師哀帝少而聞知王氏驕盛心不能善以初立故優之後月餘司隸校尉解光奏曲陽侯根宗重身尊三世據權五將秉政天下輻湊自效根行貪邪臧累巨萬縱橫恣意大治室第第中起土山立兩市殿上赤墀戶靑瑣遊觀射獵使奴從者被甲持弓弩陳爲步兵止宿離宮水衡共張發民治道百姓苦其役內懷姦邪欲管朝政推親近吏主簿張業以爲尙書蔽上壅下內塞王路外交藩臣驕奢僭上壞亂制度案根骨肉至親社稷大臣先帝棄天下根不悲哀思慕山陵未成公聘取故掖庭女樂五官殷嚴王飛君等置酒歌舞捐忘先帝厚恩背臣子義及根兄子成都侯況幸得以外親繼父爲列侯侍中不思報厚恩亦聘取故掖庭貴人以爲妻皆無人臣禮大不敬不道於是天子曰先帝遇根況父子至厚也今乃背忘恩義以根嘗建社稷之策遣就國免況爲庶人歸故郡根及況父商所薦舉爲官者皆罷後二歲傅太后帝母丁姬皆稱尊號有司奏新都侯莽前爲大司馬貶抑尊號之議虧損孝道及平阿侯仁臧匿趙昭儀親屬皆就國天下多冤王氏諫大夫楊宣上封事言孝成皇帝深惟宗廟之重稱述陛下至徳以承天序聖策深遠恩徳至厚惟念先帝之意豈不欲以陛下自代奉承東宮哉太皇太后春秋七十數更憂傷敕令親屬引領以避丁傅行道之人爲之隕涕況於陛下時登髙遠望獨不�於延陵乎哀帝深感其言復封商中子邑爲成都侯元壽元年日蝕賢良對策多訟新都侯莽者上於是徵莽及平阿侯仁還京師侍太后曲陽侯根薨國除明年哀帝崩無子太皇太后以莽爲大司馬與共徵立中山王奉哀帝後是爲平帝帝九歲常年被疾太后臨朝委政於莽莽顓威福紅陽侯立莽諸父平阿侯仁素剛直莽內憚之令大臣以罪過奏遣立仁就國莽日誑耀太后言輔政致太平羣臣奏請尊莽爲安漢公後遂遣使者迫守立仁令自殺賜立謚曰荒侯子柱嗣仁謚曰剌侯子術嗣是歲元始三年也明年莽風羣臣奏立莽女爲皇后又奏尊莽爲宰衡莽母及兩子皆封爲列侯語在莽傳莽旣外壹羣臣令稱己功徳又內媚事旁側長禦以下賂遺以千萬數白尊太后姊妹君俠爲廣恩君君力爲廣惠君君弟爲廣施君皆食湯沐邑日夜共譽莽莽又知太后婦人厭居深宮中莽欲虞樂以市其權乃令太后四時車駕巡狩四郊存見孤寡貞婦春幸繭館率皇后列侯夫人桑遵霸水而祓除夏遊篽宿鄠杜之間秋歷東館望昆明集黃山宮冬饗飲飛羽校獵上蘭登長平館臨涇水而覽焉太后所至屬縣輒施恩惠賜民錢帛牛酒歲以爲常太后從容言曰我始入太子家時見於丙殿至今五六十歲尙頗識之莽因曰太子宮幸近可壹往遊觀不足以爲勞於是太后幸太子宮甚說太后旁弄兒病在外舍莽自親候之其欲得太后意如此平帝崩無子莽徵宣帝元孫選最少者廣戚侯子劉嬰年二歲托以卜相爲最吉乃風公卿奏請立嬰爲孺子令宰衡安漢公莽踐阼居攝如周公傅成王故事太后不以爲可力不能禁於是莽遂爲攝皇帝攺元稱制焉俄而宗室安眾侯劉崇及東郡太守翟義等惡之更舉兵欲誅莽太后聞之曰人心不相遠也我𨿽婦人亦知莽必以是自危不可其後莽遂以符命自立爲眞皇帝先奉諸符瑞以白太后太后大驚初漢髙祖入咸陽至霸上秦王子嬰降於軹道奉上始皇璽及髙祖誅項籍卽天子位因禦服其璽世世傳受號曰漢傳國璽以孺子未立璽藏長樂宮及莽卽位請璽太后不肯授莽莽使安陽侯舜諭指舜素謹敕太后雅愛信之舜旣見太后知其爲莽求璽怒罵之曰而屬父子宗族蒙漢家力富貴累世旣無以報受人孤寄乘便利時奪取其國不復顧恩義人如此者狗豬不食其餘天下豈有而兄弟邪且若自以金匱符命爲新皇帝變更正朔服制亦當自更作璽傳之萬世何用此亡國不祥璽爲而欲求之我漢家老寡婦旦暮且死欲與此璽俱葬終不可得太后因涕泣而言旁側長禦以下皆垂涕舜亦悲不能自止良久乃仰謂太后臣等已無可言者莽必欲得傳國璽太后寧能終不與邪太后聞舜語切恐莽欲脇之乃出漢傳國璽投之地以授舜曰我老已死知而兄弟今族滅也舜旣得傳國璽奏之莽大說乃爲太后置酒未央宮漸臺大縱眾樂莽又欲攺太后漢家舊號易其璽綬恐不見聽而莽疏屬王諫欲諂莽上書言皇天廢去漢而命立新室太皇太后不宜稱尊號當隨漢廢以奉天命莽乃車駕至東宮親以其書白太后太后曰此言是也莽因曰此悖徳之臣也罪當誅於是冠軍張永獻符命銅璧文言太皇太后當爲新室文母太皇太后莽乃下詔曰予視羣公咸曰休哉其文字非刻非畫厥性自然予伏念皇天命予爲子更命太皇太后爲新室文母太皇太后協於新室故交代之際信於漢氏哀帝之代世傳行詔籌爲西王母共具之祥當爲歷代爲母昭然著明予祗畏天命敢不欽承謹以令月吉日親率羣公諸侯卿士奉上皇太后璽紱以當順天心光於四海焉太后聽許莽於是鴆殺王諫而封張永爲貢符子初莽爲安漢公時又諂太后奏尊元帝廟爲髙宗太后晏駕後當以禮配食云及�攺號太后爲新室文母絕之於漢不令得體元帝墮壞孝元廟更爲文母太后起廟獨置孝元廟故殿以爲文母纂食堂旣成名曰長壽宮以太后在故未謂之廟莽以太后好出遊觀乃車駕置酒長壽宮請太后旣至見孝元廟廢徹塗地太后驚泣曰此漢家宗廟皆有神靈與何治而壞之且使鬼神無知又何用廟爲如令有知我乃人之妃妾豈宜辱帝之堂以陳饋食哉私謂左右曰此人嫚神多矣能久得佑乎飲酒不樂而罷自莽篡位後知太后怨恨求所以媚太后無不爲然愈不說莽更漢家黑貂著黃貂又攺漢正朔伏臘日太后令其官屬黑貂至漢家正臘日獨與其左右相對飲酒食太后年八十四建國五年二月癸丑崩三月乙酉合葬於渭陵莽詔大夫揚雄作誄曰太陰之精沙麓之靈作合於漢配元生成著其協於元城沙麓太陰精者謂夢月也太后崩後十年漢兵誅莽初紅陽侯立就國南陽與諸劉結恩立少子丹爲中山太守世祖初起丹降爲將軍戰死上憫之封丹子泓爲武桓侯至今成帝許皇后按漢書外戚傳孝成許皇后大司馬車騎將軍平恩侯嘉女也元帝悼傷母恭哀後居位日淺而遭霍氏之辜故選嘉女以配皇太子初入太子家上令中常侍黃門親近者侍送還白太子歡說狀元帝喜謂左右酌酒賀我左右皆稱萬歲久之有一男失之及成帝卽位立許妃爲皇后復生一女失之初後父嘉自元帝時爲大司馬車騎將軍輔政已八九年矣及成帝立復以元舅陽平侯王鳳爲大司馬大將軍與嘉並杜欽以爲故事後父重於帝舅乃說鳳曰車騎將軍至貴將軍宜尊重之敬之無失其意蓋輕細微眇之漸必生乖忤之患不可不愼衛將軍之日盛於蓋侯近世之事語尙在於長老之耳惟將軍察焉久之上欲專委任鳳乃策嘉曰將軍家重身尊不宜以吏職自絫賜黃金二百斤以特進侯就朝位後歲餘薨謚曰恭侯後聰慧善史書自爲妃至卽位常寵於上後宮希得進見皇太后及帝諸舅憂上無繼嗣時又數有災異劉向谷永等皆陳其咎在於後宮上然其言於是省減椒房掖庭用度皇后乃上疏曰妾誇布服糲食加以幼稚愚惑不明義理幸得免離茅屋之下備後宮埽除蒙過誤之寵居非命所當托洿穢不修曠職屍官數逆至法逾越制度當伏放流之誅不足以塞責乃壬寅日大長秋受詔椒房儀法禦服輿駕所發諸官署及所造作遺賜外家羣臣妾皆如竟寧以前故事妾伏自念入椒房以來遺賜外家未嘗逾故事每輒決上可覆問也今誠時世異制長短相補不出漢制而已纖微之間未必可同若竟寧前與黃龍前豈相放哉家吏不曉今壹受詔如此且使妾搖手不得今言無得發取諸官殆謂未央宮不屬妾不宜獨取也言妾家府亦不當得妾竊惑焉幸得賜湯沐邑以自奉養亦小發取其中何害於誼而不可哉又詔書言服禦所造皆如竟寧前吏誠不能揆其意卽且令妾被服所爲不得不如前設妾欲作某屏風張於某所曰故事無有或不能得則必繩妾以詔書矣此二事誠不可行惟陛下省察宦吏忮佷必欲自勝幸妾尙貴時猶以不急事操人況今日日益侵又獲此詔其操約人豈有所訴陛下見妾在椒房終不肯給妾纖微內邪若不私府小取將安所仰乎舊故中宮乃私奪左右之賤繒及發乘輿服繒言爲待詔補已而貿易其中左右多竊怨者甚恥爲之又故事以特牛祠大父母戴侯敬侯皆得蒙恩以太牢祠今當率如故事惟陛下哀之今吏甫受詔讀記直豫言使後知之非可復若私府有所取也其萌牙所以約制妾者恐失人理今但損車駕及母若未央宮有所發遺賜衣服如故事則可矣其餘誠太迫急柰何妾薄命端遇竟寧前竟寧前於今世而比之豈可邪故時酒肉有所賜外家輒上表乃決又故杜陵梁美人歲時遺酒一石肉百斤耳妾甚少之遺田八子誠不可若是事率眾多不可勝以文陳俟自見索言之惟陛下深察焉上於是采劉向谷永之言以報曰皇帝問皇后所言事聞之夫日者眾陽之宗天光之貴王者之象人君之位也夫以陰而侵陽虧其正體是非下陵上妻乘夫賤逾貴之變與春秋二百四十二年變異爲眾莫若日蝕大自漢興日蝕亦爲呂霍之屬見以今揆之豈有此等之效與諸侯拘迫漢制牧相執持之也又安獲齊趙七國之難將相大臣褢誠秉忠惟義是從又惡有上官博陸宣成之謀若乃徒步豪桀非有陳勝項梁之羣也外邦邊域非有冒頓郅支之倫也方外內鄕百蠻賓服殊俗慕義八州懷徳𨿽使其懷挾邪意猶不足憂又況其無乎求於邊域無有求於臣下無有微從宮也當何以塞之日者建始元年正月白气出於營室營室者天子之後宮也正月於尙書爲皇極皇極者王气之極也白者西方之气其於春當廢今正於皇極之月興廢气於後宮視後妾無能懷任保全者以著繼嗣之微賤人將起也至其九月流星如瓜出於文昌貫紫宮尾委曲如龍臨於鉤陳此又章顯前尢著在內也其後則有北宮井溢南流逆理數郡水出流殺人民後則訛言相傳驚震女童入殿咸莫覺知夫河者水陰四瀆之長今乃大決沒漂陵邑斯昭陰盛盈溢違經絕紀之應也乃昔之月鼠巢於樹野鵲變色五月庚子鳥焚其巢太山之域易曰鳥焚其巢旅人先笑後號咷喪牛於易凶言王者處民上如鳥之處巢也不顧卹百姓百姓畔而去之若鳥之自焚也𨿽先快意說笑其後必號而無及也百姓喪其君若牛亡其毛也故稱凶泰山王者易姓告代之處今正於岱宗之山甚可懼也三月癸未大風自西搖祖宗寢廟揚裂帷席折拔樹木頓僵車輦毀壞檻屋災及宗廟足爲寒心四月己亥日蝕東井轉旋且索與旣無異己猶戊也亥復水也明陰盛咎在內於戊己虧君體著絕世於皇極顯禍敗及京都於東井變怪眾備未重益大來數益甚成形之禍月以迫切不救之患日寖婁深咎敗灼灼若此豈可以忽哉書云髙宗肜日粵有雊雉祖已曰惟先假王正厥事又曰𨿽休勿休惟敬五刑以成三徳卽飭椒房及掖庭耳今皇后有所疑便不便其條刺使大長秋來白之吏拘於法亦安足過蓋矯枉者過直古今同之且財幣之省特牛之祠其於皇后所以扶助徳美爲華寵也咎根不除災變相襲祖宗且不血食何戴侯也傳不云乎以約失之者鮮審皇后欲從其奢與朕亦當法孝武皇帝也如此則甘泉建章可復興矣世俗歲殊時變日化遭事制宜因時而移舊之非者何可放焉君子之道樂因循而重攺作昔魯人爲長府閔子騫曰仍舊貫如之何何必攺作蓋惡之也詩云𨿽無老成人尙有典刑曾是莫聽大命以傾孝文皇帝朕之師也皇太后皇后成法也假使太后在彼時不如職今見親厚又惡可以逾乎皇后其刻心秉徳毋違先後之制度力誼勉行稱順婦道減省羣事謙約爲右其孝東宮毋闕朔望推誠永究爰何不臧養名顯行以息眾歡垂則列妾使有法焉皇后深惟毋忽是時大將軍鳳用事威權尢盛其後比三年日蝕言事者頗歸咎於鳳矣而谷永等遂著之許氏許氏自知爲鳳所不佑久之皇后寵亦益衰而後宮多新愛後姊平安剛侯夫人謁等爲媚道祝詛後宮有身者王美人及鳳等事發覺太后大怒下吏考問謁等誅死許後坐廢處昭臺宮親屬皆歸故郡山陽後弟子平恩侯旦就國凡立十四年而廢在昭臺歲餘還徙長定宮後九年上憐許氏下詔曰蓋聞仁不遺遠誼不忘親前平安剛侯夫人謁坐大逆罪家屬辛蒙赦令歸故郡朕惟平恩戴侯先帝外祖魂神廢棄莫奉祭祀念之未嘗忘於心其還平恩侯旦及親屬在山陽郡者是歲廢後敗先是廢後姊�寡居與定陵侯淳於長私通因爲之小妻長紿之曰我能白東宮復立許後爲左皇后廢後因�私賂遺長數通書記相報謝長書有悖謾發覺天子使廷尉孔光持節賜廢後藥自殺葬延陵交道�西成帝趙皇后按漢書外戚傳孝成趙皇后本長安宮人初生時父母不舉三日不死乃收養之及壯屬陽阿主家學歌舞號曰飛燕成帝嘗微行出過陽阿主作樂上見飛燕而說之召入宮大幸有女弟復召入俱爲倢貴傾後宮許後之廢也上欲立趙倢皇太后嫌其所出微甚難之太后姊子淳於長爲侍中數往來傳語得太后指上立封趙倢父臨爲成陽侯後月餘乃立倢爲皇后追以長前白罷昌陵功封爲定陵侯皇后旣立後寵少衰而弟絕幸爲昭儀居昭陽捨其中庭彤朱而殿上�漆切皆銅沓冒黃金塗白玉階壁帶往往爲黃金釭函藍田璧明珠翠羽飾之自後宮未嘗有焉姊弟顓寵十餘年卒皆無子永年定陶王來朝王祖母傅太后私賂遺趙皇后昭儀定陶王竟爲太子明年春成帝崩帝素彊無疾病是時楚思王衍梁王立來朝明旦當辭去上宿供張白虎殿又欲拜左將軍孔光爲丞相已刻侯印書贊昏夜平善鄕晨傅��欲起因失衣不能言晝漏上十刻而崩民間歸罪趙昭儀皇太后詔大司馬莽丞相大司空曰皇帝暴崩羣眾歡嘩怪之掖庭令輔等在後庭左右侍燕迫近雜與禦史丞相廷尉治問皇帝起居發病狀趙昭儀自殺哀帝旣立尊趙皇后爲皇太后封太后弟侍中駙馬都尉欽爲新成侯趙氏侯者凡二人後數月司隸解光奏言臣聞許美人及故中宮史曹宮皆禦幸孝成皇帝產子子隱不見臣遣從事掾業史望驗問知狀者掖庭獄丞籍武故中黃門王舜吳恭靳嚴官婢曹曉道房張棄故趙昭儀禦者於客子王偏臧兼等皆曰宮卽曉子女前屬中宮爲學事史通詩授皇后房與宮對食元延元年中宮語房曰陛下幸宮後數月曉入殿中見宮腹大問宮宮曰禦幸有身其十月中宮乳掖庭牛官令捨有婢六人中黃門田客持詔記盛綠綈方底封禦史中丞印予武曰取牛官令捨婦人新產兒婢六人盡置暴室獄毋問兒男女誰兒也武迎置獄宮曰善臧我兒胞丞知是何等兒也後三日客持詔記與武問兒死未手書對牘背武卽書對兒見在未死有頃客出曰上與昭儀大怒柰何不殺武叩頭啼曰不殺兒自知當死殺之亦死卽因客奏封事曰陛下未有繼嗣子無貴賤惟畱意奏入客復持詔記予武曰今夜漏上五刻持兒與舜會東交掖門武因問客陛下得武書意何如曰�也武以兒付舜舜受詔內兒殿中爲擇乳母告善養兒且有賞毋令漏泄舜擇棄爲乳母時兒生八九日後三日客復持詔記封如前予武中有封小綠篋記曰告武以篋中物書予獄中婦人武自臨飲之武發篋中有裹藥二枚赫書曰告偉能努力飲此藥不可復入女自知之偉能卽宮宮讀書已曰果也欲姊弟擅天下我兒男也�上有壯發類孝元皇帝今兒安在危殺之矣柰何令長信得聞之宮飲藥死後宮婢六人召入出語武曰昭儀言女無過寧自殺耶若外家也我曹言願自殺卽自繆死武皆表奏狀棄所養兒十一日宮長李南以詔書取兒去不知所置許美人前在上林涿沐館數召入飾室中若捨一歲再三召畱數月或半歲禦幸元延二年褱子其十一月乳詔使嚴持乳醫及五種和藥丸三送美人所後客子偏兼聞昭儀謂成帝曰常紿我言從中宮來卽從中宮來許美人兒何從生中許氏竟當復立耶懟以手自搗以頭擊壁戶柱從�上自投地啼泣不肯食曰今當安置我欲歸耳帝曰今故告之反怒爲殊不可曉也帝亦不食昭儀曰陛下自知是不食謂何陛下常自言約不負女今美人有子竟負約謂何帝曰約以趙氏故不立許氏使天下無出趙氏上者毋憂也後詔使嚴持綠囊書予許美人告嚴曰美人當有以予女受來置飾室中簾南美人以葦篋一合盛所生兒緘封及綠囊報書予嚴嚴持篋書置飾室簾南去帝與昭儀坐使客子解篋緘未已帝使客子偏兼皆出自閉戶獨與昭儀在須臾開戶�客子偏兼使緘封篋及綠綈方底推置屏風東恭受詔持篋方底予武皆封以禦史中丞印曰告武篋中有死兒埋屏處勿令人知武穿獄樓垣下爲坎埋其中故長定許貴人及故成都平阿侯家婢王業任孋公孫習前免爲庶人詔召入屬昭儀爲私婢成帝崩未幸梓宮倉卒悲哀之時昭儀自知罪惡大知業等故許氏王氏婢恐事泄而以大婢羊子等賜予業等各且十人以慰其意屬無道我家過失元延二年五月故掖庭令吾丘遵謂武曰掖庭丞吏以下皆與昭儀合通無可與語者獨欲與武有所言我無子武有子是家輕族人得無不敢乎掖庭中禦幸生子者輒死又飲藥傷墯者無數欲與武共言之大臣驃騎將軍貪耆錢不足計事柰何令長信得聞之遵後病困謂武今我巳死前所語事武不能獨爲也愼語皆在今年四月丙辰赦令前臣謹案永光三年男子忠等發長陵傅夫人冢事更大赦孝元皇帝下詔曰此朕不當所得赦也窮治盡伏辜天下以爲當魯嚴公夫人殺世子齊桓召而誅焉春秋予之趙昭儀傾亂聖朝親滅繼嗣家屬當伏天誅前平安剛侯夫人謁坐大逆同產當坐以蒙赦令歸故郡今昭儀所犯尢悖逆罪重於謁而同產親屬皆在尊貴之位迫近帷幄羣下寒心非所以懲惡崇誼示四方也請事窮竟丞相以下議正法哀帝於是免新成侯趙欽欽兄子成陽侯欣皆爲庶人將家屬徙遼西郡時議郎耿育上疏言臣聞繼嗣失統廢適立庶聖人法禁古今至戒然太伯見歷知適逡循固讓委身吳粵權變所設不計常法致位王季以崇聖嗣卒有天下子孫承業七八百載功冠三王道徳最備是以尊號追及大王故世必有非常之變然後乃有非常之謀孝成皇帝自知繼嗣不以時立念𨿽末有皇子萬歲之後未能持國權柄之重制於女主女主驕盛則耆欲無極少主幼弱則大臣不使世無周公抱負之輔恐危社稷傾亂天下知陛下有賢聖通明之徳仁孝子愛之恩懷獨見之明內斷於身故廢後宮就館之漸絕微嗣禍亂之根刀欲致位陛下以安宗廟愚臣旣不能深援安危定金匱之計又不知推演聖徳述先帝之志乃反復校省內暴露私燕誣污先帝傾惑之過成結寵妾妒媚之誅甚失賢聖遠見之明逆負先帝憂國之意夫論大徳不拘俗立大功不合眾此乃孝成皇帝至思所以萬萬於眾臣陛下聖徳盛茂所以符合於皇天也豈當世庸庸斗筲之臣所能及哉且褒廣將順君父之美匡救銷滅旣往之過古今通義也事不當時固爭防禍於未然各隨指阿從以求容媚晏駕之後尊號已定萬事已訖乃探追不及之事訐揚幽昧之過此臣所深痛也願下有司議卽如臣言宜宣布天下使咸曉知先帝聖意所起不然空使謗議上及山陵下流後世遠聞百蠻近布海內甚非先帝托後之意也蓋孝子善述父之志善成人之事惟陛下省察哀帝爲太子亦頗得趙太后力遂不竟其事傅太后恩趙太后趙太后亦歸心故成帝母及王氏皆怨之哀帝崩王莽白太后詔有司曰前皇太后與昭儀俱侍帷幄姊弟專寵錮寢執賊亂之謀殘滅繼嗣以危宗廟悖天犯祖無爲天下母之義貶皇太后爲孝成皇后徙居北宮後月餘復下詔曰皇后自知罪惡深大朝請希闊失婦道無共養之禮而有狼虎之毒宗室所怨海內之讎也而尙在小君之位誠非皇天之心夫小不忍亂大謀恩之所不能已者義之所割也今廢皇后爲庶人就其園是日自殺凡立十六年而誅先是有童謠曰燕燕尾涎涎張公子時相見木門倉瑯根燕飛來啄皇孫皇孫死燕啄矢成帝每微行出常與張放俱而稱富平侯家故曰張公子倉瑯根宮門銅鍰也平帝王皇后按漢書外戚傳孝平王皇后安漢公太傅大司馬莽女也平帝卽位年九歲成帝母太皇太后稱制而莽秉政莽欲依霍光故事以女配帝太后意不欲也莽設變詐令女必入因以自重事在莽傳太后不得已而許之遣長樂少府夏侯藩宗正劉宏少府宗伯鳳尙書令平晏納采太師光大司徒馬宮大司空甄丰左將軍孫建執金吾尹賞行太常事太中大夫劉歆及太卜太史令以下四十九人賜皮弁素績以禮雜卜筮太牢祠宗廟待吉月日明年春遣大司徒宮大司空丰左將軍建右將軍甄邯光祿大夫歆奉乘輿法駕迎皇后於安漢公第宮丰歆授皇后璽紱登車稱警蹕便時上林延壽門入未央宮前殿羣臣就位行禮大赦天下益封父安漢公地滿百里賜迎皇后及行禮者自三公以下至騶宰執事長樂未央宮安漢公第者皆增秩賜金帛各有差皇后立三月以禮見髙廟尊父安漢公號曰宰衡位在諸侯王上賜公夫人號曰功顯君食邑封公子安爲褒新侯臨爲賞都侯後立歲餘平帝崩莽立孝宣帝元孫嬰爲孺子莽攝帝位尊皇后爲皇太后三年莽卽眞以嬰爲定安公攺皇太后號爲定安公太后太后時年十八矣爲人婉瘱有節操自劉氏廢常稱疾不朝會莽敬憚傷哀欲嫁之乃更號爲黃皇室主令立國將軍成新公孫建世子襐飾將醫往問疾後大怒笞鞭其旁侍禦因發病不肯起莽遂不復彊也及漢兵誅莽燔燒未央宮後曰何面目以見漢家自投火中而死按王莽傳莽旣尊重欲以女配帝爲皇后以固其權奏言皇帝卽位三年長秋宮未建液液與掖同廷尉媵未充乃者國家之難本從亡嗣配取不正請考論五經定取禮正十二女之義以廣繼嗣博采二王后及周公孔子世列侯在長安者適子女事下有司上眾女名王氏女多在選中者莽恐其與己女爭卽上言身亡徳子材下不宜與眾女�采太后以爲至誠乃下詔曰王氏女朕之外家其勿采庶民諸生郎吏以上守闕上書者日千餘人公卿大夫或詣廷中或伏省戶下咸言明詔聖徳巍巍如彼安漢公盛勛堂堂若此今當立後獨柰何廢公女天下安所歸命願得公女爲天下母莽遣長史以下分部曉止公卿及諸生而上書者愈甚太后不得已聽公卿采莽女莽復自白宜博選眾女公卿爭曰不宜采諸女以貳正統莽白願見女太后遣長樂少府宗正尙書令納釆見女還奏言公女漸漬徳化有窈窕之容宜承天序奉祭祀有詔遣大司徒大司空策告宗廟雜加卜筮皆曰兆遇金水王相卦遇父母得位所謂康彊之占逢吉之符也信鄕侯佟上言春秋天子將娶於紀則褒紀子稱侯安漢公國未稱古制事下有司皆曰古者天子封後父百里尊而不臣以重宗廟孝之至也佟言應禮可許請以新野田二萬五千六百頃益封莽滿百里莽謝曰臣莽子女誠不足以配至尊復聽眾議益封臣莽伏自惟念得托肺腑獲爵土如使子女誠能奉稱聖徳臣莽國邑足以共朝貢不須復加益地之寵願歸所益太后許之有司奏故事聘皇后黃金二萬斤爲錢二萬萬莽深辭讓受四千萬而以其三千三百萬予十一媵家羣臣復言今皇后受聘逾羣妾亡幾有詔復益二千三百萬合爲三千萬莽復以其千萬分予九族貧者

皇后部列傳三

後漢光武郭皇后按後漢書後紀光武郭皇后諱聖通眞定�人也爲郡著姓父昌讓田宅財產數百萬與異母弟國人義之仕郡功曹娶眞定恭王女號郭主生後及子況昌早卒郭主𨿽王家女而好禮節儉有母儀之徳更始二年春光武擊王郎至眞定因納後有寵及卽位以爲貴人建武元年生皇子彊帝善況小心謹愼年始十六拜黃門侍郎二年貴人立爲皇后彊爲皇太子封況�蠻侯以后弟貴重賓客輻湊況恭謙下士頗得聲譽十四年遷城門校尉其後後以寵稍衰數懷怨懟十七年遂廢爲中山王太後進後中子右翊公輔爲中山王以常山郡益中山國徙封況大國爲陽安侯後從兄竟以騎都尉從徵伐有功封爲新郪侯官至東海相竟弟匡爲發幹侯官至大中大夫後叔父梁早終無子其�南陽陳茂以恩澤封南侯二十年中山王輔復徙封沛王后爲沛太后況遷大鴻臚帝數幸其第會公卿諸侯親家飲燕賞賜金錢縑帛丰盛莫比京師號況家爲金穴二十六年後母郭主薨帝親臨喪送葬百官大會遣使者迎昌喪柩與主合葬追贈昌陽安侯印綬謚曰思侯二十八年後薨葬於北芒帝憐郭氏詔況子璜尙淯陽公主除璜爲郎顯宗卽位況與帝舅陰識陰就並爲特進數授賞賜恩寵俱渥禮待陰郭每事必均永平二年況卒贈賜甚厚帝親自臨喪謚曰節侯子璜嗣元和三年肅宗北巡狩過眞定會諸郭朝見上壽引入倡飲甚歡以太牢具上郭主冢賜粟萬斛錢五十萬永元初璜爲長樂少府子舉爲侍中兼射聲校尉及大將軍竇憲被誅舉以憲女婿謀逆故父子俱下獄死家屬徙合浦宗族爲郎吏者悉免官新郪侯竟初爲騎將從徵伐有功拜東海相永平中卒子嵩嗣嵩卒追坐染楚王英事國廢建初二年章帝紹封嵩子勤爲伊亭侯勤無子國除發千侯匡官至大中大夫建武三十年卒子勛嗣勛卒子駿嗣永平十三年亦坐楚王英事失國建初三年復封駿爲觀都侯卒無子國除郭氏侯者凡三人皆絕國按劉植傳眞定王劉揚起兵以附王郎眾十餘萬世祖遣植說揚揚乃降世祖因畱眞定納郭后後卽揚之甥也故以此結之乃與揚及諸將置酒郭氏漆裏捨揚擊築爲歡因得進兵拔邯鄲光武陰皇后按後漢書後紀光烈陰皇后諱麗華南陽新野人初光武適新野聞後美心悅之後至長安見執金吾車騎甚盛因嘆曰仕宦當作執金吾娶妻當得隆麗華更始元年六月遂納後於宛當成裏時年十九及光武爲司隸校尉方西之洛陽令後歸新野及鄧奉起兵後兄識爲之將後隨家屬徙淯陽止於奉捨光武卽位令侍中傅俊迎後與胡陽寧平主諸宮人俱到洛陽以後爲貴人帝以後雅性寬仁欲崇以尊位後固辭以郭氏有子終不肯當故遂立郭皇后建武四年從徵彭寵生顯宗於元氏九年有盜劫殺後母鄧氏及弟欣帝甚傷之乃詔大司空曰吾微賤之時娶於陰氏因將兵徵伐遂各別離幸得安全俱脫虎口以貴人有母儀之美宜立爲後而固辭弗敢當列於媵妾朕嘉其義讓許封諸弟未及爵士而遭患逢禍母子同命湣傷於懷小雅曰將恐將懼惟予與汝將安將樂汝轉棄予風人之戒可丕愼乎其追爵謚貴人父陸爲宣恩哀侯弟欣爲宣義恭侯以弟就嗣哀侯後及屍柩在堂使大中大夫拜授印綬如在國列侯禮魂而有靈嘉其寵榮十七年廢皇后郭氏而立貴人制詔三公曰皇后懷執怨懟數違教令不能撫循它子訓長異室宮闈之內若見鷹鸇旣無關雎之徳而有呂霍之風豈可托以幼孤恭承明祀今遣大司徒涉宗正吉持節其上皇后璽綬陰貴人鄕裏良家歸自微賤自我不見於今三年宜奉宗廟爲天下母主者詳案舊典時上尊號異常之事非國休福不得上壽稱慶後在位恭儉少嗜玩不喜笑謔性仁孝多矜慈七歲失父𨿽已數十年言及未嘗不流涕帝見常嘆息顯宗卽位尊後爲皇太后永平三年冬帝從太后幸章陵置酒舊宅會陰鄧故人諸家子孫並受賞賜七年崩在位二十四年年六十合葬原陵明帝性孝愛追慕無已十七年正月當謁原陵夜夢先帝太后如平生歡旣寤悲不能寐卽案歷明旦日吉遂率百官及故客上陵其日降甘露於陵樹帝令百官采取以薦會畢帝從席前伏禦�視太后鏡奩中物感動悲涕令易脂澤裝具左右皆泣莫能仰視焉明帝馬皇后按後漢書後紀明徳馬皇后諱某伏波將軍援之小女也少喪父母兄客卿敏惠早夭母藺夫人悲傷發疾慌惚後時年十歲幹理家事�制僮禦內外諮稟事同成人初諸家莫知者後聞之咸嘆異焉後嘗久疾太夫人令筮之筮者曰此女𨿽有患狀而當大貴兆不可言也後又呼相者使占諸女見後大驚曰我必爲此女稱臣然貴而少子若養他子者得力乃當逾於所生初援徵五溪蠻卒於師虎賁中郎將梁松黃門侍郎竇固等因譖之由是家益失埶又數爲權貴所侵侮後從兄嚴不勝憂憤白太夫人絕竇氏婚求進女掖庭乃上書曰臣叔父援孤恩不報而妻子特獲恩全戴仰陛下爲天爲父人情旣得不死便欲求福竊聞太子諸王妃匹未備援有三女大者十五次者十四小者十三儀狀發膚上中以上皆孝順小心婉靜有禮願下相工簡其可否如有萬一援不朽於黃泉矣又援姑姊妹並爲成帝婕妤葬於延陵臣嚴幸得蒙恩更生冀因緣先姑當充後宮由是選後入太子宮時年十三奉承陰后傍接同列禮則修備上下安之遂見寵異常居後堂顯宗卽位以後爲貴人時後前母姊女賈氏亦以選入生肅宗帝以後無子命令養之謂曰人未必當自生子但患愛養不至耳後於是盡心撫育勞悴過於所生肅宗亦孝性惇篤恩性天至母子慈愛始終無纖介之間後常以皇嗣未廣每懷憂嘆薦達左右若恐不及後宮有進見者每加慰納若數所寵引輒增隆遇永平三年春有司奏立長秋宮帝未有所言皇太后曰馬貴人徳冠後宮卽其人也遂立爲皇后先是數日夢有小飛虫無數赴著身又入皮膚中而後飛出旣正位宮闈愈自謙肅身長七尺二寸方口美發能誦易好讀春秋楚辭尢善周官董仲舒書常衣大練裙不加緣朔望諸姬主朝請望見後袍衣疏粗反以爲綺縠就視乃笑後辭曰此繒特宜染色故用之耳六宮莫不嘆息帝嘗幸苑囿離宮後輒以風邪露霧爲戒辭意款備多見詳擇帝幸濯龍中並召諸才人下邳王已下皆在側請呼皇后帝笑曰是家志不好樂𨿽來無歡是以遊娛之事希嘗從焉十五年帝按地圖將封皇子悉半諸國後見而言曰諸子食數縣於制不已儉乎帝曰我子豈宜與先帝子等乎歲給二千萬足矣時楚獄連年不斷囚相證引坐系者甚眾後慮其多濫乘間言及惻然帝感悟之夜起仿徨爲思所納卒多有所降宥時諸將奏事及公卿較議難平者帝數以試後後輒分解趣理各得其情每於侍執之際輒言及政事多所毗補而未嘗以家私幹故寵敬日隆始終無衰及帝崩肅宗卽位尊後曰皇太后諸貴人當徙居南宮太后感析別之懷各賜王赤綬加安車駟馬白越三千端雜帛二千匹黃金十斤自撰顯宗起居注削去兄防參醫藥事帝請曰黃門舅旦夕供養且一年旣無褒異又不錄勤勞無乃過乎太后曰吾不欲令後世聞先帝數親後宮之家故不著也建初元年欲封爵諸舅太后不聽明年夏大旱言事者以爲不封外戚之故有司因此上奏宜依舊典太后詔曰凡言事者皆欲媚朕以要福耳昔王氏五侯同日俱封其時黃霧四塞不聞澍雨之應又田蚡竇嬰寵貴橫恣傾覆之禍爲世所傳故先帝防愼舅氏不令在樞機之位諸子之封裁令半楚淮陽諸國常謂我子不當與先帝子等今有司柰何欲以馬氏比陰氏乎吾爲天下母而身服大練食不求甘左右但著帛布無香燻之飾者欲身率下也以爲外親見之當傷心自敕但笑言太后素好儉前過濯龍門上見外家問起居者車如流水馬如遊龍倉頭衣綠�領袖正白顧視禦者不及遠矣故不加譴怒但絕歲用而已冀以默愧其心而猶懈怠無憂國忘家之慮知臣莫若君況親屬乎吾豈可上負先帝之旨下虧先人之徳重襲西京敗亡之禍哉固不許帝省詔悲嘆復重請曰漢興舅氏之封侯猶皇子之爲王也太后誠存謙虛柰何令臣獨不加恩三舅乎且衛尉年尊兩校尉有大病如令不諱使臣長抱刻骨之恨宜及吉時不可稽畱太后報曰吾反復念之思令兩善豈徒欲獲謙謙之名而使帝受不外施之嫌哉昔竇太后欲封王皇后之兄丞相條侯言受髙祖約無軍功非劉氏不侯今馬氏無功於國豈得與陰郭中興之後等邪嘗觀富貴之家祿位重疊猶再實之木其根必傷且人所以願封侯者欲上奉祭祀下求溫飽耳今祭祀則受四方之珍衣食則蒙禦府餘資斯豈不足而必當得一縣乎吾計之孰矣勿有疑也夫至孝之行安親爲上今數遭變異�價數倍憂惶晝夜不安坐臥而欲先營外封違慈母之拳拳乎吾素剛急有匈中气不可不順也若陰陽調和邊境淸靜然後行子之志吾但當含飴弄孫不能復關政矣時新平主家禦者失火延及北閣後殿太后以爲己過起居不歡時當謁原陵自引守備不愼�見陵園遂不行初太夫人葬起墳微髙太后以爲言兄廖等卽時減削其外親有謙素義行者輒假借溫言賞以財位如有纖介則先見嚴恪之色然後加譴其美車服不軌法度者便絕屬籍遣歸田裏廣平巨鹿樂成王車騎朴素無金銀之飾帝以白太后太后卽賜錢各五百萬於是內外從化被服如一諸家惶恐倍於永平時乃置織室蠶於濯龍中數往觀視以爲娛樂常與帝旦夕言道政事及教授諸小王論語經書述敍平生雍和終日四年天下丰稔方垂無事帝遂封三舅廖防光爲列侯並辭讓願就關內侯太后聞之曰聖人設教各有其方知人情性莫能齊也吾少壯時但慕竹帛志不顧命今𨿽已老而復戒之在得故日夜惕厲思自降損居不求安食不念飽冀乘此道不負先帝所以化導兄弟共同斯志欲令瞑目之日無所復恨何意老志復不從哉萬年之日長恨矣廖等不得已受封爵而退位歸第焉太后其年寢疾不信巫祝小醫數�絕禱祀至六月崩在位二十三年年四十餘合葬顯節陵章帝竇皇后按後漢書後紀章徳竇皇后諱某扶風平陵人大司徒融之曾孫也祖穆父勛坐事死事在竇融傳勛尙東海恭王彊女泚陽公主後其長女也家旣廢壞數呼相工問息耗見後者皆言當大尊貴非臣妾容貌年六歲能書親家皆奇之建初二年後與女弟俱以選例入見長樂宮進止有序風容甚盛肅宗先聞後有才色數以訊諸姬傅及見雅以爲美馬太后亦異焉因入掖庭見於北宮章徳殿後性敏給傾心承接稱譽日聞明年遂立爲皇后妹爲貴人七年追爵謚後父勛爲安成思侯後寵幸殊特專固後宮初宋貴人生皇太子慶梁貴人生和帝後旣無子並疾忌之數間於帝漸致�嫌因誣宋貴人挾邪媚道遂自殺廢慶爲淸河王語在慶傳梁貴人者褒親湣侯梁竦之女也少失母爲伯母舞陰長公主所養年十六亦以建初二年與中姊俱選入掖庭爲貴人四年生和帝後養爲己子欲專名外家而忌梁氏八年乃作飛書以陷竦竦坐誅貴人姊妹以憂卒自是宮房惵息後愛日隆及帝崩和帝卽位尊後爲皇太后皇太后臨朝尊母泚陽公主爲長公主益湯沐邑三千戶兄憲弟篤景並顯貴擅威權後遂密謀不軌永元四年發覺被誅九年太后崩未及葬而梁貴人姊上書陳貴人枉歿之狀太尉張酺司徒劉方司空張奮上奏依光武黜呂太后故事貶太后尊號不宜合葬先帝百官亦多上言者帝手詔曰竇氏𨿽不遵法度而太后常自減損朕奉事十年深惟大義禮臣子無貶尊上之文恩不忍離義不忍虧案前世上官太后亦無降黜其勿復議於是合葬敬陵在位十八年帝以貴人酷歿斂葬禮闕乃攺殯於承光宮上尊謚曰恭懷皇后追服喪制百官縞素與姊大貴人俱葬西陵儀比敬園和帝陰皇后按後漢書後紀和帝陰皇后諱某光烈皇后兄執金吾識之曾孫也後少聰慧善書蓺永元四年選入掖庭以先後近屬故得爲貴人有殊寵八年遂立爲皇后自和熹鄧後入宮愛寵稍衰數有恚恨後外祖母鄧朱出入宮掖十四年夏有言後與朱共挾巫蠱道事發覺帝遂使中常侍張愼與尙書陳褒於掖庭獄雜考案之朱及二子奉毅與後弟軼輔敞辭語相連及以爲祠祭祝詛大逆無道奉毅輔考死獄中帝使司徒魯恭持節賜後策上璽綬遷於桐宮以憂死立七年葬臨平亭部父特進綱自殺軼敞及朱家屬徙日南比景縣宗親內外昆弟皆免官還田裏永初四年鄧太后詔赦陰氏徙者悉歸故郡還其資財五百餘萬和帝鄧皇后按後漢書後紀和熹鄧皇后諱綏太傅禹之孫也父訓護羌校尉母陰氏光烈皇后從弟女也後年五歲太傅夫人愛之自爲剪髮夫人年髙目冥誤傷後額忍痛不言左右見者怪而問之後曰非不痛也太夫人哀憐爲斷髮難傷老人意故忍之耳六歲能史書十二通詩論語諸兄每讀經傳輒下意難問志在典籍不問居家之事母常非之曰汝不習女工以供衣服乃更務學寧當舉博士邪後重違母言晝修婦業暮誦經典家人號曰諸生父訓異之事無大小輒與詳議永元四年當以選入會訓卒後晝夜號泣終三年不食鹽菜憔悴毀容親人不識之後嘗夢捫天蕩蕩正靑若有鍾乳狀乃仰嗽飲之以訊諸占夢言堯夢攀天而上湯夢及天而咶之斯皆聖王之前占吉不可言又相者見後驚曰此成湯之法也家人竊喜而不敢宣後叔父陔言常聞活千人者子孫有封兄訓爲謁者使修石臼河歲活數千人天道可信家必蒙福初太傅禹嘆曰吾將百萬之眾未嘗妄殺一人其後世必有興者七年後復與諸家子俱選入宮後長七尺二寸姿顏姝麗絕異於眾左右皆驚八年冬入掖庭爲貴人時年十六恭肅小心動有法度承事陰后夙夜戰兢接撫同列常克己以下之𨿽宮人隸役皆加恩借帝深嘉焉及後有疾特令後母兄弟入親醫藥不限以日數後言於帝曰宮禁至重而使外舍久在內省上令陛下有幸私之譏下使賤妾獲不知足之謗上下交損誠不願也帝曰人皆以數人爲榮貴人反以爲憂深自抑損誠難及也每有燕會諸姬貴人競自修整簪珥光采�裳鮮明而後獨著素裝服無飾其衣有與陰后同色者卽時解易若並時進見則不敢正坐離立行則僂身自卑帝每有所問常逡巡後對不敢先陰後言帝知後勞心曲體嘆曰修徳之勞乃如是乎後陰后漸�每當禦見輒辭以疾時帝數失皇子後憂繼嗣不廣恆垂涕嘆息數選進才人以博帝意陰后見後徳稱日盛不知所爲遂造祝詛欲以爲害帝嘗寢病危甚陰后密言我得意不令鄧氏復有遺類後聞乃對左右流涕言曰我竭誠盡心以事皇后竟不爲所佑而當獲罪於天婦人𨿽無從死之義然周公身請武王之命越姬心誓必死之分上以報帝之恩中以解宗族之禍下不令陰氏有人豕之譏卽欲飲藥宮人趙玉者固禁之因詐言屬有使來上疾已愈後信以爲然乃止明日帝果瘳十四年夏陰后以巫蠱事廢後請救不能得帝便屬意焉後愈稱篤疾深自閉絕會有司奏建長秋宮帝曰皇后之尊與朕同體承宗廟母天下豈易哉惟鄧貴人徳冠後庭乃可當之至冬立爲皇后辭讓者三然後卽位手書表謝深陳徳薄不足以充小君之選是時方國貢獻競求珍麗之物自後卽位悉令禁絕歲時但供紙墨而已帝每欲官爵鄧氏後輒哀請謙讓故兄騭終帝世不過虎賁中郎元興元年帝崩長子平原王有疾而諸皇子夭歿前後十數後生者輒隱祕養於人間殤帝生始百日後乃迎立之尊後爲皇太后太后臨朝和帝葬後宮人並歸園太后賜周馮貴人策曰朕與貴人托配後庭共歡等列十有餘年不獲福佑先帝早棄天下孤心煢煢靡所瞻仰夙夜永懷感愴發中今當以舊典分歸外園慘結增嘆燕燕之詩曷能諭焉其賜貴人玉靑蓋車采飾輅驂馬各一駟黃金三十斤雜帛三千匹白越四千端又賜馮貴人玉赤綬以未有頭上步搖環佩加賜各一具是時新遭大憂法禁未設宮中亡大珠一篋太后念欲考問必有不辜乃親閱宮人觀察顏色卽時首服又和帝幸人吉成禦者共枉吉成以巫蠱事遂下掖庭考訊辭證明白太后以先帝左右待之有恩平日尙無惡言今反若此不合人情更自呼見實核果禦者所爲莫不嘆服以爲聖明常以鬼神難徵淫祀無福乃詔有司罷諸祠官不合典禮者又詔赦除建武以來諸犯妖惡及馬竇家屬所被禁錮者皆復之爲平人減大官導官尙方內者服禦珍膳靡麗難成之物自非供陵廟稻粱米不得導擇朝夕一肉飯而已舊大官湯官經用歲且二萬萬太后�止曰殺省珍費自是裁數千萬及郡國所貢皆減其過半悉斥賣上林鷹犬其蜀漢扣器九帶佩刀並不復調止畫工三十九種又禦府尙方織室錦繡冰紈綺縠金銀珠玉犀象�瑁雕鏤玩弄之物皆絕不作離宮別館儲峙米糒薪炭悉令省之又詔諸園貴入其宮人有宗室同族若羸者不任使者令園監實核上名自禦北宮增喜觀閱問之恣其去畱卽日免遣者五六百人及殤帝崩太后定策立安帝猶臨朝政以連遭大憂百姓苦役殤帝康陵方中祕藏及諸工作事事減約十分居一詔告司隸校尉河南尹南陽太守曰每覽前代外戚賓客假借威權輕薄謥詷至有濁亂奉公爲人患苦咎在執法怠懈不輒行其罰故也今車騎將軍騭等𨿽懷敬順之志而宗門廣大姻戚不少賓客姦猾多幹禁憲其明加檢�勿相容護自是親屬犯罪無所假貸太后湣陰氏之罪廢赦其徙者歸鄕�還資財五百餘萬永初元年爵號太夫人爲新野君萬戶供湯沐邑二年夏京師旱親幸洛陽寺錄冤獄有囚實不殺人而被考自誣羸困輿見畏吏不敢言將去舉頭若欲自訴太后察視覺之卽呼還問狀具得枉實卽時收洛陽令下獄抵罪行未還宮澍雨大降三年秋太后體不安左右憂惶禱請祝辭願得代命太后聞之卽譴怒竊�掖庭令以下但使謝過祈福不得妄生不祥之言舊事歲終當饗遣衛士大儺逐疫太后以陰陽不和軍旅數興詔饗會勿設戲作樂減逐疫侲子之半悉罷象橐駝之屬丰年復故太后自入宮掖從曹大家受經書兼天文算數晝省王政夜則誦讀而患其謬誤懼乖典章乃博選諸儒劉珍等及博士議郎四府掾史五十餘人詣東觀讎校傳記事畢奏禦賜葛布各有差又詔中官近臣於東觀受讀經傳以教授宮人左右習誦朝夕濟濟及新野君薨太后自侍疾病至乎終盡憂哀毀損事加於常贈以長公主赤綬東園祕器玉衣繡衾又賜布三萬匹錢三千萬騭等遂固讓錢布不受使司空持節護喪事儀比東海恭王謚曰敬君太后諒暗旣終久旱太后比三日幸洛陽錄囚徒理出死罪三十六人耐罪八十人其餘減罪死右趾以下至司寇七年正月初入太廟齋七日賜公卿百僚各有差庚戌謁宗廟率命婦羣妾相禮儀與皇帝交獻親薦成禮而還因下詔曰凡供薦新味多非其節或郁養彊孰或穿掘萌芽味無所至而夭折生長豈所以順時育物乎傳曰非其時不食自今當奉祠陵廟及給禦者皆須時乃上凡所省二十三種自太后臨朝水旱十載四夷外侵盜賊內起每聞人饑或達旦不寐而躬自減徹以救災�故天下復平歲還丰穰元初五年平望侯劉毅以太后多徳政欲令早有注記上書安帝曰臣聞易載羲農而皇徳著書述唐虞而帝道崇故𨿽聖明必書功於竹帛流音於管弦伏惟皇太后膺大聖之姿體乾坤之徳齊蹤虞妃比迹任姒孝悌慈仁允恭節約杜絕奢盈之源防抑逸欲之兆正位內朝流化四海及元興延平之際國無儲副仰觀乾象參之人譽援立陛下爲天下主永安漢室綏靜四海又遭水潦東州饑荒垂恩元元冠蓋交路菲薄衣食躬率羣下損膳解驂以贍黎苗惻隱之恩猶視赤子克己引愆顯揚仄陋崇晏晏之政敷在寬之教興滅國繼絕世錄功臣復宗室追還徙人蠲除禁錮政非惠和不圖於心制非舊典不訪於朝弘徳洋溢充塞宇宙洪澤丰沛漫衍八方華夏樂化戎狄混並丕功著於大漢碩惠加於生人巍巍之業可聞而不可及蕩蕩之勛可誦而不可名古之帝王左右置史漢之舊典世有注紀夫道有夷崇治有進退若善政不述細異輒書是爲堯湯負洪水大旱之責而無咸熙假天之美髙宗成王有雉雊迅風之變而無中興康寧之功也上考詩書有虞二妃周室三母修行佐徳思不逾閾未有內遭家難外遇災害覽總大麓經營天物功徳巍巍若玆者也宜令史官著長樂宮注聖徳頌以敷宣景耀勒勛金石縣之日月攄之罔極以崇陛下烝烝之孝帝從之六年太后詔徵和帝弟濟北河間王子男女年五歲以上四十餘人又鄧氏近親子孫三十餘人並爲開邸第教學經書躬自監試尙幼者使置師保朝夕入宮撫循詔導恩愛甚渥乃詔從兄河南尹豹越騎校尉康等曰吾所以引納羣子置之學官者實以方今承百王之敝時俗淺薄巧僞滋生五經衰缺不有化導將遂陵遲故欲褒崇聖道以匡失俗傳不云乎飽食終日無所用心難矣哉今末世貴戚食祿之家溫衣美飯乘堅驅良而面墻術學不識臧否斯故禍敗所從來也永平中四姓小侯皆令入學所以矯俗厲薄反之忠孝先公旣以武功書之竹帛兼以文徳教化子孫故能束脩不觸羅网誠令兒曹上述祖考休烈下念詔書本意則足矣其勉之哉康以太后久臨朝政心懷畏懼托病不朝太后使內人問之時宮婢出入多能有所毀譽其耆宿者皆稱中大人所使者乃康家先婢亦自通中大人康聞詬之曰汝我家出爾敢爾邪婢怒還說康詐疾而言不遜太后遂免康官遣歸國絕屬籍永寧二年二月寢病漸篤乃乘輦於前殿見侍中尙書因北至太子新所繕宮還大赦天下賜諸園貴人王主羣僚錢布各有差詔曰朕以無徳托母天下而薄佑不天早離大憂延平之際海內無主元元�運危如累卵勤勤苦心不敢以萬乘爲樂上欲不欺天愧先帝下不違人負宿心誠在濟度百姓以安劉氏自謂感徹天地當蒙福祚而喪禍內外傷痛不絕頃以廢病沈滯久不侍祠自力上原陵加咳逆唾血遂至不解存亡大分無可柰何公卿百官其勉盡忠恪以輔朝廷三月崩在位二十年年四十一合葬順陵安帝閻皇后按後漢書後紀安思閻皇后諱姬河南滎陽人也祖父章永平中爲尙書以二妹爲貴人章精力曉舊典久次當遷以重職顯宗爲後宮親屬竟不用出爲步兵校尉章生暢暢生後後有才色元初元年以選入掖庭甚見寵愛爲貴人二年立爲皇后後專房妒忌帝幸宮人李氏生皇子保遂鴆殺李氏三年以后父侍中暢爲長水校尉封北宜春侯食邑五千戶四年暢卒謚曰文侯子顯嗣建光元年鄧太后崩帝始親政事顯及弟景耀晏並爲卿校典禁兵延光元年更封顯長社縣侯食邑萬三千五百戶追尊後母宗爲滎陽君顯景諸子年皆童�並爲黃門侍郎後寵旣盛而兄弟頗與朝權後遂與大長秋江京中常侍樊丰等共譖皇太子保廢爲濟陰王四年春後從帝幸章陵帝道疾崩於葉縣後顯兄弟及江京樊丰等謀曰今晏駕道次濟陰王在內邂逅公卿立之還爲大害乃僞云帝疾甚徙禦臥車行四日驅馳還宮明日詐遣司徒劉喜詣郊廟社稷告天請命其夕乃發喪尊後曰皇太后皇太后臨朝以顯爲車騎將軍儀同三司太后欲久專國政貪立幼年與顯等定策禁中迎濟北惠王子北鄕侯懿立爲皇帝顯忌大將軍耿寶位尊權重威行前朝乃風有司奏寶及其黨與中常侍樊丰虎賁中郎將謝惲惲弟侍中篤篤弟大將軍長史宓侍中周廣阿母野王君王聖聖女永永婿黃門侍郎樊嚴等更相阿黨互作威福探刺禁省更爲唱和皆大不道丰惲廣皆下獄死家屬徙比景宓嚴減死髡鉗貶寶爲則亭侯遣就國自殺王聖母子徙雁門於是景爲衛尉耀城門校尉晏執金吾兄弟權要威福自由少帝立二百餘日而疾篤顯兄弟及江京等皆在左右京引顯屏語曰北鄕侯病不解國嗣宜時有定前不用濟陰王今若立之後必當怨又何不早徵諸王子簡所置乎顯以爲然及少帝薨京白太后徵濟北河間王子未至而中黃門孫程合謀殺江京等立濟陰王是爲順帝顯景晏及黨與皆伏誅遷太后於離宮家屬徙比景明年太后崩在位十二年合葬恭陵帝母李氏瘞在洛陽城北帝初不知莫敢以聞及太后崩左右白之帝感悟發哀親到瘞所更以禮殯上尊謚曰恭湣皇后葬恭北陵爲策書金匱藏於世祖廟順帝梁皇后按後漢書後紀順烈梁皇后諱妠大將軍商之女恭懷皇后弟之孫也後生有光景之祥少善女工好史書九歲能誦論語治韓詩大義略舉常以列女圖畫置於左右以自監戒父商深異之竊謂諸弟曰我先人全濟河西所活者不可勝數𨿽大位不究而積徳必報若慶流子孫者儻興此女乎永建三年與姑俱選入掖庭時年十三相工茅通見後驚再拜賀曰此所謂日角偃月相之極貴臣所未嘗見也太史卜兆得壽房又筮得坤之比遂以爲貴人常特被引禦從容辭於帝曰夫陽以博施爲徳陰以不專爲義螽斯則百福之所由興也願陛下思雲雨之均澤識貫魚之次序使小妾得免罪謗之累由是帝加敬焉陽嘉元年春有司奏立長秋宮以乘氏侯商先帝外戚春秋之義娶先大國梁小貴人宜配天祚正位坤極帝從之乃於壽安殿立貴人爲皇后後旣少聰惠深覽前世得失𨿽以徳進不敢有驕專之心每日月見�輒降服求愆建康元年帝崩後無子美人虞氏子炳立是爲衝帝尊後爲皇太后太后臨朝衝帝尋崩復立質帝猶秉朝政時揚徐劇賊寇擾州郡西羌鮮卑及日南蠻夷攻城暴掠賦斂煩數官民困竭太后夙夜勤勞推心仗賢委任太尉李固等拔用忠良務崇節儉其貪叨罪慝多見誅廢分兵討伐羣寇消夷故海內肅然宗廟以寧而兄大將軍冀鴆殺質帝專權暴濫忌害忠良數以邪說疑誤太后遂立桓帝而誅李固太后又溺於宦官多所封寵以此天下失望和平元年春歸政於帝太后寢疾遂篤乃禦輦幸宣徳殿見宮省官屬及諸梁兄弟詔曰朕素有心下結气從間以來加以浮腫逆害飲食寖以沈困比使內外勞心請禱私自忖度日夜虛劣不能復與羣公卿士共相終竟援立聖嗣恨不久育養見其終始今以皇帝將軍兄弟委付股肱其各自勉焉後二日而崩在位十九年年四十五合葬憲陵按胡廣傳廣遷尙書僕射順帝欲立皇后而貴人有寵者四人莫知所建議欲探籌以神定選廣與尙書郭虔史敞上疏諫曰竊見詔書以立後事大謙不自專欲假之籌策決疑靈神篇籍所記祖宗典故未嘗有也恃神任筮旣不必當賢就值其人猶非徳選夫岐嶷形於自然俔天必有異表宜參良家簡求有徳徳同以年年鈞以貌稽之典經斷之聖慮政令猶汗往而不反詔文一下形之四方臣職在拾遺憂深責重是以焦心冒昧陳聞帝從之以梁貴人良家子定立爲皇后孝崇匽皇后按後漢書後紀孝崇匽皇后諱明爲蠡吾侯翼媵妾生桓帝桓帝卽位明年追尊翼爲孝崇皇陵曰博陵以後爲博園貴人和平元年梁太后崩乃就博陵尊後爲孝崇皇后遣司徒持節奉策授璽綬賫乘輿器服備法物宮曰永樂置太僕少府以下皆如長樂宮故事又置虎賁羽林衛士起宮室分巨鹿九縣爲後湯沐邑在位三年元嘉二年崩以帝弟平原王石爲喪主斂以東園畫梓壽器玉匣飯含之具禮儀制度比恭懷皇后使司徒持節大長秋奉弔祠賻錢四千萬布四萬匹中謁者僕射典護喪事侍禦史護大駕鹵簿詔安平王豹河間王建渤海王悝長社益陽二長公主與諸國侯三百里內者及中二千石二千石令長相皆會葬將作大匠復土繕廟合葬博陵桓帝梁皇后按後漢書後紀桓帝懿獻梁皇后諱女瑩順烈皇后之女弟也帝初爲蠡吾侯梁太后徵欲與後爲婚未及嘉禮會質帝崩因以帝立明年有司奏太后曰春秋迎王后於紀在塗則稱後今大將軍冀女弟膺紹聖善結婚之際有命旣集宜備禮章時進徵幣請下三公太常案禮儀奏可於是悉依孝惠皇帝納後故事聘黃金二萬斤納采雁璧乘馬束帛一如舊典建和元年六月始入掖庭八月立爲皇后時太后秉政而梁冀專朝故後獨得寵幸自下莫得進見後藉姊兄蔭埶恣極奢靡宮幄雕麗服禦珍華巧飾制度兼倍前世及皇太后崩恩愛稍衰後旣無子潛懷怨忌每宮人孕育鮮得全者帝𨿽迫畏梁冀不敢譴怒然見禦轉稀至延熹二年後以憂恚崩在位十三年葬懿陵其歲誅梁冀廢懿陵爲貴人冢焉桓帝鄧皇后按後漢書後紀桓帝鄧皇后諱猛女和熹皇后從兄子鄧香之女也母宣初適香生後攺嫁梁紀紀者大將軍梁冀妻孫壽之舅也後少孤隨母爲居因冒姓梁氏冀妻見後貌美永興中進入掖庭爲采女絕幸明年封兄鄧演爲南頓侯位特進演卒子康嗣及懿獻後崩梁冀誅立後爲皇后帝惡梁氏攺姓爲薄封後母宣爲長安君四年有司奏後本郎中鄧香之女不宜攺易它姓於是復爲鄧氏追封贈香車騎將軍安陽侯印綬更封宣康大縣宣爲昆陽君康爲泚陽侯賞賜巨萬計宣卒賵贈葬禮皆依後母舊儀以康弟統襲封昆陽侯位侍中統從兄會襲安陽侯爲虎賁中郎將又封統弟秉爲淯陽侯宗族皆列校郎將帝多內幸博采宮女至五六千人及驅役從使復兼倍於此而後恃尊驕忌與帝所幸郭貴人更相譖訴八年詔廢後送暴室以憂死立七年葬於北邙從父河南尹萬世及會皆下獄死統等亦系暴室免官爵歸本郡財物沒入縣官桓帝竇皇后按後漢書後紀桓思竇皇后諱妙章徳皇后從祖弟之孫女也父諱武延熹八年鄧皇后廢後以選入掖庭爲貴人其冬立爲皇后而禦見甚稀帝所寵惟采女田聖等永康元年冬帝寢疾遂以聖等九女皆爲貴人及崩無嗣後爲皇太后太后臨朝定策立解瀆亭侯宏是爲靈帝太后素忌忍積怒田聖等桓帝梓宮尙在前殿遂殺田聖又欲盡誅諸貴人中常侍管霸蘇康苦諫乃止時太后父大將軍武謀誅宦官而中常侍曹節等矯詔殺武遷太后於南宮雲臺家屬徙比景竇氏𨿽誅帝猶以太后有援立之功建寧四年十月朔率羣臣朝於南宮親饋上壽黃門令董萌因此數爲太后訴怨帝深納之供養資奉有加於前中常侍曹節王甫疾萌附助太后誣以謗訕永樂宮萌坐下獄死熹平元年太后母卒於比景後感疾而崩立七年合葬宣陵孝仁董皇后按後漢書後紀孝仁董皇后諱某河間人爲解瀆亭侯萇夫人生靈帝建寧元年帝卽位追尊萇爲孝仁皇陵曰愼陵以後爲愼園貴人及竇氏誅明年帝使中常侍迎貴人並徵貴人兄寵到京師上尊號曰孝仁皇后居南宮嘉徳殿宮稱永樂拜寵執金吾後坐矯稱永樂後屬請下獄死及竇太后崩始與朝政使帝賣官求貨自納金錢盈滿堂室中平五年以後兄子衛尉修侯重爲驃騎將軍領兵千餘人初後自養皇子協數勸帝立爲太子而何皇后恨之議未及定而帝崩何太后臨朝重與太后兄大將軍進權埶相害後每欲參干政事太后輒相禁塞後忿恚詈言曰汝今張怙汝兄耶當�驃騎斷何進頭來何太后聞以告進進與三公及弟車騎將軍苗等奏孝仁皇后使故中常侍夏惲永樂太僕封諝等交通州郡辜較在所珍寶貨賂悉入西省蕃後故事不得畱京師輿服有章膳羞有品請永樂後遷宮本國奏可何進遂舉兵圍驃騎府收重重免官自殺後憂怖疾病暴崩在位二十二年民間歸咎何氏喪還河間合葬愼陵靈帝宋皇后按後漢書後紀靈帝宋皇后諱某扶風平陵人也肅宗宋貴人之從曾孫也建寧三年選入掖庭爲貴人明年立爲皇后父酆執金吾封不其鄕侯後無寵而居正位後宮幸姬眾共譖毀初中常侍王甫枉誅勃海王悝及妃宋氏妃卽後之姑也甫恐後怨之乃與大中大夫程阿共構言皇后挾左道祝詛帝信之光和元年遂策收璽綬後自致暴室以憂死在位八年父及兄弟並被誅諸常侍小黃門在省闥者皆憐宋氏無辜共合錢物收葬廢後及�父子歸宋氏舊塋臯門亭帝後夢見桓帝怒曰宋皇后有何罪過而聽用邪孽使絕其命勃海王悝旣已自貶又受誅斃今宋氏及悝自訴於天上帝震怒罪在難救夢殊明察帝旣覺而恐以事問於羽林左監許永曰此何祥其可禳乎永對曰宋皇后親與陛下共承宗廟母臨萬國歷年已久海內蒙化過惡無聞而虛聽讒妒之說以致無辜之罪身嬰極誅禍及家族天下臣妾咸爲怨痛勃海王悝桓帝母弟也處國奉藩未嘗有過陛下曾不證審遂伏其辜昔晉侯失刑亦夢大厲被髮屬地天道明察鬼神難誣宜並攺葬以安冤魂反宋後之徙家復勃海之先封以消厥咎帝弗能用尋亦崩焉靈帝何皇后按後漢書後紀靈思何皇后諱某南陽宛人家本屠者以選入掖庭長七尺一寸生皇子辯養於史道人家號曰史侯拜後爲貴人甚有寵幸性彊忌後宮莫不震懾光和三年立爲皇后明年追號後父眞爲車騎將軍舞陽宣徳侯因封後母興爲舞陽君時王美人任娠畏後乃服藥欲除之而胎安不動又數夢負日而行四年生皇子協後遂鴆殺美人帝大怒欲廢後諸宦官固請得止董太后自養協號曰董侯中平六年帝崩皇子辯卽位尊後爲皇太后太后臨朝後兄大將軍進欲誅宦官反爲所害舞陽君亦爲亂兵所殺並州牧董卓被徵將兵入洛陽陵虐朝廷遂廢少帝爲弘農王而立協是爲獻帝扶弘農王下殿北面稱臣太后鯁涕羣臣含悲莫敢言董卓又議太后踧迫永樂宮至令憂死逆婦姑之禮乃遷於永安宮因進鴆弒而崩在位十年董卓令帝出奉常亭舉哀公卿皆白衣會不成喪也合葬文昭陵初太后新立當謁二祖廟欲齋輒有變故如此者數竟不克時有識之士心獨怪之後遂因何氏傾沒漢祚焉獻帝伏皇后按後漢書後紀獻帝伏皇后諱壽瑯邪東武人大司徒湛之八世孫也父完沈深有大度襲爵不其侯尙桓帝女陽安公主爲侍中初平元年從大駕西遷長安後時入掖庭爲貴人興平二年立爲皇后完遷執金吾帝尋而東歸李傕郭汜等追敗乘輿於曹陽帝乃潛夜渡河走六宮皆步行出營後手持縑數匹董承使符節令孫徽以刃脇奪之殺旁侍者血濺後衣旣至安邑禦服穿敝惟以棗栗爲糧建安元年拜完輔國將軍儀比三司完以政在曹操自嫌尊戚乃上印綬拜中散大夫尋遷屯騎校尉十四年卒子興嗣自帝都許守位而已宿衛兵侍莫非曹氏黨舊姻戚議郎趙彥嘗爲帝陳言時策曹操惡而殺之其餘內外多見誅戮操後以事入見殿中帝不任其憤因曰君若能相輔則厚不爾幸垂恩相捨操失色俯仰求出舊儀三公領兵朝見令虎賁執刃挾之操出顧左右汗流浹背自後不敢復朝請董承女爲貴人操誅承而求貴人殺之帝以貴人有�累爲請不能得後自是懷懼乃與父完書言曹操殘逼之狀令密圖之完不敢發至十九年事乃露泄操追大怒遂逼帝廢後假爲策曰皇后壽得由卑賤登顯尊極自處椒房二紀於玆旣無任姒徽音之美又乏謹身養己之福而陰懷妒害包藏禍心弗可以承天命奉祖宗今使禦史大夫郗慮持節策詔其上皇后璽綬退避中宮遷於它館嗚呼傷哉自壽取之未致於理爲幸多焉又以尙書令華歆爲郗慮副勒兵入宮收後閉戶藏壁中歆就牽後出時帝在外殿引慮於坐後被髮徒跣行泣過訣曰不能復相活邪帝曰我亦不知命在何時顧謂慮曰郗公天下寧有是邪遂將後下暴室以幽崩所生二皇子皆鴆殺之後在位二十年兄弟及宗族死者百餘人母盈等十九人徙涿郡獻帝曹皇后按後漢書後紀獻穆曹皇后諱節魏公曹操之中女也建安十八年操進三女憲節華爲夫人聘以束帛元纁五萬匹小者待年於國十九年並拜爲貴人及伏皇后被弒明年立節爲皇后魏受禪遣使求璽綬後怒不與如此數輩後乃呼使者入親數讓之以璽綬抵軒下因涕泣橫流曰天不祚爾左右皆莫能仰視後在位七年魏氏旣立以後爲山陽公夫人自後四十一年魏景初元年薨合葬禪陵車服禮儀皆依漢制先主甘皇后按蜀志后妃傳先主甘皇后沛人也先主臨豫州住小沛納以爲妾先主數喪嫡室常攝內事隨先主於荊州產後主值曹公軍至追及先主於當陽長阪於時困逼棄後及後主賴趙雲保護得免於難後卒葬於南郡章武二年追謚皇思夫人遷葬於蜀未至而先主殂隕丞相亮上言皇思夫人履行修仁淑愼其身大行皇帝昔在上將嬪配作合載育聖躬大命不融大行皇帝存時篤義垂恩念皇思夫人神柩在遠飄颻特遣使者奉迎會大行皇帝崩今皇思夫人神柩以到又梓宮在道園陵將成安厝有期臣輒與太常臣賴恭等議禮記曰立愛自親始教民孝也立敬自長始教民順也不忘其親所由生也春秋之義母以子貴昔髙皇帝追尊太上昭靈夫人爲昭靈皇后孝和皇帝攺葬其母梁貴人尊號曰恭懷皇后孝湣皇帝亦攺葬其母王夫人尊號曰靈懷皇后今皇思夫人宜有尊號以慰寒泉之思輒與恭等案謚法宜曰昭烈皇后詩曰谷則異室死則同穴故昭烈皇后宜與大行皇帝合葬臣請太尉告宗廟布露天下具禮儀別奏制曰可先主穆皇后按蜀志后妃傳先主穆皇后陳畱人也兄吳壹少孤壹父素與劉焉有舊是以舉家隨焉入蜀焉有異志而聞善相者相後當大貴焉時將子瑁自隨遂爲瑁納後瑁死後寡居先主旣定益州而孫夫人還吳羣下勸先主聘後先主疑與瑁同族法正進曰論其親�何與晉文之於子圉乎於是納後爲夫人建安二十四年立爲漢中王后章武元年夏五月策曰朕承天命奉至尊臨萬國今以後爲皇后遣使持節丞相亮授璽綬承宗廟母天下皇后其敬之哉建興元年五月後主卽位尊後爲皇太后稱長樂宮壹官至車騎將軍封縣侯延熙八年後薨合葬惠陵後主張皇后按蜀志后妃傳後主敬哀皇后車騎將軍張飛長女也章武元年納爲太子妃建興元年立爲皇后十五年薨葬南陵後主張皇后按蜀志后妃傳後主張皇后前後敬哀之妹也建興十五年入爲貴人延熙元年春正月策曰朕統承大業君臨天下奉郊廟社稷今以貴人爲皇后使行丞相事左將軍向朗持節授璽綬勉修中饋恪肅禋祀皇后其敬之哉咸熙元年隨後主遷於洛陽

皇后部列傳四

魏武帝卞皇后按魏志后妃傳武宣卞皇后瑯邪開陽人文帝母也本倡家年二十太祖於譙納後爲妾後隨太祖至洛及董卓爲亂太祖微服東出避難袁術傳太祖凶問時太祖左右至洛者皆欲歸後止之曰曹君吉凶未可知今日還家明日若在何而目復相見也正使禍至共死何苦遂從後言太祖聞而善之建安初丁夫人廢遂以後爲繼室諸子無母者太祖皆令後養之文帝爲太子左右長禦賀後曰將軍拜太子天下莫不歡喜後當傾府藏賞賜後曰王自以丕年大故用爲嗣我但當以免無教導之過爲幸耳亦何爲當重賜遺乎長禦還具以語太祖太祖悅曰怒不變容喜不失節故是最爲難二十四年拜爲王后策曰夫人卞氏撫養諸子有母儀之徳今進位王后太子諸侯陪位羣卿上壽減國內死罪一等二十五年太祖崩文帝卽王位尊後曰王太后及踐阼尊後曰皇太后稱永壽宮明帝卽位尊太后曰太皇太后黃初中文帝欲追封太后父母尙書陳羣奏曰陛下以聖徳應運受命創業革制當永爲後式案典籍之文無婦人分土命爵之制在禮典婦因夫爵秦違古法漢氏因之非先王之令典也帝曰此議是也其勿施行以作著詔下藏之臺閣永爲後式至太和四年春明帝乃追謚太后祖父廣曰開陽恭侯父遠曰敬侯祖母周封陽都君及恭侯夫人皆贈印綬其年五月後崩七月合葬髙陵初太后弟秉以功封都鄕侯黃初七年進封開陽侯邑千二百戶爲昭烈將軍秉薨子蘭嗣少有才學爲奉車都尉遊擊將軍加散騎常侍蘭薨子暉嗣又分秉爵封蘭弟琳爲列侯官至步兵校尉蘭子隆女爲髙貴鄕公皇后隆以后父爲光祿大夫位特進封睢陽鄕侯妻王爲顯陽鄕君追封隆前妻劉爲順陽鄕君後親母故也琳女又爲陳畱王皇后時琳已沒封琳妻劉爲廣陽鄕君按注魏書曰後以漢延熹三年十二月己巳生齊郡白亭有黃气滿室移日父敬侯怪之以問卜者王旦旦曰此吉祥也後性約儉不尙華麗無文繡珠玉器皆黑漆太祖常得名璫數具命後自選一具後取其中者太祖問其故對曰取其上者爲貪取其下者爲僞故取其中者按注魏略曰太祖始有丁夫人又劉夫人生子修及淸河長公主劉早終丁養子修子修亡於穰丁常言將我兒殺之都不復念遂哭泣無節太祖忿之遣歸家欲其意折後太祖就見之夫人方織外人傳云公至夫人踞機如故太祖到撫其背曰顧我共載歸乎夫人不顧又不應太祖卻行立於戶外復云得無尙可邪遂不應太祖曰眞訣矣遂與絕欲其家嫁之其家不敢初丁夫人旣爲嫡加有子修丁視後母子不足後爲繼室不念舊惡因太祖出行常四時使人饋遺又私迎之延以止坐而己下之迎來送去有如昔日丁謝曰廢放之人夫人何能常爾邪其後丁亡後請太祖殯葬許之乃葬許城南後太祖病困自慮不起嘆曰我前後行意於心未曾有所負也假令死而有靈子修若問我母所在我將何辭以答文帝甄皇后按魏志后妃傳文昭甄皇后中山無極人明帝母漢太保甄邯後也世吏二千石父逸上蔡令後三歲失父後天下兵亂加以饑饉百姓皆賣金銀珠玉寶物時後家大有儲榖頗以買之後年十餘歲白母曰今世亂而多買寶物匹夫無罪懷寶爲罪又左右皆饑乏不如以榖振給親族鄰里廣爲恩惠也舉家稱善卽從後言建安中袁紹爲中子熙納之熙出爲幽州後畱養姑及冀州平文帝納後於鄴有寵生明帝及東鄕公主延康元年正月文帝卽王位六月南徵後畱鄴黃初元年十月帝踐阼踐阼之後山陽公奉二女以嬪於魏郭后李陰貴人並愛幸後愈失意有怨言帝大怒二年六月遣使賜死葬於鄴明帝卽位有司奏請追謚使司空王朗持節奉策以太牢告祠於陵又別立寢廟太和元年三月以中山魏昌之安城鄕戶千追封逸謚曰敬侯適孫像襲爵四月初營宗廟掘地得玉璽方一寸九分其文曰天子羨思慈親明帝爲之攺容以太牢告廟又嘗夢見後於是差次舅氏親疏髙下敍用各有差賞賜累巨萬以像爲虎賁中郎將是月後母薨帝制緦服臨喪百僚陪位四年十一月以後舊陵庳下使像兼太尉持節詣鄴昭告后土十二月攺葬朝陽陵像還遷散騎常侍靑龍二年春追謚後兄儼曰安城鄕穆侯夏吳賊寇揚州以像爲伏波將軍持節監諸將東徵還復爲射聲校尉三年薨追贈衛將軍攺封魏昌縣謚曰貞侯子暢嗣又封暢弟溫韡艷皆爲列侯四年攺逸儼本封皆曰魏昌侯謚因故封儼世婦劉爲東鄕君又追封逸世婦張爲安喜君景初元年夏有司議定七廟冬又奏曰蓋帝王之興旣有受命之君又有聖妃協於神靈然後克昌厥世以成王業焉昔髙辛氏卜其四妃之子皆有天下而帝摯陶唐商周代興周人上推后稷以配皇天追述王初本之姜嫄特立宮廟世世享嘗周禮所謂奏夷則歌中呂舞大濩以享先妣者也詩人頌之曰厥初生民時維姜嫄言王化之本生民所由又曰閟宮有侐實實枚枚赫赫姜嫄其徳不回詩禮所稱姬宗之盛其美如此大魏期運繼於有虞然崇弘帝道三代彌隆廟祧之數實與周同今武宣皇后文徳皇后各配無�之祚至於文昭皇后膺天靈符誕育明聖功濟生民徳盈宇宙開諸後嗣乃道化之所興也寢廟特祀亦姜嫄之閟宮也而未著不毀之制懼論功報徳之義萬世或闕焉非所以昭孝示後世也文昭廟宜世世享祀奏樂與祖廟同永著不毀之典以播聖善之風於是與七廟議並勒金策藏之金匱帝思念舅氏不已暢尙幼景初末以暢爲射聲校尉加散騎常侍又特爲起大第車駕親自臨之又於其後園爲像母起觀廟名其裏曰渭陽裏以追思母氏也嘉平三年正月暢薨追贈車騎將軍謚曰恭侯子紹嗣太和六年明帝愛女淑薨追封謚淑爲平原懿公主爲之立廟取後亡從孫黃與合葬追封黃列侯以夫人郭氏從弟�爲之後承甄氏姓封�爲平原侯襲公主爵靑龍中又封後從兄子毅及像弟三人皆爲列侯毅數上疏陳時政官至越騎校尉嘉平中復封暢子二人爲列侯後兄儼孫女爲齊王皇后後父已沒封後母爲廣樂鄕君按注魏書曰逸娶常山張氏生三男五女長男豫早終次儼舉孝廉大將軍掾曲梁長次堯舉孝廉長女姜次脫次道次榮次卽後後以漢光和五年十二月丁酉生每寢寐家中仿�見如有人持玉衣覆其上者常共怪之逸薨加號慕內外益奇之後相者劉良相後及諸子良指後曰此女貴乃不可言後自少至長不好戲弄年八歲外有立騎馬戲者家人諸姊皆上閣觀之後獨不行諸姊怪問之後答言此豈女人之所觀耶年九歲喜書視字輒識數用諸兄筆硯兄謂後曰汝當習女工用書爲學當作女博士邪後答言聞古者賢女未有不學前世成敗以爲己誡不知書何由見之邪後寵愈隆而彌自挹損後宮有寵者勸勉之其無寵者慰誨之每因閒宴常勸帝言昔黃帝子孫蕃育蓋由妾媵眾多乃獲斯祚耳所願廣求淑媛以丰繼嗣帝心嘉焉其後帝欲遣任氏後請於帝曰任旣鄕黨名族徳色妾等不及也如何遣之帝曰任性狷急不婉順前後忿吾非一是以遣之耳後流涕固請曰妾受敬遇之恩眾人所知必謂任之出是妾之由上懼有見私之譏下受專寵之罪願重畱意帝不聽遂出之十六年十月太祖徵關中武宣皇后從畱孟津帝居守鄴時武宣皇后體小不安後不得定省憂怖晝夜泣涕左右驟以差問告後猶不信曰夫人在家故疾每動輒歷時今疾便差何速也此欲慰我意耳憂愈甚後得武宣皇后還書說疾已平復後乃歡悅十七年正月大軍還鄴後朝武宣皇后望幄座悲喜感動左右武宣皇后見後如此亦泣且謂之曰新婦謂吾前病如昔時困邪吾時小小耳十餘日卽差不當視我顏色乎嗟嘆曰此眞孝婦也二十一年十月太祖東徵武宣皇后文帝及明帝東鄕公主皆從時後以病畱鄴二十二年九月大軍還武宣皇后左右侍禦見後顏色丰盈怪問之曰後與二子別久下流之情不可爲念而後顏色更盛何也後笑答之曰諱等自隨夫人我當何憂後之賢明以禮自持如此有司奏建長秋宮帝璽書迎後詣行在所後上表曰妾聞先代之興所以饗國久長垂祚後嗣無不由后妃焉故必審選其人以興內教今踐阼之初誠宜登進賢淑統理六宮妾自省愚陋不任粢盛之事加以寢疾敢守微志璽書三至而後三讓言甚懇切時盛暑帝欲須秋涼乃更迎後會後疾遂篤夏六月丁卯崩於鄴帝哀痛咨嗟策贈皇后璽綬臣松之以爲春秋之義內大惡諱小惡不書文帝之不立甄氏及加殺害事有明審魏史若以爲大惡邪則宜隱而不言若謂爲小惡邪則不應假爲之辭而崇飾虛文乃至於是異乎所聞於舊史推此而言其稱卞甄諸後言行之善皆難以實論陳氏刪落良有以也三公奏曰蓋孝敬之道篤乎其親乃四海所以成化天地所以明察是謂生則致其養歿則光其靈誦述以盡其美宣揚以顯其名者也今陛下以聖懿之徳紹承洪業至孝烝烝通於神明遭罹殷憂每勞謙讓先帝遷神山陵大禮旣備至於先後未有顯謚伏惟先後恭讓著於幽微至行顯於不言化流邦國徳侔二南故能膺神靈嘉祥爲大魏世妃𨿽夙年登遐萬載之後永播融烈后妃之功莫得而尙也案謚法聖聞周達曰昭徳明有功曰昭昭者光明之至盛久而不昧者也宜上尊謚曰文昭皇后是月三公又奏曰自古周人始祖后稷又特立廟以祀姜嫄今文昭皇后之於萬嗣聖徳至化豈有量哉夫以皇家世祀之尊而克讓允恭固推盛位神靈遷化而無寢廟以承享禮非所以報顯徳昭孝敬也稽之古制宜依周禮先妣別立寢廟並奏可之按魏略曰後年十四喪中兄儼悲哀過制事寡嫂謙敬事處其勞�養儼子慈愛甚篤後母性嚴待諸婦有常後數諫母兄不幸早終嫂年少守節顧畱一子以大義言之待之當如婦愛之宜如女母感後言流涕便令後與嫂共止寢息坐起常相隨恩愛益密熙出在幽州後畱侍姑及鄴城破紹妻及後共坐室堂上文帝入紹捨見紹妻及後後怖以頭伏姑膝上紹妻兩手自搏文帝謂曰劉夫人云何如此令新婦舉頭姑乃捧後令仰文帝就視見其顏色非凡稱嘆之太祖聞其意遂爲迎取按世語曰太祖下鄴文帝先入袁尙府有婦人披髮垢面垂涕立紹妻劉后文帝問之劉答是熙妻顧髮髻以巾拭面姿貌絕倫旣過劉謂後不憂死矣遂見納有寵文帝郭皇后按魏志后妃傳文徳郭皇后安平廣宗人也祖世長吏後少而父永奇之曰此乃吾女中王也遂以女王爲字早失二親喪亂流離沒在銅鞮侯家太祖爲魏公時得入東宮後有智數時時有所獻納文帝定爲嗣後有謀焉太子卽王位後爲夫人及踐阼爲貴嬪甄后之死由後之寵也黃初三年將登後位文帝欲立爲後中郎棧潛上疏曰在昔帝王之治天下不惟外輔亦有內助治亂所由盛衰從之故西陵配黃英娥降嬀並以賢明流芳上世桀奔南巢禍階妺喜紂以炮烙怡悅妲己是以聖哲愼立元妃必取先代世族之家擇其令淑以統六宮虔奉宗廟陰教聿修易曰家道正而天下定由內及外先王之令典也春秋書宗人釁夏云無以妾爲夫人之禮齊桓誓命於葵丘亦曰無以妾爲妻今後宮嬖寵常亞乘輿若因愛登後使賤人暴貴臣恐後世下陵上替開張非度亂自上起也文帝不從遂立爲皇后後蚤喪兄弟以從兄表繼永後拜奉車都尉後外親劉斐與他國爲婚後聞之敕曰諸親戚嫁娶自當與鄕裏門戶匹敵者不得因勢彊與他方人婚也後姊子孟武還鄕裏求小妻後止之遂敕諸家曰今世婦女少當配將士不得因緣取以爲妾也宜各自愼無爲罰首五年帝東徵後畱許昌永始臺時霖雨百餘日城樓多壞有司奏請移止後曰昔楚昭王出遊貞姜畱漸臺江水至使者迎而無符不去卒沒今帝在遠吾幸未有是患而便移止柰何羣臣莫敢復言六年帝東徵吳至廣陵後畱譙宮時表畱宿衛欲遏水取魚後曰水當通運漕又少材木奴客不在目前當復私取官竹木作梁遏今奉車所不足者豈魚乎明帝卽位尊後爲皇太后稱永安宮太和四年詔封表安陽亭侯又進爵鄕侯增邑井前五百戶遷中壘將軍以表子詳爲騎都尉其年帝追謚太后父永爲安陽鄕敬侯母董爲都鄕君遷表昭徳將軍加金紫位特進表第二子訓爲騎都尉及孟武母卒欲厚葬起祠堂太后止之曰自喪亂以來墳墓無不發掘皆由厚葬也首陽陵可以爲法靑龍三年春後崩於許昌以終制營陵三月庚寅葬首陽陵西帝進表爵爲觀津侯增邑五百並前千戶遷詳爲駙馬都尉四年追攺封永爲觀津敬侯世婦董爲堂陽君追封謚後兄浮爲梁裏亭戴侯都爲武城亭孝侯成爲新樂亭定侯皆使使者奉策祠以太牢表薨子詳嗣又分表爵封詳弟述爲列侯詳薨子釗嗣按注魏書曰後父永官至南郡太守謚敬侯母姓董氏卽堂陽君生三男二女長男浮髙唐令次女昱次卽後後弟都弟成後以漢中平元年三月乙卯生生而有異常後上表謝曰妾無皇英釐降之節又非姜任思齊之倫誠不足以假充女君之盛位處中饋之重任後自在東宮及卽尊位𨿽有異寵心愈恭肅供養永壽宮以孝聞是時柴貴人亦有寵後教訓獎導之後宮諸貴人時有過失常彌覆之有譴讓輒爲帝言其本末帝或大有所怒至爲之頓首請罪是以六宮無怨性儉約不好音樂常慕漢明徳馬后之爲人後常敕戒表武等曰漢氏椒房之家少能自全者皆由驕奢可不愼乎按魏略曰明帝旣嗣立追痛甄后之葬故太后以憂暴崩甄后臨沒以帝屬李夫人及太后崩夫人乃說甄后見譖之禍不獲大斂被髮覆面帝哀恨流涕命殯葬太后皆如甄后故事按漢晉春秋曰初甄后之誅由郭后之寵及殯令被髮覆面以糠塞口遂立郭后使養明帝帝知之心常懷忿數泣問甄后死狀郭后曰先帝自殺何以責問我且汝爲人子可追讎死父爲前母枉殺後母邪明帝怒遂逼殺之敕殯者使如甄后故事明帝毛皇后按魏志后妃傳明悼毛皇后河內人也黃初中以選入東宮明帝時爲平原王進禦有寵出入與同輿輦及卽帝位以爲貴嬪太和元年立爲皇后後父嘉拜騎都尉後弟曾郎中初明帝爲王始納河內虞氏爲妃帝卽位虞氏不得立爲後太皇卞太后慰勉焉虞氏曰曹氏自好立賤未有能以義舉者也然後職內事君聽外政其道相由而成苟不能以善始未有能令終者也殆必由此亡國喪祀矣虞氏遂絀還鄴宮進嘉爲奉車都尉曾騎都尉寵賜隆渥頃之封嘉博平鄕侯遷光祿大夫曾駙馬都尉嘉本典虞車工卒暴富貴明帝令朝臣會其家飲宴其容止舉動甚蚩騃語輒自謂侯身時人以爲笑後又加嘉位特進曾遷散騎侍郎靑龍三年嘉薨追贈光祿大夫攺封安國侯增邑五百並前千戶謚曰節侯四年追封後母夏爲野王君帝之幸郭元後也後愛寵日弛景初元年帝遊後園召才人以上曲宴極樂元後曰宜延皇后帝弗許乃禁左右使不得宣後知之明日帝見後後曰昨日遊宴北園樂乎帝以左右泄之所殺十餘人賜後死然猶加謚葬湣陵遷曾散騎常侍後徙爲羽林虎賁中郎將原武典農明帝郭皇后按魏志后妃傳明元郭皇后西平人也世河右大族黃初中本郡反叛遂沒入宮明帝卽位甚見愛幸拜爲夫人叔父立爲騎都尉從父芝爲虎賁中郎將帝疾困遂立爲皇后齊王卽位尊後爲皇太后稱永寧宮追封謚太后父滿爲西都定侯以立子建紹共爵封太后母杜爲合陽君芝遷散騎常侍長水校尉立宣徳將軍皆封列侯建兄�出養甄氏�及建俱爲鎭護將軍皆封列侯並掌宿衛直三主幼弱宰輔統政與奪大事皆先咨啟於大後而後施行毋丘儉鍾會等作亂咸假其命而以爲辭焉景元四年十二月崩五年二月葬髙平陵西

吳吳主步皇后按吳志后妃傳吳主權步夫人臨淮淮陰人也與丞相騭同族漢末其母將徙廬江廬江爲孫策所破皆東渡江以美麗得幸於權寵冠後庭生二女長曰魯班字大虎前配周瑜子循後配全琮少曰魯育字小虎前配朱據後配劉纂夫人性不妒忌多所推進故久見愛侍權爲王及帝意欲以爲後而羣臣議在徐氏權依違者十餘年然宮內皆稱皇后親戚上疏稱中宮及薨臣下緣權指請追正名號乃贈印綬策命曰惟赤烏元年閏月戊子皇帝曰嗚呼皇后惟後佐命共承天地虔恭夙夜與朕均勞內教修整禮義不愆寬容慈惠有淑懿之徳民臣縣望遠近歸心朕以世難未夷大統未一緣後雅志每懷謙損是以於時未授名號亦必謂後降年有永永與朕躬對揚天休不寤奄忽大命近止朕恨本意不早昭顯傷後殂逝不終天祿湣悼之至痛於厥心今使使持節丞相醴陵亭侯雍奉策授號配食先後魂而有靈嘉其寵榮嗚呼哀哉葬於蔣陵吳主王皇后按吳志后妃傳吳主權王夫人瑯邪人也夫人以選入宮黃武中得幸生孫和寵次步氏步氏薨後和立爲太子權將立夫人爲後而全公主素憎夫人稍稍譖毀及權寢疾言有喜色由是權深責怒以憂死和子�立追尊夫人曰大懿皇后封三弟皆列侯吳主王皇后按吳志后妃傳吳主權王夫人南陽人也以選入宮嘉禾中得幸生孫休及和爲太子和母貴重諸姬有寵者皆出居外夫人出公安卒因葬焉休卽位遣使追尊曰敬懷皇后攺葬敬陵王氏無後封同母弟文雍爲亭侯吳主潘皇后按吳志后妃傳吳主權潘夫人會稽句章人也父爲吏坐法死夫人與姊俱輸織室權見而異之召充後宮得幸有娠夢有似龍頭授己者己以蔽膝受之遂生孫亮赤烏十三年亮立爲太子請出嫁夫人之姊權聽許之明年立夫人爲皇后性險妒容媚自始至卒譖害袁夫人等甚眾權不豫夫人使問中書令孫弘呂后專制故事侍疾疲勞因以羸疾諸宮人伺其昏臥共縊殺之托言中惡後事泄坐死者六七人權尋薨合葬蔣陵孫亮卽位以夫人姊婿譚紹爲騎都尉授兵亮廢紹與家屬送本郡廬陵按注吳錄曰袁夫人者袁術女也有節行而無子權數以諸姬子與養之輒不育及步夫人薨權欲立之夫人自以無子固辭不受孫亮全皇后按吳志后妃傳孫亮全夫人全尙女也尙從祖母公主愛之每進見輒與俱及潘夫人母子有寵全主自以與孫和母有隙乃勸權爲潘氏男亮納夫人亮遂爲嗣夫人立爲皇后以尙爲城門校尉封都亭侯代滕引爲太常衛將軍進封永平侯錄尙書事時全氏侯有五人並典兵馬其餘爲侍郎騎都尉宿衛左右自吳興外戚貴盛莫及及魏大將諸葛誕以壽春來附而全懌全端全禕全儀等並因此際降魏全熙謀泄見殺由是諸全衰弱會孫綝廢亮爲會稽王后又黜爲候官侯夫人隨之國居候官尙將家屬徙零陵迫見殺孫休朱皇后按吳志后妃傳孫休朱夫人朱據女休姊公主所生也赤烏末權爲休納以爲妃休爲瑯邪王隨居丹陽建興中孫峻專政公族皆患之全尙妻卽峻姊故惟全主佑焉初孫和爲太子時全主譖害王夫人欲廢太子立魯王朱主不聽由是有隙五鳳中孫儀謀殺峻事覺被誅全主因言朱主與儀同謀峻枉殺朱主休懼遣夫人還建業執手泣別旣至峻遣還休太平中孫亮知朱主爲全主所害問朱主死意全主懼曰我實不知皆據二子熊損所白亮殺熊損損妻是峻妹也孫綝益忌亮遂廢亮立休永安五年立夫人爲皇后休卒羣臣尊夫人爲皇太后孫�卽位月餘貶爲景皇后稱安定宮甘露元年七月見逼薨合葬定陵

孫�滕皇后按吳志后妃傳孫�滕夫人故太常引之族女也引夷滅夫人父牧以疏遠徙邊郡孫休卽位大赦得還以牧爲五官中郎�旣封烏程侯聘牧女爲妃�卽位立爲皇后封牧髙密侯拜衛將軍錄尙書事後朝士以牧尊戚頗推令諫爭而夫人寵漸衰�滋不悅�母何恆左右之又太史言於運歷後不可易�信巫覡故得不廢常供養升平宮牧見遣居蒼梧郡𨿽爵位不奪其實裔也遂道路憂死長秋官僚備員而已受朝賀表疏如故而�內諸寵姬佩皇后璽紱者多矣天紀四年隨�遷於洛陽按注搜神記曰孫峻殺朱主埋於石子岡歸命卽位將欲攺葬之冢墓相亞不可識別而宮人頗識主亡時所著衣服乃使兩巫各住一處以伺其靈使察鑑之不得相近久時二人俱白見一女人年可三十餘上著靑錦束頭紫白夾裳丹綈絲履從石子岡上半岡而以手抑膝長太息小住須臾進一冢上便止徘徊良久奄然不見二人之言不謀而同於是開冢衣服如之

晉宣帝張皇后按晉書后妃傳宣穆張皇后諱春華河內平臯人也父汪魏粟邑令母河內山氏司徒濤之從祖姑也後少有徳行智識過人生景帝文帝平原王幹南陽公主宣帝初辭魏武之命托以風痺嘗暴書遇暴雨不覺自起收之家惟有一婢見之後乃恐事泄致禍遂手殺之以滅口而親自執爨帝由是重之其後柏夫人有寵後罕得進見帝嘗臥疾後往省病帝曰老物可憎何煩出也後�恚不食將自殺諸子亦不食帝驚而致謝後乃止帝退而謂人曰老物不足惜慮困我好兒耳魏正始八年崩時年五十九葬洛陽髙原陵追贈廣平縣君咸熙元年追號宣穆妃及武帝受禪追尊爲皇后景帝夏侯皇后按晉書后妃傳景懷夏侯皇后諱徽字媛容沛國譙人也父尙魏徵南大將軍母曹氏魏徳陽鄕主後雅有識度帝每有所爲必豫籌畫魏明帝世宣帝居上將之重諸子並有雄才大略後知帝非魏之純臣而後旣魏氏之甥帝深忌之靑龍二年遂以鴆崩時年二十四葬峻平陵武帝登阼初未追崇弘訓太后每以爲言泰始二年始加號謚後無男生五女景帝羊皇后按晉書后妃傳景獻羊皇后諱徽瑜泰山南城人父�上黨太守後母陳畱蔡氏漢左中郎將邕之女也後聰敏有才行景懷皇后崩景帝更娶鎭北將軍濮陽吳質女見黜復納後無子武帝受禪居弘訓宮號弘訓太后泰始九年追贈蔡氏濟陽縣君謚曰穆咸寧四年太后崩時年六十五祔葬峻平陵文帝王皇后按晉書后妃傳文明王皇后諱元姬東海郯人也父肅魏中領軍蘭陵侯後年八歲誦詩論尢善喪服苟有文義目所一見必貫於心年九歲遇母疾扶侍不捨左右衣不解帶者久之每先意候指動中所適由是父母令攝家事每盡其理祖朗甚愛異之曰興吾家者必此女也惜不爲男矣年十二朗薨後哀戚哭泣發於自然其父益加敬異旣笄歸於文帝生武帝及遼東悼王定國齊獻王攸城陽哀王兆廣漢殤王廣徳京兆公主後事舅姑盡婦道謙沖接下嬪禦有序及居父喪身不勝衣言與淚俱時鍾會以才能見任後每言於帝曰會見利忘義好爲事端寵過必亂不可大任會後果反武帝受禪尊爲皇太后宮曰崇化初置宮卿重選其職以太常諸葛緒爲衛尉太僕劉原爲太僕宗正曹楷爲少府後𨿽處尊位不忘素業躬執紡績器服無文禦浣濯之衣食不參味而惇睦九族垂心萬物言必典禮浸潤不行帝以後母羊氏未崇謚號泰始三年下詔曰昔漢文追崇靈文之號武宣有平原博平之封咸所以奉尊尊之敬廣親親之恩也故衛將軍蘭陵景侯夫人羊氏含章體順仁徳醇備內承世冑出嬪大國三從之行率禮無違仍遭不造頻喪統嗣撫育眾子克成家道母儀之教光於邦族誕啟聖明祚流萬國而早世殂隕不遇休寵皇太后孝思蒸蒸永慕罔極朕感存遺訓追遠傷懷其封夫人爲縣君依徳紀謚主者詳如舊典於是使使持節謁者何融追謚爲平陽縣君四年後崩時年五十二合葬崇陽陵將遷祔帝手疏後徳行命史官爲哀策曰明明先後興我晉道暉章淑問以翼皇考邁徳宣猷大業有造貽慶孤堂構是保庶資復顧永享難老奄然登遐棄我何早沈哀罔訴如何穹昊嗚呼哀哉厥初生民樹之惠康帝遷明徳顧予先皇天立厥配我皇是光作邦作對徳音無疆湣予不弔天篤降殃日沒明夷中年隕喪煢煢在疚永懷摧傷尋惟景行於穆不已海岱降靈世荷繁祉永錫祚嗣篤生文母誕膺純和淑愼容止質直不渝體玆孝友詩書是悅禮籍是紀三從無違中饋允理追惟先後勞謙是尙爰初在室竭力致養嬪於大邦皇基是相謐靜隆化帝業以創內敍嬪禦外�時望履信居順徳行洽暢密勿無荒劬勞克讓崇儉抑華衝素是放𨿽享崇髙歡嘉未饗胡寧棄之我將曷仰咨余不造大罰薦臻皇考背世始逾三年仰奉慈親冀無後艱凶災仍集何辜於天嗚呼哀哉靈輀夙駕設祖中闈轀輬動軫旣往不追哀哀皇妣永潛靈暉進攀梓宮顧援素旗屏營窮痛誰告誰依訴情贈策以舒傷悲尙或有聞顧予孤遺嗚呼哀哉其後帝追慕不已復下詔曰外曾祖母故司徒王朗夫人楊氏舅氏尊屬鄭劉二從母先後至愛每惟聖善惇睦遺旨渭陽之感永懷靡及其封楊夫人及從母爲鄕君邑各五百戶太康七年追贈繼祖母夏侯氏爲滎陽鄕君武帝楊皇后按晉書后妃傳武元楊皇后諱艷字瓊芝弘農華陰人也父文宗見外戚傳母天水趙氏早卒後依舅家舅妻仁愛親乳養後遣他人乳其子及長又隨後母段氏依其家後少聰慧善書姿質美麗於女工有善相者嘗相後當極貴文帝聞而爲世子聘焉甚被寵遇生毗陵悼王軌惠帝秦獻王東平陽新丰陽平公主武帝卽位立爲皇后有司奏依漢故事皇后太子各食湯沐邑四十縣而帝以非古典不許後追懷舅氏之恩顯官趙俊納俊兄虞女粲於後宮爲夫人帝以皇太子不堪奉大統密以語後後曰立嫡以長不以賢豈可動乎初賈充妻郭氏使賂後求以女爲太子妃及議太子婚帝欲娶衛瓘女然後盛稱賈後有淑徳又密使太子太傅荀顗進言上乃聽之泰始中帝博選良家以充後宮先下書禁天下嫁娶使宦者乘使車給騶騎馳傳州郡召充選者使後揀擇後性妒惟取潔白長大其端正美麗者並不見畱時卞藩女有美色帝掩扇謂後曰卞氏女佳後曰藩三世後族其女不可枉以卑位帝乃止司徒李引鎭軍大將軍胡奪廷尉諸葛衝太僕臧權侍中馮蓀祕書郎左思及世族子女並充三夫人九嬪之列司冀兗豫四州二千石將吏家補良人以下名家盛族子女多敗衣瘁貌以避之及後有疾見帝素幸胡夫人恐後立之慮太子不安臨終枕帝膝曰叔父駿女男引有徳色願陛下以備六宮因悲泣帝流涕許之泰始十年崩於明光殿絕於帝膝時年三十七詔曰皇后逮事先後常冀能終始永奉宗廟一旦殂隕痛悼傷懷每自以夙喪二親於家門之情特隆又有心欲攺葬父祖以頃者務崇儉約初不有言近垂困說此意情亦湣之其使領前軍將軍駿等自充攺葬之宜至時主者供給葬事賜謚母趙氏爲縣君以繼母段氏爲鄕君傳不云乎愼終追遠民徳歸厚且使亡者有知尙或嘉之於是有司卜吉窀穸有期乃命史臣作哀策敍懷其詞曰天地配序成化兩儀王假有家道在伉儷姜嫄佐嚳二妃興嬀仰希古昔冀亦同規今胡不然景命夙虧嗚呼哀哉我應圖籙統臨萬方正位於內實在嬪嬙天作之合駿發之祥河嶽降靈啟祚丰陽奕世丰衍朱紼斯煌纘女惟行受命溥將來翼家邦憲度是常緝熙陰教徳聲顯揚昔我先妣暉曜休光後承前訓奉述遺芳宜嗣徽音繼序無荒如何不弔背世隕喪望齊無主長去烝嘗追懷永悼率土摧傷嗚呼哀哉陵兆旣窆將遷幽都宵陳夙駕元妃其䢐宮闈遏密階庭空虛設祖布紼告駕啟塗服翚褕狄寄象容車金路暗藹裳帳不舒千乘動軫六驥躊躇銘旌樹表翣柳云敷祁祁同軌岌岌烝徒孰不云懷哀感萬夫寧神虞卜安體元廬土房陶簋齊制遂初依行紀謚聲被八區𨿽背明光亦歸皇姑沒而不朽世徳作謨嗚呼哀哉乃葬於峻陽陵武帝楊皇后按晉書后妃傳武悼楊皇后諱芷字季蘭小字男引元後從妹父駿別有傳以咸寧二年立爲皇后婉嫕有婦徳美映椒房甚有寵生渤海殤王早薨遂無子太康九年後率內外夫人命婦躬桑於西郊賜帛各有差太子妃賈氏妒忌帝將廢之後言於帝曰賈公閭有勛社稷猶當數世宥之賈妃親是其女正復妒忌之間不足以一眚掩其大徳後又數誡厲妃妃不知後之助己因以致恨謂後構之於帝忿怨彌深及帝崩尊爲皇太后賈後凶悖忌後父駿執權遂誣駿爲亂使楚王瑋與東安王繇稱詔誅駿內外隔塞後題帛爲書射之城外曰救太傅者有賞賈後因宣言太后同逆駿旣死詔使後軍將軍荀悝送後於永寧宮特全後母髙都君龐氏之命聽就後居止賈後諷羣公有司奏曰皇太后陰漸姦謀圖危社稷飛箭系書要募將士同惡相濟自絕於天魯侯絕文姜春秋所許蓋以奉順祖宗任至公於天下陛下𨿽懷無已之情臣下不敢奉詔可宣�王公於朝堂會議詔曰此大事更詳之有司又奏駿藉外戚之資居冢宰之任陛下旣居諒暗委以重權至乃陰圖凶逆布樹私黨皇太后內爲唇齒�同逆謀禍釁旣彰背捍詔命阻兵負眾血刃宮省而復流書募眾以獎凶黨上背祖宗之靈下絕億兆之望昔文姜與亂春秋所貶呂宗叛戾髙後降配宜廢皇太后爲峻陽庶人中書監張華等以爲太后非得罪於先帝者也今黨惡所親爲不母於聖世宜依孝成趙皇后故事曰武帝皇后處之離宮以全貴終之恩尙書令下邳王晃等議曰皇太后與駿潛謀欲危社稷不可復奉承宗廟配合先帝宜貶尊號廢詣金墉城於是有司奏請從晃等議廢太后爲庶人遣使者以太牢告於郊廟以奉承祖宗之命稱萬國之望至於諸所供奉可順聖恩務從丰厚詔不許有司又固請乃可之又奏楊駿造亂家屬應誅詔原其妻龐命以慰太后之心今太后廢爲庶人請以龐付廷尉行刑詔曰聽龐與庶人相隨有司希賈後旨固請乃從之龐臨刑太后抱持號叫截髮稽顙上表詣賈後稱妾請全母命不見省初太后尙有侍禦十餘人賈後奪之絕膳而崩時年三十四在位十五年賈後又信妖巫謂太后必訴冤先帝乃覆而殯之施諸厭劾符書藥物永嘉元年追復尊號別立廟神主不配武帝至成帝咸康七年下詔使內外詳議衛將軍虞潭議曰世祖武皇帝光有四海元皇后應干作配元後旣崩悼後繼作至楊駿肆逆禍延天母孝懷皇帝追復號謚豈不以鯀殛禹興義在不替者乎又太寧二年臣忝宗正帝譜泯棄罔所循按時博諮舊齒以定昭穆與故驃騎將軍華恆尙書荀崧侍中荀邃因舊譜參論撰次尊號之重一無攺替今聖上孝思祗肅禋祀詢及羣司將以恢定大禮臣輒思議伏見惠皇帝起居注羣臣議奏列駿作逆謀危社稷引魯之文姜漢之呂后臣竊以文姜𨿽莊公之母實爲父讎呂后寵樹私戚幾危劉氏按此二事異於今日昔漢章帝竇后殺和帝之母和常卽位盡誅諸竇當時議者欲貶竇后及後之亡欲不以禮葬和帝以奉事十年義不可違臣子之道務從丰厚仁明之稱表於往代又見故尙書僕射裴頠議悼後故事稱繼母𨿽出追服無攺是以孝懷皇帝尊崇號謚還葬峻陵此則母子道全而廢事蕩革也於時祭於弘訓之宮未入太廟蓋是事之未盡非義典也若以悼後復位爲宜則應配食世祖若以復之爲非則譜謚宜闕未有位號居正而偏祠別室者也若以孝懷皇帝私隆母子之道特爲立廟者此苟崇私情有虧國典則國譜帝諱皆宜除棄匪徒不得同祠於世祖之廟也會稽王昱中書監庾冰中書令何充尙書令諸葛恢尙書謝廣光祿勛畱擢丹陽尹殷融護軍將軍馮懷散騎常侍鄧逸等咸從潭議由是太后配食武帝惠帝賈皇后按晉書后妃傳惠賈皇后諱南風平陽人也小名�父充別有傳初武帝欲爲太子娶衛瓘女元後納賈郭親黨之說欲婚賈氏帝曰衛公女有五可賈公女有五不可衛家種賢而多子美而長白賈家種妒而少子丑而短黑元後固請荀顗荀勗並稱充女之賢乃定婚始欲聘後妹午午年十二小太子一歲短小未勝衣更娶南風時年十五大太子二歲泰始八年二月辛卯冊拜太子妃妒忌多權詐太子畏而惑之嬪禦罕有進幸者帝常疑太子不慧且朝臣和嶠等多以爲言故欲試之盡召東宮大小官屬爲設宴會而密封疑事使太子決之停信待反妃大懼倩外人作答答者多引古義給使張泓曰太子不學而答詔引義必責作艸主更益譴負不如直以意對妃大喜語泓便爲我好答富貴與汝共之泓素有小才具艸令太子自寫帝省之甚悅先示太子少傅衛瓘瓘大踧踖眾人乃知瓘先有毀言殿上皆稱萬歲充密遣語妃云衛瓘老奴幾破汝家妃性酷虐嘗手殺數人或以戟擲孕妾子隨刃墮地帝聞之大怒已修金墉城將廢之充華趙粲從容言曰賈妃年少妒是婦人之情耳長自當差願陛下察之其後楊珧亦爲之言曰陛下忘賈公閭耶荀勗深救之故得不廢惠帝卽位立爲皇后生河東臨海始平公主哀獻皇女後暴戾日甚侍中賈模後之族兄右衛郭彰後之從舅並以才望居位與楚王瑋東安公繇分掌朝政後母廣城君養孫賈謐干預國事權侔人主繇密欲廢後賈氏憚之及太宰亮衛瓘等表繇徙帶方奪楚王中候後知瑋怨之乃使帝作密詔令瑋誅瓘亮以報宿憾模知後凶暴恐禍及己乃與裴頠王衍謀廢之衍悔而謀寢後遂荒淫放恣與太醫令程據等亂彰內外洛南有盜尉部小吏端麗美容止旣給�役忽有非常衣服眾咸疑其竊盜尉嫌而辯之賈後疏親欲求盜物往聽對辭小吏云先行逢一老嫗說家有疾病師卜云宜得城南少年厭之欲暫相煩必有重報於是隨去上車下帷內簏箱中行可十餘里過六七門限開簏箱忽見樓闕好屋問此是何處云是天上卽以香湯見浴好衣美食將入見一婦人年可三十五六短形靑黑色眉後有疵見畱數夕共寢歡宴臨出贈此眾物聽者聞其形狀知是賈後慚笑而去尉亦解意時他人入者多死惟此小吏以後愛之得全而出及河東公主有疾師巫以爲宜施寬令乃稱詔大赦天下初後詐有身內�物爲產具遂取妹夫韓壽子慰祖養之托諒暗所生故弗顯遂謀廢太子以所養代立時洛中謠曰南風烈烈吹黃沙遙望楚國郁嵯峨前至三月滅汝家後母廣城君以後無子甚敬重湣懷每勸厲後使加慈愛賈謐恃貴驕縱不能推崇太子廣城君恆切責之及廣城君病篤占術謂不宜封廣城乃攺封宜城後出侍疾十餘日太子常往宜城第將醫出入恂恂盡禮宜城臨終執後手令盡意於太子言甚切至又曰趙粲及午必亂汝事我死後勿復聽入深憶吾言後不能遵之遂專制天下威服內外更與粲午專爲姦謀誣害太子眾惡彰著初誅楊駿及汝南王亮太保衛瓘楚王瑋等皆臨機專斷宦人董猛參預其事猛武帝時爲寺人監侍東宮得親信於後預誅楊駿封武安侯猛三兄皆爲亭侯天下咸怨及太子廢黜趙王倫孫秀等因眾怨謀欲廢後後數遣宮婢微服於人間視聽其謀頗泄後甚懼遂害太子以絕眾望趙王倫乃率兵入宮使翊軍校尉齊王冏入殿廢後後與冏母有隙故倫使之後驚曰卿何爲來冏曰有詔收後後曰詔當從我出何詔也後至上合遙呼帝曰陛下有婦使人廢之亦行自廢又問冏曰起事者誰冏曰梁趙后曰系狗當系頸今反系其尾何得不然至宮西見謐屍再舉聲而哭遽止倫乃矯詔遣尙書劉弘等持節賫金屑酒賜後死後在位十一年趙粲賈午韓壽董猛等皆伏誅臨海公主先封淸河洛陽之亂爲人所略傳賣吳興錢溫溫以送女女遇主甚酷元帝鎭建鄴主詣縣自言元帝誅溫及女攺封臨海宗正曹統尙之惠帝羊皇后按晉書后妃傳惠羊皇后諱獻容泰山南城人祖瑾父元之並見外戚傳賈後旣廢孫秀議立後後外祖孫旗與秀合族又諸子自結於秀故以太安元年立爲皇后將入宮衣中有火成都王�伐長沙王乂以討元之爲名乂敗�奏廢後爲庶人處金墉城陳等唱伐成都王大赦復後位張方入洛又廢後方逼遷大駕幸長安畱臺復後位永興初張方又廢後河間王顒矯詔以後屢爲姦人所立遣尙書田淑敕畱臺賜後死詔書累至司隸校尉劉暾與尙書僕射荀藩河南尹周馥馳上奏曰奉被手詔伏讀惶悴臣按古今書籍亡國破家毀喪宗祊皆由犯眾違人之所致也陛下遷幸舊京廓然眾庶悠悠罔所依倚家有跂踵之心人想鑾輿之聲思望大徳釋兵歸農而兵纏不解處處互起豈非善者不至人情猜隔故耶今上官已犯闕稱兵焚燒宮省百姓喧駭宜鎭之以靜而大使卒至赫然執藥當詣金墉內外震動謂非聖意羊庶人門戶殘破廢放空宮門禁峻密若絕天地無緣得與姦人構亂眾無智愚皆謂不然刑書猥至罪不值辜人心一憤易致興動夫殺一人而天下喜悅者宗廟社稷之福也今殺一枯�之人而令天下傷慘臣懼凶豎乘間妄生變故臣忝司京輦觀察眾心實以深憂宜當含忍不勝所見謹密啟聞願陛下更深與太宰參詳勿令遠近疑惑取謗天下顒見表大怒乃遣陳顏呂朗東收暾暾奔靑州後遂得免帝還洛迎後復位後洛陽令何喬又廢後及張方首至其日復後位會帝崩後慮太弟立爲嫂叔不得稱太后催前太子淸河王覃入將立之不果懷帝卽位尊後爲惠帝皇后居弘訓宮洛陽敗沒於劉曜曜僭位以爲皇后因問曰吾何如司馬家兒後曰胡可並言陛下開基之聖主彼亡國之暗夫有一婦一子及身三耳不能庇之貴爲帝王而妻子辱於凡庶之手遣妾爾時實不思生何圖復有今日妾生於髙門常謂世間男子皆然自奉巾櫛以來始知天下有丈夫耳曜甚愛寵之生曜二子而死僞謚獻文皇后元帝虞皇后按晉書后妃傳元敬虞皇后諱孟母濟陽外黃人也父豫見外戚傳帝爲瑯邪王納後爲妃無子永嘉六年薨時年三十五帝爲晉王追尊爲王后有司奏王后應別立廟令曰今宗廟未成不宜更興作便修飾陵上屋以爲廟太興三年冊曰皇帝咨前瑯邪王妃虞氏朕祗順昊天成命用陟帝位悼妃夙䢐徽音潛翳禦於家邦靡所儀刑陰教有虧用傷於懷追號制謚先王之典今遣使持節兼太尉萬勝奉冊贈皇后璽綬祀以太牢魂而有靈嘉玆寵榮乃祔於太廟葬建平陵太寧中明帝追懷母養之恩贈豫妻王氏爲陽縣君從母散騎常侍新野王罕妻爲平陽鄕君明帝庾皇后按晉書后妃傳明穆庾皇后諱文君潁川鄢陵人也父琛見外戚傳後性仁慈美姿儀元帝聞之聘爲太子妃以徳行見重明帝卽位立爲皇后冊曰妃庾氏昔承明命作嬪東宮虔恭中饋思媚軌則履信思順以成肅雍之道正位閨房以著協徳之美朕夙罹不造煢煢在疚羣公卿士稽之往代僉以崇嫡明統載在典謨宜建長秋以奉宗廟是以追述先志不替舊命使使持節兼太尉授皇后璽綬夫坤徳尙柔婦道承姑崇粢盛之禮惇螽斯之義是以利在永貞克隆堂基母儀天下潛暢陰教鑑於六列考之篇籍禍福無門盛衰由人𨿽休勿休其敬之哉可不愼歟及成帝卽位尊後曰皇太后羣臣奏天子幼沖宜依漢和熹皇后故事辭讓數四不得已而臨朝攝萬機後兄中書令亮管詔命公卿奏事稱皇太后陛下咸和元年有司奏請追贈後父及夫人毋丘氏後陳讓不許三請不從及蘇峻作逆京都傾覆後見逼辱遂以憂崩時年三十二後卽位凡六年其後帝孝思無極贈琛驃騎大將軍儀同三司毋丘氏安陵縣君從母荀氏永寧縣君何氏建安縣君亮表陳先志讓而不受成帝杜皇后按晉書后妃傳成恭杜皇后諱陵陽京兆人鎭南將軍預之曾孫也父乂見外戚傳成帝以後奕世名徳咸康二年備禮拜爲皇后卽日入宮帝禦太極前殿羣臣畢賀晝漏盡懸鑰百官乃罷後少有姿色然長猶無齒有來求婚者輒中止及帝納采之日一夜齒盡生攺宣城陵陽縣爲廣陽縣七年三月後崩年二十一外官五日一臨內官旦一入葬訖止後在位六年無子先是三吳女子相與簪白花望之如素柰傳言天公織女死爲之著服至是而後崩帝下詔曰吉凶典儀誠宜備設然丰約之度亦當隨時況重壤之下而崇飾無用耶今山陵之事一從節儉陵中惟絜掃而已不得施塗車芻靈有司奏造凶門柏歷及調挽郎皆不許又禁遠近遣使明年元會有司奏廢樂詔廢管弦奏金石如故孝武帝立寧康二年以後母裴氏爲廣徳縣君裴氏名穆長水校尉綽孫太傅主簿遐女太尉王夷甫外孫中表之美髙於當世遐隨東海王越遇害無子惟穆渡江遂享榮慶立第南掖門外世所謂杜姥宅云康帝褚皇后按晉書后妃傳康獻褚皇后諱蒜子河南陽翟人也父裒見外戚傳後聰明有器識少以名家入爲瑯邪王妃及康帝卽位立爲皇后封母謝氏爲尋陽鄕君及穆帝卽位尊後曰皇太后時帝幼沖未親國政領司徒蔡謨等上奏曰嗣皇誕哲岐嶷繼承天統率土宅心兆庶蒙賴陛下體玆坤道訓隆文母昔塗山光夏簡狄熙殷實由宣哲以隆休祚伏惟陛下徳侔二嬀淑美關雎臨朝攝政以寧天下今社稷危急兆庶縣命臣等章惶一日萬幾事運之期天祿所鍾非復沖虛髙讓之日漢和熹順烈並亦臨朝近明穆故事以爲先制臣等不勝悲怖謹伏地上請乞陛下上順祖宗下念臣吏推公弘道以協天人則萬邦承慶羣黎更生太后詔曰帝幼沖當賴羣公卿士將順匡救以酬先帝禮賢之意且是舊徳世濟之美則莫重之命不墜祖宗之基有奉是其所以欲正位於內而已所奏懇到形於翰墨執省未究以悲以懼先後允恭謙抑思順坤道所以不距羣情固爲國計豈敢執守衝暗以違先旨輒敬從所奏於是臨朝稱制有司奏謝夫人旣封荀卞二夫人亦應追贈皆後之前母也太后不許太常殷融議依鄭元議衛將軍裒在宮庭則盡臣敬太后歸寧之日自如家人之禮太后詔曰典禮誠所未詳如所奏是情所不能安也更詳之徵西將軍翼南中郎尙義謂父尊盡於一家君敬重於天下鄭元議合情禮之中太后從之自後朝臣皆敬裒焉帝旣冠太后詔曰昔遭不造帝在幼沖皇緒之微眇若贅旒百辟卿士率遵前朝勸諭攝政以社稷之重先代成義俯敬從弗遑固守仰憑七廟之靈俯仗羣後之力帝加元服禮成徳備當陽親覽臨禦萬國今歸事反政一依舊典於是居崇徳宮手詔羣公曰昔以皇帝幼沖從羣後之議旣以暗弱又頻丁極艱銜卹歷祀沈憂在疚司徒親尊徳重訓救其獘王室之不壞實公是憑帝旣備玆冠禮而四海未一諸羌叛逆豺狼當路費役日興百姓困苦願諸君子思量遠算戮力一心輔翼幼主匡救不逮未亡人永歸別宮以終余齒仰惟家國故以一言托懷及哀帝海西公之世太后復臨朝稱制桓溫之廢海西公也太后方在佛屋燒香內侍啟云外有急奏太后乃出尙依戶前視奏數行乃曰我本自疑此至半便索筆答奏云未亡人罹此百憂感念存沒心焉如割溫始呈詔艸慮太后意異悚動流汗見於顏色及詔出溫大喜簡文帝卽位尊後爲崇徳太后及帝崩孝武帝幼沖桓溫又薨羣臣啟曰王室多故禍難仍臻國憂始周復喪元輔天下惘然若無攸濟主上𨿽聖資奇茂固天誕縱而春秋尙富如在諒暗蒸蒸之思未遑庶事伏惟陛下徳應坤厚宣慈聖善遭家多艱臨朝親覽光大之美化洽在昔謳歌流詠播溢無外𨿽有莘熙殷任姒隆周未足以諭是以五謀克從人鬼同心仰望來蘇懸心日月夫隨時之義周易所尙寧固社稷大人之任伏願陛下撫綜萬幾釐和政道以慰祖宗以安兆庶不勝憂國喁喁至誠太后詔曰王室不幸仍有艱屯覽省啟事感增悲嘆內外諸君並以主上春秋衝富加蒸蒸之慕未能親覽號令宜有所由苟可安社稷利天下亦豈有所執輒敬從所啟暗昧之闕望盡弼諧之道於是太后復臨朝帝旣冠乃詔曰皇帝婚冠禮備遐邇宅心宜當陽親覽緝熙惟始今歸政事率由舊典於是復稱崇徳太后太元九年崩於顯陽殿年六十一在位凡四十年太后於帝爲從嫂朝議疑其服太學博士徐澡議曰資父事君而敬同又禮云其夫屬父道者妻皆母道也則夫屬君道妻亦後道矣服後以齊母之義也魯譏逆祀以明尊卑今上躬奉康穆哀皇及靖後之祀致敬同於所天豈可敬之以君道而服廢於本親謂應齊衰�從之穆帝何皇后按晉書后妃傳穆章何皇后諱法倪廬江灊人也父準見外戚傳以名家膺選升平元年八月下璽書曰皇帝咨前太尉參軍何琦混元資始肇經人倫爰及夫婦以奉天地宗廟社稷謀於公卿咸以宜率由舊典今使使持節太常彪之宗正綜以禮納采琦答曰前太尉參軍都鄕侯糞土臣何琦稽首頓首再拜皇帝嘉命訪婚陋族備數采擇臣從祖弟故散騎侍郎準之遺女未閒教訓衣履若如人欽承舊章肅奉典制又使兼太保武陵王晞兼太尉中領軍洽持節奉冊立爲皇后後無子哀帝卽位稱穆皇后居永安宮桓元篡位移後入司徒府路經太廟後停輿慟哭哀感路人元聞而怒曰天下禪代常理何預何氏女子事耶乃降後爲零陵縣君與安帝俱西至巴陵及劉裕建義殷仲文奉後還京都下令曰戎車屢警黎元阻饑而�禦丰靡豈與百姓同其儉約減損供給勿令遊過後時以遠還欲奉拜陵廟有司以寇難未平奏停元興三年崩年六十六在位凡四十八年哀帝王皇后按晉書后妃傳哀靖王皇后諱穆之太原晉陽人司徒左長史蒙之女也後初爲瑯邪王妃哀帝卽位立爲皇后追贈母爰氏爲安國鄕君後在位三年無子興寧二年崩廢帝庾皇后按晉書后妃傳廢帝孝庾皇后諱道憐潁川陵人也父冰自有傳初爲東海王妃及帝卽位立爲皇后太和六年崩葬於敬平陵帝廢爲海西公追貶後曰海西公夫人太元九年海西公薨於吳又以後合葬於吳陵簡文帝王皇后按晉書后妃傳簡文順王皇后諱簡姬太原晉陽人也父遐見外戚傳後以冠族初爲會稽王妃生子道生爲世子永和四年母子並失帝意俱被幽廢後遂以憂薨咸安二年孝武帝卽位追尊曰順皇后合葬髙平陵追贈後父遐特進光祿大夫加散騎常侍孝武帝王皇后按晉書后妃傳孝武定王皇后諱法慧哀靖皇后之侄也父蘊見外戚傳初帝將納後訪於公卿於時蘊子恭以弱冠見僕射謝安安深敬重之旣而謂人曰昔毛嘉恥於魏朝楊駿幾傾晉室若帝納後有父者惟蔭望如王蘊乃可旣而訪蘊女容徳淑令乃舉以應選寧康三年中軍將軍桓沖等奏曰臣聞天地之道蓋相須而化成帝後之徳必相協而政隆然後品物流形彜倫攸敍靈根長固本枝百世天人同致莫不由此是以塗山作儷而夏族以熙任姒配周而姬祚以昌今長秋將建宜時簡擇伏聞試守晉陵太守王蘊女天性柔順四業允備且盛徳之冑美善先積臣等參議可以配徳乾元恭承宗廟徽音六宮母儀天下於是帝始納焉封蘊妻劉氏爲樂平鄕君後性嗜酒驕妒帝深患之乃召蘊於東堂具說後過狀令加訓誡蘊免冠謝焉後於是少自攺飾太元五年崩年二十一葬隆平陵安帝王皇后按晉書后妃傳安僖王皇后諱神愛瑯邪臨沂人也父獻之見別傳母新安湣公主後以太元二十一年納爲太子妃及安帝卽位立爲皇后無子義熙八年崩於徽音殿時年二十九葬休平陵恭帝褚皇后按晉書后妃傳恭思褚皇后諱靈媛河南陽翟人義興太守爽之女也後初爲瑯邪王妃元熙元年立爲皇后生海鹽富陽公主及帝禪位於宋降爲零陵王妃宋元嘉十三年崩時年五十三祔葬衝平陵皇后部列傳五

宋孝皇帝趙皇后按宋書后妃傳孝穆趙皇后諱安下邳僮人也祖彪字世範治書侍禦史父裔字彥冑平原太守後以晉穆帝升平四年嬪孝皇晉哀帝興寧元年四月二日生髙祖其日後以產疾殂於丹徒官舍時年二十一葬晉陵丹徒縣東鄕練璧裏雩山宋初追崇號謚陵曰興寧孝皇帝蕭皇后按宋書后妃傳孝懿蕭皇后諱文壽蘭陵蘭陵人也祖亮字保祚侍禦史父卓字子略洮陽令孝穆後殂孝皇帝娉後爲繼室生長沙景王道憐臨川烈武王道規義熙七年拜豫章公太夫人髙祖爲宋王又加太妃之號髙祖以十二年北伐仍停彭城壽陽至元熙二年入朝因受晉禪在外凡五年後常畱東府髙祖踐阼有司奏曰臣聞道積者慶流徳洽者禮備故祗敬表於崇髙嘉號彰於盛典伏惟太妃母儀之徳化穆不言保翼之訓光被洪業𨿽幽明同慶而稱謂未�稽之前代禮有恆準宜式遵舊章允副羣望臣等參受宋王太后號故有司奏猶稱太妃也上以恭孝爲行奉太后素謹及卽大位春秋已髙每旦入朝太后未嘗失時刻少帝卽位加崇曰太皇太后景平元年崩於顯陽殿時年八十一遺令曰孝皇背世五十餘年古不祔葬且漢世帝後陵皆異處今可於塋域之內別爲一壙孝皇陵墳本用素門之禮與王者制度奢儉不同婦人禮有所從可一遵往式乃開別壙與興寧陵合墳初髙祖微時貧約過甚孝皇之殂葬禮多闕髙祖遺旨太后百歲後不須祔葬至是故稱後遺旨施行卓初與趙裔俱贈金紫光祿大夫又追封封陽縣侯妻下邳趙氏封吳郡壽昌縣君卓子源之襲爵源之見子思話傳武帝臧皇后按宋書后妃傳武敬臧皇后諱愛親東莞人也祖汪字山甫尙書郎父字宣乂郡功曹后適髙祖生會稽宣長公主興弟髙祖以儉正率下後恭敬不違及髙祖興復晉室居上相之重而後器服粗素不爲親屬請謁義熙四年正月甲午殂於東城時年四十八追贈豫章公夫人還葬丹徒髙祖臨崩遺詔畱葬京師於是備法駕迎梓宮祔葬初寧陵宋初追贈金紫光祿大夫妻髙密叔孫氏封永陵平鄕君子燾燾弟熹熹子質自有傳少帝司馬皇后按宋書后妃傳少帝司馬皇太妃諱茂英河內溫人晉恭帝女也初封海鹽公主少帝以公子尙焉宋初拜皇太子妃少帝卽位立爲皇后元嘉元年降爲營陽王妃又爲南丰王太妃十六年薨時年四十七文帝袁皇后按宋書后妃傳文帝袁皇后諱齊嬀陳郡陽夏人左光祿大夫敬公湛之庶女也母本卑賤後年至六歲方見舉後適太祖初拜宜都王妃生子劭東陽獻公主英娥上待後恩禮甚篤袁氏貧薄后每就上求錢帛以贍與之上性節儉所得不過三五萬三五十匹後潘淑妃有寵愛傾後宮咸言所求無不得後聞之欲知信否乃因潘求三十萬錢與家以觀上意信宿便得因此恚恨甚深稱疾不復見上上每入必他處回避上數掩伺之不能得始興王浚諸庶子問訊後未嘗視也後遂憤恚成疾元嘉十七年疾篤上執手流涕問所欲不言後視上良久乃引被覆面崩於顯陽殿時年三十六上甚相悼痛詔前永嘉太守顏延之爲哀策文甚麗其辭曰龍輁纚綍容翟結驂皇塗昭列神路幽嚴皇帝親臨祖饋躬瞻宵載飾遺儀於組旒想䢐音乎珩佩悲黼筵之移禦痛翚褕之重晦降輿客位撤奠殯階乃命史臣誄徳述懷其辭曰倫昭麗升有物有憑圓精初鑠方祇始凝昭哉世族祥發慶膺祕儀景冑圖光玉繩昌輝在陰柔明將進率禮蹈和稱詩納順爰自待年金聲夙振亦旣有行素章增絢象服是加言觀惟則俾我王風始基嬪徳蕙問川流芳猷淵塞方江泳漢再謠南國伊昔不造洪化中微用集寶命仰陟天機釋位公宮登耀紫闈欽若皇姑允迪前徽孝達寧親敬行宗祀進思才淑傍綜圖史發音在�動容成紀壼政穆宣房樂昭理坤則順成星軒潤飾徳之所屆惟深必測下節震騰上淸脁側有來斯雍無思不極謂道輔仁司化莫晰象物方臻�祲告沴大和旣融收華委世蘭殿長陰椒塗弛衛嗚呼哀哉戒涼在律杪秋卽穸霜夜流唱曉月升魄八神誓引五輅遷迹噭噭儲嗣哀哀列辟灑零玉墀雨泗丹掖撫存悼亡感今懷昔嗚呼哀哉南背國門北首山園僕人案節服馬顧轅遙酸紫蓋眇泣素軒滅彩淸都夷體壽原邑野淪藹戎夏悲嚾來芳可述往駕弗援嗚呼哀哉策旣奏上自益撫存悼亡感今懷昔八字以致其意焉有司奏謚宣皇后上特詔曰元初後生劭自詳視之馳白太祖此兒形貌異常必破國亡家不可舉便欲殺之太祖狼狽至後殿戶外手撥幔禁之乃止後亡後常有小小靈應沈美人者太宗所幸也嘗以非罪見責應賜死從後昔所住徽音殿前度此殿有五間自後崩後常閉美人至殿前流涕大言曰今日無罪就死先後若有靈當知之殿諸窗戶應聲豁然開職掌遽白太祖太祖驚往視之美人乃得釋大明五年世祖詔曰昔漢道旣靈博平輝絕魏國方安嘉憲啟策皆因心所弘酌典沿誥亡外祖親王夫人柔徳淑範光啟坤載屬內位闕正攝饋閨庭儀被芳闈聞宣戚裏永言感遠思追榮秩宜式傍鴻則敬登徽序乃追贈豫章郡新淦縣平樂鄕君後之所生母也又詔趙蕭臧光祿袁敬公平樂郡君墓先未給塋戶加世數已遠後嗣衰陵外戚尊屬不宜使墳塋蕪穢可各給蠻戶三以供灑掃後父湛之自有傳孝武帝王皇后按宋書后妃傳孝武文穆王皇后諱憲嫄瑯邪臨沂人元嘉二十年拜武陵王妃生廢帝豫章王子尙山陰公主楚王臨淮康哀公主楚佩皇女楚琇康樂公主修明世祖在蕃後甚有寵上入伐凶逆後畱尋陽與太后同還京都立爲皇后大明四年後率六宮躬桑於西郊皇太后觀禮上下詔曰朕卜祥大昕測辰拂羽爰詔六宮親蠶川室皇太后降鑾從禦佇蹕觀禮綠蘧旣具元紞方修庶儀發椒闈化動中縣妃主以下可量加班錫廢帝卽位尊曰皇太后宮曰永訓其年崩於含章殿時年三十八祔葬景靈陵後父偃晉丞相導元孫尙嘏之子也前廢帝何皇后按宋書后妃傳前廢帝何皇后諱令婉廬江灊人也孝建三年納爲皇太子妃大明五年薨於東宮徽光殿時年十七葬原闕

謚曰獻妃上更爲太子置內職二等曰保林曰良娣納南中郎長史太山羊瞻女爲良娣宜都太守袁僧惠女爲保林廢帝卽位追崇獻妃曰獻皇后太宗踐阼遷後與廢帝合葬龍山北後父瑀晉尙書左僕射澄曾孫也明帝王皇后按宋書后妃傳明恭王皇后諱貞風瑯邪臨沂人也元嘉二十五年拜淮陽王妃太宗攺封拜湘東王妃生晉陵長公主伯姒建安長公主伯媛太宗卽位立爲皇后上常宮內大集裸婦人觀之以爲歡笑後以扇障面獨無所言帝怒曰外舍家寒乞今共爲笑樂何獨不視後曰爲樂之事其方自多豈有姑姊妹集聚而裸婦人形體以此爲樂外舍之爲歡適實與此不同帝大怒遣後令起後兄揚州刺史景文以此事語從舅陳郡謝緯曰後在家爲儜弱婦人不知今段遂能剛正如此廢帝卽位尊爲皇太后宮曰弘訓廢帝失徳太后每加勗譬始者猶見順從後狂慝轉甚漸不悅元徽五年五月五日太后賜帝玉柄毛扇帝嫌其毛柄不華因此欲加鴆害已令太醫煮藥左右人止之曰若行此事官便應作孝子豈復得出人狡獪帝曰汝語大有理乃止順帝卽位齊王秉權宗室劉晁劉綽卜伯興等有異志太后頗與相關順帝禪位太后與帝遜於東邸因遷居丹陽宮拜汝陰王太妃順帝殂於丹陽更立第京邑建元元年薨於第時年四十四追加號謚葬以宋後禮父僧朗事別見景文傳後廢帝江皇后按宋書后妃傳後廢帝江皇后諱簡珪濟陽考城人北中郎長吏智淵孫女太始五年太宗訪求太子妃而雅信小數名家女多不合後弱小門無彊蔭以卜筮最吉故爲太子納之諷朝士州郡令獻物多者將直百金始興太守孫奉伯止獻琴書其外無餘物上大怒封藥賜死旣而原之太子卽帝位立爲皇后帝旣廢降爲蒼梧王妃智淵自有傳順帝謝皇后按宋書后妃傳順帝謝皇后諱梵境陳郡陽夏人右光祿大夫莊孫女也升明二年立爲皇后順帝禪位降爲汝陰王妃莊自有傳

南齊宣帝陳皇后按南齊書后妃傳宣孝陳皇后諱道正臨淮東陽人魏司徒陳矯後父肇之郡孝廉後少家貧勤織作家人矜其勞或止之後終不攺嫁於宣帝庶生衡陽元王道度始安貞王道生後生太祖太祖年二歲乳人乏乳後夢人以兩甌麻粥與之覺而乳大出異而說之宣帝從仕在外後常畱家治事教子孫有相者謂後曰夫人有貴子而不見也後嘆曰我三兒誰當應之呼太祖小字曰正應是汝耳宣帝殂後後親自執勤婢使有過誤恕不問也太祖𨿽從宦而家業本貧爲建康令時髙宗等冬月猶無縑纊而奉膳甚厚後每撤去兼肉曰於我過足矣殂於縣捨年七十三升明三年追贈竟陵公國太夫人蜜印畫靑綬祠以太牢建元元年追尊孝皇后贈外祖父肇之金紫光祿大夫謚曰敬侯後母胡氏爲永昌縣靖君髙帝劉皇后按南齊書后妃傳髙昭劉皇后諱智容廣陵人也祖元之父壽之並員外郎後母桓氏夢吞玉勝生後時有紫光滿室以告壽之壽之曰恨非是男桓曰𨿽女亦足興家矣後每寢臥家人常見上如有雲气焉年十餘歲歸太祖嚴正有禮法家庭肅然宋泰豫元年殂年五十歸葬宣帝墓側今泰安陵也門生王淸與墓工始下鍤有白兔跳起尋之不得及墳成兔還棲其上升明二年贈竟陵公國夫人三年贈齊國妃印綬如太妃建元元年尊謚昭皇后三年贈後父金紫光祿大夫母桓氏上都鄕君壽之子興道司徒屬文蔚豫章內史義徽光祿大夫義倫通直郎武帝裴皇后按南齊書后妃傳武穆裴皇后諱惠昭河東聞喜人也祖朴之給事中父璣之左軍參軍後少與豫章王妃庾氏爲娣姒庾氏勤女工奉事太祖昭後恭謹不倦後不能及故不爲舅姑所重世祖家好亦薄焉性剛嚴竟陵王子良妃袁氏布衣時有過後加訓罰升明三年爲齊世子妃建元元年爲皇太子妃三年後薨謚穆妃葬休安陵世祖卽位追尊皇后贈璣之金紫光祿大夫後母檀氏余杭廣昌鄕元君舊顯陽昭陽殿太后皇后所居也永明中無太后皇后羊貴嬪居昭陽殿西範貴妃居昭陽殿東寵姬荀昭華居鳳華柏殿宮內禦所居壽昌畫殿南閣置白鷺鼓吹二部幹光殿東西頭置鐘磬兩廂皆宴樂處也上數遊幸諸苑囿載宮人從後車宮內深隱不聞端門鼓漏聲置鐘於景陽樓上宮人聞鐘聲早起裝飾至今此鐘惟應五鼓及三鼓也車駕數幸瑯邪城宮人常從早發至湖北埭雞始鳴吳郡韓蘭英婦人有文辭宋孝武世獻中興賦被賞入宮明帝世用爲宮中職僚世祖以爲博士教六宮書學以其年老多識呼爲韓公文安王皇后按南齊書后妃傳文安王皇后諱寶明瑯邪臨沂人也祖韶之吳興太守父煜之太宰祭酒宋世太祖爲文惠太子納後桂陽賊至太祖在新亭傳言已沒宅復爲人所抄掠文惠太子竟陵王子良奉穆後庾妃及後挺身送後兄昺之家事平乃出建元元年爲南郡王妃四年爲皇太子妃無寵太子爲宮人制新麗衣裳及首飾而後�帷陳設故舊釵鑷十餘枚永明十一年爲皇太孫太妃郁林卽位尊爲皇太后稱宣徳宮贈後父金紫光祿大夫母桓氏丰安縣君其年十二月備法駕謁太廟髙宗卽位出居鄱陽王故第爲宣徳宮永元三年梁王定京邑迎後入宮稱制至禪位天監十一年薨年五十八葬崇安陵謚曰安後兄晃義興太守明帝劉皇后按南齊書后妃傳明敬劉皇后諱惠端彭城人光祿大夫道弘孫也太祖爲髙宗納之建元三年除西昌侯夫人永明七年卒葬江乘縣張山延興元年贈宣城王妃髙宗卽位追尊爲敬皇后贈父通直郎景猷金紫光祿大夫母王氏平陽鄕君永泰元年髙宗崩攺葬祔於興安陵東昏侯褚皇后按南齊書后妃傳東昏褚皇后名令河南陽翟人太常澄女也建武二年納爲皇太子妃明年謁敬後廟東昏卽位爲皇后帝寵潘妃後不被遇黃淑儀生太子誦東昏廢並爲庶人和帝王皇后按南齊書后妃傳和帝王皇后名蕣華瑯邪臨沂人太尉儉孫也初爲隨王妃中興元年爲皇后帝禪位後降爲妃

梁太祖張皇后按梁書后妃傳太祖獻皇后張氏諱尙柔範陽方城人也祖次惠宋濮陽太守後母蕭氏卽文帝從姑後宋元嘉中嬪於文帝生長沙宣武王懿永陽昭王敷次生髙祖初後嘗於室內忽見庭前昌蒲生花光彩照灼非世中所有後驚視謂侍者曰汝見不對曰不見後曰嘗聞見者當富貴因遽取吞之是月產髙祖將產之夜後見庭內若有衣冠陪列焉次生衡陽宣王暢義興昭長公主令宋泰始七年殂於秣陵縣同夏裏捨葬武進縣東城裏山天監元年五月甲辰追上尊號爲皇后謚曰獻武帝郗皇后按梁書后妃傳髙祖徳皇后郗氏諱徽髙平金鄕人也祖紹國子祭酒領東海王師父煜太子舍人早卒初後母尋陽公主方娠夢當生貴子及生後有赤光照於室內器物盡明家人皆怪之巫言此女光采異常將有所妨乃於水濱祓除之後幼而明慧善隸書讀史傳女工之事無不閒習宋後廢帝將納爲後齊初安陸王緬又欲婚郗氏並辭以女疾乃止建元末髙祖始聘焉生永興公主玉姚永世公主玉婉永康公主玉嬛建武五年髙祖爲雍州刺史先之鎭後乃迎後至州未幾永元元年八月殂於襄陽官舍時年三十二其年歸葬南徐州南東海武進縣東城裏山中興二年齊朝進髙祖位相國封十郡梁公詔贈後爲梁公妃髙祖踐阼追崇爲皇后有司議謚吏部尙書兼右僕射臣約議曰表號垂名義昭不朽先皇后應祥月徳比載坤靈柔範陰化儀形自遠俔天作合義先造舟而神猷夙掩所隔升運宜式遵景行用昭大典謹按謚注忠和純備曰徳貴而好禮曰徳宜崇曰徳皇后詔從之陵曰修陵後父煜詔贈金紫光祿大夫煜尙宋文帝女尋陽公主齊初降封松滋縣君煜子泛中軍臨川王記室參軍簡文帝王皇后按梁書后妃傳太宗簡皇后王氏諱靈賓瑯邪臨沂人也祖儉太尉南昌文憲公後幼而柔明淑徳叔父暕見之曰吾家女師也天監十一年拜晉安王妃生哀太子大器南郡王大連長山公主妙大通三年十月拜皇太子妃太淸三年三月薨於永福省時年四十五其年太宗卽位追崇爲皇后謚曰簡大寶元年九月葬莊陵先是詔曰簡皇后窀穸有期昔西京霸陵因山爲藏東漢壽陵流水而已朕屬值時艱歲饑民獘方欲以身率下永示惇朴令所營莊陵務存約儉又詔金紫光祿大夫蕭子範爲哀策文

陳武帝章皇后按陳書后妃傳髙祖宣皇后章氏諱要兒吳興烏程人也本姓鈕父景明爲章氏所養因攺焉景明梁代官至散騎侍郎後母蘇嘗遇道士以小龜遺己光采五色曰三年有徵及期後生而紫光照室因失龜所在少聰慧美容儀手爪長五寸色並紅白每有�功之服則一爪先折髙祖先娶同郡錢仲方女早卒後乃聘後後善書計能誦詩及楚辭髙祖自廣州南徵交址命後與衡陽王昌隨世祖由海道歸於長城侯景之亂髙祖下至豫章後爲景所囚景平而髙祖爲長城縣公後拜夫人及髙祖踐阼永定元年立爲皇后追贈後父景明特進金紫光祿大夫加金章紫綬拜後母蘇安吉縣君二年安吉君卒與後父合葬吳興明年追封後父爲廣徳縣侯邑五百戶謚曰溫髙祖崩後與中書舍人蔡景歷定計祕不發喪召世祖入纂事在蔡景歷及侯安都傳世祖卽位尊後爲皇太后宮曰慈訓廢帝卽位尊後爲太皇太后光大二年後下令黜廢帝爲臨海王命髙宗嗣位太建元年尊後爲皇太后二年三月丙申崩於紫極殿時年六十五遺令喪事所須並從儉約諸有饋奠不得用牲牢其年四月羣臣上謚曰宣太后祔葬萬安陵後親屬無在朝者惟族兄鈕洽官至中散大夫文帝沈皇后按陳書后妃傳世祖沈皇后諱妙容吳興武康人也父法深梁安前中錄事參軍後年十餘歲以梁大同中歸於世祖髙祖之討侯景世祖時在吳興景遣使收世祖及後景平乃獲免髙祖踐阼永定元年後爲臨川王妃世祖卽位爲皇后追贈後父法深光祿大夫加金章紫綬封建成縣侯邑五百戶謚曰恭追贈後母髙綏安縣君謚曰定廢帝卽位尊後爲皇太后宮曰安徳時髙宗與僕射到仲舉舍人劉師知等並受遺輔政師知與仲舉恆居禁中參決眾事而髙宗爲揚州刺史與左右三百人入居尙書省師知見髙宗權重陰忌之乃矯敕謂髙宗曰今四方無事王可還東府經理州務髙宗將出而諮議毛喜止之曰今若出外便受制於人譬如曹爽願作富家翁不可得也髙宗乃稱疾召師知畱之與語使毛喜先入言之於後後曰今伯宗年幼政事並委二郎此非我意喜又言於廢帝帝曰此是師知等所爲非朕意也喜出以報髙宗髙宗因囚師知自入見後及帝極陳師知之短仍自艸敕請畫以師知付廷尉治罪其夜於獄中賜死自是政無大小盡歸髙宗後憂悶計無所出乃密賂宦者蔣裕令誘建安人張安國使據郡反冀因此以圖髙宗安國事覺並爲髙宗所誅時後左右近侍頗知其事後恐連逮黨與並殺之髙宗卽位以後爲文皇后陳亡入隋大業初自長安歸於江南頃之卒廢帝王皇后按陳書后妃傳廢帝王皇后金紫光祿大夫固之女也天嘉元年爲皇太子妃廢帝卽位立爲皇后廢帝爲臨海王后爲臨海王妃至徳中薨後生臨海嗣王至澤至澤以光大元年爲皇太子太建元年襲封臨海嗣王尋爲宣惠將軍置佐史陳亡入長安宣帝柳皇后按陳書后妃傳髙宗柳皇后諱敬言河東解人也曾祖世隆齊侍中司空尙書令貞陽忠武公祖惲有重名於梁代官至祕書監贈侍中中護軍父偃尙梁武帝女長城公主拜駙馬都尉大寶中爲鄱陽太守卒官後時年九歲幹理家事有若成人侯景之亂後與弟盼往江陵依梁元帝元帝以長城公主之故待遇甚厚及髙宗赴江陵元帝以后配焉承聖二年後生後主於江陵明年江陵陷髙宗遷於關右後與後主俱畱穰城天嘉二年與後主還朝後爲安成王妃髙宗卽位立爲皇后後美姿容身長七尺二寸手垂過膝初髙宗居鄕裏先娶吳興錢氏女及卽位拜爲貴妃甚有寵後傾心下之每尙方供奉之物其上者皆推於貴妃而己禦其次焉髙宗崩始興王叔陵爲亂後主賴後與樂安君吳氏救而獲免事在叔陵傳後主卽位尊後爲皇太后宮曰弘範當是之時新失淮南之地隋師臨江又國遭大喪後主病瘡不能聽政其誅叔陵供大行喪事邊境防守及百司眾務𨿽假以後主之命實皆決之於後後主瘡愈乃歸政焉陳亡入長安大業十一年薨於東都年八十三葬洛陽之邙山後性謙謹未嘗以宗族爲請𨿽衣食亦無所分遺後主沈皇后按陳書后妃傳後主沈皇后諱婺華儀同三司望蔡貞憲侯君理女也母卽髙祖女會稽穆公主主早亡時後尙幼而毀瘠過甚及服畢每至歲時朔望恆獨坐涕泣哀動左右內外咸敬異焉太建三年納爲皇太子妃後主卽位立爲皇后後性端靜寡嗜欲聰敏彊記涉獵經史工書翰初後主在東宮而後父君理卒後居憂處於別殿哀毀逾禮後主遇後旣薄而張貴妃寵傾後宮後宮之政並歸之後淡然未嘗有所忌怨而居處儉約衣服無錦繡之飾左右近侍才百許人惟尋閱圖史誦佛經爲事陳亡與後主俱入長安及後主薨後自爲哀辭文甚酸切隋煬帝每所巡幸恆令從駕及煬帝爲宇文化及所害後自廣陵過江還鄕裏不知所終後無子養孫姬子引爲己子皇后部列傳六

北魏神元帝竇皇后按魏書后妃傳神元皇后竇氏沒鹿回部大人賓之女也賓臨終誡其二子速侯回題令善事帝及賓卒速侯等欲因帝會喪爲變語頗漏泄帝聞之知其終不奉順乃先圖之於是伏勇士於宮中晨起以佩刀殺後馳使告速侯等言後暴崩速侯等驚走來赴因執而殺之文帝封皇后按魏書后妃傳文帝皇后封氏生桓穆二帝早崩昭帝立乃葬焉髙宗初穿天淵池獲一石銘稱桓帝葬母封氏遠近赴會二十餘萬人有司以聞命藏之太廟桓帝祁皇后按魏書后妃傳桓帝皇后祁氏生三子長曰普根次惠帝次煬帝平文崩後攝國事時人謂之女國後性猛忌平文之崩後所爲也平文帝王皇后按魏書后妃傳平文皇后王氏廣�人也年十三因事入宮得幸於平文生昭成帝平文崩昭成在𦇤褓時國有內難將害諸皇子後匿帝於�中懼人知�曰若天祚未終者汝便無聲遂良久不啼得免於難昭成初欲定都於灅源川築城郭起宮室議不決後聞之曰國自上世遷徙爲業今事難之後基業未固若城郭而居一旦寇來難卒遷動乃止烈帝之崩國祚殆危興復大業後之力也十八年崩葬雲中金陵太祖卽位配饗太廟昭成帝慕容皇后按魏書后妃傳昭成皇后慕容氏元眞之女也初帝納元眞妹爲妃未幾而崩元眞復請繼好遣大人長孫秩逆後元眞送於境上後至有寵生獻明帝及秦明王后性聰敏多知沈厚善決斷專理內事每事多從初昭成遣衛辰兄悉勿祈還部落也後戒之曰汝還必深防衛辰辰姦猾終當滅汝悉勿祈死其子果爲衛辰所殺卒如後言建國二十三年崩太祖卽位配饗太廟獻明帝賀皇后按魏書后妃傳獻明皇后賀氏父野幹東部大人後少以容儀選入東宮生太祖苻洛之內侮也後與太祖及故臣史避難北徙俄而髙車奄來抄掠後乘車與太祖避賊而南中路失轄後懼仰天而告曰國家裔冑豈止爾絕滅也惟神靈扶助遂馳輪正不傾行百餘里至七介山南而得免難後劉顯使人將害太祖帝姑爲顯弟亢�妻知之密以告後梁眷亦來告難後乃令太祖去之後夜飲顯使醉向晨故驚�中羣馬顯使起視馬后泣而謂曰吾諸子始皆在此今盡亡失汝等誰殺之故顯不使急追太祖得至賀蘭部羣情未甚歸附後從弟外朝大人悅舉部隨從供奉盡禮顯怒將害後後夜奔亢�家匿神車中三日亢�舉室請救乃得免會劉顯部亂始得亡歸後後弟染幹忌太祖之得人心舉兵圍逼行宮後出謂染幹曰汝等今安所置我而欲殺吾子也染幹�而去後後少子秦王觚使於燕慕容垂止之後以觚不返憂念寢疾皇始元年崩時年四十六祔葬於盛樂金陵後追加尊謚配饗焉道武帝慕容皇后按魏書后妃傳道武皇后慕容氏寶之季女也中山平入充掖庭得幸左丞相衛王儀等奏請立皇后帝從羣臣議令後鑄金人成乃立之告於郊廟封後母孟爲漂陽君後崩道武帝劉皇后按魏書后妃傳道武宣穆皇后劉氏劉眷女也登國初納爲夫人生華陰公主後生太宗後專理內事寵待有加以鑄金人不成故不得登後位魏故事後宮產子將爲儲貳其母皆賜死太祖末年後以舊法薨太宗卽位追尊謚號配饗太廟自此後宮人爲帝母皆正位配饗焉明元帝姚皇后按魏書后妃傳明元昭哀皇后姚氏姚興女也興封西平長公主太宗以後禮納之後爲夫人後以鑄金人不成未升尊位然帝寵幸之出入居處禮秩如後焉是後猶欲正位而後謙讓不當泰常五年薨帝追恨之贈皇后璽綬而後加謚焉葬雲中金陵明元帝杜皇后按魏書后妃傳明元密皇后杜氏魏郡鄴人陽平王超之妹也初以良家子選入太子宮有寵生世祖及太宗卽位拜貴嬪泰常五年薨謚曰密貴嬪葬雲中金陵世祖卽位追尊號謚配饗太廟又立後廟於鄴刺史四時薦祀以魏郡太后所生之邑復其調役後甘露降於廟庭髙宗時相州刺史髙閭表修後廟詔曰婦人外成理無獨祀陰必配陽以成天地未聞有莘之國立大姒之饗此乃先皇所立一時之至感非經世之遠制便可罷祀太武帝赫連皇后按魏書后妃傳太武皇后赫連氏赫連屈丐女也世祖平統萬納後及二妹俱爲貴人後立爲皇后髙宗初崩祔葬金陵太武帝賀皇后按魏書后妃傳太武敬哀皇后賀氏代人也初爲夫人生恭宗神元年薨追贈貴嬪葬雲中金陵後追加號謚配饗太廟景穆帝郁久閭皇后按魏書后妃傳景穆恭皇后郁久閭氏河東王毗妹也少以選入東宮有寵眞君元年生髙宗世祖末年薨髙宗卽位追尊號謚葬雲中金陵配饗太廟文成帝馮皇后按魏書后妃傳文成文明皇后馮氏長樂信都人也父朗秦雍二州刺史西城郡公母樂浪王氏後生於長安有神光之異朗坐事誅後遂入宮世祖左昭儀後之姑也雅有母徳撫養教訓年十四髙宗踐極以選爲貴人後立爲皇后髙宗崩故事國有大喪三日之後禦服器物一以燒焚百官及中宮皆號泣而臨之後悲叫自投火中左右救之良久乃蘇顯祖卽位尊爲皇太后丞相乙渾謀逆顯祖年十三居於諒暗太后密定大策誅渾遂臨朝聽政及髙祖生太后躬親撫養是後罷令不聽政事太后行不正內寵李奕顯祖因事誅之太后不得意顯祖暴崩時言太后爲之也承明元年尊曰太皇太后復臨朝聽政太后性聰達自入宮掖粗學書計及登尊極省決萬機髙祖詔曰朕以虛寡幼纂寶歷仰恃慈明輯寧四海欲報之徳正覺是憑諸騺鳥傷生之類宜放之山林其以此地爲太皇太后經始靈塔於是罷鷹師曹以其地爲報徳佛寺太后與髙祖遊於方山顧瞻川阜有終焉之志因謂羣臣曰舜葬蒼梧二妃不從豈必遠祔山陵然後爲貴哉吾百年之後神其安此髙祖乃詔有司營建壽陵於方山又起永固石室將終爲淸廟焉太和五年起作八年而成刊石立碑頌太后功徳太后以髙祖富於春秋乃作勸戒歌三百餘章又作皇誥十八篇文多不載太后立文宣王廟於長安又立思燕佛圖於龍城皆刊石立碑太后又制內屬五廟之孫外戚六親緦麻皆受復除性儉素不好華飾躬禦縵繒而已宰人上膳案裁徑尺羞膳滋味減於故事十分之八太后嘗以體不安服庵子宰人昏而進粥有蝘蜓在焉後舉七得之髙祖侍側大怒將加極罰太后笑而釋之自太后臨朝專政髙祖雅性孝謹不欲參決事無巨細一�於太后太后多智略猜忍能行大事生殺賞罰決之俄頃多有不關髙祖者是以威福兼作震動內外故杞道徳王遇張佑苻承祖等拔自微閹歲中而至王公王睿出入臥內數年便爲宰輔賞賚財帛以千萬億計金書鐵券許以不死之詔李衝𨿽以器能受任亦由見寵帷幄密加錫賚不可勝數後性嚴明假有寵待亦無所縱左右纖介之愆動加捶楚多至百餘少亦數十然性不宿憾尋亦待之如初或因此更加富貴是以人人懷於利欲至死而不思退太后曾與髙祖幸靈泉池燕羣臣及藩國使人諸方渠帥各令爲其方舞髙祖帥羣臣上壽太后忻然作歌帝亦和歌遂命羣臣各言其志於是和歌者九十人太后外禮民望元丕遊明根等頒賜金帛輿馬每至褒美睿等皆引丕等參之以示無私又自以過失懼人議己小有疑忌便見誅戮迄後之崩髙祖不知所生至如李欣李惠之徒猜嫌覆滅者十餘家死者數百人率多枉濫天下冤之十四年崩於太和殿時年四十九其日有雄雉集於太華殿髙祖酌飲不入口五日毀慕過禮謚曰文明太皇太后葬於永固陵日中而反虞於鑑元殿詔曰尊旨從儉不申罔極之痛稱情允禮仰損儉訓之徳進退思維倍用崩感又山陵之節亦有成命內則方丈外裁揜坎脫於孝子之心有所不盡者室中可二丈墳不得過三十餘步今以山陵萬世所仰復廣爲六十步辜負遺旨益以痛絕其幽房大小棺槨質約不設明器至於素帳縵茵瓷瓦之物亦皆不置此則遵先志從冊令俱奉遺事而有從有違未達者或以致怪梓宮之裏元堂之內聖靈所憑是以一一奉遵仰昭儉徳其餘外事有所不從以盡痛慕之情其宣示遠近著告羣司上明儉誨之善下彰違命之失及卒哭孝文服衰近臣從服三司已下外臣衰服者變服就練七品已下盡除卽吉設祔祭於太和殿公卿已下始親公事髙祖毀瘠絕酒肉不內禦者三年初髙祖孝於太后乃於永固陵東北裏余豫營壽宮有終焉瞻望之志及遷洛陽乃自表瀍西以爲山園之所而方山虛宮至今猶存號曰萬年堂云文成帝李皇后按魏書后妃傳文成元皇后李氏梁國蒙縣人母頓丘王峻之妹也後之生也有異於常父方叔恆言此女當大貴及長姿質美麗世祖南徵永昌王仁出壽春軍至後宅因得後及仁鎭長安遇事誅後與其家人送平城宮髙宗登白樓望見美之謂左右曰此婦人佳乎左右咸曰然乃下臺後得幸於齋庫中遂有娠常太后後問後後云爲帝所幸乃有娠時守庫者亦私書壁記之別加驗問皆相符同及生顯祖拜貴人太安二年太后令依故事令後具條記在南兄弟及引所結宗兄洪之悉以付托臨訣每一稱兄弟輒拊胸慟泣遂薨後謚曰元皇后葬金陵配饗太廟獻文帝李皇后按魏書后妃傳獻文思皇后李氏中山安喜人南郡王惠之女也姿徳婉淑年十八以選入東宮顯祖卽位爲夫人生髙祖皇興三年薨上下莫不悼惜葬金陵承明元年追崇號謚配饗太廟孝文帝林皇后按魏書后妃傳孝文貞皇后林氏平原人也叔父金閭起自閹宦有寵於常太后官至尙書平涼公金閭兄勝爲平涼太守金閭顯祖初爲定州刺史未幾爲乙渾所誅兄弟皆死勝無子有二女入掖庭後容色美麗得幸於髙祖生皇子恂以恂將爲儲貳太和七年後依舊制薨髙祖仁恕不欲襲前事而�文明太后意故不果行謚曰貞皇后葬金陵及恂以罪賜死有司奏追廢後爲庶人孝文帝馮廢後按魏書后妃傳孝文廢皇后馮氏太師熙之女也太和十七年髙祖旣終喪太尉元丕等表以長秋未建六宮無主請正內位髙祖從之立後爲皇后髙祖每遵典禮後及夫嬪以下妾禦皆以次進車駕南伐後畱京師髙祖又南徵後率六宮遷洛陽及後父熙兄誕薨髙祖爲書慰以敍哀情及車駕還洛恩遇甚厚髙祖後重引後姊昭儀至洛稍有寵後禮愛漸衰昭儀自以年長且前入宮掖素見待念輕後而不率妾禮後𨿽性不�忌時有愧恨之色昭儀規爲內主譖構百端尋廢後爲庶人後貞謹有徳操遂爲練行尼後終於瑤光佛寺孝文帝馮皇后按魏書后妃傳孝文幽皇后亦馮熙女母曰常氏本微賤得幸於熙熙元妃公主薨後遂主家事生後與北平公夙文明太皇太后欲家世貴寵乃簡熙二女俱入掖庭時年十四其一早卒後有姿媚偏見愛幸未幾疾病文明太后乃遣還家爲尼髙祖猶畱念焉歲餘而太后崩髙祖服終頗存訪之又聞後素疹痊除遣閹官雙三念璽書勞問遂迎赴洛陽及至寵愛過初專寢當夕宮人稀復進見拜爲左昭儀後立爲皇后始以疾歸頗有失徳之聞髙祖頻歲南徵後遂與中官髙菩薩私亂及髙祖在汝南不豫後便公然醜恣中常侍雙蒙等爲其心腹中常侍劇鵬諫而不從憤懼致死是時彭城公主宋王劉昶子婦也年少嫠居北平公馮夙後之同母弟也後求婚於髙祖髙祖許之公主志不願後欲彊之婚有日矣公主密與侍婢及家僮十餘人乘輕車冒霖雨赴懸瓠奉謁髙祖自陳本意因言後與菩薩亂狀髙祖聞而駭愕未之全信而祕匿之惟彭城王侍疾左右具知其事此後後漸憂懼與母常氏求托女巫禱厭無所不至願髙祖疾不起一旦得如文明太后輔少主稱命者賞報不貲又取三牲宮中妖祠假言祈福專爲左道母常氏或自詣宮中或遣侍婢與相報答髙祖自豫州北幸鄴後慮還見治檢彌懷危怖驟令閹人托參起居皆賜之衣裳殷勤托寄勿使漏泄亦令雙蒙充行省其信不然惟小黃門蘇興壽密陳委曲髙祖問其本末敕以勿泄至洛執問菩薩雙蒙等六人疊相證舉具得情狀髙祖以疾臥含溫室夜引後並列菩薩等於戶外後臨入令閹人搜衣中稍有寸刃便斬後頓首泣謝乃賜坐東楹去禦筵二丈餘髙祖令菩薩等陳狀又讓後曰汝母有妖術可具言之後乞屏左右有所密啟髙祖敕中侍悉出惟令長秋卿白整在側取衛直刀柱之後猶不言髙祖乃以�堅塞整耳自小語呼整再三無所應乃令後言事隱人莫知之髙祖乃喚彭城北海二王令入坐言昔是汝嫂今乃他人但入勿避二王固辭不獲命及入髙祖云此老嫗乃欲白刃插我肋上可窮問本末勿有所難髙祖深自引過致愧二王又云馮家女不能復相廢逐且使在宮中空坐有心乃能自死汝等勿謂吾猶有情也髙祖素至孝猶以文明太后故未便行廢良久二王出乃賜後辭死訣再拜稽首涕泣歔欷令入東房及入宮後帝命閹人有所問於後後罵曰天子婦親面對豈令汝傳也髙祖怒敕後母常入示與後狀常撻之百餘乃止髙祖尋南伐後畱京師𨿽以罪失寵而夫人嬪妾奉之如法惟令世宗在東宮無朝謁之事髙祖疾甚謂彭城王勰曰後宮久乖陰徳自絕於天若不早爲之所恐成漢末故事吾死之後可賜自盡別宮葬以後禮庶掩馮門之大過髙祖崩梓宮達魯陽乃行遺詔北海王詳奉宣遺旨長秋卿白整等入授後藥後走呼不肯引決曰官豈有此也是諸王輩殺我耳整等執持彊之乃含椒而盡殯以後禮梓宮次洛南咸陽王禧等知審死相視曰若無遺詔我兄弟亦當作計去之豈可令失行婦人宰制天下殺我輩也謚曰幽皇后葬長陵塋內孝文帝髙皇后按魏書后妃傳孝文昭皇后髙氏司徒公肇之妹也父揚母蓋氏凡四男三女皆生於東裔髙祖初乃舉室西歸逵龍城鎭鎭表後徳色婉艷任充宮掖及至文明太后親幸北部曹見後姿貌奇之遂入掖庭時年十三初後幼曾夢在堂內立而日光自�中照之灼灼而熱後東西避之光猶斜照不已如是數夕後自怪之以白其父揚揚以問遼東人閔宗宗曰此奇徵也貴不可言揚曰何以知之宗曰夫日者君人之徳帝王之象也光照女身必有恩命及之女避猶照者主上來求女不獲已也昔有夢月入懷猶生天子況日照之徵此女必將被帝命誕育人君之象也遂生世宗後生廣平王懷次長樂公主及馮昭儀寵盛密有母養世宗之意後自代如洛陽暴薨於汲郡之共縣或云昭儀遣人賊後也世宗之爲皇太子三日一朝幽後後拊念慈愛有加髙祖出徵世宗入朝必久畱後宮視櫛沐母道隆備其後有司奏請加昭儀號謚曰文昭貴人髙祖從之世宗踐阼追尊配饗後先葬城西長陵東南陵制卑局因就起山陵號終寧陵置邑戶五百家肅宗詔曰文昭皇太后徳協坤儀美符文姒作合髙祖實誕英聖而夙世淪暉孤塋弗祔先帝孝感自衷遷奉未遂永言哀恨義結幽明廢呂尊薄禮伸漢代又詔曰文昭皇太后尊配髙祖祔廟定號促令遷奉自終及始太后當主可更上尊號稱太皇太后以同漢晉之典正姑婦之禮廟號如舊文昭遷靈櫬於長陵兆西北六十步初開終寧陵數丈於梓宮上獲大蛇長丈餘黑色頭有王字蟄而不動靈櫬旣遷置蛇舊處宣武帝於皇后按魏書后妃傳宣武順皇后於氏太尉烈弟勁之女也世宗始親政事烈時爲領軍總心膂之任以嬪禦未備因左右諷諭稱後有容徳世宗乃迎入爲貴人時年十四甚見寵愛立爲皇后謁於太廟後靜默寬容性不妒忌生皇子昌三歲夭歿其後暴崩宮禁事祕莫能知悉而世議歸咎於髙夫人葬永泰陵謚曰順皇后宣武帝髙皇后按魏書后妃傳宣武皇后髙氏文昭皇后弟偃之女也世宗納爲貴人生皇子早夭又生建徳公主後拜爲皇后甚見禮重性妒忌宮人希得進禦及肅宗卽位上尊號曰皇太后尋爲尼居瑤光寺非大節慶不入宮中建徳公主始五六歲靈太后恆置左右撫愛之神龜元年太后出覲母武邑君時天文有變靈太后欲以後當禍是夜暴崩天下冤之喪還瑤光佛寺殯葬皆以尼禮初髙祖幽後之寵也欲專其愛後宮接禦多見阻遏髙祖時言於近臣稱婦人妒防𨿽王者亦不能免況士庶乎世宗暮年髙後悍忌夫人嬪禦有至帝崩不蒙侍接者由是在洛二十餘年皇子全育者惟肅宗而已宣武帝胡皇后按魏書后妃傳宣武靈皇后胡氏安定臨涇人司徒國珍女也母皇甫氏產後之日赤光四照京兆山北縣有趙胡者善於卜相國珍問之胡云賢女有大貴之表方爲天地母生天地主勿過三人知也後姑爲尼頗能講道世宗初入講禁中積數歲諷左右稱後姿行世宗聞之乃召入掖庭爲承華世婦而椒掖之中以國舊制相與祈祝皆願生諸王公主不願生太子惟後每謂夫人等言天子豈可獨無兒子何緣畏一身之死而令皇家不育冢嫡乎及肅宗在孕同列猶以故事相恐勸爲諸計後固意確然幽夜獨誓云但使所懷是男次第當長子子生身死所不辭也旣誕肅宗進爲充華嬪先是世宗頻喪皇子自以春秋長矣深加愼護爲擇乳保皆取良家宜子者養於別宮皇后及充華嬪皆莫得而撫視焉及肅宗踐阼尊後爲皇太妃後尊爲皇太后臨朝聽政猶稱殿下下令行事後攺令稱詔羣臣上書曰陛下自稱曰朕太后以肅宗衝幼未堪親祭欲傍周禮夫人與君交獻之義代行祭禮訪尋故式門下召禮官博士議以爲不可而太后欲以幃幔自障觀三公行事重問侍中崔光光便據漢和熹鄧後薦祭故事太后大悅遂攝行初祀太后性聰悟多才藝姑旣爲尼幼相依托略得佛經大義親覽萬幾手筆斷決幸西林園法流堂命侍臣射不能者罰之又自射鍼孔中之大悅賜左右布帛有差先是太后敕造申訟車時禦焉出自雲龍大司馬門從宮西北入自千秋門以納冤訟又親策孝秀州郡計吏於朝堂太后與肅宗幸華林園宴羣臣於都亭曲水令王公已下各賦七言詩太后詩曰化光造物含气貞帝詩曰恭己無爲賴慈英王公已下賜帛有差太后父薨百僚表請公除太后不許尋幸永寧寺親建剎於九級之基僧尼士女赴者數萬人及攺葬文昭髙後太后不欲令肅宗主事乃自爲喪主出至終寧陵親奠遣事還哭於太極殿至於訖事皆自主焉後幸嵩髙山夫人九嬪公主已下從者數百人升於頂中廢諸淫祀而胡天神不在其列後幸左藏王公嬪主已下從者百餘人皆令任力負布絹卽以賜之多者過二百匹少者百餘匹惟長樂公主手持絹二十匹而出示不異眾而無勞也世稱其廉儀同陳畱公李崇章武王融並以所負過多顚僕於地崇乃傷腰融至損腳時人爲之語曰陳畱章武傷腰折股貪人敗類穢我明主尋幸闕口溫水登雞頭山自射象牙簪一發中之敕示文武時太后得志逼幸淸河王懌淫亂肆情爲天下所惡領軍元又長秋卿劉騰等奉肅宗於顯陽殿幽太后於北宮於禁中殺懌其後太后從子都統僧敬與備身左右張車渠等數十人謀殺叉復奉太后臨朝事不克僧敬坐徙邊車渠等死胡氏多免黜後肅宗朝太后於西林園燕文武侍臣飲至日夕叉乃起至太后前自陳外云太后欲害己及騰太后答云無此語遂至於極昏太后乃起執肅宗手下堂言母子不聚久今暮共一宿諸大臣送我入太后與肅宗向東北小合左衛將軍奚康生謀欲殺叉不果自劉騰死叉又寬怠太后與肅宗及髙陽王雍爲計解叉領軍太后復臨朝大赦攺元自是朝政疏緩威恩不立天下牧守所在貪婪鄭儼污亂宮掖勢傾海內李神軌徐紇並見親侍一二年中位總禁要手握王爵輕重在心宣淫於朝爲四方之所厭穢文武解體所在亂逆土崩魚爛由於此矣僧敬又因聚集親族遂涕泣諫曰陛下母儀海內豈宜輕脫如此後大怒自是不召僧敬太后自以行不修懼宗室所嫌於是內爲朋黨防蔽耳目肅宗所親幸者太后多以事害焉有蜜多道人能胡語肅宗置於左右太后慮其傳致消息三月三日於城南大巷中殺之方懸賞募賊又於禁中殺領左右鴻臚少卿谷會紹達並帝所親也母子之間嫌隙屢起鄭儼慮禍乃與太后計因潘充華生女太后詐以爲男便大赦攺年肅宗之崩事出倉卒時論咸言鄭儼徐紇之計於是朝野憤嘆太后乃奉潘嬪女言太子卽位經數日見人心已安始言潘嬪本實生女今宜更擇嗣君遂立臨洮王子釗爲主年始三歲天下愕然及武泰元年朱榮稱兵渡河太后盡召肅宗六宮皆令入道太后亦自落髮榮遣騎拘送太后及幼主於河陰太后對榮多所陳說滎拂衣而起太后及幼主並沈於河太后妹馮翊君收瘞於雙靈佛寺出帝時始葬以後禮而追加謚按崔光傳時靈太后臨朝每於後園親執弓矢光乃表上中古婦人文章因以致諫曰孔子云上志於道據於徳依於仁遊於藝藝謂禮樂書數射禦明前四業丈夫婦人所同修者若射禦惟主男子事不及女古之賢妃烈媛母儀家國垂訓四海宣教九宗可秉道懷疑率遵仁禮是以漢後馬鄧術邁祖考羊嬪蔡氏具體伯喈伏惟皇太后含聖履仁臨朝闡化肅雍愷悌靖徽齊穆孝祀通於神明和風溢於區宇因時暇豫淸暑林園遠藐姑射眷言矍相弦矢所發必中正鵠威靈遐暢義震上下文武懾心左右悅目吾王不遊吾何以休不窺重仞安見富美天情衝謙動容祇愧以爲舉非蠶織事存無功豈謂應干順民裁成輔相者哉臣不勝慶幸謹上婦人文章錄一帙其集具在內伏願以時披覽仰裨未聞息彎挾之勞納閒拱之泰頤精養壽棲神翰林是秋靈太后頻幸王公第宅光表諫曰禮記云諸侯非問疾弔喪而入諸臣之家是謂君臣爲謔不言王后夫人明無適臣家之義夫人父母在有時歸寧親沒使卿大夫聘春秋紀陳宋齊之女並爲周王后無適本國之事是制深於士大夫許嫁唁兄又義不得衛女思歸以禮自抑載馳竹竿所爲作也漢上官皇后將廢昌邑霍光外祖也親爲宰輔後猶禦武帷以接羣臣示男女之別國之大節伯姬待姆安就炎燎樊姜俟命忍赴洪流傳皆綴集以垂來詠昨軒駕頻出幸馮翊君任城王第𨿽漸中秋餘熱尙蒸衡蓋往還聖躬煩倦丰廚嘉醴罄竭時羞上壽弗限一觴方丈甘逾百品旦及日斜接對不憩非謂順時而遊奉養有度縱云輦崇涼禦筵安暢左右僕侍眾過千百扶衛跋涉袍鉀在身蒙曝塵日渙汗流離致時饑渴餐飯不贍賃馬假乘交費錢帛昔人稱陛下甚樂臣等至苦惑其事也伏惟皇太后月靈炳曜坤儀挺茂誕育帝躬維興魏道徳逾文母仁邁和熹親以天至遠異莫間愛由眞固非俟虛隆紆屈鑾駕降臨闉裏榮光帝京士女藻悅白首之耋欣遇犧年靑衿之童慶屬唐日千載之所難一朝之爲易非至明超古忘驕釋吝孰能若斯者哉魏元以來莫正斯美興居出入自當坦然豈同往嫌曲有矯避但帝族方衍勛貴增遷祇請遂多將成彜式陛下遵酌前王貽厥後矩天下爲公億兆已任專薦郊廟止決大政輔養神和簡息遊幸以徳爲車以樂爲禦考仁聖之風習治國之道則率土屬賴含生仰悅矣臣過荷恩榮所知必盡嘿嘿唯唯愚竊未敢輕陳狂瞽分貽憲坐神龜二年秋靈太后幸永寧寺躬登九層佛圖光表諫曰伏見親升上級佇蹕表剎之下祗心圖構誠爲福善聖躬玉趾非所踐陟臣庶恇惶竊謂未可按禮記爲人子者不登髙不臨深古賢有言策畫失於廟堂大人蹶於中野漢書上欲西馳下峻�袁盎攬轡停輿曰臣聞千金之子不垂堂百金之子不倚衡如有車敗馬驚柰髙廟太后何又云上酎祭廟出欲禦樓船薛廣徳免冠頓首曰宜從橋陛下不聽臣臣以血污車輪樂正子春曾參弟子亦稱至孝固自謹愼堂基不過一尺猶有傷足之愧永寧累級閣道回隘以柔懦之寶體乘至峻之重峭萬一差跌千悔何追禮將祭宗廟必散齋七日致齋三日然後入祀神明可得而通今𨿽容像未建已爲神明之宅方加雕繢飾麗丹靑人心所祗銳觀滋甚登者旣眾異懷若面縱一人之身恆盡誠潔豈左右闕妾各竭虔仰不可獨升必有扈侍懼或忘愼非飲酒茹葷而已昨風霾暴興紅塵四塞白日晝昏特可驚畏春秋宋衛陳鄭同日而災伯姬待姆致焚如之禍去皇興中靑州七級亦號崇壯夜爲上火所焚𨿽梓愼裨之明尙不能逆�端兆變起倉卒預備不虞天道幽遠自昔深誡墟墓必哀廟社致敬望塋淒慟入門聳栗適墓不登隴未有升陟之事傳云公旣視朔遂登觀臺其下無天地先祖之神故可得而乘也內經寶塔髙華堪室千萬惟盛言香花禮拜豈有登上之義獨稱三寶階從上而下人天交接兩得相見超世奇絕莫可而擬恭敬拜跪悉在下級遠存矚眺周見山河因其所眄增發嬉笑未能級級加虔步步崇愼徒使京邑士女公私湊集上行下從理勢已然迄於無窮豈長世競慕一登而可抑斷哉蓋心信爲本形敬乃末重實輕根靖實躁君恭己正南面者豈月乘峻極旬禦層階今經始旣就子來自勸基構已興雕絢漸起紫山華臺卽其宮也伏願息躬親之勞廣風靡之化因立制防班之條限以遏囂污永歸淸寂下竭肅穆之誠上展瞻仰之敬勿踐勿履顯固億齡融教闡悟不其博歟九月靈太后幸嵩髙光上表諫曰伏聞明後當親幸嵩髙往還累宿鑾遊近旬存省民物誠足爲善𨿽漸農隙所獲棲畝饑貧之家指爲珠玉遺秉滯穟莫不寶惜步騎萬餘來去經踐駕輦雜沓競騖交馳縱加禁護猶有侵耗士女老幼微足傷心秋末久旱塵壤委深風霾一起紅埃四塞轅關峭崄山路危狹聖駕淸道當務萬安乘履澗壑蒙犯霜露出入半旬途越數百飄曝彌日仰虧和豫七廟上靈容或未許億兆下心實用悚栗且藏蟄節遠昆虫布列蠉蠕之類盈於川原車馬輾蹈必有類殺慈矜好生應垂未測誠恐悠悠之議將謂爲福興罪廝役困於負檐爪牙窘於賃乘供頓候迎公私擾費廚兵幕士衣履敗穿晝暄夜淒罔所覆藉監帥驅捶泣呼相望霜旱爲災所在不稔饑饉薦臻方成儉敝爲民父母所宜存卹靖以撫之猶懼離散乃於收斂初辰致此行舉自近及遠交興怨嗟伏願遠覽虞舜恭己無爲近遵老易不出戶牖罷勞形之遊息傷財之駕勤循典防納諸軌儀委司責成寄之耳目人神幸甚朝野抃悅靈太后不從孝明帝胡皇后按魏書后妃傳孝明皇后胡氏靈太后從兄冀州刺史盛之女靈太后欲榮重門族故立爲皇后肅宗頗有酒徳專嬖充華潘氏後及嬪禦並無過寵太后爲肅宗選納抑屈人流時博陵崔孝芬範陽盧道約隴西李瓚等女但爲世婦諸人訴訟咸見忿責武泰初後旣入道遂居於瑤光寺孝靜帝髙皇后按魏書后妃傳孝靜皇后髙氏齊獻武王之第二女也天平四年詔聘以爲皇后王前後固辭帝不許興和初詔侍中司徒公孫騰司空公襄城王旭兼尙書令司州牧西河王悰兼太常卿及宗正卿元孝友等奉詔致禮並備宮官侍衛以後駕迎於晉陽之丞相第五月立爲皇后大赦天下齊受禪降爲中山王妃後降於尙書左僕射楊遵彥

北齊神武帝婁皇后按北齊書后妃傳神武明皇后婁氏諱昭君贈司徒內幹之女也少明悟彊族多聘之並不肯行及見神武於城上執役驚曰此眞吾夫也乃使婢通意又數致私財使以聘己父母不得已而許焉神武旣有澄淸之志傾產以結英豪密謀祕策後恆參預及拜渤海王妃閫闈之事悉決焉後髙明嚴斷雅遵儉約往來外舍侍從不過十人性寬厚不妒忌神武姬侍咸加恩待神武嘗將西討出師後夜孿生一男一女左右以危急請追告神武后弗聽曰王出統大兵何得以我故輕離軍幕死生命也來復何爲神武聞之嗟嘆良久沙苑敗後侯景屢言請精騎二萬必能取之神武悅以告於後後曰若如其言豈有還理得獺失景亦有何利乃止神武逼於茹茹欲娶其女而未決後曰國家大計願不疑也及茹茹公主至後避正室處之神武愧而拜謝焉曰彼將有覺願絕勿顧慈愛諸子不異己出躬自紡績入賜一袍一�手縫戎服以帥左右弟昭以功名自達其餘親屬未嘗爲請爵位每言有材當用義不以私亂公文襄嗣位進爲太妃文宣將受魏禪後固執不許帝所以中止天保初尊爲皇太后宮曰宣訓濟南卽位尊爲太皇太后尙書令楊愔等受遺詔輔政疏忌諸王太皇太后密與孝昭及諸大將定策誅之下令廢立孝昭卽位復爲皇太后孝昭帝崩太后又下詔立武成帝太寧二年春太后寢疾衣忽自舉用巫媼言攺姓石氏四月辛丑崩於北宮時年六十二五月甲申合葬義平陵太后凡孕六男二女皆感夢孕文襄則夢一斷龍孕文宣則夢大龍首尾屬天地張口動目勢狀驚人孕孝昭則夢蠕龍於地孕武成則夢龍浴於海孕魏二後並夢月入懷孕襄城博陵二王夢鼠入衣下後未崩有童謠曰九龍母死不作孝及後崩武成不攺服緋袍如故未幾登三臺置酒作樂帝女進白袍帝怒投諸臺下和士開請止樂帝大怒撻之帝於昆季次實九蓋其徵驗也文襄帝元皇后按北齊書后妃傳文襄敬皇后元氏魏孝靜帝之妹也孝武帝時封馮翊公主而歸於文襄容徳兼美曲盡和敬初生河間王孝琬時文襄爲世子三日而孝靜帝幸世子第贈錦彩及布帛萬匹世子辭求通受諸貴禮遺於是十屋皆滿次生兩公主文宣受禪尊爲文襄皇后居靜徳宮及天保六年文宣漸致昏狂乃移居於髙陽之宅而取其府庫曰吾兄昔姦我婦我今須報乃淫於後其髙氏女婦無親疏皆使左右亂交之於前以葛爲令魏安徳主騎上使人推引之又命胡人苦辱之帝又自呈露以示羣下武平中後崩祔葬義平陵文宣帝李皇后按北齊書后妃傳文宣皇后李氏諱祖娥趙郡李希宗女也容徳甚美初爲太原公夫人及帝將建中宮髙隆之髙徳正言漢婦人不可爲天下母宜更擇美配楊愔固請依漢魏故事不攺元妃而徳正猶固請廢後而立段昭儀欲以結勛貴之援帝竟不從而立後焉帝好捶撻嬪禦乃至有殺戮者惟後獨蒙禮敬天保十年攺爲可賀惇皇后孝昭卽位降居昭信宮號昭信皇后武成踐阼逼後淫亂雲若不許我當殺爾兒後懼從之後有娠太原王紹徳至合不得見慍曰兒豈不知耶��腹大故不見兒後聞之大�由是生女不舉帝橫刀詬曰爾殺我女我何不殺爾兒對後前築殺紹徳後大哭帝愈怒裸後亂撾撻之號天不已盛以絹囊流血淋漉投諸渠水良久乃蘇犢車載送妙勝尼寺後性愛佛法因此爲尼齊亡入關隋時得還趙郡孝昭帝元皇后按北齊書后妃傳孝昭皇后元氏開府元蠻女也初爲常山王妃天保末賜姓步六孤孝昭卽位立爲皇后帝崩梓宮之鄴始渡汾橋武成聞後有奇藥追索之不得使閹人就車頓辱降居順成宮武成旣殺樂陵王元被閟隔不得與家相知宮闈內忽有飛語帝令檢推得後父兄書信元蠻由是坐免官後以齊亡入周氏宮中隋文帝作相放還山東武成帝胡皇后按北齊書后妃傳武成皇后胡氏安定胡延之女其母範陽盧道約女初懷孕有胡僧詣門曰此宅瓠蘆中有月旣而生後天保初選爲長廣王妃產後主日鶚鳴於產帳上武成崩尊爲皇太后陸媼及和士開密謀殺趙郡王睿出婁定遠髙文遙爲刺史和陸事太后無所不至初武成時後與諸閹人狎武成寵幸和士開每與後握槊因此與後姦通自武成崩後數出詣佛寺又與沙門曇獻通布金錢於獻席下又掛寶裝胡�於獻屋壁武成平生之所禦也乃置百僧於內殿托以聽講日夜與曇獻寢處以獻爲昭元統僧徒遙指太后以弄曇獻乃至謂之爲太上者帝聞太后不謹而未之信後朝太后見二少尼悅而召之乃男子也於是曇獻事亦發皆伏法並殺元山王三郡君皆太后之所暱也帝自晉陽奉太后還鄴至紫陌卒遇大風舍人魏僧伽明風角奏言卽時當有暴逆事帝詐云鄴中有急彎弓纏�馳入南城令鄧長顒幽太后北宮仍有敕內外諸親一不得與太后相見久之帝復迎太后太后初聞使者至大驚慮有不測每太后設食帝亦不敢嘗周使元偉來聘作述行賦敍鄭莊公克段而遷姜氏文𨿽不工當時深以爲愧齊亡入周恣行姦穢隋開皇中殂後主斛律皇后按北齊書后妃傳後主皇后斛律氏左丞相光之女也初爲皇太子妃後主受禪立爲皇后武平三年正月生女帝欲悅光詐稱生男爲之大赦光誅後廢在別宮後令爲尼齊滅嫁爲開府元仁妻後主胡皇后按北齊書后妃傳後主皇后胡氏隴東王長仁女也胡太后失母儀之道深以爲愧欲求悅後主故飾後於宮中令帝見之帝果悅立爲弘徳夫人進左昭儀大被寵愛斛律後廢陸媼欲以穆夫人代之太后不許祖孝徵請立胡昭儀遂登爲皇后陸媼旣非勸立又意在穆夫人其後於太后前作色而言曰何物親侄女作如此語言太后問有何言曰不可道固問之乃曰語大家云太后行多非法不可以訓太后大怒喚後出立剃其發遂令還家帝思之每致物以通意後與斛律廢後俱召入內數日而鄴不守後亦攺嫁云後主穆皇后按北齊書后妃傳後主皇后穆氏名邪利本斛律後從婢也母名輕霄本穆子倫婢也轉入侍中宋欽道家姦私而生後莫知氏族或云後卽欽道女子也小字黃花後字舍利欽道婦妒黥輕霄面爲宋字欽道伏誅黃花因此入宮有幸於後主宮內稱爲舍利大監女侍中陸大姬知其寵養以爲女薦爲弘徳夫人武平元年六月生皇子恆於時後主未有儲嗣陸陰結待以監撫之任不可無主時皇后斛律氏丞相光之女也慮其懷恨先令母養之立爲皇太子陸以國姓之重穆陸相對又奏賜姓穆氏胡庶人之廢也陸有助焉故遂立爲皇后大赦初有折衝將軍元正烈於鄴城東水中得璽以獻文曰天王后璽蓋石氏所作詔書頒告以爲穆後之瑞焉武成時爲胡後造眞珠裙�所費不可稱計被火所燒後主旣立穆皇后復爲營之屬周武遭太后喪詔侍中薛孤康賢等爲弔使又遣商胡齋錦彩三萬匹與弔使同往欲市眞珠爲皇后造七寶車周人不與交易然而竟造焉先是童謠曰黃花勢欲落淸觴滿杯酌言黃花不久也後主自立穆後以後昏飲無度故云淸觴滿杯酌陸息駱提婆詔攺姓爲穆陸大姬皆以皇后故也後旣以陸爲母提婆爲家更不采輕霄輕霄後自療面欲求見太后陸媼使禁掌之竟不得見

皇后部列傳七

北周文帝元皇后按周書后妃傳文帝元皇后魏孝武帝之妹初封平原公主適開府張歡歡性貪殘遇後無禮又嘗殺後侍婢後怒訴之於帝帝乃執歡殺之攺封後爲馮翊公主以配太祖生孝閔帝大統七年薨魏恭帝三年十二月合葬成陵孝閔帝踐阼追尊爲王后武成初又追尊爲皇后文帝叱奴皇后按周書后妃傳文宣叱奴皇后代人也太祖爲丞相納後爲姬生髙祖天和元年尊爲皇太后建徳二年三月癸酉崩四月丁巳葬永固陵孝閔帝元皇后按周書后妃傳孝閔帝元皇后名胡摩魏文帝第五女初封晉安公主帝之爲略陽公也尙焉及踐阼立爲王后帝被廢後出俗爲尼建徳初髙祖誅晉國公護上帝尊號爲孝閔帝以後爲孝閔皇后居崇義宮隋氏革命後出居裏第大業十二年殂明帝獨孤皇后按周書后妃傳明帝獨孤皇后太保衛國公信之長女帝之在藩也納爲夫人二年正月立爲王后四月崩葬昭陵武成初追崇爲皇后世宗崩與後合葬皇后部列傳七

北周文帝元皇后按周書后妃傳文帝元皇后魏孝武帝之妹初封平原公主適開府張歡歡性貪殘遇後無禮又嘗殺後侍婢後怒訴之於帝帝乃執歡殺之攺封後爲馮翊公主以配太祖生孝閔帝大統七年薨魏恭帝三年十二月合葬成陵孝閔帝踐阼追尊爲王后武成初又追尊爲皇后文帝叱奴皇后按周書后妃傳文宣叱奴皇后代人也太祖爲丞相納後爲姬生髙祖天和元年尊爲皇太后建徳二年三月癸酉崩四月丁巳葬永固陵孝閔帝元皇后按周書后妃傳孝閔帝元皇后名胡摩魏文帝第五女初封晉安公主帝之爲略陽公也尙焉及踐阼立爲王后帝被廢後出俗爲尼建徳初髙祖誅晉國公護上帝尊號爲孝閔帝以後爲孝閔皇后居崇義宮隋氏革命後出居裏第大業十二年殂明帝獨孤皇后按周書后妃傳明帝獨孤皇后太保衛國公信之長女帝之在藩也納爲夫人二年正月立爲王后四月崩葬昭陵武成初追崇爲皇后世宗崩與後合葬武帝阿史�皇后按周書后妃傳武帝阿史�皇后突厥木扞可汗俟斤之女突厥滅茹茹之後盡有塞表之地控弦數十萬志陵中夏太祖方與齊人爭衡結以爲援俟斤初欲以女配帝旣而悔之髙祖卽位前後累遣使要結乃許歸後於我保定五年二月詔陳國公純許國公宇文貴神武公竇毅南陽公揚薦等奉備皇后文物及行殿並六宮以下百二十人至俟斤牙帳所迎後俟斤又許齊人以婚將有異志純等在彼累載不得反命𨿽諭之以信義俟斤不從會大雷風起飄壞其穹廬等旬日不止俟斤大懼以爲天譴乃備禮送後及純等設行殿列羽儀奉之以歸天和三年三月後至髙祖行親迎之禮後有姿貌善容止髙祖深敬焉宣帝卽位尊爲皇太后大象元年二月攺爲天元皇太后二年二月又尊爲天元上皇太后冊曰天元皇帝臣贇奉璽綬冊謹上天元皇太后尊號曰天元上皇太后伏惟窮神盡智含弘載物道洽萬邦儀刑四海聖慈訓誘恩深明徳𨿽冊徽號未極尊嚴是用增奉鴻名光縟常禮俾誠敬有展歡慰在玆福祉無疆億兆斯賴宣帝崩靜帝尊爲太皇太后隋開皇二年殂年三十二隋文帝詔有司備禮冊祔葬於孝陵武帝李皇后按周書后妃傳武帝李皇后名娥姿楚人也於謹平江陵後家被籍沒至長安太祖以後賜髙祖後稍得親幸大象元年二月攺爲天元帝太后七月又尊爲天皇太后二年尊爲天元聖皇太后冊曰天元皇帝臣諱奉璽綬冊謹上天皇太后尊號曰天元聖皇太后伏惟月精�祉坤靈表貺瑞肇丹陵慶流華渚𨿽率由令典夙奉徽號而因心盡敬未極尊名是用思弘稱首上昭聖徳敢竭誠敬永綏福履顯揚慈訓貽厥孫謀宣帝崩靜帝尊爲太帝太后隋開皇元年三月出俗爲尼攺名常悲八年殂年五十三以尼禮葬於京城南宣帝楊皇后按周書后妃傳宣帝楊皇后名麗華隋文帝長女帝在東宮髙祖爲帝納後爲皇太子妃宣政元年閏六月立爲皇后帝後自稱天元皇帝號後爲天元皇后尋又立天皇后及左右皇后與後爲四皇后焉二年詔曰帝降二女後徳所以儷君天列四星妃象於焉垂耀朕取法上元稽諸令典爰命四後內正六宮庶弘贊柔徳廣修粢盛比殊禮𨿽降稱謂曷宜其因天之象增錫嘉名於是後與三皇后並加太焉帝遣使持節冊後爲天元太皇后曰咨爾含章載徳體順居貞肅恭享祀儀刑邦國是用嘉玆顯號式暢徽音爾其敬踐厥寅答靈命對揚休烈可不愼歟尋又立爲天中太皇后與後爲五皇后後性柔婉不�忌四皇后及嬪禦等咸愛而仰之帝後昏暴滋甚喜怒乖度嘗譴後欲加之罪後進止詳閒辭色不撓帝大怒遂賜後死逼令引訣後母獨孤氏聞之詣合陳謝叩頭流血然後得免帝崩靜帝尊後爲皇太后居弘聖宮初宣帝不豫詔後父入禁中侍疾及大漸劉昉鄭譯等因矯詔以后父受遺輔政後初𨿽不預謀然以嗣主幼沖恐權在他族不利於己聞昉譯已行此詔心甚悅之後知其父有異圖意頗不平形於言色及行禪代憤惋逾甚隋文帝旣不能譴責內甚愧之開皇六年封後爲樂平公主後又議奪其志後誓不許乃止大業五年從煬帝幸張掖殂於河西年四十九煬帝還京詔有司備禮祔葬後於定陵宣帝朱皇后按周書后妃傳宣帝朱皇后名滿月吳人也其家坐事沒入東宮帝之爲太子後被選掌帝衣服帝年少召而幸之遂生靜帝大象元年立爲天元帝後尋攺爲天皇后二年又攺爲天太皇后冊曰咨爾彌宣四徳訓範六宮軒庭列序堯門表慶嘉稱旣降盛典宜膺爾其飾性履道無愆禮正永固休祉可不愼歟後本非良家子又年長於帝十餘歲疏賤無寵以靜帝故特尊崇之班亞楊皇后焉宣帝崩靜帝尊爲帝太皇后隋開皇元年出俗爲尼名法淨六年殂年四十以尼禮葬京城宣帝陳皇后按周書后妃傳宣帝陳皇后名月儀自云潁川人大將軍山提第八女也大象元年六月以選入宮拜爲徳妃月餘立爲天左皇后二年二月攺天左大皇后冊曰咨爾儀範柔閒操履凝潔淑問彰於遠近令則冠於宮闈是用申彼寵章加玆徽號爾其復禮問詩披圖顧史永隆嘉命可不愼歟三月又詔曰正內之重風化之基嘉耦之制代多殊典軒嚳繼軌次妃並四虞舜受命厥娶猶三禮非相襲隨時不無朕祗承寶圖載弘徽號自我攺作超革先古曰天元居極五帝所以仰崇王者稱尊列後於焉上儷且坤儀比徳土數惟五旣縟恆典宜取斯儀四太皇后外可增置天中大皇后一人天中大皇后爰主粢盛徽音日躋肇建嘉名宜膺顯冊於是以後爲天中大皇后帝崩後出家爲尼攺名華光後父山提本髙氏之隸仕齊官至特進開府東兗州刺史謝陽王髙祖平齊拜大將軍封浙陽郡公大象元年以后父超授上柱國進封鄅國公除大宗伯宣帝元皇后按周書后妃傳宣帝元皇后名藥尙河南洛陽人也開府晟之第二女年十五被選入宮拜爲貴妃大象元年七月立爲天右皇后二年二月攺爲天元太皇后冊曰咨爾資靈薑水載徳塗山懿淑內融徽音潛暢是用加玆寵數式光踐禮爾其聿修儀範肅膺顯冊祗承休命可不愼歟帝崩後出俗爲尼攺名華勝初後與陳后同時被選入宮俱拜爲妃及升後位又同日受冊帝寵遇二後禮數均等年齒復同特相親愛及爲尼後李朱及尉遲後等並相繼殞沒而二後於今尙存後父晟少以元氏宗室拜開府大象末年七月以后父進位上柱國封翼國公宣帝尉遲皇后按周書后妃傳宣帝尉遲皇后名熾繁蜀國公迥之孫女有美色初適杞國公亮子西陽公溫以宗婦例入朝帝逼而幸之及亮謀逆帝誅溫進後入宮拜爲長貴妃大象二年三月立爲天左太皇后冊曰咨爾門膺積善躬表靈貺徽音茂徳朕實嘉之是用弘玆盛典申彼寵章爾其克愼厥寅答景命永承休烈可不愼歟帝崩後出俗爲尼攺名華首隋開皇十五年殂年三十靜帝司馬皇后按周書后妃傳靜帝司馬皇后名令姬柱國滎陽公消難之女大象元年二月宣帝傳位於帝七月爲帝納爲皇后冊曰坤道成形厚徳於焉載物陰精疊運重光所以麗天在昔皇王膺幹禦歷內政爲助昭被圖篆惟爾門積慶靈家韜休烈徽音令範無背一時是用命爾作儷皇極爾其克勵婉心肅膺盛典追皇英之逸軌庶任姒之芳塵褘翟有光粢盛無怠𨿽休勿休以隆嘉祚二年九月隋文帝以后父擁眾奔陳廢後爲庶人後嫁爲隋司隸刺史李丹妻於今尙存

隋文帝獨孤皇后按隋書后妃傳文獻獨孤皇后河南雒陽人周大司馬河內公信之女也信見髙祖有奇表故以後妻焉時年十四髙祖與後相得誓無異生之子後初亦柔順恭孝不失婦道後姊爲周明帝後長女爲周宣帝後貴戚之盛莫與爲比而後每謙卑自守世以爲賢及周宣帝崩髙祖居禁中總百揆後使人謂髙祖曰大事已然騎獸之勢必不得下勉之髙祖受禪立爲皇后突厥嘗與中國交市有明珠一篋價值八百萬幽州總管陰壽白後市之後曰非我所須也當今戎狄屢寇將士罷勞未若以八百萬分賞有功者百寮聞而畢賀髙祖甚寵憚之上每臨朝後輒與上方輦而進至閣乃止使宦官伺上政有所失隨則匡諫多所弘益候上退朝而同反燕寢相顧欣然後早失二親常懷感慕見公卿有父母者每爲致禮焉有司奏以周禮百官之妻命於王后憲章在昔請依古制後曰以婦人與政或從此漸不可開其源也不許後每謂諸公主曰周家公主類無婦徳失禮於舅姑離薄人骨肉此不順事爾等當誡之大都督崔長仁後之中外兄弟也犯法當斬髙祖以後之故欲免其罪後曰國家之事焉可顧私長仁竟坐死後異母弟陀以貓鬼巫蠱�詛於後坐當死後三日不食爲之請命曰陀若蠹政害民者妾不敢言今坐爲妾身敢請其命陀於是減死一等後每與上言及政事往往意合宮中稱爲二聖後頗仁愛每聞大理決囚未嘗不流涕然性尢妒忌後宮莫敢進禦尉遲迥女孫有美色先在宮中上於仁壽宮見而悅之因此得幸後伺上聽朝陰殺之上由是大怒單騎從苑中而出不由徑路入山谷間二十餘里髙熲楊素等追及上扣馬苦諫上太息曰吾貴爲天子而不得自由髙熲曰陛下豈以一婦人而輕天下上意少解駐馬良久中夜方始還宮後俟上於閣內及上至後流涕拜謝熲素等和解之上置酒極歡後自此意頗衰折初後以髙熲是父之家客甚見親禮至是聞熲謂己爲一婦人因此銜恨又以熲夫人死其妾生男益不善之漸加譖毀上亦每事惟後言是用後見諸王及朝士有妾孕者必勸上斥之時皇太子多內寵妃元氏暴薨後意太子愛妾雲氏害之由是諷上黜髙熲竟廢太子立晉王廣皆後之謀也仁壽二年八月甲子月暈四重己巳太白犯軒轅其夜後崩於永安宮時年五十葬於太陵其後宣華夫人陳氏容華夫人蔡氏俱有寵上頗惑之由是發疾及危篤謂侍者曰使皇后在吾不及此云煬帝蕭皇后按隋書后妃傳煬帝蕭皇后梁明帝巋之女也江南風俗二月生子者不舉後以二月生由是季父岌收而養之未幾岌夫妻俱死轉養舅氏張軻家然軻甚貧窶後躬親勞苦煬帝爲晉王時髙祖將爲王選妃於梁徧占諸女諸女皆不吉巋迎後於舅氏令使者占之曰吉於是遂策爲王妃後性婉順有智識好學解屬文頗知占候髙祖大善之帝甚寵敬焉及帝嗣位詔曰朕祗承丕緒憲章在昔爰建長秋用承饗薦妃蕭氏夙�成訓婦道克修宜正位軒闈式弘柔教可立爲皇后帝每遊幸後未嘗不隨從時後見帝失徳心知不可不敢厝言因爲述志賦以自寄其詞曰承積善之餘慶備箕於皇庭恐修名之不立將負累於先靈乃夙夜而匪懈實寅懼於元冥𨿽自彊而不息亮愚之所滯思竭節於天衢才追心而弗逮實庸薄之多幸荷隆寵之嘉惠賴天髙而地厚屬王道之升平均二儀之覆載與日月而齊明乃春生而夏長等品物而同榮願立志於恭儉私自兢於誡盈孰有念於知足苟無希於濫名惟至徳之弘深情不邇於聲色感懷舊之餘恩求故�於宸極叨不世之殊盼謬非才而奉職何寵祿之逾分撫胸襟而未識𨿽沐浴於恩光內�惶而累息顧微躬之寡昧思令淑之良難實不遑於啟處將何情而自安若臨深而履薄心戰栗其如寒夫居髙而必危慮處滿而防溢知恣誇之非道乃攝生於衝謐嗟寵辱之易驚尙無爲而抱一履謙光而守志且願安乎容膝珠簾玉箔之奇金屋瑤臺之美𨿽時俗之崇麗蓋吾人之所鄙愧絺綌之不工豈絲竹之喧耳知道徳之可尊明善惡之由己蕩囂煩之俗慮乃伏膺於經史綜箴誡以訓心觀女圖而作軌遵古賢之令範冀福祿之能綏時循躬而三省覺今是而昨非嗤黃老之損思信爲善之可歸慕周姒之遺風美虞妃之聖則仰先哲之髙才貴至人之休徳質菲薄而難蹤心恬愉而去惑乃平生之耿介實禮義之所遵𨿽生知之不敏庶積行以成仁懼達人之蓋寡謂何求而自陳誠素志之難寫同絕筆於獲麟及帝幸江都臣下離貳有宮人白後曰外聞人人欲反後曰任汝奏之宮人言於帝帝大怒曰非所宜言遂斬之後人復白後曰宿衛者往往偶語謀反後曰天下事一朝至此勢已然無可救也何用言之徒令帝憂煩耳自是無復言者及宇文氏之亂隨軍至聊城化及敗沒於竇建徳突厥處羅可汗遣使迎後於洺州建徳不敢畱遂入於鹵庭大唐貞觀四年破滅突厥乃以禮致之歸於京師

唐一髙祖竇皇后按唐書后妃傳髙祖太穆順聖皇后竇氏京兆平陵人父毅在周爲上柱國尙武帝姊襄陽長公主入隋爲定州總管神武公後生發垂過頸三歲與身等讀女誡列女等傳一過輒不忘武帝愛之養宮中異它甥時突厥女爲後無寵後密諫曰吾國未靖鹵且彊願抑情撫接以取合從則江南關東不吾梗武帝嘉納及崩哀毀同所生聞隋髙祖受禪自投�下曰恨我非男子不能救舅家禍毅遽掩其口曰毋妄言赤吾族常謂主曰此女有奇相且識不凡何可妄與人因畫二孔雀屏間請昏者使射二矢陰約中目則許之射者閱數十皆不合髙祖最後射中各一目遂歸於帝始元貞太后羸老有疾而性素嚴諸姒娣皆畏莫敢侍後事之獨怡謹盡孝或淹月不釋衣履工爲篇章規誡文有雅體又善書與髙祖書相雜人不辧也崩於涿郡年四十五帝在煬帝時多畜善馬后見曰上性樂此盍以獻徒畱之速罪無益也不聽頃果坐譴帝後見隋政亂多妄誅殛乃爲自安計數奏鷹犬異駒煬帝果喜擢位將軍因泣謂諸子曰早用而母言得此久矣帝有天下詔卽所葬園爲壽安陵謚曰穆及祔獻陵尊爲太穆皇后始太宗生有二龍之符後於諸子中愛視最篤後卽位過慶善宮覽觀歔欷顧侍臣曰朕生於此今母后永違育我之徳不可報因號慟左右皆流涕乃享後於正寢它日幸九成宮夢後若平生旣寤潸然不自勝明日詔有司大發倉賑貧瘠以爲後報焉上元中益謚太穆神皇后太宗長孫皇后按唐書后妃傳太宗文徳順聖皇后長孫氏河南洛陽人其先魏拓拔氏後爲宗室長因號長孫髙祖大丞相馮翊王曾祖裕平原公祖兕左將軍父晟字季涉書史趫騺曉兵仕隋爲左驍衛將軍後喜圖傳視古善惡以自鑑矜尙禮法晟兄熾爲周通道館學士嘗聞太穆勸撫突厥女心志之每語晟曰此明睿人必有奇子不可以不圖�故晟以女太宗後歸寧舅髙士廉妾見大馬二丈立後捨外懼占之遇坤之泰卜者曰坤順承天載物�疆馬地類也之泰是天地交而萬物通也又以輔相天地之宜繇協歸妹婦人事也女處尊位履中而居順后妃象也時隱太子釁鬩已構後內盡孝事髙祖謹承諸妃消釋嫌猜及帝授甲宮中後親慰勉士皆感奮尋爲皇太子妃俄爲皇后性約素服禦取給則止益觀書𨿽容櫛不少廢與帝言或及天下事辭曰牝雞司晨家之窮也可乎帝固要之訖不對後廷有被罪者必助帝怒請繩治俟意解徐爲開冶終不令有�卞嬪生豫章公主而死後視如所生媵侍疾病輟所禦飲藥資之下懷其仁兄無忌於帝本布衣交以佐命爲元功出入臥內帝將引以輔政後固謂不可乘間曰妾托體紫宮尊貴已極不願私親更據權於朝漢之呂霍可以爲誡帝不聽自用無忌爲尙書僕射後密諭令牢讓帝不獲已乃聽後喜見顏間異母兄安業無行父喪逐後無忌還外家後貴未嘗以爲言擢位將軍後與李孝常等謀反將誅後叩頭曰安業罪死無赦然向遇妾不以慈戶知之今論如法人必謂妾釋憾於兄無乃爲帝累乎遂得減流越巂太子承幹乳媼請增東宮什器後曰太子患無徳與名器何請爲從幸九成宮方屬疾會柴紹等急變聞帝甲而起後輿疾以從宮司諫止後曰上震驚吾何自安疾稍亟太子欲請大赦泛度道人祓塞災會後曰死生有命非人力所支若修福可延吾不爲惡使善無效我尙何求且赦令國大事佛老異方教耳皆上所不爲豈宜以吾亂天下法太子不敢奏以告房元齡元齡以聞帝嗟美而羣臣請遂赦帝旣許後固爭止及大漸與帝訣時元齡小譴就第後曰元齡久事陛下預奇計祕謀非大故願勿置也妾家以恩澤進無徳而祿易以取禍無屬樞柄以外戚奉朝請足矣妾生無益於時死不可以厚葬願因山爲壠無起墳無用棺槨器以瓦木約費送終是妾不見忘也又請帝納忠容諫勿受讒省遊畋作役死無恨崩年三十六後嘗采古婦人事著女則十篇又爲論斥漢之馬后不能檢抑外家使與政事乃戒其車馬之侈此謂開本源卹末事常誡守者吾以自檢故書無條理勿令至尊見之及崩宮司以聞帝爲之慟示近臣曰後此書可用垂後我豈不通天命而割情乎顧內失吾良佐哀不可已已謚曰文徳葬昭陵因九嵕山以成後志帝自著表序始末揭陵左上元中益謚文徳聖皇后按舊唐書本傳文徳順聖皇后長孫氏長安人隋右驍衛將軍晟之女也晟妻隋揚州刺史髙敬徳女生後少好讀書造次必循禮則年十三嬪於太宗隋大業中嘗歸寧於永興裏後舅髙士廉媵張氏於後所宿舍外見大馬髙二丈鞍勒皆具以告士廉命筮之遇坤之泰筮者曰至哉坤元萬物資生乃順承天坤厚載物徳合無疆牝馬地類行地無疆變而之泰內陽而外陰內健而外順是天地交而萬物通也象曰後以輔相天地之宜而左右人也龍幹之象也馬坤之象也變而爲泰天地交也繇協於歸妹婦人之兆也女處尊位履中居順也此女貴不可言武徳元年冊爲秦王妃時太宗功業旣髙隱太子猜忌滋甚後孝事髙祖恭順妃嬪盡力彌縫以存內助及難作太宗在元武門方引將士入宮授甲後親慰勉之左右莫不感激九年冊拜皇太子妃太宗卽位立爲皇后贈後父晟司空齊獻公後所生長樂公主太宗特所鐘愛及將出降�有司資送倍於長公主魏徵諫曰昔漢明帝時將封皇子帝曰朕子安得同於先帝子乎然謂長主者良以尊於公主也情𨿽有差義無等別若令公主之禮有過長主理恐不可願陛下思之太宗以其言退而告後後嘆曰嘗聞陛下重魏徵殊未知其故今聞其諫實乃能以義制主之情可謂正直社稷之臣矣妾與陛下結髮爲夫婦曲蒙禮待情義深重每言必候顏色尙不敢輕犯威嚴況在臣下情疏禮隔故韓非爲之說難東方稱其不易良有以也忠言逆於耳而利於行有國有家者急務納之則俗寧杜之則政亂誠願陛下詳之則天下幸甚後因請遣中使賫帛五百匹詣徵宅以賜之髙宗王廢後按唐書后妃傳髙宗廢後王氏井州祁人魏尙書左僕射思政之孫從祖母同安長公主以後婉淑白太宗以爲晉王妃王居東宮妃亦進冊擢父仁佑陳州刺史帝卽位立爲皇后仁佑以特進封魏國公母柳本國夫人仁佑卒贈司空初蕭良娣有寵而武才人貞觀末以先帝宮人召爲昭儀俄與後良娣爭寵更相毀短而昭儀詭險卽誣後與母挾媚道蠱上帝信之解魏國夫人門籍罷後舅柳奭中書令李義府等陰佐昭儀以偏言怒帝遂下詔廢後良娣皆爲庶人囚宮中後母兄良娣宗族悉流嶺南許敬宗又奏仁佑無它功以宮掖故超列三事今庶人謀亂宗社罪宜夷宗仁佑應斫棺陛下不窮其誅家止流竄仁佑不宜引庇蔭宥逆子孫有詔盡奪仁佑官爵而後及良娣俄爲武后所殺攺後姓爲蟒良娣爲梟初帝念後間行至囚所見門禁錮嚴進飲食竇中惻然傷之呼曰皇后良娣無恙乎今安在二人同辭曰妾等以罪棄爲婢安得尊稱耶流淚嗚咽又曰陛下幸念疇日使妾死更生復見日月乞署此爲回心院帝曰朕卽有處置武后知之促詔杖二人百剔其手足反接投釀甕中曰令二嫗骨醉數日死殊其屍初詔旨到後再拜曰陛下萬年昭儀承恩死吾分也至良娣罵曰武氏狐媚�覆至此我後爲�使武氏爲鼠吾當扼其喉以報後聞詔六宮毋畜�武后頻見二人被髮瀝血爲厲惡之以巫祝解謝卽徙蓬萊宮厲復見故多駐東都中宗卽位皆復其姓髙宗武皇后按唐書后妃傳髙宗則天順聖皇后武氏並州文水人父士見外戚傳文徳皇后崩久之太宗聞士女美召爲才人方十四母楊慟泣與訣後獨自如曰見天子庸知非福何兒女悲乎母韙其意止泣旣見帝賜號武媚及帝崩與嬪禦皆爲比丘尼髙宗爲太子時入侍悅之王皇后久無子蕭淑妃方幸後陰不悅它日帝過佛廬才人見且泣帝感動後廉知狀引內後宮以撓妃寵才人有權數詭變不窮始下辭降體事後後喜數譽於帝故進爲昭儀一旦顧幸在蕭右與後不協後性簡重不曲事上下而母柳見內人尙宮無浮禮故昭儀伺後所薄必款結之得賜予盡以分遺由是後及妃所爲必得得�以聞然未有以中也昭儀生女後就顧弄去昭儀潛斃兒衾下伺帝至陽爲歡言發衾視兒死矣又驚問左右皆曰後適來昭儀卽悲涕帝不能察怒曰後殺吾女往與妃讒媢今又爾耶由是昭儀得入其訾後無以自解而帝愈信愛始有廢後意久之欲進號宸妃侍中韓瑗中書令來濟言妃嬪有數今別立號不可昭儀乃誣後與母厭勝帝挾前憾實其言將遂廢之長孫無忌褚遂良韓瑗及濟瀕死固爭帝猶豫而中書舍人李義府衛尉卿許敬宗素險側狙勢卽表請昭儀爲後帝意決下詔廢後詔李績於志寧奉璽綬進昭儀爲皇后命羣臣及四裔酋長朝後肅義門內外命婦入謁朝皇后自此始後見宗廟再贈士至司徒爵周國公謚忠孝配食髙祖廟母楊再封代國夫人家食魏千戶後乃制外戚誡獻諸朝解釋譏噪於是逐無忌遂良踵死徙寵煽赫然後城深痛柔屈不恥以就大事帝謂能奉己故扳公議立之已得志卽盜威福施施無憚避帝亦懦昏舉能鉗勒使不得專久稍不平麟徳初後召方士郭行眞入禁中爲蠱祝宦人王伏勝發之帝怒因是召西臺侍郎上官儀儀指言後專恣失海內望不可承宗廟與帝意合乃趣使艸詔廢之左右馳告後遽從帝自訴帝羞縮待之如初猶意其恚且曰是皆上官儀教我後諷許敬宗構儀殺之初元舅大臣怫旨不閱歲屠覆道路目語及儀見誅則政歸房帷天子拱手矣羣臣朝四方奏章皆曰二聖每視朝殿中垂簾帝與後偶坐生殺賞罰惟所命當其忍斷𨿽甚愛不少隱也帝晚益病風不支天下事一付後後乃更爲太平文治事大集諸儒內禁殿撰定列女傳臣軌百寮新誡樂書等大抵千餘篇因令學士密裁可奏議分宰相權始士娶相裏氏生子元慶元爽又娶楊氏生三女伯嫁賀蘭越石蚤寡封韓國夫人仲卽後季嫁郭孝愼前死楊以後故寵日盛徙封榮國始兄子惟良懷運與元慶等遇楊及後禮薄后銜不置及是元慶爲宗正少卿元爽少府少監惟良司衛少卿懷運淄州刺史它日夫人置酒酣謂惟良曰若等記疇日事乎今謂何對曰幸以功臣子位朝廷晚緣戚屬進憂而不榮也夫人怒諷後僞爲退讓請惟良等外遷無示天下私繇是惟良爲始州刺史元慶龍州元爽濠州俄坐事死振州元慶至州憂死韓國出入禁中一女國姝帝皆寵之韓國卒女封魏國夫人欲以備嬪職難於後未決後內忌甚會封泰山惟良懷運以嶽牧來集從還京師後毒殺魏國歸罪惟良等盡殺之氏曰蝮以韓國子敏之奉士祀初魏國卒敏之入弔帝爲慟敏之哭不對後曰兒疑我惡之俄貶死楊氏徙衛二國咸亨元年卒追封魯國謚忠烈詔文武九品以上及五等親與外命婦赴弔以王禮葬咸陽給班�葆仗鼓吹時天下旱後僞表求避位不許俄又贈士太尉兼太子太師太原郡王魯國忠烈夫人爲妃上元元年進號天后建言十二事一勸農桑薄賦徭二給復三輔地三息兵以道徳化天下四南北中尙禁浮巧五省功費力役六廣言路七杜讒口八王公以降皆習老子九父在爲母服齊衰三年十上元前勛官已給告身者無追核十一京官八品以上益稟入十二百官任事久材髙位下者得進階申滯帝皆下詔略施行之蕭妃女義陽宣城公主幽掖庭幾四十不嫁太子弘言於帝後怒鴆殺弘帝將下詔遜位於後宰相郝處俊固諫乃止後欲外示寬裕劫人心使歸己卽奏言今羣臣納半俸百姓計口錢以贍邊兵恐四方妄商虛實請一罷之詔可儀鳳三年羣臣蕃裔長朝後於光順門卽井州建太原郡王廟帝頭眩不能視侍醫張文仲秦鳴鶴曰風上逆砭血頭可愈後內幸帝殆得自專怒曰是可斬帝體寧刺血處耶醫頓首請命帝曰醫議疾烏可罪且吾眩不可堪聽爲之醫一再刺帝曰吾目明矣言未畢後簾中再拜謝曰天賜我師身負繒寶以賜帝崩中宗卽位天后稱皇太后遺詔軍國大務聽參決嗣聖元年太后廢帝爲廬陵王自臨朝以睿宗卽帝位後坐武成殿帝率羣臣上號冊越三日太后臨軒命禮部尙書攝太尉武承嗣太常卿攝司空王徳眞冊嗣皇帝自是太后常禦紫宸殿施慘紫帳臨朝追贈五世祖後魏散騎常侍克己爲魯國公妣裴卽其國爲夫人髙祖齊殷州司馬居常爲太尉北平郡王妣劉爲王妃曾祖永昌王諮議參軍贈齊州刺史儉爲太尉金城郡王妣宋爲王妃祖隋東郡丞贈井州刺史大都督華爲太尉太原郡王妣趙爲王妃皆置園邑戶五十考爲太師魏王加實戶滿五千妣爲王妃王園邑守戶百時睿宗𨿽立實囚之而諸武擅命又謚魯國公曰靖裴爲靖夫人北平郡王曰恭肅金城郡王曰義康太原郡王曰安成妃從夫謚太后遣冊武成殿使者告五世廟室於是柳州司馬李敬業括蒼令唐之奇臨海丞駱賓王疾太后脇逐天子不勝憤乃募兵殺揚州大都督府長史陳敬之據州欲迎廬陵王眾至十萬楚州司馬李崇福連和盱眙人劉行舉嬰城不肯從敬業攻之不克太后拜行舉遊擊將軍擢其弟行實楚州刺史敬業南度江取潤州殺刺史李思文曲阿令尹元貞拒戰死太后詔左玉鈐衛大將軍李孝逸爲揚州道行軍大�管率兵三十萬討之戰於髙郵前鋒左豹韜果毅成三朗爲唐之奇所殺又以左鷹揚衛大將軍黑齒常之爲江南道行軍大總管並力敬業興三月敗傳首東都三州平始武承嗣請太后立七廟中書令裴炎沮止及敬業之興下炎獄殺之並殺左威衛大將軍程務挺太后方怫恚一日召羣臣廷讓曰朕於天下無負若等知之乎羣臣唯唯太后曰朕輔先帝逾三十年憂勞天下爵位富貴朕所與也天下安佚朕所養也先帝棄羣臣以社稷爲托不敢愛身而知愛人今爲戎首者皆將相何見負之遽且受遺老臣伉扈難制有若裴炎乎世將種能合亡命若徐敬業乎宿將善戰若程務挺乎彼皆人豪不利於朕朕能戮之公等才有過彼蚤爲之不然謹以事朕無貽天下笑羣臣頓首不敢仰視曰惟陛下命久之下詔陽若復辟者睿宗揣非情固請臨朝制可乃冶銅匭爲一室署東曰延恩受干賞自言南曰招諫受時政失得西曰申�受抑枉所欲言北曰通元受讖步祕策詔中書門下一官典領太后不惜爵位以籠四方豪傑自爲助𨿽妄男子言有所合�不次官之至不稱職尋亦廢誅不少縱務取實材眞賢又畏天下有謀反逆者詔許上變在所給輕傳供五品食送京師卽日召見厚餌爵賞歆動之凡言變吏不得呵詰𨿽耘夫蕘子必親延見稟之客館敢稽若不送者以所告罪之故上變者徧天下人人屏息無敢議新丰有山因震突出太后以爲美祥赦其縣更名慶山荊人兪文俊上言人不和疣贅生地不和堆阜出今陛下以女主處陽位山變爲災非慶也太后怒投嶺外詔毀幹光殿爲明堂以浮屠薛懷義爲使督作懷義鄠人本馮氏名小寶偉岸淫毒佯狂洛陽市千金公主嬖之主上言小寶可入侍後召與私悅之欲掩迹得通籍出入使祝發爲浮屠拜白馬寺主詔與太平公主�薛紹通昭穆紹父事之給�馬中官爲騶侍𨿽承嗣三思皆尊事惟謹至是護作士數萬巨木率一章千人乃能引又度明堂後爲天堂鴻麗嚴奧次之堂成拜左威衛大將軍梁國公始作崇先廟於西京享武氏承嗣僞款洛水石導使爲帝遣雍人唐同泰獻之後號爲寶圖擢同泰遊擊將軍於是汜人又上瑞石太后乃郊上帝謝況自號聖母神皇作神皇璽攺寶圖曰天授聖圖號洛水曰永昌水圖所曰聖圖泉勒石洛壇左曰天授聖圖之表攺汜水曰廣武時柄去王室大臣重將皆撓不得逞宗室孤外無寄足地於是韓王元嘉等謀舉兵唱天下迎還中宗瑯琊王衝越王貞先發諸王倉卒無應者遂敗元嘉與魯王靈夔等皆自殺余悉坐誅諸王牽連死滅殆盡子孫𨿽嬰褓亦投嶺南太后身拜洛受圖天子率太子羣臣蠻裔以次列大陳珍禽奇獸貢物鹵簿壇下禮成去永昌元年享萬象神宮攺服衮冕搢大圭執鎭圭睿宗亞獻太子終獻合祭天地五方帝百神從以髙祖太宗髙宗配引魏王士從配班九條訓百官遂大饗羣臣號士周忠孝太皇楊忠孝太后以文水墓爲章徳陵咸陽墓爲明義陵太原安成王爲周安成王金城郡王爲魏義康王北平郡王爲趙肅恭王魯國公爲太原靖王載初中又享萬象神宮以太穆文徳二皇后配皇地祇引周忠孝太后從配作曌�囝十有二文太后自名曌攺詔書爲制書以周漢爲二王后虞夏殷後爲三恪除唐屬籍拜薛懷義輔國大將軍封鄂國公令與羣浮屠作大云經言神皇受命事春官尙書李思文詭言周書武成爲篇辭有垂拱天下治爲受命之符後喜皆班示天下稍圖革命然畏人心不肯附乃陰忍鷙害肆斬殺怖天下內縱酷吏周興來俊臣等數十人爲爪吻有不慊若素疑憚者必危法中之宗姓侯王及它骨鯁臣將相駢頸就�血丹狴戶家不能自保太后操奩具坐重幃而國命移矣禦史傅遊藝率關內父老請革命攺帝氏爲武又脇羣臣固請妄言鳳集上陽宮赤雀見朝堂天子不自安亦請氏武示一尊太后知威柄在己因大赦天下攺國號周自稱聖神皇帝旗幟尙赤以皇帝爲皇嗣立武氏七廟於神都尊周文王爲文皇帝號始祖妣姒曰文定皇后武王爲康皇帝號睿祖妣姜曰康惠皇后太原靖王爲成皇帝號嚴祖妣曰成莊皇后趙肅恭王爲章敬皇帝號肅祖妣曰章敬皇后魏義康王爲昭安皇帝號烈祖妣曰昭安皇后祖周安成王爲文穆皇帝號顯祖妣曰文穆皇后考忠孝太皇爲孝明髙皇帝號太祖妣曰孝明髙皇后罷唐廟爲享徳廟四時祠髙祖以下三室余廢不享至日祀上帝萬象神宮以始祖及考妣配以百神從祀盡王諸武詔並州文水縣爲武興比漢丰沛百姓世給復以始祖冢爲徳陵睿祖爲喬陵嚴祖爲節陵肅祖爲簡陵烈祖爲靖陵顯祖爲永陵章徳陵爲昊陵明義陵爲順陵太后𨿽春秋髙善自塗澤𨿽左右不悟其衰俄而二齒生下詔攺元爲長壽明年享神宮自制大樂舞工用九百人以武承嗣爲亞獻三思爲終獻帝之爲皇嗣公卿往往見之會尙方監裴匪躬左衛大將軍阿史那元慶白澗府果毅薛大信監門衛大將軍範云仙潛謁帝皆腰斬都市自是公卿不復上謁有上封事言嶺南流人謀反者太后遣攝右臺監察禦史萬國俊就按得實卽論決國俊至廣州盡召流人矯詔賜自盡皆號哭不服國俊驅之水曲使不得逃一日戮三百餘人乃誣奏流人怨望請悉除之於是太后遣右衛翊府兵曹參軍劉光業司刑評事王徳壽苑南面監丞鮑思恭尙輦直長王大貞右武衛兵曹參軍屈貞筠皆攝監察禦史分往�南黔中安南等六道訊鞫而擢國俊左臺侍禦史光業等亦希功於上惟恐殺人之少光業殺者九百人徳壽殺七百人其餘亦不減五百人太后久乃知其�詔六道使所殺者還其家國俊亦相踵而死皆見有物爲厲云太后又自加號金輪聖神皇帝置七寶於廷曰金輪寶曰白象寶曰女寶曰馬寶曰珠寶曰主兵臣寶曰主藏臣寶率大朝會則陳之又尊其顯祖爲立極文穆皇帝太祖爲無上孝明皇帝延載二年武三思率蕃裔諸酋及耆老請作天樞紀太后功徳以黜唐興周制可使納言姚護作乃大裒銅鐵合冶之署曰大周萬國頌徳天樞置端門外其制若柱度髙一百五尺八面面別五尺冶鐵象山爲之趾負以銅龍石鑱怪獸環之柱顚爲云蓋出大珠髙丈圍三之作四蛟度丈二尺以承珠其趾山周百七十尺度二丈無慮用銅鐵二百萬斤乃悉鏤羣臣蕃酋名氏其上薛懷義寵稍衰而禦醫沈南璆進懷義失望因火明堂太后羞之掩不發懷義愈狠恣怏怏乃密詔太平公主擇健婦縛之殿中命建昌王武攸寧將作大匠宗晉卿率壯士擊殺之以畚車載屍還白馬寺懷義負幸暱气蓋一時出百官上其徒多犯法禦史馮思勗劾其姦懷義怒遇諸道命左右毆之幾死弗敢言默啜犯塞拜新平伐逆朔方道大總管提十八將軍兵擊胡宰相李昭徳蘇味道至爲之長史司馬后厭入禁中陰募力少年千人爲浮屠有逆謀侍禦史周矩劾狀請治驗太后曰第出朕將使詣獄矩坐臺少選懷義怒馬造廷直往坐大榻上矩召吏受辭懷義卽乘馬去矩以聞太后曰是道人素狂不足治力少年聽窮劾矩悉投放醜裔懷義構矩俄免官太后祀天南郊以文王武王士與唐髙祖並配太后加號天冊金輪聖神皇帝遂封嵩山禪少室冊山之神爲帝配爲後封壇南有大槲赦日置雞其杪賜號金雞樹自制升中述志刻石示後攺明堂爲通天宮鑄九州鼎各位其方列廷中又斂天下黃金作大儀鐘不克久之以崇先廟爲崇尊廟禮視太廟旋復崇尊廟爲太廟自懷義死張易之昌宗得幸乃置控鶴府有監有丞及主簿錄事等監三品以易之爲之太后自見諸武王非天下意前此中宗自房州還復爲皇太子恐百歲後爲唐宗室躪藉無死所卽引諸武及相王太平公主誓明堂告天地爲鐵券使藏史館攺昊陵署爲攀龍臺久視初以控鶴監爲天驥府又攺奉宸府罷監爲令以左右控鶴爲奉宸大夫易之復爲令神龍元年太后有疾久不平居迎仙院宰相張柬之與崔元暐等建策請中宗以兵入誅易之昌宗於是羽林將軍李多祚等帥兵自元武門入斬二張於院左太后聞變而起桓彥範進請傳位太后返臥不復語中宗於是復卽位徙太后上陽宮帝率百官詣觀風殿問起居後率十日一詣宮俄朝朔望廢奉宸府官遷東都武氏廟於崇尊廟更號崇恩復唐宗廟諸武王者鹹降爵是歲後崩年八十一遺制稱則天大聖皇太后去帝號謚曰則天大聖後祔幹陵會武三思烝韋庶人復用事於是大旱祈陵�雨三思誅帝詔崇恩廟祠如太廟齋郎用五品子博士楊孚言太廟諸郎取七品子今崇恩取五品不可帝曰太廟如崇恩可乎孚曰崇恩太廟之私以臣準君則僭以君準臣則惑乃止及韋武黨誅詔則天大聖皇后復號太后廢崇恩廟及陵景云元年號太聖太后太平公主姦政請復二陵官又尊後曰天后聖帝俄號聖後太平誅詔黜周孝明皇帝號復爲太原郡王后爲妃罷昊順等陵開元四年追號則天皇后太常卿姜�建言則天皇后配髙宗廟主題天后聖帝非是請易題爲則天皇后武氏制可按長孫無忌傳帝欲立武昭儀爲後無忌固言不可帝密以寶器錦帛十餘車賜之又幸其第擢三子皆朝散大夫昭儀母復詣其家申請許敬宗數勸之無忌厲色折拒帝後召無忌遂良及於志寧言後無息昭儀有子必欲立之者無忌已數諫卽曰先帝付托遂良願陛下訪之遂良極道不可帝不聽後旣立以無忌受賜而不助己銜之敬宗揣後指陰使洛陽人李奉節上無忌變事與侍中辛茂將臨按傅致反狀按褚遂良傳帝將立武昭儀召長孫無忌李績於志寧及遂良入或謂無忌當先諫遂良曰太尉國元舅有不如意使上有棄親之譏又謂績上所重當進曰不可司空國元勛有不如意使上有斥功臣之嬚曰吾奉遺詔若不盡愚無以下見先帝旣入帝曰罪莫大於絕嗣皇后無子今欲立昭儀謂何遂良曰皇后本名家奉事先帝先帝疾執陛下手語臣曰我兒與婦今付卿且徳音在陛下耳可遽忘之皇后無他過不可廢帝不悅翌日復言對曰陛下必欲攺立後者請更擇貴姓昭儀昔事先帝身接帷笫今立之柰天下耳目何帝羞默遂良因致笏殿階叩頭流血曰還陛下此笏丐歸田裏帝大怒命引出武氏從幄後呼曰何不撲殺此獠無忌曰遂良受顧命有罪不加刑會李績議異武氏立乃左遷遂良潭州都督按來濟傳帝將以武氏爲後濟諫曰王者立後以承宗廟母天下宜擇禮義名家幽閒令淑者副四海之望稱神祇之意故文王興姒關雎之化蒙被百姓其福如彼成帝縱欲以婢爲後皇統中微其禍如此惟陛下詳察初武氏被寵帝特號宸妃濟與韓瑗諫妃有常員今別立號不可武氏已立不自安後更謾言濟等忠鯁恐前經執奏�懷反仄請加賞慰而實銜之帝示濟及瑗濟等益懼按韓瑗傳王后之廢瑗雪泣言曰皇后乃陛下在藩時先帝所娶今無罪�廢非社稷計不納明日復諫曰王者立後配天地象日月匹夫匹婦尙知相擇況天子乎詩云赫赫宗周褒姒滅之臣讀至此常輟捲太息不圖本朝親見此禍宗廟其不血食乎帝大怒詔引出按李績傳帝欲立武昭儀爲皇后畏大臣異議未決李義府許敬宗又請廢王皇后帝召績與長孫無忌於志寧褚遂良計之績稱疾不至帝曰皇后無子罪莫大於絕嗣將廢之遂良等持不可志寧顧望不對帝後密訪績曰將立昭儀而顧命之臣皆以爲不可今止矣答曰此陛下家事無須問外人帝意遂定而王后廢詔績志寧奉冊立武氏按袁天綱傳武后之幼天綱見其母曰夫人法生貴子乃見二子元慶元爽曰官三品保家主也見韓國夫人曰此女貴而不利夫後最幼姆抱以見紿以男天綱視其步與目驚曰龍瞳鳳頸極貴驗也若爲女當作天子中宗趙皇后按唐書后妃傳中宗和思順聖皇后趙氏京兆長安人祖綽武徳中戰有功終右領軍將軍父尙髙祖常樂公主帝爲英王聘後爲妃髙宗於公主恩尢隆武后不喜乃幽妃內侍省自定州刺史駙馬都尉貶括州絕主朝謁隨之官妃旣囚扃鍵牢謹日給飼料衛者候其突煙數日不出披戶視之死腐矣以壽州刺史與主預越王事死神龍元年追謚妃曰恭皇后贈左衛大將軍中宗崩藏陵事韋庶人不臣不得祔有司加上尊謚以后祔定陵按舊唐書本傳和思皇后趙氏神龍元年贈後謚爲恭皇后贈左衛大將軍及中宗崩將葬於定陵議者以韋後得罪不宜祔葬於是追謚後爲和思莫知瘞所行招魂祔葬之禮太常博士彭景直上言古無招魂葬之禮不可備棺槨置轀輬宜據漢書郊祀志葬黃帝衣冠於橋山故事以皇后褘衣於陵所寢宮招魂置衣於魂轝以太牢告祭遷衣於寢宮舒於禦榻之右覆以夷衾而祔葬焉從之中宗韋庶人按唐書后妃傳中宗庶人韋氏京兆萬年人祖弘表貞觀中曹王府典軍帝在東宮後被選爲妃嗣聖初立爲皇后尋與帝處房陵每使至帝�恐欲自殺後止曰禍福何常早晚等死耳無遽及帝復卽位後居中宮是時上官昭容與政事方敬暉等欲盡誅諸武武三思懼乃因昭容入請得幸於後卒謀暉等誅之初帝幽廢與後約一朝見天日不相制至是與三思共禦�博戲帝從旁典籌不爲忤三思諷羣臣上後號爲順天皇后乃親謁宗廟贈父元貞上洛郡王左拾遺賈虛己建言非李氏王者盟書共棄之今復國未幾遽私後家且先朝禍鑑未遠甚可懼也如令皇后固辭使天下知後宮謙讓不亦善乎不聽神龍三年節湣太子舉兵敗宗楚客率羣臣請加號翊聖詔可禁中謬傳有五色雲起後作司帝圖以示諸朝因大赦天下賜百官母妻封號太史迦葉志忠表上桑條歌十二篇言後當受命曰昔髙祖時天下歌桃李太宗時歌秦王破陣髙宗歌堂堂天后世歌武媚娘皇帝受命歌英王石州後今受命歌桑條韋蓋后妃之徳專蠶桑共宗廟事也乃賜志忠第一區絹七百段太常少卿鄭愔因之被樂府楚客又諷補闕趙延禧離釋桑條爲九十八代帝大喜擢延禧諫議大夫於是昭容以武氏事動後卽表增出母服民以二十三爲丁限五十九免五品而上母妻不繇夫子封者喪得用鼓吹數攺制度陰儲人望稍寵樹親屬封拜之昭容與母及尙宮賀婁等多受金錢封巫趙隴西夫人出入禁中勢與上官埒繇是墨敕斜封出矣三年帝親郊引後亞獻明年正月望夜帝與後微服過市仿徉觀覽縱宮女出遊皆淫奔不還國子祭酒葉靜能善禁架常侍馬秦客髙醫光祿少卿楊均善烹調皆引入後庭均秦客烝於後嘗喪免不歷旬�起帝遇弒議者歡咎秦客及安樂公主後大懼引所親議計乃以刑部尙書裴談工部尙書張錫輔政畱守東都詔將軍趙承福薛簡以兵五百衛譙王重福與兄溫定策立溫王重茂爲皇太子列府兵五萬分二營屯京師然後發喪太子卽位是爲殤帝皇太后臨朝溫摠內外兵檢護宮省族弟濯播宗子捷璇璇甥髙崇及武延秀分領左右屯營羽林飛騎萬騎京師大恐傳言且革命播璇入軍中鞭督萬騎欲立威士怨不爲用俄而臨淄王引兵夜披元武門入羽林殺璇播崇於寢斧關叩太極殿後遁入飛騎營爲亂兵所殺斬延秀安樂公主分捕諸韋諸武與其支黨悉誅之後及安樂首東市翌日追貶爲庶人葬以一品禮按舊唐書本傳中宗韋庶人京兆萬年人也祖弘表貞觀中爲曹王府典軍中宗爲太子時納後爲妃仍擢後父普州參軍元貞爲豫州刺史嗣聖元年立爲皇后其年中宗見廢後隨從房州時中宗懼不自安每聞制使至惶恐欲自殺後勸王曰禍福倚伏何常之有豈失一死何遽如是也累年同艱危情義甚篤所生懿徳太子永徽永壽長寧安樂四公主安樂最幼生於房州帝自脫衣裹之遂名曰裹兒特寵異焉及中宗復立爲太子又立後爲妃時昭容上官氏常勸後行則天故事乃上表請天下士庶爲出母服喪三年又請百姓以年二十三爲丁年五十九免役攺易制度以收時望制皆許之帝在房州時嘗謂後曰一朝見天日誓不相禁忌及得志受上官昭容邪說引武三思入宮中升禦�與後雙陸帝爲點籌以爲歡笑丑聲日聞於外乃大出宮女𨿽左右內職而許時出禁中上官氏及宮人貴幸者皆立外宅出入不節朝官邪佞者候之恣爲狎遊祈其賞秩以至要官時侍中敬暉謀去諸武武三思患之乃結上官氏以爲援因得幸於後潛入宮中謀議乃諷百官上帝尊號爲應天皇帝後爲順天皇后帝與後親謁太廟告謝受尊號之意於是三思驕橫用事敬暉王同�相次夷滅天下咸歸咎於後後方優寵親屬內外封拜徧列淸要又欲寵樹安樂公主乃制公主開府置官屬太平公主儀比親王長寧安樂二府不置長史而已宜城公主等以非後所生各減太平之半安樂恃寵驕恣賣官鬻獄勢傾朝廷常自艸制�掩其文而請帝書焉帝笑而從之竟不省視又請自立爲皇太女帝𨿽不從亦不加譴所署府寮皆猥濫非才又廣營第宅侈靡過甚長寧及諸公主疊相仿�天下咸嗟怨之神龍三年節湣太子死後宗楚客率百僚上表加後號爲順天翊聖皇后景龍二年春宮中希旨妄稱後衣箱中有五色云出帝使畫工圖之出示於朝乃大赦天下百寮母妻各加邑號右驍衛將軍知太史事迦葉志忠上表曰昔髙祖未受命時天下歌桃李子太宗未受命時天下歌秦王破陣樂髙宗未受命時天下歌側堂堂天后未受命天下歌武媚娘伏惟應天皇帝未受命時天下歌英王石州順天皇后未受命時天下歌桑條韋也女行六合之內齊首蹀足應四時八節之會歌舞同歡豈與夫簫韶九成百獸率舞同年而語哉伏惟皇后降帝女之精合爲國母主蠶桑以安天下后妃之徳於斯爲盛謹進桑條歌十二篇伏請宣布中外進入樂府皇后先蠶之時以享宗廟帝悅而許之特賜志忠莊一區雜彩七百段太常少卿鄭愔又引而申之播於舞詠亦受厚賞兵部尙書宗楚客又諷補闕趙延禧表陳符命解桑條以爲十八代之符請頒示天下編諸史冊帝大悅擢延禧爲諫議大夫時上官昭容與其母鄭氏及尙宮柴氏賀婁氏樹用親黨廣納貨賂別降墨�斜封授官或出臧獲屠販之類累居榮秩又引女巫趙氏出入禁中封爲隴西夫人勢與上官氏爲比三年冬帝將親祠南郊國子祭酒祝欽明司業郭山惲建議云皇后亦合助祭太常博士唐紹蔣欽緒上疏爭之尙書右僕射韋巨源詳定儀注遂希旨協同欽明之議帝納其言以後爲亞獻仍以宰相女爲齊娘以執豆欽明又欲請安樂公主爲終獻迫於時議而止四年正月望夜帝與後微行市裏以觀燒燈又放宮女數千夜遊縱觀因與外人陰通逃逸不還時國子祭酒葉靜能善符禁小術散騎常侍馬秦客頗閒醫藥光祿少卿楊均以調膳侍奉皆出入宮掖均與秦客皆得幸於後相次丁母憂旬日悉起復舊職時安樂公主與駙爲武延秀侍中紀處訥中書令宗楚客司農卿趙履溫互相猜貳疊爲朋黨六月帝遇毒暴崩時馬秦客侍疾議者歸罪於秦客及安樂公主後懼祕不發喪引所親入禁中謀自安之策以刑部尙書裴談工部尙書張錫知政事畱守東都又命左金吾大將軍趙承恩及宦者左監門衛大將軍薛崇簡帥兵五百人往筠州以備譙王重福後與兄太子少保溫定策立溫王重茂爲皇太子召諸府兵五萬人屯京城分爲左右營然後發喪少帝卽位尊後爲皇太后臨朝攝政韋溫知內外兵馬守援宮掖駙馬韋捷韋濯分掌左右屯營武延秀及溫從子播族弟璇外甥髙崇共典左右羽林軍及飛騎萬騎播璇欲先樹威嚴拜官日先鞭萬騎數人眾皆怨不爲之用時京城恐懼相傳將有革命之事往往偶語人情不安臨淄王率薛崇簡鍾紹京劉幽求領萬騎及監丁夫入自元武門至左羽林軍斬將軍韋璇韋播及中郎將髙崇於寢帳遂斬關而入至太極殿後惶駭遁入殿前飛騎營及武延秀安樂公主皆爲亂兵所殺分遣萬騎誅其黨與韋溫溫從子捷及族弟嬰宗楚客弟晉卿紀處訥馬秦客葉靜能楊均趙履溫衛尉卿王哲太常卿李將作少匠李守質及韋氏武氏宗族無少長皆斬之梟後及安樂公主首於東市翌日�收後屍葬以一品之禮追貶爲庶人安樂公主葬以三品之禮追貶爲悖逆庶人睿宗劉皇后按唐書后妃傳睿宗肅明順聖皇后劉氏祖徳威自有傳儀鳳中帝在藩納爲孺人俄爲妃生寧王壽昌代國二公主帝卽位爲皇后會帝降號皇嗣復爲妃長壽二年爲戶婢誣與竇徳妃挾蠱道祝詛武后並殺之宮中葬祕莫知景云元年追謚肅明皇后按舊唐書本傳後與昭成皇后同被譴爲則天所殺景云元年追謚肅明皇后招魂葬於東都城南陵曰惠陵睿宗崩遷祔橋陵以昭成太后故不得入太廟配饗常別祀於儀坤廟開元二十七年始祔太廟睿宗竇皇后按唐書后妃傳睿宗昭成順聖皇后竇氏曾祖抗父孝諶自有傳後婉淑尢循禮則帝爲相王納爲孺人卽位進徳妃生元宗及金仙玉眞二公主與肅明同追謚並招魂葬東都之南肅明曰惠陵後曰靖陵立別廟曰儀坤以享云帝崩追稱皇太后與肅明祔橋陵後以子貴故先祔睿宗室肅明以開元二十年乃得祔廟初太常加謚後曰大昭成或言法宜引聖貞冠謚而曰大昭成非也以單言配之應曰聖昭若睿成以復言配之應曰大聖昭成聖眞昭成又引太穆皇后始謚穆及髙祖崩合帝謚曰太穆追增太穆神皇后文徳皇后始謚文徳及太宗崩合謚文徳聖皇后又援範煜著漢光烈等爲比太常謂煜以帝號標後謚是史家記事體婦人非必與夫同也入廟稱後系夫在朝稱太系子文母生號也文王旣沒謚也周公豈以夫從婦乎漢法不可以爲據制曰可天寶八載制詔自太穆而下六皇后並增上順聖二謚云按舊唐書本傳長壽二年爲戶婢團兒誣譖與肅明皇后厭蠱�咀正月二日朝則天皇后於嘉豫殿旣退而同時遇害梓宮祕密莫知所在睿宗卽位謚曰昭成皇后招魂葬於都城之南陵曰靖陵

皇后部列傳八

唐二元宗王皇后按唐書后妃傳元宗皇后王氏同州下邽人梁冀州刺史神念之裔孫帝爲臨淄王聘爲妃將淸內難預大計先天元年立爲皇后久無子而武妃稍有寵後不平顯詆之然撫下素有恩終無肯譖短者帝密欲廢後以語姜��漏言卽死後兄守一懼爲求厭勝浮屠明悟教祭北斗取霹靂木刻天地文及帝諱合佩之曰後有子與則天比開元十二年事覺帝自臨劾有狀乃制詔有司皇後天命不佑華而不實有無將之心不可以承宗廟母儀天下其廢爲庶人賜守一死始後以愛弛不自安承間泣曰陛下獨不念阿忠脫紫半臂易斗爲生日湯餅耶帝憫然動容阿忠後呼其父仁�云繇是久乃廢當時王諲作翠羽帳賦諷帝未幾卒以一品禮葬後宮思慕之帝亦悔寶應元年追復後號按舊唐書本傳後父仁�爲太僕卿累加開府儀同三司邠國公符厭事發上親究之皆驗開元十二年秋七月己卯下制曰皇后王氏天命不佑華而不實造起獄訟明扇朝廷見無將之心有可諱之惡焉得敬承宗廟母儀天下可廢爲庶人別院安置刑於家室有愧昔王爲國大計蓋非獲已守一賜死元宗武皇后按唐書后妃傳元宗貞順皇后武氏恆安王攸止女幼入宮帝卽位得幸時王皇后廢故進冊惠妃其禮秩比皇后初帝在潞趙麗妃以倡幸有容止善歌舞開元初父兄皆美官及妃進麗妃恩亦弛以十四年卒謚曰和生太子瑛而皇甫徳儀生鄂王劉才人生光王皆藩邸之舊後愛薄而妃乃專寵封所生母楊鄭國夫人弟忠國子祭酒信祕書監將遂立皇后禦史潘好禮上疏曰禮父母讎不共天春秋子不復讎不子也陛下欲以武氏爲後何以見天下士妃再從叔三思也從父延秀也皆干紀亂常天下共疾夫惡木垂蔭志士不息盜泉飛溢廉夫不飲匹夫匹婦尙相擇況天子乎願愼選華族稱神祇之心春秋宋人夏父之會無以妾爲夫人齊桓公誓葵丘曰無以妾爲妻此聖人明嫡庶之分也分定則窺競之心息矣今人間咸言右丞相張說欲取立後功圖復相今太子非惠妃所生而妃有子若一儷宸極則儲位將不安古人所以諫其漸者有以也遂不果立妃生子必秀嶷凡二王一主皆不育及生壽王帝命寧王養外邸又生盛王咸宜太華二公主後李林甫以壽王母愛希妃意陷太子鄂光二王皆廢死會妃薨年四十餘贈皇后及謚葬敬陵按舊唐書本傳惠妃以開元二十五年十二月薨年四十餘下制曰存有懿範沒有寵章豈獨被於朝班故乃施於壼政可以垂裕斯爲通典故惠妃武氏少而婉順長而賢明行合禮經言應圖史承戚裏之華冑升後庭之峻秩貴而不恃謙而益光以道飭躬以和逮下四徳粲其兼備六宮咨而是則法度在己靡資珩佩躬儉化人率先絺綌夙其奇表將加正位前後固讓辭而不受奄至淪歿載深感悼遂使玉衣之慶不及於生前象服之榮徒增於身後可贈貞順皇后宜令所司擇日冊命葬於敬陵時慶王琮等請制齊衰之服有司請以忌日廢務上皆不許之立廟於京中昊天觀南乾元之後祠享亦絕元宗楊皇后按唐書后妃傳元宗元獻皇后楊氏華州華陰人曾祖士達爲隋納言天授中以武后母黨追封士達爲鄭王父知慶太尉帝在東宮後以景云初入宮爲良媛時太平公主忌帝而宮中左右持兩端纖悉必聞媛方娠帝不自安密語侍讀張說曰用事者不欲吾多子柰何命說挾劑以入帝於曲室自煮之夢若有介而戈者環鼎三而三煮盡覆以告說說曰天命也乃止生男是爲肅宗帝卽位爲貴嬪其娣節湣太子妃也初肅宗生卜云不宜養乃命王皇后舉之後無子撫肅宗如所生後又生寧親公主乃薨說以舊恩故子�得尙寧親肅宗卽位至徳二載太上皇自蜀詔有司其議尊稱遂上冊謚寶應末祔泰陵按舊唐書本傳開元十七年後葬細柳原元宗命說爲志文其銘云石獸澀兮綠苔粘宿艸殘兮白露沾園寢閉兮脂粉膩不知何年開鏡奩二十四年忠王立爲皇太子至徳元年肅宗卽位於靈武二載五月元宗在蜀誥曰聖人垂範是推顧復之恩王者建極抑有追尊之禮蓋母以子貴徳以謚尊故妃弘農楊氏特稟坤靈久釐陰教往以續塗山之慶降華渚之祥誕發異圖載光帝業而冊命猶闕幽靈尙閟夏王繼統方軫陽域之恩漢後褒榮庶協昭靈之稱宜於彼追冊爲元獻太后寶應二年正月祔葬泰陵肅宗張廢後按唐書后妃傳肅宗廢後庶人張氏鄧州向城人家徙新丰祖母竇昭成皇后女弟也元宗幼失昭成母視姨鞠愛篤備帝卽位封鄧國夫人親寵無比五息子曰去惑去疑去奢去逸去盈皆顯官去盈尙常芬公主去逸生後肅宗爲忠王時納韋元娃女爲孺人旣建太子以孺人爲妃後爲良娣妃兄堅爲李林甫構死太子懼請與妃絕毀服幽禁中安祿山反陷於賊至徳中薨始妃旣絕良娣得專侍太子慧中而辯能迎意傅合元宗西幸娣與太子從度渭民障道乞畱復長安太子不聽中人李輔國密啟娣又贊其謀遂定計北趣靈武時軍衛單寡夕次娣必寢前太子曰暮夜可虞且捍賊非婦人事宜少戒對曰方多事若倉卒妾自當之殿下可徐爲計駐靈武產子三日起縫戰士衣太子敕止對曰今豈自養時耶乾元初冊拜淑妃贈其父尙書左僕射姊妹皆封號弟淸潛尙大寧延和二郡主遂立爲皇后詔內外命婦悉朝光順門後能牢寵稍稍豫政事與李輔國相倚多以私謁撓權親蠶苑中羣命婦相禮儀物甚盛二年羣臣上帝尊號後亦諷羣臣尊己號翊聖帝問李揆揆爭不可會月蝕帝以咎在後宮乃止又與輔國謀徙上皇西內端午日帝召見山人李唐帝方擁幼女顧唐曰我念之無怪也唐曰太上皇今日亦當念陛下帝泫然涕下而內制於後卒不敢謁西宮帝不豫後自箴血寫佛書以示誠初建寧王倓數短後於帝上皇在蜀以七寶鞍賜後而李泌請分以賞戰士倓助泌請故後怨卒被譖死繇是太子深畏事後謹甚後猶欲危之然以子早世而侗幼故太子得無患寶應元年帝大漸後與內官朱輝光等謀立越王系而李輔國程元振以兵衛太子幽後別殿代宗已立羣臣白帝請廢爲庶人殺之淸潛與舅竇履信皆流放支黨伏誅按舊唐書本傳寶應元年四月肅宗大漸後與內官朱輝光馬英俊啖廷瑤陳仙甫等謀立越王系矯詔召太子入侍疾中官程元振李輔國知其謀及太子入二人以難告請太子在飛龍�元振率禁軍收越王捕朱輝光等俄而肅宗崩太子監國遂移後於別殿幽崩誅馬英俊女道士許靈素配流山人申大芝賜死駙馬都尉淸貶硤州司馬弟延和郡主�鴻臚卿潛貶郴州司馬舅鴻臚卿竇履信貶道州刺史肅宗吳皇后按唐書后妃傳肅宗章敬皇后吳氏濮州濮陽人父令珪以郫丞坐事死故後幼入掖庭肅宗在東宮宰相李林甫陰構不測太子內憂鬢髮班禿後入謁元宗見不悅因幸其宮顧庭宇不汛掃樂器塵�左右無嬪侍帝愀然謂髙力士曰兒居處乃爾將軍叵使我知乎詔選京兆良家子五人虞侍太子力士曰京兆料擇人得以借口不如取掖庭衣冠子可乎詔可得三人而後在中因蒙幸忽寢厭不寤太子問之辭曰夢神降我介而�決我脇以入殆不能堪燭至其文尙隱然生代宗爲嫡皇孫生之三日帝臨澡之孫體攣弱負姆嫌陋更取他宮兒以進帝視之不樂姆叩頭言非是帝曰非爾所知趣取兒來於是見嫡孫帝大喜向日視之曰福過其父帝還盡畱內樂宴具顧力士曰可與太子飲一日見三天子樂哉後性謙柔太子禮之甚渥年十八薨代宗卽位羣臣請以后祔肅宗廟乃追尊爲皇后上謚合葬建陵啟故窆貌澤若生衣皆赭色見者嘆異謂有聖子之符云按舊唐書本傳肅宗章敬皇后吳氏坐父事沒入掖庭開元二十三年元宗幸忠王邸見王服禦蕭然旁無媵侍命將軍髙力士選掖庭宮人以賜之而吳后在籍中容止端麗性多謙抑寵遇益隆明年生代宗皇帝二十八年薨葬於春明門外代宗卽位之年十二月羣臣以肅宗山陵有期準禮以先太后祔陵廟宰臣郭子儀等上表曰儷宸極者允歸於淑徳謚徽號者必副於鴻名當履運而承天則因心而追往此先王之明訓聖人之茂典也伏惟先太后圓精挺質方祇�秀禎符協於四星典禮惇於萬國得元和之正气韞霄漢之淸英顧史求箴道先於壼則撝謙率禮教備於中闈太陰無昃朓之徵丙殿有祝延之慶尊敬師傅佩服禮經勤於蘋藻之薦罔貴珩璜之飾徽音允穆嘉慶聿彰憲度輔佐之勞緝熙元默之化足以光昭宗祀作配紫微豈騶虞之風行於江漢之域葛覃之詠起自岐陽之下爰膺歷數作啟聖明大拯艱難永淸夷夏𨿽復文母成周王之業慶都誕帝堯之聖異代同符彼多�徳昊蒼不弔聖善長違當圓魄之成玉英早落有坤儀之美象服未加悲懷於先遠之辰感慟於易名之日伏以山陵貞兆良吉有期虞祔之儀式資配享率由故實敬奉嘉名謹按謚法敬愼髙明曰章法度明大曰章夙興夜寐曰敬齊莊中正曰敬敢遵先典仰圖懿徳謹上尊謚曰章敬皇后二年三月祔葬建陵啟春明門外舊壠後容狀如生粉黛如故而衣皆赭黃色見者駭異以爲聖子符兆之先後父令珪寶應初贈太尉母李氏贈秦國夫人叔令瑤拜太子家令封馮翊郡公令瑜太子右諭徳封濟陰郡公後兄漵鴻臚少卿封鄄城縣公澄太子賓客濮陽縣公湊太子詹事臨濮縣公並加開府儀同三司漵位終金吾大將軍湊位終京兆尹見外戚傳代宗獨孤皇后按唐書后妃傳代宗貞懿皇后獨孤氏失其何所人父潁左威衛錄事參軍天寶中帝爲廣平王時貴妃楊氏外家貴冠戚裏祕書少監崔峋妻韓國夫人以其女女皇孫爲妃妃生子偲所謂召王者妃倚母家頗驕媢諸楊誅禮薄及薨後以姝艷進居常專夜王卽位冊貴妃生韓王迥華陽公主大歷十年薨追號爲皇后上謚帝悼思不已故殯內殿累年不外葬後三年始詔於都左治陵欲朝夕望見之補闕姚南仲諫而止乃葬莊陵詔宰相常衮爲哀冊帝於後厚故送終華廣務稱其情衮極道淒婉以中帝意又詔羣臣爲挽辭帝擇其尢悲者令歌之初後愛遇第一官其宗叔卓少府監兄良佐太子中允按舊唐書本傳代宗貞懿皇后獨孤氏父潁左威衛錄事參軍以后貴贈工部尙書後以美麗入宮嬖幸專房故長秋虛位諸姬罕所進禦後始冊爲貴妃生韓王迥華陽公主華陽聰悟過人能候上顏色發言必隨喜慍上之所賞則因而美之上之所惡則曲以全之由是鐘愛特異大歷九年公主薨上嗟悼過深數日不視朝宰臣等因中使吳承倩附奏言修短常理以社稷之重宜節哀視事初公主疾上令宗師道教名曰瓊華眞人及疾亟上親自臨視屬纊之際嚙傷上指其愛念如此上旣未聽朝宰臣等諫曰公主夙成神悟仁眷特鍾嘗禱必親已承減膳幽明遽間倍軫慈衷臣等微誠無由感達伏惟陛下守累聖之公器禦羣生之重畜夷百戰之艱患撫四海之傷殘鹵候爲虞戎師近警一言萬務裁成聖心得失謬於毫釐安危存於晷刻伏慮顧懷猶切神志未和眾情以之不寧臣子以之驚悸伏願抑周喪之私痛均品物於至公下慰黔黎上安宗社上始聽朝大歷十年五月貴妃薨追謚曰貞懿皇后殯於內殿累年不忍出宮十三年十月方葬命宰臣常衮爲哀冊曰維大歷十年歲在辛卯十月辛酉朔六日丙寅貴妃獨孤氏薨粵明日追謚曰貞懿皇后殯於內殿之西階十三年十月癸酉乃命門下侍郎同平章事常衮持節冊命以其月二十五日丁酉遷座於莊陵禮也素紗列位黼帟周庭輅升玉綴軒缺珠欞皇帝悼鸞掖以追懷感麟迹而增慟備百禮以殷遣命六宮而哀送宗祝薦告司儀降收爰詔侍臣紀垂鴻休其辭曰祚祉悠久寵靈誕受元魏戚藩周隋帝後五侯疊興七貴居右肇啟皇運光膺文母纘女是因以綱大倫生知陰教育我蒸人瑞云呈彩瑤星降神聰明睿智婉麗貞仁惟昔天監搜求才淑龍徳在田葛覃於谷周姜胥宇漢後推轂王業惟艱嬪風已穆繼文傳聖嗣徽克令不曜其光乃終有慶祗奉園寢肅恭靈命越在哀煢聿追孝敬文織絲組朱綠元黃上供祭服以祀明堂法度有節不待珩璜篇訓之制自盈縑緗敍我邦族風於天下始於憂勤協成王化慈厚諸女寵臨下嫁登進賢才勞謙日夜服繒示儉脫簪申誡訪問後言燕遊夙退內加羣娣動有矜誨外睦諸親泣辭封拜闕翟有日親蠶俟時忽歸淸漢言復方祇萬乘悼懷羣臣慕思玉衣追慶金鈿同儀嗚呼哀哉去昭陽兮窅然乘雲駕兮何在人代宛兮如舊炎�倏兮已攺翠葆森以成列素旗儼而相待言從玉兆之貞永閟瑤華之彩別長秋之西苑過望春兮南登招帝子於北渚從母后於東陵下土淸兮動金翠外無象兮中有馮合簫挽以攢咽結雲雨之淒凝吾君感於幽期俯層亭而望思慘嬪媛以延�極容衛以盡時搖巾袂兮遠訣隔軒檻兮羣悲不復見兮回禦輦傷如何兮軫睿慈下蘭臯兮背芷陽旌悠悠兮野蒼蒼帶白花兮掩淚衣元兮斷腸當盛明兮共樂忽幽處兮獨傷去故廷兮日遠卽新宮兮夜長襚無文繡之飾器無珠貝之藏蓋自我之立制刑有國之大方嗚呼哀哉見送往之空歸嘆終焉之如此方士神兮是與非甘泉畫兮疑復似遺音在於玉瑱陳迹畱於金戺獻萬壽兮無期存二南之餘美帝追思不已每事欲極哀情常衮當代才臣詔爲哀詞文旨淒悼覽之者惻然華陽公主先葬於城東地卑濕至是徙葬祔於莊陵之園故哀詞云招帝子於北渚從母后於東陵乃詔常參官爲挽歌上自選其傷切者令挽士歌之大歷初後寵遇無雙以恩澤官其宗屬叔太常少卿卓爲少府監後兄良佐太子中允代宗沈皇后按唐書后妃傳代宗睿眞皇后沈氏吳興人開元末以良家子入東宮太子以賜廣平王實生徳宗天寶亂賊囚後東都掖庭王入洛復畱宮中時方北討未及歸長安而河南爲史思明所沒遂失後所在代宗立以徳宗爲皇太子詔訪後在亡不能得徳宗卽位乃先下詔贈後曾祖士衡太保祖介福太傅父易直太師弟易良司空易直子震太尉一日封拜百二十七人詔制皆錦翠地飾以�馬負載賜其家易良妻崔入謁帝易服召王韋美人出拜詔崔勿答建中元年乃具冊前上皇太后尊號帝供張含元殿具衮冕出自左序立東方羣臣在位帝再拜奉冊欷歔感咽左右皆泣於是中書舍人髙參上議漢文帝卽位遣薄昭迎太后於代今宜用漢故事令有司擇日分遣諸沈行州縣物色咨訪以述宣皇帝孝思意冀上天降休靈命允答須審知皇太后行在然後遣太臣備法駕奉迎帝乃以睦王述爲奉迎使工部尙書喬琳副之升平公主侍起居使者分行天下故中官髙力士女頗能言禁中事與女官李眞一嘗從後遊李見髙疑問之含糊不堅而年狀差似後又後嘗削脯哺帝傷左指髙亦嘗剖瓜傷指是時宮中無識後者於是迎還上陽宮馳以聞帝喜羣臣皆賀力士子知非是具言其情詔貸之帝謂左右吾寧受百罔冀一得眞於是自謂太后者數矣及索驗左皆辭窮終帝世無聞焉貞元七年詔贈外髙祖琳爲司徒封徐國公爲立五廟以琳爲始祖詔族子房爲金吾將軍奉其祀憲宗卽位有司建言皇太后沈氏厭代二十有七年大行皇帝至孝哀思罔極建中時發明詔遣使者奉迎凡舟車所至罔不逮歲推月遷參訪理絕請因大行皇帝啟殯詔羣臣爲皇太后發哀肅章內殿中人奉廞衣置幄坐宮中朝夕上食告天地宗廟上太皇太后謚冊作神主祔代宗廟備法駕奉褘衣納於元陵祠室詔曰可按舊唐書本傳代宗睿眞皇后沈氏吳興人世爲冠族父易直祕書監開元末以良家子選入東宮賜太子男廣平王天寶元年生徳宗皇帝祿山之亂元宗幸蜀諸王妃主從幸不及者多陷於賊後被拘於東都掖庭及代宗破賊收東都見之畱於宮中方經略北徵未暇迎歸長安俄而史思明再陷河洛及朝義敗復收東都失後所在莫測存亡代宗遣使求訪十餘年寂無所聞徳宗卽位下詔曰王者事父孝故事天明事母孝故事地察則事天莫先於嚴父事地莫盛於尊親朕恭承天命以主社稷執珪璧以事上帝祖宗克配園寢永終而內朝虛位闕問安之禮銜悲內惻憂戀終歲思欲歷舟車之路以聽求音問而主玆重器莫匪深哀是用仰稽舊儀敬崇大號舉玆禮命式遵前典宜令公卿大夫稽度前訓上皇太后尊號建中元年遙尊聖母沈氏爲皇太后陳禮於含元殿庭如正至之儀上衮冕出自東序門立於東方朝臣班於位冊曰嗣皇帝臣名言恩莫重於顧復禮莫貴於徽號上以展愛敬之道下以正春秋之義則祖宗之所稟命臣子之所盡心尊尊親親此焉而在兩漢而下帝王嗣位崇奉尊稱厥有舊章永惟丕烈敢墜前典臣名謹上尊號曰皇太后帝再拜歔欷不自勝左右皆泣下仍以睦王述爲奉迎皇太后使工部尙書喬琳副之候太后問至升平公主宜備起居於是分命使臣周行天下明年二月吉問至羣臣稱賀旣而詐妄自是詐稱太后者數四皆不之罪終貞元之世無聞焉徳宗惇崇外族贈太后父易直太師易直子庫部員外郎介福贈太傅介福子徳州刺史士衡贈太保易直第二子祕書少監震贈太尉時沈氏封贈拜爵者百餘人貞元七年詔外曾祖隋陜令沈琳贈司徒追封徐國公與外祖贈太師易直等立五廟以琳爲始緣祠廟所須官給後無近屬惟族子房爲近徳宗用爲金吾將軍主沈氏之祀憲宗卽位之年九月禮儀使奏太后沈氏厭代登眞於今二十七載大行皇帝至孝惟深哀思罔極建中之初已發明詔舟車所至靡不周徧歲月滋深迎訪理絕按晉庾蔚之議尋求三年之後又俟中壽而服之今參詳禮例伏請以大行皇帝啟攢宮日百官舉哀於肅章門內之正殿先令有司造褘衣一副發哀日令內官以褘衣置於幄自後宮人朝夕上食先啟告元陵次告天地宗廟昭徳皇后廟太皇太后謚冊造神主擇日祔於代宗廟其褘衣備法駕奉迎於元陵祠復置於代宗皇帝衮衣之右便以發哀日爲國忌詔如奏其年十一月冊謚曰睿眞皇后奉神主祔於代宗之室徳宗王皇后按唐書后妃傳徳宗昭徳皇后王氏本仕家失其譜系帝爲魯王時納爲嬪生順宗尢見寵禮旣卽位冊號淑妃贈其父遇揚州大都督子姓姻出悉得官貞元三年妃久疾帝念之遂立爲皇后冊禮方訖而後崩羣臣大臨三日帝七日釋服將葬後母郕國鄭夫人請設奠有詔祭物無用寓欲祭聽之於是宗室王大臣李晟渾瑊等皆祭自發塗日日奠終發引乃止葬靖陵置令丞如它陵臺立廟奏坤元之舞敕宰相張延賞柳渾等制樂曲帝嫌文不工李紓上謚冊曰大行皇后帝又謂不典並詔翰林學士吳通元攺撰冊曰咨後王氏然議者謂岑文本所上文徳皇后冊言皇后長孫氏爲得禮永貞元年攺祔崇陵順宗王皇后按唐書后妃傳順宗莊憲皇后王氏瑯邪人祖難得有功名於世代宗時後以良家選入宮爲才人順宗在藩帝以才人幼故賜之爲王孺人是生憲宗王在東宮冊爲良娣後性仁順宮中化其徳莫不柔雍順宗卽位疾已�頓後侍醫藥不少怠將立後會病棘而止憲宗內禪尊爲太上皇后元和元年乃上尊號曰皇太后後謹畏深抑外家無毫絲假貸訓厲內職有古后妃風十年崩年五十四遺令曰皇太后敬問具位萬物之理必歸於有極未亡人嬰霜露疾日以衰頓幸終天年得奉陵寢志願獲矣其何所哀易月之典古今所共皇帝宜三日聽政服二十七日釋天下吏民令到臨三日止宮中非朝暮臨無輒哭無禁昏嫁祠祀飲食酒肉已釋服聽舉樂侍醫無加罪陪祔如舊制有司上謚葬丰陵按舊唐書本傳皇后王氏崩謚曰莊憲初太常少卿韋纁進謚議公卿署定欲告天地宗廟禮院奏議曰謹按曾子問賤不誄貴幼不誄長禮也古者天子稱天以誄之皇后之謚則讀於廟江都集禮引白虎通曰皇后何所謚之以爲於廟又曰皇后無外事無爲於郊傳曰故𨿽天子不必有尊也準禮賤不得誄貴子得爵母所以必謚於廟者謚宜受成於祖宗故天子謚成於郊后妃謚成於廟今請準禮集百官連署謚狀訖讀於太廟然後上謚於兩儀殿旣符故事允合禮經從之初稱謚並雲莊憲皇太后禮儀使鄭絪奏議秦漢已來天子之後稱皇后母稱皇太后祖母稱太皇太后崩亦如之加太字者所以別尊稱也國朝典禮皆依舊制開元六年正月太常奏昭成皇太后謚號以牒禮部禮部非之太常報曰入廟稱後義系於夫在朝稱太后義系於子此載於史冊垂之不刊今百司移牒及奏狀參詳典故恐不合除太字如謚冊入陵神主入廟卽當去之其年八月祔葬於丰陵後生福王綰漢陽云安遂安三公主後之祖父母弟見外戚傳憲宗郭皇后按唐書后妃傳憲宗懿安皇后郭氏汾陽王子儀之孫父曖尙升平公主實生後憲宗爲廣陵王聘以爲妃順宗以其家有大功烈而母素貴故禮之異諸婦是生穆宗元和元年進冊貴妃八年羣臣三請立爲後帝以歲子午忌又是時後庭多嬖艷恐後得尊位鉗掣不得肆故章報聞罷穆宗嗣位上尊號皇太后贈曖太尉母齊國大長公主擢兄釗刑部尙書鏦金吾大將軍後移禦興慶宮凡朔望三朝帝率百官詣宮門爲壽或歲時慶問燕饗後宮戚裏內外婦車騎駢壅環佩之聲滿宮帝亦豪矜朝夕供禦務華衍侈大稱後意後常幸驪山登覽裴回詔景王督禁甲從帝自到昭應奉迎畱帳飲數日還帝崩中人有爲後謀稱制者後怒曰吾欲效武氏耶今太子𨿽幼尙可選重徳爲輔吾何與外事哉敬宗立號太皇太后寶歷倉卒後召江王嗣皇帝位是爲文宗文宗性謹孝事後有禮凡羞果鮮珍及四方奇奉必先獻宗廟三宮而後禦之武宗喜畋遊角武抃擇五坊小兒得出入禁中他日問後起居從容請曰如何可爲盛天子後曰諫臣章疏宜審覽度可用用之有不可以詢宰相毋拒直言勿納偏言以忠良爲腹心此盛天子也帝再拜還索諫章閱之往往道遊獵事自是畋幸稀小兒武抃等不復橫賜矣宣宗立於後諸子也而母鄭故侍兒有曩怨帝奉養禮稍薄后鬱鬱不聊與一二侍人登勤政樓將自隕左右共持之帝聞不喜是夕後暴崩有司上尊謚葬景陵外園太常官王皞請後合葬景陵以主祔憲宗室帝不悅令宰相白敏中讓之皞曰後乃憲宗東宮元妃事順宗爲婦歷五朝母天下不容有異論敏中亦怒周墀又責謂皞終不撓墀曰皞信孤直俄貶皞句容令懿宗咸通中皞還爲禮官申抗前論乃詔後主祔於廟按舊唐書本傳元和十五年正月穆宗嗣位閏正月冊爲皇太后陳儀宣政殿庭冊曰嗣皇帝臣名再拜言伏以正坤元母天下符至徳以升大號因景運而飾鴻徽煥乎前聞焯彼古訓以極尊尊親親之義明因天事地之經有自來矣伏惟大行皇帝貴妃大虹毓慶霽月披祥導靈派於昭回揖殊仁於气母範圍百行表飾六宮粵在中闈流宣陰教輔佐先聖勤勞庶工顧以衝眇遭罹閔凶荷成命於守器之時奉寶圖於鑄鼎之日哀纏易月痛巨終天而四海無虞萬邦有截仰惟顧復之徳敢揚聖善之風謹上尊號曰皇太后是日百寮稱慶外命婦奉賀光順門詔皇太后曾祖贈太保追封岐國公敬之贈太傅太后父駙馬都尉曖贈太尉母虢國大長公主贈齊國大長公主後兄司農卿釗爲刑部尙書鏦爲金吾大將軍太后居興慶宮帝每月朔望參拜三朝慶賀帝自率百官詣門上壽或遇良辰美景六宮命婦戚裏親屬車騎駢噎於南內鑾佩之音鏘如九奏穆宗意頗奢縱朝夕供禦尢爲華侈太后嘗幸驪山登石甕寺上命景王率禁軍侍從帝自於昭應奉迎遊豫行樂數日方還敬宗卽位尊爲太皇太后及寶歷季年凶徒竊發昭湣暴殞內外震駭宦官迎絳王監國尋又加害太皇太后下令曰大行皇帝睿哲多能對越天命宜荷九廟之重永享億年之祚豈謂姦妖竊發矯專神器蠱惑中外扇誘羣情駭動神人釁深梟獍咨爾江王聰哲精粹淸明在躬智算機閒元謀雷發躬率義勇大淸醜類允膺當璧之符爰攄枕戈之憤旣殲巨逆當享丰福是命爾陟於元後宜令司空平章事晉國公度奉冊卽皇帝位文宗孝而謙謹奉祖母有禮膳羞珍果蠻裔奇貢獻郊廟之後及三宮而後進禦武宗卽位以後祖母之尊門地素貴奉之益隆旣而宣宗繼統卽後之諸子也恩禮愈異於前朝大中年崩於興慶宮謚曰懿安皇太后祔葬於景陵後歷位七朝五居太母之尊人君行子孫之禮福壽隆貴四十餘年𨿽漢之馬鄧無以加焉識者以爲汾陽社稷之功未泯復鍾慶於懿安焉憲宗鄭皇后按唐書后妃傳憲宗孝明皇后鄭氏丹陽人或言本爾朱氏元和初李錡反有相者言後當生天子錡聞納爲侍人錡誅沒入掖庭侍懿安後憲宗幸之生宣宗宣宗爲光王后爲王太妃及卽位尊爲皇太后太后不肯別處故帝奉養大明宮朝夕躬省候焉懿宗立尊後爲太皇太后咸通三年帝奉後宴三殿命翰林學士侍立結綺樓下六年崩移仗西內上謚冊葬景陵旁園穆宗王皇后按唐書后妃傳穆宗恭僖皇后王氏越州人本仕家子幼得侍帝東宮生敬宗長慶時冊爲妃敬宗立上尊號爲皇太后贈後父紹卿司空母張追封趙國夫人文宗時稱寶歷太后太和五年宰相建白以太皇太后與寶歷太后稱號未辧前代詔令不敢斥言皆以宮爲稱今寶歷太后居義安殿宜曰義安太后詔可會昌五年崩有司上謚葬光陵東園穆宗蕭皇后按唐書后妃傳穆宗貞獻皇后蕭氏閩人也穆宗爲建安王后得侍生文宗文宗立上尊號曰皇太后初後去家入長安不復知家存亡惟記有弟帝爲訪之俄有男子蕭洪因後娣�呂璋白見之太后謂得眞弟悲不自勝帝拜洪金吾將軍出爲河陽三城節度使稍徙鄜坊始節度自神策出者舉軍爲辦裝因三倍取償洪所代未及償而死軍中並責償於洪洪不許左軍中尉仇士良憾之會閩有男子蕭本又稱太后弟士良以聞自鄜坊召洪下獄按治乃代人詔流歡州不半道賜死擢本贊善大夫寵贈三世帝以爲眞不淹旬賜累巨萬然太后眞弟庸�莫能自達本紿得其家系士良主之遂聽不疑歷衛尉卿金吾將軍會福建觀察使唐扶上言泉州男子蕭弘自言太后弟禦史臺參治非是昭義劉從諫又爲言請與本辯有詔三司髙元裕孫簡崔郇雜問乃皆妄本流愛州弘儋州而太后終不獲弟初太和中懿安太后居興慶宮寶歷太后居慶安殿後居大內號三宮太后帝每五日問安及歲時慶謁率繇復道至南內羣臣及命婦詣宮門候起居有司獻四時新物送三宮亦稱賜帝曰上三宮何可言賜遽索筆滅賜爲奉開成中正月望夜帝禦咸泰殿大然鐙作樂迎三宮太后奉觴進壽禮如家人諸王公主皆得侍武宗時徙積慶殿又號積慶太后大中元年崩上今謚按舊唐書本傳穆宗貞獻皇后蕭氏福建人初入十六宅爲建安王侍者元和四年十月生文宗皇帝寶歷三年正月敬宗遇弒中尉王守澄率兵討賊迎江王卽位文宗踐祚之日奉冊曰嗣皇帝臣名言古先哲王之有天下也必以孝敬奉於上慈惠浹於下極誠意以厚人倫思由近以及遠故自家而刑國以臣奉嚴慈之訓承教撫之仁而長樂尙郁其鴻名內朝未崇於正位則率土臣子勤勤懇懇延頸企踵曷以塞其心乎是用特舉彜章式遵舊典稽首再拜謹上穆宗睿文惠孝皇帝妃尊號曰皇太后伏惟與天合徳義由錫慶允釐陰教祗修內則廣六宮之教參十亂之功頤神保和弘覆萬有後因亂去鄕裏自入王邸不通家問別時父母已喪有母弟一人文宗以母族鮮親惟舅獨存詔閩越連率於故里求訪有戶部茶綱役人蕭洪自言有姊流落估人趙縝引洪見後姊徐國夫人女�呂璋夫人亦不能省認俱見太后嗚咽不自勝上以爲復得元舅遂拜金吾將軍檢校戶部尙書河陽懷節度使遷檢校左僕射鄜坊節度使先是有自神策兩軍出爲方鎭者軍中多資其行裝至鎭三倍償之時有自左軍出爲鄜坊者資錢未償而卒於鎭乃徵錢於洪宰相李訓雅知洪詐稱國舅洪懼請訓兄仲京爲鄜坊從事以彌縫之洪恃與訓交不與所償又徵於卒者之子洪俾其子接訴於宰相李訓判絕之左軍中尉仇士良深銜之時有閩人蕭本者復稱太后弟士良以本上聞發洪詐假自鄜坊追洪下獄禦史臺按鞠具服其僞詔長流歡州賜死於路趙縝呂璋亦從坐洪以僞敗謂本爲眞乃拜贊善大夫賜緋龜仍追封其曾祖倰爲太保祖聰爲太傅父俊爲太師賜與巨萬計本福建人太后有眞母弟孱弱不能自達本就之得其家代及內外族屬名諱復士良保任之上亦不疑詐妄本歷衛尉少卿左金吾將軍開成二年福建觀察使唐扶奏得泉州晉江縣令蕭弘狀自稱是皇太后親弟送赴闕庭詔送禦史臺按問事皆僞妄詔逐還本貫開成四年昭義節度使劉從諫上章論蕭本僞稱太后弟云今自上及下異口同音皆言蕭弘是眞蕭本是僞請追蕭弘赴闕與本證明若含垢於一時終取笑於千古遂詔禦史中丞髙元裕刑部侍郎孫簡大理卿崔郇三司按弘本之獄具並僞詔曰恭以皇太后族望承齊梁之後僑寓流滯久在閩中慶靈鍾集早歸椒掖終鮮兄弟常所咨嗟朕自臨禦已來便遣尋訪冀得諸舅以慰慈顏而姦濫之徒探我情抱因緣州裏之近附會祖先之名覬幸我國恩假托我外族蕭洪之惡迹未遠蕭本之覆轍相尋弘之本末尢更乖戾三司推鞫曾無似是之蹤宰臣參驗見其難容之狀文款繼入畱中久之朕於視膳之時頻有咨稟恭聞處分惟在眞實丐沐墮桑旣無可驗鑿空作僞豈得更容據其罪狀合當極法尙爲含忍投之荒裔蕭本除名長流愛州蕭弘配流儋州初蕭洪詐稱國舅十數年兩授旄鉞寵貴崇於天下蕭本因士良鄕導發洪之詐聯歷顯榮及從諫奏論僞迹難掩而太后終不獲眞弟文宗孝義天然太和中太皇太后居興慶宮寶歷太后居義安殿皇太后居大內時號三宮太后上五日參拜四節獻賀皆由復道幸南內朝臣命婦詣宮門起居上尢執禮造次不失有司嘗獻新櫻桃命獻陵寢宗廟之後中使分送三宮十宅初有司送三宮物一例稱賜帝曰物上三宮安得名賜遽取筆塗籍攺賜爲奉開成中正月望夜帝於咸泰殿陳燈燭奏仙韶樂三宮太后俱集奉觴獻壽如家人禮諸親王公主駙馬戚屬皆侍宴上性恭儉延安公主衣裾寬大卽時遣還罰駙馬竇澣兩月賜錢武宗卽位供養彌謹蕭太后徙居積慶殿號積慶太后會昌中崩謚曰貞獻穆宗韋皇后按唐書后妃傳穆宗宣懿皇后韋氏失其先世穆宗爲太子後得侍生武宗長慶時冊爲妃武宗立妃已亡追冊爲皇太后上尊謚又封後二女弟爲夫人有司奏太后陵宜別制號帝乃名所葬園曰福陵旣又問宰相葬從光陵與但祔廟孰安奏言神道安於靜光陵因山爲固且二十年不可更穿福陵崇築已有所當遂就臣等請奉主祔穆宗廟便帝乃下詔朕因誕日展禮於太皇太后謂朕曰天子之孝莫大於承續今穆宗皇帝虛合享之位而宣懿太后實生嗣君當以祔廟繇是奉後合食穆宗室

皇后部列傳九

後梁文惠王皇后按五代史梁家人傳梁太祖母曰文惠皇后王氏單州單父人也其生三子長曰廣王全昱次曰朗王存其次太祖後少寡攜其三子傭食蕭縣人劉崇家太祖壯而無賴縣中皆厭苦之崇患太祖慵惰不作業數加笞責獨崇母憐之時時自爲櫛沐戒家人曰朱三非常人也宜善遇之黃巢起太祖與存俱亡爲盜從巢攻廣州存戰死居數歲太祖背巢降唐反以破巢遂鎭宣武乃遣人以車馬之蕭縣迎後於崇家使者至門後惶恐走避謂劉氏曰朱三落魄無行作賊死矣何以至此邪使者具道太祖所以然後乃驚喜泣下與崇母俱載以歸封晉國太夫人太祖置酒太夫人前舉觴爲壽歡甚太祖啟曰朱五經平生讀書不登一第有子爲節度使無於先人矣後惻然良久曰汝能至此可謂英特然行義未必如先人也太祖莫知其故後曰朱二與汝俱從黃巢獨死蠻嶺其孤皆在午溝汝今富貴獨不念之乎太祖泣涕謝罪乃悉召存諸子以歸太祖剛暴多殺戮後每誡之多賴以全活大順二年秋後疾卜者曰宜還故鄕乃歸卒於午溝太祖卽位立四廟追尊皇考爲文穆皇帝後曰文惠皇后太祖張皇后按五代史梁家人傳太祖元貞皇后張氏單州碭山縣渠亭裏富家子也太祖少以婦聘之生末帝太祖貴封魏國夫人後賢明精悍動有禮法𨿽太祖剛暴亦嘗畏之太祖每以外事訪之後言多中太祖時時暴怒殺戮後嘗救護人賴以獲全太祖嘗出兵行至中途後意以爲不然馳一介召之如期而至郴王友裕攻徐州破朱瑾於石佛山瑾走友裕不追太祖大怒奪其兵友裕惶恐與數騎亡山中久之自匿於廣王后陰使人教友裕脫身自歸友裕晨馳入見太祖拜伏庭中泣涕請死太祖怒甚使左右捽出將斬之後聞之不及履走庭中持友裕泣曰汝束身歸罪豈不欲明非反乎太祖意解乃免太祖已破朱瑾納其妻以歸後迎太祖於封丘太祖告之後遽見瑾妻瑾妻再拜後亦拜淒然泣下曰兗鄆與司空同姓之國昆仲之間以小故興干戈而使吾姒至此若不幸汴州失守妾亦如此矣言已又泣太祖爲之感動乃送瑾妻爲尼後常給其衣食司空太祖時檢校官也天福元年後以疾卒太祖卽位追冊爲賢妃初葬開封縣潤色鄕末帝立追謚曰元貞皇太后祔於宣陵後已死太祖始爲荒淫卒以及禍云

後唐太祖劉太妃曹皇后按五代史唐家人傳太祖正室劉氏代北人也其次妃曹氏太原人也太祖封晉王劉氏封秦國夫人自太祖起兵代北劉氏常從徵伐爲人明敏多智略頗習兵機常教其侍妾騎射以佐太祖太祖東追黃巢還軍過梁館於封禪寺梁王邀太祖入城置酒上源驛夜半以兵攻之太祖左右有先脫歸者以難告夫人夫人神色不動立斬告者陰召大將謀保軍以還遲明太祖還軍與夫人相向慟哭因欲舉兵擊梁夫人曰公本爲國討賊今梁事未暴而遽反兵相攻天下聞之莫分曲直不若斂軍還鎭自訴於朝太祖從之其後太祖擊劉仁恭敗歸梁遣氏叔琮康懷英等連歲攻晉圍太原晉兵屢敗太祖憂窘不知所爲大將軍李存信等勸太祖亡入北邊收兵以圖再舉太祖然之入以語夫人夫人問誰爲此謀者曰存信也夫人罵曰存信代北牧羊兒耳安足與計成敗邪且公嘗笑王行瑜棄邠州走卒爲人擒今乃自爲此乎昔公亡奔達靼幾不能自脫賴天下多故乃得南歸今屢敗之兵散亡無幾一失其守誰能從公北邊其可至乎太祖大悟乃止已而亡兵稍稍復集夫人無子性賢不�忌常爲太祖言曹氏相當生貴子宜善待之而曹氏亦自謙退因相得甚歡曹氏封晉國夫人後生子是謂莊宗太祖奇之曹氏由是專寵太祖性暴怒多殺人左右無敢言者惟曹氏從容諫譬往往見聽及莊宗立事曹氏尢謹其救趙破燕取魏博與梁戰河上十餘歲歲嘗馳歸省其母至三四人皆稱其孝莊宗卽位冊尊曹氏爲皇太后而以嫡母劉氏爲皇太妃太妃往謝太后太后有�色太妃曰願吾兒享國無窮使吾獲沒於地以從先君幸矣復何言哉莊宗滅梁入洛使人迎太后歸洛居長壽宮而太妃獨畱晉陽同光三年五月太妃薨七月太后崩謚曰貞簡葬於坤陵而太妃無謚葬魏縣太妃與太后甚相愛其送太后於洛也涕泣而別歸而相思慕遂至不起太后聞之欲馳至晉陽視疾及其卒也又欲自往葬之莊宗泣諫羣臣交章請畱乃止而太后自太妃卒悲哀不飲食逾月亦崩莊宗劉皇后按五代史唐家人傳莊宗神閔敬皇后劉氏魏州成安人也莊宗正室曰衛國夫人韓氏其次燕國夫人伊氏其次後也初封魏國夫人後父劉叟黃須善醫卜自號劉山人後生五六歲晉王攻魏掠成安裨將袁建丰得後納之晉宮貞簡太后教以吹笙歌舞旣笄甚有色莊宗見而悅之莊宗已爲晉王太后幸其宮置酒爲壽自起歌舞太后歡甚命劉氏吹笙佐酒酒罷去畱劉氏以賜莊宗先時莊宗攻梁軍於夾城得符道昭妻侯氏寵專諸宮宮中謂之夾寨夫人莊宗出兵四方常以侯氏從軍其後劉氏生子繼岌莊宗以爲類己愛之由是劉氏寵益專自下魏博戰河上十餘年獨以劉氏從劉氏多智善迎意承旨其他嬪禦莫得進見其父聞劉氏已貴詣魏宮上謁莊宗召袁建丰問之建丰曰臣始得劉氏於成安北塢時有黃須丈人護之乃出劉叟示建丰建丰曰是也然劉氏方與諸夫人爭寵以門望相髙因大怒曰妾去鄕時略可記憶妾父不幸死於亂兵妾時環屍慟哭而去此田舍翁安得至此因命笞劉叟於宮門莊宗已卽皇帝位欲立劉氏爲皇后而韓夫人正室也伊夫人位次在劉氏上以故難其事而未發宰相豆盧革樞密使郭崇韜希旨上章言劉氏當立莊宗大悅同光二年四月己卯皇帝禦文明殿遣使冊劉氏爲皇后皇後受冊乘重翟車鹵簿鼓吹見於太廟韓夫人等皆不平之乃封韓氏爲淑妃伊氏爲徳妃莊宗自滅梁志意驕怠宦官伶人亂政後特用事於中自以出於賤微逾次得立以爲佛力又好聚斂分遣人爲商賈至於市肆之間薪芻果茹皆稱中宮所賣四方貢獻必分爲二一以上天子一以入中宮宮中貨賄山積惟寫佛書饋賂僧尼而莊宗由此亦佞佛有胡僧自於闐來莊宗率皇后及諸子迎拜之僧遊五臺山遣中使供頓所至傾動城邑又有僧誠惠自言能降龍嘗過鎭州王鎔不爲之禮誠惠怒曰吾有毒龍五百當遣一龍揭片石常山之人皆魚�也會明年滹沱大水壞鎭州關城人皆以爲神莊宗及後率諸子諸妃拜之誠惠安坐不起由是士無貴賤皆拜之獨郭崇韜不拜也是時皇太后及皇后交通藩鎭太后稱誥令皇后稱教命兩宮使者旁午於道許州節度使溫韜以後佞佛因請以私第爲佛寺爲後薦福莊宗數幸郭崇韜元行欽等私第常與後俱其後幸張全義第酒酣命後拜全義爲養父全義日遣姬妾出入宮中問遺不絕莊宗有愛姬甚有色而生子後心患之莊宗燕居宮中元行欽侍側莊宗問曰爾新喪婦其復娶乎吾助爾聘後指愛姬請曰帝憐行欽何不賜之莊宗不得已佯諾之後趣行欽拜謝行欽再拜起顧愛姬肩輿已出宮矣莊宗不樂稱疾不食者累日同光三年秋大水兩河之民流徙道路京師賦調不充六軍之士往往殍踣乃預借明年夏秋租稅百姓愁苦號泣於路莊宗方與後荒於畋遊十二月己卯獵畋於白沙後率皇子後宮畢從歷伊闕宿龕澗癸未乃還是時大雪軍士寒凍金槍衛兵萬騎所至責民供給壞什器徹廬舍而焚之縣吏畏恐亡竄山谷明年三月客星犯天庫有星流於天棓占星者言禦前當有急兵宜散積聚以禳之宰相請出庫物以給軍莊宗許之後不肯曰吾夫婦得天下𨿽因武功蓋亦有天命命旣在天人如我何宰相論於延英後於屏間耳屬之因取妝奩及皇幼子滿喜置帝前曰諸侯所貢給賜已盡宮中所有惟此耳請鬻以給軍宰相惶恐而退及趙在禮作亂出兵討魏始出物以軍軍士負而詬曰吾妻子已餓死得此何爲莊宗東幸汴州從駕兵二萬五千及至萬勝不得進而還軍士離散所失大半至罌子穀道路隘狹莊宗見從官執兵仗者皆以好言勞之曰適報魏王平蜀得蜀金銀五十萬當悉給爾等對曰陛下與之太晚得者亦不感恩莊宗泣下因顧內庫使張容哥索袍帶以賜之容哥對曰盡矣軍士叱容哥曰致吾君至此皆由爾輩因抽刀逐之左右救之而免容哥曰皇后惜物不與給軍而歸罪於我事若不測吾身萬段矣乃投水而死郭從謙反莊宗中流矢傷甚臥絳霄殿廊下渴欲得飲後令宦者進餐酪不自省視莊宗崩後與李存渥等焚嘉慶殿擁百騎出師子門後於馬上以囊乘金器寶帶欲於太原造寺爲尼在道因與存渥姦及至太原乃削髮爲尼明宗入立遣人賜後死晉天福五年追謚曰神閔敬皇后自唐末喪亂后妃之制不備至莊宗時後宮之數尢多有昭儀昭容昭媛出使禦正侍眞懿才咸一瑤芳懿徳宣一等其餘名號不可勝記莊宗遇弒後宮皆散走朱守殷入宮選得三十餘人虢國夫人夏氏以嘗幸於莊宗守殷不敢畱明宗立悉放莊宗時宮人還其家獨夏氏無所歸乃以河陽節度使夏魯奇同姓也因以歸之後嫁契丹突厥李贊華贊華性酷毒喜殺人婢妾微過常加刲灼夏氏懼求離婚乃削髮爲尼以卒而韓淑妃伊徳妃皆居於太原晉髙祖反時爲契丹所獲明宗曹皇后夏皇后按五代史唐家人傳明宗三後一妃和武憲皇后曹氏生晉國公主昭懿皇后夏氏生秦王從榮湣帝宣憲皇后魏氏潞王從珂母也淑妃王氏許王從益之慈母也曹氏夏氏皆不見其世家夏氏無封爵明宗未卽位前卒明宗天成元年封楚國夫人曹氏爲淑妃追封夏氏晉國夫人長興元年立淑妃爲皇后而夏氏所生二子皆已王乃追冊爲皇后謚曰昭懿明宗魏皇后按五代史唐家人傳魏氏鎭州平山人也初適平山民王氏生子十歲矣明宗爲騎將掠平山得其子母以歸居數年魏氏卒葬太原其子是爲潞王從珂明宗時從珂已王乃追封魏氏爲魯國夫人廢帝卽位追尊魏氏爲皇太后議建陵寢而太原石敬塘反乃於京師河南府東立寢宮淸泰三年六月丙寅遣工部尙書崔儉奉上皇太后寶冊謚曰宣憲湣帝孔皇后按五代史唐家人傳湣帝哀皇后孔氏父循橫海軍節度使後有賢行生四子湣帝卽位立爲皇后未及冊命而難作湣帝出奔後病子幼皆不能從廢帝入立後及四子皆見殺晉髙祖立追謚曰哀廢帝劉皇后按五代史唐家人傳廢帝皇后劉氏父茂威應州渾元人也後爲人彊悍廢帝素憚之初封沛國夫人廢帝卽位立爲皇后其弟延皓少事廢帝爲牙將廢帝卽位拜宮苑使宣徽南院使淸泰二年爲樞密使天雄軍節度使延皓爲人素謹厚及貴而攺節以後故用事受賕掠人園宅在鄴不卹軍士軍士皆怨捧聖都虞候張令昭以其屯駐兵逐延皓延皓走相州是時石敬塘已反方用兵而令昭之亂作令昭乃閉城遣其副使邊仁嗣請己爲節度使廢帝以令昭爲右千牛衛將軍權知天雄軍府事已而遣範延光討之令昭敗走邢州追至沙河斬之屯駐諸軍亂者三千餘人皆死有司請以延皓行軍法廢帝以後故削其官爵而已

後晉髙祖李皇后按五代史晉家人傳髙祖皇后李氏唐明宗皇帝女也後初號永寧公主淸泰二年封魏國長公主自廢帝立常疑髙祖必反三年公主自太原入朝千春節辭歸畱之不得廢帝醉語公主曰爾歸何速欲與石郎反耶旣醒左右告之廢帝大悔公主歸以語髙祖髙祖由是益不自安髙祖卽位公主當爲皇後天福二年三月有司言皇太妃尊號已正請上寶冊太妃髙祖庶母劉氏也髙祖以宗廟未立謙抑未遑七年夏五月髙祖已病乃詔尊太妃爲皇太后然卒不奉冊而髙祖崩故後訖髙祖世亦無冊命出帝天福八年七月冊尊皇后爲皇太后太后爲人彊敏髙祖常嚴憚之出帝馮皇后用事太后數訓誡之出帝不從乃及於敗開運三年十二月耶律徳光已降晉兵遣張彥澤先犯京師以書遺太后具道已降晉軍且曰吾有梳頭妮子竊一藥囊以奔於晉今皆在否吾戰陽城時亡奚車一乘在否又問契丹先爲晉獲者及景延廣桑維翰等所在太后與帝聞彥澤至欲自焚嬖臣薛超勸止之及得徳光所與書乃滅火出上苑中帝召當直學士範質謂曰杜郎一何相負昔先帝起太原時欲擇一子畱守謀之北朝皇帝皇帝以屬我我素以爲其所知卿爲我艸奏具言之庶幾活我子母質爲帝艸降表曰孫男臣重貴言頃者唐運告終中原失馭數窮否極天缺地傾先人有田一成有眾一旅兵連禍結力屈勢孤翁皇帝救患摧剛興利除害躬擐甲冑深入寇場犯露蒙霜度雁門之險馳風擊電行中冀之誅黃鉞一麾天下大定勢淩宇宙義感神明功成不居遂興晉祚則翁皇帝有大造於石氏也旋天降鞠凶先君卽世臣遵承遺旨纂紹前基諒暗之初荒迷失次凡有軍國重事皆委將相大臣至於擅繼宗祧旣非�命輕發文字�敢抗尊自啟釁端果貽赫怒禍至神惑運盡天亡十萬師徒望風束手億兆黎庶延頸歸心臣負義包羞貪生忍恥自貽顚覆上累祖宗偸度朝昏苟存視息翁皇帝若惠顧疇昔稍霽雷霆未賜靈誅不絕先祀則百口荷更生之徳一門銜無報之恩𨿽所願焉非敢望也臣與太后妻馮氏於郊野面縛俟罪次又爲太后表曰晉室皇太后新婦李氏妾言張彥澤傅住兒等至伏蒙皇帝阿翁降書安撫者妾伏念先皇帝頃在並汾適逢屯難危同累卵急若倒懸智勇俱窮朝夕不保皇帝阿翁發自冀北親抵河東跋履山川逾越險阻立平巨孽遂定中原救石氏之覆亡立晉朝之社稷不幸先皇厭代嗣子承祧不能繼好息民而反虧恩辜義兵戈屢動駟馬難追戚實自貽咎將誰執今穹旻震怒中外攜離上將牽羊六師解甲妾舉宗負釁視景偸生惶惑之中撫問斯至明宣恩旨曲示含容慰諭丁寧神爽飛越豈謂已垂之命忽蒙更生之恩省罪責躬九死未報今遣孫男延煦延寶奉表請罪陳謝以聞徳光報曰可無憂管取一喫飯處四年正月丁亥朔徳光入京師帝與太后肩輿至郊外徳光不見館於封禪寺遣其將崔廷勛以兵守之其時雨雪寒凍皆苦饑太后使人謂寺僧曰吾嘗於此飯僧數萬今日豈不相憫耶僧辭以敵意難測不敢獻食帝陰祈守者乃稍得食辛卯徳光降帝爲光祿大夫檢校太尉封負義侯遷於黃龍府徳光使人謂太后曰吾聞重貴不從母教而至於此可求自便勿與俱行太后答曰重貴事妾甚謹所失者違先君之志絕兩國之歡然重貴此去幸蒙大惠全生保家母不隨子欲何所歸於是太后與馮皇后皇弟重睿皇子延煦延寶等舉族從帝而北以宮女五十宦者三十東西班五十醫官一控鶴官四禦廚七茶酒司三儀鑾司三六軍士二十人從衛以騎兵三百所經州縣皆故晉將吏有所供饋不得通路旁父老爭持羊酒爲獻衛兵擁隔不使見帝皆涕泣而去自幽州行十餘日過平州出楡關行砂磧中饑不得食遣宮女從官采木實野蔬而食又行七八日至錦州敵人迫帝與太后拜阿保機畫像帝不勝其辱泣而呼曰薛超誤我不令我死又行五六日過海北州至東丹王墓遣延煦拜之又行十餘日渡遼水至渤海國鐵州又行七八日過南海府遂至黃龍府是歲六月契丹國母徙帝太后於懷密州州去黃龍府西北一千五百里行過遼陽二百里而國母爲永康王所囚永康王遣帝太后還止遼陽稍供給之明年四月永康王至遼陽帝白衣紗帽與太后皇后詣帳中上謁永康王止帝以常服見帝伏地雨泣自陳過咎永康王使人扶起之與坐飲酒奏樂而永康王帳下伶人從官望見故主皆泣下悲不自勝爭以衣服藥餌爲遺五月永康王上陘取帝所從行宦者十五人東西班十五人及皇子延煦而去永康王妻兄禪奴愛帝小女求之帝辭以尙幼永康王馳一騎取之以賜禪奴陘邊地尢髙�敵人常以五月上陘避暑八月下陘至八月永康王下陘太后自馳至霸州見永康王求於漢兒城側賜地種牧以爲生永康王以太后自從行十餘日遣與延煦俱還遼陽明年乃漢幹佑二年其二月徙帝太后於建州自遼陽東南行千二百里至建州節度使趙延暉避正寢以館之去建州數十里外得地五千餘頃帝遣從行者耕而食之明年三月太后寢疾無醫藥嘗仰天而泣南望戟手罵杜重威李守貞等曰使死者無知則已若其有知不赦爾於地下八月疾亟謂帝曰我死焚其骨送範陽佛寺無使我爲異地鬼也遂卒帝與皇后宮人宦者東西班皆被髮徒跣扶舁其柩至賜地焚其骨穿地而葬焉周顯徳中有中國人自契丹亡歸者言見帝與皇后諸子皆無恙後不知其所終出帝馮皇后按五代史晉家人傳出帝皇后馮氏定州人也父蒙爲州進奏吏居京師以巧爲安重誨所喜以爲鄴都副畱守髙祖畱守鄴都得蒙歡甚乃爲重引娶蒙女後封吳國夫人重引早卒後寡居有色出帝悅之髙祖崩梓宮在殯出帝居喪中納之以爲後是日以六宮仗衛太常鼓吹命後至西禦莊見於髙祖影殿羣臣皆賀帝顧謂馮道等曰皇太后之命與卿等不任大慶羣臣出帝與皇后酣飲歌舞過梓宮前醊而告曰皇太后之命與先帝不任大慶左右皆失笑帝亦自絕倒顧謂左右曰我今日作新女�何似皇后與左右皆大笑聲聞於外後旣立專內寵封拜宮官尙宮知客等皆爲郡夫人又用男子李彥弼爲皇后宮都押衙其兄王執政內外用事晉遂以亂契丹犯京師暴帝之惡於天下曰納叔母於中宮亂人倫之大典後隨帝北遷哀帝之辱數求毒藥欲與帝俱飲以死而藥不可得後不知其所終

後漢髙祖李皇后按五代史漢家人傳髙祖皇后李氏晉陽人也其父爲農髙祖少爲軍卒牧馬晉陽夜入其家劫取之髙祖已貴封魏國夫人生隱皇帝開運四年髙祖起兵太原賞軍士帑藏不足充欲斂於民後諫曰方今起事號爲義兵民未知惠而先奪其財殆非新天子所以救民之意也今後宮所有請悉出之𨿽其不足士亦不以爲怨也髙祖爲攺容謝之髙祖卽位立爲皇后髙祖崩隱帝冊尊爲皇太后帝年少數與小人郭允明後贊李業等遊戲宮中後數切責之帝曰國家之事外有朝廷非太后所宜言也太常卿張昭聞之上疏諫帝請親近師傅延問正人以開聰明帝益不省其後帝卒與允明等謀議遂至於亡帝初與允明等謀誅楊邠史弘肇等議已定入白太后太后曰此大事也當與宰相議之李業從旁對曰先皇帝平生言朝廷大事勿問書生太后深以爲不可帝拂衣而去曰何必謀於閨門邠等死周髙祖起兵向京師慕容彥超敗於劉子陂帝欲出自臨兵太后止之曰郭威本吾家人非其危疑何肯至此今若按兵無動以詔諭威威必有說則君臣之際庶幾尙全帝不從以出遂及於難周太祖入京師舉事皆稱太后誥已而議立湘陰公贇爲天子贇未至太祖乃請太后臨朝已而太祖出徵契丹軍士擁之以還太祖請事太后爲母太后誥曰侍中功烈崇髙徳音昭著剪除禍亂安定邦家謳歌有歸歷數攸屬所以軍民推戴億兆同歡老身未終殘年屬此多難惟以衰朽托於始終載省來箋如母見待感認深意涕泗橫流於是遷後於太平宮上尊號曰昭聖皇太后顯徳元年春崩注隱帝舊史實錄皆無皇后帝立三年崩時年二十蓋未嘗立後也

後周太祖柴皇后按五代史周家人傳太祖聖穆皇后柴氏邢州堯山人也與太祖同裏遂以歸焉太祖微時喜飲博任俠不拘細行後常諫止之太祖狀貌奇偉後心知其貴人也事之甚謹及太祖卽位後已先卒乃下詔故夫人柴氏追冊爲皇后謚曰聖穆按宋史張永徳傳初魏人柴翁以經義教裏中有女後唐莊宗時備掖庭明宗入洛遣出宮柴翁夫妻往迎之至鴻溝遇雨甚逾旬不能前女悉取裝具計值千萬分其半以與父母令歸魏曰兒見溝旁郵捨隊長項黵黑爲雀形者極貴人也願事之問之乃周祖也父母大愧然終不能奪他日語周祖曰君貴不可言妾有緡錢五百萬資君時不可失周祖因其資得爲軍司柴翁好獨寢人傳其能司冥間事一旦晨起大笑不已妻問之不對翁好飲其妻逼令飲極醉因漏言曰花項漢作天子矣按蘇轍龍川別誌周髙祖柴後魏成安人父曰柴三禮本後唐莊宗之嬪禦也莊宗沒明宗遣歸其家行至河上父母迓之會大風雨止於逆旅數日有一丈夫冒雨走過其門衣敝破裂不能自庇後見之驚曰此何人耶逆旅主人曰此馬鋪卒吏郭雀兒者也後召與語異之謂父母曰此貴人我當嫁之父母恚曰汝帝左右人歸當嫁節度使柰何嫁此乞人後曰我久在宮中頗識貴人此人貴不可言不可失也橐中裝分半與父母我取其半父母知不可奪遂成婚於逆旅中所謂郭雀兒則周祖也後每資以金帛使事漢祖卒爲漢佐命後父柴三禮旣老夜寐�不覺晝起常寡言笑其家問之不答其妻醉之以酒乃曰昨見郭雀兒已作天子初周祖兵徵淮南過宋州宋州使人勞之於葛驛先有一男子一女子不知所從來轉客於市傭力以食父老憐其願也醵酒食衣服使相配爲夫婦及周祖至市人聚觀女子於眾中呼曰此我父也市人驅之去周祖聞之使前問之信其女也相持而泣將攜之以行女曰我已嫁人矣復呼其夫視之曰此亦貴人也乃俱挈之軍中奏補供奉官卽張永徳也及周祖入汴漢末帝以兵圍其第今皇建院是也盡誅其家惟永徳與其妻在河陽爲監押末帝亦命河陽誅之河陽守呼永徳以�視之永徳曰丈人爲徳不成死未晚也河陽守以爲然𨿽執之於獄所以饋之甚厚親問之曰君視丈人事得成否永徳曰殆必然以柴三禮夢所見爲驗未幾而捷報至周祖親戚盡誅惟永徳夫婦遂極富貴世宗劉皇后按五代史周家人傳世宗貞惠皇后劉氏不知其世家蓋微時所娶也世宗爲左監門衛將軍得封彭城縣君世宗從太祖於魏後畱京師太祖舉兵漢誅太祖家屬後見殺太祖卽位追封彭城郡夫人世宗顯徳四年夏四月始詔彭城郡夫人劉氏追冊爲皇后有司謚曰貞惠陵曰惠陵世宗符皇后按五代史周家人傳宣懿皇后符氏其祖秦王存審父魏王彥卿後世王家出於將相之貴爲人明果有大志初適李守貞子崇訓守貞事漢爲河中節度使已挾異志有術者善聽人聲以知吉凶守貞出其家人使聽之術者聞後聲驚曰此天下之母也守貞益自負曰否婦猶爲天下母吾取天下復何疑哉於是決反而漢遣周太祖討之逾年攻破其城崇訓知不免手自殺其家人次以及後後走匿以帷幔自蔽崇訓惶遽求後不得遂自殺漢兵入其家後儼然坐堂上顧軍士曰郭公與吾王父有舊汝輩無犯我軍士見之不敢迫太祖聞之以謂一女子能使亂兵不敢犯奇之爲加慰勉以歸彥卿後感太祖不殺拜太祖爲父其母以後夫家滅亡而獨脫死兵刃之間以爲天幸欲使削髮爲尼後不肯曰死生有命天也何必妄毀形發爲太祖於後有恩而世宗性特英銳聞後如此益奇之及劉夫人卒遂納以爲繼室世宗卽位冊爲皇后世宗辧急多暴怒而後常追悔每怒左右後必從容伺顏色漸爲解說世宗意亦隨解由是益重之世宗徵淮後以帝不宜親行切諫止之世宗不聽師久無功遭大暑雨後以憂成疾而崩議者以方用兵請殺喪禮於是百官朝臨於西宮三日而釋服帝亦七日而釋葬於新鄭陵曰懿陵後立皇后符氏後妹也國初遷西宮號周太后

遼肅祖蕭皇后按遼史后妃傳肅祖昭烈皇后蕭氏小字卓眞歸肅祖生四子見皇子表幹統三年追尊昭烈皇后懿祖蕭皇后按遼史后妃傳懿祖莊敬皇后蕭氏小字牙裏辛肅祖嘗過其家曰同姓可結交異姓可結婚知爲蕭氏爲懿祖聘焉生男女七人幹統三年追尊莊敬皇后元祖蕭皇后按遼史后妃傳元祖簡獻皇后蕭氏小字月裏朵元祖爲狼徳所害後嫠居恐不免命四子往依鄰家耶律臺押乃獲安太祖生後以骨相異常懼有陰圖害者鞠之別帳重熙二十一年追尊簡獻皇后徳祖蕭皇后按遼史后妃傳徳祖宣簡皇后蕭氏小字巖母斤遙輦氏宰相剔剌之女男女六人太祖長子也天顯十一年崩祔徳陵重熙二十一年追尊宣簡皇后太祖述律皇后按遼史后妃傳太祖淳欽皇后述律氏諱平小字月裏朵其先回鶻人糯思生魏寧舍利魏寧生愼思梅裏愼思生婆姑梅裏婆姑娶勻徳恝王女生後於契丹右大部婆姑名月�仕遙輦氏爲阿紮割只後簡重果斷有雄略嘗至遼土二河之會有女子乘靑牛車倉卒避路忽不見未幾童謠曰靑牛嫗曾避路蓋諺謂地祇爲靑牛嫗云太祖卽位羣臣上尊號曰地皇后神冊元年大冊加號應天大明地皇后行兵禦眾後嘗與謀太祖嘗渡磧擊黨項黃頭臭泊二室韋乘虛襲之後知勒兵以待奮擊大破之名震諸裔時晉王李存勗欲結援以叔母事後幽州劉守光遣韓延徽求援不拜太祖怒畱之使牧馬后曰守節不屈賢者也宜禮用之太祖乃召延徽與語大悅以爲謀主吳主李升獻猛火油以水沃之愈熾太祖選三萬騎以攻幽州後曰豈有試讎而攻人國者指帳前樹曰無皮可以生乎太祖曰不可後曰幽州之有士有民亦由是耳吾以三千騎掠其四野不過數年困而歸我矣何必爲此萬一不勝爲中國笑吾部落不亦解體乎其平渤海後與有謀太祖崩後稱制攝軍國事及葬欲以身殉親戚百官力諫因斷右腕納於柩太宗卽位尊爲皇太后會同初上尊號曰廣徳至仁昭烈崇簡應天太后初太祖嘗謂太宗必興我家後欲令皇太子倍避之太祖冊倍爲東丹王太祖崩太宗立東丹王避之唐太后常屬意於少子李胡太宗崩世宗卽位於鎭陽太后怒遣李胡以兵逆擊李胡敗太后親率師遇於潢河之橫渡賴耶律屋質諫罷兵遷太后於祖州應歷三年崩年七十五祔祖陵謚曰貞烈重熙二十一年更今謚太宗蕭皇后按遼史后妃傳太宗靖安皇后蕭氏小字溫淳欽皇后弟室魯之女帝爲大元帥納爲妃生穆宗及卽位立爲皇后性聰慧潔素尢被寵顧𨿽軍旅田獵必與天顯十年崩謚彰徳葬奉陵重熙二十一年更今謚世宗蕭皇后按遼史后妃傳世宗懷節皇后蕭氏小字撒葛只淳欽皇后弟阿古只之女帝爲永康王納之生景宗天祿末立爲皇后明年秋生萌古公主在蓐察割作亂弒太后及帝後乘步輦直詣察割請畢收殮明日遇害謚曰孝烈皇后重熙二十一年更今謚穆宗蕭皇后按遼史后妃傳穆宗皇后蕭氏父知璠內供奉翰林承旨後生有雲气馥鬱久之幼有儀則帝居藩納爲妃及正位中宮性柔婉不能規正無子景宗蕭皇后按遼史后妃傳景宗睿知皇后蕭氏諱綽小字燕燕北府宰相思溫女早慧思溫嘗觀諸女掃地惟後潔除喜曰此女必能成家帝卽位選爲貴妃尋冊爲皇后生聖宗景宗崩尊爲皇太后攝國政後泣曰母寡子弱族屬雄彊邊防未靖柰何耶律斜軫韓徳讓進曰信任臣等何慮之有於是後與斜軫徳讓參決大政委於越休哥以南邊事統和元年上尊號曰承天皇太后二十四年加上尊號曰睿徳神略應運啟化承天皇太后二十七年崩謚曰聖神宣獻皇后重熙二十一年更今謚後明達治道聞善必從故羣臣咸竭其忠習知軍政澶淵之役親禦戎車指麾三軍賞罰信明將士用命聖宗稱遼盛主後教訓爲多聖宗蕭皇后按遼史后妃傳聖宗仁徳皇后蕭氏小字菩薩哥睿智皇后弟隗因之女年十二美而才選入掖庭統和十九年冊爲齊天皇后嘗以艸莛爲殿式密付有司令造淸風天祥八方三殿旣成益寵異所乘車置龍首鴟尾飾以金黃又造九龍輅諸子車以白金爲浮圖各有巧思夏秋從行山谷間花木如繡車服相錯人望之以爲神仙生皇子二皆早卒開泰五年宮人耨斤生興宗後養爲子帝大漸耨斤詈後曰老物寵亦有旣耶左右扶後出帝崩耨斤自立爲皇太后是爲欽哀皇后護衛馮家奴喜孫等希旨誣告北府宰相蕭浞卜國舅蕭匹敵謀逆詔令鞫治連及後興宗聞之曰皇后侍先帝四十年撫育眇躬當爲太后今不果反罪之可乎欽哀曰此人若在恐爲後患帝曰皇后無子而老𨿽在無能爲也欽哀不從遷後於上京車駕春搜欽哀慮帝懷鞠育恩馳遣人加害使至後曰我實無辜天下共知卿待我浴而後就死可乎使者退比反後已崩年五十是日若有見後於木葉山陰者乘靑蓋車衛從甚嚴追尊仁徳皇后與欽哀並祔慶陵聖宗蕭皇后按遼史后妃傳聖宗欽哀皇后蕭氏小字耨斤淳欽皇后弟阿古只五世孫黝面狼視母嘗夢金柱擎天諸子欲上不能後後至與僕從皆升異之久之入宮嘗拂承天太后榻獲金雞吞之膚色光澤勝常太后驚異曰是必有奇子已而生興宗仁徳皇后無子取而養之如己出後以興宗侍仁徳皇后謹不悅聖宗崩令馮家奴等誣仁徳皇后與蕭浞卜蕭匹敵等謀亂徙上京害之自立爲皇太后攝政以生辰爲應聖節重熙元年尊爲仁慈聖善欽孝廣徳安靖貞純寬厚崇覺儀天皇太后三年後陰召諸弟議欲立少子重元重元以所謀白帝帝收太后符璽遷於慶州七括宮六年秋帝悔之親馭奉迎侍養益孝謹後常不懌帝崩殊無戚容見崇聖皇后悲泣如禮謂曰汝年尙幼何哀痛如是淸寧初尊爲太皇太后崩謚曰欽哀皇后後初攝政追封曾祖爲蘭陵郡王父爲齊國王諸弟皆王之𨿽漢五侯無以過興宗蕭皇后按遼史后妃傳興宗仁懿皇后蕭氏小字撻裏欽哀皇后弟孝穆之長女性寬容姿貌端麗帝卽位入宮生道宗重熙四年立爲皇后二十三年號貞懿慈和文惠孝敬廣愛崇聖皇后道宗卽位尊爲皇太后淸寧二年上尊號曰慈懿仁和文惠孝敬廣愛宗天皇太后九年秋惇睦宮使耶律良以重元與其子涅魯古反狀密告太后乃言於帝帝疑之太后曰此社稷大事宜早爲計帝始戒嚴及戰太后親督衛士破逆黨太康二年崩謚仁懿皇后仁慈淑謹中外感徳凡正旦生辰諸國貢幣悉賜貧瘠嘗夢重元曰臣骨在太子山北不勝寒栗寤卽命屋之慈憫類此道宗蕭皇后按遼史后妃傳道宗宣懿皇后蕭氏小字觀音欽哀皇后弟樞密使惠之女姿容冠絕工詩善談論自制歌詞尢善琵琶重熙中帝王燕趙納爲妃淸寧初立爲懿徳皇后皇太叔重元妻以艷冶自矜後見之戒曰爲貴家婦何必如此後生太子浚有專房寵好音樂伶官趙惟一得侍左右太康初宮婢單登教坊朱頂鶴誣後與惟一私樞密使耶律乙辛以聞詔乙辛與張孝傑劾狀因而實之族誅惟一賜後自盡歸其屍於家幹統初追謚宣懿皇后合葬慶陵天祚帝蕭皇后按遼史后妃傳天祚皇后蕭氏小字奪裏懶宰相繼先五世孫大安三年入宮明年封燕國王妃幹統初冊爲皇后性閒淑有儀則兄弟奉先保先等緣後寵柄任女直亂從天祚西狩以疾崩

宋一太祖賀皇后按宋史后妃傳太祖孝惠賀皇后開封人右千牛衛率府率景思長女也性溫柔恭順動以禮法景思常爲軍校與宣祖同居護聖營晉開運初宣祖爲太祖聘焉周顯徳三年太祖爲定國軍節度使封會稽郡夫人生秦國晉國二公主魏王徳昭五年寢疾薨年三十建隆三年四月詔追冊爲皇后幹徳二年三月有司上謚曰孝惠四月葬安陵西北神主享於別廟神宗時與孝章淑徳章懷並祔太廟太祖王皇后按宋史后妃傳孝明王皇后邠州新平人彰徳軍節度饒第三女孝惠崩周顯徳五年太祖爲殿前都點檢聘後爲繼室後恭勤不懈仁慈禦下周世宗賜冠帔封瑯邪郡夫人太祖卽位建隆元年八月冊爲皇后常服寬衣佐禦膳善彈箏鼓瑟晨起誦佛書事杜太后得歡心生子女三人皆夭幹徳元年十二月崩年二十二有司上謚翰林學士竇儀撰哀冊文二年四月葬安陵之北神主享於別廟太平興國二年祔享太廟太祖宋皇后按宋史后妃傳孝章宋皇后河南洛陽人左衛上將軍偓之長女也母漢永寧公主後幼時隨母入見周太祖賜冠帔幹徳五年太祖召見復賜冠帔時偓任華州節度後隨母歸鎭孝明後崩復隨母來賀長春節開寶元年二月遂納入宮爲皇后年十七性柔順好禮每帝視朝退常具冠帔候接佐禦饌太祖崩號開寶皇后太平興國二年居西宮雍熙四年移居東宮至道元年四月崩年四十四有司上謚歡殯普濟佛捨三年正月祔葬永昌陵北命吏部侍郎李至撰哀冊文神主享於別廟神宗時升祔太廟太宗尹皇后按宋史后妃傳太宗淑徳尹皇后相州鄴人滁州刺史廷勛之女兄崇珂保信軍節度太宗在周時娶焉早薨及帝卽位詔追冊爲皇后並謚葬孝明陵西北神主享於別廟後升祔太廟太宗符皇后按宋史后妃傳懿徳符皇后陳州宛丘人魏王彥卿第六女也周顯徳中歸太宗建隆初封汝南郡夫人進封楚國夫人太宗封晉王攺越國開寶八年薨年三十四葬安陵西北帝卽位追冊爲皇后謚懿徳享於別廟至道三年十一月詔有司議太宗配宰相請以后配詔從之奉神主升祔太廟後姊周世宗後也淳化四年殂太宗李皇后按宋史后妃傳明徳李皇后潞州上黨人淄州刺史處耘第二女開寶中太祖爲太宗聘爲妃旣納幣會太祖崩至太平興國三年始入宮年十九雍熙元年十二月詔立爲皇后後性恭謹莊肅撫育諸子及嬪禦甚厚嘗生皇子不育至道二年封後嫡母吳氏爲衛國太夫人後攺封楚國及封後母陳氏爲韓國太夫人太宗崩眞宗卽位至道三年四月尊後爲皇太后居西宮嘉慶殿咸平二年宰相請別建宮立名從之四年宮成移居之仍上宮名曰萬安景徳元年崩年四十五謚明徳權殯沙臺三年十月祔葬永熙陵禮官請以懿徳明徳同祔太宗廟室以先後爲次從之眞宗潘皇后按宋史后妃傳眞宗章懷潘皇后大名人忠武軍節度美第八女眞宗在韓邸太宗爲聘之封莒國夫人端拱二年五月薨年二十二眞宗卽位追冊爲皇后謚莊懷葬永昌陵之側陵名保泰神主享於別廟舊制後謚冠以帝謚慶曆中禮官言孝字連太祖謚徳字連太宗謚遂攺莊爲章以連眞宗謚云眞宗郭皇后按宋史后妃傳章穆郭皇后太原人宣徽南院使守文第二女淳化四年眞宗在襄邸太宗爲聘之封魯國夫人進封秦國眞宗嗣位立爲皇后景徳四年從幸西京還以疾崩年三十二後謙約惠下性惡奢靡族屬入謁禁中服飾華侈必加戒勗有以家事求言於上者後終不許兄子出嫁以貧欲祈恩但出裝具給之上尢加禮重及崩上深嗟悼禮官奏皇帝七日釋服特詔增至十三日太常上謚曰莊穆靈駕發引命翰林學士楊億撰哀冊葬永熙陵之西北神主享於別廟以后弟崇儀副使崇仁爲莊宅使康州刺史侄承慶承壽皆遷官大中祥符中封後母髙唐郡太夫人梁氏萊國太夫人仁宗卽位升祔眞宗廟室攺謚章穆眞宗劉皇后按宋史后妃傳章獻明肅劉皇后其先家太原後徙益州爲華陽人祖延慶在晉漢間爲右驍衛大將軍父通虎捷都指揮使嘉州刺史從徵太原道卒後通第二女也初母龐夢月入懷已而有娠遂生後後在𦇤褓而孤鞠於外氏善播蜀人龔美者以鍜銀爲業攜之入京師後年十五入襄邸王乳母秦國夫人性嚴整因爲太宗言之令王斥去王不得已置之王宮指使張耆家太宗崩眞宗卽位入爲美人以其無宗族乃更以美爲兄弟攺姓劉大中祥符中爲修儀進徳妃自章穆崩眞宗欲立爲皇后大臣多以爲不可帝卒立之李宸妃生仁宗後以爲己子與楊淑妃撫視甚至後性警悟曉書史聞朝廷事能記其本末眞宗退朝閱天下封奏多至中夜後皆預聞宮闈事有問�傳引故實以對天禧四年帝久疾居宮中事多決於後宰相寇準密議奏請皇太子監國以謀泄罷相用丁謂代之旣而入內都知周懷政謀廢後殺謂復用準以輔太子客省使楊崇勛內殿承制楊懷吉詣謂告謂夜乘犢車挾崇勛懷吉造樞密院使曹利用謀明日誅懷政貶準衡州司馬於是詔皇太子開資善堂引大臣決天下事後裁制於內眞宗崩遺詔尊後爲皇太後軍國重事權取處分謂等請太后禦別殿太后遣張景宗雷允恭諭曰皇帝視事當朝夕在側何須別禦一殿於是請帝與太后五日一禦承明殿帝位左太后位右垂簾決事議已定太后忽出手書第欲禁中閱章奏遇大事卽召對輔臣其謀出於丁謂非太后意也謂旣貶馮拯等三上奏請如初議帝亦以爲言於是始同禦承明殿百官表賀太后哀慟有司請制令稱吾以生日爲長寧節出入禦大安輦鳴鞭侍衛如乘輿令天下避太后父諱羣臣上尊號曰應元崇徳仁壽慈聖太后禦文徳殿受冊天聖五年正旦太后禦會慶殿羣臣及契丹使者班廷中帝再拜跪上壽是歲郊祀前出手書諭百官毋請加尊號禮成帝率百官恭謝如元日七年冬至天子又率百官上壽範仲淹力言其非不聽九月詔長寧節百官賜衣天下賜宴皆如乾元節明道元年冬至復禦文徳殿有司陳黃麾仗設宮架登歌二舞明年帝親耕籍田太后亦謁太廟乘玉輅服褘衣九龍花釵冠齋於廟質明服衮衣十章減宗彜藻去劍冠儀天前後垂珠翠十旒薦獻七室皇太妃亞獻皇后終獻加上尊號曰應天齊聖顯功崇徳慈仁保壽太后是歲崩年六十五謚曰章獻明肅葬於永定陵之西北舊制皇后皆二謚稱制加四謚自後始追贈三世皆至太師尙書令兼中書令父封魏王初仁宗卽位尙少太后稱制𨿽政出宮闈而號令嚴明恩威加天下左右近習亦少所假借宮掖間未嘗妄攺作內外賜與有節柴氏李氏二公主入見猶服發太后曰姑老矣命左右賜以珠璣帕首時潤王元份婦安國夫人李氏老發且落見太后亦請帕首太后曰大長公主太宗皇帝女先帝諸妹也若趙家老婦寧可比耶舊賜大臣茶有龍鳳飾太后曰此豈人臣可得命有司別制入香京挺以賜之賜族人禦食必易以扣器曰尙方器勿使入吾家也常服絁繻練裙侍者見仁宗左右簪珥珍麗欲效之太后戒曰彼皇帝嬪禦飾也汝安得學先是小臣方仲弓上書請依武后故事立劉氏廟而程琳亦獻武后臨朝圖後擲其書於地曰吾不作此負祖宗事有漕臣劉綽者自京西還言在庾有出剩糧千餘斛乞付三司後問曰卿識王曾張知白呂夷簡魯宗道乎此四者豈因獻羨余進哉後稱制凡十一年自仁宗卽位乃諭輔臣曰皇帝聽斷之暇宜詔名儒講習經史以輔其徳於是設幄崇政殿之西廡而日命近臣侍講讀丁謂曹利用旣以侮權貶竄而天下愓然畏之晚稍進外家任內宮羅崇勛江徳明等訪外事崇勛等以此勢傾中外兄子從徳死姻戚門人�役拜官者數十人禦史曹修古楊偕郭勸段少連論奏太后悉逐之太后保護帝旣盡力而仁宗所以奉太后亦甚備上春秋長猶不知爲宸妃所出終太后之世無毫髮間隙焉及不豫帝爲大赦悉召天下醫者馳傳詣京師諸嘗爲太后謫者皆內徙死者復其官其後言者多追詆太后時事範仲淹以爲言上曰此朕所不忍聞也下詔戒中外毋輒言於是泰寧軍節度使錢惟演請以章獻章懿與章穆並祔眞宗室詔三省與禮院議皆以謂章穆皇后位崇中壼已祔眞宗廟室自協一帝一後之文章獻明肅處坤元之尊章懿感日符之貴功徳莫與爲比謂宜崇建新廟同殿異室歲時薦饗一用太廟之儀仍別立廟名以崇世享翰林學士馮元等請以奉慈爲名詔依慶曆五年禮院言章獻章懿二後請遵國朝懿徳明徳元徳三後同祔太宗廟室故事遷祔眞宗廟詔兩制議翰林學士王堯臣等議請遷二後祔序於章穆之次從之仁宗郭皇后按宋史后妃傳仁宗郭皇后其先應州金城人平盧軍節度使崇之孫也天聖二年立爲皇后初帝寵張美人欲以爲後章獻太后難之後旣立而頗見疏其後尙美人與楊美人俱幸數與後忿爭一日尙氏於上前有侵後語後不勝忿批其頰上自起救之誤批上頸上大怒入內都知閻文應因與上謀廢後且勸帝以爪痕示執政上以示呂夷簡且告之故夷簡亦以前罷相怨後乃曰古亦有之後遂廢詔封爲淨妃玉京沖妙仙師賜名淸悟居長樂宮於是中丞孔道輔諫官禦史範仲淹孫祖徳段少連等十人伏合言後無過不可廢道輔等俱被黜責景佑元年出居瑤華宮而尙美人亦廢於洞眞宮入道楊美人別宅安置又賜後號金庭教主衝靜元師後帝頗念之遣使存問賜以樂府後和答之辭甚愴惋帝嘗密令召入後曰若再見召者須百官立班受冊方可屬小疾遣文應挾醫診視數日乃言後暴薨中外疑閻文應進毒而不得其實上深悼之追復皇后而停謚冊祔廟之禮按孔道輔傳明道二年召爲右諫議大夫權禦史中丞會郭皇后廢道輔率諫官孫祖徳範仲淹宋郊劉渙禦史蔣堂郭勸楊偕馬絳段少連十人詣垂拱殿伏奏皇後天下之母不當輕議絀廢願賜對盡所言帝使內侍諭道輔等至中書令宰相呂夷簡以皇后當廢狀告之道輔語夷簡曰大臣之於帝後猶子事父母也父母不和可以諫止柰何順父出母乎夷簡曰廢後有漢唐故事道輔復曰人臣當道君以堯舜豈得引漢唐失徳爲法耶夷簡不答卽奏言伏合請對非太平美事於是出道輔知泰州明日晨入至待漏聞有詔亟馳出城按呂夷簡傳太后崩帝始親政事夷簡手疏陳八事曰正朝綱塞邪徑禁貨賂辧壬絕女謁疏近習罷力役節冗費其勸帝語甚切帝始與夷簡謀以張耆夏竦皆太后所任用者也悉罷之退告郭皇后後曰夷簡獨不附太后耶但多機巧善應變耳由是夷簡亦罷爲武勝軍節度使檢校太傅同中書門下平章事判陳州及宣制夷簡方押班聞唱名大駭不知其故而夷簡素厚內侍副都知閻文應因使爲中詗久之乃知事由皇后也歲中而夷簡復相初劉渙上疏請太后還政太后怒使投嶺外屬太后疾革夷簡請畱之至是渙以前疏自言帝擢渙右正言顧謂夷簡向者樞密院亟欲投渙賴卿以免夷簡謝因曰渙由疏外故敢言大臣或及此則太后必疑風旨自陛下使子母不相安矣帝以夷簡爲忠郭后以怒尙美人批其頰誤傷帝頸帝以爪痕示執政大臣夷簡以前罷相故遂主廢後議仁宗疑之夷簡曰光武漢之明主也郭后止以怨懟坐廢況傷陛下頸乎夷簡將廢後先敕有司無得受臺諫章奏於是禦史中丞孔道輔右司諫範仲淹率臺諫詣合門請對有旨令臺諫詣中書夷簡乃貶出道輔等後遂廢仁宗曹皇后按宋史后妃傳慈聖光獻曹皇后眞定人樞密使周武惠王彬之孫也明道二年郭后廢詔聘入宮景佑元年九月冊爲皇后性慈儉重稼穡常於禁苑種谷親蠶善飛帛書慶曆八年閏正月帝將以望夕再張燈後諫止後三日衛卒數人作亂夜越屋叩寢殿後方侍帝聞變遽起帝欲出後閉合擁持趣呼都知王守忠使引兵入賊傷宮嬪殿下聲徹帝所宦者以乳嫗毆小女子紿奏後叱之曰賊在近殺人敢妄言耶後度賊必縱火陰遣人挈水踵其後果舉炬焚簾水隨滅之是夕所遣宦侍後皆親剪其發諭之曰明日行賞用是爲驗故爭盡死力賊卽禽滅合內妾與卒亂當誅祈哀幸姬姬言之帝貸其死後具衣冠見請論如法曰不如是無以肅淸禁掖帝命坐後不可立請移數刻卒誅之張妃怙寵上僣欲假後蓋出遊帝使自來請後與之無靳色妃喜還以告帝曰國家文物儀章上下有秩汝張之而出外廷不汝置妃不懌而輟英宗方四歲育禁中後拊鞠周盡迨入爲嗣子贊策居宮帝夜暴疾崩後悉斂諸門鑰置於前召皇子入及明宰臣韓琦等至奉英宗卽位尊後爲皇太后帝感疾請權同處分軍國事禦內東門小殿聽政大臣日奏事有疑未決者則曰公輩更議之未嘗出己意頗涉經史多援以決事中外章奏日數十一一能紀綱要檢柅曹氏及左右臣僕毫分不以假借宮省肅然明年夏帝疾益愈卽命撤簾還政帝持書久不下及秋始行之敕有司崇峻典禮以弟佾同中書門下平章事神宗立尊爲太皇太后名宮曰慶壽帝致極誠孝所以承迎娛悅無所不盡從行登玩每先後策掖後亦慈愛天至或退朝稍晚必自至屏扆候矚間親持�飲以食帝外家男子舊毋得入謁後春秋髙佾亦老帝數言宜使入見輒不許他日佾侍帝帝復爲請乃許之因偕詣後合少焉帝先起若令佾得伸親親意後遽曰此非汝所當得畱趣遣出晚得水疾侍醫莫能治元丰二年冬疾甚帝視疾寢門衣不解帶旬日崩年六十四帝推恩曹氏拜佾中書令進官者四十餘人初王安石當國變亂舊章後乘間語神宗謂祖宗法度不宜輕攺熙寧宗祀前數日帝至後所後曰吾昔聞民間疾苦必以告仁宗因赦行之今亦當爾帝曰今無他事後曰吾聞民間甚苦靑苗助役宜罷之安石誠有才學然怨之者甚眾帝欲愛惜保全之不若暫出之於外帝悚聽垂欲止復爲安石所持遂不果帝嘗有意於燕薊已與大臣定議乃詣慶壽宮白其事後曰儲蓄賜予備乎鎧仗士卒精乎帝曰固已辦之矣後曰事體至大吉凶悔吝生乎動得之不過南面受賀而已萬一不諧則生靈所系未易以言苟可取之太祖太宗收復久矣何待今日帝曰敢不受教蘇軾以詩得罪下禦史獄人以爲必死後違豫中聞之謂帝曰嘗憶仁宗以制科得軾兄弟喜曰吾爲子孫得兩宰相今聞軾以作詩系獄得非仇人中傷之乎捃至於詩其過微矣吾疾勢已篤不可以�濫致傷中和宜熟察之帝涕泣軾由此得免及崩帝哀慕毀瘠殆不勝喪有司上謚葬於永昭陵英宗髙皇后按宋史后妃傳英宗宣仁聖烈髙皇后亳州蒙城人曾祖瓊祖繼勛皆有勛王室至節度使母曹氏慈聖光獻妃姊也故後少鞠宮中時英宗亦在帝所與後年同仁宗謂慈聖異日必以爲配旣長遂成昏濮邸生神宗皇帝岐王顥嘉王頵壽康公主治平二年冊爲皇后後弟殿內崇班士林供奉久帝欲遷其官後謝曰士林獲升朝籍分量已過豈宜援先後家比辭之神宗立尊爲皇太后居寶慈宮帝累欲爲髙氏營大第後不許久之但斥望春門外隙地以賜凡營繕百役費悉出寶慈不調大農一錢元丰八年帝不豫浸劇宰執王珪等入問疾乞立延安郡王爲皇太子太后權同聽政帝頷之珪等見太后簾下後泣撫王曰兒孝順自官家服藥未嘗去左右書佛經以祈福喜學書已誦論語七卷絕不好弄乃令王出簾外見珪等珪等再拜謝且賀是日降制立爲皇太子初岐嘉二王日問起居至是令毋輒入又陰敕中人梁惟簡使其妻制十歲兒一黃袍懷以來蓋密爲踐祚倉卒備也哲宗嗣位尊爲太皇太后驛召司馬光呂公著未至迎問今日設施所宜先未及條上已散遣修京城役夫減皇城覘卒止禁庭工技廢導洛司出近侍尢亡狀者戒中外毋苛斂寬民間保戶馬事由中旨王珪等弗預知又起文彥博於旣老遣使勞諸途諭以復祖宗法度爲先務且令亟疏可用者從父遵裕坐西徵失律抵罪蔡確欲獻諛以固位乞復其官後曰遵裕靈武之役塗炭百萬先帝中夜得報起環榻行徹旦不能寐聖情自是驚悸馴致大故禍由遵裕得免刑誅幸矣先帝肉未冷吾何敢顧私恩而違天下公議確悚栗而止光公著至並命爲相使同心輔政一時知名士匯進於廷凡熙寧以來政事弗便者次第罷之於是以常平舊式攺靑苗以嘉佑差役參募役除市易之法逭茶鹽之禁舉邊寨不毛之地以賜西戎而宇內復安契丹主戒其臣下復勿生事於疆場曰南朝盡行仁宗之政矣蔡確坐車蓋亭詩謫嶺表後謂大臣曰元丰之末吾以今皇帝所書佛經出示人是時惟王珪曾奏賀遂定儲極且以子繼父有何間言而確自謂有定策大功妄扇事端規爲異時眩惑地吾不忍明言姑托訕上爲名逐之耳此宗社大計姦邪怨謗所不暇卹也廷試舉人有司請循天聖故事帝後皆禦殿後止之又請受冊寶於文徳後曰母后當陽非國家美事況天子正衙豈所當禦就崇政足矣上元燈宴後母當入觀止之曰夫人登樓上必加禮是由吾故而越典制於心殊不安但令賜之燈燭遂歲以爲常侄公繪公紀當轉觀察使力遏之帝請至再僅遷一秩終後之世不敢攺又以官冗當汰詔損外氏恩四之一以爲宮掖先臨政九年朝廷淸明華夏綏定宋用臣等旣被斥祈神宗乳媼入言之冀得復用後見其來曰汝來何爲得非爲用臣等遊說乎且汝尙欲如曩日求內降幹撓國政耶若復爾吾卽斬汝媼大懼不敢出一言自是內降遂絕力行故事抑絕外家私恩文思院奉上之物無問巨細終身不取其一人以爲女中堯舜元佑八年九月屬疾崩年六十二後二年章惇蔡卞邢恕始造爲不根之謗皇太后太妃力辧其誣事乃已語在恕傳至髙宗時昭暴惇卞恕罪褒錄後家贈曹夫人爲魏魯國夫人弟士遜士林及公繪公紀皆追王擢從孫世則節度使他受恩者又十餘人云按章惇傳哲宗親政有復熙寧元丰之意首起惇爲尙書左僕射兼門下侍郎於是專以紹述爲國是凡元佑所革一切復之引蔡卞林希黃履來之卲張商英周秩翟思上官均居要地任言責協謀朋姦報復仇怨小大之臣無一得免死者禍及其孥甚至詆宣仁後謂元佑之初老姦擅國又請發司馬光呂公著冢斫其棺哲宗不聽惇意不愜請編類元佑諸臣章疏識者知禍之未弭也遂治劉安世範祖禹諫禁中雇乳媼事又以文及甫誣語書導蔡渭使告劉摯梁燾有逆謀起同文館獄命蔡京安惇蹇序辰�治欲覆諸人家又議遣呂升卿董必察訪嶺南將盡殺流人哲宗曰朕遵祖宗遺制未嘗殺戮大臣其釋勿治然重得罪者千餘人或至三四謫徙天下�之惇用邢恕爲禦史中丞恕以北齊婁太后宮名宣訓嘗廢孫少主立子常山王演托司馬光語範祖禹曰方今主少國疑宣訓事猶可慮又誘髙士京上書言父遵裕臨死屏左右謂士京曰神宗彌畱之際王珪遣髙士充來問曰不知皇太后欲立誰我叱士充去之皆欲誣宣仁後以此實之惇遂追貶司馬光王珪贈遵裕奉國軍畱後結中官郝隨爲助欲追廢宣仁後自皇太后太妃皆力爭之哲宗感悟焚其奏隨覘知之密語惇與蔡卞明日惇卞再言哲宗怒曰卿等不欲朕入英宗廟乎惇卞乃已按朱光庭傳光庭遷左司諫論蘇軾試館職發策云今欲師仁祖之忠厚而患百官有司不舉其職或至於偸欲法神考之勵精而恐監司守令不識其意流入於刻臣謂仁宗難名之盛徳神考有爲之善志而不當以偸刻爲議論望正其罪以戒人臣之不忠者未幾中丞傅堯兪侍禦史王巖叟相繼論列宣仁後曰詳覽文意是指今日百官有司監司守令言之非所以諷祖宗也遂止神宗向皇后按宋史后妃傳神宗欽聖憲肅向皇后河內人故宰相敏中曾孫也治平三年歸於�邸封安國夫人神宗卽位立爲皇后帝不豫後贊宣仁後定建儲之議哲宗立尊爲皇太后宣仁命葺慶壽故宮以居後後辭曰安有姑居西而婦處東瀆上下之分不敢徙遂以慶壽後殿爲隆佑宮居之帝將卜後及諸王納婦後敕向族勿以女置選中族黨有欲援例以恩換合職及爲選人求京秩者且言有特旨後曰吾族未省用此例何庸以私情撓公法一不與帝倉卒晏駕獨決策迎端王章惇異議不能沮徽宗立請權同處分軍國事後以長君辭帝泣拜移時乃聽凡紹聖元符以還惇所斥逐賢士大夫稍稍收用之故事有如禦正殿避家諱立誕節之類皆不用至聞賓召故老寬徭息兵愛民崇儉之舉則喜見於色才六月卽還政明年正月崩年五十六帝追念不已乃數加恩兩舅宗良宗回皆位開府儀同三司封郡王而自敏中以上三世亦追列王爵非常典也神宗朱皇后按宋史后妃傳欽成朱皇后開封人父崔傑早世母李更嫁朱士安後鞠於所親任氏熙寧初入宮爲禦侍進才人婕妤生哲宗及蔡王以徐國公主累進徳妃哲宗卽位尊爲皇太妃時宣仁欽聖二太后皆居尊故稱號未極元佑三年宣仁詔春秋之義母以子貴其尋繹故實務致優隆於是輿蓋仗衛冠服悉侔皇后紹聖中欽聖復命卽合建殿攺乘車爲輿出入由宣徳東門百官上箋稱殿下名所居爲聖瑞宮贈崔任朱三父皆至師保徽宗立奉禮尢謹崇寧元年二月薨年五十一追冊爲皇后上尊謚陪葬永裕陵神宗陳皇后按宋史后妃傳欽慈陳皇后開封人幼穎悟莊重選入掖庭爲禦侍生徽宗進美人帝崩守陵殿思顧舊恩毀瘠骨立左右進粥藥揮使去曰得早侍先帝願足矣未幾薨年三十二建中靖國元年追冊爲皇太后上尊謚陪葬永裕陵

皇后部列傳十

宋二哲宗孟皇后按宋史后妃傳哲宗昭慈聖獻孟皇后洺州人眉州防禦使馬軍都虞候贈太尉元之孫女也初哲宗旣長宣仁髙太后歷選世家女百餘入宮後年十六宣仁及欽聖向太后皆愛之教以女儀元佑七年諭宰執孟氏子能執婦禮宜正位中宮命學士艸制又以近世禮儀簡略詔翰林臺諫給捨與禮官議冊後六禮以進至是命尙書左僕射呂大防攝太尉充奉迎使同知樞密院韓忠彥攝司徒副之尙書左丞蘇頌攝太尉充發策使僉書樞密院事王巖叟攝司徒副之尙書右丞蘇轍攝太尉充告期使皇叔祖同知大宗正事宗景攝宗正卿副之皇伯祖判大宗正事髙密郡王宗晟攝太尉充納成使翰林學士範百祿攝宗正卿副之吏部尙書王存攝太尉充納吉使權戶部尙書劉奉世攝宗正卿副之翰林學士梁燾攝太尉充納采問名使禦史中丞鄭雍攝宗正卿副之帝親禦文徳殿冊爲皇后宣仁太后語帝曰得賢內助非細事也進後父合門祗候在爲崇儀使榮州刺史母王氏華原郡君久之劉婕妤有寵紹聖三年後朝景靈宮訖事就坐諸嬪禦立侍劉獨背立簾下後合中陳迎兒呵之不顧合中皆忿冬至日會朝欽聖太后於隆佑宮後禦坐朱髹金飾宮中之制惟後得之婕妤在他坐有慍色從者爲易坐制與後等眾弗能平因傳唱曰皇太后出後起立劉亦起尋各復其所或已撤婕妤坐遂僕於地懟不復朝泣訴於帝內侍郝隨謂婕妤曰毋以此戚戚願爲大家早生子此坐正當爲婕妤有也會後女福慶公主疾後有姊頗知醫嘗已後危疾以故出入禁掖公主藥弗效持道家治病符水入治後驚曰姊寧知宮中禁嚴與外間異邪令左右藏之俟帝至具言其故帝曰此人之常情耳後卽符於帝前宮禁相傳厭魅之端作矣未幾後養母聽宣夫人燕氏尼法端與供奉官王堅爲後禱祠事聞詔入內押班梁從政管當禦藥院蘇珪卽皇城司鞫之捕逮宦者宮妾幾三十人搒掠備至肢體毀折至有斷舌者獄成命侍禦史董惇逸覆錄罪人過庭下气息僅屬無一人能出聲者惇逸秉筆疑未下郝隨等以言脇之惇逸畏禍及己乃以奏牘上詔廢後出居瑤華宮號華陽教主玉淸妙靜仙師法名衝眞初章惇誣宣仁後有廢立計以後逮事宣仁惇又陰附劉賢妃欲請建爲後遂與郝隨構成是獄天下�之惇逸奏言中宮之廢事有所因情有可察詔下之日天爲之陰翳是天不欲廢後也人爲之流涕是人不欲廢後也且言嘗覆錄獄事恐得罪天下後世帝曰惇逸不可更在言路曾布曰陛下本以皇城獄出於近習推治故命惇逸錄問今乃貶錄問官何以取信中外乃止帝久亦悔之曰章惇誤我元符末欽聖太后將復後位適有布衣上書以後爲言者卽命以官於是詔後還內號元佑皇后時劉號元符皇后故也崇寧初郝隨諷蔡京再廢後昌州判官馮澥上書言後不得復臺臣錢遹石豫左膚等連章論韓忠彥等信一布衣狂言復已廢之後以掠虛美望斷以大義蔡京與執政許將溫益趙挺之張商英皆主其說徽宗從之詔依紹聖詔旨復居瑤華宮加賜希微元通知和妙靜仙師靖康初瑤華宮火徙居延寧宮又火出居相國寺前之私第金人圍汴欽宗與近臣議再復後尊爲元佑太后詔未下而京城陷時六宮有位號者皆北遷後以廢獨存張邦昌僭位尊後爲宋太后迎居延福宮受百官朝胡舜陟馬伸又言政事當取後旨邦昌乃復上尊號元佑皇后迎入禁中垂簾聽政後聞康王在濟遣尙書左右丞馮澥李回及兄子忠厚持書奉迎命副都指揮使郭仲荀將所部扈衛又命禦營前軍統制張俊逆於道尋降手書播告天下王至南京後遣宗室士及內侍邵成章奉圭寶乘輿服禦迎王卽皇帝位攺元後以是日撤簾尊後爲元佑太后尙書省言元字犯後祖名請易以所居宮名遂稱隆佑太后上將幸揚州命仲荀衛太后先行駐揚州州治會張浚請先定六宮所居地遂詔忠厚奉太后幸杭州以苗傅爲扈從統制逾年傅與劉正彥作亂請太后聽政又請立皇子太后諭之曰自蔡京王黼更祖宗法童貫起邊事致國家禍亂今皇帝無失徳止爲黃潛善汪伯彥所誤皆已逐矣傅等言必立皇太子太后曰今彊敵在外我以婦人抱三歲小兒聽政將何以令天下傅等泣請太后力拒之帝聞事急詔禪位元子太后垂簾聽政朱勝非請令臣僚得獨對論機事仍日引傅黨一人上殿以釋其疑太后從之每見傅等曲加慰撫傅等皆喜韓世忠妻梁氏在傅軍中勝非以計脫之太后召見勉令世忠速來以淸巖陛梁氏馳入世忠軍諭太后意世忠等遂引兵至逆黨懼朱勝非等誘以復辟命王世修艸狀進呈太后喜曰吾責塞矣再以手札趣帝還宮卽欲撤簾帝令勝非請太后一出禦殿乃命撤簾是日上皇太后尊號太后聞張浚忠義欲一見之帝爲召浚至禁中承議郎馮�嘗貽書苗傅勸復辟上未之知太后白其事�得遷秩帝幸建寧命僉書樞密院事鄭�衛太後繼發比至帝率羣臣迎於郊會防秋迫命劉寧止制置江浙衛太后往洪州百司非預軍事者悉從仍命滕康劉玨權知三省樞密院事從行凡四方奏讞吏部差注舉辟功賞之類皆隸焉復命四廂都指揮使楊惟忠將兵萬人衛從帝慮敵人來侵密諭康玨緩急取太后旨便宜以行過落星寺舟覆宮人溺死者十數惟太后舟無虞旣至洪州議者言金人自蘄黃渡江陸行二百餘里卽到洪州帝憂之命劉光世屯江州光世不爲備金人遂自大冶縣徑趣洪州康玨奉太后行次吉州金人追急太后乘舟夜行質明至太和縣舟人景信反楊惟忠兵潰失宮人一百六十康玨俱遁兵衛不滿百遂往虔州太后及潘妃以農夫肩輿而行帝慮太后徑入閩廣遣使歷詢後所在及知在虔州遂命中書舍人李正民來朝謁時虔州府庫皆空衛軍所給惟得沙錢市買不售與百姓交斗縱火肆掠土豪陳新率眾圍城康玨惟忠弗能禁惟忠步將胡友自外引兵破新於城下新乃去帝聞罷康玨命盧益李回代之諭輔臣曰朕初不識太后自迎至南京愛朕不啻己出今在數千里外兵馬驚擾當亟奉迎以愜朕朝夕慕念之意遂遣禦營司都統辛企宗帶禦器械潘永思迎歸太后至越帝親迎於行宮門外徧問所過守臣治狀入宮禁中嘗微苦風眩有宮人自言善符�疾良已太后驚曰吾豈敢復聞此語耶立命出之太后生辰置酒宮中從容謂帝曰宣仁太后之賢古今母后未有其比昔姦臣肆爲謗誣𨿽嘗下詔明辧而國史尙未刪定豈足傳信吾意在天之靈不無望於帝也帝聞之悚然後乃更修神宗哲宗實錄始得其正而姦臣情狀益著帝事太后極孝𨿽帷帳皆親視或得時果必先獻太后然後敢嘗宣教郎範燾與忠厚有憾誣與太后密養欽宗子帝曰朕於太后如母子安得有此卽治其罪紹興五年春患風疾帝旦暮不離左右衣弗解帶者連夕四月崩於行宮之西殿年五十九遺命擇地攢殯俟軍事寧歸葬園陵帝詔曰朕以繼體之重當從重服凡喪祭用母后臨朝禮上尊號曰昭慈獻烈皇太后推恩外家凡五十人殯於會稽上皇村祔神主於哲宗室位在昭懷皇后上三年攺謚昭慈聖獻後性節儉謙謹有司月供十緡而止幸南昌斥賣私絹三千匹充費尋詔文書應奏者避後父名不許羣臣請上太皇太后號亦不許忠厚直顯謨閣臺諫給捨交章論列後聞卽令易武命學士院降詔戒敕忠厚等不得預聞朝政通貴近至私第謁見宰執以恩澤當得官者近八十員後未嘗陳請初後受冊日宣仁太后嘆曰斯人賢淑惜福薄耳異日國有事變必此人當之後皆如所云按王巖叟傳哲宗方選後太皇太后曰今得狄諮女年命似便然爲是庶出過房事須評議巖叟進曰按禮經問名篇女家答曰臣女夫婦所生及外民官諱不識今者狄氏將何辭以進議遂寢哲宗選後旣定太皇太后曰帝得賢後有內助功不是小事巖叟對曰內助𨿽後事其正家須在皇帝聖人言正家而天下定當愼之於始太皇太后以是語哲宗者再巖叟退取歷代後事可爲法者類爲中宮懿範上之按董惇逸傳惇逸遷左司諫侍禦史瑤華祕獄成詔詣掖庭錄問惇逸察知�狀握筆弗忍書郝隨從旁脇之乃不敢異獄旣上於心終不安幾兩旬竟上疏其略云瑤華之廢事有所因情有可察詔下之日天爲之陰翳是天不欲廢之也人爲之流涕是人不欲廢之也臣嘗閱錄其獄恐得罪天下哲宗讀之怒蔡卞欲加重貶章惇曾布以爲不可曰陛下本以皇城獄出於近習故使臺端錄問冀以取信中外今謫惇逸何以解天下後世之謗哲宗意解而止按富直柔傳紹興元年詔禮部太常寺討論隆佑太后冊禮範宗尹曰太母前後廢斥實出章惇蔡京人皆知非二聖之過直柔曰陛下推崇隆佑天下以爲當然人亦不以爲非哲廟與上皇意願陛下勿復致疑乃命禮官討論典禮旣而王居正言太后隆名定位已正於元符宜用欽聖詔奏告天地宗廟其典禮不須討論議遂定哲宗劉皇后按宋史后妃傳昭懷劉皇后初爲禦侍明艷冠後庭且多才藝由美人婕妤進賢妃生一子二女有盛寵能順意奉兩宮時孟後位中宮後不循列妾禮且陰造奇語以售謗內侍郝隨劉友端爲之用孟後旣廢後竟代焉右正言鄒浩上疏極諫坐竄徽宗立冊爲元符皇后明年尊爲太后名宮崇恩帝緣哲宗故曲加恩禮後以是頗干預外事且以不謹聞帝與輔臣議將廢之而後已爲左右所逼卽簾鉤自縊而崩年三十五按鄒浩傳浩爲右正言而賢妃劉氏立浩言立後以配天子安得不審今爲天下擇母而所立乃賢妃一時公議莫不疑惑誠以國家自有仁祖故事不可不遵用之爾蓋郭后與尙美人爭寵仁祖旣廢後並斥美人所以示公也及立後則不選於妃嬪而卜於貴族所以遠嫌所以爲天下萬世法也陛下之廢孟氏與郭后無以異果與賢妃爭寵而致罪乎抑其不然也二者必居一於此矣孟氏罪廢之初天下孰不疑立賢妃爲後及讀詔書有別選賢族之語又聞陛下臨朝�嘆以爲國家不幸至於宗景立妾怒而罪之於是天下始釋然不疑今竟立之豈不上累聖徳臣觀白麻所言不過稱其有子及引永平祥符事以爲證臣請論其所以然若曰有子可以爲後則永平貴人未嘗有子也所以立者以徳冠後宮故也祥符徳賀亦未嘗有子所以立者以鍾英甲族故也又況貴人實馬援之女徳妃無廢後之嫌迥與今日事體不同頃年冬妃從享景靈宮是日雷變甚異今宣制之後霖雨飛雹自奏告天地宗廟以來陰淫不止上天之意豈不昭然考之人事旣如彼求之天意又如此望不以一時攺命爲難而以萬世公議爲可畏追停冊禮如初詔行之帝謂此亦祖宗故事豈獨朕邪對曰祖宗大徳可法者多矣陛下不之取而�其小疵臣恐後世之責人無已者紛紛也帝變色猶不怒持其章躊�四顧凝然若有所思付外明日章惇詆其狂妄乃削官羈管新州徽宗立亟召還復爲右正言遷左司諫初浩還朝帝首及諫立後事獎嘆再三詢諫艸安在對曰焚之矣退告陳瓘瓘曰禍其在此乎異時姦人妄出一緘則不可辧矣蔡京用事素忌浩乃使其黨爲僞疏言劉后殺卓氏而奪其子遂再責衡州別駕按曾誕傳誕公亮從孫也孟後之廢誕三與浩書勸力請復後浩不報及浩以言南遷誕著玉山主人對客問以譏之其略曰客問鄒浩可以爲有道之士乎主人曰浩安得爲知道𨿽然予於此時議浩是天下無全人也言之尙足爲來世戒易曰知幾其神乎又曰知進退存亡而不失其正者其惟聖人乎方孟後之廢人莫不知劉氏之將立至四年之後而冊命未行是天子知淸議之足畏也使當其時浩力言復後能感悟天子則無今日劉氏之事貽朝廷於過舉再三言而不聽則義亦當矣使是時得罪必不若是酷以貽老母之憂矣嗚呼若浩者𨿽不得爲知幾之士然百世之下頑夫廉懦夫有立志尙不失爲聖人之淸也其書旣出識者或以比韓愈諍臣論按揮麈後錄昭慈孟後紹聖三年以使令爲禳禬之法九月二十日詔徙處道宮已見泰陵實錄曾文肅奏對錄述其復位本末爲備今具載之元符三年五月癸酉同三省批旨令同議復瑤華先是首相韓忠彥遣其子跂來相見云因曲謝上諭以復瑤華令與布等議若布以爲可卽白李淸臣俟再畱稟乃白三省且云恐有異議者布答之云此事固無前比上亦嘗問及布但答以故事止有追策未有生復位號者況有元符恐難並處今聖意如此自我作古亦無可違之理若於元符無所議卽但有將順而已三省自來凡有徳音及禦批未聞有逆鱗者此無足慮但白邦直不妨跂云若此中議定卽須更於上前及簾前再稟定乃敢宣言至四日再畱不易前議師朴云已約三省因相率至都堂行次師朴云惇言從初議瑤華法時公欲就重法官不敢違及至都堂惇又云當初是做厭法斷不得惟造雷公式等皆不如法自是未成布云公旣知如此當初何以不言今卻如此議論當時議法論罪莫須是宰相否布當時曾議依郭后故事且以淨妃處之三省有人於上前猶以爲不須如此其後又欲貶董惇逸布獨力爭得不貶此事莫皆不虛否今日公卻以謂議法不當見誰之罪惇默然布云此事且置之今日上及簾中欲復瑤華正以元符建立不正元符之立用皇太后手詔近因有旨令蔣之奇進入所降手詔乃云是劉友端書外面有人進文字皇太后並不知亦不曾見是如何惇遽云是惇進入先帝云已得兩宮旨令撰此手詔大意進入布云手詔云非此人其誰可當皆公之語莫不止大意否惇云是眾莫不駭之卞云且不知有此也布云穎叔以謂太后手詔中語故著之麻詞乃不知出自公之奇亦云當時只道是太后語故不敢不著今進入文字卻看驗得劉友端書皇太后誠未嘗見也惇頑然無怍色眾皆駭嘆是日布又言此事只是師朴親聞布等皆未曾面稟來日當共稟知聖意無易卽當擬定聖旨進呈遂令師朴艸定云瑤華廢後近經登極大赦及累降赦宥其位號禮數令三省密院同詳議聞奏遂退晚見師朴等皆云一勘便招可怪可怪六日遂以簡白師朴云前日所批旨未安當如今日所攺定進擬師朴答云甚善然尙猶豫七日布云所擬批旨未安有再攺定文字在師朴所眾皆稱善今所降旨乃布所攺定也是日上面諭簾中欲廢元符而復瑤華布力陳以爲不可如此則彰先帝之短而陛下以叔廢嫂恐未順上亦深然之令於簾前且堅執此議眾皆議兩存之爲便上又丁寧令固執卞云韓忠彥乃簾中所信須令忠彥開陳必聽納忠彥默然及簾前果云自古一帝一後此事蓋萬世議論相公以下讀書不淺須議論得穩當乃可行兼是垂簾時事不敢不審愼語甚多不一一記省眾皆無以奪惇卻云臣思之亦是未穩當眾皆目之師朴遂出所擬批旨進呈云且乞依已降指揮容臣等講議同奏許之然殊未有定論再對布遂云適論瑤華事聖諭以謂一帝一後此乃常理固無可議臣亦具曉聖意蓋以元符建立未正故有所疑然此事出於無可柰何須兩存之乃使章惇誤曉皇太后意旨卻以復瑤華爲未穩當此事本末�先帝者皆惇也前者皇太后諭蔣之奇以立元符手詔皇太后不知亦不曾見及進入乃是劉友端書寫臣兩日對眾詰惇云昨以皇太后手詔立元符爲後皇太后云不知亦不曾見及令蔣之奇進入乃是友端所書莫是外面有人撰進此文字否惇遽云是惇撰造先帝云已得兩宮許可遂令艸定大意臣云莫非止大意否詔云非斯人其誰可當乃公語也之奇亦云當時將謂是太后語故著之制詞惇云是惇語眾皆駭之惇定策之罪固已大此事亦不小然不可暴揚者以爲先帝爾今若以此廢元符固有因然上則彰先帝之短次則在主上以叔廢嫂未順故臣等議皆以兩存之爲便如此𨿽未盡典禮然無可柰何須如此太后遂云是無可柰何兼化元符又目下別無罪過如此甚便布云望皇太后更堅持此論若稍動著元符則於理未便亦答云只可如此上又嘗諭密院云欲於瑤華未復位號前先宣召入禁中卻當日或次日降制免張皇令以此諭三省眾亦稱善布云如此極便若已復位號卽須用皇后儀衛召入誠似張皇上仍戒云執元符之議及如此宣召只作卿等意勿云出自朕語及至簾前三省以箔中語未定亦不記陳此一節布遂與穎叔陳之太后亦稱善退以諭三省云適敷陳如此論已定矣遂赴都堂同前定奏議乃布與元度所同艸定師朴先以邦直艸定文字示眾人眾皆以爲詞繁不可用遂已師朴先封以示布布答之云瑤華之廢豈可云主上不知其端太后不知其詳又下比於盜臣墨卒皆被恩恐皆未安爾是日太后聞自認造手詔事乃嘆云當初將謂友端稍知文字恐友端所爲卻是他做布云皇太后知古今自古曾有似此宰相否之奇亦云惇更不成人無可議者是日瑤華以犢車四還禁中至內東門太母遣人以冠服令易去道衣乃入中外聞者莫不歡呼是夕鎖院降制但以中書熟狀付學士院不宣召初議復瑤華布首白上不知處之何地上云西宮可處布云如此甚便外議初云東宮增刱八十間疑欲以處二後眾以爲未安緣旣復位則於太母有婦姑之禮豈可處之於外上亦云然太母仍云須令元符先拜元佑答拜乃順又云將來須令元佑從靈駕元符只令迎虞主可也患無人迎虞主今得此甚便又諭密院云先帝旣立元符尋便悔但云不直不直又云郝隨嘗取宣仁所衣後服以披元符先帝見之甚駭卻笑云不知稱否又云元佑本出士族不同又稱其母亦曉事二府皆云王廣淵之女也神宗嘗以爲參知政事命下而卒又云初聘納時常教他婦禮以至倒行側行皆親指教其他舉措非元符比也布云當日亦不得無過布云皇太后以爲如何太母云自家左右人做不是事自家卻不能執定得是不爲無過也布云皇太后自正位號更不曾生子神宗嬪禦非不多未聞有爭競之意在尊位豈可與下爭寵太母云自家那里更惹他煩惱然是他神宗亦會做得於夫婦間極周旋二十年夫婦不曾面赤布云以此較之則誠不爲無過穎叔亦云憂在進賢豈可與嬪禦爭寵太母又對二府云元符元佑俱有性气今猶恐其不相下布云皇太后更當訓敕使不至於有過乃爲盡善皇太后在上度亦不敢如此太母云亦深恐他更各有言語兼下面人多此輩尢不識好惡三省亦云若皇太后戒飭必不敢爾太后又云他兩人與今上叔亦難數相見今後除大禮聖節宴會可赴餘皆不須預他又與今皇后不同也三省亦皆稱善其他語多所記止此爾已上皆曾錄中語制詞略云惟東朝慈訓念久處於別宮且永泰上賓顧何嫌於並後至崇寧元年蔡元長當國十二月壬申用禦史中丞錢遹殿中侍禦史石豫右司諫左膚疏詔後復居瑤華制有雲臺臣論奏引義固爭宰輔全同抗章繼上逾二十年靖康末金人犯闕六宮皆北後獨不預逃匿於其家張邦昌知之遣人迎後垂簾儀從忽突入第中後惶恐不知所以避之不免及思陵中興尊爲隆佑太后蓋後之祖名元易元爲隆字建炎間皇輿小駐會稽後微覺風�本合有宮人自言善用符水�疾可瘳或以啟後後吐舌曰又是此語吾其敢復聞也此等人豈可畱禁中邪立命出之徽宗王皇后按宋史后妃傳徽宗顯恭王皇后開封人徳州刺史藻之女也元符二年六月歸於端邸封順國夫人徽宗卽位冊爲皇后生欽宗及崇國公主後性恭儉鄭王二妃方亢寵後待之均平巨閹妄意迎合誣以暗昧帝命刑部侍郎周鼎卽祕獄參驗略無一迹獄止後見帝未嘗一語輒及帝幡然憐之大觀二年崩年二十五謚曰靜和葬裕陵之次紹興中始祔徽宗廟室攺上今謚云徽宗鄭皇后按宋史后妃傳鄭皇后開封人也父紳始爲直省官以后貴累封太師樂平郡王后本欽聖殿押班徽宗爲端王每日朝慈徳宮欽聖命鄭王二押班供侍及卽位遂以二人賜之後自入宮好觀書章奏能自制帝愛其才崇寧初封賢妃遷貴妃有異寵徽宗多以詞章天下歌之王皇后崩政和元年立爲皇后將受冊有司創制冠服後言國用未足冠珠費多請命工攺制妃時舊冠又乞罷黃麾仗小駕鹵簿等儀從之恩澤皆弗陳請時族子居中在樞府後奏外戚不當預國政必欲用之且令充妃職帝爲罷居中居中復用後歸寧還言居中與父紳相往還人皆言其招權市賄乞禁絕許禦史奏劾後性端謹善順承帝意劉貴妃薨帝思之不已將追冊爲後後卽奏妃乃其養子乞別議褒崇之禮帝大喜欽宗受禪尊爲太上皇后遷居寧徳宮稱寧徳太后從上皇幸南京金師退先歸時用事者言上皇將復辟於鎭江人情危駭或謂後將由端門直入禁中內侍輩頗勸欽宗嚴備帝不從出郊迎後於是兩宮歡甚洽上皇聞之卽罷如洛之議汴京破從上皇幸靑城北遷畱五年崩於五國城年五十二紹興七年何蘇等使還始知上皇及後崩髙宗大慟詔立重成服謚顯肅後親族各遷官有差祔主徽宗室以聞哀日爲大忌梓宮歸入境承之以槨納翚衣其中與徽宗合攢於會稽永佑陵先是後至金營訴於粘罕曰妾得罪當行但妾家屬不預朝政乞畱不遣粘罕許之故紳得歸後旣行紳亦以是年薨謚僖靖家屬流寓江南髙宗憐之詔所在尋訪賜官有鄭藻者後近屬也紹興中帶禦器械用後祔廟恩拜隴州防禦使凡四使金歷官至保信軍節度使加太尉卒追封榮國公謚端靖欽宗朱皇后按宋史后妃傳欽宗朱皇后開封祥符人父伯材武康軍節度使欽宗在東宮徽宗臨軒備禮冊爲皇太子妃欽宗卽位立爲皇后追封伯材爲恩平郡王后旣北遷不知崩聞慶元三年上尊號謚仁懷祔於太廟欽宗室推恩後家十五人五年奉安神禦於景靈宮兄二人孝孫靖康中以節鉞換授右金吾衛上將軍卒贈開府儀同三司孝章一曰孝莊官至永慶軍承宣使卒贈昭化軍節度使髙宗邢皇后按宋史后妃傳髙宗憲節邢皇后開封祥符人父煥朝請郎髙宗居康邸以婦聘之封嘉國夫人王出使夫人畱居蕃衍宅金人犯京師夫人從三宮北遷上皇遣曹勛歸夫人脫所禦金環使內侍持付勛曰幸爲吾白太王願如此環得早相見也王憐之及卽位遙冊爲皇后官後親屬二十五人紹興九年後崩於五國城年三十四金人祕之髙宗虛中宮以待者十六年顯仁太后回鑾始得崩聞上爲輟朝行釋服之祭謚懿節祔主於別廟紹興十二年八月後梓宮至攢於聖獻太后梓宮之西北帝思後殊慘不樂皇后吳氏知帝意乃請爲其侄珣琚婚邢氏二女以慰帝心淳熙末攺謚憲節祔髙宗廟髙宗吳皇后按宋史后妃傳憲聖慈烈吳皇后開封人父近以后貴累官武翼郎贈太師追封吳王謚宣靖近嘗夢至一亭扁曰侍康旁植芍藥獨放一花殊妍麗可愛花下白羊一近寤而異之後以乙未歲生方產時紅光徹戶外年十四髙宗爲康王被選入宮人謂侍康之徵王卽帝位後常以戎服侍左右後頗知書從幸四明衛士謀爲變入問帝所在後紿之以免未幾帝航海有魚躍入禦舟後曰此周人白魚之祥也帝大悅封和義郡夫人還越進封才人後益博習書史又善翰墨由是寵遇日至與張氏並爲婉儀尋進貴妃顯仁太后回鑾亦愛後憲節皇后崩聞至秦檜等累表請立中宮太后亦爲言紹興十三年詔立貴妃爲皇后帝禦文徳殿授冊後卽穆淸殿廷受之追王三代親屬由後官者三十五人顯仁太后性嚴肅後身承起居順適其意嘗繪古列女圖置坐右爲又取詩序之義扁其堂曰賢志初伯琮以宗子召入宮命張氏育之後時爲才人亦請得育一子於是得伯玖更名璩中外議頗籍籍張氏卒並育於後後視之無間伯琮性恭儉喜讀書帝與後皆愛之封普安郡王后嘗語帝曰普安其天日之表也帝與決立爲皇子封建王出璩居紹興髙宗內禪手詔後稱太上皇后遷居徳壽宮孝宗卽位上尊號曰壽聖太上皇后月朔朝上皇畢入見後如宮中儀乾道七年加號壽聖明慈淳熙二年以上皇行慶壽禮復加壽聖齊明廣慈之號十年以後年七十親屬推恩有差十二年加尊號曰備徳上皇崩遺詔攺稱皇太后帝欲迎還大內太后以上皇幾筵在徳壽宮不忍捨去因名所禦殿曰慈福居焉光宗卽位更號壽聖皇太后以壽皇故不稱太皇太后也帝嘗言及用人後曰宜崇尙舊臣紹熙四年後壽八十帝乃覲後奉冊禮加尊號曰隆慈備福五年正月帝率羣臣行慶壽禮嘉王侍側後勉以讀書辧邪正立綱常爲先夏孝宗崩始正太皇太后之號時光宗疾未平不能執喪宰臣請垂簾主喪事後不可已而宰執請如唐肅宗故事羣臣發喪太極殿成服禁中許之後代行祭奠禮尋用樞密趙汝愚請於梓宮前垂簾宣光宗手詔立皇子嘉王爲皇帝翌日冊夫人韓氏爲皇后撤簾慶元元年加號光佑遷居重華宮汝愚後以謫死中書舍人汪義端目汝愚爲李林甫欲並逐其黨太后聞而非之三年十月後寢疾詔禱天地宗廟社稷大赦天下逾月而崩年八十三遺誥太上皇帝疾未痊愈宜於宮中承重皇帝服齊衰五月以日易月詔服�年喪謚曰憲聖慈烈攢祔於永思陵按四朝聞見錄憲聖初不以色幸自渡南以來以至爲天下母率多遇魚貫以進卽以疾辭思陵念其勤勞之久每欲正六宮之位而屬以來太后遠在沙漠不敢舉行上嘗語憲聖曰極知汝相同勞苦反與後者齒朕甚有愧俟媸媸謂太后歸爾其選已憲聖再拜對曰大姐姐遠處北方臣妾短於定省每遇天日淸美侍上宴集方一思之肚裏淚下臣妾誠夢不到此上爲泣下數行愈以後爲賢曁太后旣旋鑾馭以向嘗與憲聖均爲徽宗左右徽宗以憲聖賜髙宗太后恐憲聖記其微時事故無援立意上得太后拜而有請曰徳妃吳氏服勞之久外庭之議請其宜主中饋更合取自家姐姐教旨太后陽語上云這事由在爾而陰實不欲上遂批付外廷曰朕奉太后之命云徳妃吳氏可立爲後後遂開擁佑三朝之功云孝宗郭皇后按宋史后妃傳孝宗成穆郭皇后開封祥符人奉直大夫直卿之女孫其六世祖爲章穆皇后外家孝宗爲普安郡王時納郭氏封咸寧郡夫人生光宗及莊文太子魏惠憲王愷邵悼肅王恪紹興二十六年薨年三十一追封淑國夫人三十一年用明堂恩贈福國夫人旣建太子追封皇太子妃及受禪追冊爲皇后謚恭懷尋攺安穆及營阜陵又攺成穆祔孝宗廟父瑊累官昭慶軍承宣使追封榮王孝宗待郭氏恩禮彌厚然不假外戚以官爵後弟師禹師元官不過承宣使師元不及建節而卒將內禪師禹始除節度使光宗朝官至太保封永寧郡王孝宗夏皇后按宋史后妃傳成恭夏皇后袁州宜春人曾祖令吉爲吉水簿夏氏初入宮爲憲聖太后合中侍禦普安郡王夫人郭氏薨太后以夏氏賜王封齊安郡夫人卽位進賢妃逾年奉上皇命立爲皇后乾道二年謁家廟親屬推恩十一人三年崩謚安恭寧宗時攺謚成恭初後之生也有異光穿室父協奇之及長以姿納宮中久之父居益困及歸客袁之僧捨號夏翁翁亡後始貴訪得其弟執中補承信郎合門祗候未幾遷右武郎合門宣贊舍人累遷奉國軍節度使提舉萬壽觀寧宗卽位加少保逾年卒於家初執中與其微時妻至京宮人諷使出之擇配貴族欲以媚後執中弗爲動他日後親爲言執中誦宋弘語以對後不能奪旣貴始從師學作大字頗工復善騎射髙宗行慶壽禮近戚爭獻珍環執中獨大書一人有慶萬壽無疆以獻髙宗喜賜甚渥嘗爲館伴副使連射皆命中金人駭服孝宗聞其才將召用之謝曰他日無累陛下保全足矣人以此益賢之孝宗謝皇后按宋史后妃傳成肅謝皇后丹陽人幼孤鞠於翟氏因冒姓焉及長被選入宮憲聖太后以賜普安郡王封咸安郡夫人王卽位進婉容逾年進貴妃成恭皇后崩中宮虛位淳熙三年妃侍帝過徳壽宮上皇諭以立後意尋遣張去爲傳旨立貴妃爲皇后復姓謝氏親屬推恩者十人光宗受禪上尊號壽成皇后孝宗崩尊爲皇太后慶元初加號惠慈嘉泰二年加慈佑太皇太后三年崩謚成肅攢祔於永阜陵後姓儉慈減膳羊每食必先以進禦服澣濯衣有數年不易者弟淵以后貴授武翼郎後嘗戒之曰主上化行恭儉吾亦躬服澣濯爾宜崇謙抑遠驕侈後歷合門宣贊舍人帶禦器械光宗朝遷果州團練使寧宗立轉萊州防禦使擢知合門事仍幹辦皇城司三遷至保信軍節度使尋加太尉開府儀同三司成肅皇后崩遺誥賜淵錢十萬緡金二千兩田十頃僦緡日十千後累升三少封和國公嘉定四年薨贈太保光宗李皇后按宋史后妃傳光宗慈懿李皇后安陽人慶遠軍節度使贈太尉道之中女初後生有黑鳳集道營前石上道心異之遂字後曰鳳娘道帥湖北聞道士皇甫坦善相人乃出諸女拜坦坦見後驚不敢受拜曰此女當母天下坦言於髙宗遂聘爲恭王妃封榮國夫人進定國夫人乾道四年生嘉王七年立爲皇太子妃性妒悍嘗訴太子左右於髙孝二宮髙宗不懌謂吳后曰是婦將種吾爲皇甫坦所誤孝宗亦屢訓後宜以皇太后爲法不然行當廢汝後疑其說出於太后及太子卽位冊爲皇后光宗欲誅宦者近習皆懼遂謀離間三宮會帝得心疾孝宗購得良藥欲因帝至宮授之宦者遂訴於後曰太上合藥一大丸俟宮車過卽投藥萬一有不虞其柰宗社何后覘藥實有心銜之頃之內宴後請立嘉王爲太子孝宗不許後曰妾六禮所聘嘉王妾親生也何爲不可孝宗大怒後退持嘉王泣訴於帝謂壽皇有廢立意帝惑之遂不朝太上帝嘗宮中浣手睹宮人手白悅之他日後遣人送食合於帝啟之則宮人兩手也又黃貴妃有寵因帝親郊宿齊宮後殺之以暴卒聞是夕風雨大作黃壇燭盡滅不能成禮帝疾由是益增劇不視朝政事多決於後矣後益驕奢封三代爲王家廟逾制衛兵多於太廟後歸謁家廟推恩親屬二十六人使臣一百七十二人下至李氏門客亦奏補官中興以來未有也是時帝久不朝太上中外疑駭紹熙四年九月重明節宰執侍從臺諫連章請帝過宮給事中謝深甫言父子至親天理昭然太上之愛陛下亦猶陛下之愛嘉王太上春秋髙千秋萬歲後陛下何以見天下帝感悟趣命駕朝重華宮是日百官班列俟帝出至禦屏後挽畱帝入曰天寒官家且飲酒百僚侍衛相顧莫敢言中書舍人陳傅良引帝裾請毋入因至屏後後叱曰此何地爾秀才欲斫頭邪傅良下殿慟哭後復使人問曰此何理也傅良曰子諫父不聽則號泣而隨之後益怒遂傳旨罷還宮其後孝宗崩帝不能親執喪宰相趙汝愚謀內禪立寧宗尊後曰太上皇后上尊號曰壽仁慶元六年崩年五十六謚慈懿按齊東野語慈孝李皇后安陽人父道本戚方諸將故羣盜也後天姿悍妒旣正椒房稍自恣始成肅謝後事髙宗及憲懿聖甚謹至後頗偃蹇或乘肩輿直至內殿成肅以爲言後恚曰我是官家結髮夫妻蓋謂成肅自嬪禦冊立也語聞成肅及壽皇皆大怒有意廢之史太師已老嘗詔入見北宮密與謀浩以爲不可遂已宮省事祕莫得詳也其後益無忌憚貴妃黃氏有寵後妒每欲殺之紹熙二年光宗初郊宿靑城齋宮後乘便遂置之死地或以聞上駭且忿怒於是遂得心疾及上不豫兩宮有間言天下寒心皆歸過於後後以慶元庚申上仙權殯赤山甫畢雷震山崩亟復修治之寧宗韓皇后按宋史后妃傳寧宗恭淑韓皇后相州人其六世祖爲忠獻王琦初後與姊俱被選入宮後能順適雨宮意遂歸平陽郡邸封新安郡夫人進崇國夫人王受禪冊夫人爲皇后後父同卿由知泰州升揚州觀察使母莊氏封安國夫人慶元六年崩謚恭淑同卿累遷慶遠軍節度使加太尉慶元五年卒贈太師謚恭靖同卿季父冑自以有定策功聲勢燻灼同卿每懼滿盈不敢干政時天下皆知冑爲後族不知同卿乃後父也同卿沒一年而後崩冑竟敗人始服其善遠權勢云同卿子�後兄也官至承宣使寧宗楊皇后按宋史后妃傳恭聖仁烈楊皇后少以姿容選入宮忘其姓氏或云會稽人慶元元年三月封平樂郡夫人三年四月進封婕妤有楊次山者亦會稽人後自謂其兄也遂姓楊氏五年進婉儀六年進貴妃恭淑皇后崩中宮未有所屬貴妃與曹美人俱有寵韓冑見妃任權術而曹美人性柔順勸帝立曹而貴妃頗涉書史知古今性復機警帝竟立之次山客王夢龍知其謀密以告後後深銜之與次山欲因事誅冑會冑議用兵中原俾皇子入奏冑再啟兵端將不利於社稷帝不答後從旁贊之甚力亦不答恐事泄俾次山擇廷臣可任者與共圖之禮部侍郎史彌遠素與冑有隙遂欣然奉命參知政事錢象祖嘗諫用兵貶信州彌遠乃先告之禮部尙書衛涇著作郎王居安前右司郎官張鎡皆預其謀開禧三年十一月三日冑方早朝彌遠密遣中軍統制夏震伏兵六部橋側率健卒擁冑至玉津園槌殺之復命彌遠象祖等俱赴延和殿以殛冑聞帝不之信越三日帝猶謂其未死蓋是謀悉出中宮及次山等帝初不知也後旣誅冑彌遠日益貴用事嘉定十四年帝以國嗣未定養宗室子貴和立爲皇子賜名竑彌遠爲丞相旣信任於後遂專國政竑漸不能平初竑好琴彌遠買美人善琴者納之而私厚美人家令伺皇子動靜竑嬖之一日竑指輿地圖示美人曰此瓊崖州也他日必置史彌遠於此地美人以告彌遠竑又書字於幾曰彌遠當決配八千里竑左右皆彌遠腹心走白彌遠彌遠大懼陰蓄異志欲立他宗室子昀爲皇子遂陰與昀通十七年閏八月丁酉帝大漸彌遠夜召昀入宮後尙未知也彌遠遣後兄子谷及石以廢立事白後後不可曰皇子先帝所立豈敢擅變是夜凡七往反後終不聽谷等乃拜泣曰內外軍民皆己歸心苟不立之禍變必生則楊氏無�類矣後默然良久曰其人安在彌遠等召昀入後拊其背曰汝今爲吾子矣遂矯詔廢竑爲濟王立昀爲皇子卽帝位尊皇后曰皇太后同聽政寶慶二年十一月戊寅加尊號壽明紹定元年正月丙子復加慈睿四年正月後壽七十帝率百官朝慈明殿加尊號壽明仁福慈睿皇太后十二月辛巳後不豫詔禱祠天地宗廟社稷宮觀赦天下五年十二月壬午崩於慈明殿壽七十有一謚恭聖仁烈次山官至少保封永陽郡王次山二子谷封新安郡王石永寧郡王自有傳侄孫鎭尙理宗女周漢公主官至左領軍衛將軍駙馬都統宗族鳳孫等皆任通顯云按齊東野語慈明楊太后養母張夫人善聲伎隨夫出蜀至儀眞長蘆寺前僦居主僧善相適出見之知其女當貴因招其父母飯語之故且勉之往行都當有所遇以無資告僧以二千楮假之遂如杭或導之入慈福宮爲樂部頭後方十歲以爲則劇孩兒憲聖尢愛之舉動無不當後意有嫉之者適太皇入浴儕輩俾服後衣冠爲戲因譖之後後笑曰汝輩休驚他將來會到我地位上在其後茂陵每至後所必目之後知其意一日內宴因以爲賜且曰看我面好好看他傅伯壽艸立後制有云洪惟太母念我文孫美其冠於後庭俾之見於內殿蓋紀實也旣貴恥其家微陰有所遺而絕不與通密遣內璫求同宗遂得右庠生嚴陵楊次山以爲侄旣而宣召入見次山言與淚俱且指他事爲驗或謂皆後所授也後初姓某至是始歸姓楊氏焉次山隨卽補官循至節鉞郡王云理宗謝皇后按宋史后妃傳理宗謝皇后諱道淸天臺人父渠伯祖深甫後生而黧黑�一目渠伯早卒家產益破壞後嘗躬親汲飪初深甫爲相有援立楊太后功太后徳之理宗卽位議擇中宮太后命選謝氏諸女後獨在室兄弟欲納入宮諸父伯不可曰卽奉詔納女當厚奉資裝異時不過一老宮婢事奚益會元夕縣有鵲來巢燈山眾以爲后妃之祥伯不能止乃供送後就道後旋病疹良已膚蛻瑩白如玉醫又藥去目�時賈涉女有殊色同在選中及入宮理宗意欲立賈太后曰謝女端重有福宜正中宮左右亦皆竊語曰不立眞皇后乃立假皇后邪帝不能奪遂定立後初封通議郡夫人寶慶三年九月進貴妃十二月冊爲皇后後旣立賈貴妃專寵貴妃薨閻貴妃又以色進後處之裕如略不介懷太后深賢之而帝禮遇益加焉開慶初大元兵渡江理宗議遷都平江慶元後諫不可恐搖動民心乃止理宗崩度宗立咸淳三年尊爲皇太后號壽和聖福進封三代父渠伯魏王祖深甫曾祖景之皆魯王宗族男女各進秩賜封賞有差度宗崩瀛國公卽位尊爲太皇太后太后年老且疾大臣屢請垂簾同聽政彊之乃許加封五代太后以兵興費繁痛自裁節汰慈元殿提舉已下官省泛索錢緡月萬平章賈似道兵潰陳宜中上疏請正其罪太后曰似道勤勞三朝豈宜以一旦罪而失遇大臣禮先削其官後乃置法貶死京朝官聞難往往避匿遁去太后命揭榜朝堂曰我國家三百年待士大夫不薄吾與嗣君遭家多難爾小大臣不能出一策以救時艱內則畔官離次外則委印棄城避難偸生尙何人爲亦何以見先帝於地下乎天命未攺國法尙存凡在官守者尙書省卽與轉一資負國逃者禦史覺察以聞徳佑元年六月朔日食旣太后削聖福以應天變丞相王爚老病陳宜中畱夢炎庸懦無所長日坐朝堂相爭戾而張世傑兵敗於焦山宜中棄官去太后累召不至遺書宜中母使勉之十月始還朝太后又親爲書召夏貴等兵曰吾母子不足念獨不報先帝徳乎貴等亦罕有至者是月大元兵破常州太后遣陸秀夫等請和不從宜中卽率公卿請遷都太后不許宜中痛哭固請不得已從之明日當啟行而宜中倉卒失奏於是宮車已駕日且暮而宜中不至太后怒而止明年正月更命宜中使軍中約用臣禮宜中難之太后涕泣曰苟存社稷臣非所較也未幾大元兵薄臯亭山宜中宵遁文武百官亦潛相引去二月辛丑大軍駐錢塘宋亡瀛國公與全後入朝太后以疾畱杭是年八月至京師降封壽春郡夫人越七年終年七十四無子兄奕宋時封郡王侄堂兩浙鎭撫大使尙榮郡公主曁埴並節度使端平初頗干國政云度宗全皇后按宋史后妃傳度宗全皇后會稽人理宗母慈憲夫人侄孫女也略涉書史幼從父昭孫知嶽州開慶初秩滿歸道潭州時大元兵自羅鬼入破全衡永桂圍潭州人有見神人衛城者已而潭獨不下逾年事平至臨安會忠王議納妃初丁大全請選知臨安府顧嵒女已致聘矣大全敗嵒亦罷去臺臣論嵒大全黨宜別選名族以配太子臣僚遂言全氏侍其父昭孫往返江湖備嘗艱險其處貴富必能盡警戒相成之道理宗以母慈憲故乃詔後入宮問曰爾父昭孫昔在寶佑間沒於王事每念之令人可哀後對曰妾父可念淮湖之民尢可念也帝深異之語大臣曰全氏女言辭甚令宜配冢嫡以承祭祀景定二年十一月詔封永嘉郡夫人十二月冊爲皇太子妃弟永堅等補承信郎直祕閣度宗立咸淳三年正月冊爲皇后追贈三代賜家廟第宅弟淸夫庭輝等一十五人各一官五年三月後歸寧推恩姻族五十六人進一秩咸平郡夫人全氏三十二人各特封有差後生子不育次生瀛國公十年度宗崩瀛國公立冊爲皇太后宋亡從瀛國公入朝於燕京後爲尼正智寺而終皇后部列傳十一

金始祖皇后按金史后妃傳始祖明懿皇后完顏部人年六十餘嫁始祖天會十五年追謚徳帝皇后按金史后妃傳徳帝思皇后不知何部人天會十五年追謚安帝皇后按金史后妃傳安帝節皇后不知何部人天會十五年追謚獻祖皇后按金史后妃傳獻祖恭靖皇后不知何部人天會十五年追謚昭祖徒單皇后按金史后妃傳昭祖威順皇后徒單氏諱烏古論都葛活剌渾水敵魯鄕徒單部人其父拔炭都魯海後性剛毅人莫敢以爲室獻祖將爲昭祖娶婦曰此子勇斷異常柔弱之女不可以爲配乃爲昭祖娶焉天會十五年追謚景祖唐括皇后按金史后妃傳景祖昭肅皇后唐括氏帥水隈鴉村唐括部人諱多保眞父石批徳撒骨只巫者也後有識度在父母家好待賓客父母出則多置酒饌享鄰里迨於行旅景祖飲食過人時人名之活羅解在景祖紀昭祖曰儉嗇之女吝惜酒食不可以配烏古乃聞後性度如是乃娶焉遼使同幹來伐五國蒲聶部景祖使後與劾孫爲質於拔乙門而與同幹襲取之遼主以景祖爲節度使後𨿽喜賓客而自不飲酒景祖與客飲後專聽之翌日枚數其人所爲無一不中其綮肯有醉而喧呶者輒自歌以釋其忿爭軍中有被笞罰者每以酒食慰諭之景祖行部輒與偕行政事獄訟皆與決焉景祖沒後世祖兄弟凡用兵皆稟於後而後行勝負皆有懲勸農月親課耕耘刈獲遠則乘馬近則策杖勤於事者勉之晏出早休者訓勵之後往邑屯村世祖肅宗皆從會桓散達偕來是時已有隙被酒語相侵不能平遂舉刃相向後起兩執其手謂桓散達曰汝等皆吾夫時舊人柰何一旦遽忘吾夫之恩與小兒子輩忿爭乎因自作歌桓散達怒乃解其後桓兄弟起兵來攻當是時肅宗先已再失利矣世祖已退烏春兵與桓戰於北隘甸部人失束寬逃歸袒甲而至告後曰軍敗矣後方憂懣會康宗來報捷後乃喜旣而桓散達皆降後不妒忌闊略女工能輯睦宗族當時以爲有丈夫之度雲天會十五年追謚世祖拿懶皇后按金史后妃傳世祖簡翼皇后拿懶氏大安元年癸酉歲卒大會十五年追謚肅宗蒲察皇后按金史后妃傳肅宗靖宣皇后蒲察氏太祖將舉兵入告於後後曰汝邦家之長見可則行吾老矣無貽我憂汝亦必不至是太祖奉觴爲壽卽奉後出門酹酒禱天后命太祖正坐號令諸將自是太祖每出師還輒率諸將上謁獻所俘獲天會十五年追謚穆宗烏古論皇后按金史后妃傳穆宗貞惠皇后烏古論氏天會十五年追謚康宗唐括皇后按金史后妃傳康宗敬僖皇后唐括氏天會十五年追謚太祖唐括皇后按金史后妃傳太祖聖穆皇后唐括氏天會十三年追謚仍贈後父畱速太尉榮國公祖疊胡本司徒英國公曾祖劾乃司空溫國公太祖裴滿皇后按金史后妃傳太祖光懿皇后裴滿氏天會十三年追謚太祖紇石烈皇后按金史后妃傳太祖欽憲皇后紇石烈氏天會十三年尊爲太皇太后宮號慶元十四年正月己巳朔熙宗朝於慶元宮然後禦乾元殿受羣臣賀是月丁丑崩於慶元宮二月癸卯祔葬睿陵太祖僕散皇后按金史后妃傳太祖宣獻皇后僕散氏睿宗母也天會十三年追冊曰徳妃大定元年追謚太宗唐括皇后按金史后妃傳太宗欽仁皇后唐括氏熙宗卽位與太祖欽憲皇后俱尊爲太皇太后號明徳宮贈後父阿魯束太尉宋國公祖實匹司徒英國公曾祖阿魯瑣司空溫國公十四年正月己巳朔上朝兩宮太后然後禦乾元殿受賀自後歲以爲常皇統元年上自燕京還京師朝謁於明徳宮明年上如天開殿皇子生使使馳報太后太后至天開殿上與皇后親迎之二年崩於明徳宮謚曰欽仁皇后祔葬恭陵熙宗裴滿皇后按金史后妃傳熙宗悼平皇后裴滿氏熙宗卽位封貴妃天眷元年立爲皇后父忽達拜太尉贈髙祖斜也司空祖鶻沙司徒皇統元年熙宗受尊號冊爲慈明恭孝順徳皇后二年太子濟安生是歲熙宗年二十四喜甚乃肆赦告天地宗廟彌月冊爲皇太子未一歲薨熙宗在位宗翰宗幹宗弼相繼秉政帝臨朝端默𨿽初年國家多事而廟算制勝齊國就廢宋人請臣吏淸政簡百姓樂業宗弼旣沒舊臣亦多物故後干預政事無所忌憚朝官往往因之以取宰相濟安薨後數年繼嗣不立後頗掣制熙宗熙宗內不能平因無聊縱酒酗怒手刃殺人左丞相亮生日上遣太興國以司馬光畫像玉吐鶻�馬賜之後亦附賜生日禮物熙宗聞之怒遂杖興國而奪回所賜海陵本懷覬覦因之疑畏愈甚蕭墻之變從此萌矣近侍髙壽星隨例遷屯燕南人訴於後後激怒熙宗殺左司郎中三合杖平章政事秉徳而壽星竟得不遷秉徳唐括辯之姦謀起焉海陵乘之以成逆亂之計久之熙宗積怒遂殺後而納胙王常勝妃撒卯入宮繼之又殺徳妃烏古論氏妃夾谷氏張氏裴滿氏明日熙宗遇弒海陵已弒熙宗欲收人心以後死無罪降熙宗爲東昏王追謚後爲悼皇后封後父忽達爲王大定間復熙宗帝號加謚後爲悼平皇后祔葬思陵廢帝徒單皇后按金史后妃傳廢帝海陵後徒單氏大師斜也之女初爲岐國妃天徳二年封爲惠妃九月立爲皇后三年十一月二十一日後生日百僚稱賀於武徳殿久之海陵後宮寖多後寵頗衰希得進見沈璋妻張氏嘗爲光英保母耶律徹在北京與海陵遊從海陵使璋妻及徹妻侯氏入宮侍後徹本名神涅負官錢二千六百餘萬海陵皆免之正隆六年海陵幸南京六月癸亥左丞相張浩率百官迎謁海陵備法駕乘玉輅與後及太子光英共載而入海陵伐宋後與光英居守海陵遇害陀滿訛裏也殺光英於汴後至中都居於海陵母大氏故宮頃之世宗憐其無依詔歸父母家於上京歲賜錢二千貫奴婢皆給官廩大定十年卒睿宗蒲察皇后按金史后妃傳睿宗欽慈皇后蒲察氏睿宗元配後之母太祖之妹也睿宗爲左副元帥天會十三年薨追封潞王后封潞王妃皇統六年進號冀國王妃天徳間進國號正隆例親王止封一字王睿宗封許王后封許王妃世宗卽位睿宗升祔追謚欽慈皇后贈後曾祖賽補司空韓國公祖蒲剌司徒鄭國公父按補太尉曹國公大定二年祔葬景陵世宗嘗曰今之女直不比前輩𨿽親戚世敍亦不能知其詳太后之母太祖之妹人亦不能知也謂宗敍曰亦是卿父譚王之妹知之乎宗敍曰臣不能知也上曰父之妹且不知其如疏遠何十九年後族人勸農使莎魯窩請致仕宰相以莎魯窩未嘗歷外請除一外官以均勞佚上曰莎魯窩不閒政事不可使治民𨿽太后戚屬富貴之可也不聽睿宗李皇后按金史后妃傳貞懿皇后李氏世宗母遼陽人父雛訛只仕遼官至桂州觀察使天輔間選東京士族女子有姿徳者赴上京後入睿宗邸七年世宗生天會十三年睿宗薨世宗時年十三後教之有義方嘗密謂所親曰吾兒有奇相貴不可言居上京內治謹嚴臧獲皆守規矩衣服飲食器皿無不精潔惇睦親族周給貧乏宗室中甚敬之後性明敏剛正有決容貌端整言不妄發舊俗婦女寡居宗族接續之後乃祝發爲比丘尼號通慧圓明大師賜紫衣歸遼陽營建淸安禪寺別爲尼院居之貞元三年世宗爲東京畱守正隆六年五月後卒世宗哀毀過禮以喪去官未幾起復爲畱守是歲十月後弟李石定策世宗卽位於東京尊謚爲貞懿皇后其寢園曰孝寧宮大定二年攺葬睿宗於景陵初後自建浮圖於遼陽是爲垂慶寺臨終謂世宗曰鄕土之念人情所同吾已用浮屠法置塔於此不必合葬也我死毋忘此言世宗深念遺命乃卽東京淸安寺建神禦殿詔有司增大舊塔起奉慈殿於塔前�禮部尙書王兢爲塔銘以敍其意贈後曾祖參君司空潞國公祖波司徒衛國公父雛訛只太尉隋國公四年封後妹爲邢國夫人賜銀千兩錦綺二十端絹五百匹九年神禦殿名曰報徳殿詔翰林學士張景仁作淸安寺碑其文不稱旨詔左丞石琚共修之十三年東京垂慶寺起神禦殿寺地褊狹詔買傍近民地優與其直不願鬻者以官地易之二十四年世宗至東京幸淸安垂慶寺世宗烏林答皇后按金史后妃傳世宗昭徳皇后烏林答氏其先居海羅伊河世爲烏林答部長率部族來歸居上京與本朝爲婚姻家曾祖勝管康宗時累使髙麗父石止黑騎射絕倫從太祖伐遼領行軍猛安𨿽在行伍間不嗜殺人以功授世襲謀克爲東京畱守後聰敏孝慈容儀整肅在父母家宗族皆敬重之旣歸世宗事舅姑孝謹治家有敍甚得婦道睿宗伐宋得白玉帶蓋帝王之服禦也睿宗沒後世宗寶畜之後謂世宗曰此非王邸所宜有也當獻之天子世宗以爲然獻之熙宗於是悼後大喜熙宗晚年頗酒酗獨於世宗無間然海陵篡立深忌宗室烏帶譖秉徳以爲意在葛王秉徳誅死後勸世宗多獻珍異以說其心如故遼骨睹犀佩刀吐鶻良玉茶器之類皆奇寶也海陵以世宗恭順畏己由是忌刻之心頗解後不妒忌爲世宗擇後房廣繼嗣𨿽顯宗生後而此心不移後嘗有疾世宗爲視醫藥數日不離去後曰大王視妾過厚其知者以爲視疾不知者必有事妒之嫌又曰婦道以正家爲大第恐徳薄無補內治安能�嬪妾所爲惟欲己厚也世宗在濟南海陵召後來中都後念若身死濟南海陵必殺世宗惟奉詔去濟南而死世宗可以免謂世宗曰我當自勉不可累大王也召王府臣僕張謹言諭之曰汝王之腹心人也爲我禱諸東嶽我不負王使皇天后土明鑑我心召家人謂之曰我自初年爲婦以至今日未嘗見王有違道之事今宗室往往被疑者皆奴僕不良傲恨其主以誣陷之耳汝等皆先國王時舊人當念舊恩無或妄圖也違此言者我死後於冥中觀汝所爲眾皆泣下後旣離濟南從行者知後必不肯見海陵將自爲之所防護甚謹行至良鄕去中都七十里從行者防之稍緩後得間卽自殺海陵猶疑世宗教之使然世宗自濟南攺西京畱守過良鄕使魯國公主葬後於宛平縣土魯原大定二年追冊爲昭徳皇后立別廟贈三代曾祖勝管司空徐國公曾祖母完顏氏徐國夫人祖�思黑司徒代國公祖母完顏氏代國夫人父石土黑太尉瀋國公母完顏氏瀋國夫人�有司攺葬命皇太子致奠以後兄暉子天錫爲太尉石土黑後授世襲猛安上謂天錫曰朕四五歲時與皇后定婚乃祖太尉置朕於膝上曰吾�七人此�最幼後來必大吾門今卜葬有期疇昔之言驗矣六年利涉軍節度副使烏林答鈔兀捕逃軍受贓當死有司奏鈔兀後大功親當議詔論如法八年七月章宗生世宗喜甚謂顯宗曰得社稷冢嗣朕樂何極此皇后貽爾以陰徳也十年十月將攺葬太尉石土黑有司奏禮儀援唐葬太尉李良器司徒馬燧故事百官便服送至都門外五里上曰前攺葬太后父母未嘗用此故事但以本朝禮攺葬之惟親戚皆送詔皇太子臨奠十一年皇太子生日世宗宴於東宮酒酣命豫國公主起舞上流涕曰此女之母皇后婦道至矣朕所以不立中宮者念皇后之徳今無其比故也十二年四月立皇后別廟於太廟東北隅是歲五月車駕幸土魯原致奠十九年攺卜於大房山十一月甲寅皇后梓宮至近郊百官奉迎乙卯車駕如楊村致祭丙辰上登車送哭之慟戊午奉安於盤寧宮庚申葬於坤厚陵諸妃祔焉二十九年祔葬興陵章宗時有司奏太祖謚有昭徳字攺謚明徳皇后顯宗徒單皇后按金史后妃傳顯宗孝懿皇后徒單氏其先忒裏辟剌人也曾祖抄從太祖取遼有功命以所部爲猛安世襲之祖婆盧火以戰功多累官開府儀同三司贈司徒齊國公父貞尙遼王宗干女梁國公主加駙馬都尉贈太師廣平郡王后以皇統七年生於遼陽母夢神人授以寶珠光焰滿室旣寤而生紅光燭於庭後性莊重寡言父母嘗令總家事細大畢辦諸男不及也世宗初卽位貞爲禦史大夫自南京馳見世宗喜謂之曰卿𨿽廢主腹心臣然未嘗助彼爲虐況卿家法可尙其以卿女爲朕子妃及顯宗爲皇太子大定四年九月備禮親迎於貞第世宗臨宴盡歡而罷是年十一月顯宗生辰初封爲皇太子妃八年七月上遣宣徽使移剌神獨斡以名馬寶刀禦膳賜太子及妃仍諭之曰妃今臨蓐願平安得雄有慶之後宜以此刀置左右旣而皇孫生是爲章宗時上幸金蓮川次冰井翌日上臨幸撫視宴甚歡又賜禦服佩刀等物謂顯宗曰祖宗積慶且皇后陰徳至厚而有今日社稷之洪福也又謂李石紇石烈志寧曰朕諸子𨿽多皇后止有太子一人而已今幸得嫡孫觀其骨相不凡又生麻達葛山山勢衍气淸朕甚嘉之因以山名爲章宗小字後素謙謹每畏其家世崇寵見父母流涕而言曰髙明之家古人所忌願善自保持其後家果以海陵事敗蓋其遠慮如此世宗嘗謂諸王妃公主曰皇太子妃容止合度服飾得中爾等當法效之章宗卽位尊爲皇太后更所居仁壽宮名曰隆慶宮詔有司歲奉金千兩銀五千兩重幣五百端絹二千匹綿二萬兩布五百匹錢五萬貫他所應用內庫奉之毋拘其數上月或五朝六朝而後愈加敬儉見諸大長公主禮如平時惇睦九族恩紀皆洽尢惡聞人過諛之言無所得入恕以容物未嘗見喜慍然禦下公平𨿽至親無所阿徇嘗誡諸侄曰皇帝以我故乃推恩外家當盡忠圖報勿謂小善爲無益而弗爲小惡爲無傷而弗去毋藉吾之貴�肆非違以干國家常憲一日妹並國夫人嫂涇國夫人等侍側因諭之曰爾家累素重且非丰厚宜節約財用勿以吾爲可恃吾受天下之養豈有所私積哉況財用者天下之財用也吾終不能多取以富爾之私室家人有以玉盂進者卻之且曰貴異物而殫財用非我所欲也況我之賜予有度今爾以此爲獻何以自給徒費汝財我實無用後勿復爾明昌元年禮官議以五月奉上冊寶後弗許上屢爲之請後曰今世宗服未終遽衣錦繡佩珠玉於禮何安當俟服闋行之上諭有司曰太后執意甚堅其待來年明昌二年正月崩於隆慶宮年四十五謚曰孝懿祔葬裕陵後好詩書尢喜老莊學純淡淸懿造次必於禮逮嬪禦以和平其有生子而母亡者視之如己所生慈訓無間上時問安見事有未當者必加之嚴誡云顯宗劉皇后按金史后妃傳昭聖皇后劉氏遼陽人天眷二年九月己亥夜後家若見有黃衣女子入其母室中者俄頃後生性聰慧凡字過目不忘初讀孝經旬日終捲最喜佛書世宗爲東京畱守因擊球見而奇之使見貞懿皇后於府中進退閒雅無恣睢之色大定元年選入東宮時年二十三三年三月十三日宣宗生是日大雨震電後驚悸得疾尋卒承安五年贈裕陵昭華宣宗卽位追尊爲皇太后升祔顯宗廟追謚昭聖皇后章宗蒲察皇后按金史后妃傳章宗欽懷皇后蒲察氏上京路曷速河人也曾祖太神國初有功累階光祿大夫贈司空應國公祖阿胡疊官至特進贈司徒譙國公父鼎壽尙熙宗鄭國公主授駙馬都尉中都路�得渾山猛安曷速木單世襲謀克累官至金吾衛上將軍贈太尉越國公後之始生有紅光被體移時不退就養於姨冀國公主旣長孝謹如事所生大定二十三年章宗爲金源郡王行納采禮世宗遣近侍局使徒單懷忠就賜金百兩銀千兩�馬六匹重彩三十端拜命間慶雲見於日側觀者異之是年十一月備禮親迎詔親王宰執三品已上官及命婦會禮封金源郡王夫人後進封妃崩後性淑明風儀粹穆知讀書爲文帝卽位遂加追冊仍詔告中外奉安神主於坤寧宮歲時致祭大安初祔葬於道陵衛紹王徒單皇后按金史后妃傳衛紹王后徒單氏大安元年立爲皇后至寧元年胡沙虎亂與衛王俱遷於衛邸帝遇弒宣宗卽位衛王降爲東海郡侯徒單氏削皇后號貞佑二年遷都汴詔凡衛紹王及鄗厲王家人皆徙鄭州仍禁錮不得出入男女不得婚嫁者十九年天興元年詔釋禁錮是時河南已不能守子孫不知所終宣宗王皇后按金史后妃傳宣宗皇后王氏中都人明惠皇后妹也其父微時嘗夢二玉梳化爲月已而生二後及沒有芝生於柩初宣宗封翼王章宗詔諸王求民家子以廣繼嗣是時後與龐氏偕入王邸及見後姊有姿色又納之貞佑元年九月封後爲元妃姊爲淑妃龐氏爲眞妃淑妃生哀宗眞妃生守純後無子養哀宗爲己子貞佑二年七月賜姓溫惇氏立爲皇后追封後曾祖得壽司空冀國公曾祖母劉氏冀國夫人祖璞司徒益國公祖母楊氏益國夫人父彥昌太尉汴國公母馬氏汴國夫人三年莊獻太子薨哀宗爲皇太子宣宗崩哀宗卽位正大元年尊後爲皇太后號其宮曰仁聖進封後父曰南陽郡王或曰宣宗爲諸王時莊獻太子母爲正妃及卽位尊爲皇后貞佑元年九月詔曰元妃某氏久奉侍於潛藩已賜封於國號可立爲皇后其名氏蓋不可考也或又曰自王氏姊妹入宮而後寵衰尋爲尼王氏遂立爲後皆後姊明惠之謀也初王氏姊妹受封之日大風昏霾黃气充塞天地已而後夢丐者數萬踵其後心甚惡之占者曰後者天下之母也百姓貧窶將誰訴焉後遂�有司京城設粥與冰藥及壬辰癸巳歲河南饑饉大元兵圍汴加以大疫汴城之民死者百餘萬後皆目睹焉哀宗釋服將禘饗太廟先期有司奏冕服成上請仁聖慈聖兩宮太后禦內殿因試衣之以見兩宮大悅上更便服奉觴爲兩宮壽仁聖太后諭上曰祖宗初取天下甚不易何時使四方承平百姓安樂天子服此法服於中都祖廟行禘饗乎上曰阿婆有此意臣亦何嘗忘慈聖太后亦曰恆有此心則見此當有期矣遂酌酒爲上壽歡然而罷天興元年冬哀宗遷歸徳二年正月遣近侍徒單四喜木甲答失不奉迎兩宮後禦仁安殿出鋌金及七寶金洗分賜從行忠孝軍是夜兩宮及柔妃裴滿氏等乘馬出宮行至陳畱城左右火起疑有兵不敢進後亟命還宮明日入京憩四喜家少頃輦迎入宮方謀再行京城破後及諸妃嬪北遷不知所終惟寶符李氏從至宣徳州居摩訶院李氏自入院止寢佛殿中作爲幡�會當同后妃北行將發佛像前自縊死且自書門紙曰寶符禦侍此處身故宣宗王皇后按金史后妃傳宣宗明惠皇后王皇后之姊也生哀宗宣宗卽位封爲淑妃及妹立爲後進封元妃哀宗卽位詔尊爲皇太后號其宮曰慈聖後性端嚴頗達古今哀宗已立爲皇太子有過尙切責之及卽位始免榎楚一日宮中就食尙器有玉楪三一奉太后二奉帝及宮中荊王母眞妃龐氏以瑪瑙器進食後見之怒召主者責曰誰令汝妄生分別荊王母豈卑我兒婦耶非飲食細故已令有司杖殺汝矣是後宮中奉眞妃有加或告荊王謀不軌者下獄議已決帝言於後後曰汝止一兄柰何以讒言欲害之章宗殺伯與叔享年不永皇嗣又絕何爲欲效之耶趣赦出使來見我移時不至吾不見汝矣帝起後立待王至涕泣慰撫之哀宗甚寵一宮人欲立爲後後惡其微賤固命出之上不得已命放之出宮語使者曰爾出東華門不計何人首遇者卽賜之於是遇一販繒者遂賜爲妻點檢撒合輦教上騎鞠後傳旨戒之云汝爲人臣當輔主以正顧乃教之戲耶再有聞必大杖汝矣比年小捷國勢頗振文士有奏賦頌以聖徳中興爲言者後聞不悅曰帝年少气銳無懼心則驕怠生今幸一勝何等中興而若輩之如是正大八年九月丙申後崩遺命園陵制度務從儉約十二月己未葬汴城迎朔門外五里莊獻太子墓之西謚明惠皇后哀宗徒單皇后按金史后妃傳哀宗皇后徒單氏宣宗及後有疾後嘗刲膚以進宣宗聞而嘉之興定四年後父鎭南軍節度使頑僧有罪宣宗以後純孝因曲赦之聽其致仕正大元年詔立爲皇后哀宗遷歸徳遣後弟四喜等詣汴奉迎夜至陳畱不敢進復歸於汴未幾城破北遷不知所終

元太祖弘吉剌皇后按元史后妃傳太祖光獻翼聖皇后名旭眞弘吉剌氏特薛禪之女也特薛禪與子按陳從太祖徵伐有功賜號國舅封王爵以統其部族有旨生女爲後生男尙公主世世不絕世祖至元二年十二月追謚光獻翼聖皇后冊文曰尊祖宗致誠孝實王政之攸先法天地建鴻名亦母儀之克稱肆先虔於太室庸昭示於後昆體玆至公節以大惠欽惟光獻皇后宅心淵靜稟徳柔嘉當聖神創業之初有夙夜求賢之助功施社稷垂慈訓於景襄慶衍宮闈流徽音於莊聖協贊龍飛之運永詒燕翼之謀惟周人著稱思齊亦推本興王之迹在漢世始謚光烈蓋篤申追遠之情是用稽迪舊章增崇遺美謹遣攝太尉某奉玉冊玉寶加上尊謚曰光獻翼聖皇后伏惟淑靈降格典禮備膺於億萬年茂隆丕祚升祔太祖廟其餘后妃有四斡耳朵四十餘人不記氏族其名悉見於表後皆仿此太宗乃馬眞皇后按元史后妃傳太宗昭慈皇后名脫列哥那乃馬眞氏生定宗歲辛丑十一月太宗崩後稱制攝國者五年丙午會諸王百官議立定宗朝政多出於後至元二年崩追謚昭慈皇后升祔太宗廟定宗海迷失皇后按元史后妃傳定宗欽淑皇后名斡兀立海迷失定宗崩後抱子失列門垂簾聽政者六月至元二年追謚欽淑皇后睿宗尼怯烈皇后按元史后妃傳睿宗顯懿莊聖皇后名唆魯帖尼怯烈氏生子憲宗世祖相繼爲帝至元二年追上尊謚莊聖皇后升祔睿宗廟至大二年十二月加謚顯懿莊聖皇后三年十月又上玉冊其文曰祖功宗徳稱誄於天內則閫儀受成於廟行之大者名必顯恩之隆者報則丰上以增佐定之光下以伸遹追之孝欽惟莊聖皇后英明溥博聖善柔嘉尊儷景襄陰教純被逮事光獻婦職勤修勛聿著於承天祥兩占於夢日迹聖緒洪源之有漸知深仁厚澤之無垠元符肇自塗山顧前徽之未稱蒼籙興於文母豈後嗣之能忘是用參考彜經丕揚景鑠敷繹寶慈之誼形容靑史之規謹遣攝太尉某奉玉冊玉寶加上尊謚曰顯懿莊聖皇后伏惟睿靈昭垂鑑格禮嚴悶宮樂歌則億萬斯年承休無斁憲宗弘吉剌皇后按元史后妃傳憲宗貞節皇后名忽都臺弘吉剌氏特薛禪孫忙哥陳之女也蚤崩後妹也速兒繼爲妃至元二年追謚貞節皇后升祔憲宗廟世祖弘吉剌皇后按元史后妃傳世祖昭睿順聖皇后名察必弘吉剌氏濟寧忠武王按陳之女也生裕宗中統初立爲皇后至元十年三月授冊寶上尊號貞懿昭聖順天睿文光應皇后一日四怯薛官奏割京城外近地牧馬帝旣允方以圖進後至帝前將諫先陽責太保劉秉忠曰汝漢人聰明者言則帝聽汝何爲不諫向初到定都時若以地牧馬則可今軍蘸俱分業已定奪之可乎帝默然命寢其事後嘗於太府監支繒帛表裏各一帝謂後曰此軍國所需非私家物後何可得支後自是率宮人親執女工拘諸舊弓弦練之緝爲綢以爲衣其韌密比綾綺宣徽院羊臑皮置不用後取之合縫爲地毯其勤儉有節而無棄物類如此十三年平宋幼主朝於上都大宴眾皆歡甚惟後不樂帝曰我今平江南自此不用兵甲眾人皆喜爾獨不樂何耶後跪奏曰妾聞自古無千歲之國毋使吾子孫及此則幸矣帝以宋府庫故物各聚置殿庭上召後視之後�視卽去帝遣宦者追問後欲何所取後曰宋人貯蓄以遺其子孫子孫不能守而歸於我我何忍取一物耶時宋太后全氏至京不習北方風土後爲奏令回江南帝不允至三奏帝乃答曰爾婦人無遠慮若使之南還或浮言一動卽廢其家非所以愛之也苟能愛之時加存卹使之便安可也後退益厚待之胡帽舊無前檐帝因射日色炫目以語後後卽益前檐帝大喜遂命爲式又制一衣前有裳無衽後長倍於前亦無領袖綴以兩襻名曰比甲以便弓馬時皆仿之後性明敏達於事機國家初政左右匡正當時與有力焉十四年二月崩三十一年成宗卽位五月追謚昭睿順聖皇后其冊文曰奉先思孝臣子之至情節惠易名古今之大典惟殷娥有明徳之號而周任著思齊之稱爰考舊章式崇尊謚恭惟先皇后厚徳載物正位承天隆內治於公宮綱大倫於天下曩事龍潛之邸及乘虎變之秋鄂渚班師洞識事機之會上都踐祚居多輔佐之謀先物之明獨斷於衷進賢之志允�於上左右我聖祖建帝王之極功撫育我前人嗣社稷之重托臣下之勤勞灼見生民之疾苦周知儷宸極二十年垂慈範千萬世惟全美聖而益聖宜顯冊書而屢書不勝惓惓懇懇之誠敬展尊尊親親之義以揚盛烈以對耿光謹遣某官某奉玉冊玉寶上尊謚曰昭睿順聖皇后欽惟淑靈在天明鑑逮下增輝煒管茂揚徽懿之音合饗太宮益衍壽昌之福升祔世祖廟世祖弘吉剌皇后按元史后妃傳南必皇后弘吉剌氏納陳孫仙童之女也至元二十年納爲皇後繼守正宮時世祖春秋髙頗預政相臣常不得見帝�因後奏事焉有子一人名鐵蔑赤裕宗弘吉剌皇后按元史后妃傳裕宗徽仁裕聖皇后伯藍也怯赤一名闊闊眞弘吉剌氏生順宗成宗先是世祖出田獵道渴至一帳房見一女子緝駝茸世祖從�馬湩女子曰馬湩有之但我父母諸兄皆不在我女子難以與汝世祖欲去之女子又曰我獨居此汝自來自去於理不宜我父母卽歸姑待之須臾果歸出馬湩飲世祖世祖旣去嘆息曰得此等女子爲人家婦豈不美耶後與諸臣謀擇太子妃世祖俱不允有一老臣嘗知向者之言知其未許嫁言於世祖世祖大喜納爲太子妃後性孝謹善事中宮世祖每稱之爲賢徳媳婦侍昭睿順聖皇后不離左右至混�所用紙亦以面擦令柔�以進一日裕宗有病世祖往視見�上設織金臥褥世祖慍而語之曰我嘗以汝爲賢何乃若此耶後跪答曰常時不曾敢用今爲太子病恐有濕气因用之卽時徹去世祖崩成宗至上都諸王畢會先是禦史中丞崔彧得玉璽於木華黎國王曾孫世徳家其文曰受命於天旣壽永昌上之於後至是後手授成宗卽皇帝位尊後爲皇太后冊文曰自家而國治道必有所先立愛惟親君徳莫先於孝況恩深於鞠我而禮重於正名歷代以來令儀可考人子之職所在天下之母宜尊恭惟聖母聖善本乎天資靜專法乎地道上以奉宗祏之重下以敍倫紀之常助我前人守捲耳憂勤之志保予衝子成思齊雍肅之風肆神器之有歸知孫謀之素定畀付𨿽由於歷數規摹一出於庭闈是用率吁眾心章明矩度不勝拳拳大願謹奉冊寶上尊稱曰皇太后伏惟長信穆穆周宗綿綿備洛書之錫福粲慈極之儀天瑤圖寶運於萬斯年命設官屬置徽政院後院官有受獻浙西田七百頃籍於位下太后曰我寡居婦人衣食自有餘況江南率土皆國家所有我曷敢私之卽命中書省盡易院官之受獻者後之弟欲因後求官後語之曰若欲求官耶汝自爲之勿以累我也其後弟果被黜人皆服後之先見大徳四年二月崩祔葬先陵謚曰裕聖皇后升祔裕宗廟至大三年十月又追尊謚曰徽仁裕聖皇后成宗弘吉剌皇后按元史后妃傳成宗貞慈靜懿皇后名失憐答裏弘吉剌氏斡羅陳之女也大徳三年十月立爲後生皇子徳壽早薨武宗至大三年十月追尊謚貞慈靜懿皇后其冊文曰宗祧定位象天地之有陰陽今古同符通幽明以行典禮哀榮斯備孝敬兼陳恭惟先元妃弘吉剌氏慶毓仙源徳昭彤史春宮主饋共瞻采翟之輝椒掖正名莫際飛龍之會惟貞協在中之美而慈推成物之仁靜旣合夫坤元懿益彰於壼則𨿽小星之逮下豈眾曜之敢齊嗣服云初追懷曷已是用究成先志式闡徽稱謹遣某官某上尊謚曰貞慈靜懿皇后升祔於成宗皇帝殿室伏惟淑靈永伸配侑介以景福佑我無疆成宗伯嶽吾皇后按元史后妃傳卜魯罕皇后伯嶽吾氏駙馬脫裏思之女元貞初立爲皇后大徳三年十月授冊寶成宗多疾後居中用事信任相臣哈喇哈孫大徳之政人稱平允皆後處決京師刱建萬寧寺中塑祕密佛像其形醜怪後以手帕蒙覆其面尋傳旨毀之省院臺臣奏上尊號帝不允車駕幸上都後方自奏請帝曰我病日久國家大事多廢不舉尙寧理此等事耶事遂寢大徳十年後嘗謀貶順宗妃答吉與其子仁宗往懷州明年成宗崩時武宗在北邊恐其歸必報前怨後乃命取安西王阿難答失裏來京師謀立之仁宗自懷州入淸宮禁旣誅安西王並構後以私通事出居東安州順宗弘吉剌皇后按元史后妃傳順宗昭獻元聖皇后名答已弘吉剌氏按陳孫渾都帖木兒之女裕宗居燕邸及潮河順宗俱在侍稍長世祖賜女侍郭氏後乃納後爲妃生武宗及仁宗大徳九年成宗不豫卜魯罕皇后秉政遣仁宗母子出居懷州十年十二月後至懷州十一年正月成宗崩時武宗總兵北邊左丞相答剌罕哈剌哈孫陰遣使報仁宗與後奔還京師後與仁宗入內哭復出居舊邸朝夕入奠卽遣使迎武宗還以五月卽位先是太后以兩太子星命付陰陽家推算問所宜立對曰重光大荒落有災旃蒙作噩長久重光爲武宗生年旃蒙爲仁宗生年太后頗惑其言遣近臣朵耳諭旨武宗曰汝兄弟二人皆我所出豈有親疏陰陽家所言運祚修短不容不思也武宗聞之默然進康裏脫脫而言曰我捍北邊十年又序次居長太后以星命爲言茫昧難信使我設施合於天心民望𨿽一日之短亦足垂名萬世何可以陰陽家言而乖祖宗之托哉脫脫以聞太后愕然曰修短之說𨿽出術家吾爲太子遠慮所以深愛太子也太子旣如是言今當速來耳詳見康裏脫脫傳中五月武宗旣立卽日尊太后爲皇太后立仁宗爲皇太子三宮協和十一月帝朝太后於隆福宮上皇太后玉冊玉寶至大元年三月帝爲太后建興聖宮給鈔五萬錠絲二萬斤二年正月太后幸五臺山作佛事詔髙麗王璋從之四月立興聖宮江淮財賦總管府以司太后錢糧三年二月以上皇太后尊號告祀南郊四月以興聖宮鷹坊等戶四千分處遼陽建萬戶府統之十月戊申帝率皇太子諸王羣臣朝興聖宮上皇太后尊號冊寶曰儀天興聖慈仁昭懿壽元皇太后庚戌後恭謝太廟以皇太后受尊號詔赦天下四年仁宗卽位延佑二年三月帝率諸王百官奉玉冊玉寶加上皇太后尊號曰儀天興聖慈仁昭懿壽元全徳泰寧福慶皇太后延佑七年英宗卽位十二月上尊號太皇太后冊文云王政之先無以加孝人倫之本莫大尊親肆予臨禦之初首舉推崇之典恭惟太皇太后陛下仁施溥博明燭幽微爰自居淵潛之宮已有母天下之望方武宗之北狩適成廟之賓天旋克振於乾綱諒再安於宗祏𨿽有在躬之歷數實司創業之艱難儀式表於慈闈動協謀於先帝莫究補天之妙允如扶日之升位履至尊兩翼成於聖子嗣登大寶復擁佑於眇躬矧徳邁塗山功髙文母是宜加於四字式益衍於徽稱謹奉玉冊玉寶加上尊號曰儀天興聖慈仁昭懿壽元全徳泰寧福慶徽文崇佑太皇太后於戲玆𨿽涉於彊名庶庸申於善頌九州四海養未足於孝心萬歲千秋願永膺於壽祉丙辰太后禦大明殿受朝賀戊辰告太廟太后見明宗少時有英气而英宗稍柔懦諸羣小以立明宗必不利於己遂擁立英宗及旣卽位太後來賀英宗卽毅然見於色後退而悔曰我不擬養此兒耶遂飲恨成疾至治三年二月崩升祔順宗廟配食後性聰慧歷佐三朝教宮中侍女皆執治女功親操井臼然不事檢飭自正位東朝淫恣益甚內則黑驢母亦烈失八用事外則幸臣失烈門紐鄰及時宰疊木帖兒相率爲姦以至箠辱平章張珪等濁亂朝政無所不至及英宗立羣幸伏誅而後勢焰頓息焉武宗弘吉剌皇后按元史后妃傳武宗宣慈惠聖皇后名眞哥弘吉剌氏脫憐子迸不剌之女至大三年四月冊爲皇后其文曰乾爲天坤爲地四時由是以相成日宗陽月宗陰萬象以之而並著後職有關於世教先猷具載於邦彜惟慈旨之親承亦僉言之允若咨爾皇后弘吉剌氏睿聰淑哲端懿誠莊寶婺分輝源天潢之自出纓徽迪慶系紱組以相仍後逸

皇慶二年立長秋寺掌皇后宮政秩三品泰定四年十一月崩上尊謚曰宣慈惠聖皇后升祔武宗廟武宗弘吉剌皇后按元史后妃傳速哥失裏皇后按陳哈兒只之女眞哥皇后之從妹也妃二人亦乞烈氏奴兀倫公主之女實生明宗天歷二年追謚仁獻章聖皇后唐兀氏生文宗天歷二年追謚文獻昭聖皇后仁宗弘吉剌皇后按元史后妃傳仁宗莊懿慈聖皇后名阿納失失裏弘吉剌氏生英宗皇慶二年三月冊爲皇后上冊寶遣官祭告天地於南郊及太廟攺典內院爲中政院秩正二品英宗卽位上尊號皇太后其冊文曰坤承乾徳所以著兩儀之稱母統父尊所以崇一體之號故因親而立愛宜考禮以正名恭惟聖母溫慈惠和淑哲端懿上以奉宗祏之重下以敍倫紀之常恢王化於二南嗣徽音於三母輔佐先考憂勤警戒之慮深擁佑眇躬撫育提攜之恩至迨於今日紹我丕基規摹一出於慈闈付托益彰於祖訓致天下之養以爲樂未足盡於孝心極域中之大以爲尊庶可稱其懿美式遵貴貴之義用罄親親之情謹遣某官某奉冊上尊號曰皇太后伏惟周宗綿綿長信穆穆備洛書之錫福粲坤極之儀天啟佑後人永錫嗣祚明日受百官朝賀於興聖宮至治二年崩上謚莊懿慈聖皇后其冊文曰致孝所以揚親易名所以表行矧爲天下母而養弗逮履天子位而報則丰曷勝孺慕之心必盡欽崇之禮欽惟先皇太后夙明壼則克嗣微音輔佐先朝有恭儉節用之實誕育眇質有劬勞顧復之恩九族咸育於仁四海仰遵其化昊天不弔景命靡融愴聖善之長違念風猷之未泯是用揄揚於彤史正宜敷繹於寶慈爰據彜經追嚴徽號謹遣攝太尉某官某奉玉冊玉寶上尊號曰莊懿慈聖皇后伏惟淑靈如在合饗太宮鑑格孔昭膺玆巨典陰相丕祚億萬斯年升祔仁宗廟英宗亦啟烈皇后按元史后妃傳英宗莊靜懿聖皇后名速哥八剌亦啟烈氏昌國公主益裏海涯女也至治元年冊爲皇后泰定四年六月崩謚曰莊靜懿聖皇后顯宗弘吉剌皇后按元史后妃傳顯宗宣懿淑聖皇后名普顏怯裏迷失弘吉剌氏顯宗居晉邸納爲元妃生泰定帝泰定元年追尊宣懿淑聖皇后其冊文曰祗纘皇圖方弘仁孝之化追崇聖母永懷鞠育之恩匪建鴻名疇彰厚徳欽惟皇妣晉王妃弘吉剌氏淑侔周姒賢邁虞嬪儷我先王恪守肇基之地昭其懿範益恢正始之風順坤道以承幹�月輝以�日陰功久積衍聖緒於無疆神器攸歸知慶源之有自仰徽音之如在慨至養之莫加聿選休辰爰修縟典謹遣攝太尉某奉玉冊玉寶上尊謚曰宣懿淑聖皇后伏惟淑靈在上式垂臨合享太宮永錫繁祉升祔皇考顯宗廟天歷初復祧顯宗廟祀泰定帝弘吉剌皇后按元史后妃傳泰定帝八不罕皇后弘吉剌氏按陳孫斡畱察兒之女泰定元年冊爲皇后明宗罕祿魯皇后按元史后妃傳明宗貞裕徽聖皇后名邁來迪生順帝而崩文宗立謚貞裕徽聖皇后明宗乃馬眞皇后按元史后妃傳八不沙皇后成宗甥壽寧公主之女也侍明宗潛邸生寧宗天歷二年立寧徽寺掌明宗皇后宮事以鈔萬錠幣帛二千匹供後宮費用十一月後請爲明宗資冥福命帝師卒諸僧作佛事七日於大天源延聖寺道士建醮於玉虛天寶太乙萬壽四宮及武當龍虎二山至順元年�有司供明宗後宮幣帛二百匹是年四月崩文宗弘吉剌皇后按元史后妃傳文宗卜答失裏皇后弘吉剌氏父駙馬魯王雕阿不剌母魯國公主桑哥吉剌文宗居建業後亦在行天歷元年文宗卽位立爲皇后二年授冊寶十一月後以銀五萬兩助建大承天護聖寺至順元年以籍沒張珪家田四百頃賜護聖寺爲永業後與宦者拜住謀殺明宗後八不沙三年八月文宗崩於上都後導末命申帝初志遂立明宗次子懿璘質班是爲寧宗十一月奉玉冊玉寶尊皇后爲皇太后十二月禦興聖殿受朝賀寧宗崩大臣請立太子燕帖古思後曰天位至重吾子尙幼明宗長子妥歡帖睦爾在廣西今十三歲矣理當立之於是奉旨迎至京師以明年六月卽位是爲順帝元統元年尊爲太皇太后仍稱制臨朝至元六年六月詔去尊號安置東安州尋崩寧宗弘吉剌皇后按元史后妃傳寧宗答裏也忒迷失皇后弘吉剌氏至順三年十月立爲後至正二十八年崩升祔寧宗廟順帝欽察皇后按元史后妃傳順帝答納失裏皇后欽察氏太師太平王燕鐵木兒之女至順四年立爲後元統二年授冊寶其冊文曰天之元統二气配莫厚於坤儀月之道循右行明同貞於乾曜若昔帝王之宅後居多輔相之世勛蓋選徳於亢宗亦疇庸於先正造周資任姒之化興漢表馬鄧之功咨爾皇后欽察氏雍肅惠慈謙裕靜淑乃祖乃父夙堅翼亮之心於國於家實獲修齊之助朕纘丕圖之初載親承太后之睿謨眷我元臣簡玆碩媛相嚴禋而率典奉慈極以愉顏用彰禕翟之華式著旗常之舊令攝太尉某官授以玉冊寶章命爾爲皇后備成嘉禮宏賁大猷於戲嵩髙生賢予篤懷於良佐關雎正始爾勉嗣於徽音永錫壽康昭示悠久三年後兄禦史大夫唐其勢以謀逆誅弟塔剌海走匿後宮後以衣蔽之因遷後出宮丞相伯顏鴆後於開平民捨順帝弘吉剌皇后按元史后妃傳伯顏忽都皇后弘吉剌氏宣慈惠聖皇后眞哥侄毓徳王孛羅帖木兒之女也至元三年三月立爲皇后其冊文曰帝王之道齊其家而天下平風教所基正乎位而人倫厚爰擇配以承宗事若稽古以率典常咨爾弘吉剌氏淑哲溫恭齊莊貞一屬選賢於中壼躬受命於慈闈勗帥來嬪蹈�儀之有度動容中禮謹夙夜以無違玆表式於宮庭宜推崇其位號乃蠲吉旦庸舉彜章遣攝太尉某持節授以玉冊寶章命爾爲皇后於戲乾施坤承克順成於四序日明月儷久照臨於萬方朕欲躋世於乂安爾其助予之徳化共禦亨嘉之運益延昌熾之期勉爾徽音聿修內治生皇子眞金二歲而夭後性節儉不妒忌動以禮法自持第三皇后奇氏素有寵居興聖西宮帝希幸東內後左右以爲言後無幾微怨望意從帝時巡上京次中道帝遣內官傳旨欲臨幸後辭曰暮夜非至尊往來之時內官往復者三竟拒不納帝益賢之帝嘗問後中政院所支錢糧皆傳汝旨汝還記之否後對曰妾當用則支關防出入必己選人司之妾豈能盡記耶居坤徳殿終日端坐未嘗妄逾戶閾至正二十五年八月崩年四十二奇氏後見其所遺衣服獘壞大笑曰正宮皇后何至服此等衣耶其朴素可知逾月皇太子自冀寧歸哭之甚哀順帝奇皇后按元史后妃傳完者忽都皇后奇氏髙麗人生皇太子愛識理達臘家微用後貴三世皆追封王爵初徽政院使禿滿疊兒進爲宮女主供茗飲以事順帝後性穎黠日見寵幸後答納失裏皇后方驕妒數箠辱之答納失裏旣遇害帝欲立之丞相伯顏爭不可伯顏罷相沙剌班遂請立爲第二皇后居興聖宮攺徽政院爲資正院後無事則取女孝經史書訪問歷代皇后之有賢行者爲法四方貢獻或有珍味輒先遣使薦太廟然後敢食至正十八年京城大饑後命官爲粥食之又出金銀粟帛命資正院使朴不花於京都十一門置冢葬死者遺胳十餘萬復命僧建水陸大會度之時帝頗怠於政治後與皇太子愛識理達臘遽謀內禪遣朴不花諭意丞相太平太平不答復召太平至宮舉酒賜之自申前請太平依違而已由是後與太子銜之而帝亦知後意怒而疏之兩月不見朴不花因後而寵幸旣被劾黜後諷禦史大夫佛家奴爲之辯明佛家奴乃謀再劾朴不花後知之反嗾禦史劾佛家奴謫居潮河初奇氏之族在髙麗者怙勢驕橫髙麗王怒盡殺之二十三年後謂皇太子曰汝何不爲我復讎耶遂立髙麗王族人畱京師者爲王以奇族之子三寶奴爲元子遣同知樞密院事崔帖木兒爲丞相用兵一萬並招倭兵共往納之過鴨綠水伏兵四起乃大敗餘十七騎而還後大慚二十四年七月孛羅帖木兒稱兵犯闕皇太子出奔冀寧下令討孛羅帖木兒孛羅帖木兒怒嗾監察禦史武起宗言後外撓國政奏帝宜遷後出於外帝不答二十五年三月遂矯制幽於諸色總管府令其黨姚伯顏不花守之四月庚寅孛羅帖木兒逼後還宮取印章僞爲後書召太子後仍回幽所後又數納美女於孛羅帖木兒至百日始還宮及孛羅帖木兒死召皇太子還京師後傳旨令廓擴帖木兒以兵擁皇太子入城欲脇帝禪位廓擴帖木兒知其意至京城三十里外卽遣軍還營皇太子復銜之事見廓擴帖木兒傳會伯顏忽都皇后崩十二月中書省臣奏言後宜正位中宮帝不答又奏攺資正院爲崇政院而中政院亦兼主之帝乃授之冊寶其冊文曰坤以承乾元人道莫先於夫婦後以母天下王化實始於家邦典禮之常古今攸重咨爾肅良合氏篤生名族來事朕躬儆戒相成每勤於夙夜恭儉率下多歷於歲年旣發祥元子於儲闈復流慶孫枝於甲觀眷若中宮之位允宜淑配之賢宗戚大臣況僉言而敷請掖庭諸禦咸傾望以推尊乃屢遜辭尢可嘉尙今遣攝太尉某持節授以玉冊玉寶命爾爲皇后於戲愼修壼政益勉爾輔佐之心昭嗣徽音同保我延洪之福其欽寵命以衍壽祺二十八年從帝北奔

皇后部列傳十二

明太祖馬皇后按明外史后妃傳太祖孝慈髙皇后馬氏宿州人父馬公母鄭媼早卒馬公素善郭子興嘗客濠以後托子興尋亦卒子興育之如己女子興奇太祖以后歸焉後仁慈有智鑑好書史太祖有札記輒命後掌倉卒未嘗忘子興嘗信讒疑太祖後善事其妻嫌隙得釋太祖旣克太平後率將士妻妾渡江及居江寧吳楚接境戰無虛日親緝甲士衣鞋佐軍陳友諒寇龍灣太祖帥師禦之後盡發宮中金帛犒士嘗語太祖定天下以不殺人爲本太祖善之洪武元年正月太祖卽帝位冊爲皇后初子興子數困帝幽室中後竊炊餅懷以餉帝肉爲焦歲大祲嘗貯糗糒脯修供帝無所乏絕而己不宿飽及貴帝徳後至比之蕪蔞豆粥滹沱麥飯嘗對羣臣述後賢同於唐長孫皇后間以語後後曰妾聞夫婦相保易君臣相保難陛下不忘妾同貧賤願無忘羣臣共艱難且妾何敢比長孫皇后也帝廉得後族人欲官之後謝曰爵祿私外家非法固辭而止後旣正位益自貶損勤於內治選女史日講說古訓誡諭六宮以宋多賢後錄其家法朝夕省覽或言宋過仁厚後曰過仁厚不愈刻薄乎一日問女史黃老何教也而竇太后好之女史曰淸靜無爲爲本若絕仁棄義民復孝慈是其教矣後曰孝慈卽仁義也詎有絕仁義而爲孝慈者哉後嘗誦小學請帝表章焉帝前殿決事或震怒後伺帝還宮輒隨事微諫𨿽帝性不可犯然爲緩刑戮者數矣參軍郭景祥守和州人言其子持�欲殺父帝將誅之後曰景祥止一子人言或不實殺之絕其後矣帝廉之果枉乃釋李文忠守嚴州楊憲誣其不法帝欲召還後曰嚴敵境也輕易將不宜且文忠素賢憲言詎可信帝遂已文忠後卒有功學士宋濂坐孫罪逮論死後諫曰民家爲子弟延師尙以禮全終始況天子乎且濂家居必不知情帝不聽會後侍帝食不禦酒肉帝問故對曰妾爲宋先生作福事也帝惻然投箸起明日赦安置茂州吳興富民沈秀者助築都城三之一又請犒軍帝怒曰匹夫犒天子軍亂民也宜誅後諫曰妾聞法也者誅不法也非以誅不祥民富敵國民自不祥不祥之民天將災之陛下何誅焉乃釋秀戍雲南帝嘗令重囚築城後曰罰贖至仁也但疲囚加役恐不免死亡帝乃悉赦之帝嘗怒責宮人後亦佯怒令執付宮正司議罪帝曰何爲後曰明王不以喜怒加刑賞當陛下怒時恐有畸重付宮正則酌其平矣卽陛下論罪人亦詔有司一日問帝今天下民安乎帝曰此非爾所宜問也後曰陛下天下父妾辱天下母子之安否何可不問遇歲旱輒率宮人蔬食助祈禱歲凶則設麥飯野羹帝或告以賑卹後曰賑卹不如蓄積之先備也奏事官朝散會食廷中後命中官取飲食親嘗之味弗甘遂啟帝曰人主自奉欲薄養賢宜丰帝爲飭光祿官帝幸太學還後問生徒幾何帝曰數千後曰人才眾矣諸生有廩食妻子將何所仰給於是立紅板倉積糧賜其家太學生家糧自後始諸將克元都俘寶玉後曰元有是而不能守意者帝王自有寶歟帝曰朕知汝謂得賢爲寶耳後拜謝曰誠如陛下言妾與陛下起貧賤至今日恆恐驕縱生於奢侈危亡起於微細故願得賢人共理天下又曰法屢更必獘法獘則姦生民數擾必困民困則亂生帝嘆曰至言也命女史書之冊其規正類如此帝每禦膳後皆躬自省視平居服大練浣濯之衣𨿽敝不忍易聞元世祖後煮故弓弦事亦命取練織爲衾裯以賜髙年煢獨余帛颣絲緝成衣裳賜諸王妃公主使知蠶桑艱難妃嬪宮人被寵有子者厚待之命婦入朝待之如家人禮言及馬公鄭媼早卒輒悲嗚流涕帝感其意爲修墓置廟焉洪武十五年八月寢疾羣臣請禱祀求良醫後謂帝曰死生命也禱祀何益且醫何能活人使服藥不效陛下能不以妾故而殺諸醫乎疾急帝問所欲言曰願陛下求賢納諫愼終如始子孫皆賢臣民得所而已八月丙戌崩年五十一九月庚午葬孝陵謚曰孝慈皇后宮人思之作歌曰我後聖慈化行家邦撫我育我懷徳難忘懷徳難忘於斯萬年毖彼下泉悠悠蒼天永樂元年上尊謚曰孝慈昭憲至仁文徳承天順聖髙皇后嘉靖十七年上尊謚曰孝慈貞化哲順仁徽成天育聖至徳髙皇后後生懿文太子標秦王樉晉王棡成祖文皇帝周王橚寧國安慶兩公主後崩太祖不復立後按椒宮舊事皇后馬氏本宿州馬三之女馬三以忿爭殺人恐犯於法移家定遠及天下亂乃挈皇后母避兵他所而以皇后托郭子興後子興首難自爲元帥收鄕兵皇祖歸焉子興因其單居欲爲娶夫人勸子興以女馬氏配之及卽位正號中宮是爲孝慈皇后惠宗馬皇后按明外史后妃傳建文皇后馬氏光祿少卿全女洪武二十八年冊爲皇太孫妃建文元年二月立爲皇后四年六月城陷崩於火生子文奎文圭成祖徐皇后按明外史后妃傳成祖仁孝皇后徐氏中山王達長女也幼貞靜好讀書稱女諸生太祖聞後賢淑一日召達謂曰朕與卿布衣交也古君臣相契者率爲婚姻卿有令女其以朕子棣配焉佳兒佳婦足慰我兩翁達頓首謝洪武九年冊爲燕王妃從王之國居孝慈髙皇后喪三年蔬食如禮靖難兵起王往大寧李景隆攻城急後親率將校妻擐甲冑挾矢石登陴距守景隆卒不能破建文四年七月王卽帝位十一月冊爲皇后嘗言南北累年戰鬥兵民疲敝宜與休息又言帝堯施仁自親始帝輒嘉納焉初後弟增壽常以國情輸燕爲建文帝所誅至是欲贈爵後力言不可帝不聽竟封定國公命其子景昌襲乃以告後後曰非妾志也終弗謝一日問陛下誰與圖治者帝曰六卿理政務翰林職論思後因請悉召見其命婦賜冠服鈔幣諭曰婦之事夫奚翅饋食衣服而已必有助焉朋友之言有從有違夫妻之言婉順易入吾旦夕侍上惟以生民爲念汝曹勉之嘗采女憲女誡作內訓二十篇又類編古人嘉言善行作勸善書頒行天下旣疾革惟勸帝愛惜百姓廣求賢才恩禮宗室毋驕畜外家又告皇太子曩者北平將校妻爲我荷戈城守恨未獲隨皇帝北巡一卹之也永樂五年七月乙未崩年四十有六帝大悲慟爲後薦大齋於靈谷天禧二寺聽羣臣致祭光祿爲具物甲午冊謚曰仁孝皇后葬天壽山仁宗卽位攺葬長陵上尊謚曰仁孝慈懿誠明莊獻配天齊聖文皇后後生仁宗漢庶人髙煦趙王髙燧永安永平永成咸寧四公主仁宗張皇后按明外史后妃傳仁宗誠孝皇后張氏永城人父兵馬副指揮麒具外戚傳洪武十六年冊爲燕世子妃永樂二年冊爲皇太子妃仁宗立冊爲後宣宗卽位上尊號曰皇太后英宗卽位加上太皇太后正統七年崩合葬獻陵上尊謚曰誠孝恭肅明徳弘仁順天啟聖昭皇后後始爲太子妃操婦道至謹雅得成祖及仁孝皇后歡而仁宗爲太子頗被漢趙二王間體肥碩復不習騎射成祖恚至減太子宮膳頻易者數矣卒以後故得不廢旣爲後中外政事靡不周知宣宗立軍國大議多稟聽裁決是時海內泰寧帝入奉起居出奉遊宴四方貢獻𨿽微物必先上皇太后兩宮慈孝聞天下宣徳三年太后遊西苑皇后皇妃侍帝親掖輿登萬歲山奉觴上壽獻詩頌徳又明年謁長獻二陵帝親櫜鞬騎導至河橋下扶輦畿民夾道拜觀陵旁老皆山呼迎拜太后顧曰百姓戴君以能安之耳皇帝宜重念帝奉太后過農家召老婦問生業賜鈔幣有進蔬食酒漿者太后取以嘗帝曰此田家味也扈從臣張輔蹇義楊士奇楊榮金幼孜楊溥請見行殿太后慰勞之且曰爾等先朝舊人勉輔嗣君旣還京一日帝謂士奇曰皇太后謁陵還道汝輩行事甚習言輔武臣也達大義重厚小心第寡斷耳汝克正言無避忤先帝或數不樂然終從汝以不敗事又有三事時悔不從也太后遇外戚嚴弟升至淳謹然不許預議國事宣宗崩英宗方九歲大臣請太后垂簾聽政太后曰毋壞祖宗法第悉除罷一切不急務時時勗帝向學委任股肱以故太監王振𨿽寵於帝終太后世不敢專大政正統七年十月太后崩當大漸召士奇榮溥命中官問國家尙有何大事未辦者士奇舉三事其一言建庶人𨿽亡當修實錄其二言太宗詔有收方孝孺諸臣遺書者死宜弛其禁其三未及奏上而太后已崩遺詔勉大臣佐帝惇行仁政語甚諄篤合葬獻陵上尊謚誠孝恭肅明徳弘仁順天啟聖太皇太后後生宣宗及越王瞻墉襄王瞻墡瞻墡卽宣宗崩時宮中訛言太后欲取金牌召立者也宣宗胡皇后按明外史后妃傳宣宗恭讓皇后胡氏名善祥濟寧人父榮生七女洪武初長女入宮爲女官榮授錦衣衛百戶後其第三女也永樂十五年冊爲皇太孫妃久之爲皇太子妃宣宗踐阼立爲皇后後善病時孫貴妃有寵後未有子二年冬貴妃生子帝卽立爲太子令後上表辭位乃廢後退居長安宮賜號靜慈仙師而冊貴妃爲後諸大臣張輔蹇義夏原吉楊士奇楊榮等不能爭張太后憫後賢時召居淸寧宮內廷朝宴命居孫後上孫後常怏怏正統七年十月太皇太后崩後痛哭不已逾年亦崩用嬪禦禮葬金山後無過被廢天下聞而憐之宣宗後亦悔焉天順六年孫太后崩錢皇后爲英宗言帝非孫太后出且胡後賢而無罪廢爲仙師其歿也人畏太后殮葬皆不如禮因勸復其位號英宗問大學士李賢賢對曰陛下此心天地鬼神實臨之然臣以陵寢享殿神主俱宜如奉先殿式庶稱陛下明孝七年七月上尊謚曰恭讓誠順康穆靜慈章皇后修陵寢不祔廟人終不知英宗生母誰氏也宣宗孫皇后按明外史后妃傳孝恭皇后孫氏鄒平人幼有美色宣宗爲太孫時彭城伯張麒妻故永城人也言於成祖曰孫氏有賢女遂得入宮方十餘歲命孝誠皇后育之已而成祖爲太孫選濟寧胡氏爲妃而以後爲嬪後與胡繆爲親厚宣宗卽位冊胡氏爲皇后而以後爲貴妃故事皇后金寶金冊皇貴妃而下有冊無寶獨後有寵得請於太后制金寶貴妃有金寶自此始寵幸逼皇后矣未幾胡氏遘疾貴妃佯厚視之而陰行計宮中子宮人子於是妃眷寵日重後遂上表遜位請早定國本妃猶僞辭曰後病痊自有子吾子敢先後子耶宣徳三年三月癸未竟冊爲皇后子爲皇太子是爲英宗十年二月英宗立尊爲皇太后十四年八月英宗北狩太后用於謙策命王監國社稷復安郕王卽位尊爲上聖皇太后英宗在迆北數寄禦寒衣裘及幽南宮數入省視石亨等謀奪門密白太后許之英宗復辟上徽號曰聖烈慈壽皇太后明興宮闈徽號亦自此始天順六年九月後崩上尊謚曰孝恭懿憲慈仁莊烈齊天配聖章皇后合葬景陵英宗錢皇后按明外史后妃傳英宗孝莊皇后錢氏海州人父都督同知貴見外戚傳正統八年立爲後英宗閔後族單微欲侯之後輒遜謝故後家獨無封英宗北狩傾中宮貲佐迎駕夜哀泣吁天倦卽臥地損一股以哭泣復損一目英宗在南宮不自得後曲慰解後無子周貴妃有子立爲皇太子英宗臨崩遺命曰錢皇后千秋萬歲後與我同葬大學士李賢退而書之冊憲宗立上兩宮徽號下廷臣議太監夏時希貴妃意傳諭獨尊貴妃爲皇太后大學士李賢彭時力爭乃兩宮並尊而稱後爲慈懿皇太后以別於周太后及營裕陵彭時復告賢穴宜三遂具疏言之詔下廷議夏時復言不可事竟寢成化四年太后崩周太后不欲後合葬帝使夏時懷恩召大臣議彭時首對曰合葬裕陵主祔廟定禮也禮部尙書姚夔贊時言翼日帝召問時仍力請合葬帝曰朕豈不知慮他日妨母后耳時曰皇上孝事兩宮聖徳彰聞禮之所合孝之所歸也商輅亦言不祔葬損聖徳劉定之曰孝從義不從命帝默然久之曰不從命尙得爲孝耶時力請合葬裕陵左而虛右以待周太后已復與大臣疏爭帝再下廷議吏部尙書李秉禮部尙書夔集廷臣九十九人議皆請如時言合葬同祔帝曰卿等言是顧朕屢請太后未得命乖禮非孝違親亦非孝明日詹事柯潛給事中魏元等疏上又明日尙書夔等合疏上皆執議如初中旨猶諭別擇葬地於是百官伏哭文華門外帝諭羣臣退眾叩頭不得旨不敢退自巳至申乃得兪允眾呼萬歲出事詳時夔傳中是年七月上尊謚孝莊獻穆弘惠顯仁恭天欽聖睿皇后九月合葬裕陵異隧距英宗穴數丈許中窒之虛右壙以待周太后其隧獨與英宗穴通而奉先殿祭復不奉錢太后配弘治十七年周太后崩詔禮部集羣臣會議孝宗禦便殿出裕陵圖指示大學士劉健謝遷李東陽曰陵有二隧若者窒若者可往來大非禮當釐正又曰此皆當日內臣所爲昨見成化間彭時姚夔等章奏先朝大臣爲國如此健遷對曰英宗皇帝遺命合葬先臣李賢記於閣中帝曰柰何違之東陽對曰以周太后故先帝委曲至此帝曰先帝亦不得已耳欽天監言通隧上干先帝陵堂恐動地脈朕意不爾因以指畫紙曰窒則天地閉塞通則風气流行健等因力贊帝復問祔廟禮健等言祔二後自唐始也祔三後自宋始也漢以前一帝一後曩者定議合祔配享孝莊太后居左今大行太皇太后居右且引唐宋故事爲證臣等以此不敢復論帝曰二後已非況復三後遷曰宋祔三後一繼立一生母也帝曰事須師古太皇太后鞠育朕躬朕豈敢忘顧私情耳祖宗來一帝一後今並祔壞禮自朕始且奉先殿祭皇祖特座一飯一匙而已夫孝穆皇太后朕生母也別祀之奉慈殿今仁壽宮前殿稍寬朕欲奉太皇太后於此他日奉孝穆皇太后於後歲時祭享如太廟東陽對曰陛下言及孝穆萬世之心也於是羣臣詳議禮部尙書吳寬集眾議上帝大喜遂定祀周太后於奉慈殿稱孝肅太皇太后殿居奉先殿西帝初祀孝穆於奉慈殿至是中奉孝肅左奉孝穆稱合禮焉然帝始欲通隧竟以陰陽家言寢不行後乃卽陵殿移英宗神座居中孝莊居左孝肅居右按名山藏坤則記英宗歸南城不自得後曲慰解後無子貴妃周有子旣復辟太監冕請於皇太后立貴妃英宗怒立斥之先是孫太后子英宗無敢言者太后崩後具言之並爲胡廢後白枉上莫知母宮人爲誰竟已而復胡廢後爲故後景皇后以郕王妃居宮中後禮焉如妯娌英宗臨崩念周貴妃有子後無子恐千秋萬歲後不得同穴特命大學士李賢曰錢皇后千秋萬歲後當與我合葬賢退而書之閣中景帝汪廢後杭皇后按明外史后妃傳景帝廢後汪氏順天人父中城兵馬指揮瑛見外戚傳正統十年冊爲郕王妃十四年冬王卽帝位冊爲皇后後有賢徳嘗念京師諸死事及老弱遇害者暴骨原野令官校掩埋之生二女無子景泰三年妃杭氏生子見濟景帝欲立爲皇太子而廢憲宗後執不可以是忤帝意遂廢後而立杭氏爲皇后後父昱因累升錦衣衛指揮使七年杭氏卒謚肅孝祔廟及英宗復位削杭後封號遷別室而後仍稱王妃景帝崩英宗以其妃唐氏等殉議及後李賢曰妃已幽廢況兩女幼尢可憫帝乃已而憲宗時爲太子雅知妃不欲廢立事之甚恭因爲帝言遷妃外王府得盡宮中所有而出與周太后相得甚歡歲時入宮敍家人禮然後性剛執一日英宗問太監劉桓曰記有玉玲瓏系腰今何在桓言當在後所英宗命索之後投諸井而對使者曰無之已而告人曰七年天子不堪消受此數片玉耶已有言後出所攜巨萬計英宗遣使檢取之遂立盡正徳元年十二月薨廷議祭葬禮王鏊曰葬以妃祭以後遂合葬金山明年上尊謚曰貞惠安和景皇后按天順日錄天順初上以郕王薨欲令汪妃殉葬賢因奏曰汪妃𨿽立爲後卽遭廢棄幽閉幸與兩女度日若令隨去情所不堪況幼女無依尢可矜憫上惻然曰卿言是朕以爲弟婦且少不宜存內初不計其母子之命一日上曰汪妃旣存不宜在內欲移居舊府何如賢曰如此誠便但衣食用度不可缺減上曰朕更欲加厚豈可減乎其原侍宮人悉隨之復遣老成中官數人以備使令由是母子保全甚得其所憲宗吳廢後按明外史后妃傳憲宗廢後吳氏順天人天順八年七月立爲皇后父俊以女貴進都督同知先是憲宗居東宮萬貴妃已擅寵後旣立摘其過杖之帝怒乃下詔先帝爲朕簡求賢淑已定王氏育於別宮待期太監牛玉擅將選退吳氏於母后前復選冊立禮成之後朕見舉動輕佻禮度率略徳不稱位因察其實始知非預立者用是不得已請命母后廢吳氏別宮立甫二月耳遂戍後父吳俊並謫玉孝陵種菜玉姻家懷寧侯孫鏜閒住從子太常少卿綸甥吏部員外郎楊琮並除名南京給事中王徽王淵朱寬李翔李鈞等遂劾玉井大學士李賢帝怒徽等皆貶邊州州判後孝宗生於西宮後保抱惟謹孝宗卽位念後恩命服膳皆如母后禮官其侄錦衣百戶正統元年薨劉瑾欲焚之王鏊持不可乃以妃禮葬憲宗王皇后按明外史后妃傳孝貞皇后王氏上元人父中軍都督鎭見外戚傳初憲宗在東宮英宗爲擇配得十二人選後及吳氏柏氏畱宮中意頗屬後及卽位左右爲吳地遂冊吳爲後已而吳后廢冊爲皇後天順八年九月也萬貴妃寵冠後宮後處之淡如孝宗卽位尊爲皇太后武宗卽位尊爲太皇太后正徳五年加上尊號慈聖康壽太皇太后十三年二月己卯崩上尊謚曰孝貞莊懿恭靖仁慈欽天輔聖純皇后合葬茂陵祔太廟孝宗張皇后按明外史后妃傳孝宗孝康皇后張氏興濟人母金夢月入懷而生後成化二十三年選爲太子妃孝宗卽位立爲後帝頗優禮外家後父巒追封昌國公弟鶴齡壽寧侯延建昌伯姻黨授官者甚眾又爲後立家廟於興濟工作壯麗數年始畢鶴齡延齡出入宮禁縱家人爲姦利帝輒優容之當此之時壽寧侯權勢傾天下河決山東副使楊茂元言水陰類應在後宮後怒帝徵茂元至予杖謫之武宗卽位尊爲皇太后五年進慈聖皇太后世宗入繼進聖母昭聖慈壽皇太后再進聖母昭聖康惠慈壽皇太后已用張璁議攺稱伯母十五年進昭聖恭安康惠慈壽皇太后二十年八月崩謚曰孝康靖肅莊慈哲懿翊天贊聖敬皇后合葬泰陵祔廟後生武宗及蔚王厚煒先是武宗崩國統中絕江彬等懷不軌賴後與大學士楊廷和等定策禁中迎立世宗而世宗事後顧日益薄元年大婚初傳昭聖懿旨旣復攺壽安廷和爭之乃止三年興國太后誕節敕命婦朝賀燕賚倍常及後誕日敕免賀修撰舒芬疏諫奪俸禦史朱浙馬明衡陳逅季本員外郎林惟聰等先後力爭皆逮詔獄竟罷朝賀初興國太后以藩妃入號國母太后猶以故事遇之帝頗不悅及帝朝太后待之又倨會太后弟延齡爲人上變帝故坐延齡謀逆論死太后窘迫無所出哀衝太子生請入賀帝謝不見使人請不許大學士張孚敬亦爲延齡請帝手敕曰天下者髙皇帝之天下孝宗皇帝守髙皇帝法卿慮傷伯母心豈不慮傷髙孝二廟心耶孚敬復奏曰陛下嗣位時用臣言伯母皇太后朝臣歸過陛下至今未已玆者大小臣工默無一言誠幸太后不得令終以重陛下過耳夫謀逆之罪獄成當坐族誅昭聖獨非張氏乎陛下何以處此冬月慮囚帝又欲殺延齡孚敬復力爭乃止亡何姦人劉東山告變並捕鶴齡下詔獄久之瘐死太后至衣敝襦席�爲請益不聽禦史陳讓從獄中上書詞甚迫切乃械死東山及太后崩帝竟殺延齡事詳外戚傳武宗夏皇后按明外史后妃傳武宗孝靜皇后夏氏上元人父儒見外戚傳正徳元年立爲後嘉靖元年上尊稱曰莊肅皇后十四年正月崩禮臣上喪儀帝曰嫂叔無服且兩宮在上朕服靑臣民如母后服禮部尙書夏言曰皇上以嫂叔絕服則羣臣不敢素服見皇上請暫罷朝參許之已而議謚大學士張孚敬曰大行皇后上嫂也與累朝元後異宜用二字或四字李時曰宜用八左都禦史王廷相吏部侍郎霍韜等曰均帝後也何殊言集眾議因奏曰古人尙質謚法簡稱其行後人增加臣子情也生今世宜行今制大行皇后宜如列聖元後謚二四及八於禮無據帝不從命再議羣臣請如孚敬言帝曰用六合陰數焉於是上謚孝靜莊惠安肅毅皇后十五年卒從夏言議攺謚孝靜莊惠安肅溫誠順天偕聖毅皇后合葬康陵祔廟世宗陳皇后按明外史后妃傳世宗孝潔皇后陳氏元城人父諸生萬言見外戚傳嘉靖元年昭聖皇太后爲帝選婚得後立焉帝性嚴厲一日張方二妃進茗帝循視其手後恚投杯起帝大怒後悸墮娠崩喪禮從殺素服禦西角門十日卽元冠元裳禦奉天門謚曰悼靈別葬襖兒峪葬之日梓宮出王門百官一日臨給事中王汝梅諫不聽十五年禮部尙書夏言議請攺謚時帝意久釋矣乃攺謚曰孝潔隆慶初禮臣議孝潔皇后大行皇帝元配也宜合葬祔廟若遵遺制祔孝烈則捨元配也若同祔則二後也大行皇帝升祔時宜奉孝潔配遷葬永陵孝烈移主陵廟穆宗從其議上尊謚孝潔恭懿慈睿安莊相天翊聖肅皇后世宗張廢後按明外史后妃傳廢後張氏世宗第二後也初封順妃七年陳皇后崩遂立爲後是時帝方追古禮每歲祭皇后必從分獻宗廟又率嬪禦親蠶東郊又日率妃夫人聽講章聖女訓於宮中十三年廢居別宮十五年薨喪葬儀視宣宗胡廢後世宗方皇后按明外史后妃傳孝烈皇后方氏世宗第三後也江寧人父錦衣千戶銳具外戚傳帝卽位且十年未有太子大學士張璁言古者天子立後並建六宮三夫人九嬪二十七世婦八十一禦妻所以廣嗣也陛下春秋鼎盛宜博求淑女爲子嗣計從之明年後與鄭氏王氏閻氏韋氏沈氏盧氏沈氏杜氏同冊爲九嬪冠九翟冠大采鞠衣圭用次玉谷文冊黃金塗視皇后殺五分之一至期帝衮冕告太廟還服皮弁禦華蓋殿傳制遣大臣行冊禮旣冊從皇后朝奉先殿禮成帝服皮弁受百官賀蓋創禮也張后廢遂立爲後而封沈氏爲宸妃閻氏爲麗妃故事立後謁內廟而已帝謂天子立三宮以承宗廟禮經有廟見之文下禮臣議是月禦奉天殿遣太傅郭勛少傅張孚敬持節冊後帝率謁太廟及世祖廟越三日頒詔天下明日受命婦朝二十一年曹妃宮婢楊金英等謀弒逆賴後救得免磔金英等並及妃帝徳後進銳爵爲侯久之始知曹妃冤死初曹妃有色帝愛之冊爲端妃當金英等伺帝熟寢以組縊上項誤爲死結气得不絕同事張金蓮等知事不就走告後後馳至解組帝蘇後命內監張佐等捕宮人雜治言金英等弒逆王寧嬪首謀又曰曹端妃𨿽不與亦知謀時帝病悸不能言後傳帝命收曹妃及金英等悉磔於市並收斬其族屬十餘人然妃實不知也以寵故及於難帝遂銜後二十六年十一月乙未宮中火中官請救後帝不應後遂崩詔以元後禮葬預名葬地曰永陵謚孝烈親定謚禮視昔加隆焉禮成頒詔天下二十八年十一月大祥禮臣請安主奉先殿東夾室帝曰奉先東夾室非正也可卽祔太廟大學士嚴嵩尙書徐階等詳議之嵩等言祔祖姑禮也請歲時饗獻則入太廟藏主則幄憲廟皇祖妣之右以從祔於祖姑之義帝曰祔禮至重豈可權就後非帝乃配帝者自有一定之序安有享從此而主藏彼之禮其祧仁宗祔以新序卽朕位次勿得亂禮嵩曰祔新序非臣下所敢言帝曰孝慈皇后有故事嵩曰陰不可當陽位乃命姑藏主睿皇后側以待再期明年再期帝終欲祔後太廟命再議徐階復言不可都給事中楊思忠主階議余無言者帝震怒於是階思忠惶恐言周建九廟三昭三穆率六世而祧至後兄弟相及亦有不及六世者國朝廟制同堂異室與周禮不同今太廟九室皆滿若以聖躬論仁宗當祧固不待言此異日聖子神孫之事陛下言之是自預廟也臣聞夏人之廟五商以七周以九禮由義起五可七七可九九之外亦可加也請於太廟及奉先殿各增二室以祔孝烈毋祧仁宗陛下亦無預焉帝曰臣子之誼當祧當祔力請可也苟禮矣何避豫爲於是階等復言唐虞夏五廟其祀皆五世四世周九廟三昭三穆然而兄弟相及亦不能盡足六世今仁宗爲皇上五世祖以聖躬論仁宗於禮當祧禮曰天子與後猶日之與月陰之與陽相須而成天子修男教父道也後修女順母道也請祧仁宗祔孝烈皇后於太廟第九室以明典禮疏入因上祧祔儀注已而請忌日祭帝猶銜前議報曰孝烈所奉者入繼之君忌不祭亦可階等惶恐請益力上曰非天子不議禮後當祔廟朕諭已久顧飾繁言以惑眾聽因諭嚴嵩等曰禮官從朕言勉彊耳卽不忍祧仁宗且置後主別廟異日任臣下裁處忌日別祭可也於是禮臣不敢復言第請如敕行乃許之後二年楊思忠爲賀表觸忌予杖削籍隆慶初上尊謚曰孝烈端順敏惠恭誠祗天衛聖皇后移主弘孝殿穆宗李皇后按明外史后妃傳穆宗孝懿皇后李氏昌平人父銘以女貴封徳平伯穆宗爲裕王冊爲妃生憲懷太子嘉靖三十七年薨葬金山穆宗卽位謚曰孝懿皇后神宗卽位加上尊謚曰孝懿貞惠順哲恭仁儷天襄聖莊皇后合葬昭陵祔太廟穆宗陳皇后按明外史后妃傳孝安皇后陳氏穆宗次後也通州人父景行以女貴封固安伯隆慶元年冊爲後後無子多病出居別宮神宗卽位上徽稱曰仁聖皇太后萬曆六年進貞懿十年進康靜二十四年七月崩謚曰孝安貞懿恭純溫惠佐天弘聖皇后祀奉先殿別室神宗王皇后按明外史后妃傳神宗孝端皇后王氏余姚人生京師父偉以女貴封永年伯見外戚傳後性端謹光宗在東宮危疑者數矣調護備至事孝定太后得其歡心鄭貴妃顓寵後不較也正位中宮者四十年以慈孝稱萬曆四十八年四月崩謚孝端先葬定陵光宗卽位上尊謚曰孝端貞恪莊惠仁明媲天毓聖顯皇后會帝崩熹宗立始舉大禮焉主祔廟同後冊封者有宣懿康昭劉妃嘗居慈寧宮掌太后璽年八十六至崇禎十五年薨光宗郭皇后按明外史后妃傳光宗孝元皇后郭氏順天人父維城以女貴封博平伯進侯卒兄振明襲侯後於萬曆二十九年冊爲皇太子妃四十一年十一月薨謚恭靖四十八年九月進謚恭靖端懿溫惠元妃熹宗卽位十一月上尊謚曰孝元昭懿哲惠莊仁合天弼聖貞皇后遷葬慶陵祔廟熹宗張皇后按明外史后妃傳熹宗懿安皇后張氏祥符人父國紀以女貴封太康伯見外戚傳天啟元年四月冊爲皇后後性嚴正數於上前刺客氏魏忠賢過失嘗召客氏至欲繩以法客魏交恨遂誣稱後非國紀女幾搖帝聽三年後有娠客魏盡逐其宮人異己者以所私宮人承役竟損元子帝嘗至後宮後方讀書帝問何書對曰趙髙傳也帝默然而出時宮門有匿名書列忠賢逆狀並及其黨忠賢疑出國紀及被逐諸臣手閹黨邵輔忠孫傑等欲因此興大獄盡殺東林諸賢而借國紀以動搖中宮冀事成則立魏良卿女爲後劉志選偵知之首上疏劾國紀梁夢環繼之會有沮者乃已及熹宗大漸折忠賢逆謀傳位信王者後力也莊烈帝立上尊號曰懿安皇后十七年三月李自成破都城後自縊死順治元年合葬熹宗陵莊烈帝周皇后按明外史后妃傳莊烈帝湣皇后周氏其先蘇州人徙居大興父奎業醫繼妻丁氏生後天啟中選入信邸時神宗劉昭妃攝太后寶中宮之政悉稟成於熹宗張后故事宮中選大婚一後以二貴人陪升中選則皇太后幕以靑紗帕取金玉跳脫系其臂不中卽以年月帖子納淑女袖侑以銀幣遣還懿安疑後弱昭妃曰今𨿽弱後必長大因冊爲信王妃帝卽位立爲皇后封奎爲嘉定伯具外戚傳後性嚴愼嘗以京師寇急微言曰吾南中尙有一家居帝問從何知之固不語至他政事弗預也田貴妃有寵而驕後每裁之以禮歲元日寒甚田妃來朝翟車止廡下後故良久方進禦坐受其拜拜已遽下無他言而袁貴妃之朝也相見甚歡語移時田聞而大恨向帝泣帝嘗在交泰殿與後語不合推後僕地後憤不食帝尋悔使中使持貂裀以賜且問起居後勉爲一餐帝因退貴妃居啟祥宮三月不召旣而與後於永和門看花後請召妃帝不應後遽令以車迎之乃相見如初崇禎十七年三月十八日暝都城破帝泣語後曰大事去矣後頓首曰妾事陛下十有八年卒不聽一語至有今日乃撫太子二王慟哭遣之出宮帝令後自裁後入宮宮人出奏帝猶云皇后領旨後遂先帝縊死帝又命袁貴妃自縊系絕久之蘇帝拔劍斫其肩又斫所禦妃嬪數人袁妃卒不殊福王時謚後曰孝烈皇后順治元年謚後曰莊烈湣皇后與帝同葬田貴妃寢園名曰思陵按蘇州府誌湣皇帝後周氏後父周奎長洲葑溪人十餘歲隨族人至北都長因家焉以星學推人禍福自言吾五十後當富貴不知富貴何自後其長女也家貧過其家者恆見之天啟六年信王將納妃選良家子後名在籍中時東城禦史顧宗孟亦長洲人奎以鄕曲求其除籍宗孟曰此選王妃非嬪嬙也何除爲後果中選成婚邸第逾年熹宗崩信王承大統爲崇禎帝冊立周爲後封父奎嘉定伯後有恭儉之徳衣浣衣親婦事誕育皇嗣母儀天下十七年值皇輿傾覆甲申三月湣帝死社稷後自經於宮中殉國之烈前史所未有也

皇后部藝文一

長門賦有

序

漢司馬相如

武帝陳皇后在長門宮愁悶悲思聞蜀郡司馬相如工爲文奉黃金百斤爲相如取酒因幹解悲愁之辭相如爲文以悟主上陳后復得親幸其辭曰夫何一佳人兮步逍遙以自虞魂逾佚而不反兮形枯槁而獨居言我朝往而暮來兮飲食樂而忘人心�移而不省故兮交得意而相親伊予志之慢愚兮懷眞�之歡心願賜問而自進兮得尙君之玉音奉虛言而望誠兮期城南之離宮修薄具而自設兮君曾不肯乎幸臨廓獨潛而專精兮天飄飄而疾風登蘭臺而遙望兮神恍恍而外淫浮雲郁而四塞兮天窈窈而晝陰雷殷殷而響起兮聲象君之車音飄風回而赴閨兮舉帷幄之襜襜桂樹交而相紛兮芳酷烈之誾誾孔雀集而相存兮元�嘯而長吟翡翠脇翼而來萃兮鸞鳳翔而北南心憑噫而不舒兮邪气壯而攻中下蘭臺而周覽兮步從容於深宮正殿塊以造天兮郁�起而穹崇間徙倚於東廂兮觀夫靡靡而無窮擠玉戶以撼金鋪兮聲噌吰而似鐘音刻木蘭以爲榱兮飾文杏以爲梁羅丰茸之遊樹兮離樓梧而相撐施瑰木之欂櫨兮委參差以�梁時仿佛以物類兮象積石之將將五色炫以相曜兮煥爛煜而成光致錯石之瓴甓兮象�瑁之文章張羅綺之幔帷兮垂楚組之連綱撫柱楣以從容兮覽曲臺之央央白鶴噭以哀號兮孤雌跱於枯楊日黃昏而望絕兮悵獨托於空堂懸明月以自照兮䢐淸夜於洞房援雅琴以變調兮奏愁思之不可長按流徵以卻轉兮聲窈妙而復揚貫歷覽其中操兮意慷慨而自�左右悲而垂淚兮涕流離而縱橫舒息悒而增欷兮蹝履起而仿徨揄長袂以自翳兮數昔日之殃無面目之可顯兮遂頹思而就�搏芬若以爲枕兮席荃蘭而香忽寢寐而夢想兮恍若君之在旁惕寐覺而無見兮魂迋迋若有亡眾�鳴而愁予兮起視月之精光觀眾星之行列兮畢昴出於東方望中庭之藹藹兮若季秋之降霜夜曼曼其若歲兮懷鬱鬱其不可再更淡偃蹇而待曙兮荒亭亭而復明妾人竊自悲兮究年歲而不敢忘

郭皇后紀論

後漢書論曰物之興衰情之起伏理有固然矣而崇替去來之甚者必惟寵惑乎當其接�笫承恩色𨿽險情贅行莫不徳焉及至移意愛析燕私𨿽惠心妍狀愈獻醜焉愛升則天下不足容其髙歡隊故九服無所逃其命斯誠志士之所沈溺君人之所抑揚未或違之者也郭后以衰離見貶恚怨成尢而猶恩加別館增寵黨戚至乎東海逡巡去就以禮使後世不見隆薄進退之隙不亦光於古乎

皇后紀後論

同前論曰漢世皇后無謚皆因帝謚以爲稱𨿽呂氏專政上官臨制亦無殊號中興明帝始建光烈之稱其後並以徳爲配至於賢愚優劣混同一貫故馬竇二後俱稱徳焉其餘惟帝之庶母及蕃王承統以追尊之重特爲其號如恭懷孝崇之比是也初平中蔡邕始追正和熹之謚其安思順烈以下皆依而加焉

髙後贊

荀悅本紀稱孝惠髙後之時海內得離戰爭之苦君臣俱無爲故惠帝拱己髙後女主制政不出房闥而天下晏然刑罰罕用民務稼穡衣食滋殖及福祚諸呂大過漸至縱橫殺戮鴆毒生於豪彊賴朱虛周陳惟社稷之重顧山河之誓殲討篡逆匡救漢祚豈非忠哉王陵之徒精潔心過於丹靑矣

立張氏爲惠帝後論

前人夫婦之際人道之大倫也詩稱刑於寡妻至於兄弟以禦於家邦易稱正家道家道正而天下大定矣姊子而爲後昏於禮而黷於人情非所以示天下作民則也羣臣莫敢諫過哉

上言追尊甘夫人爲昭烈皇后諸葛亮甘生後主章武二年追謚皇思夫人先主薨亮上言追尊爲後皇思夫人履行修仁淑愼其身大行皇帝昔在上將嬪配作合載育聖躬大命不融大行皇帝存時篤義垂恩念皇思夫人神柩在遠飄颻特遣使者奉迎會大行皇帝崩今皇思夫人神柩已到又梓宮在道園陵將成安厝有期臣輒與太常臣賴恭等議禮記曰立愛自親始教民孝也立敬自長始教民順也不忘其親所繇生也春秋之義母以子貴昔髙皇帝追尊太上昭靈夫人爲昭靈皇后孝和皇帝攺葬其母梁貴人尊號曰恭懷皇后孝湣皇帝亦攺葬其母王夫人尊號曰靈懷皇后今皇思夫人宜有尊號以慰寒泉之思輒與恭等案謚法宜曰昭烈皇后詩曰榖則異室死則同穴故昭烈皇后宜與大行皇帝合葬臣請太尉告宗廟布露天下具禮儀別奏

姜嫄簡狄贊

魏陳思王植嚳有四妃子皆爲王帝摯且崩堯承天綱元鳥大迹殷周美祥稷契旣生翊化虞唐

禹妻贊

同前禹娶塗山土功是急聞啟之生過門不入女嬌達義明勛是執成長聖嗣天祿以襲

湯妃頌

同前殷湯令妃有莘之女仁教內修度儀以處淸謐後宮九嬪有序伊爲媵臣遂作元輔

姜後頌

同前於鑠姜後光配周宣非禮不動非禮不言晏起失朝永巷告愆王用勤政萬國以虔

請立貴嬪爲皇后表

傅嘏有虞始徳觀化嬀汭夏后創業啟作塗山咸以淑哲垂之典頌伏惟貴嬪誕秀令族稟貞髙冑應昭明之量兼聖善之行金璽未授而玉瑞先顯表贊天休昭隆後祚貞侔先典告逾往訓而猶潛光未卽皇統進違二儀煙熅之徳退闕懸象兼曜之儀羣僚百辟所以竦佇陛下欽若天秩祇贊帝祉夙崇盛禮俾君萬國則六合承風天下幸甚

冊皇后文

晉書惟升平元年八月皇帝使使持節兼太保侍中太宰武陵王晞冊命故散騎侍郎女何氏爲皇后咨爾易本乾坤詩首關雎王化之本實由內輔是故皇英嬪虞帝道以光任姒母周祚嗣克崇皇后其祗勗厥徳以肅承宗廟虔恭中饋盡敬婦道師導六宮作軌儀於四海皇天無親惟徳是依可不愼歟

武元楊皇后哀策文

張華天地配序化成兩儀王假有道冀在伉儷姜嫄佐嚳二妃興嬀仰希古昔覬亦同規今胡不然景命夙虧嗚呼哀哉我應圖籙臨統萬方正位於內實在嬪嬙天作之合駿發其祥河嶽降靈啟祚華陽奕世丰衍朱紼斯煌纘女惟行受命溥將來翼家邦憲度是常緝熙陰教徳聲顯揚昔我先妣暉曜休光後承前訓奉述遺芳宜嗣徽音繼序無荒如何不弔背世隕喪瑤齊無主長去蒸嘗追懷永悼率土摧傷嗚呼哀哉陵兆旣窆將遷幽都宵陳夙駕元妃其䢐宮闈遏密階庭空虛設祖布紼告駕啟途服翚褕狄寄象容車金輅暗藹裳帳不舒千乘動軫六驥踟躕銘旌樹表翣柳云敷祁祁同軌岌岌蒸徒孰云不懷哀感萬夫寧神虞卜安體元廬土房陶簋齊制遂初依行紀謚聲被八區𨿽背明光亦歸皇姑沒而不朽世徳作謨嗚呼哀哉

章懷皇后誄

前人自天陶靈必有徵祥誕在初載亦曜神光顯應天祿聿嬪聖皇受气自然實聽淸和內含茂質外發英華身處宸極敬恭惟夙窈窕淑媚柔順婉穆宣慈內政流化太微六宮變雅淸我壼闈經綸庶屬積思萬機旣臻緝熙元澤流衍將翼我後登封降禪氛祲告妖沈結彌畱奄忽升遐棄世髙遊聖上哀懷感切悼心率土縞素遏密八音眇眇遊靈將焉所之容光幽邁豈有反期杳杳新宮下絕三泉茫茫陵域合體中原委棄暉章卽安太淸

明徳馬皇后贊

傅元明徳馬后執履貞素光崇六行動遵禮度作後作母帝諮厥謀國賴內訓家應顯祚

楊皇后頌

左貴嬪咸寧二年納悼後芬於座受詔作頌其辭曰峨峨華嶽峻極泰淸巨靈導流河瀆是經惟瀆之神惟嶽之靈鍾於楊族載育盛明穆穆我後應期挺生含聰履�岐嶷夙成如蘭之茂如玉之榮越在幼沖休有令名飛聲八極翕習紫庭超任邈姒比徳皇英京室是嘉備禮致聘令月吉辰百僚奉迎周生歸韓詩人是詠我後戾至車服暉�登位太微明徳日盛羣黎欣戴函夏同慶翼翼聖皇睿�孔純湣慈狂戾闡惠播仁蠲釁滌穢與時惟新沛然洪赦恩詔遐震後之踐祚囹圄虛陳萬國齊歡六合同欣坤神抃�天人載悅興順降祥表精日月和气煙熅三光朗烈旣獲嘉時尋播甘雪元云掩藹靈液霏霏旣儲旣積待陽而晞曣晛沾濡柔順中畿長享丰年福祿永綏

敬皇后哀策文

齊謝脁維永泰元年秋九月朔日敬皇后梓宮啟自先塋將祔於興安陵其日至尊親奉奠明皇帝乃使兼太尉陳顯達設祖於行宮禮也翠帟舒阜元堂啟扉俎徹三獻筵卷六衣哀子嗣皇帝懷蜃衛而延首想鷖輅而撫心痛椒塗之先廓哀長信之莫臨身隔兩赴時無二展旋詔左言光敷聖善其辭曰帝唐遠冑禦龍遙緒在秦作劉在漢開楚肇惟淑聖克柔克令淸漢表靈曾沙膺慶爰定厥祥徽音允穆光華沼沚榮耀中谷敬始紘綖教先穜稑睿問川流神襟蘭郁先徳韜光君道方被於佐求賢在謁無詖顧史弘式陳詩展義厚下曰仁藏往伊智十亂斯俟四教罔忒思媚諸姑貽我嬪則化自公宮遠被南國軒曜懷光素舒佇徳閔予不佑慈訓早違方年衝藐懷袖靡依家臻寶業身嗣昌暉壽宮寂遠淸廟虛歸嗚呼哀哉帝遷明命民神胥悅幹景外臨陰儀內缺空悲故劍徒嗟金穴璋瓚奚獻褘褕罔設嗚呼哀哉馮相告祲宸駕長往貽厥遠圖末命是獎懷丰沛之綢繆兮背神京之弘敞陋蒼梧之不從兮遵鮒隅以同壤嗚呼哀哉陳象設於園寢兮映輿鋄於松楸望承明而不入兮度淸洛而南遊繼池綍於通軌兮接龍帷於造舟回塘寂其已暮兮東川淡而不流嗚呼哀哉藉閟宮之遠烈兮聞纘女之遐慶始協徳於蘋蘩兮終配祀而表命慕方纏於賜衣兮哀日隆於撫鏡思寒泉之罔極兮托彤管於遺詠嗚呼哀哉

爲建平王慶江皇后正位章

梁江淹上書皇后殿下伏承以嘉月惠時膺曜宸正翚珩照品褕組在飾休徧函夏譽殷靈昧伏惟殿下嶽曜靜徳式懷謙順升降圖傳左右詩史夙鏡茂資早摛芳訓故以騰馥祕閨寫問中帷今靈緯載升崇正輝典衍教紫庭麗軌華屋聲激綺組風偃家邦黎元湊仁云祗宅慶遠邇有聞莫不傾渥臣限外任無由恭列軒屏不勝荒情

魏帝納後羣臣上禮文表北魏溫子升臣聞軒轅乃至西陵以之作合夏后至聖塗山於是來嬪伏惟陛下龍飛纘歷大明理運長秋旣建陰教有主景命無窮靈基長世普天之下莫不欣躍

內制冊皇后文

唐睿宗誥曰王者建邦設內輔之職聖人作則崇陰教之道式淸四海以正二儀妃王氏冠蓋盛門幽閒令徳藝兼圖史訓備公宮頃屬艱危克揚功烈聿興昌運實賴贊成正位六宮宜膺盛典可冊爲皇后

冊淑妃王氏爲皇后文

陸贄維貞元二年某月日皇帝若曰乾坤合徳聖人則之惟帝承天惟後配帝嗣續百代母臨萬邦位定於中而尊加於外徳修諸己而化被於人禦於家邦所系斯在三代崇替靡不由之予是以詢眾采賢重難玆命中壼虛位於今歷年陰儀或虧宗事無主缺於典禮朕甚愧焉稱是徽章聿歸全徳咨爾淑妃王氏天與淳粹气鍾元和含章在中發秀於外卓爾風操穆然容輝周旋中規進退有度仁愛恭儉本於生知詩書禮樂成自師氏竭於孝弟祗事先朝承訓無違克諧尊旨往居桂苑淑問已彰洎奉椒塗謙光載路六宮攸敍九族以親嘗屬艱迍累從行幸思賢才以佐輔知臣下之勤勞庶績伊凝頗資內助永念頃筐之志且懷求劍之情崇位長秋永懷盛典矧惟元子貞我萬邦稽以舊章是宜從貴今遣攝太尉某官某乙持節冊命爾爲皇后嗚呼敬哉王教之端始於內範風美關睢之化雅詠思齊之徳罔懈厥位忝於前修克念有終庶無咎悔奉承休命可不愼歟

冊淑妃爲皇后文

錢珝維乾元五年歲次戊午四月庚子朔二十七日丙寅皇帝若曰惟王法天惟後象地統理之道相須而成秉陽𨿽系於昭垂養物必歸於厚載惟處大倫而克正與元化而同光上贊君臨旁資婦順遠徵百代咸本六經而禮曠累朝位虛中壼嚴禋怵惕玉齍無所進之人內令寂寥彤管有不書之史興廢之重作配實難咨爾淑妃何氏柔旣可觀儉皆中度外言罔入懿則自成處閒房而椒亦蜚聲禦眾妾而木能逮下洎邦家多難輔佐克勤每見求衣未嘗安寢先知旰食不視晨修欲齊京室之賢罔慕長秋之盛勞謙之報降福是宜乃顧皇儲仍因子貴公卿來講龜筮斯從實上帝之所嘉詎朕心之可抑今遣某官某持節冊爾爲皇后於戲極位正名居尊齊禮典一申而百神聽禮一行而萬國歡恐懼可以保其名齊莊可以守其位往司陰教以永天休

冊淑妃何氏爲皇后文

楊巨朕博采大易眇觀詩訓觀柔剛咸感之象賦鳴鳩肅雍之徳將以視天下之內理敍人倫之大端宜於家邦厚示風化矧九廟在上豆是薦三揖在下彜章具陳得不敬乃褘褕稱玆典禮俾承光於軒耀式正位於坤儀淑妃何氏明配圓靈徳符厚載珪璋特達鸞鳳萎蕤同輦必辭脫簪能諫四徳克備六宮是推述壼職以彌勤煥彤史而斯美況惟元子旣登儲貳順考古道雅協徽章受貞吉辰蕆於盛典咨爾克持婦政以率內和齊莊是儀用諧靜徳明章之道允在玆乎

南唐書女憲傳序

宋馬令嗚呼古之欲明明徳於天下者先治其國欲治其國者先齊其家齊家之法在於女憲而女之所以爲憲者毋傾城之哲也毋索家之言也究徳性之厚原道化之本不過於以順爲事以貞爲節而已順貞以化天下何往不格哉是故觀刑二女虞舜惟帝徽傳太姒西伯惟王帝王之徳配天地而推其本始以言之必自於閨閫之近者凡以天下之本在國國之本在家故也易曰夫夫婦婦而家道正正家而天下定作女憲傳

冊皇后內制

闕名皇帝若曰天地定位陰陽相成人道貫之以綱大倫後徳配之以熙內治聖人有以端其本也故造舟之迎言乎備詩人有以美其化也故周南之風著乎始粵朕衝昧祗若丕構深惟承荷之重輔佐攸艱用簡納賢明協於神人之望咨爾贈尙書令冀王配享太祖廟庭曹彬孫女惟乃祖克有武力勤勞王家保勛不伐饗厥終慶教流後昆燻然慈和善祥憑積生此邦媛其漸積醇醲發聞馨香所從來遠矣起居粗習不待姆師之訓風容矩度自爲宗黨之憲長秋曠位陰教未序咨求訓範統正六列宗公鼎臣誦言於朝願卽嘉時聿申典禮朕以春秋之義必娶大國摯疇之家乃稱福耦謀及泰筮聘以谷珪惟吉之從有命旣集今遣使工部尙書同平章事李迪副使戶部侍郎參知政事王隨持節冊命爾爲皇后欽哉夫惟肅恭可以事上夫惟謙裕可以接下泰而能約則驕弗至動而愼思則悔弗萌懋乃後徳修乃嬪職奉承宗廟儀刑家國永綏無疆之祚不其韙歟

冊皇后稱賀表

蔡襄臣某言得進奏院狀報十一月十六日皇后受冊者儷尊皇極宅正位於天閨配徳紫宸膺鴻名於寶冊海內臣妾抃蹈以之臣某中謝臣聞文命造邦塗山所以宣內助重華嗣帝皇英所以輔聖明宗廟歆其薦羞穹壤因而垂祉載光懿範永屬熙朝恭惟皇帝陛下纘服睿圖席休寶緒兩儀均大含生荷覆育之恩二曜髙臨品物仰照臨之惠是以淑譽流於區域陰教序於宮闈用纘王猷必崇位號加麗褘衣之貴增光彤管之華臣參寄藩方限遙天陛無任瞻望欣躍激切屏營之至

立皇后髙氏制

範鎭天子之有後如天之與地惠養萬物如日之與月臨照四方苟稱號之弗崇則臣民之安仰京兆郡君髙氏生閥閱之後而不自矜大處富貴之習而能安素約服在藩邸宜於家室肆朕纘承嘉乃輔佐惟長樂之奉養左右不可不虔惟六宮之表儀晨夕不可不肅爰正軒星之位以爲國風之倡舉是典冊告於治朝於戲邦教所基人倫玆重塗山啟夏太任興周勤勞一時焜耀萬世乃其總笄櫛縰日侍慈顏衡紞紘綖時承宗祝庶幾天下之俗知我門中之私

賀冊皇后表

王安石寖盛之禮發於宮闈歡康之聲播於寰海恭惟陛下仿古之憲刑家以身乃資婦徳之良俾貳坤儀之政蓋關雎之求淑女以無險陂私謁之心�鳴之得賢妃則有儆戒相成之道於以求助不專爲恩臣生逢明時切觀盛事祝聖人之多子輒慕堯封思令徳以式歌豈慚周雅

皇后冊文

前人皇帝若曰自昔有天下必擇建厥配以承宗廟以禦家邦肆朕受命奉循前烈考愼典冊以祈協於神明咨爾向氏懿柔淑恭舊有顯聞肇功惟祖弼亮帝室流徳之澤覃延後嗣是產碩媛比賢姜任越朕初載來嬪藩邸盥饋在中率禮無違以至嗣服祗承內事齋明夙夜罔有曠失宜崇位號表正宮庭今遣攝太尉推忠協謀同徳佐理功臣樞密使光祿大夫檢校太傅行尙書刑部侍郎上柱國東平郡開國公食邑五千戶食實封一千戶呂公弼攝司徒朝散大夫右諫議大夫參知政事護軍太原郡開國公食邑一千一百戶賜紫金魚袋王珪持節冊命爾爲皇后夫惟興王釐厥士女咸自內始達於四海朕克勤人用弗怠朕克儉人用弗奢朕克正人用無敢側頗僻爾勵相朕乃濟登玆於戲匪初惟艱惟愼厥終爾忱念玆朕以永享天祿爾亦豫膺無疆之福豈不韙哉

皇后冊文

李淸臣皇帝若曰天相予祖宗玆歷世寧康朕旣敬紹丕緒罔作麗觀底信內外惟式蘄以正邦今左右弼臣禮儀正貳曁族老宗婦各虔厥事咸鋪繹舊聞明�於位曰乾施坤承日昭月儷四時不忒萬物用成盍稽則象詢考卜筮若時元吉正名錫服俾長首六宮以母天下予惟國有故常是何敢弗率咨爾王氏乃祖忠勞王家書於太史子孫公侯出入藩服惟功澤逮玆是誕碩媛淑溫恭備有嘉徳聘歸王邸入承事皇姑靡不若禮上天右序予家早育元子慶在宗廟惠賚於四方乃以某年某月某日遣攝太尉具官某攝司徒具官某賜爾皇后之寶方寸有半文盝螭紐授之玉冊厥簡五十命爾翟衣笄纚博鬢黼領大帶以朝曁歲時將祀於東西宮金輿朱蓋武賁禁衛步障行導是惟顯哉爾其克後職思後道履中體順玆日饗多福集大佑於厥躬其尙佽助予治昭聞於無窮於戲懋戒之哉

立皇后賀皇帝表

蘇軾纘女維莘俔天之妺事關廟社喜溢人神臣聞三代之興皆有內助二南之化實本人倫維關雎正始之風具旣醉太平之福民有所恃邦其永昌恭惟皇帝陛下自誠而明惟睿作聖輯寧華夏徳旣茂於治朝輔順陰陽政兼修於內職旣膺大慶益廣至仁下逮海隅夫婦無有愁嘆上符天造日月爲之光明受祿無疆與民同樂

立皇后賀太皇太后表

前人吉日旣涓柔儀允正谷珪往聘象服來朝中賀

臣聞周姜任姒之賢位非皆極漢陰馬鄧之貴徳或有慚盛哉六禮之陳襲此三宮之慶恭惟太皇太后陛下任付托之重躬保佑之勞公天下不私其親配宸極必先以徳徽音不墜嗣成慈孝之風仁壽無疆坐享云來之養臣限以官守不獲躬詣闕庭云云

立皇后孟氏制

梁燾正家者義之先天下從而定矣大昏者禮之本聖王所以重焉朕繼體持盈側身思永方切基圖之固敢娛宮室之安太母以萬世爲心命虔宗事之重大臣以兩極陳義請建坤儀之尊謂王道之大所由興故人倫之始不可緩明揚徳閥之懿簡在慈闈之公欽承溫詔之音俾正中宮之位載蠲吉日敷告大庭故侍衛親軍馬軍都虞候眉州防禦使贈太尉孟元孫女忠孝令門善慶奕世幽閒專靜藹聞和聲婉睦惠慈雅應柔則天祚之合文定厥祥人謀協從龜告並吉是宜入聽內職輔宣外和式瞻褘翟之章上直軒龍之象嘉典大備並行古今之情文盛徳有開增美國家之治理於戲惟恭儉爲富貴之守惟憂勤爲康樂之資如關睢之進賢則可以基風化之成如樛木之逮下則可以將福履之盛用久乃濟匪初其難勉爾欽修以法三宮之端一相予顯祀以崇七廟之淸明垂光紫庭襲譽彤管可立爲皇后

賀冊皇后表

曾肇中闈肇建盛禮興行人神協謀夷夏胥慶竊以國家爲天下之本后妃實王化之基致治所繇求端非遠恭惟皇帝陛下紹天駿命垂世永圖承七廟之吉蠲奉三宮之共養而長秋虛位六職曠官咨求淑人來相宗事上遵太母之訓下采有司之言鼓鐘在庭典冊備物坤元博厚已正於隆名婦順章明可風於率下臣身𨿽在外義不忘君誦造舟之詩想見光輝之盛申彤管之戒庶幾補報之忠

諫立後

鄒浩臣聞禮曰天子之與後猶日之與月陰之與陽相須而成者也天子理陽道後治陰徳天子聽外治後聽內職然則立後以配天子安得不審今陛下爲天下擇母而所立乃賢妃劉氏一時公議莫不疑惑誠以國家自有仁祖故事不可不遵用之耳蓋皇后郭氏與美人尙氏爭寵致罪仁祖旣廢後不旋踵並斥美人所以示公也乃至立後則不選於妃嬪必選於貴族而立慈聖光獻所以遠嫌也所以爲天下萬世法也陛下以罪廢孟氏與廢郭氏實無以異然孟氏之罪未嘗付外雜治果與賢妃爭寵而致罪乎世固不得而知也果不與賢妃爭寵而致罪乎世亦不得而知也若與賢妃爭寵而致罪則並斥美人以示公固有仁祖故事存焉若不與賢妃爭寵而致罪則不立妃嬪以遠嫌亦有仁祖故事存焉二者必居一於此矣不可得而逃也況孟氏罪廢之初天下孰不疑賢妃以爲後及讀詔書有別選賢族之語又聞陛下臨朝慨嘆以廢後爲國家不幸又見宗景有立妾之請陛下怒其輕亂名分而重賜譴責於是天下始釋然不疑陛下立後之意在賢妃也今果立之則天下之所以期陛下者皆莫之信矣載在史冊傳示萬世不免上累聖徳可不惜哉可不惜哉且五霸三王之罪人也其葵丘之會載書猶首曰無以妾爲妻況陛下之聖髙出三王之上其可忽此乎萬一自此以後士大夫有以妾爲妻者臣僚糾劾以聞陛下何以處之不治則傷化敗俗無以爲國治之則上行下效難以責人孔子曰名不正則言不順言不順則事不成事不成則禮樂不興禮樂不興則刑罰不中刑罰不中則民無所措手足夫名之不正遂至民無所措手足其爲害何可勝道尢不可不察也臣伏觀陛下天性仁孝追奉謨烈惟恐一毫不當先帝之意然先帝在位動以二帝三王爲法斥兩漢而下不取今陛下乃引自漢以來有爲五霸之所不爲者以自比是豈先帝之意乎是豈繼志述事所當然者乎此尢公議之所未諭也臣觀白麻內再三言之者不過稱賢妃有子及引永平祥符立後事以爲所咨之故實臣請論其所以然者若曰有子可以爲後則永平中貴人馬氏未嘗有子也所以立爲後者以徳冠後宮故也祥符中徳妃劉氏亦未嘗有子也所以立爲後者以鍾英甲族故也又況貴人之系實爲馬援之女徳妃之時且無廢後之嫌其與賢妃事體迥然異矣若曰賢妃徳冠後宮亦如貴人鍾英甲族亦如徳妃則何不於孟氏罪廢之初用立慈聖光獻故事便立之乎必遷延四年以待今日果何意耶必欲以此示天下果信之耶兼臣聞頃年冬享景靈宮賢妃實隨駕以往是日雷作其變甚異今又宣麻之後大雨繼日已而飛雹又自告天地宗廟社稷以來陰霪不止以動人心則上天之意益可見矣陛下事天甚謹畏天甚至尢宜思所以動天而致然者考之人事旣如彼求之天意又如此安可不畱聖慮乎夫成湯聖君也仲虺不稱其無過而稱其攺過不吝髙宗賢君也傅說不告以拒諫而告以從諫則聖臣𨿽愚不足以方古諫者嘗念唐太宗猶有恥君不及堯舜之臣況直可以爲堯舜如陛下之聖而於身親見之乎是以不敢愛身冒犯天威圖報陛下親自識拔大恩之萬一而區區血誠盡於此矣惟陛下俯從而攺之不以爲吝則萬世之下所以仰望陛下之聖者亦將在成湯髙宗之上矣豈不美哉豈不美哉伏望聖慈親賜詔納不以一時攺命爲甚難而以萬世公議爲足畏追停冊禮別選賢族如初詔施行庶幾上答天意下慰人心爲宗廟社稷無疆之計不勝幸甚不勝幸甚

代賀皇后箋

程珌望長樂之宮常懷定省接椒房之殿今奉晨昏仰體宸衷深諧孝徳恭惟道參幹極徳配坤元屆親蠶繭觀之辰躬問寢龍樓之節贊謀中禁成典外朝臣身阻班庭分嚴進牘事光前代薄唐朝西內之淒涼化格敷天動李密表中之懇惻

皇帝禦正殿賀皇后箋

陸遊聖治聿新爰正路朝之禦邦儀丕舉實系內助之功盛典告成函生胥慶恭惟皇后殿下道隆任姒化洽邦家方當寧之朝羣臣惟聖時克宜中壼之介萬壽與天同休內騰六寢之歡外副萬方之望臣久違近著獲遇昌辰聽九賓之臚傳莫陪抃舞望五云之宮闕徒極傾輸

皇太子受冊賀皇后箋

前人壼政憂勤協贊上聖登三之治母慈顧復遂開東宮明兩之祥汗簡光華函生鼓舞恭惟皇后殿下道光圖史化被宮闈嗣先後之徽音體柔祇之厚載嬀汭之降二女允謂盛時周臣之止九人實資內助迨此建儲之命益知儷極之尊臣自去通班久安故里頹齡耄矣莫陪執玉之趨巨典煥然不勝拭目之喜

賀皇后箋

前人誕受丕基方正寧凝旒之始協修陰教舉路朝發冊之儀厚載有光羣情咸悅中賀

恭惟皇后殿下慶鍾勛閥道媲皇家輔佐積勤實自龍潛之日休祥有衍早符熊夢之占壽皇所以親發於徳音聖主所以深資於內助副笄奉三殿之養大練受六宮之朝震耀簡編感移風俗臣等預聞巨典實激歡悰法地所以法天仰戴坤儀之至徳事母同之事父曷勝鰲抃之微誠

謝皇后箋

文天祥君子審官道隆儷極皇華遣使命出治朝徳意俱宣忱辭告至伏念臣�庸一介遭遇兩朝早綴班行常忝金科之屬繼乘使傳復塵繡指之行曲成每戴於釐明退食難逃於吏議不圖元會復錫恩言抆拭起家往陳時臬驅馳在道寅奉天威�止攸司欽哉乃職玆蓋伏遇皇后殿下徳侔坤地位正家人關雎之化旣行用之天下象魏之法使布正自王宮爰取踐更載叨詳讞臣敢不靈承欽卹祗若平反無刑以乂黎民誕敷聖化式敬以長王國永誦徽音

又慈極承天恩深錫類廉車易地職重分符布聖徳之中和便親闈之溫凊伏念臣起由孤遠積有迂�骯髒半生於事君而何補驅馳近歲以將母而未能屬爲養以陳情荷畀矜而從欲三湘納節二水授麾回刺史之車庶乎爲子捧郡守之檄專以爲親僥冒實多糜捐曷稱玆蓋恭遇皇后殿下道隆坤厚徳配幹仁大雅思齊媚周姜而穆穆長秋備禮奉漢母以愉愉遂令�遠之微臣亦效旨甘於便壘臣敢不恪恭侯度茂對王休崇關雎捲耳之風迪惟懿則篤南陔白華之行施及遐萌

賀皇后箋

前人坤後廣生式協二爻之月震男揆度載逢一索之期慶衍蘿圖喜充椒掖恭惟皇后殿下道柔配地徳厚承天以禦於家爲今京室之婦則樂有子如古周南之風百世本支萬年福祿臣迹縻牡轡心賀燕謀占斯幹之詩已符吉夢美思齊之徳益嗣徽音

又坤稱乎母儼象服於椒塗震索而男赫龍光於茅土長秋喜色方夏歡聲恭惟皇后殿下含弘承天博厚配地祥鍾長髮熾商後於有娀音繼思齊培文昭於太姒圭瑑焜煌於綺仗芾朱輝映於褘衣臣遠驟華原隃瞻�殿想宜君之穆穆茂對王休侈多子之繩繩載歸後美

又坤萬物之資生實蕃慶積巽一索之爲長昉對命申喜气宮闈歡聲海宇恭惟皇后殿下關雎孝敬芣苡和平灼灼宜家夙範華桃之懿雍雍成徳茂鍾穠李之英賁然錫沁水之封展也同長秋之壽臣遠縻苞杞遙塗椒風以周南仰化原之洵美觀於堯女願母道之浚明

又太姒之嗣太任星重慈極長秋之朝長樂天介壽祺流慶九霄比隆千古恭惟皇后殿下明章徳範陶冶化風大練厚繒訓四方之節儉宵衣旰食侑五位之勤勞肖似徽音婉愉誕序厚符坤地吉萃家人臣逖守遐邦忻逢華旦仰瞻帝闕莫陪振鷺之班下與邦民同被關雎之化

又坐於少廣慶慈極之誕彌朝於寢門助聖人之教愛宮庭溢喜宇宙同和恭惟皇后殿下瑞應俔天光昭�日正始基化歌二南芣荇之詩視膳問安備六寢褘褕之禮協朱明之律呂鏘彩仗之佩環歡奉玉�禮同黼扆臣濫紆州紱通領兵符聆舜樂之九成遙瞻南面效堯階之三祝竊比華封

又黼扆端臨交上華封之祝椒塗內助仰承京室之規喜溢六宮和燻八表恭惟皇后殿下靜專成性徽懿秉姿珥簪進庭燎之箴�鳴有慶弓韣奉髙禖之祀燕翼發祥際上帝生商之辰懋塗山興夏之徳仰占七政日月並明俯鑑四方岡陵齊壽臣分符江右化被周南首贊幹亨體天行之不息更祈坤載協地道之無疆

又上萬歲之壽咸頌聖人形四方之風實基王化凡居持載罔不歡呼恭惟皇后殿下生稟靜柔安行雍肅躬河洲采荇之潔列聖顧歆翼寢門視膳之恭慈顏和懌合坤其順�日而明欣聆嵩嶽之呼並受華封之祝臣俯共武服仰贊壽觴星之遠天之髙陛莫瞻於九級漢之廣江之永詩但頌於二南

又母資坤徳之生椒塗襲慶男正家人之吉茅土分封宗社延洪宮闈闓懌恭惟皇后殿下承天光大法地靜專成美化於周南言能逮下嗣徽音於京室於以禦家屬聖子之勝衣贊嚴君之錫爵臣遠縻外服阻造內班正風俗以厚倫永歌後徳輔皇王之維辟丕傒孫謀

又坤稱乎母作徳配天震索而男建邦有土慶成宗社喜溢宮庭恭惟皇后殿下芣苡和平關雎孝敬嗣母徽於京室在廟在宮明子道於家人正內正外歡動勝衣之拜光昭燾社之封臣共武有嚴稱班云逖風以周南之化隃贊螽斯烝哉丰水之謀遹觀燕翼

皇后冊文

元王盤皇帝若曰天地合徳故能覆載萬物而不遺日月並明所以照臨六合而無外至哉夫婦之大義實配陰陽之兩儀咨爾皇后弘吉剌氏戚裏名家元勛貴族備儀率禮令徳來嬪自朕奉藩之初至於踐阼之日明識遠慮裨益宏多𨿽褘翟正位於長秋而典冊未光於大禮玆者文臣敷奏實應朕心今遣攝太尉中書右丞相安童持節授爾玉冊寶章備物充庭式遵古典於戲恭順接下九族形雍睦之風儉素相髙萬世衍靈長之福服玆寵命益懋徽猷

皇后冊文

程巨夫皇帝若曰朕荷天地祖宗之佑皇太后之訓嗣大歷服思底於治必立元配表正六宮咨爾弘吉剌氏實我家世戚嫡嗣所自出積徳流慶肆啟爾來嬪於朕淑愼孝恭令譽昭聞承命慈闈爰正爾位今遣攝太尉中書右丞相禿忽魯授爾玉冊玉寶命爾爲皇后惟天地定位萬物以生日月並照萬國以明君後合徳萬化以成上以事上帝奉宗廟下以親九族正萬邦爲朕內助惟爾之賢其永念厥徳履中體順俾聖母曁予一人以寧豈惟爾嘉天亦永相念爾共享有國欽哉

皇后冊文

袁桷皇帝若曰在昔正始之道必先內治於以奉承宗祧化成天下朕嗣大歷服祗循憲章宜資配助用彰位號咨爾皇后弘吉剌氏淑愼柔嘉遵道是行輔佐王邸謙抑自持實生元子國本斯建興龍重鎭介子紹封粵若臨禦之初贊畫計慮厥相維多正位中宮天人協祥今遣攝太尉中書右丞相旭邁傑授爾玉冊寶章坤順承天人道攸則表正母儀萬邦是觀惟躬儉節用則徽音是嗣惟求賢審官則私謁靡幹匡朕徳格朕心實爲有賴詩書所稱罔專美於前代噫敬厥初終有慶尙其念哉以膺爾景命

賀冊後表

楊文郁聖徳日新端齊家以身之本坤元位正備臨軒發冊之儀慶溢九重歡騰四表中賀

受天成命遵祖詒謀謂王教攸基莫若人倫之重然治道之至庶資內治之勤昭法象於軒星崇聲明於椒掖以贊嚴宸之孝理以協太母之徽音臣等服在近司顒觀盛際道符羲易占順承載物之亨願擬堯封申富壽多男之祝皇后部藝文二詩

漢衛皇后歌

漢書曰衛子夫爲皇后弟靑貴震天下天下歌之生男無喜生女無怒獨不見衛子夫霸天下

中宮詩二首

晉成公綏殷湯令妃有莘之女仁教內修度義以處淸謐後宮九嬪有序尹爲媵臣遂作元輔天地不獨立造化由陰陽乾坤垂覆載日月重光治國先家道立教起閨房二妃濟有虞三母降周王塗山興大禹有莘佐成湯齊晉霸諸侯皆賴姬與姜關雎思賢妃此言安可忘

中宮所樂歌

張華先王統大業元化漸八維儀刑孚萬邦內訓隆宮闈皇英垂帝典大雅詠三妃執徳宣隆教正位理厥機含章體柔順率禮蹈謙祇螽斯弘慈惠樛木逮幽微徽音穆淸風髙義邈不追遺榮參日月百世仰餘暉

長門怨

梁柳惲玉壺夜愔愔應門重且深秋風動桂樹流月搖輕陰綺檐淸露溽网戶思虫吟嘆息下蘭閣含愁奏雅琴何由鳴曉佩復得抱宵衾無復金屋念豈照長門心

有所思

費昶上林烏欲棲長門日行暮所思郁不見空想丹墀步簾動意君來雷聲似車度北方佳麗子窈窕能回顧夫君自迷惑非爲妾心妒

長門怨

前人向夕千愁起自悔何嗟及愁思且歸�羅襦方掩泣絳樹搖風�黃鳥弄聲急金屋貯嬌時不言君不入

戲贈沈後

陳後主畱人不畱人不畱人也去此處不畱人自有畱人處

答詩

沈後誰言不相憶見罷倒成羞情知不肯住教道若爲畱

皇后房內歌

隋牛弘隋書樂志曰髙祖龍潛時頗好音樂嘗倚琵琶作歌二章名曰地厚天髙托言夫婦之儀牛弘修皇后房內之樂因取之爲房內曲命婦入並登歌上壽並用之至順垂典正內弘風母儀萬國訓範六宮求賢啟化進善宣功家邦載序道業斯融

昭徳皇后廟樂章

舊唐書唐書樂志曰昭徳皇后廟迎神用永和登歌酌用肅和迎俎用雍和酌獻用坤元飲福用壽和送文舞出迎武舞入用舒和武舞用凱安撤俎用雍和送神用永和其詞內出

永和穆淸廟薦嚴禋昭禮備和樂新望靈光集元辰祚無極享萬春

肅和誠心達娛樂分升蕭膋�氛氳茅旣縮旣燻後來思福如雲

雍和我將我享盡明而誠載芬黍稷載滌犧牲懿矣元良萬邦以貞心乎愛敬若睹容聲

坤元於穆先後麗聖稱崇母臨萬宇道備六宮昌時協慶理內成功殷薦明徳傳芳國風

壽和工祝致告徽音不遐酒醴咸旨馨香具嘉受釐獻祉永慶邦家

舒和金枝羽部徹淸歌瑤臺肅穆笙磬羅諧音徧響合明意萬類昭融靈應多

凱安辰位列四星帝功參十亂進賢勤內輔扈蹕淸多難承天厚載均並耀宵光燦畱徽藹前躅萬古披圖煥

雍和公屍旣起享禮載終稱歌進徹盡敬繇衷澤流惠下大小咸同

永和昭事終幽享余移月禦返仙居璇庭寂靈幄虛顧裴回感皇儲

武后大享拜洛樂章

同前唐書樂志曰則天皇后永昌元年大享拜洛樂設禮用昭和次致和次咸和乘輿初行用九和次拜洛受圖用顯和登歌用昭和迎俎用敬和酌獻用欽和送文舞出迎武舞入用齊和武舞用徳和撤俎用禋和辭神用通和送神用歸和按樂志又有歸和一章亦送神詞也並載本集逸酌獻二章

昭和九元眷命三聖基隆奉承先旨明臺畢功宗祀展敬冀表深衷永昌帝業式播淳風

致和神功不測兮運陰陽包藏萬宇兮孕八方天符旣出兮帝業昌願臨明祀兮降禎祥

咸和坎澤祠容備舉坤壇祭典爰申靈眷遙行祕躅嘉貺薦委殊珍肅禮恭禋載展翹襟邈志逾殷方期交際懸應下一句逸

九和祗荷坤徳欽若干靈慚惕罔置興居匪寧恭崇禮則肅奉儀形惟憑展敬敢薦非馨

顯和拜

洛

菲躬承睿顧薄徳忝坤儀乾乾遵後命翼翼奉先規撫俗勤𨿽切還淳化尙虧未能弘至道何以契明祇

顯和受圖

顧徳有慚虛菲明祇屢降禎符泛水初呈祕象溫洛薦表昌圖元澤流恩載洽丹襟荷渥增愉

昭和舒陰致養合大資生徳以恆固功由永貞升歌薦序垂幣翹誠虹開玉照鳳引金聲

敬和蘭俎旣升蘋羞可薦金石載設咸英已變林澤斯總山川是徧敢用敷誠實惟忘倦

齊和沈潛演貺分三極廣大凝禎總萬方旣薦羽旌文化啟還呈干戚武威揚

徳和夕惕司龍契晨兢當鳳扆崇儒習舊規偃伯循先旨絕壤飛冠蓋遐區麗山水幸承三聖余忻屬千年始

禋和百禮崇容千官肅事靈降無兆神凝有粹奠享咸周威儀畢備奏夏登列歌雍徹肆

通和皇皇靈倦穆穆神心暫動凝質還歸積陰功元樞紐理寂髙深銜恩佩徳聳志翹襟

歸和言旋云洞兮躡煙途永寧中宇兮安下都包涵動植兮順榮枯長貽寶貺兮贊璇圖

中宮助祭升壇

中宗坤元光至徳柔順闡皇風芣苡芳聲遠螽斯美化隆睿範超千載嘉猷備六宮肅恭陪盛典欽若薦禋宗

長門怨

沈佺期月皎風泠泠長門次掖庭玉階聞墜葉羅幌見飛螢淸露凝珠綴流塵下翠屏妾心君未察愁嘆劇繁星

長門怨一作劉臯

齊澣煢煢孤思迫寂寂長門於妾妒亦知非君恩那不借琴就玉階調悲心未諧將心托明月流影入君懷

長門怨

崔顥君王寵初歇棄妾長門宮紫殿靑苔滿髙樓明月空夜愁生枕席春意罷簾櫳泣盡無人問容華落鏡中

長門怨

岑參君王嫌妾妒閉妾在長門舞袖垂新寵愁眉結舊恩綠錢侵履迹紅粉濕啼痕羞被夭桃笑看春獨不言

長門怨

李華弱體鴛鴦薦啼妝翡翠衾鴉鳴秋殿曉人靜禁門深每憶椒房寵那堪永巷陰自驚羅帶緩非復舊來心

古風

李白蟾蜍薄太淸蝕此瑤臺月圓光虧中天金魄遂淪沒螮蝀入紫微大明夷朝暉浮雲隔兩曜萬象昏陰霏蕭蕭長門宮昔是今已非桂�花不實天霜下嚴威沈嘆終永夕感我涕沾衣

妾薄命

前人漢帝寵阿嬌貯之黃金屋咳唾落九天隨風生珠玉寵極愛還歇妒深情卻�長門一步地不肯暫回車雨落不上天水覆難再收君情與妾意各自東西流昔日芙蓉花今成斷腸艸以色事他人能得幾時好

長門怨二首

前人天回北斗掛西樓金屋無人螢火流月光欲到長門殿別作深宮一段愁桂殿長愁不記春黃金四屋起秋塵夜懸明鏡靑天上獨照長門宮里人

長門怨

劉長卿何事長門閉珠簾只自垂月移深殿早春向後宮遲蕙艸生閒地梨花發舊枝芳菲似恩幸看卻被風吹

長門怨

楊衡絲聲繁兮管聲急珠簾不捲風吹入萬徧凝愁枕上聽千回候命花間立望望昭陽信不來回眸獨掩紅巾泣

思君恩

令狐楚小苑鶯歌歇長門蝶舞多眼看春又去翠輦不經過

長信宮

於武陵一失輦前恩羅衣生暗塵惟應淸夜月獨伴向愁人長信翠蛾老昭陽紅粉新君心似秋節不使艸長春

長門怨

髙蟾天上鳳凰休寄夢人間鸚鵡舊堪悲平生心緒無人識一隻金梭萬丈絲

長門怨

裴交泰自閉長門經幾秋羅衣濕盡淚還流一種蛾眉明月夜南宮歌管北宮愁

長門怨

張祜日映宮墻柳色寒笙歌遙指碧雲端珠鉛滴盡無心語彊把花枝冷笑看

長門怨

吳少微月出映曾城孤圓上太淸君王眷愛歇枕席涼風生怨咽不能寢踟躕步前楹空階白露色百艸寒虫鳴念昔金房裏猶嫌玉座輕如何嬌所誤長夜泣恩情

長門怨

劉媛雨滴梧桐愁夜長愁心和雨到昭陽淚痕不與君恩斷拭卻千行更萬行

哲宗發皇后冊寶三首

宋史

皇帝升坐幹安旣登乃依如日之升有嚴有翼丕顯丕承天作之合家邦其興朱芾斯皇子孫繩繩

降坐幹安我禮嘉成我駕言旋降坐而蹕奏鼓淵淵景命有僕保佑自天永錫祚嗣何千萬年

太尉等奉冊寶出入正安宣哲維公就位肅莊冊寶具舉丕顯其光出於宸闈鼓鐘喤喤母儀天下萬壽無疆

紹興十三年發皇后冊寶十三首同前

皇帝升坐幹安天地奠位乾坤以分夫婦有別父子相親聖王之治禮重婚姻端冕從事是正大倫

使副入門正安天子當陽羣工就列冊寶旣陳鐘鼓備設上公奉事容莊心協克相盛禮光昭玉牒

冊寶出門正安穆穆睟容如天之臨赫赫明令如玉之音虔恭出門禮容兢兢塗山生啟夏道以興

皇帝降坐幹安朝陽已升燻風習至樂奏旣成禮容亦備玉佩鏘鳴帝徐舉趾壼政穆宜以聽內治

皇后出合干安猗歟賢後徳本性成承天致順�日爲明作配儷極王化以行萬有千歲奉祀宗祊

冊寶入門宜安款成祗事時惟肅雍跪奉冊寶陳於法宮以俯以仰有儀有容明神介之福祿來崇

皇后降殿承安溫惠之徳褘翟之衣行中采齊禮無或違降於丹陛有容有儀委委蛇蛇誰其似之

皇后受冊寶成安鏤蒼玉兮盛徳載揚鑄南金兮作鎭椒房虔受賜兮有煜其光宜室家兮朱芾斯皇

皇后升坐和安禮旣行兮厥位孔安母儀正兮容止所觀奉東朝兮常得其歡求淑女兮豈樂多般

內命婦入門惠安素月澄輝眾星顯列炳爲天文各有攸別椒房旣正陰教斯設關雎麟趾應如響捷

外命婦入門成安窈窕其容淑其姿爛其如雲瞻我母儀曰天之妹作合惟宜粲然舞抃疇不肅祗

皇后降坐徽安寶字煌煌冊書粲粲副笄加飾褘褕有爛祗若帝休委蛇樂衎億萬斯年永膺宸翰

皇后歸合泰安太任徽音太姒是嗣則百斯男周室以熾天子萬年受玆女士如姒事任從以孫子

淳熙三年發皇后冊寶十三首

同前

皇帝升坐幹安赫赫惟皇如日之光肅肅惟後如月之常禮行一時明照無疆天子�止疇敢不莊

冊寶入門正安卜月惟良練辰斯臧臣工在庭劍佩瑲瑲來汝凝丞明命是將有淑其儀無或怠遑

冊寶出門正安刻簡以鑄寶以金持節伊誰時惟四鄰自我文徳達之穆淸委蛇委蛇往迄於成

皇帝降坐幹安冊行何向於門東偏禮備樂成合扇鳴鞭皇舉玉趾如天之旋燕及家邦億萬斯年

皇后出合坤安椒塗蘭馭河潤山容副笄在首褘衣被躬靜女其姝實翼實從自彼西合聿來殿中

冊寶入門宜安徳隆位尊禮厚文縟乃篆斯金乃鏤斯玉羣公盈門執事有肅願言保之永鎭坤軸

皇后降殿承安規殿沈沈吐气旼旼明章婦順表正人倫躡是左曁於中庭尙宮顯相罔有弗欽

皇后受冊寶成安備物典冊樂之鼓鐘拜而受之極其肅雍司言司寶各以職從行地有慶與天無窮

皇后升坐和安容典旣膺壼儀旣正羽衛外列揚顏中映如帝如天以莊以靚六宮承式二南流詠

內命婦入門惠安葛覃節用樛木逮下形爲嬪則夙己心化玆臨長秋遂正諸夏以慶以祈百祥來迓

外命婦入門咸安碩人其頎公侯之妻翟茀以朝象服是宜如星之共�月之輝母儀旣瞻羣心則夷

皇后降坐徽安窈窕淑女備六服兮陟降多儀聳羣目兮內治允備陰教肅兮宜君宜王綏有福兮

皇后歸合泰安天監有周是生大任亦有太姒嗣其徽音孰如兩宮慈愛相承思齊之盛復見於今

淳熙十六年皇后冊寶二十六

同前

皇帝升坐乾安乾位旣正坤斯順承日麗於天月斯�明惟帝受命惟帝並登黼扆尊臨典冊是行

冊寶入門正安乃協良辰維春之宜乃詔近弼來汝相儀九門洞開文物華輝聲詩載歌於以侑之

冊寶出門正安有璽範金有冊鏤瓊汝使汝介持節以行禮始文徳達於穆淸是恪是虔依我和聲

皇帝降坐幹安鼓鐘喤喤磬管鏘鏘劍佩充庭濟濟洋洋禮典告備皇心樂康於萬斯年受福無疆

穆淸殿受冊寶皇后出合坤安懿範柔容如月斯輝駕厥翟輅被以褘衣九禦從之如雲祁祁典冊是承心焉肅祗

冊寶入門宜安華榱璧璫有馨椒殿備物來陳多儀式煥曰冊曰寶是刻是瑑並舉以行皇矣懿典

皇后降殿承安褘褕盛服有恪其容是陟是降相以尙宮金殿玉階聿來於中展詩應律載詠肅雍

皇后受冊寶成安帝有顯命稟於親慈後徳克承拜而受之人倫旣正王化是基億載萬年永祚坤儀

皇后升坐和安帝慶三宮膺受寶冊禦於中闈載欣載惕乃敷陰教乃明內則翼翼魚貫罔不承式

內命婦入門惠安掖庭頒官於位有四嘒彼小星撫以徳惠熙焉如春育焉如地慶禮聿成靡弗咸喜

外命婦入門咸安魚軒鼎來象服是宜班於內庭率禮惟祗化以婦道時惟母儀是慶是類於胥樂兮

皇后降坐徽安正位長秋容典備矣王假有家人倫至矣儷極俔天多受祉矣蟄蟄螽斯宜孫子矣

皇后歸合泰安維天佑宋盛事相仍崇號三宮甫玆浹辰肇正中闈縟禮載陳邦家之慶曠古無倫

皇帝升坐乾安乾健坤順羣生首資日常月升四時�熙帝嗣天歷後崇母儀黼黻承暉王化是基

使副入門正安熛闕蟺蜎璧門雲龍烈文維輔翊奉有容典章輝明彜度肅雍蕆時褥儀登於璇宮

冊寶出門正安金晶麗輝璧葉含春贊夏之翼繹虞之嬪樂序韶亮禮文藻新辟公相成物采彬彬

皇帝降坐幹安帟旒云舒金秀充庭璇衛鑾華蒨佩垂皇容熙備柔儀順承三宮齊歡萬福昭膺

皇后出合坤安驂翟崇容褘鞠陳衣戾止蘭殿夙興椒闈淑正宣華粹明騰輝欽若有承嗣音之徽

冊寶入門宜安褘帟流光慶祥增衍編玉鏤徳螭金溢篆粹猷藻黻徽文華顯二南聲詩於時昭闡

皇后降殿承安翚珩煥采趨節風韶陟降�陛奉將英瑤辟道承燻嬪儀揚翹是敬是祗徳音孔昭

皇后受冊寶成安帝奉太室後儀成之帝養三宮後志承之徳如關雎盛如螽斯宜君宜王百世本支

皇后升坐和安肅肅壼彜雍雍陰教險詖自防警戒是效中闈端委列禦胥告其思輔順永翼帝孝

內命婦入門惠安天子九嬪王宮六寢有煜令儀載秩華品福履綏將節用躬儉矢其徳音於以來諗

外命婦入門咸安象服之文鵲巢之風化以婦道覲於內宮采蘋澗濱采藻澗中夙夜在公贊彼累功

皇后降坐和安光佑晏寧惠慈燕喜壽仁並崇家邦均祉懿文交舉壼冊嗣美維億萬年愛敬惟似

皇后歸合泰安天心仁佑坤徳世昭灼有慈範著於累朝儉以贊虞勤以承堯是用則效共勵夙宵

嘉泰三年皇后冊寶十三首

同前

皇帝升坐坤安茂建坤極容典聿新天命所贊慈訓是遵肅涓谷旦躬禦紫宸鴻禧累福駢賚翕臻

使副入門正安端門曉辟瑞气云凝有儼良輔踵武造廷肅肅王命是將是承登冊穆淸萬歲永膺

冊寶出門正安瑤冊玉寶爛然瑞輝旁翼絳節上承紫微璆鳴朝佩徐出獸扉登進坤極益彰典徽

皇帝降坐幹安天臨黼扆雲集弁纓金石遞奏典禮備成玉趾緩步龍駕翼行言旋北極永燕西淸

皇后出合干安日燻椒屋云靄璧門有華瑞節來自帝閽統天惟幹合徳者坤我龍受之福祿永繁

冊寶入門宜安虹輝燦爛雲篆綢繆絳節前導瑞光上浮瑤階玉扉旣集長秋欽承天寵永荷帝休

皇后降殿承安瑤殿淸閟玉�坦夷褘衣副珈陟降不遲寶冊聿至載肅載祗禮儀昭備福履永綏

皇后受冊寶成安日月臨燭乾坤覆持明並二曜徳合兩儀光媲宸極共恢化基膺受茂典億載永宜

皇后升坐和安寶璽瑤冊旣祗旣承繡裀藻席載躋載升柔儀肅穆瑞命端凝永膺多福如川方增

內命婦入門惠安服煥盛儀班分華致九嬪婦職六寢內治參差荇菜求勤寤寐烝然來思相禮贊祭

外命婦入門咸安婦榮於室通籍禁中班列有次車服有容佐我關雎鵲巢之風被之僮僮曷不肅雍

皇后降坐徽安金石具舉典禮茂明淑愼其止遹觀厥成瓊琚微動鳳輦翼行儀光媲極徳邁嬪京

皇后歸合泰安寶坐旣興鳳輿戒行奏解嚴辦歸燕邃淸問安壽慈奉齍宗祊彌千萬年內助聖明

納後夕侍宴

徐鉉天上軒星正雲間湛露垂禮容過渭水宴喜勝瑤池彩霧籠花燭升龍肅羽儀君臣歡樂日文物盛明時簾捲銀河轉香凝玉漏遲華封傾祝意觴酒與聲詩

納後侍宴三首

前人時平物茂歲功成重翟排云到玉京四海未知春色至今宵先入九重城銀燭金鑪禁漏移月輪初照萬年枝造舟已似文王事卜世應同八百期漢主承幹帝道光天家花燭宴昭陽六衣盛禮如金屋彩筆分題似柏梁

皇后合春帖子

歐陽修藹藹珠簾日溶溶碧瓦煙漪漣采荇水和暖浴蠶天

皇后合端午帖子

前人繭館覆柔桑新絲引更長紉爲五色縷續壽獻君王

又煙含玉樹風生細日永宮花漏出遲深殿未嘗知暑气水晶簾拂砌琉璃

皇后合春帖子

司馬光春衣不用蕙蘭燻緣領無加刺繡紋曾在蠶宮親織就方知縷縷是辛勤

天徳二年十月冊立中宮五首

金史

皇帝將升禦座宮縣奏幹寧之曲降座同

人道大倫王道所基明聖稽古陰教欲施臨軒發冊備舉彜儀麟趾關雎宜播聲詩

冊寶入門奏昌寧之曲出

門同羽衛充庭淑旗徽章禮儀具舉涓辰以良相我內訓來儀椒房億萬斯年邦家之光

將受冊寶以冊寶入門宮縣奏肅寧之曲﹝命婦升降

同﹞

塗山興夏關雎美周坤儀之尊母臨九州瑤冊褘衣光配凝旒地久天長福祿是遒

後出合奏順寧之曲升降座同

天立厥配任姒比隆母儀四海化行六宮日月並明乾坤合徳於萬斯年作儷宸極

受冊奏坤寧之曲風化之始由於壼闈禮文斯備爰正坤儀維順以慈儷聖同徳則百斯男垂統無極

西宮怨

明王世貞點點蓮花漏未央乍寒如水透羅裳誰憐金井梧桐露一夜鴛鴦瓦上霜

皇后部紀事太平禦覽東漢馬皇后美於色厚於徳帝用嘉之嘗從觀虞舜畫像見娥皇女英帝指之戲謂後曰恨不得如此人爲妃又前觀陶唐像後指堯曰嗟夫羣臣百姓恨不得爲君如是帝顧而笑後漢書胡廣傳順帝欲立皇后而貴人有寵者四人莫知所建議欲探籌以神定選廣與尙書郭虔史敞上疏諫曰竊見詔書以立後事大謙不自專欲假之籌策決疑靈神篇籍所記祖宗典故未嘗有也恃神任筮旣不必當賢就值其人猶非徳選夫岐嶷形於自然俔天必有異表宜參良家簡求有徳徳同以年年均以貌稽之典經斷之聖慮政令猶汗往而不返詔文一下形之四方臣職在拾遺憂深責重是以冒昧陳聞帝從之應奉傳奉拜從事中郎鄧皇后敗而田貴人見幸桓帝有建立之議奉以田氏微賤不宜超登後位上書諫曰臣聞周納狄女襄王出居於鄭漢立飛燕成帝裔嗣泯絕母后之重興廢所因宜思關雎之所求遠五禁之所忌帝納其言竟立竇皇后拾遺記獻帝伏皇后聰慧仁明有聞於內則及乘輿爲李傕所敗晝夜逃走宮人奔竄萬無一生至河無舟楫後乃負帝以濟河河流迅急惟覺腳下如有乘踐則神物之助焉兵戈逼岸後乃以身擁遏於帝帝傷趾後以繡紱拭血刮玉釵以覆於瘡應手而愈以淚湔帝衣及面淨潔如浣車人嘆服𨿽亂猶有明智婦人精誠之至幽祇之所感矣煙花記吳主亮臨池觀竹旣枯後每思其響夜不能寢帝爲作薄玉龍數十枚以縷綫懸於檐外夜中因風相擊聽之與竹無異民間效之不敢用龍以什駿代晉書載記劉聰如中護軍靳準第納其二女爲左右貴嬪大曰月光小曰月華皆國色也數月立月光爲皇后尋以皇后靳氏爲上皇后立貴妃劉氏爲左皇后右貴嬪劉氏爲右皇后前趙錄劉聰立左貴嬪劉娥爲皇后爲之起鷃儀樓於後庭廷尉陳元達諫曰臣聞古之聖王愛國如家故皇天亦佑之如子夫天生蒸民而樹之君使司牧之非以兆民之命窮一人之欲也晉氏暗虐視百姓如艸芥故上天剿絕其祚眷佑皇漢蒼生引領庶幾息肩懷更生之望有日矣我髙祖光文皇帝靖言惟玆痛心疾首故身衣大布居不重茵先皇后嬪服無綺彩重逆羣臣之請乃建南北二宮今光極之前足以朝羣臣饗萬國矣昭徳溫明已後足以容六宮列十二等矣陛下龍興以來外殄二京不世之寇內興殿觀四十餘所加之軍旅數興饋運不息饑饉疾疫死亡相繼兵疲於外民怨於內爲之父母固若是乎伏聞詔旨將營鷃儀中宮新立誠臣等樂爲子來者也竊以大難未夷宮宇粗給今之新營尢實非宜況有晉遺類西據關中南擅江表李雄奄有巴蜀王浚劉琨窺窬肘腋石勒曹嶷貢稟漸�陛下釋此不憂乃更爲中宮作殿豈目前之所急乎昔太宗承髙祖之業惠呂息役之後四海之富天下之殷粟帛流衍尙惜百金之費輟露臺之役歷代比美迹垂不朽故能斷獄四百擬於成康陛下承荒亂之餘所有之地不過太宗之二郡戰守之備非特匈奴南越而已孝文之廣思費如此陛下之狹欲損如此愚臣所以敢昧死犯顏色冒不測之禍也聰大怒曰朕爲萬幾主將營一殿何問汝鼠子乃敢妄言沮眾不殺此鼠子朕殿何當得成命左右曳出斬之並其妻子梟首東市使羣鼠共穴時聰在逍遙園李中堂元達先鎖腰而入卽以鎖鎖堂下樹呼曰臣所言者社稷之計而陛下殺臣若死者有知臣當上訴陛下於天下訴陛下於先帝朱云有言臣得與龍逢比干遊於地下足矣未審陛下何如主耳左右曳之不能動聰怒甚大司徒任顗光祿大夫朱紀左僕射範隆驃騎大將軍河間王易等叩頭流血曰元達爲先帝所知受命之初卽引置門下盡忠竭慮知無不言臣等竊祿苟安每見之未嘗不發愧今所言𨿽狂直願陛下容之因諫諍而斬列卿其如後世何聰默然劉后在後堂聞之密遣中常侍私敕左右停刑手疏切諫聰怒乃解具蜀後傳

中常侍王沈養女年十四有妙色聰立以爲左皇后尙書令王鑑中書監崔懿之中書令曹恂等諫曰臣聞王者立後將以上配乾坤之性象二儀敷育之義生承宗廟母臨天下匹配后土執饋皇姑必擇世徳名宗幽閒令淑乃副四海之望稱神祇之心是故周文造周姒氏以興關雎之化行則百世之祚永孝成帝任心縱欲以趙飛燕爲後使皇統絕滅社稷爲傾有周之隆若彼大漢之禍如此自麟嘉以來亂淫於色中宮之位不以徳舉縱沈之女弟刑余小醜猶不可以污淸廟而塵瓊寢況其家婢耶六宮妃嬪皆公子公孫柰何一旦以婢主之何異象榱玉簣而對腐木朽楹哉臣恐非國家之福也聰覽之大怒使中常侍宣懷謂太子粲曰鑑等小子慢侮國家狂言自口無君臣上下之禮其速考竟於是收鑑等送獄金紫光祿大夫王延馳將入諫門者弗通鑑等臨刑王沈以杖叩之曰庸奴復能爲惡乎乃公何與汝事鑑瞋目叱之曰豎子滅皇漢者正坐汝鼠輩與靳準耳要當訴汝於先帝取汝於地下治之準謂鑑曰吾受詔收君有何不善君言漢滅由吾何也鑑曰汝殺皇太弟使主上獲不友之名國家畜養汝輩何得不滅懿之謂準曰汝梟聲獍形必爲國患汝旣食人人亦當食汝皆斬於東市五月聰立中常侍宣懷養女爲中皇后劉聰後呼延氏武元皇后匈奴中人淵後之從父妹也有美色恭孝稱於宗族淵後愛聰姿色故以配焉遂以光興元年立爲皇后先是聰以弟乂爲帝太弟後每謂聰曰父終子紹古今之大典陛下自承髙祖之嗣太弟何爲者哉陛下百年後粲兄弟必無種也願陛下深思之聰亦信之曰然吾當徐爲之計後曰事久變生太弟見粲兄弟並大必有不安之志矣或有小人構間其中未必不禍發於今日也妾聞陛下說隱公一何相似竊爲陛下寒心聰心然之後至嘉平二年春正月卒謚曰武元皇后劉聰後劉氏武宣皇后新興人僞太保劉殷小女名娥字麗華童齒聰慧膚髮異常晝營女工夜誦書傳母恆止之惇玩彌厲每與諸兄弟辧論經義理致超然兄弟深嘆之性孝友美風儀進止如珪璋焉聰旣僣立納爲右貴妃未幾立爲皇后聰將起鷃儀殿於後庭廷尉陳元達鎖腰切諫聰大怒曰朕將營二宮豈問汝鼠子乎命左右將斬之時後在後堂聞之密遣中常侍敕左右停刑於是手疏啟曰伏聞敕旨將爲營殿今宮室已備無煩更營且四海未一禍難猶繁宜愛民力廷尉之言社稷之計也陛下當加爵賞而反欲誅之四海謂陛下何如哉夫忠臣進諫者固不顧其身也而人君拒諫者亦不顧其身也陛下爲妾營殿而殺諫臣使忠良結舌者由妾遠近怨怒者由妾公私困獘者由妾社稷阽危者由妾天下之罪皆萃於妾妾何以當之妾觀自古敗國喪家未始不由婦人每覽古事忿之不已何意今日妾自爲之使後人視妾猶妾之視前人也妾復何面目仰侍巾櫛請歸死此堂以塞陛下誤惑之過聰覽之變色大司徒任顗等復叩頭流血固請不已乃徐曰朕比來微得風患喜怒過差不復自制元達忠臣也朕未之察諸公乃能破首明之誠得輔弼之義也朕愧戢於心何敢忘之命顗等冠履就坐引元達而謝之以後表示之曰外輔如公等內輔如後朕復何憂後聰明善幾諫聰所爲不道多規正之及死僞謚武宣皇后其姊英字麗芳亦聰敏涉學而文詞機辯曉達政事尢過於娥初與娥同召拜左貴嬪尋卒僞追謚武徳皇后劉曜獻文皇后羊氏卽晉惠帝後也名獻容太山南城人祖瑾父元之以晉太安元年立爲皇后後初入宮衣中忽有火光眾咸怪之洛陽之陷遂沒於曜曜僣僞位立爲皇后因問之曰吾何如司馬家兒羊後曰陛下開基之聖主彼亡國之暗夫何可並言彼貴爲帝王有一婦一子及身三耳曾不能庇之使妻子辱於庶人之手妾於爾時實不欲生何圖復有今日妾生於髙門意謂世間男子皆然自奉巾櫛已來始知天下自有丈夫耳曜甚寵愛之遂干預政事生三子以曜光初五年卒僞謚獻文皇后獻烈皇后劉氏少孤爲叔父侍中大司徒劉昶所養曜光初八年立爲皇后明年寢疾及篤曜親省臨之問其所欲言劉氏泣曰妾叔父昶無子妾少養於叔父恩撫甚隆無以報徳願陛下貴之妾叔皚女芳有徳色願以備後宮曜許之言終而卒僞謚獻烈皇后劉氏名芳侍中劉皚女年十三長七尺八寸垂手過膝發與身齊先皇后劉氏死曜追念之遂以光初十年立爲皇后姿徳才色邁於別宮後趙錄石虎建武二年治皇后浴室三間徘徊側宇櫨�隱起雕彩刻鏤極盡粲麗室中臨池上有石�別爲浴臺有四時浴室皆用瑜石��爲堤岸或以琥珀車渠爲瓶杓夏則引外溝水以納於池池中皆以紗縠爲囊盛百雜香漬於水底或用葛爲囊嚴冰之時作銅屈龍數千枚各重數十斤燒如火色投於水中則池水恆溫引浴室中名曰燋龍溫池又用文錦步障縈蔽浴所與宮人寵嬖者解媟服宴戲彌於日夜名曰淸嬉浴室浴罷泄水於宮外水流之所名溫香渠渠外之人爭來汲取得升合以歸其家人莫不怡悅駕有金銀輦雲母輦數百乘皇后出乘嵩輅或乘文武玉輅或乘朱漆臥輦以雲母代紗中外四梁皆通徹明亮又以胡粉和椒塗壁名曰椒房張豺獲劉曜幼女安定公主年十二有殊色納於虎虎嬖之生子世封齊公豺以虎年長多疾欲立世爲嗣冀劉氏爲太后己得輔政乃說虎曰陛下再立儲宮其母皆出自娼賤故禍亂相等今宜擇母貴子孝者立之虎曰卿且勿言吾知太子處矣虎再與羣臣議於東堂曰吾欲以純灰三斛自滌其腸何爲專生惡子兒年二十餘輒欲殺公今世方十歲比其二十吾已老矣乃與張舉李農定議敕公卿上疏請立世爲太子大司農曹莫不肯署名虎使張豺問其故莫頓首曰天下重器不宜立少故不敢署虎曰莫忠臣也然未達朕意張舉李農知吾意矣可令諭之遂立世爲皇太子以昭儀爲皇后前秦錄苻生後梁氏略陽人左僕射梁安之女也初爲淮南王妃生嗣僞位遂以壽光元年立爲皇后會有客星孛大角熒惑入東井占曰不出三年國有大喪生曰朕與皇后對臨天下遂殺梁后以應之苻丕後楊氏仇池氐人徵東左司馬楊膺之妹也初爲長樂公妃太安初立爲皇后慕容永殺丕據長子卽皇帝位攺元中興將以楊氏爲上夫人楊氏不從引劍刺永爲永所殺登旣嗣位追謚曰哀平皇后苻登後毛氏武都人河州牧毛興之女也美而勇壯善騎射太初二年立爲皇后其四年登畱毛氏及輜重於大界營姚萇率兵襲之營壘旣陷萇入其營毛氏猶彎弓跨馬率壯士數百與萇交戰殺賊七百餘人眾寡不敵爲萇所執毛氏有姿色萇欲納之毛氏罵曰天子皇后安肯爲賊羌所辱何不速殺我因仰天大哭曰姚萇無道汝先已害天子今又欲辱皇后皇天后土寧容汝乎萇怒殺之後燕錄慕容垂後段氏遼西鮮卑段末柸之女也垂爲吳王時立爲王妃生子令寶段氏才髙性烈自以貴姓不尊事太后可足渾氏渾氏銜之又素不平於垂中常侍涅皓因希旨告段氏及吳國典書令遼東髙弼爲巫蠱欲以連污垂遂收段氏及弼下大長秋及廷尉考治一作驗段氏及弼志气確然終無撓辭拷掠甚急垂湣之私使人謂段氏曰人生會當一死何堪楚毒如此不若引服段氏嘆曰吾豈愛死者耶若自誣以惡逆上辱祖宗下累於王故不爲也辧答益明故垂得以免禍而段氏竟死於獄中垂出爲平州刺史還鎭遼東垂以段氏女弟爲繼室可足渾氏黜之以其妹長安君妻垂垂不悅由是渾氏益惡之密謀殺垂垂遂奔秦及卽位追謚段氏曰成昭皇后垂後後段氏字元妃遼西鮮卑光祿大夫段儀之女也少而婉慧有節操嘗謂其妹季妃曰我終不作凡人妻季妃曰妹亦不爲庸夫婦鄰人聞而笑之內黃人張定善相見儀二女大驚曰君家大興當由二女儀深異之至年二十餘而不嫁儀子倫謂儀曰張定何知而拒求者儀曰吾女輩志气不凡故且踟躕以擇良配旣而垂納元妃爲繼室遂有殊寵及僣卽帝位冊拜爲皇后範陽王亦聘季妃姊妹皆爲皇后卒如其言先段氏生子令寶元妃生子朗鑑愛諸姬生子麟農隆柔熙寶初爲太子有美稱已而荒怠中外失望元妃嘗言於垂曰太子資質雍容柔而不斷遭承平之世足爲神明之主今國步艱難恐非濟世之雄陛下托之以大業妾未見克昌之美遼西髙陽二王陛下之賢子宜擇一人付之趙王麟姦詐彊愎陛下一旦不諱必爲國家之患此陛下之家事宜早圖之垂不悅寶善事垂左右左右多譽之故垂以爲賢其後元妃又言之垂謂之曰汝欲使我爲晉獻公乎元妃泣而退告其妹季妃曰太子不才天下所知吾爲社稷計言之主上乃比吾爲驪戎之女何其苦哉主上百年之後太子必喪社稷範陽王有非常器度若燕祚未盡其在王乎寶及麟聞之深以爲恨及垂死寶嗣立使麟謂元妃曰後嘗謂主上不能嗣守大業今竟能否宜早自裁以全段宗元妃怒曰汝兄弟尙逼殺其母況能保守先業乎吾豈愛死但念國亡不久耳遂自殺寶議以元妃謀廢嫡統無母后之道不宜成喪羣臣咸以爲然中書令眭邃揚言於朝曰子無廢母之義漢世安思閻後親廢順帝猶得配享太廟況先後曖昧之言虛實尙未可知宜依閻後故事寶從之乃成喪追尊謚曰成哀皇后其後麟果作亂寶亦被殺徳復僣稱尊號終如元妃之言後燕錄熙後小苻氏故中山尹謨之幼女也名曰訓英納爲貴嬪寵愛逾於其姊尋立爲皇后後好遊田熙從之北登白鹿山東過靑嶺南臨滄海百姓苦之士卒爲豺狼所害及凍死者五千餘人及熙伐髙句驪以苻氏從至於遼東爲衝車地道以攻之城且陷熙曰待�平寇城朕當與後乘輦而入不聽將士先登由是城內嚴備攻之不克熙乃引還又爲苻後起承華殿髙承光一部負土於北門土與谷同價宿衛興軍杜靜載棺詣闕上書極諫熙大怒斬之苻後嘗季夏思凍魚膾仲冬思生地黃皆下有司切責之不得則加之以大辟其虐也如此未幾苻後死熙悲號�踴若喪考妣擁其屍而哭之曰體已就冷命遂斷矣於是僵僕气絕久而復蘇大殮旣訖復啟其棺而與之交接服斬縗衣食粥制百僚於宮內設位哭臨令沙門素服使有司案檢哭者有淚以爲忠孝如其無也則加以罪羣臣震懼莫不含辛以爲淚髙陽王隆妃張氏熙之嫂也美姿容有巧思熙將以爲苻氏之殉欲以罪殺之乃毀其襚中得敝氈誣以蠱�遂賜死三女叩頭求哀熙不許制公卿以下至兵民戶率營墓費殫竭府庫下錮三泉周輪數里內則圖畫尙書八座之象熙謂監作者曰汝等善爲之朕將隨後入此陵矣識者以爲不祥右僕射韋璆一作玲等

並懼爲殉沐浴俟命號苻氏墓曰徽平陵及葬熙被髮徒跣步從苻後喪軨車髙大毀北門而出長老竊相謂曰慕容氏自毀其門將不久也會中衛將軍馮跋等閉門作亂熙置後柩於南苑收發貫甲馳還赴難攻其北門不克尋爲跋等所殺及云僭立熙與苻後共葬之於徽平陵後涼錄呂纂妻楊氏弘農人尙書右僕射楊桓之女也咸寧元年立爲皇后楊氏美艷有義烈纂爲超所刺楊氏命禁兵討之殿中皆其黨與莫有應者將軍魏益多入斬纂首楊氏泣曰人已死如土石無所復知何忍復殘其形骸乎益多罵之楊氏與婢十數人殯纂於城西將出宮超恐其挾珍寶出外使人搜索之楊氏厲聲責曰爾兄弟不能和睦手刃相屠我旦夕死人用金寶何爲超慚而退又問楊氏玉璽所在楊氏怒曰已毀之矣超見其有色欲納之謂其父桓曰後若自殺禍及卿族桓以言告楊氏楊氏曰大人本賣女與氐以圖富貴一之已甚其可復使女辱於二氐乎桓不能彊遂自殺謚曰穆後南齊書陸澄傳澄字彥淵吳郡吳人也宋泰始初爲尙書殿中郎議皇后諱及下外皆依舊稱姓左丞徐爰案司馬孚議皇后不稱姓春秋逆王后於齊澄不引典據明而以意立議坐免官白衣領職筍譜齊孝宣陳皇后性嗜筍鴨卵永明九年詔太廟祭後薦筍鴨卵云誠齋雜記沈後者望蔡侯君理女也以張貴妃權寵動經半年不得禦陳主當禦沈後處暫入卽還謂後曰畱人不畱人不畱人也去此處不畱人自有畱人處後答云誰言不相憶見罷倒成羞情知不肯住教我若爲畱隋書何妥傳周武帝授妥太學博士宣帝初欲立五後以問儒者辛彥之對曰後與天子匹體齊尊不宜有五妥駁曰帝嚳四妃舜又二妃亦何常數由是封襄城縣伯大業雜記大業元年九月車駕頓自漕渠口下乘小朱航行次洛口禦龍舟皇后禦翔螭舟皇后禦次水殿名翔螭舟其殿角有九百人又有小水殿九名浮景舟並三重珠絲网絡已下殿角爲兩番一艘一番一百人大唐新語太宗嘗罷朝自言殺卻此田舍漢文徳皇后問誰觸忤陛下太宗曰魏徵每廷辱我使我常不得自由皇后退朝服立於庭太宗驚曰何爲若是對曰妾聞主聖臣忠今陛下聖明故魏徵得盡直言妾備後宮焉敢不賀於是太宗意乃釋酉陽雜俎則天初誕之夕雌雉皆雊右手中指有黑毫左旋如黑子引之尺餘駱賓王爲徐敬業作檄極疏大周過惡則天覽及蛾眉不肯讓人狐媚偏能惑主微笑而已至一坯之土未幹六尺之孤安在不悅曰宰相何得失如此人舊唐書中宗本紀景龍二年皇后言衣箱中裙上有五色雲起帝令畫工圖其狀以示百僚內外五品已上官母妻各加邑號一等無妻者聽授女天下婦人八十已上版授鄕縣郡等君桓彥範傳中宗復位以彥範爲侍中封譙郡公賜實封五百戶上書戒帝曰詩以關雎爲始言后妃者人倫之本治亂之端也故舜之興以皇英而周之興以任姒桀奔南巢禍階末喜魯桓滅國惑始齊姜伏見陛下臨朝視政皇后必施帷殿上預聞政事臣愚謂古王者謀及婦人皆破國�身傾輈繼路且以陰乘陽違天也以婦陵夫違人也違天不祥違人不義故書曰牝�之晨惟家之索易曰無攸遂在中饋言婦人不得預外政也伏願上以社稷爲重令皇后無居正殿於外朝深居宮掖修陰教以輔佐天子又道路籍籍皆云妖僧慧範托浮屠法詭惑后妃出入禁奧瀆撓朝政陛下嘗輕騎微服數幸其居上下污漫君臣虧替臣謂興化致治以康乂國家者繇進善而棄惡孔子曰執左道以亂政者殺假鬼神以危人者殺今慧範亂政危人者也不急誅且有變除惡務本願早裁之帝孱昏狃左右不能有所省納明皇十七事元獻皇后得幸方娠元宗懼太平之忌欲令服藥除之而無可語者張說以侍讀得進太子宮中元宗從容謀及說說贊其事他日說又有事入侍因懷去胎藥三劑以獻元宗得其藥喜盡出左右獨構火殿中煮未及熟怠而假寐影響之際有神人長丈餘身披金甲操戈繞藥三匝藥盡覆而無遺焉元宗起視異之復增火又投一劑煮於鼎中因就榻瞬目以候之而神復見覆藥如初凡三煮皆覆乃止明日說又至因告其詳說降階拜賀曰天所命也不可去之厥後元獻皇后思食酸元宗以告說說因進經輒袖木瓜以獻故開元中恩澤莫能及肅宗之與說子均�若親戚兄弟云舊唐書肅宗本紀上元二年建巳月壬子楚州刺史崔侁獻定國寶玉十三枚十一曰皇后采桑鉤長五六寸細如筋屈其末似眞金又似銀十國春秋前蜀皇后金氏名飛山成都人也父業農家頗饒無子與媼相敬如賓媼懷孕十餘月娩身時忽大風雨見赤龍繞庭而生後是日有山飛至後家因名焉年十六姿容絕世兼擅繪事干徳初選入掖庭及髙後廢冊立爲皇后尋亦坐廢貴妃錢氏爲力辧復正位中宮咸康元年隨後主降唐死之南唐元敬皇后宋氏小名福金江夏人烈祖受禪立爲後左右裨贊多所弘益烈祖常曰吾思有未達後已悟矣升元末烈祖服金石藥多暴怒賴後以免譴者甚眾及晏駕中書侍郎孫晟懼東宮舊僚用事欲奉後臨朝聽政後不許曰此武后故事吾豈爲之光穆皇后鍾氏父泰章初配元宗義祖見而嘆曰非此兒不敵此女元宗卽位立爲皇后後少長富貴不事玩好副笄大練淡如也旣居大位歲時賜予必先諸娣姒然後及宮中淮上兵起後爲損常膳不舉樂者數月後主昭惠國後周氏小字娥皇司徒宗之女十九歲歸皇宮通書史善歌舞尢工琵琶嘗爲壽元宗前元宗嘆其工以燒槽琵琶賜之蓋元宗寶惜之器也後於采戲奕棋靡不妙絕經籍志周後有擊蒙小葉手格一卷元宗幸南都詔音存問以令婦稱後主嗣位冊立爲國後寵嬖專房創爲髙髻纖裳及首翹鬢朵之妝人皆效之常雪夜酣宴舉杯請後主起舞後主曰汝能創爲新聲則可矣後卽命箋綴譜喉無滯音筆無停思俄頃譜成所謂邀醉舞破也毛氏塡辭名解云邀醉舞破調今不傳又有恨來遲破亦後所制故唐盛時霓裳羽衣最爲大曲亂離之後絕不復傳後得殘譜以琵琶奏之於是開元天寶之遺音復傳於世內史舍人徐鉉聞之於國工曹生鉉亦知音問曰法曲終則緩此聲乃反急何也曹生曰舊譜實緩宮中有人易之非吉徵也後主以後好音律因亦�嗜廢政事監察禦史張憲切諫賜帛三十匹以旌敢言然不爲輟也未幾後臥疾後主朝暮視食藥非親嘗不進服不解體者累夕後疾已革猶不亂謂後主曰婢子多幸托質君門竊冒華寵十載矣女子之榮莫過於此所不足者子殤身歿無以報徳親取元宗所賜琵琶及平時約臂玉環爲後主別又作書請薄葬越三日沐浴妝澤自內含玉殂於瑤光殿之西室時幹徳二年十一月甲戌也年二十有九葬懿陵謚曰昭惠後主哀苦傷神扶杖而起自制誄刻之石與後所愛金屑檀槽琵琶同葬又作書燔之自稱鰥夫煜其辭數千言皆極酸楚誄曰天長地久嗟嗟蒸民嗜欲旣勝悲嘆糾紛緣情攸宅觸事來津貲盈世逸樂�愁殷沈烏逞兔茂夏雕春年彌念曠得故忘新闕景頹岸世閱川奔外物交感猶傷昔人詭夢髙唐誕誇洛浦構屈平虛亦憫終古況我心摧興哀有地蒼蒼何辜殲予伉儷窈窕難追不祿於世玉潤珠融殞然破碎柔儀俊徳孤映鮮雙纖穠挺秀婉孌開揚艷不至冶慧或無傷盤紳奚戒愼肅惟常環佩爰節造次有章含顰發笑擢秀騰芳鬢云畱眼彩飛光情瀾春媚愛語風香姿稟異金冶昭祥婉容無犯均教多方茫茫獨逝捨我何鄕昔我新昏燕爾情好媒無勞辭筮無違報歸妹邀終咸爻協兆俯仰同心綢繆是道執子之手與子偕老今也如何不終往告嗚呼哀哉志心旣達孝愛克全殷勤柔握力折危言遺精眄眄哀淚漣漣何爲忍心覽此哀編絕艷易雕連城易脆實曰能容壯心是醉信美堪餐朝饑是慰如何一旦同心曠世嗚呼哀哉丰才富藝女也克肖采戲傳能奕棋逞妙媚動占相歌縈柔調咨爰質奇器傳華翠�一舉紅袖飛花情馳天降思棲雲涯發揚掩抑纖緊洪奢窮幽極致莫得微瑕審音者仰止達樂者興嗟曲演來遲破傳邀舞利撥迅手吟商逞羽制革常調法移往度剪遏繁態藹成新矩霓裳舊曲韜音淪世失味齊音猶傷孔氏故國遺聲忍乎湮墜我稽其美甫揚其祕程度余律重新雅制非子而誰誠吾有類今也則亡永從遐逝嗚呼哀哉該玆碩美郁此芳風事傳遐�人難與同式瞻虛館空尋所蹤追悼良時心存目憶景旭雕甍風和繡額燕燕交音洋洋接色蝶亂落花雨晴寒食接輦窮歡是宴是息含桃薦實畏日流空林雕晚籜蓮舞�紅煙輕麗服雪瑩修容纖眉範月髙髻淩風輯柔爾顏何樂靡從蟬響吟愁槐雕落怨四气窮哀萃此秋晏我心無憂物莫能亂弦爾淸商艷爾醉盼情如何其式歌且宴寒生蕙幄雪舞蘭堂珠籠暮捲金鑪夕香麗爾渥丹婉爾淸揚厭厭夜飲予何爾忘年去年來殊歡逸賞不足光陰先懷悵怏如何倏然已爲疇曩嗚呼哀哉孰謂逝者荏苒彌�我思姝子永念猶初愛而不見我心毀如寒暑斯疚吾寧禦諸嗚呼哀哉萬物無心風煙若故惟日惟月以陰以雨事則依然人乎何所悄悄房櫳孰堪其處嗚呼哀哉佳名鎭在望月傷娥雙眸永隔見鏡無波皇皇望絕心如之何艸樹蒼蒼哀摧無際歷歷前歡多多遺致絲竹聲悄綺羅香杳想渙乎忉怛恍越乎憔悴嗚呼哀哉歲云莫兮無相見期情瞀亂兮誰將因依維昔之時兮亦如此維今之心兮不如斯嗚呼哀哉神之不仁兮斂怨爲徳旣取我子兮又毀我室鏡重輪兮何年蘭襲香兮何日嗚呼哀哉天漫漫兮愁雲曀空曖曖兮愁煙起娥眉寂寞兮閉佳城哀寢悲氛兮竟徒爾嗚呼哀哉日月有時兮龜蓍旣許簫笳淒咽兮旗常是舉龍輀一駕兮無來轅金屋千秋兮永無主嗚呼哀哉木交枸兮風索索鳥相鳴兮飛翼翼弔孤影兮孰我哀私自憐兮痛無極嗚呼哀哉應寤皆感兮何響不哀窮求弗獲兮此心隳摧號無聲兮何續神永逝兮長乖嗚呼哀哉杳杳香魂茫茫天步抆血撫櫬邀子何所苟雲路之可窮冀傳情於方士嗚呼哀哉或謂後寢疾小周後已入宮中後因褰幔見之驚曰汝何日來小周後尙幼未知嫌疑對曰旣數日矣後恚至死面不外向故後主過哀以掩其迹云繼國後周氏昭惠後女弟也警敏有才思神彩端靜昭惠後歿後未勝禮服待年宮中明年後主居尊聖後喪故中宮久虛開寶元年始議立後爲繼室命太常博士陳致雍考古今沿革艸具婚禮又命學士徐鉉知制誥潘佑參定鉉曰婚禮吉不用樂佑以爲今古不相沿襲請用樂鉉曰案古房中樂無鐘鼓佑引詩窈窕淑女鐘鼓樂之則房中樂宜有鐘鼓後初見君後魏書有先拜後起帝後拜先起之文鉉舉此以爲夫婦之禮人倫之本請答拜佑以爲王者婚禮不與庶人同請無答拜議久不決後主令文安郡公徐遊評其異同遊多是佑議遂施用之逾月遊病疽鉉懟其不主已議戲語人曰周孔亦能爲厲乎將納采後主命校鵝代白雁被以文繡使銜書特舉親迎之禮民庶觀者盈數萬人馬氏南唐書云或登屋極至有墜瓦而斃者後少以戚裏間入宮掖聖尊後絕憐愛之後主制樂府艷其事有襪金鏤�之句辭甚狎暱頗傳於外至納後乃成禮而已翼日大燕羣臣韓熙載以下皆作詩諷焉而後主不之譴也﹝古今風謠載後主時江南童謠曰索得娘來忘卻家後園桃李不生花豬兒狗兒都死盡養得貓兒患赤瘕娘來謂再娶周後也豬狗死謂盡戌亥年也赤瘕目病貓有目病則不能捕鼠謂不見丙子之年也﹞後被寵過於昭惠後時後主嘗於羣花中作亭羃以紅羅押以玳牙雕鏤華麗而極迫小僅容二人每與後酣飲其間又柔儀殿設玉太古容華鼎金鳳口罌諸器皆金玉爲之璀璨奪目﹝淸異錄云李煜長秋周後居柔儀殿有主香宮女其焚香之器曰把子蓮三云鳳折腰獅子小三神山互字金鳳口罌玉太古容華鼎凡數十種﹞貯後於中國亡隨後主北遷封鄭國夫人例隨命婦入宋宮爲燕樂進輒數日裁出出必大泣詈後主聲聞於外後主多宛轉避之太平興國二年後主暴殞後悲哀不自勝亦薨南漢武皇后韋氏唐丞相韋宙從女也宙出鎭南海代祖時爲小校气宇殊異宙欲以後妻之宙夫人以貴賤非偶諷幕僚諫止宙曰若人狀貌非常他日吾子孫或當依之卒以后歸代祖後旣生烈宗隱而聖武皇帝側室段氏復生髙祖龑於外舍後素妒聞之怒仗劍於中門使取兒至殺之家人不敢匿乃持去及見而悸劍輒墯地良久曰此我家之寶也遂殺段氏而養髙祖爲己子後先封闕國夫人幹亨初追尊爲武皇后髙祖劉龑皇后馬氏楚武穆王女也貞明初髙祖迎後於楚楚使王弟存送之優禮有加後旣歸嶺南髙祖攺元幹亨稱越帝封後爲越國夫人明年更國號曰漢三年冊爲皇后大有七年殂聞見前錄河南節度使李守正子婦符彥卿女也相者謂貴不可言守正曰有婦如此吾可知矣乃決意叛周髙祖爲樞密使討之城破舉家自焚符氏坐堂上不動兵入叱之曰吾父與郭公有舊汝輩不可以無禮見加或白公命柴世宗納之後爲皇后聞見後錄東坡在翰苑薄暮中使宣召入對宣仁後曰神宗看文字每曰奇才未及進用學士須盡心事官家以報先帝東坡下拜撤禦前金蓮燭送歸院東軒筆錄眞宗晚年欲策後時王旦爲宰相趙安仁參知政事將問執政會王旦告病去遂獨問安仁曰朕欲以賢妃劉氏爲後卿意何如趙對曰劉氏出於側微恐不可母儀天下眞宗不懌翊日以趙之語告王冀公欽若冀公曰陛下姑問安仁意欲以何人爲後異時上果以冀公之言問趙對曰徳妃沈氏乃先朝宰相沈倫之家宜可以作配聖主眞宗翊日以語冀公冀公曰臣固知如此蓋趙安仁嘗爲沈倫門客眞宗深以爲然未幾罷安仁參知政事轉一官爲天書扶持使劉氏竟立卽明肅太后也冀公權寵自此愈固龍川別誌章獻垂箔有方仲弓者上書乞依武氏故事立劉氏廟章獻覽其疏曰吾不作此負祖宗事裂而擲之於地仁宗在側曰此亦出於忠孝宜有以旌之乃以爲開封司錄及章獻崩黜爲汀州司馬程琳亦嘗有此請而人莫之知也仁宗一日在邇英謂講官曰程琳心行不忠在章獻朝嘗請立劉氏廟且獻七廟圖時王洙侍讀聞之仁宗性寬厚琳竟至宰相蓋無宿怒也王沂公爲相兼玉淸昭應宮使宮焚而罷呂許公當國是時太后臨朝仁宗尙幼公能以智輯睦二宮無纖毫之隙及許公薨仁宗方視朝慟哭久之顧左右大臣曰呂夷簡死誰復能辦大事者及舉哀哭之甚慟遂以祭奠器皿盡賜其家張公安道時攝太常卿親見其事其後奉敕撰許公神道碑其家欲言和協二宮事安道於上前質其虛實上不喜曰吾不能復記此事良久乃曰明肅章獻嘗自言夢周王佑﹝眞宗長子早夭﹞來告將脫生荊王宮中時允初始生允初荊王少子所謂五相公者二後欲取入宮養之呂夷簡爭之乃止上所言如此則許公信有力矣章獻旣歿或疑章懿之喪仁皇遣李用和發其葬視之容貌如生使者馳入奏仁皇於章獻神禦前焚香泣告曰自今大娘娘平生分明矣仁宗謂劉氏大娘娘楊氏小娘娘聞見前錄熙寧間梁丞相適薨聞光獻後有旨於相國寺飯僧資薦神宗問曰豈以梁適爲仁宗舊相耶後曰微梁適吾無今日矣帝問其故曰吾初冊後仁宗一日對宰輔言朕居中宮左右前後皆皇后之黨宰相陳執中請付外施行梁適進曰閭巷之人今日出一妻明日又出一妻猶爲不可況天子乎執中之言非是仁宗不語久之曰梁適忠言也默記京兆李植字化先觀察使士衡之孫自少年好道不樂婚宦初爲侍禁約婚慈聖娶迎入門見鬼神千萬在前驚走逾墻避之後卽時還父母家俄選爲後焉避暑漫抄慈聖光獻曹后在父母家時與羣女共爲撚錢之戲而後一錢輒獨旋轉盤中凡三日方止及晚歲疾病急顧左右問此爲何日左右對以十月二十日實太祖大忌日也後頷之乃自語曰只此日去只此日去免煩他百官蓋謂不欲別日立忌使百官有司有奉慰行香之勞也遂以是日崩石林燕語元佑初哲宗將納後得狄諮女宣仁意向之而庶出過房以問宰執或曰勛臣門閥可成王彥霖爲簽樞密院曰在禮問名女家答曰臣女夫婦所生及列外氏官諱今以狄氏爲可將使何辭以對宣仁默然遂罷議聞見後錄先人在元符年奏書直宣仁後事刑部有罪籍者三十三不赦晚著辧誣猶三十年奏書也國有誣諜豈可直先人疾病撫其書曰但俱吾藏山中耳上聖明元年之二日詔揚宣仁後之功削誣諜下有司索先人辧誣先人旣薨予兄弟追懷遲慮未敢上有司急以復命則奏曰與其藏諸名山爲百世未見之書曷若上於公朝補一代不刊之史詔以辧誣祕著作之庭諜按新史亦作辧誣一書著得於先人辧誣者每曰河南郡某云初無先人斥一時用事者之言也用事者之家意予兄弟近擬一書以附國論又誣矣故具列上元年二日詔哲宗實錄曾丞相以下文字以明今日正論不獨自先人辧誣出云建炎元年五月二日門下中書省樞密院同奉聖旨宣仁聖烈皇后保佑哲宗有安社稷大功姦臣懷私誣蔑聖徳著在國史以欺後世可令國史院別差官摭實刊修播告天下其蔡確蔡卞邢恕蔡懋三省取旨行遣仍不得引用建炎元年五月一日敕揮麈三錄外祖曾空靑任知信州日嘗辯宣仁聖烈誣謗以進於髙宗皇帝首尾甚詳今備錄之切伏惟念宣仁聖烈皇后遭無根之謗四十餘年陛下踐阼之初首降徳音昭示四方明文母保佑之功除姦臣貪天之慝赫然威斷風動天下薄海內外鼓舞歡呼小臣�微嘗冒萬死於建炎元年八月內備錄先臣遺記扣閽以陳蓋自紹聖以來大臣報復元佑私怨造爲滔天之謗上及宣仁先臣某方位樞管論議爲多臣於家庭之間固已與聞其略而先臣親書記錄尢爲詳盡其後蔡渭繳文及甫等僞造之書附會廢立之謗當時用事之臣至以謂神考非宣仁所生以實傾搖廢立之迹欲以激怒哲宗賴哲宗皇帝天姿仁孝洞照謬妄而又先臣每事極論痛伐賊謀故於宣仁終不能遂其姦計是時蔡京撰造仁宗欲以庶人之禮攺葬章獻意在施之宣仁先臣所陳乃以謂天命何可移易宣仁必無此心乞宣諭三省於詔命之中推明太母徳意時哲宗聖諭云宣仁乃婦人之堯舜又蔡京以謂不誅楚邸則天下根本未正先臣所陳乃以謂就令楚邸有謀亦當涵容闊略豈惟傷先帝篤愛兄弟之恩亦恐形迹宣仁上累聖徳時哲宗又有他必不知之語𨿽追貶王珪力不能回而於珪責詞中猶用先臣之言增四句云昭考與子之意素已著明太母愛孫之慈初無間隙哲宗至再三稱善元符之末太上皇帝踐祚欽聖獻肅垂簾之初先臣又嘗陳三省言元佑廢立之事欽聖云�他娘娘豈有此意又云無此事又云當時不聞誰敢說及此事蓋欽聖受遺神宗同定大策禁中論議無不與聞嘆息驚嗟形於聖語誣罔之狀明白可知逮崇寧之後蔡京用事首逐先臣極力傾擠置之死地一時忠良相繼貶竄方遂其指鹿爲馬之計豈復以投鼠忌器爲嫌顚倒是非甘心快意至與蔡懋等撰造宮禁語言事迹加誣欽聖欺罔上皇以誑惑眾聽國史所載臣𨿽不得而見然以紹聖不得伸之姦謀施於崇寧擅權自肆之後其變亂是非巧肆誣詆亦不待言而後知也然彼不知者公論所在判若黑白於陛下聖徳亦已久矣又況二聖玉音如在先臣記錄甚詳乃欲以一二姦人之言欺天罔地成其私意今日之敗必至之理也本末事實盡載先臣三朝正論伏望聖慈萬機之暇特賜省覽付之外廷宣之史官播告中外使天下後世曉然皆知哲宗仁孝之徳初無疑似欽聖嘆息之語深切著明而四十餘年間止緣二三姦臣賊子興訛造訕以報簾幃之怨貪天之力以掩巍巍之功使宣仁聖烈皇后保佑大徳返遭誣蔑今者考正是非誅鉏謗讟陰霾蔽蝕之際然後赫然日月之光旁燭四海焜耀萬世與天地合徳於無窮也先臣不昧亦鼓舞於九泉之下矣此紹興三年五月也三朝正論士大夫家往往有之聞見前錄元符末上皇卽位皇太后垂簾同聽政有旨復哲宗元佑皇后孟氏位號自瑤華宮入居禁中時有論其不可者曰上於元佑後叔嫂也叔無復嫂之理程伊川先生謂伯溫曰元佑皇后之言固也論者之言亦未爲無理伯溫曰不然禮曰子甚宜其妻父母不說出子不宜其妻父母曰是善事我子行夫婦之禮焉皇太后於哲宗母也於元佑後姑也母之命姑之命何爲不可非上以叔復嫂也伊川喜曰子之言得之矣相繼姦臣曾布蔡京用事朋黨之禍再作元佑後竟出居舊宮者二十年靖康初金陷京師逼上皇北狩宗族盡徙獨元佑後以在道宮不預寇退羣臣請入禁中垂簾聽政以安反側至上卽位於宋幸維揚寇再犯幸余杭後於艱難中輔成上聖徳爲多後崩上哀悼甚不能視朝者累日下詔服齊衰謚曰昭慈聖獻烏乎後逮事宣仁聖烈太后其賢有自矣至於廢興則天也元史祭祀志國俗舊禮每歲十二月十六日以後選日用白黑羊毛爲綫帝後及太子自頂至手足皆用羊毛綫纏系之坐於寢殿蒙古巫覡念�語奉銀槽貯火置米糠於其中沃以酥油以其煙燻帝之身斷所系毛綫納諸槽內又以紅帛長數寸帝手裂碎之唾之者三並投火中卽解所服衣帽付巫覡謂之脫舊災迎新福云順帝本紀至正八年十一月監察禦史李泌言世祖誓不與髙麗共事陛下踐世祖之位何忍忘世祖之言乃以髙麗奇氏亦位皇后今災異屢起河決地震盜賊滋蔓皆陰盛陽微之象乞仍降爲妃庶幾三辰奠位災異可息不聽匯苑詳注明太祖孝慈皇后馬氏孝敬慈惠恆以不逮事舅姑爲恨嘗謂帝曰方今豪傑爭雄𨿽未知天命所歸以妾觀之惟以不殺人爲本人心所歸卽天命所在也椒宮舊事孝慈常幸太學遂賜監生家人漿粉錢後以孝慈崩諸婦不哭臨詔除之後見秀才巾服與胥吏同乃更制儒巾藍衫令上著之上曰此眞儒服也遂頒天下大政紀洪武四年正月戊戌制玉圖記二賜中宮文曰厚載之記洪武五年五月上憂天久不雨命皇后妃而下皆蔬食是夜大雨皇后具冠服賀曰妾侍陛下二十年每見愛民之心拳拳於念慮之間今玆天旱陛下誠言所孚天心感格遂致雨澤之應民得足食妾敢進賀上曰人君所以養民也民與君爲一體民食有缺吾心何安幸天垂念獲玆甘雨吾何徳以堪皇后能同心憂勤天下國家所賴也碧裏雜存聖母仁孝文皇后武寧王之女也精通內典在燕邸時嘗夢白衣大士授以經一卷謂之曰汝他日當正位中宮誦此可以禦難夢中誦之一徧覺而書之凡數千言不遺一字遂命之曰觀音夢感經自制序文宣入大藏余嘗得而伏讀之潔淨精微深入三昧不減圓覺諸經信非神聖不能爲也後聖母端坐而逝獻陵嘗有禦制記之云明外史詹仰庇傳仰庇安溪人由南海縣授禦史隆慶三年帝頗�聲色陳皇后微諫帝怒出之別宮外庭皆憂之莫敢言仰庇入朝遇醫禁中出詢之知後寢疾危篤卽上疏言先帝愼擇賢淑作配陛下爲宗廟社稷內主陛下宜遵先帝命篤宮闈之好近聞皇后移居別宮已近一載抑鬱成疾陛下略不省視萬一不諱如聖徳何臣下莫不憂惶徒以事涉宮禁不敢頌言臣謂人臣之義知而不言當死言而觸諱亦當死臣今日固不惜死願陛下采聽臣言立復皇后中宮時加慰問臣𨿽死賢於生帝手批答曰後無子多病移居別宮聊自適以冀卻疾爾何知內庭事顧妄言仰庇自分得重譴同列亦危之及旨下驚喜過望仰庇益感奮

皇后部雜錄晉書五行志惠帝元康中婦人之飾有五兵佩又以金銀�瑁之屬爲斧鉞戈戟以當笄幹寶以爲男女之別國之大節故服物異等贄幣不同今婦人而以兵器爲飾此婦人妖之甚者於是遂有賈後之事終亡天下元康三年四月滎陽雨雹六月弘農湖城陰華又雨雹深三尺是年賈後凶淫專恣與春秋魯桓夫人同事陰气盛也元康九年三月旬有八日河南滎陽潁川隕霜傷禾五月雨雹是時後賈凶躁滋甚及冬遂廢湣懷永康元年帝納皇后羊氏後將入宮衣中忽有火眾咸怪之永興元年成都王遂廢後處之金墉城是後還立立而復廢者四又詔賜死荀藩表全之𨿽後來還在位然憂逼折辱終古未聞此孽火之應也穆帝升平元年八月丁未策立皇后何氏是日疾風後桓元篡位乃降後爲零陵縣君不睿之罰也魏志文昭甄皇后傳注魏書曰有司奏建長秋宮帝璽書迎後詣行在後上表曰妾聞先代之興所以享國久長垂祚後嗣無不由后妃焉故必審選其人以興內教今踐阼之初誠宜登進賢淑統理六宮妾自省愚陋不任粢盛之事加以寢疾敢守微志璽書三至而後三讓言甚懇切時盛暑帝欲須秋涼乃更迎後會疾遂篤夏六月丁卯崩於鄴帝哀痛咨嗟冊贈皇后璽綬臣松之以爲春秋之義內大惡諱小惡不書文帝之不立甄氏及加殺害事有明審魏史若以爲大惡耶則宜隱而不言若謂爲小惡耶則不應假爲之辭而崇飾虛文乃至於是異乎所聞於舊史推此而言其稱卞甄諸後言行之善皆難以實論陳氏刪落良有以也兼明書大中年間毛詩博士沈朗進新添毛詩四篇表云關雎后妃之徳不可爲三百篇之首蓋先儒編次不當耳今別撰二篇爲堯舜詩取虞人之箴爲禹詩取大雅文王之篇爲文王詩請以此四詩置關雎之前所以先帝王而後后妃尊卑之義也朝廷嘉之明曰沈朗論詩一何狂謬𨿽詩之篇次今古或殊其以關睢居先不可易也古人爲文語事莫不從微至著自家刑國故序曰關雎后妃之徳也風之始也所以風天下而正夫婦也故用之鄕人焉用之邦國焉經曰刑於寡妻至於兄弟以禦於家邦由此而論則關雎居三百篇之首不亦宜乎語曰師摰之始關雎之亂洋洋乎盈耳哉則孔子以關雎爲首訓子曰人而不爲周南召南其猶正墻面而立也歟則關雎居周南先矣且詩有四始一曰風二曰小雅三曰大雅四曰頌周南實國風而以帝王之事冠之則失四始之倫也甚矣不知沈朗自謂新添四篇爲風乎爲雅乎爲風也則不宜歌帝王之道爲雅也則不可置關雎之前非惟首尾乖張實謂自相矛楯其爲妄作無乃甚乎鼠璞應劭漢官儀曰皇后稱椒房取其實蔓盈升予考之江充傳先治甘泉宮轉至未央椒房上官桀傳將軍有椒房中宮之重劉輔傳於是減省椒房掖庭用度及馬援以椒房不預雲臺之次椒房殿爲後所居固分明師古注椒房謂以椒和泥塗取其溫而芳卻有此理詩曰貽我握椒注椒芬香也男女相說交情好也其義恐出此離騷經云播椒房兮成堂與石崇塗屋以椒不過取其芬香於蔓衍盈升初無關涉成帝寵趙昭儀復建椒風殿以居之今例以椒風爲皇後事非是演繁露山謙之丹陽記曰皇后正殿曰顯陽東曰含章西曰徽音皆洛陽宮舊名也名起後漢淸波雜誌元佑大昏呂正獻公當國執議不用樂宣仁云尋常人家娶个新婦尙要幾个樂人如何官家卻不得用欽聖云更休與他懣宰執理會但自安排著遂令教坊鈞容伏宣徳門裏皇后乘翟車甫入兩部闌門眾樂具舉久之伶官輦出賞物語人曰不可似得這个科第相公卻不教用實錄具書納後典禮但言婚禮不賀不及用樂一節王彥霖系年錄載六禮特詳亦不書此宰臣呂大防等言昨奉聖旨宣諭皇帝納後有期已令入內侍省檢舉施行者伏以塗山啟夏渭涘興周於娶度土之辰親迎造舟之地若稽盛典適契亨期將開前寢之模宜謹曲臺之議恭惟皇帝陛下天錫仁孝日新光明躬親萬幾𨿽稟東朝之訓表帥九禦尙虛中壼之尊伊欲迓於家邦必先正其服位太皇太后殿下念宗祊之奉篤風教之先歷詢慶門咨求淑媛將協定祥之兆當陳備物之嚴嘉命惟行體二儀之判合舊章可舉在六禮之親成自納采至於告期繇命使訖乎上禮車服有等幣贄有常古今相沿方冊具載臣等不勝大願伏望誕頒明詔豫敕奉常考沿革於前王參節文於通禮制爲成式付在有司衮冕谷珪益重謹婚之義金根騩馬悉全象物之宜足以彰有命之自天知得賢之配聖善承億載流化萬方凡在懷生率同大慶太皇亦降答詔前輩謂元佑納後禮制視天聖景佑討論特爲詳備天佑皇家母儀得昭慈之賢其後撥亂返正翊戴中興之主功參十亂玆謹具著焉石林燕語漢凡王宮皆曰禁中後以元後父名禁遂攺禁爲省唐以前天子之命通稱詔武后名照遂攺詔爲制愧郯錄國初追冊後始於孝惠建隆三年四月追冊爲皇后幹徳二年三月謚曰孝惠太常上議攝太尉皇弟開封尹奉冊繼之者淑徳懿徳章懷章穆溫成明達明節成穆凡八行焉母后又不與也惟明道二年十月三十日追冊美人張氏爲皇后十一月三十日詔追冊皇后官告焚黃進入內是時郭后正位中宮仁宗追念遺徽特崇位號故不盡用後制然以儷體宸極乃捨冊用告下儕妃嬪𨿽曰欲從殺禮然予名損實訂禮者要失所據矣其後溫成卒奉冊孫威敏沔以樞密副使力爭不肯行事亦可見當時之公議焉東坡集陳皇后廢處長門宮聞司馬相如工爲文奉百金爲相如文君取酒相如爲作長門賦以悟主上皇后復得幸予觀漢武雄猜忍暴而相如乃敢以微詞慢及宮闈間太史公一說李陵事以爲意沮貳師遂下蠶室陳皇后得罪止坐衛子夫子夫之愛不減李夫人豈區區貳師所能比乎而於相如之賦獨不疑其間於子夫者豈非幸與不幸固自有命歟世以禍福論工拙而以太史公不能保身於明哲者皆非通論也古今考王后市社考內宰凡建國佐後立市設其次置其敍正其肆陳其貨賄出其度量淳制祭之以陰禮鄭司農云祭之以禮禮者言市中之社先後所立社也鄭元謂陰禮者婦人祭禮正義候考此禮他無所見惟周禮有之前朝後市王宮之北王后主市古亦難考又有先後所立之社不知爲誰豈亦立社稷而以婦人往祭歟於古不見此禮後世未嘗有之偶書王莽篡漢其女爲孝平後稱疾不起守志終身曹丕篡漢其妹爲孝獻後以璽抵軒涕泣橫流楊堅篡周其女爲天元後憤惋不平形於辭色徐誥篡吳其女爲太子璉妃聞呼公主則涕泣而辭四婦人者不韙其至親所爲如此可以見天理人心之不泯矣文獻通考唐自肅宗張后之後未嘗有正位長秋者史所載皇后皆所生子爲帝而奉上尊號者也憲宗以郭汾陽孫女爲妃旣爲令族又有淑徳可以正位矣乃以其宗彊恐旣立之後後宮不得進遂終身爲妃自後人主皆不立後然文宗以至宣宗旣有太子宦官輒廢之而他立𨿽中人專橫今古所無然亦因椒房虛位宮闈無主所謂皇子者皆無寵無威之人故上躬彌畱之際宰輔旣隔於外庭中人遂得以肆行無忌顯違詔旨私立所厚而莫由禁止也魯元婿其弟而不知帝之爲人主也惠帝妻其甥而不知妻之爲主後也太上者民之父母如此豈可以奉神靈之統哉續文獻通考金代後不娶別族必甥舅之家有周姬齊姜之義遼太宗天顯八年七月行納後禮此時靖安後猶在不知所納者何人將紀載有誤也

皇后部外編

