

風節部總論說苑

立節士君子之有勇而果於行者不以立節行誼而以妄死非名豈不痛哉士有殺身以成仁觸害以立義倚於節理而不議死地故能身死名流於來世非有勇斷孰能行之子路曰不能勤苦不能恬貧窮不能輕死亡而曰我能行義吾不信也昔者申包胥立於秦庭七日七夜哭不絕聲遂以存楚不能勤苦安能行此曾子布衣縕袍未得完糟糠之食藜藿之羹未得飽義不合而辭上卿不恬貧窮安能行此比干將死而諫逾忠伯夷叔齊餓死於首陽山而志逾彰不輕死亡安能行此故夫士欲立義行道無論難易而後能行之立身著名無顧利害而後能成之詩曰彼其之子碩大且篤非良篤修激之君子其誰能行之哉王子比干殺身以成其忠伯夷叔齊殺身以成其廉此三子者皆天下之通士也豈不愛其身哉以爲夫義之不立名之不著是士之恥也故殺身以遂其行因此觀之卑賤貧窮非士之恥也夫士之所恥者天下舉忠而士不與焉舉信而士不與焉舉廉而士不與焉三者在乎身名傳於後世與日月並而不息𨿽無道之世不能污焉然則非好死而惡生也非惡富貴而樂貧賤也由其道遵其理尊貴及己士不辭也孔子曰富而可求𨿽執鞭之士吾亦爲之富而不可求從吾所好大聖之操也詩云我心匪石不可轉也我心匪席不可捲也言不失己也能不失己然後可與濟難矣此士君子之所以越眾也

風節部名臣列傳一

周

公儀休按史記本傳公儀休魯博士也以髙第爲魯相奉法循理無所變更百官自正使食祿者不得與下民爭利受大者不得取小客有遺相魚者相不受客曰聞君嗜魚遺君魚何故不受也相曰以嗜魚故不受也今爲相能自給魚今受魚而免誰復給我魚者吾故不受也食茹而美其園葵而棄之見其家織布好而疾出其家婦燔其機云欲令農士工女安所讎其貨乎

漢

蘇武按漢書蘇建傳建子武字子卿少以父任兄弟並爲郎稍遷至栘中�監時漢連伐胡數通使相窺觀匈奴畱漢使郭吉路充國等前後十餘輩匈奴使來漢亦畱之以相當天漢元年且鞮侯單於初立恐漢襲之乃曰漢天子我丈人行也盡歸漢使路充國等武帝嘉其義乃遣武以中郎將使持節送匈奴使畱在漢者因厚賂單於答其善意武與副中郎將張勝及假吏常惠等募士斥候百餘人俱旣至匈奴置幣遺單於單於益驕非漢所望也方欲發使送武等會緱王與長水虞常等謀反匈奴中緱王者昆邪王姊子也與昆邪王俱降漢後隨浞野侯沒胡中及衛律所將降者陰相與謀單於母閼氏歸漢會武等至匈奴虞常在漢時素與副張勝相知私候勝曰聞漢天子甚怨衛律常能爲漢伏弩射殺之吾母與弟在漢幸蒙其賞賜張勝許之以貨物與常後月餘單於出獵獨閼氏子弟在虞常等七十餘人欲發其一人夜亡告之單於子弟發兵與戰緱王等皆死虞常生得單於使衛律治其事張勝聞之恐前語發以狀語武武曰事如此此必及我見犯乃死重負國欲自殺勝惠共止之虞常果引張勝單於怒召諸貴人議欲殺漢使者左伊秩訾曰卽謀單於何以復加宜皆降之單於使衛律召武受辭武謂惠等屈節辱命𨿽生何面目以歸漢引佩刀自刺衛律驚自抱持武馳召醫鑿地爲坎置熅火覆武其上蹈其背以出血武气絕半日復息惠等哭輿歸營單於壯其節朝夕遣人候問武而收系張勝武益愈單於使使曉武會論虞常欲因此時降武劍斬虞常巳律曰漢使張勝謀殺單於近臣當死單於募降者赦罪舉劍欲擊之勝請降律謂武曰副有罪當相坐武曰本無謀又非親屬何謂相坐復舉劍擬之武不動律曰蘇君律前負漢歸匈奴幸蒙大恩賜號稱王擁眾數萬馬畜彌山富貴如此蘇君今日降明日復然空以身膏艸野誰復知之武不應律曰君因我降與君爲兄弟今不聽吾計後𨿽欲復見我尙可得乎武罵律曰女爲人臣子不顧恩義畔主背親降於蠻夷何以女爲見且單於信女使決人死生不平心持正反欲鬥兩主觀禍敗南越殺漢使者屠爲九郡宛王殺漢使者頭縣北闕朝鮮殺漢使者卽時誅滅獨匈奴未耳若知我不降欲明令兩國相攻匈奴之禍從我始矣律知武終不可脇白單於單於愈益欲降之乃幽武置大窖中絕不飲食天雨雪武臥嚙雪與旃毛並咽之數日不死匈奴以爲神乃徙武北海上無人處使牧羝羝乳乃得歸別其官屬常惠等各置他所武旣至海上廩食不至掘野鼠去實而食之杖漢節牧羊臥起操持節旄盡落積五六年單於弟於靬王弋射海上武能网紡繳檠弓弩於靬王愛之給其衣食三歲餘王病賜武馬畜服匿穹廬王死後人眾徙去其冬丁令盜武牛羊武復窮厄初武與李陵俱爲侍中武使匈奴明年陵降不敢求武久之單於使陵至海上爲武置酒設樂因謂武曰單於聞陵與子卿素厚故使陵來說足下虛心欲相待終不得歸漢空自苦亡人之地信義安所見乎前長君爲奉車從至雍棫陽官扶輦下除觸柱折轅劾大不敬伏劍自刎賜錢二百萬以葬孺卿從祠河東后土宦騎與黃門駙馬爭�推墮駙馬河中溺死宦騎亡詔使孺卿逐捕不得惶恐飲藥而死來時大夫人已不幸陵送葬至陽陵子卿婦年少聞已更嫁矣獨有女弟二人兩女一男今復十餘年存亡不可知人生如朝露何久自苦如此陵始降時忽忽如狂自痛負漢加以老母系保宮子卿不欲降何以過陵且陛下春秋髙法令亡常大臣亡罪夷滅者數十家安危不可知子卿尙復誰爲乎願聽陵計勿復有云武曰武父子亡功徳皆爲陛下所成就位列將爵通侯兄弟親近常願肝腦塗地今得殺身自效𨿽蒙斧鉞湯鑊誠甘樂之臣事君猶子事父也子爲父死無所恨願勿復再言陵與武飲數日復曰子卿壹聽陵言武曰自分已死久矣王必欲降武請畢今日之歡效死於前陵見其至誠喟然嘆曰嗟乎義士陵與衛律之罪上通於天因泣下沾衿與武決去陵惡自賜武使其妻賜武牛羊數十頭後陵復至北海上語武區脫捕得雲中生口言太守以下吏民皆白服曰上崩武聞之南鄕號哭歐血旦夕臨數月昭帝卽位數年匈奴與漢和親漢求武等匈奴詭言武死後漢使復至匈奴常惠請其守者與俱得夜見漢使具自陳道教使者謂單於言天子射上林中得雁足有系帛書言武等在某澤中使者大喜如惠語以讓單於單於視左右而驚謝漢使曰武等實在於是李陵置酒賀武曰今足下還歸揚名於匈奴功顯於漢室𨿽古竹帛所載丹靑所畫何以過子卿陵𨿽駑怯令漢且貰陵罪全其老母使得奮大辱之積志庶幾乎曹柯之盟此陵宿昔之所不忘也收族陵家爲世大戮陵尙復何顧乎巳矣令子卿知吾心耳異域之人壹別長絕陵起舞歌曰徑萬里兮度沙幕爲君將兮奮匈奴路窮絕兮矢刃摧士眾滅兮名已隤老母已死𨿽欲報恩將安歸陵泣下數行因與武決單於召會武官屬前以降及物故凡隨武還者九人武以始元六年春至京師詔武奉一太牢謁武帝園廟拜爲典屬國秩中二千石賜錢二百萬公田二頃宅一區常惠徐聖趙終根皆拜爲郎中賜帛各二百匹其餘六人老歸家賜錢人十萬復終身常惠後至右將軍封列侯自有傳武畱匈奴凡十九歲始以彊壯出及還須髮盡白武來歸明年上官桀子安與桑弘羊及燕王蓋主謀反武子男元與安有謀坐死初桀安與大將軍霍光爭權數疏光過失予燕王令上書告之又言蘇武使匈奴二十年不降還乃爲典屬國大將軍長史無功勞爲搜粟都尉光顓權自恣及燕王等反誅窮治黨與武素與桀弘羊有舊數爲燕王所訟子又在謀中廷尉奏請逮捕武霍光寢其奏免武官數年昭帝崩武以故二千石與計謀立宣帝賜爵關內侯食邑三百戶久之衛將軍張安世薦武明習故事奉使不辱命先帝以爲遺言宣帝卽時召武待詔宦者署數進見復爲右曹典屬國以武著節老臣令朝朔望號稱祭酒甚優寵之武所得賞賜盡以施予昆弟故人家不餘財皇后父平恩侯帝舅平昌侯樂昌侯車騎將軍韓增丞相魏相禦史大夫丙吉皆敬重武武年老子前坐事死上閔之問左右武在匈奴久豈有子乎武因平恩侯自白前發匈奴時胡婦適產一子通國有聲問來願因使者致金帛贖之上許焉後通國隨使者至上以爲郎又以武弟子爲右曹武年八十餘神爵二年病卒甘露三年單於始入朝上思股肱之美乃圖畫其人於麒麟閣法其形貌著其官爵姓名惟霍光不名曰大司馬大將軍博陸侯姓霍氏次曰衛將軍富平侯張安世次曰車騎將軍龍�侯韓增次曰後將軍營平侯趙充國次曰丞相髙平侯魏相次曰丞相博陽侯丙吉次曰禦史大夫建平侯杜延年次曰宗正陽成侯劉徳次曰少府梁丘賀次曰太子太傅蕭望之次曰典屬國蘇武皆有功徳知名當世是以表而揚之明著中興輔佐列於方叔召虎仲山甫焉凡十一人皆有傳自丞相黃霸廷尉於定國大司農朱邑京兆尹張敞右扶風尹翁歸及儒者夏侯勝等皆以善終著名宣帝之世然不得列於名臣之圖以此知其選矣

蓋寬饒按漢書本傳寬饒字次公魏郡人也明經爲郡文學以孝廉爲郎舉方正對策髙第遷諫大夫行郎中戶將事劾奏衛將軍張安世子侍中陽都侯彭祖不下殿門並連及安世居位無補彭祖時實下門寬饒坐舉奏大臣非是左遷爲衛司馬先是時衛司馬在部見衛尉拜謁常爲衛官繇使市買寬饒視事案舊令遂揖官屬以下行衛者衛尉私使寬饒出寬饒以令詣官府門上謁辭尙書責問衛尉由是衛官不復私使候司馬候司馬不拜出先置衛輒上奏辭自此正焉寬饒初拜爲司馬未出殿門斷其襌衣令短離地冠大冠帶長劍躬案行士卒廬室視其飲食居處有疾病者身自撫循臨問加致醫藥遇之甚有恩及歲盡交代上臨饗罷衛卒衛卒數千人皆叩頭自請願復畱共更一年以報寬饒厚徳宣帝嘉之以寬饒爲大中大夫使行風俗多所稱舉貶黜奉使稱意擢爲司隸校尉刺舉無所回避小大輒舉所劾奏眾多廷尉處其法半用半不用公卿貴戚及郡國吏繇使至長安皆恐懼莫敢犯禁京師爲淸平恩侯許伯入第丞相禦史將軍中二千石皆賀寬饒不行許伯請之乃往從西階上東鄕特坐許伯自酌曰蓋君後至寬饒曰無多酌我我乃酒狂丞相魏侯笑曰次公醒而狂何必酒也坐者皆屬目卑下之酒酣樂作長信少府檀長卿起舞爲沐猴與狗鬥坐皆大笑寬饒不說卬視屋而嘆曰美哉然富貴無常忽則易人此如傳捨所閱多矣惟謹愼爲得久君侯可不戒哉因起趨出劾奏長信少府以列卿而沐猴舞失禮不敬上欲罪少府許伯爲謝良久上乃解寬饒爲人剛直髙節志在奉公家貧奉錢月數千半以給吏民爲耳目言事者身爲司隸子常步行自戍北邊公廉如此然深刻喜陷害人在位及貴戚人與爲怨又好言事刺譏姦犯上意上以其儒者優容之然亦不得遷同列後進或至九卿寬饒自以行淸能髙有益於國而爲凡庸所越愈失意不快數上疏諫爭太子庶子王生髙寬饒節而非其如此予書曰明主知君絜白公正不畏彊禦故命君以司察之位擅君以奉使之權尊官厚祿已施於君矣君宜夙夜惟思當世之務奉法宣化憂勞天下𨿽日有益月有功猶未足以稱職而報恩也自古之治三王之術各有制度今君不務循職而己乃欲以太古久遠之事匡拂天子數進不用難聽之語以摩切左右非所以揚令名全壽命者也方今用事之人皆明習法令言足以飾君之辭文足以成君之過君不惟蘧氏之髙蹤而慕子胥之末行用不訾之軀臨不測之險竊爲君痛之夫君子直而不挺曲而不詘大雅云旣明且哲以保其身狂夫之言聖人擇焉惟裁省覽寬饒不納其言是時上方用刑法信任中尙書宦官寬饒奏封事曰方今聖道寖廢儒術不行以刑余爲周召以法律爲詩書又引韓氏易傳言五帝官天下三王家天下家以傳子官以傳賢若四時之運功成者去不得其人則不居其位書奏上以寬饒怨謗終不攺下其書中二千石時執金吾議以爲寬饒指意欲求大逆不道諫大夫鄭昌湣傷寬饒忠直憂國以言事不當意而爲文吏所詆挫上書頌寬饒曰臣聞山有猛獸藜藿爲之不采國有忠臣姦邪爲之不起司隸校尉寬饒居不求安食不求飽進有憂國之心退有死節之義上無許史之屬下無金張之托職在司察直道而行多仇少與上書陳國事有司劾以大辟臣等得從大夫之後官以諫爲名不敢不言上不聽遂下寬饒吏寬饒引佩刀自剄北闕下眾莫不憐之

蕭望之按漢書本傳望之字長倩東海蘭陵人也徙杜陵家世以田爲業至望之好學治齊詩事同縣後倉且十年以令詣太常受業復事同學博士白奇又從夏侯勝問論語禮服京師諸儒稱述焉是時大將軍霍光秉政長史丙吉薦儒生王仲翁與望之等數人皆召見先是左將軍上官桀與蓋主謀殺光光旣誅桀等後出入自備吏民當見者露索去刀兵兩吏挾持望之獨不肯聽自引出合曰不願見吏牽持匈匈光聞之告吏勿持望之旣至前說光曰將軍以功徳輔幼主將以流大化致於洽平是以天下之士延頸企踵爭願自效以輔髙明今士見者皆先露索挾持恐非周公相成王躬吐握之禮致白屋之意於是光獨不除用望之而仲翁等皆補大將軍史三歲間仲翁至光祿大夫給事中望之以射策甲科爲郎署小苑東門侯仲翁出入從倉頭廬兒下車趨門傳呼甚寵顧謂望之曰不肯錄錄反抱關爲望之曰各從其志後數年坐弟犯法不得宿衛免歸爲郡吏及禦史大夫魏相除望之爲屬察廉爲大行治禮丞時大將軍光薨子禹復爲大司馬兄子山領尙書親屬皆宿衛內侍地節三年夏京師雨雹望之因是上疏願賜淸閒之宴口陳災異之意宣帝自在民間聞望之名曰此東海蕭生邪下少府宋畸問狀無有所諱望之對以爲春秋昭公三年大雨雹是時季氏專權卒逐昭公鄕使魯君察於天變宜亡此害今陛下以聖徳居位思政求賢堯舜之用心也然而善祥未臻陰陽不和是大臣任政一姓擅埶之所致也附枝大者賊本心私家盛者公室危惟明主躬萬機選同姓舉賢才以爲腹心與參政謀令公卿大臣朝見奏事明陳其職以考功能如是則庶事理公道立姦邪塞私權廢矣對奏天子拜望之爲謁者時上初卽位思進賢良多上書言便宜輒下望之問狀髙者請丞相禦史次者中二千石試事滿歲以狀聞下者報聞或罷歸田裏所白處奏皆可累遷諫大夫丞相司直歲中三遷官至二千石其後霍氏竟謀反誅望之寖益任用是時選博士諫大夫通政事者補郡國守相以望之爲平原太守望之雅意在本朝遠爲郡守內不自得乃上疏曰陛下哀湣百姓恐徳化之不究悉出諫官以補郡吏所謂憂其末而忘其本者也朝無爭臣則不知過國無達士則不聞善願陛下選明經術溫故知新通於幾微謀慮之士以爲內臣與參政事諸侯聞之則知國家納諫憂政亡有闕遺若此不怠成康之道其庶幾乎外郡不治豈足憂哉書聞徵入守少府宣帝察望之經明持重論議有餘材任宰相欲詳試其政事復以爲左馮翊望之從少府出爲左遷恐有不合意卽移病上聞之使侍中成都侯金安上諭意曰所用皆更治民以考功君前爲平原太守日淺故復試之於三輔非有所聞也望之卽視事是歲西羌反漢遣後將軍徵之京兆尹張敞上書言國兵在外軍以夏發隴西以北安定以西吏民並給轉輸田事頗廢素無餘積𨿽羌鹵以破來春民食必乏窮辟之處買亡所得縣官谷度不足以振之願令諸有罪非盜受財殺人及犯法不得赦者皆得以差入谷此八郡贖罪務益致谷以豫備百姓之急事下有司望之與少府李彊議以爲民函陰陽之气有好義欲利之心在教化之所助堯在上不能去民欲利之心而能令其利欲不勝其好義也𨿽桀在上不能去民好義之心而能令其好義不勝其欲利也故堯桀之分在於義利而已道民不可不愼也今欲令民量粟以贖罪如此則富者得生貧者獨死是貧富異刑而法不壹也人情貧窮父兄囚執聞出財得以生活爲人子弟者將不顧死亡之患敗亂之行以赴財利求救親戚一人得生十人以喪如此伯夷之行壞公綽之名滅政教壹傾𨿽有周召之佐恐不能復古者藏於民不足則取有餘則予詩曰爰及矜人哀此鰥寡上惠下也又曰雨我公田遂及我私下急上也今有西邊之役民失作業𨿽戶賦口斂以贍其困乏古之通義百姓莫以爲非以死救生恐未可也陛下布徳施教教化旣成堯舜亡以加也今議開利路以傷旣成之化臣竊痛之於是天子復下其議兩府丞相禦史以難問張敞敞曰少府左馮翊所言常人之所守耳昔先帝徵四夷兵行三十餘年百姓猶不加賦而軍用給今羌鹵一隅小夷跳梁於山谷間漢但令罪人出財減罪以誅之其名賢於煩擾良民橫興賦斂也又諸盜及殺人犯不道者百姓所疾苦也皆不得贖首匿見知縱所不當得爲之屬議者或頗言其法可蠲除今因此令贖其便明甚何化之所亂甫刑之罰小過赦薄罪贖有金選之品所從來久矣何賊之所生敞備皂衣二十餘年嘗聞罪人贖矣未聞盜賊起也竊憐涼州被寇方秋饒時民尙有饑乏病死於道路況至來春將大困乎不早慮所以振救之策而引常經以難恐後爲重責常人可與守經未可與權也敞幸得備列卿以輔兩府爲職不敢不盡愚望之彊復對曰先帝聖徳賢良在位作憲垂法爲無窮之規永惟邊竟之不贍故金布令甲曰邊郡數被兵離饑寒夭絕天年父子相失令天下共給其費固爲軍旅卒暴之事也聞天漢四年常使死罪人入五十萬錢減死罪一等豪彊吏民請奪假貣至爲盜賊以贖罪其後姦邪橫暴羣盜並起至攻城邑殺郡守充滿山谷吏不能禁明詔遣繡衣使者以興兵擊之誅者過半然後衰止愚以爲此使死罪贖之敗也故曰不便時丞相魏相禦史大夫丙吉亦以爲羌鹵且破轉輸略足相給遂不施敞議望之爲左馮翊三年京師稱之遷大鴻臚先是烏孫昆彌翁歸靡因長羅侯常惠上書願以漢外孫元貴靡爲嗣得復尙少主結婚內附畔去匈奴詔下公卿議望之以爲烏孫絕域信其美言萬里結婚非長策也天子不聽神爵二年遣長羅侯惠使送公主配元貴靡未出塞翁歸靡死其兄子狂王背約自立惠從塞下上書願畱少主惇煌郡惠至烏孫責以負約因立元貴靡還迎少主詔下公卿議望之復以爲不可烏孫持兩端亡堅約其效可見前少主在烏孫四十餘年恩愛不親密邊境未以安此已事之驗也今少主以元貴靡不得立而還信無負於四夷此中國之大福也少主不止繇役將興其原起此天子從其議徵少主還後烏孫𨿽分國兩立以元貴靡爲大昆彌漢遂不復與結婚三年代丙吉爲禦史大夫五鳳中匈奴大亂議者多曰匈奴爲害日久可因其壞亂舉兵滅之詔遣中朝大司馬車騎將軍韓增諸吏富平侯張延壽光祿勛楊惲太僕戴長樂問望之計策望之對曰春秋晉士�帥師侵齊聞齊侯卒引師而還君子大其不伐喪以爲恩足以服孝子誼足以動諸侯前單於慕化鄕善稱弟遣使請求和親海內欣然四夷莫不聞未終奉約不幸爲賊臣所殺今而伐之是乘亂而幸災也彼必奔走遠遁不以義動兵恐勞而無功宜遣使者弔問輔其微弱救其災患四夷聞之咸貴中國之仁義如遂蒙恩得復其位必稱臣服從此徳之盛也上從其議後竟遣兵護輔呼韓邪單於定其國是時大司農中丞耿壽昌奏設常平倉上善之望之非壽昌丞相丙吉年老上重焉望之又奏言百姓或乏困盜賊未止二千石多材下不任職三公非其人則三光爲之不明今首歲日月少光咎在臣等上以望之意輕丞相乃下侍中建章衛尉金安上光祿勛楊惲禦史中丞王忠並詰問望之望之免冠置對天子由是不說後丞相司直繁延壽奏侍中謁者良使承制詔望之望之再拜已良與望之言望之不起因故下手而謂禦史曰良禮不備故事丞相病明日禦史大夫輒問病朝奏事會庭中差居丞相後丞相謝大夫少進揖今丞相數病望之不問病會庭中與丞相鈞禮時議事不合意望之曰侯年寧能父我邪知禦史有令不得擅使望之多使守吏自給車馬之杜陵護視家事少史冠法冠爲妻先引又使賣買私所附益凡十萬三千案望之大臣通經術居九卿之右本朝所仰至不奉法自修踞慢不遜攘受所監贓二百五十以上請逮捕系治上於是策望之曰有司奏君責使者禮遇丞相亡禮廉聲不聞敖慢不遜亡以扶政帥先百僚君不深思陷於玆穢朕不忍致君於理使光祿勛惲策詔左遷君爲太子太傅授印其上故印使者便道之官君其秉道明孝正直是與帥意亡靡有後言望之旣左遷而黃霸代爲禦史大夫數月間丙吉薨霸爲丞相霸薨於定國復代焉望之遂見廢不得相爲太傅以論語禮服授皇太子初匈奴呼韓邪單於來朝詔公卿議其儀丞相霸禦史大夫定國議曰聖王之制施徳行禮先京師而後諸夏先諸夏而後四夷詩云率禮不越遂視旣發相土烈烈海外有截陛下聖徳充塞天地光被四表匈奴單幹鄕風慕化奉珍朝賀自古未之有也其禮儀宜如諸侯王位次在下望之以爲單於非正朔所加故稱敵國宜待以不臣之禮位在諸侯王上外夷稽首稱藩中國讓而不臣此則羈縻之誼謙亨之福也書曰戎狄荒服言其來荒忽亡常如使匈奴後嗣卒有鳥竄鼠伏闕於朝享不爲畔臣信讓行乎蠻貉福祚流於亡窮萬世之長策也天子采之下詔曰蓋聞五帝三王教化所不施不及以政今匈奴單於稱北藩朝正朔朕之不逮徳不能弘覆其以客禮待之令單於位在諸侯王上贊謁稱臣而不名及宣帝寢疾選大臣可屬者引外屬侍中樂陵侯史髙太子太傅望之少傅周堪至禁中拜髙爲大司馬車騎將軍望之爲前將軍光祿勛堪爲光祿大夫皆受遺詔輔政領尙書事宣帝崩太子襲尊號是爲孝元帝望之堪本以師傅見尊重上卽位數宴見言治亂陳王事望之選白宗室明經達學散騎諫大夫劉更生給事中與侍中金敞並拾遺左右四人同心謀議勸道上以古制多所欲匡正上甚鄕納之初宣帝不甚從儒術任用法律而中書宦官用事中書令弘恭石顯久典樞機明習文法亦與車騎將軍髙爲表裏論議常獨持故事不從望之等恭顯又時傾仄見詘望之以爲中書政本宜以賢明之選自武帝遊宴後庭故用宦者非國舊制又違古不近刑人之義白欲更置士人由是大與髙恭顯忤上初卽位謙讓重攺作議久不定出劉更生爲宗正望之堪數薦名儒茂材以備諫官會稽鄭朋陰欲附望之上疏言車騎將軍髙遣客爲姦利郡國及言許史子弟罪過章視周堪堪白令朋待詔金馬門朋奏記望之曰將軍體周召之徳秉公綽之質有卞莊之威至乎耳順之年履折衝之位號至將軍誠士之髙致也窟穴黎庶莫不歡喜咸曰將軍其人也今將軍規撫云若管晏而休遂行日仄至周召乃畱乎若管晏而休則下走將歸延陵之臯修農圃之疇畜雞種黍�見二子沒齒而已矣如將軍昭然度行積思塞邪枉之險蹊宣中庸之常政興周召之遺業親日仄之兼聽則下走其庶幾願竭區區底厲鋒鍔奉萬分之一望之見納朋接待以意朋數稱述望之短車騎將軍言許史過失後朋行傾邪望之絕不與通朋與大司農史李宮俱待詔堪獨白宮爲黃門郎朋楚士怨恨更求入許史推所言許史事曰皆周堪劉更生教我我關東人何以知此於是侍中許章白見朋朋出揚言曰我見言前將軍小過五大罪一中書令在旁知我言狀望之聞之以問弘恭石顯顯恭恐望之自訟下於它吏卽挾朋及待詔華龍龍者宣帝時與張子蟜等待詔以行污濊不進欲入堪等堪等不納故與朋相結恭顯令二人告望之等謀欲罷車騎將軍疏退許史狀候望之出休日令朋龍上之事下弘恭問狀望之對曰外戚在位多奢淫欲以匡正國家非爲邪也恭顯奏望之堪更生朋黨相稱舉數譖訴大臣毀離親戚欲以專擅權埶爲臣不忠誣上不道請謁者召致廷尉時上初卽位不省謁者召致廷尉爲下獄也可其奏後上召堪更生曰系獄上大驚曰非但廷尉問邪以責恭顯皆叩頭謝上曰令出視事恭顯因使髙言上新卽位未以徳化聞於天下而先驗師傅旣下九卿大夫獄宜因決免於是制詔丞相禦史前將軍望之傅朕八年亡它罪過今事久遠識忘難明其赦望之罪收前將軍光祿勛印綬及堪更生皆免爲庶人而朋爲黃門郎後數月制詔禦史國之將興尊師而重傅故前將軍望之傅朕八年道以經術厥功茂焉其賜望之爵關內侯食邑六百戶給事中朝朔望坐次將軍天子方倚欲以爲丞相會望之子散騎中郎伋上書訟望之前事事下有司復奏望之前所坐明白無譖訴者而教子上書稱引亡辜之詩失大臣體不敬請逮捕弘恭石顯等知望之素髙節不詘辱建白望之前爲將軍輔政欲排退許史專權擅朝幸得不坐復賜爵邑與聞政事不悔過服罪深懷怨望教子上書歸非於上自以托師傅懷終不坐非頗詘望之於牢獄塞其怏怏心則聖朝亡以施恩厚上曰蕭太傅素剛安肯就吏顯等曰人命至重望之所坐語言薄罪必亡所憂上乃可其奏顯等封以付謁者敕令召望之手付因令太常急發執金吾車騎馳圍其第使者至召望之望之欲自殺其夫人止之以爲非天子意望之以問門下生朱云云者好節士勸望之自裁於是望之卬天嘆曰吾嘗備位將相年逾六十矣老入牢獄苟求生活不亦鄙乎字謂云曰遊趣和藥來無久畱我死竟飲鴆自殺天子聞之驚拊手曰曩固疑其不就牢獄果然殺吾賢傅是時太官方上晝食上乃卻食爲之涕泣哀慟左右於是召顯等責問以議不詳皆免冠謝良久然後已望之有罪死有司請絕其爵邑有詔加恩長子伋嗣爲關內侯天子追念望之不忘每歲時遣使者祠祭望之冢終元帝世望之八子至大官者育咸由

諸葛丰按漢書本傳丰字少季瑯邪人也以明經爲郡文學名特立剛直貢禹爲禦史大夫除丰爲屬舉侍禦史元帝擢爲司隸校尉刺舉無所避京師爲之語曰間何�逢諸葛上嘉其節加丰秩光祿大夫時侍中許章以外屬貴幸奢淫不奉法度賓客犯事與章相連丰案劾章欲奏其事適逢許侍中私出丰駐車舉節詔章曰下欲收之章迫窘馳車去丰追之許侍中因得入宮門自歸上丰亦上奏於是收丰節司隸去節自丰始丰上書謝曰臣丰駑怯文不足以勸善武不足以執邪陛下不量臣能否拜爲司隸校尉未有以自效復秩臣爲光祿大夫官尊責重非臣所當處也又迫年歲衰暮常恐卒塡溝渠無以報厚徳使論議士譏臣無補長獲素餐之名故常願捐一旦之命不待時而斷姦臣之首縣於都市編書其罪使四方明知爲惡之罰然後卻就斧鉞之誅誠臣所甘心也夫以布衣之士尙猶有刎頸之交今以四海之大曾無伏節死誼之臣率盡苟合取容阿黨相爲念私門之利忘國家之政邪穢濁混之气上感於天是以災變數見百姓困乏此臣下不忠之效也臣誠恥之亡已凡人情莫不欲安存而惡危亡然忠臣直士不避患害者誠爲君也今陛下天覆地載物無不容使尙書令堯賜臣丰書曰夫司隸者刺舉不法善善惡惡非得顓之也勉處中和順經術意恩深徳厚臣丰頓首幸甚臣竊不勝憤懣願賜淸宴惟陛下裁幸上不許是後所言益不用丰復上書言臣聞伯奇孝而棄於親子胥忠而誅於君隱公慈而殺於弟叔武弟而殺於兄夫以四子之行屈平之材然猶不能自顯而被刑戮豈不足以觀哉使臣殺身以安國蒙誅以顯君臣誠願之獨恐未有云補而爲眾邪所排令讒夫得遂正直之路雍塞忠臣沮心智士杜口此愚臣之所懼也丰以春夏系治人在位多言其短上徙丰爲城門校尉丰上書告光祿勛周堪光祿大夫張猛上不直丰乃制詔禦史城門校尉丰前與光祿勛堪光祿大夫猛在朝之時數稱言堪猛之美丰前爲司隸校尉不順四時修法度專作苛暴以獲虛威朕不忍下吏以爲城門校尉不內省諸己而反怨堪猛以求報舉告案無証之辭暴揚難驗之罪毀譽恣意不顧前言不信之大者也朕憐丰之耆老不忍加刑其免爲庶人終於家

毋將隆按漢書本傳隆字君房東海蘭陵人也大司馬車騎將軍王音內領尙書外典兵馬踵故選置從事中郎與參謀議奏請隆爲從事中郎遷諫大夫成帝末隆奏封事言古者選諸侯入爲公卿以褒功徳宜徵定陶王使在國邸以塡萬方其後上竟立定陶王爲太子隆遷冀州牧潁川太守哀帝卽位以髙第入爲京兆尹遷執金吾時侍中董賢方貴上使中黃門發武庫兵前後十輩送董賢及上乳母王阿捨隆奏言武庫兵器天下公用國家武備繕治造作皆度大司農錢大司農錢自乘輿不以給共養共養勞賜壹出少府蓋不以本臧給末用不以民力共浮費別公私示正路也古者諸侯方伯得顓徵伐乃賜斧鉞漢家邊吏職在距寇亦賜武庫兵皆任其事然後蒙之春秋之誼家不臧甲所以抑臣威損私力也今賢等便僻弄臣私恩微妾而以天下公用給其私門契國威器共其家備民力分於弄臣武兵設於微妾建立非宜以廣驕僭非所以示四方也孔子曰奚取於三家之堂臣請收還武庫上不說頃之傅太后使謁者買諸官婢賤取之復取執金吾官婢八人隆奏言賈錢請更平直上於是制詔丞相禦史大夫交讓之禮興則虞芮之訟息隆位九卿旣無以匡朝廷之不逮而反奏請與永信宮爭貴賤之賈程奏顯言眾莫不聞舉錯不由誼理爭求之名自此始無以示百僚傷化失俗以隆前有安國之言左遷爲沛郡都尉遷南郡太守王莽少時慕與隆交隆不甚附哀帝崩莽秉政使大司徒孔光奏隆前爲冀州牧治中山馮太后獄冤陷無辜不宜處位在中土本中謁者令史立侍禦史丁元自典考之但與隆連名奏事史立時爲中太僕丁元泰山太守及尙書令趙昌譖鄭崇者爲河內太守皆免官徙合浦

後漢

譙元費貽按後漢書本傳元字君黃巴郡閬中人也少好學能說易春秋仕於州郡成帝永始二年有日食之災乃詔舉惇朴遜讓有行義者各一人州舉元詣公車對策髙第拜議郎帝始作期門數爲微行立趙飛燕爲皇后後專寵懷忌皇太子多橫夭折元上書諫曰臣聞王者承天繼宗統極保業延祚莫急後嗣故易有幹蠱之義詩詠眾多之福今陛下聖嗣未立天下屬望而不惟社稷之計專念微行之事愛幸用於所惑曲意畱於非正竊聞後宮皇太子產而不育臣聞之怛然痛心傷剝竊懷憂國不忘須臾夫警衛不修則患生非常忽有醉酒狂夫分爭道路旣無尊嚴之儀豈識上下之別此爲戎狄起於轂下而賊亂髮於左右也願陛下念天下之至重愛金玉之身均九女之施存無窮之福天下幸甚時數有災異元輒陳其變旣不省納故久稽郎官後遷太常丞以弟服去職平帝元始元年日食又詔公卿舉惇朴直言大鴻臚左咸舉元詣公車對策復拜議郎遷中散大夫四年選明達政事能班化風俗者八人時並舉元爲繡衣使者持節與太僕任惲等分行天下觀覽風俗所至專行誅賞事未及終而王莽居攝元於是縱使者車變易姓名間竄歸家因以隱遁後公孫述僭號於蜀連聘不詣述乃遣使者備禮徵之若元不肯起便賜以毒藥太守乃自賫璽書至元廬曰君髙節已著朝廷垂意誠不宜復辭自招凶禍元仰天嘆曰唐堯大聖許由恥仕周武至徳伯夷守餓彼獨何人我亦何人保志全髙死亦奚恨遂受毒藥元子瑛泣血叩頭於太守曰方今國家東有嚴敵兵師四出國用軍資或不常充足願奉家錢千萬以贖父死太守爲請述聽許之元遂隱藏田野終述之世時兵戈累年莫能修尙學業元獨訓諸子勤習經書建武十一年卒明年天下平定元弟慶以狀詣闕自陳光武美之策詔本郡祠以中牢敕所在還元家錢瑛善說易以授顯宗爲北宮衛士令時亦有犍爲費貽不肯仕述乃漆身爲厲陽狂以避之退藏山藪十餘年述破後仕至合浦太守

王良按後漢書本傳良字仲子東海蘭陵人也少好學習小夏侯尙書王莽時稱病不仕教授諸生千餘人建武二年大司馬吳漢辟不應三年徵拜諫議大夫數有忠言以禮進止朝廷敬之遷沛郡太守至蘄縣稱病不之府官屬皆隨就之良遂上疾篤乞骸骨徵拜太中大夫六年代宣秉爲大司徒司直在位恭儉妻子不入官舍布被瓦器時司徒史鮑恢以事到東海過候其家而良妻布裙曳柴從田中歸恢告曰我司徒史也故來受書欲見夫人妻曰妾是也苦掾無書恢乃下拜嘆息而還聞者莫不嘉之後以病歸一歲復徵至滎陽疾篤不任進道乃過其友人友人不肯見曰不有忠言奇謀而取大位何其往來屑屑不憚煩也遂拒之良慚自後連徵輒稱病詔以元纁聘之遂不應後光武幸蘭陵遣使者問良所疾苦不能言對詔復其子孫邑中徭役卒於家

孔休按後漢書卓茂傳休字子泉哀帝初守新都令後王莽秉權休去官歸家及莽篡位遣使賫元纁束帛請爲國師遂歐血托病杜門自絕光武卽位求休子孫賜谷以旌顯之

劉宣按後漢書卓茂傳宣字子髙安眾侯崇之從弟知王莽當篡乃變姓名抱經書隱避林藪建武初乃出光武以宣襲封安眾侯

任永馮信按後漢書李業傳是時犍爲任永及業同郡馮信並好學博古公孫述連徵命待以髙位皆托靑盲以避世難及聞述誅皆盥洗更視曰世適平目卽淸光武聞而徵之並會病卒

承宮按後漢書本傳宮字少子瑯邪姑幕人也少孤年八歲爲人牧豕鄕裏徐子盛者以春秋經授諸生數百人宮過息廬下樂其業因就聽經遂請畱門下爲諸生拾薪執苦數年勤學不倦經典旣明乃歸家教授遭天下喪亂遂將諸生避地漢中後與妻子之蒙陰山肆力耕種禾黍將熟人有認之者宮不與計推之而去由是顯名三府更辟皆不應永平中徵詣公車車駕臨辟雍召宮拜博士遷左中郎將數納忠言陳政論議切�朝臣憚其節名播匈奴時北單於遣使求得見宮顯宗�自整飾宮對曰單於聞名非識實者也臣狀醜不可以示遠宜選有威容者帝乃以大鴻臚魏應代之十七年拜侍中祭酒建初元年卒肅宗褒嘆賜以冢地妻上書乞歸葬鄕裏復賜錢三十萬

郅壽按後漢書郅惲傳惲子壽字伯考善文章以廉能稱舉孝廉稍遷冀州刺史時冀州部屬郡多封諸王賓客放縱類不檢節壽案察之無所容貸乃使部從事專住王國又徙督郵捨王宮外動靜失得卽時騎驛言上奏王罪及劾傅相於是藩國畏懼並爲遵節視事三年冀土肅淸三遷尙書令朝廷每有疑議常獨進見肅宗奇其智策擢爲京兆尹郡多彊豪姦暴不禁三輔素聞壽在冀州皆懷震竦各相檢�莫敢干犯壽𨿽威嚴而推誠下吏皆願效死莫有欺者以公事免復徵爲尙書僕射是時大將軍竇憲以外戚之寵威傾天下憲嘗使門生賫書詣壽有所請托壽卽送詔獄前後上書陳憲驕恣引王莽以誡國家是時憲徵匈奴海內供其役費而憲及其弟篤景並起第宅驕奢非法百姓苦之壽以府藏空虛軍旅未休遂因朝會譏刺憲等厲音正色辭旨甚切憲怒陷壽以買公田誹謗下吏當誅侍禦史何敞上疏理之曰臣聞聖王辟四門開四聰延直言之路下不諱之詔立敢諫之旗聽歌謠於路爭臣七人以自鑑照考知政理違失人心輒攺更之故天人並應傳福無窮臣伏見尙書僕射郅壽坐於臺上與諸尙書論擊匈奴言議過差及上書請買公田遂系獄考劾大不敬臣愚以爲壽機密近臣匡救爲職若懷默不言其罪當誅今壽違眾正議以安宗廟豈其私邪又臺閣平事分爭可否𨿽唐虞之隆三代之盛猶謂諤諤以昌不以誹謗爲罪請買公田人情細過可裁隱忍壽若被誅臣恐天下以爲國家橫罪忠直賊傷和气忤逆陰陽臣所以敢犯嚴威不避夷滅觸死瞽言非爲壽也忠臣盡節以死爲歸臣𨿽不知壽度其甘心安之誠不欲聖朝行誹謗之誅以傷晏晏之化杜塞忠直垂譏無窮臣敞謬豫機密言所不宜罪名明白當塡牢獄先壽僵僕萬死有餘書奏壽得減死論徙合浦未行自殺家屬得歸鄕裏

陳禪按後漢書本傳禪字紀山巴郡安漢人也仕郡功曹舉善黜惡爲邦內所畏察孝廉州辟治中從事時刺史爲人所上受納贓賂禪當傳考無它所賫但持喪斂之具而已及至笞掠無算五毒畢加禪神意自若辭對無變事遂散釋車騎將軍鄧騭聞其名而辟焉舉茂才時漢中蠻夷反畔以禪爲漢中太守夷賊素聞其名聲卽時降服遷左馮翊入拜諫議大夫永寧元年西南夷撣國王獻樂及幻人能吐火自支解易牛馬頭明年元會作之於庭安帝與羣臣共觀大奇之禪獨離席舉手大言曰昔齊魯爲夾谷之會齊作侏儒之樂仲尼誅之又曰放鄭聲遠佞人帝王之庭不宜設異域之技尙書陳忠劾奏禪曰古者合歡之樂舞於堂四夷之樂陳於門故詩云以雅以南韎任朱離今撣國越流沙逾縣度萬里貢獻非鄭衛之聲佞人之比而禪廷訕朝政請劾禪下獄有詔勿收左轉爲元菟候城障尉詔敢不之官上妻子從者名禪旣行朝廷多訟之會北匈奴入遼東追拜禪遼東太守胡憚其威彊退還數百里禪不加兵但使吏卒往曉慰之單於隨使還郡禪於學行禮爲說道義以感化之單於懷服遺以胡中珍貨而去及鄧騭誅廢禪以故吏免復爲車騎將軍閻顯長史順帝卽位遷司隸校尉明年卒於官子澄有淸名官至漢中太守禪曾孫寶亦剛壯有禪風爲州別駕從事顯名州裏

張陵按後漢書張霸傳霸子楷楷子陵字處衝官至尙書元嘉中歲首朝賀大將軍梁冀帶劍入省陵呵叱之令出�羽林虎賁奪冀劍冀跪謝陵不應卽劾奏冀請廷尉論罪有詔以一歲俸贖而百寮肅然初冀弟不疑爲河南尹舉陵孝廉不疑疾陵之奏冀因謂曰昔舉君適所以自罰也陵對曰明府不以陵不肖誤見擢序今申公憲以報私恩不疑有愧色

李膺按後漢書本傳膺字元禮潁川襄城人也祖父修安帝時爲太尉父益趙國相膺性簡亢無所交接惟以同郡荀淑陳實爲師友初舉孝廉爲司徒胡廣所辟舉髙第再遷靑州刺史守令畏威明多望風棄官復徵再遷漁陽太守尋轉蜀郡太守以母老乞不之官轉烏桓校尉鮮卑數犯塞膺常蒙矢石每破走之寇甚憚懾以公事免官還居綸氏教授常千人南陽樊陵求爲門徒膺謝不受陵後以阿附宦官致位太尉爲節志者所羞荀爽嘗就謁膺因爲其禦旣還喜曰今日乃得禦李君矣其見慕如此永壽二年鮮卑寇雲中桓帝聞膺能乃復徵爲度遼將軍先是羌寇及疏勒龜玆數出攻鈔張掖酒泉雲中諸郡百姓屢被其害自膺到邊皆望風懼服先所掠男女悉送還塞下自是之後聲振遠域延熹二年徵再遷河南尹時宛陵大姓羊元羣罷北海郡贓罪狼籍郡捨混軒有奇巧乃載之以歸膺表欲按其罪元羣行賂宦豎膺反坐輸作左校初膺與廷尉馮緄大司農劉佑等共同心志糾罰姦幸緄佑時亦得罪輸作司隸校尉應奉上疏理膺等曰昔秦人觀寶於楚昭奚卹�以羣賢梁惠王瑋其照乘之珠齊威王答以四臣夫忠賢武將國之心膂竊見左校刑徒前廷尉馮緄大司農劉佑河南尹李膺等執法不撓誅舉邪臣肆之以法眾庶稱宜昔季孫行父親逆君命逐出莒僕於舜之功二十之一今膺等投身彊禦畢力致罪陛下旣不聽察而猥受譖訴遂令忠臣同愆元惡自春迄冬不蒙降恕遐邇觀聽爲之嘆息夫立政之要記功忘失是以武帝捨安國於徒中宣帝懲張敞於亡命緄前討蠻荊均吉甫之功佑數臨督司有不吐茹之節膺著威幽並遺愛度遼今三垂蠢動王旅未振易稱雷雨作解君子以赦過宥罪乞原膺等以備不虞書奏乃悉免其刑再遷復拜司隸校尉時張讓弟朔爲野王令貪殘無道至乃殺孕婦聞膺厲威嚴懼罪逃還京師因匿兄讓第捨藏於合柱中膺知其狀率將吏卒破柱取朔付洛陽獄受辭畢卽殺之讓訴冤於帝詔膺入殿禦親臨軒詰以不先請便加誅辟之意膺對曰昔晉文公執衛成公歸於京師春秋是焉禮云公族有罪𨿽曰宥之有司執憲不從昔仲尼爲魯司寇七日而誅少正卯今臣到官已積一旬私懼以稽畱爲愆不意獲速疾之罪誠自知釁責死不旋踵特乞畱五日�殄元惡退就鼎鑊始生之願也帝無復言顧謂讓曰此汝弟之罪司隸何愆乃遣出之自此諸黃門常侍皆鞠躬屏气休沐不敢復出宮省帝怪問其故並叩頭泣曰畏李校尉是時朝廷日亂綱紀頹阤膺獨持風裁以聲名自髙士有被其容接者名爲登龍門及遭黨事當考實膺等案經三府太尉陳蕃卻之曰今所考案皆海內人譽憂國忠公之臣此等猶將十世宥也豈有罪名不章而致收掠者乎不肯平署帝愈怒遂下膺等於黃門北寺獄膺等頗引宦官子弟宦官多懼請帝以天時宜赦於是大赦天下膺免歸鄕裏居陽城山中天下士大夫皆髙尙其道而污穢朝廷及陳蕃免太尉朝野屬意於膺荀爽恐其名髙致禍欲令屈節以全亂世爲書貽曰久廢過庭不聞善誘陟岵瞻望惟日爲歲知以直道不容於時悅山樂木家於陽城道近路夷當卽聘問無狀嬰疾闕於所仰頃聞上帝震怒貶黜鼎臣人鬼同謀以爲天子當貞觀二五利見大人不謂夷之初旦明而未融虹霓揚輝棄和取同方今天地气閉大人休否智者見險投以遠害𨿽匱人望內合私願想甚欣然不爲恨也願怡神無事偃息衡門任其飛沈與時抑揚頃之帝崩陳蕃爲太傅與大將軍竇武共秉朝政連謀誅諸宦官故引用天下名士乃以膺爲長樂少府及陳竇之敗膺等復廢後張儉事起收捕鉤黨鄕人謂膺曰可去矣對曰事不辭難罪不逃刑臣之節也吾年已六十死生有命去將安之乃詣詔獄考死妻子徙邊門生故吏及其父兄並被禁錮時侍禦史蜀郡景毅子顧爲膺門徒而未有錄牒故不及於譴毅乃慨然曰本謂膺賢遣子師之豈可以漏奪名籍苟安而已遂自表免歸時人義之膺子瓚位至東平相初曹操微時瓚異其才將沒謂子宣等曰時將亂矣天下英雄無過曹操張孟卓與吾善袁本初汝外親𨿽爾勿依必歸曹氏諸子從之並免於亂世

杜密按後漢書本傳密字周甫潁川陽城人也爲人沈質少有厲俗志爲司徒胡廣所辟稍遷代郡太守徵三遷太山太守北海相其宦官子弟爲令長有姦惡者輒捕案之行春到髙密縣見鄭元爲鄕佐知其異器卽召署郡職遂遣就學後密去官還家每謁守令多所陳托同郡劉勝亦自蜀郡告歸鄕裏閉門掃軌無所幹及太守王昱謂密曰劉季陵淸髙士公卿多舉之者密知昱激己對曰劉勝位爲大夫見禮上賓而知善不薦聞惡無言隱情惜己自同寒蟬此罪人也今志義力行之賢而密達之違道失節之士而密糾之使明府賞刑得中令問休揚不亦萬分之一乎昱慚服待之彌厚後桓帝徵拜尙書令遷河南尹轉太僕黨事旣起免歸本郡與李膺俱坐而名行相次故時人亦稱李杜焉後太傅陳蕃輔政復爲太僕明年坐黨事被徵自殺

範滂按後漢書本傳滂字孟博汝南徵羌人也少厲淸節爲州裏所服舉孝廉光祿四行時冀州饑荒盜賊羣起乃以滂爲淸詔使案察之滂登車攬轡慨然有澄淸天下之志及至州境守令自知臧污望風解印綬去其所舉奏莫不厭塞眾議遷光祿勛主事時陳蕃爲光祿勛滂執公儀詣蕃蕃不止之滂懷恨投版棄官而去郭林宗聞而讓蕃曰若範孟博者豈宜以公禮格之今成其去就之名得無自取不優之議也蕃乃謝焉復爲太尉黃瓊所辟後詔三府掾屬舉謠言滂奏刺史二千石權豪之黨二十餘人尙書責滂所劾猥多疑有私故滂對曰臣之所舉自非叨穢姦暴深爲民害豈以污簡札哉間以會日迫促故先舉所急其未審者方更參實臣聞農夫去艸嘉谷必茂忠臣除姦王道以淸若臣言有貳甘受顯戮吏不能詰滂睹時方艱知意不行因投劾去太守宗資先聞其名請署功曹委任政事滂在職嚴整疾惡其有行違孝悌不軌仁義者皆掃迹斥逐不與共朝顯薦異節抽拔幽陋滂外甥西平李頌公族子孫而爲鄕曲所棄中常侍唐衡以頌請資資用爲吏滂以非其人寢而不召資遷怒捶書佐朱零零仰曰範滂淸裁猶以利刃齒腐朽今日寧受笞死而滂不可違資乃止郡中中人以下莫不歸怨乃指滂之所用以爲範黨後牢修誣言鉤黨滂坐系黃門北寺獄獄吏謂曰凡坐系皆祭臯陶滂曰臯陶賢者古之直臣知滂無罪將理之於帝如其有罪祭之何益眾人由此亦止獄吏將加掠考滂以同囚多嬰病乃請先就格遂與同郡袁忠爭受楚毒桓帝使中常侍王甫以次辧詰滂等皆三木橐頭暴於階下餘人在前或對或否滂忠於後越次而進王甫詰曰君爲人臣不推忠國而共造部黨自相褒舉評論朝廷虛構無端諸所謀結並欲何爲皆以情對不得隱飾滂對曰臣聞仲尼之言見善如不及見惡如探湯欲使善善同其淸惡惡同其污謂王政之所願聞不悟更以爲黨甫曰卿更相拔舉疊爲唇齒有不合者見則排斥其意如何滂乃慷慨仰天曰古之循善自求多福今之循善身陷大戮身死之日願埋滂於首陽山側上不負皇天下不愧夷齊甫湣然爲之攺容乃得並解桎梏滂後事釋南歸始發京師汝南南陽士大夫迎之者數千兩同囚鄕人殷陶黃穆亦免俱歸並衛侍於傍應對賓客滂顧謂陶等曰今子相隨是重吾禍也遂遁還鄕裏初滂等系獄尙書霍諝理之及得免到京師往候諝而不爲謝或有讓滂者對曰昔叔向嬰罪祁奚救之未聞羊舌有謝恩之辭祁老有自伐之色竟無所言建寧二年遂大誅黨人詔下急捕滂等督郵吳導至縣抱詔書閉傳捨伏�而泣滂聞之曰必爲我也卽自詣獄縣令郭揖大驚出解印綬引與俱亡曰天下大矣子何爲在此滂曰滂死則禍塞何敢以罪累君又令老母流離乎其母就與之訣滂白母曰仲博孝敬足以供養滂從龍舒君歸黃泉存亡各得其所惟大人割不可忍之恩勿增感戚母曰汝今得與李杜齊名死亦何恨旣有令名復求壽考可兼得乎滂跪受教再拜而辭顧謂其子曰吾欲使汝爲惡則惡不可爲使汝爲善則我不爲惡行路聞之莫不流涕時年三十三

史弼按後漢書本傳弼字公謙陳畱考城人也父敞順帝時以佞辯至尙書郡守弼少篤學聚徒數百仕州郡辟公府遷北軍中候是時桓帝弟渤海王悝素行險辟僭傲多不法弼懼其驕悖爲亂乃上封事曰臣聞帝王之於親戚愛𨿽隆必示之以威體𨿽貴必禁之以度如是和睦之道興骨肉之恩遂昔周襄王恣甘昭公孝景皇帝驕梁孝王而二弟階寵終用勃慢卒周有播蕩之禍漢有爰盎之變竊聞渤海王悝憑至親之屬恃偏私之愛失奉上之節有僭慢之心外聚剽輕不逞之徒內荒酒樂出入無常所與羣居皆有口無行或家之子或朝之斥臣必有羊勝伍被之變州司不敢彈糾傅相不能匡輔陛下隆於友於不忍遏絕恐遂滋蔓爲害彌大乞露臣奏宣示百僚使臣得於淸朝明言其失然後詔公卿平處其法法決罪定乃下不忍之詔臣下固執然後少有所許如是則聖朝無傷親之譏渤海有享國之慶不然懼大獄將興使者相望於路矣臣職典禁兵備禦非常而妄知藩國干犯至戚罪不容誅不勝憤懣謹冒死以聞帝以至親不忍下其事後悝竟坐逆謀貶爲癭陶王弼遷尙書出爲平原相時詔書下舉鉤黨郡國所奏相連及者多至數百惟弼獨無所上詔書前後切卻州郡髡笞掾史從事坐傳責曰詔書疾惡黨人旨意懇惻靑州六郡其五有黨近國甘陵亦考南北部平原何理而得獨無弼曰先王疆理天下畫界分境水土異齊風俗不同它郡自有平原自無胡可相比若承望上司誣陷良善淫刑濫罰以逞非理則平原之人戶可爲黨相有死而已所不能也從事大怒卽收郡僚職送獄遂舉奏弼會黨禁中解弼以俸贖罪得免濟活者千餘人弼爲政特挫抑彊豪其小民有罪多所容貸遷河東太守被一切詔書當舉孝廉弼知多權貴請托乃豫敕斷絕書屬中常侍侯覽果遣諸生賫書請之並求假鹽稅積日不得通生乃說以它事謁弼而因達覽書弼乃大怒曰太守忝荷重任當選士報國爾何人而僞詐無狀命左右引出捶楚數百府丞掾史十餘人皆諫於廷弼不對遂付安邑獄卽日考殺之侯覽大怨遂詐作飛章下司隸誣弼誹謗檻車徵吏人莫敢近者惟前孝廉裴瑜送到崤澠之間大言於道傍曰明府摧折虐臣選徳報國如其獲罪足以垂名竹帛願不憂不懼弼曰誰謂荼苦其甘如薺昔人刎頸九死不恨及下廷尉詔獄平原吏人奔走詣闕訟之又前孝廉魏劭毀變形服詐爲家僮瞻護於弼弼遂受誣事當棄市劭與同郡入賣郡邸行賂於侯覽得減死罪一等論輸左校時人或譏曰平原行貨以免君無乃蚩乎陶丘洪曰昔文王羑里閎散懷金史弼遭患義夫獻寶亦何疑焉於是議者乃息弼竟歸田裏稱病閉門不出數爲公卿所薦議郎何休又訟弼有干國之器宜登臺相徵拜議郎侯覽等惡之光和中出爲彭城相會病卒裴瑜位至尙書

趙典按後漢書本傳典字仲經蜀郡成都人也父戒爲太尉桓帝立以定策封廚亭侯典少篤行隱約博學經書弟子自遠方至建和初四府表薦徵拜議郎侍講禁內拜遷爲侍中時帝欲廣開鴻池典諫曰鴻池泛漑已且百頃猶復增而深之非所以崇唐虞之約己遵孝文之愛人也帝納其言而止父卒襲封出爲弘農太守轉右扶風公事去官徵拜城門校尉轉將作大匠遷少府又轉大鴻臚時恩澤諸侯以無勞受封羣臣不悅而莫敢諫典獨奏曰夫無功而賞勞者不勸上忝下辱亂象於度且髙祖之誓非功臣不封宜一切削免爵土以存舊典帝不從頃之轉太僕遷太常朝廷每有災異疑議輒諮問之典據經正對無所曲折每得賞賜輒分與諸生之貧者後以諫爭違旨免官就國會帝崩時禁藩國諸侯不得奔弔典慨然曰身從衣褐之中致位上列且烏烏反哺報徳況於士邪遂解印綬符策付縣而馳到京師州郡及大鴻臚並執處其罪而公卿百寮嘉典之義表請以租自贖詔書許之再遷長樂少府衛尉公卿復表典篤學博聞宜備國師會病卒使者弔祠竇太后復遣使兼贈印綬謚曰獻侯

岑晊按後漢書本傳晊字公孝南陽棘陽人也父像爲南郡太守以貪叨誅死晊年少未知名往候同郡宗慈慈方以有道見徵賓客滿門以晊非良家子不肯見晊畱門下數日晚乃引入慈與語大奇之遂將俱至洛陽因詣太學受業晊有髙才郭林宗朱公叔等皆爲友李膺王暢稱其有干國器𨿽在閭裏慨然有董正天下之志太守弘農成�下車欲振威嚴聞晊髙名請爲功曹又以張牧爲中賊曹吏�委心晊牧褒善糾違肅淸朝府宛有富賈張泛者桓帝美人之外親善巧雕鏤玩好之物頗以賂遺中官以此並得顯位恃其伎巧用埶縱橫晊與牧勸�收捕泛等旣而遇赦晊竟誅之並收其宗族賓客殺二百餘人後乃奏聞於是中常侍侯覽使泛妻上書訟其冤帝大震怒徵�下獄死晊與牧遁逃亡匿齊魯之間會赦出後州郡察舉三府交辟並不就及李杜之誅因復逃竄終於江夏山中云

陳翔按後漢書本傳翔字子麟汝南邵陵人也祖父珍司隸校尉翔少知名善交結察孝廉太尉周景辟舉髙第拜侍禦史時正旦朝賀大將軍梁冀威儀不整翔奏冀恃貴不敬請收案罪時人奇之遷定襄太守徵拜議郎遷揚州刺史舉奏豫章太守王永奏事中官吳郡太守徐參在職貪穢並徵詣廷尉參中常侍璜之弟也由此威名大振又徵拜議郎補禦史中丞坐黨事考黃門北寺獄以無驗見原卒於家

孔昱按後漢書本傳昱字元世魯國魯人也七世祖霸成帝時歷九卿封褒成侯自霸至昱爵位相系其卿相牧守五十三人列侯七人昱少習家學大將軍梁冀辟不應太尉舉方正對策不合乃辭病去後遭黨事禁錮靈帝卽位公車徵拜議郎補洛陽令以師喪去官卒於家

範康按後漢書本傳康字仲眞勃海重合人也少受業太學與郭林宗親善舉孝廉再遷潁陰令有能迹遷太山太守郡內豪姓多不法康至奮威怒施嚴令莫有干犯者先所請奪人田宅皆遽還之是時山陽張儉殺常侍侯覽母案其宗黨賓客或有迸匿太山界者康旣常疾閹官因此皆窮相收掩無得遺脫覽大怨之誣康與兗州刺史第五種及都尉壼嘉詐上賊降徵康詣廷尉減死罪一等徙日南潁陰人及太山羊陟等詣闕爲訟乃原還本郡卒於家

巴肅按後漢書本傳肅字恭祖勃海髙城人也初察孝廉歷愼令貝丘長皆以郡守非其人辭病去辟公府稍遷拜議郎與竇武陳蕃等謀誅閹官武等遇害肅亦坐黨禁錮中常侍曹節後聞其謀收之肅自載詣縣縣令見肅入閣解印綬與俱去肅曰爲人臣者有謀不敢隱有罪不逃刑旣不隱其謀矣又敢逃其刑乎遂被害刺史賈琮刊石立銘以記之

魏朗按後漢書本傳朗字少英會稽上虞人也少爲縣吏兄爲鄕人所殺朗白日操刃報讎於縣中遂亡命到陳國從博士郤仲信學春秋圖緯又詣太學受五經京師長者李膺之徒爭從之初辟司徒府再遷彭城令時中官子弟爲相國多行非法朗與更相章奏幸臣憤疾欲中之會九眞賊起乃共薦朗爲九眞都尉到官獎厲吏兵討破羣賊斬首二千級桓帝美其功徵拜議郎頃之遷尙書屢陳便宜有所補益出爲河內太守政稱三河表尙書令陳蕃薦朗公忠亮直宜在機密復徵爲尙書會被黨議免歸家朗性矜嚴閉門整法度家人不見惰容後竇武等誅朗以黨被急徵行至牛渚自殺著書數篇號魏子云

劉佑按後漢書本傳佑字伯祖中山安國人也安國後別屬博陵佑初察孝廉補尙書侍郎閒練故事文札彊辧每有奏議應對無滯爲僚類所歸除任城令兗州舉爲尢異遷揚州刺史是時會稽太守梁旻大將軍冀之從弟也佑舉奏其罪旻坐徵復遷佑河東太守時屬縣令長率多中官子弟百姓患之佑到黜其權彊平理冤結政爲三河表再遷延熹四年拜尙書令又出爲河南尹轉司隸校尉時權貴子弟罷州郡還入京師者每至界首輒攺易輿服隱匿財寶威行朝廷拜宗正三轉大司農時中常侍蘇康管霸用事於內遂固天下良田美業山林湖澤民庶窮困州郡累气佑移書所在依科品沒入之桓帝大怒論佑輸左校後得赦出復歷三卿輒以疾辭乞骸骨歸田裏詔拜中散大夫遂杜門絕迹每三公缺朝廷皆屬意於佑以譖毀不用延篤貽之書曰昔太伯三讓人無徳而稱焉延陵髙揖華夏仰風吾子懷蘧氏之可捲體寧子之如愚微妙元通衝而不盈蔑三光之明未暇以天下爲事何其劭歟靈帝初陳蕃輔政以佑爲河南尹及蕃敗佑黜歸卒於家明年大誅黨人幸不及禍

風節部名臣列傳二

後漢二

羊陟按後漢書本傳陟字嗣祖太山梁父人也家世冠族陟少淸直有學行舉孝廉辟太尉李固府舉髙第拜侍禦史會固被誅陟以故吏禁錮歷年復舉髙第再遷冀州刺史奏案貪濁所在肅然又再遷虎賁中郎將城門校尉三遷尙書令時太尉張顥司徒樊陵大鴻臚郭防太僕曹陵大司農馮方並與宦豎相姻私公行貨賂並奏罷黜之不納以前太尉劉寵司隸校尉許水幽州刺史楊熙涼州刺史劉恭益州刺史龐艾淸亮在公薦舉升進帝嘉之拜陟河南尹計日受奉常食漧飯茹菜禁制豪右京師憚之會黨事起免官禁錮卒於家

陳球按後漢書本傳球字伯眞下邳淮浦人也歷世著名父亹廣漢太守球少涉儒學善律令陽嘉中舉孝廉稍遷繁陽令時魏郡太守諷縣求納貨賄球不與之太守怒而撾督郵欲令逐球督郵不肯曰魏郡十五城獨繁陽有異政今受命逐之將致議於天下矣太守乃止復辟公府舉髙第拜侍禦史是時桂陽黠賊李研等羣聚寇鈔陸梁荊部州郡懦弱不能禁太尉楊秉表球爲零陵太守球到設方略期月間賊寇消散而州兵朱蓋等反與桂陽賊胡蘭數萬人轉攻零陵零陵下濕編木爲城不可守備郡中惶恐掾史白遣家避難球怒曰太守分國虎符受任一邦豈顧妻孥而沮國威重乎復言者斬乃悉內吏人老弱與共城守弦大木爲弓羽矛爲矢引機發之遠射千餘步多所殺傷賊復激流灌城球輒於內因地埶反決水淹賊相拒十餘日不能下會中郎將度尙將救兵至球募士卒與尙共破斬朱蓋等賜錢五十萬拜子一人爲郎遷魏郡太守徵拜將作大匠作桓帝陵園所省巨萬以上遷南陽太守以糾舉豪右爲埶家所謗徵詣廷尉抵罪會赦歸家復拜廷尉熹平元年竇太后崩太后本遷南宮雲臺宦者積怨竇氏遂以衣車載後屍置城南市捨數日中常侍曹節王甫欲用貴人禮殯帝曰太后親立朕躬統承大業詩云無徳不報無言不酬豈宜以貴人終乎於是發喪成禮及將葬節等復欲別葬太后而以馮貴人配祔詔公卿大會朝堂令中常侍趙忠監議太尉李咸時病乃扶輿而起搗椒自隨謂妻子曰若皇太后不得配食桓帝吾不生還矣旣議坐者數百人各瞻望中官良久莫肯先言趙忠曰議當時定怪公卿以下各相顧望球曰皇太后以盛徳良家母臨天下宜配先帝是無所疑忠笑而言曰陳廷尉宜便操筆球卽下議曰皇太后自在椒房有聰明母儀之徳遭時不造援立聖明承繼宗廟功烈至重先帝晏駕因遇大獄遷居空宮不幸早世家𨿽獲罪事非太后今若別葬誠失天下之望且馮貴人冢墓被髮骸骨暴露與賊並屍魂靈污染且無功於國何宜上配至尊忠省球議作色俯仰蚩球曰陳廷尉建此議甚健球曰陳竇旣冤皇太后無故幽閉臣常痛心天下憤嘆今日言之退而受罪宿昔之願公卿以下皆從球議李咸始不敢先發見球辭正然後大言曰臣本謂宜爾誠與臣意合會者皆爲之愧曹節王甫復爭以爲梁后家犯惡逆別葬懿陵武帝黜廢衛后而以李夫人配食今竇氏罪深豈得合葬先帝乎李咸乃詣闕上疏曰臣伏惟章徳竇后虐害恭懷安思閻後家犯惡逆而和帝無異葬之議順朝無貶降之文至於衛后孝武皇帝身所廢棄不可以爲比今長樂太后尊號在身親嘗稱制坤育天下且援立聖明光隆皇祚太后以陛下爲子陛下豈得不以太后爲母子無黜母臣無貶君宜合葬宣陵一如舊制帝省奏謂曹節等曰竇氏𨿽爲不道而太后有徳於朕不宜降黜節等無復言於是議者乃定咸字元貞汝南人累經州郡以廉幹知名在朝淸忠權幸憚之六年遷球司空以地震免拜光祿大夫復爲廷尉太常光和元年遷太尉數月以日食免復拜光祿大夫明年爲永樂少府乃潛與司徒河間劉合謀誅宦官初合兄侍中鯈與大將軍竇武同謀俱死故合與球相結事未及發球復以書勸合曰公出自宗室位登臺鼎天下瞻望社稷鎭衛豈得雷同容容無違而已今曹節等放縱爲害而久在左右又公兄侍中受害節等永樂太后所親知也今可表徙衛尉陽球爲司隸校尉以次收節等誅之政出聖主天下太平可翹足而待也又尙書劉納以正直忤宦官出爲步兵校尉亦深勸於合合曰凶豎多耳目恐事未會先受其禍納曰公爲國棟梁傾危不持焉用彼相邪合許諾亦結謀陽球球小妻程璜之女璜用事宮中所謂程大人也節等頗得聞知乃重賂於璜且脇之璜懼迫以球謀告節節因共白帝曰合等常與藩國交通有惡意數稱永樂聲埶受取狼籍步兵校尉劉納及永樂少府陳球衛尉陽球交通書疏謀議不軌帝大怒策免合合與球及劉納陽球皆下獄死球時年六十二子瑀吳郡太守

蓋勛按後漢書本傳勛字元固惇煌廣至人也家世二千石初舉孝廉爲漢陽長史時武威太守倚恃權埶恣行貪橫從事武都蘇正和案致其罪涼州刺史梁鵠畏懼貴戚欲殺正和以免其負乃訪之於勛勛素與正和有仇或勸勛可因此報隙勛曰不可謀事殺良非忠也乘人之危非仁也乃諫鵠曰夫紲食鷹鳶欲其鷙鷙而烹之將何用哉鵠從其言正和喜於得免而詣勛求謝勛不見曰吾爲梁使君謀不爲蘇正和也怨之如初中平元年北地羌胡與邊章等寇亂隴右刺史左昌因軍興斷盜數千萬勛固諫昌怒乃使勛別屯阿陽以拒賊鋒欲因軍事罪之而勛數有戰功邊章等遂攻金城殺郡守陳懿勛勸昌救之不從邊章等進圍昌於冀昌懼而召勛勛初與從事辛曾孔常俱屯阿陽及昌檄到曾等疑不肯赴勛怒曰昔莊賈後期穰苴奮劍今之從事豈重於古之監軍哉曾等懼而從之勛卽率兵救昌到乃誚讓章等責以背叛之罪皆曰左使君若早從君言以兵臨我庶可自攺今罪已重不得降也乃解圍而去昌坐斷盜徵以扶風宋梟代之梟患多寇叛謂勛曰涼州寡於學術故屢致反暴今欲多寫孝經令家家習之庶或使人知義勛諫曰昔太公封齊崔杼弒君伯禽侯魯慶父篡位此二國豈乏學者今不急靜難之術遽爲非常之事旣足結怨一州又當取笑朝廷勛不知其可也梟不從遂奏行之果被詔書詰責坐以虛慢徵時叛羌圍護羌校尉夏育於畜宮勛與州郡合兵救育至狐盤爲羌所破勛收餘眾百餘人爲魚麗之陳羌精騎夾攻之急士卒多死勛被三創堅不動乃指木表曰必屍我於此句就種羌滇吾素爲勛所厚乃以兵扞眾曰蓋長史賢人汝曹殺之者爲負天勛仰罵曰死反鹵汝何知促來殺我眾相視而驚滇吾下馬與勛勛不肯上遂爲賊所執羌戎服其義勇不敢加害送還漢陽後刺史楊雍卽表勛領漢陽太守時人饑相漁食勛調谷稟之先出家糧以率眾存活者千餘人後去官徵拜討鹵校尉靈帝召見問天下何苦而反亂如此勛曰幸臣子弟擾之時宦者上軍校尉蹇碩在坐帝顧問碩碩懼不知所對而以此恨勛帝又謂勛曰吾已陳師於平樂觀多出中藏財物以餌士何如勛曰臣聞先王耀徳不觀兵今寇在遠而設近陳不足昭果毅祇黷武耳帝曰善恨見君晚羣臣初無是言也勛時與宗正劉虞佐軍校尉袁紹同典禁兵勛謂虞紹曰吾仍見上上甚聰明但擁蔽於左右耳若其並力誅嬖幸然後徵拔英俊以興漢室功遂身退豈不快乎虞紹亦素有謀因相結連未及發而司隸校尉張溫舉勛爲京兆尹帝方欲延接勛而蹇碩等心憚之並勸從溫奏遂拜京兆尹時長安令楊黨父爲中常侍恃勢貪放勛案得其贓千餘萬貴戚咸爲之請勛不聽具以事聞並連黨父有詔窮案威震京師時小黃門京兆髙望爲尙藥監幸於皇太子太子因蹇碩屬望子進爲孝廉勛不肯用或曰皇太子副主望其所愛碩帝之寵臣而子違之所謂三怨成府者也勛曰選賢所以報國也非賢不舉死亦何悔勛𨿽在外每軍國密事帝常手詔問之數加賞賜甚見親信在朝臣右及帝崩董卓廢少帝殺何太后勛與書曰昔伊尹霍光權以立功猶可寒心足下小醜何以終此賀者在門弔者在廬可不愼哉卓得書意甚憚之徵爲議郎時左將軍皇甫嵩精兵三萬屯扶風勛密相要結將以討卓會嵩亦被徵勛以眾弱不能獨立遂並還京師自公卿以下莫不卑下於卓惟勛長揖爭禮見者皆爲失色卓問司徒王允曰欲得快司隸校尉誰可作者允曰惟有蓋京兆耳卓曰此人明智有餘然不可假以雄職乃以爲越騎校尉卓又不欲令久典禁兵復出爲潁川太守未及至郡徵還京師時河南尹朱雋爲卓陳軍事卓折雋曰我百戰百勝決之於心卿勿妄說且污我刀勛曰昔武丁之明猶求箴諫況如卿者而欲杜人之口乎卓曰戲之耳勛曰不聞怒言可以爲戲卓乃謝雋勛𨿽彊直不屈而內厭於卓不得意疽發背卒時年五十一遺令勿受卓賻贈卓欲外示寬容表賜東園祕器賵襚送之如禮葬於安陵子順官至永陽太守

徐璆按後漢書本傳璆字孟玉廣陵海西人也父淑度遼將軍有名於邊璆少博學辟公府舉髙第稍遷荊州刺史時董太后姊子張忠爲南陽太守因勢放濫贓罪數億璆臨當之部太后遣中常侍以忠屬璆璆對曰臣身爲國不敢聞命太后怒遽徵忠爲司隸校尉以相威臨璆到州舉奏忠贓餘一億使冠軍縣上簿詣大司農以彰暴其事又奏五郡太守及屬縣有髒污者悉徵案罪威風大行中平元年與中郎將朱雋擊黃巾賊於宛破之張忠怨璆與諸閹宦構造無端璆遂以罪徵有破賊功得免官歸家後再徵遷汝南太守轉東海相所在化行獻帝遷許以廷尉徵當詣京師道爲袁術所劫授璆以上公之位璆乃嘆曰龔勝鮑宣獨何人哉守之必死術不敢逼術死軍破璆得其盜國璽及還許上之並送前所假汝南東海二郡印綬司徒趙溫謂璆曰君遭大難猶存此邪璆曰昔蘇武困於匈奴不墜七尺之節況此方寸印乎後拜太常使持節拜曹操爲丞相操以相讓璆璆不敢當卒於官

張儉按後漢書本傳儉字元節山陽髙平人趙王張耳之後也父成江夏太守儉初舉茂才以刺史非其人謝病不起延熹八年太守翟超請爲東部督郵時中常侍侯覽家在防東殘暴百姓所爲不軌儉舉劾覽及其母罪惡請誅之覽遏絕章表並不得通由是結仇覽等鄕人朱並素性佞邪爲儉所棄並懷怨恚遂上書告儉與同郡二十四人爲黨於是刊章討捕儉得亡命困迫遁走望門投止莫不重其名行破家相容復流轉東萊止李篤家外黃令毛欽操兵到門篤引欽謂曰張儉知名天下而亡非其罪縱儉可得寧忍執之乎欽因起撫篤曰蘧伯玉恥獨爲君子足下如何自專仁義篤曰篤𨿽好義明廷今日載其半矣欽嘆息而去篤因緣送儉出塞以故得免其所經歷伏重誅者以十數宗親並殄滅郡縣爲之殘破中平元年黨事解乃還鄕裏大將軍三公並辟又舉惇朴公車特徵起家拜少府皆不就獻帝初百姓饑荒而儉資計差溫乃傾竭財產與邑裏共之賴其存者以百數建安初徵爲衛尉不得已而起儉見曹氏世徳已萌乃闔門懸車不豫政事歲餘卒於許下年八十四

袁忠按後漢書袁安傳安元孫閎閎弟忠字正甫與同郡範滂爲友俱證黨事得釋語在滂傳初平中爲沛相乘葦車到官以淸亮稱及天下大亂忠棄官客會稽上虞一見太守王朗徒從整飾心嫌之遂稱病自絕後孫策破會稽忠等浮海南投交址獻帝都許徵爲衛尉未到卒

袁弘按後漢書袁安傳安元孫閎閎弟弘字邵甫恥其門族貴埶乃變姓名徒步師門從師不應徵辟終於家

杜微五梁按蜀志本傳微字國輔梓潼涪人也少受學於廣漢任安劉璋辟爲從事以疾去官及先主定蜀微常稱聾閉門不出建興二年丞相亮領益州牧選迎皆妙簡舊徳以秦宓爲別駕五梁爲功曹微爲主簿微固辭轝而致之旣至亮引見微微自陳謝亮以微不聞人語於坐上與書曰服聞徳行饑渴歷時淸濁異流無緣咨覯王元泰李伯仁王文儀楊季休丁君漧李永南兄弟文仲寶等每嘆髙志未見如舊猥以空虛統領貴州徳薄任重慘慘憂慮朝廷主公今年始十八天姿仁敏愛徳下士天下之人思慕漢室欲與君因天順民輔此明主以隆季興之功著勛於竹帛也以謂賢愚不相爲謀故自割絕守勞而已不圖自屈也微自乞老病求歸亮又與書答曰曹丕篡弒自立爲帝是猶土龍芻狗之有名也欲與羣賢因其邪僞以正道滅之怪君未有相誨便欲求還於山野丕又大興勞役以向吳楚今因丕多務且以閉境勤農育養民物並治甲兵以待其挫然後伐之可使兵不戰民不勞而天下定也君但當以徳輔時耳不責君軍事何爲汲汲欲求去乎其敬微如此拜爲諫議大夫以從其志五梁者字徳山犍爲南安人也以儒學節操稱從議郎遷諫議大夫五官中郎將

魏

常林按魏志本傳林字伯槐河內溫人也年七歲有父黨造門問林伯先在否汝何不拜林曰𨿽當下客臨子字父何拜之有於是咸共嘉之太守王匡起兵討董卓遣諸生於屬縣微伺吏民罪負便收之考責錢谷贖罪稽遲則夷滅宗族以崇威嚴林叔父檛客爲諸生所白匡怒收治舉宗惶怖不知所責多少懼系者不救林往見匡同縣胡母彪曰王府君以文武髙才臨吾鄙郡鄙郡表裏山河土廣民殷又多賢能惟所擇用今主上幼沖賊臣虎據華夏震栗雄才奮用之秋也若欲誅天下之賊扶王室之微智者望風應之若響克亂在和何徵不捷苟無恩徳任失其人覆亡將至何暇匡翼朝廷崇立功名乎君其藏之因說叔父見拘之意彪卽書責匡匡原林叔父林乃避地上黨耕種山阿當時旱蝗林獨丰收盡呼比鄰升斗分之依故河間太守陳廷璧陳馮二姓舊族冠冕張揚利其婦女貪其資貨林率其宗族爲之策謀見圍六十餘日卒全堡壁並州刺史髙幹表爲騎都尉林辭不受後刺史梁習薦州界名士林及楊俊王淩王象荀緯太祖皆以爲縣長林宰南和治化有成超遷博陵太守幽州刺史所在有績文帝爲五官將林爲功曹太祖西徵田銀蘇伯反幽冀扇動文帝欲親自討之林曰昔忝博陵又在幽州賊之形勢可料度也北方吏民樂安厭亂服化已久守善者多銀伯犬羊相聚智小謀大不能爲害方今大軍在遠外有彊敵將軍爲天下之鎭也輕動遠舉𨿽克不武文帝從之遣將往伐應時克滅出爲平原太守魏郡東部都尉入爲丞相東曹屬魏國旣建拜尙書文帝踐阼遷少府封樂陽亭侯轉大司農明帝卽位進封髙陽鄕侯徙光祿勛太常晉宣王以林鄕邑耆徳每爲之拜或謂林曰司馬公貴重君宜止之林曰司馬公自欲惇長幼之敍爲後生之法貴非吾之所畏拜非吾之所制也言者踧踖而退時論以林節操淸峻欲致之公輔而林遂稱疾篤拜光祿大夫年八十三薨追贈驃騎將軍葬如公禮謚曰貞侯子�嗣爲太山太守坐法誅�弟靜紹封

張就按魏志閻溫傳先是河右擾亂隔絕不通燉煌太守馬艾卒官府又無丞功曹張恭素有學行郡人推行長史事恩信甚著乃遣子就東詣太祖請太守時酒泉黃華張掖張進各據其郡欲與恭艾並勢就至酒泉爲華所拘執劫以白刃就終不回私與恭疏曰大人率厲燉煌忠義顯然豈以就在困厄之中而替之哉昔樂羊食子李通覆家經國之臣寧懷妻孥邪今大軍垂至但當促兵以掎之耳願不以下流之愛使就有恨於黃壤也恭卽遣從弟華攻酒泉沙頭漧齊二縣恭又連兵尋繼華後以爲首尾之援別遣鐵騎二百迎吏官屬東緣酒泉北塞徑出張掖北河逢迎太守尹奉於是張進須黃華之助華欲救進西顧恭兵恐急擊其後遂詣金城太守蘇則降就竟平安奉得之官黃初二年下詔褒揚賜恭爵關內侯拜西域戊己校尉數歲徵還將授以侍臣之位而以子就代焉恭至燉煌固辭疾篤太和中卒贈執金吾就後爲金城太守父子著稱於西州

吳

虞汜按會稽典錄汜字世洪生南海年十六父卒還鄕裏孫綝廢幼主迎立瑯琊王休休未至綝欲入宮圖爲不軌召百官會議皆惶怖失色徒唯唯而已汜對曰明公爲國伊周處將相之位擅廢立之威勢上安宗廟下惠百姓大小踴躍自以伊霍復見今迎王未至而欲入宮如是羣下搖蕩眾聽疑惑非所以永終忠孝揚名後世也綝不懌竟立休休初卽位汜與賀邵王蕃薛瑩俱爲散騎中常侍以討扶嚴功拜交州刺史冠軍將軍余姚侯尋卒

石偉按楚國先賢傳偉字公操南郡人少好學修節不怠介然獨立有不可奪之志舉茂才賢良方正皆不就孫休卽位特徵偉累遷至光祿勛及�卽位朝政昏亂偉乃辭老耄痼疾乞身就拜光祿大夫吳平建威將軍王戎親詣偉太康二年詔曰吳故光祿大夫石偉秉志淸白皓首不渝𨿽處危亂廉節可紀年已過邁不堪遠涉其以偉爲議郎加二千石秩以終厥世偉乃陽狂及盲不受晉爵年八十三太熙元年卒

晉

劉毅按晉書本傳毅字仲雄東萊掖人漢陽城景王章之後父喈丞相屬毅幼有孝行少厲淸節然好臧否人物王公貴人望風憚之僑居平陽太守杜恕請爲功曹沙汰郡吏百餘人三魏稱焉爲之語曰但聞劉功曹不聞杜府君魏末本郡察孝廉辟司隸都官從事京邑肅然毅將彈河南尹司隸不許曰攫獸之犬鼷鼠蹈其背毅曰旣能攫獸又能殺鼠何損於犬投傳而去同郡王基薦毅於公府曰毅方正亮直挺然不羣言不苟合行不苟容往日僑任平陽爲郡股肱正色立朝舉綱引墨朱紫有分鄭衛不雜孝弟著於邦族忠貞效於三魏昔孫陽取騏驥於吳�秦穆拔百里於商旅毅未遇知己無所自呈前已口白謹復申請太常鄭袤舉博士文帝辟爲相國掾辭疾積年不就時人謂毅忠於魏氏而帝怒其顧望將加重辟毅懼應命轉主簿武帝受禪爲尙書郎駙馬都尉遷散騎常侍國子祭酒帝以毅忠謇正直使掌諫官轉城門校尉遷太僕拜尙書坐事免官咸寧初復爲散騎常侍博士祭酒轉司隸校尉糾正豪右京師肅然司部守令望風投印綬者甚眾時人以毅方之諸葛丰蓋寬饒皇太子朝鼓吹將入東掖門毅以爲不敬止之於門外奏劾保傅以下詔赦之然後入帝嘗南郊禮畢喟然問毅曰卿以朕方漢何帝也對曰可方桓靈帝曰吾𨿽徳不及古人猶克己爲政又平吳會混一天下方之桓靈其已甚乎對曰桓靈賣官錢入官庫陛下賣官錢入私門以此言之殆不如也帝大笑曰桓靈之世不聞此言今有直臣故不同也散騎常侍鄒湛進曰世談以陛下比漢文帝人心猶不多同昔馮唐答文帝云不能用頗牧而文帝怒今劉毅言犯順而陛下歡然以此相校聖徳乃過之矣帝曰我平天下而不封禪焚雉頭裘行布衣禮卿初無言今於小事何見褒之甚湛曰臣聞猛獸在田荷戈而出凡人能之蜂蠆作於懷袖勇夫爲之驚駭出於意外故也夫君臣有自然之尊卑言語有自然之逆順向劉毅始言臣等莫不變色陛下發不世之詔出思慮之表臣之喜慶不亦宜乎在職六年遷尙書左僕射時龍見武庫井中帝親觀之有喜色百官將賀毅獨表曰昔龍降鄭時門之外子產不賀龍降夏庭沫流不禁卜藏其漦至周幽王禍釁乃發易稱潛龍勿用陽在下也證據舊典無賀龍之禮詔報曰正徳未修誠未有以膺受嘉祥省來示以爲瞿然賀慶之事宜詳依典義動靜數示尙書郎劉漢等議以爲龍體旣蒼雜以素文意者大晉之行戢武興文之應也而毅乃引衰世妖異以疑今之吉祥又以龍在井爲潛皆失其意潛之爲言隱而不見今龍彩質明煥示人以物非潛之謂也毅應推處詔不聽後陰气解而復合毅上言必有阿黨之臣姦以事君者當誅而不誅故也毅以魏立九品權時之制未見得人而有八損乃上疏曰臣聞立政者以官才爲本官才有三難而興替之所由也人物難知一也愛憎難防二也情僞難明三也今立中正定九品髙下任意榮辱在手操人主之威福奪天朝之權勢愛憎決於心情僞由於己公無考校之負私無告訐之忌用心百態求者萬端廉讓之風滅苟且之俗成天下��但爭品位不聞推讓竊爲聖朝恥之夫名狀以當才爲淸品輩以得實爲平安危之要不可不明淸平者政化之美也枉濫者亂敗之惡也不可不察然人才異能備體者寡器有大小達有早晚前鄙後修宜受日新之報抱正違時宜有質直之稱度遠闕小宜得殊俗之狀任直不飾宜得淸實之譽行寡才優宜獲器任之用是以三仁殊塗而同歸四子異行而均義陳平韓信笑侮於邑裏而收功於帝王屈原伍胥不容於人主而顯名於竹帛是篤論之所明也今之中正不精才實務依黨利不均稱尺務隨愛憎所欲與者獲虛以成譽所欲下者吹毛以求疵髙下逐彊弱是非由愛憎隨世興衰不顧才實衰則削下興則扶上一人之身旬日異狀或以貨賂自通或以計協登進附托者必達守道者困悴無報於身必見割奪有私於己必得其欲是以上品無寒門下品無世族曁時有之皆曲有故慢主罔時實爲亂源損政之道一也置州都者取州裏淸議咸所歸服將以鎭異同一言議不謂一人之身了一州之才一人不審便坐之若然自仲尼以上至於庖犧莫不有失則皆不堪何獨責於中人者哉若殊不修自可更選今重其任而輕其人所立品格還訪刁攸攸非州裏之所歸非職分之所置今訪之歸正於所不服決事於所不職以長讒構之源以生乖爭之兆似非立都之本旨理俗之深防也主者旣善刁攸攸之所下而復選以二千石已有數人劉良上攸之所下石公罪攸之所行駁違之論橫於州裏嫌讎之隙結於大臣夫桑妾之訟禍及吳楚鬥鷄之變難興魯邦況乃人倫交爭而部黨興刑獄滋生而禍根結損政之道二也本立格之體將謂人倫有序若貫魚成次也爲九品者取下者爲格謂才徳有優劣倫輩有首尾今之中正務自遠者則抑割一國使無上人穢劣下比則拔舉非次並容其身公以爲格坐成其私君子無小人之怨官政無繩姦之防使得上欺明主下亂人倫乃使優劣易地首尾倒錯推貴異之器使在凡品之下負戴不肖越在成人之首損政之道三也陛下踐祚開天地之徳弘不諱之詔納忠直之言以覽天下之情太平之基不世之法也然賞罰自王公以至於庶人無不加法置中正委以一國之重無賞罰之防人心多故淸平者寡故怨訟者眾聽之則告訐無已禁絕則侵枉無極與其理訟之煩猶愈侵枉之害今禁訟訴則杜一國之口培一人之勢使得縱橫無所顧憚諸受枉者抱怨積直獨不蒙天地無私之徳而長壅蔽於邪人之銓使上明不下照下情不上聞損政之道四也昔在前聖之世欲惇風俗鎭靜百姓隆鄕黨之義崇六親之行禮教庠序以相率賢不肖於是見矣然鄕老書其善以獻天子司馬論其能以官於職有司考績以明黜陟故天下之人退而修本州黨有徳義朝廷有公正浮華邪佞無所容厝今一國之士多者千數或流徙異邦或取給殊方面猶不識況盡其才力而中正知與不知其當品狀采譽於臺府納毀於流言任己則有不識之蔽聽受則有彼此之偏所知者以愛憎奪其平所不知者以人事亂其度旣無鄕老紀行之譽又非朝廷考績之課遂使進官之人棄近求遠背本逐末位以求成不由行立品不校功黨譽虛佞損政五也凡所以立品設狀者求人才以理物也非虛飾名譽相爲好醜𨿽孝悌之行不施朝廷故門外之事以義斷恩旣以在官職有大小事有劇易各有功報此人才之實效功分之所得也今則反之於限當報𨿽職之髙還附卑品無績於官而獲髙敍是爲抑功實而隆虛名也上奪天朝考績之分下長浮華朋黨之士損政六也凡官不同事人不同能得其能則成失其能則敗今品不狀才能之所宜而以九等爲例以品取人或非才能之所長以狀取人則爲本品之所限若狀得其實猶品狀相妨系縶選舉使不得精於才宜況今九品所�則削其長所親則飾其短徒結白論以爲虛譽則品不料能百揆何以得理萬機何以得修損政七也前九品詔書善惡必書以爲褒貶當時天下少有所忌今之九品所下不彰其罪所上不列其善廢褒貶之義任愛憎之斷淸濁同流以植其私故反違前品大其形勢以驅動眾人使必歸己進者無功以表勸退者無惡以成懲懲勸不明則風俗污濁天下人焉得不解徳行而銳人事損政八也由此論之選中正而非其人授權勢而無賞罰或缺中正而無禁檢故邪黨得肆枉濫縱橫𨿽職名中正實爲姦府事名九品而有八損或恨結於親親猜生於骨肉當身困於敵讎子孫離其殃咎斯乃歷世之患非徒當今之害也是以時主觀時立法防姦消亂靡有常制故周因於殷有所損益至於中正九品上聖古賢皆所不爲豈蔽於此事而有不周哉將以政化之宜無取於此也自魏立以來未見其得人之功而生讎薄之累毀風敗俗無益於化古今之失莫大於此愚臣以爲宜罷中正除九品棄魏氏之獘法立一代之美制疏奏優詔答之後司空衛瓘等亦共表宜省九品復古鄕議裏選帝竟不施行毅夙夜在公坐而待旦言議切直無所曲撓爲朝野之所式瞻嘗散齋而疾其妻省之毅便奏加妻罪而請解齋妻子有過立加杖捶其公正如此然以峭直故不至公輔帝以毅淸貧賜錢三十萬日給米肉年七十告老久之見許以光祿大夫歸第門施行馬復賜錢百萬後司徒舉毅爲靑州大中正尙書以毅懸車致仕不宜勞以碎務陳畱相樂安孫尹表曰禮凡卑者執勞尊者居逸是順敍之宜也司徒魏舒司隸校尉嚴詢與毅年齒相近往者同爲散騎常侍後分授外內之職資塗所經出處一致今詢管四十萬戶州兼董司百僚總攝機要舒所統殷廣兼執九品銓十六州論議主者不以爲劇毅但以知一州便謂不宜累以碎事於毅太優詢舒太劣若以前聽致仕不宜復與遷授位者故光祿大夫鄭袤爲司空是也夫知人則哲惟帝難之尙可復委以宰輔之任不可諮以人倫之論臣竊所未安昔鄭武公年過八十入爲周司徒𨿽過懸車之年必有可用毅前爲司隸直法不撓當朝之臣多所按劾諺曰受堯之誅不能稱堯直臣無黨古今所悉是以汲黯死於淮陽董仲舒裁爲諸侯之相而毅獨遭聖明不離輦轂當世之士咸以爲榮毅𨿽身偏有風疾而志气聰明一州品第不足勞其思慮毅疾惡之心小過主者必疑其議論傷物故髙其優禮令去事實此爲機閣毅使絕人倫之路也臣州茂徳惟毅越毅不用則淸談倒錯矣於是靑州自二品已上光祿勛石鑑等共奏曰謹按陳畱相孫尹表及與臣等書如左臣州履境海岱而參風齊魯故人俗務本而世惇徳讓今𨿽不克於舊而遺訓猶存是以人倫歸行士識所守也前被司徒符當參舉州大中正僉以光祿大夫毅純孝至素著在鄕閭忠允亮直竭於事上仕不爲榮惟期盡節正身率道崇公忘私行髙義明出處同揆故能令義士宗其風景州閭歸其淸流𨿽年耆偏疾而神明克壯實臣州人士所思準系者矣誠以毅之明格能不言而信風之所動淸濁必偃以稱一州咸同之望故也竊以爲禮賢尙徳教之大典王制奪與動爲開塞而士之所歸人倫爲大臣等虛劣𨿽言廢於前今承尹書敢不列啟按尹所執非惟惜名議於毅之身亦通陳朝宜奪與大準以爲尹言當否應蒙評議由是毅遂爲州都銓正人流淸濁區別其所憚貶自親貴者始太康六年卒武帝撫機驚曰失吾名臣不能生作三公卽贈儀同三司使者監護喪事羽林左監北海王宮上疏曰中詔以毅忠允匪躬贈班臺司斯誠聖朝考績以毅著勛之美事也臣謹按謚者行之迹而號者功之表今毅功徳並立而有號無謚於義不體臣竊以春秋之事求之謚法主於行而不繼爵然漢魏相承爵非列侯則皆沒而髙行不加之謚至使三事之賢臣不如野戰之將銘迹所殊臣願聖世舉春秋之遠制攺列爵之舊限使夫功行之實不相掩替則莫不率賴若以革舊毀制非所倉卒則毅之忠益𨿽不攻城略地論徳進爵亦應在例臣敢惟行甫請周之義謹牒毅功行如右帝出其表使八座議之多同官議奏寢不報二子暾總

華廙按晉書華表傳表子廙字長駿弘敏有才義妻父盧毓典選難舉姻親故廙年三十五不得調晚爲中書通事郎泰始初遷�從僕射少爲武帝所禮歷黃門侍郎散騎常侍前軍將軍侍中南中郎將都督河北諸軍事父疾篤輒還仍遭喪舊例葬訖復任廙因辭迕旨初表有賜客在鬲使廙因縣令袁毅錄名三客各代以奴及毅以貨賕致罪獄辭迷謬不復顯以奴代客直言送三奴與廙而毅亦盧氏�也又中書監荀勗先爲中子求廙女廙不許爲恨因密啟帝以袁毅貨賕者多不可盡罪宜責最所親者一人因指廙當之又緣廙有違迕之咎遂於喪服中免廙官削爵土大鴻臚何遵奏廙免爲庶人不應襲封請以表世孫混嗣表有司奏曰廙所坐除名削爵一時之制廙爲世子著在名簿不聽襲嗣此謂刑罰再加諸侯犯法八議平處者褒功重爵也嫡統非犯終身棄罪廢之爲重依律應聽襲封詔曰諸侯薨子逾年卽位此古制也應卽位而廢之爵命皆去矣何爲罪罰再加且吾之責廙以肅貪穢本不論常法也諸賢不能將明此意乃更詭易禮律不顧憲度君命廢之而羣下復之此爲上下正相反也於是有司奏免議者官詔皆以贖論混以世孫當受封逃避斷髮陽狂病喑不能語故得不拜世咸稱之廙棲遲家巷垂十載教誨子孫講誦經典集經書要事名曰善文行於世與陳勰共造睹闌於宅側帝嘗出視之問其故左右以實對帝心憐之帝後又登陵雲臺望見廙苜蓿園阡陌甚整依然感舊太康初大赦乃得襲封久之拜城門校尉遷左衛將軍數年以爲中書監惠帝卽位加侍中光祿大夫尙書令進爵爲公廙應楊駿召不時還有司奏免官尋遷太子少傅加散騎常侍動遵禮典得傅導之義後年衰病篤詔遣太醫療病進位光祿大夫開府儀同三司時河南尹韓壽因托賈後求以女配廙孫陶廙距而不許後深以爲恨故遂不登臺司年七十五卒謚曰元三子混薈恆

庾純按晉書本傳純字謀甫博學有才義爲世儒宗郡補主簿仍參徵南府累遷黃門侍郎封關內侯歷中書令河南尹初純以賈充姦佞與任敳共舉充西鎭關中充由是不平充嘗宴朝士而純後至充謂曰君行常居人前今何以在後純曰且有小市井事不了是以來後世言純之先嘗有伍伯者充之先有市魁者充純以此相譏焉充自以位隆望重意殊不平及純行酒充不時飲純曰長者爲壽何敢爾乎充曰父老不歸供養將何言也純因發怒曰賈充天下凶凶由爾一人充曰充輔佐二世蕩平巴蜀有何罪而天下爲之凶凶純曰髙貴鄕公何在眾坐因罷充左右欲執純中護軍羊琇侍中王濟佑之因得出充�怒上表解職純懼上河南尹關內侯印綬上表自劾曰司空公賈充請諸卿校並及臣臣不自量飲酒過多醉亂行酒重酌於公公不肯飲言語往來公遂訶臣父老不歸供養卿爲無天地臣不服罪自引而更忿怒厲聲名公臨時喧譊遂至荒越禮八十月制誠以衰老之年變難無常也臣不惟生育之恩求養老父而懷祿貪榮烏鳥之不若充爲三公論道興化以教義責臣是也而以枉錯直居下犯上醉酒迷荒昏亂儀度臣得以凡才擢授顯任易戒濡首論誨酒困而臣聞義不服過言盈庭黷慢臺司違犯憲度不可以訓請臺免臣官廷尉結罪大鴻臚削爵土敕身不謹伏須罪誅禦史中丞孔恂劾純請免官詔曰先王崇尊卑之禮明貴賤之序著溫克之徳記沈酗之禍所以光宣道化示人軌儀也昔廣漢陵慢宰相獲犯上之刑灌夫托醉肆忿致誅斃之罪純以凡才備位卿尹不惟謙敬之節不忌覆車之戒陵上無禮悖言自口宜加顯黜以肅朝倫遂免純官又以純父老不求供養使禮典正其臧否太傅何曾太尉荀顗驃騎將軍齊王攸議曰凡斷正臧否宜先稽之禮律八十者一子不從政九十者其家不從政新令亦如之按純父年八十一兄弟六人三人在家不廢侍養純不求供養其於禮律未有違也司空公以純備位卿尹望其有加於人而純荒酒肆其忿怒臣以爲純不遠布孝至之行而近惜常人之失應在譏貶司徒石苞議純榮官忘親惡聞格言不忠不孝宜除名削爵土司徒西曹掾劉斌議以爲惇敍風俗以人倫爲先人倫之教以忠孝爲主忠故不忘其君孝故不忘其親若孝必專心於色養則明君不得而臣忠必不顧其親則父母不得而子也是以爲臣者必以義斷其恩爲子也必以情割其義在朝則從君之命在家則隨父之制然後君父兩濟忠孝各序純兄峻以父老求歸峻若得歸純無不歸之勢峻不得歸純無得歸之理純𨿽自聞同不見聽近遼東太守孫和廣漢太守鄧良皆有老母良無兄弟授之遠郡辛苦自歸皆不見聽且純近爲京尹父在界內時得自啟定省獨於禮法外處其貶斥斌愚以爲非理也禮年八十一子不從政純有二弟在家不爲違禮又令年九十乃聽悉歸今純父實未九十不爲犯令罵辱宰相宜加放斥以明國典聖恩愷悌宜加貶退臣愚無所淸議河南功曹史防札等表曰臣郡前尹關內侯純醉酒失常戊申詔書旣免尹官以父篤老不求供養下五府依禮典正其臧否臣謹按三王養老之制八十一子不從政九十其家不從政斯誠使人無闕孝養之道爲臣不違在公之節也先王制禮垂訓莫尙於周當其時也姬公畱周伯禽之魯孝子不匱典禮無愆今公府議七十時制八十月制欲以駁奪從政之限削除爵土是爲公旦立法還自越之魯侯爲子卽爲罰首也石奮期頤四子列郡近太宰獻王諸子亦在藩外古今同符忠孝並濟臣聞悔吝之疵君子有之尹性少飲多遂至沈醉尹醒聞之悼恨前失執謙引罪深自奏劾求入重法今公府不原所由而謂傲狠是爲重罪過醉之言而沒迷復之義也臣聞父子天性愛由自然君臣之交出自義合而求忠臣必於孝子是以先王立禮敬同於父原始要終齊於所生如此猶患人臣罕能致身今公府議云禮律𨿽有常限至於疾病歸養不奪其志如此則爲禮禁正直而陷入以詐違越王制開其殆原尹少履淸苦事親色養歷職內外公廉無私此陛下之所以屢發明詔而尹之所以仍見擢授也尹行己也恭率下也敬先眾後己實是宿心一旦由醉責以暴慢按奏狀不忠不孝羣公建議削除爵土此愚臣所以自悲自悼拊心泣血也按今父母年過八十聽令其子不給限外職誠以得有歸來之緣今尹居在郡內前每表屢蒙定省尹昆弟六人三人在家孝養不廢兄侍中峻家之嫡長往比自表求歸供養詔諭不聽國體法同兄弟無異而虛責尹不求供養如斯臣懼長假飾之名而損忠誠之實也夫禮者所以經國家定社稷也故陶唐之隆順考古典周成之美率由舊章伏惟陛下聖徳欽明惇禮崇教疇諮四嶽以詳典制尹以犯違受黜而所由者醉公以教義是責而所因者忿積忿以立義由醉以得罪禮律不復爲斷文致欲以成法是以愚臣敢冒死亡之誅而恥不伸於盛明之世惟蒙哀察帝復下詔曰自中世以來多爲貴重順意賤者生情故令釋之定國得揚名於前世今議責庾純不惟溫克醉酒沈湎此責人以齊聖也疑賈公亦醉若其不醉終不於百客之中責以不去官供養也大晉依聖人典禮制臣子出處之宜若有八十皆當歸養亦不獨純也古人云由醉之言俾出童羖明不貴醉恐失度也所以免純者當爲將來之醉戒耳齊王劉掾議當矣復以純爲國子祭酒加散騎常侍後將軍荀眅於朝會中奏純以前坐不孝免黜不宜升進侍中甄徳進曰孝以顯親爲大祿養爲榮詔赦純前愆擢爲近侍兼掌教官此純召不俟駕之日而後將軍眅敢以私議貶奪公論抗言矯情誣罔朝廷宜加貶斥眅坐免官初眅與純俱爲大將軍所辟眅整麗車服純率素而已眅以爲愧恨至是毀純眅旣免黜純更以此愧之亟往慰勉之時人稱純通恕遷侍中以父憂去官起爲禦史中丞轉尙書除魏郡太守不之官拜少府年六十四卒子

範粲按晉書本傳粲字承明陳畱外黃人漢萊蕪長丹之孫也粲髙亮貞正有丹風而博涉彊記學皆可師遠近請益者甚眾性不矜莊而見之皆肅如也魏時州府交辟皆無所就久之乃應命爲治中轉別駕辟太尉掾尙書郎出爲徵西司馬所歷職皆有聲稱及宣帝輔政遷武威太守到郡選良吏立學校勸農桑是時戎夷頗侵疆場粲明設防備敵不敢犯西域流通無烽燧之警又郡壤富實珍玩充積粲檢制之息其華侈以母老罷官郡旣接近寇戎粲以重鎭輒去職朝廷尢之左遷樂涫令頃之轉太宰從事中郎遭母憂以至孝稱服闋復爲太宰中郎齊王芳被廢遷於金墉城粲素服拜送哀動左右時景帝輔政召羣官會議粲又不到朝廷以其時望優容之粲又稱疾闔門不出於是特詔爲侍中持節使於雍州粲因陽狂不言寢所乘車足不履地子孫恆侍左右至有婚宦大事輒密諮焉合者則色無變不合則眠寢不安妻子以此知其旨武帝踐阼泰始中粲同郡孫和時爲太子中庶子表薦粲稱其操行髙絜久嬰疾病可使郡縣輿致京師加以聖恩賜其醫藥若遂瘳除必有益於政乃詔郡縣給醫藥又以二千石祿養病歲以爲常加賜帛百匹子喬以父疾篤辭不敢受詔不許以太康六年卒時年八十四不言三十六載終於所寢之車

劉敏元按晉書忠義傳敏元字道光北海人也厲己修學不以險難攺心好星歷陰陽術數潛心易太元不好讀史常謂同志曰誦書當味義根何爲費功於浮辭之文易者義之源太元理之門能明此者卽吾師也永嘉之亂自齊西奔同縣營平年七十餘隨敏元而西行及滎陽爲盜所劫敏元已免乃還謂賊曰此公孤老餘年無幾敏元請以身代願諸君捨之賊曰此公於君何親敏元曰同邑人也窮窶無子依敏元爲命諸君若欲役之老不堪使若欲食之復不如敏元乞諸君哀也有一賊瞋目叱敏元曰吾不放此公憂不得汝乎敏元奮劍曰吾豈望生邪當殺汝而後死此公窮老神祇尙當哀矜之吾親非骨肉義非師友但以見投之故乞以身代諸大夫慈惠皆有聽吾之色汝何有靦面目而發斯言顧謂諸盜長曰夫仁義何常寧可失諸君子上當爲髙皇光武之事下豈失爲陳項乎當取之由道使所過稱詠威徳柰何容畜此人以損盛美當爲諸君除此人以成諸君霸王之業前將斬之盜長遽止之而相謂曰義士也害之犯義乃俱免之後仕劉曜爲中書侍郎太尉長史

辛勉按晉書忠義傳勉字伯力隴西狄道人也父洪左衛將軍勉博學有貞固之操懷帝世累遷爲侍中及洛陽陷隨帝至平陽劉聰將署爲光祿大夫勉固辭不受聰遣其黃門侍郎喬度賫藥酒逼之勉曰大丈夫豈以數年之命而虧髙節事二姓下見武皇帝哉引藥將飲度遽止之曰主上相試耳君眞髙士也嘆息而去聰嘉其貞節深敬異之爲築室於平陽西山月致酒米勉亦辭而不受年八十卒

孔愉按晉書本傳愉字敬康會稽山陰人也其先世居梁國曾祖潛太子少傅漢末避地會稽因家焉祖竺吳豫章太守父恬湘東太守從兄侃大司農俱有名江左愉年十三而孤養祖母以孝聞與同郡張茂字偉康丁潭字世康齊名時人號曰會稽三康吳平愉遷於洛惠帝末歸鄕裏行至江淮間遇石冰封云爲亂雲逼愉爲參軍不從將殺之賴云司馬張統營救獲免東還會稽入新安山中攺姓孫氏以稼穡讀書爲務信著鄕裏後忽捨去皆謂爲神人而爲之立祠永嘉中元帝始以安東將軍鎭揚土命愉爲參軍邦族尋求莫知所在建興初始出應召爲丞相掾乃除駙馬都尉參丞相軍事時年已五十矣以討華軼功封余不亭侯愉嘗行經余不亭見籠龜於路者愉買而放之溪中龜中流左顧者數四及是鑄侯印而印龜左顧三鑄如初印工以告愉乃悟遂佩焉帝爲晉王使長兼中書郎於時刁協劉隗用事王導頗見�遠愉陳導忠賢有佐命之勛謂事無大小皆宜諮訪由是不合旨出爲司徒左長史累遷吳興太守沈充反愉棄官還京師拜禦史中丞遷侍中太常及蘇峻反愉朝服守宗廟初愉爲司徒長史以平南將軍溫嶠母亡遭亂不葬乃不過其品至是峻平而嶠有重功愉往石頭詣嶠嶠執愉手而流涕曰天下喪亂忠孝道廢能持古人之節歲寒不雕者惟君一人耳時人咸稱嶠居公而重愉之守正尋徙大尙書遷南安將軍江州刺史不行轉尙書右僕射領東海王師尋遷左僕射咸和八年詔曰尙書令玩左僕射愉並恪居官次祿不代耕端右任重先朝所崇其給玩親信三十人愉以二十人稟賜愉上疏固讓優詔不許重表曰臣以朽暗忝廁朝右而以惰劣無益毗佐方今彊寇未殄疆場日駭政煩役重百姓困苦姦吏擅威暴人肆虐大獘之後倉庫空虛功勞之士賞報不足困悴之餘未見拯卹呼嗟之怨人鬼感動宜並官省職貶食節用勤撫其人以濟其艱臣等不能贊揚大化糾明刑政而偸安髙位橫受寵給無徳而祿殃必及之不敢橫受殊施以重罪戾從之王導聞而非之於都坐謂愉曰君言姦吏擅威暴人肆虐爲患是誰愉欲大論朝廷得失陸玩抑之乃止後導將以趙引爲護軍愉謂導曰中興以來處此官者周伯仁應思遠耳今誠乏才豈宜以若人居之邪導不從其守正如此由是爲導所銜後省左右僕射以愉爲尙書僕射愉年在懸車累乞骸骨不許轉護軍將軍加散騎常侍復徙領軍將軍加金紫光祿大夫領國子祭酒頃之出爲鎭軍將軍會稽內史加散騎常侍句章縣有漢時舊陂毀廢數百年愉自巡行修復故堰漑田二百餘頃皆成良業在郡三年乃營山陰湖南侯山下數畝地爲宅艸屋數間便棄官居之送資數百萬悉無所取病篤遣令斂以時服鄕邑義賵一不得受年七十五咸康八年卒贈車騎將軍開府儀同三司謚曰貞三子誾汪安國

王彬按晉書王廙傳廙弟彬字世儒少稱雅正弱冠不就州郡之命光祿大夫傅祗辟爲掾後與兄廙俱渡江爲揚州刺史劉機建武長史元帝引爲鎭東賊曹參軍轉典軍參軍豫討華軼功封都亭侯湣帝召爲尙書郎以道險不就遷建安太守徙義興內史未之職轉軍諮祭酒中興建稍遷侍中從兄惇舉兵入石頭帝使彬勞之會周顗遇害彬素與顗善先往哭顗甚慟旣而見惇惇�其有慘容而問其所以彬曰向哭伯仁情未能已惇怒曰伯仁自致刑戮且凡人遇汝復何爲者哉彬曰伯仁長者君之親友在朝𨿽無謇諤亦非阿黨而赦後加以極刑所以傷惋也因勃然數惇曰兄抗旌犯順殺戮忠良謀圖不軌禍及門戶音辭慷慨聲淚俱下惇大怒厲聲曰爾狂悖乃可至此爲吾不能殺汝邪時王導在坐爲之懼勸彬起謝彬曰有腳疾已來見天子尙欲不拜何跪之有此復何所謝惇曰腳痛孰若頭痛彬意气自若殊無懼容後惇議舉兵向京師彬諫甚苦惇變色目左右將收彬彬正色曰君昔歲害兄今又殺弟邪先是彬從兄豫章太守陵爲惇所害惇以彬親故容忍之俄而以彬爲豫章太守彬爲人朴素方直乏風味之好𨿽居顯位常布衣蔬食遷前將軍江州刺史及惇死王含欲投王舒王應勸含投彬含曰大將軍平素與江州云何汝欲歸之應曰此乃所以宜往也江州當人彊盛時能立同異此非常人所及睹衰危必興湣惻荊州守文豈能意外行事含不從遂共投舒舒果沈含父子於江彬聞應來密具船以待之旣不至深以爲恨惇平有司奏彬及兄子安成太守籍之並是惇親皆除名詔曰司徒導以大義滅親其後昆𨿽或有違猶將百世宥之況彬等公之近親乃原之徵拜光祿勛轉度支尙書蘇峻平後攺築新宮彬爲大匠以營創勛勞賜爵關內侯遷尙書右僕射卒官年五十九贈特進衛將軍加散騎常侍謚曰肅長子彭之嗣位至黃門郎次彪之最知名

封孚按晉書慕容鍾載記孚字處道渤海蓨人也祖悛振威將軍父放慕容暐之世吏部尙書孚幼而聰敏和裕有士君子之稱寶僭位累遷吏部尙書及蘭汗之篡南奔辟閭渾渾表爲渤海太守徳至莒城孚出降徳曰朕平靑州不以爲慶喜於得卿也常外總機事內參密謀𨿽位任崇重謙虛博納甚有大臣之體及超嗣位政出權嬖多違舊章軌憲日頹殘虐滋甚孚屢盡匡救超不能納也後臨軒謂孚曰朕於百王可方誰孚對曰桀紂之主超大�怒孚徐步而出不爲攺容司空鞠仲失色謂孚曰與天子言何其亢厲宜應還謝孚曰行年七十墓木已拱惟求死所耳竟不謝以超三年死於家時年七十一文筆多傳於世

王墮按晉書苻生載記墮字安生京兆霸城人也博學有雄才明天文圖緯苻洪徵梁犢以墮爲司馬謂洪曰讖言苻氏應王公其人也洪深然之及爲宰相著匪躬之稱健常嘆曰天下羣官皆如王令君者陰陽曷不和乎甚敬重之性剛峻疾惡雅好直言疾董榮彊國如仇讎每於朝見之際略不與言人謂之曰董尙書貴幸一時公宜降意墮曰董龍是何雞狗而令國士與之言乎榮聞而�恨遂勸生誅之及刑榮謂墮曰君今復敢數董龍作雞狗乎墮瞋目而叱之龍榮之小字也

風節部名臣列傳三

宋

龔�按宋書本傳�遂寧人也少好學益州刺史毛璩辟爲勸學從事璩爲譙縱所殺故佐吏並逃亡�號哭奔赴殯送以禮縱後設宴延�不獲已而至樂奏�流涕起曰北面事人亡不能死何忍聞舉樂蹈迹逆亂乎縱大將譙道福引出將斬之道福母卽�姑跣出救之故得免縱旣僭號備禮徵又不至乃收�付獄脇以兵刃執志彌堅終無回攺至於蜀平遂不屈節其後刺史至輒加辟引歷府參軍州別駕從事吏太祖元嘉二十四年刺史陸徵上表曰臣聞運纏明夷則艱貞之節顯時屬棟撓則獨立之操彰昔之元興皇綱弛紊譙縱乘釁肆虐巴庸害殺前益州刺史毛璩竊據蜀土涪岷士庶迫受職璩故吏龔�獨秉身貞白抗志不撓殯送舊君哀敬盡禮全操九載不染僞朝縱𨿽殘凶猶重義槪遂延以旌命劫以兵威�忠誠奮發辭色方壯𨿽桎梏在身踐危愈信其節白刃臨頸見死不更其守若王蠋之抗辭燕軍同周苛之肆詈楚王方之於�蔑以加焉誠當今之忠壯振古之遺烈而名未登於王府爵猶齒於卿曹斯實邊氓遠土所爲於邑臣過叨恩私宣風萬里志存砥竭有懷必聞故率愚�舉其所知追懼紕妄伏增愯�遂不被朝命終於家

顧覬之按宋書本傳覬之字偉仁吳郡吳人也髙祖謙字公讓晉平原內史陸機姊夫祖崇大司農父黃老司徒左西掾覬之初爲郡主簿謝晦爲荊州以爲南蠻功曹仍爲晦衛軍參軍晦愛其雅素深相知待王弘辟爲揚州主簿仍爲弘衛軍參軍鹽官令衡陽王義季右軍主簿尙書都官郎護軍司馬時大將軍彭城王義康秉權殷劉之隙已著覬之不欲與殷景仁久接事乃辭腳疾自免歸在家每夜常於�上行腳家人竊異之而莫曉其意後義康徙廢朝廷多以異同受禍復爲東遷山陰令山陰民戶三萬海內劇邑前後官長晝夜不得休事猶不舉覬之理繁以約縣用無事晝日垂簾門階閒寂自宋世爲山陰務簡而績修莫能尙也還爲揚州治中從事史廣陵王誕廬陵王紹北中郎左司馬揚州別駕從事史尙書吏部郎嘗於太祖坐論江左人物言及顧榮袁淑謂覬之曰卿南人怯懦豈作賊覬之正色曰卿乃復以忠義笑人淑有愧色元凶弒立朝士無不移任惟覬之不徙官世祖卽位遷禦史中丞孝建元年出爲義陽王昶東中郎長史寧朔將軍行會稽郡事尋爲右衛將軍領本邑中正明年出爲湘州刺史善於�民治甚有績大明元年徵守度支尙書領本州中正二年轉吏部尙書四年致仕不許時沛郡相縣唐賜往比�朱起母彭家飲酒還因得病吐蠱虫十餘枚臨死語妻張死後刳腹出病後張手自破視五藏悉糜碎郡縣以張忍行刳剖賜子副又不禁駐事起赦前法不能決律傷死人四歲刑妻傷夫五歲刑子不孝父母棄市並非科例三公郎劉思議賜妻痛往遵言兒識謝及理考事原心非存忍害宜哀矜覬之議曰法移路屍猶爲不道況在妻子而忍行凡人所不行不宜曲通小情當以大理爲斷謂副爲不孝張同不道詔如覬之議加左軍將軍出爲吳郡太守八年復爲吏部尙書加給事中未拜欲以爲會稽不果還爲吳郡太守幸臣戴法興權傾人主而覬之未嘗降意左光祿大夫蔡興宗與覬之善嫌其風節過峻覬之曰辛毗有云孫劉不過使吾不爲三公耳及世祖晏駕法興遂以覬之爲光祿大夫加金章紫綬太宗泰始初四方同反覬之家尋陽尋陽王子房加以位號覬之不受曰禮年六十不服戎以其筋力衰謝非復軍旅之日況年將八十殘生無幾守盡家門不敢聞命孔覬等不能奪時普天叛逆莫或自免惟覬之心迹淸全獨無所與太宗甚嘉之東土旣平以爲左將軍吳郡太守加散騎常侍泰始二年復爲相州刺史常侍將軍如故三年卒時年七十六追贈鎭軍將軍常侍刺史如故謚曰簡子覬之家門雍睦爲州鄕所重五子約緝綽縝緄綽私財甚丰鄕裏士庶多負其責覬之每禁之不能止及後爲吳郡誘綽曰我常不許汝出責定思貧薄亦不可居民間與汝交關有幾許不盡及我在郡爲汝督之將來豈可得凡諸券書皆何在綽大喜悉出諸文券一大廚與覬之覬之悉焚燒宣語遠近負三郎責皆不須還凡券書悉燒之矣綽懊嘆彌日覬之常謂秉命有定分非智力所移惟應恭己守道信天任運而暗者不達妄求僥幸徒虧雅道無關得喪乃以其意命弟子願著定命論其辭曰仲尼云道之將行命也道之將廢命也丘明又稱天之所支不可壞天之所壞不可支卜商亦曰死生有命富貴在天孟軻則以不遇魯侯爲辭斯則運命奇偶生數離合有自來矣馬遷劉向揚雄班固之徒著書立言咸以爲首世之論者多有不同嘗試申之曰夫生之資气淸濁異原命之稟數盈虛乖致是以心貌詭貿性運舛殊故有邪正昏明之差修夭榮枯之序皆理定於萬古之前事徵於千代之外衝神寂鑑一以貫之至乃卜相末技巫史賤術猶能豫題興亡逆表成敗禍福指期識照不能徙吉凶素著威衛不能防若夏氓宅生於帝宮豈蠲殘傷之祟漢臣衍貨於天府寧免餵斃之魂且又善惡之理𨿽詳而禍福之驗常昧逆順之體誠分而吉凶之效常隱智絡天地猶罹沈牖之災明照日月必嬰深匡之難增信積徳離患於長饑席義枕仁僥禍於促算何則理運苟其必至聖明其猶病諸況乃蕞迹流惑之徒投心顓蒙之域而欲役慮以揣利害策情以窮通其爲重傷豈不惑甚是以通人君子閒泰其神衝緩其度不矯俗以延聲不依世以期榮審乎無假自求多福榮辱修夭夫何爲哉問曰夫書稱惠迪貽吉易載履信逢佑前哲余議亦以將迎有會淪塞無兆宣攝有方夭閼無命善遊銷魂於深梁工騎燼生於曠野明珠招駭於暗至蟠木取悅於先容是以罕樂以陽施長世景惠以陰徳遐紀彭實以繕衛延命盈忌以荒湎促齡陳張稱臺鼎之崇嚴辛衍宰司之盛若乃遊惡蹈凶處逆踐禍宣昭史策易以研正至如神仙所序天竺所書事𨿽難徵理未易詰畱滯傾光思聞通裁對曰子可謂扶繩而辧循刻而議若乃宣攝有方豈非吉運所屬將迎有會實亦凶數自挻若夫陽施陰徳長世遐年揆厥所原孰往非命研復來旨讎校往說起予惟商未識所異資生稟運參差萬殊逆順吉凶理數不一原夫食椒非養生之術咀劍豈衛性之經命之所延人肉其骨而含嚼膏粱時或嬰患深澗乖僥寵之津空谷絕探榮之轍運之所集物稊其枯而俯仰竿牘終然離沮爾乃蹺跖橫行曾原窘步湯周延世詡邑絕緒吉凶徵應糾纏若玆畢萬保軀密賤盞領梁野之言豈不或妄谷南魯北甘此促生彭翁竇叟將以何術晉平趙敬淫放已該漢主魏相奚獨傷夭同異若斯是非孰正至如雷濱凝分挫志遠圖棘津陰拱振功髙世樊生衝矯鐫旌善之文華子髙抗銘懲非之策皆士衡所云同川而異歸者也殊塗均致實繁有徵卽理易推在言可略昔兩都全盛六合殷昌霧集貴寵之閭云動權豪之術鈞貿貽談豈惟陳張而已觀夫二子才未越眾而此以藉榮揮價彼獨擯景淪聲通否之運斷可知矣嚴辛不安時任命而委罪亮直亦地脈之徒歟若神仙所序顯明修習齊彊燕平厥驗未著李覃董芬其效安在喬松之侶雲飛天居夷列之徒風行水息良由理數懸挺實乃鍾玆景命天竺遺文星華方策因造前定果報指期貧豪莫差修夭無爽有允瑣辭無愆鄙說統而言之孰往非命冥期前定各從所歸善惡無所矯其趨愚智焉能殊其理若乃得議其工失蚩其拙操之則栗捨之則悲斯固染情於近累豈不貽誚於通識問曰淸論光心英辯溢目求諸鄙懷良有未盡若動止皆運險易自天理定前期靡非暗至玉門犁丘睿識弗免豈非聖愚齊致仁虐同功昏明之用將何施而可對曰夫聖人懷虛以涵育凝明以洞照惟虛也故無往而不通惟明也故無來而不燭涸海流金弗染溫涼之岨嚴兵猛兕無累爪刃之災忘生而生愈全遺神而神彌暢若玉門犁丘蓋同迹於人故同人有患然而均心於天亦均天無害大賢則體備形器慮盡藏假靜默以居否深拱以違礥皆數在淸全故鍾玆妙識是以稟仲尼之道不在奔車之上資伯夷之運不處覆舟之下若乃越難趨險逡巡弗獲履危踐機僶俯從事愚之所司聖亦何爲及中下之流馳心妄動是非舛斡倚伏移貿故北宮意逆而功順東門心晦而迹明宣應遺筮而逢吉張松協數而遘禍且智防有紀患累無方爾乃猘狗逐而華子奔腐鼠遺而虞氏滅匣�逸而林木殘櫝珠亡而池水竭凡厥條流曲難詳備搖形役思其效安徵豈若澡雪靈府洗練神宅據道爲心依徳爲慮使迹窮則義斯暢身泰則理兼通豈不美哉何必遺此而取彼問曰夫建極開化樹聲貽則典防之興由來尙矣必乃幽符懸兆冥數指期善惡前徵是非素定名教之道不亦幾乎息哉對曰天生蒸民樹之物則教義所稟豈非冥數何則形气之具必有待而存顓蒙之倫豈無因而立必假纖紈以安生藉粱豢以延祀資信禮以繕性秉廉義以劾情聖人聰明深懿履道測化通體天地同情日月仰觀俯察撫運裁風於是乎昭日星之紀正霜雨之度張雲霞之明衍風露之渥浮舟翼滯騰駕振幽又乃甄理三才辧綜五徳弘鋪七體之端宣昭八經之緒是以時雍在運羣方自通抱徳煬和全眞保性故信食相資代爲唇齒富教相假遞成輔車今弛棄纖紈損絕粱豢必云僥生委命豈不已曉其迷至乎湮斥廉義屏黜信禮責以祈存推數遂乃未辧其惑連類若斯乖妄滋甚然則教義之道生運所資寵辱榮枯常由此作斯固命中之一物非所以爲難也問曰循復前旨旣以理命縣兆生數冥期研覆後文又云依仗名教帥循訓範若藉數任天則放情蕩思拘訓馴範則防慮檢喪函矢殊用矛戈異適雙美之談豈能兩遂對曰夫性運乖舛心貌詭殊請布末懷略言其要若乃吉命所鍾縱情蹈道訓性而順因心則靈凶數所挻率由踐逆聞言不信長惡無悛此愚智不移聲訓所遺者也其有見善如不及從諫如順流是則命待教全運須化立譬以良醫之室病者所存至如澄神淸魂平心實气無妄之屙勿藥有喜所謂縱情蹈道無假隱括若膏肓之疾長桑不治體府之病陽慶弗理此則率由踐逆自絕調禦至乃趙儲之命宜永須扁鵲而後全齊後之數必延待文摯而後濟亦猶運鍾循獎彜範所興善惡無主惟運所集而異膏粱方丈沈疾弗顧瑤碧盈尺阽危弗存夫靜躁之容造次必於是曲直之性顚沛不可移是以夷惠均聖而異方遵齊通而殊事𨿽復鉗桎羿奡思服巢許之情捶勒曾史言膺蹺跖之慮不然之事斷可知也必幽符鉆仰冥數修習𨿽存陵惰其可得乎故運屬波流勢無防慮命僥山立理無放情用殊函矢雙美奚躓談異矛戈兩濟何傷問曰夫君臣恩深師資義固所以沾榮塗施提飾荷聲故刳心流腸捐生以亢節火妻灰子薶名以償義若幽期天兆則明剔可遺冥數自賓則感效宜絕豈其然乎對曰論之所明原本以爲理難之所疑卽末以爲用蓋陰閉之巧不傳萌漸之調長絕故知妄言賞理古人所難吾所謂命固以綿絡古今彌貫終始爰及君臣父子師友夫妻皆天數冥合神運元至逮乎暌愛離會旣命之所甄昏爽順戾亦運之所漸爾乃松柳異質薺荼殊性故疾風知勁艸嚴霜識貞木何異忠孝之質資行夙昭至於刻志酬生題誠復施殉節投命馴義忘己亦由石𨿽可毀堅不可銷丹𨿽可磨赤不可滅因斯而言君臣師資旣幽期自賓心力感效亦冥數天兆夫獨何怪哉

北魏

於簡按魏書節義傳簡字什門代人也太宗時爲謁者使諭馮跋及至和龍住外舍不入使人謂跋曰大魏皇帝有詔須馮主出受然後敢入跋使人牽逼令入見跋不拜跋令人按其項什門曰馮主拜受詔吾自以賓主致敬何須苦相迫也與跋往復聲气厲然初不撓屈旣而跋止什門什門於羣眾之中回身背跋被�後襠以辱之旣見拘畱隨身衣裳敗壞略盡蟣虱被體跋遺以衣服什門拒而不受和龍人皆嘆曰𨿽古烈士無以過也歷二十四年後馮文通上表稱臣乃送什門歸拜治書侍禦史世祖下詔曰什門奉使和龍值狂豎肆虐勇志壯厲不爲屈節𨿽昔蘇武何以加之賜羊千口帛千匹進爲上大夫策告廟頒示天下咸使聞也

汲固按魏書節義傳固東郡梁城人也爲兗州從事刺史李式坐事被收吏民皆送至河上時式子憲生始滿月式大言於眾曰程嬰杵臼何如人也固曰今古豈殊遂便潛還不復回顧徑來入城於式婦閨抱憲歸藏之及捕者收憲屬有一婢產男母以婢兒授之事尋泄固乃攜憲逃遁遇赦始歸憲卽爲固長育至十餘歲恆呼固夫婦爲郎婆後髙佑爲兗州刺史嘉固節義以爲主簿

李冏子

佑

按魏書李順傳順子冏字道度少爲中散逃避得免太和中拜下大夫南部給事出爲龍驤將軍南豫州刺史還拜冠軍將軍尋除光祿大夫守度支尙書二十一年髙祖幸長安冏以咸陽山河險固秦漢舊都古稱陸海勸髙祖去洛陽而都之後髙祖引見笑而謂之曰卿一昨有啟欲朕都此昔婁敬一說漢祖卽日西駕尙書今以西京說朕仍使朕不廢東轅當是獻可理殊所以今古相反耳冏對曰昔漢祖起於布衣欲藉崄以自固婁敬之言合於本旨今陛下百世重光徳洽四海事同隆周均其職貢是以愚臣獻說不能上動髙祖大悅其年冏卒賜錢二十萬布百匹朝服一具衣一襲冏性鯁烈敢直言常面折髙祖彈駁公卿無所回避百寮皆憚之髙祖常加優禮故車駕巡幸恆兼尙書右僕射𨿽才學不及諸兄然公彊當世堪濟過之子佑字長禧篤穆友於見稱於世歷位給事中尙書祠部郎相州撫軍府長史司空從事中郎博陵太守所在亦以淸幹著稱

薛提按魏書本傳提太原人也皇始中補太學生拜侍禦史累遷散騎常侍太子太保賜爵歷陽侯加晉兵將軍出爲鎭東大將軍冀州刺史進爵太原公所在有聲績徵爲侍中治都曹事世祖崩祕不發喪尙書左僕射蘭延侍中和匹等議以爲皇孫幼沖宜立長君徵秦王翰置之祕室提曰皇孫有世嫡之重民望所系春秋𨿽少令問聞於天下成王孝昭所以隆周漢廢所宜立而更求君必不可延等猶豫未決中常侍宗愛知其謀矯皇后令徵提等入遂殺之

賈彜子

秀

按魏書賈彜傳彜字彥倫本武威姑臧人也六世祖敷魏幽州刺史廣川都亭侯子孫因家焉父爲苻堅巨鹿太守坐訕謗系獄彜年十歲詣長安訟父獲申遠近嘆之僉曰此子英俊賈誼之後莫之與京弱冠爲慕容垂驃騎大將軍遼西王農記室參軍太祖先聞其名嘗遣使者求彜於垂垂彌增器敬更加寵秩遷驃騎長史帶昌黎太守垂遣其太子寶來寇大敗於參合陂執彜及其從兄代郡太守潤等太祖卽位拜尙書左丞參預國政加給事中於鄴置行臺與尙書和跋鎭鄴招攜初附久乃召還天賜末彜請詣溫湯療病爲叛胡所拘執送於姚興積數年遁歸又爲屈丏所執與語悅之拜祕書監年六十一卒世祖平赫連昌子秀迎其屍柩葬於代南秀歷中書博士遷中書侍郎太子中庶子揚烈將軍賜爵陽都男本州大中正恭宗崩以爵還第旣而掌吏曹事髙宗以秀東宮舊臣進爵陽都子加振威將軍時丞相乙渾擅作威福多所殺害渾妻庶姓而求公主之號屢言於秀秀默然渾曰公事無所不從我請公主不應何意秀慷慨大言對曰公主之稱王姬之號尊寵之極非庶族所宜若假竊此號當必自咎秀寧死於今朝不取笑於後日渾左右莫不失色爲之震懼而秀神色自若渾夫妻默然含忿他日乃書太醫給事楊惠富臂作老奴官慳字令以示秀渾每欲伺隙陷之會渾伏誅遂得免難秀執正守志皆此類也時秀與中書令渤海髙允俱以儒舊見重於時皆選擬方嶽以詢訪見畱各聽長子出爲郡守秀辭曰爰自愚微承乏累紀少而受恩老無成效恐先艸露無報殊私豈直無功之子超齊先達𨿽仰感聖慈而俯深驚懼乞收成命以安微臣遂固讓不受自始及終歷奉五帝𨿽不至大官常掌機要而廉淸儉約不營資產年七十三遇病給醫藥賜幾杖時朝廷舉動及大事不決每遣尙書髙平公李敷就第詔決皇興三年卒贈本將軍冀州刺史武邑公謚曰簡子�

王元威按魏書節義傳元威恆農北陜人也顯祖崩元威立艸廬於州城門外衰裳蔬粥哭踴無時刺史苟頹以事表聞詔令問狀元威稱先帝統禦萬國慈澤被於蒼生含气之類莫不仰賴元威不勝悲慕中心如此不知禮式詔問元威欲有所訴聽爲表列元威云聞諱悲號竊謂臣子同例無所求謁及至百日乃自竭家財設四百人齋會忌日又設百僧供至大除日詔送白紬�褶一具與元威釋服下州令表異焉

婁提蛭拔寅按魏書節義傳婁提代人也顯祖時爲內三郎顯祖暴崩提謂人曰聖主升遐而安用活爲遂引佩刀自刺幾至於死文明太后詔賜帛二百匹時有敕勒部人蛭拔寅兄弟千坐盜食官馬依制命死拔寅自誣己殺兄又雲實非弟殺兄弟爭死辭不能定髙祖詔原之

朱長生於提按魏書節義傳朱長生及於提並代人也髙祖時以長生爲員外散騎常侍與提俱使髙車至其庭髙車主阿伏至羅責長生等拜長生拒之曰我天子使安肯拜下土諸侯阿伏至羅乃不以禮待長生以金銀寶器奉之至羅旣受獻長生曰爲內臣附宜盡臣禮何得口云再拜而實不拜呼出帳命眾中拜阿伏至羅�其臣下大怒曰帳中何不教我拜而辱於大眾奪長生等獻物內之叢石之中兵脇之曰汝能爲我臣則活如其不降殺汝長生與提瞋目厲聲責之曰豈有天子使人拜汝夷我寧爲魏鬼不爲汝臣至羅彌怒絕其飲食從行者三十人皆降至羅乃給以肉酪惟長生與提不從乃各分徙之積三歲乃得還髙祖以長生等守節遠同蘇武甚嘉之拜長生河內太守於提隴西太守並賜爵五等男從者皆爲令長

劉侯仁按魏書節義傳侯仁豫州人也城人白早生殺刺史司馬悅據城南叛悅息朏走投侯仁賊𨿽重加購募又嚴其捶撻侯仁終無漏泄朏遂免禍事寧有司奏其操行請免府籍敍一小縣詔可

石祖興按魏書節義傳祖興常山九門人太守田文彪縣令和眞等喪亡祖興自出家絹二百餘匹營護喪事州郡表列髙祖嘉之賜爵二級爲上造後拜寧陵令卒吏部尙書李韶奏其節義請加贈謚以獎來者靈太后令如所奏有司謚曰恭

邵洪哲兄

伯川

按魏書節義傳洪哲上谷沮陽人縣令範道榮先自眴城歸款以除縣令道榮鄕人徐孔明妄經公府訟道榮非勛道榮坐除名羇旅孤貧不能自理洪哲不勝義憤遂代道榮詣京師明申曲直經歷寒暑不憚劬勞道榮卒得復雪又北鎭反亂道榮孤單無所歸附洪哲兄伯川復率鄕人來相迎接送達幽州道榮感其誠節訴省申聞詔下州郡標其裏閭

封回按魏書封懿傳懿孫磨奴磨奴以族子叔念爲後髙祖賜名回回父鑑卽慕容暐太尉弈之後也回皇興初爲中書學生襲爵富城子累遷太子家令世宗卽位以回行華州事回在州鞭中散大夫黨智孫爲尙書左丞韋績糾奏免尋除鎭遠將軍安州刺史山民願朴父子實旅同寢一室回下車勒令別處其俗遂攺徵爲太尉長史頻行定州徐州事尋除後將軍汾州刺史肅宗初轉涼州刺史加右將軍固辭不拜仍授平北將軍瀛州刺史時大乘寇亂之後加以水潦百姓困乏回表求賑卹免其兵調州內甚賴之又爲度支尙書尋轉都官尙書冀州大中正滎陽鄭云諂事長秋卿劉騰貨騰紫纈四百匹得爲安州刺史除書旦出暮往詣回坐未定謂回曰我爲安州卿知之否彼土治生何事爲便回答之曰卿荷國寵靈位至方伯𨿽不能拔園葵去織婦宜思方略以濟百姓如何見造而問治生乎封回不爲商賈何以相示云�愧失色靈太后臨朝召百官問得失羣臣莫敢言回對曰昔孔丘爲司寇十日而誅少正卯魯國肅然欺巧自息姬旦行戮不避兄弟周道用隆徐偃專行仁義其國乃滅自古及今未有不厲威刑而能治者頃來頗由長吏寬怠侵剝百姓盜賊羣起請肅刑書以懲未犯太后意納之而不能用轉爲七兵尙書領禦史中尉尙書右僕射元欽與從父兄麗妻崔氏姦通回乃劾奏時人稱之除鎭東將軍冀州刺史肅宗末徵爲殿中尙書頻表遜職以爲右光祿大夫莊帝初遇害於河陰年七十七贈侍中車騎大將軍司空公定州刺史謚曰孝宣

髙允按魏書本傳允字伯恭渤海人也初與遊雅及太原張偉同業相友雅嘗論允曰余與髙子遊處四十年矣未嘗見其是非慍喜之色不亦信哉髙子內文明而外柔弱其言吶吶不能出口余常呼爲文子崔公謂余云髙生丰才博學一代佳士所乏者矯矯風節耳余亦然之司徒之譴起於纖微及於詔責崔公聲嘶股戰不能言宗欽以下伏地流汗都無人色髙子敷陳事理申釋是非辭義淸辯音韻髙亮明主爲之動容聽者無不稱善仁及寮友保玆元吉向之所爲矯矯者更在斯乎宗愛之任勢也威振四海嘗召百司於都坐王公以下望庭畢拜髙子獨升階長揖由此觀之汲長孺可臥見衛靑何抗禮之有向之所謂風節者得不謂此乎其爲人物所推如此

髙綽按魏書髙允傳允子忱忱子綽字僧裕少恭敏自立沈雅有度量爲政彊直不避豪貴邑人憚之大乘賊起於冀州都督元遙率眾討之詔綽兼散騎常侍持節招慰綽信著州裏降者相尋軍還除汲郡太守固辭不拜俄行滎陽軍事以本將軍除豫州刺史爲政淸平抑彊扶弱百姓愛之流民歸附者二千餘戶

江文遙按魏書江悅之傳悅之子文遙少有大度輕財好士士多歸之道遷之圖楊靈珍也文遙奮劍請行遂手斬靈珍永平初襲封拜前軍出爲咸陽太守終日坐廳事密問民所疾苦大盜姓名姦猾吏長無不知悉郡中震肅姦劫息止治爲雍州諸郡之最

髙崇按魏書本傳崇字積善渤海蓨人以端謹見稱徵爲中散稍遷尙書三公郎家資富厚僮僕千餘而崇志尙儉素車馬器服充事而已自修潔與物無競後遷領軍長史伏波將軍洛陽令爲政淸斷吏民畏其威風每有發擿不避彊禦縣內肅然

辛琛按魏書辛雄傳雄族祖琛字僧貴琛少孤過友人見其父母兄弟悉無恙垂涕久之釋褐奉朝請滎陽郡丞太守元麗性頗使酒琛每諫之麗後醉輒令閉合曰勿使丞入也髙祖南徵麗從輿駕詔琛曰委卿郡事如太守也景明中爲伏波將軍濟州輔國府長史轉奉車都尉出爲揚州徵南府長史刺史李崇多事產業琛每諍折崇不從遂相糾舉詔並不問後加龍驤將軍南梁太守崇因置酒謂琛曰長史後必爲刺史但不知得上佐何如人耳琛對曰若萬一叨得一方正長史朝夕聞過是所願也崇有慚色卒於官雅有度量涉獵經史喜慍不形於色當官奉法在所有稱

羊惇按魏書本傳惇字元禮太山巨平人除給事中出爲本州別駕公平正直見有非法惇終不判署後爲廣平太守治有能名姦吏局蹐秋毫無犯雅性淸儉屬歲饑饉家饋未至使人外尋陂澤采藕根而食之遇有疾苦家人解衣質米以供之然其爲治亦尙威嚴朝廷以其淸白賜�一千斛絹一百匹興和初卒年五十二吏民奔哭莫不悲痛

崔光韶弟

光伯

按魏書崔亮傳亮從父弟光韶事親以孝聞初除奉朝請光韶與弟光伯雙生操業相侔特相友愛遂經吏部尙書李衝讓官於光伯辭色懇至衝爲奏聞髙祖嘉而許之太和二十年以光韶爲司空行參軍復請讓從叔和曰臣誠微賤未登讓品屬逢皇朝恥無讓徳和亦謙退辭而不當髙祖善之遂以和爲廣陵王國常侍尋敕光韶兼祕書郎掌校華林禦書肅宗初除靑州治中後爲司空騎兵參軍又兼司徒戶曹出爲濟州輔國府司馬刺史髙植甚知之政事多委訪焉遷靑州平東府長史府解敕知州事光韶淸直明斷民吏畏愛之入爲司空從事中郎以母老解官歸養賦詩展意朝士屬和者數十人久之徵爲司徒諮議固辭不拜光韶性嚴毅聲韻抗烈與人平談常若震厲至於兄弟議論外聞謂爲忿怒然孔懷雍睦人少逮之孝莊初河間邢杲率河北流民十餘萬眾攻逼州郡刺史元雋憂不自安州人乞光韶爲長史以鎭之時陽平路回寓居齊土與杲潛相影響引賊入郭光韶臨機處分在難確然賊退之後刺史表光韶忠毅朝廷嘉之發使慰勞焉尋爲東道軍司及元顥入洛自河以南莫不風靡而刺史廣陵王欣集文武以議所從欣曰北海長樂俱是同堂兄弟今宗祏不移我欲受赦諸君意各何如在坐之人莫不失色光韶獨抗言曰元顥受制梁國稱兵本朝拔本塞源以資讎敵賊臣亂子曠代少儔何但大王家事所宜切齒等荷朝眷未敢仰從長史崔景茂前瀛州刺史張烈前郢州刺史房叔祖徵士張僧皓咸云軍司議是欣乃斬顥使尋徵輔國將軍廷尉少卿未至除太尉長史加左將軍俄遷廷尉卿時祕書監祖瑩以贓罪被劾光韶必欲致之重法太尉陽城王徽尙書令臨淮王彧吏部尙書李神�侍中李彧並勢望當時皆爲瑩求寬光韶正色曰朝賢執事於舜之功未聞有一如何反爲罪人言乎其執意不回如此永安末擾亂之際遂還鄕裏光韶博學彊辯尢好理論至於人倫名教得失之間榷而論之不以一毫假物家足於財而性儉吝衣馬敝瘦食味粗薄始光韶在都同里人王蔓於夜遇盜害其二子孝莊詔黃門髙道穆令加檢捕一坊之內家別搜索至光韶宅綾絹錢布匱篋充積議者譏其矯嗇其家資產皆光伯所營光伯亡悉焚其契河間邢子才曾貸錢數萬後送還之光韶曰此亡弟相貸僕不知也竟不納刺史元�前妻是光韶之繼室兄女而�貪婪多諸不法光韶以親情亟相非責�銜之時耿翔反於州界�誣光韶子通與賊連結囚其合家考掠非理而光韶與之辯爭辭色不屈會樊子鵠爲東道大使知其見枉理出之時人勸令詣樊陳謝光韶曰羊舌大夫已有成事何勞往也子鵠亦嘆尙之後刺史侯淵代下疑懼停軍益都謀爲不軌令數百騎夜入南郭劫光韶以兵愶之責以謀略光韶曰凡起兵者須有名義使君今日舉動直是作賊耳父老知復何計淵𨿽恨之敬而不敢害尋除徵東將軍金紫光祿大夫不起光韶以世道屯邅朝廷屢變閉門卻掃吉凶斷絕誡子孫曰吾自謂立身無�古烈但以祿命有限無容希世取進在官以來不冒一級官𨿽不達經爲九卿且吾平生素業足以遺汝官閥亦何足言也吾旣運薄便經三娶而汝之兄弟各不同生合葬非古吾百年之後不須合也然贈謚之及出自君恩豈容子孫自求之也勿須求贈若違吾志如有神靈不享汝祀吾兄弟自幼及老衣服飲食未曾一片不同至於兒女冠婚榮利之事未嘗不先以推弟弟頃橫禍權作松櫬亦可爲吾作松棺使吾見之卒年七十一孝靜初侍中賈思同申啟稱述光韶贈散騎常侍驃騎將軍靑州刺史光韶弟光伯尙書郎靑州別駕後以族弟休臨州遂申牒求解尙書奏按禮始封之君不臣諸父昆弟封君之子臣昆弟不臣諸父封君之孫得盡臣計始封之君卽是世繼之祖尙不得臣況今之刺史旣非世繼而得行臣吏之節執笏稱名者乎檢光伯請解率禮不愆請宜許遂以明道教靈太后令從之尋除北海大守有司以其更滿依例奏代肅宗詔曰光伯自�海沂淸風遠著兼其兄光韶復能辭榮侍養兄弟忠孝宜有甄錄可更申三年以厲風化後歷太傅諮議參軍前廢帝時崔祖螭張僧皓起逆攻東陽旬日之間眾十餘萬刺史東萊王貴平欲令光伯出城慰勞兄光韶曰城民陵縱爲日已久人人恨之其气甚盛古人有言眾怒如水火焉以此觀之今日非可慰諭止也貴平彊之光韶曰使君受委一方董攝萬里而經略大事不與國士圖之所共腹心皆趨走羣小旣不能綏遏以杜其萌又不能坐觀待其衰挫蹙迫小弟從爲無名之行若單騎獨往或見拘縶若以眾臨之勢必相拒敵懸見無益也貴平逼之不得已光伯遂出城數里城民以光伯兄弟羣情所系慮人劫畱防衛者眾外人疑其欲戰未及曉諭爲飛矢所中卒贈徵東將軍靑州刺史子滔

楊機按魏書本傳機字顯略天水冀人祖伏恩郡功曹赫連屈丐時將家奔洛陽因以家焉機少有志節爲士流所稱河南尹李平元暉並召署功曹暉尢委以郡事或謂暉曰弗躬弗親庶人弗信何得委事於機髙臥而已暉曰吾聞君子勞於求士逸於任賢故前代有坐嘯之人主諾之守吾旣委得其才何爲不可由是聲名更著解褐奉朝請於時皇子國官多非其人詔選淸直之士機見舉爲京兆王愉國中尉愉甚敬憚之遷給事中伏波將軍廷尉評延昌中行河陰縣事機當官正色不避權勢明達政事斷獄以情甚有聲譽平東將軍荊州刺史楊大眼啟爲其府長史熙平中爲涇州平西府長史尋授河陰令轉洛陽令京輦伏其威風希有干犯凡訴訟者一經其前後皆識其名姓並記事理世咸異之遷鎭軍將軍司州治中轉別駕荊州蠻叛兼尙書左丞南道行臺討之還除中散大夫復爲別駕州牧髙陽王雍事多委機出除淸河內史轉左將軍河北太守並有能名建義初拜平南將軍光祿大夫兼廷尉卿又除安南將軍司州別駕未幾行河南尹轉廷尉卿徙衛尉卿出除安西將軍華州刺史永熙中衛將軍右光祿大夫尋除度支尙書機方直之心久而彌厲奉公正己爲時所稱家貧無馬多乘小犢車時論許其淸白與辛雄等並誅年五十九

張安祖按魏書節義傳安祖河陽人也襲世爵山北侯時有元承貴曾爲河陽令家貧且赴尙書求選逢天寒甚遂凍死路側一子年幼停屍門巷棺斂無托安祖悲哭盡禮買木爲棺手自營作斂殯周給朝野嘉嘆尙書聞奏標其門閭

北齊

崔劼按北齊書本傳劼字彥元本淸河人曾祖曠南度河居靑州之東時宋氏於河南立冀州置郡縣卽爲東淸河郡人南縣分易更爲南平原貝丘人也世爲三齊大族祖靈延宋長廣太守父光魏太保劼少而淸虛寡欲好學有家風魏末自開府行參軍歷尙書儀曹郎祕書丞修起居注中書侍郎興和三年兼通直散騎常侍使於梁天保初以議禪代除給事黃門侍郎加國子祭酒直內省典機密淸儉勤愼甚爲顯祖所知拜南靑州刺史在任有政績皇建中入爲祕書監齊州大中正轉鴻臚卿遷並省度支尙書俄授京省尋轉五兵尙書監國史在臺閣之中見稱簡正世祖之將禪後主先以問劼劼諫以爲不可由是忤意出爲南兗州刺史代還重爲度支尙書儀同三司食文登縣幹尋除中書令加開府待詔文林館監撰新書遇病卒時年六十六贈齊州刺史尙書右僕射謚曰文貞初和士開擅朝曲求物譽諸公因此頗爲子弟幹祿世門之冑多處京官而劼二子拱撝並爲外任弟廓之從容謂劼曰拱撝幸得不凡何爲不在省府之中淸華之所而並出外藩有損家代劼曰立身以來恥以一言自達今若進兒與身何異卒無所求聞者莫不嘆服

紇奚永安按北齊書傅伏傳後主失並州使開府紇奚永安告急於突厥他�略可汗及聞齊滅他�處永安於吐谷渾使下永安抗言曰本國旣敗永安豈惜賤命欲閉气自絕恐天下不知大齊有死節臣惟乞一刀以顯示遠近他�嘉其壯烈贈馬七十匹而歸

髙保寧按北齊書本傳保寧代人也不知其所從來武平末爲營州刺史鎭黃龍夷夏重其威信周師將至鄴幽州行臺潘子晃徵黃龍兵保寧率驍銳並契丹靺羯萬餘騎將赴救至北平知子晃已發薊又聞鄴都不守便歸營周帝遣使招慰不受�書範陽王紹義在突厥中上表勸進範陽署保寧爲丞相及盧昌期範陽城起兵保寧引紹義集夷夏兵數萬騎來救之至潞河知州將宇文神舉已屠範陽還據黃龍竟不臣周

隋

陶模按隋書誠節傳模京兆人也性明敏有器幹仁壽初爲嵐州司馬諒旣作亂刺史喬鍾葵發兵將赴逆模拒之曰漢王所圖不軌公荷國厚恩致位方伯謂當竭誠效命以答慈造豈有大行皇帝梓宮未掩翻爲厲階鍾葵失色曰司馬反邪臨之以兵辭气不撓鍾葵義而釋之軍吏進曰若不斬模何以壓眾心於是囚之於獄悉掠取資財分賜黨與及諒平煬帝嘉之拜開府授大興令楊元感之反也率兵從衛元擊之以功進位銀靑光祿大夫卒官

敬釗按隋書誠節傳釗字積善河東蒲�人也父元約周布憲中大夫釗仁壽中爲繁畤令甚有能名及賊至力戰城陷賊帥墨�掠其資產而臨之以兵釗辭气不撓�義而止之執送於僞將喬鍾葵所鍾葵釋之署爲代州總管司馬釗正色拒之至於再三鍾葵忿然曰受命則可不然當斬釗答曰爲縣宰遭逢逆亂進不能保境退不能死節爲辱已多何乃復以僞官相迫也死生惟命余非所聞鍾葵怒甚熟視釗曰卿不畏死邪復將殺之會楊義臣軍至鍾葵遽出戰因而大敗釗遂淂免大業三年煬帝避暑汾陽宮代州長史柳銓司馬崔寶山上其狀付有司將加褒賞會世基奏格而止後遷朝邑令未幾終

唐

夏侯端按唐書本傳端壽州壽春人梁尙書左僕射詳孫也仕隋爲大理司直髙祖微時與相友大業中討賊河東表端爲副端邃數術密語髙祖曰玉�搖帝坐不安晉得歲眞人將興安天下之亂者其在公乎但上性沈忌內惡諸李今金才已誅次且取公宜早爲計帝感其言義師興端在河東吏捕送長安帝入京師釋囚引入臥內擢祕書監李密之降關東地未有所屬端請假節招諭乃拜大將軍爲河南道招慰使卽傳檄州縣東薄海南揵淮二十餘州遣使順附次譙州會亳汴二州刺史已降王世充道塞無所歸計窮仿徨麾下二千人糧盡不忍委端去端乃殺馬宴大澤中謂眾曰我奉王命義無屈公等有妻子徒死無益吾丏若首持與賊以取富貴眾號泣不忍視端亦泣欲自刎爭持之乃止行五日餓死十四三遇賊眾潰從者才三十餘人遂東走擷豆以食端持節臥起嘆曰平生不知死地乃在此縱其下令去毋俱沒會李公逸守杞州勒兵迎端時河南地悉入世充公逸感端之節亦固守世充遣人以淮南郡公尙書少吏部印綬召端解所服衣以贈端曰吾天子使寧污賊官耶非持首去不可見卽焚書及衣因解節毛懷之間道走宜陽曆崖峭榛莽比到其下僅有存者皆體發�焦人不堪視端入謁自謝無功不及危困狀帝憫之復拜祕書監出爲梓州刺史散祿稟周孤窮不爲子孫計貞觀元年卒

權懷恩按唐書權萬紀傳懷恩萬紀族孫祖弘壽爲隋臨汾司倉書佐髙祖平京師擢太僕卿盧國公卒謚曰恭故懷恩以蔭累遷尙乘奉禦襲爵馭人安畢羅爲髙宗所寵見帝戲慢不恭懷恩奏事適見之退杖四十帝嗟賞曰良吏也擢萬年令賞罰明見惡輒取時語曰寧飲三斗塵無逢權懷恩其姿狀沈毅每盛服妻子不敢仰視更慶萊衛邢宋五州刺史洛州長史所居威名赫然吏重足立嘗過汴州時刺史楊徳幹亦以嚴稱與懷恩名相埒汴橋新成立木中途止過車者懷恩適過之示徳幹曰民不可止邪焉用此徳幹�服遷益州大都督府長史卒

傅弈按唐書本傳弈相州鄴人隋開皇中以儀曹事漢王諒諒反問奕今玆熒惑入井果若何對曰東井黃道所由熒惑之舍烏足怪邪若入地上井乃爲災諒怒俄及敗奕以對免徙扶風髙祖爲扶風太守禮之及卽位拜太史丞會令庾儉以父質占候忤煬帝死懲其事恥以術宦薦奕自代奕遷令與儉同列數排毀之儉不爲恨於是人多儉仁罪奕遽且忿時國制艸具多仍隋舊奕謂承亂世之後當有變更乃上言龍紀火官皇帝廢之咸池六英堯不相沿禹弗行舜政周弗襲湯禮易稱已日乃孚革而信也故曰革之時大矣哉有隋之季違天害民專峻刑法殺戮賢俊天下兆庶同心叛之陛下撥亂反正而官名律令一用隋舊且懲沸羹者吹冷傷弓之鳥驚曲木況天下久苦隋暴安得不新其耳目哉攺正朔易服色變律令革官名功極作樂治終制禮使民知盛徳之隆此其時也然官貴簡約夏后官百不如虞氏五十周三百不如商之百又曰夏有亂政而作禹刑商有亂政而作湯刑周有亂政而作九刑衛鞅爲秦制法增鑿顚抽脇鑊烹等六篇始皇爲挾書律此失於煩不可不監是時太僕卿張道源建言官曹文簿繁總易欺請減之以鈐吏姦公卿舉不爲然奕獨是之爲眾沮訿不得行武徳七年上疏極詆浮圖法曰西域之法無君臣父子以三塗六道嚇愚欺庸追旣往之罪窺將來之福至有身陷惡逆獄中禮佛口誦梵言以圖偸免且生死壽夭本諸自然刑徳威福系之人主今其徒矯托皆云由佛攘天理竊主權書曰惟辟作福惟辟作威惟辟玉食臣有作福作威玉食害於而家凶於而國五帝三王未有佛法君明臣忠年祚長久至漢明帝始立胡祠然惟西域桑門自傳其教西晉以上不許中國髡發事胡至石苻亂華乃弛厥禁主庸臣佞政虐祚短事佛致然梁武齊襄尢足爲戒昔褒姒一女熒惑幽王能亡其國況今僧尼十萬刻繪泥像以惑天下有不亡乎陛下以十萬之眾自相夫婦十年滋產十年教訓兵農兩足利可勝旣邪昔髙齊章仇子他言僧尼塔廟外見毀宰臣內見疾妃嬙陽讒陰謗卒死都市周武帝入齊封寵其墓臣竊賢之又上十二論言益痛切帝下奕議有司惟道源佐其請中書令蕭瑀曰佛聖人也非聖人者無法請誅之奕曰禮始事親終事君而佛逃父出家以匹夫抗天子以繼體悖所親瑀非出空桑乃尊其言蓋所謂非孝者無親瑀不答但合爪曰地獄正爲是人設矣帝善奕對未及行會傳位止初九年太白纏秦分奕奏秦王當有天下帝以奏付王及太宗卽位召賜食謂曰向所奏幾敗我𨿽然自今毋有所諱而不盡言又嘗聞卿拒佛法柰何奕曰佛西胡黠人爾欺諸夷狄以自神至入中國而孅兒幻夫摸象莊老以文飾之有害國家而無補百姓也帝異之貞觀十三年卒年八十五奕病未嘗問醫忽酣臥蹶然悟曰吾死矣乎卽自志曰傅奕靑山白雲人也以醉死嗚呼遺言戒子六經名教言若可習也妖胡之法愼勿爲吾死當裸葬奕𨿽善數然嘗自言其學不可以傳又注老子並集晉魏以來與佛議駁者爲髙識篇武徳時所攺漏刻定十二軍號皆詔奕云

馮元常從弟元淑

按唐書本傳元常相州安陽人其先蓋長樂信都著姓曾祖子琮北齊右僕射叔祖慈明有文辭仕隋爲內史舍人奉詔討李密爲密將所縛身數創密厚禮之情謂曰東都危蹙我欲率四方賢豪建功業幸公同之慈明曰公家事先帝名在王室乃挾元感舉兵亡命至今復圖反噬何邪密囚之俄爲翟讓所殺武徳初贈吏部尙書謚壯武元常舉明經及第調浚儀尉髙宗時擢累監察禦史劍南道巡察使興利除害蜀人順賴歷尙書左丞嘗密諫帝中宮權重宜少抑帝𨿽置其計而內然之由是爲武后所惡元常在職修舉識鑑澄遠帝委遇特厚帝不豫詔平章百司奏事武后擅朝嵩陽令樊文進瑞石後暴石朝堂示百官元常奏石妄僞不可以示羣臣後怒出爲隴州刺史會天下嶽牧集幹陵後不欲元常得會故道徙眉州刺史劍南有光火盜夜掠人晝伏山谷元常諭以恩信約悔過自新賊相率脫甲面縛賊平轉廣州都督詔便驛赴官安南酋領李嗣仙殺都護劉延佑劫州縣詔元常討之率士卒航海馳檄先示禍福賊黨多降元常縱兵斬首惡而還𨿽有功猶以拂旨見怨不錄功凡三徙終不得至京師卒爲酷吏周興所陷追赴都下獄死元常閨門雍睦有禮法𨿽小功喪不禦私室神龍中旌其家大署曰忠臣之門天下髙其節凡名族皆願通婚從弟元淑及後時歷淸漳浚儀始平三縣令右善去惡人稱爲神明與奴僕日一食馬日一秫所至不挈妻子斥俸余以給貧窮咸譏其近名元淑曰吾性也不爲苦中宗降璽書勞勉付狀史官元淑約潔過於元常然剛直不及也終祠部郎中

李乂按唐書本傳乂字尙眞趙州房子人少孤年十二工屬文中書令薛元超曰是子且有海內名第進士茂才異等累調萬年尉長安三年詔雍州長史薛季昶選部吏才中禦史者季昶以乂聞擢監察禦史劾奏無避景龍初葉靜能怙勢乂條其姦中宗不納遷中書舍人修文館學士帝遣使江南發在所庫貲以贖生乂上疏以爲江南魚鱉之利衣食所資江湖之生無旣而府庫之財有限與其拯物不如憂民且鬻生之徒惟利所視錢刀日至网罟歲廣施之一朝營之百倍若回所贖之貲減方困之徭其澤多矣韋氏之變詔令嚴促多乂艸定進吏部侍郎仍知制誥與宋璟等同典選事請謁不行時人語曰李下無蹊徑攺黃門侍郎封中山郡公制敕不便輒駁正貴幸有求官者睿宗曰朕非有靳顧李乂不可過耳諫罷金仙玉眞二觀帝𨿽不從優容之太平公主干政欲引乂自附乂深自拒絕開元初姚崇爲紫微令薦爲侍郎外托引重實去其糾駁權畏乂明切也未幾除邢部尙書卒年六十八贈黃門監謚曰貞遺令薄葬毋還鄕裏乂沈正方雅識治體時稱有宰相器葬日蘇頲畢構馬懷素往祖之哭曰非公爲慟而誰慟歟乂事兄尙一尙貞孝謹甚又俱以文章自名弟兄同爲一集號李氏花萼集乂所著甚多

王及善按唐書本傳及善洺州邯鄲人父君愕有沈謀隋亂並州人王君廓掠邯鄲君愕往說曰隋氏失禦豪俊共救其亂宜撫納遺甿而保全之觀時變待眞主足下無尺寸之地兼旬之糧劫眾而興但恣殘剽所過失望竊爲足下羞之君廓謝曰計安出答曰井陘之險可先取君廓從其言遂屯井陘山髙祖入關與君廓偕來拜君愕大將軍封新興縣公累遷左武衛將軍從太宗徵遼領左屯營兵與髙麗戰駐蹕山死於陣贈左衛大將軍幽州都督邢國公陪葬昭陵及善以父死事授朝散大夫襲邢國公爵皇太子弘立擢及善左奉裕率太子宴於宮命宮臣擲倒及善辭曰殿下自有優人臣苟奉命非羽翼之美太子謝之髙宗聞賜絹百匹除右千牛衛將軍帝曰以爾忠謹故擢三品要職羣臣非搜辟不得至朕所爾佩大橫刀在朕側亦知此官貴乎病免召爲衛尉卿垂拱中歷司屬卿山東饑詔爲巡撫賑給使拜春官尙書出爲秦州都督益州長史加光祿大夫以老病致仕神功元年契丹擾山東擢魏州刺史武后勞曰逆虜盜邊公𨿽病可與妻子行日三十里爲朕臥治爲屏蔽也因延問朝政得失及善陳治亂所宜後悅曰禦寇末也輔政本也公不可行畱拜內史來俊臣系獄當死後欲釋不誅及善曰俊臣凶狡不道引亡命污戮善良天下疾之不剿絕元惡且搖亂胎禍憂未旣也後納之廬陵王之還密贊其謀旣爲皇太子又請出外朝以安羣臣及善不甚文而淸正自將臨事不可奪有大臣節時二張怙寵每侍宴無人臣禮及善數裁抑之後不悅曰卿年髙不宜侍遊燕但檢校閣中及善卽移病月餘後不復問嘆曰中書令可一日不見天子乎遂乞骸骨猶不許攺文昌左相同鳳閣鸞臺三品卒年八十二贈益州大都督謚曰貞陪葬幹陵

楊瑒按唐書本傳瑒字瑤光華州華陰人五世祖縉爲陳中書舍人名屬文終交愛九州都督武康郡公子林甫代領都督隋滅陳逾三年乃降徙長安林甫字衛卿爲柳城太守髙祖軍興遣其子琮招之挈郡以來授檢校總管足疾不能造朝帝以絳州寒涼拜刺史累封宜春郡公琮字孝璋爲上津令會天下亂去官與秦王同裏居武徳初爲王府參軍兼庫直隱太子事平詔親王宰相一人入宴而琮獨預太宗賜懷昔賦申以恩意歷沔綏二州刺史姆饋孺子以餅妻僞受而棄之垣外人咨其廉瑒始爲麟遊令時竇懷貞大營金仙玉眞二觀檄取畿內嘗負逆人貲者暴斂之以佐費瑒拒不應懷貞怒曰縣令而拒大夫命乎瑒曰所論者民冤抑也位髙下乎何取懷貞壯其對爲止初韋後表民二十二爲丁限及敗有司追趣其課瑒執不可曰韋氏當國擅擢士大夫赦罪人皆不攺奚獨取已寬之人重斂其租非所以保下之宜遂止不課由是名顯當世擢累侍禦史京兆尹崔日知貪沓不法瑒與大夫李傑謀劾舉之反爲日知先構瑒廷奏曰肅繩之司一爲恐脇所屈開姦人謀則禦史府可廢元宗直之令傑還視事而逐曰知瑒進歷禦史中丞戶部侍郎帝常召宰相大臣議天下戶版延英殿瑒言利病尢詳帝咨賞於是宇文融建檢脫戶余口瑒執不便融方貴公卿啽默唯唯獨瑒抗議故出爲華州刺史帝封太山集樂工山下居喪者亦在行瑒謂起苴絰使和鍾律非人情所堪帝許乃免入爲國子祭酒表大儒王迥質尹子路白履忠等三人教授國子有詔迥質諫議大夫皇太子侍讀履忠老不任職拜朝散大夫罷歸子路直弘文餘皆有名瑒奏有司帖試明經不質大義乃取年頭月尾孤經絕句且今習春秋三家儀禮者才十二恐諸家廢無日請帖平文以存學家其能通者稍加優宦獎孤學從之因詔以三家傳儀禮出身者不任散官遂著令生徒爲瑒立頌大學門又言古者卿大夫子弟及諸侯歲貢小學之異者入太學漸漬禮樂知朝廷君臣之序班以品類分以師長三徳四教學成然後爵之唐興二監舉者千百數當選者十之二考功覆校以第謂經明行修故無多少之限今考功限天下明經進士歲百人二監之得無幾然則學徒費官稟而博士濫天祿者也且以流外及諸色仕者歲二千過明經進士十倍胥史浮虛之徒眊先王禮義非得與服勤道業者挈長短絕輕重也國家啟庠序廣化導將有以用而勸進之有司爲限約以黜退之欲望俊乂在朝難矣帝然其言再遷大理卿以疾辭攺左散騎常侍卒年六十八贈戶部尙書謚曰貞瑒常嘆士大夫不能用古禮因其家冠婚喪祭乃據舊典爲之節文揖讓威儀哭踴衰殺無有違者在官淸白吏請立石紀徳瑒曰事益於人書名史氏足矣若碑頌者徒遺後人作�石耳

尹思貞按唐書本傳思貞京兆長安人弱冠以明經第調隆州參軍事屬邑豪蒲氏驁肆不法州檄思貞按之擿其姦贓萬計卒論死部人稱慶刻石嘆頌遷明堂令以善政聞擢殿中少監檢校洛州刺史會契丹孫萬榮亂朔方震驚思貞循撫境內獨無擾武后璽書褒慰長安中遷秋官侍郎忤張昌宗意出爲定州刺史召授司府少卿時卿侯知一亦厲威嚴吏爲語曰不畏侯卿杖祇畏尹卿筆加銀靑光祿大夫其家坎地獲古戟十二俄而門樹戟時人異焉神龍初擢大理卿雍人韋月將告武三思大逆中宗命斬之思貞以方發生月固奏不可乃決杖流嶺南三思諷所司加法殺之復固爭禦史大夫李承嘉助三思而以他事劾思貞不得謁思貞謂承嘉曰公爲天子執法乃擅威福慢憲度諛附姦臣圖不軌今將除忠良以自恣邪承嘉�怒劾思貞爲靑州刺史或問曰公敏行何與承嘉辯答曰石非能言者而或有言承嘉恃權而侮吾義不辱亦不知言何從而至治州有績蠶至歲四熟黜陟使路敬潛至部嘆曰是非善政致祥乎表言之睿宗立召授將作大匠封天水郡公僕射竇懷貞護作金仙玉貞觀廣調夫匠思貞數有損節懷貞讓之答曰公輔臣也不能宣贊王化而土木是興以媚上害下又聽小人譖以廷辱士今不可事公矣乃拂衣去闔門待罪帝知之特詔令視事懷貞誅拜禦史大夫累遷工部尙書請致仕許之開元四年卒年七十七贈黃門監謚曰簡思貞前後爲刺史十三郡其政皆以淸最聞

畢構按唐書本傳構字隆擇河南偃師人六歲能爲文及冠擢進士第補金水尉遷九隴主簿居親喪毀棘甚已除猶屏處丘園武后召爲左拾遺神龍初遷中書舍人敬暉等表諸武不宜爲王構當讀表抗聲析句左右皆曉知三思疾之出爲潤州刺史政有惠愛徙衛同陜三州遷益州府長史景龍末召爲左禦史大夫會平諸韋治其黨衣冠多坐構詳比重輕皆得其情時李傑爲河南尹與構皆一時選世謂畢李封魏縣男復爲益州長史按察劍南振獘柅私號爲淸嚴睿宗嘉構修絜獨行有古人風其治術又爲諸使最乃賜璽書袍帶再遷吏部尙書並遙領益州長史徙廣州都督元宗立授河南尹進戶部尙書久之移疾帝手疏醫方賜之當時以戶部爲凶官遽攺太子詹事冀其愈會卒贈黃門監謚曰景始構喪繼母而二妹𦇤褓身鞠養至成人妹爲構服三年

穆寧按唐書本傳寧懷州河內人父元休有名開元間獻書天子擢偃師丞世以儒聞寧剛正气節自任以明經調鹽山尉安祿山反署劉道元爲景城守寧募兵斬之檄州縣並力捍賊史思明略境郡守召寧攝東光令禦之賊遣使誘寧寧斬以徇郡守恐怒賊令致死卽奪其兵罷所攝始寧過平原見顏眞卿嘗商賊必反及是聞眞卿拒祿山卽遺眞卿書曰夫子爲衛君乎眞卿喜署寧河北采訪支使寧以息屬其母弟曰苟不乏嗣足矣卽馳謁眞卿曰先人有嗣矣我可從公死旣而賊攻平原寧勸固守眞卿不從夜亡過河見肅宗行在帝問狀眞卿對不用穆寧言故至此帝異之馳驛召寧將以諫議大夫任之會眞卿以直忤旨寧亦罷上元初爲殿中侍禦史佐鹽鐵轉運住埇橋李光�屯徐州餉不至檄取資糧寧不與光�怒召寧欲殺之或勸寧去寧曰避之失守亂自我始何所逃罪乎卽往見光�光�曰吾師眾數萬爲天子討賊食乏則人散君閉廩不救欲潰吾兵邪答曰命寧主糧者敕也公可以檄取乎今公求糧而寧專饋寧有求兵而公亦專與乎光�執其手謝曰吾固知不可聊與君議耳時重其能守官累遷鄂嶽沔都團練及租庸鹽鐵轉運使當是時河漕不通自漢沔徑商山以入京師淮西節度使李忠臣不奉法設戍邏以徵商賈又縱兵剽行人道路幾絕與寧夾淮爲治憚寧威掠劫爲衰漕賈得通坐杖死沔州別駕貶平集尉大歷初起爲監察禦史三遷檢校祕書少監兼和州刺史治有狀後刺史疾之以天寶舊板校見戶妄劾寧多逋亡貶泉州司戶參軍事子贊訴其枉三年始得通詔禦史覆視實增戶數倍召入拜太子右諭徳寧性不能事權右毅然寡合執政者惡之𨿽直其誣猶置散位寧默不樂唶曰時不我容我不時徇又可以進乎遂移疾滿百日屢矣親友彊之輒復一朝徳宗在奉天奔詣行在擢祕書少監攺太子右庶子帝還京師乃曰可以行吾志矣卽罷歸東都以祕書監致仕卒寧居家嚴事寡姊恭甚嘗撰家令訓諸子人一通又戒曰吾子之事親養志爲大吾志直道而已苟枉而道三牲五鼎非吾養也疾病不嘗藥時稱知命四子贊質員賞寧之老贊爲禦史中丞質右補闕員侍禦史賞監察禦史皆以守道行誼顯先是韓休家訓子侄至嚴貞元間言家法者尙韓穆二門云

韋弘景按唐書韋思謙傳思謙子嗣立嗣立孫弘景擢進士第數佐節度府以左補關召爲翰林學士蘇光榮爲涇原節度使弘景當艸詔書辭不如旨罷學士累遷度支郎中張仲方黜李吉甫謚得罪憲宗意弘景擿助出爲綿州刺史李夷簡鎭淮南奏以自副召入再遷給事中駙馬都尉劉士涇賂權近擢太僕卿弘景上還詔書穆宗使諭其先人昌有功朕所以念功睦親者弘景固執帝怒使宣慰安南由是有名時蕭俯輔政弘景議論常佐佑之還再遷吏部侍郎銓綜平序貴幸憚其嚴不敢慁以私歷陜虢觀察使召拜尙書左丞駁正吏銓所除六十餘官不當進資於是鄭絪丁公著楊嗣復皆奪俸郎吏肅然望風修整吏部員外郎楊虞卿以累下吏詔弘景與禦史詳讞虞卿私造門弘景厲言曰有詔按公尙私謁邪虞卿多朋助自謂必見納及是惶恐去遷禮部尙書東都畱守卒年六十六贈尙書左僕射弘景以直道進議論持正有守當時風教所倚賴爲長慶名卿按舊唐書本傳弘景京兆人後周逍遙公敻之後祖嗣立終宣州司戶父堯終洋州興道令弘景貞元中始舉進士爲汴州浙東從事元和三年拜左拾遺充集賢殿學士轉左補闕尋召入翰林爲學士普潤鎭使蘇光榮爲涇原節度使弘景艸麻漏敍光榮之功罷學士攺司門員外郎轉吏部員外左司郎中攺吏部度支郎中張仲方貶李吉甫謚上怒貶仲方弘景坐與仲方善出爲綿州刺史宰相李夷簡出鎭淮南奏爲副使賜以金紫入爲京兆少尹遷給事中劉士涇以駙馬交通邪幸穆宗用爲太僕卿弘景與給事薛存慶封還詔書論士涇曰伏以司僕正卿位居九列在周之命伯冏其人所以惟月膺名象河稱重漢朝亦以石慶之謹願陳萬年之行潔皆踐斯職謂之大寮今士涇戚裏常人班敍散秩以父任將帥家富貲財聲名不在於士林行義無聞於朝野忽長卿寺有瀆官常以親則人物未賢以勛則寵待常厚今叨顯任誠謂謬官傳曰惟名與器不可假人蓋士涇之謂臣等職司違失實在守官其劉士涇新除太僕卿敕未敢行下穆宗遣宰臣宣諭弘景等固執如前宰臣不得已攺衛尉少卿穆宗復遣諭弘景曰士涇父昌有邊功士涇爲少列十餘年又尙云安公主宜有加恩朕思賞勞睦親之意竟行前命穆宗怒乃令弘景使安南邕容宣慰時論翕然推重時蕭俯以淸直在位弘景議論常所輔助遷刑部侍郎轉吏部侍郎銓綜平允權邪憚其嚴勁不敢幹以非道掌選二歲攺陜虢觀察使歲滿徵拜尙書左丞駁吏部授官不當者六十人弘景素以鯁亮稱及居綱轄之地郎吏望風修整會吏部員外郎楊虞卿以公事爲下吏所訕獄未能辧詔下弘景與憲司就尙書省詳讞虞卿多朋遊人多向附之弘景素所不悅時已請告在第及準詔就召以公服來謁弘景謂之曰有敕推公虞卿失容自退轉禮部尙書充東都畱守判東都尙書省事繕完宮室至今賴之太和五年五月卒年六十六贈尙書左僕射弘景歷官行事始終以直道自立議論操持無所阿附當時風教尢爲倚賴自長慶以來目爲名卿

鄭燻按唐書本傳燻字子溥亡鄕裏世系擢進士第歷考功郎中翰林學士出爲宣歙觀察使前人不治燻頗以淸力自將牙將素驕共謀逐出之燻奔揚州貶棣王府長史分司東都懿宗立召爲太常少卿擢累吏部侍郎時數大赦階正議光祿大夫者得蔭一子門施戟於是宦人用階請蔭子燻卻之不肯敍宰相杜悰才其人擬判度支辭又擬刑部兼禦史中丞固辭乃免久之進左丞性愛友糾族百口稟不充求外遷擬華州刺史輒畱中爲幸侍酬沮後以太子少師致仕燻端勁再知禮部舉引寒俊士類多之旣老號所居爲隱巖蒔松於廷號七松處士云

辛讜按唐書本傳讜太原尹云京孫也學詩書能擊劍重然諾走人所急初事李嶧主錢�性廉勁遇事不處文法皆與之合罷居揚州年五十不肯仕而慨然常有濟時意龐勛反攻杜慆於泗州讜聞之拿舟趨泗口貫賊柵以入慆素聞其名握手曰吾僚李延樞嘗爲吾道夫子爲人何意臨教吾無憂矣讜亦謂慆可共事乃請還與妻子決同慆生死時賊張甚眾皆南走獨讜北行讜未至慆憂之延樞知必來曰讜至可表爲判官慆許諾俄而至慆喜曰圍急飛鳥不敢過君乃冒白刃入危城古人所不能乃勸解白衣被甲賊將李圓焚淮口讜曰事棘矣獨出可以求援乃與楊文播李行實戊夜逾淮坎岸登馳三十里至洪澤見戍將郭厚本告急厚本許出兵大將袁公異等曰賊眾我寡不可往讜拔劍瞋目呼曰泗州陷在旦夕公等被詔來乃逗畱不進欲何爲大丈夫孤國恩𨿽生可羞且失泗則淮南爲寇場君尙能獨存吾今斷左臂殺君去推劍直前厚本持之公異等僅免讜望泗慟哭帳下皆流涕厚本決許付兵五百讜曰足矣徧問士曰能行乎皆曰諾讜僕面於地泣以謝眾旣叩淮有人語曰賊破城矣讜將斬之眾爲請讜曰公等登舟吾赦其死士遽登已濟慆亦出兵表裏擊賊大敗讜入人心遂固浙西杜審權遣將翟行約赴援壁蓮塘慆欲遣人延勞諸吏憚不敢出讜獨往犒而還圍三月救兵外敗城益危讜復請乞兵淮南與壯士徐珍十人持斧夜斬賊柵出見節度使令狐綯復詣浙西見審權時皆傳泗州已陷疑讜爲賊計囚之讜引李嶧自明嶧時爲大同防禦使稱其忠可信審權乃許救合淮南兵五千鹽粟具方淮路梗不得進讜引兵決戰斬賊六百級乃克入城上歡叫慆與下迎泣表其功於朝授監察禦史圍凡十月乃解卒完一州初讜求救也過家十餘未嘗見妻子得糧累二十萬讜子及兄子客廣陵托慆曰使先人不乏祀公之惠也後以功第一拜亳州刺史徙曹泗二州榦符末終嶺南節度使方讜之少耕於野有牛斗眾畏奔踐讜直前兩持其角牛不能動久而引觸竟折其角里人駭異屠牛以飯讜然讜�短才及中人後貴力亦少衰云

遼

蕭塔剌葛按遼史本傳塔剌葛字陶哂六院部人素剛直太祖時坐叔祖臺哂謀殺於越釋魯沒入弘義宮世宗卽位以舅氏故出其籍補國舅別部敞史或言泰寧王察割有無君心塔剌葛曰彼縱忍行不義人孰肯從他日侍宴酒酣塔剌葛捉察割耳彊飲之曰上固知汝傲狠然以國屬曲加矜憫使汝在左右且度汝才何能爲若長惡不悛徒自取赤族之禍察割不能答彊笑曰何戲之虐也天祿末塔剌葛爲北府宰相及察割作亂塔剌葛醉詈曰吾悔不殺此逆賊尋爲察割所害

蕭陶隗按遼史本傳陶隗字烏古鄰宰相轄特六世孫剛直有威重咸雍初任馬羣太保素知羣牧名存實亡悉閱舊籍除其羸病錄其實數牧人畏服陶隗上書曰羣牧以少爲多以無爲有上下相蒙積獘成風不若括見眞數著爲定籍公私兩濟從之畜產歲以蕃息大康中累遷契丹行宮都部署上嘗謂羣臣曰北樞密院軍國重任久闕其人耶律阿思蕭斡特刺二人孰愈羣臣各譽所長陶隗獨默然上問卿何不言陶隗曰斡特剌懦而敗事阿思有才而貪將爲禍基不得已而用敗事猶勝基禍上曰陶隗𨿽魏徵不能過但恨吾不及太宗爾然竟以阿思爲樞密使由是阿思銜之九年西圉不寧阿思奏曰邊隅事大可擇重臣鎭撫上曰陶隗何如阿思曰誠如聖旨遂拜西南面招討使阿思陰與蕭阿忽帶誣奏賊掠漢南牧馬及居民畜產陶隗不急追捕罪當死詔免官久之起爲塌毋城節度使未行疽發背卒陶隗負气怒則須�輒張每有大議必毅然決之𨿽上有難色未嘗遽已見權貴無少屈竟爲阿思所陷時人惜之二子曰圖木轄式阿思死始獲進用

蕭乙薛按遼史本傳乙薛字特免國舅少父房之後性謹願壽隆間累任劇官天慶初知國舅詳穩事遷殿前副點檢金兵起爲行軍副都統以戰失利罷職六年出爲武定軍節度使遷西京畱守明年討劇賊董龐兒戰易水西大破之以功爲北府宰相加左僕射兼東北路都統十年金兵陷上京詔兼畱守上京東北路統軍使爲政寬猛得宜民之窮困者輒加振卹眾咸愛之保大二年金兵大至乙薛軍潰左遷西南面招討使以部民流散不赴及天祚播遷給侍從不闕拜殿前都點檢凡金兵所過諸營敗卒復聚上京遣乙薛爲上京畱守以安撫之明年盧彥倫以城叛乙薛被執數月以居官無過得釋後爲耶律大石所殺風節部名臣列傳四

宋

劉溫叟按宋史本傳溫叟字永齡河南洛陽人性重厚方正動遵禮法唐武徳功臣政會之後叔祖崇望相昭宗父嶽後唐太常卿溫叟七歲能屬文善楷隸嶽時退居洛中語家人曰吾見風骨秀異所未知者壽耳今世難未息得與老夫皆爲溫洛之叟足矣故名之溫叟以蔭補國子四門助教河南府文學淸泰中爲左拾遺內供奉以母老乞歸就養攺監察禦史分司時臺署廢弛溫叟作新之未幾召爲右補闕晉初王松權知靑州表爲判官加朝散階入爲主客員外郎少帝領開封尹奏爲巡官命典文翰又攺廣晉府巡官少帝卽位拜刑部郎中賜金紫攺都官郎中充翰林學士初嶽任後唐嘗居內署至是溫叟復居斯任時人榮之溫叟旣受命歸爲母壽候立堂下須臾聞樂聲兩靑衣舉箱出庭奉紫袍兼衣母命捲簾見溫叟曰此卽爾父在禁中日內庫所賜者溫叟拜受泣下退開影堂列祭以文告之母感愴累日不忍見溫叟歲滿加知制誥契丹入汴溫叟懼隨契丹北遷與承旨張允共上表求解職契丹主怒欲出允等爲縣令趙延壽曰若學士才不稱職求解者守本官可也不可加貶出遂得罷職出院漢祖南下溫叟自洛從至鄭州稱疾不行及入汴溫叟久之方至授駕部郎中周初拜左諫議大夫逾年攺中書舍人加史館修撰判館事顯徳初遷禮部侍郎知貢舉得進士十六人有譖於帝者帝怒黜十二人左遷太子詹事溫叟實無私後數年其被黜者相繼登第溫叟與張昭同修漢隱帝及周祖實錄恭帝卽位遷工部侍郎兼判國子祭酒事宋初攺刑部建隆元年拜禦史中丞丁內艱退居西洛旋復本官三年兼判吏部銓因上言曰伏見兩京百司漸乏舊人多隳故事𨿽檢閱具存於往冊而舉行須在於攸司蓋因年限得官歸司者例與減選冬集赴調授任者尋又出京兼有裁滿初官不還舊局但稱前資用圖免役又有嘗因停任切欲歸司而元敕不該無由復職遂使在司者失於教習歷事者難於追還伏望自今諸司職掌除官勒畱及歸司者如理減外欠三選以下仍須在司執行公事及三十月卽許赴集如理選外欠三選以上及在官不成資考者卽準元敕處分若在任停官及在司停職者經恩後於刑部出給雪牒卻勒歸司如無闕員卽令守闕余依敕格處分一日晚歸由闕前太祖方與中黃門數人偶登明徳門西闕前騶者潛知之以白溫叟溫叟令傳呼如常過闕翌日請對具言人主非時登樓則近制咸望恩宥輦下諸軍亦希賞給臣所以呵導而過者欲示眾以陛下非時不登樓也太祖善之憲府舊例月賞公用茶中丞受錢一萬公用不足則以贓罰物充溫叟惡其名不取任臺丞十二年屢求代太祖難其人不允開寶四年被疾太祖知其貧就賜器幣數月卒年六十三溫叟事繼母以孝聞𨿽盛暑非冠帶不敢見五代以來言執禮者惟溫叟焉立朝有徳望精賞鑑門生中元器楊徽之趙鄰幾後皆爲名士範杲幼時嘗以文贄溫叟大加稱獎以女妻之太宗在晉邸聞其淸介遣吏遺錢五百千溫叟受之貯廳西捨中令府吏封署而去明年重午又送角黍執扇所遣吏卽遺錢者視西捨封識宛然還以白太宗太宗曰我錢尙不用況他人乎昔日納之是不欲拒我也今周歲不啟封其苦節愈見命吏輦歸邸是秋太宗侍宴後苑因論當世名節士具道溫叟前事太祖再三賞嘆

包拯按宋史本傳拯字希仁廬州合肥人也始舉進士除大理評事出知建昌縣以父母皆老辭不就得監和州稅父母又不欲行拯卽解官歸養後數年親繼亡拯廬墓終喪猶裴徊不忍去裏中父老數來勸勉久之赴調知天長縣有盜割人牛舌者主來訴拯曰第歸殺而鬻之尋復有來告私殺牛者拯曰何爲割牛舌而又告之盜驚服徙知端州遷殿中丞端土產硯前守緣貢率取數十倍以遺權貴拯命制者才足貢數歲滿不持一硯歸尋拜監察禦史裏行攺監察禦史時張堯佐除節度宣撫兩使右司諫張擇行唐介與拯共論之語甚切又嘗建言曰國家歲賂契丹非禦戎之策宜練兵選將務實邊備又請重門下封駁之制及廢錮贓吏選守宰行考試補蔭弟子之法當時諸道轉運加按察使其奏劾官吏多摭細故務苛察相髙尙吏不自安拯於是請罷按察使去使契丹契丹令典客謂拯曰雄州新開便門乃欲誘我叛人以刺彊事耶拯曰涿州亦嘗開門矣刺彊事何必開便門哉其人遂無以對歷三司戶部判官出爲京東轉運使攺尙書工部員外郎直集賢院徙陜西又徙河北入爲三司戶部副使秦隴斜谷務造船材木率課取於民又七州出賦河橋竹索恆數十萬拯皆奏罷之契丹聚兵近塞邊郡稍警命拯往河北調發軍食拯曰漳河沃壤人不得耕邢洛趙三州民田萬五千頃率用牧馬請悉以賦民從之解州鹽法率病民拯往經度之請一切通商販除天章閣待制知諫院數論斥權幸大臣請罷一切內除曲恩又列上唐魏鄭公三疏願置之坐右以爲龜鑑又上言天子當明聽納辧朋黨惜人才不主先入之說凡七事請去刻薄抑僥幸正刑明禁戒興作禁妖妄朝廷多施行之除龍圖閣直學士河北都轉運使嘗建議無事時徙兵內地不報至是請罷河北屯兵分之河南兗鄆齊濮曹濟諸郡設有警無後期之憂借曰戍兵不可遽減請訓練義勇少給�糧每歲之費不當屯兵一月之用一州之賦則所給者多矣不報徙知瀛州諸州以公錢貿易積歲所負十餘萬悉奏除之以喪子乞便郡知揚州徙廬州遷刑部郎中坐失保任左授兵部員外郎知池州復官徙江寧府召權知開封府遷右司郎中拯立朝剛毅貴戚宦官爲之斂手聞者皆憚之人以包拯笑比黃河淸童稚婦女亦知其名呼曰包待制京師爲之語曰關節不到有閻羅包老舊制凡訟訴不得徑造庭下拯開正門使得至前陳曲直吏不敢欺中官勢族築園榭侵惠民河以故河塞不通適京師大水拯乃悉毀去或持地券自言有僞增步數者皆審驗劾奏之遷諫議大夫權禦史中丞奏曰東宮虛位日久天下以爲憂陛下持久不決何也仁宗曰卿欲誰立拯曰臣不才備位乞豫建太子者爲宗廟萬世計也陛下問臣欲誰立是疑臣也臣年七十且無子非邀福者帝喜曰徐當議之請裁抑內侍減節冗費條責諸路監司禦史府得自舉屬官減一歲休暇日事皆施行張方平爲三司使坐買豪民產拯劾奏罷之而宋祁代方平拯又論之祁罷而拯以樞密直學士權三司使歐陽修言拯所謂牽牛蹊田而奪之牛罷已重矣又貪其富不亦甚乎拯因家居避命久之乃出其在三司凡諸管庫供上物舊皆科率外郡積以困民拯特爲置場和市民得無擾吏負錢帛多縲系門輒逃去並械其妻子者類皆釋之遷給事中爲三司使數日拜樞密副使頃之遷禮部侍郎辭不受尋以疾卒年六十四贈禮部尙書謚孝肅拯性峭直惡吏苛刻務惇厚𨿽甚嫉惡而未嘗不推以忠恕也與人不苟合不僞辭色悅人平居無私書故人親黨皆絕之𨿽貴衣服器用飲食如布衣時嘗曰後世子孫仕宦有犯贓者不得放歸本家死不得葬大塋中不從吾志非吾子若孫也初有子名繶娶崔氏通判潭州卒崔守死不更嫁拯嘗出其媵在父母家生子崔密撫其母使謹視之繶死後取媵子歸名曰綖有奏議十五卷

李垂按宋史本傳垂字舜工聊城人咸平中登進士第上兵制將制書自湖州錄事參軍召爲崇文校勘累遷著作郎館閣校理上導河形勝書三卷欲復九河故道時論重之又累修起居注丁謂執政垂未嘗往謁或問其故垂曰謂爲宰相不以公道副天下望而恃權怙勢觀其所爲必遊朱崖吾不欲在其黨中謂聞而惡之罷知亳州遷潁晉絳三州明道中還朝閣門祗候李康伯謂曰舜工文學議論稱於天下諸公欲用爲知制誥但宰相以舜工未嘗相識盍一往見之垂曰我若昔謁丁崖州則幹興初已爲翰林學士矣今已老大見大臣不公常欲面折之焉能趨炎附熱看人眉睫以冀推挽乎道之不行命也執政知之出知均州卒年六十九五子仲昌最知名銳於進取嘗獻計修六塔河無功自殿中丞責英州文學參軍

狄棐按宋史本傳棐字輔之潭州長沙人少隨父官徐州以文謁路振振器愛之妻以女舉進士甲科以大理評事知分宜縣歷開封府司錄知壁州道長安爲寇準所厚準復入相乃薦通判益州擢開封府判官歷京西益州路轉運江淮制置發運使累遷太常少卿知廣州加直昭文館代還不以南海物自隨人稱其廉拜右諫議大夫龍圖閣直學士權判吏部流內銓出知滑州進給事中徙天雄軍會給郊賞帛不善士卒嘩噪趣府門棐不能治事聞命侍禦史劉夔按視未及境眾不自安棐馳白夔請給以行河事夔至與轉運使李絳誅首惡數人棐坐罷懦降知隨州徙同州勾當三班院進樞密直學士歷知陜鄭州河中河南府復判流內銓出知揚州未行卒有狄國賓者仁傑之後分仁傑告身與棐棐奏錄國賓一官而自稱仁傑十四世孫棐在河中時有中貴人過郡言將援棐於上前棐答以他語退謂所親曰吾湘潭一寒士今官侍從可以老而自污耶其爲政愷悌不爲表暴死之日家無餘資子遵度

張按宋史本傳字唐公洎之孫也舉進士以婦父王欽若嫌召試學士院賜第除祕閣校理同知太常禮院謚錢惟演曰文墨其子撾登聞鼓上訴仁宗使問狀條奏甚切朝廷不能奪乃賜謚曰思溫成廟祠享如神禦請殺其禮判吏部南曹爲開封府推官知洪州營校督役苛急其徒三百人將以夜殺之求不獲持臿噪於門請易校召問諭遣明日推治黠十人不爲易校積閥當遷十年不會課文彥博爲言特遷之徙兩浙轉運使加直史館知潁州揚州卽拜淮南轉運使三司下諸道責羨財淮南獨上金九錢三司使怒移文譙切以賦數民貧對入修起居注知制誥艸故相劉沆贈官制頗言其附會取顯位沆子瑾帥子弟婦女衰絰詣闕哭訴挾私怨且醜詆其人執政以褒贈乃恩典不當爲貶詞出知黃州然瑾亦竟不敢請父謚還判流內銓英宗時論第在先朝乞蚤定儲副者進左諫議大夫翰林侍讀學士劉瑾又訟其判銓日調其子不應法復出濠州歷應天府河南河陽請爲太平州平生薦士後𨿽不如所舉未嘗以令自首故再坐削階當官遇事輒言觸忤勢要至屢黜終不悔卒年七十

陳舜兪按宋史張問傳舜兪字令舉湖州烏程人博學彊記舉進士又舉制科第一熙寧三年以屯田員外郎知山陰縣詔俟代還試館職舜兪辭曰爵祿名器砥礪多士宜示以至神烏可要期如付劑契繳中書帖上之靑苗法行舜兪不奉令上疏自劾曰民間出舉財物取息重止一倍約償緡錢而�粟布縷魚鹽薪蔌耰鉏釜錡之屬得雜取之朝廷募民貸取有司約中熟爲價而必償緡錢欲如私家雜償他物不可得故愚民多至賣田宅質妻孥有識耆老戒其鄕黨子弟未嘗不以貰貸爲苦祖宗著令以財物相出舉任從書契官不爲理其保全元元之意深遠如此今誘之以便利督之以威刑方之舊法異矣詔謂振民乏絕而抑兼並然使十戶爲甲浮浪無根者毋得給俵則乏絕者已不蒙其惠此法終行愈爲兼並地爾何以言之天下之有常平非能人人計口受餉但權谷價貴賤之柄使積貯者不得深藏以邀利爾今散爲靑苗惟恐不盡萬一饑饉薦至必有乘時貴糶者未知將何法以制之官制旣放錢取息富室藏鏹坐待鄰里逋欠之時田宅妻孥隨欲而得是豈不爲兼並利哉𨿽分爲夏秋二科而秋放之月與夏斂之期等夏放之月與秋斂之期等不過展轉計息以給爲納使吾民終身以及世世每歲兩輸息錢無有窮已是別爲一賦以敝海內非王道之舉也奏上責監南康軍鹽酒稅五年而卒舜兪始嘗棄官歸居秀之白牛村自號白牛居士已而復出遂貶死蘇軾爲文哭之稱其學術才能兼百人之器慨然將以身任天下之事而人之所以周旋委曲輔成其天者不至一斥不復士大夫識與不識皆深悲之云

樂京按宋史張問傳京荊南人爲布衣時鄕裏稱其行義事母至孝妻張氏家絕挾女弟自隨京未嘗見其面妻死京寢食於外爲嫁之嘉佑初詔訪遺逸以薦聞得校書郎爲湖陽赤水二縣令神宗求言京上疏以畏天保民爲請知長葛縣助役法行京曰提舉常平官言不便使之條析又不報且不肯治縣事自列丐去提舉官劾之詔奪著作佐郎經十年乃復官監黃州酒稅以承議郎致仕元佑初召赴闕不至終於家

劉蒙按宋史張問傳蒙字子明渤海人恥爲詞賦不肯舉進士習茂才異等又不欲自售都轉運使劉庠舉遺逸召試第一知湖陽縣常平使者召會諸縣令議免役法蒙爲不便不肯與議退而條上其害卽投劾去亦奪官歸鄕教授養親講學從遊甚眾元丰二年卒才年四十門人朋友誄其行號曰正思先生元佑初賜其家帛五十匹

錢景諶按宋史錢惟演傳惟演孫景諶景臻之從兄也繇殿直巡轄兩京馬遞中進士第初赴開封解試時王安石得其文以爲知道者旣薦送之又推譽於公卿間自是執弟子禮安石提點府界景諶爲屬主簿又以文薦之執喪居許聞安石得政喜因事來京師謁之方盛夏安石與僧智緣臥於地一最親者袒坐其側顧景諶褫服脫帽未及它語卒然問曰靑苗助役如何景諶曰利少害多異日必爲民患又問孰爲可用之人曰居喪不交人事而知人尢難事也遂辭出後調官復來安石已作相又往詣之安石令先與弟安國相見安國亦與之善謂景諶曰相君欲以館閣相處而任以事景諶曰百事皆可爲所不知者新書役法耳及見安石安石欲令治峽路役書且委以戎瀘蠻事景諶曰峽路民情僕固不能知而戎瀘用兵系朝廷舉動一路生靈休戚願擇知兵愛人者安石大怒坐上客數十人皆爲之懼退就謁捨賞激之與詆以爲矯者參半景諶笑曰自古以來好利者眾而顧義者寡故天下萬事皆由人而不在於己苟爲利所動而由於人則盜亦可爲也夫盜之所以爲盜者利勝於義而不知所以爲之者耳吾又何憾焉遂與安石絕熙寧末從張景憲辟知瀛州終身爲外官僅至朝請郎而卒

李承之按宋史李迪傳迪子承之字奉世性嚴重有忠節從兄柬之將仕以官辭不受而中進士第調明州司法參軍郡守任情骫法人莫敢忤承之獨毅然力爭之守怒曰曹掾敢如是耶承之曰事始至公自爲之則已旣下有司則當循三尺之法矣守憚其言嘗建免役議王安石見而稱之熙寧初以爲條例司檢詳文字得召見神宗語執政曰承之言制置司事甚詳非他人所及也攺京官他日謂之曰朕卽位以來不輕與人攺秩今以命汝異恩也檢正中書刑房察訪淮浙常平農田水利差役事還奏役書二十篇加集賢校理又察訪陜西時郡縣昧於奉法斂羨余過制承之曰是豈朝廷意耶悉裁正其數遷集賢殿修撰擢寶文閣待制爲同羣牧使糾察在京刑獄兼樞密都承旨出知延州入權三司使蔡確治相州獄多引朝士皆望風自折服承之爲帝言其險詖之狀帝意始悟趣使詰竟遷龍圖閣直學士懇辭乞授兄肅之曰臣少鞠於兄且兄爲待制十年矣帝曰卿兄弟孝友足厲風俗肅之亦當遷也卽並命焉商人犯禁貨北珠乃爲公主售三司久不敢決承之曰朝廷法令畏王姬乎亟索之帝聞之曰有司當如此矣進樞密直學士坐補吏不當降待制知汝州未幾爲陜西都轉運使召拜給事中吏部侍郎戶部侍郎復以樞密直學士知靑州歷應天府河陽陳鄆揚州而卒

李周按宋史本傳周字純之馬翊人登進士第調長安尉歲饑官爲粥以食餓者民坌集不可禁縣以屬周周設梐枑間老少男女無一亂者都巡檢趙瑜詰盜南山諸尉皆屬焉瑜悍急多行無禮獨於周不敢肆轉洪洞令民有世絕而官錄其產者其族晚得遺券周取以還之郡吏咎周周曰利民所以利國也縣之南有澗支流湓入歲賦災楗調徒遏之周始築新堤民不告病攺知云安縣蠲鹽井之徵且百萬通判施州州介羣獠不習服牛之利爲辟田數千畝選謫戍知田者市牛使耕軍食賴以足司馬光將薦爲禦史欲使來見周曰司馬公之賢吾固願見但聞薦而往所謂呈身禦史也卒不往神宗詔近臣舉士孫固以周聞神宗召對謂曰知卿不遊權門識今執政乎對白不識也識司馬光乎曰不識也訪禦邊之術曰四邊手足爾若疲中國以勤遠略致百姓窮困聚爲盜賊懼成腹心之憂神宗頷之翌日語固曰李周朴忠之士也朕且以爲禦史執政意其異己請試以事除提點京西刑獄時方興水利或請釃湍河爲六渠以益鉗盧陂水度用工八十萬周曰湍河原髙委下捍以堤猶患決溢若又導之必致爲害乃疏言渠成未可必而費已不貲盍姑鑿其一而試之儻可以足用行之渠卒無功明年河溢鄧城幾沒始思其議竟以直道罷判西京國子監慈聖後復土庀職陵下中貴人至者旁午次捨帟幕競爲華靡周曰臣子執喪不能寢苫枕塊柰何又從而侈乎訖役山陵使第功載人人自言周獨否哲宗立召爲職方郎中朝廷議和西夏畀以侵地至欲棄蘭州周曰隴右故爲唃氏所有常爲吾藩籬今唃氏破滅若棄之必歸夏人彼以區區河南百年爲勍敵苟益以河湟是盡得吐蕃之地非秦蜀之利也遂不果棄遷太常少卿祕書少監以直龍圖閣爲陜西轉運使復入爲太常少卿進權工部侍郎旋以集賢院學士知邠州恩禮如待制徙鳳翔府河中府陜州提舉崇福宮攺集賢殿修撰卒年八十紹聖中追貶賀州別駕後復舊職周自爲小官沈晦自匿未嘗私謁執政有公事公詣中書白之薛向使三司欲辟爲屬及相見卒不敢言退而嘆曰若人未易屈也以是不偶於世

梁燾按宋史本傳燾字況之鄆州須城人父蒨兵部員外郎直史館燾以蒨任爲太廟齋郎舉進士中第編校祕閣書籍遷集賢校理通判明州檢詳樞密五房文字元丰時久旱上書論時政曰陛下日者閔雨靖惟政事之闕惕然自責丁卯發詔癸酉而雨是上天顧聽陛下之徳言而喜其有及民之意也當四方仰雨十月之久民刻於新法嗷嗷如焦而京師尢甚闤闠細民罔不失職智愚相視日有大變之憂陛下旣惠以詔旨又施之行事講除刻文蠲捐緡錢等一日之間歡聲四起距誕節三日而膏澤降是天以雨壽陛下之萬年感聖心於大寤有以遂其仁政也然法令乖戾爲毒於民者所變才能萬一人心之不解故天意亦未釋而雨不再施陛下亦以此爲戒而夙夜應之乎今陛下之所知者市易事耳法之爲害豈特此耶曰靑苗錢也助役錢也方田也保甲也淤田也兼是數者而天下之民被其害靑苗之錢未及一償而責以免役免役之錢未暇入而重以淤田淤田方下而復有方田方田未息而迫以保甲是徒擾百姓使不得少休於聖澤其爲害之實𨿽一有言之者必以下主吏主吏妄報以無是則從而信之恬不復問而反坐言者𨿽間遣使循行而苟且寵祿巧爲妄誕成就其事至請徧行其法上下相隱習以成風臣謂天下之患不患禍亂之不可去患朋黨蔽蒙之俗成使上不得聞所當聞故政日以蔽而禍亂卒至也陛下可不深思其故乎疏入不報內侍王中正將兵出彊干賞不以法燾爭之不得請外出知宣州入辭神宗曰樞臣云卿不肯安職何也對曰臣居官五年非敢不安職恐不勝任使故去耳神宗曰王中正功賞文書何爲獨不可曰中正罔冒僥覬臣不敢屈法以負陛下未幾提點京西刑獄哲宗立召爲工部郎中遷太常少卿右諫議大夫有請宣仁後禦文徳殿服衮冕受冊者燾率同列諫引薛奎諫章獻明肅皇后不當以王服見太廟事宣仁後欣納又論市易已廢乞蠲中下戶逋負又乞欠靑苗下戶不得令保人備償文彥博議遣劉奉世使夏國禦史張舜民論其不當遣降通判虢州燾言禦史持紀綱之官得以犯顏正論況臣下過失安得畏忌不言哉今禦史敢言大臣者天下之公議大臣不怏禦史者一夫之私心罪天下敢言之公議便一夫不快之私心非公朝盛事也時同論者傅堯兪王巖叟朱光庭王覿孫升韓川凡七人悉召至都堂敕諭以事當權其輕重故不惜一新進禦史以慰老臣燾又言若論年齡爵祿則老臣爲重若論法度綱紀則老臣爲輕禦史者天子之法官也不可以大臣鞅鞅而斥去願還舜民以正國體章十上不聽燾又面責給事中張問不能駁還舜民制命以爲失職坐詬同列出爲集賢殿修撰知潞州辭不拜曰臣本論張舜民不當罷如以爲非卽應用此受斥今乃得以微罪冒美職守劇郡如此則朝廷命令不能明辧曲直以好惡示天下矣不報至潞值歲饑不待命發常平粟賑民流人聞之來者不絕燾處之有條人不告病明年以左諫議大夫召用甫就道民攀轅不得行逾太行抵河內乃已旣到上書言帝富於春秋未專宸斷太后保佑聖主制政簾帷姦人易爲欺蔽願正綱紀明法度采用忠言講求仁術兩官嘉納焉前宰相蔡確作詩怨謗燾與劉安世交攻之燾又言方今忠於確者多於忠朝廷之士敢爲姦言者多於敢正論之人以此見確之气焰凶赫根株牽連賊化害政爲患滋大確卒竄新州燾進禦史中丞鄧潤甫除吏部尙書燾論潤甫柔佞不立巧爲進取不聽攺權戶部尙書不拜以龍圖閣直學士知鄭州旬日入權禮部尙書爲翰林學士元佑七年拜尙書右丞轉左丞蔡京帥蜀燾曰元丰侍從可用者多惟京輕險貪愎不可用又與同列議夏國地界不能合遂丐去哲宗遣近臣問所以去意且令密訪人才燾曰信任不篤言不見聽而詢問人才非臣所敢當也使者再至乃言人才可大任者陛下自知之但須識別邪正公天下之善惡圖任舊人中堅正純厚有人望者不牽左右好惡之言以移聖意天下幸甚以疾罷爲資政殿學士同醴泉觀使故事非宰相不除使遂置同使以寵之力辭攺知�昌府旣出京師哲宗遣中貴諭以復用之旨紹聖元年知鄆州朋黨論起哲宗曰梁燾每起中正之論其開陳排擊盡出公議朕皆記之以故最後責竟以司馬光黨黜知鄂州三年再貶少府監分司南京明年三貶雷州別駕化州安置三年卒年六十四徙其子於昭州徽宗立始得歸燾自立朝一以引援人物爲意在鄂州薦士錄具載姓名客或見其書曰公所植桃李乘時而發但不向人開耳燾笑曰燾出入侍從至位執政八年之間所薦用之不盡負愧多矣其好賢樂善如此

王俊義李祁

按宋史王覿傳覿從子俊義字堯明遊學京師資用乏或薦之童貫欲厚聘之拒不答林靈素設講席寶籙宮詔兩學選士問道車駕將臨視推恩司成以俊義及曹偉應詔俊義辭焉人曰此顯仕捷徑也不可失俊義曰使辭不獲命至彼亦不拜倘見困辱則以死繼之逮至講所去禦幄跬步內侍呼姓名至再俊義但望幄致敬不肯出次呼曹偉偉回首俊義目之亦不出旣罷皆爲之懼俊義處之恬然以太學上捨選奏名列其下徽宗親程其文擢爲第一及賜第望見容貌甚偉大悅顧侍臣曰此朕所親擢也眞所謂俊義矣自古未有人主自爲主司者宜卽超用蔡京邀使來見曰一見我左右史可立得俊義不往僅拜國子博士居二年乃得攺太學博士鄆王謁先聖有司議諸生門迎俊義曰此豈可施於人臣哉禮如見宰相足矣乃序立惇化堂下及王至猶辭不敢當進吏部員外郎嘗入對帝問卿知前所以親擢乎蓋主司之意不一是以天子自提文衡也衛膚敏吳安國今安在具以對卽召爲館職而遷俊義右司員外郎爲王黼所惡以直祕閣知嶽州卒年四十七俊義與李祁友善首建正論於宣和間當是時諸公卿稍知分別善惡邪正兩人力也祁字肅遠亦知名士官不顯

蘇元老按宋史蘇轍傳轍族孫元老字子廷幼孤力學長於春秋善屬文軾謫居海上數以書往來軾喜其爲學有功轍亦愛獎之黃庭堅見而奇之曰此蘇氏之秀也舉進士調廣都簿歷漢州教授西京國子博士通判彭州政和間宰相喜開邊西南帥臣多啖誘近界諸族使納土分置郡縣以爲功致茂州蠻叛帥司遽下令招降元老嘆曰威不足以服則恩不足以懷乃移書成都帥周燾曰此蠻跳梁山谷間伺間竊發彼之所長我之所短惟施黔兩州兵可與爲敵若檄數千人使倍道往赴賢於官軍十萬也其次以爲夔陜兵大集先以夔兵誘其前陜兵從其後不十日賊必破彼降而我受焉則威懷之道得今不討賊旣招而還必復叛不免重用兵矣燾得書卽召與計事元老又策茂有兩道正道自濕山趨長平絕嶺而上其路險以髙間道自靑崖關趨刁溪循江而行其路夷以徑當使正兵陣濕山而陰出奇兵搗刁溪與石泉並力合攻賊腹背受敵擒之必矣燾皆不能用竟得罪後帥至如元老策蠻勢蹙乃降除國子博士歷祕書正字將作少監比部考功員外郎尋除成都路轉運副使爲軍器監司農衛尉太常少卿元老外和內勁不妄與人交梁師成方用事自言爲軾外子因緣欲見之且求其文拒不答言者遂論元老蘇軾從孫且爲元佑邪說其學術議論頗仿軾轍不宜在中朝罷爲提點明道宮元老嘆曰昔顏子附驥尾而名顯吾今以家世坐累榮矣未幾卒年四十七有詩文行於時

田晝按宋史鄒浩傳晝字承君陽翟人樞密使況之從子以任爲校書郎調磁州錄事參軍知西河縣有善政民甚徳之議論慷慨有前輩風與鄒浩以气節相激厲元符中浩爲諫官晝監京城門往見浩曰平生與君相許者何如今君爲何官浩曰上遇羣臣未嘗假以辭色獨於浩差若相喜天下事固不勝言意欲待深相信而後發貴有益也晝然之旣而以病歸許邸狀報立後晝謂人曰志完不言可以絕交矣浩得罪晝迎諸塗浩出涕晝正色責曰使志完隱默官京師遇寒疾不汗五日死矣豈獨嶺海之外能死人哉願君毋以此舉自滿士所當爲者未止此也浩茫然自失嘆謝曰君之贈我厚矣建中靖國初入爲大宗正丞曾布數羅致之不爲屈欲與提舉常平官亦辭請知淮陽軍歲大疫日挾醫問病者藥之遇疾卒淮陽人祀以爲土神云

王回按宋史鄒浩傳回字景深仙遊人第進士調松滋令荊沔俗用人祭鬼回捕治甚嚴其風遂革知鹿邑縣入爲宗正寺簿元符中葉祖洽薦爲睦親宅講書與鄒浩友善皇后劉氏立浩將論之密告回回曰事寧有大於此者乎子𨿽有親然移孝爲忠亦太夫人素志也浩南遷人莫敢顧回斂交遊錢與治裝往來經理且慰安其母邏者以聞逮詣詔獄眾爲之懼回居之晏然禦史詣之對曰實嘗預議不敢欺也因誦浩所上章幾二千言獄上除名停廢卽徒步出都門行數十里其子追及問以家事不答祖洽亦坐黜徽宗立召還舊官擢監察禦史數日卒年五十三岑象求王覿賈易上章乞錄其子卹其家以獎勸忠義詔除子渙老郊社齋郎蔡京爲相奪之仍列名黨籍

曾誕按宋史鄒浩傳誕公亮從孫也孟後之廢誕三與浩書勸力請復後浩不報及浩以言南遷誕著玉山主人對客問以譏之其略曰客問鄒浩可以爲有道之士乎主人曰浩安得爲知道𨿽然予於此時議浩是天下無全人也言之尙足爲來世戒易曰知幾其神乎又曰知進退存亡而不失其正者其惟聖人乎方孟後之廢人莫不知劉氏之將立至四年之後而冊命未行是天子知淸議之足畏也使當其時浩力言復後能感悟天子則無今日劉氏之事貽朝廷於過舉再三言而不聽則義亦當矣使是時得罪必不若是酷以貽老母之憂矣嗚呼若浩者𨿽不得爲知幾之士然百世之下頑夫廉懦夫有立志尙不失爲聖人之淸也其書旣出識者或以比韓愈諫臣論誕仕亦不顯

吳師禮按宋史本傳師禮字安仲杭州錢塘人太學上捨賜第調涇縣主簿知天長縣召太學博士祕書省正字預餞鄒浩免徽宗初爲開封府推官蔡王似宮吏有不順語下之府師禮主治獄成不使一詞及王吏𨿽有死者亦不被以指斥罪擢右司諫攺右司員外郎師禮工翰墨帝嘗訪以字學對曰陛下禦極之初當志其大者臣不敢以末技對聞者獎其得體以直祕閣知宿州卒師禮遊太學時兄師仁爲正守春秋學它學官有惡之者條其疑問諸生師禮悉以兄說對學官怒鳴鼓坐堂上眾質之師禮引據三傳意气自如江公望時在旁心竊喜後相遇於泌陽公望謂曰子異日得志當如何曰但爲人作丰年耳遂定交

劉安世按宋史本傳安世字器之魏人父航第進士歷知虞城犀浦縣虞城多姦猾喜寇盜犀浦民弱而馴航爲政寬猛急緩不同兩縣皆治知宿州押伴夏使使者多所要請執禮不遜且欲服球文金帶入見航皆折正之以羣牧判官爲河南監牧使持節冊夏主秉常凡例所遺寶帶名馬卻弗受還上禦戎書大略云辯士好爲可喜之說武夫僥冀不貲之寵或爲所誤不可不戒爲河北西路轉運使熙寧大旱求言航論新政不便者五又上書言人主不可輕失天下心宜乘時有所攺爲則人心悅而天意得矣不報乃請提舉崇福宮起知涇相二州王師西徵徙知陜府時倉卒軍興饋餉切急縣令佐至荷校督民民多棄田廬或至自盡航獨期會如平日事更以辦終太僕卿安世少時持論已有識航使監牧時文彥博在樞府有所聞每呼安世告之安世從容言王介甫求去外議謂公且代其任彥博曰安石壞天下至此後之人何可爲安世拱手曰安世𨿽晚進竊以爲未然今日新政果順人所欲而爲人利乎若不然公當去所害興所利反掌間耳彥博默不應他日見航嘆獎其堅正登進士第不就選從學於司馬光咨盡心行己之要先教之以誠且令自不妄語始調洺州司法參軍司戶以貪聞轉運使吳守禮將按之問於安世安世云無之守禮爲止然安世心常不自安曰司戶實貪而吾不以誠對吾其違司馬公教乎後讀揚雄法言君子避礙則通諸理意乃釋光入相薦爲祕書省正字光薨宣仁太后問可爲臺諫於呂公著公著以安世對擢右正言時執政頗與親戚官安世言祖宗以來大臣子弟不敢受內外華要之職自王安石秉政務快私意累聖之制掃地不存今廟堂之上猶習故態因歷疏文彥博以下七人皆耆徳魁舊不少假借章惇以彊市�山民田罰金安世言惇與蔡確黃履邢恕素相交結自謂社稷之臣貪天之功僥幸異日天下之人指爲四凶今惇父尙在而別籍異財絕滅義理止從薄罰何以示懲會吳處厚解釋確安州詩以進安世謂其指斥乘輿犯大不敬與梁燾等極論之竄之新州宰相範純仁至於禦史十人皆緣是去遷起居舍人兼左司諫進左諫議大夫有旨暫罷講筵民間歡傳宮中求乳婢安世上疏諫曰陛下富於春秋未納後而親女色願太皇太后保佑聖躬爲宗廟社稷大計淸閒之燕頻禦經帷仍引近臣與論前古治亂之要以益聖學無溺於所愛而忘其可戒哲宗俯首不語後曰無此事卿誤聽耳明日後畱呂大防告之故大防退召給事中範祖禹使達旨祖禹固嘗以諫於是兩人合辭申言之甚切鄧溫伯爲翰林承旨安世言其出入王呂黨中始終反復今之進用實系君子小人消長之機乞行免黜不報遂請外攺中書舍人辭不就以集賢殿修撰提舉崇福宮才六月召爲寶文閣待制樞密都承旨範純仁復相呂大防白後欲令安世少避後曰今旣不居言職自無所嫌又語韓忠彥曰如此正人宜且畱朝廷乃止呂惠卿復光祿卿分司安世爭以爲不可不聽出知成徳軍章惇用事尢忌惡之初黜知南安軍再貶少府少監三貶新州別駕安置英州同文館獄起蔡京乞誅滅安世等家讒𨿽不行猶徙梅州惇與蔡卞將必置之死因使者入海島誅陳衍諷使者過安世脇使自裁又擢一土豪爲轉運判官使殺之判官疾馳將至梅梅守遣客來勸安世自爲計安世色不動對客飲酒談笑徐書數紙付其僕曰我卽死依此行之顧客曰死不難矣客密從僕所視皆經紀同貶當死者之家事甚悉判官未至二十里嘔血而斃危得免昭懷後正位中宮惇卞發前諫乳婢事以爲爲後設時鄒浩旣貶詔應天少尹孫鼛以檻車收二人赴京師行數驛而徽宗卽位赦至鼛乃還凡投荒七年甲令所載遠惡地無不歷之移衡及鼎然後以集賢殿修撰知鄆州眞定府曾布又忌之不使入朝蔡京旣相連七謫至峽州羈管稍復承議郎卜居宋都宣和六年復待制中書舍人沈思封還之明年卒年七十八安世儀狀魁碩音吐如鐘初除諫官未拜命入白母曰朝廷不以安世不肖使在言路倘居其官須明目張膽以身任責脫有觸忤禍譴立至主上方以孝治天下若以老母辭當可免母曰不然吾聞諫官爲天子諍臣汝父平生欲爲之而弗得汝幸居此地當捐身以報國恩正得罪流放無問遠近吾當從汝所之於是受命在職累歲正色立朝扶持公道其面折廷爭或帝盛怒則執簡卻立伺怒稍解復前抗辭旁侍者遠觀蓄縮悚汗目之曰殿上虎一時無不敬懾家居未嘗有惰容久坐身不傾倚作字不艸書不好聲色貨利其忠孝正直皆則象司馬光年旣老羣賢雕喪略盡巋然獨存而名望益重梁師成用事能生死人心服其賢求得小吏吳默嘗趨走前後者使持書來啖以卽大用默因勸爲子孫計安世笑謝曰吾若爲子孫計不至是矣吾欲爲元佑全人見司馬光於地下還其書不答死葬祥符縣後二年金人發其冢貌如生相驚語曰異人也爲之蓋棺乃去

李熙靖按宋史本傳熙靖字子安常州晉陵人唐衛公徳裕九世孫也祖均父公�皆進士第公�崇寧初通判潞州以議三捨法不便使者劾其沮格詔令坐削黜以死熙靖擢第又中詞學兼茂選爲辟雍錄太學正升博士以父老乞外除提舉淮東學事便養命下乃得河東而爲淮東者臧佑之也蓋省吏取佑之賂輒易之或教使自言熙靖曰事君不擇地吾其可發人之私求自便也宰相聞而賢之畱爲兵部員外郎遭父憂去還爲右司員外郎王黼以太宰領應奉司又方事燕云立經撫房於中書獨專之他執政皆不得預熙靖與言曰應奉之職非宰相所當預尙書樞密皆有兵房足以治疆事經撫何爲者哉黼積不樂同列五人皆躐躋禁從獨滯畱四年都水丞失職移過於熙靖貶其兩秩又將左轉爲國子司業執政交言不可僅遷太常少卿黼罷乃拜中書舍人蔡攸又惡之出知拱州越兩月復以故官召入對言燕山𨿽定宜益謹思患豫防之戒徽宗曰詩所謂迨天之未陰雨徹彼桑土綢繆牖戶者是也熙靖進曰孔子云爲此詩者其知道乎能治其國家誰敢侮之願陛下爲無疆之計帝嘉之靖康初同譚世績事龍徳宮攺顯謨閣待制提舉醴泉觀道君待之甚厚常從容及內禪事曰外人以爲吳敏功殊不知此自出吾意耳吾苟不欲人言且滅族誰敢哉或謂君似唐睿宗上畏天戒故爲之吾有此心久矣熙靖再拜賀敏聞而忌之以進對不時受罰旣拒張邦昌之命憂憤廢食家人進粥藥寬譬之終無生意故人視其病相持啜泣索筆書唐王維所賦百官何日再朝天之句明日遂卒年五十三與世績同贈端明殿學士

滕茂實按宋史忠義傳茂實字秀�杭州臨安人政和八年進士靖康元年以工部員外郎假工部侍郎副路允迪出使爲金人所畱時茂實兄綯通判代州已先降金粘罕素聞茂實名乃遷之代州又自京師取其弟華實同居以慰其意欽宗自離都城舊臣無敢候問起居者茂實聞欽宗將至卽自爲哀詞且篆宋工部侍郎滕茂墓九字取奉使黃幡裹之以授其友人朔寧府司理董詵欽宗及郊茂實具冠幘迎謁拜伏號泣金人諭之曰國破主遷所以畱公蓋將大用迫令易服茂實力拒不從見者墮淚茂實請從舊主俱行金人不許遂畱雁門董詵南歸茂實與之泣別自述其出處附表以聞憂憤成疾卒於雲中詵拔歸錄所爲哀詞言於張浚浚以詵爲陜西轉運判官上其事紹興二年贈龍圖閣直學士官其家三人

林沖之按宋史忠義傳衝之字和叔興化軍莆田人元符三年進士歷禦史臺檢法官大宗正丞都官金部郎滯省寺者十年出守臨江南康靖康初召爲主客郎中金人再來侵詔副中書侍郎陳過庭使金同被拘執初猶給乳酪迨宇文虛中受其命金人亦以是邀之衝之奮厲見詞色金人怒徙之奉聖州旣二年過庭卒金人逼衝之仕僞齊不屈徙上京又不屈置顯州極北沍寒之地幽佛寺十餘年漸便飲茹以義命自安髭發還黑病亟語同難者曰某年七十二持忠入地無恨所恨者國讎未復耳南向一慟而絕僧瘞之寺隅洪皓還朝以聞詔與二子官子郁從子震霆

張綱按宋史本傳綱字彥正潤州丹陽人入太學以上捨及第釋褐徽宗知綱五中首選特除校書郎入對論君子小人混殽詢言試事則邪正自別小人得志邀功生事禍有不可勝言者今用事者大言罔上風俗侈靡背本趍末日甚一日宜以祖考躬行之教爲法天下有不難化矣上稱善論事與蔡京不相合擠之去主管玉局觀久之還故官兼修國朝會要校正禦前文字遷著作佐郎屯田司勛郎初朝議遣童觀蔡攸使朔方綱力論不可出師狀不報及金渝盟犯京闕命綱分守四壁旋解嚴詔登陴足月者遷綱曰主憂臣辱義當爾顧因此受賞邪卒不自言出爲兩浙提刑移江東池將王進剽恣睢曹官以小過違忤遂釘手於門事聞詔綱乘傳窮竟時國勢未安諸將往往易朝廷進擁甲騎數百突至綱叱進階下卽按問罪立具自是無越法者以左司召權監察禦史請令郡邑月具系囚存亡數申提刑司歲終較多寡行殿最進起居舍人攺中書舍人建言乞依祖宗法命大臣兼領史事詔宰臣呂頤浩監修國史著爲令試給事中大將有以軍中田不均乞不收租朝廷將從之綱執不可會推恩元佑黨籍家有司無限制自陳者紛至綱建議以崇寧所刻十八人爲正自軍興後小人多乘時者亂歷五年而怨家告訐者眾綱謂非所以廣好生之徳乞自蔽囚後有告勿受宗室令特轉大中大夫綱言庶官超轉侍從非法且自崇寧以來官職不循資任致綱紀大壞今方丕變其俗柰何以令故復違舊章詔以次官命詞舍人王居正復執不行命遂寢宣撫使張俊駐師九江遣營卒以書至瑞昌縣令郭彥章揣知卒與獄囚通乃械系之俊訴於朝彥章坐免綱言近時州縣吏多獻諛當路彥章不隨流俗是能奉法守職今不獎而默何以示勸除給事中侍禦史魏矼劾綱提舉太平觀進徽猷閣待制引年致仕秦檜用事久綱臥家二十年絕不與�問檜死召爲吏部侍郎兼侍讀初講詩關雎因后妃淑女事歷陳文王用人寓意規戒上曰久不聞博雅之言今日所講析理精詳深啟朕心綱言比年監司資淺望輕請擇七品以上淸望官或曾任郡守有治狀者爲之庶位望旣重材能已試可舉其職從之權吏部尙書時以彗出東方詔求言綱奏求言易聽察難宜命有司詳審章奏必究極其情無事苟簡除參知政事髙宗頻諭輔臣寬卹民力蓋懲秦檜苛政期安黎庶綱乃摘其切於利民八十事摽以大指乞鏤版宣布中外於是人皆昭知上徳意告老以資政殿學士知婺州尋致仕髙宗幸建康綱朝行宮孝宗登極召綱陪祀南郊以老辭不至詔嘉之命所在州郡恆存問仍賜羊酒卒年八十四綱嘗書坐右曰以直行己以正立朝以靜退髙天下其篤守如此初謚文定吏部尙書汪應辰論駁之孫釜再請特賜曰章簡釜慶元間爲諫官力排道學諸賢累官至簽書樞密院事

張九成按宋史本傳九成字子韶其先開封人徙居錢塘遊京師從楊時學權貴托人致幣曰肯從吾遊當薦之館閣九成笑曰王良尙羞與嬖奚乘吾可爲貴遊客耶紹興二年上將策進士詔考官直言者置髙等九成對策略曰禍亂之作天所以開聖人也願陛下以剛大爲心無以憂驚自沮臣觀金人有必亡之勢中國有必興之理夫好戰必亡失其故俗必亡人心不服必亡金皆有焉劉豫背叛君親委身夷狄黠雛經營有同兒戲何足慮哉前世中興主大抵以剛徳爲尙去讒節欲遠佞防姦皆中興之本也今閭巷之人皆知有父兄妻子之樂陛下貴天子冬不得溫夏不得凊�無所定晨無所省感時遇物淒惋於心可不思所以還二聖之車乎又言閹寺聞名國之不祥也今此曹名字稍稍有聞臣之所憂也當使之安掃除之役凡結交往來者有禁干預政事者必誅擢置首選楊時遺九成書曰廷對自中興以來未之有非剛大之气不爲得喪回屈不能爲也授鎭東軍簽判吏不能欺民冒鹺禁提刑張宗臣欲逮捕數十人九成爭之宗臣曰此事左相封來九成曰主上屢下卹刑之詔公不體聖意而觀望宰相耶宗臣怒九成卽投檄歸從學者日眾出其門者多爲聞人趙鼎薦於朝遂以太常博士召旣至攺著作佐郎遷著作郎言我宋家法曰仁而已仁之發見尢在於刑陛下以省刑爲急而理官不以卹刑爲念欲詔理官活幾人者與減磨勘從之除浙東提刑力辭乃與祠以歸未幾召除宗正少卿權刑部侍郎法寺以大辟成案上九成閱始末得其情因請覆實囚果誣服者朝論欲以平反爲賞九成曰職在詳刑可邀賞乎辭之金人議和九成謂趙鼎曰金實厭兵而張虛聲以撼中國因言十事彼誠能從吾所言則與之和使權在朝廷鼎旣罷秦檜誘之曰且成檜此事九成曰九成胡爲異議特不可輕易以苟安耳檜曰立朝須優遊委曲九成曰未有枉已而能直人上問以和議九成曰敵情多詐不可不察因在經筵言西漢災異事檜甚惡之謫守邵州旣至倉庫虛乏僚屬請督酒租宿負苗絹未輸者九成曰縱未能惠民其敢困民耶是歲賦入更先他時中丞何鑄言其矯僞欺俗傾附趙鼎落職丁父憂旣免喪秦檜取旨上曰自古朋黨畏人主知之此人獨無所畏可與宮觀先是徑山僧宗杲善禪理從遊者眾九成時往來其間檜恐其議已令司諫詹大方論其與宗杲謗訕朝政謫居南安軍在南安十四年每執書就明倚立庭磚歲久雙趺隱然廣帥致籯金九成曰吾何敢苟取悉歸之檜死起知溫州戶部遣吏督軍糧民苦之九成移書痛陳其獘戶部持之九成卽丐祠歸數月病卒九成研思經學多有訓解然早與學佛者遊故其議論多偏寶慶初特贈太師封崇國公謚文忠

魏行可郭元邁按宋史忠義傳行可建州建安人建炎二年太學生應募奉使補右奉議郎假朝奉大夫尙書禮部侍郎充河北金人軍前通問使仍命兼河北京畿撫諭使時河北紅巾賊甚眾行可始懼爲所攻旣而見使旌皆引去行可渡河見金人於澶淵金人知其布衣借官待之甚薄因畱不遣行可嘗貽書金人警以不戰自焚之禍大國舉中原與劉豫劉氏何徳趙氏何罪若亟以還趙氏賢於奉劉氏萬萬也紹興六年卒十三年張邵來歸言行可執節沒於王事行可父通直郎伯能亦訴於朝遂贈朝奉郎祕閣修撰先已官其二子一弟至是復官其一孫行可之使也吳人郭元邁以上捨應募補右武大夫和州團練使爲之副不肯髡發換冠亦卒於北焉

潘良貴按宋史本傳良貴字子賤婺州金華人以上捨釋褐爲辟雍博士遷祕書郎時宰相蔡京與其子攸方以爵祿釣知名士良貴屹然特立親故數爲京致願交意良貴正色謝絕除主客郎中尋提舉淮南東路常平靖康元年召還賜對欽宗問孰可秉鈞軸者良貴亟言何唐恪等四人不可用他日必誤社稷陛下若欲扶危持顚之相非博詢於下僚明揚於微陋未見其可語徹於外當國者指爲狂率黜監信州汭口排岸髙宗卽位召爲左司諫旣見請誅僞黨使叛命者受刀國門卽敵人不敢輕議宋鼎又乞封宗室賢者於山東河北以壯國體巡幸惟揚養兵以圖恢復黃潛善汪伯彥惡其言攺除工部良貴以不得其言求去主管明道宮越數年除提點荊湖南路刑獄主管江州太平觀除考功郎遷左司宰相呂頤浩從容謂良貴曰旦夕相引入兩省良貴正色對曰親老方欲乞外兩省官非良貴可爲也退語人曰宰相進退一世人才以爲賢邪自當擢用何可握手密語先示私恩若士大夫受其牢籠又何以立朝卽日乞補外以直龍圖閣知嚴州到官兩月請祠主管亳州明道宮起爲中書舍人會戶部侍郎向子諲入見語言煩良貴故善子諲是日攝起居立殿上徑至榻前厲聲曰子諲以無益之談久煩聖聽子諲欲退髙宗顧良貴曰是朕問之又諭子諲且款語子諲復語久不止良貴叱之退者再髙宗色變合門並彈之於是二人俱待罪有旨良貴放罪子諲無罪可待良貴求去以集英殿修撰提舉江州太平觀起知明州�年除徽猷閣待制提舉亳州明道宮旣歸不出者十年李光得罪良貴坐嘗與通書降二官卒年五十七良貴剛介淸苦壯老一節爲博士時王黼張邦昌俱欲妻以女拒之晚家居貧甚秦檜諷令求郡良貴曰從臣除授合辭免今求之於宰相辭之於君父良貴不敢爲也其諫疏多焚�僅存雜著十五卷新安朱熹爲之序

張致遠按宋史本傳致遠字子猷南劍州沙縣人宣和三年中進士第宰相範宗尹薦其才召對擢爲樞密院計議官建寇範汝爲已降猶懷反側而招安官謝向陸棠受賊賂陰與之通致遠謁告歸知其情還白執政請鋤其根�於是捕向棠及制置司屬官施宜生付獄詔參知政事蓋庾爲福州宣撫使討賊韓世忠副之辟致遠爲隨軍機宜文字賊平除兩浙轉運判官攺廣東轉運判官招撫劇盜曾衮等賊眾悉降紹興四年以監察禦史召未至除殿中侍禦史時江西帥胡世將請增和買絹折納錢致遠上疏言折納絹錢本欲少寬民力而比舊增半是欲乘民之急而厚其斂也從之金人與劉豫分道入寇宰相趙鼎勸髙宗親徵朝士尙以爲疑白鼎審處致遠入對獨贊其決遷侍禦史言聚財養兵皆出民力善理財者宜固邦本請罷榷福建鹽精擇三司使副以常平茶鹽合爲一官令計經常量入爲出先務省節次及經理詔戶部講究五年除戶部侍郎進吏部侍郎尋復爲戶部侍郎言陛下欲富國彊兵大有爲於天下願詔大臣力務省節明禁僭侈自宮禁始自朝廷始額員可減者減之司屬可並者並之使州縣無妄用歸其餘於監司監司無妄用歸其餘於朝廷朝廷無橫費日積月聚惟軍須是慮中興之業可致也除給事中尋以母老丐外以顯謨閣待制知臺州朝廷以海寇鄭廣未平攺知福州六年八月廣等降致遠選畱四百人置營城外余遣還業復遣廣討他郡諸盜數月悉平八年正月再召爲給事中出知廣州尋以顯謨閣待制致仕十七年卒年五十八致遠鯁亮有學識歷臺省侍從言論風旨皆卓然可觀趙鼎嘗謂其客曰自鼎再相除政府外從官如張致遠常同胡寅張九成潘良貴呂本忠魏矼皆有士望他日所守當不渝識者謂鼎爲知人云

趙逵按宋史本傳逵字莊叔其先秦人八世祖處營徙蜀家於資州逵讀書數行俱下尢好聚古書考歷代興衰治亂之迹與當代名人巨公出處大節根窮底究尙友其人紹興二十年類省奏名明年對策論君臣父子之情甚切擢第一時秦檜意有所屬而逵對獨當帝意檜不悅旣罷知舉王曮授逵左丞事郎簽書劍南東川帝嘗問檜趙逵安在檜以實對久之帝又問除校書郎單車赴闕徵稅者希檜意搜行橐皆書籍才數金而已旣就職未嘗私謁檜意愈恨逵賡禦制芝艸詩有皇心未敢宴安圖之句檜見之怒曰逵獨以爲未太平耶又謂逵曰館中祿薄能以家來乎逵曰親老不能涉險遠檜徐曰當以百金爲助逵唯唯而已又遣所親申前言諷逵往謝逵不答檜滋怒欲擠之未及而死帝臨哭檜還卽授逵著作佐郎兼權禮部員外郎帝如景靈宮祕省起居惟逵一人帝屢目逵卽日命引見上殿帝迎謂曰卿知之乎始終皆朕自擢自卿登第後爲大臣沮格久不見卿秦檜日薦士未嘗一語及卿以此知卿不附權貴眞天子門生也詔充普安郡王府教授逵奏言路久不通乞廣賜開納勿以微賤爲間庶幾養成敢言之气帝嘉納之普安府勸講至戾太子事王曰於斯時也斬江充自歸於武帝何如逵曰此非臣子所能王意蓋有所在也二十六年遷著作郎尋除起居郎入謝帝又曰秦檜炎炎不附者惟卿一人逵曰臣不能效古人抗折權姦不與之同爾然所以事宰相禮亦不敢闕又曰受陛下爵祿而奔走權門臣不惟不敢亦且不忍明年同知貢舉盡公考閱以革舊獘遂得王十朋閻安中始逵未出貢闈蔣璨除戶部侍郎給事中辛次膺以璨交結希進還之帝怒罷次膺付逵書牘逵不可璨以此出知蘇州次膺仍得次對逵兼給事中未幾除中書舍人登第六年而當外制南渡後所未有也帝語王綸曰趙逵純正可用朕於蜀士未見其比朕所以甫二歲令至此報其不附權貴也先是逵嘗薦杜莘老唐文若孫道夫皆蜀名士至是奉詔舉士又以馮方劉儀鳳李石郯次云應詔宰執以聞帝曰蜀人道遠其間文學行義有用者不因論薦無由得知前此蜀中宦遊者多隔絕不得一至朝廷甚可惜也自檜顓權深抑蜀士故帝語及之逵以疾求外帝命國醫王繼先視疾不可爲矣卒年四十一帝爲之抆淚嘆息逵嘗自謂司馬溫公不近非色不取非財吾𨿽不肖庶幾慕之檜權盛時忤檜者闡非止逵一人而帝亟稱逵不附麗又謂逵文章似蘇軾故稱爲小東坡未及用而逵死惜其論建不傳於世有棲雲集三十卷

吳安國按宋史忠義傳安國字鎭卿處州人太學進士累官遷考功郎官以太常少卿使金值金人渝盟拘畱脇服之安國毅然正色曰我首可得我節不可奪惟知竭誠死王事王命烏敢辱金人不敢犯遣還後知袁州卒

李衡按宋史本傳衡字彥平江都人髙祖昭素仕至侍禦史衡幼善博誦爲文操筆立就登進士第授吳江主簿有部使者怙勢作威侵刻下民衡不忍以敲撲迎合投劾於府拂衣而歸後知溧陽縣專以誠意化民民莫不敬夏秋二稅以期日榜縣門鄕無吏迹而輸送先他邑辦因任歷四年獄戶未嘗系一重囚隆興二年金犯淮堧人相驚曰寇深矣官沿江者多送其孥衡獨自浙右移家入縣民心大安盜蝟起旁境而溧陽靖晏自如帥汪澈轉運使韓元吉等列上治狀詔進一秩尋召入爲監察禦史歷司封郎中樞密院檢詳出知溫婺臺三州惟婺嘗�其治加直祕閣而衡引年乞身懇懇不休上累卻其奏除祕閣修撰致仕上思其朴忠旋召落致仕除侍禦史以老固辭不獲命差同知貢舉會外戚張說以節度使掌兵柄衡力疏其事謂不當以母后肺腑爲人擇官廷爭移時攺除起居郎衡曰與其進而負於君孰若退而合於道章五上請老愈力上知不可奪仍以祕撰致仕時給事中莫濟不書敕翰林周必大不艸制右正言王希呂亦與衡相繼論奏同時去國士爲四賢詩以紀之衡後定居�山結茅別墅杖屨徜徉左右惟二蒼頭聚書逾萬卷號曰樂庵卒年七十九衡自宣和間入辟雍同捨有趙孝孫者洛人也其父實師程頤家學有源勸衡讀論語曰學非記誦詞章之謂所以學聖賢也不可有絲毫僞實處方可以言學衡心佩其訓𨿽博通羣書而以論語爲根本臨沒沐浴冠櫛翛然而逝周必大聞之曰世謂潛心釋氏乃能達死生衡非逃儒入釋者而臨終超然如此殆孔門所謂聞道者歟

韓公裔按宋史本傳公裔字子扆開封人初以三館吏補官掌韋賢妃閣箋奏尋充康王府內知客金兵犯京王出使公裔從行渡河將官劉浩吳湛私鬥公裔諭之乃解次磁州軍民戕奉使王云隨王車入州廨公裔復諭退之王之將南也與公裔謀間道潛師夜起遲明至相磁人無知者自是親愛愈篤及兵退張邦昌遣人同三舅韋淵來獻傳國璽議者謂邦昌不可信公裔曰神器自歸天命也王遂受璽命公裔掌之元佑後詔王入承大統府僚謂金兵尙近宜屯彭城公裔言國家肇基睢陽王亦宜於睢陽受命時前軍已發將趨彭城會天大雷電不能前王異之夜半抗聲語公裔曰明日如睢陽決矣旣卽帝位公裔累遷武功大夫貴州防禦使後以事忤黃潛善適帝幸維揚公裔丐去潛善以爲避事遂降三官送吏部帝幸越念其舊勞召復故官幹辦皇城司仍帶禦器械累遷至廣州觀察使提舉佑神觀公裔給事藩邸三十餘年恩寵優厚每置酒慈寧宮必召公裔會修玉牒元帥府事多放佚秦檜以公裔帥府舊人奏令修書官就質其事俄除保康軍承宣使檜疑其捨己而求於帝銜之右諫議大夫汪勃希檜意劾罷公裔遂與外祠在外居住而帝眷之不衰檜死卽復提舉佑神觀賜第和寧門西帝曰朕與東朝欲常見卿故以自近耳升華容軍節度使尋致仕後華容復爲嶽陽軍節度使髙宗旣內禪嘗與孝宗語其忠勞因詔所居郡善視之乾道二年卒年七十五贈太尉謚恭榮官其親族八人髙宗賜金帛甚厚公裔律身掯謹不植勢不市恩又敢與黃潛善秦檜異斯亦足取云

辛次膺按宋史本傳次膺字起季萊州人幼孤從母依外氏王聖美於丹徒俊慧力學日誦千言甫冠登政和二年進士第歷官爲單父丞值山東亂舉室南渡屬閩寇範汝爲陷建州宰相呂頤浩以次膺宰蒲城遏賊衝比至寇黨熊志寧已焚其邑於是披荊棘坐瓦礫中安輯吏民料丁壯治器械厄險阻號令不煩邑民便之數月韓世忠破賊復建州除審計司餘黨範黑龍破鄰邑閩帥張守檄次膺俟賊平而後行乃募鄕兵習彊弩賊至與之夾水而陣矢齊發賊奔潰生致首領五人余悉宥之用參政盂庾薦召對奏用人貴於務實施令在於必行遷駕部願敕郡邑省耕薄徵務農抑末又奏中原之人棄墳墓生業從巡江左饑寒殞僕願加存拊可以堅中原徯後之心遷吏部郎湖北運判中途召還見髙宗於建康行宮首言救世之獘上稱善敕以所奏榜朝堂擢右正言奏願閱兵將親簡攬恩威之柄使人人知朝廷之尊左右近習久則干政願杜其漸兵連不解十年於玆一歲用錢三十萬米四百萬石諸路常賦僅足支其半余悉取諸民乞罷不急之務節姑息之澤省�官汰�兵韓世忠男直祕閣次膺奏曰攻城野戰世忠功也其子何與幸門一啟援例者眾又奏今主議者見小利忽大計偏師偶勝遽思進討便謂攻爲有餘警奏稍聞首陳退舍便謂守爲不足願嚴紀律謹烽燧明間探上皆信納聞韓世忠將自楚州移軍鎭江復陳可慮者五王倫使北請和次膺言宣和海上之約靖康城下之盟口血未幹兵隨其後今日之事當識其詐時秦檜在政府爲其妻兄王仲薿敍兩官次膺劾仲薿奴事朱�投拜金酋罪在不赦又劾知撫州王造法佃官田不輸租其父仲山先知撫州屈膝金人繼其後何顏見吏民檜之妻兄也章畱中次膺再論之曰近臣奏二人繼聞追寢除命是皆檜容私營救陛下曲從其欲國之紀綱臣之責任一切廢革借使貴連宮掖親如肺腑寵任非宜臣亦得論之而大臣之姻婭乃不得繩之耶望陛下奮乾剛之威戒蒙蔽之漸求去除直祕閣湖南提刑先是湖南賊龍淵李朝擁眾數萬據衡之茶陵檜匿不奏乃以見闕處次膺陛辭上曰卿以將母爲請朕不得畱湖湘風物甚佳且無盜賊職名異恩卒歲當召旣抵長沙賊勢方張戍將抽回始悟檜欲陷之卽單車趨茶陵擒賊驍將戮之募賊黨毛義龍麟等賫榜諭以朝廷抽回戍將務欲招安宜亟降待以不死龍淵李朝相繼降仍請料精銳可得禁旅萬餘次膺笑曰是皆吾民正當棄兵甲持鋤耰趣令復業奏茶陵爲軍金好成赦書至衡陽次膺極陳其詐略曰臣昨在諫列嘗數論金人變詐無常願陛下爲宗社生靈深慮近觀邸報樞密院編修官胡銓妄議和好歷詆大臣除名遠竄已而得銓書�乃知朝廷遽欲屈己稱藩臣未知其可大臣懷姦固位不卹國計媕�趨和謬以爲便臣不知天下之人以爲便乎父之讎不與共戴天兄弟之讎不反兵棄讎釋怨盡除前事降萬乘之尊以求說於敵天下之人果能遂亡怨痛以從陛下之志乎書奏不報金陷三京次膺罷奉祠秦檜以其負重名欲先移書當稍收用次膺笑而不答閱十六年貧益甚亡毫髮求於人檜死起知婺州三日被召至國門以足疾求去加祕閣修撰還都再召見歷言仇怨當國老母幾委溝壑因奏國本未立上攺容曰誰可次膺曰知子莫若父上稱善擢權給事中蔣璨權戶部侍郎次膺駁璨不守正事交結出璨知平江禦史中丞湯鵬舉劾次膺假權報怨除待制宮觀起知泉州移福建帥丁母憂乞納祿孝宗卽位手詔趣召旣至奏陛下用賢必考核事功勿以一人譽用之一人毀去之出令要無反汗納善要如轉圜練兵卹民經理兩淮使敵不能乘虛而入是日除禦史中丞朝徳壽宮髙宗一見謂惜閒卿於彊健時上將以春饗迎髙宗詣延祥觀幸玉津園次膺奏欽宗服未終方停策士且金人嫚書甫至意在交兵矧原野間禁衛稀少當過爲之慮兼一出費十數萬緡曷若以資兵食時兩淮盡爲荒野次膺奏乞集遺甿歸業借種牛或令在屯兵從便耕種此足兵良法至若成閔之貪饕湯思退之朋附葉義問之姦罔皆以次論劾每章疏一出天下韙之上方厲精政事次膺每以名實爲言多所裨益呼其官不名隆興攺元三月同知樞密院事符離之師捷奏日聞次膺手疏千言乞持重未幾軍果潰及見上顏色不樂奏言師潰而歸張浚彈壓必無他此上天大儆戒於陛下上嘆其先見拜參知政事以疾力祈免且奏曰王十朋除侍史𨿽上親擢天下皆知臣嘗薦其賢湯思退召將至亦知臣嘗疏其姦臣不引避人其謂何除資政殿學士提舉洞霄宮陛辭賜茶甚惜其去次膺奏臣與思退理難同列上曰有謂湯思退可用者次膺奏今日之事恐非思退能辦思退固不足道竊恐誤國家事干道六年閏五月卒年七十九次膺孝友淸介立朝謇諤仕宦五十年無絲毫掛吏議爲政貴淸靜先徳化所至人稱其不煩善屬文尢工於詩

曾三復按宋史本傳三復字無玷臨江人乾道六年進士淳熙末爲主管官告院遷太府寺簿歷將作太府丞登朝數年安於平進搢紳稱之紹熙初出知池州攺常州召爲禦史檢法拜監察禦史轉太常少卿進起居舍人遷起居郎兼權刑部侍郎以疾告老詔守本官職致仕三復性耿介恥奔競故位不速進在臺余兩年持論正平不隨不激其沒也士論惜之

王自中按宋史本傳自中字道甫溫州平陽人少負奇气自立崖岸繇是忤世乾道四年議遣歸正人自中伏麗正門爭論且言今內空無賢外空無兵當搜羅豪俊廣募忠力以圖中原坐斥徽州放還淳熙中登進士第主舒州懷寧簿嚴州分水令樞密使王藺薦召對帝壯其言將攺秩爲籍田令又俾舉所知且向用矣以諫疏罷自中本韓彥古客王藺旣薦之上大喜韓彥直彥質輩恐其爲彥古報讎力請交結於自中而密達意近習謂自中受彥古賂伏闕上書薦彥古爲相上遣人物色其事中書舍人王信恆懼自中入臺將不利於王淮知彥直輩譖已行亟請對探上意退卽走白右正言蔣繼周繼周方敢劾奏讀至受賂伏闕處上曰卿可謂中其膏肓繼周奏臣非不知孤蹤忤王藺但不敢曠職蓋欲並中藺以媚淮上但喜繼周善論事不知曲折如此通判郢州道除知光化軍攺信州丁內艱服闋還朝光宗卽位迎謂曰朕得卿名於壽皇畱爲郎可乎言者不置主管衝佑觀起知邵州興化軍命下而自中已病慶元五年八月卒年六十

牛大年按宋史本傳大年字隆臾揚州人慶元二年進士歷官將作監主簿入對言人主所當先者要以天命人心之所系致念焉夫以人主居富貴崇髙之位重而承宗社之托尊而爲臣辟之戴一指意而眾莫敢違一動作而人孰敢議然而天心靡常則可畏也又言今日士气亦久靡矣宜體立國之意以振起之夫有扶持作興之意而後搢紳無貪名嗜利之習無貪名嗜利之習而後有持正秉義之操國家之休戚在士大夫之風俗而風俗之善惡在朝廷惟陛下爲之振起機栝一運天下轉移而風俗易矣遷軍器監主簿大宗正丞四川提舉茶馬兼權總領知黎州兼管內安撫司公事節制黎雅州屯戍軍馬加直寶章閣爲工部郎官入對請懲貪吏遷侍左郎中進直華文閣浙東提點刑獄遷守祕書少監宗正少卿升祕書監遷起居舍人升起居郎兼崇政殿說書以寶章閣待制提舉太平興國宮卒特贈四官大年淸操凜然所至以廉潔自將

商飛卿按宋史本傳飛卿字翚仲臺州臨海人淳熙初由太學登進士第任無爲軍教授累官至工部郎官時韓冑柄國气焰燻灼飛卿旣至未嘗輒一造請逾月卽丐去提舉福建路常平茶鹽事擢監察禦史以言事迕冑罷爲奉常請外以祕閣修撰爲荊湖南路轉運判官後攺司農卿總領江東淮西軍馬錢糧金陵故有帥漕治所合戎騎二帥畱鑰內侍號六司宴飲饋遺費動萬計飛卿以身率儉節縮浮苛糧餉時斂散稍稍以裕聞開禧中就擢戶部侍郎冑將舉師嘗問餉計丰約飛卿以實告比調遣浩繁不克支屬有旨俾飛卿軍前傳宣撫勞值金兵大至幾不免以憂卒

馮去非按宋史本傳去非字可遷南康都昌人父椅字儀之家居授徒所注易書詩語盂太極圖西銘輯說孝經章句喪禮小學孔子弟子傳讀史記及詩文志錄合二百餘卷去非淳佑元年進士嘗幹辦淮東轉運司治儀眞歐陽修東園在焉使者黃濤欲以爲佛寺時已許薦去非力爭不得寧不受使者薦謁告而去寶佑四年召爲宗學諭丁大全爲左諫議大夫三學諸生叩閽言不可帝爲下詔禁戒詔立石三學去非獨不肯書名碑之下方監察禦史吳衍翁應�劾諸生下獄去非復調護宗學生之就逮者未幾大全簽書樞密院事參知政事蔡抗去國去非亦以言罷歸舟泊金焦山有僧上謁去非不虞其爲大全之人也周旋甚款僧乘間致大全意願毋遽歸少俟收召誠得尺書以往成命卽下去非奮然正色曰程丞相蔡參政牽率老夫至此今歸吾廬山不復仕矣斯言何爲至我絕之不復與言

張山翁按宋史髙應松傳山翁字君達普州人景定三年進士徳佑元年爲荊湖宣撫司幹官鄂守張晏然議納款山翁以書譙讓之晏然旣降山翁被執軍前諭曰若降不失作顯官山翁酬對不屬行都官賈思貞義之貸不殺後居黃鵠山聚徒教授而終有南紀緇林藏雲山相鋤等集

家鉉翁按宋史本傳鉉翁眉州人以蔭補官累官知常州政譽翕然遷浙東提點刑獄入爲大理少卿直華文閣以祕閣修撰充紹興府長史遷樞密都丞旨知建寧府兼福建轉運副使權戶部侍郎兼知臨安府浙西安撫使遷戶部侍郎權侍右侍郎仍兼樞密都丞旨賜進士出身拜端明殿學士簽書樞密院事大元兵次近郊丞相吳堅賈餘慶檄告天下守令以城降鉉翁獨不署元帥遣使至欲加縛鉉翁曰中書省無縛執政之理堅奉表祈請於大元以鉉翁介之禮成不得命畱館中聞宋亡旦夕哭泣不食飲者數月大元以其節髙欲尊官之以示南服鉉翁義不二君辭無詭對宋三宮北還鉉翁再率故臣迎謁伏地流涕頓首謝奉使無狀不能感動上衷無以保存其國見者莫不嘆息文天祥女弟坐兄故系奚官鉉翁傾橐中裝贖出之以歸其兄壁鉉翁狀貌奇偉身長七尺被服儼雅其學邃於春秋自號則堂攺館河間乃以春秋教授弟子數爲諸生談宋故事及宋興亡之故或流涕太息大元成宗皇帝卽位放還錫號處士錫賚金幣皆辭不受又數年以壽終

風節部名臣列傳五

金

宗端修按金史本傳端修字平叔汝州人章宗避睿宗諱上一字凡太祖諸子皆加山爲崇攺宗氏爲姬氏端修好學喜名節中大定二十二年進士第明昌間補尙書省令史承安元年監察禦史孫椿年武簡職事不修舉詔以端修及範鐸代之是年元妃李氏兄弟干預朝政端修上書乞遠小人上遣李喜兒傳詔問端修小人爲誰其以姓名對端修對曰小人者李仁惠兄弟仁惠喜兒賜名也喜兒不敢隱具奏之上𨿽責喜兒兄弟而不能去也四年復上書言事宰相惡之坐以不經臺官直進奏帖準上書不以實削一官�年後敍章宗知端修不爲眾所容釋之攺大理司直泰和四年遷大理丞召見於香合上謂端修曰汝前爲禦史以干能見用汝言多細碎不究其實嘗令問汝亦不汝罪及爲大理司直乃能稱職用是擢汝爲丞盡乃心力惟法是守勿問上位宰執所見何如汝其志之知大興府紇石烈執中陳言下大理寺議端修謂執中言事涉私治罪詔以端修別出情見不當與司直溫惇按帶各削一官解職久之爲節度副使卒官端修終以直道不振於時自守愈篤妻死不復更娶獨居二十年士論髙之汝州司候遊彥哲將之官問爲政端修曰爲政不難治气養心而已彥哲不達端修曰心正則不私气平則不暴爲政之術盡於此矣

王賁弟

質按金史本傳賁字文孺其先自臨潢移貫宛平曾祖士方正直敢言遼道宗信樞密使耶律乙辛之讒殺其太子世無敢白其冤者士方擊義鐘以訴遼主感悟卒誅乙辛厚賞士方授承奉官父中安擢進士第坐田�黨事廢世宗卽位黨禁解終沂州防禦使賁性孝友勤敏好學第進士由復州軍事判官補尙書省令史擢右三部檢法司正侍禦史賈鉉舉賁安靜有守不尙奔競政府亦言其廉素善論議擢河北東西大名府路提刑判官選授尙書省都事以喪去用薦者多起復刑部員外郎侍禦史累遷南京路按察使卒賁惇厚尙義篤於親朋不營產業比沒家甚窶上聞憫惜之贈朝列大夫仍厚卹其家弟質字敬叔登大定二十五年進士第累官吏部主事以才幹舉遷昭義軍節度副使章宗問質臨事若何張萬公對曰勝其兄賁章宗曰及其兄亦可矣後以禮部尙書致仕終

聶天驥按金史本傳天驥字元吉五臺人至寧元年進士調汝陰簿歷睢州司候封丘令興定初辟爲尙書省令史時胥吏擅威士人往往附之獨天驥不少假借彼亦不能害也尋授吏部主事權監察禦史夏使賀正旦互市於會同館外戚有身貿易於其間者天驥上章曰大官近利失朝廷體且取輕外方遂忤太后旨出爲同知汝州防禦使事未赴陜西行尙書省驛召特旨遙領金安軍節度副使兼行尙書省都事未幾入爲右司員外郎轉京兆治中尋爲衛州行尙書六部事慶陽圍急朝廷遣宿州衛總帥牙古塔救之以天驥充經歷官圍解從別帥守邠帥欲棄州而東天驥力勸止之不從帥坐是被系逮天驥降京兆治中尋有訟其冤者卽召爲開封簽事旬月復右司員外郎丁母憂未卒哭奪哀復職哀宗遷歸徳天驥畱汴中崔立變天驥被創甚臥一十餘日其女舜英謁醫救療天驥嘆曰吾幸得死兒女曹乃爲謁醫尙欲我活耶竟鬱鬱以死舜英葬其父明日亦自縊有傳天驥沈靜寡言不妄交起於田畝能以雅道自將踐歷臺省若素宦然諸人多自以爲不及也

完顏絳山按金史忠義傳絳山哀宗之奉禦也系出始祖天興二年十月蔡城被圍城中饑民萬餘訴於有司求出有司難之民大呼於道上聞之遣近侍官分監四門門日出千人必老稚羸疾者聽其出絳山時在北門憫人之饑出過其數命杖之四十然出者多泄城中虛實尋止之三年正月己酉蔡城破哀宗傳位承麟卽自縊於幽蘭軒權點檢內族斜烈矯制召承禦石盞氏近侍局大使焦春和內侍局殿頭宋珪赴上前曉以名分大義及侍從官巴良�阿勒根文卿皆從死斜烈將死遺言絳山使焚幽蘭軒火方熾子城破大兵突入近侍左右皆走避獨絳山畱不去爲兵所執問曰汝爲誰絳山曰吾奉禦絳山也兵曰眾皆散走而獨後何也曰吾君終於是吾候火滅灰寒收瘞其骨耳兵笑曰若狂者耶汝命且不能保能瘞而君耶絳山曰人各事其君吾君有天下十餘年功業弗終身死社稷忍使暴露遺骸與士卒等耶吾逆知君輩必不遺吾吾是以畱果瘞吾君之後𨿽寸斬吾不恨矣兵以告其帥奔盞曰此奇男子也許之絳山乃掇其餘燼裹以敞衾瘞於汝水之旁再拜號哭將赴汝水死軍士救之得免後不知所終

元

呂思誠按元史本傳思誠字仲實平定州人六世祖宗禮金進士遼州司戶宗禮生仲堪亦舉進士仲堪生時敏時敏生釗爲千夫長死國事釗生徳成徳成生允卒平定知州致仕思誠父也母馮氏夢一丈夫烏巾白襕衫紅�束帶趨而揖曰我文昌星也及悟思誠生目有神光見者異之及長從蕭學治經已而入國子學爲陪堂生試國子伴讀中其選擢泰定元年進士第授同知遼州事未赴丁內艱攺景州蓨縣尹差民戶爲三等均其徭役刻孔子象令社學祀事每歲春行田樹畜勤敏者賞以農器人爭趨事地無遺力民石安兒等流離積年至是聞風復業印識文簿畀社長藏之季月報縣不孝弟不事生業者悉書之罰其輸作胥吏至社者何人用飲食若干多者責償其直豪猾者竄名職田戶思誠盡祛其敝天歷兵興豫貸鈔於�民令下造軍器事皆先集民用不擾於後得官價亟以還民翟彜自其大父因河南亂被掠爲人奴歲納丁粟以免作思誠知彜力學召其主與之約終彜身粟三十石仍代之輸彜得爲良民他日買羊劉智社民李持酒來見訴其弟匿羊思誠叱之退王靑兄弟四人友愛彌篤思誠至其家取酒勸酬歡同骨肉李之兄弟相謂曰我等終不敢見尹矣各具酒食相切責悔前過析居三十年復還同爨鎭民張復叔母孀居且瞽丐食以活恐思誠聞之卽日迎養思誠憐其貧令爲媒互人以養之天旱道士持靑蛇曰盧師谷小靑謂龍也禱之卽雨思誠以其惑人殺蛇逐道士雨亦隨至遂有年縣多淫祠動以百餘計刑牲以祭者無虛日思誠悉命毀之惟存江都相董仲舒祠擢翰林國史院檢閱官俄升編修文宗在奎章閣有旨取國史閱之左右舁匱以往院長貳無敢言思誠在末僚獨跪閣下爭曰國史紀當代人君善惡自古天子無觀閱之者事遂寢尋擢國子監丞升司業拜監察禦史與斡玉倫徒等劾中書平章政事徹裏帖木兒變亂朝政章上畱中不下思誠納印綬殿前遂出僉廣西廉訪司事巡行郡縣土官有於元帥者恃勢魚肉人恐事覺陰遣其子迓思誠於道思誠縛之悉發其陰私痛懲其罪一道震肅移浙西達識帖睦邇時爲南臺禦史大夫與江浙省臣有隙嗾思誠劾之思誠曰吾爲天子耳目不爲臺臣鷹犬也不聽已而聞行省平章左吉貪墨浙民多怨之思誠奏疏其罪流之海南復召爲國子司業遷中書左司員外郎盜殺河南省臣以僞檄呼廉訪使段輔入行省事及事敗詿誤者三十餘人將置於法思誠言於朝皆釋之升左司郎中思誠素剛直人多嫉之遂以言罷起爲右司郎中拜刑部尙書科舉復行與僉書樞密院事韓鏞爲禦試讀卷官攺禮部尙書禦史臺奏爲治書侍禦史總裁遼金宋三史升侍禦史樞密院奏爲副使禦史臺畱爲侍禦史會平章政事鞏卜班不法監察禦史劾之禦史大夫也先帖木兒曰姑徐之思誠趣入奏鞏卜班罷大夫銜思誠將謀擠之思誠卽謁告朝廷知思誠無他遷河東廉訪使未幾召爲集賢侍講學士兼國子祭酒出爲湖廣行省參知政事諸生抗疏畱之不可道中授湖北廉訪使入拜中書參知政事升左丞轉禦史中丞劾奏淸道官不盡職罷之再任左丞知經筵事提調國子監兼翰林學士承旨知制誥兼修國史加榮祿大夫總裁后妃功臣傳會六條政類帝賜玉帶眷顧彌篤又爲樞密副使仍知經筵事復爲中書左丞禦史大夫納麟誣參政孔思立受賕事或欲連中思誠納麟曰呂左丞素有廉聲難以及之遂止拜集賢學士仍兼國子祭酒吏部尙書偰哲篤左司都事武祺等建言更鈔法以楮幣一貫文省權銅錢一千文爲母銅錢爲子命廷臣集議思誠曰中統至元自有母子上料爲母下料爲子譬之蒙古人以漢人子爲後皆人類也尙終爲漢人之子豈有故紙爲父而立銅爲子者乎一座咸笑思誠又曰錢鈔用法見爲一致以虛換實也今歷代錢至正錢中統鈔至元鈔交鈔分爲五項慮下民知之藏其實而棄其虛恐不利於國家也偰哲篤曰至元鈔多僞故更之爾思誠曰至元鈔非僞人爲僞爾交鈔若出亦爲僞者矣且至元鈔猶故戚也家之童奴且識之交鈔猶新戚也𨿽不敢不親人未識也其僞反滋多爾況祖宗之成憲其可輕攺哉偰哲篤曰祖宗法獘亦可攺矣思誠曰汝輩更法又欲上誣世皇是汝與世皇爭髙下也且自世皇以來諸帝皆謚曰孝攺其成憲可謂孝乎偰哲篤曰錢鈔兼行何如思誠曰錢鈔兼行輕重不倫何者爲母何者爲子汝不通古今道聽而塗說何足行哉偰哲篤忿曰我等策旣不可行公有何策思誠曰我有三字策曰行不得行不得丞相脫脫見思誠言直頗狐疑未決禦史大夫也先帖木兒獨曰呂祭酒之言亦有是者但不當在廟堂上大聲厲色爾己而監察禦史承望風旨劾思誠狂妄奪其誥命並所賜玉帶復左遷湖廣行省左丞遣太醫院宣使秦初卽其家迫遣之初窘辱之不遺餘力思誠不爲動貽書參議龔伯遂曰去年許可用爲河南左丞今年呂思誠爲湖廣左丞世事至此足下得無動心乎抵武昌城下語諸將曰賊據城與諸君相持經久必不知吾爲此來出其不意可以入城遂行諸將不獲已隨其後竟不煩轉斗而入詢其故賊倉卒無備盡驚走思誠大會軍民官吏告之曰賊去示吾弱也規將復來於是申號令戒職事修器械葺城郭明部伍先謀自守徐議出徵苗軍暴橫侵辱省憲思誠正色叱之曰若等能殺呂左丞乎自是無敢復至曾未數日召還復爲中書左丞思誠去二日城復陷移光祿大夫大司農俄得疾以至正十七年三月十七日卒年六十有五思誠气宇凝定素以勁拔聞不爲勢利所屈三爲祭酒一法許衡之舊諸生從化後多爲名士嘗病古注疏太繁魏了翁刪之太簡將約其中以成書不果有文集若干捲兩漢通紀若干捲謚忠肅

吳當按元史本傳當字伯尙澄之孫也當幼承祖訓以�悟篤實稱長精通經史百家言侍其祖至京補國子生久之澄旣捐館四方學子從澄遊者悉就當卒業焉至正五年以父文蔭授萬億四庫照磨未上用薦者攺國子助教勤講解嚴肄習諸生皆樂從之會詔修遼金宋三史當預編纂書成除翰林修撰七年遷國子博士明年升監丞十年升司業明年遷翰林待制又明年攺禮部員外郎十三年擢監察禦史尋復爲國子司業明年遷禮部郎中又明年除翰林直學士時江南兵起且五年大臣有薦當世居江西習知江西民俗且其才可任政事者詔特授江西肅政廉訪使偕江西行省參政火你赤兵部尙書黃昭招捕江西諸郡便宜行事當以朝廷兵力不給旣受命至江南卽召募民兵由浙入閩至江西境建昌界招安新城孫塔擒殄李三道路旣通乃進攻南丰渠凶鄭天瑞遁鄭原自刎死十六年調檢校章迪率本部兵與黃昭夾攻撫州剿殺首寇胡志學進兵復崇仁宜黃於是建撫兩郡悉定是時參知政事朵歹總兵撫建積年無功因忌當屢捷功在己上又以爲南人不宜總兵則構爲飛語謂當與黃昭皆與寇通有旨解二人兵柄除當撫州路總管昭臨江路總管並供億平章火赤軍火赤殺當從事官範淳及章迪將士皆憤怒不平當諭之曰上命不可違也而火赤又上章言二人者難任牧民尋有旨當與昭皆罷總管除名十八年火赤自瑞州還龍興當昭皆隨軍不敢去先是當與昭平賊功狀自廣東由海道未達京師而朵歹火赤等公牘乃先至故朝廷責當昭皆左遷及得當昭功狀乃始知其誣詔拜當中奉大夫江西行省參知政事昭湖廣行省參知政事命未下而陳友諒已陷江西諸郡火赤棄城遁當乃戴黃冠著道士服杜門不出日以著書爲事友諒遣人辟之當臥�不食以死自誓乃舁�載之舟送江州拘畱一年終不爲屈遂隱居廬陵吉水之谷坪逾年以疾卒年六十五所著書有周禮纂言及學言�

蔡子英按明外史擴廓帖木兒傳子英永寧人元至正中進士察罕開府河南辟子英參軍事累薦至行省參政元亡從擴廓走定西明兵克定西擴廓軍敗子英單騎走關中亡入南山太祖聞其名使人繪形求得之傳詣京師至江濱亡去變姓名賃舂關中久之復爲有司所迹械過洛陽見湯和長揖不拜抑之跪不肯和怒火焚其須不動其妻適在洛請與相見子英避不肯見至京太祖命脫械以禮禮之授以官子英不受退而上書曰陛下乘時應運提三尺劍削平羣雄薄海內外莫不賓貢臣鼎魚漏网假息南山曩者見獲傳送京師垂及渡江復得脫亡七年之久重煩有司追迹旣忤陛下又忤大臣揆之常情萬死莫贖而陛下以萬乘之尊全匹夫之節不降天誅反療其疾易冠裳賜酒饌授以官爵陛下之量包乎天地矣臣感恩無極非不欲自竭犬馬上報深仁但名義所存不敢輒渝初志自惟身本韋布遭值亂離操戈行伍智識淺陋過蒙主將知薦仕至七命躍馬食肉十有五年愧無尺寸功以報國士之遇及國家破亡又復失節何面目見天下士所以寧死不敢有他志蓋聞臣之事君猶女之適人一與之醮終身不攺一食其祿終身無貳是故不正之女中士羞以爲家不貞之士中君羞以爲臣管子曰禮義廉恥國之四維四維不張國乃滅亡方今金城湯池兵極其精將極其猛府庫充實米粟紅腐國家之盛古未有也陛下猶以爲未足於是興學校明人倫褒死節獎忠義蓋以治天下之本莫大乎禮義廉恥也以今天下之廣人物之眾不以臣一人而加少不以臣一人而加多授臣以官何益於國捨臣不用何損於事陛下創業垂統正當挈持大經大法昭示子孫臣民不宜以無禮義廉恥之俘囚而廁諸維新之朝賢士大夫之列也臣自被獲以來日夜思維咎往昔之不死至於今日惟一死可以塞責乃陛下待臣以禮加臣以恩臣固不敢賣死立名亦不敢偸生苟祿若察臣之愚全臣之志禁錮海南畢其餘命則𨿽死之日猶生之年陛下威加海內不患不伸於匹夫之賤然臣聞仁者不中道而攺節義者不毀志以徇時故王蠋閉戶以自縊李芾闔門以自屠彼非惡榮利而樂死亡顧義之所在𨿽湯鑊有不得避也眇焉之軀上愧古人死有餘恨惟陛下裁察帝覽其書益重之館之儀曹忽一夜大哭不止人問其故曰無他思舊君耳帝知不可奪洪武九年十二月命有司送出塞令從故主於和林

明一

劉諶趙善璞按明外史陳友定傳諶江西人爲仁壽教官明玉珍入蜀棄官隱瀘州玉珍欲官之不就鳳山趙善璞者隱深山玉珍聘爲翰林學士亦不就

羅倫按先進遺風羅文毅公倫性慷慨樂善不疑人欺自少勵志聖賢之學嘗曰舉業非能壞人人自壞之耳郡守嘉其學行而憐其貧命邑令周之謝弗受成化丙戌廷對幾萬言指切時獘拳拳以格君務學爲說中稱引程正叔親賢士大夫之時多親宦官宮妾之時少語執政欲節其下句不從賜及第授官修撰後會大學士李賢遭喪去朝廷畱之公詣其第告以不可逾數日曆陳起復非是援宋富�及劉珙故事疏奏忤旨落職提舉泉州市舶明年商文毅相召復原官尋攺南京聞白沙陳先生緒論慕之以疾辭歸時與來往居金牛山山有洞名曰太元結茅以居取給於隴畝往來共樵牧受徒講學以注經爲業若無意於世者嘗欲仿古置義田贍族或助之堂食錢弗受一日訪友值嚴寒衣單縷凍不可忍入其書室擁衾而坐友人知解衣衣之行遇乞人僵於途輒解以覆之去客晨至畱飯妻語其子曰瓶粟罄矣之鄰捨予之比舉火日已近午亦曠然不以爲意大率義之所在毅然必爲人之毀譽欣戚事之成敗利鈍己之死生禍福皆所不顧云

陳祚按明外史本傳祚字永錫吳人永樂九年進士釋褐卽擢河南布政司參議十五年與布政使周文褒王文振合疏言建都北京非便忤旨並謫均州太和山佃戶躬耕力作處之晏然仁宗立詔選用諸遷謫者祚在選中會帝崩不果用宣宗命憲臣卽均州羣試之祚策第一試吏部復第一遂擢禦史巡按福建方面大吏多被彈擊禁止和買閩人徳之還以白塔河湮塞請開浚轉漕果便尋出按江西時帝好宴樂頗畱意狗馬聲色祚馳疏勸勤聖學其略曰帝王之學先明理明理在讀書陛下𨿽有聖徳而經筵未甚興舉講學未有程度聖賢精微古今治亂豈能周知洞晰眞徳秀大學衍義一書聖賢格言無不畢載欲致太平捨此不可願於聽朝之暇命儒臣講說非有大故無得間斷使知古今若何而治政事若何而得必能開廣聰明增光徳業而邪佞之以奇巧蕩聖心者自見�遠天下生民受福無窮矣帝雅以博習自負見疏大怒曰豎儒謂朕未讀大學耶薄朕至此不可不誅學士陳循頓首曰俗士處遠不知上無書不讀也帝意稍解猶下祚獄逮其家人十餘口隔別禁系者五年其父竟瘐死而其時主事郭循以直諫帝怒竟手射之下之獄英宗立祚與循皆復官祚再按湖廣風節愈勁遼王貴烚淫酷祚與巡撫吳政劾之帝怒械兩人至京論死旣而悉驗乃赦出獄攺官南京尋遷福建按察司僉事閩中懾其威不敢犯神祠不載祀典者悉撤去之以其材治學宮修官舍久之以疾歸卒祚天資嚴令𨿽子弟罕接其言笑獨重里人邢量旦挾冊質疑往往至暮量終歲不一至祚所隱於卜終身不娶敝屋數椽或竟日不舉火其學自經史諸子及百家言無所不通文褒永嘉人永樂十年進士旣拜河南左布政使居官勤厲軍民利病輒陳奏興革云

劉球按明外史本傳球字求樂安福人永樂十九年進士家居讀書十年從學者甚眾授禮部主事胡薦侍經筵與修宣宗實錄攺翰林侍講從弟玭知莆田遺夏布一匹球封還貽書戒之正統六年王振欲立威邊陲用王驥徵麓川球抗疏曰帝王之馭四裔必宥其小而防其大所以適緩急之宜爲天下久安計也周伐崇不克退修徳教以待其降至於玁狁則命南仲城朔方以備之漢徵南越不利卽罷兵賜書通好至於匈奴𨿽已和親猶募民徙居塞下入粟實邊復命魏尙守雲中拒之今麓川殘寇思任發素本羈屬以邊將失馭致勤大兵𨿽渠寇未殲亦多戮羣醜爲誅爲捨無系輕重璽書原其罪釁使得自新甚盛徳也邊將復議大舉欲屯十二萬眾於雲南以趣其降不降則攻之不慮王師不可輕出蠻性不可驟馴地險不可用眾客兵不可久淹是皆兵法所忌也況南方水旱相仍軍民交困若復動眾紛擾爲憂臣竊謂宜緩天誅如周漢之於崇越也至如瓦剌終爲邊患及其未卽騷動正宜以時豫防乃欲移甘肅守將以事南徵卒然有警何以爲禦臣竊以爲宜愼防遏如周漢之於玁狁匈奴也伏望陛下罷大舉之議推選智謀將帥輔以才識大臣量調官軍分屯金齒諸要害如趙充國屯湟中故事結木邦諸蠻以爲援乘間進攻因便撫諭不煩大兵寇自可服至於西北障塞當敕邊臣巡視浚築溝垣增繕城堡勤訓練嚴守望以防不虞有備無患之道也章下兵部謂南徵已有成命不用球言八年四月雷震奉天殿球應詔上言所宜先者十事曰古聖王不作無益心正而天不違之宜勤禦經筵少居宮苑數進儒臣講求至道使問學日新政由己出則權不下移太祖太宗日視三朝時召大臣於便殿裁決庶政故權總於上宜收獨持之柄使政本歸一古大臣有犯𨿽至大戮使自裁不加刑也今有小失輒桎梏箠楚之曾未逾時又還其職甚非所以敬大臣也宜置小過不言果不可容下法司定罪使自爲計勿輒系辱今太常卽古秩宗卿貳皆缺宜選儒臣領其職庶可明禮樂而享鬼神古省方巡狩所以考政問俗洪永間亦嘗遣使巡行郡縣此典久廢吏多貪虐民不聊生而軍衛尢甚宜擇公廉幹敏之臣分行天下古人君不親刑獄必付理官邇法司上獄多奉敕增減輕重法司不能執奏及訊他囚又觀望以爲出入民用多冤宜使各舉其職至運磚輸米諸例均非古法尢宜罷之春秋營築悉書戒勞民也京師興作五六年矣曰不煩民而役軍軍獨非赤子乎旣需之禦暴又貴之力役其何堪宜以時罷遣四方災荒乞減租稅多不見許賑卹亦鮮實惠宜量除田賦撫輯流移麓川連年用兵死者十七八今又遣蔣貴遠徵緬甸責獻思任發果禽以歸何補國家而緬甸將挾以爲功必求與木邦分麓川之地不與則致怒與之則兩蠻坐大是減一麓川生二麓川也宜罷貴勿徵迆北貢使日增包藏禍心爲患難測宜分遣給事禦史閱視京邊軍及時訓練勿使借工各廠服役私家公武舉選以求良將定召募法以招武勇廣屯田收中鹽以厚儲蓄則武備不缺而外患無虞疏入下廷議言球所奏惟擇太常官宜從修撰董璘遂乞攺官太常奉享祀事初球言麓川事振固已銜之欽天監正彭徳淸者球鄕人也素爲振腹心凡天文有變皆匿不奏倚振勢爲姦公卿多趨球絕不與通徳淸恨之遂摘疏中攬權語謂振曰此指公耳振益大怒會璘疏土振遂指球同謀�逮下詔獄屬指揮馬順殺球深夜順攜一小校持刀至球所方臥起立大呼太祖太宗頸斷體猶植遂支解瘞之獄戶下璘從旁竊血裙遺球家後其子鉞求得一臂裹裙以殮順有子病久忽起捽順發拳且蹴之曰老賊令爾異日禍逾我我劉球也順驚悸俄而子死小校亦死璘字徳文髙郵人有孝行獄解遂歸不復出球死數年土木之難振被殺朝士立擊順斃之而徳淸自土木遁還下獄論斬尋瘐死詔戮其屍景帝憐球忠贈翰林學士謚忠湣球二子長鉞次釪皆篤學痛父冤遂絕意仕進躬耕養母球旣得卹兄弟乃出應舉先後成進士鉞廣東參政釪雲南按察使

黃孔昭按明外史本傳孔昭黃巖人初名曜後以字行攺字世顯父瑜進士兵部主事孔昭年十四遭父母喪哀毀骨立舉天順四年進士授屯田主事奉使江南郤饋弗受進都水員外郎成化五年文選郎中陳雲等爲吏所訐盡下獄貶官尙書姚夔知孔昭廉乃調之文選九年進郎中故事選郎率閉門謝客孔昭曰國家用才猶富家積粟粟不素積豈足贍饑才不預儲安能濟用苟以深居絕客爲髙何由知天下才俊公退遇客至輒延見訪以人才書之於冊除官以其才髙下配地繁簡由是銓敍平允其以私幹者悉拒之嘗與尙書尹旻爭至推案盛怒孔昭拱立俟其怒止復言之旻亦信其諒直旻暱通政談倫欲用爲侍郎孔昭執不可旻卒用之倫果敗旻欲推故人爲巡撫孔昭不應其人入都謁孔昭至屈膝孔昭益鄙之旻令推舉孔昭曰彼所少者大臣體耳旻謂其人曰黃君不離銓曹汝不能遷也爲郎中滿九載始擢右通政久之遷南京工部右侍郎有官地十餘所爲勢家所侵奏復之奉詔薦舉方面以知府樊瑩僉事章懋應後皆爲名臣郎官主藏者以羨銀數千進斥退之掘地得古鼎急命工鐫文廟二字送之廟中俄中貴欲獻諸朝見鐫字而止孔昭嗜學惇行與陳選林鶚謝鐸友善�爲士類所宗弘治四年卒嘉靖中贈禮部尙書謚文毅子亦舉進士爲文選郎中子綰以議大禮至禮部尙書自有傳

儲巏按明外史本傳巏字靜夫泰州人九歲能屬文母疾刲股療之卒不起時尙未娶長者彊之巏頓�號天指裂乃已家貧力營墓域每旦伏哭冢上夜則苦讀領成化十九年鄕試明年會試亦第一觀政吏部尙書尹旻欲引爲屬力辭求便養授南京考功主事孝宗嗣位疏薦前主事張吉王純中書舍人丁璣進士李文祥言諸人旣以直言徇國必不變節辱身今皆棄之窮荒蠻僥使瀕於死誠可閔念乞引而置諸風紀論思之地辭論丰采必有可觀與其旁求敢諫之士不若先用已試之人吉等遂得錄用久之進郎中考察庶僚𨿽執政親故無所假借吏部尙書耿裕知其賢調比部考注臧否一出至公嘗核一官已得實裕攺其評巏正色曰公所執何異王介甫時羣僚咸在側裕大�徐曰郎中言是然非我莫能容也十年擢太僕少卿行部禁有司送迎等費大省嘗請命史官記注言動如古左右史時不能用進本寺卿武宗立塞上有警條禦邊五事又陳馬政病民者四事多議行正徳二年攺左僉都禦史總督南京糧儲明年召爲戶部右侍郎尋轉左督倉場所至宿獘盡釐巏爲人端毅寡合中貴同事者咸見嚴憚時劉瑾用事數淩侮大臣獨敬巏稱爲先生巏憤其所爲五年春引疾求去詔許乘傳有司俟疾痊以聞一時驚爲異數其秋瑾敗以故官召辭不赴七年起爲南京戶部左侍郎逾年就攺吏部卒官巏體貌淸麗若不勝衣淳行淸修介然自守工詩文好推引知名士辟遠非類不惡而嚴進士顧璘嘗謁尙書卲寶寶語曰子立身當以柴墟爲法柴墟者巏別號也嘉靖初賜謚文懿

王鴻儒按明外史本傳鴻儒字懋學南陽人少工書家貧爲府書佐知府段堅見其書愛之召見驚曰子風神淸澈非塵埃中人也畱之署中親授以書遣入學校爲諸生遂舉鄕試第一成化末登進士授南京戶部主事累遷郎中榷舟淮安督稅鳳陽皆立條式以淸白著擢山西僉事進副使俱督學政衡別才器崇雅抑浮凡經造就咸有立志居九年士風甚盛孝宗知其賢嘗語劉大夏曰鴻儒他日可大用大夏頓首曰誠如聖諭正徳攺元謝病歸劉瑾擅政自以多行不義思收召天下名流四年起爲國子祭酒未幾以父喪去再起南京戶部侍郎十年召爲吏部右侍郎尋轉左鴻儒淸正自持門無私謁論人務崇實行斥虛名嘗曰濟天下事惟誠實者能之趨名者必趨利於社稷生民無益也尙書陸完好交結嬖幸又與寧王宸濠通鴻儒數舉先朝名臣夏元吉王翺輩以規之完不悅十四年遷南京戶部尙書甫履任宸濠反命督軍餉初鴻儒在都憤羣姦亂政嘗私居飲泣至是彊藩倡亂又聞武宗南巡益憂懣疽發於脇遂卒謚文莊鴻儒爲學務窮理致於百家異同必求其原而審乎義所安故其學宏博淵粹爲世碩儒弟鴻漸鄕試亦第一以進士累官山東右布政使以廉靖稱

劉秉鑑按明外史劉宣傳宣子秉鑑字遵教正徳初進士歷刑部員外郎錦衣千戶王注殺人都督錢寧庇之莫敢問會秉鑑代署司事欲竟其獄再攝之不至遂據眾證定罪寧怒尙書張子麟及侍郎金獻民胡韶咸尢秉鑑秉鑑稱疾不出論者由是重之尋擢大名兵備僉事攺副使嘉靖三年司禮中官賴義迎獻帝神主於安陸秉鑑與之爭公館義歸奏之逮下詔獄逾年謫韶州通判累遷臨安知府未至卒秉鑑守正疾邪在大名毀淫祠千數及被逮寓書僚長曰淫祠傷害民俗司教者之責也秉鑑以罪行姦人必爲報應之說以惑眾願力持之其秉道不撓如此家居喜講學初受業於湛若水而尢篤信王守仁郡中多講學之會秉鑑業被往來風雨不輟其卒也年未五十同邑劉陽稱之曰先進有言名節一變而至於道印山早勵名節至臨死不惑宜其變而至道無難也印山者秉鑑別號也

楊杲按明外史本傳杲字實夫揚州興化人弘治十五年進士父沒號泣三年不輟服闋授戶部主事正徳初劉瑾竊政杲屢疏移疾去久之起南京戶部就遷刑部郎中每讞獄原情比律不爲勢撓退則讀書屏交遊稽古人行事以自考聲稱藉甚楊一淸爲吏部召攺稽勛郎中調文選獎恬抑躁請托不行侍郎楊廉曰楊君門可設雀羅十年擢南京右通政以故官召入謄黃寧王宸濠反建言九事尋歸養母嘉靖攺元起南京太僕卿轉太常又以母老告歸七年用薦起南京工部右侍郎再疏請歸養不許攺南京戶部署部事中貴家人有冒濫內府紙價者立治其罪召爲戶部右侍郎屢疏乞終養去未幾卒杲天性孝友以養母家食居半歷官兩京未嘗挈妻子謂人曰吾自視殊多曠廢惟不識瑾寧彬三凶可免愧耳

余佑按明外史本傳佑字子積鄱陽人往從余幹胡居仁遊居仁知其遠器以女女焉登弘治十二年進士除南京刑部主事進員外郎正徳初坐勘隆平侯弟襲爵事不當劉瑾意奪職爲民瑾敗用薦授福州知府鎭守中官市物不予直民訴於佑佑將聞於朝中官爲稍戢而心憾之陰構於廠衛欲去佑而佑治行髙卒亦不能害以副使分巡徐州南京尙膳監奉禦王敬進鮮過徐妄要索與知州樊準指揮王良相詬良發其舟中違禁物敬懼詣佑不聽敬遂誣奏準等毆己並佑被逮州人爭詣闕乞還佑都給事中陳沾等亦疏救不聽謫南寧府同知嘉靖初三遷山東按察使平反冤獄按斥姦貪數十人屢與撫按爭可否詞气嚴厲撫按不能堪考察劾其偏執遂調廣西曆湖廣雲南左右布政使七年以太僕卿召未行擢吏部右侍郎而佑已先卒佑學務有用不事空言常語學者曰程朱教人拳拳以誠敬爲主學者何事多言惟去念慮之不誠不敬者使此心光明篤實而邪僻不生不患不至聖賢矣其持論平實爲得居仁之傳焉

王綖按明外史本傳綖宇邃伯開州人弘治末年進士授戶部主事進員外郎署郎中事時劉瑾竊政羣閹勢橫多所請托綖悉格不行爲衛輝知府有聲績遷湖廣副使中官谷大用以迎立興世子至安陸驕恣甚彊綖跪綖不屈大肆侮虐綖毀冠服奔訴世子卽棄官歸世子卽位綖詣闕劾大用姦疏凡五上大用竟被斥尋起河南副使靑州盜王堂橫行中原綖助巡撫討平之轉山西右參政復平巨盜黃大寶撫按交薦僅攺山西行太僕卿乞假歸久之用薦起四川右布政使土蕃芒部相仇殺累年諭以恩信各解散嘉靖十三年以江西左布政使就遷巡撫右副都禦史明年召爲大理卿綖貞直亮鯁𨿽官九卿布衣蔬食如寒士然亦不爲眾情所堪禦史曾翀劾其不職吏部尙書汪鋐擬畱之帝召問大學士李時時對綖爲人淸介�過執耳帝曰過執則於事不通綖昔官湖廣朕自藩邸知之亦何瑭趙永之流也畱之無益乃下遷山東參政卒官

張緒按明外史本傳緒字無意漢川人本農家子九歲時從父謁田主劉翁翁試以對偶大奇之乞養爲子課之學甫冠舉嘉靖十九年鄕試曁翁卒二子始離𦇤褓親族嚙之幾覆其家緒力護獲免乃復本姓求友四方受業安福鄒守益謁選得桐城教諭歷戶部員外郎與耿定向羅汝芳李材輩講學不輟會當路有惡之者謫繁昌教諭稍遷徳陽知縣逾年告歸室廬蕭然布衣脫粟晏如也學者稱爲甑山先生卒年七十一鄕人私謚曰介肅緒爲人髙潔惇朴故與大學士張居正同舉緒往謁適吏部尙書在坐居正目緒謂之曰某地缺知府可令補之緒正色曰故人知君君不知故人太守稱二千石予奪在天子擅威福以私徳怨此嚴嵩所以敗也居正怒而起緒亦竟出其風節如此

馬理按明外史本傳理字伯循三原人同裏尙書王恕家居講學著書理從之遊得其指授楊一淸督學政見理與呂楠康海文大奇之曰康生之文章馬生呂生之經學皆天下士也登鄕薦入國學與楠及林慮馬卿楡次寇天敍安陽崔銑張士隆同縣秦偉日切劘於學名震都下髙麗使者慕之錄其文以去已而連遭家艱不預試安南使者至問主事黃淸曰關中馬理先生安在何不仕也其爲外裔所重如此正徳九年舉進士一淸時爲吏部尙書卽擢理稽勛主事調文選與郎中議論不合請告歸閱三年起考功主事偕郎中張衍瑞等疏諫南巡詔跪闕門予杖奪俸未幾復告歸教授生徒從遊日眾嘉靖初起稽勛員外郎與郎中余寬等伏闕爭大禮下詔獄再予杖奪俸屢遷考功郎中故戶部郎中莊者正徳時首導劉瑾核天下庫藏瑾敗落職至是奏辦夤緣求復當路者屬理理力持不可事竟寢五年大計外吏大學士賈詠吏部尙書廖紀以私憾欲去廣東副使魏校河南副使蕭鳴鳳陜西副使唐龍理力爭曰三人督學政名著天下欲去三人請先去理乃止明年大計京官吏部郎中彭澤負物議以素附張璁桂萼主者不敢黜理卒黜之澤𨿽以璁萼力得畱然時議莫不重理擢南京通政參議請急去居三年卽家起光祿卿未幾又告歸閱十年復起南京光祿卿尋引年致仕三十四年地震與其妻皆死先是常謂薛應旗曰吾生值明夷之象天地否塞吾其不免及是果然理學行純篤居喪取古禮及司馬光書儀朱熹家禮折衷用之鄕人遵行焉與呂楠並爲關中學者所宗嘗語其徒曰行可則仕惟孔子能之吾儕不可不自量力以故出也不一二年卽歸歸必久之始起凡釋褐四十餘年曆官不過十年而已穆宗立贈右副都禦史天啟初追謚忠憲

王與齡按明外史本傳與齡字受甫寧鄕人嘉靖八年進士授蘇州推官入爲戶部主事調吏部進員外郎受業崔銑友羅洪先唐順之趙時春鄒守益徐階二十一年遷文選郎中澄淸銓敍所推薦皆廉靜老成大學士翟鑾爲禮部主事張惟一求吏部嚴嵩爲監生錢可教求東陽知縣俱者抵與齡與齡偕員外郎吳伯亨主事李大魁周鈇白之尙書許贊具疏以聞言平時請屬甚多臣等違抗積罪如山非聖明覆庇則二權姦主於中羣鷹犬和於外臣等不爲前選郎王嘉賓之斥得爲近日禦史謝瑜之罷幸矣疏入鑾言惟一資望應遷嵩抵無致書事請逮可教訊治因言聖明日覽奏章革獘釐姦悉宸斷而贊等妄意臣輩爲之借以修怨然贊柔良第受制所屬耳帝方信嵩又見疏中引嘉賓瑜事遂發怒切貴贊除與齡名伯亨等俱調外給事中周怡論之廷杖系獄禦史徐宗魯等亦以爲言皆奪俸自是諸司以與齡爲戒無復敢與嵩抗與齡旣罷錦衣遣使偵其裝襆被外無長物稱嘆而去裏居角巾躬稼圃翛然自得郡人爲作平陽四賢詩美之四賢者尙書韓文陶琰張潤及與齡也閱二十餘年卒

吳嶽譚大初按明外史本傳嶽字汝喬汶上人嘉靖十一年進士授戶部主事歷郎中督餉宣府吏進羨數千金拒之出知廬州府稅課歲萬金例輸府嶽以代郵傳費西山薪故供官爨嶽弛以利民民愛之以憂去服除攺保定治如廬州歷山西副使浙江參政湖廣按察使山西右布政使並以淸靜得民遷右僉都禦史巡撫保定六府奏裁徵發�費十六七民力遂寬甫浹歲引疾去久之以貴州巡撫徵尋進左副都禦史協理院事隆慶元年曆吏部左右侍郎京察竣給事中胡應嘉有所申救嶽詣內閣抗聲曰故事官有考察去者而科臣敢畱之乎應嘉遂得譴遷南京禮部尙書就攺吏部抑浮薄杜僥幸南都縉紳憚之上疏陳六事帝頗納其言尋攺兵部參贊機務未上給由過家病卒詔贈太子太保謚介肅嶽淸望冠一時禔躬嚴整見者莫不自失尙書馬森言平生見廉節士二人嶽與譚大初耳嶽知廬州時王廷守蘇州以公事遇京口嶽召爲金山遊攜酒一瓶肉一斤菜數束廷笑曰止是乎嶽亦笑曰我兩人食足矣歡竟日而還去廬日假一蓋禦雨至卽命還之歸自南都假僧寮以見客譚大初字宗元始興人舉嘉靖十七年進士授工部主事憂歸起補戶部攺戶科給事中數論事歷兵科左給事中出爲江西副使淸軍多所釋禦史孫愼以失額爲疑大初曰失額罪小殃民罪大嚴嵩親黨奪民田治之不少貸遷廣西右參政投劾歸久之起故官河南未上擢南京右通政俄遷應天府尹將赴南都而穆宗卽位乞以參政致仕不許隆慶元年召拜工部右侍郎尋遷戶部左侍郎督倉場海瑞爲僉都禦史大初力薦瑞已而屢疏乞休不允拜南京戶部尙書引疾去家居田不及百畝卒年七十五謚莊懿

葛守禮按明外史葛守禮傳守禮字與立徳平人嘉靖七年舉鄕試第一明年成進士授彰徳推官巨盜誣富家株連以百數守禮盡出之主獄者譖之禦史會藩府獄久不決屬守禮一訊卽得乃大驚服冬至趙王戒百司朝服賀守禮獨不可遷兵部主事父喪服闋補禮部寧府宗人悉錮髙墻後稍得脫因請封禮部尙書夏言議量復中尉數人未上而言入閣嚴嵩代之守禮適遷儀制郎中駁不行故事郡王絕近支得以本爵理府事不得繼封交城懷仁襄垣近支絕請繼封守禮持之堅會以疾在告三邸人乘間行賂遂得請旗校詗其事以聞所籍記賂遺十餘萬獨無守禮名帝由是知守禮廉遷河南提學副使再遷山西按察使進陜西布政使擢右副都禦史巡撫河南入爲戶部侍郎督餉宣大攺吏部自左侍郎遷南京禮部尙書李本署吏部事希嚴嵩指考察廷臣署守禮下考勒致仕後帝問守禮安在左右謬以老病對帝爲嘆息久之隆慶元年起戶部尙書奏言畿輔山東流移日眾以有司變法亂常起科太重徵派不均且河南北山東西土地磽瘠正供尙不能給復重之徭役夫工匠及富商大賈皆以無田免役而農夫獨受其困此所謂舛也乞正田賦之規罷科差之法又國初徵糧戶部定倉庫名目及石數價直通行所司分派小民隨倉上納完欠之數了然可稽近乃定爲一條鞭法計畝徵銀不論倉口不開石數吏書夤緣爲姦增減灑派獘端百出至於收解乃又變爲一串鈴法謂之夥收分解收者不解解者不收收者獲積余之貲解者任賠補之累夫錢谷必分數明而後稽核審今混而爲一是爲那移者地也願敕所司酌復舊規詔悉舉行於是奏定國計簿式頒行天下自嘉靖三十六年以後完欠起解追徵之數及貧民不能輸納備錄簿中自府州縣達布政送戶部稽考以淸隱漏那移侵欺之獘又以戶部專理財賦必周知天下倉庫盈虛然後可節縮調劑祖宗時令天下歲以文冊報部乃請遣禦史譚啟馬明謨張問明趙巖分行天下董其事�承敕以行覃恩例賞邊軍或言士伍虛冒宜乘給賞汰之守禮言此朝廷曠典乃不以市徳而賈怨邪議乃止大學士髙拱與徐階不相能舉朝攻拱侍郎徐養正劉自彊拱所厚亦詣守禮言守禮不可養正等遂論拱守禮尋乞養母歸及拱再相深徳守禮起爲刑部尙書初階定方士王金等獄坐妄進藥物比子試父律論死拱言階誣帝不得正其終詔下法司會訊守禮等議金妄進藥無事實但習故陶仲文術左道惑眾應坐爲從律編戍給事中趙奮言法司爲天下平昔則一主於入而不爲先帝地今則一主於出而不卹後世議罪有首而後有從金等爲從孰爲首將於陶仲文爲首則仲文死已久爲法如此陛下何賴哉疏入報聞尋攺守禮左都禦史奏言畿內地勢窪下河道湮塞遇潦則千里爲壑請仿古井田之制浚治溝洫使旱潦有備章下有司又申明巡撫事宜條列官箴士節六事守禮議方士獄與拱合然不附拱後張居正欲以王大臣事構殺拱守禮力爲解乃免階拱居正更用事交相軋守禮周旋其間正色獨立人以爲難萬曆三年以老乞休詔加太子少保馳驛歸六年卒贈太子太保謚端肅

張鹵按明外史本傳鹵字召和儀封人嘉靖三十八年進士歷知婺源髙平二縣入爲禮科給事中隆慶元年六月上新政三事言陛下以來視朝之時較祖宗退朝之時爲更晚非所以勵臣工愼始基也自今請日出爲期毋滋晏安用荒庶政聖學之成必由積累一日之間接賢士大夫之時多由不接妾豎之時少今經筵方啟而輒停近復並日講罷之初政已爾後將柰何乞陛下亟自奮勵以期日新曩臣等請大臣便殿奏事命諫官隨入已蒙聽許已數月矣羣臣旣無召對之時輔臣亦無造膝之請願力勤延訪成泰交之美臣又聞朝野浮議謂臣民章奏陛下多不親覽宮中永日惟事敖遊誠不可不深戒也報聞明年春引累朝故事請豫建太子愼選近侍如先朝覃吉者以資導護帝是之遼王憲卿多行不義鹵具以聞遂奪世宗所賜眞人號及歲祿三之一屢遷兵科都給事中帝將大閱而京營總督鎭遠侯顧寰以老疾辭任鹵言寰爲大將軍十五年優遊無事坐享尊榮今天子躬自臨戎方疏別功罪乃圖自便耶寰遂不敢去鹵復列上京營五議極陳營伍消耗操演虛飾之獘帝不納中官孟衝提督南海子海戶王印等發其姦利事衝譖之帝取中旨荷校一月發戍邊尙書劉體幹給事中劉繼文魏體明李己禦史蕭廩劉良�連章請付法司帝不納鹵復上言祖宗以來輔臣無不預聞之政法司無不詳讞之刑今孟衝何人乃敢干紀作成使令不關乎宰輔刑獄不析乎李官陛下誠思王振劉瑾豈遽底滔天哉正以今日傳一旨明日擅一令當時大臣不能力爭馴致毒流海內宗社幾危前轍非遠衝復蹈之勢將何所不極乞亟放逐以其事付法司帝不能用三年九月中旨貰敗將劉寶田世威死塞上立功鹵復執奏二人何情可矜何功足議推薦論救出自何人朝無定法則人有蓄疑幸無使邊將生心姦人得計帝怒中官復中之將論罪尙書毛愷禦史王時舉力救乃奪俸二月明年春論宣大總督陳其學淸謹寡才略其學遂奪去大學士趙貞吉議攺京營制鹵以爲不可時已推太常少卿或謂鹵公已遷官疏可無上鹵曰未拜命則猶諫官也竟上之制𨿽更後卒復故五年以右通政拜右僉都禦史提督操江明年攺撫浙江旋以憂去萬曆六年起故官巡撫保定進右副都禦史八年入拜大理卿張居正最器鹵每接席諮訪鹵無所阿徇久之漸失居正歡而忌者復中之先是鹵撫保定馮保家在焉使人請於鹵欲爲建坊鹵曰勞民以媚士大夫且不可況中官乎保銜之至是二憾交作給事中秦耀以鹵常薦中蘆運同衛重鑑謂非巡撫所轄劾鹵違制而重鑑又吏尙王國光戚黨禦史孫自復言鹵獻媚當路明年大計京朝官言官拾遺及鹵出爲南京太常卿甫抵任復爲禦史徐金星所劾竟罷歸鹵居諫垣最有聲惜屢被口語遂不復振然其素行終無玷云

鄭世威按明外史本傳鄭世威字仲孚長樂人嘉靖八年進士授戶部主事歷刑部員外郎卹刑陜西出死囚九十六人歷江西僉事大學士夏言裏居巡撫爲設醮壇祈嗣世威獨不往嘗謁言閽者令從角門入世威曰趣還我刺言爲啟中門乃入未幾轉浙江參議言赴召道浙江世威不郊迓倭犯寧臺巡按裴紳劾世威失事詔巡撫逮問事尋解轉江西副使會嚴嵩柄國其族黨有犯者世威抵以重法副使熊楫抑買廢寺田千畝世威估平直鬻田賑饑民楫持嵩書屬之不聽遷四川參政次當陽念嵩終害己致仕歸嵩敗中外交薦起南京右通政隆慶元年召爲左僉都禦史轉左副都禦史廷臣議王守仁從祀孔廟世威獨言守仁經濟才謂其紹周程宗孔孟則庸徳有不足且率天下徑趨直行使聖門講學窮理之功屏棄不用將有差毫釐而謬千里者從祀非宜事竟寢遷南京吏部右侍郎道攺北刑部詔采珠寶世威諫不聽遂謝病歸家居環堵蕭然躬課耕作客遇諸田間曰爲我通主人翁世威諾而入須臾衣冠肅客卽向持刺入者也萬曆十二年卒年八十二久之贈刑部尙書謚恭介

袁洪愈按明外史本傳洪愈字抑之吳縣人舉嘉靖二十五年鄕試第一明年成進士授中書舍人擢禮科給事中劾檢討梁紹儒阿附權要文選郎中白璧招權鬻官尙書萬鏜侍郎葛守禮不檢下詔切責鏜守禮下璧詔獄斥紹儒於外紹儒大學士嚴嵩私人也已陳邊務數事詔俱從之嵩屬吏部尙書吳鵬出爲福建僉事歷河南參議山東提學副使湖廣參政所在以淸節著嵩敗召爲南京太僕少卿就遷太常隆慶五年以疾歸萬曆中起故官遷南京工部右侍郎進右副都禦史掌南院事就攺禮部尙書南京禦史譚希思疏中官外戚且請循舊制內閣設絲綸簿宮門置鐵牌詔下南京都察院勘訊將坐以誣罔洪愈已攺官代者未至乃具言希思所陳載王可大國憲家猷薛應旗憲章錄二書帝以所據非頒行制書竟謫希思雜職洪愈尋上疏請禁干謁又極諫屯田廢壞之害乞令商人中鹽免內地飛挽皆議行萬曆十五年就攺吏部其冬引年乞休帝重其淸徳加太子少保致仕洪愈通籍四十餘年所居不增一椽出入徒步卒年七十四巡撫周孔教捐金葬之贈太子太保謚安節子一鶚以蔭官冶中饘粥不繼以死希思茶陵人歷右副都禦史巡撫四川

海瑞按明外史本傳瑞字汝賢瓊山人舉鄕試入都卽伏闕上平黎策欲開道置縣以靖鄕土識者壯之署南平教諭禦史詣學宮屬吏咸伏謁瑞獨長揖曰臺謁當以屬禮此堂師長教士地不當屈也遷淳安知縣布袍脫粟令老僕藝蔬自給總督胡宗憲嘗語人曰昨聞海令爲母壽市肉二斤矣宗憲子過淳安怒驛吏倒懸之瑞曰曩胡公按部令所過毋供張今其行裝盛必非胡公子發橐金數千納之庫馳告宗憲宗憲無以罪都禦史鄢懋卿行部過供具甚薄抗言邑小不足容車馬懋卿恚甚然素聞瑞發胡公子裝爲斂威去而屬巡鹽禦史袁淳論瑞及慈溪知縣霍與瑕與瑕尙書韜子亦抗直不諂懋卿者也時瑞擢嘉興通判坐謫興國州判官久之陸光祖爲文選擢瑞戶部主事時世宗享國日久不視朝深居西苑專意齋醮督撫大吏爭上符瑞禮官輒表賀廷臣自楊最楊爵得罪後無敢言時政者瑞感憤四十五年二月上疏曰臣聞君者天下臣民萬物之主也其任至重民生利病一不周卽爲不稱其任欲稱其任亦惟以責寄臣工使盡言而已臣請披瀝肝膽爲陛下陳之昔漢文帝賢主也賈誼猶痛哭流涕而言非苛責也以文帝性仁而近柔𨿽有及民之美將不免於怠廢此誼所大慮也陛下天姿英斷過漢文遠甚然文帝能充其仁恕之性節用愛人使天下貫朽粟陳幾致刑措陛下則銳精未久妄念牽之而去反剛明之質而誤用之至謂遐舉可得一意修眞竭民脂膏濫興土木二十餘年不視朝法紀弛矣數年推廣事例名器濫矣二王不相見人以爲薄於父子以猜疑誹謗戮辱臣下人以爲薄於君臣樂西苑而不返人以爲薄於夫婦吏貪官橫民不聊生水旱無時盜賊滋熾天下因卽陛下建元之號而臆之曰嘉靖者言無家不淨也陛下試思今日天下爲何如乎邇者嚴嵩罷相世蕃極刑一時差快人意然嵩罷之後猶嵩未相之前而已世非甚淸明也不及漢文帝遠甚蓋天下之人不直陛下久矣古者人君有過賴臣工匡�今乃修齋建醮相率進香仙桃天藥同辭表賀建宮築室則將作竭力經營購香市寶則度支差求四出陛下誤舉之而諸臣誤順之無一人肯爲陛下正言者諛之甚也然愧心餒气退有後言欺君之罪何如夫天下者陛下之家人未有不顧其家者內外臣工皆所以奠陛下之家而盤石之者也一意修眞是陛下之心惑過於苛斷是陛下之情偏而謂陛下不顧其家人情乎諸臣徇私廢公得一官多以欺敗多以不事事敗實不足當陛下意者其不然者君心臣心偶不相值也而遂謂陛下厭薄臣工是以拒諫執一二之不當疑千百之皆然陷陛下於過舉而恬不知怪諸臣之罪大矣記曰上人疑則百姓惑下難知則君長勞此之謂也且陛下之誤多矣其大端在於齋醮齋醮所以求長生也自古聖賢垂訓修身立命曰順受其正矣未聞有所謂長生之說堯舜禹湯文武聖之盛也未能久世不終下之亦未見方外士自漢唐宋至今存者陛下受術於陶仲文以師稱之仲文則旣死矣彼不長生而陛下何獨求之至於仙桃天藥怪妄尢甚昔宋眞宗得天書於幹佑山孫奭曰天何言哉豈有書也桃必采而後得藥必制而後成今無故獲此二物是有足而行耶曰天賜者有手執而付之耶此左右姦人造爲妄誕以欺陛下而陛下誤信之以爲實然過矣陛下又將謂懸刑賞以督責臣下則分理有人天下無不可治而修眞爲無害己乎太甲曰有言逆於汝心必求諸道有言遜於汝志必求諸非道用人而必欲其惟言莫違陛下之計左也卽觀嚴嵩有一不順陛下者乎昔爲同心今爲戮首矣梁材守道守官陛下以爲逆者也歷任有聲官戶部者至今首稱之然諸臣寧爲嵩之順不爲材之逆得非有以窺陛下之微而潛爲趨背乎卽陛下亦何利於是陛下誠知齋修無益一旦翻然悔悟日禦正朝與宰相侍從言官講求天下利害洗數十年之積誤置身於堯舜禹湯文武之間使諸臣亦得自洗數十年阿君之恥置其身於�夔伊傅之列天下何憂不治萬事何憂不理此在陛下一振作間而已釋此不爲而切切於輕舉度世敝精勞神以求之於系風捕影茫然不可知之域臣見勞苦終身而終於無所成也今大臣持祿而好諛小臣畏罪而結舌臣不勝憤恨是以冒死願盡區區惟陛下垂聽焉帝得疏大怒抵之地顧左右曰趣執之無使得遁宦官黃錦在側曰此人素有癡名聞其上疏時自知觸忤當死市一棺訣妻子待罪於朝其僮僕亦奔散無畱者是不遁也帝默然少頃復取讀之日再三爲感動太息畱中者數月嘗曰此人可方比干第朕非紂耳會帝有疾煩懣不樂召閣臣徐階議內禪因曰海瑞言俱是朕今病久安能視事又曰朕不自謹惜致此疾困使朕能出禦便殿豈受此人詬詈耶遂逮瑞下詔獄究主使者尋移刑部論死獄上仍畱中戶部司務何以尙者揣帝無殺瑞意疏請釋之帝怒命錦衣衛杖之百錮詔獄夜晝搒訊越二月帝崩穆宗立兩人並獲釋帝初崩外庭多未知提牢主事聞狀以瑞且見用設酒饌款之瑞自疑當赴西市恣飲啖不顧主事因附耳語宮車適晏駕先生今卽出大用矣瑞曰信然乎卽大慟盡嘔出所飲食隕絕於地終夜哭不絕聲旣釋復故官俄攺兵部擢尙寶丞調大理隆慶元年徐階爲禦史齊康所劾瑞言階事先帝無能救於神仙土木之誤畏威保位誠亦有之然自執政以來憂勤國事休休有容有足多者康乃甘爲鷹犬搏噬善類其罪又浮於髙拱人韙其言歷兩京左右通政三年夏以右僉都禦史巡撫應天十府屬吏憚其威墨者多自免去有勢家朱丹其門聞瑞至黝之中人監織造者爲減輿從瑞銳意興革請浚吳淞白茆通流入海民賴其利素疾大戶兼並力摧豪彊撫窮弱貧民田入於富室者率奪還之徐階罷相裏居按問其家無少貸下令飆發淩厲所司惴惴奉行豪有力者至竄他郡以避而姦民多乘機告訐故家大姓時有被誣負屈者又裁節郵傳冗費士大夫出其境率不得供頓由是怨謗頗興都給事中舒化論瑞迂滯不達政體宜以南京淸秩處之帝猶優詔獎瑞已而給事中戴鳳翔承階指劾瑞庇姦民魚肉縉紳沽名亂政遂攺督南京糧儲瑞撫吳甫半歲小民聞當去號泣載道家繪像祀之將履新任會髙拱掌吏部素銜瑞並其職於南京戶部瑞遂謝病歸萬曆初張居正當國亦不樂瑞令巡撫禦史廉察之禦史至山中視瑞設�黍相對食居捨蕭然禦史嘆息去居正憚瑞峭直中外交薦卒不召十二年冬居正卒吏部擬用左通政帝雅聞瑞名畀以前職明年正月召爲南京右僉都禦史道攺南京吏部右侍郎瑞年已七十二矣疏言衰老垂死願比古人屍諫之議大略謂陛下勵精圖治而治化不臻者貪吏之輕刑也諸臣莫能言其故反借待士有禮之說交口而文其非夫待士有禮而民則何辜哉因舉太祖法剝皮囊艸及洪武三十年定律枉法八十貫論絞謂今當用此懲貪其他規切時政語極剴切獨勸帝虐刑時議以爲非禦史梅�祚劾之帝𨿽以瑞言爲過然察其忠誠爲奪�祚俸帝屢欲召用瑞執政陰沮之乃以爲南京右都禦史諸司素偸惰瑞以身矯之有禦史偶陳戲樂欲尊太祖法予之杖百司惴恐多患苦之提學禦史房寰恐見糾擿欲先發給事中鍾宇淳復從諛寰再上疏醜詆瑞亦屢疏乞休慰畱不允十五年卒官瑞無子卒時僉都禦史王用汲入視葛幃敝有寒士所不堪者因泣下醵金爲斂小民罷市喪出江上白衣冠送者夾岸酹而哭者百里不絕贈太子太保謚忠介瑞生平爲學以剛爲主因自號剛峯天下識與不識咸稱剛峯先生嘗言欲天下治安必行井田不得已而限田又不得已而均稅尙可存古人遺意故自爲縣以至巡撫所至力行淸丈頒一條鞭法意主於利民而行事不能無偏云始救瑞者何以尙廣西興業人起家鄕舉出獄擢光祿又以劾髙拱坐謫拱罷起雷州推官終南京鴻臚卿

梅守徳按明外史本傳梅守徳字純甫宣城人嘉靖二十年進士授臺州推官入爲戶部主事攺吏部給事中順天府尹胡奎時相嚴嵩私人也謀爲工部侍郎守徳立斥其貪鄙徐可成以道士累官工部侍郎掌太常寺旣得蔭敍復夤緣嵩父子求政官守徳抗疏論駁事皆得已而嵩父子深疾之出爲紹興知府時倭難初起守徳搜卒繕城儲餉庀械戎備漸修俗尙侈靡士女好遊觀爲設防禁祕圖山人楊珂隱居尙志守徳三造其廬皆辭不見爲立髙士碑表之遷山東副使曹濮間多盜各有大猾爲之主莫可究詰守徳鉤得其主名輒捕殺之盜無所附漸以衰止尋攺督學校陶仲文爲帝祈年泰山納富人陳生賄檄送入學立褫責之轉雲南右參政乞養歸裏居建書院與沈寵聚諸生講學鄕人宗之

葉春及按明外史本傳春及字熙甫歸善人自幼立志矯然不隨流俗隆慶初由鄕舉授福淸教諭未赴尙書陳時政曰端治本曰正士習曰糾官邪曰安民生曰足國用其目二十有五纚纚三萬言都下翕然傳誦旣之官教先孝悌忠信其所執持大吏莫能奪也遷惠安知縣勤卹民隱至廢寢食毀淫祠以正道迪民訴賦不平輒鉤校境內田均之以是忤勢要將投劾去會擢賓州知州州士民乞畱巡撫劉堯誨請以新秩知縣事不許乃赴賓州旣入境意有所不樂輒自引歸所司遂劾以逃坐削籍後復置之察典家居授徒著書從遊者日眾有司爲辟石洞書院置產贍其生徒聲聞益廣朝右多推薦之終格於例而止萬曆十九年四川巡撫艾穆初拜官舉春及曁周應中自代會陸光祖秉銓方搜揚側陋起春及興國知州未上遷鄖陽府同知旋入爲戶部郎中榷稅都下堅持法守卽中貴無所私艸疏請嚴核九邊屯田將有所措置未及上而卒春及剛方廉介學行冠一時位𨿽不達嶺南人士率奉爲儀表云

丘度按明外史本傳度字志中山陽山人萬曆五年進士授南康推官舉法不避豪彊禦史劉臺旣獲罪有司復攝其父置對或盛气詬誶度獨慰問護視惟謹入爲戶部主事榷稅九江盡弛苛禁歸橐無長物歷郎中出汝寧知府一意淸靜與民休息監司惡其簡傲置下考巡撫吳自新深知度賢劾奏監司置度治行第一父喪去官補歸徳出無辜數十人河決黃堌口河臣檄疏支河度不可曰水性就下今所疏河反髙是逆行也事得寢尙書沈鯉家奴犯前導執而抶之鯉聞往謝時人兩賢焉進陜西副使以病去攺補山西入爲太僕少卿時巡撫多缺人或諷度一詣當塗度笑曰有呈身都禦史耶四十年進光祿卿中人傳旨橫索度覺其詐輒云俟奏取進止多气懾去屬吏挾中人�法者劾去之累乞骸骨不允尋卒贈戶部右侍郎度初爲諸生知府邵元哲髙其文行延爲弟子師居月餘以病謝元哲心知其不屈顧念度貧爲置田數頃謝曰我家無任耕者遺之百金復不受元哲嘆曰窮視其所不取我今益知丘生矣度艱於子家人爲置妾久而還之仍處子也操行如此

貢靖國按明外史梅守徳傳同邑貢靖國字元忠生有至情年十四補諸生兄安國見其履污怒曰汝尙爲童子戲耶撲之靖國謹受教後羅汝芳來知府事從之問學居母憂柴毀骨立舉萬曆二年進士除刑部主事進員外郎張居正欲置人重辟令其子嗣修以通家刺來謁靖國還之曰誤矣彼此初無世誼也力爭於尙書前竟出之秩滿調泉州知府用廉平爲理移兩浙鹽運使屬吏來長科者巡鹺禦史姻也倚勢爲姦靖國廉得狀置之獄禦史怒屬監司出之靖國遂投劾歸貢氏家世富厚自靖國入仕產日減嘗曰人皆因祿富我獨爲官貧久之卒弟安國由歲貢生歷東平知州

風節部名臣列傳六

明二

劉一儒按明外史王之誥傳一儒彜陵人字孟眞張居正姻也第進士屢官刑部侍郎居正當國嘗貽書規之居正不懌歿而親黨多坐斥一儒獨以髙潔名尋拜南京工部尙書甫半歲移疾歸初居正女歸一儒子珠琲紈綺盈箱篋一儒悉扃之別室居正死貲產盡入官一儒乃發向所緘物還之南京禦史李一陽請還一儒於朝以厲恬讓帝可其奏一儒竟不赴召卒於家天啟中追謚莊介

周嘉謨按明外史本傳嘉謨字明卿漢川人隆慶五年進士除戶部主事歷韶州知府萬曆十年遷四川副使分巡瀘州窮治大猾楊騰霄置之死建武所兵燔總兵官沈思學廨單車諭定之尋撫白艸番督兵邛州灌縣皆有方略居五年進按察使移疾歸久之起官榷稅中官丘乘雲播虐逮系相屬嘉謨檄所司拒絕而搒殺姦民助虐者乘雲爲戢就遷左布政使擢右副都禦史巡撫雲南隴川宣撫多安民叛入緬據蠻灣嘉謨討擒之立其弟安靖而還進兵部右侍郎巡撫如故黔國公沐昌祚侵民田八千餘頃嘉謨劾治之復劾其孫啟元罪狀久之攺督兩廣軍務兼巡撫廣東滿考加右都禦史廣西土酋引交趾兵內犯官軍拒退之嘉謨爲增兵置戍南海三水髙要四會髙明諸邑大水壞圩岸畱贖鍰築之遷南京戶部尙書尋召拜工部尙書孝定後喪內廷宣索不貲嘉謨言喪禮有中制不當信左右言妄耗國帑不納俄攺吏部尙書四十八年七月二十一日神宗崩八月丙午朔光宗卽位鄭貴妃據幹淸宮且邀封皇太后嘉謨從言官楊漣左光斗等言以大義責貴妃從子養性示以利害貴妃乃移慈寧宮封後事亦寢外廷皆言貴妃進侍姬八人致帝得疾二十六日嘉謨因召見以寡欲進規帝注視久之令皇長子代諭外廷傳聞不可信諸臣乃退二十九日帝疾大漸嘉謨偕大學士方從哲劉一韓爌等受顧命其夕帝崩質明九月乙亥朔光宗遺詔皇長子嗣位而李選侍專制宮中勢頗張廷臣慮不測旣入臨請見皇長子呼萬歲奉至文華殿受朝送居慈慶宮嘉謨奏言殿下之身社稷是托出入不宜輕脫大小殮朝暮臨須臣等至乃發皇長子頷之諸大臣定議皇長子以九月六日卽位選侍居幹淸自如且欲挾皇長子同居嘉謨亟艸疏率廷臣請移宮光斗漣繼之五日選侍始移噦鸞宮時大故頻仍國勢杌隉首輔從哲首鼠兩端一爌又新秉政嘉謨正色立朝力持大議中外倚以爲重神宗末齊楚浙三黨爲政黜陟之權吏部不能主及嘉謨秉銓惟才是任光熹相繼踐阼嘉謨大起廢籍耆碩滿朝向稱三黨之魁及朋姦亂政者亦漸自引去中朝爲淸已極陳吏治敝壞請責成撫按監司上官注考率用四六儷語多失實嘉謨請以六事定官評一曰守二曰才三曰心四曰政五曰年六曰貌各注其實毋飾虛詞帝稱善行之天啟元年禦史賈繼春得罪其同官張愼言髙弘圖疏救帝欲並罪之嘉謨等力爲解乃奪愼言弘圖俸而止朱欽相倪思輝被謫嘉謨亦申救給事中霍維華希魏忠賢指劾王安置之死嘉謨惡之出維華於外忠賢怒嗾給事中孫傑劾嘉謨受劉一爆屬爲安報讎且以用袁應泰佟卜年等爲嘉謨罪嘉謨求退忠賢矯旨許之大學士葉向髙等請畱嘉謨竣大計事不聽瀕行復陳保聖躬養聖徳責輔臣惜人才四事明年廣寧陷嘉謨憂憤馳疏劾兵部尙書張鶴鳴主戰�國罪五年秋忠賢黨周維持復劾嘉謨曲庇王安遂削籍崇禎元年薦起南京吏部尙書加太子太保明年卒官年八十四贈少保

萬按明外史本傳字暗夫南昌人兵部侍郎恭孫也少好學砥礪名行舉萬曆四十四年進士授刑部主事嘗疏論刑獄幹和天啟初元兵事棘工部需才調工部營繕主事督治九門坦墉市銅江南皆勤於其職遷虞衡員外郎司鼓鑄時慶陵大工未竣費不貲知內府廢銅山積可發以助鑄移牒內官監言之魏忠賢怒不發遂具疏以請忠賢益怒假中旨詰責旋進屯田郎中督陵務其時忠賢益肆廷臣楊漣等交擊率被嚴旨憤抗章極論略言龍不可離淵虎不可離山人主不可離權夫人主有政權有利權皆不可委臣下況刑余寺人哉忠賢性狡而貪膽粗而大口銜天憲手握王爵所好生羽毛所惡成瘡痏蔭子弟則一世再世賚廝養則千金萬金痡毒士庶斃百餘人威加縉紳空十數署一切生殺予奪之權盡爲忠賢所竊陛下猶不覺悟乎且忠賢固供事先帝者也陛下之寵忠賢亦以忠賢曾供事先帝也乃於先帝陵工略不厝念臣嘗屢請廢銅靳不肯予間過香山碧雲寺見忠賢自營墳墓其規制宏敞擬於陵寢前列生祠又前建佛宇璇題耀日珠网懸星費金錢幾百萬爲己墳墓則如此爲先帝陵寢則如彼可勝誅哉今忠賢已盡竊陛下權致內廷外朝止知有忠賢不知有陛下尙可一日畱左右耶疏入忠賢大怒矯旨廷杖一百斥爲民執政言官論救皆不聽當是時忠賢惡廷臣交章劾己無所發忿思借立威乃命羣奄至邸捽而毆之比至闕下气息才屬杖已絕而復蘇羣奄更肆蹴踏越四日卽卒時四年七月七日也忠賢憾猶不置羅織其罪誣以贓賄三百廉吏破產乃竣崇禎初贈光祿寺卿官其一子福王時賜謚忠貞

楊漣按明外史本傳漣字文孺應山人爲人磊落負奇節萬曆三十五年成進士除常熟知縣舉廉吏第一擢戶科給事中轉兵科右給事中四十八年神宗疾不食且半月皇太子未得見漣偕諸給事禦史走謁大學士方從哲禦史左光斗趣從哲問安從哲曰帝諱疾卽問左右不敢傳漣曰昔文潞公問宋仁宗疾內侍不肯言潞公曰天子起居汝曹不令宰相知將毋有他志速下中書行法公誠日三問不必見亦不必上知第令宮中知廷臣在事自濟公更當宿閣中曰無故事漣曰潞公不訶史誌聰此何時尙問故事邪越二日從哲始率廷臣入問及帝疾亟太子尙躊躇宮門外漣光斗遣人語東宮伴讀王安帝疾甚不召太子非帝意當力請入侍嘗藥視膳薄暮始還太子深納之無何神宗崩八月丙午朔光宗嗣位越四日不豫都人喧言鄭貴妃進美姬八人又使中官崔文升投以利劑帝一晝夜三四十起而是時貴妃據幹淸宮與帝所寵李選侍相結貴妃爲選侍請皇后封選侍亦請封貴妃爲皇太后帝外家王郭二戚畹徧謁朝士泣訴宮禁危狀謂帝疾必不起文升藥故也非誤也鄭李交甚固包藏禍心廷臣聞其語憂甚而帝果趣禮部封貴妃爲皇太后漣光斗乃倡言於朝共詰責鄭養性令貴妃移宮貴妃卽移慈寧漣遂劾崔文升用藥無狀請推問之且曰外廷流言謂陛下興居無節侍禦蠱惑必文升借口以掩其用藥之姦文升之黨煽布以預杜外廷之口旣損聖躬又虧聖徳罪不容死至貴妃封號尢乖典常尊以適母若大行皇后何尊以生母若本生太后何請亟寢前命疏上越三日丁卯帝召見大臣並及漣且宣錦衣官校眾謂漣疏忤旨必廷杖囑從哲爲解從哲勸漣引罪漣抗聲曰死卽死耳漣何罪及入帝溫言久之數目漣語外廷毋信流言遂逐文升停封太后命再召大臣皆及漣漣以小臣預顧命感激誓以死報九月乙亥朔昧爽帝崩廷臣趨入諸大臣周嘉謨張問達李汝華等慮皇長子無嫡母生母勢孤孑甚欲共托之李選侍漣曰天子寧可托婦人且選侍昨於先帝召對羣臣時彊上入復推之出是豈可托幼主者請亟見儲皇卽呼萬歲擁出幹淸暫居慈慶語未畢大學士方從哲劉一韓爌至漣趣諸大臣共趨幹淸宮閽人持梃不容入漣大罵奴才皇帝召我等今已晏駕若曹不聽入欲何爲閽人卻乃入臨羣臣呼萬歲請於初六日登極而奉駕至文華殿受羣臣嵩呼駕甫至中官內豎從寢閣出大呼拉少主何往主年少畏人有攬衣欲奪還者漣格而訶之曰殿下羣臣之主四海九州莫非臣子復畏何人乃擁至文華殿禮畢奉駕入慈慶宮當是時李選侍居幹淸一奏曰殿下暫居此俟選侍出宮訖乃歸幹淸宮羣臣遂退議登極期語紛紜未定有請攺初三者有請於卽日午時者漣曰今海宇淸晏內無適庶之嫌父死之謂何含斂未畢衮冕臨朝非禮也或言登極則人心安漣曰安與不安不在登極早暮處之得宜卽朝委裘何害議定出過文華殿太僕少卿徐養量禦史左光斗至責漣�大事唾其面曰事脫不濟汝死肉足食乎漣爲然乃與光鬥從周嘉謨於朝房言選侍無恩徳必不可同居明日嘉謨光斗各上疏請選侍移宮初四日得兪旨而選侍聽李進忠計必欲皇長子同居惡光斗疏中武氏語議召皇長子加光斗重譴是日漣遇內豎於麟趾門內豎備言狀漣正色曰殿下在東宮爲太子今則爲皇帝選侍安得召且上巳十六歲他日卽不柰選侍何若曹置身何地怒目視之其人退給事中惠世揚禦史張潑入東宮門駭相告曰選侍欲垂簾處光斗汝等何得晏然漣曰無之出皇極門九卿科道議上公疏未決初五日傳聞欲緩移宮期漣及諸大臣畢集慈慶宮門外漣語從哲趣之從哲曰遲亦無害漣曰昨以皇長子就太子宮猶可明日爲天子乃反居太子宮以避宮人乎卽兩宮聖母如在夫死亦當從子選侍何人敢欺藐如此時中官往來如織或言選侍亦顧命中人漣斥之曰諸臣受顧命於先帝先帝自欲先顧其子何嘗先顧其嬖媵請選侍於九廟前質之若曹豈食李家祿者能殺我則已否則今日不移死不去一嘉謨助之詞色俱厲聲徹禦前皇長子使使宣諭乃退復抗疏言選侍陽托保護之名陰圖專擅之實宮必不可不移臣等言之在今日殿下行之在今日諸大臣贊決之亦惟今日其日選侍遂移宮居仁壽殿明日庚辰熹宗卽位自光宗崩至是凡六日漣與一嘉謨定宮府危疑言官惟光斗助之餘悉聽漣指漣須髮盡白帝亦數稱忠臣未幾遷兵科都給事中禦史馮三元等極詆熊廷�漣疏論其事獨持平旋劾兵部尙書黃嘉善八大罪嘉善罷去當選侍之移宮也漣卽言於諸大臣曰選侍不移宮非所以尊天子旣移宮又當有以安選侍是在諸公調護無使中官取快私讎旣而外廷惑流言謂選侍備受逼迫禦史賈繼春上書內閣曰天地之大徳曰生帝王之立極曰孝未有當新君禦極之初首勸主上以違忤先帝逼逐庶母表裏交構羅織不休如李選侍之事者先帝彌畱之日親諭諸臣選侍曾產數胎育有幼女欷歔情事艸木感傷而玉體未寒遂不能保一姬女願委曲調護令選侍得終天年皇幼女不虞意外於是光斗先上疏述移宮事而帝遂降諭言選侍气毆聖母及要挾傳封皇后與卽日欲垂簾聽政語又言今奉養李氏於噦鸞宮尊敬不敢怠大學士從哲封還上諭帝復降諭言選侍過惡而自白贍養優厚俾廷臣知未幾噦鸞宮災帝諭內閣言選侍曁皇八妹無恙而是時給事中周朝瑞謂繼春生事繼春與相詆諆乃復上書內閣言當日移宮立刻驅逐伶仃之皇八妹入井誰憐孀寡之未亡人雉經莫訴先帝一妾一女遽不能庇通國嗟憤泣下沾衣朝瑞與辧駁者再漣恐繼春說遂滋亦上敬述移宮始末疏且言選侍自裁皇八妹入井蜚語何自臣安敢無言臣寧使今日忤選侍無寧使移宮不速不幸而成女後獨覽文書稱制垂簾之事帝優詔褒漣志安社稷復降諭備述宮掖情事繼春及其黨益忌漣詆漣結王安圖封拜漣不勝憤冬十二月抗章乞去卽出城候命帝復褒其忠直而許之歸天啟元年春繼春按江西還抵家見帝諸諭乃具疏陳上書之實帝切責罷其官漣繼春先後去移宮論始息天啟二年起漣禮科都給事中旋擢太常寺少卿明年冬拜左僉都禦史又明年春進左副都禦史魏忠賢用事羣小附之憚眾正盈朝不敢大肆漣益與趙南星左光斗魏大中輩激揚諷議務植善類抑憸邪忠賢及其黨銜次骨遂興汪文言獄將羅織諸人事𨿽獲解然正人勢日危其年六月漣遂抗疏力攻忠賢列其二十四大罪言髙皇帝定令內官不許干預外事祇供掖廷灑掃違者法無赦聖明在禦乃有肆無忌憚濁亂朝常如東廠太監魏忠賢者敢列其罪狀爲陛下言之忠賢本市井無賴中年淨身夤入內地初猶謬爲小忠小佞以幸恩繼乃敢爲大姦大惡以亂政祖制以擬旨專責閣臣自忠賢擅權多出傳奉或徑自內批壞祖宗二百餘年之政體大罪一劉一周嘉謨顧命大臣也忠賢令孫傑論去急於剪己之忌不容陛下不攺父之臣大罪二先帝賓天實有隱憾孫愼行鄒元標以公義發憤忠賢悉排去之顧於黨護選侍之沈曲意綢繆終加蟒玉親亂賊而讎忠義大罪三王紀鍾羽正先年功在國本及紀爲司寇執法如山羽正爲司空淸修如鶴忠賢構黨斥逐必不容盛時有正色立朝之直臣大罪四國家最重無如枚卜忠賢一手握定力阻首推之孫愼行盛以弘更爲他辭以錮其出豈眞欲門生宰相乎大罪五爵人於朝莫重廷推去歲南太宰北少宰皆用陪推致一時名賢不安其位顚倒銓政掉弄機權大罪六聖政初新正資忠直乃滿朝薦文震孟熊徳陽江秉謙徐大相毛士龍侯震暘等抗論稍忤立行貶黜屢經恩典竟阻賜環長安謂天子之怒易解忠賢之怒難調大罪七然猶曰外廷臣子也去歲南郊之日傳聞宮中有一貴人以徳性貞靜荷上寵注忠賢恐其露己驕橫托言急病置之死地是陛下不能保其貴幸矣大罪八猶曰無名封也裕妃以有�傳封中外方爲慶幸忠賢惡其不附己矯旨勒令自盡是陛下不能保其妃嬪矣大罪九猶曰在妃嬪也中宮有慶已經成男乃忽焉告殞傳聞忠賢與奉聖夫人實有謀焉是陛下且不能保其子矣大罪十先帝靑宮四十年所與護持孤危者惟王安耳卽陛下倉卒受命擁衛防維安亦不可謂無勞忠賢以私忿矯旨殺於南苑是不但仇王安而實敢仇先帝之老奴況其他內臣無罪而擅殺擅逐者又不知幾千百也大罪十一今日獎賞明日祠額要挾無窮王言屢近又於河間毀人居屋起建牌坊鏤鳳雕龍干云插漢又不止塋地僭擬陵寢而已大罪十二今日蔭中書明日蔭錦衣金吾之堂口皆乳臭誥敕之館目不識丁如魏良�魏良材魏良卿魏希孔及其甥傅應星等濫襲恩蔭越朝常大罪十三用立枷之法戚畹家人駢首畢命意欲誣陷國戚動搖中宮若非閣臣力持言官糾正椒房之戚又興大獄矣大罪十四良鄕生員章士魁坐爭煤�托言開礦而致之死假令盜長陵一抔土何以處之趙髙鹿可爲馬忠賢煤可爲礦大罪十五王思敬等牧地細事責在有司忠賢乃幽置檻阱恣意搒掠視士命如艸菅大罪十六給事中周士朴執糾織監忠賢竟停其升遷使吏部不得專銓除言官不敢司封駁大罪十七北鎭撫劉僑不肯殺人媚人忠賢以不善鍛煉遂致削籍示大明之律令可不守而忠賢之律令不可不遵大罪十八給事中魏大中遵旨蒞任忽傳旨詰責及大中回奏臺省交章又再王言毋論玩言官於股掌而煌煌天語朝夕紛更大罪十九東廠之設原以緝姦自忠賢受事日以快私讎行傾陷爲事縱野子傅應星陳居恭傅繼教輩投匭設阱片語稍違駕帖立下勢必興同文館獄而後已大罪二十邊警未息內外戒嚴東廠訪緝何事前姦細韓宗功潛入長安實主忠賢司房之邸事露始去假令天不悔禍宗功事成未知九廟生靈安頓何地大罪二十一祖制不蓄內兵原有深意忠賢與姦相沈創立內操藪匿姦宄安知無大盜刺客爲敵國窺伺者潛入其中一旦變生肘腋可爲深慮大罪二十二忠賢進香涿州警蹕傳呼淸塵墊道人以爲大駕出幸及其歸也攺駕四馬羽幢靑蓋夾護環遮儼然乘輿矣其間入幕效謀叩馬獻策者實繁有徒忠賢此時自視爲何如人哉大罪二十三夫寵極則驕恩多成怨聞今春忠賢走馬禦前陛下射殺其馬貸以不死忠賢不自伏罪進有傲色退有怨言朝夕堤防介介不釋從來亂臣賊子只爭一念放肆遂至不可收拾柰何養虎兕於肘腋間乎此又寸臠忠賢不足盡其辜者大罪二十四凡此逆迹昭然在人耳目乃內廷畏禍而不敢言外廷結舌而莫敢奏間或姦狀敗露則又有奉聖夫人爲之彌縫甚至無恥之徒攀附枝葉依托門墻更相表裏疊爲呼應積威所劫致掖廷之中但知有忠賢不知有陛下都城之內亦但知有忠賢不知有陛下卽如前日忠賢已往涿州一切政務必星夜馳請待其旣旋詔旨始下天顏咫尺忽慢至此陛下之威靈尙尊於忠賢否邪陛下春秋鼎盛生殺予奪豈不可以自主何爲受制�小醜令中外大小惴惴莫必其命伏乞大奮雷霆集文武勛戚敕刑部嚴訊以正國法並出奉聖夫人於外用消隱憂臣死且不朽忠賢初聞疏懼甚其黨王體幹及客氏力爲保持遂令魏廣微調旨切責漣先是漣疏就欲早朝面奏值次日免朝恐再宿機泄遂於會極門上之忠賢乃得爲計漣愈憤擬對仗復劾之忠賢詗知遏帝不禦朝者三日及帝出羣閹數百人裹甲夾陛立敕左班官不得奏事漣乃止自是忠賢日謀殺漣至十月吏部尙書趙南星旣逐廷推代者漣注籍不與忠賢矯旨責漣大不敬無人臣禮偕吏部侍郎陳於廷僉都禦史左光斗�削籍忠賢憾不已再興汪文言獄將羅織殺漣五年其黨大理丞徐大化劾漣光斗黨同伐異招權納賄命逮文言下詔獄鞫之許顯純嚴鞫文言使引漣納熊廷�賄文言仰天大呼曰世豈有貪贓楊大洪哉至死不承大洪者漣別字也顯純乃自爲獄詞坐漣贓二萬遂逮漣士民數萬人擁道攀號所歷村市悉焚香建醮祈佑漣生還比下詔獄顯純酷法拷訊體無完膚其年七月遂於夜中斃之年五十四漣素貧產入官不及千金母妻止宿譙樓二子至乞食以養徵贓令急鄕人競出貲助之下至賣菜傭亦爲輸助其節義感人如此崇禎初贈太子太保兵部尙書謚忠烈官其一子

顧大章按明外史本傳大章字伯欽常熟人父雲程南京太常卿大章與弟大韶孿生子也大章舉萬曆三十五年進士授泉州推官乞攺常州教授父喪除值朝中朋黨角立正士日摧大章慨然曰昔賈彪不入顧廚之目卒西行以解其難余向與東林疏可以彪自況也乃入都補國子博士與朝士通往來陰察其交關肯綮爲淸流效力稍遷刑部主事以奉使歸還朝天啟已攺元進員外郎尙書王紀令署山東司事司轄輦轂最難任自遼陽失五城及京營巡捕日以邏姦細爲事稍有蹤迹率論死絕無左驗者二百餘人所司莫敢讞多徙官去囚未死者僅四之一大章言於紀曰以一身易五十人命且甘之矧一官乎卽日會讞系三人余悉移大理釋放紀大嗟服佟卜年之獄紀用大章言擬流卜年未上而紀斥侍郎楊東明署事欲置之大辟大章力爭卒擬流忤旨詰責竟論卜年辟瘐死獄中魏忠賢欲借劉一巘株累劉一大章力辧其非忠賢大恨卜年一巘事具紀一傳中熊廷�王化貞之下吏也法司諸屬二十八人共讞多有議寬廷�者大章因援議能議勞例言化貞宜誅廷�宜論戍然二人卒坐死大章亦遷兵部去無異議也會王紀劾罷徐大化又疏刺客氏其黨疑紀疏出大章手恨之大化令所親禦史楊維垣訐大章妄倡八議鬻大獄大章疏辧維垣四疏力攻言納廷�賄四萬且列其鬻獄數事反復詆訐不休大章危甚賴坐主葉向髙保持之下所司驗問都禦史孫瑋等白其誣帝以大章瀆辧稍奪其俸大章遂引歸五年起官歷禮部郎中陜西副使大化已起大理丞與維垣爲忠賢鷹犬因假汪文言獄連及大章逮下鎭撫拷掠竟如維垣前奏坐贓四萬及楊漣等五人旣死羣小聚謀謂諸人潛斃於獄無以厭人心宜付法司定罪明詔天下乃移大章刑部獄由是漣等慘死狀外人始聞比對簿大章詞气不撓刑部尙書李養正等一如鎭撫原詞以移宮事牽合封疆坐六人大辟爰書旣上忠賢大喜矯詔布告四方仍移大章鎭撫大章慨然曰吾安可再入此獄呼酒與大韶訣趣和藥飲之不死投繯而卒崇禎初贈太僕卿官其一子福王時追謚裕湣初大章等被逮祕獄中忽生黃芝光彩遠映及六人畢入適成六瓣或以爲祥大章嘆曰芝瑞物也而辱於此吾輩其有幸乎已而果然大韶字仲恭老於諸生通經史百家及內典於詩禮儀禮周官多所發明他辧駁者復數萬言其博學世儒所僅見也顧以爲宋元以來述者之事備學者但當誦而不述性�不著書將死始繕所箋詩禮莊子曰炳燭齋隨筆云

繆昌期按明外史本傳昌期字當時江陰人爲諸生有盛名舉萬曆四十一年進士攺庶吉士年五十有二矣有同年生忌之揚言爲於玉立所薦自是有東林之目張差梃擊事劉廷元倡言風癲劉光復和之疏詆發姦者謂不當詫之爲奇貨居之爲元功昌期憤語朝士曰姦徒狙擊靑宮此何等事乃以風癲二字庇天下亂臣賊子以奇貨元功四字沒天下忠臣義士哉廷元輩聞其語深疾之給事中劉文炳劾大學士吳道南遂陰詆昌期時方授檢討文炳再疏顯攻昌期卽移疾去旣而京察廷元輩復思中之學士劉一力持乃免天啟元年還朝一以次輔當國其冬首輔葉向髙入小人間一於向髙謂欲沮其來向髙不悅會給事中孫傑承魏忠賢指劾一及周嘉謨忠賢遽傳旨允放昌期急詣向髙力言二人顧命重臣不可輕逐內傳不可奉向髙怫然曰上所傳何敢不奉昌期曰公三朝老臣始至之日以去就力爭必可得也若一傳而放兩大臣異日天子手滑不復可止矣向髙嘿然昌期因備言一質直無他腸向髙意稍解會顧大章亦爲向髙言之一乃得善去兩人故向髙門下士也昌期尋遷左贊善進諭徳楊漣劾忠賢疏上昌期適過向髙向髙曰楊君此疏太率易其人於上前時有匡正鳥飛入宮上乘梯手攫之其人挽衣不得上有小璫賜緋者叱曰此非汝分𨿽賜不得衣也其彊直如此是疏行安得此小心謹愼之人在上左右昌期愕然曰誰爲此言以誤公可斬也向髙色變昌期徐起去語聞於漣漣怒向髙亦內�密具揭請帝允忠賢辭忠賢大慍向髙懼思所以自解乃揚言此非我意門生繆昌期迫我也會有言漣疏乃昌期代艸者忠賢遂深怒不可解及向髙去韓爌秉政忠賢逐趙南星髙攀龍魏大中及漣光斗爌皆具揭懇畱忠賢及其黨謂昌期實左右之而昌期於諸人去國率送之郊外執手太息由是忠賢益恨昌期知勢不可畱具疏乞假遂落職閒住五年春以汪文言獄詞連及削職提問忠賢憾不置明年二月復於他疏責昌期已削籍猶冠蓋延賓令緹騎逮問逾月復入之李實疏中下詔獄昌期慷慨對簿詞气不撓竟坐贓三千五毒備至昌期不勝刑四月晦斃於獄莊烈帝卽位贈詹事兼侍讀學士錄其一子詔並予謚而是時姚希孟以詞臣持物論雅不善左光斗周宗建力尼之遂並昌期及周起元李應升黃尊素周朝瑞袁化中顧大章皆不獲謚福王時始謚文貞

周順昌按明外史本傳順昌字景文吳縣人舉萬曆四十一年進士授福州推官捕治稅監髙采爪牙不少貸采激民變劫辱巡撫袁一驥質其二子並質副使呂純如或議以順昌代順昌不可純如以此銜順昌擢吏部稽勛主事天啟中歷文選員外郎署選事力杜請寄抑僥幸淸操皭然乞假歸順昌爲人剛方貞介疾惡如讎巡撫周起元忤魏忠賢削籍順昌爲文送之指斥無所諱魏大中被逮道吳門順昌出餞與同臥起者三日許以女聘大中孫旗尉屢趣行順昌瞋目曰若不知世間有不畏死男子耶歸語忠賢我故吏部郎周順昌也因戟手呼忠賢名罵不絕口旗尉歸以告忠賢禦史倪文煥者忠賢義子也誣劾同官夏之令致之死順昌嘗語人他日倪禦史當償夏禦史命文煥聞大恚遂承忠賢指劾順昌與罪人婚且誣以贓賄忠賢卽矯旨削奪先所忤副使呂純如順昌同郡人以京卿家居挾前憾數譖於織造中官李實及巡撫毛一鷺已實追論周起元遂誣順昌請囑有所幹沒與起元等並逮順昌好爲徳於鄕有冤抑及郡中大利害輒爲所司陳說以故士民徳順昌甚及聞逮者至眾咸憤怒號冤者塞道至開讀日不期而集者數萬人咸執香爲周吏部乞命諸生文震亨楊廷樞等前謁一鷺及巡按禦史徐吉請以民情上聞旗尉厲聲罵曰東廠逮人鼠輩敢爾大呼囚安在手擲鋃鐺於地聲瑯然眾益憤曰始吾以爲天子命乃東廠耶遂�擁上勢如山崩旗尉東西竄眾縱橫毆擊斃一人余負重傷逾垣走一鷺吉不能語知府寇愼知縣陳文瑞素得民曲爲解諭眾始散順昌乃自詣吏又三日北行一鷺飛章告變東廠刺事者言吳人盡反謀斷水道劫漕舟忠賢大懼已而一鷺言縛得倡亂者顏佩韋馬傑沈揚楊念如周文元等亂已定忠賢乃安然自是緹騎不出國門矣順昌至京師下詔獄忠賢嗾許顯純鍛煉坐贓三千五日一酷掠每掠治必大罵忠賢顯純椎落其齒自起問曰復能罵魏上公否順昌噀血唾其面罵益厲遂於夜中潛斃之時六年六月十有七日也明年莊烈帝卽位文煥伏誅實下吏一鷺吉坐建忠賢祠純如坐頌璫並麗逆案順昌贈太常卿官一子給事中瞿式耜訟諸臣冤稱順昌及楊漣魏大中淸忠尢著詔謚忠介長子茂蘭字子佩刺血書疏詣闕訴冤詔以所贈官推及其祖父茂蘭更上疏請給三世誥命建祠賜額帝悉報可且命先後慘死諸臣咸視此例茂蘭好學砥行不就蔭敍國變後隱居不出以壽終諸生朱祖文者都督先之孫當順昌被逮間行詣都爲納饘粥湯藥及徵贓令急奔走稱貸諸公間順昌櫬歸祖文哀慟發病死佩韋等皆市人文元則順昌輿隸也論大辟臨刑五人延頸就刃語寇愼曰公好官知我等好義非亂也監司張孝流涕而斬之吳人感其義合葬之虎丘旁題曰五人之墓其地卽一鷺所建忠賢普惠祠址也

趙南星按明外史本傳南星字夢白髙邑人萬曆二年進士除汝寧推官治行廉平稍遷戶部主事張居正寢疾朝士羣禱南星與顧憲成姜士昌戒弗往居正歿調吏部考功引疾歸起歷文選員外郎疏上天下四大害言楊巍乞休左都禦史吳時來謀代之忌戶部尙書宋纁聲望連疏排擠副都禦史詹仰庇力謀吏兵二部侍郎大臣如此何以責小臣是謂干進之害禮部尙書沈鯉侍郎張位諭徳吳中行南京太僕卿沈思孝相繼自免獨南京禮部侍郎趙用賢在詞臣黃洪憲輩每陰讒之言官唐堯欽孫愈賢蔡系周復顯爲詆誣眾正不容宵人得志是謂傾危之害州縣長吏選授太輕部寺之官計日而取郡守不問才行而撫按論人贓私有據不曰未甚則曰任淺槪止降調其意以爲惜才不知此乃惜不才也吏治日污民生日瘁是謂州縣之害鄕官之權大於守令橫行無忌莫敢誰何如渭南知縣張棟治行無雙裁抑鄕官被讒不獲行取是謂鄕官之害四害不除天下不可得治疏出朝論韙之而中所抨擊悉時相所庇於是紿事中李春開起而駁之其疏先下南星幾獲譴給事中王繼光史孟麟萬自約部曹姜士昌吳正志�助南星詆春開且發時來仰庇洪憲讒諂狀春開气沮然南星卒以病歸再起歷考功郎中二十一年大計京官與尙書孫鑨秉公澄汰首黜所親都給事中王三餘及鑨甥文選員外郎呂蔭昌他附麗政府及大學士趙志臯弟皆不免朝野稱快而政府大不堪給事中劉道隆因劾吏部議畱拾遺庶僚非法遂有專權植黨之旨貶南星三官俄因李世達等疏救斥南星爲民後論救者悉被譴鑨亦去位一時善類幾空事具鑨傳南星裏居名益髙與鄒元標顧憲成海內擬之三君中外論薦者百十疏卒不起光宗立起太常少卿俄攺右通政進太常卿至則擢工部右侍郎居數月拜左都禦史慨然以整齊天下爲任天啟三年大計京官以故給事中亓詩教趙興邦官應震吳亮嗣先朝結黨亂政議黜之吏科給事中魏應嘉力持不可南星著四凶論卒與考功郎程正己置四人不謹他所澄汰一如爲考功時浙江巡按張素養薦部內人材及姚宗文邵輔忠劉廷元南星劾其謬素養坐奪俸抵言故事訪之屬吏南星謂如素養言但置監司郡守足矣安事禦史素養卒左遷先是巡方者有提薦之例南星已奏止之而陜西髙弘圖山西徐揚先宣大李思啟河東劉大受復踵行如故南星�劾奏之巡方者始知畏法尋代張問達爲吏部尙書是時人務奔競苞苴恣行言路橫尢甚每文選郎出朝輒邀之半道爲人求官不得則加惡聲或逐之去選郎卽公正無如何尙書亦太息而已南星素疾其獘銳意澄淸獨行己志政府及中貴亦不得有所千請諸人憚其剛嚴不敢犯有給事爲貲郎求鹽運司卽注貲郎王府而出給事於外知縣石三畏素貪夤緣將行取南星亦置之王府時進士無爲王官者南星不卹也魏忠賢雅重之嘗於帝前稱其任事一日遣娣子傅應星介一中書贄見南星麾之去嘗�坐弘政門選通政司參議正色語忠賢曰主上沖齡我輩內外臣子宜各努力爲善忠賢嘿然怒形於色大學士魏廣微南星友允貞子也素以通家子畜之廣微入內閣嘗三至南星門拒勿見又嘗嘆曰見泉無子見泉允貞別號也廣微恨刺骨與忠賢比而齕南星東林勢盛眾正盈朝南星益搜舉遺佚布之庶位髙攀龍楊漣左光斗秉憲李騰芳陳於廷佐遷魏大中袁化中長科道鄭三俊李邦華孫居相饒伸王之采輩悉置卿貳而四司之屬鄒維璉夏嘉遇張光前程國祥劉廷諫亦皆民譽中外方忻忻望治小人遂側目欲去南星給事中傅櫆以維璉攺吏部己不與聞首假汪文言發難劾南星紊舊制植私人維璉引去南星奏畱之小人愈恨會漣劾忠賢疏上宮府益水火南星遂杜門乞休不許攀龍之劾崔呈秀也南星議戍之呈秀窘夜走忠賢邸叩頭乞哀言不去南星及攀龍漣等我兩人未知死所忠賢大以爲然遂與定謀會山西缺巡撫河南布政使郭尙友求之南星以太常卿謝應祥有淸望首列以請旣得旨而禦史陳九疇受廣微指言應祥嘗知嘉善大中出其門大中以師故謀於文選郎嘉遇而用之徇私當斥大中嘉遇疏辧語侵九疇九疇再疏力詆�下部參議南星攀龍極言應祥以人望推舉大中嘉遇無私九疇妄言不可聽忠賢大怒矯旨黜大中嘉遇並黜九疇而責南星等朋謀結黨南星遽引罪求去忠賢復矯旨切責放之歸明日攀龍亦引去給事中沈惟炳論救亦出之外俄以會推忤忠賢意並斥於廷漣光斗化中引南星所擯徐兆魁喬應甲王紹徽等置之要地小人競進忠正胥斥天下大柄盡歸之忠賢矣忠賢及其黨惡南星甚每矯敕諭必目爲元凶於是禦史張訥劾南星十大罪並劾惟璉國祥嘉遇及王允成得旨�削籍令再奏南星私黨訥復列上邦華及孫鼎相等十四人�貶黜自是爲南星擯棄者無不拔擢其素所推獎者率遭奇禍諸干進速化之徒一擊南星輒遂所欲而石三畏亦起爲禦史疏攻南星及李三才顧憲成孫丕揚王圖等十五人死者亦削奪縉紳禍益烈尋以汪文言獄詞連及南星下撫按提問適郭尙友巡撫保定而巡按馬逢臯亦憾南星乃相與庭辱之笞其子淸衡及外孫王鍾龐系之獄坐南星贓萬五千南星家素貧親故捐助始獲竣卒戍南星代州淸衡莊浪鍾龐永昌嫡母馮氏生母李氏並哀慟而卒子生七齡驚怖死南星抵戍所處之怡然莊烈帝登極有詔赦還巡撫牟志夔忠賢黨也故遲遣之竟卒於戍所崇禎初贈太子太保謚忠毅

石萬程按明外史本傳萬程湘潭人天啟二年進士除戶部主事歷員外郎中出爲徽州知府歙人吳養春者家世素封輸貲爲中書舍人其家奴吳榮有罪養春欲置之死榮脫走京師投魏忠賢門下得廁錦衣編修吳孔嘉之父養春族兄弟也爲養春理家政有所欺隱養春怒擲硯擊之中額死矣孔嘉會試入都榮代爲營得及第兩人遂謀復仇誣養春世黃山私其利積貲六十餘萬訐於東廠其實黃山一無所產且非養春家業也忠賢得之大喜逮養春拷訊坐贓六十萬其里人程夢庚亦坐十三萬遣工部主事呂下問督之忠賢以功世蔭錦衣指揮時養春已拷死其妻女亦自盡下問督責苛急贓無所徵則派之闔郡富室由是逮捕四出非刑搒掠破產隕命者甚多萬程不忍其酷數與爭辧不能得則棄官徑歸給事中李魯生言數日前長安盛傳萬程剃髮披緇臣未之信越十餘日而病疏至似憤似激如焦如焚若以官爲桎梏不可一朝居者至讀撫臣看語知其爲黃山一事也年來門戶爲政人情浸淫已久𨿽聖主當陽羣陰攸伏而姦邪一脈終未肯一日忘情呼在莽之戎吹旣灰之燼厚誣朝廷以過舉而爲異日翻局之地實繁有徒不獨萬程一人也因並及保定知府祝萬齡忠賢遂矯旨除萬程名奪其誥命時天啟六年十月也崇禎初起常州知府愛民造士亦有聲以丁艱去九年南京大臣會薦起官杭州海寧吳中彥者市井無賴萬曆中以貲爲中書舍人坐罪論死後夤緣得釋與其子徵益肆惡於鄕私設水牢刑具擅捕平民日以百數被殺者七十五人侵盜鹽課官布國賦動以萬計徵淫人婦女二十有三人不從致死者七人傷人兩目斷手足者二十餘人爲鄕人所發坐大辟系獄刑部侍郎蔡奕琛丁憂歸納其數萬金爲之營脫乃遣獄吏以萬金賄萬程萬程大怒卽首之上官捕徵鞫治供奕琛居間事甚悉適刑部侍郎章光嶽赴召道出杭州中彥致書求解復爲怨家所得事益彰露南臺禦史成勇以聞奕琛亦被逮萬程尋遷按察副使分巡溫臺二府海寇猖獗萬程殫心兵事竟以勞瘁卒於官

曹珖接明外史本傳珖字用韋益都人萬曆二十九年進士授戶部主事督皇城四門倉衛軍貸羣璫子錢償以月餉軍不支餉者三年及餉期羣璫抱券至珖命減息璫大嘩珖曰並私券奏聞聽上處分耳羣璫請如命軍困稍蘇以憂去起補兵部武選主事歷職方郎中大璫私人求大帥珖不可東廠太監盧受疏申職掌珖亦請敕受約束部卒毋良民稍遷河南參政引疾歸久之起南京太常少卿光宗驟崩馳疏言先帝春秋鼎盛便爾䢐落道路鹹知姦黨陰謀醫藥雜進以至於此天下之弒逆有毒而非鴆戕而非刃者此與先年梃擊同一姦宄乞明詔輔臣直窮姦狀以雪先帝之讎報聞天啟初敍職方時邊功加光祿卿進太常大理卿時魏忠賢亂政大獄紛起珖請告歸尋爲給事中潘士聞所劾落職閒住禦史盧承欽歷攻東林詆珖狎主邪盟遂削奪崇禎九年起戶部侍郎督錢法尋遷左侍郎三年拜工部尙書珖初名珍避仁宗諱始攺名五年陵工成加太子太保桂王重建府第議加江西河南山東山西田賦十二萬有奇浙江逋織造銀十餘萬巡撫陸完學請編入正額珖皆持不可中官張彜憲總理戶工兩部事議設座於部堂珖不可右侍郎髙弘圖履任彜憲欲共設公座珖與弘圖約比彜憲至皆曰事竣矣撤座去彜憲怏怏及主事金鉉馮元揚交疏劾彜憲彜憲疑出珖日捃摭其隙會山永巡撫劉宇烈請料價萬五千兩鉛五萬斤工部無給銀例與鉛之半宇烈怒奏鉛皆濫惡彜憲取粗鉛進曰庫鉛盡然欲以罪珖嚴旨盡鎔庫鉛司官中毒死者三人內外官多獲罪彜憲乃糾巡視科道許國榮等十一人珖疏救忤旨詰責彜憲又指閘工冒破齮齕之珖累疏乞骸骨歸五月得請屢薦不起家居十四年卒

風節部藝文

衛尉張儉碑

後漢孔融其先張仲實以孝友左右周室晉主夏盟而張老延君譽於四方君稟乾綱之正性蹈髙世之殊軌冰潔淵淸介然特立𨿽史魚之勵操叔向之正色未足比焉中常侍同郡侯覽專權王命豺虎肆虐威震天下君以西都督郵上覽禍亂凶國之罪鞫沒贓姦以巨萬計俄而制書案驗部黨君爲覽所陷亦章名捕逐當世英雄授命殞身以籍濟君厄者蓋數十人故克免斯艱旋宅舊宇眾庶懷其徳王公慕其聲州宰爭命辟大將軍幕府公車特就家拜少府皆不就也復以衛尉徵明詔嚴切敕州郡乃不得已而就之銘曰桓桓我君應天淑靈皓素其質允迪忠貞肆志直道進不爲榮赴戟驕臣發如雷霆淩剛摧堅視危如寧

連珠

魏文帝蓋聞琴瑟髙張則哀彈發節士抗行則榮名至是以申胥流音於南極蘇武揚聲於朔裔

舉淸遠疏

晉傅元臣聞先王之臨天下也明其大教長其義節道化隆於上淸議行於下上下相奉人懷義心亡秦蕩滅先王之制以法術相禦而義心亡矣近者魏武好法術而天下貴刑名魏文慕通遠而天下賤守節其後綱維不攝而虛無放誕之論盈於朝野使天下無復淸議而亡秦之病復發於今陛下聖徳龍興受禪弘堯舜之化開正直之路體夏禹之至儉綜殷周之典文臣詠嘆而已將又奚言惟未舉淸遠有禮之臣以惇風節未退虛鄙以懲不恪臣是以猶敢有言

風節部紀事

