

忠烈部總論禮記

曲禮大夫死眾士死制

陳注

死眾謂討罪禦敵敗則死之也死制受命於君難毋苟免也方氏曰死其事者止乎公義也大全

呂氏曰人臣受命於君有死無二而已大夫之眾士之制受命於其君者也故人臣敬君莫先於敬命棄命不死不敬莫大焉

樂記石聲磬磬以立辧辧以致死君子聽磬聲則思死封疆之臣陳

注舊說磬讀爲罄上聲謂其聲音罄罄然所以爲辧別之意死生之際非明辧於義而剛介如石者不能決封疆之臣致守於彼此之限而能致死於患難之中故君子聞聲而知所思也公羊傳

桓公二年宋督弒其君與夷及其大夫孔父及者何累也弒君多矣捨此無累者乎曰有仇牧荀息皆累也捨仇牧荀息無累者乎曰有有則此何以書賢也何賢乎孔父孔父可謂義形於色矣其義形於色柰何督將弒殤公孔父生而存則殤公不可得而弒也故於是先攻孔父之家殤公知孔父死己必死趨而救之皆死焉孔父正色而立於朝則人莫敢過而致難於其君者孔父可謂義形於色矣

莊公十二年宋萬弒其君捷及其大夫仇牧及者何累也弒君多矣捨此無累者乎孔父荀息皆累也捨孔父荀息無累者乎曰有有則此何以書賢也何賢乎仇牧仇牧可謂不畏彊禦矣其不畏彊禦柰何萬嘗與莊公戰獲乎莊公莊公歸散捨諸宮中數月然後歸之歸反爲大夫於宋與閔公博夫人皆在側萬曰甚矣魯侯之淑魯侯之美也天下諸侯宜爲君者惟魯侯爾閔公矜此婦人妒其言顧曰此虜也爾虜焉故魯侯之美惡乎至萬怒搏閔公絕其脰仇牧聞君弒趨而至遇之於門手劍而叱之萬臂殺仇牧碎其首齒著於門闔仇牧可謂不畏彊禦矣

僖公十年晉裏克弒其君卓及其大夫荀息及者何累也弒君多矣捨此無累者乎曰有孔父仇牧皆累也捨孔父仇牧無累者乎曰有有則此何以書賢也何賢乎荀息荀息可謂不食其言矣其不食其言柰何奚齊卓子者驪姬之子也荀息傅焉驪姬者國色也獻公愛之甚欲立其子於是殺世子申生申生者裏克傅之獻公病將死謂荀息曰士何如則可謂之信矣荀息對曰使死者反生生者不愧乎其言則可謂信矣獻公死奚齊立裏克謂荀息曰君殺正而立不正廢長而立幼如之何願與子慮之荀息曰君常訊臣矣臣對曰使死者反生生者不愧乎其言則可謂信矣裏克知其不可與謀退弒奚齊荀息立卓子裏克弒卓子荀息死之荀息可謂不食其言矣胡傳

桓公二年宋督弒其君與夷及其大夫孔父按左氏宋殤公立十年十一戰民不堪命孔父爲司馬無能攺於其徳非所謂格君心之非者然君弒死於其難處命不渝亦可以無愧矣父者名也著其節而書及不失其官而書大夫是春秋之所賢也賢而名之何也故侍讀劉敞以謂旣名其君於上則不得字其臣於下此君前臣名禮之大節也督將弒殤公孔父生而存則不可得而弒於是乎先攻孔父而後及其君能爲有無亦庶幾焉凡亂臣賊子畜無君之心者必先剪其所忌而後動於惡不能剪其所忌則有終其身而不敢動也華督欲弒君而憚孔父劉安欲叛漢而憚汲直曹操欲禪位而憚孔融此數君子者義形於色皆足以衛宗社而忤邪心姦臣之所以憚也不有君子其能國乎春秋賢孔父示後世人主崇獎節義之臣乃天下之大閒有國之急務也

莊公十二年宋萬弒其君捷及其大夫仇牧君弒而大夫死於其難春秋書之者其所取也大夫死於弒君之難而有不書者故知孔父牧息皆所取也夫仇牧可謂不畏彊禦矣然徒殺其身不能執賊無益於事也亦足取乎食焉不避其難義也徒殺其身不能執賊亦足爲求利焉而逃其難者之訓矣何名爲無益哉夫審事物之重輕者權也權重輕而處之得其宜者義也太宰督亦死於閔公之難削而不書者身有罪也惠伯死於子惡之難亦削而不書者非君命也召忽死於子糾之難孔子比於匹夫匹婦之諒自經於溝瀆而莫之知者所事不正也崔杼弒君晏平仲曰人有君而人弒之吾焉得死之而焉得亡之君子不以是罪晏子者齊莊公不爲社稷死而晏子非其私暱之臣也若仇牧荀息立乎人之本朝執國之政而君見弒不以其私也𨿽欲勿死焉得而勿死聖人書而弗削以爲求利焉而逃其難者之勸也惟此義不行然後有視棄其君猶土梗弁髦曾莫之省而三綱絕矣

僖公十年晉裏克弒其君卓及其大夫荀息荀息者奚齊卓子之傅也君弒而死於難書及所以著其節書大夫不失其官也於荀息何取焉若息者可謂不食其言矣或曰息旣從君於﹠﹟不食其言庸足取乎世衰道微人愛其情私相疑貳以成傾危之俗至於刑牲歃血要質鬼神猶不能固其約也孰有可以托六尺之孤寄百里之命臨死節而不可奪如息者哉自古皆有死民無信不立故聖人以信易食而君子以信易生息不食言其可少乎後漢書

論李固杜喬夫稱仁者其道弘矣立言踐行豈徒徇名安己而已哉將以定去就之槪正天下之風使生以理全死與義合也夫專爲義則傷生專爲生則騫義專爲物則害智專爲己則損仁若義重於生捨生可也生重於義全生可也上以殘暗失君道下以篤固盡臣節臣節盡而死之則爲殺身以成仁去之不爲求生以害仁也順桓之間國統三絕太后稱制賊臣虎視李固據位持重以爭大義確乎而不可奪豈不知守節之觸禍恥夫覆折之傷任也觀其發正辭及所遺梁冀書𨿽機失謀乖猶戀戀而不能已至矣哉社稷之心乎其顧視胡廣趙戒猶糞土也

論王允士𨿽以正立亦以謀濟若王允之推董卓而引其權伺其間而敝其罪當此之時天下懸解矣而終不以猜忤爲釁者知其本於忠義之誠也故推卓不爲失正分權不爲苟冒伺間不爲狙詐及其謀濟意從則歸成於正也

論孔融昔諫大夫鄭昌有言山有猛獸者藜藿爲之不采是以孔父正色不容弒虐之謀平仲立朝有紓盜齊之望若夫文舉之髙志直情其足以動義槪而忤雄心故使移鼎之迹事隔於人存代終之規啟機於身後也夫嚴气正性覆折而已豈有員委屈可以每其生哉懍懍焉皓皓焉其與琨玉秋霜比質可也魏志

毋丘儉傳注習鑿齒曰毋丘儉感明帝之顧命故爲此役君子謂毋丘儉事𨿽不成可謂忠臣矣夫竭節而赴義者我也成之與敗者時也我苟無時成何可必乎忘我而不自必乃所以爲忠也古人有言死者復生生者不愧若毋丘儉可謂能不愧也晉書

忠義傳論古人有言君子殺身以成仁不求生以害仁又云非死之難處死之難信哉斯言也是知隕節苟合其宜義夫豈吝其沒捐軀若得其所烈士不愛其存故能守鐵石之深衷厲松筠之雅操見貞心於歲暮標勁節於嚴風赴鼎鑊其如歸履危亡而不顧書名竹帛畫像丹靑前史以爲美談後來仰其徽烈者也晉自元康之後政亂朝昏禍難薦興艱虞孔熾遂使姦凶放命戎狄交侵函夏沸騰蒼生塗炭干戈日用戰爭方興𨿽背恩忘義之徒不可勝載而蹈節輕生之士無乏於時至若嵇紹之衛難乘輿卞壼之亡軀鋒鏑桓雄之義髙田叔周崎之節邁解揚羅丁致命於舊君辛吉恥臣於戎寇張禕引鴆以全節王諒斷臂以厲忠莫不志烈秋霜精貫白日足以激淸風於萬古厲薄俗於當年者歟所謂亂世識忠臣斯之謂也卞壼劉超鍾雅周等已入列傳其餘卽敍其行事以爲忠義傳用旌晉氏之有人焉

論嵇紹史臣曰中散以膚受見誅王儀以抗言獲戾時皆可謂死非其罪也偉元恥臣晉室延祖甘赴危亡所由之理𨿽同所趨之塗卽異而並見稱當世垂芳竹帛豈不以君父居在三之極忠孝爲百行之先者乎且褒獨善其身故得全其孝而紹兼濟於物理宜竭其忠可謂蘭桂異質而齊芳韶武殊音而並美或有論紹者以死難獲譏揚榷言之未爲篤論夫君天也天可讎乎安旣享其榮危乃違其禍進退無據何以立人嵇生之隕身全節用此道也

論羅憲滕修張光趙誘史臣曰忠爲令徳貞曰事君徇國家而竭身歷夷險而一節羅憲滕修濯纓入仕指巴東而受脤出嶺嶠而揚麾屬鼎命淪胥本朝失守屆巴丘而流涕集都亭而大臨古之忠烈罕輩於玆景武南楚秀士元孫累葉將門赴死諭於登仙效誠陳於上策竟而俱斃貞則斯存

論周處史臣曰夫仁義豈有常蹈之卽君子背之卽小人周子隱以跅弛之材負不羈之行比凶蛟猛獸縱毒鄕閭終能克己厲精朝聞夕攺輕生重義徇國亡軀可謂志節之士也

論桓彜史臣曰醨風潛煽醇源浸竭遺道徳於情性顯忠信於名教首陽髙節求仁而得仁泗上微言朝聞而夕死原軫免冑懍然於往策季路絕纓邈矣於前志況交霜雪於杪歲晦風雨於將晨喈響或以變其音貞柯罕能全其性桓茂倫抱中和之气懷不撓之節邁周庾之淸塵遵許郭之遐軌懼臨危於取免知處死之爲易揚芬千載之上淪骨九泉之下仁者之勇不其然乎至夫基構疊污隆龍蛇俱山澤衝逡巡於內輔豁陵厲於上游虔振北門之威秀坦西陽之務外有扞城之用裏無末大之嫌求之名臣抑亦可算而溫爲亢極之資元遂履霜之業是知敬仲之美不息檀臺之亂﹠﹟兪之忠無救奕﹠﹟之禍子文之不血食悲夫梁書

論韋粲江子一弟子四子五張嵊沈浚柳敬禮史臣曰若夫義重於生前典垂誥斯蓋先哲之所貴也故孟子稱生者我所欲義亦我所欲二事必不可兼得寧捨生而取義至如張嵊二三子之徒捐軀徇節赴死如歸英風勁气籠罩今古君子知梁代之有忠臣焉南史

孝義傳論易曰立人之道曰仁與義夫仁義者合君親之至理實忠孝之所資𨿽義發因心情非外感然企及之旨聖哲遺言至於風離化薄禮違道喪忠不樹國孝亦愆家而一代之甿權利相引仕以勢招榮非行立乏嗥翔之感棄捨生之分霜露未攺大痛已忘於心名節不變戎車遽爲其首斯並軌訓之理未弘汲引之塗多闕若夫情發於天行成乎己捐軀捨命濟主安親𨿽乘理暗至匪由勸賞而宰世之人曾微誘激乃至事隱閭閻無聞視聽考於載籍何代無之故宜被之圖篆用存旌勸今搜綴湮落以備闕文云爾魏書

節義傳論大義重於至聞自日人慕之者蓋希行之者實寡至於輕生蹈節臨難如歸殺身成仁死而無悔自非耿介苦心之人﹠﹟怏激气之士亦何能若斯僉列之傳名節義云

論於什門段進石文徳趙令安孟蘭彊汲固王

元威婁提蛭拔寅劉渴侯朱長生於提馬八龍

門文愛晁淸劉侯仁石祖興邵洪哲王榮世胡

小虎孫道登李幾張安祖王閭劉業興蓋﹠﹟史臣曰於什門等或臨危不撓視死如歸或赴險如夷惟義所在其大則光國隆家其小則損己利物故其盛烈所著與河海而爭流峻節所標共松柏而俱茂並蹈履之所致身歿名立豈徒然哉隋書

誠節傳論易稱聖人大寶曰位何以守位曰仁又云立人之道曰仁與義然則士之立身成名在乎仁義而已故仁道不遠則殺身以成仁義重於生則捐生而取義是以龍逢捐軀於夏癸比干竭節於商辛申蒯斷臂於齊莊弘演納肝於衛懿爰逮漢之紀信欒布晉之向雄嵇紹凡在立名之士莫不庶幾焉至於臨難忘身見危授命𨿽斯文不墜而行之益寡固知士之所重信在玆乎非夫內懷鐵石之心外負淩霜之節孰能安之若命赴蹈如歸者也皇甫誕等當擾攘之際踐必死之機白刃臨頸確乎不拔可謂歲寒貞柏疾風勁艸千載之後懍懍如生豈獨聞彼伯夷懦夫立志亦冀將來君子有所庶幾故掇采所聞爲誠節傳唐書

忠義傳論夫有生所甚重者身也得輕用者忠與義也後身先義仁也身可殺名不可死志也大凡捐生以趨義者寧豫期垂名不朽而爲之𨿽一世成敗亦未必濟也要爲重所與終始一操𨿽頹嵩岱不吾壓也夷齊排周存商商不害亡而周以興兩人至餓死不肯屈卒之武王蒙慚徳而夷齊爲得仁仲尼變色言之不敢少損焉故忠義者眞天下之大閒歟姦鈇逆鼎搏人而肆其毒然殺一義士則四方解情故亂臣賊子赩然疑沮而不得逞何哉欲所以爲彼者而爲我也義在與在義亡與亡故王者常推而褒之所以砥礪生民而窒不軌也𨿽然非烈丈夫曷克爲之彼委靡﹠﹟熟偸生自私者眞畏人也哉故次敍夏侯端以來凡三十三人於左方

論張巡許遠張巡許遠可謂烈丈夫矣以疲卒數萬嬰孤墉抗方張不制之寇鯁其喉牙使不得摶食東南牽掣首尾豗潰梁宋間大小數百戰𨿽力盡乃死而唐全得江淮財用以濟中興引利償害以百易萬可矣巡先死不爲遽遠後死不爲屈巡死三日而救至十日而賊亡天以完節付二人畀名無窮不待畱生而後顯也惟宋三葉章聖皇帝東巡過其廟畱駕裴回咨巡等雄挺盡節異代著金石刻贊明厥忠與夷齊餓踣西山孔子稱仁何以異云

論段秀實顏眞卿唐人柳宗元稱世言段太尉大抵以爲武人一時奮不慮死以取名非也太尉爲人姁姁常低首拱手行步言气卑弱未嘗以色待物人視之儒者也遇不可必達其志決非偶然者宗元不妄許人諒其然耶非孔子所謂仁者必有勇乎當祿山反哮噬無前魯公獨以烏合嬰其鋒功𨿽不成其志有足稱者晚節偃蹇爲姦臣所擠見殞賊手毅然之气折而不沮可謂忠矣詳觀二子行事當時亦不能盡信於君及臨大節蹈之無貳色何耶彼忠臣誼士寧以未見信望於人要返諸己得其正而後慊於中而行之也嗚呼𨿽千五百歲其英烈言言如嚴霜烈日可畏而仰哉五代史

死節傳論語曰世亂識忠臣誠哉五代之際不可以爲無人吾得全節之士三人焉作死節傳

論王彥章裴約劉仁贍嗚呼天下惡梁久矣然士之不幸而生其時者不爲之臣可也其食人之祿者必死人之事如彥章者可謂得其死哉仁贍旣殺其子以自明矣豈有垂死而變節者乎今周世宗實錄載仁贍降書蓋其副使孫羽等所爲也當世宗時王環爲蜀守秦州攻之久不下其後力屈而降世宗頗嗟其忠然止以爲大將軍視世宗待二人之薄厚而考其制書乃知仁贍非降者也自古忠臣義士之難得也五代之亂三人者或出於軍卒或出於僞國之臣可勝嘆哉可勝嘆哉

死事傳論嗚呼甚哉自開平訖於顯徳終始五十三年而天下五代士之不幸而生其時欲全其節而不二者固鮮矣於此之時責士以死與必去則天下爲無士矣然其習俗遂以苟生不去爲當然至於儒者以仁義忠信爲學享人之祿任人之國者不顧其存亡皆恬然以苟生爲得非徒不知愧而反以其得爲榮者可勝數哉故吾於死事之臣有所取焉君子之於人也樂成其美而不求其備況死者人之所難乎吾於五代得全節之士三人而已其初無卓然之節而終以死人之事者得十有五人焉而戰沒者不得與也然吾取王淸史彥超者其有旨哉其有旨哉作死事傳宋史

忠義傳論士大夫忠義之气至於五季變化殆盡宋之初興範質王溥猶有餘憾況其他哉藝祖首褒韓通次表衛融足示意向厥後西北疆場之臣勇於死敵往往無懼眞仁之世田錫王禹偁範仲淹歐陽修唐介諸賢以直言讜論倡於朝於是中外搢紳知以名節相髙廉恥相尙盡去五季之陋矣故靖康之變志士投袂起而勤王臨難不屈所在有之及宋之亡忠節相望班班可書匡直輔翼之功蓋非一日之積也奉詔修三史集儒臣議凡例前代忠義之士咸得直書而無諱焉然死節死事宜有別矣若敵王所愾勇往無前或銜命出疆或受職守土或寓官閒居感激赴義𨿽所處不同論其捐軀徇節之死靡二則皆爲忠義之上者也若勝負不常陷身俘獲或慷慨就死或審義自裁斯爲次矣若蒼黃遇難霣命亂兵𨿽疑傷勇終異苟免況於國破家亡主辱臣死功𨿽無成志有足尙者乎若夫世變淪胥毀迹冥遁能以貞厲保厥初心抑又其次歟至於布衣危言嬰鱗觸諱志在衛國遑卹厥躬及夫鄕曲之英方外之傑賈勇蹈義厥死惟均以類附從定爲等差冊府元龜

忠夫忠者國之寶民之望而臣下之髙行也是以先王著移忠之義前史垂盡忠之訓出身事主其大者乎若乃任以爪牙委以心膂總戎昭之寄當帥臣之重安危所注社稷是衛固宜休戚之同體赴蹈而畢命焉三代之後居其任者或臨患不忘其國或殺身有益於君或累及而行明或難至而節見捨生以全義竭力以紓患遺風餘烈煥乎前聞古人所謂死而不朽久而彌新者誠哉是言矣

忠義夫珪璋之徳投烈火而辧松柏之姿涉歲寒而顯忠臣之志因危難而睹義士之操遇顚沛而彰當夫周道衰微諸侯立政旣有內患且多外虞苟或失人何以爲國乃有參家陪之列當厄之會秉大節仗明誠不以利回不以威奪臨鈇鉞而靡懼隳肝膽而無悔或身徇於社稷或功濟於邦家𨿽成敗有殊而蹈死無異故可書之竹帛賁其封樹聳觀於千載伸勸於多士焉

忠烈夫有生者世之所共貴守死者人之所甚難而有委質事君陳力就列遭時不造秉節無貳冒難履險而罔憚賫志畢命而是圖自非內蘊專精之誠舉無偸苟之念保丹赤而自誓經顚沛而不渝又安能比鴻毛以自輕履虎尾而弗畏者也中代而下不乏其人觀其植節匪遷徇義爲務臨危益勵視死如歸古人云疾風知勁艸斯之謂矣其或脫坎窞之厄免鯨鯢之害功濟於世身享其榮者亦固有焉

死節禮曰謀人之軍師敗則死之又曰臨陣無勇非孝也又臨難毋苟免是知束髮事君竭誠許國蓋臣子之常分也若乃辭色慷慨承白刃而不顧膽气倜儻𨿽眾潰而獨死或抗節不從於戎首或城陷不屈其剛操或後進已至詎肯解舟而輕去或主帥前卻自率屬兵而赴敵此皆抗志忠烈垂名竹帛至如以杙抉傷得矛亡戟一則恥不終其賜一則恨不快其心至於畢命抑其次也

死事古之謂死有重於泰山有輕於鴻毛者蓋慮乎不得其所也若乃委質以事君陳力而就列有死無貳乃其分焉矧夫處分閫之任總貞師之寄所以式遏寇虐作固垣翰夾輔宗社保障黎元誠安危之注意而委賴之尢重者也乃有遘難虞之會當討擊之際純心內激拳勇外發執金鼓而作气冒矢石而無憚奮不顧身淪於鋒刃其或失先聲後實之效當彼眾我寡之勢戰則奔潰守則淪覆而能執心不撓握節自誓捐軀死難歿而益榮此所謂執戈衛社隕首無悔者矣

忠節傳曰公家之利知無不爲者忠也蓋臣之事君能致其身而忘其死斯之爲令徳焉漢氏而下重臺閣之選良以出入扃禁參陪侍從奉承顧問與聞政事故其選益精而厥任彌重乃有挺貞確之操聳純亮之志臨危難而必奮處屯夷而有守秉大節而不可奪執大義而無所苟誠心蘊於內風烈彰乎外其或終罹否運至於殞命者亦不乏焉千載之下凜乎其有生气矣

義烈孔子曰儒有劫之以眾沮之以兵見死不更其守曾子亦云托孤寄命臨大節而不可奪孟軻所謂捨生而取義皆義烈之謂也若夫君子之行己烈士之挺操蓋將抗名城以全所守激孤風以勵浮俗義之所在奮不顧死乃有愛賢者而慮廢命感知己而思報徳忠所事而赴難存弱緒而踐言毒之以楚掠而無貳劫之以鋒刃而靡屈蹈危以紓患冒險以申冤嫉惡罔顧發憤不已莫不捐軀忘死賫志畢命慷慨以引決感激以橫分固已英槪薄於雲天雄名揭於日月千載之下凜乎其有生气矣金史

忠義傳論欒共子曰民生於三事之如一惟其所在則致死焉公卿大夫居其位食其祿國家有難在朝者死其官守郡邑者死城郭治軍旅者死行陣市井艸野之臣發憤而死皆其所也故死得其所則所欲有甚於生者焉金代褒死節之臣旣贈官爵仍錄其子孫貞佑以來其禮有加立祠樹碑歲時致祭可謂至矣聖元詔修遼金宋史史臣議凡例凡前代之忠於所事者請書之無諱朝廷從之嗚呼仁哉聖元之爲政也司馬遷記豫讓對趙襄子之言曰人主不掩人之美而忠臣有成名之義至哉斯言聖元之爲政足爲萬世訓矣

論完顏仲徳張天綱金之亡不可謂無人也若完顏仲徳張天綱豈非將相之器乎昔者智伯死又無後其臣豫讓不忘國士之報君子謂其無所爲而爲之眞義士也金亡矣仲徳天綱諸臣不變所守豈愧古義士哉通鑑綱目

晉世祖武皇帝太康元年春諸軍並進吳丞相

張悌迎戰死之書法書死之予節也未有書迎戰者書迎戰死之重予之也凡國滅書死之亡國之善辭也以爲國𨿽亡而不爲無人焉耳終綱目國滅書死之者三國漢之亡也書傅僉諸葛瞻北地王吳之亡也書張悌涼之亡也書掌皆亡國之善辭也發明孫皓罪浮於桀張悌知其敗亡而爲之相不足以言智然觀其告諸葛靚之言亦可謂審於處死者故綱目於此書諸軍並進則見敵勢之甚彊書迎戰死之則見拒戰而死敵此所以予其全節者也不然以全吳之眾無復一人死難如悌所云不亦辱乎此固書法之意也

蘇峻分兵陷宣城內史桓彜死之發明蘇峻之亂卞壼桓彜皆以死節書夫以壼之父子俱死一門忠孝固已表表在人耳目若彜則前史止書其城陷見殺而已未有能明其死節者也至綱目書之則與卞壼無異何哉彜始聞峻反卽時起義不少遲緩𨿽郡兵寡弱亦不暇顧是以綱目前書起兵赴難獨在眾人之先而其詞急未幾受圍危亟或勸其通和以紓難彜則毅然正色誓以必死此其志在徇國有隕無貳固非他人之比宜乎綱目書其全節與卞侯等也士君子苟明此理則必不計利害而不明逆順擁兵自衛而不救君父矣噫

南詔陷交址經略使蔡襲死之書法於是城陷身集十矢趨監軍船不及遂溺海死非死志也則何以書死之自蔡京請罷戍兵襲作十必死之書以告宰相襲固知有必死之理矣寇至弗去守禦三月力屈不降謂非死節可乎綱目書蔡京伏誅於先書蔡襲死之於後所以重嘉襲也自是歷僖昭及唐亡天下之亂極矣書死之者蔡襲一人而已安得不深予之性理會通

論荀息涑水司馬氏曰晉獻公使荀息傅奚齊荀息曰臣竭其股肱之力不濟則以死繼之及裏克殺奚齊荀息死之君子曰詩所謂白圭之玷尙可磨也斯言之玷不可爲也荀息有焉杜元凱以爲荀息有此詩人重言之義以愚觀之元凱失左氏之意多矣彼生與君言死而背之者是小人穿窬之行君子所不譏也夫立嫡以長正也獻公溺於嬖寵廢長立少荀息爲國正卿君所倚信不能明白禮義以格君心之非而遽以死許之是則荀息之言玷於獻公未沒之前而不可救於已沒之後也然則左氏之志所以貶荀息而非所以爲褒也

論屈原朱子曰屈原之心其爲忠淸潔白固無待於辯論而自顯若其爲行之不能無過則亦非區區辯論所能全故君子之於人取其大節之純全而略其細行之不能無獘則𨿽三人猶必有師者況如屈子乃千載一人哉孔子曰人之過也各於其黨觀過斯知仁矣此觀人之法也夫屈原之忠忠而過者也屈原之過過於忠者也故論其大節則其他可以一切置之不問論其細行而必其合於聖賢之矩度則吾固已言其不能皆合於中庸矣尙何說哉

論龔勝涑水司馬氏曰王莽慕龔君賓之名訹以尊爵厚祿劫以淫威重勢而必致之君賓不勝逼迫絕食而死班固以燻膏之語譏焉未聞有爲辧之者也可不大哀歟昔者紂爲不道毒痡四海武王不忍天下困窮而徵之斯則有道天子誅一亂政之匹夫爾於何不可而伯夷叔齊深非之義不食周粟而餓死狷隘如此仲尼猶稱之曰仁以爲不殞其節而已況於王莽憑漢累世之恩因其繼嗣衰絕飾詐僞而盜之又欲誣洿淸士以其臭腐之爵祿甘言諛禮期於必致不可以智免不可以義攘則志行之士捨死何以全其道哉或者謂其不能黜芳棄明保其天年然則虎豹之何以異於犬羊之庸人之行孰不如此又責其不詭辭曲對若薛方然然則將未免於諂豈曰能賢故君賓遭遇無道及此窮矣失節之徒排毀忠正以遂己非不察者又從而和之太史公稱伯夷叔齊不有孔子則西山之餓夫誰識知之信矣哉

論李固杜喬南軒張氏曰李杜二公精忠勁節不憚殺身百世之下凜乎猶有生气其視胡廣趙戒輩眞不翅如糞土也但恨於幾會節目之間處之未盡要是於春秋提綱之法講之不素耳李固方舉於朝卽就梁商之辟商𨿽未有顯過然如固之志業其進也將以正邦殆不可以苟也一爲之屬旣涉梁氏賓客事必有牽制者矣此其失之於前也方質帝之弒也固爲首相及質帝忽死有語之以被毒之事則任是責者非固而誰責帝旣不幸固便當召尙書發冀姦正大義顯言於朝則忠臣義士孰不應固冀𨿽勢盛然名其爲賊逆順理殊蓋可誅也此間不容髮之時而固昧夫大幾獨推究侍醫等舉動迂緩使冀得以措手大義不白人心日以懈弛其幾旣失固身據大位當大權持大義而反聽命受制於賊豈不惜哉此其失之於後也夫以冀之悖逆而固具奏記與議所立固豈不知冀心之所存哉失太阿之柄而陵遲至此耳度固之不白髮冀罪非黨梁氏也恐事之不成無益故欲隱忍以待淸河王之立庶幾可扶社稷而不知天下大變己爲冢宰理當明義以正之事之成與不成蓋非所問況如前所論順逆之理冀決無以逭死耶固之隱忍乃所以成冀姦謀殺身不足道而社稷重受害矣若固者盡其忠國之心而無克亂之才可勝惜哉杜喬在九卿中若懷是見必贊固爲之矣及繼固爲相已制命於冀矣相與就死嗚呼悲矣

論趙苞程子曰東漢趙苞爲邊郡守寇奪其母招以城降苞遽戰而殺其母非也以君降城而求生其母固不可然亦當求所以生母之方柰何遽戰乎不得已身降之可也王陵母在楚而使楚質以招陵陵降可也徐庶得之矣

論臧洪龜山楊氏曰臧洪初爲張超功曹后遇袁紹以爲靑州刺史二人之遇洪其義均矣而洪之報二人者何其異哉方曹操圍超於雍丘也洪欲赴難而請兵於紹袁曹方睦而紹之與超素無一日之歡則雍丘之圍非切於己也欲其背好用師以濟不切之難則紹之不聽未爲過而洪之絕紹豈亦不量彼己與其不屈而死也蓋亦匹夫匹婦之爲諒也巳

論張巡涑水司馬氏曰天授之謂才人從而成之之謂義發而著之事業之謂功精敏辯博拳捷趫勇非才也驅市井數千之眾摧彊敵百萬之師戰則不可勝守則不可拔斯可謂之才矣死黨友存孤兒非義也明君臣之大分識天下之大義守死而不變斯可謂之義矣攻城拔邑之眾斬首擒敵之多非功也控扼天下之咽喉蔽全天下之大半使其國家定於已傾存於旣亡斯可謂之功矣嗚呼以巡之才如是義如是功如是而猶不免於流俗之毀況其曖曖者耶

論李綱朱子曰惟天下之義莫大於君臣其所以纏綿固結而不可解者是皆生於人心之本然而非有所待於外也然而世衰俗薄學廢不講則𨿽其中心之所固有亦且淪胥陷溺而爲全軀保妻子之計以後其君者往往接迹於當世有能奮然拔起於其間如李公之爲人知有君父而不知有其身知天下之有安危而不知其身之有禍福𨿽以讒間竄斥屢瀕九死而其愛君憂國之志終有不可得而奪者是亦可謂一世之偉人矣

忠烈部名臣列傳一

商

伯夷叔齊按史記伯夷本傳伯夷叔齊孤竹君之二子也父欲立叔齊及父卒叔齊讓伯夷伯夷曰父命也遂逃去叔齊亦不肯立而逃之國人立其中子於是伯夷叔齊聞西伯昌善養老盍往歸焉及至西伯卒武王載木主號爲文王東伐紂伯夷叔齊叩馬而諫曰父死不葬爰及干戈可謂孝乎以臣弒君可謂仁乎左右欲兵之太公曰此義人也扶而去之武王已平殷亂天下宗周而伯夷叔齊恥之義不食周粟隱於首陽山采薇而食之及餓且死作歌其辭曰登彼西山兮采其薇矣以暴易暴兮不知其非矣神農虞夏忽焉沒兮我安適歸矣於嗟䢐兮命之衰矣遂餓死於首陽山

周一

召公子按史記周本紀厲王卽位三十年好利近榮夷公王行暴虐侈傲民不堪命乃相與畔襲厲王厲王出奔於彘厲王太子靜匿召公之家國人聞之乃圍之召公曰昔吾驟諫王王不從以及此難也今殺王太子王其以我爲讎而懟怒乎夫事君者險而不讎懟怨而不怒況事王乎乃以其子代王太子太子竟得脫召公周公二相行政號曰共和共和十四年厲王死於彘太子靜長於召公家二相乃共立之爲王是爲宣王宣王卽位二相輔之修政法文武成康之遺風諸侯復宗周

孔父按左傳桓公二年春宋督攻孔氏殺孔父而取其妻公怒督懼遂弒殤公君子以督爲有無君之心而後動於惡故先書弒其君

欒共叔按左傳桓公三年春曲沃武公伐翼次於陘庭韓萬禦戎梁弘爲右逐翼侯於汾隰驂絓而止夜獲之及欒共叔按晉語武公伐翼殺哀侯止欒共子曰苟無死吾以子見天子令子爲上卿制晉國之政辭曰成聞之民生於三事之如一父生之師教之君食之非父不生非食不長非教不知生之族也故壹事之惟其所在則致死焉報生以死報賜以力人之道也臣敢以私利廢人之道君何以訓矣且君知成之從也未知其待於曲沃也從君而貳君焉用之遂斗而死

徒人費按左傳莊公八年齊侯使連稱管至父戍葵丘瓜時而往曰及瓜而代期戍公問不至請代弗許故謀作亂僖公之母弟曰夷仲年生公孫無知有寵於僖公衣服禮秩如適襄公絀之二人因之以作亂連稱有從妹在公宮無寵使間公曰捷吾以女爲夫人冬十二月齊侯遊於姑棼遂田於貝丘見大豕從者曰公子彭生也公怒曰彭生敢見射之豕人立而啼公懼隊於車傷足喪屨反誅屨於徒人費弗得鞭之見血走出遇賊於門劫而束之費曰我奚禦哉袒而示之背信之費請先入伏公而出鬥死於門中石之紛如死於階下遂入殺孟陽於﹠﹟曰非君也不類見公之足於戶下遂弒之而立無知

召忽按左傳莊公八年初襄公立無常鮑叔牙曰君使民慢亂將作矣奉公子小白出奔莒亂作管夷吾召忽奉公子糾來奔初公孫無知虐於雍廩九年春雍廩殺無知夏公伐齊納子糾桓公自莒先入秋師及齊師戰於幹時我師敗績公喪戎路傳乘而歸秦子梁子以公旗辟於下道是以皆止鮑叔帥師來言曰子糾親也請君討之管召讎也請受而甘心焉乃殺子糾於生竇召忽死之管仲請囚按史記齊世家桓公元年春齊君無知遊於雍林雍林人嘗有怨無知及其往遊雍林人襲殺無知告齊大夫曰無知弒襄公自立臣謹行誅惟大夫更立公子之當立者惟命是聽初襄公之醉殺魯桓公通其夫人殺誅數不當淫於婦人數欺大臣羣弟恐禍及故次弟糾奔魯其母魯女也管仲召忽傅之次弟小白奔莒鮑叔傅之小白母衛女也有寵於釐公小白自少好善大夫髙傒及雍林人殺無知議立君髙國先陰召小白於莒魯聞無知死亦發兵送公子糾而使管仲別將兵遮莒道射中小白帶鉤小白佯死管仲使人馳報魯魯送糾者行益遲六日至齊則小白已入髙傒立之是爲桓公桓公之中鉤佯死以誤管仲已而載溫車中馳行亦有髙國內應故得先入立發兵距魯秋與魯戰於幹時魯兵敗走齊兵掩絕魯歸道齊遺魯書曰子糾兄弟弗忍誅請魯自殺之召忽管仲讎也請得而甘心醢之不然將圍魯魯人患之遂殺子糾於笙瀆召忽自殺管仲請囚

縣賁父按禮記檀弓魯莊公及宋人戰於乘丘縣賁父禦卜國爲右馬驚敗績公隊佐車授綏公曰末之卜也縣賁父曰他日不敗績而今敗績是無勇也遂死之圉人浴馬有流矢在白肉公曰非其罪也遂誄之士之有誄自此始也

仇牧按左傳莊公十二年秋宋萬弒閔公於蒙澤遇仇牧於門批而殺之按史記宋世家湣公十一年秋湣公與南宮萬獵因博爭行湣公怒辱之曰始吾敬若今若魯虜也萬有力病此言遂以局殺湣公於蒙澤大夫仇牧聞之以兵造公門萬搏牧牧齒著門闔死

原繁按左傳莊公十四年鄭厲公自櫟侵鄭及大陵獲傅瑕傅瑕曰苟捨我吾請納君與之盟而赦之六月甲子傅瑕殺鄭子及其二子而納厲公初內蛇與外蛇斗於鄭南門中內蛇死六年而厲公入公聞之問於申繻曰猶有妖乎對曰人之所忌其气焰以取之妖由人興也人無釁焉妖不自作人棄常則妖興故有妖厲公入遂殺傅瑕使謂原繁曰傅瑕貳周有常刑旣伏其罪矣納我而無二心者吾皆許之上大夫之事吾願與伯父圖之且寡人出伯父無裏言入又不念寡人寡人憾焉對曰先君桓公命我先人典司宗祏社稷有主而外其心其何貳如之苟主社稷國內之民其誰不爲臣臣無二心天之制也子儀在位十四年矣而謀召君者庸非貳乎莊公之子猶有八人若皆以官爵行賂勸貳而可以濟事君其若之何臣聞命矣乃縊而死

弘演按呂氏春秋衛懿公有臣曰弘演有所於使翟人攻衛其民曰君之所予位祿者鶴也所貴富者宮人也君使宮人與鶴戰予焉能戰遂潰而去翟人至及懿公於滎澤殺之盡食其肉獨捨其肝弘演至報使於肝畢呼天而啼盡哀而止曰臣請爲襮因自殺先出其腹實內懿公之肝桓公聞之曰衛之亡也以爲無道也今有臣若此不可不存於是復立衛於楚丘弘演可謂忠矣殺身出生以徇其君非徒徇其君也又令衛之宗廟復立祭祀不絕可謂有功矣

杜原款按左傳僖公四年初晉獻公欲以驪姬爲夫人卜之不吉立之生奚齊其娣生卓子及將立奚齊旣與中大夫成謀姬謂太子曰君夢齊姜必速祭之太子祭於曲沃歸胙於公公田姬置諸宮六日公至毒而獻之公祭之地地墳與犬犬斃與小臣小臣亦斃姬泣曰賊由太子太子奔新城公殺其傅杜原款按晉語驪姬以君命命申生曰今夕君夢見齊姜必速祠而歸福申生許諾乃祭於曲沃歸福於絳公田驪姬受福乃置鴆於酒置菫於肉公至召申生獻公祭之地地墳申生恐而出驪姬與犬肉犬斃飲小臣酒亦斃公命殺杜原款申生奔新城杜原款將死使小臣圉告於申生曰款也不才寡知不敏不能教導以至於死不能深知君之心度棄寵求廣土而竄伏焉小心狷介不敢行也是以言至而無所訟之故陷於大難乃逮於讒然款也不敢愛死惟與讒人均是惡也吾聞君子不去情不反讒讒行身死可也猶有令名焉死不遷情彊也守情說父孝也殺身以成志仁也死不忘君敬也孺子勉之死必遺愛死民之思不亦可乎申生許諾

荀息按左傳僖公二年晉荀息請以屈產之乘與垂棘之璧假道於虞以伐虢公曰是吾寶也對曰若得道於虞猶外府也公曰宮之奇存焉對曰宮之奇之爲人也懦而不能彊諫且少長於君君暱之𨿽諫將不聽乃使荀息假道於虞曰冀爲不道入自顚軨伐鄍三門冀之旣病則亦惟君故今虢爲不道保於逆旅以侵敝邑之南鄙敢請假道以請罪於虢虞公許之且請先伐虢宮之奇諫不聽遂起師夏晉裏克荀息帥師會虞師伐虢滅下陽先書虞賄故也九年九月晉獻公卒裏克鄭欲納文公故以三公子之徒作亂初獻公使荀息傅奚齊公疾召之曰以是藐諸孤辱在大夫其若之何稽首而對曰臣竭其股肱之力加之以忠貞其濟君之靈也不濟則以死繼之公曰何謂忠貞對曰公家之利知無不爲忠也送往事居耦俱無猜貞也及裏克將殺奚齊先告荀息曰三怨將作秦晉輔之子將何如荀息曰將死之裏克曰無益也荀叔曰吾與先君言矣不可以貳能欲復言而愛身乎𨿽無益也將焉辟之且人之欲善誰不如我我欲無貳而能謂人已乎冬十月裏克殺奚齊於次書曰殺其君之子未葬也荀息將死之人曰不如立卓子而輔之荀息立公子卓以葬十二月裏克殺公子卓於朝荀息死之君子曰詩所謂白圭之玷尙可磨也斯言之玷不可爲也荀息有焉

狐突按左傳閔公二年冬十二月晉侯使太子申生伐東山臯落氏太子帥師公衣之偏衣佩之金玦狐突禦戎先友爲右梁餘子養禦罕夷先丹木爲右羊舌大夫爲尉先友曰衣身之偏握兵之要在此行也子其勉之偏躬無慝兵要遠災親以無災又何患焉狐突嘆曰時事之徵也衣身之章也佩衷之旗也故敬其事則命以始服其身則衣之純用其衷則佩之度今命以時卒閟其事也衣之尨服遠其躬也佩以金玦其衷也服以遠之時以閟之尨涼冬殺金寒玦離胡可恃也𨿽欲勉之狄可盡乎梁餘子養曰帥師者受命於廟受脤於社有常服矣不獲而尨命可知也死而不孝不如逃之罕夷曰尨奇無常金玦不復𨿽復何爲君有心矣先丹木曰是服也狂夫阻之曰盡敵而反敵可盡乎𨿽盡敵猶有內讒不如違之狐突欲行羊舌大夫曰不可違命不孝事不忠𨿽知其寒惡不可取子其死之太子將戰狐突諫曰不可昔辛伯諗周桓公云內寵並後外寵二政嬖子配適大都耦國亂之本也周公弗從故及於難今亂本成矣立可必乎孝而安民子其圖之與其危身以速罪也僖公五年春晉侯使以殺太子申生之故來告九年秋九月晉獻公卒冬十月裏克殺奚齊於次十二月裏克殺公子卓於朝荀息死之十年夏四月周公忌父王子黨會齊隰朋立晉侯晉侯攺葬共太子秋狐突適下國遇太子太子使登僕而告之曰夷吾無禮余得請於帝矣將以晉蟆秦秦將祀余對曰臣聞之神不歆非類民不祀非族君祀毋乃殄乎且民何罪失刑乏祀君其圖之君曰諾吾將復請七日新城西偏將有巫者而見我焉許之遂不見及期而往告之曰帝許我罰有罪矣敝於韓十五年秦伯伐晉戰於韓原秦獲晉侯十一月晉侯歸二十三年九月晉惠公卒懷公命無從亡人期期而不至無赦狐突之子毛及偃從重耳在秦弗召冬懷公執狐突曰子來則免對曰子之能仕父教之忠古之制也策名委質貳乃辟也今臣之子名在重耳有年數矣若又召之教之貳也父教子貳何以事君刑之不濫君之明也臣之願也淫刑以逞誰則無罪臣聞命矣乃殺之卜偃稱疾不出曰周書有之乃大明服已則不明而殺人以逞不亦難乎民不見徳而惟戮是聞其何后之有

李離按史記循吏傳李離者晉文公之理也過聽殺人自拘當死文公曰官有貴賤罰有輕重下吏有過非子之罪也李離曰臣居官爲長不與吏讓位受祿爲多不與下分利今過聽殺人傅其罪下吏非所聞也辭不受令文公曰子則自以爲有罪寡人亦有罪邪李離曰理有法失刑則刑失死則死公以臣能聽微決疑故使爲理今過聽殺人罪當死遂不受令伏劍而死

先軫按左傳僖公三十三年夏四月辛巳敗秦師於殽獲百里孟明視西乞術白乙丙以歸遂墨以葬文公晉於是始墨文嬴請三帥曰彼實構吾二君寡君若得而食之不厭君何辱討焉使歸就戮於秦以逞寡君之志若何公許之先軫朝問秦囚公曰夫人請之吾捨之矣先軫怒曰武夫力而拘諸原婦人暫而免諸國墮軍實而長寇讎亡無日矣不顧而唾狄伐晉及箕八月戊子晉侯敗狄於箕郤缺獲白狄子先軫曰匹夫逞志於君而無討敢不自討乎免冑入狄師死焉狄人歸其元面如生

狼瞫按左傳文公二年春秦孟明視帥師伐晉以報殽之役二月晉侯禦之先且居將中軍趙衰佐之王官無地禦戎狐鞫居爲右甲子及秦師戰於彭衙秦師敗績晉人謂秦拜賜之師戰於殽也晉梁弘禦戎萊駒爲右戰之明日晉襄公縛秦囚使萊駒以戈斬之囚呼萊駒失戈狼瞫取戈以斬囚禽之以從公乘遂以爲右箕之役先軫黜之而立續簡伯狼瞫怒其友曰盍死之瞫曰吾未獲死所其友曰吾與汝爲難瞫曰周志有之勇則害上不登於明堂死而不義非勇也共用之謂勇吾以勇求右無勇而黜亦其所也謂上不我知黜而宜乃知我矣子姑待之及彭衙旣陳以其屬馳秦師死焉晉師從之大敗秦師君子謂狼瞫於是乎君子詩曰君子如怒亂庶遄沮又曰王赫斯怒爰整其旅怒不作亂而以從師可謂君子矣

公子卬按左傳文公八年冬宋襄夫人襄王之姊也昭公不禮焉夫人因戴氏之族以殺襄公之孫孔叔公孫鍾離及大司馬公子卬皆昭公之黨也司馬握節以死故書以官司城蕩意諸來奔效節於府人而出公以其官逆之皆復之亦書以官皆貴之也

蕩意諸按左傳文公八年宋司城蕩意諸來奔效節於府人而出公以其官逆之十一年秋襄仲聘於宋且言司城蕩意諸而復之十六年宋公子鮑禮於國人宋饑竭其粟而貸之年自七十以上無不饋詒也時加羞珍異無日不數於六卿之門國之材人無不事也親自桓以下無不卹也公子鮑美而艷襄夫人欲通之而不可乃助之施昭公無道國人奉公子鮑以因夫人於是華元爲右師公孫友爲左師華耦爲司馬鱗矔爲司徒蕩意諸爲司城公子朝爲司寇初司城蕩卒公孫壽辭司城請使意諸爲之旣而告人曰君無道吾官近懼及焉棄官則族無所庇子身之貳也姑紓死焉𨿽亡子猶不亡族旣夫人將使公田孟諸而殺之公知之盡以寶行蕩意諸曰盍適諸侯公曰不能其大夫至於君祖母以及國人諸侯誰納我且旣爲人君而又爲人臣不如死盡以其寶賜左右而使行夫人使謂司城去公對曰臣之而逃其難若後君何冬十一月甲寅宋昭公將田孟諸未至夫人王姬使帥甸攻而殺之蕩意諸死之書曰宋人弒其君杵臼君無道也文公卽位使母弟須爲司城華耦卒而使蕩虺爲司馬

公孫敖二子按左傳文公十五年齊人或爲孟氏謀曰魯爾親也飾棺置諸堂阜魯必取之從之卞人以告惠叔猶毀以爲請立於朝以待命許之取而殯之齊人送之書曰齊人歸公孫敖之喪爲孟氏且國故也葬視共仲聲己不視帷堂而哭襄仲欲勿哭惠伯曰喪親之終也𨿽不能始善終可也史佚有言曰兄弟致美救乏賀善弔災祭敬喪哀情𨿽不同毋絕其愛親之道也子無失道何怨於人襄仲說帥兄弟以哭之他年其二子來孟獻子愛之聞於國或譖之曰將殺子獻子以告季文子二子曰夫子以愛我聞我以將殺子聞不亦遠於禮乎遠禮不如死一人門於句鼆一人門於戾丘皆死

叔仲惠伯按左傳文公七年穆伯娶於莒曰戴己生文伯其娣聲己生惠叔戴己卒又聘於莒莒人以聲己辭則爲襄仲聘焉冬徐伐莒莒人來請盟穆伯如莒﹠﹟盟且爲仲逆及鄢陵登城見之美自爲娶之仲請攻之公將許之叔仲惠伯諫曰臣聞之兵作於內爲亂於外爲寇寇猶及人亂自及也今臣作亂而君不禁以啟寇讎若之何公止之惠伯成之使仲捨之公孫敖反之復爲兄弟如初從之十一年夏叔仲惠伯會晉郤缺於承筐謀諸侯之從於楚者十八年二月丁丑公薨六月葬文公秋襄仲莊叔如齊惠公立故且拜葬也文公二妃敬嬴生宣公敬嬴嬖而私事襄仲宣公長而屬諸襄仲襄仲欲立之叔仲不可仲見於齊侯而請之齊侯新立而欲親魯許之冬十月仲殺惡及視而立宣公書曰子卒諱之也仲以君命召惠伯其宰公冉務人止之曰入必死叔仲曰死君命可也公冉務人曰若君命可死非君命何聽弗聽乃入殺而埋之馬矢之中

孔達按左傳文公元年晉文公之季年諸侯朝晉衛成公不朝使孔達侵鄭伐綿訾及匡晉襄公旣祥使告於諸侯而伐衛及南陽先且居曰效尢禍也請君朝王臣從師晉侯朝王於溫先且居胥臣伐衛五月辛酉朔晉師圍戚六月戊戌取之獲孫昭子衛人使告於陳陳共公曰更伐之我辭之衛孔達帥師伐晉君子以爲古古者越國而謀二年六月穆伯會諸侯及晉司空士縠盟於垂隴晉討衛故也書士縠堪其事也陳侯爲衛請成於晉執孔達以說四年春晉人歸孔達於衛以爲衛之良也故免之宣公十二年晉原縠宋華椒衛孔達曹人同盟於淸丘曰卹病討貳於是卿不書不實其言也宋爲盟故伐陳衛人救之孔達曰先君有約言焉若大國討我則死之十三年冬淸丘之盟晉以衛之救陳也討焉使人弗去曰罪無所歸將加而師孔達曰苟利社稷請以我說罪我之由我則爲政而亢大國之討將以誰任我則死之十四年春孔達縊而死衛人以說於晉而免遂告於諸侯曰寡君有不令之臣達構我敝邑於大國旣伏其罪矣敢告衛人以爲成勞復室其子使復其位

逢丑父按左傳成公二年衛侯使孫良夫侵齊師敗孫桓子如晉乞師臧宣叔亦如晉乞師皆主郤獻子郤克將中軍韓厥爲司馬以救魯衛六月癸酉師陳於鞍邴夏禦齊侯逢丑父爲右齊師敗績逐之三周華不注韓厥夢子輿謂己曰且辟左右故中禦而從齊侯邴夏曰射其禦者君子也公曰謂之君子而射之非禮也射其左越於車下射其右斃於車中綦毋張喪車從韓厥曰請寓乘從左右皆肘之使立於後韓厥俯定其右逢丑父與公易位將及華泉驂絓於木而止丑父寢於轏中蛇出於其下以肱擊之傷而匿之故不能推車而及韓厥執馬前再拜稽首奉觴加璧以進曰寡君使羣臣爲魯衛請曰無令輿師陷入君地下臣不幸屬當戎行無所逃隱且懼奔辟而兩君臣辱戎士敢告不敏攝官承乏丑父使公下如華泉取飲鄭周父禦佐車宛茷爲右載齊侯以免韓厥獻丑父郤獻子將戮之呼曰自今無有代其君任患者有一於此將爲戮乎郤子曰人不難以死免其君我戮之不祥赦之以勸事君者乃免之齊侯免求丑父三入三出按公羊傳成公二年秋七月齊侯使國佐如師君不使乎大夫此其行使乎大夫何佚獲也其佚獲柰何師還齊侯晉郤克投戟逡巡再拜稽首馬前逢丑父者頃公之車右也面目與頃公相似衣服與頃公相似代頃公當左使頃公取飲頃公操飲而至曰革取淸者頃公用是佚而不反逢丑父曰吾賴社稷之神靈吾君已免矣郤克曰欺三軍者其法柰何曰法斫於是斫逢丑父己酉及齊國佐盟於袁婁

楚子囊按左傳襄公十四年楚子囊還自伐吳卒將死遺言謂子庚必城郢君子謂子囊忠君薨不忘增其名將死不忘衛社稷可不謂忠乎忠民之望也詩曰行歸於周萬民所望忠也按呂氏春秋荊人與吳人將戰荊師寡吳師眾荊將軍子囊曰我與吳人戰必敗敗王師辱王名虧壤土忠臣不忍爲也不復於王而遁至於郊使人復於王曰臣請死王曰將軍之遁也以其爲利也今誠利將軍何死子囊曰遁者無罪則後世之爲王者將皆依不利之名而效臣遁若是則荊國終爲天下撓遂伏劍而死王曰請成將軍義乃爲之桐棺三寸加斧鑕其上

欒鍼按左傳襄公十四年夏諸侯之大夫從晉侯伐秦以報櫟之役也晉侯待於竟使六卿帥諸侯之師以進及涇不濟叔向見叔孫穆子穆子賦匏有苦葉叔向退而具舟魯人莒人先濟鄭子蟜見衛北宮懿子曰與人而不固取惡莫甚焉若社稷何懿子說二子見諸侯之師而勸之濟濟涇而次秦人毒涇上流師人多死鄭司馬子蟜帥鄭師以進師皆從之至於棫林不獲成焉荀偃令曰雞鳴而駕塞井夷惟餘馬首是瞻欒黶曰晉國之命未是有也余馬首欲東乃歸下軍從之左史謂魏莊子曰不待中行伯乎莊子曰夫子命從帥欒伯吾帥也吾將從之從帥所以待夫子也伯遊曰吾令實過悔之何及多遺秦禽乃命大還晉人謂之遷延之役欒鍼曰此役也報櫟之敗也役又無功晉之恥也吾有二位於戎路敢不恥乎與士鞅馳秦師死焉士鞅反欒黶謂士﹠﹟曰余弟不欲往而子召之餘弟死而子來是而子殺余之弟也弗逐余亦將殺之士鞅奔秦

臧堅按左傳襄公十七年秋齊侯伐我北鄙圍桃髙厚圍臧紇於防師自陽關逆臧孫至於旅松郰叔紇臧疇臧賈帥甲三百宵犯齊師送之而復齊師去之齊人獲臧堅齊侯使夙沙衛唁之且曰無死堅稽首曰拜命之辱抑君賜不終姑又使其刑臣禮於士以杙抉其傷而死

北郭騷按呂氏春秋齊有北郭騷者結罘罔捆蒲葦織屨履以養其母猶不足踵門見晏子曰願乞所以養母晏子之僕謂晏子曰此齊國之賢者也其義不臣乎天子不友乎諸侯於利不苟取於害不苟免今乞所以養母是說夫子之義也必與之晏子使人分倉粟分府金而遺之辭金而受粟有間晏子見疑於齊君出奔過北郭騷之門而辭北郭騷沐浴而出見晏子曰夫子將焉適晏子曰見疑於齊君將出奔北郭子曰夫子勉之矣晏子上車太息而嘆曰嬰之亡豈不宜哉亦不知士甚矣晏子行北郭子召其友而告之曰說晏子之義而常乞所以養母焉吾聞之曰養及親者身伉其難今晏子見疑吾將以身死白之著衣冠令其友操劍奉笥而從造於君庭求復者曰晏子天下之賢者也去則齊國必侵矣必見國之侵也不若先死請以頭托白晏子也因謂其友曰盛吾頭於笥中奉以托退而自刎也其友因奉以托其友謂觀者曰北郭子爲國故死吾將爲北郭子死也又退而自刎齊君聞之大駭乘驛而自追晏子及之國郊請而反之晏子不得已而反聞北郭騷之以死白己也曰晏嬰之亡豈不宜哉亦愈不知士甚矣

杞梁華周按禮記檀弓齊莊公襲莒於奪杞梁死焉其妻迎其柩於路哭之哀莊公使人弔之對曰君之臣不免於罪則將肆諸市朝而妻妾執君之臣免於罪則有先人之敝廬在君無所辱命按左傳襄公二十三年齊侯還自晉不入遂襲莒門於且於傷股而退明日將復戰期於壽舒杞殖華還載甲夜入且於之隧宿於莒郊明日先遇莒子於蒲侯氏莒子重賂之使無死曰請有盟華周對曰貪貨棄命亦君所惡也昏而受命日未中而棄之何以事君莒子親鼓之從而伐之獲杞梁莒人行成齊侯歸遇杞梁之妻於郊使弔之辭曰殖之有罪何辱命焉若免於罪猶有先人之敝廬在下妾不得與郊弔齊侯弔諸其室按說苑齊莊公且伐莒爲車五乘之賓而杞梁華周獨不與焉故歸而不食其母曰汝生而無義死而無名則𨿽非五乘孰不汝笑也汝生而有義死而有名則五乘之賓盡汝下也趣食乃行杞梁華周同車侍於莊公而行至莒莒人逆之杞梁華周下斗獲甲首三百莊公止之曰子止與子同齊國杞梁華周曰君爲五乘之賓而周梁不與焉是少吾勇也臨敵涉難止我以利是污吾行也深入多殺者臣之事也齊國之利非吾所知也遂進斗壞軍陷陣三軍弗敢當至莒城下莒人以炭置地二人立有間不能入隰侯重爲右曰吾聞古之士犯患涉難者其去遂於物也來吾逾子隰侯重杖楯伏炭二子乘而入顧而哭之華周後息杞梁曰汝無勇乎何哭之久也華周曰吾豈無勇哉是其勇與我同也而先吾死是以哀之莒人曰子毋死與子同莒國杞梁華周曰去國歸敵非忠臣也去長受賜非正行也且雞鳴而期日中而忘之非信也深入多殺者臣之事也莒國之利非吾所知也遂進鬥殺二十七人而死其妻聞之而哭城爲阤而隅爲之崩

賈舉州綽邴師封具鐸父襄伊

公孫敖僂堙祝佗父申蒯宰闕名

鬷蔑按左傳襄公二十五年春齊棠公之妻東郭偃之姊也東郭偃臣崔武子棠公死偃禦武子以弔焉見棠姜而美之遂取之莊公通焉驟如崔氏以崔子之冠賜人侍者曰不可公曰不爲崔子其無冠乎崔子因是又以其間伐晉也曰晉必將報欲弒公以說於晉而不獲間公鞭侍人賈舉而又近之乃爲崔子間公夏五月莒爲且於之役故莒子朝於齊甲戌饗諸北郭崔子稱疾不視事乙亥公問崔子遂從姜氏姜入於室與崔子自側戶出公拊楹而歌侍人賈舉止眾從者而入閉門重言侍人者別下賈舉甲興公登臺而請弗許請盟弗許請自刃於廟弗許皆曰君之臣杼疾病不能聽命近於公宮陪臣幹掫有淫者不知二命公逾墻又射之中股反隊遂弒之賈舉州綽邴師公孫敖封具鐸父襄伊僂堙皆死祝佗父祭於髙唐至復命不說弁而死於崔氏申蒯侍漁者退謂其宰曰爾以帑免我將死其宰曰免是反子之義也與之皆死崔氏殺鬷蔑於平陰

齊大史氏按左傳襄公二十五年崔子稱疾不視事乙亥公問崔子遂從姜氏甲興遂弒之大史書曰崔杼弒其君崔子殺之其弟嗣書而死者二人其弟又書乃捨之南史氏聞大史盡死執簡以往聞旣書矣乃還

陳不占按新序齊崔杼弒莊公也有陳不占者聞君難將赴之比去餐則失匕上車失軾禦者曰怯如是去有益乎不占曰死君義也無勇私也不以私害公遂往聞戰鬥之聲恐駭而死人曰不占可謂仁者之勇也

荊蒯芮僕失名

按韓詩外傳齊崔杼弒莊公荊蒯芮使晉而反其僕曰君之無道也四鄰諸侯莫不聞也以夫子而死之不亦難乎荊蒯芮曰善哉而言也早言我能諫諫而不用我能去今旣不諫又不去吾聞之食其食死其事吾旣食亂君之食又安得治君而死之遂驅車而入死其事僕曰人有亂君猶必死之我有治長可無死乎乃結轡自刎於車上君子聞之曰荊蒯芮可謂守節死義矣僕夫則無爲死也猶飲食而遇毒也詩曰夙夜匪懈以事一人荊先生之謂也易曰不恆其徳或承之羞僕夫之謂也

司馬子魚按左傳昭公十七年吳伐楚陽﹠﹟爲令尹卜戰不吉司馬子魚曰我得上流何故不吉且楚故司馬令龜我請攺卜令曰魴也以其屬死之楚師繼之尙大克之吉戰於長岸子魚先死楚師繼之大敗吳師獲其乘舟余皇

宗魯按左傳昭公二十年夏六月衛公孟縶狎齊豹奪之司寇與鄄有役則反之無則取之公孟惡北宮喜褚師圃欲去之公子朝通於襄夫人宣姜懼而欲以作亂故齊豹北宮喜褚師圃公子朝作亂初齊豹見宗魯於公孟爲驂乘焉將作亂而謂之曰公孟之不善子所知也勿與乘吾將殺之對曰吾由子事公孟子假吾名焉故不吾遠也𨿽其不善吾亦知之抑以利故不能去是吾過也今聞難而逃是僭子也子行事乎吾將死之以周事子而歸死於公孟其可也丙辰衛侯在平壽公孟有事於蓋獲之門外齊子氏帷於門外而伏甲焉使祝﹠﹟置戈於車薪以當門使一乘從公孟以出使華齊禦公孟宗魯驂乘及閎中齊氏用戈擊公孟宗魯以背蔽之斷肱以中公孟之肩皆殺之

司馬薳越按左傳昭公二十三年楚大子建之母在郥召吳人而啟之冬十一月甲申吳大子諸樊入郥取楚夫人與其寶器以歸楚司馬薳越追之不及將死眾曰請遂伐吳以僥之薳越曰再敗君師死且有罪亡君夫人不可以莫之死也乃縊於薳澨

叔孫婼按左傳昭公四年初穆子去叔孫氏及庚宗遇婦人使私爲食而宿焉適齊取於國氏生孟丙仲壬夢天壓己弗勝顧而見人黑而上僂深目而豭喙號之曰牛助余乃勝之旦而皆召其徒無之且曰志之及宣伯奔齊饋之宣伯曰魯以先子之故將存吾宗必召女召女何如對曰願之久矣魯人召之不告而歸旣立所宿庚宗之婦人獻以雉問其姓對曰餘子長矣能奉雉而從我矣召而見之則所夢也未問其名號之曰牛曰惟皆召其徒使視之遂使爲豎有寵長使爲政公孫明知叔孫於齊歸未逆國姜子明取之故怒其子長而後使逆之田於丘蕕遂遇疾焉豎牛欲亂其室而有之彊與孟盟不可叔孫爲孟鐘曰爾未際饗大夫以落之旣具使豎牛請日入弗謁出命之日及賓至聞鐘聲牛曰孟有北婦人之客怒將往牛止之賓出便拘而殺諸外牛又彊與仲盟不可仲與公禦萊書觀於公公與之環使牛入示之入不示出命佩之牛謂叔孫見仲而何叔孫曰何爲曰不見旣自見矣公與之環而佩之矣遂逐之奔齊疾急命召仲牛許而不召杜泄見告之饑渴授之戈對曰求之而至又何去焉豎牛曰夫子疾病不欲見人使置饋於而退牛弗進則置虛命徹十二月癸丑叔孫不食乙卯卒牛立昭子而相之昭子豹之庶子叔孫婦也

五年春仲至自齊季孫欲立之南遺曰叔孫氏厚則季氏薄彼實家亂子勿與知不亦可乎南遺使國人助豎牛以攻諸大庫之庭司宮射之中目而死豎牛取東鄙三十邑以與南遺昭子卽位朝其家眾曰豎牛禍叔孫氏使亂大從殺適立庶又披其邑將以赦罪罪莫大焉必速殺之豎牛懼奔齊孟仲之子殺諸塞關之外投其首於寧風之棘上仲尼曰叔孫昭子之不勞不可能也周任有言曰爲政者不賞私勞不罰私怨詩云有覺徳行四國順之九年冬築郎囿季平子欲其速成也叔孫昭子曰詩曰經始勿亟庶民子來焉用速成其以剿民也無囿猶可無民其可乎十年秋九月叔孫婼齊國弱宋華定衛北宮喜鄭罕虎許人曹人莒人邾人滕人薛人杞人小邾人如晉葬平公也旣葬諸侯之大夫欲因見新君叔孫昭子曰非禮也昭子至自晉大夫皆見髙彊見而退昭子語諸大夫曰爲人子不可不愼也哉昔慶封亡子尾多受邑而稍致諸君君以爲忠而甚寵之將死疾於公宮輦而歸君親推之其子不能任是以在此忠爲令徳其子弗能任罪猶及之難不愼也喪夫人之力棄徳曠宗以及其身不亦害乎詩曰不自我先不自我後其是之謂乎十二年夏宋華定來聘通嗣君也享之爲賦蓼蕭弗知又不答賦昭子曰必亡宴語之不懷寵光之不宣令徳之不知同福之不受將何以在季平子立而不禮於南蒯南蒯謂子仲吾出季氏而歸其室於公子更其位我以費爲公臣子仲許之南蒯語叔仲穆子且告之故季悼子之卒也叔孫昭子以再命爲卿及平子伐莒克之更受三命叔仲子欲構二家謂平子曰三命逾父兄非禮也平子曰然故使昭子昭子曰叔孫氏有家禍殺適立庶故婼也及此若因禍以斃之則聞命矣若不廢君命則固有著矣昭子朝而命吏曰婼將與季氏訟書辭無頗季孫懼而歸罪於叔仲子故叔仲小南蒯公子慭謀季氏慭告公而遂從公如晉平子欲使昭子逐叔仲小小聞之不敢朝昭子命吏謂小待政於朝曰吾不爲怨府十六年春齊侯伐徐楚子聞蠻氏之亂也與蠻子之無質也使然丹誘戎蠻子嘉殺之遂取蠻氏旣而復立其子焉禮也二月丙申齊師至於蒲隧徐人行成徐子及郯人莒人會齊侯盟於蒲隧賂以甲父之鼎叔孫昭子曰諸侯之無伯害哉齊君之無道也興師而伐遠方會之有成而還莫之亢也無伯也夫詩曰宗周旣滅靡所止戾正大夫離居莫知我肄其是之謂乎十七年春小邾穆公來朝公與之燕季平子賦采菽穆公賦菁菁者莪昭子曰不有以國其能久乎夏六月甲戌朔日有食之祝史請所用幣昭子曰日有食之天子不舉伐鼓於社諸侯用幣於社伐鼓於朝禮也平子禦之曰止也惟正月朔慝未作日有食之於是乎有伐鼓用幣禮也其餘則否太史曰在此月也日過分而未至三辰有災於是乎百官降物君不舉辟移時樂奏鼓祝用幣史用辭故夏書曰辰不集於房瞽奏鼓嗇夫馳庶人走此月朔之謂也當夏四月謂之孟夏平子弗從昭子退曰夫子將有異志不君君矣十九年春楚工尹赤遷陰於下陰令尹子瑕城郟叔孫昭子曰楚不在諸侯矣其僅自完也以持其世而已二十年春王二月己丑日南至梓愼望氛曰今玆宋有亂國幾亡三年而後弭蔡有大喪叔孫昭子曰然則戴桓也汰侈無禮已甚亂所生也二十一年春三月葬蔡平公蔡太子朱失位位在卑大夫送葬者歸見昭子昭子問蔡故以告昭子嘆曰蔡其亡乎若不亡是君也必不終詩曰不解於位民之攸﹠﹟今蔡侯始卽位而適卑身將從之夏晉士鞅來聘叔孫爲政季孫欲惡諸晉使有司以齊鮑國歸費之禮爲士鞅士鞅怒曰鮑國之位下其國小而使鞅從其牢禮是卑敝邑也將復諸寡君魯人恐加四牢焉爲十一牢秋七月壬午朔日有食之公問於梓愼曰是何物也禍福何爲對曰二至二分日有食之不爲災日月之行也分同道也至相過也其他月則爲災陽不克也故常爲水於是叔輒哭日食昭子曰子叔將死非所哭也八月叔輒卒二十三年春王正月邾人城翼還將自離姑公孫鉏曰魯將禦我欲自武城還循山而南徐鉏丘弱茅地曰道下遇雨將不出是不歸也遂自離姑武城人塞其前斷其後之木而弗殊邾師過之乃推而蹶之遂取邾師獲鉏弱地邾人訴於晉晉人來討叔孫婼如晉晉人執之書曰晉人執我行人叔孫婼言使人也晉人使與邾大夫坐叔孫曰列國之卿當小國之君固周制也邾又夷也寡君之命介子服回在請使當之不敢廢周制故也乃不果坐韓宣子使邾人聚其眾將以叔孫與之叔孫聞之去眾與兵而朝士彌牟謂韓宣子曰子弗良圖而以叔孫與其讎叔孫必死之魯亡叔孫必亡邾邾君亡國將焉歸子𨿽悔之何及所謂盟主討違命也若皆相執焉用盟主乃弗與使各居一館士伯聽其辭而訴諸宣子乃皆執之士伯禦叔孫從者四人過邾館以如吏先歸邾子士伯曰以芻蕘之難從者之病將館子於都叔孫旦而立期焉乃館諸箕捨子服昭伯於他邑範獻子求貨於叔孫使請冠焉取其冠法而與之兩冠曰盡矣爲叔孫故申丰以貨如晉叔孫曰見我吾告女所行貨見而不出吏人之與叔孫居於箕者請其吠狗弗與及將歸殺而與之食之叔孫所館者𨿽一日必葺其墻屋去之如始至公爲叔孫故如晉及河有疾而復二十四年春晉士彌牟逆叔孫於箕叔孫使梁其﹠﹟待於門內曰余左顧而咳乃殺之右顧而笑乃止叔孫見士伯士伯曰寡君以爲盟主之故是以久子不腆敝邑之禮將致諸從者使彌牟逆吾子叔孫受禮而歸二月婼至自晉尊晉也夏五月乙未朔日有食之梓愼曰將水昭子曰旱也日過分而陽猶不克克必甚能無旱乎陽不克莫將積聚也秋八月大雩旱也二十五年春叔孫婼聘於宋桐門右師見之語卑宋大夫而賤司城氏昭子告其人曰右師其亡乎君子貴其身而後能及人是以有禮今夫子卑其大夫而賤其宗是賤其身也能有禮乎無禮必亡宋公享昭子賦新宮昭子賦車轄明日宴飲酒樂宋公使昭子右坐語相泣也樂祁佐退而告人曰今玆君與叔孫其皆死乎吾聞之哀樂而樂哀皆喪心也心之精爽是謂魂魄魂魄去之何以能久季公若之姊爲小邾夫人生宋元夫人生子以妻季平子昭子如宋聘且逆之秋叔孫昭子如闞公居於長府九月戊戌伐季氏殺公之於門遂入之平子登臺而請曰君不察臣之罪使有司討臣以干戈臣請待於沂上以察罪弗許請囚於費弗許請以五乘亡弗許子家子曰君其許之政自之出久矣隱民多取食焉爲之徒者眾矣日入慝作弗可知也眾怒不可蓄也蓄而弗治將薀薀蓄民將生心生心同求將合君必悔之弗聽郈孫曰必殺之公使郈孫逆孟懿子叔孫氏之司馬鬷戾言於其眾曰若之何莫對又曰我家臣也不敢知國凡有季氏與無於我孰利皆曰無季氏是無叔孫氏也鬷戾曰然則救諸帥徒以往陷西北隅以入公徒釋甲執冰而踞遂逐之孟氏使登西北隅以望季氏見叔孫氏之旌以告孟氏執郈昭伯殺之於南門之西遂伐公徒子家子曰諸臣僞劫君者而負罪以出君止意如之事君也不敢不攺公曰余不忍也與臧孫如墓謀遂行己亥公孫於齊次於陽州齊侯將唁公於平陰公先至於野井齊侯曰寡人之罪也使有司待於平陰爲近故也書曰公孫於齊次於陽州齊侯唁公於野井禮也將求於人則先下之禮之善物也齊侯曰自莒疆以西請致千社以待君命寡人將帥敝賦以從執事惟命是聽君之憂寡人之憂也公喜子家子曰天祿不再天若胙君不過周公以魯足矣失魯而以千社爲臣誰與之立且齊君無信不如早之晉弗從臧昭伯率從者將盟載書曰戮力壹心好惡同之信罪之有無繾綣從公無通外內以公命示子家子子家子曰如此吾不可以盟羈也不佞不能與二三子同心而以爲皆有罪或欲通外內且欲去君二三子好亡而惡定焉可同也陷君於難罪孰大焉通外內而去君君將速入弗通何爲而何守焉乃不與盟昭子自闞歸見平子平子稽顙曰子若我何昭子曰人誰不死子以逐君成名子孫不忘不亦傷乎將若子何平子曰苟使意如得攺事君所謂生死而肉骨也昭子從公於齊與公言子家子命適公館者執之公與昭子言於幄內曰將安眾而納公公徒將殺昭子伏諸道左師展告公公使昭子自鑄歸平子有異志冬十月辛酉昭子齊於其寢使祝宗祈死戊辰卒左師展將以公乘馬而歸公徒執之

竇鳴犢舜華按子華子虎會以其私問於程子曰主君何如主也程子曰主君之未得志也有竇叔子者推其後而進之有舜華者挽其不及而使之當於理有吾丘鴆者展布四體以爲紀綱之僕本聞之竇叔子之爲人也彊毅而有立方嚴而不銼其事主也齊戒祓濯而無有回心舜華多學而彊記恥其所聞不惠於古初其立論挺挺而不可以奪吾丘鴆年十有五而始以勇力聞及其壯佼也四鄰畏之能以人投人以車投車其視太行之險猶之步仞之丘此三臣者舉晉國之選也主君之所與懋昭其庸而光賁於趙宗者也公室六分河山之間龜拆而鼎立範氏中行氏不庇其社而頹其宗主君之所不刊則繄此三臣之助今無故而戮叔子矣又斃舜華於野以罪名不聞於國人吾丘鴆恐焉裹糧而之於他國主君其未之思耶何其首尾之刺戾也如是則主君之所以遠於大競者也吾子主君之信臣也夫人誰無過過而能攺心焉聖人之所畏也今吾子能弗憚煩而以其眇眇之思務以箴主君之闕遺將國人是賴吾子其勉行之矣按史記孔子世家孔子旣不得用於衛將西見趙子至於河而聞竇鳴犢舜華之死也臨河而嘆曰美哉水洋洋乎丘之不濟此命也夫子貢趨而進曰敢問何謂也孔子曰竇鳴犢舜華晉國之賢大夫也趙簡子未得志之時須此兩人而後從政及其已得志殺之乃從政丘聞之也刳胎殺夭則麒麟不至郊竭澤涸漁則蛟龍不合陰陽覆巢毀卵則鳳凰不翔何則君子諱傷其類也夫鳥獸之於不義也尙知避之而況乎丘哉乃還息乎陬鄕作爲陬操以哀之

董安於按左傳定公十三年春晉趙鞅謂邯鄲午曰歸我衛貢五百家吾捨諸晉陽午許諾歸告其父兄父兄皆曰不可趙孟怒遂殺午趙稷涉賓以邯鄲叛夏六月上軍司馬籍秦圍邯鄲邯鄲午荀寅之甥也荀寅範吉射之姻也而相與睦故不與圍邯鄲將作亂董安於聞之告趙孟曰先備諸趙孟曰晉國有命始禍者死爲後可也安於曰與其害於民寧我獨死請以我說趙孟不可秋七月範氏中行氏伐趙氏之宮趙鞅奔晉陽晉人圍之冬十一月荀躒韓不信魏曼多奉公以伐範氏中行氏丁未荀寅士吉射奔朝歌韓魏以趙氏爲請十二月辛未趙鞅入於絳盟於公宮十四年春梁嬰父惡董安於謂知文子曰不殺安於使終爲政於趙氏趙氏必得晉國盍以其先發難也討於趙氏文子使告於趙孟曰範氏中行氏𨿽信爲亂安於則發之是安於與謀亂也晉國有命始禍者死二子旣伏其矣敢以告趙孟患之安於曰我死而晉國寧趙氏定將焉用生人誰不死吾死莫矣乃縊而死趙孟屍諸市而告於知氏曰主命戮罪人安於旣伏其罪矣敢以告知伯從趙孟盟而後趙氏定祀安於於廟

萇弘按左傳昭公十一年景王問於萇弘曰今玆諸侯何實吉何實凶對曰蔡凶此蔡侯般弒其君之歲也歲在豕韋弗過此矣楚將有之然壅也歲及大梁蔡復楚凶天之道也三月丙申楚子伏甲而享蔡侯於申醉而執之夏四月丁巳殺之十七年秋晉侯使屠蒯如周請有事於雒與三塗萇弘謂劉子曰客容猛非祭也其伐戎乎陸渾氏甚睦於楚必是故也君其備之乃警戎備九月丁卯晉荀吳帥師涉自棘津使祭史先用牲於雒陸渾人弗知師從之庚午遂滅陸渾數之以其貳於楚也陸渾子奔楚其眾奔甘鹿周大獲十八年春王二月乙卯周毛得殺毛伯過而代之萇弘曰毛得必亡是昆吾稔之日也侈故之以而毛得以濟侈於王都不亡何待二十三年八月丁酉南宮極震萇弘謂劉文公曰君其勉之先君之力可濟也周之亡也其三川震今西王之大臣亦震天棄之矣東王必大克二十四年春王正月辛丑召簡公南宮嚚以甘桓公見王子朝劉子謂萇弘曰甘氏又往矣對曰何害同徳度義大誓曰紂有億兆夷人亦有離徳余有亂臣十人同心同徳此周所以興也戊午王子朝入於鄔定公元年春王正月辛巳晉魏舒合諸侯之大夫於狄泉將以城成周庚寅栽城三旬而畢乃歸諸侯之戍齊髙張后不從諸侯晉女叔寬曰周萇弘齊髙張皆將不免萇叔違天髙子違人天之所壞不可支也眾之所爲不可姦也四年春三月劉文公合諸侯於召陵謀伐楚也及臯鼬將長蔡於衛衛侯使祝佗私於萇弘曰聞諸道路不知信否若聞蔡將先衛信乎萇弘曰信蔡叔康叔之兄也先衛不亦可乎子魚曰以先王觀之則尙徳也吾子欲復文武之略而不正其徳將如之何萇弘說告劉子與範獻子謀之乃長衛侯於盟哀公三年劉氏範氏世爲婚姻萇弘事劉文公故周與範氏趙鞅以爲討六月癸卯周人殺萇弘

張柳朔按左傳哀公五年春晉圍柏人荀寅士吉射奔齊初範氏之臣王生惡張柳朔言諸昭子使爲柏人昭子曰夫非而讎乎對曰私讎不及公好不廢過惡不去善義之經也臣敢違之及範氏出張柳朔謂其子爾從主勉之我將止死王生授我矣吾不可以僭之遂死於柏人

忠烈部名臣列傳二

周二

公爲汪踦按禮記檀弓戰於郎公叔禺人遇負杖入保者息曰使之𨿽病也任之𨿽重也君子不能爲謀也士弗能死也不可我則旣言矣與其鄰重汪踦往皆死焉魯人欲勿殤重汪踦問於仲尼仲尼曰能執干戈以衛社稷𨿽欲勿殤也不亦可乎按左傳昭公二十五年公若獻弓於公爲且與之出射於外而謀去季氏公爲告公果公賁公果公賁使侍人僚柤告公二十九年公賜公衍羔裘使獻龍輔於齊侯遂入羔裘齊侯喜與之陽谷公衍公爲之生也其母偕出公衍先生公爲之母曰相與偕出請相與偕告三日公爲生其母先以告公爲爲兄公私喜於陽谷而思於魯曰務人爲此禍也且後生而爲兄其誣也久矣乃黜之而以公衍爲大子哀公十一年春齊國書髙無帥師伐我及淸公叔務人見保者而泣曰事充政重上不能謀士不能死何以治民吾旣言之矣敢不勉乎師及齊師戰於郊公爲與其嬖僮汪錡乘皆死皆殯孔子曰能執干戈以衛社稷可無殤也

石他人按新序陳恆弒簡公而盟盟者皆完其家不盟者殺之石他人曰昔之事其君者皆得其君而事之今謂他人曰捨而君而事我他人不能𨿽然不盟則殺父母也從而盟是無君臣之禮也生於亂世不得正行劫於暴上不得道義故𨿽盟不以父母之死不如退而自殺以禮其君乃自殺

仲由按史記仲尼弟子列傳仲由字子路卞人也少孔子九歲子路性鄙好勇力志伉直冠雄鷄佩猳豚陵暴孔子孔子設禮稍誘子路子路後儒服委質因門人請爲弟子初衛靈公有寵姬曰南子靈公太子蕢聵得過南子懼誅出奔及靈公卒而夫人欲立公子郢郢不肯曰亡人太子之子輒在於是衛立輒爲君是爲出公出公立十二年其父蕢聵居外不得入子路爲衛大夫孔悝之邑宰蕢聵乃與孔悝作亂謀入孔悝家遂與其徒襲攻出公出公奔魯而蕢聵入立是爲莊公方孔悝作亂子路在外聞之而馳往遇子羔出衛城門謂子路曰出公去矣而門已閉子可還矣毋空受其禍子路曰食其食者不避其難子羔卒去有使者入城城門開子路隨而入造蕢聵蕢聵與孔悝登臺子路曰君焉用孔悝請得而殺之蕢聵勿聽於是子路欲燔臺蕢聵懼乃下石乞壺黶攻子路擊斷子路之纓子路曰君子死而冠不免遂結纓而死孔子聞衛亂曰嗟乎由死矣已而果死

子期按左傳哀公十六年吳人伐愼白公敗之請以戰備獻許之遂作亂秋七月殺子西子期於朝而劫惠王子西以袂掩面而死子期曰昔者吾以力事君不可以弗終抉豫章以殺人而後死

屈廬按新序白公勝將弒楚惠王王出亡令尹司馬皆死拔劍而屬之於屈廬曰子與我將捨子子不與我必殺子廬曰子殺叔父而求福於廬也可乎吾聞知命之士見利不動臨死不恐爲人臣者時生則生時死則死是謂人臣之禮故上知天命下知臣道其有可劫乎子胡不推之白公勝乃內其劍

易甲按新序楚太子建以費無極之譖見逐建有子曰勝在外子西召勝使治白號曰白公勝怨楚逐其父將弒惠王及子西欲得易甲陳士勒兵以示易甲曰與我無患不富貴不吾與則此是也易甲笑曰嘗言吾義矣吾子忘之乎立得天下不義吾不取也威吾以兵不義吾不從也今子將弒子之君而使我從子非吾前義也子𨿽告我以利威我以兵吾不忍爲也子行子之威則吾亦得明吾義也逆子以兵爭也應子以聲鄙也吾聞士立義不爭行死不鄙拱而待兵顏色不變也

王子閭按左傳哀公十六年白公欲以子閭爲王子閭不可遂劫以兵子閭曰王孫若安靖楚國匡正王室而後庇焉啟之願也敢不聽從若將專利以傾王室不顧楚國有死不能遂殺之

莊善按新序白公之難楚人有莊善者辭其母將往死之其母曰棄其親而死其君可謂義乎莊善曰吾聞事君者內其祿而外其身今所以養母者君之祿也身安得無死乎遂辭而行比至公門三廢車中其僕曰子懼矣曰懼旣懼何不返莊善曰懼者吾私也死義吾公也聞君子不以私害公及公門刎頸而死君子曰好義乎哉

申鳴按說苑楚有士申鳴者在家而養其父孝聞於楚國王欲授之相申鳴辭不受其父曰王欲相汝汝何不受乎申鳴對曰捨父之孝子而爲王之忠臣何也其父曰使有祿於國立義於庭汝樂吾無憂矣吾欲汝之相也申鳴曰諾遂入朝楚王因授之相居三年白公爲亂殺司馬子期申鳴將往死之父止之曰棄父而死其可乎申鳴曰聞夫仕者身歸於君而祿歸於親今旣去子事君得無死其難乎遂辭而往因以兵圍之白公謂石乞曰申鳴者天下之勇士也今以兵圍我吾爲之柰何石乞曰申鳴者天下之孝子也往劫其父以兵申鳴聞之必來因與之語白公曰善則往取其父持之以兵告申鳴曰子與吾吾與子分楚國子不與吾子父則死矣申鳴流涕而應之曰始吾父之孝子也今吾君之忠臣也吾聞之也食其食者死其事受其祿者畢其能今吾已不得爲父之孝子矣乃君之忠臣也吾何得以全身援桴鼓之遂殺白公其父亦死王賞之金百斤申鳴曰食君之食避君之難非忠臣也定君之國殺臣之父非孝子也名不可兩立行不可兩全也如是而生何面目立於天下遂自殺也

太子疾公子靑按左傳哀公十七年冬十月晉復伐衛入其郛將入城簡子曰止叔向有言曰怙亂滅國者無後衛人出莊公而與晉平晉立襄公之孫般師而還十一月衛侯自鄄入般師出初公登城以望見戎州問之以告公曰我姬姓也何戎之有焉翦之公使匠久公欲逐石圃未及而難作辛巳石圃因匠氏攻公公閉門而請弗許逾於北方而隊折股戎州人攻之太子疾公子靑逾從公戎州人殺之

公子慶忌按左傳哀公二十年吳公子慶忌驟諫吳子曰不攺必亡弗聽出居於艾遂適楚聞越將伐吳冬請歸平越遂歸欲除不忠者以說於越吳人殺之

田卑按續文獻通考田卑晉臣佛肸以中牟叛田卑曰義死不避鈇鉞之罪義窮不受軒冕之服無義而生不仁而富不如烹遂死之

顏涿聚按左傳哀公二十七年晉荀瑤帥師伐鄭次於桐丘召顏涿聚之子晉曰隰之役而父死焉以國之多難未女卹也今君命女以是邑也服車而朝毋廢前勞

豫讓按戰國策晉畢陽之孫豫讓始事範中行氏而不說去而就智伯智伯寵之及三晉分智氏趙襄子最怨智伯而將其頭以爲飲器豫讓遁逃山中曰嗟乎士爲知己者死女爲說己者容吾其報智氏之讎矣乃變姓名爲刑人入宮塗廁欲以剌襄子襄子如廁心動執問塗者則豫讓也刃其扞曰欲爲智伯報讎左右欲殺之趙襄子曰彼義士也吾謹避之耳且智伯已死無後而其臣至爲報讎此天下之賢人也卒釋之豫讓又漆身爲厲滅須去眉自刑以變其容爲乞人而往乞其妻不識曰狀貌不似吾夫其音何類吾夫之甚也又吞炭爲啞變其音其友謂之曰子之道甚難而無功謂子有志則然矣謂子智則否以子之才而善事襄子襄子必近幸子子之得近而行所欲此甚易而功必成豫讓乃笑而應之曰是爲先知報後知爲故君賊新君大亂君臣之義者無此矣吾所謂爲此者以明君臣之義非從易也且夫委質而事人而求弒之是懷二心以事君也吾所爲難亦將以愧天下後世人臣懷二心者居頃之襄子當出豫讓伏於過橋下襄子至橋而馬驚襄子曰此必豫讓也使人問之果豫讓於是趙襄子面數豫讓曰子不嘗事範中行氏乎智伯滅範中行氏而子不爲報讎反委質事智伯智伯已死子獨何爲報讎之深也豫讓曰臣事範中行氏範中行氏以眾人遇臣臣故眾人報之智伯以國士遇臣臣故國士報之襄子乃喟然嘆泣曰嗟乎豫子之爲智伯名旣成矣寡人捨子亦已足矣子自爲計寡人不捨子使兵環之豫讓曰臣聞明主不掩人之義忠臣不愛死以成名君前已寬捨臣天下莫不稱君之賢今日之事臣固伏誅然願請君之衣而擊之𨿽死不恨非所望也敢布腹心於是襄子義之乃使使者持衣與豫讓豫讓拔劍三躍呼天擊之曰而可以報智伯矣遂伏劍而死死之日趙國之士聞之皆爲涕泣

柱厲叔按列子柱厲叔事莒敖公自爲不知己去居海上夏日則食菱芰冬日則食橡栗莒敖公有難柱厲叔辭其友而往死之其友曰子自以爲不知己故去今往死之是知與不知無辧也柱厲叔曰不然自以不知故去今死是果不知我也吾將死之以丑後世之人主不知其臣者也凡知則死之不知則弗死此直道而行者也柱厲叔可謂懟以忘其身者也

雍門子狄按說苑越甲至齊雍門子狄請死之齊王曰鼓鐸之聲未聞矢石未交長兵未接子何務死之爲人臣之禮耶雍門子狄對曰臣聞之昔者王田於囿左轂鳴車右請死之而王曰子何爲死車右對曰爲其鳴吾君也王曰左轂鳴者工師之罪也子何事之有焉車右曰臣不見工師之乘而見其鳴吾君也遂刎頸而死知有之乎齊王曰有之雍門子狄曰今越甲至其鳴吾君也豈左轂之下哉車右可以死左轂而臣獨不可以死越甲也遂刎頸而死是日越人引甲而退七十里曰齊王有臣鈞如雍門子狄擬使越社稷不血食遂引甲而歸齊王葬雍門子狄以上卿之禮

王蠋按史記田單傳燕之初入齊聞畫邑人王蠋賢令軍中曰環畫邑三十里無入以王蠋之故已而使人謂蠋曰齊人多髙子之義吾以子爲將封子萬家蠋固謝燕人曰子不聽吾引三軍而屠畫邑王蠋曰忠臣不事二君貞女不更二夫齊王不聽吾諫故退而耕於野國旣破亡吾不能存今又劫之以兵爲君將是助桀爲暴也與其生而無義固不如烹遂經其頸於樹枝自奮絕脰而死齊亡大夫聞之曰王蠋布衣也義不北面於燕況在位食祿者乎乃相聚如莒求諸子立爲襄王

公孫差按靑州府誌公孫差齊臣樂毅追閔王差格死於龍門

縮髙按戰國策魏攻管而不下安陵人縮髙其子爲管守信陵君使人謂安陵君曰君其遣縮髙吾將仕之以五大夫使爲持節尉安陵君曰安陵小國也不能必使其民使者自往請使道使者至縮髙之所復信陵君之命縮髙曰君之幸髙也將使髙攻管也夫以父攻子守人大笑也見臣而下是背王也父教子背亦非君之所喜也敢再拜辭使者以報信陵君信陵君大怒遣大使之安陵曰安陵之地亦猶魏也今吾攻管而不下則秦兵及我社稷必危矣願君之生束縮髙而致之若君弗致無忌將發十萬之師以告安陵之城安陵君曰吾先君成侯受詔襄王以守此地也手受大府之憲憲之上篇曰子弒父臣弒君有常刑不赦國𨿽大赦降城亡子不得與焉今縮髙謹辭大位以全父子之義而君曰必生致之是我負襄王之詔而廢大府之憲也𨿽死終不敢行縮髙聞之曰信陵君爲人悍而自用也此辭反必爲國禍吾已全已無違人臣之義矣豈可使吾君有魏患也乃之使者之舍刎頸而死信陵君聞縮髙死服縞素避舍使使謝安陵君曰無忌小人也困於思慮失言於君敢再拜釋罪

石奢按史記循吏本傳石奢者楚昭王相也堅直廉正無所阿避行縣道有殺人者相追之乃其父也縱其父而還自系焉使人言之王曰殺人者臣之父也夫以父立政不孝也廢法縱罪非忠也臣罪當死王曰追而不及不當伏罪子其治事矣石奢曰不私其父非孝子也不奉主法非忠臣也王赦其罪上惠也伏誅而死臣職也遂不受命自刎而死

長兒子魚按新序知伯囂之時有士曰長兒子魚絕知伯而去之三年將東之越而道聞知伯囂之見殺也謂禦曰還車反吾將死之禦曰夫子絕知伯而去之三年矣今反死之是絕屬無別也長兒子魚曰不然吾聞仁者無餘愛忠臣無餘祿吾聞知伯之死而動吾心余祿之加於我者至今尙存吾將往依之反而死

屈原按史記本傳屈原者名平楚之同姓也爲楚懷王左徒博聞彊志明於治亂於辭令入則與王圖議國事以出號令出則接遇賓客應對諸侯王甚任之上官大夫與之同列爭寵而心害其能懷王使屈原造爲憲令屈平屬艸﹠﹟未定上官大夫見而欲奪之屈平不與因讒之曰王使屈平爲令眾莫不知每一令出平伐其功曰以爲非我莫能爲也王怒而疏屈平屈平疾王聽之不聰也讒諂之蔽明也邪曲之害公也方正之不容也故憂愁幽思而作離騷離騷者猶離憂也夫天者人之始也父母者人之本也人窮則反本故勞苦倦極未嘗不呼天也疾痛慘怛未嘗不呼父母也屈平正道直行竭忠盡智以事其君讒人間之可謂窮矣信而見疑忠而被謗能無怨乎屈平之作離騷蓋自怨生也國風好色而不淫小雅怨誹而不亂若離騷者可謂兼之矣上稱帝嚳下道齊桓中述湯武以刺世事明道徳之廣崇治亂之條貫靡不畢見其文約其辭微其志潔其行廉其稱文小而其指極大舉類邇而見義遠其志潔故其稱物芳其行廉故死而不容自疏濯淖污泥之中蟬蛻於濁穢以浮游塵埃之外不獲世之滋垢皭然泥而不滓者也推此志也𨿽與日月爭光可也屈平旣絀其後秦欲伐齊齊與楚從親惠王患之乃令張儀佯去秦厚幣委質事楚曰秦甚憎齊齊與楚從親楚誠能絕齊秦願獻商於之地六百里楚懷王貪而信張儀遂絕齊使使如秦受地張儀詐之曰儀與王約六里不聞六百里楚使怒去歸告懷王懷王怒大興師伐秦秦發兵擊之大破楚師於丹浙斬首八萬擄楚將屈﹠﹟遂取楚之漢中地懷王乃悉發國中兵以深入擊秦戰於藍田魏聞之襲楚至鄧楚兵懼自秦歸而齊竟怒不救楚楚大困明年秦割漢中地與楚以和楚王曰不願得地願得張儀而甘心焉張儀聞乃曰以一儀而當漢中地臣請往如楚如楚又因厚幣用事者臣靳尙而設詭辯於懷王之寵姬鄭袖懷王竟聽鄭袖復釋去張儀是時屈平旣疏不復在位使於齊顧反諫懷王曰何不殺張儀懷王悔追張儀不及其後諸侯共擊楚大破之殺其將唐昧時秦昭王與楚婚欲與懷王會懷王欲行屈平曰秦虎狼之國不可信不如無行懷王稚子子蘭勸王行柰何絕秦歡懷王卒行入武關秦伏兵絕其後因畱懷王以求割地懷王怒不聽亡走趙趙不內復之秦竟死於秦而歸葬長子頃襄王立以其弟子蘭爲令尹楚人旣咎子蘭以勸懷王入秦而不反也屈平旣嫉之𨿽放流眷顧楚國系心懷王不忘欲反冀幸君之一悟俗之一攺也其存君興國而欲反復之一篇之中三致志焉然終無可柰何故不可以反卒以此見懷王之終不悟也人君無愚智賢不肖莫不欲求忠以自爲舉賢以自佐然亡國破家相隨屬而聖君治國累世而不見者其所謂忠者不忠而所謂賢者不賢也懷王以不知忠臣之分故內惑於鄭袖外欺於張儀疏屈平而信上官大夫令尹子蘭兵挫地削亡其六郡身客死於秦爲天下笑此不知人之禍也易曰井泄不食爲我心惻可以汲王明並受其福王之不明豈足福哉令尹子蘭聞之大怒卒使上官大夫短屈原於頃襄王頃襄王怒而遷之屈原至於江濱被髮行吟澤畔顏色憔悴形容枯槁漁父見而問之曰子非三閭大夫歟何故而至此屈原曰舉世混濁而我獨淸眾人皆醉而我獨醒是以見放漁父曰夫聖人者不凝滯於物而能與世推移舉世混濁何不隨其流而揚其波眾人皆醉何不餔其糟而啜其醨何故懷瑾握瑜而自令見放爲屈原曰吾聞之新沐者必彈冠新浴者必振衣人又誰能以身之察察受物之汶汶者乎寧赴常流而葬乎江魚腹中耳又安能以皓皓之白而蒙世之溫蠖乎乃作懷沙之賦其辭曰陶陶孟夏兮艸木莽莽傷懷永哀兮汨䢐南土眴兮窈窕孔靜幽墨冤結紆軫兮離湣之長鞠撫情效志兮俯詘以自抑刓方以爲圜兮常度未替易初本由兮君子所鄙章畫職墨兮前度未攺內直質重兮大人所盛巧匠不斫兮孰察其揆正元文幽處兮蒙謂之不章離婁微睇兮瞽以爲無明變白而爲黑兮倒上以爲下鳳凰在笯兮雞雉翔舞同糅玉石兮一槪而相量夫黨人之鄙妒兮羌不知吾所臧任重載盛兮陷滯而不濟懷瑾握瑜兮窮不得余所示邑犬羣吠兮吠所怪也誹俊疑桀兮固庸態也文質疏內兮眾不知吾之異采材朴委積兮莫知余之所有重仁襲義兮謹厚以爲丰重華不可牾兮孰知余之從容古固有不並兮豈知其故也湯禹久遠兮邈不可慕也懲違攺忿兮抑心而自彊離湣而不遷兮願志之有象進路北次兮日昧昧其將暮含憂虞哀兮限之以大故亂曰浩浩沅湘兮分流汨兮修路幽拂兮道遠忽兮曾﹠﹟恆悲兮永嘆慨兮世旣莫吾知兮人心不可謂兮懷情抱質兮獨無匹兮伯樂旣歿兮驥將焉程兮人生有命兮各有所錯兮定心廣志余何畏懼兮曾傷爰哀永嘆喟兮世混不吾知心不可謂兮知死不可讓兮願勿愛兮明以告君子兮吾將以爲類兮於是懷石遂自投汨羅以死屈原旣死之後楚有宋玉唐勒景差之徒者皆好辭而以賦見稱然皆祖屈原之從容辭令終莫敢直諫其後楚日以削數十年竟爲秦所滅自屈原沈汨羅後百有餘年漢有賈生爲長沙王太傅過湘水投書以弔屈原

巴蔓子按四川總志巴蔓子巴國人仕巴爲將軍周末國亂蔓子請師於楚許以三城楚已救巴遣使請城蔓子曰藉楚之靈克濟禍亂誠許楚三城可持吾頭往謝城不可得也乃自刎使者以蔓子首報楚王王曰使吾得臣如蔓子用城何爲乃以上卿之禮葬其首巴亦舉其屍以卿禮葬施州

肥義按續文獻通考義趙人趙武靈王廢太子章而立少子何爲王自爲主父使義輔之後章因武靈王遊沙丘詐以主父命召王義知變請先嘗之曰無故而後王可入也義乃先入章殺之

秦

蒙恬弟

毅

按史記本傳蒙恬者其先齊人也恬大父蒙驁自齊事秦昭王官至上卿秦莊襄王元年蒙驁爲秦將伐韓取成臯滎陽作置三川郡二年蒙驁攻趙取三十七城始皇三年蒙驁攻韓取十三城五年蒙驁攻魏取二十城作置東郡始皇七年蒙驁卒驁子曰武武子曰恬恬嘗書獄典文學始皇二十三年蒙武爲秦裨將軍與王剪攻楚大破之殺項燕二十四年蒙武攻楚擄楚王蒙恬弟毅始皇二十六年蒙恬因家世得爲秦將攻齊大破之拜爲內史秦已並天下乃使蒙恬將三十萬眾北逐戎狄收河南築長城因地形用險制塞起臨洮至遼東延袤萬餘里於是渡河據陽山逶蛇而北暴師於外十餘年居上郡是時蒙恬威振匈奴始皇甚尊寵蒙氏信任賢之而親近蒙毅位至上卿出則參乘入則禦前恬任外事而毅常爲內謀名爲忠信故𨿽諸將相莫敢與之爭焉趙髙者諸趙疏遠屬也秦王聞髙彊力通於獄法舉以爲中車府令髙卽私事公子胡亥諭之決獄髙有大罪秦王令蒙毅法治之毅不敢阿法當髙罪死除其官籍帝以髙之惇於事也赦之復其官爵始皇欲遊天下道九原直抵甘泉乃使蒙恬通道自九原抵甘泉﹠﹟山堙谷千八百里道未就始皇三十七年冬行出遊會稽並海上北走瑯邪道病使蒙毅還禱山川未反始皇至沙丘崩祕之羣臣莫知是時丞相李斯少子胡亥中車府令趙髙常從髙雅得幸於胡亥欲立之又怨蒙毅法治之而不爲己也因有賊心乃與丞相李斯公子胡亥陰謀立胡亥爲太子太子已立遣使者以罪賜公子扶蘇蒙恬死扶蘇已死蒙恬疑而復請之使者以蒙恬屬吏更置胡亥以李斯舍人爲護軍使者還報胡亥已聞扶蘇死卽欲釋蒙恬趙髙恐蒙氏復貴而用事怨之毅還至趙髙因爲胡亥忠計欲以滅蒙氏乃言曰臣聞先帝欲舉賢立太子久矣而毅諫曰不可若知賢而愈不立則是不忠而惑主也以臣愚意不若誅之胡亥聽而系蒙毅於代前已囚蒙恬於陽周喪至咸陽已葬太子立爲二世皇帝而趙髙親近日夜毀惡蒙氏求其罪過舉劾之子嬰諫曰臣聞故趙王遷殺其良臣李牧而用顏聚燕王喜陰用荊軻之謀而倍秦之約齊王建殺其故世忠臣而用後勝之議此三君者皆各以變古者失其國而殃及其身今蒙氏秦之大臣謀士也而主欲一旦棄去之臣竊以爲不可臣聞輕慮者不可以治國獨智者不可以存君誅殺忠臣而立無節行之人是內使羣臣不相信而外使鬥士之意離也臣竊以爲不可胡亥不聽而遣禦史曲宮乘傳之代令蒙毅曰先主欲立太子而卿難之今丞相以卿爲不忠罪及其宗朕不忍乃賜卿死亦甚幸矣卿其圖之毅對曰以臣不能得先主之意則臣少宦順幸沒世可謂知意矣以臣不知太子之能則太子獨從周旋天下去諸公子絕遠臣無所疑矣夫先主之舉用太子數年之積也臣乃何言之敢諫何慮之敢謀非敢飾辭以避死也爲羞累先主之名願大夫爲慮焉使臣得死情實且夫順成全者道之所貴也刑殺者道之所卒也昔者秦穆公殺三良而死罪百里奚而非其罪也故立號曰繆昭襄王殺武安君白起楚平王殺伍奢吳王夫差殺伍子胥此四君者皆爲大失而天下非之以其君爲不明以是籍於諸侯故曰用道治者不殺無罪而罰不加於無辜惟大夫畱心使者知胡亥之意不聽蒙毅之言遂殺之二世又遣使者之陽周令蒙恬曰君之過多矣而卿弟毅有大罪法及內史恬曰自吾先人及至子孫積功信於秦三世矣今臣將兵三十餘萬身𨿽囚系其勢足以倍畔自知必死而守義者不敢辱先人之教以不忘先主也昔周成王初立未離𦇤﹠﹟周公旦負王以朝卒定天下及成王有病甚殆公旦自揃其爪以沈於河曰王未有識是旦執事有罪殃旦受其不祥乃書而藏之記府可謂信矣及王能治國有賊臣言周公旦欲爲亂久矣王若不備必有大事王乃大怒周公旦走而奔於楚成王觀於記府得周公旦沈書乃流涕曰孰謂周公旦欲爲亂乎殺言之者而反周公旦故周書曰必參而伍之今恬之宗世無二心而事卒如此是必孽臣逆亂內陵之道也夫成王失而復振則卒昌桀殺關龍逢紂殺王子比干而不悔則身死國亡臣故曰過可振而諫可覺也察於參伍上聖之法也凡臣之言非以求免於咎也將以諫而死願陛下爲萬民思從道也使者曰臣受詔行法於將軍不敢以將軍言聞於上也蒙恬喟然太息曰我何罪於天無過而死乎乃吞藥自殺

公子將閭按通鑑紀事公子將閭昆弟三人囚於內宮議其罪獨後二世使使令將閭曰公子不臣罪當死吏致法焉將閭曰闕廷之禮吾未嘗敢不從賓贊也廊廟之位吾未嘗敢失節也受命應對吾未嘗敢失辭也何謂不臣願聞罪而死使者曰臣不得與謀奉書從事將閭乃仰天大呼者三曰吾無罪昆弟三人皆流涕拔劍自殺

柏欄將軍按萊州府誌柏欄將軍膠西人史逸其姓名秦二世時爲將韓信下齊追田橫假道於柏欄柏欄不忍背秦與信拒戰力盡而死鄕人哀之立廟祀焉

涉間按史記項羽本紀章邯已破項梁軍則以爲楚地兵不足憂乃渡河擊趙大破之當此時趙歇爲王陳余爲將張耳爲相皆走入巨鹿城章邯令王離涉間圍巨鹿時項羽殺卿子冠軍威震楚國名聞諸侯乃遣當陽君蒲將軍將卒二萬渡河救巨鹿戰少利陳余復請兵項羽乃悉引兵渡河皆沈船破釜甑燒廬舍持三日糧以示士卒必死無一還心於是至則圍王離與秦軍遇九戰絕其甬道大破之殺蘇角擄王離涉間不降楚自燒殺

漢

紀信按史記髙祖本紀三年漢王軍滎陽南築甬道屬之河以取敖倉與項羽相距歲餘項羽數侵奪漢甬道漢軍乏食遂圍漢王漢王請和割滎陽以西者爲漢項王不聽漢王患之將軍紀信乃乘王駕詐爲漢王誑楚楚皆呼萬歲之城東觀以故漢王得與數十騎出西門遁按漢書髙祖本紀羽見紀信問漢王安在曰已出去矣羽燒殺信

周苛按漢書周昌傳周昌者沛人也其從兄苛秦時皆爲泗水卒史及髙祖起沛擊破泗水守監於是苛昌自卒史從沛公沛公以昌爲職志苛爲客從入關破秦沛公立爲漢王以苛爲禦史大夫昌爲中尉漢三年楚圍漢王滎陽急漢王出去而使苛守滎陽城楚破滎陽城欲令苛將苛罵曰若趣降漢王不然今爲虜矣項羽怒亨苛漢王於是拜昌爲禦史大夫苛子成以父死事封爲髙景侯

周市按漢書魏豹傳魏豹故魏諸公子也其兄魏咎故魏時封爲﹠﹟陵君秦滅魏爲庶人陳勝之王也咎往從之勝使魏人周市徇魏地魏地已下欲立周市爲魏王市曰天下﹠﹟亂忠臣乃見今天下共畔秦其誼必立魏王后乃可齊趙使車各五十乘立市爲王市不受迎魏咎於陳五反陳王乃遣立咎爲魏王章邯已破陳王進兵擊魏王於臨濟魏王使周市請救齊楚齊楚遣項它田巴將兵隨市救魏章邯遂擊破殺周市等軍圍臨濟咎爲其民約降約降定咎自殺魏豹亡走楚

孫﹠﹟按史記功臣表孫﹠﹟以北地都尉匈奴入北地力戰死事子鉼侯

召平按史記齊悼惠王世家髙後崩趙王呂祿爲上將軍呂王產爲相國皆居長安中聚兵以威大臣欲爲亂朱虛侯章以呂祿女爲婦知其謀乃使人陰出告其兄齊王欲令發兵西朱虛侯東牟侯爲內應以誅諸呂因立齊王爲帝齊王旣聞此計乃與其舅父駟鈞郎中令祝午中尉魏勃陰謀發兵齊相召平聞之乃發卒衛王宮魏勃紿召平曰王欲發兵非有漢虎符驗也而相君圍王固善勃請爲君將兵衛衛王召平信之乃使魏勃將兵圍王宮勃旣將兵使圍相府召平曰嗟乎道家之言當斷不斷反受其亂乃是也遂自殺

路中大夫按史記齊悼惠王世家齊孝王十一年吳王濞楚王戊反興兵西告諸侯曰將誅漢賊臣錯以安宗廟膠西膠東災川濟南皆擅發兵應吳楚欲與齊齊孝王狐疑城守不聽三國兵共圍齊齊王使路中大夫告於天子天子復令路中大夫還告齊王善堅守吾兵今破吳楚矣路中大夫至三國兵圍臨災數重無從入三國將劫與路中大夫盟曰若反言漢已破矣齊趣下三國不且見屠路中大夫旣許之至城下望見齊王曰漢已發兵百萬使太尉周亞夫擊破吳楚方引兵救齊齊必堅守無下三國將誅路中大夫齊初圍急陰與三國通謀約未定會聞路中大夫從漢來喜及其大臣乃復勸王毋下三國居無何漢將欒布平陽侯等兵至齊擊破三國兵解齊圍

韓千秋按漢書南粵傳元鼎四年漢使安國少季諭王王太后入朝令辯士諫大夫終軍等宣其辭勇士魏臣等輔其決衛尉路博徳將兵屯桂陽待使者王年少太后中國人安國少季往復與私通國人頗知之多不附太后太后恐亂起亦欲倚漢威勸王及幸臣求內屬卽因使者上書請比內諸侯三歲壹朝除邊關於是天子許之賜其丞相呂嘉銀印及內史中尉太傅印余得自置除其故黥劓刑用漢法諸使者皆畱塡撫之王王太后飭治行裝重資爲入朝具相呂嘉年長矣相三王宗族官貴爲長吏七十餘人男盡尙王女女盡嫁王子弟宗室及蒼梧秦王有連其居國中甚重粵人信之多爲耳目者得眾心愈於王王之上書數諫止王王不聽有畔心數稱病不見漢使者使者注意嘉埶未能誅王王太后亦恐嘉等先事發欲介使者權謀誅嘉等置酒請使者大臣皆侍坐飲嘉弟爲將將卒居宮外酒行太后謂嘉南粵內屬國之利而相君苦不便者何也以激怒使者使者狐疑相杖遂不敢發嘉見耳目非是卽趨出太后怒欲鏦嘉以矛王止太后嘉遂出介弟兵就捨稱病不肯見王及使者乃陰謀作亂王素亡意誅嘉嘉知之以故數月不發太后獨欲誅嘉等力又不能天子聞之罪使者怯亡決又以爲王王太后已附漢獨呂嘉爲亂不足以興兵欲使莊參以二千人往參曰以好往數人足以武往二千人亡足以爲也辭不可天子罷參兵郟壯士故濟北相韓千秋奮曰以區區粵又有王應獨呂嘉爲害願得勇士三百人必斬嘉以報於是天子遣千秋與王太后弟摎樂將二千人往入粵境呂嘉乃遂反下令國中曰王年少太后中國人又與使者亂專欲內屬盡持先王寶入獻天子以自媚多從人行至長安擄賣以爲僮奴自脫一時利亡顧趙氏社稷爲萬世慮之意乃與其弟將卒攻殺太后王盡殺漢使者遣人告蒼梧秦王及其諸郡縣立明王長男粵妻子術陽侯建徳爲王而韓千秋兵之入也破數小邑其後粵直開道給食未至番禺四十里粵以兵擊千秋等滅之使人函封漢使節置塞上好爲謾辭謝罪發兵守要害處於是天子曰韓千秋𨿽亡成功亦軍鋒之冠封其子延年爲成安侯

韓延年按漢書李陵傳成安侯者潁川人父韓千秋故濟南相奮擊南粵戰死武帝封子延年爲侯以校尉隨陵按通鑑紀事天漢二年李陵至浚稽山與單於相值騎三萬圍陵軍屢戰不利欲去會陵軍候管敢爲校尉所辱亡降匈奴具言陵軍無後援射矢且盡獨將軍麾下及校尉成安侯韓延年各八百人爲前行以黃與白爲幟當使精騎射之卽破矣單於得敢大喜使騎並攻漢軍疾呼曰李陵韓延年趣降遂遮道急攻陵陵居谷中敵在山上四面射矢如雨下漢軍南行未至鞮汗山一日五十萬矢皆盡卽棄車去士尙三千餘人徒斬車輻而持之軍吏持尺刀抵山入﹠﹟谷單於遮其後乘隅下壘石士卒多死不得行昏後陵便衣獨步出營止左右毋隨我丈夫一取單於耳良久陵還太息曰兵敗死矣於是盡斬旌旗及珍寶埋地中陵嘆曰復得數十矢足以脫矣今無兵復戰天明坐受縛矣各鳥獸散猶有脫歸報天子者令軍士人持二升糒一片冰期至遮鹵障者相待夜半時擊鼓起士鼓不鳴陵與韓延年俱上馬壯士從者十餘人敵騎數千追之韓延年戰死陵曰無面目報陛下遂降

泉鳩裏主人按漢書戾太子傳太子之亡也東至湖臧匿泉鳩裏主人家貧常賣屨以給太子太子有故人在湖聞其富贍使人呼之而發覺吏圍捕太子太子自度不得脫卽入室距戶自經山陽男子張富昌爲卒足蹋開戶新安令史李壽趨抱解太子主人公遂格鬥死皇孫二人皆並遇害

谷吉按漢書陳湯傳元帝初元四年郅支單於遣使奉獻因求侍子願爲內附漢遣衛司馬谷吉送之禦史大夫貢禹博士匡衡以爲郅支單於鄕化未醇所在絕遠宜令使者送其子至塞而還吉上書言中國與外夷有羈縻不絕之義今旣養全其子十年徳澤甚厚空絕而不送近從塞還示捐不畜使無鄕從之心前恩立後怨不便議者見前江乃始無應敵之數知勇俱困以致恥辱卽豫爲臣憂臣幸得建彊漢之節承明聖之詔宣諭厚恩不宜敢桀若懷異心加無道於臣則單於長嬰大罪必遁逃遠捨不敢近邊沒一使以安百姓國之計臣之願也上許焉旣至郅支單於怒竟殺吉

龔勝按漢書兩龔傳兩龔皆楚人也勝字君賓捨字君倩二人相友並著名節故世謂之楚兩龔少皆好學明經勝爲郡吏捨不仕久之楚王入朝聞捨髙名聘捨爲常侍不得已隨王歸國固辭願卒學復至長安而勝爲郡吏三舉孝廉以王國人不得宿衛補吏再爲尉壹爲丞勝輒至官乃去州舉茂才爲重泉令病去官大司空何武執金吾閻崇薦勝哀帝自爲定陶王固已聞其名徵爲諫大夫引見勝薦龔捨及亢父寧壽濟陰侯嘉有詔皆徵勝曰竊見國家徵醫巫常爲駕徵賢者宜駕上曰大夫乘私車來邪勝曰唯唯有詔爲駕龔捨侯嘉至皆爲諫大夫寧壽稱疾不至勝居諫官數上書求見言百姓貧盜賊多吏不良風俗薄災異數見不可不憂制度泰奢刑罰泰深賦斂泰重宜以儉約先下其言祖述王吉貢禹之意爲大夫二歲餘遷丞相司直徙光祿大夫守右扶風數月上知勝非撥煩吏乃復還勝光祿大夫諸吏給事中勝言董賢亂制度繇是逆上指後歲餘丞相王嘉上書薦故廷尉梁相等尙書劾奏嘉言事恣意迷國罔上不道下將軍中朝者議左將軍公孫祿司隸鮑宣光祿大夫孔光等十四人皆以爲嘉應迷國不道法勝獨書議曰嘉資性邪僻所舉多貪殘吏位列三公陰陽不和諸事並廢咎皆繇嘉迷國不疑今舉相等過微薄日暮議者罷明旦復會左將軍祿問勝君議亡所據今奏當上宜何從勝曰將軍以勝議不可者通劾之博士夏侯常見勝應祿不和起至勝前謂曰宜如奏所言勝以手推常曰去後數日復會議可復孝惠孝景廟不議者皆曰宜復勝曰當如禮常復謂勝禮有變勝疾言曰去是時之變常恚謂勝曰我視君何若君欲小與眾異外以采名君乃申徒狄屬耳先是常又爲勝道髙陵有子殺母者勝白之尙書問誰受對曰受夏侯常尙書使勝問常常連恨勝卽應曰聞之白衣戒君勿言也奏事不詳妄作觸罪勝窮無以對尙書卽自劾奏與常爭言洿辱朝廷事下禦史中丞召詰問劾奏勝吏二千石常位大夫皆幸得給事中與論議不崇禮義而居公門下相非恨疾言辯訟﹠﹟謾亡狀皆不敬制曰貶秩各一等勝謝罪乞骸骨上乃復加賞賜以子博爲侍郎出勝爲渤海太守勝謝病不任之官積六月免歸上復徵爲光祿大夫勝常稱疾臥數使子上書乞骸骨會哀帝崩初瑯邪邴漢亦以淸行徵用至京兆尹後爲太中大夫王莽秉政勝與漢俱乞骸骨自昭帝時涿郡韓福以徳行徵至京師賜策書束帛遣歸詔曰朕閔勞以官職之事其務修孝弟以教鄕裏行道捨傳捨縣次具酒肉食從者及馬長吏以時存問常以歲八月賜羊壹頭酒二斛不幸死者賜復衾一祠以中牢於是王莽依故事白遣勝漢策曰惟元始二年六月庚寅光祿大夫太中大夫耆艾二人以老病罷太皇太后使謁者僕射策詔之曰蓋聞古者有司年至則致仕所以恭讓而不盡其力也今大夫年至矣朕湣以官職之事煩大夫其上子若孫若同產同產子一人大夫其修身守道以終髙年賜帛及行道捨宿歲時羊酒衣衾皆如韓福故事所上子男皆除爲郎於是勝漢遂歸老於鄕裏漢兄子曼容亦養志自修爲官不肯過六百石輒自免去其名過出於漢初龔捨以龔勝薦徵爲諫大夫病免復徵爲博士又病去頃之哀帝遣使者卽楚拜捨爲泰山太守舍家居在武原使者至縣請捨欲令至庭拜授印綬捨曰王者以天下爲家何必縣官遂於家受詔便道之官旣至數月上書乞骸骨上徵捨至京兆東湖界固稱病篤天子使使者收印綬拜捨爲光祿大夫數賜告捨終不肯起乃遣歸舍亦通五經以魯詩教授捨勝旣歸鄕裏郡二千石長吏初到官皆至其家如師弟子之禮捨年六十八王莽居攝中卒莽旣篡國遣五威將帥行天下風俗將帥親奉羊酒存問勝明年莽遣使者卽拜勝爲講學祭酒勝稱疾不應徵後二年莽復遣使者奉璽書太子師友祭酒印綬安車駟馬迎勝卽拜秩上卿先賜六月祿直以辦裝使者與郡太守縣長吏三老官屬行義諸生千人以上入勝裏致詔使者欲令勝起迎久立門外勝稱病篤爲﹠﹟室中戶西南牖下東首加朝服紳使者入戶西行南面立致詔付璽書遷延再拜奉印綬內安車駟馬進謂勝曰聖朝未嘗忘君制作未定待君爲政思聞所欲施行以安海內勝對曰素愚加以年老被病命在朝夕隨使君上道必死道路無益萬分使者要說至以印綬就加勝身勝輒推不受使者卽上言方盛夏暑熱勝病少气可須秋涼乃發有詔許使者五日一與太守俱問起居爲勝兩子及門人髙暉等言朝廷虛心待君以茅土之封𨿽疾病宜動移至傳捨示有行意必爲子孫遺大業暉等白使者語勝自知不見聽卽謂暉等吾受漢家厚恩亡以報今年老矣旦暮入地誼豈以一身事二姓下見故主哉勝因敕以棺斂喪事衣周於身棺周於衣勿隨俗動吾冢種柏作祠堂語畢遂不復開口飲食積十四日死死時七十九矣使者太守臨斂賜復衾祭祠如法門人衰絰治喪者百數有老父來弔哭甚哀旣而曰嗟乎燻以香自燒膏以明自銷龔生竟夭天年非吾徒也遂趨而出莫知其誰勝居彭城廉裏後世刻石表其裏門

翟義按漢書翟方進傳方進少子義字文仲少以父任爲郎稍遷諸曹年二十出爲南陽都尉宛令劉立與曲陽侯爲婚又素著名州郡輕義年少義行太守事行縣至宛丞相史在傳捨立持酒肴謁丞相史對飲未訖會義亦往外吏白都尉方至立語言自若須臾義至內謁徑入立乃走下義旣還大怒陽以它事召立至以主守盜十金賊殺不辜部掾夏恢等收縛立傳送鄧獄恢亦以宛大縣恐見篡奪白義可因隨後行縣送鄧義曰欲令都尉自送則如勿收邪載環宛市乃送吏民不敢動威震南陽立家輕騎馳從武關入語曲陽侯曲陽侯白成帝帝以問丞相方進遣吏敕義出宛令宛令已出吏還白狀方進曰小兒未知爲吏也其意以爲入獄當輒死矣後義坐法免起家而爲弘農太守遷河內太守靑州牧所居著名有父風烈徙爲東郡太守數歲平帝崩王莽居攝義心惡之乃謂姊子上蔡陳丰曰新都侯攝天子位號令天下故擇宗室幼稚者以爲孺子依托周公輔成王之義且以觀望必代漢家其漸可見方今宗室衰弱外無彊蕃天下傾首服從莫能亢扞國難吾幸得備宰相子身守大郡父子受漢厚恩義當爲國討賊以安社稷欲舉兵西誅不當攝者選宗室子孫輔而立之設令時命不成死國埋名猶可以不慚於先帝今欲廢之乃肯從我乎丰年十八勇壯許諾義遂與東郡都尉劉宇嚴鄕侯劉信信弟武平侯劉璜結謀及東郡王孫慶素有勇略以明兵法徵在京師義乃詐移書以重罪傳逮慶於是以九月都試日斬觀令因勒其車騎材官士募郡中勇敢部署將帥嚴鄕侯信者東平王云子也云誅死信兄開明嗣爲王薨無子而信子匡復立爲王故義舉兵並東平立信爲天子義自號大司馬柱天大將軍以東平王傅蘇隆爲丞相中尉臯丹爲禦史大夫移檄郡國言莽鴆殺孝平皇帝矯攝尊號今天子已立共行天罰郡國皆震比至山陽眾十餘萬莽聞之大懼乃拜其黨親輕車將軍成武侯孫建爲奮武將軍光祿勛成都侯王邑爲虎牙將軍明義侯王駿爲彊弩將軍春王城門校尉王況爲震威將軍宗伯忠孝侯劉宏爲奮衝將軍中少府建威侯王昌爲中堅將軍中郎將震羌侯寶兄爲奮威將軍凡七人自擇除關西人爲校尉軍吏將關東甲卒發奔命以擊義焉復以太僕武讓爲積弩將軍屯函谷關將作大匠蒙鄕侯逯並爲橫﹠﹟將軍屯武關羲和紅休侯劉歆爲揚武將軍屯宛大保後丞丞陽侯甄邯爲大將軍屯霸上常鄕侯王輝爲車騎將軍屯平樂館騎都尉王晏爲建威將軍屯城北城門校尉趙恢爲城門將軍皆勒兵自備莽日抱孺子會羣臣而稱曰昔成王幼周公攝政而管蔡挾祿父以畔今翟義亦挾劉信而作亂自古大聖猶懼此況臣莽之斗筲羣臣皆曰不遭此變不章聖徳莽於是依周書作大誥曰惟居攝二年十月甲子攝皇帝若曰大誥道諸侯王三公列侯於汝卿大夫元士禦事不弔天降喪於趙傅丁董洪惟我幼沖孺子當承繼嗣無疆大歷服事予未遭其明悊能道民於安況其能往知天命熙我念孺子若涉淵水予惟往求朕所濟度奔走以傅近奉承髙皇帝所受命予豈敢自比於前人乎天降威明用寧帝室遺我居攝寶龜太皇太后以丹石之符乃紹天明意詔予卽命居攝踐祚如周公故事反寇故東郡太守翟義擅興師動眾曰有大難於西土西土人亦不靖於是動嚴鄕侯信誕敢犯祖亂宗之序天降威遺我寶龜固知我國有呰災使民不安是天反復右我漢國也粵其聞日宗室之﹠﹟有四百人民獻儀九萬夫予敬以終於此謀繼嗣圖功我有大事休予卜並吉故我出大將告郡太守諸侯相令長曰予得吉卜予惟以汝於伐東郡嚴鄕逋播臣爾國君或者無不反曰難大民亦不靜亦惟在帝宮諸侯宗室於小子族父敬不可徵帝不違卜故予爲衝人長思厥難曰烏呼義信所犯誠動鰥寡哀哉予遭天役遺大解難於予身以爲孺子不身自卹予義彼國君泉陵侯上書曰成王幼弱周公踐天子位以治天下六年朝諸侯於明堂制禮樂班度量而天下大服太皇太后承順天心成居攝之義皇太子爲孝平皇帝子年在𦇤褓宜且爲子知爲人子道令皇太后得加慈母恩畜養成就加元服然後復子明辟熙爲我孺子之故予惟趙傅丁董之亂遏絕繼嗣變剝適庶危亂漢朝以成三﹠﹟隊極厥命烏呼害其可不旅力同心戒之哉予不敢僭上帝命天休於安帝室興我漢國惟卜用克綏受玆命今天其相民況亦惟卜用太皇太后肇有元城沙鹿之右陰精女主聖明之祥配元生成以興我天下之符遂獲西王母之應神靈之徵以佑我帝室以安我大宗以紹我後嗣以繼我漢功厥害適統不宗元緒者辟不違親辜不避戚夫豈不愛亦惟帝室是以廣立王侯並建曾元俾屏我京師綏撫宇內博徵儒生講道於廷論序乖繆制禮作樂同律度量混壹風俗正天地之位昭郊宗之禮定五畤廟祧咸秩亡文建靈臺立明堂設辟雍張太學尊中宗髙宗之號昔我髙宗崇徳建武克綏西域以受白虎威勝之瑞天地判合乾坤序徳太皇太后臨政有龜龍麟鳳之應五徳嘉符相因而備河圖雒書遠自昆侖出於重﹠﹟古讖著言肆今享實此乃皇天上帝所以安我帝室俾我成就洪烈也烏呼天明威輔漢始而大大矣爾有惟舊人泉陵侯之言爾不克遠省爾豈知太皇太后若此勤哉天毖勞我成功所予不敢不極卒安皇帝之所圖事肆予告我諸侯王公列侯卿大夫元士禦事天輔誠辭天其累我以民予害敢不於祖宗安人圖功所終天亦惟勞我民若有疾予害敢不於祖宗所受休輔予聞孝子善繼人之意忠臣善成人之事予思若考作室厥子堂而構之厥父災厥子播而獲之予害敢不於身撫祖宗之所受大命若祖宗乃有效湯武伐厥子民長其勸弗救烏呼肆哉諸侯王公列侯卿大夫元士禦事其勉助國道明亦惟宗室之俊民之表儀迪知上帝命粵天輔誠爾不得易定況今天降定於漢國惟大人翟義劉信大逆欲相伐於厥室豈亦知命之不易乎予永念曰天惟喪翟義劉信若嗇夫予害敢不終予﹠﹟天亦惟休於祖宗予害其極卜害敢不於從率寧人有旨疆土況今卜並吉故予大以爾東徵命不僭差卜陳惟若此乃遣大夫桓譚等班行諭告當反位孺子之意還封譚爲明告裏附城諸將東至陳畱災與義會戰破之斬劉璜首莽大喜復下詔曰太皇太后遭家不造國統三絕絕輒復續恩莫厚焉信莫立焉孝平皇帝短命蚤崩幼嗣孺衝詔予居攝予承明詔奉社稷之任持大宗之重養六尺之托受天下之寄戰戰兢兢不敢安息念太皇太后惟經蓺分析王道離散漢家制作之業獨未成就故博徵儒士大興典制備物致用立功成器以爲天下利王道粲然基業旣著千載之廢百世之遺於今乃成道徳庶幾於唐虞功烈比齊於殷周今翟義劉信等謀反大逆流言惑眾欲以篡位賊害我孺子罪深於管蔡惡甚於禽獸信父故東平王云不孝不謹親毒殺其父思王名曰巨鼠後云竟坐大逆誅死義父故丞相方進險詖陰賊兄宣靜言令色外巧內嫉所殺鄕邑汝南者數十人今積惡二家迷惑相得此時命當殄天所滅也義始發兵上書言宇信等與東平相輔謀反執捕械系欲以威民先自相被以反逆大惡轉相捕械此其破殄之明證也已捕斬斷信二子谷鄕侯章徳廣侯鮪義母練兄宣親屬二十四人皆磔暴於長安都市四通之衢當其斬時觀者重疊天气和淸可謂當矣命遣大將軍共行皇天之罰討海內之讎功效著焉予甚嘉之司馬法不云乎賞不逾時欲民速睹爲善之利也今先封車騎都尉孫賢等五十五人皆爲列侯戶邑之數別下遣使者持黃金印赤韍縌朱輪車卽軍中拜授因大赦天下於是吏士精銳遂攻圍義於圉城破之義與劉信棄軍庸亡至固始界中捕得義屍磔陳都市卒不得信初三輔聞翟義起自茂陵以西至汧二十三縣盜賊並發趙明霍鴻等自稱將軍攻燒官寺殺右輔都尉及斄令劫略吏民眾十餘萬火見未央宮前殿莽晝夜抱孺子禱宗廟復拜衛尉王級爲虎賁將軍大鴻臚望鄕侯閻遷爲折衝將軍與甄邯王晏西擊趙明等正月虎牙將軍王邑等自關東還便引兵西彊弩將軍王駿以無功免揚武將軍劉歆歸故官復以邑弟侍中王奇爲揚武將軍城門將軍趙恢爲彊弩將軍中郎將李棽爲厭難將軍復將兵西二月明等殄滅諸縣悉平還師振旅莽乃置酒白虎殿勞饗將帥大封拜先是益州蠻夷及金城塞外羌反畔時州郡擊破之莽乃並錄以小大爲差封侯伯子男凡三百九十五人曰皆以奮怒東指西擊羌寇蠻盜反鹵逆賊不得旋踵應時殄滅天下咸服之功封云莽於是自謂大得天人之助至其年十二月遂卽眞矣初義所收宛令劉立聞義舉兵上書願備軍吏爲國討賊內報私怨莽擢立爲陳畱太守封明徳侯始義兄宣居長安先義未發家數有怪夜聞哭聲聽之不知所在宣教授諸生滿堂有狗從外入嚙其中庭羣雁數十比驚救之已皆斷頭狗走出門求不知處宣大惡之謂後母曰東郡太守文仲素俶儻今數有惡怪恐有妄爲而大禍至也太夫人可歸爲棄去宣家者以避害母不肯去後數月敗莽盡壞義第宅污池之發父方進及先祖冢在汝南者燒其棺柩夷滅三族誅及種嗣至皆同坑以棘五毒並葬之而下詔曰蓋聞古者伐不敬取其鯢築武軍封以爲大戮於是乎有京觀以懲淫慝乃者反鹵劉信翟義悖逆作亂於東而芒竹羣盜趙明霍鴻造逆西土遣武將徵討咸伏其辜惟信義等始發自濮陽結姦無鹽殄滅於圉趙明依阻槐裏環堤霍鴻負倚盩厔芒竹咸用破碎亡有餘類其取反鹵逆賊之鯢聚之通路之旁濮陽無鹽圉槐裏盩厔凡五所各方六丈髙六尺築爲武軍封以爲大戮薦樹之棘建表木髙丈六尺書曰反鹵逆賊鯢在所長吏常以秋循行勿令壞敗以懲淫慝焉初汝南舊有鴻隙大陂郡以爲饒成帝時關東數水陂溢爲害方進爲相與禦史大夫孔光共遣掾行視以爲決去陂水其地肥美省堤防費而無水憂遂奏罷之及翟氏滅鄕裏歸惡言方進請陂下良田不得而奏罷陂云王莽時常枯旱郡中追怨方進童謠曰壞陂誰翟子威飯我豆食羹芋魁反乎覆陂當復誰云者兩黃鵠

劉崇按漢書王莽傳居攝元年四月安眾侯劉崇與相張紹謀曰安漢公莽專制朝政必危劉氏天下非之者乃莫敢先舉此宗室恥也吾帥宗族爲先海內必和紹等從者百餘人遂進攻宛不得入而敗紹者張竦之從兄也竦與崇族父劉嘉詣闕自歸莽赦弗罪竦因爲嘉作奏曰建平元壽之間大統幾絕宗室幾棄賴蒙陛下聖徳扶服振救遮扞匡衛國命復延宗室明目臨朝統政發號施令動以宗室爲始登用九族爲先並錄支親建立王侯南面之孤計以百數收復絕屬存亡續廢得比肩首復爲人者嬪然成行所以藩漢國輔漢宗也建辟雍立明堂班天法流聖化朝羣後昭文徳宗室諸侯咸益土地天下喁喁引領而嘆頌聲洋洋滿耳而入國家所以服此美膺此名饗此福受此榮者豈非太皇太后日昃之思陛下夕惕之念哉何謂亂則統其理危則致其安禍則引其福絕則繼其統幼則代其任晨夜屑屑寒暑勤勤無時休息孳孳不已者凡以爲天下厚劉氏也臣無愚智民無男女皆諭至意而安眾侯崇乃獨懷悖惑之心操畔逆之慮興兵動眾欲危宗廟惡不忍聞罪不容誅誠臣子之仇宗室之讎國家之賊天下之害也是故親屬震落而告其罪民人潰畔而棄其兵進不跬步退伏其殃百歲之母孩提之子同時斷斬懸頭竿杪珠珥在耳首飾猶存爲計若此豈不悖哉臣聞古者畔逆之國旣以誅討則豬其宮室以爲污池納垢濁焉名曰凶虛𨿽生菜茹而人不食四墻其社覆上棧下示不得通辧社諸侯出門見之著以爲戒方今天下聞崇之反也咸欲騫衣手劍而叱之其先至者則拂其頸衝其匈刃其軀切其肌後至者欲撥其門僕其墻夷其屋焚其器應聲滌地則時成創而宗室尢甚言必切齒焉何則以其背畔恩義而不知重徳之所在也宗室所居或遠嘉幸得先聞不勝憤憤之願願爲宗室倡始父子兄弟負籠荷鍤馳之南陽豬崇宗室令如古制及崇社宜如亳社以賜諸侯用永監戒願下四輔公卿大夫議以明好惡視四方於是莽大說公卿曰皆宜如嘉言莽白太后下詔曰惟嘉父子兄弟𨿽與崇有屬不敢阿私或見萌芽相率告之及其禍成同共讎之應合古制忠孝著焉其以杜衍戶千封嘉爲師禮侯嘉子七人皆賜爵關內侯後又封竦爲淑徳侯長安爲之語曰欲求封過張伯松力戰鬥不如巧爲奏莽又封南陽吏民有功者百餘人污池劉崇室宅後謀反者皆污池云

虞俊按無錫縣誌俊字仲卿少以孝友稱於鄕黨明春秋公羊左氏傳哀帝時爲禦史稍遷丞相司直王莽執政左遷新陂令尋召爲司徒俊欲遁歸遂見迫脇仰天嘆曰吾漢人也願爲漢鬼不能事兩姓飲藥而卒光武卽位髙其節行與二龔比爲表塋墓

章明按四川總志明字公濡新繁人爲大中大夫王莽篡位明嘆曰吾不忍以一身事二主遂自殺

侯剛按新繁縣誌剛字直孟官中郎王莽篡位剛佯狂負木主詣闕號哭莽使人問之剛曰漢承堯祚無窮之祿今移之豈天意莽殺之

張充按通鑑紀事初始元年期門郎張充等六人謀共劫莽立楚王發覺誅死

劉快按漢書王莽傳始建國元年四月徐鄕侯劉快結黨數千人起兵於其國快兄殷故漢膠東王時攺爲扶崇公快舉兵攻卽墨殷閉城門自系獄吏民距快快敗走至長廣死莽曰昔予之祖濟南湣王困於燕寇自齊臨淄出保於莒宗人田單廣設奇謀獲殺燕將復定齊國今卽墨士大夫復同心殄滅反叛予甚嘉其忠者憐其無辜其赦殷等非快之妻子它親屬當坐者皆勿治弔問死傷賜亡者葬錢人五萬殷知大命深疾惡快以故輒伏厥辜其滿殷國戶萬地方百里又封符命臣十餘人

馬適求按漢書王莽傳地皇元年巨鹿男子馬適求等謀舉燕趙兵以誅莽大司空士王丹發覺以聞莽遣三公大夫逮治黨與連及郡國豪桀數千人皆誅死封丹爲輔國侯

劉稷按通鑑綱目更始元年劉演部將劉稷勇冠三軍聞更始立怒曰本起兵圖大事者伯升兄弟也今更始何爲者耶以爲將軍又不肯拜更始乃與諸將陳兵收稷誅之

羅衍解文卿鄭文伯按四川總志衍成都人公孫述據蜀衍說述尙書解文卿鄭文伯諫述歸漢述怒閉三子於幽室三子守志不回死之

忠烈部名臣列傳三

後漢一

李業按後漢書本傳業字巨遊廣漢梓潼人也少有志操介特習魯詩師博士許晃元始中舉明經除爲郎會王莽居攝業以病去官杜門不應州郡之命太守劉咸彊召之業乃載病詣門咸怒出教曰賢者不避害譬猶彀弩射市薄命者先死聞業名稱故欲與之爲治而反托疾乎令詣獄養病欲殺之客有說咸曰趙殺鳴犢孔子臨河而逝未聞求賢而脇以牢獄者也咸乃出之因舉方正王莽以業爲酒士病不之官遂隱藏山谷絕匿名迹終莽之世及公孫述僭號素聞業賢徵之欲以爲博士業固疾不起數年述羞不致之乃使大鴻臚尹融持毒酒奉詔命以劫業若起則受公侯之位不起賜之以藥融譬旨曰方今天下分崩孰知是非而以區區之身試於不測之淵乎朝廷貪慕名徳曠官缺位於今七年四時珍禦不以忘君宜上奉知己下爲子孫身名俱全不亦優乎今數年不起猜疑寇心凶禍立加非計之得者也業乃嘆曰危國不入亂國不居親於其身爲不善者義所不從君子見危授命何乃誘以髙位重餌哉融見業辭志不屈復曰宜呼室家計之業曰以丈夫斷之於心久矣何妻子之爲遂飲毒而死述聞業死大驚又恥有殺賢之名乃遣使弔祠賻贈百匹業子翚逃辭不受蜀平光武下詔表其閭益部紀載其髙節圖畫形象

王皓王嘉按後漢書李業傳初平帝時蜀郡王皓爲美陽令王嘉爲郎王莽篡位並棄官西歸及公孫述稱帝遣使徵皓嘉恐不至遂先系其妻子使者謂嘉曰速裝妻子可全對曰犬馬猶識主況於人乎王皓先自刎以首付使者述怒遂誅皓家屬王嘉聞而嘆曰後之哉乃對使者伏劍而死

張按冊府元龜光武初爲嘗山關長時年八十會赤眉攻關城出戰死帝甚哀之

曹竟按通鑑綱目建武元年赤眉入長安更始單騎走式侯恭以赤眉立其弟自系詔獄聞敗乃出從更始於渭濱將相皆降獨丞相曹竟不降手劍格死

溫序按後漢書本傳序字次房太原祁人也仕州從事建武二年騎都尉弓裏戍將兵平定北州到太原歷訪英俊大人問以策謀戍見序奇之上疏薦焉於是徵爲侍禦史遷武陵都尉病免官六年拜謁者遷護羌校尉序行部至襄武爲隗囂別將苟宇所拘劫宇謂序曰子若與我並威同力天下可圖也序曰受國重任分當效死義不貪生苟背恩徳宇等復曉譬之序素有气力大怒叱宇等曰賊何敢迫脇漢將因以節撾殺數人賊眾爭欲殺之宇止之曰此義士死節可賜以劍序受劍銜須於口顧左右曰旣爲賊所迫殺無令須污土遂伏劍而死序主簿韓遵從事王忠持屍歸斂光武聞而憐之命忠送喪到洛陽賜城傍爲冢地賻﹠﹟千斛縑五百匹除三子爲郎中長子壽服竟爲鄒平侯相夢序告之曰久客思鄕裏壽卽棄官上書乞骸骨歸葬帝許之乃復舊塋焉

伏隆按續文獻通考隆湛之子光武時爲大中大夫張步據齊地隆奉使不屈死之

來歙按後漢書本傳歙字君叔南陽新野人也六世祖漢有才力武帝世以光祿大夫副樓﹠﹟將軍楊僕擊破南越朝鮮父仲哀帝時爲諫大夫娶光武祖姑生歙光武甚親敬之數共往來長安漢兵起王莽以歙劉氏外屬乃收系之賓客共篡奪得免更始卽位以歙爲吏從入關數言事不用以病去歙女弟爲漢中王劉嘉妻嘉遣人迎歙因南之漢中更始敗歙勸嘉歸光武遂與嘉俱東詣洛陽帝見歙大歡卽解衣以衣之拜爲太中大夫是時方以隴蜀爲憂獨謂歙曰今西州未附子陽稱帝道裏阻遠諸將方務關東思西州方略未知所任其謀若何歙因自請曰臣嘗與隗囂相遇長安其人始起以漢爲名今陛下聖徳隆興臣願得奉威命開以丹靑之信囂必束手自歸則述自亡之埶不足圖也帝然之建武三年歙始使隗囂五年復持節送馬援因奉璽書於囂旣還復往說囂囂遂遣子恂隨歙入質拜歙爲中郎將時山東略定帝謀西收囂兵與俱伐蜀復使歙諭旨囂將王元說囂多設疑故久冘豫不決歙素剛毅遂發憤質責囂曰國家以君知臧否曉廢興故以手書暢意足下推忠誠遣伯春委質是臣主之交信也今反欲用佞惑之言爲族滅之計叛主負子違背忠信乎吉凶之決在於今日欲前刺囂囂起入部勒兵將殺歙歙徐杖節就車而去囂愈怒王元勸囂殺歙使牛邯將兵圍守之囂將王遵諫曰愚聞爲國者愼器與名爲家者畏怨重禍俱愼名器則下服其命輕用怨禍則家受其殃今將軍遣子質漢內懷它志名器逆矣外人有議欲謀漢使輕怨禍矣古者列國兵交使在其間所以重兵貴和而不任戰也何況承王命籍重質而犯之哉君叔𨿽單車遠使而陛下之外兄也害之無損於漢而隨以族滅昔宋執楚使遂有析骸易子之禍小國猶不可辱況於萬乘之主重以伯春之命哉歙爲人有信義言行不違及往來遊說皆可案覆西州士大夫皆信重之多爲其言故得免而東歸八年春歙與徵鹵將軍祭遵襲略陽遵道病還分精兵隨歙合二千餘人伐山開道從番須回中徑至略陽斬囂守將金梁因保其城囂大驚曰何其神也乃悉兵數萬人圍略陽斬山築堤激水灌城歙與將士固死堅守矢盡乃發屋斷木以爲兵囂盡銳攻之自春至秋其士卒疲獘帝乃大發關東兵自將上隴囂眾潰走圍解於是置酒髙會勞賜歙班坐絕席在諸將之右賜歙妻縑千匹詔使畱屯長安悉監護諸將歙因上書曰公孫述以隴西天水爲藩蔽故得延命假息今二郡平蕩則述智計窮矣宜益選兵馬儲積資糧昔趙之將帥多賈人髙帝懸之以重賞今西州新破兵人疲饉若招以財谷則其眾可集臣知國家所給非一用度不足然有不得已也帝然之於是大轉糧運詔歙率徵西大將軍馮異建威大將軍耿弇虎牙大將軍蓋延揚武將軍馬成武威將軍劉尙入天水擊破公孫述將田弇趙匡明年攻拔落門隗囂支黨周宗趙恢及天水屬縣皆降初王莽世羌鹵多背叛而隗囂招懷其酋豪遂得爲用及囂亡後五溪先零諸種數爲寇掠皆營塹自守州郡不能討歙乃大修攻具率蓋延劉尙及太中大夫馬援等進擊羌於金城大破之斬首數千人獲牛羊萬餘頭谷數十萬斛又擊破襄武賊傅栗卿等隴西𨿽平而人饑流者相望歙乃傾倉廩轉運諸縣以賑贍之於是隴右遂安而涼州流通焉十一年歙與蓋延馬成進攻公孫述將王元環安於河池下辯陷之乘勝遂進蜀人大懼使刺客刺歙未殊馳召蓋延延見歙因伏悲哀不能仰視歙叱延曰虎牙何敢然今使者中刺客無以報國故呼巨卿欲相屬以軍事而反效兒女子涕泣乎刃𨿽在身不能勒兵斬公邪延收淚彊起受所誡歙自書表曰臣夜人定後爲何人所賊傷中臣要害臣不敢自惜誠恨奉職不稱以爲朝廷羞夫理國以得賢爲本太中大夫段襄骨鯁可任願陛下裁察又臣兄弟不肖終恐被罪陛下哀憐數賜教督投筆抽刃而絕帝聞大驚省書覽涕乃賜策曰中郎將來歙攻戰連年平定羌隴憂國忘家忠孝彰著遭命遇害嗚呼哀哉使太中大夫贈歙中郎將徵羌侯印綬謚曰節侯謁者護喪事喪還洛陽乘輿縞素臨弔送葬以歙有平羌隴之功故攺汝南之當鄕縣爲徵羌國焉子褒嗣十三年帝嘉歙忠節復封歙弟由爲宜西侯

張顯嚴授福

徐咸按通鑑綱目延平元年鮮卑入寇漁陽太守張顯率數百人出塞追之掾嚴授諫不聽進兵遇寇伏發士卒悉走惟授力戰而死主簿福功曹徐咸皆自投赴顯俱歿於陳

所輔按後漢書劉茂傳永初二年劇賊畢豪等入平原界縣令劉雄將吏士乘﹠﹟追之至厭次河與賊合戰雄敗執雄以矛刺之時小吏所輔前叩頭求哀願以身代雄豪等縱雄而刺輔貫心洞背卽死東郡太守捕得豪等具以狀上詔書追傷之賜錢二十萬除父奉爲郎中

鄭勤段崇王宗原展按通鑑綱目永初四年三月先零羌寇漢中太守鄭勤戰大敗主簿段崇門下史王宗原展以身扞刃與勤俱死

蔡諷龍端公孫酺按通鑑綱目建光元年夏髙句驪鮮卑寇遼東太守蔡諷戰歿掾龍端公孫酺以身扞諷俱歿於陳

李固按後漢書本傳固字子堅漢中南鄭人司徒合之子也合在數術傳固貌狀有奇表鼎角匿犀足履龜文少好學常步行尋師不遠千里遂究覽墳籍結交英賢四方有志之士多慕其風而來學京師咸嘆曰是復爲李公矣司隸益州並命郡舉孝廉辟司空掾皆不就陽嘉二年有地動山崩火災之異公卿舉固對策詔又特問當世之敝爲政所宜固對曰臣聞王者父天母地寶有山川王道得則陰陽和穆政化乖則崩震爲災斯皆關之天心效於成事者也夫化以職成官由能理古之進者有徳有命今之進者惟財與力伏聞詔書務求寬博疾惡嚴暴而今長吏多殺伐致聲名者必加遷賞其存寬和無黨援者輒見斥逐是以淳厚之風不宣雕薄之俗未革𨿽繁刑重禁何能有益前孝安皇帝變亂舊典封爵阿母因造妖孽使樊丰之徒乘權放恣侵奪主威攺亂嫡嗣至令聖躬狼狽親遇其艱旣拔自困殆龍興卽位天下喁喁屬望風政積敝之後易致中興誠當沛然思惟善道而論者猶云方今之事復同於前臣伏從山艸痛心傷臆實以漢興以來三百餘年賢聖相繼十有八主豈無阿乳之恩豈忘爵賞之寵然上畏天威俯案經典知義不可故不封也今宋阿母𨿽有大功勤謹之徳但加賞賜足以酬其勞苦至於裂土開國實乖舊典聞阿母體性謙虛必有遜讓陛下宜許其辭國之髙使成萬安之福夫妃後之家所以少完全者豈天性當然但以爵祿尊顯專總權柄天道惡盈不知自損故至顚僕先帝寵遇閻氏位號太疾故其受禍曾不旋時老子曰其進銳其退速也今梁氏戚爲椒房禮所不臣尊以髙爵尙可然也而子弟羣從榮顯兼加永平建初故事殆不如此宜令步兵校尉冀及諸侍中還居黃門之官使權去外戚政歸國家豈不休乎又詔書所以禁侍中尙書中臣子弟不得爲吏察孝廉者以其秉威權容請托故也而中常侍在日月之側聲埶振天下子弟祿仕曾無限極𨿽外托謙默不幹州郡而諂僞之徒望風進舉今可爲設常禁同之中臣昔館陶公主爲子求郎明帝不許賜錢千萬所以輕厚賜重薄位者爲官人失才害及百姓也竊聞長水司馬武宣開陽城門羊迪等無他功徳初拜便眞此𨿽小失而漸壞舊章先聖法度所宜堅守政教一跌百年不復詩云上帝板板下民卒癉刺周王變祖法度故使下民將盡病也今陛下之有尙書猶天之有北斗也斗爲天喉舌尙書亦爲陛下喉舌斗斟酌元气運平四時尙書出納王命賦政四海權尊埶重責之所歸若不平心災眚必至誠宜審擇其人以毗聖政今與陛下共理天下者外則公卿尙書內則常侍黃門譬猶一門之內一家之事安則共其福慶危則通其禍敗刺史二千石外統職事內受法則夫表曲者景必邪源淸者流必絜猶叩樹本百枝皆動也周頌曰薄言振之莫不震疊此言動之於內而應於外者也由此言之本朝號令豈可蹉跌間隙一開則邪人動心利競暫啟則仁義道塞刑罰不能復禁化導以之寖壞此天下之紀綱當今之急務陛下宜開石室陳圖書招會羣儒引問得失指擿變象以求天意其言有中理卽時施行顯拔其人以表能者則聖聽日有所聞忠臣盡其所知又宜罷退宦官去其權重裁置常侍二人方直有徳者省事左右小黃門五人才智閒雅者給事殿中如此則論者厭塞升平可致也臣所以敢陳愚瞽冒昧自聞者儻或皇天欲令微臣覺悟陛下陛下宜熟察臣言憐赦臣死順帝覽其對多所納用卽時出阿母還捨諸常侍悉叩頭謝罪朝廷肅然以固爲議郎而阿母宦者疾固言直因詐飛章以陷其罪事從中下大司農黃向等請之於大將軍梁商又僕射黃瓊救明固事久乃得拜議郎出爲廣漢雒令至白水關解印綬還漢中杜門不交人事歲中梁商請爲從事中郎商以后父輔政而柔和自守不能有所整裁災異數見下權日重固欲令商先正風化退辭髙滿乃奏記曰春秋褒儀父以開義路貶無駭以閉利門夫義路閉則利門開利門開則義路閉也前孝安皇帝內任伯榮樊丰之屬外委周廣謝惲之徒開門受賂署用非次天下紛然怨聲滿道朝廷初立頗存淸靜未能數年稍復墮損左右黨進者日有遷拜守死善道者滯涸窮路而未有攺敝立徳之方又卽位以來十有餘年聖嗣未立羣下繼望可令中宮博簡嬪媵兼采微賤宜子之人進禦至尊順助天意若有皇子母自乳養無委保妾醫巫以致飛燕之禍明將軍望尊位顯當以天下爲憂崇尙謙省垂則萬方而新營祠堂費功億計非以昭明令徳崇示淸儉自數年以來災怪屢見比無雨潤而沈陰鬱泱宮省之內容有陰謀孔子曰智者見變思刑愚者睹怪諱名天道無親可爲祗畏加近者月食旣於端門之側月者大臣之體也夫窮髙則危大滿則溢月盈則缺日中則移凡此四者自然之數也天地之心福謙忌盛是以賢達功遂身退全名養壽無有怵迫之憂誠令王綱一整道行忠立明公踵伯成之髙全不朽之譽豈與此外戚凡輩耽榮好位者同日而論哉固狂夫下愚不達大體竊感古人一飯之報況受顧遇而容不盡乎商不能用永和中荊州盜賊起彌年不定乃以固爲荊州刺史固到遣吏勞問境內赦寇盜前釁與之更始於是賊帥夏密等斂其魁黨六百餘人自縛歸首固皆原之遣還使自相招集開示威法半歲間余類悉降州內淸平上奏南陽太守髙賜等臧穢賜等懼罪遂共重賂大將軍梁冀冀爲千里移檄而固持之愈急冀遂令徙固爲太山太守時太山盜賊屯聚歷年郡兵常千人追討不能制固到悉罷遣歸農但選畱任戰者百餘人以恩信招誘之未滿歲賊皆弭散遷將作大匠上疏陳事曰臣聞气之淸者爲神人之淸者爲賢養身者以練神爲寶安國者以積賢爲道昔秦欲謀楚王孫圉設壇西門陳列名臣秦使戄然遂爲寢兵魏文侯師卜子夏友田子方軾段幹木故羣俊競至名過齊桓秦人不敢窺兵於西河斯蓋積賢人之符也陛下撥亂龍飛初登大位聘南陽樊英江夏黃瓊廣漢楊厚會稽賀純策書嗟嘆待以大夫之位是以巖穴幽人智術之士彈冠振衣樂欲爲用四海欣然歸服聖徳厚等在職𨿽無奇卓然夕惕孳孳志在憂國臣前在荊州聞厚純等以病免歸誠以悵然爲時惜之一日朝會見諸侍中並皆年少無一宿儒大人可顧問者誠可嘆息宜徵還厚等以副羣望瓊久處議郎已且十年眾人皆怪始隆崇今更滯也光祿大夫周舉才謨髙正宜在常伯訪以言議侍中杜喬學深行直當世良臣久托疾病可﹠﹟令起又薦陳畱楊倫河南尹存東平王惲陳國何臨淸河房植等是日有詔徵用倫厚等而遷瓊舉以固爲大司農先是周舉等八使案察天下多所劾奏其中並是宦者親屬輒爲請乞詔遂令勿考又舊任三府選令史光祿試尙書郎時皆特拜不復選試固乃與廷尉吳雄上疏以爲八使所糾宜急誅罰選舉署置可歸有司帝感其言乃更下免八使所舉刺史二千石自是希復特拜切責三公明加考察朝廷稱善乃復與光祿勛劉宣上言自頃選舉牧守多非其人至行無道侵害百姓又宜止盤遊專心庶政帝納其言於是下詔諸州劾奏守令以下政有乖枉遇人無惠者免所居官其姦穢重罪收付詔獄及衝帝卽位以固爲太尉與梁冀參錄尙書事明年帝崩梁太后以揚徐盜賊盛彊恐驚擾致亂使中常侍詔固等欲須所徵諸王侯到乃發喪固對曰帝𨿽幼少猶天下之父今日崩亡人神感動豈有臣子反共掩匿乎昔秦皇亡於沙丘胡亥趙髙隱而不發卒害扶蘇以至亡國近北鄕侯薨閻後兄弟及江京等亦共掩祕遂有孫程手刃之事此天下大忌不可之甚者也太后從之卽暮發喪固以淸河王蒜年長有徳欲立之謂梁冀曰今當立帝宜擇長年髙明有徳任親政事者願將軍審詳大計察周霍之立文宣戒鄧閻之利幼弱冀不從乃立樂安王子纘年八歲是爲質帝時衝帝將北卜山陵固乃議曰今處處寇賊軍興用費加倍新創憲陵賦發非一帝尙幼小可起陵於憲陵塋內依康陵制度其於役費三分減一乃從固議時太后以比遭不造委任宰輔固所匡正每輒從用其黃門宦者一皆斥遣天下咸望遂平而梁冀猜專每相忌疾初順帝時諸所除官多不以次及固在事奏免百餘人此等旣怨又希望冀旨遂共作飛章虛誣固罪曰臣聞君不稽古無以承天臣不述舊無以奉君昔堯殂之後舜仰慕三年坐則見堯於墻食則睹堯於羹斯所謂聿追來孝不失臣子之節者太尉李固因公假私依正行邪離間近戚自隆支黨至於表舉薦達例皆門徒及所辟召靡非先舊或富室財賂或子婿婚屬其列在官牒者凡四十九人又廣選賈豎以補令史募求好馬臨﹠﹟呈試出入逾侈輜軿曜日大行在殯路人掩涕固獨胡粉飾貌搔頭弄姿盤旋偃仰從容冶步曾無慘怛傷悴之心山陵未成違矯舊政善則稱己過則歸君斥逐近臣不得侍送作威作福莫固之甚臣聞臺輔之位實和陰陽璇璣不平寇賊姦軌則責在太尉固受任之後東南跋扈兩川數郡千里蕭條兆人傷損大化陵遲而詆疵先主苟肆狂狷存無廷爭之忠沒有誹謗之說夫子罪莫大於累父臣惡莫深於毀君固之過釁事合誅辟書奏冀以白太后使下其事太后不聽得免冀忌帝聰慧恐爲後患遂令左右進鴆帝苦煩甚使促召固固入前問陛下得患所由帝尙能言曰食煮餅令腹中悶得水尙可活時冀亦在側曰恐吐不可飲水語未絕而崩固伏屍號哭推舉侍醫冀慮其事泄大惡之因議立嗣固引司徒胡廣司空趙戒先與冀書曰天下不幸仍遭大憂皇太后聖徳當朝攝統萬機明將軍體履忠孝憂存社稷而頻年之間國祚三絕今當立帝天下重器誠知太后垂心將軍勞慮詳擇其人務存聖明然愚情眷眷竊獨有懷遠尋先世廢立舊儀近見國家踐祚前事未嘗不詢訪公卿廣求羣議令上應天心下合眾望且永初以來政事多謬地震宮廟彗星竟天誠是將軍用情之日傳曰以天下與人易爲天下得人難昔昌邑之立﹠﹟亂日滋霍光憂愧發憤悔之折骨自非博陸忠勇延年奮發大漢之祀幾將傾矣至憂至重可不熟慮悠悠萬事惟此爲大國之興衰在此一舉冀得書乃召三公中二千石列侯大議所立固廣戒及大鴻臚杜喬皆以爲淸河王蒜明徳著聞又屬最尊親宜立爲嗣先是蠡吾侯志常取冀妹時在京師冀欲立之眾論旣異憤憤不得意而未有以相奪中常侍曹騰等聞而夜往說冀曰將軍累世有椒房之親秉攝萬機賓客縱橫多有過差淸河王嚴明若果立則將軍受禍不久矣不如立蠡吾侯富貴可長保也冀然其言明日重會公卿冀意气凶凶而言辭激切自胡廣趙戒以下莫不懾憚之皆曰惟大將軍令而固獨與杜喬堅守本議冀厲聲曰罷會固意旣不從猶望眾心可立復以書勸冀愈激怒乃說太后先策免固竟立蠡吾侯是爲桓帝後歲餘甘陵劉文魏郡劉鮪各謀立蒜爲天子梁冀因此誣固與文鮪共爲妖言下獄門生勃海王調貫械上書證固之枉河內趙承等數十人亦要鈇鑕詣闕通訴太后明之乃赦焉及出獄京師市裏皆稱萬歲冀聞之大驚畏固名徳終爲己害乃更據奏前事遂誅之時年五十四臨終與胡廣趙戒書曰固受國厚恩是以竭其股肱不顧死亡志欲扶持王室比隆文宣何圖一朝梁氏迷謬公等曲從以吉爲凶成事爲敗乎漢家衰微從此始矣公等受主厚祿顚而不扶傾覆大事後之良史豈有所私固身已矣於義得矣夫復何言廣戒得書悲慚皆長嘆流涕州郡收固二子基玆於偃城皆死獄中小子燮得脫亡命冀乃封廣戒而露固屍於四衢令有敢臨者加其罪固弟子汝南郭亮年始成童遊學洛陽乃左提章鉞右秉鈇鑕詣闕上書乞收固屍不許因往臨哭陳辭於前遂守喪不去夏門亭長呵之曰李杜二公爲大臣不能安上納忠而興造無端卿曹何等腐生公犯詔書干試有司乎亮曰亮含陰陽以生戴乾履坤義之所動豈知性命何爲以死相懼亭長嘆曰居非命之世天髙不敢不局地厚不敢不蹐耳目適宜視聽口不可以妄言也太后聞而不誅南陽人董班亦往哭固而殉屍不肯去太后憐之乃聽得襚斂歸葬二人由此顯名三公並辟班遂隱身莫知所歸固所著表章奏議教令對策記銘凡十一篇弟子趙承等悲嘆不已乃共論固言迹以爲徳行一篇

杜喬按後漢書本傳喬字叔榮河內林慮人也少爲諸生舉孝廉辟司徒楊震府稍遷爲南郡太守轉東海相入拜侍中漢安元年以喬守光祿大夫使徇察兗州表奏太山太守李固政爲天下第一陳畱太守梁讓濟陰太守汜宮濟北相崔瑗等臧罪千萬以上讓卽大將軍梁冀季父宮瑗皆冀所善還拜太子太傅遷大司農時梁冀子弟五人及中常侍等以無功並封喬上書諫曰陛下越從藩臣龍飛卽位天人屬心萬邦攸賴不急忠賢之禮而先左右之封傷善害徳興長佞諛臣聞古之明君褒罰必以功過末世暗主誅賞各緣其私今梁氏一門宦者微孽並帶無功之紱裂勞臣之土其爲乖濫胡可勝言夫有功不賞爲善失其望姦回不詰爲惡肆其凶故陳資斧而人靡畏班爵位而物無勸苟遂斯道豈伊傷政爲亂而已喪身亡國可不愼哉書奏不省益州刺史種皓舉劾永昌太守劉君世以金蛇遺梁冀事發覺以蛇輸司農冀從喬借觀之喬不肯與冀始爲恨累遷大鴻臚時冀小女死令公卿會喪喬獨不往冀又銜之遷光祿勛建和元年代胡廣爲太尉桓帝將納梁冀妹冀欲令以厚禮迎之喬據執舊典不聽又冀屬喬舉汜宮爲尙書喬以宮臧罪明著遂不肯用因此日忤於冀先是李固見廢內外喪气羣臣側足而立惟喬正色無所回撓由是海內嘆息朝野瞻望焉在位數月以地震免宦者唐衡左悺等因共譖於帝曰陛下前當卽位喬與李固抗議言上不堪奉漢宗祀帝亦怨之及淸河王蒜事起梁冀遂諷有司劾喬及李固與劉鮪等交通請逮案罪而梁太后素知喬忠但策免而已冀愈怒使人脇喬曰早從宜妻子可得全喬不肯明日冀遣騎至其門不聞哭者遂白執系之死獄中妻子歸故郡與李固俱暴屍於城北家屬故人莫敢視者喬故掾陳畱楊匡聞之號泣星行到洛陽乃著故赤幘托爲夏門亭吏守衛屍喪驅護蠅虫積十二日都官從事執之以聞太后義而不罪匡於是帶鈇鑕詣闕上書並乞李杜二公骸骨太后許之成禮殯殮送喬喪還家葬送行服隱匿不仕

倪式按冊府元龜式爲九眞太守桓帝永壽三年居風令貪暴無度縣人朱達等及蠻夷相聚攻殺縣令眾至四五千人進攻九眞式討之戰死詔賜錢六十萬拜二子爲郎

袁祕封觀陳端範仲禮劉偉徳丁

子嗣張仲然按冊府元龜祕字永寧汝南人閎之孫也爲郡門下議生黃巾起祕從太守趙謙擊之軍敗祕與功曹封觀主簿陳端門下督範仲禮賊曹劉偉徳主記史丁子嗣張仲然等七人以身扞刃皆死於戰謙以得免詔旌祕等門閭號曰七賢

呂彊按後漢書本傳彊字漢盛河南成臯人也少以宦者爲小黃門再遷中常侍爲人淸忠奉公靈帝時例封宦者以彊爲都鄕侯彊辭讓懇惻固不敢當帝乃聽之因上疏陳事曰臣聞諸侯上象四七下裂王土髙祖重約非功臣不侯所以重天爵明勸戒也伏聞中常侍曹節王甫張讓等及侍中許相並爲列侯節等宦官佑簿品卑人賤讒諂媚主佞邪僥寵放毒人物疾妒忠良有趙髙之禍未被轘裂之誅掩朝廷之明成私樹之黨而陛下不悟妄授茅土開國承家小人是用又並及家人重金兼紫相繼爲蕃輔受國重恩不念爾祖述修厥徳而交結邪黨下比羣佞陛下惑其瑣才特蒙恩澤又授位乖越賢才不升素餐私幸必加榮擢陰陽乖刺稼穡荒蕪人用不康罔不由玆臣誠知封事已行言之無逮所以冒死干觸陳愚忠者實願陛下損攺旣謬從此一止臣又聞後宮彩女數千餘人衣食之費日數百金比谷𨿽賤而戶有饑色案法當貴而今更賤者由賦發繁數以解縣官寒不敢衣饑不敢食民有斯﹠﹟而莫之卹宮女無用塡積後庭天下𨿽復盡力耕桑猶不能供昔楚女悲愁則西宮致災況終年積聚豈無憂怨乎夫天生蒸民立君以牧之君道得則民戴之如父母仰之猶日月𨿽時有徵稅猶望其仁恩之惠易曰悅以使民民忘其勞悅以犯難民忘其死儲君副主宜諷誦斯言南面當國宜履行其事又承詔書當於河間故國起解瀆之館陛下龍飛卽位𨿽從藩國然處九天之髙豈宜有顧戀之意且河間疏遠解瀆邈絕而當勞民單力未見其便又今外戚四姓貴幸之家及中官公族無功徳者造起館捨凡有萬數樓閣相接丹靑素堊雕刻之飾不可單言喪葬逾制奢麗過禮競相放效莫肯矯拂谷梁傳曰財盡則怨力盡則懟尸子曰君如杅民如水杅方則水方杅圓則水圓上之化下猶風之靡艸今上無去奢之儉下有縱欲之敝至使禽獸食民之甘土木衣民之帛昔師曠諫晉平公曰梁柱衣繡民無褐衣池有棄酒士有渴死廏馬秣粟民有饑色近臣不敢諫遠臣不得暢此之謂也又聞前召議郎蔡邕對問於金商門而令中常侍曹節王甫等以詔書諭旨邕不敢懷道迷國而切言極對毀刺貴臣譏呵豎宦陛下不密其言至令宣露羣邪項領膏唇拭舌競欲咀嚼造作飛條陛下同受誹謗致邕刑罪室家徙放老幼流離豈不負忠臣哉今羣臣皆以邕爲戒上畏不測之難下懼劍客之害臣知朝廷不復得聞忠言矣故太尉段熲武勇冠世習於邊事垂發服戎功成皓首歷事二主勛烈獨昭陛下旣已式序位登臺司而爲司隸校尉陽球所見誣脇一身旣斃而妻子遠播天下惆悵功臣失望宜徵邕更授任反熲家屬則忠貞路開眾怨以弭矣帝知其忠而不能用時帝多﹠﹟私臧收天下之珍每郡國貢獻先輸中署名爲導行費彊上疏諫曰天下之財莫不生之陰陽歸之陛下歸之陛下豈有公私而今中尙方斂諸郡之寶中禦府積天下之繒西園引司農之臧中廏聚太僕之馬而所輸之府輒有導行之財調廣民困費多獻少姦吏因其利百姓受其敝又阿媚之臣好獻其私容諂姑息自此而進舊典選舉委任三府三府有選參議掾屬咨其行狀度其器能受試任用責以成功若無可察然後付之尙書尙書舉劾請下廷尉覆案虛實行其誅罰今但任尙書或復﹠﹟用如是三公得免選舉之負尙書亦復不坐責賞無歸豈肯空自苦勞乎夫立言無顯過之咎明鏡無見玼之尢如惡立言以記過則不當學也不欲明鏡之見玼則不當照也願陛下詳思臣言不以記過見玼爲責書奏不省中平元年黃巾賊起帝問彊所宜施行彊欲先誅左右貪濁者大赦黨人料簡刺史二千石能否帝納之乃先赦黨人於是諸常侍人人求退又各自徵還宗親子弟在州郡者中常侍趙忠夏惲等遂共構彊云與黨人共議朝廷數讀霍光傳彊兄弟所在並皆貪穢帝不悅使中黃門持兵召彊彊聞帝召怒曰吾死亂起矣丈夫欲盡忠國家豈能對獄吏乎遂自殺忠惲復譖曰彊見召未知所問而就外艸自屏有姦明審遂收捕宗親沒入財產焉

趙苞按河間府誌苞字威豪甘陵東武城人從兄忠爲中常侍苞深恥其門族宦官名誓不與忠交通初仕州郡舉孝廉再遷廣陵令視事三年政教淸明郡表其狀遷遼西太守抗厲威嚴名振邊俗以到官明年遣使迎母及妻於垂當到郡道經柳城值鮮卑萬餘人入塞寇鈔苞母及妻子遂爲所劫質載以擊郡苞率步騎二萬與賊對陣賊出母以示苞苞悲號謂母曰爲子無狀欲以微祿奉養朝夕不圖爲母作禍昔爲母子今爲王臣義不得顧私恩毀忠節惟當萬死無以塞罪母遙謂曰威豪人各有命何得相顧以虧忠義昔王陵母對漢使伏劍以固其志爾其勉之苞卽時進戰賊悉摧破其母妻皆爲所害苞殯殮母畢自陳歸葬靈帝遣策弔慰封鄃侯苞葬訖謂鄕人曰食祿而避難非忠也殺母以全義非孝也如是有何面目立於天下遂嘔血而死

王允子﹠﹟景定

宋翼王宏按後漢書本傳允字子師太原祁人也世仕州郡爲冠蓋同郡郭林宗嘗見允而奇之曰王生一日千里王佐才也遂與定交年十九爲郡吏時小黃門晉陽趙津貪橫放恣爲一縣巨患允討捕殺之而津兄弟諂事宦官因緣譖訴桓帝震怒徵太守劉下獄死允送喪還平原終畢三年然後歸家復還仕郡人有路佛者少無名行而太守王球召以補吏允犯顏固爭球怒收允欲殺之刺史鄧盛聞而馳傳辟爲別駕從事允由是知名而路佛以之廢棄允少好大節有志於立功常習誦經傳朝夕試馳射三公並辟以司徒髙第爲侍禦史中平元年黃巾賊起特選拜豫州刺史辟荀爽孔融等爲從事上除禁黨討擊黃巾別帥大破之與左中郎將皇甫嵩右中郎將朱﹠﹟等受降數十萬於賊中得中常侍張讓賓客書疏與黃巾交通允具發其姦以狀聞靈帝責怒讓讓叩頭陳謝竟不能罪之而讓懷挾忿怨以事中允明年遂傳下獄會赦還復刺史旬日間復以它罪被捕司徒楊賜以允素髙不欲使更楚辱乃遣客謝之曰君以張讓之事故一月再徵凶慝難量幸爲深計又諸從事好气決者共流涕奉藥而進之允厲聲曰吾爲人臣獲罪於君當伏大辟以謝天下豈有乳藥求死乎投杯而起出就檻車旣至廷尉左右皆促其事朝臣莫不嘆息大將軍何進太尉袁隗司徒楊賜共上疏請之曰夫內視反聽則忠臣竭誠寬賢矜能則義士厲節是以孝文納馮唐之說晉悼宥魏絳之罪允以特選受命誅逆撫順曾未期月州境澄淸方欲列其庸勛請加爵賞而以奉事不當當肆大戮責輕罰重有虧眾望臣等備位宰相不敢寢默誠以允宜蒙三槐之聽以昭忠貞之心書奏得以減死論是冬大赦而允獨不在宥三公咸復爲言至明年乃得解釋是時宦者橫暴睚﹠﹟觸死允懼不免乃變易名姓轉側河內陳畱間及帝崩乃奔喪京師時大將軍何進欲誅宦官召允與謀事請爲從事中郎轉河南尹獻帝卽位拜太僕再遷守尙書令初平元年代楊彪爲司徒守尙書令如故及董卓遷都關中允悉收斂蘭臺石室圖書祕緯要者以從旣至長安皆分別條上又集漢朝舊事所當施用者一皆奏之經籍具存允有力焉時董卓尙畱洛陽朝政大小悉委之於允允矯情屈意每相承附卓亦推心不生乖疑故得扶持王室於危亂之中臣主內外莫不倚恃焉允見卓禍毒方深篡逆已兆密與司隸校尉黃琬尙書鄭公業等謀共誅之乃上護羌校尉楊瓚行左將軍事執金吾士孫瑞爲南陽太守並將兵出武關道以討袁術爲名實欲分路徵卓而後拔天子還洛陽卓疑而畱之允乃引內瑞爲僕射瓚爲尙書二年卓還長安錄入關之功封允爲溫侯食邑五千戶固讓不受士孫瑞說允曰夫執謙守約存乎其時公與董太師並位俱封而獨崇髙節豈和光之道邪允納其言乃受二千戶三年春連雨六十餘日允與士孫瑞楊瓚登臺請霽復結前謀瑞曰自歲末以來太陽不照霖雨積時月犯執法彗孛仍見晝陰夜陽霧气交侵此期應促盡內發者勝幾不可後公其圖之允然其言乃潛結卓將呂布使爲內應會卓入賀呂布因刺殺之語在卓傳允初議赦卓部曲呂布亦數勸之旣而疑曰此輩無罪從其主耳今若名爲惡逆而特赦之適足使其自疑非所以安之之道也呂布又欲以卓財物班賜公卿將校允又不從而素輕布以劍客遇之布亦負其功勞多自誇伐旣失意望漸不相平允性剛稜疾惡初懼董卓豺狼故折節圖之卓旣殲滅自謂無復患難及在際會每乏溫潤之色仗正持重不循權宜之計是以羣下不甚附之董卓將校及在位者多涼州人允議罷其軍或說允曰涼州人素憚袁氏而畏關東今若一旦解兵關東則必人人自危可以皇甫義眞爲將軍就領其眾因使畱陜以安撫之而徐與關東通謀以觀其變允曰不然關東舉義兵者皆吾徒耳今若距險屯陜𨿽安涼州而疑關東之心甚不可也時百姓訛言當悉誅涼州人遂轉相恐動其在關中者皆擁兵自守更相謂曰丁彥思蔡伯喈但以董公親厚並尙從坐今旣不赦我曹而欲解兵今日解兵明日當復爲魚肉矣卓部曲將李傕郭泛等先將兵在關東因不自安遂合謀爲亂攻圍長安城陷呂布奔走布駐馬靑瑣門外招允曰公可以去乎允曰若蒙社稷之靈上安國家吾之願也若其不獲則奉身以死之朝廷幼少恃我而已臨難苟免吾不忍也努力謝關東諸公勤以國家爲念初允以同郡宋翼爲左馮翊王宏爲右扶風是時三輔民庶熾盛兵谷富實李傕等欲卽殺允懼二郡爲患乃先徵翼宏宏遣使謂翼曰郭泛李傕以我二人在外故未危王公今日就徵明日俱族計將安出翼曰𨿽禍福難量然王命所不得避也宏曰義兵鼎沸在於董卓況其黨與乎若舉兵共討君側惡人山東必應之此轉禍爲福之計也翼不從宏不能獨立遂俱就徵下廷尉傕乃收允及翼宏並殺之允時年五十六長子侍中蓋次子景定及宗族十餘人皆見誅害惟兄子晨陵得脫歸鄕裏天子感慟百姓喪气莫敢收允屍者惟故吏平陵令趙戩棄官營喪王宏字長文少有气力不拘細行初爲弘農太守考案郡中有事宦官買爵位者𨿽位至二千石皆掠考收捕遂殺數十人威動鄰界素與司隸校尉胡種有隙及宏下獄種遂迫促殺之宏臨命詬曰宋翼豎儒不足議大計胡種樂人之禍禍將及之種後眼輒見宏以杖擊之因發病數日死後遷都於許帝思允忠節使攺殯葬之遣虎賁中郎將奉策弔祭賜東園祕器贈以本官印綬送還本郡封其孫黑爲安樂亭侯食邑三百戶

傅燮按後漢書本傳燮字南容北地靈州人也本字幼起慕南容三復白圭乃易字焉身長八尺有威容少師事太尉劉寬再舉孝廉聞所舉郡將喪乃棄官行服後爲護軍司馬與左中郎皇甫嵩俱討賊張角燮素疾中官旣行因上疏曰臣聞天下之禍不由於外皆興於內是故虞舜升朝先除四凶然後用十六相明惡人不去則善人無由進也今張角起於趙魏黃巾亂於六州此皆釁發蕭墻而禍延四海者也臣受戎任奉辭伐罪始到潁川戰無不克黃巾𨿽盛不足爲廟堂憂也臣之所懼在於治水不自其源末流彌增其廣耳陛下仁徳寬容多所不忍故閹豎弄權忠臣不進誠使張角梟夷黃巾變服臣之所憂甫益深耳何者夫邪正之人不宜共國亦猶冰炭不可同器彼知正人之功顯而危亡之兆見皆將巧辭飾說共長虛僞夫孝子疑於屢至市虎成於三夫若不詳察眞僞忠臣將復有杜郵之戮矣陛下宜思虞舜四罪之舉速行讒佞放殛之誅則善人思進姦凶自息臣聞忠臣之事君猶孝子之事父也子之事父焉得不盡其情使臣身備鈇鉞之戮陛下少用其言國之福也書奏宦者趙忠見而忿惡及破張角燮功多當封忠訴譖之靈帝猶識燮言得不加罪竟亦不封以爲安定都尉以疾免後拜議郎會西羌反邊章韓遂作亂隴右徵發天下役賦無已司徒崔烈以爲宜棄涼州詔會公卿百官烈堅執先議燮厲言曰斬司徒天下乃安尙書郎楊贊奏燮廷辱大臣帝以問燮燮對曰昔冒頓至逆也樊噲爲上將願得十萬眾橫行匈奴中憤激思奮未失人臣之節顧計當從與不耳季布猶曰噲可斬也今涼州天下要衝國家藩衛髙祖初興使酈商別定隴右世宗拓境列置四郡議者以爲斷匈奴右臂今牧禦失和使一州叛逆海內爲之騷動陛下臥不安寢烈爲宰相不念爲國思所以弭之之策乃欲割棄一方萬里之土臣竊惑之若使域外之人得居此地士勁甲堅因以爲亂此天下之至慮社稷之深憂也若烈不知之是極蔽也知而故言是不忠也帝從燮議由是朝廷重其方格每公卿有缺爲眾議所歸頃之趙忠爲車騎將軍詔忠論討黃巾之功執金吾甄舉等謂忠曰傅南容前在東軍有功不侯故天下失望今將軍親當重任宜進賢理屈以副眾心忠納其言遣弟城門校尉延致殷勤延謂燮曰南容少答我常侍萬戶侯不足得也燮正色拒之曰遇與不遇命也有功不論時也傅燮豈求私賞哉忠愈懷恨然憚其名不敢害權貴亦多疾之是以不得畱出爲漢陽太守初郡將苑津明知人舉燮孝廉及津爲漢陽與燮交代合符而去鄕邦榮之津字文淵南陽人燮善卹人叛羌懷其恩化並來降附乃廣開屯田列置四十餘營時刺史耿鄙委任治中程球球爲通奸利士人怨之中平四年鄙率六郡兵討金城賊王國韓遂等燮知鄙失眾必敗諫曰使君統政日淺人未知教孔子曰不教人戰是謂棄之今率不習之人越大隴之阻將十舉十危而賊聞大軍將至必萬人一心邊軍多勇其鋒難當而新合之眾上下未和萬一內變𨿽悔無及不若息軍養徳明賞必罰賊得寬挺必謂我怯羣惡爭埶其離可必然後率已教之人討已離之賊其功可坐而待也今不爲萬全之福而就必危之禍竊爲使君不取鄙不從行至狄道果有反者先殺程球次害鄙賊遂進圍漢陽城中兵少糧盡燮猶固守時北胡騎數千隨賊攻郡皆夙懷燮恩共於城外叩頭求送燮歸鄕裏子幹年十三從在官舍知燮性剛有髙義恐不能屈志以免進諫曰國家昏亂遂令大人不容於朝今天下已叛而兵不足自守鄕裏羌胡先被恩徳欲令棄郡而歸願必許之徐至鄕裏率厲義徒見有道而輔之以濟天下言未終燮慨然而嘆呼幹小字曰別成汝知吾必死邪蓋聖達節次守節且殷紂之暴伯夷不食周粟而死仲尼稱其賢今朝廷不甚殷紂吾徳亦豈絕伯夷世亂不能養浩然之志食祿又欲避其難乎吾行何之必死於此汝有才智勉之勉之主簿楊會吾之程嬰也幹哽咽不能復言左右皆泣下王國使故酒泉太守黃衍說燮曰成敗之事已可知矣先起上有霸王之業下成伊呂之勛天下非復漢有府君寧有意爲吾屬師乎燮案劍叱衍曰若剖符之臣反爲賊說邪遂麾左右進兵臨陣戰歿謚曰壯節侯幹知名位至扶風太守

韓揆按四川總志揆字伯彥綿竹人爲令錡裒主簿黃巾賊入界扶裒入艸裒遣求隱蘙未還裒爲賊所得見害揆殮葬畢詣從事賈龍求兵討賊賊破曰本報令君而苟自活非忠乃自殺

伍瓊周珌按後漢書董卓傳卓素聞天下同疾閹官誅殺忠良及其在事𨿽行無道而猶忍性矯情擢用羣士乃任吏部尙書漢陽周珌侍中汝南伍瓊尙書鄭公業長史何顒等以處士荀爽爲司空其染黨錮者陳紀韓融之徒皆爲列卿幽滯之士多所顯拔以尙書韓馥爲冀州刺史侍中劉岱爲兗州刺史陳畱孔爲豫州刺史潁川張咨爲南陽太守卓所親愛並不處顯職但將校而已初平元年馥等到官與袁紹之徒十餘人各興義兵同盟討卓而伍瓊周珌陰爲內主初靈帝末黃巾餘黨郭太等復起西河白波谷轉寇太原遂破河東百姓流轉三輔號爲白波賊眾十餘萬卓遣中郎將牛輔擊之不能卻及聞東方起兵懼乃鴆殺弘農王欲徙都長安會公卿議太尉黃琬司徒楊彪廷爭不能得而伍瓊周珌又固諫之卓因大怒曰卓初入朝二子勸用善士故相從而諸君到官舉兵相圖此二君賣卓卓何用相負遂斬瓊珌而彪恐懼詣卓謝曰小人戀舊非欲阻國事也請以不及爲罪卓旣殺瓊珌旋亦悔之故表彪琬爲光祿大夫

伍孚按魏志董卓傳注謝承後漢書曰伍孚字徳瑜少有大節爲郡門下書佐其本邑長有罪太守使孚出教敕曹下督郵收之孚不肯受教伏地仰諫曰君𨿽不君臣不可不臣明府柰何令孚受教敕外收本邑長乎乞更授他吏太守奇而聽之後大將軍何進辟爲東曹屬稍遷侍中河南尹越騎校尉董卓作亂百寮震栗孚著小鎧於朝服裏挾佩刀欲伺便刺殺之語闋辭去卓送至合中孚因出刀刺之卓多力退卻不中卽收孚卓曰卿欲反邪孚大言曰汝非吾君吾非汝臣何反之有汝亂國篡主罪盈惡大今是吾死日故來誅姦賊耳恨不車裂汝於市朝以謝天下遂殺孚

種拂按後漢書種皓傳皓子拂字﹠﹟伯初爲司隸從事拜宛令時南陽郡吏好因休沐遊戲市裏爲百姓所患拂出逢之必下車公謁以愧其心自是莫敢出者政有能名累遷光祿大夫初平元年代荀爽爲司空明年以地震策免復爲太常李傕郭汜之亂長安城潰百官多避兵衝拂揮劍而出曰爲國大臣不能止戈除暴致使凶賊兵刃向宮去欲何之遂戰而死

種劭按後漢書種皓傳皓子拂拂子劭字申甫少知名中平末爲諫議大夫大將軍何進將誅宦官召並州牧董卓至澠池而進意更狐疑遣劭宣詔止之卓不受遂前至河南劭迎勞之因譬令還軍卓疑有變使其軍士以兵脇劭劭怒稱詔大呼叱之軍士皆披遂前質責卓卓辭屈乃還軍夕陽亭及進敗獻帝卽位拜劭爲侍中卓旣擅權而惡劭彊力遂左轉議郎出爲益涼二州刺史會父拂戰死竟不之職服終徵爲少府大鴻臚皆辭不受曰昔我先父以身徇國吾爲臣子不能除殘復怨何面目朝覲明主哉遂與馬騰韓遂及左中郎劉範諫議大夫馬宇共攻李傕郭汜以報其讎與汜戰於長平觀下軍敗劭等皆死騰遂還涼州

沮﹠﹟按後漢書董卓傳李傕郭汜旣悔令天子東乃來救段煨因欲劫帝而西楊定爲汜所遮亡奔荊州而張濟與楊奉董承不相平乃反合傕汜共追乘輿大戰於弘農東澗承奉軍敗百官士卒死者不可勝數皆棄其婦女輜重禦物符策典籍略無所遺射聲校尉沮﹠﹟被創墜馬李傕謂左右曰尙可活不﹠﹟罵之曰汝等凶逆逼迫天子亂臣賊子未有如汝者傕使殺之天子遂露次曹陽按袁山松書﹠﹟年二十五其督戰訾寶負其屍而瘞之

忠烈部名臣列傳四

後漢二

耿武閔純按通鑑綱目初平二年袁紹逐冀州牧韓馥自領州事初何進遣張揚募兵並州會進敗揚畱上黨有眾數千人至是歸袁紹於河內與南單於屯漳水韓馥以豪傑多歸心袁紹忌之陰節其糧欲使離散紹客逢紀謂紹曰將軍舉大事而仰人資給不據一州無以自全韓馥庸才可密要公孫瓚使取冀州馥必駭懼因遣辯士爲陳禍福馥迫於倉卒必有遜讓紹以書與瓚瓚遂引兵至馥與戰不利會董卓入關紹還軍延津使馥所親辛評荀諶郭圖等說馥曰公孫瓚將燕代之卒乘勝來南其鋒不可當袁車騎引軍東向其意亦未可量也竊爲將軍危之馥懼曰然則爲之柰何諶曰君自料寬仁容眾孰與袁氏智勇過人孰與袁氏世布恩徳孰與袁氏馥曰皆不如也諶曰袁氏一時之傑將軍資三不如之勢久處其上彼不爲將軍下也夫冀州天下之重資也彼若與公孫瓚並力取之危亡可立而待也然袁氏將軍之舊且爲同盟當今之計若舉冀州以讓袁氏彼必厚徳將軍瓚亦不能與之爭矣是將軍有讓賢之名而身安於泰山也馥性恇怯因然其計馥長史耿武別駕閔純治中李歷聞而諫曰袁紹孤客窮軍仰我鼻息譬如嬰兒在股掌之上絕其哺乳立可餓殺柰何欲以州與之馥曰吾袁氏故吏且才不如本初度徳而讓古人所貴諸君獨何病焉馥乃避位讓紹從事皆棄馥去獨耿武閔純杖刀拒紹紹皆殺之

種拂魯旭周奐崔烈王頎黃琬按後漢書獻帝本紀初平三年五月丁未董卓部曲將李傕郭汜樊稠張濟等反攻京師六月戊午陷長安城太常種拂太僕魯旭大鴻臚周奐城門校尉崔烈越騎校尉王頎並戰歿吏民死者萬餘人李傕等並自爲將軍己未大赦天下李傕殺司隸校尉黃琬甲子殺司徒王允皆滅其族

劉虞按後漢書本傳虞字伯安東海郯人也祖父嘉光祿勛虞初舉孝廉稍遷幽州刺史民夷感其徳化自鮮卑烏桓夫余穢貊之輩皆隨時朝貢無敢擾邊者百姓歌悅之公事去官中平初黃巾作亂攻破冀州諸郡拜虞甘陵相綏撫荒余以蔬儉率下遷宗正後車騎將軍張溫討賊邊章等發幽州烏桓三千突騎而牢稟逋懸皆畔還本國前中山相張純私謂前太山太守張舉曰今烏桓旣畔皆願爲亂涼州賊起朝廷不能禁又洛陽人妻生子兩頭此漢祚衰盡天下有兩主之徵也子若與吾共率烏桓之眾以起兵庶幾可定大業舉因然之四年純等遂與烏桓大人共連盟攻薊下燔燒城郭擄略百姓殺護烏桓校尉箕稠右北平太守劉政遼東太守陽終等眾至十餘萬屯肥如舉稱天子純稱彌天將軍安定王移書州郡云舉當代漢告天子避位﹠﹟公卿奉迎純又使烏桓峭王等步騎五萬入靑冀二州攻破淸河平原殺害吏民朝廷以虞威信素著恩積北方明年復拜幽州牧虞到薊罷省屯兵務廣恩信遣使告峭王等以朝恩寬弘開許善路又設賞購舉純舉純走出塞餘皆降散純爲其客王政所殺送首詣虞靈帝遣使者就拜太尉封容丘侯及董卓秉政遣使者授虞大司馬進封襄賁侯初平元年復徵代袁隗爲太傅道路隔塞王命竟不得達舊幽部應接荒外資費甚廣歲常割靑冀賦調二億有餘以給足之時處處斷絕委輸不至而虞務存寬政勸督農植開上谷胡市之利通漁陽鹽鐵之饒民悅年登谷石三十靑徐士庶避黃巾之難歸虞者百餘萬口皆收視溫卹爲安立生業流民皆忘其遷徙虞𨿽爲上公天性節約敝衣繩履食無兼肉遠近豪俊夙僭奢者莫不攺操而歸心焉初詔令公孫瓚討烏桓受虞節度瓚但務會徒眾以自彊大而縱任部曲頗侵擾百姓而虞爲政仁愛念利民物由是與瓚漸不相平二年冀州刺史韓馥渤海太守袁紹及山東諸將議以朝廷幼沖逼於董卓遠隔關塞不知存否以虞宗室長者欲立爲主乃遣故樂浪太守張岐等賫議上虞尊號虞見岐等厲色叱之曰今天下崩亂主上蒙塵吾被重恩未能淸雪國恥諸君各據州郡宜共戮力盡心王室而反造逆謀以相垢誤邪固拒之馥等又請虞領尙書事承制封拜復不聽遂收斬使人於是選掾右北平田疇從事鮮於銀蒙險間行奉使長安獻帝旣思東歸見疇等大悅時虞子和爲侍中因此遣和潛從武關出告虞將兵來迎道由南陽後將軍袁術聞其狀遂質和使報虞遣兵俱西虞乃使數千騎就和奉迎天子而術竟不遣之初公孫瓚知術詐固止虞遣兵虞不從瓚乃陰勸術執和使奪其兵自是與瓚仇怨益深和尋得逃術還北復爲袁紹所畱瓚旣累爲紹所敗而猶攻之不已虞患其黷武且慮得志不可復制固不許行而稍節其稟假瓚怒屢違節度又復侵犯百姓虞所賚賞典當胡夷瓚數抄奪之積不能禁乃遣驛使奉章陳其暴掠之罪瓚亦上虞稟糧不周二奏交馳互相非毀朝廷依違而已瓚乃築京於薊城以備虞虞數請瓚輒稱病不應虞乃密謀討之以告東曹掾右北平魏攸攸曰今天下引領以公爲歸謀臣爪牙不可無也瓚文武才力足恃𨿽有小惡固宜容忍虞乃止頃之攸卒而積忿不已四年冬遂自率諸屯兵眾合十萬人以攻瓚將行從事代郡程緒免冑而前曰公孫瓚𨿽有過惡而罪名未正明公不先告曉使得攺行而兵起蕭墻非國之利加勝敗難保不如駐兵以武臨之瓚必悔禍謝罪所謂不戰而服人者也虞以緒臨事沮議遂斬之以徇戒軍士曰無傷餘人殺一伯珪而已時州從事公孫紀者瓚以同姓厚待遇之紀知虞謀而夜告瓚瓚時部曲放散在外倉卒自懼不免乃掘東城欲走虞兵不習戰又愛人廬舍﹠﹟不聽焚燒急攻圍不下瓚乃簡募銳士數百人因風縱火直衝突之虞遂大敗與官屬北奔居庸縣瓚追攻之三日城陷遂執虞並妻子還薊猶使領州文書會天子遣使者段訓增虞封邑督六州事拜瓚前將軍封易侯假節督幽並靑冀瓚乃誣虞前與袁紹等欲稱尊號脇訓斬虞於薊市先坐而﹠﹟曰若虞應爲天子者天當風雨以相救時旱埶炎盛遂斬焉

金尙按通鑑綱目初平三年詔以金尙爲兗州刺史將之部曹操逆擊之尙奔袁術建安二年袁術稱帝殺故兗州刺史金尙術欲以尙爲太尉尙不許而逃去術殺之尙喪至京師詔百官弔祭拜其子瑋爲郎中

董承王服種輯吳子蘭按後漢書獻帝本紀建安四年春三月衛將軍董承爲車騎將軍五年春正月車騎將軍董承偏將軍王服越騎校尉種輯受密詔誅曹操事泄壬午曹操殺董承等夷三族按蜀志先主傳曹公遣先主督朱靈路招要擊術未至術病死先主未出時獻帝舅車騎將軍董承辭受帝衣帶中密詔當誅曹公先主未發遂與承及長水校尉種輯將軍吳子蘭王子服等同謀會見使未發事覺承等皆伏誅

沮授按後漢書袁紹傳紹以勃海起兵自號車騎將軍領司隸校尉豪傑多附紹客逢紀謂紹曰夫舉大事非據一州無以自立今冀部彊實而韓馥庸才可密要公孫瓚將兵南下馥聞必駭懼並遣辯士爲陳禍福馥迫於倉卒必可因據其位紹然之卽以書與瓚瓚遂引兵而至紹乃使外甥陳畱髙幹及潁川荀諶等說馥曰公孫瓚乘勝來南而諸郡應之袁車騎引軍東向其意未可量也當今之計莫若舉冀州以讓袁氏必厚徳將軍公孫瓚不能復與之爭矣是將軍有讓賢之名而身安於太山也馥素性恇怯因然其計長史耿武別駕閔純騎都尉沮授聞而諫曰冀州𨿽鄙帶甲百萬谷支十年袁紹孤客窮軍仰我鼻息譬如嬰兒在股掌之上絕其哺乳立可餓殺柰何欲以州與之馥曰吾袁氏故吏且才不如本初度徳而讓古人所貴諸君獨何病焉乃避位出居中常侍趙忠故捨遣子送印綬以讓紹紹遂領冀州牧引沮授爲別駕因謂授曰今賊臣作亂朝廷遷移吾歷世受寵志竭力命興復漢室然齊桓非夷吾不能成霸句踐非範蠡不能存國今欲與卿戮力同心共安社稷將何以匡濟之乎授進曰將軍弱冠登朝播名海內值廢立之際忠義奮發單騎出奔董卓懷懼濟河而北勃海稽服擁一郡之卒撮冀州之眾威陵河朔名重天下若舉軍東向則黃巾可掃還討黑山則張燕可滅回師北首則公孫必禽震脇戎狄則匈奴立定橫大河之北合四州之地收英雄之士擁百萬之眾迎大駕於長安復宗廟於洛邑號令天下誅討未服以此爭鋒誰能禦之比及數年其功不難紹喜曰此吾心也卽表授爲奮武將軍使監護諸將興平二年冬車駕爲李傕等所追於曹陽沮授說紹曰將軍累葉臺輔世濟忠義今朝廷播越宗廟殘毀觀諸州郡𨿽外托義兵內實相圖未有憂存社稷卹人之意且今州城粗定兵彊士附西迎大駕卽宮鄴都挾天子而令諸侯﹠﹟士馬以討不庭誰能禦之紹將從其計潁川郭圖淳於瓊曰漢室陵遲爲日久矣今欲興之不亦難乎且英雄並起各據州郡連徒聚眾動有萬計所謂秦失其鹿先得者王今迎天子動輒表聞從之則權輕違之則拒命非計之善者也授曰今迎朝廷於義爲得於時爲宜若不早定必有先之者焉夫權不失幾功不厭速願其圖之帝立旣非紹意竟不能從紹有三子譚字顯思熙字顯雍尙字顯甫譚長而惠尙少而美紹後妻劉有寵而偏愛尙數稱於紹紹亦奇其姿容欲使傳嗣乃以譚繼兄後出爲靑州刺史沮授諫曰世稱萬人逐兔一人獲之貪者悉止分定故也且年均以賢徳均則卜古之制也願上惟先代成則之誡下思逐兔分定之義若其不攺禍始此矣紹曰吾欲令諸子各據一州以視其能建安四年春紹擊公孫瓚遂定幽土旣並四州之地眾數十萬而驕心轉盛於是簡精兵十萬騎萬匹欲出攻許以審配逢紀統軍事田丰荀諶及南陽許攸爲謀主顏良文醜爲將帥沮授進說曰近討公孫師出歷年百姓疲敝倉庫無積賦役方殷此國之深憂也宜先遣使獻捷天子務農逸人若不得通乃表曹操隔我王路然後進屯黎陽漸營河南益作舟船繕修器械分遣精騎抄其邊鄙令彼不得安我取其逸如此可坐定也郭圖審配曰兵書之法十圍五攻敵則能戰今以明公之神武連河朔之彊眾以伐曹操兵埶譬若覆手今不時取後難圖也授曰蓋救亂誅暴謂之義兵恃眾憑彊謂之驕兵義者無敵驕者先滅曹操奉迎天子建宮許都今舉師南向於義則違且廟勝之策不在彊弱曹操法令旣行士卒精練非公孫瓚坐受圍者也今棄萬安之術而興無名之師竊爲公懼之圖等曰武王伐紂不爲不義況兵加曹操而云無名且公師徒精勇將士思奮而不及時早定大業所謂天與不取反受其咎此越之所以霸吳之所以滅也監軍之計在於將軍而非見時知幾之變也紹納圖言圖等因是譖沮授曰授監統內外威震三軍若其浸盛何以制之夫臣與主同者亡此黃石之所忌也且禦眾於外不宜知內紹乃分授所統爲三都督使授及郭圖淳於瓊各典一軍未及行五年紹先宣檄乃遣顏良攻曹操別將劉延於白馬自引軍至黎陽沮授臨行會其宗族散資財以與之曰埶存則威無不加埶亡則不保一身哀哉其弟宗曰曹操士馬不敵君何懼焉授曰以曹兗州之明略又挾天子以爲資我𨿽﹠﹟伯珪眾實疲敝而主驕將軍之破敗在此舉矣揚雄有言六國蚩蚩爲嬴弱姬今之謂乎曹操遂救劉延擊顏良斬之紹乃度河壁延津南沮授臨船嘆曰上盈其志下務其功悠悠黃河吾其濟乎遂以疾退紹不許而意恨之復省其所部並屬郭圖紹使劉備文醜挑戰曹操又擊破之斬文醜再戰而禽二將紹軍中大震操還屯官度紹進保陽武沮授又說紹曰北兵𨿽眾而勁果不及南軍南軍谷少而資儲不如北南幸於急戰北利在緩師宜徐持久曠以日月紹不從連營稍前漸逼官度遂合戰操軍不利復還堅壁紹爲髙櫓起土山射營中皆蒙楯而行操乃發石車擊紹樓皆破軍中呼曰霹靂車紹爲地道欲襲操操輒於內爲長﹠﹟以拒之又遣奇兵襲紹運車大破之盡焚其谷食相持百餘日河南人疲困多畔應紹紹遣淳於瓊等將兵萬餘人北迎糧運沮授說紹可遣蔣奇別爲支軍於表以絕曹操之鈔紹不從會許攸家犯法審配收系之攸不得志遂奔曹操而說使襲取淳於瓊等瓊等時宿在烏巢去紹軍四十里操自將步騎五千人夜往攻破瓊等悉斬之初紹聞操擊瓊謂長子譚曰就操破瓊吾拔其營彼固無所歸矣乃使髙覽張合等攻操營不下二將聞瓊等敗遂奔操於是紹軍驚擾大潰紹與譚等幅巾乘馬與八百騎度河至黎陽北岸入其將軍蔣義渠營至帳下把其手曰孤以首領相付矣義渠避帳而處之使宣令焉眾聞紹在稍復集餘眾僞降曹操盡坑之前後所殺八萬人沮授爲操軍所執乃大呼曰授不降也爲所執耳操見授謂曰分野殊異遂用圮絕不圖今日乃相得也授對曰冀州失策自取奔北授知力俱困宜其見禽操曰本初無謀不相用計今喪亂過紀國家未定方當與君圖之授曰叔父母弟懸命袁氏若蒙公靈速死爲福操嘆曰孤早相得天下不足慮也遂赦而厚遇焉授尋謀歸袁氏乃誅之

田丰按後漢書袁紹傳巨鹿田丰以正直不得志於韓馥紹乃以丰爲別駕甚見器任公孫瓚破黃巾還屯盤河威震河北冀州諸城無不望風響應紹乃自擊之先令曲義領精兵八百彊弩千張以爲前登瓚輕其兵少縱騎騰之義兵伏楯下一時同發瓚軍大敗紹在後十數里聞瓚已破發鞍息馬惟衛帳下彊弩數十張大戟士百許人瓚散兵二千餘騎卒至圍紹數重射矢雨下丰扶紹使卻入空垣紹脫兜鍪抵地曰大丈夫當前鬥死而反逃垣墻間邪促使諸弩競發多傷瓚騎眾不知是紹頗稍引卻會曲義來迎騎乃散退建安元年曹操自爲大將軍紹恥爲之下僞表辭不受操大懼乃讓位於紹二年使將作大匠孔融持節拜紹大將軍錫弓矢節鉞虎賁百人兼督冀靑幽並四州然後受之紹每得詔書患有不便於己乃欲移天子自近使說操以許下埤濕洛陽殘破宜徙都甄城以就全實操拒之田丰說紹曰徙都之計旣不克從宜早圖許奉迎天子動托詔令響號海內此算之上者不爾終爲人所禽𨿽悔無益也紹不從五年左將軍劉備殺徐州刺史車冑據沛以背曹操操懼乃自將徵備田丰說紹曰與公爭天下者曹操也操今東擊劉備兵連未可卒解今舉軍而襲其後可一往而定兵以幾動斯其時也紹辭以子疾未得行丰舉杖擊地曰嗟乎事去矣夫遭難遇之幾而以嬰兒病失其會惜哉紹聞而怒之從此遂疏焉曹操畏紹過河乃急擊備遂破之備奔紹紹於是進軍攻許田丰以旣失前幾不宜便行諫紹曰曹操旣破劉備則許下非復空虛且操善用兵變化無方眾𨿽少未可輕也今不如久持之將軍據山河之固擁四州之眾外結英雄內修農戰然後簡其精銳分爲奇兵乘虛疊出以擾河南救右則擊其左救左則擊其右使敵疲於奔命人不得安業我未勞而彼已困不及三年可坐克也今釋廟勝之策而決成敗於一戰若不如志悔無及也紹不從丰彊諫忤紹紹以爲沮眾遂械系之及紹敗軍還或謂田丰曰君必見重丰曰公貌寬而內忌不亮吾忠而吾數以至言迕之若勝而喜必能赦我戰敗而怨內忌將發若軍出有利當蒙全耳今旣敗矣吾不望生紹還曰吾不用田丰言果爲所笑遂殺之

審配按後漢書袁紹傳魏郡審配以正直不得志於韓馥紹乃以配爲治中甚見器任建安四年紹擊公孫瓚定幽土於是簡精兵十萬騎萬匹欲出攻許以審配逢紀統軍事五年官度之敗審配二子爲曹操所禽孟岱與配有隙因蔣奇言於紹曰配在位專政族大兵彊且二子在南必懷反畔郭圖辛評亦爲然紹遂以岱爲監軍代配守鄴護軍逢紀與配不睦紹以問之紀對曰配天性烈直每所言行慕古人之節不以二子在南爲不義也公勿疑之紹曰君不惡之耶紀曰先所爭者私情今所陳者國事紹曰善乃不廢配配由是更協冀州城邑多畔紹復擊定之自軍敗後發病七年夏薨未及定嗣逢紀審配宿以驕侈爲譚所病辛評郭圖皆比於譚而與配紀有隙眾以譚長欲立之配等恐譚立而評等爲害遂矯紹遺命奉尙爲嗣譚自稱車騎將軍出軍黎陽尙少與其兵而使逢紀隨之譚求益兵審配等又議不與譚怒殺逢紀曹操度河攻譚譚告急於尙尙乃畱審配守鄴自將助譚與操相拒於黎陽尙逆擊破操操軍還許譚謂尙曰我鎧甲不精故前爲曹操所敗今操軍退人懷歸志及其未濟出兵掩之可令大潰此策不可失也尙疑而不許旣不益兵又不易甲譚大怒郭圖辛評因此謂譚曰使先公出將軍爲兄後者皆是審配之所構也譚然之遂引兵攻尙戰於外門譚敗乃引兵還南皮尙復自將攻譚譚戰大敗嬰城固守尙圍之急譚奔平原而遣潁川辛毗詣操請救操遂還救譚十月至黎陽尙聞操度河乃釋平原還鄴尙將呂曠髙翔畔歸曹氏譚復陰刻將軍印以假曠翔操知譚詐乃以子整聘譚女以安之而引軍還九年三月尙使審配守鄴復攻譚於平原配獻書於譚曰配聞良藥苦口而利於病忠言逆耳而便於行願將軍緩心抑怒終省愚辭蓋春秋之義國君死社稷忠臣死君命苟圖危宗廟剝亂國家親疏一也是以周公垂涕以斃管蔡之獄季友歔欷而行叔牙之誅何則義重人輕事不獲已故也昔先公廢黜將軍以續賢兄立我將軍以爲嫡嗣上告祖靈下書譜牒海內遠近誰不備聞何意凶臣郭圖妄畫蛇足曲辭諂媚交亂懿親至令將軍忘孝友之仁襲閼沈之迹放兵鈔突屠城殺吏冤魂痛於幽冥創痍被於艸棘又乃圖獲鄴城許賞賜秦胡其財物婦女預有分數又云孤𨿽有老母趣使身體完具而已聞此言者莫不悼心揮涕使太夫人憂哀憤隔我州君臣監寐悲嘆誠拱默以聽執事之圖則懼違春秋死命之節詒太夫人不測之患損先公不世之業我將軍辭不獲命以及館陶之役伏惟將軍至孝蒸蒸發於岐嶷友於之性生於自然章之以聰明行之以敏達覽古今之舉措睹興敗之徵符輕榮財於糞土貴名位於丘嶽何意奄然迷沈墮賢哲之操積怨肆忿取破家之禍翹企延頸待望讎敵委慈親於虎狼之牙以逞一朝之志豈不痛哉若乃天啟尊心革圖易慮則我將軍匍匐悲號於將軍股掌之上配等亦當敷躬布體以聽斧鑕之刑如又不悛禍將及之願熟詳吉凶以賜環玦譚不納曹操因此進攻鄴審配將馮札爲內應開突門內操兵三百餘人配覺之從城上以大石擊門門閉入者皆死操乃鑿﹠﹟圍城周回四十里初令淺示若可越配望見笑而不出爭利操一夜浚之廣深二丈引漳水以灌之自五月至八月城中餓死者過半尙聞鄴急將軍萬餘人還救城操逆擊破之尙走依曲漳爲營操復圍之未合尙懼遣陰夔陳琳求降不聽尙還走藍口操復進急圍之尙將馬延等臨陣降眾大潰尙奔中山盡收其輜重得尙印綬節鉞及衣服以示城中城中崩沮審配令士卒曰堅守死戰操軍疲矣幽州方至何憂無主操出行圍配伏弩射之幾中以其兄子榮爲東門校尉榮夜開門內操兵配拒戰城中生獲配操謂配曰吾近行圍弩何多也配曰猶恨其少操曰卿忠於袁氏亦自不得不爾意欲活之配意气壯烈終無撓辭見者莫不嘆息遂斬之按先賢行狀配字正南魏郡人少忠烈慷慨有不可犯之節袁紹領冀州委以腹心之任以治中別駕並總幕府初譚之去皆呼辛毗郭圖家得出而辛評家獨被收及配兄子榮開城門內兵時配在城東南角樓上望見太祖兵入忿辛郭壞敗冀州乃遣人馳詣鄴獄指殺仲治家是時辛毗在軍聞門開馳走詣獄欲解其兄家兄家已死是日生縛配將詣帳下辛毗等逆以馬鞭擊其頭罵之曰奴汝今日眞死矣配顧曰狗輩正由汝曹破我冀州恨不得殺汝也且汝今日能殺生我耶有頃公引見謂配知誰開卿城門配曰不知也曰自卿文榮耳配曰小兒不足用乃至此公復謂曩者孤之行圍何弩之多也配曰恨其少耳公曰卿忠於袁氏父子亦自不得不爾也有意欲活之配旣無撓辭而辛毗等號哭不已乃殺之初冀州人張子謙先降素與配不善笑謂配曰正南卿竟何如我配厲聲曰汝爲降賊審配爲忠臣𨿽死豈若汝生耶臨行刑叱持兵者令北向曰我君在北

孔融按後漢書本傳融字文舉魯國人孔子二十世孫也七世祖霸爲元帝師位至侍中父太山都尉融幼有異才年十歲隨父詣京師時河南尹李膺以簡重自居不妄接士賓客敕外自非當世名人及與通家皆不得白融欲觀其人故造膺門語門者曰我是李君通家子弟門者言之膺請融問曰髙明祖父嘗與僕有恩舊乎融曰然先君孔子與君先人李老君同徳比義而相師友則融與君累世通家眾坐莫不嘆息太中大夫陳煒後至坐中以告煒煒曰夫人小而聰了大未必奇融應聲曰觀君所言將不早惠乎膺大笑曰髙明必爲偉器年十三喪父哀悴過毀扶而後起州裏歸其孝性好學博涉多該覽山陽張儉爲中常侍侯覽所怨覽爲刊章下州郡以名捕儉儉與融兄褒有舊亡抵於褒不遇時融年十六儉少之而不告融見其有窘色謂曰兄𨿽在外吾獨不能爲君主邪因畱捨之後事泄國相以下密就掩捕儉得脫走遂並收褒融送獄二人未知所坐融曰保納捨藏者融也當坐之褒曰彼來求我非弟之過請甘其罪吏問其母母曰家事任長妾當其辜一門爭死郡縣疑不能決乃上讞之詔書竟坐褒焉融由是顯名與平原陶丘洪陳畱邊讓齊聲稱州郡禮命皆不就辟司徒楊賜府時隱核官僚之貪濁者將加貶黜融多舉中官親族尙書畏迫內寵召掾屬詰責之融陳對罪惡言無阿撓河南尹何進當遷爲大將軍楊賜遣融奉謁賀進不時通融卽奪謁還府投劾而去河南官屬恥之私遣劍客欲追殺融客有言於進曰孔文舉有重名將軍若造怨此人則四方之士引領而去矣不如因而禮之可以示廣於天下進然之旣拜而辟融舉髙第爲侍禦史與中丞趙捨不同托病歸家後辟司空掾拜中軍在職三日遷虎賁中郎將會董卓廢立融每因對答輒有匡正之言以忤卓旨轉爲議郎時黃巾寇數州而北海最爲賊衝卓乃諷三府同舉融爲北海相融到郡收合士民起兵講武馳檄飛翰引謀州郡賊張饒等羣輩二十萬眾從冀州還融逆擊爲饒所敗乃收散兵保朱虛縣稍復鳩集吏民爲黃巾所誤者男女四萬餘人更置城邑立學校表顯儒術薦舉賢良鄭元彭璆邴原等郡人甄子然臨孝存知名早卒融恨不及之乃命配食縣社其餘𨿽一介之善莫不加禮焉郡人無後及四方遊士有死亡者皆爲棺具而斂葬之時黃巾復來侵暴融乃出屯都昌爲賊管亥所圍融逼急乃遣東萊太史慈求救於平原相劉備備驚曰孔北海乃復知天下有劉備邪卽遣兵三千救之賊乃散走時袁曹方盛而融無所協附左丞黃祖者稱有意謀勸融有所結納融知紹操終圖漢室不欲與同故怒而殺之融負其髙气志在靖難而才疏意廣迄無成功在郡六年劉備表領靑州刺史建安元年爲袁譚所攻自春至夏戰士所餘裁數百人流矢雨集戈矛內接融隱幾讀書談笑自若城夜陷乃奔山東妻子爲譚所擄及獻帝都許徵融爲將作大匠遷少府每朝會訪對融輒引正定議公卿大夫皆隸名而已初太傅馬日磾奉使山東及至淮南數有意於袁術術輕侮之遂奪取其節求去又不聽因欲逼爲軍師日磾深自恨遂嘔血而斃及喪還朝廷議欲加禮融乃獨議曰日磾以上公之尊秉髦節之使銜命直指寧輯東夏而曲媚姦臣爲所牽率章表署用輒使首名附下罔上姦以事君昔國佐當晉軍而不撓宜僚臨白刃而正色王室大臣豈得以見脇爲辭又袁術僭逆非一朝一夕日磾隨從周旋歷歲漢律與罪人交關三日以上皆應知情春秋魯叔孫得臣卒以不發揚襄仲之罪貶不書日鄭人討幽公之亂斫子家之棺聖上哀矜舊臣未忍追案不宜加禮朝廷從之而論者多欲復肉刑融乃建議曰古者惇龐善否不別吏端刑淸政無過失百姓有罪皆自取之末世陵遲風化壞亂政撓其俗法害其人故曰上失其道民散久矣而欲繩之以古刑投之以殘棄非所謂與時消息者也紂斫朝涉之脛天下謂爲無道夫九牧之地千八百君若各刖一人是下常有千八百紂也求俗休和弗可得已且被刑之人慮不全生志在思死類多趨惡莫復歸正夙沙亂齊伊戾禍宋趙髙英布爲世大患不能止人遂爲非也適足絕人還爲善耳𨿽忠如鬻權信如卞和智如孫臏冤如巷伯才如史遷達如子政一離刀鋸沒世不齒是太甲之思庸穆公之霸秦南睢之骨立衛武之初筵陳湯之都賴魏尙之守邊無所復施也漢開攺惡之路凡爲此也故明徳之君遠度深惟棄短就長不苟革其政者也朝廷善之卒不攺焉是時荊州牧劉表不供職貢多行僭僞遂乃郊祀天地擬斥乘輿詔書班下其事融上疏曰竊聞領荊州牧劉表桀逆恣放所爲不軌至乃郊祭天地擬儀社稷𨿽昏僭惡極罪不容誅至於國體宜且諱之何者萬乘至重天王至尊身爲聖躬國爲神器陛級縣遠祿位限絕猶天之不可階日月之不可逾也每有一豎臣輒去圖之若形之四方非所以杜塞邪萌愚謂𨿽有重戾必宜隱忍賈誼所謂擲鼠忌器蓋謂此也是以齊兵次楚惟責包茅王師敗績不書晉人前以露袁術之罪今復下劉表之事是使跛牂欲窺髙岸天險可得而登也案表跋扈擅誅列侯遏絕詔命斷盜貢篚招呼元惡以自營衛專爲羣逆主萃淵藪郜鼎在廟章孰甚焉桑落瓦解其埶可見臣愚以爲宜隱郊祀之事以崇國防五年南陽王馮東海王祗薨帝傷其早歿欲爲修四時之祭以訪於融融對曰聖恩惇睦感時增思悼二王之靈發哀湣之詔稽度前典以正禮制竊觀故事前梁懷王臨江湣王齊哀王臨淮懷王並薨無後同產昆弟卽景武昭明四帝是也未聞前朝修立祭祀若臨時所施則不列傳紀臣愚以爲諸在衝﹠﹟聖慈哀悼禮同成人加以號謚者宜稱上恩祭祀禮畢而後絕之至於一歲之限不合禮意又違先帝已然之法所未敢處初曹操攻屠鄴城袁氏婦子多見侵略而操子丕私納袁熙妻甄氏融乃與操書稱武王伐紂以妲己賜周公操不悟後問出何經典對曰以今度之想當然耳後操討烏桓又嘲之曰大將軍遠徵蕭條海外昔肅愼氏不貢楛矢丁零盜蘇武牛羊可並案也時年饑兵興操表制酒禁融頻書爭之多侮慢之辭旣見操雄詐漸著數不能堪故發辭偏宕多致乖忤又嘗奏宜準古王畿之制千里寰內不以封建諸侯操疑其所論建漸廣益憚之然以融名重天下外相容忍而潛忌正議慮鯁大業山陽郗慮承望風旨以微法奏免融官因顯明讎怨操故書激厲融曰蓋聞唐虞之朝有克讓之臣故麟鳳來而頌聲作也後世徳薄猶有殺身爲君破家爲國及至其敝睚﹠﹟之怨必讎一餐之惠必報故錯念國遘禍於袁盎屈原悼楚受譖於椒蘭彭寵傾亂起自朱浮鄧禹威損失於宗馮由此言之喜怒怨愛禍福所因可不愼與昔廉藺小國之臣猶能相下寇賈倉卒武夫屈節崇好光武不問升伯之怨齊侯不疑射鉤之仇夫立大操者豈累細故哉往聞二君有執法之平以爲小介當收舊好而怨毒漸積志相危害聞之憮然中夜而起昔國家東遷文舉盛嘆鴻豫名實相副綜達經學出於鄭元又明司馬法鴻豫亦稱文舉奇逸博聞誠怪今者與始相違孤與文舉旣非舊好又於鴻豫亦無恩紀然願人之相美不樂人之相傷是以區區思協歡好又知二君羣小所構孤爲人臣進不能風化海內退不能建徳和人然撫養戰士殺身爲國破浮華交會之徒計有餘矣融報曰猥惠書教告所不逮融與鴻豫州裏比鄰知之最早𨿽嘗陳其功美欲以厚於見私信於爲國不求其覆過掩惡有罪望不坐也前者黜退歡欣受之昔趙宣子朝登韓厥夕被其戮喜而求賀況無彼人之功而敢枉當官之平哉忠非三閭智非錯竊位爲過免罪爲幸乃使餘論遠聞所以慚懼也朱彭寇賈爲世壯士愛惡相攻能爲國憂至於輕弱薄劣猶昆虫之相嚙適足還害其身誠無所至也晉侯嘉其臣所爭者大而師曠以爲不如心競性旣遲緩與人無傷𨿽出胯下之負楡次之辱不知貶毀之於己猶蚊虻之過也子產謂人心不相似或矜埶者欲以取勝爲榮不念宋人待四海之客大鑪不欲令酒酸也至於屈谷巨瓠堅而無竅當以無用罪之耳它者奉尊嚴教不敢失墜郗爲故吏融所推進趙衰之拔郤縠不輕公叔之升臣也知同其愛訓誨發中𨿽懿伯之忌猶不得念況恃舊交而欲自外於賢吏哉輒布腹心修好如初苦言至意終身誦之歲餘復拜太中大夫性寬容少忌好士喜誘益後進及退閒職賓客日盈其門嘗嘆曰坐上客常滿尊中酒不空吾無憂矣與蔡邕素善邕卒後有虎賁士貌類於邕融每酒酣引與同坐曰𨿽無老成人且有典刑融聞人之善若出諸己言有可采必演而成之面告其短而退稱所長薦達賢士多所獎進知而未言以爲己過故海內英俊皆信服之曹操旣積嫌忌而郗慮復構成其罪遂令丞相軍謀祭酒路粹枉狀奏融曰少府孔融昔在北海見王室不靜而招合徒眾欲規不軌云我大聖之後而見滅於宋有天下者何必卯金刀及與孫權使語謗訕朝廷又融爲九列不遵朝議禿巾微行唐突宮掖又前與白衣禰衡跌蕩放言云父之於子當有何親論其本意實爲情欲發耳子之於母亦復奚爲譬如寄物瓶中出則離矣旣而與衡更相贊揚衡謂融曰仲尼不死融答曰顏回復生大逆不道宜極重誅書奏下獄棄市時年五十六妻子皆被誅初女年七歲男年九歲以其幼弱得全寄它捨二子方奕﹠﹟融被收而不動左右曰父執而不起何也答曰安有巢毀而卵不破乎主人有遺肉汁男渴而飲之女曰今日之禍豈得久活何賴知肉味乎兄號泣而止或言於曹操遂盡殺之及收至謂兄曰若死者有知得見父母豈非至願乃延頸就刑顏色不變莫不傷之初京兆人脂習元升與融相善每戒融剛直及被害許下莫敢收者習往撫屍曰文舉捨我死吾何用生爲操聞大怒將收習殺之後得赦出魏文帝深好融文辭嘆曰揚班儔也募天下有上融文章者輒賞以金帛所著詩頌碑文論議六言策文表檄教令書記凡二十五篇文帝以習有欒布之節加中散大夫

鄭益恩按萊州府誌益恩元之子孔融在北海舉爲孝廉及融爲黃巾所圍益恩赴難死之

趙彥按通鑑綱目建安十九年帝自都許以來守位而已左右侍禦莫非曹氏之人者議郎趙彥嘗爲帝陳言時策操惡而殺之

耿紀韋晃韋

韋吉平魏志作吉本

金禕按後漢書獻帝本紀建安二十三年春正月甲子少府耿紀丞相司直韋晃起兵誅曹操不克夷三族按耿弇傳弇弟國國弟秉秉長子曾孫紀少有美名辟公府曹操甚敬異之稍遷少府紀以操將篡漢建安二十三年與太醫令吉平丞相司直韋況晃謀起兵誅操不克夷三族於時衣冠盛門坐紀罹禍滅者眾矣按魏志武帝本紀建安二十三年春正月漢太醫令吉本與少府耿紀司直韋晃等反攻許燒丞相長史王必營必與潁川典農中郎將嚴匡討斬之按三輔決錄注時有京兆金禕字徳禕自以世爲漢臣自日磾討莽何羅忠誠顯著名節累葉睹漢祚將移謂可季興乃喟然發憤遂與耿紀韋晃吉本本子邈邈弟穆等結謀紀字季行邈字文然穆字思然以禕慷慨有日磾之風又與王必善因以聞之若殺必欲挾天子以攻魏南援劉備時關羽彊盛而王在鄴畱必典兵督許中事文然等率雜人及家僮千餘人夜燒門攻必禕遣人爲內應射必中肩必不知攻者爲誰以素與禕善走投禕夜喚徳禕禕家不知是必謂爲文然等錯應曰王長史已死乎卿曹事立矣必乃更他路奔王曰必欲投禕其帳下督謂必曰今日事竟知誰門而投入乎扶必奔南城會天明必猶在文然等眾散故敗後十餘日必竟以創死按獻帝春秋收紀晃等將斬之紀呼魏王名曰恨吾不自主意竟爲羣兒所誤耳晃頓首搏頰以至於死

應余按楚國先賢傳余字子正天姿方毅志尙仁義建安二十三年爲郡功曹是時吳蜀不賓疆場多虞宛將侯音扇動山民保城以叛余與太守東裏衮當擾攘之際迸竄得出音卽遣騎追逐去城十里相及賊便射衮飛矢交流余前以身當箭被七創因謂追賊曰侯音狂妄造爲凶逆大軍尋至誅夷在近謂卿曹本是善人素無惡心當思反善何爲受其指揮我以身代君以被重創若身死君全隕歿無恨因仰天號哭涕泣血淚俱下賊見其義烈釋衮不害賊去之後余亦命絕徵南將軍曹仁討平音表余行狀並修祭醊太祖聞之嗟嘆良久下荊州復表門閭賜谷千斛

臧洪二司馬失名

按後漢書本傳洪字子源廣陵射陽人也父旻有幹事才熹平元年會稽妖賊許昭起兵句章自稱大將軍立其父生爲越王攻破城邑眾以萬數拜旻揚州刺史旻率丹陽太守陳夤擊昭破之昭遂復更屯結大爲人患旻等進兵連戰三年破平之獲昭父子斬首數千級遷旻爲使匈奴中郎將洪年十五以父功拜童子郎知名太學洪體貌魁梧有異姿舉孝廉補卽丘長中平末棄官還家太守張超請爲功曹時董卓弒帝圖危社稷洪說超曰明府歷世受恩兄弟並據大郡今王室將危賊臣虎視此誠義士效命之秋也今郡境尙全吏人殷富若動桴鼓可得二萬人以此誅除國賊爲天下唱義不亦宜乎超然其言與洪西至陳畱見兄邈計事邈先謂超曰聞弟爲郡委政臧洪洪者何如人超曰臧洪海內奇士才略智數不比於超矣邈卽引洪與語大異之乃使詣兗州刺史劉岱豫州刺史孔遂皆相善邈旣先有謀約會超至定議乃與諸牧守大會酸棗設壇場將盟旣而更相辭讓莫敢先登咸共推洪洪乃攝衣升壇操血而盟曰漢室不幸皇綱失統賊臣董卓乘釁縱害禍加至尊毒流百姓大懼淪喪社稷剪覆四海兗州刺史岱豫州刺史陳畱太守邈東郡太守瑁廣陵太守超等糾合義兵並赴國難凡我同盟齊心一力以致臣節隕首喪元必無二志有渝此盟俾墜其命無克遺育皇天后土祖宗明靈實皆鑑之洪辭气慷慨聞其言者無不激揚自是之後諸軍各懷遲疑莫適先進遂使糧儲單竭兵眾乖散時討鹵校尉公孫瓚與大司馬劉虞有隙超乃遣洪詣虞共謀其難行至河間而值幽冀交兵行塗阻絕因寓於袁紹紹見洪甚奇之與結友好以洪領靑州刺史前刺史焦和好立虛譽能淸談時黃巾羣盜處處﹠﹟起而靑部殷實軍革尙眾和欲與諸同盟西赴京師未及得行而賊已屠城邑和不理戎警但坐列巫史禜禱羣神又恐賊乘凍而過命多作陷冰丸以投於河眾遂潰散和亦病卒洪收撫離叛百姓復安任事二年袁紹憚其能徙爲東郡太守都東武陽時曹操圍張超於雍丘甚危急超謂軍吏曰今日之事惟有臧洪必來救我或曰袁曹方睦而洪爲紹所用恐不能敗好遠來違福取禍超曰子源天下義士終非背本者也或見制彊力不相及耳洪始聞超圍乃徒跣號泣並勒所領將赴其難自以眾弱從紹請兵而紹竟不聽之超城遂陷張氏族滅洪由是怨紹絕不與通紹興兵圍之歷年不下使洪邑人陳琳以書譬洪示其禍福責以恩義洪答曰隔闊相思發於寤寐相去步武而趨捨異規其爲愴恨胡可勝言前日不遺比辱雅況述敍禍福公私切至以子之才窮該典籍豈將暗於大道不達余趣哉是以捐棄翰墨一無所酬亦冀遙忖褊心粗識鄙性重獲來命援引紛紜𨿽欲無對而義篤其言僕小人也本乏志用中因行役特蒙傾蓋恩深分厚遂竊大州寧樂今日自還接乎每登城臨兵觀主人之旗鼓瞻望帳幄感故友之周旋撫弦搦矢不覺涕流之覆面也何者自以輔佐主人無以爲悔主人相接過絕等倫受任之初志同大事埽淸寇逆共尊王室豈悟本州被侵郡將遘﹠﹟請師見拒辭行被拘使洪故君遂至淪滅區區微節無所獲申豈得復全交友之道重虧忠孝之名乎所以忍悲揮戈收淚告絕若使主人少垂古人忠恕之情來者側席去者克己則僕抗季札之志不爲今日之戰矣昔張景明登壇喢血奉辭奔走卒使韓牧讓印主人得地後但以拜章朝主賜爵獲傳之故不蒙觀過之貸而受夷滅之禍呂奉先討卓來奔請兵不獲告去何罪復見斫刺劉子璜奉使逾時辭不獲命畏君懷親以詐求歸可謂有志忠孝無損霸道亦復僵屍麾下不蒙虧除慕進者蒙榮違意者被戮此乃主人之利非遊士之願也是以鑑戒前人守死窮城亦以君子之違不適敵國故也足下當見久圍不解救兵未至感婚姻之義推平生之好以爲屈節而苟生勝守義而傾覆也昔晏嬰不降志於白刃南史不曲筆以求存故身傳圖像名垂後世況僕據金城之固驅士人之力散三年之畜以爲一年之資匡困補乏以悅天下何圖築室反耕哉但懼秋風揚塵伯珪馬首南向張揚飛燕旅力作難北鄙將告倒懸之急股肱奏乞歸之記耳主人當鑑戒曹輩反旌退師何宜久辱盛怒暴威於吾城之下哉足下譏我恃黑山以爲救獨不念黃巾之合從邪昔髙祖取彭越於巨野光武創基兆於綠林卒能龍飛受命中興帝業苟可輔主興化夫何嫌哉況僕親奉璽書與之從事行矣孔璋足下僥利於境外臧洪投命於君親吾子托身於盟主臧洪策名於長安子謂余身死而名滅僕亦笑子生死而無聞焉本同末離努力努力夫復何言紹見洪書知無降意增兵急攻城中糧盡外無援救洪自度不免呼吏士謂曰袁紹無道所圖不軌且不救洪郡將洪於大義不得不死念諸軍無事空與此禍可先城未破將妻子出將吏皆垂泣曰明府之於袁氏本無怨隙今爲郡將之故自致危困吏人何忍當捨明府去也初尙掘鼠煮筋角後無所復食主簿啟內廚米三斗請稍爲饘粥洪曰何能獨甘此邪使爲薄糜徧班士眾又殺其愛妾以食兵將兵將或流涕無能仰視男女七八十人相枕而死莫有離叛城陷生執洪紹盛帷幔大會諸將見洪謂曰臧洪何相負若是今日服未洪據地瞋目曰諸袁事漢四世五公可謂受恩今王室衰弱無扶翼之意而欲因際會觖望非冀多殺忠良以立姦威洪親見將軍呼張陳畱爲兄則洪府君亦宜爲弟而不能同心戮力爲國除害坐擁兵眾觀人屠滅惜洪力劣不能推刃爲天下報仇何謂服乎紹本愛洪意欲屈服赦之見其辭切知終不爲用乃命殺焉先是洪遣司馬二人出求救於呂布比還城已陷皆赴敵死

陳容按後漢書臧洪傳洪邑人陳容少爲諸生親慕於洪隨爲東郡丞先城未敗洪使歸紹時容在坐見洪當死起謂紹曰將軍舉大事欲爲天下除暴而專先誅忠義豈合天意臧洪發舉爲郡將柰何殺之紹慚使人牽出謂曰汝非臧洪疇空復爾爲容顧曰夫仁義豈有常所蹈之則爲君子背之則爲小人今日寧與臧洪同日死不與將軍同日生也遂復見殺在紹坐者無不嘆息竊相謂曰如何一日戮二烈士

張任按蜀志先主傳先主到涪據其城劉璋遣劉﹠﹟冷苞張任鄧賢等拒先主於涪皆破敗按益部耆舊雜記張任蜀郡人家世寒門少有膽勇有志節仕州爲從事劉璋遣張任劉﹠﹟率精兵拒捍先主於涪爲先主所破退與璋子循守雒城任勒兵出於雁橋戰復敗禽任先主聞任之忠勇令軍降之任厲聲曰老臣終不復事二主矣乃殺之先主嘆息焉

傅肜按通鑑綱目章武二年夏六月吳陸遜進攻亭諸軍敗績帝還永安初帝自巫峽建平連營至夷陵界立數十屯自正月與吳相拒至六月不決遜乃敕各持一把茅以火攻拔之遂率諸軍同時俱攻破四十餘營帝升馬鞍山陳兵自繞遜促兵四面蹙之土崩瓦解死者萬數帝夜遁僅得入白帝城舟械軍資略盡帝大慚恚曰吾乃爲陸遜所折辱豈非天邪將軍傅肜爲後殿兵眾盡死肜气益烈吳人使肜降肜罵曰吳狗安有漢將軍而降者遂死之

程季然按蜀志楊戲傳注季然名畿巴西閬中人也劉璋時爲漢昌長縣有賨人種類剛猛昔髙祖以定關中巴西太守龐羲以天下擾亂郡宜有武衛頗招合部曲有讒於璋說羲欲叛者璋陰疑之羲聞甚懼將謀自守遣畿子郁宣旨索兵自助畿報曰郡合部曲本不爲叛𨿽有交構要在盡誠若必以懼遂懷異志非畿之所聞並敕郁曰我受州恩當爲州牧盡節汝爲郡吏當爲太守效力不得以吾故有異志也羲使人告畿曰爾子在郡不從太守家將及禍畿曰昔樂羊爲將飲子之羹非父子無恩大義然也今𨿽復羹子吾必飲之羲知畿必不爲己厚陳謝於璋以致無咎璋聞之遷畿江陽太守先主領益州牧辟爲從事祭酒後隨先主徵吳遇大軍敗績溯江而還或告之曰後追已至解船輕去乃可以免畿曰吾在軍未曾爲敵走況從天子而見危哉追人逐及畿船畿身執戰敵船有覆者眾大至共擊之乃死

嚴顏按續文獻通考顏劉璋時爲巴州刺史張飛破巴州斥以胡不降顏曰我州但有斷頭將軍無降將軍飛大怒趣命斫頭顏曰斫頭便斫頭何爲怒耶飛義而釋之後竟自刎死

王甫按綿竹縣誌甫郪人爲綿竹令劉璋時爲璋書佐先主定蜀還爲荊州議曹從事先主徵吳戰於亭死之人服其忠烈

習珍按寶慶府誌珍襄陽人爲零陵北部都尉孫權襲殺關羽珍與樊冑舉兵權遣潘璇討珍珍曰吾必爲漢鬼不爲吳臣月餘糧盡曰受漢厚恩報之以死遂伏劍自殺先主聞之哀悼贈邵陵太守子溫

呂凱按蜀志本傳凱字季平永昌不韋人也仕郡五官掾功曹時雍闓等聞先主薨於永安驕黠滋甚都護李嚴與闓書六紙解諭利害闓但答一紙曰蓋聞天無二日土無二王今天下鼎立正朔有三是以遠人惶惑不知所歸也其桀慢如此闓又降於吳吳遙署闓爲永昌太守永昌旣在益州郡之西道路壅塞與蜀隔絕而郡太守攺易凱與府丞蜀郡王伉帥厲吏民閉境拒闓闓數移檄永昌稱說云云凱答檄曰天降喪亂姦雄乘釁天下切齒萬國悲悼臣妾大小莫不思竭筋力肝腦塗地以除國難伏惟將軍世受漢恩以爲當躬聚黨眾率先啟行上以報國家下不負先人書功竹帛遺名千載何期臣僕吳越背本就末乎昔舜勤民事隕於蒼梧書籍嘉之流聲無窮崩於江浦何足可悲文武受命成王乃平先帝龍興海內望風宰臣聰睿自天降康而將軍不睹盛衰之紀成敗之符譬如野火在原蹈履河冰火滅冰泮將何所依附曩者將軍先君雍侯造怨而封竇融知興歸志世祖皆流名後葉世歌其美今諸葛丞相英才挺出深睹未萌受遺托孤翊贊季興與眾無忌錄功忘瑕將軍若能翻然攺圖易迹更步古人不難追鄙土何足宰哉蓋聞楚國不恭齊桓是責夫差僭號晉人不長況臣於非主誰肯歸之邪竊惟古義臣無越境之交是以前後有來無往重承告示發憤忘食故略陳所懷惟將軍察焉凱威恩內著爲郡中所信故能全其節及丞相亮南徵討闓旣發在道而闓已爲髙定部曲所殺亮至南上表曰永昌郡吏呂凱府丞王伉等執忠絕域十有餘年雍闓髙定逼其東北而凱等守義不與交通臣不意永昌風俗惇直乃爾以凱爲雲南太守封陽遷亭侯會爲叛夷所害

孟達按通鑑綱目建興六年春正月魏陷新城孟達死之

張嶷按蜀志本傳嶷字伯岐巴西郡南充國人也弱冠爲縣功曹先主定蜀之際山寇攻縣縣長捐家逃亡嶷冒白刃攜負夫人夫人得免由是顯名州召爲從事時郡內士人龔祿姚位二千石當世有聲名皆與嶷友善建興五年丞相亮北住漢中廣漢綿竹山賊張慕等鈔盜軍資劫略吏民嶷以都尉將兵討之嶷度其鳥散難以戰禽乃詐與和親克期置酒酒酣嶷身率左右因斬慕等五十餘級渠帥悉殄尋其餘類旬日淸泰後得疾病困篤家素貧匱廣漢太守蜀郡何祗名爲通厚嶷宿與疏闊乃自轝詣祗托以治疾祗傾財醫療數年除愈其黨道信義皆此類也拜爲牙門將屬馬忠北討汶山叛羌南平四郡蠻夷輒有籌畫戰克之功十四年武都氏王符健請降遣將軍張尉往迎過期不到大將軍蔣琬深以爲念嶷平之曰符健求附款至必無他變素聞健弟狡黠不能同功將有乖離是以稽畱耳數日問至健弟果將四百戶就魏獨健來從初越嶲郡自丞相亮討髙定之後叟夷數反殺太守龔祿焦璜是後太守不敢之郡只住安定縣去郡八百餘里其郡徒有名而已時論欲復舊郡除嶷爲越嶲太守嶷將所領往之郡誘以恩信蠻夷皆服頗來降附北僥捉馬最驍勁不承節度嶷乃往討生縛其帥魏狼又解縱告諭使招懷余類表拜狼爲邑侯種落三千餘戶皆安土供職諸種聞之多漸降服嶷以功賜爵關內侯蘇祁邑君冬逢逢弟隗渠等已降復反嶷誅逢逢妻旄牛王女嶷以計原之而渠逃入西僥渠剛猛捷悍爲諸種深所畏憚遣所親二人詐降嶷實取消息嶷覺之許以重賞使爲反間二人遂合謀殺渠渠死諸種皆安又斯都耆師李求承昔手殺龔祿嶷求募捕得數其宿惡而誅之始嶷以郡郛宇頹壞更築小塢在官三年徙還故郡繕治城郭夷種男女莫不致力定莋臺登卑水三縣去郡三百餘里舊出鹽鐵及漆而夷僥久自固食嶷率所領奪取署長吏焉嶷之到定莋定莋率豪狼岑盤木王舅甚爲蠻夷所信任忿嶷自侵不自來詣嶷使壯士數十直往收致撻而殺之持屍還種厚加賞賜諭以狼岑之惡且曰無得妄動動卽殄矣種類咸面縛謝過嶷殺牛饗宴重申恩信遂獲鹽鐵器用周贍漢嘉郡界旄牛夷種類四千餘戶其率狼路欲爲姑婿冬逢報怨遣叔父離將逢眾相度形勢嶷逆遣親近賫牛酒勞賜又令離姊逆逢妻宣暢意旨離旣受賜並見其姊姊弟歡悅悉率所領將詣嶷嶷厚加賞待遣還旄牛由是輒不爲患郡有舊道經旄牛中至成都旣平且近自旄牛絕道已百餘年更由安上旣險且遠嶷遣左右賫貨幣賜路重令路姑諭意路乃率兄弟妻子悉詣嶷嶷與盟誓開通舊道千里肅淸復古亭驛奏封路爲旄牛毗王遣使將路朝貢後主於是加嶷撫戎將軍領郡如故嶷初見費褘爲大將軍恣性泛愛待信新附太過嶷書戒之曰昔岑彭率師來歙杖節咸見害於刺客今明將軍位尊權重宜鑑前事少以爲警後褘果爲魏降人郭修所害吳太傅諸葛恪以初破魏軍大興兵眾以圖攻取侍中諸葛瞻丞相亮之子恪從弟也嶷與書曰東主初崩帝實幼弱太傅受寄托之重亦何容易親以周公之才猶有管蔡流言之變霍光受任亦有燕蓋上官逆亂之謀賴成昭之明以免斯難耳昔每聞東主殺生賞罰不牟下人又今以垂沒之命卒召太傅屬以後事誠實可慮加吳楚剽急乃昔所記而太傅離少主履敵庭恐非良計長算之術也𨿽云東家綱紀肅然上下輯睦百有一失非明者之慮邪取古則今今則古也自非郎君進忠言於太傅誰復有盡言者也旋軍廣農務行徳惠數年之中東西並舉實爲不晚願深采察恪竟以此夷族嶷識見多如是類在郡十五年邦域安穆屢乞求還乃徵詣成都夷民戀慕扶轂泣涕過旄牛邑邑君𦇤負來迎及追尋至蜀郡界其皆督率隨嶷朝貢者百餘人嶷至拜蕩寇將軍慷慨壯烈士人咸多貴之然放蕩少禮人亦以此譏焉是歲延熙十七年也魏狄道長李簡密書請降衛將軍姜維率嶷等因簡之資以出隴西旣到狄道簡悉率城中吏民出迎軍軍前與魏將徐質交鋒嶷臨陣隕身然其所殺傷亦過倍旣亡封長子瑛西鄕侯次子護雄襲爵南土越嶲民夷聞嶷死無不悲泣爲嶷立廟四時水旱輒祀之按益部耆舊傳嶷風濕固疾至都寖篤扶杖然後能起李簡請降眾議狐疑而嶷曰必然姜維之出時論以嶷初還股疾不能在行中由是嶷自乞肆力中原致身敵庭臨發辭後主曰臣當值聖明受恩過量加以疾病在身常恐一朝隕沒辜負榮遇天不違願得豫戎事若涼州克定臣爲藩表守將若有未捷殺身以報後主慨然爲之流涕

諸葛瞻子

尙按蜀志諸葛亮傳亮子瞻字思遠建興十二年亮出武功與兄瑾書曰瞻今已八歲聰慧可愛嫌其早成恐不爲重器耳年十七尙公主拜騎都尉其明年爲翰林中郎將屢遷射聲校尉侍中尙書僕射加軍師將軍瞻工書畫彊識念蜀人追思亮咸愛其才敏每朝廷有一善政佳事𨿽非瞻所建倡百姓皆傳相告曰葛侯之所爲也是以美聲溢譽有過其實景耀四年爲行都護衛將軍與輔國大將軍南鄕侯董厥並平尙書事六年冬魏徵西將軍鄧艾伐蜀自陰平由景穀道旁入瞻督諸軍至涪停住前鋒破退還住綿竹艾遣書誘瞻曰若降者必表爲瑯琊王瞻怒斬艾使遂戰大敗臨陣死時年三十七眾皆離散艾長驅至成都瞻長子尙與瞻俱沒

黃崇按蜀志黃權傳權降魏畱蜀子崇爲尙書郎隨衛將軍諸葛瞻拒鄧艾到涪縣瞻盤桓未進崇屢勸瞻宜速行據險無令敵得入平地瞻猶豫未納崇至於流涕會艾長驅而前瞻卻戰至綿竹崇帥厲軍士期於必死臨陣見殺

李球按蜀志李恢傳恢弟子球羽林右部督隨諸葛瞻拒鄧艾臨陣授命死於綿竹

傅僉按通鑑綱目景興元年秋魏遣鄧艾鍾會將兵入寇關口守將傅僉死之

劉諶按蜀志後主傳北地王諶傷國之亡先殺妻子次以自殺

蔣斌弟

顯

按零陵縣誌斌顯皆公琰之子斌嗣爲綏武將軍魏鍾會至漢城與斌書欲詣斌先墓斌答書謝之會得書嗟嘆意義後主旣降鄧艾斌詣會於涪待以賓友密授姜維指隨至成都爲亂兵所殺斌弟顯爲太子僕會亦愛其才學與斌同死難

忠烈部名臣列傳五

魏

典韋按魏志本傳韋陳畱已吾人也形貌魁梧膂力過人有志節任俠襄邑劉氏與雎陽李永爲讎韋爲報之永故富春長備衛甚謹韋乘車載雞酒僞爲候者門開懷匕首入殺永並殺其妻徐出取車上刀戟步出永居近市一市盡駭追者數百莫敢近行四五里遇其伴轉戰得脫由是爲豪傑所識初平中張邈舉義兵韋爲士屬司馬趙寵牙門旗長大人莫能勝韋一手建之寵異其才力後屬夏侯惇數斬首有功拜司馬太祖討呂布於濮陽布有別屯在濮陽西四五十里太祖夜襲比明破之未及還會布救兵至三面掉戰時布身自搏戰自旦至日數十合相持急太祖募陷陣韋先占將應募者數千人皆重衣兩鎧棄楯但持長矛撩戰時西面又急韋進當之賊弓弩亂髮矢至如雨韋不視謂等人曰寇來十步乃白之等人曰十步矣又曰五步乃白等人懼疾言寇至矣韋手持十餘戟大呼起所抵無不應手倒者布眾退會日暮太祖乃得引去拜韋都尉引置左右將親兵數百人常繞大帳韋旣壯武其所將皆選卒每戰鬥常先登陷陣遷爲校尉性忠至謹重常晝立侍終日夜宿帳左右稀歸私寢好酒食飲啖兼人每賜食於前大飲長歠左右相屬數人益乃供太祖壯之韋好持大雙戟與長刀等軍中爲之語曰帳下壯士有典君提一雙戟八十斤太祖徵荊州至宛張繡迎降太祖甚悅延繡及其將帥置酒髙會太祖行酒韋持大斧立後徑尺太祖所至之前韋輒舉斧目之竟酒繡及其將帥莫敢仰視後十餘日繡反襲太祖營太祖出戰不利輕騎引去韋戰於門中賊不得入兵遂散從他門並入時韋校尙有十餘人皆殊死戰無不一當十賊前後至稍多韋以長戟左右擊之一入輒十餘矛摧左右死傷者略盡韋被數十創短兵接戰賊前搏之韋雙挾兩賊擊殺之餘賊不敢前韋復前突賊殺數人創重發瞋目大罵而死賊乃敢前取其頭傳觀之覆軍就視其軀太祖退住舞陰聞韋死爲流涕募間取其喪親自臨哭之遣歸葬襄邑拜子滿爲郎中車駕每過常祠以中牢太祖思韋拜滿爲司馬引自近文帝卽王位以滿爲都尉賜爵關內侯

閻溫按魏志本傳溫字伯儉天水西城人也以涼州別駕守上邽令馬超走奔上邽郡人任養等舉眾迎之溫止之不能禁乃馳還州超復圍州所治冀城甚急州乃遣溫密出告急於夏侯淵賊圍數重溫夜從水中潛出明日賊見其迹遣人追遮之於顯親界得溫執還詣超超解其縛謂曰今成敗可見足下爲孤城請救而執於人手義何所施若從吾言反謂城中東方無救此轉禍爲福之計也不然今爲戮矣溫僞許之超乃載溫詣城下溫向城大呼曰大軍不過三日至勉之城中皆泣稱萬歲超怒數之曰足下不爲命計邪溫不應時超攻城久不下故徐誘溫冀其攺意復謂溫曰城中故人有欲與吾同者不溫又不應遂切責之溫曰夫事君有死無貳而卿乃欲令長者出不義之言吾豈苟生者乎超遂殺之

龐﹠﹟按魏志本傳﹠﹟字令明南安狟道人也少爲郡吏州從事初平中從馬騰擊反羌叛氐數有功稍遷至校尉建安中太祖討袁譚尙於黎陽譚遣郭援髙干等略取河東太祖使鍾繇率關中諸將討之﹠﹟隨騰子超拒援幹於平陽﹠﹟爲軍鋒進攻援幹大破之親斬援首拜中郎將封都亭侯後張白騎叛於弘農﹠﹟復隨騰徵之破白騎於兩殽間每戰常陷陣卻敵勇冠騰軍後騰徵爲衛尉﹠﹟畱屬超太祖破超於渭南﹠﹟隨超亡入漢陽保冀城後復隨超奔漢中從張魯太祖定漢中﹠﹟隨眾降太祖素聞其驍勇拜立義將軍封關門亭侯邑三百戶侯音衛開等以宛叛﹠﹟將所領與曹仁共攻拔宛斬音開遂南屯樊討關羽樊下諸將以﹠﹟兄在漢中頗疑之﹠﹟常曰我受國恩義在效死我欲身自擊羽今年我不殺羽羽當殺我後親與羽交戰射羽中額時﹠﹟常乘白馬羽軍謂之白馬將軍皆憚之仁使﹠﹟屯樊北十里會天霖雨十餘日漢水暴溢樊下平地五六丈﹠﹟與諸將避水上堤羽乘船攻之以大船四面射堤上﹠﹟被甲持弓箭不虛發將軍董衡部曲將董超等欲降﹠﹟皆收斬之自平旦力戰至日過中羽攻益急矢盡短兵接戰﹠﹟謂督將成何曰吾聞良將不怯死以苟免烈士不毀節以求生今日我死日也戰益怒气愈壯而水浸盛吏士皆降﹠﹟與麾下將一人五伯二人彎弓傅矢乘小船欲還仁營水盛船覆失弓矢獨抱船覆水中爲羽所得立而不跪羽謂曰卿兄在漢中我欲以卿爲將不早降何爲﹠﹟罵羽曰豎子何謂降也魏王帶甲百萬威振天下汝劉備庸才耳豈能敵耶我寧爲國家鬼不爲賊將也遂爲羽所殺太祖聞而悲之爲之流涕封其二子爲列侯文帝卽王位乃遣使就﹠﹟墓賜謚策曰昔先軫喪元王蠋絕脰隕身徇節前代美之惟侯式昭果毅蹈難成名聲溢當時義髙在昔寡人湣焉謚曰壯侯又賜子會等四人爵關內侯邑各百戶會勇烈有父風官至中衛將軍封列侯

﹠﹟

夏侯榮按冊府元龜榮徵西將軍淵之第五子也年十三從太祖於漢中戰敗左右提之走不肯曰君親任難焉所逃死乃奮勇而戰遂歿於陣

韋康按冊府元龜康爲涼州刺史爲馬超所圍堅守歷時救軍不至遂爲超所殺

韋忠按續文獻通考忠平陽人年十二喪父哀慟廬墓武帝時爲郡功曹太守陳楚爲山羌所執忠願代死賊義而釋之後以鎭西大將軍討叛者矢盡不屈死

李丰弟翼

子韜

夏侯元張緝蘇鑠樂惇

劉賢按魏志夏侯尙傳尙子元與曹爽共興駱谷之役時人譏之爽誅徵元爲大鴻臚數年徙太常元以爽抑黜內不得意中書令李丰𨿽宿爲大將軍司馬景王所親待然私心在元遂結皇后父光祿大夫張緝謀欲以元輔政丰旣內握權柄子尙公主又與緝俱馮翊人故緝信之丰陰令弟兗州刺史翼求入朝欲使將兵入並力起會翼求朝不聽嘉平六年二月當拜貴人丰等欲因禦臨軒諸門有陛兵誅大將軍以元代之以緝爲驃騎將軍丰密語黃門監蘇鑠永寧署令樂惇﹠﹟從僕射劉賢等曰卿諸人居內多有不法大將軍嚴毅累以爲言張當可以爲誡鑠等皆許以從命大將軍微聞其謀請丰相見丰不知而往卽殺之事下有司收元緝鑠惇賢等送廷尉廷尉鍾毓奏丰等謀迫脇至尊擅誅冢宰大逆無道請論如法於是會公卿朝臣廷尉議咸以爲丰等各受殊寵典綜機密緝承外戚椒房之尊元備世臣並居列位而包藏禍心構圖凶逆交關閹豎授以姦計畏憚天威不敢顯謀乃欲要君脇上肆其詐虐謀誅良輔擅相建立將以傾覆京室顚危社稷毓所正皆如科律報毓施行詔書齊長公主先帝遺愛原其三子死命於是丰元緝惇賢等皆夷三族其餘親屬徙樂浪郡元格量弘濟臨斬東市顏色不變舉動自若時年四十六按魏氏春秋大將軍責丰丰知禍及遂正色曰卿父子懷姦將傾社稷惜吾力劣不能相禽滅耳大將軍怒使勇士以刀環築丰腰殺之夜送丰屍付廷尉廷尉鍾毓不受曰非法官所治也以其狀告且﹠﹟之乃受帝怒將問丰死意太后懼呼帝入乃止遣使收翼按世語翼後妻散騎常侍荀廙姊謂翼曰中書事發可及書未至赴吳何爲坐取死亡左右可共同赴水火者誰翼思未答妻曰君在大州不知可與同死生者去亦不免翼曰二兒小吾不去今但從坐身死二兒必免果如翼言翼子斌楊駿外甥也晉惠帝初爲河南尹與駿俱死按魏書丰子韜以尙公主賜死獄中

劉整鄭像按魏志齊王芳本紀嘉平六年春二月己丑鎭東將軍毋丘儉上言昔諸葛恪圍合肥新城城中遣士劉整出圍傳消息爲賊所得考問所傳語整曰諸葛公欲活汝汝可具服整罵曰死狗此何言也我當必死爲魏國鬼不求苟活逐汝去也欲殺我者便速殺之終無他辭又遣士鄭像出城傳消息或以語恪恪遣馬騎尋圍迹索得像還四五人的頭面縛將繞城表﹠﹟語像使大呼言大軍已還洛不如早降像不從其言更大呼城中曰大軍近在圍外壯士努力賊以刀築其口使不得言像遂大呼令城中聞知整像爲兵能守義執節子弟宜有差異詔曰夫顯爵所以褒元功重賞所以寵烈士整像召募通使越蹈重圍冒突白刃輕身守信不幸見獲抗節彌厲揚六軍之大勢安城守之懼心臨難不顧畢志傳命昔解揚執楚有隕無貳齊路中大夫以死成命方之整像所不能加今追賜整像爵關中侯各除士名使子襲爵如部曲將死事科

毋丘儉按魏志本傳儉字仲恭河東聞喜人也父興黃初中爲武威太守伐叛柔服開通河右名次金城太守蘇則討賊張進及討叛胡有功封髙陽鄕侯人爲將作大匠儉襲父爵爲平原侯文學明帝卽位爲尙書郎遷羽林監以東宮之舊甚見親待出爲洛陽典農時取農民以治宮室儉上疏曰臣愚以爲天下所急除者二賊所急務者衣食誠使二賊不滅士民饑凍𨿽崇美宮室猶無益也遷荊州刺史靑龍中帝圖討遼東以儉有幹策徙爲幽州刺史加度遼將軍使持節護烏丸校尉率幽州諸軍至襄平屯遼隧右北平烏丸單幹寇婁惇遼西烏丸都督率眾王護畱等昔隨袁尙奔遼東者率眾五千餘人降寇婁惇遣弟阿羅盤等詣闕朝貢封其渠率二十餘人爲侯王賜輿馬繒采各有差公孫淵逆與儉戰不利引還明年帝遣太尉司馬宣王統中軍及儉等眾數萬討淵定遼東儉以功進封安邑侯食邑三千九百戶正始中儉以髙句驪數侵叛督諸軍步騎萬人出元從諸道討之句驪王宮將步騎二萬人進軍沸流水上大戰梁口宮連破走儉遂束馬縣車以登丸都屠句驪所都斬獲以千數句驪沛者名得來數諫宮宮不從其言得來嘆曰立見此地將生蓬蒿遂不食而死舉國賢之儉令諸軍不壞其墓不伐其樹得其妻子皆放遣之宮單將妻子逃竄儉引軍還六年復徵之宮遂奔買溝儉遣元菟太守王頎追之過沃沮千有餘裏至肅愼氏南界刻石紀功刊丸都之山銘不耐之城諸所誅納八千餘口論功受賞侯者百餘人穿山漑灌民賴其利遷左將軍假節監豫州諸軍事領豫州刺史轉爲鎭南將軍諸葛誕戰於東關不利乃令誕儉對換誕爲鎭南都督豫州儉爲鎭東都督揚州吳太傅諸葛恪圍合肥新城儉與文欽禦之太尉司馬孚督中軍東解圍恪退還初儉與夏侯淵李丰等厚善揚州刺史前將軍文欽曹爽之邑人也驍果粗猛數有戰功好增擄獲以僥寵賞多不見許怨恨日甚儉以計厚待欽情好歡洽欽亦感戴投心無貳正元二年正月有彗星數十丈西北竟天起於吳楚之分儉欽喜以爲己祥遂矯太后詔罪狀大將軍司馬景王移諸郡國舉兵反迫脇淮南將守諸別屯者及吏民大小皆入壽春城爲壇於城西歃血稱兵爲盟分老弱守城儉欽自將五六萬眾渡淮西至項儉堅守欽在外爲遊兵大將軍統中外軍討之別使諸葛誕督豫州諸軍從安風津擬壽春徵東將軍胡遵督靑徐諸軍出於譙宋之間絕其歸路大將軍屯汝陽使監軍王基督前鋒諸軍據南頓以待之令諸軍皆堅壁勿與戰儉欽進不得斗退恐壽春見襲不得歸計窮不知所爲淮南將士家皆在北眾心沮散降者相屬惟淮南新附農民爲之用大將軍遣兗州刺史鄧艾督泰山諸軍萬餘人至樂嘉示弱以誘之大將軍尋自洙至欽不知果夜來欲襲艾等會明見大軍兵馬盛乃引還大將軍縱驍騎追擊大破之欽遁走是日儉聞欽戰敗恐懼夜走眾潰比至愼縣左右人兵稍棄儉去儉獨與小弟秀及孫重藏水邊艸中安風津都尉部民張屬就射殺儉傳首京都屬封侯秀重走入吳將士諸爲儉欽所迫脇者悉歸降儉子甸爲治書侍禦史先時知儉謀將發私出將家屬逃走新安靈山上別攻下之夷儉三族按儉欽等表曰故相國懿匡輔魏室歷事忠貞故烈祖明皇帝授以寄托之任懿戮力盡節以寧華夏又以齊王聰明無有穢徳乃心勤盡忠以輔上天下賴之懿欲討滅二敵以安宇內始分軍糧克時同舉未成而薨齊王以懿有輔己大功故遂使師承統懿業委以大事而師以盛年在職無疾托病坐擁彊兵無有臣禮朝臣非之義士譏之天下所聞其罪一也懿造計取賊多舂軍糧克期有日師爲大臣當除國難又爲人子當卒父業哀聲未絕而便罷息爲臣不忠爲子不孝其罪二也賊退過東關坐自起眾三徵同進喪眾敗績歷年軍實一旦而盡致使賊來天下騷動死傷流離其罪三也賊舉國悉眾號五十萬來向壽春圖詣洛陽會太尉孚與臣等建計乃杜塞要險不與爭鋒還固新城淮南將士衝鋒履刃晝夜相守勤瘁百日死者塗地自魏有軍已來爲難苦甚莫過於此而師遂意自由不論封賞權勢自在無所領錄其罪四也故中書令李丰等以師無人臣節欲議退之師知而請丰其夕拉殺載屍埋棺丰等爲大臣帝王腹心擅加酷暴死無罪名師有無君之心其罪五也懿每嘆說齊王自堪人主君臣之義定奉事以來十有五載始欲歸政按行武庫詔問禁兵不得妄出師自知姦慝人神所不佑矯廢君王加之以罪孚師之叔父性甚仁孝追送齊王悲不自勝羣臣皆怒而師懷忍不顧大義其罪六也又故光祿大夫張緝無罪而誅夷其妻子並及母后逼恐至尊彊催督遣臨時哀愕莫不傷痛而師稱慶反以歡喜其罪七也陛下踐祚聰明神武事經聖心欲從省約天下聞之莫不歡慶而師不自攺悔修復臣禮而方徵兵募士毀壞宮內列侯自衛陛下卽祚初不朝覲陛下欲臨幸師捨以省其疾復拒不通不奉法度其罪八也近者領軍許允當爲鎭北以廚錢給賜而師舉奏加辟𨿽云流徙道路餓殺天下聞之莫不哀傷其罪九也三方之守一朝闕廢多選精兵以自營衛五營領兵闕而不補多藏器杖充聚本營天下所聞人懷憤怨訛言盈路以疑海內其罪十也多休守兵以占髙第以空虛四表欲擅彊勢以逞姦心募取屯田加其復賞阻兵安忍壞亂舊法合聚諸藩王公以著鄴欲悉誅之一旦舉事廢主天不長惡使目腫不成其罪十一也臣等先人皆隨從太祖武皇帝徵討凶暴獲成大功與髙祖文皇帝卽受漢禪開國承家猶堯舜相傳也臣與安丰護軍鄭翼廬江護軍呂宣太守張休淮南太守丁尊督守合肥護軍王休等議各以累世受恩千載風塵思盡軀命以完全社稷安主爲效斯義苟立𨿽焚妻子吞炭漆身死而不恨也按師之罪宜加大辟以彰姦慝春秋之義一世爲善十世宥之懿有大功海內所書依古典議廢師以侯就第弟昭忠肅寬明樂善好士有髙世君子之度忠誠爲國不與師同臣等碎首所保可以代師輔導聖躬太尉孚忠孝小心所宜親寵授以保傅護軍散騎常侍望忠公親事當官稱能奉迎乘輿有宿衛之功可爲中領軍春秋之義大義滅親故周公誅弟石碏戮子季友鴆兄上爲國計下全宗族殛鯀用禹聖人明典古今所稱乞陛下下臣等所奏朝堂博議臣言當道使師遜位避賢者罷兵去備如三皇舊法則天下協同若師負勢恃眾不自退者臣等率將所領晝夜兼行惟命是授臣等今日所奏惟欲使大魏永存使陛下得行君意遠絕亡之禍百姓安全六合一體使忠臣義士不愧於三皇五帝耳臣恐兵起天下擾亂臣輒上事移三徵及州郡國典農各安慰所部吏民不得妄動謹具以狀聞惟陛下愛養精神明慮危害以寧海內師專權用勢賞罰自由聞臣舉眾必下詔禁絕關津使驛書不通擅復徵調有所收捕此乃師詔非陛下詔書在所皆不得復承用臣等道遠懼文書不得皆通輒臨時賞罰以便宜從事須定集上也

宣隆秦絜按魏志髙貴鄕公本紀甘露二年八月詔曰昔燕刺王謀反韓誼等諫而死漢朝顯登其子諸葛誕創造凶亂主簿宣隆部曲督秦絜秉節守義臨事固爭爲誕所殺所謂無比干之親而受其戮者其以隆絜子爲騎都尉加以贈賜光示遠近以殊忠義

諸葛誕按魏志本傳誕字公休瑯邪陽都人諸葛丰後也初以尙書郎爲滎陽令入爲吏部郎人有所屬托輒顯其言而承用之後有當否則公議其得失以爲褒貶自是羣僚莫不愼其所舉累遷禦史中丞尙書與夏侯元鄧揚等相善收名朝廷京都翕然言事者以誕揚等修浮華合虛譽漸不可長明帝惡之免誕官會帝崩正始初元等並任職復以誕爲禦史中丞尙書出爲揚州刺史加昭武將軍王淩之陰謀也太傅司馬宣王潛軍東伐以誕爲鎭東將軍假節都督揚州諸軍事封山陽亭侯諸葛恪興東關遣誕督諸軍討之與戰不利還徙爲鎭南將軍後毋丘儉文欽反遣使詣誕招呼豫州士民誕斬其使露布天下令知儉欽凶逆大將軍司馬景王東徵使誕督豫州諸軍渡安風津向壽春儉欽之破也誕先至壽春壽春中十餘萬口聞儉欽敗恐誅悉破城門出流迸山澤或散走入吳以誕久在淮南乃復以爲鎭東大將軍儀同三司都督揚州吳大將孫峻呂據畱贊等聞淮南亂會文欽往乃帥眾將欽徑至壽春時誕諸軍已至城不可攻乃走誕遣將軍蔣班追擊之斬贊傳首收其印節進封髙平侯邑三千五百戶轉爲徵東大將軍誕旣與元揚等至親又王淩毋丘儉累見夷滅懼不自安傾帑藏振施以結眾心厚養親附及揚州輕俠者數千人爲死士甘露元年冬吳賊欲向徐堨計誕所督兵馬足以待之而復請十萬眾守壽春又求臨淮築城以備寇內欲保有淮南朝廷微知誕有自疑心以誕舊臣欲入度之二年五月徵爲司空誕被詔書愈恐遂反召會諸將自出攻揚州刺史樂綝殺之斂淮南及淮北郡縣屯田口十餘萬官兵揚州新附勝兵者四五萬人聚﹠﹟足一年食閉城自守遣長史吳网將小子靚至吳請救吳人大喜遣將全懌全端唐咨王祚等率三萬眾密與文欽俱來應誕以誕爲左都護假節大司徒驃騎將軍靑州牧壽春侯是時鎭南將軍王基始至督諸軍圍壽春未合咨欽等從城東北因山乘險得將其眾突入城六月車駕東徵至項大將軍司馬文王督中外諸軍二十六萬眾臨淮討之大將軍屯丘頭使基及安東將軍陳騫等四面合圍表裏再重﹠﹟壘甚峻又使監軍石苞兗州刺史州泰等簡銳卒爲遊軍備外寇欽等數出犯圍逆擊走之吳將朱異再以大眾來迎誕等渡漿水泰等逆與戰每摧其鋒孫綝以異戰不進怒而殺之城中食轉少外救不至眾無所恃將軍蔣班焦彜皆誕爪牙計事者也棄誕逾城自歸大將軍大將軍乃使反間以奇變說全懌等懌等率其眾數千人開門來出城中震懼不知所爲三年正月誕欽咨等大爲攻具晝夜五六日攻南圍欲決圍而出圍上諸軍臨髙以發石車火箭逆燒破其攻具弩矢及石雨下死傷者蔽地血流盈﹠﹟復還入城城內食轉竭降出者數萬口欽欲盡出北方人省食與吳人堅守誕不聽由是爭恨欽素與誕有隙徒以計合事急愈相疑欽見誕計事誕遂殺欽欽子鴦及虎將兵在小城中聞欽死勒兵馳赴之眾不爲用鴦虎單走逾城出自歸大將軍軍吏請誅之大將軍令曰欽之罪不容誅其子固應當戮然鴦虎以窮歸命且城未拔殺之是堅其心也乃赦鴦虎使將兵數百騎馳巡城呼語城內云文欽之子猶不見殺其餘何懼表鴦虎爲將軍各賜爵關內侯城內喜且擾又日饑困誕咨等智力窮大將軍乃自臨圍四面進兵同時鼓噪登城城內無敢動者誕窘急單乘馬將其麾下突小城門出大將軍司馬胡奮部兵逆擊斬誕傳首夷三族誕麾下數百人坐不降見斬皆曰爲諸葛公死不恨其得人心如此唐咨王祚及諸裨將皆面縛降吳兵萬眾器仗軍實山積初圍壽春議者多欲急攻之大將軍以爲城固而眾多攻之必力屈若有外寇表裏受敵此危道也今三叛相聚於孤城之中天其或者將使同就戮吾當以全策縻之可坐而制也誕以二年五月反三年二月破滅六軍按甲深溝髙壘而誕自困竟不煩攻而克及破壽春議者又以爲淮南仍爲叛逆吳兵室家在江南不可縱宜悉坑之大將軍以爲古之用兵全國爲上戮其元惡而已吳兵就得亡還適可以示中國之弘耳一無所殺分布三河近郡以安處之唐咨本利城人黃初中利城郡反殺太守徐箕推咨爲主文帝遣諸軍計破之咨走入海遂亡至吳官至左將軍封侯持節誕欽屠戮咨亦生禽三叛皆獲天下怏焉拜咨安遠將軍其餘裨將咸假號位吳眾悅服江東感之皆不誅其家其淮南將吏士民諸爲誕所脇略者惟誅其首逆餘皆赦之聽鴦虎收斂欽喪給其車牛致葬舊墓按魏末傳賈充與誕相見談說時事因謂誕曰洛中諸賢皆願神代君所知也君以爲云何誕厲色曰卿非賈豫州子世受魏恩如何負國欲以魏室輸人乎非吾所忍聞若洛中有難吾富死之充默然誕旣被徵請諸牙門置酒飲宴呼牙門徒兵皆賜酒令醉謂眾人曰前作千人鎧仗始成欲以擊賊今當還洛不復得用欲蹔出將見人遊戲須臾還耳諸君且止乃嚴鼓將士七百人出樂綝聞之閉州門誕歷南門宣言曰當還洛邑暫出遊戲揚州何爲閉門見備前至東門復閉乃使兵緣城攻門州人悉走因風放火焚其府庫遂殺綝誕表曰臣受國重任統兵在東揚州刺史樂綝專詐說臣與吳交通又言被詔當代臣位無狀日久臣奉國命以死自立終無異端忿綝不忠輒將步騎七百人以今月六日討綝卽日斬首函頭驛馬傳送若聖朝明臣臣卽魏臣不明臣臣卽吳臣不勝發憤有日謹拜表陳愚悲感泣血哽咽斷絕不知所如乞朝廷察臣至誠

王經按魏志髙貴鄕公本紀甘露五年五月己丑髙貴鄕公卒年二十皇太后令曰尙書王經凶逆無狀其收經及家屬皆詣廷尉按夏侯尙傳淸河王經與許允俱稱冀州名士甘露中爲尙書坐髙貴鄕公事誅始經爲郡守經母謂經曰汝田家子今仕至二千石物太過不祥可以止矣經不能從歷二州刺史司隸校尉終以致敗按漢晉春秋帝見威權日去不勝其忿乃召侍中王沈尙書王經散騎常侍王業謂曰司馬昭之心路人所知也吾不能坐受廢辱今日當與卿自出討之王經曰昔魯昭公不忍季氏敗走失國爲天下笑今權在其門爲日久矣朝廷四方皆爲之致死不顧逆順之理非一日也且宿衛空闕兵甲寡弱陛下何所資用而一旦如此無乃欲除疾而更深之邪禍殆不測宜見重詳帝乃出懷中版令投地曰行之決矣正使死何所懼況不必死邪於是入白太后沈業奔走告文王文王爲之備帝遂率僮僕數百鼓噪而出文王弟屯騎校尉入遇帝於東止車門左右呵之眾奔走中護軍賈充又逆帝戰於南闕下帝自用劍眾欲退太子舍人成濟問充曰事急矣當云何充曰畜養汝等正謂今日今日之事無所問也濟卽前刺帝刃出於背文王聞大驚自投於地曰天下其謂我何太傅孚奔往枕帝股而哭哀甚曰殺陛下者臣之罪也又經被收辭母母顏色不變笑而應曰人誰不死往所以不止汝者恐不得其所也以此並命何恨之有哉晉武帝太始元年詔曰故尙書王經𨿽身陷法辟然守志可嘉門戶堙沒意常湣之其賜經孫爲郎中按世語經字彥偉初爲江夏太守大將軍曹爽附絹二十匹令交市於吳經不發書棄官歸母問歸狀經以實對母以經典兵馬而擅去對送吏杖經五十爽聞不復罪經爲司隸校尉辟河內向雄爲都官從事王業之出不申經竟以及難經刑於東市雄哭之感動一市刑及經母雍州故吏皇甫安以家財收葬焉

吳

陳武按吳志本傳武字子烈廬江松滋人孫策在壽春武往修謁時年十八長七尺七寸因從渡江徵討有功拜別部司馬策破劉勛多得廬江人料其精銳乃以武爲督所向無前及權統事轉督五校仁厚好施鄕裏遠方客多依托之尢爲權所親愛數至其家累有功勞進位偏將軍建安二十年從擊合肥奮命戰死權哀之自臨其葬

董襲按吳志本傳襲字元代會稽余姚人長八尺武力過人孫策入郡襲迎於髙遷亭策見而偉之到署門下賊曹時山陰宿賊黃龍羅周勃聚黨數千人策自出討襲身斬羅勃首還拜別部司馬授兵數千遷揚武都尉從策攻皖又討劉勛於尋陽伐黃祖於江夏策薨權年少初統事太妃憂之引見張昭及襲等問江東可保安不襲對曰江東地勢有山川之固而討逆明府恩徳在民討鹵承基大小用命張昭秉眾事襲等爲爪牙此地利人和之時也萬無所憂眾皆壯其言鄱陽賊彭虎等眾數萬人襲與淩統步騭蔣欽各別分討襲所向輒破虎等望見旌旗便散走旬日盡平拜威越校尉遷偏將軍建安十三年權討黃祖祖橫兩蒙衝挾守沔口以栟閭大紲系石爲﹠﹟上有千人以弩交射飛矢雨下軍不得前襲與淩統俱爲前部各將敢死百人人被兩鎧乘大舸船突入蒙衝裏襲身以刀斷兩紲蒙衝乃橫流大兵遂進祖便開門走兵追斬之明日大會權舉觴屬襲曰今日之會斷紲之功也曹公出濡須襲從權赴之使襲督五樓船住濡須口夜卒暴風五樓船傾覆左右散走舸乞使襲出襲怒曰受將軍任在此備賊何等委去也敢復言此者斬於是莫敢幹其夜船敗襲死權攺服臨喪供給甚厚

吾粲按吳志本傳粲字孔休吳郡烏程人也孫河爲縣長粲爲小吏河深奇之河後爲將軍得自選長吏表粲爲曲阿丞遷爲長史治有名迹𨿽起孤微與同郡陸遜卜靜等比肩齊聲矣孫權爲車騎將軍召爲主簿出爲山陰令還爲參軍校尉黃武元年與呂範賀齊等俱以舟師拒魏將曹休於洞口值天大風諸船綆紲斷絕漂沒著岸爲魏軍所獲或覆沒沈溺其大船尙存者水中生人皆攀緣號呼他吏士恐船傾沒皆以戈矛撞擊不受粲與黃淵獨令船人以承取之左右以爲船重必敗粲曰船敗當俱死耳人窮柰何棄之粲淵所活者百餘人還遷會稽太守召處士謝譚爲功曹譚以疾不詣粲教曰夫應龍以屈伸爲神鳳皇以嘉鳴爲貴何必隱形於天外潛鱗於重淵者哉粲募合人眾拜昭義中郎將與呂岱討平山越入爲屯騎校尉少府遷太子太傅遭二宮之變抗言執正明嫡庶之分欲使魯王霸出駐夏口遣楊竺不得令在都邑又數以消息語陸遜遜時駐武昌連表諫爭由此爲霸竺等所譖害下獄誅

朱據按吳志本傳據字子範吳郡吳人也有姿貌膂力又能論難黃武初徵拜五官郎中補侍禦史是時選曹尙書曁艷疾貪污在位欲沙汰之據以爲天下未定宜以功覆過棄瑕取用舉淸厲濁足以沮勸若一時貶黜懼有後咎艷不聽卒敗權咨嗟將率發憤嘆息追思呂蒙張溫以爲據才兼文武可以繼之由是拜建義校尉領兵屯湖熟黃龍元年權遷都建業徵據尙公主拜左將軍封云陽侯謙虛接士輕財好施祿賜𨿽丰而常不足用嘉禾中始鑄大錢一當五百後據部曲應受三萬緡工王遂詐而受之典校呂壹疑據實取考問主者死於杖下據哀其無辜厚棺斂之壹又表據吏爲據隱故厚其殯權數責問據據無以自明藉艸待罪數月典軍吏劉助覺言王遂所取權大感寤曰朱據見枉況吏民乎乃窮治壹罪賞助百萬赤烏九年遷驃騎將軍遭二宮構爭據擁護太子言則懇至義形於色守之以死遂左遷新都郡丞未到中書令孫弘譖潤據因權寢疾弘爲詔書追賜死時年五十七孫亮時二子熊損各復領兵爲全公主所譖皆死永安中追錄前功以熊子宣襲爵云陽侯尙公主孫皓時宣至驃騎將軍

呂據按吳志呂範傳範子據字世議以父任爲郎後範寢疾拜副軍校尉佐領軍事範卒遷安軍中郎將數討山賊諸深惡劇地所擊皆破隨太常潘浚討五溪復有功朱然攻樊據與朱異破城外圍還拜偏將軍入補馬閒右部督遷越騎校尉太元元年大風江水溢流漸淹城門權使視水獨見據使人取大船以備害權嘉之拜蕩魏將軍權寢疾以據爲太子右部督太子卽位拜右將軍魏出東興據赴討有功明年孫峻殺諸葛恪遷據爲驃騎將軍平西宮事五鳳二年假節與峻等襲壽春還遇魏將曹珍破之於髙亭太平元年帥師侵魏未及淮聞孫峻死以從弟綝自代據大怒引軍還欲廢綝綝聞之使中書奉詔詔文欽劉纂唐咨等使取據又遣從兄慮以都下兵逆據於江都左右勸據降魏據曰恥爲叛臣遂自殺夷三族

朱異按吳志朱桓傳桓子異字季文以父任除郎後拜騎都尉代桓領兵赤烏四年隨朱然攻魏樊城建計破其外圍還拜偏將軍魏廬江太守文欽營住六安多設屯寨置諸道要以招誘亡叛爲邊寇害異乃身率其手下二千人掩破欽七屯斬首數百遷揚武將軍權與論攻戰辭對稱意權謂異從父驃騎將軍據曰本知季文﹠﹟定見之復過所聞十三年文欽詐降密書與異欲令自迎異表呈欽書因陳其僞不可便迎權詔曰方今北土未一欽云欲歸命宜且迎之若嫌其有譎者但當設計网以羅之盛重兵以防之耳乃遣呂據督二萬人與異並力至北界欽果不降建興元年遷鎭南將軍是歲魏遣胡遵諸葛誕等出東興異督水軍攻浮梁壞之魏軍大破太平二年假節爲大都督救壽春圍不解還軍爲孫綝所枉害

桓彜按吳志孫綝傳綝欲專朝自固亮內嫌綝乃推魯育見殺本末責怒虎林督朱熊外部督朱損不匡正孫峻乃令丁奉殺熊於虎林殺損於建業綝入諫不從亮遂與公主魯班太常全尙將軍劉承議誅綝亮妃綝從姊女也以其謀告綝綝率眾夜襲全尙遣弟恩殺劉承於蒼龍門外遂圍宮使光祿勛孟宗告廟廢亮召羣司議曰少帝荒病昏亂不可以處大位承宗廟以告先帝廢之諸君若有不同者下異議皆震怖曰惟將軍令綝遣中書郎李崇奪亮璽綬以亮罪狀班告遠近尙書桓彜不肯署名綝怒殺之

於詮按通鑑綱目延熙二十年魏揚州都督諸葛誕起兵討司馬昭遣長史吳綱至吳請救司馬昭奉魏主髦及太后討之吳使將軍全懌等救誕景耀元年昭進軍克之斬誕吳將於詮曰大丈夫受命其主以兵救人旣不克又束手於敵吾弗取也乃免冑冒陳而死

張悌伍延沈瑩按襄陽記悌字巨先襄陽人少有名理孫休時爲屯騎校尉魏伐蜀吳人問悌曰司馬氏得政以來大難屢作智力𨿽丰而百姓未服也今又竭其資力遠徵巴蜀兵勞民疲而不知卹敗於不暇何以能濟昔夫差伐齊非不克勝所以危亡不憂其本也況彼之事地乎悌曰不然曹操𨿽功蓋中夏威震四海崇詐仗術徵伐無已民畏其威而不懷其徳也丕睿承之系以慘虐內興宮室外懼雄豪東西驅馳無歲獲安彼之失民爲日久矣司馬懿父子自握其柄累有大功除其煩苛而布其平惠爲之謀主而救其疾民心歸之亦巳久矣故淮南三叛而腹心不擾曹髦之死四方不動摧堅敵如折枯蕩異同如反掌任賢使能各盡其心非智勇兼人孰能如之其威武張矣本根固矣羣情服矣姦計立矣今蜀閹宦專朝國無政令而又玩戎黷武民勞卒獘競於外利不修守備彼彊弱不同智算亦勝因危而伐殆其克乎若其不克不過無功終無退北之憂覆軍之慮也何爲不可哉昔楚劍利而秦昭懼孟明用而晉人憂彼之得志故我之大患也吳人笑其言而蜀果降於魏晉來伐吳﹠﹟使悌督沈瑩諸葛靚帥眾三萬渡江逆之至牛渚沈瑩曰晉治水軍於蜀久矣今傾國大舉萬里齊力必悉益州之眾浮江而下我上流諸軍無有戒備名將皆死幼少當任恐邊江諸城盡莫能禦也晉之水軍必至於此矣宜畜眾力待來一戰若勝之日江西自淸上方𨿽壞可還取之今渡江逆戰勝不可保若或摧喪則大事去矣悌曰吳之將亡賢愚所知非今日也吾恐蜀兵來至此眾心必駭懼不可復整今宜渡江可用決戰力爭若其敗喪則同死社稷無所復恨若其克勝則比敵奔走兵勢萬倍便當乘威南上逆之中道不憂不破也若如子計恐行散盡相與坐待敵到君臣俱降無復一人死難者不亦辱乎遂渡江戰吳軍大敗諸葛靚與五六百人退走使過迎悌悌不肯去靚自往牽之謂曰且夫天下存亡有大數豈卿一人所知如何故自取死爲悌垂涕曰仲思今日是我死日也且我作兒童時便爲卿家丞相所拔常恐不得其死負名賢知顧今以身徇社稷復何遁邪莫牽曳之如是靚流涕放之去百餘步已見爲晉軍所殺

柳榮按臨海縣誌榮邑人元帥張悌收置幕下隨悌渡江以禦晉師積憂成疾死去復蘇大呼元帥被害次日悌果敗績見殺

黃他按臨海縣誌他章安小吏身當白刃濟君於難

虞忠按會稽典錄忠字世方翻第五子貞固幹事好識人物造吳郡陸機於童﹠﹟之年稱上虞魏遷於無名之初終皆遠致爲著聞之士交同縣王岐於孤宦之族仕進先至宜都太守忠乃代之晉徵吳忠與夷道監陸晏晏弟中夏督景堅守不下城潰被害

忠烈部名臣列傳六

晉一

毛照按冊府元龜照爲將軍與吳軍戰殺吳前部督修則璜等後食盡爲吳人所獲以照壯勇欲赦之而則子允固求殺照照亦不爲璜等屈璜等怒面縛照詰之曰晉賊照厲聲曰吳狗何等爲賊吳人生割其腹允割其心肝罵曰庸復作賊照猶罵不止曰尙欲斬汝孫﹠﹟﹠﹟汝父尙死狗也乃斬之武帝聞而哀矜卽詔使照長子襲爵餘三子皆關內侯

胡烈按晉書武帝本紀泰始六年六月戊午秦州刺史胡烈擊叛寇於萬斛堆力戰死之

董元按晉書武帝本紀泰始七年夏四月九眞太守董元爲吳將虞泛所攻軍敗死之

牽弘按晉書武帝本紀泰始七年夏四月北地胡寇金城涼州刺史牽弘討之羣寇內叛圍弘於靑山弘軍敗死之

楊倉按通鑑綱目泰始八年夏晉益州牙門張弘作亂殺刺史皇甫晏兵曹從事楊倉勒兵戰死

楊欣按晉書武帝本紀咸寧四年六月涼州刺史楊欣與寇若羅拔能等戰於武威敗績死之

周處按晉書本傳處字子隱義興陽羨人也父魴吳鄱陽太守處少孤未弱冠膂力絕人好馳騁田獵不修細行縱情肆欲州曲患之處自知爲人所惡乃慨然有攺勵之志謂父老曰今時和歲丰何苦而不樂邪父老嘆曰三害未除何樂之有處曰何謂也答曰南山白額猛獸長橋下蛟並子爲三矣處曰若此爲患吾能除之父老曰子若除之則一郡之大慶非徒去害而已處乃入山射殺猛獸因投水搏蛟蛟或沈或浮行數十里而處與之俱經三日三夜人謂死皆相慶賀處果殺蛟而反聞鄕裏相慶始知人患己之甚乃入吳尋二陸時機不在見云具以情告曰欲自修而年已蹉跎恐將無及云曰古人貴朝聞夕攺君前塗尙可且患志之不立何憂名之不彰處遂勵志好學有文思志存義烈言必忠信克己﹠﹟年州府交辟仕吳爲東觀左丞孫﹠﹟末爲無難督及吳平王渾登建鄴宮釃酒旣酣謂吳人曰諸君亡國之餘得無戚乎處對曰漢末分崩三國鼎立魏滅於前吳亡於後亡國之戚豈惟一人渾有慚色入洛稍遷新平太守撫和戎狄叛羌歸附雍土美之轉廣漢太守郡多滯訟有經三十年而不決者處詳其枉直一朝決遣以母老罷歸尋除楚內史未之官徵拜散騎常侍處曰古人辭大不辭小乃先之楚而郡旣經喪亂新舊雜居風俗未一處惇以教義又檢屍骸無主及白骨在野收葬之然始就徵遠近稱嘆及居近侍多所規諷遷禦史中丞凡所糾劾不避寵戚梁王肜違法處深文按之及氐人齊萬年反朝臣惡處彊直皆曰處吳之名將子也忠烈果毅乃使隸夏侯駿西徵伏波將軍孫秀知其將死謂之曰卿有老母可以此辭也處曰忠孝之道安得兩全旣辭親事君父母復安得而子乎今日是我死所也萬年聞之曰周府君昔臨新平我知其爲人才兼文武若專斷而來不可當也如受制於人此成擒耳旣而梁王肜爲徵西大將軍都督關中諸軍事處知肜不平必當陷己自以人臣盡節不宜辭憚乃悲慨卽路志不生還中書令陳準知肜將逞宿憾乃言於朝曰駿及梁王皆是貴戚非將帥之才進不求名退不畏咎周處吳人忠勇果勁有怨無援將必喪身宜詔孟觀以精兵萬人爲處前鋒必能殄寇不然肜當使處先驅其敗必也朝廷不從時賊屯梁山有眾七萬而駿逼處以五千兵擊之處曰軍無後繼必至覆敗𨿽在亡身爲國取恥肜復命處進討乃與振威將軍盧播雍州刺史解系攻萬年於六陌將戰處軍人未食肜促令速進而絕其後繼處知必敗賦詩曰去去世事已策馬觀西戎藜藿甘粱黍期之克令終言畢而戰自旦及暮斬首萬計弦絕矢盡播系不救左右勸退處按劍曰此是吾效節授命之日何退之爲且古者良將受命凶門以出蓋有進無退也今諸軍負信勢必不振我爲大臣以身殉國不亦可乎遂力戰而沒追贈平西將軍賜錢百萬葬地一頃京城地五十畝爲第又賜王家近田五頃詔曰處母年老加以遠人朕每湣念給其醫藥酒米賜以終年處著默語三十篇及風土記並撰集吳書時潘嶽奉詔作關中詩曰周殉師令身膏齊斧人之云亡貞節克舉又西戎校尉閻纘亦上詩云周全其節令問不已身𨿽云沒書名良史及元帝爲晉王將加處策謚太常賀循議曰處履徳淸方才量髙出歷守四郡安人立政入司百寮貞節不撓在戎致身見危授命此皆忠賢之茂實烈士之遠節按謚法執徳不回曰孝遂以謚焉有三子﹠﹟靖札靖早卒﹠﹟札並知名

王豹按晉書忠義傳豹順陽人也少而抗直初爲豫州別駕齊王冏爲大司馬以豹爲主簿冏驕縱失天下心豹致箋於冏曰豹聞王臣謇謇匪躬之故將以安主定時保存社稷者也是以爲人臣而欺其君者刑罰不足以爲誅爲人主而逆其諫者靈厲不足以爲謚伏惟明公虛心下士開懷納善款誠以著而逆耳之言未入於聽豹伏思晉政漸缺始自元康以來宰相在位未有一人獲終乃事勢使然未爲輒有不善也今公﹠﹟平禍亂安國定家故復因前傾敗之法尋中間覆車之軌欲冀長存非所敢聞今河間樹根於關右成都盤桓於舊魏新野大封於江漢三面貴王各以方剛彊盛並興戎馬處險害之地且明公興義討逆功蓋天下聖徳光茂名震當世今以難賞之功挾震主之威獨據京都專執大權進則亢龍有悔退則蒺藜生庭冀此求安未知其福敢以淺見陳寫愚情昔武王伐紂封建諸侯爲二伯自陜以東周公主之自陜以西召公主之及至其末霸國之世不過數州之地四海彊兵不敢入窺九鼎所以然者天下習於所奉故也今誠能尊用周法以成都爲北州伯統河北之王侯明公爲南州伯以攝南土之官長各因本職出居其方樹徳於外盡忠於內歲終率所領而貢於朝簡良才命賢雋以爲天子百官則四海長寧萬國幸甚明公之徳當與周召同其至美危敗路塞社稷可保願明公思髙祖納婁敬之策悟張良履足之謀遠臨深之危保泰山之安若合聖思宛許可都也書入無報豹重箋曰豹書禦已來十有二日而聖旨髙遠未垂采察不賜一字之令不敕可否之宜蓋霸王之神寶安危之祕術不可須臾而忽者也伏思明公挾大功抱大名懷大徳執大權此四大者域中所不能容賢聖所以戰戰兢兢日昃不暇食𨿽休勿休者也昔周公以武王爲兄成王爲君伐紂有功以親輔政執徳弘深聖思博遠至忠至仁至孝至敬而攝事之日四國流言離主出奔居東三年賴風雨之變成王感悟若不遭皇天之應神人之察恐公旦之禍未知所限也至於執政猶與召公分陜爲伯今明公自視功徳孰如周公且元康以來宰相之患危機竊發不及容思密禍潛起輒在呼豈復晏然得全生訃前鑑不遠公所親見也君子不有遠慮必有近憂憂至乃悟悔無所及也今若從豹此策皆遣王侯之國北與成都分河爲伯成都在鄴明公都宛寬方千里以與圻內侯伯子男小大相率結好要盟同獎皇家貢禦之法一如周典若合聖規可先旨與成都共論𨿽以小才願備行人昔廝養燕趙之微者耳百里奚秦楚之商人也一開其說兩國以寧況豹𨿽陋大州之綱紀加明公起事險難之主簿也故身𨿽輕其言未必否也冏令曰得前後白事具意輒別思量也會長沙王乂至於冏案上見豹箋謂冏曰小子離間骨肉何不銅﹠﹟下打殺冏旣不能嘉豹之策遂納乂言乃奏豹曰臣忿姦凶肆逆皇祚顚墜與成都長沙新野共興義兵安復社稷惟欲戮力皇家與親親宗室腹心從事此臣夙夜自誓無負神明而主簿王豹比有白事敢造異端謂臣忝備宰相必遘危害慮在一旦不祥之聲可蹺足而待欲臣與成都分陜爲伯盡出蕃王上誣聖朝鑑禦之威下長妖惑疑阻眾心噂沓背憎巧賣兩端訕上謗下讒內間外遘惡導姦坐生猜嫌昔孔丘匡魯乃誅少正子產相鄭先戮鄧析誠以交亂名實若趙髙詭怪之類也豹爲臣不忠不順不義輒﹠﹟都街考竟以明邪正豹將死曰懸吾頭大司馬門見兵之攻齊也眾庶冤之俄而冏敗

皇甫重弟商

子昌

按晉書本傳重字倫叔安定朝人也性沈果有才用爲司空張華所知稍遷新平太守元康中華版爲秦州刺史齊王冏輔政以重弟商爲參軍冏誅長沙王乂又以爲參軍時河間王顒鎭關中其將李含先與商重有隙每銜之及此說顒曰商爲乂所任重終不爲人用宜急除之以去一方之患可表遷重爲內職因其經長安乃執之重知其謀乃露檄上尙書以顒信任李含將欲爲亂召集隴上士眾以討含爲名乂以兵革累興今始寧息表請遣使詔重罷兵徵含爲河南尹含旣就徵重不奉詔顒遣金城太守遊楷隴西太守韓稚等四郡兵攻之頃之成都王穎與顒起兵共攻乂以討後父尙書僕射羊元之及商爲名乂以商爲左將軍河東太守領萬餘人於闕門距張方爲方所破顒軍遂進乂旣屢敗乃使商間行賫帝手詔使遊楷盡罷兵令重進軍討顒商行過長安至新平遇其從甥從甥素憎商以告顒顒捕得商殺之乂旣敗重猶堅守閉塞外門城內莫知而四郡兵築土山攻城重輒以連弩射之所在爲地窟以防外攻權變百端外軍不得近城將士爲之死戰顒知不可拔乃上表求遣禦史宣詔諭之令降重知非朝廷本意不奉詔獲禦史騶人問曰我弟將兵來欲至未騶云已爲河間王所害重失色立殺騶於是城內知無外救遂共殺重先是重被圍急遣養子昌請救於東海王越越以顒新廢成都王穎與山東連和不肯出兵昌乃與故殿中人楊篇詐稱越命迎羊後於金墉城入宮以後令發兵討張方奉迎大駕事起倉卒百官初皆從之俄而又共誅昌

劉沈博

皇甫按晉書忠義傳沈字道眞燕國薊人也世爲北州名族少仕州郡博學好古太保瓘辟爲掾領本邑大中正惇儒道愛賢能進霍原爲二品及申理張華皆辭旨明峻爲當時所稱齊王冏輔政引爲左長史遷侍中於時李流亂蜀詔沈以侍中假節統益州刺史羅尙梁州刺史許雄等以討流行次長安河間王顒請畱沈爲軍司遣席薳代之後領雍州刺史及張昌作亂詔顒遣沈將州兵萬人徵西府五千人自藍田關以討之顒不奉詔沈自領州兵至藍田顒又逼奪其眾長沙王乂命沈將武吏四百人還州張方旣逼京師王師屢敗王湖祖逖言於乂曰劉沈忠義果毅雍州兵力足制河間宜啟上詔與沈使發兵襲顒顒窘急必召張方以自救此計之良也乂從之沈奉詔馳檄四境合七郡之眾及守防諸軍塢壁甲士萬餘人以安定太守博新平太守張光安定功曹皇甫爲先登襲長安顒時頓於鄭縣之髙平亭爲東軍聲援聞沈兵起還鎭渭城遣督護虞夔率步騎萬餘人逆沈於好畤接戰夔眾敗顒大懼退入長安果急呼張方沈渡渭而壘顒每遣兵出斗輒不利沈乘勝攻之使博以精甲五千從長安門而入力戰至顒帳下沈軍來遲顒軍見等無繼气益倍馮翊太守張輔率眾救顒橫擊之大戰於府門博父子皆死之又被擒顒奇壯勇將活之不爲之屈於是見殺沈軍遂敗率餘卒屯於故營張方遣其將惇偉夜至沈軍大驚而潰與麾下百餘人南遁爲陳倉令所執沈謂顒曰夫知己之顧輕在三之節重不可違君父之詔量彊弱以苟全投袂之日期之必死葅醢之戮甘之如薺辭義慷慨見者哀之顒怒鞭之而後腰斬有識者以顒幹上犯順虐害忠義知其滅亡不久也

淮南王允子秦王郁

漢王迪

按晉書惠帝本紀永康元年四月丁酉以淮南王允爲驃騎將軍秋八月允舉兵討趙王倫不克允及其二子秦王郁漢王迪皆遇害按通鑑綱自趙王倫以允爲驃騎將軍領中護軍允性沈毅宿衛將士皆畏服之知倫秀有異志謀討之倫志轉允爲太尉外示優崇實奪其兵權允遂帥國兵數百人直出大呼曰趙王反我討之從者左袒於是從者甚眾遂圍相府倫與戰屢敗死者千餘人允結陳於承華門前中書令陳淮欲應允言於帝遣伏引持白虎幡以解鬥倫子汝陰王虔在門下省陰與引誓曰富貴當共之引乃詐言有詔助淮南王允不之覺開陳受詔引因殺之坐允夷滅者數千人

賈渾按晉書忠義傳渾不知何郡人也太安中爲介休令及劉元海作亂遣其將喬晞攻陷之渾抗節不降曰吾爲晉守不能全之豈苟求生以事寇賊何面目以視息世間哉晞怒執將殺之晞將尹崧曰將軍捨之以勸事君晞不聽遂害之按通鑑綱目漢王淵遣劉曜寇太原取泫氏喬晞寇西河取介休介休令賈渾不降晞殺之將納其妻宗氏宗氏罵晞而哭晞又殺之淵聞之大怒曰使天道有知喬晞望有種乎追還降秩四等收渾屍葬之

嵇紹按晉書忠義傳紹字延祖魏中散大夫康之子也十歲而孤事母孝謹以父得罪靖居私門山濤領選啟武帝曰康誥有言父子罪不相及嵇紹賢侔郤缺宜加旌命請爲祕書郎帝謂濤曰如卿所言乃堪爲丞何但郎也乃發詔徵之起家爲祕書丞紹始入洛或謂王戎曰昨於稠人中始見嵇紹昂昂然如野鶴之在雞羣戎曰君復未見其父耳累遷汝陰太守尙書左僕射裴頠亦深器之每曰使延祖爲吏部尙書可使天下無復遺才矣沛國戴晞少有才智與紹從子含相友善時人許以遠致紹以爲必不成器晞後爲司州主簿以無行被斥州黨稱紹有知人之明轉豫章內史以母憂不之官服闋拜徐州刺史時石崇爲都督性𨿽驕暴而紹將之以道崇甚親敬之後以長子喪去職元康初爲給事黃門侍郎時侍中賈謐以外戚之寵年少居位潘嶽杜斌等皆附托焉謐求交於紹紹距而不答及謐誅紹時在省以不阿比凶族封弋陽子遷散騎常侍領國子博士太尉廣陵公陳準薨太常奏謚紹駁曰謚號所以垂之不朽大行受大名細行受細名文武顯於功徳靈厲表於暗蔽自頃禮官協情謚不依本準謚爲過宜謚曰繆事下太常時𨿽不從朝廷憚焉趙王倫篡位署爲侍中惠帝復阼遂居其職司空張華爲倫所誅議者追理其事欲復其爵紹又駁之曰臣之事君當除煩去惑華歷位內外𨿽粗有善事然闔棺之責著於遠近兆禍始亂華實爲之故鄭討幽公之亂斫子家之棺魯戮隱罪終篇貶翚未忍重戮事已弘矣謂不宜復其爵位理其無罪時帝初反正紹又上疏曰臣聞攺前轍者則車不傾革往獘者則政不爽太一統於元首百司役於多士故周文興於上成康穆於下也存不忘亡昜之善義願陛下無忘金墉大司馬無忘潁上大將軍無忘黃橋則禍亂之萌無由而兆矣齊王冏旣輔政大興第捨驕奢滋甚紹以書諫曰夏禹以卑室稱美唐虞以茅茨顯徳丰屋蔀家無益危亡竊承毀敗大樂以廣第捨興造功力爲三王立宅此豈今日之先急哉今大事始定萬姓顒顒咸待覆潤宜省起造之煩深思謙損之理復主之勛不可棄矣矢石之殆不可忘也冏𨿽謙順以報之而卒不能用紹嘗詣冏諮事遇冏燕會召董艾葛旟等共論時政艾言於冏曰嵇侍中善於絲竹公可令操之左右進琴紹推不受冏曰今日爲歡卿何吝此耶紹對曰公匡復社稷當軌物作則垂之於後紹𨿽虛鄙忝備常伯腰紱冠冕鳴玉殿省豈可操執絲竹以爲伶人之事若釋公服從私宴所不敢辭也冏大慚艾等不自得而退頃之以公事免冏以爲左司馬旬日冏被誅初兵交紹奔散赴宮有持弩在東閣下者將射之遇有殿中將兵蕭隆見紹姿容長者疑非凡人趨前拔箭於此得免遂還滎陽舊宅尋徵爲禦史中丞未拜復爲侍中河間王顒成都王穎舉兵向京都以討長沙王乂大駕次於城東乂宣言於眾曰今日西討欲誰爲都督乎六軍之士皆曰願嵇侍中戮力前驅死猶生也遂拜紹使執節平西將軍屬乂被執紹復爲侍中公王以下皆詣鄴謝罪於穎紹等咸見廢黜免爲庶人尋而朝廷復有北徵之役徵紹復其爵位紹以天子蒙塵承詔馳詣行在所值王師敗績於蕩陰百官及侍衛莫不散潰惟紹儼然端冕以身捍衛兵交禦輦飛箭雨集紹遂被害於帝側血濺禦服天子深哀嘆之及事定左右欲浣衣帝曰此嵇侍中血勿去初紹之行也侍中秦準謂曰今日向難卿有佳馬否紹正色曰大駕親徵以正伐逆理必有徵無戰若使皇輿失守臣節有在駿馬何爲聞者莫不嘆息及張方逼帝遷長安河間王顒表贈紹司空進爵爲公會帝還洛陽事遂未行東海王越屯許路經滎陽過紹墓哭之悲慟刊石立碑又表贈官爵帝乃遣使冊贈侍中光祿大夫加金章紫綬進爵爲侯賜墓田一頃客十戶祠以少牢元帝爲左丞相承制以紹死節事重而贈禮未副勛徳更表贈太尉祠以太牢及帝卽位賜謚曰忠穆復加太牢之祠紹誕於行己不飾小節然曠而有檢通而不雜與從子含等五人共居撫卹如所同生門人故吏思慕遺愛行服墓次畢三年者三十餘人長子有父風早夭以從孫翰襲封成帝時追述紹忠以翰爲奉朝請翰以無兄弟自表還本宗太元中孝武帝詔曰褒徳顯仁哲王令典故太尉忠穆公執徳髙邈在否彌宣貞潔之風義著千載每念其事愴然傷懷忠貞之嗣蒸嘗宜遠所以大明至節崇獎名教可訪其宗族襲爵主祀於是復以翰孫曠爲弋陽侯

龐伉按山東通誌伉懷帝永嘉初爲東牟太守興利便民奏治行最等朝野悉聞其賢時王彌寇靑徐勢張甚伉力拒之遇害登人祠祀之

王粹按晉書懷帝本紀永嘉二年十一月己酉石勒寇鄴魏郡太守王粹戰敗死之

曹攄按晉書本傳攄字顏遠譙國譙人也惠帝末爲襄城太守時襄城屢經寇難攄綏懷振理旬月克復永嘉二年髙密王簡鎭襄陽以攄爲徵南司馬其年流人王逌等聚眾屯冠軍寇掠城邑簡遣參軍崔曠討之令攄督護曠曠姦凶人也譎攄前戰期爲後繼旣而不至攄獨與逌戰於酈縣軍敗死之

路述按冊府元龜述爲河東太守永嘉二年七月劉元海寇平陽太守朱抽奔京師述力戰死之

譙登按後賢志登字愼明巴西西克國人譙周孫也仲父熙察孝廉本郡大中正沔陽令叔父同字彥紹少知名拒州郡之命梁州刺史壽良輿東羌校尉何攀貢之三司及大將軍幕府爲尙書郎除錫令亦有爲作傳者登少以公亮義烈聞郡命功曹州辟主簿別駕從事領陰平太守郡五官素大姓豪擅侵淩羌晉登誅之郡中皆肅後以李特作亂本郡沒寇父爲李雄巴西太守馬晚所殺乃東詣鎭南劉公請兵時中原亂守公三年不能得兵表拜揚烈將軍梓潼內史使合義募登凡募巴蜀流士得二千人鎭西將軍羅尙以退住巴郡登從尙索益軍討雄不得乃往攻宕渠斬晚食其肝巴西賊破復詣尙求軍尙參佐多以必無利登憤恚數淩折之又加責於尙尙但下之而已會羅殺雄太尉李離舉梓潼來降登徑進涪城雄自攻登爲登所破而尙將張羅進屯犍爲之合水文碩殺雄太宰李國以巴西降羅遣軍掠廣漢破雄叔父驤擄其妻子募人斫雄頭賊以向困而尙本參佐恨登之見矜侮不供其軍食益州刺史皮素至巴東敕平西送故遣將張順楊顯救登至墊江素遇害顯還雄知登乏食遣驤致攻兵窮士餓誓死不退眾亦餓死而無去者永嘉三年爲驤所生得與登致雄言辭慷慨涕泣欷歔無服降臣折情雄乃殺之囚其軍士皆以爲奴畀兵士而連陰雨百餘日雄中以登爲枉而所領無辜怒气感天下赦出登軍士湮沒者初尙之在成都也與雄攻戰郫令犍爲張昕欽明每摧破雄雄眾戰之而救助不能並心爲雄所殺雄常言羅尙將均如張昕輩吾族早無遺矣時牙門左汜亦有戰功尙不能益其兵谷汜恚恨以母喪歸尙累召不往尙怒曰微左汜當不滅賊乎遂殺之雄聞汜死大小相賀

繆播按晉書本傳播字宣則蘭陵人也父悅光祿大夫播才思淸辯有意義髙密王泰爲司空以播爲祭酒累遷太弟中庶子惠帝幸長安河間王顒欲挾天子令諸侯東海王越將起兵奉迎天子以播父時故吏委以心膂播從弟右衛率引顒前妃之弟也越遣播引詣長安說顒令奉帝還洛約與顒分陜爲伯播引素爲顒所敬信旣相見虛懷從之顒將張方自以罪重懼爲誅首謂顒曰今據形勝之地國富兵彊奉天子以號令誰敢不服顒惑方所謀猶豫不決方惡播引爲越遊說陰欲殺之播等亦慮方爲難不敢復言時越兵鋒甚盛顒深憂之播引乃復說顒急斬方以謝可不勞而安顒從之於是斬方以謝山東諸侯顒後悔之又以兵距越屢爲越所敗帝反舊都播亦從太弟還洛契闊艱難深相親狎及帝崩太弟卽帝位是爲懷帝以播爲給事黃門侍郎俄轉侍中徙中書令任遇日隆專管詔命時越威權自己帝力不能討心甚惡之以播引等有公輔之量又盡忠於國故委以心膂越懼爲己害因入朝以兵入宮執播等於帝側帝嘆曰姦臣賊子無世無之不自我先不自我後哀哉起執播等手涕泗歔欷不能自禁越遂害之朝野憤惋咸曰善人國之紀也而加虐焉其能終乎及越薨帝贈播衛尉祠以少牢

繆引按晉書繆播傳播從弟引字休祖安平獻王外孫也與播名譽略齊初爲尙書郎後遷太弟左衛率轉魏郡太守及王浚軍逼鄴石超等大敗引奔東海王越於徐州越使引與播俱入關而所說得行大駕東還越以引爲冠軍將軍南陽太守引從藍田出武關之南陽前守衛展距引不受引乃還洛懷帝卽位拜引左衛將軍轉散騎常侍太僕卿旣而與播及帝舅王廷尙書何綏太史令髙堂衝並參機密爲東海王越所殺

張光按晉書本傳光字景武江夏鍾武人也身長八尺明眉目美音聲少爲郡吏家世有部曲以牙門將伐吳有功遷江夏西部都尉轉北地都尉初趙王倫爲關中都督氐羌反叛太守張損戰沒郡縣吏士少有全者光以百餘人戍馬蘭山北賊圍之百餘日光撫厲將士屢出奇兵擊賊破之光以兵少路遠自分敗沒會梁王肜遣司馬索靖將兵迎光舉軍悲泣遂還長安肜表光處絕圍之地有耿恭之忠宜加甄賞以明獎勸於是擢授新平太守加鼓吹屬雍州刺史劉忱被密詔討河間王顒光起兵助忱忱時委任秦州刺史皇甫重重自以關西大族心每輕光謀多不用及二州軍潰爲顒所擒顒謂光曰前起兵欲作何策光正色答曰但劉雍州不用鄙計故令大王得有今日也顒壯之引與歡宴彌日表爲右衛司馬陳敏作亂除光順陽太守加陵江將軍率步騎五千詣荊州討之刺史劉弘雅敬重光稱爲南楚之秀時江夏太守侃與敏大將錢端相距於長岐將戰襄陽太守皮初爲步軍使光設伏以待之武陵太守苗光爲水軍藏舟艦於沔水皮初等與賊交戰光發伏兵應之水陸同奮賊眾大敗弘表光有殊勛遷材官將軍梁州刺史先是秦州人鄧定等二千餘家饑餓流入漢中保於城固漸爲抄盜梁州刺史張殷遣巴西太守張燕討之定窘急僞乞降於燕並饋燕金銀燕喜爲之緩師定密結李雄雄遣眾救定燕退定遂進逼漢中太守杜正衝東奔魏興殷亦棄官而遁光不得赴州止於魏興乃結諸郡守共謀進取燕唱言曰漢中荒敗迫近大賊﹠﹟復之事當俟英雄正衝曰張燕受賊金銀不時進討阻兵緩寇致喪漢中實燕之罪也光於是發怒呵燕令出斬之以徇綏撫荒殘百姓悅服光於是卻鎭漢中時逆賊王如餘黨李運楊武等自襄陽將三千餘家入漢中光遣參軍晉邈率眾於黃金距之邈受運重賂勸光納運光從邈言使居城固旣而邈以運多珍貨又欲奪之復言於光曰運之徒屬不事佃農但營器杖意在難測可掩而取之光又信焉遣邈眾討運不﹠﹟光乞師於氐王楊茂搜茂搜遣子難敵助之難敵求貨於光光不與楊武乃厚賂難敵謂之曰流人寶物悉在光處今伐我不如伐光難敵大喜聲言助光內與運同光弗之知也遣息援率眾助邈運與難敵夾攻邈等援爲流矢所中死賊遂大盛光嬰城固守自夏迄冬憤激成疾佐吏及百姓咸勸光退據魏興光按劍曰吾受國厚恩不能剪除寇賊今得自死便如登仙何得退還也聲絕而卒時年五十五百姓悲泣遠近傷惜之有二子炅邁炅少辟太宰掾邁多才略有父風州人推邁權領州事與賊戰沒別駕範曠及督護王喬奉光妻息率其遺眾還據魏興其後義陽太守任愔爲梁州光妻子歸本郡南陽太守應詹白都督王惇稱光在梁州能興微繼絕威振巴漢值中原傾覆徵鎭失守外無救助內闕資儲以寡敵眾經年抗禦厲節不撓宜應追論顯贈以慰存亡惇不能從

施融曹超按晉書懷帝本紀永嘉三年秋七月劉元海遣子聰及王彌寇上黨圍壺關並州刺史劉琨使兵救之爲聰所敗淮南內史王曠將軍施融曹超及聰戰又敗超融死之

襄陽王範按通鑑綱目懷帝永嘉五年石勒率輕騎追太傅越之喪及於苦縣大敗晉兵縱騎圍而射之將士十餘萬人無一免者眾人畏死多自陳述獨襄陽王範神色儼然顧呵之曰今日之事何復紛紜勒謂孔萇曰吾行天下多矣未嘗見此輩人當可存乎萇曰彼皆晉之王公終不爲吾用勒曰𨿽然要不可加以鋒刀夜使人排墻殺之

滕育按衡州府誌育爲衡陽內史永嘉五年益州流人汝班梁州流人蹇撫作亂於湘州執刺史苟眺南破零陵桂陽諸郡育死之

郝詵按冊府元龜詵爲平北將軍劉琨部將永嘉六年七月石勒寇冀州劉粲寇晉陽詵帥眾禦粲詵敗績死之

賈匹按晉書本傳匹字彥度武威人魏太尉詡之曾孫也少有志略器望甚偉見之者莫不悅附特爲武夫之所瞻仰願爲致命初辟公府遂歷顯職遷安定太守雍州刺史丁綽貪橫失百姓心乃譖匹於南陽王模模以軍司謝班代之匹奔瀘水與胡彭蕩仲及氐竇首結爲兄弟聚眾攻班綽奔武都匹復入安定殺班湣帝以匹爲驃騎將軍雍州刺史封酒泉公時諸郡百姓饑饉白骨蔽野百無一存匹帥戎晉二萬餘人將伐長安西平太守竺恢亦固守劉粲聞之使劉曜劉雅及趙染距匹先攻恢不﹠﹟匹邀擊大敗之曜中流矢退走匹追之至於甘泉旋自渭橋襲蕩仲殺之遂迎秦王奉爲皇太子後蕩仲子夫護帥羣胡攻之匹敗走夜墮於澗爲夫護所害匹勇略有志節以匡復晉室爲己任不幸顚墜時人咸痛惜之

華軼按晉書本傳軼字彥夏平原人魏太尉歆之曾孫也祖表太中大夫父河南尹軼少有才气聞於當世泛愛博納眾論美之初爲博士累遷散騎常侍東海王越牧兗州引爲畱府長史永嘉中歷振威將軍江州刺史𨿽逢喪亂每崇典禮置儒林祭酒以弘道訓乃下教曰今大義頹替禮典無宗朝廷滯議莫能攸正常以慨然宜特立此官以弘其事軍諮祭酒杜夷棲情元遠確然絕俗才學精博道行優備其以爲儒林祭酒俄被越檄使助討諸賊軼遣前江夏太守陶侃爲揚武將軍率兵三千屯夏口以爲聲援軼在州甚有威惠州之豪士接以友道得江表之歡心流亡之士赴之如歸時天子孤危四方瓦解軼有匡天下之志每遣貢獻入洛不失臣節謂使者曰若洛都道斷可輸之瑯邪王以明吾之爲司馬氏也軼自以受洛京所遣而爲壽春所督時洛京尙存不能祗承元帝教命郡縣多諫之軼不納曰吾欲見詔書耳時帝遣揚烈將軍周訪率眾屯彭澤以備軼訪過姑孰著作郎幹寶見而問之訪曰大府受命令屯彭澤彭澤江州西門也華彥夏有憂天下之誠而不欲碌碌受人控禦頃來紛紜粗有嫌隙今又無故以兵守其門將成其釁吾當屯尋陽故縣旣在江西可以扞禦北方又無嫌於相逼也尋洛郡不守司空荀藩移檄而以帝爲盟主旣而帝承制攺易長史軼又不從命於是遣左將軍王惇都督甘卓周訪宋典趙誘等討之軼遣別駕陳雄屯彭澤以距惇自爲舟軍以爲外援武昌太守馮逸次於湓口訪擊逸破之前江州刺史衛展不爲軼所禮心常怏怏至是與豫章太守周廣爲內應潛軍襲軼軼眾潰奔於安城追斬之及其五子傳首建鄴初廣陵髙悝寓居江州軼辟爲西曹掾尋而軼敗悝藏匿軼二子及妻崎嶇經年旣而遇赦悝攜之出首帝嘉而宥之

魏浚按晉書本傳浚東郡東阿人也寓居關中初爲雍州小史河間王顒敗亂之後以爲武威將軍後爲度支校尉有幹用永嘉末與流人數百家東保河陰之硤石時京邑荒儉浚掠得穀麥獻之懷帝帝以爲揚威將軍平陽太守度支如故以亂不之官及洛陽陷屯於洛北石梁塢撫養遺眾漸修軍器其附賊者皆先解諭說大晉運數靈長行已建立歸之者甚眾其有恃遠不從命者遣將討之服從而已不加侵暴於是遠近感悅𦇤負至者甚眾劉琨承制假浚河南尹時太尉荀藩建行臺在密縣浚詣藩諮謀軍事藩甚悅要李矩同會矩將夜赴之矩官屬以浚不可信不宜夜往矩曰忠臣同心將何疑乎及會客主盡歡浚因與矩相結而去劉曜忌浚得眾率眾軍圍之劉演郭默遣軍來救曜分兵逆於河北乃伏兵深隱處以邀演默軍大破之盡擄演等騎浚夜遁走爲曜所得遂死之追贈平西將軍族子該領其眾

閻鼎按晉書本傳鼎字臺臣天水人也初爲太傅東海王越參軍轉捲令行豫州刺史事屯許昌遭母喪乃於密縣間鳩聚西州流人數千欲還鄕裏值京師失守秦王出奔密中司空荀藩藩弟司隸校尉組及中領軍華恆河南尹華薈在密縣建立行臺以密近賊南趣許潁司徒左長史劉疇在密爲塢主中書令李太傅參軍騶捷劉蔚鎭軍長史周顗司馬李述皆來赴疇僉以鼎有才用且手握彊兵勸藩假鼎冠軍將軍豫州刺史蔚等爲參佐鼎少有大志因西土人思歸欲立功鄕裏乃與撫軍長史王毗司馬傅遜懷翼戴秦王之計謂疇捷等曰山東非霸王處不如關中河陽令傅暢遺鼎書勸奉秦王過洛陽謁拜山陵徑據長安綏合夷晉興起義眾﹠﹟復宗廟雪社稷之恥鼎得書便欲詣洛流人謂北道近河懼有抄截欲南自武關向長安疇等皆山東人咸不願西入荀藩及疇捷等並逃散鼎追藩不及等見殺惟顗述走得免遂奉秦王行止上洛爲山賊所襲殺百餘人率餘眾西至藍田時劉聰向長安爲雍州刺史賈匹所逐走還平陽匹遣人奉迎秦王遂至長安而與大司馬南陽王保衛將軍梁芬京兆尹梁綜等並同心推戴立王爲皇太子登壇告天立社稷宗廟以鼎爲太子詹事總攝百揆梁綜與鼎爭權鼎殺綜以王毗爲京兆尹鼎首建大謀立功天下始平太守曲允撫夷護軍索綝並害其功且欲專權馮翊太守梁緯北地太守梁肅並綜母弟綝之姻也謀欲除鼎乃證其有無君之心專戮大臣請討之遂攻鼎鼎出奔雍爲氐竇首所殺傳首長安

王堪按冊府元龜堪爲安北將軍石勒襲白馬堪死之

尹虞按廣東通誌虞長沙人慷慨有志節永嘉初爲始興太守治民弭盜張弛有法每以忠義相勉士多效命家訓肅然郡民化之秩滿還家值杜弢作亂虞舉義兵於巴陵號曰監軍移檄討弢乘勝進長沙亡何敗沒二女有殊色爲弢所得將妻之二女曰安有二千石女爲賊婦耶吾何惜一死弢殺之廣州刺史郭訥聞虞舉事遣始興太守嚴佐帥師相援敗還始得虞凶問吏民莫不哀悼

庾

王﹠﹟按晉書庾峻傳峻子字子琚性淳和好學行己忠恕少歷散騎常侍本國中正侍中封長岑男懷帝之沒劉元海也從在平陽元海大會因使帝行酒不勝悲憤再拜上酒因大號哭賊惡之會有告及王﹠﹟等謀應劉琨者元海因圖弒逆等並遇害初洛陽之未陷也爲侍中直於省內謂同僚許遐曰世路如此禍難將及吾當死乎此屋耳及是竟不免焉太元末追謚曰貞

李惲按晉書湣帝本紀建興元年四月石勒攻龍驤將軍李惲於上白惲敗死之

張髦按晉書湣帝本紀建興元年九月劉聰寇河南河南尹張髦死之

謝摛按晉書湣帝本紀建興三年二月荊州刺史陶侃破王﹠﹟於巴陵杜弢別將杜弘張彥與臨川內史謝摛戰於海﹠﹟摛敗績死之

魯充梁緯皇甫陽按晉書湣帝本紀建興四年秋七月劉曜攻北地曲允帥步騎三萬救之王師不戰而潰北地太守曲昌奔於京師進至涇陽渭北諸城悉潰建威將軍魯充散騎常侍梁緯少府皇甫陽等皆死之按通鑑綱目曜進至涇陽渭北諸城悉潰曜獲將軍魯充梁緯飲之酒曰吾得子天下不足定也充曰身爲晉將國家喪敗不敢求生若蒙公恩速死爲幸曜曰義士也與之劍令自殺緯妻辛氏美色曜將妻之辛氏大哭曰妾夫已死義不獨生且一婦人而事二夫明公又安用之曜曰貞女也亦聽自殺皆以禮葬之

張肅按晉書張軌傳湣帝將降於劉曜下詔於實曰天步危運禍降晉室京師傾陷先帝晏駕賊庭朕流漂宛許爰曁舊京羣臣以宗廟無主歸之於朕遂以衝眇之身托於王公之上自踐寶位四載於玆不能剪除巨寇以救危難元元兆庶仍遭塗炭皆朕不明所致寇賊劉載僭稱大號禍加先帝肆殺藩王深惟仇恥枕戈待旦劉曜自去年九月率其蟻眾乘虛深寇質羌胡攻沒北地曲允總戎在外六軍敗績侵逼京城矢流宮闕胡松等𨿽赴國難殿而無效圍塹十重外救不至糧盡人窮遂爲降計仰慚幹靈俯痛宗廟君世篤忠亮勛隆西夏四海具瞻朕所憑賴今進君大都督涼州牧侍中司空承制行事瑯邪王宗室親賢遠在江表今朝廷播越社稷倒懸朕已詔王時攝大位君其挾贊瑯邪共濟艱運若不忘主宗廟有賴明便出降故夜見公卿屬以後事密遣黃門郎史淑侍禦史王衝賫詔假授臨出寄命公其勉之實以天子蒙塵衝讓不拜建威將軍西海太守張肅實叔父也以京師危逼請爲先鋒擊劉曜實以肅年老弗許肅曰狐死首丘心不忘本鍾儀在晉楚弁南音肅受晉寵剖符列位寇逆滔天朝廷傾覆肅宴安方裔難至不奮何以爲人臣實曰門戶受重恩自當闔宗效死忠衛社稷以申先公之志但叔父春秋已髙气力衰竭軍旅之事非耆耄所堪乃止旣而聞京師陷沒肅悲憤而卒

吉朗按通鑑綱目漢劉曜陷長安帝出降禦史中丞吉朗嘆曰吾智不能謀勇不能死何忍君臣北面事賊乎乃自殺

曲允梁允梁浚嚴惇臧振任播

張偉杜曼按晉書湣帝本紀建安四年十一月辛丑帝蒙塵於平陽曲允及羣官並從劉聰假帝光祿大夫懷安侯壬寅聰臨殿帝稽首於前曲允伏地慟哭因自殺尙書辛賓梁允侍中梁浚散騎常侍嚴惇左丞相臧振黃門侍郎任播張偉杜曼及諸郡守並爲曜所害按忠義傳曲允金城人與遊氏世爲豪族西州爲之語曰曲與遊牛羊不數頭南開朱門北望靑樓洛陽傾覆閻鼎等立秦王爲皇太子於長安鼎總攝百揆允時爲安夷護軍始平太守心害鼎功且規權勢因鼎殺京兆太守梁綜乃與綜弟馮翊太守緯等攻鼎走之會雍州刺史賈匹爲屠各所殺允代其任湣帝卽尊位以允爲尙書左僕射領軍持節西戎校尉錄尙書事雍州如故時劉曜殷凱趙染數萬眾逼長安允擊破之擒凱於陣曜復攻北地允爲大都督驃騎將軍次於淸白城以救之曜聞而轉寇上郡允軍於靈武以兵弱不敢進曜後復圍北地太守曲昌遣使求救允率步騎赴之去城數十里羣賊繞城放火煙塵蔽天縱反間詐允曰郡城已陷焚燒向盡無及矣允信之眾懼而潰後數日曲昌突圍赴長安北地遂陷允性仁厚無威斷吳皮王隱之徒無賴凶人皆加重爵新平太守竺恢始平太守楊像扶風太守竺爽安定太守焦嵩皆徵鎭杖節加侍中常侍村塢主帥小者猶假銀靑將軍之號欲以撫結眾心然諸將驕恣恩不及下人情頗離由是羌胡因此跋扈關中淆亂劉曜復攻長安百姓饑甚死者大半久之城中窘逼帝將出降嘆曰誤我事者曲索二公也帝至平陽爲劉聰所幽辱允伏地號哭不能起聰大怒幽之於獄允發憤自殺聰嘉其忠烈贈車騎將軍謚節湣侯

辛賓按晉書辛勉傳勉族弟賓湣帝時爲尙書郎及帝蒙塵於平陽劉聰使帝行酒洗爵欲觀晉臣在朝者意賓起而抱帝大哭聰曰前殺庾輩故不足爲戒邪引出遂加害焉

忠烈部名臣列傳七

晉二

趙誘子

龔

按晉書本傳誘字元孫淮南人也世以將顯州辟主簿值刺史﹠﹟隆被齊王冏檄使起兵討趙王倫隆欲承檄舉義而諸子侄並在洛陽欲坐觀成敗恐爲冏所討進退有疑會羣吏計議誘說隆曰趙王篡逆海內所病今義兵﹠﹟起其敗必矣今爲明使君計莫若自將精兵徑赴許昌上策也不然且可畱後遣猛將將兵會盟亦中策也若遣小軍隨形助勝下策耳隆曰我受二帝恩無所偏助正欲保州而已誘與治中畱寶主簿張褒等諫隆若無所助變難將生州亦不可保也隆猶豫不決遂爲其下所害誘還家杜門不出左將軍王惇以爲參軍加廣武將軍與甘卓周訪共討華軼破之又擊杜弢於西湘太興初復與卓攻弢滅之累功賜爵平阿縣侯代陶侃爲武昌太守時杜曾迎第五猗於荊州作亂惇遣誘與襄陽太守朱軌共距之猗旣湣帝所遣加有時望爲荊楚所歸誘等苦戰皆沒惇甚悼惜之表贈徵鹵將軍秦州刺史謚曰敬子龔與誘俱死元帝爲晉王下令贈新昌太守

段匹磾按晉書本傳匹磾東郡鮮卑人也種類勁健世爲大人父務勿塵遣軍助東海王越徵討有功王浚表爲親晉王封遼西公嫁女與務勿塵以結鄰援懷帝卽位以務勿塵爲大單於匹磾爲左賢王率眾助國徵討假撫軍大將軍務勿塵死弟涉復辰以務勿塵子疾陸眷襲號劉曜逼洛陽王浚遣督護王昌等率疾陸眷及弟文鴦從弟末杯攻石勒於襄國勒敗還壘末杯追人壘門爲勒所獲勒質末杯遣使求和於疾陸眷疾陸眷將許之文鴦諫曰受命討勒寧以末杯一人故縱成擒之寇旣失浚意且有後憂必不可許疾陸眷不聽以鎧馬二百五十匹金銀各一簏贖末杯勒歸之又厚以金寶彩絹報疾陸眷疾陸眷令文鴦與石季龍同盟約爲兄弟遂引騎還昌等不能獨守亦還建武初匹磾推劉琨爲大都督結盟討勒並檄涉復辰疾陸眷末杯等三面俱集襄國琨匹磾進屯固安以候眾軍勒懼遣間使厚賂末杯然末杯旣思報其舊恩且因匹磾在外欲襲奪其國乃間匹磾於涉復辰疾陸眷曰以父兄而從子弟邪𨿽一旦有功匹磾獨收之矣涉復辰等以爲然引軍而還匹磾亦止會疾陸眷病死匹磾復薊奔喪至於右北平末杯宣言匹磾將篡出軍擊敗之末杯遂害涉復辰及其子弟黨與二百餘人自立爲單於及王浚敗匹磾領幽州刺史劉琨自並州依之復與匹磾結盟俱討石勒匹磾復爲末杯所敗士眾離散懼琨圖己遂害之於是晉人離散矣匹磾不能自固北依邵續末杯又攻敗之匹磾被創謂續曰吾戎狄慕義以至破家君若不忘舊要與吾進討君之惠也續曰賴公威徳續得效節今公有難豈敢不俱遂並力追末杯斬獲略盡又令文鴦北討末杯弟於薊城及還去城八十里聞續已沒眾懼而散復爲石季龍所遮文鴦以其親兵數百人力戰破之始得入城季龍復抄城下文鴦登城臨見欲出擊之匹磾不許文鴦曰我以勇聞故百姓杖我見人被略而不救非丈夫也令眾失望誰復爲我致死乎遂將壯士數十騎出戰殺戮甚多遇馬乏伏不能起季龍呼曰大兄與我俱是戎狄久望共同天不違願今日相見何故復戰請釋杖文鴦罵曰汝爲寇虐久應合死吾兄不用吾計故令汝得至此吾寧死不爲汝擒遂下馬苦戰槊折執刀力戰不已季龍軍四面解馬羅披自障前捉文鴦文鴦戰自辰至申力極而後被執城內大懼匹磾欲單騎歸朝續弟樂安內史洎勒兵不許洎復欲執臺使王英送於季龍匹磾正色責之曰卿不能遵兄之志逼吾不得歸朝亦以甚矣復欲執天子使者我所未聞也因謂英曰匹磾世受重恩不忘忠孝今日事逼欲歸罪朝廷而見逼迫忠款不遂若得假息未死之日心不忘本遂渡黃河南匹磾著朝服持節賓從出見季龍曰我受國恩志在滅汝不幸吾國自亂以至於此旣不能死又不能爲汝敬也勒及季龍素與匹磾結爲兄弟季龍起而拜之匹磾到襄國又不爲勒禮常著朝服持晉節經年國中謀推匹磾爲主事露被害文鴦亦遇鴆死惟末波存焉及死弟牙立牙死其後從祖就陸眷之孫遼立自務勿塵已後值晉喪亂自稱位號據有遼西之地而臣禦晉人其地西盡幽州東界遼水然所統胡晉可三萬餘家控弦可四五萬騎而與石季龍遞相侵掠連兵不息竟爲季龍所破徙其遺黎數萬家於司雍之地其子蘭復聚兵與季龍爲患久之及石氏之亡末波之子勤鳩集胡羯得萬餘人保枉人山自稱趙王附於慕容﹠﹟俄爲冉閔所敗徙於繹幕僭卽尊號遣慕容恪擊之勤懼而降

劉琨按晉書本傳琨字越石中山魏昌人漢中山靜王勝之後也祖邁有經國之才爲相國參軍散騎常侍父蕃淸髙衝儉位至光祿大夫琨少得﹠﹟朗之目與範陽祖納俱以雄豪著名年三十六爲司隸從事時徵鹵將軍石崇河南金穀澗中有別廬冠絕時輩引致賓客日以賦詩琨預其間文詠頗爲當時所許祕書監賈謐參管朝政京師人士無不傾心石崇歐陽建陸機陸云之徒並以文才降節事謐琨兄弟亦在其間號曰二十四友太尉髙密王泰辟爲掾頻遷著作郎太學博士尙書郎趙王倫執政以琨爲記室督轉從事中郎倫子荂卽琨姊婿也故琨父子兄弟並爲倫所委任及篡荂爲皇太子琨爲荂詹事三王之討倫也以琨爲冠軍假節與孫秀子會率宿衛兵三萬距成都王穎戰於黃橋琨大敗而還焚河橋以自固及齊王冏輔政以其父兄皆有當世之望故特宥之拜兄輿爲中書郎琨爲尙書左丞轉司徒左長史冏敗範陽王虓鎭許昌引爲司馬及惠帝幸長安東海王越謀迎大駕以琨父蕃爲淮北護軍豫州刺史劉喬攻範陽王虓於許昌也琨與汝南太守杜育等率兵救之未至而虓敗琨與虓俱奔河北琨之父母遂爲劉喬所執琨乃說冀州刺史溫羨使讓位於虓及虓領冀州遣琨詣幽州乞師於王浚得突騎八百人與虓濟河共破東平王楙於廩丘南走劉喬始得其父母又斬石超降呂朗因統諸軍奉迎大駕於長安以勛封廣武侯邑二千戶永嘉元年爲並州刺史加振威將軍領匈奴中郎將琨在路上表曰臣以頑蔽志望有限因緣際會遂忝過任九月末得發道險山峻胡寇塞路輒以少擊眾冒險而進頓伏艱危辛苦備嘗卽日達壺口關臣自涉州疆目睹困乏流移四散十不存二攜老扶弱不絕於路及其在者鬻賣妻子生相捐棄死亡委厄白骨橫野哀呼之聲感傷和气羣胡數萬周匝四山動足遇掠開目睹寇惟有壺關可得告糴而此二道九州之險數人當路則百夫不敢進公私往反沒喪者多嬰守窮城不得薪采耕牛旣盡又乏田器以臣愚短當此至難憂如循環不遑寢食臣伏思此州𨿽云邊朔實邇皇畿南通河內東連司冀北捍殊俗西禦彊敵是勁弓良馬勇士靖騎之所出也當須委輸乃全其命今上尙書請此州谷五百萬斛絹五百萬匹綿五百萬斤願陛下時出臣表速見聽處朝廷許之時東嬴公騰自晉陽鎭鄴並土饑荒百姓隨騰南下餘戶不滿二萬寇賊縱橫道路斷塞琨募得千餘人轉斗至晉陽府寺焚毀僵屍蔽地其有存者饑羸無復人色荊棘成林豺狼滿道琨剪除荊棘收葬枯骸造府朝建市獄寇盜互來掩襲恆以城門爲戰場百姓負楯以耕屬鞬而耨琨撫循勞來甚得物情劉元海時在離石相去三百許裏琨密遣離間其部雜鹵降者萬餘落元海甚懼遂城蒲子而居之在官未﹠﹟流人稍復雞犬之音復相接矣琨父蕃自洛赴之人士奔迸者多歸於琨琨善於懷撫而短於控禦一日之中𨿽歸者數千去者亦以相繼然素奢豪嗜聲色𨿽暫自矯勵而輒復縱兔河南徐潤者以音律自通遊於貴勢琨甚愛之署爲晉陽令潤恃寵驕恣干預琨政奮威護軍令狐盛性亢直數以此爲諫並勸琨除潤琨不納初單於猗以救東嬴公騰之功琨表其弟猗盧爲代郡公與劉希合眾於中山王浚以琨侵己之地數來擊琨琨不能抗由是聲實稍損徐潤又譖令狐盛於琨曰盛將勸公稱帝矣琨不之察便殺之琨母曰汝不能弘經略駕豪傑專欲除勝己以自安當何以得濟如是禍必及我不從盛子泥奔於劉聰具言虛實聰大喜以泥爲卿導屬上黨太守襲醇降於聰雁門烏丸復反琨親率精兵出禦之聰遣子粲及令狐泥乘虛襲晉陽太原太守髙喬以郡降聰琨父母並遇害琨引猗盧並力攻粲大敗之死者十五六琨乘勝追之更不能克猗盧以爲聰未可滅遺琨牛羊車馬而去畱其將箕淡段繁等戍晉陽琨志在復讎而屈於力弱泣血屍立撫慰傷痍移居陽邑城以招集亡散湣帝卽位拜大將軍都督並州諸軍事加散騎常侍假節琨上疏謝曰陛下略臣大愆錄臣小善猥蒙天恩光授殊寵顯以蟬冕之榮崇以上將之位伏省詔書五情飛越臣聞晉文以郤縠爲元帥而定霸功髙祖以韓信爲大將而成王業咸有惇詩閱禮之徳戎昭果毅之威故能振丰功於荊南拓洪基於河北況臣凡陋擬蹤前哲俯懼折鼎慮在覆餗昔曹沫三北而收功於柯盟馮異垂翅而奮翼於澠池皆能因敗爲成以功補過陛下宥過之恩已隆而臣自新之善不立臣𨿽不逮預聞前訓恭讓之節臣猶庶幾所以冒承寵命者實欲沒身報國輒死自效要以致命寇場盡其臣節至於寵榮之施非言辭所謝又謁者史蘭殿中中郎王春等繼至奉詔臣俯尋聖旨伏紙飲淚臣聞夷險流行古今代有靈厭皇徳曾未悔禍蟻敵縱毒於神州小醜肆虐於上國七廟闕禋祀之饗百官喪彜倫之序梓宮淪辱山陵未兆率土永慕思同考妣陛下龍姿日茂睿質彌光升區宇於旣頹崇社稷於已替四海之內肇有上下九服之萌復睹典制伏惟陛下蒙塵於外越在秦郊蒸嘗之敬在心桑梓之思未克臣備位歷年才質駑下丘山之釁已彰毫釐之效未著頃以時宜權假位號竟無殪戎之績而有負乘之累當肆刑書以明黜陟是以臣前表上聞敢緣愚款乞奉先朝之班苟存偏師之職赦其三敗之愆收其一功之用得騁志疆場快意大逆𨿽身膏野艸無恨黃墟陛下偏恩過隆曲蒙擢拔遂授上將位兼常伯徵討之務得從事宜拜命驚惶五情戰悸懼於隕越以爲朝羞昔申胥不徇伯舉而成公婿之勛伍﹠﹟不從城父而濟入郢之庸臣𨿽頑凶無覬古人其於被堅執銳致身寇讎所謂天地之施羣生莫謝不勝受恩至深謹拜表陳聞及曲允敗劉曜斬趙冉琨又表曰逆寇劉聰敢率士卒馮陵輦轂人神發憤遐邇奮怒伏省詔書相國南陽王保太尉涼州刺史軌糾合二州同卹王室冠軍將軍允護軍將軍綝總齊六軍戮力國難王旅大捷俘馘千計旌旗首於晉路金鼓振於河曲崤函無虔劉之驚汧隴有安業之慶斯誠宗廟社稷陛下神武之所致含气之類莫不引領況臣之心能無踴躍臣前表當與鮮卑猗盧﹠﹟今年三月都會平陽會匈羯石勒以三月三日徑掩薊城大司馬博陵公浚受其僞和爲勒所擄勒勢轉盛欲來襲臣城塢駭懼志在自守又猗盧國內欲生姦謀幸盧警慮尋皆誅滅遂使南北顧慮用愆成舉臣所以泣血宵吟扼腕長嘆者也勒據襄國與臣隔山寇騎朝發夕及臣城同惡相求其徒實繁自東北八州勒滅其七先朝所授存者惟臣是以勒朝夕謀慮以圖臣爲計窺伺間隙寇抄相尋戎士不得解甲百姓不得在野天网𨿽張靈澤未及惟臣孑然與寇爲伍自守則稽聰之謀進討則勒襲其後進退惟谷首尾狼狽徒懷憤踴力不從願慚怖徵營痛心疾首形畱所在神馳寇庭秋谷旣登胡馬已肥前鋒諸軍並有至者臣當首啟戎行身先士卒臣與二寇勢不並立聰勒不梟臣無歸志庶憑陛下威靈使微意獲展然後隕首謝國沒而無恨三年帝遣兼大鴻臚趙廉持節拜琨爲司空都督並冀幽三州諸軍事琨上表讓司空受都督﹠﹟期與猗盧討劉聰尋猗盧父子相圖盧及兄子根皆病死部落四散琨子遵先質於盧眾皆附之及是遵與箕淡等帥盧眾三萬人馬牛羊十萬悉來歸琨琨由是復振率數百騎自平城撫納之屬石勒攻樂平太守韓據請救於琨而琨自以士眾新合欲因其銳以威勒箕諫曰此𨿽晉人久在荒裔未習恩信難以法禦今內收鮮卑之餘谷外抄殘胡之牛羊且閉關守險務農息士旣服化感義然後用之則功可立也琨不從悉發其眾命淡領步騎二萬爲前驅琨自爲後繼勒先據險要設伏以擊淡大敗之一軍皆沒並土震駭尋又災旱琨窮蹙不能復守幽州刺史鮮卑段匹磾數遣信要琨欲與同獎王室琨由是率眾赴之從飛狐入薊匹磾見之甚相崇重與琨結婚約爲兄弟是時西都不守元帝稱制江左琨乃令長史溫嶠勸進於是河朔徵鎭夷夏一百八十人連名上表語在元紀令報曰豺狼肆毒薦覆社稷億兆顒顒延首罔系是以居於王位以答天下庶以﹠﹟復聖主掃蕩讎恥豈可猥當隆極此孤之至誠著於遐邇者也公受奕世之寵極人臣之位忠允義誠精感天地實賴遠謀共濟艱難南北迥邈同契一致萬里之外心存咫尺公其撫寧華戎致罰醜類動靜以聞建武元年琨與匹磾期討石勒匹磾推琨爲大都督歃血載書檄諸方守俱集襄國琨匹磾進屯固安以俟眾軍匹磾從弟末波納勒厚賂獨不進乃沮其計琨匹磾以勢弱而退是歲元帝轉琨爲侍中太尉其餘如故並贈名刀琨答曰謹當躬自執佩馘截二寇匹磾奔其兄喪琨遣其世子羣送之而末波率眾要擊匹磾而敗走之羣爲末波所得末波厚禮之許以琨爲幽州刺史共結盟而襲匹磾密遣使賫羣書請琨爲內應而爲匹磾邏騎所得時琨別屯故徵北府小城不之知也因來見匹磾匹磾以羣書示琨曰意亦不疑公是以白公耳琨曰與公同盟志獎王室仰憑威力庶雪國家之恥若兒書密達亦終不以一子之故負公忘義也匹磾雅重琨初無害琨志將聽還屯其中弟叔軍好學有智謀爲匹磾所信謂匹磾曰吾外國耳所以能服晉人者畏吾眾也今我骨肉構禍是其良圖之日若有奉琨以起吾族盡矣匹磾遂畱琨琨之庶長子遵懼誅與琨左長史楊橋並州治中如綏閉門自守匹磾諭之不得因縱兵攻之琨將龍季猛迫於乏食遂斬橋綏而降初琨之去晉陽也慮及危亡而大恥不雪亦知異域難以義伏冀輸寫至誠僥幸萬一每見將佐發言慷慨悲其道窮欲率部曲死於賊壘斯謀未果竟爲匹磾所拘自知必死神色怡如也爲五言詩贈其別駕盧諶曰幄中有懸璧本自荊山球惟彼太公望昔是渭濱叟鄧生何感激千里來相求白登幸曲逆鴻門賴畱侯重耳憑五賢小白相射鉤能隆二伯主安問黨與讎中夜撫枕嘆想與數子遊吾衰久矣夫何其不夢周誰云聖達節知命故無憂宣尼悲獲麟西狩泣孔丘功業未及建夕陽忽西流時哉不我與去矣如雲浮朱實隕勁風繁英落素秋狹路傾華蓋駭駟摧雙輈何意百﹠﹟剛化爲繞指柔琨詩托意非常攄暢幽憤遠想張陳感鴻門白登之事用以激諶諶素無奇略以常詞酬和殊乖琨心重以詩贈之乃謂琨曰前篇帝王大志非人臣所言矣然琨旣忠於晉室素有重望被拘經月遠近憤嘆匹磾所署代郡太守辟閭嵩與琨所署雁門太守王據後將軍韓據連謀密作攻具欲以襲匹磾而韓據女爲匹磾兒妾聞其謀而告之匹磾於是執王據辟閭嵩及其徒黨悉誅之會王惇密使匹磾殺琨匹磾又懼眾反己遂稱有詔收琨初琨聞惇使至謂其子曰處仲使來而不我告是殺我也死生有命但恨讎恥不雪無以下見二親耳因欷歔不能自勝匹磾遂縊之時年四十八子侄四人俱被害朝廷以匹磾尙彊當爲國討石勒不舉琨哀三年琨故從事中郎盧諶崔悅等上表理琨曰臣聞經國之體在於崇明典刑立政之務在於固愼關塞況方嶽之臣殺生之柄而可不正其枉直以杜其姦邪哉竊見故司空廣武侯琨在惠帝擾攘之際值羣後鼎沸之難戮力皇家義誠彌厲躬統華夷親受矢石石超授首呂朗面縛社稷克寧鑾輿反駕奉迎之勛琨實爲隆此琨效忠之一驗也其後並州刺史東嬴公騰以晉川荒匱移鎭臨漳太原西河盡徙三魏琨受任並州屬承其獘到官之日遺戶無幾當易危之勢處難濟之土鳩集傷痍撫和外國數年之間公私漸振會京都失守羣逆縱逸邊萌頓僕苟懷晏安咸以爲並州之地四塞爲固且可閉關守險畜資養徒抗辭厲聲忠亮奮發以爲天子沈辱而不隕身死節情非所安遂乃跋履山川東西徵討屠各乘虛晉陽沮潰琨父母罹屠戮之殃門族受殲夷之禍向使琨從州人之心爲自守之計則聖朝未必加誅而族黨可以不喪及猗盧敗亂晉人歸奔琨於平城納其初附將軍箕淡又以爲此𨿽晉人久在荒裔難以法整不可便用琨又讓之義形於色假從淡議偸於苟存則晏然於並土必不亡身於燕薊也琨自以備位方嶽綱維不舉無緣虛荷大任坐居三司是以陛下登祚便引愆告遜前後章表具陳誠款尋令從事中郎臣續淡以章綬節傳奉還本朝與匹磾使榮邵期一時俱發又匹磾以琨王室大臣懼奪己威重忌琨之形漸彰於外琨知其如此慮不可久欲遣妻息大小盡詣京城以其門室一委陛下有徵舉之會則身充一卒若匹磾縱凶慝則妻息可免具令臣淡密宣此旨求詔敕路次令相迎衛會王成從平陽逃來說南陽王保稱號隴右士眾甚盛當移關中匹磾聞此私懷顧望畱停榮邵欲遣前兼鴻臚邊邈奉使詣保懼淡獨南言其此事遂不許引路丹誠赤心卒不上達匹磾兄眷喪亡嗣子幼弱欲因奔喪奪取其國又自以欺國陵家懷邪樂禍恐父母宗黨不容其罪是以捲甲櫜弓陰圖作亂欲害其從叔驎從弟末波等以取其國匹磾親信密告驎波驎波乃遣人距之匹磾僅以身免百姓謂匹磾已沒皆憑向琨若琨於時有害匹磾之情則居然可擒不復勞於人力自此之後上下並離匹磾遂欲盡勒胡晉徙居上谷琨深不然之勸移厭次南憑朝廷匹磾不能納反禍害父息四人從兄二息同時並命琨未遇害知匹磾必有禍心語臣等云受國厚恩不能克報𨿽才略不及亦由遇此厄運人誰不死死生命也惟恨下不能效節於一方上不能歸誠於陛下辭旨慷慨動於左右匹磾旣害琨橫加誣謗言琨欲窺神器謀圖不軌琨免述囂頑凶之思又無信布懼誅之情踦亂亡之際夾肩異類之間而有如此之心哉𨿽臧獲之愚廝養之智猶不爲之況在國士之列忠節先著者乎匹磾之害琨稱陛下密詔琨信有罪陛下加誅自當肆諸市朝與眾棄之不令殊俗之豎戮臺輔之臣亦已明矣然則擅詔有罪𨿽小必誅矯制有功𨿽大不論正以興替之根咸在於此開塞之由不可不閉故也而匹磾無所顧忌怙亂專殺虛假王命虐害鼎臣辱諸夏之望敗王室之法是可忍也孰不可忍若聖朝猶加隱忍未明大體則不逞之人襲匹磾之迹殺生自由好惡任意陛下將何以誅之哉折衝厭難惟存戰勝之將除暴討亂必須知略之臣故古語雲山有猛獸藜藿爲之不采非虛言矣自河以北幽並以南醜類有所顧憚者惟琨而已琨受害之後羣凶欣欣莫不得意鼓行中州曾無纖介此又華夷小大所以長嘆者也伏惟陛下睿聖之隆中興之緒方將平章典刑以經序萬國而琨受害非所冤痛已甚未聞朝廷有以甄論昔壺關三老訟衛太子之罪谷永劉向辧陳湯之功下足以明功罪之分上足以悟聖主之懷臣等祖考以來世受殊遇入侍翠幄出簪彤管弗克負荷播越遐荒與琨周旋接事終始是以仰慕三臣在昔之義謹陳本末冒以上聞仰希聖朝曲賜哀察太子中庶子溫嶠又上疏理之帝乃下詔曰故太尉廣武侯劉琨忠亮開濟乃誠王家不幸遭難志節不遂朕甚悼之往以戎事未加弔祭其下幽州便依舊弔祭贈侍中太尉謚曰湣琨少負志气有縱橫之才善交勝己而頗浮誇與範陽祖逖爲友聞逖被用與親故書曰吾枕戈待旦志梟逆寇常恐祖生先吾著鞭其意气相期如此在晉陽嘗爲敵騎所圍數重城中窘迫無計琨乃乘月登樓淸嘯賊聞之皆淒然長嘆中夜奏胡笳賊又流涕歔欷有懷土之切向曉復吹之賊並棄圍而走子羣嗣

樂道融按晉書忠義傳道融丹陽人也少有大志好學不倦與朋友信每約己而務周給有國士之風爲王惇參軍惇將圖逆謀害朝賢以告甘卓卓以爲不可遲畱不赴惇遣道融召之道融𨿽爲惇佐忿其逆節因說卓曰主上躬統萬機非專任劉隗今慮七國之禍故割湘州以削諸侯而王氏擅權日久卒見分政便謂被奪耳王惇背恩肆逆舉兵伐主國家待君至厚今若同之豈不負義生爲逆臣死爲愚鬼永成宗黨之恥邪君當僞許應命而馳襲武昌惇眾聞之必不戰自散大勛可就矣卓大然之乃與巴東監軍柳純等露檄陳惇過逆率所統致討又遣賫表詣臺卓性不果決且年老多疑遂待諸方同進出軍稽遲至豬口惇聞卓已下兵卓兄子卬時爲惇參軍使卬求和於卓令其旋軍卓信之將旋主簿鄧騫與道融勸卓曰將軍起義兵而中廢爲敗軍之將竊爲將軍不取今將軍之下士卒各求其利一旦而還恐不可得也卓不從道融晝夜涕泣諫卓憂憤而死

侯禮按晉書元帝本紀永昌元年正月戊辰大將軍王惇舉兵於武昌四月惇前鋒攻石頭周札開城門應之奮威將軍侯禮死之

劉翼按衡州府誌翼淮陵人爲衡陽太守王惇作亂翼與建昌太守長沙王循共盟誓馳檄湘州於是一州之內皆同舉義討諸不服斬湘東太守鄭淡淡惇姊夫也翼卒戰死

戴若思按晉書本傳若思廣陵人也名犯髙祖廟諱祖烈吳左將軍父昌會稽太守若思有風儀性閒爽少好遊俠不拘操行遇陸機赴洛船裝甚盛遂與其徒掠之若思登岸據胡﹠﹟指麾同旅皆得其宜機察見之知非常人在舫屋上遙謂之曰卿才器如此乃復作劫邪若思感悟因流涕投劍就之機與言深加賞異遂與定交焉若思後舉孝廉入洛機薦之於趙王倫曰蓋聞繁弱登禦然後髙墉之功顯孤竹在肆然後降神之曲成是以髙世之主必假遠邇之器蘊﹠﹟之才思托大音之和伏見處士廣陵戴若思年三十淸衝履道徳量允塞思理足以研幽才鑑足以辧物安窮樂志無風塵之慕砥節立行有井渫之潔誠東南之遺寶宰朝之奇璞也若得托迹康衢則能結軌驥騄質廊廟必能垂光玙璠矣惟明公垂神采察不使忠允之言以人而廢倫乃辟之除沁水令不就遂往武陵省父時同郡人潘京素有理鑑名知人其父遣若思就京與語旣而稱若思有公輔之才累轉東海王越軍諮祭酒出補豫章太守加振威將軍領義軍都督以討賊有功賜爵秣陵侯遷治書侍禦史驃騎司馬拜散騎侍郎元帝召爲鎭東右司馬將徵杜弢加若思前將軍未發而弢滅帝爲晉王以爲尙書中興建爲中護軍轉護軍將軍尙書僕射皆辭不拜出爲徵西將軍都督兗豫幽冀雍並六州諸軍事假節加散騎常侍發投刺王官千人爲軍吏調揚州百姓家奴萬人爲兵配之以散騎常侍王遐爲軍司鎭壽陽與劉隗同出帝親幸其營勞勉將士臨發祖餞置酒賦詩若思至合肥而王惇舉兵詔追若思還鎭京都進驃騎將軍與右衛將軍郭逸夾道築壘於大桁之北尋而石頭失守若思與諸軍攻石頭王師敗績若思率麾下百餘人赴宮受詔與公卿百官於石頭見惇惇問若思曰前日之戰有餘力乎若思不謝而答曰豈敢有餘但力不足耳又曰吾此舉動天下以爲何如若思曰見形者謂之逆體誠者謂之忠惇笑曰卿可謂能言惇參軍呂猗昔爲臺郎有刀筆才性尢姦諂若思爲尙書惡其爲人猗亦深憾焉至是乃說惇曰周顗戴若思皆有髙名足以感眾近者之言曾無愧色公若不除恐有再舉之患爲將來之憂耳惇以爲然又素忌之俄而遣鄧嶽繆坦收若思而害之若思素有重望四海之士莫不痛惜焉賊平冊贈右光祿大夫儀同三司謚曰簡

周顗按晉書本傳顗字伯仁安東將軍浚之子也少有重名神彩秀徹𨿽時輩親狎莫能媟也司徒掾同郡賁嵩有淸操見顗嘆曰汝潁固多奇士自頃雅道陵遲今復見周伯仁將振起舊風淸我邦族矣廣陵戴若思東南之美舉秀才入洛素聞顗名往候之終坐而出不敢顯其才辯顗從弟穆亦有美譽欲陵折顗顗陶然弗與之校於是人士益宗附之州郡辟命皆不就弱冠襲父爵武城侯拜祕書郎累遷尙書吏部郎東海王越子毗爲鎭軍將軍以顗爲長史元帝初鎭江左請爲軍諮祭酒出爲寧遠將軍荊州刺史領護南蠻校尉假節始到州而建平流人傅密等叛迎蜀賊杜弢顗狼狽失據陶侃遣將吳寄以兵救之故顗得免因奔王惇於豫章惇畱之軍司戴邈曰顗𨿽退敗未有蒞眾之咎徳望素重宜還復之惇不從帝召爲揚威將軍兗州刺史顗還建康帝畱顗不遣復以爲軍諮祭酒尋轉右長史中興建補吏部尙書頃之以醉酒爲有司所糾白衣領職復坐門生斫傷人免官太興初更拜太子少傅尙書如故顗上疏讓曰臣退自循省學不通一經智不效一官止足良難未能守分遂忝顯任名位過量不悟天鑑忘臣頑獘乃欲使臣內管銓衡外忝傅訓質輕蟬翼事重千鈞此之不可不待識而明矣若臣受負乘之責必貽聖朝惟塵之恥俯仰愧懼不知所圖詔曰紹幼沖便居儲副之貴當賴軌匠以祛蒙蔽望之儼然斯不言之益何學之習邪所謂與田蘇遊忘其鄙心者便當副往意不宜衝讓轉尙書左僕射領吏部如故庾亮嘗謂顗曰諸人咸以君方樂廣顗曰何乃刻畫無鹽唐突西施也帝燕羣公於西堂酒酣從容曰今日名臣共集何如堯舜時邪顗因醉厲聲曰今𨿽同人主何得復比聖世帝大怒而起手詔付廷尉將加戮累日方赦之及出諸公就省顗曰近日之罪固知不至於死尋代戴若思爲護軍將軍尙書紀瞻置酒請顗及王導等顗荒醉失義復爲有司所奏詔曰顗參副朝右職掌銓衡當敬愼徳音式是百辟屢以酒過爲有司所繩吾亮其極歡之情然亦是濡首之誡也顗必能克己復禮者今不加黜責初顗以雅望獲海內盛名後頗以酒失爲僕射略無醒日時人號爲三日僕射庾亮曰周侯末年所謂鳳徳之衰也顗在中朝時能飲酒一石及過江𨿽日醉每稱無對偶有舊對從北來顗遇之欣然乃出酒二石共飲各大醉及顗醒使視客已腐脇而死顗性寬裕而友愛過人弟嵩嘗因酒瞋目謂顗曰君才不及弟何乃橫得重名以所燃蠟燭投之顗神色無忤徐曰阿奴火攻固出下策耳王導甚重之嘗枕顗膝而指其腹曰卿此中何所有也答曰此中空洞無物然足容卿輩數百人導亦不以爲忤又於導坐﹠﹟然嘯詠導云卿欲希嵇阮邪顗曰何敢近捨明公遠希嵇阮及王惇構逆溫嶠謂顗曰大將軍此舉似有所在當無濫邪顗曰君少年未更事人主自非堯舜何能無失人臣豈可得舉兵以脇主共相推戴未能數年一旦如此豈云非亂乎處仲剛愎彊忍很抗無上其意寧有限邪旣而王師敗績顗奉詔詣惇惇曰伯仁卿負我顗曰公戎車犯順下官親率六軍不能其事使王旅奔敗以此負公惇憚其辭正不知所答帝召顗於廣室謂之曰近日大事二宮無恙諸人平安大將軍故副所望邪顗曰二宮自如明詔於臣等故未可知護軍長史郝嘏等勸顗避惇顗曰吾備位大臣朝廷喪敗寧可復艸間求活外投胡越邪俄而與戴若思俱被收路經太廟顗大言曰天地先帝之靈賊臣王惇傾覆社稷枉殺忠臣陵虐天下神祗有靈當速殺惇無令縱毒以傾王室語未終收人以戟傷其口血流至踵顏色不變容止自若觀者皆爲流涕遂於石頭南門外石上害之時年五十四顗之死也惇坐有一參軍摴蒱馬於博頭被殺因謂惇曰周家奕世令望而位不至公及伯仁將登而墜有似下官此馬惇曰伯仁總角於東宮相遇一面披襟便許之三事何圖不幸自貽王法惇素憚顗每見顗輒面熱𨿽復冬月扇面手不得休惇使繆坦籍顗家收得素簏數枚盛故絮而已酒五甕米數石在位者服其淸約惇卒後追贈左光祿大夫儀同三司謚曰康祀以少牢初惇之舉兵也劉隗勸帝盡除諸王司空導率羣從詣闕請罪值顗將入導呼顗謂曰伯仁以百口累卿顗直入不顧旣見帝言導忠誠申救甚至帝納其言顗喜飲酒致醉而出導猶在門又呼顗顗不與言顧左右曰今年殺諸賊奴取金印如斗大系肘旣出又上表明導言甚切至導不知救己而甚銜之惇旣得志問導曰周顗戴若思南北之望當登三司無所疑也導不答又曰若不三司便應令僕邪又不答惇曰若不爾正當誅爾導又無言導後料檢中書故事見顗表救己殷勤款至導執表流涕悲不自勝告其諸子曰吾𨿽不殺伯仁伯仁由我而死幽冥之中負此良友顗三子閔恬頤按周浚傳浚子謨以顗故頻居顯職王惇死後詔贈戴若思譙王承等而未及顗時謨爲後軍將軍上疏曰臣亡兄顗昔蒙先帝顧盼之施特垂表啟以參戎佐顯居上列遂管朝政並與羣後共隆中興仍典選曹重蒙寵授忝位師傅得與陛下揖讓抗禮恩給特隆加以鄙族結婚帝室義深任重庶竭股肱以報所受凶逆所忌惡直醜正身陷極禍忠不忘君守死善道有隕無二顗之云亡誰不痛心況臣同生能不哀結王惇無君由來實久元惡之甚古今無二幸賴陛下聖聰神武故能摧破凶彊撥亂反正以寧區宇前軍事之際聖恩不遺取顗息閔得充近侍臣時面啟欲令閔還襲臣亡父侯爵時卞壼庾亮並侍禦坐壼云事了當論顯贈時未淹久言猶在耳至於譙王承甘卓已蒙淸復王澄久遠猶在論議況顗忠以衛主身死王事𨿽嵇紹之不違難何以過之至今不聞復封加贈褒顯之言不知顗有餘責獨負殊恩爲朝廷急於時務不暇論及此臣所以痛心疾首重用哀嘆者也不勝辛酸冒陳愚款疏奏不報謨復重表然後追贈顗官

周嵩按晉書周浚傳浚子嵩字仲智狷直果俠每以才气陵物元帝作相引爲參軍及帝爲晉王又拜奉朝請嵩上疏曰臣聞取天下者常以無事及其有事不足以取天下故古之王者必應天順時義全而後取讓成而後得是以享世長久重光萬載也今議者以殿下化流江漢澤被六州功濟蒼生欲推崇尊號臣謂今梓宮未反舊京未淸義夫泣血士女震動宜深明周公之道先雪社稷大恥盡忠言嘉謀之助以時濟弘仁之功崇謙謙之美推後己之誠然後揖讓以謝天下誰敢不應誰敢不從由是忤旨出爲新安大守嵩怏怏不悅臨發與散騎郎張嶷在侍中戴邈坐褒貶朝士又詆毀邈邈密表之帝召嵩入面貴之曰卿矜豪傲慢敢輕忽朝廷由吾不徳故耳嵩跪謝曰昔唐虞至聖四凶在朝陛下𨿽聖明禦世亦安能無碌碌之臣乎帝怒收付廷尉廷尉華恆以嵩大不敬棄市論嶷以扇和減罪除名時顗方貴重帝隱忍久之補廬陵太守不之職更拜禦史中丞是時帝以王惇勢盛漸疏忌王導等嵩上疏曰臣聞明君思隆其道故賢智之士樂在其朝忠臣將明其節故量時而後仕樂在其朝故無過任之譏將明其節故無過寵之謗是以君臣並隆功格天地近代以來徳廢道衰君懷術以禦臣臣挾利以事君君臣交利而禍亂相尋故得失之迹難可詳言臣請較而明之夫傅說之相髙宗申召之輔宣王管仲之佐齊桓衰範之翼晉文或宗師其道垂拱受成委以權重終致匡主未有憂其逼己還爲國﹠﹟者也始田氏擅齊王莽篡漢皆藉封土之彊假累世之寵因暗弱之主資母后之權樹比周之黨階絕滅之勢然後乃能行其私謀以成篡奪之禍耳豈遇立功之主爲天人所相而能運其姦計以濟其不軌者哉光武以王族奮於閭閻因時之望收攬英奇遂續漢業以美中興之功及天下旣定頗廢黜功臣者何哉武力之士不達國體以立一時之功不可久假以權勢其興廢之事亦可見矣近者三國鼎峙並以雄略之才命世之能皆委賴俊哲終成功業貽之後嗣未有愆失遺方來之恨者也今王導王廙等方之前賢猶有所後至於忠素竭誠義以輔上共隆洪基翼成大業亦昔之亮也𨿽陛下乘奕世之徳有天人之會割據江東奄有南極龍飛海嵎興復舊物此亦羣才之明豈獨陛下之力也今王業𨿽建羯寇未梟天下蕩蕩不賓者眾公私匱竭倉庾未充梓宮沈淪妃後不反正委賢任能推轂之日也功業垂就晉祚方隆而一旦聽孤臣之言惑疑似之說乃更以危爲安以疏易親放逐舊徳以佞伍賢遠虧旣往之明顧傷伊管之交傾巍巍之望喪如山之功將令賢智杜心義士喪志近招當時之患遠遺來世之笑夫安危在號令存亡在寄任以古推今豈可不寒心而哀嘆哉臣兄弟受遇無彼此之嫌而臣干犯時諱觸忤龍鱗者何誠念社稷之憂欲報之於陛下也古之明王思聞其過悟逆旅之言以明成敗之由故采納愚言以考虛實上爲宗廟無窮之計下收億兆元元之命臣不勝憂憤竭愚以聞疏奏帝感悟故導等獲全王惇旣害顗而使人弔嵩嵩曰亡兄天下人爲天下人所殺復何所弔惇甚銜之懼失人情故未加害用爲從事中郎嵩王應嫂父也以顗橫遇禍意恆憤憤嘗眾中云應不宜統兵惇密使妖人李脫誣嵩及周筵潛相署置遂害之嵩精於事佛臨刑猶於市誦經云

刁協按晉書本傳協字元亮渤海饒安人也祖恭魏齊郡太守父攸武帝時禦史中丞協少好經籍博聞彊記釋褐濮陽王文學累轉太常博士本郡大中正成都王﹠﹟請爲平北司馬后歷趙王倫相國參軍長沙王乂驃騎司馬及東嬴公騰鎭臨漳以協爲長史轉潁川太守永嘉初爲河南尹未拜避難渡江元帝以爲鎭東軍諮祭酒轉長史湣帝卽位徵爲禦史中丞例不行元帝爲丞相以協爲左長史中興建拜尙書左僕射於時朝廷艸創憲章未立朝臣無習舊儀者協久在中朝諳練舊事凡所制度皆稟於協焉深爲當時所稱許太興初遷尙書令在職數年加金紫光祿大夫令如故協性剛悍與物多忤每崇上抑下故爲王氏所疾又使酒放肆侵毀公卿見者莫不側目然悉力盡心志在匡救帝甚信任之以奴爲兵取將吏客使轉運皆協所建也眾庶怨望之及王惇構逆上疏罪協帝使協出督六軍旣而王師敗績協與劉隗俱侍帝於太極東除帝執協隗手流涕嗚咽勸令避禍協曰臣當守死不敢有貳帝曰今事逼矣安可不行乃令給協隗人馬使自爲計協年老不堪騎乘素無恩紀募從者皆委之行至江乘爲人所殺送首於惇惇聽刁氏收葬之帝痛協不免密捕送協首者而誅之惇平後周顗戴若思等皆被顯贈惟協以出奔不在其例咸康中協子彜上疏訟之在位者多以明帝之世褒貶已定非所得更議且協不能抗節隕身乃出奔遇害不可復其官爵也丹陽尹殷融議曰王惇惡逆罪不容誅則協之善亦不容賞若以忠非良圖謀事失算以此爲責者蓋在於譏議之間耳卽凶殘之誅以爲國刑將何以沮勸乎當惇專逼之時慶賞威刑專自己出是以元帝慮深崇本以協爲比事由國計蓋不爲私昔孔寧儀行父從君於昏楚復其位者君之黨故也況協之比君在於義順且中興四佐位爲朝首於時事窮計屈奉命違寇非爲逃刑謂宜顯贈以明忠義時庾冰輔政疑不能決左光祿大夫蔡謨與冰書曰夫爵人者宜顯其功罰人者宜彰其罪此古今之所愼也凡小之人猶尙如此刁令中興上佐有死難之名天下不聞其罪而見其貶致令刁氏稱冤此乃爲王惇復讎也內沮忠臣之節論者惑之若實有大罪宜顯其事令天下知之明聖朝不貶死難之臣春秋之義以功補過過輕功重者得以加封功輕過重者不免誅絕功足贖罪者無黜𨿽先有邪侮之罪而臨難之日黨於其君者不絕之也孔寧儀行父親與靈公淫亂於朝君殺國滅由此二臣而楚尙納之傳稱有禮不絕其位者君之黨也若刁令有罪重於孔儀絕之可也若無此罪宜見追論或謂明帝之世已見寢廢今不宜復攺吾又以爲不然夫大道宰世殊塗一致萬機之事或異或同同不相善異不相譏故堯抑元凱而舜舉之堯不爲失舜不爲非何必前世所廢便不宜攺乎漢蕭何之後坐法失侯文帝不封而景帝封之後復失侯武昭二帝不封而宣帝封之近去元年車駕釋奠拜孔子之坐此亦元明二帝所不行也又刁令但是明帝所不贈耳非誅之也王平子第五猗皆元帝所誅而今日所贈豈以攺前爲嫌乎凡處事者當上合古義下準今例然後談者不惑受罪者無怨耳按周僕射戴徵西本非王惇唱檄所讎也事定後乃見害耳周筵郭璞等並亦非爲主禦難也自平居見殺耳皆見褒贈刁令事義豈輕於此乎自頃員外散騎尙得追贈況刁令位亞三司若先自壽終不失員外散騎之例也就不蒙贈不失以本官殯葬也此爲一人之身壽終則蒙贈死難則見絕豈所以明事君之道厲爲臣之節乎宜顯評其事以解天下疑惑之論又聞談者亦多謂宜贈凡事不允當而得眾助者若以善柔得眾而刁令粗剛多怨若以貴也刁氏今賤若以富也刁氏今貧人士何故反助寒門而此言之足下宜察此意冰然之事奏成帝詔曰協情在忠主而失爲臣之道故令王惇得托名公義而實肆私忌遂令社稷受屈元皇銜恥致禍之原豈不有由若極明國典則曩刑非重今正當以協之勤有可書惇之逆命不可長故議其事耳今可復協本位加之冊祭以明有忠於君者纖介必顯𨿽於貶裁未盡然或足有勸矣於是追贈本官祭以太牢

周該按晉書忠義傳該天門人也性果烈以義勇稱𨿽不好學而率由名教叔父級爲宜都內史亦忠節士也聞譙王承立義湘州甘卓又不同王惇之舉而書檄不至級謂該曰吾常疾王惇挾陵上之心今稱兵構逆有危社稷之勢譙王宗室之望據方州之重建旗誓眾圖襲武昌甘安南少著勇名士馬器械當今爲盛聞與譙王﹠﹟期舉義此乃烈士急病之秋吾致死之時也汝其成吾之志申款於譙王乎該欣然奉命潛至湘州與承相見口陳至誠承大悅會王惇遣其將魏乂圍承甚急該乃與湘州從事周崎間出反命俱爲乂所執考之至死竟不言其故級由是獲免王惇之難

周崎按晉書忠義傳崎邵陵人也爲湘州從事王惇之難譙王承使崎求救於外與周該俱爲魏乂偵人所執乂責崎辭情臨以白刃崎曰州將使求援於外本無定指隨時制宜耳乂謂崎曰汝爲我語城中稱大將軍已破劉隗戴若思甘卓往襄陽無復異議三江州郡萬里肅淸外援理絕如是者我當活汝崎僞許之旣到城下大呼曰王惇軍敗於於湖甘安南已﹠﹟武昌卽日分遣大眾來赴此急努力堅守賊今散矣乂於是數而殺之

虞悝弟

望

按晉書忠義傳悝長沙人也弟望字子都並有士操孝悌廉信爲鄕黨所稱而俱好臧否以人倫爲己任少仕州郡兄弟更爲治中別駕元帝爲丞相招延四方之士多辟府掾時人謂之百六掾望亦被召恥而不應譙王承臨州知其名檄悝爲長史未到遭母喪會王惇作逆承往弔悝因畱與語曰吾前被詔遣鎭此州正以王惇專擅防其爲禍今惇果爲逆謀吾受任一方欲率所領馳赴朝廷而眾少糧乏且始到貴州恩信未著卿兄弟南夏之翹﹠﹟而智勇遠聞古人墨絰卽戎況今鯨鯢塞路王室危急安得遂罔極之情忘忠義之節乎如今起事將士器械可以濟不悝望對曰王惇居分陜之任一旦構逆圖危社稷此天地所不容人神所忿疾大王不以猥劣枉駕訪及悝兄弟並受國恩敢不自奮今天朝中興人思晉徳大王以宗子之親奉信順而誅有罪孰不荷戈致命但鄙州荒獘糧器空竭舟艦寡少難以進討宜且收眾固守傳檄四方其勢必分然後圖之事可捷也承以爲然乃命悝爲長史望爲司馬督護諸軍湘東太守鄭淡惇之姊夫也不順承旨遣望討之望率眾一旅直入郡斬以徇四境及魏乂來攻望每先登力戰而死城破悝復爲乂所執將害之子弟對之號泣悝謂曰人生有死闔門爲忠義鬼亦何恨哉及王惇平贈悝襄陽太守望滎陽太守遣謁者至墓祭以少牢

桓雄按晉書忠義傳雄長沙人也少仕州郡譙王承爲湘州刺史命爲主簿王惇之逆承爲惇將魏乂所執佐吏奔散雄與西曹韓階從事武延並毀服爲僮豎隨承向武昌乂見雄姿貌長者進退有禮知非凡人有畏憚之色因害之

易雄按晉書忠義傳雄字興長長沙瀏陽人也少爲縣吏自念卑淺無由自達乃脫幘掛縣門而去因習律令及施行故事交結豪右州裏稍稱之仕郡爲主簿張昌之亂也執太守萬嗣將斬之雄與賊爭論曲直賊怒叱使牽雄斬之雄趨出自若賊又呼問之雄對如初如此者三賊乃捨之嗣由是獲免雄遂知名舉孝廉爲州主簿遷別駕自以門寒不宜久處上綱謝職還家後爲舂陵令刺史譙王承旣距王惇將謀起兵以赴朝廷雄承符馳檄遠近列惇罪惡宣募縣境數日之中有眾千人負糧荷戈而從之承旣固守而湘中殘荒之後城池不完兵資又闕惇遣魏乂李恆攻之雄勉厲所統扞禦累旬士卒死傷者相枕力屈城陷爲乂所擄意气慷慨神無懼色送到武昌惇遣人以檄示雄而數之雄曰此實有之惜雄位微力弱不能救國之難王室如毀雄安用生爲今日卽戮得作忠鬼乃所願也惇憚其辭正釋之眾人皆賀雄笑曰昨夜夢乘車掛肉其傍夫肉必有筋筋者斤也車傍有斤吾其戮乎尋而惇遣殺之當時見者莫不傷惋

周筵按晉書周處傳處子﹠﹟﹠﹟弟札札兄子筵卓犖有才幹拜徵鹵將軍吳興太守遷太子右衛率及王惇作難加冠軍將軍都督會稽吳興義興晉陵東陽軍事率水軍三千人討沈充未發而王師敗績筵聞札開城納惇憤﹠﹟慷慨形於辭色尋遇害

忠烈部名臣列傳八

晉三

司馬玫按晉書明帝本紀太寧元年春正月李雄使其將李驤任回寇登臺將軍司馬玫死之

王諒按晉書忠義傳諒字幼成丹陽人也少有幹略爲王惇所擢參其府事遷武昌太守初新昌太守梁碩專威交土迎立陶咸爲刺史咸卒王惇以王機爲刺史碩發兵距機自領交趾太守乃迎前刺史修則子湛行州事永興三年惇以諒爲交州刺史諒將之任惇謂曰修湛梁碩皆國賊也卿至便收斬之諒旣到境湛退還九眞廣州刺史陶侃遣人誘湛來詣諒所諒敕從人不得入合旣前執之碩時在坐曰湛故州將之子有罪可遣不足殺也諒曰是君義故無豫我事卽斬之碩怒而出諒陰謀誅碩使客刺之弗克遂率眾圍諒於龍編陶侃遣軍救之未至而諒敗碩逼諒奪其節諒固執不與遂斷諒右臂諒正色曰死且不畏臂斷何有十餘日憤恚而卒碩據交州凶暴酷虐一境患之竟爲侃軍所滅傳首京都

檀贇按晉書明帝本紀太寧三年四月石勒將石良寇兗州刺史檀贇力戰死之

楊術按晉書成帝本紀咸和二年春正月寧州秀才龐遺起義兵攻李雄將任佪李謙等雄遣其將羅恆費黑救之寧州刺史尹奉遣裨將姚嶽朱提太守楊術援遺戰於臺登嶽等敗績術死之

司馬流按晉書成帝本紀咸和二年十一月豫州刺史祖約歷陽太守蘇峻反十二月左將軍司馬流帥師距峻戰於慈湖流敗死之

卞壼子眕

盱

按晉書本傳壼字望之濟陰冤句人也祖統瑯邪內史父粹以淸辯鑑察稱兄弟六人並登宰府世稱卞氏六龍元仁無雙元仁粹字也弟裒嘗忤其郡將郡將怒訐其門內之私粹遂以不訓見譏議陵遲積年惠帝初爲尙書郎楊駿執政人多附會而粹正直不阿及駿誅超拜右丞封成陽子稍遷至右軍將軍張華之誅粹以華婿免官齊王冏輔政爲侍中中書令進爵爲公及長沙王乂專權粹立朝正色乂忌而害之初粹如廁見物若兩眼俄而難作壼弱冠有名譽司兗二州齊王冏辟皆不就遇家禍還鄕裏永嘉中除著作郎襲父爵徵東將軍周馥請爲從事中郎不就遭本州傾覆東依妻兄徐州刺史裴盾盾以壼行廣陵相元帝鎭建鄴召爲從事中郎委以選舉甚見親仗出爲明帝東中郎長史遭繼母憂旣葬起復舊職累辭不就元帝遣中使惇逼壼箋自陳曰壼天性狷狹不能和俗退以情事欲畢志家門亡父往爲中書令時壼蒙大例望門見辟信其所執得不祗就門戶遇禍迸竄易名得存視息私志有素加嬰極難流寄蘭陵爲苟晞所召恐見逼迫依下邳裴盾又見假授思暫之郡規得托身尋蒙見召爲從事中郎豈曰貪榮直欲自致規暫恭命行當乞退屬華軼之難不敢自陳軼旣梟懸壼亦嬰病具自歸聞未蒙恕遣世子北徵選寵顯望復以無施充元佐榮則榮矣實非素懷顧以命重人輕不敢辭憚聞西臺召壼爲尙書郎實欲因此以避賢路未及陳誠奄丁窮罰壼年九歲爲先母弟表所見孤背十二蒙亡母張所見覆育壼以陋賤不能榮親家產屢空養道多闕存無歡娛終不備禮拊心永恨五內抽割於公無效如彼私情艱苦如此實無情顏昧冒榮進若廢壼一人江北便有傾危之慮壼居事之日功績以隆者誠不得私其身今東中郎岐嶷自然神明日茂軍司馬諸參佐並以明徳宣力王事壼之去畱曾無損益賀循謝端顧景丁琛傅晞等皆荷恩命髙枕家門壼委質二府漸冉五載考效則不能已彰論心則頻累恭順柰何哀孤之日不見湣恕哉帝以其辭苦不奪其志服闋爲世子師壼前後居師佐之任盡匡輔之節一府貴而憚焉中興建補太子中庶子轉散騎常侍侍講東宮遷太子詹事以公事免尋復職轉禦史中丞忠於事上權貴屏迹時淮南小中正王式繼母前夫終更適式父式父終喪服訖議還前夫家前夫家亦有繼子奉養至終遂合葬於前夫式自云父臨終母求去父許諾於是制出母齊衰﹠﹟壼奏曰就如式父臨終許諾必也正名依禮爲無所據若夫有命須顯七出之責當存時棄之無緣以絕義之妻畱家制服若式父臨困謬亂使去畱自由者此必爲相要以非禮則存亡無所得從式宜正之以禮魏顆父命不從其亂陳幹昔欲以二婢子殉其子以非禮不從春秋禮記善之並以妾媵猶正以禮況其母乎式母於夫生事奉終非爲旣絕之妻夫亡制服不爲無義之婦自云守節非爲更嫁離絕之斷在夫沒之後夫之旣沒是其從子之日而式以爲出母此母以子出也致使存無所容居沒無所托地寄命於他人之門埋屍於無名之冢若式父亡後母尋沒於式家必不以爲出母明矣許諾之命一耳以爲母於同居之時至沒前子之門而不以爲母此爲制離絕於二居裁出否於意斷離絕之斷非式而誰假使二門之子皆此母之生母戀前子求去求絕非禮於後家還反又非禮於前門去不可去還不可還則爲無寄之人也式必內盡匡諫外極防閒不絕明矣何至守不移於至親略情禮於假繼乎繼母如母聖人之教式爲國士閨門之內犯禮違義開辟未有於父則無追亡之善於母則無孝敬之道存則去畱自由亡則合葬路人可謂生事不以禮死葬不以禮者也虧損世教不可以居人倫詮正之任案侍中司徒臨潁公組敷宣五教實在任人而含容違禮曾不貶黜揚州大中正侍中平望亭侯煜淮南大中正散騎侍郎弘顯執邦論朝野取信曾不能率禮正違崇孝敬之教並爲不勝其任請以見事免組煜弘官大鴻臚削爵土廷尉結罪疏奏詔特原組等式付鄕邑淸議廢棄終身壼遷吏部尙書王含之難加中軍將軍含滅以功封建興縣公尋遷領軍將軍明帝不豫領尙書令與王導等俱受顧命輔幼主復拜右將軍加給事中尙書令帝崩成帝卽位羣臣進璽司徒王導以疾不至壺正色於朝曰王公豈社稷之臣邪大行在殯嗣皇未立寧是人臣辭疾之時導聞之乃輿疾而至皇太后臨朝壼與庾亮對直省中共參機要時召南陽樂謨爲郡中正潁川庾怡爲廷尉評謨怡各稱父命不就壼奏曰人無非父而生職無非事而立有父必有命居職必有悔有家各私其子此爲王者無人職不軌物官不立政如此則先聖之言廢五教之訓塞君臣之道散上下之化替矣樂廣以平夷稱庾以忠篤顯受寵聖世身非己有況及後嗣而可專哉所居之職若順夫羣心則戰戍者之父母皆當以命子不以處也若順謨父之意人皆不爲郡中正人倫廢矣順怡父之意人皆不爲獄官則刑辟息矣凡如是者其可聽歟若不可聽何以許謨怡之得稱父命乎此爲謨以名父子可以虧法怡是親戚可以自專以此二塗服人示世臣所未悟也宜一切班下不得以私廢公絕其表疏以爲永制朝議以爲然謨怡不得已各居所職是時王導稱疾不朝而私送車騎將軍﹠﹟鑑壼奏以導虧法從私無大臣之節禦史中丞鍾雅阿撓王典不加準繩並請免官𨿽事寢不行舉朝震肅壼斷裁切直不畏彊禦皆此類也壼幹實當官以褒貶爲己任勤於吏事欲軌正督世不肯苟同時好然性不弘裕才不副意故爲諸名士所少而無卓爾優譽明帝深器之於諸大臣而最任職阮孚每謂之曰卿恆無閒泰常如含瓦石不亦勞乎壼曰諸君以道徳恢弘風流相尙執鄙吝者非壼而誰時貴遊子弟多慕王澄謝鯤爲達壼厲色於朝曰悖禮傷教罪莫斯甚中朝傾覆實由於此欲奏推之王導庾亮不從乃止然而聞者莫不折節時王導以勛徳輔政成帝每幸其宅嘗拜導婦曹氏侍中孔恆密表不宜拜導聞之曰王茂弘駑屙耳若卞望之之巖巖刁元亮之察察戴若思之峯岠當敢爾邪壼廉絜儉素居甚貧約息當婚詔特賜錢五十萬固辭不受後患面創累乞解職拜光祿大夫加散騎常侍時庾亮將徵蘇峻言於朝曰峻狼子野心終必爲亂今日徵之縱不順命爲禍猶淺若復經年爲惡滋蔓不可復制此是晁錯勸漢景帝早削七國事也當時議者無以易之壼固爭謂亮曰峻擁彊兵多藏無賴且逼近京邑路不終朝一旦有變易爲蹉跌宜深思遠慮恐未可倉卒亮不納壼知必敗與平南將軍溫嶠書曰元規召峻意定懷此於邑溫生足下柰此事何吾今所慮是國之大事且峻已出狂意而召之更速必縱其羣惡以向朝廷朝廷威力誠桓桓交須接鋒履刃尙不知便可卽擒不王公亦同此情吾與之爭甚懇切不能如之何本出足下爲外藩任而今恨出足下在外若卿在內俱諫必當相從今內外戒嚴四方有備峻凶狂必無所至耳恐不能使無傷如何壼司馬任臺勸壼宜畜良馬以備不虞壼笑曰以逆順論之理無不濟若萬一不然豈須馬哉峻果稱兵壼復爲尙書令右將軍領右衛將軍余官如故峻至東陵口詔以壼都督大桁東諸軍事假節復加領軍將軍給事中壼率郭默趙引等與峻大戰於陵西爲峻所破壼與鍾雅皆退還死傷者以千數壼雅並還節詣闕謝罪峻進攻靑溪壼與諸軍距擊不能禁賊放火燒宮寺六軍敗績壼時發背創猶未合力疾而戰率厲散眾及左右吏數百人攻賊苦戰遂死之時年四十八二子眕盱見父沒相隨赴賊同時見害峻平朝議贈壼左光祿大夫加散騎常侍尙書郎弘訥議以爲死事之臣古今所重卞令忠貞之節當書於竹帛今之追贈實未副眾望謂宜加鼎司之號以旌忠烈之勛司徒王導見議進贈驃騎將軍加侍中訥重議曰夫事親莫大於孝事君莫尙於忠惟孝也故能盡敬竭誠惟忠也故能見危授命此在三之大節臣子之極行也案壼委質三朝盡規翼亮遭世險難存亡以之受顧托之重居端右之任擁衛至尊則有保傅之恩正色在朝則有匪躬之節賊峻造逆戮力致討身當矢再對賊鋒父子並命可謂破家爲國守死勤事昔許男疾終猶蒙二等之贈況壼伏節國難者乎夫賞疑從重況在不疑可謂上準許穆下同嵇紹則允合典謨克厭眾望於是攺贈壼侍中驃騎將軍開府儀同三司謚曰忠貞祠以太牢贈世子眕散騎侍郎眕弟盱奉車都尉眕母裴氏撫二子屍哭曰父爲忠臣汝爲孝子夫何恨乎徵士翟湯聞之嘆曰父死於君子死於父忠孝之道萃於一門眕子誕嗣咸康六年成帝追思壼下詔曰壼立朝忠恪喪身凶寇所封懸遠租秩薄少妻息不贍以爲慨然可給實口廩其後盜發壼墓屍僵須髮蒼白面如生兩手悉拳爪甲穿達手背安帝詔給錢十萬以修塋兆壼第三子瞻位至廣州刺史瞻弟眈尙書郎

羊曼按晉書本傳曼字祖延太傅祜兄孫也父曁陽平太守曼少知名本州禮命太傅辟皆不就避難渡江元帝以爲鎭東參軍轉丞相主簿委以機密歷黃門侍郎尙書吏部郎晉陵太守以公事免曼任達頹縱好飲酒溫嶠庾亮阮放桓彜同志友善並爲中興名士時州裏稱陳畱阮放爲宏伯髙平﹠﹟鑑爲方伯泰山胡母輔之爲達伯濟陰卞壼爲裁伯陳畱蔡謨爲朗伯阮孚爲誕伯髙平劉綏爲委伯而曼爲伯凡八人號兗州八伯蓋擬古之八﹠﹟也王惇旣與朝廷乖貳羈錄朝士曼爲右長史曼知惇不臣終日酣醉諷議而已惇以其士望厚加禮遇不委以事故得不涉其難惇敗代阮孚爲丹陽尹時朝士過江初拜官相飾供饌曼拜丹陽客來早者得佳設日晏則漸罄不復及精隨客早晚而不問貴賤有羊固拜臨海太守竟日皆美𨿽晚至者猶獲盛饌論者以固之丰腆乃不如曼之眞率蘇峻作亂加前將軍率文武守雲龍門王師不振或勸曼避峻曼曰朝廷破敗吾安所求生勒眾不動爲峻所害年五十五峻平追贈太常

桓彜兪縱按晉書本傳彜字茂倫譙國龍亢人漢五更榮之九世孫也父顥官至郎中彜少孤貧𨿽簞瓢處之晏如性通朗早獲盛名有人倫識鑑拔才取士或出於無聞或得之孩抱時人方之許郭少與庾亮深交雅爲周顗所重顗嘗嘆曰茂倫嵚崎歷落固可笑人也起家州主簿赴齊王冏義拜騎都尉元帝爲安東將軍版行逡遒令尋辟丞相中兵屬累遷中書郎尙書吏部郎名顯朝廷於時王惇擅權嫌忌士望彜以疾去職嘗過輿縣縣宰東海徐寧字安期通朗博涉彜遇之欣然停畱累日結交而別先是庾亮每屬彜覓一佳吏部及至都謂亮曰爲卿得一吏部矣亮問所在彜曰人所應有而不必有人所應無而不必無徐寧眞海岱淸士因爲敍之卽遷吏部郎竟歷顯職明帝將伐王惇拜彜散騎常侍引參密謀及惇平以功封萬寧縣男丹陽尹溫嶠上言宣城阻帶山川頻經變亂宜得望實居之竊謂桓彜可充其選帝手詔曰適得太眞表如此今大事新定朝廷須才不有君子其能國乎方今外務差輕欲停此事彜上疏深自撝挹內外之任並非所堪但以墳柏在此郡欲暫結名義遂補彜宣城內史在郡有惠政爲百姓所懷蘇峻之亂也彜糾合義眾欲赴朝廷其長史裨惠以郡兵寡弱山人易擾可案甲以須後舉彜厲色曰夫見無禮於其君者若鷹鸇之逐鳥雀今社稷危逼義無晏安乃遣將軍朱綽討賊別帥於蕪湖破之彜尋出石頭會朝廷遣將軍司馬流先據慈湖爲賊所破遂長驅徑進彜以郡無堅城遂退據廣徳尋王師敗績彜聞而慷慨流涕進屯涇縣時州郡多遣使降峻裨惠又勸彜僞與通和以紓交至之禍彜曰吾受國厚恩義在致死焉能忍垢蒙辱與醜逆通問如其不濟此則命也遣將軍兪縱守蘭石峻遣將韓晃攻之縱將敗左右勸縱退軍縱曰吾受桓侯厚恩本以死報吾之不可負桓侯猶桓侯之不負國也遂力戰而死晃因進軍攻彜彜固守經年勢孤力屈賊曰彜若降者當待以優禮將士多勸彜僞降更思後舉彜不從辭气壯烈志節不撓城陷爲晃所害年五十三時賊尙未平諸子並流迸宣城人紀世和率義故葬之賊平追贈廷尉謚曰簡咸安中攺贈太常兪縱亦以死節追贈興古太守初彜與郭璞善嘗令璞筮卦成璞以手壞之彜問其故曰卦與吾同丈夫當此非命如何竟如其言有五子溫云豁祕衝

鍾雅按晉書本傳雅字彥冑潁川長社人也父公府掾早終雅少孤好學有才志舉四行除汝陽令入爲佐著作郎母憂去官服闋復職東海王越請爲參軍遷尙書郎避亂東渡元帝以爲丞相記室參軍遷臨淮內史振威將軍頃之徵拜散騎侍郎轉尙書右丞時有事於太廟雅奏曰陛下繼承世數於京兆府君爲元孫而今祝文稱曾孫恐此因循之失宜見攺正又禮祖之昆弟從祖父也景皇帝自以功徳爲世宗不以伯祖而登廟亦宜除伯祖之文詔曰禮事宗廟自曾孫以下皆稱曾孫此非因循之失也義取於重孫可歷世共其名無所攺也稱伯祖不安如所奏轉北軍中候大將軍王惇請爲從事中郎補宣城內史錢鳳作逆加廣武將軍率眾屯靑弋時廣徳縣人周﹠﹟爲鳳起兵攻雅雅退據涇縣收合士庶討﹠﹟斬之鳳平徵拜尙書左丞明帝崩遷禦史中丞時國喪未﹠﹟而尙書梅陶私奏女妓雅劾奏曰臣聞放勛之殂八音遏密𨿽在凡庶猶能三載自玆以來歷代所同肅祖明皇帝崩背萬國當﹠﹟來月聖主縞素泣血臨朝百僚慘愴動無歡容陶無大臣忠慕之節家庭侈靡聲妓紛葩絲竹之音流聞衢路宜加放黜以整王憲請下司徒論正淸議穆後臨朝特原不問雅直法繩違百僚皆憚之北中郎將劉遐卒遐部曲作亂詔郭默討之以雅監徵討軍事假節事平拜驍騎將軍蘇峻之難詔雅爲前鋒監軍假節領精勇千人以距峻雅以兵少不敢擊退還拜侍中尋王師敗績雅與劉超並侍衛天子或謂雅曰見可而進知難而退古之道也君性亮直必不容於寇讎何不隨時之宜而坐待其斃雅曰國亂不能匡君危不能濟各遜遁以求免吾懼董狐執簡而至矣庾亮臨去顧謂雅曰後事深以相委雅曰棟折榱崩誰之責也亮曰今日之事不容復言卿當期﹠﹟復之效耳雅曰想足下不愧荀林父耳及峻逼遷車駕幸石頭雅超流涕步從明年並爲賊所害賊平追贈光祿勛其後以家貧詔賜布帛百匹子誕位至中軍參軍早卒

劉超按晉書本傳超字世瑜瑯邪臨沂人漢城陽景王章之後也章七世孫封臨沂縣慈鄕侯子孫因家焉父和爲瑯邪國上軍將軍超少有志尙爲縣小吏稍遷瑯邪國記室掾以忠謹淸愼爲元帝所拔恆親侍左右遂從渡江轉安東府舍人專掌文檄相府建又爲舍人於時天下擾亂伐叛討貳超自以職在近密而書迹與帝手筆相類乃絕不與人交書時出休沐閉門不通賓客由是漸得親密以左右勤勞賜爵原鄕亭侯食邑七百戶轉行參軍中興建爲中書舍人拜騎都尉奉朝請時臺閣初建庶績未康超職典文翰畏愼靜密彌見親待加以處身淸苦衣不重帛家無儋石之儲每帝所賜皆固辭曰凡陋小臣橫竊賞物無徳而祿殃咎是懼帝嘉之不奪其志尋出補句容令推誠於物爲百姓所懷常年賦稅主者常自四出詰計百姓家貲至超但作大函特別付之使各自書家產投函中訖送還縣百姓依實投上課輸所入有逾常年入爲中書通事郎以父憂去官旣葬屬王惇稱兵詔超復職又領安東上將軍尋六軍敗散惟超案兵直衛帝感之遣歸終喪禮及錢鳳構禍超招合義士從明帝徵鳳事平以功封零陵伯超家貧妻子不贍帝手詔褒之賜以魚米超辭不受超後須純色牛市不可得啟買官外廏牛詔便以賜之出爲義興太守未幾徵拜中書侍郎拜受往還朝廷莫有知者會帝崩穆後臨朝遷射聲校尉時軍校無兵義興人多義隨超因統其眾以宿衛號爲君子營咸和初遭母憂去官衰服不離身朝夕號泣朔望輒步至墓所哀感路人及蘇峻謀逆超代趙引爲左衛將軍時京邑大亂朝士多遣家人入東避難義興故吏欲迎超家而超不聽盡以妻孥入處宮內及王師敗績王導以超爲右衛將軍親侍成帝屬太后崩軍衛禮章損闕超躬率將士奉營山陵峻遷車駕石頭時天大雨道路沈陷超與侍中鍾雅步侍左右賊給馬不肯騎而悲哀慷慨峻聞之甚不平然未敢加害而以其所親信許方等補司馬督殿中監外托宿衛內實防禦超等時饑饉米貴峻等問遺一無所受繾綣朝夕臣節愈恭帝時年八歲𨿽幽厄之中超猶啟授孝經論語溫嶠等至峻猜忌朝士而超爲帝所親遇疑之尢甚後王導出奔超與懷徳令匡術建康令管﹠﹟等密謀將欲奉帝而出未及期事泄峻使任讓將兵入收超及鍾雅帝抱持悲泣曰還我侍中右衛任讓不奉詔因害之及峻平任讓與陶侃有舊侃欲特不誅之乃請於帝帝曰讓是殺我侍中右衛者不可宥由是遂誅讓及超將攺葬帝痛念之不已詔遷髙顯近地葬之使出入得瞻望其墓追贈衛尉謚曰忠超天性謙愼歷事三帝恆在機密並蒙親遇而不敢因寵驕諂故士人皆安而敬之子訥嗣謹飭有石慶之風歷中書侍郎下邳內史子享亦淸愼爲散騎郎

毛寶按晉書本傳寶字碩眞滎陽陽武人也王惇以爲臨湘令惇卒爲溫嶠平南參軍蘇峻作逆嶠將赴難而徵西將軍陶侃懷疑不從嶠屢說不能回更遣使順侃意曰仁公且守僕宜先下遣信已二日會寶別使還聞之說嶠曰凡舉大事當與天下共同眾克在和不聞有異假令可疑猶當外示不覺況自作疑邪便宜急追信攺舊書說必應俱徵若不及前信宜更遣使嶠意悟卽追信攺書侃果共徵峻寶領千人爲嶠前鋒俱次茄子浦初嶠以南軍習水峻軍便步欲以所長制之宣令三軍有上岸者死時蘇峻送米萬斛饋祖約約遣司馬桓撫等迎之寶告其眾曰兵法軍令有所不從豈可不上岸邪乃設變力戰悉獲其人擄殺萬計約用大饑嶠嘉其勛上爲廬江太守約遣祖煥桓撫等欲襲湓口陶侃將自擊之寶曰義軍恃公公不可動寶請討之侃顧謂坐客曰此年少言可用也乃使寶行先是桓宣背約南屯馬頭山爲煥撫所攻求救於寶寶眾以宣本是約黨疑之宣遣子戎重請寶卽隨戎赴之未至而賊已與宣戰寶軍懸兵少器杖濫惡大爲煥撫所破寶中箭貫髀徹鞍使人蹋鞍拔箭血流滿夜奔船所百餘里望星而行到先哭戰亡將士洗創訖夜還救宣寶至宣營而煥撫亦退寶進攻祖約軍次東關破合肥尋召歸石頭陶侃溫嶠未能破賊侃欲率眾南還寶謂嶠曰下官能畱之乃往說侃曰公本應領蕪湖爲南北勢援前旣已下勢不可還且軍政有進無退非直整齊三軍示眾必死而已亦謂退無所據終至滅亡往者杜弢非不彊盛公竟滅之何至於峻獨不可破邪賊亦畏死非皆勇健公可試與寶兵使上岸斷賊資糧出其不意使賊困蹙若寶不立效然後公去人心不恨侃然之加寶督護寶燒峻句容湖孰積聚峻頗乏食侃遂畱不去峻旣死匡術以苑城降侃使寶守南城鄧嶽守西城賊遣韓晃攻之寶登城射殺數十人晃問寶曰君是毛廬江邪寶曰是晃曰君名壯勇何不出斗寶曰君若健將何不入斗晃笑而退賊平封州陵縣開國侯千六百戶庾亮西鎭請爲輔國將軍江夏相督隨義陽二郡鎭上明又進南中郎隨亮討郭默默平與亮司馬王愆期等救桓宣於章山擊賊將石遇破之進徵鹵將軍亮謀北伐上疏解豫州請以授寶於是詔以寶監揚州之江西諸軍事豫州刺史將軍如故與西陽太守樊峻以萬人守邾城石季龍惡之乃遣其子鑑與其將夔安李菟等五萬人來寇張﹠﹟渡二萬騎攻邾城寶求救於亮亮以城固不時遣軍城遂陷寶峻等率左右突圍出赴江死者六千人寶亦溺死亮哭之慟因發疾遂薨詔曰寶之傾敗宜在貶裁然蘇峻之難致力王室今咎其過故不加贈祭之可也其後公卿言寶有重勛加死王事不宜奪爵升平三年乃下詔復本封初寶在武昌軍人有於市買得一白龜長四五寸養之漸大放諸江中邾城之敗養龜人被鎧持刀自投於水中如覺墮一石上視之乃先所養白龜長五六尺送至東岸遂得免焉寶二子穆之安之

勞揚按晉書成帝本紀咸康五年十二月李壽將李奕寇巴東守將勞揚戰敗死之

孟彥劉齊李秋按晉書成帝本紀咸康六年三月李壽陷丹川守將孟彥劉齊李秋皆死之

車濟按晉書忠義傳濟字萬度惇煌人也果毅有大量張重華以爲金城令爲石季龍將麻秋所陷濟不爲秋屈秋必欲降之乃臨之以兵濟辭色不撓曰吾𨿽才非龐徳而受任同之身可殺志不可移乃伏劍而死秋嘆其忠節以禮葬之後重華迎致其喪親臨慟哭贈宜禾都尉

宋矩按晉書忠義傳矩字處規惇煌人也慷慨有志節張重華據涼州地以矩爲宛戍都尉石季龍遣將麻秋攻大夏護軍梁彧執太守宋晏以城應秋秋遣晏以書致矩矩旣至謂秋曰辭父事君當立功與義苟功義不立當守名節矩終不背主覆宗偸生於世先殺妻子自刎而死秋曰義士也命葬之重華嘉其誠節贈振威將軍

李邁按晉書穆帝本紀永和五年七月褚裒進次彭城遣步將王龕李邁及石遵將李農戰於代陂王師敗績王龕爲農所執李邁死之

陽瓚按續文獻通考瓚穆帝永和中爲司馬魏攻滑臺瓚堅守死之詔稱寧遠司馬濮陽太守陽瓚滑臺之逼勵誠固守投命殉節在危無撓古之烈士無以加之可贈給事中爲卹其家賜絹一百匹粟二百斛

辛謐按晉書本傳謐字叔重隴西狄道人也父怡幽州刺史世稱冠族謐少有志尙博學善屬文工艸隸書爲時楷法性恬靜不妄交遊召拜太子舍人諸王文學累徵不起永嘉末以謐兼散騎常侍慰撫關中謐以洛陽將敗故應之及長安陷沒於劉聰聰拜太中大夫固辭不受又歷石勒季龍之世並不應辟命𨿽處喪亂之中頹然髙邁視榮利蔑如也及冉閔僭號復備禮徵爲太常謐遺閔書曰昔許由辭堯以天下讓之全其淸髙之節伯夷去國子推逃賞皆顯史牒傳之無窮此往而不反者也然賢人君子𨿽居廟堂之上無異於山林之中斯窮理盡性之妙豈有識之者邪是故不嬰於禍難者非爲避之但冥心至趣而與吉會耳謐聞物極則變冬夏是也致髙則危累﹠﹟是也君王功已成矣而久處之非所以顧萬全遠危亡之禍也宜因玆大捷歸身本朝必有許由伯夷之廉享松喬之壽永爲世輔豈不美哉因不食而卒

李福按晉書哀帝本紀興寧二年二月慕容暐將慕容評襲許昌潁川太守李福死之

沈勁按晉書忠義傳勁字世堅吳興武康人也父充與王惇構逆眾敗而逃爲部曲將吳儒所殺勁當坐誅鄕人錢舉匿之得免其後竟殺讎人勁少有節操哀父死於非義志欲立勛以雪先恥年三十餘以刑家不得仕進郡將王胡之深異之及遷平北將軍司州刺史將鎭洛陽上疏曰臣當藩衛山陵式遏戎狄𨿽義督羣心人思自奮然方剪荊棘奉宣國恩艱難急病非才不濟吳興男子沈勁淸操著於鄕邦貞固足以干事且臣今西文武義故吳興人最多若令勁參臣府事者見人旣悅義附亦眾勁父充昔𨿽得罪先朝然其門戶累蒙曠蕩不審可得特垂沛然許臣所上否詔聽之勁旣應命胡之以疾病解職升平中慕容恪侵逼山陵時冠軍將軍陳佑守洛陽眾不過二千勁自表求配佑效力因以勁補冠軍長史令自募壯士得千餘人以助佑擊賊頻以寡制眾而糧盡援絕佑懼不能保全會賊寇許昌佑因以救許昌爲名興寧三年畱勁以五百人守城佑率眾而東會許昌已沒佑因奔崖塢勁志欲致命欣獲死所尋爲恪所攻城陷被執神气自若恪奇而將宥之其中軍將軍慕容虔曰勁𨿽奇士觀其志度終不爲人用今若赦之必爲後患遂遇害恪還從容言於慕容暐曰前平廣固不能濟辟閭今定洛陽而殺沈勁實有愧於四海朝廷聞而嘉之贈東陽太守子赤黔爲大長秋赤黔子叔任義熙中爲益州刺史

周虓按晉書周訪傳訪子撫撫子楚楚子瓊瓊子虓字孟威少有節操州召爲祭酒後歷位至西夷校尉領梓潼太守寧康初苻堅將楊安寇梓潼虓固守涪城遣步騎數千送母妻從漢水將抵江陵爲堅將朱肜邀而獲之虓遂降於安堅欲以爲尙書郎虓曰蒙國厚恩以至今日但老母見獲失節於此母子獲全秦之惠也𨿽公侯之貴不以爲榮況郎任乎堅乃止自是每入見堅輒箕踞而坐呼之爲氐賊堅不悅屬元會威儀甚整堅因謂虓曰晉家元會何如此虓攘袂厲聲曰戎狄集聚何敢比天子及呂光徵西域堅出餞之戎士二十萬旌旗數百里又問虓曰朕眾力何如虓曰戎夷已來未之有也堅黨以虓不遜屢請除之堅待之彌厚虓乃密書與桓沖說賊姦計太元三年虓潛至漢中堅追得之後又與堅兄子苞謀襲堅事泄堅引虓問其狀虓曰昔漸離豫讓燕智之微臣猶漆身吞炭不忘忠節況虓世荷晉恩豈敢忘也生爲晉臣死爲晉鬼復何問乎堅曰今殺之適成其名矣遂撻之徙於太原後堅復陷順陽魏興獲二守皆執節不撓堅嘆曰周孟威不屈於前丁彥遠潔己於後吉祖衝不食而死皆忠臣也虓竟以病卒於太原其子興迎致其喪冠軍將軍謝元親臨哭之因上疏曰臣聞旌善表功崇義明節所以振揚聖教垂美來葉故西夷校尉梓潼太守周虓執心忠烈厲節寇庭遂嬰禍荒裔痛置泉壤臣每悲其志以爲蘇武之賢不復過也前宣告並州訪求虓喪並索其家負荷數千始得來至卽以資送還其舊隴伏願聖朝追其志心表其殊節使負霜之志不墜於地則榮慰存亡惠被幽顯矣孝武帝詔曰虓厲志貞亮無愧古烈未及拔身奄隕厥命甄表義節國之典也贈龍驤將軍益州刺史賻錢二十萬布百匹又贍賜其家按異苑潯陽周虓字孟威晉寧康中鎭於巴西爲苻堅所獲守節不屈堅使使者道虓淸道虓躬治逵陌謂使者曰煩君與語氐賊苻堅何至仰煩國士如此又潛圖襲堅堅聞之曰貉子正欲覓死殺之適足成其名耳乃苦加拷楚不食而卒斂已經旬堅怒猶未歇剖棺臨視虓屍﹠﹟回眸斷齒鬢髭張列瞳睛明亮回盼矚堅堅視而喜乃厚加贈賻

田泓按晉書謝安傳安兄奕奕子元時苻堅遣軍圍襄陽襄陽旣沒堅將彭超攻龍驤將軍戴於彭城元率東莞太守髙衡後軍將軍何謙次於泗口欲遣間使報令知救至其道無由小將田泓請行乃沒水潛行將趣城爲賊所獲賊厚賂泓使雲南軍已敗僞許之旣而告城中曰南軍垂至我單行來報爲賊所得勉之遂遇害

吉挹按晉書忠義傳挹字祖衝馮翊蓮芍人也少有志節孝武帝初苻堅陷梁益桓豁表挹爲魏興太守尋加輕車將軍領晉昌太守以距堅之功拜員外散騎侍郎苻堅將韋鍾攻魏興挹遣眾距之斬七百餘級加督五郡軍事鍾率眾欲趣襄陽挹又邀擊斬五千餘級鍾怒回軍圍之挹又屢挫其銳其後賊眾繼至挹力不能抗城將陷引刀欲自殺其友止之曰且苟存以展他計爲計不立死未晚也挹不從友人逼奪其刀會賊執之挹閉口不言不食而死車騎將軍桓沖上言曰故輕車將軍魏興太守吉挹祖朗西臺傾覆隕身守節挹世篤忠孝乃心本朝臣亡兄溫昔伐咸陽軍次灞水挹攜將二弟單馬來奔錄其此誠仍加擢授自新野太守轉在魏興久處兵任委以邊戍疆場歸懷著稱所﹠﹟前年狡氐縱逸浮河而下挹孤城獨立眾無一旅外摧凶銳內固津要擄賊舟船俘馘千計而賊並力攻圍經歷時月會襄陽失守邊情沮喪加眾寡勢殊以至陷沒挹辭气慷慨志在不辱杖刃推戈期之以隕將吏持守用不卽斃遂乃杜口無言絕粒而死挹參軍史﹠﹟近於賊中得賫挹臨終手疏並具說意狀挹之忠志猶在可錄若蒙天地垂曲宥之恩則榮加枯朽惠隆泉壤矣帝嘉之追贈益州刺史

丁穆按晉書忠義傳穆字彥遠譙國人也積功勞封眞定侯累遷爲順陽太守太元四年除振武將軍梁州刺史受詔未發會苻堅遣眾寇順陽穆戰敗被執至長安稱疾不仕僞朝堅又傾國南寇穆與關中人士唱義謀襲長安事泄遇害臨死作表以付其妻周其後周得至京師詣闕上之孝武帝下詔曰故順陽太守眞定侯丁穆力屈身陷而誠節彌固直亮壯勁義貫古烈其喪柩始反言尋傷悼可贈龍驤將軍雍州刺史賻賜一依周虓故事爲立屋宅並給其妻衣食以終厥身

韋簡按晉書孝武帝本紀太元十九年冬十月慕容垂遣其子惡奴寇廩丘東平太守韋簡及垂將尹國戰於平陸簡死之

壘澄趙策按晉書呂光載記沮渠蒙遜叛蒙遜從兄男成先爲將軍守晉昌聞蒙遜起兵逃奔貲鹵扇動諸夷眾至數千進攻福祿建安寧戎護軍趙策擊敗之男成退屯樂涫呂纂敗蒙遜於忽谷酒泉太守壘澄率將軍趙策趙陵步騎萬餘討男成於樂涫戰敗澄策死之

羅企生按晉書忠義傳企生字宗伯豫章人也多才藝初拜佐著作郎以家貧親老求補臨汝令刺史王凝之請爲別駕殷仲堪之鎭江陵引爲功曹累遷武陵太守未之郡而桓元攻仲堪仲堪以企生爲諮議參軍仲堪多疑少決企生深憂之謂弟遵生曰殷侯仁而無斷事必無成成敗天也吾當死生以之仲堪果走文武無送者惟企生從焉路經家門遵生曰作如此分離何可不執手企生回馬授手遵生有勇力便牽下之謂曰家有老母將欲何之企生揮淚曰今日之事我必死之汝等奉養不失子道一門之中有忠與孝亦復何恨遵生抱之愈急仲堪於路待之企生遙呼曰生死是同願少見待仲堪見企生無脫理策馬而去元至荊州人士無不詣者企生獨不往而營理仲堪家或謂之曰元猜忍之性未能取卿誠節若遂不詣禍必至矣企生正色曰我是殷侯吏見遇以國士爲弟以力見制遂不我從不能共殄醜逆致此奔敗亦何面目復就桓求生乎元聞之大怒然素待企生厚先遣人謂曰若謝我當釋汝企生曰爲殷荊州吏荊州奔亡存亡未判何顏復謝元卽收企生遣人問欲何言答曰文帝殺嵇康嵇紹爲晉忠臣從公乞一弟以養老母元許之又引企生於前謂曰吾相遇甚厚何以見負今者死矣企生對曰使君旣興晉陽之甲軍次尋陽並奉王命各還所鎭升壇盟誓口血未幹而生姦計自傷力劣不能剪滅凶逆恨死晚也元遂害之時年三十七眾咸悼焉先是元以羔裘遺企生母胡氏及企生遇害卽日焚裘

辛恭靖按晉書忠義傳恭靖隴西狄道人也少有器幹才量過人隆安中爲河南太守會姚興來寇恭靖固守百餘日以無救而陷被執至長安興謂之曰朕將任卿以東南之事可乎恭靖厲色曰我寧爲國家鬼不爲羌賊臣興怒幽之別室經三年至元興中誑守者乃逾垣而遁歸於江東安帝嘉之桓元請爲諮議參軍置之朝首尋而病卒

謝琰子肇

峻

桓寶按冊府元龜琰爲會稽內史時孫恩作亂琰不設備恩奄至山陰北三十五里琰遣參軍劉宣之拒破恩旣而上黨太守張虔碩戰敗羣賊銳進人情震駭咸以宜持重嚴備且列水軍於南湖分兵設伏以待之琰不聽旣至尙未食琰曰要當先滅此寇而後食耳跨馬而出廣武將軍桓寶爲前鋒摧鋒陷陣殺賊甚多而塘路近狹琰軍魚貫而前賊於艦中傍射之前後斷絕琰至千秋亭敗績琰帳下都督張猛於後斫琰馬琰墮地與二子肇峻俱被害寶亦死之

袁崧按晉書安帝本紀隆安五年夏五月孫恩寇吳國內史袁崧死之

謝邈按續文獻通考邈晉人爲吳興太守孫恩之亂爲賊所執逼令北面邈厲聲曰我不得罪天子何北面之有遂被害

冼勁按廣東通誌勁南海人家本武帥世爲部曲至勁讀書尙節操爲廣州中兵參軍元興三年冬十月海寇盧循攻圍廣州勁帥揚威兵五百人出戰城陷爲循執神气自若循欲釋而用之勁叱曰賊奴乃欲陵國士耶遂遇害刺史吳隱之上其事義熙中追贈始興太守曲江縣侯謚忠義

毛璩弟瑾

瑗

按晉書毛寶傳寶子穆之穆之子璩字叔連弱冠右將軍桓豁以爲參軍尋遭父憂服闋爲謝安衛將軍參軍除尙書郎安復請爲參軍轉安子琰徵鹵司馬淮淝之役苻堅迸走璩與田次之共躡堅至中陽不及而歸遷寧朔將軍淮南太守尋補鎭北將軍譙王恬司馬海陵縣界地名靑蒲四面湖澤皆是菇葑逃亡所聚威令不能及璩建議率千人討之時大旱璩因放火菇葑盡然亡戶窘迫悉出詣璩自首近有萬戶皆以補兵朝廷嘉之轉西中郎司馬龍驤將軍譙梁二郡內史尋代郭銓爲建威將軍益州刺史安帝初進徵鹵將軍及桓元篡位遣使加璩散騎常侍左將軍璩執畱元使不受命元以桓希爲梁州刺史王異據涪郭法戍宕渠師寂戍巴郡周道子戍白帝以防之璩傳檄遠近列元罪狀遣巴東太守柳約之建平太守羅述徵鹵司馬甄季之擊破希等仍率眾次於白帝武陵王令曰益州刺史毛璩忠誠﹠﹟亮自桓元萌禍常思躡其後今若平殄凶逆肅淸荊郢者便當卽授上流之任初璩弟寧州刺史璠喪官璩兄球孫佑之及參軍費恬以數百人送喪葬江陵會元敗謀奔梁州璩弟瑾子修之時爲元屯騎校尉誘元使入蜀旣而修之與佑之費恬及漢嘉人馮遷共殺元約之等聞元死進軍到枝江而桓振復攻沒江陵劉毅等還尋陽約之亦退俄而季之述之皆病約之詣振僞降因欲襲振事泄被害約之司馬時延祖涪陵太守文處茂等撫其餘眾保涪陵振遣桓放之爲益州屯西陵處茂距擊破之振死安帝反正詔曰夫貞松標於歲寒忠臣亮於國危益州刺史璩體識弘正誠契義旗受命偏師次於近畿匡翼之勛實感朕心可進徵西將軍加散騎常侍都督益梁秦涼寧五州軍事行宜都寧蜀太守文處茂宣贊蕃牧蒙險夷難可輔國將軍西夷校尉巴西梓潼二郡太守又詔西夷校尉瑾爲持節監梁秦二州軍事徵鹵將軍梁秦二州刺史略陽武都太守瑾弟蜀郡太守瑗爲輔國將軍寧州刺史初璩聞振陷江陵率眾赴難使瑾瑗順外江而下使參軍譙縱領巴西梓潼二郡軍下涪水當與璩軍會於巴郡蜀人不樂東徵縱因人情思歸於五城水口反還襲涪害瑾瑾畱府長史鄭純之自成都馳使告璩璩時在略城去成都四百里遣參軍王瓊討反者相距於廣漢僰道令何林聚黨助﹠﹟而璩下人受縱誘說遂共害璩及瑗並子侄之在蜀者一時殄沒璩子弘之嗣義熙中時延祖爲始康太守上疏訟璩兄弟於是詔曰故益州刺史璩西夷校尉瑾蜀郡太守瑗勤王忠烈事乖慮外葬送日近益懷惻愴可皆贈先所授官給錢三十萬布三百匹論璩討桓元功追封歸鄕公千五百戶又以佑之斬元功封夷道縣侯

檀憑之按晉書本傳憑之字慶子髙平人也少有志力閨門邕肅爲世所稱從兄子韶兄弟五人皆稚弱而孤憑之撫養若己所生初爲會稽王驃騎行參軍轉桓修長流參軍領東莞太守加寧遠將軍與劉裕有州閭之舊又數同東討情好甚密義旗之建憑之與劉毅俱以私艱墨絰而赴𨿽名望居毅之後而官次及威聲過之故裕以爲建武將軍裕將義舉也嘗與何無忌魏詠之同會憑之所會善相者晉陵韋叟見憑之大驚曰卿有急兵之厄其候不過三四日耳且深藏以避之不可輕出及桓元將皇甫敷之至羅落橋也憑之與裕各領一隊而戰軍敗爲敷軍所害贈冀州刺史義熙初詔曰夫旌善紀功有國之通典沒而不朽節義之篤行故冀州刺史檀憑之忠烈果毅亡身爲國旣義惇其情故臨危授命考諸心迹古人無以遠過近者之贈意猶恨焉可加贈散騎常侍本官如故旣隕身王事亦宜追論封賞可封曲阿縣公邑三千戶

何無忌按晉書本傳無忌東海郯人也少有大志忠亮任气人有不稱其心者輒形於言色州辟從事轉太學博士鎭北將軍劉牢之卽其舅也時鎭京口每有大事常與參議之會稽世子元顯子彥章封東海王以無忌爲國中尉加廣武將軍及桓元害彥章於市無忌入市慟哭而出時人義焉隨牢之南徵桓元牢之將降於元也無忌屢諫辭旨甚切牢之不從及元篡位無忌與元吏部郎曹靖之有舊請﹠﹟小縣靖之白元元不許無忌乃還京口初劉裕嘗爲劉牢之參軍與無忌素相親結至是因密共圖元劉毅家在京口與無忌素善言及興復之事無忌曰桓氏彊盛其可圖乎毅曰天下自有彊弱𨿽彊易弱正患事主得難耳無忌曰天下艸澤之中非無英雄也殺曰所見惟有劉下邳無忌笑而不答還以告裕因共要毅與相推結遂共舉義兵襲京口無忌僞著傳詔服稱敕使城中無敢動者初桓元聞裕等及無忌之起兵也甚懼其黨曰劉裕烏合之眾勢必無成願不以爲慮元曰劉裕勇冠三軍當今無敵劉毅家無儋石之儲摴蒱一擲百萬何無忌劉牢之之甥酷似其舅共舉大事何謂無成其見憚如此及元敗走武陵王遵承制以無忌爲輔國將軍瑯邪內史以會稽王道子所部精兵悉配之南追桓元與振武將軍劉道規俱受冠軍將軍劉毅節度元畱其龍驤將軍何之前將軍郭銓江州刺史郭昶之守湓口無忌等次桑落洲淡之等率軍來戰淡之常所乘舫旌旗甚盛無忌曰賊帥必不居此欲詐我耳宜亟攻之眾咸曰之不在其中其徒得之無益無忌謂道規曰今眾寡不敵戰無全勝之𨿽不居此舫取則易獲因縱兵騰之可以一鼓而敗也道規從之遂獲賊舫因傳呼曰已得何之矣賊中驚擾無忌之眾亦謂爲然道規乘勝徑進無忌又鼓噪赴之之遂潰進據尋陽遣使奉送宗廟主祏及武康公主瑯邪王妃還京都又與毅道規破走元於崢嶸洲無忌進據巴陵元從兄謙從子振乘間陷江陵無忌道規進攻謙於馬頭攻桓蔚於龍泉皆破之旣而爲桓振所敗退還尋陽無忌與毅道規復進討振克夏口三城遂平巴陵進次馬頭桓謙請割荊江二州奉送天子無忌不許進軍破江陵謙等敗走無忌侍衛安帝還京師以無忌督豫州揚州淮南廬江安丰歷陽堂邑五郡軍事右將軍豫州刺史加節甲仗五十人入殿未之職遷會稽內史督江東五郡軍事持節將軍如故給鼓吹一部義熙二年遷都督江荊二州江夏隨義陽綏安豫州西陽新蔡汝南潁川八郡軍事江州刺史將軍持節如故以興復之功封安城郡開國公食邑三千戶增督司州之弘農揚州之松滋加散騎侍郎進鎭南將軍盧循遣別帥徐道覆順流而下舟艦皆重樓無忌將率眾距之長史鄧潛之諫曰今以神武之師抗彼逆眾回山壓卵未足爲譬然國家之計在此一舉聞其舟艦太盛勢若上流蜂蠆之毒邾魯成鑑宜決破南唐守二城以持之其必不敢捨我遠下蓄力俟其疲老然後擊之若棄萬全之長策而決成敗於一戰如其失利悔無及矣無忌不從遂以舟師距之旣及賊令彊弩數百登西岸小山以邀射之而薄於山側俄而西風暴急無忌所乘小艦被飄東岸賊乘風以大艦逼之眾遂奔敗無忌尙厲聲曰取我蘇武節來節至乃躬執以督戰賊眾雲集登艦者數十人無忌辭色無撓遂握節死之詔曰無忌秉哲履正忠亮明允亡身殉國則契協英謨經綸屯昧則重氛載廓及敷政方夏實播風惠妖寇構亂侵擾邦畿投袂致討志淸王略而事出慮外臨危彌厲握節隕難誠貫古賢朕用傷慟於厥懷其贈侍中司空本官如故謚曰忠肅子邕嗣初桓元﹠﹟京邑劉裕東徵無忌密至裕軍所潛謀舉義勸裕於山陰起兵裕以元大逆未彰恐在遠舉事克濟爲難若元遂竊天位然後於京口圖之事未晚也無忌乃還及義師之舉參贊大勛皆以算略攻取爲效而此舉敗於輕脫朝野痛之

溫祚時延祖按晉書安帝本紀義熙六年冬十一月蜀賊譙縱陷巴東守將溫祚時延祖死之

張禕按晉書忠義傳禕吳郡人也少有操行恭帝爲瑯邪王以禕爲郎中令及帝踐祚劉裕以禕帝之故吏素所親信封藥酒一罌付禕密令鴆帝禕旣受命而嘆曰鴆君而求生何面目視息世間哉不如死也因自飲之而死

趙在禮按涿州誌在禮字幹臣由軍校拜義成軍節度使仕晉爲馬步都虞候晉亡自經贈中書祀鄕賢

杜軫子毘

秀

按四川總志晉杜軫成都人舉孝廉除建寧令政化大行中外悅服秩滿將歸羣蠻追送賂遺甚多軫一無所受累遷尙書郎軫子毗益州刺史次子秀爲羅尙主簿俱死節於賊

忠烈部名臣列傳九

晉四

王延按前趙錄延字元壽一作延元西河人也性至孝九歲喪母幾至滅性每至忌月悲號三旬事後母卜氏以孝聞卜氏遇之無道恆取補及敗麻頭與延貯衣其姑聞而問之延知而不言供事彌謹延旣孤貧晝則傭賃夜則讀書遂究覽經史皆通大義卜氏嘗盛冬思生魚敕延求之延求魚不獲卜氏杖之流血延尋汾河扣淩而哭忽有一魚躍出冰上長五尺延取以饋母卜氏食之積日不盡於是心悟撫如己子延事親色養夏則扇枕冬則以身溫被隆冬盛寒體無全衣而親極滋味後母終服喪居於墓側非其蠶不衣非其耕不食屬天下亂隨淵遷於平陽農蠶之暇訓誘宗族侃侃不倦年至六十方仕於淵及聰嗣位拜金紫光祿大夫劉粲之立靳準作亂自稱漢天王置百官以延耆徳碩望謀之於延將以爲左光祿延弗從乃罵曰屠各逆奴何不速殺我以吾左目置西陽門觀相國之入也右目置建春門觀大將軍之入也準怒殺之

王廣按前趙錄廣字廣之不知何許人永嘉之亂聚族避世仕淵爲西揚州刺史魯陽侯一作並州及聰嗣位蠻賊梅芳扇動山夷攻圍廣城一百二十日外救不至糧食罄絕雞犬雀鼠靡有孑遺將士泣謂廣曰將軍忠於本朝故有今難豈有背將軍者哉城陷被擒將士相枕而死者五十人一作五千

韋忠按前趙錄忠字子節平陽人少慷慨有不可奪之志好學博通性不虛諾閉門修己不交當世每至吉凶親喪贈遺一無所受年十二喪父哀慕毀瘠杖而能起晉司空裴秀弔之匍匐號訴哀感旁人秀出而語曰此子長大必爲佳器歸而命子頠造焉服闋廬於墓側家貧藜藿不充妻子不免於饑寒及頠爲僕射言之於司空張華華辟之辭疾不赴人問其故忠曰吾茨檐賤士本無宦情且茂先華而不實裴頠欲而無厭棄典禮而附賊後此豈大丈夫之所宜行耶裴常有心托我恐洪濤蕩嶽餘波見漂況可臨尾閭而窺沃焦哉太守陳楚迫爲功曹會山羌破郡楚攜子出走賊射之中三創忠冒刃伏楚以身捍之泣曰忠願以身代君乞諸君哀之亦遭五矢賊相謂曰義士也捨之忠於是負楚以歸仕聰爲鎭西大將軍平羌校尉討叛羌矢盡不屈節伏劍而死

卜崇陳休按前趙錄崇仕聰左衛將軍爲人淸直不與世浮沈與少府陳休素惡中常侍王沈等諂佞用事𨿽在公座未嘗與語沈等深嫉之侍中卜幹謂之曰沈等勢力足以回天地卿輩自料親賢孰與竇武陳蕃崇應之曰吾輩年逾五十職位已崇惟欠一死耳死於忠義乃爲得所安能俯首低眉以事閹豎乎去矣卜公勿復有言沈等遂譖之於聰以與太弟乂通謀聰臨上秋閣收崇斬之休亦見害

呼延實按前趙錄實匈奴中人仕曜爲徵南將軍曜之攻氐羌楊難敵也軍中大疫曜亦寢疾欲還恐難敵躡其後因與羌和署難敵爲武都王時秦州刺史陳安欲窺虛實詐言請朝曜以疾篤不許乘馬輿還使實監輜重於後安遂帥精騎邀擊之實進退無路與長史魯憑俱沒於安安囚實而謂之曰劉曜已死子尙誰佐孤當與足下共定大業實叱之曰狗輩汝荷人榮寵處不疑之地前背司馬保今復如此汝自視智能何如主上憂汝不久梟首上邽通衢何謂大業可速殺我懸我首於上邽東門觀大軍之入城也安怒殺之

魯憑按前趙錄憑仕曜爲長史曜攻氐羌楊難敵還憑與呼延實帥精騎一千監輜重於後陳安邀擊獲之時隴上氐羌皆附於安安士馬彊盛有眾十餘萬乃自稱大都督假黃鉞大將軍雍涼秦梁四州牧涼王署憑爲參軍憑對安大哭曰吾不忍見陳安之死也安怒斬之憑曰死自吾分可懸吾頭於秦州通衢觀趙之斬陳安也安遂殺之曜聞憑死悲慟曰賢人者天下之望害賢人是塞天下之情也夫承平之君猶不敢乖臣妾之心況於四海分崩乎今陳安於招賢采哲之秋而殺害君子絕當時之望吾知其無能爲矣旣而安果見害

田崧按前趙錄崧字子岱仕曜爲大鴻臚遷鎭南大將軍益州刺史初氐羌楊難敵聞曜平陳安與弟堅頭同奔漢中至是自漢中來襲仇池城陷崧爲難敵所執立之於前難敵左右叱崧令拜崧嗔目叱之曰氐賊安有天子牧伯而向賊拜乎難敵謂之曰子岱吾當與子終定大事子爲劉氏可謂盡忠得不能盡忠於我乎崧厲色大言曰賊氐若本奴才安敢希冀非分吾寧爲國家鬼豈可爲汝賊臣何不速殺吾顧排一人奪取其刀刺難敵不中爲難敵所殺

傅虎按前趙錄虎仕聰討鹵將軍晉陽之戰虎以參軍從中山王曜曜與魏穆帝子六修戰於汾東曜兵敗績墜馬身中七創幾爲六修所殺虎以馬授曜曜不受曰當今危亡之極人各思免卿當乘以自濟吾創已甚重自分死此虎泣曰虎小人蒙大王識拔至此常思效命今其時矣且漢室始基大難未彌天下可無虎何可一日無大王也乃扶曜上馬驅令渡汾自還戰死聰甚哀之追贈幽州刺史

劉寵陸黨按後趙錄徐龕傳元帝以羊鑑爲徵鹵將軍徵討都督督徐州刺史蔡豹等討徐龕敗龕於檀丘龕降石勒時石虎屯巨平將以攻豹豹乃夜遁退守下邳龕襲豹輜重於檀丘將軍劉寵陸黨力戰而死

髙瞻按晉書慕容廆載記瞻字子前渤海蓨人也少而英爽有俊才身長八尺二寸光熙中調補尙書郎屬永嘉之亂還鄕裏乃與父老議曰今皇綱不振兵革云擾此郡沃壤憑固河海若兵荒歲儉必爲寇庭非謂圖安之所王彭祖先在幽薊據燕代之資兵彊國富可以托也諸君以爲何如眾咸善之乃與叔父隱率數千家北徙幽州旣而以王浚政令無恆乃依崔毖隨毖如遼東毖之與三國謀伐廆也瞻固諫以爲不可毖不從及毖奔敗瞻隨眾降於廆廆署爲將軍瞻稱疾不起廆敬其姿器數臨候之撫其心曰君之疾在此不在余也今天子播越四海分崩蒼生紛擾莫知所系孤思與諸君匡復帝室剪鯨豕於二京迎天子於吳會廓淸八表侔勛古烈此孤之心也孤之願也君中州大族冠冕之餘宜痛心疾首枕戈待旦柰何以華夷之異有懷介然且大禹出於西羌文王生於東夷但問誌略何如耳豈以殊俗不可降心乎瞻仍辭疾篤廆深不平之瞻又與宋該有隙該陰勸廆除之瞻聞其言彌不自安遂以憂死

髙詡按前燕錄詡遼東人永嘉之亂避地隱居建武初廆自稱大單於詡乃杖策見之曰霸王之資非義不濟今晉室𨿽微人心猶附宜遣使江東示有所尊然後杖大義以徵諸部誰敢不從此霸王之資也廆善之拜爲郎中令皝嗣立遷元太守以平徵鹵仁功封爲汝陰侯轉左長史詡善天文皝常謂之曰卿有佳書而不見與何以爲忠藎詡曰臣聞人君執要人臣執職執要者逸執職者勞是以後稷播種堯不與焉占候天文晨夜甚苦非至尊之所宜親殿下將焉用之也皝默然及謀伐宇文逸豆歸詡乃進曰宇文彊盛今不取必爲國患伐之必克然不利於將出而告人曰吾往必不返然忠臣不避也將發不見其妻使人語以家事而行逸豆歸果大敗身爲流矢所中卒

曹堅按前燕錄堅字世固渤海人也少尙气節彎弓三石餘仕趙殿中督趙亡乃棄冉閔還鄕裏擁部曲數千家以自固上庸王評徇渤海遣使招之堅終不降評與戰擒之﹠﹟愛其才赦而勿殺時年六十餘太原王恪聞其善射故親試之乃取一牛置百步上召堅使射曰能中之乎堅曰少壯之時能令不中今老矣正可中之恪大笑乃射發一矢拂脊再一矢磨腹皆附膚落毛上下如一恪曰能復中乎堅曰所貴者以不中爲奇中之何難一發中之觀者咸服其妙﹠﹟署爲樂陵太守治涪城尋遷泰山太守屯山荏晉將荀羨引兵擊之堅所將才七百餘人羨兵十倍於堅堅將出戰諸將皆曰眾少不敵不如固守堅曰固守亦不能免不如戰也遂出戰身先士卒殺羨兵十餘人復還入城羨兵圍之堅嘆曰吾自結髮立功名而每值窮厄豈非天乎與其屈辱而生不若守節而死乃謂諸將曰今危困至此計無所設卿等可去吾將止死將士皆泣曰府君不出眾亦俱死耳乃扶堅上馬堅曰我如欲逃必不相遣今當爲卿曹決鬥若勢不能支卿等可趣去勿復顧我也乃開門直出羨兵四集堅立馬橋上左右射之皆應弦而倒羨兵眾多從塹下斫橋橋斷人馬俱陷生擒之遂失山荏羨謂堅曰君父祖世爲晉臣柰何背本不降堅曰晉自棄中華非吾叛也民旣無主彊則附之一作彊則托命旣已事人安可攺節吾束脩自立涉趙歷燕未嘗易志君何忽忽相謂降乎羨復責之堅罵曰豎子兒女禦乃公羨怒執置雨中數日不食憤憾而卒子活復爲任城太守

孟髙艾朗按通鑑綱目晉帝奕太和五年十一月秦王堅畱李威輔太子自帥精銳十萬赴鄴燕主暐與慕容評等奔龍城衛士皆散惟將軍孟髙扶持極其勤瘁所在遇盜轉斗而前與將軍艾朗俱死於賊暐失馬步走堅使將軍郭慶追之及於髙陽執以詣堅堅詰其不降之狀對曰狐死首立欲歸死於先人墳墓耳堅哀而釋之令還宮帥文武出降暐稱髙朗之忠於堅堅命厚加斂葬拜其子爲郎中

索泮弟

菱

按晉書苻登載記泮字徳林惇煌人也世爲冠族泮少時遊俠及長變節好學有佐世才器張天錫輔政以泮爲冠軍記室參軍天錫卽位拜司兵歷位禁中錄事執法禦掾州府肅然郡縣攺迹遷羽林左監有勤幹之稱出爲中壘將軍西郡武威太守典戎校尉政務寬和戎夏懷其惠天錫甚敬之苻堅見而嘆曰涼州信多君子旣而以泮河西徳望拜別駕呂光旣﹠﹟姑臧泮固郡不降光攻而獲之光曰孤旣平西域將赴難京師梁熙無狀絕孤歸路此朝廷之罪人卿何意阻郡固迷自同元惡泮厲色責光曰將軍受詔討叛寇可受詔亂涼州邪寡君何罪而將軍害之泮但苦力寡不能固守以報君父之讎豈如逆氐彭濟望風反叛主滅臣死禮之常也乃就刑於市神色不變弟菱有雋才仕張天錫爲執法中郎﹠﹟從右監苻堅世至伏波將軍典農都尉與泮俱被害

徐嵩按晉書苻登載記嵩字元髙盛之子也少以淸白著稱苻堅時舉賢良爲郎中稍遷長安令貴戚子弟犯法者嵩一皆考竟請托路絕堅甚奇之謂其叔父成曰人爲長吏故當應耳此年少落落有端貳之才遷守始平郡甚有威惠及壘陷姚方成執而數之嵩厲色謂方成曰汝姚萇罪應萬死主上止黃眉之斬而宥之叨據內外位爲列將無犬馬識養之誠首爲大逆汝曹羌輩豈可以人理期也何不速殺我早見先帝取姚萇於地下方成怒三斬嵩漆其首爲便器登哭之哀慟贈車騎大將軍儀同三司謚曰忠武

王兗固安侯鑑按前秦錄兗本新平氐也仕堅爲中山太守固守博陵爲秦拒燕丕卽位以兗爲平州刺史先是慕容麟攻兗於博陵至是糧盡矢竭功曹張猗逾城而出聚眾應麟兗臨城數之曰卿秦之民也吾卿之君也卿起眾應賊號稱義兵何名實相違之甚也卿兄往合卿宗親逐城主天地不容爲世大戮身滅未幾卿復續之卿見爲吾吏親尋干戈競爲戎首爲爾君者不亦難乎今人何取卿一切之功寧能忘卿不忠不孝之事古人有言求忠臣必出於孝子之門卿母在城棄而不顧何忠義之可望惡不絕世卿之謂也不圖中州禮義之邦而卿門風若此卿棄老母如脫屣吾復何論哉旣而城陷兗及固安侯鑑並爲麟所殺

苟輔馮傑馮羽髙義馮苗按前秦錄輔南安人也爲堅新平太守姚萇率眾攻之輔度不能守議欲出降郡人遼西太守馮傑芍蓮令馮羽尙書郎髙義汶山太守馮苗諫曰天下喪亂忠臣乃見昔田單守一城而存齊今秦之所有猶連州累鎭郡國百城柰何遽爲叛臣乎輔喜曰此吾志也但恐久而無救郡人橫被無辜諸君能爾吾豈顧生哉於是憑城固守後萇爲土山地道輔亦於內爲之或戰地下或戰山上萇眾死者萬有餘人輔乃詐降萇將入覺之引退輔馳出追擊斬獲萬計至是糧盡矢竭外援不至萇遣使謂輔曰吾方以義取天下豈仇忠臣乎卿但率見眾男女還吾須此城置鎭輔以爲然率男女萬五千口出城萇圍而坑之男女無遺獨馮傑子終得脫奔長安堅追贈輔等官爵皆謚曰節湣侯

王永按前秦錄永丞相猛子也淸修好學堅以爲扶風太守其弟皮凶險無行建元十一年爲散騎侍郎謀反事泄堅以猛故赦皮不殺徙置朔方之北而因以永爲幽州刺史永長於撫字甚得人心堅自淮南之敗垂萇繼叛亂者四起而永意气彌勵與平州刺史苻衝率二州之眾以討慕容垂垂遣其將平視迎擊永遣昌黎太守宋敞逆戰於範陽敞兵敗績平視進據薊南永求救於振威劉庫仁庫仁遣其妻兄公孫希帥騎三千救之大破平視於薊南永乘勝長驅進據唐城與慕容麟相持慕容垂復遣慕容佐與平視共攻薊永力戰屢敗乃使宋敞燒和龍及薊城宮室帥眾三萬奔壺關長樂公丕時在鄴城將西赴長安永遣使招之丕率鄴中男女六萬餘口西如潞川驃騎張蠔刺史王騰迎入晉陽永畱刺史苻守壺關自率眾一萬赴丕丕始知長安不守及堅凶問乃發喪卽皇帝位大赦攺元以永爲使持節侍中都督中外諸軍事車騎大將軍尙書令進封淸河公尋加司徒錄尙書事左丞相宣檄四方共討姚萇於是天水羌延馮翊寇明河東王昭新平張晏京兆杜敏扶風馬郎建忠髙平牧官都尉王敏等咸承檄起義各有眾數萬遣使應丕皆就拜將軍郡守封列侯冠軍丕畱王騰守晉陽楊輔戍壺關率眾數萬進據平陽慕容永遣使假道東還丕不許乃使永與苻纂攻之以俱石子爲前鋒都督與慕容永戰於襄陵石子大敗永死之

趙思按後燕錄思宦者仕寶爲中黃門令寶之自龍城奔黎陽也寶叔冀州牧範陽王徳自鄴徙居滑臺稱燕王置百官寶遣思召徳弟鍾奉迎鍾本勸徳稱帝聞思來惡之執以付獄而馳白徳徳與羣下議奉迎事其黃門侍郎張華等皆沮之徳乃遣其將慕輿護率壯士數百隨思而北聲言迎衛實謀弒之初寶旣遣思後知徳已攝位稱制懼而北奔護至黎陽無所見執思以還徳以思閒習典故將任之思求還就寶徳不許固畱之思怒曰周室衰微晉鄭夾輔漢有七國之難實賴梁王殿下親則叔父位爲上臺不能率先羣後以匡王室而幸根本之傾爲趙王倫之事思𨿽無申胥哭楚之效尢慕龔君賓不生莽世徳怒殺之

余崇按後燕錄崇字子厚其父嵩仕垂光祿大夫平視叛於魯口嵩以鎭東將軍討之軍敗見殺崇仕寶爲建威將軍寶被圍於中山淸河王會表求赴難使崇爲前鋒率騎五百伺魏彊弱遇魏千餘騎鼓噪直進手殺數十人魏騎潰去崇亦引還勇冠一時眾心稍振後會使壯士襲殺髙陽王農欲棄喪走龍城崇涕泣固諫乃聽載軍後寶嘉其忠拜中堅將軍封潁陰公蘭汗之亂隨寶入龍城密言於寶曰觀加難形色禍變甚逼宜畱三思柰何徑前寶不從行數里加難遂先執崇崇大呼罵曰汝家幸緣肺腑蒙國寵榮覆宗不足以報今乃敢謀篡逆此天地所不容計旦暮卽屠滅但恨不得手膾汝曹爾加難殺之

索盧曜按後秦錄曜燉煌人仕萇爲騎都尉萇與苻登累年相持曜乃自請刺登萇曰卿以身殉難將爲誰乎曜曰事成甚幸不成臣死之後深以友人隴西辛暹仰托明公萇遣之事發爲登所殺萇厚加禮贈以暹爲驍騎都尉

楊佛嵩按晉書姚興載記姚興以楊佛嵩都督嶺北討鹵諸軍事安遠將軍雍州刺史率嶺北見兵以討赫連勃勃嵩發數日興謂羣臣曰佛嵩驍猛果銳每臨敵對寇不可制抑吾常節之配兵不過五千今眾旅旣多遇賊必敗今去已遠追之無及吾深憂之其下咸以爲不然佛嵩果爲勃勃所執絕亢而死

王奚按晉書赫連勃勃載記姚興將王奚聚羌胡三千餘戶於敕奇堡勃勃進攻之奚驍悍有膂力短兵接戰勃勃之眾多爲所傷於是堰斷其水堡人窘迫執奚出降勃勃謂奚曰卿忠臣也朕方與卿共平天下奚曰若蒙大恩速死爲惠乃與所親數十人自刎而死

任蘭按晉書姚興載記乞伏幹歸以眾叛攻陷金城執太守任蘭蘭厲色責幹歸以背恩違義幹歸怒而囚之蘭遂不食而死

董遵按晉書姚泓載記劉裕伐泓檀道濟師入潁口所至多降服惟新蔡太守董遵固守不降道濟攻破之縛遵而致諸軍門遵厲色曰古之王者伐國待士以禮君柰何以不義行師待國士以非禮乎道濟怒殺之

趙元蹇鑑按後秦錄元天水人也仕泓爲寧朔將軍立志忠誠善撫士卒陳畱公洸鎭洛陽元時爲部將晉遣檀道濟來伐師至城臯元因說洸曰今晉寇益深人情駭懼眾寡勢殊難以應敵宜攝諸戍兵士固守金墉以待京師之援不可出戰戰若不捷大事去矣金墉旣固師無損敗晉終不敢越金墉而西困之於堅城之下是我不戰而坐收其敝也洸司馬姚禹及主簿閻恢楊虔等與道濟潛通嫉元守正咸共毀之言於洸曰殿下以英武之略受任方面今嬰城示弱得無爲朝廷所責乎洸以爲然遣元帥精兵千餘南守柏谷塢元泣謂洸曰元受三帝重恩所守止有死耳但明公不用忠臣之言爲姦孽所誤後必悔之恐無及耳未幾道濟等長驅而進元與龍驤司馬毛徳祖戰於柏谷眾寡不敵爲徳祖所敗被十餘創據地大呼元司馬騫鑑冒刃抱元而泣元曰吾創已甚君宜速去鑑曰若將軍不濟當與俱死去將安之皆死於陣

姚軍都按晉書姚泓載記赫連勃勃攻陷陰密執秦州刺史姚軍都坑將士五千餘人軍都瞋目厲聲數勃勃殘忍之罪不爲之屈勃勃怒而殺之

孫贊按後秦錄贊咸陽石安人仕泓爲安定護軍赫連勃勃來侵人懷危懼亡奔相屬贊獨率眾拒守城陷爲勃勃所殺

常據一作張璩一作掌據

按前涼錄據字元琰燉煌人也年十四拜奉車都尉從梁肅徵隴右與王擢遇於邢岡相拒十餘日據銜枚密擊遂大破之由是顯名遷寧戎校尉麻秋之攻枹罕也據固守大城秋率眾圍城上西北隅據使宋修等拒之短兵接戰俘斬二百餘人秋眾乃退重華時仕爲騎都尉性直敢言見長寧侯祚與寵臣趙長等結異姓兄弟謀將爲亂心不平之重華末年有螽斯虫集安昌門外緣壁逆行據因諫曰螽斯是祚小字今乃逆行災之大者願請出祚以安涼土重華曰子孫繁昌之徵何爲災也吾昨夢祚攝位方委以周公之事使輔幼子君是何言也及重華卒祚果殺靈耀涼州大亂天錫嗣位遷爲徵東將軍秦苻堅使姚萇等攻涼據率眾三萬軍洪池欲先擊姚萇須天錫命會萇率甲士三萬爲前驅與據戰於洪池據兵敗績馬爲亂兵所殺其屬董儒授之以馬據曰吾三督諸軍再秉節鉞八將禁旅十總外兵寵任極矣今卒困於此此吾之死地也尙安之乎乃就帳免冑西向稽首伏劍而死

蘇霸按晉書禿發﹠﹟檀載記姚興遣其將姚﹠﹟等來伐﹠﹟眾至漢口昌松太守蘇霸嬰城固守﹠﹟諭霸令降霸曰汝違負盟誓伐委順之藩天地有靈將不佑汝吾寧爲涼鬼何降之有城陷斬霸

辛淵按西涼錄淵字子深隴西狄道人也四世祖怡晉幽州刺史寧朔將軍淵仕皓爲驍騎將軍歆亦善遇之歆與沮渠蒙遜戰於蓼泉軍敗失馬淵以所乘馬授歆而身死於難遂以義烈見稱於西土云其後子孫仕魏俱至顯官

宋一

傅弘之按宋書本傳弘之字仲度北地泥陽人傅氏舊屬靈州漢末郡境爲寇所侵失土寄寓馮翊置泥陽富平二縣靈州廢不立故傅氏悉屬泥陽晉武帝太康三年復立靈州縣傅氏悉屬靈州弘之髙祖晉司徒祗後封靈州公不欲封本縣故祗一門還復泥陽曾祖暢祕書丞沒胡生子洪晉穆帝永和中胡亂得還洪生韶梁州刺史散騎常侍韶生弘之少倜儻有大志爲本州主簿舉秀才不行桓元將篡新野人庾仄起兵於南陽襲雍州刺史馮該該走弘之時在江陵與仄兄子彬謀殺荊州刺史桓石康以荊州刺史應仄彬從弟宏知其謀以告石康石康收彬殺之系弘之於獄桓元以弘之非造謀又白衣無兵眾原不罪義旗建輔國將軍道規以爲參軍寧遠將軍魏興太守盧循作亂桓石綏自洛甲口自號荊州刺史徵陽令王天恩自號梁州刺史襲西城時韶爲梁州遣弘之討石綏等並斬之除太尉行參軍從徵司馬休之署後部賊曹仍爲建威將軍順陽太守髙祖北伐弘之與扶風太守沈田子等七軍自武關入僞上洛太守闕脫奔走進據藍田招懷戎晉晉人龐斌之戴養胡人康橫等各率部落歸化弘之素善騎乘髙祖至長安弘之於姚弘馳道內緩服戲馬或馳或驟往返二十里中甚有姿制羌胡聚觀者數千人並驚惋嘆息初上馬以馬鞭柄策挽致兩股內及下馬柄孔猶存進爲桂陽公義眞雍州治中從事史除西戎司馬寧朔將軍略陽太守徐師髙反叛弘之討平之髙祖歸後佛佛僞太子赫連率眾三萬襲長安弘之又領步騎五千於池陽又破之殺傷甚眾又抄掠渭南弘之又於寡婦人渡破獲賊三百掠七千餘口又義眞東歸佛佛傾國追躡於靑泥大戰弘之身貫甲冑气冠三軍軍敗陷沒佛佛逼令降弘之不爲屈時天寒裸弘之弘之叫罵見殺時年四十二

顏邵按通鑑綱目宋文帝元嘉二年謝晦舉兵反江陵初與參軍顏邵謀舉兵邵飲藥而死

劉康祖按宋書本傳康祖彭城呂人世居京口伯父簡之有志幹爲髙祖所知髙祖將謀興復收集才力之士嘗再造簡之值有賓客簡之悟其意謂弟虔之曰劉下邳頻再來必當有意旣不得共語汝可試往見之旣至髙祖已克京城虔之卽便投義簡之聞之殺耕牛會聚徒眾率以赴髙祖簡之歷官至通直常侍少府太尉咨議參軍簡之弟謙之好學撰晉紀二十卷義熙末爲始興相東海人徐道期流寓廣州無士行爲僑舊所陵侮因刺史謝欣死合率羣不逞之徒作亂攻沒州城殺士庶素憾者百餘傾府庫招集亡命出攻始興謙之破走之進平廣州誅其黨與仍行州事卽以爲振威將軍廣州刺史後爲太中大夫虔之誕節不營產業輕財好施髙祖西徵司馬休之魯宗之等遣參軍檀道濟朱超石步騎出襄陽虔之時爲江夏相率府郡兵力出涢城屯三連立橋聚糧以待道濟等積日不至爲宗之子軌所襲眾寡不敵參軍孫長庸流涕勸還軍虔之厲色曰我仗順伐﹠﹟理無不克如其不幸命也戰敗見殺追贈梁秦二州刺史封新康縣男食邑五百戶康祖虔之子也襲封爲長沙王義欣鎭軍參軍轉員外散騎侍郎便弓馬膂力絕人在閭裏不治士業以浮蕩蒱酒爲事每犯法爲郡縣所錄輒越屋逾墻莫之能禽夜入人家爲有司所圍守康祖突圍而出並莫敢追因夜還京口半夕便至明旦守門詣府州要職俄而建康移書錄之府州執事者並證康祖其夕在京口遂見無恙前後屢被糾劾太祖以勛臣子每原貸之爲員外郎十年再坐摴蒱戲免轉太子左積弩將軍隨射聲校尉裴方明西徵仇池與方明同下廷尉康祖免官頃之世祖爲豫州刺史鎭歷陽以康祖爲徵鹵中兵參軍旣被委任折節自修轉太子翊軍校尉久之遷南平王鑠安蠻府司馬元嘉二十七年春拓跋燾親率大眾攻圍汝南太祖遣諸軍救援康祖總統爲前驅軍次新蔡與燾戰俱前百餘里濟融水燾眾大至奮擊破之斬僞殿中尙書任城公乞地眞去縣瓠四十里燾燒營退走轉左軍將軍太祖欲大舉北伐康祖以歲月已晚請待明年上以河北義徒並起若頓兵一周沮向義之志不許其年秋蕭斌王元沈慶之等入河康祖率豫州軍出許洛元等敗歸寇引大眾南度南平王鑠在壽陽上慮爲寇所圍召康祖速反康祖回軍未至壽陽數十里會永昌王庫仁眞以長安之眾八萬騎與康祖相及於尉武康祖凡有八千人軍副胡盛之欲附山依險間行取至康祖怒曰吾受命本朝淸蕩河洛寇今自送不復遠勞王師彼眾𨿽多實易摧滅吾兵精器練去壽陽裁數十里援軍尋至亦何患乎乃結軍營而進寇四面來攻大戰一日一夜殺寇塡積寇分眾爲三且休且戰以騎負艸燒車營康祖率厲將士無不一當百寇死者大半會矢中頸死於是大敗舉營淪覆爲寇所殺盡自免者才數十人寇傳康祖首示彭城面如生胡盛之爲寇生禽拓跋燾寵之常在左右盛之有勇力初爲長沙王義欣鎭軍參軍督護討劫譙郡縣西劫有馬步七十逃隱深榛盛之挺身獨進手斬五十八級二十八年詔曰康祖班師尉武戎律靡忒對眾以寡殲殄大半猛气云騰志申力屈沒世徇節良可嘉悼宜加甄寵以旌忠烈可贈益州刺史謚曰壯男傳國至齊受禪國除

袁淑按宋書本傳淑字陽源陳郡陽夏人丹陽尹豹少子也少有風气年數歲伯湛謂家人曰此非凡兒至十餘歲爲姑夫王弘所賞不爲章句之學而博涉多通好屬文辭采遒艷縱橫有才辯本州命主簿著作佐郎太子舍人並不就彭城王義康命爲軍司祭酒義康不好文學𨿽外相禮接意好甚疏劉湛淑從母兄也欲其附己而淑不以爲意由是大相乖失以久疾免官補衡陽王義季右軍主簿遷太子洗馬以腳疾不拜衛軍臨川王義慶雅好文章請爲諮議參軍頃之遷司徒左西屬出爲宣城太守入補中書侍郎以母憂去職服闋爲太子中庶子元嘉二十六年遷尙書吏部郎其秋大舉北伐淑侍坐從容曰今當鳴鑾中嶽席捲趙魏檢玉岱宗今其時也臣逢千載之會願上封禪書一篇太祖笑曰盛徳之事我何足以當之出爲始興王徵北長史南東海太守淑始到府浚引見謂曰不意舅遂垂屈佐淑答曰朝廷遣下官本以光公府望還爲禦史中丞時拓跋南侵遂至瓜步太祖使百官議防禦之術淑上議曰臣聞函車之獸離山必斃絕波之鱗宕流則枯逆寇遺醜趨致畿甸蟻萃螽集聞已崩殪天險巖曠地限深遐故全魏戢其圖盛晉輟其議情屈力殫气挫勇竭諒不虞於來臨本無怵於能濟矣乃者燮定攜遠阻違授律由將有弛拙故士少鬥志圍潰之眾匪寇傾淪攻制之師空自班散濟西勁騎急戰蹙旅淮上訓卒簡備靡旗是由綏整寡衷戎昭多昧遂使栲潞入患泉伊來擾紛殄姬風泯毒禹績騰書有渭陰之迫懸烽均咸陽之警然而切揣虛實伏匿先彰校索伎能譎詭旣顯綿地千里彌行阻深表裏躓﹠﹟後先介逼捨陵衍之習競湍沙之利今虹見萍生土膏泉動津陸陷溢痁禍洊興芻﹠﹟已單米粟莫系水衿帶進必傾霣河隘扁固退亦墮滅所謂棲烏於烈火之上養魚於叢棘之中或謂損緩江右寬繕淮內竊謂拯扼閩城舊史爲允棄遠涼土前言稱非限此要荒猶弗委割況聯被京國咫尺神甸數州摧掃列邑殲痍山淵反復艸木塗地今丘賦千乘井萬集肩摩倍於長安締袂百於臨淄什一而籍實慊氓願履畝以稅旣協農和戶競戰心人含銳志皆欲贏糧請奮釋緯乘城謂宜懸金鑄印要壯果之士重幣甘辭招摧決之將舉薦板築之下抽登臺皂之間賞之以焚書報之以相爵俄而昭才賀闕異能閒至戎貪而無謀肆而不整迷乎向背之次謬於合散之宜犯軍志之極害觸兵家之甚諱咸畜憤矣僉策戰矣稱願影從謠言緡命宜選敢悍數千騖行潛掩偃旗裹甲鉗馬銜枚動而起晨壓未陣旌噪亂舉火鼓四臨使景不暇移塵不及起無不禽鎩獸詟冰解霧散掃洗哨類漂鹵浮山如有決罦漏网逡窠逗穴命淮汝戈船遏其還徑兗部勁卒梗其歸塗必剪元雄懸首麾下乃將隻輪不反戰無旋矣於是信臣騰威武士繕力緹組接陰鞞柝聯響若其僞遁羸張出沒無際楚言漢﹠﹟顯默如神固已日月蔽虧川谷蕩負塞殘孽阻山燼黨收險竊命憑城借土則當因威席捲乘機芟剿泗汴秀士星流電燭徐阜嚴兵雨湊雲集蹶亂桑溪之北搖潰瀚海以南絕其心根勿使能植銜索之枯幾何不蠹是由涸澤而漁焚林而狩若浚風之﹠﹟輕籜杲日之拂浮霜旣而尉洽荷掠之餘望弔网悲之鬼然後天行樞運猋舉煙外靑蓋西巡翠華東幸經啟州野滌一軫策俾髙闕再勒燕然復銘方乃奠山沈河創禮輯策闡耀炎昊之遺則貫軼商夏之舊文今眾賈拳勇而將術疏怯意者稔泰日積承平歲久邑無驚赴之急家緩饋戰之勤闕閱訓之禮簡參屬之飾且亦薦采之法庸未蔇歟若乃邦造裏選攉論深切躬擐盡幽斬帶尋遠設有沈明能照俊偉自宜誠感泉雨流通金石气懾飛賁知窮苴起審邪正順逆之數達昏明益損之宜能暌合民心愚睿物性登丹墀而敷策躡靑蒲而揚謀上說辰鑑下弭素言足以安民紓國救災卹患則宜拔過寵貴之上褒升戚舊之右別其旗章榮其班祿出得專譽使不稟命降席折節同光武之請設壇致禮均淮陰之授必有要盟之功竊符之捷夷裔暴狼內外侮棄始附之眾分茷無序蠱以威利勢必攜離百順之徒靡然自及今淶繹故典纏土纓緌剪焉幽播折首凶狡是猶眇者願明痿之思步動商遄會功終易感劫晉在於善覘全鄭實寄良諜多縱反間汨惑心耳發險易之前抵興喪之術衝其猜伏拂其嫌嗜汨以連率之貴餌以析壤之資罄筆端之用展辭鋒之銳振辯則堅圍可解馳羽而巖邑易傾必府鬲土崩枝榦瓦裂故燕樂相悔項範交疑矣或乃言約功深事邇應廣齊圉反駕趙養還君盡輿誦之道畢能事之效臣幸得出內層禁遊心明代澤與身泰恩隨年行無以逄迎昌運潤飾鴻法今塗有遺鏃蠆未息蜂敢思涼識少酬閎施但坐幕旣乏昭文免冑不能致果竊觀都護之邊論屬國之兵謨終晁之抗辭杜耿之言事咸云及經之棘猶闕上燭郛之敬裁收下策自恥懦木智不綜微敢露昧見無會昭采淑喜爲誇誕每爲時人所嘲始興王浚嘗送錢三萬餉淑一宿復遣追取謂使人謬誤欲以戲淑淑與浚書曰袁司直之視館敢寓書於上國之宮尹日者猥枉泉賦降委敝邑敝邑敬事是遑無或違貳懼非郊贈之禮覲享之資不虞君王惠之於是也是有情焉弗圖旦夕發咫尺之記籍左右而請以爲胥授失旨爰速先幣曾是附庸臣委未學孤聞者如之何勿疑且亦聞之前志曰七年之中一與一奪義士猶或非之況密邇旬次何其裒益之亟也藉恐二三諸侯有以觀大國之政是用敢布心腹獘室弱生砥節淸廉好是潔直以不邪之故而貧聞天下寧有昧夫嗟金者哉不腆供賦束馬先璧以俟命惟執事所以圖之遷太子左衛率元凶將爲弒逆其夜淑在直二更許呼淑及蕭斌等流涕謂曰主上信讒將見罪廢省內無過不能受枉明旦便當行大事望相與戮力淑及斌並曰自古無此願加善思劭怒變色左右皆動斌懼乃曰臣昔忝伏事常思效節況憂迫如此輒當竭身奉令淑叱之曰卿便謂殿下眞有是邪殿下幼時嘗患風或是疾動耳劭愈怒因問曰事當克不淑曰居不疑之地何患不克但旣克之後爲天地之所不容大禍亦旋至耳願急息之劭左右引淑等﹠﹟褶又就主衣取錦截三尺爲一段又中破分斌淑及左右使以縛﹠﹟淑出環省繞﹠﹟行至四更乃寢劭將出已與蕭斌同載呼淑甚急淑眠終不起劭停車奉化門催之相續徐起至車後劭使登車又辭不上劭因命左右與手刃見殺於奉化門外時年四十六劭卽位追贈太常賜賵甚厚世祖卽位使顏延之爲詔曰夫輕道重義亟聞其教世獘國危希遇其人自非達義之至識正之深者孰能抗心衛主遺身固節者哉故太子左衛率淑文辯優洽秉尙貞﹠﹟當要逼之切意色不撓厲辭道逆气震匈黨虐刃交至取斃不移古之懷忠隕難未云出其右者興言嗟悼無廢乎心宜在加禮永旌宋有臣焉可贈侍中太尉謚曰忠憲公又詔曰袁淑以身殉義忠烈邈古遺孤在疚特所矜懷可厚加賜卹以慰存亡淑及徐湛之江湛王僧綽卜天與四家於是長給廩祿文集傳於世子幾敳稜凝摽敳世宗步兵校尉凝太宗世禦史中丞出爲晉陵太守太宗初與四方國反兵敗歸降以補劉湛冠軍府主簿淑諸子並早卒

卜天與張弘之朱道欽陳滿按南史本傳天與吳興余杭人也父名祖宋武帝聞其有幹力召補隊主從徵伐封關中侯歷二縣令天與善射弓力兼倍容貌嚴毅笑不解顏文帝以其舊將使教皇子射元嘉二十九年爲廣威將軍領左細仗元凶入弒事變倉卒舊將羅訓徐牢皆望風屈謝天與不暇被甲執刀持弓疾呼左右出戰徐牢曰殿下入汝欲何爲天與罵曰殿下常來去云何卽時方作此語只汝是賊手射劭於東堂幾中逆徒擊之臂斷乃見殺其隊將張弘之朱道欽陳滿與天與同出拒戰並死孝武卽位贈天與龍驤將軍益州刺史謚曰壯侯車駕臨哭弘之等各贈郡守

周靈甫按廣東通誌靈甫增城人有膂力善武藝慷慨大義仕至南江督護魯國孔默之刺史廣州時雅愛之其子熙先有﹠﹟才復善靈甫元嘉中熙先靈甫至建康薦之得官累遷伏波將軍熙先謀立彭城王義康以錢六十萬使靈甫於廣州合兵靈甫知諫不從乃長往不返熙先尋就擒靈甫聞之縱酒憤嘆盡散所與錢以賙貧者而謂人曰負人之托不信敗人之事不忠失忠失信吾靦然人矣遂扼吭而死

劉琨之按通鑑綱目宋武帝大明三年夏四月宋竟陵王誕反廣陵築壇歃血以誓眾以劉琨之爲參軍琨之遵考之子也辭曰忠孝不得並琨之老父在不敢承命誕囚之十餘日終不受乃殺之廣陵平贈給事黃門侍郎

賀﹠﹟按通鑑綱目宋武帝大明三年秋七月宋克廣陵初沈慶之值久雨不得攻城宋主令有司奏免慶之官詔勿問以激之誕初閉城參軍賀﹠﹟固諫誕怒抽刀向之及誕兵屢敗將佐多逾城出降或勸﹠﹟宜出﹠﹟曰公舉兵向朝廷此事旣不可從荷公厚恩又義無違背惟當以死明心耳乃飲藥自殺

劉伯宗按冊府元龜伯宗渤海太守乘民從弟也明帝初靑州刺史沈文秀舉兵同薛安都反乘民據臨濟城起義伯宗合率鄕兵復克北海因率所領向靑州所治東陽城文秀拒之伯宗戰敗被創弟天受扶持將去伯宗曰丈夫當死戰場以身殉國安能歸死兒女手中乎弟可速去無爲兩亡及見殺追贈龍驤將軍長廣太守

劉﹠﹟按宋書本傳﹠﹟字伯猷彭城人也祖懷義始興太守父﹠﹟之汝南新蔡二郡太守徵林邑遇疾卒﹠﹟少有志節兼好文義家貧爲廣州增城令廣州刺史劉道錫引爲揚烈府主簿元嘉二十七年拓跋南侵道錫遣﹠﹟奉使詣京都太祖引見之酬對稱旨除寧遠將軍綏遠太守元嘉末蕭簡據廣州爲亂﹠﹟起義討之燒其南門廣州刺史宗﹠﹟又命爲府軍主簿以功封大亭侯除員外散騎侍郎孝建初荊江反叛宗﹠﹟以﹠﹟行寧朔將軍湘東內史領軍出安陸會事平以本號爲晉康太守又徙郁林太守大明初還都徐州刺史劉道隆請爲寧朔司馬竟陵王誕據廣陵爲逆﹠﹟隨道隆受沈慶之節度事平封金城縣五等侯除西陽王子尙撫軍入直合先是遣費沈伐陳檀不克乃除﹠﹟龍驤將軍西江督護郁林太守﹠﹟旣至率軍進討隨宜剪定大致名馬並獻珊瑚連理樹上甚悅還除新安王子鸞撫軍中兵參軍遭母憂不拜前廢帝卽位起爲振威將軍屯騎校尉入直合太宗卽位加寧朔將軍校尉如故江州刺史晉安王子勛爲逆四方響應﹠﹟以本官領建平王景素輔國司馬進據梁山會豫州刺史殷琰反叛徵﹠﹟還都假輔國將軍率眾討琰甲仗三千人入六門復兼山陽王休佑驃騎司馬餘如故破琰將劉順於宛唐杜叔寶於橫塘事在琰傳除輔國將軍山陽王休佑驃騎諮議參軍梁郡太守假節不拜琰嬰城固守自始春至於末冬薛道摽龐孟蚪並向壽陽﹠﹟內攻外禦戰無不捷善撫將帥以寬厚爲眾所依將軍王廣之求﹠﹟所自乘馬諸將帥並忿廣之叨冒勸﹠﹟以法裁之﹠﹟歡笑卽時解馬與廣之復除使持節督廣交二州諸軍事平越中郎廣州刺史將軍如故不拜及琰開門請降﹠﹟約令三軍不得妄動城內士民秋毫無所失百姓感悅咸曰來蘇百姓生爲立碑攺督益寧二州諸軍事益州刺史持節將軍如故又不拜還京都拜太子左衛率封鄱陽侯食邑千戶琰初求救拓跋拓跋大眾屯據汝南泰始三年以﹠﹟爲徵鹵將軍督西討前鋒諸軍事假節置佐本官如故先是常珍奇據汝南與琰爲逆琰降因據戍降鹵事在琰傳至是引鹵西河公長社公攻圍輔國將軍汝陰太守張景遠景遠與軍主楊文萇拒擊大破之景遠尋病卒太宗嘉其功追贈冠軍將軍豫州刺史追封含淮縣男食邑三百戶以文萇代爲汝陰太守除﹠﹟右衛將軍仍以爲使持節都督豫司二州諸軍事徵鹵將軍豫州刺史餘如故四年除侍中領射聲校尉又不受進號右將軍其年鹵遣汝陽司馬趙懷仁步騎五百寇武津縣﹠﹟遣龍驤將軍曲元徳輕兵進討鹵眾驚散鹵子都公閼於拔又率三百人防運車闕千兩於汝陽臺東水上結營元徳單騎直入斬拔首因進攻汝陽臺卽陷外壘獲車一千三百乘斬首一百五十級﹠﹟又使司徒參軍孫臺瓘督弋陽以西會鹵寇義陽臺瓘大破之鹵上其北豫州租有車二千兩﹠﹟招荒人邀擊於許昌鹵眾奔散焚燒米谷淮西人賈元友上書太宗勸北攻懸瓠可收陳郡南頓汝南新蔡四郡之地上以其所陳示﹠﹟使具條答﹠﹟曰元友稱鹵主幼弱姦僞競起內外規亂天亡有期臣以爲獯醜侵縱乘藉王境盤據州郡百姓殘亡去冬眾軍失耕今春連城圍逼國家復境之略實有不遑滅鹵未及元友又云有七千餘家穀米丰積可供二萬人數年資儲臣又以爲二萬人歲食米四十八萬斛五年合須米二百四十萬斛旣理不容有恐事難稱言元友又云鹵於懸瓠開驛保鹵已先據若不足恃此不須闕俱是攻城便應先圖懸瓠何更越先取郾以受腹背之災且七千餘家丰積而鹵猶當遠運爲糧是威不制民民非異計元友又云鹵欲水陸運糧以救軍命可襲之機在於今日臣又以爲開立驛道據守堅城觀其形候不似蹙弱可乘之機恐爲難驗元友又云四郡民人遭鹵二十七年之毒皆欲雪讎報恥伏待朝威臣又以爲桓式寶等受國重恩今猶驅略車營翻還就賊蓋是戀本之情深非報怨之宜何可輕試元友又云請敕荊雍兩州遣三千精兵從義陽依西山北下直據郾城臣又以爲郾城是賊驛路要戍且經蠻接崄數百里中裹糧潛進方出平地攻賊堅城自古名將未有能以此濟者假其﹠﹟捷不知足南抗懸瓠北捍長社與不且賊擁據數城水陸通便而今使官以二千斷其資運於事爲難元友又云鹵圍逼汝陰遊魂二歲爲張景遠所挫不敢渡淮臣又以爲景遠兵力寡弱不能自固遠遣救援方得少﹠﹟今定是爲賊所畏不景遠前所摧傷裁至數百鹵步騎四萬猶不敢前而今必勸國家以輕兵遠討指掌可克言理相背莫復過此元友又雲龍山雉水魯奴王景直等並受朝爵馬步萬餘進討之宜惟須敕命臣以爲魯奴與鹵交關彌歷年世去歲送誠朝廷誓欲立功自蒙榮爵便卽逃遁殊類姦猾豈易暗期兼王景直是一亡命部曲不過數十人旣不可言又未足恃萬餘之言似不近實元友又云四郡恨忿此非類車營連結廢田二載生業已盡賊無所資糧儲已罄斷其運道最是要略臣又以斷運須兵兵應資食而當此過懸瓠二百里中使兵食兼足何處求辦臣竊尋元嘉以來傖荒遠人多干國議負儋歸闕皆勸討鹵魯爽誕說實挫國威徒失兵力虛費金寶凡此之徒每規近說從來信納皆詒後悔界上之人惟視彊弱王師至境必壺漿候塗裁見退軍便抄截蜂起首領回師何嘗不爲河畔所獘太宗納之元友議遂寢﹠﹟與常珍奇書勸令反鹵珍奇乃與子超越羽林監式寶於譙殺鹵子都公費拔等凡三千餘人﹠﹟馳驛以聞太宗大喜以珍奇爲使持節都督司北豫二州諸軍事平北將軍司州刺史汝南新蔡縣侯食邑千戶超越輔國將軍北豫州刺史潁川汝陽闕二字三郡太守安陽縣男式寶輔國將軍陳南頓二郡太守眞陽縣男食邑三百戶珍奇爲鹵所攻引軍南出鹵追擊破之珍奇走依山得至壽陽超越式寶爲人所殺五年汝陰太守楊文萇又頻破鹵於荊亭及戍西詔進﹠﹟號平西將軍豫州刺史餘如故不拜其年徵拜散騎常侍中領軍﹠﹟以世路糾紛有懷止足求東陽郡上以﹠﹟啟徧示朝臣自尙書僕射袁粲以下莫不稱贊咸謂宜許上曰巴陵建平二王並有獨往之志若世道寧晏皆當申其所請﹠﹟經始鍾嶺之南以爲棲息聚石蓄水仿佛丘中朝士愛素者多往遊之六年攺常侍爲侍中其年南兗州刺史齊王出鎭淮陰以﹠﹟爲使持節都督南徐兗靑冀闕五州諸軍事平北將軍侍中中領軍如故出鎭廣陵固辭侍中軍號許之以爲假平北將軍七年解都督假號並節太宗臨崩顧命以守尙書右僕射中領軍如故給鼓吹一部廢帝卽位加兵五百人元徽初月犯右執法太白犯上將或勸﹠﹟解職﹠﹟曰吾執心行己無愧幽明若才輕任重災眚必及天道密微避豈得免桂陽王休範爲亂奄至京邑加﹠﹟使持節領軍置佐史鎭扞石頭旣而賊眾屯朱雀斻南右軍王道隆率宿衛向朱雀聞賊已至急信召﹠﹟﹠﹟至命閉斻道隆不聽催﹠﹟渡斻進戰率所領於桁南戰敗臨陳死之時年五十七事平詔曰夫義實天經忠惟人則篆素流采金石宣輝自非識洞情靈理感生極豈有捐軀衛主捨命匡朝者哉故持節鎭軍將軍守尙書右僕射中領軍鄱陽縣開國侯﹠﹟思懷亮粹體業淹明弘勛樹績譽洽華野綢繆顧托契闊屯夷方倚謀猷翼康帝道逆蕃扇禍逼擾京甸援桴誓旅奉律行師身與事滅名隨操遠朕用傷悼震慟於厥心昔王允秉誠卞壺峻節均風往徳歸茂先軌泉途就永冤逝無追思崇徽策式光惇史可贈散騎常侍司空本官侯如故謚曰忠昭公子悛嗣順帝升明末爲廣州刺史齊受禪國除

忠烈部名臣列傳十

宋二

沈攸之子元琰幼和靈和

孫法先法徵法茂

邊榮程邕

之丁珍東孫同裴茂仲武宗儼之按宋書本傳攸之字仲達吳興武康人司空慶之從父兄子也父叔仁爲衡陽王義季徵西長史兼行參軍領隊又隨義季鎭彭城度徵北府攸之少孤貧元嘉二十七年拓跋南寇發三吳民丁攸之亦被髮旣至京都詣領軍將劉遵考求補白丁隊主遵考謂之曰君形陋不堪隊主因隨慶之徵討二十九年徵西陽蠻始補隊主巴口建義南中郎府板長史兼行參軍新亭之戰身被重創事寧爲太尉行參軍封平洛縣五等侯隨府轉大司馬行參軍晉世京邑二岸揚州舊置都部從事分掌二縣非違永初以後罷省孝建三年復置其職攸之掌北岸會稽孔璨掌南岸後又罷攸之遷員外散騎侍郎又隨慶之徵廣陵屢有功被箭破骨世祖以其善戰配以仇池步﹠﹟事平當加厚賞爲慶之所抑遷太子旅賁中郎攸之甚恨之七年遭母憂葬畢起爲龍驤將軍武康令前廢帝景和元年除豫章王子尙車騎中兵參軍直合與宗越譚金尋並爲廢帝所寵誅戮羣公攸之等皆爲之用命封東興縣侯食邑五百戶尋遷右軍將軍增邑百戶太宗卽位以例削封宗越譚金等謀反攸之復召入直合除東海太守未拜會四方反叛南賊已次近道以攸之爲寧朔將軍尋陽太守率軍據虎檻時王元謨爲大統未發前鋒有五軍在虎檻五軍後又絡繹繼至每夜各立姓號不相稟受攸之謂軍吏曰今眾軍姓號不同若有耕夫漁父夜相呵叱便致駭亂取敗之道也乃就一軍請號眾咸從之殷孝祖爲前鋒都督而大失人情攸之內撫將士外諧羣帥眾並倚賴之時南賊前鋒鍾之薛常寶等屯據赭圻殷孝祖率眾軍攻之爲流矢所中死軍主範潛率五百人投賊人情震駭並謂攸之宜代孝祖爲統時建安王休仁屯虎檻摠統眾軍聞孝祖死遣寧朔將軍江方興龍驤將軍劉靈遺各率三千人赴赭圻攸之以爲孝祖旣死賊有乘勝之心明日若不更攻則示之以弱方興名位相亞必不爲己下軍政不一致敗之由乃率諸軍主詣方興謂之曰四方並反國家所保無復百里之地惟有殷孝祖爲朝廷所委賴鋒鏑裁交輿屍而反文武喪气朝野危心事之濟否惟在明旦一戰戰若不捷則大事去矣詰朝之事諸人咸謂吾應統之自卜懦薄幹略不辦及卿今輒相推爲統但當相與戮力爾方興甚悅攸之旣出諸軍主並尢之攸之曰卿忘廉藺寇賈之事邪吾本以濟國活家豈計彼此之升降且我能下彼彼必不能下共濟艱難豈可自厝同異明旦進戰自寅訖午大破賊於赭圻城外追奔至姥山分遣水軍乘勢進討又破其水軍拔胡白二城尋假攸之節進號輔國將軍代孝祖督前鋒諸軍事薛常寶在赭圻食盡南賊大帥劉胡屯濃湖以囊盛米系流查及船腹陽覆船順風流下以餉赭圻攸之疑其有異遣人取船及流查大得囊米攸之從子懷寶爲賊將帥在赭圻遣親人楊公贊賫密書招誘攸之攸之斬公贊封懷寶書呈太宗尋﹠﹟赭圻遷使持節督雍梁南北秦四州郢州之竟陵諸軍事冠軍將軍領率蠻校尉雍州刺史袁顗復率大眾來入鵲尾相持旣久軍主張興世越鵲尾上據錢溪劉胡自攻之攸之率諸將攻濃湖遣人傳唱錢溪已平眾並懼攸之曰不然若錢溪實敗萬人中應有逃亡得還者必是彼戰失利唱空聲以惑眾耳勒軍中不得妄動錢溪信尋至果大破賊攸之悉以錢溪所送胡軍耳鼻示之顗駭懼急追胡還攸之諸軍悉力進攻多所斬獲日暮引歸鵲尾食盡遣千人在南陵迎米爲臺軍所破燒其資實胡於是棄眾而奔顗亦叛走赭圻濃湖之平也賊軍委棄貲財珍寶殷積諸軍各競收斂以彊弱爲少多惟攸之張興世約勒所部不犯秋毫諸將以此多之攸之進平尋陽徙監郢州諸軍事前將軍郢州刺史持節如故不拜遷中領軍封貞陽縣公食邑二千戶時四方皆已平定徐州刺史薛安都據彭城請降上𨿽相酬許而辭旨簡略攸之前將軍置佐吏假節與鎭軍將軍張永以重兵徵安都安都懼要引拓跋拓跋引大眾援之攸之等米船在呂梁又遣軍主王穆之上民口穆之爲寇攻覆米船又破運車於武原攸之等引退爲寇所乘又值寒雪士眾墮指十二三畱長水校尉王元載守下邳積射將軍沈韶守宿預睢陵淮陽亦置戍攸之還淮陰免官以公領職復求進討上不聽入朝面陳又不許復歸淮陰三年六月自率運送米下邳並鑿四周深塹遣龍驤將軍垣護之領民口還淮陰時軍主陳顯達當領千兵守下邳攸之畱待顯達至寇遣淸泗間人詐告攸之云安都欲降求軍迎接攸之副吳喜納其說咸謂宜遣千人參之旣而來者轉多喜所執彌固攸之乃集來者告之語曰薛徐州早宜還朝今能爾深副本望但遣子弟一人來便當遣大軍相接君諸人旣有志心若能與薛子弟俱來者皆卽假君以本鄕縣惟意所欲如其不爾無爲空勞往還自此一去不反其年秋太宗復令攸之進圍彭城攸之以淸泗旣漧糧運不繼固執以爲非宜往反者七上大怒詔攸之曰卿春中求伐彭城吾恐軍士疲勞且去冬奔散人心未宜復用不許卿所啟今便不肯爲吾行耶卿若不行便可使吳喜獨去攸之懼乃奉旨進軍行至遲墟上悔追軍令反攸之還至下邳而陳顯達於睢口爲寇所破龍驤將軍姜產之司徒參軍髙遵世戰沒寇追攸之甚急因交戰被﹠﹟創會暮引軍入顯達壘夕眾散八月十八日也攸之棄眾南奔初吳興丘幼﹠﹟丘隆先沈誕沈榮守吳陸道量並以文記之才隨攸之及張永北討永一奔攸之再敗幼﹠﹟等並皆陷沒攸之還淮陰以爲持節假冠軍將軍行南兗州刺史追贈姜產之左軍將軍髙遵世屯騎校尉四年徵攸之爲吳興太守辭不拜乃除左衛將軍領太子中庶子五年出爲持節監郢州諸軍郢州刺史爲政刻暴或鞭士大夫上佐以下有忤意輒面加詈辱將吏一人亡叛同籍符伍充代者十餘人而曉達吏事自彊不息士民畏憚人莫敢欺聞有虎輒自圍捕往無不得一日或得兩三若逼暮不獲禽則宿昔圍守須曉自出賦斂嚴苦徵發無度繕治船舸營造器甲自至夏口便有異圖六年進監豫州之西陽司州之義陽二郡軍事進號鎭軍將軍泰豫元年太宗崩攸之與蔡興宗在外藩同豫顧命進號安西將軍加散騎常侍給鼓吹一部未拜會巴西民李承明反執太守張淡蜀士騷擾時荊州刺史建平王景素被徵新除荊州刺史蔡興宗未之鎭乃遣攸之權行荊州事攸之旣至會承明已平乃以攸之都督荊湘雍益梁寧南北秦八州諸軍事鎭西將軍荊州刺史持節常侍如故至荊州政治如在夏口營造舟甲常如敵至時幼主在位羣公當朝攸之漸懷不臣之迹朝廷制度無所遵奉江州刺史桂陽王休範密有異志以微旨動攸之使道士陳公昭作天公書一函題云沈丞相送付攸之門者攸之不開書推得公昭送之朝廷後廢帝元徽二年休範舉兵襲京邑攸之謂僚佐曰桂陽今反朝廷必聲云與攸之同若不顚沛勤王必增朝野之惑於是遣軍主孫同沈懷奧興軍施下受郢州刺史晉熙王燮節度同等始過夏口會休範平還進攸之號徵西大將軍開府儀同三司固讓開府攸之自擅閫外朝廷疑憚之累欲徵入慮不受命乃止羣公稱皇太后令遣中使問攸之曰久勞於外宜還京輦然任寄之重換代殊爲未易還止之宜一以相委欲以觀察其意攸之答曰荷國重恩名器至此自惟凡陋本無廊廟之姿至如戍防一蕃撲討蠻蜓可彊充斯任𨿽自上如此豈敢厝心去畱歸還之事伏聽朝旨朝廷逾懾憚徵議遂息四年建平王景素據京城反攸之復應朝廷景素尋平初元嘉中巴東建平二郡軍府富實與江夏竟陵武陵並爲名郡世祖於江夏置郢州郡罷軍府竟陵武陵亦並殘壞巴東建平爲峽中蠻所破至是民人流散存者無幾其年春攸之遣軍入峽討蠻帥田五郡等及景素反攸之急追峽中軍巴東太守劉攘兵建平太守劉道欣並疑攸之自有異志阻兵斷峽不聽軍下時攘兵兄子天賜爲荊州西曹攸之遣天賜譬說之令其解甲一無所問攘兵見天賜知景素實反乃釋甲謝愆攸之待之如故後以攘兵爲府司馬劉道欣堅守建平攘兵譬說不回乃與伐蠻軍攻之破建平斬道欣臺直合髙道慶家在江陵攸之初至州道慶時在家牒其親戚十餘人求州從事西曹攸之爲用三人道慶大怒自入州取教毀之而去及還都不詣攸之別道慶至都云攸之聚眾繕甲姦逆不久楊運長等常相疑畏乃與道慶密遣刺客賫廢帝手詔以金餅賜攸之州府佐吏進其陛級時有象三頭至江陵城北數里攸之自出格殺之忽有流矢集攸之馬障泥其後刺客事發廢帝旣殞順帝卽位進攸之號車騎大將軍開府儀同三司加班劍二十人遣攸之長子司徒左長史元琰賫廢帝刳剒之具以示攸之元琰旣至江陵攸之便有異志腹心議有不同故其事不果其年十一月乃發兵反叛攸之素蓄士馬資用丰積至是戰士十萬鐵馬二千遣使要雍州刺史張敬兒梁州刺史範伯年司州刺史姚道和湘州行事庾佩玉巴陵內史王文和等敬兒文和斬其使馳表以聞伯年道和佩玉懷兩端密相應和十二月十二日攸之遣其輔國將軍中兵參軍督前鋒軍事孫同率寧朔將軍中兵參軍武寶龍驤將軍騎兵參軍朱君拔寧朔將軍沈慧眞龍驤將軍中兵參軍王道起又遣司馬冠軍將軍劉攘兵率寧朔將軍外兵參軍公孫方平龍驤將軍騎兵參軍朱靈寶龍驤將軍騎兵參軍沈僧敬龍驤將軍髙茂又遣輔國將軍中兵參軍王靈秀輔國將軍中兵參軍丁珍東率寧朔將軍中兵參軍王珍之寧朔將軍外兵參軍楊景穆相繼俱下攸之自率輔國將軍錄事參軍兼司馬武茂宗輔國將軍中兵參軍沈韶寧朔將軍中兵參軍皇甫賢寧朔將軍中兵參軍胡欽之龍驤將軍中兵參軍東門道順閏十月四日至夏口攸之將發江陵使沙門釋僧桀筮之曰不至京邑當自郢州回還意甚不悅初江津有雲气狀如塵霧從西北來正蓋軍上至沌口云當問訊安西蹔泊黃金浦旣登岸郢城出軍擊之攸之聞齊王世子據盆口震懾不敢下因攻郢城時齊王輔政遣眾軍西討尙書符徵西府曰尊冠賤屨君臣之位奉順忌逆成敗斯兆未有憑淩我郊圻侵軼我河縣而不焚師殪甲靡旗亂轍者也沈攸之少長庸賤擢自閻伍邀百戰之運乘一捷之功鐫山裂地腰金拖紫窮貴於國極富於家擁旄蕃伯便無北面之禮受督志屏卽有專徵之釁橘柚不薦璆罕入箕賦深斂毒被南郢枉繩矯墨害著西荊饕餮其心溪壑其性從始至終沿壯得老今遂驅迫妖黨繕集尪卒結釁外城送死中甸是而可忍孰不可懷今遣新除使持節督郢州之義陽諸軍事平西將軍郢州刺史聞喜縣開國侯黃回員外散騎常侍冠軍驍騎將軍南臨淮太守重安縣開國子軍主王敬則輔國將軍屯騎校尉長壽縣開國男王宜與輔國將軍南髙平太守軍主陳承叔輔國將軍左軍將軍南濮陽太守葛陽縣開國男軍主彭文之龍驤將軍驃騎行參軍軍主召宰精甲二萬前鋒云騰又遣散騎常侍領遊擊將軍湘南縣開國男新除使持節督湘州諸軍事徵鹵將軍湘州刺史軍主呂安國屯騎校尉寧朔將軍崔慧景輔國將軍軍主任侯伯輔國將軍驍騎將軍軍主蕭順之輔國將軍遊擊將軍軍主垣崇祖寧朔將軍虎賁中郎將軍主尹略屯騎校尉南城令曹虎頭舳艫二萬駱驛繼邁又遣輔國將軍後軍將軍右軍中兵參軍事軍主苟元賓寧朔將軍撫軍中兵參軍事軍主郭文孝龍驤將軍撫軍中兵參軍事軍主程隱雋輕艓一萬截其津要新除持節督廣交越寧湘州之廣興諸軍事領平越中郎將徵鹵將軍廣州刺史統馬軍主沌陽縣開國子周盤龍輔國將軍後軍統馬軍主張文﹠﹟龍驤將軍軍主薛道淵冠軍將軍遊擊將軍並州刺史南淸河太守太原公軍主王敕勤龍驤將軍射聲校尉王洪軌龍驤將軍﹠﹟從僕射軍主成置等鐵馬五千龍驤後敶凡此諸師莫不勇力動天勁志駕日接衝拔距鷹瞵鶚視顧盼則前後風生喑嗚則左右電起以此攻城何城不克以此赴敵何敶能堅然後鑾戎薄臨龍虎百萬六軍齊軌五輅舒﹠﹟丹檻發照素甲生波樓煩白羽投鞍成嶽漁陽墨騎浴鐵爲羣芝艾同焚悔將何及符到之日幸加三省其鋒敶營壁之主驅逼寇手之人若有投命軍門一無所問或能因罪立績終不爾欺斬裾射玦惟功是與能斬送攸之首封三千戶縣公賜布絹各五千匹信如河海皎然無貳飛火軍攝文書千里驛行齊王出頓新亭馳檄數攸之罪惡曰夫彎弓射天未見能至揮戈擊地多力安施何則逆順之勢定殊禍福之驗易原也是以違乎天者鬼神不能使其成會乎人者聖哲不能令其毀故劉濞賴七國連兵之勢隗﹠﹟恃跨河據隴之資毋丘儉伐其逾海越島之功諸葛誕矜其待士愛民之徳彼四子者皆當世雄傑以犯順取禍覆窟傾巢爲豎子笑況乎行陳凡才斗筲小器而懷問鼎之志敢構無君之逆哉逆賊沈攸之出自萊畝寂寥累世故司空沈公從父宗蔭愛之若子卵翼吹噓得升官秩廢帝昏悖猜畏柱臣攸之貪競乘機凶忍趨利躬行反噬請銜誅旨又攸之與譚金童太壹等並受寵任朝爲牙爪同功共體世號三侯當時親暱情過管鮑遭逢革運凶黨懼戮攸之狡猾用數圖全賣禍旣殺從父又害良朋𨿽呂布販君酈寄賣友方之斯人未足爲酷此其不信不義言詐翻覆諸夏之所未有至愚之所不爲也泰始開辟网漏吞舟略其凶險取其搏噬故得階亂獲全因禍保福攸之空淺躁而無謀濃湖崩挫本非己力及北伐彭泗望賊宵奔重討下邳一鼓而遁再鄙王師又應肆法先帝英聖量深河海宥其回溪之敗冀收曲崤之捷故得推遷幸會頓升崇顯內端戎禁外臨方牧聖靈鼎湖遠頒顧命托寄崇深義感金石而攸之知奉國諱喜見於容普天同哀己以爲慶此其樂禍幸災大逆之罪一也又攸之累登蕃嶽自郢遷荊晉熙殿下以皇弟代鎭地尊望重攸之肆情陵侮斷割候迎料擇士馬簡算器甲精器銳士並取自隨郢城所畱十不遺一專擅略擄罔顧國典此其包藏禍志不恭不虔大逆之罪二也又攸之踐荊以來恆用姦數旣欲發兵宜有因假遂乃蹙迫羣蠻騷擾山谷揚聲討伐盡戶發上蟻聚郭邑伺國盛衰從來積年永不解甲遂使四野百縣路無男人耕田載租皆驅女弱自古酷虐未聞有此其侮蔑朝廷大逆之罪三也去昔桂陽奇兵闕起京師內奰宗廟阽危攸之任居上流兵彊地廣救援顚沛實宜悉力國家倒懸方思身慮威遣弱卒三千並皆羸老使就郢州稟受節度欲令判否之日委﹠﹟晉熙何其平日輈張實輕周邵爾時恭謹虛重皇戚此其伏慝藏詐持疑兩端大逆之罪四也又攸之累據方州跋扈滋甚招誘輕狡往者咸納羈絆行侶過境必畱仕子窮困不得歸其鄕商人畢命無由還其土叛亡入境輒加護逋逃出界必遣窮追此其大逆之罪五也又攸之自任專恣恃行慘酷視吏若讎遇民如艸峻大半之賦暴參夷之刑鞭捶國士全用非法一人逃亡闔宗補代毒徧嬰孩虐加斑白獄囚恆滿市血常流男不得耕女不得織奔馳道路號哭動天皇朝赦令初不遵奉欲殺欲擊故曠蕩之澤長隔彼州此其無君陵上大逆之罪六也蒼梧狂凶釁深桀紂猜貳外蕃鶚目西顧畱其長息元琰以爲交質父子分張彌積年稔賴社稷靈長獨夫遄戮攸之豫稟心靈宜同歡幸遂迷惑顚倒深相嗟惜舉言哀桀揚聲吠堯此其不辧是非罔識善惡違情背理大逆之罪七也廢昏立明先代盛典交廣先到梁秦蚤及而攸之密邇內畿川塗弗遠驛書至止晏若不聞未遣章表奄積旬朔防風後至夏典所誅此其大逆之罪八也升明肇歷恩深澤遠申其父子之情矜其骨肉之恩馳遣元琰銜使西歸並加崇授寵貴重疊元琰達西便應反命攸之得此集聚蒙誰之恩不荷盛徳反生讎釁此其大逆之罪九也攸之以溪壑之性含梟鴆之腸直置天壤已稱醜穢況乃舉兵內侮逞肆姦回斯實惡熟﹠﹟成之辰決癰潰疽之日幕府過荷朝寄義百常憤董司元戎龔行天罰今皇上聖明將相仁厚約法三章輕刑緩賦年登歲阜家給人足上有惠和之澤下無樂亂之心攸之不識天時妄圖姦逆舉無名之師驅怨讎之黨是以朝野審其易取含識判其成禽熊羆厲爪蓄攫煎之心虎豹摩牙起吞噬之憤鼓怒則冰原激電奮發則霜野奔﹠﹟以此定亂豈移晷刻𨿽復眾徒梗陸舉郡阻川何足以抗沸海之濤當燒山之焰彼土士民罹毒日久逃竄無路常所憫然今復相逼起接鋒刃交戰之日蘭艾難分土崩倒戈宜爲蚤計無使一人迷昧而九族就禍也弘宥之典有如皎日攸之盡銳攻郢州行事柳世隆隨宜距應屢摧破之攸之與武陵王贊箋曰江陵一總八州地居形勝鎭撫之重宜以上歸本欲仰移節蓋攺臨荊部所以未具上聞者欲待至止面自咨申不圖重關擊覲接無由若使匡朝之誠終蔽於聖察襲遠之舉近於郢都則無以謝烈士之心何用塞義夫之志便不犯關陵漢期一接奉若夫斬蛟陷石之卒裂胳捲鐵之將煙騰飆迅容或驚動左右苟不獲已敢不先布下情又曰下官位重分陜富兼金穴子弟勝衣爵命已及親黨辧菽抽序便加耳倦弦歌口厭粱肉布衣若此復欲何求豈不知俯眉苟安保養余齒何爲不計百口甘冒危難誠感歷朝之遇欲報之於皇室爾昧理之徒謂下官懷無厭之願旣貫誠於白日不復明心於殿下若使天必喪道忠節不立政復闔門碎滅百死無恨但髙祖王業艱難太祖劬勞日昃卜世不盡七百之期宗社已成他人之有家國之事未審於聖心何如攸之遣中兵參軍公孫方平馬步三千向武昌太守臧渙棄郡投西陽太守王毓奔於盆口方平因據西陽建寧太守張謨率二守千人攻之方平破走攸之攻郢城久不決眾心離沮升明二年正月十九日夜劉攘兵燒營入降郢城眾於是離散不可復制將曉攸之斬劉天賜率大眾過江至魯山諸軍因此散走還向江陵未百餘里聞城已爲雍州刺史張敬兒所據無所歸乃與第三子中書侍郎文和至華容界爲封人所斬送攸之初下畱元琰守江陵張敬兒﹠﹟城元琰逃走第五子幼和幼和弟靈和元琰子法先懿弟文和子法徵幼和子法茂並爲敬兒所禽伏誅初文和尙齊王女義興憲公主公主早薨有二女至是齊王迎還第內今皇帝卽位聽攸之及諸子喪還葬墓攸之第二子懿太子洗馬先攸之卒攸之弟登之新安太守去職在家爲吳興太守沈文秀所收斬登之弟雍之鄱陽太守先攸之卒詔以雍之孫僧照爲義興公主後雍之與攸之異生諸弟中最和謹尢見親愛攸之性儉子弟不得妄用財物惟恣雍之所須輒取齋中服飾分與親舊以此爲常雍之弟榮之尙書庫部郎亦先攸之卒攸之晚好讀書手不釋卷史漢事多所諳憶常嘆曰早知窮達有命恨不十年讀書及攻郢城夜遇風浪米船沈沒倉曹參軍崔靈鳳女幼適柳世隆子攸之正色謂曰當今軍糧要急而卿不以在意將由與城內婚姻邪靈鳳答曰樂廣有言下官豈以五男易一女攸之歡然意解初攸之招集才力之士隨郡人雙泰眞有幹力召不肯來後泰眞至江陵賣買有以告攸之者攸之因畱之補隊副厚加料理泰眞無停志少日叛走攸之遣二十人被甲追之逐討甚急泰眞殺數人餘者不敢近欲過家將母去事迫不獲單身走入蠻追者旣失之錄其母而去泰眞旣失母乃出自歸攸之不罪曰此孝子也賜錢一萬轉補隊主其矯情任皆如此初攸之賤時與吳郡孫超之全景文共乘小船出京都三人共上引埭有一人止而相之曰君三人皆當至方伯攸之曰豈有三人俱有此相相者曰骨法如此若有不驗便是相書﹠﹟耳其後攸之爲郢荊二州超之廣州景文豫州刺史攸之初至郢州有順流之志府主簿宗儼之勸攻郢城功曹臧寅以爲攻守勢異非旬日所拔若不時舉挫銳損威今順流長驅計日可捷旣傾根本則郢城豈能自固攸之不從旣敗諸將帥皆奔散惟寅曰我委質事人豈可苟免我之不負公猶公之不負朝廷也乃投水死寅字士若東莞莒人也先是攸之在郢州州從事輒與府錄事鞭攸之免從事官而更鞭錄事五十謂人曰州官鞭府職誠非體要由小人淩侮士大夫倉曹參軍事邊榮爲府錄事所辱攸之自爲榮鞭殺錄事攸之自江陵下以榮爲畱府司馬守城張敬兒將至人或說之使詣敬兒降榮曰受沈公厚恩共如此大事一朝緩急便攺易本心不能行也城敗見敬兒敬兒問曰邊公何不早來榮曰沈公見畱守城而委城求活所不忍也本不蘄生何須見問敬兒曰死何難得命斬之歡笑而去容無異色太山程邕之者素依隨榮至是抱持榮曰與邊公周遊不忍見邊公前死乞見殺兵不得行戮以告敬兒敬兒曰求死甚易何爲不許先殺邕之然後及榮三軍莫不垂泣曰柰何一日殺二義士比之臧洪及陳容榮金城人也廢帝之殞也攸之欲起兵問其知星人葛珂之珂之曰自古起兵皆候太白太白見則成伏則敗昔桂陽以太白伏時舉兵一戰授首此近世明驗今蕭公廢昏立明政值太白時此與天合也且太白尋出東方東方利用兵西方不利故攸之止不反及後舉兵珂之又曰今歲星守南斗其國不可伐攸之不從凡同逆丁珍東孫同裴茂仲武宗儼之並伏誅攸之表檄文疏皆儼之詞也臧渙詣盆城自歸今皇帝命斬之餘同惡或爲亂軍所殺或遇赦得原按南齊書張敬兒傳太祖以敬兒人位旣輕不欲便使爲襄陽重鎭敬兒求之不已乃微動太祖曰沈攸之在荊州公知其欲何所作不出敬兒以防之恐非公之利也太祖笑而無言乃以敬兒爲持節督雍梁二州郢司二郡軍事雍州刺史將軍如故封襄陽縣侯二千戶部伍泊沔口敬兒乘舴艋過江詣晉熙王燮中江遇風船覆左右丁壯者各泗走餘二小吏沒船下叫呼救敬兒兩掖挾之隨船覆仰常得在水上如此翻覆行數十里方得迎接失所持節更給之沈攸之聞敬兒上遣人伺覘見雍州迎軍儀甚盛慮見掩襲密自防備敬兒至鎭厚結攸之信饋不絕得其事迹密白太祖攸之得太祖書翰論選用方伯密事輒以示敬兒以爲反間敬兒終無二心元徽末襄陽大水平地數丈百姓資財皆漂沒襄陽虛耗太祖與攸之書令賑貸之攸之竟不歷意敬兒與攸之司馬劉攘兵情款及蒼梧廢敬兒疑攸之當因此起兵密以問攘兵攘兵無所言寄敬兒馬鐙一隻敬兒乃爲之備升明元年冬攸之反遣使報敬兒敬兒勞接周至爲設酒食謂之曰沈公那忽使君來君殊可命乃列仗於廳事前斬之集部曲頓攸之下當襲江陵時攸之遺太祖書曰吾聞魚相忘於江湖人相忘於道術彼我可謂通之矣大明之中謬奉聖主忝同侍衛情存契闊義著斷金乃分帛而衣等糧而食值景和昏暴心爛形燋若斯之苦寧可言盡吾自分碎首於合下足下亦懼滅族於舍人爾時盤石之心旣固義無貳計蹙迫時難相引求全天道矜善此理不空結姻之始實關於厚及明帝龍飛諸人皆爲鬼矣吾與足下得蒙大造親過夙眷遇若代臣錄其心迹復忝驅使臨崩之日吾豫在遺托加榮授寵恩深位髙𨿽復情謝古人粗識忠節誓心仰報期之必死此誠志竟未申遂先帝登遐微願永奪自爾已來與足下言面殆絕非惟分張形迹自然至此脫枉一告未嘗不對紙流涕豈願相誚於今哉苟有所懷不容不白初得賢子賾疏云得家信云足下有廢立之事安國寧民此功巍巍非吾等常人所能信也俄奉皇太后假令云足下潛構深略獨斷懷抱一何能壯但冠𨿽獘不可承足蓋共尊髙故耳足下交結左右親行殺逆以免身患卿當謂龍逢比干癡人耳凡廢立大事不可廣謀但袁褚遺寄劉又國之近戚數臣地籍實爲膏腴人位並居時望若此不與議復誰可得共披心胸者哉昏明攺易自古有之豈獨大宋中屯邪前代盛典煥盈篇史請爲足下言之羣公共議宜啟太后奉令而行當以王禮出第足下乃可不通大理要聽君子之言豈可罔滅天理一何若玆孝經云資於事父以事君縱爲宗社大計不爾寧不識有君親之意邪乃復慮以家爲啖以爵爲賞小人無狀遂行弒害吾𨿽寡識竊從古比豈有爲臣而有近日之事邪使一旦荼毒身首分離生自可恨死者何罪且有登齋之賞此科出於何文凡在臣隸誰不惋駭華夷扣心行路泣血乃至不殯使流虫在戶自古以來此例有幾衛國微小故有弘演不圖我宋獨無其人撫膺惆悵不能自已足下與向之殺者何異人情易反還成嗟悲爲子君者無乃難乎蹊田之譬豈復有異管仲有言君善未嘗不諫足下諫諍不聞甘崔杼之罪何惡逆之苦昔太甲還位伊不自疑昌邑之過不可稱數霍光荷托尙共議於朝班然復廢之由有湯沐之施論者不以劫主爲名桓溫之心未忘於篡海西失道人倫頓盡廢之以公猶禮處之當溫彊盛誰能相抗尙畏懼於形迹四海不愜未嘗有樂推之者伊尹霍光名髙於臣節桓氏亦得免於脇奪凡是諸事布於書策若此易曉豈待指掌卿常言比迹夷叔如何一旦行過桀跖邪聖明啟運蒼生重造普天率土誰不歌抃實是披心罄節奉公忘私之日而卿大收宮妓劫奪天藏器械金寶必充私室移易朝舊布置私黨被甲入殿內外宮合管鑰悉關家人吾不知子孟孔明遺訓如此王謝陶庾行此舉止且朱方帝鄕非親不授足下非國戚也一旦專縱自樹云是兒守臺城父居東府一家兩錄何以異此知卿防固重復猜畏萬端言以禦遠實爲防內若徳允物望夷﹠﹟猶可推心共處如其失理乖道金城湯池無所用也文長以戈戟自衛何解滅亡吳起有云義禮不修舟中之人皆讎也足下旣無伍員之痛苟懷貪婪而有賊宋之心吾寧捐申包之節邪聞求忠臣者必出孝子之門卿忠孝於斯盡矣今竊天府金帛以行姦惠盜國權爵以結人情且授非其理合我則賞此事已復不可恆用用之旣訖恐非忠策且受者不感識者不知不能遏姦折謀誠節慨惋隔﹠﹟數千無因自對不能知復何情顏當與足下敍平生舊款吾聞前哲絕交不出惡言但此自陳名節於胸心因告別於千載放筆增嘆公私淚想不深怪往言然天下耳目豈伊可誣抑亦當自知投杖無彊爲必失及太祖出頓新亭報攸之書曰辱足下誚書交道不終爲恥已足欲下便來何故多罔君子吾結髮入仕豈期遠大蓋感子路之言每不擇官而宦逮文帝之世初被聖明鑑賞及孝武之朝復蒙英主顧眄因此感激未能自反及與足下斂袂定交款著分好何嘗不勸慕古人國士之心務重前良忠貞之節至於契闊杯酒殷勤攜袖薦女成姻志相然諾義信之篤誰與間之又乃景和陵虐事切憂畏明帝正位運同休顯啟臆論心安危豈貳元徽之季聽髙道慶邪言欲相討伐發威施敕已行外內於時臣子鉗口道路以目吾以分交義重患難宜均犯陵白刃以相任保悖主手敕今封送相示豈不畏威念周旋之義耳推此陰惠何愧懷抱不云足下猥含禍詖前遣王思文所牒朝事蓋情等家國共誰衷否虛心小大必以先輸問張雍州遷代之日將欲誰擬本是逆論來事非欲代張乃封此示張激使見怒若張惑一言果興怨恨事負雅素君子所不可爲況張之奉國忠亮有本情之見與意契不貳邪又張雍州啟事稱彼中蠻動兼民遭水患敕令足下思經拯之計吾亦有白論國如家布情而往每思虛達事之相接恆必猜離反謂無故遣信此乃覘察平諒之襟動則相阻傷負心期自誰作故先時足下遣信尋盟惇舊厲以篤終吾止附還白申罄情本契然遠要方固金石今日舉錯定是誰恧久言邪元徽末徳埶亡禋祀足下備聞無待亟述太后惟憂式遵前誥興毀之略事屬鄙躬黜昏樹明實惟前則寧宗靜國何愧前修廢立有章足下所允冠獘之譏將以何語封爲郡王寧爲失禮景和無名方之不愈乎龍逢自匹夫之美伊霍則社稷之臣同異相乘非吾所受也登齋有賞壽寂已蒙之於前同謀獲功明皇亦行之於昔此則接踵成事誰敢異之謂其大收宮女劫奪天藏器械金寶必充私室必若虛設市虎亦可不翅此言若以此詐民天下豈患無眼心苟無瑕非所耿介甲杖之授事旣舊典豈見有任鎭邦家勛經定主而可得出入輕單不資寵衛斯之患慮豈直身憂祗奉此恩職惟事理朱方之牧公卿僉意吾亦謂微勛之次無忝一州且魏晉舊事帝鄕蕃職何嘗豫州必曹司州必馬折膠受柱在體非愧袁粲據石頭足下無不可吾之守東府來告便謂非動容見疾頻笑入戾乃如是乎袁粲劉秉受遇深重家國旣安不思撫鎭遂與足下表裏潛規據城之夜豈顧社稷幸天未長亂宗廟有靈卽與褚衛軍協謀義斷以時殄滅想足下聞之悵然孤沮小兒忝侍中代來之澤遇直上臺便呼一家兩錄發不擇言良以太甚吾之方寸古列共言乃以陶庾往賢大見譏責足下自省詎得以此見貽邪比蹤夷叔論吾則可行過桀跖無乃近誣哉謂吾不朝此則良誨朝之與否想更問之足下受先帝之恩施擁戎西州鼎湖之日率土載奔而宴安中流酣飲自若卽懷狼望陵侮皇朝晉熙殿下以皇弟代鎭而斷割候迎罔蔑宗子驅略士馬悉以西上郢中所遺僅餘劣弱昔徵茅不入猶動義師況荊州物產雍崏交梁之會自足下爲牧薦獻何品良馬勁卒彼中不無良皮美罽商賂所聚前後貢奉多少何如惟聞大官時納飲食耳桂陽之難坐觀成敗自以雍容漢南西伯可擬賴原卽大世非望亦消又招集逋亡斷遏行侶治舟試艦恆以朝廷爲旗的秣馬按劍常願天下有風塵爲人臣者固若是邪至乃不遵制書敕下如空國恩莫行命令擁隔詔除郡縣輒自板代罷官去職禁還京師凶人出境無不千里尋躡而反募臺將來必厚加給賞太妃遣使市馬賫寶往蜀足下悉皆斷折以爲私財此皆遠邇共聞暴於視聽主上睿明當璧縣同慶絕域奉贄萬國通書而盤桓百日始有單騎事存送往於此可徵不朝如此誰應受誚反以見呵非所反側今乃勒兵以窺象館長戟以指魏闕不亦爲忠臣孝子之所痛心疾首邪賢子元琰獲免虎口及淩波西邁吾所發遣猶推素懷不畏嗤嗤足下尙復滅君臣之紀況吾布衣之交乎遂事不諫旣往難咎今六師西向爲足下憂之攸之與兼長史江乂別駕傅宣等守江陵城敬兒軍中力授因以爲別敬兒告變使至太祖大喜進號鎭軍將軍加散騎常侍攺爲都督給鼓吹一部攸之於郢城敗走其子元琰軍至白水元琰聞城外鶴唳謂是叫聲心懼欲走其夜乂宣開門出奔城潰元琰奔寵洲見殺百姓旣相抄敓敬兒至江陵誅攸之親黨沒入其財物數十萬悉以入私攸之於湯渚村自經死居民送首荊州敬兒使楯擎之蓋以靑傘徇諸市郭乃送京師進號徵西將軍爵爲公增邑爲四千戶

袁粲子

最

按宋書本傳粲字景倩陳郡陽夏人太尉淑兄子也父濯揚州秀才蚤卒祖母哀其幼孤名之曰湣孫伯叔並當世榮顯而湣孫饑寒不足母瑯琊王氏太尉長史誕之女也躬事績紡以供朝夕湣孫少好學有淸才有欲與從兄顗婚者伯父洵卽顗父曰顗不堪政可與湣孫婚耳時湣孫在坐流涕起出蚤以操立志行見知初爲揚州從事世祖安北鎭軍北中郎行參軍侍中郎主簿世祖伐逆轉記室參軍及卽位除尙書吏部郎太子右衛率侍中孝建元年世祖率羣臣並於中興寺八關齋中食竟湣孫別與黃門郎張淹更進魚肉食尙書令何尙之奉法素謹密以白世祖世祖使禦史中丞王謙之糾奏並免官二年起爲廷尉太子中庶子領右軍將軍出爲輔國將軍西陽王子尙北中郎長史廣陵太守行兗州事仍爲永嘉王子仁冠軍長史將軍太守如故大明元年復爲侍中領射聲校尉封興平縣子食邑五百戶事在顏師伯傳三年坐納山陰民丁彖文貨舉爲會稽郡孝廉免官尋爲西陽王子尙撫軍長史又爲中庶子領左軍將軍四年出補豫章太守加秩中二千石五年復還爲侍中領長水校尉遷左衛將軍加給事中七年轉吏部尙書左衛如故其年皇太子冠上臨宴東宮湣孫勸顏師伯酒師伯不飲湣孫因相裁辱師伯見寵於上上常嫌湣孫以寒素淩之因此發怒出爲海陵太守前廢帝卽位除禦史中丞不拜復爲吏部尙書永光元年徙右衛將軍加給事中景和元年復入爲侍中領驍騎將軍太宗泰始元年轉司徒左長史冠軍將軍南東海太守湣孫淸整有風操自遇甚厚嘗著妙徳先生傳以續嵇康髙士傳以自況曰有妙徳先生陳國人也气志淵虛姿神淸映性孝履順棲衝業簡有舜之遺風先生幼夙多疾性疏懶無所營尙然九流百氏之言雕龍談天之藝皆泛識其大歸而不以成名家貧嘗仕非其好也混其聲迹晦其心用故深交或迕俗察罔識所處席門常掩三徑裁通𨿽揚子寂漠嚴叟沈冥不是過也修道遂志終無得而稱焉又嘗謂周旋人曰昔有一國國中一水號曰狂泉國人飲此水無不狂惟國君穿井而汲獨得無恙國人旣並狂反謂國主之不狂爲狂於是聚謀共執國主療其狂疾火艾鍼藥莫不必具國主不任其苦於是到泉所酌水飲之飲畢便狂君臣大小其狂若一眾乃歡然我旣不狂難以獨立比亦欲試飲此水湣孫幼慕荀奉倩之爲人白世祖求攺名爲粲不許至是言於太宗乃攺爲粲字景倩焉二年遷領軍將軍仗士二十人入六門其年徙中書令領太子詹事增封三百戶固辭不受三年轉尙書僕射尋領吏部五年加中書令又領丹陽尹六年上於華林園茅堂講周易粲爲執經又知東宮事徙爲右僕射七年領太子詹事僕射如故未拜遷尙書令丹陽尹如故坐前選武衛將軍江柳爲江州刺史柳有罪降爲守尙書令太宗臨崩粲與褚淵劉﹠﹟並受顧命加班劍二十人給鼓吹一部後廢帝卽位加兵五百人帝未親朝政下詔曰比元序愆度畱燻耀晷有傷秋稼方貽民瘼朕以眇疚未弘政道囹圄尙繁枉滯猶積晨兢夕厲每惻於懷尙書令可與執法以下就訊眾獄使冤訟洗遂瘐斃昭蘇頒下州郡咸令無壅元徽元年丁母憂葬竟攝令親職加衛將軍不受惇逼備至中使相望粲終不受性至孝居喪毀甚袒日及祥變常發詔衛軍斷客二年桂陽王休範爲逆粲扶曳入殿詔加兵自隨府置佐史時兵難危急賊已至南掖門諸將意沮咸莫能奮粲慷慨謂諸將帥曰寇賊已逼而眾情離沮孤子受先帝顧托本以死報今日當與褚護軍同死社稷因命左右被馬辭色哀壯於是陳顯達等感激出戰賊卽平殄事寧授中書監卽本號開府儀同三司領司徒以揚州解爲府固不肯移三年徙尙書令衛軍開府如故並固辭服終乃受加侍中進爵爲侯又不受時粲與齊王褚淵劉秉入直平決萬機時謂之四貴粲閒默寡言不肯當事主書每往諮決或髙詠對之時立一意則眾莫能攺宅宇平素器物取給好飲酒善吟諷獨酌園庭以此自適居負南郭時杖策獨遊素寡往來門無雜客及受遺當權四方輻湊閒居髙臥一無所接談客文士所見不過一兩人順帝卽位遷中書監司徒侍中如故時齊王居東府故使粲鎭石頭粲素靜退每有朝命多不卽從逼切不得已然後方就及詔移石頭卽便順旨有周旋人解望气謂粲曰石頭气甚乖往必有禍粲不答又給油絡通幰車仗士五十人入殿時齊王功髙徳重天命有歸粲自以身受顧托不欲事二姓密有異圖丹陽尹劉秉宋代宗室前湘州刺史王蘊太后兄子素好武事並慮不見容於齊王皆與粲相結將帥黃回任伯孫曇瓘王宜興彭文之卜伯興等並與粲合升明元年荊州刺史沈攸之舉兵齊王自詣粲粲稱疾不見粲宗人通直郎袁達以爲不宜示異同粲曰彼若以主幼時艱與桂陽時不異劫我入臺便無辭以拒一如此不復得出矣時齊王入屯朝堂秉從父弟領軍將軍韞入直門下省伯興爲直閣黃回諸將皆率軍出新亭粲謀克日矯太后令使韞伯興率宿衛兵攻齊王於朝堂回率軍來應秉伯等並赴石頭本期夜發其日秉恇擾不知所爲晡後便束裝未暗載婦女席捲就粲由此事泄先是齊王遣將薛淵蘇烈王天生等領兵戍石頭云以助粲實禦之也又令腹心王敬則爲直閣與伯興共禁兵王蘊聞秉已奔嘆曰今年事敗矣時齊王使蘊募人已得數百乃狼狽率部曲向石頭本期開南門時已暗夜薛淵等據門射之蘊謂粲已敗卽便散走齊王以報敬則率所領收蘊殺之並誅伯興又遣軍主戴僧靜向石頭助薛淵自倉門得入時粲與秉等列兵登東門僧靜分兵攻府西門粲與秉欲還赴府旣下城列燭自照僧靜挺身暗往粲子最覺有異人以身衛粲僧靜直前斬之父子俱殞左右各分散粲死時年五十八任伯等其夜並乘輕舸自新亭赴石頭聞粲敗乃馳還其後並誅秉事在宗室傳齊永明元年詔曰昔魏矜袁紹恩給丘墳晉亮兩王榮覃余裔斯蓋懷舊流仁原心興宥二代弘義前載美談袁粲劉秉並與先朝同獎宗室沈攸之於景和之世特有乃心𨿽末節不終而始誠可錄歲月彌往宜沾優隆粲秉前年攺葬塋兆未修材官可爲經略粗合周禮攸之及其諸子喪柩在西可符荊州以時致送還反舊墓在所營葬事按通鑑綱目齊永明十年齊詔太子家令沈約撰宋書約立袁粲傳齊主曰袁粲自是宋室忠臣

劉秉弟

韞

卜伯興按通鑑綱目宋主昱元徽四年秋七月宋中領軍蕭道成弒其主昱以太后令召諸大臣入議道成謂劉秉曰此使君家事何以斷之秉未答道成須﹠﹟盡張目光如電秉曰尙書眾事可以見付軍旅處分一委領軍秉出逢從弟韞問曰事當歸兄邪曰已讓領軍矣韞拊膺曰兄肉中詎有血耶今年族矣升明元年十一月袁粲劉秉密謀誅道成將帥黃回卜伯興等皆與通謀時劉韞爲領軍將軍入直門下省卜伯興爲直合黃回等諸將皆出屯新亭粲謀旣定乃以謀告褚淵淵卽以告道成道成遣軍主蘇烈薛淵等助粲守石頭又以王敬則爲直合與伯興共總禁兵粲謀矯太后令使韞伯興帥宿衛兵攻道成於朝堂回等帥所領爲應劉秉等並赴石頭本期夜發秉恇擾不知所爲晡後卽束裝盡室奔石頭粲驚曰何事遽來今敗矣道成聞之使王敬則殺韞及伯興蘇烈等據倉城又遣戴僧靜助烈等攻粲秉逾城走父子爲追者所殺

臧寅按通鑑綱目宋順帝升明二年春正月宋沈攸之盡銳攻郢城柳世隆乘間屢破之城久不拔逃者稍多劉攘兵射書入城請降世隆納之攘兵燒營而去攸之軍遂大散諸將皆走臧寅曰幸其成而棄其敗吾不忍爲也乃投水死

賈襲宗按冊府元龜襲宗寶陵人也劉胡叛淮南本縣已爲胡所得率三千人救沈攸之攸之言於建安王休仁休仁拔爲司徒參軍督護使還鄕裏招集爲胡所擒以火炙之問臺軍消息一無所言瞋目謂胡曰君稱兵海內窺覦神器未聞奇謀遠略而爲炮烙之刑僕本以身奉義死亦何有胡斬之

裴顗按通鑑綱目宋順帝升明三年夏四月齊王道成稱皇帝廢宋主爲汝陰王徙之丹陽奉朝請裴顗上表數齊王過惡掛冠徑去齊主殺之

忠烈部名臣列傳十一

南齊

成買按南史周盤龍傳建元二年魏攻淮陽圍角城先是上遣軍主成買戍角城辭於王儉曰今假之行必以死報衡門蓬戶不朱斯白小人弱息當得一子儉問其故答曰若不殺賊便爲賊殺弱息不爲世子便爲孝子孝子則門加素堊世子則門施丹赭至是買被圍上遣領軍將軍李安人救之敕盤龍率馬步下淮陽就李安人買與魏拒戰手所傷殺無數晨起手中忽有數升血其日遂戰死首見斬猶屍據鞍奔還軍然後僵

席謙按南齊書張衝傳新蔡太守席謙永明中爲中書郎王融所薦父恭穆鎭西司馬爲魚復侯所害至是謙鎭盆城聞義師東下曰我家世忠貞殞死不二爲陳伯之所殺

丘冠先按續文獻通考冠先字道元吳興人少有節義永明中位給事中使蠕蠕蠕蠕逼令拜冠先執節不從以刃臨之冠先曰能殺我者蠕蠕也不能以天子使拜蠕蠕者我也遂見殺武帝以冠先不辱命賜其子雄錢一萬布三千匹雄不受詣闕上書曰臣父執節如蘇武守死如谷吉遂不書之良史甄之褒贈萬代之後誰死社稷先建元四年車僧朗銜使不異抗節是同詔贈員外郎此天朝舊準臣父成例也今僧朗反葬家塋臣父湮棄絕域語忠烈則不謝車論荼毒則彼優而此劇名位不殊禮數宜等乞申褒贈不省

鄱陽王鏘隨郡王子隆謝粲晉安王子

懋董僧慧陸超之安陸王子敬孔琇

之周伯玉南平王銳晉熙王球宜都

王鏗按通鑑綱目齊昭業隆昌元年宣城公蕭鸞權勢益重中外皆知其畜不臣之志鄱陽王鏘每詣鸞鸞語及家國言淚俱發鏘以此信之宮臺之內皆屬意於鏘制局監謝粲說鏘及隨王子隆日二王但出天子置朝堂夾輔號令粲等閉城上仗誰敢不同東城人正共縛送蕭令耳子隆欲定計鏘意猶豫命駕將入復還與母別日暮不成行典簽告之鸞遣兵殺鏘及子隆謝粲等時太祖諸子子隆最壯大有才能故鸞尢忌之江州刺史晉安王子懋聞二王死欲起兵謂防合陸超之曰事成則宗廟獲安不成猶爲義鬼董僧慧曰此州𨿽小宋孝武嘗用之若舉兵向闕以請郁林之罪誰能禦之子懋母阮氏在建康密遣迎之阮氏報其同母兄於謠之爲計謠之馳告鸞鸞遣軍主裴叔業與謠之先襲尋陽子懋部曲多雍州人皆踴躍願奮叔業畏之遣謠之說子懋曰還都正當作散官不失富貴也子懋旣不出兵眾情稍沮參軍幹琳之說叔業取子懋叔業遣將隨之拔白刃入齋子懋罵曰小人何忍行此琳之以袖障面使人殺之王元邈執董僧慧將殺之僧慧曰晉安舉義僕實豫謀死不恨願大斂畢退就鼎鑊元邈義之白鸞免死子懋子昭基九歲以方二寸絹爲書參其消息僧慧視之曰郎君書也悲慟而卒於琳之勸陸超之逃亡超之曰人皆有死此不足懼吾若逃亡非惟孤晉安之眷亦恐田橫客笑人元邈等欲囚以還都超之端坐俟命超之門生謂殺超之當得賞密自後斬之頭墜而身不僵元邈厚加殯殮門生亦助舉棺棺墜壓其首折頸而死鸞遣將軍王廣之襲南兗州刺史安陸王子敬斬之又以孔琇之行郢州事使殺郢州刺史晉熙王球琇之辭不許遂不食而死裴叔業進向湘州欲殺南平王銳防合周伯玉大言於眾曰此非天子意今斬叔業舉兵匡社稷誰敢不從典簽叱左右斬之遂殺銳又殺銶及南豫州刺史宜都王鏗

張佛護按南齊書崔慧景傳慧景舉兵奉江夏王寶元向京師臺遣驍騎將軍張佛護直閣將軍徐元稱屯騎校尉姚景珍西中郎參軍徐景智遊蕩軍主董伯珍騎官桓靈福等據竹裏爲數城寶元遣信謂佛護曰身自還朝君何意苦相斷遏佛護答曰小人荷國重恩使於此創立小戍殿下還朝但自直過豈敢幹斷遂射慧景軍因合戰慧景子覺及崔恭祖領前鋒皆傖楚善戰又輕行不爨食以數舫緣江載酒肉爲軍糧每見臺軍城中煙火起輒盡力攻擊臺軍不復得食以此饑困元稱等議欲降佛護不許崔恭祖等復攻之城陷佛護單馬走追得斬首徐元稱降餘軍主皆死

陸閒按蘇州府誌閒字遐業慧曉兄子有風槪不苟合仕至揚州別駕明帝崩閒謂所親曰宮車晏駕百司將聽冢宰主上地重才弱難將至矣因感心疾不復預州事永元末刺史始安王遙光東府作亂或勸去之閒曰吾爲人吏何可逃死臺軍攻陷城閒以綱佐被收尙書令徐孝嗣啟閒不豫逆謀未及報徐世標害之

顏見遠按周書顏之儀傳之儀祖見遠齊禦史治書正色立朝有當官之稱及梁武帝執政遂以疾辭尋而齊和帝暴崩見遠慟哭而絕梁武帝深恨之謂朝臣曰我自應天從人何預天下人事而顏見遠乃至於此當時嘉其忠烈咸稱嘆之

梁

蔡道恭按冊府元龜道恭爲司州刺史平北將軍天監三年魏軍圍司州道恭拒守魏軍憚之將退會道恭疾篤乃呼兄子僧勰從弟靈恩及諸將帥謂曰吾受國厚恩不能破滅寇賊今所苦轉篤勢不能久汝等當以死固節無令吾沒有遺恨又令取所持節謂僧勰曰稟命出疆憑此而已旣不得奉以還朝方欲攜之同逝可與棺柩相隨眾皆流涕其年五月卒魏知道恭死攻之轉急先是朝廷遣郢州刺史曹景宗率眾赴援景宗不前至八月城內糧盡乃陷

江子一弟子四

子五

按梁書本傳子一字元貞濟陽考城人晉散騎常侍統之七世孫也父法成天監中奉朝請子一少好學有志操以家貧闕養因蔬食終身起家王國侍郎朝請啟求觀書祕閣髙祖許之有敕直華林省其姑夫右衛將軍朱異權要當朝休下之日賓客輻湊子一未嘗造門其髙潔如此稍遷尙書儀曹郎出爲遂昌曲阿令皆著美績除通直散騎侍郎出爲戎昭將軍南津校尉弟子四歷尙書金部郎大同初遷右丞兄弟性並剛烈子四自右丞上封事極言得失髙祖甚善之詔尙書詳擇施行焉左民郎沈﹠﹟少府丞顧玙嘗奏事不允髙祖厲色呵責之子四乃趨前代﹠﹟等對言甚激切髙祖怒呼縛之子四據地不受髙祖怒亦止乃釋之猶坐免職及侯景反攻陷歷陽自橫江將渡子一帥舟師千餘人於下流欲邀之其副董桃生家在江北因與其黨散走子一乃退還南洲復收餘眾步道赴京師賊亦尋至子一啟太宗云賊圍未合猶可出蕩若營柵一固無所用武請與其弟子四子五帥所領百餘人開承明門挑賊許之子一乃身先士卒抽戈獨進羣賊夾攻之從者莫敢繼子四子五見事急相引赴賊並見害詔曰故戎昭將軍通直散騎侍郎南津校尉江子一前尙書右丞江子四東宮直殿主帥子五禍故有聞良以矜惻死事加等抑惟舊章可贈子一給事黃門侍郎子四中書侍郎子五散騎侍郎侯景平世祖又追贈子一侍中謚義子子四黃門侍郎謚毅子子五中書侍郎謚烈子子一續黃圖及班固九品並辭賦文章數十篇行於世

沈浚按梁書本傳浚字叔源吳興武康人祖憲齊散騎常侍齊史有傳浚少博學有才幹歷山陰吳建康令並有能名入爲中書郎尙書左丞侯景逼京城遷禦史中丞是時外援並至侯景表請求和詔許之旣盟景知城內疾疫復懷姦計遲疑不去數日皇太子令浚詣景所景曰卽已向熱非復行時十萬之軍何由可去還欲立效朝廷君可見爲申聞浚曰將軍此論意在得城城內兵糧尙支百日將軍儲積內盡國家援軍外集十萬之眾將何所資而反設此言欲脇朝廷邪景橫刃於膝瞋目叱之浚正色責景曰明公親是人臣舉兵向闕聖主申恩赦過已共結盟口血未幹而有翻背沈浚六十之年且天子之使死生有命豈畏逆臣之刀乎不顧而出景曰是眞司直也然密銜之及破張嵊乃求浚以害之

柳敬禮按梁書本傳敬禮開府儀同三司慶遠之孫父津太子詹事敬禮與兄仲禮皆少以勇烈知名起家著作佐郎稍遷扶風太守侯景渡江敬禮率馬步三千赴援至都據靑溪埭與景頻戰恆先登陷陳甚著威名臺城沒敬禮與仲禮俱見於景景遣仲禮經略上流畱敬禮爲質以爲護軍景餞仲禮於後渚敬禮密謂仲禮曰景今來會敬禮抱之兄拔佩刀便可斫殺敬禮死亦無所恨仲禮壯其言許之及酒數行敬禮目仲禮仲禮見備衛嚴不敢動計遂不果會景徵晉熙敬禮與南康王會理共謀襲其城﹠﹟期將發建安侯蕭賁知而告之遂遇害

張嵊按梁書本傳嵊字四山鎭北將軍稷之子也少方雅有志操能淸言父臨靑州爲土民所害嵊感家禍終身蔬食布衣手不執刀刃州舉秀才起家祕書郎累遷太子舍人洗馬司徒左西掾中書郎出爲永陽內史還除中軍宣城王司馬散騎常侍又出爲鎭南湘東王長史尋陽太守中大同元年徵爲太府卿俄遷吳興太守太淸二年侯景圍京城嵊遣弟伊率郡兵數千人赴援三年宮城陷禦史中丞沈浚違難東歸嵊往見而謂曰賊臣憑陵社稷危恥正是人臣效命之秋今欲收集兵力保貴鄕若天道無靈忠節不展𨿽復及死誠亦無恨浚曰鄙郡𨿽小仗義拒逆誰敢不從固勸嵊舉義於是收集士卒繕築城壘時邵陵王東奔至錢唐聞之遣板授嵊徵東將軍加秩中二千石嵊曰朝廷危迫天子蒙塵今日何情復受榮號畱板而已賊行臺劉神茂攻破義興遣使說嵊曰若早降附當還以郡相處復加爵賞嵊命斬其使仍遣軍主王雄等帥兵於鱧瀆逆擊之破神茂神茂退走侯景聞神茂敗乃遣其中軍侯子鑑帥精兵二萬人助神茂以擊嵊嵊遣軍主範智朗出郡西拒戰爲神茂所敗退歸賊騎乘勝焚柵柵內眾軍皆土崩嵊乃釋戎服坐於聽事賊臨之以刃終不爲屈乃執嵊以送景景刑之於都市子弟同遇害者十餘人時年六十二賊平世祖追贈侍中中衛將軍開府儀同三司謚曰忠貞子

韋粲子尼弟助

警構

昂

按梁書本傳粲字長蒨車騎將軍之孫北徐州刺史放之子也有父風好學仗气身長八尺容貌甚偉初爲云麾晉安王行參軍俄署法曹遷外兵參軍兼中兵時潁川庾仲容吳郡張率前輩知名與粲同府並忘年交好及王遷鎭雍州隨轉記室兼中兵如故王立爲皇太子粲遷步兵校尉入爲東宮領直丁父憂去職尋起爲招遠將軍復爲領直服闋襲爵永昌縣侯除安西湘東王諮議累遷太子僕左衛率領直並如故粲以舊恩任寄綢密𨿽居職屢徙常畱宿衛頗擅權誕倨不爲時輩所平右衛朱異嘗於酒席厲色謂粲曰卿何得己作領軍面向人耶大同十一年遷通直散騎常侍未拜出爲持節督衡州諸軍事安遠將軍衡州刺史皇太子出餞新亭執粲手曰與卿不爲久別太淸元年粲至州無幾便表解職二年徵爲散騎常侍粲還至廬陵聞侯景作逆便簡閱部下得精卒五千馬百匹倍道赴援至豫章奉命報云賊已出橫江粲卽就內史劉孝儀共謀之孝儀曰必期如此當有別敕豈可輕信單使妄相驚動或恐不然時孝儀置酒粲怒以杯抵地曰賊已渡江便逼宮闕水陸俱斷何暇有報假令無敕豈得自安韋粲今日何情飲酒卽馳馬出部分將發會江州刺史當陽公大心遣使要粲粲乃馳往見大心曰上游蕃鎭江州去京最近殿下情計實宜在前但中流任重當須應接不可闕鎭今直且張聲勢移鎭湓城遣偏將賜隨於事便足大心然之遣中兵柳昕帥兵二千人隨粲粲悉畱家累於江州以輕舸就路至南洲粲外弟司州刺史柳仲禮亦帥步騎萬餘人至橫江粲卽送糧仗贍給之並散私金帛以賞其戰士先是安北將軍鄱陽王範亦自合肥遣西豫州刺史裴之髙與其長子嗣帥江西之眾赴京師屯於張公洲待上流諸軍至是時之髙遣船渡仲禮與合軍進屯王遊苑粲建議推仲禮爲大都督報下流眾軍裴之髙自以年位恥居其下乃云柳節下是州將何須我復鞭板累日不決粲乃抗言於眾曰今者同赴國難義在除賊所以推柳司州者政以久捍邊疆先爲侯景所憚且士馬精銳無出其前若論位次柳在粲下語其年齒亦少於粲直以社稷之計不得復論今日形勢貴在將和若人心不同大事去矣裴公朝之舊齒年徳已隆豈應復挾私情以沮大計粲請爲諸君解釋之乃單舸至之髙營切讓之曰前諸將之議豫州意所未同卽二宮危逼猾寇滔天臣子當戮力同心豈可自相矛楯豫州必欲立異鋒鏑便有所歸之髙垂泣曰吾荷國恩榮自應帥先士卒顧恨衰老不能效命企望柳使君共平凶逆謂眾議已從無俟老夫耳若必有疑當剖心相示於是諸將定議仲禮方得進軍次新亭賊列陣於中興寺相持至晚各解歸是夜仲禮入粲營部分眾軍旦日將戰諸將各有據守令粲頓靑塘靑塘當石頭中路粲慮柵壘未立賊必爭之頗以爲憚謂仲禮曰下官才非禦侮直欲以身徇國節下善量其宜不可致有虧喪仲禮曰靑塘立柵迫近淮渚欲以糧儲船乘盡就泊之此是大事非兄不可若疑兵少當更差軍相助乃使直閣將軍劉叔引師助粲帥所部水陸俱進時值昏霧軍人迷失道比及靑塘夜已過半壘柵至曉未合景登禪靈寺門閣望粲營未立便率銳卒來攻軍副王長茂勸據柵待之粲不從令軍主鄭逸逆擊之命劉叔引以水軍截其後叔引畏懦不敢進逸遂敗賊乘勝入營左右牽粲避賊粲不動猶叱子弟力戰兵死略盡遂見害時年五十四粲子尼及三弟助警構從弟昂皆戰死親戚死者數百人賊傳粲首闕下以示城內太宗聞之流涕曰社稷所寄惟在韋公如何不幸先死行陣詔贈護軍將軍世祖平侯景追謚曰忠貞並追贈助警構及尼皆中書郎昂員外散騎常侍粲長子臧字君理歷官尙書三公郎太子洗馬東宮領直侯景至帥兵屯西華門城陷奔江州收舊部曲據豫章爲其部下所害

陳昕按梁書陳慶之傳慶之第五子昕字君章七歲能騎射十二隨父入洛路遇疾還京師詣鴻臚卿朱異異訪北間形勢昕聚土畫地指揮分別異甚奇之大同四年爲邵陵王常侍文徳主帥右衛仗主敕遣助防義陽魏豫州刺史堯雄北間驍將兄子寶樂特爲敢勇慶之圍懸瓠雄來赴其難寶樂求單騎校戰昕躍馬直趣寶樂雄卽散潰仍陷溱城六年除威遠將軍小峴城主以公事免十年妖賊王勤宗起於巴山郡以昕爲宣猛將軍假節討焉勤宗平除陰陵戍主北譙太守以疾不之官又除驃騎外兵俄爲臨川太守太淸二年侯景圍歷陽敕召昕還昕啟云采石急須重鎭王質水軍輕弱恐慮不濟乃板昕爲云騎將軍代質未及下渚景已渡江仍遣率所領遊防城外不得入守欲奔京口乃爲景所擒景見昕殷勤因畱極飲曰我至此得卿餘人無能爲也令昕收集部曲將用之昕誓而不許景使其儀同範桃棒嚴禁之昕因說桃棒令率所領歸降襲殺王偉宋子仙爲信桃棒許之遂盟約射啟城中遣昕夜縋而入髙祖大喜敕卽受降太宗遲疑累日不決外事發泄昕弗之知猶依期而下景邀得之乃逼昕令更射書城中云桃棒且輕將數十人先入景欲裹甲隨之昕旣不肯爲書期以必死遂爲景所害時年三十三

祖皓按畿輔通誌皓淶水人志節慷慨有文武略大同中爲江都令拜廣陵太守侯景陷臺城皓在城將遇害逃走江西百姓感遺惠匿之廣陵人來嶷告皓曰逆豎滔天王室如毀正義夫發憤之秋君世荷國恩又不爲賊所容逃竄艸間危如累棋董紹先𨿽景心腹輕而無謀新克此州人情不附襲而破之一壯士力耳如其克捷百代而下猶爲梁室忠臣皓曰僕所願也乃﹠﹟勇士耿光等襲殺紹先推前太子蕭﹠﹟爲刺史結東魏爲援馳檄討景景懼卽日率侯鑑等攻之城破皓見執被縛箭射徧體車裂以殉兄弟子侄遇害者十六人

來嶷按揚州府誌嶷字徳山梁廣陵人幼有奇節侯景陷廣陵以董紹先爲太守嶷說前太守祖皓曰董紹先輕而無謀人情不附今欲糾率義勇奉戴府君若其克捷可立桓文之勛必天未悔禍猶足爲梁室忠臣皓曰僕所願也乃要勇士耿光等百餘人襲殺紹先馳檄遠近及皓敗嶷並遇害

任孝恭按江南通誌孝恭臨淮人幼孤事母以孝聞家貧無書從人借讀目一過略無所遺梁武帝聞其有才學召入西省撰史爲司文侍郎兼中書通事舍人專掌公家筆翰爲文敏速每奏稱善侯景之亂不屈被害死

蘭夏禮按廣東通誌蘭欽中昌魏人歷官至衡州刺史平南將軍封曲江縣公子夏禮侯景至歷陽率其部曲邀景兵敗死之

霍俊按通鑑綱目梁太淸二年十月蕭正徳引侯景圍梁臺城十一月景以正徳稱帝梁邵陵王綸還軍赴援侯景擊之大潰綸奔朱方景擒西丰公大春主帥霍俊等還至城下使言曰邵陵已爲亂兵所殺俊獨曰王小失利已全軍還京口城中但堅守援軍尋至賊以刀毆其背俊辭色彌厲正徳殺之

蕭嗣按南史鄱陽忠烈王恢傳恢子範範子嗣字長引容貌丰偉腰帶十圍性驍果有膽略倜儻不護細行而復傾心養士皆得死力範之薨也嗣猶據晉熙城中食盡士皆乏絕侯景遣任約攻嗣時賊方盛咸勸且止嗣按劍叱之曰今日之戰蕭嗣效命死節之秋也及戰遇流矢中頸不許拔帶箭手殺數人賊退方命拔之應時气絕妻子爲任約所禽初範旣與尋陽王大心相持及嗣之死猶未敢發範喪

謝答仁按通鑑綱目梁承聖三年冬十一月魏於謹悉眾攻柵反者開西門納魏師梁主退保金城乃焚古今書籍十四萬卷以寶劍擊柱折之嘆曰文武之道今夜盡矣命禦史中丞王孝祀作降文謝答仁諫曰城中兵眾猶彊乘暗突圍而出賊必驚因而薄之可度江就任約梁主素不便走馬曰事必無成祇增辱耳答仁求自扶梁主王褒曰答仁侯景之黨豈可信答仁又請守子城守兵梁主然之褒又以爲不可答仁嘔血而死

裴畿按冊府元龜畿爲太子右偉巂州刺史西魏攻陷江陵畿力戰死之

樂子云按續文獻通考子云淯陽人以江陵令除光祿卿魏克江陵眾皆奔散呼子云子云曰終爲擄矣不如守以死節遂僕地卒於馬足之下

王按通鑑綱目梁敬帝方智紹泰元年齊主使淸河王嶽將兵攻魏安州以救江陵嶽至義陽江陵陷因進軍臨江郢州刺史陸法和舉州降之長史王不從殺之

馬明按冊府元龜明字世朗梁元帝時爲散騎常侍北兗州刺史領廬江太守荊州陷沒歸於髙祖紹泰中復官位封西華縣侯隨周文育督徵王琳於沌口軍敗明力戰死之贈使持節徵西將軍郢州刺史

陳

陳詳按冊府元龜詳爲神威將軍吳州刺史天嘉五年周迪復出臨川乃以詳爲都督率水部討迪軍至南城與賊相遇戰敗死之

陳叔愼按長沙府誌叔愼吳興人爲湘州刺史隋楊素略地至湘州城中將士刻日請降叔愼年十八置酒會僚吏酒酣嘆曰君臣之義盡於此乎長史謝基而流涕叔愼曰主辱臣死諸君獨非陳國之臣乎今天下有難實致命之秋也縱其無成猶見臣節靑門之內有死不能今日之機不可猶豫眾咸許諾乃遣人詐奉降書於暉暉入叔愼伏甲執斬之隋刺史薛冑將兵適至擊之叔愼拒戰兵敗冑乘勝入城擒叔愼送秦王俊殺之

程文季按江南通誌文季字少卿靈洗子少從父徵討必先登陷陣靈洗卒盡領其眾乃襲封大建從吳明徹北伐齊文季常爲先鋒齊軍憚之號爲程虎後隨明徹陷於周文季不屈執送長安死於獄陳後主追贈散騎常侍謚威悼子向襲封重安縣侯

魯廣達楊孝辯按陳書本傳廣達字徧覽吳州刺史悉達之弟也少慷慨志立功名虛心愛士賓客或自遠而至時江表將帥各領部曲動以千數而魯氏尢多釋褐梁邵陵王國右常侍遷平南當陽公府中兵參軍侯景之亂與兄悉達聚眾保新蔡梁元帝承制授假節壯武將軍晉州刺史王僧辯之討侯景也廣達出境候接資奉軍儲僧辯謂沈﹠﹟曰魯晉州亦是王師東道主人仍率眾隨僧辯景平加員外散騎常侍餘如故髙祖受禪授徵遠將軍東海太守尋徙桂陽太守固辭不拜入爲員外散騎常侍除假節信武將軍北新蔡太守隨吳明徹討周迪於臨川每戰功居最仍代兄悉達爲吳州刺史封中宿縣侯邑五百戶光祿大夫元年授通直散騎常侍都督南豫州諸軍事南豫州刺史華皎稱兵上流詔司空淳幹量率眾軍進討軍至夏口皎舟師彊盛莫敢進者廣達首率驍勇直衝賊軍戰艦旣交廣達憤怒大呼登艦樓獎勵士卒風急艦轉樓搖動廣達足跌墮水沈溺久之因救獲免皎平授持節智武將軍都督巴州諸軍事巴州刺史太建初與儀同章昭達入峽口拓定安蜀等諸州鎭時周氏將圖江左大造舟艦於蜀並運糧靑泥廣達與錢道戢等將兵掩襲縱火焚之以功增封並前二千戶仍還本鎭廣達爲政簡要推誠任下吏民便之及秩滿皆詣闕表請於是詔畱二年五年眾軍北伐略淮南舊地廣達與齊軍會於大峴大破之斬其敷城主張元範擄獲不可勝數進克北徐州乃授都督北徐州諸軍事徐州刺史尋加散騎常侍入爲右衛將軍八年出爲北兗州刺史遷晉州刺史十年授使持節都督合霍二州諸軍事進號仁威將軍合州刺史十一年周將梁士彥將兵圍壽春詔遣中領軍樊毅左衛將軍任忠等分部趣陽平秦郡廣達率眾入淮爲掎角以擊之周軍攻陷豫霍二州南北兗晉等各自拔諸將並無功盡失淮南之地廣達因免官以侯還第十二年與豫州刺史樊毅率眾北討克郭默城尋授使持節平西將軍都督郢州以上十州諸軍事率舟師四萬頓江夏周安州總管元景將兵寇江外廣達命偏師擊走之後主卽位入爲安左將軍尋授平南將軍南豫州刺史至徳二年授安南將軍徵拜侍中又爲安左將軍攺封綏越郡公封邑如前尋爲中領軍及賀若弼進軍鐘山廣達率眾於白土岡南置陣與弼旗鼓相對廣達躬擐甲冑手執桴鼓率勵敢死冒刃而前隋軍退走廣達逐北至營殺傷甚眾如是者數四焉及弼攻敗諸將乘勝至宮城燒北掖門廣達猶督餘兵苦戰不息斬獲數十百人會日暮乃解甲面臺再拜慟哭謂眾曰我身不能救國負罪深矣士卒皆涕泣歔欷於是乃就執禎明三年依例入隋廣達愴本朝淪覆遘疾不治尋以憤慨卒時年五十九尙書令江總撫柩慟哭乃命筆題其棺頭爲詩曰黃泉𨿽抱恨白日自流名悲君感義死不作負恩生總又制廣達墓銘其略曰災流淮海險失金湯時屯運極代革天亡爪牙背義介冑無良獨摽忠勇率禦有方誠貫皎日气勵嚴霜懷恩感報撫事何忘初隋將韓擒虎之濟江也廣達長子世眞在新蔡乃與其弟世雄及所部奔擒虎擒虎遣使致書招廣達廣達時屯兵京師乃自劾廷尉請罪後主謂之曰世眞𨿽異路中大夫公國之重臣吾所恃賴豈得自同嫌疑之間乎加賜黃金卽日還營廣達有隊主楊孝辯時從廣達在軍中力戰陷陣其子亦隨孝辯揮刃殺隋兵十餘人力窮父子俱死

沈覿按武康縣誌覿字仲起隋滅陳覿率鄕邑子弟與隋將王元綽力戰而沒

陳計榮按武康縣誌計榮禎明三年隋軍渡江計榮率鄕邑三千人與隋軍力戰而沒

北魏

魏勤按冊府元龜勤封永安侯明元帝永興五年與將軍元屈會稽公劉潔等擊吐京叛胡失利潔被傷勤死之

段進按魏書節義傳進不知何許人也世祖初爲白道守將蠕蠕大擅入塞圍之力屈被執進抗聲大罵遂爲賊殺世祖湣之追贈安北將軍賜爵顯美侯謚曰莊

房天樂按廣平府誌天樂淸河人雅多辯智先爲靑州別駕刺史沈文秀拔爲長史督齊郡州府事一以委之慕容白曜攻靑州天樂嬰城固守城陷爲白曜執送京師而卒

劉渴侯按魏書節義傳渴侯不知何許人也稟性剛烈太和中爲徐州後軍以力死戰眾寡不敵遂禽瞋目大罵終不降屈爲賊所殺髙祖贈立忠將軍平州刺史上庸侯賜絹千匹谷千斛

張思寧按通鑑綱目魏孝文帝太和十九年春二月魏主攻鍾離不克遣使臨江數齊主之罪而還魏使者盧昶等猶在建康齊人飼以蒸豆昶懼食之謁者張思寧辭气不屈死於館下及還魏主讓昶曰人誰不死何至自同牛馬屈身辱國縱不遠﹠﹟蘇武獨不近愧思寧乎乃黜爲民

晁淸按魏書節義傳淸遼東人也祖暉濟州刺史潁川公淸襲祖爵例降爲伯爲梁城戍將蕭衍攻圍糧盡城陷淸抗節不屈爲賊所殺世宗褒美贈樂陵太守謚曰忠

賈景﹠﹟按棗彊縣誌景﹠﹟以孝誠知名當魏世宗時爲京兆王元愉府外參軍元愉反起兵並冀將授以僞官不從被害贈河東太守謚曰貞

李道按趙州誌道魏世宗時爲冀州司馬京兆王愉反不從遇害

李遵按趙州誌遵魏世宗時爲冀州司馬京兆王愉反遇害

髙諒按河間府誌諒字修賢正徳之弟也少好學多識彊記居喪以孝聞太和末京兆王愉開府辟召孝文妙簡僚佐諒與隴西李仲尙趙郡李鳳起等同時應選正光中加驍騎將軍爲徐州行臺至彭城屬元法僧反逼諒同之不從見害贈滄州刺史又詔以諒臨危授命復贈使持節平北將軍幽州刺史優授一子出身謚曰忠侯

張文伯按通鑑綱目魏孝明帝正光五年徐州刺史元法僧反謂中書舍人張文伯曰吾欲與汝去危就安能從我乎文伯曰我寧死見文陵松柏安能去忠義而從叛逆乎法僧殺之

髙徽按冊府元龜徽孝明帝時使噠回至河州前刺史息景進等招引莫折念生攻河州長史元永等推徽行州事別駕乞伏世則潛通景進徽殺之徵兵於吐谷渾吐谷渾率眾救之景進敗退走奔秦州景進尋率羌夷復來攻逼徽遣統軍陸景相馳表請師詔徽仍行河州事久無援救力屈城陷爲賊所害

元顯和按畿輔通誌濟陰王小新成子麗麗子顯和少有節操歷司徒記室參軍司徒崔光每見之曰元參軍風流淸秀容止閒雅乃宰相之器除徐州安東府長史刺史元法僧叛顯和與戰被擒執手命與連坐顯和曰顯和與阿翁同源別泒皆是盤石之宗一朝以地外叛若遇董狐能無﹠﹟徳遂不肯坐法僧猶欲慰諭顯和曰乃可死作惡鬼不能生爲叛臣及將殺之神色自若建義初贈秦州刺史

王榮世鄧元興按魏書節義傳榮世陽平館陶人也爲三城戍主方城縣子蕭衍攻圍力窮知不可全乃先焚府庫後殺妻妾及賊陷城與戍副鄧元興等俱以不屈被害肅宗下詔褒美忠節進榮世爵爲伯贈齊州刺史元興開國子贈洛州刺史

胡小虎按魏書節義傳小虎河南河陰人也少有武气正光末爲統軍於晉壽孝昌中蕭衍將樊文熾等寇邊益州刺史邴蚪遣長史和安固守小劍文熾圍之蚪命小虎與統軍崔珍寶同往防拒交熾掩襲小虎珍寶並禽之文熾攻小劍未陷乃將珍寶至城下使謂和安曰南軍彊盛北救不來豈若歸款取其富貴和安命射之乃退復逼小虎與和安交言小虎乃慷慨謂安曰我柵不防爲賊所擄觀其兵士勢不足言努力堅守魏行臺傳梁州遣將已至賊以刀毆擊言不得終遂害之三軍無不嘆其壯節哀其死亡賊尋奔敗禽其次將蕭世澄陳文緒等一十一人行臺魏子建壯其气槪啟以世澄購其屍柩乃獲骸骨歸葬

崔楷子士元士謙士約

按魏書崔辯傳辯長子逸逸弟楷字季則美風望性剛梗有當世幹具釋褐奉朝請員外散騎侍郎廣平王懷文學正始中以王國官非其人多被刑戮惟楷與楊昱以數諫獲免後爲尙書左主客郎中伏波將軍太子中舍人左中郎將以黨附髙肇爲中尉所劾事在髙聰傳楷性嚴烈能摧挫豪彊故時人語曰莫獬付崔楷於時冀定數州頻遭水害楷上疏曰臣聞有國有家者莫不以萬姓爲心故矜傷軫於造次求瘼結於寢興民阻饑唐堯致嘆眾庶斯饉帝乙罰己良以爲政與農實系民命水旱緣玆以得濟夷險用此而獲安頃東北數州頻年淫雨長河激浪洪波汨流川陸連濤原隰通望彌漫不已泛濫爲災戶無擔石之儲家有藜藿之色華壤膏腴變爲舄鹵菽麥禾黍化作雚蒲斯用痛心徘徊潸然佇泣也昔洪水爲害四載流於夏書九土旣平攸同紀自虞誥亮由君之勤卹臣用劬勞日昃忘餐宵分廢寢伏惟皇魏握圖臨宇契裁極道敷九有徳被八荒槐階棘路實維英哲虎門麟閣實曰賢明天地函和日月光曜自比定冀水潦無歲不饑幽瀛川河頻年泛溢豈是陽九厄會百六鍾期故以人事而然非爲運極昔魏國咸舄史起哂之玆地荒蕪臣實爲取不揆愚瞽輒敢陳之計水之湊下浸潤無間九河通塞屢有變攺不可一準古法皆循舊堤何者河決瓠子梁楚幾危宣防旣建水還舊迹十數年間戶口丰衍又決屯氏兩川分流東北數郡之地僅得支存及下通靈鳴水田一路往昔膏腴十分病九邑居雕離墳井毀滅良由水大渠狹更不開瀉眾流壅塞曲直乘之所致也至若量其逶迆穿鑿涓分立堤堨所在疏通預決其路令無停蹙隨其髙下必得地形土木參功務從便省使地有金堤之堅水有非常之備鉤連相注多置水口從河入海遠邇徑過瀉其磽舄泄此陂澤九月農罷量役計功十月﹠﹟正立匠表度縣遣能工麾畫形勢郡發明使籌察可否審地推岸辧其脈流樹板分崖練厥從往別使案檢分部是非瞰睇川原明審通塞當境修治不勞役遠終春自罷未須久功卽以髙下營田因於水陸水種﹠﹟稻陸藝桑麻必使室有久儲門丰余積其實上葉禦災之方亦爲中古井田之利卽之近事有可比倫江淮之南地勢洿下雲雨陰霖動彌旬月遙途遠運惟用舟艫南畝畬災微事耒耜而眾庶未爲饉色黔首罕有饑顏豈天徳不均致地偏罰故是地勢異圖有玆丰餒臣旣鄕居水際目睹荒殘每思鄭白屢想王李夙宵不寐言念皇家愚誠丹款實希效力有心螢爝乞蹔施行使數州士女無廢耕桑之業聖世洪恩有賑饑荒之事鄴宰深笑息自一朝臣之至誠申於今日詔曰頻年水旱爲患民阻饑靜言思之昃不違食鑑此事條深協在慮但計畫功廣非朝夕可合宜付外量聞事遂施行楷用功未就詔還追罷久之京兆王繼爲大將軍西討引楷爲司馬還轉後將軍廣平太守後葛榮轉盛諸將拒擊並皆失利孝昌初加楷持節散騎常侍光祿大夫兼尙書北道行臺尋轉軍司未幾分定相二州四郡置殷州以楷爲刺史加後將軍楷至州表曰竊惟殷州地實四衝居當五裂西通長山東漸巨野頃國路康寧四方有截仍聚姦宄桴鼓時鳴況今天長喪亂妖災間起定州逆寇趑趣北界鄴下凶燼蠶噬腹心兩處士卒勢足並合城下之戰匪暮斯朝臣以不武屬此屏捍實思效力以弱敵彊析骸煮孥固此忠節但基趾造創庶事茫然升儲尺刃聊自未有𨿽欲竭誠莫知攸濟謹列所須兵仗請垂矜許必當虎視一方遏其侵軼肅淸境內保全所委詔付外量竟無所給葛榮自破章武廣陽二王之後鋒不可當初楷將之州人咸勸畱家口單身述職楷曰貪人之祿憂人之事如一身獨往朝廷謂吾有進退之計將士又誰肯爲人固志也遂合家赴州三年春賊勢已逼或勸減小弱以避之乃遣第四女第三兒夜出旣而召僚屬共論之咸曰女郎出嫁之女郎君小未勝兵畱之無益去復何損且使君家口在城尙多足固將士之意竊不足爲疑楷曰國家豈不知城小力弱也置吾死地令吾死耳一朝送免兒女將謂吾心不固虧忠全愛臧獲恥之況吾荷國重寄也遂命追還州旣新立了無禦備之具及賊來攻楷率力抗拒彊弱勢懸每勒兵士撫厲之莫不爭奮咸稱崔公尙不惜百口吾等何愛身速戰半旬死者相枕力竭城陷楷執節不屈賊遂害之時年五十一長子士元舉茂才平州錄事參軍假徵鹵將軍防城都督隨楷之州州陷亦戰沒楷兄弟父子並死王事朝野傷嘆焉贈使持節散騎常侍鎭軍將軍定州刺史永熙中又特贈侍中都督冀定相三州諸軍事驃騎大將軍儀同三司冀州刺史士元弟士謙士約並沒關西

孫道登宗女按魏書節義傳道登彭城呂縣人也永安初爲蕭衍將韋休等所擄面縛臨刃巡遠村塢令其招降鄕曲道登厲聲唱呼但當努力賊無所能賊遂屠戮之又荊州被圍行臺宗靈恩遣使宗女等四人入城曉諭爲賊等所獲執女等巡城令其攺辭女等大言天軍垂至堅守莫降賊忿各刳其腹然後斬首二州表其節義道登等並賜五品郡五等子爵聽子弟承襲遣使詣所在弔祭

李苗按魏書本傳苗字子宣梓潼涪人父膺蕭衍尙書郎太僕卿苗出後叔父略略爲蕭衍寧州刺史大著威名王足伐蜀也衍命略拒足於涪許其益州及足還退衍遂攺授略怒將有異圖衍使人害之苗年十五有報雪之心延昌中遂歸闕仍陳圖蜀之計於是大將軍髙肇西伐詔假苗龍驤將軍鄕導統軍師次晉壽世宗晏駕班師後以客例除員外散騎侍郎加襄威將軍苗有文武才幹以大功不就家恥未雪常懷慷慨乃上書曰昔晉室數否華戎鼎沸三燕兩秦咆勃中夏九服分崩五方圮裂皇祚承歷自北而南誅滅姦雄定鼎河洛惟獨荊揚尙阻聲教今令徳廣被於江漢威風遠振於吳楚國富兵彊家給人足以九居八之形有兼弱攻昧之勢而欲逸豫遺疾子孫違髙祖之本圖非社稷之深慮誠宜商度東西戍防輕重之要計量疆場險易安危之理探測南人攻守窺覦之情籌算卒乘器械徵討之備然後去我所短避彼所長釋其至難攻其甚易奪其險要割其膏壤數年之內荊揚可並若捨舟楫卽平原斂後﹠﹟前則江淮之所短棄車馬遊飛浪乘流馳逐非中國之所長彼不敢入平陸而爭衡猶我不能越巨川而趣利若俱去其短各恃其長則東南未見可滅之機而淮沔方有相持之勢且夫滿昃相傾陰陽恆理盛衰遞襲五徳常運今以至彊攻至弱必見吞並之理如以至弱禦至彊焉有全濟之術故明王聖主皆欲及時立功爲萬世之業去髙而就下百川以之常流取易而避難兵家以之恆勝今巴蜀孤懸去建鄴遼遠偏兵獨戍溯流十千牧守無良專行剝官由財進獄以貨成士民思化十室而九延頸北望日覬王師若命一偏將弔民伐罪風塵不接可傳檄而定守白帝之厄據上流之險循士治之迹蕩建鄴之逋然後偃武修文制禮作樂天下幸甚豈不盛哉於時肅宗幼沖無遠略之意竟不能納正光末二秦反叛侵及三輔時承平旣久民不習戰苗以隴兵彊悍且羣聚無資乃上書曰臣聞食少兵精利於速戰糧多卒眾事宜持久今隴賊猖狂非有素蓄𨿽據兩城本無徳義其勢在於疾攻日有降納遲則人情離阻坐受崩潰夫飆至風起逆者求萬一之功髙壁深壘王師有全制之策但天下久泰人不曉兵奔利不相待逃難不相顧將無法令士非教習以憍將禦惰卒不思長久之計務奇正之通必有莫敖輕敵之志恐無充國持重之規如令隴東不守汧軍敗散則二秦遂彊三輔危弱國之右臂於斯廢矣今且宜勒大將深溝髙壘堅守勿戰別命偏師精兵數千出麥積崖以襲其後則汧岐之下羣妖自散於是詔苗爲統軍與別將淳於誕俱出梁益隸行臺魏子建子建以苗爲郎中仍領軍深見知待孝昌中還朝鎭遠將軍步兵校尉俄兼尙書右丞爲西北道行臺與大都督宗正珍孫討汾絳蜀賊平之還除司徒司馬轉太府少卿加龍驤將軍於時蕭衍巴西民何難尉等豪姓相率請討巴蜀之間詔苗爲通直散騎常侍冠軍將軍西南道慰勞大使未發會殺爾朱榮榮從弟世隆擁榮部曲屯據河橋還逼都邑孝莊親幸大夏門集羣臣博議百僚恇懼計無所出苗獨奮衣而起曰今小賊唐突如此朝廷有不測之危正是忠臣烈士效節之日臣𨿽不武竊所庶幾請以一旅之眾爲陛下徑斷河梁城陽王徽中尉髙道穆贊成其計莊帝壯而許焉苗乃募人於馬渚上流以舟師夜下去橋數里便放寡船河流旣駛倏忽而至賊於南岸望見火下相爭橋俄然橋絕沒水死者甚眾苗身率士卒百許人泊於小渚以待南援旣而官軍不至賊乃涉水與苗死鬥眾寡不敵左右死盡苗浮河而歿時年四十六帝聞苗死哀傷久之曰苗若不死當應更立奇功贈使持節都督梁益巴東梁四州諸軍事車騎大將軍儀同三司梁州刺史河陽縣開國侯邑一千戶賵帛五百匹粟五百石謚忠烈侯苗少有節操志尙功名每讀蜀書見魏延請出長安諸葛不許嘗嘆息謂亮無奇計及覽周瑜傳未曾不咨嗟絕倒太保城陽王徽司徒臨淮王彧重之二王頗或不穆苗每諫之及徽寵勢隆極猜忌彌甚苗謂人曰城陽蜂目先見豺聲今轉彰矣解鼓琴好文詠尺牘之敏當世罕及死之日朝野悲壯之及莊帝幽崩世隆入洛主者追苗贈封以白世隆世隆曰吾爾時羣議更一二日便欲大縱兵士焚燒都邑任其采掠賴苗京師獲全天下之善士也不宜追之

奚毅按通鑑綱目魏主子攸庚戌九月爾朱榮請入朝城陽王徽等勸因其入刺殺之魏主疑未定而謀頗泄人懷憂懼武衛將軍奚毅建義初往來通命魏主期之甚重然猶以榮黨不敢與之言情毅曰若必有變臣寧死陛下不能事契胡魏主曰朕保天柱無異心亦不忘卿忠款及榮至洛陽魏主卽欲殺之以天穆在並州恐爲後患故忍未發毅又見魏主求間魏主知其誠乃召城陽王徽及楊侃李彧告以毅語及天穆至魏主乃召中書舍人溫子升告以殺榮狀並問以殺董卓事子升具通本末魏主曰王允若赦涼州人必不至此良久又曰吾寧爲髙貴鄕公死不爲常道鄕公生若殺榮與天穆而赦其黨亦應不動耳應詔王道習曰爾朱世隆司馬子如朱元龍特爲榮所委任具知天下虛實亦不宜畱徽侃皆曰若世隆不全仲遠天光豈有來理魏主亦以爲然乃伏侃等於光明殿東榮與天穆並入座食未訖起出事不果謀遂泄世隆又以告榮勸其速發榮不聽魏主乃伏兵光明東序聲言皇子生遣徽馳告榮榮遂與天穆俱入李侃晞等抽刀從東戶入榮卽起趨禦坐魏主先橫刀膝下遂手刃之天穆亦死內外喜噪百僚入賀魏主登門大赦遣奚毅將兵鎭北中城是夜爾朱世隆率榮部曲走屯河陰欲還北司馬子如曰當此之際不可以弱示人若亟北走恐變生肘腋不如分兵守河橋還軍向京師出其不意或可成功假使不得所欲亦足示有餘力使天下畏我之彊不敢叛散世隆從之攻河橋殺奚毅據北中城

朱瑞弟

騰

按魏書本傳瑞字元龍代郡桑幹人祖就字祖成卒於沛縣令父惠字僧生行太原太守卒永安中瑞貴達就贈平東將軍齊州刺史惠贈使持節冠軍將軍州刺史瑞長厚質直敬愛人士孝昌末爾朱榮引爲其府戶曹參軍又爲大行臺郎中甚爲榮所親任建義初除黃門侍郎仍中書舍人榮恐朝廷事意有所不知故居之門下爲腹心之寄錄前後勛封陽邑縣開國公食色一千戶未幾又除散騎常侍安南將軍黃門如故丁父憂去官詔起復任除靑州大中正及元顥內逼瑞啟勸北幸乃從駕於河陽除侍中徵南將軍兼吏部尙書攺封北海郡開國公增邑一千戶莊帝還洛加衛將軍左光祿大夫又攺封樂陵郡開國公仍侍中瑞𨿽爲爾朱榮所委而善處朝廷之間莊帝亦賞遇之曾謂侍臣曰爲人臣當須忠實至如朱元龍者朕待之亦不異餘人瑞啟乞三從之內並屬滄州樂陵郡詔許之仍轉滄州大中正瑞始以靑州樂陵有朱氏意欲歸之故求爲靑州中正又以滄州樂陵亦有朱氏而心好河北遂乞移屬焉尋加車騎將軍爾朱榮死瑞與世隆俱北走旣而以莊帝待之素厚且見世隆等並無雄才終當敗喪於路乃還帝大悅執其手曰社稷忠臣當須如此爾朱天光擁眾關右帝欲招納之乃以瑞兼尙書左僕射爲西道大行臺以慰勞焉旣達長安會爾朱兆入洛復還京師都督斛斯椿先與瑞有隙數譖之於世隆世隆性多忌且以前日乖異忿恨更甚普泰元年七月遂誅之時年四十九太昌初贈使持節驃騎大將軍開府儀同三司靑州刺史謚曰恭穆子孟引襲封齊受禪例降瑞弟騰字神龍建義初爲龍驤將軍大都督司馬又封涇陽縣開國男食邑二百戶累遷中軍將軍光祿大夫與瑞同遇害太昌初贈滄州刺史

陳據按廣宗縣誌據普泰中任巨鹿太守轉美州別駕平齊王歸彥反據守節不從因而遇害贈衛尉卿趙州刺史

荀濟按通鑑綱目東魏孝靜帝武定五年秋七月東魏大將軍髙澄幽魏主於捨章堂烹侍讀荀濟初濟少居江東博學能文與梁主有布衣之舊知梁主有大志然負气不服常謂人曰會於盾鼻上磨墨檄之梁主甚不平及卽位或薦之梁主曰亂俗好反不可用也濟上書諫梁主崇信佛法塔寺奢費梁主大怒欲斬之朱異密告之濟逃奔東魏澄以爲侍讀及敗下辯曰自傷年紀摧頹功名不立故欲挾天子誅權臣澄欲宥其死親問之曰荀公何意反濟曰奉詔誅髙澄何謂反耶遂烹之

李長壽按冊府元龜長壽爲華州刺史孝武西遷長壽率勵義士拒諫魏孝武嘉之復授潁州郡守遷廣州刺史東魏遣行臺侯景率兵攻之長壽眾少城陷遂遇害

郭琰按陜西通誌琰字神寶京盤人魏孝武時除洛州刺史孝武西入授行臺尙書潼關大都督齊神武遣大都督竇泰襲弘農時琰眾少戰敗乃奔洛州與刺史泉企城守力窮城將陷仰天大哭兵士感憤竟爲東魏將髙敖曹所擒琰曰天子之臣乃爲賊所執敖曹素聞其名義不殺之送並州見神武言色不屈見害

沓龍超按北史節義傳龍超晉壽人也性尙義俠少爲鄕裏所重永熙中梁將樊文熾來寇益州刺史傅和孤城固守龍超每出戰輒破之時攻圍旣久糧矢方盡刺史遣龍超夜出請援於漢中遂爲文熾所得許以封爵使告城中曰外無援軍宜早降乃置龍超於攻樓上龍超乃告刺史曰援軍數萬近在大寒文熾大怒火炙殺之至死辭气不撓大統二年詔贈龍驤將軍巴州刺史

乙速孤佛保按北史本傳佛保北秀容胡酋也少驍武善射孝武帝時爲直合將軍從入關封蒲子縣公並賜弓矢大統初梁將蘭欽來寇遂陷漢中佛保時爲都督統兵力戰知將敗乃先城未陷仰天大哭曰此馬吾常所乘此弓矢天恩賜我豈可令賊得吾弓馬乎遂斬馬及弓自刎而死三軍莫不壯之黃門郎趙僧慶時使漢中聞乃收運其屍至長安天子嘆感詔著作錄之

楊祥按冊府元龜祥爲建武將軍討鮮於修禮死之忠烈部名臣列傳十二

北齊

尉興慶按冊府元龜興慶爲神武親信都督帝與西魏戰退走從者六七人追騎去興慶曰王去矣興慶腰邊百箭足殺百人神武勉之曰事濟以爾爲懷州若死則用爾子興慶曰兒小願用兄許之興慶斗矢盡而死

慕容紹宗按冊府元龜紹宗爲河南道行臺拒西魏大將王思政兵敗投水而死三軍將士莫不悲惋

宋欽道按北齊書本傳欽道廣平人魏吏部尙書弁孫也初爲大將軍主簿典書記後爲黃門侍郎又令在東宮教太子習事鄭子默以文學見知亦被親寵欽道本文法吏諳識古今凡有疑事必詢於子默二人幸於西宮𨿽諸王貴臣莫不敬憚欽道又遷祕書監與楊愔同誅贈吏部尙書趙州刺史

鄭頤按北齊書本傳頤字子默彭城人髙祖魏彭城守自滎陽徙焉頤聰敏頗涉文義初爲太原公東閣祭酒與宋欽道特相友愛欽道每師事之楊愔始輕宋鄭不爲之禮俄而自結人主與參顧命欽道復舊與濟南款狎共相引致無所不言幹明初拜散騎常侍二人權勢之重與愔相埒愔見害之時邢子才流涕曰楊令君𨿽其人死日恨不得一佳伴頤後與愔同誅進贈殿中尙書廣州刺史

王琳按北齊書本傳琳字子珩會稽山陰人也父顯嗣梁湘東王國常侍琳本兵家元帝居藩琳姊妹並入後庭見幸琳由此未弱冠得在左右少好武遂爲將帥太淸二年侯景渡江遣琳獻米萬石未至都城陷乃中江沈米輕舸還荊州稍遷嶽陽內史以軍功封建寧縣侯侯景遣將宋子仙郢州琳攻克之擒子仙又隨王僧辯破景後拜湘州刺史琳果勁絕人又能傾身下士所得賞物不以入家麾下萬人多是江淮羣盜平景之勛與杜龕俱爲第一恃寵縱暴於建業王僧辯禁之不可懼將爲亂啟請誅之琳亦疑禍令長史陸納率部曲前赴湘州身徑上江陵將行謂納等曰吾若不返子將安之咸曰請死相報泣而別及至帝以下吏而廷尉卿黃羅漢太府卿張載宣諭琳軍陸納等及軍人並哭對使者莫肯受命乃執黃羅漢殺張載載性深刻爲帝所信荊州疾之如讎故納等因人之欲抽腸系馬腳使繞而走腸盡气絕又臠割備五刑而斬之梁元遣王僧辯討納納等敗走長沙是時湘州未平武陵王兵又甚盛江陵公私恐懼人有異圖納啟申琳罪請復本位永爲奴婢梁元乃﹠﹟琳送長沙時納兵出方戰會琳至僧辯升諸樓車以示之納等投戈俱拜舉軍皆哭曰乞王郎入城卽出及放琳入納等乃降湘州平仍復本位使琳拒蕭紀紀平授衡州刺史梁元性多忌以琳所部甚眾又得眾心故出之嶺外又受都督廣州刺史其友主書李膺帝所任遇琳告之曰琳蒙拔擢常欲畢命以報國恩今天下未平遷琳嶺外如有萬一不虞安得琳力忖官正疑琳耳琳分望有限可得與官爭爲帝乎何不以琳爲雍州刺史使鎭武寧琳自放兵作田爲國禦捍若警急動靜相知孰若遠棄嶺南相去萬里一日有變將欲如何琳非願長坐荊南正以國計如此耳膺然其言不敢啟故遂率其眾鎭嶺南梁元爲魏圍逼乃徵琳赴援除湘州刺史琳師次長沙知魏平江陵已立梁王﹠﹟乃爲梁元舉哀三軍縞素遣別將侯平率舟師攻梁琳屯兵長沙傳檄諸方爲進趨之計時長沙藩王蕭韶及上游諸將推琳主盟侯平𨿽不能渡江頻破梁軍又以琳兵威不接翻更不受指麾琳遣將討之不克又師老兵疲不能進乃遣使奉表詣齊並獻馴象又使獻款於魏求其妻子亦稱臣於梁陳霸先旣殺王僧辯推立敬帝以侍中司空徵琳不從命乃大營樓艦將圖義舉琳將帥各乘一艦每行戰艦以千數以野豬爲名陳武帝遣將侯安都周文育等誅琳乃受梁禪安都嘆曰我其敗乎師無名矣逆戰於沌口琳乘平肩輿執鉞而麾之禽安都文育其餘無所漏惟以周鐵虎一人背恩斬之﹠﹟安都文育置琳所坐艦中令一閹豎監守之琳乃移湘州軍府就郢城帶甲十萬練兵於白水浦琳巡軍而言曰可以爲勤王之師矣溫太眞何人哉江南渠帥熊曇朗周迪懷貳琳遣李孝欽樊猛與余孝頃同討之三將軍敗並爲敵所囚安都文育等盡逃還建業初魏克江陵之時永嘉王莊年甫七歲逃匿人家後琳迎還湘中衛送東下及敬帝立出質於齊語納莊爲梁主文宣遣兵援送仍遣兼中書令李騊駼冊拜琳爲梁丞相都督中外諸軍錄尙書事舍人羊﹠﹟遊詮之等賫璽書江表宣勞自琳以下皆有頒賜琳乃遣兄子叔寶率所部十州刺史子弟赴鄴奉莊纂梁祚於郢州莊授琳侍中使持節大將軍中書監攺封安城郡公其餘並依齊朝前命及陳霸先卽位琳乃輔莊次於濡須口齊遣揚州道行臺慕容儼率眾臨江爲其聲援陳遣安州刺史吳明徹江中夜上將襲湓城琳遣巴陵太守任忠大敗之明徹僅以身免琳兵思東下陳遣司空侯安都等拒之侯瑱等以琳軍方盛引軍入蕪湖避之時西南風忽至琳謂得天道將直取揚州侯瑱等徐出蕪湖躡其後比及兵交西南風翻爲瑱用琳兵放火燧以擲船者皆反燒其船琳船艦潰亂兵士投水死十二三其餘皆棄船上岸爲陳軍所殺殆盡初琳命左長史袁泌禦史中丞劉仲威同典兵侍衛莊及軍敗泌遂降陳仲威以莊投歷陽琳尋與莊同降鄴都孝昭帝遣琳出合肥鳩集義故更圖進取琳乃繕艦分遣招募淮南傖楚皆願戮力陳合州刺史裴景暉琳兄之婿也請以私屬導引齊師孝昭委琳與行臺右丞盧潛率兵應赴沈吟不決景暉懼事泄挺身歸齊孝昭賜琳璽書令鎭壽陽其部下將帥悉聽以行乃除琳驃騎大將軍開府儀同三司揚州刺史封會稽郡公又增兵仗兼給鐃吹琳水陸戒嚴將觀釁而動屬陳氏結好於齊使琳更聽後圖琳在壽陽與行臺尙書盧潛不協更相是非被召還鄴武成置而不問除滄州刺史後以琳爲特進侍中所居屋脊無故剝破出赤蛆數升落地化爲血蠕蠕而動又有龍出於門外之地雲霧起晝晦會陳將吳明徹來寇帝敕領軍將軍尉破胡等出援秦州令琳共爲經略琳謂所親曰今太歲在東南歲星居鬥牛分太白已髙皆利爲客我將有喪又謂破胡曰吳兵甚銳宜長策制之愼勿輕斗破胡不從遂戰軍大敗琳單馬突圍僅而獲免還至彭城帝令便赴壽陽並許召募又進封琳巴陵郡王陳將吳明徹進兵圍之堰淝水灌城而皮景和等屯於淮西竟不赴救明徹晝夜攻擊城內水气轉侵人皆患腫死病相枕從七月至十月城陷被執百姓泣而從之吳明徹恐其爲變殺之城東北二十里時年四十八哭者聲如雷有一叟以酒脯來號酹盡哀收其血懷之而去傳首建康懸之於市琳故吏梁驃騎府倉曹參軍朱瑒致書陳尙書僕射徐陵求琳首曰竊以朝市遷貿傳骨梗之風歷運推移表忠貞之迹故典午將滅徐廣爲晉家遺老當塗已謝馬孚稱魏室忠臣用能播美於前書垂名於後世梁故建寧公琳洛濱余冑沂州舊族立功代邸效績中朝當離亂之辰摠方伯之任爾乃輕躬殉主以身許國實追蹤於往彥信踵武於前修而天厭梁徳上思匡繼徒蘊包胥之念終遘萇弘之眚洎王業光啟鼎祚有歸於是遠迹山東寄命河北𨿽輕旅臣之嘆猶懷客卿之禮感玆知己忘此捐軀至使身歿九泉頭行千里誠復馬革裹屍遂其生平之志原野暴骸會彼人臣之節然身首異處有足悲者封樹靡卜良可愴焉瑒早簉末席降薛君之吐握荷魏公之知遇是用沾巾雨袂痛可識之顏回腸疾首切猶生之面伏惟聖恩博厚明詔爰發赦王經之哭許田橫之葬瑒𨿽芻賤竊亦有心琳經蒞壽陽頗存遺愛曾遊江右非無餘徳比肩東閣之吏繼踵西園之賓願歸彼境還修窀穸庶孤墳旣築或飛銜土之燕丰碑式樹時畱墮淚之人近故舊王綰等已有論牒仰蒙制議不遂所陳昔廉公告逝卽淝川而建塋域孫叔云亡仍芍陂而植楸檟由此言之抑有其例不使壽春城下惟傳報葛之人滄州島上獨有悲田之客昧死陳祈伏待刑憲陵嘉其志節又明徹亦數夢琳求首並爲啟陳主而許之仍與開府儀同主簿劉韶慧等持其首還於淮南權瘞八公山側義故會葬者數千人瑒等乃問道北歸別議迎接尋有揚州人茅知勝等五人密送葬柩達於鄴贈十五州諸軍事揚州刺史侍中特進開府錄尙書事謚曰忠武王葬給轀輬車琳體貌閒雅立發委地喜怒不形於色𨿽無學業而彊記內敏軍府佐吏千數皆識其姓名刑罰不濫輕財愛士得將卒之心少任將帥屢經喪亂雅有忠義之節𨿽本圖不遂鄴人亦以此重之待遇甚厚及敗爲陳車所執吳明徹欲全之而其下將領多琳故吏爭來致請並相資給明徹由此忌之故及於難當時田夫野老知與不知莫不爲之歔欷流泣觀其誠信感物𨿽李將軍之恂恂善誘殆無以加焉琳十七子長子敬在齊襲王爵武平永通直常侍第九子衍隋開皇中開府儀同三司大業初卒於渝州刺史

宇文仲鸞按通鑑綱目齊河淸元年秋齊冀州刺史髙歸彥內不自安欲待齊主如晉陽乘虛入鄴事覺齊主遣段韶婁睿討之歸彥閉城拒守長史宇文仲鸞等不從皆殺之

叱幹苟生按北齊書傅伏傳齊軍晉州敗後兵將罕有全節者其殺身成仁者有儀同叱幹苟生鎭南兗州周帝破鄴赦書至苟生自縊死

田敬宣按北齊書傅伏傳開府中侍中宦者田敬宣本字鵬蠻人也年十四五便好讀書旣爲閽寺伺隙便周章詢請每至文林館气喘汗流問書之外不暇他語及視古人節義事未嘗不感激沈吟顏之推重其勤學甚加開獎後遂道顯後主之奔靑州遣其西出參伺動靜爲周軍所獲問齊主何在給云已去歐捶服之每折一支辭色愈厲竟斷四體而卒

鮮於世榮按畿輔通誌世榮漁陽人沈敏有气幹仕北齊爲太子太傅周武帝入代遺以瑪瑙酒鍾世榮碎之周兵入鄴諸將皆降世榮在三臺前鳴鼓不輟周人執之不屈被殺

北周

柳檜按周書孝義傳檜字季華祕書監﹠﹟之次弟也性剛簡任气少文善騎射果於斷決年十八起家奉朝請居父喪毀瘠骨立服闋除陽城郡丞防城都督大統四年從太祖戰於河橋先登有功授都督鎭鄯州八年拜湟河郡守仍典軍事尋加平東將軍太中大夫吐谷渾入寇郡境時檜兵少人懷憂懼檜撫而勉之眾心乃安因率數十人先擊之潰亂餘眾乘之遂大敗而走以功封萬年縣子邑三百戶時吐谷渾彊盛數侵疆場自檜鎭鄯州屢戰必破之數年之後不敢爲寇十四年遷河州別駕轉帥都督俄拜使持節撫軍將軍大都督居三載徵還京師時檜兄﹠﹟爲祕書丞弟慶爲尙書左丞檜嘗謂兄弟曰兄則職典簡牘褒貶人倫弟則管轄羣司股肱朝廷可謂榮寵矣然而四方未靜車書不一檜惟當蒙矢石履危難以報國恩耳頃之太祖謂檜曰卿昔在鄯州忠勇顯著今西境肅淸無勞經略九曲國之東鄙當勞君守之遂令檜鎭九曲尋從大將軍王雄討上津魏興平之卽除魏興華陽二郡守安康人黃眾寶謀反連結黨與攻圍州城乃相謂曰嘗聞柳府君勇悍其鋒不可當今旣在外方爲吾徒腹心之疾也不如先擊之遂圍檜郡城卑下士眾寡弱又無守禦之備連戰積十餘日士卒僅有存者於是力屈城陷身被十數創遂爲賊所獲旣而眾寶等進圍東梁州乃縛檜置城下欲令檜誘說城中檜乃大呼曰羣賊烏合糧食已罄行卽退散各宜勉之眾寶大怒乃臨檜以兵曰速更汝辭不爾便就戮矣檜守節不變遂害之棄屍水中城中人皆爲之流涕眾寶解圍之後檜兄子止戈方收檜屍還長安贈東梁州刺史子斌嗣斌字伯達年十七齊公憲召爲記室早卒斌弟雄亮字信誠幼有志節好學不倦年十二遭父艱幾至滅性終喪之後志在復仇柱國蔡國公廣欽其名行引爲記室參軍年始弱冠府中文筆頗亦委之後竟手刃眾寶於京城朝野咸重其志節髙祖特恕之由是知名大象末位至賓部下大夫

李遠子

植

按通鑑綱目周孝湣帝宇文覺元年九月周﹠﹟宰宇文護遣柱國賀蘭祥逼王遜位幽於舊第召公卿議廢王爲略陽公迎立岐州刺史寧都公毓時李植父柱國遠鎭弘農護召遠及植還朝遠疑有變沈吟久之乃曰大丈夫寧爲忠鬼安可作叛臣耶遂就徵護乃害植並逼遠自殺

李棠按周書孝義傳棠字長卿勃海蓨人也祖伯貴魏宣武時官至魯郡守有孝行居父喪哀戚過禮遂以毀卒宣武嘉之贈勃海相父元冑員外散騎侍郎棠幼孤好學有志操年十七屬爾朱之亂與司空髙幹兄弟舉兵信都魏中興初辟衛軍府功曹參軍太昌中以軍功除徵鹵將軍行東萊郡事魏孝武西遷棠時在凹北遂仕東魏及髙仲密爲北豫州刺史請棠爲掾先是仲密與吏部郎中崔暹有隙暹時被齊文襄委任仲密恐其構己每不自安將圖來附時東魏又遣鎭城奚壽興典兵事仲密但知民務而已旣至州遂與棠謀執壽興以成其計仲密乃置酒延壽興陰伏壯士欲因此執之壽興辭而不赴棠遂往見之曰君與髙公義符昆季今日之席以公爲首豈有賓客總萃而公無事不行將恐遠近聞之竊有疑怪壽興遂與俱赴便發伏執之乃帥其士眾據城遣棠詣闕歸款太祖嘉之拜棠衛將軍右光祿大夫封廣宗縣公邑一千戶棠固辭曰臣世荷朝恩義當奉國而往者見拘逆命不獲陪駕西巡今日之來免罪爲幸何敢以此微庸冒受天爵如此者再三優詔不許俄遷給事黃門侍郎加車騎大將軍儀同三司散騎常侍魏廢帝二年從魏安公尉遲迥伐蜀蜀人未卽降棠乃應募先使諭之旣入成都蕭撝問迥軍中委曲棠不對撝乃苦笞辱之冀獲其實棠曰爾亡國餘燼不識安危奉命諭爾反見躓頓我王者忠臣有死而已義不爲爾移志也撝不能得其要指遂害之子敞嗣

王謙阿史那按周書本傳謙字﹠﹟萬太保雄之子也性恭謹無他才能以父功累遷驃騎大將軍開府孝閔踐祚治右小武伯雄從晉公護東討爲齊人所斃朝議以謙父殞身行陣特加殊寵乃授謙柱國大將軍以情禮未終固辭不拜髙祖手詔奪情襲爵庸公邑萬戶後皇太子討吐谷渾力戰有功是時髙祖東徵謙又力戰進上柱國益州總管時謙令司錄賀若昂奉表詣闕昂還具陳京師事勢謙以世受國恩將圖匡復遂舉兵署官司所管益潼新始龍邛靑瀘戎寧汶陵遂合楚資眉普十八州及嘉渝臨渠蓬隆通興武庸十州之人多從之總管長史乙弗虔益州刺史達奚惎勸謙據險觀變隆州刺史阿史那爲謙畫三策曰公親率精銳直至散關蜀人知公有勤王之節必當各思效命此上策也出兵梁漢以顧天下此中策也坐守劍南發兵自衛此下策也謙參用舉中下之策梁睿未至大劍謙遣兵鎭始州隋文卽以睿爲行軍元帥便發利鳳文泰成諸州兵討之達奚惎乙弗虔等眾十萬攻利州聞睿至眾潰睿乘其獘縱兵深入惎虔密使詣睿請爲內應以贖罪謙不知之並令守成都謙先無籌略承藉父勛遂居重任初謀舉兵咸以地有江山之險進可以立功退可以自守且任用多非其才及聞睿兵奄至惶懼乃自率眾迎戰又以惎虔之子爲左右軍行數十里軍皆叛謙以二十騎奔新都縣令王寶斬之傳首京師惎虔以成都降隋文以其首謀斬之阿史那亦誅

杜叔毗按周書孝義傳叔毗字子弼其先京兆杜陵人也徙居襄陽祖幹光齊司徒右長史父漸梁邊城太守叔毗早歲而孤事母以孝聞性慷慨有志節勵精好學尢善左氏春秋仕梁爲宜丰侯蕭循府中直兵參軍大統十七年太祖令大將軍達奚武經略漢州明年武圍循於南鄭循令叔毗詣闕請和太祖見而禮之使未反而循中直兵參軍曹策參軍劉曉謀以城降武時叔毗兄君錫爲循中記室參軍從子映錄事參軍映弟晰中直兵參軍並有文武材略各領部曲數百人策等忌之懼不同己遂誣以謀叛擅加害焉循尋討策等擒之斬曉而免策及循降策至長安叔毗朝夕號泣具申冤狀朝議以事在歸附之前不可追罪叔毗內懷憤惋志在復仇然恐違朝憲坐及其母遂沈吟積時母知其意謂叔毗曰汝兄橫罹禍酷痛切骨髓若曹策朝死吾以夕歿亦所甘心汝何疑焉叔毗拜受母言愈更感勵後遂白日手刃策於京城斷首刳腹解其肢體然後面縛請就戮焉太祖嘉其志气特命赦之尋拜都督輔國將軍中散大夫遭母憂哀毀骨立殆不勝喪服闋晉公護辟爲中外府樂曹參軍加授大都督遷使持節車騎大將軍儀同三司行義歸郡守自君錫及宗室等爲曹策所害猶殯梁州至是表請迎喪歸葬髙祖許之葬事所須詔令官給在梁舊田宅經外配者並追還之仍賜田二百頃尋除硤州刺史天和二年從衛國公直南討軍敗爲陳人所擒陳人將降之叔毗辭色不撓遂被害子廉卿

楊敷按山西通誌敷天和六年刺汾州齊段韶引兵圍汾敷固守不能下糧盡出走被伏擒之敷不屈而死其子素申理贈大將軍謚忠壯

尉遲迥按周書本傳迥字薄居羅代人也其先魏之別種號尉遲部因而姓焉父俟兜性弘裕有鑑識尙太祖姊昌樂大長公主生迥及綱俟兜病且卒呼二子撫其首曰汝等並有貴相但恨吾不見爾各宜勉之迥少聰敏美容儀及長有大志好施愛士稍遷大丞相帳內都督尙魏文帝女金明公主拜駙馬都尉從太祖復弘農破沙苑皆有功累遷尙書左僕射兼領軍將軍迥通敏有幹能𨿽任兼文武頗允時望太祖以此深委仗焉後拜大將軍侯景之渡江梁元帝時鎭江陵旣以內難方殷請修鄰好其弟武陵王紀在蜀稱帝率眾東下將攻之梁元帝大懼乃移書請救又請伐蜀太祖曰蜀可圖矣取蜀制勝在玆一舉乃與羣公會議諸將多有異同惟迥以爲紀旣盡銳東下蜀必空虛王師臨之必有徵無戰太祖深以爲然謂迥曰伐蜀之事一以委汝計將安出迥曰蜀與中國隔絕百有餘年恃其山川險阻不虞我師之至宜以精甲銳騎星夜襲之平路則倍道兼行險途則緩兵漸進出其不意衝其腹心蜀人旣駭官軍之臨速必望風不守矣於是乃令迥督開府元珍乙弗亞萬俟呂陵始叱奴興綦連宇文升等六軍甲士一萬二千騎萬匹伐蜀以魏廢帝二年春自散關由固道出白馬趣晉壽開平林舊道前軍臨劍閣紀安州刺史樂廣以州先降紀梁州刺史楊幹運時鎭潼州又降六月迥至潼州大饗將士引之而西紀益州刺史蕭撝不敢戰遂嬰城自守進軍圍之初紀至巴郡聞迥來侵遣譙淹回師爲撝外援迥分遣元珍乙弗亞等以輕騎破之遂降撝前後戰數十合皆爲迥所破撝與紀子宜都王肅及其文武官屬詣軍門請見迥以禮接之其吏人等各令復業惟收僮隸及儲積以賞將士號令嚴肅軍無私焉詔迥爲大都督益潼等十八州諸軍事益州刺史以平蜀功封一子爲公自劍閣以南得承制封拜及黜陟迥乃明賞罰布恩威綏緝新邦經略未附夷夏懷而歸之迥性至孝色養不怠身𨿽在外所得四時甘脆必先薦奉然後致嘗大長公主年髙多病迥往在京師每退朝參候起居憂悴形於容色大長公主每爲之和顏進食以寧迥心太祖知其至性徵迥入朝以慰其母意遣大鴻臚郊勞仍賜迥衮冕之服蜀人思之立碑頌徳孝閔踐祚進位柱國大將軍又以迥有平蜀之功同霍去病冠軍之義卦寧蜀公進蜀公爵邑萬戶宣帝卽位以迥爲大前疑出爲相州總管宣帝崩隋文帝輔政以迥望位夙重懼爲異圖乃令迥子魏安公惇賫詔書以會葬徵迥尋以鄖公韋孝寬代之爲總管迥以隋文帝當權將圖篡奪遂謀舉兵畱惇而不受代隋文帝又使候正破六汗裒詣迥諭旨密與總管府長史晉昶等書令爲之備迥聞之殺長史及裒乃集文武士庶登城北樓而令之曰楊堅以凡庸之才藉後父之勢挾幼主而令天下威福自己賞罰無章不臣之迹暴於行路吾居將相與國舅甥同休共戚義由一體先帝處吾於此本欲寄以安危今欲與卿等糾合義勇匡國庇人進可以享榮名退可以終臣節卿等以爲何如於是眾咸從命莫不感激乃自稱大總管承制署官司於時趙王招已入朝畱少子在國迥又奉以號令迥弟子勤時爲靑州總管亦從迥迥令管相衛黎毛洺貝趙冀瀛滄勤所統靑膠光莒諸州皆從之眾數十萬榮州刺史邵公宇文冑申州刺史李惠東楚州刺史費也利進東潼州刺史曹孝遠各州以應迥迥又北結髙寶寧以通突厥南連陳人以割江淮之地隋文帝於是徵兵討迥卽以韋孝寬爲元帥惇率眾十萬入武徳軍於沁東孝寬等諸軍隔水相持不進隋文帝又遣髙熲馳驛督戰惇布兵二十里麾軍小卻欲待孝寬軍半度擊之孝寬因其小卻鳴鼓齊進惇大敗孝寬乘勝進至鄴迥與子惇佑等又悉其卒十三萬陳於城南迥別統萬人皆綠巾錦襖號曰黃龍軍勤率眾五萬自靑州赴迥以三千騎先到迥舊習軍旅𨿽老猶被甲臨陣其麾下千兵皆關中人爲之力戰孝寬等軍失利而卻鄴中士女觀者如堵髙熲與李詢整陣先犯觀者因其擾而乘之迥大敗遂入鄴迥走保北城孝寬縱兵圍之李詢賀樓子幹以其屬先登迥上樓射殺數人乃自殺勤惇等東走並追獲之餘眾月餘皆斬之迥末年衰耄惑於後妻王氏而諸子多不睦以開府小禦正崔達拿爲長史余委任亦多用齊人達拿文士無籌略舉措多失綱紀不能有所匡救迥自起兵至敗六十八日武徳中迥從孫庫部員外郎耆福上表請攺葬朝議以迥忠於周室有詔許之

王軌按冊府元龜軌爲上開府儀同大將軍髙祖遣宣帝徵吐谷渾軌與宇文化伯從時宮尹鄭譯王端等並得幸於宣帝宣帝在軍中頗有失徳譯等皆預焉軍還軌等言之於髙祖髙祖大怒乃撻帝除譯等名仍加捶楚宣帝因此大銜之軌又嘗與小內史賀若弼言及此事且言皇太子必不克負荷弼深以爲然勸軌陳之軌後因侍坐乃白髙祖曰皇太子仁孝無聞又多涼徳恐不了陛下家事臣暗昧不足以論是非陛下嘗以賀若弼有文武奇才識度宏遠弼比每對臣深以此事爲慮髙祖召弼問之弼乃跪對曰皇太子養徳春宮未聞有過未審陛下何從得聞此言旣退軌誚弼曰平生言論無所不道今者對揚何得乃爾翻覆弼曰此公之過也皇太子國之儲副豈易爲言事有差跌便至滅門之禍本謂公密陳臧否何得遂至昌言軌默然久之乃曰吾盡心國家遂不存私計向者對眾良實非宜其後軌內宴上壽又捋髙祖須曰可愛好老公但恨後嗣弱耳髙祖深以爲然但漢王次長又不才此外諸子並幼故不能用其說宣帝卽位追鄭譯等復爲近侍軌自知及於禍謂所親曰吾昔在先朝實申社稷至計今日之事斷可知矣此州控帶淮南鄰接彊寇欲爲身計易同反掌但忠義之節不可虧違況荷先帝厚恩每思以死自效豈以獲罪於嗣主便欲背徳於先朝止可於此待死義不爲他計冀千載之後知吾此心元象元年帝令內史杜虔信就徐州殺軌

忠烈部名臣列傳十三

隋

劉弘按隋書誠節傳弘字仲遠彭城叢亭里人魏太常卿芳之孫也少好學有行檢重節槪仕齊行臺郎中襄城沛郡谷陽三郡太守西楚州刺史及齊亡周武帝以爲本郡太守尉迥之亂也遣其將席毗掠徐兗弘勒兵拒之以功授儀同永昌太守齊州長史誌在立功不安佐職平陳之役表請從軍以行軍長史從總管吐萬緒度江以功加上儀同封濩澤縣公拜泉州刺史會髙智慧作亂以兵攻州弘城守百餘日救兵不至前後出戰死亡大半糧盡無所食與士卒數百人煮犀甲腰帶及剝樹皮而食之一無離叛賊知其饑餓欲降之弘抗節彌厲賊悉眾來攻城陷爲賊所害上聞而嘉嘆者久之賜物二千段子長信襲其官爵

皮子信按冊府元龜子信爲旭州刺史開皇初吐谷渾來寇邊子信出兵拒戰爲賊所敗子信死之

皇甫誕按隋書誠節傳誕字元慮安定烏氏人也祖和魏膠州刺史父璠周隋州刺史誕少剛毅有器局周畢王引爲倉曹參軍髙祖受禪爲兵部侍郎數年出爲魯州長史開皇中復入爲比部刑部二曹侍郎俱有能名遷治書侍禦史朝臣無不肅憚上以百姓多流亡令誕爲河南道大使以檢括之及還奏事稱旨上甚悅令判大理少卿明年遷尙書右丞俄以母憂去職未﹠﹟起令視事尋轉尙書左丞時漢王諒爲並州總管朝廷盛選寮佐前後長史司馬皆一時名士上以誕公方著稱拜並州總管司馬總府政事一以諮之諒甚敬焉及煬帝卽位徵諒入朝諒用諮議王頍之謀發兵作亂誕數諫止諒不納誕因流涕曰竊料大王兵資無敵京師者加以君臣位定逆順勢殊士馬𨿽精難以取勝願王奉詔入朝守臣子之節必有松喬之壽累代之榮如更遷延陷身叛逆一掛刑書爲布衣黔首不可得也願察區區之心思萬全之計敢以死請諒怒而囚之及楊素將至諒屯淸源以拒之諒主簿豆盧毓出誕於獄相與協謀閉城拒諒諒襲擊破之並抗節而遇害帝以誕亡身徇國嘉悼者久之下詔曰褒顯名節有國通規加等飾終抑惟令典並州總管司馬皇甫誕性理淹通誌懷審正效官贊務聲績克宣值狂悖構禍凶威孔熾確殉單誠不從妖逆𨿽幽縶寇手而雅志彌厲遂潛與義徒據城抗拒眾寡不敵奄致非命可贈柱國封弘義公謚曰明子無逸嗣無逸尋爲涓陽太守政甚有聲大業令行舊爵例除以無逸誠義之後賜爵平輿侯入爲刑部侍郎守右武衛將軍

豆盧毓按隋書豆盧績傳績子毓字道生少英果有气節漢王諒出鎭並州毓以妃兄爲王府主簿從趙仲卿北徵突厥以功授儀同三司及髙祖崩煬帝卽位徵諒入朝諒納諮議王頍之謀發兵作亂毓苦諫不從因謂弟懿曰吾匹馬歸朝自得免禍此乃身計非爲國也今且僞從以思後計毓兄顯州刺史賢言於帝曰臣弟毓素懷志節必不從亂但逼凶威不能克遂臣請從軍與毓爲表裏諒不足圖也帝以爲然許之賢密遣家人賫敕書至毓所與之計議諒出城將往介州令毓與總管屬朱濤畱守毓謂濤曰漢王構逆敗不旋踵吾豈坐受夷滅孤負家國邪當與卿出兵拒之濤驚曰王以大事相付何得有是語因拂衣而去毓追斬之時諒司馬皇甫誕前以諫諒被囚毓於是出誕與之協計及開府盤石侯宿勤武開府宇文永昌儀同成端長孫愷車騎安成侯元世雅原武令皇甫文顥等閉城拒諒部分未定有人告諒諒襲擊之毓見諒至紿其眾曰此賊軍也諒攻城南門毓時遣稽胡守堞稽胡不識諒射之箭下如雨諒復至西門守兵皆並州人素識諒卽開門納之毓遂見害時年二十八及諒平煬帝下詔曰褒顯名節有國通規加等飾終抑惟令典毓深識大義不顧姻親出於萬死首建奇策去逆歸順殉義亡身追加榮命宜優恆禮可贈大將軍封正義縣公賜帛二千匹謚曰湣子願師嗣尋拜儀同三司大業初行新令五等並除未幾帝復下詔曰故大將軍正義湣公毓臨節能固捐生殉國成爲令典沒世不忘象賢無墜徳隆必祀攺封雍丘湣侯復以願師承襲大業末授千牛左右

麥鐵杖錢士雄孟金叉按北史本傳鐵杖始興人也貧賤少驍勇有膂力日行五百里走及奔馬性﹠﹟誕使酒好交遊重信義每以漁獵爲事不修生業陳大建中結聚爲羣盜廣州刺史歐陽頠俘之以獻沒爲官戶配執禦傘每罷朝後行百餘里夜至南徐州逾城而入行光火盜旦還及牙時仍又執傘如此者十餘度物主識之州以狀奏朝士見鐵杖每旦恆在弗之信後南徐州數告變尙書蔡徵曰此可驗矣於仗下時購以百金求人送詔書與南徐州刺史鐵杖出應募﹠﹟而往明旦反奏事帝曰信然爲盜明矣惜其勇捷誡而釋之陳亡後徙居淸流縣遇江東反楊素遣鐵杖頭戴艸束夜浮度江覘賊中消息具知還報後復更往爲賊所禽逆帥李稜縛送髙智慧行至庱亭衛者憩食哀其餵解手以給其餐鐵杖取賊刀亂斬衛者殺之皆盡悉割其鼻懷之以歸素大奇之後敍戰勛不及鐵杖遇素馳驛歸於京師鐵杖步追之每夜則同宿素見而悟特奏授儀同三司以不識書放還鄕裏成陽公李徹稱其驍武開皇十六年徵至京師除車騎將軍仍從楊素北徵突厥加上開府煬帝卽位漢王諒反從楊素擊之每戰先登進位柱國除萊州刺史無﹠﹟政名轉汝南太守稍習法令羣盜屏迹後因朝集考功郎竇威嘲之曰麥是何姓鐵杖應聲曰麥豆不殊何忽相怪威然無以應時人以爲敏捷尋除左屯衛大將軍帝待之愈密鐵杖自以荷恩深重每懷竭命之志及遼東之役請爲前鋒顧謂醫者吳景賢曰大丈夫性命自有所在豈能艾炷灸頞瓜蒂歕鼻療黃不差而臥死兒女手中乎將度遼呼其三子曰阿奴當備淺色黃衫吾荷國恩今是死日我得被殺爾當富貴惟誠與孝爾其勉之及濟橋未成去東岸尙數丈賊大至鐵杖跳上岸與賊戰死武賁郎將錢士雄孟金叉亦死之左右更無及者帝爲之流涕購得其屍贈光祿大夫宿國公謚曰武烈子孟才嗣授光祿大夫孟才二弟仲才季才俱拜正議大夫賵贈巨萬賜轀輬車給前後部羽葆鼓吹命平壤道敗將宇文述等百餘人皆爲執紼王公以下送至郊外士雄贈左光祿大夫右屯衛將軍武彊侯謚曰剛子傑嗣金叉贈右光祿大夫子善誼襲官

髙義明按隋書榮毗傳毗爲蒲州司馬漢王諒之反也河東豪傑以城應諒刺史丘和覺遁歸關中長史勃海髙義明謂毗曰河東要害國之東門若失之則爲難不細城中𨿽復恟恟非悉反也但收桀黠者十餘人斬之自當立定耳毗然之義明馳馬追和將與協計至城西門爲反者所殺

梁默按冊府元龜默爲柱國行軍總管大業五年從煬帝徵吐谷渾遇賊力戰而死

李瓊按冊府元龜瓊爲右翊衛將軍大業五年吐谷渾主率眾保覆袁州帝遣左光祿大夫梁與瓊追渾主皆遇賊死之

馮孝慈按冊府元龜孝慈爲右武侯衛將軍大業九年淸河賊張金稱眾數萬孝慈討金稱於淸河反爲賊所敗孝慈死之

梁文謙按冊府元龜文謙大業中爲鷹揚將軍從衛元擊楊元感於東都力戰而死贈正議大夫

源崇嗣按冊府元龜崇嗣大業中自上黨贊治入爲尙書虞部郎及天下盜起將兵討北海賊與賊力戰而死贈正議大夫

遊元按隋書誠節傳元字楚客廣平任城人魏五更明根之元孫也父寶藏位至太守元少聰敏年十六齊司徒徐顯秀引爲參軍事周武帝平齊之後歷壽春令譙州司馬俱有能名開皇中爲殿內侍禦史晉王廣爲揚州總管以元爲法曹參軍父憂去職後爲內直監煬帝嗣位遷尙書度支郎遼東之役領左驍衛長史爲蓋牟道監軍拜朝請大夫兼治書侍禦史宇文述等九軍敗績帝令元按其獄述時貴幸其子士及又尙南陽公主勢傾朝廷遣家僮造元有所請屬元不之見他日數述曰公地屬親賢腹心是寄當咎身責己以勸事君乃遣人相造欲何所道按之愈急仍以狀劾之帝嘉其公正賜朝服一襲九年奉使於黎陽督運楊元感作逆乃謂元曰獨夫肆虐天下士大夫肝腦塗地加以陷身絕域之所軍糧斷絕此亦天亡之時也我今親率義兵以誅無道卿意如何元正色答曰尊公荷國寵靈功參佐命髙官重祿近古莫儔公之弟兄靑紫交映當謂竭誠盡節上答鴻恩豈意墳土未干親圖反噬深爲明公不取願思禍福之端僕有死而已不敢聞命元感怒而囚之屢脇以兵竟不屈節於是害之帝甚嘉嘆贈銀靑光祿大夫賜縑五百匹拜其子仁宗爲正議大夫弋陽郡通守

張須﹠﹟按隋書誠節傳須﹠﹟弘農閿鄕人也性剛烈有勇略弱冠從史萬歲討西爨以功授儀同賜物三百段煬帝嗣位漢王諒作亂並州從楊素擊平之加開府大業中爲齊郡丞會興遼東之役百姓失業又屬歲餓穀米湧貴須﹠﹟將開倉賑給官屬咸曰須待詔﹠﹟不可擅與須﹠﹟曰今帝在遠遣使往來未必淹歲序百姓有倒懸之急如待報至當委溝壑矣吾若以此獲罪死無所恨先開倉而後上狀帝知之而不責也明年賊帥主簿聚結亡命數萬人寇掠郡境官軍擊之多不利須﹠﹟發兵拒之簿遂引軍南轉掠魯郡須﹠﹟躡之及於岱山之下簿恃驟勝不設備須﹠﹟選精銳出其不意擊之簿眾大潰因乘勝斬首數千級簿收合亡散得萬餘人將北度河須﹠﹟追之至臨邑復破之斬五千餘級獲六畜萬計時天下承平日久多不習兵須﹠﹟獨勇決善戰又長於撫馭得士卒心論者號爲名將簿復北戰連豆子賊孫宣雅石秖闍郝孝徳等眾十餘萬攻章丘須﹠﹟遣舟師斷其津濟親率馬步二萬襲擊大破之賊徒散走旣至津梁復爲舟師所拒前後狼狽獲其家累輜重不可勝計露布以聞帝大悅優詔褒揚令使者圖畫其形容而奏之其年賊裴長才石子河等眾二萬奄至城下縱兵大掠須﹠﹟未暇集兵親率五騎與戰賊競赴之圍百餘重身中數槍勇气彌厲會城中兵至賊稍卻須﹠﹟督軍復戰長才敗走後數旬賊帥秦君弘郭方預等合軍圍北海兵鋒甚銳須﹠﹟謂官屬曰賊自恃彊謂我不能救吾今速去破之必矣於是簡精兵倍道而進賊果無備擊大破之斬數萬級獲輜重三千兩司隸刺史裴操之上狀帝遣使勞問之十年賊左孝友眾將十萬屯於蹲狗山須﹠﹟列八風營以逼之復分兵扼其要害孝友窘迫面縛來降其黨解象王良鄭大彪李晼等眾各萬計須﹠﹟悉討平之威振東夏以功遷齊郡通守領河南道十二郡黜陟討捕大使俄而賊盧明月眾十餘萬將寇河北次祝阿須﹠﹟邀擊殺數千人賊呂明星師仁泰霍小漢等眾各萬餘擾濟北須﹠﹟進軍擊走之尋將兵拒東郡賊翟讓前後三十餘戰每破走之轉滎陽通守時李密說讓取洛口倉讓憚須﹠﹟不敢進密勸之讓遂與密率兵逼滎陽須﹠﹟拒之讓懼而退須﹠﹟乘之逐北十餘里時李密先伏數千人於林木間邀擊須﹠﹟軍遂敗績密與讓合軍圍之須﹠﹟潰圍輒出左右不能盡出須﹠﹟躍馬入救之來往數四眾皆敗散乃仰天曰兵敗如此何面見天子乎乃下馬戰死時年五十二其所部兵晝夜號哭數日不止越王侗遣左光祿大夫裴仁基招撫其眾移鎭武牢帝令其子元備總父兵元備時在齊郡遇賊竟不果行

元善達按通鑑綱目大業十三年夏四月李密攻東都越王侗遣太常丞元善達間行詣江都奏曰李密圍逼東都城內無食若陛下速還烏合必散不然者東都決沒因歔欷嗚咽帝爲之攺容虞世基進曰越王年少此輩誑之若如所言善達何緣來至帝乃怒曰善達小人敢廷辱我因使向東陽催運遂爲羣盜所殺

張季珣弟仲琰

琮

按隋書誠節傳京兆張季珣父祥少爲髙祖所知其後引爲丞相參軍事開皇中累遷並州司馬仁壽末漢王諒舉兵反遣其將劉建略地燕趙至井陘祥勒兵拒守建攻之復縱火燒其郭下祥見百姓驚駭其城側有西王母廟祥登城望之再拜號泣而言曰百姓何罪致此焚燒神其有靈可降雨相救言訖廟上雲起須臾驟雨其火遂滅士卒感其至誠莫不用命城圍月餘李雄援軍至賊遂退走以功授開府歷汝州刺史靈武太守入爲都水監卒官季珣少慷慨有志節大業末爲鷹擊郎將其府據箕山爲固與洛口連接及李密翟讓攻陷倉城遣人呼之季珣罵密極口密怒遣兵攻之連年不能克時密眾數十萬在其城下季珣四面阻絕所領不過數百人而執志彌固誓以必死經三年資用盡樵蘇無所得撤屋而爨人皆穴處季珣撫巡之一無離叛糧盡士卒羸病不能拒戰遂爲所陷季珣坐聽事顏色自若密遣兵禽送之羣賊曳季珣令拜密季珣曰吾𨿽爲敗軍之將猶是天子爪牙之臣何容拜賊也密壯而釋之翟讓從之求金不得遂殺之時年二十八其弟仲琰大業末爲上洛令及義兵起率吏人城守部下殺之以歸義仲琰弟琮爲千牛左右宇文化及之亂遇害季珣家素忠烈兄弟俱死國難論者賢之

楊善會按隋書誠節傳善會字敬仁弘農華陰人也父初官至毗陵太守善會大業中爲鄃令以淸正聞俄而山東饑饉百姓相聚爲盜善會以左右數百人逐捕之往皆克捷其後賊帥張金稱眾數萬屯於縣界屠城剽邑郡縣莫能禦善會率勵所領與賊搏戰或日有數合每挫其鋒煬帝遣將軍段達來討金稱善會進計於達達不能用軍竟敗焉達深謝善會後復與賊戰進止一以謀之於是大克金稱復引渤海賊孫宣雅髙士達等眾數十萬破黎陽而還軍鋒甚盛善會以勁兵千人邀擊破之擢拜朝請大夫淸河郡丞金稱稍更屯聚以輕兵掠冠氏善會與平原通守楊元弘步騎數萬眾襲其本營武賁郎將王辯軍亦至金稱釋冠氏來援因與辯戰不利善會選精銳五百赴之所當皆靡辯軍復振賊退守本營諸軍各還於時山東思亂從盜如市郡縣微弱陷沒相繼能抗賊者惟善會而已前後七百餘陣未嘗負敗每恨眾寡懸殊未能滅賊會太僕楊義臣討金稱復爲賊所敗退保臨淸取善會之策頻與決戰賊乃退走乘勝遂破其營盡俘其眾金稱將數百人遁逃後歸漳南招集餘黨善會追捕斬之傳首行在所帝賜以尙方甲﹠﹟弓劍進拜淸河通守其年從楊義臣斬漳南賊帥髙士達傳首江都宮帝下詔褒揚之士達所部將竇建徳自號長樂王來攻信都臨淸賊王安阻兵數千與建徳相影響善會襲安斬之建徳旣下信都復擾淸河善會逆拒之反爲所敗嬰城固守賊圍之四旬城陷爲賊所執建徳釋而禮之用爲貝州刺史善會罵之曰老賊何敢擬議國士恨吾力劣不能禽汝等我豈是汝屠酤兒輩敢欲更相吏耶臨之以兵辭气不撓建徳猶欲活之爲其部下所請又知終不爲己用於是害之淸河士庶莫不傷痛焉

馮慈明按隋書誠節傳慈明字無佚信都長樂人也父子琮仕齊官至尙書右僕射慈明在齊以戚屬之故年十四爲淮陽王開府參軍事尋補司州主簿進除中書舍人周武平齊授帥都督髙祖受禪開三府官除司空司倉參軍事累遷行臺禮部侍郎晉王廣爲並州總管盛選寮屬以慈明爲司士後歷吏部員外郎兼內史舍人煬帝卽位以母憂去職帝以慈明始事藩邸後更在臺意甚銜之至是謫爲伊吾鎭副未之官轉交址郡丞大業九年被徵入朝時兵部侍郎斛斯政亡奔髙麗帝見慈明深慰勉之俄拜尙書兵曹郎加位朝請大夫十三年攝江都郡丞事李密之逼東都也詔令慈明安集瀍洛追兵擊密至鄢陵爲密黨崔樞所執密延慈明於坐勞苦之因而謂曰隋祚已盡區宇沸騰吾躬率義兵所向無敵東都危急計日將下今欲率四方之眾問罪於江都卿以爲何如慈明答曰慈明直道事人有死而已不義之言非所敢對密不悅冀其後攺厚加禮焉慈明潛使人奉表江都及致書東都畱守論賊形勢密知其狀又義而釋之出至營門賊帥翟讓怒曰爾爲使人爲我所執魏公相待至厚曾無感戴寧有畏乎慈明勃然曰天子使我來正欲除爾輩不圖爲賊黨所獲我豈從汝求活耶欲殺但殺何須罵詈因謂羣賊曰汝等本無惡心因饑饉逐食至此官軍且至早爲身計讓益怒於是亂刀斬之時年六十八梁郡通守楊汪上狀帝嘆惜之贈銀靑光祿大夫拜其二子惇怦俱爲尙書承務郎王充推越王侗爲主重贈柱國戶部尙書昌黎郡公謚曰壯武

松贇按隋書誠節傳北海松贇性剛烈重名義爲石門府隊正大業末有賊楊厚擁徒作亂來攻北海縣贇從郡兵討之贇輕騎覘賊爲厚所獲厚令贇謂城中云郡兵已破宜早歸降贇僞許之旣至城下大呼曰我是松贇爲官軍覘賊邂逅被執非力屈也今官軍大來並已至矣賊徒寡弱旦暮禽剪不足爲憂賊以刀築贇口引之而去毆擊交下贇罵厚曰老賊何敢致辱賢良禍自及也言未卒賊已斬斷其腰城中望之莫不流涕扼腕銳气益倍北海卒完煬帝遣戶曹郎郭子賤討厚破之以贇亡身殉節嗟悼不已上表奏之優詔褒揚贈朝散大夫本郡通守

堯君素按隋書誠節傳君素魏郡湯陰人也煬帝爲晉王時君素以左右從及嗣位累遷鷹擊郎將大業之末盜賊蜂起人多流亡君素所部獨全後從驍衛大將軍屈突通拒義兵於河東俄而通引兵南遁以君素有膽略署領河東通守義師遣將呂紹宗韋義節等攻之不克及通軍敗至城下呼之君素見通歔欷流涕悲不自勝左右皆哽咽通亦泣下沾襟因謂君素曰吾軍已敗義旗所指莫不響應事勢如此卿當早降以取富貴君素答曰公當爪牙之寄爲國大臣主上委公以關中代王付公以社稷國祚隆替懸之於公柰何不思報效以至於此縱不能遠﹠﹟主上公所乘馬卽代王所賜也公何面目乘之哉通曰吁君素我力屈而來君素曰方今力猶未屈何用多言通﹠﹟而退時圍甚急行李斷絕君素乃爲木鵝置表於頸具論事勢浮之黃河沿流而下河陽守者得之達於東都越王侗見而嘆息於是承制拜君素爲金紫光祿大夫密遣行人勞苦之監門直合玉武衛將軍皇甫無逸前後自東都歸義俱造城下爲陳利害大唐又賜金券待以不死君素卒無降心其妻又至城下謂之曰隋室已亡天命有屬君何自苦身取禍敗君素曰天下事非婦人所知引弓射之應弦而倒君素亦知事必不濟然要在守死不易每言及國家未嘗不歔欷嘗謂將士曰吾是藩邸舊臣累蒙獎擢至於大義不得不死今谷支數年食盡此谷足知天下之事必若隋室傾敗天命有歸吾當斷頭以付諸君也時百姓苦隋日久及逢義舉人有息肩之望然君素善於統領下不能叛歲餘頗得外生口城中微知江都傾覆又糧食乏絕人不聊生男女相食眾心離駭白虹降於府門兵器之端夜皆光見月餘君素爲左右所害按通鑑綱目唐太宗貞觀十二年二月贈隋堯君素蒲州刺史詔曰君素𨿽桀犬吠堯有乖倒戈之志而疾風勁艸實表歲寒之心

陳孝意按隋書誠節傳河東陳孝意少有志尙弱冠以貞介知名大業初爲魯郡司法書佐郡內號爲廉平太守蘇威嘗欲殺一囚孝意固諫至於再三威不許孝意因解衣請先受死良久威意乃解謝而遣之漸加禮敬及威爲納言奏孝意爲侍禦史後以父憂去職居喪過禮有白鹿馴擾其廬時人以爲孝感之應未﹠﹟起授雁門郡丞在郡菜食齋居朝夕哀臨每一發聲未嘗不絕倒柴毀骨立見者哀之於時政刑日紊長吏多髒污孝意淸節彌厲發姦擿伏動若有神吏民稱之煬帝幸江都馬邑劉武周殺太守王仁泰舉兵作亂孝意率兵與武賁郎將王智辯討之戰於下館城反爲所敗武周遂轉攻傍郡百姓凶凶將懷叛逆前郡丞楊長仁雁門令王確等並桀黠爲無賴所歸謀應武周孝意陰知之族滅其家郡中戰栗莫敢異志俄而武周引兵來攻孝意拒之每致克捷但孤城獨守外無聲援孝意執志誓以必死每遣使江都道路隔絕竟無報命孝意亦知帝必不反每每旦暮向詔敕庫俯伏流涕悲動左右圍城百餘日糧盡爲校尉張倫所殺以城歸武周

劉子翊按隋書誠節傳子翊彭城叢亭里人也父﹠﹟齊徐州司馬子翊少好學頗解屬文性剛謇有吏幹仕齊殿中將軍開皇初爲南和丞累轉秦州司法參軍事十八年入考功尙書右僕射楊素見而異之奏爲侍禦史時永寧令李公孝四歲喪母九歲外繼其後父更別娶後妻至是而亡河間劉炫以無撫育之恩議不解任子翊駁之曰傳云繼母如母與母同也當以配父之尊居母之位齊杖之制皆如親母又爲人後者爲其父母﹠﹟報﹠﹟者自以本生非殊親之與繼也父𨿽自處傍尊之地於子之情猶須隆其本重是以令云爲人後者爲其父母並解官申其心喪父卒母嫁爲父後者𨿽不服亦申心喪其繼母嫁不解官此專據嫁者生文耳將知繼母在父之室則制同親母若謂非有撫育之恩同之行路何服之有乎服旣有之以喪焉可獨異三省令旨其義甚明今言令許不解何其甚謬且後人者爲其父母期未有變隔以親繼親繼旣等故知心喪不殊服問雲母出則爲繼母之黨服豈不以出母族絕推而遠之繼母配父引而親之乎子思曰爲伋也妻是爲白也母不爲伋也妻是不爲白也母定知服以名重情因父親所以聖人惇之以孝慈弘之以名義是使子以名服同之親母繼以義報等之己生如謂繼母之來在子出之後制有淺深者考之經傳未見其文譬出後之人所後者初亡後之者始至此復可以無撫育之恩而不服重乎昔長沙人王毖漢末爲上計詣京師旣而吳魏隔絕毖於內國更娶生子昌毖死後爲東平相始知吳之母亡便情系居重不攝職事於時議者不以爲非然則繼母之與前母於情無別若要以撫育始生服制王昌復何足云乎又晉鎭南將軍羊祜無子取弟子伊爲子祜薨伊不服重祜妻表聞伊辭曰伯生存養己伊不敢違然無父命故還本生尙書彭禮議子之出養必由父命無命而出是爲叛子於是下詔從之然則心服之制不得緣恩而生也論云禮者稱情而立文仗義而設教還以此義諭彼之情稱情者稱如母之情仗義者仗爲子之義名義分定然後能尊父順名崇禮篤敬苟以母養之恩始成母子則恩由彼至服自己來則慈母如母何得待父命又云繼母慈母本實路人臨己養己同之骨血若如斯言子不由父縱有恩育得如母乎其慈繼𨿽在三年之下而居齊期之上禮有倫例服以稱情繼母本以名服豈藉恩之厚薄也至於兄弟之子猶子也私暱之心實殊禮服之制無二彼言以輕如重自以不同此謂如重之辭卽同重法若使輕重不等何得爲如律云準枉法者但準其罪以枉法論者卽同眞法律以獘刑禮以設教準者準擬之名以者卽眞之稱如以二字義用不殊禮律兩文所防是一將此明彼足見其義取譬伐柯何遠之有又論云取子爲後者將以供承祧廟奉養己身不得使宗子歸其故宅以子道事本父之後妻也然本父後妻因父而得母稱若如來旨本父亦可無心喪乎何直父之後妻論又云禮言舊君其尊豈復君乎已去其位非復純臣須言舊以殊之別有所重非復純孝故言其已見之目以其父之文是名異也此又非通論何以言之其舊訓殊所用亦別舊者易新之稱其者因彼之辭安得以相類哉至如禮云其父析薪其子不克負荷傳云衛𨿽小其君在焉若其父而有異其君復有異乎斯不然矣斯不然矣今炫敢違禮乖令侮聖幹法使出後之子無情於本生名義之分有虧於風俗徇飾非於明世彊媒﹠﹟於禮經𨿽欲揚己露才不覺言之傷理事奏竟從子翊之議仁壽中爲新丰令有能名大業三年除大理正甚有當時之譽擢授治書侍禦史每朝廷疑議子翊爲之辯析多出眾人意表從幸江都值天下大亂帝猶不悟子翊田侍切諫由是忤旨令子翊爲丹陽畱守尋遣於上江督運爲賊吳﹠﹟子所擄子翊說之因以眾首復遣領首賊淸江遇煬帝被殺賊知而告之子翊弗信斬所言者賊又欲請以爲主子翊不從羣賊執子翊至臨川城下使告城中云帝已崩子翊反其言於是見害時年七十

獨孤盛按隋書誠節傳盛上柱國楷之弟也性剛烈有膽气煬帝在藩盛以左右從累遷爲車騎將軍及帝嗣位以藩邸之舊漸見親待累轉爲右屯衛將軍宇文化及之作亂也裴虔通引兵至成像殿宿衛者皆釋仗而走盛謂虔通曰何物兵形勢太異也虔通曰事勢已然不預將軍事將軍愼無動盛大罵曰老賊是何物語不及被甲與左右十餘人逆拒之爲亂兵所殺越王侗稱制贈光祿大夫紀國公謚曰武節

麥孟才錢傑按隋書麥鐵杖傳鐵杖子孟才字智稜果烈有父風帝以孟才死節將子恩賜殊厚拜武賁郎將及江都之難慨然有復仇之志與武牙郎錢傑素交友二人相謂曰吾等世荷國恩門著誠節今賊臣弒逆社稷淪亡無節可紀何面目視息世間哉於是流涕扼腕遂相與謀糾合恩舊欲於顯福宮邀擊宇文化及事臨發陳藩之子謙知其謀而告之與其黨沈光俱爲化及所害忠義之士哀焉

沈光按隋書本傳光字總持吳興人也父君道仕陳吏部侍郎陳滅家於長安皇太子勇引署學士後爲漢王諒府掾諒敗除名光少驍捷善戲馬爲天下之最略綜書記微有詞藻常慕立功名不拘小節家甚貧窶父兄並以傭書爲事光獨跅弛交通輕俠爲京師惡少年之所朋附人多贍遺得以養親每致甘食美服未嘗困匱初建禪定寺其中幡竿髙十餘丈適遇繩絕非人力所及諸僧患之光見而謂僧曰可持繩來當相爲上耳諸僧驚喜因取而與之光以口銜索拍竿而上直至龍頭系繩畢手足皆放透空而下以掌拒地倒行數十步觀者駭悅莫不嗟異時人號爲肉飛仙大業中煬帝徵天下驍果之士以伐遼左光預焉同類數萬人皆出其下光將詣行在所賓客送至灞上者百餘騎光酹酒而誓曰是行也若不能建立功名當死於髙麗不復與諸君相見矣及從帝攻遼東以衝梯擊城竿長十五丈光升其端臨城與賊戰短兵接殺十數人賊競擊之而墜未及於地適遇竿有垂﹠﹟光接而復上帝望見壯異之馳召與語大悅卽日拜朝請大夫賜寶刀良馬恆致左右親顧漸密未幾以爲折衝郎將賞遇優重帝每推食解衣以賜之同輩莫與爲比光自以荷恩深重思懷竭節及江都之難潛構義勇將爲帝復仇先是帝寵暱官奴名爲給使宇文化及以光驍勇方任之令其總統營於禁內時孟才錢傑等陰圖化及因謂光曰我等荷國厚恩不能死難以衛社稷斯則古人之所恥也今又俯首事仇受其驅率有靦面目何用生爲吾必欲殺之死無所恨公義士也肯從我乎光泣下沾衿曰是所望於將軍也僕領給使數百人並荷先帝恩遇今在化及內營以此復仇如鷹鸇之逐鳥雀萬世之功在此一舉願將軍勉之孟才爲將軍領江淮之眾數千人期以營將發時晨起襲化及光語泄陳謙告其事化及大懼曰此麥鐵杖子也及沈光者並勇決不可當須避其鋒是夜卽與腹心走出營外畱人告司馬徳戡等遣領兵馬逮捕孟才光聞營內喧聲知事發不及被甲卽襲化及營空無所獲值舍人元敏數而斬之遇徳戡兵入四面圍合光大呼潰圍給使齊奮斬首數十級賊皆披靡徳戡輒復遣騎持弓弩翼而射之光身無介冑遂爲所害麾下數百人皆斗而死一無降者時年二十八壯士聞之莫不爲之隕涕

許善心按隋書本傳善心字務本髙陽北新城人也祖茂梁太子中庶子始平天門二郡守散騎常侍父亨仕梁至給事黃門侍郎在陳歷羽林監太中大夫衛尉卿領大著作善心九歲而孤爲母範氏所鞠養幼聰明有思理所聞輒能誦記多聞默識爲當世所稱家有舊書萬餘卷皆﹠﹟通涉十五解屬文箋上父友徐陵陵大奇之謂人曰才調極髙此神童也起家除新安王法曹太子詹事江總舉秀才對策髙第授度支郎中轉侍郎補撰史學士禎明二年加通直散騎常侍聘於隋遇髙祖伐陳禮成而不獲反命累表請辭上不許畱縶賓館及陳亡髙祖遣使告之善心衰服號哭於西階之下藉艸東向經三日敕書唁焉明日有詔就館拜通直散騎常侍賜衣一襲善心哭盡哀入房攺服復出北面立垂涕再拜受詔明日乃朝伏泣於殿下悲不復興上顧左右曰我平陳國惟獲此人旣能懷其舊君卽是我誠臣也敕以本官直門下省賜物千段皂馬二十匹從幸太山還授虞部侍郎十六年有神雀降於含章闥髙祖召百官賜燕告以此瑞善心於座請紙筆制神雀頌其詞曰臣聞觀象則天乾元合其徳觀法審地域大表其尊雨施雲行四時所以生殺川流嶽立萬物於是裁成出震乘離之君紀司鳳之後玉錘玉斗而降金版金縢以傳並陶冶性靈含煦動植眇元珠於赤水寂明鏡乎虛堂莫不景福氤氳嘉貺雥集馳聲南董越響云韶粵我皇帝之君臨闡大方抗太極負鳳邸據龍圖不言行焉攝提建指不肅淸焉喉鈴啟閉括地復夏截海剪商就望體其尊登咸昌其會綿區浹宇遐至邇安騰實飛聲直暢傍施無體之禮威儀布政之宮無聲之樂綴兆總章之觀上庠養老躬問百年下土字民心爲百姓月棲日浴熱﹠﹟寒門吹鱗沒羽之荒赤蛇靑馬之裔解辮請吏削衽承風豈止呼韓北場俯勒狼居之岫熄愼南境近表不耐之城故使天弗愛道地寧吝寶川嶽展異幽明效靈狎素遊赬團膏漱醴半景靑赤孳歷虧盈足足懷仁般般擾義祥佑之來若此升隆之化如彼而登封盛典云亭佇白檢之儀致治成功柴燎靡元珪之告𨿽奉常定禮武騎艸文天子抑而未行推而不有允恭克讓其在斯乎七十二君信蔑如也故神禽顯賁元應特昭白爵王鐵豸之奇赤爵銜丹書之貴班固神爵之頌履武戴文曹植嘉爵之篇棲庭集牖未若於飛武帳來賀文刷采靑蒲將翺赤罽玉几朝禦取玩軒楯之間金門旦開兼畱翚翟之鑑終古曠世未或前聞福召宜徵得之玆日歲次上章律諧大呂元枵會節元英統時至尊未明求衣晨興於含章之殿爰有瑞爵翺翔而下載行載止當扆寧而徐前來集來儀承軒墀而顧步夫瑞者符也明主之休徵雀者爵也聖人之大寶謹案考異郵云軒轅有黃爵赤頭立日旁占云土精之應又禮稽命徵云祭祀合其宜則黃爵集昔漢集泰畤之殿魏下文昌之宮一見雍丘之祠三入平東之府並勞觀﹠﹟矚事陋人微奚足稱矣抑又聞之不刳胎剖卵則鸞鳳馴鳴不漉浸焚原則螭龍盤蜿是知陛下止殺故飛走宅心皇玆好生而浮潛育徳臣面奉綸綍垂示休祥預承嘉宴不勝藻躍李虔僻處西土陸機少長東隅微臣﹠﹟於往賢逢時盛乎曩代輒竭庸瑣敢獻頌云太素式肇大徳資生功元不器道要無名質文鼎革沿習因成祥圖瑞史赫赫明明天保大定於鑠我君武義乃武文教惟文橫塞宇宙旁凝射汾軒物重造姚風再燻煥發王策昭彰帝道禦地七神飛天五老山祗吐祕河靈孕寶黑羽升壇靑鱗伏皂丹烏流火白雉從風棲阿徳劭鳴岐祚隆未如神爵近賀王宮五靈何有百福攸同孔圖獻赤荀文表白節節奇音行行瑞迹化玉黼扆銜環陛戟上天之命明神所格經應在旃伊臣預焉永緝韋素方流管弦頌歌不足蹈﹠﹟無宣臣拜稽首億萬斯年頌成奏之髙祖甚悅曰我見神雀共皇后觀之今旦召公等入適述此事善心於座始知卽能成頌文不加點筆不停毫常聞此言今見其事因賜物二百段十七年除祕書丞於時祕藏圖籍尙多淆亂善心放阮孝緒七錄更制七林各爲總敍冠於篇首又於部錄之下明作者之意區分其類例焉又奏追李文傅陸從典等學者十許人正定經史錯謬仁壽元年攝黃門侍郎二年加攝太常少卿與牛弘等議定禮樂祕書丞黃門並如故四年畱守京師髙祖崩於仁壽宮煬帝祕喪不發先易畱守官人出除巖州刺史逢漢王諒反不之官大業元年轉禮部侍郎奏薦儒者徐文遠爲國子博士包愷陸徳明褚徽魯世達之輩並加品秩授爲學官其年副納言楊達爲冀州道大使以稱旨賜物五百段左衛大將軍宇文述每旦借本部兵數十人以供私役常半日而罷攝禦史大夫梁毗奏劾之上方以腹心委述初付法推千餘人皆稱被役經二十餘日法官候伺上意乃言役不滿日其數𨿽多不合通計縱令有實亦當無罪諸兵士聞之更云初不被役上欲釋之付議虛實百寮咸議爲虛善心以爲述於仗衛之所抽兵私役𨿽不滿日闕於宿衛與常役所部情狀乃殊又兵多下番散還本府分道追至不謀同辭今殆一月方始翻覆姦狀分明此何可捨蘇威楊汪等二十餘人同善心之議其餘皆議免罪煬帝可免罪之奏後數月述譖善心曰陳叔寶卒善心與周羅虞世基袁充蔡徵等同往送葬善心爲祭文謂爲陛下敢於今日加叔寶尊號召問有實自援古例事得釋而帝甚惡之又太史奏帝卽位之年與堯時符合善心議以國哀甫爾不宜稱賀述諷禦史劾之左遷給事郎降品二等四年撰方物志奏之七年從至涿郡帝方自禦戎以東討善心上封事忤旨免官其年復徵爲守給事郎九年攝左翊衛長史從度遼授建節尉帝嘗言及髙祖受命之符因問鬼神之事敕善心與崔祖璇撰靈異記十卷十年又從至懷遠鎭加授朝散大夫突厥圍雁門攝左親衛武賁郎將領江南兵宿衛殿省駕幸江都郡追敍前勛授通議大夫詔還本品行給事郎十四年化及弒逆之日隋官盡詣朝堂謁賀善心獨不至許弘仁馳告之曰天子已崩宇文將軍攝政合朝文武莫不咸集天道人事自有代終何預於叔而低徊若此善心怒之不肯隨去弘仁反走上馬泣而言曰將軍於叔全無惡意忽自求死豈不痛哉還告唐奉義以狀白化及遣人就宅執至朝堂化及令釋之善心不舞蹈而出化及目送之曰此人大負气命捉將來罵云我好欲放爾敢如此不遜其黨輒牽曳因遂害之時年六十一及越王稱制贈左光祿大夫髙陽縣公謚曰文節善心母範氏梁太子中舍人孝才之女少寡養孤博學有髙節髙祖知之敕尙食每獻時新常遣分賜嘗詔範入內侍皇后講讀封永樂郡君及善心遇禍範年九十有二臨喪不哭撫柩曰能死國難我有兒矣因臥不食後十餘日亦終

元文都按隋書誠節傳文都洵陽公孝矩之兄子也父孝則周小冢宰江陵總管文都性鯁直明辯有器幹仕周爲右侍上士開皇初授內史舍人歷庫部考功二曹郎俱有能名擢爲尙書左丞轉太府少卿煬帝嗣位轉司農少卿司隸大夫尋拜禦史大夫坐事免未幾授太府少卿帝漸任之甚有當時之譽大業十三年帝幸江都宮詔文都與段達皇甫無逸韋津等同爲東都畱守及帝崩文都與達津等共推越王侗爲帝侗署文都爲內史令開府儀同三司光祿大夫左驍衛大將軍攝右翊衛將軍魯國公旣而宇文化及立秦王浩爲帝擁兵至彭城所在響震文都諷侗遣使通於李密密於是請降因授官爵禮其使甚厚王充不悅因與文都有隙文都知之陰有誅充之計侗復以文都領禦史大夫充固執而止盧楚說文都曰王充外軍一將耳本非畱守之徒何得預吾事且洛口之敗罪不容誅今者敢懷跋扈宰制時制此而不除方爲國患文都然之遂懷奏入殿事臨發有人以告充充時在朝堂懼而馳還含嘉城謀作亂文都頻遣呼之充稱疾不赴至夜作亂攻東太陽門而入拜於紫微觀下侗遣人謂之曰何爲者充曰元文都盧楚謀相殺害請斬文都歸罪司寇侗見兵勢漸盛度終不免謂文都曰公見王將軍也文都遷延而泣侗遣其署將軍黃桃樹執文都以出文都顧謂侗曰臣今朝亡陛下亦當夕及侗慟哭而遣之左右莫不憫默出至興教門充令左右亂斬之諸子﹠﹟見害

盧楚按隋書誠節傳楚涿郡範陽人也祖景祚魏司空掾楚少有才學鯁急口喫言語澀難大業中爲尙書右司郎當朝正色甚爲公卿所憚及帝幸江都東都官寮多不奉法楚每存糾舉無所回避越王侗稱尊號以楚爲內史令左備身將軍攝尙書左丞右光祿大夫封涿郡公與元文都等同心﹠﹟力以輔幼主及王充作亂兵攻太陽門武衛將軍皇甫無逸斬關逃難呼楚同去楚謂之曰僕與元公有約若社稷有難誓以俱死今捨去不義及兵入楚匿於大官署賊黨執之送於充所充奮袂令斬之於是鋒刀交下支體糜碎

陰世師按隋書陰壽傳壽子世師少有節槪性忠厚多武藝弱冠以功臣子拜儀同累晉驃騎將軍煬帝嗣位領東都瓦工監後三歲拜張掖太守先是吐谷渾及黨項羌屢爲侵掠世師至郡有來寇者親自捕擊輒禽斬之深爲羌戎所憚入爲武賁郎將遼東之役出襄平道明年帝復擊髙麗以本官爲涿郡畱守於時盜賊蜂起世師逐捕之往往克捷及帝還大加賞勞拜樓煩太守時帝在汾陽宮世師聞始畢可汗將爲寇勸帝幸太原帝不從遂有雁門之難尋遷左翊衛將軍與代王畱守京師及義軍至世師自以世荷隋恩又藩邸之舊遂勒兵拒守月餘城陷與京兆郡丞骨儀等見誅時年五十三子弘智等以年幼獲全

骨儀按隋書本傳儀京兆長安人也性剛鯁有不可奪之志開皇初爲侍禦史處法平當不爲勢利所回煬帝嗣位遷尙書右司郎於時朝政漸亂濁貨公行凡當樞要之職無問貴賤並家累金寶天下士大夫莫不變節而儀勵志守常介然獨立帝嘉其淸苦超拜京兆郡丞公方彌著時刑部尙書衛元兼領京兆內史頗行詭道輒爲儀所執正元𨿽不便之不能傷也及義兵至而元恐禍及己遂稱老病無所干預儀與世師同心﹠﹟契父子並誅其後遂絕

孟善誼王辯楊威劉長恭梁徳董

知通按冊府元龜善誼爲河內通守恭帝義寧二年王世充爲李密所敗善誼與武賁郎將王辯楊威劉長恭梁徳董知通皆死之

靳孝謨按冊府元龜孝謨仕隋爲朝邑縣法司義兵濟河授正議大夫受詔安集邊郡多有降附進位金紫光祿大夫行至鹽州爲梁師都所孝謨見師都竟不屈節臨之以兵顏色不變罵師都極口繇是見害髙祖聞而嘉嘆久之

唐宗按冊府元龜宗大業末爲朔方郡丞時梁師都舉兵將據郡城宗抗節不從遂遇害

穆肅按續文獻通考肅江南人隋末守臨汀政尙淸明秩滿之京假道將樂金溪聞唐受隋禪義不事二姓遂投水死邑人義之殮其屍葬沙磧立祠祀之

忠烈部名臣列傳十四

唐一

呂子臧馬元規按唐書忠義傳子臧蒲州河東人剛直健於吏隋大業末爲南陽郡丞捕擊盜賊有功髙祖入京師遣馬元規慰輯山南獨子臧堅守元規遣士諷曉子臧殺之及煬帝已弒帝更使其婿薛君倩賫詔言隋所以﹠﹟渝子臧子臧爲故君發喪訖卽送款就拜鄧州刺史封南陽郡公武徳初朱粲新﹠﹟子臧率兵與元規並力元規兵不進子臧曰乘賊新敗上下惶沮一戰可禽若遷延其眾稍集吾食盡致死於我不可當也不納子臧請以所部兵獨進又不許俄而粲得眾復張元規嬰城子臧扼腕曰謀不見用坐公死矣賊圍固會霖雨雉堞崩剝或勸其降子臧曰我天子方伯且降賊乎乃率麾下數百人赴敵死城亦陷元規死之元規安陸人初以隊正從帝徵伐持節下南陽得兵萬餘然無謀以至於敗

李育徳按唐書忠義傳育徳趙州人祖諤仕隋通州刺史爲名臣世富於財家僮百人天下亂乃私完械甲嬰武陟城自保人多從之遂爲長劇賊來掠不能克隋亡與柳燮等歸李密私署總管密爲王世充所破以郡來降卽拜陟州刺史兄厚徳自賊所逃歸度河復被執賊使招育徳陽許之故兄不死賊帥段大師令裨校以兵守厚徳陰得其歡乃與州人賈慈行謀逐賊慈行夜登城呼曰唐兵登矣厚徳自獄擁羣囚噪而出斬長史眾不敢動大師縋城走卽拜殷州刺史厚徳省親畱育徳以守引兵拔賊河內堡三十一所世充怒悉銳士攻之城陷猶力戰與三弟皆歿

劉感按唐書忠義傳感岐州鳳泉人後魏司徒丰生孫也武徳初以驃騎將軍戍涇州爲薛仁杲所圍糧盡殺所乘馬啖士而煮骨自飲至和木屑以食城垂陷長平王叔良救之賊乃解與叔良出戰爲賊執還圍涇州令感約城中降感紿諾至城下大呼曰賊大饑亡在朝暮秦王數十萬眾且至勉之無苦仁杲怒執感埋其半土中馳射之至死詈益甚賊平髙祖購得其尸祭以少牢贈瀛州刺史爵平原郡公封戶二千謚忠壯詔其子嗣封爵賜田宅焉

姜寶誼按唐書本傳寶誼秦州上邽人父遠仕周爲秦州刺史朝邑縣公寶誼遊太學受書業不進去爲左翊衛以積勞遷鷹揚郎將領府兵從髙祖督盜太原及起兵授左統軍下西河霍邑以多爵累永安縣公曆右武衛大將軍劉武周使黃子英數盜雀鼠谷帝遣寶誼擊之賊輕甲挑師戰接而三遁逐之伏發寶誼爲賊執俄亡歸與裴寂拒宋金剛戰汾州兵合寂棄軍走寶誼復爲所禽帝聞爲泣下曰彼烈士必不下賊死矣賜其家物千段米三百斛果謀還被害且死西向大呼曰臣無狀負陛下賊平詔迎其柩贈左衛大將軍幽州總管謚曰剛子協字壽善篆歷燕然都護夏州都督封成紀縣侯謚曰威

梁禮按冊府元龜禮爲鄜州刺史封鄜城郡公武徳二年梁師都侵延州禮力戰沒於陣

曹四郎按冊府元龜四郎爲鄧州總管武徳三年九月王世充陷鄧州四郎因戰死之

趙景慈按冊府元龜景慈爲華州刺史領行軍總管擊堯君素於蒲州被創墜馬爲賊所執君素囚之十餘日景慈憤恚飲寒水數升受風而死君素斬之梟首於城外贈秦州刺史謚曰忠

王雄誕按唐書杜伏威傳雄誕曹州濟陰人少彊果膂力絕人伏威之起用其計戰多克署驃騎將軍初伏威渡淮與李子通合後子通憚其才襲之伏威被創墮馬雄誕負逃葭澤中裒嘯散亡又爲隋將來整所窘眾復潰別將西門君儀妻王勇決而力負伏威走雄誕總麾下壯士十餘人從之追兵至雄誕還拒數被創气彌厲伏威遂脫闞稜年長於雄誕故軍中號稜大將軍雄誕小將軍後伏威令輔公祏擊子通以雄誕稜爲副戰溧水子通敗公祏乘勝追之反爲所擠士皆走壁雄誕曰子通狃於勝無營壘今急擊之必克公祏不從雄誕獨提私卒數百銜枚夜往乘風火之子通大敗走渡太湖武徳四年與子通戰蘇州卻之子通以精兵保獨松嶺雄誕遣將陳當率千兵出不意乘髙蔽崦張疑幟夜縛炬於樹徧山澤子通懼燒營遁保余杭雄誕追禽之歙守汪華在郡稱王且十年雄誕還師攻之華以勁甲出新安洞拒戰雄誕伏兵山谷以弱卒數千斗輒走壁華來攻壁中奮殊死不可下會暮還雄誕伏兵已據洞口不得歸遽面縛降蘇賊聞人遂安據昆山無所屬伏威使討之雄誕以邑險而完攻之引日遂單騎造壘門陳國威靈因聞曉禍福遂安卽降以前後功授歙州總管封宜春郡公伏威入朝以兵屬雄誕輔公祏將反患其異己縱反間陽言得伏威教責雄誕貳雄誕素質直信之乃歸臥疾公祏奪其兵遣西門君儀諭計雄誕始悔寤曰天下方靖王在京師當謹守藩柰何爲族夷事雄誕𨿽死誼不從公祏遂縊之雄誕愛人善撫士能致下死力每破城邑整眾山立無絲毫犯死之日江南士庶爲流涕髙祖嘉其節以子世果襲宜春郡封太宗立優詔贈左驍衛大將軍越州都督謚曰忠世果垂拱初至廣州都督安西大都護

張孝按冊府元龜孝爲驃騎將軍驍勇善戰初爲王世充將軍後以眾歸國髙祖令督本兵經略世充武徳三年六月爲世充所圍眾寡不敵力屈就擒見世充辭色不撓遂爲所殺

王行敏按唐書忠義傳行敏並州樂平人隋末爲盜長髙祖興來降拜潞州刺史遷屯衛將軍劉武周入並州寇上黨取長子壺關或言刺史郭子武懦不支且失潞帝遣行敏馳往旣至與子武不﹠﹟賊圍急儲偫空乏眾恫懼行敏患之會有告子武謀反遂斬之州民陳正謙者以信義稱鄕裏出粟千石濟軍由是人自奮賊乃去行敏又敗竇建徳兵於武陟武徳四年督兵徇燕趙與劉黑闥戰歷亭破之旣而釋甲不設備爲黑闥所掩縛致麾下終不屈賊遂斬之且死西向跪曰臣之忠惟陛下知之帝聞而悼惜

盧士睿按唐書王行敏傳黑闥之亂死事者又有盧士睿客韓城隋亂結納英豪髙祖與之舊及兵興率數百人上謁汾陰又使兄子諭降劇賊孫華與劉弘基敗隋將桑顯和於飲馬泉擢累右光祿大夫爲瀛州刺史黑闥遣輕騎破其郛拒戰半日士見親屬系擄乃潰士睿爲賊禽欲使說下城堡不從見殺

李元通按唐書王行敏傳黑闥之亂死事者又有李元通藍田人爲隋鷹揚郎將髙祖入關率所部自歸拜定州總管爲黑闥所破愛其才欲以爲將元通曰吾當守節以報烏能降志賊邪不聽囚之故吏有餉欲饋者元通曰諸君見哀吾能一醉遂縱飲謂守者曰吾能劍舞可借刀守士與之曲終仰天太息曰大丈夫撫方面不能保所守尙何視息邪乃潰腹死帝爲流涕擢其子伏護大將軍

盧君諤按冊府元龜君諤爲行軍總管武徳四年隋齊王元吉擊王世充世充騎將楊公信犯官軍元吉擊之反爲所敗君諤死之

權威戴元祥按冊府元龜威爲魏州刺史武徳四年八月劉黑闥陷鄃縣威與貝州刺史戴元祥討之反爲所敗威及元祥皆死之

李大恩按冊府元龜大恩爲代州總管上表言馬邑可圖髙祖令內殿少監獨孤晟率兵與其合勢大恩率所部直趨馬邑晟軍不至大恩頓於新城突厥與劉黑闥合圍之髙祖聞之遽令將軍李髙遷爲援未至大恩糧盡夜遁爲賊所邀軍遂大潰大恩死之髙祖聞之傷惜久之

慕容孝幹按易州誌孝幹易州刺史武徳五年蔚州總管髙開道反寇易州孝幹死之

羅士信按唐書忠義傳士信齊州歷城人隋大業時長白山賊王薄左才相孟讓攻齊郡通守張須﹠﹟率兵擊賊士信以執衣年十四短而悍請自效須﹠﹟疑其不勝甲少之士信怒被重甲左右鞬上馬顧眄須﹠﹟許之擊賊濰水上陣才列執長矛馳入賊營刺殺數人取一級擲之承以矛戴而行賊皆眙懼無敢亢須﹠﹟乘之大破賊士信逐北每殺一賊輒劓鼻納諸懷曁還驗以代級須﹠﹟嘆伏遺以所乘馬凡戰須﹠﹟先登士信副以爲常煬帝遣使圖須﹠﹟士信陣法上內史後須﹠﹟爲李密所殺士信與裴仁基歸密署總管俾統所部討王世充身被重創見獲於世充世充愛其才厚遇之與同寢食後得密將邴元眞等故士信稍稍疏斥士信恥與伍率所部千餘人來降髙祖拜陜州道行軍總管因謀世充士信行則先鋒反則殿有所獲悉散戲下有功者或脫衣解馬賜之士以故用命然持法嚴至親舊無少貸其下亦不甚附師次洛陽攻千金堡堡有惡言﹠﹟軍士信怒夜遣百人載嬰兒﹠﹟噪堡下若自東都出奔者旣而陽悟曰非也此千金堡耳因散去堡兵開門追掠士信伏入屠之無類賊平授絳州總管封郯國公從秦王擊劉黑闥洺水上得一城王君廓戍之賊急攻潰而出王語諸將孰能守此士信曰願以守乃命之士信已入賊悉眾攻方雨雪救軍不得進城陷黑闥欲用之不屈而死年二十八王隱悼購其屍以葬謚曰勇初士信爲仁基所禮及東都平出家財斂葬北邙以報徳且曰我死當墓其側至是如所志

張徳政按冊府元龜徳政爲鄆州都督武徳八年八月及並州道行軍總管督兵張公瑾與寇戰於大谷我師敗績徳政死之

李公逸族弟善行

按唐書李育徳傳公逸與族弟善行居雍丘以才雄爲眾所歸始附王世充策其必敗乃獻款髙祖因其地置杞州卽拜總管封陽夏郡公以善行爲刺史世充遣其弟將徐亳兵攻之公逸請援未報因使善行守身入朝言狀至襄城爲賊邏送洛陽世充曰君越鄭臣唐何哉答曰我於天下惟聞有唐賊怒斬之善行亦死帝悼惜封其子襄邑縣公

張善相按唐書李育徳傳善相襄城人大業末爲里長督兵迹盜爲眾附賴乃據許州奉李密密敗挈州以來詔卽授伊州總管王世充攻之屢困賊遣使三輩請救朝廷未暇也會糧盡眾餓死善相謂僚屬曰吾爲唐臣當效命君等無庸死斬吾首以下賊可也眾泣不肯曰與公同死愈於獨生城陷被執罵賊見殺髙祖嘆曰吾負善相善相不負我乃封其子襄城郡公

敬君弘呂世衡按唐書忠義傳君弘絳州絳人北齊尙書右僕射顯﹠﹟曾孫也累功歷驃騎將軍封黔昌侯以屯營兵守元武門隱太子之死左右解散其車騎將軍馮立者有材武嘆曰生賴其寵死不共難我無以見士大夫乃與巢王親將謝叔方率兵攻元武門殊死鬥君弘挺身出或曰事未可判當按兵待變成列而斗可也不從與中郎將呂世衡呼而進皆戰歿立顧其下曰足以報太子矣遂解兵走君弘等敗秦府兵不振尉遲敬徳擲巢王首示叔方叔方下馬慟亦出奔明日自歸太宗曰義士也置之俄而立又至帝讓曰汝離我兄弟罪一也殺我將士罪二也何所逃死答曰出身事主當戰之日不知其它因伏地悲不自勝帝亦勞遣之詔贈君弘左屯衛大將軍世衡右驍衛將軍

羅石頭按濟南府誌石頭齊州人齊王佑反募城中男子斥貲行賞人惡之皆夜縋亡去石頭數佑罪以刀直前刺佑不克殺之詔贈亳州刺史

周稹按金壇縣誌稹字國寶好學尢長於兵書永徽間四境盜起稹糾合鄕人拒之眾寡不敵賊誘以從亂稹怒曰恨不斬汝萬段肯從汝爲賊耶遂手刃數十人自刎死事聞於朝封爵運使立廟祀之

來濟按唐書本傳濟揚州江都人父護兒隋左翊衛大將軍宇文化及難闔門死之濟幼得免轉側流離而篤志爲文章善議論曉暢時務擢進士貞觀中累遷通事舍人太子承幹敗太宗問侍臣何以處之莫敢對濟曰陛下上不失爲慈父太子得盡天年則善帝納之除考功員外郎十八年初置太子司議郎髙其選而以濟爲之兼崇賢館直學士遷中書舍人永徽二年拜中書侍郎兼弘文館學士監修國史俄同中書門下三品封南陽縣男遷中書令檢校吏部尙書帝將以武氏爲後濟諫曰王者立後以承宗廟母天下宜擇禮義名家幽閒令淑者副四海之望稱神祗之意故文王興姒關雎之化蒙被百姓其福如彼成帝縱欲以婢爲後皇統中微其禍如此惟陛下詳察初武氏被寵帝特號宸妃濟與韓瑗諫妃有常員今別立號不可武氏已立不自安後更謾言濟等忠鯁恐前經執奏輒懷反仄請加賞慰而實銜之帝示濟及瑗濟等益懼顯慶初兼太子賓客進爵爲侯帝嘗從容問馭下所宜濟曰昔齊桓公出遊見老人命之食曰請遺天下食遺之衣曰請遺天下衣公曰吾府庫有限安得而給老人曰春不奪農時卽有食夏不奪蠶工卽有衣由是言之省徭役馭下之宜也於時山東役丁歲別數萬人又議取庸以賞雇紛然煩擾故濟對及之二年兼詹事尋坐褚遂良事貶臺州刺史久之徙庭州龍朔二年突厥入寇濟總兵拒之謂其眾曰吾嘗絓刑罔蒙赦死今當以身塞責遂不介冑而馳賊沒焉年五十三贈楚州刺史給靈﹠﹟還鄕初濟與髙智周郝處俊孫處約客宣城石仲覽家仲覽衍於財有器識待四人甚厚私相與言志處俊曰願宰天下濟及智周亦然處約曰宰相或不可冀願爲通事舍人足矣後濟領吏部處約始以瀛州書佐入調濟遽注曰如志遂以處約爲通事舍人後皆至公輔云

李元忠按冊府元龜元忠爲涇原兩州團練兵馬使上元元年死王事

李巨按潼川州誌巨宗室上元二年任遂州刺史東川兵馬使段子章反攻陷州城巨死之

劉審禮按丰縣誌審禮少喪母爲祖母袁所養袁每疾必親煮藥嘗而後進袁曰兒孝通幽顯吾一顧念疾輒間素以孝義著聞貞觀中歷左驍衛郎將事繼母尢謹與弗延景及再從皆同居合二百口內外無間言儀鳳三年吐蕃寇涼州審禮戰敗被執一無所屈而死

李思儉按山西通誌思儉蔚州刺史弘道初突厥入邊思儉率兵禦之力戰而死

龐孝泰按冊府元龜孝泰爲左驍衛將軍髙宗遣將徵髙麗孝泰爲沃沮道總管時孝泰率令南水戰之士於蛇水之上髙麗蓋蘇文益兵擊之孝泰大敗或勸突圍就劉伯英曹繼叔之營孝泰曰我伏事國家兩代過蒙恩遇髙麗不滅吾必不還伯英等何必救我又我將鄕裏子弟五千餘人今並死盡豈一身自求生邪賊內薄攻之死者累萬箭如蝟毛遂與其子一十三人皆死之

楊初成按冊府元龜初成虢州人也天后廢中宗爲廬陵王初成僞稱郎將矯制於都市募人欲迎廬陵王於房州事覺坐斬家口籍沒中宗卽位下制曰虢州人故楊初成往者運屬殷憂志懷忠讜將迎六飛之駕反罹五刑之罰身旣伏誅家又從坐言念誠節深可哀矜宜有褒榮式稱忠順可贈左驍衛翊府左郎將

李安靜按唐書李綱傳綱孫安靜天授中爲右衛將軍武氏革命羣臣皆勸進安靜獨無所請及收系獄來俊臣問狀安靜曰正以我唐舊臣殺之可也若詰其狀吾誰欺俊臣誣殺之會昌中錄忠臣後訪子孫已絕乃贈安靜太子少師

尹元貞按冊府元龜元貞河間人也爲曲阿令天后文明元年徐敬業據揚州亂元貞在曲阿聞敬業攻陷潤州乃率兵赴救苦戰力屈爲賊所擒敬業臨以白刃脇令附己元貞詞色慷慨竟不之屈尋遇害

許欽寂按唐書許紹傳紹子圉師圉師子欽寂嗣封萬歲通天元年契丹入寇詔爲隴山軍討擊副使戰崇州敗爲敵所禽方圍安東脇令說屬城未下者欽寂呼安東都護裴元珪曰賊朝夕當滅幸謹守賊怒害之武后下制褒美贈蘄州刺史謚曰忠子輔幹以父死難授左監門衛中侯爲海東慰勞使使迎柩還葬

許欽明按唐書許紹傳紹子圉師圉師子欽明以軍功擢左玉鈐衛將軍安西大都護鹽山郡公出爲涼州都督嘗輕騎按部會突厥默啜兵奄至被執賊與皆至靈州使說之降欽明至城下呼曰我乏食有美醬乎有粱米乎並乞墨一枝時賊營四面阻水惟一路得入欽明欲選將柬兵乘夜襲賊也而城中無寤其廋者遂見害兄弟死王事世名其忠

王孝傑按冊府元龜孝傑爲靖邊道行軍總管萬歲通天二年孝傑與蘇宏暉等率兵十七萬與孫萬傑戰於東硤石谷官軍敗績盡陷於賊孝傑死之

髙叡按唐書忠義傳睿京兆萬年人隋尙書左僕射熲孫也舉明經稍遷通義令有治勞人刻石載徳歷趙州刺史平昌縣子聖歷初突厥默啜入寇睿嬰城拒寇攻益急長史唐波若度且陷卽與寇通睿覺之力不能制卽自經不得死爲寇執使降諭諸縣不肯應見殺初寇至有爲睿計者突厥﹠﹟銳所向無完公不能亢且當下之答曰我刺史不戰而降罪大矣武后嘆息贈冬官尙書謚曰節詔誅波若籍其家下制暴睿忠節波若臣賊使天下知之子仲舒通故訓學擢明經爲相王府文學王所欽器

成三郎按冊府元龜三郎爲左豹韜衛長上果毅李孝逸之討徐敬業以爲前鋒軍至髙郵爲賊所陷禽送江都賊黨唐之奇詐告其徒曰此是賊帥李孝逸也將斬之三郎大呼曰我是果毅成三郎不是將軍李孝逸官軍已至四面合圍我死妻子受榮爾死家口配沒終不及我賊遂害之

寧嘉勗按大唐新語節湣太子兵散遇害宮寮莫敢近者有永和縣丞寧嘉勗解衣裹太子首號哭時人義之宗楚客聞之大怒收付制獄貶平興丞因殺之睿宗踐祚下詔曰寧嘉勗能重名節事髙欒向幽途已往生气凜然靜言忠義追存褒寵可贈永和縣令

王同皎張仲之祖延慶周憬按唐書忠義傳同皎相州安陽人陳駙馬都尉寬曾孫也陳亡徙河北長安中尙太子女安定郡主拜典膳郎太子中宗也桓彥範等誅二張遣同皎與李湛李多祚卽東宮迎太子請至元武門指授諸將太子拒不許同皎進曰逆豎反道顯肆不軌諸將與南衙執事刻期誅之須殿下到以系眾望太子曰上方不豫得無不可乎同皎曰將相毀家族以安社稷柰何欲內之鼎鑊乎太子能自出諭之眾乃止太子猶豫同皎卽扶上馬從至元武門斬關入兵趨長生殿太后所環侍嚴定因奏誅易之等狀帝復位擢右千牛將軍封瑯邪公食實戶五百主進封公主拜同皎駙馬都尉遷光祿卿神龍後武三思烝濁王室同皎惡之與張仲之祖延慶周憬李悛冉祖雍謀須武后靈駕發伏弩射殺三思會播州司兵參軍宋之愻以外妹妻延慶延慶辭之愻固請乃成昏延慶心厚之不復疑故之愻子曇得其實之愻兄之問嘗捨仲之家亦得其謀令曇密語三思三思遣悛上急變且言同皎欲擁兵闕下廢皇后帝殊不曉大怒斬同皎於都亭驛籍其家同皎且死神色自如仲之延慶皆死憬遁入比干廟自剄將死謂人曰比干古忠臣神而聰明其知我乎後三思亂朝虐害忠良滅亡不久可幹吾頭國門見其敗也憬壽春人後太子重俊誅三思天下共傷同皎之不及見也睿宗立詔復官爵謚曰忠壯

韋月將按通鑑綱目中宗神龍二年處士韋月將上書告武三思潛通宮掖必爲逆亂上大怒命斬之黃門侍郎宋璟奏曰人言中宮私於三思陛下不問而誅之臣恐天下必有竊議固請按之上不許璟曰必欲斬月將先斬臣不然臣終不敢奉詔上怒少解禦史大夫蘇﹠﹟大理卿尹思貞皆以爲方夏行戮有違時令乃命杖而流之嶺南過秋分一日平曉廣州都督周仁軌斬之睿宗卽位秋七月贈宣州刺史

郎岌按通鑑綱目中宗景龍四年定州人郎岌上言韋後宗楚客將爲逆亂後殺之睿宗卽位贈諫議大夫

燕欽融按通鑑綱目中宗景龍四年許州參軍燕欽融上言皇后干預國政宗楚客圖危社稷上面詰之欽融抗言不撓楚客矯制撲殺之睿宗卽位贈諫議大夫

王海賓按冊府元龜海賓爲太子右衛率丰安軍使以驍勇聞元宗開元二年七月吐蕃入寇朝廷以薛訥攝左羽林將軍爲隴右防禦使禦之以海賓爲先鋒及賊至渭川西界階驛苦戰勝之殺獲甚眾諸將嫉其功按兵不救海賓沒於陣大軍乘其勢擊而敗之斬首一萬七千級獲馬七萬五千匹牛羊十四萬頭帝聞而憐之詔贈左金吾大將軍

褚按冊府元龜爲隴右副將時皇甫惟明爲隴右節度使天寶四年奚及契丹酋長各殺公主舉部落以叛惟明與吐蕃戰於石堡官軍不利死之

郭英傑吳克勤按唐書郭知運傳知運子英傑字孟武爲左衛將軍幽州副總管開元二十三年長史薛楚玉遣英傑與裨將吳克勤烏知義羅守忠帥萬騎及奚眾討契丹屯楡關契丹酋長可突於拒戰都山下奚眾貳官軍不利知義守忠引麾下遁去英傑克勤力戰死其下尙六千人殊死戰寇示以英傑首終不屈師遂殲

顏杲卿子季明

盧逖袁履謙按唐書忠義傳杲卿字昕與眞卿同五世祖以文儒世家父元孫有名垂拱間爲濠州刺史杲卿以蔭調遂州司法參軍性剛正蒞事明濟嘗爲刺史詰讓正色別白不爲屈開元中與兄春卿弟曜卿並以書判超等吏部侍郎席豫咨嗟推伏再以最遷範陽戶曹參軍安祿山聞其名表爲營田判官假常山太守祿山反杲卿及長史袁履謙謁於道賜杲卿紫袍履謙緋袍令與假子李欽湊以兵七千屯土門杲卿指所賜衣謂履謙曰與公何爲著此履謙悟乃與眞定令賈深內丘令張通幽定謀圖賊杲卿入稱疾不視事使子泉明往返計議陰結太原尹王承業爲應使平盧節度副使賈循取幽州謀泄祿山殺循以向潤客牛廷玠守杲卿陽不事事委政履謙潛召處士權渙郭仲邕定策時眞卿在平原素聞賊逆謀陰養死士爲拒守計李﹠﹟等死賊使段子光傳首徇諸郡眞卿斬子光遣甥盧逖至常山約起兵斷賊北道杲卿大喜以爲兵掎角可挫賊西鋒乃矯賊命召欽湊計事欽湊夜還杲卿辭城門不可夜開捨之外郵使履謙及參軍馮虔郡豪翟萬徳等數人飲勞旣醉斬之並殺其將潘惟愼賊黨殲投屍滹沱水履謙以首示杲卿則喜且泣先是祿山遣將髙邈召兵範陽未還杲卿使﹠﹟城尉崔安石圖之邈至滿城虔萬徳皆會傳捨安石紿以置酒邈捨馬虔叱吏縛之而賊將何千年自趙來虔亦執之日未中送二賊杲卿乃遣萬徳深通幽傳欽湊首械兩賊送京師與泉明偕至太原王承業欲自以爲功厚遣泉明還陰令壯士翟喬賊於路喬不平告之故乃免元宗擢承業大將軍送吏皆被賞已而事顯乃拜杲卿衛尉卿兼禦史中丞履謙常山太守深司馬卽傳檄河北言王師二十萬入土門遣郭仲邕領百騎爲先鋒馳而南曳柴揚塵望者謂大軍至日中傳數百里賊張獻誠方圍饒陽棄甲走於是趙巨鹿廣平河間並斬僞刺史傳首常山而樂安博陵上谷文安信都魏鄴諸郡皆自固杲卿兄弟兵大振祿山至陜聞兵興大懼使史思明等率平盧兵度河攻常山蔡希徳自懷會師不涉旬賊急攻城兵少未及爲守計求救於河東承業前已攘殺賊功兵不出杲卿晝夜戰並糧竭矢盡六日而陷與履謙同執賊脇使降不應取少子季明加刃頸上曰降我當活而子杲卿不答遂並盧逖殺之杲卿至洛陽祿山怒曰吾擢爾太守何所負而反杲卿瞋目罵曰汝營州牧羊羯奴耳竊荷恩寵天子負汝何事而乃反乎我世唐臣守忠義恨不斬汝以謝上乃從爾反邪祿山不勝忿縛之天津橋柱節解以肉啖之詈不絕賊鉤斷其舌曰復能詈否杲卿含胡而絕年六十五履謙旣斷手足何千年弟適在旁咀血噴其面賊臠之見者垂泣杲卿宗子近屬皆被害杲卿已擄諸郡復爲賊守張通幽以兄相賊譖杲卿於楊國忠故不加贈肅宗在鳳翔眞卿表其枉會通幽爲普安太守上皇杖殺之李光弼郭子儀收常山出杲卿履謙二家親屬數百人於獄厚給遺令行喪乾元初贈杲卿太子太保謚曰忠節封其妻崔淸河郡夫人初博士裴郁以杲卿不執政但謚曰忠議者不平故以二字謚焉逖季明及宗子等皆贈五品官建中中又贈杲卿司徒初杲卿被殺徇首於衢莫敢收有張湊者得其發持謁上皇是昔見夢帝寤爲祭後湊歸發於其妻妻疑之發若動云後泉明購屍將葬得刑者言死時一足先斷與履謙同坎瘞指其域得之乃葬長安鳳棲原季明逖同塋泉明有孝節喜振人之急旣爲承業所遣未至而常山陷故客壽陽史思明圍李光弼獲泉明裹以革送幽州間關得免思明歸國而眞卿方爲蒲州刺史令泉明到河北求宗屬始一女及姑女並流離賊中及是並得之悉錢三萬贖姑女還取貲復往則己女復失之履謙及父故將妻子奴隸尙三百餘人轉徙不自存泉明悉力贍給分多勻薄相扶挾度河托眞卿眞卿隨所歸資送之泉明之殯父與履謙分柩護還長安履謙妻疑斂具儉狹發視之與杲卿等乃號踴待泉明如父肅宗拜泉明郫令政化淸明誅宿盜人情翕然成都尹舉其課第一遷彭州司馬家貧居官廉而孤藐相從百口﹠﹟鬻不給無慍嘆居母喪毀骨立其行義當世以爲難

沈盈按唐書顏杲卿傳沈盈者杲卿甥有行義明黃老學解褐博野尉與杲卿同死難贈大理正官其二子遙達

張巡按唐書忠義傳巡字巡鄧州南陽人博通羣書曉戰陣法气志髙邁略細節所交必大人長者不與庸俗合時人叵知也開元末擢進士第時兄曉已位監察禦史皆以名稱重一時巡由太子通事舍人出爲淸河令治績最而負節義或以困厄歸者傾貲振護無吝秩滿還都於是楊國忠方專國權勢可炙或勸一見且顯用答曰是必爲國怪祥朝宦不可爲也更調眞源令土多豪猾大吏華南金樹威恣肆邑中語曰南金口明府手巡下車以法誅之赦餘黨莫不攺行遷善政簡約民甚宜之安祿山反天寶十五載正月賊酋張通晤陷宋曹等州譙郡太守楊萬石降賊逼巡爲長史使西迎賊軍巡率吏哭元元皇帝祠遂起兵討賊從者千餘初靈昌太守嗣吳王祗受詔合河南兵拒祿山有單父尉賈賁者閬州刺史璇之子率吏稱吳王兵擊宋州通晤走襄邑爲頓丘令盧韺所殺賁引軍進至雍丘巡與之合有眾二千是時雍丘令令狐潮舉縣附賊遂自將東敗淮陽兵擄其眾反接在廷將殺之暫出行部淮陽囚更解縛起殺守者迎賁等入潮不得歸巡乃屠其妻子磔城上祗聞承制拜賁監察禦史潮怨賁還攻雍丘賁趨門爲眾躪死巡馳騎決戰身被創不顧士乃奉巡主軍間道表諸朝騰箋祗府祗乃舉兗以東委巡經略潮以賊眾四萬薄城人大恐巡諭諸將曰賊知城中虛實有輕我心今出不意可驚而潰也乘之勢必折諸將曰善巡乃分千人乘城以數隊出身前驅直薄潮軍軍卻明日賊攻城設百樓巡柵城上束芻灌膏以焚焉賊不敢向巡伺隙擊之積六旬大小數百戰士帶甲食裹創斗潮遂敗走追之幾獲潮怒復率眾來然素善巡至城下情語巡曰本朝危蹙兵不能出關天下事去矣足下以羸兵守危堞忠無所立盍相從以苟富貴乎巡曰古者父死於君義不報子乃銜妻孥怨假力於賊以相圖吾見君頭於通衢爲百世笑柰何潮赧然去當此時王命不復通大將六人白巡以勢不敵且上存亡莫知不如降六人者皆官開府特進巡陽許諾明日堂上設天子畫像率軍士朝人人盡泣巡引六將至責以大誼斬之士心益勸會糧乏潮餉賊鹽米數百艘且至巡夜壁城南潮悉軍來拒巡遣勇士銜枚濱河取鹽米千斛焚其餘而還城中矢盡巡縛﹠﹟爲人千餘被黑衣夜縋城下潮兵爭射之久乃﹠﹟人還得箭數十萬其後復夜縋人賊笑不設備乃以死士五百斫潮營軍大亂焚壘幕追奔十餘里賊慚益兵圍之薪水竭巡紿潮欲引眾走請退軍二捨使我逸潮不知其謀許之遂空城四出三十里撤屋發木而還爲備潮怒圍復合巡徐謂潮曰君須此城歸馬三十匹我得馬且出奔請君取城以借口潮歸馬巡悉以給驍將約曰賊至人取一將明日潮責巡巡答曰吾欲去將士不從柰何潮怒欲戰陣未成三十騎突出禽將十四斬百餘級收器械牛馬潮遁還陳畱不復出七月潮率賊將瞿伯玉攻城遣僞使者四人傳賊命招巡巡斬以徇余縶送祗所圍凡四月賊常數萬而巡眾才千餘每戰輒克於是河南節度使嗣虢王巨屯彭城假巡先鋒俄而魯東平陷賊濟陰太守髙承義舉郡叛巨引兵東走臨淮賊將楊朝宗謀趨寧陵絕巡餉路巡外失巨依拔眾保寧陵馬裁三百兵三千至睢陽與太守許遠城父令姚誾等合乃遣將雷萬春南霽云等領兵戰寧陵北斬賊將二十殺萬餘人投屍於汴水爲不流朝宗夜去有詔拜巡主客郎中副河南節度使巡籍將士有功者請於巨巨才授折衝果毅巡諫曰宗社尙危園陵孤外渠可吝賞與貲巨不聽至徳二載祿山死慶緒遣其下尹子琦將同羅突厥奚勁兵與朝宗合凡十餘萬攻睢陽巡勵士固守日中二十戰气不衰遠自以材不及巡請稟軍事而居其下巡受不辭遠專治軍糧戰具前此遠將李滔救東平遂叛入賊大將田秀榮潛與通或以告遠曰晨出戰以碧帽爲識視之如言盡覆其眾還輒曰我誘之也請以精騎往易錦帽遠以告巡巡召登城議之斬首示賊因出薄戰子琦敗獲車馬牛羊悉分士秋毫無入其家有詔拜巡禦史中丞遠侍禦史誾吏部郎中巡欲乘勝擊陳畱子琦聞復圍城巡語其下曰吾蒙上恩賊若復來正有死耳諸君𨿽捐軀而賞不直勛以此痛恨聞者感慨乃椎牛大饗悉軍戰賊望兵少大笑巡遠親鼓之賊潰追北數十里其五月賊刈麥乃濟師巡夜鳴鼓嚴隊若將出賊申警俄息鼓賊覘城上兵休乃弛備巡使南霽云等開門徑抵子琦所斬將拔旗有大酋被甲引拓羯千騎麾幟乘城招巡巡陰縋勇士數十人隍中持鉤陌刀彊弩約曰聞鼓聲而奮酋恃眾不爲備城上噪伏發禽之弩注矢外向救兵不能前俄而縋士復登陴賊皆愕眙乃按甲不出巡欲射子琦莫能辧因剡蒿爲矢中者喜謂巡矢盡走白子琦乃得其狀使霽云射一發中左目賊還七月復圍城初睢陽谷六萬斛可支一歲而巨發其半餫濮陽濟陰遠固爭不聽濟陰得糧卽叛至是食盡士日賦米一勺齕木皮鬻紙而食才千餘人皆﹠﹟劣不能彀救兵不至賊知之以云衝傅堞巡出鉤幹拄之使不得進篝火焚梯賊以鉤車木馬進巡輒破碎之賊服其機不復攻穿壕立柵以守巡士多餓死存者皆痍傷气乏巡出愛妾曰諸君經年乏食而忠義不少衰吾恨不割肌以啖眾寧惜一妾而坐視士饑乃殺以大饗坐者皆泣巡彊令食之遠亦殺奴僮以哺卒至羅雀掘鼠煮鎧弩以食賊將李懷忠過城下巡問君事胡幾何曰二﹠﹟巡曰君祖父官乎曰然君世受官食天子粟柰何從賊關弓與我確懷忠曰不然我昔爲將數死戰竟沒賊此殆天也巡曰自古悖逆終夷滅一日事平君父母妻子並誅何忍爲此懷忠掩涕去俄率其黨數十人降巡前後說降賊將甚多皆得其死力禦史大夫賀蘭進明代巨節度屯臨淮許叔冀尙衡次彭城皆觀望莫肯救巡使霽云如叔冀請師不應遺布數千端霽云嫚罵馬上請決死鬥叔冀不敢應巡復遣如臨淮告急引精騎三十冒圍出賊萬眾遮之霽云左右射皆披靡旣見進明進明曰睢陽存亡已決兵出何益霽云曰城或未下如已亡請以死謝大夫叔冀者進明麾下也房管本以牽制進明亦兼禦史大夫勢相埒而兵精進明懼師出且見襲又忌巡聲威恐成功初無出師意又愛霽云壯士欲畱之爲大饗樂作霽云泣曰昨出睢陽時壯士不粒食已彌月今大夫兵不出而廣設聲樂義不忍獨饗𨿽食弗下咽今主將之命不達霽云請置一指以示信歸報中丞也因拔佩刀斷指一坐大驚爲出涕卒不食去抽矢回射佛寺浮屠矢著曰吾破賊還必滅賀蘭此矢所以志也至眞源李賁遺馬百匹次寧陵得城使廉坦兵三千夜冒圍入賊覺拒之且戰且引兵多死所至才千人方大霧巡聞戰聲曰此霽云等聲也乃啟門驅賊牛數百入將士相持泣賊知外援絕圍益急眾議東奔巡遠議以睢陽江淮保障也若棄之賊乘勝鼓而南江淮必亡且師饑眾行必不達十月癸丑賊攻城士病不能戰巡西向拜曰孤城備竭弗能全臣生不報陛下死爲鬼以癘賊城遂陷與遠被執巡眾見之起且哭巡曰安之勿怖死乃命也眾不能仰視子琦謂巡曰聞公督戰大呼輒眥裂血面嚼齒皆碎何至是答曰吾欲气吞逆賊顧力屈耳子琦怒以刀抉其口齒存者三四巡罵曰我爲君父死爾附賊乃犬彘也安得久子琦服其節將釋之或曰彼守義者烏肯爲我用且得眾心不可畱乃以刃脇降巡不屈又降霽云未應巡呼曰南八男兒死爾不可爲不義屈霽云笑曰欲將有爲也公知我者敢不死亦不肯降乃與姚誾雷萬春等三十六人遇害巡年四十九初子琦議生致一人慶緒所或曰用兵拒守者巡也乃送遠洛陽至偃師亦以不屈死巨之走臨淮巡有妹嫁陸氏遮王勸勿行不納賜百縑弗受爲巡補縫行間軍中號陸家姑先巡被害巡長七尺須﹠﹟每怒盡張讀書不過三復終身不忘爲文章不立﹠﹟守睢陽士卒居人一見問姓名其後無不識更潮及子琦大小四百戰斬將三百卒十餘萬其用兵未嘗依古法勒大將教戰各出其意或問之答曰古者人情惇朴故軍有左右前後大將居中三軍望之以齊進退今胡人務馳突云合鳥散變態百出故吾止使兵識將意將識士情上下相習人自爲戰爾其械甲取之於敵未嘗自修每戰不親臨行陣有退者巡已立其所謂曰我不去此爲我決戰士感其誠皆一當百待人無所疑賞罰信與眾共甘苦寒暑𨿽廝養必整衣見之下爭致死力故能以少擊眾未嘗敗被圍久初殺馬食旣盡而及婦人老弱凡食三萬口人知將死而莫有叛者城破遺民止四百而已始肅宗詔中書侍郎張鎬代進明節度河西率浙東李希言浙西司空襲禮淮南髙適靑州鄧景山四節度掎角救睢陽巡亡三日而鎬至十日而廣平王收東京鎬命中書舍人蕭昕誄其行時議者或謂巡始守睢陽眾六萬旣糧盡不持滿按隊出再生之路與夫食人寧若全人於是張李紓董南史張建封樊晃朱巨川李翰咸謂巡蔽遮江淮沮賊勢天下不亡其功也翰等皆有名士由是天子無異言天子下詔贈巡揚州大都督遠荊州大都督霽雲開府儀同三司再贈揚州大都督並寵其子孫雎陽雍丘賜徭稅三年巡子亞夫拜金吾大將軍遠子玫婺州司馬皆立廟睢陽歲時致祭徳宗差次至徳以來將相功效尢著者以顏杲卿袁履謙盧奕及巡遠霽云爲上又贈姚誾潞州大都督官一子貞元中復官巡它子去疾遠子峴贈巡妻申國夫人賜帛百自是訖僖宗求忠臣後無不及三人者大中時圖巡遠霽云像於淩煙閣睢陽至今祠享號雙廟云

許遠按唐書忠義傳遠右相敬宗曾孫寬厚長者明吏治初客河西章仇兼瓊辟署劍南府欲以子妻之固辭兼瓊怒以事劾貶髙要尉更赦還會祿山反或薦遠於元宗召拜睢陽太守遠與巡同年生而長故巡呼爲兄大歷中巡子去疾上書曰孽寇南侵父巡與睢陽太守遠各守一面城陷賊所入自遠分尹子琦分郡部曲各一方巡及將校三十餘皆割心剖肌慘毒備盡而遠與麾下無傷巡臨命嘆曰嗟乎人有可恨者賊曰公恨我乎答曰恨遠心不可得誤國家事若死有知當不赦於地下故遠心向背梁宋人皆知之使國威喪﹠﹟巡功業墮敗則遠於臣不共戴天請追奪官爵以刷冤恥詔下尙書省使去疾與許峴及百官議皆以去疾證狀最明者城陷而遠獨生也且遠本守睢陽凡屠城以生致主將爲功則遠後巡死不足惑若曰後死者與賊其先巡死者謂巡當叛可乎當此時去疾尙幼事未詳知且艱難以來忠烈未有先二人者事載簡書若日星不可妄輕重議乃罷然議者紛紜不齊元和時韓愈讀李翰所爲巡傳以爲闕遠事非是其言曰二人者守死成名先後異耳二家子弟材下不能通知其父志使世疑遠畏死而服賊遠誠畏死何苦守尺寸地食其所愛之肉抗不降乎且見援不至人相食而猶守𨿽甚愚亦知必死矣然遠之不畏死甚明又言城陷自所守此與兒童之見無異且人之將死其臟腑必有先受病者引繩而絕之其絕必有處今從而尢之亦不達於理矣愈於褒貶尢愼故著之

南霽云按唐書忠義傳霽云魏州頓丘人少微賤爲人操舟祿山反巨野尉張沼起兵討賊拔以爲將尙衡擊汴州賊李廷望以爲先鋒遣至睢陽與張巡計事退謂人曰張公開心待人眞吾所事也遂畱巡所巡固勸歸不去衡賫金帛迎霽云謝不受乃事巡巡厚加禮始被圍築臺募萬死一生者數日無敢應俄有喑嗚而來者乃霽云也巡對泣下霽云善騎射見賊百步內乃發無不應弦斃子承嗣歷涪州刺史劉辟叛以無備謫永州

雷萬春按唐書忠義傳萬春不詳所來事張巡爲偏將令狐潮圍雍丘萬春立城上與潮語伏弩發六矢著面萬春不動潮疑刻木人諜得其實乃大驚遙謂巡曰向見雷將軍知君之令嚴矣潮壁雍丘北謀襲襄邑寧陵巡使萬春引騎四百壓潮先爲賊所包巡突其圍大破賊潮遁去萬春將兵方略不及南霽云而彊毅用命每戰巡任之與霽云鈞

姚誾石承平李辭陸元鍠朱珪宋

若虛楊振威耿慶禮馬日升廉坦

張惟淸張重孫景趨趙連城王森

喬紹俊張恭默李嘉隱翟良輔孫廷

皎祝忠馮顏按唐書忠義傳誾開元宰相崇從孫父弇楚州刺史誾性豪蕩好飲謔善絲竹歷壽安尉素善張巡及爲城父令遂同守睢陽累加東平太守巡之遣南霽云雷萬春敗賊於寧陵也別將二十有五石承平李辭陸元鍠朱珪宋若虛楊振威耿慶禮馬日升張惟淸廉坦張重孫景趨趙連城王森喬紹俊張恭默祝忠李嘉隱翟良輔孫廷皎馮顏其後皆死巡難四人逸其姓名

李﹠﹟子江涵

沨瀛

按唐書忠義傳﹠﹟並州汶水人或言其先出興聖皇帝譜系疏晦不復傳父希倩神龍初右臺監察禦史﹠﹟少秀敏舉明經髙第授成安尉張說罷宰相爲相州刺史坐有善相者說徧問官屬後孰當貴工指﹠﹟及臨河尉鄭巖說以女妻巖而歸其甥陰於﹠﹟會母喪免自武功尉以政尢異遷主簿說在並州引﹠﹟置幕府及執政爲長安尉宇文融括天下田髙選官屬多致賢以重其柄表假﹠﹟監察禦史分道檢核以課眞拜禦史坐小累下除晉陽令三遷給事中力於治有任事稱明簿最下無敢紿失李林甫意出爲河南少尹尹蕭炅內倚權﹠﹟法植私﹠﹟裁抑其謬吏下賴之道士孫甑生以左道幸托祠事往來嵩少間干請亂吏治﹠﹟不爲應故挾炅譖諸朝天寶初除淸河大守舉美政遷廣陵長史民爲立祠賽祝歲時不絕以捕賊負徙彭城太守封酒泉縣侯連徙襄陽河東並兼采訪處置使入爲京兆尹楊國忠惡之攺光祿卿東京畱守安祿山反元宗遣封常淸募兵東京﹠﹟與畱臺禦史中丞盧弈河南尹達奚珣繕城壘綏勵士卒將遏賊西鋒帝聞擢禮部尙書祿山度河號令嚴密候詗不能知已陷陳畱滎陽殺張介然崔無詖不數日薄城下常淸兵皆白徒戰不勝輒北﹠﹟收殘士數百裒斷弦折矢堅守人不堪斗﹠﹟約弈吾曹荷國重寄𨿽力不敵當死官部校皆夜縋去﹠﹟坐畱守府弈守臺城陷祿山鼓而入殺數千人矢著闕門執﹠﹟弈及官屬蔣淸害之有詔贈司徒謚曰忠懿河洛平再贈太尉拜一子五品官﹠﹟通左氏春秋頗殖產伊川占膏腴自都至闕口疇墅彌望時謂地癖巖仕終少府監產利埒﹠﹟云﹠﹟十餘子江涵沨瀛等同遇害惟源彭脫

盧弈按唐書忠義傳弈黃門監懷愼少子也疏眉目丰下謹重寡欲斤斤自修與兄奐名相上下而剛毅過之天寶初爲鄠令所治輒最積功擢給事中拜禦史中丞自懷愼奐及弈三居其官淸節似之時傳其美俄畱臺東都兼知武部選安祿山陷東都吏亡散弈前遣妻子懷印間道走京師自朝服坐臺被執將殺之卽數祿山罪徐顧賊徒曰爲人臣者當識逆順我不陷失節死何恨觀者恐懼弈臨刑西向再拜而辭罵賊不空口逆黨爲變色肅宗詔贈禮部尙書下有司謚時以爲洛陽亡操兵者任其咎執法吏去之可也委身寇讎以死誰懟博士獨孤及曰荀息殺身於晉不食其言也元冥勤其官水死守位忘躬也伯姬待姆而火死先禮後身也彼死之日皆於事無補然則祿山亂大於裏丕弈廉察之任切於元冥之官分命所系不啻保姆逆黨兵威烈於水火於斯時也能與執干戈者同其戮力挽之不來推之不去全操白刃之下孰與夫懷安偸生者同其气請謚曰貞烈詔可子杞

賈循按唐書忠義傳循京兆華原人其先家常山父會有髙節嘗稱疾不答辟署裏中號一龍親亡負土成墓廬其左手蒔松柏時號關中曾子卒縣人私謚曰廣孝徵君循有大略禮部尙書蘇頲嘗謂今頗牧及爲益州表署列將敗吐蕃於西山三遷靜塞軍營田使張守珪北伐次灤河屬凍泮欲濟無梁循揣廣狹爲橋以濟破寇而還以功擢遊擊將軍楡關守捉使地南負海北屬長城林瑯岑翳寇所蔽伏循調士斬木開道賊遁去範陽節度使李適之薦爲安東副大都護安祿山兼平盧節度表爲副遷博陵太守祿山欲擊奚契丹復奏循光祿卿兼副使知畱後九姓叛祿山兼節度河東而循亦兼雁門副之母亡將葬宅有枯桑一夕再生芝出北墉人以爲瑞元宗以循有功詔贈其父常山太守祿山反使循守幽州故杲卿招之以傾賊巢穴循許可爲向客等發其謀賊縊之建中二年贈太尉謚曰忠

程千里按唐書忠義傳千里京兆萬年人長七尺魁岸有力應募磧西累官安西副都護天寶末兼北廷都護安西北廷節度使突厥首領阿布思內附本隸朔方賜氏李名獻忠度屬幽州素與安祿山有怨內懼故叛還磧外數盜邊元宗患之詔千里將兵討捕千里諭葛邏祿陰令掎角獻忠果以窮歸葛邏祿縛之並妻子帳下數千人送千里所乃獻俘勤政樓詔斬以徇擢千里右金吾衛大將軍畱宿衛祿山反詔募兵河東卽拜節度副使雲中太守遷上黨長史賊來攻鏖馘多累加開府儀同三司禮部尙書至徳二載賊將蔡希徳圍上黨輕騎挑戰千里恃勇開縣門率百騎欲直禽希徳幾得而救至乃退會橋壞馬顚爲賊執仰首敕諸騎使還曰爲我報諸將可失帥不可失城軍中皆爲泣下增備固守賊不能下乃還囚千里至東都安慶緒僞署特進囚客省慶緒敗爲嚴莊所害後赦令數下追褒死難者惟千里生見執不及云

袁光廷按唐書程千里傳初祿山構難西北戍兵悉入援故河隴郡縣皆陷吐蕃惟河西戍將袁光廷爲伊州刺史固守歷年𨿽遊說百緒終不降諸下同心無攜畔者及糧竭手殺妻子自焚死建中初贈工部尙書

龐堅薛願按唐書忠義傳堅京兆涇陽人歷潁川太守安祿山反南陽節度使魯炅表堅爲長史兼防禦副使以薛願爲潁川太守共守潁川時陳畱滎陽已陷賊南陽被圍而潁川當往來劇賊將阿史那承慶悉銳攻之傅城百里樹木皆刊城中士單寡糧少而願堅晝夜戰諸郡兵無援者自正月盡十一月賊設木鵝衝車飛梯薄城矢如雨士皆雷噪夜半逾城入二人不肯降賊縛致東京將磔解之有說祿山曰義士也彼爲其主殺之不祥乃縛於樹比且死見者哭之願汾陰人父絳太常卿兄崇一娶惠宣太子女其女弟爲太子瑛妃瑛廢貶願嶺外久乃得還

張興按唐書忠義傳興束鹿人長七尺一飯至斗米肉十斤悍趫而辯爲饒陽裨將祿山反攻饒陽興開張禍福譬曉敵人而嬰城彌年眾心遂固滄趙已陷史思明引眾傅城興擐甲持陌刀重五十斤乘城賊將入興一舉刀輒數人死賊皆气懾城破思明縛之馬前好謂曰將軍壯士能屈節當受髙爵對曰昔嚴顏一巴郡將猶不降張飛我大郡將安能委身逆寇今日幸得死然願以一言爲誡思明曰云何興曰天子遇祿山如父子今乃反大丈夫不能爲國掃除反爲其下何哉思明曰將軍不觀天道邪吾上起兵二十萬直趣洛陽天下大定以偏師叩函谷守將面縛唐亡固矣興曰桀紂秦隋窮人力舉四海與爲怨故商周漢唐因得代之而有神器皇帝無違徳祿山非數帝賢是苟延歲月終卽禽耳思明怒鋸解之且死罵曰吾能裒彊死兵敗賊眾軍中凜然爲攺容

烏承恩按涿州誌承恩初爲信都太守轉範陽節度副使時史思明𨿽歸朝廷實爲敵國李光弼奏令承恩與阿史那承慶共圖之承恩竭忠效謀不意事泄爲思明所害

蔣淸按唐書蔣欽緒傳欽緒子淸舉明經中第調鞏丞東京畱守李﹠﹟賢之表爲判官與﹠﹟同死安祿山亂贈禮部侍郎敬宗時錄其孫鄅爲伊闕令初淸蒙難以秩卑不及謚太和初吏部郎中王髙言之朝追謚曰忠

張抃按徳安府誌抃孝昌人唐張巡裨將也尹子琦圍睢陽巡使抃如彭城許叔冀請救叔冀不應又副南霽云潰圍告急於臨淮賀蘭進明進明無出師意愛抃及霽云勇反欲畱之霽云立拔刀斷指不復畱抃亦然竟不食歸報比城陷抃與霽云等俱不屈死抃夢示家人曰吾請於帝爲南嶽司錄賞罰人間未幾進明暴死

何滔按四川總志滔嶽池人隱居讀書於金城山天寶間安史之亂舉義兵討賊死難廟祀此山宋賜廟額曰靈濟

周待選按山東通誌待選平州盧龍人元宗時爲魯城令安祿山反率縣人拒戰死之

張介然崔無詖按唐書忠義傳介然猗氏人本名六朗性愼願長計畫始爲河隴支郡太守王忠嗣皇甫惟明哥舒翰踵領節度並署營田度支等使入奏稱旨賜與良渥介然啟曰臣位三品當給棨戟若列於京師𨿽富貴不爲鄕人知願得列戟故里元宗許之別賜戟京師第門仍賜絹五百匹宴閭里長老本鄕得列戟自介然始翰薦爲少府監歷衛尉卿祿山反授河南節度采訪使守陳畱陳畱據水陸劇居民孳夥而太平久不不知戰介然到屯不三日賊已度河車騎蹂騰煙塵漫數十里日爲奪色士聞鉦鼓聲皆禠气不能授甲凡旬六日城陷初有詔購賊首而誅慶宗狀祿山入陳畱見詔書拊膺大哭曰我何罪吾子亦何罪乃殺之卽大恚憤殺陳畱降者萬人以逞血流成川斬介然於軍門以僞將李廷望爲節度使守陳畱祿山已陳畱則鼓而前無敢亢中宿攻滎陽太守崔無詖率眾乘城聞師噪自墜如雨無詖與官屬皆死賊手以僞將武令珣戍焉無詖者本韋後外家博陵舊望也始無詖娶蕭至忠女至忠敗被貶久乃爲益州司馬素善楊國忠旣用事引爲少府監守滎陽有詔贈禮部尙書謚曰毅勇

雷海靑按通鑑綱目天寶十五載八月祿山取長安樂工犀象詣洛陽宴其羣臣於凝碧池盛奏眾樂梨園子弟往往歔欷泣下賊皆露刃睨之樂工雷海靑不勝悲憤擲樂器於地西向慟哭祿山怒支解之

李奐按冊府元龜奐爲河間司法天寶末史思明圍饒州太守盧全誠陸渾令李系拒之奐以七千人救之爲思明所敗後賊將尹子琦圍河間四十餘日太原太守顏眞卿使將和琳領一萬一千人馬數百匹以救之官軍去城二十餘里北風嚴烈鼓聲絕不相聞思明使兵亂擊之官軍敗生擒和琳至城下思明旣至合勢賊軍大振從外築道爲髙堤以入城城上戰不勝退至街巷又戰城中大潰奐爲賊所擒送至東京爲祿山所害

蕭賁按陜西通誌賁馮翊太守居官有令聞至徳二載安慶緒反陷郡城賁死之其忠節爲人所稱

楊務欽按冊府元龜務欽本安慶緒將也至徳六年二月內務欽等爲賊守陜郡潛圖歸順河東太守馬承光以兵應之務欽殺城中賊將不同己者卽日翻城爲我守陜兼收太倉郡中金帛器械山積賊聞之遂令賊將安武臣領兵攻務欽苦戰而死郡中百姓並爲賊所屠

耿仁智按通鑑綱目肅宗乾元元年六月史思明表求誅李光弼命耿仁智張不矜爲表云陛下不爲臣誅光弼臣當自引兵就太原誅之不矜以示思明及將入函仁智削去之思明聞之命執二人斬之仁智事思明久思明憐欲活之仁智大呼言曰人生會有一死得盡忠義死之善者也今從大夫反不過延歲月豈若速死之愈乎思明怒捶殺之

元正父

詢倩

按唐書元萬頃傳萬頃孫正修名節擢明經髙第授監門衛兵曹參軍舅孫逖與譚物理嘆己不逮肅宗初吏部尙書崔典選正以書判第一召詣京師以父詢倩老辭疾免河南節度使崔光遠表置其府史思明陷河洛輦父匿山中賊以名購正度事急謂弟曰賊祿不可養親彼利吾名難免矣然不污身而死吾猶生也賊旣得誘以髙位瞋目固拒兄弟皆遇害父聞仰藥死路人爲哭事平詔錄伏節十一姓而正爲冠贈祕書少監以其子義方爲華州參軍

忠烈部名臣列傳十五

唐二

陽惠元子晟

暠

按唐書本傳惠元平州人以趫勇奮事平盧軍從田神功李忠臣浮海入靑州詔以兵隸神策爲京西兵馬使鎭奉天徳宗初立稍繩諸節度跋扈者於是李正己屯曹州田悅增河上兵河南大擾詔移兵萬二千戍關東帝禦望春樓誓師因勞遣諸將酒至神策將士不敢飲帝問故惠元曰初發奉天臣之帥張巨濟與眾約是役也不立功毋飲酒臣不敢食其言旣行有饋於道惟惠元軍瓶罍不發帝咨嘆不已璽書慰勞俄以兵三千會諸將擊田悅戰禦河奪三橋惠元功多以兵屬李懷光及朱泚反自河朔赴難解奉天圍加檢校工部尙書攝貝州刺史詔惠元與神策行營節度使李晟鄜坊節度使李建徽及懷光聯營便橋晟知懷光且叛移屯東渭橋翰林學士陸贄諫帝曰四將接壘晟等兵寡位下爲懷光所易勢不兩完晟旣慮變請與惠元東徙則建徽孤立宜因晟行合兩軍皆往以備賊爲解趣裝進道則懷光計無所施帝不從使神策將李升往伺還奏懷光反明甚是夕奪二軍惠元建徽走奉天懷光遣將冉宗馳騎追及於好畤惠元被髮呼天血流出眥袒裼戰而死二子晟皓匿井中皆及害建徽獨免詔贈惠元尙書左僕射晟殿中監皓邠州刺史少子旻字公素惠元之死被八創墮別井或救得免歷邢州刺史

顧彥暉按潼川州誌彥暉東川節度使賊來攻城援絕城陷彥暉手殺妻子乃自刎諸將亦自殺

衛常寧按通鑑綱目徳宗建中三年十一月王武俊自稱趙王以衛常寧爲內史監常寧謀殺武俊武俊殺之

劉海賓髙翼何明禮崔寧按唐書徳宗本紀建中四年十月朱泚反庚戌泚殺左驍衛將軍劉海賓癸丑李希烈陷襄陽宣武軍兵馬使髙翼死之甲寅泚殺涇原節度都虞候何明禮乙卯殺尙書右僕射崔寧

樊系按唐書朱泚傳泚僭卽皇帝位於宣政殿號大秦建元應天侍衛皆卒伍諸臣在位者才十餘逼太常卿樊系爲冊冊成仰藥死

髙重傑按唐書朱泚傳帝使髙重傑屯梁山禦賊賊將李日月殺之帝拊屍哭盡哀結蒲爲首以葬泚得首亦集羣賊哭曰忠臣也亦用三品葬焉

李希倩按冊府元龜希倩爲左龍武大將軍徳宗建中四年十月徳宗避難於奉天朱泚之賊於城東西南三面偸城渾瑊率招召突將三百人分道連戰翌日辰時殺傷太甚力屈而退希倩死之贈太尉賜實封三百戶

劉乃按唐書忠義傳乃字永夷河南伊闕人少警﹠﹟暗誦六經日數千言善文詞爲時推目天寶中擢進士第喪父以孝聞服終中書舍人宋昱知銓事乃方調因進書曰書稱知人則哲能官人則惠此唐虞以爲難今文部始掄材終授位是知人官人兩任其責昔禹稷臯陶之聖猶曰載采有九徳考績以九載今有司獨委一二小宰察言於一幅之判觀行於一揖之內何其易哉夫判者以狹詞短韻爲體是以小冶鼓眾金𨿽欲爲鼎鏞不可得已故𨿽有周公尼父圖書易象之訓以判責之曾不及徐庾𨿽有至徳以喋喋取之曾不若嗇夫故幹霄蔽日巨樹也求尺寸之材必後於杙龍吟虎嘯希聲也尙頰舌之感必下於蛙黽豈不悲乎執事誠能先政事次文學退觀其治家進察其臨節則厖鴻深沈之事亦可窺其門閾矣昱嘉之補剡尉劉晏在江西奏使巡覆充畱後大歷中召拜司門員外郎徳宗初進郭子儀爲尙父時冊禮廢視詔文者不適所宜宰相崔佑甫召乃至合艸之少選成文詞義典裁俄擢給事中權知兵部侍郎楊炎盧杞當國五歲不遷建中四年眞拜兵部侍郎帝狩奉天乃臥疾私第朱泚遣人召之固稱篤復遣僞相蔣鎭慰誘乃佯喑不答炙無完膚鎭再至知不可脇乃太息曰我嘗忝曹郎不能死寧以自辱膻腥復欲賢哲乎遂止乃聞車駕如梁州自投於﹠﹟搏膺呼天不食卒年六十帝聞其忠贈禮部尙書謚曰貞惠子伯芻

孔巢父按唐書本傳巢父字弱翁孔子三十七世孫少力學隱䢐來山永王璘稱兵江淮辟署幕府不應鏟迹民伍璘敗知名廣徳中李季卿宣撫江淮薦爲左衛兵曹參軍三遷庫部員外郎出爲涇原行軍司馬累拜湖南觀察使未行會晉王爲荊襄副元帥署行軍司馬俄而徳宗狩奉天行在擢給事中爲河中陜華招討使累上破賊方略帝嘉納未幾兼禦史大夫爲魏博宣慰使巢父辯而才及見田悅與言君臣大義利害逆順開曉其眾是時悅久不臣下皆厭亂雜然喜曰不圖今日還爲王人酒中悅起自陳騎射工曰陛下見用何敵不摧巢父曰若爾不蚤自歸乃一劇賊耳悅曰能爲劇賊豈不能爲功臣乎巢父曰國方多虞待子而息悅謝焉數日田緒殺悅與大將邢曹俊等聽命巢父卽以緒權知軍務紓其難李懷光據河中帝復令巢父宣慰罷其兵以太子太保授之懷光素服待命巢父不止眾忿曰太尉無官矣方宣詔乃噪而合害巢父並殺中人啖守盈初巢父至懷光以其使魏博而田悅死疑其謀出巢父故軍亂不肯救帝聞震悼贈尙書左僕射謚曰忠詔具禮收葬賜其家粟帛存卹之

蔡廷玉按唐書忠義傳廷玉幽州昌平人事安祿山未有聞與朱泚同裏閈少相狎近泚爲幽州節度使奏署幕府廷玉有沈略善與人交內外愛附泚多所叩咨數遣至京師當是時幽州兵最彊財雄士驕悍日思吞並不知有上下禮法廷玉間語泚曰古未有不臣而能推福及子孫者公南聯趙魏北奚鹵兵多地險然非永安計一日趙魏反噬公乃沸鼎魚耳不如奉天子﹠﹟多難可勒勛鼎彜若何泚善之廷玉陰欲耗其力則諷泚出金帛禮士又勸歸貢賦助天子經費獻牛馬系道儲廥爲單因勸泚入朝泚將聽諸校怒縛廷玉辱之廷玉無撓辭泚不忍殺囚歲餘出之謂曰而亦悔乎廷玉曰導公爲逆卽悔勉公以義何悔爲復縶滿歲問曰能省過否不爾且死對曰不殺我公得名殺我吾得名泚不能屈待如初又有朱體微者亦泚腹心廷玉有建白體微輒左右之故泚愈信桀傲稍革廷玉遂蕆朝事泚乃奏涿州爲永泰軍薊州靜塞軍瀛州淸夷軍莫州唐興軍置團練使以支郡隸屬盧龍軍稍削而泚內畏弟滔逼己滔亦勸泚入朝乃以軍屬滔廷玉體微共白泚公入朝爲功臣首後務至重須誠信者乃可付滔𨿽大弟多變不情如假以兵是嫁之禍也泚不聽二人隨泚到朝徳宗爲太子時知廷玉名及見禮眷殊渥泚統幽州行營爲涇原鳳翔節度使詔廷玉以大理少卿爲司馬體微爲要籍滔有請於泚或不順廷玉必折之俾循故法滔已破田悅傲肆自用左右有惡廷玉者妄云素毀滔欲四分燕廷玉倡之體微和之滔表言二人離間骨肉請殺於有司亦遺泚書云云泚恚滔奪其軍不從會滔以幽州叛帝示滔表而泚亦白髮其書乃歸罪於二人貶廷玉柳州司戶參軍體微南浦尉以慰滔滔使諜伺諸朝曰上若不殺廷玉當謫去得東出洛我且縛致麾下支解之將行帝勞廷玉曰爾姑行爲國受屈歲中當還廷玉至藍田驛人白左巡使鄭詹商於道險不可往詹追使趨潼關廷玉告子少誠少良曰我爲天子不血刃下幽十一城欲裂其壤使不得桀而敗於將成天助逆耶今吏使我出東都此殆滔計吾不可以辱國比至靈寶自投於河宰相盧杞方疾禦史大夫嚴郢欲逐之得廷玉死狀卽抵詹死而斥出郢帝閔廷玉忠歸其柩厚賻之李晟平朱泚少誠等適終喪晟表丐追贈廷玉並官二子而帝方招來滔寢其奏遂已

符令奇按唐書忠義傳令奇沂州臨沂人初爲盧龍軍裨將會幽州亂挈子璘奔昭義節度使薛嵩署爲軍副嵩卒田承嗣盜其地引令奇爲右職田悅拒命馬燧敗之洹水令奇密語璘曰吾閱世事多矣自安史干紀無﹠﹟類吾觀田氏覆亡無時安用苟旦夕系縲京師宗族屠地汝能委質朝廷爲唐忠臣吾亦名揚後世矣璘泣曰悅忍人也近禍可畏答曰今王師四合吾屬俎中醢兒今行吾死不朽不行吾亦死屍疊逆地云何璘俯泣不能對初悅與李納會濮陽因乞師納分麾下隨之至是納兵歸齊使璘以三百騎護送璘與父嚙臂別乃以眾降燧璘之出與三子同降悅怒引令奇切讓令奇罵曰爾忘義背主旦夕死吾教子以順殺身庸何悔鈞死愈爾遠矣悅怒奮而起令奇臨刑色不變年七十九夷其家燧署璘爲軍副詔拜特進封義陽郡王旣聞父見害號絕泣血燧表其冤加檢校左散騎常侍賜晉陽第一區祁田五十頃贈令奇戶部尙書璘字元亮李懷光反詔燧討之璘介五千兵先濟河與西師合從燧入朝爲輔國大將軍賜靖恭裏第一區藍田田四十頃璘之降母匿裏中獨免及悅死詔迎於魏賜宴別殿璘居環衛十三年卒年六十五贈越州都督

孟華按唐書忠義傳華史失其何所人初事李寶臣爲府官屬論議婞婞不回同捨疾之王武俊斬李惟嶽遣華至京師陳事徳宗問河朔利害華對稱旨擢檢校兵部郎中兼侍禦史朱滔與武俊謀解田悅之圍帝詔華還諭欲亂其謀華至讓武俊曰安史未覆滅時大夫觀其兵自謂天下可取今日何汨汨且上於大夫恩甚厚將還康中丞他州而歸我深趙自古忠臣未有不先大功而後得髙官者大夫何望於失地耶夫藥苦口者利病大夫後日思愚言悔無逮或曰華入朝私奏便宜欲傾我故得顯職武俊惑之然以華舊人未忍奪其職卒進援悅華從至臨淸稱病還恆州武俊令子察所爲乃闔門謝賓客武俊知不足忌無殺華意旣僭稱王授禮部侍郎不肯起嘔血死

周曾王玢姚憺呂賁康秀琳梁興

朝賈樂卿侯仙欽按唐書忠義傳曾本李希烈部將與王玢姚憺韋淸志相善號四公子希烈反曾密得其計一二以告李勉玢爲許州鎭遏使會哥舒曜拔汝州希烈遣曾往拒曾欲引軍據蔡使玢爲應憺淸居中謀取希烈密求藥毒希烈不死曾之行希烈使假子十人從次襄城知其謀以告希烈使李克誠率騾軍千人曾殺之而收其兵並殺玢憺始約事覺毋相引淸懼陽說希烈曰今兵寡恐不能就事請乞師朱滔希烈然之至襄邑奔劉洽徳宗贈曾太尉玢司徒憺工部尙書擢淸安定郡王實封戶二百又有呂賁康秀琳梁興朝賈樂卿侯仙欽皆死希烈之難贈賁秀琳尙書左右僕射興朝等皆秩尙書遣蕭昕致祭境上命李勉哥舒曜訪其家子孫詔𨿽三世有罪常降一等曾無後貞元中女及曾兄子酆爭襲封有司奏曾首謀歸順身死賊手陛下錫眞食不幸絕嗣宜令酆以五十戶奉祀女亦封五十戶

張名振按唐書忠義傳名振本事李懷光爲都將始懷光已立功徳宗賜鐵券奉詔倨甚名振到軍門大言曰大尉見賊不擊使到不迎將反耶且安史僕固等今皆族滅公欲何爲是資忠義士立功耳懷光召見諭以賊彊須蓄銳俟時誘爲不反及引軍入咸陽又曰公不反來此何耶不急攻泚收京城欲以賊誰遺懷光怒曰病狂人也使左右拉殺之

石演芬按唐書忠義傳演芬本西域胡人事懷光至都將尢親信畜爲假子懷光軍三橋將與朱泚連和演芬使客郜成義到行在言懷光無破賊意請罷其總統成義走告懷光子﹠﹟懷光召演芬罵曰爾爲我子柰何欲破吾家今日負我宜卽死對曰天子以公爲股肱公以我爲腹心公乃負天子我何不負公且我胡人無異心惟知事一人不呼我爲賊死固吾分懷光使士臠食之皆曰烈士也可令快死以刀斷其頸徳宗聞贈演芬兵部尙書賜其家錢三百萬斬成義於朔方

吳漵按唐書忠義傳漵章敬皇后之弟代宗立詔贈後祖神泉爲司徒父令珪太尉擢叔父令瑤太子家令濮陽郡公令瑜太子諭徳濟陽郡公漵太子詹事濮陽郡公並開府儀同三司令瑤兄弟故爲縣令郎將矣而漵用盛王府參軍進俄遷鴻臚少卿金吾將軍建中初遷大將軍漵循循有禮讓無倨气矜色見重朝廷時以爲材當所位不自戚屬者朱泚反盧杞白志貞皆謂泚有功不宜首難得大臣一人持節慰曉惡且悛徳宗顧左右無敢行漵曰陛下不以臣亡能願至賊中諭天子至意帝大悅漵退謂人曰吾知死無益而決見賊者人臣食祿死其難所也方危時安得自計且不使陛下恨下無犯難者卽日賫詔見泚具道帝待以不疑者而泚業僭逆故畱漵客省不遣卒被害帝悲梗甚贈太子太保謚曰忠賜其家實戶二百一子五品正員官京師平官庀其葬子士矩

髙沐郭航按唐書忠義傳沐渤海人父馮事宣武李靈耀假守曹州靈耀反馮密遣人奏賊纖悉有詔卽拜曹州刺史會李正己盜有曹濮馮不能自通朝廷死官下沐貞元中擢進士第以家托鄆故李師古辟署判官師道叛沐率其僚郭昈郭航李公度引古今成敗前後鑴說不能入師道所厚吏李文會林英等乘間訴曰比悉心憂公家事而爲沐等所疾公柰何舉十二州地成沐輩千載名乎由是疏斥沐令守濮州沐上書盛誇山東煮海之饒得其地可以富國師道謀皆露後英奏事京師脇邸史言沐以誠款結天子師道怒誅沐而囚昈濮州守衛苟嚴凡十年吳元濟拒命師道引兵攻彭城敗蕭沛數縣而還以緩王師昈爲繒書藏衣絮間使郭航間道走武寧軍見李願請奇兵三千浮海搗萊淄賊倚海不爲備且居皆罪人無與守始昈畏事泄署師道所信吏劉諒名以遣願白諸朝議者疑師道使爲之不得報航不敢循故道間關回遠還昈所未幾師道召航昈疑事露欲引決航曰事覺吾獨死君無患航卒自殺遂絕及王師討師道諸節度兵四入而彭城兵下魚臺金鄕李聽軍取海州若拾遺頗用昈策初淮西平師道勢蹙內甚懼李公度與大將李英曇教獻三州使長子入侍師道然可俄中悔欲殺英曇賈直言諷師道嬖奴曰髙沐冤气在天禍且至英曇復死是益其祟也乃止逐於萊州俄殺之又有崔承寵楊偕陳佑崔淸皆抗節忤賊李文會指爲沐黨沐之死皆被囚劉悟旣平師道捉昈臂歔欷流涕辟置義成節度府亦請公度爲僚屬元和十四年贈沐吏部尙書委馬總備禮收葬卹其家航萊州人以气聞師道署右職與昈世居齊初昈舉進士權徳輿將取之聞其家賊中乃罷遂爲賊聘二人卒能以忠顯

段秀實按唐書本傳秀實字成公本姑臧人曾祖師浚仕爲隴州刺史畱不歸更爲汧陽人秀實六歲母疾病不勺飲至七日病間乃肯食時號孝童及長沈厚能斷慨然有濟世意舉明經其友易之秀實曰章擿句不足以立功乃棄去天寶四載從安西節度使馬靈﹠﹟討護蜜有功授安西府別將靈﹠﹟罷又事髙仙芝仙芝討大食圍怛邏斯城會鹵救至仙芝兵卻士相失秀實夜聞副將李嗣業聲識之因責曰憚敵而奔非勇也免己陷眾非仁也嗣業慚乃與秀實收散卒復成軍還安西請秀實爲判官遷隴州大推府果毅後從封常淸討大勃律次賀薩勞城與鹵戰勝之常淸逐北秀實曰賊出羸師餌我也請大索悉得其伏鹵師熸攺綏徳府折衝都尉肅宗在靈武詔嗣業以安西兵五千走行在節度使梁宰欲逗畱觀變嗣業陰然可秀實責謂曰天子方急臣下乃欲晏然公常自稱大丈夫今誠兒女耳嗣業因固請宰遂東師以秀實爲副嗣業爲節度使而秀實方居父喪表起爲義王友充節度判官安慶緒奔鄴嗣業與諸將圍之以輜重委河內署秀實兼懷州長史知州事兼畱後時師老財覂季實督饋系道募士市馬以助軍諸軍戰愁思岡嗣業中流矢卒眾推荔非元禮代將其軍秀實聞之卽遺白孝徳書使發卒護喪送河內親與將吏迎諸境傾私財葬之元禮髙其義奏擢試光祿少卿俄而元禮爲麾下所殺將佐多死惟秀實以恩信爲士卒所服皆羅拜不敢害更推白孝徳爲節度使秀實凡佐三府益知名時吐蕃襲京師代宗幸陜勸孝徳卽日鼓行入援孝徳徙邠寧署度支營田副使於是邠寧乏食乃請屯奉天仰給畿內時公廩竭縣吏不知所出皆逃去軍輒散剽孝徳不能制秀實曰使我爲軍候豈至是邪司馬王稷言之遂知奉天行營事號令嚴壹軍中畏戢兵還孝徳薦爲涇州刺史封張掖郡王時郭子儀爲副元帥居蒲子晞以檢校尙書領行營節度使屯邠州士放縱不法邠人之嗜惡者納賄竄名伍中因肆志吏不得問白晝羣行丐頡於市有不嗛輒擊傷市人椎釜鬲甕盎盈道至撞害孕婦孝徳不敢劾秀實自州以狀白府願計事至則曰天子以生人付公治公見人被暴害恬然且大亂若何孝徳曰願奉教因請曰秀實不忍人無寇暴死亂天子邊事公誠以爲都虞候能爲公已亂孝徳卽檄署付軍俄而晞士十七人入市取酒刺酒翁壞釀器秀實列卒取之斷首置槊上植市門外一營大噪盡甲孝徳恐召秀實曰柰何秀實曰請辭於軍乃解佩刀選老躄一人持馬至晞門下甲者出秀實笑且入曰殺一老卒何甲也吾戴頭來矣甲者愕眙因曉之曰尙書固負若屬邪副元帥固負若屬邪柰何欲以亂敗郭氏晞出秀實曰副元帥功塞天地當務始終今尙書恣卒爲暴使亂天子邊欲誰歸罪罪且及副元帥今邠惡子弟以貨竄名軍籍中殺害人籍籍如是幾日不大亂亂由尙書出人皆曰尙書以副元帥故不戢士然則郭氏功名其與存者有幾晞再拜曰公幸教晞願奉軍以從卽叱左右皆解甲令曰敢歡者死秀實曰吾未晡食請設具已食曰吾疾作願宿門下遂臥軍中晞大駭戒候卒擊柝衛之且與俱至孝徳所謝不能邠由是安初秀實爲營田官涇大將焦令諶取人田自占給與農約熟歸其半是歲大旱農告無入令諶曰我知入不知旱也責之急農無以償往訴秀實秀實署牒免之因使人遜諭令諶令諶怒召農責曰我畏段秀實邪以牒置背上大杖擊二十輿致廷中秀實泣曰乃我困汝卽自裂裳裹瘡注藥賣己馬以代償淮西將尹少榮頗剛鯁入罵令諶曰汝誠人乎涇州野如赭人饑死而爾必得谷擊無罪者段公仁信大人惟一馬賣而市谷入汝汝取之不恥凡爲人傲天災犯大人擊無罪者尙不愧奴隸邪令諶聞大愧流汗曰吾終不可以見段公一夕自恨死馬璘代孝徳每所咨逮璘處決不當固爭之不從不止始璘城涇州秀實爲畱後以勞加禦史中丞大歷三年遂徙涇州是軍自四鎭北庭赴難徵伐數有功旣驟徙相與出怨言別將王童之謀作亂約曰聞警鼓而縱秀實知之召鼓人陽怒失節戒曰每籌盡當報因延數刻盡四鼓而曙明日復有告者曰夜焚﹠﹟積約救火則亂秀實嚴警備夜中果火發令軍中曰敢救者斬童之居外請入不許明日捕之並其黨八人斬以徇曰後徙者族軍遂遷涇州於時倉無久儲郛無居人朝廷患之詔璘領鄭潁二州以佐軍命秀實爲畱後軍不乏資二州以治璘嘉其績奏爲行軍司馬兼都知兵馬使吐蕃寇邊戰鹽倉師不利璘爲鹵隔未能還都將引潰兵先入秀實讓曰兵法失將麾下斬公等忘死而欲安其家邪乃悉城中士使銳將統之依東原列奇兵示賊將戰鹵望之不敢逼俄而璘得歸久之璘有疾請秀實攝節度副使秀實按甲備變璘卒命願將馬﹠﹟主喪李漢惠主賓客家人位於堂宗族位於廷賓將位於牙內尉吏士卒位於營次非其親不得居喪側朝夕臨三日止有族談離立者皆捕囚之都虞候史廷幹裨將崔珍張景華欲謀亂秀實送廷幹京師徙珍景華於外一軍遂安卽拜四鎭北庭行軍涇原鄭潁節度使數年吐蕃不敢犯塞又按格令官使二料取其一非公會不舉樂飲酒室無妓媵無贏財賓佐至議軍政不及私十三年來朝對蓬萊殿代宗問所以安邊者畫地以對件別條陳帝悅慰賚良渥又賜第一區實封百戶還之鎭徳宗立加檢校禮部尙書建中初宰相楊炎追元載議欲城原州詔中使問狀秀實言方春不可興土功請須農隙炎謂沮己遂召爲司農卿朱泚反以秀實失兵必恨憤且素有人望使騎往迎秀實與子弟訣而入泚喜曰公來吾事成矣秀實曰將士東徵宴賜不丰有司過耳人主何與知公本以忠義聞天下今變起倉卒當諭眾以禍福掃淸宮室迎乘輿公之職也泚默然秀實知不可乃陽與合陰結將軍劉海賓姚令言都虞候何明禮欲圖泚三人者皆秀實素所厚會源休教泚僞迎天子遣將韓旻領銳師三千疾馳奉天秀實以爲宗社之危不容喘乃遣人諭大吏岐靈嶽竊取令言印不護乃倒用司農印追其兵旻至駱驛得符還秀實謂海賓曰旻之來吾等無遺類我當直搏殺賊不然則死乃約事急爲繼而令明禮應於外翌日泚召秀實計事源休姚令言李忠臣李子平皆在坐秀實戎服與休並語至僭位勃然起執休腕奪其象笏奮而前唾泚面大罵曰狂賊可磔萬段我豈從汝反邪遂擊之泚舉臂捍笏中顙流血蔑面匍匐走賊眾未敢動而海賓等無至者秀實大呼曰我不同反胡不殺我遂遇害年六十五海賓明禮靈嶽等皆繼爲賊害帝在奉天恨用秀實不極才垂涕悔悵初秀實自涇州被召戒其家曰若過岐朱泚必致贈遺愼毋納至岐泚固致大綾三百家人拒不遂至都秀實怒曰吾終不以污吾第以置司農治堂之梁間吏後以告泚泚取視其封帕完新秀實嘗以禁兵寡弱不足備非常言於帝曰古者天子曰萬乘諸侯曰千乘大夫曰百乘蓋以大制小以十制一今外有不廷之鹵內有梗命之臣而禁兵寡少卒有患難何以待之且猛虎所以百獸畏者爲爪牙也若去之則犬彘馬牛皆能爲敵帝不用及涇卒亂召神策六軍無一人至者世多其謀興元元年詔贈太尉謚曰忠烈賜封戶五百莊第各一區長子三品諸子五品並正員官帝還都又詔致祭旌其門閭親銘其碑云太和中子伯倫始立朝有詔給鹵簿賜度支綾絹五百以少牢致祭伯倫累官福建觀察使終太僕卿時宰相李石請文宗加賻禭鄭覃曰自古殺身利社稷未有如秀實者帝惻然爲罷朝可其請孫嶷文楚珂知名嶷自鄭滑節度使入爲右金吾衛大將軍封西平郡公甘露之變嶷當誅裴度奏忠臣後宜免死貶循州司馬文楚咸通末爲云州防禦使時李國昌鎭振武國昌子克用欲得雲中引兵攻之殺於斗﹠﹟臺下沙陀之亂自此始珂僖宗時居潁州黃巢圍潁刺史欲以城降珂募少年拒戰眾裹糧請從賊遂潰拜州司馬劉海賓者彭城人以義俠聞爲涇原兵馬將與秀實友善累戰功兼禦史中丞劉文喜據涇州叛海賓與其子光國紿以奏請及入對因言姦慝可誅狀旣還光國手斬文喜獻闕下拜左驍衛大將軍封五原郡王海賓樂平郡王贈太子太保實封百戶

顏眞卿按唐書本傳眞卿字淸臣祕書監師古五世從孫少孤母殷躬加訓導旣長博學工辭章事親孝開元中舉進士又擢制科調醴泉尉再遷監察禦史使河隴時五原有冤獄久不決天且旱眞卿辧獄而雨郡人呼禦史雨復使河東劾奏朔方令鄭延祚母死不葬三十年有詔終身不齒聞者聳然遷殿中侍禦史時禦史吉溫以私怨構中丞宋渾謫賀州眞卿曰柰何以一時忿欲危宋璟後乎宰相楊國忠惡之諷中丞蔣冽奏爲東都采訪判官再轉武部員外郎國忠終欲去之乃出爲平原太守安祿山逆狀牙孽眞卿度必反陽托霖雨增陴浚隍料才壯儲廥廩日與賓客泛舟飲酒以紓祿山之疑果以爲書生不虞也祿山反河朔盡陷獨平原城守具備使司兵參軍李平馳奏元宗始聞亂嘆曰河北二十四郡無一忠臣邪及平至帝大喜謂左右曰朕不識眞卿何如人所爲乃若此時平原有靜塞兵三千乃益募士得萬人遣錄事參軍李擇交統之以刁萬歲和琳徐浩馬相如髙抗朗等爲將分總部伍大饗士城西門慷慨泣下眾感勵饒陽太守盧全誠濟南太守李隨淸河長史王懷忠景城司馬李暐鄴郡太守王燾各以眾歸有詔北海太守賀蘭進明率精銳五千濟河爲助賊破東都遣段子光傳李愷盧奕蔣淸首徇河北眞卿畏眾懼紿諸將曰吾素識﹠﹟等其首皆非是乃斬子光藏三首它日結芻續體斂而祭爲位哭之是時從父兄杲卿爲常山太守斬賊將李欽湊等淸土門十七郡同日自歸推眞卿爲盟主兵二十萬絕燕趙詔卽拜戶部侍郎佐李光弼討賊眞卿以李暉自副而用李銑賈載沈震爲判官俄加河北招討采訪使淸河太守使郡人李來乞師曰聞公首奮裾唱大順河朔恃公爲金城淸河西鄰也有江淮租布備北軍號天下北庫計其積足以三平原之有士卒可以二平原之眾公因而撫有以爲腹心它城運之如臂之指耳眞卿爲出兵六千謂曰吾兵已出子將何以教我曰朝家使程千里統眾十萬自太行而東將出口限賊不得前公若先伐魏郡斬賊守袁知泰以勁兵披口出官師使討鄴幽陵平原淸河合十萬眾徇洛陽分犀銳制其衝公堅壁勿與戰不數十日賊必潰相圖死眞卿然之乃檄淸河等郡遣大將李擇交副將範冬馥和琳徐浩與淸河博平士五千屯堂邑袁知泰遣將白嗣深乙舒蒙等兵二萬拒戰賊敗斬首萬級知泰走汲郡史思明圍饒陽遣遊奕兵絕平原救軍眞卿懼不敵以書招賀蘭進明以河北招討使讓之進明敗於信都會平鹵將劉正臣以漁陽歸眞卿欲堅其意遣賈載越海遺軍資十餘萬以子頗爲質頗甫十歲軍中固請畱之不從肅宗已卽位靈武眞卿數遣使以蠟丸裹書陳事拜工部尙書兼禦史大夫復爲河北招討使時軍費困竭李勸眞卿收景城鹽使諸郡相輸用度遂不乏第五琦方參進明軍後得其法以行軍用饒雄祿山乘虛遣思明尹子奇急攻河北諸郡復陷獨平原博平淸河固守然人心危不復振眞卿謀於眾曰賊銳甚不可抗若委命辱國非計也不如徑赴行在朝廷若誅敗軍罪吾死不恨至徳元載十月棄郡渡河間關至鳳翔謁帝詔授憲部尙書遷禦史大夫方朝廷艸昧不暇給而眞卿繩治如平日武部侍郎崔漪諫議大夫李何忌皆被劾斥降廣平王總兵二十萬平長安辭日當闕不敢乘趨出梐乃乘王府都虞候管崇嗣先王而騎眞卿劾之帝還奏慰答曰朕子每出諄諄教戒故不敢失崇嗣老而躄卿姑容之百官肅然兩京復帝遣左司郎中李選告宗廟祝署嗣皇帝眞卿謂禮儀使崔器曰上皇在蜀可乎器遽奏攺之帝以爲達識又建言春秋新宮災魯成公三日哭今太廟爲賊毀請築壇於野皇帝東向哭然後遣使不從宰相厭其言出爲馮翊太守轉蒲州刺史封丹陽縣子爲禦史唐旻誣劾貶饒州刺史乾元二年拜浙西節度使劉展將反眞卿豫飭戰備都統李峘以爲生事非短眞卿因召爲刑部侍郎展卒舉兵渡淮而峘奔江西李輔國遷上皇西宮眞卿率百官問起居輔國惡之貶蓬州長史代宗立起爲利州刺史不拜再遷吏部侍郎除荊南節度使未行攺尙書右丞帝自陜還眞卿請先謁陵廟而卽宮宰相元載以爲迂眞卿怒曰用捨在公言者何罪然朝廷事豈堪公再破壞邪載銜之俄以檢校刑部尙書爲朔方行營宣慰使未行畱知省事更封魯郡公時載多引私黨畏羣臣論奏乃紿帝曰羣臣奏事多挾讒毀請每論事皆先白長官長官以白宰相宰相詳可否以聞眞卿上疏曰諸司長官者達官也皆得專達於天子郎官禦史陛下腹心耳目之臣也故出使天下事無細大得失皆俾訪察還以聞此古明四目達四聰也今陛下欲自屏耳目使不聰明則天下何望焉詩曰營營靑蠅止於棘讒言罔極交亂四國以其能變白爲黑變黑爲白也詩人疾之故曰取彼讒人投豺虎豺虎不食投有比昔夏之伯明楚之無極漢之江充皆讒人也陛下惡之宜矣胡不回神省察其言虛誣則讒人也宜誅殛之其言不誣則正人也宜獎勵之舍此不爲使眾人謂陛下不能省察而倦聽覽以是爲辭臣竊惜之昔太宗勤勞庶政其司門式曰無門籍者有急奏令監司與仗家引對不得關礙防擁蔽也置立仗馬二須乘者聽此其平治天下也天寶後李林甫得君羣臣不先咨宰相輒奏事者托以他故中傷之猶不敢明約百司使先關白時閹人袁思藝日宣詔至中書天子動靜必告林甫林甫得以先意奏請帝驚喜若神故權寵日甚道路以目上意不下宣下情不上達此權臣蔽主不遵太宗之法也陵夷至於今天下之敝皆萃陛下其所從來漸矣自艱難之初百姓尙未雕竭太平之治猶可致而李輔國當權宰相用事遞爲姑息開三司誅反側使餘賊潰將北走黨項褒嘯不逞更相驚恐思明危懼相挺而反東都陷沒先帝由是憂勤損壽臣每思之痛貫心骨今天下瘡痏未平干戈日滋陛下豈得不博聞讜言以廣視聽而塞絕忠諫乎陛下在陜時奏事者不限貴賤羣臣以爲太宗之治可跂而待且君子難進易退朝廷開不諱之路猶恐不言況懷厭怠令宰相宣進止禦史臺作條目不得直進從此人不奏事矣陛下聞見止於數人耳目天下之士方鉗口結舌陛下便爲無事可論豈知懼而不敢進卽林甫國忠復起矣臣謂今日之事曠古未有𨿽林甫國忠猶不敢公爲之陛下不早覺悟漸成孤立後悔無及矣於是中人等騰布中外後攝事太廟言祭品不飭載以爲誹謗貶峽州別駕攺吉州司馬遷撫湖二州刺史載誅楊綰薦之擢刑部尙書進吏部帝崩以爲禮儀使因奏列聖謚繁請從初議爲定袁﹠﹟固排之罷不報時喪亂後典法湮放眞卿𨿽博識今古屢建議釐正爲權臣沮抑多中格云楊炎當國以直不容換太子少師然猶領使及盧杞益不喜攺太子太師並使罷之數遣人問方鎭所便將出之眞卿往見杞辭曰先中丞傳首平原面流血吾不敢以衣拭親舌之公忍不見容乎杞矍然下拜而銜恨切骨李希烈陷汝州杞乃建遣眞卿四方所信若往諭之可不勞師而定詔可公卿皆失色李勉以爲失一元老貽朝廷羞密表固畱至河南河南尹鄭叔則以希烈反狀明勸不行答曰君命可避乎旣見希烈宣詔旨希烈養子千餘拔刃爭進諸將皆慢罵將食之眞卿色不變希烈以身扞麾其眾退乃就館逼使上疏雪己眞卿不從乃詐遣眞卿兄子峴與從吏數輩繼請徳宗不報眞卿每與諸子書但戒嚴奉家廟卹諸孤訖無他語希烈遣李元平說之眞卿叱曰爾受國委任不能致命顧吾無兵戮汝尙說我邪希烈大會其黨召眞卿使倡優斥侮朝廷眞卿怒曰公人臣柰何如是拂衣去希烈大慚時朱滔王武俊田悅李納使者皆在坐謂希烈曰聞太師名徳久矣公欲建大號而太師至求宰相孰先太師者眞卿叱曰若等聞顏常山否吾兄也祿山反首舉義師後𨿽被執詬賊不絕於口吾年且八十官太師吾守吾節死而後已豈受若等脇邪諸賊失色希烈乃拘眞卿守以甲士掘方丈坎於廷傳將坑之眞卿見希烈曰死生分矣何多爲張伯儀敗希烈令賫旌節首級示眞卿眞卿慟哭投地會其黨周曾康秀林等謀襲希烈奉眞卿爲帥事泄曾死乃拘送眞卿蔡州眞卿度必死乃作遺表墓志祭文指寢室西壁下曰此吾殯所也希烈僭稱帝使問儀式對曰老夫耄矣曾掌國禮所記諸侯朝覲耳興元後王師復振賊慮變遣將卒景臻安華至其所積薪於廷曰不能屈節當焚死眞卿起赴火景臻等遽止之希烈弟希倩坐朱泚誅希烈因發怒使閹奴等害眞卿曰有詔眞卿再拜奴曰宜賜卿死曰老臣無狀罪當死然使人何日長安來奴曰從大梁來罵曰乃逆賊耳何詔云遂縊殺之年七十六嗣曹三臯聞之泣下三軍皆慟因表其大節淮蔡平子頵碩護喪還帝廢朝五日贈司徒謚文忠賻布帛米粟加等眞卿立朝正色剛而有禮非公言直道不萌於心天下不以姓名稱而獨曰魯公如李正己田神功董秦侯希逸王元志等皆眞卿始招起之後皆有功善正艸書筆力遒婉世寶傳之貞元六年赦書授頵五品正員官開成初又以曾孫弘式爲同州參軍

馮河淸按唐書本傳河淸京兆人始隸郭子儀軍以戰多拜左衛大將軍後從涇原節度使馬璘充兵馬使數以偏師與吐蕃遇多效級名聞軍中建中時節度使姚令言率兵討關東以河淸知畱後幕府殿中侍禦史姚況領州而行師過闕有急變徳宗走奉天河淸況聞問召諸將計事東向哭相勵以忠意象軒毅眾義其爲無敢異言卽發儲鎧完仗百餘乘獻行在初帝之出六軍倉卒無良兵士气沮及河淸輸械至被堅勒兵軍聲大振卽拜河淸涇原節度使安定郡王況行軍司馬朱泚數遣諜人訹之河淸輒斬以徇興元元年鄆瑊以吐蕃兵敗賊韓旻等涇人妄傳吐蕃有功將以叛卒孥與貲歸之眾大恐且言不殺馮公吾等無類矣田希鑑遂害河淸況挺身還鄕裏京師平贈河淸尙書左僕射拜況太子中舍人況性簡退未嘗言功屬歲凶奉稍不自給以饑死河淸再贈太子太傅

酈定進按唐書憲宗本紀元和五年正月己巳左神策大將軍酈定進及王承宗戰死之

張徹按通鑑綱目穆宗長慶元年秋七月盧龍軍亂囚節度使張弘靖殺韋雍迎朱克融爲畱後眾以判官張徹長者不殺徹罵曰汝何敢反行且族滅眾共殺之

田布按唐書田弘正傳弘正子布字惇禮幼機悟弘正戍臨淸布知季安且危密白父請以眾歸朝弘正奇之及得魏使布總親兵王師誅蔡以軍隸嚴綬屯唐州帝以布大臣子或有罪且撓法弘正請以董畹代而士卒愛布願畱帝乃止凡十八戰破淩雲柵下郾城以功授禦史中丞裴度輕出觀兵沱口賊將董重質以奇兵掩擊布伏騎數百突出薄之諸軍繼至賊驚引還蔡平入爲左金吾衛將軍諫官嘗論事帝前同列將麾卻之布止曰使天子容直臣毋輕進弘正徙成徳以布爲河陽節度使父子同日受命時韓弘與子公武亦皆領節度而天下以忠義多田氏布所至必省冗將募戰卒寬賦勸穡人皆安之長慶初徙涇原弘正遇害魏博節度使李訴病不能軍公卿議以魏彊而鎭弱且魏人素徳弘正以布之賢而世其官可以成功穆宗遽召布解縗拜檢校工部尙書魏博節度使乘傳以行布號泣固辭不聽乃出伎樂與妻子賓客決曰吾不還矣未至魏三十里跣行被髮號哭而入居堊室屏節旄凡將士老者兄事之祿奉月百萬一不入私門又發家錢十餘萬緡頒士卒以牙將史憲誠出麾下可任乃委以精銳時中人屢趣戰而度支饋餉不繼布輒以六州租賦給軍引兵三萬進屯南宮破賊二壘於是朱克融據幽州與王廷湊唇齒河朔三鎭舊連衡桀驁自私而憲誠蓄異志陰欲乘釁又魏軍驕憚格戰會大雪師寒糧乏軍中謗曰它日用兵團粒米盡仰朝廷今六州刮肉與鎭冀角死生𨿽尙書瘠己肥國魏人何罪憲誠得間因以搖亂會有詔分布軍合李光顏救深州兵怒不肯東眾遂潰皆歸憲誠惟中軍不動布以中軍還魏明日會諸將議事眾嘩曰公能行河朔舊事則生死從公不然不可以戰布度眾且亂嘆曰功無成矣卽爲書謝帝曰臣觀眾意終且負國臣無功不敢忘死願速救元翼毋使忠臣義士塗炭於河朔哭授其從事李石訖乃入至幾筵引刀刺心曰上以謝君父下以示三軍言訖而絕年三十八贈尙書右僕射謚曰孝子鐬宣宗時歷銀州刺史坐以私鎧易邊馬論死宰相崔鉉奏布死節於國可貸鐬以勸忠烈故貶爲州司馬羣會昌中歷蔡州刺史坐贓且抵死兄肇聞之不食卒宰相李徳裕奏漢河間人尹次潁川人史玉坐殺人當死次兄初玉母渾詣官請代因縊物故於時皆赦其死於是武宗詔減死一等牟寬厚明吏治爲神策大將軍開成初鹽州刺史王宰失羌人之和詔牟代之累遷鄜坊節度使再遷天平三爲武寧一爲靈武軍官至檢校尙書左僕射卒諸子皆有方面功以忠義爲當世所髙

廖忠弟

恕

按武昌府誌忠大中間與弟恕糾義旅與黃巢戰賊斷其首猶躍馬七里後人名其地爲七里山走馬嶺立廟朱紫嶠忠封威國公恕封端國公宋進爵爲王

蔡襲元惟徳按通鑑綱目懿宗咸通三年二月南詔復寇安南經略使王寬數來告急以蔡襲爲經略使代之仍發許滑徐汴荊襄潭鄂等道兵合三萬人以授襲兵勢旣盛蠻遂引去五月分嶺南東西二道以韋宙蔡京爲節度使襲將諸道軍在安南蔡京忌之恐其立功奏稱南蠻遠遁邊僥無虞請罷戍兵從之襲累奏羣蠻伺隙不可無備乞畱兵五千不聽襲作十必死狀申中書時相信蔡京之言終不省冬十一月南詔寇安南襲告急敕發荊湘兵二千桂管兵三千赴之未至南詔己圍交趾襲嬰城固守救兵不得至四年春南詔陷交趾襲左右皆盡徒步力戰身集十矢欲趣監軍船船已離岸遂溺海死荊南將士四百餘人走至城東水際虞候元惟徳等謂眾曰吾輩無船入水則死不若還與蠻鬥人以一身易二蠻亦爲有利遂還向城縱兵殺蠻二千餘人而死

崔雍子

少俊

按北夢瑣言唐咸通中勛反於徐州時崔雍典和州爲勛所陷執到彭門雍善談笑遜詞以從之冀紓其禍勛亦見待甚厚其子少俊飲博擊拂自得親近更無阻猜雍以失節於賊以門戶爲憂謂其子曰汝善狎之或得方便能倳刃乎人皆有死但得其所吾復何恨其子承命密懷利刃忽色變身戰勛疑訝因搜懷袖得匕首焉乃令烹之翌日召雍赴飲旣徹問雍曰肉美乎對曰以味珍且飽勛曰此卽賢郎肉也亦命殺之

李按北夢瑣言黃巢入廣州執節度使李隨軍至荊州令艸表述其所懷曰某骨肉滿朝世受國恩腕卽可斷表終不爲領於江津害之

李彥堅按福建通誌彥堅字成實乾符中爲禦史中丞黃巢寇閩僖宗以彥堅閩人知山川險要命守建州未至刺史李幹佑棄城走彥堅募民兵與賊戰於政和不克死之

於琮按唐書於志寧傳志寧曾孫休烈休烈子琮字禮用落魄不事事以門資爲吏久不調駙馬都尉鄭顥獨器之宣宗詔選士人尙公主者顥語琮曰子有美才不飾細行爲眾毀所抑能爲之乎琮許諾中書舍人李潘知貢舉顥以琮托之擢第授左拾遺初尙永福公主主未降食帝前以事折匕箸帝知其不可妻士大夫更詔尙廣徳公主咸通中以水部郎中爲翰林學士遷中書舍人閱五月轉兵部侍郎判戶部八年同中書門下平章事進中書侍郎兼戶部尙書爲韋保衡所構檢校司空山南東道節度使三貶韶州刺史保衡敗僖宗以太子少傅召未幾復爲山南節度使入拜尙書右僕射黃巢陷京師以病臥家巢欲起爲相琮辭疾賊迫脇不止乃曰吾死在旦夕位宰相義不受污賊遂害之

黃碣李滔吳鐐張遜按唐書忠義傳碣閩人也初爲閩小將喜學問軒然有志向同列有假其筆者碣怒曰是筆它日斷大事不可假後戰安南有功髙駢表其能爲漳州刺史徙婺州治有績劉漢宏遣兵攻之兵寡不可守棄州去客蘇州董昌爲威勝軍節度使表碣自副久乃應及昌反碣諫曰大王拔田畝席貢輸之勤位將相非有勛業可紀今不能盡忠王朝乃自尊大一日誅滅無種矣桓文不侮周室曹操弗敢危漢今王僻嬰一城乃爲大逆何邪碣請舉先死不能見王之滅昌怒曰碣不順我邪斥出之碣移書幕府李滔曰順天建元以愚策之鍼可爲﹠﹟耶或竊其書示昌昌令使者斬之使以首至昌詬曰賊負我三公不肯爲而求死邪抵混中夷其家百口坎鏡湖之南同瘞焉昌敗有詔贈司徒求其後不能得昌已殺碣滔亦遇害乃召會稽令吳鐐問策鐐曰王爲眞諸侯遺榮子孫而不爲乃作僞天子自取滅亡昌叱斬之其家又召山陰令張遜知禦史臺固辭曰王自棄爲天下笑且六州勢不助逆王據孤州以速死謂何遜不敢以身許王也昌惡之曰遜不知天意以邪說拒我囚之他日謂人曰我無碣鐐遜何乏事卽害之

姚顯按池州府誌顯字尙晦世居邑之陶村乾符中黃巢犯潼關顯統兵拒戰死之僖宗嘉其忠節追封英烈王祀縣祠鄕人更爲立廟焉

裴諗按唐書裴度傳度子諗有文籍蔭累官考功員外郎宣宗訪元和宰相子思度勛望故待諗有加爲翰林學士累遷工部侍郎詔加承旨適會帝幸其院諗卽稱謝帝曰可歸與妻子相慶取禦奩果以賜諗舉衣跽受帝顧宮人取巾裹賜之後爲太子少師封河東郡公黃巢盜國迫以僞官不從遇害

賀泰按永新縣誌泰前縣令憑之子也黃巢之亂主帥檄泰將兵捍金陵適賊自關陜乘勝攻剽南下浙江將入廣泰提金陵兵反趨洪州邀擊之大戰象牙潭賊佯退頃之復麾兵夾攻泰挺身對陳賊不敢逼後以饒信諸郡縣並陷遂力竭斃於軍洪人徳之封墓江口廟祀焉詔贈武翼大夫

程宗楚唐弘夫按饒州府誌宗楚徳興人僖宗時仕爲涇原節度使黃巢陷長安上欲走興元宗楚以兵扈從節度使鄭畋請畱鳳翔上不欲密邇巨寇竟幸興元畋奏請得便宜從事許之宗楚遂衛畋合兵討賊與鳳翔司馬唐弘夫等乘龍尾之捷進薄長安黃巢率眾東走宗楚先入弘夫繼至遂克長安時官軍烏合無紀律巢偵知之是夜還襲官軍大戰長安中宗楚弘夫殊死戰並遇害

吳九郎按休寧縣誌九郎五城人黃巢寇至充都將舉義保障鄕井與賊交戰不利眾潰不敵馬上自剄奔逐半里許身方墜地馬亦繼死鄕人卽其處立祠祀之名其地曰倒馬墩

林愼思按陜西通誌愼思字處中莆田人歷官祕書郎興平尉後爲萬年縣令會黃巢陷長安迫以僞祿不屈罵賊死所著有續孟子書二卷伸蒙子集三卷議論明切成一家言

丘弘禮按山東通誌弘禮僖宗時爲曹州刺史朱全忠陷曹州弘禮死之

鄭綦鄭系按通鑑綱目僖宗廣明元年十二月黃巢僭號將作監鄭綦庫部郎中鄭系義不降賊舉家自殺

曹全晸按山東通誌全晸初爲淄州刺史中和間爲天平軍節度使韓簡寇鄆州全晸死之

薛崇按山東通誌崇僖宗時爲天平軍節度使黃巢陷鄆沂二州崇死之

張謹郭榮按福建通誌謹字信美閩縣人累官福建招討使黃巢亂賊兵數萬寇閩中謹迎戰多所衝陷後與賊遇於鐵山殺傷甚多賊以奇兵絕餉道士卒乏食疲困謹意气自如偏將郭榮能挽一石弓舉千斤謹與榮及將校十八人持白刃突入賊陣斬首百餘級後賊探知無援奮擊不已自旦至晡十八人與榮俱死謹被創甚乃握刀箕踞罵賊被害妻子及榮妻皆罵賊死

唐世旻按十國春秋世旻字昌圖零陵人素驍勇狀貌英偉眼環齒露黃巢起世旻團結鄕兵自捍劉建鋒同武穆王入潭州時舉爲永州刺史已而據州不服王命李唐等攻永州殺其守將鄭封城陷世旻力戰死之民頗思世旻保障功摶像以祀

孫揆按唐書忠義傳揆字聖圭刑部侍郎逖五世從孫也第進士辟戶部巡官歷中書舍人刑部侍郎京兆尹昭宗討李克用以揆爲兵馬招討制置宣慰副使旣而更授昭義軍節度使以本道兵會戰克用伏兵刀黃嶺執揆厚禮而將用之曰公輩當從容廟堂何爲自履行陣也揆大罵不詘克用怒使以鋸解之鋸齒不行揆謂曰死狗奴解人當束之以板汝輩安知行刑者如其所言詈聲不輟至死昭宗憐之贈左僕射

史敬思按通鑑綱目唐僖宗中和四年五月李克用至汴州朱全忠固請入城館於上源驛就置酒甚恭克用乘酒使气語頗侵之全忠不平薄暮罷酒從者皆醉宣武將楊彥洪密與全忠謀連車塞路發兵圍驛而攻之克用醉不之聞親兵薛志勤史敬思等十餘人格鬥侍者郭景銖扶克用匿﹠﹟下以水沃其面而告之克用始張目援弓而起須臾煙火四合會大雨震電天地晦冥志勤扶克用帥左右數人逾垣突圍乘電光而行汴人扼橋力戰得渡敬思爲後拒戰死

杜讓能弟彥林

弘徽

按唐書杜如晦傳如晦五世孫元絳子審權審權子讓能字羣懿擢進士第從宣武王鐸府爲推官以長安尉爲集賢校理喪母以孝聞又辟劉鄴牛蔚二府稍進兵部員外郎蕭遘領度支引判度支按僖宗狩蜀奔謁行在三遷中書舍人召爲翰林學士方關東兵興調發綏徠書詔叢浩讓能思精敏凡號令行下處事值機無所遺算帝倚重之從還京師再遷兵部尙書封建平縣子李克用兵至帝夜出鳳翔蒼黃無知者讓能方直徒步從十餘里得遺馬褫紳爲靮乘之朱玫兵逼乘輿帝走寶雞獨讓能從翌日孔緯等乃至俄而進狩梁是時棧道爲山南石君涉所毀天子間關崄澀讓能未嘗暫去側帝勞曰朕失道再違宗廟方艱難時卿不少捨朕蓋古所謂忠於所事邪讓能頓首曰臣世蒙國厚恩陛下不以臣不肖使扞牧圉臨難苟免臣之恥也帝次褒中擢兵部侍郎同中書門下平章事於時嗣襄王熅卽僞位彊藩大鎭附者已十八貢賦不輸行在無以備賞勞衛兵往往乏食君臣摶手無他策讓能建遣大使入河中以諭王重榮重榮果奉詔已而京師平進中書侍郎徙封襄陽郡公官吏多污僞署有司皆欲論死讓能以脇從不足深治固爭之多所全貸昭宗立進尙書左僕射晉國公賜鐵券累進太尉李茂貞守鳳翔自大順後兵彊恃有功不奉法朝廷弱弗能制會楊復恭走山南茂貞欲兼有梁漢請以師問罪未報而兵出帝忿其專然不得已從之山南平詔茂貞領興元武定而以徐彥若爲鳳翔節度使分果閬州隸武定軍茂貞怨不赴鎭上章語悖慢又詒書讓能詆責以爲助守亮爲亂抑忠臣奪己功其言丑肆京師匈懼日數千人守闕下候中尉西門重遂出請與茂貞鳳翔地爲百姓計答曰事出宰相我無預茂貞益怨帝怒詔讓能計議且趣調發經月不就第時宰相崔昭緯陰結茂貞及王行瑜讓能所言悉漏之茂貞乃以健兒數百雜市人候昭緯與鄭延昌歸第擁肩輿噪曰鳳翔無罪幸公不加討以震驚都輦昭緯曰上委杜太尉吾等何知市人不識孰爲太尉卽投瓦石妄擊昭緯等走而免遂喪其印帝愈怒捕首惡誅之京師爭避亂逃山谷間讓能諫帝曰茂貞固宜誅然大盜適去鳳翔國西門又陛下新卽位願少寬假以貞元故事姑息之不可使怨望帝曰今詔令不出城門國制撓弱賈生慟哭時也朕顧奄奄度日坐觀此邪卿爲我圖之朕自以兵屬諸王讓能曰陛下欲削滌僭嫚剛主威隆王室此中外大臣所宜共成之不宜專任臣帝曰卿元輔休戚與我均何所避泣曰臣位宰相所以未乞骸骨者思有以報陛下敢計身乎且陛下之心憲祖心也但時有所未便他日臣蒙錯之誅顧不足弭七國患然敢不奉詔景徳二年以嗣覃王爲招討使神策將李鐬副之率師三萬送彥若赴鎭昭緯內畏有功密語茂貞曰上不喜兵一出太尉茂貞乃悉兵迎戰盩厔覃王敗乘勝至三橋讓能曰臣固豫言之臣請歸死以紓難帝涕下不能已曰與卿決矣再貶雷州司戶參軍茂貞尙駐兵請必殺之乃賜死年五十三弟彥林官禦史中丞弘徽戶部侍郎皆及誅帝痛之後贈太師子光乂次子曉不復仕曉入梁貴顯於世

王瑤按山西通誌瑤爲絳州刺史李克用陷州瑤力拒死之

安師建按通鑑綱目昭宗幹寧元年五月王建克彭州殺楊晟獲其馬步使安師建欲使爲將師建泣謝曰師建誓與楊司徒同生死不忍復戴日月惟速死爲惠再三諭之不從乃殺之

黃嶽按十國春秋嶽福州感徳場人唐末由鄕貢入太學黃巢寇閩避地者無所衣食嶽好施予從之者如市太祖爲威武節度使聞其名累辟爲屬力辭不就太祖受王封必欲起嶽嶽度不能拒遂投淵而死嶽妻林曰夫能爲忠臣妻獨不能爲忠臣婦乎亦投淵從之邦人爲立祠祀於其地一云嶽死時父母妻子二弟一白犬皆赴水死又來徵嶽者崇舒趙田四人亦死

王師範按靑州府誌師範靑州人以忠義自許爲淄靑平盧節度使時朱溫圍鳳翔師範見詔書曰吾屬爲帝室藩屏豈得坐視天子困辱𨿽力不足當死生以之遂起兵討溫求助於楊行密斬朱友寧於靑州兵及淮南力不能支爲溫所族

屠智髙渭按十國春秋智字寶光其先河東人晉將軍擊之後也祖某避地澉川遂爲海鹽人智姿貌偉傑夙有勇略武肅王初起鄕兵逐黃巢智仗劍相從數以籌畫進得參幕府謀議董昌僭號智首勸討賊昌誅以功授指揮使幹寧四年同顧全武副王弟鎭自海道救嘉興生擒賊將楊勝頓金等二十餘人計功遙領常州刺史明年春再遷越州指揮使光化元年衢州剌史陳岌叛智又同全武等討平之三年調守湖州徐綰許再思之亂也刺史髙彥遣子渭與智入援渭曰今日不利彥曰赴君父之難何日吉辰爲智排案起曰違主命不忠畏縮不前無勇死忠死勇丈夫分也偕渭直抵靈隱山賊壘敵勢方張合圍數匝二人自朝至日晡轉戰數里身創百處時或奮刀一呼手搏賊魁數人卽馬上刃之矢盡援絕以空弓拒敵伏發竟同爲所害時年五十有二武肅王憫其忠命以衣冠招魂而葬天佑三年特贈忠義軍匡國功臣武康節度使銀靑光祿大夫檢校尙書右僕射開府儀同三司上柱國

馬景按十國春秋武信王世家唐昭宗天復二年汴兵攻鳳翔李茂貞堅壁不出梁王全忠命季昌募勇敢士得騎士馬景季昌授以計引見梁王景曰此行無還理願錄其後嗣梁王惻然止之景固請乃行景以數騎馳叩城門告曰汴兵將東前鋒去矣岐人以爲然開門出追汴軍隨景後以進殺其九千餘人景死之岐後與汴和昭宗出贈景官謚曰忠壯

張蟾按山東通誌蟾昭宗時爲棣州刺史節度使王敬武自稱畱後陷棣州蟾死之

邵播按山東通誌播昭宗時爲棣州刺史朱全忠棣州播不屈死之

劉康義按靑州府誌康義益都人昭宗時爲密州刺史楊行密陷其城康義死之

董全禎按饒州府誌全禎徳興人天佑中爲殿中禦史封端公時朱溫篡唐淮南節度使楊渥檄傳興復全禎兼八寨將領守分鄱陽羣賊忽自浙至兵寡戰敗乃自斷其首已而雷電晦冥如有戈甲甚盛賊大驚潰全禎猶於馬上自挈其首以歸未至家墜馬死無何馬亦斃後人念保奠之功立廟祀之

廖匡齊按十國春秋劉勍傳文昭王時溪州刺史彭仕然引蠻兵寇辰澧州勍同匡齊帥兵搗溪州仕然走保山寨危巖斗絕不可猝登勍造作云梯棧圍之三匝匡齊力戰死

劉存陳知新按十國春秋存泌陽人也驍悍善用兵事太祖積功至舒州團練使天復三年副李神福攻杜洪於鄂州不能下天佑元年神福還廣陵存代爲招討使明年將兵迫鄂城下焚其城城中兵突圍而出諸將請亟擊之存曰擊之復入則城愈固聽其去城可取也是日城破禽洪送廣陵太祖乃以存爲鄂州觀察使未幾充西南面都招討使取嶽州乘勝與嶽州刺史陳知新將舟師伐楚大敗於瀏陽存知新皆見執楚武穆王數聞二人名欲活之存與知新大罵曰昔歲宣城脫吾刃下今日之敗乃天亡我我肯事汝以求活邪我豈負楊氏者武穆知不可屈乃殺之嶽州復入於楚知新時以刺史爲團練使積官光祿大夫檢校尙書左僕射兼禦史大夫

袁傑按無爲州誌傑字人傑素以忠義自許唐末盜起召集義兵爲保障鄕閭計後因抗敵不勝自刎而死身僵七日不僕賊棄其屍於河逆流而上將至黃金城母尋見之曰若是我兒呼之必動及呼之果動鄕人神之因立廟以祀仍名其處爲呼兒港

忠烈部名臣列傳十六

後梁

王彥章按五代史死節傳彥章字子明鄆州壽昌人也少爲軍卒事梁太祖爲開封府押衙左親從指揮使行營先鋒馬軍使末帝卽位遷濮州刺史又徙澶州刺史彥章爲人驍勇有力能跣足履棘行百步持一鐵槍騎而馳突奮疾如飛而他人莫能舉也軍中號王鐵槍梁晉爭天下爲勁敵獨彥章心常輕晉王謂人曰亞次斗﹠﹟小兒耳何足懼哉梁分魏相六州爲兩鎭懼魏軍不從遣彥章將五百騎入魏屯金波亭以虞變魏軍果亂夜攻彥章彥章南走魏人降晉晉軍攻破澶州擄彥章妻子歸之太原賜以第宅供給甚備間遣使者招彥章彥章斬其使者以自絕然晉人畏彥章之在梁也必欲招致之待其妻子愈厚自梁失魏博與晉夾河而軍彥章常爲先鋒遷汝鄭二州防禦使匡國軍節度使北面行營副招討使又徙宣義軍節度使是時晉已盡有河北以鐵鎖斷徳勝口築河南北爲兩城號夾寨而梁末帝昏亂小人趙巖張漢傑等用事大臣宿將多被讒間彥章𨿽爲招討副使而謀不見用龍徳三年夏晉取鄆州梁人大恐宰相敬翔顧事急以繩內靴中入見末帝泣曰先帝取天下不以臣爲不肖所謀無不用今彊敵未滅陛下棄忽臣言臣身不用不如死乃引繩將自經末帝使人止之問所欲言翔曰事急矣非彥章不可末帝乃召彥章爲招討使以段凝爲副末帝問破敵之期彥章對曰三日左右皆失笑彥章受命而出馳兩日至滑州置酒大會陰遣人具舟於楊村命甲士六百人皆持巨斧載冶者具﹠﹟炭乘流而下彥章會飲酒半佯起更衣引精兵數千沿河以趨徳勝舟兵舉鎖燒斷之因以巨斧斬浮橋而彥章引兵急擊南城浮橋斷南城遂破蓋三日矣是時莊宗在魏以朱守殷守夾寨聞彥章爲招討使驚曰彥章驍勇吾嘗避其鋒非守殷敵也然彥章兵少利於速戰必急攻我南城卽馳騎救之行二十里而得夾寨報者曰彥章兵已至比至而南城破矣莊宗徹北城爲﹠﹟下楊劉與彥章俱浮於河各行一岸每舟﹠﹟相及輒戰一日數十接彥章至楊劉攻之幾下晉人築壘博州東岸彥章引兵攻之不克還擊楊劉戰敗是時段凝已有異志與趙巖張漢傑交通彥章素剛憤梁日削而嫉巖等所爲嘗謂人曰俟吾破賊還誅姦臣以謝天下巖等聞之懼與凝﹠﹟力傾之其破南城也彥章與凝各爲捷書以聞凝遣人告巖等匿彥章書而上己書末帝初疑其事已而使者至軍獨賜勞凝而不及彥章軍士皆失色及楊劉之敗也凝乃上書言彥章使酒輕敵而至於敗趙巖等從中日夜毀之乃罷彥章以凝爲招討使彥章馳至京師入見以笏畫地自陳勝敗之迹巖等諷有司劾彥章不恭勒還第唐兵攻兗州末帝召彥章使守捉東路是時梁之勝兵皆屬段凝京師祇有保鑾五百騎皆新募之兵不可用乃以屬彥章而以張漢傑監之彥章至遞坊以兵少戰敗退保中都又敗與其牙兵百餘騎死戰唐將夏魯奇素與彥章善識其語音曰王鐵槍也舉﹠﹟刺之彥章傷重馬踣被擒莊宗見之曰爾常以孺子待我今日服乎又曰爾善戰者何不守兗州而守中都中都無壁壘何以自固彥章對曰大事已去非人力可爲莊宗惻然賜藥以封其創彥章武人不知書常爲俚語謂人曰豹死畱皮人死畱名其於忠義蓋天性也莊宗愛其驍勇欲全活之使人慰諭彥章彥章謝曰臣與陛下血戰十餘年今兵敗力窮不死何待且臣受梁恩非死不能報豈有朝事梁而暮事晉生何面目見天下之人乎莊宗又遣明宗往諭之彥章病創臥不能起仰顧明宗呼其小字曰汝非邈佶烈乎我豈苟活者遂見殺年六十一晉髙祖時追贈彥章太師

張源徳按五代史死事傳源徳不知其世家或曰本晉人也少事晉無所稱從李罕之以潞州叛晉降梁罕之遣源徳見梁太祖太祖時源徳自金吾衛將軍爲蔡州刺史梁貞明三年魏博節度使楊師厚卒末帝分魏相等六州爲兩鎭懼魏軍不從乃遣劉鄩將兵萬人屯於魏以虞變魏軍果叛迫其節度使賀徳倫以魏博二州降晉當是時源徳爲鄩守貝州晉王入魏諸將欲先擊貝州晉王曰貝城小而堅攻之難卒下且源徳𨿽恃劉鄩之兵然與滄州相首尾今徳州居其中而無備不如先取之則滄貝之勢分而易圖也乃先襲破徳州然後以兵五千攻源徳源徳堅守不下晉軍塹而圍之已而劉鄩大敗於故元城南走黎陽晉軍攻破洺州而衛州刺史來昭邢州節度使閻寶皆以城降晉磁州刺史靳昭相州刺史張筠滄州戴思遠皆棄城走當此時晉已先下全燕而鎭定皆附於晉自河以北山以東四面千里六鎭數十州之地皆歸晉獨貝一州圍之逾年不可下源徳守旣堅而貝人聞晉已盡有河北城中食且盡乃勸源徳出降源徳不從遂見殺源徳已死貝人謀曰晉圍吾久吾窮而後降懼皆不免也乃告於晉曰吾欲被甲執兵而降得赦而後釋之如何晉軍許諾貝人三千出降已釋甲晉兵四面圍而盡殺之

李殷銳康君立按山西通誌殷銳爲潞州刺史李克用寇潞州殷銳與昭義節度使康君立俱死之

孟方立按邢臺縣誌方立邢州人少有勇力仕梁爲昭義軍節度使節制澤潞邢洺磁五州而治潞州後徙軍於邢晉將安金俊攻磁方立往救之兵敗馳還邢食盡飲鴆卒

後唐

裴約按五代史死節傳約潞州之牙將也莊宗以李嗣昭爲昭義軍節度使約以裨將守澤州嗣昭卒其子繼韜以澤潞叛降於梁約召其州人泣而諭曰吾事故使二十餘年見其分財饗士欲報梁仇不幸早世今郎君父喪未葬違背君親吾能死於此不能從以歸梁也眾皆感泣梁遣董璋率兵圍之約與州人拒守求救於莊宗是時莊宗方與梁人戰河上而已建大號聞繼韜叛降梁頗有憂色及聞約獨不叛喜曰吾於繼韜何薄於約何厚而約能分逆順耶顧符存審曰吾不惜澤州與梁一州易得約難得也爾識機便爲我取約來存審以五千騎馳至遼州而梁兵已破澤州約見殺

馬全按十國春秋前蜀馬全歷官至永平軍節度使兼侍中隨後主歸唐唐同光四年後主罹秦川之禍六月蜀百官皆詣洛陽宰相王鍇以下拜官有差全慨然曰國亡至此生不如死因不食卒

夏魯奇按五代史死事傳魯奇字邦傑靑州人也唐莊宗時賜姓名曰李紹奇其後莊宗賜姓名者皆復其故魯奇初事梁爲宣武軍校後奔於晉爲衛護指揮使從周徳威攻劉守光於幽州守光將單廷珪元行欽以驍勇自負魯奇每與二將斗輒不能解兩軍皆釋兵而觀之晉已下魏博梁將劉鄩軍於洹水莊宗以百騎覘敵遇鄩伏兵圍之數重幾不得脫魯奇力戰手殺百餘人身被二十餘創與莊宗決圍而出莊宗益奇之以爲磁州刺史從戰中都擒王彥章莊宗壯之賜絹千匹拜鄭州防禦使遷河陽節度使爲政有惠愛徙鎭忠武河陽之人遮畱不得行父老詣京師乞畱明宗遣中使往諭之魯奇乃得去唐師伐荊南以魯奇爲招討副使無功而還徙鎭武信東川董璋反攻遂州魯奇閉城拒之旬月救兵不至城中食盡魯奇自刎死年四十九

姚洪按五代史死事傳洪本梁之小校也自董璋爲梁將洪嘗事璋後事唐爲指揮使長興中遣洪將千人戍閬州董璋反遣人以書招洪洪得璋書輒投﹠﹟中後璋兵攻破閬州執洪璋曰爾爲健兒我遇汝厚柰何負我耶洪罵曰老賊爾昔爲李七郎奴得一臠殘炙感恩不已今天子用爾爲節度使何苦反耶吾能爲國家死不能從人奴以生璋怒然鑊於前令壯士十人刲其肉而食洪至死大罵明宗聞之泣下錄其二子而厚卹其家

王思同按五代史死事傳思同幽州人也其父敬柔娶劉仁恭女生思同思同事仁恭爲銀胡籙指揮使仁恭爲其子守光所囚思同奔晉以爲飛勝指揮使梁晉相拒於莘遣思同築壘楊劉以功遷神武十軍都指揮使累遷鄭州防禦使思同爲人敢勇善騎射好學頗喜爲詩輕財重義多禮文士然未嘗有戰功明宗時以久次爲匡國軍節度使徙鎭雄武是時吐蕃數爲寇而秦州無亭障思同列四十餘柵以禦之居五年來朝明宗問以邊事思同指畫山川陳其利害思同去明宗顧左右曰人言思同不管事能若是邪於是始知其材以爲右武衛上將軍京兆尹西京畱守石敬塘討董璋思同爲先鋒指揮使兵入劍門而後軍不繼思同與璋戰不勝而卻敬塘兵罷思同徙鎭山南西道已而復爲京兆尹西京畱守應順元年二月潞王從珂反鳳翔馳檄四鄰言姦臣幸先帝疾病賊殺秦王而立幼嗣侵弱宗室動搖藩方陳己所以興兵討亂之狀因遣伶奴安十十以五弦謁思同欲因其歡以通意是時諸鎭皆懷向背所得潞王書檄𨿽以上聞而不絕其使獨思同執十十及從珂所使推官郝詡等送京師湣帝嘉其忠卽以思同爲西面行營馬步軍都部署三月會諸鎭兵圍鳳翔破東西關城從珂兵弱而守甚堅外兵傷死者眾從珂登城呼外兵而泣曰吾從先帝二十年大小數百戰甲不解體金瘡滿身士卒固嘗從我矣今先帝新棄天下而朝廷信用姦人離間骨肉我實何罪而見伐乎因慟哭士卒聞者皆悲憐之興元張虔釗攻城西督戰甚急士卒苦之反兵攻虔釗虔釗走羽林指揮使楊思權呼曰潞王吾主也乃引軍自西門入降從珂而思同未知猶督戰嚴衛指揮使尹暉麾其眾曰城西軍入城受賞矣何用戰邪士卒解甲棄仗聲聞數里遂皆入城降諸鎭之兵皆潰思同挺身走至長安西京副畱守劉遂雍閉門不納乃走潼關從珂引兵東至昭應前鋒追執思同從珂責曰罪可逃乎思同曰非不知從王而得生恐終死不能見先帝於地下從珂愧其言乃殺之漢髙祖卽位贈侍中

張憲按五代史唐臣傳憲字允中晉陽人也爲人沈靜寡欲少好學能鼓琴飲酒莊宗素知其文辭以爲天雄軍節度使掌書記莊宗卽位拜工部侍郎租庸使遷刑部侍郎判吏部銓東都副畱守憲精於吏事甚有能政莊宗幸東都定州王都來朝莊宗命憲治鞠場與都擊鞠初莊宗建號於東都以鞠場爲卽位壇於是憲言卽位壇王者所以興也漢鄗南魏繁陽壇至今皆在不可毀乃別治宮西爲鞠場場未成莊宗怒命兩虞候亟毀壇以爲場憲退而嘆曰此不祥之兆也初明宗北伐契丹取魏鎧仗以給軍有細鎧五百憲遂給之而不以聞莊宗至魏大怒責憲馳自取之左右諫之乃止又問憲庫錢幾何憲上庫簿有錢三萬緡莊宗益怒謂其嬖伶史彥瓊曰我與羣臣飲博須錢十餘萬而憲以故紙紿我我未渡河時庫錢常百萬緡今復何在彥瓊爲憲解之乃已郭崇韜伐蜀薦憲可任爲相而宦官伶人不欲憲在朝廷樞密承旨段徊曰宰相在天子面前事有非是尙可攺作一方之任苟非其人則爲患不細憲才誠可用不如任以一方乃以爲太原尹北京畱守趙在禮作亂憲家在魏州在禮善待其家遣人以書招憲憲斬其使不發其書而上之莊宗遇弒明宗入京師太原猶未知而永王存霸奔於太原左右告憲曰今魏兵南向主上存亡未可知存霸之來無詔書而所乘馬斷其秋豈非戰敗者乎宜拘之以俟命憲曰吾本書生無尺寸之功而人主遇我甚厚豈宜懷二心以幸變第可與之俱死爾憲從事張昭遠教憲奉表明宗以勸進憲涕泣拒之已而存霸削髮見北京巡檢符彥超願爲僧以求生彥超麾下兵大噪殺存霸憲出奔沂州亦見殺

張敬達按五代史死事傳敬達字志通代州人也小字生鐵少以騎射事唐莊宗爲廳直軍使明宗時爲河東馬步軍都指揮使領欽州刺史累遷彰國大同軍節度使徙鎭武信晉昌淸泰二年契丹數犯邊廢帝以河東節度使石敬塘兼大同彰國振武威塞等軍蕃漢馬步軍都總管屯於忻州屯兵聚噪遮敬塘呼萬歲敬塘斬三十餘人以止之廢帝疑敬塘有異志乃以敬達爲北面副總管以分其兵明年夏徙敬塘鎭天平遂以敬達爲大同彰國振武威塞等軍蕃漢馬步軍都部署敬塘因此遂反卽以敬達爲太原四面招討使六月兵圍太原敬達爲長城連柵云梯飛炮以攻之所爲城柵將成輒有大風雨水暴至以壞之敬塘求救於契丹九月契丹耶律徳光自雁門入旌旗相屬五十餘里徳光先遣人告敬塘曰吾欲今日破敵可乎敬塘報曰大兵遠來而賊勢方盛要在成功不必速也使者未復命而兵已交敬達陣於西山契丹以羸騎三千革鞭木鐙人馬皆不甲冑以趨唐軍唐軍爭馳之契丹兵走追至汾曲伏發斷唐軍爲二其在北者皆死死者萬餘人敬達收軍柵晉安契丹圍之廢帝遣趙延壽範延光等救之延壽屯團柏谷延光屯遼州相去皆百餘里契丹兵圍敬達者自晉安寨南長百餘里闊五十里敬達軍中望之但見穹廬連屬如岡阜四面亙以毛索掛鈴爲警縱犬往來敬達軍中有夜出者輒爲契丹所得由是閉壁不敢復出延壽等皆有二心無救敬達意敬達猶有兵五萬人馬萬匹久之食盡削木篩糞以飼其馬馬死者食之已而馬盡副招討使楊光遠勸敬達降晉敬達自以不忍背唐而救兵且至光遠促之不已敬達曰諸公何相迫邪何不殺我而降光遠卽斬敬達降契丹耶律徳光聞敬達死哀其忠遣人收葬之

沙守榮按冊府元龜守榮爲弓箭庫使應順元年三月湣帝以潞王兵至出奔衛州遇鎭州節度使石敬塘諭以潞王危社稷康義誠已下叛我無以自庇長公主見教逆爾於路謀社稷之計敬塘曰衛州王弘贄宿舊諳事且往弘贄圖之敬塘馳騎而前見弘贄曰播遷至此危迫吾戚藩也何以圖全弘贄曰天子避狄古亦有之然於奔迫之中亦有將相國家法物所以軍民瞻奉不覺其亡也今宰執近臣從乎寶玉法物從乎詢之無有弘贄曰大樹將顚非一繩所維今以五十騎奔竄無一人將相擁從安能興復大計所謂蛟龍失雲雨也今六軍將士總在潞邸矣公縱以戚藩念舊無柰之何遂與弘贄同謁於驛亭宣坐謀之敬塘以弘贄所陳以聞守榮前謂敬塘曰主上卽明宗愛子公明宗愛婿富貴旣同受休戚合共之今謀休戚藩欲期安復今翻索從臣國寶欲以此爲辭爲賊算天子乎乃抽佩刀刺敬塘親將陳暉扞之守榮與暉軍戰而死

後晉

王忠順按十國春秋董思安傳思安與王忠順友善朱文進旣弒景宗署其黨黃紹頗爲泉州刺史思安因與忠順及泉州軍將畱從效合謀復王氏遂殺紹頗迎天徳帝從子繼勛主軍府事會南唐兵攻建州急思安與忠順將兵赴難戰數不利或說二人當以去就計思安曰吾輩世爲王氏臣今危而叛去天下其誰容我麾下感其言無有叛者城陷忠順力戰死忠順晉江人

王令謙潘知麟按五代史安從進傳從進畜異志王令謙潘知麟者皆從進牙將也常從從進最久知其必敗切諫之從進遣子弘超與令謙遊南山酒酣令人推墮崖死天福六年安重榮執殺契丹使者反迹見髙祖爲之幸鄴鄭王重貴畱守京師宰相和凝曰陛下且北從進必反何以制之髙祖以空名宣敕十數通授鄭王有急則命將以往從進聞髙祖北遂殺知麟以反鄭王以空名敕授李建崇郭金海等討之從進大敗以數十騎奔還襄陽髙祖遣髙行周圍之糧盡從進自焚死執其子弘受送京師斬之贈令謙忠州刺史知麟順州刺史

劉瓊按十國春秋瓊固始人天徳初爲永平鎭將南唐侵建州瓊統兵入援師至鏞州聞天徳帝已降唐眾兵欲推瓊爲王瓊義不肯受自刎死部將收其屍葬山麓鄕人建祠祀之

翟進宗按五代史死事傳翟進宗張萬迪者皆不知其何人也初皆事唐後事晉進宗爲淄州刺史萬迪爲登州刺史楊光遠反以騎兵數百脇取二刺史至靑州萬迪聽命而進宗獨不屈光遠遂殺進宗出帝贈進宗左武衛上將軍及光遠平曲赦靑州𨿽光遠子孫皆見慰釋而獨不赦萬迪暴其罪而斬之詔求進宗屍加禮歸葬葬事官給以其子仁欽爲東頭供奉官

沈斌按五代史死事傳斌字安時徐州下邳人也少爲軍卒事梁爲拱宸都指揮使後事唐從魏王繼岌破蜀平康延孝以功爲虢州刺史歷隨趙等八州刺史晉開運元年爲祁州刺史契丹犯塞至於楡林過祁州斌以謂契丹深入晉地而歸兵羸乏可擊卽以州兵邀之契丹以精騎﹠﹟門斌兵多死城中無備契丹將趙延壽畱兵急攻之延壽招斌降斌從城上罵延壽曰公父子誤計陷於契丹忍以其眾殘賊父母之邦斌能爲國死爾不能效公所爲也已而城陷斌自盡其家屬皆沒云

王淸按五代史死事傳淸字去瑕洺州曲周人也初事唐爲寧衛指揮使後事晉爲奉國都虞候安從進叛襄州從髙行周攻之逾年不能下淸謂行周曰從進閉孤城以自守其勢豈得久耶因請先登遂攻破之開運二年冬從杜重威戰陽城淸以力戰功爲步軍之最加檢校司徒是冬重威軍中渡橋南鹵軍其北以相拒而鹵以精騎並西山出晉軍後南擊欒城斷晉餉道淸謂重威曰晉軍危矣今去鎭州五里而守死於此營孤食盡將若之何請以步兵二千爲先鋒奪橋開路公率諸軍繼進以入鎭州可以守也重威許之遣與宋彥筠俱前淸與鹵戰敗之奪其橋是時重威已有二志猶豫不肯進彥筠亦退走淸曰吾獨死於此矣因力戰而死年五十三漢髙祖立贈淸太傅

吳巒按冊府元龜巒爲復州防禦使開運中權知貝州鹵復南牧擾我河塞巒以城無戍兵爲鹵所陷遂死之

皇甫遇按冊府元龜遇爲河陽節度使少帝卽位赴闕開運二年鹵南寇遇戰於鄆州兆津大捷鹵溺死者步騎數千人以功領節滑臺三年鹵長率眾屯邯鄲遇與騎將安審琦慕容彥超禦之遇渡漳河鹵前鋒大至遇引退轉鬥二十里至鄴南楡林店遇謂審琦等曰彼眾我寡走無生矣遂自辰及未血戰百餘合所傷甚眾遇所乘馬中鏑而斃遇有紀綱杜知敏以馬授遇遇得馬復戰久之稍解顧杜知敏已爲寇所獲謂彥超曰知敏倉皇之中以馬授我義也安可使陷戎賊中遂與彥超躍馬取知敏而還胡騎壯之俄而生軍復合遇不能解時審琦已至安陽河謂首將張從恩曰皇甫遇未至必爲寇騎所圍若不急救則成擒矣從恩曰寇原至眾無以枝梧將軍獨往何益審琦曰成敗命也設若不濟與之俱死假令賊不南來失此一將將何面目以見天子遂率鐵騎北渡赴之寇見塵起謂救軍並至乃引去遇與彥超中數槍得還時諸軍嘆曰二人皆猛將也朝廷累加至簡較太師同中書門下平章事四年寇復至從杜重威營濘水重威送款遇不與其議及降心不平之時耶律氏欲遣遇先入汴辭之推張彥澤督其行私謂人曰自我身荷國恩位兼將相旣不能死於軍陣何顏以見舊主更命圖之所不忍也明日行及趙郡平棘縣遇駐其公捨顧從者曰我已信宿不食疾甚矣主辱臣死無復南行因絕吭而殞遠近聞而義之

後漢

楊滌按十國春秋滌楚王希廣將也滌爲小門使於軍中素無顯名朗兵攻長沙急滌與步軍指揮使吳宏二人相謂曰以死報國正其時矣各引兵出戰宏出淸泰門掠陳不利滌乃執大斧出長樂大呼索戰曰殺來此爾我畢命日也自辰至午凡往復數十圍朗兵小卻滌方鼓勇進兵而許可瓊有異心按軍不救頃之滌士卒饑罷退就蓐食可瓊舉軍投款未幾而長沙陷矣將吏共詣恭孝王謁賀宏戰血濺染盈袖直入見恭孝王曰不幸爲許可瓊所誤今日死不愧先王矣會彭師嵩亦請死王前恭孝王嘆曰皆鐵石人也貸不死滌竟以抗師爲朗人臠食左右莫不痛之

史萬山按冊府元龜萬山爲深州刺史幹佑三年春鹵大入寇萬山城守有功鹵退周太祖遣薛方進率騎七百屯深州一日鹵率數十騎侵周東門萬山父子以鹵兵不多乃率牙兵百餘人襲鹵鹵僞退十餘里而兵發萬山血戰急請救於方進方進勒兵不出萬山死之

後周

廖偃按十國春秋偃一名仁勇天策學士匡圖之子少倜儻喜奇節通左氏春秋班固漢書事武穆王父子自祕書郎爲裨將戍衡山縣會恭孝王爲弟希崇所執希崇遣彭師嵩囚王衡山偃與其叔凝謀曰吾家世受馬氏恩今王希萼長而被黜盍相與輔之乃擇勇士百人執兵衛王遂築行府與師嵩奉王爲衡山王斷江爲界編竹爲戰艦王署師嵩武淸節度使召募徒眾數至萬餘人州縣稍稍應之隨遣判官劉虛己求援於唐唐將邊鎬帥水兵趣長沙恭孝王遂入朝於金陵偃師嵩俱從行而偃爲部署輜重指揮使尢勤瘁恭孝王流涕曰吾逐於逆豎非偃盡忠豈能免禍至金陵唐中主召見嘆獎之授偃左殿直軍使萊州刺史使守道州以備南漢俄而朗州叛潭州亦潰偃所部多潭人中夜作亂偃率親卒力戰不能支極罵而死唐中主下詔哀悼贈右欽衛大將軍寧州刺史謚曰節

髙彥暉按畿鋪通誌彥暉漁陽人仕周爲耀階二州刺史太祖時從王師伐蜀爲歸州路先鋒全師雄作亂彥暉討之力戰而死太祖聞而痛惜之

史彥超按五代史死事傳彥超云州人也爲人勇悍驍捷周太祖起魏時彥超爲漢龍捷都指揮使以兵從太祖入立遷虎捷都指揮使戍於晉州劉旻攻晉州州無主帥知州王萬敢不能拒彥超以戍兵堅守月餘太祖遣王峻救之旻兵解去以功遷龍捷右廂都指揮使領鄭州防禦使周漢戰髙平彥超爲前鋒先登陷陣以功拜感徳軍節度使周兵圍漢太原契丹救漢出忻代世宗遣符彥卿拒之以彥超爲先鋒戰忻口彥超勇憤俱發左右馳擊解而復合者數四遂歿於陣是時世宗敗漢髙平乘勝而進圍城之役諸將議不一故久無成功世宗欲解去而未決聞彥超戰死遽班師倉卒之際亡失甚眾世宗旣惜彥超而憤無成功憂忿不食者數日贈彥超太師優卹其家焉

劉仁贍按五代史死節傳仁贍字守惠彭城人也父金事楊行密爲濠滁二州刺史以驍勇知名仁贍爲將輕財重士法令嚴肅少略通兵書事南唐爲左監門衛將軍黃袁二州刺史所至稱治李景使掌親軍以爲武昌軍節度使周師徵淮先遣李谷攻自壽春景遣將劉彥貞拒周兵以仁贍爲淸淮軍節度使鎭壽州李谷退守正陽浮橋彥貞見周兵之卻意其怯急追之仁贍以爲不可彥貞不聽仁贍獨按兵城守彥貞果敗於正陽世宗攻壽州圍之數重以方舟載炮自淝河中流擊其城又束巨竹數十萬竿上施版屋號爲竹龍載甲士以攻之又決其水寨入於淝河攻之百端自正月至於四月不能下而歲大暑霖雨彌旬周兵營寨水深數尺淮淝暴漲炮舟竹龍皆飄南岸爲景兵所焚周兵多死世宗東趨濠梁以李重進爲廬壽州都招討使景亦遣其元帥齊王景達等列寨紫金山下爲夾道以屬城中而重進與張永徳兩軍相疑不協仁贍屢請出戰景達不許由是憤惋成疾明年正月世宗復至淮上盡破紫金山寨壞其夾道景兵大敗諸將往往見擒而景之守將廣陵馮延魯光州張紹舒州周祚泰州方訥泗州範再遇等或走或降皆不能守𨿽景君臣亦皆震懾奉表稱臣願割土地輸貢賦以效誠款而仁贍獨堅守不可下世宗使景所遣使者孫晟等至城下示之仁贍子崇諫幸其父病謀與諸將出降仁贍立命斬之監軍使周廷構哭於中門救之不得於是士卒皆感泣願以死守三月仁贍病甚已不知人其副使孫羽詐爲仁贍書以城降世宗命舁仁贍至帳前嘆嗟久之賜以玉帶禦馬復使入城養疾是日卒制曰劉仁贍盡忠所事抗節無虧前代名臣幾人可比予之南伐得爾爲多乃拜仁贍檢校太尉兼中書令天平軍節度使仁贍不能受命而卒年五十八世宗遣使弔祭喪事官給追封彭城郡王以其子崇贊爲懷州刺史賜莊宅各一區李景聞仁贍卒亦贈太師壽州故治壽春世宗以其難﹠﹟遂徙城下蔡而復其軍曰忠正軍曰吾以旌仁贍之節也

孫晟按五代史死事傳晟初名鳳又名忌密州人也好學有文辭尢長於詩少爲道士居廬山簡寂宮常畫唐詩人賈島像置於屋壁晨夕事之簡寂宮道士惡晟以爲妖以杖驅出之乃儒服北之趙魏謁唐莊宗於鎭州莊宗以晟爲著作佐郎天成中朱守殷鎭汴州辟爲判官守殷反伏誅晟乃棄其妻子亡命陳宋之間安重誨惡晟以謂教守殷反者晟也畫其像購之不可得遂族其家晟奔於吳是時李﹠﹟方篡楊氏多招四方之士得晟喜其文辭使爲教令由是知名晟爲人口喫遇人不能道寒暄已而坐定談辯鋒生聽者忘倦﹠﹟尢愛之引與計議多合意以爲右僕射與馮延己並爲﹠﹟相晟輕延己爲人常曰金﹠﹟玉杯而盛狗屎可乎晟事﹠﹟父子二十餘年官至司空家益富驕每食不設几案使眾妓各執一器環立而侍號肉臺盤時人多效之周世宗徵淮李景懼始遣泗州牙將王知朗至徐州奉書以求和世宗不答又遣翰林學士鐘謨文理院學士李徳明奉表稱臣不答乃遣禮部尙書王崇質副晟奉表謨與晟等皆言景願割壽濠泗楚光海六州之地歲貢百萬以佐軍而世宗已取滁揚濠泗諸州欲盡取淮南乃止因畱使者不遣而攻壽州益急謨等見世宗英武非景敵而師甚盛壽春且危乃曰願陛下寬臣五日之誅容臣還取景表盡獻江北諸州世宗許之遣供奉官安弘道押徳明崇質南還而謨與晟皆見畱徳明等旣還景悔不肯割地世宗亦以暑雨班師畱李重進張永徳等分攻廬壽周兵所得揚泰諸州皆不能守景兵復振重進與永徳兩軍相疑有隙永徳上書言重進反世宗不聽景知二將之相疑也乃以蠟丸書遺重進勸其反初晟之奉使也語崇質曰吾行必不免然吾終不負永陵一抔土也永陵者﹠﹟墓也及崇質還而晟與鐘謨俱至京師館於都亭驛待之甚厚每朝會入合使班東省官後召見必飲以醇酒已而周兵數敗盡失所得諸州世宗憂之召晟問江南事晟不對世宗怒未有以發會重進以景蠟丸書來上多斥周過惡以爲言由是發怒曰晟來使我言景畏吾神武願得北面稱臣保無二心安得此指斥之言乎亟召侍衛軍虞候韓通收晟下獄及其從者二百餘人皆殺之晟臨死世宗猶遣近臣問之晟終不對神色怡然正其衣冠南望而拜曰臣惟以死報國爾乃就刑晟旣死鐘謨亦貶耀州司馬其後世宗怒解憐晟忠悔殺之召拜鐘謨衛尉少卿景已割江北遂遣謨還而景聞晟死亦贈魯國公

盧珖按十國春秋珖世爲閩人王氏建國避地尢溪保大四年置劍州於延平津以陳誨爲刺史又取尢溪隸劍州以珖爲守將及李仁達亂閩使其將陳匡弼襲尢溪珖拒之於東郊水亭戰甚力邑人奔竄珖兵敗乃曰吾受人邑爲之守邑不守何用生大呼而前爲匡弼將劉掉刀所殺邑人相與葬珖於杉嶺珖五子四子從戰俱歿季子幼棄艸中鄰媼訪其母送歸金陵元宗下詔褒卹授季子總管復其家

許光大按十國春秋光大保大時爲沿海都巡檢居寧徳縣硯江江寇至光大持短兵接戰遂歿於陳江水如血者三日屍隨潮歸鄕人立廟祀之

周弘祚按十國春秋弘祚吳徳勝節度使本之少子也保大時累官舒州刺史周師大舉南侵陷舒州是時泰蘄光諸州文武相繼奔降弘祚獨慷慨不屈赴水死時人比之嵇紹死晉云

張彥卿鄭昭業按十國春秋彥卿不知何郡縣人保大末爲楚州防禦使周世宗南侵師銳甚旬日間連破海泰二州及靜海軍元宗下令命焚東都官寺民廬徙其民渡江周世宗親禦旗鼓攻楚州自城以外皆已下發州民浚老鸛河遣齊云戰艦數百自淮入江勢如振霆烈焰彥卿獨不爲動及梯衝臨城鑿城爲窟室實薪而焚之城皆摧圮遂陷彥卿猶列陣城內誓死奮擊謂之巷斗日暮轉至州廨長短兵皆盡彥卿取繩﹠﹟搏戰與兵馬都監鄭昭業等千餘人無一生降者周兵喪傷亦甚眾周世宗怒盡屠城中諸民焚其室廬然得彥卿子光佑不殺也元宗嘉彥卿忠詔贈侍中

李延鄒按十國春秋延鄒鄱陽人元宗時官濠州錄事參軍周師攻城急團練使郭廷謂謀送款令延鄒艸降表延鄒責以忠孝不爲具艸廷謂愧其言然業已降必欲得表以兵脇之延鄒投筆詬曰大丈夫死耳終不負國爲叛臣作降表遂遇害元宗聞之悼惜召見其子命以官

趙崇溥按十國春秋崇溥史失其世系廣政中爲威武軍都監時周將王景等連營圍鳳州而韓通復分兵城固鎭以絕西川援兵未幾城陷節度使王環旣被執而崇溥及將士五千盡爲周兵所擄崇溥堅不肯降餓數日而死

韓通按宋史太祖本紀恭帝卽位攺歸徳軍節度檢校太尉顯徳七年春北漢結契丹入寇命出師禦之次陳橋驛軍中知星者苗訓引門吏楚昭輔視日下復有一日黑光摩蕩者久之夜五鼓軍士集驛門宣言策點檢爲天子或止之眾不聽遲明逼寢所太宗入白太祖起諸校露刃列於庭曰諸軍無主願策太尉爲天子未及對有以黃衣加太祖身眾皆羅拜呼萬歲卽掖太祖乘馬太祖攬轡謂諸將曰我有號令爾能從乎皆下馬曰惟命太祖曰太后主上吾皆北面事之汝輩不得驚犯大臣皆我比肩不得侵淩朝廷府庫士庶之家不得侵掠用令有重賞違卽孥戮汝諸將皆載拜肅隊以入副都指揮使韓通謀禦之王彥升遽殺通於其第建隆元年正月戊申贈韓通中書令命以禮收葬

陸光圖曁彥贇按十國春秋光圖四會人生長華冑讀書知大義歷仕至合門副使後主時文武百官多入知內侍省光圖獨堅求外郡後主惡其意遂出爲郴州刺史至郴周卹窮民招輯兵士民皆呼爲陸父宋師臨境光圖遣兵柵騎田嶺會雨漲黃溪溢宋將潘美順流破柵光圖同曁彥贇力戰敗績被執抗罵不屈俱遇害其子孫多居端州

李景威按十國春秋景威荊州長陽人也仕貞懿王擢水手都指揮使繼衝代保勗節鎭景威時爲帳下親校會湖南張文表之亂周保權求救於宋宋命慕容延釗等往討復詔江陵發水軍赴潭州繼衝遣景威將兵三千人以待未幾宋師假道荊南聲言兵過城外景威曰兵尙權譎城外之約其可信乎以臣觀之直欲乘釁伐我耳方今精兵數萬訓練甚備莫若嚴兵整旅以禦之臣𨿽不才願盡以相付少監孫光憲固謂不可景威出而嘆曰吾言不用大事去矣何用生爲因扼吭而死宋太祖聞之曰忠臣也命王仁贍厚卹其家

髙彥儔按十國春秋彥儔太原人父暉宣威軍使彥儔從髙祖來蜀累歷軍校爲昭武軍監押後主嗣位遷邛州刺史攺馬步軍使會漢兵入大散關陷安都寨彥儔以所部先進漢人燒寨毀關避去彥儔盡銳追之復其寨而還未幾彥儔領趙州刺史俄爲奉鑾肅衛都指揮副使攺右驍銳馬軍都指揮使加匡聖馬軍都指揮使眞拜武定軍節度使周顯徳初王景向訓攻鳳州後主令彥儔出兵解圍未至聞敗軍於唐倉因潰歸觀察判官趙玭閉關不納以城歸周彥儔遁歸成都後主不之罪以爲右奉鑾肅衛都指揮使攺功徳使廣政二十二年出授寧江軍都巡檢制置招討使加宣徽北院事昭武軍節度使及宋師至夔州彥儔謂副使趙崇濟監軍武守謙曰北軍遠來宜堅壁待之爲上策守謙不從獨領部下兵出戰宋將劉光義曹彬頓兵白帝廟西遣騎將張廷翰等引兵與守謙戰豬頭鋪守謙敗走廷翰等乘勝登城光義率大軍繼至彥儔以所部將出拒戰宋師已乘城而入彥儔惶駭失次不知計所出判官羅濟勸令單騎歸成都彥儔曰我昔已失天水今復不能守夔州縱人主不忍殺我亦何面目見蜀人哉濟又勸其降彥儔曰老幼百口在成都若一身偸生舉族何負吾今日止有死耳卽解符印授濟具衣冠望西北再拜登樓縱火自焚死後數日光義得其骨灰燼中以禮葬之

李重進按濟南府誌重進樂陵人周太祖甥生於太原世宗朝爲節度使加平章事恭帝卽位鎭淮南宋太祖受禪舉兵不附赴火而死

李筠按十國春秋筠太原人善騎射初隸後唐秦王從榮麾下從榮難作筠騎從至天津橋射殺十數人已而棄馬遁去淸泰初應募爲內殿直遷控鶴指揮使開運末契丹滅晉其將趙延壽聞筠勇悍召置帳下及延壽被執契丹將耶律解裏者尙統二千騎畱鎭州筠與諸將謀伺間擊之控鶴左廂都校白再榮持兩端匿室中不時應筠拔佩刀破幕引臂逼再榮行殺傷相當解裏遂城去髙祖立於晉陽再榮以鎭州送款授再榮畱後而以筠爲博州刺史郭威鎭大名表筠先鋒指揮使又爲北面緣邊巡檢洎起兵入汴筠與郭崇威從戰敗慕容彥超於畱子陂有功威革漢阼是爲周太祖太祖論開國功遷筠昭義軍節度使檢校太傅同平章事居數年周累與世祖構兵筠以奇兵擊敗契丹之援晉陽者加兼侍中周恭帝立進太尉宋太祖受禪遣使加兼中書令諭以入朝筠卽欲拒命左右爲陳歷數推遷之理不得已下拜及廷使者升階置酒張樂遽索周太祖畫像懸壁涕泣迸至賓佐殊惶駭告宋使曰令公被酒失其常性幸勿爲訝未幾遣牙將劉繼衝等稱臣於睿宗睿宗以蠟書約與伐宋筠𨿽外陽附宋而內實欲得甘心以報周也是時筠子守節爲宋皇城使泣諫不聽宋太祖又遣之諭旨曰歸語汝父我未爲天子時任自爲之旣爲天子獨不能臣我邪筠謀愈益急遂起兵從事閭丘仲卿獻策曰大梁兵甲精銳難與爭鋒我孤軍舉事其勢甚危倚援河東終未得力不如西下太行直抵懷孟塞虎牢據洛邑東向爭天下計之上也筠曰吾周朝宿將與世宗義同昆弟禁衛皆舊人必倒戈歸我況有儋珪槍撥汗馬何憂天下哉儋珪筠愛將有勇力善用槍撥汗筠駿馬日馳七百里故筠誇焉頃之使人殺澤州刺史張福據其城睿宗乃率兵來援筠以臣禮上謁於太平驛時睿宗兵衛寡弱筠內甚悔而事已不可中止睿宗乃封筠西平王召與語筠自陳受郭氏大恩敢愛死不寤周與漢爲世讎也睿宗默然由是心疑之命宣徽使盧贊監其軍筠益怏怏不自得畱子守節守上黨而自引眾南向宋太祖遣石守信等討之敕曰勿縱筠下太行急進師扼其隘破之必矣太祖遂親徵山路多石不可行太祖先於馬上負數石羣臣六軍皆負之卽日平爲大道與守信等會破筠眾於澤州南殺監軍贊筠走還保澤州太祖親督戰拔其城筠赴火死時天會四年六月也筠性𨿽暴事母甚孝每怒將殺人母屏風後呼筠筠趨至母曰聞將殺人可免乎爲吾曹增福爾遽捨之筠有愛妾劉氏欲俱死筠以其有娠麾令去

江禮按十國春秋禮淸流人也周氏時任潭州判官幹徳元年宋師入湖南將吏多勸保權迎降禮獨率鄕兵二千人拒慕容延釗於湘陰力戰而死淸流人義之立祠以祀

陳喬按十國春秋喬字子喬廬陵玉笥人父浚仕吳官翰林學士烈祖代吳進兵部尙書喬幼敏悟文辭淸麗事親以孝聞浚歿收卹族黨均財給之親疏靡間以蔭授太常奉禮郎烈祖頗器重之遷屯田員外郎轉中書舍人保大末淮南兵興元宗憂蹙不知所爲陳覺李徵古請以宋齊丘攝政元宗乃召喬艸詔如覺徵古所請喬請對排宮門人見泣曰社稷之重焉可假人今陛下署此則百官朝請皆歸齊丘尺地一民俱非己有陛下縱脫屣萬乘獨不念中興大業之艱難乎臣見淖齒李兌復作而讓皇幽囚於丹陽是陛下所親見者一旦垂涕求爲田舍翁不可得矣元宗愕然曰微卿幾落賊人彀中引喬入見後及諸子曰此忠臣也他日國家急難汝母子可托之我死無恨矣及齊丘曁黨與皆死喬與齊丘素善獨得不坐建隆二年元宗遷南都畱輔太子監國後主嗣位歷吏部侍郎翰林學士承旨樞密副使遂以門下侍郎兼樞密使貶制度攺右內史侍郎兼光政院使輔政喬風度淹雅小心守法時譽歸之宋太祖遣使徵後主入朝後主且發矣以喬爲介喬曰陛下與臣同受先帝顧命委以宗社大計今往必見畱則國非己有悔將何及卽死實靦彥於先帝臣請獨任稽緩之責以拒宋命後主由是連年不朝皆喬爲之主也已而宋師圍金陵太祖又遣進奉使江國公從鎰諭旨欲後主自歸且命曹彬緩攻以俟之喬堅持不可劉澄以潤州降後主方惶惑欲置其家不問喬憤切曰人臣受重寄開門延敵此豈可容悉取其父母妻子斬之常語後主勢𨿽迫蹙臣節故不可隳也及城垂陷後主親爲降款屬喬與淸源郡公仲詣曹彬喬遽歸府以款投承澑間略無降意後主趣之急喬入見曰自古無不亡之國降亦無由得全徒取辱耳臣請背城一戰而死意欲與後主同殉國而口不忍言後主握喬手涕泣不能從喬曰如此則不如誅臣歸臣以逆命之罪後主又不從乃掣手而去至政事堂召二親吏解所服金帶與之曰善藏吾骨遂自縊二吏撤榻瘞之喬爲人孝弟廉介家無餘財先喪其妻後主爲娶國戚喬曰臣家素貧不能具六禮後主敕官帑貸之俾就昏成禮焉金陵平家人謀收葬求屍不得或見一丈夫衣黃半臂舉手障而及得瘞所發視如所見咸以爲喬魄不泯云

張雄按十國春秋雄淮人也周侵淮南民自相結爲部伍以拒周師謂之義軍而雄所將最有功元宗命爲義軍首領及割地徙之江南歷袁汀二州刺史後主嗣位進爲統軍使仍守二州宋師入江南金陵危急雄謂諸子曰吾必死國難爾輩不從吾死非忠孝也諸子泣受命雄乃糾兵東下以救之至溧陽猝遇宋師遂與田欽祚戰失利與其子力戰俱死不同行者亦死於他陳父子八人無生存者國人哀之

鍾蒨按十國春秋蒨字徳林起家藩府從事累登臺郎遷集賢殿學士保大九年爲東都少尹交泰時齊王景達都督撫州朝廷愼選僚佐除觀察判官檢校屯田郎中後主時官勤政殿學士宋師入金陵蒨朝服坐於家兵及門舉族死之

咼彥按十國春秋彥失其世系後主時官池州刺史已而入爲將軍金陵陷百官多送款迎降彥獨與馬承信承俊帥壯士數百巷戰力屈而死

廖澄按十國春秋澄順昌人少負忠義舉梁開平二年進士邅迍不顯烈祖時南奔累官至大理評事宋曹彬圍金陵急校書郎林特勸澄同降澄曰吾久仕唐君臣之義不可廢也乃豫以身後事遣蒼頭歸報城陷遂從容更衣仰藥死

胡則宋徳明按十國春秋則保大末爲軍校後主立進爲諸軍使未幾官江州指揮使金陵陷曹彬迫後主以手書命郡縣悉降書至江州刺史謝彥賓集將佐視之謀納款則憤形於色亟出謂其下曰吾屬世受李氏恩安可負之且都城久受圍此書眞僞不可辧刺史不忠欲污吾州爾輩能從我死忠義乎眾皆曰善乃率同列宋徳明等大嘩入攻彥賓執而殺之眾推則爲刺史號令肅然則常從劉仁贍爲壽州裨將盡得其城守方略於是日夜閱丁壯勒部伍爲堅壁死守計宋太祖命南面行營招安巡檢使曹翰攻之城帶江負山樓櫓髙險不可破屢遣使諭降則誓死不從翰軍死傷者無算詔書切責督戰會則疾革不能起城始陷眾猶巷鬥雪涕奮擊不少退則僵臥﹠﹟上翰執之數其違命之罪對曰犬吠非其主爾何怪也卽舁至木驢上將磔之俄死腰斬其屍以徇殺宋徳明而墮其城七尺使後不可守時宋右補闕張霽被命知江州與翰偕行旣入城翰軍士掠民家民訴於霽霽按法誅軍士翰因發怒屠城死者數萬人取屍投江流及井坎皆滿因奏霽擅殺罪徙霽知饒州初宋太祖以則盡忠所事聞江州垂破遣使持詔諭翰盡赦拒命之人使者至適大風斷渡比至已無﹠﹟類矣

遼

阿果達酌古髙淸明海裏按續文獻通考阿果達爲遙輦帳詳穩酌古爲客省使髙淸明爲勃海詳穩海裏爲天云軍詳穩聖宗開泰中同蕭排押等與押麗戰於茶陀二河遼兵失利阿果達等皆死之

韓紹勛按遼史韓延徽傳延徽孫紹勛仕至東京戶部使會大延琳叛被執辭不屈賊以鋸解之憤罵至死

匹敵按遼史蕭排押傳排押弟恆徳恆徳子匹敵字蘇隱一名昌裔生未月父母俱死育於禁掖旣長尙秦晉王公主拜駙馬都尉爲殿前副點檢統和八年攺北面林牙太平四年遷殿前都點檢出爲國舅詳穩九年渤海大延琳叛劫掠鄰部與南京畱守蕭孝穆往討孝穆欲全城降乃築重城圍之數月城中人陰來納款遂擒延琳東京平以功封蘭陵郡王十一年聖宗不豫先是欽哀與仁徳皇后有隙以匹敵嘗爲後所愛忌之時護衛馮家奴上變誣弟浞卜與匹敵謀逆以皇后攝政徐議當立者公主竊聞其謀謂匹敵曰爾將無罪被戮與其死何若奔女直國以全其生匹敵曰朝廷詎肯以飛語害忠良寧死弗適他國及欽哀攝政殺之

蕭巖壽按遼史本傳巖壽乙室部人性剛直尙气仕重熙末道宗卽位皇太后屢稱其賢由是進用上出獵較巖壽典其事未嘗髙下於心帝益重之歷文班太保同知樞密院事咸雍四年從耶律仁先伐阻卜破之有詔畱屯亡歸者眾由是鐫兩官十年討敵烈部有功爲其部節度使大康元年同知南院宣徽使事遷北面林牙密奏乙辛以皇太子知國政心不自安與張孝傑數相過從恐有陰謀動搖太子上悟出乙辛爲上京畱守會乙辛生日上遣近臣耶律白斯本賜物爲壽乙辛因私囑白上臣見姦人在朝陛下孤危身𨿽在外竊用寒心白斯本還以聞上遣人賜乙辛車諭曰無慮弗用行將召矣由是反疑巖壽出爲順義軍節度使乙辛復入爲樞密使流巖壽於烏隗路終身拘作巖壽𨿽竄逐恆以社稷爲憂時人爲之語曰以狼牧羊何能久長三年乙辛誣巖壽與謀廢立事執還殺之年四十九幹統間贈同中書門下平章事繪像宜福殿巖壽廉直面折廷諍多與乙辛忤故及於難

耶律撒剌按遼史本傳撒剌字董隱南院大王磨魯古之孫性忠直沈厚淸寧初累遷西南面招討使以治稱咸雍九年攺北院大王未幾爲契丹行宮都部署大康二年耶律乙辛爲中京畱守詔百官廷議欲復召之羣臣無敢正言撒剌獨奏曰蕭巖壽言乙辛有罪不可爲樞臣故陛下出之今復召恐天下生疑進諫者三不納左右爲之震悚乙辛復爲樞密使見撒剌讓曰與君無憾何獨異議撒剌曰此社稷計何憾之有乙辛誣撒剌與速撒同謀廢立詔按無迹出爲始平軍節度使及蕭訛都斡誣首竟遣使殺之幹統間追封漆水郡王繪像宜福殿仍追贈三子官爵

蕭忽古按遼史本傳忽古字阿斯憐性忠直趫捷有力甫冠補禁軍咸雍初從招討使耶律趙三討番部之違命者及請降來介有能躍駝峯而上者以儇捷相詫趙三問左右誰能此忽古被重鎧而出手不及峯一躍而上使者大駭趙三以女妻之帝聞召爲護衛時北院樞密使耶律乙辛以狡佞得幸肆行凶暴忽古伏於橋下伺其過欲殺之俄以暴雨壞橋不果後又欲殺於獵所爲親友所阻大康三年復欲殺乙辛及蕭得裏特等乙辛知而械系之考劾不服流於邊及太子廢徙於上京召忽古至殺之幹統初追贈龍虎衛上將軍

蕭速撒按遼史本傳速撒字禿魯堇突呂不部人性沈毅重熙間累遷右護衛太保蒲奴裏叛從耶律義先往討執首亂陶得裏以歸淸寧中歷北面林牙彰國軍節度使入爲北院樞密副使咸雍十年經略西南邊撤宋堡障戍以皮室軍上嘉之大康二年知北院樞密使耶律乙辛權寵方盛附麗者多至通顯速撒未嘗造門乙辛銜之誣構速撒首謀廢立按之無驗出爲上京畱守乙辛復令蕭訛都斡以前事誣告上怒不復加訊遣使殺之時方盛暑屍諸原野容色不變烏鵲不敢近幹統間追封蘭陵郡王繪像宜福殿

耶律撻不也按遼史本傳撻不也字撒班系出季父房父髙家仕至林牙重熙間破夏人於金肅軍有功優加賞賚撻不也淸寧中補牌印郎君累遷永興宮使九年平重元之亂以功知點檢司事賜平亂功臣爲懷徳軍節度使咸雍五年遷遙輩﹠﹟大康三年授北院宣徽使耶律乙辛謀害太子撻不也知其姦欲殺乙辛及蕭特裏得蕭十三等乙辛知之令其黨誣構撻不也與廢立事殺之幹統間追封漆水郡王繪像宜福殿

撻不野按續文獻通考撻不野爲北路招討使道宗大安九年西北夷磨古斯僞降旣而乘虛來襲撻不野死之

移敵蹇按遼史蕭兀納傳天慶元年金兵來侵戰於寧江州其孫移敵蹇死之

和尙弟

道溫

按金史宗望傳遼帝之奔陰山也遼節度使和尙與林牙馬哥男愼思俱被擒都統杲使阿鄰護送得裏底和尙雅里斯等入京師得裏底道亡太祖誅阿鄰和尙弟道溫爲興中尹太祖使謾都本以兵千人與和尙往招之和尙欲亡去不克至興中城下以矢系書射城中教道溫毋降事泄謾都本責之曰汝何反覆如此對曰以忠報國何反復之有𨿽死不恨乃殺之旣而宗望軍遇遼都統孛疊等道溫在其中相與隔水而語宗望承制招之孛疊惟諾無降意宗望謂道溫曰汝兄和尙因戰而獲未嘗加罪後以叛誅能無痛悼道溫曰吾兄辱於見獲榮於死國宗望顧馬和尙曰能爲我取此乎對曰能遂以所部渡水擊敗其眾直趨道溫射中其臂獲而殺之

耶律醜哥按元史耶律忒末傳忒末父醜哥仕遼爲都統遼亡不屈節夫婦俱死焉金主憫其忠義授忒末都統忠烈部名臣列傳十七

宋一

張業按山西通誌業云應行軍都部署拔四州遼人復寰州業力戰重傷爲遼所獲三日不食而死

龔愼儀按福建通誌愼儀字世則邵武人開寶初奉太祖命往招劉鋹被執歸除駕部郎中歙州刺史宜春賊盧絳陷歙且趨閩欲引愼儀爲謀主愼儀厲聲曰吾已受宋眞命𨿽一日失援肯從賊反耶遂舉家遇害

秦傳序子奭

按宋史忠義傳傳序江寧人淳化五年充夔峽巡檢使李順之亂賊眾奄至傅夔州城下傳序督士卒晝夜拒戰嬰城旣久危蹙日甚長吏皆奔竄投賊傳序謂士卒曰吾爲監軍盡死節以守城吾之職也安可苟免乎城中乏食傳序出囊﹠﹟服玩盡市酒肉以犒士卒慰勉之眾皆感泣力戰傳序度力不能拒乃爲蠟書遣人間道上言臣盡死力誓不降賊城壞傳序赴火死傳序家寄荊湖間子奭溯峽求父屍溺死人以爲父死於忠子死於孝奏至太宗嗟惻久之錄傳序次子煦爲殿直以錢十萬賜其家煦卒復以煦弟昉爲三班奉職

康保裔按宋史忠義傳保裔河南洛陽人祖志忠後唐長興中討王都戰歿父再遇爲龍捷指揮使從太祖徵李筠又死於兵保裔在周屢立戰功爲東班押班及再遇陣歿詔以保裔代父職從石守信破澤州明年攻河東之廣陽獲千餘人開寶中又從諸將破契丹於石嶺關累遷日騎都虞候轉龍衛指揮使領登州刺史端拱初授淄州團練使徙定州天雄軍駐泊部署尋知代州移深州又徙髙陽關副都部署就加侍衛馬軍都虞候領涼州觀察使眞宗卽位召還以其母老勤養賜以上尊酒茶米俄領彰國軍節度出爲並代都部署徙知天雄軍並代列狀請畱詔褒之復爲髙陽關都部署契丹兵大入諸將與戰於河間保裔選精銳赴之會暮約詰朝合戰遲明契丹圍之數重左右勸易甲馳突以出保裔曰臨難無苟免遂決戰二日殺傷甚眾蹴踐塵深二尺兵盡矢絕援不至遂歿焉時車駕駐大名聞之震悼廢朝二日贈侍中以其子繼英爲六宅使順州刺史繼彬爲洛苑使繼明爲內園副使幼子繼宗爲西頭供奉官孫惟一爲將作監主簿繼英等奉告命謝曰臣父不能決勝而死陛下不以罪其孥幸矣臣等顧蒙非常之恩因悲涕伏地不能起上惻然曰爾父死王事贈賞之典所宜加厚顧謂左右曰保裔父祖死疆場身復戰歿世有忠節深可嘉也保裔有母年八十四遣使勞問賜白金五十兩封爲陳國太夫人其妻已亡亦追封河東郡夫人保裔謹厚好禮喜賓客善騎射弋飛走無不中嘗握矢三十引滿以射筈鏑相連而墜人服其妙屢經戰陣身被七十創貸公錢數十萬勞軍歿後親吏鬻器玩以償上知之乃復厚賜焉繼英仕至左衛大將軍貴州團練使嚴於馭軍厚於撫宗族其卒也家無餘財方保裔及契丹血戰而援兵不至惟張凝以髙陽關路鈐轄領先鋒李重貴以髙陽關行營副都部署率眾策應遇契丹兵交戰保裔爲敵所覆重貴與凝赴援腹背受敵自申至寅力戰敵乃退當時諸將多失部分獨重貴凝全軍還屯凝議上將士功狀重貴喟然曰大將陷歿而吾曹計功何面目也上聞而嘉之重貴仕至知鄭州領播州防禦使攺左羽林軍大將軍致仕凝加殿前都虞候卒贈彰徳軍節度使

裴濟按宋史本傳濟字仲溥絳州聞喜人唐相耀卿八世孫後徙家河中濟少事晉邸同輩有忮悍者濟屢糾其過失被譖出補太康鎭將未幾譖濟者坐法太宗知濟可任會卽位補殿直爲天威軍兵馬監押及平太原徵幽薊濟迎謁陪扈令監軍易州契丹攻城不能下以勞遷西頭供奉官太平興國末江表盜起命爲巡檢遷崇儀副使召還遷崇儀使監戍兵於威鹵軍塗次鎭州夜有賊騎扣城門大呼曰官軍至矣州將然之促守吏開關濟遽止之曰此必妄也及旦果有敵兵遁去太宗嘉之遷西上合門使定州都監就加行營鈐轄尋知定州契丹三萬騎來攻濟逆擊於徐河斬數千級獲牛馬鎧仗甚眾淳化初與周瑩同判四方館未幾爲鎭州行營鈐轄又與李繼隆擊賊於唐河濟短兵陷陣賊大敗走優詔褒美初繼隆以濟性剛不悅之及是役撫濟恨相知之晚攺四方館使復知定州徙天雄軍鈐轄遷客省使復知定州至道二年攺內客省使知鎭州立春日出土牛以祭酌奠始畢有卒挾牛去濟察其舉止知欲爲變亟命擒之果有竊發者數十人已劫間矣悉搜捕腰斬之軍民肅然濟在鎭定凡十五年威績甚著召還知天雄軍咸平初李繼遷叛以濟領順州團練使知靈州兼都部署至州二年謀緝八鎭興屯田之利民甚賴之其年淸遠軍陷夏人大集斷餉道孤軍絕援濟刺指血染奏求救甚急兵不至城陷死之上聞嗟悼特贈鎭江軍節度三子並優進秩濟在諸使中甚有聲望及沒夏人皆惜之景徳中濟妻永泰郡君景氏卒特詔追封平陽郡夫人諸子給奉終喪子徳谷虞部郎中徳基至如京使徳丰殿中丞

梁仲保按廣西通誌仲保賓州人勇鷙過人以三班奉職充本州團練寶元中知州吳元球以仲保豫平安化蠻之勞復請增給獎之儂智髙引眾向賓仲保迎戰相持數日賊眾益集仲保勢孤竟死戰所智髙因陷賓城州人傷之立廟以祀

任福按河間府誌福字佑之開封人咸平中爲莫州刺史仁宗時累官侍衛馬軍都虞候康定二年與元昊戰好水川身被十餘矢有小校劉進者勸福自免福曰吾爲大將兵敗以死報國爾揮鐵簡挺身決鬥槍中左頰絕其喉而死奏至帝震悼之贈武勝軍節度使兼侍中

葛懷敏按河間府誌懷敏霸之子以蔭授西頭供奉官累官知隰莫保三州太平興國五年徙知滄州進涇原路兼招討經略安撫慶曆二年元昊寇鎭戎軍墮敗遂與諸將皆遇害奏至帝嗟悼久之贈鎭戎軍節度使兼太尉謚忠隱

耿傅祖

昭化

按宋史任福傳傅字公弼河南人祖昭化爲蜀州司戶參軍盜據城欲脇以官昭化大罵至斷手足不屈而死傅少喜俠尙气初以父蔭爲三班奉職換伊陽縣尉歷明州司理參軍遷將作監丞知永寧縣河南守宋綬薦其材遷通判儀州徙慶州時議進兵西討以傅督一道糧饋會元昊入寇參任福行營軍事遇敵姚家川諸將失利敵騎益至武英勸傅避去傅不答英嘆曰英當死君文吏無軍責柰何與英俱死朱觀亦謂傅少避賊鋒而傅愈前指顧自若被數創乃死始傅與觀營籠落川夜作書遺福以其戒小勝前與敵大軍遇深以持重戒之自寫題觀名以致福軍中傅死後韓琦得其書於隨軍孔目官彭忠奏上之詔贈傅右諫議大夫官其子瑗爲太常寺太祝璩爲太常寺奉禮郎璋爲將作監主簿珪試祕書省校書郎琬同學究出身

馬遂按宋史忠義傳遂開封人初隸龍衛軍補散直攺三班奉職爲北京指使聞王則叛中夜叱﹠﹟晨起詣畱守賈昌朝請擊賊昌朝因使持榜入貝州招降則盛服見之遂諭以禍福輒不答遂將殺則而無兵仗自隨時張得一在側欲其助己目得一得一不動遂奮起投杯抵則扼其喉歐之流血而左右卒無助之者賊黨攢刃聚噪至斷一臂猶詈則曰妖賊恨不斬汝萬段賊縛遂廳事前支解之則倉猝被歐駭傷病數日乃起事聞仁宗嘆息久之贈宮苑使封其妻爲旌忠縣君賜冠帔官其子五人後得殺遂者驍捷卒石慶使其子剖心而祭之

董元亨按宋史忠義傳元亨深州束鹿人累官至國子博士通判貝州王則據城叛是日冬至元亨方與州將張得一朝謁天慶觀夜漏未盡變起倉猝眾莫知所爲元亨促馬馳還坐廳事賊黨十餘人擐甲露刃排闥而入左右皆奔潰賊脇元亨曰大王遣我來索軍資庫鑰元亨據案叱之曰大王誰也妖賊乃敢弄兵乎我有死耳鑰不可得也賊將郝用繼來索愈急曰庫帑今日大王所有也可不上鑰乎元亨厲聲張目罵賊用遂殺之賊爭入鑰而去事聞仁宗曰守法之臣也贈太常少卿錄其子孫三人賊平獲郝用斬以祭元亨

曹覲按宋史忠義傳覲字仲賓曹修禮子也叔修古卒無子天章閣待制杜杞爲言於朝授覲建州司戶參軍爲修古後皇佑中以太子中捨知封州儂智髙叛攻陷邕管趨廣州行至封州州人未嘗知兵士卒才百人不任戰鬥又無城隍以守或勸覲遁去覲正色叱之曰吾守臣也有死而已敢言避賊者斬麾都監陳曄引兵迎擊賊封川令率鄕丁弓手繼進賊眾數百倍曄兵敗走鄕丁亦潰覲率從卒決戰不勝被執賊戒勿殺捽使拜且誘之曰從我得美官付汝兵柄以女妻汝覲不肯拜且詈曰人臣惟北面拜天子我豈從爾苟生邪速殺我幸矣賊猶惜不殺徙置舟中覲不食者兩日探懷中印章授其從卒曰我且死若求間道以此上官賊知其無降意害之至死詬賊聲不絕投屍江中時年三十五事聞贈太常少卿錄其子四人妻劉避賊死於林峒追封彭城郡君加賜冠帔又贈修古尙書工部侍郎封修古妻陳潁川郡君當智髙之反乘嶺南無備縣吏往往望風竄匿故賊所向輒下獨覲與孔宗旦趙師旦能以死守後田瑜安撫廣東乃爲覲立廟封州

張忠按開封府誌忠開封人以材武稱累官英州團練使儂智髙圍廣州忠不介冑而前會先鋒遇賊奔忠手拉賊帥二人馬陷泥遂中標槍死焉

宋士堯按廣西通志士堯馬平人皇佑中儂智髙寇邕州士堯率兵往救邕與智髙戰不勝少休再戰爲所敗被賊斬首士堯屍不墮馳馬還營賊望見傳以爲異不敢逼後贈屯衛大將軍

潘盎按廣西通誌盎蒼梧人儒衣持翣言動不羣或謂其有先知儂智髙至蒼梧索盎至問之曰君視吾形貌有異哉盎曰相止賊耳何異也又問曰梧城何日可下曰𨿽經歲亦不下復問吾欲奄有嶺海長王南表何如曰殄滅不久何王之有智髙大怒遂害之盎不爲攺容

趙師旦馬貴按宋史忠義傳師旦字潛叔樞密副使稹之從子美容儀身長六尺少年頗涉書史尢刻意刑名之學用稹蔭試將作監主簿累遷寧海軍節度推官知江山縣斷治出己吏不能得民一錢棄物道上人無敢取以薦者攺大理寺丞知彭城縣遷太子右贊善大夫移知康州儂智髙破邕州順流東下師旦使人覘賊還報曰諸州守皆棄城走矣師旦叱曰汝亦欲吾走耶乃大索得諜者三人斬以徇而賊已薄城下師旦止有兵三百開門迎戰殺數十人會暮賊稍卻師旦語其妻取州印佩之使負其子以匿曰明日賊必大至吾知不敵然不可以去爾畱死無益也遂與監押馬貴部士卒固守州城召貴食貴不能食師旦獨飽如平時至夜貴臥不安席師旦卽臥內大鼾遲明賊攻城愈急左右請少避師旦曰戰死與戮死何如眾皆曰願爲國家死至城破無一人逃者矢盡與貴俱還據堂而坐智髙麾兵鼓噪爭入脇師旦師旦大罵曰餓獠朝廷負若何事乃敢反邪天子發一校兵汝無遺類矣智髙怒並貴害之賊旣去州人爲立廟事平贈光祿少卿贈其母王長安縣太君冠帔祿其子弟並從子三人師旦遇害時年四十二柩過江山江山之人迎師旦喪哭祭於路絡繹數百里不絕

王從政按宋史趙師旦傳師旦同時有王從政者以東頭供奉官合門祗候與儂智髙戰於太平場被執罵賊不已至以沸湯沃之終不屈而死贈信州刺史錄其孫二人

孔宗旦按宋史忠義傳宗旦魯人爲邕州司戶參軍儂智髙未反時州有白气出庭中江水溢宗旦以爲兵象度智髙必反以書告知州陳珙珙不聽後智髙破橫州卽載其親往桂州曰吾有官守不得去無爲俱死也旣而州破被執賊欲任以事宗旦叱賊且大罵遂被害始宗旦官京東與李師道徐程尙同等四人爲監司耳目號爲四瞠人多惡之其後立節如此知袁州祖無擇以其事聞贈太子中允

徐噩按廣西通誌噩字伯殊以讀書有奇略知名州裏舉於鄕攝宜州討歐希範有功授白州長史與儂智髙力戰於金城驛而死事聞贈大理寺丞

郭恩按開封府誌恩開封人累官秦隴路兵馬鈐轄嘉佑中夏人入寇臥牛峯恩與力戰被執不屈自殺贈同州觀察使

武英按山西通誌英字漢傑太原人爲忻代巡檢從任福破白波城遷涇原行營都監夏人入寇與福合諸將戰張家堡斬首數百級敵棄羊馬僞遁諸將皆趨利爭進英以爲前必有伏眾不聽已而伏發福等皆歿英猶力戰自辰至申矢盡遇害贈邢州觀察使

蘇緘子子明子正

孫廣淵直溫

按宋史忠義傳緘字宣甫泉州晉江人舉進士調廣州南海主簿州領蕃舶每商至則擇官閱實其貲商皆豪家大姓習以客禮見主者緘以選往商樊氏輒升階就席緘詰而杖之樊訴於州州召責緘緘曰主簿𨿽卑邑官也商𨿽富部民也邑官杖部民有何不可州不能詰再調陽武尉劇盜李囊﹠﹟於民賊曹莫能捕緘訪得其處萃眾大索火旁捨以迫之李從眾逸出緘馳馬逐斬其首送府府尹賈昌朝驚曰儒者乃爾輕生邪累遷祕書丞知英州儂智髙圍廣緘曰廣吾都府也且去州近今城危在旦暮而不往救非義也卽募士數千人委印於提點刑獄鮑軻夜行赴難去廣二十里止營廣人黃師宓陷賊中爲之謀主緘擒斬其父羣不逞﹠﹟緣爲盜復捕殺六十餘人招其詿誤者六千八百人使復業賊勢沮將解去緘分兵先扼其歸路布槎木亙四十里賊至不得前乃繞出數捨渡江由連賀而西緘與賊戰摧傷甚眾盡得其所略物時諸將皆罷獨緘有功仁宗喜換爲供備庫副使廣東諸監管押兩路兵甲遣中使賜朝衣金帶襲賊至邕大將陳曙以失律誅緘亦貶房州司馬復著作佐郎監越州稅十餘年始還副使知廉州屋多茅竹戍卒楊禧醉焚營延燒民廬因乘以爲竊緘戮之於市又坐謫潭州都監未幾知鼎州熙寧初進如京使廣東鈐轄四年交址謀入寇以緘爲皇城使知邕州緘伺得實以書抵知桂州沈起起不以爲意及劉彜代起緘致書於彜請罷所行事彜不聽反移文令責緘沮議勿得輒言八年蠻遂入寇眾號八萬陷欽廉破邕四寨緘聞其至閱州兵得二千八百召僚吏與郡人之材者授以方略勒部隊使分地自守民驚震四出緘悉出官帑及私藏示之曰吾兵械旣具蓄聚不乏今賊已薄城宜固守以遲外援若一人舉足則羣心搖矣幸聽吾言敢越佚則孥戮汝有大校翟績潛出斬以徇由是上下脇息緘子子元爲桂州司戶因公事攜妻子來省欲還而寇至緘念人不可戶曉必以郡守家出城乃獨遣子元畱其妻子選勇士拿舟逆戰斬蠻酋二邕旣受圍緘晝夜行勞士卒發神臂弓射賊所殪甚眾緘初求救於劉彜彜遣將張守節救之逗𨖻不進緘又以蠟書告急於提點刑獄宋球球得書驚泣督守節守節皇恐遽移屯大夾嶺回保昆侖關猝遇賊不及陣舉軍皆覆蠻獲北軍知其善攻城以利使爲云梯又爲攻濠洞蒙以華布緘悉焚之蠻計已窮將引去而知外援不至或教賊囊土傅城者頃刻髙數丈蟻附而登城遂陷緘猶領傷卒馳騎戰愈厲而力不敵乃曰吾義不死賊手亟還州治殺其家三十六人藏於坎縱火自焚蠻至求屍皆不得屠郡民五萬餘人率百人爲一積凡五百八十餘積隤三州城以塡江邕被圍四十二日糧盡泉涸人吸漚麻水以濟渴多病下利相枕籍以死然訖無一叛者緘憤沈起劉彜致寇又不救患欲上疏論之屬道梗不通乃榜其罪於市冀朝廷得聞焉神宗聞緘死嗟悼贈奉國軍節度使謚曰忠勇賜都城甲第五鄕裏上田十頃聽其家自擇以子元爲西頭供奉官合門祗候召對謂曰邕管賴卿父守禦儻如欽廉卽破則賊乘勢奔突桂象皆不得保矣昔張巡許遠以睢陽蔽遮江淮較之卿父不能過也攺授殿中丞通判邕州次子子明子正孫廣淵直溫與緘同死皆褒贈焉起與彜皆坐謫官緘沒後交人謀寇桂州行數捨其眾見大兵從北來呼曰蘇城隍領兵來報怨懼而引歸邕人爲緘立祠元佑中賜額懷忠

唐子正按廣西通誌子正字幾卿興安人治平初舉孝廉後通判邕州熙寧八年冬交址圍邕子正與蘇緘率禁兵固守外援不至城陷子正及緘死之

陳永齡按廉州府誌永齡熙寧間知欽州時交址入寇永齡率兵固守城陷不屈而死

髙敏按宋史忠義傳敏登州人爲涇原指使數與西夏戰遭重傷範仲淹韓琦皆薦之爲合門祗候歷利州路邠寧環慶都監主蕃部事羌圍大順城偏將趙懷徳力戰其下以銀買級主帥李復圭以所部不整欲治之敏言懷徳善用人戰必勝當略其小過且蕃官難彊以漢法復圭乃止羌人聲言將出鄜延敏屢白復圭曰兵家之事聲東擊西環慶嘗破白豹金湯結釁巳深不可不備已而累以兵三十萬來寇總管楊遂駐兵大義以敏爲先鋒將夏人攻奪大順水寨敏出通路自寅及午且戰且前多所斬獲次楡木援兵不至中流矢死年五十七官止東頭供奉官詔贈嘉州刺史錄其三子爲侍禁殿直

張吉按宋史忠義傳吉慶州卒也爲淮安鎭守烽夏人寇東谷掠得之脇以兵使呼城中曰淮安諸寨已破宜速降吉反其辭曰努力諸寨無虞賊糧盡且去矣毋庸降賊怒害之詔贈內殿崇班又錄其子

景思忠按宋史忠義傳思忠字進之普州安嶽人以父西上合門使泰蔭累官西京左藏庫使爲遂州駐泊都監夷人寇淯井鈐轄張承佑出兵救之思忠部卒五百爲前鋒夷乘險薄官軍官軍戰不利死者十之六左右勸思忠引避不聽奮劍疾戰而死走馬使張宗望爲言詔察訪熊本考實得其事神宗憫之官思忠及同死者之子七人餘皆賜其家錢帛

王奇按宋史忠義傳奇汾州人武舉中第章惇經營湖北溪洞以爲將領降其酋舒光貴縛元猛平懿洽等州累遷如京副使爲湖南都監徙廣西宜州蠻寇邊奇領兵至天河縣期旦日會戰裨將費萬夜以眾竊出河泥隘戰沒經略使移書迫奇奇不能堪後數日蠻萬人驟集奇輕出遂敗麾下猶數百人勸策馬逃去奇罵曰大丈夫當盡節以報國何走爲戰而死詔贈皇城使忠州防禦使官其家六人仍賜金帛

李英按髙明縣誌英字子厚同學究出身天聖間任象州司理參軍轉博羅用辟薦歷橫州白州欽州推官所至以廉能稱熙寧中欽州守臣寡謀啟釁交人出其不意攻城陷之英以守死一家殲於敵刃者十有三人神宗聞而悼之贈比部郎中詔錄其季子忠爲班行從弟表爲三班忠乃招魂葬之於祿村建祠號比部廟又祀於鄕賢

譚必按樂昌縣誌必字子思六歲通九經能綴文殿中丞王公益爲韶州牧必甫七歲應童子科日嘐嘐誦萬言益子荊公奇之呼爲九兄後荊公薦必至京師試不第必益憤激下帷因廢視然性嗜學卽不辧字亦淹滯一室令人聲所學書危坐而聽譚討不遺餘力其後年四十目復明錄薦登賈黯榜進士熙寧中會荊公當事欲用之必竟以家難免後授邕州推官時狡賊儂智髙薄邕必堅壁以禦圍久食盡援兵不至城陷賊執之欲以利必抗罵不已遂遇害事上聞賜金紫光祿大夫太子太傅景泰七年賜謚忠湣入張文獻祠配享邕州亦有廟祀

石天麟按江南通誌天麟字文祥禹勤子元丰間蠻事起有旨募能敢士天麟請行偕侍禁李資由硤州入諭蠻長以禍福相率詣降天麟插血與盟資武人多戮降者天麟力止之弗聽未幾蠻復反天麟督兵力戰遇害

髙永年按宋史忠義傳永年河東蕃官也爲麟州都巡檢王贍取靑唐永年總蕃兵爲先鋒贍入邈川而宗哥叛永年以千騎直抵其城開省章峽路擊走叛羌結陣還靑唐羌攻甚急復擊之去會苗履姚雄以援師至戰溪蘭宗堡履少卻永年領勁騎斷羌爲二乃退復與李克保惇谷又戰於幹溝單馬援矛刺羌酋彪雞廝萬眾之中斬其首餘眾宵遁已而隴拶自幹溝逼鄯州永年佐贍拒守及雄棄湟鄯皆以永年殿歸師崇寧初知岷州蔡京議復兩州王厚使永年帥兵二萬出京關王克安川堡遂至湟卽知州事自皇城副使進四方館使利州刺史爲熙秦兩路兵都統制將前軍駐宗哥北溪賒羅撒萃精勇據髙阜欲衝官軍永年揮選鋒突陣師乘之羌大敗遂平鄯州遷賀州團練使知其州溪賒羅撒合夏國四監軍之眾逼宣威城永年出禦之行三十里逢羌帳下親兵皆永年昔所推納熟戶也永年不之備羌遽執永年以叛遂爲多羅巴所殺探其心肝食之謂其下曰此人奪我國使吾宗族漂落無處所不可不殺也是役也王厚實主其事而謀策皆出永年乃劾永年信任降羌坐受執縛故贈典不及云

潘中按福建通誌中字民極浦城人崇寧進士知長溪縣有政聲會鄰寇葉儂叛寧徳告急中率兵討之遇害事聞贈朝請大夫

王棣按臨川縣誌棣字儀仲荊公族孫也學士雱無子荊公立棣爲後崇觀間爲顯謨閣待制知開徳府金人寇澶淵誓死與抗城陷遇害贈資政殿大學士賜葬貴溪之舒山

趙育才按處州府誌育才遂昌人政和中爲武學生膂力絕倫方臘叛與鄧熹父子集趫壯相掎角邑人恃以不亂時松陽羣盜侵掠及邑乃率所部格於孟山前賊勢張甚手射殺數輩死於礨下聞者莫不嘆息

彭汝方按宋史彭汝礪傳汝礪弟汝方字直老以汝礪蔭爲滎陽尉臨城主簿汝礪卒棄官歸葬丰稷畱守南京辟司錄宣和初通判衢州使者疏其治狀擢知州事方臘起睦之靑溪與衢接境寇至無兵可禦眾望風奔潰汝方獨與其僚段約介守孤城三日而陷罵賊以死年六十六徽宗褒嘆之超贈龍圖閣直學士通議大夫謚曰忠毅官其家七人

宋旅按宋史忠義傳旅字庭實莆田人第進士累官奉議郎知剡縣方臘旣陷歙睦杭衢婺五州且犯越越盜亦起應之縣吏多遁旅遣妻子浮海歸閩獨與民據守以忠義激勸部勒隊伍爲豫備計俄而盜眾大至躬率壯銳冒矢石𨿽頗殺獲終以力不敵遂死之越帥劉韐上其事詔贈朝散郎錄其四子

丁仲修陳華張理李振輔褒按宋史忠義傳仲修字敏之溫州人方臘黨兪道安陷樂淸將渡江巡檢陳華往捕死之先鋒將張理同李振出南門迎敵渡人接橋橋斷馬蹶溺死賊至帆遊夏祥遣輔褒迎戰數十合褒死之仲修帥鄕兵禦諸樂灣鄕兵失據而散仲修以餘兵與賊戰力屈乃死

項徳按宋史忠義傳徳婺州武義人郡之禁卒也宣和間盜發﹠﹟源明年陷婺而邑隨沒徳率敗亡百人破賊因據邑之城隍祠自二月訖五月東抗江蔡西拒董奉北捍王國大小百餘戰出則居選鋒之先入則殿後前後俘馘不可勝計賊目爲項鷂子聞其鉦則相率遁去方謀復永康諸縣而官兵至徳引其眾欲合會賊盡銳邀之黃姑嶺下徳戰死邑人哭聲震山谷圖其像歲時祭之

董公健按紹興府誌公健字伯彊新昌人宣和庚子冬方臘起桐廬蔓延新昌官吏奔竄莫敢當公健慷慨率子弟聚裏中萬人馭以紀律遂破賊焚其寨斬首千級境內復安王師討剡西賊檄公健爲先鋒公健藉累勝之威輕視賊以數百當數千殺獲頗眾已乃王師不進勢孤援絕公健度事不可爲呼眾語曰大丈夫寧以義死不可以不義生遂自殺人皆嘆息垂涕贈武功大夫汝州團練使官其諸子

翁開按袁州府誌開壽昌人登政和五年進士宣和二年攝靑溪尉方臘寇起領所部與賊戰不勝被執罵賊而死郡人鄭範爲之傳

王行之按太平縣誌行之字才仲少補上庠恩奏授迪功郎婺州司士曹事宣和三年方臘黨寇婺官吏皆遁行之曰吾獄官也死分耳遂遇害事聞贈通直郎

梅溶按金華府誌溶其先吳興人五代時有梅聳者始避地來遷浦陽溶以儒受薦爲單州助教年七十餘攝松陽丞宣和二年冬盜發靑溪據歙睦遂破杭明年春婺衢處相繼陷兵及境溶勢不能敵死之從子執禮言於朝官其二子惇時惇成惇時後爲遂安令

許瓊按金華府誌瓊字世英東陽人剛毅有力善騎射微時嘗毀淫祠而癘疫息人咸敬之宋宣和中邑懷徳鄕寇起瓊集民壯攻討之鄕賴捍衛隨奉檄援郡城有功上其事補秉義郎攝郡事旣而睦寇入境屢挫其鋒久之兵食不繼而盜益兵攻城瓊力戰死之屍猶僵立如生能載所乘馬而歸至今廟食於鄕子孫繁衍爲邑巨族

曹夫按江南通誌夫黟人登崇寧第任本州通判方臘之亂死於官

詹良臣按宋史忠義傳良臣字元公睦州分水人舉進士不第以恩得官調縉雲縣尉方臘起其黨洪再犯處州守貳俱棄城遁又有他盜霍成富者用臘年號剽掠縉雲良臣曰捕盜尉職也縱不勝敢愛死乎率弓兵數十人出禦之爲所執成富誘使降良臣曰汝輩不知求生顧欲降我邪昔年李順反於蜀王倫反於淮南王則反於貝州身首橫分妻子與同惡無少長皆殊死旦暮官軍至汝肉飼狗鼠矣賊怒臠其肉使自啖之良臣吐且罵至死不絕聲見者掩面流涕時年七十二徽宗聞而傷之贈通直郎官錄其子孫二人

江仲明蔣煜按宋史忠義傳仲明臺州人宣和寇亂載老母逃山澗中猝遇寇於東城之岡逼使就降仲明義不辱奮起罵賊卒死之丞相呂頤浩誄以文有蔣煜者州之仙居人有文學寇欲妻以女煜拒之脇以拜亦不從寇曰吾戮汝矣煜伸頸就刃詈聲不絕而死

王衡按臨海縣誌衡字平仲大觀中舉八行操守貞介死於方臘之亂賊首聞之自戮其黨數人曰何敢殺王佛子

毛按衢州府誌字叔縝晚以特恩爲歙士曹睦寇攻城官吏皆遁曰吾職司寇獄有系囚誼不可去乃攝州事時二子貢辟雍卽遣人持獄印縋城以出令獻於朝城陷坐府上賊脇使降不屈罵賊不絕口嬰刃而死妻錢氏弗忍去婦掖其姑又弗忍去卒遇害事聞贈朝請郎官其後二人

祝汝秩按處州府誌汝秩字君禮麗水人宣和中方臘起睦州寇諸郡汝秩詣闕上書乞爲討賊先鋒補承信郎卽領兵解郭太尉圍破仇道人洞至臺州復捕臘餘黨竟爲賊所害

恬失

姓

按西安縣誌恬字彥彊元丰進士尙廉遜任推官攝西安尉死睦寇之難特贈通直郎官其子淸時與甥鄧瑞

方瓊按通城縣誌瓊宣和間命爲顚夷將軍戮力防禦辛死國難葬龍印石立廟﹠﹟鳴嶺下祀之

唐敏求按宋史忠義傳敏求字好古太平當塗人宣和六年進士調徳化主簿盜起敏求挺身率眾捍賊度力不能支諭以禍福賊憤詆觸噪而前遂遇害事聞加贈升朝官仍補其子楠將仕郎

孫翊按山西通誌翊宣和末知朔寧府被命救太原時敵張甚或言不若引兵北搗雲中翊曰此策甚善柰違君命因冒圍至城下張孝純不肯啟門遂力戰死之

林師益弟師舜

師臯

按福建通誌師益仙遊人以父豫任補﹠﹟澤尉上書論邊防利害時以師益所論多可采充守禦後軍統制楊時在講筵奏師益曉達軍政授第一正將已而召入援行次封丘遇敵至師益謂其副曰彼眾我寡其吾致命之秋乎力戰死之弟師舜師臯亦死王事

張忠輔折可與按宋史忠義傳忠輔宣和末爲將同崔中折可與守崞縣金人來攻嬰城固守率士卒以死拒敵中度不可支有二心忠輔宣言於眾曰必欲降請先殺我中設伏紿約議事斬忠輔首擲陴外以示金人旣開城門可與不屈見殺可與兄可求建炎中言於朝官可與之子五人而忠輔不與士論惜之

傅察按宋史忠義傳察字公晦孟州濟源人中書侍郎堯兪從孫也年十八登進士第蔡京在相位聞其名遣子鯈往見將妻以女拒弗答調淸州司法參軍歷永平淄川丞入爲太常博士遷兵部吏部員外郎宣和七年十月接伴金國賀正旦使是時金將渝盟而朝廷未之知也察至燕聞金人入寇或勸毋遽行察曰受使以出聞難而止若君命何遂至韓城鎭使人不來居數日金數十騎馳入館彊之上馬行次境上察覺有變不肯進曰迓使人故例止此金人輒易其馭者擁之東北去行百里許遇所謂二太子斡離不者領兵至驛道使拜察曰吾若奉使大國見國主當致敬今來迎客而脇我至此又止令見太子太子𨿽貴人臣也當以賓禮見何拜爲斡離不怒曰吾興師南向何使之稱凡汝國得失爲我道之否則死察曰主上仁聖與大國講好信使往來項背相望未有失徳太子幹盟而動意欲何爲還朝當具奏斡離不曰爾尙欲還朝邪左右促使拜白刃如林或捽之伏地衣袂顚倒愈植立不顧反復論辯斡離不曰爾今不拜後日𨿽欲拜可得邪麾令去察知不免謂官屬侯彥等曰我死必矣我父母素愛我聞之必大戚若萬一脫幸記吾言告吾親使知我死國少紓其亡窮之悲也眾皆泣是夕隔絕不復見金兵至燕彥等密訪存亡曰使臣不拜太子昨郭藥師戰勝有喜色太子慮其取且銜往忿殺之矣將官武漢英識其屍焚之裹其骨命虎翼卒沙立負以歸立至涿州金人得而系諸土室凡兩月伺守者怠毀垣出歸以骨付其家副使蔣噩及彥輩歸皆道不屈狀贈徽猷閣待制察自幼嗜學同輩或邀與娛嬉不肯就爲文溫麗有典裁平居恂恂然無喜慍色遇事若無所可否非其意崒然不可犯恬於勢利在京師故人鼎貴罕至其門間一見寒溫談笑而已及倉卒徇義犖犖如此聞者哀而壯之時年三十七乾道中賜謚曰忠肅

朱昭按宋史忠義傳昭字彥明府谷人以效用進累官秉義郎浮湛班行不自表異宣和末爲震武城兵馬監押攝知城事金兵內侵夏人乘虛盡取河外諸城鎭震武距府州三百里最爲孤絕昭率老幼嬰城敵攻之力昭募驍銳兵卒千餘人與約曰賊知城中虛實有輕我心若出不意攻之可一鼓而潰於是夜縋兵出薄其營果驚亂城上鼓噪乘之殺獲甚眾夏人設木鵝梯衝以臨城飛矢雨激卒不能施然晝夜進攻不止其酋悟兒思齊介冑來以氈盾自蔽邀昭計事昭常服登陴披襟問曰彼何人乃爾不武欲見我我在此將有何事思齊卻盾而前數宋朝失信曰大金約我夾攻京師爲城下之盟畫河爲界太原旦暮且下麟府諸壘悉已歸我公何恃而不降昭曰上皇知姦邪誤國攺過不吝已行內禪今天子聖政一新矣汝獨未知邪乃取傳禪詔赦宣讀之眾眙服其勇辯是時諸城降者多昭故人從旁語曰天下事已矣忠安所施昭叱曰汝輩背義偸生不異犬彘尙敢以言誘我乎我惟有死耳因大罵引弓射之眾走凡被圍四日地多圯壞昭以智捕禦皆合法然不可復支昭退坐廳事召諸校謂曰城且破妻子不可爲賊污幸先戕我家而背城死戰勝則東向圖大功不勝則暴骨境內大丈夫一生之事畢矣眾未應昭幼子戲階下遽起手刃之長子驚視又殺之徑領數卒屠其家人舁屍納井中部將賈宗望母適過前昭起呼曰媼鄕人也吾不欲刃請自入井媼從之遂並覆以土將士將妻孥者又皆盡殺之昭謂眾曰我與汝曹俱無累矣部落子有陰與賊通者告之曰朱昭與其徒各殺其家人將出戰人𨿽少皆死士也賊大懼以利守兵得登城昭勒眾於通衢接戰自暮達旦屍塡街不可行昭躍馬從缺城出馬蹶墜塹賊歡曰得朱將軍矣欲生致之昭瞋目仗劍無一敢前旋中矢而死年四十六

史抗按宋史忠義傳抗濟源人宣和末爲代州沿邊安撫副使金人圍代急抗夜呼其二子稽古稽哲謂曰吾昔語用事者雁門控制一道宜擇帥增戍以謀未形之患若使橫流則無所措矣言𨿽切皆不吾省今重圍旣固外援不至吾用六壬術占之明日城必陷吾將死事汝輩亦勿以妻子爲念而負國也能聽吾言當令家屬自裁然後同赴義二子泣曰惟吾父命明日城果破父子三人突圍力戰死於城隅

孫益孫谷按宋史忠義傳益不知其所以進宣和末以福州觀察使知朔寧府被命救太原時敵勢張甚或言不若引兵北搗雲中彼之將士室家在焉所謂攻其所必救也益曰此策固善柰違君命因躍馬冒圍至城下張孝純不肯啟門遂死之益天資忠勇每傾貲以賞戰士能得人死力小鞠爲邊患遣將致討益子在行間師無功益謂子必死朝廷聞之卹錄其孤甚厚其子遣信至益所報平安益怒其子不能死以狀自列盡上還官所賜而斬其持書來者初益在朔寧察郡人孫谷可用奏爲掾屬待之異於常僚益出師屬以後事益死敵騎來攻且別命郡守眾議欲開關迎之谷爭弗得嘆曰吾身已許國又不忍負孫公之托諸人不見容是吾死所也或舉刃脇之無懾容遂見殺

祁翊按宋史徐徽言傳翊宣和末知朔寧府救太原死於陣

郭滸朱友恭按宋史忠義傳滸徳順中安堡人從軍積官至武經郎爲涇原第八副將金人犯陜西渭帥以下叛降獨滸義不許稱病去帥惡忌之傅致以罪下之獄脇使俱降滸奮而呼曰大丈夫今得死所矣終不能受污叛逆大惡天地所不容吾𨿽死誓不爾貸當訴於地下耳眾醜其語卽殺之建炎三年贈武翼大夫忠州刺史同死者朱友恭西安人以忠翊郎爲涇原第一副將步兵扞金人於華亭數有功會金兵大集友恭赴敵力戰爲所得渭帥旣降誘以甘言許優進官秩不肯從更詆辱之帥不勝忿斷其脛以徇經日乃斬之後贈惇武郎

吳革按宋史忠義傳革字義夫華州華陽人國初勛臣廷祚七世孫也少好學喜譚兵再試禮部不中乃從涇原軍以秉義郎幹辦經略司公事金人南牧帥兵解遼州之圍使粘罕軍見之庭揖不拜責其貪利敗約詞直气勁粘罕少屈爲追回威勝諸屯兵授書使歸欽宗問割地與不割地利害對曰金人有吞噬之意願悉起關中士馬赴都爲備詔以爲武功大夫合門宣贊舍人持節諭陜西行至朱仙聞金人犯京師復還與張叔夜同入城請於帝乞幸秦州又乞出城之使不敢近又乞諸門同出兵牽制衝突尾襲應援可一戰而勝時眾言已入皆不果後金兵攻安上門塡道度壕革言之守將使泄蔡河水以灌之不聽及塡道將合欲用前議則水已涸矣車駕幸金營革以爲墮其計往請叔夜欲身見其大酋計事叔夜問其故曰玆行有三說一則天子還內二則金騎歸國三則革死叔夜爲言之不報上皇妃後太子出郊革白孫傅乞畱之不得乃與傅謀於啟聖僧院置振濟局募士民就食一日之間至者萬計陰以軍法部勒將攻金營久之遷於同文館所合已至數萬多兩河驍悍之士旣而有立張邦昌之議革謀先誅範瓊輩以三月八日起兵謀旣定前期二日有班直甲士數百人排闥入言邦昌以七日受冊請亟起事革乃披甲上馬至咸豐門四面皆瓊黨紿革入帳卽執之脇以從逆革罵之極口引頸受刃顏色不變其麾下百人皆死按張邦昌傳邦昌卽僞位僭號大楚擬都金陵遂升文徳殿設位禦﹠﹟西受賀遣合門傳令勿拜時雍率百官遽拜邦昌但東面拱立外統制官宣贊舍人吳革恥屈節異姓首率內親事官數百人皆先殺其妻孥焚所居謀舉義金水門外範瓊詐與合謀令悉棄兵杖乃從後襲殺百餘人捕革並其子皆殺之又禽斬十餘人是日風霾日暈無光百官慘沮邦昌亦變色惟時雍開儔瓊等欣然鼓舞若以爲有佐命功云

李翼李聳王唐臣劉子英閻城按宋史忠義傳翼麟州新秦人宣和末爲代州西路都巡檢使屯崞縣金人取代執守將嗣本遣來諭降翼射卻之帥士卒堅守義勝軍統領崔忠殺都監張洪輔夜引金兵入城翼挺身搏戰達旦力不敵被執酋粘罕欲臣之怒罵不屈與縣令李聳丞王唐臣尉劉子英監酒閻城將官折可與同死之

阮駿按宋史李翼傳駿興化軍人紹聖元年進士爲河南府少尹金人犯京師率所隸兵擁護神禦殿抱神禦罵聲不絕口卒被害特贈朝議大夫

孫逢按宋史忠義傳逢眉山人大觀四年進士累官至太學博士張邦昌僭立有司趣百僚入賀逢獨堅臥不起夜旣半同僚彊起之不從至垂泣與之訣時祠部員外郎諭汝礪聞變捫其膝曰不能爲賊臣屈遂掛冠去事畢有司舉不至者欲以逢與汝礪復於金人邦昌以畢至告乃免逢聞之曰是必將肆赦遷官以重污我我其可﹠﹟遂發疾而卒

忠烈部名臣列傳十八

宋二

王士言按宋史忠義傳士言武舉進士累立戰功西北服其威名宣和初擢河東廉訪使者方臘爲寇詔擇材略之士馮熙載薦爲東南第三將首解嘉興之圍靖康元年詔以浙西兵往河東防秋金人攻澤州畢力守禦金兵日增士言分必死他將力屈城西南遂陷乃使親卒持劍歸報巷戰而死康允之上其事贈拱衛大夫忠州團練使官其後五人

霍安國王美林淵張彭年趙士﹠﹟

張諶於潛沈郭張行中按宋史忠義傳安國不知何許人燕山之復以直祕閣爲轉運判官宣和末知懷州靖康元年路允迪奉使至懷表其治狀加直龍圖閣歲中進右文集英殿修撰徙知隆徳府未行復畱金騎再至遂破圍安國扞禦不遺力鼎澧兵亦至相與共守拜徽猷閣待制然竟以閏十一月城陷將官王美投濠死粘罕引安國以下分爲四行使夷官問不降者爲誰安國曰守臣安國也問餘人通判州事直徽猷閣林淵兵馬鈐轄濟州防禦使張彭年都監趙士﹠﹟張諶於潛鼎澧將沈惇張行中及隊將五人同辭對曰淵等與知州一體皆不肯降酋令引於東北鄕望其國拜降皆不屈乃解衣面縛殺十三人而釋其餘安國一門無﹠﹟類明年贈延康殿學士

張確按宋史忠義傳確字子固邠州宜祿人元佑中擢進士第徽宗卽位應詔上書言十事乞誅大姦退小人進賢能開禁錮起老成擢忠鯁息邊事修文徳廣言路容直諫遂列於上籍宣和二年召至京師靑溪盜起碓言此皆王民但庸人擾之耳願下哀痛之詔省不急之務租賦之外一切寢罷敢以花石淫巧供上者死撫綏脇附毋以多殺爲功旬浹之間可以殄滅忤王黼意通判杭州攝睦州事有自賊中逃歸者悉宥之訪得虛實以告諸將用其言盜平知坊汾二州七年徙解州又徙隆徳府金兵圍太原忻代降平陽兵叛確表言河東天下根本安危所系無河東豈特秦不可守汴亦不都矣敵旣得叛卒勢必南下潞城百年不修築將兵又皆戍邊臣生長西州頗諳武事若得秦兵十萬人猶足以抗敵不然惟有一死報陛下耳書累上不報明年二月金兵至知城中無備諭使降確乘城拒守或獻謀欲自東城潰圍出且探確意確怒叱曰確守土臣當以死報國頭可斷腰不可屈乃戰而死欽宗聞之悲悼優贈述古殿直學士召見其子慰撫之曰卿父今之巡遠也得其死所矣復何恨使爲將爲守者皆如卿父朕顧有今日邪斂容嘆息者久之

呂由誠子仍

偰

趙令佳按宋史忠義傳由誠字子明禦史中丞誨之季子幼明爽有智略範鎭司馬光父友也皆器重之以父恩補官調鄧州酒稅臨事精敏老吏不能欺會營兵竊發聚眾閉城守貳逃匿由誠親往招諭賊斂兵聽命以功遷秩尋擢提舉三門白波輦運言者謂其資淺罷之知合水縣王中立種諤徵靈州由誠部運隨軍天寒食盡他邑役夫多潰去惟由誠所部分無失者攺知乘氏縣丞相呂大防爲山陵使辟爲屬通判成都府知雅嘉溫﹠﹟四州復知嘉州皆有治績靖康元年宰相唐恪薦由誠剛正有家法宜任臺臣召至京師與恪議不合且憂其蓄縮不足以濟時艱力辭求退差知襲慶府未及出關金人再入陷京師立張邦昌以兵脇士大夫臣之由誠微服得免時羣盜所在﹠﹟起由誠崎嶇至郡城圮糧竭於是晝夜爲備版築甫就劇賊李昱擁十萬眾奔至城中知其有備陽受元帥府招安而去康王移軍濟陽由誠竭力饋餉軍以不乏遣官屬王允恭奉表勸進時京東諸郡兵驕多內訌獨由誠拊循有方士樂爲用前後數被攻圍屹然自立羣盜中救援皆絕孔彥舟以鄆兵叛首犯郡境攻之累旬不能下始引去胡選者眾尢殘暴攻由誠示必取由誠夜焚其攻具直入帳下賊駭散不知所爲忽解圍去一日金兵四集由誠嚴立賞罰厲以忠義守兵爭奮晝夜警備金人百道攻城矢石如雨人無叛志郡官有迎降者執而械之判官趙令佳同心誓守城陷俱被執金人欲生降之由誠不屈乃殺其子仍於前由誠不顧與令佳同遇害子偰與其家四十口皆被執無生還者南北隔絕其孫紹淸畱蜀後自蜀走江浙訪由誠生死遇令佳之子子彜於江陰知令佳與由誠同死被褒典乃訴於朝詔贈由誠三官爲通奉大夫與二子恩澤

郭永按宋史呂由誠傳永大名府元城人少剛明勇決身長七尺須﹠﹟若神以祖任爲丹州司法參軍守武人爲姦利無所忌永數引法裁之守大怒盛威臨永永不爲動則繆爲好言薦之朝後守欲變具獄永力爭不能得袖舉牒還之拂衣去調淸河丞尋知大谷縣太原帥率用重臣每宴饗費千金取諸縣以給斂諸大谷者尢亟永以書抵幕府曰非什一而取皆民膏血也以資觴豆之費可乎脫不獲命令有投劾而歸耳府不敢迫縣有潭出雲雨歲旱巫乘此嘩民永杖巫暴日中雨立至縣人刻石紀其異府遣卒數輩號警盜刺諸縣短長遊﹠﹟不歸莫敢迕永械致之府府爲並它縣追還於是部使者及郡文移有不便於民者必條利病反復或遂寢而不行或謂永世方雷同毋以此賈禍永曰吾知行吾志而已皇卹其它大谷人安其政以爲自有令無永比者旣去數年復過之則老稚遮畱如永始去調東平府司錄參軍府事無大小永咸決之吏有不能辧者私相靳曰爾非郭司錄耶通判鄭州燕山兵起以永爲其路轉運判官郭藥師屯邊怙恩暴甚與民市不償其直復毆之至壞目斷支乃已安撫使王安中莫敢問永白安中不治且難制請見而顯責之不從則取其尢者磔之市乃見藥師曰朝廷負將軍乎藥師驚曰何謂也永曰前日將軍杖策歸朝廷上推赤心置將軍腹中客遇之禮無所不至而將軍未有尺寸功報上也今乃倚將軍爲重乃縱部曲戕民不禁平居尙爾如緩急何藥師𨿽謝無愧容永謂安中曰它日亂邊者必此人也已而安中罷永亦辭去移河北西路提舉常平會金人趨京師所過城邑欲立取之是時天寒城池皆凍金率藉冰梯城不攻而入永適在大名聞之先弛濠漁之禁人爭出漁冰不能合金人至城下睥睨久之而去遷河東提點刑獄時髙宗在揚州命宗澤守京師澤厲兵積粟將復兩河以大名當衝要檄永與帥杜充漕張益謙相掎角永卽朝夕謀戰守具因結東平權邦彥爲援不數日聲振河朔已沒州縣皆復應官軍金人亦畏之不敢動居亡何澤卒充守京師以張益謙代之而裴億爲轉運使益謙億齷齪小人會範瓊脇邦彥南去劉豫舉濟南來寇大名孤城無援永率士晝夜乘城伺間則出兵䢐擊或勸益謙委城遁永曰北門所以蔽遮梁宋彼得志則席捲而南朝廷危矣借力不敵猶當死守徐銼其鋒待外援之至柰何棄之因募士賫帛書夜縋城出告急朝廷乞先爲備攻圍益急俘東平濟南人呼城下曰二都已降降者富貴不降者無﹠﹟類益謙輩相顧色動永大言曰今日正吾儕報國之時又行城撫將士曰王師至矣吾城堅完可守汝曹努力敵不足畏也眾感泣質明大霧四塞豫以車發斷碑殘礎攻城樓櫓皆壞左右蒙盾而立多碎首者良久城陷永坐城樓上或掖之以歸諸子環泣請去永曰吾世受國恩當以死報然巢傾卵覆汝輩亦何之玆命也奚懼益謙億率眾迎降金人曰城破始降何也眾以永不從爲辭金人遣騎召永永正衣冠南向再拜訖易幅巾而入黏罕曰沮降者誰永熟視曰不降者我金人奇永狀貌且素聞其賢乃自相語欲以富貴永永瞋目唾曰恨不醢爾以報國家何說降乎怒罵不絕金人諱其言麾之使去永復厲聲曰胡不速殺我死當率義鬼滅爾曹大名人在系者無不以手加額爲之出涕金人怒斷所舉手乃殺之一家皆遇害𨿽素不與永合者皆面慟金人去相與負其屍瘞之永博通古今得錢卽買書家藏書萬卷爲文不求人知見古人立名節者未嘗不慨然掩卷終日而尢慕顏眞卿爲人充之守大名名稱甚盛永嘗畫數策見之它日問其目曰未假讀也永數之曰人有志而無才好名而遺實驕蹇自用而得名聲以此當大任鮮不顚沛者公等足興爲治乎充大慚靖康元年冬金人再犯京師中外阻絕或以兩宮北狩告永者永號絕僕地家人舁歸不食者數日聞大元帥府檄書至始勉彊一餐其忠義蓋天性然紹興初贈中大夫資政殿學士謚勇節官其族數人

劉翊按宋史忠義傳翊靖康元年以吉州防禦使爲眞定府路都鈐轄金人攻廣信保州不克遂越中山而攻眞定翊率眾晝夜搏戰城上金兵初攻北壁翊拒之乃僞徙攻東城宣撫使李邈復趣翊往應越再宿潛移攻具還薄北城眾攀堞而上城遂陷邈就執翊猶集左右巷戰已而稍亡去翊顧其弟曰我大將也其可受賊戮乎挺身潰圍欲出諸門已爲敵所守乃之孫氏山亭中解絳自縊死

劉士英王稟按宋史忠義傳士英宣和間爲溫州教授方臘陷處州州人爭具舟欲遁士英奮謂不當避自郡將而下皆排沮之士英獨身任責推郡茂才石礪爲謀主治兵峙糧籍保伍分其地爲八隅委官統率以鐘爲約令民聞鐘聲則趨所守堞未幾賊來攻拒守凡四十餘日官軍旣至賊潰去靖康初通判太原府金人入境帥臣張孝純欲避之士英率通判方笈將官王稟力止孝純及城陷稟赴火死士英持短兵接戰死之笈在金因講和使附書言二人死節後刻石於溫衢二州

黃友按宋史忠義傳友字龍友溫州平陽人少不羈十五入太學語同輩曰大丈夫不能爲國立功亦造化中贅物耳因投筆西遊邊帥劉法一見奇之延致門下會西鄙軍哄都護髙永年戰沒友作七詩哀其忠其後幕府奏功沒永年之實卹典不及其子以友詩進徽宗覽之惻然遂加贈謚友亦免省試登進士第調永嘉瑞安二縣主簿攝華陰令有政聲方臘竊發友同諸將收復所至披靡婺寇復作守畱友攝兵曹爲殄滅計友請往諭之旣次浦江賊望風解去復單騎次武義賊眾持釘一榼置其前友正色叱之曰汝等何速死耶賊首李徳壯之亟麾退一境貼然婺人圖像祀之通判澶州會金人敗盟郭藥師以常勝軍叛燕士響應友獨領數千人與之戰躬冒矢石破裂唇齒欽宗卽位制置使詹度奏友久服武事籌略過人丞相何從而薦之召對問友唇齒破裂狀爲之稱嘆賚予甚渥進直徽猷閣制置司參謀官同種師中解太原圍友遣兵三千奪楡次得糧萬餘斛明日大軍進楡次十里而止友亟白師中地非利將三面受敵論不合友仰天嘆曰事去矣迨曉兵果四合矢石如雨敵益以鐵騎士卒奔潰敵執友謂曰降則赦汝友厲聲曰男兒死耳遂遇害帝書忠節傳家四字旌其閭官其後八人友體貌英偉膽雄萬夫謀畫機密出人意表嘗語子弟曰天下承平日久武事玩弛萬一邊書告警馬革裹屍乃吾素志他日收吾骸足心黑子爲識也其忠誠許國根於天性如此

蔣興祖按宋史忠義傳興祖常州宜興人之奇之孫也以蔭累調饒州司錄睦州盜起旁郡皆震興祖白州將糾吏卒緝戰具盜不敢謀以功遷官知開封府武陽縣武古博浪沙地土脈脆惡大河薄其南嘗積雨泛溢埽具潰興祖躬救護露宿其上彌四旬堤以不壞治爲畿邑最使者交薦之靖康初金兵犯京師道過縣或勸使走避興祖曰吾世受國恩當死於是與妻子畱不去監兵與賊通斬以徇金數百騎來攻不勝去明日師益至力不敵死焉年四十二妻及長子相繼以悸死詔贈朝散大夫

徐揆按宋史忠義傳揆衢州人遊京師入太學靖康元年試開封府進士爲舉首未及大比而遭國難欽宗詣金營不歸揆帥諸生扣南燻門以書抵二酋請車駕還闕其略曰昔楚莊王入陳欲以爲縣申叔時諫復封之後世君子莫不多叔時之善諫楚子之從諫千百歲之下猶想其風采本朝失信大國背盟致討元帥之職也郡城失守社稷幾亡而存元帥之徳也兵不血刃市不易肆生靈幾死而活元帥之仁也𨿽楚子存陳之功未能有過我皇帝親屈萬乘兩造轅門越在艸莽國中喁喁跂望屬車之塵者屢矣道路之言乃謂以金銀未足故天子未返揆竊惑之今國家帑藏旣空編民一妾婦之飾一器用之微無不輸之公上商賈絕迹不來京邑區區豈足以償需索之數有存社稷之徳活生靈之仁而以金帛之故畱質君父是猶愛人之子弟而辱其父祖與不愛無擇元帥必不爲也願推惻隱之心存始終之惠返其君父班師振旅緩以時日使求之四方然後遣使人奉獻則楚封陳之功不足道也二酋見書使以馬載揆至軍詰難揆厲聲抗論爲所殺建炎二年追錄死節詔贈宣教郎而官其後

陳遘按宋史忠義傳遘字亨伯其先自江寧徙永州登進士第知莘縣爲治有績魏尹蔣之奇馮京許將交薦之知雍丘縣徽宗將以爲禦史而遭父佑甫憂畢喪爲廣西轉運判官蔡京啟蠻猺地建平從允三州遘言蠻人幸安靜輕擾以兆釁不可京惡之以他事罷歸旋知商州興元府入爲駕部金部員外郎張商英得致用爲左司員外郎俄擢給事中會商英免相蔡薿攝封駁力沮止之遘懼請外以直祕閣爲河北轉運使加直龍圖閣徙陜西召還京師而蔡京復相再使河北徙淮南帝將易置發運使命選諸道計臣有閥閱者執政以遘言京曰職卑不可用願更選帝曰可除集英殿修撰使往京乃不敢言遂爲副使未幾升爲使朝廷方督綱餉運渠壅澀遘使決呂城陳公兩塘達於渠漕路甫通而朱﹠﹟花石綱塞道官舟不得行遘捕系其人而上章自劾帝爲黥﹠﹟人進遘徽猷閣待制宣和二年冬方臘亂詔以屬遘遘言臘始起靑溪眾不及千今脇從已過萬又有蘇州石生歸安陸行兒皆聚黨應之東南兵弱勢單士不習戰必未能滅賊願發京畿兵鼎澧槍盾手兼程以來庶幾蜂起愚民不至滋蔓帝悉行其言加龍圖閣直學士經制七路治於杭時縣官用度百出遘創議度公私出納量增其贏號經制錢其後總制使翁彥國仿其式號總制錢於是天下至今有經總制錢名自兩人始也又言妖賊陵暴州縣惟搜求官吏恣行殺戮往往斷截支體探取肺肝或熬以鼎油或射以勁矢備極慘毒不償怨心蓋貪污嗜利之人倚法侵牟騷動不知藝極積有不平之气結於民心一旦乘勢如此可爲悲痛此風不除必更生事臣願采摭官吏姦贓尙仍舊習者按治以聞乞重置於理許之又進學士凡所施置以禦筆先下於是劾越州王仲薿糾市民造金茶器減直買軍糧券而以私錢取之仲薿坐黜杭經巨寇後河渠堙窒邦人以水潦爲病前守數請於朝皆以勞費輟役遘以冬月檄眞揚潤楚諸郡凡守綱卒悉集治所先是當閉羣卒無以食率凍餓不自聊聞命相率呼舞以來者二千人用其力治河不兩月畢杭人利焉徙河北都轉運使進延康殿學士歷知中山眞定河間府欽宗立加資政殿學士積官至光祿大夫復爲眞定又徙中山金人再至遘冒圍入城堅壁拒守詔康王領天下大元帥命遘爲兵馬元帥受圍半年外無援師京都旣陷割兩河求和遘弟光祿卿適至中山臨城諭旨遘遙語之曰主辱臣死吾兄弟平居以名義自處寧當賣國家爲囚孥乎適泣曰兄但盡力勿以弟爲念遘呼總管使盡括城中兵擊賊總管辭遂斬以徇又呼步將沙振往振素有勇名亦固辭遘固遣之振怒且懼潛衷刃入府遘妾定奴責其輒入振立殺之遂害遘於堂及其子錫並僕妾十七人長子巨以官淮南獲免振出帳下卒噪而前曰大敵臨城汝安得殺吾父執而捽裂之身首無餘城中無主乃開門出降金人入見其屍曰南朝忠臣也斂而葬諸鐵柱寺建炎初贈特進遘性孝友爲人寬厚長者任部刺史二十年每出行郡邑必焚香祈天願不逢貪濁吏嘗薦王安中呂頤浩張﹠﹟謝克家何鑄後皆至公輔世以爲知人適由開封少尹衛尉少卿至光祿卿是役也金人執之以北後十年死於雲中

李涓按宋史忠義傳涓字浩然駙馬都尉遵勗曾孫也以蔭爲殿直召試中書易文階至通直郎知鄂州崇陽縣靖康元年京城被圍羽檄召天下兵鄂部縣七當發二千九百人皆未集涓獨以所募六百銳然請行或謂盍徐之以須他邑涓曰事急矣當持一信報天子爲東南倡而募士多市人不能軍涓出家錢買牛酒激犒之令曰吾固知無益然世受國恩惟直死耳若曹知法乎失將者死鈞之一死死國畱名男兒不朽事也眾皆泣卽日引而東北過淮蒲圻嘉魚二縣之兵始至合而前至蔡天大雪蔡人忽噪而奔曰敵至矣卽結陣以待少焉遊騎果集涓馳馬先犯其鋒下皆步卒蒙鹵盾徑進頗殺其騎且走涓乘勝追北十餘里大與敵遇飛矢蝟集二縣兵亟捨去涓創甚猶血戰大呼叱左右負己遂死焉年五十三士卒死者六七上官有忌涓者脇亡卒誣已遁明年金兵去蔡人以其屍歸朝廷錄其忠贈朝奉郎官其三子

張克戩按宋史忠義傳克戩字徳祥侍中耆曾孫也第進士歷河間令知吳縣吳爲浙劇邑民喜爭大姓怙勢持官府爲令者踵故抑首務爲不生事幸得去而已克戩一裁以法姦猾屏气使者以狀聞召拜衛尉丞初克戩從弟克公爲禦史劾蔡京京再輔政修怨於張氏以微事黜克戩逾年起知祥符縣司開封戶曹提舉京東常平入辭畱爲庫部員外郎宣和七年八月知汾州十二月金兵犯河東圍太原太原距汾二百里遣將銀朱孛菫來攻縱兵四掠克戩畢力扞禦燕人先內附在城下者數十陰結黨欲爲內應悉收斬之數選勁卒撓敵營出不意焚其棚敵懼引去論功加直祕閣靖康元年六月金兵復逼城朝廷命經略使張孝純之子灝都統制張思正轉運使李宗來援思正誅求無藝民不堪命克戩引誼開曉皆願自奮宣撫使李綱表其守城之勞連進直龍圖閣右文殿修撰太原不守思正紿云出戰遂率灝宗奔慈隰於是人無固志戍將麻世堅中夜斬關出通判韓琥相繼亡克戩召令兵民曰太原旣陷吾固知亡矣然義不忍負國家辱父祖願與此城終始以明吾節諸君其自爲謀皆泣不能仰視同辭而對曰公父母也願盡死聽命乃益厲兵儆守賊至身帥將士擐甲登陴𨿽屢卻敵而援師訖不至金兵破平遙平遙爲汾大邑久與賊抗旣先陷又脇降介休孝義諸縣據州南二十村作攻城器具兩遣使持書諭克戩焚不啟具述危苦之狀募士間道言之朝不報十月朔金益萬騎來攻愈急有十人唱爲降語斬以徇諸酋列城下克戩臨罵極口炮中一酋立斃度不得免手艸遺表及與妻子遺書縋州兵持抵京師明日金兵從西北隅入殺都監賈亶克戩猶帥眾巷戰金人募生致之克戩歸索朝服焚香南向拜舞自引決一家死者八人金將奉其屍禮葬於後園羅拜設祭爲立廟事聞詔贈延康殿學士贈銀三百兩絹五百匹表揭門閭紹興中謚忠確

楊震父宗閔子

居中執中按宋史忠義傳震字子發代州崞人以弓馬絕倫爲安邊巡檢河東軍徵臧底河敵據山爲城下瞰官軍諸將合兵城下震率壯士拔劍先登斬數百級眾乘勝平之上功第一從折可存討方臘自浙東轉擊至三界鎭斬首八千級追襲至黃巖賊帥呂師囊扼斷頭之險拒守下石肆擊累日不得進可存問計震請以輕兵緣山背上憑髙鼓噪發矢石賊驚走已復縱火自衛震身被重鎧與麾下履火突入生得師囊及殺首領三十人進秩五等還知麟州建寧寨初契丹之亡其將小鞠西奔招合雜羌十餘萬破丰州攻麟府諸城郭震父宗閔領本道兵馬屢摧敗之俘其父母妻子靖康元年十月太原陷鞠驅幽薊叛卒與夏人奚人圍建寧扣壁語震曰汝父奪我居破我兵掩我骨肉我忍死到今急舉城降當全汝軀命時城中守兵不滿百震與戰士約斬一級賞若干官帑竭繼以家人服珥吏士感激自奮越旬矢盡力乏城不守與子居中執中力戰歿闔門俱喪惟長子存中從徵河北獨免明年宗閔亦死事於長安震時年四十四建炎二年詔贈武經郎存中貴請於朝謚曰恭毅

歐陽珣按宋史忠義傳珣字全美吉州廬陵人崇寧五年進士調忠州學教授南安軍司錄知鹽官縣以薦上京師遇國難及出使加將作監丞金人犯京師朝議割河北絳磁深三鎭地講和珣率其友九人上書極言祖宗之地尺寸不可以與人及事急會羣臣議珣復抗論當與力戰戰敗而失其地它日取之直不戰而割其地它日取之曲時宰怒欲殺珣乃遣珣奉使割深州珣至深州城下慟哭謂城上人曰朝廷爲姦臣所誤至此吾已辦一死來矣汝等宜勉爲忠義報國金人怒執送燕焚死之

陳徳固按金華府誌徳固金華人靖康初爲京城守禦司屬官嘗獻守禦之策朝議沮之及京城失守督士卒力戰而死潘良貴哭以詩有云人皆趨北闕君獨死南門祕計無人用英聲有史存蓋紀實也子巖肖仕至兵部侍郎

姜綬按宋史忠義傳綬處州麗水人金人再犯京師內外不相聞朝廷募忠勇士賫蠟書往南京總管司調兵赴援綬以忠翊郎應募乃刲股藏書縋下南壁爲邏騎所獲厲聲叱罵遂被害建炎中州上其事官其子特立承信郎

林子立按福建通誌子立字伯與興化人政和初進士知茶陵州靖康元年募集勤王兵赴道至荊門遇戰眾寡不敵中流矢死

李震按宋史忠義傳震汴人也靖康初金人迫京師震時爲小校率所部三百人出戰殺人馬七百餘已而被執金人曰南朝皇帝安在震曰我官家非爾所當問金人怒絣諸庭柱臠割之膚肉垂盡腹有餘气猶罵不絕口

杜翊世按四川總志翊世華陽人紹聖進士通判懷遠軍靖康初中原多故夏人乘隙入寇奄至城翊世與知軍劉銓率眾守禦謀徙妻子於長安妻張氏曰寧同死此城陷賊脇使降翊世瞋目叱之舉家皆沒烈焰中死事聞贈朝議大夫官其後表所居曰忠義坊

劉韐按宋史忠義傳韐字仲偃建州崇安人第進士調丰城尉隴城令王原鎭熙州辟狄道令提舉陜西平貨司河湟兵屯多食不繼韐延致酋長出金帛從易粟就以餉軍公私便之遂爲轉運使擢中大夫集英殿修撰劉法死夏人攻震武韐攝師鄜延出奇兵搗之解其圍夏人來言願納款謝罪皆以爲詐韐曰兵興累年中國尙不支況小邦乎彼𨿽新勝其眾亦疲懼吾再舉故款附以圖自安此情實也密疏以聞詔許之夏使愆期不至諸將言夏果詐請會兵乘之韐曰越境約會容有他故會再請者至韐戒曰朝廷方事討伐吾爲汝請毋若異時邀歲幣軼疆場以取威怒夏人聽命西邊自是遂安韐求東歸拜徽猷閣待制提舉崇福宮起知越州鑑湖爲民侵耕官因收其租歲二萬斛政和間涸以爲田衍至六倍隸中宮應奉租太重而督索嚴多逃去則勒鄰伍取償民告病韐請而蠲之方臘陷衢婺越大震官吏悉遁或具舟請行韐曰吾爲郡守當與城存亡不爲動益厲戰守備寇至城下擊敗之拜述古殿直學士召爲河北河東宣撫參謀官時邊臣言燕民思內附童貫蔡攸方出師而種師道之軍潰韐意警報不實見師道計事師道曰契丹兵勢尙盛而燕人未有應者恐邊臣誕謾誤國事韐卽馳白貫攸請班師又論燕薊不可得正使得之屯兵遣餉經費無藝必重困中國還次莫州會郭藥師以涿州降戎車再駕以韐議異徙知眞定府藥師入朝韐密奏乞畱之不報徙知建州攺福州加延康殿學士或言其過闕時見禦史中丞有所請遂罷起知荊南河北盜起復以守眞定首賊柴宏本富室不堪徵斂聚眾剽敓殺巡尉統制官亦戰死韐單騎赴鎭遣招之宏至服罪韐飲之酒奏以官縱其黨還田裏一路遂平藥師請馬詔盡以河北戰馬與之不足又賦諸民韐曰空內郡駔駿付一降將非計也請止之金已謀南牧朝廷方從之求雲中地韐諜得實急以聞且陰治城守以待變是冬金兵抵城下知有備畱兵其旁長驅內向及還治梯衝設圍示欲攻擊韐發彊弩射之金人知不可脇乃退自金兵之來諸郡皆塞門民坐困韐獨縱樵牧如平日以時啟閉欽宗善之拜資政殿學士時已許割地賂金人而議者乘士民之憤復議進躡韐以亟戰爲非是時諸將救太原種師中姚古敗以韐爲宣撫副使至遼州招集糾募得兵四萬人與解潛折可求約期俱進兩人又繼敗初韐遣別將賈瓊自代州出敵背且許義軍以爵祿得首領數十旣復五臺而潛可求敗聞遂不果進太原陷召入覲爲京城四壁守禦使宰相沮罷之京城不守始遣使金營金人命僕射韓正館之僧捨正曰國相知君今用君矣韐曰偸生以事二姓有死不爲也正曰軍中議立異姓欲以君爲正代得以家屬行與其徒死不若北去取富貴韐仰天大呼曰有是乎歸書片紙曰金人不以予爲有罪而以予爲可用夫貞女不事二夫忠臣不事兩君況主憂臣辱主辱臣死以順爲正者妾婦之道此予所以必死也使親信持歸報諸子卽沐浴更衣酌卮酒而縊燕人嘆其忠瘞之寺西岡上徧題﹠﹟壁識其處凡八十日乃就殮顏色如生建炎元年贈資政殿大學士後謚曰忠顯韐莊重寬厚與人交若有畏者至臨大事則毅然不可回奪初在西州爲童貫所知故首尾預其軍事及以忠死論者不復短其前失云子子羽孫珙自有傳

張叔夜按宋史本傳叔夜字稽仲侍中耆孫也少喜言兵以蔭爲蘭州錄事參軍州本漢金城郡地最極邊恃河爲固每歲河水冰合必嚴兵以備士不釋甲者累月叔夜曰此非計也不求要地守之而使敵迫河則吾旣殆矣有地曰大都者介五路間羌人入寇必先至彼點集然後議所向每一至則五路皆竦叔夜按其形勢畫攻取之策訖得之建爲西安州自是蘭無羌患知襄城陳畱縣蔣之奇薦之易禮賓副使通事舍人知安肅軍言者謂太優還故官獻所爲文知舒海秦三州大觀中爲庫部員外郎開封少尹復獻文召試制誥賜進士出身遷右司員外郎使遼宴射首中的遼人嘆詫求觀所引弓以無故事拒不與還圖其山川城郭服器儀範爲五篇上之從弟克公彈蔡京京遷怒叔夜摭司存微過貶監西安艸場久之召爲祕書少監擢中書舍人給事中時吏惰不虔凡命令之出於門下者預列銜使書名而徐塡其事謂之空黃叔夜極陳革其獘進禮部侍郎又爲京所忌以徽猷閣待制再知海州宋江起河朔轉略十郡官軍莫敢嬰其鋒聲言將至叔夜使間者覘所向賊徑趨海瀕巨舟十餘載鹵獲於是募死士得千人設伏近城而出輕兵距海誘之戰先匿壯卒海旁伺兵合舉火焚其舟賊聞之皆無鬥志伏兵乘之擒其副賊江乃降加直學士徙濟南府山東羣盜猝至叔夜度力不敵謂僚吏曰若束手以俟援兵民無﹠﹟類當以計緩之使延三日吾事濟矣乃取舊赦賊文俾郵卒傳至郡盜聞果小懈叔夜會飲譙門示以閒暇遣吏諭以恩旨盜狐疑相持至暮未決叔夜發卒五十人乘其惰擊之盜奔潰追斬數千級以功進龍圖閣直學士知靑州靖康攺元金人南下叔夜再上章乞假騎兵與諸將並力斷其歸路不報徙鄧州四道置帥叔夜領南道都總管金兵再至欽宗手札趣入衛卽自將中軍子伯奮將前軍仲熊將後軍合三萬人翌日上道至尉氏與金遊兵遇轉戰而前十一月晦至都帝禦南燻門見之軍容甚整入對言賊鋒方銳願如唐明皇之避祿山暫詣襄陽以圖幸雍帝頷之加延康殿學士閏月帝登城叔夜陳兵玉津園鎧甲光明拜舞城下帝益喜進資政殿學士令以兵入城俄簽書樞密院連四日與金人大戰斬其金環貴將二人帝遣使蠟書以褒寵叔夜之事檄告諸道然迄無赴者城陷叔夜被創猶父子力戰車駕再出郊叔夜因起居叩馬而諫帝曰朕爲生靈之故不得不親往叔夜號慟再拜眾皆哭帝回首字之曰稽仲努力金人議立異姓叔夜謂孫傅曰今日之事有死而已移書二帥請立太子以從民望二帥怒追赴軍中至則抗請如初遂從以北道中不食粟惟時飲湯旣次白溝馭者曰進界何矣叔夜乃矍然起仰天大呼遂不復語明日卒年六十三訃聞贈開府儀同三司謚忠文

何按宋史本傳字文縝仙井人政和五年進士第一擢祕書省校書郎逾年提舉京畿學士召爲主客員外郎起居舍人遷中書舍人兼侍講徽宗數從咨訪欲付以言責或論與蘇軾鄕黨宗其曲學出知遂寧府已而畱爲禦史中丞論王黼姦邪專橫十五罪黼旣抗章請去而尢豫未決繼上七章黼及其黨胡松年胡益等皆罷亦以徽猷閣待制知秦州欽宗立復以中丞召閱月爲翰林學士進尙書右丞中書侍郎會王云使金帥斡離不軍還言金人怒割三鎭緩卻禮幣弗納曰兼旬使不至則再舉兵於是百官議從其請曰三鎭國之根本柰何一旦棄之況金人變詐罔測安能保必信割亦來不割亦來宰相主割議論辯不已曰河北之民皆吾赤子棄地則並其民棄之豈爲父母意哉帝頗悟請建四道總管使統兵入援以胡直孺王襄趙野張叔夜領之兵旣響應而唐恪耿南仲聶昌信和議相與謀曰方繼好息民而調發不已使金人聞之柰何亟檄止之解政事俄以資政殿大學士領開封尹金兵長驅傅城下帝罷恪相而拜爲尙書右僕射兼中書侍郎始復三省舊制時康王在河北信使不通建議請以爲元帥密艸詔﹠﹟上之乃以康王充天下兵馬大元帥陳遘充兵馬元帥宗澤汪伯彥充副元帥京城失守從幸金帥營遂畱不返旣而議立異姓金人曰惟何李若水毋得預議旣陷逆廷仰天大慟不食而死年三十九建炎初詔以爲觀文殿大學士提舉玉局觀使祿其家訃聞贈開府儀同三司議者指其誤國不行秦檜自北還具道其死時狀乃攺贈大學士官其家七人

孫傅按宋史本傳傅字伯野海州人登進士第中詞學兼茂科爲祕書省正字校書郎監察禦史禮部員外郎時蔡翛爲尙書傅爲言天下事勸其亟有所建不然必敗翛不能用遷祕書少監至中書舍人宣和末髙麗入貢使者所過調夫治舟騷然煩費傅言索民力以妨農功而於中國無絲毫之益宰相謂其所論同蘇軾奏貶蘄州安置給事中許翰以爲傅論議𨿽偶與軾合意亦無他以職論事而責之過矣翰亦罷去靖康元年召爲給事中進兵部尙書上章乞復祖宗法度欽宗問之傅曰祖宗法惠民熙丰法惠國崇觀法惠姦時謂名言十一月拜尙書右丞俄攺同知樞密院金人圍都城傅日夜親當矢石讀丘浚感事詩有郭京楊適劉無忌之語於是人中訪得無忌龍衛兵中得京好事者言京能施六甲法可以生擒二將而掃蕩無餘其法用七千七百七十七人朝廷深信不疑命以官賜金帛數萬使自募兵無問技藝能否但擇其年命合六甲者所得皆市井遊惰旬日而足有武臣欲爲偏裨京不許曰君𨿽材勇然明年正月當死恐爲吾累其誕妄類此敵攻益急京談笑自如雲擇日出兵三百可致太平直襲擊至陰山乃止傅與何尢尊信傾心待之或上書見傅曰自古未聞以此成功者政或聽之姑少付以兵俟有尺寸功乃稍進任今委之太過懼必爲國家羞傅怒曰京殆爲時而生敵中瑣微無不知者幸君與傅言若告他人將坐沮師之罪揖使出又有稱六丁力士天關大將北斗神兵者大率皆效京所爲識者危之京曰非至危急吾師不出數趣之徙期再三乃啟宣化門出戒守陴者悉下城無得竊覘京與張叔夜坐城樓上金兵分四翼噪而前京兵敗退墮於護龍河塡屍皆滿城門急閉京遽白叔夜曰須自下作法因下城引餘眾南遁是日金人遂登城二年正月欽宗詣金帥營以傅輔太子畱守仍兼少傅帝兼旬不返傅屢貽書請之及廢立檄至傅大慟曰吾惟知吾君可帝中國爾苟立異姓吾當死之金人來索太上帝後諸王妃主傅畱太子不遣密謀匿之民間別求狀類宦者二人殺之並斬十數死囚持首送之紿金人曰宦者欲竊太子出都人爭鬥殺之誤傷太子因帥兵討定斬其爲亂者以獻苟不已則以死繼之越五日無肯承其事者傅曰吾爲太子傅當同生死金人𨿽不吾索吾當與之俱行求見二酋面責之庶或萬一可濟傅寓直皇城司其子來省叱之曰使汝勿來而竟來邪吾已分死國𨿽汝百輩來何益揮使速去子亦泣曰大人以身殉國兒尙何言遂以畱守事付王時雍而從太子出至南燻門範璚力止之金守門者曰所欲得太子畱守何預傅曰我宋之大臣且太子傅也當死從是夕宿門下明日金人召之去明年二月死於朔廷紹興中贈開府儀同三司謚曰忠定

梅執禮按宋史本傳執禮字和勝婺州浦江人第進士調常山尉未赴以薦爲敕令刪定官武學博士大司成彊淵明賢其人爲宰相言相以未嘗識面爲慊執禮聞之曰以人言而得必以人言而失吾求在我者而已卒不往謁歷軍器鴻臚丞比部員外郎比部職勾稽財貨文牘山委率不暇經目苑吏有持茶券至爲錢三百萬者以楊戩旨意追取甚急執禮一閱知其妄欲白之長貳疑不敢乃獨列上果詐也攺度支吏部進國子司業兼資善堂翊善遷左司員外郎擢中書舍人給事中林攄以前執政赴闕宿畱冀復故職執禮論去之孟昌齡居鄆質人屋當贖不肯與而請中旨奪之外郡卒畱役中都者萬數肆不逞爲姦詔悉令還楊戩占不遣內侍張佑董葺太廟僭求賞皆駁奏弗行遷禮部侍郎素與王黼善黼嘗置酒其第誇示園池妓妾之盛有驕色執禮曰公爲宰相當與天下同憂樂今方臘流毒吳地瘡痍未息豈歌舞宴樂時乎退又戒之以詩黼愧怒會孟饗原廟後至以顯謨閣待制知蘄州又奪職明年徙滁州復集英殿修撰時賦鹽虧額滁亦苦抑配執禮曰郡不能當蘇杭一邑而食鹽乃倍粟數民何以堪請於朝詔損二十萬滁人徳之欽宗立徙知鎭江府召爲翰林學士道除吏部尙書旋攺戶部方軍興調度不足執禮請以禁內錢隸有司凡六宮廩給皆由度支乃得下嘗有小黃門持中批詣部取錢而封識不用璽旣悟其失復取之執禮奏審詔責典寶夫人而杖黃門金人圍京都執禮勸帝親徵而請太上帝後皇后太子皆出避用事者沮之洎失守金人質天子邀金帛以數百千萬計曰和議已定但所需滿數則奉天子還闕執視與同列陳知質程振安扶皆主根索四人哀民力已困相與謀曰金人所欲無藝極𨿽銅鐵亦不能給盍以軍法結罪儻窒其求而宦者挾宿怨語金帥曰城中七百萬戶所取未百一但許民持金銀換粟麥當有出者已而果然酋怒呼四人責之對曰天子蒙塵臣民皆願致死𨿽肝腦不計於金繒何有哉顧比屋枵空亡以塞命耳酋問官長何在振恐執禮獲罪遽前曰皆官長也酋益怒先取其副胡舜陟胡唐老姚舜明王俁各杖之百執禮等猶爲之請俄遣還將及門呼下馬撾殺之而梟其首時靖康二年二月也是日天宇晝冥士庶皆隕涕憤嘆初車駕再出執禮與宗室子昉諸將吳革等謀集兵奪萬勝門夜搗金帥帳迎二帝以歸而王時雍徐秉哲使範瓊泄其謀故不克死時年四十九髙宗卽位詔贈通奉大夫端明殿學士議者以爲薄復加資政殿學士

邊知章按蘇州府誌知章字公望崇寧進士國子監書庫官京畿京西路提舉鹽香司管幹公事歷永靜軍通判律學博士通判開封府以年老賞典遷官累朝請郎靖康初金人犯闕尋以和議退澶淵當孔道明年奉告滿代者避禍愆期金兵復動或勸知章逃去知章抵書平江諸弟以爲去歲兵至宜敵不敵今歲旣盟宜和不和速禍必矣苟求幸逃豈不愧守邢匿詔事乎藉使非力所能而死當見吾祖地下無靦顏其冬金兵至城下軍潰於內遂死之年四十七朝廷贈兩官至朝散大夫官其二子

孫察按蘇州府誌察父臨大理評事察以朝散郎奉使金國守節不屈金人裹以油絮焚之罵聲不絕而死

李珙按廣西通誌珙字溫之永福人少業儒尙气節三試禮部兩升上庠不偶乃慨然以功名自奮會宜州蠻入寇以禦賊首功補右職進築南丹州以珙攝州監押爲先鋒羣蠻畏攝納款歸疆積官至武功大夫劇賊劉花三嘯聚自虔吉入寇廣東朝廷議擇將禦之除廣東路至則盡俘其眾檻賊首送京師擢忠州刺史知融州議者以爲賞輕拜邕州團練使會金人犯京以蠟書召天下兵珙聞之集僚佐曰主憂臣辱主辱臣死豈可以道遠便自營乎募死士凡三千人屬通判蔣炳文與俱炳文托爲桂帥所畱珙獨引兵進比至衡州賊將擁數萬眾扼其前旁郡皆閉城自守或勸珙宜退珙不從竟戰死事聞贈忠州防禦使官其子十人詔旌其門曰忠義

李升按畿輔通誌升永年人以進士起家爲吏有廉名靖康中金人破汴以刃迫其父升前捍之與父俱死子椿奉繼母避地南走仕爲吏部侍郎知太平州以敷文閣待制致仕

蔡楙按福建通誌楙欽宗朝尉會昌視事數月遇贛賊犯境楙領鄕兵數千人與賊相持兵潰楙力戰不支遂遇害贈承事郎

曾升按福建通誌升字孟髙福州人入粟補吏靖康中多警升被檄部士卒戍楚州至昭信縣適遇敵與戰死於陣昭信賴以全事聞贈五官與一子恩立廟祀之

葉﹠﹟按嚴州府誌﹠﹟字勉叔壽昌人學通經傳才兼文武宣和二年靑溪方臘竊發與龍溪洪基護鄕井有功授忠訓郎湍州軍馬都監靖康二年金人犯京師與王時雍守東壁粘罕攻城甚急﹠﹟極力防禦尋以城陷爲金人所殺

石昉劉化源按饒州府誌昉字徳輝樂平人登宣和六年進士授隴州司工曹事以靖康元年之官明年金兵入陜陜之官吏比比失守惟隴守劉化源誓死不去檄昉權倅與昉畫地分守力不支金兵執之勒換授昉執不可盡室二十三人驅之北去拘置邠州洪皓畱北與昉時相聞左右二帝於五國城與劉化源俱以不屈死之

詹檉按遂安縣誌檉字幾先至弟也舉進士官迪功郎教授孟州死於靖康之難

安扶按祥符縣誌扶燾子靖康時爲給事中金入寇死之

劉倚友按處州府誌倚友字夢澤靑田人登政和進士宰開封咸平間甚有聲靖康間金人犯闕受檄爲東壁彈劾官登城按視爲金人所獲脇使降倚友叱罵不絕口死之

詹友按縉雲縣誌友以父適蔭知雍州靖康中金人犯汴友從北狩金授以官不就死之

曾悟按宋史曾傳從弟悟字蒙伯翰林學士肇之孫也宣和二年進士靖康間爲亳州士曹金人破亳州悟被執抗辭慢罵眾刃劘之屍體無存者妻孥同日被害年三十三

李政單

失名

按宋史忠義傳政爲云騎第六指揮在京東立戰功補官授河北將官冀州駐札靖康二年知州權邦彥以兵赴元帥府勤王金兵來攻政守禦有法紀律嚴明軍民皆不敢犯金屢攻城政皆卻之夜搗其寨所得財物盡散士卒無纖毫入私家號令明賞罰信由是人皆用命俄攻城甚急有登城者政呼曰事急矣有能躍火而過者有重賞於是有十數人皆以濕氈裹身持仗躍火而過大呼力戰金人驚駭有失仗者遂敗走政大喜皆厚賞之未幾政死城遂陷權知州事單某者不降自經死

祝公明子

陶

按宋史忠義傳公明處州麗水人太原府盂縣主簿靖康間金人犯河東令棄官去公明攝縣事率保甲入援圍守逾年城陷不屈子陶爲唐州司戶中原失守陶亦死官所建炎中贈公明承事郎

李若水按宋史忠義傳若水字淸卿洺州曲周人元名若冰上捨登第調元城尉平陽府司錄試學官第一濟南教授除太學博士蔡京晚復相子攸用事李邦彥不平欲謝病去若水爲言大臣以道事君不可則止胡不取決上前使去就之義暴於天下顧可默默托疾而退使天下有伴食之譏邪又言積蠹已久致理惟難建裁損而邦用未丰省科徭而民力猶困權貴抑而益橫仕流濫而莫澄正宜置驛求賢解榻待士采其寸長遠見以興治功凡十數端皆深中時病邦彥不悅靖康元年爲太學博士開府儀同三司髙俅死故事天子當掛服舉哀若水言俅以幸臣躐躋顯位敗壞軍政金人長驅其罪當與童貫等得全首領以歿尙當追削官秩示與眾棄而有司循常習故欲加縟禮非所以靖公議也章再上乃止欽宗將遣使至金國議以賦入贖三鎭詔舉可使者若水在選中召對賜今名遷著作佐郎爲使見粘罕於雲中才歸兵已南下復假徽猷閣學士副馮澥以往甫次中牟守河兵相驚以金兵至左右謀取間道去澥問何如若水曰戍卒畏敵而潰柰何效之今正有死耳令敢言退者斬眾乃定旣行疊具奏言和議必不可諧宜申飭守備至懷州遇館伴蕭慶挾與俱還及都門拘之於沖虛觀獨令慶澥入旣所議多不從粘罕急攻城若水入見帝道其語帝命何行還言二人欲與上皇相見帝曰朕當往明日幸金營過信而歸擢若水禮部尙書固辭帝曰學士與尙書同班何必辭請不已攺吏部侍郎三年金人再邀帝出郊帝殊有難色若水以爲無他慮扈從以行金人計中變逼帝易服若水抱持而哭詆金人金人曳出擊之敗面气結僕地眾皆散畱鐵騎數十守視粘罕令曰必使李侍郎無恙若水絕不食或勉之曰事無可爲者公昨𨿽言國相無怒心今日順從明日富貴矣若水嘆曰天無二日若水寧有二主哉其僕亦來慰解曰公父母春秋髙若少屈冀得一歸覲若水叱之曰吾不復顧家矣忠臣事君有死無二然吾親老汝歸勿遽言令兄弟徐言之可也後旬日粘罕召計事且問不肯立異姓狀若水曰上皇爲生靈計罪己內禪主上仁孝慈儉未有過行豈宜輕議廢立粘罕指宋朝失信若水曰若以失信爲過公其尢也歷數其五事曰汝爲封豕長蛇眞一劇賊滅亡無日矣粘罕令擁之去反顧罵益甚至郊壇下謂其僕謝寧曰我爲國死職耳柰並累若屬何又罵不絕口監軍者撾破其唇噀血罵愈切至以刃裂頸斷舌而死年三十五寧得歸具言其狀髙宗卽位下詔曰若水忠義之節無與比倫達於朕聞爲之涕泣特贈觀文殿學士謚曰忠湣死後有自北方逃歸者云金人相與言遼國之亡死義者十數南朝惟李侍郎一人臨死無怖色爲歌詩卒曰矯首問天兮天卒無言忠臣效死兮死亦何愆聞者悲之

李彥仙賈何閻平趙成按宋史忠義傳彥仙字少嚴初名孝忠寧州彭原人徙鞏州有大志所交皆豪俠士閒騎射家極邊每出必陰察山川形勢或﹠﹟敵人縱牧取其善馬以歸嘗爲種師中部曲入雲中獲首級補校尉靖康元年金人犯境郡縣募兵勤王遂率士應募補承節郎李綱宣撫兩河上書言綱不知兵恐誤國書聞下有司追捕乃亡去易名彥仙以效用從河東軍諜金人還復補校尉河東陷彥仙拔歸道出陜以兵事見守臣李彌大彌大與語壯之畱爲裨將戍殽澠間金人再犯汴永興帥範致虛合西兵入援彥仙遮說曰殽澠道隘難以眾進不若分兵而前畱其半於陜可爲後圖致虛怒其阻眾罷遣之師至千秋府果敗官吏皆遁時彥仙爲石壕尉堅守三觜民爭依之下令曰尉異縣人非如汝室墓於是今尉爲汝守若不悉力金人將屍汝於市眾皆奮金人攻三觜彥仙戰佯北金人追之發掩殺千計分兵四出下五十餘壁初金人得陜用降者守之使招集散亡彥仙陰遣士﹠﹟其間金人不覺乃引兵攻其南郭夜潛師薄東北隅所納士內應噪而入復陜州乘勝渡河列柵中條諸山旁郡邑皆響附分遣邵云等下絳解諸邑吏行文書請州印章彥仙曰吾以尉守此第用吾印事聞上謂輔臣曰近知彥仙與金人戰再三獲捷朕喜而不寐卽命知陜州兼安撫使遷武節郎合門宣贊舍人彥仙搜軍實增陴浚湟益爲戰守備盡取家屬以來曰吾以家徇國與城俱存亡聞者感服邵興在神稷山以其眾來願受節制彥仙辟興統領河北忠義軍馬屯三門後賴其大復虢州金將烏魯撒拔再攻陜彥仙極力禦之金人技窮而去三年婁宿悉兵自蒲解大入彥仙伏兵中條山擊之金兵大潰婁宿僅以身免授右武大夫寧州觀察使兼同虢州制置彥仙度金人必並力來攻卽遣人詣宣撫使張浚求三千騎俟金人攻陜卽空城渡河北趨晉絳並汾搗其心腹金人必自救乃繇嵐石西渡河道鄜延以歸浚貽書勸彥仙空城淸野據險保聚俟隙而動彥仙不從婁宿率叛將折可求眾號十萬來攻分其軍爲十以正月旦爲始日輪一軍攻城聚十軍並攻期以三旬必拔彥仙意气如平常登譙門大作技樂潛使人縋而出焚其攻具金人愕而卻食盡煮豆以啖其下而取汁自飲至是亦盡告急於浚浚間道以金幣使犒其軍檄都統制曲端將涇原兵來援端素疾彥仙出己上無出兵意浚幕官謝升言於浚曰金旦暮下陜則全據大河且窺蜀矣浚乃出師至長安道阻不得進裨將邵隆呂圓登楊伯孫自外來援間關傷僕僅有至者彥仙日與金人戰將士未嘗解甲婁宿雅奇彥仙才嘗啖以河南兵馬元帥彥仙斬其使至是使人呼曰卽降前秩彥仙曰吾寧爲宋鬼安用汝富貴爲命彊弩一發斃之設鉤索日鉤取金人舂斫城上殺傷相當守陴者傷夷日盡金益兵急攻城陷彥仙率眾巷戰矢集身如蝟左臂中刃不斷戰愈力金人惜其才以重賞募人生致之彥仙易敝衣走渡河曰吾不可以身受敵人之刃旣而聞金人縱兵屠掠曰金人所以甘心此城以我堅守不下故也我何面目復生乎遂投河死年三十六金人害其家惟弟夔子毅得免浚承制贈彥仙彰武軍節度使建廟商州號忠烈官其子給宅一區田五頃紹興九年宣撫使周辛請卽陜州立廟名義烈後以商陜與金人徙其廟閬州乾道八年易謚忠威彥仙頎而長面嚴厲不可犯以信義治陜犯令者𨿽貴不貸與其下同甘苦故士樂爲用有籌略善應變嘗略地至靑澗猝遇金人眾愕眙彥仙依山植疑幟徐據柳林解甲自如金人疑有伏引去彥仙追襲於隘躪死相枕關以東皆下陜獨存金人必欲下陜然後並力西向彥仙以孤城扼其衝再逾年大小二百戰金人不得西至城陷民無二心𨿽婦女亦升屋以瓦擲金人哭李觀察不絕金人怒屠其城全陜遂沒裨將邵云呂圓登宋炎賈何閻平趙成皆死並贈官錄其家

邵云按宋史忠義傳雲龍門人金人陷蒲城云聚少年數百壁山谷時出撓之會邵隆起兵云往從之約爲兄弟聞胡夜者眾彊乃舉所部聽命李彥仙嘗假夜官夜意不滿掠南原而去彥仙誘殺之云欲攻陜彥仙遣客說以義遂來歸累有功官至武翼郎合門宣贊舍人城破被執婁宿欲命以千戶長云大罵不屈婁宿怒釘云五日而磔之金人有就視者猶咀血噴其面至抉眼擿肝罵不絕

呂圓登按宋史忠義傳圓登夏縣人嘗爲僧後以良家子應幕捍金人淆澠間彥仙保三觜圓登歸之功最多爲愛將城垂破以兵來援身重創持彥仙泣曰圍久不知公安否今得見公且死無恨創身方臥聞城陷遽起戰死

宋炎按宋史忠義傳炎陜縣人蹶張命中補秉義郎先金人圍城炎射死數百人比再圍炎以勁弩數百發毒矢殺千餘人城陷金人聲言求善射者貴之炎不應力戰死

胡唐老鄭凝按宋史忠義傳唐老字俊明樞密副使宿之曾孫也崇寧間與弟世將同登進士第歷南京國子博士知江陵縣召爲祕書省校書郎靖康元年擢殿中侍禦史金人再犯京師攻圍日急唐老請對曰城危矣康王北使爲河朔士民畱不得進殆天意也請就拜大元帥俾召天下兵入援宰相何是之遂遣秦仔持蠟書詣相州拜王河北兵馬大元帥時朝廷趣西兵入衛而不立帥唐老疏乞命範致虛爲宣撫使節制諸路以進不然必無功不聽後致虛以孤軍與金人戰淆澠間它路兵不至遂敗京城破金人搜括金銀分命朝臣董之以臺臣糾察唐老預焉出知無爲軍朝廷竄逐僞命之臣坐降二官先是金人怒民間多匿金銀杖唐老幾死以疾得免稱臣於僞楚至是唐老不自言故例從貶秩三年知衢州苗傅敗走以亂兵犯城唐老拒之會大雨雹城上矢石俱發賊不支遂解去以功擢祕閣修撰未幾進徽猷閣待制充兩浙宣撫司參謀官知鎭江府兼浙西安撫使杜充降於金建康失守潰卒戚方等趣鎭江城壁頹圯兵不滿千獨倚浙西制置韓世忠爲重世忠復去唐老度力不敵因撫之無何方欲犯臨安妄言赴行在請唐老部眾以行唐老不從諭以逆順禍福方眾環脇之唐老怒罵方遂遇害詔贈徽猷閣直學士謚定湣時安撫司機宜鄭凝亦以兵死詔官其家一人凝戩之孫也

上官悟按福建通誌悟東京畱守劉豫叛城陷遇害

李階按福建通誌階攝臨安比較婺州卒陳通脇叛階叱之遂遇害

危一按福建通誌一光澤人家貧業樵靖康間二帝北遷一聞之哭三日骨立而死

程次山弟

次石

按樂平縣誌次山字際云宣和間入太學上書於當軸羈置光州靖康元年冬潰軍趙立陷光州次山走固始乞師與郡僚吳翊合謀擊立立走而光復是冬金人犯京師光守檄次山官遣隨河東經略傅亮並力勤王時郡邑擾擾不定次山至濟州奉迎髙宗受冊又移檄僞楚斥其僭代義聲甚振被旨審參河東經幕劇賊張遇擁眾數萬號一窠蜂銅陵靑陽貴池皆被侵軼將逼饒提刑張植檄次石禦之次山以弟次石爲前軍與賊鏖戰次山以徒死無益突陣出而次石死之賊知其軍有援遁去二年春攺授京東撫幕車駕駐建康次山與魏佑上書忤宰相系府獄上察其忠詔府陽東野出之上倉卒幸浙西邦人大恐饒守連南夫檄次山知徳興委募兵護駕得伉健數千人將鼓而前大將劉光世得次山牒怒其簡敬將繩以法次山知不免乃自引決焉

孫鈜按宜賓縣誌鈜自眉徙居戎州登第爲博士靖康中條上守禦之策及二帝被執金以鈜有名上庠檄名取之義不屈死

趙士跋按宋史忠義傳士跋濮王曾孫也靖康末爲右監門衛大將軍吉州團練使金人驅宗室北行士跋得間道遁去居邢州結士豪將舉事有告者金人執而殺之事聞贈保寧軍節度使謚忠果

孫方武按長沙府誌方武長沙人爲州學正金人入城方武率居民連日巷戰金人四面縱火人皆竄伏惟方武挺身罵不絕口死之祀於學

江應洪按池州府誌應洪字泰之儀矩宏整與邑宰趙方友善後方帥襄陽應洪爲制幕會方卒應洪攝帥事後知徳安府剸劇有才數十年訟之不直者悉爲決遣尋除淮東提刑兼知揚州值賊兵寇揚多方捍禦力竭以死友人林彥博載歸葬九華西洪嶺之麓

蘇幼安按衢州府誌幼安字心徳舉明經爲衢州路教授歸老時鄕寇犯境甚猖獗欲執幼安去大罵不屈而死賊憫之遂解去鄕賴以全於是鄕人語曰幼安以一身攖白刃之禍以活吾一鄕之命若等將無以報乎因立祠祀焉

劉純按福建通誌純建陽人以平賊有功調攝邵武縣事剪除餘寇號其軍曰忠武未幾建寧下衢寇復熾純提兵直抵賊巢被獲不屈死之

僧眞寶按宋史忠義傳眞寶代州人爲五臺山僧正學佛能外死生靖康之擾與其徒習武事於山中欽宗召對便殿眷賚隆縟眞寶還山益聚兵助討州不守敵眾大至晝夜拒之力不敵寺捨盡焚酋下令生致眞寶至則抗詞無撓酋異之不忍殺也使郡守劉騊誘勸百方終不顧且曰吾法中有口回之罪吾旣許宋皇帝以死豈當妄言也怡然受戮北人聞見者嘆異焉年卒人稱其一門忠孝節義云

僧眞寶按宋史忠義傳眞寶代州人爲五臺山僧正學佛能外死生靖康之擾與其徒習武事於山中欽宗召對便殿眷賚隆縟眞寶還山益聚兵助討州不守敵眾大至晝夜拒之力不敵寺捨盡焚酋下令生致眞寶至則抗詞無撓酋異之不忍殺也使郡守劉騊誘勸百方終不顧且曰吾法中有口回之罪吾旣許宋皇帝以死豈當妄言也怡然受戮北人聞見者嘆異焉忠烈部名臣列傳十九

宋三

鄭驤按宋史忠義傳驤字潛翁信之玉山人登元符三年進士第知溧陽縣歲饑民多逃亡漕司按籍督逋賦不少貸驤患之盡去其籍使者欲繩以法驤曰著令約二稅爲定數今不除則逋愈多民愈貧賦愈不辦使者不能屈時議自建康鑿漕渠導太湖以通大江將破數州民田調江浙二十五州丁夫所費百萬計朝廷遣官視可否驤條析利病力止之通判岢嵐軍攺慶陽府姚古奏爲熙河蘭廓路經略司屬官錢蓋自渭易熙奏辟幕下地震秦隴金城六城壞驤爲蓋言六城熙河重地宜趣繕治因自請董兵護築益機灘新堡六百步以控西夏堡成以功遷官賜緋衣銀魚唃﹠﹟羅氏舊據靑唐置西寧州董氈入朝其弟益麻黨徵走西夏大觀中羌人假其名歸附童貫奏賜姓名趙懷恭官團練使至是黨徵自西寧求歸貫懼事露議者希貫旨欲絕之驤謂貫欺君請辧其僞貫怒將厚誣以罪會敗而止擢京兆府等路提舉常平驤按格爲常平總目十卷頒之所部時陜右大稔驤奏乞以所部本息乘時廣糴得米六十萬斛髙宗初以直祕閣知同州兼沿河安撫使時謀巡近甸金陵南陽長安爲駐蹕計驤言南陽金陵偏方非興王地長安四塞天府之國可以駐蹕會帝東幸揚州復請自楚泗汴洛以迄陜華各募精兵首尾相應庶敵勢不得衝決不報金將婁宿犯同州及韓城驤遣兵拒險擊之師失利金人乘勝徑至城下通判以下皆遁去驤曰所謂太守者守死而已翼日城陷驤赴井死贈通議大夫樞密直學士謚威湣詔賜廟湣節驤在熙河嘗摭熙寧迄政和攻取建置之迹爲拓邊錄十卷兵將蕃漢雜事爲別錄八十卷圖畫西蕃西夏回鶻盧甘諸國人物圖書爲河隴人物志十卷序贊普迄溪巴溫董氈世族爲蕃譜系十卷

劉汲按宋史忠義傳汲字直夫眉州丹陵人紹聖四年進士爲合州司理武信軍推官攺宣徳郎知開封府鄢陵縣奉行神霄宮不如令以京畿轉運使趙霆奏徙通判隆徳府時方士林靈素用事郡人班自攺易系辭爲妖言以應靈素汲攝守下自獄靈素薦自有道命轉運使陳知存按驗掾史懼欲變獄汲責數掾史知存憚之卒以實聞通判河中府辟開封府推官自盛章等尹京果於誅殺率取特旨以快意汲每白府奏罷之宰相王黼初領應奉司汲對客輒詆之黼聞奏謫監蓬州稅欽宗召赴闕汲奏願得驅馳外服治兵食以衛京師時置京西轉運司於鄧州以汲添差副使建炎元年範致虛師至陜汲貽書勸以一軍自蒲中越河陽焚金人積聚絕河橋一軍自陜路直抵鄭許與諸道連衡敵必解散致虛以書謝汲而行金人再犯京師諸道不知朝廷動息者三月馮延緒傳詔撫諭謂車駕出郊定和議令諸道罷兵汲謂副總管髙公純曰詔書未可遽信公純問故汲曰詔下以去年十二月鄧去京七百里今始至州何也安有議和已三月而敵猶未退乎此必金人脇朝廷以款勤王之師爾可速進兵公純難之汲請自行公純不得已俱至南陽不進汲獨馳數十騎赴都城二帝已北行汲素服慟哭尋代公純攝帥事捐金帛饗士爲戰守計詔鄧州備巡幸汲廣城池飾行闕所以待乘輿之具甚備就加直龍圖閣知鄧州兼京西路安撫使汲奏欲復兩河當先河東欲復河東當用陜兵請先從事河東以定西河之根本於是金人復渡河諜知鄧州爲行在所命其將銀朱急攻京西汲遣副總管侯成林守南陽金人奄至殺成林汲集將吏謂曰吾受國恩恨未得死所金人來必死汝有能與吾俱死者乎皆流涕曰惟命民有請涉山作寨以避敵者汲曰是棄城矣然若屬俱死無益乃下令曰城中有材武願從軍者聽畱余從便得敢死士四百人又令曰凡仕於此其聽送其家寅出午反違者從軍法眾皆感服無一人失期及南陽陷命將戚鼎將兵三千逆戰及命靳儀與趙宗印分西南門掎之汲自以牙兵四百登陴望見宗印從間道遁卽自至鼎軍中麾其眾陣以待敵至皆死鬥敵卻俄而儀敗金人攻之益急矢下如雨軍中請汲去汲不許曰使敵知安撫使在此爲國家致死敵大至汲死之事聞贈大中大夫謚忠介

李邈按宋史忠義傳邈字彥思臨江軍淸江人唐宗室宰相適之之後少有才略精悍敏決見事風生以父任爲太廟齋郎初調安州司理監潤州酒務用薦攺京官監在京竹木務擢提轄環慶路糧艸通判河間府以迕蔡京童貫換右列由承議郎換莊宅副使知信安軍遷知霸州爲遼東國賀正副使還貫將連金人夾攻契丹呼邈至私第以語動之使附己邈言契丹入未厭其主貫懼邈有異議卽奏不俟對令復任邈上書言契丹不可滅苟誤機事願誅臣以謝邊吏都轉運使沈積中捃邈罪五十有三條鞫治一無所得乃以建神霄宮不如詔免官久之監在京染院進都大提舉京西汴河堤岸盜起浙東攺江淮兩浙制置司管當公事攺知嚴州代還貫欲以西師入燕邈復語貫曰方臘小醜一呼屠七州四十餘縣竭數路之力而後能平之殆天以此警公也何可遽移之北乎因密教貫陰佐契丹以圖金人貫不能用乃乞致仕貫收復燕山奏邈知涿州攺易州皆辭不赴嘆曰國家禍亂自玆始矣金人犯京師詔趣入見邈慨然復起就道旣至會姚平仲戰不利京師震動上不以時賜對問禦敵柰何邈言勝負兵家之常勢陛下無過憂第古未有和戰不定而能成功者因言種師道宿將有重名二敵所畏朝廷自主和議而盡以諸道兵師道視敵爲進退將在軍中君命有所不受使見可擊而進勝固社稷之福不勝亦足使敵知吾將帥有以國爲任者上稱善而耿南仲方主和議不合乃換右文殿修撰京畿轉運使辭不拜金人猶駐牟駝岡乃以邈爲京城西壁守禦使邈言姚平仲敗績而敵猶不敢畱是畏我也不以種師道再戰已失機會尙可尾其行及河半渡擊之猶足爲後戒議復格三上章致仕不允攺主管馬軍公事權樞密副都承旨出爲河北西路制置使以措置山西塘灣屯田弓箭手事邈論塘灣不可爲奪制置使下遷提舉保甲仍領措置司又論不已再奪觀察使則金兵將及境矣遂復舊官守眞定後二日落階拜靑州觀察使仍知府事邈始視事兵不滿二千錢不滿二百萬自度無以拒敵乃諭民出財共爲死守民恃邈爲固不數日得錢十三萬貫粟十一萬石募民爲勇敢亦數千人而新集之兵皆無鬥志金人至邈乞師於宣撫副使劉韐且間道走蠟書上聞皆不報城被圍且戰且守相持四旬城破邈巷戰不克將赴井左右持之不得入斡離不脇邈拜不拜以火燎其須眉及兩髀亦不顧乃拘於燕山府金人問曰集民兵擊我謂我爲賊何也邈曰汝負盟所至掠吾金帛子女何諱吾言敵不能屈久之欲以邈知滄州笑而不答且說之曰天下彊弱之勢安有常特吾中國適逢其隙耳汝不以此時歸二帝及兩河地歲取重幣如契丹以爲長利彊尙可恃乎金人諱其言命邈從其服飾邈憤詆毀甚力金人撾其口猶吮血噀之翼日自去發爲浮屠金人大怒遂遇害將死顏色不變南向再拜端坐就戮燕人爲之流涕髙宗贈招化軍節度使謚曰忠壯

閻進朱績按宋史忠義傳進隸宣武建炎初遣使通問進從行旣至雲中府金人拘畱使者散處之進亡去追還畱守髙慶裔問何爲亡進曰思大宋爾又問郎主待汝有恩汝亡何故進曰錦衣玉食亦不戀也慶裔義而釋之凡三亡乃見殺臨刑進謂行刑者吾南向受刃南則我皇帝行在也行刑者曳其臂令面北進踴身直起盤旋數四卒南鄕就死進武校尉朱績亦從之分在粘罕所績見粘罕數日遽求妻室粘罕喜令擇所擄內人妻之績取最醜者人莫諭其意不半月亡去追之還粘罕大怒績含笑死梃下蓋績求妻者所以固粘罕也

龔楫蔣子春按宋史忠義傳楫字濟道兵部侍郎原之孫世以儒學顯楫懦如不勝衣建炎初聞金人陷郡縣輒忿恚不食念有以自見而不可得兀朮據和州以偏師萬人築堡新塘遏絕濡須之路楫率家僮百餘人襲之鄕裏從者三千餘人獲千戶二系累者數百人輜重稱是縱遣所掠州民父母妻子將歸於滁和鎭撫司遇金兵大至乃取道圩上金騎兵據其衝不得前眾多赴水死楫麾其眾曰今日鬥死亦足稱義士自棄溝瀆無益也戰敗爲金人所獲猶挺劍刺其一人罵不絕口金人臠割之年二十二金人初至新塘有蔣子春者教授裏中金人見其挾書又人物秀整喜之欲命以官子春怒罵乃殺之

劉晏按宋史忠義傳晏字平甫嚴州人入遼舉進士爲尙書郎宣和四年帥眾數百來歸授通直郎金人犯京師以晏總遼東兵號赤心隊建炎初從劉正彥擊淮西賊丁進進黨頗眾晏所提赤心騎才八百乃爲五色旗使騎兵持之循山而出一色盡則以一色易之賊見官軍累日不絕顏色各異遂不戰而降遷朝散郎正彥反晏謂其部曲曰吾豈從逆黨者耶以眾歸韓世忠世忠追正彥及苗傅於浦城以晏騎六百爲疑兵於浦山之陽賊大駭晏以所部力戰正彥旣擒世忠上其功遷一官金人犯建康杜充兵潰世忠退保江陰晏領赤心百五十騎屯靑龍羣寇犯常州郡守請晏爲援晏以精銳七千人出奇破之進直龍圖閣保馬迹山以捍寇寇再至晏選舟師迎戰降其眾千五百人郡人爲晏立生祠戚方圍宣城急命晏往援晏至城下未立營壘出不意直搗方帳下方大驚卻走晏欲生致方單騎追之方率其眾迎戰晏不能敵猶手殺數十人爲賊所害事聞贈龍圖閣待制官其子四人於死所立廟曰義烈歲時祀之

淩唐佐按宋史忠義傳唐佐字公弼徽州休寧人元符三年進士建炎初提點京畿刑獄加直祕閣知南京南京陷劉豫因使爲守唐佐與宋汝爲密疏其虛實遣人持蠟書告於朝江淮都督呂頤浩過常州得唐佐從孫憲授保義郎合門祗候俾持書遺之憲至睢陽事泄豫捕唐佐並其家憲脫歸唐佐見豫責以大義豫怒斬唐佐境上李橫復﹠﹟昌言於朝詔贈徽猷閣待制

閻琦按宋史姚邦基傳邦基知尉氏縣秩滿不復仕屏居村落間授徒自給時宗室南渡不及者尙散居民間豫募人索之承務郎閻琦匿不以聞爲人所告豫杖之死

孫昭遠按宋史忠義傳昭遠字顯叔其先眉州眉山人元佑間進士調長沙尉辟河東經略司幹當公事歷鳳翔天興縣河北山東撫諭盜賊幹當公事尋擢河北燕山府路轉運使靖康元年召爲水部員外郎金人圍太原宋師多潰欽宗遣折彥質乘傳同昭遠招集會洛陽陷西京畱守西道總管王襄徙治襄漢授昭遠西道總管道收潰卒至京兆遇永興路安撫範致虛會諸軍入援昭遠督其進且檄諸道使出師環慶帥王似熙河帥王倚各以師會涇原帥席貢秦鳳帥趙點鄜坊使張深皆後師期昭遠二十有八疏劾之合諸道兵得十萬命馬佑昌統之昭遠與致虛同出關佑昌與金人戰敗京師陷遣使至大元帥府建炎元年遷河南尹西京畱守西道都總管至洛收集散亡得義兵萬餘人柵伊陽使民入保其冬金人來攻昭遠遣將姚慶拒戰軍敗慶死昭遠命將官王仔奉啟運諸殿神禦間道走行在金兵益熾昭遠戰不利其下欲擁昭遠南還昭遠罵曰若等平日衣食縣官不以此時報國南去何爲叛兵怒反擊昭遠遂遇害官屬無免者四年追贈徽猷閣待制

曾孝序子

吁

陸有常張侃丁興宗按宋史忠義傳孝序字逢原泉州晉江人以蔭補將作監主簿監泰州海安鹽倉因家泰州累官至環慶路經略安撫使過闕與蔡京論講議司事曰天下之財貴於流通取民膏血以聚京師恐非太平法京銜之時京方行結糴俵糴之法盡括民財充數孝序上疏曰民力殫矣民爲邦本一有逃移誰與守邦京益怒遣禦史宋聖寵劾其私事追逮其家人鍜煉無所得但言約日出師幾﹠﹟軍期削籍竄嶺表遇赦量移永州京罷相授顯謨閣待制知潭州復以論猺事與吳居厚不合落職知袁州尋復職再知潭州道州猺人叛乘髙恃險機毒矢下石官軍不得前於兩山間僕巨木橫累以守孝序夜遣驍銳攀援而上以大兵繼進破平之進顯謨閣直學士遷龍圖閣直學士知靑州繕修城池訓練士卒儲峙金穀有數年之備金人不敢犯髙宗卽位遷徽猷閣學士升延康殿學士召赴行在旣而靑州民詣南都借畱許之先是臨胊土兵趙晟聚眾爲亂孝序付將官王定兵千人捕之失利而歸孝序責以力戰自贖定乃以言撼敗卒奪門斬關入孝序出據廳事瞋目罵之遂與其子宣教郎吁皆遇害年七十九城無主遂陷知臨淄縣陸有常率民兵拒守死於陣知益都縣張侃千乘縣丞丁興宗亦死之後贈孝序五官爲光祿大夫謚威湣子吁承議郎有常朝散郎錄其家一人贈侃興宗二官官二子

郝仲連按宋史忠義傳仲連昌元人建炎元年金人犯河中守臣席益遁去仲連時爲貴州防禦使宣撫範致虛遣節制河東軍馬屯河中就權府事金將婁宿以重兵壓城仲連率眾力戰外援不至度不能守先自殺其家人城陷不屈及其子皆遇害後贈中侍大夫明州觀察使

程端中按池州府誌端中程伊川先生子南渡徙家貴池當金兵南攻端中知六安軍殫力守禦死於難時池州統制族人程全爲收骸骨歸葬於池子易晟侄暘皆有名於世

程全按萊州府誌全濰人建炎初爲瑞州都監金人寇江西守臣遁走全攝州事有盜祝生者攻州全拒之且戰且前至萬載兵少力罷而敗賊執之不屈刳其腹民哀思之

醉民按山東通誌醉民失姓名劉豫僭立民罵豫曰汝是何人要作官家宋何負汝豫殺之

邢希載按濟南府誌希載歷城人勸豫歸宋殺之

袁植按無錫縣誌植字材老崇寧三年進士第復中詞學兼茂科官監察禦史金人入寇陳邊防十三事以誅人爲先不納引疾致仕建炎初召爲左司諫直言忤宰相出守嶽州會北騎大入叛臣李允文據鄂州大剽荊湖植條其姦上之允文中路得遞疏怒勒兵趨嶽陽執植植正色詆之不少懾遂見害於武昌事聞追贈直龍圖閣錄其後二人

王相如按宣城縣誌相如字次卿知微曾孫孤貧嗜學年四十不娶或問之曰恐負吾學也呂右丞好問守宣州得士四人詹友瑞李宏周紫芝及相如與焉每燕集必與四人者俱建炎初江右盜起相如逃匿山中爲賊所得州有檄招附賊令艸檄以報相如奮﹠﹟叱曰吾卽死不能爲賊作牒遂遇害一門皆死僧毅達得其遺稿三百七十餘篇號溪堂集周紫芝序稱爲仁者之勇云

詹友瑞按宣城縣誌友瑞字伯尹少力學自奮政和丙申領鄕貢第一建炎初上書謂金讎當復中原可取言甚剴激不報會潰將戚方圍宣州州守李光分城守禦友瑞每匹馬輕裘奮當鋒矢以爲眾倡賊平補迪功郎調監池州贍軍酒庫值盜發鄰鄙郡委友瑞攝西安尉與賊力戰中流矢卒年四十三詔錄其子雷友瑞慷慨報國素所自許周紫芝作哀辭極稱之

於琳按蕭山縣誌琳爲本州防城保甲建炎初琳從浙東安撫討賊戰敗被執賊欲刺面彊降之琳罵不屈賊眾攢射矢著如蝟罵不絕口死之越帥翟汝文束﹠﹟招魂哭而祭之

歐陽元量按臨江府誌元量字宏中新諭人嘗著決勝兵要書上之建炎初傅雱通問兩宮元量假從事郎爲介不果行授寧鄕令調陽山猺獠叛元量率兵討之屯營去賊十里賊乘夜之統制蔡整黃登戰歿元量被執罵賊不屈死

林郁毛奎曾仔沈升按宋史林沖之傳衝之子郁字襲休宣和三年進士再調福建茶司幹官建州勤王卒自京師還求卸甲錢郡守逃匿卒鼓噪取庫兵爲亂殺轉運使毛奎轉運判官曾仔主管文字沈升郁聞變急入諭卒遇害事聞詔各與一子官

餘光庭按福建通誌光庭羅源人大觀三年擢第累官光祿寺丞出知南陽建炎初南陽陷不屈死舉家殲焉

黃哲按四川總志哲華陽人崇寧進士永興軍舉主管文字徐師仁薦於朝忤蔡京意除國子學錄遷宗正寺少卿金人陷都城索玉牒哲貯以陶器坎地而藏獲免髙宗卽位被旨迎玉牒及幸維揚哲言宜幸金陵爲朝論所阻除國子祭酒後扈駕渡江被追執不屈死

韓浩朱庭傑王允功王薦周中弟辛

按宋史忠義傳浩丞相琦孫以奉直大夫守濰州建炎二年金人攻城浩率眾死守城陷力戰死通判朱庭傑身被數箭亦死權北海縣丞王允功司理參軍王薦皆全家陷沒浩特贈三官官其家三人庭傑允功薦各官其家一人朝議大夫周中世居濰州率家人乘城拒守中弟辛家最富盡散其財以享戰士城陷中闔門百口皆死紹興六年以周聿請贈官

黃渙按廣東通誌渙字彥舟叔達次子幼力學通經史百家慷慨重气節元符三年鄕薦崇寧間授定州文學上書論天文政和七年升通直郎權知梧州軍事宣和五年以選次赴京會寇至渙率在部官奔南燻門外上表畱聖駕已而奔南京奉表勸進髙宗壯其志擢兵部侍郎建炎三年力戰而歿贈朝奉大夫祕閣修撰官其一子

盧臣忠按江南通誌臣忠黟人政和進士由臨安府司理累遷右正言後扈駕至建康敵使有逼近禦舟者臣忠叱退之失足墜水中數日上求臣忠所在使沒得其屍拱立如生帝憫其忠賜水銀以殮贈右諫議大夫

唐重按宋史忠義傳重字聖任眉州彭山人少有大志大觀三年進士徽宗親策士問以制禮作樂重對曰事親從兄爲仁義禮樂之實陛下以神考爲父哲宗爲兄盍亦推原仁義之實而已何以制作爲授蜀州司理參軍攺成都府學教授知懷安軍金堂縣授辟雍錄先是朝廷以拓土爲功邊帥爭興利以僥賞凡蜀東西夔峽路及荊湖廣南皆誘近邊蕃夷獻其地之不可耕者謂之納土因置州縣所至騷然重以其利害白之宰相因是薦之召對遷吏部員外郎左司郎官起居舍人金人入京師重言開邊之禍起於童貫故金人以貫爲禍首若斬貫首遣人傳送於金尙可緩兵或獻議遠避重聞衛士語以告於朝始定守城之計擢右諫議大夫時宰執各主和戰二議重上疏乞命其廷辧得失金人要求金帛中書侍郎王孝迪下令有匿金銀者死許人告重曰如此則子得以告父弟得以告兄奴婢得以告主矣豈初政所宜卽與禦史抗論乃止又累疏乞斬蔡京父子以謝天下尋遷中書舍人詞命多所繳奏又言近世不次用人其間致身宰輔有未嘗一日出國門者乞先補外以爲之唱上開納而宰相執奏以爲不可明日臺諫皆得罪重落職知同州金人已陷晉絳將及同重度不能守乃開門縱州人使出自以殘兵數百守城以示必死金人疑有備不復渡河而返降詔獎諭擢天章閣待制先是陜西宣撫使範致虛提五路兵勤王至陜州重遺致虛書言中都倚秦兵爲爪牙諸夏恃京師爲根本今京城圍久人無鬥志若五路之師逡巡未進則所以爲爪牙者不足恃而根本搖矣然潰卒爲梗關中公私之積已盡又聞西夏侵掠鄜延爲腹背患今莫若移檄蜀帥及川陜西路共資關中守禦之備合秦蜀以衛王室致虛銳於出師由澠池屯千秋鎭爲金將所敗軍皆潰退保潼關而五路之力益耗矣重募人間道走京城歸報二帝旣北行重卽移檄川秦十路帥臣各備禮物往軍前迎奉未幾髙宗卽位重上疏論今急務有四大患有五所謂急務者以車駕西幸爲先次則建藩鎭封宗子通夏國之好繼靑唐之後使相掎角以緩敵勢所謂大患者法令滋彰朝綱委靡軍政敗壞國用竭民心離欲救此者宜守祖宗成憲登用忠直大正賞刑誠今日之急務長安謀帥劉岑自河東使還上亦詢可守關中者岑以重對乃以天章閣直學士知京兆府尋兼京兆府路經略制置使重前在同州凡三疏上大元帥府乞蚤臨關中以符眾望且畫三策一謂鎭撫關中以固根本然後營屯於漢中開國於西蜀此爲策之上若駐節南陽控楚吳越齊趙魏之師以臨秦晉之墟視敵彊弱爲進退選宗親賢明者開府於關中此爲策之次儻因都城再治城池汴洛之境據成臯崤函之險悉嚴防守此策之下若引兵南度則國勢微弱人心離散此最無策曁至永興又六上疏皆以車駕幸關中爲請並條奏關中防河事宜大意謂虢陜殘破解州河中已陷同華州沿河與金人對壘邊面亙六百里本路無可戰之兵乞增以五路兵馬十萬以上委漕臣儲偫以守關中章凡七八上朝廷未有所處重復上疏曰關中百二之勢控制陜西六路捍蔽川陜四路今蒲解失守與敵爲鄰關中固則可保秦蜀十路無虞緣逐路帥守監司各有占護不相通融昨範致虛會合勤王之師非不竭力而將帥各自爲謀不聽節制乞選宗親賢明者充京兆牧或置元帥府令總管秦蜀十道兵馬以便宜從事應帥守監司並聽節制緩急則合諸道之兵以衛社稷不惟可以禦敵亦可以救郡縣瓦解之失又乞節制五路兵俱不報金將婁宿渡河陷韓城縣時京兆餘兵皆爲經制使錢蓋調赴行在重度勢不可支以書別其父克臣曰忠孝不兩立義不苟生以辱吾父克臣報之曰汝能以身徇國含笑入地矣及金人入境重遺書轉運使李唐儒曰重平生忠義不敢辭難始意迎車駕入關居建瓴之勢庶可以臨東方今車駕南幸矣關陜又無重兵𨿽竭智力何所施一死報上不足惜及金兵圍城城中兵不滿千固守逾旬外援不至而經制副使傅亮以精銳數百奪門出降城陷重以親兵百人血戰諸將扶重去重曰死吾職也戰不已眾潰重中流矢死初唐儒以其書聞俄以死節報上哀悼之贈資政殿學士後謚恭湣

郭忠孝楊宗閔桑景詢曾謂王尙按宋史忠義傳忠孝字立之河南人簽書樞密院事逵之子受易中庸於程頤少以父任補右班殿直遷右侍禁登進士第換文資授將作監主簿年逾三十不忍去親側多仕於河南管庫間宣和間爲河東路提舉解梁猗氏與河東接壤盜販鹽者數百爲羣歲起大獄轉相告引抵罪者眾忠孝止治其首余悉寬貸宰相王黼怒之坐廢格鹽法免靖康初召爲軍器少監入對以和議爲非是力陳追擊之策謂兵家忌深入金人自燕薊興兵逾河朔犯都城其鋒不可當今銳气且衰又顧子女玉帛之獲故議和以款我師今諸道之師集矣宜乘其惰擊之若不能擊其歸他日安能禦其來上命與宰相吳敏樞密李綱議忠孝復條上戰守利害士馬分合之策十餘事主和者眾卒不用其策攺永興軍路提點刑獄措置保甲初議者請擇保甲十萬刺爲義勇分隸河朔諸郡忠孝曰保甲歲久死亡者眾擇三萬人守都城可也河朔騎兵之地非保甲所宜上從之忠孝亟走關陜得勝兵三萬分隸十將擇一將統之繼遣兵趨澤潞聽宣撫司節制金人再犯京師永興帥範致虛率諸軍繇淆澠入援忠孝曰金人深入而河東無守備願分兵走太行扼其歸路彼必來戰城下之圍可緩致虛以爲然檄河中守席益馮翊守唐重與忠孝同出河東爲牽制之舉大軍盡出函谷忠孝獨以蒲解軍三千至猗氏遇金人破之逾絳州破太平寨斬首數百級攻平陽入其郛會大軍失利淆澠間乃引還及金人犯永興兵寡或勸忠孝以監司出巡可以避禍忠孝不答與經略唐重分城而守忠孝主西壁唐重主東壁金人陳城下忠孝募人以神臂弓射之敵不得前已而攻陷城東南隅忠孝與重及副總管楊宗閔轉運副使桑景詢判官曾謂經略主管機宜文字王尙提舉軍馬武功大夫程迪俱死之朝廷贈忠孝大中大夫子雍

程迪父

博古

按宋史忠義傳迪字惠老開封人父博古部鄜延兵戰死永樂迪以門蔭得官宣和中從楊惟中徵方臘有功加武功大夫榮州團練使瀘南潼川府路走馬承受公事諸使合薦迪忠義謀略可任將帥召赴行在經略制置使唐重以敵迫近畱迪提舉軍馬措置民兵以爲備金人已自同州渡河或勸迪還蜀迪思有以報國不從乃詣種氏諸豪謀率眾保險俟其勢稍衰出奇擊之轉運使桑景詢知其謀以告唐重揭榜許民擇險自固會前河東經制使傅亮建議當守不當避重從之以亮爲制置副使去者悉還旣而金兵益迫重乃以迪提舉永興路軍馬措置民兵令迪行視南山諸谷將運金帛徙治其中因召土豪集民兵以補軍籍會應募者眾亮語重曰人心如此假以旬日守備且具柰何望風棄去重大然之卽檄諸司聽亮節制金人近城迪又欲選兵迎戰使老稚得趣險尙可以活十萬人亮執議城守金人四面急攻外無援兵迪率諸司及統制偏裨以下東鄕會盟危急必以死相應誓不與敵俱生慷慨嗚咽同盟皆感泣城破乃自亮所分地始亮先出降眾潰迪率其徒行徇於眾曰敵讎我矣降亦死戰亦死努力與鬥憤怒大呼口流血士皆感奮多所斬殺迪冒飛矢持短兵接戰數十合身被創幾徧絕而復蘇猶厲聲叱戰不已遂死之麾下士舁置空室中比屋皆燼室獨不火及斂容色如生詔贈明州觀察使謚恭湣子昌諤

徐徽言子岡從孫適

祁昂按宋史忠義傳徽言字彥猷衢之西安人少爲諸生泛涉書傳負气豪舉有奇志喜談功名事大觀二年詔求材武士韓忠彥範純粹劉仲武以徽言應詔召見崇徳殿賜武舉絕倫及第歷保徳軍監押以邊功加合門祗候平陽府軍馬鈐轄權知保徳軍攺總領河西軍馬以討西夏功累遷秉義郎宣和四年將伐燕命太原帥張孝純招河西帳族遣徽言入其地帳族拒而射之徽言迎戰破之遂定天徳云內兩城宣撫使童貫嫉其功檄太原不得違節度復棄去孝純先定朔武二州亦不能守攺知火山軍兼統制河西軍馬徒赴石州靖康初遷武翼郎合門宣贊舍人金人圍太原分兵絕餉道自隰石以北命令不通者累月徽言以三十人渡河一戰破之遷武經郎知晉寧軍兼嵐石路沿邊安撫使金人再犯京師陜西制置使範致虛糾合五路兵赴難檄徽言守河西欽宗割兩河以紓禍同知樞密院事聶昌出河東爲金人所以便宜割河西三州隸西夏晉寧軍民大恐曰棄麟府丰晉寧豈能獨存徽言曰此使人矯詔耳三郡在河西設有詔猶當執奏況無之耶遂率兵復取三州夏人所置守長皆出降徽言慰遣之又並取嵐石等州教戈船卒乘羊皮渾脫亂流以掩敵金人益備克胡寨吳堡津遣守領爲九州都統與晉寧對壘徽言出奇兵襲逐之時河東郡縣淪沒遺民日徯王師之至徽言陰結汾晉土豪數十萬約復故地則奏官爲守長聽世襲條其事以聞俟報可卽身率精甲搗太原徑取雁門畱兵戍守且曰定全晉則形勝爲我有中原當指期克復投機一時會不可失奏上詔徽言聽王庶節制議遂格金人忌徽言欲速拔晉寧以除患建炎二年冬自蒲津涉河圍之先是徽言移府州約折可求夾攻金人可求降金將婁宿挾至城下以招徽言徽言故與可求爲姻乃登陴以大義譙數之可求仰曰君於我胡大無情徽言攝弓厲言曰爾於國家不有情我尙於爾何情寧惟我無情此矢尢無情一發中之可求走因出兵縱擊遂斬婁宿孛菫之子當是時環河東皆已陷獨晉寧屹然孤墉橫當彊敵勢相百不抗徽言堅壁持久撫摩疲傷遣沒人泅河召民之逃伏山谷者幾萬眾浮筏西渡與金人鏖河上大小數十戰所俘殺過當晉寧號天下險徽言廣外城東壓河下塹不測譙堞雄固備械甚整命諸將畫隅分守敵至則自致死力以勁兵往來爲遊援金進攻數敗不得志圍之益急晉寧俗不井飲寄汲於河金人載茭石湮壅支流城中水乏絕儲偫寖罄鎧仗空敝人人惴憂知殞亡無日徽言能得眾心奮枵餓傷痍之餘裒折槊斷刃以死固守旣自度不支取炮機﹠﹟格凡守具悉火之曰無以遺敵遣人間道馳書其兄昌言曰徽言孤國恩死矣兄其勉事君一夕裨校李位石斌系帛書飛笴上陰約婁宿啟外郭納金兵徽言與太原路兵馬都監孫昂決戰門中所格殺甚眾退嬰牙城以守金人攻之不已徽言置妻子室中積薪自焚仗劍坐堂上慷慨語將士我天子守土臣義不見蔑敵手因拔佩刀自擬左右號救持之急金兵狎至挾徽言以去然猶憚其威名婁宿得徽言所親說徽言盍具冠韍見金帥徽言斥曰朝章覲君父禮以入穹廬可乎汝污僞官不卽愧死顧以爲榮且爲敵人搖吻作說客邪不急去吾力猶能搏殺汝婁宿就見徽言語曰二帝北去爾其爲誰守此徽言曰吾爲建炎天子守婁宿曰我兵已南矣中原事未可知何自苦爲徽言怒曰吾恨不屍汝輩歸見天子將以死報太祖太宗地下庸知其他婁宿又出金制曰能小屈當使汝世帥延安舉陜地並有之徽言益怒罵曰吾荷國厚恩死正吾所此膝詎爲汝輩屈邪汝當親刃我不可使餘人見加婁宿舉戟向之覬其懼伏徽言披﹠﹟迎刃意气自若飲以酒持杯擲婁宿曰我尙飲汝酒乎慢罵不已金人知不可屈遂射殺之粘罕聞其死怒婁宿曰爾粗很何專殺義人以逞爾私治其罪甚慘初徽言與劉光世束髮雅故光世被命援太原次吳堡津輒頓不進徽言移書趣行未聽又諭以太原危不守旦暮望救總管承詔赴急不宜稽固取方命罪光世猶前卻徽言卽露章劾其逗撓封副與之光世惶遽引道宣撫使張浚與諸使者相繼以死節事聞髙宗撫幾震悼顧謂宰相曰徐徽言報國死封疆臨難不屈忠貫日月過於顏眞卿段秀實遠矣不有以寵之何以勸忠昭示來世乃贈晉州觀察使謚忠壯再贈彰化軍節度祁昂亦引刀欲自刺金人擁至軍前不屈而死至是贈成忠郎團練使徽言子岡旣同死事而從孫適亦以守安丰死世著忠義云

向子韶弟子褒

子家

按宋史忠義傳子韶字和卿開封人神宗後再從侄也年十五入太學登元符三年進士第特恩攺承事郎授荊南府節度判官累官至京東轉運副使屬郡郭奉世進萬緡羨餘戶部聶昌請賞之以勸天下子韶劾奉世且言近臣首開聚斂之端寖不可長士論韙之以父憂免起復知淮寧府建炎二年金人犯淮寧子韶率諸弟城守諭士民曰汝等墳墓之國去此何之吾與汝當死守時有東兵四千人第三將嶽景綬欲棄城率軍民走行在子韶不從景綬引兵迎敵而死金人晝夜攻城子韶親擐甲冑冒矢石遣其弟子率赴宗澤乞援兵未至城陷子韶率軍民巷戰力屈爲所執金人坐城上欲降之酌酒於前左右抑令屈膝子韶直立不動戟手責罵金人殺之其弟新知唐州子褒朝請郎子家等與合門皆遇害惟一子鴻六歲得存事聞再贈通議大夫官其家六人後謚忠毅初金人至淮寧府楊時聞之曰子韶必死矣蓋知其素守者云

趙不試按宋史忠義傳不試太宗六世孫宣和末通判相州尋權州事兼主管眞定府路經略安撫公事建炎元年知相州初汪伯彥旣去相金人執其子似遣來割地似至相不試固守不下明年金人大入州久被圍軍民無固志不試謂之曰今城中食乏外援不至不試宗子也義不降計將安出眾不應不試知事不可爲遂登城與金人約勿殺許之旣啟門乃納其家井中然後以身赴井命提轄官實以土州人皆免於死

郭贊按宋史忠義傳贊汝陽縣丞也建炎二年金人陷蔡州守臣閻孝忠聞之先遣其家獨聚軍民守城金人陷城孝忠爲所執見其貌陋且侏儒乃令荷擔因乘間而逃獨贊朝服詬叱不肯降遂見殺

楊粹中杜績按宋史忠義傳粹中眞定府人建炎二年金人大入時粹中知濮州固守不下粘罕以濮小郡易之將官姚端乘其不意夜搗其營直犯中軍粘罕跣足走僅以身免遂急攻城凡三十三日而陷端率死士突出粘罕入其城粹中登浮圖不下粘罕嘉其忠義許以不死乃以粹中歸粹中竟不屈而死守禦官杜績亦死之贈粹中徽猷閣待制

陳淬子仲剛

仲敏

按宋史忠義傳淬字君銳興化軍莆田人紹聖初下第挾策西遊時呂惠卿帥鄜延淬戎服往見惠卿問相見何事淬曰大丈夫求見大丈夫又何事惠卿器之補三班奉職與西人接戰於烏原手殺十餘人擒其寨主秦爲左班殿直鄜延路兵馬都監累遷武經郎丁外艱宣和四年召赴闕授眞定路分都監兼知北寨河北第一將尋拜忠州團練使眞定府路馬步副總管七年金人入眞定淬以孤軍禦之妻孥八人皆遇害建炎元年辟諸軍統制宗澤命擊金人於南華敗之兼大名府路都總管兵馬鈐轄擢知恩州王善者金之種落也擁兵十萬長驅兩河遂襲恩淬與長子仲剛拒戰賊飛刃及淬仲剛以身蔽刃死之明年善復圍陳州淬大敗善兵拜宿州安撫使李成叛詔以淬爲禦營使六軍都統淮南招撫使討之三戰三捷未幾金人犯采石又檄淬回援建康淬將中軍戚方將前王將後淬曰彼眾𨿽多然止有二十艘一艘不越五十人每至不過千人吾伏兵葭蘆翳薈間俟其旋濟旋獲前後不相知訖濟當盡獲矣杜充不從金兵遂犯板橋諸軍皆潰淬獨與戰勢窮力盡據胡﹠﹟大罵刃交於胸而色不動與其從子仲敏俱死詔贈拱衛大夫明州觀察使官其一子一婿

宋昌祚唐璟蹇譽徐兟邵元通鄭

立胡廣按宋史忠義傳昌祚和州鈐轄也建炎二年兀朮犯和州州人推昌祚權領軍事率眾堅守金人圍之數匝禁軍左指揮使鄭立亦拳勇忠憤共激士率晝夜備禦不少怠閱數日軍士胡廣發弩中兀朮左臂兀朮大怒飛炮雨集徑登弩發之地城立破金人入屠其城昌祚與權倅唐璟歷陽令蹇譽司戶徐兟縣尉邵元通及立廣皆死譙樓上磔裂以徇軍士多不降潰圍西出保麻湖水寨推鄕豪爲統領聞於朝遂以趙霜爲和州鎭撫使昌祚璟譽兟元通各贈官錄其子弟

趙伯振按宋史忠義傳伯振太祖八世孫宣和六年進士靖康末爲鄭州司錄捍禦有功上聞之就遷直祕閣通判州事建炎二年金人犯鄭州守臣董庠棄城走越八日城陷伯振率兵巷戰中流矢墜馬遂遇害事聞贈朝請大夫官其一子

趙叔皎按宋史忠義傳叔皎秦悼王四世孫元丰中爲右班殿直累遷至徳州兵馬都監自靖康以來劉順呂拱劉亨相繼謀叛叔皎皆設方略捕擒之建炎二年金人圍城郡檄叔皎率兵禦之前後六戰圍急有江﹠﹟者與郡守宗諒謀以城降叔皎斬﹠﹟以徇金人登城叔皎猶力戰勢窮被執怒罵不屈遂遇害

趙叔憑王滸劉效陳思道馮經李

嶽杜開張﹠﹟盧亨按宋史忠義傳叔憑建炎間任陜州都監累官武翼大夫就遷通守金人圍陜州旣久援兵不至城危時叔憑子官盧氏遺以蠟丸書曰人臣當死國難況吾以近屬其可辱命耶死固其所也遂死之時通判王滸職官劉效陳思道馮經李嶽杜開縣令張﹠﹟將佐盧亨等五十一人俱死無降者

屈堅按宋史忠義傳堅爲右武大夫忠州防禦使建炎二年金人圍陜府堅引所部救之爲解金人執堅堅曰始吾所以來爲解圍也城苟全吾死何憾叱金人使速殺之後贈三官錄其家五人

魏彥明按宋史忠義傳彥明開封人通判延安府建炎二年金人陷府東城而西城猶堅守金人並兵入鄜延王庶自當鄜州來路遣統制官龐世才當延安來路天大雪世才戰敗自是金兵專圍西城初受圍時彥明與權府事劉選分地而守彥明當東壁空家貲以賞戰士金人不敢犯王庶子之道未弱冠率老弱乘城金人晝夜攻城閱十有三日城陷彥明坐子城樓上金人並其家執之諭使速降彥明曰吾家食宋祿汝輩使吾背君乎婁宿怒殺之詔贈中大夫官一子

郭元邁按蘇州府誌元邁字英遠建炎二年應募奉使時建安魏行可充金人軍前通問使元邁以右武大夫和州團練使爲之副行次河朔以尺紙付家云出當棘時難保全生此身已許國矣至金上書粘罕乞歸二聖金人畱之不遣洪皓北歸言其以身殉國棄之不取緩急何以使人元邁不肯鬄發換冠卒於金

沈攸按揚州府誌攸字子宜揚子人建炎二年賊邵靑犯眞州攸攝揚子簿以所糾土兵禦之賊勢張甚攸挺身拒敵北門死之

孟彥卿趙民彥謝淳按宋史忠義傳彥卿忠厚從父也頗知兵通判潭州建炎三年潭城中叛卒焚掠自東門出帥臣向子諲命彥卿領兵追之已而招安其眾未幾潰兵杜彥自袁州入瀏陽遂犯善化長沙二縣彥卿率民兵拒之手殺數人賊勢挫退還瀏陽彥卿追與之戰俄而民兵有自潰者賊遂乘之斬彥卿持其首以告所掠民兵曰此善戰孟通判首也因支解以徇添差通判趙民彥以民兵赴之鏖戰瀏陽城南南流橋依山爲陣殺傷甚眾偶爲間者折其陣中認旗眾驚謂民彥已敗遂潰民彥爲賊所得邑士謝淳以才勇眾推之帥民兵爲前鋒助民彥戰淳手殺數十人力屈亦被執賊並殺之事聞彥卿民彥並贈直龍圖閣官其家各三人淳字景祥贈成忠郎官其子晞古朱熹帥湖南請爲彥卿民彥立廟以淳侑之

孫暉按宋史忠義傳暉爲泗州招信縣尉建炎三年正月金人泗州州守呂元閻瑾焚淮橋遁金人由招信將渡淮暉將射士民兵禦之沈其數舟會大霧蔽日金人莫測其多寡相持逾半日以疑兵縻暉自上流渡兵暉又戰且卻城破竟死於敕書樓

朱蹕按宋史忠義傳蹕湖州安吉人知錢塘縣建炎三年金人陷杭州初犯余杭守臣康允之退保赭山蹕白允之率弓手土軍前路拒敵使杭民爲逃死計行二十里遇金兵蹕兩中流矢左右掖至天竺山猶能率鄕兵禦敵後數日遇害時兀朮自安吉進兵過獨松關曰南朝若以羸兵數百守此吾豈能遽度哉

方允武按宋史忠義傳允武衢州人武學上捨補官爲常州宜興巡檢建炎三年金人入縣之金泉鄕允武率土軍鄕民迎敵殺獲數級奪弓箭與旗後遇金兵梅嶺村力戰而沒詔贈兩官官其家二人

王復子

倚

楊彭年按宋史忠義傳復以龍圖閣待制知徐州建炎三年金人自襲慶府引兵圍徐州復與男倚同守城率軍民力戰外援不至城陷復堅坐聽事不去謂粘罕曰死守者我也監郡而次無預焉願殺我而捨僚吏百姓粘罕欲降之復慢罵求死闔門百口皆被殺巡檢楊彭年亦死焉事聞贈復資政殿學士謚壯節立廟楚州號忠烈官其家五人

楊邦乂按宋史忠義傳邦乂字晞稷吉州吉水人博通古今以捨選登進士第遭時多艱每以節義自許歷婺源尉蘄廬建康三郡教授攺秩知溧陽縣會叛卒周徳據府城殺官吏邦乂立縣獄囚趙明於庭欲誅之因諭之曰爾悉裏中豪傑誠能集爾徒爲邑人誅賊不惟宥爾罪當上功爵明卽請行邦乂飲之﹠﹟酒使自去越翼日討平之建炎三年金人至江上髙宗如浙西畱右僕射杜充爲禦營使駐札建康命劉光世韓世忠王諸將悉聽充節制充性酷而無謀士心不附渡碙沙充遣陳淬嶽飛等及金人戰於馬家渡自辰至未戰數合勝負未決擁兵弗救淬被擒兵遁充率麾下數千人降金人濟江鼓行逼城時李梲以戶部尙書董軍餉陳邦光以顯謨閣直學士守建康皆具降狀逆之十里亭金帥完顏宗弼旣入城梲邦光率官屬迎拜惟邦乂不屈膝以血大書衣裾曰寧作趙氏鬼不爲他邦臣宗弼不能屈翼日遣人說邦乂許以舊官邦乂以首觸柱礎流血曰世豈有不畏死而可以利動者速殺我翼日宗弼等與梲邦光宴堂上立邦乂於庭邦乂叱梲邦光曰天子以若扞城敵至不能抗更與共宴樂尙有面目見我乎有劉團練者以幅紙書死活二字示邦乂曰若無多雲欲死趣書死字邦乂奮筆書死字金人相顧動色然未敢害也已而宗弼再引邦乂邦乂不勝憤遙望大罵曰若女眞圖中原天寧久假汝行磔汝萬段安得污我宗弼大怒殺之剖取其心年四十四事聞贈直祕閣賜田三頃官爲斂葬卽其地賜廟褒忠謚忠襄官其四子邦乂少處郡學目不視非禮同捨欲隳其守拉之出托言故舊家實娼館也邦乂初不疑酒數行娼女出邦乂愕然疾趨還捨解其衣冠焚之流涕自責紹與七年樞密院言邦乂忠節顯著上曰顏眞卿異代忠臣朕昨已官其子孫邦乂爲朕死節不可不厚褒錄以爲忠義之勸加贈徽猷閣待制增賜田三頃

曾按宋史忠義傳字仲常中書舍人鞏之孫補太學內捨生以父任郊社齋郎累官司農丞通判溫州須次於越建炎三年金人陷越以琶八爲帥約詰旦城中文武官並詣府有不至及藏匿不覺察者皆死獨不往爲鄰人糾察逮捕見琶八辭气不屈且言國家何負汝乃叛盟欺天恣爲不道我宋世臣也恨無尺寸柄以死國安能貪生事爾耶時金人帳中執兵者皆愕眙相視琶八曰且令出左右盡驅其家屬四十口同日殺之越南門外越人作窖瘞其屍弟朝散郎時知杭州余杭縣事制大棺斂其骨葬之天柱山事聞予三資恩澤官其弟怤子兄子皆將仕郎方遇難時甫四歲與乳母張皆死夜值小雨張得蘇顧見亦蘇尙吮其乳郡卒陳海匿以歸後仕至知南安軍從弟悟

趙訓之陳自仁劉徳老趙壘之按宋史忠義傳訓之字誨道秦悼王五世孫父叔侯官至惠州防禦使訓之登政和二年進士調東平儀曹知平江府吳縣朱﹠﹟怙勢役州縣訓之不爲屈﹠﹟嘗執數輩詣縣請治訓之悉縱之忤﹠﹟遂移疾去宣和末盜起河北訓之屢與人言契丹舊盟未可渝金人新好未可恃未幾金人犯京師訓之居揚州率大姓募士勤王聞都城失守乃止建炎三年知吉州永丰縣孟太后避地虔州護衛統制杜彥與其麾下叛後軍楊世雄應之將犯永丰訓之與尉陳自仁簡兵分爲二一取間道繞賊後一據地利匿其精兵以誘賊賊至伏發殲其眾會賊別校繼至官兵未成列訓之率數十輩拒戰厲聲罵賊與自仁俱被害事聞詔贈訓之朝散郎直祕閣謚忠果自仁通直郎官其子邑人爲立祠太后之發吉州也至太和眾皆潰從事郎三省樞密院幹辦官劉徳老爲金人追騎所殺官其家一人是年金人過江陳淬戰死嶽飛等兵皆引去上元丞趙壘之帥鄕兵迎敵死之贈奉議郎官其家一人

趙聿之劉玠按宋史忠義傳聿之安定郡王叔東子也建炎中爲成忠郎金人圍潭州帥臣向子諲率眾守城聿之隸東壁子諲循城顧聿之曰君宗室不可效他人苟簡聿之感慨流涕金兵登城縱火子諲率官吏突門遁去城遂陷聿之巷戰大罵而死將官武經郎劉玠亦死之事聞贈聿之左監門衛大將軍玠武經大夫皆官其家其後朱熹爲請立廟賜號忠節

趙令王遠吳源劉卓按宋史忠義傳令燕懿王元孫安定郡王令兄也初名令裨建炎初仕至鄂州通守領兵戍武昌賊閻瑾犯黃州縱掠而去令渡江存撫之黃人乃安李綱言於上擢直龍圖閣知黃州賜今名奉詔修城凡六月而畢賊張遇過城下招令度不能拒出城見之遇飲以酒一舉而盡曰固知飲此必死願勿殺軍民遇驚曰先以此試公耳更取毒酒沃地地裂有聲乃引軍去未幾丁進李成兵疊至俱擊卻之叛將孔彥舟又引兵圍城率民兵固守凡六日乃解三年以內艱去詔起服時金人聞孟太后在南昌欲邀之徑犯黃州令已遠在道郡卒得金人木笴鑿箭浮江告急令疾趨夜半入城金人力攻翼日城陷金人欲降之大罵不屈酌以酒揮之不肯飲又衣以戰袍曰我豈當服金人曰趙使君何堅執又使拜曰此膝但當拜祖宗豈能拜汝金人怒鞭之流血被面罵不絕口而死事聞贈徽猷閣待制謚曰湣忠州人乞立廟從之初城破都監王遠判官吳源巡檢劉卓皆以不屈死焉

張稹按金壇縣誌稹字彥智以父子方蔭政和中爲丹陽令官至寶文閣直學士知建康府兼管勸農內使充江南東路兵馬鈐轄節制管軍馬金壇縣開國男食邑三百戶建炎三年守揚州時金帥撻懶遣太乙孛菫提兵南寇兼援兀朮軍進圍揚州朝廷怒稹力不能支許退保鎭江稹堅守不動後城潰及妻子皆死之

盛修己按宿州誌修己通判宿州建炎三年十月盜入宿修己守節不屈卒爲所害

劉位按天長縣誌位本縣橫山人靖康初詔天下勤王位率數百人應募將行會淮上盜起部使者檄位退保鄕井賊王鎭李公鍔杜府胡張遇等羣起剽掠位連破之威聲大振號橫山劉家軍羣盜畏其鋒相戒無敢犯建炎三年寇起招信位率眾拒戰於西津大捷是歲九月盜李成自宿州逾淮位柵於淮岸拒之成縱火大掠由白塔路入滁據其城十一月位合兵破城收復滁州攝州事兼節制滁泗二州事明年敵攻泗州以勁騎自九山夜渡取木場欲徑趨維揚位勒兵格戰日夜數十合敵以故不能前乃遣人招降位斬其人梟以徇未幾敵騎自浙江還屯六合抄掠滁境位累戰皆捷髙宗在臺州位募人由間道奏聞賜詔獎諭六月敵奄至城下羣盜張文孝等應之位出城接戰爲流矢所中歿於陣子綱以事聞及滁人荀閱等上其狀詔贈建寧節度使建廟於滁賜號曰剛烈

忠烈部名臣列傳二十

宋四

鄭覃按宋史忠義傳覃字季厚明州人靖康二年貢於鄕建炎四年春金人陷明州縱兵大掠覃挈族辟難山谷間金人追及與兄章俱被執脇以刃曰與吾金卽貰死覃號泣指所瘞黃金釵遺之遂見釋而金兵相屬覃拿小舟與其妻董同載去顧謂章曰萬一不得脫覃豈北面事異國者兄勉主祭祀復爲兵所去迫使之降覃厲辭罵不屈躍入水中董哭曰夫亡矣與其受辱以生不如死亦自沈覃死後孫曾多舉進士而淸之最顯覃累贈太師秦國公董秦國夫人

連萬夫按宋史忠義傳萬夫徳安人或曰南夫弟也補將仕郎建炎四年羣賊犯應山萬夫率邑人數千保山寨賊不能犯寇浪子者以兵至圍之三日卒破之賊知萬夫勇敢有謀欲畱爲用萬夫怒厲聲罵賊爲所害贈右承務郎官其家一人

謝臯按宋史忠義傳臯開封人爲鎭撫使統制官李成陷虢州欲降之臯指腹示賊曰此吾赤心也自剖其心以死

王琦按宋史忠義傳琦爲弓門寨巡檢建炎四年金人還自熙河琦禦之金人立招降旗榜攺年號阜昌眾皆拜琦獨不屈金人執而殺之

趙士醫按宋史趙士﹠﹟傳士﹠﹟宗子士醫任秀州兵馬都監建炎四年兀朮入州士醫乘城拒戰城陷死之後贈武翼大夫官其二子

朱良按宋史忠義傳良字良伯吳郡人世儒科建炎中爲海鹽縣尉金兵入境良謂僚友曰今日乃忠臣義士死國之時也披甲執戈集所部百餘人奮而前擊金兵數人死眾爲披靡然力不敵竟死事聞官其子思後守漢陽

褚孜閻璋馬珍按蘇州府誌朱良時有同城武進士保義郎褚孜爲永康尉賊眾犯州與兩浙兵馬鈐轄閻璋婺州諸縣弓手將領馬珍俱被害事聞孜等各贈三官

陳求道子符

佺

按宋史忠義傳求道字得之咸寧人登進士第靖康間判都水監及朝議二帝出郊請和求道力爭之不聽欽宗知康王兵眾求道請以元帥加之賫蠟書者八人皆遇害惟求道所薦劉定致書而還金人立張邦昌下令在京官不朝者死求道稱疾不往嘔血累日開封尹親以邦昌命召之竟不能屈求道以二帝蒙塵屢欲自殺因救得免先是陳畱河決四十餘日漕輸不通京城大恐開封尹宗澤命求道治之七日河盡復故道建炎四年命爲襄鄧隨郢鎭撫以奏兵食不給待命未行自咸寧挈家就食嘉魚值亂兵起乃之蒲圻寓龍堂僧寺未久招撫劉忠叛一夕數千人麇至驅求道家還嘉魚至茗山逆旅具酒食奉求道爲主將南走湖湘求道正色厲辭賊怒殺求道妻蔡及二子符佺必欲從己求道罵愈厲賊斫其口拔出舌斷之獨符子凱竄山谷得免賊退始得求道屍瘞於興陂

趙立鄭褒按宋史忠義傳立徐州張益村人以敢勇隸兵籍靖康初金人大入盜賊羣起立數有戰功爲武衛都虞候建炎三年金人攻徐王復拒守命立督戰中六矢戰益厲復壯其勇酌﹠﹟酒揮涕勞之城陷復與其家皆死獨子佾先去州教授鄭褒亦罵敵而死城始破立巷戰奪門以出金人擊之死夜半得微雨而蘇乃殺守者入城求復屍慟哭手瘞之陰結鄕民爲收復計金人北還立率殘兵邀擊斷其歸路奪舟船金帛以千計軍聲復振乃盡結鄕民爲兵遂復徐州詔授思翊郎權知州事立奏爲復立廟每遇歲時及出師必帥眾泣禱曰公爲朝廷死必能陰佑其遺民也齊人聞之歸心焉時山東諸郡莽爲盜區立介居其間威名流聞累遷右武大夫忠州刺史會金左將軍昌圍楚州急通守賈惇詩欲以城降宣撫使杜充命立將所部兵往赴之且戰且行連七戰勝而後能達楚兩頰中流矢不能言以手指麾旣入城休士而後拔鏃詔以立守楚州明年正月金人攻城立命撤廢屋城下然火壯士持長矛以待金人登城鉤取投火中金人選死士突入又搏殺之乃稍引退五月兀朮北歸築髙臺六合以輜重假道於楚立斬其使兀朮怒乃設南北兩屯絕楚餉道立引兵出戰大破之會朝廷分鎭以立爲徐州觀察使泗州漣水軍鎭撫使兼知楚州立一日擁六騎出城呼曰我鎭撫也可來接戰有兩騎將襲其背立奮二矛刺之俱墮地奪兩馬而還眾數十追其後立瞋目大呼人馬皆辟易明日金人列三隊邀戰立爲三陣應之金人以鐵騎數百橫分其陣而圍之立奮身突圍持梃左右大呼金人落馬者不知數承楚間有樊梁新開白馬﹠﹟湖賊張敵萬窟穴其間立絕不與通故楚糧道愈梗始受圍菽麥野生澤有鳧茨可采後皆盡至屑楡皮食之承州旣陷楚勢益孤立遣人詣朝廷告急簽書樞密院事趙鼎欲遣張俊救之俊不肯行鼎曰江東新造全藉兩淮失楚則大事去矣若俊憚行臣願與之偕往俊復力辭乃命劉光世督淮南諸鎭救楚東海李彥先首以兵至淮河扼不得進髙郵薛慶至揚州轉戰被執死光世將王徳至承州下不用命揚州郭仲威按兵天長陰懷顧望獨海陵嶽飛僅能爲援而眾寡不敵髙宗覽立奏嘆曰立堅守孤城𨿽古名將無以逾之以書趣光世會兵者五光世訖不行金知外救絕圍益急九月攻東城立募壯士焚其梯火輒反向立嘆曰豈天未助順乎一旦風轉焚一梯立喜登磴道以觀飛炮中其首左右馳救之立曰我終不能爲國殄賊矣言訖而絕年三十有七眾巷哭以參謀官程括攝鎭撫使以守金人疑立詐死不敢動越旬餘城始陷初朝廷聞楚乏食與粟萬斛命兩浙轉運李承造自海道先致三千斛未發而楚失守矣立家先殘於徐以單騎入楚爲人木彊不知書忠義出天性善騎射不喜聲色財利與士卒均廩給每戰擐甲冑先登有退卻者大呼馳至捽而斬之初入城合徐楚兵不滿萬二州眾不相能立善撫馭無敢私隙仇視金人言之必嚼齒而怒所俘獲磔以示眾未嘗獻馘行在也劉豫遣立故人賫書約降立不發書束以油布焚市中且曰吾了此賊必滅豫乃止由是忠義之聲遠近皆傾下之金人不敢斥其名圍旣久眾益困立夜焚香望東南拜且泣曰誓死守不敢負國家命其眾擊鼓曰援兵至聞吾鼓聲則應矣如是累月終無至者立嘗戒士卒不幸城破必巷戰決死及陷眾如其言自金人犯中國所下城率以虛聲脇降惟太原堅守逾二年濮州城破殺傷大相當皆爲金人所憚而立威名戰多咸出其上訃聞輟朝贈奉國節度使開府儀同三司官其子孫十人謚忠烈明年金人退得立屍譙樓下頰骨箭穴存焉命官給葬事後爲立祠名曰顯忠

唐琦按宋史忠義傳琦本衛士建炎間髙宗航海琦病畱越州李鄴以城降金人琶八守之琦袖石伏道旁伺其出擊之不中被執琶八詰之琦曰欲碎爾首死爲趙氏鬼耳琶八曰使人人如此趙氏豈至是哉又問曰李鄴爲帥尙以城降汝何人敢爾琦曰鄴爲臣不忠吾恨不得手刃之尙何言斯人爲乃顧鄴曰我月給才石五斗米不肯背其主爾享國厚恩乃若此豈復齒人類哉詬罵不少屈琶八趣殺之至死不絕口事聞詔爲立廟賜名旌忠

方致堯按寧國縣誌致堯邑之方坑人建炎庚戌叛將戚方寇寧國致堯糾率鄕兵伏石嶺隘處以待之使其子登山舞幟爲號賊至伏發賊將趨田因以計陷之淖田大破之傷其白馬貴將致堯亦中數矢臥不能起賊益兵至遂爲所執知其勇欲召以爲將致堯罵曰我豈從叛賊反耶賊斷其首而去紹興四年縣令李椿年惜其忠勇設祝祭於死所且聞其事於朝賜謚義烈立祠方坑祀之

章云就按處州府誌云就麗水人建炎四年瀆兵宮儀破婺州將逼郡境州將募能說之者云就應命往遇於荊坑諭以禍福賊許諾與俱至城下會官軍掩襲賊以爲賣己殺之子駒登紹興十八年進士

金勝祝威按錢塘縣誌建炎間完顏宗弼犯臨安城陷有尉金勝祝威集雕兵還據葛嶺編竹覆泥爲塗以禦賊辟易數捨由南壁入遇害鄕民具馬革並瘞錢塘門外楊云洞與諸同祀

丰治按紹興府誌治禮部尙書稷之孫也建炎中駐蹕淮揚金人入境時治監轉般倉死之紹興十一年詔褒其忠官其子誼爲將仕郎

龔生按紹興府誌生上虞人伉健有智略建炎中金兵渡浙江次上虞所至焚掠民皆竄山谷生獨奮臂諭其里人李氏伍氏郭氏曰金將屠吾邑吾屬𨿽力不敵有死不可去遂募民之果悍者得數人迎縣令丞依險自固分署隊伍整兵環向以待之金軍至出其不意眾先登嶺嶠投石擊之且率眾薄金軍軍驚卻斬其將殺傷甚重生亦戰死

袁顯按長沙府誌顯益陽人矮身長﹠﹟勇敢過人建炎間湖寇楊﹠﹟猖獗顯請於縣宰魏舜臣團鄕兵以捍一日賊傾寨來顯極力鏖戰爲賊所獲欲用之罵賊不屈置諸鼎鑊而死舜臣哀之具禮以祭祀鄕賢祠

劉十六郎按贛州府誌十六郎瑞金人兄弟三人素負勇敢建炎中金犯江西峒寇李鐵面乘亂擾虔嶽飛奉詔討賊十六郎昆弟願自效屢立戰功卽額槍不顧竟歿於陣飛以聞詔立祠祀之

鄭振按福建通誌振安溪人建炎中賊楊勍寇安溪振率鄕兵禦之賊遁去越年詹鐵義復寇振率眾死之

馮安國按延平府誌安國字彥修順昌人力學能文行誼尢髙時行王氏學安國晦迹於家聚徒講經建炎中範汝爲據尢溪籍民降附安國不屈死

王儔李唐俊潘偊韋績蔣夔按宋史忠義傳儔以通判眞州權通判廣徳軍建炎末盜戚方旣爲劉晏所破引兵欲趨宣城道過廣徳入其郛儔不屈與權判官李唐俊權法司潘偊權知廣徳縣韋績權丞蔣夔皆死後贈儔二官唐俊等皆京秩錄其家一人

李按宋史忠義傳字可大兗州幹封人少好學有知慮大觀二年進士徐處仁當國擢尙書郎官建炎末金人犯淮南不及避劉豫使守大名與淩唐佐謀密陳豫可取狀告於朝募卒劉全宋萬僧惠欽輩十餘往返事泄全萬惠欽爲邏者所得坐死後贈官立祠曰湣忠

孫安道按宋史李傳有武顯大夫孫安道爲應天府兵馬鈐轄城陷不得歸謀挺身還朝爲人所告而死後贈忠州刺史

郭僎按宋史忠義傳僎字同升開封祥符縣人以父任調海州東海縣尉權祥符縣尉時童貫子師閔死敕葬邑境僎任道途之役貫命徹民屋之當道者僎先籍童氏屋數十間欲毀之貫遽令勿毀由是民屋得免再調濱州招安丞又爲亳州蒙城丞令以鹽科邑民僎爭之不可郡守以僎丞鹿邑中貴人楊逢周率軍士二百人以捕寇爲名入邑境所至騷動僎檄逢周取所授文書逢周不與僎令尉譏察之逢周歸訴於徽宗詔逮僎赴開封府獄獄以狀聞乃使還任辟權咸平縣丞靖康初勤王兵有剽掠邑界者僎率民兵擊之得犯者斬以徇會金人大至力不敵其僚欲降之僎走南京從趙野乞師不從慟哭而歸尋知宣城縣苗傅劉正彥之變呂頤浩傳檄諸郡僎說郡守劉玨請募勇士倍道赴難揭榜復用建炎年號人皆韙之通判全州權饒州浮梁宰未行時有賊張頂花者已逼縣境眾止之僎曰安逸則就艱危則辭非我所學徑就道至縣約束吏士誓以死戰賊聞之僞降入邑爲變邑官竄伏僎曰吾爲宰義不可去端坐公署賊徒責僎僎大罵不絕口遂遇害詔贈承議郎錄其後二人

朱嗣孟按宋史忠義傳嗣孟饒州樂平人宣和間進士爲廣徳司戶兼司理叛卒戚方破鎭江犯廣徳守倉黃遣招安無敢往者奇嗣孟狀貌有膽略遂以命焉嗣孟雅自負不復遜直詣賊壘問所以涉吾地何故爲陳逆順禍福使自擇所處方以迕己殺之事聞贈宣教郎官其子

薛慶按宋史忠義傳慶起羣盜據髙郵兵數萬人多驍雋敢斗能以少擊眾附者日多張浚聞慶無所系屬欲歸麾下親往招之慶感服因使守髙郵尋遷拱衛大夫福州觀察使承州天長保寧鎭撫使金人還自浙屯天長六合間慶率眾之得牛數百悉賤估分民之力田者金人欲自運河引舟北歸而趙立在楚慶在承扼其衝不得進金左監軍昌來見兀朮欲會兵攻楚州眞揚鎭撫郭仲威聞之約慶俱往迎敵慶至揚州仲威殊無行意置酒髙會慶怒曰此豈縱酒時邪我爲先鋒汝當繼後上馬疾馳去平旦出揚州西門從騎不滿百轉戰十餘里亡騎三人仲威迄不至慶與其下奔揚州仲威閉門拒之慶倉皇墜馬爲金追騎所獲馬識舊路還軍中見之曰馬還太尉其死乎金人殺慶承州陷訃聞贈保寧軍承宣使官其家十人封其妻碩人

劉宣按宋史忠義傳宣爲秦鳳路兵馬都監金人入關陜宣遣蠟書密與吳玠相結且率金將任拱等以所部歸朝約日已定有告之者金人取宣縷擘之其家屬配曹州

翟興按宋史忠義傳興字公祥河南伊陽人少以勇聞劇賊王伸起興與弟進應募擊賊號大翟小翟金人犯京師西道總管王襄檄興統領在城軍馬以保護陵寢功補承信郎辟京西北路兵馬副鈐轄爲陜西宣撫司前軍統制髙世由以澤州降金金以爲西京畱守興與進提步卒數百卷甲夜趨洛陽擒世由等斬之羣盜冀徳韓淸出沒汝洛間興以輕騎追襲徳就擒淸僅以身免會進爲叛將楊進所害賊乘勢擊敗官軍興帥餘眾拒賊保伊川明年訴進死事於朝以興代進爲京西北路安撫制置使兼京西北路招討使兼知河南府楊進屯鳴臯山北興與子帥鄕兵時出擾之進懼棄輜重南走興邀擊於魯山縣進中流矢死餘眾潰去西京平賊王俊據汝州興引兵攻之俊棄城去退保傘蓋山興進攻免冑大呼曰賊識我乎我翟總管也眾皆披靡遂破之金人犯河陽鞏縣永安軍興遣子與搏戰屢捷追至澠池詔授河南孟汝唐州鎭撫使兼知河南府轉武略大夫兼合門宣贊舍人寓治伊陽時河東北𨿽陷土豪聚眾保險興遣蠟書結約之向密王簡王英輩皆願受節制奏上髙宗嘉之授河東北路軍馬使徧檄山寨由是汾澤潞懷衛開山寨首領皆應命金人入陜右興遣將邀擊俘五十餘人又遣子生擒金河東都統保骨遂復陽城縣乘勝取絳之垣曲進至米糧川紹興元年春金重兵犯河南時興軍乏糧就食諸道僅存親兵自衛人情震恐興授將彭﹠﹟方略設伏於井首俟敵至陽遁金眾果追﹠﹟伏發金帥就擒鄧州人楊某擁眾河北僞稱信王興遣將董先追獲於商州殺之進武功大夫忠州團練使劉豫將遷汴以興屯伊陽憚之遣蔣頤持書誘興以王爵興斬頤焚其書豫計不行乃陰遣人裨將楊偉以利偉殺興攜其首奔豫或云賂偉爲內應以兵徑犯中軍興奮擊墜馬死事聞贈保信軍節度使興威貌魁偉每怒須輒張軍食不繼士以菽粟雜藜藿食之激以忠義無不奮厲在河南累年金人不敢犯諸陵詔賜軍名忠護子沈勇有父風繼興爲鎭撫使琳合門祗候

翟進子

亮

按宋史翟興傳興弟進字先之以捕盜勞補下班殿侍累功充京西第一將坐熙河帥劉法涇原戰失利降官停任尋敍復女眞歸故地攺河北第四將往至遂城會契丹兵奄至都統制劉延慶以進爲先鋒與契丹戰於幽州石料岡盧溝河皆捷又與契丹大將遇於峯山力戰彌日契丹潰去金人犯京師朝廷密詔西道總管王襄會兵三萬赴京城至葉縣襄欲引兵而南進諫止之因分軍遣進持書而西時經略使範致虛已合五路軍馬次潼關以進統河南民兵收復西京進至福昌遣兵襲金營時金遊騎往來外邑進設伏擒之金人逼靈山寨進父子兄弟與之戰潰圍至髙都集鄕兵七百人夜行晝伏五日至洛城夜半破關入擒髙世由再捷於伊陽白艸塢都﹠﹟管孫昭遠至洛陽以進戍澠池界授武義大夫合門宣贊舍人金人犯白浪隘將渡河進破之未幾洛陽再陷進在伊陽裒散亡才千人金人犯薛封進選精銳三百人夜縱火斫其營焚死者甚多又戰於驢道堰生擒金將翟海追至梅花谷賊冀徳韓淸嘯聚南陽進間道擊之徳降繼斬淸於艾蒿平勒兵抵龍門屢與金人夾河戰乘勝入洛陽或曰彼寨尙固城未可守不聽金人聚懷衛蒲孟數州之眾薄城下斧諸門入進率士卒巷戰次子亮死之遷武功大夫合門宣贊舍人充京西北路兵馬都鈐轄尋授馬步軍副﹠﹟管升本路制置使兼知河南府會東京畱守杜充所招巨寇楊進號沒角牛者擁兵數萬殘害汝洛間進謂其兄興欲力除之會楊進遣數百騎絕水犯進營進乘半渡擊之追賊數十里破賊四寨馬驚墜塹爲賊所害贈左武大夫忠州刺史官其後五人

趙士﹠﹟子不不

懘不隱

按宋史忠義傳士﹠﹟字景瞻太宗之後生五歲補右班殿直旣長遊庠序月試數居前列一日投筆嘆曰昔賢有不願爲章句儒出玉門關佩侯印者彼何人哉遂不復事科舉去爲郡縣吏累遷至淮南西路兵馬鈐轄駐壽春劇賊丁一箭眾號十萬來攻城郡守不知兵凡備禦之策悉委士﹠﹟賊三旬不退士﹠﹟募軍中敢死士與之謀有張宣者應募獨持槊縋城下擊殺數十人賊眾披靡乃選壯士數百人夜開城門出其不意擊走之追奔數十里以功遷三官秩滿授江東路鈐轄李成叛據江淮六七郡連兵數萬遣其黨馬進圍九江守臣姚舜明與士﹠﹟及副鈐轄劉紹先禦之進攻城益急士﹠﹟竭力捍守東江帥呂頤浩屯鄱陽旣復南康與建武節度使楊惟中兵會遣統制巨師古援江州未至遇伏敗紹興元年正月詔張俊爲江淮招討使入辭頗言成兵眾髙宗責以立功俊悚懼受命未至城已陷時守城罷卒僅數千捍賊百餘日城中食盡舜明紹先議縱火因棄城去士﹠﹟毅然獨糾合部曲餘民守城城破眾號呼曰無殺我趙鈐轄賊入城大掠成素服士﹠﹟之義欲以爲僞安撫使士﹠﹟怒罵曰賊欲屈我耶陰裂帛以書使示諸子曰賊不殺我義不苟活汝輩得出爲我雪恥遂仰藥而卒年五十二賊怒並害其家數十口事聞上嘉悼贈武功大夫官其孫二人士﹠﹟六子皆有文行不惉不不愆不恧不懘不隱是役也不不懘不隱死焉

趙士眞按宋史趙士﹠﹟傳士﹠﹟宗子士眞權知陽信軍寇劉滿至士眞拒之兵潰滿執之去荊門遇害後贈右朝奉大夫官其一子

範旺子

佛勝

按宋史忠義傳旺南劍州順昌縣巡檢司軍校也初順昌盜兪勝等作亂官吏皆散土軍陳望素樂禍與射士張衮謀舉寨應之旺叱之曰吾等父母妻子皆受國家廩食以活今力不能討反更助爲虐是無天地也凶黨忿剔其目而殺之一子曰佛勝年二十以勇聞賊詐以父命召之至則俱死其妻馬氏聞之行且哭賊脇污之不從節解之賊旣平旺死迹在地隱隱不沒邑人驚異爲設像城隍廟歲時祭享紹興六年轉運使以狀聞詔贈承信郎更立祠號忠節二十八年復詔立湣節廟以祀之

張彰按處州府誌彰龍泉人紹興初以秉義郎充金國通問副使金人脇以拜跪正使唯唯彰獨不屈遂遇害上嘉其忠節官其子越爲保義郎

丁公膺按長沙府誌公膺醴陵人紹興初爲髙郵尉拒金兵力戰死之朝廷嘉其忠節官其子倚終衡山令

劉舉夔按贛州府誌舉夔瑞金人鵬子以特恩補官靖康中知北靖州陷於金紹興初潛以蠟書達朝廷報金虛實且勸進取恢復時秦檜主和議匿不以聞致其書於金舉夔遂遇害

馬俊按宋史忠義傳俊或曰進太平州慈湖寨兵也紹興二年寨軍陸徳周靑張順等據州叛靑爲謀主約翌日盡黥城中少壯而屠其老弱然後擁眾渡江俊隸靑左右得其謀陰結其徒十人殺賊然後諭眾開門其徒許之俊歸語其妻孫氏與之訣至南門伺靑出上馬斫中頰九人懼不敢前後與妻子皆遇害靑被傷臥旬日賊黨散官軍至徳靑遂伏誅三年贈俊修武郎爲立祠號登勇

王玠按蘇州府誌玠字介玉長洲人倜儻負气節酒酣嘗舞劍爲樂孔彥舟爲舒蘄鎭撫使奏爲幕屬初權邦彥知東平彥舟隸麾下因事叛去及聞邦彥簽書樞密心不自安又宣州韓世淸伏誅及韓世忠自湖外破劉忠俘馬友順流東下彥舟疑其圖己遂有異志問計於玠玠正色答之曰君被命錢撫二州任優祿厚豈可負朝廷自陷不義諭以順逆凡數百言彥舟怒囚之越數日復問之玠曰君不能與韓公爭先立功以報君父乃甘心與逆賊爲比而慮其見圖苟欲富貴能建大勛於國家則可何獨北寇能﹠﹟貴人哉君誠欲反幸先殺我孰謂玠而從賊焉彥舟竟沈玠於龍眼磯與妻子俱死時紹興二年也彥舟旣殺玠引兵北降劉豫初玠赴彥舟之辟或止之玠曰吾慮之熟矣彼方駐兵於此姑爲鄕井計儻能息其暴戾固非玠一身之計也玠嘗有讀楚詞意以自況及被害鄕人悲其志爲立廟磯上周燔賦哀詞刻石焉

國鳳卿按臨淮縣誌鳳卿爲濠州通判紹興四年金人圍城守城寇宏棄城遁去鳳卿誓哭堅守不能支被執抗敵不屈死之

楊世永按福建通誌世永晉江人紹興五年以詩奏名爲端溪尉寇駱科犯郡境世永被楮鎧佩兩刀跨羸馬獨出部伍呼其徒曰汝輩不可負上人咸相率以從行二舍許遇賊世永戰死兵皆號哭死戰無生還者詔褒其勇加承務郎官其一子後眞徳秀書義烈二字表墓

趙士遒按宋史趙士﹠﹟傳士﹠﹟宗子士遒以武翼大夫守官江州紹興五年馬進寇江州士遒遇害贈武徳大夫官其家二人

劉惟輔髙子孺韓靑按宋史忠義傳惟輔涇州人以同州觀察使爲熙河馬步軍副﹠﹟管金人旣得秦州經略使張深遣惟輔將三千騎禦之金前軍逾鞏州距熙才百里惟輔畱軍熟羊城以千八百騎夜趨新店黎明軍進短兵相接殺傷大當惟輔舞﹠﹟刺其先鋒將孛菫黑鋒洞胸墮馬死敵爲奪气退深檄隴右都護張嚴往追之至鳳翔境上惟輔不欲聽嚴節制乃自別道由吾山出寶﹠﹟獲金遊騎嚴擁大兵及金人於五里坡金人知之伏兵坡下嚴與曲端期而不至徑前遇伏死之惟輔自石鼻寨遁歸金人略熙河惟輔將去顧熙河尙有積粟恐金人因之以守急出悉焚之金人追及所部皆走惟輔與親信數百匿山寺中遣人詣夏國求附夏國不受其親信軍詣金人降金人執惟輔誘之百方終不言金人怒捽以出惟輔奮首曰斬卽斬吾頭豈汝捽也顧坐上客曰國家不負汝一旦遽降敵耶卽閉口不復言而死張浚聞之承制贈昭化軍節度使賻金帛布以二百計官子孫十二人立廟成州號忠烈有髙子孺狄道人知蘭州龕谷寨聞惟輔尙存固守以待及城陷先刃其家而後死韓靑爲熙河馬步軍第六將間行從惟輔爲金人所擒亦罵不絕口而死

牛皓髙萬任安秦元薛琪張亨按宋史忠義傳皓福津人爲武功大夫川陜宣撫後軍中部將紹興五年金右都監撒離曷與其熙河經略使慕洧欲犯秦川宣撫副使吳玠遣諸校分道伺之皓至瓦吾谷與金將虎山遇皓所部步卒不滿二百乃下與戰謂其徒曰吾所以捨馬者欲與若等同死也金人見皓異於他人欲招之皓力戰死有承信郎髙萬且罵且戰與熙河路部將任安宣撫司隊官秦元薛琪張亨皆死於陣金人相謂眞健兒也後皓安皆贈翊衛大夫官其家五人贈萬等三官錄其子

易靑按宋史忠義傳靑爲都督行府摧鋒軍效用初廣東賊曾衮本軍士也已受詔復叛紹興六年十月經略使連南夫與摧鋒軍統制韓京會於惠州督諸兵討之京募敢死士七十三人夜劫衮營靑在行中爲所執賊驅至後軍趙續寨外謂續曰汝大軍爲我所擒者甚眾靑大呼曰勿信所擒者我爾賊又言吾不汝殺第令經略持黃榜來招安靑又呼曰勿聽任賊殺我我惟以一死報國賊怒焚之靑臨死罵不絕口靑無妻子事聞特贈保義郎合門祗候官爲薦祭焉

呂祉張璟喬仲福劉永衡按宋史本傳祉字安老建州建陽人宣和初上捨釋褐建炎二年爲右正言以論事忤執政通判明州紹興元年盜起湖南北爲荊湖提刑祉旣至招捕有方逾年盜平進直祕閣尋召赴行在淮南宣撫使韓世忠將出師辟祉議軍事除直徽猷閣充參議官辭不行三年升直龍圖閣知建康祉到官與通判府事吳若安撫司準備差遣陳充共議作東南防守利便三卷上之大略謂立國於東南者當聯絡淮甸荊蜀之勢今臨安僻在海隅移蹕江上然後可以系南北離散之心四年冬金人攻淮江左戒嚴獨韓世忠統銳卒在髙郵金旣陷漣水破山陽盱眙遂犯承州祉上章言宜遣兵爲世忠援旣而援兵不至世忠退保鎭江祉再上言置江北於度外非命帥宣撫兩淮之意且恐失中原心惟當急遣諸將且乞親禦六師庶幾上下協心可以不戰而勝於是降詔親徵車駕至平江金人退師五年召爲中書門下省檢正諸房文字尋除兵部侍郎兼戶部侍郎給事中六年遷刑部侍郎都督府參議軍事俄遷吏部侍郎劉豫分道入寇時車駕駐平江或請回臨安且令守江防海祉獨抗言士气當振賊鋒可挫不可遽退以示弱劉麟眾十萬已次濠壽劉光世在合肥欲移屯太平州軍已行乃命祉馳往軍前督其還七年遷兵部尙書升督府參謀軍事往淮西撫諭諸軍浚以劉光世持不戰之論罷之乃命行營左護軍前統制王徳爲都統制又以統制官酈瓊爲之副瓊與徳素不協祉還朝瓊與徳交訟於都督府及禦史臺乃命徳還建康以其軍隸督府八月復命祉往廬州節制之祉至廬州瓊等復訟徳祉諭之曰若以君等爲是則大相誑然張丞相但喜人向前儻能立功𨿽有大過亦闊略況此小嫌乎當力爲諸公辧之保無他慮瓊等感泣事小定祉乃密奏乞罷瓊及統制官靳賽兵權其書吏漏語於瓊瓊令人遮祉所遣郵置盡得祉所言大怨怒會朝廷命張俊爲淮西宣撫使置司盱眙楊存忠爲淮西制置使劉錡爲副置司廬州召瓊赴行在瓊懼遂叛諸將晨謁祉坐定瓊袖出文書示中軍統制官張璟曰諸兵官有何罪張統制乃以如許事聞之朝廷邪祉見之大驚欲返走不及爲瓊所執璟及兵馬鈐轄喬仲福統制劉永衡死之瓊遂率全軍四萬人渡淮降劉豫擁祉次三塔距淮三十里祉下馬曰劉豫逆臣我豈可見之眾逼祉上馬祉罵曰死則死於此又語其眾曰劉豫逆臣爾軍中豈無英雄乃隨酈瓊去乎眾頗感動凡千餘人環立不行瓊恐搖動眾心急策馬先渡祉遇害時有得祉括發之帛歸吳中者其妻氏持帛自縊以徇葬聞者哀之慶元間詔立廟賜額以旌其忠云

虞國輔李憲按海康縣誌虞國輔李憲俱宋時任澄海將軍紹興八年海寇陳旺攻雷南城國輔憲與郡守議曰今賊勢方熾宜力戰以折之守則禍深戰則禍淺盍戰諸郡守難之再三復以死請遂開南門出戰自朝至午戰數十合國輔歿焉憲愈奮厲戰至暮亦歿寇不得入縱火而去郡城獲全馮彬作二將軍傳卽國輔與憲也

劉長孺李

按宋史劉化源傳長孺耀州人時簽書博州判官廳公事與劉豫書備陳祖宗徳澤勸以轉禍爲福豫怒追其官囚之百日長孺終不屈豫後復官之不從紹興九年宣諭使周聿上之朝詔赴行在而簽書樞密院事樓照言米璞苦風痺化源長孺老病遂命各轉兩官奉祠又言新鳳翔教授陰﹠﹟守節不仕詔特攺令入官其後金復渝盟長孺之華陰縣不屈而死有李者開封人宣和六年進士建炎中知彭陽縣亦不降與民移治境上令執之以獻金人欲官之凡三辭其後金人以爲歸附命爲儒林郎言於所司曰昔爲俘獲不敢受歸附之賞還其牒劉麟聞其賢命張中孚以禮招致力拒之紹興九年死原州事聞贈奉議郎官其家一人

王師道按宋史忠義傳師道字居中兗州人爲人沈勇任吉州栗傳寨巡檢紹興中與盜戰於吳村每射輒斃追擊數里遇賊有伏於民居者挺身力戰遂死立廟其地部使者以聞官其二子

梁楚按茂名縣誌楚電白堡人紹興中攝廣州博白令交寇犯境楚堅守孤城引弓連斃數賊城破被執賊以火炙楚楚罵不絕口而死髙宗嘉其節贈禮部侍郎

王忠植按宋史忠義傳忠植太行義士也紹興九年取石州等十一郡授武功大夫華州觀察統制河東忠義軍馬遂知代州尋落階官爲建寧軍承宣使龍神衛四廂都指揮使河東經略安撫使明年金人圍慶陽急帥臣宋萬年乘城拒守會川陜宣撫副使胡世將檄忠植以所部赴陜西會合行次延安叛將趙惟淸執忠植使拜詔忠植曰本朝詔則拜金國詔則不拜惟淸械詣其右副元帥撒離曷不能屈使甲士引詣慶陽城下諭使降忠植大呼曰我河東步佛山忠義人也爲金人所執使來招降願將士勿負朝廷堅守城壁忠植卽死城下撒離曷怒詰之忠植披襟大呼曰當速殺我遂遇害世將上其事贈奉國軍節度使開府儀同三司官其家十人

崔縱按宋史忠義傳縱字元矩撫州臨川人登政和五年進士第歷確山主簿仙居丞累遷承議郎幹辦審計司二帝北行髙宗將遣使通問廷臣以前使者相繼受系莫肯往縱毅然請行乃授朝請大夫右文殿修撰試工部尙書以行比至首以大義責金人請還二帝又三遺之書金人怒徙之窮荒縱不少屈久之金人許南使自陳而聽其還縱以王事未畢不忍言又以官爵誘之縱以恚恨成疾竟握節以死洪皓張卲還遂歸縱之骨詔以兄子延年爲後

趙師檟按宋史忠義傳師檟以罪拘管西外宗正司福建提刑王夢龍以智勇可用屬制軍器會寇逼尢溪令師檟統卒數百往戍旣行大書於旗曰不與賊俱生人皆壯之賊兵至師檟迎敵於林嶺身爲先鋒戰十餘合賊至益眾師檟所乘馬適陷田中賊斷其左臂師檟以右手拔背刀斬七級力盡部曲欲引遁師檟仰天大呼曰師檟報國死於此矣遂歿焉尢溪之民爲之立廟戰處樞密王野請加褒贈乃贈武節郎與一子恩澤

舒繼明按汝寧府誌繼明羅山人性慷慨有志節少以善射名紹興間守信陽僞齊劉豫襲郡城繼明奮身擊敵矢盡被擒豫脇之從厲罵不屈遂遇害

李靚按宋史忠義傳靚字彥和吉州龍泉人幼孤母督之學不肯卒業母詰之辭曰國家遭女眞之變縣云擾士當捐軀爲國戡大憝安能呫囁章句間效淺丈夫哉嶽飛督師平虔寇挺身從之未行奔母喪除服走淮南以策幹都督張浚浚奇之使隸淮西總管孫暉戲下累功授承信郎紹興十年金遣其將翟將軍犯境靚與部曲當其鋒轉戰至西京天津橋南俘翟將軍乘勝逐北會金兵大至遂死之年三十一

楊照丁元按宋史忠義傳照濠州將官也金人圍城急照躍上角樓刺賊之執黑旗者洞腹抽腸而死照俄中流矢卒有統領丁元者遇金人十八里洲被圍元大呼其徒勉以毋得負國一舟二百人皆鬥死詔﹠﹟贈承信郎錄其後

邵靑按臨淮縣誌靑爲兵馬鈐轄紹興十一年金人陷濠州知州王進被執靑與金戰死之

馬進按江南通誌進當塗軍籍隸慈湖寨伉健沈鷙軍中憚之紹興中軍校周靑等城謀叛以翌日屠城進陰結十人雜隊伍中遇靑騎進拔刀中其頰而九人不前遂遇害並妻子俱被戮後收復州城上其事贈六品官而死所立廟祭之賜額明恩

陳克按臨海縣誌克字子髙貽序子博學能詩薦爲刪定官尙書呂祉建康辟致爲屬後祉參督府謀議復從至淮西紹興間酈瓊叛殺祉克奮勇出戰兵敗被擒叱令屈膝克曰吾爲宋臣學忠信之道寧爲珠碎不爲瓦全賊積薪焚之克罵不絕口聲如震雷眾懼邏拜舉酒酹曰公忠臣也吾輩無知﹠﹟公命爾軍民聞克死號慟如喪所親

周隨亨按江山縣誌隨亨第進士紹興間以直龍圖閣傳宣陜蜀死於閬州亂軍贈忠國侯

饒廷直按建昌府誌廷直字朝弼南城人宋進士官鄧州通判時州守缺廷直攝州事值宋金講和割唐鄧二州屬金金迫而取之廷直以未得命堅守以待命未下而勢日危急欲去不忠欲從不義乃以手染血印表上以行遂自刎而死

蔡靑鄒進熊保按福建通誌靑漳浦人紹興間山寇焚逼縣治靑與同邑鄒進熊保爲左翼軍賊徒三千餘突至靑奮勇號於眾曰吾屬當爲國死遂與賊戰自卯至酉殺傷甚多賊眾乘勝逼逐失援力竭皆死

郭峣丘杞按福建通誌峣仙遊人紹興間進士初調廣州司戶禦賊戰死同邑有丘杞者知眞州紹興間偕鄕人爲忠義社以自固與山寇力戰亦死於陣

王觀國按祁門縣誌觀國字賓老紹興壬辰進士授陜州宣興縣教諭值黃巾賊起不屈被害事聞於朝詔贈官一等﹠﹟錄其家蔭其子

姚興按宋史忠義傳興相州人靖康中以州校用殺金人有功借補承信郎建炎初張琪聚兵歸東京畱守宗澤興往從之又從琪依劉洪道於池州紹興元年琪叛掠饒州呂頤浩招降之琪旣聽命而中變執總管巨師古將殺之興密諭所部挾師古同其妻遊騎而馳夜歸頤浩頤浩義之請於朝授武義郎隸張俊軍中復從劉錡守順昌復亳下城父永城臨渙蘄縣朱家村遷武略大夫戰淮壖有功授右武大夫累遷建康府駐札禦前破敵軍統制充荊湖南路兵馬副都監紹興三十一年金人渝盟興隸都統王權麾下遇金兵五百騎於廬州之定林與戰卻之生得女直鶻殺虎初金主亮在壽春江淮制置使劉錡命權將兵迎敵權怯懦不進錡督戰益急權不得已守廬州及金兵渡淮權遣興拒之而退保和州興與金人遇於尉子橋金人以鐵騎進興麾兵力戰手殺數百人權奔仙宗山嚴兵自衛興告急數不應統領戴臯帥馬軍引避初李二者嘗有私恩於權因得出入軍中往來兩界貿易間竊權旗幟遺金人至是金人立權旗幟以誤興興往奔之父子俱死焉事聞詔贈容州觀察使又特官其後三人卽其寨立廟旣復淮西又立廟戰所賜額旌忠開禧元年戶部侍郎趙善堅言近守邊藩詢訪故老姚興以四百騎當金人十數萬自辰至午戰數十合援兵不至竟死於敵金人相謂曰有如姚興者十輩吾屬敢前乎興忠勇如此宜超加爵謚於是賜謚忠毅

張﹠﹟子

世雄

按宋史忠義傳﹠﹟字伯玉世居河南澠池建炎中以家財募兵討金人從者數千人時翟興制置京西﹠﹟以眾屬焉金兵長驅渡河﹠﹟禦之白浪口金人不得渡積功補武翼大夫成州刺史董先爲制置司前軍統制﹠﹟佐之每戰冒矢石爲諸軍先紹興元年金將髙瓊率眾取商州董先禦之﹠﹟乘銳奔擊從騎不能屬單馬至四皓廟金兵數百騎至﹠﹟瞋目大呼挺刃突擊金兵披靡莫敢向是日九戰九捷追至試劍關爭門蹂踐死者百人明年春偕先繇藍田渡渭規取長安時僞齊經略司李諤屯渭北與金將折合孛菫相爲聲勢﹠﹟陳兵華嚴川俄白气貫日吏士歡奮戰於興平咸陽渭河石﹠﹟谷時劉豫據京師先軍乏食僞降豫不挈家﹠﹟事其夫人如舊豫使人迎其妻先密書報﹠﹟勿遣且述必還意王倚攝虢州從僞意堅﹠﹟患之會別將董震自商州來倚喜曰震與我善今以兵來天贊我也乃與震謀害﹠﹟震陽許而陰以告翼日倚詣﹠﹟議事﹠﹟叱下責以大義並推官祁宗儒斬之先是豫遣人持詔撫諭以﹠﹟爲商虢順州路兵馬都監同統制軍馬﹠﹟囚其使至是並戮之於是僞齊河南安撫孟邦雄總管樊彥直據洛陽兵直扺長水﹠﹟遣將陳俊守白馬山謝臯守船板山梁進守錦屏山盡匿精銳金兵深入﹠﹟戰東關三寨響應金兵潰﹠﹟率精騎三千一日夜馳三百里黎明扺河南邦雄就擒彥直遁去便宜升霸州防禦使三年春先自僞齊歸﹠﹟還兵柄退就位時人義之初翟興旣死朝廷命其子琮襲至是琮言於朝眞授﹠﹟武翼大夫果州團練使河南府孟汝唐州馬步軍副總管擊金將閻銳於唐鄧間先登殺獲千餘人未幾詔先一行﹠﹟聽神武後軍統制﹠﹟從嶽飛復京西六州平湖賊鍾子義等累功進拱衛大夫入侍衛始以誅王倚事聞敕付史館賜褒詔進親衛大夫三十二年領禦營宿衛前軍都統屯泗州時金人攻海州急詔﹠﹟會鎭江都統制張子蓋赴之賊環城數十匝矢石如雨﹠﹟戰於州北三里麾精騎衝其陣手殺數千人殲其長殺獲萬計海州圍解﹠﹟中流矢卒子蓋上其功特贈正任觀察使官其後九人廟號忠勇孝宗卽位又命祠於戰所贈淸遠軍承宣使子世雄歿於符離之戰贈武節大夫

韋永壽子

世堅

按宋史忠義傳永壽紹興三十二年以統制官與金人戰和州子承節郎世堅救之同死張浚以言贈中衛大夫融州觀察使世堅贈三官

陳亨祖按宋史忠義傳亨祖淮寧大豪也紹興末官軍已復蔡州亨祖遂領民兵據淮寧執金知州完顏耶魯以其城來歸命爲武翼大夫忠州刺史知海寧府金兵攻城亨祖力戰死之舉家五十餘人皆死贈容州觀察使立廟光州賜額閔忠

忠烈部名臣列傳二十一

宋五

王拱朱贇按宋史忠義傳拱建康府前軍統制從都統邵宏淵收復虹縣進取宿州屢立奇功隆興元年五月與金人接戰深入營中自辰至申力戰死詔贈正任觀察使官其家八人許奏異姓賜銀三百兩卽其寨立廟賜額忠節是役也中亮大夫朱贇亦死之贈承宣使

劉泰按宋史忠義傳泰樞密院忠義前軍正將也慷慨好義以私財募兵三百糧儲器械一切不資於官金人犯壽春泰率所部赴援轉戰累日金人引去泰身被數十創一夕死詔贈武翼郎官其家三人

彊霓弟

震

按宋史忠義傳霓自金歸宋命爲武功大夫合門宣贊舍人知環州環慶路統制軍馬兼沿邊安撫使隆興間金兵圍環州與其弟武經大夫環慶路統領沿邊忠義軍馬震堅守孤城招誘使降不屈城陷死焉興州駐札禦前諸軍統制吳挺言於朝並贈觀察使立廟西和州賜額旌忠

康傑按宋史忠義傳傑權知扶風縣與金將馮宣戰宣愛而欲招之傑奮曰吾今也當死於陣不能降敵宣殺之

李伸按宋史忠義傳伸知天興縣堅守不下城陷曰吾豈使敵殺我遂自殺

魏勝按淮安府誌勝宿遷人紹興末金人渝盟勝聚義士三百渡淮取漣水復謀遣兵取海州金知海州事髙文富遣兵捕勝勝迎擊走之追之城下文富閉門固守勝令城外多張旗幟舉火爲疑兵又使人向諸城門諭以金人背信棄盟無名興兵本朝寬大之意城中人聞卽開門以納獨文富與其子安仁率牙兵拒之勝殺安仁執文富復攻沂州降之乃以勝知海州事隆興間知楚州金人犯邊詔勝控扼淸口以所部兵出陣主帥忌之勝發奮誓以身許國金兵絕淮奄至勝入陣戰死事聞贈寧國軍節度使謚忠壯

王政按寧遠縣誌政山東人爲衡永郴桂都巡檢使乾道元年寇犯縣境政禦之旣勝賊再至遂被執詈賊而死帥司以聞贈廣州觀察使祀名宦

毛炳按廉州府誌炳廣西富川人倜儻不羈好讀書乾道中以平寇功升廉州都巡檢使交寇犯境死於難累贈太尉謚武烈

王輝按宋史王師道傳輝靑州人亦嘗爲栗傳寨巡檢靖康初詔起義兵輝應募立奇功官至正使寓吉州淳熙二年茶寇犯邑郡以輝驍勇檄之使行至勝鄕地險輝勇於進士卒不繼爲賊所得以刃加頸欲全之輝含血大罵遂死帥司以聞贈忠州刺史與恩澤二人立廟羅陂

黃端卿按長沙府誌端卿茶陵丞寇起桂東髙垓洞端卿率兵擊之不克死事聞立廟云陽門賜額忠顯

楊震仲按宋史忠義傳震仲字革父成都府人蚤負气節雅有志當世登淳熙二年進士第知閬州新井縣以惠政聞辟興元府通判權大安軍吳曦叛素聞震仲名馳檄招之震仲辭疾不行時軍教授史次秦亦被檄謀於震仲震仲曰大安自武興而來爲西蜀第一州若首從其招則諸郡風靡矣顧力不能拒義死之教授非城郭臣且有母在未可死脫去爲宜因屬次秦曰吾死以匹絹纏身斂以小棺足矣曦遣興州都統司機宜郭鵬飛代震仲趣其行益急鵬飛宴震仲終飲不見顏色歸舍然燭獨坐夜漏至三鼓呼左右索湯比至震仲飲毒死矣次秦如其言斂而置於蕭寺闔郡爲之流涕震仲之未死先遺家人書曰武興之事從之則失節何面目在世間不從禍立見我死禍止一身不及妻子矣人孰無死死而有子能自立卽不死自震仲死蜀之義士感慨奮發始有協謀誅逆者明年曦伏誅蜀帥安丙楊輔以聞贈朝奉大夫直寶謨閣官二子表其裏曰義榮吳獵宣諭西蜀爲之請廟與謚名其廟旌忠謚曰節毅

郭靖按宋史史次秦傳有郭靖者髙橋土豪巡檢也吳曦叛四州之民不願臣金棄田宅推老稚順嘉陵而下過大安軍楊震仲計口給粟境內無餒死者曦盡驅驚移之民使還皆不肯行靖時亦在遣中至白﹠﹟關告其弟端曰吾家世爲王民自金人犯邊吾兄弟不能以死報國避難入關今爲曦所逐吾不忍棄漢衣冠願死於此爲趙氏鬼遂赴江而死

樊謹按寧遠縣誌謹九疑山人淳熙六年二月郴寇入江華募敢擒賊者謹挺身應募爲賊所執不屈殺之郡人葬以禮聞之於朝贈以官仍官其二子

毛士毅按石城縣志士毅富川人由吳川簿移本縣令值流賊李接攻城士毅語縣尉曹曰吾與君當以死衛百姓乃糾率義丁與賊戰尉死於兵士毅罵賊力屈亦死之事聞孝宗嘉其忠贈承事郎令祀名宦

吳庸徐邦直按道州誌庸字子實營道人登淳熙特科爲容州陸川簿尉李接倡亂庸與同郡徐邦直唐捷俱以鄰部尉糾合弓兵禦賊凡六戰眾寡不敵庸歿於陣徐被執罵賊而死帥劉焞上其事俱贈承事郎仍官其子

鄭極按江山縣誌極淮安人登曾從龍榜進士授江山縣丞未幾禦括賊死於難

黃樞梁滿按廣東通誌樞字幾先南丰人慶元中以進士爲南雄司法峒寇犯州樞督饋餉因畫策破之賊忿甚率萬眾空巢至官軍僅千人皆死之樞在後罵賊不已又死之始樞將戰令倒結襪賊去得襪以證事聞贈通直郎進義副尉梁滿亦以禦賊戰死柯木坳

鄭勛按福建通誌勛字景周仙遊人嘉泰初知博羅縣戍卒作亂焚掠惠城直抵其邑或勸之避勛曰吾去如百姓何正衣冠坐以待之賊至迫以白刃勛不爲動罵不絕口遂被害事聞贈朝奉郎官其一子

陳嘉言按安陸府誌嘉言景陵人仕宋爲復州學諭開禧二年金兵犯景陵城陷被執同室六人自沈於水而死

楊綯按易州誌綯華陰人嘉定六年爲易州州佐金斡離不伐宋郭藥師蔡靖以燕山降易州卽日陷綯死之

陳霖按宋史王師道傳霖字傅容泉州人嘉定十三年進士爲瑞金尉盜起江閩霖迎敵力戰盜系之以去不屈遇害

石侯按臨淮縣誌侯爲濠州路鈐轄嘉定間金人攻城與統制韓仔韓允以所部血戰死之後爲立忠義祠

金從龍按饒州府誌從龍字誠之浮梁人嘉定間進士知涪州樂溫時金兵犯蜀潰將王全者擁兵入境從龍任供饌畱戍守邑賴以全魏了翁西歸見樂溫巋然獨存大加稱賞攺知瀘州納溪兼通判未幾寇大至力不能支竟死事聞賜贈蔭

李誠之子士允從子士宏

按宋史忠義傳誠之字茂欽婺州東陽人受學呂祖謙鄕舉第一後入太學捨選亦第一慶元初釋褐爲饒州教授丁父母憂廬墓終喪幹辦福建安撫司公事遷刑工部架閣擢國子學錄以言罷起爲江西轉運司幹辦使稱提會子第其物力髙下輸錢以斂之誠之以爲擾使者不悅曰商君之令猶能必行今乃齟齬如此誠之愀然曰使君儒者而欲效商君之所爲乎遂辭去使者遜謝罷令而後止攺通判常州知郢州知金人必敗盟大修邊防戰攻守禦之具移知蘄州蘄自南渡以來未嘗被兵誠之曰備禦無素長驅而來將若之何相視城壁而增益之備樓櫓築軍馬墻教閱廂禁民兵激之以賞積粟四萬先是酒庫月解錢四百五十千以獻守誠之一無所受寄諸公帑以助兵食嘉定十四年二月金人犯淮南時誠之已逾滿代者不至欲先遣其孥歸聞難作而止喟然謂其僚曰吾以書生再任邊壘行年七十抑又何求獨欠一死爾當與同僚戮力以守不濟則以死繼之乃選丁壯分布城守募死士迎擊遇於橫槎橋大破之居數日金人擁眾臨沙河欲渡又破之明日金兵大至決湟水焚戰樓又拒退之明日金移兵要衝爲必渡計蘄兵直前奮擊殺其酋帥金人𨿽屢挫然謀益巧攻益力未幾傅城下圍之數重遂燔木柵誠之出兵禦之又殺其將卒數十人奪所佩印三月朔金人攻西門射卻之俄造望樓以窺城誠之爲疑兵以示之又使持書來脇降誠之戮之而還其書越二日金人以攻具進誠之設械禦之夜出搗其營料敵應變若熟知兵者金人卒不得志會黃州失守並兵爲一凡十餘萬池陽合肥援兵敗走朝命馮榯援二郡榯至境遷延不進誠之激厲將士勉以忠義城陷率兵巷戰殺傷相當子士允力戰死誠之引劍將自剄呼其孥曰城已破汝等宜速死無辱妻許及婦若孫皆赴水死事聞贈朝散大夫祕閣修撰封正節侯立廟於蘄賜名褒忠賻銀絹二百仍賜爵迪功郎者三贈其妻令人士允通直郎子婦及孫女之沒於難者皆贈安人按金華府誌誠之知蘄州城陷從子士宏亦力戰死贈承務郎

秦巨子

浚

阮希甫趙汝標寧時鳳杜

諤嚴剛中孫中陳興曹全丘卞

江士旺李斌何大節按宋史李誠之傳從誠之死者秦巨字子野丞相檜曾孫通判蘄州金人犯境與郡守李誠之協力捍禦求援於武昌安慶月餘兵不至策應兵徐揮常用等棄城遁城破巨與誠之各以自隨之兵巷戰死傷略盡巨歸署疾呼吏人劉迪令火諸倉庫乃赴一室自焚有老卒見煙焰中著白戰袍者識其巨也冒火挽出之巨叱曰我爲國死汝輩可自求生掣衣就焚而死次子浚先往四祖山兵至亟還與弟從父俱死特贈巨五官祕閣修撰封義烈侯與誠之皆立廟蘄州賜額褒忠贈浚通直郎賻以銀絹各二百州學教授阮希甫贈通直郎防禦判官趙汝標蘄春主簿寧時鳳錄事參軍兼司戶杜諤俱贈承務郎監蘄州都大監轄蘄口鎭倉庫嚴剛中贈承事郎時統制官孫中小將江士旺陳興曹全丘卞軍士李斌等皆鬥死司理參軍趙與裕先率民兵百餘人奪關出外求援僅以身免而全家十六人皆沒淳佑十二年特封巨義烈顯節侯黃州之陷守臣何大節亦投江死焉

舒瀛按寧波府誌瀛字登甫登寶慶二年進士第授衢州西安尉狂寇猝起瀛先眾捍敵死之朝廷嘉其忠官其子模

郭徳暢按寧波府誌徳暢字黃中登嘉定元年進士第歷官朝散郎通判楚州寶慶二年李全陷楚一門皆殲焉後制使陳存攝令常朝宗合吳從龍曹孝先舒瀛四人建祠學宮祀之

髙稼按宋史忠義傳稼字南叔邛州蒲江人眞徳秀一見以國士期之嘉定七年進士調成都尉轉九隴丞丁內艱免喪辟潼川府路都鈐轄司幹辦公事制置使崔與之聞其名攺辟本司幹辦公事稼持論不阿憂世甚切及鄭損爲制置使卽求去朝廷以稼贊閫有勞未幾攺知綿谷縣制置司以總領所擅十一州會子之利請盡廢之此蓋紹興隆興之間得旨爲之者令下民疑爲之罷市稼亟出私錢以給中下戶稼弟定子時爲總領所主管文字相與徵其誤而力救之得存其半公私僅濟歲大饑有司置弗聞稼捐橐中裝市粟以食之全活甚眾損之入蜀也稼同產弟了翁誦言於朝謂必敗事損銜之遂劾稼罷寶慶三年元兵至武階損棄沔而遁桂如淵鎭蜀辟通判沔州尋檄兼幕職稼首言蜀以三關爲門戶五州爲藩籬自前帥棄五州民無固志一旦敵至又有因糧之利或遂畱不去今亟當申理俾緩急有所保聚如淵然之乃刱山寨八十有四且募義兵五千人與民約曰敵至則官軍守原堡民丁保山寨義兵爲遊擊庶其前靡所掠後弗容久北兵由東道以入如淵憂之辟稼知洋州稼日夜爲守禦計以洋居平地無一卒以守議移金州帥司軍千人駐洋州而自任其餉給李心傳爲言諸朝不報及鳳州破制置司始從稼請調金州兵赴之而兵不時至漢中陷梁洋之民數十萬盡趨安康稼乃移屯黃金渡收散卒招忠義以制置司之命致故將陳昱於安康委以收復之任昱部分諸軍召靑座華陽諸關守將皆以兵來會凡三千人稼竭洋之帑廩贍之以州事付通判而自假節制軍馬督諸將繼進沔州破北兵迫大安益昌大震稼亟命趨沔自至西縣援之如淵以便宜命稼利路提刑司兼權興元府制置司檄其守米倉稼移書曰今日之事如奕棋所校者先後爾苟以分水三泉米倉爲可保敵兵若自宕昌淸川以入將孰禦之盍以興沔利三戎司分駐鳳州俾制司已招之忠義關表復讎之豪傑聯司以進兵气奪矣如淵遲疑不決逮天水同慶被屠西和圍益急始會軍民之眾萬人援之道梗不得前而城已破矣俄報寨窠七方之師皆潰稼率遺民駐廉水縣召集保甲分布間道以保巴山當是時文臣之在軍中者惟稼一人如淵旣罷李代之以稼久勞請攺畀內郡差知榮州殿中侍禦史汪剛中如淵黨也欲使稼分其罪乃謂蜀之敗實由稼遽罷之又削二官李心傳見上訟稼無罪不當罷宣撫使黃伯固辟稼知閬州未幾伯固去官制置使趙彥吶以參議官辟之制置司近漢中稼言漢中蕩無藩籬宜經理仙人原以爲緩急視師之地彥吶以委稼稼至原繕營壘峙芻糧比器甲開泉源守禦之規罔不備具會召還彥吶密奏畱稼以直祕閣知沔州利州提點刑獄兼參議官始至告於神曰郡當兵難之後生聚撫摩所當盡力去之日誓垂橐以入劍門乃葺理創殘招集流散民皆𦇤負來歸北兵入西和薄階州稼贊彥吶登原督戰知天水軍曹友聞等兵大戰進稼三官爲朝請大夫兼關外四州安撫司公事措置西路屯田稼嘗代彥吶論蜀事利害上嘉覽之北兵自鳳州入東軍不能禦遂搗河池至西池谷距沔九十里吏民率逃議欲退保大安稼白彥吶曰今日之事有進無退能進據險地以身捍蜀敵有後顧必不深入若倉皇召兵退守內地敵長驅而前蜀事去矣彥吶曰吾志也已而竟行畱稼守沔北兵自白水關入六股株距沔六十里沔無城依山爲阻稼升髙鼓噪盛旗鼓爲疑兵彥吶至罝口輟帳前總管和彥威以軍還沔召小將楊俊何璘悉以兵會又調總管王宣精兵千人益之璘軍無紀律稼捕其縱火者三人誅之未幾北兵大至璘遁其眾皆潰遂下沔州先是友聞戍七方知沔不可守勸稼移保山寨而自將所部助之稼曰七方要地不可棄吾郡將也城亦不可棄卽事不濟有死而已先二日子斯得侍以時危任重爲憂稼舉田承君五日不汗之言語之且曰吾得死所何憾又以書告李心傳曰稼必堅守沔無沔則無蜀矣自謂此舉可以無負知己及事迫參議楊約勸稼姑保大安稼厲聲曰我以監司守城郭爾以幕客往來應援各行其志常平司屬官馮元章率吏士力請稼少避稼不爲動城旣陷眾擁稼出戶稼叱之不能止兵騎四集圍之遂死焉詔進稼七官爲正議大夫龍圖閣直學士謚曰忠後以子斯得執政累贈太師稼爲人慷慨有大志聞人有善稱之不容口不善面折無所避推轂人士常恐不及視財如糞土死之日聞者莫不於邑流涕所著有縮齋類稿三十卷斯得自有傳

曹友聞弟

萬

按宋史忠義傳友聞字允叔同慶栗亭人武惠王彬十二世孫也少有大志與仲弟友諒不遠千里尋師取友登寶慶二年進士授綿竹尉攺辟天水軍教授城已被圍友聞單騎夜入與守臣張維糾民厲戰兵退制置使制大旗書滿身膽以旌之已而兵復至友聞罄家財招集忠義得健士五千人制置使李檄管忠義領所部守仙人關且行且戰至峽口據險前軍統制屈信率所部突陳還所掠四州人畜至秦塡遣左軍統制杜午迎擊力不能敵友聞令諸軍乘髙據險身冒矢石爲士卒先信與統制張安國領兵出戰兵退制置使檄捍七方關北兵東破武休關已而破七方遂入沔州金牛至大安又分兵自嘉陵江水皮口突出何進軍後進戰敗死之遂長驅入劍門友聞與弟萬各率所部取間道過氈帽山至靑蒿壩戰於白水江中流兵退制置司檄駐閬州叛將魯珍爲陳隆之所斬珍部曲肆焚友聞討斬其將郭虎藺廣楊仲等餘黨散去檄知天水軍北兵入鳳州略河池抵同慶友聞密遣統制王漢臣統領張祥授以方略出戰兵至城下友聞部分諸將各守一門偃旗伏鼓戒士卒俟漸近鳴鼓張旗矢石並發又命漢臣等取間道出戰自提重兵尾敵後大戰有功端平初友聞遣萬與忠義總管時當可分兵碎石頭靑蒿谷前後大戰數合制置使上其功特授承務郎權發遣天水軍北兵又自西和至階州友聞曰階𨿽非吾境豈可坐視而不救遂引兵與諸軍會命前軍統制全貴領所部爲先鋒統制夏用出其左張成出其右總管陳庚及萬友諒往來督戰有功制置使趙彥吶俾節制利帥司軍馬任責措置邊面換武翼大夫合門宣贊舍人差權利州駐札禦前諸軍都統制駐札石門控扼七方關明年北兵破武休關入沔陽利路提刑髙稼死之制置使進屯靑野原被圍友聞曰靑野爲蜀咽喉不可緩遣萬領兵自冷水口度嘉陵江至六股株屢戰有功夜銜枚由間道直趨靑野原制置使奇萬之勇令督諸軍戰守兵退友聞引精兵亦趨至原下夜半截戰圍遂得解特授武徳大夫左驍騎大將軍依舊利州駐札禦前諸軍統制北兵破沔州搗大安友聞遣摧鋒軍統制王資踏白軍統制白再興速趨雞冠隘左軍統制王進據陽平關友聞登溪嶺手執五方旗指麾甫畢兵數萬突至陽平關遂遣進及遊奕部將王剛出戰又親帥帳兵及背嵬軍突出陳前左右馳射兵退友聞謂忠義總管陳庚及當可曰敵必旋兵攻雞冠隘宜急援之旣而果以步騎萬餘攻隘庚以騎兵五百直前決戰當可將步兵左右翼並進王資白再興又自隘出戰蹀血十餘里兵乃解去特授友聞眉州防禦使依舊左驍衛大將軍利州駐札禦前諸軍統制兼沔州駐札兼管關外四州安撫權知沔州節制本府屯戍軍馬弟萬差知同慶府四川制置司帳前總管仍舊總管忠義軍馬節制屯戍軍馬董仙駐札專與沔利兩司同共任責措置邊面明年友聞引兵扼仙人關諜聞北兵合西夏女眞回回吐蕃渤海軍五十餘萬大至友聞語萬曰國家安危在此一舉眾寡不敵豈容浪戰惟當乘髙據險出奇匿伏以待之北兵先攻武休關敗都統李顯忠軍遂入興元欲衝大安制置使趙彥吶檄友聞控制大安以保蜀口友聞馳書彥吶曰沔陽蜀之險要吾重兵在此敵有後顧之憂必不能越沔陽而入蜀又有曹萬王宣首尾應援可保必捷大安地勢平壙無險可守正敵騎所長步兵所短況眾寡不敵豈可於平地控禦彥吶不以爲然一日持小紅牌來速者七友聞議爲以寡擊眾非乘夜出奇內外夾擊不可乃遣萬友諒引兵上雞冠隘多張旗幟示敵堅守友聞選精銳萬人夜渡江密往流溪設伏約曰敵至內以鳴鼓舉火爲應外呼殺聲北兵果至萬出逆戰敵將八都魯擁萬餘眾達海帥千人往來搏戰矢石如雨萬身被數創令諸軍舉﹠﹟友聞遣選鋒軍統制楊大全遊奕軍統制馮大用引本部出東菜園擊敵後隊敢勇軍總管夏用知西和州神勁軍總管趙興帥所部出水嶺擊敵中隊知天水軍安邊軍總管呂嗣徳陳庚率所部出龍泉頭擊敵前隊友聞親帥精兵三千人疾馳至隘下先遣保捷軍統領劉虎帥敢死士五百人衝前軍前軍不動大兵伏三百騎道旁虎眾銜枚突戰會大風雨諸將請曰雨不止淖濘深沒足宜俟少霽友聞斥曰敵知我伏兵在此緩必失機遂擁兵齊進友聞入龍尾頭萬聞之五鼓出隘口與友聞會內外兩軍皆殊死戰血流二十里西軍素以綿裘代鐵甲經雨濡濕不利步斗黎明大兵益增乃以鐵騎四面圍繞友聞嘆曰此殆天乎吾有死而已於是極口詬罵殺所乘馬以示必死血戰愈厲與弟萬俱死軍盡沒北兵遂長驅入蜀秦鞏人汪世顯素服友聞威望常以名馬遺友聞還師過戰地嘆曰蜀將軍眞男兒漢也盛禮祭之事聞特贈龍圖閣學士大中大夫賜廟褒忠謚曰節官其二子承務郎迪功郎萬特贈武翼大夫二子成忠郎

黃復陳廣按延平府誌復字幹叟沙縣人登寶慶三年進士第除山陽尉聞汀寇猖獗獻廟堂三策境賴以安眞徳秀陳韡交薦之教授髙郵軍攺知興化軍興化縣轉通判滁州與守陳廣協力拒寇廣主西門復主北門射殺寇眾數千人後廣中炮死復攝州事士气復振八十餘日援不至前後數百戰而沒在圍中遺子書云父老矣食君之祿繼之以死𨿽死猶生也總制趙葵餉臣吳潛上其事乞爲立廟所著書凡三十卷子垕廣皆從事郎

曹孝先按寧波府誌孝先字元思寶慶中任楚州錄事參軍李全謀叛遣劉福慶脇犯制置許國孝先趨入諭之曰有情欲陳當入文狀制置朝廷大臣犯制置是犯朝廷也汝不欲使李氏保有富貴哉語旣爲亂軍所射中喉拔箭叱曰誤李全斬東市非汝曹而誰曹孝先決不愛生制置決不可殺賊芒鏃交集血流被體猶登城與國謀血盡气微枕之以磚遂絕事聞詔賜廟額曰旌忠官其子詵

陳寅按宋史忠義傳寅寶謨閣待制咸之子漕司兩貢進士以父恩補官歷官州縣紹定初知西和州西和極邊重地寅以書生義不辭難北兵入境屬都統何進出守大安獨統制官王銳與忠義千人城守而已寅誓與其民共守此土居民始以進畱家城中恃以爲固已而進徙它郡遂無固志寅獨畱其三子並闔門二十八口曰人各顧其家將誰共守乃散資財以結忠義爲必守之計北兵十萬攻城東南門以降者爲先驅寅艸檄文諭之自執旗鼓激厲將士迎敵力戰矢石如雨師退詰旦增兵復來寅帥忠義民兵與敢死士力戰晝夜數十合兵退制置司以寅功徧告列郡北兵伐木爲攻具增兵至數十萬圍州城進素與寅不協寅有功尢爲諸將所忌至是求援甚急久之制置司才遣劉銳及忠義人陳瑀等往救率皆觀望不進銳甫進七方關瑀未及仇池皆以路梗告寅率民兵晝夜苦戰援兵不至城遂陷寅顧其妻杜氏曰若速自爲計杜厲聲曰安有生同君祿死不共王事者卽登髙堡自飲藥二子及婦俱死母傍寅斂而焚之乃朝服登戰樓望闕焚香號泣曰臣始謀守此城爲蜀藩籬城之不存臣死分也臣不負國臣不負國再拜伏劍而死賓客同死者二十有八人一子後至亦欲自裁軍士抱持之曰不可使忠臣無後與俱縋城亦折足死制置司以聞詔特贈朝議大夫右文殿修撰賜錢三千﹠﹟卽其所居鄕所守州立廟久之加贈華文閣待制謚襄節

賈子坤按宋史忠義傳子坤字伯厚潼州懷安軍人嘉定十三年進士爲西和推官攝通判關外被兵子坤與郡守陳寅誓死城守城陷子坤朝服與其家十二口死之追贈承議郎封其父崧承務郎官其子仲武宣教郎隆州簽判攺奉議郎果州通判卒

鄧若水按宋史忠義傳若水字平仲隆州井研人博通經史爲文章有气骨吳曦叛州縣莫敢抗若水方爲布衣憤甚將殺縣令起兵討之夜刲雞盟其僕曰我明日謁知縣汝密懷刃以從我顧汝卽殺之僕佯許諾至期三顧不發歸責其僕以背盟僕曰平人尙不可殺況知縣乎此何等事而使我爲之若水乃仗劍徒步如武興欲手刃曦中道聞曦死乃還人皆笑其狂而壯其志登嘉定十三年進士第時史彌遠柄國久若水對策極論其姦請罷之更命賢相否則必爲宗社憂考官置之末甲策語播行都士爭誦之彌遠怒諭府尹使逆旅主人譏其出入將置之罪或爲之解乃已理宗卽位應詔上封事曰行大義然後可以弭大謗收大權然後可以固大位除大姦然後可以息大難寧宗皇帝晏駕濟王當繼大位者也廢黜不聞於先帝過失不聞於天下史彌遠不利濟王之立夜矯先帝之命棄逐濟王並殺皇孫而奉迎陛下曾未半年濟王竟不幸於湖州揆以春秋之法非弒乎非篡乎非攘奪乎當悖逆之初天下皆歸罪彌遠而不敢歸過於陛下者何也天下皆知倉卒之間非陛下所得知亦諒陛下必無是心也亦料陛下必能掃淸妖氛以雪先帝濟王父子終天之憤今逾年矣而乾剛不決威斷不行無以大慰天下之望昔之信陛下之必無者今或疑其有昔之信陛下不知者今或疑其知陛下何以忍淸明天日而以此身受此污辱也盍亦求明是心於天下而俾有辭於千古乎爲陛下之計莫若遵泰伯之至徳伯夷之淸名季子之髙節而後陛下之本心明於天下此臣所謂行大義以弭大謗策之上也自古人君之失大權鮮有不自廢立之際而盡失之當其廢立之間威動天下旣立則眇視人主是故彊臣挾恩以陵上小人怙彊以無上久則內外相爲一體爲上者喑默以聽其所爲日朘月削殆有人臣之所不忍言者威權一去人主𨿽欲固其位保其身有不可得宣繒薛極彌遠之肺腑也王愈其耳目也盛章李知孝其鷹犬也馮榯其爪牙也彌遠之欲行某事害某人則此數人者相與謀之曷嘗有陛下之意行乎其間哉臣以爲不除此數凶陛下非惟不足以弭謗亦未可以必安其位然則陛下何憚久而不爲哉此臣所以謂收大權以定大位策之次也次而不行又有一焉曰除大姦然後可以弭大難李全一流民耳寓食於我兵非加多土地非加廣勢力非特盛也賈涉爲帥庸人耳全不敢妄動何也名正而言順也自陛下卽位乃敢倔彊何也彼有辭以用其眾也其意必曰濟王先皇帝之子也而彌遠放弒之皇孫先皇帝之孫也而彌遠戕害之其辭直其勢壯是以沿淮數十萬之師而不敢睥睨其鋒𨿽曰今暫無事未也安知其不一日羽檄飛馳以濟王爲辭以討君側之惡爲名彌遠之徒死有餘罪不可復惜宗社生靈何辜焉陛下今日而誅彌遠之徒則全無辭以用其眾矣上而不得則思其次次而不得則思其下悲夫制置司不敢爲附驛卻還之以格當攺官奏上彌遠取筆橫抹之而罷嘉熙間召爲太學博士當對艸奏數千言略曰寧宗不豫彌遠急欲成其詐此其心豈復願先帝之生哉先帝不得正其終陛下不得正其始臣請發冢斫棺取其屍斬之以謝在天之靈往年臣嘗上封事請禪位近屬以洗不義之污無路自達今其書尙在謹昧死以聞將對前一日假筆吏於所親潘允恭允恭素知若水好危言諭筆吏使竊錄之允恭見之懼並及禍走告丞相喬行簡亦大駭翼日蚤朝奏出若水通判寧國府退朝召合門舍人問曰今日有輪對官乎舍人以若水對行簡曰已得旨補外矣可格班若水袖其書待廡下舍人諭使去若水怏怏而退自知不爲時所容到官數月以言罷遂不復仕隱太湖之洞庭山賈似道在京湖聞其名辟參軍事若水雅思其鄕乃起從其招因西歸蜀居山中有盜夜之若水危坐不動盜擊其首流血被面亦不動乃捨去若水爲學務躬行恥爲空言削木爲主大書曰自古以來忠臣孝子義夫節婦之位歲時祀之有一子膂力絕人築山寨以兵捍衛鄕井寨破舉家遇害

胡斌按宋史忠義傳斌爲殿前司將官童徳興提禁旅戍邵武江閩寇作知邵武有備未敢犯會招捕司檄徳興稟議獨畱斌將弱卒數百畱城中紹定三年閏月己卯盜眾大至他將士皆遁斌獨奮身迎戰所格殺甚眾賊益生兵官軍所存僅數十人或告以眾寡不敵盍避之斌曰郡民死者以萬計賴生者數千人由東門而出我不綴其勢使得脫走則賊躡其後無﹠﹟類矣遂巷戰大呼曰我死救百姓兵盡矢窮卒遇害其屍僵立移時始僕事聞贈武節大夫錄其後一人樞密院編修官王野言邵武民卽斌戰地立廟請就以武節爲廟額從之

左譽按吉安府誌譽永新人紹定二年進士授復州景陵尉蒞任未幾遭金兵大至城陷譽被執不屈母妻曁子凡十三人同日遇害事聞詔祠於嶽陽賜額閔忠特贈承事郎誥詞褒其忠比之唐張巡焉後加贈員外郎官其嗣

髙談按宋史忠義傳談字景遂邵武光澤人紹定二年旁郡盜作諸子請避之談曰昔楊子訓問避寇於胡文定公語之曰往歲盜起燕山則河北關中可避入關則河南漢南可避今惟二廣寧保其無寇乎吾惟存心以聽命爾小子識之此格言也今南去則汀劍西去則盱贛皆爲盜區東去富沙𨿽有城避吾聞官吏例弗我納北去廣信防夫守隸利人囊篋指民爲諜數剽殺之舍胡公之言未有他策也盜入諸子又請談曰有廟祏在將焉之賊至談出曰時和歲丰何忍爲此盜曰吏貪暴民無所訴我爲直之談曰獨不能撾鼓上聞乎民有辜而殺之盜怒執諸庭遺之牛酒不釋遺之金帛不釋談曰然則將何爲盜曰我欲東破武陽若得耆老如爾者率是鄕子弟吾其濟乎談曰斯言奚爲至我唾賊大罵遂遇害而里人賴以免談平居言動必由禮法故鄕人敬而附之

張景說按紹興府誌景說字欽甫嵊人紹定四年爲定城縣尉攝麻城縣事適金人攻破沙窩關深入麻城兵不支被執欲脇使降景說叱曰吾气吞若曹顧力屈耳吾從汝爲不義耶遂遇害事聞贈通直郎祀鄕賢

王大壽按宋史忠義傳大壽泉州人爲左翼隊將紹定五年海寇王子淸犯圍頭守眞徳秀遣大壽領卒百人防遏猝與賊遇奮前控弦斃賊十餘後無援者遂沒從死者五人賊就俘剖心祭之事聞贈官卹其家

吳駿發按揚州府誌駿發江都人少有投筆之志紹定間李全攻揚州郡募良家子守禦駿發挺身應之賊平由白衣補將校金兵入境以轉戰有功累遷鎭江右軍統領金兵復據盱眙宋遣兵攻之駿發爲前鋒建蝥弧先登气勇百倍會金援兵至死之事聞賜卹甚厚

王迸按宋史忠義傳迸字純父饒州樂平人鄕舉恩免爲固始簿攝邑紹定中金兵犯淮守令望風遁迸度力不能禦懷印自投於井而死

孫益顧緒顧珣按宋史忠義傳益揚州泰興人少豪俠紹定中李全犯揚州遊騎薄泰興城下縣令王爚募人守禦益起從之俄賊兵大至益率眾拒之見賊勢盛且前且卻益厲聲呼曰王令君募我來將以守護城邑也今賊至城下我輩不爲一死復何面目見令君乎遂身先赴敵死之同時顧緒顧珣俱戰死事聞贈益保義郎緒珣承節郎各官其子一人

吳從龍按宋史忠義傳從龍字子云官至武功郎建康府統制紹定兵難爲先鋒援不至被擒使至泰州城下誘降終不屈死之廟祀揚泰二州賜額褒忠官其弟從虎至武經大夫

祝松按安陸府誌松景陵人舉宋進士初調長水簿端平初以城陷誓死守郢遺民立祠祀之

米立按宋史忠義傳立淮人三世爲將從陳奕守黃州奕降元立潰圍出江西制置使黃萬石署爲帳前都統制大兵略江西立迎戰於江坊被執不降系獄行省遣萬石諭之曰吾官銜一个牙牌寫不盡今亦降矣立曰侍郎國家大臣立一小卒爾何足道但三世食趙氏祿趙亡何以生爲立乃豎擒之人與授拜者不同萬石再三說之不屈遂遇害

趙文義兄

武義

楊壽孫何庚安惟臣

田廣澤歹坤按宋史忠義傳文義郢州都統制更戍歸與北兵遇力戰死之初開州之役文義兄武義亦死焉有楊壽孫者爲云安軍主簿兼教參佐忠勝軍端平中北兵至中江縣與將官何庚安惟臣田廣澤歹坤等連戰二日俱死之壽孫贈通直郎官一子下州文學庚等各贈承節一子進勇副尉

蹇彜子

永叔

按宋史忠義傳彜潼川通泉人嘉定二年進士累官通判金州端平三年北兵攻蜀彜堅守戰不能敵被擒不屈而死其子永叔復力戰城破舉家死焉

蹇維之按宋史蹇彜傳彜弟維之紹定五年進士和州都統王宣辟行參軍事亦迎敵力戰而死特官其子

何充子士麟孫駒行

從子仲桂

按宋史忠義傳充漢州徳陽人祕書監耕之孫通判黎州攝州事預爲備禦計及宋能之至建議急於邛崍創大小兩關倉及寨屋百間親督程役俄關破充自刺不死大軍帥呼之語許以不殺充曰吾三世食趙氏祿爲趙氏死不憾帥設帟幄環坐諸將而虛其賓席呼充曰汝能降卽坐此充踞坐地求死遂罷它日又呼之欲髡其頂曰可殺不可髡又使署招民榜充曰吾監州也可聚吾民使殺之耶卽一家有死而已榜必不可署大將遺以酒茗羊牛肉皆卻之自是水飲絕不入口敵知其不可彊將咼之大將曰此南家好漢也使之卽死於是斬其首充妻陳罵不絕口初充之見呼也陳必以一家往帥曰不呼汝何以來陳曰吾求死爾及充死東望再拜曰臣夫婦𨿽死可以對趙氏無愧矣眾以石擊殺之方充夫婦之嬰禍也親戚勸其苟免充正色曰我夫婦與兒婦義同死汝等自求生可也於是上下感泣願同死者四十餘人男士麟孫駒行從子仲桂先充而死惟長子士龍得免

朱光按處州府誌光字不塵麗水人紹定二年登進士第尉襄陽攝均州事錄端平丙申均倅北人範用吉以城叛光諭之不從責之又不從遂死於難朝廷旌其忠贈通直郎官一子敕曰往歲北人以均城叛爾光攝郡決曹責以忠孝遂遭執縛斃於刀鋸後三年職兵鈐者始白其事於朝有司考閱銓籍龍飛榜進士也嗚呼爾死得其所若朕之盡傷何贈以京秩錄其遺孤庶使忠魂無復遺恨弟時中端平二年進士

劉銳子同哥

趙汝向按宋史忠義傳銳知文州嘉熙元年北兵來攻銳與通判趙汝向乘城固守率軍民七千餘人晝夜搏戰殺傷甚多拒守兩月餘援兵不至城中無水取汲於江會陳昱以去歲失守沔編置此州夜逾城出降獻女大將告以虛實敵遂增兵攻城甚急一夕移江流於數里外銳度不免集其家人盡飲以藥皆死乃聚其屍及公私金帛告命焚之家素有禮法幼子同哥才六歲飲以藥猶下拜受之左右爲之感慟汝向宣城人善射城破被執先斷其兩臂而後臠殺之銳及其二子自刎死軍民死者數萬人

王翊蒲東卯劉當可邵復羅由趙

崇啟羅君文馮仲煜李大全趙晨

胡天啟按宋史忠義傳翊字公輔郫縣人寶慶元年進士吳曦嘗招之入幕及曦以蜀叛抗節不拜爲陳大義曦怒囚翊欲烹之曦誅而免嘉熙元年制置使丁黼辟爲參議官先遣其家歸鄕裏爲文訣先墓誓以身死報國及北兵至帳前提舉官成駒先走黼倉卒迎敵敗死翊與司理王璨運司幹官李日宣等募兵拒守兵入公署見翊朝服危坐問爲何人曰小官食天子之祿臨難不能救死有餘罪可速殺我又問何以不走曰願與此城俱亡北兵相謂曰忠臣也戒勿殺敵縱火大掠翊以朝服赴井死兵後其家出其屍井中衣冠儼如也轉運副使蒲東卯死之兵屠漢州權州事劉當可判官邵復錄事參軍羅由司戶參軍趙崇啟知雒縣羅君文皆不屈而死復雍六世孫也入眉州知丹陵縣馮仲煜死之取簡州簡守李大全死之邛守趙晨親率雅州牌手出戰力盡而死文州守劉銳通判趙汝向相誓死守更疊出戰被圍旬有五日汲道絕兵民水不入口者半月至吮妻子之血卒無叛志城垂陷汝向猶持雙刃入陣中十六矢被執以死銳先殺其妻父子三人登文王臺自刎死師至遂寧民兵趙朋拒戰左臂已斷而戰不休至重慶進士胡天啟負母而逃兵欲殺其母天啟妻張哀號願以身代不聽卒殺之天啟與其妻呼天大罵大將奇天啟貌欲活之謂之曰汝從我當共富貴天啟愈奮罵於是夫婦同死事聞翊汝向皆立廟賜謚余褒卹有差

徐梅龜子

尙古

按嚴州府誌梅龜字臞叟壽昌人警敏剛介不事阿徇登進士第授安丰軍霍丘縣尉端平三年蒙古兵犯境梅龜親率土人王鎔等紮寨安陽諸山鄰境亦賴以安嘉熙元年蒙古兵又至梅龜身先士卒戰勝俘獲甚眾次年春蒙古大舉入寇梅龜與戰不利顧謂其子尙古曰彼眾我寡我知之矣委質爲臣有死無二汝其行乎尙古曰大人旣能死忠尙古豈不能死孝乃轉戰益力至黃家渡皆遇害淮西制置使以聞理宗震悼贈宣教郎知霍丘縣事官其一子汲古進武校尉尙古贈承信郎亦官其一子肅進義校尉梅龜夙以文名舉筆立就嘗著春秋指掌圖若干捲行於世

丁黼按宋史忠義傳黼成都制置使也嘉熙三年北兵自新井入詐豎宋將李顯忠之旗直趨成都黼以爲潰卒以旗榜招之旣審知其非領兵夜出城南迎戰至石筍街兵散黼力戰死之方大兵未至黼先遣妻子南歸自誓死守至是從黼者惟幕客楊大異及所信任數人大異死而復蘇黼帥蜀爲政寬大蜀人思之事平賜額立廟

陳隆之按宋史忠義傳隆之不知所仕履爲四川制置使淳佑元年十一月成都被圍守彌旬弗下部將田世顯乘夜開門北兵突入隆之舉家數百口皆死檻送隆之至漢州命諭漢州守臣王夔降隆之呼夔語之曰大丈夫死爾毋降也遂見殺後五年提刑袁簡之上其事特贈徽猷閣待制合得恩澤外特與兩子恩澤賜謚立廟

史季儉子良震﹠﹟楊成夫

按宋史陳隆之傳有史季儉者威州棋城主簿也成都之陷子良震與﹠﹟楊城夫爭相爲死各特贈兩官與一子下州文學

羅夢棫按臨江府誌夢棫字徳玉新諭人寶佑四年特奏名授隆興府靖安尉庚申兵入其境棫身率民兵固守已而兵突至巷戰力鬥死之朝廷贈五官誥詞云爾眇然邑佐挺身鋒鏑所以愧偸生失節者可特贈宣教郎恩蔭一子金鉉從政郎

張晏然按廣濟縣誌晏然字安卿淳佑七年授朝議大夫直祕閣湖北提舉陷金不屈死之

侯﹠﹟按宋史忠義傳﹠﹟字道子溫州樂淸人三貢於鄕兩試轉運司皆第一以武舉授合浦尉柳城令衛步軍司幹辦公事侍衛馬軍行司計議官寶佑五年制置使賈似道辟通判海州兼河南府計議官李松壽據山東突出漣泗﹠﹟鏖戰城下死之闔室遇害太學生三十一人言於朝卽海州賜廟旌忠謚曰節毅仍立廟其鄕﹠﹟所著有霜﹠﹟集

王孝忠按宋史忠義傳孝忠爲鎭江前軍統制兼淮東路分戍淮陰楊貴叛孝忠率眾迎戰勝气百倍俄水軍統制朱信降賊孝忠孤軍力不敵死焉

楊禮周徳榮段元鑑按宋史王翊傳寶佑六年北兵拔吉平隘守將楊禮周徳榮死之至順慶帥守段元鑑城守麾下劉淵殺之以降

陳元桂按宋史忠義傳元桂撫州人淳佑四年進士累官知臨江軍時聞警報築城備禦以焦心勞思致疾開慶元年春北兵至臨江時制置使徐敏子在隆興頓兵不進元桂力疾登城坐北門亭上督戰矢石如雨力不能敵吏卒勸之避去不從有以門廊鼓翼蔽之者麾之使去有欲抱而走者元桂曰死不可去此左右走遁師至元桂瞠目叱罵遂死之縣其首於敵樓越四日方斂體色如生初親戚有勸其移治者元桂曰子亦爲浮議所搖耶時事如此與其死於饑饉死於疾病死於盜賊孰若死於守土之爲光明俊偉哉家人或請登舟不許且戒之曰守臣家屬豈可先動以搖民心敏子以聞贈寶章閣待制賜緡錢十萬與一子京官一子選入恩澤立廟北門謚曰正節

詹鈞按汝寧府誌鈞固始人少負奇气由邊郡才技良家子選授軍職隸武定軍充總制官寶佑間蜀被兵鈞往來峽渠聞達等州扞禦用少擊眾深入蠻僥築建城堡化服羣獠撫以恩信開慶乙未之夏蜀重慶告急命大將往援鈞所部獨進直至敍州南平隆化縣界遇遊騎接戰無大勝負日中以精騎數千至鈞之眾不滿千人皆敢死士馳突衝擊力戰不少懾遣卒詣大將求救方引眾顧望竟不赴鈞棄所乘馬立射發無不斃元兵屢卻然以步敵騎眾寡凡十倍所殺已過當而鈞之兵死傷者十七八矢貫鈞臂裂帛裹創復戰連中數十創創甚矢盡眾稍散逸聚者猶數十人傷重莫能軍鈞被執元將壯其勇期生之鈞大罵求速死亦不加害翌日元將親視其創饋之食與藥鈞摽出弗受終置馬上載以行八日不食至播州土門逼令招城中不行遇害

張華宗按仙居縣誌華宗字君實寶佑間以明經補國學除杭州教授轉揚州臨江謹身率士所至有聲開慶元年元兵壓境同官拒守久之臨江陷元兵火文廟華宗大呼曰不降者我也當速殺泄而忿曷爲令先聖無依耶遂遇害事聞詔謚忠烈賜大夫秩

黃甲按井研縣誌甲開慶進士授徳安尉調樂安丞廉謹有聲元兵拔撫州索降狀其僚屬聯署以上甲獨抗不屈死之

許彪孫張桂金文徳曹贛按宋史忠義傳彪孫顯謨閣學士奕之子也爲四川制置司參謀官景定二年劉整叛召彪孫艸降文以潼川一道爲獻彪孫辭使者曰此腕可斷此筆不可書也卽閉門與家人俱仰藥死整旣降遂引兵襲都統張桂營桂及統制金文徳戰死納溪曹贛闔門死之

胡世全按宋史許彪孫傳景定四年沔州都統胡世全護糧運至虎象山遇敵兵戰敗死

齊興隆按徳興縣誌興隆字祈翁景定間進士官蒲圻令元兵下江南興隆義不食粟佩印綬以歸曰全吾印以還吾君全吾身以還吾親遂溺水死

朱光張軫按紹興府誌光字吉父諸曁人明經惇行元伯顏下江南遣裨將上官﹠﹟招撫浙東至縣光與同僚張軫等率鄕民抵禦光被執口占曰生爲大宋臣死爲大宋鬼一片忠義心明月照秋水賊怒以火燃之三日始絕軫亦死之光嘗注西銘人多佩誦云

忠烈部名臣列傳二十二

宋六

彥海按宋史許彪孫傳咸淳二年北兵取開州守將龐彥海死之

趙良坡按上虞縣誌良坡字深甫良坦兄咸淳乙丑進士命守禦廣州爲元兵生獲欲降之不屈元將義之放歸隱西溪雪水稱雪水先生逾年元將思其賢復索而得之欲薦於朝良坡終不屈怒目詈罵元將令左右刃之良坡大呼曰我得死所矣遂伸頸受戮顏色自如其子友直同榜進士聞難泣血冒刃歸櫬葬西溪湖眠牛山廬墓終隱焉所居有視淸亭戒子孫世勿仕元其子季忠季恕隱居不仕後至正間有舉良坡鄕賢者二子不從曰吾祖生旣恥食其祿歿豈享其祀蓋有祖父遺風焉

兪廷簡按余姚縣誌廷簡咸淳間進士任溧水丞元兵至不屈死之

丁衡按天臺縣誌衡八都丁村人登咸淳辛未進士授推官轉江西提刑赴任途遇元兵不屈而死家人俱沒於兵

張漢英按寧波府誌漢英幼聘呂氏女及請期呂以女雙瞽辭漢英曰聘時無恙而今喪明命也遂娶之後仕度宗咸淳間守樊城爲元阿朮所圍並守其江漢英募善泅者置蠟書於髻中潛積艸下浮水而出往荊郢求救至益口事露被獲於是郢鄧之路亦絕求得張順張貴二人爲都統又相繼爲元兵所殺至九年癸酉襄陽被圍五年樊城被圍四年元將張弘範進攻爲流矢中其肘束創見阿朮曰襄在江南樊在江北我陸攻樊則襄出舟師來救終不可取若我截江道斷救兵水陸夾攻之則樊必破而襄亦下矣阿朮從之遂以師截江而出銳師薄樊城陷漢英死焉

袁鏞按寧波府誌鏞字天與有大志邃於春秋之學登咸淳七年進士第以父憂未卽仕見國事蹙竊嘆曰生爲宋臣死則爲宋鬼顧無寸兵尺地不能捍禦以固社稷仗義執言從顏常山張睢陽諸君於地下不失爲宋國臣足矣適元將遣遊兵十八騎駐於西山之資教寺鏞不勝悲憤塡﹠﹟義气激烈遂約沿海制置使兼知慶元府事趙孟傳及將作少監謝昌元共出師禦敵趙孟傳與謝昌元共紿之曰爾第先往我二人當卽以兵繼鏞信之遂奮然獨往厲聲言曰汝主無故謀起干戈殘我土宇使我無辜赤子宛轉於鋒刃之下眞天地鬼神有所不容四方忠義之士無不日夜憤惋勤王之師四面皆至吾恐汝北歸無日也言未竟就執而孟傳昌元二人已密往車廏獻版圖屈膝迎降矣元將奇鏞才欲脇之令降曰從則富貴汝不從則燒戮汝鏞罵曰我堂堂宋室之臣死則死耳豈降志從汝乎元將怒縱火燎之須髮殆盡詞气愈厲至死不少變其日家人驚悼赴水而死者十有七人焉

趙良淳按宋史忠義傳良淳字景程居饒之餘幹太宗子恭憲王之後丞相汝愚曾孫也累世以學行名號賢宗子良淳少學於其鄕先生饒魯知立身大節及仕所至以干治稱而未嘗幹人薦舉初以蔭爲泰寧主簿三遷至淮西運轄浮湛冗官二十餘年馬光祖李伯玉範丁孫交薦辟之卒不振拔考舉及格攺知分寧縣分寧江西劇邑俗尙嘩訐良淳治之不用刑戮不任吏胥取民之惇孝者身親尊禮之至其桀驁者乃繩以法俗爲少革秩滿特差權江西安撫司機宜文字詔除諸司審計院督餉江西升大理司直咸淳末廷臣議眾建宗室於內郡以爲屏翰遂除良淳知安吉州先是知州李庚遁百事隳廢良淳至日與僚吏論所以守禦之備悉舉行之時歲饑民相聚爲盜所在﹠﹟起或請以兵擊之良淳曰民豈樂爲盜哉時艱歲旱故相率剽掠苟活耳命僚屬以義諭之眾皆投兵散歸其不歸者眾縛以獻有掠人貨財詣其主謝過而還之者良淳勸富人出粟振之嘗語人曰使太守身可以濟民亦所不惜也其言懇懇足以勸人人皆倒囷以應之朝議尋以徐道隆爲浙西提刑以輔良淳加良淳直祕閣文天祥去平江潰兵四出剽掠良淳捕斬數人梟首市中兵稍戢已而範文虎遣使持書招降良淳焚書斬其使大兵迫獨松關有旨趣道隆入衛道隆旣去大兵至軍其東西門良淳率眾城守夜就茇捨陴上不歸先是朝廷遣將吳國定援宜興宜興已危不敢往乃如安吉見良淳願畱以爲輔良淳見國定慷慨大言意其可用也請於朝畱戍安吉已而國定開南門納外兵兵入城呼曰眾散元帥不殺汝於是眾號泣散去良淳命車歸府兵士止之曰事至此侍郎當爲自全計良淳叱去之命家人出避乃閉合自經有兵士解救之復蘇眾羅拜泣曰侍郎何自苦逃之猶可求生良淳叱曰我豈逃生者耶眾猶環守不去良淳大呼曰爾輩欲爲亂耶眾涕泣出復投繯而死

張順張貴按宋史忠義傳順民兵部將也襄陽受圍五年宋闖知其西北一水曰淸泥河源於均房卽其地造輕舟百艘以三舟聯爲一舫中一舟裝載左右舟則虛其底而掩覆之出重賞募死士得三千求將得順與張貴俗呼順曰矮張貴曰竹園張俱智勇素著諸將所服俾爲都統出令曰此行有死而已汝﹠﹟或非本心宜亟去毋敗吾事人人感奮漢水方生發舟百艘稍進團山下越二日進髙頭港口結方陳各船置火槍火炮熾炭巨斧勁弩夜漏下三刻起﹠﹟出江以紅燈爲識貴先登順殿之乘風破浪徑犯重圍至磨洪灘以上北軍舟師布滿江面無隙可入眾乘銳凡斷鐵﹠﹟攢杙數百轉戰百二十里黎明抵襄城下城中久絕援聞救至踴躍气百倍及收軍獨失順越數日有浮屍﹠﹟流而上被介冑執弓矢直抵浮梁視之順也身中四槍六箭怒气勃勃如生諸軍驚以爲神結冢斂葬立廟祀之貴旣抵襄襄帥呂文煥力畱共守貴恃其驍勇欲還郢乃募二士能伏水中數日不食使持蠟書赴郢求援北兵增守益密水路連鎖數十里列撒星椿𨿽魚蝦不得度二人遇樁卽鋸斷之竟達郢還報許發兵五千駐龍尾洲以助夾擊刻日旣定乃別文煥東下點視所部軍洎登舟帳前一人亡去乃有過被撻者貴驚曰吾事泄矣亟行彼或未及知復不能銜枚隱迹乃舉炮鼓噪發舟乘夜順流斷破圍冒進眾皆辟易旣出險地夜半天黑至小新城大兵邀擊以死拒戰沿岸束荻列炬火光燭天如白晝至勾林灘漸近龍尾洲遙望軍船旗幟紛披貴軍喜躍舉流星火示之軍船見火卽前迎及勢近欲合則來舟皆北兵也蓋郢兵前二日以風水驚疑退屯三十里而大兵得逃卒之報據龍尾洲以逸待勞貴戰已困出於不意殺傷殆盡身被數十槍力不支見執卒不屈死之乃命降卒四人舁屍至襄令於城下曰識矮張乎此是也守陴者皆哭城中喪气文煥斬卒以貴附葬順冢立雙廟祀之

範天順按宋史忠義傳天順荊湖都統也襄陽受圍天順日夕守戰尢力及呂文煥出降天順仰天嘆曰生爲宋臣死當爲宋鬼卽所守處縊死贈定江軍承宣使制曰賀蘭擁兵坐視睢陽之失李陵失節重爲隴士之羞今有人焉得其死所可無褒卹以示寵綏範天順功烈𨿽卑忠義莫奪自均房泛舟之役克濟爲艱而襄樊坐甲之師益堅所守俄州刺史爲降將軍爾乃不屈自經可謂見危致命封其妻宜人官其二子仍賜白金五百兩田五百畝

牛富王福按宋史忠義傳富霍丘人制置司遊擊寨兵籍勇而知義爲侍衛馬軍司統制戍襄陽五年移守樊城累戰不爲﹠﹟且數射書襄陽城中遺呂文煥相與固守爲唇齒兩城凡六年不拔富力居多城破富率死士百人巷戰死傷不可計渴飲血水轉戰前遇民居燒絕街道身被重傷以頭觸柱赴火死贈靜江軍節度使謚忠烈賜廟建康裨將王福見富死嘆曰將軍死國事吾豈宜獨生亦赴火死

邊居誼按宋史忠義傳居誼隨人也初事李庭芝積戰功至都統制咸淳十年以京湖制置帳前都統守新城居誼善禦下得士心凡戰守之具治之皆有法大兵至沙陽守將王大用不降麾兵攻城破之執大用呂文煥意其小壘可不攻而破居誼率舟師拒之文煥列沙陽所斬首招降不從明日縛大用至壁下使呼曰邊都統急降不然禍卽至矣居誼不答又射牓檄入壁中居誼曰吾欲與呂參政語耳文煥聞之以爲居誼降己也馳馬至伏弩亂髮中文煥者三並中其馬馬僕幾鉤得之眾挾文煥以他馬奔走越二日總制黃順挾一人開東門走出降明日使順來招之居誼曰若欲得新城邪吾誓以死守此何可得也順又呼其部曲部曲欲縋城出居誼悉驅以入當門斬之文煥乃麾兵攻城以火具卻之旋蟻附而上居誼乃取其家金盡散將士往來督戰會暮破侵漢樓樓火延毀民居居誼度力不支走還第拔劍自殺不殊赴火死丞相伯顏壯其勇購得其屍燼中觀之事聞贈利州觀察使立廟死所

江萬里弟萬頃

子鎬

趙崇榞按宋史本傳萬里字子遠都昌人自其父煜始業儒大父璘鄕稱善人其鄰史知縣者誇其能杖嘩健士璘俯首不答歸語煜曰史祖父故寒士今居官以杖士人自﹠﹟於我心有不釋然審爾史氏且不昌汝其戒之是夕煜妻陳夢一貴人入其家曰以汝家長有善言故來已而有娠生萬里少神雋有鋒穎連舉於鄕入太學有文聲理宗在潛邸嘗書其姓名幾研間以捨選出身歷池州教授沿江制置司準備差遣兩浙安撫司幹辦公事召試館職累遷著作佐郎權尙左郎官兼樞密院檢詳文字知吉州創白鷺洲書院兼提舉江西常平茶鹽召爲屯田郎官未行遷直祕閣江西轉運判官兼權知隆興府創宗濂書院遷考功郎官命旋寢久之以駕部郎官召遷尙右兼侍講史嵩之罷相拜監察禦史仍兼侍講未幾遷右正言殿中侍禦史又遷侍禦史未及拜萬里器望淸峻論議風采傾動一時帝眷注尢厚嘗﹠﹟祠省母疾不許屬弟萬頃奉母歸南康旋以母病聞萬里不俟報馳歸至祁門得訃而議者謂萬里母死祕不奔喪反挾妾媵自隨於是側目萬里者相與騰謗萬里無以自解坐是閒廢者十有二年後陸徳輿嘗辧其非辜於帝前賈似道宣撫兩浙辟參謀官及似道同知樞密院爲京湖宣撫大使以萬里帶行寶章閣待制爲參謀官大元兵圍鄂似道以右丞兼樞密使移軍漢陽萬里遷刑部侍郎似道入相萬里兼國子祭酒侍讀入對遷權吏部尙書又拜端明殿學士同簽書樞密院事兼太子賓客隨以言者去官後以原職知建寧府兼權福建轉運使已而加資政殿學士依舊職知福州兼福建安撫使度宗卽位召同知樞密院事又兼權參知政事萬里始𨿽俯仰容默爲似道用然性峭直臨事不能無言似道常惡其輕發故每入不能久在位似道以去要君帝初卽位呼爲師相至涕泣拜畱之萬里以身掖帝云自古無此君臣禮陛下不可拜似道不可復言去似道不知所爲下殿舉笏謝萬里曰微公似道幾爲千古罪人然以此益忌之帝在講筵每問經史疑義及古人姓名似道不能對萬里常從旁代對時王夫人頗知書帝語夫人以爲笑似道聞之積﹠﹟怒謀逐之萬里四﹠﹟祠不候報出關加資政殿大學士知慶元府兼沿海制置使不拜予祠後二年知太平州兼提領江淮茶鹽兼江東轉運使召拜參知政事進封南康郡公旣至拜左丞相兼樞密使﹠﹟祠加觀文殿大學士知福州辭依舊職提舉洞霄宮又授知潭州湖南安撫大使加特進尋予祠時咸淳九年萬里年七十有六矣明年大元兵渡江萬里隱艸野間爲遊騎所執大詬欲自戕旣而脫歸先是萬里聞襄樊失守鑿池芝山後圃扁其亭曰止水人莫諭其意及聞警執門人陳偉器手曰大勢不可支余𨿽不在位當與國爲存亡及饒州城破軍士執萬頃索金銀不得支解之萬里竟赴止水死左右及子鎬相繼投沼中積屍如疊翌日萬里屍獨浮出水上從者艸斂之萬里無子以蜀人王橚子爲後卽鎬也事聞贈太傅益國公後加贈太師謚文忠萬頃歷守大郡爲提舉江西常平茶鹽官至正郎城破時郴州守趙崇榞寓居城中亦死之

汪立信子

麟

按宋史本傳立信澈從孫也立信曾大父智從澈宣諭湖北道六安愛其山水因居焉淳佑元年立信獻策招安慶劇賊胡興劉文亮等借補承信郎六年登進士第理宗見立信狀貌雄偉顧侍臣曰此閫帥才也授烏江主簿辟沿江制幕知桐城縣未上辟荊湖制司幹辦通判建康府荊湖制置趙葵辟充策應使司及本司參議官葵去而馬光祖代之立信是時猶在府也鄂州圍解賈似道旣罔上要功惡閫外之臣與己分功乃行打算法於諸路欲以軍興時支散官物爲罪擊去之光祖與葵素有隙且欲迎合似道被旨卽召吏稽勾簿書卒不能得其疵乃以開慶二年正月望夕張燈宴設錢三萬緡爲葵放散官物聞於朝立信力爭之謂不可且曰方艱難時趙公﹠﹟事勤勞而公以非理﹠﹟拾之公一旦去此後來者復效公所爲可乎光祖怒曰吾不才不能爲度外事知奉朝命而已君他日處此勉爲之立信曰使某不爲則已果爲之必不效公所爲也光祖益怒議不行立信遂投劾去初立信通判江陵府葵制置荊湖嘗以公事劾立信及在沿江府亦謀議寡諧立信於葵蓋未嘗有一日之歡也擢京西提舉常平攺知昭信軍權淮東提刑景定元年差知池州提舉江東常平權知常州浙西提點刑獄明年冬卽嘉興治所講行荒政尋攺知江州充沿江制置副使節制蘄黃興國軍馬提舉饒州南康兵甲升江西安撫使乞祠祿差知鎭江尋充湖南安撫使知潭州至官供帳之物悉置官庫所積錢連歲代納潭民夏稅貧無告者予錢粟病者加藥餌雨雪旱潦軍民皆有給興學校士習爲變以潭爲湖湘重鎭刱威敵軍所募精銳數千人後來者果賴其用權兵部尙書荊湖安撫制置知江陵府時襄陽被圍危急立信上疏請益安陸府屯兵凡邊戍皆不宜抽減黃州守臣陳奕素蓄異志朝廷宜防之乃移書似道謂今天下之勢十去八九而君臣宴安不以爲虞夫天之不假易也從古以然此誠上下交修以迓續天命之幾重惜分陰以趨事赴工之日也而乃酣歌深宮嘯傲湖山玩歲愒日緩急倒施卿士師師非度百姓郁怨非上以求當天心俯遂民物拱揖指揮而折衝萬里者不亦難乎爲今日之計者其策有三夫內郡何事乎多兵宜盡出之江幹以實外禦算兵帳見兵可七十餘萬人老弱柔脆十分汰二爲選兵五十餘萬人而沿江之守則不過七千里若距百里而屯屯有守將十屯爲府府有總督其尢要害處輒參倍其兵無事則泛舟長淮往來遊僥有事則東西齊奮戰守並用刁鬥相聞饋餉不絕互相應援以爲聯絡之固選宗室親王忠良有幹用大臣立爲統制分東西二府以﹠﹟任得其人率然之勢此上策也久拘聘使無益於我徒使敵得以爲辭請禮而歸之許輸歲帛以緩師期不二三年邊遽稍休藩垣稍固生兵日增可戰可守此中策也二策果不得行則天敗我也若銜璧輿櫬之禮則請備以俟似道得書大怒抵之地詬曰瞎賊狂言敢爾蓋以立信目微眇云尋中以危法廢斥之咸淳十年大元兵大舉伐宋似道督諸軍出次江上以立信爲端明殿學士沿江制置使江淮招討使俾就建康府庫募兵以援江上諸郡立信受詔不辭卽日上道以妻子托愛將金明執其手曰我不負國家爾亦必不負我遂行與似道遇蕪湖似道拊立信背哭曰不用公言以至於此立信曰平章平章瞎賊今日更說一句不得似道問立信何向曰今江南無寸土漧淨地某去尋一片趙家地上死第要死得分明爾旣至則建康守兵悉潰而四面皆北軍立信知事不可成嘆曰吾生爲宋臣死爲宋鬼終爲國一死但徒死無益耳以此負國率所部數千人至髙郵欲控引淮漢以爲後圖已而聞似道師潰蕪湖江漢守臣皆望風降遁立信嘆曰吾今日猶得死於宋土也乃置酒召賓佐與訣手爲表起居三宮與從子書屬以家事夜分起步庭中慷慨悲歌握拳撫案者三以是失聲三日扼吭而卒以光祿大夫致仕遺表聞贈太傅大元丞相伯顏入建康金明以其家人免或惡立信於伯顏以其二策及其死告且請戮其孥伯顏嘆息久之曰宋有是人有是言哉使果用我安得至此命求其家厚卹之曰忠臣之家也金明以立信之喪歸葬丹陽立信子麟內書寫機宜文字在建康不肯從眾降崎嶇走閩以死初立信之未仕也家窶甚會歲大侵吳淵守鎭江命爲粥以食流民使其客黃應炎主之應炎一見立信與語心知其非常人言於淵淵大奇之禮以上客凡共張服禦視應炎爲有加應炎甚怏怏淵解之曰此君吾地位人也但遭時不同耳君之識度志業皆非其倫也盍少下之是年試江東轉運司明年登第後其踐歷略如淵而卒死於難人謂淵能知人云

孫按宋史忠義傳字實甫吉州龍泉人獻簡公抃之後天祥長妹﹠﹟也天祥起兵檄招忠義士補宣教郎帶行監官告院知吉州龍泉縣天祥擁兵出贛里人奉復龍泉拒守不下尋爲叛者所陷執至隆興殺之

彭震龍按宋史忠義傳震龍字雷可永新人天祥次妹﹠﹟也性跌蕩喜事嘗以罪墨天祥起兵補宣教郎帶行太社令知永新縣會天祥出使被執震龍遁歸吉州已失乃結峒獠起兵天祥兵出嶺震龍接應復永新大兵至震龍爲親黨所執至帥府腰斬之屠永新

蕭燾夫兄敬夫

按宋史忠義傳燾夫永新人與兄敬夫俱天祥客燾夫爲詩有豪俊气天祥起兵補從仕郎及彭震龍謀復其縣燾夫贊之縣受屠兄弟俱死之

陳繼周按宋史忠義傳繼周字碩卿寧都人淳佑三年貢於鄕以捕盜功行未奏名授廉州司法南丰縣知錄淮東總領幹官藤州觀察推官知吉州永丰縣攺知髙安縣廣東經略司準備差遣知衛陽縣辟淮東轉般倉江東提點刑獄幹辦公事未上會咸淳十年詔徵勤王文天祥方守贛州卽日舉兵造繼周問計繼周慨然爲具言閭裏豪傑子弟與凡起兵之處其爲方略甚詳於是畱繼周幕中晝夜調度授繼周江西安撫司準備差遣率贛士以從繼周𨿽弱不勝衣而年徳有以服人士視爲父兄進止疾徐惟指呼無敢先後詔攺繼周合入官帶行監文思院差充江浙制置司主管機宜所部夜襲大兵於南柵門殺傷相當質明猶戰渴赴水死

張履翁按永新縣誌履翁文信國署爲學士院檢閱文字糾募兵與彭震龍顏思理歃血盟城以應勤王之師所親諷之曰脫不勝如禍延九族何履翁曰吾世受國恩願一死報之耳後城陷被執不屈死之從祀文信公祠

錢升叟弟

璋

按吉水縣誌升叟督府主簿與文丞相爲布衣交嘗館致於家訓其弟璋丞相起兵勤王年已衰暮慨然赴義從招討副使黎貴達以民兵復泰和會元師來援力戰踵步兄弟二人同日死之丞相被執北行經戰所爲文以祭哭之慟

徐庭學按開化縣誌庭學宗王郡馬同張孟傳應文天祥之募散家財起義兵大戰於饒信間勤王不果憤恨卒

陳龍復按廣東通誌龍復字本叔泉南安老儒也與天祥同舉進士歷仕州縣有聲徳佑初退居家食至天祥軍南劍時始辟爲督府參議兼行太府少卿福建提刑是時天祥幕下多名士龍復獨以持重老成見推儔輩天祥每咨問焉後奉檄如漳潮計事再會天祥於循梅日尋分司潮陽號召諸路四方豪傑翕然向應天祥由是得入潮爲討賊之舉至則糧糗已具鄕兵多練習水戰天祥賴之未幾移屯海丰龍復又從至五城爲北騎追及遇害時年七十有三

呂武按宋史忠義傳武太平州步卒也文天祥出使武應募從行偕脫鎭江之難沿淮東走海道賴武力爲多天祥開府南劍武以武功補官遣之結約州縣起兵相應道阻復崎嶇數千里卽天祥於汀梅挺身患難化賊爲兵以環衛官將數千人出江西以遇士大夫無禮死於橫逆一軍揮涕而葬之武忠梗出天性不避彊禦而好面折人過多觸忌諱故及於禍云

鞏信按宋史忠義傳信安丰軍人爲荊湖都統沈勇有謀本隸蘇劉義部曲文天祥開督府劉義以信與王福張必勝詣天祥信官至團練使同督府都統制江西招討使初至都府天祥以義士千人付之信曰此輩從累人耳乃招淮士數千自隨然常怏怏曰有將無兵其如彼何天祥自興國趨永丰大兵追其後信戰於方石嶺中數矢傷重不能戰自投﹠﹟石而死土人葬之顏色如生贈淸遠軍承宣使立廟旌之

蕭明哲按宋史忠義傳明哲字元甫太和人性剛有膽气明大節少舉進士天祥開府汀州辟充督幹架閣監軍師出嶺明哲以贛縣民義復萬安連結諸寨拒守兵敗被執不屈死於隆興臨刑大罵不絕口聞者壯之

趙卯發按宋史忠義傳卯發字漢卿昌化人淳佑十年以上捨登第爲遂寧州司戶潼川簽判宣城宰素以節行稱中被論罷咸淳七年起爲彭澤令十年權通判池州大兵渡江池守王起宗棄官去卯發攝州事繕壁聚糧爲守禦計夏貴兵敗歸所過縱掠卯發捕斬十餘人兵乃戢明年正月大兵至李王河都統張林屢諷之降卯發忿气塡膺瞠目視林不能言有問以禔身之道者卯發曰忠義所以禔身也此外非臣子所得言林以兵出巡江陰降歸而陽助卯發爲守守兵五百餘柄皆歸林卯發知不可守乃置酒會親友與飲訣謂其妻雍氏曰城將破吾守臣不當去汝先出走雍氏曰君爲命官我爲命婦君爲忠臣我獨不能爲忠臣婦乎卯發笑曰此豈婦人女子之所能也雍氏曰吾請先君死卯發笑止之明日乃散其家資與其弟侄僕婢悉遣之二月兵薄池卯發晨起書幾上曰君不可叛城不可降夫妻同死節義成雙又爲詩別其兄弟與雍盛服同縊從容堂死卯發始爲此堂名可以從容及兵遽領客堂中指所題扁曰吾必死於是客問其故曰古人謂慷慨殺身易從容就義難此殆其兆也卯發死林開門降大元丞相伯顏入問太守何在左右以死對卽如堂中觀之皆嘆息爲具棺衾合葬於池上祭其墓而去事聞贈華文閣待制謚文節雍氏贈順義夫人錄二子爲京官

唐震兄

椿

馮驥何新之按宋史忠義傳震字景實會稽人少居鄕介然不苟交有言其過者輒喜旣登第爲小官有權貴以牒薦之者震內牒匣中已而干政震取牒還之封題未啟其人大愧後爲他官所至以公廉稱楊棟葉夢鼎居政府交薦其賢咸淳中由大理司直通判臨安府時潛說友尹京恃賈似道勢甚驕蹇政事一切無所顧讓會府有具獄將置辟震力辧其非說友爭之不得上其事刑部卒是震議六年江東大旱擢知信州震奏減綱運米蠲其租賦令坊置一吏籍其戶勸富人分粟使坊吏主給之吏有勞者輒爲具奏復其身吏感其誠事爲盡力所活無算州有民庸童牧牛童逸而牧捨火其父訟庸者殺其子投火中民不勝掠自誣服震視牘疑之密物色之得童傍郡以詰其父對如初震出其子示之獄遂直擢浙西提刑過闕陛辭似道以類田屬震震謝不能行至部又以疏力爭之趙氏有守阡僧甚暴橫震遣使捕治似道以書營救震不省卒按以法似道怒使侍禦史陳堅劾去之咸淳十年起震知饒州時興國南康江州諸郡皆已歸附大兵略饒饒兵止千八百人震發州民城守昧爽出治兵至夜中始寐上書求援不報大兵使人入饒取降款通判萬道同陰使於所部斂白金牛酒備降禮饒寓士皆從之道同風震降震叱之曰我忍偸生負國邪城中少年感震言殺使者民有李希聖者謀出降械置獄中明年二月兵大至都大提舉鄧益遁去震盡出府中金錢書官資揭於城募有能出戰者賞之眾懼不能戰北兵登陴眾遂潰震入府中玉芝堂其僕前請曰事急矣番江門兵未合亟出猶可免震罵曰城中民命皆系於我我若從爾言得不死城中民死我何面目生耶左右不復敢言皆出有頃兵入執牘鋪案上使震署降震擲筆於地不屈遂死之兄椿與家人俱死張世傑尋復饒州判官鄔宗節求震屍葬之贈華文閣待制謚忠介廟號褒忠官其二子震客馮驥何新之驥後守獨松關新之守閩之新壘皆戰死

江彥淸李丁孫唐奎瑞按宋史許彪孫傳徳佑元年瀘守梅應春殺判官李丁孫推官唐奎瑞以城降珍州守將江彥淸巷戰死之

黃介陳力按宋史忠義傳介字剛中隆興分寧人意气卓越喜兵法制置使朱﹠﹟孫帥蜀介上攻守策﹠﹟孫愛之以自隨夏貴辟充廣濟簿尉平反死囚尹不能抗錢眞孫復辟入幕及與眞孫別誦南八男兒死爾語以勉之後家居帥鄕民登龍安山爲保聚計徳佑元年北兵至寨眾奔潰介堅守不出且射且詬面中六矢不爲動顧謂家僮陳力曰爾盡力勿走力曰主在死生同之介身被鏃如蝟面頸復中十三矢倚柵而死力亦死

呂文信張興宗按宋史忠義傳文信文徳之弟也仕至武功大夫沿江副司諮議官徳佑初帥舟師次南康斛林夾白鹿磯與北兵遇戰死特贈定遠軍承宣使子師憲特與帶行合職與兩子承信郎恩澤仍立廟賜額河湖寨巡檢張興宗亦死之贈武翼郎賜緡錢三萬仍與一子承信郎恩澤

鍾季玉潘方按宋史忠義傳季玉饒州樂平人淳佑七年舉進士調爲都大坑冶屬攺知萬載縣淮東制置使李庭芝薦之遷審計院攺宗正寺簿又遷樞密院編修出知建昌軍會有旨江西和糴季玉至郎才半年屬歲旱度其經賦不能辦請於朝和糴得減三之一還提舉常平未幾攺轉運判官皆不赴後以江西轉運判官彊起之郡大胥以賄敗前使百計護之季玉卒窮治投嶺表俄以祕書丞召還遭前使構讒而封駁之攺都大提點坑冶北兵渡江季玉徙寓建陽兵至不屈死之有潘方者溫州平陽人寶佑四年進士調監慶元府市舶慶元降附方不屈赴水死

耿世安按宋史忠義傳世安爲武翼大夫淮東副總管兩淮都撥發官初諜報大兵至制置使賈似道調世安提兵往漣水軍增戍眾方猶豫世安徑迎至漁溝以三百騎入陳鏖擊自午至酉身被七創猶能追殺潰兵收兵還至數里沒事聞贈五官立廟淮安賜額忠武

汪惟崇按江南通誌惟崇字賢南歙縣人見國祚不振遂不食而卒

夏椅按饒州府誌椅字景實徳興人童年時效昌黎作詆佛書祖異之補太學生會朝廷起復史嵩之率同捨生上書爭之不報登進士第授安慶教授遷知鉛山書視民如傷四字於座右歲饑救荒有奇政民徳之家置生佛銜祝焉椅聞之曰是重予不徳也收而毀之山長詹夢璧因題云共稱生佛戴恩波一飽歡騰鼓腹歌家有佛銜收拾去人心有佛可收麼旣解去謝疊山作淸廉引以紀其績遷安慶通判元兵至郡守範文虎降椅思勢不能支大書紙云職當其劇運逢其否負吾君親方寸亂矣命無所逃當死卽死五十六年歸其天理遂飲藥死

李成大潘大同弟

大本

按宋史忠義傳成大字實夫南康軍建昌人文定公李迪之從子也寶佑四年進士徳佑初知金壇縣北兵至與寄居官潘大同大本率民兵巷戰不勝大同兄弟死之吏民挾成大降乃潛與胡用存謀復金壇事泄系獄搒掠不屈遂殺其二子以懼之終不屈笑曰子爲父死臣爲君死卒殺之事聞贈朝散大夫直祕閣謚忠節制曰外難方熾擁名城數十而降者相望也守封疆之臣父忠於前子繼於後如晉卞氏可無褒乎通直郎知鎭江府金壇縣兼弓手寨兵正李成大勁气排霄精忠貫日壯志弗就以沒其身襚以大夫之階官其二孤用獎英爽

陶居仁按宋史忠義傳居仁太平之蕪湖人以行義聞州裏仕爲鎭江錄事參軍北兵攻鎭江守臣洪起畏遁統制官石祖忠舉城降居仁見執抑使降居仁曰吾固知歷數窮而世運更也詎可失忠義求苟生邪得以死報朝廷夫何憾竟不屈遂見殺大師至聞居仁死時語嘆嘖之爲棺斂使人護以還其家流數百里不時頃至人皆異之鄕人爲立祠

楊霆按宋史忠義傳霆字震仲少有志節以世澤奏補將士郎銓試第一授修職郎桂嶺主簿有能聲五中漕舉攺鄂州教授遷復州司理參軍轉常澧觀察推官擢知監利縣縣有疑獄歷年不決霆未上微服廉得其實立決之人稱神明辟荊湖制置司幹官呂文徳爲帥素慢侮士常試以難事霆倉卒立辦皆合其意一日謂曰朝廷有密旨出師策應淮東誰可往者卽對曰某將可又曰兵器糧艸若何卽對曰某營兵馬某庫器甲某處矢石某處芻糧口占授吏頃刻案成文徳大驚曰吾平生輕文人以其不事事也公材幹如此何官不可爲吾何敢不敬密薦諸朝除通判江陵府江陵大府雄據上流表裏襄漢西控巴蜀南扼湖廣兵民雜處庶務叢集霆隨事裁決處之泰然暇日詣郡庠與諸生講學又取隸官閒田增益廩稍選民之彊壯當農隙訓練之時付以器械雜兵行肄習親閱試行賞以激勸之未幾有能擐甲騎射者遂皆獲其用而兵不復擾民丁內艱徳佑初起復奉議郎湖南安撫司參議與安撫司李芾協力戰守霆有心計善出奇應變帥府機務芾一以委之城初被圍日夜守禦數日西北隅破霆麾兵巷戰抵暮增築月城比旦城復完策厲將士以死守之城旣破霆赴水死妻妾奔救無及遂皆死

司馬夢求按宋史忠義傳夢求敍州人溫國公光之後也母程歸及門夫死誓不他適旌其母曰節婦夢求其子取以爲後景定三年舉進士咸淳末調江陵沙市監鎭沙市距城才十五里南阻蜀江北倚江陵地勢險固爲舟車之會恃水爲防徳佑元年湖水忽涸北兵橫遏中道乘南風縱火都統程文亮逆戰於馬頭岸制置使髙達束手不援文亮降夢求朝服望闕再拜自縊死

密佑按宋史忠義傳佑其先密州人後渡淮居廬州佑爲人剛毅質直累官至廬州駐札禦前遊擊中軍統領攺權江西路副總管咸淳十年以合門宣贊舍人爲江西都統是冬大元丞相伯顏下鄂州畱右丞阿里海牙守之而將大兵東下明年二月朱﹠﹟孫遣髙世傑取鄂阿里海牙以兵逆擊執世傑荊江口兵盡潰半入江西江西制置黃萬石招集之且募寧都廣昌南劍義兵千餘人盡以屬佑十一月大兵至隆興劉盤兵敗乃嬰城自守萬石時移治撫州將遁懼佑不從乃調佑兵援盤且戒以勿戰未至隆興盤已降都統夏驥率所部兵潰圍出已而元帥張榮實呂師夔提兵逼撫州佑率眾逆之進賢坪兵來呼曰降者乎斗者乎佑曰鬥者也麾其兵突戰進至龍馬坪大兵圍之數重矢下如雨佑告其部曰今日死日也若力戰或有生理眾咸憤厲自辰戰至日昃佑面中矢拔之復戰又身被四矢三槍眾皆死僅餘數十人佑乃揮雙刀砍圍南走前渡橋馬踏板斷遂被執眾見其勇戒勿殺輿歸隆興元帥宋都曰壯士也欲降之系之月餘終不屈嘗罵萬石爲賣國小人使我志不得伸宋都命劉盤呂師夔坐城樓引佑樓下以金符遺之許以官佑不受語侵盤師夔益不遜又令佑子說之曰父死子安之佑斥曰汝行乞於市第云密都統子誰不憐汝也怡然自解其衣請刑遂死觀者皆泣下

尹玉按宋史忠義傳玉寧都人以捕盜功爲贛州三寨巡檢秩滿城居從文天祥勤王及天祥至平江調玉同淮將張全廣將朱華拒大兵戰於伍牧全等軍敗以淮廣軍先遁曾全胡遇謝榮曾玉以贛州四指揮軍亦遁惟玉殘軍五百殊死戰玉手殺數十人箭集於冑如蝟毛援絕力屈遂被執大軍橫四槍於其項以梃擊之死餘兵猶夜戰殺人馬蔽田間無一降者質明生還者四人贈玉濠州團練使官其二子贈田二頃以卹其家

陳照按宋史忠義傳照字光伯常州人少工詞賦登第爲丹徒縣尉歷兩淮制置司參議官大軍倉曹壽春府教授復入帥幕攺知胊山縣仍兼主管機宜文字尋丁母憂歸北兵至常守趙與鑑走匿郡人錢以城降淮民王通居常州陰以書約劉師勇許爲內應朝議乃以姚希得子知常州師勇復常州走錢執安撫戴之泰等遂迎以入以照久任邊知兵辟爲通判或謂照曰今辟難有辭矣照曰鄕邦淪沒何可坐視與其偸生而苟全不若死之愈也遂墨衰而出凡可以備禦無不爲之入常甫十餘日大軍攻常照等率義兵禦戰自夏䢐冬不能下以功加帶行提轄文思院常將張彥攻呂城兵敗而降因盡言常城中虛實遂急攻之照等晝夜城守招之不下丞相伯顏自將圍其城照與持以忠義協力固守再加太府寺丞照幹辦諸軍糧料院常將士皆轉五官城益急常兵阻壕水爲陣矢盡亦不降城破死之照猶斂兵巷戰家人請曰城東北門圍未合可走常熟入臨安也照曰去此一步非死所矣日中兵至死焉事上追贈龍圖閣待制希得贈太師照直寶章閣並官其子

姚按宜興縣誌參政希得子先知某州徳佑元年家居宜興適元兵圍常州守趙與鑑遁州人王良臣等以城降與陳照等謀起民兵二萬復之事聞授帶行軍器監簿知常州旣而伯顏會兵圍城與照劉師勇王安節等力戰固守伯顏招降百端終不聽伯顏怒命降人王良臣等役民運土爲壘並人築之且殺人煎油作炮焚牌杈日夜夾攻城中甚急而等守志益堅力屈城陷與照安節皆死之

趙與

楊義忠按寧國縣誌與知縣徳佑元年五月癸酉元伯顏兵至寧國與率眾城守出戰死之詔贈直文華閣與以山縣弱兵而當百戰焱勇之敵忠義所感至使遺民奮勇爲義而吏有楊義忠者率民固守久之又出戰而死蓋身亡而城存者兩月令死於邑而吏民又死於令前僵後繼無一生降特書之以爲人臣守土死節之勸云

程洙按休寧縣誌洙汊口人淳佑進士授貴池主簿稱廉謹調上元撫字盡誠及代遮畱不得發徳佑乙亥元兵攻建康守臣出走都統徐榮旺開門迎降伯顏入建康百官投牒以次降附人咸勸之洙仰天嘆曰吾受宋官二十餘年豈忍移節以偸生乃囑後事於子徹沐浴縊而死洙生平好吟詠忠義之言悉形於詩有南﹠﹟詩集徹領鄕薦任國諭克世其學

朱昌祚按霍丘縣誌昌祚邑庠生乙亥正月八日賊突至令君以公事出人心惶惶昌祚奮臂而起率眾登陴誓效死守及城陷猶執殳格鬥身被數槍罵不絕口而死闔庠生員等上其狀於當道業蒙旌卹

姚舜元弟舜賓侄

應龍子興龍

按蘇州府誌舜元字景瑞嘉定人少拳勇以武功爲保義郎平江府東南副將守吳淞徳佑攺元冬元師下平江時姚氏爲邑巨民樂歸附舜元語弟舜賓侄應龍曰國家徳澤在人大本未去收合散亡以應內援外事可圖也未幾元師偏將東徇會黃霧四塞襲兵猝至舜元與舜賓應龍子興龍俱死之

梅寬夫按處州府誌寬夫字伯大縉雲人調慈溪尉徳佑初攝知縣事率義勇應文天祥至常州同尹玉戰死之嘗師滕璘得考亭之學所著裕堂講義刻於鄕校

徐子中按南昌郡乘子中字益之丰城人子端之弟由承務郎監黃花鎭徳佑初元兵陷當塗子中闔門死之

王安節按宋史忠義傳安節節度使堅之子也少從其父守合州有功安節等兄弟五人皆受官堅爲賈似道所忌出知和州鬱鬱而死安節至咸淳末爲東南第七副將徳佑初似道潰師蕪湖列城皆降不降者亦棄城遁時安節駐兵江陵卽走臨安上疏乞募兵爲捍禦授合門祗候浙西添差兵馬副都監收兵入平江合張世傑兵戰鳳凰港有功轉三官劉師勇復常州攻走王良臣師勇還平江以安節與張詹守常已而良臣導大兵攻常常城素惡安節等築柵以守相拒兩月不下大元丞相伯顏自將攻之屢遣使召降亦不下丞相怒麾兵破其南門安節揮雙刀率死士巷戰臂傷被執有求其姓名者安節呼曰我王堅子安節也降之不得乃殺之

趙希洎從子必向

按宋史忠義傳希洎宗室子居宜春歷官至戶部尙書咸淳中迕丞相賈似道出領廣東轉運使徳佑元年制置使黃萬石檄其勤王得潰卒數百道經廬陵邵守邀其軍遂與從子必向避地贛州亂定歸裏時袁守聶嵩孫希洎內﹠﹟也勉之內款不能屈文天祥兵敗以失言與必向俱被囚辭節愈厲家人饋食則碎器覆諸地俱不食據榻而死

包圭按武進縣誌圭晉陵人性沈毅有籌略徳佑元年元兵圍常郡守姚等聞圭名以便宜推擇知武進縣圭慷慨視事時城中食且盡與等厲兵拒守城陷遇害圭猶斂兵巷戰被執大罵不屈死之

淸溪二生按江南通誌淸溪二生貴池人徳佑元年元兵陷城通判趙昴發死之時有二生撫昂發屍而哭旋跳入弄水亭下而死二生姓名不傳

王彥明按黃州府誌彥明守蘄州元兵壓境彥明力戰以糧乏不屈率家屬乘大舟於城西中流鑿舟沈水死州人立廟祀之

劉師勇按合肥縣誌師勇廬州人以戰功官環衛魯港師潰賈似道欲東入海師勇贊之入揚州圖再舉似道然之姚復常州似道命師勇以淮兵取呂城朝廷加師勇和州防禦使助守常州而以張彥守呂城合兵拒元軍戰失利彥馬弱陷淖中被執呂城失守常州勢益孤元軍置彥城下招降師勇以大義斥彥彥慚退又遣範文虎諭師勇伏弩射走之常州受圍數月援兵絕有羣鴟飛鳴繞城惡爲不祥俄而城陷師勇拔寨戰且行忽其弟馬墮塹不能出師勇舉手與訣而去淮軍數千人皆鬥死有婦人伏積屍下﹠﹟淮兵六人反背相拄殺敵數十人乃殪師勇從二王至海上見時事不可爲憂憤卒

胡應炎父聰兄應發

按明髙啟忠烈傳應炎字煥卿常州晉陵人宋樞密副使宿八世孫父聰淮南節度計議官咸淳中應炎登進士第授溧水尉未赴元丞相伯顏南伐師次常境知府趙與鑑遁朝廷以姚知府事復命將軍王安節都統制劉師勇將雜守之等至常見應炎喜曰君吾劇孟也得君敵不足破矣署節度判官應炎歸告聰及兄應發弟應登曰吾家世受國恩今戎馬在郊王室將危是吾立功之秋也父母兄弟當奉以出避吾身許國不得復徇家矣聰應發﹠﹟曰吾與汝𨿽父子兄弟然於國則皆臣也圖報之意彼此同之豈可臨難而獨免乎乃命應登侍母及護妻子出城囑曰善避以存吾宗不幸城亡吾必死之今與汝訣矣旣應命卽選民之壯勇者三千人自將乘城爲畫曰吾州京師北門不可失守然城卑塹狹兵皆市人非素所撫循者敵兵銳且眾乘勝遠來其鋒不可當恐未易與戰也宜樹木柵傅城益調粟繕械爲守計然之初與鑑遁時其客王虎臣盜郡印自稱知府詣伯顏軍門獻之伯顏不知其詐命還守常而遣兵及城等已先至不得入反以民叛告伯顏怒命元帥唆都率步騎二十餘萬圍之應炎與安節師勇分門出戰各累大捷殺其將校甚眾功上進直祕閣圍且久元兵多傷斃唆都請益師伯顏遂以西域諸部兵來會攻圍益急餉援俱絕唆都以柵堅不可拔剽近野得婦人刳乳煎膏沃其上發火矢射之火熾柵焚又運機石擊樓堞盡毀食盡唆都偵知之遣使呼應炎語諭使出降應炎罵之且截紙縷置盂中若湯餅狀者以筋引示之曰吾食甚足若欲得城需金山長也金山長蓋諺語謂無其期唆都聞之曰能破城者金山長老也世呼寺主僧爲長老故云卽趨召金山僧至軍問以攻城之策僧不知爲計周行視城曰是城龜形也東南其首西北其尾攻尾則首愈縮其法當攻首從之城遂陷師勇遁安節死之應炎率民巷戰至孔子廟前眾潰猶手刃數人力屈遂就擒唆都讓之曰若卽嘗多殺吾將校者邪應炎曰吾欲殺汝何將校也恨力不及耳唆都怒腰斬之時年二十七兵入屠城聰應發皆被殺

王貴行按洪雅縣誌貴行洪雅人宋末爲徳興丞元兵至縣令率吏民迎降貴行嘆曰大丈夫不能忘君以事人乃具衣冠赴水死徳興人因名其地爲洪雅山

莫謙之萬安僧按宋史忠義傳謙之常州宜興僧人也徳佑元年糾合義士捍禦鄕閭詔爲溧陽尉是冬沒於戰陣贈武功大夫時萬安僧亦起兵舉旗曰降魔又曰時危聊作將事定復爲僧旋亦敗死

徐道明按宋史忠義傳道明常州天慶觀道士也爲管轄賜紫徳佑元年北兵圍城道明謁郡守姚請曰事急矣君侯計將安出曰內無食外無援死守而已道明亟還慨然告其徒曰姚公誓與城俱亡吾屬亦不失爲義士乃取觀之文籍置石函藏坎中兵屠城道明危坐﹠﹟香讀老子書兵使之拜不顧誦聲瑯然以刃脇之不爲動遂死焉

忠烈部名臣列傳二十三

宋七

尹谷按宋史忠義傳谷字耕叟潭州長沙人性剛直莊厲初處郡學士友皆嚴憚之宋以詞賦取士季年惟閩浙賦擅四方谷與同郡邢天榮董景舒歐陽逢泰諸人爲賦體裁務爲典雅每一篇出士爭學之由是湘賦與閩浙頡頏中年登進士第調常徳推官知崇陽縣所至廉正有聲丁內艱居家教授不攺儒素日未出授諸生經及朱氏四書士𨿽有才思而不謹飭者擯不齒諸生隆暑必盛服端居終日夜滅燭始免巾幘早作必冠而後出帷行市中市人見其舉動有禮相謂曰是必尹先生門人也詰之果然晚入李庭芝制幕用薦擢知衡州需次於家潭城受兵帥臣李芾禮以爲參謀共畫備禦策時城中壯士皆入衛臨安所餘軍僅四百五十人老弱大半芾糾率民丁獎勵以義人殊死戰三月城不下大軍斷絕險要援兵不至谷知城危與妻子訣曰吾以寒儒受國恩典方州誼不可屈若輩必當從吾死耳召弟嶽秀使出以存尹氏祀嶽秀泣而許之已乃積薪扃戶朝服望闕拜已先取歷官告身焚之卽縱火自焚鄰家救之火熾不可前但於烈焰中遙見谷正冠端笏危坐闔門少長皆死焉芾聞之命酒酹谷曰尹務實男子也先我就義矣務實谷號也初潭士以居學肄業爲重州學生月試積分髙等升湘西嶽麓書院生又積分髙等升嶽麓精舍生潭人號爲三學生兵興時三學生聚居州學猶不廢業谷死諸生數百人往哭之城破多感激死義者

李芾於興楊震沈忠顧應猋陳億

孫安仁陳毅按宋史忠義傳芾字叔章其先廣平人曾祖椿徙家衡州遂爲衡人芾生而聰警少自樹立名其齋曰無暴棄魏了翁一見禮之謂有祖風易其名曰肯齋初以蔭補南安司戶辟祁陽尉出振荒卽有聲攝祁陽縣縣大治辟湖南安撫司幕官時盜起永州招之歲餘不下芾與參議鄧坰提千三百人破其巢禽賊魁蔣時選父子以歸餘黨遂平攝湘潭縣縣多大家前令束手不敢犯芾稽籍出賦不避貴勢賦役大均入朝差知徳淸縣屬浙西饑芾置保伍振民活數萬計遷主管酒庫所徳淸有妖人扇民爲亂民蜂起附之至數萬人遣芾討之盜聞其來眾立散歸除司農寺丞歷知永州有惠政永人祠之以浙東提刑知溫州州瀕海多盜芾至盜息遂以前官移浙西時浙西亦多盜羣穴太湖中芾迹得其出沒按捕之盜亦駭散作虎丘書院以祠尹焞置學官親爲學規以教之學者甚盛咸淳元年入知臨安府時賈似道當國前尹事無巨細先關白始行芾獨無所問福王府有迫人死者似道力爲營救芾以書往復辧論竟置諸法嘗出閱火具民有不爲具者問之曰似道家人也立杖之似道大怒使臺臣黃萬石誣以贓罪罷之大軍取鄂州始起爲湖南提刑時郡縣盜擾民多奔竄芾令所部發民兵自衛縣與一皂幟令曰作亂者斬幟下民始帖然乃號召發兵擇壯士三千人使土豪尹奮忠將之勤王別召民兵集衡爲守備未幾似道兵潰蕪湖乃復芾官知潭州兼湖南安撫使時湖北州郡皆已歸附其友勸芾勿行曰無已卽以身行可也芾泣曰吾豈昧於謀身哉第世受國恩𨿽廢棄中猶思所以報者今幸用我我以家許國矣時其所愛女死一慟而行徳佑元年七月至潭潭兵調且盡遊騎已入湘陰益陽諸縣倉卒召募不滿三千人乃結溪峒蠻爲聲援繕器械峙芻糧柵江修壁命劉孝忠統諸軍吳繼明自湖北至陳義陳元自戍蜀歸芾奏請畱之戍潭推誠任之皆得其死力大元右丞阿里海牙旣下江陵分軍戍常徳遏諸蠻而以大兵入潭芾遣其將於興帥兵禦之於湘陰興戰死九月再調繼明出禦兵不及出而大軍已圍城芾慷慨登陴與諸將分地而守民老弱亦皆出結保伍助之不令而集十月兵攻西壁孝忠輩奮戰芾親冒矢石以督之城中矢盡有故矢皆羽敗芾命括民間羽扇羽立具又苦食無鹽芾取庫中積鹽席焚取鹽給之有中傷者躬自撫勞日以忠義勉其將士死傷相藉人猶飲血乘城殊死戰有來招降者芾殺之以徇十二月城圍益急孝忠中﹠﹟風不能起諸將泣請曰事急矣吾屬爲國死可也如民何芾罵曰國家平時所以厚養汝者爲今日也汝第死守有後言者吾先戮汝除夕大兵登城戰少卻旋蟻附而登衡守尹谷及其家人自焚芾命酹之因畱賓佐會飲傳令猶手書盡忠字爲號飲達旦諸賓佐出參議楊震赴園池死芾坐熊湘閣召帳下沈忠遺之金曰吾力竭分當死吾家人亦不可辱於俘汝盡殺之而後殺我忠伏地扣頭辭以不能芾固命之忠泣而諾取酒飲其家人盡醉乃徧刃之芾亦引頸受刃忠縱火焚其居還家殺其妻子復至火所大慟舉身投地乃自刎幕屬茶陵顧應猋安仁陳億孫皆死潭民聞之多舉家自盡城無虛井縊林木者累累相比繼明等以城降陳毅潰圍將奔閩中道戰死事聞贈端明殿大學士謚忠節芾初至潭遣其子裕孫出曰存汝以奉祀也其孫輔叔時亦親迎於溫皆得不死二王悉詔入閩官之芾爲人剛介不畏彊禦臨事精敏姦猾不能欺且彊力過人自旦治事至暮無倦色夜率至三鼓始休五鼓復起視事望之凜然猶神明而好賢禮士卽之溫然𨿽一藝小善亦惓惓獎薦之平生居官廉及擯斥家無餘貲

姜才按宋史忠義傳才濠州人貌短悍少被掠入河朔稍長亡歸隸淮南兵中以善戰名然以來歸人不得大官爲通州副都統時淮多健將然驍勇無逾才才知兵善騎射撫士卒有恩至臨陣軍律凜凜其子當戰回白事才望見以爲敗也拔劍馳逐幾殺之賈似道出師才以兵屬孫虎臣爲先鋒相拒於丁家洲大軍設炮架彀車弩江濱中流數千艘旌旗聯亙鼓行而下才奮兵前接戰鋒已交虎臣遽過其妾所乘舟眾見之歡曰步師遁矣於是諸軍皆潰才亦收兵入揚州大兵乘勝攻揚州才爲三疊陣逆之三里溝戰有功又與元帥戰揚子橋日暮兵亂流矢貫才肩才拔矢揮刀而前所向辟易已而大軍築長圍自揚子橋竟瓜洲東北跨灣頭至黃塘西北至丁村務欲以久困之時徳佑元年也明年正月宋亡二月五奉使及一合門宣贊舍人持謝太后詔來諭才發弩射卻之復以兵衍擊五奉使於召伯堡大戰而退未幾瀛國公至瓜洲才與庭芝泣涕誓將士出奪之將士皆感泣乃盡散金帛犒兵以四萬人夜搗瓜洲戰三時眾擁瀛國公避去才進戰至浦子市夜猶不退阿朮使人招之才曰吾寧死豈作降將軍邪四月才以兵攻灣頭柵五月復攻之騎旋濘而止乃捨騎步戰至四鼓全師以歸揚食盡才時出運米眞州髙郵以給兵六月護餉至馬家渡萬戶史弼將兵擊奪之才與戰達旦弼幾殆阿朮馳兵來援乃得免去庭芝以在圍久召才計事屏左右語久之第聞才厲聲云相公不過忍片時痛耳左右聞之俱汗下才自是以兵護庭芝第期與俱死七月益王在泰州以龍神四廂都指揮使保康軍承宣使召才與庭芝東至泰州將入海阿朮以兵追及圍泰州使使者招之降才不聽阿朮驅揚兵士妻子至城下會才疽發背不能戰諸將遂開門降都統曹安國入才臥內執之以獻阿朮愛其忠勇欲降而用之才肆爲謾言阿朮責庭芝不降才曰不降者才也復憤憤不已阿朮怒咼之揚州才臨刑夏貴出其旁才切齒曰若見我寧不愧死邪

劉子薦黃文政按宋史忠義傳子薦字貢伯吉州安福人父夢驥以進士歷官知澧州沒於王事子薦以父任爲湘鄕尉以獲盜功調撫州司錄有訴王應亨毆死荷擔黃九者獄成矣子薦閱受書疑而駁之俄烈風迅雷辟獄戶裂吏揳殺人者實孔目馮汝能非應亨也獄遂白得免死者八人事聞頒諭天下之爲理官者攺知贛縣監行在左藏庫通判常徳府知融州陛辭度宗慰之曰廣郡雕瘵賴卿撫摩子薦對曰臣當推行徳化以安其民至官以廉靜著聞主管仙都觀廣西經略司檄爲參議官徳佑二年十一月北兵至靜江權經略使馬塈遣子薦提猺兵藥弩手守城東門勢不支時瀛國公已入燕子薦取笏書其上云我頭可斷膝不可屈登城北望再拜取所衣袍瘞之語左右曰事急不可爲吾有以死守或諷子薦遁去子薦曰死事義也何以遁爲竟死之有黃文政者淮人戍蜀軍潰間道走靜江馬塈邀與同守城破文政被執大詬不屈大軍斷其舌以次劓刖之文政含胡叱咄比死不絕聲

徐道隆子

載孫

按宋史忠義傳道隆字伯謙婺州武義人父煥知南雄道隆以任入官累官潭州判官權知全州荊湖制置使汪立信奏辟道隆爲參議官立信遷兵部尙書道隆與賓客千許人俱去江陵趙孟傅爲制置使以道隆參其軍事遂爲提點刑獄時文天祥旣至平江潰卒四出爲浙西患苦安吉尢甚有旨命道隆措置乃梟其首亂者於市牛監軍遁範文虎程鵬飛管景模俱遣書誘降道隆焚書斬使大兵至臨平臯亭山令間道入援時水陸皆有屯軍道絕不通議由大湖經武康臨安縣境勤王卽日乘舟出臨湖門泊宋村郡守趙良淳旣縊死徳佑二年正月朔旦追兵及道隆江陵親從軍三百人殊死戰矢盡槍槊折一軍盡沒道隆見執艦內間守者少怠赴水死長子載孫亦赴水死餘兵有脫歸者言於朝命贈官賜謚厚卹其家立廟安吉官其子孫越三日宋亡

鄧得遇按宋史忠義傳得遇字達夫邛州人淳佑十年進士調寧遠主簿攺知南昌縣通判隆興府監行在藏庫出知昭州遷廣西提點刑獄逾年攝經略事兼知靜江府徳佑元年長沙被兵得遇遣都統馬驥馬應騏赴援驥潛叛而還得遇斬之軍事悉委之應騏未幾馬塈代閫議事不合二年移治蒼梧靜江破得遇朝服南望拜辭書幅紙云宋室忠臣鄧氏孝子不忍偸生寧甘溺死彭咸故居乃吾潭府屈公子平乃吾伴侶優哉悠哉吾得其所遂投南流江而死

徐應鑣子

琦崧

按宋史忠義傳應鑣字巨翁衢之江山人世爲衢望族咸淳末試補太學生徳佑二年宋亡瀛國公入燕三學生百餘人皆從行應鑣不欲從乃與其子琦崧女元娘誓共焚子女皆喜從之太學故嶽飛第有飛祠應鑣具酒肉祀飛曰天不佑宋社稷爲墟應鑣死以報國誓不與諸生俱北死已將魂魄累王作配神主與王英靈永永無斁琦亦賦詩以自誓祭畢以酒肉餉諸僕諸僕醉臥應鑣乃與其子女入梯雲樓積諸房書籍箱笥四周縱火自焚一小僕未寐聞火聲起至樓下穴牖視之應鑣父子儼然坐立如廟塑像走報諸僕壞壁入撲滅火應鑣不能死與其子女怏怏出戶去倉卒莫知所之翌日得其屍祠前井中皆僵立瞠目面如生諸僕爲具棺斂殯之西湖金牛僧捨益王立福州褒其節贈朝奉郎祕閣修撰後十年其同捨生劉汝鈞率儒者五十餘人收而葬之方家峪私謚曰正節先生

趙與檡方洪按宋史忠義傳與檡爲嗣秀王徳佑二年爲浙閩廣察訪使益王之立舅楊亮節居中秉權與檡自以國家親賢多所諫止遂犯忌嫉諸將俱憚之未幾北兵逼浙東乃命與檡出瑞安與守臣方洪共任備禦朝臣言與檡有劉更生之忠曹王臯之孝宜畱輔以隆國本譖者益急卒遣之瑞安受圍城中危急與洪誓以死守小校李雄夜開門納外兵與檡洪率眾巷戰兵敗被縶董文炳問之曰汝爲秀王耶今能降乎與檡厲聲曰我國家近親今力屈而死分也尙何問爲遂殺之洪亦伏節而死

趙孟錦按宋史趙與檡傳有趙孟錦者少不羈遊淮以軍功爲將佐北兵攻眞州每戰輒爲士卒先守苗再成倚之爲重北兵重艦駐江上孟錦乘大霧來襲俄霧解日已髙北兵見其兵少逐之登舟失足墜水身荷重甲溺焉

趙淮按宋史忠義傳淮丞相葵之從子也李全之叛屢立戰功累官至淮東轉運使徳佑中戍銀樹壩兵敗與其妾俱被執至瓜洲元帥阿朮使淮招李庭芝許以大官淮陽許諾至揚城下乃大呼曰李庭芝男子死耳毋降也元帥怒殺之棄屍江濱

錢應髙按江寧府誌趙淮傳有錢應髙者溧陽進士淮被執嘗宿於其家聞淮死追之不及亦赴荊溪而死

張琰按揚州府誌琰字汝玉廣陵人身七尺修﹠﹟倜儻有節槪宋末補州牙兵制置李庭芝潰圍南赴行在元追及之麾下鳥獸散琰獨鬥死琰能詩多忠憤所發見谷音集

李庭芝按宋史本傳庭芝字祥甫其先汴人十二世同居號義門李氏後徙隨之應山縣金亡襄漢被兵又徙隨然特以武顯庭芝生時有芝產屋楝鄕人聚觀以爲生男祥也遂以名之少﹠﹟異日能誦數千言而智識恆出長老之上王旻守隨庭芝年十八告其諸父曰王公貪而不卹下下多怨之隨必亂請徙家徳安以避諸父勉彊從之未浹旬旻果爲部曲挾之以叛隨民死者甚眾嘉熙末江防甚急庭芝得鄕舉不行以策幹荊帥孟珙請自效珙善相人且夜夢車騎稱李尙書謁己明日庭芝至珙見其魁偉顧諸子曰吾相人多無如李生者其名位當過我時四川有警卽以庭芝權施之建始縣庭芝至訓農治兵選壯士雜官軍教之期年民皆知戰守善馳逐無事則植戈而耕兵至則悉出而戰夔帥下其法於所部行之淳佑初始去舉進士中第辟珙幕中主管機宜文字珙卒遺表舉賈似道自代而薦庭芝於似道庭芝感珙知己扶其柩葬之興國卽棄官歸爲珙行三年喪似道鎭京湖起爲制置司參議移鎭兩淮與似道議柵淸河五河口增淮南烽百二十繼知濠州復城荊山以備淮南皆切中機會開慶元年似道宣撫京湖畱庭芝權揚州尋以大兵在蜀奏知峽州以防蜀江口朝廷以趙與爲淮南制置李應庚爲參議官應庚發兩路兵城南城大暑中暍死者數萬李窺其無謀奪漣水三城渡淮奪南城鄂兵解庭芝丁母憂去朝議擇守揚者帝曰無如李庭芝乃奪情主管兩淮制置司事庭芝再破兵殺將厲元帥夷南城而歸明年復敗於喬村破東海石圃等城又明年降徙三城民於通泰之間又破蘄縣殺守將庭芝初至揚時揚新遭火廬舍盡毀州賴鹽爲利而亭戶多亡去公私蕭然庭芝悉貸民負逋假錢使爲屋屋成又免其假錢凡一歲官民居皆具鑿河四十里入金沙餘慶場以省車運兼浚他運河放亭戶負鹽二百餘萬亭民無車運之勞又得免所負逃者皆來歸鹽利大興始平山堂瞰揚城大元兵至則構望樓其上張車弩以射城中庭芝乃築大城包之城中募汴南流民二萬人以實之有詔命爲武銳軍又大修學爲詩書俎豆與士行習射禮郡中有水旱卽命發廩不足則以私財振之揚民徳之如父母劉盤自淮南入朝帝問淮事盤對曰李庭芝老成謹重軍民安之今邊塵不驚百度具舉皆陛下委任得人之效也咸淳五年北兵圍襄陽急夏貴入援大敗虎尾州範文虎總諸兵再入又敗文虎以輕舠遁兵亂士卒溺漢水死者甚眾冬命庭芝以京湖制置大使督師援襄陽文虎聞庭芝至貽書似道曰吾將兵數萬入襄陽一戰可平但無使聽命於京閫事成則功歸恩相矣似道喜卽除文虎福州觀察使其兵從中制之文虎日攜美妾走馬擊球軍中爲樂庭芝屢欲進兵曰吾取旨未至也明年六月漢水溢文虎不得已始一出師未至鹿門中道遁去庭芝數自劾請代不允竟失襄陽陳宜中請誅文虎似道芘之止降一官知安慶府而貶庭芝及部將蘇劉義範友信廣南庭芝罷居京口未幾大元兵圍揚州制置印應雷暴死卽起庭芝制置兩淮庭芝請分淮西夏貴而已得專力淮東從之十年築淸河口詔以爲淸河軍十二月大元兵破鄂詔大下勤王庭芝首遣兵爲諸道倡徳佑元年春似道兵潰蕪湖沿江諸郡或降或遁無一人能守者庭芝率所部郡縣城守有李虎者持招降榜入揚州庭芝誅虎焚其榜總制張俊出戰持孟之縉書來招降庭芝焚書梟俊五人於市而日調苗再成戰其南許文徳戰其北姜才施忠戰其中時出金帛牛酒燕犒將士人人爲之死鬥朝廷亦以督府金勞之加庭芝參知政事七月以知樞密院事徵入朝徙夏貴知揚州貴不至事遂已十月犬元丞相伯顏入臨安畱元帥阿朮軍鎭江以遏淮兵阿朮攻揚久不拔乃築長圍困之冬城中食盡死者滿道明年二月饑益甚赴濠水死者日數百道有死者眾爭割啖之立盡宋亡謝太后及瀛國公爲詔諭之降庭芝登城曰奉詔守城未聞有詔諭降也已而兩宮入朝至瓜洲復詔庭芝曰比詔卿納款日久未報豈未悉吾意尙欲固圉邪今吾與嗣君旣已臣伏卿尙爲誰守之庭芝不答命發弩射使者斃一人餘皆退去姜才出兵奪兩宮不克復閉城守三月夏貴以淮西降阿朮驅降兵至城下以示之旌旗蔽野幕客有以言覘庭芝者庭芝曰吾惟一死而已阿朮使者持詔來招降庭芝開壁納使者斬之焚詔陴上已而知淮安州許文徳知盱眙軍張思聰知泗州劉興祖皆以糧盡降庭芝猶括民間粟以給兵粟盡令官人出粟粟又盡令將校出粟雜牛皮曲﹠﹟以給之兵有烹子而食者猶日出苦戰七月阿朮請赦庭芝焚詔之罪使之降有詔從之庭芝亦不納是月益王遣使以少保左丞相召庭芝庭芝以朱煥守揚與姜才將兵七千人東入海至泰州阿朮將兵追圍之朱煥旣以城降驅庭芝將士妻子至泰州城下裨將孫貴胡惟孝等開門降庭芝聞變赴蓮池水淺不得死被執至揚州朱煥請曰楊自用兵以來積骸滿野皆庭芝與才所爲不殺之何俟於是斬之死之日揚之民皆泣下

林琦按宋史忠義傳琦閩人也徳佑二年大兵旣迫臨安琦於赭山結集忠義數千人捍禦海道以功補宣教郎督府主管機宜文字充檢院文天祥開府南劍琦佐其幕琦外文采內忠實數涉患難無怨懟辭及潮州移屯琦俱被執至惠州遁復執之北行赴水爲吏所拔至建康以憂憤死

曾如驥按寶慶府誌如驥字徳稱泰和人歷官鎭東制置江東安撫二司機宜文字所至皆有善政不爲赫赫之名最後用呂文徳等薦擢寶慶簽判徳佑二年元兵徇寶慶如驥遣弟如龍歸曰吾旣以身許國不得顧先人宗祀矣汝其圖之弟泣與別復取考功印紙題其上曰謹將節義二字結果身命一宗了卻神遊何處澄江明月淸風事亟書捨生取義一張於壁以明其志城將陷左右請迎降如驥叱之登城驅家口七人投濱江同死景炎攺元太學生上書敍如驥功超五官贈敷文閣待制謚忠湣

章如旦張孝忠黃萬全按饒州府誌如旦字希周餘幹人性倜儻治春秋登咸淳進士起家東陽主簿至撫州僉判元兵圍襄陽得江萬里書言呂文煥降泣不食三日與安仁陳陽見提刑謝枋得會枋得與張練師議勤王帥大喜因與至弋陽將入神廟卜如旦曰今國家大勢如此又何疑哉爲臣子者盡忠孝而已枋得顧陽曰壯哉章希周也枋得起兵勤王以陽入撫州率黃松岡如旦人饒州率唐公寶二人皆不應徳佑中元兵圍饒州枋得集兵安仁如旦率福應鄕黃萬全孝誠鄕曾和起兵迎之枋得至余幹大悅後還安仁以如旦輔張孝忠待敵旣而饒州降余幹亦降元兵攻安仁至團湖孝忠戰死如旦萬全敗走尋死

謝徽明子生

進

按宋史謝枋得傳枋得伯父徽明以特奏恩爲當陽尉攝縣事於天基節上壽大元兵奄至徽明出兵戰死二子生進抱父屍亦死

羅一理弟

起潛

按南昌郡乘一理字循叟進賢人咸淳鄕舉謝枋得爲江西招諭使舉兵爲宋恢復一理偕弟起潛赴義受禽不屈皆要斬起潛臨刑顧一理曰今日得死所矣旣歿面皆如生

趙時踐按廣徳州誌時踐字容月宋永人爵從事郎初調廣徳軍司戶參軍徳佑元年攝建平縣事二年冬十一月元兵南下先驅擁東門時踐乃與繆霆起計事官署中夜嘆曰事勢如此覆亡可知詰朝惟有死耳霆起曰如家何時踐應曰皮之不存毛將安附黎明指前溪曰吾已與家人訣懷石中矣因與霆起及縣尉王君擢直學陳夢常登縣樓槌鼓與敵遇敵入縣勢蹙遂與妻子僕妾九人赴溪潭死焉祀本縣名宦祠

邵按臨海縣誌字叔魯咸淳元年進士歷本州教授徳佑丙子元伯顏統兵入臨安謝太后詔屬郡無與元敵臺守楊必大率先稱降與推知州事王﹠﹟不奉旨伯顏以偏師徇之城陷火侵學宮端坐而死

王﹠﹟從子賓

按臨海縣誌﹠﹟字叔寶號大觀初生時父夢人遺雙玉故名登咸淳戊辰進士授國子博士徳佑丙子權知臺州事伯顏南下﹠﹟與兵部侍郎仙居陳仁玉集義民增陴浚隍堅壁以守力不能支乃以郡章屬楊芳春大書忠烈二字於門投左池以死元兵旣入欲得﹠﹟首其從子賓泣曰父死國忍復殘之耶乃衣公冠袍據﹠﹟座俟取其首以去

何云子

嵩

按紹興府誌云字仕龍諸曁人徳佑間北兵至傾貲倡義築柵率鄕人抵禦不支與其子嵩並死於難

孫按寧波府誌侍郎願質子徳佑中知臨海縣奉母在官元兵至母子俱陷難死

丘必明按南雄府誌必明咸淳辛未進士累官韶州僉判徳佑丙子元兵逼海關時東莞勇士熊飛領兵與元師戰敗還韶元師攻城城陷必明被執不屈元師殺之白血飛流韶人哀其忠節立祠祀之

宋應龍褚一正胡拱辰按宋史忠義傳應龍館生通兵出入行陳三十餘年爲諮議官寓泰州徳佑二年六月甲寅大兵至泰州裨校孫貴胡惟孝尹端甫李遇春開門迎降應龍與其妻自縊於圃中是時提刑諮議褚一正字粹翁廬州人武舉進士督戰髙沙被創竟歿於水知興化縣胡拱辰縣破亦死之

髙應松按宋史忠義傳應松開慶元年進士繇衡州教授通判廣徳軍召爲國子監丞權禮部員外郎翰林權直北兵自湧金門入舉朝奔竄從官畱者九人應松其一也遷中書舍人直學士院尋遷權工部侍郎進端明殿學士簽書樞密院事從瀛國公至燕絕粒不語越七日卒

魏亨中按衢州府誌亨中至元丙子起義兵從陳宜中浮海以死至正十三年太原趙起巖來尹邑按圖志得唐魏宋趙抃江景房程俱鄒補之趙汝標及亨中七人因學東有亭三間遂葺以奉祀魯貞爲記

張云按吉水縣誌云敢勇軍將官從文丞相勤王丞相奉使拘畱北營云引眾歸鄕裏城已降云不勝憤丙子七月引部軍夜襲營前擊殺北軍數百人不測其眾寡與戰於南柵門外適北軍經過者來援云表裏受敵天明赴江飲北軍衝擊之云遂溺而死

吳觀陳非熊弟非羆非彪非虎

子圭壆

侄墦坑

按紹興府誌觀字叔大新昌人嘗爲稽山書院山長與邑人陳非熊皆業儒有气節元兵入浙東恭帝北轅檄報相對慟哭卽與協謀奉宋宗室趙節使圖恢復集義勇千餘繕城固守力戰而死非熊弟非羆非彪非虎子圭壆侄墦坑數十輩皆被害惟子塤畱新昌獲免

蔡蒙吉按廣東通誌蒙吉程鄕人生而﹠﹟異八歲能誦五經十二應童子進士授韶州司戶兼司法值元亂楊執中檄權梅州總管徳佑二年元招討使易正陷梅州蒙吉被執使其下陳一元守之因罵曰吾死國爾寧事汝邪暴其屍三日顏色如生一元異而瘞之明年三月文天祥復梅州始具棺殮還葬於鄕

髙申甫按仙居縣誌申甫字宜卿由武科除景陵令多惠政元兵至率民力戰死之

胡敬方按南昌郡乘敬方分寧人任臨江路僉判元兵至率眾死守屢拒戰誘之不肯降及城破元將張弘範執至瑞州擁橋不屈而死弘範函其首而去家人以身歸葬焉

欒鳳元按揚州府誌鳳元髙郵人任諸曁知縣方國珍叛總制謝再興潛約襲城執鳳元不屈與妻王素英俱被害州人收其屍葬薴蘿山

韓璧按萬年縣誌璧歷任至松江府推官松江城破儕輩往往竄伏觀成敗璧獨赴水死子亦繼溺

鮑廉按處州府誌廉龍泉人侍郎鮑度兄知臨江軍守城而死子志及志大俱登第

林同劉同祖按福建通誌同字子眞福淸人性慷慨好義時元兵將入同以其先世遹龍圖學士埏知杭州瑑直寶章閣累世事宋不肯臣元又有劉同祖者其妻乃同女弟也同祖仕歷督府監丞亦不肯臣元遂同謀起兵同祖卽同宅開局募眾已復取福州興化南劍三郡未幾三郡叛降於元同祖走他邑自經死元兵至同盛服坐堂嚙指血書壁自誓亦不屈而死

劉平石元孫按陜西通誌平鄜延路副管勇敢善戰所至輒克範雍召之爲外援與石元孫合兵出戰皆被執不屈而死贈朔方節度使謚壯武

朱勇按廣元縣誌勇利州統制時與邊人戰於瓦亭被執臨死罵不絕口廟賜忠節在寶峯寺東

卓得慶子規

權

按福建通誌得慶字善夫莆田人紹定初進士歷著作郎以忤賈似道出知漳州景炎初除戶部尙書值兵逼城與家人訣守家廟以死俄而甲士至得慶及二子規權俱被害

熊飛曾逢龍夏正炎許之鑑按韶州府誌飛東莞人有武略善騎射宋末以布衣勤王聞右丞相文天祥師出江西率兵往隸麾下遇元將黃世雄梁雄飛帥師入境遣將姚文虎至橊花村招降飛勒陣斬之世雄等出走新會令曾逢龍率兵與飛會入廣州執降元通判李性道誅之沒其家遂復韶廣二州是年景炎攺元之六月也元呂師夔張榮實入梅嶺十月宋制置使趙溍遣飛與夏正炎爲將督軍校劉自立新會令曾逢龍禦之逢龍戰死於南雄飛退師還韶師夔等兵至圍城飛夜出劫營不得前正炎登陴中矢死自立私以城降飛巷戰敗績死時有許之鑑者城西人集兵千餘人應熊飛赴義飛死走從文天祥於汀州加督府機宜事屯潮陽元兵突至力戰五坡嶺不支被執不屈死

馬塈婁鈐轄按宋史忠義傳塈宕昌人也一家父叔兄弟皆以忠勇爲名將而塈與其兄﹠﹟特顯咸淳中塈知欽州徙知邕邕地接六詔安南旁通諸溪峒撫禦少失宜往往召亂塈鎭撫諸蠻及治關隘皆有條理大理不敢越善闡安南不敢入永平諸峒皆上帳冊邊陲晏然廣西經略李興上其功加合門宣贊舍人未幾以左武衛將軍徵入朝已而宋亡塈因畱靜江總屯戍諸軍護經略司印守城至元十四年平章阿里海牙攻廣西塈發所部及諸峒兵守靜江而自將三千人守嚴關鑿馬坑斷嶺道大兵攻嚴關不克乃以偏師入平樂過臨桂夾攻塈塈兵敗退保靜江平章使人招降塈發弩射之攻三月塈夜不解甲前後百餘戰城中死傷相藉訖無降意城東隅稍卑大軍陽攻西門以精兵夜決水攻東門破其外城塈閉內城城守又破之塈率死士巷戰刀傷臂被執殺之斷其首猶握拳奮起立逾時始僕靜江破邕守馬成旺及其子都統應麒以城降獨塈部將婁鈐轄猶以二百五十人守月城不下阿里海牙笑曰是何足攻圍之十餘日婁從壁上呼曰吾屬饑不能出降苟賜之食當聽命乃遺之牛數頭米數斛一部將開門取歸復閉壁大軍乘髙視之兵皆分米炊未熟生臠牛啖立盡鳴角伐鼓諸將以爲出戰也甲以待婁乃令所部入擁一火炮然之聲如雷霆震城城皆崩煙气漲天外兵多驚死者火熄入視之灰燼無遺矣

金應按宋史忠義傳應性少剛知義爲天祥職書司入京補承信郎官路分天祥奉使被執左右皆散應獨無畔志及脫走鎭江至淮東以憂憤死焉

陳塤按紹興府誌塤痛父非熊死難屏居讀書後至元十四年婺寇掠新昌邀擊陳宣慰塤率人赴援聞宣慰死憤激決戰皆沒於敗兵嶺可謂世濟忠烈云

陳羍弟年

按宋史忠義傳羍字肇芳一字偉節饒州安仁人父詩川以武功補沭陽令咸淳元年父子同舉進士調滁州司戶參軍父喪免攺荊閫糧料院又以母憂去調胊山主簿制置使印應雷辟入幕徳佑元年秋羍繇海道歸杭授南安軍教授不就還家羍少與謝枋得遊會枋得起兵安仁首拔入幕執安仁令李景景羍里人也景請得以家貲二萬贖罪羍曰普天之下莫非王土家財獨非朝廷錢耶聲其罪斬之景子率鄕民五千報怨羍度勢不敵引兵趨信州會守吏遁去羍聞於朝就攝郡事益王卽位羍入覲遷宗正寺簿太府寺丞領江東安撫使出上饒接應郡縣所部才千餘人屯火燒山越數月戰潰被執至豫章元帥憐其才羈縻館畱之遁去後三年復起兵尋敗入積煙山中自剄死所著有鶴心集其詩多譏刺當時之士大夫弟年同時被執死焉

蕭雷龍按宋史忠義傳雷龍字顯辰建昌新城人景定三年進士調臨安府學教授通判衢州及州守棄城遁朝命雷龍權知府事北兵薄城下不降脫去還建昌建昌已降雷龍與同里人黃巡檢起兵時大兵四合雷龍度不可支與黃巡檢及麾下數人奔入閩未出境爲同安武人徐浚衝獲送縣權縣尹劉聖仲素與雷龍有怨殺之後聖仲北來泊舟小孤山有巨艦衝前建大旗書曰蕭知府兵繼見雷龍坐船上聖仲大呼有頃不見以驚死

林空齋按宋史忠義傳空齋永福人失其名父同官至監丞空齋舉進士歷知縣解官家居益王立張世傑圍泉州乃率鄕人黃必大劉同祖卽其家開忠義局起義兵復永福縣時王積翁以安福送款世傑然實密約北兵至屠永福必大同祖等走他邑空齋盛服坐堂上嚙指血書壁云生爲忠義臣死爲忠義鬼艸間𨿽可活吾不忍生爾諸君何爲者自古皆有死俄見執不屈而死

吳楚材子

應登

按宋史忠義傳楚材名炎以字行建昌南城人徳佑元年建昌降明年春楚材還其鄕領村糾集民兵時江西制置使黃萬石走邵武遂繇邵武守靖徳請於萬石乞濟師萬石不許而授楚材迪功郎權制置使計議官以安之且戒勿興兵楚材不聽二月己亥自領村率眾晨炊蓐食將攻城鉦鼓震動甫至近郊之龜湖北兵三道蹴之奪其長梯鐵鉤因進攻領村拒以木柵不得入事聞益王元帥府承制遷楚材宣議郎帶行大社令知建昌軍俾聚軍圖再舉萬石匿其命楚材旣失利且乏援大元兵誘降其眾多解去楚材走光澤爲人所執及其子應登以獻郡遣錄事婁南良訊之曰汝何爲錯舉楚材抗聲曰不錯不錯如府錄所爲乃大錯耳府錄受宋官爵今乃爲敵用事還思身上綠袍自何而得吾一鄙儒特爲忠義所激爲國出力事𨿽不成正不錯也南良愧而語塞及吳浚爲江西制置招討使斬楚材父子傳首諸邑益王立於福州聞而哀之贈官朝奉郎卽邵武境上立廟賜名忠勇

鄒按宋史忠義傳字鳳叔吉水人後徙永丰少慷慨有大志以豪俠鳴從文天祥勤王補武資至將軍益王立攺寺丞領江西招諭副使聚兵寧都得數萬攺授江西安撫副使復興國永丰二縣進兵部侍郎兼江東西處置副使及永丰敗繼從天祥間關嶺道未幾復出開督府分司永丰興國境上北兵驟至大戰脫身走至潮州及天祥被執自殺當是時從天祥勤王死事者與劉子俊等凡十有九人

劉子俊按宋史忠義傳子俊字民章廬陵人嘗中漕試少與文天祥同裏閈相友善天祥開督府興國子俊詣府計事補宣教郎帶行軍器監簿兼督府機宜空坑兵敗子俊收兵保洞源接應郡縣尋入廣與大兵遇戰潰復招集散亡與鄒同趨潮州天祥兵敗子俊被執自詭爲天祥意使大兵不窮追天祥可間走也未幾別隊執天祥至相遇於途各爭眞贗至大將前始得其實乃烹子俊

陳文龍侄

瓚

按宋史忠義傳文龍字君貴福州興化人丞相俊卿之後也能文章負气節初名子龍咸淳五年廷對第一度宗易其名文龍丞相賈似道愛其文雅禮重之由鎭東軍節度判官歷崇政殿說書祕書省校書郎數年拜監察禦史皆出似道力然自十數年似道所制臺諫皆闒茸臺中相承凡有所建白皆呈槁似道始行至文龍爲之獨不呈槁已忤似道知臨安府洪起畏請行類田似道主其說文龍上疏以爲不可似道怒寢其疏襄陽久被圍似道日恣淫樂不少加意時陽請督師而陰使其黨畱己竟失襄陽文龍上疏極言其失範文虎總師無功似道芘之以知安慶又除趙溍知建康黃萬石知臨安文龍言文虎失襄陽今反見擢用是當罰而賞也溍乳臭小子何以任大閫之寄萬石政事怠荒以爲京尹何以能治請皆罷之似道大怒黜文龍知撫州旋又使臺臣李可劾罷之未幾呂文煥導大軍東下範文虎首迎降與文煥俱東似道兵潰魯港溍最先遁以故列城從之皆遁始悔不用文龍之言起爲左司諫尋遷侍禦史時邊事甚急王爚與陳宜中不能畫一策而日坐朝堂爭私意潛說以平江降臺臣請籍其家爚以爲可宜中以爲不可張世傑諸將分四道出師而大臣不監護臺諫論之爚請行邊下公卿雜議宜中請出督師又下公卿雜議文龍上疏曰書言三後協心同底於道北兵今日取某城明日築某堡而我以文相遜以迹相疑譬猶拯溺救焚而爲安步徐行之儀也請召大臣同心圖治無滋虛議其後宜中與爚終不相能而去至十月始來事已不可爲矣是冬累遷文龍至參知政事未幾議降文龍乃上章乞歸養旣出國門而悔之復上疏求還不報乃歸五月益王稱制於福州復以文龍參知政事漳州畔以文龍爲閩廣宣撫使討之文龍以黃恮前守漳有恩信辟爲參謀官按兵泉州使恮入招撫之恮至民皆頓首謝罪興化有石手軍者能擲石中人議者以其不足用罷之石手軍亦畔復命文龍爲知軍平之已而降將王世彊復導大軍入廣建寧泉福皆降知福州王剛中遣使徇興化文龍斬之而縱其副以還使持書責世彊剛中負國遂發民兵自守城中兵不滿千大兵來攻不克使其姻家持書招降之文龍焚書斬其使有風其納款者文龍曰諸軍特畏死耳未知此生能不死乎乃使其將林華偵伺境上華卽降且導兵至城下通判曹澄孫開門降執文龍與其家人至軍中欲降之不屈左右淩挫之文龍指其腹曰此皆節義文章也可相逼邪彊之卒不屈乃械系送杭州文龍去興化卽不食至杭餓死其母系福州尼寺中病甚無醫藥左右視之泣下母曰吾與吾兒同死又何恨哉亦死眾嘆曰有斯母宜有是兒爲收葬之蒲壽庚以泉州降告其民曰陳文龍非不忠義如民何聞者笑之大兵旣歸文龍之侄瓚復舉兵殺林華據興化未幾復破瓚死之

章堉弟

塈

按金華府誌咸淳末都城失守浙東諸郡多陷時衢益二王在福州堉念世受國恩與弟塈捐家貲募忠勇得義兵數千收復婺城制置使李﹠﹟以聞授堉直祕閣知婺州塈主管官誥通判衢州與元兵力戰於丁鼠山援絕城陷堉與塈皆死之

張鏜按衡州府誌鏜僕射浚之後益王卽位於福州詔天下勤王鏜起兵衡山移檄安化新化諸獠得民兵數千文天祥率兵出嶺相與接應旣而兵敗被執元參政崔斌欲降之鏜罵曰今日降而死何以見我祖魏公於地下斌命述其兵本末鏜奮臂斥罵千百言斌怒殺之

劉觡按永丰縣誌觡名浚叔登咸淳庚午進士徳佑丙子北兵入臨安三宮遷北觡撫膺大慟旣而聞張世傑等奉二王入閩益王卽帝位於福州乃徒步至行在時文丞相兵勤王觡與贊軍事以功授軍前計議迨後北兵追至方石嶺兵潰觡仗劍遮潰兵轉斗旁有鐵騎突出矢鏃貫其兩頰扶創志而卒

黃俊按廣東通誌俊南海人沈重有謀爲摧鋒將軍徳佑二年元兵陷臨安廣東經略使徐直諒遣人赴隆興納款元酋阿里海牙呂師夔亦來徇廣州未幾益王卽位直諒乃遣權提刑郡人李性道領摧鋒軍及水軍往拒元所遣將黃世雄等俊忠憤赴敵至石門遙望賊騎擁山塞川性道懼俊曰俊觀賊眾部伍未整分兵爲兩翼登途繞其後擊之可以得志性道不從艤舟岸滸不戰旣而賊結陣行列鼓噪而前俊奮身大呼率眾迎敵力戰裨將實賢等退縮不爲之援遂敗績奔還直諒聞之宵遁元黃世雄等遂陷廣州授以官俊拒不受遂死之

吳寶信按宣城縣誌寶信字叔誠柔勝之後以蔭爲龍泉令時元阿剌罕入臨安寶信從張世傑陳宜中等奉二王如福州復遷泉州港會蒲壽庚亂率淮兵百人力戰死之妻饒氏以節稱

吳徳洪按嚴州府誌徳洪字長翁淳安人登淳佑九年進士第歷官金部員外郎遇時激烈與時多忤元兵入臨安徳洪抗節而死

劉士昭王士敏趙孟壘趙孟松按宋史忠義傳士昭太和人嘗爲鍼工與鄕人同謀復太和縣敗血指書帛云生爲宋民死爲宋鬼赤心報國一死而已因以其帛自縊死其黨入獄多乞憐苟免有王士敏者獨慷慨不撓題其裾此生無復望生還一死都歸談笑間大地盡爲腥血污好收吾骨首陽山臨刑嘆曰恨吾病失聲不能大罵耳同時有趙孟壘者合州人登開慶元年第爲金華尉臨安降與從子由鑑懷太皇太后帛書詣益王擢宗正寺簿監軍復明州戰敗見獲不屈磔死方大軍駐紹興福王與芮從子曰孟松謀舉兵事泄被執至臨安範文虎詰其謀逆孟松詬曰賊臣負國厚恩共危社稷我帝室之冑欲一刷宗廟之恥乃更以爲逆乎文虎怒驅出斬之過宋廟呼曰太祖太宗列聖之靈在天何以使孟松至此都人莫不隕淚旣死雷電晝晦者久之

徐副尉按天臺縣誌徐副尉邑小涇人失其名元兵破臨安宋幼主由慶元南奔元兵分經天臺趨寧海邀之副尉率鄕兵拒險於關嶺元兵不能度宋主得浮海而去元兵怒抵臺邑徐氏無少長皆被害鄕人哀其屍作大墓瘞之徐副尉家無﹠﹟類獨乳母王氏抱所乳兒歸寧父母得免鞠於王因冒王姓生子處士復姓徐三傳至善述大顯人謂忠節之報云

忠烈部名臣列傳二十四

宋八

潘維賢按茂名縣誌維賢本縣鄕貢宋咸淳間天下大亂拜本縣尹九載無代元兵抵髙州幼主渡海至那黎溝維賢奉命守禦敵勢猖獗人爭降附維賢仰天大慟其子斗輔從容勸慰維賢憤然厲聲曰忠臣不事二君我爲宋臣當爲宋鬼及被執憤罵不屈竟爲所害

丰存芳按縣誌存芳字公茂淸敏元孫也爲太平州倅景炎元年二月元兵至知州孟知縉謀以城降存芳諫不聽詈之知州遂引元兵屠其家同死者十八人卒方義竊其八歲孤禮長於民間傳至曾孫淳甫明洪武中以賢良薦仕至監察禦史

陳子全吳希奭王夢應按吳川縣誌子全本邑人以上捨爲廬陵縣丞景炎丁醜聞元兵陷臨安同主簿吳希奭尉王夢應起兵勤王復袁州後爲元兵敗走湘部諸縣相繼陷沒子全中流矢死希奭力戰死夢應收殘卒趨永新力不能支亦死今廬陵稱爲三忠云

劉伯文按吉水縣誌伯文字致平以武舉絕倫賜第仕州縣有賢譽從丞相勤王明年義散而歸見鄕國淪陷居常憤悒景炎二年聞督府駐興國伯文詣府受文書結約遠近七月四日至袁州仰山廟僕醉漏言巡兵執而搜其行李得同督府文書甚多宜差來萬戶鞫之伯文慷慨自引不以累人獨斬於袁市家徙於燕

張徳輿按淮安府誌徳輿淮人端宗景炎二年與淮西野人原寨劉源等起兵興復司空山民傅髙起兵應之遂復黃州壽昌戰於樊口殺元將鄭鼎未幾元襲破司空山復陷壽昌徳輿死之

傅髙按安慶府誌景炎二年四月淮人張徳輿與淮西野人原寨劉源等起兵興復髙舉兵應之遂復黃州壽昌軍用景炎正朔元賈居眞使湖北宣慰司鄭鼎將兵拒之鼎言鄂之大姓皆與髙通請先除之以絕禍本居眞不可鼎戰敗死九月元遣昂吉兒等將兵襲司空山寨破之髙變姓名出走欲爲再圖尋被獲遂遇害

馬發按廣東通誌發海陽人景炎二年春正月元兵破汀關發知潮州與循州劉興梅州錢榮之皆降發後獨遁歸五月張世傑將兵復潮安撫使方興來撫諭時發爲摧鋒寨將承命攝州事稱安撫使十月元將唆都陷興化先鋒至潮陽遣使諭降發嬰城固守元兵至與戰卻之三年二月海陽賊陳懿導唆都及蒙古反圍城發修兵戒備守南門巡檢黃虎子與陳懿通潛開納元兵鼓噪突入城遂發收殘卒百餘人入保子城力不支令妻子縊死發自鴆時三月一日也

張鎭孫按廣東通誌鎭孫字鼎卿南海人少以博學彊記聞咸淳辛未舉進士廷對第一臚唱日天陰晦大雨如注識者謂非文明之兆授祕書監正字遷校書郎尋通判婺州迎養其父母徳佑元年元兵至鎭孫遂奉二親歸廣臺章劾之詔罷鎭孫職端宗航海幸閩廣間廣州海上潰軍奉鎭孫爲帥鎭孫與都統淩震結集分伍分東西二路誓圖恢復景炎元年十二月帝舟次於惠州之甲子門詔以鎭孫爲龍圖閣待制廣東制置使兼經略安撫使委以軍事將校盧震擁眾暴橫鎭孫數其罪戮之由是將士用命兵威稍震元酋帥呂師夔張榮賓已入廣州聞鎭孫至以軍餉不繼退走命其將梁雄飛守之二年四月帝舟次於廣之官富場鎭孫復廣州雄飛等走韶州下詔褒賞親知多啟賀鎭孫有憂色皆不答十一月元酋右丞塔出會師夔合攻廣州鎭孫欲爲守禦計而力不支城陷明年二月師夔還師執鎭孫北歸死於大庾文天祥作詩悼之時陳仲微者紀海上事書鎭孫死節董師謙亦云鎭孫死難惜無有暴白之者而史臣以降書毋亦董狐責盾之義乎

張和孫按臨海縣誌和孫號哲齋邑之城門人文丞相自通州泛海過其家爲題綠漪堂有淸風隨地到直節與天髙之句且約共舉義和孫欣然聚海艘移檄召募將取明州不果後張弘範兵至見檄捕之和孫曰吾身爲宋民死爲宋鬼遂遇害

張日中按建昌府誌日中南城人宋興化軍通判景炎三年文天祥帥師次汀州日中以兵來會天祥師潰於空坑日中奮力拒戰身被數十槍而死

劉源按安慶府誌源字叔淸淮西野人原義兵長也性慷慨負大節勇敢有智略咸淳十年甲戌奉朝廷旨聯絡山寨以禦元師源馭眾有方保障生靈十萬勒石山巓紀其事徳佑元年範文虎以安慶降元端宗景炎二年源與宋安撫使張徳輿起兵倡義興復司空山傅髙舉兵應之源建寨野人原寨與司空山爲掎角力與元抗遂復黃州壽昌軍用景炎正朔夏四月元賈居貞使湖北宣慰司鄭鼎將兵拒之源從徳輿遇鼎於樊口鼎戰敗被殺九月元昂吉兒將攻原寨源禦之不能克遂逆兵襲司空山寨破之殺徳輿及傅髙源猶固守不下元兵屢攻源出奇多所斬獲自景炎丁丑至祥興己卯拒者三年至是徳輿與髙俱死黃州壽昌復陷於元源不勝憤元兵復困之力戰而死

彭茂才按永丰縣誌茂才字少英戶部侍郎思永四世孫也中寶佑乙卯鄕舉官司農少卿從信國公起兵勤王奮勇前驅至空坑兵潰被箭傷足抱憤而死

蕭資按宋史忠義傳資天祥幕下書吏也天祥起兵資於患難中扶持甚至空坑兵敗以全督府印功升合門路鈐轄資性和厚臨機應變輯穆將士總攝細務任腹心之寄潮陽移屯與元兵遇死之

繆朝宗按淮安府誌朝宗淮陰人宋環衛官知海州有意義嘗爲常熟邵氏客後從文天祥於平江天祥歸福安自婺間道以從精練幹實孜孜奉公軍府器械悉出其手空坑之敗自經於山間

杜滸按臨海縣誌滸徳佑初集民兵四千人見文丞相於西湖時奉旨請北軍講和諸人皆散滸獨從文丞相至京口以計賂守者脫文山偕走海甸由海道達永嘉益王卽位授司農卿空坑之敗被執以憂憤卒崇祀鄕賢祠

張汴按宋史忠義傳汴字朝宗一字次山蜀人少客丞相吳潛兄弟門出入荊閫歷年明習韜略潛兄弟旣失廢斥者十餘年繼文天祥起兵辟爲祕閣修撰領廣東提舉督府參謀左右幕府知無不爲空坑兵敗爲亂兵所殺處置使鄒得其屍葬之

劉沐按宋史忠義傳沐字淵伯廬陵人文天祥鄰曲也少相狎暱天祥好奕與沐對奕窮思忘日夜以爲常及起兵辟補宣教郎督府機宜曁天祥出使沐領兵還天祥歸開府南劍沐收部曲來會攺授太府寺簿專將一軍爲督府親衛會空坑兵敗被執至豫章父子同日死焉仲子死亂兵季子復從天祥死嶺南當時江西忠義皆沐所號召沐性沈實而圜機晝夜應酬亹亹不倦云

趙時賞按宋史忠義傳時賞字宗白和州宗室也居太平州咸淳元年擢進士第累官知宣州旌徳縣徳佑元年北軍至境時賞擁民兵捍戰有功升直寶章閣軍器太監從二王入閩中益王卽位擢知邵武軍未幾言者以棄城論罷之文天祥開都督府於南劍奏辟參議軍事江西招討副使與宗室孟﹠﹟提兵趣贛州取道石城復寧都縣數以偏師當一面戰比有勝時賞風神明俊議論慷慨有策謀尢爲天祥所知及空坑之役兵敗走吳溪爲追兵所執不屈死之時賞在軍中時見同列盛輜重飾姬侍嘆曰軍行如春遊其能濟乎及被執見系累它僚屬至者時賞輒麾去云小小簽廳官爾執此何爲由是得脫者眾

張﹠﹟王佐趙廣施擇善史進上官

夔王世昌包申趙立趙酉泰按宋史忠義傳﹠﹟字君玉隴西鳳州人年十八從軍釣魚山以戰功累官中軍都統制人號爲西川虓將寶佑末大兵攻蜀破吉平隘長寧殺守將王佐父子至閬州降安撫楊推官趙廣死之至蓬州降守將張大悅運使施擇善死之順慶廣安諸郡破竹而下明年合諸道兵圍合州凡攻城之具無不精備﹠﹟與王堅協力戰守攻之九月不能下景定初合守王堅徵入朝以馬千代守合四年千子饋餉至虎相山爲東川兵所得屢以書勸千降朝廷乃以﹠﹟代千﹠﹟魁雄有謀善用兵出奇設伏算無遺策其治合州士卒必練器械必精禦部曲有法𨿽奴隸有功必優賞之有過𨿽至親必罰不貸故人人用命自全汝楫失大食平大兵築虎相山駐兵兩城時出攻梁山忠萬開達民不得耕兵不得解甲而臥每餉渠竭數郡兵護送死戰兩城之下始克入咸淳二年十二月﹠﹟遣其將史照王立以死士五十斧西門入大戰城中復其城三年四月平章賽典赤提兵入壞重慶夾道出合城下﹠﹟碇舟斷江中爲水城大兵數萬攻之不克遂引去合州自余玠用二冉生策徙軍釣魚山城壁甚固然開慶受兵民雕獘甚﹠﹟外以兵護耕內教民墾田積粟米再期公私兼足九年叛將劉整復獻計欲目靑居進築馬鬃虎頂山扼三江口以圖合匣剌統軍率諸翼兵以築之左右欲出兵與之爭﹠﹟不可曰蕪菁平毋徳彰城汪帥勁兵之所聚也吾出不意而攻之馬鬃必顧其後不暇城矣乃張疑兵嘉渠口潛師渡平陽灘攻二城火其資糧器械越寨七十里焚船場統制周虎戰死馬鬃城卒不就十年加寧江軍承宣使徳佑元年升四川制置副使知重慶府五月加檢校少保徵其兵入衛蜀道斷不得達六月昝萬壽以嘉定及三龜九頂降守將侯都統戰死已而瀘敍長寧富順開達巴渠諸郡不一月皆下合兵圍重慶作浮梁三江中斷援兵自秋䢐冬援絕糧盡﹠﹟屢以死士間入城許以赴援日爲之畫守禦計二年正月遣其將趙安襲靑居執安撫劉才參議馬嵩歸二月遣張萬以巨艦載精兵斷內水橋入重慶四月合重慶兵出攻鳳頂諸寨﹠﹟結瀘士劉霖先坤朋爲內應六月遣趙安破神臂門執梅應春殺之復瀘州重慶兵漸解去圍瀘州十二月趙定應迎﹠﹟入重慶爲制置時楊立以涪州降﹠﹟遣張萬攻走立俘其僚屬馮巽午等立復合兵來決戰史進張世傑戰死萬不支俘立妻子及安撫李端以歸﹠﹟以都統程聰守涪重慶兵盡退﹠﹟聞二王立廣中遣兵數百人求王所調史訓忠趙安等援瀘州張萬入夔連忠涪兵拔石門及巴巫寨獲將士百餘人解大寧圍攻破十八寨明年六月張徳潤復破涪州執守將程聰先是聰在重慶力主守城之議﹠﹟入不知也使出守涪聰至郡怏怏不設備至是被執徳潤以肩輿載聰歸語之曰若子鵬飛爲參政矣早晚可會聚也聰曰我執彼降非吾子也是月梁山軍袁世安降十月萬州破殺守將上官夔十一月瀘州食盡人相食遂破之安撫王世昌自經死大兵會重慶駐佛圖關以一軍駐南城一軍駐朱村坪一軍駐江上遣瀘州降將李從招降﹠﹟不從十二月達州降將鮮汝忠破咸淳皇華城執守將馬﹠﹟軍使包申巷戰死至元十五年春﹠﹟遣總管李議將兵由廣陽一軍皆沒二月大兵破韶慶府執守將鮮龍湖北提刑趙立與制司幕官趙酉泰皆自殺﹠﹟率兵出燻風門與大將也速兒戰扶桑壩諸將從其後合擊之﹠﹟兵大潰城中糧盡趙安以書說﹠﹟降不聽安乃與帳下韓忠顯夜開鎭西門降﹠﹟率兵巷戰不支歸索鴆飲左右匿鴆乃以小舟載妻子東走涪中道大憾斧其舟欲自沈舟人奪斧擲江中﹠﹟踴躍欲赴水家人挽持不得死明日萬戶鐵木兒追及於涪執之送京師重慶降制機曹琦自經死張萬張起巖出降進攻合州破外城三月王立亦降﹠﹟至安西趙老庵其友謂之曰公盡忠一世以報所事今至此縱得不死亦何以哉﹠﹟乃解弓弦自經廁中從者焚其骨以瓦缶葬之死所趙立字徳修重慶人第進士以上書忤賈似道被謫徳佑初起爲太社令湖北提刑使蜀趣諸將入衛至重慶則昝萬壽已降﹠﹟方城守爲後圖立無以復命還至涪沈水死

曹琦按宋史忠義傳琦蜀進士也知南平軍亦被執脫身南歸制置辟主管機宜文字聞都統趙安以城降就守禦地自經死

劉霖按重慶府誌霖永川人自少負豪俊材隱居不求仕進嘗客遊瀘州與賢士先坤朋友善宋季元兵攻蜀徳佑元年六月昝萬壽以嘉定降已而長寧開達及巴渠諸郡望風響應瀘州安撫使梅應春殺其判官李丁孫推官唐瑞奎以其城降先是合州守張﹠﹟知霖及坤朋名乃深相結納以爲內應至是霖不欲辱身於元率鄕人起義兵自保乃亟走詣﹠﹟獻長計乞兵恢復瀘州初﹠﹟疑其反說未之許也霖慟哭幾絕願以身爲質﹠﹟知其無他始決策遣所部趙安王世昌等附霖引步卒兼程潛行至鐵鑪城下夜四鼓遣敢死士數十人梯城而入殺守者破神臂門鼓噪而縱火余乘勢悉入霖當先鋒督兵巷戰獲應春數其罪而殺之盡復瀘地時二年之六月也﹠﹟大喜亟表薦霖於朝以參謀幕府累功升知南平軍事於是川東南依以爲安堵矣居無何元兵轉圍瀘州霖復以計援之十一月瀘城粟盡人相食遂敗霖復歸於﹠﹟所元至元十五年元兵取重慶路﹠﹟軍潰敗霖亦被執不屈同﹠﹟死難於舟中適信國公系燕獄爲瀘州詩以悲之云東南失大將帶甲滿天地髙人憂禍胎感嘆亦歔欷霖誠髙人之儔哉

趙良坦按上虞縣誌良坦字平甫號平心宋楚王元佐十世孫寶佑二年擢進士知永嘉瑞安福淸﹠﹟以廉介名會吉廣二王走閩中攺元景炎以良坦爲軍器監贊軍事於是募兵守禦大兵南指力屈就擒帥脇之不肯降拘獄中二年作書付其家曰試令三載無愧於心守節二年不屈於敵只因忠義二字累及老稚一門帥歸自南泉詰其不屈之狀則曰生爲宋臣死爲宋鬼速求一死遂欣然就戮人皆壯之祀鄕賢

陳﹠﹟兄逢父

按廣東通誌﹠﹟寧都人父繼周以貢得官有軍功歷州郡後棄官歸贛徳佑初詔下勤王天祥造門請謁繼周爲言閭裏豪傑及起兵方略甚辯其子長太學生逢父亦從旁贊襄籌畫天祥深器之﹠﹟卽逢父弟也天祥之臨安繼周以二子從值北使兵散乃率眾還至則贛已失守矣後詔以繼周知南安軍爲元總管楊仔所殺並殺逢父惟﹠﹟從天祥於江嶺間數歲竟死潮陽

伍隆起按廣東通誌隆起新會人髙祖髙宗朝爲嶺南第十三將守南恩州卒於官曾祖朝凱以文章名祖之才陽春尉父天麟龍井場提幹帝昺舟至﹠﹟隆起以世宋臣誓死忠於是貯米七千石率眾捍衛時元將張弘範攻陷廣州隆起死戰累日爲其下謝文子斬首以降丞相陸秀夫哀之刻首葬文徑山後生募得文子戮以祭墓

鄭采翁按嚴州府誌采翁字本華壽昌人性剛果好讀書屢試不第居家學兵法宋將亡忿然有扶拯之志元人圍臨安遂倡義勤王郡人朱天錫等應之收集鄕兵與宋貴集設部伍習騎射義聲感激人皆效死俄而臨安失守兩宮北去元將唆都陷建徳府安撫方回迎降遂犯白沙渡采翁率所部力戰兵敗被執不屈而死

髙泰祥按雲南通誌泰祥升泰之九葉孫也元世祖攻吐蕃穿石門關駐兵謀統舉國惶惶咸思蹈海泰祥獨率眾與元將伯顏不花虎兒郭等相持彌月力不能支被俘不屈予以官不受殺之妻段氏抱孤瓊申訴世祖指其兒曰忠臣後也善視養之世其官

謝明謝富冉安國黃之傑趙與珞按瓊山縣誌謝明謝富冉安國黃之傑四人俱郡人宋末從趙安撫與珞拒元兵於白沙口俱被執不屈而死

劉定國按廣東通誌定國字靖庵金陵人十齡孝聲著於裏閭郡長奇之定國嘗語人曰士生斯世縱不能出爲忠臣亦當入爲孝子心同日月身任綱維斯無愧耳及年十六成寶佑四年進士以年少未就官理宗之末出知中都端宗時入爲太子賓客南度﹠﹟門奉命往惠州及聞難之﹠﹟而寶衣云結玉璽西沈矣定國衣冠北面題詩於石上曰君旣憂臣當辱君旣死臣何復赴江流葬魚腹名不傳心亦足報君恩仰天哭遂赴江流而逝

陸秀夫按宋史忠義傳秀夫字君實楚州鹽城人生三歲其父徙家鎭江稍長從其鄕人孟先生學孟之徒恆百餘獨指秀夫曰此非凡兒也景定元年登進士第李庭芝鎭淮南聞其名辟至幕中時天下稱得士多者以淮南爲第一號小朝廷秀夫才思淸麗一時文人少能及之性沈靜不苟求人知每僚吏至合賓主交歡秀夫獨斂焉無一語或時宴集府中坐尊俎間矜莊終日未嘗少有希合至察其事皆治庭芝益器之𨿽攺官不使去已就幕三遷至主管機宜文字咸淳十年庭芝制置淮東擢參議官徳佑元年邊事急諸僚屬多亡者惟秀夫數人不去庭芝上其名除司農寺丞累擢至宗正少卿兼權起居舍人二年正月以禮部侍郎使軍前請和不就而反二王走溫州秀夫與蘇劉義追從使人召陳宜中張世傑等皆至遂相與立益王於福州進端明殿學士簽書樞密院事宜中以秀夫久在兵間知軍務每事咨訪始行秀夫亦悉心贊之無不自盡旋與宜中議不合宜中使言者劾罷之張世傑讓宜中曰此如何時動以臺諫論人宜中皇恐亟召秀夫還時君臣播越海濱庶事﹠﹟略楊太妃垂簾與羣臣語猶自稱奴每時節朝會秀夫儼然正笏立如治朝或時在行中淒然泣下以朝衣拭淚衣盡浥左右無不悲動者屬井澳風王以驚疾殂羣臣皆欲散去秀夫曰度宗皇帝一子尙在將焉置之古人有以一旅一成中興者今百官有司皆具士卒數萬天若未欲絕宋此豈不可爲國邪乃與眾共立衛王時陳宜中往占城與世傑不協屢召不至乃以秀夫爲左丞相與世傑共秉政時世傑駐兵﹠﹟山秀夫外籌軍旅內調工役凡有所述作又盡出其手𨿽匆遽流離中猶日書大學章句以勸講至元十六年二月﹠﹟山破秀夫走衛王舟而世傑劉義各斷維去秀夫度不可脫乃杖劍驅妻子入海卽負王赴海死年四十四

劉鼎孫按宋史陸秀夫傳﹠﹟山破翰林學士劉鼎孫驅家屬並輜重沈海不死被執搒掠無完膚一夕得脫卒蹈海鼎孫字伯鎭江陵人進士也

髙貴按開封府誌貴祥符人寓居鎭江舉進士累官知髙郵府扈從之海上擢樞密使與陸秀夫同死﹠﹟山

單公選按贛楡縣誌公選祥興二年拜參政帝在﹠﹟山元張弘範襲破舟師丞相陸秀夫負帝溺海中公選隨之死

張恂按嘉興縣誌恂字宗厚幼習經史及長試有司得入上選爲省元有聲復以徵廣功遷進義校尉值車駕避兵於﹠﹟山恂率舟師勤王力戰多斬級會風雨大作與樞密陸秀夫同日溺海實祥興二年也

羅郭佐子震奇

孫元珪

按廣東通誌郭佐石城人先世居汴祖廷玉以文學仕宋授石城簿因家焉宋季郭佐平海寇有功授朝列大夫化州路總管尋授廣州路總管督運廣東糧餉給海北軍士海上遇警罵賊而死長子震惇武校尉化州路把總同事死於難次子奇襲化州路判官尋授奉政大夫雷州路同知奉檄討猺寇挺身殺賊爲賊所害奇子元珪救父死之

張世傑張應科按宋史忠義傳世傑範陽人少從張柔戍杞有罪遂奔宋隸淮兵中無所知名阮思聰見而奇之言之呂文徳文徳召爲小校累功至黃州武定諸軍都統制攻安東州戰疾力與髙達援鄂州有功轉十官尋從賈似道入黃州戰蘱艸坪奪還所俘加環衛官歷知髙郵軍安東州咸淳四年大兵築鹿門堡呂文徳請益兵於朝調世傑與夏貴赴之及呂文煥以襄陽降命世傑將五千人守鄂州世傑以鐵﹠﹟鎖兩城夾以炮弩其要津皆施杙設攻具大軍破新城長驅而下世傑力戰不得前遣人招之不聽丞相伯顏陽攻嚴山隘潛舟自唐港蕩舟入漢東攻鄂鄂降世傑提所部兵入衛道復饒州乃入朝時方危急徵諸將勤王多不至獨世傑來上下嘆異自和州防禦使不數月累加至保康軍承宣使總都督府兵遣將四出取浙西諸郡復平江安吉廣徳溧陽諸城兵勢頗振此月與劉師勇諸將大出師焦山令以十舟爲方碇江中非有號令毋發碇示以必死元帥阿朮載彀士以火矢攻之世傑兵亂無敢發碇赴江死者萬餘人大敗奔圌山上疏請濟師不報尋擢龍神衛四廂都指揮使十月進沿江招討使攺制置副使兼知江陰軍已而大軍至獨松關召文天祥入衛以世傑爲保康軍節度使知平江尋亦召入衛加檢校少保二年正月大軍迫臨安世傑請移三宮入海而與天祥合兵背城一戰丞相陳宜中方遣人請和不可白太皇太后止之未幾和議亦沮兵至﹠﹟亭山世傑乃提兵入定海石國英遣都統卞彪說之使降世傑以爲彪來從己俱南也椎牛享之酒半彪從容爲言世傑大怒斷其舌磔之巾子山四月從二王入福州五月與宜中奉﹠﹟爲主拜簽書樞密院事王世彊導大軍攻之世傑乃奉益王入海而自將陳弔眼許夫人諸翼兵攻蒲壽庚不下十月元帥唆都將兵來援眾遂解去旣而唆都遣人招益王又遣經歷孫安甫說世傑世傑拘安甫軍中不遣招討劉深攻淺灣世傑兵敗移王居井澳深復來攻井澳世傑戰卻之因徙碙州至元十四年正月遣將王用攻雷州用敗績四月益王殂衛王昺立拜世傑少傅樞密副使五月遣瓊州安撫張應科攻雷州三戰皆不利六月再決戰雷城下應科死之世傑以碙州不可居徙王新會之﹠﹟山八月封越國公發瓊州粟以給軍十月遣淩震王道夫襲廣州震敗績明年元帥張弘範等兵至﹠﹟山或謂世傑曰北兵以舟師塞海口則我不能進退盍先據海口幸而勝國之福也不勝猶可西走世傑恐久在海上有離心動則必散乃曰頻年航海何時已乎今須與決勝負悉焚行朝艸市結大舶千餘作木寨爲死守計人皆危之已而弘範兵至據海口樵汲道絕兵茹漧糧十餘日渴甚下掬海水飲之海鹹飲卽嘔泄兵大困世傑率蘇劉義方興日大戰弘範得世傑甥韓命以官使三至招之世傑歷數古忠臣曰吾知降生且富貴但爲主死不移耳二月癸未弘範等攻﹠﹟山世傑敗走衛王舟大軍薄中軍世傑乃斷維以十餘艦奪港去後還收兵﹠﹟山劉自立擊敗之降其將方遇龍葉秀榮章文秀等四十餘人世傑復欲奉楊太妃求趙氏後而立之俄颶風壞舟溺死平章山下

李梓發唐仁劉淵子按南安府誌梓發字材甫上猶人徳佑元年以世族舉爲南安三縣巡檢二年十二月元丞相塔出及呂師夔統兵圍上猶獻歲朝廷攺元是爲景炎元年二月圍尙不解梓發隨邑令李申巽及邑中諸義士唐仁劉淵子輩堅守不懈塔出親率兵攻門城上矢炮齊發元兵死者數千人炮幾中塔出元人曰此城甚小人心乃堅爾卽徙寨水南遂退城圍凡七十二日不克解去人皆壯之文丞相之督兵也正在興國聞之悲且喜表梓發爲團練使督府諮議收之幕下少選申巽請梓發往來南贛之間圖戰守計逾二年焉祥興己卯三月元參政賈居貞復引兵數萬來至城下梓發與邑令及邑諸義士誓眾城守益堅士益憤時文丞相兵在嶺外敗績行朝於﹠﹟山黃桂緩知之又聞元兵殘虐所過屠城適自外歸擬入城援父母反爲賈卒所獲賈謂桂緩曰汝能賫榜入城招降乎不惟全汝父母桂緩入城如賈指且傳﹠﹟山之難梓發大怒謂妖惡言惑眾戮桂緩無何城陷是月之十五日也旣破梓發猶率眾巷戰不敵謂吾力盡矣然不可辱於賊歸家刺血釃酒別祠寢與子姓四十七人皆自焚煙焰五色北兵望之皆相詫異俄而害劉淵子等遂屠城同刻死者一千三百一十六家年八十以上及𦇤褓無遺

蘇劉義按廣東通誌劉義荊湖人景定初從呂文徳鄂州戰陣有功轉十官四年復以守鄂功爲結州刺史劉義𨿽出呂氏乃心在王室推戴永嘉建植大功景炎新造拜檢校少保某軍節度使殿前指揮司馬兼諸路經制鎭撫大使廣東西策應大使遇張世傑用事志不得展丁丑七月罷諸使免兼殿司帝在井澳元劉深來襲陳宜中如占城劉義不以爲是棹舟追之不及而返夜泊灣頭俄有天火飛集劉義舟延燒眾舟幾盡祥興嗣立進開府儀同三司殿前都指揮使﹠﹟山兵敗績與世傑同斷纜去世傑死劉義亦爲亂卒所害

夏師堯按休寧縣誌師堯字達徳休寧人咸淳進士授諫議郎嘗忤權璫被謫後升翰林學士遷承旨羽翼扈從祥興帝航海元兵襲﹠﹟州歿於難

馬南寶按廣東通誌南寶香山人世殷富讀書好義尢工於詩景炎二年十月端宗自潮州之淺灣航海避賊過邑南寶獻粟千石供軍端宗下詔獎之召拜權工部侍郎十一月丞相陳宜中少傅兼樞密副使張世傑殿前指揮使蘇劉義奉帝幸沙衝暫宮於南寶家南寶竭力保衛帝躬居數日元兵陷廣州諸將召募潮居裏民數百以行南寶謂諸將曰功成之日當以奉迎孝恭懿聖皇帝爲先因飲諸將酒曰痛飲黃龍府在此行也遂歌嶽武穆直搗長驅之句以相風勵慷慨激烈聞者莫不壯之張世傑奉帝舟退保秀山帝次於井澳丙子颶風大作舟敗幾溺帝遂得心悸疾旬餘諸兵士稍稍集宜中欲奉帝走占城不果遂逃去南寶聞之慟哭曰丞相必不返國事去矣後果然景炎三年春都統淩震復廣州南寶賦詩志喜時帝舟次於化之碙洲病大作四月帝崩於碙洲衛王昺卽位走﹠﹟山張世傑從之而曾淵子充山陵在﹠﹟山也宋亡悲憤不食元人籍仕宋者南寶逃匿不以姓名降嘗作詩有目擊﹠﹟門天地攺寸心難與夜潮消又曰眾星耿耿滄溟底恨不同歸一少微聞者哀之已而元兵欲屠潮居里人爲南寶危而南寶恬不爲動後聞陳宜中奉帝昺猶在占城元主忽必烈下令捕之於是前招討使徳梁起莘與南寶起兵運糧往迎車駕元萬戶王守信諭起莘歸降起莘奔還徳覘其有貳心帥眾致討與戰大敗南寶被執不屈而死

賈純孝按宋史賈子坤傳子坤子仲武仲武子純孝登咸淳七年進士第揚州教授受知帥李庭芝調江淮總幕北兵下江南二王在福州以史館檢閱召辭會丞相文天祥辟佐其幕尋授祕書丞擢吏部郎中丁母憂起復爲右司轉朝散郎﹠﹟山師敗純孝抱二女偕妻牟同蹈海死

項榮貴按奉化縣誌榮貴端平中尙榮王女臨川郡主主素攻文翰通古今欲得醇謹有徳者尙之時榮貴爲州庠生文章甲南服余天錫薦之王奏敕爲臨川郡馬都尉主與相得敬如賓時理宗遣三帥引勁兵乘滅金之威北爭河南榮貴驚謂主曰官家得隴望蜀渝盟北伐竊恐蒙古乘勝南下江淮非國家有也宣和之事足爲明戒主啟王王入奏不聽後全子才師潰趙範趙葵棄師走蒙古太弟忽必烈將大眾圍鄂州似道稱臣乞和許輸歲帛果如所料明年忽必烈卽位遣使尋盟似道恐事泄命幽北使郝經於眞州榮貴知其故一日啟王王以似道欺君誤國入奏於帝帝猶豫似道聞之怒奏帝逐郡主榮貴歸鄕榮王除俸一年及歸與主遊雪竇日嶺福泉白雲諸名勝以自遣主卒停棺報國寺因佯狂喪志悒悒成疾又數年伯顏入臨安榮王家屬北行彊起北向哭臨三日復臥病﹠﹟山敗績召弟榮達曰吾身爲國戚義同存亡吾無子可以壽慶爲後一慟而逝時年八十

徐宗仁髙桂趙樵茅湘張烈良劉

應龍袁天與按廣東通誌宗仁字求心永丰人淳佑十年進士歷官國子監主簿開慶元年伏闕上書曰賞罰者軍國之綱紀今通國之所謂佚罰者不過丁大全袁玠沈翥張鎭吳衍翁應弼石正則王立愛髙鑄之徒而首惡則董宋臣也是以廷紳抗疏學校叩閽至有欲借尙方劍爲陛下除惡陛下乃釋而不問夫誤國之罪不誅則用兵之士不勇陛下亦嘗一念及此乎累遷太常少卿兼國史編修實錄檢討知寧國府監察禦史郭閶論罷徳佑元年曆權禮部尙書兼益王府贊讀從端宗海上﹠﹟山兵敗赴水死同赴水者樞密使髙桂吏部侍郎趙樵兵部侍郎茅湘俱死時湖南制置使張烈良提刑劉應龍皆起兵應﹠﹟山爲阿里海﹠﹟所敗烈良等舉宗及餘兵奔恩州烏羅洞元兵襲之俱戰死有袁天與者不知何許人第進士丁父憂未仕聞﹠﹟山宋亡或勸其退伏艸莽爲自全計天與不聽結義兵誓復州邑奮不顧身兵敗罵敵以死先是謝昌元趙孟俯及天與約同死國無何二人並食元祿獨天與踐其言一門自盡者十七人只遺一子

方興按嶽州府誌興字毅軒桂英子與張世傑文天祥力圖恢復以功加招討使死﹠﹟山之難

陳存按浙江通誌存安吉人累官兵部尙書端明制置使宋亡元遣使七徵不起尋遘疾卻衣絕食旬有四日而卒

吳雄飛按嚴州府誌雄飛字次翁秀整端重登景定三年進士累官太常寺簿夙與李芾友善以忠義相許國亡募兵赴難時論痛之

林融按處州府誌融靑田人仕宋爲提刑融忿宋社淪亡潛歸九都牙陽起兵興復兵敗被擒送燕世祖義而釋之融歸復起兵遣參政髙興來禦力屈死之

趙時栗按仙居縣誌時栗字寬甫叔寶同年進士授海鹽主簿募民與元兵對壘者二旬食盡度不支遂策馬突入敵營手刃數騎而死

龔染按髙郵州誌染字深文累官中奉大夫司農卿國亡士大夫居班行者隨例北上染行至中道憤惋不食而卒

王仙按宋史忠義傳仙蜀都統也守涪州北兵攻圍無虛日勢孤援絕宋亡之二年城始破仙自刎斷其吭不殊以兩手自摘其首墜死

文天祥鞠華叔顏斯立顏起巖羅開

禮劉欽吳文炳林棟劉洙張唐

熊桂按宋史本傳天祥字宋瑞又字履善吉水人體貌丰偉童子時見學宮祠鄕先生歐陽修楊邦乂胡銓像皆謚忠卽欣然慕曰沒不俎豆其間非夫也年二十舉進士對策集英殿時理宗在位久政理浸怠天祥以法天不息爲對帝拔第一考官王應麟奏曰是捲古誼若龜鑑忠肝如鐵石臣爲得人賀尋丁父憂歸開慶初大元兵伐宋宦官董宋臣說上遷都莫敢議其非者天祥時爲寧海軍節度判官上書乞斬宋臣以一人心不報卽自免歸後遷刑部郎宋臣復入爲都知天祥又上書極言其罪亦不報出守瑞州攺江西提刑遷尙書左司郎累爲臺臣論罷除軍器監兼權直學士院賈似道稱病乞致仕以要君有詔不允天祥當制語皆諷似道時內制相承皆呈﹠﹟天祥不呈﹠﹟似道不樂使臺臣張志立劾罷之天祥旣數斥援錢若水例致仕時年三十七咸淳九年起爲湖南提刑因見故相江萬里萬里素奇天祥志節語及國事愀然曰吾老矣觀天時人事當有變吾閱人多矣世道之責其在君乎君其勉之十年攺知贛州徳佑初江上報急詔天下勤王天祥捧詔涕泣使陳繼周發郡中豪傑並結溪峒蠻使方興召吉州兵諸豪傑皆應有眾萬人事聞以江西提刑安撫使召入衛其友止之曰今大兵三道鼓行破郊畿薄內地君以烏合萬餘赴之是何異驅羣羊而搏猛虎天祥曰吾亦知其然也第國家養育臣庶三百餘年一旦有急徵天下兵無一人一騎入關者吾深恨於此故不自量力而以身徇之庶天下忠臣義士將有聞風而起者義勝者謀立人眾者功濟如此則社稷猶可保也天祥性豪華平生自奉甚厚聲伎滿前至是痛自貶損盡以家貲爲軍費每與賓佐語及時事輒流涕撫兒言曰樂人之樂者憂人之憂食人之食者死人之事八月天祥提兵至臨安除知平江府時以丞相宜中未還朝不遣十月宜中至始遣之朝議方擢呂師孟爲兵部尙書封呂文徳和義郡王欲賴以求好師孟益偃蹇自肆天祥陛辭上疏言朝廷姑息牽制之意多奮發剛斷之義少乞斬師孟釁鼓以作將士之气且言宋懲五季之亂削藩鎭建郡邑一時𨿽足以矯尾大之獘然國亦以弱故敵至一州則破一州至一縣則破一縣中原陸沈痛悔何及今宜分天下爲四鎭建都督統禦於其中以廣西益湖南而建閫於長沙以廣東益江西而建閫於隆興以福建益江東而建閫於番陽以淮西益淮東而建閫於揚州責長沙取鄂隆興取蘄黃番陽取江東揚州取兩淮使其地大力眾足以抗敵約日齊奮有進無退日夜以圖之彼備多力分疲於奔命而吾民之豪傑者又伺間出於其中如此則敵不難卻也時議以天祥論闊遠書奏不報十月天祥入平江大元兵已發金陵入常州矣天祥遣其將朱華尹玉麻士龍與張全援常至虞橋士龍戰死朱華以廣軍戰五牧敗績玉軍亦敗爭渡水挽全軍舟全軍斷其指皆溺死玉以殘兵五百人夜戰比旦皆沒全不發一矢走歸大元兵破常州入獨松關宜中夢炎召天祥棄平江守余杭明年正月除知臨安府未幾宋降宜中世傑皆去仍除天祥樞密使尋除右丞相兼樞密使如軍中請和與大元丞相伯顏抗論臯亭山丞相怒拘之偕左丞相吳堅右丞相賈餘慶知樞密院事謝堂簽書樞密院事家鉉翁同簽書樞密院事劉屺北至鎭江天祥與其客杜滸十二人夜亡入眞州苗再成出迎喜且泣曰兩淮兵足以興復特二閫小隙不能合從耳天祥問計將安出再成曰今先約淮西兵趨建康彼必悉力以扞吾西兵指揮東諸將以通泰兵攻灣頭以髙郵寶應淮安兵攻揚子橋以揚兵攻瓜步吾以舟師直搗鎭江同日大舉灣頭揚子橋皆沿江脆兵且日夜望我師之至攻之卽下合攻瓜步之三面吾自江中一面薄之𨿽有智者不能爲之謀矣瓜步旣舉以東兵入京口西兵入金陵要浙歸路其大帥可坐致也天祥大稱善卽以書遺二制置遣使四出約結天祥未至時揚有脫歸兵言密遣一丞相入眞州說降矣庭芝信之以爲天祥來說降也使再成亟殺之再成不忍紿天祥出相城壘以制司文示之閉之門外久之復遣二路分覘天祥果說降者卽殺之二路分與天祥語見其忠義亦不忍殺以兵二十人道之揚四鼓抵城下聞候門者談制置司下令備文丞相甚急眾相顧吐舌乃東入海道遇兵伏環堵中得免然亦饑莫能起從樵者乞得余糝羹行入板橋兵又至眾走伏叢筱中兵入索之執杜滸金應而去虞候張慶矢中目身被二創天祥偶不見獲滸應解所懷金與卒獲免募二樵者以蕢荷天祥至髙郵泛海至溫州聞益王未立乃上表勸進以觀文殿學士侍讀召至福拜右丞相尋與宜中等議不合七月乃以同都督出江西遂行收兵入汀州十月遣參謀趙時賞諮議趙孟﹠﹟將一軍取寧都參贊吳浚將一軍取雩都劉洙蕭明哲陳子敬皆自江西起兵來會鄒以招諭副使聚兵寧都大元兵攻之兵敗同起事者劉欽鞠華叔顏斯立顏起巖皆死武岡教授羅開禮起兵復永丰縣已而兵敗被執死於獄天祥聞開禮死制服哭之哀至元十四年正月大元兵入汀州天祥遂移漳州乞入衛時賞孟﹠﹟亦提兵歸獨浚兵不至未幾浚降來說天祥天祥縛浚縊殺之四月入梅州都統王福錢漢英跋扈斬以徇五月出江西入會昌六月入興國縣七月遣參謀張汴監軍趙時賞趙孟﹠﹟等盛兵薄贛城鄒以贛諸縣兵搗永丰其副貴達以吉諸縣兵攻泰和吉八縣復其半惟贛不下臨洪諸郡皆送款潭趙璠張虎張唐熊桂劉斗元吳希奭陳子全王夢應起兵邵永間復數縣撫州何時等皆起兵應天祥分寧武寧建昌三縣豪傑皆遣人如軍中受約束江西宣慰使李恆遣兵援贛州而自將兵攻天祥於興國天祥不意恆兵猝至乃引兵走卽鄒於永丰兵先潰恆窮追天祥方石嶺鞏信拒戰箭被體死之至空坑軍士皆潰天祥妻妾子女皆見執時賞坐肩輿後兵問謂誰時賞曰我姓文眾以爲天祥禽之而歸天祥以此得逸去孫彭震龍張汴死於兵繆朝宗自縊死吳文炳林棟劉洙皆被執歸隆興時賞奮罵不屈有系累至者輒麾去云小小簽廳官耳執此何爲由是得脫者甚眾臨刑洙頗自辯時賞叱曰死耳何必然於是棟文炳蕭敬夫蕭燾夫皆不免天祥收殘兵奔循州駐南嶺黎貴達潛謀降執而殺之至元十五年三月進屯麗江浦六月入船澳益王殂衛王繼立天祥上表自劾乞入朝不許八月加天祥少保信國公軍中疫且起兵士死者數百人天祥惟一子與其母皆死十一月進屯潮陽縣潮州盜陳懿劉興數叛附爲潮人害天祥攻走懿執興誅之十二月趨南嶺鄒劉子俊又自江西起兵來再攻懿黨懿乃潛遁元帥張弘範兵濟潮陽天祥方飯五坡嶺張弘範兵突至眾不及戰皆頓首伏艸莽天祥倉皇出走千戶王惟義前執之天祥吞腦子不死鄒自剄眾扶入南嶺死官屬士卒得脫空坑者至是劉子俊陳龍復蕭明哲蕭咨皆死杜滸被執以憂死惟趙孟﹠﹟遁張唐熊桂吳希奭陳子全兵敗被獲俱死焉唐廣漢張栻後也天祥至潮陽見弘範左右命之拜不拜弘範遂以客禮見之與俱入﹠﹟山使爲書招張世傑天祥曰吾不能捍父母乃教人叛父母可乎索之固乃書所過零丁洋詩與之其末有云人生自古誰無死畱取丹心照汗靑弘範笑而置之﹠﹟山破軍中置酒大會弘範曰國亡丞相忠孝盡矣能攺心以事宋者事皇上將不失爲宰相也天祥潸然出涕曰國亡不能救爲人臣者死有餘罪況敢逃其死而二其心乎弘範義之遣使護送天祥至京師天祥在道不食八日不死卽復食至燕館人供張甚盛天祥不寢處坐達旦遂移兵馬司設卒以守之時世祖皇帝多求才南官王績翁言南人無如天祥者遂遣績翁諭旨天祥曰國亡吾分一死矣倘緣寬假得以黃冠歸故鄕他日以方外備顧問可也若遽官之非直亡國之大夫不可與圖存舉其生平而盡棄之將焉用我績翁欲合宋官謝昌元等十人請釋天祥爲道士畱夢炎不可曰天祥出復號召江南置吾十人於何地事遂已天祥在燕凡三年上知天祥終不屈也與宰相議釋之有以天祥起兵江西事爲言者不果釋至元十九年有閩僧言土星犯帝座疑有變未幾中山有狂人自稱宋主有兵千人欲取文丞相京城亦有匿名書言某日燒蓑城葦率兩翼兵爲亂丞相可無憂者時盜新殺左丞相阿合馬命撤城葦遷瀛國公及宋宗室開平疑丞相者天祥也召入諭之曰汝何願天祥對曰天祥受宋恩爲宰相安事二姓願賜之一死足矣然猶不忍遽麾之退言者力贊從天祥之請從之俄有詔使止之天祥死矣天祥臨刑殊從容謂吏卒曰吾事畢矣南向拜而死數日其妻歐氏收其屍面如生年四十七其衣帶中有贊曰孔曰成仁孟曰取義惟其義盡所以仁至讀聖賢書所學何事而今而後庶幾無愧按趙弼文信公傳公至柴市觀者萬人公問市人曰孰南面或有指之者公卽向南再拜索紙筆書二詩云昔年單舸走維揚萬死逃生輔宋皇天地不容興社稷邦家無主失忠良神歸嵩嶽風雷變气吐煙雲艸樹荒南望九原何處是塵沙黯淡路茫茫衣冠七載混旃裘憔悴形容似楚囚龍馭兩宮崖嶺月貔貅萬海門秋天荒地老英雄喪國破家亡事業休惟有一靈忠烈气碧空長共暮云愁是日大風揚沙天地晝晦公旣死世祖臨朝嘆曰文丞相好男子不肯爲吾用殺之誠可惜也是後連日陰晦宮中白晝或秉燭行適張眞人來朝世祖問之對曰此殆殺文丞相所致也乃贈公特進金紫光祿大夫開府儀同三司檢校太保中書平章政事廬陵郡公謚忠武令僉樞密院事王績翁書神主灑掃柴市設壇祀之丞相孛羅初行奠禮狂﹠﹟旋地起捲主人雲中孛羅等攺書前宋少保右丞相信國公天始開霽

謝枋得按宋史本傳枋得字君直信州弋陽人也爲人豪爽每觀書五行俱下一覽終身不忘性好直言一與人論古今治亂國家事必掀髯抵幾跳躍自奮以忠義自任徐霖稱其如驚鶴摩霄不可籠縶寶佑中舉進士對策極攻丞相董槐與宦官董宋臣意擢髙第矣及奏名中乙科除撫州司戶參軍卽棄去明年復出試教官中兼經科除教授建寧府未上吳潛宣撫江東西辟差幹辦公事團結民兵以扞饒信撫科降錢米以給之枋得說鄧傅二社諸大家得民兵萬餘人守信州曁兵退朝廷核諸軍費幾至不免五年彗星出東方枋得考試建康擿似道政事爲問目言兵必至國必亡漕使陸景思銜之上其﹠﹟於似道坐居鄕不法起兵時冒破科降錢且訕謗追兩官謫居興國軍咸淳三年赦放歸徳佑元年呂文煥導大元兵東下鄂黃蘄安慶九江凡其親友部曲皆誘下之遂屯建康枋得與呂師夔善乃應詔上書以一族保師夔可信乞分沿江諸屯兵以之爲鎭撫使使之行成且願身至江州見文煥與議從之使以沿江察訪使行會文煥北歸不及而反以江東提刑江西招諭使知信州明年正月師夔與武萬戶分定江東地枋得以兵逆之使前鋒呼曰謝提刑來呂軍馳至射之矢及馬前枋得走入安仁調淮士張孝忠逆戰團湖坪矢盡孝忠揮雙刀擊殺百餘人前軍稍卻後軍繞出孝忠後眾驚潰孝忠中流矢死馬奔歸枋得坐敵樓見之曰馬歸孝忠敗矣遂奔信州師夔下安仁進攻信州不守枋得乃變姓名入建寧唐石山轉茶﹠﹟寓逆旅中日麻衣躡屨東鄕而哭人不識之以爲被病也已而去賣卜建陽市中有來卜者惟取米屨而已委以錢率謝不取其後人稍稍識之多延至其家使爲弟子論學天下旣定遂居閩中至元二十三年集賢學士程文海薦宋臣二十二人以枋得爲首辭不起又明年行省丞相忙兀臺將旨詔之執手相勉勞枋得曰上有堯舜下有巢由枋得名姓不祥不敢赴詔丞相義之不彊也二十五年福建行省參政管如徳將旨如江南求人材尙書畱夢炎以枋得薦枋得遺書夢炎曰江南無人材求一瑕呂飴甥程嬰杵臼﹠﹟養卒不可得也紂之亡也以八百國之精兵而不敢抗二子之正論武王太公凜凜無所容急以興滅繼絕謝天下殷之後遂與周並立使三監淮夷不叛武庚必不死殷命必不黜夫女眞之待二帝亦慘矣而我宋今年遣使祈請明年遣使問安王倫一市井無賴狎邪小人謂梓宮可還太后可歸終則二事皆符其言今一王倫且無之則江南無人材可見也今吾年六十餘矣所欠一死耳豈復有它志哉終不行郭少師從瀛國公入朝旣而南歸與枋得道時事曰大元本無意江南屢遣使使頓兵令毋深入待還歲幣卽議和無枉害生靈張宴然上書乞斂兵從和上卽可之兵交二年無一介行李之事乃挈數百年宗社而降因相與痛哭福建行省參政魏天佑見時方以求材爲急欲薦枋得爲功使其友趙孟來言枋得罵曰天佑仕閩無毫髮推廣徳意反起銀冶病民顧以我輩飾好邪及見天佑又傲岸不爲禮與之言坐而不對天佑怒彊之而北枋得卽日食菜果二十六年四月至京師問謝太后攢所及瀛國所在再拜慟哭已而病遷憫忠寺見壁間曹娥碑泣曰小女子猶耳吾豈不汝若哉畱夢炎使醫持藥雜米飲進之枋得怒曰吾欲死汝乃欲生我邪棄之於地終不食而死

忠烈部名臣列傳二十五

金一

僕忽得酬斡按金史忠義傳僕忽得宗室子初事國相撒攺伐蕭海裏有功與酬斡俱招降燭偎水部族酬斡爲謀克僕忽得領行軍千戶從破黃龍府戰於達魯古城皆有功寧江州渤海乙塞補叛僕忽得追復之天輔五年九月酬斡僕忽得往﹠﹟古河籍軍馬燭偎水部實裏古達等七人殺酬斡僕忽得投其屍水中俱年四十三太祖悼惜遣使弔賻加等六年正月斡魯伐實裏古達於石裏罕河追及於合撻剌山殺四人撫定餘眾詔斡魯求酬斡僕忽得屍以葬天眷中贈酬斡奉國上將軍僕忽得昭義大將軍酬斡亦宗室子也年十五隸軍從太祖伐遼率濤溫路兵招撫三坦石裏很跋苦三水﹠﹟古城邑皆降之敗室韋五百於阿良葛城獲其民眾至是死焉

胡沙補撒八按金史忠義傳胡沙補完顏部人年三十五從軍頗見任用太祖使僕刮剌往遼國請阿﹠﹟實觀其形勢僕刮剌還言遼兵不知其數太祖疑之使胡沙補往還報曰遼方調兵尙未大集及見統軍使其孫被甲立於傍統軍曰人謂汝輩且反故爲備耳及行道中遇渤海軍渤海軍向胡沙補且笑且言曰聞女直欲爲亂汝輩是邪具以告太祖又曰今舉大事不可後時若俟河凍則遼兵盛集來攻矣乘其未集而蚤伐之可以得志太祖深然之及破寧江州戰於達魯古城皆有功賜以旗鼓並禦器械髙永昌請和胡沙補往招之取胡突古以歸髙永昌詐降於斡魯斡魯使胡沙補撒八往報會尙禎降言永昌非眞降者斡魯乃進兵永昌怒遂殺胡沙補撒八皆支解之胡沙補就執神色自若罵永昌曰汝叛君逆天今日殺我明日及汝矣罵不絕口至死年五十九天會中與撒八俱贈遙鎭節度使

特虎雅按金史忠義傳特虎雅撻瀾水人軀幹雄偉敢戰鬥達魯古城之役活女陷敵特虎救出之攻照散城遼兵三千來拒特虎先登敗之攻盧葛營麻吉墮馬特虎獨殺遼兵數輩掖而出之賞賚逾渥自臨潢班師至遼河余睹來襲婁室已引去特虎獨殿馬憊乃步斗婁室與數騎來救特虎止之曰我以一死捍敵公勿來俱斃無益遂沒於陣皇統間贈明威將軍

雙虔按河間府誌雙申爲淸池令世宗時自陳父虔天眷中知永安軍死節宜正班用蔭以勸忠孝世宗從之

溫迪罕移室懣按金史本傳溫迪罕移室懣速頻屯懣歡春人徙上京忽論失懶兄朮輦國初有功授世襲謀克移室滿性忠正彊毅善騎射膂方過人皇統初襲其兄謀克積戰功爲洮州刺史謂人曰謀克兄職也兄子斡魯古今已長矣遂以謀克讓還兄子宗弼聞而嘉之曰能讓世襲可謂難矣除貴徳州刺史攺移典﹠﹟詳穩遷烏古裏部族節度使攺徳昌軍正隆四年大徵兵南伐秦州猛安定遠阿補以所部叛還移室懣以七謀克執定遠阿補勒其眾付大軍契丹反敗會寧六猛安於締母嶺屯於信韓二州之境移室懣率數千人殺賊萬餘於伊攺河以功遷臨潢尹世宗卽位賜手詔曰南徵諸路將士及卿子侄安遠斡魯古斜普兄弟具甲仗悉來推戴朕勉卽大位卿累世有功耆舊之臣緣邊事未寧臨潢劇任姑仍舊職聞樞密副使白彥敬南京畱守紇石烈志寧來討契丹今已遣人往招之其家皆在南京恐或遁去兼起異謀若至則已若不至卿當以計執而獻之兩次遣人招誘招討都監老和尙去人不知彼之所在久而不還兼老和尙不知朕已卽位卿可使人已以朕意如來降悉令復舊邊關之事可設耳目是時窩斡已反領兵數萬來攻臨潢諸路軍未至窩斡勢益大移室懣領城中軍士六百人還擊窩斡凡數接戰剿殺甚眾所乘馬中流矢而僕爲賊所執賊使移室懣招城中人曰爾生死在頃刻能使城中出降官爵如故不然殺汝矣移室懣怒罵賊曰我受國家爵祿肯從汝叛賊乎賊執之至城下迫脇之使招城中其妻子官屬將士皆登城臨望移室懣厲聲曰我恨軍少不能滅賊人生會有一死耳汝輩愼勿降賊一旦開門納賊城中百姓皆被殺掠毋以我故敗國家事賊無能爲也賊怒殺之城中人皆爲之感激推官麻珪益繕完城郭右監軍神土懣輔國上將軍阿思懣乘城固守賊不克攻遂引眾東行

訛裏也閏孫史大頗答按金史忠義傳訛裏也契丹人爲尙廏局直長大定初招諭契丹窩斡叱令訛裏也跪見訛裏也不從謂曰我朝廷使也豈可屈節於汝汝等早降可保全性命若大軍至汝輩悔將何及窩斡怒曰汝本契丹人而不我從敢出是言遂害之從行驍騎軍士閏孫史大習馬小底頗答皆被害三年贈訛裏也宣武將軍錄其子阿不沙爲外帳小底閏孫史大皆贈修武校尉頗答贈忠翊校尉

納蘭綽赤按金史忠義傳綽赤咸平路伊攺河猛安人契丹括裏使人招之綽赤不從括裏兵且至綽赤遂團結旁近村寨爲兵出家馬百餘匹給之教以戰陣擊刺之法相與拒括裏於攺渡口由是賊眾月餘不得進旣而括裏兵四萬人大至綽赤拒戰賊兵十倍遂見執臠而殺之詔贈官兩階二子皆得用蔭

粘割韓奴按金史忠義傳韓奴以護衛從宗弼徵伐賜鎧甲弓矢戰馬初太祖入居庸關遼林牙耶律大石自古北口亡去以其眾來襲奉聖州壁於龍門東二十五里婁室往取之獲大石並降其眾宗望襲遼主輜重於靑冢以大石爲鄕導詔曰遼趙王習泥烈林牙大石北王喝裏質節度使訛裏剌孛堇赤狗兒招討迪六詳穗六斤同知海裏及諸官民並釋其罪復詔斡魯曰林牙大石𨿽非降附其爲鄕導有勞可明諭之時天輔六年也旣而亡去不知所往天會二年遼詳穩撻不野來降言大石稱王於北方署置南北面官僚有戰馬萬匹畜產甚眾詔曰追襲遼主必酌事宜而行攻討大石須俟報下三年都統完顏希尹言聞夏人與耶律大石約曰大金旣獲遼主諸軍皆將歸矣宜合兵以取山西諸部詔答曰夏人或與大石合謀爲釁不可不察其嚴備之七年泰州路都統婆盧火奏大石已得北部二營恐後難制且近羣牧宜列屯戍詔答曰以二營之故發兵諸部必擾當謹斥候而已八年遣耶律余睹石家奴拔離速追討大石徵兵諸部諸部不從石家奴至兀納水而還餘睹報元帥府曰聞耶律大石在和州之域恐與夏人合當遣使索之夏國報曰小國與和州壤地不相接且不知大石所往也皇統四年回紇遣使入貢言大石與其國相鄰大石已死詔遣韓奴與其使俱往因觀其國風俗加武義將軍奉使大石韓奴去後不復聞問大定中回紇移習覽三人至西南招討司貿易自言本國回紇鄒括番部所居城名骨斯訛魯朵俗無兵器以田爲業所獲十分之一輸官耆老相傳先時契丹至不能拒因臣之契丹所居屯營乘馬行自旦至日中始周匝近歲契丹使其女﹠﹟阿本斯領兵五萬北攻葉不輦等部族不克而還至今相攻未已詔曰此人非隸朝廷番部不須髮遣可於咸平府舊有回紇人中安置毋令失所是歲粘拔恩君長撒裏雅寅特斯率康裏部長孛古及戶三萬餘求內附乞納前大石所降牌印受朝廷牌印詔西南招討司遣人慰問且觀其意禿裏余睹通事阿魯帶至其國見撒裏雅具言願歸朝廷乞降牌印無他意也因曰往年大國嘗遣粘割韓奴自和州往使大石旣入其境大石方適野與韓奴相遇問韓奴何人敢不下馬韓奴曰我上國使也奉天子之命來招汝降汝當下馬聽詔大石曰汝單使來欲事口舌邪使人捽下使韓奴跪韓奴罵曰反賊天子不忍於爾加兵遣招汝爾縱不能面縛請罪闕下亦當盡敬天子之使乃敢反加辱乎大石怒乃殺之此時大石林牙已死子孫相繼西方諸部仍以大石呼之餘睹阿魯帶還奏並奏韓奴事世宗嘉韓奴忠節贈昭毅大將軍召其子永和縣商酒都監詳古汝州巡檢婁室諭之曰汝父奉使萬里不辱君命能盡死節朕甚閔之以詳古爲尙輦局直長遷武義將軍婁室爲武器署直長

曹珪子

弼

按金史忠義傳珪徐州人大定四年州人江志作亂珪子弼在賊黨中珪謀誅志並弼殺之尙書省議當補二官雜班敍詔曰珪赤心爲國大義滅親自古罕聞也法𨿽如是然未足以當其功更進一官正班用之

溫迪罕蒲睹徒單賽裏赤盞胡失答鶴

壽完顏木裏骨完顏辭不失赤盞胡失

賴加古買住完顏速沒葛髙彭祖按金史忠義傳蒲睹爲兀者羣牧使西北路契丹撒八等反諸羣牧皆應之蒲睹聞亂作選家奴材勇者數十人給以兵仗陰爲之備賊不得發乃紿諸奴曰官閱兵器願借兵仗以應閱諸奴以爲實然遂借與之明旦賊至蒲睹無以禦之賊執蒲睹而問之曰今欲反未蒲睹曰吾家世受國厚恩子侄皆仕宦不能從汝反而累吾族也賊怒臠而殺之子與孫皆與害是時迪斡羣牧使徒單賽裏副使赤盞胡失答耶魯瓦羣牧使鶴壽歐裏不羣牧完顏朮裏骨副使完顏辭不失卜迪不部副使赤盞胡失賴速木典﹠﹟詳穩加古買住胡睹﹠﹟詳穩完顏速沒葛轄木﹠﹟詳穩髙彭祖等皆遇害鶴壽鄆王昂子本名吾都不五院部人老和尙率眾來招鶴壽與俱反鶴壽曰吾宗室子受國厚恩寧殺我不能與賊俱反遂與二子皆被殺

石抹元毅按金史忠義傳元毅本名神思咸平府路酌赤烈猛安莎果歌仙謀克人也以蔭補吏部令史再調景州寧津令有劇盜白晝恣爲民害元毅以術防捍賊散去入爲大理知法除同知亳州防禦使事使省檄錄陜右五路刑獄無冤人復委受宋歲幣故事有私遺物元毅一無所受明昌初驛召爲大名等路提刑判官以最遷汾陽軍節度副使時石嵐間賊黨嘯聚肆行剽掠朝廷命元毅捕之賊畏而遁元毅追襲盡殪之二境以安遷同知武勝軍節度使事別郡有殺人者屢鞫不伏元毅訊不數語卽具服河東北路田多山﹠﹟磽瘠大比時定爲上賦民力久困朝廷命相地更賦元毅以三壤法平之民賴其利攺彰徳府治中尋以邊警授撫州刺史會邊將失守芻糧馬牛焚剽殆盡元毅率吏卒三十餘人出州經畫軍餉卒與敵遇州倅曁從吏堅請還元毅曰我輩責任邊守遇敵而奔其如百姓何縱得自安復何面目朝廷乎遂執弓矢令眾眾感其忠爭爲效死元毅力戰射無不中敵去而復合元毅气愈厲鏖戰久之眾寡不敵遂遇害時年四十七事聞上深驚悼贈信武將軍召用其子世績侍儀司承應世績後登進士第奏名之日上謂宰臣曰此神思子邪嘆賞者久之元毅性沈厚武勇過人每讀書見古人忠義事未嘗不嗟嘆賞慕喜動顏色故臨難能死所事云

伯徳梅和尙按金史忠義傳梅和尙泰州人也性鯁直尙气節正隆五年收充護衛授曷魯﹠﹟羣牧副使未幾復召爲護衛十人長攺尙廏局副使遷本局使轉右衛將軍拱衛使典尙廏者十餘年積勞特遷官二階除復州刺史明昌初爲西北路副招討攺秦州防禦使升武勝軍節度使六年移鎭崇義軍時有事北邊左丞相夾谷淸臣行省於臨潢檄爲副統會敵入臨潢梅和尙曁護衛辟合土等領軍逆擊之敵積陣以等梅和尙直搗其陣殺傷甚眾敵知孤軍無繼聚兵圍之度不能免乃下馬相背射復殺百餘人矢盡猶以弓提擊爲流矢所中死辟合土等皆沒上聞之震悼詔贈龍虎衛上將軍躐遷十階特賜錢二十萬命以禮葬之物皆官給以其子都奴爲軍前猛安中奴護喪就差權同知臨潢府事李達可爲敕祭使同知徳昌軍節度使事石抹和尙爲敕葬使承安五年上諭尙書省曰梅和尙死王事其子都奴從軍久有功其議所以酬之乃命爲典署丞

魏全蒲烈古按金史忠義傳全壽州人泰和六年宋季爽圍壽州刺史徒單羲盡籍城中兵民及部曲廝役得三千餘人隨機拒守堅甚羲善撫禦得眾情𨿽婦人皆樂爲用同知蒲烈古中流矢卒羲益勵不衰募人往斫爽營全在選中爲爽兵所執爽謂全曰若爲我罵金主免若死全至城下反罵宋主爽乃殺之至死罵不絕口僕散揆遣河南統軍判官乞住及買哥等以騎二千人救壽州去壽州十餘里與爽兵遇乞住分兩翼夾擊爽兵大破之斬首萬餘級追奔至城下拔其三柵焚其浮梁羲出兵應之爽兵大潰赴淮死者甚眾爽與其副田林僅脫身去餘兵脫者十之四詔遷羲防禦使乞住同知昌武軍節度使事買哥河南路統軍判官贈蒲烈古昭勇大將軍官其子圖剌贈全宣武將軍蒙城縣令封其妻爲鄕君賜在州官舍三間錢百萬俟其子年至十五歲收充八貫石正班局分承應用所贈官蔭仍以全死節送史館鏤板頒諭天下

韓玉按金史本傳玉字溫甫其先相人曾祖錫仕金以濟南尹致仕玉明昌五年經義辭賦兩科進士入翰林爲應奉應制一日百篇文不加點又作元勛傳稱旨章宗嘆曰勛臣何幸得此家作傳邪泰和中建言開通州潞水漕渠船運至都升兩階授同知陜西東路轉運使事大安三年都城受圍夏人連陷邠涇陜西安撫司檄玉以鳳翔總管判官爲都統府募軍旬日得萬人與夏人戰敗之獲牛馬千餘時夏兵五萬方圍平涼又戰於北原夏人疑大軍至是夜解去當路者忌其功驛奏玉與夏寇有謀朝廷疑之使使者授玉河平軍節度副使且覘其軍先是華州李公直以都城隔絕謀舉兵入援而玉恃其軍爲可用亦欲爲勤王之舉乃傳檄州郡云事推其本禍有所基始自賊臣貪容姦賂繼緣二帥貪固威權又云裹糧坐費盡膏血於生民棄甲復來竭資儲於國計要權力而望形勢連歲月而守妻孥又云人誰無死有臣子之當然事至於今忍君親之弗顧勿謂百年身後虛名一聽史臣只如今日目前何顏以居人世公直一軍行有日矣將有違約國朝人有不從者輒以軍法從事京兆統軍便謂公直據華州反遣都統楊珪襲取之遂置極刑公直曾爲書約玉玉不預知其書乃爲安撫所得及使者覘玉軍且疑預公直之謀卽實其罪玉道出華州被囚死於郡學臨終書二詩壁間士論冤之子不疑字居之以父死非罪誓不祿仕藏其父臨終時手書云此去冥路吾心浩然剛直之气必不下沈兒可無慮世亂時艱努力自護幽明𨿽異寧不見爾讀者惻然

徒單航按金史忠義傳航一名張僧駙馬樞密使某之子也父號九駙馬衛王有事北邊攺授都元帥仍權平章殊不允人望張僧時爲吏部侍郎力勸其父請辭帥職遂拜平章至寧元年胡沙虎弒逆降航爲安州刺史會北兵大至城下聲言都城已失守汝可速降航謂其民曰城守𨿽嚴萬一攻破汝輩無孑遺矣我家兩世駙馬受國厚恩決不可降汝輩計將安出其民曰太守不屈我輩亦何忍降願以死守航乃盡出家財以犒軍民軍民皆盡力備禦又五日城危航度不可支謂其妻孥曰今事急矣惟有死爾乃先縊其妻孥謂其家人曰我死卽撤屋焚之遂自縊死城破人猶力戰曰太守旣死我輩不可獨降死者甚眾

鄯陽完顏石古乃按金史忠義傳鄯陽宗室子爲符寶祗候完顏石古乃爲護衛十人長至寧元年八月紇石烈執中作亂入自通元門是日變起倉猝中外不知所爲鄯陽石古乃往天王寺召大漢軍五百人赴難與執中戰於東華門外執中揚言曰大漢軍反矣殺一人者賞銀一定執中兵眾大漢軍少二人不勝而死須臾執中兵殺五百人殆盡執中死詔削官爵詔曰宣武將軍護衛十人長完顏石古乃修武校尉符寶祗候鄯陽忠孝勇果沒於王事石古乃贈鎭國上將軍順州刺史鄯陽贈宣武將軍順天軍節度副使嘗從拒戰猛安賞錢五百貫謀克三百貫蒲輦散軍二百貫各遷兩階戰沒者贈賞付其家石古乃子尙幼以八貫石俸給之俟年十五以聞

夾谷守中按金史忠義傳守中咸平人本名阿土古大定二十二年進士歷淸池聞喜主簿補尙書省令吏除刑部主事監察禦史修起居注轉禮部員外郎大名治中歷嵩涿北京臨洮路按察副使以憂去官起復同知曷懶路兵馬都總管府事坐事謫韓州刺史尋復同知平涼府事大安二年爲秦州防禦使遷通遠軍節度使至寧末移彰徳軍未行夏兵數萬入鞏州守中乘城備守兵少不能支城陷官吏盡降守中獨不屈夏人壯之且誘且脇守中益堅遂載而西至平涼要以招降府人守中佯許至城下卽大呼曰外兵矢盡且遁矣愼勿降夏人交刃殺之興定元年監察禦史郭著按行秦中得其事以聞詔贈資善大夫東京畱守仍收其子兀毋爲筆硯承奉

烏古孫兀屯按金史忠義傳兀屯上京路人大定末襲猛安明昌七年以本兵充萬戶備邊有功除歸徳軍節度副使攺盤安軍察廉遷同知速頻路節度使事以憂去官起復歸徳府治中遷唐州刺史泰和六年四月宋皇甫斌步騎萬人侵唐州兀屯兵甚少遣泌陽尉白撒不巡檢蒲閒各以五十人乘城拒守兀屯見宋兵在城東北者可破令軍事判官散虎帶以精兵百人自西門出繞出東北宋兵營後掩擊之殺數千百人宋兵大亂迨夜乃遁去五月皇甫斌復以兵數萬來攻行省遣泌陽副巡檢納合軍勝救唐州兀屯出兵與軍勝合兵城東北設伏兵以待之乃分騎兵爲三一出一入以致宋兵宋兵陷於淖伏兵發中衝宋兵爲二遂大潰追奔至湖陽斬首萬餘級獲馬三百匹宋別將以兵三千來襲遇之竹林寺殪之納合軍勝手殺宋將取其金帶印章以獻詔遷兀屯同知河南府事軍勝遷梁縣令各進兩階兀屯賞銀三百五十兩重彩十端爲右副元帥完顏匡右翼都統匡取棗陽遣兀屯襲神馬坡宋兵五萬人夾水陣以彊弩拒岸兀屯分兵奪其三橋自辰至午連拔十三柵遂取神馬坡從攻襄至漢江兀屯亂流徑度復進一階號平南虎威將軍宋人請和遷河南副統軍大安初遷昌武軍節度使副統軍如故遷西南路招討使兀屯禦下嚴酷軍士多亡杖六十除同知上京畱守事大安三年將兵二萬入衛中都遷元帥右都監轉左都監兼北京畱守有功賜金吐鶻重彩十端遷元帥左監軍畱守如故貞佑元年閏月以兵入衛中都詔以兵萬六千人守定興軍敗兀屯戰沒

髙守約按金史忠義傳守約字從簡遼陽人大定二十八年進士累官觀州刺史大元兵徇地河朔郭邦獻已歸順從至城下呼守約曰從簡當計全家室守約弗顧至再三守約厲聲曰吾不汝識也城破被執使之跪守約不屈遂死詔贈崇義軍節度使謚忠敬

和速嘉安禮按金史忠義傳安禮字子敬本名酌大名路人﹠﹟悟博學淹貫經史大定二十八年進士至寧末爲泰安州刺史貞佑初山東被兵郡縣望風而遁或勸安禮去之安禮曰我去城誰與守且避難負國家之恩乎乃團練繕完爲禦守計已而大元兵至戰旬日不能下謂之曰此孤城耳內無糧儲外無兵援不降無遺類矣安禮不聽城破被執初不識其爲誰或妄以酒監對安禮曰我刺史也何以諱爲使之跪安禮不屈遂以戈撞其﹠﹟而殺之詔贈泰定軍節度使謚堅貞

王維翰按金史忠義傳維翰和州龍山人父庭遼季率縣人保縣東山後以眾降維翰好學不倦中大定二十八年進士調貴徳州軍事判官察廉遷永霸令縣豪欲嘗試維翰設事陳訴維翰窮竟之遂伏其詐杖殺之健訟衰息歷弘政獲嘉令佐胥持國治河決有勞遷一階攺北京轉運戶籍判官補尙書省令史除同知保靜軍節度使事檢括戶籍一郡稱平屬縣有奴殺其主人者誣主人弟殺之刑部疑之維翰審讞乃微行物色之得其狀奴遂引服攺中都轉運副使攝侍禦史奏事殿中章宗曰佳禦史就除侍禦史攺左司員外郎轉右司郎中僕散揆伐宋維翰行省左右司郎中泰和七年河南旱蝗詔維翰體究田禾分數以聞七月雨復詔維翰曰雨𨿽沾足秋種過時使多種蔬菜猶愈於荒萊也蝗蝻遺子如何可絕舊有蝗處來歲宜菽麥諭百姓使知之八年宋人受盟還爲右司郎中進官一階上問宋人請和復能背盟否維翰對曰宋主怠於政事南兵佻弱兩淮兵後千里蕭條其臣懲韓冑蘇師旦無復敢執其咎者不足憂也惟北方當勞聖慮耳久之遷大理卿兼潞王傅同知審官院事新格教坊樂工階至四品換文武正資服金紫維翰奏伶優賤工衣縉紳之服非所以尊朝廷也從之大安初權右諫議大夫三司欲稅間架維翰諫不聽轉禦史中丞無何遷工部尙書兼大理卿攺刑部尙書拜參知政事貞佑初罷爲定海軍節度使是時道路不通維翰舟行遇盜呼謂之曰爾輩本良民因亂至此財物不惜勿恐吾家盜感其言而去至鎭無兵備鄰郡皆望風奔潰維翰謂吏民曰孤城不可守此州阻山浮海當有生地無俱爲魚肉也乃縱百姓避難維翰率吏民願從者奔東北山結營堡自守力窮被執不肯降妻姚氏亦不肯屈與維翰俱死詔贈中奉大夫姚氏芮國夫人謚貞潔

烏林答乞住按金史忠義傳烏林答乞住大名路猛安人大定二十八年進士累官補尙書省令史陰山東提刑判官英王府司馬禦史臺舉前在山東稱職攺太原府治中簽陜西按察司事歷汝州沁州刺史北京臨潢按察副使遷蒲與路節度使未幾以罪奪三官解職降徳昌軍節度副使崇慶初戍邊有功遷一官賞銀百兩重幣十端轉利州刺史貞佑初攺同知咸平府事遷歸徳軍節度使攺興平軍就充東面經略使尋罷經略司攺元帥右都監赴援中都戰歿贈榮祿大夫參知政事以參政半俸給其家

移剌古與涅按金史忠義傳古與涅安化軍節度使貞佑初大元兵取密州古與涅率兵力戰流矢連中其頸旣去復中其頰死焉貞佑三年詔贈安遠大將軍知益都府事

路鐸按畿輔通誌鐸字宣叔眞定人與弟鈞和敍俱有重名而宣叔文最奇尢長於詩章宗時爲太定軍節度副使攺東平府治中嘗述十二訓以教民歷官臺諫有古直臣風諫章宗元妃李氏兄弟怙寵納賂將有楊國忠之禍坐除名宣宗貞佑初起爲孟州防禦使城陷投沁水死有虛舟居士集若干捲

傅霖子

輔之

按畿輔通誌霖玉田人第進士累官至崇義軍節度副使行部臨潢沒於兵子輔之亦第進士授滎陽令元兵壓境抗節不屈死

周昂從子嗣明

按眞定縣誌昂父伯祿仕至節度使昂年二十四擢第調南和簿有異政遷良鄕令拜監察禦史路鐸以言事被斥昂送以詩語涉謗詘坐停銓久之起爲龍州都軍以邊功復召爲三司官大安兵興權行六部員外郎歷臺省爲人所擠謫東海上十數年始入翰林言事愈切出佐三司從宗室承裕軍承裕失利逃走城陷昂與從子嗣明同死於難

蘇椿按畿輔通誌椿大名人以元帥守許州時元兵南下至許節度使石倫遣提控髙珪斥堠珪降元引大兵至城下使韓壽孫持檄招降椿斬之旣而城陷椿被擒元將怒其不屈殺之

烏古論仲溫按金史忠義傳仲溫本名胡剌蓋州按春猛安人大定二十五年進士累官太學助教應奉翰林文字河東路提刑判官攺河北東路轉運副使禦史薦前任提刑稱職遷同知順天軍節度使事簽上京東京等路按察司事攺提舉肇州漕運兼同知武興軍節度使事東勝州刺史坐前在上京不稱職降鎭寧軍節度副使攺滑州刺史河東南路按察副使壽州防禦使貞佑初遷鎭西軍節度使是時中都被圍遂至太原移書安撫使賈益謙約以鄕兵救中都因馳驛如平陽將與益謙會於絳不能進抵平陽而還仲溫嘗治平陽吏民爭畱之仲溫曰平陽巨鎭易爲守禦於私計得矣如嵐州何遂還鎭已而大元兵大至城破不屈而死贈資徳大夫婆速路兵馬都總管謚忠毅歲時致祭

劉徳基按金史忠義傳徳基大興人貞佑元年特賜同進士出身守官邊邑夏兵攻城徳基坐廳事積薪其旁謂家人曰城破卽焚我及城破其家人不忍縱火遂被執脇使跪降徳基不屈同僚故人紿夏人曰此人素病狂故敢如此徳基曰爲臣子當如此爾吾豈狂邪夏人壯其義乃系諸獄冀其攺圖已而召問徳基大罵終不能從曰吾豈苟生者哉遂害之贈朝列大夫同知通遠軍節度使事

李演按金史忠義傳演字巨川任城人泰和六年進士第一除應奉翰林文字再丁父母憂居鄕裏貞佑初任城被兵演墨衰爲濟州刺史晝守禦策召集州人爲兵搏戰三日眾皆市人不能戰逃散演被執大將見其冠服非常且知其名問之曰汝非李應奉乎演答曰我是也使之跪不肯以好語撫之亦不聽許之官祿演曰我書生也本朝何負於我而利人之官祿哉大將怒擊折其脛遂曳出殺之時年三十餘贈濟州刺史詔有司爲立碑云

齊鷹揚楊敏中張乞驢按金史忠義傳鷹揚淄州軍事判官楊敏中屯畱縣尉致仕張乞驢湢州民貞佑初大元兵取淄州鷹揚等募兵備禦城破率眾巷戰鷹揚等三人創甚被執欲降之鷹揚伺守者稍怠卽起奪槊殺數人敏中乞驢皆不屈以死詔贈鷹揚嘉議大夫淄州刺史仍立廟於州以時致祭敏中贈昭勇大將軍同知橫海軍節度使事乞驢特贈宣武將軍同知淄州軍州事

王晦牛斗按金史忠義傳晦字子明澤州髙平人少負气自﹠﹟常慕張詠之爲人友妻與人有私晦手刃殺之中明昌二年進士調長葛主簿有能聲察廉除遼東路轉運司都勾判官提刑司舉其能轉北京轉運戶籍判官遷安陽令累除簽陜西西路按察司事攺平涼治中召爲少府少監遷戶部郎中貞佑初中都戒嚴或舉晦有將帥才俾募人自將得死士萬餘統之率所統衛送通州粟入中都有功遷霍王傅以部兵守順州通州圍急晦攻牛欄山以解通州之圍賜賚優渥遷翰林侍讀學士加勸農使九月順州受兵晦有別部在滄景遣人突圍召之眾皆踴躍思奮而主者不肯發王臻晦之故部曲也免冑出見且拜曰事急矣自苦何爲苟能相從可不失富貴晦曰朝廷何負汝邪臻曰臻𨿽負國不忍負公因泣下晦叱曰吾年六十致位三品死則吾分詎從汝邪將射之臻掩泣而去無何將士縋城出降晦被執不肯降遂就死初晦就執謂其愛將牛斗曰若能死乎曰鬥蒙公見知安忍獨生並見殺詔贈榮祿大夫樞密副使仍命有司立碑歲時致祭錄其子汝霖爲筆硯承奉

九住唐括孛果速按金史忠義傳九住宗室子爲武州刺史唐括孛果速爲軍事判官貞佑二年十一月大元兵取九住子侄抵城下謂之曰山東河北今皆降我汝之家屬我亦得已苟不速降且殺之也九住曰當以死報國遑卹家爲無何城破力戰而死孛果速亦不屈死焉詔贈九住臨海軍節度使加驃騎衛上將軍孛果速建州刺史加鎭國上將軍仍令樹碑歲時致祭

宋扆按金史忠義傳扆中都宛平人也正隆五年進士歷辰州寧化州軍事判官曹王府記室參軍陜西西路轉運都勾判官補尙書省令史除武定軍節度副使中都右警巡使時固安縣丞劉昭與部民裴原爭買鄰田扆用昭屬抑原使毋爭禦史臺劾奏奪一官解職降廣寧府推官攺遼東路鹽使丁父憂起復吏部員外郎歷蘇曹景州刺史同知中都路轉運使事遷北京臨潢等路按察使攺安國軍節度使河東南路轉運使禦史劾其前任按察侵民捨不稱職降沂州防禦使移浚州遷山東西路轉運使攺定海軍節度使貞佑二年攺沁南軍正月大元兵至懷州城破死焉扆天資刻酷所至不容物以是蹭蹬於世云

烏古論榮祖按金史忠義傳榮祖本名福興河間人明昌二年進士歷官補尙書省令史除都轉運司都勾判官轉弘文校理升中都總管府判官察廉除震武軍節度副使彰徳府司馬累遷戶部員外郎寧海州刺史貞佑二年城破祖榮猶力戰死之贈安武軍節度使賜謚毅勇

朮甲法心溫迪罕咬查剌蒲察﹠﹟合溫

迪罕十方奴按金史忠義傳法心薊州猛安人官至北京副畱守貞佑二年爲提控與同知順州軍州事溫迪罕咬查剌俱守密雲縣法心家屬在薊州大元兵得之以示法心曰若速降當以付汝否則殺之法心曰吾事本朝受厚恩戰則速戰終不能降也豈以家人死生爲計邪城破死於陣咬查剌被執亦不屈而死盤安軍節度判官蒲察﹠﹟捨與雞澤縣令溫迪罕十方奴同守薊州眾潰而出﹠﹟捨十方奴死之詔贈法心開府儀同三司樞密副使封宿國公咬查剌鎭國上將軍順州刺史﹠﹟捨金紫光祿大夫薊州刺史十方奴鎭國上將軍薊州刺史仍命樹碑以時致祭

王毅按金史忠義傳毅大興人經義進士累官東明令貞佑二年東明圍急毅率民兵願戰者數百人拒守城破毅猶率眾抗戰力窮被執與縣人王八等四人同驅之郭外先殺二人王八卽前跪將降毅以足踣之厲聲曰忠臣不佐二主汝乃降乎驅毅者以刃斫其脛毅不屈而死贈曹州刺史

馬驤按金史忠義傳驤禹城人也登進士歷官有聲貞佑三年爲曹州濟陰令四月大元克曹州驤被執軍卒搒掠求金驤曰吾書生何從得是又使跪驤曰吾膝不能屈欲殺卽殺得死爲大金鬼足矣遂死贈朝列大夫泰定軍節度副使仍樹碑於州以時致祭貞佑四年七月詔以其男惟賢於八貫石局分收補

張順按金史忠義傳順淄州士伍淄州被圍行省侯摰遣總領提控王庭玉將兵救之庭玉募順等三十人往覘兵勢且欲令城中知援兵之至乘夜潛至城下順爲所得執之使宣言行省軍敗績庭玉亦死宜速降順陽許諾旣乃呼謂城中曰外兵無多王節度軍且至堅守毋降兵刃交下順曰得爲忠孝鬼足矣遂死淄人知救兵至以死守城賴以完後贈宣武將軍同知棣州防禦使事詔有司給養其親且訪其子孫優加任用

吳僧哥按金史忠義傳僧哥西南路唐古乙剌﹠﹟上沙燕部落人拳勇善騎射大安間選籍山西人爲兵僧哥充馬軍千戶有功貞佑初遷萬戶權順義軍節度使朔州失守僧哥復取之眞授同知節度使事弟權同知節度使事迪剌眞授節度副使權節度副使燕曹見眞授節度判官提控馬壽兒以下遷授有差眾苦乏食僧哥乞賜糧十五萬斛朝廷以爲應州已破朔爲孤城其勢不可守乃遷朔之軍民九萬餘口分屯於嵐石隰吉絳解之間未行大元兵至朔州戰七晝夜有功加遙授同知太原府事兼同知節度使事迪剌石州刺史曹兒同知岢嵐州防禦使事四年始遷其民南行且戰且行者數十里僧哥力憊馬躓死焉時年三十詔贈鎭國上將軍順義軍節度使

尼龐古蒲魯虎按金史忠義傳蒲魯虎中都路猛安人明昌五年進士累官補尙書省令史從平章政事僕散揆伐宋兵罷除同知崇義軍節度使事察廉攺東平府治中歷環州裕州刺史翰林待制開封府治中大理卿尋擢知河南府事兼河南路副統軍貞佑四年急備京西爲陜州宣撫副使兼西安軍節度使是歲大元兵取潼關戍卒皆潰蒲魯虎禦戰兵敗死焉

陀滿斜烈按金史忠義傳斜烈咸平路猛安人襲父猛安明昌中以所部兵充押軍萬戶戍邊承安中討契丹有功除陳州防禦使遷知平涼府事攺保大軍節度使徙知彰徳府事貞佑四年大元兵復取彰徳斜烈死焉

奧惇醜和尙按金史忠義傳和尙爲代州經略使貞佑四年八月大元兵攻代州和尙禦戰敗績身被數創被執欲降之不屈遂死

鞏彥暉按畿輔通誌彥暉易州人與兄彥榮俱以武勇稱初彥榮以百夫長隸千戶何伯祥麾下累有戰功後告老以彥暉代之諸軍伐宋彥暉累戰有功歲己未兵次武昌宋援兵四集彥暉逆戰有舟數十來挑戰彥暉逐之入湖中伏出圍彥暉數匝左右莫能近彥暉以短兵接身被重傷度不可免遂投水中敵援之出載歸江州見宋官不屈問以事不對竟死年五十有六

陳佑按畿輔通誌佑寧晉人博究經史鄕黨尊師之歷官至浙東道宣慰使以禦寇被執不屈死謚忠定

周馳按濟南府誌馳濟南人貞佑中濟南破不肯降攜孫投井死

烏古論徳升按金史忠義傳徳升本名六斤益都路猛安人明昌二年進士累官補尙書省令史知管差除除吏部主事絳陽軍節度副使丁父憂起復太常博士東平治中大安初知弘文院攺侍禦史論西京畱守紇石烈執中姦惡衛紹王不聽遷肇州防禦使宣宗遷汴召赴闕上言泰州殘破東北路招討司猛安謀克人皆寓於肇州凡徵調往復甚難乞升肇州爲節度使以招討使兼之置招討副使二員分治泰州及宜春詔從之進翰林侍讀學士兼戶部侍郎俄以翰林侍讀權參知政事與平章政事抹撚盡忠論近侍局預政宣宗怒語在盡忠傳無何出爲集慶軍節度使攺汾陽軍節度使河東北路宣撫副使復攺知太原府事權元帥左監軍興定元年大元兵急攻太原糧道絕徳升屢出兵戰糧道復通詔遷官一階徳升上言皇太子聰明仁孝保訓之官已備更宜選徳望業著之士朝夕左右之日聞正言見正行此社稷之洪休生民之大慶也宣宗嘉納之二年眞授左監軍行元帥府事大元兵復圍太原環之數匝已破濠垣徳升植柵爲拒出其家銀幣及馬賞戰士比軍壞城西北隅以入徳升聯車塞之三卻三登矢石如雨守陴者不能立城破徳升至府署謂其姑及其妻曰吾守此數年不幸力窮乃自縊而死其姑及其妻皆自殺詔贈翰林學士承旨子兀裏偉尙幼詔以奉禦俸養之

從坦按金史忠義傳從坦宗室子大安中充尙書省祗候郎君貞佑二年自募義兵數千充宣差都提控詔從提舉奉先範陽三都統兵除同知涿州事遷刺史佩金牌經略海州頃之充宣差都提控安撫山西軍民應援中都上書曰絳解二州僅能城守而村落之民皆嘗被兵重以連歲不登人多艱食皆恃鹽布易米今大陽等渡乃不許栗麥過河願罷其禁官稅十三則公私皆濟矣又曰絳解河中必爭之地惟令寶昌軍節度使從宜規畫鹽地之利以實二州則民受其利兵可以彊矣又曰中條之南垣曲平陸芮城虞鄕河東之形勢陜洛之襟喉也可分陜州步騎萬二千人爲一提控四都統分戍四縣此萬全之策也又曰平陸產銀鐵若以鹽易米募工煉冶可以廣財用備戎器小民傭力爲食可以息盜又曰河北貧民渡河逐食已而復還濟其饑者艱苦殊甚苛暴之吏捭止誅求獘莫大焉又曰河南陜西調度未急擇騎軍牝馬羣牧不二三年可增數萬騎軍勢自振矣又曰諸路印造寶券久而益多必將積滯止於南京印造給降庶可久行又曰河北職任𨿽除授不次而人皆不願者蓋以物價十倍河南祿廩不給饑寒且至若實給俸粟之半少足養廉則可責其效力又曰河北之官朝廷減資遷秩躐等以答其勞聞河南官吏以貶逐目之彼若以爲信然誰不解體書奏下尙書省議惟許放大陽等渡宣撫司量民力給河北官俸目河北爲貶所者有禁而已四年行樞密院於河南府上書曰用兵累年出輒無功者兵不素勵也士庶且充行伍況於皇族與國同休戚哉皆當從軍親冒矢石爲士卒先少寬聖主之憂族人道哥實同此心願隸臣麾下宣宗嘉其忠許之興定元年攺輝州刺史權河平軍節度使孟州經略使初禦史大夫權尙書右丞永錫被詔經略陜西宣宗曰敵兵彊則謹守潼關毋使得東永錫旣行畱沔池數日至京兆駐兵不動頃之潼關破大元兵次近郊由是永錫下獄久不決從坦乃上疏救之略曰竊聞周祚八百漢享國四百餘載皆以封建親戚犬牙相制故也孤秦曹魏亡國不永晉八王相魚肉猶歷過秦魏自古同姓之親未有不與國存亡者本朝胡沙虎之難百僚將士無敢誰何鄯陽石古乃奮身拒戰盡節而死禦史大夫永錫才不勝任而必用之是朝廷之過也國之枝葉已無幾矣伏惟陛下審圖之於是宗室四百餘人上書論永錫皆不報久之永錫杖一百除名當是時諸路兵皆入城自守百姓耕稼失所從坦上書曰養兵所以衛民萬今河朔惟眞定河間之眾可畱扞城其餘府州皆當散屯於外以爲民防俟稼穡畢功然後移於屯守之地是爲長策從之加遙授同知東平府事權元帥左監軍行元帥府事與參知政事李革俱守平陽興定二年十月從坦上奏太原已破行及平陽河東郡縣皆不守大抵屯兵少援兵不至故耳行省兵不滿六千平陽河東之根本河南之藩籬也乞並懷孟衛州之兵以實潞州調澤州沁水端氏髙平諸兵並山爲營爲平陽聲援惟祈聖斷以救倒懸之急是月壬子大元兵至平陽提控郭用戰於城北濠垣用被執不屈而死癸丑城破從坦自殺贈昌武軍節度使

孛朮魯福壽按金史忠義傳福壽爲唐邑主簿大元兵攻唐邑福壽與戰死之贈官三階賻錢五百貫

吳邦傑按金史忠義傳邦傑登州軍事判官邦傑寓居日照之村墅爲大元兵所得驅令攻城邦傑曰吾荷吾國恩詎忍攻吾君之城與之酒食不顧乃殺之詔贈朝列大夫定海軍節度副使

納合蒲剌都按金史忠義傳蒲剌都大名路猛安人承安二年進士調大名教授累除北陽令補尙書省令史除彰徳軍節度副使以憂去官貞佑二年調同知西安軍節度使事歷同知臨洮平涼府事河州防禦使三年夏人圍定羌蒲剌都擊走之以功加遙授彰化軍節度使四年升河州爲平西軍就以蒲剌都爲節度使上言古者一人從軍七家奉之興十萬之師不得操事者七十萬家今籍諸道民爲兵者十之七八奉之者才二三民安得不困夫兵貴精不在眾寡擇勇敢謀略者爲兵脆懦之徒使歸農畝是亦紓民之一端也又請補官贖罪以足用及請許人射佃陜西荒田開采礦冶不報攺知平涼府事入爲戶部尙書是時伐宋大捷蒲剌都奏宋人屢敗其气必沮可乘此遣人諭說以尋舊盟若宋人不從然後伐之疾讎怒頑易以成功朝廷不能用蒲剌都又言諸軍當汰去老弱妙選精銳庶可取勝陜西弓箭手不習騎射可選善騎者代之延安屯兵甚眾分徙萬人駐平涼關中元帥猥多除京兆重鎭其餘皆可罷鞏縣以北黃河南岸及金鉤弔橋虎牢關虢州嶺凡斜徑僻路俱當置兵防守詔下尙書省樞密院議竟不施行未幾攺元帥右監軍兼昭義軍節度使行元帥府事興定二年潞州破力戰而死贈禦史大夫

蒲察婁室按金史忠義傳婁室東北路按出虎割裏罕猛安人泰和三年進士調慶都牟平主簿以廉能遷中都右警巡副使補尙書省令史知管差除貞佑初除吏部主事監察禦史丁母憂服闋充行省經歷官攺京兆治中遙授定西州刺史充元帥參議官興定二年與元帥承裔攻下西和州白撒由秦州進兵抵棧道宋人悉銳來拒婁室乘髙立幟策馬旋走揚塵爲疑兵別遣精騎掩出其後宋兵大潰乘勝遂拔興元進一階除丹州刺史再遷同知河中府事權元帥右都監河東路安撫使復取平陽晉安優詔褒寵進一階賜銀二百兩重幣二十端遙授孟州防禦使權都監如故將兵救鄜州轉戰而至城破死之贈資徳大夫定國軍節度使謚襄勇敕行省求其屍以葬

李革按金史本傳革字君美河津人父餘慶三至廷試不遂因棄去革﹠﹟悟讀書一再誦輒記不忘大定二十五年進士調眞定主簿察廉遷韓城令同知州事納富商賂以歲課軍須配屬縣革獨不聽提刑司以爲能遷河北東路轉運都勾判官太原推官丁母憂起復遷大興縣令中都左警巡使南京提刑判官監察禦史同知昭義軍節度事丁父憂起復簽南京按察事泰和六年伐宋尙書省奏軍興隨路官差占者別注闕者選補老不任職者替罷及司縣各存畱彊幹正官一員革與簽陜西髙霖簽山東孟子元俱被詔體訪三路官員能否籍存畱正官行省行部元帥府差占員數及事故闕員老不任職赴闕奏事攺刑部員外郎調觀州刺史兼提舉漕運陜西西路按察副使大興府治中知府徒單南平貴幸用事勢傾中外遣所親以進取誘革革拒之貞佑三年遷戶部侍郎宣宗遷汴行河北西路六部事遷知開封府事河南勸農使戶部史部尙書陜西行省參議官四年拜參知政事革奏有司各以情見引用斷例牽合附會實啟幸門乞凡斷例敕條特旨奏斷不爲永格者不許引用皆以律爲正詔從之是歲大元兵破潼關革自以執政失備禦之策上表請罪不許罷爲絳陽軍節度使興定元年胥鼎自平陽移鎭陜西革以知平陽府事權參知政事代鼎爲河東行省是時興兵伐宋革上書曰今之計當休兵息民養銳待敵宋𨿽造釁止可自備若不忍小忿以勤遠略恐或乘之不能支也不納太原兵後闕食革移粟七萬石以濟之二年宣差粘割梭失至河東於是晚禾未熟牒行省耕毀淸野革奏今歲雨澤及時秋成可待如令耕毀民將不堪詔從革奏十月平陽被圍城中軍不滿六千屢出戰旬日間傷者過半徵兵吉隰霍三州不時至裨將李懷徳縋城出降兵自城東南入左右請革上馬突圍出革嘆曰吾不能保此城何面目見天子汝輩可去矣乃自殺贈尙書右丞

兀顏訛出虎按金史忠義傳兀顏訛出虎隆安府猛安人大定二十八年進士累官補尙書省令史除順天軍節度副使召爲治書侍禦史刑部員外郎單州刺史戶部郎中河東北路按察副使同知大興府事秦州防禦使丁母憂起復泗州防禦使遷武寧軍節度使徙河平軍兼都水監坐前在武寧奏軍功不實降沂州防禦使遷汾陽軍節度使兼經略使興平二年九月城破死焉

粘割貞按金史忠義傳貞本名抄合西南路招討司人大定二十八年進士歷教授主簿用薦舉除河北大名提刑知事察廉遷都轉運戶籍判官累官泰定軍節度副使丁父憂服闋除徳興治中宣徳州刺史貞佑元年十二月貞以禮部郎中攝國子祭酒與恩州刺史攝武衛軍副都指揮使粘割合達河間府判官攝同知順天軍節度使事梅只乞奴保州錄事攝永定節度副使伯徳張奴出議和事二年和議成賞銀二百兩重幣十端玉吐鶻攺戶部侍郎歷沁南河平鎭南集慶汾陽軍節度使貞佑四年攺昭義軍充潞州經略使興定二年入爲工部尙書由壽州伐宋攻正陽有功權元帥左都監守晉安府興定三年十一月城破貞與府官十餘人皆死之

伯徳窊哥按金史忠義傳窊哥西南路咩﹠﹟奚人壯健沈勇大元兵克西南路鄰郡皆降窊哥獨不屈貞佑五年東勝州已破窊哥與姚裏鴉胡姚裏鴉兒招集義軍披荊棘復立州事河東北路行元帥府承制除窊哥武義將軍寧遠軍節度副使姚裏鴉胡武義將軍節度判官姚裏鴉兒武義將軍觀察判官窊哥等以恩不出朝廷頗懷觖望縱兵剽掠興定元年詔窊哥遙授武州刺史權節度使姚裏鴉胡權同知節度使事姚裏鴉兒權節度副使各遷官兩階興定三年窊哥特遷三官遙授同知晉安府事尋眞授東勝軍節度使東勝被圍城中糧盡援兵絕窊哥率眾潰圍走保長寧寨詔各進一官戰沒者贈三官九月復被圍窊哥死之

移剌阿里合孔祖湯按金史忠義傳阿里合遼人興定間累遷霍州刺史興定四年正月移霍州治好義堡大元兵至阿里合力戰不能敵兵敗被執誘使降阿里合曰吾有死無貳叱使跪但向闕而立於是叢矢射殺之寶昌軍節度副使孔祖湯同時被獲旣又令祖湯跪祖湯不從亦死詔贈阿里合龍虎衛上將軍恭定軍節度使祖湯資善大夫同知平陽府事祖湯泰和三年進士

賈邦憲按金史忠義傳邦憲霍州霍邑縣陳村人也舉進士第質直有勇略大元攻河東邦憲集居民爲守禦計旣而元兵大至居民悉降邦憲棄其家獨與子懿保於松平寨是時權知州事劉珍在寨與之共守竟能成功珍每欲辟之邦憲輒以衰老爲辭興定四年十月兵復大至病不能避與懿俱被執欲以爲鎭西元帥且持刃脇之邦憲不屈密遣懿歸松平遂自剄贈奉直大夫本縣令

兀顏畏可按金史忠義傳畏可隆安路猛安人補親軍充護衛除益都總管府判官中都兵馬副都指揮使累官會州刺史貞佑初爲左衛將軍拱衛直都指揮使山東副統軍安化軍節度使土賊據九仙山爲巢穴畏可擁眾不擊賊愈熾東平行省蒙古綱劾奏畏可不任將帥朝廷不問攺鎭西軍權經略副使歷全安武勝軍興定四年攺泰定軍是歲五月兗州破死焉

周鼎按山西通誌鼎字器之定襄人幼﹠﹟悟未十歲應童子試年十八取平陽解名登第釋褐授五臺縣簿丁外艱時中原受兵所在殘毀以便宜起定襄丞民賴以全活者甚眾遷陽曲令仕至朝請大夫興定間城陷與妻子俱歿於兵祀五臺陽曲名宦祠

靖安民郝端按金史本傳安民徳興府永興縣人貞佑初充義軍歷謀克千戶總領萬戶都統皆隸苗道潤麾下以功遙授定安縣令遷涿州刺史遙授順天軍節度使充提控興定元年遙授安武軍節度使二年遷知徳興府事中都路總領招撫使是歲苗道潤死安民代領其眾行省承制以涿州刺史李瘸驢權中都路經略使三年詔瘸驢自雄霸以東爲中都東路經略使自易州以西安民爲中都西路經略使西山義軍屯壘諸招撫皆隸焉四年遙授知徳與府事權元帥左監軍行中都西路元帥府事三月安民上書曰苗道潤撫定州縣五十餘城其功甚大西京路經略使劉鐸嫉其功反間賈瑀李琛與道潤不協轉相攻伐竟以陰謀殺道潤鐸令所部劉智元等掠鎭撫孫資孫招撫楊徳勝家人二十餘口錮之山寨若鐸常居此恐致敗事劉鐸亦遣副使劉璋詣南京自訴且言安民侵入飛狐之境冒濫封拜誘惑人心彊抑總領馮通等輸銀粟索飛狐總領王彥暉彈壓劉智元杜貴欲充偏裨彥暉等拒之輒殺貴而杖智元竟驅彥暉而去又言經略職卑以致從宜李柏山等日謀見害乞許罷去廷議劉鐸本行招誘逋亡今乃與安民互相論列以起爭端苗道潤死安民實代領其眾彥暉等軍本隸道潤當聽安民節制乃召鐸還頃之封易水公以涿易安肅保州君氏川季鹿三保河北江礬山寨靑白口朝天寨水谷歡谷東安寨隸焉十月安民出兵至礬山復取檐車寨大元兵圍安民所居山寨守寨提控馬豹等以安民妻子及老弱出降安民軍中聞之駭亂眾議欲降以保妻子安民及經歷官郝端不肯從遂遇害詔贈金紫光祿大夫

燕寧按金史本傳寧初爲莒州提控守天勝寨與益都田琢東平蒙古网相依爲輔車之勢山東𨿽殘破猶倚三人爲重紅襖賊五公喜注子堌率眾襲據沂州寧擊走之遂復沂州語在田琢傳寧旣屢破紅襖賊招降胡七胡八引爲腹心賊中聞之多有欲降者累官遙授同知安化軍節度使事山東安撫副使興定四年封東莒公益都府路皆隸焉五年與蒙古綱王庭王保全東平以功遷金紫光祿大夫還天勝戰死蒙古綱奏寧克盡忠孝𨿽位居上公祖考未有封爵身沒之後老稚無所衣食乞降異恩以勵節義之士詔贈故祖臯銀靑榮祿大夫祖母張氏範陽郡夫人父希遷金紫光祿大夫母彭氏繼母許氏妻霍氏皆爲範陽郡夫人族屬五十二人皆廩給之自益都張林逐田琢繼而寧死蒙古綱勢孤徙軍邳州山東不復能守矣

忠烈部名臣列傳二十六

金二

紇石烈鶴壽按金史忠義傳鶴壽河北西路山春猛安人性淳質軀幹雄偉初充親軍中泰和三年武舉調褒信縣副巡檢六年宋人圍蔡州鶴壽請於防禦使與勇士五十人夜斫宋營使諸軍噪於城上斬三百餘級宋兵自相蹂踐死者十餘人遲明宋人解圍去鶴壽追之使殿曳柴宋人顧塵起以爲大兵且至遂奔追至陳寨而還已而宋兵復據新蔡新息褒信三縣鶴壽皆復取之得馬三百匹充行軍萬戶從大軍出壽春敗宋人於渦口奪馬千餘匹攻下眞滁二州及旴眙軍軍還進九官遷同知息州軍州事攺萬寧宮同提舉大安三年充西南路馬軍萬戶夏人五萬圍東勝鶴壽救之突圍入城夏兵解去遷兩階賜銀百兩重彩十端遷尙方署令充行軍副統升充行省左翼都統轉武衛軍都統充馬軍副提控轉鈐轄充都城東面宣差副提控貞佑二年丁父憂起復武寧軍節度副使破紅襖賊於蘭陵石城堌一切掠良人爲生口監察禦史陳規奏乞﹠﹟有司凡鶴壽所獲俱從放免詔徐州歸徳行院拘括放之尋遙授同知武寧軍節度使事兼節度副使坐出獵縱火延燒官艸杖一百攺同知河平軍節度使事興定元年充馬軍都提控入宋襄陽界遙授同知武勝軍節度使事攺遙授睢州刺史二年攻棗陽三敗宋兵攺遙授同知歸徳府事三年奪宋石渠寨決去棗陽濠水加宣差鄧州路軍馬從宜遙授汝州防禦使四年宋扈太尉步騎十萬圍鄧州鶴壽分兵拒守出府庫金帛賞士許以遷官加爵自將餘眾日出搏戰宋兵焚營去鶴壽被創不能騎馬遣招撫副使朮虎移剌答追及之殺數十人奪其俘而遷詔所散金帛勿問將士優遷官爵鶴壽遷金紫光祿大夫遙授武勝軍節度使俄丁母憂以本官起復權元帥左都監行元帥府於鄜州興定五年十月鄜州破鶴壽與數騎突出城追及之鶴壽據土山力戰而死謚果勇

女奚烈資祿按金史忠義傳資祿本姓張氏咸平府人泰和伐宋從軍有功調易縣尉遷潞縣主簿貞佑初遙授同知徳州防禦事攺秦州三年遙授同知通遠軍節度事興定元年攺西寧州刺史賜今姓久之遙授同知臨洮府事兼定西州刺史從元帥右都監完顏阿鄰破宋兵於梢子嶺三年攻破武林關資祿功最詔比將士遷五官職二等外資祿更加官職一等遙授通遠軍節度使刺史如故五年遙授隴安軍節度使俄攺金安軍詔曰陜西行省奏軍官闕員卿久在行陣禦下有法舊隸士卒多在京兆今正防秋關河要衝悉心備禦將兵救鄜州閏十二月鄜州破被執不肯降遂死贈銀靑榮祿大夫中京畱守元光元年言事者謂資祿褒贈尙薄詔錄其二子烈山林泉升職一等陜西行省軍中用之

完顏六斤按金史忠義傳六斤中都路胡土愛割蠻猛安人大安中以蔭補官選充親軍調阜平尉遷方城令攺通州軍事判官以功遷本州刺史頃之元帥右都監蒲察七斤執之以去未幾挈家脫歸除同知臨洮府事徙慶陽遷保大軍節度使興定五年鄜州破六斤自投崖下死焉贈特進知延安府事詔陜西行省訪其子孫以聞

伍禮厚按山西通誌禮厚興定中任吉州同知元兵陷吉與其妻墜崖而死

和安禮按山東通誌安禮宣宗時爲泰安州刺史山東被兵或勸其遁去安禮曰我去城誰與守豈可避難負國恩元兵至戰旬日城陷不屈而死

金上賓按亳州誌上賓字徳卿本州人貞佑二年進士由縣令入爲尙書省令史以復亳州功授同知集慶軍又詔行六部尙書事仍賜世爵後以軍食不給爲部下所害臨刑毅然不屈曰但殺但殺不能從汝也

馬慶祥子嗣亨

胥謙僕散胡沙王淸

田榮李貴王斌馮萬奴張徳威髙

行中程濟姬﹠﹟張山按金史忠義傳慶祥字瑞寧本名習禮吉思先世自西域入居臨洮狄道以馬爲氏後徙家淨州天山泰和中試補尙書省譯史大安初衛王始通問大元選使副上曰習禮吉思智辯通六國語往必無辱也使還授開封府判官內城之役充應辦使不擾而事集未幾大元兵出陜右朝廷命完顏仲元爲鳳翔元帥舉慶祥爲副上曰此朕志也且築城有勞卽拜鳳翔府路兵馬都總管判官元光元年冬十一月聞大將萌古不花將攻鳳翔行省檄慶祥與治中胥謙分道淸野將行命書工肖其貌付其家人或曰君方壯何乃爲此不祥慶祥曰非汝所知也明日遂行遇先鋒於澮水戰不利且行且戰將及城會大兵邀其歸路度不能脫令其騎曰吾屬荷國厚恩竭力效死乃其職也諸騎皆曰諾人殊死戰良久矢盡大兵圍數匝欲降之軍擁以行語言往復竟不屈而死年四十有六元帥郭仲元與其屍以歸葬鳳翔普門寺之東事聞詔贈輔國上將軍恆州刺史謚忠湣胥謙及其子嗣亨亦不屈死謙贈輔國上將軍彰化軍節度使嗣亨贈威遠將軍鳳翔府判官楨州金勝堡提控僕散胡沙亦死贈銀靑榮祿大夫正大二年哀宗詔褒死節士若馬習禮吉思王淸田榮李貴王斌馮萬奴張徳威髙行中程濟姬﹠﹟張山等十有三人爲立褒忠廟仍錄其孤二人者逸其名余無所考

趙益按金史忠義傳益太原人讀書肄業大元兵入境益鳩合土豪保聚山陜屢戰有功晉陽公郭文振署爲壽陽令駐兵楡次重原寨遂率眾收復太原夜登其城斬馘甚眾所獲馬仗不可計護老幼二萬餘口以出升太原治中復擢同知府事兼招撫使元光元年八月大元兵大至攻城益急知不可支乃自焚其府庫殺妻子沈其符印於並遂自殺宣宗聞之嘉嘆贈銀靑榮祿大夫河東北路宣撫使仍諭有司求其子孫錄用

李復亨按順徳府誌復亨字仲修河津人爲南和令官至參知政事罷爲安國軍節度使元光元年城破自殺

侯小叔按金史忠義傳小叔河東縣人爲河津水手貞佑初籍充鎭威軍以勞補官元光元年遷河中府判官權河東南路安撫副使小叔盡護農民入城以家財賞戰士河中圍解遷治中安撫如故樞密院奏小叔才能可用權位輕不足以威眾乞假符節十二月詔權元帥左都監便宜從事提控吳徳說小叔出降叱出斬之表兄張先從容言大兵勢重可出降以保妻子小叔怒謂先曰我舟人子致身至此何謂出降縛先於柱而殺之飯僧祭葬以盡戚黨之禮頃之樞密院遣都監訛論與小叔議兵事小叔出城與訛論會石天應乘之取河中府作浮橋通陜西小叔駐樂李山寨眾兵畢會夜半坎城以登焚樓櫓火照城中天應大驚不知所爲盡棄輜重牌印馬牛雜畜死於雙市門小叔燒絕浮橋撫定其眾遷昭毅大將軍遙授孟州防禦使同知府事監軍安撫如故二年正月大元軍騎十萬圍河中總帥訛可遣提控孫昌率兵五千樞密副使完顏塞不遣李仁智率兵三千俱救河中小叔期以夜中鳴鉦內外相應及期小叔出兵戰昌仁智不敢動小叔斂眾入城圍益急眾議出保山寨小叔曰去何之密遣經歷官張思祖潰圍出奔告於汴京明日城破小叔死不得其屍總帥訛可以河中府推官籍阿外代小叔權右都監樞密院奏小叔功卓異或疑尙在遽令阿外代之絕歸向之路至是小叔已亡四十餘日中條諸寨無所統領乃詔阿外權領宣宗思小叔功下詔褒贈切貴訛可不救河中之罪

王佐按金史忠義傳佐字輔之霍州農家子豁略不事產業輕財好施善騎射興定中聚兵數千人權領霍州事平陽胡天作承制加忠勇校尉趙城丞遷霍邑令同知蒲州軍事權招撫副使蒲州經略使詔遷宣武將軍遙授寶昌軍節度副使大元兵取靑龍堡佐被獲署霍州守將隸元帥崔環質其妻子招撫使成天佑與環有隙佐與天佑謀殺環天佑曰君妻子爲質柰何佐曰佐豈顧家者邪元光二年七月因環出獵殺之率軍民數萬請命加龍虎衛上將軍元帥右監軍兼知平陽府事佐與平陽公史詠素不協請徙沁州王女寨詔從之仍令聽上黨公完顏開節制是歲七月救襄垣中流矢卒贈金吾衛上將軍以其子爲符寶典書

黃摑九住按金史忠義傳黃摑九住臨潢人大定間以蔭補部令史轉樞密院令史調安肅州軍事判官明昌四年爲大理執法同知薊州軍事再遷潞王府司馬累官河東北路按察使轉運使攺知彰徳府事戰歿贈榮祿大夫南京畱守仍錄用其子孫

楊達夫按金史忠義傳達夫字晉卿耀州三原人泰和三年進士有才幹所至可紀召補省掾艸奏章坐字誤降平涼府判官嘗主鄠縣簿事一從簡吏民樂之達夫亦愛其山水之勝因家焉日以詩酒自娛了無宦情會有詔徙民東入關達夫與眾行及韶避兵於州北之橫嶺爲遊騎所執將褫衣害之達夫挺然直立馬首略無所懼稍侵辱之卽大言曰我金國臣子旣爲汝所執不過一死忍裸袒以黷天日邪遂見殺兩山潛伏之民竊觀之者皆相告曰若此好官異日祠之當作我橫嶺之神

陀滿胡土門按金史忠義傳胡土門字子秀策論進士也累官翰林待制貞佑二年遷知中山府三年攺知臨洮府兼本路兵馬都總管叛賊蘭州極陳僧等誘夏人入寇圍臨洮凡半月城中兵數千而粟且不支眾皆危之胡土門日爲開諭逆順禍福皆自奮因捕其黨欲爲內應者二十人斬之擲首城外賊四面來攻乃夜出襲賊壘夏兵大亂金軍乘之遂大捷夏人遁去四年知河中府事權河東南路宣撫副使十月進元帥右監軍兼前職興定二年爲絳陽節度使兼絳州管內觀察使十月遷元帥左監軍行元帥府事兼知晉安府河東南路兵馬都總管於是修城池繕甲兵積芻糧以備戰守民不悅行省胥鼎聞之遺以書曰元帥始鎭河中惠愛在民移﹠﹟晉安遠近忻仰去歲兵入平陽不守河東保完者惟絳而已蓋公坐籌制勝威徳素著故不動聲气以至無虞也邇來傳聞治政太剛科徵太重鼎切憂之古人有言禦下不寬則人多懼禍用人有疑則士不盡心況大兵在邇鄰境已盧小人易動誠不可不慮也願公以謙虛待下忠孝結人明賞罰平賦稅上以分聖主宵旰之憂下以爲河東長城之托胡土門得書懼民不從且或生變乃上言臣本瑣材猥膺重寄方將治隍陴積芻糧爲捍禦之計而小民難與慮始以臣政令頗急皆有怨言遂貽行省之憂自聞訓諭措身無所內自悛悔外加寬撫庶幾少慰眾心而近以朝命分軍過河則又歡言帥臣不益兵保守而反助河南將棄我也人心如此恐一旦遂生他變向者李革在平陽人不安之而革隱忍不言以至於敗臣實拙繆無以服人敢以鼎書上聞惟朝廷圖之朝廷以鼎言遣吏部尙書完顏閭山代之或曰胡土門欲以計去晉安乃大興役恣爲殺戮務失民心故鼎言及之未幾晉安失守死者幾百萬人遂失河東三年八月攺太常卿權簽樞密院事知歸徳府事元光二年二月坐上書不實削一官正大三年七月復爲臨洮府總管四年五月城破被執誘之降不應使之跪不從以刀亂斫其膝脛終不爲屈遂殺之五年詔贈中京畱守立像褒忠廟錄用其子孫其妻烏古論氏亦死節有傳

愛申按金史忠義傳愛申逸其族與名或曰一名忙哥本虢縣鎭防軍累功遷軍中總領李文秀據秦州宣宗詔鳳翔軍討之軍圍秦州城時愛申在軍中有罪當死宣宗問之樞帥有知其名者奏此人將帥材忠實可倚宣宗命馳赦之以爲徳順節度使行元帥府事正大四年春大兵西來擬以徳順爲坐夏之所徳順無軍人甚危之愛申識鳳翔馬肩龍舜卿者可與謀事乃遺書招之肩龍得書欲行鳳翔總管禾速嘉國鑑以大兵方進吾城可恃徳順決不可守勸勿往肩龍曰愛申平生未嘗識我一見許爲知己我知徳順不可守往則必死然以知己故不得不爲之死耳乃舉行橐付族父明爲死別冒險而去旣至不數日受圍城中惟有義兵鄕軍八九千人大兵舉天下之勢攻之愛申假舜卿鳳翔總管府判官守禦一與共之凡攻守二十晝夜力盡乃死肩龍以劍自剄時年五十三軍中募生致肩龍而不知其終臺諫有言當贈徳順死事者官以勵中外詔各贈官配食褒忠廟

馬肩龍按金史愛申傳肩龍字舜卿宛平人先世遼大族有知興中府者時人號興中馬氏祖大中金初登科節度全錦兩州父成誼明昌五年登科仕爲京兆府路統軍司判官肩龍在太學有賦聲宣宗初有誣宗室從坦殺人將置之死人不敢言其冤肩龍上書大略謂從坦有將帥材少出其右者臣一介書生無用於世願代從坦死畱爲天子將兵書奏初問汝與從坦交分厚歟肩龍對曰臣知有從坦從坦未嘗識臣從坦冤人不敢言臣以死保之宣宗感悟赦從坦授肩龍東平錄事委行省試驗宰相侯摯與語不契畱數日罷歸將渡河與排岸官紛競搜﹠﹟中得馬軍糧料名數及利害數事疑其爲姦人偵伺者系歸徳獄根勘適從坦至立救出之正大三年客鳳翔元帥愛申深器重之至是同死於難

赤盞尉忻子

董七

按金史本傳尉忻字大用上京人當襲其父謀克不願就中明昌五年策論進士第後選爲尙書省令史吏部主事監察禦史言諸王駙馬至京師和買諸物失朝廷體有詔禁止遷鎭南軍節度副使息州刺史耕鞠場種禾兩禾合穗進於朝特詔褒諭攺丹州遷鄭州防禦使權許州統軍使丞相髙汝礪嘗薦其才可任宰相元光二年正月召爲戶部侍郎未幾權參知政事二月爲戶部尙書權職如故三月拜參知政事兼修國史詔諭近臣曰尉忻資稟純質事可倚任且其性孝朕今相之國家必有望汝輩當效之也正大元年五月拜尙書右丞哀宗欲修宮室尉忻極諫至以臥薪嘗膽爲言上悚然從之同判睦親府內族撒合輦交結中外久在禁近哀宗爲太子有定策功由是頗惑其言復倚信日深臺諫每以爲言太后嘗戒敕曰上之騎鞠舉樂皆汝教之再犯必杖汝哀宗終不能去尉忻諫曰撒合輦姦諛之最日在天子左右非社稷福上悔悟出爲中京畱守朝論快之五年致仕居汴中崔立之變明日召家人付以後事望睢陽慟哭以弓弦自縊而死時年六十三一子名董七沒於兵間

女奚烈斡出王謹按金史忠義傳斡出仕至楨州刺史被行省牒徙州人於金勝堡已而大兵至斡出拒戰中流矢病創臥花帽軍張提控言兵勢不可當宜速降斡出曰吾曹坐食官祿可忘國家恩乎汝不聞趙坊州乎以金帛子女與敵人終亦不免我輩但當力戰而死耳至夜張提控引數人持兵杖以入脇斡出使出降斡出曰聽汝所爲吾終不屈也遂殺之執其妻子出降初楨州人遷金勝堡多不能至軍事判官王謹收遺散之眾別屯周安堡周安堡不繕完樓堞置戰守之具兵至謹拒戰十餘日內潰被執不屈而死詔斡出謹各贈官六階升職三等

時茂先按金史忠義傳茂先日照縣沙溝酒籃寓居諸城紅襖賊方郭三據密州過其村居民相率迎之賊以元帥自稱茂先怒謂眾曰此賊首耳何元帥之有方郭三聞而執之斷其腕茂先大罵賊不勝忿復剔其目亂刃銼之至死罵不絕詔贈武節將軍同知沂州防禦使事

溫迪罕老兒按金史忠義傳老兒爲同知上京畱守事蒲鮮萬奴攻上京其子鐵哥生獲老兒脇之使招餘人不從鐵哥怒亂斫而死贈龍虎衛上將軍婆速兵馬都總管以其侄墨廝爲後特授四官

梁持勝裴滿賽不韓公恕按金史忠義傳持勝字經甫本名詢誼避宣宗嫌名攺焉保大軍節度使襄之子多力善射泰和六年進士復中宏詞累官太常博士遷咸平路宣撫司經歷官興定初宣撫使蒲鮮萬奴有異志欲棄咸平徙曷懶路持勝力止之萬奴怒杖之八十持勝走上京告行省太平是時太平已與萬奴通謀口稱持勝忠而心實不然署持勝左右司員外郎旣而太平受萬奴命焚毀上京宗廟執元帥承充奪其軍持勝與提控咸平治中裴滿賽不萬戶韓公恕約殺太平復推承充行省事共伐萬奴事泄俱被害詔贈持勝中順大夫韓州刺史賽不鎭國上將軍顯徳軍節度使公恕明威將軍信州刺史

烏古孫仲端按金史忠義傳仲端本名卜吉字子正承安二年策論進士宣宗時累官禮部侍郎與翰林待制安延珍奉使乞和於大元謁見太師國王木華黎於是安延珍畱止仲端獨往並大夏涉流沙逾蔥嶺至西城進見太祖皇帝致其使事乃還自興定四年七月啟行明年十二月還至朝廷嘉其有奉使勞進官兩階延珍進一階歷裕州刺史正大元年召爲禦史中丞奉詔安撫陜西及歸權參知政事正大五年十二月知開封府事完顏麻斤出吏部郎中楊居仁以奉使不職尙書省具獄有旨釋之備再使仲端言曰麻斤出等辱君命失臣節大不敬宜償禮幣誅之奏上麻斤出等免死除名會議降大軍事及諍太后奉佛涉亡家敗國之語上怒貶同州節度使哀宗將遷歸徳召爲翰林學士承旨兼同簽大睦親府事畱守汴京及大元兵圍汴日久食盡諸將不相統一仲端自度汴中事變不測一日與同年汝州防禦裴滿思忠小飲談太學同捨事以爲笑樂因數言人死亦易事耳思忠曰吾兄何故頻出此語仲端因寫一詩示之其詩大槪謂人生大似巢燕或在華屋杏梁或在村居茅茨及秋社臨皆當逝去人生𨿽有富貴貧賤不同要之終有一死耳書畢連飲數杯送思忠出門曰此別終天矣思忠去仲端卽自縊其妻亦從死明日崔立變仲端爲人樂易寬厚知大體奉公好善獨得士譽一子名愛實嘗爲護尉奉禦以誅官奴功授節度世襲千戶思忠名正之本名蒲剌篤亦承安二年進士

禹顯張邦憲劉全按金史忠義傳顯雁門人貞佑初隸上黨公張開累有戰功授義勝軍節度使兼沁州招撫副使元光二年四月大帥達兒按察兒攻河東張開遣顯扼龍豬谷夾攻敗之擒元帥韓光國獲輜重甲仗甚眾追至祁縣而還所歷州縣悉復之願將軍二百人守襄垣八年不遷大帥嘗集河朔步騎數千攻之至於數四不能拔旣而戰於王女寨大獲開言於朝權元帥府都監正大六年冬十一月軍內變城破被擒帥義之不欲加害初以鐵繩鈐之旣而密與舊部曲二十人遁去聞上黨公軍復振將往從之大兵四向來追顯適與眞金一兵相失匿飯山寺中僧走報焉被執不屈死時年四十一秦州人張邦憲字正叔登正大中進士第爲永固令天興二年避兵徐州卓翼率兵至城邦憲被執將驅之北邦憲罵曰我進士也誤蒙朝廷用爲邑長可從汝曹反耶遂遇害劉全者彭城民也率鄕鄰數百避兵沬溝推爲寨主北兵至徐盡俘其老幼全父亦在其中北兵質之以招全全縛其人送徐州因竊其父以歸徐帥益都嘉其忠承制以爲昭信校尉遙領彭城縣尉後遇國用安以其不附己見殺

蒲察琦按金史忠義傳琦本名阿憐字仁卿棣州陽信人試補刑部掾兄世襲謀克兄死琦承襲正大六年秦藍總帥府辟琦爲安平都尉粘葛合典下都統兼知事其冬小關破事勢已迫琦常在合典左右合典令避矢石琦不去曰業已從公死生當共之尙安所避耶哀宗遷歸徳汴京立講議所受陳言文字其官則禦史大夫納合寧以下十七人皆朝臣之選而琦以有論議預焉時左司都事元好問領講議兼看讀陳言文字與琦甚相得崔立變後令攺易巾髻琦謂好問曰今日易巾髻在京人皆可獨琦不可琦一刑部譯史襲先兄世爵安忍作此今以一死付公然死則卽死付公一言亦剩矣因泣涕而別琦旣至其家母氏方晝寢驚而寤琦問阿母何爲母曰適夢三人潛伏梁間故驚寤仁卿跪曰梁上人鬼也兒意在懸梁阿母夢先見耳家人輩泣勸曰君不念老母歟母止之曰勿勸兒所處是矣卽自縊時年四十餘琦性沈靜好讀書知古今事其母完顏氏以孝謹稱

楊沃衍劉興哥按金史忠義傳沃衍一名斡烈賜姓兀林答朔州靜邊官莊人本屬唐和迪剌部族少嘗爲北邊屯田小吏會大元兵入境朝命徙唐括族內地沃衍畱不徙率本部族願從者入保朔州南山茶杞溝有眾數千推沃衍爲招撫使號其溝曰府故殘破鎭縣徒黨日集官軍不能制又與大兵戰連獲小捷及乏食遂行剽官軍捕之拒戰不下轉走寧隩武朔寧邊諸州民以爲病朝廷遣人招之沃衍卽以眾來歸時宣宗適南遷次淇門聞之甚喜遂以爲武州刺史武州屢經殘毀沃衍入州未幾而大兵來攻死戰二十七晝夜不能拔乃退時貞佑二年二月也旣而朝廷以武州終不可守令沃衍遷其軍民駐岢嵐州以武州功擢爲本州防禦使俄升岢嵐爲節鎭以沃衍爲節度使仍詔諭曰卿於國盡忠累有勞績今特升三品恩亦厚矣其益勵忠勤與宣撫司輯睦以安軍民沃衍自奉詔卽以身許國曰爲人不死王事而死於家非大丈夫也三年奉旨屯涇邠隴三州沃衍分其軍九千人爲十翼五都統親統者十之四是冬西夏四萬餘騎圍定西州元帥右都監完顏賽不以沃衍提控軍事率兵與夏人戰斬首幾二千生擒數十人獲馬八百餘匹器械稱是余悉遁去詔陜西行省視功官賞之興定元年春上以沃衍累有戰功賜今姓未幾遙授通遠軍節度使兼鞏州管內觀察使是冬詔陜西行省伐宋沃衍與元帥左都監內族白撒通遠軍節度使溫迪罕婁室同知通遠軍節度使事烏古論長壽平西軍節度副使和速嘉兀迪將兵五千出鞏州鹽井至故城逢夏兵三百擊走之又入西和州至岐山堡遇兵六千凡三隊遣軍分擊逐北三十餘里斬首四百級生獲十人馬二百匹甲仗不勝計尋復得散關二年正月捷報至上大喜詔遷沃衍官一階遙授知臨洮府事三年武休關之捷沃衍功居多詔特遷一官元光元年正月遙授中京畱守六月進拜元帥右監軍仍世襲納古胡裏愛必剌謀克二年春北兵遊騎數百掠延安而南沃衍率兵追之戰於野豬嶺獲四人而還俄而兵大至駐徳安寨復擊走之未幾大兵攻鳳翔還道出保安沃衍遣提控完顏查剌破於石樓臺前後獲馬二百符印數十詔有司論賞初聞野豬嶺有兵沃衍約陀蒲胡土門以步軍會戰胡土門宿將常輕沃衍至是失期沃衍戰還會諸將欲斬胡土門諸將哀請乃釋之時大兵聲勢益振陜西行省檄沃衍淸野不從曰我若淸野明年民何所得食遂隔大澗持勢使民畢麥事正大二年進拜元帥左監軍遙領中京畱守八年冬平章合達參政蒲阿由鄧州而西沃衍自丰陽川遇於五朵山下問禹山之戰如何合達曰我軍𨿽勝而大兵已散漫趨京師矣沃衍憤云平章參政蒙國厚恩握兵柄失事機不能戰禦乃縱兵深入尙何言耶三峯山之敗沃衍走鈞州其部曲白畱奴呆劉勝旣降請於大帥願入鈞招沃衍大帥質畱奴令勝人鈞見沃衍道大帥意降則當授大官沃衍善言撫慰之使前拔劍斫之曰我起身細微蒙國大思汝欲以此污我耶遂遺語部曲後事望汴京拜且哭曰無面目見朝廷惟有一死耳卽自縊部曲舉火並所寓屋焚之從死者十餘人沃衍死時年五十二初大兵破西夏長驅而至關輔千里皆洶洶不安𨿽智者亦無如之何沃衍與其部將劉興哥者率兵往來邠隴間屢戰屢勝故大軍猝不能東下興哥鳳翔虢縣人起於羣盜人呼曰熱劉后於淸化戰死大兵至酹酒以弔西州耆老語之至爲泣下

馮延登按金史忠義傳延登字子俊吉州吉鄕人世業醫延登幼﹠﹟悟旣長事舉業承安二年登詞賦進士第調臨眞簿徳順州軍事判官泰和元年轉寧邊令大安元年秋七月雹害稼民艱於食延登發粟賑貸全活甚眾貞佑元年補尙書省令史尋授河中府判官兼行尙書省左右司員外郎興定五年入爲國史院編修官攺太常博士元光二年知登聞鼓院兼翰林修撰奉使夏國就充接送伴使正大七年十二月遷國子祭酒假翰林學士承旨充國信使以八年春奉國書朝見於虢縣禦營有旨問汝識鳳翔帥否對曰識之又問何如人曰敏於事者也又問汝能招之使降卽貰汝死不則殺汝矣曰臣奉書請和招降豈使職乎招降亦死還朝亦死不若今日卽死爲愈也明日復問汝曾思之不對如前問至再三執義不回又明日乃諭旨云汝罪應死但古無殺使者理汝愛汝須﹠﹟猶汝命也叱左右以刀截去之延登岸然不動乃監之丰州二年後放還哀宗撫慰久之復以爲祭酒歷禮吏二部侍郎權刑部尙書明年大元兵圍汴京倉猝逃難爲騎兵所得欲擁而北行延登辭情慷慨義不受辱遂躍城旁並中年五十八

完顏陳和尙按金史忠義傳陳和尙名彜字良佐世以小字行丰州人系出蕭王諸孫父乞哥泰和南徵以功授同知階州軍事及宋復階州乞哥戰歿於嘉陵江貞佑中陳和尙年二十餘爲北兵所掠大帥甚愛之置帳下時陳和尙母畱丰州從兄安平都尉斜烈事之甚謹陳和尙在北歲餘托以省母乞還大帥以卒監之至丰乃與斜烈劫殺監卒奪馬奉其母南奔大兵覺合騎追之由他路得免旣而失馬母老不能行載以鹿角車兄弟共挽南渡河宣宗奇之斜烈以世官授都統陳和尙試補護衛未幾轉奉禦及斜烈行壽泗元帥府事奏陳和尙自隨詔以充宣差提控佩金符斜烈辟太原王渥爲經歷渥字仲澤文章論議與雷淵李獻能相上下故得師友之陳和尙天資髙明雅好文史自居禁衛日人以秀才目之至是渥授以孝經小學論語春秋左氏傳略通其義軍中無事則﹠﹟下作牛毛細字如寒苦之士其視世味漠然正大二年斜烈落帥職例爲總領屯方城陳和尙隨以往凡兄軍中事皆預知之斜烈時在病軍中李太和者與方城鎭防軍葛宜翁相毆訴於陳和尙宜翁事不直卽量笞之宜翁素凶悍恥以理屈受杖竟鬱鬱以死畱語其妻必報陳和尙妻訟陳和尙以私忿侵官故殺其夫訴於臺省於近侍積薪龍津橋南約不得報則自焚以謝其夫以故陳和尙系獄議者疑陳和尙狃於禁近倚兵閫之重必橫恣違法當以大辟奏上久不能決陳和尙聚書獄中讀之凡十有八月明年斜烈病愈詔提兵而西入朝哀宗怪其瘦甚問卿寧以方城獄未決故耶卿但行吾今赦之矣以臺諫復有言不敢赦未幾斜烈卒上聞始馳赦陳和尙曰有司奏汝以私忿殺人汝兄死失吾一名將今以汝兄故曲法赦汝天下必有議我者他日汝奮發立功名國家得汝力始以我爲不妄赦矣陳和尙且泣且拜悲動左右不能出一言爲謝乃以白衣領紫微軍都統逾年轉忠孝軍提控五年北兵入大昌原平章合達問誰可爲前鋒者陳和尙出應命先已沐浴易衣若將就木柙者擐甲上馬不反顧是日以四百騎破八千眾三軍之士踴躍思戰蓋自軍興二十年始有此捷奏功第一手詔褒諭授定遠大將軍平涼府判官世襲謀克一日名動天下忠孝一軍皆回紇乃滿羌渾及中原被俘避罪來歸者鷙狼淩突號難制陳和尙禦之有方坐作進退皆中程式所過州邑常料所給外秋毫無犯街曲間不復喧雜每戰則先登陷陣疾若風雨諸軍倚以爲重六年有衛州之勝八年有倒回谷之勝自刑徒不四五遷爲禦侮中郎將副樞移剌蒲阿無持重之略嘗一日夜馳二百里趨小利軍中莫敢諫止陳和尙私謂同列曰副樞以大將軍爲剽掠之事今日得生口三百明日得牛羊一二千士卒喘死者則不復計國家數年所積一旦必爲是人破除盡矣或以告蒲阿一日置酒會諸將飲酒行至陳和尙蒲阿曰汝曾短長我又謂國家兵力當由我盡壞誠有否陳和尙飲畢徐曰有蒲阿見其無懼容漫爲好語云有過當面論無後言也九年正月三峯山之敗走鈞州城破大兵入卽縱軍巷戰陳和尙趨避隱處殺掠稍定乃出自言曰我金國大將欲見白事兵士以數騎夾之詣行帳前問其姓名曰我忠孝軍總領陳和尙也大昌原之勝者我也衛州之勝亦我也倒回谷之勝亦我也我死亂軍中人將謂我負國家今日明白死天下必有知我者時欲其降斫足脛折不爲屈割口吻至耳噀血而呼至死不絕大將義之酹以馬湩祝曰好男子他日再生當令我得之時年四十一是年六月詔贈鎭南軍節度使﹠﹟像褒忠廟勒石紀其忠烈

王浩劉坦宋乙按金史本傳浩由吏起身初辟涇陽令廉曰爲關輔第一時西臺檄州縣增植棗果督責嚴急民甚被擾浩獨無所問主司將坐之浩曰是縣所植已滿其數若欲增植必盜他人所有取彼置此未見其利其愛民多此類所在有善政民絲毫無所犯秦人爲立生祠歲時思之南遷後爲扶溝令天興元年正月民錢大亨等執縣官送款於北大亨以浩有恩於民不忍加刃日遣所知勸之降浩終不聽於是殺之無血主簿劉坦尉宋乙並見害棄屍道路自春䢐夏獨浩屍儼然如生目且不瞑烏犬莫敢近殆若有神護者

彊伸按金史本傳伸本河中射糧軍子弟貌極寢陋而膂力過人興定初從華州副都統安寧復潼關以勞任使嘗監合陽醋後客洛下選充官軍戍陜鐵嶺軍潰被擄從都尉兀林答胡土竄歸中京時中京已破畱守兼行樞密院使內族撒合輦死之元帥任守眞復立府事以便宜署伸警巡使後守眞率部曲軍從行省思烈入援鄭州之敗守眞死天興元年八月中京人推伸爲府簽事領所有軍二千五百人傷殘老幼半之甫三日北兵圍之東西北三面多樹大炮伸括衣帛爲幟立之城上率士卒赤身而戰以壯士五千人往來救應大叫以憨子軍爲號其聲勢與萬眾無異兵器已盡以錢爲鏃得大兵一箭截而爲四以筒鞭發之又創遏炮用不過數人能發大石於百步外所擊無不中伸奔走四應所至必捷得二﹠﹟及所乘馬皆殺之以犒軍士人不過一而得者如百金之賜九月大兵退百里外閏月復攻兵數倍於前又一月不能拔事聞哀宗降詔褒諭以伸爲中京畱守元帥左都監世襲謀克行元帥府事十月參知政事內族思烈自南山領軍民十餘萬入洛行省事二年二月伸建一堂於洛川驛之東名曰報恩刻詔文於石願以死自效三月中使至以伸便宜從事是月大兵自汴驅思烈之子於東門下誘思烈降思烈卽命左右射之旣而知崔立之變病不能語而死總帥忽林答胡土代行省事伸行總帥府事月餘糧盡軍民稍稍散去五月大兵復來陣於洛南伸陣水北有韓帥者匹馬立水濱招伸降伸謂帥曰君獨非我家臣子耶一旦勤王猶遺令名於世君旣不能乃欲誘我降耶我本一軍卒今貴爲畱守誓以死報國耳遂躍而射之帥奔陣率步卒數百奪橋伸軍一旗手獨出拒之殺數人伸乃手解都統銀符與之佩士卒气復振初築戰壘於城外四隅至五門內外皆有屏謂之迷魂墻大兵以五百騎迫之伸率卒二百鼓噪而出大兵退六月行省胡土率眾走南山鷹揚都尉獻西門以降伸知城不能守率死士數十人突東門出轉戰至偃師力盡就執載以一馬擁迫而行伸宛轉不肯進彊掖之將見大帥塔察及中京七里河伸語不遜兵卒相謂曰此人乖角如此若見大帥其能降乎不若殺之因好語誘之曰汝能北面一屈膝吾貸汝命伸不從左右力持使北面伸拗頭南向遂殺之

商衡按金史忠義傳衡字平叔曹州人至寧元年特恩第一人授鄜州洛郊主簿以廉能換郿縣尋辟威戎令興定三年歲饑民無所於糴衡白行省得開倉賑貸全活者甚眾後因地震城圮夏人乘釁入侵衡率蕃部土豪守禦應敵保以無虞秩滿縣人爲立生祠再辟原武令未幾入爲尙書省令史轉戶部主事兩月拜監察禦史哀宗姨郕國夫人不時出入宮闡干預政事聲迹甚惡衡上章極言自是郕國被召乃敢進見內族慶山奴將兵守旴眙與李全戰敗朝廷置而不問衡上言自古敗軍之將必正典刑不爾則無以謝天下詔降慶山奴爲定國軍節度使戶部侍郎權尙書曹溫之女在掖庭親舊干預權利其家人塡委諸司貪墨彰露臺臣無敢言者衡歷數其罪詔罷溫戶部攺太后府衛尉再上章言溫果有罪當貶逐無罪則臣爲妄言豈有是非不別而兩可之理哀宗爲之動容乃出溫爲汝州防禦使未幾爲右司都事攺同知河平軍節度使未赴攺樞密院經歷官遙領昌武軍同知節度使事丞相完顏賽不領陜西行省奏衡爲左右司員外郎樞密院表畱有旨行省地重急於得人可從丞相奏明年召還行省再奏畱之正大八年以母喪遷京師十月起復爲秦藍總帥府經歷官天興元年二月關陜行省徒單兀典等敗於鐵嶺衡未知諸帥存歿招集潰軍以須其至遂爲兵士所得欲降之不爲屈監至長水縣東嶽祠前誘之使招洛陽衡曰我洛陽識何人爲汝招之耶兵知不可誘欲捽其巾衡瞋目大呼曰汝欲脇從我耶終不肯降望闕瞻拜曰主將無狀亡兵失利臣之罪責亦無所逃但以一死報國耳遂引佩刀自剄年四十有六正大初河間許古詣闕拜章言八座率非其材省寺小臣有可任宰相者不大升黜之則無以致中興章奏詔古赴都堂問孰可爲相者古以衡對則衡之材可知矣

朮甲脫魯灰按金史忠義傳脫魯灰上京人世爲北京路部長其先有開國功授北京路宋阿答阿猛安脫魯灰自幼襲爵貞佑二年宣宗遷汴率本部兵赴中都扈從上喜特授禦前馬步軍都總領宋人略南鄙命同簽樞密院事時全將大軍南伐脫魯灰率本部屢摧宋兵破城寨以功遙授武昌軍節度使元帥右都監行蔡息等路元帥府事旣而宋人有因畜牧越境者邏卒擒之法當械送朝廷脫魯灰曰國家自遷都以來境土日蹙民力雕耗幸邊無事人稍得息若戮此曹則邊釁復生兵連禍結矣不如釋之以絕兵端哀宗卽位授鎭南軍節度使蔡州管內觀察使行戶工部尙書時大元兵入陜西乃上章曰宋人與我爲讎敵頃以力屈自保非其本心今陜西被兵河南出師轉戰連年不絕兵死於陣民疲於役國力竭矣壽泗一帶南接盱楚紅襖賊李全巢穴也萬一宋人諜知與全乘虛而入腹背受敵非計之得者也臣巳令所部沿邊警斥以備非常宜﹠﹟壽泗帥臣謹斥候嚴烽燧常若敵至此兵法所謂無恃其不來恃吾有以待之之道也上是而行之二年秋傳言宋人將入侵農司令民先期刈禾脫魯灰曰夫民所恃以仰事俯育及供億國家者秋成而已今使秋無所獲國何以仰民何以給遂遣軍巡邏聽民待熟而刈宋人卒不入寇諜者又報光州汪太尉將以八月發兵來取眞陽議者請籍丁男以備脫魯灰曰汪太尉恇怯人耳寧敢爲此必姦人聲言來寇欲使吾民廢務也不可信已而果然叛人焦風子者沿河南北屢爲反復朝廷授以提控之職令將三千人戍遂平四年春風於謀率其眾入宋脫魯灰策之以兵數千伏鄱陽道賊果夜出此途伏發殪之七年大元兵攻藍關至八渡倉退舉朝皆賀以爲無事脫魯灰獨言曰潼關險隘兵精足用然商洛以南瀕於宋境大山重復宋人不知守國家亦不能逾宋境屯戍大兵若由散關入興元下金房繞出襄漢北入鄧鄙則大事去矣宜與宋人釋怨諭以輔車之勢唇亡齒寒彼必見從據其險要以備不然必敗是秋攺授小關子元帥屯商州大吉口九年春從行省參政徒單吾典將潼關兵入援至商山遇雪大兵邀擊之士卒饑凍不能戰而潰脫魯灰被執不屈拔佩刀自殺

姬汝作張天錫按金史忠義傳汝作字欽之汝陽人全州節度副使端修之侄孫也父懋以蔭試部掾轉尙書省令史汝作讀書知義理性豪宕不拘細行平日以才量稱正大末避兵崧山保鄕鄰數百家眾以長事之後徙居交牙山寨會近侍局使烏古論四和撫諭西山以便宜授汝作北山招撫使佩銀符遂遷入汝州初汝州殘破之後天興元年正月同知宣徽院事張楷授防禦使自汴率襄郟縣土兵百餘人入靑陽垛時呼延實者領靑陽寨事實趙城人本楊沃衍部曲以戰功至寶昌軍節度使閒居汝之西山楷自揣不能服眾乃以州事托實尋往鄧州從恆山公武仙後大元兵至城破殺數千人乃許降以張宣差者管州事三月鈞州潰軍柳千戶者入州張逃去柳遂據之未幾城復破及汝作至北兵𨿽去但空城爾汝作招集散亡復立市井北兵屢招之不從數戰互有勝負已而北兵復來攻汝作親督士卒以死拒之兵退間道納奏哀宗宣諭此州無險固可恃汝乃能爲國用命今授以同知汝州防禦使便宜從事是時此州南通鄧州西接洛陽東則汴京使傳所出供億三面傳通音耗然呼延實在靑陽爲總帥忌汝作城守之功不能相下州事動爲所制實欲遷州入山謂他日必爲大兵所破汝作以爲倉中糧尙多四面潰軍日至此輩經百死激之皆可用朝廷倚我守此州總帥乃欲棄之何心哉讒間旣行有相圖之隙詳議官楊鵬釋之曰外難未解而顧私忿語甚諄切實乃還山鵬因勸汝作納奏乞死守此州以堅軍民之心其冬戰於襄郟得馬百餘士气頗振遂以汝作爲總帥不復與實相關矣天興二年六月哀宗在蔡州遣使徵兵入援州人爲邏騎所擾農事盡廢城中糧亦垂盡是月中京破部曲私議有唇亡之懼謀以城降懼汝作不敢言乃以遷州入山白之汝作怒曰吾家父祖食祿百年今朝廷又以州事帥職委我吾生爲金民死爲金鬼汝輩欲避於山非欲降乎有再言遷者吾必斬之八月塔察將大兵攻蔡經汝州州人梁臯作亂與故吏溫澤王和七八人徑入州廨汝作不爲備遂爲所殺時宣使石珪體究洛陽所以破及彊伸死節事以路阻畱汝州驛梁臯旣殺汝作走告珪曰汝作私積糧斛不卹軍民聚怒殺之矣臯不圖汝作官職惟宣使裁之珪懼乃以臯權汝州防禦使行帥府事脫走入蔡以臯殺汝作事聞哀宗甚嗟惜之遣近侍張天錫贈汝作昌武軍節度使子孫世襲謀克仍詔峴山帥呼延實登封帥範眞並力討臯天錫避峴山先約範眞眞以麾下李某者往以撫諭軍民爲名臯率軍士迎於東門知朝廷圖己陰爲之備李猶豫不敢發臯館天錫於望崧樓隱毒於食天錫遂中毒而死臯後爲大元兵所殺楊鵬字飛卿能詩

烏古孫奴申裴蒲阿虎帶完顏珠顆按金史忠義傳奴申字道遠由譯史入官性伉特敢爲有直气嘗爲監察禦史時中丞完顏百家以酷烈聞奴申以事糾罷朝士聳然後爲左司郎中近侍局使皆有名哀宗東遷爲諫議大夫近侍局使行省左右司郎中兼知宮省事畱汴京居守崔立變之明日同禦史大夫裴蒲阿虎帶自縊死於臺中是日戶部尙書完顏珠顆亦自縊阿虎帶字仲寧珠顆字仲平皆女直進士

完顏忙哥吾古孫端裴滿徳輝完顏阿

撒完顏麻因按金史烏古孫奴申傳崔立之變時不辱而死者奉禦完顏忙哥大睦親府事吾古孫端大理裴滿徳輝右副點檢完顏阿撒參政完顏奴申之子麻因可知者數人餘各有傳

蔡八兒按金史忠義傳八兒不知其所始趫捷有勇性純質可任時爲忠孝軍元帥天興二年自息州入援會大將奔盞遣數百騎駐城東令人大呼曰城中速降當免殺戮不然無﹠﹟類矣於是上登城遣八兒率挽彊兵百餘潛出暗門渡汝水左右交射之自是兵不復薄城築長壘爲久困計上令分軍防守四城以殿前都點檢兀林答胡土守西面八兒副之已而哀宗度蔡城不守傳位承麟羣臣入賀班定八兒不拜謂所親曰事至於此有死而已安能更事一君乎遂戰死

毛佺閻忠郝乙王阿驢樊喬按金史忠義傳佺恩州人貞佑中爲盜宣宗南渡率眾歸國署爲義軍招撫哀宗遷蔡以佺爲都尉圍城之戰佺力居多城破自縊其子先佺戰歿時死事者則有閻忠郝乙王阿驢樊喬焉忠滑州人衛王時開州刺史賽哥叛忠單騎入城縛賽哥以出由是漸被擢用乙磁州人同日戰死哀宗贈官阿驢樊喬皆河中人初爲炮軍萬戶鳳翔破北降從軍攻汴司炮如故卽紿主者曰炮利於短不利於長信之使截其木數尺綆十餘握由是機𨿽起伏所擊無力卽日二人皆捐家走城是時女直人無死事者長公主言於哀宗曰近來立功效命多諸色人無事時則自家人爭彊有事則他人盡力焉得不怨上默然餘各有傳

烏古論黑漢按金史忠義傳黑漢初以親軍入仕嘗爲唐鄧元帥府把軍官天興二十年唐州刺史內族糾魯病卒鄧州總帥府以蒲察都尉權唐州事宋軍兩來圍唐唐之糧多爲鄧州所取以故乏食六月遣萬戶夾谷定住入歸徳奏請軍糧不報七月鎭防軍馮總領甄攺住爲變殺蒲察都尉時朝廷道梗帥府承制以黑漢權刺史行帥府事旣而鎭防軍有歸宋之謀時裕州大成山聶都統一軍五百人在州獨不欲歸宋與鎭防軍爲敵鎭防不能勝棄老幼奔棗陽宋人以故知唐之虛實會鄧帥移瑗以城叛歸於宋遺書招黑漢黑漢殺其使者不報宗王安撫率兵攻唐鄂司王太尉繼至攻益急黑漢聞哀宗遷蔡遣人求救上命權參政兀林答胡土將兵以往宋人設伏縱其半入城邀擊之胡土大敗僅存三十騎以還城中糧盡人相食黑漢殺其愛妾啖士士爭殺其妻子官屬聚議欲降黑漢與聶都統執議益堅馮總領乃私出城與王安撫會飲約明日宋軍入城馮歸宋軍不得入聶都統請馮議事卽坐中斬之及其黨皆死總領趙醜兒者初與馮同謀內不自安開西門納宋軍黑漢率大成山軍巷戰自辰至午宋軍大敗而出殺傷無數宋人城下大呼趙醜兒約並力殺大成山軍大成軍敗宋人獲黑漢脇使降黑漢不屈爲所殺其得脫走者十餘人總領移剌望軍女奚烈軍醜定走蔡州皆得遷賞後俱死於甲午之難

溫惇昌孫納坦胡失打按金史忠義傳昌孫皇太后之侄衛尉七十五之子爲人短小精悍性復豈弟累遷諸局分官上幸蔡授殿前左副點檢圍城中數引軍潛出巡邏時尙食須魚汝河魚甚美上以水多浮屍惡之城西有積水曰練江魚大且多往捕必軍衛乃可昌孫常自領兵以往所得動千餘斤分賜將士後知其出左右設伏伺而邀之力戰而死蔡城破前禦史監察納坦胡失打聞之慟哭投水而死

胡勉按巨野縣誌勉仕指揮使扈從義帝奔蔡城陷死之

胡勵按巨野縣誌勵登進士第應奉翰林學士至禮部侍郎金義帝奔蔡城陷死之

完顏仲徳孛朮魯婁室兀林答胡土元

志王山兒紇石烈柏壽烏古論桓端按金史本傳仲徳本名忽斜虎合懶路人少﹠﹟悟不羣讀書習策論有文武才初試補親衛軍𨿽備宿衛而學業不輟中泰和三年進士第歷仕州縣貞佑用兵辟充軍職嘗爲大元兵所俘不逾年盡解其語尋率諸降人萬餘來歸宣宗召見奇之授邳州刺史兼從宜增築城壁匯水環之州由是可守哀宗卽位遙授同知歸徳府事同簽樞密院事行院於徐州徐州城東西北三面皆黃河而南獨平陸仲徳壘石爲基增城之半復浚隍引水爲固民賴以安正大五年詔關陜以南行元帥府事以備小關及扇車回時北兵叩關仲徳適與前帥奧屯阿里不酌酒更代而兵猝至遂驅而東阿里不素無守禦之策爲有司所劾罪當死仲徳上書引咎以謂北兵越關之際符印已交安得歸罪前帥臣請受戮上義之止杖阿里不而貰其死六年移知鞏昌府兼行總帥府事時陜西諸郡已殘仲徳招集散亡得軍數萬依山爲柵屯田積谷人多歸焉一方獨得安靜號令明肅至路不拾遺八年四月詔授仲徳鞏昌行省及虎符銀印天興元年九月拜工部尙書參知政事行尙書省事於陜州時兀典新敗陜州殘破仲徳復立山寨安撫軍民會上以蠟丸書徵諸道兵入援行省院帥府往往觀望不進或中道遇兵而潰惟仲徳提孤軍千人歷秦藍商鄧擷果菜爲食間關百死至汴至之日適上東遷妻子在京師五年矣仲徳不入其家趨見上於宋門問東幸之意知欲北渡力諫云北兵在河南而上遠徇河北萬一無功得完歸乎國之存亡在此一舉願加審察臣嘗屢遣人奏秦鞏之間山巖深固糧餉丰贍不若西幸依險固以居命帥臣分道出戰然後進取興元經略巴蜀此萬全策也上已與白撒議定不從然素重仲徳且嘉其赴難進拜尙書省右丞兼樞密副使軍次黃陵二年正月車駕至歸徳以仲徳行尙書省於徐州旣至遣人與國用安通問沛縣卓翼孫璧衝者初投用安用安封翼爲東平郡王璧衝博平公升沛縣爲源州已而翼璧衝來歸仲徳畀之舊職令統河北諸寨行源州帥府事用安累檄王徳全入援不赴仲徳至徐徳全大恐求赴歸徳仲徳畱之遣人納奏帖云徐州重地徳全不宜離鎭仲徳虛州廨不居亦無兵衛自防日以觀書爲事而徳全自疑益甚二月魚山總領張瓛作亂殺元帥完顏胡土降北仲徳累議討之徳全不從卽領麾下十許人親勸民兵得三百人徑往魚山而從宜嚴祿已誅瓛反正仲徳撫慰軍民而還有曹總領者盜禦馬東行制旨諭行省討之仲徳旣殺賊徳全欲功出己殺曹黨四十八人三月阿朮魯攻蕭縣遊騎至徐徳全馬悉爲所邀仲徳時往宿州徳全以失馬故始議救蕭縣遣張元哥苗秀昌率騎八百以往未及交戰元哥退走北兵掩之皆爲所擒殺之蕭縣遂破四月仲徳陽以關糧往邳州州官出迎就執徳全並其子殺之餘黨之外一無所問闔郡稱快初完顏胡土以遙授徐州節度往帥嚴祿軍於永州北保安鎭時祿已爲從宜在碭山數年又得士心忽土到軍士不悅二月辛卯夜遂爲總領張瓛崔振所害吏部郎中張敏修忽土下經歷官乃以軍變脇嚴祿降北祿佯應之陰召永州守陳立副招撫郭升會諸義軍赴保安鎭誅作亂者軍夜至祿遣敏修召瓛振計事二人不疑介冑而至及其黨與皆爲祿所殺徐州去保安百里行省聞之來討會祿已反正乃以便宜授祿行元帥左都監就佩忽土虎符朝廷復授祿遙領歸徳知府兼行帥府事未幾大元將阿朮魯兵至保安祿夜遁後祿聞官奴變一軍頓徐宿間幾一月遂投漣水敏修入徐五月詔仲徳赴行在時官奴已變官屬懼爲所紿勸勿往仲徳曰君父之命豈辧眞僞耶死亦當行尋使者至果官奴之詐六月官奴誅詔仲徳議遷蔡仲徳雅欲奉上西幸因贊成之及蔡領省院事無巨細率親爲之選士括馬繕治甲兵未嘗一日無西志近侍左右久困睢陽幸卽汝陽之安皆娶妻營業不願遷徙日夕爲上言西幸不便未幾大兵梗路竟不果行仲徳每深居燕坐瞑目太息以不得西遷爲恨是月上至蔡命有司修見山亭及同知衙爲遊息之所仲徳諫曰自古人君遭難播越於外必痛自刻苦貶損然後可以克復舊物況今諸郡殘破保完者獨一蔡耳蔡之公廨固不及宮闕萬一方之野處露宿則有加矣且上初行幸已嘗勞民葺治今又興土木之役以求安逸恐人心解弛不足以濟大事上遽命止之八月定進馬遷賞格每甲馬一匹或二匹以上遷賞有差自是西山帥臣範眞姬汝作等各以馬進凡得千餘匹以抹撚阿典領之又遣使分詣諸道徵兵赴蔡得精銳萬人又以器甲不完命工部侍郎朮甲咬住監督修繕不逾月告成軍威稍振扈從諸人苟一時之安遂以蔡爲可守矣魯山元帥元志領軍千餘來援時諸帥往往擁兵自固志獨冒險數百里且戰且行比至蔡幾喪其半上表異之賜以大信牌升爲總帥息州忠孝軍帥蔡八兒王山兒亦來援壬午忠孝軍提控李徳率十餘人乘馬入省大呼以月糧不優幾於罵詈郎中移剌克忠白之仲徳仲徳大怒縛徳堂下杖之六十上諭仲徳曰此軍得力方欲倚用卿何不容忍責罰乃爾仲徳曰時方多故錄功隱過自陛下之徳至於將帥之職則不然小犯則決大犯則誅彊兵悍卒不可使一日不在紀律蓋小人之情縱則驕驕則難制睢陽之禍豈獨官奴之罪亦有司縱之太過耳今欲更易前轍不宜愛克厥威賞必由中罰則臣任其責軍士聞之至於國亡不敢有犯九月蔡城戒嚴行六部尙書蒲察世達以大兵將至請諭民並收晚田不及者踐毀之毋資敵制可丙辰詔裁冗員汰冗軍及定官吏軍兵月俸自宰執以下至於皂隸人月支六斗初有司定減糧人頗怨望上聞之欲分軍爲三上軍月給八斗中七斗下六斗人復怨不均乃立射格而上中軍輒多受賞連中者或面賜酒人益爲勸且陰有所增而人不知仲徳之謀也甲子分軍防守四面十一月壬申朔大兵壕壘成耀兵城下旗幟蔽天城中駭懼及暮焚四關夷其墻而退十一月辛丑大兵以攻具傅城有司盡籍民丁防守不足則括婦女壯健者假男子衣冠使運木石蔡旣受圍仲徳營畫禦備未嘗一至其家拊存軍士無不得其歡心將校有戰亡者親爲賻祭哭之盡哀己丑西城破城中前期築柵浚濠爲備𨿽克之不能入也但於城上立柵南北相去百餘步而已仲徳摘三面精銳日夕戰禦終不能拔三年正月庚子朔大兵以正旦會飲鼓吹相接城中饑窘愁嘆而已圍城以來戰歿者四帥三都尉其餘總帥以下不可勝紀至是盡出禁近至於舍人牌印省部掾屬亦皆供役戊申大兵鑿西城爲五門整軍以入督軍鏖戰及暮乃退聲言來日復集己酉大兵果復來仲徳率精兵一千巷戰自卯及巳俄見子城火起聞上自縊謂將士曰吾君已崩吾何以戰爲吾不能死於亂兵之手吾赴汝水從吾君矣諸君其善爲計言訖赴水死將士皆曰相公能死吾輩獨不能耶於是參政孛朮魯婁室兀林答胡土總帥元志元帥王山兒紇石烈柏壽烏古論桓端及軍士五百餘人皆從死焉仲徳狀貌不逾常人平生喜怒未嘗妄發聞人過常護諱之𨿽在軍旅手不釋卷門生故吏每以名分教之家貧敝衣糲食終其身晏如也雅好賓客及薦舉人材人有寸長極口稱道其掌軍務賞罰明信號令嚴整故所至軍民爲用至危急死生之際無一士有異志者南渡以後將相文武忠亮始終無瑕仲徳一人而已

畢資倫按金史忠義傳資倫縉山人也泰和南徵以傭雇從軍軍還例授進義副尉崇慶元年攺縉山爲鎭州朮虎髙琪爲防禦使行元帥府事於是州選資倫爲防城軍千戶至寧元年秋大元兵至鎭州髙琪棄城遁資倫行及昌平收避遷民兵轉戰有功擢授都統軍軍數千與軍中將領沈思忠寧子都輩同隸一府屯鄭州及衛州時號沈畢軍積功至都總領思忠爲副都尉僕散阿海南徵軍次梅林關不得過阿海問諸將誰能取此關者資倫首出應命問須軍士幾何曰止用資倫所統足矣不煩餘軍明日遲明出宋軍不意引兵薄之萬眾崩遂取梅林關阿海軍得南行畱提控王祿軍萬人守關不數日宋兵奪關守之阿海以梅林歸途爲敵據計無所出復問誰能取梅林者以帥職賞之資倫復出應命以本軍再奪梅林阿海破蘄黃按軍而還論功資倫第一授遙領同知昌武軍節度使宣差總領都提控旣而樞密院以資倫思忠不相能恐敗事以資倫統本軍屯泗州興定五年正月戊戌提控王祿湯餅會軍中宴飲宋龜山統制時靑乘隙襲破泗州西城資倫知失計墮南城求死爲宋軍所執以見時靑靑說之曰畢宣差我知爾好男子亦宜相時達變金國勢已衰弱爾肯降我宋亦不負爾若不從見劉大帥卽死矣資倫極口罵曰時靑逆賊聽我言我出身至貧賤結柳器爲生自徵南始得一官今職居三品不幸失國家城池甘分一死尙不能報肯從汝反賊求生耶靑知無降意下盱眙獄時臨淮令李某者亦被執後得歸爲泗州從宜移刺羊哥言其事羊哥以資倫惡語罵時靑必被殺卽以死不屈節聞於朝時資倫子牛兒年十三居宿州收充皇后位奉合舍人宋人亦賞資倫忠憤不撓欲全活之鈐以鐵繩囚於鎭江府土獄略給衣食使不至餓脇誘百方時一引出問云汝降否資倫或罵或不語如是十四年及盱眙將士降宋宋使總帥納合買住已下北望哭拜謂之辭故主驅資倫在旁觀之資倫見買住罵曰納合買住國家未嘗負汝何所求死不可乃作如此觜鼻耶買住俯首不敢仰視及蔡州破哀宗自縊宋人以告資倫資倫嘆曰吾無所望矣容我一祭吾君乃降耳宋人信之爲屠牛羊設祭鎭江南岸資倫祭畢伏地大哭乘其不防投江水而死宋人義之宣示四方仍議爲立祠鎭江之囚有方士者親嘗見之以告元好問及言泗州城陷資倫被執事且曰資倫長身面赤色顴頰微髙髯疏而黃資稟質直重然諾故其堅忍守節卓卓如此宣宗實錄載資倫爲亂兵所殺當時傳聞不得其實云

楊居仁按金史完顏賽不傳吏部郎中楊居仁上封事言宰相宜擇人上語大臣曰相府非其人禦史諫官當言彼吏曹何與於此尙書左丞顏盞世魯素嫉居仁亦以爲僭賽不徐進曰天下有道庶人猶得獻言況在郎官陛下有寬弘之徳故不應言者猶言使其言可用則行之不可用不必示臣下也上是之居仁字行之大興人泰和二年進士天興末時北渡舉家投黃河死

張升按金史徒單兀典傳絳州錄事張升字進之大同人戶工部令史出身曾爲漁陽主簿遷絳州錄事謂知識者曰我本小人受國家官祿今日國家遭不幸我不能從反賊言訖赴水死岸上數百人皆嗟惜之

郭蝦兄祿大

完展按金史忠義傳蝦會州人世爲保甲射生手與兄祿大俱以善射應募興定初祿大以功遷遙授同知平涼府事兼會州刺史進官一階賜姓顏盞夏人攻會州祿大遙見其主兵者人馬皆衣金出入陣中約二百餘步一發中其吭殪之又射一人矢貫兩手於樹敵大駭城破祿大蝦俱被擒夏人憐其技囚之兄弟皆誓死不屈朝廷聞之議加優獎而未知存沒乃特遷祿大子伴牛官一階授巡尉職以旌其忠其後兄弟謀奔會自拔其須事覺祿大竟爲所殺蝦獨拔歸上思祿大之忠命復遷伴牛官一階遙授會州軍事判官蝦遙授鞏州鈐轄會言者乞獎用祿大弟遂遷蝦官兩階授同知蘭州軍州事興定五年冬夏人萬餘侵定西蝦敗之斬首七百獲馬五十匹以功遷同知臨洮府事元光二年夏人步騎數十萬攻鳳翔甚急元帥赤盞合喜以蝦總領軍事從巡城濠外一人坐胡﹠﹟以箭力不及气貌若蔑視城守者合喜指似蝦云汝能射此人否蝦測量遠近曰可蝦平時發矢伺腋下甲不掩處射之無不中卽持弓矢伺坐者舉肘一發而斃兵退升遙授靜難軍節度使尋攺通遠軍節度使授山東西路幹可必剌謀克仍遣使賞賚徧諭諸郡焉是年冬蝦與鞏州元帥田瑞攻取會州蝦率騎兵五百皆被赭衲蔽州之南山而下夏人猝望之以爲神城上有舉手於懸風版者蝦射之手與版俱貫凡射死數百人夏人震恐乃出降蓋會州爲夏人所據近十年至是復焉正大初田瑞據鞏州叛詔陜西兩行省並力擊之蝦率眾先登瑞開門突出爲其弟濟所殺斬首五千餘級以功遷遙授知鳳翔府事本路兵馬都總管元帥左都監兼行蘭會洮河元帥府事六年九月蝦進西馬二匹詔曰卿武藝超絕此馬可充戰用朕乘此豈能盡其力旣入進卽尙廏物也就以賜卿仍賜金鼎一玉兔鶻一並所賜郭倫哥等物有差天興二年哀宗遷蔡州慮孤城不能保擬遷鞏昌以粘葛完展爲鞏昌行省三年春正月完展聞蔡已破欲安眾心城守以待嗣立者乃遣人稱使者至自蔡有旨宣諭綏徳州帥汪世顯者亦知蔡凶問且嫉完展制己欲發矯詔事因以兵圖之然懼蝦威望乃遣使約蝦並力破鞏昌使者至蝦謂之曰粘葛公奉詔爲行省號令孰敢不從今主上受圍於蔡擬遷鞏昌國家危急之際我輩旣不能致死赴援又不能﹠﹟眾奉迎乃欲攻粘葛公先廢遷幸之地上至何所歸乎汝帥若欲背國家任自爲之何及於我世顯卽攻鞏昌破之殺完展送款於大元復遣使者二十餘輩諭蝦以禍福不從甲午春金國已亡西州無不歸順者獨蝦堅守孤城丙申歲冬十月大兵並力攻之蝦度不能支集州中所有金銀銅鐵雜鑄爲炮以擊攻者殺牛馬以食戰士又自焚廬舍積聚曰無至資兵日與血戰而大兵亦不能卒拔及軍士死傷者眾乃命積薪於州廨呼集家人及城中將校妻女閉諸一室將自焚之蝦之妾欲有所訴立斬以徇火旣熾率將士於火前持滿以待城破兵塡委以入鏖戰旣久士卒有弓盡矢絕者挺身入火中蝦獨上大艸積以門扉自蔽發二三百矢無不中者矢盡投弓劍於火自焚城中無一人肯降者蝦死時年四十五土人爲立祠完展字世昌泰和三年策論進士初爲行省以蠟丸爲詔期以天興二年九月集大軍與上會於饒峯關出宋不意取興元旣而不果云

郭斌按元史按竺邇傳金將郭斌自鳳翔突圍出保金蘭定會四州至是命按竺邇往取之圍斌於會州食盡將走敗之子城門兵入城巷戰死傷甚眾斌手劍驅其妻子聚一室焚之已而自投火中有女奴自火中抱兒出泣授人曰將軍盡忠忍使絕嗣此其兒也幸哀而收之言畢復赴火死按竺邇聞之惻然命保其孤

盧安撫按陜西通誌盧安撫史逸其名屯兵臨涇爲堅守計已而元兵取陜西盧嘆曰事不可爲有如此水矣謂其妻曰汝能俱死乎妻請先之遂與妻子俱投涇水死時人哀之

喬天翼按山西通誌天翼金末爲合河令會元兵攻城急天翼竭力拒守城陷不屈死

趙輔之按眞定府誌輔之贊皇人有膽气天興末爲右都監死節

李著按眞定縣誌著髙才博學詩文得前人體尢工書札舉進士第一居翰林久之轉戶部員外郎累遷至彰徳治中死國事時人哀之

王子昌按保定府誌子昌守保定元太祖定河朔子昌堅守不下及兵逼其城子昌戰死

忠烈部名臣列傳二十七

元一

李伯溫兄伯通弟

守忠子守正

按元史忠義傳伯溫守賢之孫彀之子也長兄惟則懷遠大將軍平陽徵行萬戶次伯通歲甲戌錦州張致叛國王木華黎命擊之大戰城北伯通死焉伯溫行平陽元帥府事鎭靑龍堡專任東徵知平陽已陷弟守忠被執選驍勇拒守久之金人盡銳來攻守卒夜多遁去李成開水門導敵入伯溫登堞樓謂左右曰吾兄弟仗節擁麾受方面之寄今不幸失利當以死報國吾弟已被執我不可再辱汝等宜自逃生士卒皆猶豫不忍去伯溫卽拔劍殺家屬投井中以刃植柱刺心而死金人登樓見伯溫抱柱如生無不嗟嘆子守正自幼時嘗質於木華黎後爲平陽守活俘擄甚眾以功授銀靑榮祿大夫河東南路兵馬都元帥歲庚寅上黨晉陽合兵攻汾州將陷守正以義赴援眾寡不敵別遣老弱百人曳薪揚塵多張旗幟敵懼遂解去汾人持牛酒迎犒者道不絕且泣謝曰幸公完是州徳甚大願奉是州以從關中兵屯吉州酋領楊鐵槍以數千人叛守正出兵擒之軒成據隰州守正往擊之中矢傷足及歸瘡甚會金人完顏合達攻平陽守正裹瘡戰歿大帥以其兄守忠代之守忠官至銀靑榮祿大夫河東南路兵馬都元帥兼知平陽府事壬午冬平陽公胡景山以靑龍堡降嘗從攻益都北還軍將彭智孫乘間據義州叛守忠聞之長驅抵城下力戰復之丁亥夏四月金紇石烈眞襲擊平陽行營招討使權國王按察見於洪洞守忠出援之會於髙梁師潰入城平陽副帥夾谷常徳潛獻東門以納金兵城遂陷金人執守忠至汴誘以髙爵使降守忠屬之語惡金人怒置守忠鐵籠中火炙死

石珪按元史忠義傳珪泰安新泰人宋䢐徠先生守道之裔孫也世以讀書力田爲業體貌魁偉膂力過人倜儻不羈金貞佑南渡兵戈四起珪率少壯負險自保與滕陽陳敬宗聚兵山東破張都統李霸王兵於龜蒙山宋將鄭元龍以兵迎敵珪敗之於亳陽遂乘勝引兵入盱眙會宋賈涉誘殺連水忠義軍統轄季先人情不安眾迎珪爲帥呼爲太尉歲戊寅太祖使葛葛不罕與宋議和己卯珪令麾下劉順直抵尋斯幹城入覲太祖慰勞順且敕珪曰如宋和議不成吾與爾永結一家吾必榮汝順還告珪珪心感服日夜思降庚辰宋果渝盟珪棄其妻孔氏子金山仗劍渡淮宋將追之曰太尉回完汝妻子珪不顧宋將沈珪妻子於淮遂率順及李溫因孛裏海歸木華黎木華悅之謂曰若得東平南京授汝判之辛巳木華黎承制授珪光祿大夫濟兗單三州兵馬都總管山東路行元帥佩金虎符便宜從事後金棄東平珪與嚴實分收輯濟兗沂滕單諸州癸未太祖詔曰石珪棄妻子提兵歸順戰勝攻取加授金紫光祿大夫東平兵馬都總管山東諸路都元帥餘如故秋七月珪領兵破曹州與金將鄭從宜連戰數晝夜糧絕援兵不至軍無叛意珪臨陣馬僕被擒囚至汴京金主壯其爲人誘以名爵欲使揖珪憤然曰吾身事大朝官至光祿復能受封他國耶假我一朝當縛爾以獻金主大怒蒸殺於市珪怡然就死色不變其麾下立社兗州祀焉

攸哈剌拔都表弟王七十

按元史忠義傳哈剌拔都渤海人初名興哥世農家善騎以武斷鄕井金末避地大寧國兵至出保髙州富庶寨射獵以食屢奪大營孳畜又射死其追者國王木華黎率兵攻寨寨破奔髙州國兵圍城下令曰能斬攸興哥首以降則城中居民皆獲生守者召謂曰汝奇男子吾寧忍斷汝首以獻汝其往降乎不然吾一城生靈無﹠﹟類矣興哥乃折矢出降諸將怒欲殺之木華黎曰壯士也畱之爲吾用俾隸麾下從木華黎攻通州獻計一夕造炮三十云梯數十附城州將懼出寶貨以降木華黎命興哥恣取之興哥獨取良馬三以賞兵士木華黎以其功聞太祖賜名哈剌拔都從木華黎略地燕南爲先鋒至大名金將徒單登城督戰哈剌拔都射之中左目其部將開門南奔追殺將盡論功賜金符充隨營監察戊寅授金虎符龍虎衛上將軍河東北路兵馬都元帥鎭太原時太原新破哈剌拔都修城池繕甲兵招降屬邑市肆不攺遠近聞之皆相率來歸嘗微服夜出聞民間語曰吾屬父母子女相失矣死者不可復生生者無以爲贖柰何明日下令軍中凡俘獲有親者聽贖無貲者官爲贖之民得完聚者眾庚辰二月金梁知府立西風寨奪居民耕牛民羣訴之哈剌拔都領數騎追殺梁知府梟首西門驅耕牛還木華黎由葭州渡河西行哈剌拔都迎之道破隰州及懸窯地洞諸寨辛巳三月金兵攻壽陽縣王胡莊垂破時左右裨將各分兵守險城中見卒不滿百哈剌拔都夜半引甲騎十餘人救之道三交見金兵舉烽東西兩山哈剌拔都趨之大戰天將明金兵遁去搗太原之虛由西門俘獲哈剌拔都家屬哈剌拔都聞之徑趨西山復奪以還五月金趙權府率兵三萬圍太原哈剌拔都將騎三十出西門令騎曳柴揚塵聲言曰國兵三萬至矣金兵懼潰去癸未金馬武京來攻太谷縣桑梓寨哈剌拔都設伏於險將輕騎衝其陣伏發大敗之時太原諸邑皆平惟石家昂及盂州陵井寨忻州淸泉寨爲唇齒皆未下甲申十月將兵至陵井遣卒叩寨門詐曰納糧芻守者弗悟門啟徑入蹂踐之眾潰其酋長走石家昂遂平陵井寨乙酉二月淸泉寨酋長王殼降石家昂亦降丁亥五月姦人夜獻太原東門於武仙仙引兵入哈剌拔都鏖戰仙兵大至諸將自城外呼曰攸哈剌拔都汝當出哈剌拔都曰眞定史天倪平陽李守忠隰州田雄皆失守矣我又棄太原將何面目見主上及國王乎家屬任公等所俘哈剌拔都誓與城同存亡遂歿於陣太祖以其子幼命其表弟王七十復立太原己丑攻鳳翔府中炮死哈剌拔都長子忙兀臺嗣鎭太原

任志子

存

按元史忠義傳志潞州人歲戊寅太師國王木華黎略地至潞州誌首迎降國王授以虎符俾充元帥收輯山寨數與金兵戰比有功金嘗禽其長子如山以招之曰降則爾子得生不降則死志曰我爲大朝之帥豈愛一子親射其子殪之木華黎嘗召諸將議事志亦預徵道經武安其縣已反爲金志死之國王閔之令其子存襲庚寅歲金將武仙攻潞州存戰死辛卯正月有旨潞州元帥任存妻孥家屬令有司廩給仍賜第以居之十一月以存父子死事子立尙幼先官其侄成爲潞州長官待立長而還授之成卒授立潞州長官偑金符後歷澤州尹遷陳州卒

耶律忒末按元史忠義傳忒末契丹人父醜哥仕遼爲都統遼亡不屈節夫婦俱死焉金主憫其忠義授忒末都統歲甲戌國兵至金徙於汴忒末及子天佑率眾三萬內附授帥府監軍天佑招討使從元帥史天倪略趙州平棘欒城元氏柏鄕贊皇臨城等縣籍其民五千餘置吏安輯焉歲辛巳太師木華黎統領諸道兵馬承制加忒末洺州等路徵行元帥與天佑略邢洺磁相懷孟招花馬劉元帥有功木華黎又承制授忒末眞定路安撫使洺州元帥進兵臨澤潞降其民六千餘戶以功遷河北西路安撫使兼澤潞元帥府事壬午致仕退居眞定天佑襲職從天倪攻取益都諸城略滄棣得戶七千兼滄棣州達魯花赤佩金符時金鹽山衛鎭鹽場未下天佑以計克之歲運鹽四千席以佐軍儲甲申攻大名拔之乙酉金降將武仙據眞定以叛殺守將史天倪忒末父子夜逾城而出將以聞會天倪弟天澤還自北京遇諸滿城合蒙古諸軍南與賊戰走武仙復眞定朝廷以天澤襲兄爵而以天佑鎭趙州明年仙復犯眞定天澤潛師出﹠﹟城忒末與其妻石抹氏及家孥在眞定者皆陷焉仙遣其僕劉攬兒持書誘天佑曰汝能誅趙州官吏以降當活汝父母仍授汝元帥不爾盡烹之忒末密令攬兒語天佑曰仙賊狡猾汝所知也毋以我故隨其機﹠﹟以虧忠節且忠孝難兩全汝能固守不失國家大計我視刀鋸甘如蜜矣天佑慟哭承命馳至﹠﹟城以賊書示天澤天澤曰王陵之事照耀史冊汝能遵父命忠誠許國功不在王陵下天佑乃趨還趙壁率眾殊死戰仙怒盡殺忒末家一十八人戰於欒城元氏髙邑柏鄕仙兵屢挫監軍張林密構仙黨啟關納賊天佑倉皇巷戰手殺數十人身被十餘槍斬關出復收散卒圍城丁亥賊棄城走追至﹠﹟城會天澤兵夾擊殺林加奉國上將軍洺州徵行元帥兼趙州安撫使以傷憊致仕居趙卒孫世枻朝列大夫江西榷茶都轉運使

唐慶弟山祿

興祿

按元史本傳慶不知何許人事太祖爲管軍萬戶太祖伐金以慶權元帥左監軍歲丁亥賜虎符授龍虎衛上將軍使金壬辰太宗復以慶爲國信使取金質子督歲幣以金曹王來見帝於官山七月使慶再往令金主黜帝號稱臣金主不聽慶輒以語侵之金君臣遂謀害慶夜半令兵入館捨殺慶及其弟山祿興祿並從行者十七人旣滅金購求慶屍不得厚卹其家賜金五十斤詔官其子仍計其家人口給糧以養焉

鄭義弟

徳溫

按河間縣誌義初事太宗爲山東路都元帥兼景州軍民人匠長官從伐金戰於歸徳死之弟徳溫從攻徐州陷陣而死

李直按寧晉縣誌直太宗時授行寧晉事金兵來襲死之

蕭景茂按元史忠義傳景茂漳州龍溪人也性剛直孝友家貧力農重攺至元四年南勝縣民李智甫作亂掠龍溪景茂與兄佑集鄕丁拒之據觀音山橋險與賊戰眾敗景茂被執賊脇使從己景茂罵曰狗盜我生爲大元民死作隔洲鬼豈從汝爲逆邪隔洲其所居裏也賊怒縛景茂於樹臠其肉使自啖景茂益憤罵賊賊遂以刀決其口至耳旁景茂罵不絕聲而死有司上其事朝廷命褒表之仍給錢以葬

伯八兒子八剌

不蘭奚

按元史忠義傳伯八兒合丹氏祖明裏也赤哥嘗隸太祖帳下初怯列王可罕與太祖爲鄰國誓相親好旣而敗盟與其子先髡潛謀欲襲太祖因遣使通問許以女妻太祖弟合撤兒至期太祖欲往明裏也赤哥疑其詐諫止之王可罕知謀泄遂謀入寇後爲太祖所滅父脫倫闍裏必扈從太祖徵西域累立奇功世祖卽位以伯八舊臣子孫擢爲萬戶命領諸部軍馬屯守欠欠州至元十二年親王昔列吉脫鐵木兒叛奔海都伯八以聞且願提兵往討之未得命爲彼所襲死焉脫鐵木兒擄其二子八剌不蘭奚分置左右居歲餘待之頗厚八剌陰結脫鐵木兒近侍也裏伯禿謀報父讎後爲也裏伯禿家人泄其謀八剌知事不成將家屬南奔脫鐵木兒遣騎追之至一河八剌馬驚不能渡回拒之射中數人力窮兄弟就擒脫鐵木兒責之曰我待汝厚甚而汝反爲此耶八剌曰汝背叛君上害我父掠我親屬我誓欲殺汝以報君父之讎今力窮被執從汝所爲逼令跪不屈以鐵撾碎其膝終不跪與弟不蘭奚同被害幼子何都兀赤官至河北河南道肅政廉訪使

合剌普華按元史忠義傳合剌普華嶽璘帖木爾子也幼侍母奧惇氏居益都嘗嘆曰幼而不學有不墮吾宗者乎父時以斷事官建牙保定合剌普華往白其志父奇之俾習畏兀書及經史記誦精敏出於天性李畔其母攜季子脫烈普華避地登萊間音問隔絕號泣徹晝夜繼從從叔父撒吉思平賊山東卒奉其母以歸撒吉思深加器重自謂其才不及言於世祖召給宿衛嘗以事至益都於四腳山下置廣興商山二冶以勞授金符爲商山鐵冶都提舉未及代以職讓其弟時兵南伐饋運繁興被選爲行都漕運使帥諸翼兵萬五千人從事飛挽江南平上疏言親肺腑禮大臣以存國家之體興學校獎名節以勵天下之士正名分嚴考課以定百官之法通泉幣卻貢獻以厚生民之本又言江南新附宜招舊族力穡通商弛徵薄入以撫馴其民不然恐尙煩宵旰之慮帝多采用其言屬漕米二十萬繇邗溝達於河舟覆損十之一而又每斛視都斛虧三升時阿合馬專政責償舟人合剌普華伏闕抗言量之踦贏出於元降而水道之虞非人力所及且彼𨿽罄其家不足以償苟朝廷必不任虧損臣獨當其辜詔勿治阿合馬憤之乃出合剌普華爲寧海路達魯花赤後遷江南宣慰使未至官攺廣東都轉運鹽使兼領諸番市舶時盜梗鹽法陳良臣扇東莞香山惠州負販之徒萬人爲亂江西行省命與招討使答失蠻討捕之先驅斬渠魁以訊馘告躬抵賊巢招誘餘黨復業仍條言鹽法之不便者悉除其害按察使脫歡大爲姦利遂奏罷之羣盜歐南喜僭王號僞署丞相招討眾號十萬因圈上其山川形勢及攻取之策三十餘條遂與都元帥課兒伯海牙宣慰都元帥白佐萬戶王守信等分兵搤之未幾右丞唆都督兵徵占城交址屬護餉道北至東莞博羅二界中遇劇賊歐鍾等橫絕石灣其鋒銳甚合剌普華身先士卒且戰且行矢竭馬創徒步格鬥殺數十人勇气益厲以眾寡不敵爲所執賊欲奉之爲主不屈遂遇害於中心岡是夕其妻希召特勒氏夢其來告曰吾死矣知事張徳劉閏亦夢之二人相繼死而軍中往往見其乘騅督戰云後贈戶部尙書守忠全節功臣謚忠湣子二人偰文質越倫質偰文質官至吉安路達魯花赤贈宣惠安遠功臣禮部尙書追封雲中郡侯謚忠襄子六人偰玉立偰直堅偰哲篤偰朝吾偰列篪皆第進士偰哲篤官至江西行省右丞以文學政事稱於時越倫質子善著偰哲篤子偰百僚遜善著子正宗阿兒思蘭皆相繼登第一門世科之盛當時所希有君子蓋以爲其忠義之報云

劉天孚按元史忠義傳天孚字裕民大名人由中書譯史爲東平總管府判官攺都漕運司判官知冠州再知許州所至有治績時檢核屯田臨潁鄧艾口民稻田三百頃有欲害之者指爲右屯陳於中書請復築之中書下天孚按實天孚爲辧其非章數上乃止襄城與葉縣接壤其南爲湛河襄城民食滄鹽葉縣民食解鹽刻石河南岸以爲界葉縣令有貪污者妄徙石於北二里誣其民食私鹽系治百餘家兩縣斗辧葉縣倚陜漕勢以淩襄城中書遣官察其實天孚爲考其元界移石故處而葉縣令被罪去歲大旱天孚禱卽雨野有蝗天孚令民出捕俄羣鳥來啄蝗爲盡明年麥熟時有靑虫如蟊食麥人無可柰何忽生大花虫盡嚼之許人立碑頌焉轉萬億寶源庫同提舉遷江西行省左右司郎中以母老不赴俄丁母憂服除起知河中府視事始兩月陜西行省丞相阿思罕爲亂舉兵至河中時事起不虞達魯花赤朵兒只趨晉寧告亂天孚日夜治戰守具選丁壯分守要害令河東縣達魯花赤脫因都守大慶關津口盡收船舫東岸令判官孫伯帖木兒守汾陰推官程謙守禹門河東縣尹王文義守風陵等渡阿思罕軍列柵河西岸使來索舟天孚度不能拒凡八遣人至晉寧乞援兵不報居七日阿思罕縛﹠﹟河上欲縱火屠城同知府事鐵哥與河東廉訪副使明安答見事急且患城中人逼乃詣阿思罕軍阿思罕囚之而斂船濟兵兵旣入城阿思罕以扼河渡鎖舟楫爲天孚罪欲脇使附己方坐府治號令諸軍天孚佩刀直前眾遏之不得進退爲幕僚王從善等曰吾家本微賤荷朝命至此今不幸遭大變吾何忍從之而負上恩哉且與其辱於阿思罕之手吾寧蹈河以死遂拂衣出時天寒河冰方堅天孚拔所佩刀斫冰開北望爲國語若祝謝者再拜已脫衣帽岸滸乃投水中阿思罕大怒籍其家郡人咸哀痛之事平詔其弟天惠給驛以歸其柩葬於大名贈推誠秉節功臣中奉大夫河東山西道宣慰使護軍彭城郡侯謚毅

月裏麻思子忽都哈思

按元史本傳月裏麻思乃馬氏歲丁丑太宗命與斷事官忽都那同署歲戊戌又同阿朮魯拔都兒充達魯花赤破南宿州歲辛丑使宋議和從行者七十餘人月裏麻思語之曰吾與汝等奉命南下楚人多詐倘遇害當死焉毋辱君命已而馳抵淮上宋將以兵脇之曰爾命在我生死頃刻間耳若能降官爵可立致不然必不汝貸月裏麻思曰吾持節南來以通國好反誘我以不義有死而已言辭慷慨不少屈宋將知其不可逼乃囚之長沙飛虎寨三十六年而死世祖深悼之詔復其家以子忽都哈思爲答剌罕日給糧食其家人忽都哈思自陳於帝曰臣願爲國效死爲父雪恥帝嘉納之授以上均州監戰萬戶十八年以招討使將兵徵日本死於敵

綦公直子

瑗

按靑州府誌公直樂安人世業農爲益都勸農官世祖知其勇召授領兵荊南等處招討司事奉旨南伐至隆興與宋軍逆戰斬首萬餘級生擒七百人隆興降由是南安吉贛皆望風款附加昭勇大將軍佩金虎符後從伯顏戰洪水山追擊浸遠援兵不至公直與妻俱陷子瑗力戰而死

匡才按睢寧縣誌才漢丞相衡之裔也雄勇多智好讀孫吳書爲武略將軍尋拔五城授沂邳東河監軍丙午邳人袁萬作亂才破之加沂邳東河監戰兵馬使戊戌徐守張名叛才復破之進沂邳東河元帥兼建武軍節度副使壬子宋兵大入境戰不利死之延佑二年敕賜褒徳碑以旌之

陳泰按贛州府誌泰字志同茶陵州人元延佑元年試天馬賦擢進士授翰林供奉出知龍南修學校卹貧窮境內乂安鄰境石背峒賊犯界泰率兵與賊戰於﹠﹟鼻山敗績死之士民悼痛收其遺骸葬於邑之馬鞍山嘉靖間錢都禦史宏立祠歲時享祀

王繼遠按吉安府誌繼遠安福人早以气節自負至治間以薦授廣州推官時亂繼遠以義激眾力拒之寇卻而繼遠沒於陣事聞贈總管謚忠湣廟祀南海

靳克忠按山西通誌克忠潞州人歷行省都事知河中府也先帖木兒叛軍河西岸克忠與達魯花赤八札海牙並力守禦或勸其退避克忠曰我守臣也去將安之乃與海牙端坐府中賊入被執克忠抗論不屈死之海牙至奉先死於省門之外事聞贈陜西行省參知政事封郡公

八札海牙按山西通誌八札海牙畏兀人自知州轉河中府達魯花赤天歷初陜西構亂蒲津正當其衝與知府靳克忠以忠義自勉誓以禦賊相拒旬餘賊勢益甚二人被執抗論不屈死之事聞詔贈行省參政封郡公

仁通按雲南通誌仁通雲南省理問廉訪副使朵兒赤之子天歷二年三月雲南諸王與萬戶伯忽等叛仁通率官軍抗之歿於陣

阮宗澤按福建通誌宗澤字友仁來賓縣白牛寨巡檢後家居以禦寇古田力戰死之

黃元實按福建通誌元實字延美邵武人少酷學性凝重寡言終日危坐不少傾倚天歷初試浙闈中式授郡文學以剡薦未授而歸邑有妖民爲亂令元實議討賊賊奄至遂遇害

董文彥按雲南通誌文彥通海人天歷間任威楚路知事中慶鎭將敗狐叛攻威楚官吏皆遁文彥獨死守城陷賊欲降之文彥怒罵賊不絕口賊截其耳使啖之文彥嚼血噴賊遂遇害明年敗狐伏誅事聞賜謚莊湣官其子時爲祿丰主簿

陳無吝按吉安府誌義士陳無吝永丰人至順間以書經應舉累不第後值亂叛寇彊之從公紿之曰相從可矣乞與我紙筆乃大書一詩與賊賊怒去其舌刳其腹含糊罵不絕口而死

喜同錢木爾塔不臺按元史忠義傳喜同周姓河西人初爲後宮衛士眾稱其才選充承徽寺經歷再調南陽縣達魯花赤居二歲妖賊起陷鄧州人情洶洶俄而賊鋒抵南陽南陽無城無兵賊入之若虛邑喜同以計獲數賊詰之云賊將大至悉斬之以安眾心晝夜督丁壯巡邏守備時大司農錢木爾以兵駐於諸葛庵爲賊所襲死之賊遂乘銳取南陽喜同守西門望見賊勢盛卽以死自許與家人訣曰吾與汝等不能相顧矣但各逃生吾分死此以報國也已而城中皆哭喜同策厲義兵奮力與賊搏賊退去明日復至與戰甚力殺賊凡數百賊知無後援戰愈急南陽遂陷喜同突圍將自拔賊橫刺其馬馬蹶喜同鞭馬躍而起手斬刺馬者俄而爲他賊所追身被數創不能鬥遂見執爲所殺妻邢氏聞喜同力戰死帥家僮數人出走遇賊奪賊刀斫之且罵且前亦見殺一家死者二十餘人贈南陽路判官時襄陽錄事司達魯花赤塔不臺字彥暉者元統元年進士魏王軍汝亳塔不臺來供餉王嗜酒輕戰備一夕賊劫王王臥未能起爲所執塔不臺馳騎奪王亦爲賊所得比明見賊酋王拜乞活塔不臺以足蹴王曰猶欲生乎賊復屈其拜塔不臺拒而詬之且與縛者角遂支解

張俊按山東通誌俊順帝時爲山東行樞密知院性沈靜有智謀善用兵有兵攻益都俊悉力拒守城破攜妻子投井死

於徳文齊都按山東通誌徳文順帝時爲山東宣慰司副使有兵攻益都城破徳文與僉事齊都皆不屈而死

馮文舉按雲南通誌文舉四川什邡人初舉鄕試授漢州學正達魯花赤燕僚佐以一手致酒文舉不受隱去次科登進士第仕雲南儒學提舉至元間明玉珍攻雲南城將陷文舉謂其妻曰某受國恩愧不能退賊今有死而已爾光州馬中丞孫女也其從之乎馬氏曰夫以義亡妾生何益遂焚香北拜俱縊於學宮

侯彥直按四川總志彥直雅州人爲忠翊校尉至元間王虒寇州彥直引兵力戰於名山兵少力弱爲賊所擒罵不絕口遂遇害

許輔按濟南府誌輔字良佐臨邑人至元中授靑州路總管己亥歲受詔勤王戰歿於陣

傅成按濟南府誌成齊東人由儒士任學訓致仕時平章之叛使召成爲主謀成堅守臣節辭不從使者取其首而去

劉鶚子

運

按吉安府誌郡守劉鶚字楚奇永丰人皇慶中以薦辟累官翰林修撰國史編修元季紅巾盜起擢江州總管寇不敢犯奉命守韶六年屢卻彊寇後分兵討洞獠贛寇數萬猝至戰守月餘力盡城陷被執不屈囚於贛之慈云寺自分必死乃書衣裾有忠節旣無慚淸風自千古之句遂六日不食而死子運字導元時爲元帥府經歷僉元帥事同戰死

羅仕顯按廣東通誌仕顯髙州石城人其先世居汴有羅廷玉者以文學仕宋授武翼郎石城簿因家焉仕顯以世功襲武徳將軍授廉州路同知至正九年二月海寇犯合浦帥府移檄廉瓊髙化兵討之仕顯會諸郡兵追至澄邁之石渠港時寇艘阻水按兵嚴守可計日就擒總師者不善料敵督兵速戰義士張友明等逞勇先登俄頃瓊兵先敗走不可止賊乘勝攻殺官軍大潰惟仕顯及化州通判遊弘道石龍簿木蘗飛力戰而死仕顯年十九邦人慟之

張友明按廣東通誌友明吳川人至正九年海寇合浦逼瓊山宣慰司檄化州路通判遊弘道以友明爲義士同會兵追寇於澄邁之石渠港時寇死戰友明爲先鋒與戰俄而海南番兵赴水走寇乘勝四合諸兵皆潰惟友明力戰而死

遊弘道木蘗飛羅武徳按廣東通誌弘道江西人至正間化州通判廉而不苛九年海寇犯合浦宣司檄四郡合兵討之弘道出己貲購賞率義士七百餘人海船數十艘直抵澄邁時寇糧將盡可計日受降弘道請堅壁以俟主帥不從急使戰俄而官軍悉潰弘道與石龍簿木蘗飛廉同知羅武徳先鋒張友明戰死郡人繪其像祀之

納速剌丁子寶童海

魯丁西山驢

按元史忠義傳納速剌丁字士瞻其父馬合木從徵襄陽以勞擢浚州達魯花赤因家大名納速剌丁起身鄕貢進士補淮東廉訪司書吏丁母憂服闋補兩浙鹽運司掾復辟掾淮東宣慰司至正十年賊發眞州納速剌丁以民兵往襲之獲賊四十二人已而泰州賊大起鎭南王府宣慰司請參議軍事納速剌丁建議築四城立外寨揵堤穿河募兵與賊抗行省檄其提戰艦六十海舟十四上下巡捕以固江面且護蒙古軍五百往江寧道遇賊斬擊二百餘級生獲十八人遂抵龍潭而還未幾出邏江上賊突至馳船來鬥納速剌丁手射死三十賊奪其放火小船二百賊因遁走俄復據龍潭口又擊走之追斬三百餘級其子寶童擒首賊陳亞虎等及其號旗捷聞賞賚良渥且召納速剌丁還眞州而賊犯蕪湖南行臺檄使來援乃以兵赴及至賊船已薄岸遂三分戰艦縱擊之賊奔潰俘斬甚眾賊不得渡江者多納速剌丁之功也因畱守蕪湖江口泰州李二起行省移之捍髙郵得勝湖賊船七十餘柁乘風而來卽前擊之焚其二十餘船賊潰去李二失援遂降其黨張士誠殺李二復爲亂戕參政趙璉入據興化而水陸襲髙郵屯兵東門納速剌丁以舟師會諸軍討之距三垛鎭賊眾猝至納速剌丁麾兵挫其鋒後賊鼓噪而前乃發火筒火鏃射之死者蔽流而下賊繚船於背盡力來攻而阿速衛軍及眞滁萬戶府等官見賊勢熾皆遁走納速剌丁顧必死謂其三子寶童海魯丁西山驢曰汝輩可脫走寶童等不肯去遂皆死之省憲爲賻其家事聞贈納速剌丁淮西元帥府經歷

張桓按元史忠義傳桓字彥威眞定﹠﹟城人父木知汝寧府因家焉桓以國子生釋褐授滑之白馬丞入補中書掾擢國子典簿拜陜西行臺監察禦史以言事不合去未幾汝寧盜起桓避之確山賊久知桓名襲獲之羅拜請爲帥弗聽囚六日擁至渠魁前桓直趨據榻坐與之抗論逆順其徒捽桓起跪桓仰天大呼詈叱彌厲且屢唾賊面賊猶不忍殺謂桓曰汝但一揖亦恕汝死桓瞋目曰吾恨不能手斬逆首肯聽汝誘脇而折腰哉賊知終不可屈遂刺之年四十八賊後語人曰張禦史眞鐵漢害之可惜事聞贈禮部尙書謚忠潔

林夢正按輟﹠﹟錄溧陽儒學教授林夢正字古泉吾鄕人中書以著述薦得官是歲賊眾寇溧陽獲其魁張某先生問曰爾何人也應曰我父爲軍千戶紅巾入境逼我父爲帥父以年老不堪從事令我代先生痛罵之曰爾之父祖世爲國家臣子而爾忍僞耶旣而其勢復盛竟奪張去下令曰生得林教授者有賞先生匿他處搜得張曰前日罵我者非爾耶先生曰然張曰降我則俾爾爲元帥同享富貴先生曰爾僞也我何爲降再三終不屈縛於樹不解衣冠而殺之

偰列篪按南昌郡乘列篪字世徳龍興人父文質官於江西遂家焉列篪與兄弟哲篤玉立直堅善著五人俱登第方伯表之曰五桂坊列篪由翰林出監海潮州有惠政罷歸民畱之不得至正間紅巾亂藩臣檄掌東門之管旣奉命往別道士陳白雲曰予世爲忠臣兵事不可測誓不辱國辱先請以身後爲托歸具牲酒酹祖墓囑妻孥曰城倘不守爾等當卽赴池井勿污賊城陷列篪遂投井死妻妾子女死者十有一人明日道士乃浚井竭池求屍具棺槨以葬聞者爲感慨云

董摶霄按河間府誌摶霄磁州人從石蘭奚援益都大敗城下詔升淮南行樞密院副使兼山東宣慰使都元帥有嫉其功請以弟昂霄代領其眾未幾命摶霄守河間之長蘆所至理冤獄革獘政嘗克復杭湖徽饒諸路斬獲無算尋駐兵南皮縣而毛貴兵奄至摶霄督兵力戰而死事聞追封魏國公謚忠定

彭敬叔按濟南府誌敬叔字叔儀章丘人僉湖北憲致仕歸道遇兵亂爲賊所執使拜不屈賊剖其腹叔敬罵不絕口後贈兵部尙書隴西侯

張祖信按濟南府誌祖信字士誠章丘人臺憲掾累遷山東憲幕長毛貴入山東被執不屈抱節而死贈河南省員外郎

張名徳按淄川縣誌名徳字徳懋仕至般陽路總管毛貴攻城名徳嬰城固守城陷被執不屈而死贈河南左丞謚忠襄祀鄕賢

脫歡按萊州府誌脫歡至正間以僉樞密院事監膠州劉福通遣其黨毛貴陷膠州脫歡力戰死之

釋嘉納按萊州府誌嘉納至正間爲萊州守賊毛貴陷萊州嘉納死之

王英按元史本傳英字邦傑益都人性剛果有大節膂力絕人善騎射襲父職爲莒州翼千戶父子皆善用雙刀人號之曰刀王至元二十九年江西行樞密院命帥師南雄討賊丘太老賊六百餘人突至英與戰殺其渠帥劉把東獲九十餘人元貞元年從左丞董士選討大山賊劉貴擒之二年討永新安福二州賊餘黨皆息延佑二年寧都賊起行省命英率各萬戶軍討之賊勢甚張英屢戰皆勝斬獲不可勝數積屍盈野水爲不流行省平章李世安遣英迓江浙平章張閭所領軍於閩境至木麻坑擒賊蔡五九又追賊至上虎嶂遇賊三千餘人盡殲之至治元年以大臣薦授忠武校尉益都淄萊萬戶府副千戶天歷元年授宣武將軍至順二年行省命英招捕桂陽州賊張思進等二千人英至布以威信皆相率請降元統元年授懷遠大將軍同知海北海南道宣慰使司事至元三年萬安軍賊吳汝期等作亂聚眾三千人英至賊皆就擒未幾李志甫起漳州劉虎仔起潮州詔命江西行省右丞燕帖木兒討之方賊起時英已致仕平章政事伯撒裏謂僚佐曰是𨿽鼠竊狗偸非刀王行不可其人𨿽投老必可以義激乃使迎致之英曰國家有事吾𨿽老其可坐視乎據鞍橫槊精神飛動馳赴焉及賊平英功居多至正中毛貴陷益都英時年九十有六乃謂其子弘曰我世受國恩美官厚祿備嘗享之今老矣縱不能事戎馬以報天子尙忍食異姓之粟以求生乎水漿不入口者數日遂卒毛貴聞之使具棺衾以葬將斂舉其屍不動焚香祝曰公子弘請公歸葬先塋祝畢屍遂起觀者莫不驚異山東宣慰使普顏不花及憲司請卹典於朝有曰不食寇粟餓死芹泉有夷齊之風爲臣之淸者也芹泉谷名英所居也

李仲徳子良能良弼

良智良明

按福建通誌仲徳連城人與子良能良弼良智良明素負義勇值紅巾寇連城仲徳倡眾遏之被重圍父子五人皆死焉

曾止善按永丰縣誌止善元季由儒士舉任石城縣令紅巾盜起止善仗義率兵拒敵被執窘辱備至終不屈爲盜所殺

魏中立於大本按元史忠義傳中立字伯時濟南人由國子伴讀歷官至陜西行臺禦史中丞遷守饒州賊旣陷湖廣分攻州郡官軍多疲懦不能拒所在無賴子多乘間竊發不旬日眾輒數萬皆短衣艸履齒木爲杷削竹爲槍截緋帛爲巾襦彌野皆赤中立聞驚卽率丁壯分塞險要戒守備俄而賊至達魯花赤馬來出戰不能發一矢賊愈逼中立以義兵擊卻之已而賊復合遂爲所執以紅衣披其身中立叱之須﹠﹟盡張賊執歸蘄水欲屈其從己中立大罵不已遂被害未幾賊又犯信州信州總管於大本以土兵備禦賊首項甲破東門而入執大本至蘄水爲俘獻僞主釋其縛畀僞印一紐且命以官大本投印於地而指僞主痛詈之遂亦遇害大本字徳中密州人始由儒學教諭入官云

陳君用按元史忠義傳君用字子材延平人少負气勇猛過人紅巾起江淮由撫盱入閩閩閫授君用南平縣尹給錢五萬緡俾募千兵君用散家財繼之導官軍復建陽浦城等縣以功授同知建寧路事亡何賊圍福州君用率兵往援大敗賊眾廉訪僉事郭興祖佩君用明珠虎符使權同知副都元帥遂引兵逾北嶺至連江阻水而陣君用曰今日不盡殺賊吾不復生還矣乃率壯丁六十人徒涉斬殺賊稍潰旣而復合君用大呼轉戰中槍而死事聞贈懷遠大將軍浙東道宣慰司同知副元帥輕車都尉潁川郡侯謚忠毅

李廉子敬

按吉安府誌廉安福人至正間進士爲信丰令元季兵起洞獠時出剽掠廉教民射立保伍相守之法境土以寧紅巾賊奄至民曰避之廉曰吾爲國家守此土烏有寇至而避之者乎乃倡率吏民以死戰守眾潰遇害其子敬亦死邑人爲立雙節祠

周元定按吉水縣誌元定以父蔭補官至江浙婺州路通判性剛果元季紅巾寇起元定率眾拒之力戰而死

羅明遠按吉安府誌明遠廬陵人至正間徐壽輝僞將陳普文陷吉州路明遠起義兵復之時賊至吉官兵失守明遠率敢死士四百人大呼巷戰殺賊數十賊𨿽卻而明遠死焉郡人立廟祀之

髙文鼎按吉安府誌文鼎吉水人嘗參廣東元帥府事尋遷元帥府副元帥至正間三山賊攻廣城文鼎以義激將士以死守力拒一年援兵不至城陷遂自刎一家皆死

蕭生按吉安府誌生字彜翁吉水人領鄕薦爲建昌州學正復爲濂溪書院山長至正間參政全普俺撒裏辟贊軍事僞漢兵至參政遁去生曰有城不守非忠也我則參謀何面目見天下士投學宮井或出之三日不食城竟陷不屈仍赴井死門人私謚曰貞節

解子元羅啟南姜天佑按吉安府誌子元吉水人延佑間進士判安福州至太史院校書郎至正兵亂募眾爲保障討爲賊所困賊曰降之卽已子元曰𨿽死必欲殺汝賊肯汝降耶偕義士羅啟南姜天佑力戰而死

陳新按吉安府誌新泰和人以新淦州判歸省時寇至監州聞其賢辟守東境援少食盡被執不屈死

劉福郭大按吉安府誌劉福郭大俱吉人福官松江同知大爲巡檢壬辰寇起分隊出烏東河源我軍兩翼擊之福大乘勝逐北獲其帥斬首數百級日漸曛寇從阪陂乘嶺尾襲焉大被殺福抽師督戰又斬首數百級尋以矢盡失援竟死之

劉元謨按吉安府誌元謨吉水人爲弋陽知州至正間賊逼州元謨力拒凡十九日眾欲其降元謨大罵曰𨿽死當殺此賊援兵不至城陷罵賊而死

郭煥章按吉安府誌煥章吉水人以明經任隆興路儒學訓導至正間州縣俱降煥章激烈自以石系腰沈水死門人私謚之曰文貞

毛鐸按南昌郡乘鐸字仲聲龍興人至正間行省署爲富州學正時土寇李明道集眾據州治脇爲從事鐸曰我故士人肯從爾爲亂乎明道曰若膝屈於我富貴立致鐸抗色曰我寧折首無寧屈膝遂遇害

王銓按饒州府誌銓字伯衡安仁人登進士歷太常丞麗水令分省員外郎溫州守及溫州失守銓被執不屈公服坐堂上受刃死其女聞之亦抱子赴水而死

黃復圭按饒州府誌復圭字均瑞安仁人博學以詩鳴至正兵起復圭陷賊庭爲詩罵之賊怒剖其腹罵曰腹可部赤心不可剖遂死之

湯自願按饒州府誌自願字伯恭餘千人至正間蘄黃項普壽陷饒州所至殺掠慘酷自願起兵未幾州陷挾諸弟侄走港西習泰鄕率章黼黃士龍等結連臨川諸義士相爲保障其弟自善自智侄日新與章皆有膂力每戰必捷聲大振時號湯軍九月集兵復州治三日戰敗自願遭擒送饒州普壽欲其降不屈死之省憲以聞命致祭

許則祖按饒州府誌則祖字則天樂平人生平以豪俠自命遊習武事嘗嘆曰大丈夫當死國難至正間兵起陷徳興犯鄕裏則祖率鄕族起義兵復縣治繼陷尋復之七月遇寇鬥於裏之小坑﹠﹟自旦及暮不少休則祖乘單騎犯陣陷泥淖中遂被害總兵左承以聞贈忠顯校尉

忠烈部名臣列傳二十八

元二

樊執敬僕田也先

按元史忠義傳執敬字時中濟寧鄆城人性警敏好學由國子生擢授經郎嘗見帝師不拜或諗之曰帝師天子素崇重王公大臣見必俯伏作禮公獨不拜何也執敬曰吾孔氏之徒知尊孔氏而已何拜異教爲歷官至侍禦史至正七年擢山南道廉訪使俄移湖北道十年授江浙行省參知政事十二年二月督海運於平江十日將發官大宴犒於海口俄有客船自外至驗其券信令入而不虞其爲海寇也旣入港卽縱火鼓噪時變起倉猝軍民擾亂賊竟焚舟糧以去執敬旣走入昆山自咎於失防心鬱鬱不解及還省而昱嶺關有警平章政事月魯帖木兒引軍扼之賊不得進月魯帖木兒俄以疾卒賊遂犯余杭執敬時已被命討賊海上至是事急不得捨去與平章政事定定治事省中調兵出戰皆不利掾史蘇友龍素抗直有爲進言於執敬曰賊且至城內空虛無備柰何執敬曰吾淬礪戈矛當殲賊以報國儻或不克有死而已何畏哉俄報賊已至執敬遽上馬帥眾而出中塗與賊遇乃射死賊四人賊又逐之射死三人已而賊來方盛塡咽街巷且縱火眾皆潰去賊知其無援呼執敬降執敬怒叱之曰逆賊守關吏不謹汝得至此恨不碎汝萬段何謂降耶乃奮刀斫賊因中槍而墮從僕田也先馳救之亦中槍死事聞贈翰林學士承旨榮祿大夫柱國追封魯國公

泰不華抱琴李輔徳赤盞張君璧按元史本傳泰不華字兼善伯牙吾臺氏初名達普化文宗賜以今名世居白野山父塔不臺入直宿衛歷仕臺州錄事判官遂居於臺家貧好讀書能記問集賢待制周仁榮養而教之年十七江浙鄕試第一明年對策大廷賜進士及第授集賢修撰轉祕書監著作郎拜江南行臺監察禦史時禦史大夫脫歡怙勢貪暴泰不華劾罷之文宗建奎章學士院擢爲典簽拜中臺監察禦史順帝卽位加文宗後太皇太后之號大臣燕鐵木兒伯顏皆列地封王泰不華率同列上章言嬸母不宜加徽稱相臣不當受王土太后怒欲殺言者泰不華語眾曰此事自我發之甘受誅戮決不敢累諸公也已而太后怒解曰風憲有臣如此豈不能守祖宗之法乎賜金幣二以旌其直出僉河南廉訪司事俄移淮西繼遷江南行禦史臺經歷辭不赴轉江浙行省左右司郎中浙西大水害稼會泰不華入朝力言於中書免其租擢祕書監攺禮部侍郎至正元年除紹興路總管革吏獘除沒官牛租令民自實田以均賦役行鄕飲酒禮教民興讓越俗大化召入史館與修遼宋金三史書成授祕書卿升禮部尙書兼會同館事黃河決奉詔以珪玉白馬致祭河神竣事上言淮安以東河入海處宜仿宋置撩淸夫用輥江龍鐵掃撼蕩沙泥隨潮入海朝廷從其言會用夫屯田其事中廢八年臺州黃巖民方國珍爲蔡亂頭王伏之讎逼遂入海爲亂掠漕運糧執海道千戶徳流於實事聞詔江浙參政朵兒只班總舟師捕之追至福州五虎門國珍知事危焚舟將遁官軍自相驚潰朵兒只班遂被執國珍迫其上招降之狀朝廷從之國珍兄弟皆授之以官國珍不肯赴勢益暴橫九年詔泰不華察實以聞旣得其狀遂上招捕之策不聽尋除江東廉訪使攺翰林院侍讀學士知制誥同修國史已而出爲都水庸田使十年十二月國珍復入海燒掠沿海州郡十一年二月詔孛羅帖木兒爲江浙行省左丞總兵至慶元以泰不華諗知賊情狀遷浙東道宣慰使都元帥分兵於溫州使夾攻之未幾國珍寇溫泰不華縱火筏焚之一夕遁去旣而孛羅帖木兒密與泰不華約以六月乙未合兵進討孛羅帖木兒乃以壬辰先期至大閭洋國珍夜率勁卒縱火鼓噪官軍不戰皆潰赴水死者過半孛羅帖木兒被執反爲國珍飾辭上聞泰不華聞之痛憤輟食數日朝廷弗之知復遣大司農達識帖木邇等至黃巖招之國珍兄弟皆登岸羅拜退止民間小樓是夕中秋月明泰不華欲命壯士襲殺之達識帖木邇適夜過泰不華密以事白之達識帖木邇曰我受詔招降耳公欲擅命邪事乃止檄泰不華親至海濱散其徒眾拘其海舟兵器國珍兄弟復授官有差旣而遷泰不華臺州路達魯花赤十二年朝廷徵徐州命江浙省臣募舟師守大江國珍懷疑復入海以叛泰不華自分以死報國發兵扼黃巖之澄江而遣義士王大用抵國珍示約信使之來歸國珍益疑拘大用不遣以小舸二百突海門入州港犯馬鞍諸山泰不華語眾曰吾以書生登顯要誠慮負所學今守海隅賊甫招徠又復爲變君輩助我擊之其克則汝眾功也不克則我盡死以報國耳眾皆踴躍願行時國珍戚黨陳仲達往來計議陳其可降狀泰不華率部眾張受降旗乘潮而前船觸沙不能行垂與國珍遇呼仲達申前議仲達目動气索泰不華覺其心異手斬之卽前搏賊船射死五人賊躍入船復斫死二人賊舉槊來刺輒斫折之賊羣至欲抱持過國珍船泰不華瞋目叱之脫起奪賊刀又殺二人賊攢槊刺之中頸死猶植立不僕投其屍海中年四十九時十二年三月庚子也僮名抱琴及臨海尉李輔徳千戶赤盞義士張君璧皆死之泰不華旣沒除江浙行省參知政事行臺州路達魯花赤事不及聞命已後三年追贈榮祿大夫江浙行省平章政事柱國封魏國公謚忠介立廟臺州賜額崇節泰不華尙气節不隨俗浮沈太平爲臺臣劾去相位泰不華獨餞送都門外太平曰公且止勿以我累公泰不華曰士爲知己死寧畏禍耶後𨿽爲時相擯斥人莫不韙之善篆隸溫潤遒勁嘗重類復古編十卷考正訛字於經史多有據云

卜理牙惇上都按元史忠義傳卜理牙惇北庭人累官至山南廉訪使治中興中興爲江漢藩屏卜理牙惇每按臨所部威惠翕然至正十二年寇犯中興卜理牙惇以兵與抗射賊多死賊稍退明日復擁眾來襲東門卜理牙惇力與之戰被執不屈而死又明日賊復來攻前中興判官上都統兵出擊之旣而東門失守上都倉黃反鬥力屈賊執之使降上都大罵賊怒刳其腹刲其肉而死

聶炳明安達爾按元史忠義傳炳字韞夫江夏人元統元年進士授承事郎同知平昌州事炳早孤其母攺適自平昌還始知之卽迎其母以歸久之轉寶慶路推官會峒猺寇邊湖廣行省右丞禿赤統兵討之屯於武岡以炳攝分省理問官悍卒所至掠民爲俘炳言於禿赤釋其無驗者數千人至正十二年遷知荊門州才半歲淮漢賊起荊門不守炳出募土兵得眾七萬復荊門又與四川行省平章政事咬住復江陵其功居多旣而蘄黃安陸之賊其勢復振賊將兪君正合兵來攻荊門炳率孤軍晝夜血戰援絕城陷爲賊所執極口罵不絕賊以刀抉其齒盡乃斷左臂而支解之未幾賊陷潛江縣達魯花赤明安達爾率勇敢出擊擒其僞將劉萬戶進營蘆洑賊眾奄至出鬥死其家殲焉一子桂山海牙懷印綬去得免明安達爾唐兀氏字士元炳同年進士由宿州判官再轉爲潛江云

李黼兄冕從子秉昭

按元史忠義傳黼字子威潁人也工部尙書守中之子守中性卞急遇諸子極嚴每一飲酒輒半月醉不解黼百計承順求寧親心終不可得跪而自訟往往達旦無幾微厭怠之意初補國學生泰定四年遂以明經魁多士授翰林修撰明年代祠西嶽省臣謂黼曰敕使每後我今可易邪黼曰王人𨿽微春秋序於諸侯之上尊君也柰何后乎省臣不敢對攺河南行省檢校官遷禮部主事拜監察禦史首言禴祠烝嘗古今大祭今太廟惟二祭而日享佛祠神禦非禮也宜據經行之成均教化之基不當隸集賢宜屬省臣兼領諸侯王歲賜有定額分封易代之際陳請恩例世系戚疏無成書可考宜仿先代修正玉牒皆不報轉江西行省郎中入爲國子監丞遷宣文閣監書博士兼經筵官數與勸講每以聖賢心法爲帝言之俄中書命黼巡視河渠黼上言曰蔡河源出京西宋以轉輸之故平地作堤今河底塡淤髙出地面秋霖一至橫潰爲災宜按故迹修浚他日東河或有不測之阻江淮運物當由此分道達京萬世之利也亦不報升祕書太監拜禮部侍郎奉旨詳定中外所上封事已而廷議內外官通調授黼江州路總管至正十一年夏五月盜起河南北據徐蔡南陷蘄黃焚掠數千里造船北岸銳意南攻九江居下流實江東西襟喉之地黼治城壕修器械募丁壯分守要害且上攻守之策於江西行省請兵屯江北以扼賊衝庶幾大江之險賊不得共之不報黼嘆曰吾不知死所矣乃獨椎牛饗士激忠義以作士气數日之間紀綱初立十二年正月己未賊渡江陷武昌威順王及省臣相繼遁舳艫蔽江而下江西大震賊乘勝破瑞昌右丞孛羅帖木兒方軍於江聞之遁黼𨿽孤立辭气愈奮厲時黃梅縣主簿也孫帖木兒願出擊賊黼大喜向天瀝酒與之誓言始脫口賊遊兵已至境急檄諸鄕落聚木石於險塞處遏賊歸路倉卒無號乃墨士卒面統之出戰黼身先士卒大呼陷陣也孫帖木兒繼進賊大敗逐北六十里鄕丁依險阻乘髙下木石橫屍蔽路殺獲二萬餘黼還謂左右曰賊不利於陸必由水道以舟薄我苟失備禦吾屬無﹠﹟類矣乃以長木數千冒鐵椎子杪暗植沿岸水中逆刺賊舟謂之七星樁會西南風急賊舟數千果揚帆順流鼓噪而至舟遇樁不得動進退無措黼帥將士奮擊發火翎箭射之焚溺死者無算余舟散走行省上黼功請拜江西行省參政行江州南康等路軍民都總管便宜行事已而賊勢更熾西自荊湖東際淮甸守臣往往棄城遁黼守孤城提孱旅斬馘扶傷無日不戰中外援絕二月甲申賊將薄城分省平章政事禿堅不花自北門遁黼引兵登陴布戰具賊已至甘棠湖焚西門乃張弩箭射之賊趑趄未敢進轉攻東門黼救東門賊已入與之巷戰知力不敵揮劍叱賊曰殺我毋殺百姓賊自巷背來剌黼墜馬黼與從子秉昭俱罵賊而死郡民聞黼死哭聲震天相率具棺葬於東門外黼死逾月參政之命始下年五十五黼兄冕居潁亦死於賊秉昭冕季子也事聞贈黼攄忠秉義效節功臣資徳大夫淮南江北等處行中書省左丞上護軍追封隴西郡公謚忠文詔立廟江州賜額曰崇烈官其子秉方集賢待制

兪述祖按元史忠義傳述祖字紹芳慶元象山人由翰林書寫考滿調廣東元帥府都事入爲國史院編修官已而出爲沔陽府推官至正十二年蘄黃賊迫州境述祖領民兵守綠水洪並力捍禦之兵力不支沔陽城民兵悉潰述祖爲賊所執械至其僞主徐壽輝所誘之使降述祖罵不輟壽輝怒支解之有子方五歲亦死事聞贈奉訓大夫禮部郎中象山縣男

桂完澤金徳按元史忠義傳完澤永嘉人嘗從江西左丞李朵兒畱京師得爲平江路管軍鎭撫爲仇家所訴免官會賊攻昱嶺關行省遂假前官令從徵完澤勇於討賊凡再戰關下皆勝尋又與賊鬥爲所執其妻弟金徳亦被擒皆反縛於樹臨以白刃脇之降金徳意未決完澤呼曰金舅男子漢卽死不可聽賊徳曰此言最是因大罵賊怒剖二人之腹而死

醜閭馮三按元史忠義傳丑閭字時中蒙古氏登元統元年進士第累官京畿漕運副使出知安陸府至正十二年蘄賊曾法興犯安陸時丑閭募兵得數百人帥以拒賊敗賊前隊乘勝追之而賊自他門入亟還兵則城中火起軍民潰亂計不可遏乃歸服朝服出坐公堂賊脇以白刃醜閭猶諭以逆順一賊排醜閭下使拜不屈且怒罵賊酋不忍害拘之明日又逼其從亂醜閭疾叱曰吾守土臣寧從汝賊乎賊怒以刀斫醜閭左脇斷而死賊憤其不降復以布囊囊其屍舁置其家醜閭妻侯氏出大哭且列酒肉滿前渴者令飲酒饑者令食肉以紿賊之不防己至夜自經死事聞贈醜閭河南行省參知政事贈侯氏寧夏郡夫人立表其門曰雙節有馮三者湖廣省一公使也素不知書湖廣爲寇陷皂隸輩悉起剽殺爲盜亦拉三以從三辭曰賊名惡我等豈可爲眾初彊之終弗從怒將殺之三遂唾罵賊乃縛諸十字木舁之以行而刲其肉三益罵不止抵江上斷其喉委去其妻隨三號泣俯拾刲肉納布裙中伺賊遠收三血骸脫衣裹之大泣投江而死

孛羅帖木兒從子馬哈失力

按元史忠義傳孛羅帖木兒字國賓髙昌人由宿衛補官十三轉而爲江東廉訪副使以選爲襄陽路達魯花赤至正十一年盜起汝潁均州鄖縣人田端子等亦聚眾殺官吏孛羅帖木兒將民兵捕斬之未幾行省廉訪司同檄孛羅帖木兒以其所領兵會諸軍於均房同討賊賊始退而谷城光化以急告卽帥兵趍谷城而分遣樊城主簿脫因等趍光化且遣使求糧於襄陽不應遣同知也先不花促之又不應軍乏食不能行乃駐於柴店復遣從子馬哈失力往告詞甚苦切廉訪分司王僉事本路總管柴順禮怒其責望械之適紐眞來獻光化所獲首級且言孛羅帖木兒在谷城與賊相持未知存歿宜急濟其糧少緩恐弗及矣於是脫二人械遣還而命也先不花與萬戶也先帖木耳率數千人會孛羅帖木兒以討賊明年正月襄陽失守也先不花等聞之驚潰孛羅帖木兒領義兵二百人且戰且引至監利縣遇沔陽府達魯花赤咬住同知三山安陸府同知燕只不花荊襄提舉相哥失力之師時濱江有船千餘乃﹠﹟合諸義兵丁壯水工五千餘人畀以軍號給以刀﹠﹟具哨馬五十水陸繼進比至石首縣聞中興路亦陷乃議趍嶽州就元帥帖桀而道阻不得前仍趍襄陽賊方駐楊湖港乘其不虞擊之獲其船二十七艘生擒賊黨劉咬兒訊得其情進次潛江縣又斬賊數百級獲三十餘船梟賊將劉萬戶許堂主等是日甫止兵未食而賊大至與賊抵暮咬住等軍各當一面不能救孛羅帖木兒被重創麾馬哈失力使去曰吾以死報國汝無畱此馬哈失力泣曰死生從叔父旣而孛羅帖木兒被執賊請同爲逆孛羅帖木兒怒罵之遂遇害馬哈失力帥家奴求其屍復與賊戰俱沒於陣舉家死者凡二十六人

王伯顏子

相

阿撒都剌按元史忠義傳伯顏字伯敬濱州沾化人由湖廣省宣使歷永州祁陽湖州烏程縣尹信州推官至正九年遷知福寧州居三歲升福建鹽運副使將行憲府以時方俶擾畱伯顏仍領州事未幾賊自邵武間道逼福寧乃與監州阿撒都剌募壯兵五萬分扼險阻賊至楊梅嶺立柵伯顏與子相馳破之賊帥王善俄擁眾直壓州西門胥隸皆解散伯顏麾下惟白梃市兒數百人爾伯顏射賊不復反顧賊以長槍舂馬馬僕遂見執善說伯顏曰聞公有惠政此州那可無尹公爲我尹可乎伯顏訶善曰我天子命官不幸失守義當死肯從汝反乎善怒叱左右搤以跪弗屈遂毆之伯顏嚼舌出血噀善面罵曰反賊殺卽殺何以毆爲吾民天民也汝不可害大丞相親討叛逆百萬之師雷擊電掃汝輩小醜將無遺種顧敢爾耶賊亦執阿撒都剌至善厲聲責其拒斗噤不能對伯顏復唾善曰我殺賊何言拒耶我死當爲神以殺汝言訖挺頸受刃頸斷湧白液如乳暴屍數日色不變州人哭聲連巷賊旣殺阿撒都剌欲釋相官之相詈曰吾與汝不共戴天恨不寸斬汝我受汝官耶賊殺之相妻潘氏挈二女爲賊所獲亦罵賊母子同死伯顏旣死賊時睹其引兵出入明年州有僧林徳誠者起兵討賊乃望空呼曰王州尹王州尹宜率陰兵助我斬賊時賊正祠神睹紅衣軍來以爲僞帥康將軍亟往迎之無有也四面皆靑衣官軍賊大敗斬其酋江二蠻福寧遂平事聞贈嘉議大夫濟南路總管上輕車都尉追封太原郡侯

張輔按山西通誌輔銅鞮人由髙平諭至正間升陵川尹時破頭潘先生自鄴攻潼關兵臨縣城城陷力盡不屈而死祀名宦

張士謙按靑州府志士謙字文益樂安人累官南臺監察禦史出知婺源州敵兵至五十餘日城陷被執賊先戮其妻仍加刃於頸以脇之降士謙曰吾爲國死忠豈畏死耶急殺我至死色不變罵不絕口事聞封靑郡伯

劉溶按武進縣誌溶中原人爲武進縣尹至正壬辰寇陷常州官軍潰散溶率民兵力戰於葛橋南死之

王簡子相

按湖州府誌簡其先沾化人後入籍烏程累官福寧州尹至正十二年荊江劇賊王善等寇建邵迫州境簡率民兵力戰馬中流矢爲賊所執簡嚼舌以血噀賊罵不絕口遂立以受刃屍不僕亦無血惟湧白沫而已次子相亦被擒賊欲官之相罵賊遇害相妻潘氏賊欲亂之死不受辱事聞贈簡奉議大夫濟南路總管上輕車都尉追封太原郡侯

吳揚按仙居縣誌揚字仲修少負大志好騎射至正間郡監廉其才擢署黃巖州判會睦溪盜犯仙居遂升州司馬以兵屬焉揚慨然曰吾當滅此而後朝食況作難父母邦耶率部兵逆戰於羅漢潭挫其鋒賊窘甚有鄕民吳奉一者陰爲賊導賊淩晨潛掩其後揚格鬥大創而死帥府伯顏不莊舉其長子熅襲職熅與弟燾炘等泣涕誓師趨搗賊巢獲其渠魁並向導者剖肝以祭之朝嘉其父子忠孝命廟祀揚於邑南並官燾炘云

兪元良按東鄕縣誌元良橫山人智勇尙義至正壬辰之亂與侄智明糾鄕眾援郡城王溥募生得之命賦梅花詩曰﹠﹟﹠﹟尙含憔悴色橫枝終帶倔僵心嶺頭驛使如相問春色依然雪滿林溥殺之

張子忠按瑞州府誌元至正壬辰紅巾攻陷新昌州州吏張子忠同毛忠吾李子鈞郭克敬興兵克復州治子忠被執破肚出腸罵聲不絕而死

李熾按吉水縣誌熾字昌文至正間舉義兵立戰功歿於陣贈吉州州判

劉雯按安福縣誌雯字漢章由嶽州常平副使辟湘南帥府從事未就會淮賊州壬辰閏月首起兵復州治不言功至冬假行軍鎭撫出兵分宜官軍戰敗悉潰雯獨單騎冒敵死

黃士龍侄

學

按余幹縣志士龍字天偉至正壬辰淮兵入余幹傾家募壯士制戈甲從湯自願起兵戰多捷一日敵大集福應鄕大田士龍率眾攻之伏兵發戰死時歿陣者二百人侄學凡五戰斬四人死之

李弁按余幹縣誌弁字宗禮先臨川人徙居習泰鄕項普壽陷饒州弁與章綸章黼於丰良嶺起義寨保衛其民有膂力戰必捷七月敵萬餘攻丰良上冠山嶺樹營弁曰賊欲赤吾土吾卽敗之執鐵叉率眾迎敵當鋒者九人血戰敵敗生擒三百餘人殺死千五百餘人獲騾馬甲仗甚多十月攻進賢金家寨至官陂敵伏發死之弁好學治易爲文萬言立就

胡振祖按饒州府誌振祖字振卿鄱陽人至正土兵起人多附之振祖獨毅然樹義旗糾鄕民爲保障計明年平章三旦八以官軍駐歙元帥韓邦彥爲前鋒振祖往迎爲鄕導遂卽以便宜假振祖同知浮梁州又明年復假判本路蘄兵復至元院判哈迷遁保徳興振祖率兵轉戰遇歙寇汪童眾數萬乃營大遊山拒之相持兼旬累戰不利馬蹶被擒誘以降振祖曰我爲國保民身可死膝不可屈因紿曰饑渴甚若有酒邪寇喜置酒振祖連酌微酣奪戟刺死數人就死

汪伯正按樂平縣誌伯正字以徳少通春秋大義尙气節至正戊子冬賊方國珍倡亂聚眾海上伯正謁轅門備陳禦賊方略一曰嚴行伍以制勝二曰舒徭役以復逃逋三曰募勇敢以益兵勢四曰嚴海道以杜姦細皆見采納充軍前參謀軍事攝督海上左翼部伍與賊對壘擐甲挽弓鼓噪翼進大小七戰國珍北退守海島或勸擁艨艟大船躋其後伯正曰兵法不云窮寇勿追乎乃振旅而歸錄功授婺源州判官敕階承信校尉壬辰徐壽輝遣僞將項普壽陷饒信新安詔伯正拒之五月紅巾周伯顏來陷饒徽伯正引兵自五嶺與平章三旦八平南兵合兵剿之平南兵多北人不便髙險爲紅巾所邀三旦八僅以身免賊乘勝長驅入州伯正力戰死之麾下李勝兒收骸骨葬於烏石山

李恕按吉水縣誌恕字尙忠少孤育於季父與從弟尙文友於無間共學有聲元季舉遺逸擢新州儒學正尋奉檄署州事有能名至正壬辰盜賊蜂起乃集民兵身督以戰屢破賊斬獲甚多廣東帥府承制擢爲新州判官獨任城守賊憤甚率大隊來攻兵力不支城遂陷恕力戰死之僕從十餘人皆戰死無一降者

張心禹劉孟初按吉安府誌心禹吉水人倜儻有志節壬辰盜起佐趙州知州劉震禦之震命長子孟初同心禹率眾直搗其穴乘勝深入伏發眾心禹及孟初死之

黃翊按南昌郡乘翊字孟翔新建人通春秋工屬文元末罷進士遂棄舉業受大府辟爲廬陵郡掾翊性剛勁不可回撓事礙於法輒抱案歷階而升摘其語與上官議反復相鉤連上官怒斥之屹立不少動已而卒如翊言安城土豪暴甚州縣畏之一旦殺人上下相目莫敢逮同列憎翊木彊嗾使行豪樹柵自固翊命去抵其門惡少年數十執刃嘩而出翊叱曰汝欲反耶少年曰反則不反但汝足稍前卽刳汝腸矣翊曰汝主自殺人何與爾事顧乃同滅族耶少年色動翊挺身呼而入曰汝卽殺我少年皆投刃走翊坐堂上索豪豪知其事急出見求解且誘以重賂翊佯諾之與俱來置諸法人見翊咸戟手曰此健吏不可犯也至正壬辰大盜起蘄黃將及郡郡二千石與官皆散走翊獨止孔子廟堂盜獲之知爲府掾彊之仕使行官書翊罵曰死狗奴我死卽死其能官於賊耶盜怒縛於樹歷一日意其自悔抽刀礪頸曰從則祿不從則血涴吾刃矣翊大罵甚於初賊砍首而去宋學士景濂爲作弔忠文

許晉子

如璋

按輟﹠﹟錄至正壬辰秋七月紅巾陷錢塘九月陷吳興延陵冬十月陷江陰州州大姓許晉字徳昭者有武略善格鬥仲子如璋亦英勇遂相謀曰烏合之眾敗亡可待我族我裏何忍坐累焉乃潛聚無賴惡少資以飲食保護鄰井日有餘黨四散抄掠則誘使深入悉殪而埋之所居素隱僻賊無知尋聞官軍駐近郊陰遣人約爲內應十一月八日浙東宣慰元帥觀孫統兵入城晉率所募應之官軍少卻晉弗之知尙與賊戰於城北之祥符寺前會賊黨自他所來掎其後如璋遂與家僮往救手刃數人破圍而入偕父力戰眾寡不敵父子皆死明日官軍復進攻賊遂潰家人得父子屍斂而葬之柩車相繼於道見者無不墜淚鄕之父老誄之曰父死於忠子死於孝私表其裏曰忠孝郡上其事於朝不報

夏璇按黃州府誌璇字希政歷黃州行省都事至正壬辰兵變棄官入蘄屢爲亂兵所脇義不辱自經妻劉氏攜二子避亂沔嶽間入明其孫原吉事累朝有大勛官少保戶部尙書

李淸七弟

淸八

按黃州府誌淸七與弟淸八居山以義烈名會妖人徐壽輝陷蘄水人多脇從知淸七才求得爲己用淸七兄弟以爲恥賊怒大索獲之堅抗不屈而死今薛湖東立廟河中祀焉

谷廷珪按襄陽府誌廷珪知襄陽縣鐵木哥兵入城官吏皆遁廷珪不去被執使降不屈死之

張徳按襄陽府誌徳爲襄陽縣主簿鐵木哥兵入城被執使降不屈死之

孛朮遠按襄陽府誌遠爲襄陽縣尹賊起遠以忠義自奮募兵與賊戰被害妻亦死之

陳元善子光遠

光迪

按福建通誌元善字長卿龍溪人至正間逃兵作亂凶渠薛祥執元善及其妻子欲脇之元善罵賊賊怒殺之妻郭氏子光遠光迪皆不屈而死

陳陽盈湯成順按福建通誌陽盈字子謙累官候官尉調泉州稅課副使以憂歸至正十二年寇攻州知州王伯顏檄陽盈率民兵拒敵奮不顧身遂陷陣賊脇之降陽盈執大義罵賊遂與義士湯成順同遇害事聞贈惇武校尉

葉景仁按福建通誌景仁字天徳松溪人至正間由政和尉升浦城尹奉檄討政和西裏寨寇值歲饑出家貲餉兵率先入遇賊邀擊敗之擒戮渠魁撫其脇從者歸裏次日進攻賊悉眾來拒景仁復敗之乘勝深入後援不繼爲賊所執斷其右膊大罵而死

買住按韶州府誌住韶州路同知以廉介聞至正間郴寇陷樂昌攻韶州住躍馬開門身先士卒大破羣賊越二十三日復至再破之遂復樂昌乳源又督兵出剿餘黨有疾麾下勸其還軍住厲聲曰丈夫當以報國今羣賊未滅縱死於家何益竟卒軍中家無以斂郡人義而祀之

張鳳儀按韶州府誌鳳儀任本路經歷從同知買住出禦郴寇買住死鳳儀與戰被執至湖南不屈死之

鄧可賢按乳源縣誌可賢家世業儒元至正間郴寇攻乳源陷之可賢率民置寨固守以忠孝大節相勉且逋寇悖逆誓不可降寨不守卽趨韶韶爲父母邦捨此何適乎於是守禦益堅遣子一源間道趨韶上方略同知買住遂率兵敗賊由是賊深嫉之復攻寨兩月糧盡水竭可賢力屈同子弟七人俱被執至湖南同日殺之寨破日居民四百無一降者部使劉鄂爲之傳邑人建祠祀之

梁曾甫按廣東通誌曾甫上海泮浦人今居順徳智勇絕倫至正舉江西行省校番禺沙灣巡檢及盜起鄕人舉曾甫才略足恃於是曾甫據形勢立壘寨流逋四歸盡散家財以餉士不足則質其田以繼之鄕人賴以安賊遣使說曾甫降曾甫斬以徇賊怒悉眾攻曾甫遂遇害祀忠義祠

王成按海康縣誌成平河門軍校素驍勇號帽兒王先西粵患猺成嘗戴皮帽衝擊莫當其鋒人或有假其帽以戰者賊望之必驚潰因號帽兒王至正壬辰猺復侵雷未至元帥張不兒罕孛溫領兵邀擊之賊乃間道徑抵城下攻犯西門大恣焚掠勢猖獗甚城幾危罕孛溫領軍還與賊戰成奮刃先馳連斬數馘賊知爲成大潰城賴以安成乘勝追之餘賊潛發成中毒矢死軍民塑其像於黑神祠祀之

周仁按廣東通誌仁瓊山人時疫族人死者眾傳染益烈仁獨力扶護不忍棄去死者賴之以葬危者賴之以周仁亦無恙至正間爲石山寨巡檢與賊戰裂死失屍

範忠按巴州誌忠至正間爲劍州萬戶明玉珍陷巴州擒之不屈投江而死

彭文遠弟

大遠

按龍泉縣誌文遠至正辛卯徐壽輝破袁瑞臨江攻吉安邑民羅邦並起剽掠壬辰行省命萬戶張詳守龍泉辟文遠爲護兵巡檢參軍事癸巳春寇眾逼城張夜具舟遁去文遠畱之不可與偕行至螺灘追騎及之文遠大呼奮擊手刃數人寇橫槊刺之被擒其弟大遠奪賊騎馳去之吉郡請兵郡檄泰和州權同知袁旭以兵收復太遠爲先鋒涉南州河會風雨大作後隊不及渡寇眾蹴之擒大遠及其家丁十九人與文遠同日殺之

月魯不花子老安侄百家奴

按元史本傳月魯不花字彥明蒙古遜都思氏生而容貌魁偉咸以令器期之未冠父脫帖穆耳以千戶職戍越因受業於韓性先生爲文下筆立就粲然成章就試江浙鄕闈中其選居右榜第一方揭曉試官夢月中有花象已而果符其名人以爲異遂登元統元年進士第授將仕郎臺州路錄事司達魯花赤縣未有學乃首建孔子廟旣又延儒士爲之師以教後進丁外艱至正元年朝廷立行都水監以選爲其監經歷尋擢廣東廉訪司經歷會廷議將治河決以行都水監丞召之比至攺集賢待制除吏部員外郎奉命至江浙糴粟二十四萬石至則第戶產之髙下以爲糴之多寡不擾而事集旣而軍餉不給又奉命出糴於江浙召父老諭曰今天子宵衣旰食惟恐澤不下民而民不得其所耳然柰盜賊何夫討賊者必先糧餉以我不汝擾故命我復來蓋討賊卽所以安民耳父老其謂何眾咸應曰公言是也不逾月糧事以畢丁母憂中書遣賻且起復不應未幾太師右丞相脫脫南徵辟從軍事督饋餉饋餉用舒升吏部郎中尋拜監察禦史首上疏言郊廟禮甚缺天子宜躬祀南郊殷祭太室繼又上疏言皇太子天下之本當簡老成重臣爲輔導以成其徳帝皆嘉納之升吏部侍郎銓選於江浙時稱其公允適朝廷有建議欲於河間長蘆置局造海船三百艘者月魯不花卽爲書具言其非便言入中書忤議者遷工部侍郎後分部彰徳道過河間民遮擁拜謝曰微公言吾民其斃矣會方重選守令以保定密邇京畿除保定路達魯花赤陛辭詔諭諄切保定歲輸糧數十萬石於新鄕苦弗便月魯不花請輸京倉以便之俄除吏部尙書保定父老百數詣闕言乞畱監郡以撫吾民遂以尙書仍知郡事會賊北渡河日修城浚濠爲戰守具廷議發五省八衛軍出戍外鎭月魯不花疏願畱其兵護本郡遂兼統黑軍數千人及團結西山八十二寨民義軍勢大張賊再侵境皆不利遁去升中奉大夫錫上尊四馬百匹僚佐增秩有差別降宣敕俾賞有功者召還爲詳定使保定民不忍其去繪像以祀之去保定一月而城陷矣朝廷以月魯不花夙負民望令入城招諭之扺城賊堅壁不出民多竊出謁拜者攺大都路達魯花赤有執政以故中書令耶律楚材先塋地冒奏與蕃僧爲業者月魯不花格之卒弗與轉吏部尙書會劇賊程思忠據永平其佐雷帖木兒不花僞降事覺被擒殺之思忠壁守遂益堅詔令月魯不花招撫之眾悉難其行月魯不花毅然曰臣死君命分也柰何先計禍福哉竟入城諭賊賊皆感泣羅拜納降還遷翰林侍講學士俄復爲大都路達魯花赤入見帝宣文閣有旨若曰朕以畿甸之民疲敝特選爾撫吾民爾毋峻威毋弛法或挾權以干汝於非法其卽以聞視事之初帝及皇后皇太子皆遣使賜之酒有權臣以免役事來謁月魯不花面斥曰聖訓在耳不敢違轉資善大夫拜江南行禦史臺中丞陛辭之日帝禦嘉禧殿慰勞之且賜以上尊金幣皇太子亦書成徳誠明四大字賜之月魯不花乃由海道趨紹興爲政寬猛不頗詔進階一品爲榮祿大夫旣而除浙西肅政廉訪使會張士誠浙西僭王號度弗可與並處謂侄同壽曰吾家世受國恩恨不能刺賊以報國矧乃與賊同處耶令同壽具舟載妻子而匿身木櫃中蔽以﹠﹟稭脫走至慶元士誠部下察知之遣鐵騎百餘追至曹娥江不及而返俄攺山南道廉訪使浮海北而往道阻還扺鐵山遇倭賊船甚眾乃挾同舟人力戰拒之倭賊紿言投降弗納於是賊卽登舟攫月魯不花令拜伏月魯不花罵曰吾朝廷重臣寧爲賊拜耶遂遇害當遇害時麾家奴那海刺殺首賊次子樞密院判官老安侄百家奴扞敵亦死之同舟死事者八十餘人事聞朝廷贈攄忠宣武正憲徇義功臣銀靑榮祿大夫遼陽等處行中書省平章政事上柱國謚忠肅

孫撝按元史忠義傳撝字自謙曹州人至正二年進士授濟寧路錄事張士誠據髙郵叛或謂其有降意朝廷擇烏馬兒爲使招諭士誠而用撝爲輔行撝家居不知也中書借撝集賢待制給驛就其家起之撝彊行抵髙郵士誠不迓詔使撝等旣入城反復開諭士誠等皆竦然以聽已而拘之他室或日一饋食或間日一饋食欲以降撝撝惟詬斥而已乃令其黨捶撝肆其陵辱撝不卹也及士誠徙平江撝與士誠部將張茂先謀將撝所授站馬札子遣壯士浦四許誠赴鎭南王府約日進兵復髙郵謀泄執撝訊問撝罵聲不絕竟爲所害後賊中見失節者輒自相嗤曰此豈孫待制耶事聞贈翰林侍讀學士中奉大夫護軍追封曹南郡公謚忠烈賜田三頃卹其家

石普按元史忠義傳普字元周徐州人至正五年進士授國史院編修官攺經正監經歷淮東西盜起朝廷方用兵普以將略稱同僉樞密院事董鑰嘗薦其材會丞相脫脫討徐州以普從行徐平錄功遷兵部主事尋升樞密院都事從樞密院官守淮安時張士誠髙郵普詣丞相面陳破賊之策且曰髙郵負重湖之險地皆沮洳騎兵卒莫能前與普步兵三萬保取之髙郵旣平則濠泗易破普請先驅爲天下忠義倡丞相壯之命權山東義兵萬戶府事招民義萬人以行而汝中柏者方用事陰沮之減其軍半初令普便宜行事及行又使聽淮南行省節制普行次範水寨日未夕普令軍中具食夜漏三刻下令銜枚趨寶應其營中更鼓如平時抵縣卽登城樹幟城上賊大驚潰因撫安其民由是諸將疾普功水陸進兵乘勝拔十餘寨斬賊數百將抵髙郵城分兵三隊一趨城東備水戰一爲奇兵虞後一普自將攻北門遇賊與戰賊不能支遁入城普先士卒躡之縱火燒關門賊懼謀棄城走而援軍望之按不進且忌普成功總兵者遣蒙古軍千騎突出普軍前欲收先入之功而賊以死扞蒙古軍恇怯卽馳回普止之不可遂爲賊所蹂踐率墜水中普軍亂賊乘之普勒餘兵血戰良久仗劍大呼曰大丈夫當爲國死有不進前者斬奮擊直入賊陣中從者僅三十人至日西援絕被創墮馬復步戰數合賊益至賊指曰此必頭目不可使逸須生致之普叱曰死賊奴我卽石都事何雲頭目左脇爲賊槍所中猶手握其槍斫賊死賊眾攢槍以刺普普與從者皆力戰俱死之

盛昭按元史忠義傳昭字克明歸徳人由儒學官累遷淮南行省照磨會詔使往髙郵不得達而還謬稱賊已迎拜但乞名爵耳行省不虞其欺乃遣昭入髙郵授所與士誠官士誠拒不聽拘諸舟中昭語所從吏曰吾之止此有死而已旣而官軍逼髙郵士誠授昭以兵使出拒官軍昭叱曰吾奉命招諭汝汝拘畱詔使罪不容斬又欲吾從汝爲賊耶大罵不絕口賊怒先剜其臂肉而後磔之

趙璉僕

揚兒

按元史忠義傳璉字伯器宏偉之孫也至治元年登進士第授嵩州判官再調汴梁路祥符縣尹入爲國子助教累遷湖廣行省左右司郎中除杭州路總管杭於東南爲劇郡地大民夥長吏多不稱其職璉爲人彊毅開敏精力絕人吏莫不服其明決而不敢欺浙右病於徭役民充坊里正者皆破其家朝廷令行省召八郡守集議便民之法璉獻議以屬縣坊正爲雇役里正用田賦以均之民咸以爲便有盜誘其同惡持刀出市斫人以索金市民乃戶斂以予之人無敢言者璉曰此不可長也遣卒掩捕之盡戮諸市逾年召拜吏部侍郎杭人思之刻其政績於碑歷中書左司郎中除禮部尙書尋遷戶部拜參議中書省事出爲山北遼東道廉訪使是時河南兵起湖廣荊襄皆陷而兩淮亦騷動朝廷乃析河南地立淮南江北行省於揚州以璉參知政事璉方病水腫卽輿疾而行旣至分省鎭淮安又移鎭眞州會張士誠爲亂突起海濱陷泰州興化行省遣兵討之不克乃命髙郵知府李齊往招諭之士誠因請降行省授以民職且乞從徵討以自效遂移璉鎭泰州璉乃趣士誠治戈船趨濠泗士誠疑憚不肯發又覘知璉無備遂復反夜四鼓縱火登城璉力疾捫佩刀上馬與賊鬥市衢賊圍璉邀至其船璉詰之曰汝輩罪在不赦今旣宥爾誅戮又錫以名爵朝廷何負於汝乃旣降復反耶汝棄信逆天滅不旋踵我執政大臣豈爲汝賊輩屈乎卽馳騎奮擊賊賊以槊撞璉墜地欲舁登其舟璉瞋目大罵遂死之其僕揚兒以身蔽璉亦俱死及亂定州民收其屍歸殯於眞州事聞賻鈔三百錠仍官其子錡

李齊按元史忠義傳齊字公平廣平人家甚貧客於江南工辭章元統元年進士第一歷僉河南淮西廉訪司事移知髙郵府有政聲至正十年盜突入府驛取十二馬去齊躬追謝長等殺之十一年州人秦觀保造兵仗將圖劫掠復獲而行誅十三年泰州白駒場亭民張士誠爲亂破泰州河南行省遣齊往招降被拘久之賊酋自相殺始縱齊來歸泰州平賊徒尙﹠﹟聚士誠復鼓變殺參知政事趙璉掠官庫民財走入得勝湖俄陷興化縣行省以左丞偰哲篤偕宗王鎭髙郵使齊出守甓社湖夏五月乙未數賊入城一噪呼而省憲官皆遁齊急還救城賊已閉門拒我遂連興化接得勝湖舟艦四塞蔓延入寶應縣已而有詔凡叛逆者赦之詔至髙郵不得入賊紿曰請李知府來乃受命行省彊齊往至則下齊獄中齊益辯說士誠本無降意特遷延爲繕飭計耳官軍諜知之乃進攻城士誠呼齊使跪齊叱曰吾膝如鐵豈肯爲賊屈士誠怒扼之跪齊立而詬之乃曳倒捶碎其膝而咼之論者謂大科三魁若泰不華沒海上李黼隕九江洎齊之死皆不負所學云

楊乘按元史忠義傳乘字文載濱州渤海人至正初爲介休縣尹民饑散爲盜乘立法招之使自新皆棄兵頓首願爲良民其後累官江浙行省左右司員外郎坐海寇掠漕糧舟免官寓居松江張士誠入平江其徒郭良弼董綬言乘於士誠士誠遣張經招乘乘曰良弼綬皆名臣今已失節顧欲引我以濟其惡邪且讓經平日讀書云何經俯首不能對乘日與客痛飲竟日不言客問盍行乎乘曰乘以一小吏致身顯官有死而已尙何行之有經促其行愈急乘乃整衣冠自經死年六十四

韓因按元史忠義傳因字可宗汴梁人少習舉子業負气不羣盜據汝寧官軍討之久不下會朝廷詔救叛逆募可持詔入賊者卽借以官因應命乃借因以唐州判官使焉賊渠恐其黨心搖導因止於外納詔不讀詰問再三因答以恩宥寬大禍福所系甚切不聽乃縱因歸報因出乘馬周賊屯大言曰汝輩好百姓何不出降歸田裏而甘從逆賊驅使耶眾愕眙相顧或以告賊渠渠追因責其所言因極口肆詈賊怒寸割因

王禎按福建通誌王伯顏長子禎襲父爵除紹興路總管後張士誠陷郡禎亦死節

劉良按金華府誌良侍郎辰之從父也仕元爲常州萬戶府知事張士誠圍常州援兵絕不至遣其子毅蠟書浮江間道抵江浙行省求救未及還而城陷良不屈闔門赴水死者十餘人

李棠卿按饒州府誌棠卿樂平人通書律有志操任無錫州億丰倉使時髙郵盜起浙省以便宜選嘉興路照磨未至官張士誠入無錫棠卿抱印避艸間士誠以倉印故購棠卿急度不能脫遣人懷印間道納之行省尋被執索印誘以祿仕棠卿曰爾𨿽有祿吾惟有首士誠怒命縛之棠卿顏色自若士誠曰殺之成其名乃囚系倉所發憤卒浙省普僉憲以聞贈樂平州判官

劉浚按元史忠義傳浚字濟川其先興州人曾祖海金進士第一人仕至河南府尹死於國難子孫遂家河南浚由廉訪司書吏調連江縣寧善鄕巡檢至正十三年江西賊帥王善寇閩官軍守羅源縣以拒之羅源與連江接壤勢將迫浚妻眞定史氏故相家女也有才識謂浚曰事急矣可聚兵以捍一方於是盡出奩中物募壯士百餘命仲子健將之浹旬間眾至數萬賊尋破羅源分兩道攻福州浚拒之辰山三戰三捷俄聞福州陷眾多潰去浚獨帥健兵進遇賊於中麻突其陣斬前鋒五人賊兵大至鏖戰三時頃浚中箭墮馬健下馬掖之俱被獲浚忿手大罵賊縛浚階下先斫手一指罵彌厲再斫一指亦如之指且盡斫兩腕次及兩足浚色不少變罵聲猶不絕遂割其喉舌而死健亦以死拒賊善義之舍健使斂浚屍瘞之健歸請兵於帥府以復父讎弗聽健盡散家貲結死士百人詐爲工商流丐入賊中夜半發火大噪賊驚擾自相屠戮健手斬殺其父者張破四並擒善及寇首陳伯祥來獻磔之事聞贈浚福建行省檢校官授健古田縣尹官爲浚立祠福州北門外有司歲時致祭云

朵裏不花子達蘭不花

哈乞吳普顏阿剌

不花歹不花按元史忠義傳朵裏不花字端甫蒙古人始爲宿衛官累歷顯要擢遼陽行省右丞升平章政事陳友諒陷江西詔拜江西行省平章政事與平章政事阿兒渾沙等分道進討遂泛海南下趨廣東駐師揭陽降土寇金元佑招復循梅惠三州之寇承制官其酋長俾治賊以給兵食又別規粟四千石輸送京師自是英肇欽連諸郡皆附且治兵由梅嶺以圖江西而元佑有異志托以鎭服其土遮道固畱先是制書命劉巨海僉廣東元帥府事未發元佑竊取易其名私畀猺賊劉文遠誘與偕亂事覺文遠伏誅而元佑及其弟元泰子榮竄匿不獲俄榮率外賊突入奪符信殺官吏變起倉卒眾莫能支朵裏不花與參政楊泰元等勒兵拒戰而賊來益眾朵裏不花爲槍所中創甚其子達蘭不花率麾下力與抗死之朵裏不花被執擁至太平橋罵不絕口遂爲賊殺其妻卜顏氏妾髙麗氏在側不去皆大罵曰我平章遇爾父子厚矣爾父子何暴逆至此亦皆遇害其部將哈乞吳普顏阿剌不花歹不花等俱戰死

野峻臺按元史忠義傳野峻臺其父世延自有傳由四川行省左右司郎中西行臺監察禦史河西廉訪副使轉黃州路總管湖廣旣陷朝廷察其材升四川行省參政命與平章咬住討賊咬住軍五千及分銳卒八百使野峻臺爲前驅賊方巴東縣攻拔之是時歸峽等州皆爲賊所守野峻臺破賊江上斬溺無算已而歸峽平又進拔枝江松滋兩縣乘勝趨江陵賊出陣淸水門鏖戰至夕賊退入城乃其門﹠﹟咬住軍至明賊出戰三時頃咬住軍止百步外不救賊飛槍刺之遂死事聞贈榮祿大夫陜西行省平章政事柱國追封涼國公謚忠壯

洪世安按臨海縣誌世安字用之至正十三年方國珍陷臺州世安率鄕勇阻守三江賊猝至寡不敵眾世安乃夜縛田中粟谷萬餘各插火炬賊以爲兵眾懼遁世安率眾追斬十餘里後賊詗知悉眾來攻遂被執臨死罵不絕口太祖遣朱亮祖平國珍至臺訪世安忠義欲官其子檥百戶辭不受遂世免其徭

董旭按紹興府誌旭字太初新昌人公健之後也少負英气博通羣書與邁裏古思最友善古思欲興師討方國珍臺臣怒其不稟命殺之旭作詩傷悼辭極哀楚已而國珍據臺慶欲羅致幕下旭拒不受乃作詩以示意國珍復彊之終不屈遂遇害

杭和卿繆懺按太倉州誌和卿錢塘人元開海運徙居太倉充漕戶家厚貲方國珍入寇和卿散財谷募死士僧繆懺首應奮力格賊旬日殺賊數百梟首半涇上賊少沮民得間竄旣冒雨復大戰繆懺失足死和卿一家無少長皆遇害

顧生按紹興府誌生上虞人平生以忠義自許至正間鄞寇方國珍侵上虞時邁裏古思守郡城帥兵討之生聚鄕兵出應與賊兵戰於曹娥眾寡不敵遂遇害里人瘞其屍於江岸後岸被濤上下皆嚙而生冢獨完人咸異之

洪俊按靑田縣誌俊字克明至正間由儒士授溫州竹木場提舉庚寅方國珍寇溫郡遁歸往行省請討未行匿於羅峯下國珍遣人獲之俊罵不絕口引刀自刎

徐伯龍按靑田縣誌至正甲午賊起總管官王某將軍抵南田怯不敢進徐伯龍詣軍門請以己身先官軍殺賊總管官授以松陽縣尉牒明日戰於南田自旦達暮數十合勢阻伯龍大喊獨刃直前斬數十伯龍爲賊眾所殺妻夏氏以貞節聞

胡存道按紹興府誌存道字師善諸曁人至正甲午辟爲松江路學官苗兵入城縱火大掠獨守學捨不去死之前一日有詩題壁郡人立祠繪像刻之於石

彭庭堅按元史忠義傳庭堅字允誠溫州瑞安人擢至正四年進士第授承事郎同知沂州爭毀牛皇神祠驅鄰郡上馬賊免民橫急徵斂民甚便之俄以平反獄囚忤上官意遂棄去十年詔選守令以建寧路崇安縣尹起庭堅於家屬鉛山寇周良竊發犯閩關庭堅禦之有法寇不入境十一年升同知建寧路總管府事江西寇熾庭堅率民兵克復建陽又進兵平浦城十二年攝僉都元帥府事與邵武路總管吳按攤不花夾攻邵武庭堅設云梯火﹠﹟晝夜攻擊寇遁追斬渠凶董元帥鐵和尙童昌邵武悉平總兵官江浙參政章嘉上功於朝升同知福建道宣慰使司副都元帥鎭邵武冬寇陷建寧縣十三年庭堅統建陽崇安浦城三縣民兵次泰寧寇懼請降復建寧縣還師邵武江浙行省檄庭堅節制建寧邵武二郡諸軍十四年盜侵政和松溪江南行臺中丞吳鐸督軍建寧檄庭堅至時鎭撫萬戶嶽煥隸麾下煥素悍縱卒爲暴庭堅欲繩以法煥懼使部卒乘其不備詐爲賊兵突入交鋒眾皆潰庭堅獨畱不去遂遇害死年四十三故吏張椿儒士夏志行江晃奉柩還崇安民哀泣如喪父母立祠像歲時祭禱數降靈響旁邑立祠亦如之南行臺監察禦史余觀行部巡察獲其賊斬之爲上其事贈中奉大夫福建道宣慰使都元帥封忠湣侯

潮海子民安圖

黃紹胡斗元黃雲按元史忠義傳潮海紮剌臺氏由國子生入官爲靖安縣達魯花赤至正十二年蘄黃賊起潮海與縣尹黃紹同集義兵爲禦賊計未幾賊兵數萬由武寧來寇紹赴行省求援潮海獨率眾與戰於象湖大破之乃起進士胡斗元塗淵舒慶遠甘棠等謀畫而以勇士黃雲爲前鋒自二月至於八月戰屢捷擒賊將洪元帥而賊黨益盛黃雲戰死我軍挫衄潮海遂被圍尋爲賊所執殺於富州子民安圖襲父職爲本縣達魯花赤十三年帥眾敗走賊將復縣治十四年賊兵復至民安圖迎戰力竭賊執而咼之紹字仲先臨川人登至正八年進士第以求援出靖安而道阻絕遇官軍護紹得入龍興而龍興亦被圍其後圍解紹乃與民安圖招諭叛境過建昌之髙坪遇賊紹與戰不勝正衣冠怒罵爲賊所害斗元字元浩靖安人至正十年領江西鄕薦第一下第署鰲溪書院山長賊至靖安掠斗元鄕裏斗元以鄕兵擊敗之入縣治與潮海共圖戰守及潮海被執賊脇之使降斗元罵不屈乃以土埋其腰不死又縛置暗室斗元僕墻以出逃入深山狂罵而死黃雲撫州人寓靖安素以勇捷稱每接戰獨以身當敵嘗爲數十人所圍卽奮身躍出至是身中數十槍噴血罵賊而死

蕭同善按吉安府誌同善萬安人奉郡辟攝本縣事壬辰盜起同善與其尉荊世傑集義士守禦民賴以安甲午復攻城同善督眾力戰被執賊脇之跪大罵不屈賊裂其喉而死

周宏按遷安縣誌宏本縣人知昌黎縣程思忠作亂宏率其民赴永平城拒守城陷被執不屈七日不食罵不絕口而死

忠烈部名臣列傳二十九

元三

劉耕孫弟燾孫

子碩

按元史忠義傳耕孫字存吾茶陵州人至順元年進士授承事郎桂陽路臨武縣尹臨武近蠻獠耕孫至召父老告之曰吾儒士也今爲汝邑尹爾父老當體吾教訓其子弟孝弟力田暇則事詩書毋自棄以干吾政乃爲建學校求民間俊秀教之設俎豆習禮讓三年文化大興邑有茶課歲不過五錠後增至五十錠耕孫言於朝除其額歷建徳徽州瑞州三路推官所至詳讞疑獄其政績卓然者甚眾至正十二年春蘄黃賊攻破湖南耕孫傾家貲募義丁以援茶陵賊至輒卻故茶陵久不失守十五年轉儒林郎寧國路推官歲饑勸富民發粟賑之活者萬計會長槍瑣南班程述謝璽等攻寧國耕孫分守城西南日署府事夜率兵乘城固守江浙行省遣參知政事吉尼哥兒來援至則兵已疲矣城恃有援不爲備瑣南班知之夜四鼓引眾緣堞而上城遂陷耕孫力戰遇害弟燾孫以國學生下第授常寧州儒學正湖南陷常寧長吏棄城走民奉印請燾孫爲城守城賴以完者一年外援俱絕死之長子碩爲武昌江夏縣魯湖大使起義兵援茶陵亦死之

靳義按太平府誌義字處宜河南人至正十二年守太平寬仁勤敏溧水賊彭賓等寇郡地由東路分兵陸抵新市水抵三湖義募勇壯列營柵要害且戰且撫賊敗降境內晏然歲癸巳北郊產麥一莖兩岐咸以爲惠政所召陶安作文記之乙未六月明兵渡采石入北門時守城萬戶萬鈞與達魯花赤普裏罕忽裏俱奔溧水耆士迎附義溺水死之事聞嘉其節命具棺厚葬

王翕按宣城縣誌翕宣城管軍百戶也至正乙未八月長槍賊鎖南班等攻郡城將陷翕呼弟曰我受國恩遇難當死顧老母在汝等宜出避語訖卽殺妻子焚其居自刎死

張進九按處州府誌進九靑田人世爲農至正乙未八都賊起進九被縛使前誘眾降進九怒呼曰諸人速來殺此八都賊賊加刀於頸令如言卒不屈罵不絕口竟被殺

姚正叔按吉安府誌正叔安福人盜起憤之率鄕閭擊卻之數年諸賊不得逞志安福皆正叔力也至正乙未袁賊悉銳進衡頭背正叔者引賊直抵寨下正叔率所部力戰至不能支舉旗招援時監普利同知擁兵咫尺不救正叔死賊遂根盤正叔所居州東小橋頭過者無不流涕

福壽達尼達思賀方按元史本傳福壽唐兀人幼俊茂知讀書尢善應對旣長入備環衛用年勞授長寧寺少卿攺引進使升知侍儀使進正使出爲饒州路達魯花赤擢淮西廉訪副使入爲工部侍郎僉太常禮儀院事拜監察禦史攺戶部侍郎升尙書出爲燕南廉訪使又五遷爲同知樞密院事至正十一年潁州以賊反告時車駕在上都朝堂皆猶豫未決欲驛奏以待命福壽獨以謂比使得請還則事有弗及矣於是決議調兵五百遣衛官哈刺章忻都怯來討之而後以聞順帝善其處事得宜明年攺也可札魯忽赤未幾出爲淮南行省平章政事是時濠泗俱已陷師久無功福壽至督戰甚急而上游賊勢甚洶湧福壽乃議築石頭斷江面守禦有方眾恃以爲固十五年遷江南行臺禦史大夫先是集慶嘗有警阿魯灰以湖廣平章政事將苗軍來援事平其軍鎭揚州而阿魯灰禦軍無紀律苗蠻素獷悍日事殺擄莫能治俄而苗軍殺阿魯灰以叛而集慶之援遂絕及髙郵廬和等州相繼淪陷而集慶勢益孤人心益震恐且倉庫無積蓄計未知所出於是民乃願爲兵以自守福壽因下令民多貲者皆助以糧餉激厲士眾爲完守計朝廷知其勞數賞賚焉十六年三月大明兵圍集慶福壽數督兵出戰盡閉諸城門獨開東門以通出入而城中勢不復能支城遂破百司皆奔潰福壽乃獨胡﹠﹟坐鳳凰臺下指麾左右或勸之去叱之曰吾爲國家重臣城存則生城破則死尙安往哉達魯花赤達尼達思見其獨坐若有所爲者從問所決畱弗去俄而亂兵四集福壽遂遇害不知所在達尼達思亦死之又同時死者有治書侍禦史賀方達尼達思字思明賀方字伯京晉寧人以文學名事聞朝廷贈福壽金紫光祿大夫江浙行省左丞相上柱國追封衛國公謚忠肅

汪澤民按元史本傳澤民字叔志徽之婺源州人宋端明殿學士藻之七世孫也少警悟家貧力學旣長遂通諸經延佑初以春秋中鄕貢上禮部下第授寧國路儒學正五年遂登進士第授承事郎同知嶽州路平江州事以母年八十上書願奪所授官一等或二等得近地以便養不允南歸奉母之官州民李氏以貲雄其弟死妻誓不他適兄利其財嗾族人誣婦以姦事獄成而澤民至察知其枉爲直之會朝廷徵江南包銀府檄澤民分辦民不擾而事集尋遷南安路總管府推官鎭守萬戶朵兒赤持官府短長郡吏王甲毆傷屬縣長官訴郡同僚畏朵兒赤托故不視事澤民獨捕甲系之獄朵兒赤賂巡按禦史受甲家人訴欲出之澤民正色與辧禦史沮怍夜竟去乃卒罪王甲潮州府判官錢珍以奸淫事殺推官梁楫事連廣東廉訪副使劉珍坐系者二百餘人省府官凡六委官鞫問皆顧忌淹延弗能白復檄澤民讞之獄立具人服其明遷信州路總管府推官丁母憂服除授平江路總管府推官有僧淨廣與他僧有憾久絕往來一日邀廣飲廣弟子急欲得師財且苦其箠楚潛往他僧所殺之明日訴官他僧不勝考掠乃誣服三經審錄詞無異結案待報澤民取行凶刀視之刀上有鐵工姓名召工問之乃其弟子刀也一訊吐實卽械之而出他僧人驚以爲神調濟寧路兗州知州孔子後衍聖公襲封職三品澤民建議以謂宜升其品秩以示褒崇宣聖之意廷議從之至正三年朝廷修遼金宋史召澤民赴闕除國子司業與修史書成遷集賢直學士階太中大夫未兩月卽移書告老大學士和尙曰集賢翰林實養老尊賢之地先生何爲遽去願少畱以副上意澤民曰以布衣叨榮三品志願足矣遂以嘉議大夫禮部尙書致仕旣歸田裏與門生故人相往返嬉遊超然若忘世者十五年蘄黃賊陷徽州時澤民居宣州已而賊來犯宣州江東廉訪使道童雅重澤民日就之詢守禦計城得無虞明年長槍軍瑣南班等叛來寇城或勸澤民去澤民曰我𨿽無官守故受國厚恩臨危愛死非臣子節畱不去凡戰鬥籌畫多澤民參決之累敗賊兵旣而寇益眾城陷澤民爲所執使之降大罵不屈遂遇害年七十事聞贈資善大夫江浙行中書省左丞追封譙國郡公謚文節

褚不華子

伴哥

不達失裏按元史忠義傳不華字君實隰州石樓人沈默有器局泰定初補中瑞司譯史授海道副千戶轉嘉興路治中連拜南臺西臺監察禦史遷河西道廉訪僉事移淮東未幾升副使汝潁盜發勢張甚不華行郡至淮安極力爲守禦計賊至多所斬獲且請知樞密院老章判官劉甲守韓信城相掎角爲聲援復上章劾總兵及諸將逗撓之罪朝廷錄其功升廉訪使階中奉大夫甲有智勇與賊戰輒勝賊憚之號劉鐵頭不華頗賴之總兵者聞不華劾己益恚嫉乃檄甲別將兵擊賊冀以困不華甲去韓信城陷賊乃掘塹相銜揵水寨以圍我旣而天長靑軍叛普顏帖木爾所統黃軍復叛賊皆挾之來攻不華知事危退入哈剌章營賊稍引去乃出抵楊村橋賊奄至殺廉訪副使不達失裏啖其屍不華以餘兵入淮安時城之東西南三面皆賊惟北門通沭陽阻赤鯉湖指揮使魏嶽楊暹駐兵沭陽淮安倚其芻餉而赤鯉湖爲賊據沭陽之路又絕賊計孤城可取進柵南鎖橋不華與元帥張存義出大西門會僉事忽都不花兵突賊柵殊死戰賊敗走追北二十餘里城中食且絕元帥吳徳琇運糧萬斛入河竟爲賊所掠徳琇僅以身免賊與靑軍攻圍日益急總兵者屯下邳相去五百里按兵不出凡遣使十九輩告急皆不聽城中餓者僕道上卽取啖之一切艸木螺蛤魚蛙燕烏及皮鞍革箱敗弓之筋皆盡而後父子夫婦老更相食撤屋爲薪人多露處坊陌生荊棘力旣盡城陷不華猶據西門力斗中傷見執爲賊所臠次子伴哥冒刃護之亦見殺時至正十六年十月乙丑也不華守淮安五年殆數十百戰精忠大節人比之張巡云朝廷聞之贈翰林學士承旨榮祿大夫柱國追封衛國公謚曰忠肅賻鈔二百錠以卹其家

楊椿陳普按蘇州府誌椿字子壽其先少師棟由蜀來吳遂爲吳人椿少聰敏讀書過目成誦尢好爲古文詞丙申歲元總兵參政脫寅時守吳辟椿爲參謀俾守婁門甫二日張士徳寇郡兵至門下眾潰去椿獨擐甲冑持弓矢匹馬突入以禦之身被數槍度勢不支且大罵兵以戟裂其口血被體罵不絕而死其妻王氏聞之披髮徒跣冒鋒鏑尋屍三日不得幾被刃者數回旣又﹠﹟踴抱城門柱大呼動地訴其魁曰人孰無夫婦汝等專務殺人而來邪抑欲爲安民之計邪魁韙之禁其兵勿沮其往來乃得屍於張香橋下輿歸葬之益哀毀不食翌日椿之神憑王大言曰我已死汝無他志期五日當取汝與吾子同歸及期王果死子穎十五歲女滿奴九歲皆一日亡其徒陳普字季周郡人也好學而文尙气節士徳入吳兵踵普門使拜不肯屈且索婦女普罵曰若所爲寇耳遂被數槍死

張國岡按南陵縣誌國岡二十九都梅根鄕人至正丙申雙刀趙寇國岡親率義兵對敵兵敗被執逼降不屈賊以刀斷其兩膝而殺之臨死罵不絕口

胡善按輟﹠﹟錄善字師善紹興諸曁人泰定進士胡一中髙弟子也至正乙未以憲僉趙薦舉爲松江儒學經師越明年二月苗寇至欲毀孔子廟善坐經席罵寇寇怒殺之廟得免於災先是善以死自許題詩於壁曰領檄來司教臨危要致身及難死果不誣祔祀於先賢堂

阿都赤按衡州府誌阿都赤眞定人授懷遠大將軍衡州新軍萬戶達魯花赤至正丙申八月偕元帥甄崇福與倪文俊對敵阿都赤奮不顧身遂死難已而湖南道驗奏本官殞身殉國褒贈鎭國上將軍湖南都元帥雲中郡公

張文貴按宣城縣誌文貴宣城百戶至正十七年五月明兵下寧國路守將出降文貴仗節死妻妾亦自殺

鄭玉按元史忠義傳玉字子美徽州歙縣人幼敏悟嗜學旣長覃思六經尢邃於春秋絕意仕進而勤於教學者門人受業者眾所居至不能容學者相與卽其地構師山書院以處焉玉爲文章不事雕刻煆煉流傳京師揭徯斯歐陽元咸加稱賞至正十四年朝廷除玉翰林待制奉議大夫遣使者賜以禦酒名幣浮海徵之玉辭疾不起而爲表以進曰名爵者祖宗之所以遺陛下使與天下賢者共之者陛下不得私與人待制之職臣非其才不敢受酒與幣天下所以奉陛下陛下得以私與人酒與幣臣不敢辭也玉旣不仕則家居日以著書爲事所著有周易纂注十七年大明兵入徽州守將將要致之玉曰吾豈事二姓者耶因被拘囚久之親戚朋友攜具餉之則從容爲之盡歡且告以必死狀其妻聞之使語之曰君苟死吾其相從地下矣玉使謂之曰若果從吾死吾其無憾矣明日具衣冠北向再拜自縊而死

王士元子

致微

按元史忠義傳士元字堯佐恩州人泰定四年進士由棣州判官累遷知磁州值軍興饋餉需索日繁民不堪命士元心念其民力爲區畫至爲將士陵辱訶責弗避也攺知浚州州濱黃河嘗經盜賊城堞不完市井空荒士元邑邑不得志而臨事未嘗易其素至正十七年賊復浚州州兵悉潰散士元坐堂上顧其子致微使避賊曰吾守臣居此職也若可逃生子侍立不忍去賊前問曰爾爲誰士元叱曰我王知州也彊賊識我否賊欲縛士元士元奮拳毆賊賊怒並其子殺之

楊朴按元史忠義傳朴字文素河南人早以文學得推擇爲吏仕至滁州全椒縣尹滁界廬江廬江陷於寇滁人震動行省參政也先總兵於滁不理軍事惟縱飲至暮城門不鑰寇入縱火猶張燭揮杯急逾城出走朴度必死乃盡殺其妻女朝服坐堂上盜欲降之朴指妻女示曰我已戕我屬政欲死官守耳尙何云云乃連唾之賊縶朴倒懸樹上而割其肉至盡猶大罵弗絕

李士龍按江陰縣志士龍汴人父爲江陰尉有賢能聲士龍尙气節有膂力比壯於武藝無不精讀書知大義以先鋒從中書丞相脫脫南徵累功徽州判官尋同知睦州兼義兵都元帥居移剌院判麾下撫農閱兵民賴以安長槍氏掠地至睦聲言浙省丞相師諸將解體移剌某曰吾豈丞相敵哉潛退師士龍諜知其詐率所部由烏龍山督戰獲首將破其軍有以敵號遺士龍者士龍斬以徇至錦沙泉知勢不可爲取所挾槊植地飲藥仰誓曰吾報主盡矣勿令賊斫吾頭遂倚馬瞪目而逝時至正丁酉十月四日也年二十五

喬彜張﹠﹟起王佐吳徳新按元史忠義傳彜字仲常晉寧人性髙介有守一時名稱籍甚至正十八年賊由絳州垣曲縣襲晉寧城陷城中死者十二三彜整冠衣聚妻子家有大井彜坐井上令妻子婢輩循次投井中而己隨赴之彜旣死賊首王士誠使人卽彜家邀致之至則彜已死矣賊平朝廷贈彜臨汾縣尹賜謚純潔有張﹠﹟起王佐者皆士人也並以不屈賊而死﹠﹟起字傅霖汾州人累舉不中嘗用薦者徵爲國子助教居一歲免歸盜旣去晉寧復陷汾州﹠﹟起與妻赴井死王佐字元輔晉寧人從父居上都教授里巷不與時俯仰會賊至倉卒不能避爲所獲欲降之佐傲岸自如詬賊不輟因見害又有吳徳新者字止善建昌人工醫畱京師久之常往寧夏會盜至徳新見執脇使降徳新厲聲曰我生爲皇元人死作皇元鬼誓不從爾賊賊乃縛其兩手加白刃頸上迫其畏屈徳新罵不已乃曳之井上陽欲擠之徳新偶得寬卽自投井中仰罵賊賊下射矢貫其頂罵益力賊怒以長槍刺之然亦壯其志憐其死曰此眞丈夫也以土埋井而去

顏瑜曹彥可按元史忠義傳瑜字徳潤兗州曲阜人兗國復聖公五十七代孫也以行誼用舉者爲鄒及陽曲兩縣教諭至正十八年田丰起山東瑜攜家走鄆城道遇賊以刃來脇瑜曰爾何人瑜曰我東魯書生也賊執瑜曰爾書生吾不爾殺可從我見主帥瑜罵曰爾賊何主帥耶賊怒欲殺瑜瑜無懼色復使之寫旗瑜大詬曰爾大元百姓天下亂募爾爲兵而反爲叛逆我腕可斷豈能爲爾寫旗從逆乎賊以槍刺瑜至死罵不絕口其妻子皆爲所害又有曹彥可者亳州人會妖寇起裏中多田野無賴子目不知書者旣破亳揭帛於竿皆羣趨彥可家之使寫旗彥可力辭乃迫以刀斧彥可唾之曰我儒者知有君父寧死耳豈爲汝寫旗者耶賊怒遂見害年七十矣其家素貧又死於亂﹠﹟殯其尸賊旣定有司具以事聞中書爲給貲以葬賜謚節湣

全普庵撒裏哈海赤按元史忠義傳普庵撒裏字子仁髙昌人初爲中書省檢校時太師汪家奴擅權用事臺諫無敢言者普庵撒裏獨於眾中歷數其過諤諤無懼色拜監察禦史卽首劾汪家奴十罪乃見黜然而气節益自振不以摧﹠﹟遂阻歷詆權貴朝臣莫不畏栗出爲廣東廉訪使尋除兵部尙書未幾授贛州路達魯花赤至郡發摘姦惡一郡肅然至正十一年潁州盜起卽修築城壘旬月之閒守禦之具畢備於是發公帑募勇士得兵三千人日練習之皆可用屬邑有爲賊所陷者往往遣兵復之境內悉安十六年以功拜江西行省參政分省於贛十八年江西下流諸郡皆爲陳友諒所據乃與總管哈海赤戮力同守友諒遣其將幸文才率兵圍贛使人脇之降普庵撒裏斬其使日擐甲登城拒之力戰凡四月兵少食盡義兵萬戶馬合某沙欲舉城降賊普庵撒裏不從遂自剄事聞朝廷贈謚曰儆哀哈海赤守贛尢有功城陷之日賊將脇之使降哈海赤謂之曰與汝戰者我也爾賊毋殺贛民當速殺我耳遂見殺

周鏜謝一魯按元史忠義傳鏜字以聲瀏陽州人篤學通春秋登泰定四年進士第授衡陽縣丞再調大冶縣尹縣有豪民持官府短長號爲難治鏜狀若懦而毅然有威不可犯抑豪彊惠窮民治行遂爲諸縣最累遷國子助教會修功臣列傳擢翰林國史編修官乃出爲四川行省儒學提舉便道還家無何盜起湖南北郡縣皆陷瀏陽無城守盜至民皆驚竄鏜告其兄弟使遠引自謂我受國恩脫不幸必死毋爲相累也賊至得鏜欲推以爲主鏜惟瞠目厲聲大罵賊知其不可屈乃殺之鏜同時有謝一魯字至道者亦瀏陽人至元乙亥鄕貢進士嘗爲石林書院山長賊陷潭州一魯奉親匿巖谷中官兵復郡邑亡者稍歸乃還理故業俄而賊復至生縛一魯一魯罵賊甚厲舉家咸遇害

伯顏師聖按開州誌師聖字宗道世居濮陽甫弱冠卽以道自任至正四年徵至京師授翰林院待制預修金史已而辭歸復起爲江西廉訪僉事數月以病免及還四方來學者千餘人十八年河南諸盜入寇師聖結其鄕民爲什伍以自保賊兵大至師聖乃渡漳北至磁與賊遇賊將欲以富貴師聖罵不屈引頸受刃與妻子俱死之事聞贈奉議大夫謚文節

郭嘉按元史忠義傳嘉字元禮濮陽人祖昂父惠俱以戰功顯嘉慷慨有大志始由國子生登泰定三年進士第授彰徳路林州判官累遷翰林國史院編修官除廣東道宣慰使司都元帥府經歷未幾入爲京畿漕運使司副使尋拜監察禦史會朝廷以海寇起欲於浙東溫臺慶元等路立水軍萬戶鎭之眾論紛紜莫定擢嘉禮部員外郎乘驛至慶元與江浙行省會議可否嘉至首詢父老知其弗便請罷之會方擇守令綏靖遼東乃授嘉廣寧路總管兼諸奧魯勸農防禦屬盜起軍旅數興供餉無虛日民苦和糴轉輸而吏胥得因時爲姦嘉設法計其戶口第其甲乙民甚便之有詔團結義兵嘉招集民數千教以坐作進退萬千百夫各統以長號令齊一賞罰明信故東方諸郡錢糧之富甲兵之精稱嘉爲最十八年寇陷上京嘉聞之躬率義兵出禦旣而遼陽陷嘉將眾巡邏去城十五里遇靑號隊伍百餘人紿言官軍嘉疑其詐俄果脫靑衣變紅嘉出馬射賊分兵兩隊而夾攻之生擒賊數百死者無算嘉見賊勢日熾孤城無援乃集同官議攻守之計眾皆失措嘉曰吾計決矣因竭家所有衣服財物犒義士以勵其勇敢且曰自我祖宗有勛王室今之盡忠吾分內事也況身守此土當生死以之餘不足卹矣頃之賊至圍城亙數十里有大呼者曰遼陽我得矣何不出降嘉挽弓射呼者中其左頰墮馬死賊稍引退嘉遂開西門逐之賊大至力戰以死事聞贈崇化宣力效忠功臣資善大夫河南江北等處行省左丞上護軍封太原郡公謚忠烈

余闕子徳生

李宗可紀守仁陳彬金

承宗帖木補化段桂芳火失不花新

李盧廷玉葛延齡丘﹠﹟許元琰兀

都蠻黃寅孫黃禿倫歹楊

余中

陳巨濟按元史本傳闕字廷心一字天心唐兀氏世家河西武威父沙剌臧卜官廬州遂爲廬州人少喪父授徒以養母與吳澄弟子張恆遊文學日進元統元年賜進士及第授同知泗州事爲政嚴明宿吏皆憚之俄召入應奉翰林文字轉中書刑部主事以不阿權貴棄官歸尋以修遼金宋三史召復入翰林爲修撰拜監察禦史攺中書禮部員外郎出爲湖廣行省左右司郎中會莫猺蠻反右丞沙班當帥師堅不往無敢讓之者闕曰右丞當往受天子命爲方嶽重臣不思執弓矢討賊乃欲自逸耶右丞當往沙班曰郎中語固是如芻餉不足何闕曰右丞第往此不難致也闕下令趣之三日皆集沙班行復以集賢經歷召入遷翰林待制出僉浙東道廉訪司事丁母憂歸廬州盜起河南陷郡縣至正十三年行中書於淮東攺宣慰司爲都元帥府治淮西起闕副使僉都元帥府事分兵守安慶於時南北音問隔絕兵食俱乏抵官十日而寇至拒卻之乃集有司與諸將議屯田戰守計環境築堡寨選精甲外扞而耕稼於中屬縣灊山八社土壤沃饒悉以爲屯明年春夏大饑人相食乃捐俸爲粥以食之得活者甚眾民失業者數萬咸安集之請於中書得鈔三萬錠以振民升同知副元帥又明年秋大旱爲文祈灊山神三日雨歲以不饑盜方據石蕩湖出兵平之令民取湖魚而輸魚租十五年夏大雨江漲屯田禾半沒城下水湧有物吼聲如雷闕祠以少牢水輒縮秋稼登得糧三萬斛闕度軍有餘力乃浚隍增陴隍外環以大防深塹三重南引江水注之環植木爲柵城上四面起飛樓表裏完固俄升都元帥廣西貓軍五萬從元帥阿思蘭沿江下抵廬州闕移文謂貓蠻不當使之窺中國詔阿思蘭還軍貓軍有暴於境者卽收殺之凜凜莫敢犯時羣盜環布四外闕居其中左提右挈爲江淮保障論功拜江淮行省參知政事仍守安慶通道於江右商旅四集池州趙普勝帥眾攻城連戰三日敗去未幾又至相拒二旬始退懷寧縣達魯花赤伯家奴戰死十七年趙普勝同靑軍兩道攻我拒戰一月餘竟敗而走秋拜淮南行省右丞安慶依小孤山爲藩蔽命義兵元帥胡伯顏統水軍戍焉十月沔陽陳友諒自上游直搗小孤山伯顏與戰四日夜不勝急趣安慶賊追至山口鎭明日癸亥遂薄城下闕遣兵扼於觀音橋俄饒州祝寇攻西門闕斬卻之乙巳賊乘東門紅旗登城闕簡死士力擊賊復敗去戊申賊並軍攻東西二門又卻之賊恚甚乃樹柵起飛樓庚戌復來攻我金鼓聲震地闕分諸將各以兵扞賊晝夜不得息癸卯賊益生兵攻東門丙午普勝軍東門友諒軍西門祝寇軍南門羣盜四面蟻集外無一甲之援西門勢尢急闕身當之徒步提戈爲士卒先士卒號哭止之揮戈愈力仍分麾下將督三門之兵自以孤軍血戰斬首無算而闕亦被十餘創日中城陷城中火起闕知不可爲引刀自剄墮淸水塘中闕妻耶卜氏及子徳生女福童皆赴井死同時死者守臣韓建一家被害建方臥疾罵賊不屈賊執之以去不知所終城中民相率登城樓自捐其梯曰寧俱死此誓不從賊焚死者以千計其知名者萬戶李宗可紀守仁陳彬金承宗元帥府都事帖木補化萬戶府經歷段桂芳千戶火失不花新李盧廷玉葛延齡丘﹠﹟許元琰奏差兀都蠻百戶黃寅孫安慶推官黃禿倫歹經歷楊知事余中懷寧尹陳巨濟凡十八人其城陷之日則至正十八年正月丙午也闕號令嚴信與下同甘苦然稍有違令卽斬以徇闕嘗病不視事將士皆吁天求以身代闕聞彊衣冠而出當出戰矢石亂下如雨士以盾蔽闕闕卻之曰汝輩亦有命何蔽我爲故人爭用命稍暇卽注周易帥諸生謁郡學會講立軍士門外以聽使知尊君親上之義有古良將風烈或欲挽闕入翰林闕以國步危蹙辭不往其忠國之心蓋素定也卒時年五十六事聞贈闕攄誠守正淸忠諒節功臣榮祿大夫淮南江北等處行中書省平章政事柱國追封豳國公謚忠宣議者謂自兵興以來死節之臣闕與褚不華爲第一云闕畱意經術五經皆有傳注爲文有气魄能達其所欲言詩體尙江左髙視鮑謝徐庾以下不論也篆隸亦古雅可傳初闕旣死賊義之求屍塘中具棺殮葬於西門外及安慶內附明皇帝嘉闕之忠詔立廟於忠節坊命有司歲時致祭云

陳道夫按重慶府誌道夫當余闕守安慶時有便宜行事之命乃辟爲懷寧尹道夫在懷寧撫綏有方民咸戴之時敵人攻城兵日盛而勢日急闕欲自殺道夫曰忠臣當死於敵徒死何名今兵來而力未窮宜與公死守幸一戰而勝則可以保全江淮矣遂屢卻彊敵城陷與闕同死之

黃冔按元史忠義傳冔字殷士撫州金溪人博學明經善屬文尢長於詩至正十七年用左丞相太平奏授淮南行省照磨未行除國子助教遷太常博士轉國子博士升監丞擢翰林待制兼國史院編修官二十八年京城旣破冔嘆曰我以儒致身累蒙國恩爲冑子師代言禁林今縱無我戮何面目見天下士乎遂赴井而死年六十一有詩文傳於世

夏顯卿按建昌府誌顯卿臨川人避地南城官至本路總管府參謀以材力爲路主王溥所知時各路軍士洶洶不知所屬顯卿勸溥當受福建平章燕只不花調度爲溥糾練義旅示以順逆賊至輒擒滅境內以安溥承制署顯卿總管府參謀至正戊戌陳友諒兵圍建昌顯卿率眾入城與友諒接戰殺傷相當後城守日急顯卿爲溥謀走閩求援溥未決友諒將誘溥持僞平章敕命授之仍授顯卿參謀顯卿乃聲義諫阻溥怒遂殺之投首城外開關出降

普顏不花申榮按元史忠義傳普顏不花字希古蒙古氏倜儻有大志至正五年由國子生登右榜進士第一人授翰林修撰調河南行省員外郎十一年遷江西行省左右司郎中蘄黃徐壽輝來寇普顏不花戰守之功爲多語在道童傳十六年除江西廉訪副使頃之召還授益都路達魯花赤遷山東廉訪使再轉爲中書參知政事十八年詔與治書侍禦史李國鳳同經略江南至建寧江西陳友諒遣鄧克明來寇而平章政事阿魯溫沙等皆夜遁國鳳時分鎭延平城陷遁去普顏不花曰我承制來此去將何之誓與此城同存亡耳命築各門甕城前後拒戰六十四日旣而大敗賊眾明年召還授山東宣慰使再轉知樞密院事平章山東行省守禦益都明兵壓境普顏不花捍城力戰城陷而平章政事保保出降普顏不花還告其母曰兒忠孝不能兩全有二弟當爲終養拜母趨官舍坐堂上主將素聞其賢召之再三不往旣而面縛之普顏不花曰我元朝進士官至極品臣各爲其主不屈死之先是其妻阿魯眞歷呼家人告之曰我夫受國恩我亦封齊國夫人今事至此惟有死耳家人莫不嘆息泣下已而普顏不花二弟之妻各抱幼子及婢妾溺捨南井死比阿魯眞欲下而井塡咽不可容遂抱子投捨北井其女及妾女孫女皆隨溺焉是時有申榮者平章山東行省守東昌榮見列郡皆降告其父曰人生世間不能全忠孝者兒也父曰何爲榮曰城中兵少不敵戰則萬人之命由兒而廢但有一死報國耳遂自經

吳訥按列朝詩集訥字克敏休寧人少學兵法習騎射從父總管禮於靖江收復五溪蠻峒至正中蘄黃盜破徽州待制鄭玉前進士楊維楨薦其才於浙省授建徳路判官兼義兵萬戶與元帥李克魯會軍昱嶺關同復徽州維楨爲文送之勉以張睢陽事丁酉歲大兵臨郡隨元帥阿魯輝退屯浙西札溪源巡邏至界首白際嶺戰敗不屈引刀自刎死年二十七有吳萬戶詩集五卷

伯顏不花的斤大聖奴海魯丁蔡誠

蔣廣陳受按元史忠義傳伯顏不花的斤字蒼崖畏吾兒氏駙馬都尉中書丞相封髙昌王雪雪的斤之孫駙馬都尉江浙行省丞相封荊南王朵爾的斤之子也倜儻好學曉音律初用父蔭同知信州路事又移建徳路會徽寇犯遂安伯顏不花的斤將義兵平之又擒淳安叛賊方淸之以功升本路總管至正十六年授衢州路達魯花赤明年行樞密院判官阿魯灰引兵經衢州軍無紀律所過輒大剽掠伯顏不花的斤曰阿魯灰以官軍而爲民患此國賊也可縱之乎乃帥兵遂之出境郡賴以寧升浙東都元帥守禦衢州頃之擢江東道廉訪副使階中大夫十八年二月江西陳友諒遣賊黨王奉國等號二十萬寇信州明年正月伯顏不花的斤自衢引兵援焉及至遇奉國城東力戰破走之時鎭南王子大聖奴樞密院判官席閏等屯兵城中聞伯顏不花的斤至爭開門出迎羅拜馬前伯顏不花的斤登城四顧誓以破賊自許後數日賊復來攻城伯顏不花的斤大饗士卒約曰今日破賊不用命者斬乃命大都閭將阿速諸軍及民義爲左翼出南門髙義範則忠將信陽一軍爲右翼出北門自與忽都不花將沿海諸軍爲中軍出西門部伍旣整因奮擊入賊營斬首數千級賊亂幾擒奉國適賊將突至我軍入其營者咸沒其勢將殆忽都不花復勒兵力戰大破之二月友諒弟友徳營於城東繞城植木柵攻我益急又遣僞萬戶周伯嘉來說降髙義潛與之通紿忽都不花等謂與奉國相見則兵釁可解忽都不花信之率則忠等十人往見奉國囚之不遣明日奉國令髙義以計來誘伯顏不花的斤時伯顏不花的斤坐城上見髙義單騎來伯顏不花的斤謂曰汝誘十帥無一人還今復來誘我耶我頭可斷足不可移乃數其罪斬之由是日夜與賊鏖戰糧竭矢盡而气不少衰夏四月有大呼於城下者曰有詔參謀海魯丁臨城問之曰何來曰江西來海魯丁曰如此乃賊耳吾元朝臣子可受爾僞詔乎呼者曰我主聞信州久不下知爾忠義故來詔爾徒守空城欲何爲耶海魯丁曰汝聞張睢陽事乎僞使者不答而去伯顏不花的斤笑曰賊欲我降爾城存與存城亡與亡吾計之熟矣時軍民惟食艸苗茶紙旣盡括靴底煮食之又盡掘鼠羅雀及殺老弱以食五月大破賊兵六月奉國親來攻城晝夜不息者逾旬賊皆穴地百餘所或魚貫梯城而上伯顏不花的斤登城麾兵拒之已而士卒力疲不能戰萬戶顧馬兒以城叛城遂陷席閏出降大聖奴海魯丁皆死之伯顏不花的斤力戰不勝遂自刎其部將蔡誠盡殺妻子及蔣廣奮力巷戰誠遇害死廣爲奉國所執愛廣勇敢使之降廣曰我寧爲忠死不爲降生汝等艸中一盜爾吾豈屈汝乎賊怒磔廣於竿廣大罵而絕有陳受者信小民也伯顏不花的斤知受有膂力募爲義兵尋戰敗爲賊擒痛罵不屈賊焚殺之先是伯顏不花的斤之援信州也嘗南望泣下曰我爲天子司憲視彼城之危急忍坐視乎吾知上報天子下拯生民餘皆無可卹所念者太夫人耳卽日入拜其母鮮於氏曰兒今不得事母矣母曰爾爲忠臣吾卽死復何憾鮮於氏太常典簿樞之女也伯顏不花的斤因命子也先不花奉其母間道入福建以江東廉訪司印送行禦史臺遂力守孤城而死朝廷賜謚曰桓敏

黃中玉按嘉善縣誌中玉博學彊記以父平山陰授江山縣尉時海內鼎沸詔徙行臺於紹興以控制閩越至正丁酉擢中玉爲參謀統鄕兵守衢婺越二年城陷一門十三人遇害長子孟輔出而僅免

葉良器按處州府誌良器靑田人慷慨有大節元季擾攘能保障鄕裏歲己亥總制胡深薦爲義兵千戶剿山寇及徵方國珍克平陽城升萬戶復攻瑞安深入敵境被獲不屈遇害事聞詔存卹其家

姜碩按樂安縣誌碩由相府掾吏累官禮部員外郎至正庚子奉詔自海道招安僞漢陳友諒至邵武與友諒僞指揮康太趙琮遇碩諭以逆順禍福太琮不從反欲降碩碩不屈大罵之遂被害邵武路申福建省有云銜命出疆厲聲諭逆臨危不屈惟望闕以謝恩視死如歸遂駢首而就戮事聞贈禮部侍郎謚忠烈

徐宗儒按東鄕縣誌宗儒行省以團結保障功授撫州路治中陳友諒僞將入城宗儒被執與紙命寫降書惟寫寧爲忠鬼不作賊臣八字賊怒殺之

劉天佑子仁義

禮

忠徳

慶

按臨江府誌天佑淸江裔也屠牛裏中元季漢兵起郡城陷天佑謀復之盜捕之急乃間道趨新淦會淦義兵鄒民用等夜渡金川天佑並力復淦樹柵自固戰於柵下嘗以皂旗麾眾賊望而畏之相持十餘月援絕糧盡突圍趨吉安賊追之短兵接天佑猶手刃數十人爲賊所執罵不絕口死其六子曰仁義禮忠徳慶聞難皆死之郡人立祠肖像以祀

張升按福建通誌升字伯起順昌人八歲能誦五經兼以詩名九歲膺薦赴省省臣以神童聞於朝年十二除祕書省正字累官至江南等處儒學提舉階奉議大夫至正末陳友諒陷豫章索升所署印升嘆曰吾幼被國恩今年幾七十可違義苟生耶遂投印井中不食而死

吳文讓按福建通誌文讓號遜齋將樂人爲龍溪縣尹至正末漳寇李忠甫叛文讓散儲帑募義兵往擊之賊勢方熾兵力不振力戰而死賜謚忠湣

伍宗堯子希稷希明

希周希配

按福建通誌宗堯淸流人盜起邑人推宗堯爲長集士卒設方略以禦之庚子江西寇鄧克明犯境宗堯禦之經月弗克說之降曰吾元人也當爲元鬼明日與其子希稷希明希周希配率兵決戰奮力突圍父子五人俱死寇亦退邑人特祠官祭之

布景範按新都縣誌景範至正進士芒部路益涼同知時李額驢侵掠景範舉義兵拒之力戰終日矢盡而死

劉持中按金鄕縣誌持中字遵道任內臺禦史出鎭湖廣省寇至抱印躍馬出禦爲賊所敗欲降之持中怒罵不屈遂遇害褒贈嘉議大夫祕書監卿入祀鄕賢

張萬里按韶州府誌萬里鳳儀子從父討郴寇父被執萬里率兵與賊戰勝之復仁化縣獲賊首張韶卿萬里剖其腹劈肝生食之事聞補父官至正二十二年十二月陳友諒遣將熊天瑞率眾圍韶城十七日城破萬里拔刀與戰身被數槍不能行據地罵賊賊殺之郡人哀而收葬焉

朴賽因不花張庸段禎按元史忠義傳朴賽因不花字徳中肅良合臺人有膂力善騎射由速古兒赤授利器庫提點再轉爲資正院判官累遷同知樞密院事遷翰林學士尋升承旨賜虎符兼巡軍合浦全羅等處軍民萬戶都元帥除大司農出爲嶺北行省右丞升平章政事至正二十四年甘肅行省以孛羅帖木兒矯弒皇后皇孫遣人白事平章政事也速答兒卽欲署諭眾榜朴賽因不花持不可曰此大事何得輕信況非符驗公文卒不署榜旣而果妄傳會皇太子撫軍冀寧承制拜朴賽因不花翰林學士承旨遷集賢大學士又爲宣政院使遂拜中書平章政事大明兵逼京師詔朴賽因不花以兵守順承門其所領兵僅數百嬴卒而已乃嘆息謂左右曰國事至此吾但知與此門同存亡也城陷被執以見主將惟請速死不少屈主將命畱營中終不屈殺之是時有張庸者字存中溫州人性豪爽精太乙數會世亂以策幹經略使李國鳳承制授庸福建行省員外郎治兵杉關頃之計事赴京師因進太乙數圖順帝喜之擢祕書少監皇太子立大撫軍院命庸團結房山遷同僉將作院事又除刑部尙書仍領團結會諸寨旣降庸守駱駝谷遣從事段禎請援於擴廓帖木兒不報庸獨堅守拒戰眾將潰庸無去志已而寨民李世傑執庸出降以見主將庸不屈與禎同被殺

丁好禮郭庸按元史忠義傳好禮字敬可眞定蠡州人精律算初試吏於戶部辟中書掾授戶部主事擢江南行臺監察禦史復入戶部爲員外郎拜監察禦史又入戶部爲郎中升侍郎除京畿漕運使建議置司於通州重講究漕運利病著爲成法人皆便之除戶部尙書時國家多故財用空乏好禮能撙節浮費國家用度賴之以給拜參議中書省事遷治書侍禦史出爲遼陽行省左丞未行畱爲樞密副使至正二十年遂拜中書參知政事時京師大饑天壽節廟堂欲用故事大燕會好禮言今民父子有相食者君臣當修省以弭大患燕會宜減常度不聽乞謝事乃以集賢大學士致仕給全俸家居擴廓帖木兒扈從皇太子還京輸山東粟以遺朝貴饋好禮麥百石好禮不受二十七年復起爲中書平章政事尋以論議不合謝政去特封趙國公大明兵入京城或勉其謁大將好禮叱之曰我以小吏致位極品爵上公今老矣恨無以報國所欠惟一死耳後數日大將召好禮不肯行舁至齊化門抗辭不屈而死年七十五是日中書參知政事郭庸亦舁至齊化門眾叱之拜庸曰臣各爲其主死自吾分何拜之有語不少屈而死庸字允中蒙古氏由國學生釋褐出身累遷爲陜西行臺監察禦史與同列劾知樞密院事也先帖木兒喪師左遷中興總管府判官其後也先帖木兒以罪黜召拜監察禦史累轉參政中書其節義與好禮並云

趙琬按元史趙璉傳璉弟琬字仲徳仕至臺州路總管至正二十七年方國瑛以舟挾琬至黃巖琬潛登白龍奧捨於民家絕粒不食人勸之食輒瞑目卻之七日而死

閔本拜住按元史忠義傳本字宗先河內人性剛正敏給而刻志於學早歲得推擇爲禮部令史禦史大夫不花奇本之才辟以爲掾平反冤獄甚有聲擢禦史臺照磨頃之遷樞密院都事拜監察禦史遷中書左司都事五轉爲吏部尙書移刑戶二部皆以能見稱本素貧且有目疾嘗上章乞謝事不允詔授集賢侍講學士大明兵薄京師本謂其妻程氏曰國事至此吾知之久矣愧不能立功補報敢愛六尺軀苟活哉程氏曰君能死忠我尙有愛於君乎本乃朝服與程氏北向再拜大書於屋壁曰元中奉大夫集賢侍講學士閔本死遂各縊焉二女長眞眞次女女見本死呼天號泣亦自縊於其傍有拜住者康里人也字聞善以材累官至翰林國史院都事爲太子司經兵至拜住謂家人曰吾始祖海藍伯封河東公者與太祖同事王可汗太祖取王可汗收諸部落吾祖引數十騎馳西北方太祖使人追問之曰昔者與皇帝同事王可汗王可汗今已滅欲爲之報仇則帝乃天命欲攺事帝則吾心有所不忍故避之於遠地以沒吾生耳此吾祖之言也且吾祖生朔漠其言尙如此今吾生長中原讀書國學而可不知大義乎況吾祖上世受國厚恩至吾又食祿今其國破尙忍見之與其苟生不如死遂赴井死其家人瘞之舍東悉以其書籍焚之爲殉云

趙弘毅子

恭

按元史忠義傳弘毅字仁卿眞定晉州人少好學家貧無書傭於巨室晝則爲役夜則借書讀之或閔其志但使總其事而不役焉嘗受經於臨川吳澄始辟翰林書寫再轉爲國史院編修官調大樂署令大明兵入京師弘毅嘆息曰忠臣不二君烈女不二夫此古語也我今力不能救社稷但有一死報國耳乃與妾解氏皆自縊其子恭中書管勾與妻子訣曰今乘輿北奔我父子食祿不能效尺寸力吾父母已死尙何敢愛死乎或止之曰我曹官卑何自苦如此恭叱曰爾非我徒也古者忠義人各盡自心豈問職之崇卑乎遂公服北向再拜亦縊死恭女官奴年十七見恭死方大泣適鄰嫗數輩來相率出避曰我未適人避將何之不聽嫗欲力挽之女曰人生在世便百歲亦須一死乃潛入中堂解衣帶自經

陳祖仁按開封府誌祖仁字子山汴人父安國晉陵縣尹祖仁好學有文名至正初進士第一累官翰林學士除參知政事朝廷之事多所諫正及順帝北遁祖仁死焉

朱公選按饒州府誌公選字克用樂平人事元順帝累官憲副至正末明兵至元主集三宮后妃皇太子皇太妃同議避兵北行趙伯顏不花慟哭諫曰天下者世祖之天下陛下當以死守柰何棄之不聽夜半開門北奔公選亦以疏畱弗獲遂自刃

忠烈部名臣列傳三十

元四

馬九霄按河源縣誌九霄北直隸人至正間授河源達魯花赤政尙寬和民戴如父母元末棄官盡忠而死明表忠貞子忠徳住河源驥升皆其裔

羅涓按崇寧縣誌涓合州同知歷知劍眉二州以母老歸養元末靑軍入蜀涓不屈而死

劉均按亳州誌均林慮人爲亳州觀察判官楊春旣逐荊山納款大兵脇均同降均佯應之歸其家取朝服服之顧謂妻子曰我起身刀筆仰荷上知始列朝署又佐大藩死亦足矣今頭顱已如此假使有十年壽何以見先帝於地下卽飲藥而死

周亨按彰徳府誌亨開封人喜讀書長於吟味棄參軍職入林慮山躬耕至正末大亂亨保蟻尖寨明兵至亨不屈投崖死

桑哥失裏按陜西通誌桑哥失裏爲西臺禦史守官家洞及明大將軍徐達遣兵攻之勢窮不屈與妻俱投崖死

梅實按江南通誌實字仲實堯臣九世孫以父蔭累官集慶路照磨至正末明兵圍集慶路城陷不屈遂闔門遇害

陶起祖按池州府誌起祖幼從吏元末兵興聚義兵保障鄕裏民恃以安授廬江知縣判銅陵縣事升池州同知爲趙普勝叛軍所執仗義死之祀邑祠

金宣一按池州府誌元末兵亂宣一集眾保鄕裏洪武初適堯封時羅友賢復叛遇宣一宣一數其罪友賢怒刃之其馬負屍歸至鐵帽山始僕因葬其處

葛昂按安慶府誌昂字銘徳元季兵起昂募義兵保障鄕曲賴之駐兵皖山累立戰功事聞授武略將軍安慶萬戶府金符千戶後天完兵攻安慶城陷昂死之

鄒世聞按杭州府誌世聞字聞遠登州黃縣人襲授百戶戍海寧遂爲海寧人張士誠陷浙西見元官從賊者世聞切齒罵不絕口元亡不食而死

陳達按金華府誌達字元達蘭溪人自中之孫父萍仕元爲宣政院使達自少徵入宿衛學書於康裏子山杜淸碧詔書欽安殿榜稱旨擢端本堂司經正字文學官立朝謇諤嘗劾禿魯帖木兒忤旨賴太子營救得不死辭官歸永嘉從進士陳髙授尙書語及時事輒流涕復召爲翰林學士不起明師下溫州自沈於淵軍士引出之持佩刀自裁軍士奪之乃斷髮示無用安置濠州遇赦還蘭溪病瘋痺聞有薦於朝者卻藥弗禦而卒蘇太史伯衡表其墓曰公伯祖宜中以攻丁大全而編管建昌公以劾禿魯帖木兒而幾見殺生與厄會何其絕相似也及元亡公分致死以徇國其心與乃祖行軍司馬死分水關同諒一門之內百歲之間風烈相終始所謂世篤忠賢者哉

季珍按處州府誌珍靑田人性驍勇元末寇掠郡邑珍率眾禦敵於邑西船寮自旦至暮斬獲無算援兵不及遂遇害事聞詔贈臘源寨巡檢

張惟賢按仙居縣誌惟賢字允徳惟大弟﹠﹟髭猿臂能挽十石弓叱﹠﹟千人自廢後至正間薦授南漳監鎭累勛擢武徳將軍晉爵侯食邑萬戶與明兵戰於蘭溪失利被獲初劉誠意基與之善至是劉如械所說之降惟賢曰吾非不知若主長者顧吾兄弟並開府受國恩最不忍也洎就刑劉與太祖曰夫爲知己動耳主上掃平六合不宜使天下有殺義士名太祖頷之謫武林戍不食七日死

楊居仁按開化縣誌元末饒兵陷縣治侯楊居仁仗義不屈罵賊而死

陳日卿按分水縣誌日卿仕元爲千夫長守禦本邑明鄧驃騎同王元帥取蘭溪婺源等處率兵至日卿力抵死之

鄧椿按南昌郡乘椿字伯壽奉新人任臨江路照磨領義兵從楊萬戶援江西至丰城縣遇水寇力戰手殺數十人而死

舒泰按南昌郡乘泰奉新人至元進士居父喪一遵禮制虞集嘗云泰行古道足以變世任分宜縣丞辧冤獄卻虎患屏妖祟異政可紀寇難起渠帥慕其才欲要致之不得後舉義眾破寇兵爲鄰境劇賊所乘泰被執怒罵不屈遂遇害

葉蘭按饒州府誌蘭字楚庭鄱陽人父懋有才識善詞章仕元官至大中大夫嘉興路總管多政迹蘭任太常寺禮儀院奉禮郎從父於浙明太祖初立周伯琦應召蘭送以詩云覓得神鰲休便休不須重上釣魚舟回頭更向溪山望明月蘆花別是秋後伯琦以其名薦蘭曰吾世爲元臣義不可仕弗就及再召乘舟至河口赴水死別號醉漁人咸義之蘭夙以詩名尢善歌賦所著有寓庵等集行世

江彥璋按廣信府誌彥璋貴溪人元鄕貢士也元末僞將王溥聞其名欲鉤致之不得乃以兵縛之行至何郎橋厲罵不絕遂遇害土人瘞其屍次日雪封之莫識其處至今人呼曰江家山云

萬淸按建昌府誌淸字仕廉南城人元進士官至樞密院使至正辛丑棄任還家仍命鎭守建昌路總管府洪武初竄入閩地太祖屢徵不就使人求得之貶和州知州淸義不事二君密旨賜死

張光遠羅惟遠按吉安府誌張光遠羅惟遠俱永興人元季盜起殺掠巨宗慘酷不忍聞光遠怒發上指其友惟遠尙气節遣人夜致之相與建奇策剪寇寇諜知之率眾執羅去授紙筆使寫首謀者羅瞋目視之大書一死字賊又按於樹竅其腹羅嚼齒三日大罵而後气絕尋又系光遠殺之聞者莫不隕涕

楊本巖子

節

鄒勝按吉安府誌本巖廬陵人起家直學遷白鷺書院山長元季兵起巖率民兵保障其鄕以功遷本縣主簿捕東固之賊乘利深入寇設伏弗備遂遇害子節感憤力戰寇並其徒鄒勝殺之義士謝願賢奮入賊區收巖父子及勝屍以歸鄕人髙其義

康震按吉安府誌震泰和人從吳艸廬學後被薦爲益陽慶洲書院山長歸元季亂監州達理馬識禮倡士民爲戰守備震首傾貲糧與定謀議及參政全子仁率師東下震復傾貲應之未幾熊天瑞入寇震度不可爲匿重崖中不食死

朱英發按吉水縣誌英發元季起兵保障被賊執涉江赴水而死

楊子遠按安福縣誌子遠本州州同饒賊入寇子遠力戰死之

王伯康按安福縣誌伯康常徳知事時被檄遠赴國難或勸之引卻伯康曰丈夫立身報國政在危急竟戰死沅州平生著述多樂府﹠﹟曰瘦馬吟

唐術按永丰縣誌術字景行庚寅就乙榜授袁州宜春學教諭時元季兵亂盜賊蜂起術曰吾鄕素以忠義稱寧肯混賊輩耶遂仗羲率豪雄以圖保障賊首某劫爲盟主不從大罵臨殺從容寫詩一首擲筆尢罵不絕口遂遇害

孔會心按臨江府誌會心峽江人武仲八世孫至元間由經明行修授安慶教授元末守城不屈赴蓮池死贈參軍都錄事

劉應樞按臨江府誌應樞淸江人永之季父爲金州學正秩滿而歸值元季亂舉義兵爲賊所殺

吳汝按黃岡縣誌汝字國棟家世饒州生而靈異膂力過人爲元左丞戍邾至正間大水堤盡決汝悉力載石巨舫塞之徐壽輝倡亂破邾下武漢諸城汝起兵復武昌僞漢遁後飲黃鶴樓爲漢兵襲破率其部下十餘騎渡江圖興復不克死之部將黃榮沈權等統餘眾還饒州明祖與陳友諒戰鄱陽榮以兵從榮稱戰時見汝白馬紅袍馮空助敵上敕封護國忠顯靈王邾民立祠祀之

陳友定子

海

尹克仁朵耳麻按明外史本傳友定一名有定字安國福淸人徙居汀之淸流世業農爲人沈勇喜遊俠鄕裏皆畏服之至正中汀州府判蔡公安至淸流募民兵討賊友定應募公安與語奇之使掌所募兵署爲黃土寨巡檢討平諸山寨進淸流縣尹陳友諒遣鄧克明等陷汀郡略杉關行省授友定汀州路總管禦之戰於黃土大捷走克明逾年克明復取汀州急攻建寧守將完者帖木兒檄友定入援連破賊悉復所失郡縣行省上其功第一進參知政事已置分省於延平以友定爲平章於是友定盡有福建八郡之地友定以農家子起傭伍目不知書及八郡數招致文學知名士如閩縣鄭定廬州王翰之屬畱置幕下粗涉文史習爲五字小詩皆有意理然頗任威福所屬違令者輒承制誅竄不絕漳州守將羅良心不平以書責之曰郡縣者國家之土地官司者人主之臣役而廥廩者朝廷之外府也今足下視郡縣如室家驅官僚如圉僕擅廥廩如私藏名𨿽報國實有鷹揚跋扈之心不知足下欲爲郭子儀乎抑爲曹孟徳乎友定怒竟以兵誅良而福淸宣慰使陳瑞孫崇安令孔楷建陽人詹翰拒友定不從皆被殺於是友定威震八閩然事元未嘗失臣節是時張士誠據浙西方國珍據浙東名爲附元歲漕粟大都輒不至而友定歲運糧數十萬至元都海道遼遠至者嘗十三四元主嘉之下詔褒美太祖旣定婺州與友定接境友定侵處州參政胡深擊走之遂下浦城克松溪獲友定將張子玉與朱亮祖進攻建寧破其二柵友定遣阮徳柔以兵四萬屯錦江繞出深後斷其歸路而自率牙將賴政等以銳師搏戰徳柔自後夾擊深兵敗被執死之太祖旣平方國珍卽發兵伐友定將軍胡廷美何文輝由江西趨杉關湯和廖永忠由明州海道取福州李文忠由浦城取建寧而別遣使至延平招諭友定友定置酒大會諸將及賓客殺明使者瀝其血酒甕中與眾酌飲之酒酣誓於眾曰吾曹並受元厚恩有不以死拒者身磔妻子戮遂往巡視福州環州城皆築壘距壘五十步輒築一臺嚴兵爲拒守計已而聞杉關破急分軍爲二命其將以一軍守福而自率一軍守延平以相掎角及湯和等舟師抵福之五虎門平章曲出引兵逆戰敗明人悉緣南臺蟻附登城守將遁去參政尹克仁宣政使朵耳麻不屈死僉院柏帖木兒積薪樓下殺妻妾及二女縱火自焚死廷美克建寧湯和進攻延平友定謀於眾曰敵兵方銳難與爭鋒不如持久困之諸將請出戰不許數請不已友定疑所部叛殺蕭院判軍士多出降會軍器局災城中﹠﹟聲震地明師知有變急攻城友定呼其屬訣曰大事已去吾一死報國諸君努力因退入省堂衣冠北面再拜仰藥死所部爭開城門納明師師入趨視友定猶未絕也舁出水東門適天大雷雨友定復蘇遂械送京師人見帝詰之友定厲聲曰國敗家亡死耳尙何言遂並其子海殺之海一名宗海工騎射亦喜賓禮文士友定旣被執自將樂歸於軍門至是從死元末所在盜起民間起義兵保障鄕裏稱元帥者不可勝數元輒因而官之其後或去爲盜或事元不終惟友定父子死義時人稱完節焉友定旣死興化泉州皆望風納款獨漳州達魯花赤疊裏彌實具公服北面再拜引斧斫印章以佩刀剚喉而死時云閩有三忠謂友定柏帖木兒疊裏彌實也

羅良弟三子安賓

按福建通誌良長汀人以平漳賊功授長汀尉屢功授至光祿大夫進封晉國公陳有定有據國之志良移書責之有定怒攻漳良迎戰馬岐山死之其弟屯田萬戶羅三亦怒罵死妻陳氏自盡子安賓將兵救父亦自刎壯士從死者百餘人

陳瑞孫按福建通誌瑞孫福寧州人以武舉累官宣慰帥鎭福淸陳友定兵到被執欲脇使從瑞孫憤罵曰我家三世仕元豈從汝反耶友定怒殺之妻孫氏曰吾夫爲國死吾可獨生乎亦抱幼女投井死

柏帖穆爾按元史忠義傳柏帖穆爾字君壽蒙古人家世履歷無所考居官所至以廉能著聲至正中累遷爲福建行省左右司郎中行省治福州二十七年大明以騎兵出杉關取邵武以舟師由海道趣閩奄至城下柏帖穆爾知城不可守引妻妾坐樓上慷慨謂曰丈夫死國婦人死夫義也今城且陷吾必死於是若等能吾從乎皆泣曰有死而已無他志也縊而死者六人有十歲女度其不自死則紿之曰汝稽顙拜佛庶保我無恙也甫拜卽挈米囊壓之死乳媼抱其幼子旁立以泣柏帖穆爾熟視之嘆曰父死國母死夫妾與女從父者也皆當死汝三歲兒於義何所從乎爲宗祀計可也乃命媼抱匿旁近民捨而斂金珠畀之曰卽有緩急可以此贖兒命有頃兵入城卽舉燈自燃四圍﹠﹟火大發遂自焚死

疊裏彌實獲獨步丁兄穆魯丁

海魯丁

呂復按元史忠義傳疊裏彌實字子初回回人性剛介事母至孝年四十猶不仕或問之曰吾不忍捨吾母以去也以宿衛年勞授行宣政院崇教三遷爲漳州路達魯花赤居三年民甚安之時陳有定據全閩八郡之政皆用其私人以總制之朝廷命官不得有所與大明兵旣取福州興化泉州皆納款或以告疊裏彌實仰天嘆曰吾不材位三品國恩厚矣其何以報乎報國恩者有死而已亡何吏走白招諭使者至請出城迓之疊裏彌實從容語之曰爾第往吾行出矣乃詣廳事具公服北面再拜畢引斧斫其印文又大書手版曰大元臣子卽入位端坐拔所佩刀剚喉中以死旣死猶手執刀按膝坐儼然如生時郡民相聚哭庭中斂其屍葬東門外時又有獲獨步丁者回回人舊進士累官僉廣東廉訪司事有呂復者爲江西行省左右司都事皆閒居寓福州而復以行省命攝長樂縣尹福州旣下獲獨步丁曰吾兄弟三人皆忝進士受國恩四十年今𨿽無官守然大節所在其可辱乎以石自系其腰投井死復亦曰吾世食君祿今𨿽攝官若不以死報國則無以見先人於地下引繩自經死獲獨步丁兄曰魯穆丁者官建康曰海魯丁者官信州先是亦皆死國難云

謝英輔白哈麻按福建通誌英輔歸化人由薦辟歷任樞密副使與陳有定同守閩地明兵至境有定飲藥自盡英輔乃偕達魯花赤白哈麻具朝服北向拜自經死

周修按新會縣誌修字望舒新會人謙恭循禮博通經史邑令聞其賢辟爲邑庠訓導性素剛直疾惡如讎值元季亂𨿽名門亦虧名節而陷於惡逆修每移書誚讓詞語帩直賊帥黃斌見而大怒使人生致之時諸生之在門者咸相與圖畫營救修獨不與曰死生命也安能屈辱於人以求活耶及擁至賊前閉目不爲禮髙聲叱之遂遇害至死罵不絕口時太常卿余觀國持節招撫江南聞而賢之目爲義士云

陳瑜劉永錫按廣西通誌瑜字仲庸雷州人也兒吉尼辟爲廣西行中書省都事廣西被圍也兒吉尼未嘗歸私第瑜事之甚謹城破以佩刀自刎又湘潭劉永錫者與瑜同事率妻子溺於白龍池死焉

鄧祖勝按廣西通誌祖勝南寧人以右丞守永州聞楊璟師至約全桂守者互相應援全桂援絕璟督師四面攻之祖勝仰藥死

趙元隆按廣西通誌元隆字祖森興安人元末爲廣西行中書省都事尙奇厲節嘗讀書至士爲知己者死拊幾嘆曰烈士當如此矣聞楊璟師垂壓永州勸平章也兒吉尼發兵救永曰永桂之蔽無永則無桂也況鄧侯有約義士不可負平章聽之旣聞全州不守所遣兵復敗永破鄧祖勝自殺元隆乃約平章共以死守又私與同官言昔荷鄧侯知遇所以不卽死者期效尺寸以報之今鄧侯死矣尙可獨生乎元隆分守伏波門久之師從西門入顧謂從者曰此吾死所也引兵自決其同官陳瑜劉永錫皆死之

曾尙賓按廣西通誌尙賓江西人也兒吉尼擢義兵千戶洪武元年明兵圍靖江尙賓守西城及城陷身中數槍猶力戰不衰後眾寡不敵自焚其家死之

也兒吉尼按廣西通誌也兒吉尼字尙文唐兀氏人至正間授廣西行中書省平章政事兼肅政廉訪使時紅巾擾攘賊入湘南嶺表震動公議建築城池以扼險要遂捐俸於官貿易海鹽積以歲月息倍至萬經制之費皆出於此四年而克終事民忘勞焉也兒吉尼善結眾心一時驍將材士多歸之故保有境土二十餘年洪武元年總兵楊璟取廣西也兒吉尼堅守不下後城破被執送京師不屈死之郡人感其恩立廟祀之

楊淵海按雲南通誌至元間總管段功有寵於梁王淵海事段功知其不克終累諫不聽淵海語人曰吾主無生還矣吾食人食而不同其難乎明年功爲梁所害淵海死之

楊保弟

名

按雲南通誌保太和人同弟名皆事段氏洪武初兵入大理保遣名探報緩急約翌日日出爲期名過時不至保知事不濟卽自縊名至亦以弓弦縊死國人義之合葬於弘圭山

王翰按明外史陳友定傳翰字用文仕元爲潮州路總管友定敗翰爲黃冠棲永泰山中者十載太祖聞其賢彊起之自刎死有子偁知名

戴宗濂按永新縣誌宗濂字冽夫廬陵主簿母老棄官歸養時紅巾寇起宗濂糾義旅捍鄕社髙皇帝定江南聞其名召至京授以官不屈謫修都城死金陵

兪庸按秀水縣誌庸字子忠秀州人爲平江路推官年饑谷貴流殍塞途憲府檄庸董倉庾賑給全活數萬淮兵壓境庸募勇士鑰守盤門郡僚髙安等謂庸盍俱竄庸厲聲叱曰公等以世臣守大城一旦臨利害先士民逃恩義何有安持鐵簡擊庸僕地遂開門兵入城庸被擒尋以計脫去微服間道歸淞久之太守知其人將授之爵庸謝曰吳門之役吾有死所今日之生出不幸耳尙何面目受他命見天日耶因發憤病卒

伯顏子中段武定定楊惠僧住馮

浩石抹宜孫鈒納錫彰王可阿失不

花朱春普顏帖木兒張翺帖木兒不

花元禿蠻董丑趙世傑把匝剌瓦爾

密驢兒達的按明外史陳友定傳子中其先西域人後仕江西因家焉子中明春秋五舉有司不第行省辟授東湖書院山長遷建昌教授子中𨿽儒生慷慨喜談兵江西盜起授分省都事使守贛州而陳友諒兵已破贛子中倉卒募吏民與鬥城下不勝脫身間道走閩陳友定素知之辟授行省員外郎出奇計以友定兵復建昌浮海如元都獻捷累遷吏部侍郎持節發廣東何眞兵救閩至則廖將軍永忠已降何眞子中跳墜馬折一足致軍前永忠欲脇降之終不屈義而捨之乃變姓名冠黃冠遊行江湖間太祖求之不得簿錄其妻子子中竟不出嘗賫鴆自隨有急則死之久之事寖解乃還故里洪武十二年詔令郡縣舉元遺民將官之不應者論重辟布政使沈立本密言子中於朝詔以幣聘使者至子中太息曰死晚矣爲歌七章哭其祖父師友飲鴆而死當元亡時守土臣仗節死者甚眾明兵克鎭江守將段武平章定定戰死克婺州浙東廉訪使楊惠婺州達魯花赤僧住戰死克衢州總管馮浩赴水死石抹宜孫守處州其母與弟厚孫先爲明兵所獲令以書招之不聽比克處州宜孫戰敗走建寧收集士卒欲復處州攻慶元爲耿再成所敗還走建寧半道遇鄕兵被殺部將李彥文葬之龍泉太祖嘉其忠遣使致祭復其處州生祠其後大軍北伐克眞定路達魯花赤鈒納錫彰聞王師取元都朝服登城西崖北面再拜投崖死克奉元郎中王可仰藥死檢校阿失不花自經死三原縣尹朱春謂其妻曰吾當死以報國妻曰君能盡忠妾豈不能盡節亦俱投繯死克梧州吏部尙書普顏帖木兒戰死張翺赴水死克靖江廉訪司僉事帖木兒不花元帥元禿蠻萬戶董醜漢府判趙世傑皆自殺克雲南梁王把匝剌瓦爾密驅妻子沈滇池與其右丞驢兒左丞達的俱自縊死

潘世英按松江府誌世英字積中華亭人用禦史薦官閩南會汀寇林頑斷官道煽毒齊民世英悉釋其詿誤復業者一千三十戶興化賊起帥府分遣本道督捕選世英從官軍有戮平民冒功者世英曰民苦脇從非本心也請帥抵賊壘反復慰諭皆感泣縛其渠魁以降復業者一千五百戶初江淮賊起分兵守關世英實董之左丞老老鎭江東遣使起關上兵使者露刃以脇之世英曰我受命守關兵一轉足則閩危矣使者厲聲曰汝不畏死耶世英張﹠﹟引頸曰頭可與兵不可與使者還白左丞嘆異久之已而餘寇復至同安募義兵航海忽安溪賊掠縣境突入縣廨世英端坐不起罵賊不絕口遇害歸祔於千山

明一

花云朱文遜按明外史本傳云懷遠人貌偉而黑驍勇絕倫至正十三年從太祖臨濠克懷遠擒其帥拔全椒襲繆家寨太祖將取滁州率數騎猝遇賊數千云衛太祖突陣出遂克滁州從取和州獲卒三百授管勾太祖渡江云先濟旣克太平命宿衛左右從克集慶獲卒三千擢總管徇下丹陽丹徒金壇過馬馱沙道遇劇賊擒殺甚眾授前部先鋒從拔常州守牛塘營擢行樞密院判階安遠大將軍克常熟州獲卒萬餘已命趨寧國道殺羣盜數百還守太平二十年閏五月陳友諒以舟師來寇云與知府許瑗院判王鼎元帥朱文遜率三千人禦之文遜戰死友諒攻三日不克乃以巨舟乘漲令士卒緣舟尾攀堞登城遂陷縛云急云怒大呼縛盡裂起奪守者刀殺五六人大罵賊怒碎其首縛於舟檣叢射之而死瑗鼎亦抗罵死太祖卽吳王位追封云東丘郡侯瑗髙陽郡侯鼎太原郡侯立忠臣祠並祀之方戰急云妻郜祭家廟挈三歲兒泣語家人曰城破吾夫必死吾義不獨存然不可使花氏無後若輩善撫育之云被執郜赴水死侍兒孫瘞畢抱兒行被掠至九江軍中惡兒啼孫氏夜投漁家脫簪珥屬養之及漢兵敗孫往漁家竊兒走夜宿陶穴中天明渡江潰軍奪舟去棄江中浮斷木入葦洲采蓮實哺兒七日不死夜半有老父號雷老挈之行逾年達太祖所孫抱兒拜泣太祖亦泣置兒膝上曰將種也賜雷老衣忽不見兒尋賜名煒累官水軍左衛指揮僉事世宗卽位之歲其五世孫爲遼復州衛指揮請於朝贈郜貞烈夫人孫安人立祠致祭文遜太祖養子也嘗與元帥秦友諒攻克無爲州

許瑗王鼎劉齊曾萬中陳海宋叔

華趙天麟董曾按明外史花云傳瑗字栗夫樂平人元末兩舉鄕第一會試不第放浪吳越間太祖駐婺州瑗謁曰元祚將終四方鼎沸足下欲定天下非延攬英雄難以成功太祖喜置幕中參軍事未幾命守太平鼎儀眞人初爲趙忠養子忠從太祖爲總管克太平授行樞密院判鎭池州趙普勝來寇忠陣歿命鼎嗣職復故姓守太平至是鼎與云瑗三人皆被難時有劉齊者以江西行省參政守吉安守將李明道召友諒兵至開西門納之殺參政曾萬中陳海執齊及知府宋叔華脇之降二人不屈又攻破臨安執同知趙天麟亦不屈俱送友諒所友諒方攻洪都殺三人徇城下友諒兵陷無爲州執知州董曾亦抗罵不屈沈之江

張子明按明外史趙徳勝傳子明領兵千戶洪都圍久內外隔絕朱文正遣子明告急於應天以東湖小漁舟從水關潛出夜行晝止半月始得達太祖問友諒兵勢對曰兵𨿽盛戰死者不少今江水日涸賊之巨艦將不利師久糧乏援至可破也太祖謂子明歸語而帥堅守一月吾自取之還至江口爲友諒所獲令誘降城中子明僞許之至城下大呼我張大捨已見主上令諸公堅守救兵且至賊怒攢槊刺之死追封忠節侯

丁普郎按明外史趙徳勝傳普郎初爲陳友諒將守小孤太祖徇江州同傅友徳來附授行樞密院同知數有軍功友諒攻南昌太祖來援遇於鄱陽湖七月己丑兩軍搏戰自辰至午普郎身被十餘創首脫猶執兵若戰狀直立舟中不僕敵驚爲神贈濟陽郡公

張志雄按明外史趙徳勝傳志雄亦友諒將從趙普勝守安慶友諒殺普勝志雄怨之降於太祖爲樞密院判志雄素驍勇號長張至是舟檣折敵攢刺之知不能脫遂自刎

汪靖按江南通誌靖字徯安休寧人太祖與陳友諒戰鄱陽湖靖詐降友諒爲內應夜舉火中外夾攻火中猶作戰鬥狀因焚死錄忠贈盱眙子祀於康郎山

馬玉按鄱陽縣誌玉洪武初石門巡檢時劇寇犯境玉率兵役禦之奮勇直前力盡歿於陣後屢顯靈異土人至今祀爲神云

朱模按江南通誌模字子範休寧人洪武初判六安州在任淸正左氏軍丁糾眾爲逆模單騎捕之深入賊壘遇害

王愷子

行

按明外史本傳愷字用和當塗人通經史元時爲府吏太祖拔太平召愷爲掾從下京口撫定新附民及建中書省用爲都事杭州苗軍數萬降待命嚴州境愷馳諭之偕其帥至太祖克婺州置中書分省調愷都事克衢州命總制軍民事置遊擊軍籍丁壯萬餘常遇春守金華部將擾民愷執撻之遇春讓愷愷曰民者國之本撻一部將萬民安將軍所樂聞也遇春乃謝愷開化馬宣江山楊明並爲亂先後討禽之陳友諒寇龍江太祖命胡大海搗廣信以牽制之大海遣元帥葛俊往愷曰廣信漢門戶必重兵守偏師撓之設挫﹠﹟吾衢繹騷矣大海乃自行至而廣信潰一如愷言尋遷左右司郎中佐大海治省事苗軍作亂害大海執愷欲降之愷正色曰吾守土義當死寧從賊耶賊帥劉震欲全愷其黨吳得眞曰無自貽患遂並其子行殺之愷善謀斷嘗白事未聽卻立戶外抵暮不去太祖出怪問之愷諫如初卒從其議後贈奉直大夫飛騎尉追封當塗縣男

孫炎耿再成王道同朱文剛按明外史本傳炎字伯融句容人面鐵色跛一足譚辯風生雅負經濟與丁復夏煜遊有詩名太祖下集慶召見陳元運將盡請延攬賢豪太祖方建行中書省用爲首掾從徵浙東擢池州同知尋進知府召爲行省都事克處州授總制以禮招聘劉基章溢葉琛等基不肯出炎使再往基遺以寶劍炎作詩贈基言劍當獻天子斬不順命者非人臣所宜用封還之且貽書數千言基始就見會太祖來聘遂送詣建康是時城外皆賊壘城空無一兵苗軍作亂殺院判耿再成執炎及知府王道同元帥朱文剛幽空室脇降皆不屈賊帥賀仁徳饋雁酒炎大罵賊怒拔刀叱解衣炎曰此紫綺裘主上所賜吾當服以死遂與道同文剛皆見害年僅三十餘追贈丹陽縣男塑像再成祠道同由中書省宣使遷帳前總管出爲義烏知縣擢知處州贈太原郡侯文剛太祖養子小字柴捨變起欲與再成聚兵殺賊不及遂被難贈鎭國將軍附祭功臣廟

孫本立按吉安府誌本立廬陵人自少武勇稱鄕裏壬辰兵起本立糾合豪傑等輩數百人保捍郡邑戊戌僞漢陳友諒至本立與儕偶曾萬中陳海力戰卻之辛丑三人款附髙皇帝帝乃授三人官爲參政友諒將熊天瑞據贛州怒本立不附己潛襲其軍本立遇害

李繼先按吉安府誌繼先廬陵人父誠則以能詩名才子嘗教督繼先心念世平貴文事世亂先武功因去事髙皇帝以韜略受知授樞密院判官會南昌降將祝宗等復叛友諒悉兵來圍左右翼元帥後先戰沒敵攻彌急繼先出戰力屈被掠死敵中友諒平贈繼先隴西侯立廟祀之

李夢庚按明外史郭景祥傳夢庚鳳陽人從渡江掌軍機文字與景祥同時爲左司郎中同調浙東分省入爲參議兼督府參軍謝再興守諸全所部左糜二將私販易吳境太祖怒殺二將召諭再興命夢庚往諸全總制軍事再興忿夢庚一旦出己上遂叛執夢庚降於吳夢庚死之祔祭功臣廟

錢淸按靑陽縣誌淸字公淸倜儻好義精數術元末兵興集義旅衛鄕邑與趙普勝立寨相望寇來則拒退則率鄕人耕稼以爲食民多賴之大將常遇春遣院判趙忠攻靑陽縣卽率眾歸命授陜西寧夏衛正千戶後擢萊州衛指揮使吳元年調徵張士誠戰不利獨挺身格鬥遂死於陣淸居家時嘗築九華山房王忠文公爲之記忠文公後伏節滇南蓋志相合也

徐明按合肥縣誌明合肥人爲管軍百戶壬寅從守洪都癸卯五月丙子陳友諒攻洪都之新城門明從指揮薛顯開門突戰被執死之明有膽略善修飭遇事敢爲當圍城之日嘗出劫友諒營獲其良馬以歸友諒陰設陷﹠﹟數臨城誘戰是日明乘醉躍馬出城射賊賊走明追之墮陷﹠﹟中賊鉤取去誘之降不從尋殺之後追封合肥縣男配享洪都忠臣廟以其子爲指揮

郈明按合肥縣誌明合肥人甲午歸附從克和州渡江取太平入建康收下江南等處累立戰功授管軍上千戶癸卯七月僞漢陳友諒舉兵圍南昌守將朱文正告急上率諸將士往援之遇於康郎山大戰數日明奮力死於陣友諒敗上追念明捐軀徇國命立廟於康郎山肖形祀之仍追贈武節將軍飛騎尉封梁縣子

王徳按合肥縣誌徳合肥人元季兵亂初爲羣雄所得度其無成乃脫身歸明翼從渡江拔采石取太平定江南等處皆有功上愛其勇力授管軍上千戶癸卯七月陳友諒率兵六十萬攻圍南昌守臣告急上解廬州圍赴之遇友諒兵於康郎山自戊子至辛卯酣戰累日徳奮勇誓殲彊寇死於戰友諒敗追贈武節將軍驍騎尉封合肥縣子仍令有司建廟於康郎山肖像歲時祭之

朱鼎按合肥縣誌鼎合肥人勇悍多力善馬﹠﹟歲乙未與巢湖水將兪通海等歸附從渡江多立戰功授管軍上千戶癸卯七月從上討陳友諒遇於鄱陽湖鼎奮勇迎擊面臂中數矢而死追贈武節將軍驍騎尉封合肥縣子復命有司卽其死所建忠臣廟設像歲時祭之

汪文丙按太平縣誌文丙字丙叔常從汪澤民遊革除初隨撫諭官孫炎入覲授祕書典簽講解稱上意升都昌縣令時陳友諒居江西嚴衛守禦罵賊死之

韓成按鳳陽府誌成有勇略從明太祖起兵率先陷陣屢立大功陳友諒攻南昌急太祖率兵往救大戰於鄱陽湖被圍計無所出成進曰臣聞古人有殺身成仁者臣不敢辭遂賜成龍袍冠冕與太祖服同對賊眾投水中賊遂退友諒敗死封成髙陽侯建忠臣祠於康郎山成位第一子觀襲廣西衛指揮僉事

葉琛按明外史本傳琛字景淵麗水人博學有才藻元末從石抹宜孫守處州爲畫策捕誅山寇葉賢三等授行省元帥王師下處州琛避走建寧太祖以薦徵至金陵授營田司僉事尋遷洪都知府佐鄧愈鎭守祝宗康泰叛愈脫走琛被執不屈大罵死之追封南陽郡侯塑像耿再成祠後祀功臣廟南渡後追謚貞肅

賴天賦按惠州府誌天賦至正中舉人材任興寧主簿至洪武初因亂屯兵於龍母寨出與賊戰敗績追至馬公坑執之不屈而死

鍾鎰按惠州府誌鎰山東掖縣人洪武初河源縣丞集流逋定版籍建學校立壇祠凡邑之政罔不修舉後署海丰縣事海寇猝至城陷死之

唐豫按南海縣誌豫字用之南海平步人洪武初鄕貢授增城縣學教諭博洽羣書鄕人號爲唐書櫃湛萊民作亂豫往諭以義不從被執罵賊而死

胡深按明外史陳友定傳太祖旣定婺州與友定接境友定侵處州參政胡深擊走之遂下浦城克松溪獲友定將張子玉與朱亮祖進攻建寧破其二柵友定遣阮徳柔以兵四萬屯錦江繞出深後斷其歸路而自率牙將賴政等以銳師搏戰徳柔自後夾擊深兵敗被執死之

牟魯按明外史本傳魯烏程人爲莒州同知洪武三年秋靑州民孫古朴等爲亂襲州城執魯欲降之魯曉之曰國家混一海宇民皆樂業若輩悔過自新可轉禍爲福不然官軍旦夕至無遺種矣我守土臣義惟一死所惜者良民耳賊未敢害擁至城南鄒家莊魯大罵遂殺之已而賊破詔卹其家

白謙裴源按明外史牟魯傳謙婺源知州信州盜蕭明來寇謙力不能禦懷印出北門赴水死源肇慶府經歷以公事赴新興遇山賊陳勇卿被執勒令跪源大罵曰我命官乃跪賊耶遂被殺洪武三年贈官二等

朱顯忠王均諒按明外史牟魯傳顯忠如臯人爲張士誠將來降數從徵有功以濠梁衛指揮僉事從鄧愈下河州抵土番從傅友徳克文州遂畱守之洪武四年夏蜀將丁世眞召番數萬來攻卻而復至食盡無援或勸走避叱不聽攻益急裹創力戰城破爲亂兵所殺千戶王均諒被執不屈磔死友徳至世眞乃走事聞贈卹有差

於光按明外史濮英傳光都昌人從徐壽輝起兵爲宣慰元帥鎭浮梁陳友諒弒壽輝光來降從大將軍收浙西定中原守潼關有功爲鷹揚衛指揮鎭鞏昌擴廓襲蘭州光以兵赴援至馬蘭灘戰敗執徇城下光大呼曰我不幸被執公等堅守徐將軍將大軍旦夕至矣遂被殺贈懷遠將軍祀雞籠山功臣廟

黎按臨川縣誌字希少有經濟至元末廷臣屢薦固辭洪武辛亥由明經博學除南賓主簿蒞事廉明吏民畏服鄰郡長寧近夷獠歲易五守皆爲夷獠所逐部使奏可任詔爲知州撥煨燼瘞遺胳流民四歸夷賊解散歲餘戎州賊入州境梅洞寧遠賊應之攻州城率民兵出戰自朝至晡勢弱不支墮馬大罵爲洞賊所害吏目簡居敬葬之寶屏山下州民祠祀之四川茶鹽運判樂夔來援不及哭詩甚哀

管貞按贛州府誌貞字源淸寧都人登洪武辛亥進士授陽谷縣丞寇至竭力禦之不克被執罵賊而死民哀悼之

王綱按明外史忠義傳綱字性常余姚人與弟秉常敬常並以文學名綱善劉基語之曰老夫樂山林異時得志勿以世緣累我後基竟薦綱於太祖洪武四年徵至京師年七十矣齒髮如少壯太祖異之策以治道擢兵部郎潮民弗靖除廣東參議督兵餉語所親曰吾命盡此矣以書訣家人攜子彥達行單舸諭降諸亂民還抵增城遇海寇曹眞截舟羅拜願得爲帥綱諭以禍福不從則奮罵賊舁之去爲壇坐綱日拜請綱罵不絕口遇害彥達年十六亦罵賊求死賊欲並殺之其酋曰父忠子孝殺之不祥令綴羊革裹父屍而出二十四年禦史郭純以聞詔立廟死所歲時祀之彥達以父蔭當得官痛父終身不仕

王名善黃裏按明外史牟魯傳名善義烏人爲髙州通判海寇何均善被戮洪武五年其黨羅子仁率眾潛入城執名善不屈死裏云內州同知洪武五年秋蒙古兵突入城裏率兵巷戰力屈死之

陳剛按寧波府誌剛字子浩嘗與友人傅恕窮日夜績學期以科目自見造詣日深終不一踐墻屋洪武五年徵授延安神木令其地控西北邊人民甚稀習尙桀﹠﹟剛徒步上任撫牧疲羸尢急於摧姦宄有小吏白敬臣素險黠剛欲譴之遂亡去引賊入寇逼令降剛大罵不屈曰汝奴致賊爲逆吾與此邑同存亡恨不寸斬汝等賊奪剛所佩印殺之縣隨陷

萬斌按明外史忠義傳斌字文質定遠人沈毅尙气質元季海內亂集壯士保障鄕曲歲癸巳歸太祖於濠從克滁和眞三州授管軍副千戶鎭滁後太祖用師江南江北州縣多陷斌屢摧破鄰寇孤城晏如守滁十三年始從徵建寧洪武紀元從下中原調永平五年六月從宣寧侯曹良臣逐寇塞外大戰於阿魯渾河先登陷陣死之

王褘按明外史本傳褘字子充義烏人幼敏慧長師黃溍學古文遂以文章名世嘗遊元都陳時務七八千言宰相格不以聞危素張起巖輩先後論薦之不報乃南歸益著書名日盛太祖取婺州召見用爲中書分省掾史徵江西褘獻頌太祖喜曰江南有二儒卿與宋濂耳學問之博卿不如才思之雄濂不如卿賜而遣之太祖創禮賢館李文忠薦褘及許元王天錫召置館中旋授江南儒學提舉司校理父憂歸服闋除侍禮郎兼引進使尋掌起居注已命同知南康府事賜金帶寵之居官有惠政太祖將卽大位召還議禮坐事忤旨出爲漳州府通判洪武元年八月上疏言祈天永命之要在忠厚以存心寬大以爲政法天道順人心雷霆霜雪可暫不可常浙西旣平科斂當減太祖嘉納之然不能盡從也明年修元史命褘與濂爲總裁書成擢翰林待制同知制誥兼國史院編修官奉詔預教大本堂每召對必賜坐久則賜食坐失朝降編修出使吐蕃未至召還五年正月太祖旣平蜀議招諭雲南會北平送雲南使者蘇成至乃元梁王把匝剌瓦爾密遣往漠北者卽命褘賫詔偕往至則諭王以禍福王未決而元嗣君遣使脫脫徵餉脇王以危言必欲殺褘王匿褘民間脫脫誚讓王王不得已出褘見之脫脫欲屈褘褘叱曰天旣訖汝元命我朝實代之汝爝火餘燼敢與日月爭明耶且我與汝皆使也豈爲汝屈脫脫益詈王或曰兩國交兵使在其間不從則遣之且王公素負重名不可害脫脫攘臂曰今𨿽孔聖義不得存褘顧王曰汝殺我大兵夕至汝禍不旋踵矣遂遇害時十二月二十四日也年五十有二梁王遣使致祭具棺衾斂之建文中褘子紳訟褘事詔贈翰林學士謚文節正統中攺謚忠文成化中命建祠雲南春秋奉祀紳字仲縉褘死時年十三長博學受業宋濂濂器之曰吾友不亡矣蜀獻王聘紳待以客禮紳啟王往雲南求父遺骸不獲卽死所致祭述滇南痛哭記以歸

厲子溫按麗水縣誌子溫以明經擢南京監察禦史糾劾不避權要洪武癸丑命覆踏湖州水荒以實復命上曰先悉曰無爾獨曰有莫不知所以者乎對曰天知地知臣知君獨不知上忿其言過直斬之令檢子溫行篋止陳米三升出京省荒詩二律監刑官復述其臨刑詩一首上痛惜如失卒查災荒果如其言因禦書於午門曰豪傑禦史厲子溫以勵天下爲人臣者

吳云按明外史王褘傳云宜興人元待制仕太祖歷官刑部尙書與禮部尙書陶凱並出爲湖廣參政洪武八年九月太祖議再遣使招諭梁王召云語之曰今天下一家獨雲南未奉正朔殺我使臣卿能爲我作陸賈乎云頓首請行時梁王遣鐵知院輩二十餘人使漠北爲大軍所獲送京師太祖釋之令與云偕行旣入境鐵知院等謀曰吾輩奉使被執罪且死乃誘云令詐爲元使攺制書共紿梁王云誓死不從鐵知院等遂殺云梁王聞其事收云骨送蜀給孤寺殯之雲南平云子黻上云事於朝詔馳傳返葬以黻爲國子生弘治中贈刑部尙書謚忠節與褘並祠攺祠額曰二忠

熊鼎趙成杜寅按明外史本傳鼎字伯穎臨川人元末舉於鄕長龍溪書院兵亂結鄕人自守陳友諒屢脇之不應鄧愈鎭江西數延見奇其才太祖至愈以鼎薦欲官之以親老辭乃畱愈幕府贊軍事母喪除召至京師命偕諸儒撰公子書訓貴戚子弟尋授徳淸縣丞松江民錢鶴臯反鄰郡大驚鼎鎭之以靜吳元年召議禮儀除中書考功博士遷起居注宮殿成命類編古人行事可爲鑑戒者書壁間舍人耿忠使廣信還奏郡縣官違法狀帝遣禦史廉之而時已頒赦書丞相李善長再諫不納鼎偕給事中尹正進曰朝廷布大信於四方復以細故煩禦史失信且褻威帝默然久之乃不遣禦史洪武攺元新設浙江按察司以鼎爲僉事分部臺溫臺溫自方氏竊據僞官悍將二百人暴橫甚鼎盡遷之江淮間民始安尋奏治溫之倡邪教者散其眾爲農平陽知州梅謐坐贓辧不已民數百咸訴知州無罪鼎將聽之吏白鼎釋知州如故出何鼎嘆曰法以誅罪吾敢畏譴誅無罪人乎釋謐以情聞報如其奏寧海民陳徳仲支解黎異異妻屢訴不得直鼎一日覽牒有靑蛙立案上鼎曰蛙非異乎果異止勿動蛙果勿動乃逮徳仲鞫實立正其罪是秋山東初定設按察司復以鼎爲僉事奏罷不職有司數十輩列郡肅淸進副使徙晉王府右傅坐累左遷大同衛知事復授晉王府參軍召爲刑部主事八年西部朵兒只班率部落內附攺鼎岐寧衛經歷賜白金寶鈔以行旣至知寇乃僞降密疏論之帝遣使慰勞賜以裘帽復遣中使趙成召鼎鼎等旣行寇果叛遣其下脇鼎還鼎責以大義罵之遂與成及知事杜寅俱被殺帝聞悼惜命葬之黃羊川立祠致祭以所食俸米給其家

顧師勝按明外史牟魯傳師勝興化人爲峨眉知縣洪武十二年率民兵討賊彭普貴戰死賜敕褒美卹其家

陳敬按明外史牟魯傳敬增城人洪武十四年舉賢良擢禮部郎中左遷雲南曲靖府經歷署劍川州事鄰寇來攻城敬禦之官兵寡其下欲退敬瞋目大呼力戰死命卹其家

賴麒興按廣州府誌麒興增城人自幼負奇气而勇於義行事不苟洪武十四年嘗忿鄰賊蘇友興聚眾作亂因與長沙鄕人廖孟璇連誓募兵往隸南雄侯趙庸麾下調發討捕屢立戰功兵回本邑爲關子洋殘寇設伏所陷賫志以歿民甚惜之

鄧國琦按東莞縣誌國琦東莞人性剛毅尙節槪洪武初以賢良舉不就十四年辛酉艸寇蘇友興嘯聚剽掠鄕邑騷動地方眾多附之惟國琦與缺口鎭巡檢李添鳳徑趨靖康諸鄕起集民丁二千餘屯守缺口鎭與賊戰不利退保深溪山賊復益兵死戰力不支與李添鳳俱被執國琦罵賊不屈而死侍郎陳璉稱其英聲偉節不愧古人云

張仲賢關敏按南海縣誌仲賢南海人少剛果涉獵書史見義勇爲洪武初同關敏破龍潭賊敏死仲賢力戰獲免十四年東莞湛萊賊曹眞聚眾構逆朝廷遣南雄侯趙庸總兵往討命仲賢率民兵先爲向導仲賢駕舟設機先進奪其港口摧賊前鋒由是官軍戰艦乘潮繼至賊眾大潰庸愛其勇復遣率眾援東莞舟經海口賊憚之悉眾來攻力戰不支死之賊爲仲賢殺者亦數百人賊平後庸嘉嘆其忠祭之

張斌按密雲縣誌斌江南合肥人洪武間累官都指揮僉事創建衛所修築城池尋以徵進失利被敵獲不屈死子麟襲升陜西都指揮使鎭守寧夏

髙徳按撫寧縣誌徳洪武間歸附從徵累立戰功除授千戶十四年奉調進徵雲南金齒衛等處所至奏績十五年八月攻大白寨不下與蠻寇對敵奮勇爭擊力戰死之及雲南平定事聞贈明威將軍僉指揮使司事蔭世襲指揮僉事

云奇按南海縣誌奇南海人洪武間內使守西華門時丞相胡惟庸謀逆其居第去門甚邇奇密知其事冀因隙以發未幾惟庸所居井湧醴泉邀上往幸鑾輿出奇走衝蹕道勒馬銜言气力勃崒舌不能達意上怒左右亂撾捶折右臂猶奮指賊臣第弗爲痛上乃悟登城眺顧則見彼第內壯士衷甲伏屏幃間數匝亟返﹠﹟殿罪人一一就縛召奇息已絕矣上追悼加贈司禮監太監賜葬於鐘山之西命有司春秋致祭給六人備歲時灑掃

張愛按福建通誌愛上杭人洪武間溪南寇攻縣眾推愛爲隊長與梁文彪等力戰斬首數百復隨官軍搗穴深入被執罵賊不屈死

張文煥按山西通誌文煥洪武中爲白洋鎭巡檢與敵戰死其妻聞之亦死一子貧不能自存召養於京給以父俸

徐彜按寶慶府誌彜洪武中授武岡州判官峒苗犯順彜力戰死之士民無不哀慕

兪徳惠按無錫縣誌徳惠字用濟洪武中舉經明行修授行人司行人奉命使蜀再使廣西值寇亂徳惠驅車徑前卒與賊遇不屈死之道阻不得歸骨葬衣冠於繡嶺之下

袁興按全椒縣誌興字徳興以驍勇名裏中聞明太祖渡江克太平往歸之初從攻宣州奮勇先登敵皆披靡俄被創傷左頰流血略不爲動接戰益力元帥伯顏不花見而奇之且以爲言得賜銀碗繼攻蠻子海牙水寨破陳也先之眾遂入建康取寧國尋從下徽州會苗軍犯境戰卻之苗復至大破之烏龍嶺下飲其馬以還又從胡左丞攻下蘭溪諸縣破僞吳於五端門平章李文忠率師攻東陽叛將謝再成敗走復與僞吳合戰生擒其將曹元帥並獲其馬授管軍千戶又攻桐廬富陽進克杭州從永嘉侯下溫臺福建沿海諸郡捕海寇至蘭秀山大捷授武略將軍杭州衛千戶世襲從宣徳侯曹良臣徵曲靖臨安建水烏撒烏蒙諸郡平之敗龍海羌降其眾未幾復叛興奮曰蠻夷乃敢爾反側吾不生縛此寇不返也遂身先士卒與寇逆戰死之蒙恩賜米帛褒卹贈明威將軍指揮僉事以子英代世襲

濮英按明外史本傳英廬州人初以勇力爲百夫長積功至西安衛指揮以軍政不修召還責詰遣葉升代之升更言其賢令還衛洪武十九年太祖命耿炳文選陜西都司衛所卒備邊惟英所練稱勁旅加都督僉事明年命率所部隨大將軍馮勝北徵抵金山降納哈出遂班師而以英將奇兵三千人爲殿餘眾竄匿者尙數十萬聞師旋設伏於途謀俟大軍過竄取之不敢發英後至猝爲所乘急前擊斬數人來者益眾英衝突不能出馬踣遂見執敵旣得英思挾爲質英絕食不言乘間引佩刀剖腹死錄英死事贈金山侯謚忠襄明年進贈樂浪公封其子玙爲西涼侯祿二千五百石予世券

李復原按贛州府誌復原雩都人由監生洪武二十八年任廣西平樂縣主簿升本縣丞值猺寇掠鄕廂復原帥兵迎敵戰於蛇黃岡躍馬直前斬首十餘級中毒矢斃有二勇士奔救之亦被刺死城中人憤悉眾出戰賊乃敗走邑人立廟祀之以二勇士配享

吳得井孚按明外史牟魯傳得全椒人洪武中爲龍裏守禦所千戶三十年古州上婆洞蠻林寬作亂攻城得與鎭守盱眙井孚乞兵貴州都司堅守以待賊燒門急攻得孚開門奮擊得中毒弩死孚戰死贈得指揮僉事孚正千戶子孫世襲卹其家

趙忠按新河縣誌忠洪武七年僉充前儀衛司校尉二十三年徵以都山戰勝二十四年復徵寧夏驢駒河黑松林三十二年爲姦臣等變法爲亂調兵徵討忠隨駕攻克遵化又克雄縣鄚州攻圍眞定接應永平十月克大寧十一月鄭村壩大戰全勝十二月取廣昌三十三年取蔚州攻圍大同四月白溝河大戰全勝五月攻圍濟南九月升小旗十月攻克滄州十一月哨南館陶升典仗三十四年夾河大戰全勝閏三月﹠﹟城大戰全勝四月徳州擺長圍兵敗死之至永樂十年追封武略將軍錦衣衛中所副千戶鎭撫司帶俸正統七年與世襲趙英趙本宗承之

張輔按天全縣誌輔本司屬官百夫長洪武三十四年管領土兵三百六十名調徵滄州寇賊奮勇對敵賊勢猖獗兵潰輔獨操刃與戰被執罵賊不屈投江而死奉院司優其後

蔡運按南康縣誌運字來儀太平里人以貢任四川布政司參政署布政使事尋罷歸復知賓州洪武三十五年以忠死閱蔡氏家譜初任賓州升參政蓋烈烈然逆鱗仗節爲人之所難爲者

項民彜按松陽縣誌民彜字善恆狀貌修偉以明經授廣西監察禦史上以皇太孫英明欲特授歷服乃上疏曰父子相傳古今常道陛下獨不聞衛輒之事乎且太子仁柔初無顯過千歲後將何以入宗廟乎上怒罷朝時天大雪民彜俯伏不敢起上入宮復取其奏讀之感悟命宦官搜於雪消陷處得之四肢已僵敕光祿寺調護尋以疾終上一日問侍臣曰胡久不見長禦史對曰已死矣嘆息久之

忠烈部名臣列傳三十一

明二

張昺謝貴彭二程亨按明外史本傳昺澤州人洪武中舉人材累官工部右侍郎謝貴者不知所自起洪武中爲河南都指揮僉事坐法降河南衛指揮僉事建文帝卽位廷臣議削奪諸藩更置守臣乃以昺爲北平布政使而以貴爲都指揮使並受密命伺察燕事至則王稱疾久不出謀甚祕昺知必有變乃部署在城七衛及屯田軍士列九門防守燕將張玉朱能屢請王起兵建文元年七月六日會朝廷遣人逮燕府官校王僞縛官校置庭中將付使者紿昺貴入至端禮門爲伏兵所執昺貴不屈死張玉等遂率勇士攻九門克其八獨西直門不下都指揮彭二躍馬呼市中曰燕王反從我殺賊者賞集兵千餘人將攻端禮門王遣健士格殺二兵散盡奪九門初昺被殺屍得還葬靖難後族昺家焚殺其近戚程亨等並出昺屍焚之福王時贈昺太子太保工部尙書謚節湣貴英山伯謚勇湣二舒城伯謚武壯

葛誠盧振余逢辰杜奇按明外史本傳誠未詳何許人爲燕王府長史建文初王使誠奏事京師帝召見問府中事誠具以實對遣還王佯病盛暑擁鑪坐呼寒昺貴等入問疾誠言王實無病宜爲備誠又密疏聞帝得燕密謀蹤迹卽發符逮府官校昺貴旣死誠以與謀被殺護衛指揮盧振受昺貴指與誠爲內應至是亦死與誠俱族余逢辰者字彥章宣城人有學行爲燕府伴讀王信任之以故得聞異謀乘間力諫知變將作貽書其子誓必死及兵起復泣諫言君父兩不可負死之北平人杜奇燕王起兵徵才雋士入府奇極諫當守臣節王怒立斬之福王時贈誠大理少卿謚果湣振都督同知逢辰苑馬少卿謚忠湣奇翰林檢討謚貞直

宋忠余瑱彭聚孫泰按明外史本傳忠不知何許人洪武末爲錦衣衛指揮使百戶有非罪論死者忠疏救禦史劾之太祖曰忠率直無隱爲人請命何罪爲並宥百戶尋爲僉都禦史劉觀所劾調鳳陽中衛指揮使三十年平羌將軍齊讓徵西南無功以忠爲參將從將軍楊文討之師旋復官錦衣建文元年忠以都督奉敕總邊兵三萬屯開平悉簡燕府護衛壯士從忠聽忠節制又以都督徐凱屯臨淸耿瓛屯山海相爲掎角北平故有永淸左右衛忠調其左屯彰徳右屯順徳約張昺謝貴葛誠爲內應以圖燕燕王殺昺等起兵忠率兵至居庸關關已夫守不得進退保懷來燕王度忠必爭居庸率精兵八千卷甲倍道趨懷來獲諜者言忠謂將士爾等家在北平者並爲燕屠滅盍努力復讎報國恩燕王急令其家人張故旗幟爲前鋒呼其父兄子弟相問勞諸將咸喜曰我家固亡恙宋總兵欺我倒戈走忠倉卒布陣未成列燕王一麾渡河鼓噪進忠敗死之忠之守懷來也都指揮余瑱彭聚孫泰與俱及戰瑱被執不屈死泰中流矢血被甲裹創力斗與聚俱陷陣亡當是時諸將校爲燕所俘者百餘人皆不肯降以死惜姓名多不可考福王時贈忠壽昌伯謚壯湣瑱東陽伯謚翼湣泰象山伯謚勇湣聚左都督

卜萬馬宣曾浚朱鑑按明外史本傳萬不知何許人建文初以都指揮守大寧燕師起萬與都督劉眞陳亨出兵扼松亭關亨欲降燕畏萬不敢發燕行反間貽萬書盛稱萬極詆亨厚賞所獲大寧卒緘書衣中俾密與萬故使同獲卒見之卒問守者守者曰遣歸通密書於卜都司以故得厚賞卒跪告守者請俱遣冀得賞而竟不與賞不得賞者發其事眞亨搜卒衣得書遂執萬下獄死籍其家已而燕王襲破大寧眞亨還救亨遂襲走眞以降當大寧未破時守薊州者有都指揮馬宣張玉謂燕王曰薊州外接大寧兵多騎士三河潞河躍馬可渡不亟攻之爲後患會宣發兵將攻北平與燕兵戰於公樂驛而敗退保薊州與鎭撫曾浚城守玉等急攻城宣出戰被擒罵不絕口與浚同不屈死時守大寧者有指揮使朱鑑亦力戰不屈死福王時贈宣全椒伯謚忠壯萬左都督鑑含山伯謚壯烈浚指揮

瞿能滕聚莊得楚智皂旗張王指

揮按明外史本傳能合肥人父通以開國功累官都督僉事能嗣官以四川都督指揮使從藍玉出大渡河擊西番有功又以副總兵從都督聶緯討建昌叛酋月魯帖木兒又從玉破賊雙狼塞燕師起從李景隆爲裨將攻北平與其子率精騎千餘攻張掖門垂克景隆忌之令候大軍同進於是燕人夜汲水沃城方大寒冰凝滑不可登景隆卒致大敗已又從景隆進駐白溝河與燕師戰能父子奮擊所向披靡日暝各收軍明日復戰燕王幾爲所及王急佯招後軍以疑之得脫去薄暮能復引眾搏戰大呼滅燕斬馘數百指揮兪通淵滕聚復率眾來會會旋風起王突入馳擊遂斬能父子通淵聚俱死精兵萬餘人並沒南軍由是不振福王時贈能平陽伯謚襄烈聚都督同知通淵別有傳時與北兵戰死者有宋忠麾下都指揮莊得懷來之敗得一軍獨全後從盛庸戰夾河斬燕將譚淵已而北兵以驍騎乘暮掩擊得力戰與楚智皂旗張皆死焉智亦都指揮嘗從馮勝藍玉出塞有功建文初守北平尋召還從李景隆率騎兵戰輒奮北人望旗幟股栗至是馬陷被執死皂旗張逸其名或曰張能力挽千斤以都指揮充偏將每戰輒麾皂旗先驅軍中呼皂旗張戰死時執皂旗不僕而王指揮者臨淮人國初功臣子常騎小馬軍中呼小馬王戰白溝河被重創脫冑付其僕曰吾爲國死以此報家人立馬植戈而死二人死尢異云福王時贈得分水伯謚勇湣皂旗張淳安伯謚英烈智左都督小馬王都督同知

兪通淵按明外史兪通海傳通海弟通淵以父兄故充參侍舍人從大將軍徐達徵秦隴燕趙以功授都督府僉事徵哈剌哈至捕魚兒海獲酋長人畜甚眾練軍荊州轉粟二十萬石餉江西又徵都勻龍場諸蠻峒克辰沅寶慶俘獲多洪武二十五年封通淵越嶲侯食祿二千五百石予世券率師討建昌叛賊城越巂明年坐累罷侯遣還裏建文元年召爲豹略衛指揮使戰沒白溝河子翊先卒次靖嗣官福王時追贈通淵嶲國公謚襄烈

葉方茂按汝寧府誌方茂光州人靖難兵起方茂官北平布政抗節力諫阻其前鋒不聽乃自持鐵杵奮擊誤中副車上怒斬之

萬鍾按明外史萬斌傳斌子鍾襲龍驤衛副千戶數從徵有功遷寧波衛指揮僉事賜誥世襲自是爲寧波人建文元年燕師起從長興侯耿炳文北徵力戰於大興之花園死之

儲福按明外史本傳福無錫人洪武中戍卒隸籍燕山衛以好義稱燕兵起挈母妻以行仰天哭曰福𨿽一介賤卒義不爲從逆之臣日夜號泣竟不食死妻範與其母營地葬之範時年二十居貧奉姑甚謹每哭其夫則走山谷中大號不欲姑聞之也有官聞其美而欲娶之已知其節孝狀乃止一日範澣衣澗邊見艸生如席艸因取織席鬻以養姑年七十餘卒營葬廬於墓旁年八十餘卒卒後席艸不復生土人義之卽其廬爲祠祀之福王時贈福指揮使謚貞義妻贈淑人謚孝節

倪諒按遜國正气紀左護衛千戶倪諒與盧振友善覘燕必變預告府中事逮官校於諒周鐸等伏誅燕王恨之及靖難兵起諒逃捕至將殺責其不忠諒曰此政臣忠處族之壯者戍邊瘴幼者刺離間親王四字充錦衣衛鞍轡局軍

張昌按遜國正气紀內官張昌一名長壽與段實素以忠義相勗恥與諸中官伍昌奉差爲眞定監軍悉心防禦旣被執道死

朱榮按遜國正气紀榮都指揮守眞定與燕兵屢戰有功蹶被獲憤嘔而死

花英鄭琦王恭詹忠按遜國正气紀花英鄭琦王恭皆都指揮使定州之役與指揮詹忠連陣敵燕旣敗績俱被執送北平英自殺琦恭忠憤死於獄

詹璟按遜國正气紀璟指揮燕兵拔東平璟被執送北平道自殺

唐禮按遜國正气紀禮官都指揮徐凱滄州之敗盛庸引兵出徳州營於東昌令禮將騎兵殿後而以孫霖爲先鋒營滑口北兵夜襲破之禮被執不屈死

薛鵬弟

鳳

按遜國正气紀指揮薛鵬與靖難兵戰於汶上先勝後忽敗被執送北平道卒弟鳳自縊

林眞按福建通誌眞字子純閩縣人洪武癸酉舉人任濮州知州靖難兵入境大罵不絕綁桅桿上用亂箭射死

黃銅按福建通誌銅字孔鑄長樂人洪武庚午舉人爲光州守會靖難師至詔密戒諸將毋殺皇叔父銅憤且泣曰吾當奮死爲之甘心族灰及舟戰遂親手矛前刺竟自蹶舟中不得中復陸戰被獲長笑殺死

劉朴按寧波府誌朴字維素洪武間由太學生授建章參軍時海寇爲難朴指示方略卒賴以安擢知獲鹿縣課農桑興學校稱治平第一靖難師起南下井陘平山諸邑皆望風歸附朴曰小臣知有君知有君之父何知有君之叔山河自古歸眞主誰敢回天臣別人各行素心願言塗地遂不屈而死

向朴鄭恕鄭華按明外史顏伯瑋傳其爲知縣與伯瑋先後死者向朴慈溪人力學養親洪武末以人材召見授獻縣知縣縣無城郭集民兵與燕將譚淵戰被執懷印死鄭恕仙居人蕭縣知縣燕將王聰破蕭不屈死籍其家二女當配亦死之又臨海人鄭華由行人貶東平州吏目燕兵至州長貳盡棄城走華謂妻蕭曰吾義必死柰若年少蕭泣曰君不負國妾敢負君華曰足矣率吏民憑城固守城破力戰不屈死福王時謚朴惠莊恕惠節華貞莊贈太僕少卿

王省按明外史本傳省字子職吉水人洪武五年領鄕舉至京詔免會試命吏部授官省言親老乞歸養尋以文學徵太祖親試稱旨當殊擢自陳才薄親老乞便養授浮梁教諭凡三爲教官最後得濟陽燕兵至爲遊兵所執從容引譬詞義慷慨眾捨省省歸坐明倫堂伐鼓聚諸生謂曰若等知此堂何名今日君臣之義何如因大哭諸生亦哭省以頭觸柱死女靜適卽墨簿周岐鳳聞燕兵至濟謂父必死三遣人往訪竟得遺骸歸葬福王時贈省禮部員外郎謚貞烈

陳顯按同安縣誌顯以經魁知徳州太宗時爲燕王廉其才辟掌書記嘗承奕諷諫旋以病告靖難初遣使召顯夜沐浴具衣冠再拜而死

朱思平按天臺縣誌思平字廷準南丰令行中子由太學生中京府試第六會試爲劉三吾所拔將冠多士以五策多中時忌置後除中書舍人建文朝命爲翰林院侍書與宋懌劉彥銘黃淮等日侍左右以備顧問多所啟沃上禦經筵問朱陸同異答曰同是反求吾心上深是之時親老乞歸省詔馳傳還鄕方正學率詞林君子賦詩餞之靖難時思平在籍聞變長號涕泣作哀君王詞四首飲藥而卒

哈三帖木兒林帖木兒婁鬼裏按遜國正气紀騎將哈三帖木兒者胡人也性猛而忠號敢戰隸火耳灰麾下從平安於淝河安斬燕將王眞引騎兵三千駐北岸髙城燕王恃帝禁以數十騎當之諸將相顧錯愕耳灰持矛直刺王前相距不數步燕將童信引弓中其馬馬踣遂生禽耳灰三帖木兒持﹠﹟突來救耳灰信復射之人馬俱僕並生禽之三帖木兒不屈死耳灰亡林帖木兒婁鬼裏皆胡騎指揮﹠﹟直而勇渦河之戰被甲先登橫擊頗勝旣馬蹶被禽死之

胡觀按定遠縣誌觀東川侯海次子洪武朝兩尙公主靖難兵起觀力戰而死萬曆末詔建祠冶城以旌其忠

李恂按亳州誌恂字恪如性忠烈而智過人學博才宏曉暢軍事登國初賢書明太祖不次擢用拔爲兵科諫議大夫再遷吏科給事先後執政赫赫有聲以交址背叛羣僚咸舉恂爲大總戎帥師入蜀以徵不庭值文皇帝靖難踐祚恂勒兵於蜀不朝及敕諭招來乃自縊使臣反命文皇帝曰此眞忠孝雙全者也嘆惜久之後入本州學鄕賢祠享祀不絕

陳植邊升金有聲樊士信按明外史本傳植廬江人元舉鄕試不仕洪武間官吏部主事建文二年官兵部右侍郎燕兵臨江植監戰江上慷慨誓師部將有議迎降者植責以大義甚厲部將遂殺植以降且邀賞燕王怒立誅部將具棺殮植遣官護葬白石山上家屬皆變姓名走匿無一人敢會葬者福王時追謚建文諸臣有言邊升者滎澤人爲兵部侍郎燕兵至不屈死金有聲者河南人爲刑部侍郎徵兵江西爲南昌衛官縛至京死遂俱贈太子太保本部尙書謚升果湣有聲翼湣或云金侍郎者卽純純實不死仕永樂中至尙書而兵部主事樊士信者應城人守淮力拒燕兵死之福王時追贈光祿少卿謚莊湣云

齊泰按明外史本傳泰溧水人初名徳洪武十七年舉應天鄕試第一明年成進士歷禮兵二部主事雷震謹身殿太祖禱郊廟擇歷官九年無過者陪祀徳與焉賜名泰二十八年以兵部郎中擢左侍郎太祖常問泰邊將姓名泰歷數無遺又問諸圖籍出袖中手冊以進簡要詳密太祖大奇之疾大漸召泰受顧命輔皇太孫建文帝素重泰命與黃子澄同參國政尋進尙書時諸王皆尊屬擁重兵地嫌勢逼遺詔諸王臨邸中毋奔喪王國吏民悉聽朝廷節制諸王謂泰矯皇考詔間骨肉皆不悅泰嘗使燕燕王厚饋泰受而致諸朝請爲兵費帝用是益倚重之建文元年朝議削諸藩泰欲先圖燕黃子澄不可燕兵起首以誅泰子澄爲名帝方委任泰兵事悉以付之泰請檄天下削燕屬籍聲罪致討或難之泰曰明其爲賊敵乃可克名正言順又何疑焉遂定議伐燕拜長興侯耿炳文爲大將與李堅寧忠等分道進兵已而炳文敗子澄薦李景隆代將泰極言其不可子澄不聽其冬景隆敗帝有懼色會燕王上書極詆泰子澄帝乃解二人任以謝燕而陰畱之京師俾參密議景隆遺燕王書言二人已竄可息兵歸藩燕王不聽明年盛庸捷東昌帝喜命二人任職如故夾河之敗復解二人官求罷兵燕王曰此緩我也進益急尋召泰還未至而京城不守泰走外郡謀興復時購泰急泰墨白馬走行稍遠汗出墨脫或曰此齊尙書馬也遂被執赴京不屈死之從兄弟敬宗等皆坐死叔時永陽彥等謫戍子甫六歲免死給配仁宗時赦還世宗時溧水知縣謝廷建中山書院祀泰神宗時知縣徐良彥以其裔孫承恩爲諸生奉泰祀福王時贈太保謚節湣

楊本周拱元按明外史程濟傳本中牟人通禽遁之術初爲太學生建文中以才略應募授錦衣鎭撫從李景隆北伐有功景隆忌不以聞尋以孤軍獨出被擒系北平獄後被殺周拱元者亦爲錦衣鎭撫明占候引步卒防餉艘燕師至死之福王時本拱元並贈都指揮

顏伯瑋子有爲

唐子淸黃謙按明外史本傳伯瑋名以字行廬陵人唐魯國公眞卿後建文元年以賢良徵授沛縣知縣李景隆屯徳州沛人終歲挽運伯瑋善規畫得不困會設丰沛軍民指揮司乃集民兵五千人築七堡爲備禦尋調其兵益山東所存疲弱不任戰燕兵攻沛伯瑋遣縣丞胡先間行至徐州告急援不至遂命其弟﹠﹟子有爲還家侍父題詩公署壁上誓必死燕兵夜入東門指揮王顯迎降伯瑋冠帶升堂南向拜畢自經死有爲不忍去復還見父屍自刎父旁沛主簿唐子淸典史黃謙俱被執燕將欲釋子淸子淸曰願隨顏公地下遂死之又遣謙往徐州招降謙不從亦死福王時贈伯瑋太僕少卿謚忠惠有爲翰林待詔謚孝節謚子淸羲節謙果義並贈工部員外郎

易紹宗按明外史忠義傳紹宗攸縣人洪武時從軍北伐累功授象山縣錢倉所千戶建文三年倭寇登岸剽掠紹宗大書於壁曰設將禦敵設軍衛民縱敵不忠棄民不仁不忠不仁何以爲臣爲臣不職何以爲人書畢命妻李氏具牲酒生奠之與訣而出乃密令遊兵從間道焚其舟賊驚救紹宗直前格戰殺賊無算追擊至海岸深馬陷賊還攻之猶手刃數十賊遂死焉其妻攜孤赴奏詔賜葬祭勒碑旌之

賈榮按遜國正气紀指揮賈榮湖廣興國人勇敢自負建文三年與燕將朱能戰於衡水被禽不屈送北平道死

王彬崇剛按明外史本傳彬字文質東平人洪武中進士拜監察禦史巡按江淮駐揚州北平兵至彬與鎭撫崇剛嬰城堅守時盛庸兵旣敗人無固志守將王禮謀舉城降彬執之及其黨系獄剛出練兵彬修守具晝夜不解甲有力士能舉千斤彬嘗以自隨燕兵飛書城中縛王禦史降者官三品左右憚力士莫敢動禮弟崇厚賂力士母誘其子出乘彬解甲浴猝縛之出禮於獄開門納燕師彬與剛皆不屈死福王時贈彬太僕卿謚忠莊剛徳淸伯謚壯湣

鐵鉉按明外史本傳鉉鄧人洪武中由國子生授禮科給事中調都督府斷事嘗讞疑獄立白太祖喜字之曰鼎石建文初爲山東參政李景隆之北伐也鉉督餉無乏景降兵敗白溝河單騎走徳州城戍皆望風潰鉉與參軍髙巍感奮涕泣自臨邑趨濟南與巍及盛庸宋參軍等誓以死守燕兵攻徳州景隆走依鉉徳州陷燕王收其儲蓄百餘萬勢益張遂攻濟南景隆復大敗南奔鉉與庸等乘城禦燕盡毀其攻具城壞輒畫布爲帷夜羃之遠望若城而潛版築其內燕兵初不敢逼旣而覺之發大﹠﹟鉉書太祖髙皇帝牌懸城上相顧不敢發燕王憤甚堰濟水灌城城中人大懼鉉曰無恐賊且就縛令守陴軍士皆哭已而羣呼願降乃出千人城外伏地請命請退兵十里無擾百姓當是時燕王稱兵已逾年僅下永平保定諸州縣旋破旋復堅守不下聞降乃大喜曰得濟南斷南北道矣卽畫疆守金陵不難圖也亟下令退軍受降軍中皆歡呼明日燕王乘駿馬張蓋鼓吹徐行過橋及甕城鉉預戒壯士伏城上候燕王入城下人呼千歲則城上人急下鐵板而別設伏撤橋盡殲燕眾王甫及城城下人遽呼千歲板驟下中王馬首王大驚急棄所乘馬取他馬走橋下伏發斷橋橋倉卒不可斷王鞭馬得疾馳去鉉率眾掩擊大敗之夜復與庸等斫其營燕兵潰走乘勢奮擊斬獲無算遂復徳州帝聞捷大悅遣官慰勞賜銀幣封其三世鉉入謝賜宴凡所建白皆如其言擢山東布政使封庸歷城侯尋進鉉兵部尙書參庸軍務尋庸大敗燕王於東昌斬大將張玉燕王奔還北平自是燕兵南下不敢復道濟南比燕兵漸逼帝命遼東總兵官楊文將所部十萬與鉉合絕燕後文師至直沽燕將宋貴等邀擊兵潰無一至濟南者鉉與諸將復敗燕兵小河已而燕師渡江鉉屯淮上眾潰被擒至反背坐廷中憤詈不屈令一回顧終不得遂磔死年三十七子福安戍河池康安先卒父仲名年八十三母薛並安置海南其免族誅者謂鉉非朝臣也福王時贈太保謚忠襄

張安國按遜國正气紀工部郎中張安國浙定海人建文中累有建白壬午北兵逼近安國與妻賈言曰大事去矣無能爲也予職非司馬旣不能帥兵應敵又不能羔膝事人柰何賈氏曰盍隱居安國曰然乃挈妻孥舟入太湖未幾聞京師陷皇帝自焚安國與妻相向而泣北拜稽首曰食人之祿存身新主之朝恥莫大焉乃鑿其舟偕妻沈死

段實按遜國正气紀實守徐州有功壬午二月燕兵至實敗績不屈死

侯泰弟敬祖

子﹠﹟

按明外史暴昭傳繼昭爲刑部尙書者侯泰字順懷南和人以薦舉起家洪武末自禮部員外郎擢刑部左侍郎建文初進尙書燕王舉兵力主抗禦之策嘗督餉至濟寧又出淮安總軍餉京師不守行至髙郵被執下獄不屈死弟敬祖子﹠﹟並坐死福王時贈泰太保謚勤貞

劉固子

超

按遜國正气紀固字永貞陜之眞寧人以儒士授山東靑州教諭建文元年因母老乞歸許之時耿淸爲都禦史以書招固蓋以眞寧地接代境時五藩扇亂故也無何靖難兵起固去秦家江右意近京師耳淸姊適固弟國因與國來京師依耿壬午六月燕兵迫金川門國勸固出城固曰母老甥幼一也況固曾受朝廷厚恩惟有待死而已乃潛寄甥於王氏及城陷固閉門兀坐又恐驚老母已而淸以挾劍被族罪連姻婭固與國母素妻張同日受僇於聚寶門外固一子名超年十五慷慨有力見父母將刑惻然憤怒發上指繩縛俱斷遂躍起奪刑人刀連砍十餘人事聞詔淩遲固年三十六

和州二生按遜國正气紀和州二生者庠士也素善勵以忠孝不伍於俗壬午間聞京師將潰帝詔趣勤王無有應者二生感憤泣數行下義不顧身謀起義師未幾有司掩諸東門之外卽其所瘞之其姓字不傳

魏冕謝升甘霖連楹林英丁志方按明外史本傳冕永丰人建文時禦史燕兵至金川門都督徐增壽徘徊殿廷有迎納意冕率諸禦史毆之幾死帝倉皇輟朝冕及鄒瑾大呼請速加誅明日宮中火起或勸冕歸附冕厲聲叱之遂自殺陳瑛請追罪詔族其家諸城謝升懷寧甘霖襄垣連楹古田林英聊城丁志方皆禦史升被逮不屈被誅霖從容就戮子孫相戒不復仕楹當金川門開時叩馬欲犯成祖被殺植立不僕英募兵廣徳知事不可爲再拜自經妻宋下獄亦自經死志方兵入被執死福王時謚冕毅直升貞勤霖志方貞定楹剛烈英毅節以楹死尢烈獨贈詹事餘皆太僕卿

程本立按明外史本傳本立字原道崇徳人宋人儒頤之後父徳剛負才气不仕元將路成兵過皂林暴掠徳剛爲陳利害遂戢其部眾欲奏官之辭去本立少有大志讀書不事章句與海鹽沈壽康友善壽康孝臺薦與官辭不就鄕人稱孝隱先生洪武朝旌孝子嘗謂本立曰學者爭務科舉以窮經爲名而無實學子質近厚當志聖賢學本立乃自力聞金華朱克修得朱熹之傳於許謙往從之遊洪武中舉明經秀才除秦府引禮舍人召賜楮幣鞍馬母憂去官服除補周府禮官從王之開封二十年春進長史從王入覲坐累謫雲南馬龍他郎甸長官司吏目畱家大梁攜一僕之任土酋施可伐煽百蠻爲亂本立單騎入其巢諭以利害諸酋咸附未幾復變西平侯沐英布政使張紞知本立賢屬行縣典兵事且撫且禦山行野宿自楚雄姚安抵大理永昌鶴慶麗江往來綏輯凡九年民夷安業三十一年奏計京師學士董倫府尹向實交薦之徵入翰林預修太祖實錄遷右僉都禦史俸入外不通饋謁建文三年坐失陪祀貶官仍畱纂修實錄成出爲江西副使未行值燕兵入自縊死福王時贈太常卿謚忠介

譚翼子

仕瑾

按南安府誌翼字南宿大庾人身長七尺五寸慷慨剛毅洪武十六年歲貢十七年登應天鄕試十八年登進士授龍溪丞未之官彗星再見求直言翼疏論時政語侵宗藩謫戍南寧久之稍內徙隸奉議建文二年薦復原官隨升龍溪知縣尋擢兵部郎中與同年黃子澄練子寧善相籌議金川之難同諸郎署赴火死妻鄒氏子仕瑾俱自縊

葛桓按無錫縣誌桓字仲威洪武中舉明經拜監察禦史素與李景隆不協靖難兵薄京城景隆開金川門桓死之

沈道南按杭州府誌道南錢塘人建文時爲禦史金川之變道南死之死時戒子孫勿習舉子業蓋不欲其仕也

劉原弼按遜國正气紀刑部主事劉原弼字良輔河南扶溝人洪武中以貢任職果敢有爲累疏時政靖難兵入城中大哄原弼曰此天崩地裂之頃我輩死不復恨遂拊膺慟哭率家僮數十人巷戰殺傷過多旣而遇害索遺骸不可得其家人刻木像形葬之裔孫自彊萬曆初仕至刑部尙書

韓節按遜國正气紀工部郎中韓節揚州人素懷忠耿嘗曰魯論事君以忠一語終身用之不盡臣子不察此讀聖賢書所讀何事時兵日逼分守金川門城陷從魏國公徐輝祖巷戰敗績曰吾不愧魯論語矣再戰力盡而死

暴昭按明外史本傳昭浮山人洪武中由國子生授大理寺司務三十年擢刑部右侍郎明年遷左都禦史未幾攺刑部尙書耿介有峻節布衣麻屨以淸儉知名建文初充北平采訪使具得燕邸不法狀密以聞請預爲備燕兵起設北平布政司於眞定昭以尙書掌司事與鐵鉉輩悉心經畫平安諸軍敗召歸金川門陷出亡被執不屈磔死福王時贈昭太保謚剛烈

黃子澄楊任子禮

益

按明外史本傳子澄名湜以字行更字伯淵分宜人洪武十八年舉會試第一進士及第授翰林編修進修撰伴讀東宮累遷太常寺卿建文帝爲皇太孫一日坐東角門謂子澄曰諸王尊屬擁重兵柰何對曰諸王護衛兵才足自守萬一有變以六師臨之其誰能支漢七國非不彊卒底亡滅大小彊弱勢不同而順逆之理異也太孫喜曰得先生謀可無慮矣比卽位命子澄兼翰林學士與齊泰同倚任謂曰先生無忘東角門之言子澄頓首曰不敢遂與泰謀削諸王泰欲先燕子澄執不可曰周齊湘代岷諸王自太祖時多不法削之有名今欲問罪必先周周燕同母弟削周是剪燕手足也會有言周王橚不法者遂命曹國公李景隆往執之詞連代湘齊三王橚至廢爲庶人幽代王桂於大同以兵圍湘王柏於荊柏自焚死執齊王槫囚之京師廢岷王楩爲庶人周王之就執也下燕議其罪燕王上書申救帝覽書惻然謂事莫如且止子澄與泰力爭之未決出相語曰上婦人之仁耳今事勢如此安可不斷明日又入言曰周王已廢所慮獨燕耳不亟圖之使得漸爲謀非計也去燕他無足患矣帝猶豫曰朕卽位未久連黜諸王若又削燕何以自解於天下時燕王已疑懼稱病以世子及兩郡王在京遂稱病篤乞三子歸燕泰卽欲收之子澄曰不可若收三子則彼先發有名且得早爲備不如遣歸示不疑乃可襲而取也竟遣還已悔追之不及子澄又請曰成大事者不顧小信先人者制人因其稱病襲之不可緩也帝曰燕王勇而有謀善用兵恐猝難圖乃止燕師起遂以誅泰子澄爲名帝命耿炳文爲大將帥師討燕炳文敗帝憂之召問子澄子澄對曰勝負兵家常事今天下富盛兵彊食足區區一隅豈能當天下全力因薦李景隆代炳文泰爭之不得初景隆妄自負文武才臨行子澄問以方略不知所對始大憂悔及景隆屢敗召還赦不誅子澄慟哭請正其罪帝不聽子澄拊膺曰大事去矣薦景隆誤國萬死不足贖罪燕師數勝解子澄官已而復之及燕兵日南復謫子澄密令募兵於外子澄微服由太湖至蘇州與知府姚善倡義勤王善上言子澄才略足捍國難不宜棄閒遠以快敵人乃復召子澄未至而京城破欲與善航海乞兵善不可乃就嘉興楊任謀舉事爲人告俱被執子澄至成祖親詰問之抗辧不屈磔死年五十一人無少長皆斬姻黨悉戍邊一子變姓名爲田經遇赦家湖廣咸寧正徳中進士黃表其後云楊任洪武中由人材起家歷官袁州知府時致仕匿子澄於家被執磔死二子禮益俱斬親屬戍邊福王時贈子澄禮部尙書謚節湣任太僕少卿

陳忠按寧波府誌忠字希中一曰思忠洪武甲戌科張信榜進士第二由編修歷官太子賓客修太祖實錄與黃子澄方孝孺戴徳彜皆爲副總裁建文壬午坐黃黨族誅

方孝孺弟孝友子

中憲中愈

按明外史本傳孝孺字希直一字希古寧海人父克勤洪武中循吏自有傳孝孺生時有大星墮其所幼警敏雙眸﹠﹟﹠﹟如電讀書日盈寸鄕人目爲小韓子年十四五從父宦遊齊魯間覽古聖賢遺迹慨然奮興自謂顏閔未可幾及使與遊夏同時豈復多讓世無孔子安所得師聞者異之洪武八年克勤被誣下獄謫戍江浦孝孺上書乞代不報歸而師宋濂濂深器之濂及門多天下知名士一旦盡出其下先輩如胡翰蘇伯衡亦皆自謂弗如孝孺顧末視文藝恆以明王道致太平爲己任病絕糧家人以告笑曰古人三旬九食貧豈獨我哉從濂入京濂侍太祖受命作靈芝甘露頌賜酒大醉歸孝孺見濂醉寢私爲艸以俟比明濂愕然曰死矣上命作頌醉甚誤不爲柰何孝孺乃進所屬艸濂攜以入太祖覽之曰此非學士筆濂頓首謝曰實臣門人方孝孺作太祖喜召見試一論五策立就會克勤坐空印事誅扶喪歸葬哀動行路已復從濂卒業凡四載辭歸濂致仕居浦陽坐事徙蜀孝孺欲往省不獲爲文吁天願減己算以延師齡十五年吳沈揭樞薦孝孺可大用召至陳說稱旨賜緋袍腰帶以平巾往見東宮宴禮部故命攲其坐幾孝孺正之乃坐太祖喜謂太子曰此端士當老其才輔汝禮遣還後爲仇家所連逮至京太祖見其名釋之二十五年廷臣又薦至入對太祖方重威斷謂孝孺儒者曰今非用孝孺時除漢中府教授日與諸生講學不倦蜀獻王聞其賢聘爲世子師每見陳說道徳王尊以殊禮名其讀書之廬曰正學建文帝卽位召爲翰林侍講明年遷侍講學士與董倫同侍經筵備顧問帝好文日與孝孺討論周官法度國家大政事輒咨之讀書有疑卽召使講解臨朝奏事或命就禦坐前批答時方修太祖實錄及類要諸書孝孺皆爲總裁更定官制孝孺攺文學博士燕王稱兵北平廷議討之詔令檄諭皆出孝孺手建文三年燕兵掠大名上書指斥帝以書示孝孺孝孺曰燕兵久頓大名天暑雨當不戰自罷急令遼東諸將入山海關攻永平眞定諸將渡盧溝搗北平彼必歸援我以大軍躡其後可成擒也今其奏事適至宜且與報書往返逾月使其將士心稍懈懈則眾離我謀定勢合進而蹴之不難矣帝命孝孺艸詔遣大理寺少卿薛﹠﹟馳報燕盡赦燕罪使罷兵歸藩又爲宣諭數千言授﹠﹟持至燕軍中密散諸將士比至﹠﹟匿宣諭不敢出燕王復遣指揮武勝奉書請盡撤諸道兵帝將許之孝孺曰陛下卽欲罷兵兵一散難復聚彼長驅犯闕何以禦之願毋爲所惑及燕兵克儀眞孝孺進曰東南募兵漸集北軍不長舟楫我據天塹之險與戰江上勝負未可知也帝然之命諸將集舟師而陳瑄以戰艦降燕燕兵遂渡江時四年六月乙卯也或勸帝幸浙或言幸湖湘孝孺請堅守京城待四方援兵卽事不濟當死社稷乙丑燕兵入帝自焚是日鎭撫伍云執孝孺以獻成祖命系獄先是成祖發北平姚廣孝以孝孺爲托曰城下之日彼必不降幸勿殺之殺孝孺天下讀書種子絕矣成祖頷之至是使其門人諭意孝孺怒斥之成祖又召使艸詔及見悲慟徹殿陛成祖降榻勞曰先生毋自苦予欲法周公輔成王耳孝孺曰成王安在成祖曰彼自焚死孝孺曰何不立成王之子成祖曰國賴長君孝孺曰何不立成王之弟成祖曰此朕家事顧左右授筆札曰詔天下非先生艸不可孝孺大書數字投筆於地且哭且罵曰死卽死詔不可艸成祖怒命磔諸市孝孺慨然就死作絕命詞曰天降亂離兮孰知其由姦臣得計兮謀國用猶忠臣發憤兮血淚交流以此殉君兮抑又何求嗚呼哀哉兮庶不我尢時年四十有六孝孺有兄孝聞力學篤行先孝孺死弟孝友與孝孺同就戮亦賦詩一章而死妻鄭及二子中憲中愈先自經死二女投秦淮河死宗族親友坐死者八百七十三人孝孺工爲文章醇深雄邁每一篇出海內爭相傳誦永樂中藏孝孺文者罪至死門人王稌潛錄爲侯城集成化中謝鐸等始編爲遜志齋集四十卷行於世仁宗卽位諭尙書呂震曰建文諸臣已受顯戮其親黨可從寬貸而孝孺絕無後惟克勤弟克家有子曰孝復洪武二十五年嘗上書闕下請減信國公湯和所加寧海賦謫戍慶遠衛以軍籍獲免至是孝復子琬得釋爲民世宗時松江人兪斌自稱孝孺後謂當捕錄方氏時寧海典史魏澤藏其幼子徳宗屬孝孺門人兪允攜之松江遂爲兪姓一時士大夫信之爲纂歸宗錄旣而方氏察其僞言於官乃已神宗初有詔褒錄建文忠臣建表忠祠於南京首徐輝祖次孝孺福王時贈孝孺太師謚文正妻鄭謚貞湣弟孝友贈翰林待詔

胡子昭按明外史方孝孺傳子昭字仲常初名志髙榮縣人孝孺爲漢中教授子昭往從之蜀獻王薦爲縣訓導建文初預修太祖實錄授檢討遷山東按察僉事擢刑部侍郎燕兵至坐方黨死福王時贈太子太保刑部尙書謚介湣

盧原質弟

原朴

鄭公智按明外史方孝孺傳原質字希魯鄭公智字叔貞皆寧海人原質孝孺姑子也由進士授編修歷官太常少卿建文時屢有建白燕兵至原質不屈被殺弟原朴等皆死公智爲孝孺所知薦於蜀王王甚禮之建文時以賢良舉爲禦史持法不阿坐方黨誅福王時贈原質禮部尙書謚節湣

樓璉按明外史方孝孺傳璉字士連金華人嘗從宋濂學洪武中歷官禦史謫戍雲南建文初以文學舉入翰林官侍讀成祖命孝孺艸詔不屈死攺命璉璉懼不敢辭歸而邑邑妻子問之曰得無傷方先生耶璉曰我固甘死正恐累汝輩耳其夕自經死或云艸詔乃括蒼王景又云無錫王達

廖鏞弟

銘

按明外史方孝孺傳鏞徳慶侯永忠之孫父權嗣封鏞以嫡子任散騎舍人歷官都督建文時與議兵事時宿殿廷鏞與弟銘嘗受學方孝孺孝孺死鏞銘檢遺骸瘞聚寶門外山上甫畢廖氏亦見收鏞銘逃去尋被獲論死弟鉞及從父指揮僉事升俱戍邊母湯氏東甌王和長女也並銘女入浣衣局福王時贈鏞徳慶侯銘都指揮

林右按明外史方孝孺傳右字公輔臨海人洪武中爲中書舍人與孝孺友善嘗奉璽書行邊有功進春坊大學士命輔導皇太孫以事謫中都教授棄官歸聞孝孺死爲位哭於家成祖召之不至械至京猶欲官之右對曰罪人逃死已久藉令可仕當與孝孺同朝矣成祖怒劓之死福王時贈禮部尙書謚貞穆

鄭居貞按明外史方孝孺傳時又有閩人鄭居貞者與孝孺友善孝孺教授漢中居貞作鳳雛行勗之亦坐方黨死居貞洪武中明經歷鞏昌通判禮部郎中河南左參政皆有政績父潛潞州同知亦有文名

李文敏按遜國正气紀監察禦史李文敏山西蔚州人以太學有聲擢是職尋轉四川按察使疏論時政不報金川陷不屈以姦黨論死

兪貞木按遜國正气紀貞木字有立家世於吳少聰﹠﹟能屬文稍長篤志學問欲力追古人旣冠無室或勸之娶以學業未成謝之永嘉陳麟以易經擅聲貞木從遊盡得其所學辭歸益研程朱之說直探羲文奧義視天下榮利泊如也洪武初薦授韶州樂昌令尋丁父憂服闋攺都昌令縣故有周元公朱晦翁祠下車拜謁修治卽與諸生講道以禮教民翕然從化未幾復丁母艱遂屏去塵紛間作詩文以陶寫情性與人交力陳忠孝大義郡守姚善聞其賢數延至庠行乞言禮皆關時務靖難時勸善起兵勤王身先倡率因被逮感憤卒於途

姚善按明外史本傳善字克一安陸人初姓李洪武中由鄕舉歷祁門縣丞同知廬州重慶二府洪武三十年遷蘇州知府初太祖以吳俗奢僭欲重繩以法黠者更持短長相攻訐善爲政持大體不爲苛細訟以故衰止吳中大治好折節下士敬禮隱士王賓韓奕兪貞木錢芹輩以月朔會學宮迎芹上座請質經義芹曰此非今所急也善悚然起問芹乃出一冊書授善遂去視之皆守禦策時燕兵已南下善密結鎭常嘉松四郡守練民兵爲備薦芹於朝署行軍斷事善尋至京師會朝廷以燕王上書貶齊泰黃子澄於外善言不當貶遂復召二人建文四年詔兼督蘇松常鎭嘉興五府兵勤王未及戰燕王入京索子澄急子澄匿善所約共航海起兵善謝曰公可去善不可去公朝臣當行收兵圖興復善守土與城存亡耳子澄去善爲麾下許千戶者縛以獻不屈死年四十三子節等四人俱戍配福王時贈太僕卿謚忠惠

黃鉞陳繼之龔泰葉福張徳明按明外史本傳鉞字叔揚常熟人少好學洪武中法令嚴急士多不樂仕家有田在葛澤陂鉞父令督耕其中鉞從友人家借書竊讀不廢縣舉賢良授宜章縣典史建文元年舉湖廣鄕試明年賜進士授刑科給事中建文三年丁父憂方孝孺弔之屏人問曰燕兵日南蘇常鎭江京師左輔也君吳人朝廷近臣今𨿽去宜有以教我鉞曰三府惟鎭江最要害守非其人是撤垣而納盜也指揮童俊狡不可任奏事上前視遠而言浮心不可測也蘇州知府姚善忠義激烈有國士風仁有餘而禦下寬恐不足定亂然國家大勢當守上游兵至江南禦之無及也孝孺乃因鉞附書於善善得書與鉞相對哭誓死國鉞至家依父殯以居燕兵至江上善受詔統兵勤王以書招鉞鉞請營葬畢乃詣軍旣而童俊果以鎭江降燕鉞聞國變杜門不出明年以戶科左給事中召半道自投於水以溺死聞故其家得不坐當燕兵之入也給事死難者凡四人繼之莆田人建文二年進士爲戶科給事中時江南僧道多腴田繼之請人限五畝餘以賦民從之燕兵起數條奏機宜京師破不屈見殺父母兄弟皆戍邊泰義烏人洪武中以鄕薦入太學授戶科給事中建文三年遷都給事中燕師渡江宮中火起泰馳赴燕兵縛見王以非姦黨釋弗殺自投城下死泰嘗遊學宮狂人擠泰溺池中幾死弗校人服其量裏巫言禍福輒中泰至則不能出一語子永吉官至兵部侍郎福候官人建文二年進士授刑科給事中燕兵至守金川門死之福王時謚鉞忠獻繼之莊景泰端果福節湣並贈太常寺卿又張徳明丹徒人由都督府斷事攺戶科給事中犒師東昌遇燕兵被執不屈斷臂死

景淸按明外史本傳淸本耿姓訛景眞寧人倜儻尙大節讀書一過不忘洪武中進士及第授翰林院編修攺監察禦史三十年春召見命署左僉都禦史未幾偕禦史鄧文鑑劉觀奏事以疏字誤懷印入刑科更疏爲給事中所劾下詔獄尋宥之詔巡察川陜私茶除金華知府建文初爲北平參議燕王與語言論明晰大稱賞尋召還爲僉都禦史已攺禦史大夫燕師入諸臣死者甚眾淸素預密謀且約孝孺等同殉至是獨詣闕自歸成祖命仍其官委蛇班行者久之一日早朝淸衣緋懷刃入先是日者奏異星赤色犯帝座甚急成祖故疑淸及朝淸獨著緋命搜之得所藏刃淸知事不成躍起嫚罵成祖怒令剝磔死或曰是夕成祖夢淸繞殿爲厲遂赤其已而復爲厲命發其先墓籍其鄕轉相攀染謂之瓜蔓抄村裏爲墟雲天啟中秦人髙其義專祠祀之福王時贈淸太保左都禦史謚忠烈

陳性善黃墀陳子方按明外史本傳性善名復初以字行山陰人洪武三十年進士臚唱過禦前帝見其容止凝重屬目久之曰君子也授行人司副遷翰林檢討初誠意伯基卒詔禦史李鐸往取遺書基子璉出觀象玩占諸祕冊隨鐸詣闕上之性善工書召入便殿翻錄帝威嚴見者多惴恐至惶汗不成一字性善舉動安詳字畫端好帝大悅賜酒饌畱竟日家人以爲死矣比出大驚喜建文帝卽位薦起流人薛正言等數輩雲南布政使韓宜可隸謫籍亦以性善言起副都禦史帝居東宮時已習知性善名至是遂擢禮部侍郎一日退朝獨畱賜坐問治天下要道使手書以進性善盡所言悉從之已輒爲有司所格性善進曰陛下不以臣不肖猥承顧問臣旣僭塵聖聽許臣必行未幾輒攺事同反汗何以信天下帝爲動容燕師起攺副都禦史監軍靈璧戰敗與大理丞彭與明欽天監副劉伯完等皆被執北去悉縱還性善曰辱命罪也奚以見吾君朝服躍馬入於河以死燕王入京師詔加追戮徙其家於邊已而赦還餘姚黃墀陳子方與性善友亦同死節萬曆初巡撫浙江都禦史蕭廩請於會城建祠祀性善曁程本立等許之福王時贈性善太子太保左都禦史謚忠節

郭任子

經

按明外史本傳任丹徒人一曰定遠人廉愼有能建文初官戶部侍郎飲食起居俱在公署時方貶削諸藩任言天下事先本後末則易成今日儲財粟備軍實果何爲者乃北討周南討湘捨其本而末是圖非策也且兵貴神速苟曠日持久銳气旣竭姑息隨之將坐自困耳燕王聞而惡之及燕兵起任與同官盧迥主調兵食師入金川門被擒不屈死之子經亦論死少子戍廣西嘉靖中知府劉儲秀立祠祀之福王時贈太子太保戶部尙書謚淸毅

盧迥按明外史郭任傳迥仙居人爽朗不拘細行喜飲酒飲後輒髙歌人謂迥狂及仕折節恭愼建文三年拜戶部侍郎燕兵入都城不屈縛就刑長謳而死臺人祀之八忠祠福王時贈太子太保戶部尙書謚貞達

廖升按明外史本傳升襄陽人不知其所以進學行最知名與方孝孺王紳輩友善洪武末由左府斷事擢太常少卿建文初修太祖實錄董倫王景爲總裁官升與髙遜志爲副總裁官李貫王紳胡子昭楊士奇羅恢程本立爲纂修官皆一時選燕師渡江朝廷遣使請割地不許升聞而慟哭與家人訣自縊死殉難諸臣升死最先其後陳瑛奏諸臣不順天命效死建文君請行追戮亦首及升云福王時贈升禮部尙書謚文節

忠烈部名臣列傳三十二

明三

黃觀黃魁按明外史本傳觀字伯瀾一字尙賓貴池人父贅許從許姓受學元待制黃冔冔死節觀益自礪築翠微書捨讀書洪武中貢入太學領鄕薦父艱服闋仍入監繪父母墓爲圖瞻拜輒淚下二十四年會試廷試皆第一授翰林修撰累遷尙寶司卿禮部右侍郎乃奏復姓建文初更官制左右侍中次尙書攺觀右侍中仍兼尙寶司卿與方孝孺等並親用燕王舉兵觀艸制諷其散軍歸藩束身謝罪辭極詆斥四年奉詔募兵上游且督諸郡兵入援至安慶燕王已渡江矣未幾卽位下令暴左班文職姦臣罪狀觀名第六旣而索國寶不知所在或言已付觀出收兵矣命有司追捕收其妻翁並二女給象奴奴索釵釧市酒肴翁佯諾悉與奴持去急攜二女及家屬十人投淮淸橋下死觀聞金川門不守嘆曰吾妻有志節必死矣招魂葬之江上明日家人自京奔至白翁死狀觀慟哭至李陽河或謂曰宮已焚失帝新皇帝帝三日矣觀命舟至羅剎磯朝服東向拜投湍急處死事聞籍其家並戍姻黨仁宗初得釋還觀弟覯先匿其幼子逃他鄕或云覯妻畢孀居母家遺腹生子故黃氏有後於貴池觀故宅在學宮西其後知縣龔守愚卽其所立祠祀之有闡幽集錄其遺﹠﹟傳世初觀妻投水時嘔血石上成小影陰雨則見相傳爲大士像僧舁至庵中翁夫人見夢曰我黃狀元妻也比明沃之以水影愈明有愁慘狀後移至觀祠名翁夫人血影石與觀同爲侍郎者黃魁不詳何許人有學行習典禮尙書陳迪與觀皆愛敬之燕兵入亦不屈死福王時贈觀太子太保謚文貞妻謚貞懿魁贈尙書

王叔英按明外史本傳叔英字原采黃巖人洪武中與楊大中葉見泰方孝孺林右並徵至叔英固辭還鄕二十年以薦爲仙居訓導攺徳安教授遷漢陽知縣多惠政歲旱絕食以禱立應建文時召爲翰林修撰上資治八策曰務問學謹好惡辧邪正納諫諍審才否愼刑罰明利害定法制皆援證古今可見之行事又曰太祖除姦剔穢抑彊鋤梗如醫去病如農去艸去病急或傷體膚去艸嚴或傷禾稼病去則宜調燮其血气艸去則宜培養其根苗帝嘉納之燕兵至淮奉詔募兵行至廣徳京城不守會齊泰來奔叔英謂泰貳心令執之泰至告以故乃相持慟哭共圖後舉已知事不可爲沐浴衣冠書絕命辭藏衣裾間自經元妙觀銀杏樹下詞曰人生穹壤間忠孝貴克全嗟予事君父自省多過愆有志未及竟奇疾忽見纏肥甘空在案對之不下咽意者造化神有命歸九泉嘗念夷與齊餓死首陽巓周粟豈不佳所見良獨偏髙蹤渺難繼偶爾無足傳千秋史官筆愼勿稱希賢又題其案曰生旣已矣未有補於當時死亦徒然庶無慚於後世成祖登極陳瑛簿錄其家妻金氏已自經死二女下錦衣獄赴井死叔英與孝孺友善以道義相切劘建文初孝孺欲行井田叔英貽書曰凡人有才固難能用其才尢難子房於漢髙能用其才者也賈誼於漢文不能用其才者也子房察髙帝可行而言故髙帝用之一時受其利𨿽親如樊酈信如平勃任如蕭曹莫得間焉賈生不察而易言且言之太過故絳灌之屬得以短之方今明良相值千載一時但事有行於古亦可行於今者如夏時周冕之類是也亦有行於古不可行於今者如井田封建之類是也可行者行則人之從之也易難行而行則從之也難從之易則民樂其利從之難則民受其患時井田𨿽不行然孝孺卒以更易制度爲燕王借口而無濟實事叔英之遠識如此叔英死天臺道士盛希年收葬州城西五里楊士奇少受知於叔英正統中表其墓曰嗚呼翰林修撰王原采之墓爲文以祭嘉靖中鄒守益謫廣徳判官始爲立祠太平知縣曾才漢又建忠節祠並祀其妻及二女福王時贈禮部侍郎謚文忠

王艮按明外史本傳艮字敬止吉水人建文二年進士對策第一貌寢易胡靖艮次之又次李貫三人皆同裏並授翰林院修撰如洪武中故事設文史館居之預修太祖實錄總集類要修時政記類次祕閣書目諸大著作皆綜理之又數上書言時務燕兵薄京城艮與妻子訣曰食人之祿者死人之事吾不可復生矣時解縉吳溥亦艮鄕人與艮及靖鄰居皆集溥捨縉陳說大義靖亦奮激慷慨艮獨流涕不言溥曰三子受知最深事在頃刻若溥固可從容也三子去溥子與弼尙幼嘆曰胡叔能死節大佳溥曰不然獨王叔死耳語未畢隔墻聞靖呼外喧甚可看豬溥顧與弼曰一豬尙不忍寧自忍乎須臾艮捨哭伏鴆死矣縉馳謁成祖甚喜明日見成祖薦靖召至叩頭謝成祖大悅貫亦迎附後成祖出建文時羣臣封事千餘通令縉等編閱事涉兵農錢谷者皆畱諸言語干犯者盡焚之因從容問貫縉等曰爾等宜皆有之眾未對貫獨頓首曰臣貫未嘗有也成祖曰爾以是爲美耶食其祿任其事當國家危急時官近侍獨無一言乎朕特惡夫誘建文壞祖法亂政者耳後貫遷中允坐累死獄中臨卒嘆曰吾愧王敬止矣福王時謚艮文節贈禮部侍郎

何申按遜國正气紀中書舍人何申嘉興人抗直敢言建文末奉使四川至峽口聞金陵破憤恨慟哭吐血數升疽發而死

周是修石撰程通按明外史本傳是修名徳以字行泰和人洪武末舉明經爲霍丘訓導太祖問家居何爲對曰教人子弟孝弟力田太祖喜擢周府奉祀正逾年從王北徵至黑山還遷紀善建文元年有告王不法者官屬皆下吏是修以嘗諫王得免攺衡府紀善衡王建文帝弟未之藩是修畱京師預翰林纂修好薦達知名士陳說國家大計燕兵渡淮與蕭用道上書指斥用事者用事者怒共挫折之是修屹不爲動京城失守宮中火發畱書別友人江仲隆解縉胡靖蕭用道楊士奇付以後事具衣冠爲贊系衣帶間入應天府學拜先師畢自經於尊經閣年四十九燕王卽帝位陳瑛言是修不順天命請追戮帝曰彼食其祿自盡其心勿問是修外和內剛志操卓犖非其義一介不苟得也嘗曰忠臣不計得失故言無不直烈女不死生故行無不果乃輯古今忠節事爲觀感錄其學自經史百家陰陽醫卜靡不通究爲文援筆立就而雅贍條達初與士奇縉靖金幼孜黃淮胡儼約同死惟是修不負其言王府官屬與是修先後死者石撰平定人以學行稱洪武中用薦爲寧府左長史燕王舉兵撰在大寧輒爲守禦計每以臣節諷王王亦心敬之及燕兵襲大寧執撰憤詈不屈遂支解程通績溪人祖平坐事戍延安通以貢入太學上書乞赦還其祖辭甚哀太祖憐而許之後以廷對稱旨授遼府紀善從王之藩遼東燕兵起從王浮海歸朝上封事數千言陳備禦策進左長史燕王卽帝位從王徙荊州有言通前上封事多指斥者械至京病死獄中家屬戍邊福王時贈是修詹事謚貞毅撰謚貞湣通贈苑馬少卿

髙巍按明外史本傳巍遼州人尙气節能文章母蕭有痼疾巍左右侍奉至老無少懈母死蔬食廬墓三年洪武中旌孝行由太學生試前軍都督府左斷事疏墾河南山東北平荒田又條上抑末技愼選舉惜名器數事太祖嘉納之尋以決事不稱旨當罪減死戍貴州關索嶺特許弟侄代役曰以旌孝子建文帝卽位上疏乞歸田裏未幾遼州知州王欽應詔辟巍巍因赴吏部上書論政事時用事者皆議削諸王獨巍與禦史韓郁先後請加恩略曰髙皇帝分封諸王比之古制旣皆過當諸王又率多驕逸不法違犯朝制不削朝廷紀綱不立削之則傷親親之恩賈誼曰欲天下治安莫如眾建諸侯而少其力力少則易使以義國小則無邪心眞裁制諸侯之良策也今盍師其意勿行晁錯削奪之謀而效主父偃推恩之策命秦晉燕蜀子弟分王於齊兗吳楚湘潭齊兗吳楚湘潭子弟分王於秦晉燕蜀其餘寧遼谷代慶肅等比類而分王之如此則藩王之權不削而自削矣臣又願益隆親親之禮歲時伏臘使人饋問賢者下詔褒賞之驕逸不法者初犯容之再犯赦之三犯不攺則告太廟廢處之豈有不順服者哉書奏帝頷之已而燕兵起命從李景隆出師參贊軍務巍復上書言臣願使燕披忠膽陳義禮曉以禍福感以親親之誼令休兵歸藩代朝廷十萬師帝壯其言許之巍至燕自稱國朝處士髙巍再拜上書燕王殿下太祖上賓天子嗣位布維新之政天下愛戴皆曰內有聖明外有藩翰成康之治再見於今矣不謂大王顯與朝廷絕張三軍抗六師臣不知大王意何也今在朝諸臣文者智輳武者勇奮執言仗義以順討逆勝敗之機明於指掌皆云大王借口誅左班文臣實則吳王濞故智其心路人所共知巍竊恐姦雄無賴乘隙奮激萬一有失大王得罪先帝矣今大王據北平取密雲下永平襲雄縣掩眞定𨿽易若建瓴然自兵興以來業經數月尙不能出蕞爾一隅地且大王所統將士計不過三十萬以一國有限之眾應天下之師亦易罷矣大王與天子義則君臣親則骨肉尙生離間況三十萬異姓之士能保其同心協力效死於殿下乎巍每念至此未始不爲大王灑泣流涕也願大王信巍言上表謝罪再修親好朝廷鑑大王無他必蒙寬宥太祖在天之靈亦安矣倘執迷不悟捨千乘之尊捐一國之富恃小勝忘大義以寡抗眾爲僥幸不可成之悖事巍不知大王所稅駕也況大喪未終毒興師旅其與泰伯夷齊求仁讓國之義不大徑庭乎𨿽大王有肅淸朝廷之心天下不無篡奪嫡統之議卽幸而不敗謂大王何如人巍白髮書生蜉蝣微命性不畏死洪武十七年蒙太祖髙皇帝旌臣巍孝行巍竊自負旣爲孝子當爲忠臣死忠死孝巍至願也如蒙賜死獲見太祖在天之靈巍亦可以無愧矣書數上皆不報已而景隆兵敗巍自拔南歸至臨邑遇參政鐵鉉相持痛哭奔濟南誓死拒守屢敗燕兵及燕王破京城巍自經死驛舍福王時贈太常少卿謚忠毅

陳敬宗按貴池縣誌敬宗池州貴池人舉洪武乙丑進士建文時官刑科給事中有聲壬午之難文皇帝旣卽位有詔復敬宗故官敬宗發憤上書曰臣本布衣樗櫟庸材久居陋室叨登祿位職正綱常冀黎民沾太平之日官僚享寧靜之年自我太祖已崩建文君嗣位統緒已承名分已定掌山河社稷之權守邦國乾坤之固殿下正宜雄鎭一藩以禦外侮夫何違太祖之建封出僭爭立競聞干戈鐵馬之聲突起烽火狼﹠﹟之警興兵斗計荼毒生靈竟不思夷齊何人彼亦兄弟也推位讓國而逃首陽以彜倫爲重也殿下亦當效法顧乃知有國位而不知有兄弟致使生民亂若塵飛父母妻子離散塗炭至此極矣殿下莫若推仁好徳下聽微臣之言退位藩服立舊君之後自有以服民之心志不然天下後世謂殿下爲何如主臣讀孔孟之書矢心忠義若臣不能死君之難君不能聽臣之諫君不君而臣不臣徒竊取權勢阿諛苟容一朝禍起噬臍何及今臣當死難之日殿下且授以爵位臣不敢效生無益於時死無聞於後世者犯顏諫諍有冒嚴威𨿽斬首陷﹠﹟決不受職務求成就是生不逢時死何怨悔臣誠惶誠恐頓首上聞時壬午六月二十六日也詔收之二十八日腰斬於市家人收其屍於血衣中得詩二章敬宗無後事湮不彰至萬曆間有司始議求其子云

劉端按南昌郡乘端字季莊南昌人建文進士任兵科給事中春坊庶子遷大理寺丞奉敕撫安兩廣比還會內難已靖成祖遣端復職命治方孝孺獄值盛暑端縱孝孺息樹陰下不決上怒端因抱建文敕上殿慟哭言舊君何在臣不忍殺忠良願與諸罪臣同日死忤旨坐劓刑卒臨刑有詩其結句云綱常千古事此日屬銘彜聞者悲而壯之隆慶初詔祀南昌大節祠

王髙按南昌郡乘髙字思登南昌人建文進士刑科給事中升大理寺丞靖難後與同邑劉端俱坐縱方孝孺息樹劓鼻而終以隆慶詔祀大節祠

張岵按寧海縣誌岵字原望理嶴人洪武乙丑進士任河南道監察禦史丁父母憂廬墓家居聞建文祚移方孝孺禍慘遂書於家九思堂有君﹠﹟臣子豈有身之句自溺雙溪斗﹠﹟潭而卒方遜志集云與予交者原望質而通和而直善士也郭士淵亦稱原望忠恕謙謙有古君子風兄弟五人皆坐方氏黨編髮邊衛

倪遴按遜國正气紀都督僉事倪旺巢縣人佐髙祖有功累官是職子遴授世襲指揮僉事博學好問嘗同廖鏞兄弟授業於方孝孺門後孝孺死遴哭之慟設奠祭之遂不朝上怒削職論死孫徳逃隱於城南烏龍岡著有臥雲集

林嘉猷按明外史方孝孺傳嘉猷初名升以字行寧海人師同邑王琦琦坐累徙雲南嘉猷徒步萬里追送人髙其義與鄭公智負笈六千里至漢中師孝孺孝孺喜曰匡我者二子也洪武丙子以儒士校文四川建文初入史館爲編修尋遷陜西僉事嘗被召入燕邸知髙煦謀傾世子以告孝孺建文帝因遣錦衣千戶張安詣燕與內使黃儼間世子謀泄事不成燕王稱帝嘉猷坐方黨被逮死福王時贈太僕卿謚穆湣

方法劉政按明外史方孝孺傳方法字伯通桐城人劉政字仲理長洲人皆孝孺考試所得士而政居首燕兵起政艸平燕策將上之以病爲家人所尼旣聞殺孝孺嘔血死法爲四川都司斷事成祖卽位諸司表賀法當署名曰此可見方先生地下乎投筆出尋逮入京次望江遂沈於江

張訓按黃州府誌訓官南京鴻臚寺序班告歸養親聞建文遇難拜辭其父士英曰忠孝不能兩全矣投井而死其子孫名爲忠井

趙興嗣按贊皇縣誌興嗣爲右監都死節

劉璟按明外史劉基傳璟字仲璟基次子弱冠通諸經太祖念基每歲召璟同章溢子允戴葉琛子永道胡深子伯機入見便殿燕語如家人洪武二十三年命襲父爵璟言有長兄之子廌在帝大喜命廌襲封以璟爲合門使且諭之曰考宋制合門使卽儀禮司朕欲汝日夕左右以宣達爲職不特禮儀也帝臨朝輒侍班百官奏事有闕遺者隨事糾正都禦史袁泰奏車牛事失實帝宥之泰忘引謝璟糾之服罪帝因諭璟凡似此者卽面糾朕𨿽不之罪亦令知朝廷紀綱無至蹈胡陳覆轍耳已復令同法司錄冤滯谷王就封擢爲谷王左長史璟論說英侃喜談兵初溫州賊葉丁香叛延安侯唐勝宗討之決策於璟破賊還稱璟才略帝喜曰璟眞伯溫兒矣嘗與成祖弈成祖曰卿不少讓耶璟正色曰可讓處則讓不可讓者不敢讓也成祖默然靖難兵起璟獻十六策不聽令參李景隆軍事景隆敗璟夜渡盧溝河冰裂馬冒雪跛行三十里子﹠﹟自大同赴難遇之良鄕與俱歸上聞見錄不省成祖卽位召璟稱疾不至逮入京但稱殿下且云殿下百世後逃不得一篡字下獄自經死法官希旨緣坐其家成祖以基故不許宣徳二年授﹠﹟刑部照磨福王時贈大理少卿謚剛節

朱安七按靖江縣誌安七字徳剛顒之弟洪武末以才徳薦爲秦府紀善建文時靖難師起與都禦史茅大方山東布政司鐵鉉同誓師遏之成祖卽位戮諸不用命者遂縲紲以死

徐弼按無錫縣誌弼字子相葛桓姊子也方孝孺以桓故知而薦之官工部主事奉使秦楚諸藩以覘從違歸報進兵部郎中參曹國公李景隆軍事密奏景隆凶悖有異志爲景隆所陷下詔獄戍甘肅及靖難兵入景隆開金川門桓死之成祖卽位治姦黨弼爲景隆所殺族人逮死者三十餘人妻死無子二妾發功臣家爲奴卽日自經死

姚氏之門按四川總志姚氏之門永樂靖難時姚氏聚闔門男婦置酒哭祭建文痛飲皆縊死鄕裏積屍焚之爲棺木二丈許大窖藏焉太守不敢顯旌碣曰姚氏之門在城南紅土坡

練子寧從子大亨

徐子權宋徵按明外史本傳子寧名安以字行新淦人父伯尙工詩洪武間爲起居注直言忤旨謫廣徳州同知遷汀州通判攺鎭安卒於官子寧少英邁不羣與金幼孜友善曰子異日必爲良臣我必爲忠臣無相負也洪武十八年以貢士廷試對策力言天之生材有限陛下忍以區區小故縱無窮之誅何以爲治太祖善其意擢一甲第二授翰林院修撰未幾丁母艱力行古禮服闋補修撰歷遷副都禦史工部侍郎建文初與方孝孺特見信用攺吏部左侍郎以賢否進退爲己任多所建白未幾拜禦史大夫燕師起李景隆北徵屢敗召還子寧從朝中執數其罪請誅之不聽憤激叩首大呼曰壞陛下事者此賊也臣備員執法不能爲朝廷除賣國姦死有餘罪卽陛下赦景隆必無赦臣因大哭求死帝爲罷朝宗人府經歷宋徵亦抗疏言景隆失律喪師懷二心並不納燕師旣渡淮靖江府直史蕭用道衡府紀善周是修上書論大計指斥用事者書下廷臣議用事者盛气以詬二人子寧曰國事至此尙不能容言者耶詬者愧而止燕王卽帝位執子寧至語不遜命斷其舌曰吾欲效周公輔成王耳子寧手探舌血大書殿曰成王安在遂磔死族其家姻戚逮戍邊者一百五十一人而子寧始相友善金幼孜受知成祖洪宣中竟爲名相云子寧死時侍婢抱一歲兒匿民間得免萬曆間練綺者兒六世孫也或曰妾秦有娠生子戍所名善慶雲女瓊籍入浣衣局宣徳元年敕赦歸適儒生子寧從子大亨官嘉定知縣聞變同妻沈劉家河死妾將產匿民家生子易姓侯遂爲嘉定人里人徐子權洪武十八年進士爲刑部主事聞子寧死慟哭賦詩自經死子寧善文章孝孺稱其多學而文弘治中王佐刻其遺文曰金川玉屑集提學副使李夢陽立金川書院祀子寧父子名其堂曰浩然天啟中敍忠臣裔官其孫猶夢子寧怒不許無何其孫死福王時贈子寧太保都禦史謚忠貞子權光祿卿謚忠﹠﹟徵不知何許人劾景隆罪又嘗疏請削罪藩屬籍燕師入不屈死並殺其妻子福王時贈光祿少卿謚直湣

韓永按明外史黃鉞傳永西安人或曰浮山人爲戶科給事中狀貌魁梧音吐洪亮每慷慨論兵事燕王卽帝位召欲官之抗辭不屈死

陳迪子鳳山

丹山

巨敬按明外史本傳迪字景道其先宣城人祖宥賢國初從徵有功世撫州守禦百戶因家焉迪倜儻有志操洪武中辟府學訓導爲郡艸萬壽賀表太祖異之久之以通經薦除編修遷侍講出爲山東左參政多惠政丁內艱起復除雲南右布政使普定曲靖烏撒烏蒙諸蠻煽亂迪率土兵擊破之獻俘於朝賜金幣建文初徵爲禮部尙書時更修制度沿革損益迪議爲多會以水旱詔百官集議迪請淸刑獄招流民所言凡二十餘事皆從之尋加太子少保予兼俸辭李景隆等數戰敗迪陳大計命督運軍儲已聞變趍赴京師燕王卽帝位召迪責問抗聲不屈命與子鳳山丹山等六人磔於市將刑鳳山大呼父累我迪叱勿言嫚罵益厲刑者割鳳山等舌鼻食迪問曰甘否迪曰忠臣孝子肉何不甘旣死人於衣帶中得詩及五噫歌並悲烈蒼頭侯來保拾其遺骸歸葬妻管縊死幼子珠生五月乳母潛置溝中得免八歲爲怨家所訐成祖宥其死戍撫寧尋徙登州爲蓬萊人洪熙初族戚戍邊者詔還鄕給產業成化中寧國知府塗觀立祠祀迪弘治間裔孫鼎舉進士仕至應天府尹亦剛鯁有聲福王時贈迪太保謚忠烈有巨敬者平涼人爲禦史攺戶部主事充史官淸愼有聲與迪同不屈死夷其族福王時謚毅直

姚恕按江南通誌恕建平人洪武甲子舉人任杞縣令性介才達綽有政譽擢禦史所至振肅官至江西按察使靖難中宣城陳尙書迪不屈死恕陳﹠﹟也亦被戮

戴徳彜按明外史本傳徳彜奉化人洪武二十七年進士及第授翰林編修尋遷侍講太祖諭之曰翰林𨿽職文學然旣列禁近凡國家政治得失民生利害當知無不言昔唐陸贄崔羣李絳在翰林皆能正言讜論補益當時汝宜以古人自期已攺監察禦史建文時攺左拾遺燕王兵起與方黃輩日夕謀兵事燕王卽帝位召見不屈死之徳彜死時兄弟並從京師嫂項家居聞變度禍且族令闔室逃去匿徳彜二子山中毀戴氏族譜獨身畱家收者至無所得械項至京搒掠終無一言戴族遂全福王時贈徳彜太常卿謚毅直

卓敬按明外史本傳敬字惟恭瑞安人﹠﹟悟過人讀書十行俱下終身不忘七歲相者曰是兒骨法殊異必爲名公卿惜血不華色耳年十五讀書寶香山風雨夜歸迷失道得一兕馮之歸乃黑虎也舉洪武二十一年進士除戶科給事中鯁直無所避時制度未備諸王服乘擬天子敬乘間言京師天下視效陛下於諸王不早辧等威而使服飾與太子埒嫡庶相亂尊卑無序何以令天下帝笑曰卿言是朕慮未及此益器重之他日與同官見適八十一人命攺官爲元士尋以六科爲政事本源又攺曰源士已復稱給事中遷宗人府經歷歷戶部侍郎建文初敬密疏言燕王智絕倫雄才大略酷類髙帝北平形勝之地士馬精彊金元所由興今宜徙封南昌羽翼旣剪變無從生萬一有此亦易控制夫將萌而未動者幾也量時而可爲者勢也勢非至剛莫能斷幾非至明莫能察帝大驚翌日語敬曰燕王骨肉至親卿何得爲此言敬叩首曰楊廣隋文非父子邪帝默然良久曰卿休矣事竟寢燕王卽帝位敬被執責以建議徙燕離間骨肉敬厲聲曰惜先帝不用敬言耳帝怒猶憐其才命系獄使人諷以管仲魏徵事敬泣曰人臣委質有死無二先皇帝正朔相承曾無過舉一旦橫行篡奪恨不卽死見故君地下乃更欲臣我耶帝猶不忍殺姚廣孝故與敬有隙進曰敬言誠見用上寧有今日耶乃斬之誅其三族臨刑從容嘆曰敬備員大臣變宗親略無經畫死有餘罪神色凜然經日面如生妻劉女楊奴發教坊司或云敬女沒入官宣徳間赦還歸巡檢陶某見者多爲流涕稱卓氏女敬遘難時從父弟惇變姓名爲宋哲三徙家仁和至七世始復姓敬立朝慷慨美丰姿善談論凡天官輿地律曆兵刑諸家無不博究成祖嘗嘆曰國家養士三十年惟得一卓敬萬曆初用禦史屠叔方言詔建祠表墓福王時贈太子太保戶部尙書謚忠貞

胡閏子

傳道

按明外史本傳閏字松友鄱陽人太祖徵陳友諒過長沙王吳芮祠見題壁詩奇之立召見帳前洪武四年郡舉秀才入見帝曰此書生故題詩鄱陽廟壁者邪授都督府都事遷經歷建文初選右補闕尋進大理寺少卿燕師起與齊黃輩晝夜畫軍事成祖卽帝位召閏不屈死籍其家子傳道論死幼子傳慶謫戍邊四歲女郡奴或提入功臣家稍長識大義日以爨灰污面洪熙初赦還鄕貧甚誓不嫁見者競遺以錢縠曰此忠臣女也嘉靖時提學副使邵銳立祠祀閏以郡奴祔福王時贈閏刑部尙書謚忠烈女郡奴謚孝貞

髙翔按明外史胡閏傳翔朝邑人洪武中以明經爲監察禦史建文時僇力兵事成祖聞其名與閏同召欲用之翔喪服入大哭語不遜遂又發其先冢焚灰揚之親黨悉戍邊諸給髙氏產者皆加稅曰令世世罵翔也福王時贈翔太僕卿謚忠湣

鄒瑾魏冕鄒朴按明外史胡閏傳閏時又有大理寺丞鄒瑾者永丰人亦以不屈死瑾嘗與同邑魏冕擊徐增壽於廷冕亦死難人稱永丰二烈鄒朴亦永丰人或言卽瑾子也爲秦府長史聞瑾死亦不食卒福王時贈瑾大理卿謚貞湣或曰瑾江津人洪武中以經明行修薦起縣學教諭遷禦史歷升都禦史死建文時

曾鳳韶按明外史本傳鳳韶廬陵人洪武末年進士建文初爲監察禦史諸王入覲馳皇道且不拜鳳韶劾大不敬以至親不問燕兵起朝議遣使持詔往諭鳳韶慷慨請行比至燕抗不納乃還燕王稱帝以禦史召不赴尋加侍郎召又不赴乃刺血書衣襟曰予生廬陵忠節之邦素負剛鯁之腸讀書登進士第仕宦至繡衣郎慨一死之得宜可以含笑於地下而不愧吾文天祥囑其妻李子公望勿易我衣卽以此殮遂自殺年二十九李亦自經死福王時贈太僕卿謚忠毅妻謚貞湣

王度按明外史本傳度字子中歸善人少力學工文辭洪武中用明經薦爲山東道監察禦史建文時燕兵起度與齊黃等籌畫兵食時李景隆敗績盛庸代之度密陳便宜可制勝者是以有東昌之捷景隆徵還赦不誅反用事忌庸等有功讒間之度等與謀者皆見﹠﹟已而師徒屢敗度奏請募兵王師捷小河敕度勞軍徐州比還鳳陽失守方孝孺與度書誓死社稷燕王稱帝坐方黨謫戍賀縣坐語不遜族福王時贈太僕卿謚襄湣

張倫陳質按明外史本傳倫不知何許人河北諸衛指揮使勇悍負气喜觀古忠義事馬宣自薊州起兵攻北平不克死倫發憤合兩衛官率所部南奔結盟報國從李景隆盛庸皆有功燕王卽帝位招倫降倫笑曰張倫將自賣爲丁公乎死之福王時贈保昌伯謚貞勇又有陳質者建文初以參將守大同進中軍都督同知助宋忠保懷來忠敗退守大同代王欲舉兵應燕質持之不得發及燕師攻大同不下蔚州廣昌附於燕旋復取之成祖卽位以質劫制代王剽掠已附誅死

陳思賢伍性原陳應宗林玨呂賢

鄒君默曾廷瑞按明外史本傳思賢茂名人洪武末爲漳州府教授燕王卽帝位詔至慟哭曰明倫之義正在今日堅臥不迎詔率生員伍性原陳應宗林玨呂賢鄒君默曾廷瑞卽明倫堂爲建文帝哭臨如禮有司執送京師思賢及六生皆死或曰死於道嘉靖中提學副使邵銳立祠祀思賢侑以六生福王時贈思賢禮部郎中謚貞湣

陳彥回按明外史本傳彥回字士淵莆田人父立誠爲歸安縣丞被誣論死彥回謫戍雲南弟彥戍遼東彥回入滇家人從者多道死比至蜀惟彥回與祖母郭在會赦又弗原監送者憐而縱之貧不能歸依鄕人定遠知縣黃積良冒黃姓久之以閬中教諭嚴徳政薦授保寧訓導三考至京太祖召見以爲平江知縣逾年太祖崩彥回入臨又以給事中楊維康薦擢徽州知府建文元年以循良受上賞遭祖母郭喪當去百姓走京師乞畱彥回衰絰赴闕乞復姓奪哀畱徽除彥戍籍彥回乞終喪不許許襄事還府再乞又不許葬郭徽城北十里北山之陽彥回時走墓下哭甚哀人目之曰太守山彥回對百姓泣曰吾罪人也向以亡命冒他姓祖母存陳首恐獲罪隱忍二十年今祖母歿宜自請死上特宥我終當死報國耳燕兵逼京師彥回糾義勇赴援燕王卽帝位械至京死籍其家福王時贈太僕卿謚穆湣

張彥方葉惠仲黃希範松江同知失姓名

按明外史本傳彥方龍泉人初爲給事中以便養乞攺樂平知縣應詔勤王率所部抵湖口被執械至樂平斬之梟其首於譙樓當署月一蠅不集經旬面如生邑人竊葬之淸白堂後彥回彥方與姚善皆以勤王死而諸州郡官葉惠仲黃希範皆論死松江某同知死尢烈云惠仲臨海人與兄夷仲並有文名建文初以知縣充史官修太祖實錄遷南昌知府永樂元年坐書靖難事多指斥以逆黨論死籍其家希範不知何許人洪武末知徽州府與長史程通善通誅希範亦逮治籍其家福王時贈彥方員外郎謚莊湣惠仲希範並贈太僕少卿松江同知者不知其姓名或曰爲周繼瑜勤王詔下輒榜募義勇入援極言大義感動人心並斥靖難兵乖恩悖道燕王卽位械至京磔於市福王時贈太僕少卿謚莊湣

王良按明外史本傳良字天性祥符人洪武三十年以刑部郎中擢僉都禦史明年坐與溫厚等爲僚友緩其獄貶刑部郎中建文中歷官刑部左侍郎末減燕府人罪不當上指出爲浙江按察使燕王卽帝位頗徳之遣使者召良良執使者將斬之眾劫之去良集諸司印九於私第未卽決妻問故曰吾分應死未知所以處汝耳妻曰君男子乃爲婦人謀乎饋良食食己抱其子入後園置子池旁投水死良殮妻畢以子付所善某僉事家遂積薪自焚印俱毀帝曰死固良分朝廷印不可毀毀印良不得無罪徙其家於邊福王時贈良副都禦史謚忠毅妻謚貞烈

劉經按密雲縣誌經洪武中以功升北平都司鎭守密雲賜寶劍二十四口銅牌二十四面成祖起兵經抗節不從及兵臨城有要功獻城者經墜井不死成祖獲而釋之仍賜蟒玉以旌其節上臨禦求經欲用之經已死矣賜祭錄其子孫

盧振按遜國正气紀振不知何許人亦不知何官慷慨敢言及北兵起嘗與齊黃徐輝祖謀畫戰守日夕不懈聞有﹠﹟虞抗章指斥遜亡後逮至振厲聲不屈搒掠而死夷其族別有燕護衛指揮盧振已另載

湯宗按遜國正气紀北平按察使湯宗江西贛州人正直英發立朝侃侃言北平按察使陳瑛私受王府金錢志圖不軌詔逮瑛謫廣西靖難後召瑛還爲都禦史窮治殉節諸臣多坐夷滅恨宗尢甚備悉慘酷

龍鐔按遜國正气紀晉府長史龍鐔江西萬載人字徳剛素慷慨有節操洪武十七年貢入太學授浙江副使以累降長洲令撫民以仁擢長史會北兵起徵兵於晉王問之對曰大義所在祖訓昭然燕王聞而恨之靖難後詔械至責問不屈殺之友人收其遺骨得親書辭於襟中捐生固殞弗事二主別父與兄忍慟肝腑盡忠爲臣盡孝爲子二端與我歸於一所膚髮形骸收葬故土采遺記曰求忠臣於孝子之門移孝旣可作忠未有移忠非所以盡孝者也忠孝歸於一所至言哉

黃淸馬坤按遜國正气紀巡撫都禦史黃淸未詳何許人相傳建文中巡撫其地正直著聲靖難後拒不奉詔志圖興復力寡被擒論死馬坤不詳何官同日就戮或曰亦禦史職

董鏞按明外史魏冕傳有董鏞者不知何許人與冕同爲禦史諸禦史有志節者時時會鏞所誓以死報國諸將校懷二心不力戰者鏞輒露章劾之城破後坐逆黨死家屬戍極邊

茅大芳子順童道壽文

生孫添生歸生

按明外史本傳大芳名誧以字行泰興人博學能詩文洪武中爲淮南學官太祖召對悅之擢秦府右長史制詞以董仲舒爲言大芳益奮激輔導盡職建文元年遷副都禦史燕師起遺詩淮南守將梅殷辭意激烈聞者壯之後坐姦黨被收不屈死子順童道壽並論死二孫死獄中正徳末祀於縣郡人侍郎儲巏輯其遺文名希董集以芳嘗名其堂而孝孺記之福王時贈大芳太子太保左都禦史謚忠湣按遜國正气紀大芳同日受刑者又有子文生二孫添生歸生

周浚按明外史茅大芳傳浚洪武末以天策衛知事建言擢左僉都禦史燕師至不屈死福王時贈左副都禦史謚肅湣

司中按遜國正气紀僉都禦史司中陜西鞏昌人洪武二十九年以監察禦史署都察院屢有直聲建文初擢是職壬午變後召中詰責中語不遜復肆詈聲命以鐵帚刷其膚肉至盡方已姻婭同死者八十餘人

衛健按山西通誌健洪武間孝義丞讀書達吏事膽智過人革除間以忠義著名抗靖難之師戰歿入名宦祠

趙義按商州誌義洪武戊辰進士任中軍都督府經歷建文時死國難家居肇峪府誌節義

河西傭按明外史本傳河西傭不知何許人建文四年六月燕兵入京城傭被葛衣走其冬至金城行乞市中邊地極寒傭嘗衣葛明年至河西依莊浪魯氏爲傭取傭值買羊裘披之夏或衣新布衣皆以故葛衣覆其上葛益破縷縷或勸棄之終不可錢稍余輒市酒肉與諸乞兒飲食力作倦自吟哦或夜聞其哭聲永樂中有京朝官從宋總兵至莊浪識傭欲與語傭走南山避之或問京朝官傭何人者終不答傭在莊浪數年病且死呼主人囑曰我死勿殮我西北風起火我毋埋我骨魯家從其言

東湖樵夫樂淸樵夫按明外史本傳東湖樵夫樵臺州臨海之東湖日負薪入市口不二價建文四年秋居民自縣聽詔歸語樵夫曰新皇帝登極樵夫愕然曰皇帝安在曰大內火自焚矣樵夫慟哭遂投湖水死溫州樂淸縣亦有樵夫自山采薪歸聞京師陷其鄕人卓侍郎死仰天號哭曰國而可篡我不願爲之民也遂棄薪投橋下死

淸溪二義士按遜國正气紀淸溪二義士貴池人未詳姓氏當金川失守建文帝出亡二士方乘舟聞燕王已卽大位不禁相向而哭失聲遂赴水以沒竟不欲以身顯此其與矯皦沽名者相去遠矣迄今都人士泊舟其間見一泓空淥直與西山片石相﹠﹟而月白猿啼之下二子忠魂隱隱尙在直應立懦之一助也以故淸溪有專祠

東鄕野老按天臺縣誌野老姓氏不傳居邑東鄕靖難時年已衰邁聞永樂攺元亟走山中倚樹而哭人疑而問之答曰吾之哭豈汝所知耶語畢復哭逾晝夜不食而死其事略與東湖樵夫同惜史逸不載

楊璧按潮州府誌璧字允玖海陽人幼淸貧弱冠設教里巷歲入束脡以供菽水又苦不能得書日從人假借抄錄晨夜誦讀不輟與同郡林遜師事蔡希仁傳古文尙書登洪武辛未進士卽疏乞歸養愉婉備至手選甘脆而進之更其巷名社學巷親歿襄事如禮服闋赴京授刑部郎中畱心讞職旋遭革除之變死於王事

黃彥淸按明外史本傳彥淸歙人建文時國子博士以名節自勵永樂初以在駙馬都尉梅殷軍中私謚建文帝坐死並逮其從子金蘭等系獄殷言彥淸實不在軍中金蘭得釋後官知縣有善政福王時贈彥淸光祿少卿

王眞按明外史本傳眞咸寧人洪武中起卒伍積功至燕山右護衛百戶燕師起攻九門戰永平眞定下廣昌徇雁門從破滄州追南兵至滑口俘獲七千人累遷都指揮使王設伏淝河令眞與白義劉江各百騎誘平安軍安見敵兵少急擊之眞等佯走誘安入伏內兩軍鏖戰眞率壯士突而前斬馘無算後隊不繼南軍圍之數匝眞身被數十槍气愈奮連格殺數十人南軍益兵圍之眞知不免顧左右曰吾義不死敵手遂自刎成祖卽位追封奉天靖難推誠宣力武臣特進榮祿大夫右柱國金鄕侯謚忠壯眞勇健有智略臨陣應敵能出奇制勝摧鋒陷陣常以一當百成祖每追悼之嘗曰王眞不死功當冠諸將仁宗嗣位追封寧國公加號效忠配享成祖廟庭子通自有傳

殷旦按紹興府誌旦蕭山人永樂初進士爲監察禦史敢言自任不避權勢錦衣衛都指揮紀綱怙寵奢侈旦劾其姦惡數十事綱遂棄市自是貴幸斂戢當時有殷旦入朝百官失色之語拜交趾按察司副使黎利叛安南復於交趾悉逐朝廷命吏易以所親獨畱旦欲用之旦不屈自經死交人義之具棺衾送其妻子出界上後祀鄕賢

南黨按貴州通誌黨平越郡人永樂初爲徵蠻總兵領兵徵苗至十萬溪力戰死屍猶立不僕王嶰苗見而神之載屍歸葬爲立廟

周瑾按寧州誌瑾字伯榮三王巷人天與之孫也永樂甲申舉孝廉授交趾望江金場大使時交趾方新造尙未內附成祖策遣之逾常祿以卹其家瑾受命辭行以老母幼子托其妻祇攜一僕旣蒞任推誠撫馭夷人懷之逾數歲交人叛攻金場甚急瑾悉眾禦之寡眾弗敵死焉同邑鄒縣丞歸言其事家人具衣棺爲招魂葬於犀津官塘山云子銘孫叔襄曾孫季麟季鳳皆知名

劉﹠﹟按明外史本傳字子奇江陵人洪武十八年進士除兵部主事歷郎中遇事善剖決爲太祖所器二十八年擢右侍郎建文時爲侍中成祖卽位進尙書成祖嘗謂﹠﹟曰韃靻人任武職者多同名宜賜姓以別之﹠﹟請如洪武故事編爲勘合於是漠北人皆有姓永樂四年大徵安南以﹠﹟參贊軍務﹠﹟爲人縝密勤敏在軍佐畫籌策有功還受厚賚未幾簡定復叛﹠﹟復出參贊沐晟軍務六年冬晟與簡定戰生厥江敗績﹠﹟襲賊至大安海口颶風大作揚沙畫晦且戰且行後軍不繼賊圍之數重被執不屈罵賊死帝爲輟朝賜賻及葬祭皇太子諸王皆遣祭仁宗卽位復賜祭贈少傅謚節湣官其子奎爲給事中

呂毅劉昱按明外史劉﹠﹟傳時與﹠﹟同死者呂毅劉昱毅項城人以濟南衛百戶從成祖渡江積功至都督僉事與同官黃中充左右副將軍佐徵南將軍韓觀鎭江西尋與中將兵送故安南王孫陳天平歸國至芹站天平被劫並坐奪官帝薄毅罪起爲鷹揚將軍從張輔討黎季犛有功掌交趾都司事至是與賊戰深入陷陣死昱武城人自吏科給事中遷左通政出爲河南參政攺交趾嚴猛有治材吏民畏憚軍敗亦死之

侯保馮貴按明外史劉﹠﹟傳保贊皇人由國子生歷知襄城贛楡博興三縣有善政交趾初設府縣擇人撫綏以保知交州府遷右參政永樂十八年黎利反保以黃江要害築堡守之賊至力拒數月出戰不勝死貴武寧人舉進士爲兵科給事中從張輔徵交趾督兵餉還奏其地富實產金珠遂擢交趾右參議提督金場交趾采金銀自此始尋遷左參政𨿽不能持廉然﹠﹟事明敏善撫輯流亡有土兵二千人驍果善戰貴撫之有恩數擊賊有功中官馬騏盡奪之黎利反貴以羸卒數百禦賊於瑰縣力屈而死仁宗時尙書黃福言狀贈貴左布政使保右布政使

萬武按明外史萬斌傳斌子鍾鍾子武襲指揮僉事永樂六年從黔國公沭晟徵交趾深入鏖戰檀捨江死之

張益按安平縣誌益洪武丙子膺薦舉拜郢府典儀成祖入承大統拜刑科右給事中永樂己丑扈駕幸北京會敵數爲邊患上命監軍深入主將失利益被執敵將迫脇益不屈曰生爲大明臣死爲大明鬼非死無以報國敵憐其忠烈棄之值雨雪跣足行數百步隤然而終

脫脫卜花按涼鎭志卜花永昌衛土人永樂八年土達兀馬兒等謀叛卜花發姦馳報賊聞執其妻子掠其財畜卜花自刎嘉其忠特升其子孫以功賜趙姓歷升指揮

宋眞按象山縣誌眞和州人永樂十三年丞縣事雅有气節以身許國冬月倭夷犯境官民聞風遁左右諫眞曰賊已至矣急宜避之眞曰吾當共安危民旣受患我將安往於是乎執長竿與敵交戰殺賊數人從午至晡更無援者俄而竿斷賊眾圍之被害

蔡海按象山縣誌海閩縣人永樂十四年學諭倭寇犯境軍民奔散一空海獨正襟危坐賊至不忍害海厲聲曰倭奴自當稱貢乃敢寇境擾民耶賊刺之海飲刃而卒

陳汝石朱多蒲按明外史琴彭傳彭時交趾人陳汝石初爲陳氏小校大軍南徵率先歸附積功至都指揮僉事永樂十七年四忙土官車綿子等叛汝石從方政討之深入賊陣中流矢墜馬與千戶朱多蒲皆死多蒲亦交趾人事聞遣行人賜祭賻其家米布官爲置冢

王翰按廉州府誌翰河東人永樂中任府學教授嚴立規程教誨不倦倭賊陷城官民皆逃匿翰整衣冠端坐明倫堂賊至執之罵詈不屈遂遇害

陳錡按福建通誌錡字器之領鄕薦任教諭超擢山西監察禦史永樂間監軍甘肅軍民戴之寇至錡勒兵戰數日孤軍不支被執不屈死之事聞上爲流涕曰陳禦史忠臣也

陳仕淵按福建通誌仕淵紹興人永樂間尢溪巡檢邑民吳十師寇徳化諸縣仕淵與耆老葉文愼等率眾捕之餘黨復起力戰於羅畬場死焉

黃從禮按四川總志從禮巫山人永樂間任交州同知黎賊之叛抗節不屈而死

歐必永按郴州誌必永桂陽縣人洪武末吏部主事永樂間告歸適寇陷桂陽罵賊不屈剖﹠﹟而死

歐陽堅按安福縣誌堅永樂中交趾峨麓典史時山寇大作羣議招撫眾皆畏避堅毅然單騎入寨賊欲降之堅不屈賊怒朿縛於大樹火環而炙之曰降則釋不降則不釋堅罵不絕口遂死於火

李遠按明外史本傳遠懷遠人父實以開國功爲蔚州衛指揮僉事遠嗣官燕王攻蔚州遠舉城降從攻大同破滄州徇東平汶上南兵駐徳州運道出徐沛間遠以輕兵六千僞爲南軍袍鎧人插柳一枝於背以自辧經濟寧沙河至沛無覺者焚糧舟數萬而還河水盡熱魚鱉皆浮南將袁宇以三萬騎來追伏兵擊之斬萬餘人燕軍駐蠡縣遠分哨至﹠﹟城遇徳州裨將葛進將步騎萬餘乘冰渡滹沱河及其半渡而擊之進系馬林間以步兵接戰遠引卻誘之而分兵出其後解縱所系馬乃前奮擊進失馬遂大敗斬首四千獲馬千匹王賜書嘉勞曰將軍以輕騎八百破敵數萬出奇應變𨿽古名將不過也累功爲都督僉事封安平侯食祿千石予世券遠爲人沈毅有膽略在諸將中言論激昂自許忠義旣從淇國公丘福出塞至臚胊河福欲進遠諫不聽率突騎五百陷陣斬數百人馬蹶被執罵不絕口而死追封莒國公謚忠壯

彭友直子震昂

按安福縣誌友直交州古費縣典史撫寇著績升主簿交州復叛友直督子震昂集官舍義勇與戰俱死之

王志按咸寧縣誌志永樂中解元登進士授吏科給事中升河南知府死於賊難敕旌樹忠臣碑

忠烈部名臣列傳三十三

明四

劉簡按惠州府誌簡字以中歸善北城人永樂中舉人爲交址諒江判官時交址人初附寇逆屢起諒江尢劇簡至宣布朝廷威徳百度修舉州民相戒不敢犯洪熙元年寇孽黎利叛攻劫郡邑所在皆奔降獨簡倡集吏民堅城固守數月餘援兵不至城陷被執不屈死其弟及妻子凡七人相率赴井死後諒江民建祠井前祀之嘉靖中祀鄕賢後以配王度於表忠祠

胡惟孝按饒州府誌惟孝定遠人洪武初克本州百姓染舊俗未化惟孝剛果沈毅侃侃有爲定規立法抑彊扶弱威徳並行州遂靖乙巳方國華入寇一夕縱焚州治吏民駭潰惟孝拒之被禽奮罵不屈死之

陳洽按明外史本傳洽字叔遠武進人好古力學與兄濟弟浚並有名洪武中以善書薦授兵科給事中嘗奉命閱禁軍一過輒識面目記姓名有再至者輒叱去太祖嘉其能賜金織衣一襲父戍五開沒洽將奔喪會五開蠻爲變道梗人止洽毋行洽不可卒冒險間行負父骨以歸建文中以茹﹠﹟薦起復授文選郎中成祖卽位擢吏部右侍郎攺大理卿永樂四年大軍討安南洽出贊軍務主饋餉調土兵以益軍安南平轉吏部左侍郎是時黃福兼掌布按二司事專務寬大拊循其民洽甄拔才能振以風紀核將士功罪建置土官經理兵食剖決如流還朝命兼禮部工部事七年復參張輔軍事討簡定平之還從帝北徵與輔練兵塞外九年復與輔往交址討陳季擴居五年還朝進兵部尙書復往贊李彬軍事仁宗卽位召黃福還以洽掌布按二司事仍參軍務時中官馬騏暴徵苛斂毒虐軍民洽等不能制叛者四起黎利尢桀黠而榮昌伯陳智都督方政不相輯睦寇勢日張洽上疏言賊𨿽乞降內懷譎詐黨與漸盛將不可制乞諭將速滅賊毋爲賊所餌宣宗爲降敕切責智等令進兵復敗於茶籠州帝乃削智政官爵命成山侯王通佩將軍印討黎利仍命洽贊其軍宣徳元年冬師至應平之寧橋臨沙河欲渡洽與諸將言地險惡恐有伏宜且駐師覘賊通不聽麾兵徑渡陷泥淖中賊伏兵發官軍大敗洽躍馬入賊陣創甚墜馬左右欲扶還營洽張目叱曰吾爲國大臣食祿四十年報國正在今日義不苟生乃復揮刀殺賊數人自剄死事聞帝嘆曰大臣以身殉國一代幾人尋贈少保謚節湣官其子樞刑科給事中

李任顧福馮智劉順按明外史本傳任永康人以燕山衛指揮僉事從成祖起兵累功爲遼東都指揮同知宣徳元年從徵黎利守諒江賊旣獲都督蔡福令福至諒江招任降任於城上罵福曰汝爲大將不能殺賊反爲賊用狗彘不食汝餘發﹠﹟擊之賊擁福去大集兵象飛車衝梯薄城環攻任與指揮顧福率精騎蕩擊燒其攻具賊又築壘臨射城中鑿地道潛入城任福隨方禦之死守九月餘前後三十戰糧竭力盡賊乘入城猶率死士三戰三敗之賊驅象大至任福不能支皆自刎死內官馮智指揮劉順知府劉子輔俱自縊死城中軍民婦女不屈死者數千人事聞宣宗嘆息贈李任爲都督同知顧福劉順爲都指揮同知並令其子孫承襲馮智爲太監並詔賜祭奠

劉子輔按明外史李任傳子輔廬陵人由國子生擢監察禦史巡按浙江性廉儉用法公平浙人徳之按察使周新不苟許與獨稱子輔爲賢禦史遷廣東按察使坐累左遷諒江知府善撫循其民黎利反他郡縣多陷惟子輔與守將集民兵死守城破子輔曰郡﹠﹟吾﹠﹟義不污賊刃卽自縊死一子一妾皆死事聞宣宗嘆息贈爲布政使參政詔賜祭奠

何忠桂勝按明外史李任傳忠字廷臣江陵人由進士爲監察禦史廉愼不妄交與莫敢幹以私永樂中三殿災言事忤旨出爲政平知州民安其政寧橋之敗王通詭與賊和而請濟師於朝爲賊所遮不得達賊遣其頭目陳渭老奉表入謝通乃遣忠及副千戶桂勝與偕行以奏還土地爲辭實令請兵至昌江內官徐訓泄其謀賊遂拘忠等不遣忠賦詩以死自誓賊知忠賢數說誘令從己忠終不聽臨以白刃忠瞋目罵不絕聲又以刃脇勝勝亦怒罵不屈忠父子及勝同日被殺事聞宣宗嘆息贈何忠爲府同知桂勝爲正千戶令其子孫承襲並詔賜祭奠

徐麒蔡顒按明外史李任傳麒桂林中衛指揮使調徵交址與南寧千戶蔡顒守丘溫賊圍之久糧盡將吏多棄城遁去麒與顒猶率所部固守城陷皆自縊死城中人無一降者事聞宣宗嘆息贈徐麒爲都指揮同知蔡顒爲指揮僉事並令其子孫承襲詔賜祭奠

易先按明外史李任傳先湘陰人以國子生授諒山知府有善政歲滿還朝郡人相率詣巡按禦史乞畱禦史以聞詔進秩三品令還任賊破諒山先自縊死事聞宣宗嘆息贈爲布政使參政詔賜祭奠

周安陳麟按明外史李任傳安以指揮僉事守備乂安黎利勢張都督蔡福召諸將議曰芻糧將盡不如退就東關眾皆諾千戶包宣遂以其眾詣賊降安等趨東關至富良江爲賊所蹙俱陷賊逼遣蔡福詣諸城說降守將安憤甚潛與眾謀伺官軍至爲內應包宣覺之以告利利收安將殺之安曰吾天朝臣子豈死賊手與指揮陳麟躍起奪賊刀殺數人皆自刎所部九千餘人悉被殺事聞宣宗嘆息贈安爲指揮同知令其子孫承襲詔賜祭奠而陳麟以曾同朱廣開門納賊故贈卹不及已而黎利稱臣歸蔡福朱廣等六人於京師盡棄市籍其家

琴彭按明外史本傳彭交址人永樂中以乂安知府署茶籠州事有善政宣徳元年利反率眾圍其城彭拒守七月糧盡卒疲諸將無援者巡按禦史飛章請救宣宗馳敕責榮昌伯陳智等曰若等奏黎利就撫俟涼秋之淸化知府任今已秋矣利果赴官否茶籠守彭被困孤城矢死無貳若等不援將何以逃責急發兵解圍無干國憲敕未至而城陷彭竟死之詔贈交址左布政使遣使諭祭厚卹其家送一子京師官之

史安陳鏞按南昌郡乘安字志靜丰城人永樂進士授禮部主事遷儀制郎中爲人廉重疏敏好學不倦宣徳二年交址復叛兵部尙書李慶參贊軍事引安曁陳鏞以自助師行慶與同臥起迨入交址賊於官軍所經之地悉列柵以守總兵安遠侯柳升連破之直抵鎭夷關有矜色安等二人言於慶曰總戎之意驕矣安知賊不示弱以誘我乎慶以告升猶不設備明日獨以數百騎先發賊伏兵四起鏢中升死慶病歿副將崔聚整兵繼進賊驅象蹂之眾遂潰聚亦被執安及鏞皆死焉廬陵楊士奇表其墓

潘禋按寧波府誌禋字誠夫鄞人永樂中徵修永樂大典授後軍都督府都事宣徳二年從安遠侯柳升成山侯王通徵交址升恃勝有驕色禋諫不聽會賊再至升出戰忽斷橋軍分兩路而敗升欲降禋曰不可惟死戰耳已而率所部皆死之通脫以聞詔徵其子凱爲進賢學訓導世蠲徭役

朱士亨按寧波府志士亨少有志操由薦舉任交址那岸知縣以中原禮義之教化誨其人俗爲之變交址陷欲脇之降慢罵不屈而死

盧福安按饒州府誌福安余幹人以吏員授巡檢時交址叛福安當其衝夜夢神語見紅綠二旗攻之必勝次日如其言三戰三捷事聞超授兵部主事逾時賊復熾遂戰死

張鑑吳與張勇按濟寧州誌宣徳三年鑑以衛千戶從徵交址陷泥坑陣與千戶吳與百戶張勇力戰死之

皇甫斌子

弼

吳貴吳襄毛觀按明外史忠義傳斌壽州人先爲興州右屯衛指揮同知都指揮巫凱薦其才調遼海衛忠勇有智略遇警輒身先士卒宣徳五年十月勒兵禦寇至密城東峪自旦及晡力戰矢盡援絕子弼以身衛父俱戰死千戶吳貴百戶吳襄毛觀並驍勇出必衝鋒至是皆死斌等𨿽死殺傷過當寇亦引退事聞詔有司褒卹

孔賢按平陰縣誌賢宣徳間爲旌徳丞時土寇猖獗縣僚狼狽賢曰受朝廷爵自宜死朝廷事登陴固守城陷死之

林洪中子

綬

按龍巖縣誌洪中博學工詩文不慕榮利宣徳間以浙江參議戴同吉薦彊起之偕計天官辭以母老不受職歸隱賦﹠﹟自娛性髙潔自持忠義沙寇劫巖洪中謀請師要其去路至上坪遇賊張烏仔等脇使跪洪中罵曰恨不萬斷汝吾頭可斫吾膝不可屈子綬跪曰父老且病吾當代父以死洪中叱曰人生當知順逆敢爲苟免以虧忠義父子遂遇害

李盤按貴州通誌盤思南副長官宣徳間鎭筸苗叛命大將討之賊匿山中久不出人皆疑怯盤毅然率孤軍深入遇賊數百盤策馬奮擊斬數十餘級賊四集援兵不至遂被執盤素勇敢賊畏而惡之及執賊曰而銅仁李耶思南李耶賊舊爲銅仁轄銅仁李善撫之故雲從卒曰銅仁賊欲釋之盤厲聲曰予思南李何必紿之從弟邦政告急於徳江長官楊潮海潮海至盤已遇害邦政以石置樹間記之久而樹合生夾石彜人夜過樹下聞空中有點兵聲以爲神立祠樹前號爲畱石坡

王用之按雲南通誌用之鎭南人宣徳間以監生任交址慈廉州知州適交址叛用之執節不屈被殺後同何忠等贈官卹後

王翥按荊州府誌翥興山人宣徳間由選貢任山東濟南推官寇氛四起翥素諳武備屢戰克捷連復所陷三城因援絕城陷被擒翥抗聲不屈從容就義崇祀濟南忠臣廟

胡海按廣濟縣誌海字伯川宣徳中以貢任安南夏革知縣黎利叛殉難於官

蔣雄按明外史蔣貴傳正統八年貴與王驥討思機發緬人數報賊至而潛以船載賊距貴營五十里不進貴曰此紿我也過江則絕我歸路且瘴發不可老我師於是誘緬人受賞而密縱火焚其舟大戰一晝夜盡俘其妻孥象馬破壘二百僰寇遂平是役也貴子雄乘敵敗率官軍三十人追殺深入敵扼其後自刎沈於江贈懷遠將軍彭城衛指揮使

竺淵按寧波府誌淵登宣徳進士第授刑部主事正統三年升員外郎八年升福建參議奉敕守銀坑盜賊竊發淵往撫諭之盜方猖獗遂死上憫其忠官其子盛爲安康縣主簿

徐榮路徳按平湖縣誌正統七年七月倭寇乍浦始八年六月又來寇時榮爲百戶率官軍路徳等迎敵皆被殺死

呂鏞按黃州府誌鏞宣徳丙午舉於鄕授萬安教諭升淸流令賊鄧茂七陷淸流邑無城郭鏞拒守力不能支具服端坐庭中抗罵賊賊怒殺之淸流爲建祠祀焉

鄒失名

按福建通誌鄒失其名正統間任鐵石巡檢沙尢寇至鄒力戰被執與知縣呂鏞同死配享惠烈祠

黃中正子良詔

李秉鐸林馥按延平府誌中正永安庠生丁卯冬城陷義不受辱取十數繩分合家男女令自盡長男良詔十七歲媳李氏十八歲女如妹十五歲幼男良諭甫五歲俱共梁縊死惟幼男良諭爲賊救蘇同時諸生李秉鐸以罵賊自經林馥以守城被殺皆一時死事之傑

楊伯顒按龍南縣誌伯顒同劉興鄭崇徳徐龍四人於正統十三年廣賊蔡妙光率賊攻縣治伯顒等集兵斬賊首以獻復攻其黨與遂平大亂以事聞授伯顒等安遠大墩板石等處巡檢伯顒銳志捍衛竟歿於敵

崔惠按石城縣誌惠字迪吉晉江人繇鄕舉教諭正統十三年叛賊陳椿八陷縣惠被執驅迫行里許會賊焚艸營投火死不欲爲賊所辱也祀名宦祠

蕭祺按龍南縣誌祺象塘保人歲貢監生孝友忠義母病危篤嘗糞求療族貧有鬻其子者捐資贖還流賊臨城祺諭退之時給文起選值邑寇復亂督府周檄畱撫諭寇亦順服適訛傳兵至賊縛刃其左臂祺毅色不動竟死後無兵至向屍邏拜哭泣誓不復叛院道遣官致祭以忠義表之並蠲其家徭役

鄧顒按樂昌縣誌顒字伯昂邑之樓下人通詩書尢善虛中術舉正統七年進士奉使湖藩卻饋遺楚王賢之書廉介以贈且以其事聞遂知廣信府永丰縣事鏟剔姦獘奏除苛賦旱禱輒應獄無隱情民徳之時邑中妖盛行重爲民病顒告於天風雷大作妖遂滅玉山縣民有被殺者獄疑莫決委顒按之顒慮及無辜憂形於色卒感異夢白其事復蒞浦城脫當入沒者三十餘家核減處州銀冶課數千餘兩民咸向徳輸悃饋謝顒並卻之方伯吳潤爲之三上薦章十三年冬十一月葉宗畱寇浙鄧茂七寇閩永丰當受敵二路寇勢猖獗直逼永丰撫臣督臣兵屯鉛山逗𨖻不進顒率土著千餘人往擊之俘其黨王三鄭常四復乘勝長驅爲伏寇所執顒見宗畱厲聲抗罵遂遇害是日風雷迅作人以爲鄧氏憤也宗畱懼令舁屍於巡司署中翼日邑人殯之部使者上其事追贈奉議大夫光祿少卿景泰間賜謚忠毅入張文獻祠配享復檄江西廣信府與張叔夜同祀

張彥祥按延平府誌彥祥順昌人正統十三年爲賊所系賊知其勇力過人脇使助己不從賊怒殺之臨死罵不絕口鄕人稱烈

廖文昌按福建通誌文昌字克盛初授行人轉禦史巡按廣東廣西綽有風裁致仕歸鄧寇破縣執文昌羣輿之羅拜以爲帥文昌大罵曰吾朝廷執法吏豈從鼠輩反耶遂被害

陳斌三按福建通誌斌三曁弟斌七俱以武勇名正統戊辰鄧賊寇漳斌三拒戰於桃源屢殲之以兵少遇害斌七奉檄率家僮百人禦賊以功授桃源巡檢

劉趙珪子

世纓

按福建通誌趙珪汀寇掠漳平徳化過其鄕趙珪與弟玲偕友蕭軒一等率子弟拒戰賊自旁刺之死子世纓痛父之亡亦死

劉汝懋按福建通誌汝懋字文郁本沙縣人膂力精銳正統戊辰鄧寇攻邑懋據巷而戰運槊如飛值槊柄中折無後應力疲坐石上賊環視不敢近但曰從我尊汝爲主懋罵不絕賊怒以槍刺殺之

郭延壽按福建通誌延壽以任俠豪鄕裏間與蔣伯長義气深結鄧寇之亂同起兵相掎角搏戰甚銳乘勝逐賊至沙縣小洞洋賊設伏於黃竹坑邀之力戰死伯長聞難引兵力破賊黨求其遺骸於亂屍間卽死所葬之

李剛按福建通誌剛泰寧諸生正統間寇發剛匿山間一日出遇賊脇剛從逆剛以義數之遂遇害

李翔按福建通誌翔字飆舉邵武人性倜儻事母孝以副榜拔貢入都遇邊警求言翔慷慨上書語侵權貴幾陷不測選新城令鄕民以爭鬥作亂肆掠城市翔密設方略平之爲定斗式後死節

江永按仁和縣誌永安慶望江縣人襲授杭州前衛指揮僉事正統十三年隨軍徵剿衢州盜賊至江山奮勇陷陣死贈指揮同知仍以功升授子升指揮使

楊達按仁和縣誌達廬州合淝人襲授杭州右衛前所正千戶以廉能稱正統十三年隨軍徵剿金華處州盜賊至武義達首先禦賊歿於陣贈指揮僉事升其子才世指揮同知

丘銅寶按福建通誌銅寶淸流人正統間沙寇亂挈家寓汀郡賊攻汀城銅寶擇善戰者數百爲陣三挑三捷次日復戰又捷深入賊巢伏發遂及於難

葉秉幹按福建通誌秉幹同安人慷慨尙義正統辛酉歲饑出谷二千石入官儲以賑貧民歲己巳沙尢寇發延及諸邑秉幹倡義率民屢戰不利被擒罵不屈而死成化初旌其門曰忠義

張敏按福建通誌敏徐州人正統間尢溪簿沙寇犯縣敏率眾禦之或告賊勢猖獗敏曰吾盡吾職死何憾卒死之

江瀚按福建通誌瀚上杭人沙尢寇發被執將用之瀚曰朝廷養我何爲肯從爾狗鼠輩耶不屈極罵而死賊義之髙語城頭人曰上杭好江秀才也

傅福保饒伯員按福建通誌福保正統十四年賊掠其村福保與同裏饒伯員同出覘賊俱被獲賊脇之從不聽令剮其肉忿罵不顧以火炙之

劉銳按漳州府誌銳字伯剛龍巖人登永樂十九年進士授行人升戶部員外郎居官淸白乞恩歸省適沙賊鄧茂七作亂其黨侵逼龍巖眾欲逃去銳諭以討賊激以忠孝相從者數百人時郡師適至進與賊遇不利退守郡城銳獨率眾力戰被執罵賊不屈而死

髙曇按無錫縣誌曇字景云以國子生除漳州府通判正統十四年討鄧茂七府使曇督餉次於茶鋪遇賊將略其芻糧執至琥珀嶺見賊將脇以刃曇厲聲罵曰逆賊無狀上勞王師下毒百姓卽日且斷爾首懸市敢肆猖狂殺爾父母賊遂殺之事聞贈工部員外郎

唐孟元弟孟遠按龍溪縣誌孟元二十七都霞里社人同弟孟遠素以義槪膽略稱正統十四年沙縣賊鄧茂七作亂延寇郡邑賊至本處古篷社值小橋弗得驟進兄弟夾橋力拒之擊傷頗多自辰至申弗得休息力不支而死時鄕社數千餘家俱賴得渡鎭溪一無所掠二人之力也及賊去眾哭而義之相與收葬於西墩後墳地見侵於人子孫力微不克復嘉靖三年提學邵銳爲攺正之仍建祠焉

莊伯和按龍溪縣誌伯和正統十四年爲鄧茂七賊黨所獲至赤嶺賊首張永垂欲脇使之從伯和憤罵曰汝等不顧天理不懼國法而悖逆如此我爲朝廷良民安肯從汝賊耶賊見其仗義不忍殺拘之三日仍迫以威伯和罵益甚遂受戮而死

張瑛從

父敬

按明外史忠義傳瑛字彥華浙江建徳人永樂中舉於鄕入國學除刑部主事進員外郎正統時擢建寧知府鄧茂七作亂瑛爲守禦計甚備賊二千餘迫城結寨四出剽掠瑛率建安典史鄭烈會都指揮徐信軍分三路乘霧襲之斬首五百餘遂拔其寨進右參政仍知府事烈亦遷主簿茂七旣誅其黨林拾得等轉掠城下瑛與從父敬禦之賊敗乘勝逐北陷伏中敬死瑛被執大罵不屈死詔贈福建按察使賜祭官其子熙羅田主簿弘治中建寧知府劉玙請於朝立祠致祭

曹鼐按明外史本傳鼐字萬鍾寧晉人少伉爽有大志事繼母以孝聞由鄕舉宣徳初中會試副榜授代州訓導上章言臣年少學問未充不敢爲人師願進業太學或授別職自效宣宗嘉之命授縣幕俾習民事且以餘力進學遂攺泰和縣典史力學不倦七年以督工匠至京師疏乞入試復中順天鄕舉明年舉進士一甲第一賜宴禮部進士賜宴禮部自鼐始入翰林爲修撰英宗卽位充經筵講官宣宗實錄成進侍講錫三品章服五年入直文淵閣參預機務初大璫王振用事一日語大學士楊士奇楊榮曰朝廷事久勞公等公等亦髙年倦勤矣士奇曰老臣盡瘁報國死而後已榮曰吾輩衰殘無以效力當擇後生可任者報聖恩耳振喜而退榮語士奇曰彼厭吾輩矣一旦內中出片紙令某人入閣當柰何不如及此時進一二賢者同心協力尙可爲也士奇以爲然翼日遂列侍讀學士苗衷侍講學士馬愉及鼐等名以進於是愉鼐被擢用鼐爲人內剛外和通達政體榮旣歿士奇常病不視事閣務多決於鼐英宗以爲賢九年進翰林學士吏部左侍郎王振𨿽專愎然頗敬鼐鼐隨事調護多引正人列於淸要以自助也先入寇振挾帝親徵朝臣交章諫止皆不聽鼐與張益以閣臣扈從未至大同士已乏糧宋瑛朱冕全軍覆沒諸臣又請班師振不許趣諸軍進大將未勇膝行聽命尙書鄺野王佐跪艸中不得請欽天監正彭徳淸言天象示警若前恐危乘輿振詈之曰爾何知若有此亦天命也鼐曰臣子固不足惜主上系天下安危豈可輕進振終不從旣而前驅敗報踵至始懼欲還副將郭登言當自紫荊關入鼐益以聞振又不從行營趨紫荊才四十餘里復折而東趨居庸未至次土木寇大集且遣使通和帝召鼐艸詔答之振急令移營行列大亂寇騎蹂陣而入帝突圍不得出擁以去鼐益等遂俱及於難景帝立贈鼐少傅吏部尙書文淵閣大學士謚文襄官其子恩爲大理評事英宗復位加贈太傅攺謚文忠復官其孫榮爲錦衣百戶

鄺野按明外史本傳野字孟質宜章人永樂九年進士授監察禦史成祖在北京或奏南京鈔法爲豪民沮壞帝遣野廉視眾謂將起大獄野執一二市豪歸奏曰市人聞令震懼鈔法通矣事遂已倭犯遼東戍守失律者百餘人皆應死命野往按問野具言可矜狀帝爲宥之營造北京執役者數萬帝慮病者不時得醫藥命野察之稽省甚勤病者多不死十六年有言秦民羣聚謀不軌者擢野爲陜西按察副使敕以便宜調兵剿捕野白其誣乃亡命者妄言冀脫死詔誅造誣者宣徳四年關中饑野分地賑濟民賴全活在陜久刑政淸簡陜人徳之以父憂歸服闋擢應天府尹蠲除苛急之政市徵田稅皆酌其平豪猾不得爲輕重正統元年進兵部左侍郎尙書王驥屢出巡邊野獨任部事詔特除其戍籍時邊陲多警將帥無人野請令中外博舉謀略材武之士以備任使四年京師霖雨自劾奉職無狀乞罷歸田裏帝優旨畱之王振私人徐晞爲兵部尙書野以正自持不激不隨晞亦雅重之十年代晞爲尙書舊例諸衛自百戶以下有當代者必就試京師其道遠無資不能來者終身不得代野請各都司試之人以爲便或誚其紊舊制野曰治軍吾職也當爲國家惜力養銳以備不虞利害吾自任之也先入寇王振力主親徵不與外廷議可否詔下野上疏言也先入犯一邊將足制之陛下爲宗廟社稷主柰何不自重乎不聽旣扈駕出關力請回鑾王振怒令與戶部尙書王佐皆隨大營野墜馬幾殆或勸畱懷來城就醫野曰至尊在行敢托疾自便乎車駕次宣府朱勇敗沒野請疾驅入關嚴兵爲殿不報又詣行在申請振怒曰腐儒安知兵事再言者必死野曰我爲社稷生靈言何得以死懼人振愈怒叱左右扶出野與佐相對泣帳中明日師覆野死年六十五野爲人勤廉端謹性至孝父子輔爲句容教官教野甚嚴野在陜西久思一見父謀聘父爲鄕試考官子輔怒曰子居憲司而父爲考官何以防閒馳書責之野又嘗寄父一褐子子輔復貽書責曰汝掌一方刑名當洗冤釋滯以無忝任使何從得此褐乃以污我封還之野奉書跪誦泣受教景泰初贈野少保官其子儀爲主事成化初賜謚忠肅

王佐按明外史本傳佐山東海丰人永樂中舉於鄕卒業太學以學行聞擢吏科給事中遷左給事中佐器宇凝重奏對詳雅爲宣宗所簡注宣徳二年超拜戶部右侍郎以太倉臨淸徳州淮徐諸倉多積獘敕佐巡視平江伯陳瑄言漕卒十二萬人歲漕艱苦乞僉南方民如軍數更番轉運詔佐及黃福議之佐還奏東南民力已困議遂寢受命治通州至直沽河道已赴宣府議屯田事宜英宗初立出鎭河南歲中又命督甘肅軍餉已又理長蘆鹽課提督京倉佐﹠﹟懷洞達所至事無不辦人皆愛而敬之其督倉場最久號能革獘在河南時疏言軍衛倉姦蠹百端請領於有司天下便之正統七年遷尙書坐事下吏已而獲釋時軍旅四出耗費動以巨萬府庫空虛佐從容調劑節縮有方在戶部久不爲赫赫名而寬厚有度政務﹠﹟紛未嘗廢學人稱其君子與鄺野同死難贈少保官其子道戶部主事成化初謚忠簡

丁鉉按明外史本傳鉉字用濟丰城人以進士授太常博士歷工刑吏三科給事中進刑部郎中正統三年超拜刑部右侍郎決獄稱平嘗理茶法於蜀奏減其常數以俟丰歲又嘗賑饑江淮及山東河南撫循勞來出於至誠大發倉廩悉停不急之務民賴之蘇平居恂恂若無所能及臨事一切治辦英宗親徵鉉與王永和俱以侍郎扈從同死於鷂兒嶺景泰初贈刑部尙書子琥官大理評事後賜謚襄湣

王永和按明外史丁鉉傳永和字以正昆山人少至孝父病伏枕十八年永和湯藥無少懈永樂中舉於鄕以親老不赴會試乞教職便養歷嚴州饒州訓導以蹇義薦爲兵科給事中嘗劾都督王彧鎭薊州縱寇出關錦衣指揮馬順怙寵驕恣諸不法事持節冊封韓世子妃糾正中官蹇傲之罪以勁直聞正統六年進都給事中七年擢工部右侍郎捕蝗江北治呂梁二洪又治沙灣決河功不成而罷從徵死於土木景泰初贈工部尙書子汝賢官大理評事後賜謚襄湣

龔全安按山陰縣誌全安字希寧其先金華蘭溪人從父可平戍越遂爲越人補郡博士弟子以進士起家授工科給事中在言路能舉其職擢通政司右參議轉左通政歷官以淸謹聞凡遇奏對從容詳雅天顏每爲之怡懌以是頻得褒諭正徳己巳從駕北徵次土木駕陷全安死之景泰攺元朝廷嘉其忠遣官諭祭贈嘉議大夫通政使錄其子廷輝爲刑部官

黃養正按溫州府誌養正名蒙以字行潮光子自幼岐嶷善楷書七歲隨父至京永樂中引見授中書舍人累官至太常少卿宮殿坊扁碑刻多其所書性尢端謹淹博工詩文宣宗甚愛之南還賜詩以別正統己巳之變先事陳諫弗從扈駕次土木也先衝逼行營臣屬驚怖養正獨衛護弗避及駕北狩死之衣冠歸葬天順初追贈太常卿蔭一子世襲錦衣百戶

姚銑按福建通誌銑字孟聲官人永樂甲辰進士宣徳間授刑科給事中攺工科請告家居正統初以大臣薦起官從徵死於土木之難先時銑自誓必死別家人詩曰許國丹心今日盡輸忠白骨幾時還聞者悲之

張洪按安福縣誌洪號敬軒正統乙丑進士授監察禦史按四川有盜夜殺人郊外所司訪驗無迹洪夜燭閱案忽成寐見五人被跣訴冤言籍貫甚悉旣旦使人偵之得五屍與夢符計捕罪人抵於法番僧丹晶以妖術惑人誘良家女髡爲尼以居洪得其狀核之晶就戮人稱神明尋以才能扈從次土木遇變時多取間道歸一日洪語僕童曰我不知君所在今日是我死日也尙何歸或語以裸卽不殺洪謂可死不可裸徐整甲上馬遂被害詔追錄之正徳間祀鄕賢祠

石茂按新城縣誌茂錦衣衛百戶土木之變力戰死之復辟表其忠與世襲

柳文按靈壽縣誌文字應奎登正統丙辰進士授戶部主事處事公愼待眾謙和大司徒海丰王某嘗語人曰柳公端重老成可大用同列咸推重未幾英宗親徵文在扈從列至土木軍士失律文死之從祀鄕賢

林茂按徳化縣誌茂字盛之由歲薦正統八年授廣東儋州知州持身廉潔宅心仁愛民戴之若父母有茂林無虎豹儋海有鸞鳳之謠丁內艱服闋補廣西吉州知州時值己巳之變蒙難輸邊死於王事

田莊按保定府誌莊雄縣人洪武末授千戶土木之變與孫珣殊死戰不勝死之

張鳳盧鑑胡俊蕭漢按濟寧州誌鳳衛指揮正統己巳從徵也先與指揮盧鑑胡俊百戶蕭漢俱力戰死之

魏貞按鳳陽府誌貞由進士任湖廣道監察禦史正統己巳從駕北徵死於土木詔錄其後

夏誠按杭州府誌誠字克誠仁和人宣徳乙酉舉人正統初任沙縣教諭淸愼有志操部使者上其賢擢監察禦史土木之難誠歷陳利害犯顏苦諫不聽隨駕親徵每遇敵以身衛帝躬冒矢石身中數矢血濺禦衣沒於陳骸骨無存朝廷追卹死事諸臣錄其子繼先官至撫州知府

申佑按貴州通誌禦史申佑李盤侄甥也每論及時事盤大聲曰身蹈白刃之鋒鋩血潤原上之野艸然後不愧捨生取義之道佑曰大丈夫當如是卒之佑死義於土木人咸曰其素志云

孫慶按安州誌慶字吉安永樂戊戌進士初任山西興縣知縣尋攺濟陽開荒土招流移徳化大行擢陜西道監察禦史論列無所回避正統己巳隨駕北徵遇難死之先是正統議北狩慶具疏陳其不可狀不聽及敵圍禦營慶竟死於軍舉朝服其先見之明抗疏之忠死難之節焉景泰二年賜敕褒贈蔭子廣入太學祀鄕賢

齊汪按天臺縣誌汪字源澄大坊人孝友忠義挺出儕輩登正統丙辰進士累官車駕司郎中英廟土木之變汪與尙書王佐學士曹鼐死之初北騎猝至文武官軍逾山而逃或勸汪亟回汪曰吾聞扈駕而出未聞先駕而入也竟死其難祀鄕賢有都禦史楊善贈汪扈駕北徵詩云扈蹕旌旗出錦州知君志與國同憂義明主辱身先死厲鬼猶思斬寇仇邊笳夜奏孤猿南馬秋嘶老鶴愁忠魂驚破羌人膽聖主南還气始酬

王健子

均佐

按安平縣誌健由監生任刑部員外正統己巳之變與子均佐俱死於邊蔭其子均補監生任上林院典署

兪鑑按嚴州府誌鑑字元器桐廬人少好學力行登正統六年進士丁外艱哀毀骨立服闋授兵部職方主事奉命淸理調度大同等處軍政淸愼詳敏取捨得情十四年也先犯順郎中胡寧當行以疾求代鑑慷慨許諾有以子幼家遠沮之者鑑厲聲曰國事如此可言及身家耶至庭中撫二子摩其頂曰若等自當成人我不能顧矣時尙書鄺野知其賢悉與籌畫應對如流疲勞痢作少瘥力勸野奏上班師弗果七月十六日抵大同命平鄕伯出戰敗績回至宣府八月十二日過﹠﹟鳴山遇寇成國公朱勇敗沒回至土木也先人馬大肆殺戮鑑謂其家丁曰若急走報吾不得歸矣遂遇害鑑气節慷慨有大志八歲聞父讀出師表卽能叩其大義事親與兄如成人禮忠孝﹠﹟出於天性云景泰攺元贈承徳郎官其子偉正徳間僉事韓邦奇題其墓曰惟公事不避難勇克死義爲臣以忠卓哉無愧巡按禦史解冕檄入鄕賢祠

尹昌羅如墉按吉安府誌尹昌字輯禎羅如墉字本崇俱吉水人正統間爲行人時值也先入寇軍府告急閹王振者大同人也恃寵侮權積賄巨萬園囿臺觀僮奴牛馬半在大同恐寇殘傷勸駕親徵且冀臨幸以自壯卽詔出師官軍旣無夙戒寇勢且盛振匿不以聞廷臣畏振莫敢言然逆知師出必敗莫不冀免昌謂同官曰孰與我偕行眾俯首未有應如墉熟視同官曰主憂臣辱今日又何擇乎遂自請行將行過劉儼曰適與妻子訣玆行安危未可知也萬一有它吾必死墓銘當以屬君上馬徑去又數日昌軍中遣僮歸因攜道中倡和詩十八首皆嘆軍無紀律且憤振誤國相期必爲報主計至土木寇伏起呼聲震山谷諸扈從者戰悸墮馬不能上軍士忿怒解甲坐待死明日百官潛歸甚眾昌如墉偕死詔追旌各官其一子

李恭按三河縣誌恭王會社人正統間由例貢任鴻臚序班隨正統北徵木土之難周旋不離卒死於兵景泰三年特贈徵仕郎光祿寺署丞錫之敕命仍蔭子璟爲國子生

鄧棨按明外史本傳棨字孟擴南城人永樂末年進士授監察禦史巡按蘇松諸府滿將代去父老二千餘人赴闕乞畱一年得請旋以憂去宣徳十年陜西闕按察使詔廷臣舉淸愼有威望者以聞大學士楊士奇薦棨遂以命之棨單車就道不攜家累風裁凜然正統十年入爲都察院右副都禦史英宗北徵棨扈從師出居庸關疏請回鑾以兵事專屬大將至宣府大同復再上章皆不報土木之變同行者語曰吾輩可自脫去棨曰鑾輿失所我尙何歸主辱臣死分也遂死於難景泰元年贈右都禦史官其子﹠﹟爲大理右評事後謚襄敏

戴慶祖王一居劉容淩壽包良佐

鮑輝黃裳尹竑童存徳林祥鳳按明外史鄧棨傳英宗之出也備文武百官以行六師覆於土木將相大臣及從官死者不可勝數文臣自棨而下卿貳則太常寺少卿戴慶祖王一居太僕寺少卿劉容尙寶司少卿淩壽慶祖溧陽人一居上元人俱由樂舞生累官至太常少卿歿俱贈太常卿錄其子爲照磨給事中則包良佐鮑輝良佐字克忠蘭溪人以進士授吏科給事中嘗上言吏治考課未精宜選淸望大臣巡察又言福建官司貪黷致寇宜正刑章俱報可輝字淑大浙之平陽人以進士授工科給事中調刑科數有建白嘗言有司抑配商鹽斂怨於上州縣官考滿夤緣保畱爲姦均宜禁絕又言山東陜西及畿輔諸府歲饑民流請遣大臣出賑寬其徭賦又言承平日久天下兵衛多縱肆宜董之憲臣嚴加簡閱又言瓦剌使臣入貢勿令得易釜鬲鞍轡以歸資其兵器皆見施行監察禦史則黃裳尹竑童存徳林祥鳳裳字元吉曲江人以進士授監察禦史院中奏疏多出其手法司會讞疑獄裳片言立決嘗言寧波紹興臺州三府疫死三萬人死者宜蠲租存者宜賑卹又言科道考滿黜陟當出自上裁不應自吏部奏擢並見采納巡視兩浙鹽政言所遇洪水彌漫田廬禾稼大半淹沒若不賑濟無以存活帝命免淮徐濟寧諸府州稅糧豆艸十之三仍發廩賑濟竑字太和巴人正統七年進士存徳字居敬蘭溪人正統十年進士祥鳳字鳴臯莆田人由鄕舉授鄆城訓導擢禦史景帝立給事禦史皆降敕褒﹠﹟錄其子爲國子生

馮學明程思溫程式逯端張瑭鄭

瑄兪拱潘澄錢昺劉信石玉按明外史鄧棨傳文官從土木死難者自棨而下又有部曹則郎中馮學明員外郎程思溫程式逯端主事張瑭鄭瑄學明南昌人貢入國學授工部主事歷禮部精膳郎中爲人惇厚周愼嘗使寧府營葬卻其饋遺扈駕北巡陣亂六軍從臣多南奔鄕人鄧力士拉學明偕走學明曰君辱臣死走將安之遂沒於陣思溫婺源人正統初舉進士除中書舍人滿九載進儀制員外郎以淸愼著至是死於難瑭字廷玉慈溪人以進士授南京刑部主事尋攺北尙書金濂性明敏頗輕屬吏瑭嘗抱成案誦所鞫囚姓名罪狀矢口如流不煩省閱濂甚加敬禮焉瑄濟寧人正徳十年進士又有中書舍人兪拱潘澄錢昺欽天監夏官正劉信序班石玉景帝立皆降敕﹠﹟褒錄其子爲國子生

孫祥韓靑按明外史鄧棨傳棨同時又有孫祥者大同人正統十年進士由兵科給事中擢右副都禦史守備紫荊關也先兵逼關都指揮韓靑出戰死之祥督兵巷戰兵潰被殺言官誤劾祥棄城遁去寇退有司修關得其屍於戰地焚而瘞之不以聞祥弟祺詣闕言冤詔卹其家

謝澤按明外史鄧棨傳棨同時又有謝澤者上虞人由南京刑部主事出爲廣西參政正統末擢通政司守備白羊口王師敗於土木守邊者無固志澤與其子儼訣而行受事未數日也先兵大入守將呂鐸遁澤督兵扼山口大風揚沙不辧人馬或請移他關避敵澤不可寇至眾潰澤按劍厲聲叱賊遂被殺事聞遣官瘞祭錄儼爲大理評事

熊尙初史孟常楊仕弘按明外史本傳尙初南昌人初爲吏以才擢都察院知事進經歷正統中用都禦史陳鑑薦遷泉州知府盜起上官檄尙初監軍不旬日降賊數百已而賊擁眾逼城下守將不敢禦尙初憤提民兵數百與晉江主簿史孟常陰陽訓術楊仕弘分統之拒賊於古陵坡兵敗尙初被執與孟常仕弘皆遇害郡人哀之爲配享忠臣廟

薛綬按明外史薛斌傳斌子壽童方五歲從從父文貴引見仁宗立命嗣伯賜名綬長驍勇善戰正統十四年秋與成國公朱勇等遇寇於鷂兒嶺軍敗弦斷矢盡綬猶持空弓擊寇寇怒支解之旣而知其本蒙古也曰此吾同類宜勇健若此相與哭之謚武毅子輔孫勛並得嗣伯勛子璽乃嗣指揮使如券

周傑按福建通誌傑字文英懷安人正統丙辰進士授戶部主事扈從土木死之

陳鈍按福建通誌鈍字魯若官人正統己未進士授戶部主事扈從土木死之

王秉應按定興縣誌秉應忠勇過人正統中由朔州判升推官以殺賊立奇功十四年也先入寇秉應從徵奮不顧身遂沒於陣蓋裹革固其素志也

井源按邢臺縣誌源字永淸田之子尙嘉興大長公主爲駙馬都尉𨿽富貴未嘗驕人正統中卒於土木天順初憫其勞勛追贈巨鹿侯

欽謙按吳縣誌謙由都督府經歷攺太醫院判宣宗數召見索祕藥三問皆以不知對最後切諭之謙叩頭曰臣以醫受陛下官祿先聖賢醫道者無此等術亦無此等書陛下承祖宗洪業宜兢兢保愛聖躬臣死不敢奉詔宣宗愧怒命力士以旃席裹頭亟持付獄謙入朝不歸家人莫知其由徧訪不得有錦衣卒知狀言械系衛獄後幽室中久之上悟釋出復其官正統末隨出土木殉難天順初贈奉政大夫太醫院使蔭其後

田增按新安縣誌增畱守中衛指揮捕盜有功正統九年土賊作亂增率精騎直入賊營斬馘而還升都指揮同知十四年扈駕北出與也先會土木敵勢熾死戰不支身歿

趙敏貴茂按汝寧府誌敏字子聰汝陽人工部侍郎毅之第四子也少英邁能文章工書畫年二十舉於鄕授兵部武選司主事正統九年靖遠伯王驥徵麓川敏參謀軍事師旋擢吏部驗封司郎中十四年秋也先入寇中人王振勸英宗親徵敏慷慨白於冢宰王直率百官諫止不聽敏遂扈從出居庸關八月十五日次土木日暮風沙起敵兵四集矢下如雨須臾師覆及風止不知車駕所在眾欲南奔敏曰嵇紹蕩陰之事諸君獨不聞耶乃易服躍馬而北陷於陣死焉景泰元年詔贈奉直大夫蔭子遵爲國子生時同死難者有太醫院判貴茂亦汝陽人追贈迪功郎

鄭曇按濟南府誌曇禹城人由冑監任鴻臚寺序班正統十四年土木之變扈駕被害詔錄死難功臣之後曇子俊得與恩蔭受官

劉會按英山縣誌會字會嘉英山人正統乙丑進士授戶部主事己巳大駕北徵主事羅紳當扈從母病難其行會紳同部且友善乃請代往遇土木之變會獨周旋左右遂罹慘苦景泰初奉敕嘉﹠﹟忠貞可憫良切朕心蔭其子端儀入監

李琥按武昌縣誌琥生而﹠﹟毅由貢授左軍都督府都事正統己巳之變隨駕北狩職﹠﹟饘捍牧圉侍左右備經苦楚執而不變有寧武子之風卒蹈鍾劉之難以身殉之天順初追紀其勞恩蔭子漢入監

郭浩按山西通誌浩盂縣人博學弘才由貢士初授工部主事以能吏稱正統間從駕北徵被殺不屈而死

王尙文按商州誌尙文少﹠﹟悟善屬文正統丙辰進士授戶部主事土木之難扈從死之葬其衣冠朝廷錄其子恩入監詔曰剛直不屈盡忠死節云

金鼎按秀水縣誌鼎字宗器監生歷吏兵二部司務升工部虞衡司員外郎扈駕木土沒於邊

張益按明外史曹鼐傳益字士謙江寧人永樂十三年進士由庶吉士授中書舍人攺大理評事又攺修撰博學彊記詩文操筆立就三楊雅重之尋進侍讀學士正統十四年入直文淵閣未三月遽蒙難以歿景帝立贈學士謚文僖曾孫琮進士嘉靖初歷官南京右都禦史

袁讓按冀州誌讓以監生任鴻臚序班正統己巳選從英宗北狩沒於王事入祀典子云以恩紹父職

樊忠按安平縣誌忠太僕寺主簿用世之子也少有勇力選充護衛將軍正統十四年隨駕北徵土木之變上被圍敵入營太監王振猶與上對奕忠在旁知事已去以所持金瓜捶振仍護駕突圍捶死百餘人力屈死於陣

張輔按新城縣誌輔從靖難兵南攻所向皆捷永樂初封信安伯三年加封新城侯上遣朱能徵安南能卒以輔代遂與沐晟柳升合兵攻賊大破之復平柳潯叛寇至是郡縣交趾班師進封英國公無何交趾復叛命輔再徵大敗之奉詔班師奏畱沐晟剿餘寇從之沐晟累被黎賊所困又命輔徵交趾丙午還朝英宗親徵從死於土木之難

馬興按南和縣誌興武進士官隨駕守備後出徵力戰死之

王晟按兗州府誌晟字景昭鄆城人舉正統丙辰進士初授刑部主事升員外郎英敏剛直鞫獄平恕秩滿升浙江僉事專理山場銀課時麗水靑田諸縣山賊陳鑑湖等哨聚劫掠晟召募勇敢殺賊數百人已而賊勢復張官兵不能支晟遂被執罵賊而死事聞遣官諭祭贈江西參議官其一子

徐資按壽昌縣誌資戍貴州正統間邊事告急分閫者羅資幕下一日問資詰旦進退資曰是有伏不可遽犯督帥忽其言弗用卒犯之不利而資亦以死殉時帥稱之曰先事有謀臨難伏節資其人也求資屍不可得以其衣冠葬忠節岡後以子節貴顯

王淸按廣東通誌淸字一寧合肥人世爲濟寧衛指揮慷慨多勇略宣徳中常率所部出喜﹠﹟至鴛鴦海覘寇累立奇功正統元年擢廣東都指揮藤峽蠻叛淸往討有功己巳同總戎駐軍髙涼適廣賊黃蕭養作亂圍攻廣州淸帥舟師赴援比至阻淺被執投水不死系詩於衣寄歸以死自誓讀者沾襟亡何賊擁淸至城下使諭降淸罵不絕口遂遇害朝廷憫之贈蔭有加淸善律詩有建櫜集行於世其裔孫化任廣州衛指揮

李英妙按香山縣誌英妙大欖都人家饒於財好讀書通大義正統己巳黃蕭養作亂族兄有服農者竊往從之拜僞千戶率其黨數十人至家執英妙謂曰前日吾兩足皆塗泥今拜官矣弟盍從我耶英妙瞋目大罵曰汝盜也尙可言兄弟耶恨不斬汝萬段賊怒遂殺之

胡信方按吉安府誌信方廬陵人爲刑部主事升石阡知府未幾洞蠻嘯聚悉眾薄城下信方率民兵固守力寡不支遂遇害

馬鉉按吉安府誌鉉永新人爲工部主事差管遵化鐵廠立身廉潔時役夫多疫痢鉉親治藥活之升廣西參議會古田苗賊猖獗自將往剿之出其不意斬獲過半班師歸遇伏兵死事聞贈參政錄其子

江文豸按玉田縣誌文豸任丘縣教諭死難妻殉之

耿定王成按定興縣誌耿定參議王成僉事正統十三年差禦史李俊董浙江銀冶會處州賊齊陳鑑湖陶得三起俊上變敕俊剿捕賊至遂昌俊敗之街亭橋斬等七十五級擒周松明二十三人越三日賊首黑面大王率眾來劫俊殺松明賊遁去明年賊至麗水殺耿定王成圍處州

忠烈部名臣列傳三十四

明五

陶成崔源按明外史本傳成字孔恩郁林人永樂中舉鄕試除交址鳳山典史尙書黃福知其賢命署諒江府教授夷人化之秩滿遷山東按察司檢校用薦擢大理評事正統中以劉中敷薦超擢浙江僉事成有智略遇事敢任倭犯桃渚成密布釘板海瀚中倭至艤舟躍上釘洞足背倭畏之秩滿進副使處州賊葉宗畱陳鑑胡陶得二等寇蘭溪成擊斬數百人進屯武義立木城以守誘賊黨爲內應前後斬首數百生擒百餘人招降者三千餘人賊勢漸衰惟得二尙在久之勢復熾擁眾來犯先遣其黨十餘輩以敝縕裹薪佯避賊入城及進攻成出戰持薪者潛縱火焚木城官軍驚潰成與都指揮僉事崔源戰死時景泰元年五月也事聞贈成左參政錄其子魯爲八品官

鄧瑤按福建通誌瑤淸流人爲縣刑曹掾景泰元年艸寇攻掠瑤挺身與之戰自午至申賊亂傷其胸瑤忿勇不顧賊退瑤依巖石僵立而死境中四百餘家悉賴保全

藍通判按廣東通誌藍通判史失其名景泰二年倅惠元兵至城下眾皆朿手詣降獨藍帥民兵數百拒之力戰而死

梁秉邇按宣平縣誌秉邇從徵有功景泰三年賊屯遂昌召門秉邇先登陷陣戮其一二酋崖峻而躓爲賊所執以刀割其面至死罵不絕口事聞冠帶其子

楊海淸按寶慶府誌海淸城步人有勇略爲眾推服景泰八年苗寇掠邵湘海淸率其妻姜氏及其徒追戰於龍王橋殺賊數十人後援不繼遂遇害邵人感其義立祠祀之

檀昭按靈山縣誌昭靈山人監生有勇略景泰間郡邑盜賊四起昭編鄕人爲部伍以相守望知府饒秉鑑嘉其義付以民兵昭率眾與賊大小二十餘戰皆捷斬首六百有奇後廣西龍山賊攻沒城池眾皆遁去昭遂力戰而死鎭巡遣官致祭士大夫以詩哀之載之祀典

於謙按明外史本傳謙字廷益錢塘人永樂十九年進士宣徳初授禦史風骨秀峻音吐鴻鬯奏對時帝必爲傾聽嘗扈蹕樂安漢王髙煦出降帝命謙口數其罪義正詞嚴髙煦伏地戰栗稱萬死帝大悅超遷兵部右侍郎巡撫河南山西年僅三十三正統初數上便宜事民間少有水旱卽立奏自是儲偫充溢境內數千里民無水旱憂謙又以大同懸塞外請別設禦史治之而盡奪其鎭將之役卒私墾者爲官屯邊用亦溢在官九歲遷左侍郎食二品俸十三年以兵部左侍郎召明年也先大入寇王振挾英宗北徵駕陷於土木京師大震眾莫知所爲郕王監國命羣臣議戰守侍講徐珵言星象有變當南遷謙厲聲曰言南遷者可斬京師天下根本一動則大事去矣獨不見宋南渡事乎王是其言守議遂定時京師勁甲精騎皆陷沒所餘疲卒不及十萬敵乘勝深入上下無固志尙書鄺野旣沒謙獨理部事乃請王檄取兩京河南備操軍山東及南京沿海備倭軍江北及北京諸府運糧軍亟赴京部署略定人心稍安卽遷本部尙書時王振𨿽歿而振黨馬順等猶恣於是給事中王竑廷擊順朝班大亂衛卒聲洶洶王懼欲起謙直前掖王止且啟王宣諭曰順罪當死勿論眾乃定謙退徐步出掖門吏部尙書王直最篤老執謙手嘆曰國家正賴公耳今日𨿽百王直何能爲當是時朝廷皆倚重謙十月敕謙提督各營軍馬而是月也先已挾上皇破紫荊關直窺京師石亨議毋出兵第堅壁老之謙謂如此則示弱令敵益輕我卽分遣諸將帥師二十二萬列陣九門外都督陶瑾安定門廣寧伯劉安東直門武進伯朱瑛朝陽門都督劉聚西直門鎭遠侯顧興祖阜成門都指揮李端正陽門都督劉得新崇文門都指揮湯節宣武門而謙自與石亨帥副總兵範廣武興陳徳勝門外當也先以部事付侍郎吳寧悉閉諸城門絕士卒返顧身自督戰下令臨陣將不顧軍先退者斬其將軍不顧將先退者後隊斬前隊於是將士知必死皆用命副總兵髙禮毛福壽卻敵彰義門北擒其長一人帝喜令謙選精兵屯教場以便調用復命太監興安李永昌同謙等整理軍務初敵之深入也意驕甚謂京城可旦夕下及是見官軍嚴陣待意少沮叛人喜寧乃嗾也先邀大臣迎駕索金帛以萬萬計復邀謙亨及王直胡等出帝不許庚申敵數騎來窺徳勝門謙亨先設伏空捨令數騎誘敵敵遂以萬騎來薄副總兵廣發火器擊之伏兵齊擊也先弟孛羅平章卯那孩中﹠﹟死敵轉至西直門都督孫鏜與戰斬數人鏜逐人敵益兵圍鏜戰不解還附城求入給事中程信不納鏜戰益力信於城上發箭炮助之禮福壽來援禮中流矢會亨分兵至敵引去副總兵興擊敵彰義門與都督王敬挫其前鋒敵且卻而內官數百騎在後欲爭功躍馬競前陣亂敵乘之遂敗敵逐至土城興被流矢死居民皆升屋投磚瓦爭擲之歡聲動天地王竑及福壽援至敵望見旗幟乃不敢前相持五日也先邀請旣不應戰又不利知終勿能得志又聞勤王師且至恐斷歸路遂擁上皇由良鄕而西謙調諸將追擊至關而還論功加少保總督軍務固辭不允景泰元年二月有敵三人至大同欲朝廷遣使通好參將許貴以聞謙言前遣指揮季鐸嶽謙而敵隨入寇通政王復少卿趙榮不見上皇而還和不足恃明矣況我與敵不共戴天理固不可和萬一和而彼遂肆無厭之求從之則坐敝不從則生變勢亦不得和介胃之臣而恇怯如此何以敵愾移檄切責之自是無敢議和者八月上皇北狩且一年矣也先見中國無釁滋欲議和使頻至請歸上皇羣臣王直等言宜遣使奉迎帝不懌曰朕本不欲登大位當時見推實出卿等謙從容曰天位已定寧復有他顧理當速奉迎耳萬一敵果懷詐我有辭矣帝顧而攺容曰從汝從汝先後遣李實楊善往卒奉上皇歸謙力也謙才略開敏方其初爲兵部也非獨瓦剌爲患浙江福建則有鄧茂七葉宗畱餘黨廣東西則有黃蕭養及猺獞而湖廣貴州苗獠所至蜂起前後徵調皆謙獨運當軍書倥傯目視指屈口具章奏皆合機宜號令明審勛臣宿將小不中律卽請旨切責片紙行萬里外靡不惕息性忠孝忘身憂國自遭寇變常泣誓不與敵俱生帝嘗賜之第則辭立太子命兼宮僚者支二俸諸臣皆辭謙獨辭至再一遇災祲則請帝敬天法祖仁民愼終如始以回天意帝偶遣使往眞定河間采野菜直沽造幹魚立諫阻之帝知謙言無不從欲用一人必密訪謙謙亦竭誠無隱不避嫌怨諸不任職者咸忌嫉之又始終不主和議𨿽上皇以是得還然不免蓄怨徐珵以議遷都故嘗切齒謙至是已攺名有貞稍稍進用石亨總兵十營畏謙不得逞謙知其意力辭提督帝不允銜謙益深徳勝之捷亨功不加謙而得世侯內愧疏薦謙子冕詔召赴京師謙辭不允冕至謙言國家多事臣子義不得顧私恩且亨位大將不聞舉一幽隱拔一行伍微賤以裨軍國獨薦臣子於公議得乎臣於軍功力杜僥幸決不敢以子濫功亨復大恚都督張軏以徵苗失律爲謙所劾與內侍曹吉祥等亦素憾謙景泰八年正月壬午亨等旣迎上皇復位宣諭朝臣畢卽執謙與大學士王文下獄誣謙等與黃構邪議更立東宮又與太監王誠舒良張永王勤等謀迎立襄王子亨等主其議嗾言官上之都禦史蕭惟禎定讞坐以謀逆律淩遲處死文不勝誣辧之疾謙笑曰亨等意如是辧何益英宗𨿽怨謙然尙猶豫曰於謙實有功有貞進曰不殺於謙此舉爲無名英宗意遂決丙戌攺元天順丁亥棄謙等市籍其家家戍邊謙死之日陰霾四合朝野冤之指揮朵兒者本出曹吉祥麾下以酒酹謙死所慟哭吉祥怒抶之明日復酹奠如故都督同知陳逵感謙忠義謙死故人僚友皆畏避不敢出逵獨收遺骸殯之逾年歸葬杭州皇太后聞謙死嗟悼累日英宗亦漸察其冤謙旣死而陳汝言代爲尙書亨黨也未一年敗贓累巨萬列內庭帝召大臣入視愀然曰於謙終始景泰朝被遇若一身死無餘貲汝言抑何多耶亨俯首不能對遇邊警帝憂形於色恭順侯吳瑾侍進曰使於謙在不令敵至此帝爲默然有貞亨相繼竄殛謙事白成化初冕赦歸上疏訟冤詔復官賜祭有云當國家之多難保社稷以無虞惟公道之獨持爲權姦所﹠﹟嫉在先帝已知其枉而朕心實憐其忠天下傳誦之弘治初加贈特進光祿大夫柱國太傅謚肅湣賜祠於其墓曰旌功萬曆中攺謚忠肅福王時贈臨安伯杭州河南山西皆世奉祀不絕冕字景瞻蔭授副千戶坐戍龍門謙冤旣雪並復冕官自陳不願武職攺兵部員外郎居官有幹局累遷至應天府尹致仕卒無子以子允忠爲後世襲杭州衛副千戶

吳瑾按畿輔通誌瑾嗣父爵爲順侯天順初石亨恃功驕橫上頗疑之瑾侍英宗登翔鳳樓望見石亨宅第壯麗以問諸臣眾不敢語瑾獨對曰此必王府也他豈僭擬若此英宗愈疑瑾知曹欽謀不軌詣長安門告變內廷縛吉祥且爲備瑾同諸將分道擊賊戰於東華門爲欽所害贈涼國公謚忠壯

羅紳子

鑑

按廣東通誌紳宜春人天順初知石康縣甘苦茹淡勤於民事廣西峒賊流劫入縣紳力戰不能支城破爲賊所得欲系之紳奮罵曰吾朝廷封疆臣城陷分當死恨不能碟賊爲賊系耶遂遇害百姓聞之迎其喪家祭巷哭如喪所親紳子鑑先從紳會兵於博白塗次遇賊亦力戰死知府饒秉鑑哀其一門忠烈爲之作傳

張鑑按徳慶州誌鑑徳慶守禦千戶天順二年流賊入城鑑奮不顧身親冒矢石力屈死之

梁致育按肇慶府誌致育字遂初髙要人通五經志行髙潔以鄕薦歷紹興建昌訓導六典文衡致仕家居天順二年流賊略蓮塘致育年已九十六被執賊令講書厲聲罵曰蠻奴若曉禮義必不爲此賊不忍害以竹與舁之行致育知不免語舁者曰至徑口深淵卽白我遂投淵而死

葉禎子公榮從子官慶

按明外史本傳禎字夢吉髙要人舉於鄕授潯州府同知補鳳翔調慶遠兩廣猺賊﹠﹟起列郡咸被害將吏率縮朒觀望禎誓不與賊俱生募健兒日訓練峒酋韋父彊數敗官軍禎生縶之奪還子女畜產無算其黨忿悉眾攻城旗山守將擁兵不救禎出戰賊卻去旋躡禎戰相當禎子公榮殲焉頃之賊圍雞刺諸村禎率三百人趨赴道遇賊人頭山下鏖戰禎被數槍手刃賊一人與從子官慶及三百人皆死時天順三年正月晦也嶺南素無雪是夜大雷電雪深尺許賊釋圍去諸村獲全贈朝列大夫廣西參議立廟祀之

朱瓊按開建縣誌瓊廣西臨桂舉人天順元年任本縣知縣爲政公平宅心廉恕三年春三月流賊攻陷縣城力敵死之舉家罹害邑民傷悼

蘇善按開建縣誌善天順元年任本縣典史時地方擾攘悉心贊畫三年春賊陷縣城死之

郝信按瓊州府誌信中所總旗天順四年邵賊叛舉城奔潰信獨厲聲罵曰朝廷素日養兵欲用於何時遂奮刃殺賊三人賊眾驚走追敵不已卒死於賊

羅澄按惠州府誌澄興寧里長人始知縣舒韶出禦賊澄從行韶敗墜馬不能上賊逐之急眾皆散去澄亦騎而逸旣遠矣乃知之曰吾自逸而棄父母於死可乎飛騎還至韶所翼韶上馬去自徒步被執極口罵賊不絕賊解其體而焚之

張微按廣東通誌微興寧縣學生天順辛巳邑中賊起微請自效從都指揮張通至程鄕遇寇挺身與戰殲其渠魁斬首數級日晚賊敗稍退微進搗賊巢穴奮不顧身被執不屈而死

宋欽按廣西通誌欽蒼梧人永樂十五年領鄕薦入太學授戶部主事升郎中建白多經國善計升湖廣右參議正統十四年麓川亂朝廷遣靖遠伯王驥徵之以欽督餉所至輒辦升廣東右布政使未幾攺授江西晉湖廣左布政使時苗寇作逆悉心經畫寇平遂致仕歸天順六年寇陷梧州城欽罵賊爲其所害

張秉和按福建通誌秉和上杭人天順六年溪南寇發被執欲跪之大罵不屈而死

寇深按唐縣誌深字文淵丰神沈雄有奇智由貢士累立邊功官至都察院左都禦史天順中遇曹吉祥與黨欽謀叛焚毀禁門深攻之遇害於西長安之朝房追贈少保謚莊湣遣官致祭敕修其墓祀鄕賢

逯杲按眞定府誌杲安平人由校尉升錦衣衛百戶天順初以效忠邊陲超升錦衣衛指揮同知會曹吉祥謀逆首遇害詔以其子襲千戶

文帶按海康縣誌帶海康縣民驍勇絕倫天順中猺賊侵境帶充義勇領兵禦賊每戰皆捷賊避其鋒後與賊大戰於白沙被創死人咸哀之瘞於白沙坡題義勇冢

毛吉王騏閻華按明外史本傳吉字宗吉余姚人景泰五年進士除刑部廣東司主事司轄錦衣衛衛卒伺百官陰事以片紙入奏卽獲罪公卿大夫莫不惴恐公行請屬狎侮官司卽以罪下刑部者亦莫敢捶撻吉獨執法不撓有犯必重懲之其長門達怙寵肆虐百官道遇率避馬吉獨舉鞭拱手過達怒甚吉以疾失朝下錦衣獄達大喜簡健卒用巨梃搒之肉潰見骨不死天順五年擢廣東僉事分巡惠潮二府痛抑豪右民大悅及期當代相率吁畱之程鄕賊楊輝者故劇賊羅劉寧黨也已撫復叛與其黨曾玉謝瑩分據寶龍石坑諸洞攻陷江西安遠剽閩廣間已欲攻程鄕吉先其未至募壯士合官軍得七百人抵賊巢先破石坑斬玉次擊瑩馘之復生擒輝諸洞悉破凡俘斬千四百人捷聞憲宗進吉副使璽書嘉勞移巡髙雷廉三府時民遭賊躪數百里無人煙諸將悉閉城自守或以賊告反被撻有自賊中逸歸者輒誣以通賊撲殺之吉不勝憤以平賊爲己任按部雷州海康知縣王騏雲南太和人也日以義激其民賊至輒奮擊吉壯其勇節﹠﹟勵之適報賊掠鄕聚吉與騏各率所部擊敗之薦騏遷雷州通判未聞命戰死贈同知蔭其子爲國子生成化元年二月新會告急吉率指揮閻華掌縣事同知陶魯合軍萬人至大磴破賊乘勝追至云岫山去賊營十餘里時已乙夜召諸將分三哨黎明進兵會陰晦眾失期及進戰賊棄營走上山吉命潘百戶者據其營眾競取財物賊馳下殺百戶華亦馬躓爲賊所殺諸軍遂潰吉勒馬大呼止軍吏勸吉避吉曰眾多殺傷我獨生可乎言未已賊持槍趨吉吉且罵且戰手劍一人斷其臂力絀遂被害是日雷雨大作山谷皆震動又八日始得屍貌如生事聞贈按察使錄其子科入國子監尋登進士終雲南副使方吉出軍時賫千金犒委驛丞余文司出入已用十之三吉旣死文憫其家貧以所餘金授吉僕使持歸治喪是夜僕婦忽坐中堂作吉語顧左右曰請夏憲長來舉家大驚走告按察使夏塤塤至起揖曰吉受國恩不幸死於賊今余文以所遺官銀付吉家𨿽無文簿可考吉負垢地下矣願亟還官毋污我言畢僕地頃之始蘇於是歸金於官吉死時年四十後賜謚忠襄

陳衍按徳慶州誌衍本州人任瀧水主簿成化元年西寇攻新興髙要等處衍領官兵爲先鋒躬冒矢石弗支死於陣時當五月經五日身體不僵顏色如生人以爲忠義所感都憲韓雍命有司以少牢祀之復立祠死所歲時致祭進士張瀾爲之傳

王禎按明外史忠義傳禎字維禎吉水人祖省死靖難兵自有傳成化初禎由國子生授夔州通判二年荊襄石和尙流劫至巫山督盜同知王基者怯不救禎面數之若食朝廷祿忍委赤子虎口耶卽代勒所部民兵晝夜行至則城已陷賊方聚山中禎擊殺其魁三十三人余盡遁乃行縣撫傷殘招潰散久乃得還甫三日賊復劫大昌禎趣同知行同知不應指揮曹能柴成與同知比激禎曰公爲國出力肯復行乎禎卽請往兩人酌酒賀僞許相左右禎上馬挾兩人與俱夾水陣旣渡兩人見賊卽走禎被圍半日誤入淖中賊執欲降之禎大罵賊怒斷其喉及右臂而死從行者奉節典史及部卒六百餘人皆死自死所至府三百餘里所乘馬奔歸血淋漓毛盡赤眾始知禎敗往﹠﹟屍面如生子廣鬻馬爲歸貲王同知得馬不償直櫬旣行馬夜半哀鳴王同知起視之馬驟前嚙項搗其﹠﹟翼日嘔血死人稱爲義馬事聞贈禎僉事錄一子能成皆被譴

鄧艾按盛京通誌艾定遼前衛指揮使狀貌魁梧性剛勇提督王翺保升署都指揮僉事成化三年隨副總兵施英按奉山集堡以五十騎爲前鋒當三千餘人並力死戰右手拇指剔弦見骨知不可爲引刀自刎五十人無生還者報未至遼人遙見艾挾弓鼓吹前導自東而回僚屬皆出迎竟不至其家亦聞鼓吹聲入門老少驚惶迎之不見守臣奏其事立祠旌表歲時致祭

楊瑄按貴州通誌瑄土通判貌魁梧有膽略成化三年茅坪賊亂同參將吳經進剿至江口卒遇賊力戰死之事聞贈奉議大夫

滕漢按廉州府誌漢山後興州人謙恭循禮博通子史精於騎射由廣東都指揮同知守備髙州以平化州土賊功鎭巡令攝參將巡哨髙雷廉三郡成化三年西賊掠石康遂以十一月十六日犯靈山漢督官軍追之手刃賊酋數人奪回石康縣印余敗走十萬山林莽間潛伏漢兵乘勝嚴追誤陷泥淖中賊復聚勒戰漢單騎大呼躍出且戰且翼士卒脫走猶以三矢斃三酋力戰創重而死賊亦驚畏遁去士人至今悼其義烈云

歐陽福按四會縣誌福成化四年授靈川縣西鄕巡檢寇掠永泰村福統兵力戰亡於陣中巡撫吳某上其狀贈廣東布政司照磨旌其閭曰榮忠錄子通爲柳州訓導鄕民立祠祀之

蘭英按盛京通誌英蓋州軍成化初調廣寧操備役於歐總兵信九年春隨歐追敵於小黑山敵因風縱火軍潰歐馬中箭死英以己馬授歐得出英遇害事與義州軍尙忠同一得脫一遇害若有幸不幸焉李禦史有碑詞表之

宋鑑按開封府誌鑑字孔昭許人機警有膽气初以國子生除興平令丁艱服闋再補平江令政治嚴肅尢畱心禦侮成化間有流寇數百掠平江鑑率家人沈學等井民兵數千詣賊賊殊死逆拒民兵潰卻鑑身被七槍猶手刃不已同赴者俱被害鑑僕臥賊退舁至縣死守臣上其事﹠﹟贈別駕

魏必通按四川總志必通儀隴人父成成化中賊犯境成率兵禦之被執必通入賊營以身代父賊乃釋成而畱必通抗言不屈被殺

韓銑按上虞縣誌銑字日章中成化丙午科順天鄕試出守荊門州升韶州府同知當道委徵剿連山等寨時賊勢猖獗竭力行間遂遇害後加贈知府錄子入監

汪珙按宛平縣誌珙字克庸成化元年順天解元丙戌進士歷官戶部郎中時威寧伯王越督師珙爲之理餉斟酌損益區畫攸當升山東參議以拒吏部尙書尹旻子請托譖之中官汪直謫知錦州值歲旱捐俸賑救浚水源創石盤七堰漑田數千頃會都禦史張瓚開壩底諸堡珙至往理戎務土酋突遇珙中流矢死之居人月夜每見珙乘馬如生立祠祀之

劉湍按安福縣誌湍成化間以才諝授歸州牛口司巡檢時劉千金石和尙逆擾蜀楚湍出奇驅至巴東殫力戰死詔贈施南宣撫司經歷蔭子杞授莆田簿升建陽縣丞以能稱

周建按永平府誌建撫寧衛指揮僉事成化十六年管界嶺駐操營遇敵入寇參將王宣督令截殺至白石店追回被掠人畜燒敵車輛回至椴木嶺伏賊突出前賊復反夾攻勢遂不支有一賊欲取建衣甲喝令脫不從猶以刀傷賊臂羣怒爭刃之事聞詔加贈指揮同知世襲

於通按文登縣誌通制行甚方應成化歲選兩任縣令後歸值流寇難通守職不移厲色罵賊不屈被害

王尙質按彰徳府誌尙質弘治六年以明經授濱州吏目在任甫三月流寇亂未至城下官僚空城以遁尙質獨守孤城遂死於難

袁光按新安縣誌光東莞所千戶弘治六年番夷入寇光捕剿於岑子澳死之

王鈺按海康縣誌鈺山東人襲指揮僉事素善射弘治乙卯領兵徵信宜發矢連斃數賊賊潰俄而風雨驟作賊乘風鼓噪而前鈺厲將士酣戰日暮矢盡會泥濘馬蹶中槊而死同死者十餘人士大夫多賦哀之

廖思潤按龍南縣誌思潤有勇力督府金置之麾下屢立奇功弘治乙卯十月廣寇將陷城思潤率弟子敗走之追至車埠馬陷猶手格殺三十餘酋援絕遇害譚兵憲遣祭檄縣主附祀城隍廟中

陳受按龍南縣誌受奉命禦廣寇奮義死難譚兵憲哀之遣官祭誄文挽之

謝明睿按會昌縣誌明睿弘治八年流賊入境與金隆顯同力戰死於陣並蔭其子

金隆顯按會昌縣誌隆顯弘治八年流賊入境隆顯禦之力戰而死事聞於朝嘉其忠義蔭其子潤爲石山驛丞

吳景暉按澄邁縣誌景暉倘驛人由舉人仕廣西推官弘治己未賀縣民爭田激變巡按委勘人多懼之景暉嘆曰受命撫民𨿽死不避遂毅然而行果罹寇害民咸哀之

熊玉全按奉新縣誌玉全上坊人弘治十五年六月以機兵從南昌府同知張汝舟剿建昌賊徐元齡兵敗賊執同知欲殺之玉全求以身代且諭之曰這本府老爹莫動手寧可殺我賊遂殺之事聞本府檄縣﹠﹟祭又加墓田遺其後

巫子秀按廣東通誌子秀興寧人家居羅岡與諸賊巢穴近弘治癸亥賊煽亂子秀獨能畫策保其鄕又設奇略致賊死者百五十人皆親斬之獻馘於官復請官兵盡滅其屬賊憾之一夕圍其家子秀夫婦被執賊先殺其婦示子秀欲逼跪子秀厲聲罵曰死卽死爾肯爲逆屈耶遂被害裂其屍

谷泰按瓊山縣誌泰海南衛指揮僉事平居以忠義自許每謂其弟春曰吾凡見賊卽不欲與之俱生吾且未嗣世爵當有賢弟在弘治甲子春督備東三所南山等黎岐越萬州略牛牳等處流劫時兵備副使王懦怯聞報黎賊者輒杖之泰曰官名督備乃懼上司而忍吾民受害豈職耶卽率官軍衝前射斬生擒奪回被擄後賊大至軍少力單奮勇不已遂死於戰人至今哀之

萬琛按明外史忠義傳琛字廷獻宣城人爲人慷慨負气節成化十三年舉於鄕累試不第授淸江知縣母憂歸弘治中起補瑞金劇盜劫掠至其縣縣人洶洶逃竄有勸琛急去者琛斥之率民兵數十人迎敵殺賊二十餘人相持至明日力屈被執罵不絕口賊攢刺之乃死時十八年正月也守臣上其狀贈光祿少卿賜祭葬子蔭

王佑按明外史萬琛傳琛同時有王佑者爲廣昌知縣寇至民盡逃佑見勢孤援兵不至拔刀自刲其腹曰有城不能守何以生爲左右奔奪其刀後援兵集寇稍退越七日復突至佑倉皇赴敵死之

劉璉按廣西通誌璉字子玉江西鄱陽人由進士弘治間知柳州府豈弟以近民正直以帥屬柳在萬山中城外皆賊巢占掠民田焚其室廬質其妻子璉奮然以討賊爲己任屢徵諸獞有功都禦史陳金優薦之魚蜂賊周鑑復相煽爲亂璉率兵數百禦賊賊敗走璉追之賊偵援兵不繼還戰獲璉剖腹實艸焚其屍郡人哀之

蔣璣按廣西通誌璣字天器平樂人弘治壬子舉人授連城知縣璣始至連城而武平賊劉隆作亂鄰邑多被剽掠惟連城賴璣故全由是以智勇聞當道檄搗他賊被執不屈遂遇害事聞贈汀州府同知蔭其子國子生

李大綸按龍南縣誌大綸正徳元年廣寇入境躬率兵馳奮當先昌鋒斬獲首級功多繼之以死賊亦敗走兵備副使陳遣官致祭

郗夔按山西通誌夔平定人弘治壬戌進士擢禮科給事中正徳初部落南牧上命行邊偵視時逆瑾用事初出片紙曰劉二漢等皆我族幸錄斬獲功當以上卿報公夔莊色拒之曰有命瑾不懌明日中使來言夔叱曰予朝廷命官使者何得無禮中使曰公無忿瑾付有駕帖令械公且令殺之夔嘆曰予爲天子耳目臣不能寢玆逆謀顧從此請如生平所學何遂經死後瑾敗詔舉褒忠廷議首以夔請遣官諭祭

張來儀按汝寧府誌來儀遂平人正徳初爲四川羅江縣知縣以廉能稱會蜀寇靑頭保爲亂司府檄來儀於劍州禦之兵敗被執令來儀跪來儀詈不絕口遂被害祀鄕賢祠

雷應通按四川總志應通廣元人正徳初流賊衝百丈關知縣何溥提兵拒敵應通父子七人踴躍倡眾誓以死戰經旬無援爲賊所執父子俱罵賊死祀鄕賢祠

孫天舟弟天髙

範永冠按四川總志天舟天髙兄弟俱達州鄕勇正徳初徵流賊與侄及麾下範永冠義气所激皆死於陣

梁道濟按四川總志道濟府庠生與妻楊氏同避亂山中賊執之使跪道濟罵曰我讀聖賢書忠義自許豈爲賊屈耶欲犯其妻妻亦罵曰我名家女士人妻爾速殺我隨夫地下於願足矣賊縛剮之夫妻至死罵不絕口

席鳳按洧川縣誌鳳字世禎由吏員任直隸東安縣尉正徳三年流賊初寇天津掠殺民庶鳳率所部義卒擊之遂接戰於桃河頭援寡敗績死之有司以其事聞蔭其子

姜漢按明外史本傳漢楡林衛人弘治中嗣世職爲本衛指揮使禦史胡希賢薦其才勇進都指揮僉事充延綏遊擊將軍十八年春寇犯寧夏興武營漢率所部馳援遇於中沙墩擊敗之賜敕﹠﹟勞武宗嗣位寇大舉犯宣府大同漢偕副總兵曹雄參將王戟分道應援有功並賚銀幣尋代雄爲副總兵協守延綏居二年移守涼州正徳四年冬擢署都督僉事充總兵官鎭寧夏漢馭軍嚴整得將士心甫數月而安化王置鐇謀逆與其黨何錦周昂謀置酒邸中召漢及巡撫安維學等酒半錦率其徒直入卽座上執漢脇令從己漢奮起怒罵不屈遂殺之兼欲殺其子奭奭逃匿得免賊平奭訟於朝詔賜祭葬後有司爲立祠春秋祭之嘉靖時復從巡撫張珩請賜額憫忠

周東按畿輔通誌東號雨村阜城人成化甲辰進士歷任北京大理寺少卿奉命陜西勘事死置鐇難詔旌其忠烈賜諭祭

才寬按遷安縣誌寬弱冠登進士知髙河縣課最知西安淮安二府多異政決疑獄稱神遷都禦史巡撫甘肅中外悅服轉尙書以不附逆瑾出總制三邊軍法嚴峻所向克捷正徳己巳兵犯邊督戰遇害贈太子太保謚襄湣賜祭蔭子錦衣百戶祀鄕賢

陳禧按廣州府誌禧香山人性剛果仕夔州府梁山縣典史正徳己巳藍賊寇蜀詔起都禦史林俊於莆秉鉞討之禧督兵前驅奮勇先登大挫賊鋒於華隴賊遁乘勝追之搗其巢穴而還中途遇餘黨掩其不備力戰而死俊惜其忠勇爲文遣教官宋塤祭之

楊忠李睿張欽按明外史忠義傳忠寧夏人世官中衛指揮使以功進都指揮僉事居官廉介有謀勇鎭人稱之正徳五年安化王置鐇反其黨丁廣將殺巡撫安惟學忠時適在惟學側罵曰賊狗安敢犯上耶廣怒殺之迄死罵不絕口又有李睿者與忠同官聞變馳至置鐇所門閉不得入因大罵遂爲賊所殺百戶張欽不從逆走至雷福堡亦爲叛黨所殺事聞贈官增蔭表忠睿曰忠烈之門欽曰忠節之門

胡雪五羅吉按奉新縣誌雪五同安鄕人正徳五年華林寇反雪五勇敢有略每遇賊寨必操戈直搗以當賊衝賊亦畏之及進攻華林與賊數戰力屈被害千總羅吉者進城鄕人亦奮勇爭戰而同死焉官司悼之

張規徳按奉新縣誌規徳法城鄕人膂力邁眾尢精騎略華林寇反有司募鄕兵規徳以崇果院僧應募每陣必先屢斬賊首後攻華林寨賊恃險不動計困官軍規徳卽奮勇殺入賊陣冒刃而死士眾悲之

周憲子

幹

按明外史黃宏傳憲湖廣安陸人弘治六年進士除刑部主事進員外郎十七年坐事下詔獄謫兗州通判正徳初復故官歷江西副使華林瑪瑙賊方熾憲承總督陳金檄督兵進剿擒廬山左湖盆塘賊數百人移軍奉新計擒賊首胡雪二平瑪瑙寨華林賊懼分立仙女寨拒守憲進克之賊又立寨﹠﹟公嶺復爲憲所拔先後斬獲千計於是進逼華林遏其奔軼賊窘遣諜詭言饑困狀憲信之移檄會師夾擊他將多觀望憲攻自北門三戰賊稍卻與子幹先登逼之賊下矢石如雨軍潰憲中槍幹前救之力戰墜崖死憲首中刀血流被面左髀中槍不能動猶罵不絕口爲賊支解事聞贈按察使予察葬謚節湣蔭子錦衣世百戶旌幹門白孝烈八年從給事中李鐸言命有司歲給其家米二石帛二匹以卹之

蕭亮按臨江府誌亮新諭人郡學廩膳生屢舉不利銳誌略有膽气正徳五年華林盜起殺副使周憲勢甚熾當道廉亮名聘至問計亮奮勇破賊寨生擒其魁數人復率眾追賊失援遇害都禦史陳金遣官祭之上功詔賜絹二匹鈔六百貫錄其子長孺爲臬司吏從祀周憲節湣祠

鄧旻按靖州誌旻靖州衛指揮政濟寬嚴軍民賴之正徳五年峒賊寇郴州羽書告急旻以都指揮署守備往禦之道經臨蒸驛題於壁曰不滅此賊誓不歸此路師至雙魚嶺與賊對壘弗利師將潰旻厲聲曰吾輩受朝廷恩養當以一腔熱血報之眾皆感動旻奮勇直前失援被執不屈死之先是有星殞於營側旻知爲咎徵也卽屬其子鑾曰汝可於巡遠祠設主候我我其不生還矣卒如其言巡撫王綸上其事詔加子官一級

元欽達按崇仁縣誌欽達唐令元子﹠﹟後正徳庚午饒原盜發當道授以百夫長命領民兵格之行至梁山﹠﹟雪雨泥淖十旬不得進寒濕相薄死亡過半後賊突犯營將士皆潰欽達獨與家兒力敵斬首十數級久之援兵不至遂死之

徐旻按閬中縣誌旻千戶所百戶奉令討鄢藍多斬獲功副使馮傑於鐵關山被圍旻單騎進救援兵不至被擒罵賊不屈尙刃數人而死總制彭澤爲奏請禮祭敍贈正千戶

王志恭按四川總志志恭綿竹人慷慨仗義渠賊趙鐸叛攻陷州郡誌恭首倡討賊之義率兵二萬餘會徳陽鐸潰志恭單騎搗穴鐸幾就擒從兵不至爲矛所中﹠﹟下腸出於重圍中以手捫腸大叫眾士猛上言不絕口而死事聞贈昭信校尉蔭其子成都衛百戶

向孔洙按四川總志孔洙大寧人正徳間流賊鄢藍攻縣孔洙率民兵臨城拒敵相持數十日城陷孔洙奮勇先出敵眾皆鼓噪隨之面中流矢尢力戰殺傷數賊賊勢稍卻後賊詐議和突入城獨尋孔洙孔洙墜城而死焉

何本淸按四川總志本淸儀隴人藍鄢賊攻縣本淸先鋒追殺力屈死之事聞旌曰忠義

張添壽按四川總志添壽營山人有膽气追藍鄢賊至富順三母灘戰死事聞旌表曰義勇

孫仲玉按四川總志仲玉南充民正徳癸酉流賊侵縣仲玉與眾守李灘爲賊所獲令探水仲玉示不可渡且呼眾固守之賊不得渡斬仲玉遂去總制彭澤大書忠義以表之

馬仁按四川總志仁營山醫官禦藍鄢賊城陷同王僉事死於難

費弘道按四川總志弘道蓬州民鄢賊犯境王僉事令領兵隨至營山剿賊王被執眾皆鼠竄獨弘道躍馬護斗格殺數十人力屈死之事聞詔嘉忠義仍卹其家歲給米帛免差役子孫世襲冠帶附祀忠節祠

蕭伯瑁按四川總志伯瑁渠縣人藍賊亂伯瑁率堡兵剿捕累立戰功後以聲援不至戰死巡撫林見素爲文祭之

賈雄按四川總志雄西充人爲寧州衛百戶正徳間雄率軍擊賊於花牌樓斬殺百餘人力戰死賊亦敗去僉事王綸檄縣致祭號曰英勇作記以紀其功

楊輔政按四川總志輔政通江南山巨族正徳間督率眾追藍賊戰於羅江列坪鎭賊屢戰屢卻輔政乘勝逐北孤軍遠入援兵不前力戰皆沒都禦史林俊奏聞立忠烈坊以旌之

苟惠子

良策

按四川總志惠通江人剛烈有膽略藍寇起惠率兵合玀回軍爲掎角以擊之賊破退走龍潭惠從間道衝殺賊溺死水中水爲之不流復與戰於松樹埡殺傷甚眾會日暮賊伏兵出惠力屈而死錄其子良策國學生良策方廬墓賊擒之去亦不屈死

苟溥按四川總志溥通江人惠族弟膂力過人鄢藍陷城縱火煙焰蔽天溥帥銳卒五百人合兵進擊賊敗於三花頂兵聲大震尋敗賊於龍潭屍骸枕藉山谷後數百賊潛入溥家短兵接戰於門身被數十創父子兄弟同時遇害者三十五人

王通黃興按四川總志通南部人藍賊猖獗太守李正芳使衛封境通生擒掠陣二人斬之市後同黃興逐盜通斬賊首一人以接應不至通興同冒矢石死太守躬給冠帶斂葬存卹其家

蔡髙按四川總志髙利州衛指揮鄢藍之變奉檄守隘賊至髙勵眾力戰爲賊所執不屈死

陳表按四川總志表宋狀元堯叟裔蒼溪庠生鄢藍迫縣表率鄕兵陳紹聰等禦之盡日對敵殺賊數十人無援被執不屈罵賊死

羅賢按四川總芯賢蓬溪人正徳舉人歷官漢中通判鄢藍賊逼城賢仗節入壘諭以禍福賊解去總兵官楊洪逼迫賊眾遽加侵辱賢抗節而死川陜撫按上其事贈本府知府錄其子

李藻按貴州通誌藻平越人弘治甲子舉人任江油教諭藍賊變調委督餉守髙城身親決戰力屈死之城賴以全

陳秉元按四川總志秉元開縣省祭正徳間鄢藍爲亂揚言欲奪臨江市秉元倡率義兵二千有奇追至富順三母灘奮勇當鋒賊眾辟易援兵不繼力戰死鄕人義而祠焉

李俊英按南部縣誌俊英府學生賊掠南部俊英啼泣誓眾起兵旬日得數千人與賊戰屢捷賊不敢近因日久乏糧其弟泣告曰我等冒矢石城中相繼遁去無援矣曷暫退俊英叱曰寧爲君父死不爲一身生自是無敢言退者賊計窘將引還會同事有忌俊英者噪而奔賊得從下流渡圍數重俊英奮勇突圍多殺傷不得出至江岸投水死

吳景張俊按明外史忠義傳景南陵人弘治九年進士正徳中歷官四川僉事守江津初重慶人曹弼爲盜亡命播州復糾眾千人寇川南謀與大盜藍廷瑞合六年正月進逼江津時禦史兪緇行部至聞賊報將遁士民畱之不得屬景及都指揮龐鳳禦之鳳邀景俱走景不可率典史張俊迎擊手殺三賊矢被面急收兵入保而城已陷大呼曰寧殺我無殺士民賊彊之跪不屈遂被害俊亦死巡撫林俊上其事詔贈景副使賜祭葬立祠江津世蔭宣州衛百戶

王源按明外史吳景傳景同時王源五臺人弘治十二年進士官四川僉事景死之月源行部川北會藍鄢諸賊自大寧竹山轉掠通巴至營山縣源率典史鄧俊禦之爲所殺俊亦戰死事聞贈副使亦蔭其子

鄧俊按荊州府誌俊石首人正徳初以吏員任四川營山典史時鄢賊猖獗城陷俊示子曰我與逆賊誓不共戴何以生爲與之俱死朝廷憐之蔭長子公甫一官

孫璽按明外史忠義傳璽字廷信代州人舉於鄕授諸城知縣攺扶風正徳六年四川盜流入漢中都禦史藍章以略陽爲漢中要地舊無城而其令嚴順懦不足任檄璽往城之璽至順以爲恥使縣民賂璽求毋城璽不可日周行相度期一月訖工工未畢而賊至順曰城必不可守盍去諸璽又不可士民聞順言爭欲去璽拔刀砍坐幾曰欲去者視此乃率僚屬堅守相持三日賊欲退獲城中告急者知力窘復率眾環之順竟逾垣走城遂陷執璽璽奮罵不屈賊臠殺之是年七月二十四日也賊大掠三日去順復還牒報璽與己俱遁渡白水江璽溺死上官索其屍順取江濱他人屍棺斂之指爲璽屍還其鄕璽子啟視之非是走闕下上章辧詔禦史王廷相勘實乃得璽死節狀贈光祿少卿賜祭予蔭順抵罪

段豸張汝舟李銓按明外史忠義傳豸字世髙澤州人隸籍錦衣衛舉弘治十五年進士授河南府推官正徳時歷兵科都給事中劉瑾旣誅言官疏劾瑾黨豸預焉謫棗彊知縣六年七月流賊薄城下豸誓眾固守矢石俱發一日間賊三進三卻斬其渠魁一人從賊二百餘人賊怒攻圍益急參將宋振駐兵東門與賊對語不發一矢越三日城陷豸身中數矢一槍猶瞋目奮臂大呼殺賊遂被害賊屠其城死者四千八百餘人事聞贈太僕少卿賜祭世蔭錦衣百戶明年正月賊入大城縣知縣張汝舟主簿李銓迎戰爲所殺贈汝舟光祿丞賜祭錄其一子銓贈知縣有司給棺殮還其喪

王佐按明外史忠義傳佐字汝弼潞州人弘治八年舉於鄕正徳初授西平知縣時流賊四起佐修城池練民兵守具甚設六年冬賊率眾來攻佐力拒之殺傷數十人有賊渠躍馬出佐一矢斃之賊忿攻圍益急三日城陷佐手格殺數人力屈被執罵不絕口賊懸之旗竿叢射之猶瞋目大罵旣死賊復支解之事聞贈光祿少卿賜祭予蔭春秋祠祀

唐天恩父

政

曾基邢祥按明外史王佐傳佐同時唐天恩任葉縣知縣大盜趙鐩等縱橫河南北將逼葉天恩急繕守具以待已而寇至力不支城遂陷天恩及其父政等七人俱遇害撫按以聞卹典視王佐賊之剽掠河南也固始被陷執其丞曾基使馭馬基不從死之息縣之陷致仕主簿邢祥抗罵不屈死事聞贈基通判祥知縣俱從祀鄕賢祠

霍恩梁逵按明外史忠義傳恩字天錫易州人弘治十五年進士歷知山陽安邑兩縣正徳時攺上蔡流賊初起卽爲捍禦計六年十一月賊果至恩拒甚力賊據故壘憑髙下射眾不能支城陷恩被執賊脇之跪罵曰反賊吾此膝肯爲汝屈乎賊日殺人於前以恐之恩罵益厲賊以刀抉其口支解之妻劉氏副使俊女也賊至時恩語妻曰脫有急汝將若何妻曰願同死乃築臺廨後約曰見我下城卽賊入矣可自爲計恩提刀下城劉氏臺上見之卽自縊未絕復以簪刺心而死事聞贈光祿少卿賜祭予蔭立祠上蔡劉宜人易州建忠節坊旌之與恩同死難者有典史梁逵城破自經死詔錄其子指揮僉事

孔環按明外史霍恩傳恩同時孔環南宮人正徳初由歲貢生授來安知縣爲劉瑾黨所陷左遷西華教諭六年流賊陷其城執環脇之曰若呼我大王卽釋汝環厲聲曰賊奴我爲國家臣恨不得碎汝萬段肯呼賊爲王以求活耶遂被害總督彭澤以聞詔予一子冠帶西華人立祠祀之

安宣按明外史忠義傳宣正徳時爲河南夏邑縣丞賊楊虎等將逼其境宣猶未抵任或勸其無往宣曉以大義兼程而進﹠﹟官才七日賊擁大眾至宣登陴拒守多所摧敗旣而力不支城陷死之贈開封通判錄其一子

蔣賢陳伯安金聲丘紳朱用之錢

英按明外史安宣傳楊虎之蹂躪河南也流劫至靈璧知縣陳伯安主簿蔣賢禦之兵敗伯安被執賢死之別賊攻陷睢寧知縣蘇霄不能禦主簿金聲丘紳義士朱用之奮勇迎戰死於賊事聞贈賢靈璧知縣聲紳睢寧知縣並錄其子用之亦被卹按鳳陽府誌賢陜西隴州人正徳六年任主簿性嚴毅佐縣多治績流賊楊虎入寇賢率民兵與壽州指揮錢英禦之俱被執賢罵賊不屈遂爲所害英亦死之與陳伯安立爲三忠祠

王懷義兄

博

按祁州誌懷義中山里人素有膽气精通射藝父世美授萊陽縣丞適從任正徳六年十月十六日流賊攻城隨父守北門恐害及父射殺賊首十數餘賊復攻東門又與賊敵甚力翌日賊勢愈熾城陷冒賊鋒脫父逃難力戰而死兄博與懷義同守城亦死焉

商玫按慶雲縣誌玫任縣丞正徳六年流賊攻城率眾拒之力戰而死妻子皆及於難邑人比之卞壼

呂節按茌平縣誌節以貢任太原府通判致仕正徳六年遇流寇執之威迫甚急罵不絕口而死

劉珂子

鎛

按齊河縣誌珂古倫鄕人以直諒稱正徳六年流賊萬餘騎至齊河東岸值河水泛漲知縣李秀亟令沈船賊因不獲猝渡及夜城中士民皆遁珂遣妻女出惟幼子鎛從之次日賊以門板成筏渡河薄城下亟攻城陷賊執珂及子鎛以刀恐之使索婦女珂曰徧城皆我親故若助汝搶掠就羞殺了何面目見鄕裏寧殺我賊怒以刀斷鎛臂珂不視憤罵益厲賊並珂縛於世科坊殺之至今人相傳誦謠曰無似劉珂羞殺了

胡守約按蠡縣誌守約四川合州人舉人正徳六年任知縣時流賊破城被執不屈爲賊所殺

孫懷積按東阿縣誌懷積邑之丁泉人正徳六年流賊掠邑境知其膂力善騎射逼使從行懷積不可賊怒殺之

王文淵王儒王仁徳王滿倉按東阿縣誌文淵邑之銅城人正徳六年流賊掠邑境以刃脇文淵使從己文淵唾罵不肯行爲賊所殺其族有王儒王仁徳王滿倉皆以不從賊而死忠烈部名臣列傳三十五

明六

時植按明外史忠義傳植字良材通許人入貲爲國子生正徳六年春除四川梁山主簿攝縣事其年十一月賊方四等轉掠梁山植率眾拒卻之斬獲數十級逾月復至植誓與城存亡相拒數日力不支城陷被執賊說降不屈脇取其印不予大罵死妻賈氏聞變卽自縊死女方九歲見母死亦赴火死事聞贈植知縣錄其女表其妻爲貞烈

羅明子

介

按明外史時植傳明以吏起家歷劍州通判大盜鄢本恕等逼其城民皆逃竄明與其子介膺城拒守力屈城陷明罵賊而死介奮身救父亦死事聞詔與贈卹

趙趨黃甲李鳳何璟蕭銳徐宣

楊茂寬趙采按明外史時植傳趨梁山諸生賊攻城趨同友人黃甲李鳳何璟蕭銳徐宣楊茂寬趙采誓死拒守城陷皆死都禦史林俊嘉其義立祠祀之

徐敬之按明外史時植傳敬之梁山人流賊起眾擁爲部長賊至身先陷陣力戰而死俊題其墓曰忠勇義士爲文祭之

雷應通按明外史時植傳應通嘉州人賊衝百丈關知州何漙提兵拒敵應通父子七人踴躍倡義誓以死戰爲賊所執各慷慨就死無一乞憐者

袁璋子

襲

按明外史時植傳璋江南人素以勇俠聞都禦史林俊委剿賊璋奮不顧身所在有功後爲賊所執其子襲挺身救之連殺七賊亦被執俱死襲死三日兩目猶瞠視其父俊爲詩挽之榜其門曰父子忠節總制彭澤爲勒石城隍廟祀於忠孝祠

蔡顯子淇

英順

劉勛劉仲武按明外史鄭寶傳寶時有蔡顯者正徳六年爲萊州衛指揮僉事盜入其境顯率眾禦之兵潰與其三子淇英順及舍人劉勛劉仲武等俱力戰死顯贈都指揮僉事賜祭淇等並贈官

杜輝按饒陽縣誌正徳六年霸州賊劉六劉七齊彥名楊虎李隆趙風子邢老虎等相聚爲盜眾至十餘萬剽掠畿南眞定神武衛指揮杜輝領兵追剿其鋒甚銳人有止之曰賊勢勁猛不可輕犯輝叱之曰我爲國討賊豈可臨陣回避於是率眾躍馬突之傷賊甚多前至君道村四柳樹下賊重圍攻擊寡不敵眾力戰死之臨危手刃數人大聲揚言曰賊殺我官軍繼至必盡醢汝鼠輩輝戰死賊懼亦解圍去城因保完知縣趙繼宗率民撫屍號泣之聲徹於四境至今聞者傷之

張俊按濟南府誌俊濱州人由吏員任臨城縣主簿正徳六年流賊入臨城俊多方拒戰力不支爲賊所破俊復率兵巷戰弗勝死之事聞賜子三省入監

傅誼段繼祖湯詢宋隨韓宗信按蠡縣誌正徳辛未流賊寇城生員傅誼段繼祖湯詢宋隨韓宗信等率眾拒守城破猶巷戰不屈爲賊所害有司爲建義祠以表之

王奎光父

行健

按蠡縣誌奎光行健子邑庠廩生醇謹端雅確遵學規謙謙無貴家气溫溫多恭人風分守南城死與敵戰止知有君父而不知有身家同父行健捐軀殉國

賈爾慶子渼

按蠡縣誌爾慶由庠生加鴻臚寺序班賦性剛直屢召未仕教三子俱庠生兵變堅志盡忠攜三子賈渼等俱以死節舉家二十二口從之而卒院旌云忠孝鍾之一門

李森按祁州誌正徳辛未流賊卒至森被擄乃曰吾良民也豈汝從無寧有死而已賊遂殺之

鄭秀按祁州誌秀幼有膂力正徳時寇至秀率眾以禦發矢斃賊三人賊盡力環攻眾潰以走秀挺然力戰死

方﹠﹟按汝寧府誌﹠﹟字國珍汝寧千戶所人貌魁梧多力能舉五百斤鼎並挽雙弓蓋義俠也正徳六年冬霸寇劉良趙鐩等至汝僉事王玹招集義勇爲守禦計﹠﹟應募隨守備都指揮餘英出拒戰遇於韓莊賊鋒甚銳英懼先奔﹠﹟獨奮力戰手刃數十賊賊皆辟易矢盡刀折下馬撤屋椽復戰賊圍繞數匝攢矢射死時年二十九明年都禦史彭澤督軍至聞而悲之令有司致祭仍以金帛卹其家

華承學按靑州府誌承學蒙陰人正徳六年遇流賊欲脇以行承學曰汝逆賊也將行磔屍萬段我何從汝賊怒遂支解焚其屍九年詔旌之

丁義按靑州府誌義諸城人正徳六年流賊剽掠東土悉爲動搖義率兄弟族侄追至利津縣薛家崖爲賊所襲而死

張鵬按靑州府誌鵬安丘人正徳六年流賊猖獗獨倡大義募精兵協力拒賊身被重創而死事聞詔旌其門給其子冠帶

孔承浦按兗州府誌承浦曲阜人至聖六十代孫正徳六年賊犯闕裏承浦仗義拒賊與妻王氏偕死詔表其門

馬鏞按兗州府誌鏞曲阜人正徳辛未賊犯闕裏鏞以威大詬不屈而死詔表其門

何世臣侄良翰

良士

按兗州府誌世臣曲阜人與侄良翰良士俱補邑庠生正徳六年流賊至邑三生被脇抗拒不從且曉以順逆賊怒俱罹害時人作三義傳紀之詔旌其門

商瓛按東昌府誌瓛夏津人正徳辛未流賊入髙唐瓛有事於其境遇賊被執脇使從瓛曰吾家世奉詩書之訓柰何自污其身以蹈不義死生惟君賊怒殺之事聞詔旌其廬

陳巖按東昌府誌賊掠夏津邑人陳巖提刀擊賊不勝見獲賊壯其人出紅紵衣衣之巖裂衣大罵遂被害

劉俊按東昌府誌俊博平人邑諸生正徳辛未羣盜淫掠俊自鄕攜女入城避之道遇賊被執賊曰秀才從我我且饋汝俊厲聲曰吾讀書人恨不操三尺鐵剪除爾輩乃利於共盜乎賊怒殺之女不受辱亦被害事聞旌表祀學宮

劉宗仁兄

宗順

劉良髙林按東昌府誌宗仁茌平人邑諸生正徳辛未流賊入境宗仁年十八同兄宗順歸村捨遇賊執之好語誘使從宗仁叱曰若輩鼠狗耳人將不食其餘何乃重辱我賊怒推刃其兄宗仁號泣以身翼之俱被害已賊攻城邑人劉良守南門挺戈力戰中數創不退城陷被執罵賊死又邑人髙林者賊偉其貌脇使行林詭應聲伺間殺數賊爲賊所刺

徐文英徐固輪戚壽賈得山按汝寧府誌文英字景華西平人成化丁未進士歷官陜西苑馬寺少卿正徳辛未流寇陷西平文英死之事聞贈太僕寺卿同時與難者生員徐固輪戚壽義官賈得山等七十四人俱從祀忠節祠

東紳按汝寧府誌紳西平人爲邑庠生素以忠義大節自期不苟然諾正徳六年流寇攻城率闔學諸生詣邑宰王佐陳大義誓以死守及城陷王佐死之紳猶率眾巷戰以眾寡不敵戰死事聞敕命立祠祀王佐紳從祀焉

王良輔子

禮

按鞏昌府誌良輔隴西人正徳間以國子生授河南沈丘縣學訓導在學勤於訓迪歲辛未汴東盜起流劫郡縣當路檄良輔分守沈丘城賊至城下攻擊良輔督兵防禦三日戮力拒賊賊怒攻愈急而城南拒敵者力不能支賊登城而入良輔率子禮諸生陳善等與賊戰力屈臂被傷猶罵賊不已賊見其奮力諭欲用之良輔曰我儒官何爲從賊與禮遂俱被害當路奏聞朝廷褒錫之

任希夔按鞏昌府誌希夔徽州人父廣任知縣希夔充弟子員正徳辛未蜀賊流劫至徽城垂陷人皆避之希夔獨不避或勸之希夔叱曰士而避難國家作養何爲乃呼鄰人陳鸞等突出持戈巷戰罵賊不休仍登城血戰竟日賊怒縱兵奮擊希夔遂被殺成參政表希夔忠義詔旌其閭

朱端按歸徳府誌端夏邑陰陽訓術正徳六年流賊楊虎攻破其城端分守西門猶戰力屈被執厲聲罵賊而死有司以聞詔旌表之

王吉按歸徳府誌吉夏邑人庠生正徳六年流賊楊虎攻城吉守東門殺賊甚眾西門破不屈死有司以聞詔旌表蔭一子入庠

張正福弟正顯侄

友舜友珠

按黃州府誌正福有膂力武藝正徳六年流賊寇黃直抵羅田正福承命追擊冒險深入爲賊所困與弟正顯侄友舜友珠俱死之

方淸按寧遠縣誌淸字一淸千戶方銳長子自幼岐嶷作事多機警世蔭附學肄業武經將傳之外復勵墳典交遊議論皆本忠孝正徳六年苗賊攻城淸拒守城陷父子相奮以迎敵至文昌街迎戰遇害猶倚立墻壁瞋目直視不僕者移日見者疑其猶生士大夫及軍民臨其喪者無不哭之哀有子春嗣爲副千戶

姚允恭按盱眙縣誌允恭貢士任霍山訓導秉性剛正教士有方值寇臨城冠帶坐明倫堂罵賊殉難事聞贈國子學錄祀鄕賢

周福按永城縣誌福生員正徳六年流賊寇永城福具衣巾守北門城陷被執不屈遂遇害

劉浙按靑城縣誌浙邑諸生正徳六年流賊之亂城破浙父被執浙請以身代父子俱遇害

何奇按東鄕縣誌奇字子美讀書粗知大義富而好施正徳初東鄕盜起里人多媚賊以求免奇謂非長計請於官欲及其可制而圖辛未春臨川令龍誥督兵入賊巢且撫且捕奇糾鄕眾爲應援賊猝至兵敗叢戟刺誥誥麾眾急去曰我義當死汝等急避之奇抱誥大呼曰此邑父母也勿加害寧殺我賊遂殺奇而誥得免

饒理按東鄕縣誌理字朝幹由庠生援例入太學正徳辛未歸省盜起東鄕居少參辟理佐縣令率民兵攻賊巢次於何坊賊猝至兵大潰理奮怒討賊賊並力攻之中數矢而斃無子以兄之子治爲嗣事聞於朝詔蔭其子爲藩掾理性剛直少最獷戾長知學以古訓變其气習使其不早罹於難則造就未可量也

郁采詹濟按明外史忠義傳采字亮之浙江山陰人正徳三年進士授刑部主事謫大名府教諭稍遷裕州同知流賊起采預繕城以備及賊薄城知州李徳仁欲遁采曰毋爲民望身先登陴與都指揮詹濟竭力堅守斬獲頗多旣而賊眾益增四面攻圍采等且戰且守力窮而援兵不至徳仁與指揮辛澤任綸竟率眾逃城遂陷采被執罵賊不輟賊碎其輔頰而死濟亦遇害士民死者三千人七年二月事聞贈光祿少卿賜祭予蔭濟亦被卹

任賢按明外史郁采傳采之拒賊也約裏居禦史任賢同守賢諾之招其鄕裏三千人登陴拒敵城陷賢罵賊不屈死一家死者十三人贈太僕少卿予祭葬錄其一子

王鼎按明外史郁采傳鼎爲永城知縣流賊來寇鼎率眾拒之力不敵城陷鼎系印於肘瞑目端坐以待賊執之不屈死贈卹如例

熊驂韓塘按明外史郁采傳驂爲萊蕪知縣流寇入境率眾出戰爲賊所執與主簿韓塘俱不屈死

朱惟一按河南府誌惟一邑庠生正徳壬申流賊作亂惟一避居城東爲賊索之惟一以大義責之賊欲掠其婦女益大罵不屈賊以火燒之遂全家遇害

王瑋按歸徳府誌瑋字徳輝虞城人正徳間流寇蔓河南陳分憲檄郡縣生員編名守城城破賊以兵脇瑋從已瑋大罵不屈遂死之妻李氏殉之

李斌按汝寧府誌斌遂平人生平負大節有奇气正徳間流寇爲亂斌督鄕人與戰被執責以義大罵賊怒剮之祀鄕賢

戴璜按汝寧府誌璜字宗儀新蔡人爲邑庠生正徳七年流寇猝至璜方與其子奎讀書一村墅中賊得之欲與謀以濟其亂璜不從乃脇以刃璜瞋目罵賊賊怒裂之擄其子奎入壘賊帥詢其故曰壯哉吾舉兵五載未嘗見此人何爲害之遂斬害者釋其子令葬璜其面猶生

王贇按汝寧府誌贇字世傑固始人少聰敏補邑庠弟子員正徳七年賊掠固始贇避兵至橫天澗被獲令牽馬贇不屈詈曰我皇朝士人安肯從汝賊怒殺之當道奏聞事下禮部照例立石旌之

朱紀按汝寧府誌紀字維憲固始人天性孝友父本患中祕用管以口吹無難色母鄭氏年九十孝養備至嘗夜失牛家人逐盜已獲乃舊識者縱之不問子冠貴封禦史正徳七年霸寇至紀於蔣家埠聚義兵拒之斬賊黨七人賊怒四面環攻力疲遇害事聞贈光祿寺少卿

李景按開封府誌景山西廣靈人正徳初知西華縣蒞政明敏吏民畏服七年春巨寇劉六劉七等攻城景率眾拒之被執不屈而死詔贈光祿寺寺丞仍命有司立祠祀之

王溏按長垣縣誌溏由監生正徳間任河南襄城縣丞寇至攻城溏戰守不屈爲賊所殺襄民立祠時享

房永按淮安府誌永宿遷人前六安衛指揮正徳七年流賊猖獗聞永善騎射襲其家劫以爲帥永諭以大義不從遂被害

張廷美按淮安府誌廷美宿遷人正徳間流賊擾亂以民兵選夜半率眾至邳與賊遇眾退不敢前廷美曰此賊多傷殘我百姓極爲慘毒彼亦人耳非鐵漢也柰何避之諸君但隨我後我當前鋒乃大戰死薛侍郎殯之作文以祭

劉文萃按登州府誌文萃棲霞庠生正徳七年流賊肆掠率眾禦之不勝被執文萃無怖色大罵不屈遂遇害

吳勛按辰州府誌勛武進人爲指揮同知正徳七年二月從都指揮湯輔截殺流賊至徳安府領兵赴應山縣葛基山遇賊蜂擁時承平旣久兵不向前勛奮然色變曰汝輩不力吾以身殉遂與賊對敵不支陣亡尋獲屍收斂撫臣劉丙奏稱勛等𨿽不能奮勇成功然能捐身赴敵死於鋒鏑例當優卹奉旨賜諭祭一壇男山加一級襲指揮使

段棗彊按保定府誌棗彊完縣人正徳七年流賊犯完縣知縣杜珝率民固守棗彊激於義糾敢死士數人夜劫賊營矢石不避罹於難

李才傑按云夢縣誌正徳七年劉六劉七寇應山才傑領民兵拒賊死之

王續宗張信張環按靜寧州誌續宗忠仲子善騎射以增廣生爲監生授河南羅山縣主簿正徳七年流賊亂河南續宗請於督軍修城道淮爲濠汝寧屬城多殘破羅山獨全督軍器之使帥諸縣民兵討賊追得婦女生畜輜重甚眾遂與指揮沈鏜合兵追賊牢山賊戰急沈鏜奔潰續宗與弟義官梅親兵張信張環等下馬死戰力不支揮弟去令保妻子還鄕養母從者盡死續宗矢盡爲賊擒說降續宗抗罵支解以死贈羅山知縣立祠蔭子尙賢監生

司瀾按汜水縣誌瀾常熟丞鏞之子幼慷慨英發善騎射勇藝過人正徳七年流賊西馳攻於城下人皆驚潰瀾獨守東門射賊中矢死者數十人弓折易而復射弓又折賊從北城猿援出其後執之欲求同事瀾厲聲大罵不屈遂碎屍死焉賊畏其威恐有繼至者卽棄城而走一邑賴以保全紀功雷禦史奏其勇烈邑人宋官銘之

劉嵩按尉氏縣誌嵩本縣人正徳七年流寇殘掠人無不竄匿者或以服從幸免嵩難曰從賊非義竄將何之況隴墓在此忍別去耶遂倡眾塹地築垣列棘爲備賊破鄢陵次及尉氏有二十騎至村嵩令婦女男服守垣丁壯出敵殺馬賊十九人僅一騎得脫夥賊來攻相持甚久被執問曰汝多大人敢如此嵩叱之曰我身不大心大耳賊相視曰眞好漢旣而怵之使從嵩曰汝獨不思殺汝者肯從汝耶罵愈厲闔家受害者四十七人

單經翰按招遠縣誌經翰字屏之其先人世業農弱冠補弟子員生平以節義自矢歲壬申孔兵逼城經翰語妻王氏曰吾自燥發讀書往往見烈士捐軀𨿽執鞭所欣慕今吾致身日也妻曰能如是乎何不可與子共之夏五月城夫婦遂雉經焉防撫朱題贈諸城訓導

賴思智孫

世華

按福建通誌思智上杭人正徳七年掛坑寇亂思智領兵搗巢斬其渠魁餘黨逃遁乘勢深入伏發被賊支解事聞贈武略將軍立祠以祀蔭其子楷爲本所百戶世襲孫世華領兵抵浙勇戰多功中流矢殞贈秩立祠祖孫忠節之名前後相望

李元丰按福建通誌元丰連城人正徳間武平寇作元丰奉檄討賊不利被執元丰不屈殺之鄕人塑像於忠義祠

馮傑按明外史吳景傳正徳七年正月賊麻六兒越百丈關將逼川東副使馮傑追擊於蒼溪俘斬頗眾日晡移營鐵山關賊乘夜衝突兵潰傑死之事聞贈按察使賜祭葬謚恪湣世蔭百戶

何衝霄按奉新縣誌衝霄山西人縣丞永淸之子隨父任有勇略值華林寇反奮欲立功從軍進徵累戰克捷正徳七年五月寇復蠢動髙安奉靖三縣官兵會約夾攻仙女寨時期兵未集賊突至眾欲退衝霄曰使賊躡吾後無﹠﹟類矣卽率眾直前力戰而死郡守李承勛遣主簿薛﹠﹟詣死所以禮斂祭從祀忠節祠

邢世臣按常山縣誌世臣嚴州衛指揮正徳七年姚賊作亂犯常山世臣領兵至球川男女方渡石潭橋以避賊守者見賊勢急欲斷橋男女猝爭赴水死世臣適至勒陣待賊使男女魚貫渡橋自便頃之賊至與戰敗之旣而兵行失道爲賊所得世臣覬守者懈拔佩刀殺之取其旗服逃歸總帥李參將疑之免冑以見乃得歸復戰賊大懼見其面黑呼爲鐵面將軍一日數酋躍馬持槍挑戰世臣引弓射一人墮馬死賊敗走世臣乘勝長驅爲掃巢計援絕被害訃至常民零涕

馬驄按尉氏縣誌驄貢士正徳八年八月姚源洞賊王浩八等作亂驄奉總制命隨按察司副使李情往剿之萬年賊陷城驄與情被執不屈遂遇害

李情按萬年縣誌情河南人饒州兵備副使守土時降者復叛民有告急避者情曰死守職也於生何爲遂死於賊

陳達秦碧馬環孔卓蘇大觀桂芳按萬年縣誌陳達浙江人饒州府通判秦碧浙江人饒州府通判馬環山東內鄕縣人縣丞孔卓福建上杭縣人典史蘇大觀余幹人陰陽訓術桂芳余幹縣學生員俱殉國死節

馬欽吳祚倪列按萬年縣誌馬欽安福縣典史吳祚余幹縣致仕典史倪列安仁縣醫學訓科俱正徳間殉國死事

孫廷玉丁材劉時用汪海按萬年縣誌孫廷玉丁材劉時用汪海俱縣吏殉節

宋瑛子儒

按辰州府誌瑛沅陵人以府貢歷升平樂府通判正徳八年柳州諸寨洞苗猖獗撫臣洪範督理剿除瑛以捕盜委洞谷九寨已皆潛遁至楊頭寨寨苗糾合九寨餘黨反攻瑛力不支身被數創越二日救兵不至爲苗所殺子儒痛父陣亡奮不顧身同守備李實隨官軍直抵苗巢接戰三日擒其渠魁苗已駭散尋獲父屍裹負歸府五孔流血抱屍而死範曰瑛爲臣死忠孺爲子死孝官給銀一百兩扶柩以歸

李錫按嘉善縣誌錫字天佑河南登封人由國子生授本縣主簿性侃直有大節正徳八年江西姚源洞盜起犯衢州開化等邑錫應選率兵往禦至開化之馬金街臨陣前驅斬獲賊首三顆力屈被擒殺於安仁之花橋事聞贈本縣知縣蔭子入監後知縣張煥於按察分司右建尙節祠祀之

鄺淸隱黃廉圃黃天錄李伯元按廣州府誌淸隱新寧人慷慨有俠士風正徳間溫邊白石羣盜起兵備王大用來徵遣淸隱同黃廉圃黃天錄李伯元等赴賊所宣諭招撫時賊梁許車保抗命淸隱仗義聲罪遂被難同死者九人兵備慟之旌爲九節云

張熹按海康縣誌熹任本衛指揮同知正徳間海賊猖獗入港劫掠民艘時備倭者怯弱分巡李擇可哨捕者委熹督之熹捨戰艦坐民船以誘賊賊悉眾來攻大戰沙頭洋勝之奪回民舸二熹恃勇復追賊至牛村港賊舟繼至遂夾攻熹無援且矢盡竟陷賊死同歿者亦眾李僉憲哀之親致祭焉

梁奎按順徳縣誌奎字文燦順徳大良人以鄕薦通判袁州姚源賊攻城死之詔進秩錄其子嘉靖間徳興吳寵來知縣事詳奎死事白使祀鄕賢後督學張希舉立崇義祠以祀之

謝惠按廉州府誌惠欽州所百戶領備倭事正徳八年八月交址入寇惠率官兵禦於淡水灣賊眾兵寡力戰死之

陳相按海康縣誌相蘄州人正徳九年自廣西調於雷爲中所百戶輕便勇敢隨軍調守陽春鳳凰寨時陽春山賊猖獗乘夜來攻相督兵拒之兵潰散相挺身力戰殺數賊竟爲賊所殺

鄭寶子

宗珪

按明外史忠義傳寶正徳時爲郁林州同知署北流縣事妖賊李通寶爲亂逼其城寶與其子宗珪率兵出禦殺賊二十餘人賊稍退乘勝逐之賊返斗父子皆死十三年九月事聞贈郁林知州錄其一子

王振子朝

實

按明外史鄭寶傳寶同時有王振者正徳九年任福建黃崎鎭巡檢時海寇常入劫掠振謹堤防利器械守備甚設後羣寇大集振率三子臣朝實接戰斬首逐北自辰至未寇勢少衰俄伏兵起振被殺屍僵立不僕三子冒刃救之臣被重傷朝實皆死禦史上其狀予卹典官臣爲序班

談茂田榮謝鐸按薊州誌茂忠義中衛千戶正徳十年值有邊警茂與田榮謝鐸等領兵守蘭峪從參將陳幹戰敗三人奮不顧身俱死之

曹鵬按靖州誌鵬靖州衛指揮正徳十年調禦徳安流賊奮勇力戰死之事聞賜祭加蔭一級與鄧旻同祀二忠祠

折宗按河南通誌宗正徳中爲虞城訓導流寇攻城宗率士子奮勇固守力不支城陷殉難

王佑按山西通誌佑祁縣人正徳間歲貢知唐昌縣俄有苗寇突抵縣時無城塹佑刊木爲柵與民共守及賊破柵入挺身巷戰力竭被執遂遇害

杜斌王寶按開封府誌斌四川大寧人正徳中爲沈丘縣丞賊攻縣急斌同都指揮王寶督眾出禦失利俱死之嘉靖初事聞贈本縣知縣蔭其一子

王廷輔按濟南府誌廷輔字大任徳平人善騎射正徳間流賊猖獗廷輔與宋﹠﹟倡義糾眾得三百餘人保守城鎭賊突至城下廷輔與﹠﹟率奮勇卻之逾歲賊復掠縣境縣丞王楷令廷輔與﹠﹟率眾追擊兵潰奔散廷輔語﹠﹟曰一縣官仗吾二人今走是無官民矣乃奮鬥赴敵而死有司上其事諭賜祭葬

隋朝王寬接恩王秀於河蓋威

蓋瑞方略王用李臣盧昌咸英

馬負圖荀通盧林姜勉仁按登州府誌朝萊陽人膂力趫捷善騎射正徳中流賊攻城朝射殺賊甚眾及城陷朝愈奮力殺賊三十六人力疲猶彊戰賊知其勇悍不忍加刃麾使就擄朝怒目大罵自投塹中時同拒賊戰死者王寬接恩王秀於河蓋威蓋瑞方略獨善射儒生王用殺賊頗多被禍尢慘俱蒙旌表又有庠生李臣盧昌咸英及太學生馬負圖民兵荀通盧林姜勉仁皆不屈而死遠近哀之

鞠鉞按登州府誌鉞字文登庠生正徳中流賊破城鉞與妻於氏俱被擄至城南寺逼鉞割發以從鉞厲聲曰頭可斷髮不可割遂見殺子氏義不受辱觸石而死按察使馮世雍令有司禮葬碣其墓曰雙節

徐銘孫炳

燦

按登州府誌銘慷慨有气節以明經令眞定多善政升大名府通判致仕正徳間劉六等倡亂攻邑城銘守東門率眾對敵三日夜力盡城陷賊擁銘索金銘曰淸白吏一敕之外無他物罵不絕口遇害事聞旌表忠節給銀營葬後孫炳燦罵賊遇害有祖風

王湯臣按登州府誌湯臣招遠人正徳中流賊猖獗湯臣與蘭宣邢繼宗隨知縣申良戰於縣東之黑山奮勇深入斬首數級歿於陣申良獲捷收其骨葬之仍聞於上優卹其家後知縣王文貢題其墓曰戰死義士

張文慶按淄川縣誌文慶正徳中從寧杲討流賊所向有功以一馬深入賊營殺數十人賊中善射中文慶左目文慶下馬猶手刃數人被執賊愛其才勇欲降之不屈而死

李日舒按樓霞縣誌日舒廩生膂力非常遂肄武業時方多故詔選將材日舒赴都與試特取天下第一授守備流寇猖獗天中日舒從督憲官統兵禦之開封陷勢不可爲日舒猶奮力死戰歿於王事

陳韜按山西通誌韜大同人正徳間爲招遠縣丞值流賊攻掠韜率眾死守城陷被執不屈見殺事聞贈登州通判

王溥按保定府誌溥深澤人蚤充縣吏將赴銓司時叔官萊陽縣丞聞彼寇作同弟懷義往探之遇賊擐甲提刀血戰至日昃獲賊馘首力盡遇害

柳味道按處州府誌味道云和人正徳間山寇作亂欲彊之去因紿之曰可扶上松頂仰瞻雲气賊以爲然羣扶之上遂口占一絕自縊樹下賊驚拜而去

余有輝按徳興縣誌有輝正徳間姚源寇掠知縣趙徳剛議撫之親入賊營賊執之索金帛時有輝從行乃請於賊願以身質令知縣回可得金帛徳剛得脫歸值憲使王某統兵臨縣而金帛不至賊以有輝紿己縛於樹上亂箭射殺之萬曆間檄祭義勇祠

孫燧按明外史忠義傳燧字徳成余姚人弘治六年進士授刑部主事再遷郎中正徳時歷河南右布政使當是時寧王宸濠有逆謀結幸臣錢寧中官張雄輩日夜詗中朝事幸有變又劫持羣吏賂遺之使爲己用副使胡世寧暴其狀遂得罪惡巡撫王哲不附己則毒之得疾乞歸逾年死董傑代哲僅八月亦死自是官其地者惴惴以得去爲幸代傑者任漢兪諫皆歲餘罷歸朝議欲得才節大臣燧在河南有聲以故共推用燧十年十月以右副都禦史巡撫江西燧聞命嘆曰是投我艱也當死生以之乃遣妻子還鄕止攜二僮入南昌南昌人洶洶謂宸濠旦暮且爲天子諸黨附及羣盜相依倚作聲勢燧左右亦多爲耳目刺燧言動輒馳告而燧防察甚密卽左右不得窺時時爲宸濠陳說大義冀其警悟卒不悛陰察副使許逵忠勇可屬大事多與謀又懲胡世寧事未敢訟言於朝托禦他寇曲爲備先城進賢次城南康瑞州患建昌縣多盜割其地別置安義縣以漸弭之而請復饒撫二州兵備撫不得復則請敕湖東分巡兼理之九江當湖衝最要害請重兵備道權兼攝南康寧州武寧瑞昌及湖廣興國通城以便控制廣信橫峯靑山諸窯地險人悍則請設通判駐弋陽兼督旁五縣兵又恐宸濠劫兵器假討賊盡出之他所宸濠﹠﹟燧圖己使人語諸幸臣去燧而遺燧棗梨二物以示意燧笑卻之逵勸燧先發後聞燧曰柰何予賊以名且需之十三年江西大水宸濠素所蓄賊淩十一吳十三閔念四等出沒鄱陽湖燧與逵密謀捕之三賊遁沙井燧自江外掩捕夜大風雨不克濟三賊走匿宸濠林墓間於是密疏白其狀且言宸濠必反章七上輒爲宸濠遮獲不得達宸濠恚甚因宴毒燧不死燧乞致仕又不許日益憂懼數月髭發盡白明年宸濠脇鎭巡官奏其孝行燧與巡按禦史林潮冀藉是少緩其謀乃共奏於朝朝議方降旨責燧等會禦史蕭淮盡發宸濠不軌狀詔重臣宣諭宸濠聞遂決計反六月乙亥宸濠生日宴鎭巡三司明日燧及諸大吏入謝宸濠伏兵左右大言曰孝宗爲李廣所﹠﹟抱民間子我祖宗不血食者十四年矣今太后有詔令我起兵討賊亦知之乎眾相顧愕眙燧直前曰安得此言果有詔請出示之宸濠曰毋多言我往南京汝當扈駕燧大怒曰汝速死耶天無二日吾豈從汝爲逆哉宸濠怒叱燧燧益怒張目直視宸濠起入內殿易戎服出麾兵縛燧諸司股栗逵獨奮曰汝曹安得辱天子大臣因以身翼蔽燧遂並縛逵二人且縛且罵不絕口賊擊燧折左臂與逵同曳出逵謂燧曰我勸公先發者知有今日故也已遇害惠民門外巡按禦史王金布政使梁宸以下咸稽首呼萬歲宸濠遂發兵僞署三賊爲將軍首遣婁伯徇進賢爲知縣劉源淸所斬招窯賊賊畏守吏不得發大索兵器於城中不得賊多持白梃比伍文定起義兵設兩人木主於文天祥祠率吏民哭之遂引軍與王守仁共平賊諸逋賊走安義皆見獲無脫者人於是益思燧功燧生有異質遇事挺然不撓兩目爍爍夜有光死之日天忽陰慘烈風驟起凡數日城中民大恐走收兩人屍屍未變黑雲蔽之蠅蚋無近者明年守臣上其事於朝未報世宗卽位贈禮部尙書謚忠烈與逵並祠祀南昌賜祠名旌忠各蔭一子世錦衣百戶尋俱進千戶燧子堪在家聞父訃率兩弟墀升赴之會宸濠已禽乃扶柩歸

許逵按明外史忠義傳逵字汝登固始人正徳三年進士長身巨口猿臂燕頷沈靜有謀略授樂陵知縣六年春流賊劉七齊彥名焚屠城邑殺長吏諸州縣率閉門自守甚者乞賊毋攻城遺之芻粟弓馬或棄城遁逵之官慨然爲戰守計縣無城督民版築不逾月城成使民於屋外築墻髙過其檐啟圭竇才容人家令一壯者執刃伺於竇內餘皆入隊伍令曰守吾令視吾旗鼓違者軍法從事又募死士伏巷中洞開城門賊果至旗舉伏發竇中人皆出賊大驚走斬獲無遺後數犯數卻之遂相戒不敢近事聞進秩二等時知縣能抗賊者益都則牛鸞郯城則唐龍汶上則左經浚則陳滯然所當賊少而逵累禦大賊有功遂與鸞俱超擢兵備僉事逵駐武定州轄旁近諸州縣至則城圮溝平不格牛馬逵先事築城鑿池設樓櫓置巡卒明年五月賊楊寡婦以千騎犯濰縣指揮喬剛禦之賊少卻逵追敗之髙苑令指揮張勛邀之滄州先後俘斬二百七十餘人未幾賊別部錢鸞以百騎掠徳平逵盡殲之威名大著十二年遷江西副使時宸濠暴橫甚逵每縶其黨繩以法嘗言於孫燧曰寧王敢爲暴者恃權臣也權臣左右之者貪重賄也重賄由於盜藪今惟剪盜則賄息賄息則交解交解則黨孤不然後難圖也燧深然之每事輒與密議及宸濠反縛燧逵爭之宸濠素忌逵問許副使何言逵曰副使惟赤心耳宸濠怒曰我不能殺汝耶逵罵曰汝能殺我大子能殺汝汝反賊萬段磔汝汝悔何及遂並縛逵曳出賊斫其頸屹不動賊眾共推抑令跪卒不可得遂死年三十六初逵以文天祥集貽其友給事中張漢卿而無書漢卿語人曰寧邸必反汝登其爲文山乎逵父家居聞江西有變殺都禦史副使卽爲位易服哭人怪問故父曰副使必吾兒也世宗卽位贈左副都禦史謚忠節蔭一子世錦衣千戶又錄山東平賊功復蔭子百戶嘉靖元年詔逵死事尢烈而燧未愜物論將罷燧祀端祀逵廷議請攺贈逵禮部尙書進蔭指揮僉事易主居燧左久之復如初長子瑒好學有器識旣葬父日夜號泣六年而後就蔭人或詣之瑒曰吾父死瑒乃因之得官痛哭不能仰視瑒與燧諸子皆以孝稱瑒子事親孝隆慶中舉於鄕數試禮部不第有試官與瑒婚姻慕才欲物色之曰若此何以見先忠節於地下許氏子孫不如孫氏貴顯然亦能傳其家當宸濠初發難殺孫許盡劫諸司下獄奪其印參議黃宏主事馬思聰並抗節死

黃宏馬思聰按明外史本傳宏字徳裕鄞人著籍孝陵衛舉弘治十五年進士知萬安縣民好訟訟輒禱於神宏毀其祠曰有令在何禱也訟者至卽片言折之用才調泰和入爲戶部主事歷江西左參議按湖西嶺北二道王守仁討橫水桶岡賊宏主餉以功加俸二等賊閔念四旣降復恃宸濠勢剽掠九江上下宏發兵捕之賊走匿宸濠祖墓中盡得其輜重以歸宸濠逆節益露士大夫以爲憂宏正色曰國家不幸有此我輩守土有死而已民有持大義不從宸濠黨者宏每陰左右之及宸濠反被執宏憤怒以手梏向柱蹙項是夕卒賊義而棺斂之子紹文奔赴求得其棺以爲僞命治斂非父志亟易之扶而歸思聰字懋聞莆田人弘治末舉進士爲象山知縣復二十六渠漑田萬頃攺知平鄕治戰守具備盜盜不敢犯遷南京戶部主事督糧江西駐安仁值宸濠生日或勸弗往思聰曰吾往欲覘之疾報天子耳及被執系獄思聰不屈絕食六日死世宗立贈宏太常少卿思聰光祿少卿並配享旌忠祠嘉靖二年江西巡撫盛應期言前副使周憲討賊遇害宜如宏思聰例祀之旌忠祠而禦史鄧顯麒謂宏思聰死節非眞不當祀下禮官議遂奪二人贈官並罷配祀而祔憲忠烈祠明年給事毛玉勘江西逆黨請表章宏思聰及承奉周儀又六年宏子紹武訴於朝下所司核實巡按禦史穆相列上二人死節狀甚悉禮部尙書李時等請復贈官配祀帝難之下廷臣博議無異言乃報許

宋以方按明外史忠義傳以方字義卿靖州人弘治十八年進士除戶部主事歷郎中數榷關稅理倉儲督逋賦並以淸勤聞正徳十年出爲瑞州知府時華林大盜甫平瘡痍未復以方悉心撫字吏民愛之是時宸濠謀逆有萌而瑞故無城郭以方築城繕守具募兵三千日夕訓練宸濠深忌之有徵索又堅拒不應以是積忤迫鎭守劾之系南昌獄其明年宸濠反破獄出以方脇之降不可乃械置舟中載與俱行至安慶兵敗問地何名舟子言黃石磯江西人語則王失機也宸濠以爲不祥遂出以方斬之祭江賊平其子崇學行求遺骸不得乃殮衣冠歸葬之嘉靖六年有爲宸濠駕舟者目﹠﹟以方之死爲人言之巡撫副都禦史陳洪謨上其事詔贈光祿卿蔭一子立嘉忠祠於瑞州以祀之

萬木鄭山按明外史宋以方傳方宸濠之流毒江西也所在惡少年入其黨其抗賊者卒遇害前後不可勝紀其可知者萬木鄭山俱新建人宸濠遣閹校四出籍民田廬收縛彊豪不附者以去木與山集鄕人結寨自固賊黨謝重一馳馬入村執之積葦張睢陽廟壇前縛重一並馬生焚之自是宸濠黨不敢犯一日二人出飲江上爲盜淩十一所逼趣見宸濠烙而椎之皆罵賊死

趙楠辜增劉世倫陳經官李廣源按明外史宋以方傳楠字國用南昌諸生也兄模嘗捐粟佐賑宸濠夜捕模索金楠代模往脇以威不屈被掠死同邑辜增見迫抗節不從一家百口皆死諸生劉世倫儒士陳經官義士李廣源皆被掠不屈死

葉景恩第景允族

人景集景修

楊宣按明外史宋以方傳景恩以俠聞族居吳城宸濠將作難捕景恩脇降之不從死獄中濠兵過吳城其弟景允以三百人邀擊賊分兵焚劫景允家其族景集景修等四十九人皆死而護衛校尉楊宣泄宸濠叛謀於京師使人往捕托投江免

王用才按四川總志用才彭山人舉進士授寧府長史宸濠潛蓄異謀用才匡救以正誓死不從逮獄者累月終不屈竟憂憤而死事聞贈太常少卿賜祭於家

莊琠按廣東通誌琠字惇之揭陽人郡庠生弘治九年丙辰進士宰安福性峻潔不阿每事必循禮而行要其成一稟於法或以召謗難之曰三尺法如是吾知奉法而已至延接邑士大夫雍雍如也無敢幹以私刱學捨五十餘間以居生徒比考最疏乞攺教調國子博士尋擢徳府長史時宸濠蓄異志藐諸宗挾借祿米琠持不與復禁絕其家父宸濠宸濠銜之陰謀構害琠乃挺身往見詞色俱勃遂杖而下獄不食三日衣冠危坐而死時咸悼之禦史王完疏其忠嘉靖攺元贈太常少卿遣官諭祭

鍾鎭按南昌郡乘鎭字虛有新建人唐忠靖南平王傳之苗裔也爲邑庠生時宸濠方謀不軌劫授迪功郎鎭乃佯失朝以激怒宸濠宸濠果逐去之俄宸濠兵大集將以某日發石頭使人召鎭鎭已宵遁如新昌宸濠使追及於生米鎭大罵矢志不從觸石而死

浦惟盛按崇明縣誌惟盛字宜中由歲貢任浙江衢州府訓導升江西寧府教授正徳己卯宸濠將謀不軌連上規諷十三啟王不許脇之遂自縊

蕭昆按福建通誌昆字叔岡將樂人嘗從蔡淸受易學正徳丁卯舉於鄕辛未乙榜授淳安教諭尋補績溪己卯聘分粵闈途次爲宸濠所執欲降之昆慷慨言曰殿下違祖訓乾天命復欲辱義士乎卒不屈死

汪鑾按安慶府誌鑾軀幹修偉有健力正徳己卯宸濠擁眾攻城北鑾遇之被執脇令諭城中宸濠兵甚壯勸出降且誘以崇爵鑾至城下大呼曰王師已破南昌逆困極將遁可堅守厲罵不屈殺之解其屍逆退後眾犬爭啖一犬守護之見者知系鑾犬因知爲鑾之屍也有司狀聞詔旌其門

沙瑞按黃州府誌瑞字鳳翔歲貢事親孝任寧府紀善宸濠反瑞泣諫宸濠恚曰不從且死瑞頓首流血曰大王求臣急臣有死耳囚之瑞痛哭自縊死

方庸按湖口縣誌庸字文中少儒業知大義正徳十四年宸濠舟泊湖口庸奮勇率眾拒敵眾潰力不能支被執不屈遂罹害

段泰按沭陽縣誌泰號拙庵以鄕薦仕山東壽光知縣因事忤逆璫劉瑾謫邊衛升江西瑞州府通判值宸濠反抗節不從死之

賈鉞按石門遺事鉞山西石州人正徳十四年任政令嚴明赴難卒入名宦祠

王天與按寧都縣誌天與字性之廣東興寧進士正徳丙子知縣廉介剛敏能任繁劇尢加意作士課試有法徙置學校動費萬金一時尙義者咸樂助且有以不與輸資爲恥者均庸調輯流移卹孤嫠扶良鋤惡而寇攘賭博者必榜其門常俸之外分毫不取𨿽至愚者類能深諒之從提督王守仁平橫水浰頭諸寨有功部使者取補風憲會從討宸濠勤死王事男女哭之如失怙恃相率請諸當道立祠塑像於學之右春秋祀之

李淳按西寧志淳西寧衛千戶勇敢善戰能以寡敵眾多所克捷嘗承委追撫番夷有剽掠者淳直搗其帳必得首惡殲戮而後已用是諸番恚恨相與發誓必欲生啖淳肉正徳十四年追番至內隆卜賊果擁眾撲集從者潰散淳猶手格數人力盡被執賊逼令跪淳罵不絕口賊遂爭前斫其死甚酷

霍宗按鄜州誌宗本州人正徳十四年回賊作亂寇州境兵備寧公遣指揮率戍卒及民兵捕之至石梯山賊勢猖獗眾咸潰走宗以鄕兵獨當一面手刃賊數人力不能支死難州守禮葬題墓曰義勇

夏元宗按長沙府誌元宗安化人正徳十四年鎭溪賊入境元宗叔潮源率兵禦賊被射元宗乃挺身赴難亦被擒剖其腹實以亂石

李遜按招遠縣誌遜甲子舉人庚辰特用授寧陵知縣閻變殉難

何湛六按崇仁縣誌湛六正徳十六年宸濠餘孽流劫郡縣突入縣治縱火扼要路縛邑丞罄掠庫藏時黃州橋毀湛六統精銳十餘人持兵涉水奮進先斬賊卒守門者呼躍而前擬生擒渠魁羣賊夾攻之遂遇害

吳永揚按長沙府誌永揚安化人正徳辛巳率鄕兵禦賊被傷猶忍痛追擊獲賊首回至株梅而卒

姜茂按觀城縣誌茂軀偉有勇力正徳間流賊犯境獲而奇之令爲前隊卒茂恥從賊且自度難脫遂反戈殺賊賊眾擊殺於孟秋寺

郭經弟綸子衛國

按丰潤縣誌經興州前屯衛千戶聰慧過人博學能書正徳中舉武進士升署指揮僉事歷遼東備禦時有警至經與弟綸相與力戰而死升其子衛國世襲指揮僉事復備邊亦死之

許驤按丰潤縣誌驤興州前屯衛百戶嘗守董家口關正徳間警至驤率眾戰力竭死之其子襲千戶

黃徳微按遂昌縣誌徳微字幼元金溪人郡庠廩生性粹學博詩文矯矯不猶人行誼猶硜硜自好累代名聞人一門師友屢蹶闈試將以次年貢姚馮二賊倡亂入其都人皆奔徳微獨後爲賊執脇之不爲屈且罵辱之遂遇害古義烈不是過也士林咸惋惜之

蔡宗吉子倫休

孫晨晏

按宣平縣誌宗吉鄕賊陶得二亂宗吉率子姓鄕民保東巖縱火守不支遂同子倫休孫晨晏俱鬥死妻林氏同媳包氏罵賊投巖死父母兄弟妻子一家同日死者三十八人宗族五百餘口

葛叔行按宣平縣誌叔行以辦事官奉敕還鄕招撫叛寇不從死之事聞優賞其家

韓鼎新按昌化縣誌鼎新字又銘江都人任本邑教諭姿貌魁岸性磊落不屑一切瑣細好學喜飲善屬文每讀史置觥幾右至古忠臣烈士之際輒搔首浮白歌呼致憑弔意勤課士得佳文則以酒加侑之嘗曰士人生天地間以忠孝立身不幸處時之末流當以成仁取義爲則如侍中文山諸公豈非後學典型乎值徽郡寇亂躪入官舍苛勒其金帛鼎新曰寒氈耳何餘物偵其室果蕭然欲彊系以去侮辱殊不堪鼎新憤激自刎死昌人士憐之

忠烈部名臣列傳三十六

明七

龔諒按明外史王冕傳諒爲徳平知縣世宗嗣位之歲寧津盜起轉掠至徳平諒率吏民禦之力屈被殺贈濟南府通判卹其家

麥成按嶽州府誌成順徳人吏員正徳典史有勇力嘉靖元年流賊掠鼎江口成父子集民兵往禦妻固止弗聽戰北馬躓賊叢槊刺之猶徒步手刃數人父子遇害

陳璣按福建通誌璣連城人嘉靖初寇楊廷蘭猖獗璣等率眾守禦捕殺甚眾賊避去行至陳屋坪會中食賊潛入環攻璣等猶以手刃賊數十輩賊縱火燒廬舍璣等遂遇害後祠於隔川額曰義勇

陳珪從

子鐸

按福建通誌珪歸化人與從子鐸俱以膂力聞嘉靖初流賊攻城二人守護得全屢建禦寇功後賊劫沂州邑令惇請珪鐸赴之旣陣殺十餘人賊敗走二人盡力追之官兵不前戰死

蔡志仁周日大按福建通誌志仁壽寧人嘉靖初流賊聚劫鄰邑震動志仁與周日大奉檄領兵招捕賊勢猖獗眾皆散遁二人獨當其鋒挺身突賊陣斬首數十級眾寡莫敵被執不屈遂爲所殺

周蘭按江陰縣誌闌家君山之麓偉幹丰頤須眉如戟嘉靖初海寇侯仲金鄭二白晝劫人於江蘭應操院募挺身駕艅艎奮擊一夜夜半至蔡港風湧濤怒蘭支槍一躍上賊舟厲聲而呼賊眾披靡斬首二十餘級溺江死者無算賊潰逸會援兵不集賊糾後勁逼戰蘭度不可敵遂跳入江流以死死經二十日屍浮進黃田港抵家後扉而止顏色如生尙堅握長槍作鏖戰狀太守義其事遣官祭之後附祭陳烈士祠

張琥按太和縣誌琥北原和人嘉靖癸未王堂作亂郭兵憲招集義勇琥率其子侄數人躍然赴戰賊勢少卻時鳳潁徐陳宿亳歸徳官軍列爲七陣賊犯鳳軍鳳兵勢不能敵眾軍潰亂琥父子且戰且卻力不能支遂遇害兵憲嘉其忠烈遣官致祭旌其門曰兄弟急難

黃國賦按廣州府誌國賦新會人嘉靖二年大徵布政張拯參政葛浩聞國賦行義具禮遣千戶區朝輔召用之國賦不獲辭遂散財起義擒眞賊五十餘徒長沙二鄕良民也官兵期剿之國賦極力保全凡三百餘家委招撫餘賊賊猶負固不服國賦以大義斥之不聽遂遇害

劉錦按定海縣誌錦字朝章溫州衛指揮僉事嘉靖癸未擢浙江備倭都指揮駐節定海是年夏兩島貢夷自郡城相讎殺焚掠郊原已乃搶舟突出關口錦倉卒督舟師追剿時遠近士女避難入城者甚眾錦謂掌印指揮李震與縣令鄭餘慶曰以城守付二君惟百萬生靈是圖錦當討賊遂與戰於霍山洋自辰至申不解手發矢斃數賊俄舟乘風潮薄賊舟膠不可動適戰棚陷士卒多墜水死賊踴躍過舟錦揮刃奮格力竭墜水呼曰受朝廷重寄惟有死耳竟歿於海臺省交上其事詔進爵指揮使俾世襲焉

王冕按明外史忠義傳冕字服周洛陽人正徳十二年進士除萬安知縣寧王宸濠反列城長吏多奔竄冕募壯士從王守仁攻復南昌宸濠還兵鄱陽官軍戰不利冕獻火攻策敗其兵宸濠窘易小舟攜宮女遁冕部卒棹漁舟追及之宸濠投水不死並宮女執送冕所冕以送守仁功未及敍坐他事落職世宗踐阼錄前功擢兵部主事巡視山海關嘉靖三年十二月遼東妖賊陸雄李眞等作亂突入關從吏欲扶冕出走冕不可曰吾有親在走安之急趨母所執兵以衛賊至母被傷冕奮前救之被執脇以白刃大罵遂見害詔贈光祿少卿有司祠祀

胡景隆按寶慶府誌景隆邵陽人素負气誼有勇略爲鄕裏推重嘉靖三年流賊入境郡委率領民兵追剿至燕子巖眾見賊勢猖獗皆奔潰獨景隆奮勇拒敵格殺五六人因無救援遭重圍遂罹害分守道王知府周厚斂葬之躬致祭於其家謂其人𨿽不外於匹夫而行實庶幾於烈士云

王以文侄

用器

按長沙府誌以文安化人嘉靖三年賊劫鄕民以文率鄕兵剿捕手刃四五賊乘勝追逐被賊邀擊死之侄用器奮身赴難亦遇害知縣鄒山齡行勘遣祭其詞曰伯有卹鄰之義侄近顧親之孝一舉兩得人情所難

康鉞按臨潁縣誌嘉靖三年劇賊爲遠邇患官兵捕之賊躍戰屢克至是知縣鄭冔乃率數百人直抵巢穴眾狼顧莫敢入惟鉞持兵而進眾生气百倍遂獲賊數十鉞竟遇害冔率合屬哭奠葬焉

陣琚李松按徳慶州誌琚字宗玉南寧人監生嘉靖四年判州事盡心民事憤羅旁猺賊爲患與守備指揮李松往來江道未嘗安居增立營堡以備寇發於南岸羅旁大歷等地方設墟使州人與猺互易俟其狎而圖之因往視焉適姦人泄謀賊乃衷甲於市中殺琚及松後滅賊總制王守仁命官以首級祭之祀忠景祠

張永定子環

按長沙府誌永定安化人嘉靖丙戌十二都賊亂率兵剿之賊設伏邀擊方陣而潰永定死子環來援亦被殺署縣黃桂華遣祭曰父以義隕子以親捐捨生取義爾父子全

梁瑾按金壇縣誌瑾山西臨汾人由貢士嘉靖八年任居官淸苦治園蔬以自給剔馬政毒民諸獘時鹽寇張甚奉檄進剿力戰勝賊手殪數凶幾獲其魁忽暴風覆舟被害人以爲生勵淸勤死忠國事給事中王煜爲作悼文

張九湖按永寧州誌嘉靖庚寅寧鄕妖人聚眾五百作寇張九湖年方十八力能挽六石硬弓謀勇兼全矢志逐賊相遇交鋒之際其矢一發賊應弦而斃中傷者甚眾賊皆驚愕殊死戰我眾遂潰九湖猶力拒矢竭乃遇害

賀冕弟璋祥

珍

按寶慶府誌冕邵陽人嘉靖十年流寇劫掠冕率弟璋祥珍四人奮勇禦敵以後援不繼俱死之

陳永居按延平府誌嘉靖壬辰漳寇掠徳化轉掠其鄕陳永居攜兄子東行賊追及夾攻之時二侄在旁永居度不兩全遣侄先逃獨身當賊賊執之命跪弗屈抗聲罵賊死

焦勛按茂州誌勛州學生嘉靖癸巳五寨之變勛仗義赴之對壘抗敵而亡太史王元正作詞弔之兵備韓璒榜其門曰死忠

張永哲張軏張蘭張奎按長沙府誌永哲永定弟嘉靖癸巳新化流賊入境永哲率族兵張軏張蘭張奎等禦之勢寡弗克俱死於陣者一門數十人知縣劉漢遣祭曰戰窮而死萬古有譽較諸醉生超然獨步

裴化按廣信府誌化字子韞貴溪人嘉靖間任華亭縣漆木鎭巡檢時倭奴入寇化率兵禦死之臺使者驗其傷云穿﹠﹟洞背則其對陣可知華亭人爲塑像以祀焉

李繼孜按章丘縣誌繼孜少豪邁有膽力居嘗大書王彥章豹死畱皮人死畱名嘉靖間應募北伐有功授濟南衛左所鎭撫又於蘇州等處備倭至彩桃遇倭航力戰而死加贈濟南左所世襲百戶

彭應時按山陰縣誌應時慷慨任俠好讀孫吳書善射發必中又善舞大刀走馬上下觀者絕倒閒爲古詩歌有奇气登嘉靖丙戌武科授鎭撫會倭寇之亂督府統兵圍賊於乍浦應時受命率步卒百人賊突圍來應時倉卒遇之挾三矢殺三人賊旣眾士卒卻且退應時怒罵獨奮勇而前身被三十餘創流血沁甲猶力戰不屈馬忽顚遂遇害

張文英按鄖陽府誌文英舞陽人嘉靖丙申領竹溪簿庚子冬有流寇二百餘人掠鼓圓洞地文英率領鄕兵往捕兵潰文英隻身力戰手格殺數十人賊眾圍之遂被執大罵不屈而死

朱志淸彭珊按寶慶府誌朱志淸彭珊俱邵陽開化鄕人嘉靖二十年妖賊李承賢居開化山塘創庵飯僧習幻術與遊僧某化艸龍變竹馬誘謀作亂四起猖獗愚民多受符約獨志淸與珊奮勇抗敵力寡無援死之

張世忠按永平府誌世忠字顯甫山海衛副千戶忠貌不逾中人而神爽英發總發時以世冑育膠庠隨襲職會武試登孫堪榜加授署指揮僉事尋掌衛篆遷秩守備天壽山歷升大同中路參將嚴整步伍矢立戰功調援有奇捷遂實授正千戶未幾西陲告急本兵疏名上請特命移守偏頭關頻年失利人爲世忠危之世忠躍然曰此吾報國之秋也嘉靖二十一年太原警世忠與諸將分五哨進歃盟互援適遇敵於六支村世忠麾下健卒僅千人挺身血戰自巳至酉矢石俱盡後援不至敵且增輕騎合圍射世忠中額尋殪其馬世忠猶跨墻對射矢透世忠衣袖死之事聞賜祭葬贈右都督謚忠湣

王千觔按揭陽縣誌翁萬達傳嘉靖甲辰八月夷大入寇萬達麾兵鏖之夷創甚遁去有王千斤者力戰死萬達哭而斂之爲文以祭歸其棺具奏官其子立忠節祠祀焉

陳舜按永平府誌舜撫寧衛指揮使任黃花鎭守備嘉靖二十五年三月敵入寇舜奮身率輕騎持短兵截戰敵眾我寡死之事聞詔加都指揮僉事

陳馬兒按平湖縣誌馬兒乃一軍士時成化十五年倭寇乍浦嘉靖二十四年倭賊四十餘突至包家埭二十五年五月漳寇及崇明寇犯乍浦金家灣馬兒率眾等每遇賊必捷獨被漳寇殺死隨從者盡亡

聶鏞按密雲縣誌鏞本邑人嘉靖二十九年遭兵變舉家遇害祇遺幼子緒友人劉萬里養教婚娶補弟子員萬曆六年知縣張世則申請祠祀

錢鯨僕錢富葉秀馮徳

按寧波府誌鯨字叔鳴登嘉靖二十六年進士授中書舍人擢監察禦史砥節臺端爲時所重按遼左威名赫然丁內艱服闋將赴京值倭寇越之髙埠鯨乘官舫出聖浦猝與賊遇左右曰從舟尾逸尙可免鯨叱曰吾憲臣義不徑寶乃張燈正席緋衣危坐賊入厲聲叱之賊將剸刃其僕錢富葉秀馮徳爭以身捍衛遂主僕俱死後賊寇盤門急夜驚曰錢禦史領兵至矣走大湖絕地爲官兵所殲

林大有父訓從父諫

弟大學

按福建通誌大有永福人邑諸生嘉靖間倭陷縣大有偕知縣周煥堅守南門城破血戰死祖母王氏年八十二父訓諸生從父諫弟大學及僮僕數人同日以殉

胡有耀按同安縣誌有耀字子謙邑庠生嘉靖間倭寇至其鄕有耀散財結社以禦之度力屈令其妻子宵遁謂之曰吾與眾盟義無獨去明日率其徒與鄕人並力爲拒賊計以脫諸婦人老力罷爲賊所執罵不絕口被戮獨慘事聞贈州同知得祀於鄕賢給其子冠帶

陳一道僕

子義

按太平府誌一道字邦緒福建晉江人嘉靖間任蕪湖縣丞在任勤於職業𨿽起家刀筆而禮賢好學恂恂如書生倭寇犯境承檄南陵防剿眾皆奔竄一道鼓勇當鋒以孤懸被害其僕子義赴援遂死賊手士民感泣當道奏聞贈應天府通判蔭子宗堯入監子義亦贈應天府經歷立祠縣治東祀之

王夢麒僕王寧

王壽

按辰州府誌夢麒其先武進人祖斌以武功授辰州指揮同知遂家焉夢麒嘉靖中倭賊直犯吳越福建等處詔選武臣徵剿爲眾所推夢麒毅然而往曰空抱埋輪恨常懷裹革盟至崇安斬首四十級嗣歷建陽汀州興化戰數勝已而朱相等先約救援竟悖之勢孤爲賊所乘而歿其僕王寧王壽皆死之撫臣上其事贈都督同知蔭一子世襲指揮僉事立祠歲祀於死所辰亦建祠焉

董巡檢按易水縣誌嘉靖庚戌土寇師尙詔陷郡時有董巡檢率眾拒賊被賊支解

李允簡按明外史忠義傳允簡字可大融縣人曾祖芳祖序皆進士芳雲南右布政使序吏科給事中父鏞舉人允簡舉嘉靖十六年鄕試以會試乙榜歷潼川夷陵二州學正除內江知縣公廉自將縉紳請寄無所得歲大旱徒步禱赤日中令兒童歌曰旱旣太甚治非其人寧禍其身勿病其民三日霖雨沾足學士茶陵張治從吏部乞爲州守乃擢茶陵知州至則均徭賦剔姦﹠﹟豪民斂迹秩滿當遷治時居內閣復言於吏部乞再畱一年俟黃冊之成部從之逾期始攺雲南府同知攝澄江府事吏事精練豪家奪民產者斷歸之民擢思州知府孤城多寇遣其孥歸獨與孫炳文居會銅仁築城上官以命允簡曁城成還任五日麻陽苗龍許保等僞爲哨兵突入城殺掠允簡與炳文皆被執畱二日劫以歸巢苗每執長吏必求厚贖上官幸朝廷不知也率許之以爲常允簡謂天子命吏爲賊劫質何面目復臨士民傳語守將石邦憲亟進兵勿以我爲念邦憲不應乃自出盤山關至嶺塞崖髙水深遂自投下賊驚共拽之出气息僅屬棄之塗而去思人舁還至淸浪衛遂卒時嘉靖三十年四月也事聞詔贈貴州按察副使賜祭葬官其一子

髙鵠按雲南通誌鵠上捨生多謀幹善騎射常分捕諸夷斂迹不敢爲寇嘉靖三十年元江之變布政使徐樾遇害鵠奮身赴救死之事聞優卹其後

王廷輔按海康縣誌廷輔素有介操勇略過人嘉靖三十年毛賊犯海康城廷輔統軍督戰身先犯敵矢盡力窮歿於戰當道嘉其義給田以葬崇禎間升祀於忠義祠給田以祭

陳善道按仁和縣誌善道景陵人世杭州前衛指揮僉事少以諸生嗣世官中武舉嘉靖三十一年爲淺船把總時寇起海上巡撫命將未有所屬指揮崔繼宗者善道婦翁也欲代其職極薦善道武勇巡撫遂以屬焉善道倉卒率兵走七十里戰赭山下敗死報至其父鳳方宴客驚問創在背乎抑前也報者曰前負傷死耳鳳曰若是則死忠矣吾𨿽失壯子奚痛事聞詔卹其家仍立祠祀之

張治宰夫彭趐田災火斌按明外史任環傳是時東南倭寇起嘉靖三十一年閏三月蘇州府同知任環率罷卒禦賊保山洋小校張治戰死四月倭犯太倉環馳赴之時賊鋒銳甚官軍屢北環嘗遇賊短兵相接身被三槍幾殆宰夫直前捍之環得逸而宰夫竟死賊屯新場環與都司李經等率永順保靖兵攻之賊潛伏不出佯令人舉火數里外若將引去者保靖土捨彭趐引軍進先入不見一人於是永順副將田災等爭進賊伏起官軍大敗趐等皆死有武舉火斌同安侯眞之孫也倭寇浙東總督王命率海舟典賊戰賊燃火球擲斌舟斌輒手執之還燒賊舟賊屯兵普陀山斌直搗其營多殺傷絕援被擒不屈賊支解之官爲建祠曰忠勇

武暐按明外史黃釧傳暐溧水人爲臺州府知事嘉靖三十一年倭賊陷黃巖趨郡城暐率民兵伏拗嶺下待之賊至射殺二人餘賊驚遁暐勒所部追至釣魚嶺力戰死上官不以聞其子尙實訴於朝下所司勘實乃贈太僕寺丞蔭尙實爲國子生

林致孝按廣西通誌致孝上思州人義士也年二十五有豪俠气嘉靖三十一年秋渠賊黃天錫叛巢於佛子墟致孝入巢窺虛實謀陰間之賊呵至再竟不撓屈賊壯其材委曲勸誘致孝叱罵聲色俱厲賊遂支解以殉州守聞而悲之贍其孤以田且紀事於志以爲邊人慷慨殺身者之勸

魏文瑞按廣西通誌文瑞字麟卿臨桂人登嘉靖壬子鄕試授定州學正升漷縣知縣丁母憂補漳平會龍巖賊蘇阿普漳平賊楊一聚黨五六千永安大田連城淸流諸寇騷然響應贛州軍門檄文瑞合三縣兵剿之卽統兵行次曹寨白龍巖曹姓者賊謀主也陰以報賊賊伏員當以待文瑞至伏者四起兵潰死之贈光祿寺少卿蔭一子

季淸按靑州府誌淸蒙陰人嘉靖三十一年大饑萊蕪賊李彥淸聚眾千人所至劫掠淸以義勇率本縣土兵剿捕對戰淸被賊執不屈而死

司福按靑州府誌福日照人同兄縣吏賓巡守官庫時流賊陷城劫庫福力拒之賊怒舉火灼焰中罵不絕口而死後上其事詔旌其門仍令其子寶世爲義官

吳懋宣按錢塘縣誌懋宣杭州衛指揮使嘉靖癸丑倭亂海上萬都督表家居聞變散家財募死士奮欲平之亟選少陵僧兵二百命懋宣將之力戰焚其巢大破之省城獲安懋宣乘勝逐寇倭僞遁爲所執懋宣曰死是吾職恨不殲此賊負萬公耳重創而卒

陳聞詩董倫按明外史忠義傳聞詩字廷訓柘城人嘉靖中舉於鄕以親老絕意仕進親歿居喪哀毀三十二年秋賊師尙詔陷歸徳聞聞詩名欲劫爲帥已陷柘城擁之至誘說百端不屈引其家數人斬之曰不從滅而族聞詩紿曰必欲吾行毋殺人毋縱火賊許諾擁以行聞詩遂不食至鹿邑自經死倫歸徳檢校也尙詔入歸徳知府及守衛官皆遁倫率民兵巷戰被執垂死猶手刃數賊妻賈及童僕皆從死詔贈聞詩鳳陽同知倫歸徳同知並立祠死所

喬登按平湖縣誌登本縣典史倭寇來犯者至再嘉靖三十二年四月二日倭又道犯海鹽與官兵殺傷相當初五日沿塘而遁隨自竹林廟經平湖地方登父子率兵壯激擊皆遇害死者十七人

葉千戶沈隊長湯帥盧鏜按平湖縣誌葉千戶守禦松陽沈隊長嘉興人也因倭寇大肆侵掠平湖及海鹽殺死居民無數同湯帥率兵剿賊三四次皆獲全勝斬倭寇百數隨議平湖爲郡咽喉欲建城以守七月六日有賊眾匿沈姓民家湯帥會松陽令羅侯赴剿火其廬勇士吳壽升屋逐出諸匿賊斬獲數十餘奔散漸次擒獲九月十二日起土築城是日賊船十餘只泊乍浦天妃宮湯帥會參將盧鏜禦之松陽葉千戶沈隊長等亦與禦賊分兵觀山等處大戰斬賊首四十顆賊極亡命奔殺吾兵葉千戶沈隊長等四人死之

趙幹佾按寧波府誌幹佾象山人少負勇略倜儻不羈嘉靖癸丑倭奴寇白石梅溪逼縣治上下驚怖幹佾奮不顧身率勇士數十人逐之殲二賊賊稍卻幹佾乘勝追之墮其伏中遂被刃死時邑尙無城而賊終不敢犯縣境者亦幹佾有以奪其魄云

趙桓按淸苑縣誌桓保定右衛左所百戶素有膂力善騎射嘉靖三十二年浮圖峪用兵總兵官徐玨命桓督軍決戰殺傷甚多援兵不至爲敵所執支解其體撫按上其事贈加三級子孫襲正千戶

李淶子

松

按容城縣誌淶祖皓從太祖屢建戰功升保定府後衛指揮僉事淶襲職初授浮圖峪守備甲辰北兵入境淶保障奏績晉秩都指揮尋攺右參將戊申總兵鎭守遼陽壬子以利民獻捷加都督同知賜金帛癸丑北兵大舉復攻浮圖淶以一當十連戰四十餘里至八角大虫嶺北兵四起環圍數十重淶矢盡力竭援兵不至偕子松俱遇害事聞贈少保左都督謚忠湣立祠

賴恩按嘉善縣誌恩字英華福建汀州人官百戶嘉靖甲寅倭寇猖獗總戎調兵於閩恩奉檄禦本邑未及息肩賊突至枵腹出戰斬獲甚多復以大隊驅之賊將就縛時孫劉二將各觀望自保恩以孤軍血戰爲伏炮所中墮水死知縣鄧植聞賊先遁餉絕眾兵入寺造飯賊縱火襲擊兵大潰積骸成丘

劉大道按嘉興縣誌大道武義縣人嘉靖間倭寇嘉興大道應募赴敵與徐平和等守北門四面攻圍兵盡退走大道獨奮勇當先血戰殺數十人爲賊斷一臂仍以只手抵殺數人而死督府檄縣立祠致祭

錢錞唐一岑按明外史忠義傳錞字鳴叔鍾祥人嘉靖二十九年進士除江陰知縣時倭寇初熾錞至卽繕城浚濠爲守禦計三十三年倭寇果入犯鄕民欲奔入城者萬計兵使王崇古不納錞曰守城以爲民耳遠邇皆吾民民死不救守此空城奚爲遂開門縱入而身自搏戰於斜橋三戰卻之明年六月倭復進據蔡涇閘分眾犯塘頭錞城上見賊刈稻急提狼兵出擊戰於九里山時已薄暮雷雨大作賊伏四起狼兵悉奔錞率民兵力戰盡死於賊同時唐一岑爲崇明知縣縣建新城成一岑決計徙居爲千戶富才翟欽所沮未幾倭寇突入一岑且戰且詈諸梗議者遂爲亂軍所殺以陣亡聞久之其事始白與錞並贈光祿少卿建祠致祀錞世蔭錦衣百戶一岑蔭國子生

孫鏜按明外史忠義傳鏜莒州人負气不羈精武事嘗爲吏以不得志棄去挾貲商吳越間嘉靖三十三年倭擾松江鏜謁郡守自陳願戮力殲賊輸貲佐軍守嘉其志薦之參政翁大立試之藝超絕等倫所佩雙刀運若飛眾莫能舉大立喜甚手舉酒觴之以爲得鏜寇不足滅也會兵備任環窘於賊鏜望見馳冒賊圍出環賊駭散鏜知官兵不足用遣人還莒括其家貲悉召平日所結裏中兒爲己爪牙於是吳中父老咸倚鏜如長城鏜益自恃有輕敵心無何賊舟渡泖滸鏜投袂起曰是可蹙而擒也突出賊後奮擊賊兵多不可敵鏜酣戰竟日矢盡弦絕後援不至還至石湖橋半渡遇伏猝起鏜失足墮水賊舟四集羣刺其腹遂死有司以禮收葬詔贈光祿署丞錄其一子

範希云按明外史孫鏜傳希雲秀水人爲諸生負气喜讀兵書嘗語人曰吾以七寸管與黃口兒爭長何如仗三尺劍策馬萬軍中取上將頭乎會倭寇入犯所司簡兵授甲俾材武士將之希云請獨當一面遂授先鋒督所部禦寇於平湖出奇設伏屢破之追至白馬堰接戰三日夜所殺傷過當以援兵不繼陷陣死年二十有六

朱裒按明外史忠義傳裒字崇晉鄖西人嘉靖中舉於鄕署鞏縣教諭事尋遷武功知縣抑豪彊祛積獘關中稱爲鐵漢遷揚州府同知民遮道畱者萬人佐揚州一歲上下胥服吏無敢索民一錢已而倭賊入犯裒部署民兵擊敗之於沙河殲其酋還所掠牲口甚眾未幾賊復大至薄城東門裒以爲恥督兵奮擊伏發兵潰裒死焉三十五年十月巡按禦史吳百朋上其事詔贈左參政錄其一子

楊成陳裕邢惠郭斌金鳴按江陰縣誌成字國用知縣錢錞所募義勇也錞憤倭薄城集義勇數十人親訓練成爲選鋒嘗以兒呼之每出陣必撫其背曰吾恥與賊俱生兒各努力成奉命誡勉合營人皆感奮乙卯六月十三日成隨錞出城躍馬衝鋒抵賊營九里灣地險馬僕成以所乘馬易之伏起眾潰成與陳裕邢惠郭斌等怒呼格鬥以身翼錞無不以一當百力竭賊蟻至戮錞墮馬成抱錞嬰鋒刃瞋目罵賊體糜如醢害乃及錞鎭江義勇金鳴等十人悉赴鬥死事聞詔祔祭錢侯祠廡

吳兌按江陰縣誌兌靑暘團長魁岸有膂力嘗至京遇盜發嚆矢附耳過兌發矢亦如之盜驚下馬問客何方人曰我江陰吳兌也盜謝罪去嘉靖乙卯倭再犯江陰兌從錢錞禦倭每陣摧鋒復令禦倭石撞策馬統鄕兵百人往馬縮﹠﹟不肯度木梁兌挾而過之至鄭莊港突遇倭鄕兵驚散兌獨與鬥倭皆怯失刃將泅水去水深不可過登岸復戰兌失足墮水被數刃佯死倭乃去舁還一日卒錢侯親爲文祭之萬曆攺元知縣劉守泰奏請特祠歲祀於裏

朱汀子

友章

王永希按寧波府誌汀象山人多勇力素好劍槊嘉靖甲寅四月倭賊登赤坎屯李家嶴大肆擄掠汀與其黨王永希及子友章等數十人直搗其穴賊棄營走追至開口巖日已晡賊計窮蹙遂返逆戰良久汀爲流矢所中猶手刃數賊力不支顧謂其子曰吾已無濟汝等宜速去子不忍捨與王永希奮力直前格戰俱死焉

劉東陽武尙文按松江府誌東陽四川人任上海縣丞主督賊曹治稱無害嘉靖三十三年蕭顯入寇月餘忽解去董邦政使東陽追擊之遇於太平寺眾皆潰走東陽遇害先是上海未城鎭海衛指揮武尙文同建平縣丞宋鰲統所部駐焉賊至尙文擊敗其遊兵過蔓笠橋伏猝起斷馬足尙文死之於縣南與東陽並祀羣忠祠

周應禎按亳州誌應禎世襲武平衛正千戶武舉任浙江都司嘉靖三十三年倭寇犯杭州應禎募得本鄕義兵千人趨賊營斬首百餘顆生擒頭目數名乘勝追至黃山寇突出四面攻圍應禎督眾力戰被槍死之都禦史趙題奏立祠加贈本衛指揮僉事仍世襲焉

楊一按寧波府誌一居金家嶴以染幘爲業年二十餘膂力過人嘉靖甲寅夏倭賊數百人劫其嶴一恚曰忍吾鄕坐罹荼毒乎殺數倭賊鳴角聚而擬之諸少年靡潰一獨力戰復刺中二倭乃﹠﹟甚而斃賊忿恨解屍斷腸分而懸之鄕人髙其義立祠祀焉

姚長子按明外史孫鏜傳長子會稽人嘉靖三十四年倭自諸曁入掠獲長子貫其肘使爲導長子乃紿之西而密語鄕人曰俟我誘賊過橋若等急撤之賊入絕地悉可擒也我死不恨已而賊至化人壇四面皆水賊欲出不得而官軍又截其後賊知爲所紿殺長子銼其屍而賊百三十餘人盡爲官兵所殲無一脫者立祠死所祀之

王鈇錢泮按明外史忠義傳鈇字徳威順天人倜儻有才略舉嘉靖二十九年進士授常熟知縣縣濱海多大猾匿亡命作姦監司檄鈇捕之鈇曰网﹠﹟則魚漏繩急則驚捕之非便遂下令招之悉貰其罪俾爲己用已而倭患起鈇召猾語之曰爾輩罪當死吾延爾命以有緩急也倘一旦寇來爾輩何以報我咸叩首曰願效死於是立爲耆長俾部署子弟得數百人合邑中防卒日夕訓練縣無城鈇議城之甫興役賊突入福山港且來犯人情恟懼鈇誓以死禦會主簿蒼頭遇賊射殺三人賊驚而宵遁鈇乃躬自課役三月而城成三十三年四月賊自三丈浦分掠常熟江陰參政任環督土兵千餘令鈇與指揮孔燾分統官兵三千進攻其寨破之斬首百五十有奇焚其舟二十七艘溺死無算餘賊奔江陰時邑人錢泮以參政裏居忿賊爇其父柩日以滅賊爲念賊之攻城也從鈇乘城拒守耦而射有卻賊功及是賊掠旁縣方舟由尙湖還海鈇憤曰賊尙敢涉吾地耶吾不能坐令得志去必擊之泮亦力慫恿乃召諸耆長各率所部揚小艇數十追躡賊賊偵官軍入隘中出不意兩岸夾擊時獨耆長數人從鈇前諸健兒皆在後數人者力鬥死鈇陷淖中不得出怒發上指瞋目大呼而賊刃巳剚腹中遂死泮亦力戰身被數槍猶手刃三賊與鈇俱死時三十四年五月二十有五日也泮字鳴聲舉進士歷候官慈溪知縣遷刑部主事員外郎郎中出爲順慶知府進陜西副使江西左參政所至並著能聲至是殉難詔贈光祿卿鈇太僕少卿並蔭錦衣世百戶遣官諭祭且立祠死所歲時奉祀

劉夢祥按寧波府誌夢祥定海衛百戶嘉靖三十四年四月內奉檄領兵駕船出海遇夷賊登犯江南崇丘地方夢祥卽率兵登途與賊交戰數合奮身衝鋒馘賊首數級力乏寡援遂死賊刃當道憫之立祠表揚

張邦定按武進縣誌邦定父格爲郡省祭官嘉靖乙卯倭亂郡遣格統民兵禦之格卻不知兵邦定奮然請代父行倭善設伏邦定禦之鄭陸橋方戰伏發眾倉卒駭潰邦定不能支猶手刃數倭馬躓被執磔死格哀之請於郡立祠和政門內

李堯卿按廣東通誌堯卿字唐馮番禺人嘉靖癸卯舉於鄕丙辰授寧徳令百廢俱舉惠政大行民甚徳之倭奴頻年入寇而寧徳當其衝堯卿先戒嚴修城浚隍練兵飭器已而倭寇數千來攻知有備遂解去父老上其績督撫檄獎之歲辛酉倭奴復至繞城而攻堯卿仗劍督戰逾旬城中力竭外援不至攻轉急堯卿度勢急不可支遂解印遣人馳省下爲死守計亡何城陷死之狀聞贈太僕寺丞蔭子翁齡爲太學生

姚思敬按寧波府誌思敬昌國人任俠尙義人有相競不直者輒盛辭色分決之人亦帖服嘉靖丙辰倭賊據邵嶴思敬倡率丁壯數十百人赴有司應募殺賊俟賊出掠遂挺戈迎敵獨殺數賊賊更疊出奇擾之諸赴敵者潰思敬力殫遇害令宋繼祖給貲祭葬旌其門曰義勇

齊恩從父仲實弟

寶榮子尙文

良大卿按明外史朱裒傳恩官無爲州同知倭寇流團山山北等港恩率舟師擊敗之斬首百餘級時從父仲實弟寶榮子尙文嵩從子愼寅友良大卿八人俱在行嵩年十八尢驍勇善射獨前擊賊至安港恩等從之伏發被圍恩等及家眾二十一人俱力戰死惟嵩及愼寅三人獲全時嘉靖三十五年四月也事聞帝以恩舉家徇國贈光祿寺丞蔭一子仍厚卹其家

杜文明畢淸按紹興府誌文明慈溪人嘉靖乙卯十月賊寇寧波文明從主簿畢淸率鄕兵禦之遇賊於奉化之楓樹嶺並戰死一歲之間父子死於王事其忠義足嘉云

杜槐按明外史忠義傳槐字茂卿慈溪人也倜儻遊俠輕財好施出身爲吏期滿以省祭歸時倭寇蔓延槐家海濱知禍將及乃散家貲結壯士爲保陣計會縣僉其父文明爲部長令團結鄕勇槐傷父老以身任之已而寇至槐父子部勒鄕兵追敗之王家團及橫塘諸處海道副使劉起宗因以便宜委槐防守余姚慈溪定海三縣未幾遇賊於定海之白沙一日戰十三合斬三十餘人馘其酋槐亦被數創墮馬死時文明別將兵擊寇於鳴鶴場斬白眉帥一人俘獲甚眾寇驚遁稱爲杜將軍無何復率所部追寇至奉化楓樹嶺兵少無後援遂戰沒嘉靖三十五年十月巡按禦史趙孔昭以狀聞詔贈文明府經歷槐光祿署丞有司立祠並祀蔭槐子爲國子生

吳徳四弟

徳六

按明外史杜槐傳槐同邑吳徳四者海濱農夫也倭經其廬驅豢豕徳四自田歸遇於門揮鋤中其腦僕地死弟徳六急取倭刀復追殺一酋兄弟遂以勇力聞隸槐部下每遇賊衝鋒拔幟以爲常監司聞其名檄往舟山攻賊寨徳四前砍賊渠寨中驚擾噪而出懦卒盡返﹠﹟走賊砍徳四蹶徳六奮呼曰兄死矣獨前斬其殺兄者後援不至亦死賊渠被戕寨不能守卒爲官軍所破

魏鏡按明外史杜槐傳槐時又有魏鏡者亦慈溪人生有膂力善格鬥倭犯慈溪知縣曹本率眾禦於鳴鶴場兵敗鏡負本脫走追者漸近語本曰賊追及必甘心於公今鏡反斗公速匿他所鏡死公可以免於是奮勇衝殺數賊賊憤甚合圍擊之傷鏡額鏡猶瞋目力斗竟死之令得遁去灑泣爲文祭之

戎良翰按寧波府誌良翰定海縣學增廣生資性峻介義不苟合素以忠孝自期許嘉靖丙辰倭夷大掠內地遂陷慈溪良翰家靈緒聯慈壤甚邇乃倡義集兵僅得百餘人與賊格殺斬首二級賊披靡而去已又遇賊於丘洋良翰奮勇力戰賊方蟻集竟不能支遂爲流矢所中立死監司爲之禮葬表其門云

李光啟按樂亭縣誌光啟大家坨社人禦史樂之族孫也世襲陜西平鹵衛百戶性忠孝驍勇才幹歷官京營都指揮贈其先爲鎭國將軍升宣鎭葛峪參將嘉靖丙辰蒙古數入邊侵掠光啟每爲憤一日邊報警至光啟率所部疾馳赴敵未幾敵薄營大呼殺入光啟兵少無援力屈被縛引去困饑不得死因紿賊曰我帥也第引我亭障下當有贖者敵信之引至障下光啟奮罵曰逆賊速殺我我非不能死若死巢中恐國中人以我爲降徒負辱國大罪耳又呼障下人曰毋贖我敵大怒支解之事聞詔立祠旌忠春秋祀焉

張約按仙居縣誌約字存博邑諸生任俠好擊劍雅以忠義自許嘉靖丙辰倭寇犯境率家人禦於光山之麓斬獲頗多翌日寇大集家人駭逸去約孤身斗爲賊所執脇導入城罵曰恨不斬汝萬段顧乃作鄕導耶賊刳其舌猶噴血罵不絕口而死督師郡守譚綸親詣死所爲文弔之

謝碧子允椿

允楠

按南定縣誌嘉靖間龍南大饑謝碧出谷備賑後岑賊李鑑入寇碧集鄕兵禦之子允椿允楠奮戰被殺績奉軍門票率眾直衝其巢斬俘眾多大獲功賞鑑懷仇招納亡叛越二年突圍碧家碧仍與之戰竟莫能支遂被殺族屬死者三百餘口其妻羅氏被擄死節軍門張某給銀資殯

廖天秩按南定縣誌嘉靖三十六年寇亂廖績常諭叛黨以身家性命之語致忌及亂旣成密狀於官寇聞之擄其愛子天秩脇之使從天秩厲聲罵賊竟殺之績奔龍南居住都禦史吳召至幕下績陳剿撫之策優賞之

王鳳吉按南定縣誌鳳吉嘉靖三十六年巢寇叛脇逼不從潔身去亂住龍南居奉軍門檄差入賊境招其脇從者從良賊懷憤遂捕之罵賊不屈而死

魏琦按遷安縣誌琦邑庠生嘉靖三十六年兵變琦率鄕人保守兵至琦殺二人旣而兵大至乃被執琦罵不絕口而死

曹頂按通州誌頂余西場亭戶也少從父育於土人曹大賓大賓兒視之生兒髮際有三頂皆呼爲頂兒及長遂名焉頂所居產鹽地民利私販其有膂力者受雇募直爲輸販駕艘舶出沒江海莫敢誰何頂實其一也頂初無所知名嘗依大姓舶載鹽﹠﹟上江官軍以巨艦圍之相搏數日卒得潰圍而出由是其黨皆屈服嘉靖癸丑倭寇太倉總制尙書張經徵兵於通頂應募隸千戶姜旦爲部兵進與賊接戰江中頂先以長矛刺其操舟者墮水仍躍登其舟沈其鐵纜縱火焚之賊亂江南兵乘之遂大敗去明年倭三千餘人寇通城鋒甚銳攻計百出頂率水兵五百壁於城外伺間疊出撓賊如是二十餘日賊惡其逼稍稍引去城圍始解頂臨戰輒以一身當敵數十百人敢獨居陣前𨿽矢石交至頂不爲動其楯嘗爲敵所僕眾皆失色頂遂夾槍樹楯已乃拾石卵回擊之敵懼不敢近又伍中一人敗北爲賊所窘揮刃幾及頂奮長槍刺殺其人倭眾悉前頂又殺一人乃挾其人還頂嘗與其隊約臨戰愼毋後恐爲敵所乘然倭之來勢如風雨諸軍眾莫能支惟頂以閒暇應之勇自百倍非眾所及也頂前後陷陣斬賊首幾百餘級捕擄稱是身被數十創以功當錄爲頭領辭不受丁巳四月倭又由掘港犯通頂與戰於城北五十里追奔至單家店自辰及午斬賊八人時天大雨泥淖頂偶蹶墮塹中倭大至遂及於難頂𨿽一夫城中倚以爲重聞其死莫不痛惜之頂爲人慷慨慕義時以一死自許卒如其志又性謙厚每戰獲首級多爲儕輩所攘返而論功終無所較人以是賢之其所得賞賜輒以奉大賓家囊無餘蓄卒年四十四

吳汝韜子廷爵從

子廷喬廷蘭

按福建通誌汝韜長泰人素以勇稱嘉靖戊午冬倭寇入境令蕭廷宣召義勇徵之汝韜首率子弟應焉與賊對敵親刃倭二人賊益要擊子廷爵從子廷喬廷蘭皆戮力死戰勢不支遇害

黃釧按明外史忠義傳釧字珍夫安溪人由舉人歷官溫州同知嘉靖三十四年倭入犯釧擊走之知倭必復來日夜爲死守計又三年倭果大至釧出城逆擊分軍爲三釧將中軍其二軍帥皆紈﹠﹟子約左右相應援及釧與倭遇倭遣眾分掩二軍而以銳卒當中軍釧發勁弩巨﹠﹟戰良久倭方不支二軍帥望敵而潰倭合兵擊釧釧腹背受敵爲倭所得脇之降不屈令以金贖釧且笑且罵曰爾不知黃大夫不愛錢耶倭怒裸而寸斬之子購屍不獲具衣冠葬事聞贈浙江參議官一子有司建祠

陳見鄔中涵林咸奚世亮按明外史黃釧傳嘉靖三十七年倭陷福淸舉人陳見率眾禦之與訓導鄔中涵被執大罵而死倭乘勝犯惠安知縣番禺林咸拒守五畫夜倭引去已復至咸擊之鴨山乘勝逐北陷伏死贈泉州同知賜祠任一子其陷興化延平同知奚世亮署府事守踰月城陷力戰死贈右參議蔭子賜葬世亮字明仲黃岡人

周煥按金華府誌煥字克光資性﹠﹟悟學論文章居家以孝友稱嘉靖戊午由貢授福建永福知縣居官兩月倭寇猖狂攻陷郡邑城池所至風靡煥率民兵晝夜督戰斬獲百餘級賊退憤甚益眾並寇煥厲志堅守月餘力竭糧盡外援不至猶披血巷戰死之時一家死者八人福民白於上官立祠特祀扁其額曰忠勇文移本縣爲申司府允議列祀鄕賢

王徳從父沛族

弟崇堯崇修

按明外史忠義傳徳字汝修永嘉人嘉靖十七年進士授東昌推官父喪除補大名徵授戶科給事中定國公徐延徳丐無極諸縣閒田爲業且言私置莊田不當以災傷免賦徳抗疏劾之俺答圍都城屢陳軍國便宜悉報可時城門盡閉避難者不得入號呼徹西內徳以爲言民始獲入寇退命募兵山東所得悉驍勇爲諸道最還朝會李默長吏部怒徳投刺倨出爲嶺南兵備僉事與撫按爭事投劾徑歸默復起吏部用前憾落職閒住徳鄕居憤倭亂奉母居城中而傾貲募健兒爲保障計三十七年夏倭自梅頭至大掠徳偕父沛督義兵擊之宵遁俄一舟飄至突來犯沛及族弟崇堯崇修殲焉亡何倭復至大掠徳憤怒勒所部追襲至龍灣軍敗手射殺數人罵賊死然倭自是有所忌不敢越徳鄕侵郡城矣事聞贈太僕少卿世蔭錦衣百戶立祠曰湣忠沛贈太僕丞立祠予蔭

戴辰按保徳州誌辰所千戶嘉靖三十七年寇大舉圍丰阜城五日辰奉檄往援顧趙夫人曰後事畀爾謹奉舅撫孤遂擐甲躍馬直薄寇營轉戰重圍三馘寇首日暮猶提示城上以堅守者之心矢盡力竭竟沒於陣事聞贈明威將軍指揮僉事

張彥聖按饒州府誌彥聖字子愚餘千人以吏員授泰寧主簿嘉靖戊午賊從將樂犯泰寧彥聖領民兵二百餘人迎敵遇於途兵敗戰死然縣治亦賴無恙事聞贈太僕寺丞蔭其子

謝君錫程箕按海陽縣誌君錫海陽人由貢生授福安縣訓導嘉靖三十八年夏四月倭寇福安君錫與教諭程箕分守大小西門防禦甚嚴間令人馳出賊壘頗有殺獲君錫面中流矢不爲動賊攻愈急城陷箕巷戰死之君錫趨學宮具衣冠召集諸生申明大義拜廟觸柱而死祀福安祠箕績溪人

蔡啟元弟

昆元

按寧波府誌啟元廣徳人以良家子勒兵擊倭奴累戰功授千夫長嘉靖三十八年三月遇賊於奉化之江口橋行列已定鼓而向賊同行者俱驚懼不前啟元獨憤怒裂眥罵不休走馬直馳前與賊逼手格殺數人會大雨馬行淖潦中不得出力盡矢空顧左右皆散去僅弟昆元與二三家僮不去啟元怒益甚瞋目揮劍罵賊曰吾不啖汝肉非夫也死戰良久賊乘間涉河繞其背刺之死逾時猶怒立馬上不墮人共壯之軍門命有司具棺斂貲歸其喪

楊應卿按福建通誌應卿長泰人慷慨好談兵嘉靖庚申倭寇攻縣附梯如蟻應卿令下石壓之賊死傷乃退明年饒寇由橫洋聲言攻縣應卿率鄕兵二百餘人入接戰被槍而死

黃尙正按廣東通誌尙正東莞人任江西龍泉縣秀洲巡檢嘉靖辛酉流賊數千掠縣尙正率兵迎敵殺數十人奪其馬賊退走雩田尙正追至復戰後兵不繼與僕有進俱爲賊所執尙正紿賊釋僕取贖潛與縣刻期外攻書曰卑職無勇陷賊今誑賊取贖勿以銀來也二十七日賊擬遷營二十六日夜二鼓乞密督千人外攻尙正內應賊可盡破也勝而歸天意不幸而死乃職分無憾不可失機宜而屍不可誤收驗徧體有正字者是至夜尙正乘賊醉刃其渠大王王上等數人縣兵不至遂被害餘賊無主皆四散奔潰泉境以寧事聞贈太僕寺丞蔭其子承忠入監泉民相率建祠祀焉

林周夫按福建通誌周夫長泰人嘉靖辛酉山海賊數千攻縣屯於溪東眾議破其營莫敢先往周夫奮勇當先直抵營門砍折黑旗殺賊數人因無後援爲賊所襲死焉

徐春芳按惠州府誌春芳和平仁義圖人幼有至性憤其祖父爲賊所殺常誓不共戴天年漸長力能執戈會縣官舉兵擊賊謂友人曰我行矣其友止之曰子娶甫期始有女柰何遽以千金之軀蹈不測盍少待生子乎春芳指曰吾視日如年且吾不能料吾躬敢卜吾後乎遂仗劍詣軍前報效臨陣爭先赴敵死先是其妻曾氏送之門曰君死吾卽相從於地下比報至痛哭三日三夜而絕

徐卽震按長樂縣誌卽震字英卿登乙卯鄕試素性剛介不尙侈靡司理永昌執法不撓精敏於治奉徵土司馬一駿以功膺恩榮父以子貴焉升郡丞政績益著以封翁九旬乞致終養惜其歸林數載城陷爲賊所執喝其跪不屈曰我曾位居大夫豈屈於爾賊耶罵益厲遂爲賊所戮

黃啟愚弟

啟魯

按長樂縣誌黃讓與子啟愚啟魯受知縣陳哲命將鄕兵攻賊劉漢江破之又生擒賊蘇允山啟愚爲賊所傷死之大中丞殷正茂大舉討賊讓散家財募敢死士百人從監軍道顧養謙爲衝鋒把總與永安令陳立中至各巢說賊各以精銳相從至南嶺賊江萬松據險抗師七日讓說之爲質於賊誘出賊黨兵遂乘間奔入啟魯以父在賊中乃引所募壯士大呼先登賊皆披靡斬十七級奪讓歸啟魯身被數槍而死啟愚死知縣陳哲葬而表之啟魯死萬曆十九年邑人憐之請於永安縣爲之建祠三十六年奉詔旌其閭

李逢時按四會縣誌逢時福建人由吏員任典史忠勇有餘彊禦不畏適有彊盜劫掠小水鄕告警望救逢時卽慨然奮臂曰餘地方官也何可退避遂躬冒矢石統兵往救對壘而陣賊僞夜遁逢時復躡尾追之狡賊突出厲聲作气兵潰而走逢時馬忽失足墮地遂被殺縣報題奏奉旨蔭子必達光祿寺監事

忠烈部名臣列傳三十七

明八

單陳表按彰徳府誌陳表嘉靖間賊上師召謀叛陳表以承差檄赴畱都道遇賊被執愛其材勇脇之降陳表大罵曰我良民豈從爾賊反乎且爾釜魚耳旬日大兵集無﹠﹟類矣賊怒碎其屍妻李氏年十九收骸骨歸葬每哭輒痛絕撫遺孤守節終身紡績以給朝夕曰吾必不負吾夫也巡撫旌其門曰忠節

畢文按山西通誌文遊擊將軍太原衛指揮以事下獄嘉靖間巡撫葛議減標兵糧眾軍鼓噪剽掠城市焚劫公府欲推文爲長撞闌門露刃羅拜曰某等計出無聊願戴將軍文怒罵不從且諭以大義賊遂剸以刃遇害少司馬萬恭撫晉知其事檄下有司建忠義祠於北門甕城外後敕建忠節坊

康良臣按黃州府誌良臣嘉靖間以掾尉定海率義兵與倭戰斬首三十餘級竟受重創殞馬上手戈尙未釋事聞蔭一子入監

楊忠惠按雲南通誌忠惠和曲人寄學雲南府嘉靖間鳳繼祖叛軍門議招降賊營以散其黨無敢前者忠惠奮義請行賊執之忠惠不屈以蠻語罵賊賊怒殺之死甚激烈

趙愷按雲南通誌愷尋甸人性行誠朴爲鄕裏所重嘉靖間安銓叛攻城愷率眾拒之力不能支爲賊所執以刀加頸欲脇之從愷紿曰待率家眷相從賊信釋之愷至家集眾泣曰今賊勢猖獗人民殺戮殆盡吾惟有死而已我死汝等舉火焚屋毋致我屍骸暴露遂自縊死闔家自焚幼男景新年甫十歲以他出得免知府劉槐卽屋址築垣爲趙氏祠墓撰文往祭知府魏濟以詩挽之

楊順生按永寧縣誌順生四保人張容靖家僕嘉靖間湖寇王矮子百餘人劫掠容靖家縛容靖夫婦於庭柱眾僕皆散順生﹠﹟賊抄財內室操刀直入解縛負馳出門容靖夫婦得脫走賊見蜂擁急追順生挺立塘塍罵曰我在此汝何往與賊交鋒砍賊首身亦被數槍因失足魚池遂被殺

蕭曰金蕭曜蕭曉按永寧縣誌蕭曰金蕭曜蕭曉四保人嘉靖間湖寇王矮子出劫勢甚猖獗三蕭素以義勇自負不俟召募自集數十輩爲一哨直抵賊營戰數陣折賊數槍格殺數賊賊見鋒銳敗走蕭追之因山路崎險失足而蹶且從兵後至遂遇害旣死猶怒目張拳若敵賊狀府縣聞其事爲文遣官致祭立祠於礱頭濱江扁曰義勇

陶璽按山西通誌璽威海衛人嘉靖間永寧州判年饑盜起流劫汾嵐石隰諸郡邑璽率眾迎敵身先士卒追至黑暗嶺賊夾伏兩山下死戰力竭遇害事聞贈知州錄次子傳入監讀書

黃元謙按南安縣誌元謙嘉靖間永春呂尙四南安陳子洪等剽掠鄕社有赤須兒者元謙從弟也往從之元謙伺其歸執之會族告祖責以大義投之水中已而斂之曰從賊當死吾弟可鑑也子洪擁眾至執元謙捆致壘中露刃之元謙瞋目曰寧死肯從賊乎子洪怒亦投水中

張澤按安慶府誌澤字大被幼﹠﹟異七歲授論語至事父母竭力事君致身喟然曰忠孝當如是以選貢計偕授沅江令擢衢州別駕時督府胡宗憲威傾兩浙其前驅求索無厭二千石以下唯唯澤縛而杖之欲解綬去胡畱待以賓禮戒部人曰而不知此有廉吏乎供具減十之五有礦寇擾處澤單騎諭以威福給米數石爲歸餉寇退戒無入衢尋擢廣安知州一日決淹獄五十出十餘年之冤於獄者黃明義等五十餘人入計自治騶不以煩民爲天下廉吏最特擢僉事雲南去家萬里兩僮自隨分巡安普委印累累者七益勵精不遑食鳳繼祖者武定之屬夷攻其嫂奪印遂拒命中丞直指議討之澤曰小醜而動大眾不武不得其死不威授我千金師一旅不旬月可立擒而獻之麾下不聽使澤監夷軍百前發澤嘆曰我欲萬全而當道疑我怯耶遂往一戰而勝追之戰復勝賊走渡河澤麾眾前半渡伏起執之居賊寨衣冠危坐時讓以大義賊置酒獻千金爲壽願得手書移軍門乞赦澤叱曰天朝大臣寧爲賊作說客耶賊曰不書則有刃耳曰刃安能怵我遂死之事聞贈光祿寺少卿賜廟曰忠節蔭一子

莫任按福建通誌任蒼梧人嘉靖間永定典史蒞官勤勞以逐賊力戰死

汪一中劉芳按明外史忠義傳一中字正叔歙人嘉靖二十三年進士由開封推官屢遷江西副使四十年鄰境賊入寇薄泰和一中方燕投箸起曰賊鼓行西掩我不備民無﹠﹟類豈飲酒時乎遂罷會居無何當路以討賊屬之先是泰和巡檢劉芳力戰死賊怒磔其屍一中至率請將吏祭曰爾職抱關猶死疆事吾待罪方面不滅賊何以生爲遂誓師列陣鼓之俘五人斬首以徇旦日陣如前會賊至左右軍皆潰賊悉赴中軍中軍潰一中躍馬當賊鋒殺三人脰脇中創二臂中刃三與指揮王應鵬千戶唐鼎皆死之贈光祿卿謚忠湣卹典如制妻程投井未死送一中喪不食五日竟死

王應鵬陳策馮鎧按吉安府誌應鵬吉安所指揮僉事嘉靖辛酉嶺南賊起掠泰和應鵬與百戶陳策領兵禦賊右哨稍卻應鵬策死之事聞立祠祀之加升應鵬子指揮同知策無嗣時有馮鎧者安福洞背人提民兵禦寇奮勇當先殺數賊力盡爲賊所殺當道表其門曰義勇

唐鼎按紹興府誌鼎永新守禦所千戶爲人篤愼辛酉之亂巡守檄鼎從徵至泰和冠朝裏力戰矢盡爲賊所害巡按禦史奏聞贈官升蔭二級立廟死所祀之

趙旻按福建通誌旻政和人以貢授蘭溪教年老解組督學再畱講學受業湛甘泉門壬戌倭犯境被執不屈死

柯有年按徐聞縣誌有年邑人教諭懋之子補邑庠生性慷慨尙气節嘉靖四十年海寇劫村甚急有年語兄扶父懋出走以身禦敵而死賊退村賴以保鄕人立祠祀之旌曰忠勇

徐九經周尙友按福建通誌九經江西貴溪人嘉靖四十一年授政和縣丞壬戌倭寇圍城與知縣周尙友堅守援絕城陷同死

汪蘭按廣信府誌蘭字子芳玉山人由歲貢授開化訓致仕居家以節義自勵嘗曰吾先公素以節義著當思繼之無愧前人迨嘉靖辛酉廣信兵袁三從浙駐玉蘭窺其將作亂就邑令謀之曰禍急矣盍亟圖諸令曰是何能爲乃退而嘆曰吾聞之卿大夫不能謀也將柰何方私謀爲守禦計是夜賊卒起令逃去蘭曰事不可爲矣與坐觀變不若往諭之以理或可小殺其屠戮之慘乃衣冠迎謂之曰若等爲此意豈不有所欲乎顧旦暮且擒徒以其軀資犬豕腹何益哉卽得志不免名賊及玆遂戢可轉禍爲福也賊間有悟者曰公言良是顧業已嘯聚勢不可已公長者宜爲我謀迫之行蘭正色曰死卽死耳吾豈從反乎罵不絕口賊殺之三日始殯其英气勃勃若生邑之士民咸服其見之先而惜其死之烈都憲署其閭曰侃侃正气仍檄祀鄕賢

李堯卿按番禺縣誌堯卿字唐馮番禺人自幼卓犖負大志登嘉靖癸卯鄕薦丙辰授寧徳令百廢具舉惠政大行民甚徳之頻年以來倭寇不靖堯卿乃先事戒嚴聚糧修城浚池練兵飭器無何倭寇果擁眾萬餘入寇堯卿提戈被戎身先士卒倭知有備解圍而去歲辛酉倭寇復至繞城三面攻數日堯卿仗劍督戰大小凡數十戰城中力竭兵疲外援不至倭攻城益急堯卿度勢萬不能支遂解印付家童城陷堯卿猶揮劍斬倭頭數十竟死之事聞贈太僕寺丞蔭子翁齡爲國學生

林爾張按潮州府誌爾張字四維惠來人父應選韶州訓導爾張甲申歲貢授天柱知縣升桂陽知州調靖州皆在湖南多難之地以才幹聞靖爲滇寇所困守禦二月不懈援絕城陷詈賊不屈死一家殉節十餘人民立祠祀之

朱幾按番禺縣誌嘉靖間吳平入寇詔安令梁士楚遣朱幾將官軍擊之被執不屈死

孫商偉按富陽縣誌商偉嘉靖癸丑歲貢授福建寧徳教諭守官課士確有成規四十年十月閩廣流寇自邵武轉掠犯寧徳以有備遁去又明年二月倭破平海自福寧襲寧徳陷焉參將王夢麟戰歿知縣李堯卿被殺倭寇入學宮挾商偉行商偉曰我學官也職死學中去此一步非死所矣遂死夫子像幕前邑諸生陳請於總制胡宗憲具題卽行福建寧徳入名宦祠浙江富陽祀鄕賢祠謚曰忠烈

林國幹按平遠縣誌國幹大柘人少有膽略嘉靖四十二年總兵兪大猷往程鄕剿藍松山賊遣入賊巢賊將畱之國幹不從賊曰不服將烹汝國幹厲聲曰吾豈從汝賊耶遂遇害

珠長三按廣州府誌珠長三東莞人嘉靖間巨寇曾一本至珠長三擁眾提錘力與賊拒死之賊遂退去

蕭承命王詵按臨江府誌承命字惟甫淸江人由臬司掾嘉靖四十四年任廣東東莞縣典史方五月寇流劫村落會迫城承命督兵拒敵直抵七都山下矢力血戰賊多兵寡與百戶王詵死之月餘始得殮其骨以歸旅櫬蕭然軍門吳都禦史義而憫之上其事

徐堯臣按保徳州誌堯臣所百戶嘉靖四十五年十一月領兵於唐家會龍王廟前打冰寇眾踏冰入犯堯臣拒堵力戰面中五矢刀傷七處遂沒於陣事聞卹錄加贈副千戶

徐樾按廣信府誌樾字子直貴溪人少潛心聖道不求應舉聞王陽明過貴溪走百里謁之舟中得聞良知語豁然解悟年三十始就試登嘉靖進士卒業於王心齋嘗語人天機無假舜居深山尹耕有莘何所從學所謂學者學乎我而已王心齋稱其用功精密深徹一貫之旨仕禮曹七年無日不與湛甘泉歐南野黃文庵呂涇野諸君子相討論四方從遊者戶外之履滿焉擢閩參議值海寇作亂樾單騎入穴譬以禍福卽散去督學貴州先徳行而後文藝疏增雲貴解額累官雲南方伯𨿽簿書盈案稍暇卽與諸生講學會朝廷議誅土酋那鑑經年不決樾忠義憤激與都禦史石簡同謀遂自請兵以往遭姦臣李維通賊泄謀被困死之時雲霾雨泣天色重昏者六日官民慟哭者萬有餘人淸平孫郡守爲治喪檢行李僅有十八金海內聞而痛之直指趙炳然上其狀詔贈光祿寺卿予葬祭

張惠按龍遊縣誌惠景泰初除龍遊令性篤實寡嗜欲治行卓然括寇大亂勢莫可禦會以暴逼境上官佐貳議棄縣去惠獨召眾誓曰賊至而走朝廷何以命官爲惠當與城俱死矣民至今能稱其事

陳大禮按惠州府誌大禮永安柏埔人嘗爲布政司掾嘉靖末賊起棄歸築壘積粟散家財訓練什伍捍保鄕裏賊戒毋犯老陳神江一路多保全者兵備道檄大禮帥鄕兵同千戶湯勛討曾廷鳳戰於黃沙官兵卻大禮奮罵曰公等無鄕裏妻子之念欺朝廷空糜廩食全軀固當大禮敢愛生損威辱國力戰死之督府賜金祭葬立祠祀焉

蕭懋烈子

舞鳳

按福建通誌懋烈歸化人任鳳陽照磨流寇突入懋烈提兵奮擊乏援被執死之子舞鳳同日死焉

李嘉言按福建通誌嘉言上杭諸生嘉靖季山寇李占春旣降復鼓眾謀反嘉言應命往撫爲賊所脇罵賊死人至今義之

陳琎按新會縣誌琎字濟美新會人由歲貢選永平府推官爲張英國公所知薦移安南新安府推官會叛寇楊恭僭稱王官軍追至新安峽山縣琎率杜布等設伏擒之功爲人掩黎利父子復張成山侯王通敗績擅傳檄以淸化迆南城池與利所屬官吏悉令出城琎忿通所爲殉王事以死其家書云賊滅則還家有日賊在則歸國無期故不與王通等同還而忠烈凜凜可悲也夫英國公挽詩云漢庭決策棄珠崖歸國衣冠渡五湝獨惜匪躬陳郡理郊原誰爲掩遺骸

王何按會同縣誌何本縣人賊入寇縣官被擄何聞之奮勇與敵脫縣官於難而何喪首尙提戈勒馬歸家婦聞其馬嘶出迎始墮縣官行祭立石表其宅曰義士死後神赫屍祝禱應每夜空中隱隱有車馬聲鄕人呼爲踏浪公今子孫多衣冠之倫咸以爲忠義之報云

黃正子

琰

按碭山縣誌正字惟中气質剛方爲人孝友爲邑吏時求直言奏對稱旨擢禦史糾劾不避權勢忤旨黜爲英山吏會金山叛賊猖獗求能討賊者或以正子琰聞徵琰至上問曰有平賊方略對曰臣年幼才弱不如臣父乃命正平賊升左僉都禦史琰以功授南京龍虎衛鎭撫未幾雲南夷叛命正往討凱旋至普安放遣麾下時普安鎭守內臣所爲不法正欲劾奏之內臣潛通夷人襲正不備琰突圍取援兵轉戰三十餘里出圍挺立而死正遂遇害琰方弱冠上人哀其忠孝勇烈立黃將軍廟祀之

李茂材按新安縣誌茂材守禦所正千戶資幹魁梧精騎射有謀略考選軍政掌印黃國相等流毒三省茂材督水兵一鼓擒之隨剿巨寇許老何亞八陳文伯王朝宜等轉徵大羅山寨有功升授指揮僉事番夷海寇江老陳亞旺等繼起茂材以次討平獲賞嘉靖四十三年兵叛茂材散家資糾集鄕兵追至東莞縣大墩沙貝生擒四百餘人焚其舟餘黨悉平四十四年從徵海寇吳平突陣搗巢俘馘不可勝計尋升柘林守備隆慶元年當道徵茂材從參將魏宗潮都司王如澄追剿巨寇曾一本二將忌功屢阻其謀茂材謂家人曰吾夙有裹尸之志今償之矣命載槥車以行次雷州港督兵血戰八晝夜殺傷甚眾以失援戰死兩院交疏褒之詔世襲指揮使

張中路孫光裕車成張邦化崔桂

李正秋劉朝瑚王亮采郝綸郝珊

田成杜本翰寧晉封劉靜按永寧州誌張中路孫光裕車成俱生員張邦化崔桂李正秋劉朝瑚等俱於隆慶元年被寇隨知州王亮采儒學學正郝綸訓導郝珊田成杜本翰判官﹠﹟晉封驛丞劉靜同時殉難

劉元傑按東莞縣誌元傑字廷彥東莞縣人有膂力善騎射商於杭州時值倭寇犯杭元傑慷慨自效遂率兵出戰斬首無算倭遁有劉指揮者追倭被圍元傑復單騎救出以援絕戰歿杭人立祠於北新關鐘鼓樓祀之

何蘭按廣州府誌蘭字斯馨嘉靖間襲職從徵會寧巨寇攻八角臺寨生擒賊首廖四福邀欽賞推本所千戶隆慶三年倭寇突至蘭汛守南城刁鬥戒嚴四年春正月六日賊由西城襲入蘭率家丁禦之城下揮戈鶻戰斬殺相當倭圍蘭數重血戰重創倒地賊棄蘭四散搶掠家丁何二騷負歸夜半身死以子幼未及請卹邑人惜之

唐必治按韶州府誌必治平樂人隆慶四年尉乳源禔身廉謹常自言不愛官不愛錢不愛生山寇竊發單騎驅捕翁源大徵當道檄令督剿殞於陣因爲厲白日中多有見紅袍仗劍者人知其爲唐也乃立祠祀之

髙卓按昌化縣誌卓指揮使隆慶年二陳髙番等復下昌化掠英徳港卓直前破敵擒殺吳徳方等十七人五年七月李茂悉眾南下兵憲史朝宜遣卓督師追之八月命卓下昌化卓以二小舟逐賊二十七舟殺賊首王驄及其部百餘人卓中賊﹠﹟令麾下被己衣甲麾戰益力殺傷不計賊敗卓以創歿

張韜按髙州府誌韜衛指揮僉事隆慶五年倭侵電白北門而登守者皆遁韜挺身拒之不屈而死督撫以聞於朝略曰奮身抗賊不避難以偸生厲志當凶遂捐軀而報國士論偉之

黃隆按海康縣誌隆左所副千戶隆慶五年掌錦囊所印值倭寇犯城鋒銳莫禦眾皆潰散隆獨挺身力戰而死事聞升其子繼勛一級

許大權按饒平縣誌大權龍眼城後溝人家世業儒旁窺律數隆慶間蘇灣賊首朱良寶聞其名計賺入幕誘脇備至終不爲動慷慨自盡賊義之厚斂以歸後以子時謙貴贈文林郎敕有云盜泉不飲秉烈夫之節白刃可蹈髙義士之風時人榮之

周秉唐按新寧縣誌秉唐新寧人隆慶間襲百戶職尙未管事倭寇犯城對敵陣亡暴屍三十六日骸不全收分巡二道同獎云矢志全城奮謀討賊挺身躍馬曾無內顧之思臨難捐軀足愧偸生之輩時撫按亦嘉其無守城之責而獨得效死之義英風勁節不可泯滅爲之會題以示優卹

余冕按建昌府誌冕字服周南城人由吏員官至柳州衛經歷懷遠久爲猺賊所殘隆慶六年冕與知縣馬希武撫綏猺民督工築城姦民以爲不利勾猺復叛有先來言者冕曰爲國捐軀奚卹一死猺數千攻圍刃職官凡六人冕同希武奮不顧命與賊對敵徧身中矢冕猶罵賊不屈竟被碎死

李煜弟

煥

按靑州府誌煜煥蒙陰人兄弟廩生辛巳遇土賊執之行且曰汝二人若從我願推汝爲首二人同聲罵曰吾兄弟皆廩將取第以報國豈從汝作賊乎賊怒並殺之焚其宅

桂秀兪相按饒州府誌秀字子實餘千人邑學生奇傑有學識姚源賊每發人墳墓秀憤其祖墓爲所發率子弟倡義兵攻之與賊戰於回跋奮勇陷陣父子及門人兪相等俱死萬曆辛巳知縣劉諧封其塋以禮祀之

吳祚蘇大觀孫秀葉奇十按饒州府誌祚字天錫餘千人由吏員授陽朔典史致仕姚源賊猖獗參政董朴以祚在陽朔從徵賀縣賊有功檄領兵三千進攻梁山時天大霧營柵火起官兵大敗祚力斬十三人而死時同死者陰陽訓術蘇大觀義兵首領孫秀葉奇十等六十餘人賊平贈祚承徳郎蔭其子

李俊弟

傑

鄭鑑髙鈺按饒州府誌俊字邦彥守禦所百戶捕姚源盜屯梁山﹠﹟盜襲營俊挾弓矢立壘上連發輒中左右得馬勸馳出避之俊曰賊勢如此我世武將可避耶叱左右退笑語弟傑曰死事汝亦能耶傑亦自奮遂同被殺俊身無全膚面色猶怒時同死者百戶鄭鑑字克明千戶髙鈺字良璧

周輅按饒州府誌輅字乘之安仁人質直惇厚忠孝出於天性以貢授滄州訓致仕家居羣賊奄至執之擁上馬欲以爲謀主輅厲聲曰我讀聖賢書食君上祿豈肯與爾鼠賊處耶賊百計誘之罵愈厲遂遇害

陳策按黃州府誌策江西人由貢士於萬曆戊子判蘄州值黃梅賊首梅鏜等倡亂踞蘄之柴家山撫檄策徵剿策率眾奮勇突入賊巢與賊相擊被賊以鉤中之莫能脫不屈遂死之

杜其萌按靑州府誌其萌蒙陰人庠生歲己丑遇土賊有杜姓者執之問曰汝何人其萌厲聲應曰杜秀才賊曰吾華宗也戒眾勿殺其萌曰汝與我同宗辱我極矣大罵之賊怒遂殺之

秦琮弟

璇

按靑州府誌秦琮秦璇蒙陰人士文之長子三子也土賊陷城不屈死之

王邦直張鳳按山西通誌邦直磁州人偉幹多力嘗持千斤器移數處不爲疲號千斤以臺諫薦兵部檄送督府翁萬達待以殊禮分坐談邊乙巳秋北部入進鵓鴿峪邦直佐守將張鳳射卻之轉戰而前敵大合鳳與邦直結方陣以拒之鳳戰死或勸邦直潰圍以出邦直撫膺曰吾誓以腔血報軍門鳳死吾豈忍獨生遂揮刃向前擊殺數人知不得脫乃自刎萬達爲疏請錄卹立祠祀之

杜世仁按四川總志世仁衛百戶萬曆二十四年西夷八雁率眾四萬餘攻圍鎭夷堡數日幾陷世仁父子三人堅守力戰一箭中八雁墜馬立死泣聲滿營是日卽徹營而回世仁父子亦中箭死事聞優贈

朱國鼐湯三兼按溫州府誌國鼐字可受樂淸人尙气節蚤歲入庠應己丑歲貢與庠友湯三兼爲金石交戊戌海艘陷樂淸均爲所執國鼐極口痛罵死之三兼亦不屈投水而死

髙如嵩按盧龍縣誌如嵩東勝衛千戶萬曆中任石門路千總時泰寧寇花場峪佯令數騎誘戰主將輕出敵伏起一軍覆沒將竄山巓林莽間如嵩奮殺出圍力斗失主將出入陣中者三敵攢射落馬剖其心而死事聞贈二級世襲指揮同知

蘇夢暘韋宗孝龍旌按明外史忠義傳夢暘萬曆間爲雲南祿丰知縣三十五年十二月武定賊鳳騰霄反圍雲南府城轉寇祿丰夢暘率民兵出城力戰賊退去明年元日方朝服祝釐賊出不意襲陷其城執之去不屈死贈光祿少卿有司建祠錄其一子當祿丰之未陷也賊先犯嵩明州吏目韋宗孝出禦而敗合門死之贈本州同知蔭子入國學有龍旌者雲南趙州人由歲貢生爲嵩明州學正賊薄城被執罵賊死贈國子博士

沈應士按秀水縣誌應士素以勇力聞一日帥鄕裏少年數十人出北關與倭角手殺兩三人倭憤而盡銳攻之中短兵其左臂廢猶力斗復殺四人眾懼怯毋敢前卒支解糜爛死

周翼明按平湖縣誌翼明字季醇少習韜略萬曆庚戌武進士授鎭撫昌國備倭賈舶飄洋至貪弁欲借爲功翼明持不可遂被讒歸幕府檄署金盤復署臨觀倭犯溫州翼明提兵由大洋抵魚山逐之撫順失守徵兵浙江諸開縮﹠﹟莫敢往翼明慨然請於撫軍偕總兵喬一琦將八營以行抵遼充大將軍劉挺部右翼先鋒時翼明到才二日四千里重趼兵不得休息隨挺出力戰破牛毛馬家董石深河諸寨斬首萬餘級會有僞張杜松旗幟聲言合兵者開營入之四面被圍千總死者三人士卒死者千五百人翼明突圍出尙存二千餘人上靑石嶺列營爲死戰計或勸之逸厲聲曰汝正謂我不死非壯士也復殺傷數十人面中流矢卒年四十有三賜祭葬蔭子乍浦所世襲百戶建特祠

陳淮家丁吳循文瑞來祥

按蘇州府誌淮字禹治父周爲新昌令攺教靑州卒淮持父喪歸遇盜淮抽矢擬之盜引去當時武健年少爭傳爲盛事甲寅倭寇淮請授甲扡東城賊梯木將登淮控弩連斃四人乃辟易轉攻南門淮又扡之復斃二人城中人人自奮號爲陳先鋒云明年有酋長五十七人入蘇之靈巖山梟悍莫禦淮率家丁詣督府請自效督府壯之授藍號信幟督領兵馬爲奇兵衝突兵未集猝與賊遇淮揮刀馳之接戰甚力莫有應者遂遇害家丁吳循文瑞來祥亦戰死越二日得淮屍色如生後三十餘年遺生子應期舉於鄕瀝血上訴詔旌其門立忠烈祠甫成鄰火不戒延燒甚烈忽有風從祠門出火勢遂熄縣令王時熙題之曰靈風堂

盛典按四川總志典利州衛千戶萬曆丙辰流賊猖獗秦蜀爲擾典領兵拒敵至楊家壩射殺一賊眾憤湧至矢刃兩傷血漬衣鞋猶躍馬殺二賊死舁歸垂絕口呼殺賊不已激烈之气至死尙奮後蒙旌典

張承蔭頗廷相蒲世芳梁汝貴按明外史張臣傳萬曆四十六年四月撫順失守巡撫李維翰趣遼東總兵張承蔭赴援承蔭急率副將頗廷相參將蒲世芳遊擊梁汝貴等諸營並發旣次撫順承蔭據山險分軍爲三立營浚濠布列火器時風自西起眾軍皆喜及交鋒風急旋火從後發陣動遂潰死者相枕藉承蔭世芳皆戰亡廷相汝貴已潰圍出見失主將陷陣而死將士死者萬人生還者十無一二敗書聞舉朝震駭詔逮維翰贈承蔭少保左都督立祠曰旌忠世蔭指揮僉事廷相以下贈蔭有差

潘宗顏竇永澄江萬春董爾礪按明外史忠義傳宗顏字士瓚保安衛人善詩賦曉天文兵法舉萬曆四十一年進士授戶部主事歷郎中數上書當路言遼事當路不能用以宗顏知兵命督餉遼東旋擢開原兵備僉事四十六年馬林將出師宗顏上書經略楊鎬曰林庸懦不堪當一面乞易他將以林爲後繼不然必敗鎬不從命宗顏監林軍出三岔口營稗子峪夜聞杜松敗林軍遂嘩及旦林果一戰而敗策馬先奔宗顏殿後奮呼衝擊膽气彌厲自辰至午力不支與遊擊竇永澄守備江萬春贊理通判董爾礪等皆死焉事聞賜祭葬贈光祿卿再贈大理卿蔭錦衣世百戶謚節湣立祠奉祀永澄等亦賜卹如制

淩子儉按江寧府誌子儉字仲廣歙縣人由舉人萬曆三十三年署髙淳教諭事端嚴渾厚不作崖異課文月必二會造就者眾升曲靖知府適貴陽安酋亂畱署道篆監軍十月圍不解糧絕至煮敗皮食大書壁曰一瞑萬世不泯九死百折不回厲鬼寧同張許餓夫無愧墨胎圍解上剿撫條議督戰盤江死於陣贈太常寺少卿蔭一子入監爲溫州通判

陳六奇按江寧府誌六奇字鳴驚上元人萬曆戊午舉人知雲南曲靖府南寧縣流寇內訌雲南大亂曲靖爲土酋所據六奇號召義勇力窮被執賊欲官之六奇不屈爲所害闔門遇難

郭應響按福建通誌應響字希聲福淸人萬曆丙午解元授祁州守擢刑部員外郎轉戶部督理甘固糧儲兼三邊贊畫駐節蘭州時有叛兵過蘭殺將屯營金城關外應響乃遣曹明輔入諭叛卒皆感泣立馘四凶匍匐解散蘭民始定數上封事言銃車法朝廷嘉之遂擢兵備楡林道經鄜延適前任爲賊害於甘泉人人震恐督撫久廉應響名彊畱之署應響欣然受命以鄜爲三秦咽喉日練兵剿賊擒斬賊魁無算賊因欲甘心於鄜糾眾三千餘從間道潛入應響聞驚仗劍出署四顧無銳卒可呼乃急領家丁六七人詣北關而賊已烏集獨力與抗尙手刃三賊眾寡不敵竟以身殉事聞贈太常寺卿予祭葬蔭卹謚忠烈

安民志按貴州通誌民志龍泉司長官龍泉與播鄰無城民志與播賊將朱擎善以好言結之應龍信之不入寇已而播氛日熾民志入省請兵五百捐資築堡墻自衛應龍惡之自率賊寇龍泉民志眾寡不敵死之播平攺龍泉司爲縣郭子章請於朝以民志子世襲土縣丞以旌其忠仍世襲祖職爲土主簿

王從善按河南府誌從善萬曆中任陜西伏羌知縣時回賊爲亂有司皆閉門自保鄕民死於賊者所在枕藉從善獨練習鄕兵擐甲當先與賊拒戰賊敗而走次日賊復至從善引兵迎之賊詐敗陷於伏中力戰不能脫遂死之

王佐聖王選王之琴冉國柱按蘇州府誌佐聖字克仲長洲人萬曆壬子舉人己未會試房官擬首卷以忤主考抑置副榜授靑浦教諭修學宮廣集諸儒昌明易學升四川遵義令遵義古夜郎西僰也萬曆間播平始入版圖民性慓悍樂刃而懼笞縣家錢﹠﹟俱徵之土司前令以笞怒民輒逆命佐聖減笞令爲文勸之不三月積逋三餉立解水西苗夷距邑止二千里時入剽掠佐聖扼險城新站開屯以守總制特薦其能無何土渠吳上才郭士奇等以故部趙國政內降恨之殘大溪裏殺國政佐聖督兵深入計縛上才士奇等奪還男婦三百餘口隨上十議請疾尸賊汛防後患督撫猶豫賊黨復張烽火告急援兵不至賊梯北關猝入佐聖知不可爲以縣篆付長子曰此國信不可爲賊得吾當殉民社耳橫劍奮呼遇賊與戰面受三刃以死所訓養鄕勇王選王之琴冉國柱等統鄕兵血戰宣峯埡陷陣歿後賊退遵城復全士民立廟宣峯埡祀佐聖而以三鄕勇從祀焉崇禎十六年題建忠節祠在本郡大儒坊

張銓按明外史忠義傳銓字宇衡沁水人萬曆三十二年進士授保定推官擢禦史巡視陜西茶馬以憂歸起按江西遼東總兵官張承蔭敗歿而經略楊鎬方議四道出師銓馳奏言敵山川險易我未能悉知懸軍深入保無抄絕且突騎野戰敵所長我所短以短擊長以勞赴逸以客當主非計之得昔臚胊河之戰五將不還柰何輕出塞爲今計不必徵兵四方但當就近調募屯集要害以固吾圉厚撫北關以樹其敵多行間諜以攜其黨然後伺隙而動若加賦選丁騷擾天下恐識者之憂不在遼東因請發帑金補大僚宥直言開儲講先爲自治之本又言李如柏杜松劉綎以宿將並起宜責鎬約束用一事權唐九節度相州之潰可爲明鑑又言廷議將卹承蔭夫承蔭不知敵誘輕進取敗是謂無謀猝與敵遇行列錯亂是謂無法率萬餘之眾不能死戰是謂無勇臣以爲不宜卹又論鎬非大帥才而力薦熊廷﹠﹟四十八年夏復上疏言自軍興以來所司創議加賦畝增銀三釐乃未幾至七釐又未幾至九釐辟之一身遼東肩背也天下腹心也肩背有患猶藉腹心之血脈滋灌若腹心先潰危亡可立待今竭天下以救遼遼未必安而天下已危今宜聯人心以固根本豈可朘削無已驅之使亂且陛下內廷積金如山以有用之物置無用之地與瓦礫糞土何異乃發帑之請叫閽不應加派之議朝奏夕可臣殊不得其解銓疏皆關軍國安危而帝與當軸卒不省綎松敗時謂銓有先見云熹宗卽位出按遼東經略袁應泰下納降令銓力爭不聽曰禍始此矣天啟元年三月沈陽破銓請令遼東巡撫薛國用帥河西兵駐海州薊遼總督文球帥山海兵駐廣寧以壯聲援疏甫上遼陽被圍軍大潰銓與應泰分城守應泰令銓退保河西以圖再舉不從守三日城破被執不屈欲殺之引頸待刃乃送歸署銓衣冠向闕拜又遙拜其父母遂自經事聞贈大理卿再贈兵部尙書謚忠烈官其子道浚錦衣指揮僉事銓父五典歷官南京大理卿時侍養家居詔以銓所贈官加之及卒贈太子太保

何廷魁徐國全按明外史忠義傳廷魁字汝謙山西威遠衛人萬曆二十九年進士授涇縣知縣調寧晉遷刑部主事歷歸徳衛輝河南知府西寧副使坐考功法復爲黎平知府會遼事棘遷副使分巡遼陽袁應泰納降廷魁爭不聽及沈陽破同事者遣孥歸廷魁曰吾不敢爲民望俄薄城圍未合請盡銳出禦應泰不從遼陽破廷魁懷印率其妾髙氏金氏投井死婢僕從死者六人都司徐國全聞之亦自經公署事聞贈光祿卿再贈大理卿賜祭葬謚忠湣世蔭錦衣百戶國全贈卹如制

崔儒秀陳輔堯段展按明外史忠義傳儒秀字儆初陜州人萬曆二十六年進士歷官戶部郎中遷開原兵備僉事時開原已失儒秀募壯士攜家辭墓而行經略袁應泰以兵馬甲仗不足恃爲憂儒秀曰恃人有必死之心耳應泰深然之遼陽被圍分守東城矢集如雨不少卻會兵潰儒秀痛哭戎服北向拜自經事聞賜卹視何廷魁賜祠曰湣忠以陳輔堯段展配祀輔堯揚州人萬曆中舉於鄕歷官永平同知轉餉出關與自在知州段展同駐沈陽天啟元年日暈異常展牒應泰言天象示警宜豫防逾月而沈陽破展死之輔堯方奉命印烙左右以無守土責勸之去輔堯曰孰非封疆臣何去爲望闕拜拔刀自剄與展並贈按察僉事輔堯官膠州時有饋山繭者受而懸之公帑中展涇陽人起家舉人

髙邦佐僕

髙永

顧頤按明外史忠義傳邦佐字以道襄陵人萬曆二十三年進士授壽光知縣教民墾荒招集流亡三千家歷戶部主事員外郎稍遷永平知府浚灤河築長堤裁抑稅使髙淮不敢大橫遷天津兵備副使平巨盜董時耀轉神木參政屢破套寇沙計以嫡母憂歸補薊州道坐調兵忤主者意被劾歸天啟元年遼陽破起參政分守廣寧以母年八十餘涕泣不忍去母責以大義乃行熊廷﹠﹟王化貞構隙邦佐知遼事必潰敗累乞歸方報允而化貞棄廣寧逃眾謂邦佐旣請告可入關邦佐叱曰吾一日未去則一日封疆臣也將安之夜作書訣母策騎趨右屯謁廷﹠﹟言城中𨿽亂敵尙未知亟提兵入城斬一二人人心自定公卽不行請授邦佐兵赴難廷﹠﹟不納偕化貞並走邦佐仰天長嘆泣語從者曰經撫俱逃事去矣松山吾守地當死此汝歸報太夫人遂西向拜闕復拜母解印綬自經官舍僕髙永曰主人死安可無從者亦自經於側事聞賜祭葬贈光祿卿再贈太僕卿謚忠節世蔭錦衣百戶邦佐與張銓何廷魁皆山西人詔建祠宣武門外顏曰三忠同時顧頤以右參政分守遼海道廣寧之變力屈自經贈太僕少卿世蔭本衛副千戶

管良相李應期朱運泰蔣邦俊王明

重丘述堯金紹勛簡登劉﹠﹟子景

劉三畏按明外史忠義傳良相者烏撒衛指揮也爲人慷慨奇節天啟初樊龍等反於四川巡撫李﹠﹟召置麾下與籌軍事良相策安邦彥必反佐﹠﹟爲固守計尋以祖母疾乞假歸泣語﹠﹟曰烏撒孤城密邇水西且與安效良相讎水西有變禍必首及良相無子願以死報國乞建長策保此一方﹠﹟亦泣下逾月邦彥果反圍其城良相固守不下久之外援不至城陷自縊死同官李應期朱運泰蔣邦俊亦遇害時普定衛王明重威淸衛丘述堯平壩衛金紹勛壩陽把總簡登龍裏故守備劉﹠﹟﹠﹟子景並死邦彥之難而訓導劉三畏賊至不避兀坐齋中見殺人稱龍裏三劉

徐可求孫好古駱日升李繼周黃守

魁王三宅王世科熊嗣先萬金按明外史本傳可求浙江西安人舉進士歷知南昌江浦上海三縣有治績屢遷考功文選郎中泰昌元年由太常少卿擢右僉都禦史巡撫四川爲政嚴明屬吏畏服給事中明時舉禦史李達者蜀人也奉命徵土司兵與可求等並蒞重慶永寧宣撫奢崇明遣其﹠﹟樊龍等率兵來會時舉達頗責饋遺諸土司多不服土司志在冒餉兵不如額可求以餉乏議汰之相持閱月龍等忿怒欲爲變可求等不爲意至九月閱兵演武場可求復諭以簡汰意龍抗聲言兵已久集汰之將不利可求猶難之參政楚雄孫好古見眾情洶洶力請毋汰可求頷之猶欲閱實其數亂兵遂﹠﹟擁而上挺刃擬可求可求厲聲大言逆賊敢反耶聲甫脫口刃已揕﹠﹟死好古及副使惠安駱日升南昌李繼周並被害總兵官黃守魁時駐城外聞變急督兵入討道狹民居稠格鬥不利爲羣賊刺死妾聞亦赴水死同時被難者推官王三宅順慶府同知王世科敍州府同知熊嗣先遵義參將萬金等十數人惟時舉達逾城得脫事聞可求贈右都禦史蔭本衛指揮僉事好古日升繼周贈光祿卿蔭本所百戶三宅世科嗣先贈尙寶卿蔭試百戶並世襲賜祭葬時舉達被逮褫職

張振徳劉希文徐大禮按明外史忠義傳振徳字季修昆山人祖情從祖意皆進士情福建副使意山東副使振徳由選貢生授四川興文知縣縣故九絲蠻地萬曆初始建土墻數尺戶不滿千永寧宣撫奢崇明有異志潛結姦人掠賣子女振徳捕姦人論配之招還被掠者三百餘人崇明賄以二千金振徳怒卻之裂其牘天啟元年方赴成都與鄕闈事而崇明部將樊龍殺巡撫徐可求重慶知府章文炳巴縣知縣段髙選皆抗節死賊遂據重慶叛時振徳兼署長寧去賊稍遠從者欲走長寧振徳曰守興文正也疾趨入城長寧主簿徐大禮與振徳善以騎來迎振徳卻之督鄕兵與戰不敵退集居民城守會大風雨賊毀土城入振徳命妻錢及二女人持一劍坐後堂曰若輩死此吾死前堂乃取二印系肘後北向拜曰臣奉職無狀不能殺賊惟一死明志妻女先伏劍死乃命家人舉火火熾自剄一門死者十二人賊至火所見振徳屍面色如生左手系印右手握刀忿怒如赴敵狀皆駭愕羅拜而去事聞賜祭葬贈光祿卿謚烈湣敕有司建祠世蔭錦衣千戶振徳旣死興文教諭劉希文代署縣事甫半載賊復薄城誓死不去妻白亦慷慨願同死城破夫婦罵賊並死之大禮守長寧城亦陷大禮曰吾不可負張公一家四人仰藥死贈重慶同知世蔭百戶

章文炳按明外史張振徳傳文炳長泰人萬曆四十一年進士除戶部主事歷郎中遷知府治行廉潔吏民愛之賊旣殺徐可求及副使駱日升李繼周等文炳罵賊遂被殺賊後知其賢爲覓屍殯而歸之喪出江上夾岸皆大哭贈太僕少卿再贈太常卿世蔭外衛副千戶

段髙選父

汝元

左重王碩輔洪維翰

黃啟鳴趙愷馮鳳雛蘇朴袁一修

張志譽宋應﹠﹟按明外史張振徳傳髙選雲南劍川縣人萬曆四十七年進士樊龍等變起髙選適在演武場立遣吏歸印於署厲聲叱賊賊魁戒其下勿殺而髙選罵不絕聲遂遇害父汝元母劉側室徐及一子一女聞變皆自盡僕冒死覓主屍亦被殺初蔭尙寶卿世蔭外衛試百戶崇禎元年子暄援振徳例叩閽請優卹贈光祿卿世蔭錦衣千戶建祠奉祀汝元等亦獲旌十五年髙選子復以謚請賜謚恭節時先後殉難者灌縣知縣蒙化左重率壯士追擊賊於成都力戰馬蹶罵賊死南溪知縣王碩輔城陷自盡爲賊支解桐梓知縣洪維翰城陷奪印不屈死典史黃啟鳴亦死郫縣訓導趙愷率眾擊賊被刺死遵義推官馮鳳雛挺身禦賊被創死遵義司獄蘇朴威遠經歷袁一修義不污賊墜城死大足主簿張志譽典史宋應﹠﹟集兵奮戰力屈死所司上其狀贈重碩輔維翰尙寶卿世蔭千戶啟鳴重慶通判愷重慶同知俱世蔭試百戶崇禎十二年重子廷﹠﹟援髙選例乞恩命如其請

董盡倫李忠臣髙光子在昆

胡縝聶

繩昌吳長齡胡一夔按明外史忠義傳盡倫字明吾合州人萬曆中舉於鄕除淸水知縣調安定咸有惠政秩滿安定人詣闕奏畱詔加鞏昌同知仍視縣事久之以同知理甘州軍餉解職歸天啟初奢崇明反率眾薄城盡倫偕知州翁登彥固守賊遣使說降盡倫大怒手刃賊使抉其睛啖之屢挫賊鋒城獲全乃率眾援銅梁復有功尋被檄搗重慶孤軍深入伏四起遂戰死贈光祿少卿世蔭千戶建祠奉祀尋攺蔭指揮僉事崇禎初論全城功攺蔭錦衣千戶其時裏居死節之士大夫皆未蒙贈卹爲附於篇李忠臣永寧人官松潘參政家居陷賊募死士密約總兵官楊愈懋令以大兵薄城己爲內應事泄合門遇害髙光浚州人嘗爲應天通判城陷剃髮爲僧與子在昆募壯士殺賊百餘賊怒追至大葉壩光罵賊不屈與家眾十二人同死胡縝永寧舉人預策崇明必反上書當事當事不爲意後賊起被執嚴刑錮獄中弟緯傾家救免之乃糾義徒潛結賊將張令等執僞相何海若部勒行陣自當一面數有斬馘賊甚畏之旣而爲火藥焚死聶繩昌富順舉人毀家募義勇禦賊戰死吳長齡瀘州監生率眾恢復瀘州尋中伏父子俱戰死胡一夔興文人仕爲龍陽縣丞被執不屈死

龔萬祿子

崇學

李世勛翟英韓應泰

郁聯若張羽按明外史忠義傳萬祿貴州人也目不知書有膽志膂力過人從劉綎徵楊應龍先登海龍囤上官署爲守備戍建武所奢崇明反眾推萬祿爲遊擊將軍主兵事指揮李世勛名位先萬祿亦受節制戮力固守崇明謀犯成都憚萬祿牽其後遣部將張令說降令因與萬祿結紿崇明以降崇明果遣他賊來戍萬祿脇降之先後誘殺賊無算乃微服走敍州說副使徐如珂曰賊精騎萃成都畱故巢者悉老弱誠假萬祿萬人直搗其巢彼必還兵救成都圍立解矣如珂奇其計而不能用及賊退去尋悉眾來攻萬祿邀擊十里外兵少敗還城遂陷世勛具衣冠再拜率家屬自焚死萬祿手刃兩妾兩孫自刎不殊乃握﹠﹟馳出大呼我龔萬祿也孰能追我者賊相視不敢逼走至敍州乞師巡撫朱燮元遂以兵復建武會官軍敗於江門賊四面來攻萬祿力戰三日手刃數十人與子崇學並死詔贈都督僉事立祠賜祭世蔭百戶時成都衛指揮翟英扼賊龍泉驛成都後衛指揮韓應泰赴援成都遇賊艸堂寺小河所鎭撫郁聯若鏖賊城西茂州百戶張羽救援郫縣皆力戰死

洪應科按寧波府誌應科字愧之自幼淹貫書史中萬曆辛卯科舉人以父塤司訓老遂謁選任嵊縣教諭升善化縣知縣剖訟立決民爲謠曰公決獄一何速民裹糧不隔宿粟一升可往復故稱爲洪一升云丁艱服闋補知宜黃縣所入俸置義倉饑民多所存活尋升順慶府同知時蜀有奢苗之亂勢張甚總督知應科有膽略屬監軍事誓爲朝廷死綏每抵賊壘擄獲無算賊膽落往往自卻會諸路進剿奢將樊龍樊虎刺中應科旣負重創猶呼曰我死魂必滅賊遂卒事聞於朝贈尙寶司卿蔭一子世襲定海衛百戶

周思稷李國棟孫枝衍楊之寧胡仰

極按貴州通誌思稷郡人以舉人爲新會令致政歸天啟初安逆圍城困守經年以食盡自縊同時效忠而死者鄕官李國棟孫枝衍楊之寧胡仰極不能悉紀其事附記於此

薛三桂按盧龍縣誌三桂舉人雲南永寧州知州遭奢酋之變死難贈按察僉事

王引昌按嘉興縣誌引昌字永叔嘉靖癸丑進士三錫子也萬曆辛卯登順天鄕薦授思州司理升貴陽同知天啟攺元檄兵入援調募失策奢寧據永寧以叛永寧貴陽屬也引昌度兵寡難支乃具揭繳印上之撫按無何寧果來索印且啖以利引昌拒之乃北面再拜入署縊死一家十三口悉遇害事平撫按上其事諭祭葬卹贈光祿卿子世駿襲錦衣衛千戶

傅炳淸按四川總志炳淸字光宇簡州庠生天啟辛酉藺酋奢崇明叛炳淸爲所執不屈大罵蠻賊怒殺之事聞旌表

聶純昌按四川總志純昌天啟辛酉孝廉是歲冬奢酋叛直犯縣城純昌鼓集鄕勇數百人拒賊東津殺賊甚眾後敗被執不屈死蔭其子

趙邦淸按眞寧縣誌邦淸進士因奢酋之變起四川遵義參議招撫降叛恢復地方深入藺穴捐軀殉難追贈光祿寺少卿蔭一子

忠烈部名臣列傳三十八

明九

徐朝綱孫

應魁

按明外史忠義傳朝綱雲南晉寧人萬曆二十八年舉於鄕天啟元年授安順推官至卽署府事明年安邦彥反來攻朝綱督兵民共守土官溫如璋訓導周國光開門迎賊朝綱方出城督戰爲賊所執脇之降不屈索其印罵曰死賊奴吾頭可斷印不可得賊怒刀斧交下而死其妻聞之登樓自縊長子婦急舉火焚捨挈十歲女躍入烈焰中死孫應魁年十六持矛潰圍出城覓其祖遇賊被殺婢僕從死者十一人五年正月卹殉難諸臣贈朝綱光祿少卿蔭子入國學子天鳳甫第進士卽奔喪歸服闋授戶部主事拜疏言臣家一門臣死忠妻死節婦死姑孫死祖婢僕死主此從來未有之節烈乞如張振徳例再加優卹臣母臣嫂一體旌表帝深嘉之再贈光祿卿攺蔭錦衣世千戶賜祭葬立祠建坊諸從死者皆附祀國光被獲伏誅妻子爲奴其後畢節同知楊以成之子舉人興南廣順知州鄭鼎之子舉人昆貞皆援朝綱例請厚卹其父莊烈帝初卽位並允行之

楊以成弟

以恭

按明外史徐朝綱傳以成雲南路南人萬曆中由貢生授貴陽通判理畢節衛事秩滿進同知仍治畢節天啟二年安邦彥反圍貴陽以成具蠟書乞援於雲南巡撫沈儆﹠﹟書發而賊已至與戰卻之無何賊來益眾以成遣吏懷印間道走貴州身督吏民拒守會援兵至賊方夜逃而衛吏阮世爵爲內應引賊入城城遂陷以成倉皇投繯賊縶之去乃爲書述賊中情形置竹筒中令弟以恭赴雲南告變行至散納溪賊搜得其書遂並以成殺之家屬死者十三人五年正月贈按察僉事賜葬崇禎初再贈光祿卿世蔭錦衣千戶賜祭葬建祠立坊以恭亦附祀

鄭鼎金燦胡士統按明外史徐朝綱傳鼎字爾調龍溪人鄕舉爲貴州廣順知州策安邦彥必反上書當事言狀州故無城督民樹柵實以土無何邦彥果反遣兵來攻鼎誓死固守或言賊勢盛宜走定番鼎曰吾守土吏也義當與城存亡及賊入與土官金燦端坐堂上並爲賊所殺婢僕從死者六人吏目胡士統被執亦不屈死巡撫李﹠﹟上於朝贈僉事賜祭崇禎元年再贈光祿卿世蔭錦衣子戶予祭葬有司建祠子昆貞後舉進士歷禦史尙寶卿

孫克恕王昌引按明外史徐朝綱傳克恕字推之馬平人舉於鄕歷官貴州副使分巡思石道安邦彥之亂戰死有虎守其骸不去蠻人嗟異事聞贈太僕卿賜祭葬而嘉興人王昌引爲貴陽同知分理永寧衛事天啟元年奢崇明父子據永寧反昌引被難贈僉事賜祭莊烈帝踐阼其子監生世駿言賊踞永寧臣父刺血艸三揭繳印上官以次年五月再拜自縊賊恨之焚其屍二孫一孫女及僕婢十三人同日被害乞如張振徳徐朝綱例優加卹典報可

姬文引僕李守務

魏顯照孟承光按明外史忠義傳文引字士昌華州人舉於鄕久之不第天啟二年授滕縣知縣視事甫三日白蓮賊徐鴻儒薄城民十九從亂文引徒步叫號驅吏卒登陴不滿三百見賊輒走存者才數十問民何故從賊曰禍由董二董二者故延綏巡撫董國光子也居鄕貪暴民以故從賊文引急憑城曉告曰良民以董二故挺而走險吾執二置諸法爲若雪憤可乎文引長身赤面須﹠﹟戟張賊望見駭爲神人皆歡呼羅拜俄而箭發西隅斃二賊視之延綏沙柳簳也賊謂文引紿之大憤肉薄登城眾悉潰文引緋衣坐堂皇嚼齒罵賊賊前搏裂其冠裳械系之罵不屈三日解印畀小吏魏顯照及家僮李守務北向拜闕遂自經賊搒掠顯照索印顯照潛授其父而與守務罵賊並死之事聞贈太僕少卿立祠致祀錄一子優卹顯照守務家董二逾城遁去時賊陷鄒縣博士孟承光被執詬詈不屈死贈尙寶少卿世蔭錦衣千戶承光字永觀亞聖裔世蔭五經博士也

楊鳴髙按貴州通誌鳴髙任浙江湯溪令安賊叛募兵援省至谷龍司敗績死之

黃運寧按貴州通誌運寧平壩貢生天啟壬戌安邦彥圍省城撫按以蠟書召援運寧傾產募眾援省至太子橋衝突賊營戰死事聞贈光祿寺丞

楊昌祚按貴州通誌昌祚鎭遠廩生襲仕推官安酋叛代父領兵援省至甕城河遇伏死

陸從龍按貴州通誌從龍都勻人萬曆戊子鄕舉任湖廣新化知縣致仕歸值安邦彥叛圍省城從龍罄資募兵督徵陣亡事聞贈光祿寺少卿蔭一子入監從祀王三善忠烈祠

羅一貫黑雲鶴陳尙仁王崇信劉徵按明外史本傳一貫甘州衛人歷官遼東參將守西平堡時遼陽覆沒西平正當衝要一貫曉夜捍禦勞勩甚著天啟元年巡撫王化貞言於朝加副總兵先是定議化貞駐廣寧經略熊廷﹠﹟駐右屯總兵官劉渠以二萬人守鎭武祁秉忠以萬人守閭陽而一貫以三千人守西平各堅壁不戰急則互相應援明年正月十有九日兵西渡河渠戒一貫固守化貞亦嚴令毋輕戰參將黑雲鶴請出擊一貫止之不從明日云鶴戰敗奔還城爲追兵所殲一貫憑城固拒用炮擊死攻者城外樹旗招降且遣使來說一貫不從明日騎來愈眾環城力攻一貫目中矢不能戰矢石火藥又盡乃北向再拜曰臣力盡矣遂自剄都司陳尙仁王崇信亦死焉廷﹠﹟化貞初擁兵不救已知城猶未下化貞信遊擊孫得功言盡發廣寧兵付得功及中軍遊擊祖大壽令會秉忠赴援廷﹠﹟亦遣使督渠進戰渠知戰必不利面色若鐵監軍髙出止之渠太息而出與諸軍設陣於平陽橋以得功大壽爲前鋒得功已懷異志欲引去乃分左右翼稍卻推渠秉忠居前渠等戰甚力所殺傷頗多得功及副將鮑承先等先走後軍見之亦走遂大潰渠先戰死秉忠身被二刀三矢家家扶之上馬已奪重圍而出竟以創重卒於途副將劉徵手擊殺十餘人乃死大壽走覺華島得功遂降越二日廣寧卽破事聞贈一貫都督同知世蔭副千戶

劉渠祁秉忠劉綎杜松王宣趙夢

麟馬林賀世賢尢世功陳策童仲

揆楊宗業梁仲善按明外史羅一貫傳渠京城巡捕營副將也以禦史楊鶴薦擢總兵官援剿遼東遼陽被圍廣寧總兵官李光榮不救反斷河橋截軍民歸路爲總督文球劾罷卽以渠代西平告急渠盡撤鎭武兵赴之遂戰沒秉忠陜西人萬曆四十四年爲永昌參將賊銀定歹成以二千餘騎入塞秉忠提兵三百拒之轉戰兩晝夜援軍至寇敗去追還被掠人畜邊人稱之尋擢涼州副總兵經略袁應泰薦其智勇令率私卒守蒲河至則遼陽已破命爲援剿總兵官守閭陽驛竟死渠秉忠並贈少保左都督增世蔭三級再蔭指揮僉事皆賜祭葬建祠並祀自遼左軍興總兵官戰歿者十有四人撫順則張承蔭四路出師則劉綎杜松王宣趙夢麟開原則馬林沈陽則賀世賢尢世功渾河則陳策童仲揆遼陽則楊宗業梁仲善至是渠秉忠繼之卹典皆厚而僨軍之將若李如柏李秉誠麻承恩輩竟未膺顯戮云

張世顯按淮安府誌世顯大河衛人倜儻有志不修小節幼孤業儒爲用事者叱逐不勝裂眥發憤於兵書中萬曆癸丑武進士授烏龍關守備有威名天啟元年升遼東戚家堡遊擊次年正月被兵迎戰陣中三出三進鞭死不計其數俄眾大至他部皆反走有家丁控馬勸暫避之大喝曰有三尺在誰敢退後砍家丁手血戰重圍久之援絕頭顱被削其半死之

馬淸吉子

養心

蔡育春兪瑄何圖按滕縣誌馬淸吉子養心蔡育春兪瑄何圖賊至不屈俱死壬戌之難

吳身正吳之引吳伯俊杜韶杜統按滕縣誌吳身正吳之引吳伯俊杜韶杜統賊至不屈俱死壬戌之難

王命撰張浩然李之蘭劉洪肅按滕縣誌王命撰張浩然李之蘭劉洪肅賊至不屈俱死壬戌之難

張廷賀張養靜按滕縣誌張廷賀張養靜壬戌妖變殉難

陳應禎兄

應詔

按江南通誌應禎庠生天啟壬戌七月二十四日白蓮寇再犯夏鎭眾皆竄避獨應禎與兄應詔率其族格鬥眾寡不敵並被殺

侯﹠﹟按江南通誌﹠﹟沛邑庠生值白蓮寇亂其族人從逆逼使附己﹠﹟知勢不得免先促其妻女投繯遂自殺闔門俱死

姜上桂按江南通誌上桂沛邑庠生白蓮寇陷夏鎭避亂村居爲其村氓所構父子被執罵不絕口俱被殺

趙文英金得勝按淮安府誌趙文英金得勝俱山陽人天啟二年山東白蓮賊數萬攻掠至臨城二人應募隨淮安領兵把總討賊賊困把總於重圍二人奮勇往殺賊七人救把總出二人爲亂賊碎其屍

王洪按淮安府誌洪安東人應募剿白蓮賊至徐州彭家莊探賊被獲捆打逼其降不依將洪釘於二樹之間洪奮罵賊奴不絕口而死

張國﹠﹟按登州府誌國寧海人天啟二年兗有白蓮之亂國以武闈第一人應材官殺賊甚眾賊據山爲巢國﹠﹟鼓勇深入被圍數匝力戰復殺賊數十後軍不救遂見執罵賊死時年二十有八

梁思泰按貴州通誌思泰貴陽府同知天啟三年督餉徵水西遇害事聞賜祭贈按察司僉事蔭一子入監祀忠烈祠

湯師炎按貴州通誌師炎貴陽府人萬曆癸卯鄕舉官雲南大理府推官天啟三年監軍進剿遇害事聞賜祭贈光祿寺少卿蔭一子入監讀書

李毓陽按貴州通誌毓陽貴陽搢紳徵水西遇害祀忠烈祠

萬應奎按貴州通誌應奎安化縣知縣天啟三年監軍進討水西遇害事聞贈光祿寺少卿蔭一子入監賜祭

田景猷按貴州通誌景猷思南人天啟壬戌進士上疏自請徵討水西死之事聞贈太僕寺卿蔭一子入監

方明棟按貴州通誌明棟平越府同知天啟三年監軍進討水西遇害事聞贈按察司僉事蔭一子入監賜祭

黃運遠按貴州通誌運遠平壩人慷慨有勇天啟三年領兵隨王三善進剿大方力戰死後祀三善忠烈祠右廡第十三座

吳應元按鄖陽府誌應元鄖西人慷慨阻科目乃徙蕭曹業得巴縣尉廉敏有聲天啟三年奢酋亂得應元喜甚欲授以職應元怒大罵以刀自刎事聞奉旨入四川名宦本縣入鄕賢復建忠烈祠祀之

馬繩祖按廣元縣誌繩祖利州衛百戶奢酋叛督兵戰於江門身被創猶奮勇衝陣死事聞旌敍崇祀忠烈祠

劉佐聖按四川總志佐聖永寧生員天啟中知奢酋有叛情乃服衣冠諭以大義賊刃之崇禎二年奉旨旌獎入鄕賢祠

石有恆按明外史石昆玉傳昆玉子有恆萬曆末年進士除遂安知縣徙長興天啟四年正月朔太湖賊突入其城有恆被執不屈死贈太僕少卿謚忠烈

楊廷烈按貴州通誌廷烈鳴髙次子年十八娶吳氏生子甫一歲聞父陣亡棄家募兵援省誓報父讎屢立奇功加參將轉戰至鴨池河死之

李師聖按隆昌縣誌師聖舉人天啟間任大同推官遇城陷闔家殉難賜卹典蔭一子迎晙

南居業按明外史南企仲傳企仲子居業萬曆三十二年進士恬於宦達天啟中始爲禮部主事尋引疾歸城陷罵賊不屈死贈太僕少卿

周嗣頤按常徳府誌嗣頤常徳衛指揮崇禎元年有陵南賊二百彊劫桃源白晝揚帆而下嗣頤率千戶李先開追之賊捨舟登岸眾寡不敵嗣頤遂受殺撫院嘉其忠勇立祠以祀

李瓊按會昌縣誌瓊崇禎元年流賊犯境瓊奮勇殺賊數十復鏖戰而死知縣蘇甘雨申聞旌表

韓元亨按平遠縣誌元亨邑諸生賦性忠義慷慨崇禎戊辰大饑竭囊賑濟貧瘠待以舉火會賊首鍾淩秀陳萬煽亂猖甚眾莫敢當元亨畫策保其鄕裏賊畏不敢犯驅賊至上杭帥子弟鄕勇與賊鏖戰元亨手殺數賊以援寡遂遇害贛院盧恪義之行牌立祠祀之旌曰文雄武英

王仕俊按寧州誌仕俊彭原所百戶崇禎初流寇近郊仕俊率兵禦剿於牛頭巘奮勇先登殺賊數十賊眾我寡圍仕俊於溝岸孤立無援仕俊度不免乃叱﹠﹟而前手刃數賊自刎而死櫬旋人爭哭之

黨還醇史之棟安上達李廷表楊其

禮蕭如龍何秉忠李蔭陳蠡測梅

友松任光裕楊按明外史忠義傳還醇字子貞三原人天啟五年進士授休寧知縣有善政以父憂歸崇禎二年服闋起官良鄕十二月城突被圍還醇督吏民乘城拒守或言縣小無兵盍避去還醇毅然曰吾守土吏也去將安之救兵不至力屈城破與典史史之棟教諭安上達訓導李廷表驛丞楊其禮並死焉事定父老覓還醇屍得之艸間赤身面縛體被數槍羣哭而殮之上達貴州安順人萬曆末年舉於鄕謁選得教諭至是闔門死難事聞贈還醇光祿丞予祭葬有司建祠官其一子之棟等亦贈卹給驛歸其喪已而吏科上言還醇城亡與亡之死靡貳猶曰有守土責也之棟上達等﹠﹟賤下吏倘抱頭鼠竄何地不可容身乃致命遂志有死無隕卽破格褒崇誰曰不可朝廷必不惜今日之虛名作將來之忠義乃僅贈良鄕主簿國學教職於聖主優卹之典謂何帝感其言下部更議乃贈上達五經博士與其禮等及千戶蕭如龍何秉忠百戶李蔭並配祀還醇祠武舉人陳蠡測諸生梅友松等十五人烈婦朱氏等十七人並建坊旌表無何順天府尹劉宗周以上達得死難之正請贈翰苑宮坊以爲世勸不報當是時列城被兵多失守其以死事聞者更有香河知縣任光裕灤州知州楊光裕贈卹如還醇贈光祿少卿並任一子

李獻明王元雅何天球徐澤武起潛按明外史忠義傳獻明字思皇壽光人崇禎元年進士授保定推官明年十一月遵化被圍巡撫王元雅與推官何天球遵化知縣徐澤及先任知縣武起潛等憑城拒守時獻明以察核官庫在城中或謂此邑非君所轄去無罪獻明正色曰莫非王土安敢見危避難請守東門未幾城破遂死之元雅太原人爲巡撫數月卽遇變自縊而死天球以永平推官理遵化軍餉澤字兌若襄陽人獻明同年進士﹠﹟任甫七日與天球起潛並殉難起潛字用潛進賢人天啟五年進士初爲武淸知縣有諸生爲人所訐納金酒甕以獻起潛召學官及諸生貧者數人置甕庭中謂之曰美酒不可獨享與諸君共之酒盡金見其人惶恐請罪卽以金分畀貧者治縣一年有聲調繁遵化坐事被劾解官候代遂及於難三年正月巡撫方大任論畿輔諸臣功罪因言元雅有失城罪而一死節槪凜然足以蓋愆其秋樞輔孫承宗請卹殉難諸臣亦首元雅帝贈獻明天球光祿少卿澤光祿丞俱蔭一子元雅以大吏失城贈卹不及

彭文炳弟文煒文﹠﹟文

燦子遇揚遇

按沂州誌文炳字太巖由沂州衛指揮歷任順天巡撫標下游擊將軍駐札遵化於崇禎二年邊僥之變城破文炳同巡撫王元雅死節時弟文煒文﹠﹟文燦子遇揚遇闔家死之一門忠烈崇祀鄕賢

田毓齡按安肅縣誌毓齡字椿裔舉人署教遵化己巳十月城陷守東門死難

姜炳按萊陽縣誌崇禎二年冬土賊董大成率眾攻城炳以與大成有舊願往說之縋城詣賊營極陳利害大成聞之有悔心眾賊懼有變亂刀砍死之

王行健子

奎光

按蠡縣誌行健萬曆己未進士任戶部廣東淸吏司主事管倉差五月報羨米二千餘石管廠差六月裁匠人冒破二千餘兩管新餉庫一年報羨銀六千餘兩俱咨部紀錄九江口鈔官九江閱月除正項解足外羨銀四千五百兩盡數買銅解部公用以親老辭官歸養臺省時薦章七上曾未之出己巳兵薄都城倡義賫本捐餉千金奉旨建坊優旌林下修蠡兩關石橋往來永賴兵至蠡城分守南門汛地不離同長子廩生奎光殉難

秦光祖按涇陽縣誌光祖少習騎射崇禎己巳賊至仗劍從戎爲流矢所中猶力戰不已竟死於賊

趙友梧按涇陽縣誌友梧字鳳喈崇禎間歲貢時羣盜﹠﹟起友梧率居民守堡練兵與賊戰屢多斬獲賊攻城五日不能下計詘夜遁後以姦人內應城陷死之

李亨按涇陽縣誌亨勇敢多力崇禎己巳憤賊亂自請從軍所殺傷甚眾值羣卒潰散獨奮身入賊營被害

邊萬里按永平府誌萬里山海衛百戶以都司管中軍事崇禎己巳入衛京師行至薊州五里橋敵兵掩至據橋大戰自未至酉身被重圍力戰死

楊廷棟按永平府誌廷棟山海衛百戶少以勇力稱爲揚武營千總郡城破奮擊死之

蔡國勛按永平府誌國勛山海衛千戶率兵恢復遵化偵探軍情奮勇直前力戰而死閣部孫承宗題卹贈指揮僉事

嚴大寬按永平府誌大寬山海衛千戶從總兵趙率教應援遵化中途適眾潰大寬力戰不退死之

楊呈芳按永平府誌呈芳字桂林山海衛人由明經授魯山令居官平易時土寇蜂起與衙胥結通呈芳知事不克濟冠帶坐堂上賊環侍不忍加害出入數次始戕之爲具棺殮後其弟往收其屍經年啟視面貌如生事聞贈汝州知州

唐之靖按永平府誌之靖紹興府山陰縣人由舉人崇禎元年任武學科正三年永平被圍之靖度不能支先令闔家俱焚因謂左右曰吾死之後亦焚吾屍遂西向再拜自縊而亡從容就義論者惜之事定入武廟忠烈祠崇祀

魯紹宗按平遠縣誌紹宗邑人初爲掾吏慷慨有大節崇禎戊辰知縣金一鰲蒞任流寇猝至檄紹宗往招撫蘇俊等降之又禦賊於下壩等處斬獲賊數十給把總銜督鄕兵斬賊首黎二總等一鰲上其功於虔撫洪瞻祖授石正營把總奉剿壩頭梅子畬鐵山嶂等處斬首二百餘生擒余汝器岐眉總等賊四名又密擒叛撫賊蘇俊等斬級百餘巡道謝璉多其功賞賚有加時九連山賊犯境紹宗斬賊首謝九功又生擒謝一善等八十餘名輜重器械不計是時三省具疏合薦授守備崇禎二年流賊吳日舜謝學能等復行劫掠長樂界又賊劉喇梨千斤拔等寇大埔連山等處紹宗先登擒獲最多又進剿梨樹坪塘坪二處擒獲徐阿等紹宗數年身歷行間所至有功邑人賴之崇禎三年流賊又至紹宗易之卽單騎入賊中迨潰圍出墜馬馬逸紹宗步戰相接死之當事甚爲傷悼平邑爲置祭田付子孫祀之

鄭國昌程應琦張鳳奇羅成功趙允

殖焦延慶張國翰廖汝欽唐之俊

韓洞原周祚新馮維京胡起鳴胡光

奎田種玉按明外史忠義傳國昌邠州人萬曆三十五年進士歷官山西參政崇禎元年以按察使治兵永平遷山西右布政使上官奏畱之三年正月值城被圍國昌登城守禦須臾北樓火發城遂破國昌自縊於城上中軍守備程應琦從之應琦妻奔告國昌妻與之偕死知府張鳳奇推官羅成功盧龍教諭趙允殖副總兵焦延慶東勝衛指揮張國翰及裏居中書舍人廖汝欽武舉人唐之俊諸生韓洞原周祚新馮維京胡起鳴胡光奎田種玉等十數人皆死國昌鳳奇一門盡死事聞贈國昌太常卿鳳奇光祿卿並賜祭葬蔭一子成功等贈卹有差鳳奇陽曲人起家鄕舉

南企仲按明外史本傳企仲字伯渭南人祖大吉正徳中進士歷紹興知府有聲王守仁方家居大吉從之遊爲辟稽山書院聚諸生講學守仁極稱之企仲舉萬曆八年進士以祖母年髙請終養時相張居正奪情爲其所惡下撫按勘問時論駭焉十二年起授兵部主事乞假歸里人有寓貲其家者夫婦並沒企仲呼其子還之尙書孫丕揚聞其事遂調之吏部企仲不知也歷考功文選郎中擢太常少卿進太僕卿陳馬政七事多見施行三十年帝以疾詔免礦稅釋系囚錄建言貶斥諸臣旣而悔之命礦稅如故余所司議行而吏刑二尙書李戴蕭大亨遲回數日未奏企仲抗疏劾之請亟罷二臣以謝天下敕二部如詔奉行以收人心帝大恚傳諭盡停二事嘉戴大亨守法而落企仲一官戴等引咎乞毋以人言中止帝竟不從是時給事中蕭近髙禦史李培余懋衡亦上疏請信明詔帝益怒並奪其俸因命曩歲降謫若鄒元標等官六品以上者鐫二秩用六品以下者貶雜職雜職者斥爲民旨下舉朝大駭輔臣合詞論救報曰朕怒南企仲當君父遘疾時狂言無上又使新進言官逞臆妄論故有此旨今鐫二秩者停俸一年貶雜職者鐫一秩爲民者並免先是起廢命下中外歡呼至是更以人言重其罰朝野益失望於是廷臣有咎企仲激沮者刑科給事中張鳳翔遂劾企仲先爲吏部擠同官武之望而去之見擯淸議故假建言博名遂削企仲籍天啟初起太常卿遷南京戶部右侍郎引疾歸崇禎二年薦起南京戶部尙書明年就攺吏部尋以老致仕李自成陷渭南不食而卒年八十七贈太子太保

張承祚按平遠縣誌承祚本邑守備崇禎三年五總遺孽鍾淩秀等作亂糾集賊黨數千流會昌武平上杭等縣殺傷官兵承祚追賊死之

劉之綸按明外史本傳之綸字元誠宜賓人家世務農之綸讀書暇從父兄力田天啟初舉鄕試值奢崇明反倡父老守城上書監司請扼賊歸路監司不能用賊得渡瀘逸去崇禎元年第進士攺庶吉士與同館金聲友善相與結賢豪養死士備國家緩急用明年冬都城被兵數上書陳方略帝壯之會聲召對薦之綸知兵帝卽召見奏對稱旨超擢兵部右侍郎副尙書閔夢得協理京營戎政之綸未受任時已貸數百金制木爲西洋大小炮百餘具又制獨輪火車偏廂車獸車皆輕捷利用而所請弓矢器甲主者不以時應所招死士又不得給衣裝賞犒費之綸以爲言因進曰臣用兵有大綱十六字始則尊禮英豪召募義勇繼則任賢使能賞功罰罪有節目八字气以吞之計以取之因請精兵一萬爲進攻計帝亦不能盡從時武經略滿桂方戰歿朝廷大震之綸冒風雪馳通州守者不納夜宿古廟明年正月引兵前連奏軍機七疏俱不報而朝士忌其驟貴巡按禦史董羽宸因劾其逗𨖻騷擾之綸疏辧末言捨安就危憂君父而獨肩至艱之任以積骸成山流血成川時孤軍獨進遇敵未嘗損一人宜爲羽宸所怪異小人量隘有事則推委無事則議論止從一侍郎起見耳乞削臣今官賜骸骨歸田養母臣不勝至願帝優詔策厲之會遵化失守永平援軍皆觀望獨之綸奮前約總兵馬世龍吳自勉趨永平牽制而親率所部直抵遵化離城八里營於娘娘山世龍等負約遇三萬騎來迎二十二日兵交之綸發一火炮有所擊傷再發則炮炸營中自亂左右請結陣徐退之綸慨然曰吾受天子厚恩誓捐軀以報戰不捷死耳敢言退者斬乃再戰自辰至酉士殊死力斗矢盡短兵接之綸知不可爲大呼曰死死負天子恩解所佩印付家人曰持此歸報朝廷俄身被兩矢遂死全軍盡沒世龍等在薊州擁兵不救之綸驟膺重寄卒未訓練徒以忠義激發與之同盡天下稱其忠母陳氏年七十五子二長五歲次二歲家貧不能返柩母疏於朝命給驛還賜一祭半葬任一子國學生至十五年廷臣復請追卹贈兵部尙書

楊爾俊按盧龍縣誌爾俊汝寧通判庚午城陷不屈遇害敕祀表忠祠

陳靖華按盧龍縣誌靖華東勝衛指揮掌永平衛印興屯利國撫綏有方庚午守東城死於難

陸橘李應陽張俊郭重光張宗仁

張禮李大敬張尙義傅守望按盧龍縣誌陸橘醫官李應陽張俊郭重光張宗仁張禮李大敬張尙義傅守望俱死庚午之變附祀表忠祠

梁壯威卜小﹠﹟房應祥按盧龍縣誌壯威千總也品格軒昂膂力過人精於騎射庚午城陷人或勸之去壯威曰吾守死於此吾事也何去奮力臨敵射不虛發會矢盡持短兵接戰死亂兵中祀表忠祠卜小﹠﹟城守千總亦戰死房應祥城守中軍督鄕兵巡城城陷血戰而死

胡承祚張學閔按盧龍縣誌胡承祚張學閔皆盧龍人膂力弓馬擅名一時庚午爲城守總管城陷俱戰死堞間

石可玩按盧龍縣誌可玩盧龍人時爲千總庚午城陷閉門闔室自焚

胡登龍子

光奎

按盧龍縣誌登龍盧龍人庚午城破登龍義不求生攜子生員光奎曁闔門男婦俱投火中而死

羅世傑弟曰﹠﹟曰

采曰圻

按盧龍縣誌世傑永平生員庚午之變有弟三人曰﹠﹟曰采曰圻一弟守家世傑同二弟守城城陷皆死於戰守家者亦自殺

田土﹠﹟按盧龍縣志士﹠﹟生員種玉侄庚午城將陷赴戰死於東城上

李光春丁應掄李文燦胡起鴻劉可

足張鴻鸞按盧龍縣誌李光春丁應掄李文燦胡起鴻劉可足俱生員張鴻鸞武生同死庚午之變附祀表忠祠

張汝恭按灤州誌汝恭字行五廩生授徒北平庚午城破眾潰汝恭期共城存亡獨力戰中五創死旨旌其忠

王信按雲南通誌信四川宜賓人崇禎間知呈貢縣普名聲叛鎭撫令信爲監軍敗績罵賊而死事聞予贈蔭

遊大勛趙定周按雲南通誌大勛江南婺源貢生崇禎間任通判好士卹民以才略著普名聲叛大勛督土捨王顯祖及郡人趙定周往禦營壘未立賊突至土兵奔潰大勛正色當之遂遇害定周亦死立祠祀之

張余剛子

鴻猷

按埔陽縣誌余剛灤州人崇禎庚午流寇陳癩掠湖寮三河危如累卵知縣李秀實檄三河鄕兵臨河禦敵余剛爲先鋒時各兵俱畏縮余剛挺身擊賊死之子鴻猷邑庠生懼父履險因與余剛負戟前驅見父亡憤不顧身橫槍刺賊數人亦死之秀實悼其父子義勇旌額曰忠孝一門備牲詣其家祭焉

閻敏行按杞縣誌敏行字訥之崇禎庚午武舉寇圍城戰於山字頭被執死之

袁之淵按杞縣誌之淵邑庠生教授大梁出曹門遇寇欲收之帳下罵詈不從遂遇害

李時新按濟南府誌時新商河舉人授直隸武彊縣知縣以廉幹著聲調棗彊會妖賊數千作亂剽掠近邑親率土兵迎敵殲其渠魁餘黨散平兩臺疏薦擬升京秩以疾告歸值叛兵陷城不屈死之崇禎六年詔贈光祿寺署正

王國安按濟南府誌國安商河貢生任曲阜縣教諭丁憂回籍崇禎四年有叛兵圍城國安督眾禦敵城陷被執不屈身死六年朱巡撫大典題請贈國子監助教賜祭

謝指揮按郴州誌謝指揮領茶陵哨軍分守桂陽崇禎四年粵賊鍾淩秀陷城被執抗不屈膝賊劈其膝遂支解之

何宗說按始興縣誌宗說讀書自負少有大志落落無所阿從崇禎辛未遇賊執之命之跪堅節不屈驅之行厲聲罵賊曰士可殺不可辱與其屈身於汝等非我志也寧至於死賊怒遂戮之

李能一按英徳縣誌能一業儒驍勇過人崇禎四年流賊劫塘下村羣族被擄能一獨與賊鬥斬八九賊賊以槍刺之乃奪回槍復斃二賊槍折被擒賊逼之跪能一厲聲罵賊義終不屈竟被害

黃嶽采按同安縣誌嶽采崇禎初以掾尉廣東英徳四年賊犯城督兵與賊戰死之英徳人立祠祀之

鄧葵按廣東通誌葵樂昌人忠毅鄧顒後裔邑諸生性負剛俠崇禎辛未流賊破城葵身護縣令林開馥罵賊而死

張瑤王與夔張儼然張聯臺李調

蔣時行李讓吳之秀賈煜張慶雲

張茂貞張茂恂按明外史忠義傳瑤蓬萊人天啟五年進士授開封府推官絕請寄抑豪彊吏民畏如神崇禎四年行取入都吏科宋鳴梧力援宋玟爲給事而抑瑤僅得府同知瑤大怒疏摭玟行賄狀吏部尙書閔洪學等亦劾瑤饋遺奔競鳴梧復極論之遂謫河州判官未赴旋裏明年正月李九成等逼登州瑤率家眾登陴拒守城陷瑤猶揮石奮擊賊擁執之大罵不屈被殺妻女四人﹠﹟投井死贈光祿少卿先是賊陷新城舉人王與夔張儼然死之其陷他縣者貢生張聯臺蔣時行亦死之皆格於例不獲旌禮部侍郎陳子壯上言舉貢死難無卹典舊制也然名旣登於天府恩獨後於流官九泉之下能無怨恫比者武舉人李調禦賊捐軀已蒙贈卹武途如此文儒安得獨遺乞量贈一官永爲定制可之乃贈與夔儼然宛平知縣聯臺時行順天府教授其後地方死難若舉人李讓吳之秀賈煜張慶雲貢生張茂貞張茂恂皆贈官如前制

張光奎兄光璽

王肇生吳開先劉自安按明外史忠義傳光奎澤州人仕至山東右參政崇禎五年流賊躪山西監司王肇生知歙人吳開先勇略便宜署爲將使擊賊戰澤州城西賊敗去從沁水轉掠陽城開先恃勇渡沁戰北畱墩下擊斬數百人炮盡無援一軍盡歿賊乃再犯澤州光奎方裏居與兄守備光璽千總劉自安等率眾固守八日援兵不至城陷﹠﹟死之澤大州也遠近爲震動事聞贈光祿卿光璽等贈卹有差

楊於楷張友程李呈章趙一亨侯標按明外史張光奎傳崇禎五年紫金梁等寇遼州裏居行人楊於楷與主事張友程佐知州信陽李呈章拒守力屈城陷於楷被執罵賊死呈章友程及舉人趙一亨侯標﹠﹟死之贈於楷光祿少卿

徐從治張可大吳世揚嚴正中屈宜

陽謝璉徐得時翟升按明外史本傳從治字仲華海鹽人萬曆三十五年進士除桐城知縣築堤八萬餘丈以捍水災坐事貶武學教授屢遷南京禮部郎中濟南知府舉卓異遷兗東副使駐沂州天啟元年妖賊徐鴻儒反鄆城連陷鄒滕嶧縣伏黨沂州爲內應從治捕得之嚴兵守請起家居故總兵楊肇基主兵事而獻搗賊中堅之策於巡撫趙彥遂滅鴻儒事詳彥傳時副使王從義僉事來斯行並爲監軍有功從治功最旋以右參政分守濟南錄功進右布政使督漕江南會餘孽復煽巡撫王惟儉奏畱之尋告歸大計中浮言議調莊烈帝嗣位以故秩飭薊州兵備軍久缺餉諸營噪而甲巡撫王應豸及巡按總兵諭弗聽從治偕總兵麻登云馳入營給以三月餉卒欲給如額質登雲從治還告應豸勒兵逼之亂遂定時崇禎二年春也進秩左布政使請告歸四年起飭武徳兵備孔有徳反山東巡撫余大成檄從治監軍明年正月馳赴萊州而登州已陷大成削籍遂擢從治右副都禦史代之與登萊巡撫謝璉並命詔璉駐萊州從治駐靑州調度兵食從治曰吾駐靑不足鎭萊人以駐萊足系全齊命乃與璉同受事於萊有徳遼人與耿仲明李九成毛承祿輩皆毛文龍帳下卒也文龍死走入登州登萊巡撫孫元化官遼久素言遼人可用乃用承祿爲副將有徳仲明爲遊系九成亦爲偏裨且多收遼人爲卒是年大淩河新城被圍部檄元化發勁卒泛海趨耀州鹽場示牽制有徳詭言風逆逗𨖻乃命從陸赴寧遠十月晦有徳及九成子千總應元統千餘人以行經月抵吳橋縣人罷市眾無所食宿一卒與諸生角有徳笞之眾大嘩九成先賫元化銀市馬塞上用盡無以還適至吳橋聞眾怨遂與應元謀率部卒劫有徳有徳從之還兵大掠陷陵縣臨邑商河殘齊東圍徳平旣而捨去陷靑城新城剽掠厭乃整眾東巡撫余大成者江寧人天啟時爲職方郎中嘗奏發大學士劉一私書齮之去大成亦移疾歸後魏忠賢黨召復其官而大成卒以事忤忠賢至削籍崇禎攺元復起故官加太僕少卿有淸執名遂由太常少卿擢右副都禦史巡撫山東大成𨿽久居兵部軍旅非所長白蓮餘賊未靖又有逃兵之變不能討禦史謝三賓宋賢先後詆之及聞有徳叛托疾數日始遣中軍沈廷諭參將陶廷鑨往禦廷諭遇賊而走廷鑨復大敗大成乃移兵追賊而元化軍亦至元化字初陽嘉定縣人登鄕科從徐光啟遊得西洋火器法天啟六年會試入都值廣寧覆沒條備京防邊二策告當事給事中侯震暘薦之朝又以孫承宗請令主建炮臺及教練法贊畫經略軍前元化因請據寧遠前屯以策千王在晉不能用又與袁崇煥爭在晉建重關之非承宗行邊還奏授兵部司務已而承宗代在晉築臺制炮如元化言召還爲職方主事崇煥守寧遠復命元化爲贊畫崇煥與在晉及滿桂相失元化還朝請以關外事專委崇煥惡崇煥者譖之魏忠賢罷其官崇禎元年起武選員外郎進職方郎中經略崇煥乞以自輔攺山東右參議整飭寧前兵備京師戒嚴崇煥入援及下獄祖大壽潰還元化調劑令復入關朵顏乘虛犯寧錦遣將擊卻之時永平失守關內外相隔絕者半年餘軍食久虛將士單弱列城得無虞元化力也三年六月皮島副將劉興治爲亂廷議復設登萊巡撫遂擢元化右僉都禦史任之駐登州遣使諭定興治明年島眾亂興治被殺元化請以副將黃龍代先後汰其兵六千餘人及有徳變大成所遣兵敗以撫自愚而元化亦力主撫檄賊所過郡縣毋邀擊賊長驅無敢加一矢者賊佯許元化降元化師次黃山館而返賊兵遂抵登州元化遣將張燾率遼兵駐城外總兵張可大發南兵拒賊元化猶招賊降賊不聽五年正月戰城東可大兵方勝燾遽退可大兵遂敗燾兵半降賊賊遣歸爲內應士民爭請勿容入元化不從賊俱闌入中軍耿仲明都司陳光福等夕舉火導賊自東門入城遂陷元化自刎不殊與參議宋光蘭僉事王徵及府縣官悉被執惟可大死之大成聞乃馳入萊州爲守禦計初登州被圍朝廷鐫大成元化三級令辦賊及登失守革元化職候勘而以謝璉代時有徳推九成爲主己次之仲明又次之用巡撫關防檄州縣兵餉而令元化等移書大成求撫欲畀以登州一郡有徳黨參將餘五化力言撫可成大成爲聞於朝言官力攻之帝乃命革大成職候勘而以從治代當從治璉未受事時賊先已破黃縣知縣吳世揚死之已而攻萊從治璉與總兵楊禦蕃等分陴守禦蕃肇基子也積戰功至通州副總兵會登州陷兵部尙書熊明遇奏令署總兵官盡將山東兵與保定總兵劉國柱天津總兵王洪﹠﹟期並進遇賊新城洪先走禦蕃拒兩日率二百騎突圍出遂入萊城從治璉倚以拒賊賊攻兩日不下大掠分兵陷平度知州陳所問自經死賊益攻萊用元化所制大炮且日穴城城多頹從治等投火灌水穴者死無算又時出兵掩擊毀其炮臺斬獲多而明遇惑大成撫議命主事張國臣爲贊畫往撫並安輯遼人之在山東者以國臣遼人也國臣先遣廢將金一鯨入賊營已而國臣亦入爲賊移書且遣一鯨還懇毋出兵壞撫局從治等知其詐叱退一鯨遣間使三上疏言賊不可撫最後言萊城被圍五十日危如累卵日夜望援兵卒不至度必爲撫議所﹠﹟國臣致書臣內抄詔旨並兵部諭帖乃知部臣已據國臣報達聖聽夫國臣桑梓情重忍欺聖明而陷封疆其初遣一鯨入賊營何嘗有止兵不攻之事果止兵或稍退舍臣等何故不樂撫特國臣以撫爲賊解而賊實借撫爲緩兵計一鯨受賊賄對援師則誑言賊數萬不可輕進對諸將則誑言賊用西洋炮攻城將陷矣賴我招撫賊卽止攻夫一鯨三入賊營每入賊攻益急而國臣乃云賊稱我縋城下擊致彼之攻是使賊任意攻擊我不以一矢加遺如元化斷送登城然後可成國臣之撫耶當賊過靑州大成擁兵三千追賊甚易元化遺書謂賊已就撫爾兵不可東大成遂止勿追致賊延蔓今賊視臣等猶元化乃爲賊解曰吳橋激變有因也一路封刀不殺也聞天子詔遂止攻掠也將誰欺盈廷中國臣妄報必謂一紙書賢於十萬兵援師不來職是故矣臣死當爲厲鬼以殺賊斷不敢以撫之一字謾至尊淆國是﹠﹟封疆而戕生命也疏入未報當是時外圍曰急國柱洪及山東所調援軍俱頓昌邑不敢進廷議兩撫臣並困圍城中止巡按禦史王道純在外乃議設總督以兵部右侍郎劉宇烈任之調薊門四川兵統以總兵鄧﹠﹟調密雲兵統以副將牟文綬以右布政使楊作楫監之令赴援三月宇烈道純作楫國柱洪﹠﹟及監視中官呂直義勇副將劉澤淸新兵參將劉永昌朱廷祿監紀推官汪惟效等集昌邑﹠﹟國柱洪澤淸等抵萊城馬步軍二萬五千勢頗盛而宇烈無籌略諸帥皆懦怯抵沙河日遣使講撫還所獲賊陳文才於是賊盡得虛實亦以撫愚宇烈而潛兵繞其後盡焚輜重宇烈遂走靑州撤三將兵就食﹠﹟等半夜營散賊乘之大敗洪國柱走靑濰﹠﹟走昌邑澤淸抵萊城接戰傷二指救不至亦敗回平度惟作楫不去三將旣敗朝中嘩然明遇知官兵不可用益堅撫議先是登州總兵可大殉難以副將吳安邦繼之安邦尢怯鈍奉令屯寧海規取登州仲明揚言以城歸安邦信之離登二十五里而軍中軍徐樹聲薄城被執安邦走還登旣不能下而賊困萊久璉從治禦蕃日堅守待救至四月中旬從治中炮死萊愈益危山東士官南京者合疏攻宇烈請益兵於是調昌平兵三千以總兵陳洪範統之加以提督銜洪範遼人明遇猶冀定撫議也天津舊將孫應龍自言與仲明兄弟善能令其縛有徳九成降巡撫鄭宗周予兵二千人令從海道往仲明乃僞函死人首遺應龍曰此有徳首也應龍率舟師抵水城賊迎入猝縛斬之無一人脫者賊得巨艦兵益盛島帥黃龍攻賊不克而還賊遂破招遠圍萊陽知縣梁衡固守賊敗去宇烈復至昌邑洪範文綬等亦至萊州推官屈宜陽請入賊營講撫賊佯禮之宜陽遣人言賊已受命宇烈奏得請乃手書諭賊令解圍賊邀宇烈見宇烈慮劫不往遣營將嚴正中送龍亭過河賊擁之去而遣宜陽還萊請文武官出城開讀卽解圍禦蕃及鄕官張忻等力言不可信璉謂圍且六月勢無如何遂偕監視中官徐得時翟升知府朱萬年同出有徳等皆叩頭涕泣璉慰諭之而還明日賊遣宜陽入請璉邀禦蕃同出禦蕃曰武臣第知殺賊何知撫事忻等復力言不可璉不聽復出有徳遂執璉等猝攻城卻令萬年呼降萬年厲聲曰吾死矣汝等宜固守罵不絕口而死賊知萊不可得送璉及二中官至登幽之正中宜陽皆死初撫議興可大元化皆敗從治極言不可獨宇烈與諸將信之而尙書明遇主其議至是舉朝痛憤詔逮宇烈下獄調關外勁卒徵之罷總督及登萊巡撫不設專任代從治者朱大典明遇坐主撫誤國罷歸遂絕撫議大典合兵攻萊八月中兵甫接賊輒大敗圍解有徳等走登九成方在登聞敗卽害璉及二中官大典圍登九成出戰死久之城破有徳仲明入海遁生擒承祿等斬應元賊盡平事詳大典傳詔贈從治兵部尙書賜祭葬蔭錦衣百戶立祠曰忠烈贈璉兵部右侍郎亦賜祭葬建祠蔭子以禦蕃功多加署都督同知總兵鎭登萊而宇烈以次年遣戍璉字君實監利人宇烈綿竹人大學士宇亮兄也本無才望謬畀重任其戍也人以爲失刑大成逮下獄遣戍赦還卒於家元化自賊所縱還詔逮之首輔周延儒謀脫其死不得則援其師徐光啟入閣共圖之卒不得同張燾棄市光蘭徵充軍

朱萬年秦三輔王協中張國輔張奇

功熊奮渭陳所聞按明外史忠義傳萬年黎平人萬曆中舉於鄕歷官萊州知府有惠政崇禎五年二月賊魁李九成等旣陷登州遂擁眾來犯城中士民洶洶欲竄萬年下令嚴禁督率吏民憑城固守時山東巡撫徐從治登萊巡撫謝璉並在城中賊攻圍數月萬年飭守具給軍食未嘗乏絕已而從治中炮死外圍益急城中守禦益堅賊知不可下數詭詞迄降璉信之以七月七日偕萬年出城往受遂爲賊所執萬年誑之曰爾執我無益可以精騎從我呼守城者出降賊果以精騎五百擁萬年至城下大呼曰我已被擒誓必死彼精銳盡在此可急發炮擊之毋以我爲慮守將楊禦蕃不忍萬年復頓足大呼賊怒將殺之大罵而死城上人見萬年已死遂發炮賊死過半事聞贈太常寺卿賜祭葬有司建祠官其一子方賊之還掠新城也知縣秦三輔訓導王協中禦之並死焉其陷黃縣知縣吳世揚罵賊死縣丞張國輔參將張奇功守備熊奮渭力戰死陷平度知州陳所聞自縊死三輔世揚贈光祿少卿所聞贈太僕少卿並賜祭葬建祠蔭子協中國輔奇功奮渭亦贈卹有差三輔三原人世揚洛陽人所聞畿輔人並起家乙榜明世卹忠之典凡身死綱常與死封疆者皆贈官蔭子賜祭葬或賜謚立祠婦女則建坊旌表其典最爲優厚若所司失奏及後人自陳請者天子輒嚴旨譙讓故一時忠藎之臣鮮不顯暴於世今采摭先後死事者盡著於篇但志所贈之官其他卹典槪可類推故不悉志云

王象復按新城縣誌象復字完初之猷子仕爲保定府同知天啟中以不拜璫祠罷崇禎初起廢籍再丞保定謝政歸未幾潰卒之變發難吳橋連陷臨邑商河靑城諸縣進薄新城時承平日久人不知兵猝聞賊至皆走匿象復方屬疾躍起曰吾家世受國厚恩誼不可去且先去以爲民望令長其誰與守子與夔從傍贊之亟以蒼頭數十輩登陴與知縣秦三輔部署未畢亂兵已傅城堞急發﹠﹟殪其渠董指揮者頃之焚北門入父子皆被執不屈死之屍相抱不可解巡撫都禦史朱大典列其事上聞贈光祿寺少卿祀表忠祠

耿弘煒按新城縣誌弘煒字映明邑庠生初就外傅卽能了句讀入泮後篤志下幃有聲黌序而气誼肝膈往往過人凡宗族鄕黨間事無巨細必身任而幹旋之期得當而後巳辛未潰卒之變城失守被執不屈死妻許氏年方十八遺腹生子克仁許氏矢志靡他篝燈課讀壬子克仁領鄕薦己未捷南宮慈訓之力居多

盧宏引按永年縣誌宏引字鄰虛尙書大中季子也拔貢生性至孝能詩文子欽谷以祖蔭仕爲郎宏引當受封不受推以予兄謁選得平度州同升文登縣知縣未履任會亂平度城陷不屈死之

竇啟先按平度州誌啟先值兵變仗節殉難事聞旌表

竇騰蛟按黃縣誌騰蛟城陷奮力競戰被圍殺之

王﹠﹟門按黃縣誌﹠﹟門任石泉令告老家居捐資守城城陷及於難贈光祿寺署正

王樹勛按黃縣誌樹勛生員﹠﹟門之子守城城陷以身捍父手刺殺數人被縛不屈殺之人稱忠孝士按院謝具題旌表

孫光第按黃縣誌光第城陷不屈被數創滚地叫罵裂腸而死

李嘉楨按黃縣誌嘉楨城陷不屈被殺

田之環按黃縣誌之環住北關入城守禦城陷被害

陳孔道按黃縣誌孔道生員城破之日孔道整衣冠被害先聖廟中後人見其手拴會牌皆書姓名蓋自分必死也

張問達按黃縣誌問達任瀘州同旋裏糾眾守城城陷遇害贈治中

王際辰趙五典王璧光王巨臣王予

爵王加桂王永譽田振奇按黃縣誌王際辰趙五典王璧光王巨臣王予爵王加桂王永譽俱生員守城死難其村居路遇死難如田振奇者多不具載

馬任髙張四箴趙惟純馬正大按黃縣誌馬任髙張四箴趙惟純俱鄕約耆老城陷死難馬正大縣胥亦殉之

陳夢琛按蓬萊縣誌夢琛號瑞南恭靖嫡孫以蔭歷知府祖遺田產資財義讓諸弟居官多善政城陷殉難

王琰按寧海州誌琰以指揮僉事署監軍道中軍事登城破巷戰死

董國柱按寧海州誌國柱弓矢熟韜略兵刃交加愚忠不屈

廬江王載堙按懷慶府誌廬江王載堙闖賊陷城被執大罵死之

何炳若按懷慶府誌炳若河內人以歲貢司訓霍丘闖逆攻霍丘城陷罵賊不屈而死贈國子監學錄妻氏亦自縊以殉

郜天徳按懷慶府誌天徳河內縣民崇禎五年流寇至天徳父子五人辱罵不屈全家歿於寇

趙湛按懷慶府誌湛河內人以土兵禦寇戰死母妻子皆自盡

衛正印按懷慶府誌正印河內人與黃遊擊分汛守太行碗子城督土兵百餘人啖菜根不飽寇至執正印正印大怒罵曰我本菜傭上官假我守備職豈肯與若曹伍寇立磔之

湯執中按嘉興縣誌執中以掾吏除江西廬陵丞崇禎壬申粵寇入寇吉安永丰直抵泰和百戶梁學被殺勢甚猖獗巡道蕭應坤遣執中至富田募鄕兵禦寇執中至賊擁眾突至富田殺富田巡檢龍徳新民被殺者甚眾次日執中率眾與賊遇於木河州奮勇直前手刃一賊气甚壯不意馬前刀手被賊斫死執中馬驚蹶遂被害撫按上其事嘉褒卹

梁體坤按臨潼縣誌體坤字寧宇邑增廣生崇禎五年流寇縱掠其地令爲牽馬坤大罵曰我朝廷士子豈爲爾賊奴驅使耶舉刃斷其四指遂被害

路鴻翀按平順縣誌鴻翀崇禎五年流寇攻城鴻翀蒙徐邑侯簡委守城晝夜督勸民夫堅心死守城陷爲賊所執罵賊不屈被火焚身而死

王達按保縣誌達幼業儒遇番索戰士民畏不敢斗達臥城門待旦力戰死

張文浩按博興縣誌文浩任北直安肅縣學訓遇亂或曰公無城守責文浩曰學官非國家臣子耶分汛固守城陷死之

柳毓融按博興縣誌毓融任臨淸參將遇變督軍守禦甚嚴俄敵自他汛登城毓融猶巷戰敵漸眾毓融曰大廈卽傾非一木能支惟有一死以報國被創死妻王氏見城陷亦赴井死

牟孔教按博興縣誌孔教任恩縣訓導城陷不屈死之

張丕式按雒南縣誌丕式任直隸三河縣訓導時三河震蕩委身殉城無所規避蓋死難之臣也

周昌會李崇樂張守霜楊狗子鄭應

秋張三劉極丘小月洪保兒孟九

各孟之奎張福兒孫鳴海於守道按昌縣誌崇禎間邑城被圍周昌會李崇樂張守霜楊狗子鄭應秋張三劉極丘小月洪保兒孟九各孟之奎張福兒孫鳴海於守道同力協守城陷死難巡撫楊嗣昌疏建祠令有司春秋蠟祭刊石豎碑以垂不朽

趙世祥髙聲駿卜云吉郭來貴張友

貴鍾五兒翟三龔自學李蕃枝單

應武朱可昌梁民樂於守通梁世文按昌黎縣誌崇禎間邑城被圍趙世祥髙聲駿卜云吉郭來貴張友貴鍾五兒翟三龔自學李蕃枝單應武朱可昌梁民樂於守通梁世文同力協守城陷死難巡撫楊嗣昌疏建祠令有司春秋蠟祭刊石豎碑以垂不朽

王六兒劉君福孫來各王國臣李思

謙張六指郭得名於大才王六孫

三周徳純齊福拽梯郎君按昌縣誌崇禎間邑城被圍王六兒劉君福孫來各王國臣李思謙張六指郭得名於大才王六孫三周徳純齊福拽梯郎君同力協守城陷死難巡撫楊嗣昌疏建祠令有司春秋蠟祭刊石豎碑以垂不朽忠烈部名臣列傳三十九

明十

李養裕按黎城縣誌養裕養志弟崇禎癸酉二月大寇邢紅狼盤據黎之西北斗城岌危邑人惶懼無措時養裕爲本郡理廳邑人數百叩兵備之閽乞養裕守禦從之卽移文理廳授千兵職養裕歸鬻產設餉募兵一日賊迫城下邑宰與紳衿請出兵養裕鼓勇先登直至茶棚山賊大聚合圍養裕衝殺半日矢盡力竭被執不屈而死

徐明揚按明外史張光奎傳明揚浮梁人由選貢生爲平順知縣六年四月賊來犯或以城小無備乞避之郡城明揚不可設策守禦城破不屈死

樂濟眾按明外史張光奎傳崇禎六年六月賊陷和順裏居昌平副使樂濟眾被傷不屈投井死贈太僕少卿

童維坤按紹興府誌維坤字弘載嵊人武驤衛籍萬曆己未登武進士歷升眞定遊擊崇禎癸酉夏剿寇大名府連戰皆捷冬赴援趙州追寇至內丘寨地勢漸險寇得所倚監軍副使盧象升謂兵家乘勝可以一舉成功急令轉戰至摩天嶺出山北迎敵寇踞山南以髙擊下維坤血戰死事聞追贈都督僉事世襲百戶

李中正靳謙書按明外史忠義傳中正盧氏人萬曆末舉會試以天啟二年赴廷對授承天府推官遷兵部主事崇禎初謝病歸六年羣盜大亂河北其冬乘冰渡河遂由澠池犯盧氏中州承平久不設備驟聞賊至吏民皇駴知縣金會嘉棄城遁十二月初賊入城中正勒家眾及裏中壯士奮擊賊眾寡不敵力戰死賊縱掠城中執舉人靳謙書使跪不屈大罵而死

馬足輕許輝劉君培馬山李登英

裴君合按明外史李中正傳崇禎六年冬賊入河南屢陷名城殺將吏無算鄕官舉貢多被難其宜陽馬足輕靈寶許輝新安劉君培馬山李登英偃師裴君合以布衣抗節顯者足輕性孝友弟惑婦言迫分產乃取田磽薄者自予萬曆末歲大凶出粟六百石以賑焚券千餘崇禎六年冬流賊渡河而南挈家避之石龍崖三女皆殊色慮賊污悉投崖死足輕被執厲聲大罵賊怒並其三子殺之其家眾皆遇害惟存次子駿一人後登鄕薦輝爲縣中陰陽官是冬爲賊所掠大罵見殺君培有義行攜子及從孫避難道遇賊欲殺其孫君培曰我尙有男此子乃遺孤幸捨之而殺我賊如其言二子獲免山性剛直土寇於大中陷新安獲山使負米叱曰我良民肯爲賊負米邪大罵而死登英遇城破慷慨就義君合幼孤母苦節育之孝養惟謹賊至聚眾保沙岸寨攻圍十晝夜不克說之降大罵不從寨破被磔

方國儒王紹正常存畏劉定國按明外史忠義傳國儒字道醇歙縣人四歲失父奉母以孝聞天啟元年舉於鄕崇禎間授保康知縣流賊大入湖廣將吏率望風先奔保康小邑素無兵賊至國儒急率鄕兵出禦力不支敗走城遂陷亡何賊退國儒還入城逾月復至督吏民固拒賊至益眾復陷國儒冠服坐堂上被執大罵身中七刀死賊陷竹溪執知縣余霄將殺之子諸生伯麟請代乃免賊退數日復陷其城訓導王紹正遇害谷城舉人常存畏會試赴京道遇賊欲劫爲首領罵不絕口死他賊犯興山知縣劉定國堅守城將陷遣吏懷印送上官罵賊死

越效忠按懷慶府誌效忠南陽人以遊擊分防淸化鎭崇禎六年寇復陷淸化效忠賈勇力戰及大寇蜂擁效忠倚敗﹠﹟猶錘殺數人仗劍死

黃從貴按鄖陽府誌從貴元成人由舉人崇禎六年知房縣時盜充斥從貴獨守孤城援絕城陷罵賊而死

陳冊按金壇縣誌冊字用卿崇禎六年授四川寧番衛經歷署平山縣事流寇破縣城罵賊死

翁鉞按雒南縣誌鉞寧波人賊潛匿縣東北隱寺義勇出剿鉞督餉往被執厲聲不屈遇害後蒙卹蔭妻子流寓縣中

王乃賁按雒南縣誌乃賁癸酉科武副榜生直指範嘉其英奇於是冬特用往鎭安徵賊有功會寇自河南入雒撫治張命同閻調化截禦遇賊於三要之壓橋嶺謂調化曰賊初壓境眾寡未可逆料宜勒兵髙阜觀其來勢調化曰奉命討賊見賊而退吾豈爲之乃賁曰吾非怯欲知己知彼耳調化不聽麾兵直前乃賁奮然曰此吾死所矣揮戈衝陣商兵戰亦極力賊軍從山東北出我軍之背眾且不可紀數時商兵盡歿乃賁與調化被執賊慰之使降乃賁不屈同調化大罵而死賊本長驅至縣倏遇是戰意縣有重兵遂止故縣等村翼日韓合兵從潼關抵縣縣賴以全向非乃賁等死戰以數萬賊突至城下𨿽百雒不可保矣申請卹旌

閻調化按商州誌調化武進士崇禎六年冬流寇至洛南南河司調化引兵擊之賊數萬眾寡不敵彊戰被擄賊壯其膽欲收用之大罵不屈刳其腮殺之撫治張痛其正气爲文以祀

趙吉士按商州誌吉士庠生崇禎中流寇數擾商吉士承本道命練鄕兵禦之一日報至軍嶺川吉士率眾賊設伏夾攻矢盡力竭不屈而死

戴崇召按禹州誌崇召字欽奭貴州平越衛官籍父璇以明經任禹學正遂占籍焉崇禎癸酉中鄕試抗節不屈爲流寇所殺

李儀化按禹州誌儀化少﹠﹟悟齠齡卽究經史素性至孝家貧舌耕自給闖寇逼城拜母柩前約友人誓以必死城破果不屈而死

魏完眞按許州誌完眞字亦鼎剛方淸正一介不苟崇禎間由明經爲亳州司訓亳士戴之以父憂歸會闖賊陷城冠帶坐堂上謂家人曰朝廷衛封疆乃置臣子封疆失守臣子偸生生將焉往辱國且辱親矣賊暴至脇從完眞大罵賊怒殺之

盧開運按許州誌開運字文衝食廩州學副使輔之曾孫也負大志累科未第逆闖破許先一日泣語家人曰吾家世宦累代淸白使城破受辱何顏見先靈於地下於是羅家人共哭拜祀堂畢誓約共死乃修酌與家人飲極醉城破日舉家同溺井中

宋禧按許州誌禧字宜興許庠學生資聰敏負气節剛方正直不詭隨於時逆闖犯許禧分守東門晝夜督戰身冒矢石略無懼色及城破賊素知其名欲授以官禧義不屈罵賊求刃而死

李文鵬按許州誌文鵬字圖南負義气重然諾逆闖寇許文鵬分守南門矢石傷賊甚多城破死之

李鼎鼐按許州誌逆闖寇許鼎鼐分守北門身中賊炮折去一股有只手擊賊不已人皆壯之死於城上

王之禎宋務崇王澤浸宋獻猷宋之

望王澤注胡廷臣牛瑞按許州誌生員王之禎宋務崇王澤浸宋獻猷宋之望王澤注胡廷臣牛瑞逆闖破城皆義不肯屈死之

申則古申紳焦文耀按許州誌申則古申紳焦文耀闖賊破城與賊戰手刃數賊而死

袁楫按許州誌逆闖掠嵩少而下至陘山坡將逼許境楫義不顧身約鄕勇數百人鼓刃而前斬級數十及賊騎突集眾皆潰散楫獨倚大樹矢盡力竭刎頸死

宋自盛按許州誌自盛捐金助餉輸粟賑濟流賊破城殉難死

袁準世按許州誌準世惇孝義修路建橋不遺餘力城破忠義不屈投井死

趙化鳳陳濟按許州誌趙化鳳陳濟俱東北城千總城破力禦罵賊不屈死

馬恆年按儀封縣誌恆年邑諸生意气豪舉工五言詩崇禎六年從督撫盧象升剿中原大寇與賊接戰斬獲甚眾賊急佯北恆年追之誘山谷中落塹被獲賊婉詞誘之降恆年厲聲大罵曰死賊勿以言詞紿我奮身起奪賊佩刀赤身立斬數人羣賊揮刀蜂擁遂被害家丁陳世虎亦被獲進營後逃出陳其狀

何承光髙日臨髙錫陳國俊按明外史忠義傳承光貴州鎭遠人萬曆四十年舉於鄕崇禎中歷官夔州同知七年二月賊由荊州入夔門遂犯夔州城中倉猝無備副使周士登在涪州通判黃尙儀推官劉應侯奉節知縣談楚良悉遁承光攝府事督吏民城守力竭無援城遂陷承光整冠帶危坐賊入殺之投屍於江自賊起陜西轉寇山西畿輔河南北及湖廣四川摧陷州縣數十未有破大郡者至是天下爲震動承光贈夔州知府賊他部自漢中犯大寧知縣髙日臨見勢弱不能守嚙指書牒乞援上官率眾禦之北門兵敗被執脇降大罵不屈賊碎其體而焚之訓導髙錫及妻女巡檢陳國俊及妻皆遇害日臨字儼若鄱陽恩貢生

郭纘化王永年郭震辰田實按明外史何承光傳崇禎七年二月賊旣陷夔州他賊卽以次日陷巫山通江巡檢郭纘化陣歿通江指揮王永年力戰死之至四月守備郭震辰指揮田實擊賊百丈關兵敗被執罵賊死

費彥芳按嘉興府誌彥芳字華陽隆徳令崇禎間流寇突攻土城血書飛報固原道陸夢龍率兵赴援戰沒彥芳城破被執罵賊不屈而死

陸夢龍按明外史忠義傳夢龍字君啟會稽人萬曆三十八年進士授刑部山東司主事進員外郎梃擊獄起諸司官胡士相趙會禎勞永嘉納鄭國泰厚賄附會劉廷元瘋癲之說盡匿張差所供爲國泰守莊及劉二內侍引進語第云差收積薪艸爲鄰人李萬倉等所毀差憤赴朝聲冤行至東門遇一人謂持梃入可當冤狀遂﹠﹟入東宮迫署印侍郎張問達速讞及王之采發其姦謀士相等懼時夢龍以典試廣東杜門注籍問達彊起之令共事士相等不欲再鞫趣問達具疏請旨以疏入必畱中其事卽寢夢龍曰已奉旨提問安得再請捨已奉之明綸又請必不下之旨可乎問達蹙額曰然則若何夢龍曰請問今具疏欲提張差耶眾曰然夢龍曰差已在獄又誰提眾曰然則提馬三舅輩夢龍曰此皆編氓堂堂法司不能刺一編氓須煩天子詔耶士相曰今但云乞敕下三法司不須乞提何人問達唒曰有是哉此成何語再問夢龍當若何曰差所供內犯有姓無名此須訊實士相急曰此事何敢再訊夢龍曰他小事猶訊而復訊今國家大事反艸艸耶問達亦以爲然明日夢龍復反復言之問達悟趣速訊士相猶執不可永嘉曰倘訊而吐不軌謀柰何夢龍曰囚慮其不承反慮其承耶蓋是時士相永嘉各納國泰四萬金而問達不知也及問訊止士相會禎永嘉夢龍之采曁傅梅鄒紹先七人獨梅與夢龍合餘皆主瘋癲說將訊眾猶囁嚅後堂不肯出夢龍曰法官畏囚若此耶士相曰訊終不便永嘉把夢龍臂曰今不得已而訊止問二內官及馬三舅李外父的名爾若更問一語不訊矣會禎紹先曰卽訊不可加刑夢龍見諸人惶懼笑曰見無禮於其君者若鷹鸇之逐鳥雀卽有禍予獨當之乃就坐永嘉復以四語約夢龍呼刑具三無應者擊案大呼始具差長身駢脇睨視傲語略無瘋癲狀夢龍呼紙筆命畫所從入路永嘉笑曰君亦癲也耶乃令癲人畫圖須臾圖成梅問汝何由識路差言我薊州人非有導者安得入夢龍問導者爲誰乃供二內官且曰彼用金銀壺各一豢我三年矣問內官何名士相永嘉急曰彼必不識不必問夢龍問使汝何爲曰擊小爺小爺者謂太子也士相卽推坐起曰此不可問矣遂罷訊見問達問達將具疏夢龍曰內豎有姓無名與昨等爾眾皆曰可矣夢龍遂稱病不出問達遣使四五輩召之乃往見請再詰內豎的名問達曰眾不從君再訊乎夢龍曰安有鞫囚止拘四語之理問達愕然問故始知之乃從夢龍言命十三司會訊訊時眾語喧雜每一詰問永嘉輩故囂亂之或止之輒與之哄然差則盡供逆謀及保劉成名一無所隱時士相主筆聞供二豎名躊躇不敢下郎中馬徳澧坐其傍趣之士相大怒奮衣起比供至擊小爺士相又不欲入徳澧不可獄旣具問達命具疏永嘉欲去擊小爺三字夢龍爭之永嘉曰頃牟禦史誌夔傳言不得入此三字誰敢入夢龍咈然曰但道陸員外不肯匿誰敢匿時永嘉庇鄭氏尢力每假臺諫勢以挾持同官類如此將繕疏士相又欲去二豎名賴夢龍不可乃已當是時言路自何士晉刑官自夢龍之采梅徳澧外鮮不納鄭氏賄者微夢龍力持幾不成獄然羣小恨之刺骨志夔遣人傳語曰已具彈章矣亟從眾則免夢龍曰吾不畏死寧畏彈耶已而之采梅徳澧並爲羣小所陷數欲陷夢龍賴問達力左右之於吏部獲免四十五年由郎中出爲廣西提學僉事歷江西參議湖廣江西副使天啟四年貴州賊未靖總督蔡復一薦夢龍知兵攺右參政監軍討賊安邦彥犯普定夢龍偕總兵官黃鉞以三千人赴之偵者言賊大至曉行大霧滿山夢龍曰急驅之稍霽賊知虛實矣鉞不應夢龍遽引親丁直前薄賊賊奔鉞乃拔營而進大敗之三山苗叛思州告急夢龍往援問知府胡楠曰君設獅子哨去賊巢幾里曰二十里夢龍卽夜遣中軍吳家相進搗其巢奪苗鼓亂撾聲振山谷苗大奔潰焚其巢而還尋攺湖廣監軍遷廣東按察使上官建魏忠賢祠列夢龍名亟遣使鏟去之崇禎元年大計忠賢黨猶用事鐫二級調任三年起湖廣副使丁艱不赴服闋起故官分巡東兗道盜起曹濮間督兵討之陣斬其魁黃五郭金城生擒王好義等餘眾悉降遷右參政分守固原七年夏賊來犯擊卻之閏八月賊犯隆徳殺知縣費彥芳遂圍靜州夢龍率遊擊賀奇勛都司石崇徳禦之抵老虎溝賊初不滿千人已而大至夢龍所將止三百餘人被圍數重賊矢石如雨突圍不得出二將抱夢龍而泣揮之曰何作此婦孺態大呼奮擊手馘數人賊並力合攻與二將俱戰死夢龍慷慨好談兵客訪之輒投石超距手舞大刀以示勇毅然有廓淸羣盜志至是戰死聞者莫不卹之贈太僕卿

龐瑜董三謨父嗣成弟三元

吉永祚子士樞

士模

李

之蔚魏炳婁琇蒲來舉呂鳴世宋

緒湯按明外史忠義傳瑜字堅白公安人家貧躬耕自給夏轉水灌田執書從牛後朗誦不輟由歲貢生授京山訓導崇禎七年擢陜西崇信知縣縣無城兵荒貧民止百餘戶瑜知賊必至言於監司陸夢龍以無兵辭瑜集士民流涕誓死職閏八月天大雨土垣盡圮賊掩至瑜急解印遣家人賫送上官端坐堂皇以待賊至捽令跪瑜罵曰賊奴敢辱官長拔刀擬之罵益厲賊掠城中無所有執至野外剖心裂屍而去贈固原知州時賊趨秦中長吏多殉城者董三謨黎平人舉於鄕爲山陽知縣賊猝至陷其城三謨及父嗣成弟三元俱死之妻李氏亦攜子女偕死贈光祿丞立祠與嗣成三元並祀妻女建坊旌表吉永祚輝縣人爲鳳陽主簿謝事將歸會賊至知縣棄城遁永祚倡義拒守城陷北面再拜曰臣𨿽小吏嘗食祿於朝不敢以謝事逃責人罵而死子士樞士模皆死教諭李之蔚鄕官魏炳亦不屈死永祚贈漢中衛經歷餘贈卹有差婁琇知涇州閏八月城陷死贈太僕少卿蒲來舉知甘泉賊來犯守備孫守法等擁兵不救城破來舉手刃一賊傷六賊而後死贈光祿少卿呂鳴世福建人由恩貢生爲麟遊知縣地遭兵燹拊居民有恩賊陷其城未忍害鳴世絕食六日卒有宋緒湯者耀州諸生賊攻城被獲大罵死

閻生斗李師聖王本立張文魁蔣秉

采於世奇陳彥武馬如豸張標路

登甫按明外史忠義傳生斗字文瀾汾西人崇禎中由歲貢生歷保安知州七年七月城突被圍生斗集吏民固守城破被執死之判官李師聖吏目王本立訓導張文魁亦同死八月攻靈丘知縣蔣秉采亟募兵死守力屈眾潰投繯死合門殉之守備於世奇把總陳彥武馬如豸典史張標教諭路登甫﹠﹟鬥死事聞贈生斗太僕少卿秉采等贈卹如制秉采字衷白全州舉人

石崇徳按臨洮府誌崇徳字峻吾臨洮衛指揮僉事早喪父其母張氏殉節死寄養於外家及長襲祖職修葺文廟文﹠﹟賑貧乏代贖人子女屢以治績升金鎖關守備有戰功升固原鎭坐營都司會流寇至崇徳從本道陸夢龍出兵禦之賊勢甚盛圍陸軍數匝陸文人不諳兵崇徳血戰突出重圍無能當其鋒者聞本道爲賊所困復殺入救援奮不顧身與陸俱戰死賊中時奉旨褒三等贈副總兵人哀思其忠爲立廟祀之

朱呈瓘按明外史龐瑜傳呈瓘瀋府宗室也居長治由貢生爲秦安知縣縣旣貧瘠益以兵荒素乏守備賊至城陷執詣寧羌郭外令賺城呈瓘大呼曰我爲賊所獲若輩須固守我忍辱至此者欲令知我死所爾遂大罵呼速殺賊卽殺之寧羌迄嚴守不下贈光祿少卿

霍貫道宗禮按南樂縣誌貫道少補邑弟子員棄去就武舉總制翁某收爲帳下親兵命捕山東妖人至卽手刃數人直搗巢穴撫院請授武舉官已而廷命佐遊擊將軍宗禮督河朔兵徵倭貫道爲裨將提督院公令貫道率善射者射賊賊縱百人嘗之輒敗鼓噪而前諸軍俱潰貫道獨與宗張左右翼厚集其陣以待殺賊數十人賊气頗窘明日枵腹赴戰賊覘候無他援縱兵圍之貫道復手刃十餘人賊帥徐海中炮怖甚欲馳去會火藥盡貫道面宗將軍呼曰吾兩人再得藥數斗可以了此賊矣憤激復戰血淋淋被體然猶罵賊不休陷沒然賊之驍勇中矢死者亦殆盡督撫上其功贈光祿寺署丞蔭其子建廟祀宗將軍以貫道配續建貫道廟於本縣歲時致祭焉

李竿按曲周縣誌竿在城社人也人物壯偉有國士之風倭寇猖獗騷擾中華總督胡徵討之以竿爲中軍指揮眾士倒戈竿奮勇提劍對敵柰彼眾我寡力不能勝乃爲倭人所執气不少屈及支解時但恨不能殺倭報國毫無念身家意其忠義如此

張修身按曲周縣誌修身字明徳以武舉任茨溝營右部千總代管竹柏口事崇禎七年聞邊警率兵守口城破爲所執押解本營脇詐茨溝城修身志不負國一心就死殺之事聞恩蔭其子肇倫總旗世襲加百戶俸

黃孟五按安慶府誌孟五以義勇從討倭賊屢立戰功授千戶職每出陣眾皆退怯奔竄孟五獨挺身奮戈斬首數級後爲賊所銜並力擒獲脇之降不屈賊支解之

胡滚弟沛

按寧波府誌滚字克源有勇略倭寇滃洲梅家墩邑令宋繼祖募義兵往禦以滚爲長率眾出海時寇立柵繞以鹿角四圍皆污田勢不可破滚奮勇爭先摩其壘與之健斗然所部烏合士也見賊眾皆奔滚獨後殿賊突至乃手刃三人力竭遂爲所害宋令扼腕流涕曰眞義土也申於督撫旌其門弟沛當滚迫於賊時往救同歿於陣

謝志望胡夢雷金應暘何常明按紹興府誌謝志望國子生胡夢雷庠生並余姚人金應暘山陰人賊自海上蔓延姚嵊志望等與知事何常明分道率鄕兵禦之倉卒遇賊於四明之巾嶺及三界五婆嶺諸所頗有斬獲後竟以矢盡力竭並遇害事聞詔贈何常明謝志望太僕寺丞蔭一子入監胡夢雷金應暘州同知給其子冠帶建祠於紹興額曰褒忠云

王基蕭承運按汝寧府誌崇禎七年流寇合營焚府東關義士王基蕭承運力戰而死通判王元功具酒芻爲文哭奠之

彭鰲葉三魏捷按徳安府誌彭鰲葉三魏捷俱安陸人以膂力聞充郡鄕勇崇禎甲戌賊哨薄南城外三人出探之眾騎環矢以向三人背立各當一面殺賊援絕竟死亂軍中

張以謙按徳安府誌以謙字益我守禦所千戶世職崇禎甲戌堵賊於曲山店陷陣被執不屈死

張景耀按盩厔縣誌景耀字振兮亞白人邑廩生時流氛四煽景耀以禦寇保鄕閭自任知縣田時暢令主義兵訓練嚴肅崇禎七年七月賊鉆天鷂等濱山而來景耀遏之西境乘勝追至謝家灘會天大雨眾潰爲賊所獲遂支解之時年三十七

徐邦瑞按華州誌邦瑞字臨臺曾賜壽官崇禎甲戌遇寇掠執之不從罵賊賊刃之

東肇商按華州誌肇商字云駒爲郡諸生性敏而多學詩文英駿千言立就聞賊至人皆逃避獨飲酒不輟挺刃而出大罵賊奴遂遇害

徐應龍按華州誌應龍山東鄒縣典史崇禎七年流寇劫掠被擄不屈罵賊賊戮之臨死顏不攺色

徐應鰲按華州誌應鰲四川雅州吏目崇禎七年十一月二十九日寇過被擄蹈刃不屈而亡

趙國鼎按山西通誌國鼎樂平人崇禎甲戊進士任寶坻知縣死難

簡而可按荊州府誌而可字敬所遠安人萬曆戊子舉人筮仕密縣教諭丁酉分校南畿得周起元等擢翰林院孔目歷升姚安守甲戌遇賊憤罵遂與難焉

周應泰按陜西通誌應泰湖廣人歲貢崇禎中知寧羌州寇陷城應泰罵賊遇害吏部尙書李長庚奏請賜葬

權時按成縣誌時國子生任東平州州判轉經歷回籍崇禎七年遇賊陷城力抗不屈賊誘之降乃厲聲曰吾官也城破家毀速死足矣遂厲罵不休賊怒亂鞭而死

朱弘道龐

失名

按崇信縣誌弘道萬曆間貢生以霍州判官歸值寇亂堅守不避同邑令龐某赴難事聞贈陜西都司經歷祀鄕賢

梁孕龍按崇信縣誌孕龍邑學生爲寇所獲欲殺之孕龍不少屈寇曰但能屈膝婉詞則生汝矣孕龍曰吾名教正人肯受汝賊奴辱耶碎口裂舌至死弗變

杜孟春按隴州誌孟春事節母承顏盡志崇禎七年流寇陷城死之同時死者五十三人俱經院題請以殉義表揚建祠

楊泰運按隆徳縣誌泰運諸生爲人磊落不羈崇禎甲戌賊克隆徳被執不屈賊叱之跪泰運罵曰殺卽殺膝不屈也遂罵不絕口賊怒斷其舌臠殺之

楊泰初子

善

按隆徳縣誌泰初性剛介以貢士授松江府通判去官賊陷隆徳泰初率其子諸生善同赴井溺死

張士俊按隆徳縣志士俊諸生賊克城士俊與妻齊氏並三子俱赴井而死

熊肇勛雷二狗按安陸縣誌肇勛字建侯諸兄弟皆名諸生獨肇勛好劍不事章句補邑武生崇禎甲戌賊薄城下率義勇雷二狗等出禦俱歿於陣

王說按商城縣誌說字長庚邑廩生妻張氏獻賊破城夫婦罵賊遇害

王愛按隴州誌愛爲州吏目崇禎七年寇陷城殉義死經院題表揚建祠

劉波任三才尹相湯閻三綱按隴州誌劉波任三才尹相湯閻三綱俱鄕官崇禎七年寇陷城殉義死經院題表揚建祠

張斗閻﹠﹟王希賢按隴州誌張斗閻﹠﹟王希賢俱貢生崇禎七年寇陷城殉義死經院題表揚建祠

閻珩閻舜卿閻光忠閻完閻光斗

閻光極閻光寰按隴州誌閻珩閻舜卿閻光忠閻完閻光斗閻光極閻光寰俱生員崇禎七年寇陷城殉義死經院題表揚建祠

艾之厚蘇來聘李國棟彊以徳閻光

啟按隴州誌艾之厚耆賓蘇來聘李國棟彊以徳閻光啟崇禎七年寇陷城殉義死經院題表揚建祠

焦宗性焦自知按隴州誌焦宗性焦自知俱生員崇禎七年寇陷城殉義死經院題表揚建祠

殷學尹殷紹湯尹得民按隴州誌殷學尹殷紹湯尹得民俱生員崇禎七年寇陷城殉義死經院題表揚建祠

彊以恕彊聰兪際飛宗印丘憲文按隴州誌彊以恕彊聰兪際飛宗印丘憲文俱生員崇禎七年寇陷城殉義死經院題表揚建祠

李永茂李皓如李隆李國柱李粹

李時中韓演按隴州誌李永茂李皓如李隆李國柱李粹李時中韓演俱生員崇禎七年寇陷城殉義死經院題表揚建祠

楊體亨楊世浩楊世煜楊徵馬尙健按隴州誌楊體亨楊世浩楊世煜楊徵馬尙健俱生員崇禎七年寇陷城殉義死經院題表揚建祠

莫自髙馮復志劉曰生周儒按隴州誌莫自髙馮復志劉曰生周儒俱生員崇禎七年寇陷城殉義死經院題表揚建祠

張應世張續梁佐主董儒按隴州誌張應世張續梁佐主董儒俱生員崇禎七年寇陷城殉義死經院題表揚建祠

王祚丕按涇陽縣誌祚丕字念玆生員崇禎甲戌流寇入境祚丕奮不顧身率眾鄕勇戰於王六十橋手刃數賊爲流矢所中而歿

孫可大按靈丘縣誌可大恩貢考授知縣未仕於崇禎七年城陷抗義不屈死之

李茂森按靈丘縣誌茂森由歲貢任陜西禮縣令著聲廉能及歸值崇禎七年城陷遂死之事定林直指據士民公舉題祀鄕賢

徐國泰按上虞縣誌國泰任保安守備崇禎七年城陷闔門殉難事聞贈參將世襲總旗諭祭

鄭履祥按烈皇小識張獻忠襲陷廬州時督學禦史以較士至郡賊數百僞爲諸生應試者潛寓城中甲戌夜三鼓獻忠捲甲疾趨至城下舉火城中賊亦舉火以應之守城驚潰遂陷督學某兵備蔡如蘅逃知府鄭履祥死之

尹夢鰲劉廷傳劉廷石按明外史忠義傳夢鰲雲南太和人萬曆時舉於鄕崇禎中爲潁州知州八年正月方謁上官於鳳陽聞流賊大至立馳還賊已抵城下乃偕通判趙士寬率吏民固守城北有髙樓﹠﹟城中諸生劉廷傳請先據之夢鰲以爲然而廷傳所統皆市人不可用賊遂據樓以攻且鑿城頹數丈城上人皆走夢鰲至跪請卒去不顧夢鰲乃持大刀獨當城頹壞處殺賊十餘人身被數刃賊眾畢登遂投城下烏龍潭死弟侄七人皆死之廷傳者故布政使九光從子任俠好義亦罵賊死九光子廷石分守西城中賊刃未絕曰授友人方略令繕牘上當事旋卒後給事中林正亨錄上其狀贈夢鰲光祿少卿餘贈卹有差

趙士寬僕

王丹

張鶴鳴弟鶴勝子大同

田之穎

劉道遠李生白丁嘉遇白精忠郭三

傑按明外史尹夢鰲傳士寬字汝良掖縣人由門蔭爲鳳陽通判駐潁川以正旦詣郡城聞警一日夜馳三百里返州城陷率家眾巷戰力竭亦投烏龍潭死妻李攜三女登樓自焚僕王丹亦罵賊死鄕官尙書張鶴鳴弟副使鶴勝子大同中書舍人田之穎知縣劉道遠光祿署丞李生白訓導丁嘉遇舉人白精忠郭三傑皆死之後給事中林正亨錄上其狀贈士寬光祿丞餘贈卹有差

韓光祖子定策孫日曦

檀之槐李從師孫升

王廷俊田三震羅元慶田得民王之

麟按明外史尹夢鰲傳光祖進士獻策父也被執賊脇使跪叱曰吾生平讀書止知忠義遂大罵賊殺之碎其屍妻武偕一妹一女﹠﹟獻策妻李赴井死妾李方有娠賊剖腹剔胎死次子定策孫日曦罵賊死獨獻策獲存有檀之槐者護母柩不去與賊格鬥殺數人被磔死時被難者共一百三人城中婦人死節者三十七人烈女八人潁州忠烈稱獨盛云潁有衛隸河南指揮李從師王廷俊千戶孫升田三震百戶羅元慶田得民王之麟俱乘城戰死後給事中林正亨錄上其狀各贈卹有差

朱國相袁瑞徵呂承蔭郭希聖張鵬

翼周時望李郁嶽光祚陳弘祖陳

其忠金龍化按明外史尹夢鰲傳賊旣陷潁州屠其民其別部卽以是月由壽州犯鳳陽鳳陽故無城中都畱守朱國相率指揮袁瑞徵呂承蔭郭希聖張鵬翼周時望李郁嶽光祚千戶陳弘祖陳其忠金龍化等以兵三千逆賊上﹠﹟山頗有斬獲俄賊數萬至矢集如蝟遂敗國相自刎死餘皆陣歿後給事中林正亨錄上其狀各贈卹有差

嚴容暄萬元亨陳永齡盛可學蔣思

宸按明外史尹夢鰲傳賊犯皇陵大肆焚掠知府嚴容暄囚服匿於獄釋囚獲之容暄大罵賊杖殺之血浸石﹠﹟宛如其像滌之不滅士民乃取石立冢建祠奉祀推官萬文英臥病賊索之子元亨年十六泣語父曰兒不得復事親矣出門呼曰若索官何爲我卽官也賊縶之顧見其師萬師尹亦被縶紿賊曰若欲得者官爾何此賤隸賊遂釋之元亨乃極口大罵賊怒斷脛死文英獲免容暄漳浦人文英南昌人皆進士一時同死者千戶陳永齡百戶盛可學等四十一人諸生六十人舉人蔣思宸聞變投繯死後給事中林正亨錄上其狀各贈卹有差

盧謙張受畢尹周張有俊倪可大

何炳田旣庭戴廷對王毓貞嚴寬

金應元扈永寧按明外史忠義傳謙字吉甫廬江人萬曆三十二年進士授永豊知縣擢禦史出爲江西右參政引疾歸崇禎八年二月流賊犯廬江士民具財帛求免賊僞許之俄襲陷其城謙服命服危坐中門賊至欲屈之罵曰吾朝廷憲臣肯爲賊屈邪鼠輩滅亡在卽安敢無禮賊怒殺之投屍於池池水盡赤舉人張受畢尹周亦不屈被殺是年正月賊陷霍丘縣丞張有俊教諭倪可大訓導何炳鄕官田旣庭戴廷對舉人王毓貞死焉賊陷巢縣知縣嚴寬被執不屈一門皆死二月犯太湖知縣金應元據城東大濠以守姦人導賊渡濠執應元斫之未殊自經死訓導扈永寧亦死焉謙贈光祿卿餘贈卹如制寬歸安人應元浙江山陰人皆舉人

龔元祥子

炳衡

姚允恭按明外史忠義傳元祥字子禎長洲人舉於鄕崇禎四年爲霍山教諭厲廉隅以名教自任與訓導姚允恭友善八年賊陷鳳陽元祥急偕縣令爲守禦備賊掩至令卽逸去元祥督士民固守或勸之避元祥慨然曰食祿而違其難不忠臨危而棄其城不義吾平曰講說者謂何倘不測死爾及賊陷城元祥整衣冠危坐賊至侃侃諭以大義賊欲屈之厲聲曰死卽死賊輩何敢辱我賊怒執之去罵不絕口遂遇害子炳衡號呼罵賊賊又殺之閱五日允恭斂其屍卽自縊適令至解免越日賊復入允恭卒死之事聞贈元祥國子助教建祠曰忠孝以其子配允恭亦被旌

黃彜如按明外史馮師孔傳黃絅子彜如崇禎中流賊陷光州彜如督家僮巷戰罵賊死其妹亦被難

嚴覺子

有芭

按歸安縣誌覺字知非歸安人天性孝友和以處眾嚴以訓子孫弱冠有才望試輒冠軍萬曆丙午舉於鄕中榜名自明後更今名崇禎初就上海教諭課士大振文風砥以聖賢之學上官咸器重之升巢縣知縣巢爲江北孔道邑小而無城繚以短垣不可登陴守民亦狡最稱難治覺至剔宿獘除積﹠﹟戢豪右民歌頌之甲戌冬遷蘇州府同知士民攀轅各臺具疏畱覺未離任次年正月流賊破壽丘而南遂攻巢縣覺不屈爲賊所殺妻莫氏投繯死第四子諸生有芭以身蔽父屍號慟賊手刃之各臺特請卹疏入不報

翟羽翺叔三

按盩厔縣誌崇禎八年賊至羽翺與其伯槐亭叔翟三等並力拒敵自日中至夕羽翺矢無虛發旣盡乃棄弓挺創橫突賊陣身中八箭死於亂刃之下其叔翟三亦死

沈澄明按寧晉縣誌澄明崇禎八年隨邑人王夢尹巡撫湖廣至棗陽遇流寇十餘萬澄明率數十騎突入賊營衝殺日暮馬力竭猶棄馬步戰死之巡按禦史於疏聞曰忠義之士甘死如飴詔蔭一子世襲總旗楚人立廟祀焉

孟啟祥子

名世

按寧晉縣誌啟祥遇兵革偕十歲子名世死之

傅作魁按奉化縣誌作魁湖廣鄖陽板橋司巡檢崇禎八年張獻忠亂死之楚人葬其地又爲立祠祀焉

胡尙彩按淳安縣誌尙彩字景素蚤蜚英雍冑考授句容三尹己淸若水人望如雲崇禎甲戌升鳳陽衛幕乙亥元宵闖賊擁眾犯境無城可嬰守人皆竄逸尙彩獨嘆曰此固昔人淝水之捷也八公艸鶴行將有光若何自棄也況爲發祥根本重地臣子自分竭忠同畱守朱協力奮擊賊退舍相持日久柰乏援應被執不屈罵賊而死時郡邑有捐軀報國事君以忠楔旌子之琳以身扞父面中刀創後領鄕薦

楊其烈按商城縣誌其烈字書帛邑廩生孝友篤至舉動端凝食貧嗜學力追先正崇禎癸酉副車乙亥羣盜蜂起挾之不從遂爲所害

詹之奎按商城縣誌之奎少有膂力慷慨豪放流寇陷城官吏棲章山寨避亂以之奎技勇過人依爲保障賊數攻山堡一人率禦敵殺傷甚眾賊忿恨設計先伏兵於險令脇從鄕民誘之至險發伏被擒賊惜其勇挾之使從之奎曰死賊獨不思殺汝者寧肯從汝耶大罵不已賊怒縛幹樹亂箭射死

王敏子

管

黃綱龔業煥子

永貞

劉沂

張應捷黃駿發熊如騏李秉忠賈安

世王轔蕭岫東按光州誌敏郡庠生崇禎乙亥寇警與鄕紳黃綱曁同裏庠生龔業煥等結幹城社城陷死之子管中癸酉鄕試辛巳寇襲城巷戰不屈賊亂刀加身而死業煥及子永貞亦死於乙亥之難時與兵寇正色死義諸生有劉沂張應捷黃駿發熊如騏李秉忠賈安世王轔等義士蕭岫東等夜劫賊營以死

朱國萬文英按烈皇小識鳳陽無城郭賊至官軍無一人敢迎敵者賊焚皇陵樓殿俱燼燔松柏三萬餘株殺守陵內奄六十餘人縱放髙墻罪宗百餘人畱守朱國率家丁巷戰斬賊二十七人力竭以死賊首掃地王太平王入府治知府顏容暄囚服匿獄中賊縱囚獲之賊首張蓋鼓吹杖暄於堂下殺之推官萬文英等六人武弁四十六人俱被殺士民被殺者數萬

王孕按潁州誌孕字云卿晚創宗祠以睦其族凡冠婚之禮一以古道爲法寇至孕以善射守城西南隅及城陷缺其一面縋城得生者多孕獨不肯去縊於城陌而死

寧儉孫

名世

按潁州誌儉字堯光尙寶丞中立次子儉賦性凝重慕忠孝大節有文章以戊辰貢入太學甲戌候選銓部應授知縣以假還裏屬寇氛熾甚呼子弟諭之曰吾生平以節義自許正在今時矣潁地廣衍靡可馮恃吾家世爲保障義同休戚戰守之具宜急繕也於是散家財募戰士二百人治冑械以待敵倉卒間寇薄州城州守尹與督捕趙俱詣儉請計儉命長男引昌督率義勇出南城與賊戰賊遁而北據民樓而攻城城陷士民駭竄僕從勸其引避儉不從與其妻楊端坐堂上賊至厲聲大罵夫婦同遇害幼孫名世殉之儉無守土之責乃能厲兵殺賊而慷慨死節可謂義烈科臣林正亨疏其事奉旨優卹

張維黃按潁州誌維黃字坤儀憲副鶴騰孫也生於世家性戇朴似不慧城初陷與其母匿巷捨賊牽其母索金帛將刃之維黃急謂賊曰爾無殺我母願殺我遂死之維黃受刃時有老嫗伏積薪下見其引頸無怖色惟顧母而已時年二十八贈應天府儒學教授

王聘汝按潁州誌聘汝字起莘憤母時氏殉難自甘蔬素手錄金剛經每晨起焚香誦之誦已輒痛哭誓不與賊共生賊至焦陂方議截殺忽有鸛鳥鳴所居樓上或曰不吉聘汝厲聲曰生不如死吾志決矣糾比鄰壯丁數百人力戰於楊家店自巳至酉幾成奇捷身被數十創死焉潁人挽之曰一到黃泉先見母又隨霹靂逐欃槍

郭之傑按潁州誌之傑字荊門深沈好學年四十始舉於鄕惇修實踐不尙綺靡養二親身執饋饌有石柳風居近北門寇至輒登陴堅守見西北隅潰義不苟逃投黑龍潭水中

李琦之按潁州誌琦之字公韓讀書慕孝友不伍流俗性兼豪俠年二十有偉人之器寇陷潁賊執其父文炱索金帛無以應欲殺之琦之求代父死詞甚哀賊不聽琦之罵賊賊怒立斃刃下旁一賊憐而勸之其父遂得釋琦之妻年十六隨縊死子死父婦死夫可以避患而有所不爲人惜其才服其烈當事聞於朝議施卹

孟宗孔按漢陰縣誌宗孔階州人崇禎八年城陷死節奉旨贈國子助教入名宦鄕賢祠

朱昌祚按鳳陽府誌崇禎乙亥正月八日賊突至邑令以公事出朱昌祚率眾登陴誓效死守城陷猶執殳格鬥身被數創罵賊而死

張鶴騰按明外史張鶴鳴傳鶴鳴弟鶴騰字元漢舉萬曆二十三年進士除潞城知縣有惠政歷刑部郎中陜西右參議終雲南副使鶴騰性方嚴居鄕行誼醇備譽過其兄城陷被執罵不絕口而死

王國訓夏建忠陳紹南張弘綱陳繻按明外史忠義傳國訓字振之解州人天啟二年進士歷知金鄕壽張滋陽武淸崇禎四年坐大計久之補調扶風國訓性剛嚴恥干進故官久不遷八年秋賊來犯偕主簿夏建忠典史陳紹南教諭張弘綱訓導陳繻嬰城固守閱兩月外援不至城陷罵賊死建忠等亦不屈死贈國訓光祿少卿建忠等皆贈卹

曹文詔薄匡宇趙躋昌胡爾純萬代

芳譚恩羅文魁按明外史王國訓傳崇禎八年秋大帥曹文詔戰歿賊勢益張關中諸州縣悉殘破八月賊陷永壽殺知縣薄匡宇尋陷咸陽殺知縣趙躋昌其時長吏以死聞者隴州知州胡爾純延長知縣萬代芳爾純山東人賊數萬來攻悉力守禦賊入自經死代芳與教諭譚恩驛丞羅文魁協力城守城陷皆死之妻劉妾梁從死爾純贈光祿少卿代芳光祿丞妻妾建坊旌表恩等亦賜祭

孫仲嗣楊呈秀按明外史王國訓傳國訓時有孫仲嗣者膚施人由貢生爲階州學正當事知其才委以城守賊大至盡瘁死守城破與妻子十餘人﹠﹟死之贈國子博士楊呈秀華陰人由進士歷官順慶知府大計罷歸賊攻城佐有司力禦以死贈卹如制

馬如蛟兄如虯

如虹

按明外史忠義傳如蛟字騰仲和州人天啟二年進士授浙江山陰知縣淸操皭然崇禎元年徵授禦史劾罷魏黨徐紹吉張訥有直聲出按四川安邦彥奢崇明爲四川將士所馘而貴州軍與爭功如蛟劾巡按蘇琰冒功罪蜀中姦民率以他人田產投勢家如蛟列上十事永革其獘還朝監武會試武舉人董姓者以技勇聞於帝及入試文不中程被黜帝怒黜考官如蛟亦下吏落職八年論平邦彥功復故官以父憂未赴十二月流賊犯和州如蛟傾貲募士與知州弘業登陴固守麾壯士出擊兩戰皆捷賊將奔會風雪大作不辧人色守者皆潰賊遂入城如蛟曰事急矣可坐而待斃乎急下令能擊賊者予百金須臾得百餘人巷戰賊多傷已而力屈遂戰死兄鹽運司判官如虯諸生如虹及家屬十四人皆死事聞贈太僕少卿官其一子

弘業錢大用景一髙康正諫趙世

選按明外史馬如蛟傳弘業字孟擴順徳人由舉人授和州知州賊初至禦卻之其冬復至城將陷弘業系印於肘跪告其母曰兒不肖貪微官以累母柰何母李泣諭曰汝勿以我爲意事至此有死而已遂自縊妻楊妾李及女四人繼之弘業北面慟哭再拜自刎未殊濡頸血大書曰爲臣盡忠爲子盡孝大丈夫何惜一死哉俄賊入傷數刃而死贈太僕少卿任一子判官錢大用偕妻妾子婦俱死吏目景一髙被創死學正康正諫祁門人起家舉人偕妻汪子婦章赴水死贈國子監丞訓導趙世選亦不屈死贈國子學錄

史記言李君賜王誠心張敏行姚良

﹠﹟楊道泰阮我疆陳三元白楹李

邁林按明外史忠義傳記言字司直當塗人崇禎中舉人由長沙知縣遷知陜州陜當賊衝記言出私財募士聘少室僧訓練之斬賊數十級生擒二十餘人老回回憤率數萬人攻城不得志去乘雪夜來襲而所練士方調他郡城遂陷記言縱火自焚兩僧掖之出曰死此何以自明乃越女墻下賊追獲之令降叱曰有死知州無降知州也遂被殺指揮李君賜殺數賊而死訓導王誠心裏居教諭張敏行姚良﹠﹟指揮楊道泰阮我疆鎭撫陳三元亦不屈死賊陷盧氏知縣白楹自剄陷澠池知縣李邁林死焉記言贈光祿少卿餘贈卹有差

曾希孔按河南府誌希孔庠廩生性醇朴尙節義聞賊攻城逐戶呼人倡義禦賊城陷死焉

王信按明外史忠義傳信陜西寧州人性至孝父沒廬墓三年母疾急信年巳六十戒死後勿廬墓信勉從之居倚廬足不逾閾者亦三年崇禎初由歲貢生除靈壁訓導盡厥職膺上薦遷眞陽知縣八年二月出撫土寇會流寇猝至被執信謾罵不屈賊擁之使諭降羅山眞陽二縣信益罵不從斷頭剖腹而死閱四日其子來﹠﹟猶舒指握子手若相訣者贈光祿寺丞建祠奉祀

梁志仁單思仁吳鳳來盧大受按明外史忠義傳志仁南京人保定侯銘之裔也其先世皆爲武職至志仁好讀書舉萬曆四十六年鄕試崇禎六年授衡陽知縣明年調羅田並有聲時湖廣大被賊患志仁修城浚濠日夕儆備賊羅汝才雅聞其名謂左右曰羅田城小易克然梁君長者吾不忍加兵俟其去當取之會邑豪江猶龍與賊通誌仁聞捕下獄猶龍自以爲必死知賊別校方攻麻城遣奴潛導之八年二月賊猝至志仁急偕典史單思仁教諭吳鳳來訓導盧大受督士民守禦已而城陷志仁猶持長矛巷戰殺六賊力屈被抑使跪罵曰我天子命官肯屈膝賊輩耶速殺我賊怒碎其支體而焚之妻唐氏被逼亦大罵曰死賊汝殺我夫我亦當殺汝奪刃不得以口嚙賊手遂遇害思仁等亦不屈而死汝才在英山聞之馳至羅田斬其別校曰柰何擅害長者以錦繡斂其夫婦屍鳳來福建人由鄕舉大受寶慶人由貢生明年贈志仁蘄州知州思仁羅田主簿鳳來國子助教大受學錄蔭子祭葬有差

石電包文達按常熟縣誌電蒙古人崇禎八年流賊躪中都圍桐城電與壯士陳英從指揮包文達往援二月十二日追賊於宿松我師輕進陷賊伏中文達死之英電分左右翼搏戰殺賊無算英躓被擒電大呼往救賊圍之數重電力盡捨弓矢手槍復殺數人賊羣斫之頭旣斷猶僵立爲擊刺狀良久乃僕桐城人招其魂祀之餘忠宣廟

洪云蒸按明外史忠義傳云蒸長沙人萬曆三十八年進士授諸曁知縣大計拾遺謫許州判官稍遷梁山知縣又被劾攺昌平學正屢遷戶部郎中廣州知府崇禎初進廣東副使移廣西右參政爲上官奏畱先是九連山賊陳萬等肆亂於汀潮諸郡間爲福建參政曾櫻等所滅銅鼓渠賊鍾淩秀亦降其餘黨猶出沒爲患五年云蒸偕總兵鄧懋官搜其巢斬首三千餘級盡毀其營寨而還尋遷江西右參政復調廣東海盜劉香爲亂總督熊文燦議撫之遣云蒸及副使康成祖參將夏之本張一傑往諭香畱之不遣還八年四月官兵進擊香勢窮令云蒸等出船止兵大呼曰賊已蹙大兵宜急擊切勿以我爲慮賊遂殺之香亦覆滅成祖等獲脫還

忠烈部名臣列傳四十

明十一

黃文璽按歸徳府誌文璽歸徳衛千戶崇禎乙亥流寇至夏邑文璽隨郡守備字內定率其兵赴援遇賊於東郊文璽誓眾曰走則夏邑去矣且走亦死死於賊與死於國孰愈揮兵戰力屈死之甲申詔贈忠烈將軍

張國禎按臨潼縣誌國禎字藎翼與弟國祚國裕講實踐之學各蔬食縕袍未嘗一至公庭一夕賊數十劫其父國禎卽持梃赴之賊驚走免父於危崇禎乙亥賊薄城結營率合族避去夜深雨雪曰不可獨全吾家當令鄕鄰同知於是同僕沿門呼起全活者數百人時黎明賊突至率眾禦之手刃數賊相持至未力疲被執不屈遂遇害

張應徵按鳳陽府誌應徵字賓明任泰安州同知時土寇爲亂城陷應徵手刃數人被執罵不絕口曰城破身亡吾事畢矣遂遇害

劉名揚按汝州誌名揚湖廣人任典史流賊陷城斷其鼻手釋之後被土賊武剛擁至城殺之投於井中

董耿光按汝州誌耿光武陽人任訓導被土賊武剛殺死投之井中

趙之翰按鳳陽府誌之翰以射策舉於鄕雄略過人乙亥賊入郡之翰力殲數人大隊至不能支死之子亦罵賊被鋒鏑而亡

陳保山按鳳陽府誌保山崇禎八年以都司守臨淮流寇壓境至紅心保山力戰於隆平寺死之督撫有碣以表其節

劉大濟按鳳陽府誌大濟字汝楫幼孤事母以孝聞爲諸生發憤讀書每課諸子先行誼嘗曰爲善須量力又曰大徳不可逾流賊陷潁至西七里河自投於水所著有玉露續談

陳昌言按安慶府誌昌言字扆銘邑庠生書翰擅名乙亥爲流賊所執見其儒服誘之曰吾營有星相各術雜入城市窺探爾以文墨從金帛子女惟爾所欲昌言罵曰吾筆肯爲賊辱乎遂死

髙第子

齊岡

按河南府誌第居官淸正持身忠孝崇禎八年流寇犯境義不受辱罵賊投崖而死其子齊岡殉之院道旌表

閻思聰按河南府誌思聰正貢廩生素常曰人生完得忠孝二字便做得人當歲薦之期慨然以平靖自任崇禎間流賊由山西南渡聚虢窺關思聰率眾劫營賊大潰後援不至死之

陳君寵按寶慶府誌君寵字簡之新化人萬曆戊午解元授羅江知縣遷潼川知州分典鄕闈稱得士獻賊陷城以身殉難士民感泣收瘞之

何大衢按寶慶府誌大衢字沖虛武岡人崇禎乙亥拔貢剛腸勁气好義輕財授彭山知縣力禦彊寇死守封疆城陷被執不屈死之

曾發祥按安陸府誌發祥字戩榖鍾祥人太保璠之從孫也以明經除黃陂訓導遷廣濟教諭課士較文精於藻鑑平居惓惓以忠義勤勵多士崇禎乙亥流寇圍城發祥協力堅守城陷不屈而死賊焚其屍於明倫堂

王守淸按和州誌守淸素性長厚年九十州守孫克明表其廬曰大年完徳及城潰率男婦二十餘人皆投井死

馮葉按和州誌葉淮徐道原名項錫引馮得名父也世居大南門外馮家灣生平惇朴鄕黨敬之乙亥寇警籌城守者令城外編戶入備捍禦遂攜妻子入城登陴會城不守葉於城上被執不屈遇害

胡汝器按和州誌汝器生員有光祖守城遇賊流矢中肩不少怯及城潰不屈死

葉潼按和州誌潼臨淸守敬中父進士萬善祖也賦性誠篤兩還遺金一時稱爲長者及城陷不屈溺水死

王良翰按和州誌良翰諸生用極父秉性忠直樂易近人養親怡以愛敬弟讓以和惇族急交一郡稱善年六十二有司廉其孝友舉飲鄕耆乙亥賊至率男女拜哭家廟同誓不辱城陷良翰負木主家乘出遇賊刃中鼻而死妻妹婦女計死十人後事聞與祀香烈

沈士良子時可

按和州志士良學生﹠﹟父賦性直諒素見稱於鄕乙亥寇警奉派守城不敢少離城陷同諸義勇奪隘與賊鬥被傷溺於河次子時可隨士良亦被傷越數日創發卒後梁按臺以死義聞與祀香烈

劉春元按和州誌春元乙亥寇警捐助銀米修城迨城破被執至家索銀見有修城印簿觸賊怒刀斧交下遇害至死罵不絕口

陶應詔子

介白

按和州誌應詔城陷命妻及媳闔室自焚仍率子介白持刀與賊格鬥被賊支解之

吳朴按和州誌朴崇徳父樂善好義城陷婦女七人勒令投井隨撞墻裂頂死

許文運按和州誌文運州倉官涇縣人城陷妻楊氏子三人同時殉難

薛應期子

承誨

按和州誌應期城陷仗義不屈奮力呼子承誨系臂赴水死

聶玉守按和州誌玉守佩刀守城被執不屈殺之

孟師孔按和州誌師孔城陷與妻女三人赴水死

範浩按和州誌浩壽官屢飲介席年九十遇賊大罵撞石死

王啟聖按和州誌啟聖年十四城陷抱母不捨賊怒支解之

王肅聖按和州誌肅聖城陷救母觸賊怒慘戮死

王明聖按和州誌明聖城陷格鬥墜城死

邵文元按和州誌文元城陷賊旣殺復破其腦飼馬

余守成按和州誌守成城陷被賊焚死

譚一魁按和州誌一魁城陷夫婦同縊死

方汝榮按和州誌汝榮城陷拒賊焚死

張士望按和州志士望城陷父子罵賊被殺

陶應時按和州誌應時鵬齡父城陷罵賊被殺

張士爵按和州誌狄應魁兵亂多肆淫殺士爵義憤䢐擊被兵攢傷死猶植立

翁之裔按和州誌之裔素行甘貧城陷不屈正儒服從容自縊

王之節按和州誌之節誓死守城城將陷知州黎侯巡城至之節以忠義相勉勵黎侯曰城存與存城亡與亡此吾志也城破之節自溺死

陶應昌弟

應賡

按和州誌應昌同弟應賡俱庠生母魯氏年九十一投水兄弟翼之至死不離越七日出其屍猶相抱焉

成其功按和州誌其功素行豪爽奉命守城足不離陴及城破被執不屈投水死

成其教按和州誌其教賦性慷慨工詩文下筆數千言立就奉命守城及城陷遇賊大罵不屈被殺

宋鶴齡按和州誌鶴齡諸生城破抱祖父遺書誥命痛哭先人投火死

江應濤子

蘺

按和州誌應濤子蘺俱庠生城陷舉家南向拜復拜祖先每臂各書名待盡及城破皆自溺

王應試按和州誌應試諸生乙亥城破被執不屈焚死先一日題家壁有捨生惟取義一死等鴻毛之句

鞠中黃按和州誌中黃諸生乙亥城破尙馳馬巡城嚴諭堵卒賊從後猝至斫死學院楊希旦旌其門云忠義可風

姚承舜按和州誌承舜素行端方矢志忠孝弱冠卽能文尢工詩所著有越遊艸拙存集山陰祁世培按三吳特過訪其廬州太守黎某更器重之舉行優及城陷以帶攜妻女隨其後抱母投塘死賊退求其屍母子猶綰手如結顏色猶生

王朝珌按和州誌朝珌城破舉家十數口以繩連腰相率溺死

張弘闈父

元禎

按和州誌弘闈父鴻臚元禎派守北門被難弘闈伏屍痛哭爲賊逼逐躍入水死

魯可爲按和州誌可爲城破被賊執惟瞋目默視賊怒以刀斫不已終不語遂殺死

趙世光按和州誌世光善事繼母賊至抱母投水溺死

魯天機按和州誌天機賊至尙執械戒勉守卒被殺

陳問世按和州誌問世賊至以身衛母被賊殺

王吉士按和州誌吉士守城不離陴誓死不去爲賊殞首

張名鼎按和州誌名鼎素負勇猛與賊格鬥賊大至力不支被殺

郭宗儀按和州誌宗儀城陷手刃妻女後自殺

馬士望按和州志士望城陷盡驅一家婦女十人投井後亦自溺死

張映斗按和州誌映斗見城失守無力可支悲歌痛飲扼吭者三後復自刎死

王言綍按和州誌言綍母妻妾女皆先自盡持刀登城遇賊被殺

魯纘功按和州誌纘功城陷父子兄弟六人同時不屈被殺

萬道生按和州誌道生城陷與妻皆溺

李﹠﹟按和州誌﹠﹟城陷猶與賊鬥被執不屈死

姚守中按和州誌守中貢生希舜之父初聞賊警卽倡義修城池積勞終歲及城陷守中拜訣不獨生因率弟及子衝賊鋒鬥力不支赴水死

苟鉞按和州誌鉞城陷遇賊痛罵不少屈賊怒遂焚之

周維藩按和州誌維藩儒官城將率男婦十四人投水死

夏應相按和州誌應相貢生日新叔登陴力守奮勇格鬥賊矢中腹創甚舁回未幾城陷賊置烈焰中燒死

郝萬秋按和州誌萬秋年十五歲見城將陷哭告祖廟曰父母倘獲生全卽吾身死所不卹也未幾遇賊被殺

孫懋光按和州誌懋光儒官城陷遇賊不屈死

馬文卿按和州誌文卿業儒未成隨兄貿易然手實未離捲也城將陷哭拜祖父之前手題壁云一死僅完今日事恨無些子報親恩出遂遇害

王元科按和州誌元科城陷被執不肯就殺之

張寅按和州誌寅奮勇守城銳殺二賊及城破遂遇害

張汝賢按和州誌汝賢冠帶壽官屢飲介席捐資修城歲荒賑粥城陷被殺

王琦按和州誌琦生員朝﹠﹟子儒士攻苦有大志城陷勉弟生員珫逃難紹繼書香遂奮力斗賊死

陶應元按和州誌應元諸生堯之父素性醇謹城陷同兄母赴水死

李日培按和州誌日培賊初至城下奮勇堵禦額中賊矢死

黃中衮按和州誌中衮世居鄕入城訓讀城破賊執殺之復縱火焚其屍

王朝萊按和州誌朝萊象玉之父多勇力與賊格鬥不勝投水死

王朝達按和州誌朝達賊破城夫婦兒女六人攜手同赴水死

王中鰲按和州誌中鰲左府標下把總世居鄕奉州守命入城捍禦城破死難

魯一惠按和州誌一惠把總城陷角巾布袍如常投水死

王純禮按和州誌純禮扶母柩出城遇賊不忍離被殺

盛唐兄美

按和州誌唐同兄美扶祖母柩出城遇賊並溺水死

胡應武弟應貢

應舉

按和州誌應武生員大訓祖同弟應貢應舉城陷罵賊不屈死難按臺梁旌曰義炳忠烈王旌曰一門節義

盛廷徳按和州誌廷徳城陷負祖母木主同繼室王氏出遇賊於東水關賊迫之不屈以梃擊殺之王氏枕屍大哭被賊創垂絕赴水同死

姚衢按和州誌衢任鄠縣主簿城陷罵賊不屈投火自焚

馬成名按和州誌成名諸生正直自守棄產救兄城陷罵賊被殺

班之升按和州誌之升素性豪俠臨難慷慨就刃

王翰按和州誌翰性亢爽城陷足不離陴賊斷其屍死

王奇士按和州誌奇土城陷罵賊被殺

王之垣按和州誌之垣素豪俠識大義賊破城欲挾之去不從以發系柱出刀刺喉死

鮑士鐸按和州志士鐸城破罵賊被擊死

鄭龍祥子

可甲

按和州誌龍祥派守東門城陷率子可甲持鐵尺擊賊被殺死

汪嘉恩按和州誌嘉恩字君沐乙亥流寇薄城派守東門及陷手刃數賊被創身死城頭

魯懋勛按和州誌懋勛太學生城陷罵賊被殺

姚允中按和州誌允中太學生城陷大罵賊而死

林毓麟按和州誌毓麟太學生登陴督守城陷舉火自焚死

姚用中按和州誌用中太學生城陷率妻女同赴池水死

姚時中按和州誌時中太學生與賊格鬥陷河中賊眾射殺之

朱國昌按和州誌國昌太學生城陷端坐於家賊見呼起不應遂被殺

楊鳳墀按和州誌鳳墀生員見賊攻城急隨集婦女諭以大義闔戶舉火焚死復持刀自刎倉臺葉旌云一門貞烈

成建中按和州誌建中其徳父工科給諫成性祖也望同婁郝業精岐黃及城將陷街巷喧沸建中閉戶自飲手南華一卷把酒作歌賊至以石擊其首罵不絕口賊復持刀斫死

呂學望按廬陵縣志學望原任大庾尉以才能擢商丘縣丞致仕歸裏崇禎乙亥城陷爲賊所執衣冠危坐罵賊不屈被創而死賊縱火焚尸子廩生登奎登壁國學生登斗不避鋒火於烈焰中求父骸骨而得人以爲一門忠孝云

徐奇按巢縣誌奇字長卿邑庠生寇變挈家入城寓其妹夫胡學禮家共爲守禦城陷見賊不可復禦急歸閉門語其妹及妻女等曰事已至此斷不可受賊屈辱我家世淸白願汝等與我俱做个淸白人可也於是其妹取刀以自剄其妻與女相次縊死斂其屍覆之以被嚙指血書壁上曰徐奇苦死徐奇苦死二句著頭巾藍衫端坐椅上以繩縊卒

葛遇明按巢縣誌遇明字淡如邑庠生壯齡偉幹素負气節乙亥聞寇挈妻入城爲守禦計城陷同妻尹氏咸被賊執尹氏奮臂護夫爲賊斧斫血流罵賊以死血濺遇明遇明不顧拘系捕衙三日終不屈遂遇害胞弟遇朝疏請恩卹云寇賊披猖蹂躪江北前任知縣嚴覺倡率士民合力堵禦臣同胞兄廩生遇明入城登陴協守無柰賊勢浩大民力不支臣時與兄各守一隅兄爲賊執嫂尹氏奮臂直前妄欲脫夫於險而賊眾持斧斫嫂以死臣兄修偉出眾露刃脇降拘系三日終不受屈乃被殺害臣去年伏讀恩詔一款地方有忠孝節烈捐軀殉義官吏士民婦女人等通著分別詳查以憑敍賚欽此玆臣兄遇明臣兄嫂尹氏𨿽系艸茅荊布之微而死忠死義實關綱常名教之大想宜不惜優卹用示彰勸等因奉旨建坊旌表

曹同申按巢縣誌同申字幼伯由淮安訓升湖廣鄖西知縣鄖治甚小屢經寇殘又其地有安插降寇老當當一枝署事者多依棲江泊詭隨兵民間視城池爲虛具而已同申蒞任多方招集復業墾田修補城垣創立縣治堂廡政績方新而巨逆張獻忠誘降寇爲內應同申孤守力窮城陷被執護印不屈以死當事疏請照例贈卹

陸合新按巢縣誌合新字涵臺崇禎八年寇至之日與縣官合議城守及城陷衣冠端坐賊入室欲使跪叱曰我三十年孝廉此膝肯爲汝輩屈耶拔劍欲斬賊刃傷賊手賊怒擒之遇害本州光祿卿錢策具疏題請大宗伯內翰姜逢元覆疏有云刃賊而臨難不奪無忝賢書之語奉旨建坊旌表子龍升龍乘俱庠生龍騰貢士

趙宏璧按巢縣誌宏璧字元白邑廩生少有才名寇至之日與縣令同被執賊見宏璧魁偉遲其死欲降之乃抗聲曰我家世受國恩豈肯爲賊俯首罵詈不絕死光祿卿錢策並疏具題亦允建坊旌表

張愈奇弟

愈慶

按巢縣誌愈奇字孟庸邑庠生寇陷城與弟愈慶等同縣令被執不屈遇害

張拱祿按巢縣誌拱祿字綏之廩例監生城陷同諸生被執臨難猶以名義共勉不屈遇害

嚴成惠按巢縣誌成惠字濟之邑庠生受縣官令派守北城城潰被執羣賊脇之使降成惠曰我書生豈能爲若等事囚系累日不屈而死

張弓按巢縣誌弓字天猶邑庠生城陷之日歸家取酒自飲气豪於面賊見之頗有憚意不敢加害弓呼賊至前若禦奴僕令賊出佩刀一看遂奪之擊賊賊大呼黨至共擒之至死罵不絕口

王善慶按巢縣誌善慶字爾余邑庠生孝廉繼堯長子也刻苦勵志閉關讀書賊陷城猶不知信仍咿唔不輟賊破關入執至縣堂驅令服役乃大罵賊曰我朝廷秀才豈受賊役賊怒甚遂同諸不屈者盡殺之

彭長齡按巢縣誌長齡字修祺又攺名翮邑庠生彭澤子也少而﹠﹟敏讀書彊記善爲文流寇陷城執之詰以騾馬曰我邑邇年凶荒安得騾馬詰以豆料曰亦無豆料賊曰隨我來尋曰我隨汝尋人不指我爲賊乎因犯賊字賊遂怒執刀斫長齡長齡大怒曰狗賊奴我與汝何仇天災流行皆汝狗賊輩所致我恨不能盡殺狗賊因格鬥以死幼子士泰收屍葬祖塋

柳生金按廬江縣誌生金郡庠生崇禎乙亥寇變同生員譚華澗等晝夜登城守禦城陷爲賊所執怒罵不屈遂攖賊鋒邑人惜之

秦培篤按太和縣誌培篤庠生家舊縣崇禎八年夫妻被流賊獲迫之使從培篤曰吾朝廷良士肯從死賊乎賊眾欲殺賊首猶思用之令呼千歲爺一聲卽釋放培篤終不屈夫妻大罵賊怒折齒斷其舌口不言乃含血噴賊夫妻相向同死

秦思凡按太和縣誌思凡東郊人崇禎八年流寇扺縣被獲驅之攻城思凡大聲向城上呼曰死賊攻城不過牛皮覆車以避矢石所怕惟火語未終賊碎其屍守城者遂以柴投火焚賊皮車城得保邑侯吳作文祭之

樊孔學按合肥縣誌孔學廬衛百戶乙亥流賊乘隙襲北門孔學遂領眾擊賊賊集眾潰孔學見勢敗遙語城上守者曰賊鍪兜皆紙不足懼愼防禦可也賊怒磔之

張四哲弟四表

四奇

按合肥縣誌四哲合肥人乙亥流賊圍廬急四哲率弟四表四奇與賊戰城下不勝退謂兩弟曰城必陷與其舉家戮辱死不如舉家淸白死遂偕弟曁妻女孫一十五口投井死

丘懋素按明外史顏日愉傳崇禎八年十月李自成再陷南陽知府丘懋素罵賊不屈闔門被害

賈遂按商丘縣誌遂解元乙亥守死不避赴義殉難奉題贈宛平知縣

張元曜按商丘縣誌元曜拔貢守城被執不屈而死

黃麟徵按商丘縣誌麟徵生員乙亥殉難

張永昌按商丘縣誌永昌生員乙亥倡義死守被執不屈而死入祀褒忠祠

李景華按商丘縣誌景華生員禔恭之父城潰被執罵賊而死先因修城有功奉題錄祀

陳敏陛按商丘縣誌敏陛虞城生員善火攻城陷殉難

陳養質按商丘縣誌養質丁鎭防守官乙亥奮勇力戰被執不屈而死

劉璇璣侯執中田國賴按商丘縣誌劉璇璣千戶侯執中中書科舍人田國賴官生乙亥同殉難

楊昢王風普李明開周業熙史懋明按商丘縣誌楊昢王風普李明開周業熙俱舉人史懋明武舉乙亥同殉難

周士良劉憲生張我憲喬生煒田國

命範奇勝劉桄按商丘縣誌周士良劉憲生張我憲俱副榜喬生煒田國命範奇勝劉桄俱貢生乙亥同殉難

賈之管梅振英張鴻先按商丘縣誌賈之管梅振英張鴻先守城城陷俱不屈殉難

安念祖徐纘武沈稔按商丘縣誌安念祖徐纘武沈稔俱監生乙亥同殉難

宋熙閻民表李國璋李鳴陛侯忱

侯方鎭張我標崔植槐侯恕蔡際春按商丘縣誌宋熙生員盔甲擊賊閻民表生員鄕飲大賓李國璋李鳴陛侯忱侯方鎭張我標崔植槐侯恕蔡際春俱廩生乙亥同殉難

劉世起劉鴻光劉玉立劉玉舉劉元

脈劉愈奇按商丘縣誌劉世起劉鴻光劉玉立劉玉舉劉元脈劉愈奇俱生員乙亥同殉難

侯甸侯錡侯怡侯方﹠﹟侯方將侯

恬侯慮侯怙侯國澤侯治泗按商丘縣誌侯甸侯錡侯怡侯方﹠﹟侯方將侯恬侯侯怙侯國澤侯治泗俱生員乙亥同殉難

周士旗周士楚周之造周之璽周之

選周芷周耀宗按商丘縣誌周士旗周士楚周之造周之璽周之選周芷周耀宗俱生員乙亥同殉難

張澤張奇策張廷議張瑢張廷陳

張巖張元恬張光張履端張克岐

張鶴書張內力張倬按商丘縣誌張澤張奇策張廷議張瑢張廷陳張巖張元恬張光張履端張克岐張鶴書張內力張倬俱生員乙亥同殉難

李鍾秀李去奢李九芳李知非李肅

度李桐按商丘縣誌李鍾秀李去奢李九芳李知非李肅度李桐俱生員乙亥同殉難

曹秋曹繼蕭曹璧明曹谷曹鍾英

曹起彬按商丘縣誌曹秋曹繼蕭曹璧明曹谷曹鍾英曹起彬俱生員乙亥同殉難

喬煜喬璽喬云鵬喬云鳳喬維垣

喬維城按商丘縣誌喬煜喬璽喬云鵬喬云鳳喬維垣喬維城俱生員乙亥同殉難

賈開明賈開統賈光霽楊端屠之豫按商丘縣誌賈開明賈開統賈光霽楊端屠之豫俱生員乙亥同殉難

沈佑沈

沈養浩沈證沈誼沈僩

之沈謇按商丘縣誌沈佑沈沈養浩沈證沈誼沈僩之沈謇俱生員乙亥同殉難

孫瑤孫如蘭孫月久孫烇孫耀前按商丘縣誌孫瑤孫如蘭孫月久孫烇孫耀前俱生員乙亥同殉難

胡曾一胡瑮胡毓和陸吉燕祖召按商丘縣誌胡曾一胡瑮胡毓和陸吉燕祖召俱生員乙亥同殉難

常朴常

閻琳閻升畢大志郭銳按商丘縣誌常朴常閻琳閻升畢大志郭銳俱生員乙亥同殉難

王鳳一王琦王﹠﹟宋煜宋彜陳疇按商丘縣誌王鳳一王琦王﹠﹟宋煜宋彜陳疇俱生員乙亥同殉難

傅大聘花燦然牛晉云謝堯仁於鳴

雷田克久許長祥許長祚湯管按商丘縣誌傅大聘花燦然牛晉云謝堯仁於鳴雷田克久許長祥許長祚湯管俱生員乙亥同殉難

牛漢按沈丘縣誌流賊犯城漢與本學訓導王良輔父子同守南門賊勢猖獗攻城危急漢舉矢中賊首一人潘都司因賊擄其子中軍潰亂佯言攻破北門人心搖動賊遂突入南門執縛良輔父子殺之漢連罵不已遂斷屍四分而死

李引嘉僕

髙才

按沈丘縣誌引嘉字孚公幼博通羣籍每讀至忠孝節烈事輒擊案痛哭願以身試以崇禎丁亥特拔授南直潛山令縣素無城垣屢經寇殘百姓逃﹠﹟過半受事多方招撫蒞任甫三月流賊張獻忠突騎犯潛圍困太平寺引嘉率家丁鄕勇極力血戰殺賊數十人援兵不至力竭被執至賊老營桐城魯洪山多方禮遇溫語誘降引嘉裂眥謂獻忠曰我天朝臣子殺便殺我肯降賊乎經三旬送至左光斗園內脇以刀鋸引嘉怒罵不絕口遂被害時有家僕髙才助引嘉罵賊亦同死焉事聞贈太僕寺卿賜祭葬從祀名宦鄕賢

王繼東按沈丘縣誌繼東字懷西幼讀書通大義性至篤孝尢好濟人丙子歲李闖竊發秦晉間旣而深入內地兩河州縣望風披靡殆無支者繼東曰與其見刃於賊孰與自殺與其親戚父母妻子爲賊所迫脇孰與自捍其地博萬死於一生乎於是椎牛沽酒與眾約誓以死守﹠﹟落得全無何賊勢愈猖獗卒以眾寡不敵爲賊所乘繼東猶奮臂爭先身當矢石賊眾咸驚懼之並心赴力以攻一人因被執厲聲曰丈夫死卽死耳義不可爲賊屈遂遇害

劉允元馬文林蔡震按新城縣誌劉允元原任臨城教諭馬文林貢生蔡震監生流賊犯境俱殉難而死

王永祚子

原深

按汜水縣誌永祚胸懷瀟灑丰骨端凝學問亦邃密行己在淸和之間當流賊破寨時仗劍驅其二妾馬氏張氏並幼子原深投於井旋仗劍自刎而死

李際可弟獻可

按汜水縣誌際可庠生素以徳行著同胞弟獻可居汜河南寨被流賊攻破兄弟二人俱罵賊不屈被趕殺跳寨身死

王佩玉按汜水縣誌佩玉貢生練兵拒賊寨破被執不屈而死

何湛按汜水縣誌湛生員爲賊所執不屈臠之

李其極按汜水縣誌其極庠生被賊所執不屈而死

陳敬君按汜水縣誌敬君因流賊入其家大罵全家被殺

趙名芳按汜水縣誌名芳生員同邑令周騰蛟守摩天寨被賊所執罵不絕口不屈死

劉毓嵩按汜水縣誌毓嵩生員爲賊所執大罵不屈賊以鐵鎖弔於樹上以火燎灼而死

陳憲章按汜水縣誌憲章廩膳生歲乙亥流賊至待以無禮憲章大怒極口斥罵曰我烈丈夫也爾賊何不速殺我賊遂臠之

李崇一按杞縣誌崇一字孕萼戊辰進士授寶坻令邑多璫族崇一嚴正不阿忤旨被逮下寶坻獄後寇亂城破賊劫之降大罵不從竟死之

戴閏按杞縣誌閏字玉黼邑庠生崇禎乙亥寇亂閏糾集勇士禦寇被執死之

魏琦按杞縣誌琦與戴閏禦寇格殺數賊後被執同戴閏死之

周如湯按鎭平縣誌如湯字弗如崇禎間以恩選爲南宮縣丞時流寇猖獗攻城甚急如湯與令分守汛地登陴勵眾面中三矢而不移有雷萬春風瘡發而死

劉岱按鎭平縣誌岱邑庠生材勇絕人因寇亂倡義守城累功上聞擢爲練總崇禎八年入山追剿賊眾圍困力戰死之

趙奎光按唐縣誌奎光字射斗邑庠生嚴毅有守剛方不屈闖逆陷城誓不從賊妻張氏抱幼孫女投水死奎光語子曰兒輩奮力以圖後效我願爲厲鬼以滅此寇氛矣不數月相繼而歿

周曰琮按唐縣誌曰琮字世美廩生闖逆構難遁居山徵辟授之以官不起迫以死不屈臨卒見其左股鐫有字云死不從賊

趙天裕按唐縣誌闖賊陷宛城天裕矢志堅守憤不顧身中炮幾危賊欲生之曰死矣卽爲今日事臨絕大呼曰隻身何能當百萬願爲厲鬼殺此賊遂死

汪先登按滎陽縣誌先登業儒未就崇禎八年遇流寇難抗不服攜妻趙氏同罵賊而死

平耀按滎陽縣誌耀明大義喜周濟遇難罵賊而死

陳保弟弘

按滎陽縣誌崇禎八年流寇攻滎保率弟弘並三子守縣南門及城陷冒矢石力戰獲賊首級數顆卒俱被害

馬曰貞楊應揚王宗秀按西華縣誌馬曰貞楊應揚王宗秀俱生員崇禎八年流賊犯境曰貞等被擄賊逼令降且欲用爲掌書記三人不從皆殺之

馬呈圖胡宗中按尉氏縣誌馬呈圖貢生胡宗中生員崇禎八年被寇執不從死

劉愼按鄠縣誌愼義民太平里人賊至力戰殺賊十餘人救父出復入援村被賊射死

薛國禎按西和縣誌崇禎八年賊破西和城薜國禎率領鄕兵大戰寡難敵眾眾逃賊圍國禎挺身力戰罵不屈自刎而死禦史黃某立碑表揚曰拒賊英風儒林正气

何宗孔按紫陽縣誌宗孔北直通州人崇禎八年城陷死難

譚達文按興安州誌達文性俠烈賊破州城罵賊死

吳錦按興安州誌錦庠生賊破州城欲縛去錦怒罵死之

胡爾純按隴州誌爾純山東費縣舉人崇禎八年流寇攻城竭力固守吏目王錫衮通賊城陷不屈自縊而死

張端按澄城縣誌端字嚴吾臨潁教諭死難

忠烈部名臣列傳四十一

明十二

王肇坤王一桂王希忠王禹佐胡惟

忠趙悅郭永解懷亮常時光咸貞

吉按明外史忠義傳肇坤字亦資蘭溪人崇禎四年進士除刑部主事以平恕稱未幾攺禦史流賊破鳳陽疏言兵驕將悍之獘請假督撫重權大將犯軍令者便宜行戮得旨申飭而已俄陳崇政體宥詿誤廣薦舉卹民命寬物力五事詔所司議行出巡山海居庸二關九年春上言賊最梟悍者闖將老回回數種卽前日困棧道之賊總督陳奇瑜故縱之道路流傳謂納其厚賄乞立正大法警厲疆臣帝是之七月昌平受圍肇坤偕守陵太監王希忠總兵官巢丕昌督餉戶部主事王一桂趙悅攝知州事保定通判王禹佐等分門拒守有降丁三千爲內應城遂破肇坤中四矢二刃而死丕昌出降一桂悅禹佐希忠及判官胡惟忠吏目郭永學正解懷亮訓導常時光守備咸貞吉皆死之禹佐子亦從父死一桂黃岡舉人督餉昌平以南城最衝身往扼之俄西城失守被執死之妻妾子女曁家眾二十七人悉赴井死悅以公事赴昌平遂遇難事聞贈肇坤大理卿予祭葬官一子一桂悅並太僕少卿蔭子祭葬餘贈卹如制

上官藎治國器蘇時雨陳所蘊趙國

鼎樊樞張六師趙士秀熊嘉志鄭

延任耿三麟按明外史王肇坤傳順義知縣上官藎字忠赤曲沃人起家鄕舉廉執有聲在官三年薦章十餘上與遊擊治國器都指揮蘇時雨等拒守城破藎自經國器時雨及訓導陳所蘊皆死尋破寶坻知縣趙國鼎主簿樊樞典史張六師訓導趙士秀皆死國鼎山西樂平人鄕試第一崇禎七年進士破定興教諭灤州熊嘉志殉節死破安肅知縣臨淸鄭延任與妻同殉教諭靈壽耿三麟亦死之事聞各贈卹如制

鹿善繼薛一鶚按明外史本傳善繼字伯順定興人祖久徵萬曆中進士授息縣知縣時詔天下度田各署上中下壤息獨以下田報上官屢卻之執如初且核隱占田四千餘頃調襄垣擢禦史帝以軍政事貶黜言官三十四人久徵抗疏申救亦謫澤州判官遷滎澤知縣未任而卒父正急人患難傾其家不惜遠近稱鹿大公善繼端方謹愨少讀王守仁書慨然有必爲聖賢之志鄙章句薄溫飽不與俗浮沈舉萬曆四十一年進士授戶部主事內艱除起故官遼左餉中絕廷臣數請發帑不報會廣東進金花銀善繼稽舊制金花貯庫備各邊應用乃奏記尙書李汝華畱以給餉帝怒奪善繼俸一年令補進善繼以死爭乃奪汝華俸二月降善繼一級調外汝華懼卒補銀進泰昌攺元復原官典新餉連疏請發帑百萬不報天啟元年遼陽陷以才攺兵部職方主事爲尙書崔景榮艸疏請罪且請逮治逃將禦史遊士任馬逢臯有所庇詆善繼爲小臣善繼憤抗疏曰臣等固小臣禦史獨大臣乎禦史橫朝端而曹郎昌言常居其半人各有品安可輕也疏上卽日出署帝不許時言路勢張善繼獨與抗髙攀龍薦善繼剛毅肯任事請以職方兼禦史督輦下保甲教民忠義得旨允行竟不果大學士孫承宗理兵部事推心任之及閱視關門以善繼從出督師復表爲贊畫杜饋遺絕宴會布衣羸馬出入亭障間延見將卒與相勞苦承宗倚之若左右手其拓地四百里收復數十城堡善繼籌畫爲多在關四年屢進員外郎郎中及承宗謝事善繼移疾歸崇禎元年起尙寶卿遷太常少卿管光祿丞事甫三載復請告歸家居與門人講學從遊者日眾九年七月定興被攻善繼時居江村長吏請入城與裏居知州薛一鶚等共守親故交阻之不聽固守六日城破不屈死家人奔告其父父慨然曰吾兒素以身許國今何憾乎事聞贈大理卿謚忠節敕有司建祠子化麟舉天啟元年鄕試第一伏闕訟父忠逾年亦卒一鶚字百當由貢生爲黃州通判荊王姬誣他姬鴆世子一鶚白其誣奄人傳太妃命欲竟其獄卒直之遷蘭州知州州北有田沒於番吏派其賦於他戶後田復歸爲衛卒所據而民出賦三十年一鶚核除其害至是佐善繼城守遂同死

張紹登張國勛鄧祖禹饒可久按明外史忠義傳紹登字振夫南城人崇禎中由舉人爲應城知縣九年賊來犯偕訓導張國勛鄕官饒可久悉力禦卻之國勛曰賊不一創城未易守率壯士出擊力戰一日夜頗有斬獲賊乃去邑侍郎王瑊之子權結怨於族黨怨家潛導賊復來攻或言國勛無守土責盍避之國勛不可佐紹登力守而乞援於上官副將鄧祖禹來救守西南國勛守東北紹登往來策應會賊射書索權權懼斬北關以出賊乘間登南城紹登還署端坐堂上賊至奮拳擊之羣賊大至乃被殺賊渠嘆其忠以冠帶覆屍埋堂側國勛黃陂歲貢生賊旣入朝服北面拜走捧先聖神主拱立以待賊遂焚文廟投國勛烈焰中祖禹亦不屈死可久幼孤事毋孝舉於鄕爲大興知縣崇禎初疏請更三朝要典時奄宦猶擅權謫光祿典簿遷應天府推官刑部主事歷知府丁艱歸賊入語妻程氏曰臣死忠婦死節分也於是妻與女相對自經可久被執賊使之拜曰頭可斷膝不可屈也遂遇害瑊爲賊支解事聞贈紹登尙寶少卿國勛國子學正

魏時光按明外史王燾傳時光南昌人善舞雙刀崇禎九年夏爲廣濟典史邑遭殘破長吏設排兵三百人委之教練其冬賊據蘄州河口憚時光不敢渡時光募死士夜襲其營手殺數賊賊不敢逼俄賊大至部卒皆散時光單騎據髙坡又殺數人賊環繞之靷斷被執不屈死其兄陳於上官卻不奏兄憤發病死友人收斂之哭盡哀曰弟爲國死兄爲弟死吾獨不能表暴之乎具牘力陳乃奏聞贈廣濟主簿予卹典

許醇誠按定興縣誌醇誠登制科授濟寧守備值土賊熾醇誠力戰破之乘勝窮追賊扼之於險斷其一臂死屍不僕賊畏之莫敢近予贈蔭

劉三星按定興縣誌三星餼生善行書尙气節崇禎丙子兵將薄邑或謂之避曰鹿幹嶽村居也入城倡守吾世城居乃臨難倡避乎異日何以見幹嶽竟不去城陷死之

常文選按定興縣誌文選平山人崇禎八年任本縣教諭九年死於城

鍾四達按定興縣誌四達萊陽人舉人崇禎七年任本縣九年城陷死之

楊茂按定興縣誌茂國召之次子壬子舉人飭行能文除靈寶知縣官歸丙子難死焉

崔維嵂按安州誌維嵂號滄浪山東平度州人選貢崇禎七年自銅陵縣來任安州爲人風流蘊藉精明淸整詩文人多珍藏修城浚池打造炮器興利剔獘有幹濟才九年城陷先命妻子牟氏子婦陳氏投繯自執劍坐於堂上慷慨就死面貌如生紳士具呈題請蔭一子起入監

陳繼信按鳳陽府誌繼信號鳳津生平以俠稱工仇趙諸家畫法年六十餘色如嬰兒或少長以遊戲遇之不少忤然其中最誠若可誘而愚者平居尢自謂能武流賊至結束精嚴或誚其老當自愛繼信曰我一命須數命爲抵城潰果以刃擊賊於南城傷五六人刃折遂見殺

郭鐵匠按鳳陽府誌郭鐵匠居東門外流賊誘偸城郭登城卽大呼賊至守城驚起城因得保賊怒磔之

孫繼文按容城縣誌繼文官司獄賦性倜儻居鄕慷慨丙子遇難不屈死

郭瓚按容城縣誌瓚懿路倉副使性孝友介直遇丙子難偕妻王氏同時投繯死

張文浩按安肅縣誌文浩號學海齊之博興人司訓蕭邑平生有才有養工吟詠丙子兵變死官署中

韓東明按安肅縣誌東明號曉寰由鄕薦任邠州守少時布衣蔬食足不出戶及令武昌務崇儉約百姓賴之忤紳中以計典歸娛文酒年逾八十殉流寇難

劉應召按昌平州誌應召萬曆甲辰進士累官至河南潁川兵備副使丙子城陷赴井死

司應龍按昌平州誌應龍崇禎歲貢丙子城陷死難

郝九功按昌平州誌九功歲貢崇禎九年應舉賢良方正丙子城陷死難

周新命按元氏縣誌新命浙江會稽人任本縣丞有才能有气節兵變死於獲鹿

楊茂按元氏縣誌茂崇禎五年貢任安州訓導丙子兵變死節

馮聖教按新安縣誌聖教冠縣人崇禎九年秉縣鐸待士浹洽能舉廢典修兩齋房煥然攺觀升新河教諭死節

張名世子啟元

按馬邑縣誌名世字經宇幼聰﹠﹟不凡爲諸生有聲壇坫以拔貢任縣丞歷擢薊州兵備道彊敵壓境左右請出走名世曰吾以身許國義當與城存亡耳率眾固守力竭城陷乃躬擐甲冑衝鋒力戰歿於亂軍中季子啟元亦死之

葉夢熊按文安縣誌夢熊四川人崇禎九年任本邑典史丙子城陷死之

武一諤按鳳陽府誌一諤爲徐王墳世襲祀丞崇禎丙子流寇亂居民盡逃一諤謂職司林木當守林木以死同妻路氏子若孫闔門罹難有司上其事請卹

雅元聲按鳳陽府誌元聲亳州孝廉流賊破北關抵其家脇其從己元聲正色厲聲曰吉登賢書委身於國豈妄從汝耶賊怒殺之並及其子焉

葉文祥按鳳陽府誌文祥福建閩縣人慷慨磊落以气節自命崇禎間爲鳳陽縣典史流賊至文祥率其子揮戈血戰卒以寡援被殺子亦死之士民立主祀焉

阮之甫按安慶府誌之甫苦志力學賦性耿介丙子春爲流寇所執喝令之甫跪之甫曰我朝廷赤子且世爲禮義中人豈屈膝爾賊輩耶罵不絕口遂遇害

黃應龍按安慶府誌應龍曾爲建城總首城陷賊執之驅應龍平城應龍厲聲曰殺則殺耳我爲朝廷建城豈從汝賊穵城仰天大哭不屈賊怒磔殺之

髙興按儀封縣誌興邑諸生落落食貧居恆談節義事每形於色時大寇據中原勢已燎原崇禎九年寇破儀城興被賊執時年已九十四堅意不入賊營遂喊聲大罵曰不爲名教罪人豈爲亂臣賊子爾賊萬死賊怒手刃死之

髙羅按儀封縣誌羅邑諸生同父欲北渡河賊追至見羅貌壯偉給好馬鮮衣勸之投順羅不乘賊馬麾其衣罵不絕口父子俱被殺

陳學良按安慶府志學良字象頤漁獵經史以明經司祁門及嶺東韶郡教譚經解頤尢精易學占筮棄氈歸與胞弟學開村居講道友愛似肩隨時崇禎乙亥臘賊徧鄕落學良猶呼弟曰時事若此老昆弟豈得常聚首進屠蘇酒乎因同守歲達旦元日賊營咫尺或有勸其逃匿者學良笑應曰命果骫𨿽逃能匿死耶昆弟猶行交拜禮次日賊逼門庭學良整巾坐中堂叱賊曰爾等皆朝廷赤子何故作如此狗鼠態及今攺弦未晚也賊露刃挾之學良罵益厲遂遇害時年七十八

賀育瑞李用斌甘象新劉康生按吉安府誌育瑞永新人崇禎丙子臨武賊犯境同把總李用斌哨長甘象新鄕民劉康生力鬥死撫按遣官致祭於其地

周光曦按徳安府誌光曦字幼輿由貢膺別駕不言而飲人以醇在昔賊起民溺者蔽江而下捐貲備木席掩之丙子流氛屠城以身殉難

周按徳安府誌字慕蘭應城人諸生崇禎丙子獻賊陷城被俘不屈罵賊而死

夏應耀按徳安府誌應耀字炳寰應城人弱冠補庠生篤孝友事親色養備至父名仲瑚戒家人勿得犯瑚字崇禎丙子冬避兵於東岡嘴有舟人逼之渡應耀曰舟無蔽兒媳在焉何得同登已而賊至掠之去應耀叱之遂遇害賊退其弟登岸枕屍而哭時應耀目巳瞑猶張視至再

張士俊按徳安府志士俊字登揆應城人幼喪父事母孝愛兄弟中萬曆戊午鄕試崇禎初授寧化知縣俗多健訟士俊嘗誦衛伯玉情恕理遣之言訟遂衰止時峒賊竊發汀潮虔諸郡戒嚴士俊捐資募勇士千人截守六隘賊不敢犯事平南﹠﹟巡撫捷聞於朝賜白金八兩紵絲表裏一副贈父泮文林郎擢寧羌知州丙子還裏十二月獻賊陷城抗節不屈死於難

蹇遇泰按階州誌遇泰鄕貢初授髙郵州同升瓊州府判因厭簿書紛擾解職歸家日較書課子爲事丙子城破賊至門猶聞讀書聲賊劈門而入公仗義大罵遂遇害

趙明盛按階州誌明盛恩貢授山西太原照磨致仕回籍城破舉家驚逃其子彊之行明盛曰吾曾食國祿豈可棄城而逃城亡當與之俱亡賊至家明盛在屋上以瓦擊之賊攀其屋陷火而死

安如嵩按階州誌如嵩河南確山人舉於鄕授鞏昌府判攝州篆持守狷潔一介不苟取郡有賊黨悉置之法崇禎九年李自成陷城竟縊死城樓後贈按察司僉事

許煒按階州誌煒郡吏目城破一家俱被賊害無一生存者惜未蒙優卹人哀之

王基貞按蕭縣誌基貞字亨甫丰神軒秀意气如雲精騎射尢善火攻諸具丙子春正賊薄城下同兄弟分守南隅賊時有逾城而上者輒手刃之次日風霾大作城潰西北賊入城猶率眾巷戰卒之眾寡不敵遂遇害英風灝气宛在人耳目間毅然不散

王基弘按蕭縣誌基弘字含甫儀容厚雅居常不屑屑章句作腐儒生活結義社以俠聞城破被害妻馬氏自縊

孫思謙按蕭縣誌思謙字又謙髫年讀書志气蕭森嘗負笈毗陵大思益進試輒上等工五七言字亦雅闖賊破城被執遂遇害

李荷春按蕭縣誌荷春字本核弱冠而孤勤學問從遊於張賓王之門性喜淸譚善射愛神駿弓箭之屬寇至執事議城守荷春獨出力跨一白馬沿堞叫號以警城上人者一日夜孤城不保投城濠中而沒

李燧按蕭縣誌燧字木公爲人磊落好收書雄譚四坐驚聞屠城之日燧獨以儒服終

賈千春按蕭縣誌千春字大年方三歲讀書能具別解爲人瀟灑有致入泮第一城破時母子夫妻俱死之

陳復新按蕭縣誌復新字七來於機略凡遇事會如蝟批答導窾裕如也城破而亡

李煒按蕭縣誌煒字素人爲人瀟灑慷慨然諾罹寇難在南郊三里外

孔貞元按蕭縣誌貞元字百原性孝友讀書不求解悟徹淸明遇寇難屹然不屈引剪一股自刺其心而死

仝勤王按蕭縣誌勤王字化原賦性古朴訓裏門弟子惟謹寇變遇害士林爲之流涕

縱四通子

日升

按蕭縣誌四通字開之經府愼言子也天姿慷爽恢弘宮墻首望子日升弱冠采芹才名籍甚丙子之變賊臨城下父子奮臂倡先登陴以守城破執義不屈結纓罹難事平侍禦當事搜揚忠烈特蒙入告從祀鄕賢

郭復性按蕭縣誌復性字繼善居家好友丙子流寇圍蕭復性首先奮力率眾守城被流矢城陷罵賊不屈死之

郭復初按蕭縣誌復初字見心賦性剛方慷慨好義濟貧乏重然諾人多戴之每讀書暇兼學騎射及丙子之難手射數賊奮戰死之

朱道光按蕭縣誌道光字可大生而﹠﹟異讀書數行俱下少失怙奉胞兄完宇教惟謹弱冠卽采芹藻有文名咸以遠大期之丙子流寇圍蕭奮身守雉堞日夜不輟城陷被難督學禦史倪某以忠烈徇城題旌從祀鄕賢

郝惟聰按蕭縣誌惟聰字翼明事兩兄克盡弟道母八十必竭力事之闖寇破蕭負母匿於學之東廡搜獲之乞以身代母賊憐其孝獲免隨又被執縛至淸水河度不能脫投水死焉

鄭士彥弟

士俊

按蕭縣志士彥字中黃負性醇厚喜讀書丙夜不輟甲子應天副榜城陷罹難弟士俊庠生同死之

趙繼春按太湖縣誌繼春守備爲人英勇不羣每戰必身爲士卒先崇禎丙子調守太湖時湖造城方半賊至居民驚怖繼春與邑令謀曰賊以新銳之气稍挫其銳自當遠遁於是率所屬部兵逆賊於洪家嶺索戰多所斬獲後賊勢大眾雲集繼春孤軍深入力不能支遂血戰以死焉

吳賜玉按歙縣誌賜玉宇輯五戶部尙書中明孫以蔭授江西南康府判戈陳賊寇南康賜玉聞趣躍馬提鞭率丁壯數百人往剿時賊逸去三十里賜玉追及賊阻橋據岡爲陣賜玉發一矢中賊魁賊拔嗅之羣喜曰未傅毒乃下岡反擊之賜玉躍馬獨前從者皆後手持鞭格殺數賊遂遇害贈江西按察僉事

許心亮按臨淮縣誌心亮性孝家貧甚頗識文字士大夫嘗招而食之見精潔者撤遺以奉母時值劉兵叛執心亮問城中虛實心亮抗言多火炮糧餉賊怒縛樹上心亮大罵截其兩耳罵益厲遂碎其屍人咸壯其義

朱耀按明外史夏統春傳耀固始人與父允義二兄炳思成並以勇力聞崇禎八年賊來犯耀父子力戰卻之明年賊復至耀出戰手馘賊數十級追之陷伏中爲賊所獲大罵死允義曰我必報子仇炳謂思成曰我二人必報弟仇三人率眾奮擊賊解去城獲全

房壯麗按安州誌壯麗字威甫先是江南句容人自始祖祥志於永樂間遷入安州永昌裏歷七世父春陽生壯麗幼而﹠﹟異入黌宮屢試冠軍食餼中萬曆乙酉科舉人乙未進士初任陜西盩厔縣方期年丁外艱起補山西襄陵縣蒞任以寬仁簡易爲務有廉能聲覲京行李蕭然在襄七年深得民心兩立生祠歌訟不衰乙巳擬禮部主事丁未考選湖廣道監察禦史正言讜論多所建白及按三吳丰裁獨持淸均糧役石紀猶存薦屬官楊漣等十三人皆爲名臣掌河南道總大計鑑衡不爽一切書函饋遺閉門不納庚申升大理寺左丞矜疑獄釋幽系有古廷尉風辛酉巡撫江西主持大體通省莫不懷徳畏威時有逆妖程鵬與一二宗室謀亂禍且不測承平日久城池器械頹廢兵馬習於便安壯麗毅然整頓振作設法力擒程鵬伏法餘黨卽時解散將僞造天書進呈此一事也活千萬生靈省百萬兵餉不動聲色而措於盤石之安晉少司空總督河道建宏議謹堤防修築浚疏之費歲省金錢無算爾時歸仁靑田等口決晝夜躬宿河幹督率工作迄告成功形勞心瘁三疏告歸丙寅起吏部右侍郎後轉左侍郎時天啟魏閹用事壯麗中立不倚丁卯秋崇禎登極在藩邸時卽聞其淸節遂擢總憲左都禦史嘗有禦筆黃封密啟之旨抄沒逆豎並誅諂附惡黨事遂委各禦史凜遵執法振臺紀核巡方人不敢撓以私以登極覃恩加太子太保冬十一月任冢宰戊辰主計先是搢紳輩被權閹摧折者疏名上請名曰起廢凡忠烈冤斃者贈謚立祠革奪誥命者賜復原職先後登庸澄敍流品銓衡均平仕籍爲之一變又進中行評博推知考選省臺部曹一秉虛公不阿私好考滿晉秩加太子太傅三侍經筵兩陪枚卜無何鞠躬勞勩四疏乞休準馳驛歸尋加太子太師是時年七十有三歸裏後惟薄田數頃日與父老量晴雨說桑麻又與先達輩作眞率會每勝日令節敲棋投壺飲酒賦詩作字以爲娛戚裏中有急則周之有貧則惠之間有院道有司造廬以請咸披衷相告課子擇友立社手自批評門下士如顧竟成陳浵馬騰龍李呈秀悉先後登科林下十年值丙子八月城陷死難焉時年八十有二

蔣佳徵吳暢春王寅陳正亨按明外史忠義傳佳徵灌陽人天啟四年舉於鄕崇禎中爲盱眙知縣治甚有聲縣故無城佳徵知賊必至訓民爲兵十年秋賊果來犯或勸出避持不可設伏要害而親率兵往誘賊殲甚眾賊怒環攻之力戰而死其母聞之亦投繯死兵部尙書楊嗣昌上言佳徵身自爲將與守備髙養正分營禦賊眾寡勢懸身隕疆場請贈奉訓大夫尙寶少卿錫之卹典制曰可未幾巡按禦史言佳徵爲國捐軀子忠母義宜賜謚蔭以植倫常乃建表忠祠並母奉祀同時江北死難者又有吳暢春王寅暢春漢陽人崇禎八年爲潛山天堂寨巡檢練鄕兵防賊明年冬賊至夜設燎大驚去之逾年賊再至暢春死守力屈仰天嘆曰吾得死所矣手刃數賊被執不屈死贈迪功郎安慶府經歷蔭子所鎭撫寅錢塘人膂力絕人舉武鄕試以父徵播功爲千戶崇禎中擢撫標守備見部卒脆弱詫曰曩戚將軍練浙兵聞天下今若爾耶督教之卒始可用十年遷龍江都司未上調赴泗州護祖陵賊來犯寅曰賊眾我寡及其未集可破也捲甲疾趨至盱眙斬其先鋒一人戰自午迄申賊來益眾與守備陳正亨陷陣死贈鎭國將軍都指揮僉事正亨贈昭勇將軍指揮使﹠﹟官一子

徐尙卿王時化張應奇潘夢科按明外史忠義傳尙卿南平人舉於鄕爲劍州知州崇禎十年十月李自成惠登相等以數十萬眾入四川大將侯良柱敗歿於廣元遂攻陷昭化知縣王時化死之尙卿知賊必至集士民泣曰城必不能守若輩速去吾死此眾泣請偕去尙卿不可閱二日城陷投繯死賊遂長驅陷江油彰明安縣羅江徳陽漢州吏民皆先遁尋掠郫縣主簿張應奇死之陷金堂典史潘夢科死之是月也賊陷州縣三十六死事者四人事定贈尙卿右參議時化光祿丞應奇按察司知事夢科將仕郎並賜卹典時化湖廣人舉鄕試第一

王燾按明外史忠義傳燾字浚仲昆山人少孤貧九歲爲人後族人有謀其產者燾舉以讓之獨迎養嗣祖母及母惟謹萬曆末舉於鄕授海門教諭補儀眞擢解州知州崇禎九年補隨州州經羣盜焚掠戶不滿千燾訓民兵繕守具土寇李良喬爲亂殲滅之明年正月大賊奄至燾且守且戰擊斬三百餘人賊攻益力相持二十餘日天大風雪守者多散燾知事敗入署整冠帶自經賊焚其署火獨不及燾死所屍植立不僕賊望見駭走已覓州印得之燾所立尺土下事聞贈太常少卿福王時賜謚烈湣建雙忠祠與同邑蔡懋徳並祀

吳子騏劉管楊元瀛譚先哲石聲和按明外史忠義傳子騏字九逵貴陽人萬曆中舉於鄕爲興寧知縣天啟時安邦彥反圍貴陽子騏以母在城內倉皇棄官歸崇禎十年蠻賊阿烏謎叛陷大方城逐守將總督朱燮元屬子騏詣六廣走書召諸目曉以利害果相率乞降燮元上其功優旨獎賞後張獻忠死其餘寇突至貴陽子騏偕里人劉管楊元瀛等率鄕兵扼賊敗之賊來益眾戰敗被執俱不屈死管元瀛﹠﹟起家鄕舉管戶部主事元瀛府同知同時譚先哲平壩衛人子騏鄕試同年生也官至戶部郎中賊陷其城與里人石聲和皆闔門殉難聲和天啟中舉於鄕官寧前兵備參議

顧人龍按明外史吳子騏傳子麒時有顧人龍者定番州人嘗出仕解職家居流賊來犯率士民拒守殺賊甚眾城破大罵而死

徐澤按襄陽府誌澤字兌若襄陽人父爲隱君子攜之就讀偶應童子試太守慈溪馮大奇之戊午葛屺瞻督學楚取冠多士曰子無畱行矣卽以是科售每上公車回閉戶靜對如諸生著詩經曠覽越十年戊辰中第十九人後刻制藝出海內快讀之授遵化令赴任六日城破殉難死中外惜焉加贈太僕寺丞蔭一子入監讀書母老郡邑而上至中丞咸卹其家不倦以上壽終

沈尙賢按郾城縣誌尙賢號養吾以國學生授蘄州佐罷官裏居崇禎丁丑寇勢猖獗尙賢獨挺立不避家人鄰里咸勸之行尙賢毅然曰走欲何之吾𨿽叨升斗祿亦命官也禍患何避乎寇至乃整衣冠坐於其門厲聲怒罵先被鑿其齒繼剜其面復斷其舌而死

譚允衡按郾城縣誌允衡少業儒有特操其兄歲貢家貧往應逆賊之辟允衡垂泣挽畱不可乃正色曰寧餓死豈可臣賊耶歸泣拜於父母墓遂縊其側而死

楊廷璧子濟之

按揚州府誌廷璧字荊璞江都人以明經授舒城教諭賊張獻忠寇邑廷璧分守西門語縣令曰予職非守土今日之事義不可辭鼓勵軍士嚴守三晝夜矢石皆盡賊僞退伺稍懈猝至城陷被執罵賊遇害子生員濟之亦殉父死

趙之葵方君簡按安慶府誌之葵邑諸生性至孝少與方君簡友善君簡遂以子逢月師事焉崇禎丁丑賊至君簡守護母柩死於賊時之葵聞信白衣冠往哭發其笥得絹殯殮殮未終賊復至殺之逢月至今並祀於家

笪光宏按安慶府誌光宏爲人端方有介節隨父繼武師事方明善捐貲百金建會館於孔城講學其中一方向之崇禎丁丑遇流賊不屈而死

左光燦按安慶府誌光燦邑諸生崇禎丁丑賊突至光燦被縛搜袖中得一簿知爲此方保障憾之叱問其故光燦坐罵曰鼠輩殺卽殺我豈畏死者哉賊益怒刮舌斷足備極慘毒知縣張利民表之曰常山並烈請於禦史黃耳鼎題旌焉

左林按安慶府誌林字振先光燦孫邑諸生奉母避賊山中爲賊所執不屈而死

王鼐臣吳夢暘雷綿祚按安慶府誌王鼐臣吳夢暘雷綿祚俱邑庠生崇禎丁丑爲流賊所執不屈同死之知縣楊卓然上其事曰三生皆名子衿也學古力行與浮慕者自別捐軀殉難非辱身者可比鼐之死也以搜出邑令之尺書暘之死也以檢得修城之工籍兩生皆血性男子一死稱志士仁人更可惜如綿祚者志水志山𨿽與弟兵不反刃誓生誓死總爲父仇不共天不屈之貞可對旣雕之椿樹未伸之志以付方茂之韡華合請疏揚以協輿論詞上諸司感動

柴維煥按安慶府誌維煥字有文邑庠生同三子避賊於陳漢山丁丑春並爲賊執維煥身長大饒膂力欲彊之偕維煥竟不屈殺長子以脇其從殺其次又殺其三終不爲之少服賊殺之

江襟楚按安慶府誌襟楚字云渚由泰昌元年恩薦授江西興安知縣居官淸愼敏察賦鮮重斂諸上臺咸目爲幹吏轉瓊州府別駕瓊苦蜑人時出爲患襟楚設備多端寇難全消治狀日懋無何病篤遂解組歸崇禎丁丑遇流賊被執不屈大罵截舌死

吳普照子光璘

光璞

按安慶府誌普照字克明崇禎丁丑以賊逼率鄕民團聚格鬥十餘日尋被害妻孫氏痛夫難哭泣三月而死其四子光璘殉之婦李氏亦不食而死五子光璞妻許氏爲賊迫義不受辱死人謂一門五義云

孫思聰按蕭縣誌思聰字潁白崇禎十年以太學選綿州州判未之任遇流寇至死之

楊於鼎侄

令靑

按劍州誌於鼎舉人崇禎十年賊至眾潰於鼎率子侄生員令靑等與州守徐尙卿守城城陷被執於鼎率眾巷戰奮臂擊賊賊怒支解以死子侄並殺

顧鼎鉉按四川總志鼎鉉貢生崇禎丁丑流賊執鼎鉉鼎鉉罵不絕口賊抉其兩目以死

熊應賢按固始縣誌應賢庠生素有才气因流寇肆虐糾眾力拒五次崇禎丁丑寇又至力戰被執罵賊而死

張士維諭於義劉道源謝君聞鍾以

嘉王玉奎王玉珍張映奎按徳安府志士維隨州人世襲百戶崇禎十年二月初一日賊八大王張獻忠統眾圍城破外南關遁去至十一日三鼓時攻城急士維據守北門奮身決戰孤城一陷獨力難支身被重創猶殺數賊方死貢生諭於義護母鬥死生員劉道源謝君聞鍾以嘉王玉奎王玉珍俱守城戰死張映奎巷戰不勝全家閉門墜井而死次日監紀張大金象營龍爭先總兵楊世恩合兵追至賊始奔去

史諫按徳安府誌諫字葵赤安陸人泰昌間恩選初知懷遠有能聲補四川丹稜縣再補寶縣環寶皆山而僻民盡賴餉以活臺使者以不足展其才略特委兼攝郫縣崇禎丁丑猝值賊變力守孤城越數月食乏援絕城陷不屈死之四川巡撫梁士濟以疏聞部覆贈承直郎加尙寶寺丞崇祀名宦

李聯元按徳安府誌聯元云夢人居邑東三里曲水湖崇禎丁丑四月夜流賊暗襲邑城道經其地聯元恐賊至城中不知遂倡率族眾大呼其聲震天驚聞城內爲賊獲詈罵不絕冒刃而死

鄭著中按潛山縣誌著中邑庠生彊志力學於辭章遇賊脇之跪彊項不屈身受數刃賊委而去髙聲罵賊賊聞回以刃批膺達腋而絕

吳自周按潛山縣誌自周少負才志以明經補九江司訓惇文造士聲重儒林性素淸介家居壁立崇禎丁丑爲寇獲縛而辱之自周憤詈曰狐鼠輩何敢辱我汝死不旋踵矣賊怒斷其首

王世美子

命基

按潛山縣誌世美舉明經負气節崇禎丁丑爲賊執見其狀貌魁梧欲脇爲首領不屈且責以大義賊怒殺之子命基邑諸生以哭父不食死

朱應旗按潛山縣誌應旗邑諸生精文義有膽智當寇焰方熾結眾保聚手刃數賊賊大至縛之去不屈死

鄭邦符按潛山縣誌邦符邑諸生品質端嚴橫經授徒年七十七尙應試賊至彊其衣巾拜舞邦符曰鼠子敢爾我聖人之徒肯爲衣裳辱哉痛詈之賊怒捲以﹠﹟席投烈火中死

王從禮按蕭縣誌從禮﹠﹟仲子也性孝慈克勤儉言行動合矩矱遭崇禎十年八月九日流寇過朱冊村從禮同兄從義叔鼎聚眾百餘誓死禦敵執刃前衝奮殺數賊卒以寡不敵眾陷亂軍然英靈不散生气猶存俟子如春尋見負入臥榻痛恨時艱從容遺囑延至旣朢乃終

歐陽復按蕭縣誌復性良直才具武庫襲北京武功右衛指揮使歷職十七年崇禎九年上疏乞回籍奉祀文忠公上可其奏十年寇蹂躪徐城南淮徐道徐標舉復領鄕營以當半壁八月禦寇被執不屈死之兵憲弔聯有白刃斷喉難斷義黃沙埋骨不埋名之句至今烈之

張昌祚按潛山縣誌昌祚統鄕勇黑虎衝殺賊數人死之時崇禎丁丑也

丘全按潛山縣誌賊攻昆侖寨脇丘全使招寨中出降全佯許之至寨門大呼固守勿降賊剜其腹而去

可大程龍按太湖縣誌可大安慶營遊擊崇禎丁丑以武功加參將值賊圍踞太湖奉巡撫張國維遣同副總兵程龍率鐵甲三千人進剿遇賊於酆家店奮身破敵賊畏之將遁後知無援兵遂迸力重困𨿽矢盡糧絕猶血戰以死龍亦赴火自焚事聞詔贈之各蔭一子

彭法聖張自達戴君徳吉天相萬元

吉章明寵許貽元王家仁黃祚增按太湖縣誌彭法聖張自達戴君徳吉天相萬元吉章明寵許貽元王家仁黃祚增俱諸生遇兵亂不屈死

鄭二陽按太湖縣誌二陽崇禎間城陷捐軀殉難

金玉諧按安仁縣誌玉諧字賡明幼﹠﹟異博極經史試輒冠軍由恩選授四川成都判署府篆時流寇張獻忠擁眾圍城玉諧集兵固守久之力竭知事不可爲召家人語曰城存與存今城將破矣柰何辱於賊乎遂自盡後城破家人四十餘口俱沒於難

劉啟子

善

按永新縣誌崇禎丁丑楚寇圍城邑令申密召南鄕鄕勇千餘人擊賊追至西門觀音橋啟殺一賊賊黨斷其頭其子善左手持父頭右手刺殺害父者賊黨又斷其頭屍倚欄桿立父頭猶在其手事聞兵巡王庭梅獎之父忠子孝

劉廷兆按永新縣誌廷兆字石梁光祿寺署正死難

孫承宗﹝子﹠﹟鑰

鈰鋡

鎬從子煉孫之沆之滂之澋之潔之瀗

從孫之澈之美之泳之澤之渙之瀚﹞按明外史本傳承宗字稚繩髙陽人貌奇偉須髯戟張與人言聲殷墻壁爲縣學生嘗授經邊郡遊飛狐拒馬間直走白登又從紇幹淸波故道南下結老將戍卒訪問要害厄塞用是曉暢邊事萬曆二十三年登進士第二授編修進中允梃擊變起大學士吳道南以咨承宗對曰事關東宮不可不問事關貴妃不可深問龐保劉成而下不可不問也龐保劉成而上不可深問也公宜密揭啟至尊親決道南如其言事遂定出典應天鄕試發策著其語中黨人忌將以大計出之學士劉一保持獲免歷諭徳洗馬庶子充日講官熹宗卽位初禦講筵內閣言講章宜簡要講畢勿多獻替承宗爭曰上沖齡藉我輩啟沃若講官聽內閣芟攺又視中人忌諱則講筵爲無人矣承宗爲人沈毅有智略達於政務傑然負公輔望而帝每聽承宗講輒曰心開故頗眷承宗天啟元年進少詹事時瀋遼相繼破陷舉朝洶洶禦史方震孺請罷兵部尙書崔景榮以承宗代廷臣亦皆以承宗知兵可用至遮承宗會極門相率下拜曰願公出身爲社稷計遂共推爲兵部右侍郎專主東事帝不欲承宗離講筵疏再上不許二年擢禮部右侍郎協理詹事府未幾廣寧受逼王化貞棄城走與熊廷弼俱入關兵部尙書張鶴鳴懼罪出行邊帝亦急東事遂拜承宗兵部尙書兼東閣大學士入直辦事越數日命以閣臣掌部務承宗上疏曰邇年兵多不練餉多不核以將用兵而以文官招練以將臨陣而以文官指發以將備邊而日增置文官於幕以邊任經撫而日問戰守於朝此極獘也今天下當重將權擇一沈雄有气略者授之節鉞如唐任李郭自辟置偏裨以下勿使文吏用小見沾沾淩其上致令解體邊事小勝小敗皆不必問要使守關無闌入而徐爲恢復計因列上撫西部卹遼民減京軍增永平大將修薊鎭亭障開京東屯田數策帝褒納焉時邊警急京師一夕數驚閣部大臣苟且幸無事而言官議論益紛拿承宗乃請下廷弼於理與化貞﹠﹟讞用正朝士黨護又請逮禦史李達給事中明時舉以懲四川之招兵致寇者又請詰責遼東巡按方震孺登萊監軍梁之垣薊州兵備邵可立以警有位之骳者疏上諸人﹠﹟獲譴兵部尙書王在晉代廷弼經略遼東而王象幹先以兵部尙書行邊總督薊遼象幹在薊門久無他才惟用財物啖西部相羈縻冀以老得解去而已及是在晉之出也深倚象幹謀用西部以襲廣寧象幹惎之曰得廣寧不可守也罪滋大不如重關設險倚山海衛京師耳在晉乃請築重關於山海關外八里鋪以四萬人守之其僚佐袁崇煥沈棨孫元化等爭不得奏記於首輔葉向髙向髙曰是未可臆度也承宗請身往決之帝大喜加太子太保賜蟒玉銀幣抵關詰在晉曰新城成卽移舊城四萬人以守乎在晉曰否當更設兵曰如此則八里內守兵八萬矣一片石西北不當設兵乎且築關八里內新城背卽舊城趾舊城之品坑地雷爲敵人設抑爲新兵設乎新城可守安用舊城如不可守則新兵四萬倒戈舊城下將開關延入抑閉關委敵乎曰關外有三道關可入也曰若此則敵至而兵逃如故也安用重關曰將建三寨於山以待潰卒曰兵未潰而築寨以待之是教之潰也且潰兵可入敵亦可尾之入今不爲恢復計專畫關守將盡撤藩籬日哄堂奧畿東無寧宇矣在晉無以難承宗乃議守關外監軍閻鳴泰主覺華島袁崇煥主寧遠衛在晉持不可舊監司邢愼言張應吾逃在關力佐之主守中前所而已初化貞等逃自寧遠以西五城七十二堡悉爲哈喇愼諸部所據聲言助守邊前哨遊擊左輔名駐中前實不出八里鋪承宗知諸部不足信而寧遠覺華可守與在晉深言不應遂有易經略意還朝言敵未抵鎭武而我自燒寧前此前日經撫罪也我棄寧前敵終不至而我不敢出關一步此今日將吏罪也將吏匿關內無能轉其畏敵之心以畏法化其謀利之心以謀敵此臣與經臣罪也與其以百萬金錢築八里鋪重城曷若築寧遠要害以守八里鋪之四萬人當寧遠衝與覺華相掎角敵窺城則島上卒旁出三岔三浮橋繞其後橫擊之卽無事亦且收二百里疆土總之敵人之帳幕必不可近關門杏山之難民必不可置膜外不盡破庸人之論遼事不可爲也其他制置軍事又十餘疏帝嘉納無何禦講筵承宗面陳邊務力言在晉不足任帝乃攺在晉南京兵部尙書並斥逃臣愼言等而罷築重關議在晉旣去承宗自請督師帝大喜命以原官督山海關及薊遼天津登萊諸處軍務便宜行事不從中制而以鳴泰爲遼東巡撫承宗乃辟職方主事鹿善繼王則古爲贊畫請帑金八十萬以行帝特禦門臨遣賜尙方劍坐蟒閣臣送至崇文門外旣至關命總兵江應詔定軍制僉事崇煥建營捨廢將李秉誠練火器贊畫善繼則古治軍儲沈棨杜應芳繕甲仗司務孫元化築炮臺中書舍人宋獻羽林經歷程侖主市馬廣寧道僉事萬有孚主采木而令遊擊祖大壽佐金冠於覺華副將陳諫助趙率教於前屯遊擊魯之甲拯難民副將李先練騎卒參將楊應干募遼人爲軍是時關上兵名七萬顧無紀律且多冒餉有營軍僅四十而將領至十七人者承宗大閱逃將汰數百人遣還河南眞定疲兵萬餘以之甲所救難民七千發爲前屯兵而應干所募令出戍寧遠咨朝鮮使助聲援犒毛文龍於東江令復四衛檄登帥沈有容進據廣鹿而身以春防詣登萊度進取朝議方急遼不許也大將應詔被劾承宗請用馬世龍代之而以尢世祿王世欽爲南北帥聽世龍節制且爲世龍請尙方劍言文武共事但當汰其庸懦不當輕其事權因極言侵官掣肘之獘請勿令禦史監軍帝皆可之世龍旣受事承宗爲築壇拜行授鉞禮趙率教已守前屯驅哈喇愼諸部出之外而撫場猶在八里鋪總督王象幹專主撫事議開水關撫之關內承宗不可乃定帝好察邊情常命東廠遣人詣關門具事狀奏報名曰較事及魏忠賢竊政遣其黨劉朝胡良輔紀用陶文等四十五人賫內庫神炮甲仗弓矢數萬至關門爲軍中用又以白金十萬蟒麒麟獅子虎豹諸幣頒賚將士而賜承宗蟒服白金慰勞之實覘軍也承宗方出關巡寧遠在道聞之立繕疏以中使觀兵自古有戒爲言帝溫旨報之歸而使者至具杯茗而已閻鳴泰之爲巡撫也承宗薦之後知其無實軍事多不與議鳴泰怏怏求去承宗亦引疾言官共畱承宗詆鳴泰巡關禦史潘云翼復極論其罪帝乃罷鳴泰諭畱承宗而以張鳳翼爲巡撫鳳翼怯復主守關議承宗不悅復出關巡視副將王牧民主撫插部欲尼其行報插部入犯承宗不顧抵寧遠集將吏議所守眾多如鳳翼指獨世龍請守中後所而崇煥善繼及副將茅元儀力請守寧遠承宗然之議乃定令大壽興工崇煥及滿桂守之先是虎部竊出盜掠率教捕斬四人像幹欲斬率教以謝虎部承宗不可而承宗所遣王楹戍中右護其兵出采木爲西部朗素所殺承宗怒遣世龍剿之象幹恐壞撫令朗素縛逃人爲殺楹者以獻而增市賞千金承宗不悅方疏爭而象幹遭憂候代承宗惠主款者撓己權言督師總督可勿兼用請罷已不可則弗推總督並請以遼撫移駐寧遠帝命止總督推而鳳翼謂置己死地大恨與其鄕人潘云翼萬有孚力毀世龍以撼承宗無何有孚爲薊撫嶽和聲所劾益疑世龍與崇煥構陷乃共爲浮言撓出關計給事中解學龍遂極論世龍罪云翼繼之承宗憤抗疏陳守禦策言拒敵門庭之中與拒門庭外勢旣辧我促敵二百里外與敵促我二百里中勢又辧不見宋割地乎予而又予至於無可予退而又退至於無可退已事可鑑也蓋寧遠我近而敵遠我不進逼敵敵將進而逼我今日卽不能恢遼左而寧遠覺華煙不可棄復爲世龍辯而發有孚等交構狀有孚者故侍郎世徳子也爲廣寧理餉同知城陷逃歸象幹題爲廣寧道僉事專撫插漢幹沒多至是以承宗言被斥鳳翼亦以憂歸朝命諭安性代而廷臣言總督不可裁命吳用先督薊遼代象幹承宗惡本兵趙彥多中制稱疾求罷舉彥自代以困之朝議不可而止時寧遠城工竣關外守具畢備承宗圖大舉奏言前哨已置連山大淩河速臣餉二十四萬則功可立奏帝卽命所司給之兵工二部相與謀曰餉足渠卽妄爲矣故用文移往復緩之承宗再疏促具以情告帝爲飭諸曹而師竟不果出初方震孺遊士任李達明時舉之譴承宗實劾之後皆爲求宥復稱楊鎬熊廷弼王化貞之勞請免死遣戍朝端嘩然給事中顧其仁許譽卿禦史袁化中交章論駁帝皆不納會承宗敍五防效勞諸臣且引疾乞罷乃遣中官劉應坤等賫帑金十萬及他物賚將士而賜承宗坐蟒膝襕佐以金幣當是時魏忠賢益盜柄以承宗功髙欲親附之令應坤等申意承宗不與交一言忠賢由是大憾會忠賢逐楊漣趙南星髙攀龍等承宗方西巡薊遼念抗疏帝弗省往在講筵每奏對間有入乃請以賀聖壽入朝面奏機宜欲因是論其罪魏廣微聞之奔告忠賢承宗擁兵數萬將淸君側兵部侍郎李邦華爲內主公立虀粉矣忠賢悸甚繞禦﹠﹟哭帝亦爲心動急令內閣擬旨次輔顧秉謙奮筆曰無旨離信地非祖宗制違者法不宥夜啟禁門召兵部尙書入令三道飛騎止之又諭九門守奄承宗入齊化門者反接以入承宗抵通州聞命而返忠賢遣人偵之一襆被置輿中後車惟鹿善繼而已意漸解而其黨李蕃崔呈秀徐大化連疏詆之至比之王惇李懷光云承宗乃杜門求罷五年四月給事中郭興治請令廷臣議去畱論冒餉者復踵至遂下廷臣雜議吏部尙書崔景榮持之乃下詔勉畱而以簡將汰兵淸餉三事責承宗奏報承宗方令諸將分戍錦州大小淩河松杏右屯諸要害拓地復二百里罷大將世欽世祿副將李秉誠孫諫汰軍萬七千餘人省度支六十八萬而言官論世龍不已至九月而有柳河之敗將士死者四百餘人語具世龍傳於是臺省劾世龍並及承宗章疏數十上承宗求去益力十月始得請先已屢加左柱國少師太子太師中極殿大學士遂加特進光祿大夫蔭子中書舍人賜蟒銀幣行人護歸而以兵部尙書髙第代爲經略無何諭安性亦罷遂廢巡撫不設初第力扼承宗請撤關外以守關內承宗駁之第深憾明年寧遠被圍乃疏言關門兵止存五萬言者益以爲承宗罪連章醜詆承宗告戶部曰第初﹠﹟關常給十一萬七千人餉今但給五萬人餉足矣第果以妄言引罪後忠賢遣其黨梁夢環巡關欲傅致承宗罪無所得而止承宗在關四年前後修復城堡數十練兵十一萬立車營水營造甲冑器械弓矢炮石渠答鹵楯之具合數百萬開屯五千頃寧遠屹成雄鎭後敍寧遠功蔭子錦衣世千戶莊烈帝卽位在晉入爲兵部尙書恨承宗不置極論世龍及元儀熒惑樞輔壞關事又嗾臺省交口詆承宗以沮其出二年十月遵化已失將薄都城廷臣爭請召承宗詔以故官駐通州仍入朝陛見承宗至召對平臺帝慰勞畢問方略承宗具對帝稱善曰卿無庸往通也且爲朕保護京師承宗出漏下二十刻矣卽周閱都城五鼓而畢復出閱重城明日夜半忽傳旨守通州時烽火徧近郊承宗從二十七人疾馳抵通門者幾不納旣入城與保定巡撫解經傳禦史方大任總兵楊國棟登陴固守而都城已受圍承宗乃急遣遊擊尢岱以騎卒三千赴援旋復遣副將劉國柱督軍二千與岱合而發密雲兵三千營東直門保定兵五千營廣寧門以其間遣將復馬蘭三屯二城至十二月四日而有祖大壽之變大壽遼東前鋒總兵官也偕崇煥入衛見崇煥下吏懼誅遂與副將何可綱等率所部萬五千人東潰遠近大震承宗聞急遣都司賈登科賫手書慰諭大壽而令遊擊石柱國馳撫諸軍大壽見登科言麾下卒赴援連戰大捷冀得厚賞城上人羣詈爲賊投石擊死數人所遣邏卒指爲間諜而殺之勞而見罪是以奔還今當出搗朵顏然後束身歸命柱國追及諸軍其將士持弓刀相向皆垂涕言督師旣戮又將以大炮盡斃我軍故至此柱國復前追大壽去已遠乃返承宗言大壽危疑已甚又不肯受滿桂節制因言激眾東奔非部下盡欲叛也當大開生路曲收眾心遼將多馬世龍舊部曲臣謹用便宜遣世龍馳諭其將士必解甲歸大壽不足慮也帝喜從之承宗乃密札諭大壽令急上章自列且立功贖督師罪而己代爲剖白大壽許之具列東奔之故悉如將士言帝優詔報之命承宗移鎭關門承宗抵關遣將朱梅面諭大壽令整兵勤王大壽卽發步兵千八百入關而諸將聞承宗世龍至多自拔來歸大壽妻左氏又以大義責其夫大壽斂兵待命時潰兵出關關城被劫掠閉門罷市承宗至人心始定乃遣遊擊祖可法等率騎軍四營西戍撫寧三年正月大壽入關謁承宗親軍五百人甲而候於門承宗開誠與語列其所統步騎三萬於教場行誓師禮眾心釋然時遵化已失是月四日又失永平八日又失遷安直下灤州分兵攻撫寧可法等堅守不下遂向山海關離三十里而營副將官惟賢等力戰乃還攻撫寧及昌黎不下當是時京師道梗承宗大壽軍在東世龍及四方援軍在西承宗募死士沿海達京師始知關城尙無恙關西南三縣曰撫寧昌黎樂亭西北三城曰石門臺頭燕河六城東接關門西繞永平皆近關要地承宗飭諸城嚴守而遣將戍開平復建昌聲援始接方京師戒嚴天下勤王兵先後至者二十萬皆壁於薊門及近京莫利先進天子數下詔督趣諸將亦時戰攻然莫能克復承宗議先取灤州令東西諸營﹠﹟進而親詣撫寧督之五月十日大壽及張春丘禾嘉諸軍先抵灤城下世龍及諸鎭尢世祿吳自勉楊麒王承恩繼至越二日克之而副將王維城等亦入遷安承宗入永平十六日諸將謝尙政等亦復遵化帝爲告謝郊廟大行賞賚加承宗太傅賜蟒服白金世襲錦衣衛指揮僉事力辭太傅不受而屢疏稱疾乞休優詔不允朵顏束不的反復承宗令大將王威擊敗之復賚銀幣先以冊立東宮加太保及神宗實錄成加官亦如之﹠﹟辭免而乞休不已帝命閣臣議去畱不能決特遣中書賫手詔慰問乃起視事四年正月出關東巡抵松山錦州還入關復西巡徧閱三協十二路而返因條上東西邊政八事帝咸采納承宗初守關閱一品者三載法當考滿加恩被劾不敢移吏部是年五月部始奏聞詔加太傅兼食尙書俸蔭尙寶司丞賚蟒服銀幣羊酒復辭太傅不受初右屯大淩河二城承宗已設兵戍守後髙第來代盡撤之二城遂被毀至是丘禾嘉巡撫遼東議復取廣寧義州右屯三城承宗言廣寧道遠當先據右屯築城大淩河以漸而進兵部尙書梁廷棟主之遂以七月興工工甫竣承宗聞警馳赴錦州遣吳襄宋偉往救大敗於長山城中糧盡援絕守將祖大壽力屈出降城復被毀廷臣追咎築城非策也交章論禾嘉承宗承宗復連疏引疾十一月優旨許之賜銀幣乘傳歸言者追論其喪師辱國奪官閒住並奪寧遠世蔭承宗復列上邊計十六事而極言禾嘉軍謀抵牾之失帝報聞而已家居七年中外屢請召用不報十一年十一月九日髙陽被攻承宗率家人拒守明日城破被執望闕叩頭投繯而死年七十有六子舉人﹠﹟尙寶丞鑰官生鈰生員鋡鎬從子煉及孫之沆之滂之澋之潔之瀗從孫之澈之美之泳之澤之渙之瀚皆戰死督師中官髙起潛以聞帝嗟悼命所司優卹當國者楊嗣昌輩格之但復故官予祭葬而已福王時始贈太師謚文忠

忠烈部名臣列傳四十二

明十三

阮之鈿按明外史忠義傳之鈿字實甫桐城諸生也崇禎中下詔保舉人才同邑諭徳劉若宰以之鈿應授谷城知縣十一年正月之鈿未至張獻忠襲其城據以求撫總理熊文燦許之處其眾數萬於四郊居民洶洶欲竄之鈿至盡心調劑民稍安乃上疏言微臣辦賊有心受事無地獻忠虎踞邑城其謀叵測所要求之地實兵餉取道咽喉秦蜀交會脈絡今已皆爲所據而姦民甘心效用善良悉爲迫脇臣守土牧民之官至無土可守無民可牧庫藏殫虛民產被奪無賦可徵名𨿽縣令實贅員爾聞今廟堂之上專主撫議臣愚妄謂撫剿二策可合言未可分言致損國威而挫士气也時不能用賊眾始稍相安後漸出野外行劫之鈿執之以告其營將初少置之法已而往告皆不應曰官司不給餉爾得餉自止由是村民徙亡殆盡遂掠及闤闠稍拒輒挺刃相向日有死者一城大囂監軍僉事張大經奉文燦令來鎭撫亦不能禁明年獻忠反形漸萌之鈿往說之曰將軍始所爲甚悖今幸得爲王臣當從軍立功垂名竹帛且不見劉將軍國能乎天子手詔進官厚賚金帛此赤誠效也將軍若疑中朝有異論者之鈿請以百口保於朝何嫌何疑而復懷他志哉獻忠素銜之鈿遂惡言極罵之之鈿憂憤成疾題數語於壁自誓以死遂不視事至五月獻忠果反劫庫縱囚毀其城之鈿仰藥未絕獻忠遣使索印堅不予賊遂殺之旋縱火焚公署骸骨爲燼而大經爲賊劫去不能死迨瑪瑙山戰敗偕賊將曹威等出降士論醜之之鈿後贈尙寶少卿

劉廷訓孫士美父訥

白慧元黃承宗

馮登鰲從父大緯

王鑰王采崔賢陳

志王九鼎張文煥錢珍陳緘張純

儒唐一中按明外史忠義傳廷訓順天通州人由歲貢生爲吳橋訓導崇禎十一年畿內告警知縣李綦隆欲遁廷訓邀止之與共守外圍將合綦隆縋城走廷訓急趨城上語守者曰守死逃亦死曷死於守爲忠義鬼乎眾泣諾乃堅拒三晝夜城外發矢如雨廷訓受傷束胸力戰又中六矢乃死逾月其子啟棺更斂面如生當是時畿輔諸郡悉被兵長吏多望風遁失城四十有八深州孫士美任丘白慧元慶都黃承宗靈壽馮登鰲文安王鑰蠡縣王采新河崔賢鹽山陳志固城王九鼎皆以殉難聞他若靑縣張文煥興濟錢珍慶雲陳緘城破被殺教官死難者有張純儒唐一中鄕官則喬若雯李禎寧魏克家李崇徳董祚而棄城者綦隆等十人皆坐死士美靑浦人由鄕舉授舒城教諭崇禎八年春賊來犯縣令以公事出士美代守七十餘日城以全明年擢知深州城破自剄於角樓父訥亦自縊一家死者十三人贈太僕少卿訥亦被旌慧元靑澗人崇禎七年進士居官善祛蠹吏民畏之九年以堅守有功命減俸行取會與大奄有隙摭其罪於帝命逮治之未行而兵抵城下乃與代者李廉仲共守無何廉仲縋城遁慧元躬擐甲冑與鄕官李禎寧防禦甚力及城破慧元一門俱死事定廉仲弟芳仲僞以他人屍爲兄屍拜疏求卹禎寧子給事中士焜力言其僞乃寢芳仲奏而慧元贈僉事承宗有吏才庶政具舉未詳何許人登鰲膚施人起家鄕舉其從父大緯爲蠡縣訓導亦死鑰武功人舉人采澤州人進士賢代州人舉人志九鼎未詳何許人志以敵退弛備俄假援軍突入遂自經九鼎戰死城上承宗等皆贈卹有差純儒新安人爲臨城訓導率諸生共守城破死之一中全州人由舉人爲巨鹿教諭抗節死

喬若雯李禎寧魏克家李崇徳董祚按明外史忠義傳若雯臨城人萬曆四十七年進士授中書舍人遷禮部主事崇禎元年春廷臣爭擊魏忠賢黨若雯亦兩疏劾兵部侍郎秦士文禦史張訥智鋌備列其傾邪狀尋言故輔魏廣微罪惡滔天致先帝冒桓靈之名忠賢肆十常侍之毒而其徒陳九疇張訥智鋌爲之鷹犬專噬善類廣微之罪不下忠賢九疇等之罪不減彪虎乞死者削其官階生者投之荒裔帝責其詆毀先帝而九疇等下所司行遣若雯尋攺吏部主事遷員外郎出爲兗州知府剔除積獘豪猾斂手以疾歸士民遮道泣送及臨城失守若雯端坐按劍以待遂被殺贈太常少卿李禎寧任丘人萬曆三十八年進士歷官山西按察使罷歸佐白慧元拒守城破率家眾格鬥身中數槊而死一門從死者數人魏克家髙陽人李崇徳靑縣人董祚隆平人皆舉人克家爲鄒平知縣有善政崇徳歷戶部員外郎祚未仕﹠﹟以城破殉難贈卹有差

髙重光宋希堯張列宿黃建極李承

芳李應薦劉化光子漢儀

按明外史忠義傳重光字秀恆保定人由貢生爲柏鄕訓導歲凶饑民爲盜有司倉皇莫措重光有蒼頭勇敢善戰率之出擊賊大敗城獲全當事薦於朝擢丘縣知縣崇禎十一年冬大軍入山東縣被兵吏民欲負之逃重光不可抱印赴井死其時州縣失亡者一十有六縣令殉難者臨邑則宋希堯博平則張列宿茌平則黃建極武城則李承芳其家居被難者有李應薦及劉化光父子應薦恩縣人舉進士歷官禦史以附魏忠賢麗名逆案至是捐貲募士佐有司力守及城破身被數刃而死化光歷城人與子漢儀先後舉於鄕化光銓授推官未謁選遇變父子俱以守城力戰死贈卹有差

賈儒秀按明外史夏統春傳崇禎十一年五月賈儒秀商南典史賊陷城抗節死

麻封按慶都縣誌封字帝庠生幼而﹠﹟異年十三入泮爲人剛毅有大志以忠孝自矢讀正气歌輒嘆賞不置蓋其天性然也戊寅城破死之

張汝鰲按慶都縣誌汝鰲字振海邑庠生教授生徒恢恢有大志戊寅城破死之

吳鳳岐按慶都縣誌鳳岐字苞宇規行矩步尺寸不失嘗謂同人曰毀譽者是非之所由定也是非不定則好惡不明好惡不明則善惡不分吾儒所學何事顧可妄爲毀譽而淆人之善惡哉同人服其議戊寅城破死之

安衡按文安縣誌衡莘縣人崇禎九年任本邑縣丞戊寅殉城贈經歷

湯國紀按文安縣誌國紀孟縣人崇禎十年任本邑典史戊寅殉城贈吏目

郭養性按文安縣誌養性河間貢生崇禎九年任訓導醇謹循循善誘戊寅分汛東城晝夜防禦力竭死於關帝廟前贈國子監博士

張一經按通州誌一經廩生以祖蔭官戶部員外流寇破城死之

白九有按河間府誌九有河間縣生員戊寅兵南下里人勸九有避其鋒九有曰吾讀聖賢書見危授命正襟危坐以待之兵至不屈死之

劉振元按保定府誌振元字益川慶都人以貢除四川嘉定州同知司錢局懲役爲姦遷局驗工而錢息溢臺使者嘉之榮縣殺人無抵久不決振元訪得其情倉卒詰殺人者怖而伏獄以成三吏盜帑四百金詭曰盜也振元疑之下三吏於獄屬卒覘所爲卒報曰三吏市一雞入振元曰將歃血盟而誑也使隸紿其家人忽吐實銀獲而置諸法以是舉卓異無以賂銓司僅遷藩府長史拂衣歸上官贐之行居鄕不出裏閈詩酒自娛戊寅遇難死

辛向道按保定府志向道字潛玆慶都人崇禎時舉於鄕事父以孝聞爲人端莊靜穆潛心理學教授生徒嚴於考課所著範身檢身二錄得濂洛正宗戊寅遇難死之

周日彊按蠡縣誌日彊字泰萌本縣人萬曆己酉舉人初授山東利津知縣多惠政丁憂起補河南武安知縣升陜西寧州知州值流寇神一魁劉六等圍困慶陽日彊再三告急總督楊鶴提軍駐札寧州諭日彊宣布徳義招撫神一魁等解圍投誠總督嘉其才猷敏練題陜西按察司僉事分守慶陽道革任回籍值崇禎戊寅城陷殉難

李節之按蠡縣誌節之鄕貢任淮安府海州同知賦性溫良義嚴取與時值魏黨而不媚疊承委職而不顧聽訟明決盡絕贖鍰告歸離淮裏老泣送百餘里蠡城告變捐修城三百餘兩堅志報國捐軀殉難撫按建忠烈坊

蔣範化按蠡縣誌範化崇禎戊辰進士任薊州邊郎會計各當差督湖廣糧餉軍需所儲不畱顆粟差滿回京貧窶滋甚致仕奉親兵至蠡城分守東城捐軀報國

劉國會按廣平府誌國會字東之武陵舉人肥鄕教諭日與諸生衡文講藝惟慮不克稱職後歷遷商河令兵亂城破衣冠坐堂上死

崔世勛按廣平府誌世勛平山人雞澤訓導性方潔遇諸生嚴而有禮有姦民訟者以賂進卻不受曰子弟有過吾自當懲之何物錢神效靈遂以菜傭辱靑衿爲也戊寅城破死之

康霖弟

震

按廣平府誌霖雞澤人庠生戊寅城破同弟震庠生見母遇難捐軀爭救遇害事聞旌表

王建極按廣平府誌建極字素徽威縣進士選庶吉士授檢討侍經筵稽古陳謨適合上意恩賜文綺朱提親老乞歸侍養崇禎戊寅城破被執死之

鍾希顏王茂遠按廣平府誌希顏字心卓淸河進士歷任戶部郎中山西參議忤時歸裏布衣徒行蕭然四壁崇禎中城破死時同邑王茂遠貢生知縣裏居同及於難

解嗣升鍾鴻儒史俊傑顧爾引馮庇

民按廣平府誌嗣升淸河拔貢戊寅城破死之時有庠生鍾鴻儒史俊傑顧爾引馮庇民俱死焉

趙啟璧王政新按廣平府誌趙啟璧王政新俱雞澤人戊寅城破不屈死事聞俱旌表

韓曰諒按南宮縣誌曰諒字貞慈孝廉韓甲第四子也孝廉五子俱有文名比之燕山五桂然於諸子中曰諒尢鍾異嘗曰此吾家千里駒也及長端重寡言笑讀書日記數千言舉郡茂才且孝友著聞內外無間言與人交肝膽畢見蓋所稱篤行君子焉戊寅城守分汛南城城陷捐軀

李光國按南宮縣誌光國字亮圜幼聰穎嗜學博聞彊記每試輒髙第士林咸稱焉一時從遊者皆名雋戊寅分守南城晝夜不離汛地城陷投井死

賈還朴按南宮縣誌還朴字文甫侍禦道幹之長子也少﹠﹟敏而莊從塾師句讀時卽不作童子嬉弄態稍長攻舉子業儕輩皆下之年十八補博士弟子員恪守庭訓學行兼優戊寅城將陷滿城鼎沸弟還素密邀兄籌進退還朴曰吾家爲一邑之望眾人屬耳目焉且功令森嚴責備於鄕士大夫者幾與守土等萬一授人以口實則身名俱喪矣吾長子也代大人支撐門戶不可僥幸以爲嚴親羞與城存亡可耳𨿽然雙親老矣父在外母在堂迎與養皆子職也吾弟善自愛得慰父母晨昏足矣一言不及於私明日城陷西北隅矢如雨集還朴知事不可爲乃奮身投城下而絕家人尋得其屍勃勃如生尋以義士旌表其門

連報連三畏連三讓連得中連得志按南宮縣誌連報字少海連三畏字理我連三讓字貞符連得中字用之連得志字仲求俱庠生於戊寅效死陴堞

白若鵬子濯侄其志

按南宮縣誌若鵬庠生若鷺之弟生而英敏好讀異書行文有奇气多材藝尢善丹靑戊寅城陷率長子濯並侄其志同時死之

尹倫按南宮縣誌倫號誠吾邑庠生家貧茅屋數椽不蔽風雨薄田數畝不給饘粥倫處之怡如也惟杜門課子灌園栽花以自娛二子名志伊紹伊亦刻苦自勵不數年同遊庠序然而貧益甚每晨令二子易薪米於市倫倚門望之待以舉火然見二子肩隨而出未嘗不欣然自以爲樂卽他人觀之亦未嘗不以爲倫之自得其樂也時郭大參慕其品性欲延爲館師倫婉辭之人問其故曰余𨿽寒士實不能傴僂大人之門士各有志不可彊也時人皆以爲迂惟賈侍禦聞而嘆曰此當於古人中求之未易爲流俗道也每折節下之戊寅倫年七十遇兵輒謾罵不已兵怒以亂梃捶殺之

林起元按文登縣誌起元字斗建崇禎丁丑進士幼聰慧善屬文舞象之年試輒冠軍補弟子員弱冠掇巍科任南宮知縣淸惠著聲甫一載城陷夫妻俱殉

王毓震按新河縣誌毓震歲貢生崇禎間分守南門城陷因索金帛不屈而死

鄭肯構按新河縣誌肯構貢士思皇之父忠誠信義教子成名崇禎間分守南城親冒鋒鏑城陷被執遂遇害

程﹠﹟孔侄勿怠

按新河縣誌﹠﹟孔太學生試之子崇禎間率侄勿怠同家人執銳拒敵城陷俱死

宋文麗按新河縣誌文麗生員學行兼優寬厚待人八子森立十孫雁行崇禎間城陷文麗與妻李氏率先縊死五子聯袂而投於井三婦交頸而縊於室相繼而死者十九口闔門死節

聶挺按新河縣誌挺生員制行端方土逆據城挺猶以大義責賊揮拳憤罵而死

安汝止按新河縣誌汝止武生性直遂疾惡如仇爲羣小所忌賊入城汝止持大義罵賊賊怒遂遇害

劉文蔚按新河縣誌文蔚歲貢生任淮安府通判崇禎間率家眾分汛守城及陷猶巷戰被執抗拒不屈而死

趙懋成按新河縣誌懋成恩貢生任韓城縣丞崇禎間分守西門城陷衣冠北向拜曰可以死矣遂遇害

張引按隆平縣誌引雄縣人崇禎十年任本縣令戊寅死難

蘇國幹按隆平縣誌國幹崇禎八年選貢戊寅死難

張光引按隆平縣誌光引崇禎十年貢通判如銓之子寡交善飲其懿行有足多者戊寅死難

馬鍾星按永年縣誌鍾星臨洺人邑庠生洺亂先期偕眾守禦及臨陣眾披靡鍾星獨抗禦手刃數人力不支被害至死罵不絕口兩院具題旌表

穆席珍按永年縣誌席珍庠生同馬鍾星遭變眾俱逃席珍獨護母不肯去遂及於難大罵不已剖其心而死妻梁氏並遇害具題旌表

申志髙抱瑋杜爾亮郝燦然按永年縣誌申志髙抱瑋杜爾亮郝燦然俱庠生督率鄕勇同心抗拒勢窮力極大罵不屈而死後俱蒙旌表

周時雨弟霖雨

甘雨

按行唐縣誌時雨本縣中羊社人任四川潼川州州同弟霖雨淮安府同知甘雨倒馬關參將崇禎十一年城陷同日慷慨殉難詔褒忠貞遣官致祭闔學稱其一家三仁焉

王聰啟按寧晉縣誌聰啟母馮氏守貞三十餘年遇兵革聰啟扶母走避兵喝止扶母不捨刃亂下肉爛僕地而死

王夢霖按寧晉縣誌夢霖龍泉關指揮僉事流寇犯龍泉死節

孫學古按南和縣志學古武舉人崇禎戊寅守城城陷力戰死贈明威將軍

檀光閭按任縣誌光閭字開美髫年補弟子員爲文昌明博大十七登鄕薦斂飭有度尢究心性理及河洛之數嘗讀揚子太元不得其解以至廢寢食戊寅城陷殉難

李庚按任縣誌庚山東人由舉人任本邑令崇禎十一年殉難

李有貴按無極縣誌有貴陜西華州人吏目崇禎十一年任城破殉難

蕭時勉按臨城縣誌時勉廣西臨桂人由舉人崇禎十一年知縣事到任未久城陷死祀名宦

石守道按肥鄕縣誌守道肥鄕劉家寨人事孀母以孝聞崇禎戊寅兵亂掠諸村落守道負母避之遇賊被執不屈受刃而死

李呈醇族弟三喜

按曲陽縣誌呈醇字含眞補邑諸生以孝友稱性俠烈膽力過人能馳射崇禎戊寅之亂文徳村在城東南十里眾心洶洶未知所避李氏父子兄弟謀曰護家口宜城固鄕裏宜村今村勢在先掠城卽不可知或萬有一全且令婦女心有所恃也呈醇慨然曰吾與兄偕往乃率壯士夜挾弓刀護眾西行及十里墩哨兵突至族弟李三喜應弦斃焉眾欲竄呈醇厲聲止之曰勢已至此竄何往又度城已不能至則約眾渡河而南遂抵村無恙父子兄弟悲且喜越三日驟聞馬嘶出視之則老營掠境村人星散矣遂舉家走倉皇中父弟被執兄不知所之時呈醇猶守西樓見父弟爲所執一躍而下入隊奪之與俱執甲者擁之去大罵曰吾不與汝共天頭可斷身不隨汝也奪其刀自剄於家之南園

王鼎銘子

晉

按髙陽縣誌鼎銘字錄勛王福人素方正嚴毅喜誦讀尙節義閭裏望之罔不敬畏就之溫如也教授弟子演講得聖賢精旨已而以明經授虹縣教諭日聚諸生講學以忠孝爲先虹士風大振升浙川知縣時流寇猖獗大河以南無堅城鼎銘以忠義激勸百姓屢出破賊後以老病歸戊寅城陷殉難子晉亦赴文廟死

李廉仲父士驥弟

幹生子廷魁

按諸城縣誌廉仲字墨源丁丑科進士授直隸任丘知縣蒞任七月值崇禎戊寅冬城陷身冒矢石遂死於城下父士驥母張氏弟幹生子廷魁一時並遇害上臺爲之申請題奏褒獎未果胞兄衝斗跋涉千餘里泣血覓屍於任丘南城濠畔冰坑之上得廉仲遺屍而胸背數處皆帶箭穿入其面目如生遂扶櫬以歸

陳虞裔按南皮縣誌虞裔耀州舉人崇禎十一年任忠實慈愛甫任三月遇變死難焉

張略按獻縣誌略山西舉人崇禎十一年蒞是邑秉性剛毅處事方宜城破之日寧死不屈惜表彰無人未得恩蔭焉

張夢齡按任丘縣誌夢齡崇禎十一年任本縣典史立教嚴飭守城效死

馬從聘子士愨士通士

偉侄士祿孫國瑊

按明外史本傳從聘字起莘靈壽人萬曆十七年進士授靑州推官決獄有聲擢禦史勛衛李宗城冊封平秀吉逃歸從聘言其父言恭不當復督戎政不從出理兩淮鹽課言近日泰山崩離析者一里有餘由開礦斷地脈所致不可不速罷不報姦人田應璧請掣賣沒官餘鹽助大功帝卽遣中官魯保督之從聘極陳其欺罔狀不從還朝攺按浙江又按蘇松疏論蘇松常鎭增稅課之害乞減免不報以久次擢太僕少卿拜右僉都禦史巡撫延綏失事奪俸旣而有搗巢功會引疾歸兵科趙興邦請敍不報後加兵部右侍郎家居二十餘年屢薦不起崇禎十一年冬靈壽破從聘北向再拜顧三子曰吾大臣義不可辱汝曹生無害也三子不從皆自縊從聘死年八十二贈兵部尙書謚介敏官其一子按靈壽縣誌崇禎戊寅冬城破從聘北向再拜顧三子士愨士通士偉在側麾之去曰吾爲大臣受朝廷厚恩誓以必死汝曹卽生無害也三子頓首泣願從死遂皆死之侄士祿孫國瑊皆殉國難

馬從龍按靈壽縣誌從龍字起雲從聘弟也由例貢任揚州府經歷時鹽政廢壞私煎充斥如山積從龍廉得其狀白之憲司置諸法憲司左右受商賄屢行批駁力爭之不得竟掛冠歸戊寅同兄從聘殉難

馬國玠按靈壽縣誌國玠從聘之孫士昌之子殉難

馬國璞按靈壽縣誌國璞從聘之孫戊寅兵難父廩生士通從從聘死國璞亦殉父死

耿蔭樓子

參

按明外史馬從聘傳從聘同邑耿蔭樓字旋極天啟中任臨淄知縣有倡邪教謀不軌者蔭樓剿破之久旱囚服暴烈日中哭於壇雨立澍兼攝壽光事禱雨如臨淄崇禎中入爲兵部主事調吏部歷員外郎乞假歸城破偕子參並死之贈光祿少卿

馮登鰲按靈壽縣誌豋鰲陜西人崇禎癸酉舉人授知縣戊寅兵變率眾登陴死守城陷殉難

溫性生按靈壽縣誌性生邯鄲人貢生殉城死難

賈於廷按靈壽縣誌於廷邯鄲人崇禎間任本縣訓導殉城死難

楊彪按靈壽縣誌彪陜西人崇禎間任本邑典史殉難死

康用光按靈壽縣誌用光崇禎八年選貢戊寅殉難死

徐來朝弟來貢

侄引昌

按靈壽縣誌來朝字覲軒善艸書尢騎射自諸生爲鎭撫歷任天津衛參將升副將家居戊寅兵變率弟來貢侄引昌俱殉難死

徐衍泗按武城縣誌衍泗字孔源邑增生爲人篤學立志治家嚴肅城破仗義殉難至死而手刃未解時妻尹氏亦死之

王國俊按武城縣誌國俊字龍門邑廩生慷慨端方守城仗義死節

吳文光按武城縣誌文光字奎衝城陷眾挽之不去力竭戰死

李三奇按武城縣誌三奇字素宇萬曆己未進士初任鞏縣令歷升戶部主事致仕家居崇禎十一年守城死難子應泰具奏贈光祿寺少卿賜祭葬

商醇儒按武城縣誌醇儒字載素爲人寬厚端方慷慨重義戊寅城陷被執仗義死節

商大儒子

文企

按武城縣誌大儒字載朴恩選爲人剛介淸潔甘貧樂道城陷與兄醇儒子文企俱仗節而死

陳光先按歷城縣誌光先指揮戊寅署巡道中軍率道丁守城城陷巷戰力竭而死

徐暉吉按歷城縣誌暉吉號羲上甲子舉人戊寅守南城城陷死之

劉汝通按歷城縣誌汝通號復陽乙卯舉人戊寅守南城城陷死之

丁振按歷城縣誌振字又從癸酉舉人戊寅守南城城陷死之

張允文按歷城縣誌允文歲貢東昌教授素具文名兩中乙榜戊寅守城死

王敬賢吳元戎按歷城縣誌敬賢號震陽武進士武定州守備致仕家居年七十餘戊寅守北城與吳元戎同死

吳安邦按歷城縣誌安邦字盤石歷任登州總兵戊寅守北城城陷死所戍鋪中

賈槐按歷城縣誌槐字世蔭夷希子乙卯舉人糾眾協守捐貲餉卒城陷死之

張元英按歷城縣誌元英字孟育情之子甲子舉人戊寅守南城倡施布被以卹寒軍日捐酒食以餉戍卒城陷死之

嵇嵐按歷城縣誌嵐字珊楓丙子舉人戊寅守觀風樓城陷死南城下

胡顯宗按歷城縣誌顯宗字昭來庚午舉人戊寅守西城家貧銷簪珥易燭百炬以濟軍需城陷死之

米嘉珠按歷城縣誌嘉珠字玉函乙卯舉人壬戌甲戌兩中乙榜戊寅守西城城陷投井中死

費克謙按歷城縣誌克謙京衛副將戊寅守南城城陷死之

陳虞引按濟南府誌虞引雲南昆明人崇禎間任濟南府同知戊寅守東北城城陷赴火而死

劉以楷按夏津縣誌以楷崇禎元年拔貢生十一年兵臨城以楷守西門慷慨誓死城陷身亡屍橫汛地

戴章甫按夏津縣誌章甫庠生崇禎間兵至父女被執章甫囑曰死不可受辱也遂俱被殺

江淮按固始縣誌淮年七十嗜學隱居戊寅之冬流氛猖獗淮正襟讜論誓不與賊俱生寇至慷慨就戮妻張長媳鄭孫媳謝嚴气正性激烈不回媳合姑而代之死孫痛祖以乞其生毒勢愈迫爭死抗詈三世節烈同時遇害

周詢按夏邑縣誌詢生員讀書解大義磊落不羈崇禎十一年流寇驟至人各鳥獸竄詢奮曰賊非人乎寧不懼死耶吾輩逃則易耳家室蹂躪尙忍言哉勇者隨吾來得數十人揮戈以戰斬數人已而鐵騎千至詢嘆曰事之不濟命也旣被執賊呼之降詢叱之曰今日有斷頭周詢無屈膝周詢遂遇害

呂漢按晉州誌漢字鍾滹由癸酉科武舉任獲鹿道旗古千總戊寅之變登陴力戰而死

王立邦按安慶府誌立邦字中寰行己方正以孝行聞戊寅夏爲賊所執見狀貌奇偉逼之降不從火烙無完膚罵不絕口賊以亂杖斃之時賊久踞山旬日後其子應斌歸殮同死僕婢爲烏所傷立邦則二犬守其屍時溽暑顏色如生

賈儲芳按威縣誌儲芳字瑞堂以伯父太保邊功恩授山東臨淸州鎭撫時魏監擅權荼毒搢紳儲芳履任匝月有巨鐺馳驛遞視師淸源勢焰燻天達官貴人莫不屈膝儲芳武職應戎服謁見嘆曰陶靖節不爲五斗米拜鄕裏小兒余奚戀此一弁爲遂力白長官辭任歸後戊寅守城城陷殉難

張弘任子

振祚

按廬江縣誌弘任字曾士崇禎間舉人知四川威遠縣時賊勢猖獗弘任誓死守城令長子振祚領數騎突圍夜出求援未至城陷爲賊所執誘以官弘任曰我爲國守土牧民今日之事有死而已肯從爾作賊耶賊怒殺之甚慘振祚還見父遇害挺身擊賊不勝死

郝景春子鳴鸞

僕陳宜

楊道選朱邦聞按明外史忠義傳景春字和滿江都人舉於鄕署鹽城教諭坐事罷歸起陜西苑馬寺萬安監錄事量移黃州照磨攝黃安縣事甫三日羣賊掩至堅守八日夜始解去崇禎十一年擢房縣知縣羅汝才率九營之眾請降於熊文燦文燦受之汝才猶豫景春單騎入其營偕汝才及其黨白貴黑雲祥歃血盟汝才乃詣軍門降分諸營於竹溪保康上津而自與貴云祥居房縣之野當是時鄖陽諸屬邑城郭爲墟獨房賴景春拊循粗堪自守及大眾雜處居民日惴惴景春乃與主簿朱邦聞守備楊道選內修守具外輯諸營明年五月張獻忠反谷城約汝才同反景春子諸生鳴鸞力敵萬夫謂父曰吾城當賊衝而羸卒止二百城何以守乃擐甲詣汝才曰若不念香火盟乎愼毋從亂汝才佯諾鳴鸞覺其僞歸與道選授兵登陴而獻忠所遣前鋒已至擊斬其將上天龍遣使縋城乞援於文燦凡十四往不報已而獻忠騎大至守者見獻忠兵白幟汝才兵赤幟俄二幟相雜環城力攻貴云祥策馬呼曰以城讓我保無他也獻忠又以張大經檄諭降景春怒大罵碎之鳴鸞且守且戰閱五日賊多死乃負板穴城城將崩鳴鸞熱油灌之又擊傷獻忠左足殺其所愛善馬乃用間入賊壘陰識獻忠所臥帳將襲擒之指揮張三錫啟北門揖汝才入道選巷戰死大經使汝才說景春降怒不答汝才問庫藏儲蓄安在叱曰庫藏若有物城豈爲汝陷賊怒殺一典史一守備恐之卒不屈與鳴鸞俱被殺僕陳宜亦死之邦聞及其家人﹠﹟不屈死事聞贈景春尙寶少卿建祠奉祀道選等亦贈卹已帝召見輔臣賀逢聖備述其死事狀攺贈太僕少卿三錫後爲官軍所獲磔死

張秉文宋學朱周之訓唐世熊鄧謙季父有禎

苟好善熊烈獻韓承宣劉

大年宋希堯按明外史忠義傳秉文字含之桐城人祖淳官參政事具循吏傳秉文舉萬曆三十八年進士授歸安知縣調徽州教授屢遷戶部郎中撫州知府江西副使以疾歸起官湖廣攺福建右參政與平海寇李魁奇崇禎中歷廣東按察使右布政使調山東爲左十一年冬畿南有警本兵楊嗣昌檄山東巡撫顏繼祖移師徳州於是濟南空虛止鄕兵五百萊州援兵七百勢弱不足守巡按禦史宋學朱方行部章丘聞警馳還與秉文及副使周之訓翁鴻業參議鄧謙鹽運使唐世熊等議守城而連章告急於朝嗣昌無以應督師中官髙起潛擁重兵臨淸不救大將祖寬倪寵等亦觀望致直下州縣十有六遂臨濟南城學朱等分門死守晝夜不解甲外圍急援兵竟不至明年正月二日城破秉文偕妻方妾李投水死之訓謙世熊及濟南知府苟好善同知陳虞孕通判熊烈獻歷城知縣韓承宣皆死焉徳王由樞被執秉文贈太常卿之訓謙光祿卿承宣光祿少卿皆建特祠餘贈卹如制巡按學朱死不得屍疑未實獨格不予其子訴於朝不聽福王時子再訴乃贈大理卿鴻業及推官陸燦不知所終贈卹亦不及學朱字用晦長洲人崇禎四年進士爲禦史嘗抗疏劾楊嗣昌田惟嘉時論壯之之訓黃岡人進士累官浙江按察使坐事貶官被薦未遷擢而遘難望闕再拜與妻劉偕死闔門殉之謙孝感人進士戰於城上與季父有禎偕死母莫氏匿民間不食死族戚傔從死者四十餘人世熊灌陽人舉人分守西門被殺好善醴泉人進士烈獻黃陂人貢生城破與二子俱死承宣大學士爌孫進士與妻妾同死有劉大年者江西廣昌人官兵部主事奉使南京還朝道歷城城破遂抗節死贈光祿少卿時所破州縣守令失城者皆論死而臨邑宋希堯以死節蒙贈卹

楊振李祿按明外史金日觀傳方松山之被圍也巡撫方一藻議遣兵救援諸將相顧莫敢前獨副將楊振毅然請行至呂洪山遇伏力戰不能脫全軍盡沒振被執令往松山說降未至城里許南向坐於地命從官李祿曰爲我告城中人宜堅守諸路援兵卽至矣祿至城下致振語城中人守益堅振及祿皆被殺事聞命優卹振字菊淸義州衛人世爲本衛指揮使天啟二年河東失守歸路梗其母自縊振偕父及幼弟晝伏夜行渡鴨綠江抵朝鮮入皮島毛文龍知其父子才並署軍職文龍死歸袁崇煥於寧遠以振爲千總崇禎二年從入衛救開平有功進都司僉書尋以遊擊戰郵馬山功多進參將久之擢副總兵中官髙起潛欲致之振不往以他事中之落職一藻惜其才得復官竟死於難

吳凱按濟南府誌凱字獻明三戒子邑廩生以孝友稱鄕裏間善詩古文詞精鍾王書法爲人正直不阿天啟間家貧甚有出入閹門者薦爲閹人幕客且許酬以科名凱正色叱之時王吏部象春聞而嘆賞贈以詩芝蘭生谷中幽隱自含秀菟絲附蔦蘿蔓延結髙岡之句學宮傍有空地胥吏輩欲攺爲馬﹠﹟時邑令貪暴剛愎自用無敢攖其鋒者凱立爭之得免己卯土寇陷長山城與令言戰守以不屈遇變子管登進士

邵周達按濟南府誌周達禹城人萬曆癸卯舉人在鄕黨加意親睦以至誠相披閭裏化之闖寇至逼以勢義不肯屈遂遇害

翁鴻業按杭州府誌鴻業字一瓛錢塘人天啟甲子舉浙江第一乙丑登進士殿試擬第一甲第一名者數日矣忽閱卷閣臣以誤入分崩字遂易第二甲第一名例當館選閉戶不投津要僅以儀部郎出爲廣東右參政分守嶺東以平海寇出冤獄稱能吏丁祖父艱承重歸裏丁丑補山東右參政兼按察副使時羽書旁午鴻業分校諸郡語諸生力學讀書當知世間忠孝事戊寅濟南被圍禦史檄鴻業署兵部分守東城己卯正月二日大霧晝晦陷城東門守陴者潰鴻業傷頭顱中左股投烈焰以死萊陽宋璜爲杭郡司李乃白其事

姜道元子

廷棟

按紹興府誌道元字敬勝余姚人敬之子以順天副榜恩貢授山東布政司理問攝理臨淸州篆歲旱漕河盡涸道元謂事屬於神可以誠通乃禱之雨隨澍河流大增糧艘得以前行居無何濟南被圍職守北門道元以俸貲募壯士相與﹠﹟力數旬不懈及城陷被執不知其官也視之肘有印脇令降不從遂見害妻來氏自沈署後湖中子廷棟從之死後以事聞予褒卹

孔間武按濟南府誌間武曲阜人爲濟南府學教授己卯城破死難

陸燦按平湖縣誌燦字振玉崇禎甲戌進士授濟南府推官三齊首郡號難治燦以廉節自矢東海頌淸平焉丙子分考得士六人趙進美以垂髫冠齊魯太學生宋玉鋐兄弟坐盜誣舉家系獄數載屢叩登聞不得燦獨察其冤且廉知眞盜系廠獄因請復鞫悉反其案釋之戊寅十二月濟南被圍巡撫顏繼祖率師保徳州濟南無兵巡按檄司道府縣官嬰城固守己卯正月初六日城破快役滕安國勸之去燦瞋目曰城存與存城亡與亡勿顧我遂死之闔門皆遇害

寧海王常沺按歷城縣誌寧海王常油性謙和能馭下葬母送至墓哀動路人咸稱其孝己卯之變守南門城陷死之

陳戴春子樞樟

楠孫文煥

按歷城縣誌戴春號澄渠九疇子庚辰進士歷官副憲天性醇謹所蒞皆有實政家居杜門謝客不通關節書屢薦不起己卯城陷不屈而死年八十八子太學生樞諸生樟楠孫文煥皆守城不屈死

王啟亨按歷城縣誌啟亨元復子丙午舉人己卯死難

楊卓按歷城縣誌楊家寨東北有楊家莊環水立寨獨畱一徑設立木炮賊諜知爲木炮不之懼已而實藥然火連傷數十人賊恨曰楊家寨不能攻焉能破城己卯城陷寨猶固守後入寨殺無﹠﹟類死者楊卓等百餘人稍西爲邊家寨亦稱能守云

劉元化按靑州府誌元化字斗杓諸城人萬曆己酉舉人知髙臨洛川咸有善績歸隱家瑯琊足不至公門賦詩飲酒平生恥言榮華怡曠自安闖寇變乃正衣冠作絕命辭慷慨而歿善臨書尢工艸書詩集膾炙人口

江浴晃按扶溝縣誌浴晃字耀陽邑庠生爲人質朴謹厚言訥訥不能出口崇禎十二年流賊掠村時浴晃夫婦被執賊熾炭爲炮烙計浴晃至死罵不絕口其妻見浴晃被殺亦大罵求死遂同遇害

劉煋按儀封縣誌煋邑人大謨曾孫崇禎丁丑科武進士選汝南營練兵守備駐札信陽州在任二年選鋒養士誓剪賊寇一夕賊以萬餘騎至城下卽擁眾登陴城陷煋率眾巷戰迎殺數賊以賊眾不支返廳事自縊

王引長弟

引才

按畿輔通誌引長吳橋人萬曆乙卯登賢書歷官至河南府分守道未幾闖寇數萬突至城下引長修練有素堅守待援城不能攻時叛將王紹禹率兵稱援與賊通謀約爲內應而城遂陷引長率弟引才挺身格鬥引才戰死引長見勢不能支乃向闕遙拜撞死城下事平詔贈光祿寺卿祭葬如例蔭一子入監

田鴻圖按河南府誌鴻圖訓導流寇圍急衣冠北望拜畢合家盡投井

劉似山張爾縉藺挺幹劉芳聲劉曰

琪藺相明王子薦按河南府誌劉似山張爾縉藺挺幹劉芳聲劉曰琪藺相明王子薦俱庠生城破同殉國難

藺相升王子晉王大典張汝益藺完

富藺挺生王天鳳王振宇齊琎關

憲劉柱按河南府誌藺相升王子晉王大典張汝益藺完富藺挺生王天鳳王振宇齊琎關憲劉柱城破同殉國難

趙士達按永壽縣志士達歲貢莊浪衛教授素性剛直有長者風寇破城被執罵賊而歿

李孔效按鄖陽府誌孔效遼舉人崇禎十二年知竹溪縣浚濠塹備大石賊屢攻不能下張獻忠等十二營圍城孔效百計以禦總兵左良玉擁兵不救城陷被執而死

郭齊云按常徳府誌齊云本郡鄕官遭獻賊所擄厲聲大罵爲賊所殺血濺賊面半刻不僕

楊鷺按常徳府誌鷺本郡鄕官遭獻賊所獲慷慨仗義不屈而死

萬國寧按常徳府誌國寧原任永州教授生平道義自任獻賊至責以大義不屈而死

季嗣先弟

嗣宗

按常徳府誌嗣先字創初府學生素有才名獻賊破城爲其所獲僞守周聖楷舊與嗣先交善力行申救嗣先叱之曰節義文章所成在此遂與弟嗣宗俱延頸受戮不爲少顧

夏魁暘按衡州府誌魁暘字宿甫崇禎乙亥以明經訓導奉化越三載爲武義教諭士皆式之未幾攝浦江令有賊許都者陷義烏並及浦江魁暘誓眾登陴凡六晝夜城破被執抗罵不屈殞於池中遊帥蔣若來後督官騎至得其屍泣曰眞可謂從容就義者也事聞奉旨褒祀

王祚興按建昌衛志祚興撫彜同知駐越嶲解任未去流賊破衛舉火自焚

武大烈唐啟泰張贊子

祚延

魏國輔

任維淸王正己孫世英王采鑋徐日

泰朱由緘朱敏汀魏持衡馬體健按明外史忠義傳大烈臨潼人舉天啟七年鄕試崇禎十二年授永寧知縣姦人倚萬安郡王恣不法大烈悉繩治之流賊掠境城守計甚設明年十二月李自成自南陽陷宜陽殺知縣唐啟泰遂攻永寧鄕官四川巡撫張論佐有司捍禦數卻賊論歿子吏部郎鼎延繼之亦數有功至是獄囚勾賊入都司馬有義棄城走大烈偕鼎延及其從父治中贊固守三日賊夜半登城執大烈自成以同鄕故欲活之大烈不屈索印又不予乃燔灼以死鼎延匿眢井免贊及子國學生祚延死之主簿魏國輔教諭任維淸守備王正己百戶孫世英﹠﹟不屈死萬安王采鑋亦被害賊卽移攻偃師一日而陷知縣徐日泰大罵不屈爲賊臠割迄死罵不絕聲啟泰掖縣人日泰金溪人﹠﹟起家鄕舉明年正月賊陷寶丰知縣朱由緘死之未幾陷密縣知縣朱敏汀及裏居太僕卿魏持衡舉人馬體健亦死之由緘敏汀皆宗室見諸王傳中由緘益府鎭國將軍常澈子敏汀亦宗室並由貢生敏汀妾張氏一女一孫及臧獲數人俱死與由緘﹠﹟贈僉事

何天衢楊於陛按明外史忠義傳天衢字升宇阿迷州人有勇略土酋普名聲招爲頭目使駐三鄕崇禎三年名聲反謀出三路兵至昆明會戰令天衢自維摩羅平入以炮手三百人助之天衢慨然曰此大丈夫報國之秋也吾豈爲逆賊用哉坑殺炮手數十人率眾歸附署維摩州同知李嗣泌開城納之名聲已陷彌勒聞大懼急徹兩路兵歸巡撫王伉上其事授爲守備後數與嗣泌進剿有功及名聲死妻萬氏代領其眾屢攻天衢天衢屢挫之錄功進參將十一年擢副總兵萬氏贅沙定洲爲婿益以南安兵且厚賄黔國公用事者令毀天衢天衢請兵餉皆不應賊悉力攻之食盡舉家自焚死楊於陛者劍州人舉於鄕歷官武定府同知名聲之亂巡撫伉令監紀軍事兵敗被執死之贈太僕少卿建祠曰精忠

姚若時子城族人不顯

趙良棟梁可棟蕭大

成楊士英王多福按明外史張維世傳時中州地失亡多其縉紳先後死難者亦眾崇禎十三年登封土寇李際遇因歲饑倡亂旬日間眾數萬前鳳陽通判姚若時居魯莊村被執誘之降大罵死族諸生不顯亦死之若時子諸生城思報父讎數請兵討賊賊執之於路亦抗罵死陜州趙良棟仕蓬萊教諭罷歸寓澠池寇陷澠城父子挺身罵賊死其媳若孫亦赴井以殉陜州之陷平定知州梁可棟大罵而死淮安同知蕭大成投井死西平陷懷仁知縣楊士英死之子婦王亦死息縣陷賊召前項城教諭王多福欲官之堅拒不赴賊逼之投繯死

陳應新按仁壽縣誌應新庠生家貧气正崇禎十三年流賊陷城被執罵賊死之

左杓陳素按仁壽縣誌左杓陳素俱庠生崇禎十三年流寇陷城被執不屈死之

蹇﹠﹟按蒙陰縣誌蹇﹠﹟靑州道材官崇禎十三年剿賊於新泰被陷重圍不屈而死

髙天祥按廣平府誌天祥永年人崇禎庚辰奇荒民多爲盜羣盜欲挾與俱天祥自以良民不願也盜怒殺其妻子猶不從將殺之天祥引頸以俟盜支解之

宋禎按英山縣誌禎武生員於崇禎十三年率眾襲賊營被所執遂慘苦而死知縣髙在侖憐其忠義申請上臺蔭其子弘承襲武生

張必達弟

上達

按淇縣誌必達邑廩膳生與其胞弟上達亦邑庠生兄弟同居於鄕頗有義气嘗於誦讀之餘畱心弓馬崇禎庚辰西山土寇嘯聚河北道憲副鞏﹠﹟臨境議剿會河南流寇猖獗河北苦無官兵欲調各村社鄕兵恐不堪用二生詣道請謁抵掌談剿賊之略願以盡忠報國爲己任﹠﹟乃大加獎勵因以其事托之二生督率髙村等處鄕兵三百餘名夤夜進剿賊已偵得其情設伏待之此欲攻其無備彼先出其不意矣兄弟俱死於難

李猷吉按汝州誌猷吉字純伯生而惇厚賦性耿介攻苦下帷以明經初授山西臨晉縣訓導署萬泉縣嗣升南陽教諭陶鑄作人二邑稱李夫子善誘焉崇禎庚辰冬流寇夜陷南陽家人欲扶猷吉潛遁猷吉大叱曰食朝廷之祿當死朝廷之事今日我無屈賊之理明倫堂吾死所也將焉避之急整冠升堂帶未及束而賊至持匕首挾之索金馬猷吉怒罵逆賊吾恨不虀粉汝以報國家乃反向我索金馬賊怒刃之頭已墜而身依柱挺立久不偃僕後人挽弔有南陽復見睢陽齒明史應存董史書之句

朱旻如按廣西通誌旻如臨桂人由武科起家功拜鎭西將軍加宮保督兵守平樂時諸鎭望風遁旻如堅守孤城城破危坐引刀自決伏屍塵土中家人掘起視之經數日猶凜凜有生气云

史覲宸按雲南通誌覲宸石屏人弱冠登崇禎癸酉鄕薦事母以孝聞庚辰授南充縣多惠政值土賊姚黃亂率眾拒之多所斬獲賊遁去以功擢同知升順慶知府賊復引張獻忠入攻順慶力禦被執罵賊而死

孫止孝兄則孝純孝弟永孝

從子惠宗延宗

按歷城縣誌止孝字敬止壬戌會魁令盧龍晉民部郎尋備兵密雲以忤權貴歸後城被圍命子建宗率族人守東城捐貲犒師城陷自縊死宗姓死難者兄茂才則孝孝廉純孝弟諸生永孝從子惠宗延宗等數人

劉敕按歷城縣誌敕字君授弱冠登賢書授富平令八月賦歸母卒居廬雅好著書年八十猶手不釋卷城陷不屈而死子弟皆被殺

劉檄按歷城縣誌檄敕之弟以明經令樂亭終邳州知州飲於鄕城陷死難

穆遠子

光嗣

按歷城縣誌遠號南陽深之弟舉人任直隸元城令以詿誤歸城被圍日遠守西門獻策當事不納城陷見殺及其子光嗣

忠烈部名臣列傳四十三

明十四

呂維祺按明外史本傳維祺字介孺新安人祖母牛氏以守節被旌父孔學事母盡孝晚年捐粟千二百石賑饑兩旌孝義維祺舉萬曆四十一年進士授兗州推官擢吏部主事更歷四司光宗崩皇長子未踐阼內侍導幸南城維祺謁見慈慶宮抗言梓宮在殯乘輿不得輕動乃止退陳保護聖躬極言左右侍禦之宜愼因請罪崔文升李可灼速李選侍移宮報聞天啟初歷考功文選員外郎進驗封郎中乞假歸四年推考功郎中魏忠賢惡其異己不用開封建忠賢生祠遺書士大夫戒使勿預忠賢毀天下書院維祺立芝泉講會祀伊洛七賢講論不輟崇禎元年起尙寶卿遷太常少卿督四裔館明年四月廷議軍餉維祺奏陳十五事且論行鈔之利惟鈔法議格餘多允行其冬奏防微八事言陛下初勤批答近始有畱中者畱中多則疑慮起當防者一初虛懷商榷及擬旨不當乃攺擬徑行其中固有當執奏者安得廢匡救當防者二初本無疑厭疑厭皆諸臣自取乃偏黨說起共夔並進當防者三初日禦講筵近始傳免當防者四初寡嗜欲愼宴遊近或偶涉當防者五初愼刑獄今有下詔獄者且登聞頻擊恐長嚚訟風當防者六初重廷推今間用陪者非常典當防者七初樂讜言今雷霆時震當防者八俄陳純聖徳熙聖治三事並優旨報之三年由太常卿擢南京戶部右侍郎總督糧儲馳疏陳道中所見民生憔悴及倉庾空匱狀帝命核致匱之由因言比部借支折色九十三萬兩有奇貴州及漕運借支本色二百五十一萬石有奇是以甚匱維祺乃設會計簿鉤考隱沒侵欺及積逋不輸者各數十百萬大者彈奏小者捅治又立法嚴督屯課倉庾漸充尋疏言天下大可憂者非止一端而財用不足爲最甚因條上六議曰稽出入以杜侵漁增比較以先積案設本科以重題覆時會計以核支收定差序以杜營私禁差假以修職業帝稱善卽行之四年冬遣中官出鎭維祺抗疏切諫並責閣臣不能匡正詞甚鯁直已又極陳蕪湖設關之害請停罷不從六年拜南京兵部尙書參贊機務淸冒伍八千餘名軍政修舉八年正月流寇犯江北遣參將薛邦臣防全椒趙世臣戍浦口無何世臣潰走南京震動而鳳陽旋告陷會大計拾遺兩京言官交章劾奏詔解任南京言官復劾其他事遂除名維祺嗜正學私淑孟化鯉在兗州及南都皆集諸生講學歸寓洛陽立伊洛會以迪後進及門者二百餘人十二年河洛大饑盡出私廩賑濟詔復其官十四年正月李自成大舉寇洛陽維祺分守北城總兵王紹禹親軍內應之城陷維祺被執詬詈求速死北向拜君西向拜父母延頸就刃年五十有五贈太子少保祭葬蔭子如制福王時加贈太傅謚忠節

來秉衡劉芳奕常克念郭顯星韓金

聲王明楊萃荀良翰按明外史忠義傳秉衡洛陽人天啟四年舉於鄕未仕崇禎十四年正月李自成陷洛陽秉衡與劉芳奕常克念郭顯星韓金聲王明楊萃荀良翰等抗節死秉衡爲賊將劉宗敏所執令易服欲官之不可羈南郊民捨顧見其友謂之曰賊勒我以官我義不受辱恨母老子幼死不瞑目爾賊聞燒鐵索加其脛終不從遂被殺並殺其母劉妻吳及其幼兒芳奕慷慨負智略與秉衡同舉於鄕爲昌樂知縣解官歸歲大歉人相食傾橐濟之賊氛逼集義士爲幹城社佐有司保障及城陷縊死西城戌樓克念舉進士爲平陽推官有聲顯星舉於鄕爲翰林待詔金聲明皆進士金聲官邯鄲知縣明官行人萃良翰皆舉人萃官辰州知府良翰未仕

錢祚徵按明外史忠義傳祚徵字錫吉掖縣人崇禎中由鄕舉歷官汝州知州汝爲流賊往來孔道土寇又竊據山中祚徵欲先除土寇募壯士千人訓練而遣人爲好言招撫且白晝閉城門以示之懼寇果不疑祚徵夜半取間道直搗其巢寇方縱酒陸博遂大敗乃令民千家立一大寨有急鳴鉦相救援寇勢衰息其魁遂降十四年正月李自成驟來寇祚徵乘城守身中流矢益自力守月餘大風霾炮炸樓焚城遂陷罵賊而死汝人立廟祀之

張克儉鄺曰廣李大覺黎民安按明外史忠義傳克儉字禹型屯畱人崇禎四年進士授輝縣知縣六年春賊犯武安守備曹鳴鶚戰死遂犯輝縣克儉乘城固守賊不能下屯百泉書院三日而去久之遷兵部主事被薦召對稱旨十二年擢湖廣僉事監鄖襄諸軍楊嗣昌鎭襄陽命克儉爲守禦備深倚仗之明年春張獻忠敗於瑪瑙山其秋羅汝才敗於丰邑坪小秦王混世王過天星等皆降嗣昌處之房竹山中命克儉安輯而諸賊得免死牌莫肯散自擇便地連營數百里時河南北大饑流民就食襄漢者日數萬降卒多闌入流民中克儉深憂之上書嗣昌曰襄陽自古要區本朝管鑰獻陵﹠﹟昔尢重近兩河饑民雲集新舊降丁逼處其間一夫叫呼卽足致亂況秦兵以長武之變西歸鄖房軍府粗立降營﹠﹟置奚啻放虎自衛紫漢西興初無重門之備何恃而不恐嗣昌不以爲意報曰昔髙仁厚六日降賊百萬迄擒阡能監軍何怯耶及嗣昌入蜀委克儉以畱務錄破賊功加右參議監軍如故未幾以本官移守下川南道鄖陽巡撫袁繼咸奏畱之十四年二月擢右僉都禦史巡撫河南未聞命獻忠令人假督府軍符誑入襄陽城克儉不能辧賊遂入夜分賊從中起焚襄王府克儉倉皇奔救爲賊所執大罵死襄陽推官鄺曰廣攝襄陽縣事李大覺遊擊黎民安死焉曰廣番禺人崇禎十年進士居官有守奉檄核軍儲於荊州甫還任而難作急勒吏卒守城中刃死妻妾二子二女俱遇害大覺字覺之金溪人由鄕舉知谷城兼署襄陽縣聞變系印於肘縊死堂上民安大覺同縣人城中火起率所部千餘人搏戰矢盡被縛抗罵死獨知府王承曾遁免

盛以恆孫

覺

呂維顯曹維禎洪引衡

馬剛中段增輝髙孝志李逢旭程所

聞映宿魏光遠按明外史忠義傳以恆潼關衛人崇禎十三年由舉人爲商城知縣視事月餘流賊突至卻之遂日夜爲守禦計明年張獻忠陷襄陽鄰境大恐以恆已遷開封同知將行士民懇畱之乃晝夜登陴與鄕官楊所修洪引衡馬剛中段增輝共城守二月中賊掩至適雨雪守者凍餒不能戰以恆督家眾射賊十七人墜馬賊怒並力攻矢中以恆右額猶裹創拒敵賊登北城家眾巷戰死且盡乃被執罵賊不屈爲賊支解孫覺及典史呂維顯教諭曹維禎皆死所修事別見引衡萬曆中進士歷官陽和兵備副使分守北門力戰死剛中字九如父之圖吏部郎中剛中舉崇禎七年進士授大同知縣行取入都帝臨軒策試授檢討乞假歸城將陷或勸出避毅然曰吾家世受國恩可臨難苟免耶城全國之福不然與同盡爾及賊入大罵被磔死增輝字含素爲諸生以學行稱朝廷下保舉令被薦不樂爲吏擬除教授未謁選歸遇變罵賊死賊旣陷商城卽疾驅犯信陽城陷知州髙孝志訓導李逢旭程所聞裏居靜海知縣映宿死之其陷光山也典史魏光遠亦死之所司請贈以恆光祿少卿孝志太僕少卿未報十五年七月帝下詔曰比州縣有司不設守備賊至卽陷與衝鋒陷陣持久力詘者殊科若槪援天啟間例優予贈蔭何由旌勸勞臣自今五品以下止贈監司四品及方面始贈京卿著爲令乃贈以恆副使孝志參議維顯等贈卹有差天啟中州縣長吏殉難者率贈京卿蔭錦衣世職賜祭葬有司建祠崇禎初攺蔭國子生俾之出仕而京卿之贈如故至是始攺贈外僚云

張達徐日曜按明外史夏統春傳達興山典史崇禎十四年二月張獻忠自蜀來攻都司徐日曜戰歿達被縛罵賊不屈支解死

徐世淳子

肇梁

余塙按明外史忠義傳世淳字中明秀水人父必達字徳夫萬曆二十年進士歷知太湖溧水縣築溧水石臼湖堤奏除齊泰姻戚子孫軍籍凡二十六家遷南京吏部主事歷考功郎中與吏科給事中儲純臣同領察事純臣受贓吏賕當大計日必達進狀請黜純臣面揖之退一座大驚遷光祿丞陳白糧利獘十一事部議悉行之言路攻朱賡及必達必達方假歸上疏自白帝不問未幾補官進少卿巡漕禦史孫居相以船壞不治請雇民船濟運必達爭止之父艱歸起太僕少卿遷應天府尹天啟初以右僉都禦史督操江軍白蓮賊將窺徐州必達募銳卒會山東兵擊破之就遷兵部右侍郎三年京察以拾遺罷歸卒贈兵部尙書世淳崇禎中由鄕舉授永嘉教諭遷重慶推官隨州知州十三年冬蒞任州嘗被賊破居民蕭然世淳知賊必復至集士民誓關壯繆祠要以死守會歲大荒士多就食粥廠嘆曰可使士以餒失禮乎分粟賑之士皆感悅潰兵過隨洶洶索餉世淳授兵登陴而單騎入見帥執其手曰軍食不供有司罪也殺我足矣請械我以見督師帥气奪斂眾去明年二月張獻忠陷襄陽三月遂來犯世淳寢食南城譙樓曉夜固守告急於巡撫宋一鶴一鶴遣兵援爲監司守承天者邀去援絕力窮守月餘賊急攻南城而潛兵墮北城以入世淳命子肇梁薶印廨後東墻下勒馬巷戰矢貫頤耳鼻橫斷墜馬爲亂刃斫死肇梁奔赴且哭且罵賊將殺之疾呼州人告以薶印處乃死世淳妾趙氏王氏及臧獲十八人皆死趙死尢烈當事上其狀贈太僕少卿建祠以肇梁祔隨自十年正月被陷知州王燾殉難及是再陷至七月復陷判官余塙死焉三陷之後城中幾無孑遺閭井爲墟

張我正張我徳按明外史李中正傳賊陷名城有布衣以抗節顯者陜州張我正素豪俠集眾保鄕裏一方賴之崇禎十四年勒眾禦賊馘三人俄賊大至眾悉奔奮臂獨戰賊愛其勇欲生致之詬罵自刎死張我徳知賊至恐妻子受辱驅一家二十七人登樓自焚

周遇吉按烈皇小識闖賊臨忻州官民迎降進攻代州總兵周遇吉固守連戰十餘日遇吉連發大炮殺賊近萬人會火藥盡有請款者遇吉曰三日內殺賊且萬若輩何怯耶能勝之一軍盡爲忠義若不支縛我以獻於是開門奮擊殺賊數千人賊懼遂退或爲賊謀請分爲十隊更番疊戰且去帽爲識有帽者輒殺之賊乃引兵復進去帽以自別官軍不能支城陷遇吉縱火焚其家而自揮刀力斗身中流矢牙兵俱盡遂見執罵賊甚厲賊怒縛於市磔之屠寧武

劉國能按烈皇小識李羅二賊合兵攻葉縣守將劉國能卽飛來虎也誓師力戰賊悉眾來攻國能身被數十槍气愈厲部下勸暫逸圖後舉國能曰朝廷旣赦我死又加爵命之榮萬死何辭自成羽毛已成不可復制何再舉之可圖盡殺其軍中馬騾饗士黎明分兵爲十隊偏裨各率其屬馳逐大戰至辰復聚則死者過半矣又分爲五隊賊亦分兵圍之更番疊戰以逸待勞國能率殘丁短兵相搏至夜度不能脫仰天呼曰我力盡矣遂自刎死部下無一降者事聞贈國能左都督

王世琰按烈皇小識李自成陷太康睢州進圍歸徳歸徳無兵民自爲守賊鱗次穴城城陷推官王世琰死之

石維壇按烈皇小識李賊陷保康知縣石維壇死之

郝瑞日按明外史夏統春傳瑞日陜西人爲固始朱臯鎭巡檢崇禎十四年羅山爲賊所陷上官令瑞日攝其縣事乃單騎攜二童以往至則止僧寺將招流移爲守禦計未逾月賊遣僞官至土寇萬朝勛與之合誘執瑞日說降不從拘於家一日朝勛置酒宴羣賊醉臥瑞日潛入其室殺之將奔鳳陽雨阻復見縶賊愛其勇欲畱之叱曰我𨿽小吏亦朝廷臣子肯爲賊用耶遂被害二僕亦死

王子美按重慶府誌劉道開巴令王子美傳庚辰之役余從棘闈中晤西江舒魯直爲餘言王子美制義之妙且曰今科必售非吾輩所及會余友丁潤生朝棟亦素稱子美能文心識之撤棘後果裒然淡墨矣余方落第獨以擊气訪之一見握手若宿契然比秋選得巴縣子美以地方利病諮余余備言雕疲狀明年辛巳正月餘抵裏門子美以二月﹠﹟任巴縣故夷地錢糧十一萬有奇詞訟盈庭前令無不滿載歸者自子美受事局面一更輸納使自封投櫃耗羨悉蠲詞訟自上司批問外片紙不罰願請息者聽之於是喧闐之場化爲﹠﹟寂之區艸場雀羅蕭如也時王氏傾倪氏構成大獄叩閽者號曰本頭凡數十人附和者又數倍羅織平民傾家破產翼虎縱橫道路以目子美一以淸靜鎭之徳禮所燻凶焰少戢日進諸生於庭與談舉子業循循善誘略無倦色衙齋積書千百卷間以弓矢暇則學射謂人曰此多事之日一味賦詩無濟也城陷賊坐演武場瑞王陳巡撫關南道陳纁重慶知府王行儉及子美賊問何不早降陳巡撫齒已打戰含糊不放語子美奮然云大丈夫死則死矣乃向盜賊求活乎時暑甚賊各給茶一盞子美怒而擲之罵不絕口賊大怒曰汝安得速死命以鈍刀剮之凡三日夜後乃絕故死事諸人中惟子美爲最苦最烈余有族子在旁親見之非風聞也憶子美文藝中有雲起自儒生殺人而色不變爲人所殺而色亦不變嗚呼豈虛語哉賊去重慶後明年隘將曾英統兵至余乃入城哭子美於演武場求其屍不可得爲薄祭延羽流誦經以薦之有祭文一篇及詩一首文稿不存詩云臣死封疆職自然書生文弱亦堪憐撫臣有箄惟命縣令無名只對天一笑刀神合漠千秋化碧血歸泉洪都夜冷柴門月幾度淒涼聽杜鵑賊隨破成都直指劉之勃從容就義又有某縣令握刀自刎闔室舉火灰燼之餘惟握刀之手不化與子美並烈云

楊國柱按明外史金日觀傳國柱字廷石崇禎九年爲宣府總兵官十一年冬入衛畿輔從總督盧象升大戰於賈莊象升敗沒國柱坐失主帥當重論大學士劉宇亮總督侍郎孫傳庭皆言其身入重圍非退怯者比罪可末減國柱亦上疏請罪乃命充爲事官戴罪自贖十四年祖大壽被困錦州偕諸將王朴唐通等赴救八月先至松山陷伏中聞四面呼降國柱太息語其下曰此吾兄子昔年殉難處也吾獨爲降將軍乎突圍中矢墮馬卒事聞贈卹如制所遺甲冑弓矢及戰馬五十三匹其妻何氏以二子俱夭疏獻於朝帝深嘉之命授一品夫人有司月給米一石以終其身

王印長按河南府誌印長吳橋縣人由舉人崇禎間任河南府知府尋升守道鐵面冰心有爲有守時福藩旗校交橫印長執法如山河屬倚賴辛巳闖寇困洛印長晝夜守禦會兵叛城陷遂墜城死

李春華子又彥

又毅

按長葛縣誌春華字秀實天資醇謹﹠﹟悟異常屢中副榜以明經授懷慶廣文後升州學正致仕歸著淸語數十篇及砥鶚篇行世崇禎辛巳城陷被執賊威以白刃毅然不屈時年七十有五與長子衛經歷又彥次子太學生又毅相繼遇害

李養楨子正芳

正

按長葛縣誌養楨字柱礎少有大志端方不阿以恩拔授靜海縣簿轉鴻臚典簿譚論經史竟夕不倦崇禎間值流寇薄城捍禦西城四十晝夜𨿽戎馬倥傯未嘗釋卷辛巳城陷遂與子庠生正芳正同被害六十有八人

黃朝聘張範孔曹一俊張振翊武崇

文李應賓朱之鼎朱之嶼李又琦

李又培李紫芝呂家修邢爲範邢爲

法邢爲憲孫之昌孫麟定時運昌

張善法劉志允馮士髦張忠藎張謙

吉侯璽按長葛縣誌朝聘字起萃靑城令家才長子也好學攻苦少有大志累試髙第戊寅舉明經性至孝友乙亥之變分守西城出奇屢破賊鋒辛巳城破與守城人一時被執慷慨罵賊死其時衣冠巷戰衝鋒罵賊五十餘人其有姓氏可紀者如張範孔曹一俊張振翊武崇文李應賓朱之鼎朱之嶼李又琦李又培李紫芝呂家修邢爲範邢爲法邢爲憲孫之昌孫麟定時運昌張善法劉志允馮士髦張忠藎張謙吉侯璽余惜不盡傳也

李靑芝按長葛縣誌靑芝崇禎丙子舉人城陷罵賊而死

鮑純按汝寧府誌純字景文惇孝行重義气母疾篤煎藥嘗糞百計求痊孝養父母曲盡誠敬得其歡心及歿後田產家資悉讓兄弟有容龍山儒生余仁因大差逼累賣妻爲人作婢純命子邑庠知管預支學俸代贖還之一時稱爲義舉崇禎辛巳獻逆陷城與妻章氏同縊死人共憫之子知管登辛卯科舉人娶吳氏胡氏俱節孝可稱孫猶龍太學生皆純孝義之報也

李呈章按汝寧府誌呈章字順卿信陽人性孝友祖遺財產盡讓諸侄萬曆丙午舉於鄕授河內廣文升山西遼州守崇禎間流寇倡亂時承平日久人不知兵方修築城垣寇賊夜襲破之呈章坐堂上罵賊不屈遂遇害

趙寧按汝州誌寧邑人守趙家寨誓不從賊及寨破棄妻子擁族人殺出而死

邵大濟按河南通誌大濟陜西人陳畱典史崇禎時闖賊陷城大濟抗節不屈賊怒臠之舉家赴井死

竇維輅按河南通誌維輅龍門衛人崇禎中知武安時值災荒流亡過半因繕疏令民叩閽得蠲免如請復多方招徠賑給邑賴全活遭闖賊之變自刎不得死復飲毒自盡

田汝現按河南通誌汝現陜西人崇禎中任湯陰主簿天性忠孝淸介愛民遷通許丞攝縣事流賊陷城被執不屈而死闔家遇害

歐陽植孟良屏按河南通誌植陜西人長葛教諭崇禎十四年賊陷城知縣迎降植痛哭自奮與舉人孟良屏貢生黃朝聘生員張範孔等抗志殺賊分城拒守賊眾益至猶巷戰俱被擒同時死者一百三十人

楊道升按彰徳府誌道升字伯興生而敏悟喜讀書弱冠補郡學生家貧受徒以供親膳丁丑歲薦辛巳授陳畱訓導時闖窺河南傳檄令供糧艸否則屠其城道升請於令曰身可滅賊需不可應也與令分守北城賊萬眾力攻城陷道升手刃數賊眾潰遂殞於城上賊退屍積莫辧家人招其魂而瘞之

李國治按彰徳府誌國治歲貢賊攻寨急度不能免手刃幼婦自刎頸死

楊所修按汝寧府誌所修字修白商城人萬曆庚戌進士初任渭南知縣精明慷爽聽訟如神居六年以政最徵爲兵科給事中累升至都察院右副都禦史歸里數年崇禎辛巳春流寇攻城所修守西門帥眾禦寇城陷死之

張拱極按汝寧府誌拱極光山進士琳之子性剛方嗜學遇忠孝事輒津津焉尢工詩文長篇短錄類多激列辛巳城陷被獲賊叱之跪不應北向瞑目而坐賊怒截其手足罵不絕口支解而亡

朱續川按汝州誌續川宗室城破舉家縊死於丹陽觀東花園

李寰按汝州誌寰庠生平生仗義城陷命妻張氏同女先縊火焚其室尋自縊死

韓淡按淄川縣誌淡字生白歲貢授河南許州同知崇禎辛巳冬流寇數萬圍許時署州事嬰城擊賊賊少卻已復悉眾環攻力絀城陷不屈而死時因多事卹典無聞輿論惜焉

陳廷獻按通許縣誌廷獻庠生寇亂聯諸鄕眾保魯臺與袁營拒守賊憤其不下益眾攻之後寨不固因陷猶奮擊不已與妻羅氏俱被害

許可徵子

泰吁

按尉氏縣誌可徵字子久進士崇禎十三年賊烽四起倡義捐財備火器練鄕兵俱有條理會賊攻汴道經尉邑率男生員許泰吁嚴守之賊懷恨去至十四年臘月賊專攻尉氏堅意死守城破執降不屈父子被害闔家殉難者數十人

暢一鵬按河南通誌一鵬山西人知尉氏縣時鄢陵賊徐完作亂一鵬督兵剿除民獲安堵崇禎十四年闖賊陷城不屈死

白羽按尉氏縣誌羽邑武生賊登城迫降不屈投城死

張汪度石衝斗鞏起龍胡宗文劉澤

遠劉文明按尉氏縣誌張汪度石衝斗鞏起龍胡宗文劉澤遠劉文明俱生員崇禎十四年寇執不屈死

張經畫按郾城縣誌經畫字金門十歲遊庠至崇禎十四年賊寇郾城以河溢難渡而去經畫居城南被執賊聞其文學徳行不忍害之經畫以大罵不屈而死

陳際昌按郾城縣誌際昌邑庠生素行端方遇賊不屈罵不絕口而死

王玉振按郾城縣誌玉振邑庠生李寇陷城被執矢心殉難從容衣冠而死

馮奮庸按澠池縣誌奮庸宜邑庠生率妻子從遊隨設科於正學書院訓詁諸生及寇陷澠池爲賊所執奮庸以大義責之賊怒命之屈膝奮庸大罵遂制屍至死罵不絕口一門被害

靳﹠﹟按嵩縣誌﹠﹟邑庠生食餼城陷與難不屈於賊被殺

任五教按嵩縣誌五教湯下保人隨徵土賊賊眾突出山谷知縣何復困在埏心五教挺身殺入重圍復乃得脫五教死於賊復卽舉其事命下建坊表之敕贈殉難侯

魏如友按嵩縣誌流賊頭名曰過天星盤據南山知縣何復撫之如友曰從賊非得已也遂解甲棄兵投誠未幾賊圍復如友卽匹馬衝圍力救得出及賊四面環攻嵩城如友守東城一面賊不敢近俄而賊從西城上城遂陷如友爲賊所獲至死不屈闖賊恨而碎其屍

張九成弟苞

按潛山縣誌九成邑諸生與弟苞不食盜食同饑死時崇禎辛巳也

陳貞申按潛山縣誌貞申郡庠生貢士邦寧之子也少負志節有文行見推同輩崇禎十四年爲流寇所執脇之使跪不屈賊曰爾旣爲秀才可爲吾供書寫貸爾死貞申厲聲曰吾豈爲死賊役者憤罵不已賊怒支解之

陳廷楹按潛山縣誌廷楹邑諸生雋才嗜學性孤介年饑惟取蓼根楡皮充腹時上有團球之令眾憐其苦推爲長謂可藉以自潤廷楹瞋目叱之曰爾等緝盜與爲盜等耳我豈降志辱身哉從容自縊死

葛廣儲按潛山縣誌廣儲讀書有大志見兩子名成遂絕意仕進辛巳遇寇不屈而死

余全生按禹州誌全生字性之辛酉恩貢丁丑薦舉徵至京當事嫉之全生憤然約同舉上疏彈冢宰曁輔相諸人因獲罪授州同辭弗就歸辛巳冬闖逆寇城謂弟侄曰我𨿽未仕已受君恩城若破必身殉登陴賊上南城同事促急去叱之曰旣臨難焉避害遂拔劍自刎

張質按商水縣誌質崇禎甲戌進士任山西臨汾縣令以內艱歸裏足不履公庭處鄕黨言貌謙抑恂恂如也辛巳十月之變家人皆逃去質曰我爲朝廷臣子在官在鄕義無二也有死而已及城破賊彊半皆西人感質徳政爭迎以事質惟願速死賊遲回者再不得已殺之後五日方殮顏色如生事聞於朝贈禮部主事蔭一子奉祀

張坦按商水縣誌坦邑庠生天性篤孝父早亡與妻金氏事其母克盡子職定省無失辛巳十月之變夫婦被賊執坦義气凜凜挺然不服賊怒而殺至死罵不絕口金氏見殺其夫亦罵賊被殺

賈天社按汜水縣誌天社年幾周甲日以修橋鋪路爲事辛巳春土賊突至不及避被執天社箕踞在地斥罵其無禮賊大怒因刀一揮身首異處

孫如統弟

如綽

按汜水縣誌如統弟如綽俱生員如統妻張氏並一女如綽妻禹氏妾王氏賊圍寨急卽相戒謂曰我家以節義自持斷無屈賊之理及寨破先令妻女投井死其兄弟罵賊亦投井中而死

盛自今按儀眞縣誌自今稔之季子有文名以諸生應例授河南修武縣丞張大司馬伯鯨督師武昌延入幕府參籌帷幄遇賊難死義

饒尙孝按光山縣誌尙孝字迎賓以明經授臨漳廣文遷楡社令忤魏璫歸裏寇起被執不屈死

胡覲按光山縣誌覲字北廷少嗜學舉茂才崇禎辛巳獻逆環城攻月餘覲同禦史畢佐周分守南門多方捍禦擒殺甚眾賊深爲憾乘夜襲入北門大索被執詈賊不絕口被害之時年七十有三子虞冑後成進士

張瑜按光山縣誌瑜治中徳恭子登己酉賢書授襄垣縣令致仕歸裏年已七旬值流氛襲城不屈死之

許佳引按靈寶縣誌佳引以祖恭襄蔭授弘農指揮崇禎十四年流寇破城自念世受國恩奮勇率眾赴鬥力斫數賊眾寡不敵遂被執脇之從不屈曰吾義不可苟生死之

王之俊按商城縣誌之俊字在所庠生孝友成性忠厚傳家訓五子皆成髦士竟以身赴寇難

虞詔徳按商城縣誌詔徳字鑑衡庠生性豪爽行惇篤博學多聞爲邑名士及獻賊陷城不屈死之

王春立按商城縣誌春立字大生庠生介而貞和而易𨿽爲弟子員日讀人未見書嘗慕嵇阮伯倫寄情詩酒曠懷古今每自期云交不設城府窮不附勢要盡自受用寇逆破城自縊死

黃焯按商城縣誌焯字一豫庠生學通經術行通道義爲邑名儒及獻逆陷城不屈死之

蕭來鳳按商城縣誌來鳳字鳴岐庠生性篤敏和易介然中立篤志窮經崇禎辛巳流寇襲城脇從不屈死之妻倪氏素秉貞淑罵賊而死

嶽經按商城縣誌經字峙凡庠生性醇學博守正行端獻逆陷城死之

陳廷獻按商城縣誌廷獻字石帆庠生性情孤岸舉止幽閒托志琴書寄懷花鳥獻逆破城不屈死之

楊菂按商城縣誌菂字蓮生庠生善爲文事母孝聞流賊渡河而南卽學騎射邑中首推其技獻逆乘雨夜憑城卽挾弓矢抵敵力不支死之

余容善弟

子章

按商城縣誌容善字瀛海崇禎庚午舉人弟子章字聘華府廩生俱思銘子獻逆陷城兩人以死殉

劉孔暉僕劉登劉中

劉儀楊時

楊芳鍾寬按寶慶府誌孔暉字養默邵陽人天啟辛酉舉於鄕性至孝丁丑任龍陽教諭卻贄勤課多所造就辛巳遷新鄭知縣時中州闖逆蹂﹠﹟令望風解組孔暉慨然曰國家養士不薄平日虛設節義急則委去有愧須眉吾志決矣季秋馳至謁子產祠嘆息久之會歲旱民癘極爲撫循賑濟修城浚濠爲城守計土寇李際遇猖獗攻犯者再孔暉親率練總趙汴等擒斬王二毛渠魁二十三人獲騾馬無數十二月闖逆逼城孔暉誓眾守禦次日復益數千呼降孔暉登陴大罵爲賊中傷民感死拒賊亦尋去時賊攻汴驍騎往孔暉誓死勵眾或守死或截殺力持四十日正月闖恨其抗拒率眾數萬攻圍孔暉曰此吾致命之日也告諭吏民死必葬我子產祠側亟艸書報父曰人誰不死男今得死所矣老父不得盡孝之子得稍盡忠之子亦可快然於心也援絕城陷被執賊欲屈之罵不絕口遂遇害時年五十三中州題贈尙寶司卿崇祀名宦後又合裴度王曾歐陽修及孔暉祀配子產祠祖籍吉安廬陵並祀鄕賢楚撫宋一鶴沅撫李幹徳題建忠節祠崇祀鄕賢同時貢生龍陽門人楊芳義俠鍾寬孔暉家僕劉登劉中劉儀楊時並從殉難

談王道按江寧府誌王道字對揚六合人崇禎己卯以歲薦爲新鄭訓導時歲大祲王道爲粥糜偕其長子躬哺之存活甚眾辛巳冬遠近城邑俱爲賊陷新鄭孤壘無援知縣劉之暉得痿病王道協民守城不避矢石環攻不下賊以五牛拽紅毛大炮攻之城應聲碎王道猶踞守城東連被數矢墮城寇獲王道索印王道罵曰此朝廷家物賊欲何爲賊怒殺之

沈元鑑按金壇縣誌元鑑字鏡亭崇禎十三年授湖廣隨州吏目牧民有方監築土城務令堅固不辭勞苦十四年流寇張獻忠犯隨元鑑同知州晝夜防禦閱兩月援兵不至城陷知州遁元鑑率兵力戰不克被執賊脇令降元鑑曰有死而已不作賊也遂被害其子文淵赴難賊剸其手死而復蘇負骸骨歸葬鎭江城南磨笄山下

黃章衮陳巡檢朱藩與按徳安府誌章衮守備崇禎十四年奉委來守因城平無據率兵壘南門樓臺爲堡乃聚眾千有餘人七月二十二日闖賊李自成突至圍堡誘之降章衮不從同陳巡檢蔭生朱藩與誓死戰守賊攻未下設巨炮擊破章衮與千眾同死堡中楚撫宋一鶴聞之親至祭諸死難者於南門樓下

王紱按寶慶府誌紱貴州人崇禎十四年任邵陽縣學教諭气宇沖和行誼不苟賊張獻忠陷郡不屈死之時寇難猝至官吏多竄避紱署在郊見危授命人哀悼焉

彭期生家人馮吉詹道張卿

按嘉興府誌期生字觀民宗孟第五子進士徽州府學教授歷國子監博士工部都水司主事管節愼庫勤職掌裁中官奏請視同官萬醫藥喪殮豫章人士重之出督南河浚駱馬陳溝諸河省金錢無算升長沙知府攺南昌巡撫楊邦憲風有司建魏忠賢生祠期生力持不可諸院司捐助千金檄府董其成卒不發一﹠﹟豫章士大夫熊明遇樊尙胡良機皆被璫坐流戍保持甚力初至逋賦山積勸輸盡登修學宮城隍及康郎山洪都諸忠臣廟聽斷明恕在郡三年掾吏無以枉法敗者聞父喪歸旋丁母憂廬居六年起補濟南知府首罷車戶及厲民者數十條一郡更生舉卓異第一歷轉南兵部郎中獻賊陷袁臨吉左都禦史李邦華薦升湖西僉事單車西行以絲繩系劍謂所親曰斯二物可以報國矣送者失色抵吉安擊廬陵丁佃村亂民賊曠昭猖獗兵民空城走期生往虔中乞師軍民迎降虔督檄守興國旋守贛州屢加卿寺兼左轄贛州被圍登章貢臺坐臥矢石間凡六月守將通款外兵夜登遂潰或勸之避曰此吾死所將安往從容書絕命詞授蒼頭曰此卽訃音矣吾爲臣死義也徐起自經於城上降將識其屍排墻覆之故吏杜鳳尋瘞以石函焉時家人馮吉詹道張卿皆死之

李光閭按襄城縣誌光閭生員崇禎十四年闖賊陷城光閭抱書急趨學宮曰此吾死所也因投泮池而死

王之章按鄧州誌之章庠生惇厚不苟言笑動遵繩矩望者畏憚之居鄕有直聲非歲時祭祀不入城市李賊旣敗過鄧所在殘掠之章居禹山寨率眾守禦寨中水盡賊圍益急攻下之之章出曰拒敵者我也但先殺我無累眾人乃數賊而罵之至死色不變

傅彥按鄧州誌李賊攻城彥聚眾守樓賊遣僞帥劉宗閔襲之彥被執紿賊卒曰樓潰矣有重寶願見主帥而致之卒乃引至宗閔所彥見宗閔則發上指目眥裂曰賊無故屠戮我人民殘毀我家室我欲得汝肉而啖之死不恨耳賊乃支解並殺其子

韓效忠陳忠按鄧州誌效忠選貢任四川新都令又監生陳忠李寇之亂俱罵賊不屈而死

唐廷俊按鄧州誌廷俊字家修幼儒業硜執自守李賊屠城殘掠廷俊指家屬次第自盡乃從容投深塹而死

劉恩澤張鳳翷王明物張民表夏云

醇王者管胡植王翼明按明外史周卜歷傳扶溝劉恩澤舉人嘗以策幹當事多見用崇禎十四年十月賊過扶溝眾議城守縣令騃不解事恩澤痛哭曰吾不幸從木偶人死自題樓壁曰千古綱常事男兒肯讓人明日城陷擲樓下以死舉人盡節者又有南陽張鳳翷王明物洛陽張民表永城夏云醇光州王者管光山胡植嵩縣王翼明﹠﹟以罵賊死

顏日愉猛如虎劉光祚艾毓初按明外史忠義傳日愉字華陽上虞人萬曆中舉於鄕崇禎初除葉縣知縣有惠政爲上官所惡劾罷之部民爭詣闕訟冤乃獲敍用後爲靜寧知州玀賊亂馳請固鎭五道兵合剿而先率敢死士數人招諭之賊弛備遂遣精卒搗其營賊倉皇潰斬首數百級黎明五道兵繼至復大破之遷開封同知嘗攝澠池滎陽二縣事撫卹瘡痍政績甚著上官以南陽要沖舉日愉爲知府大治守具人心稍固十四年春李自成陷洛陽張獻忠陷襄陽南陽大震恐日愉防益嚴五月七日賊猝至百餘人冒雨登城日愉擊殺之幾盡餘賊引去城獲全日愉手中一矢頭項被二刃遽隕於城上事聞贈太僕卿賊旣不得志去遂縱掠旁近州縣九月大破傅宗龍軍於項城其冬再圍南陽攻陷之唐王被難總兵官猛如虎劉光祚參議艾毓初死焉毓初字孩如米脂人戶部侍郎希淳曾孫也舉崇禎四年進士授內鄕知縣生長邊陲習戰事六年冬流賊來犯薶大炮名滚地龍者於城外城中然綫發之賊死無算遂解去內鄕與鄰邑淅川多深山邃谷羣盜窟穴其中居民懍懍自毓初蒞任民得少安明年冬唐王聿鍵上言祖制親王所封地有司早晚必謁見今毓初等皆不謁帝怒悉逮下法司而敕禮部申典制侍郎陳子壯疏救不聽已而王被逮毓初獲補官屢遷至右參議分守南陽與日愉卻賊有功自成用宋獻策計欲取南陽以圖關中復率大眾來寇毓初偕如虎光祚等堅守賊攻入南門會總督楊文嶽援軍至賊引退文嶽去賊復攻之食盡援絕毓初題詩城樓遂自縊

門迎恩楊气開按明外史顏日愉傳崇禎十四年冬賊陷南陽主簿門迎恩訓導楊气開死之

弘子澄

瀾

劉振世李國璽余承蔭李

錫丁一統張五美王鍾王子章海

寬鍾其碩龔新韓醇王士昌姚昌

祚雷晉暹孫澤盛薛應齡按明外史忠義傳弘字若稚淮安山陽人起家貢生崇禎十三年爲舞陽知縣時流賊披猖土寇亦間發弘數討敗之明年十一月李自成羅汝才攻陷南陽縱兵覆所屬州縣舞陽及鄧州鎭平內鄕泌陽新野相繼失守初賊將攻舞陽弘諭士民共拒諸生慮賊屠城請委曲紓禍弘叱曰吾守土吏當與土存亡寧能降賊求活耶賊薄城發炮擊之多斃有小校善射屢卻賊諸生潛遣人約降賊復至弘作告先聖文自誓必死諸生乃開門縛弘以獻賊索印脇降弘怒罵不屈乃斷其手支解之子澄瀾痛憤大哭投井死鄧州陷知州劉振世吏目李國璽千戶余承蔭李錫諸生丁一統張五美王鍾王子章海寬皆抗節死鎭平知縣成縣鍾其碩城陷被罵賊死內鄕知縣南昌龔新新野知縣四川韓醇﹠﹟不屈死泌陽凡再陷是年五月張獻忠破信陽獲左良玉旗幟假之以登城知縣雲南寧州王士昌懷印端坐被縛謾罵死臨昌姚昌祚代之甫數月遘變手斬數賊力屈死典史雷晉暹率捕卒戰死而鄧州於十年春爲張獻忠所破知州孫澤盛同知薛應齡皆戰死至是亦再陷云

陳預抱弟預養預懷子默通

從子默恆默言

許宣弟寀

宮

張毓粹武同芳劉芳名劉芳世藺之

粹喬於昆藺完﹠﹟王光顯喬國屏

王邦紀藺相裔張一鷺張一鵬牛一

元按明外史忠義傳預抱舞陽人母段早寡撫預抱及其弟預養預懷皆爲諸生力田好學善承母志崇禎十四年流賊陷舞陽母先赴井三子從之預抱妻黃攜其子默通預養妻馬攜其子默恆默言亦從之三世共九人一時盡節時郡邑諸生死者甚眾錄其著者內鄕許宣及二弟采宮慷慨好義賊陷鄧州宣兄弟結裏中壯士直入其城擒僞官堅守許家寨賊怒攻破之采從母常先投井死宣宮皆詈賊被殺宮妻鍾采妻陳﹠﹟自經其妹亦詈賊被殺時稱許氏七烈賊之攻偃師也張毓粹父子佐有司城守賊入城大罵被殺並害其二子妻藺與三女二孫悉赴井死賊殺武同芳母同芳噴血大罵支解而死劉芳名劉芳世藺之粹喬於昆藺完﹠﹟王光顯喬國屏王邦紀藺相裔張一鷺張一鵬牛一元皆抗節死芳名完﹠﹟妻皆張氏與邦紀妻髙並從死一鷺一鵬父亦罵賊死

劉振之王應翼按明外史忠義傳振之字而彊慈溪人性剛方惇學行以名教自持鄕人嚴重之崇禎三年舉於鄕署東陽教諭遷鄢陵知縣大將索餉不應被縛去父老斂資以犒始釋歸十四年十二月李自成陷許州殺知州王應翼自許以南無堅城有姦人素通賊倡言城小宜速降振之怒厲聲叱退之典史杜邦舉曰城存與存亡與亡人臣大義豈可偸生辱祖宗公言是振之乃與集吏民共守無何賊大至城陷振之走謁先師秉笏坐堂上賊索印不予縛置雪中三日夜罵不絕口亂刃交下乃死初振之書一小簡藏篋中每歲元旦取視輒加紙封其上及死家人發篋乃不貪財不好色不畏死三語也其立志如此贈光祿寺丞

杜邦舉費曾謀魏令望柴薦禋楊一

鵬王化行姚文衡按明外史劉振之傳邦舉富平人方與振之協守而許州被屠眾心大懼有遁走者邦舉捕得立斬之城旣陷自成欲降之邦舉大罵曰朝廷臣子豈爲賊用自成抉其舌邦舉血噴之仍大罵遂遇害開封屬邑多陷殉難者有費曾謀魏令望柴薦禋楊一鵬王化行姚文衡之屬曾謀鉛山人少師宏裔也由鄕舉知通許才四旬賊猝至曾謀召父老曰我死若輩以城降可免屠戮北向再拜抱印投井死令望字幹野武鄕人舉進士授商丘知縣調太康賊至固守不下賊怒攻破之屠其城令望闔門自焚薦禋江山人由鄕舉知洧川城陷大罵死一鵬河津人天性孝友崇禎九年舉於鄕爲尉氏知縣甫數月政聲四起城破罵賊死化行知商水城陷被殺代者文衡蒞任數月賊復至攜印赴井死

李乘雲按明外史忠義傳乘雲髙陽人舉於鄕崇禎中授浮山知縣流賊數萬來寇乘雲手發一矢斃其魁眾遂遁屢遷山西僉事十四年秋以才調河南大梁道駐禹州十二月李自成連陷鄢陵陳畱諸縣遂寇禹州乘雲誓死固守賊多斃於炮以十萬騎至攀堞登執乘雲使跪叱曰我堂堂監司肯屈膝於賊賊怒捽而杖之大罵不絕聲縛諸樹攢射之罵不已斷其舌亂刃交下而死贈光祿卿州先有徽王府嘉靖時王載﹠﹟有罪爵絕而延津等五郡王皆被難

張連曜按建徳縣誌連曜字景明郡廩生爲人剛方尙節中丞宋賢薦賢良方正授四川巴州同知崇禎十四年流賊張獻忠荼毒川右圍巴城逾月連曜督兵民晝夜死守知城將陷自制一寢衣繪忠臣二字並制一膝護於脛謂其下曰我死爾以此覓我屍耳城陷被執獻忠欲降之大罵不屈賊磔殺之後賊退果以衣得屍浙撫董表云以州佐而擁孤城九死不易以隻身而當彊寇寸裂自甘建額曰睢陽比烈事聞追贈奉訓大夫

李秀實按饒陽縣誌秀實陜西人崇禎十四年任本縣典史土賊作亂力戰死之

魏光龍按饒陽縣誌光龍親病割肉飼親病果愈土賊攻城奮力擊賊死之

髙在﹠﹟李孕嘉沈所安按明外史趙興基傳賀一龍左金王等五大部據英霍二山崇禎十四年六月襲陷英山知縣髙在﹠﹟抗賊死十二月陷潛山知縣李孕嘉典史沈所安素苛急姦民導賊執之﹠﹟不屈死所安子亦死焉

葉堞按烈皇小識賊陷西安中部知縣葉堞與妻妾俱自經死

郭允圖按烈皇小識混天猴陷甘泉劫餉銀十萬八千兩殺知縣郭允圖洪承疇遣王承恩進剿

張允登按延安府誌允登四川漢州人備兵鄜州英敏多方略應變如神流寇陷中部夜遣敢死士銜枚疾馳至城下殺賊甚多出次甘泉降寇餉銀叛允登勒兵巷戰捐軀殉難士民老幼無不流涕事聞卹蔭

朱新鍱按明外史忠義傳新鍱晉府宗室也家汾州崇禎十四年由宗貢生爲中部知縣見民生憔悴淒然泣下繪圖將入告會有事他邑土寇乘間陷其城坐免官圖不果上已而復任署事者聞賊入關亟欲解印去惴惴恐不卽受新鍱毅然曰受國恩無以報此吾致命之秋也卽受之未幾賊傳檄至新鍱方巡城怒而碎之議拒守然邑新遭寇人情瓦解乃屬父老令速去而己誓必死妻盧氏妾薛氏馮氏請先自盡許之有女方數歲新鍱拊其背而勉之縊左右皆泣下乃書表封印使人馳送京師冠帶望闕拜又望拜其母卽自經士民葬之社壇側以妻女祔先是土寇薄城縣丞光先與戰不勝遂自焚新鍱歸哭之慟曰殺身成仁𨿽死猶生至是亦死難

吳從義按山陰縣誌從義字歲淸山陰人崇禎己卯舉於北闈庚辰進士授陜西長安令居官耿介會闖賊突至從義佩刀擐甲晝夜巡守適內親送繼室胡氏至誓不成婚志在以死殉國及叛兵開門納降城陷卽綰印於肘投井而死賊爲咋舌具棺以殮崇禎十七年優詔恩卹

任棟姜名武余爵按明外史李乘雲傳棟永壽人由貢生爲萊州通判崇禎四年李九成等叛棟佐知府朱萬年共守萬年與巡撫謝璉爲賊所誘執棟與同知寇化掖縣知縣洪恩照助大帥楊禦蕃力拒圍解論功進秩賜金屢遷保定監軍僉事十四年從總督楊文嶽南徵鳴臯鎭之捷與有功尋與總兵虎大威破賊平峪再破之鄧州明年正月從解開封圍尋戰郾城大捷後從援開封會左良玉大潰於朱仙鎭賊來追棟與副將姜名武力戰﹠﹟歿於陣爵禹州人崇禎元年進士授撫寧知縣爲巡撫楊嗣昌所知以憂去起官章丘遷兵部職方主事罷歸嗣昌出督師請以故官參謀軍事嗣昌入蜀命與張克儉同守襄陽城陷爵脫走嗣昌歿從督師丁啟睿於河南破賊鄧州十五年開封圍急監左良玉軍往援戰敗被執罵賊死棟贈太僕卿爵贈太僕少卿

魯世任曹思正劉伯驂張信周騰蛟按明外史忠義傳世任字愧尹垣曲人性端方事親孝從安邑曹於汴學又交絳州辛全學日有聞天啟末舉於鄕崇禎十年爲鄭州知州建大中書院集士子講肄其中遠近樂從者千人十三年秋給事中範士髦薦世任及臨城諸生喬己百內丘故太原通判喬中和於朝稱爲徳行醇儒堪繼薛瑄陳獻章之後乞召試平臺置左右備顧問不報十五年流賊來犯親勒民兵禦之河幹戰敗自剄死士民肖像祀之書院中其年正月賊陷襄城知縣曹思正被殺訓導張信罵賊不屈死未幾陷西華知縣劉伯驂懷印投井死明年汜水陷知縣周騰蛟亦死焉伯驂河間人由歲貢生得官賊信急遣妻奉母還家城被困有勸出降者立斬之登陴死守賊驅其下爲十覆疊攻之城遂陷伯驂抗節死士民立廟以祀騰蛟香河舉人邑兵荒撫字有術以其間釐定徭役民甚便之城孤懸河畔縣人吳邦淸等於城南立七寨相掎角摩天寨最險土寇李際遇伺騰蛟往河北急攻據之遂攻縣城且沿河設守遏援軍騰蛟聞力請於上官以副將卜從善兵至賊始解去騰蛟念故城難守遷縣治於摩天寨以扼賊衝未幾賊大至相持十餘日賊多死來者益眾勢不支寨臨河可渡以免騰蛟曰吾何忍捨眾而獨生遂自投於河賊退人從河濱獲其屍印懸肘間

關永傑侯君擢崔泌之王受爵龔作

梅按明外史忠義傳永傑字人孟鞏昌衛人世官百戶永傑好讀書每遇忠義事輒書之壁狀貌奇偉類世人所繪壯繆侯像崇禎四年會試入都與儕輩遊壯繆祠有道士前曰昨夢神告吾後人當有登第者後且繼我忠義可語之永傑愕然頗自喜已果登第授開封推官彊直不阿攝府事興利去患民畏愛之以憂歸起官紹興遷兵部主事督師楊嗣昌薦其才請用之軍前乃擢睢陳兵備僉事駐陳州陳故賊衝歲被蹂﹠﹟永傑遣其妻歸日夜爲儆備十五年二月李自成數十萬眾來攻永傑與知州侯君擢鄕官崔泌之等率士民分堞守賊遣使說降斬其頭懸之城上賊怒攻破之永傑格殺數賊身中數刃大罵而死君擢字際明成安人起家舉人城圍時身先士卒運木石擊賊城濠皆滿後被縛罵不絕口死泌之鹿邑人家陳州舉進士授雄縣知縣調淸苑性豪宕不羈而在官多所建豎崇禎初淸苑舊令黃宗昌爲禦史嘗劾周延儒延儒囑保定知府史躬盛摭其罪躬盛以囑泌之泌之曰殺人以媚人可乎躬盛怒會泌之遷戶部主事躬盛謂其侵隱錢谷三萬不聽行禦史行部至泌之突前與躬盛角禦史以聞下獄遣戍久之釋還至是遭變用鐵杖斃賊數人自剄死舉人王受爵亦擊殺數賊大罵死有龔作梅者年十七父母俱亡殯於捨賊火民居作梅跪柩前焚死久之贈永傑光祿卿君擢右參議泌之復故官受爵宛平知縣

張維世按明外史忠義傳維世太康人萬曆四十四年進士歷官平陽知府捕治絳州姦猾數十人就遷副使分巡其地崇禎九年累官右僉都禦史代陳新甲巡撫宣府十五年二月李自成陷睢州犯太康維世佐知縣魏令望竭力拒守城陷抗節而死

忠烈部名臣列傳四十四

明十五

丘民仰按明外史本傳民仰字長白渭南人萬曆中舉於鄕以會試副榜歷原武寧晉二縣教諭遷順天東安知縣釐宿獘十二事河嚙歲旱蝗並爲文祭禱河他徙蝗亦盡甫八月調繁保定之新城崇禎二年縣被兵晨夕登陴守四方勤王軍畢出其地民仰調度有方民不知擾擢禦史號敢言雲南土官普名聲作亂巡撫王伉不能定民仰劾伉挑釁逮治之李九成孔有徳叛吳橋連陷六邑山東巡撫余大成登萊巡撫孫元化主撫民仰極論其非二人亦被逮流賊亂山西巡撫宋統殷專主撫下令殺一賊者償二命賊愈張民仰疏論其罪並劾吏部尙書閔洪學用人不效洪學卽去位統殷非久亦罷歸尋遭妻喪乞假旋裏銓曹以其一榜出爲河間知府遷天津副使調大同尋監軍汝寧遷永平右參政移督寧前兵備民仰善理劇故頻移要地十三年三月擢右僉都禦史代方一藻巡撫遼東按行關外八城士馬甲仗軍糧多所規畫十四年春祖大壽被圍於錦州民仰在寧遠徵兵轉餉至七月錦圍益急乃偕總督洪承疇進至松山爲聲援八月王朴軍大潰未幾馬科等五將亦潰松山遂受圍焉民仰與承疇誓死固守外援不至芻糧並竭至明年二月圍半年矣力不支城破承疇降民仰不屈死贈右副都禦史賜祭六壇官爲營葬錄其一子尋命建祠都城外與承疇並列帝將親臨致祭後聞承疇降乃止

王世琇顏則孔徐一源夏世英朱國

慶沈試侯忻沈仔張儒徐作霖

吳伯引周士美沈佖侯晙侯恆沈

誠周士貴侯悰沈倜吳伯裔劉伯

愚張渭紀懋勛孔亮按明外史忠義傳世琇字昆良保定人崇禎十年進士授歸徳推官遷工部主事十五年二月李自成陷陳州乘勝犯歸徳世琇將行僚屬邀共守慨然曰久官其地臨難而去之非誼也遂與同知顏則孔經歷徐一源商丘知縣梁以樟教諭夏世英里居尙書周士朴等誓眾堅守賊攻圍七日總督侯恂家商丘其子舉人方夏率家眾斬關出傷守者眾遂亂賊乘之入世琇則孔並遇害則孔女聞之卽自縊一源分守北城殺賊多城陷巷戰罵賊死以樟中賊刃久而復蘇妻張及子女僕從皆死以樟竟遁免世英持刃罵賊死於明倫堂妻石亦自刎一時同死者尙書士朴及工部郎中沈試主事朱國慶文華殿中書侯忻廣西知府沈仔威縣知縣張儒及舉人徐作霖吳伯引周士美等六人官生沈佖侯晙等三人貢生侯恆沈誠周士貴等八人國學生侯悰沈倜等四人諸生吳伯裔張渭劉伯愚等一百十餘人作霖伯引伯裔渭伯愚皆郡中名士則孔沂州人一源海鹽人世英祥符人士朴自有傳賊旣破歸徳尋陷鹿邑知縣紀懋勛死之陷虞城署縣事主簿孔亮亦死之

許永禧髙斗垣劉英官篆按明外史忠義傳永禧曲沃人崇禎十三年由舉人爲上蔡知縣多惠政性耿介嚬笑無所假十五年春李自成遣數騎抵城下脇降永禧卽督吏民城守賊大呼曰今日不迎降明日屠爾城眾懼永禧嘆曰賊勢披猖彈丸邑豈能保吾一死盡職而已眾皆泣明日賊果大至守者驚潰永禧具袍笏北面再拜據案秉燭端坐賊入遂自剄時西平遂平先後皆陷西平知縣髙斗垣繁畤人崇禎十二年由恩貢生授官爲人孤鯁以淸愼得民城陷被執不屈死遂平知縣劉英貴州貢生誓眾死守城陷罵賊死上蔡旣陷汝寧通判官篆往署其縣事城中民捨盡毀篆廣招流亡眾觀望不敢入會左良玉駐城南其淫掠無虛日眾始入城依篆村民遭難來訴篆卽入良玉營責以大義奪還之民獲完家室者甚眾悍卒挾弓刀相向篆袒腹當之不敢害是年冬汝寧陷賊黨賀一龍掠地上蔡傳土寇剽劫篆出禦之陷陣死篆膠州人起家任子

李貞佐顧王家張人龍楊呈芳孔貞

璞按明外史忠義傳貞佐字無欲安邑人少受業同裏曹於汴之門以學行著天啟七年舉於鄕崇禎中除郟縣知縣土寇楊同錦受撫復大掠十四年二月郊迎李自成言願守郟當一面自成怒殺之並殺知縣邵可灼而去貞佐至同錦黨猶聚焦家寨貞佐練鄕兵括賊財充餉時出郊勞耕者酒食月必課士邑姊妹二人抗賊死拜其冢祀以少牢民王錫引有孝行造廬禮之士民大悅明年二月自成復來寇貞佐集眾死守汝州吏目顧王家仁和人撫賊有功當遷汝人乞畱之助貞佐城陷貞佐走拜其母曰兒不忠不孝陷母至此有勸微服遁者不可賊執之去大罵見殺人厲聲曰驅百姓困守我也妄殺何爲賊割其舌支解而死母喬亦死友人王昱相隨不去賊義之昱收葬貞佐於南郊每歲寒食鄕人傾邑祭奠廣其冢至二畝餘贈河南僉事王家亦大聲叱賊賊亂刃斫死遂盡殺郟人王家子國誘賊發金墟墓間用巨石擊殺之汝所轄四縣寶丰魯山並陷知州張人龍楊呈芳亦以節著人龍遵化人城陷不屈死妻年少家奴四人欲亂之妻飲以酒俾極歡潛遣婢告丞尉捕殺奴乃扶櫬旋裏呈芳山海衛人知魯山有惠政練總詹思鸞與進士宗麟祥等謀不軌呈芳捕斬之及城陷死有孔貞璞者曲阜人知伊陽縣賊薄城以守禦堅解圍去他日有事汝陽道遇賊被執亦不屈死

孫挺生傅世濟按明外史李中正傳賊陷名城有布衣以抗節顯者孟津孫挺生初讀書試有司不利去學星術預卜崇禎十五年有寇禍編茅河渚以居賊蹤迹得之語其妻梁氏曰此匹夫徇義之秋也夫婦對泣詬賊而死嵩縣傅世濟與兄世舟﹠﹟爲土寇於大中所執將殺之兄弟相抱泣賊議釋其一世濟卽奪賊刀自殺世舟獲免

邵子灼按建徳縣誌子灼字季可崇禎四年歲貢授永嘉訓導讀書益勵己卯中鄕試副榜例復得貢巡按王範題請擢河南郟縣知縣劇賊張獻忠等肆毒中州環攻郟縣子灼督兵死守度勢不能支整衣冠懷印綬曰此人臣致身日也賊至不爲屈蹈刃而死士民哀之立祠以祀

張主簿按汝州誌張主簿明末任郟城陷執之百折不降剮於南門外

周卜歷陳心學李得笥按明外史忠義傳周卜歷陳心學皆郟縣人心學銓授知縣不謁選而歸卜歷舉崇禎三年鄕試知內黃以父喪旋裏十五年李自成陷郟縣執心學欲官之不從被殺問卜歷曰吾以母老在此若欲仕何裏居爲自成曰汝不願仕何以官內黃曰時父在母未老也自成曰爲我執知縣可貸汝死曰戕人以利己仁者不爲自成怒遂殺之有李得笥者竇丰舉人城陷短衣雜眾中被執賊謀主牛金星嘗舉於鄕勸賊重用舉人故賊所至卽搜舉人官之或勸得笥自言不聽賊役使之又不從伺賊寐將刺之賊婦大呼賊覺乃被殺或語賊曰此舉人也賊懼棄其屍而去

汪喬年張國欽孫兆祿李可從張鳳

豸按明外史本傳喬年字歲星遂安人天啟二年進士授刑部主事歷郎中以母憂去崇禎二年服闋起官工部在道遷靑州知府潔己愛民屬縣徵賦例以十之一輸府喬年嚴卻之﹠﹟政勤敏案無畱牘姦人鄭日就自稱工部員外郎率其黨數十人乘輿張蓋來開銀礦喬年察其僞發之皆抵罪四年舉治行卓異監視中官呂直體擬督府喬年獨與抗禮直重其淸操不敢較六年遷登萊兵備副使喬年素不通苞苴至是有所贈遺悉受之旣抵萊州值城圍初解物力大屈盡出所受貲市馬募兵繕城治械殘郡復完以親老乞終養歸父服除起官平陽尋遷陜西右參政兼副使提督學校十三年復舉卓異就遷陜西按察使時巨寇方張歲復大侵喬年積谷平糶勸藩王督撫以下及巨室協助全活甚多明年擢右僉都禦史巡撫其地未受敕聞李自成謀入關卽率諸將赴商洛與士卒露處設險堵禦賊知有備不敢進八月返西安未旬日聞張獻忠寇鄖西亟移駐山陽遏之九月總督傅宗龍敗沒於項城詔擢喬年兵部右侍郎總督三邊軍務代之時自成勢益熾中州爲墟項城之敗關中精銳喪失殆盡而大將驕恣不用命中樞又寡籌略喬年收集散亡徵調邊卒僅得三萬人日夕搜討軍實爲平賊計而中樞以河南事急促出關赴援乃以十五年正月誓師率總兵賀人龍鄭嘉棟牛成虎馳出潼關時賊圍左良玉於郾城甚急喬年議趨襄陽約良玉內外夾擊乃畱步兵火器於洛陽簡精騎萬餘兼程而進襄城時已陷賊其士民日望官軍拯己喬年以二月十二日馳入之賊聞解良玉圍以數十萬眾來迎喬年亟勒兵駐城外人龍等三帥未陣先奔諸軍大潰喬年嘆曰此吾死所也率麾下千餘人入城拒守城無守具賊鑿城爲穴置火藥其中火發城裂喬年令城中穿阱隨賊所鑿以長矛刺之賊死甚眾凡五晝夜火藥矢石皆盡援兵不至賊覘喬年纛所在舉炮擊之雉堞盡碎左右泣請避喬年怒以足蹴其首曰汝畏死我不畏死也守益固十七日城陷猶督兵巷戰手刃三賊乃引刀自剄不殊爲賊所執大罵賊怒割其舌磔殺之喬年淸苦自勵惡衣菲食不識人世紛華事之官祇攜二僕不以家累自隨其去靑也士民爲立祠其後襄城亦祀之一時同死者副將張國欽黨威監紀西安同知孫兆祿材官李可從襄城典史趙鳳豸初喬年之撫陜西也奉詔發自成先冢詗得其族人爲縣吏者撻掠之其人言去縣二百里亂山中有聚而葬者十六冢中有一冢始祖也相傳穴爲仙人所定有鐵燈檠照大壙中曰鐵燈不滅李氏當興如其言迹之山徑仄險林木晦黑果得李氏村村旁累累十六冢中一冢發之有螻蟻數石火光尙熒熒然斫其棺骨靑黑色毛被體而黃腦後一穴如錢大中盤赤蛇長三四寸有角見日而飛髙丈許以口迎日色而吞咋者六七反而仍伏喬年函顱骨並蛇臘之以聞自成知而憾甚故致死於喬年云

黨威樊來保艾萬年按陜西通誌威字振宇神木人幼負勇力便弓馬以西安參將立戰功見重於經略丁啟睿從戎奏凱嚴明慈惠一時倚爲名將崇禎十五年督師汪喬年統兵二十萬至河南剿李自成威以中軍副將進秩總兵賜蟒玉同四總兵十副將當賊八十萬眾一日十七戰威衝鋒履刃身被十餘創良久乃蘇及賊勢日盛喬年移駐襄縣爲持久之計威與曹文詔以兵萬餘衛之賊又修攻具威且戰且守城中乏食威見勢不可支乃進曰賊驅饑民爲兵我卽大肆殺戮何忍且城中無見糧不如暫退關中休養再簡勁兵以殄渠魁餘黨不足平也喬年不可及賊圍急喬年知事去欲自盡威泣勸乃止旋登城見賊帥旗在南威引精銳二十騎出西門從間道衝其營斬左右數十人奪帥旗而還次日勢益危威又率千餘騎出東入南出西入北突賊營當者無不披靡殺賊𨿽眾而血汗已竭每以不得斬賊帥爲恨食盡外救不至城陷喬年自縊威復持佩刀格戰賊弓弩亂髮矢下如雨被數創自刎屍不僕者移時賊驚以爲神又有副總兵樊來保及神木副總兵艾萬年與李賊戰於巴家寨死之

馬鳴節弟

鳴廉按延安府誌鳴節世襲楡林百戶賦性忠勇賊兵攻城將陷鳴節聚室中木器環妻孥於中舉火焚之復出持刀巷戰殺傷數十人力竭顧視其家火愈烈還入火中以死弟鳴廉爲督師汪喬年中軍喬年被圍於襄縣時鳴廉單騎馳救出入賊壘者三亦沒於陣

桂振燾按潛山縣誌振燾三舉鄕賓兩賑饑荒縣令柯郡侯楊皆旌焉壬午春被賊執逼降不屈大罵而死越旬子應昌歸斂顏色如生

王孟超按武進縣誌孟超天啟壬戌武進士爲洞庭都司僉書崇禎十五年三月嶽州平江縣山寇甘明陽等數千人侵嶽時會剿諸將畏賊不敢進沅撫陳睿謨檄孟超往孟超奮身搏戰斬賊首數十級賊眾合圍被執罵不絕口賊殺之懸首樹杪猶怒目瞋視撫按具題請卹贈遊擊將軍蔭一子爲小旗

何左相申吳巡檢唐良銳胡淵按明外史忠義傳燮字中理晉江人舉於鄕歷知靈山桂東二縣崇禎中爲亳州知州州自八年以後流賊土寇交橫益以饑饉居民死徙過半燮盡心拊循營戰守具甚備未幾山東河南土寇疊至燮戰盧家廟生擒賊魁二人刳其腸示眾撫降者數千人十五年二月李自成陷河南居民盡室逃城空不能守賊至執燮欲降之罵不屈斷足割胸而死懸首市上三日耳鼻猶動賊遂縱兵四出霍丘靈壁盱眙皆陷霍丘八年春嘗陷至是再陷知縣左相申率兵巷戰力屈被執死之巡檢吳姓者鬥死靈壁知縣唐良銳全州舉人城陷抗罵死盱眙先被陷賊來寇士民悉走主簿胡淵不去或言君非正官盍避諸淵正色曰吾亦守土吏可偸生耶縣故無城持至龜山寺力斗殪數人賊駭欲遁會馬蹶被執奮罵而死淵永年人起家貢生

趙興基鄭元綬趙之璞程楷胡守恆按明外史忠義傳興基雲南太和人舉於鄕崇禎中爲廬州通判賀一龍左金王等五大部據英霍二山久暑入秋出以爲常山城長吏挈其印視事舟中濱江聚落荒梗無人居督師楊嗣昌遣監軍僉事楊卓然招之受侮而返至是李自成張獻忠大亂中原一龍等遙相響附十五年獻忠爲左良玉所敗走與諸部合遂以三月攻舒城逾月城陷攺爲得勝州據之遣其黨分掠旁邑遊騎日抵廬州城下興基與知府鄭履祥經歷鄭元綬合肥知縣潘登貴指揮同知趙之璞裏居參政程楷分門守監司蔡如蘅貪戾民不附賊諜滿城中不能知五月提學禦史徐之垣以試士至獻忠遣其下僞爲諸生襲儒冠以入夜半舉炮城中大擾之垣如蘅及履祥登貴﹠﹟縋城走興基時守水西門聞變挺刃下戍樓與鬥斬數人被創死元綬楷共守南燻門元綬力鬥死楷不屈死之璞分守東門巷戰死廬州城池髙深八年春賊百方力攻知府吳大朴堅守不下後屢犯終不得志至是以計得之履祥登貴懼罪委之興基總督史可法按問諸生胡來化曰失城守令非別駕也因其死而誣之何以慰忠魂勵生者可法以其言聞乃治兩人罪而贈興基河南僉事楷光祿卿元綬亦贈卹方賊攻舒城縣令適以憂去裏居編修胡守恆與遊擊孔廷訓督民兵共守守恆家富而吝鄕裏怨之會廷訓縱所部淫掠士民遂叛降賊城將陷悍卒殺守恆朝中以爲殉難超贈少詹事謚文節

楊春芳陳知訓沈鴻起婁懋履按明外史趙興基傳崇禎十五年三月賊陷廬州遂乘勢連陷含山巢縣廬江及無爲六安又陷太湖知縣楊春芳典史陳知訓教諭沈鴻起訓導婁懋履並死焉

王恆言按寧波府誌恆言字仍默崇禎三年舉於鄕授館陶教諭以文行訓迪多士翕然宗之升滎陽知縣淸賦賑荒惠政浹於通邑流寇逼境恆言露宿城頭竭蹶固守勢孤援絕城遂陷賊脇降終不屈而死時崇禎壬午五月五日也滎人哀之與縣尉共葬南郊外鐫碑曰殉難歲時致祭焉

張鳳翮按明外史司五教傳裏居參政張鳳翮字健衝天啟五年進士崇禎中官禦史極論四川巡撫王維章貪劣而請召還給事中章正宸不納出按雲南還朝言陛下議均輸再徵一年民力已竭而討賊諸臣泄泄沓沓徒糜數百萬金錢帝納其言敕兵部飛騎勒熊文燦進兵而張獻忠已叛矣十五年遷浙江右參政未任擢右僉都禦史巡撫江西爲給事中韓如愈劾罷賊陷城脇之仕不屈死

夏統春按明外史忠義傳統春字元文桐城人爲諸生慷慨有才志輸財入國學用保舉授黃陂丞嘗攝黃安黃梅二縣事﹠﹟著廉能聲崇禎十五年賊犯黃陂統春已遷涪州判官未赴乃督眾拒守凡十五晝夜賊忽解去統春度賊必再至而眾已疲甚休於家閱五日賊果突至城遂陷統春巷戰力竭被執欲屈而用之統春指賊魁大罵賊怒斷其右手復以左手指賊罵賊又斷之罵不已乃割其舌剜其目猶以頭觸賊遂支解之

劉禋按明外史忠義傳禋字誠吾中部人從髙祖聰順天巡撫髙祖璋霸州知州祖仕刑部郎中以諍大禮廷杖後與定李福達獄下吏遣戍穆宗朝起太僕少卿年老不就父爾完歷商丘名山知縣有學行禋性剛介事親孝母歿於名山四千里扶櫬過劍閣云棧以肩任之父少寐愛聽史記禋每夕朗誦俟父熟寢乃巳崇禎四年賊陷中部禋負父走免十四年由鄕舉授登封知縣土寇李際遇申靖邦據山爲亂禋練壯士數百且守且戰寇不敢近十五年李自成陷其城禋被縛自成以同郡故欲降之禋叱曰豈有奕世淸白吏肯降賊耶自成曰吾與若同鄕今有事關中曷與我共事禋終不屈自成義之遣賊將反復說以數百言禋執彌厲乃見殺贈僉事

陳顯元按明外史劉禋傳顯元由鄕試副榜授新安知縣惡衣糲食徒步咨疾苦饑寒者輒衣食之以城堞傾頹寇至必不能守率士民入保關門寨賊檄降立碎其檄及來犯死守月餘力竭而陷見賊怒罵賊大殺寨中人厲聲曰守寨者我也百姓何辜寧磔我賊益怒顯元益罵遂支解而死是時流賊之亂河南最劇故其死事者最多巡按禦史蘇京奉詔錄上凡二百四十有九人後所傳不及百人蓋武職及州縣末秩舉貢諸生所遺者幾十之五六云

王道純按明外史忠義傳道純字懷鞠蒲城人天啟五年進士授中書舍人崇禎三年擢禦史疏陳破資格之說言銓除舉劾考選甲乙科太低昂宜變通則賢才日廣帝命所司卽行而甲科勢重卒不能返流賊躪關中道純請急賑饑民毋使從賊報可已劾罷光祿卿蘇晉參政張爾基四年劾吏部尙書王永光當去者三不可畱者四不納巡按山東李九成孔有徳叛於吳橋南下道純遺書巡撫余大成令討捕大成不信再促之遂托疾請告與登萊巡撫孫元化遣使招撫道純以爲非請敕二撫速剿及賊陷登州元化被縶大成猶主招撫道純憤抗疏力爭帝卽命道純監軍及徐從治代大成謝璉代元化並入萊州爲賊困在外調度止道純一人賊遣使僞乞撫道純焚其書斬其使馳疏言賊日以撫愚我一撫而六城陷再撫而登州亡三撫而黃縣失今四撫而萊州被圍我軍屢挫安能復戰乞速發大軍拯此危土時周延儒熊明遇主撫議道純反被責讓明遇遣職方主事張國臣贊畫軍事道純請令過萊入登力任撫事國臣入賊中招諭賊佯許之攻圍如故及總督劉宇烈至進兵沙河道純與之俱宇烈中情怯頓兵不進日議撫尋棄軍奔道純復請速討不納迨巡撫謝璉被執天子震怒逮宇烈召道純還京而明遇亦罷去宇烈下吏引道純分過道純憤疏駁其所奏十餘事命所司並按又劾明遇國臣交通﹠﹟國十罪語侵延儒疏未下延儒泄之國臣國臣亦劾道純十罪道純遂並劾延儒帝皆不問已而賊平道純竟坐監軍溺職斥爲民十五年廷臣交薦部議將起用未果及李自成陷蒲城道純抗節死福王時贈卹如制

祝萬齡竇光儀徐方敬徐芳聲朱誼按明外史忠義傳萬齡咸寧人父世喬有至行以父遠遊久不歸年十五卽獨身訪求歷數千里屢瀕死卒得之後由選貢生爲南康通判以淸愼著萬齡從鄕人馮從吾遊舉萬曆四十四年進士累官保定知府天啟六年魏忠賢盡毀天下書院萬齡嘆息逆黨李魯生劾萬齡倡訛言謂天變地震物怪人妖悉由毀書院所致非聖誣天寶甚萬齡遂落職閒住崇禎初用薦起黃州知府集諸生於定惠書院迪以聖學諸生悅之稱關西夫子居三年遷河南副使監軍磁州輝縣之北與山西陵川之南有村曰水峪回賊竊據數十年大爲民患萬齡與山西監司王肇生合兵擊六戰焚其巢三百餘賊遂平錄功加右參政流賊自山西入河北掠新鄕萬齡邀擊之賊走陵川已復大至坐失事削籍歸湯開遠訟其冤不納久之廷臣交薦部議將起用未及而西安陷萬齡深衣大帶趨至關中書院哭拜先聖投繯死懷慶通判咸寧竇光儀儀封知縣長安徐方敬芮城知縣咸寧徐芳聲舉人宗室朱誼皆裏居城破皆投水死

周士朴子

業熙

按明外史本傳士朴字丹其商丘人萬曆四十一年進士除曲沃知縣泰昌元年徵授禮科給事中累遷工科都給事中中官王添爵選淨身男子索賄激變守陵劉尙忠鼓陵軍挾賞劉朝等假賫送軍器名出行山海外勢洶洶織造李實訐周起元羣璫索冬衣辱尙書鍾羽正士朴皆疏爭居垣中數年數與中官相搘拄深爲魏忠賢所惡會當擢京卿忠賢持不下士朴遂謝病歸崇禎元年起太常少卿歷戶部左右侍郎拜工部尙書帝命中官張彜憲監戶工二部出納士朴恥與共事數相齟齬彜憲訐於帝士朴疏對詞直帝無以難以和衷慰勉而心甚銜之未幾駙馬都尉齊贊元以遂平長公主塋價士朴不引瑞安大長公主例而壽寧大長公主薨則引瑞安例上疏醜詆之帝遂削其籍十五年廷臣交薦不召其年八月李自成陷商丘與妻曹氏妾張氏子舉人業熙子婦沈氏同日縊死

張化樞按無爲州誌化樞雲南人崇禎十五年任湖廣漢陽府節推以事謁淮撫史可法淮撫知其才念無爲遭賊新破使領州事化樞至招流亡撫瘡痍摘姦發伏十一月忽有羣賊夜襲城擁化樞去渡橋時乘間卽投水賊急挽不得死擁至桐城使呼城降化樞大呼曰我無爲州正堂賊脇我至此城切勿開賊立刃之

楊文嶽傅汝爲王世琮馮名聖朱如

寶賈悌文師頤按明外史本傳文嶽字斗望南充人萬曆四十七年進士授行人天啟五年擢戶科給事中毛文龍遣使獻俘中途易去六人文嶽駭異疏論之竟置不問屢遷禮科都給事中崇禎二年出爲江西右參政歷湖廣廣西按察使雲南山西左右布政使八年以右副都禦史巡撫登萊朝鮮告急乞急敕海島總兵沈世魁登萊總兵陳洪範救援二將逡巡不赴朝鮮遂破已而撤海外軍艦檻猶畱石城諸島文嶽請盡撤之自是登萊戒備益嚴時有詔開銀礦文嶽恐召寇力陳其害忤旨切責十二年五月擢兵部右侍郎總督保定山東河北軍務代孫傳庭十四年正月李自成陷洛陽遂犯開封詔文嶽赴救文嶽率總兵虎大威以眾二萬渡河賊已先遁追擊於鳴臯破之還駐兵開封閱三月疫大作詔促其進兵乃分遣病卒於衛輝諸郡而以餘卒趨汝寧時汝寧無寇文嶽頓二月士民苦之爲榮王所逐乃出屯西平新蔡間已而賊走內鄕淅川與羅汝才張獻忠合勢益盛七月文嶽趨鄧州賊亦連營至環而攻之文嶽督兵出城北七里河與之交鋒三戰三捷斬其魁一條龍一隻虎賊遂遁去至八月陜西總督傅宗龍統兵二萬次新蔡文嶽以師會之尋大潰於孟家莊再潰於火燒店文嶽所部先走將挾文嶽騎而馳夜入項城明日奔陳州宗龍遂覆沒事聞命革職充爲事官戴罪自贖文嶽收召散亡軍稍集會巡撫髙名衡請移兵防杞遂率所部赴之俄聞賊破葉縣向裕州以十一月四日馳援而賊卽於是日陷南陽唐王遇害言官交章糾劾文嶽亦上章請罪帝猶畱之十二月賊復圍開封明年正月文嶽率師馳救賊乃解去論功得復官文嶽慮其犯汝寧卽與大威及監軍副使任棟從間道疾抵上蔡出賊之前而命軍赴汝寧防禦尋以督師丁啟睿檄移軍郾城二月朔啟睿督左良玉與自成汝才大戰文嶽亦督大威等助之酣戰良久賊潰敗猶恃其眾距官軍數里而營文嶽啟睿東西掎角互有勝負相持十一晝夜賊死傷數千官軍損失亦眾賊乃引去六月以開封圍急起侯恂兵部右侍郎總督保定山東河南湖北軍務代文嶽而詔所司察文嶽罪狀七月朔文嶽啟睿合良玉大威及楊徳政方國安四總兵之師次開封朱仙鎭良玉先以其眾南走國安及參將熊惟鰲亦以川兵南走營中亂中軍陳可立長跪擁啟睿馬足趣行於是大威徳政之兵亦走諸營盡走啟睿文嶽聯騎奔汝寧賊渡河追之長驅四百里官軍失亡數萬人事聞給事中方士亮顧鋐交章論列詔褫官候勘九月文嶽在汝寧督兵夜襲賊營稍有斬獲賊整眾逐之伏兵俱起掩殺無算賊備益嚴時賊旣陷開封旋敗孫傳庭兵以閏十一月悉眾薄汝寧諸賊魁老回回革裏眼左金玉等畢會十一日文嶽遣都司康世徳以輕騎偵賊世徳馳還率所部五百人夜縱火噪而走十三日羣賊悉至離城五里而軍監軍僉事孔貞會以四川兵屯城東文嶽以保定兵屯城西賊進攻相持一晝夜川兵潰殺傷數百人賊遂攻保兵勢不支僉事王世琮知府傅汝爲通判朱如寶急縋將士入城副將賈悌參將馮名聖亦掖文嶽貞會登城明日賊四面力攻戴扉以障矢石云梯如墻而立城上矢炮木石雨集賊死傷山積而攻擊不休一鼓百道並道而登城遂陷執文嶽世琮如寶悌名聖於城上汝爲聞變赴水死賊擁文嶽等見自成汝才諸盜魁文嶽大罵世琮如寶等亦不屈賊怒縛諸人於城南三里鋪用大炮擊之咸糜爛死汝陽知縣文師頤亦死之士民屠戮者數萬人焚公私廨捨皆盡崇王由樻先避之襄陽未幾爲賊攻陷亦遇害自成以文嶽死忠備禮斂之其後都督孫尙進哀慟曰楊公豈受賊棺耶易之時已經年顏色如生世琮達州人由鄕舉爲歸徳推官嘗登城禦賊被矢貫耳不動時稱王鐵耳汝爲江陵人起家進士如寶成都人師頤廣西人並起家鄕舉

趙輝子

琬

丁師羲李時茪按明外史忠義傳輝字黃如河津人崇禎七年進士授戶部主事兩督倉儲力祛姦蠹歷兵部郎中遷霸州兵備副使十五年十一月畿輔被圍輝卽偕知州丁師羲裏居參政李時茪等爲城守計督士民固拒逾月援軍不至城遂破輝整冠帶自盡季子琬同死師羲時茪皆死之贈輝光祿卿師羲參議時茪太常卿師羲楚雄人選貢生時茪進士累官吏部郎中分守常鎭右參政

顏孕紹趙珽姚汝明陳三接周而淳按明外史忠義傳孕紹字賡明曲阜人崇禎四年進士除鳳陽知縣調繁江都行取給事中陳啟新訐其鉆求翰林調於外尋由邯鄲知縣遷眞定同知守城剿寇有功十五年擢河間知府比歲大饑死亡載道寇盜充斥拊循甚至閏十一月城突被圍與參議趙珽同知姚汝明知縣陳三接等堅守援兵雲集率逗𨖻孕紹知城必破預集一家老於室中積薪繞之而身往城上策戰守及城破趨歸官舍舉火焚室衣冠北向再拜躍入火中同死珽慈溪人崇禎元年進士歷知南安候官二縣屢遷河間兵備僉事一門十四人悉被難汝明夏縣人天啟元年舉於鄕性孝友崇禎間歲大歉傾廩賑濟立義冢瘞暴骸授蠡縣知縣歲凶惠政甚備聞鄕邑又饑貽書其子令賑救如初後官河間與妾任同死三接文水人舉崇禎六年鄕試知河間縣歲旱饑人相食三接至雨卽降有疑獄數年不決三接立決之妻武氏賢三接見封疆多故遣之歸答曰夫死忠妻死節分也三接巷戰死武亦從之珽贈太僕卿孕紹光祿卿汝明三接﹠﹟僉事有周而淳者掖縣人初拜兵科給事與同官六人分督畿輔諸郡城守事而淳甫至河間城卽被圍竟與諸臣同死贈太常少卿

陳美蔡思繩宋大勛田世福郭裕

萬敬宗周建中胡承熙子爾英

萬惟壇按明外史忠義傳美字在中新建人崇禎時由鄕舉爲常山知縣母憂歸服闋起官宜城兵燹之餘民生淍瘵及張獻忠據谷城人情益懼美安輯備至獻忠陷襄陽遣兵來犯美偕守備劉相國迎擊賊中伏敗去巡按禦史上其功獲敍錄撫治都禦史王永祚以六等課所部有司美居上上薦於朝未及擢用十五年冬李自成連陷洛陽南陽汝寧長驅犯襄陽左良玉先奔永祚及知府以下俱遁賊入城鄕官羅平知州蔡思繩福州通判宋大勛殉節賊分兵寇宜城棗陽谷城光化均州美守宜城固拒八晝夜城陷抗罵不已爲賊支解訓導陽城田世福亦死之棗陽知縣郭裕淸江人十四年春由舉人授任甫視事獻忠至良玉屯近邑裕單騎邀與共禦賊卻去至是賊將劉福來攻裕發炮石擊傷多賊憤攻益力城裕身被數槊大罵賊支解之闔門遇害光化知縣萬敬宗南昌人貢生到官以死自誓賊薄城遂自盡賊義之引去城獲全鄕官韓應龍舉人歷官長蘆鹽運使不受僞職自縊死谷城知縣周建中亦殉節均州知州胡承熙被執不屈與其子爾英俱死承熙有能聲永祚課屬吏亦列上上遷刑部員外郎未行而遇難賊旣陷襄陽分兵犯鄖陽之保康知縣萬惟壇與妻李氏俱死之惟壇曹縣人恩貢生

諶吉臣濮有容袁啟觀廖應元劉申

錫按明外史忠義傳吉臣字仲貞南昌縣人父應華萬曆時以參將援朝鮮戰歿吉臣由舉人崇禎中爲云夢知縣十五年十二月李自成陷襄陽其黨賀一龍陷徳安安陸知縣分水濮有容一門十九人皆死吉臣亟遣孥歸身效死勿去明年正月城陷被執不食累日賊臨以兵乞速死賊壯之欲授以官不屈驅上馬曰我失守封疆當死此更安往乃見殺袁啟觀者云夢諸生也賊據城啟觀立寨自守怨家告賊執去出題試之啟觀曰汝旣知文亦知亂臣賊子人人得而誅之邪賊怒殺之廖應元安陸諸生也城陷鄕民皆結寨自保賊將白旺連破數十寨應元守益堅姦人執送旺旺問汝欲何爲厲聲曰欲殺賊爾賊怒射殺之應山舉人劉申錫養死士百人城陷謀恢復兵敗爲旺所殺百人皆戰死

盧學古張郊芳程之奇朱士完彭大

翮兄修翮

侄龍躍

按明外史忠義傳學古夏縣人舉於鄕授衡水知縣遷承天府同知攝荊門州事崇禎十五年十二月李自成寇荊門學古誓死守學正黃州張郊芳訓導黃岡程之奇亦盟諸生於大成殿佐城守賊環攻四日無援城陷學古罵賊不絕口剖腹而死郊芳之奇亦不屈死有朱士完者潛江舉人鄕試揭榜夕夢黑幟墮其墓門粉書亂世忠臣四字至是賊破承天長驅陷潛江士完被執械送襄陽道由泗港嚙指血書己盡節處遂自經賊所過焚毀獨士完所題壁獨存又有彭大翮者景陵之靑山人賊逼承天大翮出所著平賊權略上之當事不能用遂自集一旅保鄕曲邀斬賊過當賊怒雨夜襲之大翮太息曰吾子孫陣亡已盡吾何用生爲赴水死按安陸府誌大翮與兄修翮侄龍躍輩擊殺數賊不勝同赴河死

撖君錫張允修李友蘭王維藩王圖

南李云呂調元按明外史忠義傳君錫字賓王絳縣人爲諸生有聲從遊者甚眾崇禎中爲荊州府訓導十五年十二月李自成旣陷襄陽遂陷夷陵荊門向荊州湖南巡撫陳睿謨急渡江入城奉瑞王常潤南奔監司以下皆奔士民遂開門迎賊君錫正衣冠端坐明倫堂賊至欲屈之詬罵而死賊大索縉紳故相張居正子尙寶丞允修不食死戶部員外郎李友蘭不屈死諸生王維藩率妻朱及二女避難爲賊所掠維藩令妻女赴井死遂見殺諸生王圖南亦避難被執抗罵死夷陵李云由鄕舉歷武功知縣潁川知州州人祠祀之謝事歸知明祚將移大書名義至重鬼神難欺二語於牖以自警及城陷不屈執至江陵絕食旬日卒呂調元者歸州千戶也賊陷城士民悉歸附調元獨率部卒格鬥陷重圍中招之降大罵死亂刀下

吉孔嘉子

惠迪

王端冕陳廣心王一統按明外史忠義傳孔嘉洋縣人幼時訴父冤於巡按禦史獲釋以孝稱舉崇禎三年鄕試授寧津知縣蠲繁苛除寇賊闔邑頌徳遷順徳同知調眞定尋擢順徳知府十五年冬順徳受圍孔嘉悉力捍禦力屈城破與妻張氏長子貢生惠迪次子婦王氏﹠﹟死焉贈太僕少卿妻子皆獲旌畿內以守城被難者又有王端冕字服先江陵人由舉人爲趙州知州以廉惠得民城破被執死之教諭陳廣心元城人起家乙榜城將破衣冠危坐以待諸子環泣請避厲聲曰吾平生所學何事豈爲兒女子戀戀邪遂被殺訓導王一統成安人居家多義行死節明倫堂各贈卹有差

唐鉉按明外史吉孔嘉傳畿內以守城被難者又有唐鉉字節玉雎州人崇禎七年進士歷定州知州死之贈右參議

髙維岱李時正邸養性劉維蕙曹一

貞董調元按明外史吉孔嘉傳畿內以守城被難者又有髙維岱昌邑人舉於鄕爲永淸知縣視事甫旬餘卽遇變一門死之典史李時正教諭邸養性鄕官劉維蕙同死淸丰破教諭曹一貞訓導董調元亦死焉維岱贈僉事餘贈卹有差

傅梅孟魯缽張鳳鳴按明外史忠義傳梅邢臺人萬曆十九年舉於鄕除登封知縣善政具舉公餘撰嵩史十三篇遷刑部主事張差以梃擊系獄諸司官胡士相勞永嘉等將以瘋癲蔽獄梅憤夜詣同官陸夢龍曰人情佐姦而甘心儲皇吾𨿽卹刑山右當上疏極論君與我共事乎時侍郎張問達署部事夢龍曰張公遇我厚未嘗力爭遽上疏若張公何當更言之明日夢龍與梅見問達反復言之問達乃令會士相等再鞫及差供至擊皇太子士相卽推案起獄竟不具梅益憤已問達納夢龍言再令十三司會鞫梅後至眾問獄有兩議君如何梅曰姦人欲害皇太子安得持兩議果爾請立一標爲皇太子者左爲賊者右復有言當愼者主事王徳坤面發赤厲聲曰姦人欲害儲皇乃不敢詰何言愼也旣而會鞫差始成獄比差棄市梅慮其潛易躬請監刑自是爲時所疾以京察奪其官天啟初禦史焦源溥訟於朝起陜西布政司都事都禦史馮從吾推引之擢戶部主事六年春禦史曾應瑞劾其呈身從吾遂削籍崇禎中起故官歷臺州知府解職歸十五年冬畿輔戒嚴梅捐二千金與中書舍人孟魯缽張鳳鳴佐順徳知府吉孔嘉募兵共守及城破皆死之十七年三月贈梅太常少卿魯缽工部主事

李其紀鶴舉杜斗愚鄭獻書賈太

初申爲憲按明外史傅梅傳梅同時鄕居死難者淸丰則吏部郎中李其紀黃州推官鶴舉富陽知縣杜斗愚南樂則監生鄭獻書河間則襄陽知縣賈太初永年則山東副使申爲憲其紀太初爲憲皆進士斗愚舉人

邢國璽馮守禮子攄奇

拱奇

張日新子

光裔

安守夏張予卿朱迥添任萬民文昌

時申周輔李耿吳良能周啟元劉

光先按明外史忠義傳國璽長葛人崇禎七年進士授濰縣知縣攺建石城盡心民事莊烈帝以修城郭練民兵儲糗糧備戎器四事課天下有司率視爲具文惟國璽奉行如詔上官交薦遷戶部主事運道梗於盜有議開膠萊河者國璽力陳其便擢登萊兵備僉事經度河道十五年畿輔戒嚴部檄徵山東兵入衛國璽監督至龍岡猝遇警至部卒驚懼欲竄國璽叱止之身先搏戰矢刃交加墮馬死久之撫按不奏帝降旨嚴責乃具聞贈卹如制當是時山東郡縣勢如破竹直抵海州贛楡沭陽丰沛列城將吏或棄城遁或獻金帛迎降其身死封疆者有馮守禮張日新張予卿朱迥添任萬民文昌時李耿吳良能吳汝宗周啟元劉光先十一人守禮猗氏人舉於鄕縣令有疑獄語訴者得馮孝廉一刺獄卽解其人懷金以告拒不聽選平定州學正諸生兄弟爭產相訐饋以金守禮嚴卻之開示以友悌皆解去由莒州學正遷知萊蕪至是與二子攄奇拱奇﹠﹟自殺日新浙江建徳人由歲貢生爲宿松訓導齊東教諭見海內寇起時與諸生講藝習射招土寇安守夏降之及齊東被圍與守夏登陴守城陷及子光裔死之妻方氏立自刎守夏亦從死予卿知陽信城破殉難迥添者沈陽宗室也居潞安由宗學貢生爲鄒平知縣城失守全節以死萬民陽曲人爲諸生見鄕郡被寇艸救時八議守城二十策獻之當事果得其用以保舉授武城知縣在職三年有能聲竟殉城死昌時全州人舉於鄕爲臨淄知縣以廉愼得民城受圍與訓導申周輔共守城破舉家自焚周輔亦被難耿大興人崇禎十三年進士知壽光自縊城上良能遼東蓋州人舉順天鄕試知滕縣捍禦山寇邑賴以安及是城將破盡殺家屬拜母出力戰死啟元黃岡人舉於鄕知髙苑縣城破朱衣坐堂上死之光先知丰縣時騎兵二千營西城外不攻夜一人自營逸出語城上人曰得梯卽攻不信又有逸者曰梯成立攻矣婦人亦自營出曰盡甲矣昧爽突攻西南陬城中力禦之忽已登西北陬光先死焉

孫天爵按兗州府誌天爵滋陽人世襲魯府儀衛副使壬午城破天爵語子曰吾家世受國恩當以死報父子妻女凡六人俱沈於井

張振秀劉源淸陳興言路如瀛徐應

芳陳翔龍張宗衡邢泰吉尹任賀

秉鉞按明外史忠義傳振秀臨淸人萬曆三十八年進士授肥鄕知縣以才調永平遷兵部主事泰昌元年攺吏部更歷四司至文選員外郎乞假歸崇禎攺元起驗封郎中歷考功文選二司時魏忠賢已殛淸姦黨登賢良振秀有力焉擢太常少卿督四夷館坐事落職歸十五年閏十一月河間被圍遠近震恐臨淸總兵官劉源淸偕榷關主事陳興言同知路如瀛判官徐應芳吏目陳翔龍在籍兵部侍郎張宗衡員外郎邢泰吉臨汾知縣尹任及振秀等爲守禦備未幾城被圍力拒數日援不至城破﹠﹟死之天津參將賀秉鉞以扶父櫬至臨淸巷戰終日矢盡被執死之興言未詳如瀛陵川人應芳臨川人翔龍蕭山人泰吉任皆進士宗衡同邑進士源淸澤淸弟贈榮祿大夫太子少保秉鉞太寧左衛人崇禎四年登武科一甲第三人

王大年楚煙子

鳳苞

劉弘緒按明外史張振秀傳其時城破殉難者有壽張王大年曹州楚煙滕縣劉弘緒數人大年舉進士歷禦史加太僕少卿以附魏忠賢名掛逆案至是盡節而死煙舉進士歷龍溪贊皇二縣遷戶部主事解職歸及城失守力抗拒子鳳苞以身翼之皆被殺妻趙觸柱死弘緒由進士歷洛陽知縣車駕郎中遇變死

鄧藩錫王維新李昌期郝芳聲樊吉

人兪起蛟丁文明按明外史忠義傳藩錫字晉伯金壇人崇禎七年進士歷知龍巖嵊二縣遷南京兵部主事十五年遷兗州知府時中州地殘破已盡兗與接壤土寇蜂起益以饑饉人不聊生藩錫區處家務以一妾一子行甫抵任已聞塞上有警亟繕守具才數旬四萬騎已薄城下走告魯王曰郡有吏國有王猶同舟也列城失守皆由貴家惜金錢而令窶人餓夫列陴捍禦夫城郭者我之命也財賄者人之命也我不能畀彼以命而望彼畀我以命乎王誠散積儲以鼓士气城猶可存不然大事一去悔無及矣王不能從藩錫與監軍參議王維新同知譚絲曾文蔚通判閻鼎推官李昌期滋陽知縣郝芳聲副將丁文明王府長史兪起蛟及裏居給事中範淑泰等分門死守至十二月八日力不支城破維新猶力戰被二十一創乃死藩錫受縛不降被殺妾聞攜子投井死魯王以派亦被殺昌期永年人芳聲忻州人﹠﹟起家進士昌期嘗監軍破土寇萬眾推其才芳聲治縣有聲至是皆死有樊吉人者元城人由進士知滋陽以才擢兵部主事再擢山東兵備僉事未行遇變自刎死起蛟錢塘人由貢生歷官魯府左長史相憲王及惠王立欲易世子起蛟力諫乃已世子嗣位值歲凶勸王賑貸自出粟二千石佐之大盜李靑山率眾來犯偕淑泰出擊大破其眾及王被難起蛟率親屬二十三人殉之文明亦戰死事聞贈維新光祿卿藩錫太僕少卿昌期僉事餘贈卹有差

範淑泰按明外史忠義傳淑泰字通也滋陽人崇禎元年進士授行人五年冬擢工科給事中上疏言綜核之獘以規帝而以仁敬寬簡四說進帝以寬簡非所急不納其言已復陳時政五事言主勢不可使孤國體不可使卑王章不可使紊宸斷不可使偏臣節不可使偸語多刺時事報聞復極陳刑獄繁多乞敕刑官疏理帝褒納之流賊犯河南追論先任巡撫樊尙璟罪又劾總兵鄧﹠﹟淫掠狀中官張彜憲言天下逋賦至一千七百餘萬請遣科道官督徵帝大怒責撫按回奏淑泰言民貧盜起逋賦難追督不從給事莊鰲獻章正宸建言下吏抗疏救之吏部張捷薦逆黨呂純如淑泰極論其謬並論大學士王應熊朋比行私無何又劾捷徇應熊意用其私人王維章撫蜀言維章官西寧坐加徵激變落職閒住捷朦朧啟事明肆姦欺帝責捷自陳捷詆淑泰黨同伐異帝不問已復言維章爲雲南布政贓私狼籍捷應熊納其厚賄爲門客所首而錦衣不敢問移之刑部員外郎楊惕如遂苟且畢事帝亦不聽時皇陵被毀巡撫楊一鵬得罪應熊以座主故力庇之淑泰發其停匿章奏狀帝亦不究淑泰乃摭應熊納賄數事上之應熊捐貲助陵工淑泰又劾其召寇庇姦帝責以挾私求勝終不納十一年冬上疏言今以措餉故至搜括借助卽行之而得再有兵事能復行乎治不規其可久徒倉皇於補救之術非所以爲忠也陛下方以淸節風天下而乃條敍百官金錢於多寡之間是教之貪也至借貸之說尢不可行京師根本重地邇者物力困竭富商大賈大半旋歸內不安何以攘外乞立寢其說又言彊兵莫如行法今之兵以索餉則彊以赴敵則弱以殺良冒功則彊以除暴救民則弱請明示法令諸將能用命殺賊者立擢爲大將否則死無赦無以降級戴罪徒爲不切身之痛癢帝是其言十五年累官吏科左給事中疏言天下苦兵十餘年外無死綏之士內無握勝之臣悠悠歲時坐觀成敗失治平之道一矣雨澤不降兵役繁興百姓死傷枕藉相望猶復追呼不休以致人心思亂延盜開門失治平之道二矣加派二千餘萬損民長寇誰爲厲階旣括餉以養兵乃呼餉則有禦寇則無失治平之道三矣師行糧從今取給於經過之州縣奴辱長吏鞭撻小民劫財掠妻馬首如錯失治平之道四矣乞召密勿大臣急圖馭將足兵安民攘寇方略勿徒飾太平之容致天下日壞也帝然之其秋出典浙江鄕試事竣還家十二月兗州受圍淑泰竭力固守城破死之詔贈太僕少卿官其一子

忠烈部名臣列傳四十五

明十六

史鑑按昌邑縣誌鑑壬午兵變守北城被執不屈用火焚死

姜演按昌邑縣誌演生員壬午兵變守東南角城陷被執索財物刀背交加演詈罵被殺

姜惺法姜恂法按昌邑縣誌姜惺法姜恂法壬午兵變同守南城被執罵不絕口而死

陳自靖劉希歐孫顯宗梁潤之孫積

慶孫依遲必揚邢侯福於寧呂鷹

揚趙珍按昌邑縣誌陳自靖劉希歐孫顯宗梁潤之孫積慶孫依遲必揚邢侯福於寧呂鷹揚趙珍俱生員壬午兵變殉難

王保泰按昌邑縣誌保泰任鴻臚寺序班壬午城陷被遊騎所獲索財物曰吾極有銀錢只不與爾輩騎怒以刃迫之保泰亦怒罵曰速殺我不懼也因被害

李熙按昌邑縣誌熙生員壬午兵變遊騎獲之迫索財物熙爲莊語責以大義兵以刃犯之大罵而終其妻黃氏亦大罵不止同及於禍

劉元績按昌邑縣誌元績生員壬午城陷縛至東山營叱索財物元績怒目視之兵怒甚舉火燒之元績大呼曰我新郭社某也早失父尙有老母幼子不知存亡諸親友有生還者幸爲我道之使知吾死之所在也痛罵而死

李萃秀子

弘禎

按束鹿縣誌萃秀字振揚幼聰慧裏中長者器重之弱冠補博士以家貧舌耕以供菽水爲兄謀居捨嫁二女天啟丁卯薦賢書禦史吳直考核孝廉深重其行誼崇禎之季用兵餉不充足兵科曹良直南巡過束鹿萃秀輸米充餉曹兵科曰爾窮孝廉也如此也耶倘盡如君不致一人憂社稷矣旌其門壬午筮仕山東昌邑縣甫三月城破死之次子諸生弘禎亦從死中丞題請卹贈山東按察司僉事蔭一子入監

王象益按新城縣誌象益字衝孺晚以歲貢官博興訓導殉壬午之難

王與玟按新城縣誌與玟字文玉象丰子少養於季父考功象春早慧以詩世其家學尢工行艸尺牘有蘇黃之風天啟丁卯鄕試考官靈壽耿某得與玟文大奇之將置解首監臨覆閱見其策語多侵魏閹駴甚乙之耿力爭不可考功聞之曰小子作事故不凡一第何與人事然自此數困場屋會宋文玉居掖垣欲爲之地與玟力謝卻之掖人王中丞漢子房負才气好談兵人無敢當者獨與與玟言輒服壬午慷慨殉難以死年三十七有籠鵝館集四卷

王與盛按新城縣誌與盛字崧生象壯子之都孫也美風神工文章能長嘯含藏散越曲盡其妙侍禦傅彤臣嘗嘆爲神仙中人壬午殉難死年二十餘

王士純按新城縣志士純字元生舉人與夔子風神玉立工李北海書爲詩超詣絕塵嘗有詠月詩云乍見一簾水回頭月抱肩黃如浮醡酒瘦比壓琴弦爲人所稱其集亂後失傳可惜也士純二十餘殉壬午之難

王與藎弟與璧

與獻

按新城縣誌與藎弟與璧俱貢生與獻監生俱都禦史象恆子壬午城破皆殉之

王與纓按新城縣誌與纓廩生壬午城破被執不屈死

王與斌王與滿王士駒按新城縣誌王與斌王與滿王士駒壬午城破同殉之

徐淳如子

元印

按新城縣誌淳如壬午城陷挺身殉節子元印亦死之

張嗣詵按新城縣誌嗣詵壬午城陷與妻李氏同縊死

王士瞻子啟淳

按新城縣志士瞻郡增廣生壬午率子弟守城城破被執不屈死子啟淳諸生亦遇害

王士琦按新城縣志士琦廩生事繼母以孝聞壬午城破死之

耿庭梓子

弘雅

按新城縣誌庭梓庠生壬午守城汛東門城陷率僮僕巷戰被執不屈子弘雅求以身代不得同殉難

張炅然弟炳然瑩然衝然

按新城縣誌炅然辛酉副榜弟炳然庚午副榜瑩然衝然俱庠生壬午城破同生四人一時殉難

王與朋子士熊

士雅

按新城縣誌與朋子士熊舉人士雅諸生壬午城破同被執與朋气壯辭厲父子皆死之

王與才子

士愷

按新城縣誌與才庠生性孝友壬午城被圍時呼諸子與訣曰人無固志城誰與守我死後汝等善事祖母如我在日勿貽我地下憂城陷遇害子諸生士愷隨父死

畢伸弟

倬

按新城縣誌伸弟倬俱廩生工部尙書亨五世孫壬午同科副榜是冬城破兄弟俱死

馬驥按新城縣誌驥壬午科武舉是冬城陷巷戰久之力竭而死

張僎按壽光縣誌僎字立所崇禎庚戌科進士任平陽推官聽政明斷務期得情性岸異不羣讀書淹博撰邑志壬午城陷不屈死奉旨旌卹

丁茂桂按壽光縣誌茂桂字承休以明經爲平谷令再任柏鄕有能幹聲壬午邑城陷死之奉旨旌卹

張馥按壽光縣誌馥字蘭臺以明經爲渭南廣文喜讀書有文采壬午城陷死之奉旨旌卹

臧爾令按諸城縣誌爾令字玉巖壬戌成進士初授畿南元氏令淸而不刻以卓異舉入銓部隨遷爲禮曹主政出而持節睢陳所至有聲終以卓異見推故聲名籍籍舉朝咸爲贍仰未幾又奉使視兵三晉是時流寇方熾宇內騷動攻城陷陣莫克保全爾令奮不顧家思有以報知遇則掣肘者忌嫉者不遺餘力爾令知事必不可爲遂移疾以歸𨿽身處林泉間每言及時事輒欷歔泣數行下壬午城毀竟以身殉

杜律按濱州誌律字以六天啟間選貢第一判山西太原府職司宗人廩祿支發時均莫不感悅因每開陳國法祈藩府嚴拘奴隸無敢爲非者七十致仕歸崇禎壬午城下被圍律與州大夫協力拒守城破死之

房萬祚按髙唐州誌萬祚崇禎十五年被賊執罵不絕口爲賊所殺

許爾昌按髙唐州誌爾昌庠生志气磊落當土寇爲亂派守東門賊攀城而上爾昌勇有力手揭垛磚奮擊之賊自他門入仍手執長矛刺賊立死眾寡不敵爲賊所縛爾昌罵不絕口遂被殺

董更化李士鵬李之茂雲光遠按髙唐州誌董更化李士鵬俱貢生李之茂雲光遠俱生員同死於難

孫承科按髙唐州誌本州教官孫承科守南門拒賊城陷詈罵不屈被殺

田讓畔按髙唐州誌教官田讓畔守北門被執不屈賊用火燎死

傅失

名

按髙唐州誌州判傅某新任月餘城破被執不屈而死其義僕亦死之

曹璇按髙唐州誌璇由歲貢授保定府學教授殷勤教訓諸生有同父子不受束脩之饋歲時已一串而已素以忠義自許每睹時艱慨然有殉國之志闖賊圍保定守禦城頭不避矢石城陷罵賊不屈而死

丘鎭按髙唐州誌鎭廩生當本州土寇乘機竊發之時集鄕人禦之寇執其母鎭捨身翼母益觸寇怒同時遇害

李襄按髙唐州誌襄庠生素有烈性當四境盜賊蜂起渠魁潘治孫炳劫殺李衛等兄弟四人因擄其妻女上馬還營襄奔赴營中厲聲罵賊曰賊敢靑天白日污人妻女耶吾頭可斷誓不與汝俱生賊眾失色將二婦付襄引回藏城東嶽麟家未數日又被潘治擄去襄復怒罵拒之被殺族人收其屍停於客捨賊黨孫玉舉火欲焚其屍三及門而滅賊眾異之曰老四老四死後尙英靈不散耶再拜而去

王惠京王淑京按髙唐州誌王惠京王淑京俱增廣生抗志與難

羅於寧按兗州府誌於寧字寧儀滋陽人崇禎癸酉舉人設帳受徒著重訂心學叢說條議辛巳救荒二書壬午城破被執不屈死之祀鄕賢

舒萬化按廣信府誌萬化號廷風玉山人由歲薦授彬州訓導受節撫永興桂陽桂林民變再監援兵往治臨藍二邑俱有功會直指邢紹徳廉萬化才異以萬安七生大辟付訊得平反力活七生邢閱讞驚曰異才也忍以廣文屈耶會撫軍解學龍交章薦擢靑州博興令立出難生王掄於獄白一孝子冤壬午夏武定亂民萬餘逼城下萬化嚴守得全冬卒遇變不屈死之

楊佩按濟寧州誌佩字荊璧重厚頎碩秉性慈和兗郡守王國賓保舉堪任州縣授保定縣知縣政聲頗著壬午冬已升河南鄧州知州未離任城破殉難事聞贈山東布政使司參議

侯﹠﹟按滕縣誌﹠﹟字脫之賊黨環劫﹠﹟度不免偕妻李氏家口十一人自經死

吳之彥按滕縣誌之彥字時譽糾合鄕兵將與賊爲難賊覺欲殺之彥厲聲罵不絕口遂刃死

趙遵時按滕縣誌遵時字文宇聞賊變誓欲殺賊忠義之气形於詩歌賊聞深恨之縛入城中罵賊不絕口遂遇害

徐建業按滕縣誌建業字裕昆罵賊厲甚創擊不止遂爲亂刀毀殘

何宗岱按滕縣誌宗岱字東生罵賊激怒爲賊所驅母妻眷屬十餘人皆投一井而死

顏守一按滕縣誌守一字處和刺史登恆弟賊至逼從抗節不屈亂殺死

杜勤按滕縣誌勤字勵如賊至逼之使從厲聲大罵不屈遇害

趙利珍子彥楨彥

棨孫汝惺

按滕縣誌利珍號虹渚中萬曆乙卯鄕試選授河南尉氏縣令再補黃安縣歷官有聲生平端方不苟旣還裏壬午城陷不屈死子彥楨彥棨俱太學生孫汝惺庠生妻陳氏同日殉焉

張汝琦按滕縣誌汝琦字含珍廩生城陷合家十一口閉一室中俱自縊汝琦外縱火火熾汝琦仰天大呼投身火中死焉

吳際升陳秉忠龍爲節劉佺甄文冠按滕縣誌吳際升陳秉忠龍爲節劉佺甄文冠俱生員同殉壬午之難

張忠誨張廷奇張廷髦張若旭張汝

瑾張述臯張藻張五美張輔世張

連美張汝瑛張汝臯張忠訓張和

張重厚張汝瑜張忠許按滕縣誌張忠誨張廷奇張廷髦張若旭張汝瑾張述臯張藻張五美張輔世張連美張汝瑛張汝臯張忠訓張和張重厚張汝瑜張忠許俱生員同殉壬午之難

賀延年賀遐年呂秉猷呂贊韶呂秉

樞按滕縣誌賀延年賀遐年呂秉猷呂贊韶呂秉樞俱生員同殉壬午之難

髙繼志髙星伯髙震一髙攀龍按滕縣誌髙繼志髙星伯髙震一髙攀龍俱生員同殉壬午之難

王弘謨王開運王綬受王鳴鳳王玉

極王儀按滕縣誌王弘謨王開運王綬受王鳴鳳王玉極王儀俱生員同殉壬午之難

程引忠程焜斗黃永圖黃明徳按滕縣誌程引忠程焜斗黃永圖黃明徳俱生員同殉壬午之難

徐待淸徐待薦徐昌期按滕縣誌徐待淸徐待薦徐昌期俱生員同殉壬午之難

李舒芬李加實李孕奇李兆興李爾

正李向榮李春芳李尙按滕縣誌李舒芬李加實李孕奇李兆興李爾正李向榮李春芳李尙俱生員同殉壬午之難

杜謙吉杜越杜緘杜允恭按滕縣誌杜謙吉杜越杜緘杜允恭俱生員同殉壬午之難

朱承恩朱承運朱紱朱家祥朱衣

朱承基朱孕奇朱鉉顏有度顏存質按滕縣誌朱承恩朱承運朱紱朱家祥朱衣朱承基朱孕奇朱鉉顏有度顏存質俱生員同殉壬午之難

孫以成孫殿生孫光孕按滕縣誌孫以成孫殿生孫光孕俱生員同殉壬午之難

侯選侯遹侯邊侯還侯克襄按滕縣誌侯選侯遹侯邊侯還侯克襄俱生員同殉壬午之難

姜躍龍鄭國僑蔣克中方文伯渠五

嶽柴會春柴務本按滕縣誌姜躍龍鄭國僑蔣克中方文伯渠五嶽柴會春柴務本俱生員同殉壬午之難

趙象賢趙益甫趙秉幹按滕縣誌趙象賢趙益甫趙秉幹俱生員同殉壬午之難

王新命杜棨馬錫按滕縣誌王新命杜棨馬錫俱舉人同殉壬午之難

徐建奇鍾引美張忠諫張忠議杜繼按滕縣誌徐建奇鍾引美張忠諫張忠議杜繼俱貢生同殉壬午之難

張騰蛟王者賓按滕縣誌張騰蛟王者賓俱太學生同殉壬午之難

丁撫九按郯城縣誌撫九以歲貢任利津訓導崇禎十五年城破不屈而死

王瑛按郯城縣誌瑛於天啟二年妖賊作亂守城有功欽賜把總崇禎十三年史賊作亂屢建奇功後至十五年城破不屈而死

祝芹子

永孝

按城武縣誌芹字彥學由例貢授照磨升衢州府知事與﹠﹟賊戰屢有功賊懼賂以千金求免捕捉芹怒卻之捕捉愈急一日將弓兵與次子永孝巡緝猝與賊遇後隊不繼顧謂子曰死矣吾戰汝可逃也遂提劍躍馬而前賊四簇刺之芹身被重傷其子見父急亦大呼號趨赴父子俱死於賊衢人哀之並立祠焉

宋本正按城武縣誌本正首貢累試不第居鄕兀坐一室三十年杜門不出歲饑盜起倉皇入城或曰若與盜言之糧可中得也本正曰寧饑死耳豈可求活於盜哉壬午之難命二子大幹寅淸曰汝可逃以存祀庭下深井吾死所也城破事急不及投井觸城垛而死

潘大倫子一登侄九錫

九元九韶

按城武縣誌大倫貢生壬午之難與兄大俊誓死守城人或勸之逃避大倫曰縣公伏義共守城池我等去將何之統子侄生員一登九錫九元九韶等分守南門城陷父子兄弟叔侄各持兵拒敵而死

劉元泰按城武縣誌元泰庠生負性方嚴樂周人急壬午之難令其孫逃匿以存宗祀泰父子相守城破同以不屈遇害

李體元按城武縣誌體元庠生負性耿介獨行自樂晚卜居南堤外栽種自怡壬午之難守東門城破死之

祝遐齡子煉

銓

按城武縣誌遐齡庠生生有介性弗與俗伍小築東郭花竹自娛教子外無餘事壬午之難偕子煉銓守南城顧逃者笑曰丈夫生順死歸何紛披如此城破以不屈遇害

劉珣按城武縣誌珣庠生隱居讀書教受生徒從遊者必教以忠孝大節壬午之難分守北城呼子侄曰汝等急走我義死耳勿我顧也子楫哭勸不從父子同被執珣厲聲罵曰何不速殺我眾怒立刃之血气歕湧眾鹹披靡曰此義士也釋其子而去

邵鵬舉按城武縣誌鵬舉廩生弱冠而孤兩叔俱幼姑三人弟四人經營婚嫁皆盡禮教弟侄克振家聲能詩工書爲魯知名士壬午之難被執不屈遇害

宋來章按城武縣誌來章廩生學識淵博羣推爲儒林宗匠壬午城破尙扃戶咿唔被執不屈死

張鴻儒按城武縣誌鴻儒庠生敏練有爲委爲邑廂長壬午之役分守北門多方捍禦晝夜不懈城破死焉

邵遐舉按城武縣誌遐舉庠生落拓不羈壬午之役分守西門城陷手持大刀立刃二卒中箭而死

陳弼亮按城武縣誌弼亮庠生生平尙節義壬午之難被執欲得金活其生弼亮不少屈遂遇害

王孫紹按城武縣誌孫紹庠生目重瞳聰潁異眾壬午之難前數日痛飲長歌城破衣錦不少避被執死之時年十九

孟長庚按城武縣誌長庚庠生丰姿玉立淸介不阿壬午之役冠裳守學宮旣執求死不得擄至城南大罵遂遇害

邵景魁按城武縣誌景魁庠生中坦而俠揮金好義人多徳之壬午之難人爭匿避景魁持大節不肯往卒遇害

王起潛子配京

按城武縣誌起潛庠生起家舌耕廉謹自持子配京少年入庠有令譽壬午之難父子守城俱死

劉浩按城武縣誌浩生員閉戶靜養不與公事嘗以濟人爲心壬午值闖寇僞官至縣絕粒不食太息而卒

董維城按城武縣誌維城廩生家貪二十始就傅攻苦淬勵卽入庠屢試前茅壬午城陷不屈遇害

金成棟按城武縣誌成棟庠生端方持禮不同流俗壬午城將破豫屬其家人曰吾生平無他長今惟一死以報國耳汝輩可逃同死無益也臨難罵不絕口曰吾得死所矣遂遇害

苗士奇按城武縣志士奇增生中正剛直壬午李賊破城執之曰從吾不失富貴士奇曰吾做秀才三十餘年凡幾微之過皆不爲今乃從賊作叛耶賊使同輩開諭之是夜投繯死

嶽應期按城武縣誌應期庠生爲人忠純不欺有古人風李賊叛應期居鄕聞之毅然曰時勢如此義不可活大丈夫寧能死於賊手耶卽日自經

潘管兄桂侄喜臨

按城武縣誌管庠生兄桂曾罵李賊時在河南賊恨之城破圍其祖母唐氏於樓管與桂子喜臨方數歲號泣懇賊賊攻益急唐知不免墜樓死桂大罵不止賊喝扶出殺之管率喜臨北拜辭母東呼兄遙拜同時遇害

劉景芳按城武縣誌景芳生員壬午之難爲賊所執大罵不屈死之

宋三廩按城武縣誌三廩訓術代管縣倉城陷族人勸之曰是宜急避無自苦爲也三廩曰是有官守避之不義冠帶坐堂上呼喝叱﹠﹟不稍抑屈死之

王倫按城武縣誌倫善槍法兗西兵備道委練本縣營兵教習操演民恃爲幹城城旣破猶隻身巷戰持槍刺數人而死

髙士淳按滋陽縣志士淳字賁白杜門習靜有隱君子風中夜讀書必衣冠正坐無怠肆容崇禎壬午科舉於鄕是年城破殉難死

秦璣按蒙陰縣誌璣崇禎癸酉舉人尙書士文第二子壬午守城死於難

範崇大子

含泗

按範縣誌崇大庠生以守城拒敵被執其子庠生含泗引頸求代父死不許遂同死於難

吳道東按範縣誌道東貢生以守城拒敵而死

呂廷楫按範縣誌廷楫廩生以守城拒敵遇害

蔣養正按範縣誌養正因寇陷城自縊舉家殉難

丁孔按範縣誌孔生員寇陷城死於難

孫應康按觀城縣誌應康生員崇禎間魏黃寇焚掠攻城應康同練帥出戰屢捷窮追至範縣鳳凰嶺夜戰被圍練帥逸去應康力殺數十人被執不屈死從死者二百餘人

王紹貴按沾化縣誌紹貴體雄健流賊過郡邑擄民間丁壯以從見紹貴喜執之曰能從我乎紹貴不行以刃加其額紹貴紿之曰母在東村歸白母卽汝從也賊許之隨其後入門語妻趙曰賊逼我從生不義孰若死妻曰丈夫死卽死耳可從賊乎遂偕出罵賊曰爾逆狗王法不赦恨不斬汝萬段豈能從爾賊怒欲兵之妻以身抱紹貴一刃雙斃焉

夏士英按河南通志士英祥符人崇禎十三年任商丘教諭十五年流賊破城死之

鄒光祚按河南通誌光祚浙江人吏員崇禎十三年任商丘主簿壬午城破殉難

郭應第按河南府誌應第好施有藍田龐秀才婦女五口被擄至洛應第輸銀百兩代伊贖回一家完聚諸賑人之急出人於厄不能枚舉裏中稱善人入憲綱冊城破自盡賊憐而埋之

任中蛟按河南府誌中蛟貢生伊陽訓導持身課士力復古道城破沒於官伊人弔之

董躬行按河南府誌躬行邑廩生有文名歷試皆髙等里人推重城陷殉難

秦道興按河南府誌道興字起潛庠生孝事孀母義讓伯兄學行兼優流寇破城不屈而死

李固本按洋縣誌固本天啟丁卯舉人初仕廣平知縣蒞事精明多善政升淮安府同知又升定州兵備道值城破撫膺大慟曰吾身受國恩臨難義毋苟免遂仰藥死之

李任按河南府誌任辛店人戶部主事李蛟貞僕時蛟貞被賊追迫任以身蔽力斗而死蛟貞得脫葬任而銘之碑曰義僕

姚麟徵姚丕振姚若虞按河南府誌麟徵字瑞一邑庠廩生崇禎十四年充本縣魯莊寨練總時闖孽紛紜兩河不守土寇李際遇盤踞少室鞏偃洛寨堡大半盡爲所破搶掠數百里猖獗獨甚魯莊寨適當其衝往來阻賊賊患之十五年十二月羣賊四面攻擊困圍月餘孤寨不敵尋以失守寨破麟徵猶督民巷戰殺賊無數賊怒滿寨之人盡爲屠戮積屍如山麟徵一門四十口悉投井而死時本族廩生姚丕振儒官姚若虞俱同死節本縣申請奉旨追贈立祠享祭

曹自彊按息縣誌自彊字象幹以恩例授訓導壬午流寇襲邑城率士民登陴拒守力屈死於難

盧璋按息縣誌璋庠生寇陷城勒使牧馬璋罵賊不屈賊怒以槍中之洞胸而死

李天蓁按息縣誌天蓁業儒篤行遇流寇執之令導行天蓁責以大義不爲屈賊怒殺之

杜時髦按歸徳府誌時髦字觀生睢州人崇禎甲戌進士授戶部主事升江南太平府知府學院批發諸生三名勒令重處鎖解時髦曰天鑑在上此官寧可不做斷不敢昧心枉法學院遂允其請甫一載被誣掛冠帶裏居壬午三月流寇陷雎州被執不屈殉於城外西北四龍王廟之側題請奉旨贈太僕寺少卿

王深澤按彰徳府誌深澤崇禎中以歲薦授唐縣教諭壬午攝縣事值闖賊攻城督民守禦及城陷被執賊呵之跪深澤大罵曰讀聖賢書所學何事吾頭可斷膝不可跪也賊怒裂其屍

陳鼐按彰徳府誌鼐字鞏川守禦中所百戶喜從賢豪長者遊談及時事輒奮臂曰使余得三萬人從事中原必殲逆闖惜一腔熱血無地可灑耳崇禎十五年叛將任國奇大掠水治鎭鼐適被執夜至城下欲因鼐以襲城鼐厲聲曰逆賊反背朝廷吾恨不手刃若屬而肯從若詐城乎大呼城上戒嚴賊怒殺於濠邊乃以有備而去一邑保全

張昴按歸徳府誌昴守鼎仲子永城人邑庠生崇禎壬午長垣遇寇雙箭落兩賊死馬下眾賊羣追被縛罵不絕口斫殺而死

秦鎬按汝寧府誌鎬字周京汝陽人家貧性至孝爲諸生試輒第一屢困場屋縣令劉汝康嘉其才捐資使入太學復不第鎬遂絕意仕進肆力古詩詞遨遊晉魯吳越十餘載歸來投老南陔當事多造訪之鎬幅巾藜杖相見惟談世外事學使潘曾紘以逸才薦禦史李日宣疏於朝時與江左劉伯宗江右萬茂先楚中譚元春同應徵辟鎬堅不就作詩有潁水半瓢巖月細桐江一綫野雲寬之句寇陷城脇之不從絕粒而死年八十有二先自題墓石云人間貧孝子地下老書生

馬駿子

獻書

按汝寧府誌駿字萬里汝陽人家貧其父令駿織繪爲業駿恥之弗就自投師受書時年已十八矣攻苦不少懈數年經書淹博教授裏中從遊者眾子獻極獻書甫成童俱補弟子員試輒冠軍獻極中丙子副車獨駿屢試不售至五十有七歲始與幼子獻易同遊泮爲人至剛直每談及古忠孝事不勝慨慕崇禎壬午冬闖逆薄汝駿窺勢不可支囑其子志在必死子弟泣勸之駿厲聲曰忠孝事豈以貴賤殊乎頃之城陷駿遇賊於縣署門紿賊云吾家有糖二甕可啖汝須同吾啟之欲回家辭祖父靈告以今日死甕實無糖賊怒其誑以刃挾駿駿大罵遂以頭觸賊賊怒被害極慘駿至死罵不絕口獻極先年早卒獻書徧營尋父賊彊之從終不屈亦遇害獻易被擄逃回收父兄屍葬於祖塋人謂駿之死是臣死於君也獻書之死是子死於父也一門二烈馬氏有焉

董牖按汝寧府誌牖字司儒光州人初名則舒鹽運使則諭之弟以明經爲尉氏教諭崇禎間流寇襲城彊之仕牖引刀自剄未卽死寇憐之雞皮裹其創牖慷慨自以指抉去而死

王之棟按西平縣誌之棟邑庠生素方正自持崇禎十五年城陷之棟詣明倫堂偕妻默坐賊縛之之棟大罵不屈與妻同死

吳靜按西平縣誌靜以貢任曲阜訓導年老歸林下一日遇寇气度偉如不少貶損賊持槍刺之大罵不絕而死

夏名文劉東井柳應星劉出奇杜子

樞張所定任希孔劉漢英戴君恩

任希尹胡和春郭世勛陳克謨耿拱

樞陳廉楊煌吳鍾按西平縣誌名文邑庠生崇禎十五年流寇陷城執名文問縣令所在名文不以告賊怒殺之時殉難者又有生員劉東井柳應星劉出奇杜子樞張所定任希孔劉漢英戴君恩任希尹胡和春郭世勛陳克謨耿拱樞陳廉楊煌吳鍾等三十人

楊積石僕範進寶

按西平縣誌積石邑庠生崇禎壬午以父煌死流寇之難因從死父側其妻衡氏亦自縊僕範進寶亦殉而死焉

毛繡按靑州府誌繡莒人由歲貢任河南西平縣丞流賊猖獗攻陷城池繡協知縣王佐誓死保守躬親矢石賊攻七晝夜兵潰城破人曰事危矣盍逃去繡曰爲臣死忠吾之分也逃將奚爲領甲士數十人東門拒敵手刃二賊力屈身死奏聞

袁象斗按汝州誌象斗崇禎癸酉舉人壬午城陷不屈於賊其配梁氏先縊象斗亦遇害

尹徳懋按汝州誌徳懋生員力拒賊至死不屈

閻如玉按汝州誌如玉庠生秉性誠朴壬午之難與妻常氏慷慨就死子紹慶官上海縣令

楊眞才按汝州誌眞才節槪不屈有古丈夫气不與賊俱生因遇害

申嵩秀按汝州誌嵩秀闖賊迫從正色不屈與妻袁氏俱撞石而死

陳惟孝按汝州誌惟孝闖賊破城執於南門外斷其鼻斫其手終不從而死

賈時俊按汝州誌時俊值邑民大亂往探流賊被執至死不降邑令郝某率合邑士民往祭之

陳佐舜按汝州誌佐舜貢士晉州學正居官淸介致仕家居崇禎壬午闖賊破城拷迫索金佐舜曰吾素寒士也薄官淸苦安有餘金賊旁問數人咸曰陳官人無蓄也賊曰吾觀爾形多善气他眾又代爾訴想居官淸介居鄕無惡釋之仍隨我飲食佐舜恥不從遂餓死於灌蔬園壁有畱題云此菜不殊薇蕨菜此間卽是首陽間

髙淩雲按汝州誌淩雲充本縣練總被寇李自成所執至死不降罵不絕口

王納言王統定王事王暘王基昌

王基鞏吳熊相吳鳳來吳繼默吳士

璘按汝州誌王納言王統定王事王暘王基昌王基鞏吳熊相吳鳳來吳繼默吳士璘俱諸生皆視死如歸不肯苟活者不能悉事而紀謹錄其名焉

李化龍李天龍李見龍李日宣李奎

光李日榮李愷祁珍祁月樊之美按汝州誌李化龍李天龍李見龍李日宣李奎光李日榮李愷祁珍祁月樊之美俱諸生皆視死如歸不肯苟活者不能悉事而紀謹錄其名焉

陳獻奇陳獻咸陳輔扆劉鵬程劉嗣

賢劉淸尹阿衡怯邦傑怯發然按汝州誌陳獻奇陳獻咸陳輔扆劉鵬程劉嗣賢劉淸尹阿衡怯邦傑怯發然俱諸生皆視死如歸不肯苟活者不能悉事而紀謹錄其名焉

溫珍溫象鼎楊俊秀楊俊彥張英

閻希聖黃圖昌潘祚宏夏燦按汝州誌溫珍溫象鼎楊俊秀楊俊彥張英閻希聖黃圖昌潘祚宏夏燦俱諸生皆視死如歸不肯苟活者不能悉事而紀謹錄其名焉

吳邦淸按汜水縣誌邦淸武生員尙气節好武勇當李際遇圍汜城邦淸以義气激勵一方糾縣南七寨爲之聲援或扼其吭或掠其後賊不得盡力攻城城賴以全賊退後知縣周騰蛟令率鄕兵剿茶店賊寨獨立矢石下並力亟攻寨垂破賊救兵大至眾寡不敵黑夜失路陷賊伏中猶手刃數人賊不敢近四面箭炮如雨傷重度不能免乃伏劍而死

何成名侄

任軫

按杞縣誌成名字巖石邑庠生壬午寇陷城與侄任軫同罵賊死之

孫枝秀按杞縣誌枝秀邑廩生流寇破城不屈死之

李學易按杞縣志學易字景羲寇掠板木集不屈死之

陳輔世按杞縣誌輔世邑庠生流寇破城不屈罵賊而死

張保泰按杞縣誌保泰邑庠生兄弟赴瓦岡集遇賊不屈死弟妻劉氏遂殉焉

孟冏驪父

紹勛

按杞縣誌冏驪邑庠生寇亂罵賊與父紹勛同遇害

髙應龍按杞縣誌應龍鄕民寇亂與女同罵賊而死

李養鱗按濟源縣誌養鱗生員流賊始至逼爲參謀不從極口詈罵賊怒殺之

李存心石天祿張內實許士彥按濟源縣誌李存心石天祿張內實許士彥俱生員同時遇寇被執詈罵不屈而死

蔡浩子

侯東

按商丘縣誌浩歸徳衛指揮汝寧守備致仕壬午寇至偕子指揮侯東守東門城潰浩力戰死之侯東被執賊使拜侯東大罵不屈被賊割去鼻耳侯東欲擊賊賊怒又截去八指殺之

張輿按商丘縣誌副將張輿奉命徵剿督師孫傳庭令守歸徳府輿對眾矢之曰旣受朝廷爵命願靖寇以保疆域誓必努力經營城守紀律精嚴城破奮勇血戰殺賊數十人被執罵不絕口其死最烈

徐作霖按商丘縣誌作霖字霖蒼少﹠﹟異爲文峭岸不羣崇禎庚午鄕試第一壬午寇變協守東門城破不屈罵賊而死

汪負圖按滎陽縣誌負圖邑庠生崇禎十五年逆闖犯滎被掠彊之降厲聲曰我𨿽艸茅諸生素抱殺賊志豈肯污身於狗賊賊怒斷其手足而死

張篤恭按扶溝縣誌篤恭魁梧有膽略爲直指承差賊劉槌子破城篤恭率眾驅復之壬午爲賊所擄抗節不從死之

馬呈瑞按西華縣誌呈瑞字際雲天啟甲子舉人崇禎十五年闖賊陷城被執不屈遇害詔入忠烈祠配享

胡其份按西華縣誌其份郡庠生闖賊陷城初無意於殺之其份忿罵因遇害

趙文昌按項城縣誌文昌邑廩生慷慨任俠寇亂不從被害

楊世榮按項城縣誌世榮候選主簿孝友性成以世亂不屈被害

吳二陽於鶴齡宋文運張允發張允

器張問奇朱希雍按陳州誌吳二陽於鶴齡宋文運俱鄕官張允發張允器張問奇朱希雍俱監生崇禎十五年闖賊陷城皆不屈殉難死

於可大賈希呂彭慰祖鍾聖眞季之

麒湯三讓吳主敬季鐸季﹠﹟何大

道按陳州誌於可大賈希呂彭慰祖鍾聖眞季之麒湯三讓吳主敬季鐸季﹠﹟何大道俱生員崇禎十五年闖賊陷城皆不屈殉難死

王壽爵黃欽詔趙舒日鄭廷弼劉相

機張瑱按陳州誌王壽爵黃欽詔趙舒日鄭廷弼劉相機張瑱俱舉人崇禎十五年闖賊陷城皆不屈殉難死

孔徳蛟王任魁王易元何大成張允

達胡士弘黃懋忠於養默河洛升

李大賓謝之山張偉環馬鴻樂宋澄

性按陳州誌孔徳蛟王任魁王易元何大成張允達胡士弘黃懋忠於養默河洛升李大賓謝之山張偉環馬鴻樂宋澄性俱生員崇禎十五年闖賊陷城皆不屈殉難死

孫延祚傅鴻勛薛善政李毓秀楊廷

恩李恭全彭希賢馬君愛劉淳按陳州誌孫延祚傅鴻勛薛善政李毓秀楊廷恩李恭全彭希賢馬君愛劉淳俱武官崇禎十五年闖賊陷城皆不屈殉難死

陳尙嗣周應襲陳報君王尙起謝百

戶胡守祚陳善祚李養素陳尙嘉

李必化按陳州誌陳尙嗣周應襲陳報君王尙起謝百戶胡守祚陳善祚李養素陳尙嘉俱武官李必化州民崇禎十五年闖賊陷城皆不屈殉難死

李騰霄劉漢臣張懷瑜按襄城縣誌崇禎十五年闖賊攻襄城城陷被執生員李騰霄劉漢臣張懷瑜等一百九十餘人盡割去耳鼻騰霄同妻方氏溺坑水中死一時殺死斷手死溺死隱忍不食死者甚多

熊﹠﹟捷按當陽縣誌﹠﹟捷字非熊性朴謹天啟丁卯舉人署江陵教諭闖寇陷襄陽﹠﹟捷入遠安鳴鳳山與都司方應新據險協守賊環攻之寨將潰遺書與兄曰朝廷不忍負祖宗不可辱投﹠﹟死

丘民忠按襄陽府誌民忠字天葵宜城人少有才名甘貧自守父淳兩任廣文析居腴田歸兄瘠地自受謙退自居里人徳之壬午邑陷縛至郡闖逆呼民忠前昨報丘閣部督師剿賊汝子也民忠曰聞似李建泰非丘瑜命羈以待是夜自縊於郡宅題壁云違父從王臣節重捐軀報國子情疏

田恂卿按徳安府誌恂卿應城人龍光孫惠錫子壬午舉人闖逆之難投南湖卒

王國彥按洋縣誌國彥仕湖廣江陵縣教諭殉難

朱祚增子紘

繡

按嘉定州誌祚增四川嘉定人天啟甲子鄕魁崇禎庚辰會魁授湖廣襄陽府推官祚增自少以身許國壬午十二月闖賊合眾四十萬向楚將軍左良玉造戰艦於樊欲棄襄入郢城中吏民多將妻子他徙侄振請歸家口祚增曰官民之望也各思保全家口空城誰與爲守造良玉營諫止之已而賊逼襄陽良玉以孤軍不敢爭鋒卒營下武昌鄖撫王永祚逾城走祚增獨竭力捍禦力屈城陷死之妻宋氏二子紘繡俱投井死

朱祚遠按嘉定州誌祚遠字近修四川嘉定州人崇禎壬午舉人父宬疾篤數爲嘗糞疾革哀毀逾禮死而復生事孀母姚氏年四十餘猶孺子每雞鳴卽臥母乳下告以晝所爲事公車北上道遇賊張獻忠賊見祚遠軀幹偉然須眉修美授僞職不從說以大義上宣天威下振人心情詞憤激獻賊大怒祚遠至死罵不絕口僕胡忠收骸骨賊斷其右手仍復收葬並斷其左手

忠烈部名臣列傳四十六

明十七

白孕祚弟孕昌孕賢侄調鼎晉

銘鼎

按河間府誌孕祚河間縣生員壬午城陷孕祚率弟生員孕昌孕賢侄調鼎晉銘鼎闔門力守自辰至酉廬焚俱抗節而死

顏孕紹巡道失

姓名

按河間府誌孕紹字賡明山東曲阜人復聖六十五代孫少聰慧博覽羣書自經史百家至稗官野乘靡不貫通每讀古忠臣烈士傳掩卷太息曰殺身成仁我輩分內事各人自有至性當立名節其素所期許如此登崇禎辛未進士任邯鄲知縣潔己愛民常語人曰士人讀聖賢書爲民父母宜體貼父母二字升眞定府同知守城剿寇有功題升河間知府時寇盜充斥連遭荒歉餓莩流離載道兼軍興旁午艱難萬狀孕紹悉心撫字勤卹瘡痍甫任數月壬午季冬畿南警迫孤城援絕度不能支乃豫集一家老幼數十口環聚室中積薪圍繞而身則晝夜登陴力策戰守無何城陷孕紹從容歸署舉火焚室火發肅衣冠北向再拜曰臣力竭矣願以死報國遂入火死之其僕呂有年冒烈焰入僅掖一幼子出撫按題請恩卹同時殉難有一巡道忘其名

張汝洙按容城縣誌汝洙武舉任河間府城操營中軍壬午守城死難

馮運隆按灤州誌運隆字翊明貢士簡敬淸通雅蔚之器任河間訓導壬午冬守陴力戰城陷被害

牛文科按任縣誌文科素有膽略崇禎十三年知縣盧時升舉爲練總禦賊有功直指使者題授本府守備十五年警至禦於境上力戰而死

呂按晉州誌任定州後營把總南徵有功升本營中軍壬午之變不屈而死

段有成按阜城縣誌有成崇禎十五年因守城被執脇之以刃復燃之以火火愈熾而聲愈厲至死不屈

倪於畿按阜城縣誌於畿邑庠生也崇禎十五年因守城被執聲聲求死更無他言刀劈其頂鮮血上湧尺餘而死

丁會彬按阜城縣誌會彬年近七旬於崇禎十五年被執會彬曰貧富都不必言但我乃朝廷一秀才豈可受辱以語言激甚遂遇害

齊芳按阜城縣誌芳僦室而居鬻餅爲業不知書史崇禎十五年在東南城上守垛城陷力戰而死

張自富按阜城縣誌自富護印陰陽官城破被執眾皆屈膝求免自富獨挺立眾駭問故曰官𨿽不大亦受束帶頂冠必無跪屈之理被怒叱痛打子世龍長跪替死自富終無一言少屈死之

孫重順楊聯芳按唐縣誌本縣知縣孫重順主簿楊聯芳崇禎十五年遇流寇之亂城陷俱死之

劉名言按唐縣誌名言貢士任深州訓導崇禎十五年遇流寇之亂城陷死之

孫爾祺按容城縣誌爾祺儒童兵薄城下守西堞投石奮擊被射中眉猶手指大罵越宿死比部胡向化上其事得旨建坊旌表

張登榜按容城縣誌登榜儒童兵抵城與兄庠生登云奮勇當先被射身死眾服其義比部胡向化上其事得旨建坊旌表

石邦言楊守奎按容城縣誌兵薄南城矢如飛蝗石邦言楊守奎持矛刺之被射身死比部胡向化上其事得旨建坊旌表

劉起龍按容城縣誌起龍王村生員繼志仲子城陷被執厲罵遂殺之妻陳氏以計脫投井死人謂廉吏後有節烈不愧家訓云

梁平彜按容城縣誌平彜國用子城頭禦守仗義奮擊首出堞外被射死之

蔡光啟按容城縣誌光啟東牛村生員城陷被執挾之去光啟不屈迫以刃有從死不屈之語遂遇害

李天篤按容城縣誌天篤城陷毅然不屈以頸血濺之

李洪兆按容城縣誌洪兆城子村人聞警舉村逃竄獨操弧弓捐軀殉難視死如歸

李知來按容城縣誌知來生員城陷適母病甚母命知來避知來不忍離遂被執遇害以孝殺身人皆義之

楊一新按容城縣誌一新生員山居遇變彎弧對壘死之

牛祖孔牛愉牛珽蕭炳按容城縣誌牛祖孔牛愉牛珽俱西牛村生員聞變率鄕人蕭炳等往禦射數人卒以寡不敵眾同被殺比部胡向化上其事得旨建坊旌表

胡堪按容城縣誌堪樓堤村生員城陷守家園被射厲聲大罵曁妻與弟婦同投井死比部胡向化上其事得旨建坊旌表

彭之年按江南通誌之年霍山人明經未仕爲人慷慨好義賑卹貧乏嘗於歲終代完窮民逋負崇禎壬午流寇攻城之年倡義固守捐家資以助士卒城陷以身殉

錢策按江南通誌策字國猷無爲人萬曆辛丑進士由南刑部主事攺任職方出守貴陽廉勁敢爲多惠政升光祿卿回籍崇禎壬午寇夜襲城城破賊眾蜂擁不屈死之詔贈大理寺卿

王俊按淮安府誌俊字華陽贛楡人以歲貢任河南新蔡教諭講學教士不減胡湖州朱晦庵多士景從不倦崇禎十五年闖逆破新蔡俊坐明倫堂賊至令俊跪俊叱之手劍起刃數賊羣賊繼至抉俊目斷其手至死不屈蔡人哀之入祀名宦

江源洞按江南通誌源洞六安學生好談兵州守重之命練鄕勇協守城壬午城陷源洞被執賊勸其降源洞曰吾正欲驅除大難仰慰朝廷今至此肯向賊求生耶罵賊不絕聲賊截其舌含血噴罵而死

汝可起按長洲縣誌可起字君喜邑黎里人崇禎朝以明經入廷試時疆圉多故右騎射上臨軒親試可起著儒服三發三中的上善之時不次用人吏部循資格授長洲縣訓導壬午冬南歸至河間府故城止郭外舍值哨騎四出突入戶見可起岸幘危坐不少動曰汝官耶當降我降卽不死可起叱之曰豈有降人可起遂大呼崇禎聖上數聲五指探舌血印壁上未成字騎遂刃可起可起罵不止死

譚文化按四川總志文化蓬溪人壬戌進士仕至兵部車駕司主事解組家居賊犯蜀欲致之不屈死

薛裕按保安縣誌裕素性剛直賊至厲聲罵賊自刎而死

王培基按安慶府誌培基字爾因少不羈負气任俠解紛排難有魯仲連遺風弱冠補弟子員爲膠庠領袖凡邑有公事靡不爲之經紀也值明季寇亂乃棄舉子業從事戎行入職方監軍楊卓然幕其剿撫五營流寇多所謀畫以功補太湖縣城守參將崇禎十五年十二月賊張獻忠襲破城執培基欲降之使之跪培基不屈挺立大罵賊殺之一門男女四十餘口俱遭屠戮路人無不傷之

何大同按安慶府誌大同字於野郡廩生壬午流寇猝至被執擁至寨下曰貰爾死爲我呼開寨門大同不應擁之去復至一寨令之曰前堡爲汝家所在故不從今可速賺之毋緩大同曰皆戚裏也肯以數百人之命易我一命乎甘死而已遂殺之

雷膺祚子

廷發

按安慶府誌膺祚庠生嗜古篤學崇禎壬午城陷膺祚尙枕書髙臥賊於齋中執之罵不絕口賊怒投入廩中焚之其子廷發痛父慘亡亦奮身烈焰中死之

王道隆按揚州府誌道隆字萱生江都人天啟甲子領鄕薦除壽州教諭以端亮範士升濱州知州治訟明允他邑咸質成焉壬午冬寇至濱陷道隆慷慨不屈被數創死家屬十餘口俱被難及櫬歸濱之士民哭送數十里外立祠表其忠

梁弘道按蕭縣誌弘道字廓如須眉偉度初爲文宗首拔士蕭尹張湛虛極爲賞鑑以遠大期之崇禎十五年袁寇入城縣令率守北門城破弘道義气擊賊力不能支遂殉於難

戴奮翼按蕭縣誌奮翼字雲程天性醇朴少失怙恃煢在疚惟詩書是好晚年遊泮訓生徒侍其門者如坐春風寇破城執戈禦敵勢窮被執賊見其相貌魁梧猶不忍殺彊之從奮翼毅然不屈指而罵之賊怒刃碎其首罵聲不輟隨死焉

王道克子

賓茂按丰縣誌道克邑學生累承世學彬彬質有其文和平樂易邑侯及人士皆翕然樂親之壬午兵變劉尹令守東門城陷同長子賓茂殉死之

張起宗按丰縣誌起宗逢宸仲子也性至孝母馬氏病起宗方爲童子徒步禱於岱起宗往返千餘里明季歲荒賦煩代本宗受累至於困辱已極無怨言文詞斐然富有才情壬午城陷以不屈死焉

連失姓父之彥

弟光星

按丰縣誌壬午城陷連與父之彥同被執連見之彥蹙容大號因以頭觸執之彥者父子俱遇害弟光星亦死之

蔡世和按合肥縣誌世和字彊子邑庠生鄕賢蔡悉孫也城陷世和被執罵賊死之

王時彥按合肥縣誌時彥字輔明邑廩生博雅善文詞負性端介壬午城陷死於城頭妻張氏聞變投水而死孀母湛氏見子媳死亦不食而死

趙嗣蕃按合肥縣誌嗣蕃字千之邑庠生壬午城潰眾奔竄嗣蕃衣冠坐中堂賊入見執彊之跪不屈與之衣馬不受賊怒牽至西門縛之樹罵不絕口鉗其舌以血噀之被創而死

朱應珍按合肥縣誌應珍素行不阿崇禎壬午城陷罵賊死越三日兩子入城至演武場遙見一屍動搖若招呼狀趨視之其父也枕哭殮焉

楊鴻功按巢縣誌鴻功字翀若邑庠生生平多著述鄕居不常入城市乙亥城破賊去後入城細訪忠孝節義闡幽發微哭之錄成一書名曰厲陬錄蓋罹鋒鏑者男婦共一萬三千餘人而其間凡義婢義僕表表罵賊不屈者皆錄之時時省察不倦鴻功之志向蓋已定矣崇禎十五年賊復陷巢鴻功偕兩子寓居大力寺賊至擁見其渠魁以天道人事進言聲復愈厲攖怒被縛兩子爭欲替死不得皆被害

劉太淸按定陶縣誌太淸字得一七歲從叔汝聽遊叔吟桃花紅勝錦太淸應聲云柳絮白於棉一時稱爲神異光宗嗣位以貢膺恩選除望江縣令蒞事未幾值相變剿除渠魁黃文鼎六郡安堵吉宗肆虐執法禁遏闔邑帖然張司馬被劫黠盜匿小姑山大索不獲以奇門數立時全捕政績丕著以觸忤權貴解組歸壬午殉國難所著詩文甚富

汪逢淵按通州誌逢淵字振海天啟辛酉舉人少孤事母至孝崇禎十五年任寧海知州流寇告警逢淵會紳士痛哭遂以殉難

髙瀌按贛楡縣誌瀌任本縣令爲治嚴明人不敢犯時值變亂盜賊公行捕獲悉生瘞之賊由是戢崇禎壬午兵臨城下瀌拒守力竭登鼓樓衣冠北拜自經死

董宗顯邵際時張雲樹張蘊琦張必

奎董宗春程雅化閻名題李仲按贛楡縣誌崇禎壬午董宗顯貢生及庠生邵際時張雲樹張蘊琦張必奎董宗春程雅化閻名題李仲俱隨知縣髙瀌守城同時殉難

蔣賢按延安府誌賢楡林人以監生任靈壁縣主簿有淸謹名時流賊犯淮鳳賢以靈壁去皇陵不遠繕城隍修戰具選民丁以備之旣而賊至賢以選丁禦之於郭外力盡眾潰城陷賢短兵巷戰賊趣降賢曰我楡林忠孝地方人有死而已遂爲亂兵所殺知縣及丞皆死之事聞賜祭葬於靈壁立三忠祠祭之妻謝氏守節十數年以饑死無嗣

張焜芳馬之騆馬之按明外史忠義傳焜芳會稽人崇禎元年進士授南平知縣擢南京戶科給事中十一年春疏薦黃道周惠世揚陳子壯金光辰而爲舊輔文震孟請卹帝以沽名市恩切責之中官楊顯名監督兩淮鹽務嘗劾逮巡鹽禦史張養髙欽舜未幾以南科缺人請用南道禦史成勇攺補帝怒將罪之而焜芳適糾太僕少卿史爲所訐遂罷職歸十六年正月焜芳北上抵臨淸與諸生馬之騆之俱被兵所執死之其妻妾聞之赴井死福王時贈太常少卿予祭葬

王漢陳治邦連光耀按明外史髙名衡傳漢字子房崇禎十年進士除髙平知縣調河內巨寇劉二將犯濟源出不意擒以歸又乘雪夜破妖僧智善夜半渡河破賊楊六郎李自成圍開封漢馳金龍口柳林燃火爲疑兵遣死士入賊中聲言援軍大至賊驚懼圍稍寬上官交薦減俸行取十五年春召對稱旨立授禦史監左良玉諸軍討賊督其兵救開封已命巡按河南會開封已陷賊亦爲水渰引去漢遂入開封追賊朱仙鎭連戰皆捷巡撫名衡謝病擢漢右僉都禦史代之無何總兵官劉超反於永城漢上疏請討爲兵部所泄超得爲備明年正月漢抵永城聲言招撫鄕官丁魁楚練國事等開門納之漢引眾馳入爲賊擊死參將陳治邦遊擊連光耀父子皆戰死遊擊馬魁復力戰入城負屍以出面如生詔贈兵部尙書蔭錦衣世百戶建祠致祭未幾超被擒伏誅傳首九邊

宋玟從父應亨

陳顯際趙士驥按明外史本傳玟字文玉萊陽人父繼登萬曆三十二年進士歷官陜西右參議天啟五年大計謫官卽以是年偕族父應亨同舉進士玟授虞城知縣應亨得淸丰崇禎元年玟兄琮亦舉進士知祥符而玟以才調繁杞縣三人壤地相接並有治聲應亨遷禮部主事玟亦擢吏科給事中李九成等陷登州疏上綏遼人撫島卒停加派三事所司悉議行嘗疏論用人謂陛下求治之心愈急則浮薄喜事之人皆飾詭而釣奇陛下破格之意愈殷則巧言孔壬之徒皆乘機而斗捷眾韙其言時應亨已攺吏部累遷稽勛郎中落職歸玟方除母喪起故官歷刑科都給事中請熱審槪行於天下尋言獄囚稽滯瘐死與刑死者幾相半宜大有所矜釋帝采納之遷太常少卿歷大理卿工部右侍郎玟父繼登已久廢至是爲浙江右參政大學士周延儒客盛順者爲浙江巡撫熊奮渭營內召果擢南京戶部侍郎繼登父子亦信之十五年夏廷推閣臣順爲玟營推甚力會詔令再推玟與焉帝已中流言疑諸臣有私比入對玟冀得帝意侃侃敷奏帝發怒叱退之與吏部尙書李日宣等並下獄日宣等遣戍玟除名順乃驚竄閏十一月臨淸破應亨與知縣陳顯際謀城守應亨以城北庳薄出千金建甕城浹旬而畢玟及邑人趙士驥亦出貲治守具及城被圍諸人竭力拒守明年二月城破玟應亨顯際士驥並死之顯際眞定人士驥官中書舍人並起家進士玟應亨有文名

宋一鶴沈壽崇王璣按明外史本傳一鶴宛平人爲諸生見天下大亂卽究心兵事崇禎三年舉於鄕授教諭以薦遷丘縣知縣復以薦加東昌同知仍知縣事巡按禦史禹好善薦其知兵授兵部員外郎尋擢天津兵備僉事攺飭汝南兵備駐信陽總理熊文燦撫盜盜魁黃三耀詣一鶴降順天王者與張獻忠羅汝才輩久亂中州其黨劉喜才殺之亦降於一鶴一鶴先後剿劇賊斬首七百有奇副將龍在田大破賊固始一鶴亦毒殺賊千人李萬慶降一鶴定其眾數萬文燦屢上其功進副使淍鄖陽河南巡按髙名衡奏畱之不允獻忠汝才降久復叛於鄖襄一鶴至防禦甚力楊嗣昌開府襄陽甚倚任之十年湖廣巡撫方孔照罷用嗣昌薦擢右僉都禦史代之賊爲諸將所逼多竄蜀地一鶴以雲南軍移鎭當陽中官劉元斌以京軍移鎭荊門相掎角及瑪瑙山捷一鶴亦敍功增俸汝才等五大營自蜀轉至興山一鶴遣副將王允成孫應元等大破之丰邑坪斬首三千餘級嗣昌稱爲荊楚第一功獻忠陷襄陽與革裏眼左金王等東萃黃州汝寧間一鶴請諸鎭兵皆不至乃移駐蘄州焚舟遏賊渡賊移而北一鶴又斷橫江賊遂不敢渡嗣昌卒朝命丁啟睿代一鶴不知連疏請設督師劾左良玉驕橫復薦範景文吳甡惠世揚堪代嗣昌及啟睿破獻忠於麻城左金王老回回等竄潛山懷寧山中啟睿一鶴及鳳陽總督朱大典安慶巡撫鄭二陽合兵蹙之以捷聞一鶴又督參將王嘉謨等追破左金王爭世王治世王於燈艸坪斬首千八百級十五年遣部將陳治等合江北兵共破賊之犯桐城舒城者一鶴起鄕舉不十年驟秉節鉞廷臣不能無忮禦史衛周引上疏醜詆一鶴亦連疏引疾帝疑其僞下所司嚴核先以襄陽陷奪職戴罪是年十一月許解官候代閏月汝寧圍命一鶴赴救方行城已陷十二月李自成復陷襄陽連陷徳安荊州一鶴以獻陵爲重急赴承天賊已驟至犯陵毀享殿歲除攻承天明年正月二日城陷一鶴自經巡按禦史李振聲被執去自成以其同邑善養之後通書孫傳庭卒被殺總兵錢中選創死畱守沈壽崇承天知府王璣鍾祥知縣蕭漢俱死之分巡副使張鳳翥當城將陷時突圍出擊中三刃裹創走募兵竟以創重卒壽崇宣城人都督有容子崇禎元年舉武會試歷官興都畱守忤巡按禦史被劾罷未行而賊至佐一鶴守城罵賊死贈都督僉事蔭子錦衣百戶璣扶風人舉於鄕由戶部郎中出爲守擢鳳陽副使未行及於難

蕭漢按明外史宋一鶴傳漢字雲濤南丰人崇禎十年進士知鍾祥縣居官不徇請謁十五年冬將入覲聞襄陽陷慨然請上官罷行賊薄城漢辭家廟授帨於妾媵曰男死忠女當死節佐一鶴拒賊殺傷甚多元旦突圍謁獻陵賊騎環之漢大呼鍾祥令在此若等不得驚陵寢賊挾之去漢延頸就刃遣使說降拒不聽明日城陷送漢吉祥寺令僧謹視之﹠﹟死具不得初五日於僧榻得一剃刀乃書楊繼盛絕命詞於敝楮拾土塊書鍾祥縣令蕭漢願死此寺十字於壁間卽自剄血正濺字上賊嘉其義用錦衣斂而瘞之賊退其門人曰吾師肯服賊服乎悉易之詔贈漢大理寺丞

陳萬策李開先按明外史忠義傳陳萬策李開先皆江陵人天啟中先後舉於鄕有時名崇禎十六年正月李自成據襄陽設僞官其吏政府侍郎石首諭上猷先爲禦史降賊賊信任之乃薦兩人賢可重用自成卽遣使具書幣徵之萬策隱龍灣市去城百餘里賊使至嘆曰我爲名﹠﹟旣不能奮身滅賊尙可惜頂踵邪夜自經賊使至開先家開先瞋目大罵頭觸墻死

歐陽燧按潛江縣誌燧字岣嶁少負奇才博通經史以崇禎間歲薦任黃州司訓升盱眙令蒞任廉明有神姦江胥啖以暮金燧卻之密聞於直指置胥大法遠邇歡呼八角山羣盜負嵎屢拒官兵燧計獲巨魁諭以法令且給與俸錢令買耕具歸農樂業羣盜感泣立爲解散後以病乞歸癸未正月流賊破荊郢分兵擊潛眾潰走賊兵追至拖市燧被執賊知爲紳欲降之燧曰孤城難守故隨眾至此豈能復俯首爾賊求生耶呼其妻廖氏曰毌他往廖氏拾磚擊賊首赴水死燧亦遇害

王按扶風縣誌字玉溫保定通判衡之孫宜君教諭懋之子也以舉人任潛山教諭升國子學正奉命協修二十一史轉刑部司務升戶部主事郎中丁外艱歸纂修邑志服除補郎中出知承天府潔己率寮愛民課士築關守城著有成績旣報升鄖陽憲副矣將去任倏流寇驟來並力攻城極力禦之忽撫標降丁內潰憤甚躬於城上執刃轉戰被執罵不絕口賊百計脇降不從怒令殺之望闕拜者四延頸受刃時崇禎癸未正月事也土人義之收屍殮瘞子鍼鎬扶櫬歸葬祀名宦祠

李貞按烈皇小識二月湖廣土賊陷澧州又陷武岡州岷王遇害隨合於闖闖賊令老回回守承天羅汝才守襄陽而自攻郟縣知縣李貞率士民堅守殺賊甚眾力竭乃陷李貞罵賊不已賊褫其衣冠倒懸於地貞大呼曰髙皇帝有靈我必訴之願爲厲鬼以殺賊賊愈怒斷其舌剮之母喬氏及妻俱死賊還屯荊州

張鳳翥按明外史蕭漢傳漢時有張鳳翥者宿松人由進士歷官兵備副使分巡承天城將陷﹠﹟圍出擊中三刃裹瘡走募勇敢圖恢復竟以創重卒

劉其徳按興安州誌其徳字子上宇之子崇禎戊辰進士寄紫陽籍任翰林院檢討在史館有聲尋兩目盲乞骸歸僑寓襄陽闖賊破襄陽其徳罵賊而死

趙元有按黃州府誌元有由舉人蒞任黃陂令崇禎末值奇荒重疫賊寇蝟集居民流亡元有獨宿城頭晝夜防衛后賊大至遂捐軀殉焉陂民哀之

史子見按黃岡縣誌子見邑文學崇禎癸未有毛主伯當獻逆陷鄂投營授僞職至辛家衝河西煽眾招兵淫惡地方受其殘毒子見目擊不忍語鄕人曰吾宜一死以救此一方人決然奮刃直殺主伯斷其頭余逆報獻忠大怒亟索子見挺身而往獻逆震怒碎燐之通體筋肉盡骨猶屹立仍鎖其項夜分鎖脫骨走臨湖寺次日大索獲之刃其首至今人祀之

於斯行按黃岡縣誌斯行崇禎癸酉鄕試獻逆破城被執罵賊賊斷舌死闔門母子妻妾無一存者

王子堅余季貞鄧雲程按黃岡縣誌子堅武舉寇警時與邑余季貞鄧雲程衝鋒料敵有格鬥功及城陷三人武勇冠軍可以自全然赤膽忠心思圖恢復猶奮力殺賊健將被執厲聲罵不絕口賊憾俱碎磔之

曹士謨按黃岡縣志士謨字憲虞天啟己巳以明經授隨州訓導三年罷歸崇禎癸未春獻逆逼郡士謨獨與樊維城焚香誓於天祖密相約曰予二人世受國恩安可苟焉偸生以爲社稷辱乎惟竭其股肱不濟以身繼之三月二十三日賊入城二人猶﹠﹟堞率眾拒之遂同被執罵賊而死

張邦翼按蘄州誌邦翼字軫南由進士累遷至江西右布政惟貯正供規額俱捐以耄乞歸蕭然淡靜崇禎癸未春獻賊襲蘄不屈死年七十有三按撫以殉難節奏議崇祀後值兵毀未行

董一化按蘄州誌一化號南鯤以明經補仁化令攺任印江縣致政之日囊橐蕭然閉戶著述癸未城破之日不屈而死

楊自騰按潛江縣誌自騰字孟升儒生崇禎癸未春闖賊踞郢賊將陳良保同僞令趙國珍率兵守潛所過屠掠自騰率所練鄕勇迎戰於京山之喬旺口凡三晝夜深入無援猶手刃數十賊被執奮罵賊裂其口殘其體以死

樊維城孫自一吳文燮按明外史忠義傳維城黃岡人給事中玉衡子也第萬曆四十七年進士除海鹽知縣入爲禮部主事天啟七年坐事謫上林苑典簿其年十一月莊烈帝已嗣位魏忠賢尙未伏誅抗疏曰曩曹吉祥之反其黨羽止曹欽一人爾忠賢則子侄列三爵假子徧金吾陛下不卽誅夷使得徐爲布置其私養甲士多至萬人外不隸名於樞部內不屬籍於團營怒馬鮮衣橫行都市倘用其敵國之財鼓其敢死之士臣恐吉祥之變一旦發於闕下此不可不亟誅者也髙皇帝定律人臣非有大功蒙朧奏請封爵者所司及受封之人俱斬魏良卿良棟鵬翼悉白丁乳臭之兒而並叨封爵此不當按律誅之乎皇親張國紀何罪而勒令還鄕戚畹李承恩何罪而羅織論死知府劉鐸何罪而立肆市朝監司耿如杞胡士容何罪而並置大辟昔劉瑾旣誅舊章攺正者吏部二十四事戶部二十餘事兵部十八事工部十三事今不當仿而行之乎且忠賢所積之財半盜自內帑累朝寶玩盡入其家誠籍而還之太府可以裕九邊數歲之餉寬三農加派之徵此決當旦夕舉行者因請褒卹楊漣萬等一十四人召還賀逢聖文震孟孫必顯等三十二人亟正張體幹許顯純楊寰等罪其月又言崔呈秀𨿽雉經私室尙宜剖棺戮屍明正國法忠賢死贓賄已散其半呈秀死安知其家不寄之他人此籍沒不可緩也五虎五彪之徒罪狀顯著何待證佐然後究追恐提勘未行贓私先隱且田吉吳淳夫田爾耕許顯純孫云鶴張體幹髙守謙輩皆應斬之人乃或賜馳驛或僅令還鄕何以服人心昭國典永斥吏科陳爾翼請緝東林遺孽之非爲禦史方震孺請釋罪帝並采納之崇禎元年遷戶部主事進員外郎歷泉州知府福建副使八年以大計罷歸十六年張獻忠連破黃梅麻城廣濟蘄州蘄水遂以三月犯黃州時城南門哭五日夜眾知禍必至傾城走婦女多不及行二十四日賊入城黃岡知縣光山孫自一縣丞福建吳文燮死之賊執維城欲屈之抗聲慢罵賊刃洞胸而死賊遂驅婦女隳城稍緩輒斷其腕血淋漓土石間三日而城平復殺之以實塹焉

楊如雲按嶽州府誌如雲浙江紹興人由貲郎補平江主簿博雅端方秉公卻賄崇禎癸未張獻忠破城脇授美官詈罵不絕口賊怒投之北門外烏龍廟前石碧潭不愧古人節烈焉

李興瑋按嶽州府誌興瑋崇禎貢獻賊破嶽同父請兵其母泣止之不顧一家遇害興瑋隨撫軍章曠圖恢復死難於衡陽

徐文南按石首縣誌文南字才士闖賊陷荊南與兄人文率義勇詣將請兵恢復癸未八月同嶽州江防守許進兵與賊遇失利親冒矢石斬首數級全師而歸獻賊寇嶽州城陷文南憤不顧身力與賊戰死之

彭承孟子

夢麟

按寶慶府誌承孟武岡人爲名諸生崇禎癸未土寇袁有志之變陷州承孟形於色曰國家養士三百餘年殉節報效正在吾儕率男諸生夢麟督鄕勇剿賊值州會師失期承孟奮勇先登援兵未至爲賊所蹙投潭以死夢麟罵曰吾父死吾寧獨生力戰死之明日次子夢龍以別師擒獲賊首事聞郡守李振珽將請於上旌卹之而又值獻禍矣

劉源澄彭養生劉人儼陳邦基按寶慶府誌源澄邵陽人食餼郡庠負勝槪每談時事多憤懣崇禎癸未獻賊陷郡武岡鎭將劉承應檄共恢復源澄率諸生彭養生儒童劉人儼義民陳邦基以鄕兵先至城下劉帥未至爲賊所乘皆死之事平巡撫李幹徳憫其死事配祀於三忠祠

曾士選按寶慶府志士選邵陽人爲名諸生幼警敏早食餼聲籍甚癸未獻賊陷城鎭將劉承應移檄士選率鄕勇猝至眾寡不敵遂遇害巡撫李幹徳采輿論祔祀三忠祠

朱菌按寶慶府誌菌武岡宗室企﹠﹟子年方十四袁賊之變詈罵死難

郭國祚按寶慶府誌國祚武岡人惇行誼負气節兵執不屈被焚死

李鳳翼按寶慶府誌鳳翼邵陽人庠生其父以積善聞監司旌獎鳳翼少年攻苦恂恂謹飭癸未賊陷城闔門自焚其僕亦趨死恐後人共憐之

何三傑按寶慶府誌三傑定州人崇禎十三年來判郡十五年署邵陽縣篆明年獻賊陷城民匿之尋搜執至衡陽衣帶間藏捨生取義四字見賊不屈與李振珽同赴水死巡撫李幹徳建祠合祀之

李振珽按寧波府誌振珽字詔枋萬曆戊午舉於鄕崇禎十年丁丑知保安州十五年壬午升知寶慶府逾年流賊張獻忠陷寶慶振珽與通判何三傑俱被執賊欲脇之降三傑謀於振珽曰將若之何振珽曰死則死耳不可遺臭名於後世賊並兩人系至衡州終不可屈遂縛而投之江賊退後家人尋其遺骨竟不可得乃以空棺引其魂而歸

趙廷璧子

按南陽府誌廷璧字相如內鄕人崇禎癸酉舉人授瀏陽縣有善政湖廣巡撫何騰蛟知其才題升長沙道按察司僉事後移駐武岡州遇城陷廷璧及妻吉氏子媳馬氏死之次子煜獲免

楊時生按常徳府誌時生字又中府學生最有气節獻賊破城遭獲慷慨詈罵被其所殺

楊夢鼎按常徳府誌夢鼎字生縣學生奉母龍氏同載一船獻賊追至大呼賊名罵不絕口與母龍氏同磔江邊

柳三錫按常徳府誌三錫郡庠生獻賊至攜妻子出避路遇賊殺妻擄子彊三錫拜降三錫大罵不絕口賊縛入營問以何願厲聲曰願死賊曰人願生汝願死何也復厲聲曰讀書明理大節不奪豈向汝求活耶大罵且持一棍以擊賊賊割其腹而死

丁昌期按常徳府誌昌期郡庠生遇賊於路令跪大罵不屈曰吾家世誦詩書爲朝廷士子肯從汝作賊至死不變

周笏按常徳府誌笏邑庠生與妻譚氏遭獻賊擄夫婦大罵曰家世書香豈遭汝辱賊先殺譚氏笏奪刀愈罵賊又殺之

柳之彥按常徳府誌之彥邑庠生孝子紀孫被賊執抗節不屈曰古人求忠臣必於孝子之門豈有祖宗世受旌表而子孫乃屈膝從賊乎賊怒斷手截鼻抉睛罵猶不絕慷慨而死

羅三才按常徳府誌三才庠生因賊至攜妻子而避與賊相遇三才挺身罵賊賊窺婦貌欲殺其夫子以身翼之賊先殺其子婦曰賊心不良欲殺夫以圖妾妾豈畏刃陷君不如妾先死遂奔入水中夫亦奔水一家俱盡

段光啟按常徳府誌光啟庠生賊至同弟光遠攜家奔避賊以數十騎追至光遠素有韜略手持一刃力戰堵截連殺數賊賊爲反走光啟同弟追之爲賊所執而去光遠奔救爲他賊格戰光啟被縛罵不絕口而遭殺光遠見兄已被害奮勇敵賊且戰且走乃保家眷遁去人咸服光遠之勇而光啟之義也

張維翰按常徳府誌維翰諸生遇賊於道切齒大罵同人禁之維翰怫然曰自七歲讀書便知此賊如蠆尾蟒舌犯則必傷豈不知痛少伸正气死亦瞑目語未絕而馘斬矣

熊應鵬按常徳府誌應鵬府學生奉瞽母八十二不忍步離遭獻賊所殺母賴以全應鵬不惜身遭禍亦孝而義也

管孫翰按石首縣誌孫翰字羽長生員邑令楊佐明入覲家屬寄居東山值李闖遊兵偵知掠之以去孫翰持梃救還因倡義剿賊無算闖率賊大至獲孫翰逼跪不屈口罵賊不止遂刖足害之

劉咸慶按石首縣誌咸慶字子虛邑諸生闖賊陷邑咸慶憂憤辟穀食取酒痛飲七日賦罵賊詩百首嘔血死

王上庸按衡州府誌上庸四川人以武進士授湖南兵巡道中軍受事未半月張獻忠寇至巡道金九陛欲棄城去挾上庸上庸曰上庸𨿽小弁已有湖南職守固不可去也已而賊至桂王欲南奔上庸護送至石磯站所部烏合百餘人寇猝躡及部卒鳥散上庸大叫起腋挾佛郎機擊殺賊數百人賊千騎至火藥盡上庸舉鐵炮奮擊復殺數人乃遇害

唐虞按零陵縣誌虞字純攺名曰周慈府庠生零陵人爲人軒昂不羣志气慷慨垂髫時善屬對郡丞出一聯云官去堂空卽應聲曰水流云在郡丞賞之喜作詩直寫己意不入名家窠臼旣而有契文成之旨與易康侯諸子講良知之學自恨僻處楚南無可就正壬申秋徒步走數千里至麻城謁蕭康侯研究正修之學所養甚邃涵泳一年大有所得歸而倡同社講習焉後流賊入南官民驚潰叛者如蝟虞獨倡忠義去粵乞師嗣聞萬某開府虔州虞往見之喜甚承制署爲府判委之發餉一軍頌其無私將題升監軍道而國事去矣未幾贛城破與萬某同沈於江虞雅負才性欲有所用於世而不究厥用晚得一官竟赴國難而死子有容弱冠領鄕薦遽爾夭折天之報施何如耶

毋崇正按郴州誌崇正四川人由選貢知桂東縣崇禎十六年流寇張獻忠陷衡郴遣賊將徇桂東眾皆逃崇正曰吾爲朝廷守土敢愛死乎賊至執之不屈死焉邑民皆爲流涕

酈孕昌子

尙英

按紹興府誌孕昌字叔典諸曁人由邑庠入國學循例積分授山東沂州同知值恭順王以兵辟湖廣孕昌隨徵著有勞績判永州府王凱旋僅畱鎭兵駐防未幾有敵騎圍城乃以糧盡援絕城陷孕昌及妻黃氏李氏子尙英悉死之贈湖廣按察司僉事蔭一子祀鄕賢

朱日薦按安陸府誌日薦沔陽庠生賊陷沔率鄕兵拒賊斬首數十被執罵不絕口支解死

童蚤勛按安陸府誌蚤勛沔陽人賊犯州城蚤勛突與賊遇呼罵不絕投河以死

王再旦按安陸府誌再旦沔陽庠生賊警委再旦守東門城陷合家遇害被執不屈而死

李哲按安陸府誌哲京山庠生以倡義爲僞防禦使陳藎所獲罵賊不屈而死

賀泰來按安陸府誌泰來京山人南漳訓導同兩子守城力戰拒賊父子俱爲賊所歿

孫瑋按安陸府誌瑋字公之鍾祥人由明經授蘄水訓導癸未流賊破城瑋袍服坐明倫堂罵賊而死

熊肇泰按安陸縣誌肇泰諸生崇禎癸未正月白旺薄城之日值其母變猝未及殮肇泰不得已故投刺於僞考試官鉉圭得領檄歸葬賊自以爲得士再遣人物色之肇泰曰某向之失身祇爲母遺骸未忍棄城中耳今復何求遂自經死

馮鴻漸楊問奇劉鴻烈李昌祚蔡康

祚按荊門州誌闖賊陷城時馮鴻漸同紳衿楊問奇劉鴻烈李昌祚蔡康祚俱不屈而死

王粲蔡蘭馨秦人譽鄭科張大任

鄭之獬李因培鄭之獲李莊王煜

吳文炳鄭聯奎劉世懋張﹠﹟登張國

純按鍾祥縣誌崇禎十六年闖逆陷城王粲同蔡蘭馨秦人譽鄭科張大任鄭之獬李因培鄭之獲李莊王煜吳文炳鄭聯奎劉世懋張﹠﹟登張國純俱生員罵賊不屈抗節而死

劉璧子

泰

按汝寧府誌璧確山人恩貢崇禎壬午任湖廣嶽州通判闖寇亂委璧監軍同參將黃朝宜賈威等破賊於洞庭湖屢捷升漢陽知府未之任賊張獻忠攻嶽州各官逃散惟璧與巡按劉熙祚堅拒三月糧盡城陷被執挾至長沙逼降不屈嚴刑酷逼至死罵不絕口子泰時年十四亦死焉巡按劉澍題旌其忠會亂事寢

左國弼周宗孔湯錫福金爾試蕭吁

卿賀遇宏賀期生李若按吉安府誌國弼庠生癸未張寇犯境脇受長沙知府國弼肅衣冠拜辭祖廟罵賊不屈而死同時周宗孔湯錫福金爾試蕭吁卿賀遇宏賀期生李若皆罵賊不屈遇害

張大受按荊州府誌大受字海若遠安人武之後也萬曆丁酉舉人司訓新安家無擔石得俸資半以購書且資助單寒之士升蓬萊令以病告歸癸未之變與難不屈而死

馬﹠﹟按安陸府誌﹠﹟字雪如陜西同官人貢士崇禎十五年任州同知癸未賊陷承天發大眾十萬壓境而來﹠﹟督鄕兵堵賊賊眾四集已繞出﹠﹟背﹠﹟馳介馬疾呼入保城所向披靡賊至益眾﹠﹟下馬奮呼家丁數人背合與賊戰猶射殺數十賊矢盡力竭被執不屈賊怒用勁梃通中而死﹠﹟死旬日膚體不變且掀髯拊手若含笑者﹠﹟葬城東髙泌垸逾二十一載子某來沔啟殯易棺顏色如生沔民見者猶欷歔垂涕云

鄒孕孝按臨川縣誌孕孝字恭甫天啟丁卯舉於鄕性豪邁有燕趙慷慨風家徒壁立飲酒賦詩自若也公車屢困授蘄水教諭流賊入蘄孕孝亟請集民兵登陴縣令望風迎降孕孝知不可爲衣冠坐明倫堂賊至挾之出罵曰生平所守惟文章節義豈從爾反耶遂遇害著述多散佚所存者惟北記閩遊紀事燕許遊艸撫治六條行世

朱國治按明外史忠義傳賊旣長沙衡州遂陷常徳同知鶴慶朱國治正冠帶而死

林銘球按漳浦縣誌銘球本姓藍字彤石二十八都人萬曆末隨父懋遊學粵東因冒海丰籍領天啟甲子鄕薦第七人爲忌者摘發除名崇禎初伏闕請得旨附閩籍會試戊辰成進士授行人奉使諭祭唐王冊封岷王擢江西道禦史上治兵保民疏稱旨又嘗薦起黃道周論救魏呈潤糾閹王坤巡西城凡勛戚不法者彈治之巡按宣大敕大閱卻邊帥饋劾總督梁某失律論如法轉按湖廣時楚賊張獻忠呂瘦子輩張甚銘球奉敕監軍護陵賊脇上書求封襄陽不屈遇害生平著有西臺疏艸宣云按楚奏疏按楚奏告監軍紀略谷云艸浮湘艸怡云堂集若干捲

蔡茂春按建徳縣誌茂春湖廣麻城人天啟壬戌進士爲政以振興學校勸課農桑爲首務歷官三載利興獘革胥畏民懷入覲畱部升儀曹主事歷福州知府後家居流寇張獻忠犯麻城率義勇殲其黨城破死之祀名宦

李之秀按濟南府誌之秀字苞來長淸歲貢授辰州府瀘溪縣尹時湖南疆土初開叛服未定慨然以招徠爲己任親率邑民日夜與賊兵搏距久而勢孤援絕死之

許文岐李新蕭頌聖童天申按明外史忠義傳文岐字我西仁和人祖子良巡撫貴州右僉都禦史父聯樞廣西右參政文岐登崇禎七年進士授南京兵部主事就進員外郎職方郎中賊大擾江北佐尙書範景文治戎備景文甚倚之稍遷黃州知府射殺賊前鋒一隻虎奪大纛而還獄有重囚七人縱歸省﹠﹟期就獄皆如約至乃請於上官而貸之十三年遷下江防道副使駐蘄州賊魁賀一龍藺養成等萃蘄黃間監軍推官楊卓然承楊嗣昌命招之反受侮文岐設備嚴賊黨張雄飛將南渡命遊擊楊富焚其舟賊乃卻巡撫宋一鶴上其功副將張一龍善馭兵文岐重之嘗共宿帳中軍中夜呼噪文岐曰此姦人乘夜思遁耳堅臥不出質明叛兵百餘奪門遁一龍追獲盡斬之一軍肅然楊富旣久鎭蘄一鶴復遣參將毛顯文至不相得兵民洶洶文岐會二將以杯酒釋之始無患十五年荊襄失守左良玉潰兵南下大掠商民文岐立馬江口迎之兵莫敢犯時警報日急人無固志會擢督糧參政客曰公今可行矣文岐嘆曰吾爲天子守孤城三載矣分當死封疆𨿽危急柰何棄之遣妻奉母歸檄富顯文出屯關廂爲固守計無何荊王府將校郝承忠潛通張獻忠明年大舉兵來攻文岐發炮斃賊甚眾夜將半雪盈尺賊破西門入文岐巷戰雪愈甚炮不得發遂被執獻忠聞其名頗禮之文岐厲聲曰旣被執惟速死耳獻忠不殺系之後營時舉人奚鼎鉉等數十人同系文岐密謂曰觀賊老營多烏合凡此數萬卒皆被掠良民若告以大義同心協力賊可殲也於是陰相結期四月起事以柳圈爲信謀泄獻忠索之果得柳圈縛文岐斬之將死語人曰吾所以不死者志滅賊耳今事不成天也含笑而死時文岐陷賊中已七十餘日矣事聞贈太僕卿賊旣陷蘄州遂屠其民鄕官陜西僉事李新舉家被執賊欲屈之新叱曰我昔官秦中爾輩方爲廝養今日肯屈膝廝養邪賊怒新抱父屍就刃其時屬吏死節者惟麻城教諭定遠蕭頌聖蘄水訓導施州童天申

易道暹子爲﹩

爲璉

傅可知按明外史忠義傳道暹字曦侯黃岡諸生也好學尙气節積書滿家居深山非賊往來道虞寇掠約鄕人建堡設倉爲捍禦計崇禎十六年賊漸逼子爲瑚請遠避道暹惜所積書又以己所著書多不忍棄逡巡未行及賊逼爲瑚急奉母走靑峯巖道暹不得已令蒼頭擔書攜幼子爲璉他適賊遇諸途其導者潛以告賊賊問若何人紿曰余書賈也賊笑曰汝乃易曦侯何紿我道暹曰若旣知我當聽我一言村中財物汝飽掠愼毋殺人焚廬舍賊曰若身不保尙爲他人言邪從我與汝富貴道暹厲色叱賊怒殺之爲璉急請代賊並殺之未幾爲瑚亦被殺時黃陂諸生傅可知亦以叱賊死可知幼失怙臥柩下三年六十喪母啜粥者亦三年道拾遺金坐待其人而還之黃陂陷被執可知年已八十賊憫其老不殺俾養馬叱曰我爲士數十年今日乃役於賊邪延頸就刃賊卽殺之

郭以重嶽璧郭金城按明外史忠義傳以重黃州人世爲衛指揮崇禎十六年城陷自他所來赴難其妻欲止之叱曰朝廷畀我十三葉金紫不能易一死哉吾將先殺汝妻乃不敢言旣至遇賊欲脇之去堅不從露刃懾之且誘以富貴乃好謂賊曰從汝非難但抱小兒者吾妻也汝爲我殺之吾無累矣賊如其言以重卽奪賊刀擊斬一賊羣賊擁至遂赴水死先是蘄州破指揮嶽璧自屋墮地不死賊知其官也問之不答索弓刀衣服又不答賊怒執至城上欲降之厲聲曰我世臣也城亡與亡豈降賊賊刃之僕地气將絕瞋目曰我死爲鬼當滅汝時大雪血流丈餘目﹠﹟不合同時郭金城爲羅田守將賊逼城率所部五百人戰斬級百餘追之英山賊大集困三日突圍不得出被縶脇降不從被殺

崔文榮按明外史忠義傳文榮海寧衛人世指揮僉事文榮舉武會試天啟五年嗣職授南安守備崇禎中臨藍盜起逼桂陽桂王告急文榮督所部會剿卻賊四萬人以功擢武昌參將十六年春張獻忠陷黃州四月犯漢陽文榮渡江襲斬六百級無何漢陽陷武昌震懼巡撫宋一鶴總兵官錢中選皆死承天新任巡撫王聚奎未至武昌素不宿重兵城空虛或議撤江上兵守文榮曰守城不如守江團風煤炭鴨蛋諸洲淺不及馬腹縱之飛渡而坐守孤城非策也當事不從賊果從團風渡江陷武昌縣縣無人賊出營樊口文榮軍洪山寺扼之旣斂兵入城以他將代守賊全軍由鴨蛋洲畢渡抵洪山守將亦退入城文榮以武勝門當賊衝偕故相賀逢聖協守賊攻之不能下監軍參政王揚基時已擢右僉都禦史巡撫承天徳安二郡未聞命尙駐武昌見勢急與推官傅上瑞詭言有事漢陽開門遁去人情益洶洶先是楚王出資募兵應募者率蘄黃潰卒及賊間諜至是開文昌保安二門納賊文榮方出斗還闔城扉不及躍馬大呼殺三人賊攢槊刺之洞胸死有朱士鼎者起家武進士爲巡江都司城陷被執賊喜其勇敢欲大用之戟手大罵賊斷其右手乃以左手染血灑賊賊又斷之不死退令人縛筆於臂能作楷字招集舊卒訓練如常忠烈部名臣列傳四十七

明十八

陳璸周鳳岐按明外史忠義傳璸漳浦人舉天啟五年進士授慈溪知縣被劾議調崇禎十年爲袁州推官拒楚賊有功屢遷湖廣右參議分守湖南討平八排賊十六年張獻忠陷長沙圍參政周鳳岐於澧州璸督兵往救全軍敗歿被執欲降之璸奮罵不屈斷手剖肝而死鳳岐永康人萬曆末年進士授中書舍人屢遷工部郎中掌節愼庫忤奄人落職歸崇禎初起故官遷湖廣僉事四川副使苗人爭界爲立碑畫疆以定之攺湖廣右參政分守澧州賊來犯援軍敗歿城遂陷賊帥親解其縛說以降怒罵而死

薛聞禮按明外史夏統春傳聞禮武進人由府吏官黃陂典史歲歉民逋漕粟聞禮奉使過漢口貸於所知得千金以代民逋十六年張獻忠陷黃陂愛聞禮才挾與俱去暮卽亡歸會賊所設僞官爲士民殺死聞禮曰禍大矣令士民遠避而己獨畱以當之俄賊至將屠城聞禮挺身曰殺官者我也賊欲活之詈不止乃見殺當是時賊延蔓中原覆名城不可勝數然迄無降賊者

徐學顏李毓英汪文熙戴良瑄王良

鑑曾栻按明外史忠義傳學顏字君復永康人母疾衣不解帶者三月禱於天請以身代夜夢神人授藥旦識其形色廣覓之得荊瀝疾遂愈父爲中城兵馬指揮忤要人下吏學顏三疏訟冤所司格不上徧叩諸公卿莫爲雪將置重辟學顏號泣爭於刑部不能得至嚙臂血濺於庭乃獲釋歸弟食指繁推所居大宅畀之尙義疏財爲徳族黨崇禎三年建東宮詔舉孝友廉潔博物洽聞可勵俗維風者有司以學顏應寢不行三登鄕試副榜當爲訓導至十二年始以恩貢生特授楚府左長史引義匡輔王甚敬之彊宗亦爲戢上官交薦未及擢用會十五年冬諸司長官及武昌知府江夏知縣﹠﹟以朝覲行學顏攝江夏事繕修守備楚府新募兵卽令學顏將之明年五月大寇臨城城中惟益司王揚基王二人學顏共守亡何揚基遁去人心益搖至晦日新軍內叛城陷學顏格鬥斷左臂大罵不屈爲賊支解一家二十餘人殉之通判固安李毓英亦舉家自縊同死者武昌衛經歷汪文熙巡檢戴良瑄及僧官一人俱詈賊不屈腰斬賊旣陷武昌分兵陷屬邑於是嘉魚知縣霍山王良鑑蒲圻知縣臨川曾栻俱抗節死事聞學顏贈僉事毓英等贈卹有差

馮雲路汪延陛熊

明睿按明外史忠義傳雲路字漸卿黃岡人好學勵行年三十卽棄諸生從賀逢聖講學遂寓居武昌著書數百卷崇禎三年巡按禦史林銘球薦其賢並上所著書不用及賊將渡江雲路貽書逢聖曰在內以寧湖爲止水在外以漢江爲汨羅寧湖者雲路談經處也城旣陷乘桴入寧湖賊遣使來聘追呼曰我主以髙爵待賢人公何遠遁遙應曰我平生止讀忠孝書未嘗讀降賊書也遂投湖死年四十有六從遊諸生汪延陛亦死焉其同邑熊字渭公亦移居武昌嗜古學尢喜邵子皇極書頗言未來事十六年元旦盡以所撰性理格言圖書懸象大易參諸書付其三弟曰能讀此可以保身立命我生平積力在焉善藏弗失城破前一日貽書雲路言明日當覓我某樹下及期行樹旁賊亦追至躍入荷池以死有諸生明睿者江夏人城破賊獨不入其門睿慨然曰安有父母之邦覆而偸生苟活者語家人速從我入並否則速去於是妻二子二女及諸婢以次投井睿笑曰吾今曠然無累矣從容榜諸門赴井死時人號爲明井

傅如圭子邦霖

邦楨

按徳安府誌如圭字元錫時特行保舉法撫按以如圭應詔赴部試授知縣移家武昌癸未五月會賊陷城如圭被執罵賊死子邦霖官生邦楨楚國賓同殉難

謝淳培按漢陽府誌淳培字應侯江夏人著籍漢陽以春秋中甲子鄕試最爲吳越間談經者所稱癸未五月賊逼會城淳培受當事之命城守朝夕惟謹盤詰姦細不少怠五月三十日城陷淳培毅然不屈遂遇害

閔致按徳安府誌致字還極孝友淑躬詩書訓後公事正言而聲流學校輕財周急而譽駿鄕評癸未六月闖賊圍靑堆寨率眾死守因渴水寨陷尙奮勇擊賊與妻李氏同死焉

戴竑按徳安府誌竑字小戴安陸人爲名諸生闖僞將白旺據郡城守禦諸弁曁姦人多爲賊耳目會有巡道章曠提兵恢復白旺遁去竑盡列從賊姓名以告悉就駢戮未幾曠奉調赴漢沔旺復至徧加搜捕磔竑於市竑罵不絕口至斷舌以死

董其雄萬中翸鄭時行按徳安府誌其雄字仲才安陸諸生試輒髙等以學行著白旺據城奉僞檄試士按學冊無其雄名屬役惇迓之迫之就道其雄曰是尙可苟生乎竟赴水死時萬中翸鄭時行亦赴水死

張素蓄宣屠按徳安府誌素蓄字徳普安陸諸生白賊之難與鄕人楊則虞等結堡於傅家寨距城僅二十里許賊日以兵脇之不順也因大舉圍之堡內隨機應敵傷賊無算越七日爲人所紿致數賊闌入寨中千人內潰爭赴水死素蓄闔宅遇害獨宣屠者素以膂力聞持短刀立殺數賊力竭爲賊所執死

萬國裕按徳安府誌國裕安陸人爲郡功曹掾崇禎癸未白旺據鄖城拘國裕寫檄招村堡國裕擲筆曰某不能爲賊作書記因匿於家賊怒搜獲之刃於市

張光先子國勛國柱國棟

按安陸縣誌光先字明扶職司守禦崇禎癸未秋白逆虎視鄖城光先與楊開合義族拒之眾未合而光先爲姦人所執不屈以死其子國勛國柱國棟俱磔死

熊祚延按徳安府誌祚延字祈公孝感人力學惇行補諸生有聲藝苑所著希曾錄弘毅解務闡正心誠意之旨學者宗之居家以孝友著聞性慷慨好施予裏中貧不能婚葬者或至鬻產以應明季流寇交訌蔓延秦晉楚豫間祚延詣當事上剿撫策娓娓數千言當事不能用乃逃亂白雲山中父老廉其義推爲保障糾集鄕勇立營寨申約束寇毋敢犯後羣賊大舉入寇祚延率眾禦之會大風霾晝晦士卒相失祚延以十餘騎從間道行泥淖中馬陷被執罵賊不屈而死里人哀之

雷鼓英按徳安府誌鼓英字四維安陸人崇禎庚午舉人癸未賊據郡城欲官之從間道走武昌又值獻賊之變闔家赴水死

張用晦按徳安府誌用晦云夢人邑諸生明經完我之子也癸未流賊陷城白雲寨義兵恢復起兵應之敗被獲不屈死之

劉康明弟

綏明

按徳安府誌康明字坤寧安陸人崇禎己卯歲貢壬午謁選得宜城訓導﹠﹟闖氛據襄陽不得赴當事素廉其才委攝武昌江夏兩學篆癸未楚陷題齋壁詩曰方城百雉舊雄疆一任賊鋒上下狂正气不因苜蓿減風吹臯比劍花香書已肅衣冠拜先聖殿前爲自經計會數賊闌入康明罵曰此宣聖宮墻爾賊何得至此賊怒而之弟綏明字來之名諸生慷慨自負聞賊拷士匿山中不食死

王元會按鄖陽府誌元會崇禎十六年知鄖西事己卯張獻忠夜襲城破元會死焉

劉承漢按武昌縣誌承漢字心五入邑庠三十年鍵戶讀書居恆以忠藎自許癸未夏獻逆陷武昌入湖至東港諸民竄伏蘆葦中承漢露立爲賊所執賊令之跪厲聲叱賊曰鼠輩我豈拜汝哉賊怒截其舌卽噀血唾面扼吭而死

賀逢聖子覲明

光明

按明外史本傳逢聖字克繇江夏人舉於鄕家貧就應城教諭萬曆四十四年由殿試第二人授翰林編修天啟時歷官洗馬魏忠賢聞湖廣生祠上梁文出逢聖筆特詣之逢聖曰此借銜陋習耳予安能數千里外爲人作文忠賢咈然去誣以營求典試削其籍莊烈帝卽位起故官崇禎元年累遷少詹事遭外艱廬墓三載還朝進詹事拜禮部右侍郎攺吏部進左尋擢禮部尙書九年六月以本官兼東閣大學士入閣輔政尋加太子太保攺文淵閣溫體仁罷歸張至發爲首輔逢聖與善給事中丁允元劾其引宵人汪應龍詆斥正人髙攀龍左光斗而至發訐黃道周逢聖爲屬艸時論非之十一年致政歸歷陳道中所見災傷及郵傳困敝狀報聞十四年與周延儒同召還朝帝待之不如延儒遠甚充位而已明年正月朔旦帝行尊師禮揖輔臣皇極殿逢聖亦與焉屢疏引疾至六月得請帝將增置閣臣召延儒逢聖等賜坐徳政殿逢聖謝恩大哭不止駕移中極殿諸輔臣隨入賜宴逢聖復大哭拜跪十數不已眾咸怪之詔賜道裏費八十金彩幣四表裏大紅蟒衣一襲遣行人護歸瀕行疏謝因救尙書李日宣等帝優詔答焉十六年六月張獻忠圍武昌逢聖晨夕登陴與士卒同饑困數日城陷亟詣楚王府邀與同死不知王所在遂被賊執叱之曰我朝廷大臣若輩不得無禮賊麾使去乃北向五拜三稽首投墩子湖死妻危氏子覲明子婦曾氏陳氏孫三人皆從死次子光明自他所來赴亦死之事定有司覓其屍閱八日顏色不變福王時贈少傅謚文忠祭葬蔭子如制逢聖居相位無可稱然生平苦節自甘束脩砥行其學以一念不起爲極晚節一門殉難洵不易所守云

呂維﹠﹟按明外史呂維祺傳維祺弟維﹠﹟字泰儒由選貢生爲樂平知縣解職歸崇禎十六年賊陷新安抗節死贈按察僉事

蔡道憲林國俊周二南馮一第唐徳

明謝如珂按明外史忠義傳道憲字元白晉江人崇禎十年進士授大理推官父艱服闋起官長沙地多盜察豪民通盜者把其罪而任之盜方劫富家分財收者已至召富家還所失物皆愕不知所自惡少年閉戶謀爲盜啟戶捕卒已坐其門爭散去吉王府宗人恣爲姦利道憲先治而後啟王王召責之抗聲曰今四海鼎沸寇盜日滋王不愛民一旦挺而走險能獨與此曹保富貴乎王悟謝遣之姦人爲斂手十六年五月晦張獻忠陷武昌長沙大震承天巡撫王揚基率所部千人自嶽州奔長沙道憲請還駐嶽州曰嶽與長沙唇齒也並力守嶽則長沙可保而衡永亦無虞揚基曰嶽非我屬也道憲曰棄北守南猶不失爲楚地若南北俱棄所屬地安在揚基語塞乃赴嶽州及賊入蒲圻卽遁去湖廣巡撫王聚奎遠駐袁州憚賊不敢進道憲亦請移嶽聚奎不得已至嶽數日卽徙長沙道憲曰賊去嶽遠可繕城以守彼犯嶽猶憚長沙援若棄嶽長沙安能獨全聚奎不從賊果以八月陷嶽州直犯長沙先是巡按禦史劉熙祚委道憲募兵得壯丁五千訓練之皆可用至是親將之與總兵官尹先民等扼羅塘河聚奎聞賊逼懼甚令道憲等撤兵還城道憲曰去長沙六十里有險可柵以守毋使賊逾此又不從及賊傅城聚奎詭出戰遽率所部遁惠王以避難寓長沙與吉王謀出奔會偏沅巡撫李幹徳總兵官孔希貴自嶽州潰至遂與熙祚奉二王走衡州時知府堵引錫入覲未返通判周二南往攝攸縣事城中文武無幾士民盡竄道憲猶勒兵拒守賊繞城呼曰軍中久知蔡推官名速降毋自苦道憲命守卒射之多斃賊怒攻益力越三日先民出戰敗還賊奪門入先民降道憲被執賊以官嚼齒大罵釋其縛延之上坐罵如故賊使先民說道憲益怒奮起捽擊賊以道憲愛民謂曰汝不降將盡殺百姓道憲大哭曰願速殺我毋害我民賊知終不可奪磔之气垂絕猶作忿恨聲賊問何恨曰恨不殺先民耳其心血直濺賊面賊爲昏僕者久之健卒林國俊等九人隨道憲不去賊亦令說道憲降國俊曰吾主畏死去矣不至今日賊曰爾主不降爾輩亦不得活國俊曰我輩若畏死亦去矣不至今日賊並殺之四卒奮然曰願埋主屍後死賊許之乃解衣裹道憲骸瘞之南郊醴陵坡遂自刎道憲死時年二十九後贈太僕少卿謚忠烈堵引錫爲道憲建祠醴陵坡上二南字汝爲雲南人由選貢生爲長沙通判盡職業與道憲深相得道憲之死二南力請於上官獲卹久之擢嶽州知府士民固畱乃以新秩還長沙後亦死王事祀於道憲祠邑中舉人馮一第走相鄕將乞師他方賊帥系其母與兄以招之一第乃歸就縛賊將斬之一老僧伏地哭請免賊乃去其兩手置營中一夕死母兄獲免附祀道憲祠賊陷東安舉人唐徳明仰藥死犯耒陽諸生謝如珂拒戰死

張鵬翼歐陽顯宇林不息楊開賴萬

耀莫可及子若鼎

若鈺

董我前彭允中蔣

道亨按明外史忠義傳鵬翼西充人崇禎中由選貢生授衡陽知縣十六年八月張獻忠逼衡州巡撫王聚奎李幹徳及監司以下皆遁士民盡奔竄鵬翼獨守空城賊至卽陷脇使降戟髯詬詈賊縛而投諸江妻子赴水死賊之赴嶽州也巴陵教諭桂陽歐陽顯宇時攝縣事死焉其赴臨湘也知縣莆田林不息抗罵不屈斷其兩手而殺之湘陰陷知縣大埔楊開率家屬十七人投水死其丞賴萬耀攝醴陵縣事城破亦死之宜興莫可及者長沙府照磨也攝寧鄕縣事殉城死二子若鼎若鈺號慟奔赴遇害衡州旣陷屬縣衡山亦失守知縣富順董我前教諭分宜彭允中皆盡節府教授永明蔣道亨攝武陵縣事抱印罵賊見殺其他文武將吏非降則逃長沙史可鏡官給事中丁艱歸降賊賊用爲湖廣巡撫及賊退被李幹徳加搒掠械送南都伏法

劉熙祚弟

永祚

按明外史忠義傳熙祚字仲緝武進人父純仁泉州推官熙祚舉天啟四年鄕試崇禎中爲興寧知縣地產斷腸艸啖之輒死姦民用以脇財物熙祚令贖罪者必以艸以是致死者勿問其獘爲止課最徵授禦史十五年冬巡按湖南李自成陷荊襄諸府張獻忠又破蘄黃臨江欲渡熙祚嘆曰門庭旣失堂奧必危不能保障湖南何顏立於世明年二月抵嶽州諸將分防江滸檄偏沅鄖陽二撫聯絡形勢會賊馬守應據澧州窺常徳土寇甘明揚等助之熙祚馳至常徳遣將先擊土寇明揚授首五月還長沙及武昌嶽州相繼陷以羅塘河地居要害令總兵尹先民副將何一徳督萬人守無何巡撫王聚奎撤守長沙賊遂長驅至聚奎大怖卽率潰將孔全彬黃朝宣張先璧等走湘潭沿途焚劫熙祚以長沙不能守奉吉惠二王奔衡州聚奎兵亦至焚劫如初衡爲桂王封地王及吉惠二王亦登舟避聚奎兵熙祚痛恨聚奎而欲藉其兵守衡乃於九月單騎赴永州爲城守計未幾聚奎復走祁陽衡州遂陷永州士民聞之空城逃二王至永州聚奎繼至越日全彬等亦至劫庫金去熙祚乃奉二王出城遣部將護走廣西而己返永州拒守俄賊騎追至執赴衡州見獻忠獻忠踞桂王宮叱令跪不屈命羣毆之傷目自殿﹠﹟曳至端禮門膚盡裂使降將尹先民說之終不變見殺事聞贈太常少卿謚忠毅弟永祚字叔遠由選貢生授嵊縣知縣遷養利知州有惠政攺興化同知計擒賊曾旺攝仙遊縣事靖劇寇後以副使知興化府事時值城陷仰藥死弟綿祚字季延崇禎四年進士爲吉安永丰知縣鄰境九蓮山界閩粵賊窟其中綿祚屢請兵會剿賊怒率眾來攻綿祚出擊三戰三捷賊益大至綿祚伏兵黃牛峒誘賊復大破之縣境以安以積勞得疾請告歸乃卒兄弟三人﹠﹟死王事王聚奎旣失永州後伺賊退潛還武昌爲代者何騰蛟所劾夤緣免

王孫蘭按明外史忠義傳孫蘭字畹仲無錫人崇禎四年進士授刑部主事進員外郎遷成都知府蜀府宗人虐民民相聚將焚內江王第孫蘭亟撫諭之民解散父憂服闋起官紹興大修荒政遷廣東副使分巡南雄韶州二府及廣州之連州淸遠駐韶州甫﹠﹟任連州猺賊爲亂馳湟川進剿三戰皆捷猺遂降十六年張獻忠大亂湖南湖南之郴州宜章與韶接壤孫蘭乞援於督府不應最後以七百人至一宿復調去及賊陷長沙衡州大肆屠戮韶所轄樂昌乳源仁化逋竄一空連州守將先據城叛韶城士民聞之空城逃而賊所設僞官傳檄將至孫蘭仰天嘆曰失封疆當死賊陷城又當死吾盍先死乎遂自縊時十月二十有二日也孫蘭旣死賊竟不至朝廷憫其忠命予贈卹

馮師孔黃絅章尙絅吳從義崔爾達按明外史本傳師孔字景魯原武人萬曆四十四年進士授刑部主事歷員外郎郎中卹刑陜西釋疑獄一百八十人天啟二年出爲眞定知府舉治行卓異遷井陘兵備副使以憂歸崇禎二年起臨鞏兵備攺固原再以憂歸侍郎謝升署吏部事舉監司才堪督撫者十人師孔與焉服闋起懷來兵備副使移密雲忤鎭守中官鄧希詔摭他事劾之逮下吏抗疏辧竟削籍歸至十五年詔舉邊才用兵部侍郎張鏡心薦起故官監通州軍勤王兵集都下剽劫公行割婦人首報功師孔大怒以其卒抵死拊雕殘輯士卒給事中熊汝霖等交章頌其功明年五月吏部尙書鄭三俊舉天下賢能方面官亦及師孔逾月擢右僉都禦史代蔡官治巡撫陜西時總督孫傳庭將大舉討賊師孔主調兵食十月傳庭出關敗績李自成長驅破潼關不數日抵西安城下師孔厲兵拒守會偏將內應賊城遂陷師孔投井死按察使黃絅長安知縣吳從義秦府長史章尙絅指揮崔爾達並死之絅字季侯光州人天啟二年進士授南宮知縣崇禎中歷遷淮海兵備副使以憂歸服除起臨鞏兵備副使調番兵大破賊潼關原尋以右參政分守洮岷擢陜西按察使甫一歲遇難自成勸之降叱曰潼關之戰汝我戮余也今日肯降汝耶妻王先赴井死絅得間亦赴井死贈太常卿謚忠烈尙絅會稽人聞城陷投印井中冠服趨王府端禮門再拜自縊贈按察副使從義浙江山陰人崇禎十三年進士甫之官值比歲兵荒力請於上官委曲賑卹訓練丁壯三百人擊賊有功督師孫傳庭駐大軍西安徵求百出從義令豪族均輸民力稍寬城陷從容下城釋戎服襲冠裳望闕叩頭投井死贈按察僉事爾達不知何許人亦赴井死

丘從周按明外史馮師孔傳有吏丘從周者長不滿三尺乘醉罵自成曰若一小民今妄踞王府將僭僞號而所爲暴虐若此何能久賊怒斫殺之

林日瑞郭天吉馬爌哈維新藍臺

姚世儒羅俊傑趙宦按明外史本傳日瑞字浴元詔安人萬曆四十四年進士歷廬州池州二府推官遷戶部主事進員外郎中崇禎四年出爲浙江右參議攺江西右參政憂歸服闋起故官分守湖東屬縣鉛山界閩妖人聚山中謀不軌圍鉛山日瑞擊敗之搗其巢屢遷陜西左右布政使十五年六月遷右僉都禦史代呂大器巡撫甘肅其年冬京師被兵疏請率師入衛帝念甘鎭要地令以副將代行靑海賊挾賞擊走之明年十月李自成據關中分兵四出攻掠初犯寧夏官軍三卻之殺其精卒數千賊走西安多散入河南及攻楡林楡林陷遂攻寧夏總兵官官撫民出降寧夏陷其別將賀錦犯蘭州州人開城迎賊賊遂渡黃河涼州莊浪二衛亦降卽進逼甘州日瑞聞賊急嚴兵且結西羌以待廷議以爲不勝任遣楊汝經代之未至日瑞率副將郭天吉等扼賊河幹十二月賊踏冰直抵城下日瑞入城戰且守賊使諸生說降戮之以徇大雪士皆墮指守者引賊上城遂陷執日瑞詣錦誘以美官日瑞大罵被磔於市天吉及總兵官馬爌撫標中軍哈維新姚世儒監紀同知藍臺裏居總兵官羅俊傑趙宦並死之福王時贈日瑞兵部尙書臺太僕少卿皆賜祭葬

焦源溥從兄源淸

按明外史本傳源溥字涵一三原人萬曆四十一年進士歷知沙河浚二縣考最召爲禦史熹宗嗣位移宮議起刑部尙書黃克纘請寬盜寶諸奄源溥抗疏折之曰光宗神宗元子也爲元子者爲忠則爲福藩者非忠孝端孝靖神宗後也爲二後者爲忠則爲鄭貴妃者非忠孝元孝和光宗後也爲二後者爲忠則爲李選侍者非忠貴妃三十年心事人誰不知至張差持梃危在呼吸尙忍言哉況當先帝禦極之初突傳皇祖封後之命及請封不得而冶容進矣張差之梃不中則投以麗色之劍崔文升之藥不速則促以李可灼之丸痛哉先帝欲諱言進禦之事遂甘蒙不白之冤今卽厚待貴妃始終恩禮而鄭養性之都督不可不奪也崔文升必不可不磔也若竟置弗問不幾於忘父乎至李選侍不過一宮人更非貴妃比近誦聖諭如所云阻陛下於暖閣挾陛下以垂簾及淩虐聖母諸狀有臣子所不忍言者今卽爲選侍乞憐止可求陛下曲宥前辜量加恩禮而移宮始末必不可得而抹摋也盜寶諸奄心懷叵測必不可得而寬宥也若竟置諸奄弗問不幾於忘母乎末詆克纘受賕法克纘憤疏辧亦詆源溥源溥再疏劾之並及府丞邵輔忠俄請召還爭國本忤稅璫諸臣畿輔俵馬爲民患疏請輸直天啟二年以憂歸服闋還朝出按眞定諸府例轉鳳陽兵備副使時崔文升出鎭兩淮欲甘心源溥遂移疾歸崇禎二年起故官分巡河東道預平大盜王嘉引遷寧武參政再有平寇功就遷山西按察使七年擢右僉都禦史巡撫大同時邊事日棘兵缺伍餉又久乏歲洊饑民無糠籺至淘馬糞以食源溥亟請蠲賑且增兵餉當事不能應逾年遂自劾求去監視中官魏國徵摭論其不職坐罷歸十六年冬李自成陷關中源溥被執脇降不屈勒令輸金源溥瞋目大罵曰瞎賊吾不能生啖爾肉安從得金速殺我毋多言罵不絕聲拔其舌支解死從兄源淸字湛一萬曆中舉進士除戶部主事再遷廣平知府歷山東按察使山西左布政使崇禎五年以右僉都禦史巡撫宣府七年秋坐萬全左衛失守奪官謫戍久之釋還與源溥同被執抗節不食七日死

宋師襄按明外史本傳師襄耀州人萬曆四十四年進士歷官禦史天啟三年五月力請罷內操言自劉朝營脫死日與沈密謀爲固寵計於是以募兵爲朝外護朝以內操爲內援宮府內外止知有朝不知有天子天牖聖聰一旦發露屏之南京然朝𨿽去而所蓄三千虎旅安歸世豈有蓄怨藏怒之人潛布親信於左右而不爲患者今日之計惟有散之而已至平日卵翼朝者黃克纘也朝感恩圖報亡何以戎政內宣抄參朝者毛士龍也朝頓足切齒未幾以邵輔忠構陷削籍豈非握兵據要轉相恐喝以至是乎帝以內操祖宗故事不納俄陳足財之策請減上供汰冗官核營造省賞賚皆宦官所不便格不行奉聖夫人客氏子及中官王體幹宋晉魏進忠等十二人俱世襲錦衣師襄力諫已言左副都禦史熊尙文工部侍郎周應秋登萊巡撫袁可立當去不去光祿卿須之彥太常卿呂純如不當來而來乞顯賜黜斥帝皆不聽而尙文應秋旋引去四年巡按河南陛辭言今日章滿公車皆曰治平要務乃終日籌邊事商國計飭吏治計民生弭盜賊而漫無實效所以然者臺諫以進言爲責條奏一入卽云盡職言之行否置弗問矣六曹以題覆爲責題覆一上便稱畢事事之行否置弗問矣內閣以票擬爲責票擬一定卽爲明綸旨之行否亦置弗問矣上下相委相蒙養成口舌世界今民怨極天怒深災害沓然並至良民不得其生相聚思亂十有八九臣恐今日之患不在遼左不在黔蜀而卽在數百年休養之赤子也報聞旣抵任懲貪舉廉政績甚著明年復命薦部內人才首及尙書盛以弘魏忠賢責以徇私貶一秩調任師襄遂歸崇禎元年召復官擢太僕少卿屢遷至太常卿致仕姦人宋夢郊假師襄手書營兵部事覺師襄被逮系獄者二年至徐石麒爲刑部始獲雪十六年冬賊陷耀州不屈死

田時震按明外史思義傳時震富平人天啟二年進士歷知靈寶光山二縣崇禎二年入爲禦史疏劾南京戶部尙書範濟世順天巡撫單明詡禦史卓邁黨逆罪而請免故禦史夏之令誣坐贓並從之已劾大學士劉鴻訓納田仰金囑吏部尙書王永光用爲四川巡撫仰迄罷去時震以發鴻訓私進秩一等已劾兵部侍郎申用懋貪位不從己言人臣立身止去就兩途欲就則就欲去則去今尙書永光人皆諷之去永光假大計察典方澤爲名今諸事已定永光尙何待詞臣溫體仁以廷推不與忽發大難種種誣人而媚璫之詩乃謂人誣己何不恕若是且二臣一番請告一番慰畱反以去之一字爲邀寵固位計尙得謂有羞恥耶忤旨切責禦史袁弘勛者永光心腹也被劾罷職永光力援之時震言弘勛因鴻訓賄敗輒肆瀆辯不知鴻訓之差快人意者正以能別白徐大化霍維華諸人之姦而斥去之安得借此爲翻案之端耶弘勛計行大化維華輩將乘間抵隙害不可勝言因薦故光祿少卿史記事蕭然四壁講學著書亟宜召用帝不納時震旣屢忤永光遂以年例出爲江西右參議調山西左參議就遷至右參政罷歸十六年冬流賊陷富平授以僞職不屈死福王時贈卹如制

朱崇徳按明外史田時震傳時震同邑朱崇徳字淳庵侍郎國棟父也國棟中天啟二年進士崇禎四年由山陽知縣擢戶科給事中吏部侍郎張捷薦逆案呂純如國棟上疏力詆會攻者眾捷未幾罷去兩廣總督熊文燦令參政洪云蒸副使康承祖等招撫海盜劉香被畱不遣文燦疏奏詞多掩飾國棟劾其欺罔五罪帝爲切責文燦累遷巡撫山永右僉都禦史督治昌平兵部右侍郎十五年卒官贈右都禦史崇徳以覃恩封如子官居鄕有厚徳嘗出積粟賑饑民國棟卒之明年富平陷於賊驅崇徳往長安中道稱病賊相繼促之僵臥不起賊見其老以爲果病也聽之歸崇徳曰始吾所以隱忍者爲九族計也今得死所矣乃北面再拜自縊死年七十有五是時關中諸死節者巡按禦史金毓峒監軍禦史霍達皆以聞於朝甫議卹而國變至福王立南京明年二月始皆予贈卹崇徳贈右副都禦史

都任王家錄按明外史本傳任字弘若祥符人祖文奎知府父維新通判任舉萬曆四十一年進士授南京兵部主事進郎中屢遷四川右參政天啟五年大計貶江西僉事復屢遷陜西左布政使崇禎五年貶山東右參政再遷山西按察使任性剛嚴多忤物數貶謫終不變月朔諸僚約同朝晉王任曰會典朔望朝王惟都布二司不及按察按察得糾舉非法柰何與守土者同朝執不行巡按禦史張孫振誣劾提學僉事袁繼咸任數慰問繼咸贐其行孫振復中以大計貶秩歸後起歷右布政使兼副使飭楡林兵備楡林天下雄鎭而地瘠民貧軍餉又久缺十六年九月巡撫崔源之罷去代者張鳳翼未至總兵王定從孫傳庭東徵大敗還遠近震驚自成遂據西安遣其將李過以精卒數萬來寇定懼詭言討河套逃去城中益空任急集軍民慷慨流涕諭以大義以廢將尢世威知兵延爲主帥與諸廢將數十人誓死固守督餉員外郎王家錄亦與焉賊遣使招降任斬之以徇自十一月望被圍堅守殺賊甚眾至二十七日城陷任猶巷戰力不支被執賊曰若好男子降我無憂富貴也任大罵不屈遂見殺世威等皆同死詳見世威傳中家錄黃岡人舉於鄕歷官刑部主事奏卹刑熱審諸疏調戶部進員外郎出督延綏軍儲時已擢關南兵備僉事未行與任協守圍急男子皆乘城家錄命婦人運水灌城結爲冰賊攻稍沮及城陷家錄自剄死

尢世威從弟翟文

尢岱張云鶚傅佑

劉光佑李耀李光裕張天敍黃廷政弟廷用

廷弼

楊明張發王永祚李應孝按明外史本傳世威楡林衛人與兄世功弟世祿並勇敢知名天啟中世威積官建昌營參將調守墻子路七年遷山海中部副總兵寧遠告警從大帥滿桂赴援力戰城東有功增秩受賜崇禎二年擢總兵官鎭守居庸昌平其冬京師戒嚴命提兵五千防順義俄命還鎭防護諸陵四年十二月代宋偉爲山海總兵官積資至左都督七年宣府失守命世威偕寧遠總兵官吳襄馳援總督張宗衡與議進兵方略襄厲聲曰我軍止外貌可觀耳一交鋒悔何及二將遂擁兵不進事平爲兵科常自裕等所劾並褫職論戍未行會流賊躪河南詔世威充爲事官與副將張外嘉分統關門鐵騎五千往剿明年正月賊陷鳳陽世威以二千五百騎赴之抵亳州會總督洪承疇出關討賊次信陽命世威趨汝州甫二日承疇亦至時賊見河南兵盛悉奔入關中承疇將入關徵討乃大會諸將令分防汝雒諸要害以世威所將皆勁旅令與參將徐來朝分駐永寧盧氏山中以扼雒南蘭艸川朱陽關之險戒之曰靈陜賊所出入汝勿懈及承疇旣入關賊避之而南復由蘭田將走盧氏扼於世威仍入商雒山中來朝所部三千人不肯入山大噪𨿽撫定軍心遂不固後賊至來朝逃一軍盡亡世威軍暴露久大疫與賊戰失利世威及遊擊劉肇基羅岱俱負重傷眾大潰賊遂越盧氏走事聞命解任候勘十年宣大總督盧象升言世威善撫士曉軍機徒以數千客旅久戍荒山水土失調疾疫大作遂致失利今當用兵時棄之可惜乃命赴象升軍自效及象升戰沒自免歸十五年以廷臣薦命與弟世祿赴京候調比至召對中左門復告歸明年十月李自成陷西安傳檄楡林招降總兵官王定懼率所部精卒棄城走時巡撫張鳳翼未至城中士馬單弱人心洶洶布政都任亟集副將惠顯參將劉廷傑等議城守世威與裏居諸帥王世欽世國侯世祿拱極王學書李昌齡輩咸與焉昌齡故延綏總兵寓居楡林者眾推世威爲主帥分陴固守無何賊十萬眾陷延安下綏徳復遣使說降廷傑大呼曰長安𨿽陷三邊如故賊皆中州子弟殺其父兄而驅之戰必非所願楡林天下勁兵一戰奪其气然後約寧夏固原爲三師疊進賊可平也眾曰將軍議是世威奮曰受國厚恩敢忘報稱諸公旣見推指麾三軍惟老夫是任世欽前曰我輩世叨國恩豈爲賊下礪兵秣馬予請一戰於是都任令於軍曰壯士一聽尢將軍違者殺無赦乃歃血誓師簡卒乘繕甲仗各出私財佐軍守具未備賊已抵城下出戰敗之廷傑募死士乞師套部其眾將至賊分兵拒卻之攻城益力官軍力拒賊死無算益眾來攻守七晝夜賊乃穴城置大﹠﹟轟之城遂破世威等猶督眾巷戰婦人豎子亦發屋瓦擊賊賊屍相枕藉旣而力不支任死之侯世祿父子及學書俱不屈死世威世欽世國昌齡並被執賊怒廷傑勾套部磔之至死罵不絕口縛世威等獻自成自成坐秦王府欲降之四人不屈膝自成曰諸公皆名將助我平天下取封侯可乎眾罵曰汝驛卒敢大言侮我自成笑前解其縛世欽唾曰驛卒毋近前污將軍衣自成怒皆殺之世威從弟翟文爲靖邊營副將嘗從洪承疇追闖賊於鳳翔之官亭大敗之斬首七百餘級至是率敢死士出南門奮擊殺傷過當中矢死又有尢岱者由部卒起家至山海鐵騎營參將數有功忤上官棄職歸守水西門城陷自殺時同死者裏居戶部主事張云鶚不屈死指揮傅佑與妻杜氏自縊死中軍劉光佑罵賊死材官李耀善射矢盡自刎死同營李光裕趣家人死亦自刎死張天敍焚其積貯自縊死指揮黃廷政與弟千戶廷用百戶廷弼奮力殺賊同死裏居戰死則山海副總兵楊明定邊副總兵張發孤山副總兵王永祚西安參將李應孝云

潘國臣李國奇晏維新陳二典劉芳

聲文侯國傅徳楊正韡柳永年文

經國尢勉賀大雷楊以偉李文焜

李文燦常懷李登龍孫貴尢養鯤

白愼衡李宗敍按明外史尢世威傳時在官死事者又有遊擊潘國臣李國奇晏維新陳二典劉芳聲文侯國傅徳中軍楊正韡柳永年旗鼓文經國守備尢勉賀大雷楊以偉指揮李文焜李文燦而副將常懷李登龍遊擊孫貴尢養鯤守備白愼衡李宗敍又有諸生守鄕土遭難而死者若而人城中婦女死義者數千人井中尸滿賊遂屠其城楡林爲天下雄鎭兵最精將材最多然其地最瘠餉又最乏士常不宿飽乃慕義殉忠志不少挫無一屈身賊庭其忠烈又爲天下最事聞天子嗟悼將大行褒卹以國亡不果

劉廷傑弟

廷夔

按延安府誌廷傑字三若綏徳進士彜鼎之子爲延綏撫標參將以防寇駐綏徳設備謹堠不辭勞怨已而闖賊至廷傑回鎭激以大義遂與楡林諸將士固守未幾城陷被執賊好謂之曰若能降仍以若爲大將廷傑怒目曰爲朝廷守城者我也寧死不貽君父羞烈烈丈夫豈降賊者耶賊怒支解之父彜鼎聞之嘆曰可謂吾有子矣其弟廷夔亦恥仕二姓投雲巖閣死焉

孫惠顯子

漸

按延安府誌惠顯字之翰承芳子少爲諸生卽厭薄舉子業由步卒積功至延綏副將闖賊至時激勵將士勉以忠義閉城固守城破被擒賊慰之曰若固世家子而有武略能從我則以權將軍相授惠顯極口詈之磔於市子漸時爲撫邊守備亦罵賊死

王世欽按延安府誌世欽楡林人山海總兵免官家居李自成陷長安楡林守將王定棄城走世欽與尢世祿等泣諭諸軍守楡林城以拒自成城旣陷被執檻車送長安自成親釋其縛大罵不屈自成命斬之世欽方械系道宿耀州傳捨中且歌且飲大醉顧謂驛使自今至長安幾日驛使以對仰天大笑曰行矣丈夫死當爲厲鬼以殺賊聞者壯之

王世國按延安府誌世國字禦寰楡林人父繼任保定總兵世國幼歷行陣有戰績累遷至宣府柳溝總兵加太子少保歸裏未及旬賊四面攻圍世國破家財日椎牛饗士士皆固守後城陷爲賊所執不屈死

李昌齡按延安府誌昌齡鎭番人任延綏總兵數有戰功以抗直不合於時軍政落職因家焉闖賊直趨潼關陷西安府遣僞將李過劉芳亮北略楡林城中洶洶時昌齡在旅捨或告之趣亡昌齡曰我叨列大臣莫非國土去將焉之果此城不守當與之存亡耳未幾李過等至綏徳遣賊將黃色俊來說降於是楡林道副使都任督餉戶部王家錄中協副總兵孫惠顯與各營諸將集議效死守共推昌齡宿將知兵署領鎭事昌齡乃瀝血誓師分汛以守復出銳眾以戰頗多斬獲賊甚恨之督攻愈急城陷士女皆登屋巷戰刀楯之聲不絕至諸將之在圍者或被傷或自盡或爲賊縛無一人降者昌齡檻送西安罵賊不屈磔於市

王學書按延安府志學書字忠吾楡林人襲父職歷遷宣府總兵官尋轉天津防海總兵以老致政林居值闖逆攻楡學書念延疆重地世受國恩散家貲給守城兵民拒賊賊攻圍者七日外無救兵內又困乏城陷被執罵不絕口遇害

鍾茂先按延安府誌茂先楡林人爲綏徳衛管屯指揮闖賊至督眾固守及賊勢熾茂先知力不支於家中每門置利刃而藏二匕首於左右蔽膝中賊入茂先家陽以酒勞之左手捧觴右手拔匕首砍賊賊負傷出走茂先入殺其妻子而自刎焉

崔重觀按延安府誌重觀楡林指揮闖賊臨城重觀散家貲聚眾於漢壽亭侯廟喋血質神期以死守及城陷重觀至家焚其積聚曰毋爲賊資也賊怒而殺之

賀世魁苗靑熊維藩李淮按延安府誌世魁楡林千戶從總督守薊門適歸值賊圍楡城悉力固守攻益急世魁見城陷歸家陳衣冠取祖宗承襲號紙置香案東向而拜曰臣力盡矣更著深衣從容縊死妻柳氏亦殉之同時死者又有守備苗靑參將熊維藩李淮焉

陳義昌沈浚沈演白拱極白含章按延安府誌義昌楡林學增廣生性耿直闖逆陷城義昌獨正色罵賊爲賊所殺而諸生之罵賊死者又有沈浚沈演白拱極白含章焉

袁光先按延安府誌光先安塞人貢生性剛毅有爲任滎陽訓導闖逆陷城率眾力戰手刃數賊遂自刎

張連元弟

連捷

李可柱胡一魁李應祥按延安府誌連元楡林學生與弟連捷當闖逆攻城時兄弟在樓櫓中矢石不避及城陷連元兄弟奔入漢壽亭侯廟從容縊於廟梁又諸生李可柱縊死於余肅敏公祠胡一魁李應祥亦自經於家

尢世祿子

拱極

按延安府誌世祿字裕齋楡林人以世職起家歷任固原遼東宣府總兵加太子少保子拱極字極寰任山海總兵闖賊圍楡林世祿家居誓眾守新添門賊從海潮寺潛入穴城世祿覺之募敢死士縋城擊賊南門陷父子見執死之

朱廷鄣應昌士王垣按明外史忠義傳廷鄣晉府宗室也崇禎中爲鞏昌府通判署秦州事爲人廉直政尙嚴十六年冬賊陷秦州擁見賊帥使之跪叱曰我天朝宗姓頭可斷膝不可屈賊欲活之大呼曰今日惟求一死出外危坐神色自若乃見殺鞏昌屬城十有七其長吏盡節者廷鄣而外止應昌士一人昌士仙居人尙書大猷之後由舉人爲安定知縣地狹民貧無戰守具及賊迫與典史葉暹共城守賊環攻旬日不能克先任知縣王垣四川人以攝會寧縣事爲賊所執至是賊遣之說降垣登城卽勗以死守賊急攻陷之殺垣於城上執昌士毅然不屈磔之

楊條按咸寧縣誌條字惟達寄學洵陽以歲貢授盩厔訓導升商州學正癸未闖逆入境誓死守禦力不能支自刎死

周培忠按咸寧縣誌培忠以興平縣貢仕隰州知州隰最荒僻難治培忠撫愛之哀鴻漸集謝政歸養會李賊陷西安一門盡節者男女弟兄數十人

孫印泰李光信按咸寧縣誌孫印泰貢士李光信生員闖逆陷西安俱投井死

王恩朱國祥按咸寧縣誌王恩朱國祥俱秦府內監李賊破城皆自縊於宮門

朱恩朱斗朱環朱浯按咸寧縣誌恩當李賊陷城攜弟侄朱斗朱環朱浯同時投井死

丘東周按咸寧縣誌東周前衛書吏逆賊據長安東周赴端禮門呼名罵賊賊怒割頤至死罵不絕口

牛象爚按涇陽縣誌象爚字汝華生員賊至逼其下樓堅不肯屈樓焚蹈火死

王烈按涇陽縣誌烈字丕承崇禎丁丑武進士商雒道中軍守備癸未闖逆入關烈守城禦敵相拒二十一日援兵不至城陷被執罵賊死之

白昭遠按臨潼縣誌昭遠字允哲監生同知吾志子癸未闖賊圍其堡昭遠糾眾力守見堡破遂大呼城頭曰賊破矣性命爲輕節義爲重婦女各宜入井次女適韓嗣宗者入井死一時婦女死者甚眾賊憾大呼者鋒刃亂下遂殞

吳大猷按鄠縣誌大猷生員率鄕勇拒賊力戰村破被殺

張奇英按鄠縣誌奇英生員拒賊不屈被殺

劉愼按鄠縣誌愼遇賊至力戰殺賊十餘人救父出復入援村被賊射死

靳之翰按鄠縣誌之翰生員爲人惇厚重義輕財崇禎十三年遇奇荒濟活甚眾進學三十載公門曾無片紙後因流寇猖獗辱及其身詈罵不絕自縊死

喬遷髙子

象觀按陜西通誌遷髙定襄人鞏昌知府監孫督師軍事署潼關道時閭閻愁瘁遷髙加意撫輯備極周摯闖賊熾甚關將設守甚多武弁彊與民事獄訟繁興貪暴無理遷髙一切禁止歸諸有司衛官職收屯糧斛口大縱其侵刻遷髙制爲定式出入準之癸未十月朔孫督師河南失利退守潼關遷髙分捍南城極力堅守至初六日城陷諸將潰走遷髙挺身巷戰大聲呼曰我監軍道喬遷髙也力殺數賊而死子生員象觀同妻史氏自縊死

王無逸按陜西通誌無逸寧陵人貢士崇禎間知白水明斷不撓大修城陴後寇潛入城陷無逸猶著公服罵賊死民至今稱之

王鼎安按鳳翔縣誌鼎安崇禎壬午舉人遇流寇變不屈而死

王者賓按鳳翔縣誌者賓字純一鳳翔縣人天啟癸卯舉人爲人孝友惇尙古禮初授醴泉教諭諄諄以正學教子弟士風翕然丕變升興濟令至誠馭物訟簡刑淸以耿直不合當道遂致仕歸崇禎癸未闖破鳳翔者賓不食數日爲兄弟及諸戚屬彊食飲之復蘇後賀珍叛漢中由棧道出襲鳳翔被執索金帛者賓毅然大罵賊以掌擊其頰聲愈厲賊以刀刺口中卽以血噴賊面詈如初賊曰少屈可饒命終不可屈因殺之祀鄕賢

韋椲按鳳翔縣誌崇禎十六年十月軍門孫傳庭敗死汝郟潰兵西奔至鳳翔大擾賊乘勝趨潼關破西安渠黨劉體純等二十八日至鳳翔屯東關十一月朔城遂陷殺鄕紳韋椲知府唐時明自縊士民之盡節死者被戕死者不可勝數

張西銘王鳴璠龐招俊曹繼第按慶陽府誌張西銘王鳴璠龐招俊曹繼第俱安化人城破罵賊不屈而死

楊可紹黃葵心樊扶漢上官英偉楊

惟升楊起泰張予學按慶陽府誌楊可紹黃葵心樊扶漢上官英偉楊惟升楊起泰張予學俱安化人城破罵賊不屈而死

麻惟誦趙光斗趙之普按慶陽府誌麻惟誦趙光斗趙之普俱安化人城破合家自盡

曹彥李符王士光蘇鼎冒陳大任

蘇成鵬馮之鶴周文郁趙士魁廖世

臣張世宦陳大受按慶陽府誌曹彥李符王士光蘇鼎冒陳大任蘇成鵬馮之鶴周文郁趙士魁廖世臣張世宦陳大受俱安化人城破皆自縊死

孫養廉孫昌先麻維靑麻維謙陳大

道陳廷璽麻續按慶陽府誌孫養廉孫昌先麻維靑麻維謙陳大道陳廷璽麻續俱安化人城破死之

李彜按慶陽府誌彜安化人率鄕兵擊賊戰死巡按王旌其門曰俠烈眞儒並宗師亦旌其門曰仁義無愧

李之元按慶陽府誌之元彜子也當賊勢熾甚與段復興握手誓以必死因衣劍自銘曰吾父旣成仁我亦當取義一死報君父夫復何所惜及城破卒如其言自縊而死

李芳按慶陽府誌芳安化人李自盛家僕也芳事之愈謹適賊有仇芳者執其主縛之堡下語堡人曰與我芳斯釋其主芳遂毅然赴之至乃生自盛芳見殺

鄭一蛟按慶陽府誌一蛟環縣生員遇變身著衣冠從容自縊

麻禧按烈皇小識賊攻寧夏總兵官撫民迎降賊攻慶陽堅守四日力屈城陷守巡二道段復興董琬鄕紳太常少卿麻禧俱死之賊屠慶陽執韓王

周嘉彥按慶陽府誌嘉彥靖邊人城守都司分西北一帶最爲戒嚴及賊登東城嘉彥不計眾寡率親丁五六人持刀撲殺一可當百仰天大呼曰我殺賊數十亦足報國恩矣仍撲殺賊十餘人力竭自刎

陳直諫楊友仁黃景運白琦劉廷珍按慶陽府誌陳直諫楊友仁黃景運白琦劉廷珍俱安化人城破正其衣冠北面再拜而死

蔡建鼎周可大麻惟和李鼎祚司民

樂劉澤新楊丕振方恆郭二按慶陽府誌蔡建鼎周可大麻惟和李鼎祚司民樂劉澤新楊丕振方恆郭二等俱安化人守城對敵力竭自刎而死

任秉衡按慶陽府誌秉衡環縣人歲貢徳行俱優節義堅眞株守孤城至死

曹爾奏子

天心

按慶陽府誌爾奏環縣人同子天心廩生俱素以孝著遇賊入城相尋一處罵賊而死

方允徳按慶陽府誌允徳環縣生員惇睦族黨有邑人貸金粟未償曾焚券百紙遇變堅守孤城死難

朱國珍按慶陽府誌國珍環縣歲貢授照磨時居鄕村夤夜爲大寇所執再三以全活寬慰誘引詐城國珍至城下大呼曰吾爲賊所執今來詐城吾何惜一身而壞我民社也宜固守之賊深恨遂殺

張禮按延安府誌禮字義亭威武人素有義風明季爲鹽商傾家財守城及陷賊執之罵賊而死

臺元按延安府誌元延安衛役也闖賊入城兩手握石大罵不己鄰人恐禍及縛置其家五日不食死

梁文炳弟

文

按延安府誌文炳及弟文俱靖邊諸生寇破城欲招置幕下抗節不屈罵賊死文炳之女亦投井而死

楊繡徵按延安府誌繡徵延安庠生崇禎癸未十二月初五闖賊破延安繡徵衣冠北向拜往察院官署縊死衣帶內遺帖云上有老母未葬下有幼子未成眼前時勢斷無苟生之理若遲一刻恐不得爲明朝鬼

齊大成按延安府誌大成鄜州庠生癸未李自成陷長安大成哭於家已復去妻子獨衣冠入文廟不食人問之輒詬罵餓十日死

胡國賓按延安府誌國賓保安人賊破城歸家衛其母手刃二賊有賊李九相從旁以槍刺之應手而僕至死罵不絕口

段名辛按蘭州誌名辛庠生南陽太守容思曾孫也淸醇直介癸未寇至衣冠再拜縊於容思先生祠內子婦王氏亦同時自盡

溫楏按蘭州誌楏肅藩侍書李寇入城夫妻子女共八口闔門縊死

林培梁按蘭州誌培梁生員李寇入城殉難自縊

宋文美按蘭州誌文美耆民李寇入城同妻王氏並縊

陸岱齡按蘭州誌岱齡涇州訓導經六盤山爲賊所執憤罵受刃贈國子監學錄從祀名宦

黃綱按蘭州誌綱光州進士直介剛方顰笑不苟遷本省按察使闖寇陷長安嚴整衣冠自盡殉節

韓一麟按蘭州誌一麟以明經司訓寧羌崇禎末流賊破城挺身殉難贈國子監學錄﹠﹟命內有援絕孤城義均守土嘉玆殉職愧彼偸生之語直指王芳洲稱其品重龍門風淸馬帳云

周文煒子

元生

按淸河縣誌文煒字存白賦性剛直自爲諸生卽有不羣之气遇公事屹然敢言或以身任之絕無推委崇禎中以明經筮仕於陜二年流寇陷會城文煒守商州與商雒兵備黃某嬰城拒寇以忠義激眾守之力竭援絕城陷被執賊將以美官誘文煒不從且罵更幼子元生以至夾刃脇之又不從且大罵賊斷其舌猶張目噴血喉中作罵聲賊以鐵箸頭燒納吭中磔之元生痛父死之慘哭罵不絕口亦被戮賊去商士葬文煒及元生於商城之北而碑識之請於朝得祀名宦文煒之仲季亦得請於上而祀鄕賢兩地崇祀名著千秋矣

蘇爾裕倪本立按渭南縣誌蘇爾裕附監延慶人倪本立監生山陰人俱渭丞潔己愛民殉難死節

陳儒循按潼關衛志儒循本衛歲貢任扶風教諭殉難諭祭

李樹聲按岐山縣誌樹聲萬曆己酉科知猗氏縣簡而有恩明而能斷廉靜不擾所至有徳政及人丁內艱不復仕聞闖兵立號長安徵仕曰吾家六世受國恩今安往乎卽夕呼天而逝

牛養傑按岐山縣誌養傑由選貢知延津縣博綜羣書秉性剛方事後母如生母居官曾以忠直坐誣至後昭雪時有稱以孝感者遇闖孽刃火獨守正不變向北遙拜罵賊就斃

張維綱按畿輔通誌維綱淸苑人由拔貢任平涼府通判城陷罵賊不屈死

安娃按蒲城縣誌娃鄕官魏國柱僮也國柱被李賊拘比餉娃隨之朝夕痛哭國柱被刑娃負送水火夜以手摩痛處達旦不寐或時歸家庀盤費必托親照管其主返必叩謝之時禁錮鄕官眾多其僕有私逃者有詐騙者有出怨言者娃過無不指而羨之曰此僮僕中之忠臣也後隨主死於泓芝驛

陳棨按洛川縣誌逆賊李自成據關中遣其部將劉某率兵數萬攻楡林經洛川士子陳棨以宦裔被拷笞炮烙而死

遊之云按廣濟縣誌之云字飛卿以恩貢任徳州通判升陜西苑馬寺監正流寇猖熾圍城以死守久不食七日與城亡

李本健按商州誌本健庠生城破被執慮不得死所紿曰我家有藏金同往掘之比至家本健入投井賊誘使出乃井底大罵以石擊之罵愈甚賊以土石塡其井而死焉

李本深子

合娃

按商州誌本深庠生城破服衰麻同子合娃守父柩而哭賊至本深曰寧殺我勿傷我父棺並子俱被殺妻白氏投井死

呂元聲按商州誌元聲庠生城破哭誓母妻曰生則同生死則同死母妻令便中自逃堅不去同死一處

孔纘文按商州誌纘文庠生舉人吉人之父城破被執詈罵不休賊以茶壺盛煎油灌之且打落二齒後其屍油尙透腹

蘇四埏父

州俊

按商州誌四埏庠生城破見父州俊被執赴父所同被殺

苟日躋按商州誌日躋庠生癸未賊登城日躋以鐵鞭擊墜賊識其面城破執殺之子庠生復葬日躋甫及壙二虎賊突至眾皆奔逃復獨號泣守柩不去賊服其孝釋之後撫治許延復優以異數以父烈子孝扁之

楊於京按商州誌於京城破被執於京以老母在堂再三哀懇賊釋之里人訛語於京曰若母死矣於京大哭詣賊曰母旣死豈甘獨生祈殺之不允乃厲聲大罵遂殺之母卻在焉

雷堂按商州誌堂廩生城陷謂家人曰時勢如此無可柰何死生聽爾我自有死所乃衣冠出向博文齋自經而死

周自岐弟

毓岐

按商州誌自岐庠生城破與弟庠生毓岐傍老母號泣賊至將拷母兄弟以身覆之同被殺

牛珽按商州誌珽儒童城破母被執見殺珽大罵赴火死之

楊名本按商州誌名本城破被擄罵不絕口乃縛樹上剮之罵愈甚割其舌磔之

王賓按商州誌賓父老雙目盲城破賓同父坐賊執賓賓扶父不釋乃斷其腕同殺之

周揚實按商州誌揚實工於鳥槍晝夜沿四城傷賊甚多賊識其面城破剮之焚其骸

盧氏寶按商州誌氏寶貢士城破殉難

忠烈部名臣列傳四十八

明十九

黃世淸僕朱化鳳

按明外史忠義傳世淸字澄海滕縣人父中色吏部貝外郎世淸登崇禎七年進士除戶部主事榷滸墅關有淸操歷員外郎郎中山西冀寧道僉事遷陜西右參議分守商雒駐商州城屢遭兵四野蕭然民皆入保城中而客兵所過淫掠民苦兵甚於賊世淸下令兵不得闌入城未幾關中兵經其地二卒撾門者卽搒以徇督撫發兵戒毋犯黃參議令李自成躪荊襄遠近震動世淸一子方幼屬友人養之誓身殉十六年十月自成入潼關遣右營十萬人從南陽犯商州世淸憑城守縋死士殲其六七十人有姦民投賊至城下說降世淸佯與語發炮斃之懸其首城上曰懷二心者視此士民皆效死炮矢盡繼以石石盡婦人掘街砌繼之城陷世淸坐堂上麾其僕朱化鳳去化鳳願同死賊牽世淸下化鳳叱曰奴才不得無禮賊批其頰化鳳聲色愈厲執至賊帥袁宗第營世淸植立賊欲屈之化鳳曰奴才吾主堂堂憲司肯拜賊耶賊先殺之授世淸以防禦札罵不受與一家十三人皆遇害贈光祿卿

楊暄許嗣復蔡學官按明外史忠義傳暄髙平人崇禎十三年進士授渭南知縣歲大凶畢力拯救緝姦人斃杖下民稍獲安十六年十月李自成敗孫傳庭軍長驅入關兵備僉事楊王休降潼關衛教授許嗣復分守上南門城破持梃斗詈賊死妻女被掠皆自殺賊遂抵渭南暄已擢兵部主事未行與學官蔡某者同守會舉人王命誥開門迎賊暄被縛索印不予詬罵死學官亦死之

朱一統姚啟崇朱迥滼魏歲史劉進按明外史楊暄傳賊陷西安屬邑望風降蒲城知縣朱一統獨謀拒守曰吾家七世衣冠安可臣賊或言他州縣甲榜者皆已納款一統曰此事寧論資格耶以體肥令家人擴井口以待會衙兵叛奪印趣迎降一統瞋目叱曰吾一日未死印不可得日暮左右盡散從容赴井死縣丞沁源姚啟崇亦死焉一統平定人起家一榜有朱迥滼者瀋府宗室也由宗貢生爲白水知縣明習吏事下不敢欺賊潛入城猶手弓射賊與學官魏歲史劉進並被難

唐時明薛應玢唐夢鯤按明外史忠義傳時明字爾極固始人舉於鄕崇禎中爲長垣教諭子路墓祀田爲豪家奪時明復其故由國子學正屢遷鳳翔知府十六年十月聞李自成入潼關亟治戰守備俄潰兵大掠而西人無固志及自成據西安分兵寇旁郡典史董尙質等開門迎賊時明遂自經未死爲賊得僞相牛金星曰吾主求賢若渴君至西京不次擢用時明叱曰我天朝命吏肯臣賊耶金星令尙質說之時明厲聲責尙質慚而退賊令縛赴西安時明托妻子友人至興平乘間自縊鳳翔旣陷屬城叛降隴州同知薛應玢武進人時攝州事勒兵守城陷罵賊死寶雞知縣唐夢鯤番禺人舉於鄕授福寧州學正歷知仙居天臺富川分水四縣在富川有撫猺功坐累謫池州經歷攝貴池縣事左良玉擁兵下鄕民奔入城守者拒夢鯤令悉納之及攺寶雞賊已逼潼關星馳抵任賊陷鳳翔屬邑皆叛夢鯤知不可守自縊死

段復興靳聖居袁繼登董琬按明外史忠義傳復興字仲方陽谷人崇禎七年進士授南京戶部主事歷官陜西右參議分守慶陽十六年十月李自成據西安傳檄諭降復興裂其檄集眾守逾月賊薄城圍數匝發炮石殺賊滿濠久之勢不支拜辭其母聚妻妾四人及一子一女於樓置薪其上復乘城督戰城陷趨歸火其樓母亦赴火死乃持鐵鞭走北門擊殺數賊遂自刎士民葬之西河坪立祠祀之其同時死難者慶陽推官靳聖居安化知縣袁繼登聖居字淑孔長垣人崇禎元年進士歷知濟源萊陽二縣坐事謫河南布政使照磨擢潞安推官再被謫後亦屢遷﹠﹟慶陽時已授刑部主事未行遇賊佐復興死守城破被執罵不絕口死繼登南畿人起家選貢生﹠﹟任未浹歲卽遘變見賊求速死賊乃殺之其陷寧州也知州董琬亦死之

簡仁瑞鄒教諭何相劉按明外史忠義傳仁瑞字季麟榮縣人由舉人歷官西安同知遷平涼知府十六年冬賊入關諸王宗室及監司以下官謀遁走仁瑞謁韓王曰長安有重兵訛言不足信殿下輕棄三百年宗社欲何之縱賊壓境延寧甘涼諸軍足相援必不能支同死社稷亦不辱二祖列宗王不從是夕其護衛卒噪挾王及諸郡王宗室斬關出奔脇仁瑞行仁瑞曰吾平涼守也吾去誰與守眾遂去仁瑞乃撤四關居民入城以土石塞門爲死守計未幾賊檄至乃召所活死囚數輩謂之曰吾昔生汝汝亦有以報我乎皆對曰惟命卽托以幼子令衛出城明日賊抵城下守陴者皆哭士民數人艸降書乞僉名署印仁瑞怒厲聲叱責之正衣冠自經堂上平涼旣陷屬城悉降華亭教諭鄒姓者援曾子居武城義欲避去訓導何相劉止之曰吾輩委質爲臣安可以賓師自待乃率諸生共守及城陷與教諭皆殉難

司五教按明外史忠義傳五教字敬先內黃人幼失怙篤學有志行崇禎時以歲貢生爲內丘訓導十一年邑被兵佐長吏拒守有功遷城固知縣剿山寇滅之十六年冬賊據關中分設僞官郡縣風靡五教激士民固守有諸生謀內應捕斬之竿其首城上無何僞帥田見秀擁兵至五教且戰且守斃賊多賊悉兵攻四日而城陷見秀叱令跪厲聲曰朝廷命官肯爲賊屈耶賊去其冠帶輒自取冠之罵益厲乃被磔

李支振按歸徳府誌支振字公麟永城人以理學自勉所著有近思錄正心者八愼念自欺自滿自訟自責恐懼本體作用修身者七謹言寡欲敬恕克讓久道無逸疑信訓人者九節儉居官气節化俗指引實踐大任畱余以賢良方正應辟爲盟心十二要一淸廉二敬愼三勤勞四仁慈五平易六耐煩七課農八訓士九明察十集思十一嚴肅十二有仕華陰令流寇陷郡攜妻子避於河朔之丰邑兵亂破丰殉難

陳濟世按五河縣誌濟世字斗華爲人嚴气正性不爲苟容由歲貢任淮安府沭陽縣訓導課諸生先與談忠孝節義娓娓不倦文章力尙醇古多士咸宗師之致仕歸崇禎十六年流賊破城眾各鳥獸竄賊縱兵四掠濟世曰爲國諸生不能殺賊當守不能守當死忍僵視其淫妻戮子乎遂整冠帶同妻趙氏坐明倫堂罵賊而死

李盛美按延安府誌盛美楡林人以明經任太湖知縣闖逆兵陷城罵賊死其妻亦完節

吳士任按合肥縣志士任字顯伯郡庠生每以忠義自任獻忠寇廬任挺身血戰被創而死

吳世煜按靑陽縣誌世煜字明九都人父大楷爲諸生臥病年餘躬親湯藥不懈家貧多方假貸市酒肉以進或至自食糠﹠﹟崇禎癸未兵亂負父出走賊追至抽刀砍父世煜以身左右衛之曰寧殺我毋傷我父賊感動因捨父而繩世煜頸使爲四鄰向導世煜佯許諾去鄰尙數百步故延緩行度父得匍匐免乃厲聲曰我爲我父姑許爾耳我何人肯爲爾向導耶且生己之父而殺人之父匪仁全己之孝而毀人之孝匪義頸可斷向導不可爲也賊怒殺之時池太兵備道程世昌擬疏旌之後寢未行

宋可權劉士璟按沭陽縣誌可權字合中壬辰武進士苞之父也崇禎癸未沭有兵警知縣劉士璟率士民據防可權毅然請探兵信回至濫泥洪馬被陷衣甲盡污可權登岸復整馬甲家人止毋入城可權曰我𨿽無官守旣已身許劉父母何可背義遂匹馬復入同士璟死於城守儒學以毅烈旌之後鄕人公舉於縣知縣梁文煥曰見危授命士人所難玆獨殉難不屈視死如歸殺身成仁宋公有焉

張國綸按沭陽縣誌國綸字言如邑廩生英毅豪邁嗜讀書深沈有大略崇禎十六年兵變國綸令家人遠遁獨居城內與邑侯劉士璟決策堅守或有勸其出避者國綸曰劉侯於君其分則臣也臣不可以去君吾輩於劉侯其分則子也子不可以去父使子可以去父則臣亦可以去君劉侯當先我而去矣遂與劉侯同死城守其妻鄭氏備棺殮如禮卽罄檢夫遺產業托伯氏管理畢乃詣柩所裂帛縊死同夫歸穴一時人士咸稱節義雙全云

鮑世芳弟世烈世熙

子國瑋國璠

按沭陽縣誌世芳邑太學生居鄕恂謹待人忠厚自祖鶴田父益我歷官以來家世淸白恥涉外事惟日與兄弟子侄輩講求古詩賦文詞時論交重之有鄧林玉樹之目值崇禎癸未兵變世芳以身殉邑侯劉士璟並弟世烈世熙子國瑋國璠同死於難

葛爾壽按沭陽縣誌爾壽邑庠生幼失怙恃事祖父母盡孝宗族稱之曰此吾家李令伯也及長有聲黌序以節義文章自負劉侯甚重之癸未之變劉侯死城守爾壽以身許劉侯遂與之同死

閻士選按河南府志士選濟源人崇禎十六年以鞏學訓署鞏篆流寇突至城下攻擊請降士選倡率士民誓守封疆日夜防禦鞏人亦料賊無算然外援不至寇攻擊益急越三日眾潰城破士選被執不屈罵賊而死妻李氏縊死

趙發隆按河南府誌發隆邑庠生苦心好學謹厚有守教授後學終歲不出諸戶崇禎十六年寇破城被執不屈或勸其禮賊乃叱之曰讀書以節義爲重今日之事豈可攺移乎尋被戮

周崇禮按紹興府誌崇禮字敬生山陰人少有奇气通經史奉孀母至孝崇禎間任滎陽縣典史時流寇熾甚屢向縣令楊節陳繕禦計楊不爲意寇萬餘薄城縣令棄城走崇禮死守不去賊駕樓車發大炮破縣南門猶衝殺賊竟死之會大風作積屍皆血沙土蒙面目獨崇禮顏色不變事聞賜祭於死事地方建捐軀報國坊並立祠祀之

路修徳子

維藩

按杞縣誌修徳崇禎癸未遇袁賊遊騎執之逼降罵賊被害其子維藩後遇賊李振海欲與同盟不屈力殺數人而死

李珍按郾城縣誌珍字席之邑庠生崇禎壬午賊至被獲有識之者曰此席之先生也釋之癸未賊黨復至屠殺三千餘人珍復被獲其邏卒執曳見帥使之拜不屈遂斫其膝復罵不絕口賊以刀截其舌支解死

張拱辰按滎陽縣誌拱辰字照南邑廩生天性忠孝文名籍甚學以斂華就實力行務本爲要執父喪居廬茹素朝夕哭奠不履城市者三年葬禮一遵文公家禮崇禎十五年中原陸沈羣盜蜂起鄭州守魯世任夙知其素履請於撫按委練鄕勇以捍地方有土寇張步云者據香鑪山大爲滎害拱辰以書招諭之不悛悉力攻之擒步云滎境賴以安十六年春嵩少大盜申靖邦轉掠滎汜鄭密等處拱辰同州守追剿之賊佯敗誘入伏中兵起四圍攻之拱辰被執罵聲不絕乃遇害

宋永譽按永年縣誌永譽字葆恥石碑口人舉人授郿縣令郿素多盜時有賀逆者蓄異志永譽憂之預畫戰守計紳士悉言邑無重兵勢不能禦叱曰臣子之義誓與此土共存亡戰不克守則無虞也亡何賀逆持牌誘之降紿以厚祿碎其牌下持牌者於獄賊遂薄城下攻五日夜多方禦之然眾寡難支城陷被執賊不忍殺溫言勸降永譽挺立罵不絕口索邑符不予賊怒手刃之事聞贈陜西按察司僉事蔭一子入監讀書

李崇謙按新鄭縣誌崇謙身先城守倡義拒賊衣冠北拜遇害不屈

劉澄若劉耀祖劉昶劉晏劉溱若

劉紳劉雅化宋錡杜暢之沈道脈

沈作孚按新鄭縣誌劉澄若劉耀祖劉昶劉晏劉溱若劉紳劉雅化宋錡杜暢之沈道脈沈作孚俱生員流賊攻城竭力分守殉難死

李應祝李之妍李天植李林盛髙有

則髙祚昌髙權白光復毛南宮張

文彩按新鄭縣誌李應祝李之妍李天植李林盛髙有則髙祚昌髙權白光復毛南宮張文彩俱生員流賊攻城竭力分守殉難死

秦缽秦標牛時發牛時耀王舉王

臻吳生太吳紹太田生芝趙升階

陳瑜按新鄭縣誌秦缽秦標牛時發牛時耀王舉王臻吳生太吳紹太田生芝趙升階陳瑜俱生員流賊攻城竭力分守殉難死

柴彬髙燦蔡勃然沈忱趙錢陳赤

衷白育秀按新鄭縣誌柴彬髙燦蔡勃然沈忱趙錢陳赤衷白育秀俱生員遇賊不屈而死

陳希安王尙義樊體健劉匯若劉瀚

若劉孝陳九敍按新鄭縣誌陳希安王尙義樊體健劉匯若劉瀚若劉孝陳九敍俱守城殉難

馮三仁按新鄭縣誌三仁性秉正气狀貌魁梧赳赳不猶人流賊彊以僞札三仁大罵觸賊怒死之

劉棨按新鄭縣誌棨生員賦性剛直輕財重義建坊成父名𨿽貧無怨賊犯境罵賊殉難至死不屈

喬信宸按滎陽縣誌信宸邑庠生開設義塾誨育人才及門成就甚眾崇禎十六年李自成寇陷中原札委僞官時信宸奉巡撫憲文捍衛地方僞官入滎境率眾緝捕之旣而賊眾大至信宸力屈被執罵賊而死

魏尙賢按鄭州誌尙賢闖賊破城慷慨不屈賊縛之令跪厲聲大罵曰吾爲朝廷大臣肯屈膝死賊乎尋遇害

陰化陽王其儉按鄭州誌陰化陽王其儉闖賊破城殉難死

王敬按鄭州誌敬庠生流賊過鄭敬爲賊所執挺身不屈罵賊而死其妻陰氏同罵賊死

宋良儒按鄭州誌良儒廩生闖賊破城爲賊所執義不受屈投井而死

鄭化成按鄭州誌化成庠生闖賊將至勸父避寨獨畱於家城破被執罵不絕口死

張我敏弟

鯨

按汜水縣誌我敏生員與胞弟鯨癸未之變流寇圍攻其寨二人躬操矢石率眾悉力拒守旣而度不支閉眷屬於一室發火焚之二人亦赴火死

郭光斗按密縣誌光斗挺身殺賊勢危自刎其妻鄭氏聞夫逝厲聲言曰夫爲國死妻爲夫殉分也遂投繯

李長孕按南陽府誌長孕內鄕諸生遇流寇刃加於頸大罵不屈而死

申爾忠按南陽府誌爾忠字獻赤內鄕諸生李賊至搜獲之曰隨我南行與汝官爾忠曰我死爲直鬼不願生爲僞官遂投井中賊鉤出之爾忠遂絕食積十二日而死

符光宏按南陽府誌光宏內鄕諸生流賊至罵不絕口因遇害

許起龍叔

惟一

許士俊王鯨鄭培鄭

重鄭之鎬鄭之鉉按南陽府誌起龍字雨辰維新次子也補邑廩生崇禎癸未守赤眉城寨爲李賊攻破起龍及其叔生員許惟一母弟生員許士俊並不屈死之同時死者貢生王鯨諸生鄭培鄭重鄭之鎬鄭之鉉等其餘姓名不傳

海成按南陽府誌成鄧州人爲人矜气好勇知大節李自成克鄧州成隨本州同知任從仕奔鄖陽及自成去從仕收集殘漬圖恢復時僞牧徐卽達守鄧從仕命成領兵倍道奪城賊守禦甚嚴不得入乃率眾攻之中﹠﹟傷死

曹震南趙應運李思顯彭淩碧葛祥

生周奭按上蔡縣誌震南生員崇禎十六年賊至欲其負糧震南不從罵賊而死同時有生員趙應運李思顯彭淩碧葛祥生周奭皆罵賊而死

程任按髙州府誌任應仕四子徐溝知縣癸未城破與妻李氏同殉難

姚運熙按館陶縣誌運熙字孟襄鋐之長子崇禎中歲貢甘肅巡撫湯道衡以人材薦於朝授南陽知縣時流寇千餘人乘雨侵城運熙挺力捍禦手刃賊兵數人身被重創猶奮臂疾呼士卒血戰城賴以全有手書血衣十三字記事海內聞而壯之上聞嘉其忠烈贈河南按察司僉事蔭一子入監讀書

吳按萊蕪縣誌崇禎丙子舉人癸未城破仰天慟哭觸石以殉

楊京按膠州誌京原名本潤字洙漪本州千戶所人中天啟丁卯武解元授女姑營長崇禎十六年春京師告警率義士百餘人入援離五里而陣前後無援力戰而死

李燭按深州誌燭山東人舉人崇禎十五年任本州性溫和值城被圍率眾嚴守十六年三月十一日城破闔家殉難

曾可毅按深澤縣誌可毅任本縣訓導崇禎十六年三月十二日死難

周射斗按深澤縣誌射斗華陰人任本縣典史崇禎十六年三月城破戰死

趙炓按深澤縣誌炓山西岢嵐州人舉人善談飲工翰墨與人平易任本縣令崇禎十六年三月城陷炓神色不變而死

馮九思按順徳府誌九思湖廣人癸未殉難

譚其任從

弟其

按濟南府誌其任字覺斯萊蕪廩生孝友性成仲弟疾非﹠﹟人腹不得寢其任腹承之𨿽溽暑不倦賑饑全活甚眾史賊之亂與兄志之傾囊養士癸未之難與從弟其以守城死

石冠玉按濟南府誌冠玉字荊璞萊蕪庠生癸未城破以身殉焉

張日新按濟南府誌日新字銘盤長淸人家世單傳人多侮之日新不與較常自矢曰欲出人頭地惟在讀書於是下帷攻苦十餘載不出戶凡經書子史無不洞晰崇禎中恩貢癸未寇警城守告急毅然登郫率眾捍禦城陷被執不屈而死

徐士雅按濟南府志士雅字淡如長淸人崇禎癸酉舉人恬退不渝素履有先正遺風癸未寇亂以城守戒嚴不忍與父母別竟辭公車不赴逮城失守不屈死之

王玠按濟南府誌玠靑城人與其弟瑗流賊之亂奮力守南門城破玠死之瑗重傷得不死遂成廢疾

陳策按濟南府誌策靑城人少弓馬賊至策守東門賊忿其當鋒擁眾攻之城破策佯走反射傷數十人獨力不能支遂遇害

張肇祚父其廉弟肇佑景曜景星子繡

按濟南府誌肇祚號蒼垣長淸人以恩貢筮仕香河甫蒞任興學課士嗣是而破天荒登科者二人後甲第聯綿皆其所首拔者有邑蠹結交近侍官吏畏之如虎肇祚獨毅然逐去之薦剡稱其興學剔姦循良爲最洵不誣矣致政家居六子皆爲諸生癸未邑城寇警肇祚父子祖孫守護東城晝夜不懈者五月餘城陷被執不屈一時父其廉弟肇佑景曜景星子繡同殉難子繽重傷復蘇識者謂天不絕善人焉

蘇兆斗按濟南府誌兆斗萊蕪庠生慷慨仗義督鄕兵剿史東明力戰不勝賊執而焚之

王中道按山西通誌中道崇禎間大寧教諭訓誨有方流寇陷城死之

侯鼎祿按山西通誌鼎祿良鄕人崇禎間霍州判質直勇略署州事闖賊兵過堅志守禦城陷被執不屈而死

史掌文按山西通誌掌文崇禎間大寧典史督修城池捕巡不擾流寇陷城不屈而死

吳用極按山西通誌用極字心銘淸源人垂髫時卽以聖賢自期孝友篤至父戴先丁酉舉人任元氏知縣用極隨任邸問業於髙邑趙冢宰冢宰甚器重之復隨任徽州州故多礦賊數年未平用極出奇策於父擒其渠魁一方安堵年十九捷戊午鄕試第一時有邊警慨然曰吾輩得綰半綬不爲國嘔血不休也居鄕恭謹謙和接人以誠至人有一藝一善極力揚勵不令掩抑邑中士子問字接踵崇禎間流寇猖獗用極居南關率眾爲固圉計日夕經營保守年餘後中夜賊至用極仗劍登陴鼓勵羣眾以身先之力戰而死

焦鰲按山西通誌鰲遺其籍貢士崇禎間任沁水城陷死之

曾淑尼按山西通誌淑尼江南吏員崇禎間遼州吏目流賊陷城死之

李之淸按吉州府誌之淸字白汀廬陵人萬曆戊午登賢書任寧鄕教諭升廣西左州知州轉山西太原府同知會闖寇逼潼關圍太原攻三日城破之淸被執大罵曰朝廷何負於汝汝乃破州郡掠子女玉帛賊怒遂殺之

趙希壯按山西通誌希壯崇禎間文水典史流賊犯境率鄕兵往偵猝與賊遇力戰死之

範志太按歸徳府誌志太虞城人爲山西晉府長史署陽曲令崇禎十六年流寇逼晉志太分守東城城陷志太被執罵賊甚厲三日不食死

張國賢按畿輔通誌國賢宛平人崇禎丙子科舉人官太原寧武關同知姜瓖叛城破死之事平予卹蔭

陳嘉言按宜春縣誌嘉言字允臣郡廩生篤志經史行誼端莊崇禎癸未逆賊張獻忠破城潛遁安邑明月山下隨被搜獲見其姿品魁偉知爲名士欲執獻僞主授以官厲聲叱曰死則死耳豈肯受非義之榮不屈而死有同被執獲脫者悉備述不置云

甘逢泰按宜春縣誌逢泰貢生居家孝友待人雍和遇歲饑荒每有推解之恩以及人時值寇至脇順不從輒遭戮死可稱臨難有不屈之節者

謝贊子孕繡

侄孕斗

按贛縣誌贊字謙吾詔胞弟天啟癸亥以明經任南康府教授尋升馬平知縣辭不赴歸林下十有餘年值城潰與子孕繡侄孕斗具衣冠北向拜哭闔室俱殉

劉曰佺按贛縣誌曰佺字勿仙廷尉思誨長子少年澄心學道家居一亭周以竹柏晨夕定省外讀書亭上爲文髙奇幽折居大理喪三年不脫衰絰崇禎壬午鄕試第一明年京師歸會有季弟之喪痛哭爲文曰弟歿猶有老母弱子諸兄環哭視殮他日埋文璀璨松楸鬱結過而弔之猶不失有明文學之阡正不知爾兄熱血當灑何地隨奉母避兵於雩之需巖隨攜妻子歸城被執不屈闔室死存長子良靖以文學世其家

周光世按贛縣誌光世字九照家貧力學萬曆間薦授萬州判官不欲以五斗折腰遂棄官歸東門外居焉經年不入城與諸子課藝恆困乏家徒四壁灑如也郡邑重之因避亂入城城潰闔室殉光世扶幼孫趨盧觀象宅同赴池死時年九十有二

王純兄

統

按贛縣誌純字不已行端方性嗜學諸生時見知於督學使侯峒曾選貢兄統郡庠生城潰同赴孔子廟死

楊萬言按贛縣誌萬言字獻可貢士貧而好學恆拾道間遺莧以爲蔬城潰率妻王氏子三人同赴池死

孫經世弟緯世

紘世

按贛縣誌經世字九云驍騎將軍蘭之長子也崇禎癸未貢因母喪不授官仲弟緯世克惇孝弟季弟紘世邑庠生善文時兵事急紳士家有逸去者經世與緯世紘世曰吾家自亳以簪纓世受國恩若竄伏鄕落豈蔭冑所宜時母張宜人柩在庭乃環哭曰安得厝吾母於吾父穴中俾兒輩後死者得相見一處耶及圍急率家人泣拜先靈長幼次第拜訖舉火自焚緯世妻蔡氏觸於姑張宜人之柩者三不死遂與紘世妻王氏率男婦盡歿於蓮花塘止遺男日廣一人登鄕試

吳時珍按贛縣誌時珍字席之郡學生事親孝人無間言子祚弘能讀父書邑庠生城潰母柩在庭時珍衰絰執杖與子侍於柩前兵曰此孝子也不忍殺汝可隨入營時珍曰吾所以衰絰在此不忍離吾母耳遂接刀自刎妻劉氏媳孫氏縊於家捨之東樓

郭其昌按贛縣誌其昌字文欽三歲母喪及就傅自傷不識母面塑母像置塾中晨夕拜跪自是惇行力學補郡庠生屢躓棘闈鍵戶課兒所著有史評易解圖說又雅好施與計每歲入悉以周急值歲饑出廩糈賑鄕裏不給妻範氏以簪珥廣市﹠﹟稻佐之藉以存活者甚眾避亂山中聞事急具衣冠北向拜遂不食吟有濺血忠魂灑一城之句捧所祀母像而逝妻範氏號泣三日夜撫棺殉

聶邦晟子士

士煥

按贛縣誌邦晟字時卿少韜略善騎射崇禎六年辦事吏部八年冬授河南湯陰主簿時流寇縱橫以本職從經略盧象升軍前贊畫有功加州判以父母喪歸虔撫萬元吉用邦晟爲監紀軍務城潰同次子士死妻劉氏幼子士煥及闔門殉者百餘人長子士煌遊學粵東後歸應貢

董纘卿子鱗兆正宸正朝

按贛縣誌纘卿邑庠生廷尉天錫嫡孫以文學世其家城陷同子麟兆遊擊正宸薦舉正朝庠生俱死之

謝明登子佛生

按贛縣誌明登字君祿邑庠生詔從侄死國難妻羅氏曰我名門兒媳義不受辱遂率子佛生俱赴池死之

馮復京按贛縣誌復京邑學生城陷同妻張氏盥洗畢焚香拜祖從容同登樓對縊而死焉

趙光裕弟連城

子雄飛

按贛縣誌光裕受職經歷城陷與弟連城子雄飛俱庠生同赴火而死

張大誥子元鑑

元鑰

按贛縣誌大誥字合浦邑庠生守城爲飛炮重傷死男元鑑元鑰俱殉難

黃甲按贛縣誌甲字升衢部民城陷赴火死

徐餘慶按贛縣誌餘慶部民城陷率男婦十餘人赴應祥坊塘死

郭以和按贛縣誌以和部民城陷攜妻巫氏赴宅後塘死後浮水上猶握手不散

陳必昱按贛縣誌必昱西大街人城陷合族三百餘盡歿止餘士鳳一人登鄕薦

金之傑按贛縣誌之傑字元超贛衛生城陷潛立宅曲巷中手刃多人力疲攜妻陳氏赴塘死

周葵按贛縣誌葵贛衛軍城陷偕弟及妻兒十餘人閉門自舉火焚死

陳君猷按贛縣誌君猷隸卒城陷聚妻兒酣飲積薪自焚

郭民勵按南康縣誌民勵字不息崇義籍本邑人崇禎十二年以明經入太學居常繪忠孝居朝圖懸於齋室十六年任徳化訓導拜先師廟以忠孝節義自許日遊廬山白鹿洞謁本邑先賢劉子嘉先生偕諸生究探奧義講解性理諸書履任一載余會左良玉兵變卽冠帶升堂罵不絕口良玉恚甚殺之時上其事額以忠烈二字旌之

黃榜按南康縣誌榜字飛子太平里人邑廩生家貧舌耕素仗義值張賊擾亂率眾統父子兵以固地方賊至蘆源坑拒之賊佯走次早復來勢洶湧莫及眾潰而榜獨奮前竟以身殉

劉家升按吉水縣誌家升狀元同升從弟禮部儒士爲張賊所執不屈罵不絕口賊手刃之

徐士驤按吉水縣志士驤字公讓崇禎癸未獻孽躪吉州士驤攜妻子避邑之東山賊獲之士驤以死自矢囑其妻謹守名節執至僞營賊將欲官之士驤厲聲曰我天朝臣子肯同爾作賊耶不屈見一井急投下賊縋出劓其鼻披斷一臂士驤罵不絕口賊怒甚乃刳心剝膚備極痛楚而卒

周國柱按安福縣誌國柱字汝楩邑庠生崇禎癸未冬張獻忠寇縣國柱率諸族人部署壯勇禦賊賊至國柱身先赴斗厲聲大叱賊爲辟易已而窺其從者二十人乃反斗被三創死

邵夢何按髙州府誌夢何電白人任江西吉安通判署安福縣事崇禎十六年逆賊張獻忠犯安福直逼縣城矢石交下勢不可支乃囑左右曰吾畢命封疆不負聖主將印交僕身效死守及賊登陴獲夢何至營以長者禮敬之欲其降服夢何曰城破身亡有死而已賊屢以溫語導之竟不屈後以土兵動疑夢何內應是夜殺於安福城外吉安通府紳衿請建祠舉入名宦

王之爵王參天王選寶按安福縣誌之爵字以天崇禎丙子舉於鄕嘗刲股療父疾癸未張寇掠其鄕之爵遇賊大罵賊逼之入水死又有庠生王參天王選寶皆以被執不屈遇害邑人嘉其義與周國柱並祠忠節配食邵公夢何焉

劉芳遠按安福縣誌芳遠知澄邁縣有惠政能將兵殲敵以衛民歸數年海南寇亂郡莫能制縣民追思趨其家迎之家人泣阻不可得芳遠奮而起曰民吾故民也忍見橫死而不顧耶遂往禦之以援寡弗克死

陳之禎按髙州府誌之禎廣文嘉謨子南昌府通判城破殉難

盧寶按髙州府誌寶癸未殉難

張中標按平陰縣誌中標字赤城才性髙潔讀書刻苦有濟世之志爲文淡曠沈微自成一家時邑中豪貴以雄貲奔走諸士中標挺然自立不屑與交及爲孝廉益惇行誼庚午歲饑饘粥不繼閉戶吟誦一字不幹公府人服其品癸未城陷殉難

梁應輔於應震趙民敬劉弘勛趙民

法趙方曙趙方昕孫掄按平陰縣誌梁應輔於應震俱貢士趙民敬任江西奉新丞劉弘勛趙民法俱任鴻臚寺序班趙方曙庠生援例工書翰趙方昕孫掄俱庠生崇禎癸未守城同殉難

徐慶余按杭州府誌慶余字兆谷崇禎間以貢生授四川珙縣知縣居官淸愼吏民懷之會流賊張獻忠陷蜀所過州縣望風披靡慶余堅守孤城城陷不屈爲賊所害

章贊元按紹興府誌贊元字素完會稽人由吏員任四川江油縣典史縣治無城崇禎十六年流寇入境縣尹避入山贊元以禮服坐縣廨家僮促之走乃拔刀欲刃其僕且曰我食君祿守此土何以偸生焉及賊之向導至乃縣民也素知贊元廉正不忍害勸使去不從賊大至脇以降終不屈遂奔浮橋躍水而死民爲立廟祀之

詹嘉言按處州府誌嘉言字心聲松陽人以賓薦授象山訓導海寇洊警嘉言登陴與邑令同守轉教諭蒼溪入川闈擬元視梓潼篆忽流賊雨集城圯難守策令子瑗懷印同吏糧出間道賊至不屈正辭詈罵六日斃於賊刃兩臺親奠廟食歸葬贈國子助教所著書有柳西臺堅忠節錄

沈希聖按資縣誌希聖雲南人歲貢崇禎十六年在任未幾城陷張賊執之索印希聖曰印受之朝廷不可得也賊百脇之卒不與乃解赴成都竟不降罵不絕口舉身殉難賊怒剮於東市

奇男子按通江縣誌奇男子不知何許人崇禎癸未二月猺將襲城男子牧於城西賊執之爲鄕導男子佯應之及至城門大呼曰賊至矣賊怒殺之城遂獲登陴固守一時安全知縣李存性具棺葬之題墓曰奇男子

李豫新按番禺縣誌豫新番禺人由官生爲灌陽令勞心撫字吏民安之流賊郝永忠犯灌城豫新率兵民堅守七日援餉兩絕爲賊所陷被執不屈死之

忠烈部名臣列傳四十九

明二十

南居益按明外史本傳居益字思受渭南人尙書企仲族子師仲從子也曾祖從吉與曾伯祖大吉皆進士兩人子姓科第相繼企仲大吉孫萬曆八年進士以祖母年髙請終養爲張居正所惡下撫按勘問祖母旣沒授刑部主事客寓貲其家夫婦並沒企仲呼其子還之吏部尙書孫丕揚以爲賢調爲己屬歷文選郎擢太僕少卿進太僕卿三十年帝以疾詔免礦稅釋系囚錄建言貶斥諸臣旣而悔之命礦稅如故余所司議行吏刑二部尙書李戴蕭大亨遲數日未奏企仲請亟罷二人而敕二部亟如詔奉行帝大恚傳諭亟停二事落企仲一官給事中蕭近髙禦史李培余懋衡亦請信明詔帝益怒並奪其俸且命益重前貶謫官鄒元標等罰欲以鉗言者諸閣臣力爭乃止而給事中張鳳翔迎帝意劾企仲爲吏部時嘗擠同官武之望故假建言博名遂削籍天啟初起太常卿累遷南京吏部尙書以老致仕師仲父軒吏部郎中嘗著通鑑綱目前編師仲至南京禮部尙書居益少厲操行舉萬曆二十九年進士授刑部主事禦史曹學程系獄十年居益提牢言學程有母年九十餘陛下方以聖母徽號推恩海內柰何獨靳此一人不報三遷廣平知府擢山西提學副使雁門參政繕治亭障省費萬計歷按察使左右布政使並在山西天啟二年入爲太僕卿明年擢右副都禦史巡撫福建海外紅毛夷者國名和蘭自昔不通中土由大泥咬吧二國通閩商萬曆中姦民引其人據彭湖求市巡撫徐學聚令轉販之二國二國險遠商捨而之呂宋夷人疑呂宋邀商舶攻之又寇廣東香山澳皆敗不敢歸國復入彭湖求市且築城焉巡撫商周祚拒之乃屢肆侵犯會居益代周祚賊方犯漳泉招日本大泥咬吧及海寇李旦等爲助居益使人招旦說攜大泥咬吧賊帥髙文律懼遣使求款斬之決策進討築城鎭海港賊退保風櫃將士逼之相持二旬賊窮蹙泛舟去文律拒守攻擒之海患乃息五年遷工部右侍郎總督河道魏忠賢銜居益敍功不及已格其賞給事中黃承昊復論居益倚傍門戶躐躋通顯遂削籍去閩人詣闕訟之不聽乃立祠以祀勒碑於彭湖及平遠臺崇禎元年起戶部右侍郎總督倉場陜西鎭缺餉至三十餘月居益請以陜賦當輸關門者畱三十萬紓其急報可畿輔戒嚴居益在通州爲城守計甚備會工部尙書張鳳翔坐軍械不具下吏四司郎中瘐死者三遂召居益代鳳翔未幾試﹠﹟而炸兵部尙書梁廷棟劾郎中王守履失職守履懼詆兵部郎中王建侯誣己廷議不如守履言遂下獄居益疏救帝以爲徇私削籍歸廷杖守履六十斥爲民尋敍城守功復居益冠帶十六年李自成陷渭南責南氏餉一百六十萬企仲年八十三遇害賊誘降居益及企仲子禮部主事居業皆不從明年正月賊遣兵擁之去加炮烙二人終不屈絕食七日而死

王繼謨朱家仕李倬按明外史衛景瑗傳繼謨府谷人萬曆三十八年進士天啟中歷官薊州兵備參議魏忠賢黨倪文煥劾之削籍崇禎時起易州兵備調遵化屢遷右僉都禦史巡撫密雲爲給事中方士亮禦史寧承勛劾罷薊鎭總兵官唐通言臣從軍二十年未見正直淸廉憂國奉公若繼謨者帝怒切責通而士亮亦言恐代者未能勝繼謨帝遂畱之旋以久勞加兵部右侍郎十六年九月移撫順天十二月代孫晉總督宣大山西軍務劾罷宣府總兵官唐鈺明年正月山西告警命繼謨發兵援未至而太原已陷及賊逼陽和繼謨知不能守遁入山中尋爲賊所得拷掠死分巡副使朱家仕盡驅妻妾子女入井而己從之一家死者十六人山陰知縣李倬亦死之家仕河州人

阮泰楊汝經按明外史張維世傳洛陽阮泰睢州楊汝經皆以國變死泰官廣﹩知縣解職歸十七年聞京師陷不食死妻朱氏從之汝經崇禎十年進士授戶部主事著廉能聲擢井陘兵備僉事十七年正月朝中聞甘肅陷巡撫林日瑞殉難超拜汝經右僉都禦史代之行次林縣聞京師陷將赴南京至東明率壯士百餘騎還討林縣僞官抵屯子遇賊戰敗被執僞官釋其縛說之降不從又遣一鄕官說降汝經正色責之其人慚而去嗾僞官斃之獄

程良籌程道壽按明外史忠義傳良籌字持卿孝感人工部尙書注子也舉天啟五年進士時注爲太常少卿不附魏忠賢禦史王士英劾其爲趙南星李三才私黨忠賢遂矯旨並良籌除名永不錄敍未出仕而除名前此未有也崇禎元年起官行人擢吏部稽勛主事歷文選員外郎掌選事麻城李長庚爲尙書良籌以同鄕附之甚爲所倚正郎久缺不推補同列多忌朝論亦少之長庚用推舉失當削籍良籌亦下吏遣戍久之釋歸十六年李自成陷徳安承天旁近州縣悉空城逃孝感亦陷良籌以白雲山險峻與同邑參政夏時亨築壘聚眾守賊以地要害說使降良籌毀其書賊怒設長圍攻之相持四十餘日解去時漢陽武昌亦爲張獻忠所陷四面皆賊獨白雲孤處其間賊頗患之已武昌爲官軍所復良籌號召遠近諸寨掎角進兵其冬遂復孝感云夢十二月進薄徳安兵敗退保白蓮寨寨中人素通賊爲內應良籌遂被執說降不屈羈之密室明年正月左良玉遣將攻徳安賊懼擁良籌令止外兵不從賊棄城去逼良籌偕行又不從遂被殺贈太常少卿程道壽者良籌里人也嘗爲來安知縣賊陷孝感置掌旅守之道壽結裏中壯士擊殺掌旅賊至問誰殺者道壽曰我也賊杖之系獄令爲書招良籌道壽罵曰我不能助白雲滅汝肯助汝邪遂見殺

蔡懋徳應時盛趙建極毛文炳藺剛

中畢拱辰孫康周按明外史本傳懋徳字維立昆山人幼受書卽志聖學篤好王守仁書舉萬曆四十七年進士授杭州推官山東白蓮賊起浙中姦人亦殺長興知縣而是時調浙兵援遼兵不樂行謀爲變皆賴懋徳籌畫事乃定天啟五年行取入都里人顧秉謙柄國欲用爲吏部懋徳不與通秉謙怒部擬給事中而旨攺禮部儀制主事吏部尙書崔景榮請仍用懋徳等爲言官旨復不許進祠祭員外郎都城建魏忠賢祠尙書率諸司謁賀獨懋徳與同官翁鴻業中道托疾歸崇禎攺元由主客郎中出爲江西提學副使頒守仁本塞源論於諸生自著管見臆說數千言發明良知之學士多興起遷浙江右參政分守嘉興湖州劇盜屠阿醜眾千餘出沒太湖當事議剿之懋徳曰此可計擒也悉召瀕河豪家把其罪簡壯士與同發遂擒阿醜當事以懋徳爲知兵尋遭內艱去服除起井陘兵備久旱懋徳禱卽雨他邑爭迎以禱又輒雨甫三月以遼東巡撫方一藻薦調官寧遠祖大壽久鎭遼部下頗不戢懋徳諷之大壽爲申約束中官髙起潛倨甚懋徳導以謙恭亦稍折節以守松山及修臺堡功數敍賚會災異求言懋徳上省過治平二疏規切君相一時咸笑爲迂被旨切責楊嗣昌亦惡懋徳言其淸修弱質不宜邊地乃攺濟南道濟南新殘破大吏多缺人懋徳攝兩司及三道印招流移安反側卹雕瘵諸廢畢興遷山東按察使河南右布政司田荒谷貴吏日急催科而賊流言先服者不輸租民日望其至懋徳亟檄州縣停徵上疏自劾詔鐫七級仍視事十四年十二月擢右僉都禦史巡撫山西召對稱旨賜酒饌銀幣明年春抵任大盜王冕等爲亂討平之總兵許定國援河南潰而歸懋徳定其亂十月京師戒嚴卽統兵入衛詔扼守龍泉固關二關而賊已陷河南將犯平陽境懋徳亟馳河上禦之數月至十六年冬賊入潼關陜西盡陷自蒲州北抵保徳二千餘里悉與賊鄰恃黃河爲限窮冬冰合賊騎得長驅懋徳連章告急請禁旅及保定宣府大同兵馳赴河幹合拒中朝亦以山西爲憂廷臣請防河者甚眾然無兵可援總兵周遇吉鎭寧武僅得自顧宣大總督王繼謨奉命防河亦不至懋徳以疲卒三千當數十萬彊寇日奔走平陽汾州間猶屢挫之大慶風陵吉鄕諸渡十二月岢嵐保徳俱告警太原洶洶晉王手書趣懋徳還懋徳不得已分兵守二郡以十八日去平陽越三日賊卽渡河副使李士焜知府張嶙然等棄城先遁俄復還越二日李自成至嶙然迎降平陽遂陷十七年正月巡按禦史汪宗友劾懋徳不待冰泮遽還太原致名城淪覆詔奪官候勘以郭景昌代之懋徳先遣兵禦賊而屬城盡陷反拒官軍懋徳乃與布政使趙建極諸監司毛文炳藺剛中畢拱辰太原知府孫康周署陽曲縣事長史範志泰等大集城中人誓以死守懋徳哭眾皆哭聲震原野罷官命適至或請出城候代懋徳不可曰吾已辦一死矣景昌卽至吾亦與俱死是月晦賊遊騎抵近郊自成知懋徳賢遣使招諭曰撫軍若降吾且大用懋徳憤立火其檄斬使人頭懸城上二月五日賊悉眾薄城遣部將牛勇朱孔訓王永魁出戰俱敗歿明日自成具鹵簿督眾力攻城上發炮擊之賊多死又明日晝晦大風拔木﹠﹟瓦終夜不息守者皆僕懋徳知不能支預艸遺表時懋徳調陽和兵三千協守剛中慮其內應移之南關外果叛降賊而部將張雄者守新南門與賊通懋徳召中軍副總兵應時盛謀將調雄守大南門未幾雄縋城出降語其黨曰城東南角樓貯火器火藥我下卽焚樓樓焚守者悉走賊乘勢登城懋徳北向再拜出遣表付友人拔刀自剄爲麾下所奪時盛請下城巷戰遂扶懋徳上馬時盛持矛突殺殺數十人至炭市口賊騎充斥時盛呼曰且擁公出西門懋徳遽下馬曰我當死封疆汝輩可自去眾復擁懋徳上馬至水西門懋徳叱曰汝輩欲陷我不忠耶復下馬據地坐時盛已出城還顧不見復斫門入語懋徳曰請與公俱死遂偕至三立祠懋徳就縊未絕時盛釋甲加諸肩乃絕時盛再拜訖卽取弓弦自勒死建極危坐公堂賊擁至晉王府見自成欲授以官叱曰我天朝方伯乃仕賊耶自成令曳出斬之下﹠﹟連呼萬歲曰臣失守封疆死有餘罪自成以爲呼己也曳還問曰旣呼萬歲何不受官建極厲聲曰我呼當朝皇帝寧呼賊耶大罵自成立殺之文炳被執誘以官不從抗罵數日被殺妻趙妾李亦投井死子兆夢甫數歲被掠去士民以忠臣子贖而歸之剛中被執說之降大罵曰豈有藺坦生屈膝求活者乎賊殺之首旣墮復躍起丈餘賊皆辟易拱辰被執賊適得新刀拱辰睨視之問何睨曰欲得此斫頭耳賊遂取斬之康周率死士巷戰被執說降不從乃見殺福王時議懋徳不守河爲失策乃謚忠襄賜祭葬建祠不予贈蔭余賜卹有差建極河南永寧人萬曆四十七年進士賊掠永寧時建極五子皆死後生三子又皆夭至是趙氏一門竟絕文炳字夢石鄭州人由進士歷知壽陽楡次擢吏科給事憂歸與有司禦賊以全城起故官會楊嗣昌督師議調民兵討賊文炳言民兵不若官軍乘快馬善避賊可守不可調帝從之當大計文炳言主計者喜奔競抑廉靜宜令吏部科道撫按得互糾不公者帝亦納之出爲山西兵備副使竟死剛中字坦生陵縣人崇禎四年進士由太常博士擢南京給事中奏保護畱都六事已劾罷寧夏巡撫樊一蘅劾削河南解任巡撫常道立籍漕事大壞疏陳救獘之要山東薦饑上疏言民死而丁存田荒而賦在安得不爲盜急宜淸戶口並里甲帝多納其言遷山西副使甫抵任卽殉城死拱辰字星伯掖縣人舉進士知朝邑鹽城二縣數遷數貶歷淮徐兵備僉事督漕侍郎史可法謂拱辰才不任乃移之冀寧康周字晉侯安丘人起家鄕舉時盛遼陽人起家小校至都督僉事慷慨仗義懋徳深倚之迄與同死

房之屏楊家龍侯君昭劉必達範奇

芳閻夢夔王孕懋按明外史蔡懋徳傳時李賊大破山西郡邑安邑知縣房之屏宛平人起家鄕舉城陷北向拜天子入署拜母命妻子各自盡遂投井未死賊曳出斬之忻州知州楊家龍字惕若曲陽人由歲貢生爲寧鄕知縣民遭兵亡徙過半撫之七年皆復業以薦遷官受事甫數旬賊卽至召士民語曰此城必不守吾出若輩可全也挺身出城罵賊而死士民祠祀之汾州知州侯君昭城破不屈死汾陽知縣劉必達當城破袖出罵賊文被殺邑中義勇範奇芳竟刺殺僞都尉自剄死代州參將閻夢夔鹿邑人城破抗節死寧武兵備副使王孕懋字有懷霸州人第進士由太原知府遷自成旣陷太原遣使說降孕懋斬之與總兵官周遇吉固守城陷自刎死妻楊投井殉之寧武旣失三關皆陷賊遂長驅犯大同

髙倬按明外史本傳倬忠州人天啟五年進士除徳淸知縣調金華崇禎四年徵授禦史鎭守薊鎭中官鄧希詔與總督曹文衡相訐奏倬言文衡骯髒成性必不能仰鼻息於中官希詔睚﹠﹟未忘又何能化戈矛爲同气封疆事重宜撤希詔安文衡心若文衡果不足用亦宜速爲更置勿使中官參之諸邊鎭臣如希詔者不少使人人效希詔將督撫之展布益難卽諸邊督撫如文衡者亦不少使人人效文衡將邊事之廢壞愈甚惟聖明早計毋以封疆爲戲疏入忤旨貶一秩視事巡視艸場失火與給事中馬思理監督主事王瀹初江之遠﹠﹟褫職下吏廷臣屢疏申救俱不納逾年熱審給事中吳甘來等復以爲言始釋歸起上林署丞稍遷大理右寺副十一年五月火星逆行詔修省倬以近年刑獄滋繁而法官務停閣請敕諸司﹠﹟期奏報大者一旬小者五日其奉旨覆讞者或五日三日務俾積案盡疏囹圄衰減帝爲采納屢遷南京太僕卿太僕故駐滁州倬以大盜日擾江北而滁爲南都西北門戶請卽募州人爲兵俾保障鄕土從之十六年二月擢右僉都禦史提督操江其秋帝欲專任武臣劉孔昭汰操江文臣召倬別用未赴而京師陷福王立於南京用爲工部右侍郎禦用監內官請給工料錢置龍鳳幾榻諸器物及宮殿陳設金玉諸寶計貲數十萬倬及尙書何應瑞力請裁省光祿寺請辦禦用器至一萬五千七百有奇倬又以爲言皆不納明年二月由左侍郎拜刑部尙書南京失守倬投繯死是時大臣殉難者惟倬與張捷楊維垣而庶僚則有黃端伯劉成治吳嘉引龔廷祥以及雜流諸生陳於階吳可箕黃金璽陳士達之屬

黃端伯劉成治吳嘉引龔廷祥陳於

階吳可箕黃金璽陳士達按明外史髙倬傳端伯字元公建昌新城人崇禎元年進士歷寧波杭州二府推官行取赴都以母憂歸益王居建昌不法端伯服闋入都疏陳其狀王亦劾端伯離間親藩及出妻酗酒諸事有詔候勘端伯避居廬山福王立大學士姜曰廣薦起之明年三月授儀制主事五月南都受逼百官皆迎降端伯不出遣使捕系之閱四月屢諭之降不動卒就戮成治字廣如漢陽人崇禎七年進士歷官戶部郎中警至忻城伯趙之龍將出降先入戶部封府庫成治憤拳擊之之龍亟走免已聞百官皆降自經於堂上嘉引字繩如松江華亭人天啟四年舉於鄕歷官戶部主事爲人方正不苟時已奉使出都聞變亟還謁方孝孺祠從容投繯死廷祥字伯興無錫人馬世奇門人也崇禎十六年舉進士爲中書舍人知國祚必移寄書其子預以死自誓及南都破與友人約偕死其友背之廷祥肅衣冠步至武定橋投水死於階上海人爲欽天監博士自縊於公署可箕徽州人爲國子監生題詩於衣衿上縊死雞鳴山關壯繆祠金璽江寧人聞大臣皆迎降大書於壁曰大明武舉黃金璽一死以愧人臣而懷二心者遂自經士達南京布衣投水死

王徵俊宋之﹠﹟史可觀朱愼鏤按明外史忠義傳徵俊字夢卜陽城人天啟五年進士授韓城知縣崇禎初流賊來犯禦卻之坐大計謫歸徳照磨巡按禦史李日宣薦於朝給事中呂黃鐘請用天下必不可少之人亦及徵俊乃量移滕縣知縣累官右參政分守寧前丁憂歸十七年二月賊陷陽城被執不屈系之獄士民爭頌其徳賊乃釋之抵家北面再拜投繯卒其時士大夫居家盡節者靈石宋之﹠﹟翼城史可觀陽曲朱愼鏤之﹠﹟舉進士歷官登萊監軍副使忤巡按謝三賓互訐於朝落職歸三賓亦貶秩及遇變之﹠﹟受刑死妻喬詈賊撞﹠﹟死女斂屍畢拔簪刺喉死可觀太常少卿學遷子官文華殿中書舍人加鴻臚少卿城陷自縊死愼鏤晉府宗室攝靈丘郡王府事賊陷太原冠帶祀家廟驅家人入廟中焚之己亦投火死

丁泰運尙大倫王﹠﹟徵按明外史忠義傳泰運字孟尙澤州人崇禎十三年進士除武陟知縣調河內著廉直聲十七年二月朔賊將劉方亮自蒲﹠﹟渡河東窺懷慶巡按禦史蘇京托言塞太行道先遁去與陜西巡撫李化熙同抵寧郭驛俄兵變化熙被傷走兵執毆京褫其衣披以婦人服令插花行稍違輒抶之一市大笑叛將陳永福引賊至京卽迎降賊遂逼懷慶監司以下皆竄泰運獨守南城力不支被執賊擁見方亮使跪不屈燒鐵鎖炙之亦不從乃遇害賊旣陷懷慶尋陷彰徳安陽人尙大倫字崇雅由進士歷官刑部郎中有國學生白夢謙以救黃道周系獄大倫議寬之忤尙書意遂罷歸城陷抗節死又有王﹠﹟徵由鄕舉歷官蒲州知州忤豪宗謝事歸爲賊所執傳詣李自成道憤恨不食死

何復邵宗元方正化按明外史忠義傳何復字見元平度人邵宗元字景康碭山人復舉崇禎七年進士授髙縣知縣有卻賊功忤上官被劾謫戍後廷臣多論薦起英山知縣遷工部主事進員外郎十七年二月擢保定知府宗元由恩貢生歷保定同知有治行時李自成陷山西遣僞副將軍劉方亮由固關東犯畿輔震動及眞定遊擊謝嘉福殺巡撫徐標反遣使迎賊人情益洶洶宗元時攝府事亟集通判王宗周推官許曰可淸苑知縣朱永康後衛指揮劉忠嗣及鄕官張羅彥尹洗等議城守復聞之兼程而馳或沮以寇迫不顧旣入城宗元卽授以印復曰公部署已定印仍佩之我相與僇力可也乃謁文廟與諸生講見危致命章詞气激烈講畢卽登城分門守三月十九日都城陷明日薄暮賊使投書誘降宗元手裂之明日賊大至絡繹三百里有數十騎服婦人衣言所過百餘城皆開門遠迓不降卽虀粉且曰京師已破若等爲誰守城上人聞之發豎眥裂賊環攻云梯墻排且攻且罵宗元等固守不出巷樹柵老悉持梃道上非持符者不敢行賊知守堅稍稍引卻會督師大學士李建泰率殘卒數百輦餉銀十餘輛叩城求入宗元等不許建泰恚大呼我朝廷重臣討賊至此安敢不納舉敕印示之宗元等曰荷天子厚恩禦門賜劍酌酒餞別今不仗鉞西徵乃叩關避賊耶建泰怒厲聲叱呼欲舉尙方劍恐之有欲啟門者宗元曰倘賊詐爲之若何或言金禦史毓峒監督師軍當識之亟推出視信乃納之建泰入賊攻益厲掘城西南隅守者以火罐擲之不敢近驅難民哭城下冀亂眾心城上擊以石亦卻去建泰乃倡言曰勢不支矣姑與議降得一印信文牒可矣出紙迫宗元用印宗元抵印厲聲曰我爲朝廷守此一塊土義不降賊欲降者任爲之大哭引刀將自刎左右急止之皆雨泣羅彥前曰邪說勿聽速擊賊復自起爇西洋巨炮火發被燎幾死賊攻無遺力雉堞盡傾彈丸雨下城中皆負板走二十四日賊火箭中城西北樓復焚死南郭門又火守者多散南城守將王登洲縋城出降賊蜂擁而上建泰中軍副將郭中傑等爲內應城遂陷宗元及中官方正化不屈死建泰卽率曰可永康出降

劉忠嗣按明外史何復傳忠嗣性忠勇爲儕輩所服分守東城城將陷召女弟適楊千戶者歸令與妻毛子婦王同處一室俱以弓弦勒殺之復登城拒守城破被執忠嗣怒詈奪賊刀殺二賊賊﹠﹟至剜目劓鼻支解死

張大同子之坦

按明外史何復傳復同時武臣死事者又有守備張大同與子之坦力戰死

文運昌劉洪恩戴世爵劉元靖呂九

章呂一照李一廣楊儒秀管民治按明外史何復傳復同時武臣死事者又有指揮文運昌劉洪恩戴世爵劉元靖呂九章呂一照李一廣中軍則楊儒秀鎭撫則管民治皆殉城死

楊仁政李尙忠趙世貴劉本源侯繼

先張守道紀動劉朝卿劉悅田守

正王好善彊忠武王爾祉郝國忠

申錫呂應蛟按明外史何復傳復同時武臣死事者又有千戶楊仁政李尙忠趙世貴劉本源侯繼先張守道紀動百戶則劉朝卿劉悅田守正王好善彊忠武王爾祉把總則郝國忠申錫皆殉城死有呂應蛟者保定右衛人歷官密雲副總兵謝事歸賊至總監正化知其能延與共守晝夜戮力城破短兵鬥殺十餘賊而死

張羅俊子伸弟羅彥羅善羅

輔從子晉再從子震巽

按明外史忠義傳羅俊字元美淸苑人父純臣由武進士歷官署都督僉事神機營左副將生六子羅俊羅彥羅士羅善羅﹠﹟羅輔羅俊娶瞽女終身不置妾羅彥字仲美舉崇禎二年進士授行人擢吏部稽勛主事屢遷文選郎中執政楊嗣昌數借封疆事薦用匪人羅彥多駁正帝疑吏部行私廠卒常充其庭曹郎多罹重譴羅彥獨無所污染秩滿遷光祿少卿被誣鐫一官同邑少卿史坐髒瘐死忌者誣其私遂落職羅彥旣歸羅俊始以十六年秋舉進士羅輔亦以是年舉武進士﹠﹟需次還籍十七年二月聞賊漸逼京師眾議城守羅彥少從父塞上習兵事及官行人奉使旋裏鄕郡被兵佐當事守禦有功後三被兵皆裏居三著守禦功給事中時敏奉命過其地夜半欲入城羅彥不許敏劾其擅司鎖鑰羅彥援郅惲事疏辧帝不問及是兄弟倡義捍城與同知邵宗元等歃血盟誓總兵官馬岱謁羅彥曰賊分兩道一出固關一趨河間吾當出屯蠡縣扼其衝先殺妻子而後往其城守悉屬公羅彥曰諾詰旦岱果殺妻孥十一人率師去羅彥等糾鄕兵二千分陴守羅俊守東城羅彥西北羅輔爲遊兵公廩不足出私財佐之賊遣騎呼降羅俊顧其下曰欲降者取我首去後衛指揮劉忠嗣挺劍曰有不從張氏兄弟死守者齒此劍怒目發上指聞者咸憤厲守益堅賊爲引卻已聞京師陷眾皆哭北向拜又羅拜相盟誓而賊攻益急城中多異議羅彥謂宗元曰小民無知非鼓以大義气不壯乃下令人綴崇禎錢一於項以示戴主之意賊謂羅彥主謀呼其名大詬且射書說降羅彥不顧賊死傷多攻愈力李建泰親軍爲內應城遂陷羅俊猶持刀斫賊刀脫兩手抱賊嚙其耳血淋漓口吻間賊至益眾大呼我進士張羅俊也遂遇害羅彥見賊入急還家大書官階姓名於壁投繯死子晉與羅俊子伸並赴井死羅善字舜卿爲諸生佐兩兄城守城將陷兩兄戒勿死羅善曰有死節之臣不可無死節之士妻髙攜三女投井死羅善亦投他井死羅輔多力善射晝夜乘城射必殺賊城破與羅俊﹠﹟圍走羅俊不可羅輔連射殺數人矢盡持短兵殺數人乃死張氏兄弟六人羅士早卒其妻髙守節十七年至是自經死惟羅﹠﹟從水門走免其妻王亦縊死羅俊伯母李罵賊死羅彥妻趙二妾宋氏錢氏及晉妻師當圍急時並坐井旁以待賊入皆先羅彥投井死獨趙不沈家人出之再投又不沈乃免羅輔妻白在母家聞變欲死侍者止之紿以汲井推幼女先入而從之羅俊再從子震妻徐巽妻劉亦投井死一門死者凡二十三人

金毓峒從子肖孫

振孫韓東明陳國政張維

綱張爾翚孫從範髙經郭鳴世王

之珽韓楓何一中王法劉宗向田

仰名劉自重尹洗劉會昌王聯芳按明外史忠義傳毓峒字鶴保定衛人父銓戶部員外郎毓峒舉崇禎七年進士授中書舍人十四年面陳漕務稱旨特授禦史疏論兵部尙書陳新甲庸才﹠﹟國戶部尙書李待問積病妨賢又請渙發徳音自十五年始蠲除繁苛與海內更新因言復社一案其人盡縫掖不可以一夫私怨開禍端帝多采納明年出按陜西承兵荒後諭屬吏拯卹秦人賴之云棧七百餘里悉盜藪爲建堡立驛設官分戍行旅無虞孫傳庭治兵關中吏民苦徵繕日夜望出關天子亦屢詔督趣毓峒獨謂將驕卒悍未可輕戰抗疏爭之帝不納師果覆敗十六年冬期滿得代甫出境而賊入關復還至朝邑核上將吏功罪而後行明年二月召對命賜食往監李建泰軍馳赴山西甫抵保定而賊騎已逼遂偕邵宗元張羅彥等共守毓峒分守西城散家貲千餘金犒士其妻王亦出簪珥佐之京師變聞賊射書說降眾頗懈毓峒厲聲曰果爾正當爲君父復讎敢異議者斬懸銀牌令擊賊者自取眾爭奮斃賊多城陷一賊挽毓峒往謁其帥毓峒且罵且行遇井推賊僕地墮井死妻聞之卽自經其從子振孫有勇力以武舉人佐城守賊眾皆散獨立城上大呼曰我金振孫前日殺數賊魁者我也賊羣至支解之振孫兄肖孫子婦陳與侍兒桂春亦投井死肖孫匿毓峒二子爲賊搒掠無完膚終不言二孤獲免同時守城殉難者邠州知州韓東明武進士陳國政赴井死平涼通判張維綱舉人張爾翚孫從範不屈死舉人髙經負母避難遇賊求釋母母獲釋而經被執紿以至家取貲乘間赴水死貢生郭鳴世寢疾聞城陷整衣端坐賊至持棒奮擊而死諸生王之珽先城陷一日置酒會家人歡飲達旦城破偕妻齊及三子二女入井死諸生韓楓何一中王法等二十九人布衣劉宗向田仰名劉自重等二十人或自經或自溺或受刃皆不屈於賊而婦女盡節者乃至一百十五人他若都給事中尹洗舉人劉會昌貢生王聯芳以城陷之次日爲賊收獲亦不屈死賊揭其首於竿書曰據城抗師惡官逆子見者爲飲泣

倪元璐按明外史本傳元璐字玉汝上虞人父涷歷知撫州淮安荊州瓊州四府有當官稱天啟二年元璐成進士攺庶吉士授編修冊封徳府移疾歸還朝出典江西鄕試曁復命則莊烈帝踐阼魏忠賢已伏誅遺黨楊維垣輩護持舊局力扼東林維垣上疏﹠﹟詆東林崔魏元璐憤崇禎元年正月抗疏曰臣頃閱章奏見攻崔魏者必與東林﹠﹟稱邪黨夫以東林爲邪黨將以何者名崔魏崔魏旣邪黨矣擊忠賢呈秀者又邪黨乎哉東林天下才藪也其所宗主者大都樹髙明之幟而或繩人過刻持論太深謂之非中行則可謂之非狂狷不可且天下議論寧假借必不可失名義士人行己寧矯激必不可忘廉隅自以假借矯激爲大咎於是彪虎之徒公然背畔名義決裂廉隅連篇頌徳匝地建祠頌徳不已必將勸進建祠不已必且呼嵩而人猶寬之曰無可柰何不得不然耳充此無可柰何不得不然之心又將何所不至乃議者以忠厚之心曲原此輩而獨持已甚之論苛責吾徒所謂舛也今大獄之後湯火僅存屢奉明綸俾之酌用而當事者猶以道學封疆持爲鐵案毋亦深防其報復乎然臣以爲過矣年來借東林媚崔魏者其人自敗何待東林報復若不附崔魏又能攻去之其人已喬嶽矣𨿽百東林烏能報復哉舊輔臣韓爌陛下已鑑其淸忠舊詞臣文震孟陛下已許其起用乃朝論猶扼之何也至逆奄所毀書院宜並修復蓋書院生祠相爲勝負生祠毀書院豈不當復時柄國者悉忠賢餘黨疏入以論奏不當責之於是維垣復上疏駁元璐爲謬元璐再疏曰臣前疏原爲維垣發也陛下明旨曰分別門戶已非治徵曰化異爲同曰天下爲公而維垣則倡爲孫黨趙黨熊黨鄒黨之說是陛下於方隅無不化而維垣實未化陛下於正气無不伸而維垣不肯伸臣冒昧有言蓋爲維垣效忠告不圖以臣爲謬也維垣怪臣盛稱東林以東林嘗推李三才而護熊廷弼也抑知東林中有力擊魏忠賢之楊漣首劾崔呈秀之髙攀龍乎忠賢窮凶極惡維垣猶尊稱之曰廠臣公廠臣不愛錢廠臣知爲國爲民而何責乎三才五虎五彪之罪刑官僅擬削奪維垣不駁正又何誅乎廷弼維垣又怪臣盛稱韓爌夫捨爌昭然忤璫之大節而加以說情罔利莫須有之事已爲失平至廷弼行賄之說乃忠賢借以誣陷淸流天下誰不知而維垣猶守是說乎維垣又怪臣盛稱文震孟夫震孟忤璫削奪其破帽策蹇傲蟒玉馳驛語何可非維垣試觀數年來破帽策蹇之輩較超階躐級之儔孰爲榮辱自此義不明畏破帽策蹇者相率而頌徳建祠希蟒玉馳驛者至呼父呼九千歲而不怍可勝嘆哉維垣又怪臣盛稱鄒元標夫謂都門聚講爲非則可謂元標講學有他腸則不可當日忠賢驅逐諸人毀廢書院者正欲箝學士大夫之口恣行不義耳自元標以僞學見驅而逆璫遂以眞儒自命學宮之內儼然揖先聖爲平交使元標諸人在豈遂至此維垣又駁臣假借矯激四字夫當崔魏之世人皆任眞率性頌徳建祠使有一人假借矯激而不頌不建豈不猶賴是人哉維垣以爲眞小人待其滿貫可攻去之臣以爲非計也必待其滿貫其敗壞天下事已不可勝言𨿽攻去之不亦晚乎卽如崔魏滿貫久矣不遇聖明誰攻去之維垣終以無可柰何爲頌徳建祠者解臣以爲非訓也假令呈秀一人舞蹈稱臣於逆璫諸臣亦以爲無可柰何而從之乎又令逆璫以兵劫諸臣使從叛逆諸臣亦靡然從之以爲無可柰何而然乎維垣又言今日之忠直不當以崔魏爲對案臣謂正當以崔魏爲對案也夫人品試之崔魏而定矣以崔魏定邪正猶以明鏡別妍媸維垣不取證於此將謂此中尙有人物乎總之東林之取憎於逆璫獨深其得禍獨酷在今日當曲原其被抑之苦不當毛舉其尺寸之瑕乃歸逆璫以首功代逆璫而分謗斯亦不善立論者矣疏入柄國者以互相詆訾兩解之當是時元凶𨿽殛其徒黨猶盛無敢頌言東林者自元璐疏出淸議漸明而善類亦稍登進矣元璐尋進侍講其年四月請毀三朝要典言梃擊紅丸移宮三議哄於淸流而三朝要典一書成於逆豎其議可兼行其書必當速毀蓋當事起議興盈庭互訟主梃擊者力護東宮爭梃擊者計安神祖主紅丸者仗義之言爭紅丸者原情之論主移宮者弭變於幾先爭移宮者持平於事後數者各有其是不可偏非總在逆璫未用之先𨿽甚水火不害塤篪此一局也旣而楊漣二十四罪之疏發魏廣微此輩門戶之說興於是逆璫殺人則借三案羣小求富貴則借三案經此二借而三案之面目全非矣故凡推慈歸孝於先皇正其頌徳稱功於義父又一局也网已密而猶疑有遺鱗勢已重而或憂其翻局崔魏諸姦始創立私編標題要典以之批根今日則眾正之黨碑以之免死他年卽上公之鐵券又一局也由此而觀三案者天下之公議要典者魏氏之私書三案自三案要典自要典今爲金石不刊之論者誠未深思臣謂翻卽紛囂攺亦多事惟有毀之而已夫以閹豎之權而役史臣之筆亙古未聞當毀一未易代而有編年不直書而加論斷若云仿佛明倫規模大典則是魏忠賢欲與肅皇帝爭聖崔呈秀可與張孚敬比賢悖逆非倫當毀二矯誣先帝僞撰宸篇旣不可比司馬光資治通鑑之書亦不得援宋神宗手制序文爲例假竊誣妄當毀三況史局將開館抄具備七載非難稽之世實錄有本等之書何事畱此駢枝供人唾詈當毀四帝納其言命禮部會詞臣詳議議上遂焚其板侍講孫之獬忠賢黨也典順天鄕試中呈秀子鐸聞要典將毀詣閣力爭且慟哭天下笑之元璐歷遷南京司業右中允四年帝特重武科始命行殿試有舉子以技勇聞會試被黜帝疑主考官庶子楊世芳中允劉必達及監試禦史余文縉馬如蛟有意抑之悉逮下獄命元璐副諭徳方逢年再試事竣白四人無獘請寬貸不納黃道周貶官元璐稱爲第一詞臣乞畱之史局以己代貶並薦舊府尹劉宗周曰邇來中使四出動以上官體加於庶司臣懼士大夫之气化爲繞指柔陛下當式怒蛙不當重摧折乃宗周旣以骯髒投閒道周又以蹇諤被貶天下本無人得其人又不能用豈不深可惜哉亦不納三疏乞省親不允進右諭徳充日講官進右庶子兩疏乞歸養復不允乃上制實八策曰間插部曰繕京邑曰優守兵曰靖降人曰益寇餉曰儲邊才曰奠輦轂曰嚴教育又上制虛八策曰端政本曰伸公議曰宣義問曰一條教曰慮久遠曰昭激勸曰勵名節曰假體貌其端政本悉規切溫體仁其伸公議則詆張捷薦呂純如謀翻逆案事捷大怒上疏力攻且訐其干預考選元璐疏辧乞與同罷帝俱不問八年春流賊毀皇陵上疏乞下罪己詔蠲除七年以前逋租時不能用復兩疏乞歸養不許俄遷國子祭酒先後列上十四事皆援祖制作人才帝爲采納元璐雅負時望位漸通顯帝意向之深爲體仁所忌一日帝手書其名下閣令以履歷進體仁益恐會誠意伯劉孔昭謀掌戎政體仁餌孔昭使攻元璐言其妻陳尙存而妾王冒繼配復封敗禮亂法詔下吏部核奏其同裏尙書姜逢元侍郎王業浩劉宗周及其從兄禦史元珙咸言陳氏以過被出繼娶王非妾體仁意沮會部議行撫按勘奏卽擬旨云登科錄二氏﹠﹟列罪迹顯然何待行勘遂落職閒住十五年九月廷臣交薦詔起兵部右侍郎兼侍讀學士以母老固辭俄聞畿輔被兵遂冒鋒鏑北上明年春抵都及入見陳制敵機宜帝甚喜五月卽超拜戶部尙書兼翰林院學士仍充日講官以祖制浙人不得官戶部辭不許帝眷元璐甚五日三賜對因奏陛下誠用臣臣請以三說進一則與樞部同心計畫準餉以權兵準兵以權餉被兵之區餉多虧折敗兵之壘兵亦銷亡彼此相權則數淸而用足一小生小節無益於數必求一舉得數十百萬又必有利於國無害於司農又臣本儒臣諸所設施豈可權宜苟且臣必以仁義爲根本政苟厲民必爲民請命奏未畢帝曰卿眞學問之言本原之論元璐又奏臣請得參兵部謀帝曰已諭樞臣令與卿協計當是時馮元﹠﹟爲兵部與元璐同志鉤考兵食頗有所裨益中外想望其丰采惟帝亦以用兩人晚而時事益不可爲左支右詘元璐亦無如何故事諸邊餉司悉中差元璐請攺爲大差兼兵部銜令淸核軍伍不稱職者卽遣人代之先屢遣科臣出督四方租賦元璐以爲擾民無益乞罷之而專責撫按戶部侍郎莊祖誨督剿寇餉憂餉爲盜劫遠避之長沙衡州元璐請令督撫自催毋煩朝使自軍興以來正供之外有邊餉有新餉有練餉款目多黠吏易爲姦元璐請合爲一帝皆報可時國用益詘而災傷蠲免者又多元璐計無所出請開贖罪之例且令到官滿歲者得輸貲給封誥帝亦從之十月命兼攝吏部事陳演忌元璐風魏藻徳言於帝曰元璐書生不習錢﹩元璐亦數請解職十七年二月命以原官專直日講逾月李自成陷京師元璐整衣冠北向拜父南向拜母書幾上曰南都尙可爲死吾分也勿以衣衾斂暴我屍聊志吾痛遂南向坐取帛自縊而絕福王時贈少保吏部尙書謚文正

李邦華按明外史本傳邦華字孟暗吉水人受業同裏鄒元標以名節自勵舉萬曆三十二年進士授涇縣知縣有異政行取擬授禦史值黨論初起朝士多詆顧憲成邦華與相拄遂指目爲東林越二年始拜命陳法祖用人十事一曰內閣不當專用詞臣二曰詞臣不當專守館局三曰祠臣不當教習內書堂四曰六科都給事中不當內外間阻五曰禦史升遷不當槪論考滿六曰吏部乞假不當積至正郎七曰關倉諸差不當專用舉貢任子八曰調簡推知不當驟遷京秩九曰進士攺教不當槪從內轉十曰邊方州縣不當盡用鄕貢疏上不報四十一年廷臣爭請福王之藩已有期忽傳旨莊田務足四萬頃廷臣相顧愕眙謂田數必不足則期將復更而竟無敢爭者邦華乃抗疏切諫中刺鄭貴妃鄭國泰末規切閣臣葉向髙廷臣乃相繼爭期得毋易尋上剖別邪正疏歷詆故相申時行王錫爵趙志臯張位沈一貫李廷機而極論湯賓尹王紹徽徐兆魁罪兆魁出揭自明邦華又特疏論列兆魁迄引去吏部尙書趙煥逐左都禦史孫瑋誠意伯劉藎臣疏詆禦史周起元翟鳳翀邦華﹠﹟請罷斥巡視銀庫見老庫貯銀止八萬兩大駭列上祛獘十事多中貴所不便格不行熊廷弼聽勘議起其鄕人黃彥士吳亮嗣官應震力庇之攻擊持勘議者不已邦華知涇縣深悉其本末出疏質言之其黨咸縮舌彥士猶爲辯邦華再疏盡發其隱諸人乃不敢復言然疾之彌甚事具孫振基傳中巡按浙江澄淸吏治部內肅然織造中官劉成卒命歸其事於有司而別遣中官呂貴錄成遺貲貴遂嗾姦民紀光詭稱機戶詣闕保貴代成督造邦華極論二人交關作姦罪而光疏不由通政亦不下內閣以中旨行之邦華憤復三疏力爭語極切至皆不報是時神宗好貨中官有所進奉名爲孝順邦華疏中刺及之並劾左右大奄之黨貴者皆人所不敢言直聲動朝野期滿久不得代四十四年引疾歸明年尙書鄭繼之等力排東林出爲山東參議其父廷諫爲南京刑部郎中亦罷歸邦華乃辭疾不赴天啟元年起故官飭易州兵備明年遷光祿少卿卽還家省父四月擢右僉都禦史代畢自嚴巡撫天津時軍府新立庶務艸創邦華極力振飭戎伍器甲皆修備津門一軍遂爲諸鎭冠廷臣共推轂推兵部右侍郎疏辭不允復還家省父四月夏抵京樞輔孫承宗因萬壽節請入覲魏忠賢黨謂承宗將淸君側惡邦華實召之忠賢立勒承宗還鎭邦華卽引疾去五年七月爲奄黨倪文煥所劾削其官崇禎元年四月起工部右侍郎總督河道五月攺兵部協理戎政還朝帝卽召見旋知武會試事竣入營故事冬至郊列隊扈蹕用軍八萬五千人至是增至十萬有奇時方郊總督勛臣缺邦華兼攝其事所設云輦龍旌寶纛以及金鼓旗幟甲冑劍戟煥然一新帝顧之甚悅明年春幸學亦如之命加兵部尙書力辭不允時戎政大壞邦華銳意淸釐先陳更操法愼揀選攺戰車精火藥專器械責典守節金錢酌兌馬練大炮九事帝優旨褒勉京營獘多端而占役虛冒尢甚占役者其人爲諸將所役一小營至四五百人且有賣閒包操諸獘虛冒者無其人而諸將及勛戚奄寺豪彊以蒼頭冒選鋒壯丁月支厚餉邦華核還占役萬計淸虛冒千餘人三大營軍十餘萬彊半皆老弱故事軍缺聽人告補皆以賄得邦華必親試非年壯力彊者不收自是軍鮮冒濫三營選鋒一萬壯丁七千餉厚他軍而疲弱不與邦華下令每把總兵五百月自簡五人年必二十五以下力必二百五十斤以上技必兼弓矢火炮月一解送以補選鋒壯丁之缺壯士咸踴躍三大營領六副將又分三十六營官以三百六十七人計所用掾吏皆積猾邦華按罪十餘人又行一歲二考察之令諸姦爲戢營馬額二萬六千至是止萬五千而他官例得借用總督協理及巡視科道又例有坐班馬邦華首減己班馬他官借馬者不許發濫借爲希營將三百六十聽用者稱是每一官缺請托紛至邦華悉杜絕行計日省成法每小營各置一簿月上事狀於協理以定殿最舊制三大營外復設三備兵營營三千人餉視正軍而不習技擊無所事事邦華核去四千餘人又汰老弱千疏請歸並三大營不復另設由是戎政大釐會倉場總督南居益言京營歲支米一百六十六萬四千餘石視萬曆四十六年增五萬七千餘石宜減省邦華因上議軍以十二萬爲額餉以百四十四萬石爲額歲省二十二萬有奇帝亦報可著爲令帝知邦華忠奏無不從邦華亦感帝知不顧後患諸失利者銜次骨怨謗紛然至十月畿輔被兵卽簡精卒三千守通州二千援薊州而身督諸軍出營城外軍容甚壯帝數召對溫語慰藉俄惑於羣議命撤還守陴偵者不敢遠出聲息遂斷乃上防寇賊緝間諜散姦宄禁言數事卽命飭行邦華自聞警衣不解帶捐貲造炮車及諸火器又以外城單薄自請出守而諸不逞構蜚語入大內帝不能無動襄城伯李守錡督京營銜邦華扼己亦乘間詆諆邦華自危上疏陳情歸命於帝帝猶溫旨慰諭然是時帝心焦勞甚謂大臣皆不足倚下兵部尙書王洽工部尙書張鳳翔獄會滿桂兵拒於徳勝門外城上發大炮助之﹠﹟傷桂兵甚眾都察院都事張道澤遂疏劾邦華言官亦廷論其罪帝乃落邦華職閒住自是代者以邦華爲戒率因循姑息戎政不可問矣邦華歸廷臣屢薦執政多忌之扼不用十二年四月始起南京兵部尙書參贊機務首定營制汰不急之將並分設之營嘗言守江南不若守江北防下流不若防上流乃由浦口歷滁州全椒和州相形勢繪圖以獻於浦口建沿江敵臺於滁州設戍卒池河無城則城之藕塘爲滁椒咽喉築堡聯絡和州遭屠戮人民無幾請隸之太平又請開府采石之山置哨太平港大墾當塗閒田數萬頃以資軍儲皆下所司未及行以父憂去十五年冬起故官掌南京都察院事俄代劉宗周爲左都禦史兩疏懇辭未得命聞都城被兵乃疏請督東南援兵入衛力疾上道明年三月抵九江左良玉潰兵數十萬聲言乏餉蔽江東下劫漕舟邦華急移書責以大義良玉气沮答書語頗恭邦華用便宜發安慶庫銀十五萬餉之而身入其軍開誠慰勞良玉及其下皆感激誓刻期滅賊一軍遂安帝大悅降旨優獎還朝召見嘉勞備至首陳勿欺之疏請與廷臣共勉乃申職掌振憲紀更定巡城巡方諸令風采凜然禦史出巡有回道考核例邦華謂回道而後黜害政已多論罷巡按巡鹽禦史各一人奉命考試禦史黜冒濫者一人有禦史無顯過而先任推官著貪聲者追黜之臺中始畏法十七年二月李自成陷山西邦華密疏請帝固守京師仿永樂朝故事命太子監國南都居數日未得命又請定永二王分封太平寧國二府拱護兩京帝得疏意動繞殿行且讀且嘆將行其言會帝召廷臣對庶子項煜疏言當南遷帝曰國君死社稷正也朕志決矣範景文與邦華擬申前請給事中光時亨大聲曰往江南欲爲唐肅宗靈武故事乎二人乃不敢言而帝心亦不怡甚遂罷邦華策不議未幾賊逼都城亟詣內閣言事魏藻徳漫應曰姑待之邦華乃太息出已率諸禦史登城羣奄拒之不得上慟哭而返十八日外城陷走宿文信國祠明日內城亦陷北向再拜三揖信國作絕命詞投繯卒福王時贈太保吏部尙書謚忠文

王家彥按明外史本傳家彥字開美莆田人天啟二年進士授開化知縣調蘭溪擢刑科給事中崇禎四年大學士錢龍錫久系獄家彥因熱審力請寬之獲減死獄囚多淹帝定按月奏報例家彥請推行於四方時方用兵而文臣知兵者少家彥陳儲才法甚備流賊擾山西巡撫宋統殷不能禦日事招撫且縱兵剽掠家彥請急易之劉香亂福建家彥以海防盡弛力請修復舊制奉命巡靑論救前巡視科道馬思理髙倬及監督主事王瀹初江之遠事多議行班軍十六萬後減爲七萬及是止二萬有奇有建議免其番上者家彥巡京營力陳不可帝納之總河尙書劉榮嗣鑿河渠無功因家彥言獲譴遵化鐵冶久廢姦民請復開家彥極言有害無利請自今言利章奏一切報罷事亦止其後姦民請開開化雲霧山以興屯亦以家彥言而止時行保舉法家彥請養之成均試之六部且上言近日會推吏部袖出一紙與會者止兩揖而退大失會推意報聞屢遷戶科都給事中總督盧象升有因糧加餉之議戶部尙書侯恂請未被寇之地士大夫賦一兩者加二錢民間五兩以上者每兩一錢已得旨行家彥言民賦五兩上者大率百十家而成一戶本非富民不可計錙銖帝亦采納九年言近以軍食不足令畿輔山東河南江北召買米豆輸天津至九十餘萬石民不堪命而吏胥侵耗數十萬計不可不嚴治帝爲飭行七月昌平失守陵寢震驚劾兵部尙書張鳳翼坐視鳳翼旣出督師復劾其調度無法威令不行帝以敵未退不問家彥尋以親喪歸十二年起吏科都給事中帝屢詔起廢而所司不奉行家彥請敕部速奏且召入陛見親驗其才吏部兩侍郎舊制必用翰林一人自薛國觀執政四年不補家彥以爲言成祖有捕蝗令宣徳五年定爲永制垂二百年吏部歲以九月頒勘合於有司無舉行者家彥請實修舊典帝皆納之擢大理丞進本寺少卿十五年遷太僕卿家彥居言路時嘗請復國初種馬及西番茶馬制帝下兵部檄陜西督撫未能行至是家彥復陳四疏備言馬耗之故請行官牧及金牌差發遺制且言課馬攺折舊增至二十四萬兩民已重困楊嗣昌不卹民復增三十七萬致舊額反逋不可不釐正帝手其疏語執政曰家彥所奏皆可行急下部議軍興方亟不能盡行也頃之擢戶部右侍郎甫拜命都城被兵帝擇協理戎政大臣召見四人卽以命家彥受敕卽日登陴閱視內城九門明日閱外城七門布列守具雪夜攜一燈步巡城堞守卒無知者翊日獎戒勤惰將士爭自勵初分守阜城門後移安定門凡半歲寢處城樓勞勩爲最解嚴賜宴午門增秩一等十七年二月廷推戶部尙書帝以戎政非家彥不可特畱任李自成逼京師襄城伯李國禎督京營帝又命中官王徳化盡督內外軍務二人皆不知兵悉發三大營軍出營城外家彥爭不得由是守陴者少諸軍旣出城見賊輒降賊卽驅攻城城上人皆其儕益無固志廷臣分門守家彥守安定門號令進止悉由中官沮諸臣不使登城又縋叛賊杜勛上與密約而去兵部尙書張縉彥疑有異急上聞帝手敕縉彥登城察視家彥從之中官猶固拒示以手敕乃許問勛安在曰去矣又言秦晉二王亦欲上城家彥曰二王旣降賊卽賊也安得上見勢不支頓足哭偕縉彥詣宮門請對不得見十九日黎明城陷家彥望闕叩頭投城下不死縊於民捨而絕福王時贈太子太保兵部尙書謚忠端

孟兆祥子

章明

按明外史本傳兆祥字允吉交河人舉於鄕九赴會試天啟二年始擢第除大理左評事崇禎初遷吏部稽勛主事歷文選員外郎門生謁選請善地兆祥正色責之其人悚然退進稽勛郎中謁假歸起考功郎中忤要人意貶行人司副稍遷光祿丞進少卿歷左通政太僕卿旋進通政使十七年二月拜刑部右侍郎三月宣府陷賊薄都城詔大臣登陴分守兆祥駐正陽門防衛嚴固時城守惟中官爲政襄城伯李國禎統京營軍稽月餉不予士卒咸怒無固志未幾城或勸兆祥還邸厲聲曰社稷已覆吾將安之仰天號慟冠帶望闕拜曰臣力止此矣謀國無能死有餘憾遂自經長子章明字綱宜甫成進士兆祥語之曰我大臣義當死汝未受職可去對曰人生大節惟君與父君父死臣子何生爲亦投繯死兆祥妻呂章明妻王相向哭旣而曰彼父子死忠矣我二人可不死節乎亦同曰﹠﹟縊死福王時贈兆祥刑部尙書謚忠貞章明河南道禦史謚節湣

施邦曜按明外史本傳邦曜字爾韜余姚人萬曆四十一年進士不樂爲吏攺順天武學教授歷國子博士工部營繕主事進員外郎魏忠賢興三殿工諸曹郎悉奔走其門邦曜獨不往忠賢欲困之令仿嘉靖舊制作獸吻其制莫可考夢神告之發地得吻嘉靖中所餘也忠賢遂不能難遷屯田郎中稍遷漳州知府盡知屬縣姦盜主名每發輒得闔郡驚爲神盜劉香李魁奇橫海上邦曜縶香母誘之香就擒魁奇援鄭芝龍事請撫邦曜言於巡撫鄒維璉卒討平之遷福建副使左參政四川按察使福建左布政使所至潔己愛民聲籍甚歷兩京光祿寺卿攺通政使少詹事黃道周謫官復逮下詔獄國子生塗仲吉上書訟之邦曜不爲封進而大署其副封曰書不必上論不可不存仲吉劾邦曜阻抑言路邦曜遂以副封上帝見其署語怒奪職歸逾年言官交薦起南京通政使入都陛見陳學術吏治用兵財賦四事帝攺容納焉出都三日命中使召還曰南京無事畱此爲朕效力吏部推爲刑部右侍郎帝曰邦曜淸執可左副都禦史時崇禎十六年十二月也初浙江有許都之亂紹興推官陳子龍平之其餘黨猶未靖子龍遽遷去邦曜請攺子龍兵科給事中畱浙撫禦塗仲吉之上書也帝下之詔獄掌錦衣者謂左通政馬思理庇仲吉致赴獄愆期帝怒並思理下吏罪遣戍至是邦曜爲思理訟冤請召用帝以兩浙供億久不至遣中官王坤及給事中三人往督邦曜請停遣中官未報會賊薄近郊邦曜語兵部尙書張縉彥急厲士卒固守檄天下兵勤王縉彥不爲意邦曜太息而去城急趨長安門聞帝崩慟哭曰君殉社稷矣臣子可偸生哉卽解帶自縊其僕趨救稍蘇厲聲曰若輩不知大義毋誤我賊滿衢巷不獲還邸捨望門求縊輒爲居民所麾乃命家人市信石雜燒酒卽途中服之血迸裂而卒邦曜少好王守仁學以理學文章經濟三分其書讀之劉宗周講學蕺山邦曜往復叩擊宗周深契焉魯時生者裏同年生也官庶吉士沒京師邦曜手治含斂以女妻其子嘗買一婢命±埽至東隅捧簪凝視而泣怪問之曰此先人禦史宅也時墮環玆地不覺﹩愴耳邦曜卽分嫁女資擇士人歸之福王時贈太子少保左都禦史謚忠介

淩義渠按明外史本傳義渠字駿甫烏程人天啟五年進士除行人崇禎三年授禮科給事中溫體仁柄政義渠其里人無所附麗三河知縣劉夢煒失餉銀三千責償急自縊死有司責其家義渠言以金錢殞命吏恐天下議朝廷重金意不在盜也帝特原之宜興溧陽及遂安壽昌民亂焚掠巨室義渠言魏羽林軍焚領軍張彜第髙歡以爲天下事可知日者告密門漸啟藩國悍宗入京越奏裏閭小故叫﹩聲冤乃至僕豎侮家長下吏箝上官市儈持縉紳此春秋所謂六逆也天下所以治恃上下之分防維決裂無復界限卽九重安所藉以提挈萬靈役使羣動哉給事中劉含輝劾體仁擬旨失當被貶二秩義渠言諫官不得規執政失而委申飭權於部院反得制言路恐大臣以攬權爲奉旨小臣以結舌爲盡職將貽國家無窮憂時韙其言兵部尙書張鳳翼敍廢將陳壯猷功爲給事中劉昌所駁昌反被斥義渠言今上下盡相蒙而疆場欺蔽爲甚官方皆濫徇而武弁幸功爲甚中樞不職捨其大摘其細已足爲言者羞乃辧疏一入調用隨之自今姦獘叢生功罪倒置言者悉杜口矣不納三遷兵科都給事中先後劾湖廣總兵官秦翼明不勝任河南總兵官左良玉縱軍淫掠廣東總兵官陳謙誘取番舶諸人多獲譴時議廢鄖陽撫治大臣命總理尙書熊文燦移鎭義渠持寢之東江自毛文龍後叛者接踵義渠言東島孤懸海外轉餉艱向仰給朝鮮今路阻絕不得食內潰可慮居無何眾果潰挾帥求撫義渠請陽撫陰剿同惡必相戕及命新帥出海義渠云殲渠散黨宜速速則可圖功遲則更生他釁後其語皆驗義渠居諫垣九年建白多不當出外河南人曹鳳禎賄中舉人義渠居禮科時議黜之鳳禎外舅劉安行與義渠同官力阻不得至是掌吏科挾前憾出義渠福建參政義渠憤言爲安行所排會有糾發前事者安行下吏除名義渠乃之任尋遷按察使轉山東右布政使所至有淸操召拜南京光祿寺卿署應天尹事十六年入爲大理卿明年三月賊犯都城有旨召對趨赴長安門旦不啟扉俄傳城陷義渠乃還已得帝崩問負墻哀號首觸柱血流被面門生勸無死義渠厲聲曰吾與爾道義交當相勗何姑息爲揮使出據幾端坐義渠終身蔬食無他嗜好性獨愛書乃取生平所閱書籍盡焚之曰無被賊手污也次日具緋衣向闕拜復南向稽首作書辭父闔門自經年五十二福王時贈刑部尙書謚忠淸

馬世奇按明外史本傳世奇字君常無錫人祖濂進士桂林知府世奇幼﹠﹟異嗜學有文名舉崇禎四年進士攺庶吉士授編修座主周延儒世奇同郡也當國世奇務引大義非公事不以告十一年帝以頻歲用兵海內勞苦遣詞臣分諭諸藩世奇使山東湖廣江西諸王府所至卻饋遺還進左諭徳父憂歸服除會延儒再相世奇遠權勢不入都及還朝進左庶子則延儒已賜死親暱者率避去世奇力經紀其喪時寇警日聞帝數召廷臣問計世奇言弭亂以人心爲本闖獻二賊除獻易除闖難獻專刑戮人所畏闖佯不殺人所附也今欲收人心在敕督撫鎭將嚴束伍部令兵不虐民人心親附賊勢乃孤帝稱善爲下詔申飭已賊薄都城諸大臣無能﹩一策世奇太息泣下曰事已不可爲吾死而已城陷世奇方早食投筋起問帝安在或言已出城明日知帝崩東宮二王被執曰吾得死所矣其僕曰如太夫人何世奇曰正恐辱太夫人耳作書別母肅衣冠捧所署司經局印望闕拜曰臣不能報國一死謝陛下將自經二妾朱李盛飾前世奇訝曰若以我死將辭我耶對曰主人盡節我二人拜辭從死耳世奇曰有是哉二妾拜訖﹠﹟先縊死世奇乃自縊福王時贈禮部右侍郎謚文忠世奇砥礪名行居館閣最有聲好推引後進不妄取與居父憂時蘇州推官倪長圩其門人也以贖鍰三千金助喪辭曰蘇大饑畱此賑民可也長圩以三百金犒從者立送所司爲鄕邑修學費其疏財樂義如此

吳麟徵按明外史本傳麟徵字聖生海鹽人天啟二年進士除建昌府推官捕劇盜擒豪猾治聲日聞父憂歸補興化府廉公有威僚屬莫敢以私進崇禎五年擢吏科給事中首疏請達下情悉民隱言甚切至又請精擇郡守言郡守廉縣令不敢貪郡守慈縣令不敢虐郡守精明縣令不敢叢脞宜仿宣宗用況鍾等故事精擇禮遣重以璽書假便宜責令久任民生疾苦吏治臧否使得自達天子時不能行河決蘇家嘴新溝口南下不復東歸海淮揚諸屬邑悉被災督漕侍郎李待問不能治麟徵極論其罪吏部郎中牟道行左遷廣西太平知府麟徵言道行貪污並不當守郡建安知縣徐汝驊用賄首薦牘麟徵發其姦並劾湖廣巡按白士麟廣建生祠立碑播謠頌僞吏亂眞諸人多獲譴同官章正宸以劾王應熊下詔獄麟徵論救漏刻博士周長庚疏諂中官且請搜括麟徵力駁其謬尋上疏乞假葬父自引六罪詞甚哀切旣去貽言路公揭略言自言官積輕廟堂之上往往反其言而用之姦人窺見此旨明告君父目爲朋黨自稱孤立下背公論上竊主權諸君子宜盡化沾沾之意毋落其彀中使淸流之禍再見明時激成之患貽悔後日居久之還朝劾吏部尙書田惟嘉髒污惟嘉罷去再遷刑科左給事中故相文震孟卒所司不敢聞麟徵爲請卹丁繼母憂服闋起吏科都給事中吏部用人多徇請托麟徵言限年固銓衡敝然捨此無以待中才今遷轉如流不按資俸品級徒開奔競門帝深然之請敕南京兵部尙書史可法節制江南諸帥控禦流賊姜采熊開元以劾周延儒下詔獄麟徵論救帝不聽李自成大熾而山海關外八城又彊半失守十七年二月薊遼總督王永吉聞自成入秦知其必渡河奏請撤寧遠吳三桂兵守關內大學士陳演不敢決請下撫鎭酌行之旣而警報日至羣臣皆言非薊督永吉寧鎭三桂密鎭唐通合力一戰不可帝然之令本兵具奏演言錦州告警寧遠兵必不可調帝召羣臣會議不決獨成國公朱純臣戶部尙書倪元璐刑部侍郎金之俊都給事中孫承澤以爲當調而麟徵爭尢力且言三桂勇將宜拔用無委之敵人今賊旦夕發秦晉若使來扞京師一舉兩得今日之事當揆緩急無論是非也退復具疏力言之演復請下永吉等議永吉等皆以撤關外兵入援爲便帝兪之永吉聞命三月初出關與三桂徙寧遠眾五十萬日行數十里十六日入關二十日抵丰潤而京師已陷矣故事吏垣長無出外者帝欲令給事禦史內外兼用以習民事會吏部推麟徵京卿旨言未歷監司不得內擢麟徵乃移牒吏部求外補吏部以麟徵望重再推太常少卿帝亦報允未幾賊薄京師麟徵守西直門賊詐爲勤王兵請入中官欲納之麟徵不可以土石堅塞其門募死士縋城襲擊多所斬獲乘間入朝欲見帝白事至午門遇大學士魏藻徳引麟徵手曰國家如天之福必無他虞旦夕兵餉集公何匆遽爲引之出乃復登陴明日城陷麟徵欲還邸已爲賊所據乃入道旁祠作書訣家人曰祖宗二百七十餘年宗社一旦至此𨿽上有亢龍之悔下有魚爛之殃而身居諫垣無所匡救法當褫服殮用角巾靑衫覆以單衾足矣解帶自經家人救之蘇環泣請曰待祝孝廉至一決可乎許之祝孝廉名淵以救劉宗周下獄與麟徵善者也時給事中髙翔漢漢中人受賊顯職來說麟徵降麟徵怒叱之去明日淵至麟徵慷慨曰憶登第時夢隱士劉宗周吟文信國零丁洋詩今山河碎矣不死何爲酌酒與淵別自經死淵爲視含殮乃去福王時贈兵部右侍郎謚忠節

周鳳翔按明外史本傳鳳翔字儀伯浙江山陰人崇禎元年進士攺庶吉士授編修遷南京國子司業靈璧侯奴辱諸生鳳翔執付法司祭酒許士柔爲檢討時嘗撰都禦史髙攀龍誥文閱十年未給及張至發當國銜士柔以新令誥詞不得用駢語劾士柔違令貶其官鳳翔不平抗疏言故事詞臣撰文不當閣臣裁之否則令攺撰未有徑彈劾者誥敕用寶歲有常期未有十年後用寶進呈吹求當制者贈誥專屬中書崇禎三年所申飭未有追咎元年史官詆爲越俎者攀龍純忠直節爲陛下所褒一旦毛舉細故舞文反汗俾忠良色沮非所以勵當今示後世疏𨿽不行士論韙之歷中允諭徳爲東宮講官嘗召對平臺問滅寇策言論慷慨帝爲聽軍需急議稅間架錢鳳翔曰事至此急宜收人心尙可括民財搖國勢耶昔賢謂民心一失不可復收國勢一傾不可復振正謂是也尙書倪元璐亟稱其言亡何京師陷莊烈帝殉社稷有傳駕南幸者鳳翔不知帝所在趨入朝見魏藻徳陳演侯恂宋企郊等羣入而賊李自成據禦坐受朝賀鳳翔至殿前大哭急從左掖門趨出賊亦不問歸至邸作書辭二親題詩壁間自經死其詩有碧血九原依聖主白頭二老哭忠魂天下誦而悲之去帝崩才兩日也福王時贈禮部右侍郎謚文節

劉理順按明外史本傳理順字復禮杞縣人萬曆中舉於鄕十赴會試至崇禎七年始中式及廷對帝親擢第一還宮喜曰朕今日得一耆碩矣理順素有學行朝士咸稱帝知人理順益感激其鄕人爭羨之理順曰昔王曾志不在溫飽吾豈異是且憂懼方始何羨爲拜修撰益勤學退朝輒鍵戶讀書非其人不與交十二年春畿輔告警疏陳作士气矜窮民簡良吏定師期信賞罰招脇從六事下所司議行因蠲畿輔山東被兵逋賦歷南京司業左中允右諭徳入侍經筵兼東宮講官楊嗣昌奪情入閣理順昌言於朝嗣昌怒奪其講官開封垂陷理順大慟曰中原破則京師危矣建議河北設重臣練敢死士爲後圖疏格不行楊嗣昌薛國觀周延儒疊用事理順一無所附麗出溫體仁門言論無少徇十七年三月賊犯京師急理順詣朝房語諸執政曰守卒缺餉陰雨饑凍急宜請內帑鼓勇士背城一戰或堅守以待勤王師不然大事去矣眾唯唯理順太息歸悉捐家貲分犒守城卒僚友或問進止正色曰存亡視國尙須商酌耶城破妻萬妾李請先死理順許之俟其旣絕具袍笏北向再拜入別宗祠大書曰成仁取義孔孟所傳文信踐之吾何不然旣占科名豈敢苟全三忠祠內無愧前賢書畢投繯死年六十三僕四人皆從死羣盜多中州人聞其死入唁日此吾鄕杞縣劉狀元也居鄕厚徳何遽死羅拜號泣而去後贈詹事謚文正

汪偉按明外史本傳偉子叔度休寧人崇禎元年進士除慈溪知縣政績大著十一年帝念寇氛日熾擇知推治行卓絕者入翰林以備大用偉擢檢討尋以治祖母葬歸還朝充東宮講官十六年賊陷承天荊襄偉以畱都根本可慮上江防綢繆疏言金陵城周百二十里𨿽十萬眾不能守故議者謂無守城法止有防江法賊自北來則淮安爲要自上而下則九江爲要禦淮卽所以禦江守九江卽所以守金陵也淮有史可法屹然保障矣九江一郡宜設立重臣以鎭之上而武昌下而太平采石浦口各命南京兵部大臣建牙分閫則聲援接而金陵之門戶固矣南京兵部與操江事不相涉操江欲用兵而無人兵部有重兵而無用宜令緩急相應而府尹府丞之官亟重其權久其任聯百萬士民心以分兵部操江之責因言淸議所歸如禦史詹兆恆葉樹聲楊四重故禦史郭維經成勇故巡撫袁繼咸方孔照等宜以備督撫京兆之選帝嘉納之九江乃特設總督又言兵額旣虧宜以衛所官舍餘丁補伍操練修治兵船以資防禦如額餉不足則暫借鹽課漕米以給之前後所條奏皆切時務明年三月賊兵東犯偉語閣臣事急矣亟遣大僚分守畿郡一切便宜從事都中城守則文自內閣武自公侯伯以下各率子弟畫地分守庶民統以紳士家自爲守而京軍分番巡僥以待勤王之師魏藻徳曰大僚守畿輔誰肯者偉曰此何等時猶較尊卑計安危耶請以一劇郡見委藻徳哂其早計未幾眞定遊擊謝嘉福殺巡撫徐標迎賊偉泣曰事至此乎作書寄友人曰賊據眞定姦人滿都城外郡上供絲粟不至諸臣無一可支危亡者如聖主何平時誤國之人終日言門戶而不顧朝廷今當何處伸狂喙耶賊薄都城守兵乏餉不得食偉出貲市餅餌以饋已而城陷偉歸寓語繼室耿善撫幼子耿泣曰我獨不能從公死乎因以幼子屬其弟衣新衣上下縫引刀自剄不殊復投繯遂絕時年二十三偉欣然曰是成吾志移其屍於堂援筆書壁曰翰林院檢討東宮日講官汪偉同繼室耿氏死節貽子觀書勉以忠孝乃自經福王時贈少詹事謚文烈

吳甘來按明外史本傳甘來字和受江西新昌人父之才西安府同知甘來與兄泰來同舉鄕試崇禎攺元甘來成進士授中書舍人後三年泰來亦成進士授南京太常博士五年甘來擢刑科給事中伉直敢言戶部尙書畢自嚴下獄抗疏救之帝重法繩下朝士坐大辟者累累甘來疏請停刑蕪湖設關商舟多覆沒甘來請罷徵七年西北大旱疏言秦晉間人相食父子兄弟不相顧陛下發粟以賑猶恐被澤者少乃山西難民半爲總兵官張應昌等殺以冒功中州諸郡畏曹變蛟兵甚於賊臣實痛之又言賞罰者將將大機權也陛下加意邊陲賞無延格乃紅夷獻俘黔蜀爭功昌黎死守功猶待勘急則用其死綏緩則束以文法且封疆之罰武與文二內與外二士卒與將帥二受命建牙或逮或逐以封疆罪罪之而跋扈將帥罪狀已暴止於戴罪偏裨不能令士卒將帥不能令偏裨督撫不能令將帥將聽賊自來自去誰爲陛下剪凶逆者帝納其言爲下令申飭吏部侍郎張捷薦用呂純如甘來疏爭且劾捷宜罷事乃止憂歸服﹩起吏科進兵科右給事中乞假歸十五年起歷戶科都給事中列上練兵足餉十事又陳開礦之害時封疆大吏多假護藩名棄封守移善地致列城崩潰甘來極論其獘一日帝詰戶部尙書倪元璐餉額甘來元璐門生也進曰臣科與戶曹表裏餉可按籍稽臣所慮者兵聞賊而逃民見賊而喜恐不特無餉之患宜急輕賦稅收人心帝頷之甘來遘疾連請告會帝命編修陳名夏掌戶科甘來喜得代不數日賊薄都城時泰來已官禮部員外郎甘來屬歸事母而己誓必死明日城陷有言駕南幸者甘來曰上明且決必不輕出乃疾走皇城不得入返作絕命辭畢盡取疏艸焚之曰當賊寇縱橫徒持議論無益毫末畱之釣後世名罪彌大耳正衣冠北向拜投繯死福王時贈太常卿謚忠節

忠烈部名臣列傳五十

明二十一

王章子

之栻

按明外史本傳章字漢臣武進人崇禎元年進士授諸曁知縣少孤母訓之嚴及爲令祖帳歸少暮母訶跪予杖曰朝廷以百里授酒人乎章伏地不敢仰視親友爲力解乃已治諸曁有聲甫半歲以才調鄞縣諸曁民與鄞民爭挽章至相嘩治鄞益有聲數注上考十一年行取入都時有考選翰林之命行取者爭奔競給事中陳啟新論之帝怒命吏部上訪冊罪廷臣濫徇者尙書姜逢元王業浩給事中傅元初禦史禹好善等六人閒住給事中孫晉禦史李右讜等三人降調給事中劉含輝禦史劉興秀等十一人貶二秩視事吏部尙書田維嘉等乃請先推部曹凡推二十二人章與焉授工部主事章及任浚塗必泓李嗣京欲疏辧憚爲首獲罪李士淳者耄矣四人不告而首其名士淳知之懼且怒與章等大詬而帝知維嘉有私詔許與考又以爲首者必名士也擢士淳編修章等皆禦史章上疏請罷內操屢陳江南旱饑請寬逋賦又劾內臣冒功詞甚侃直明年出按甘肅持風紀飭邊防西部寇莊浪巡撫急徵兵章曰貧寇索食耳策馬入其帳眾羅拜乞降乃稍給之食洪化番者僧也寺建永樂時歷年久人畜繁盛屢構訟諸將利其貲議兵之章持不可遣官爲解釋兩河旱章檄城隍神曰禦史受錢或戕害人神殛禦史毋虐民神血食玆土不能請上帝蘇一方當奏天子易爾位檄焚雨大注衛所官有犯舊令輸餉贖罪系累無已時章奏於朝嚴責治而免其罰邊卒貸武弁金償以賊首武弁以冒功坐是數召邊釁章著令非大舉毋得以零級冒功巡撫劉鎬貪惰劾去之所部十道監司劾罷其四居二年以母憂歸服闋還朝命巡視京營時李自成已陷山西警一日數至章按籍額軍十一萬有奇喜曰兵至十萬猶可爲也及閱視半死者余冒伍憊甚矢折刀缺聞﹠﹟聲掩耳馬未馳輒墮而司農缺餉半歲不發章屢疏請發內帑不報逾月賊陷眞定京師大震襄城伯李國禎發營卒五萬營城外章與給事中光時亨守阜城門三堞一卒三月初登陴閱十日始一還邸櫛沐易新衣冠家人大駭章不應賊傅城下章手發二炮賊少卻頃之各門炮聲絕時亨攝章走章厲聲曰事至此猶惜死耶時亨曰死此與士卒何別入朝訪上所在不獲則死死未晚也章從之與時亨﹠﹟馬行俄賊突至疾呼下馬時亨倉皇下長跪乞降章持鞭不顧叱曰吾視軍禦史也誰敢犯賊刺章股墮章罵曰逆賊勤王兵且至我死爾輩滅不旋踵矣賊怒攢槊刺殺章抵暮家人覓屍猶一手據地坐張口怒目勃勃如叱賊狀妻姜在籍聞之一慟而卒福王時贈大理寺卿謚忠烈次子之栻仕閩爲職方主事亦死難

陳良謨按明外史本傳良謨字士亮鄞人崇禎四年進士授大理推官初名天工莊烈帝虔事上帝詔羣臣名天者悉攺之乃攺良謨在職六年兩注上考行取陛見擢禦史十二年出按四川張獻忠羅汝才等猖獗甚督師楊嗣昌議盡驅入蜀蹙而殲之檄諸大帥環集鄖襄良謨曰是將以蜀爲壑也躬閱關隘嚴飭文武將吏爲堵剿計總兵官羅尙文貪殘嗜酒舉奏之尙文爲少戢期滿當還特畱任詔良謨專護蜀王巡撫邵捷春專辦賊良謨飭守具檄屬城堅壁淸野數調諸將出擊賊犯成都良謨遣將列要害爲掎角勢一再戰賊潰奔帝聞賊擾蜀數下詔責良謨後知其堅守狀乃優旨賜銀幣及還朝賊勢益迫良謨數有所規畫皆廢格不行未幾京師陷良謨念母老己未有子而妾時氏方有娠乃謂之曰吾且死汝幸任身急歸父母家時泣曰公殉國妾不當殉公耶且一婦人躑躅鋒間倘不幸有他不如無子良謨喜曰能如是乎妾乃先就縊旣死良謨整衣冠望闕拜亦自縊死時氏京師人年十八侍良謨百有三日耳福王時良謨贈太僕卿謚恭湣時氏贈孺人

申佳引按明外史本傳佳引字孔嘉永年人崇禎四年進士授儀封知縣縣故盜藪佳引嚴保甲法姦無所容霪雨河決艤舟怒濤中率眾塞其口捕大猾置之法以才調杞縣八年賊埽地王率萬人攻城城土垣多圯佳引固守募死士擊賊賊卒引去佳引因甓其城唐王聿鍵勤王將抵開封諸大吏惴恐集議曰畱之不聽行守土者且獲罪佳引曰惟周王可畱之眾稱善用其計治行卓異擢吏部文選主事上備邊五策多議行進考功員外郎佐京察頗忤權要大學士薛國觀傾少詹事文安之連及佳引左遷南京國子博士安之佳引座主也久之遷大理評事進太僕丞座主周延儒當國未嘗謁見延儒死爲經紀其喪十七年出近畿閱馬聞李自成破居庸流涕曰京師必不守矣君父有難焉所逃乎疾馳入都徧謁大臣爲畫戰守策皆不省貽子涵光書曰行己曰義順命曰數義不可背數不可違吾受國恩當以死報已京師陷冠帶辭母策馬至王恭廠將投井從者請易服以避佳引曰吾起微賤食祿十三年國事至此敢愛死乎兩僕環守不去紿之曰我將擇善地下馬旁見灌畦巨井急躍入僕號呼欲出之佳引亦呼曰告太安人有子作忠臣勿過傷也遂死年四十二福王時贈太僕少卿謚節湣

成徳父

文桂

按明外史本傳徳字元升霍州人依舅氏占籍懷柔舉崇禎四年進士除滋陽知縣性剛介淸操絕俗疾惡若讎頗好擊斷文震孟入都徳郊迎執弟子禮語刺溫體仁體仁聞而恨之兗州知府增餉額徳固爭又嘗捕治其爪牙吏知府怒讒於禦史禹好善好善體仁客也遂誣徳貪虐逮入京滋陽民詣闕訟冤震孟在閣亦言其枉徳道中具疏極論體仁罪而震孟已被體仁擠去好善再劾徳言其疏出震孟手帝不之究徳母張伺體仁長安街繞輿大罵拾瓦礫擲之體仁恚疏聞於朝詔五城禦史驅逐移徳鎭撫獄掠治杖六十午門外戍邊坐贓六千有奇而給體仁校尉五十人護出入徳居戍所七年用禦史詹兆恆薦起如臯知縣尋擢武庫主事以母老三疏力辭不允乃就道至則上言年來中外多故居官者爵祿迷心廉恥道喪其寧淡自將矢死靡他者在北則舊太常鹿善繼在西則舊太守祝萬齡耳陛下禦極十七年何仗節死義之寥寥也宋臣張栻有言仗節死義之臣當於犯顏諫諍中求之夫犯顏諫諍何難在朝廷養之而已表厥宅裏所以伸忠臣孝子於生前殊厥井疆所以誅亂臣賊子於未死苟死敵者無功則媚敵者且無罪死賊者褒揚不亟則從賊者恬而不知畏也還朝甫三月京師陷慟哭觸地流血賊露刃脇之不爲動家有妹年二十餘因家難未嫁徳顧之曰我死汝何依妹請先死徳稱善哭而視其縊繼室霍請繼之徳痛不及視入別其母哭盡哀出而自縊母見子女及子婦皆死亦投繯死先是懷柔城破徳父文桂遇害家屬盡沒妻劉在京以徵徳贓急憂悸死至是又闔門死難惟幼子先寄友人家獲存福王時贈光祿卿謚忠毅

許直按明外史本傳直字若魯如臯人崇禎七年成進士出文震孟門以名節自砥除義烏知縣淸操皭然母憂歸哀毀骨立終喪蔬食寢柩旁補廣東惠來縣用淸望徵授吏部文選主事進考功員外郎賊薄都城約同官出貲饗士爲死守計城陷賊令百官報名直曰身可殺志不可奪堅不赴有傳帝南狩者直將往從見賊騎塞道出門輒返曰四面兵戈駕焉往國亂不能匡君危已無濟惟一死以報之而已一慟幾絕客以七十老父爲解直曰不死辱及所生乃作書寄父賊絕命詩六章闓戶自經死福王時贈太僕卿謚忠節

範景文按明外史本傳景文字夢章吳橋人父永年南寧知府景文幼負器識舉萬曆四十一年進士授東昌推官以名節自勵苞苴無敢及其門歲大饑盡心賑救闔郡賴之用治行髙等擢吏部稽勛主事歷文選員外郎署選事泰昌時羣賢登進景文力爲多尋乞假去天啟五年二月起文選郎中魏忠賢曁魏廣微中外用事景文其同鄕也不一詣其門亦不附東林孤立行意而已忠賢惡禦史李應升黃尊素周宗建蔣允儀張愼言欲以年例出之外景文持不行視事未彌月謝病去崇禎初言者交薦召爲太常少卿二年七月擢右僉都禦史巡撫河南練兵繕器大爲保障計未幾京師戒嚴率所部八千人勤王餉皆自賫十二月望抵涿州四方援兵多剽掠獨河南軍無所犯尋移駐都門再移昌平遠近恃以無恐帝知其足任明年三月擢兵部添注左侍郎練兵通州景文在河南知民苦徭役力爲釐革慮代者更己法上疏極論其害請令有司實行一條鞭法徭役俱歸之官而令民稍助其費供應以市直平買不立官價名帝令永著爲例時通鎭初設兵皆召募景文綜理有法軍特精居二年以父喪去官七年冬起南京右都禦史未幾就拜兵部尙書參贊機務屢遣兵戍池河浦口援廬州扼滁陽有警輒發節制精明嘗與南京戶部尙書錢春以軍食相訐奏坐鐫秩視事已敍援剿功復故秩熊文燦撫張獻忠景文言獻忠當散眾歸耕或靜俟徵調乃益市馬造舟簡軍士整器械此其謀叵測帝不納獻忠卒叛去十一年冬京師戒嚴立遣兵入衛楊嗣昌奪情輔政羣臣力爭俱被謫景文乃倡同列合詞論救帝不悅詰首謀者景文引罪且以眾論僉同爲言帝益怒削籍爲民廷臣累薦十五年秋召拜刑部尙書未上攺工部入對帝迎勞曰不見卿久何﹠﹟也時中外多故景文拮據勞瘁日入不獲休十七年二月命以本官兼東閣大學士入參機務帝謂景文曰朕知卿久今急而用卿恨晚卿尙勉之景文請釋系獄張國維郭景昌等帝立從其言李自成兵漸逼有請帝南幸者命集議閣中景文曰固結人心堅守待援而已此外非臣所知及都城陷急趨至宮門遇宮人曰駕出矣復趨朝房賊已塞道從者請易服還邸景文曰駕出安歸就道旁廟中艸遺疏復大書曰身爲大臣不能滅賊雪恥死有餘恨遂至演象所拜辭闕墓赴雙塔寺寺古井死蓋猶謂帝南幸也福王時贈太傅謚文忠

金鉉弟

錝

按明外史本傳鉉字伯玉武進人占籍順天之大興祖汝升南京戶部郎中父顯名汀州知府鉉有大志少以聖賢自期年十八舉鄕試第一明年崇禎攺元成進士不習爲吏攺揚州府教授日進諸生闡濂洛正學燕居言動俱有規格諸生嚴憚之歷國子博士工部主事中官張彜憲奉敕總理戶工二部將別建公署鉉恥爲屈抗疏言建署非體恐諸曹奔走承順罹交結之條隳廉恥之節忤旨不納署旣成彜憲檄諸曹謁見視堂官禮鉉憤然曰是欲屬吏我耶復抗疏曰彜憲監視錢谷未嘗有堂屬相臨之體今乃違陛下敕諭乖祖宗典制抗顏昧心妄自尊大以聖朝迪簡之臣子令罄折傴僂彊抑刑餘下不亦輕朝廷辱一世之士耶況從此奔趨納結彼日驕此日諂幹憲典壞士風獘胡可勝言臣自矢無玷生殺予奪一聽至尊決不敢匍匐彜憲之庭犯交結近侍律疏入益忤旨責以沽名鉉乃約兩部諸僚有私謁者眾唾其面彜憲慍甚鉉當榷稅杭州辭疾請假彜憲力摭火器不中程劾鉉落職杜門謝客環堵蕭然躬爨以養父母學日益邃有詢以宗旨者正色曰日用躬行未之有得何宗旨爲朝士仰其賢薦章屢上十七年春始起兵部主事巡視皇城京師陷鉉慟哭急趨入朝見宮人狂奔出知帝已崩解牙牌北向四拜投金水河從者力挽之鉉怒奮臂躍入死母章妾王弟錝並同日死福王時贈太僕少卿謚忠節

吳襄朱純臣顧肇迹鄧文明薛濂

郭培民徐錫登宋裕徳孫維藩楊崇

猷吳遵周王先通張光燦方履泰

李國祿李鳳翔髙時明褚憲章張國

元按明外史金鉉傳自範景文至鉉二十人皆自引決其他率委蛇見賊賊以大僚多誤國槪囚縶之庶官則或用或否用者下吏政府銓除不用者令諸將搒掠取其貲大率降者十七刑者十三福王時以六等罪治諸從逆者而褒卹忠臣甚至文武臣殉難並予贈蔭祭葬且建旌忠祠於都城祀景文以下二十人及大同巡撫衛景瑗宣府巡撫朱之馮布衣湯文瓊諸生許琰四人曰正祀文臣祀新樂侯劉文炳惠安伯張慶臻襄城伯李國楨駙馬都尉鞏永固左都督劉文耀山西總兵官周遇吉遼東總兵官吳襄七人曰正祀武臣祀太監王承恩一人曰正祀內臣祀烈婦成徳母張氏金鉉母章氏汪偉妻耿氏劉理順妻萬氏妾李氏馬世奇妾朱氏李氏陳良謨妾時氏吳襄妻祖氏九人曰正祀婦人又祀進士孟章明及郎中徐有聲給事中顧鋐彭管禦史兪志虞徐標朱廷煥七人曰附祀文臣祀成國公朱純臣鎭遠侯顧肇迹定遠侯鄧文明武定侯郭培民陽武侯薛濂永康侯徐錫登西寧侯宋裕徳懷寧侯孫維藩彰武伯楊崇猷宣城伯衛時春淸平伯吳遵周新建伯王先通安鄕伯張光燦右都督方履泰錦衣衛千戶李國祿十五人曰附祀武臣祀太監李鳳翔王之心髙時明褚憲章方正化張國元六人曰附祀內臣有司春秋致祭然顧鋐彭管兪志虞輩特爲賊拷死諸侯伯亦大半以兵死而郎中周之茂員外郎寧承烈中書宋天顯署丞於騰雲兵馬指揮姚成知州馬象幹皆以不屈死顧未邀卹贈也

徐有聲徐標朱廷煥周之茂寧承烈按明外史金鉉傳有聲字聞復金壇人登鄕薦崇禎十三年特擢戶部主事歷員外郎郎中督餉大同城陷被執不屈死福王時贈太僕少卿標字準明濟寧人天啟五年進士崇禎時歷官淮徐道參議十六年二月超擢右僉都禦史巡撫保定陛見請重邊防擇守令用車戰禦敵招流民墾荒帝深嘉之李自成陷山西警日逼加標兵部侍郎總督畿南山東河北軍務仍兼巡撫移駐眞定以遏賊無何賊遣使諭降標毀檄戮其使二月賊別將掠畿輔眞定知府丘茂華移妻孥出城標執茂華下之獄中軍謝嘉福伺標登城畫守禦策鼓眾殺之出茂華於獄數日而賊至以城降福王時贈標兵部尙書廷煥單縣人崇禎七年進士除工部主事歷知廬州大名二府卽以兵備副使分巡大名十七年賊逼畿輔廷煥嚴守備賊傳檄入城怒而碎之三月四日賊來攻軍民皆走城遂陷被執不屈死福王時贈右副都禦史之茂字松如黃麻人崇禎七年進士歷官工部郎中服闋需次都下賊搜得之迫使跪不屈折其臂而死承烈字養純大興人舉於鄕歷魏縣教諭戶部司務進本部員外郎管太倉銀庫城陷自經於官廨

宋天顯於騰雲姚成按明外史金鉉傳鉉同時有宋天顯者松江華亭人由國子生官內閣中書舍人爲賊所獲自經死騰雲順天人爲光祿署丞賊至語其妻曰我朝臣汝亦命婦可污賊耶夫婦﹠﹟服命服投繯死成字孝威余姚人由禮部儒士爲北城兵馬司副指揮城陷自縊死

馬象幹馮垣登鄭逢蘭謝於宣李逢

申鄒逢吉按明外史金鉉傳象幹京師人舉於鄕官濮州知州方裏居賊入率妻及子女五人﹠﹟縊死至若禦史馮垣登兵部員外郎鄭逢蘭行人謝於宣皆拷死郎中李逢申拷掠久之逼令縊死與鉉管志虞皆獲贈太僕少卿而垣登於宣至謚忠節行取知縣鄒逢吉拷死贈太僕寺丞時南北阻絕皆未能核實也

王家禎子

元﹠﹟

按明外史本傳家禎長垣人萬曆三十五年進士天啟五年曆官右僉都禦史巡撫甘肅松山部長銀定歹成擾西鄙二十餘年自家禎受任三犯三卻之先後斬首五百四十擢戶部右侍郎轉左崇禎元年二月攝部事邊餉不以時發至七月遼東兵鼓噪巡撫畢自肅自縊死帝大怒削家禎籍尋敍甘肅功復其冠帶九年七月京師被兵起兵部左侍郎未幾總理盧象升入衛命家禎以本官兼右僉都禦史總理河南湖廣山西陜西四川江北軍務代象升討賊會河南巡撫陳必謙罷卽命兼之中州賊爲象升必謙所蹴勢少衰及兩人去諸將左良玉陳永福羅岱等彼此觀望馬進忠等復蔓南陽家禎督將士會剿賊不敢大逞而楚人在朝者言家禎髙臥汴梁置全楚度外帝下詔切責乃遣兵救襄陽大戰牌樓閣亦不能大創其冬家丁鼓噪燒開封西門家禎暮夜自外歸慰論加犒賞發往南陽討土寇楊四乃定楊四者舞陽劇盜也與其黨郭三海侯馭民等降於陳必謙旣而復叛大爲南陽汝寧患南陽同知萬年策與監紀推官湯開遠諸將良玉及牟文綬等連破之四焚死馭民三海亦爲參將陳永福副將龍在田守備劉洪起等所破擒土寇略定是時流賊盡趨江北畱都震驚良﹠﹟旣平四往援擊走賊湖北給事中羅志儒言家禎奉命討安慶賊未嘗一出中州帝以家丁之變已心輕之而給事中鍾斗亦上疏請更總理家禎遂稱病帝難其代不許至四月以總理授熊文燦令家禎專撫河南文燦未至會安慶告警詔遣良玉赴援家禎以中原方急守便宜不遣其秋劉國能等犯開封裨將李春貴等戰沒家禎拒守賊乃去敗書聞令所司議罪文燦亦已至軍乃落職閒住十七年李自成陷京師遣兵據長垣設僞官家禎謀舉兵誅之未發爲賊所覺與子元﹠﹟並自經死

衛景瑗按明外史本傳景瑗字仲玉韓城人天啟五年進士授河南推官崇禎四年徵授禦史工部郎中靖科元以微罪獲重譴抗疏救之忤旨切責尋劾首輔周延儒不納再劾其納賄行私數事語益峻切復嚴旨詰責已劾吏部侍郎曾楚卿憸邪亦不納出按眞定諸府父喪不俟命徑歸服闋起故官楊嗣昌建議加賦詔謂暫累吾民一年景瑗言輸將易盡蕩平無期恐累民不已帝感其語爲申飭諸將給事中傅朝佑李汝璨以論溫體仁下吏景瑗力爲申救及召對復言兩臣忠愛乞宥之作敢言气帝不懌左遷行人司正歷尙寶大理丞進少卿十五年二月擢右僉都禦史巡撫大同歲饑且疫疏乞賑濟給牛種民獲蘇乃戢豪宗搜軍實練火器聲績甚著十七年正月李自成將犯山西宣大總督王繼謨檄大同總兵姜瓖扼之河上瓖潛遣部將李時華納款而還景瑗不知也及山西陷邀瓖歃血誓死守瓖布訛言衛巡撫秦人將應賊代王果疑之不與相見永慶王至射殺其僕會景瑗有足疾不時出兵事皆瓖主之瓖兄瑄以昌平總兵失律系獄後赦出就瓖力勸降賊瓖虞卒不從人犒銀數兩不足則予布帛佯言勵將士固守王及士民咸信之諸郡王分守城門瓖每門遣卒二百助守至三月朔賊抵城下瓖卽射殺永慶王開西門迎賊使人詐要景瑗議事景瑗乘馬出知有變自墜馬下俄爲賊所執見自成欲官之景瑗不屈據地坐大呼皇帝而哭賊義之曰忠臣也不殺景瑗猝起以頭觸階石血淋漓賊引出顧見瓖罵曰反賊與我盟而卽叛神其赦汝邪賊使景瑗母勸降曰母今年八十餘當自爲計兒國大臣不可不死母出景瑗謂人曰吾不罵賊者以全母也初六日自縊於僧寺賊嘆爲忠臣移其妻子空捨戒毋犯福王時贈兵部尙書謚忠毅與朱之馮﹠﹟列正祀文臣中

朱之馮朱敏泰姚時中董文用劉九

卿﹠﹟龍申以孝按明外史本傳之馮字樂三大興人天啟五年進士授戶部主事榷稅河西務課贏畱公帑無所私尋以外艱去崇禎二年起故官進員外郎坐罣誤謫浙江布政司理問稍遷行人司副歷刑部郎中浙江驛傳僉事靑州參議盜劫沂水民株連甚眾之馮捕得眞盜大獄盡解禽治樂安土豪李中行權貴爲請不聽進副使賫表入都寄家屬濟南已而濟南破妻馮匿姑及子於他所而己從容投井死姑李聞之亦絕粒死之馮扶柩還廬墓側晨昏伏泣者三年服闋起河東副使所部鄰秦豫寇警日至大猾朱全字潛通秦賊之馮令廢將謝鳴進執殺全宇部內以寧十六年正月擢右僉都禦史巡撫宣府之馮自妻死不再娶亦不置妾媵一室蕭然畿內被兵統軍入衛帝遣中使慰勞賚銀幣司餉主事張碩抱以﹠﹟餉激變羣縛之之馮亟出撫諭貸商民貲給散而密捕誅首惡七人劾碩抱下吏軍情帖然總兵唐鈺貪恣論罷之明年三月李自成陷大同之馮集將吏於城樓設髙皇帝位歃血誓死守盡出所有犒士人心已散莫爲盡力監視中官杜勛總兵王承引先遣人納款叩頭請之馮以城下賊之馮大罵十一日賊將至勛蟒袍鳴騶郊迎二十里外將士皆散走之馮登城太息見大炮語左右爲我發之嘿無應者自起火或從後掣其肘之馮撫膺嘆曰不意人心至此俄賊薄城承引遽開門降城中人先聞訛言謂賊不殺人且免徭賦咸結彩焚香以迎左右欲擁之馮出走叱之乃南向叩頭艸遺表勸帝收人心培气節遂自縊死賊棄屍濠中濠旁羣犬日食人屍獨之馮無損者福王時贈兵部尙書謚忠毅城中同死難者督糧通判朱敏泰諸生姚時中投繯死副將寧龍罵賊死系獄總兵官董用文副將劉九卿及裏居知縣申以孝並不屈死其他婦女死義者十餘人

陳士奇陳纁王行儉王錫顧景按明外史忠義傳士奇字平人漳浦人也好學有文名舉天啟五年進士授中書舍人崇禎四年考選當得臺諫其座主姚希孟方爲當事所忌吏部尙書王永光遂抑授禮部主事文震孟疏論之永光詭詞以免擢廣西提學僉事父憂歸服闋起重慶兵備尋攺貴州復督學政母憂闋起﹠﹟州兵備參議姦民爭地構訟者十年士奇立剖平之進副使督四川學政兵事益棘廷臣交章薦士奇知兵十五年七月擢右僉都禦史代廖大奇巡撫四川松潘兵以索餉叛聚眾數萬士奇諭以禍福咸就撫搖黃賊十三家縱橫川東北十餘年殺掠軍民無算文少壯者面爲軍至數十萬士奇檄副使陳其赤葛徵奇參將趙榮貴等進討𨿽屢捷而賊不衰官軍亦不能制士奇本文人初督學政好與諸生談兵故朝議推之及秉節鉞反以文墨爲事軍政廢弛石砫女將秦良玉嘗圖全蜀形勢請益兵分守十三隘扼流寇奔突置不問明年十二月朝議知其不足任命龍文光代之召士奇他用方候代瑞王避闖賊自漢中來奔總兵官趙光遠擁兵二萬爲衛士民避難者又數萬突至保寧蜀人震駭士奇馳責光遠曰若退守陽平關爲吾捍衛不惜二萬金犒軍如頓此需厚餉吾頭可斷餉不可得也光遠乃退兵陽平士奇與王約以三千騎入重慶明年四月文光受代士奇將行張獻忠已陷夔州全蜀震動士奇遂畱駐重慶賊屯忠州葫蘆壩四十餘日乃左步右騎翼舟而上時參將曾英守涪州水路趙榮貴守梁山陸路六月遇賊並敗奔賊遂奪佛圖關陷涪州或言公已謝事宜去士奇不可徵援兵不至誓死固守十七日賊抵城下多擊傷二十日夜黑雲四布賊穴地置火藥轟之城遂陷士奇及副使陳纁知府王行儉知縣王錫俱被執王亦與焉賊縛於教場將殺之忽雷雨晦冥獻忠仰而詬曰我殺人何與天事用大炮向天叢擊之俄而晴霽將行戮士奇大罵而死王亦遇害賊大集軍民三萬七千餘斫其臂遂犯成都纁本關南兵備副使護瑞王入蜀遂遇害行儉字質行宜興人崇禎十年進士由刑部員外郎出爲重慶知府蜀地多寇重慶常宿重兵行儉撫馭有方民獲安業城陷爲賊臠死錫新建人崇禎十三年進士除巴縣知縣土寇彭長庚起長壽鄰水間殺典史爲亂錫殲其魁搖黃賊來犯力戰卻之斬其魁馬超至是賊圍城急蒙巨板穴城鍚灌以熱油多死及被執大罵抉其齒罵不已捶膝使跪終不屈明日舁至教場罵益厲賊縛樹上射之又臠而烙之旣死復毀其骨指揮顧景聞城陷急入瑞王府以己所乘馬掖王乘之疾走遇賊被執見獻忠景曰寧殺吾無犯帝子賊怒王遇害景大罵而死

徐石麒按明外史本傳石麒字寶摩嘉興人天啟二年進士授工部營繕主事管節愼庫魏忠賢兼領惜薪司所需銀錢悉從庫發石麒每持故事格之忠賢屢使其黨噪於庭不爲動會禦史黃尊素坐忤忠賢下詔獄石麒以座主故爲盡力忠賢益怒遂執新城侯王升子下獄令誣賄石麒捕系其家人勒完贓而削其籍忠賢敗事乃白崇禎三年起南京禮部主事遷考功郎中八年佐尙書鄭三俊京察澄汰至公曆尙寶卿應天府丞民苦僉報馬戶率破家石麒更爲召募困遂解十一年春入賀時三俊爲刑部尙書下獄詞臣黃道周黃景昉於講筵救之帝意未釋石麒言三俊歷事四朝官至尙書炊煙屢絕下獄之日猾胥酌酒相慶謂朋謀欺罔臣敢剖心以明之帝得疏心動然猶嚴旨詰責之越數日三俊竟獲釋石麒官南京十餘年始入爲左通政十三年五月召對陳邊計甚悉中言陛下驟增兵餉至一千五百萬而兵又衰弱乞日講生聚教訓之方俾元气充足卽滅賊有餘帝頷之累遷光祿卿通政使擢刑部右侍郎會推閣臣石麒與焉帝召對便殿獨不赴帝疑吏部尙書李日宣有私並與推房可壯等三人執下吏人以石麒爲知幾﹠﹟何帝惡刑官輕擬日宣等獄奪左侍郎惠世揚職貶石麒二秩代掌部事石麒請畱世揚賜己歸不允旋進左仍署部事陳新甲下獄給事中廖國遴楊枝起光時亨倪仁禎倡議必殺之已又爲營救於石麒大學士周延儒以下亦多救之石麒持之堅卒論死新甲旣死張若麒亦當誅多奧援司官不敢決石麒急按之論如法時有淸獄之詔石麒先上情法不合者數十人多獲減免尋擢本部尙書中官劉元斌以縱軍淫掠誅其黨王裕民坐欺隱不舉下獄帝欲殺之初令三法司同鞫後專付刑部石麒議令戍煙瘴奏成署院寺名以進都禦史劉宗周等不知也帝怒其失出先召詰宗周對曰此獄非臣讞不敢妄奏帝益怒宗周徐曰臣𨿽不與聞然閱讞詞已曲盡情事帝乃霽顏曰此奴錢神有靈醫百足之虫至死不僵宗周曰刑官所執者法耳法如是止石麒非私裕民也帝曰此奴欺罔實甚卿等不知耳宗周曰內廷隱微之姦非臣等所知乃令石麒攺讞詞竟棄之市頃之宗周以救姜采熊開元獲嚴譴僉都禦史金光辰救之奪職石麒兩疏請畱不納采開元旣下詔獄移刑部定罪石麒據原詞擬開元贖徒采謫戍不復鞫訊帝怒責對狀石麒援故事對且引罪歸己乞宥司官帝怒不解除司官三人名石麒落職閒住吏部尙書鄭三俊等公疏乞畱不許福王監國南京召拜右都禦史未任攺吏部尙書再疏力辭舉三俊自代不允入朝奏陳省庶官愼破格行久任重名器嚴起廢明保舉交堂簾七事褒納之時當考選與都禦史劉宗周矢公甄別擬莊元辰等十三人爲科道馬士英庇其私人更易殆半禦史黃耳鼎給事中陸朗有物議石麒以年例出之朗急賄奄人內傳畱用石麒憤發朗通內之罪朗恚疏詆石麒石麒遂稱疾乞休無何耳鼎亦兩疏劾石麒一言嘗劾吳昌時代爲報復一言枉殺陳新甲致敗款局石麒益憤歷敍昔年和議始末及新甲欺罔隱情因力請罷斥卒引去石麒剛方淸介值權姦用事鬱鬱不得志士英挾定策功將圖封石麒議格之中貴田成輩納賄請囑石麒皆拒不應且疏劾由是內外皆怨構之去去後以登極恩加太子太保明年南都亡石麒移居城外及郡城將破石麒曰吾大臣也城亡與亡豈宜苟活復入居城中以閏六月二十六日朝服自縊死年六十有八

徐汧楊廷樞包捷按明外史本傳汧字九一長洲人生未期而孤稍長砥行有時名天啟五年魏大中被逮過蘇州汧貸金資其行後周順昌被逮緹騎橫索錢汧與楊廷樞斂財經理之崇禎元年成進士攺庶吉士授檢討中允黃道周以救錢龍鍚貶官同官倪元璐請以己代謫帝不允汧上疏力頌道周元璐賢因自請罷黜忤旨詰責汧復上疏曰人情溺於榮利聞元璐換職之說必共指爲狂愚及聞臣請斥之疏必且嫉其沽激不知推賢讓能藎臣所務難進易退儒者之風間者陛下委任之意希注外廷防察之權輒逮閽寺默窺聖意疑貳漸萌萬一士風日賤宸向日移明盛之時爲憂方大臣是以力舉孤忠願同幽黜斷不敢以不衷之言自取誅隕惟聖明裁察帝不聽汧尋乞假歸久之還朝屢遷右庶子充日講官十四年奉使益王府便道旋裏周延儒再柄國數招汧汧不應久之北上抵鎭江聞京師陷一慟幾絕汧雅好交遊畜聲伎至是悉屏去獨居一室中福王立於南京召爲少詹事汧以國破君亡臣子不當叨位具疏固辭且痛宗社之喪由朋黨相傾移書當事勸以力破異同之見旣就職陳時政七事曰辧人才課職業惇寅恭勵廉恥核名實納忠讜破情面復惓惓以化恩讎去偏黨爲言已而馬士英阮大鋮亂政冬十月安遠侯柳祚昌疏攻汧謂朝服謁潞王於京口有異志自恃東林巨魁與復社諸姦張采華允誠楊廷樞顧杲狼狽相倚陛下定鼎金陵彼公然爲討金陵檄所雲中原逐鹿南國指馬是爲何語乞置汧於理除廷樞杲名立行提訊其餘徒黨容臣次第糾彈疏出善類咸懼士英不欲興大獄乃寢其奏汧亦移疾歸及南京失守蘇州亦繼下汧慨然太息作書戒二子肅衣冠北向稽首投虎丘新塘橋下死時方閏六月閱三日顏色如生郡人赴哭者數千人長子枋字昭法舉崇禎十五年鄕試隱居著書有髙行廷樞字維斗與汧幼相善有文名崇禎三年舉鄕試第一時攜一女避兵山中追兵至女前請曰父盍死少緩則求死不得矣遂踴身入水死廷樞色不變立書數紙處分身後事付友人包捷亦躍水中死而汧死半塘時有一人儒冠藍衫躍虎丘劍池中土人憐而葬之卒不知何人也

劉之勃按明外史本傳之勃字安侯鳳翔人崇禎七年進士授行人擢禦史帝頗崇信二氏之勃言仙佛之道大要淸靜慈悲陛下取其淸靜者以治心慈悲者以救世是則大聖人作用非眞向緇流羽客祈福佑也近者傳聞爲營殿閣修齋醮方今天下兵荒流移滿道土木齋醮之費實足救億萬人身命乞斥以養饑民佐軍需疏出時論韙之俄上節財六議言先朝馬萬計艸場止五六處今馬漸少場反增二倍可節省者一水衡工役費歲幾百萬近奉明旨朝廷不事興作而節愼庫額數襲爲常可節省者二諸鎭兵馬時敗潰而餉額不減虛伍必多可節省者三光祿宴享賜賚大抵從簡而監局廚役多冗濫可節省者四三吳織造澤潞機杼以及香蠟藥材陶器無歲不貢積之內爲廢物輸之下皆金錢可節省者五軍前監紀監軍贊畫之官不可數計平時則以一人而糜千百人之餉臨敵又以千百人而衛一人之身耗食兼耗兵可節省者六詔所司議行尋劾剿寇總督丁啟睿保定總督張慶臻河南巡撫髙名衡山東巡撫王公弼皆庸劣無能帝以臨敵不宜更易不納其言禦史徐殿臣兩疏論大學士魏照乘照乘力辧之勃謂大臣不當爭辧帝責以妄議然照乘卒謝去又疏陳東廠三獘言自東廠司緝訪而內五城外巡按以及刑部大理皆不能舉其職此不便於官守姦民千里首告假捏姓名一紙株連萬金立罄此不便於民生子弟訐父兄奴僕訐家主部民訐官長東廠皆樂聞此不便於國體帝卽令飭行未幾出按四川列城多遭亂之勃盡心撫綏十六年秋類報災異力請緩賦省刑言失城之獄大辟至二十九人不能無冤乞敕部速議容臣平反亦弭災一術時不能用明年正月張獻忠大破川中郡邑四月聞都城失守人心益恟懼舉人楊鏘劉道貞等謀擁蜀王至澍監國之勃不可躍入池中議乃寢八月賊逼成都之勃與巡撫龍文光等分陴拒守總兵官劉鎭藩出戰而敗賊遂穴城實以火藥又刳大木長數丈者合之纏以帛貯藥向城樓之勃厲眾奮擊賊卻二三里眾皆喜以爲將去也初九日黎明火發北樓陷木石飛蔽天守陴者皆散賊遂入城蜀王率妃妾投井死鎭藩出城赴水死之勃等俱被執賊以之勃同鄕欲用之之勃勸以不殺百姓攺邪從正輔立蜀世子賊不從遂大罵而死時福王立於南京擢之勃右僉都禦史巡撫四川已不及聞矣

龍文光按明外史劉之勃傳文光馬平人天啟二年進士崇禎初歷吏部主事以憂歸起貴州提學僉事就遷兵備副使以才調川北參政擢右僉都禦史代陳士奇巡撫四川甫聞命賊已逼成都自順慶馳赴之城陷賊盡驅文武將吏及軍民男婦於東門外將戮之忽有龍尾下垂賊以爲瑞遂停刑文光卒不屈被戮於濯錦橋

湯文瓊按明外史忠義傳文瓊字兆鰲石埭人授徒京師見國事日非數獻策闕下不報京師慨然語其友曰吾𨿽布衣獨非大明臣於耶安忍見賊弒君篡國乃書其衣衿曰位非文丞相之位心存文丞相之心投繯而卒福王時給事中熊汝霖上疏曰北都之變臣傳詢南來者確知魏藻徳爲報名入朝之首梁兆陽楊觀光何瑞徵爲從逆獻謀之首其他累累若若者莫不稽首賊庭乞憐恐後而文瓊以閭閻匹夫乃能抗志捐生爭光日月賊聞其衣帶中語以責陳演卽斬於市文瓊布衣死節賊猶重之倘不亟表章何以慰忠魂勵臣節且以愧舉朝之事二姓者乃贈中書舍人祀旌忠祠

範箴聽楊鉉李夢禧張世禧子懋賞

懋官

周失

名

郝奇遇按明外史湯文瓊傳時都城以布衣盡節者又有範箴聽楊鉉李夢禧張世禧輩福王建國喪亂益甚且見聞不詳未能盡表章也箴聽端方有義行髙攀龍講學都下受業其門魏國公徐允禎延爲館賓見允禎驕數規諫允禎或倨見他客箴聽至輒斂容賊入置一棺偃臥其上絕食七日死鉉善寫眞京師陷攜二子赴井死夢禧負志節疏財尙義與妻杜氏二子二女一婢俱縊死世禧儒士也亦與二子懋賞懋官俱縊死又有周姓者悲憤槌胸嘔血數升死而柏鄕人郝奇遇居京師聞變謂其妻曰我欲死難汝能之乎妻曰能遂先死奇遇瘞畢仰藥死

許琰按明外史忠義傳琰字玉仲吳縣人幼有至性嘗刲臂療父疾爲諸生磊落不羈聞京師大慟誓不與賊俱生欲舉義兵討賊走告裏薦紳皆不應端午日過友人出酒宴飲琰擲杯大詬曰今何日我輩讀聖賢書尙縱酒如平日邪拂衣徑去大姓懼賊至多攜妻子避山谷琰歷走罵之已聚哭明倫堂琰獨衰杖擗踴號泣盡哀禦史謁文廟猶吉服琰率諸生責以大義禦史惶悚謝罪去及南都頒監國詔而哀詔猶未頒琰益憤痛趨古廟自經爲人所解乃步至胥門投於河潞王舟至急令人扶起詢其故王嗟嘆良久識琰者掖之歸家人旦夕守不得死遂絕粒尋聞哀詔至卽庭中稽首號慟並不復言以六月三日卒鄕人私謚曰潛忠先生南中贈五經博士祀旌忠祠

曹肅弟持敏藺衛卿周讜李汝翼李若

葵王明灝王介休殷淵宋湯齊郭

珩王拱宸按明外史許琰傳當是時諸生殉義者京師則曹肅藺衛卿周讜李汝翼大同則李若葵金壇則王明灝丹陽則王介休雞澤則殷淵肥鄕則宋湯齊郭珩王拱宸肅曾祖子登仕爲甘肅巡撫賊入肅與祖母姜母張嫂李及弟持敏妹持順弟婦鄧﹠﹟自縊衛卿止一幼女托其友人亦自縊讜被執罵賊不屈死汝翼布政使本緯子亦罵賊被磔死若葵當城陷與親屬九人皆自縊題曰一門完節明灝聞變日夕慟哭家人解慰之托他故走二十里外投水死介休不食七日死淵字仲弘父大白官監軍副使爲楊嗣昌所殺淵負奇气從父兵間善技擊嘗欲報父仇及賊破雞澤謀起兵復之俄聞京師陷號慟卽約山中壯士誅賊所置官僞令秦植踉蹌走乃入城發喪制服行哭臨禮義聲大震爲姦人所乘被殺遠近莫不悼之湯齊珩拱宸亦起兵討賊爲賊張汝行所殺

張繼孟陳其赤孔教鄭安民方堯相按明外史忠義傳繼孟字伯功扶風人萬曆末年進士除濰縣知縣天啟三年擢南京禦史未出都奏籌遼六事末言己被抑南臺由錢神世界公道無權宜嚴禁饋遺帝令指實繼孟以風聞對詔詰責之停俸半歲左都禦史趙南星言今天下進士重而舉貢輕京朝官重而外官輕在北之科道重而南都輕甚則科重而道輕乞因繼孟言思偏重之獘敕下吏部極力挽回於用人之道不爲無補帝深然之於是忌者咸指目繼孟爲東林尋陳江防八要多議行以不建魏忠賢祠斥爲邪黨削奪歸崇禎二年起故官上言近見冢臣王永光人言踵至一疏語語謬戾其曰惠世揚等借題發議夫所云借者無其事而借名也世揚與楊漣左光斗同事同心但未同死耳今楊左業有定議世揚方昭揭於天下後世柰何以借名之謬一又曰髙捷史發姦已驗特用宜先夫捷之糾劉鴻訓也爲楊維垣等報仇耳鴻訓輔政止此一事快人意其後獲罪以納賄非以捷劾也今指護姦者爲發姦謬二又曰諸臣所擁戴者錢謙益李騰芳孫愼行夫謙益本末陛下近亦洞然至騰芳愼行天下共推服會推之時永光身主其議乃指公論爲擁戴謬三又曰欲諸臣疏一面网息天下朋黨之局信斯言也則部議漏張文熙等數十人是爲疏网而陛下嚴核議罪反開朋黨之局乎謬四且永光先爲禦史李應升所糾今又爲禦史馬孟禎徐尙勛吳甡等所論而推轂永光者先爲崔呈秀徐大化今則霍維華楊維垣張文熙其爲人之賢不肖可知矣後又劾南京兵部尙書胡應臺貪污帝﹠﹟不納永光深疾之出爲廣西知府土酋普名聲久亂未靖繼孟設計鴆殺之一方遂安士民爲立祠奉祀稍遷浙江鹽運使忤視鹽內官崔璘左遷保寧知府尋進副使分巡川西十七年八月張獻忠寇成都與陳其赤陳孔教鄭安民方堯相等佐巡撫龍文光協守城陷被執幽之僧寺獻忠僭帝號欲用諸人備百官繼孟等不爲屈乃被殺妻賈亦從死其赤字石父崇仁人崇禎元年進士歷衢州推官西安知府有吏能遷兵備副使轄成都城陷投百花潭死家人同死者四十餘人孔教字魯生會稽人舉於鄕歷官四川僉事不屈死子以衡奉母孔氏南竄孔教死匿不使知逾年母詣以衡書室見副使周夢尹請孔教卹典疏隕絕罵以衡曰父死二載我尙偸生使我無顏見汝父地下遂取刀斷喉死安民浙江人貢生歷蜀府左長史賊圍成都安民分守南城城陷不屈死堯相字紹虞黃岡人官成都同知監紀軍事兵食不足偕禦史劉之勃請於蜀王王不允共投於池以救免次日城陷被殺於萬里橋下

劉士斗沈云祚按明外史忠義傳士斗字瞻甫南海人崇禎四年進士授太倉知州與州人張采張溥砥礪名節有政聲忤推官周之夔中之計典謫江西按察司知事擢成都推官攝府事禦史劉之勃薦爲建昌兵備僉事賊將入境之勃促之行士斗曰安危生死與公共復何往城陷被執見之勃與張獻忠語大呼曰此賊也公不可少屈獻忠怒命捽以上士斗又返顧之勃語如前遂闔門被殺同時沈云祚字子淩太倉人崇禎卜三年進士除華陽知縣有姦民爲搖黃賊耳目云祚設策捕戮之賊破夔門成都大震云祚走謁蜀王陳守禦策不聽聞內江王至淥賢往說之曰成都危在旦夕而王府貨財山積不及今募士殺賊一旦疆場淪喪誰爲王守此者至淥言於王亦不聽及賊迫成都王始出財佐軍已無及城陷獻忠欲屈諸人用之幽之大慈寺而遣其黨饋食且以白刃脇降云祚不屈遂遇害

王勵精劉三策趙嘉煒卜大經秦民

湯朱蘊羅艾吾鼎鄭夢眉單之賓

朱奉按明外史忠義傳勵精蒲城人崇禎中由選貢生授廣西府通判仁恕善折獄歲凶毀銀帶易粟減價糶富人聞之爭出粟價遂平遷崇慶知州多善政十七年張獻忠陷成都州人驚竄其家人勸之去勵精不可朝服北拜又西向拜父母從容操筆書文信國成仁取義四語於壁登樓縛利刃柱間而置火藥樓下危坐以俟俄報賊騎渡江卽命舉火火發觸刃貫胸而死賊嘆其忠斂葬之其墨迹久逾新滌之不滅後二十餘年州人建祠奉祀祀﹩畢壁卽頹遠近嘆異先是十三年賊犯仁壽知縣鄱陽劉三策拒守城陷不屈死贈尙寶司丞及是賊陷郫縣主簿山陰趙嘉煒守都江堰賊誘降不從投江死陷綿竹典史卜大經與其僕縊死他若榮縣知縣漢陽秦民湯蒲江知縣江夏朱蘊羅興文知縣漢川艾吾鼎南部知縣鄭夢眉中江教諭攝劍州事單之賓皆殉難夢眉夫婦﹠﹟縊蘊羅吾鼎闔家被難宗室朱奉由進士歷官禦史劾督師丁啟睿諸疏爲時所稱時裏居並及於難

尹伸莊祖誥吳宇英蔡如蕙江騰龍

王起峨李含乙按明外史忠義傳伸字子求宜賓人萬曆二十六年進士授承天推官屢遷南京兵部郎中西安知府陜西提學副使蘇松兵備參政公廉彊直不事媕阿三任皆投劾去天啟時起故官分守貴州威淸道貴陽圍解巡撫王三善將深入大方伸頗贊之監軍西徵三善敗歿伸突圍歸坐奪官戴罪辦賊四年賊圍普安伸赴援賊解去遂移駐其地賊復來攻率參將範邦雄破走之偕諸軍逐北至三岔河總督蔡復一上其功免戴罪貶一秩視事歷湖廣按察使左布政使崇禎五年被論調河南右布政使以失禦流賊罷歸伸性剛寡合所至與長史迕然待人有始終篤分義工詩善書日課楷書五百字寒暑不輟張獻忠陷敍州匿山中搜得之罵不肯行賊重其名必欲生致之成都至井研罵益厲遂攢殺之福王時起太常卿伸已先死蜀中士大夫在籍死難者成都則雲南按察使莊祖誥廣元則戶科左給事中吳宇英資縣則工部主事蔡如蕙郫縣則舉人江騰龍而安嶽進士王起峨渠縣禮部員外郎李含乙皆舉義兵討賊不克死

髙其勛陳禎王承憲弟

承瑱

按明外史忠義傳髙其勛字懋功初襲馬龍所千戶後舉武鄕試爲黔國公標下中軍吾必奎反擢參將守禦武定及沙定洲再反分兵來攻其勛固守月餘城陷衣冠望北拜服毒死時有陳禎者世爲大理衛指揮禎未嗣職沙賊陷城督眾巷戰手馘數賊而死王承憲者襲祖職爲楚雄衛指揮舉武鄕試擢遊擊爲副使楊畏知前鋒定洲來攻凡守禦備悉承憲綜理畏知深倚之賊去未幾復至承憲偕土官那鑰等出城衝擊大呼陷陣賊披靡俄爲流矢所中死弟承瑱亦力戰死一軍盡歿

王士傑段見錦楊明盛子

一甲魏崇治

蕭時顯髙拱極楊士俊尹夢旗尹夢

符馮大成楊憲單國祚按明外史忠義傳王士傑崇禎末任太和縣丞有治才太和爲大理附郭縣沙定洲反圍其城士傑佐上官畢力捍禦城陷士傑死於城上同死者大理府教授段見錦經歷楊明盛司獄魏崇治而明盛子一甲亦從父死故永昌府同知蕭時顯旣解任以道阻寓居大理亦自經其士人同死者舉人則髙拱極投池死楊士俊同母妻及妹自焚死諸生則尹夢旗夢符馮大成倡義助守罵賊死楊憲偕妻女子婦侄女孫女弟婦一門自焚死人稱太和節義爲獨盛云有單國祚者會稽人爲通海典史城陷握印坐堂皇罵賊被殺印猶在握縣人葬之諸葛山下

張耀曾益弟

栻曾異撰按明外史忠義傳張耀字融我三原人萬曆中舉於鄕除聞喜知縣以慈惠撫民民爲立祠崇禎中歷官貴州布政使所至以和厚得民張獻忠死其部寇孫可望李定國等率眾南奔貴州耀急言於巡撫請發兵民守禦巡撫以眾寡不敵難之俄賊眾奄至耀率家眾乘城拒擊亡何賊攻陷之執耀見其帥其帥與耀皆秦人說之曰公若降當用爲相耀怒詈不屈賊亦怒執其妾媵怵之曰降則免一家死耀詈益甚賊乃殺之並殺其家屬十三人可望寇安平僉事臨川曾益集眾拒守城死之其弟栻官蒲圻先益拒賊死有曾異撰者滎昌人舉於鄕爲永寧知州可望旣陷貴州將長驅入雲南異撰與其客江津進士程玉成貢生龔茂勛謀曰州據盤江天險控扼滇黔棄之不守事不可爲矣遂集眾登陴守未幾城陷自焚死

米壽圖按明外史忠義傳米壽圖宛平人崇禎中由舉人授新鄕知縣土寇來犯督吏民破走之斬首千二百餘級以治行徵授南京禦史十五年四月極論監軍張若麒罪言若麒本不諳軍旅附楊嗣昌遂由刑曹調職方近督臣洪承疇孤軍遠出此何等大事若麒乃攘臂奮袂任意指揮軍中但知張職方不知洪總督以致僨事當斬一虛報大捷躐光祿卿冒功罔上當斬二一意促戰視封疆如嬉戲當斬三然若麒敢無忌者恃鄕人謝升爲內援升姦險恣悖非與若麒駢斬何以慰九廟之靈會廷臣亦多糾發者若麒論死升除名初嗣昌倡練兵之議令郡縣皆設練總練民爲兵行之三年擾民特甚壽圖疏陳十害言郡縣有衛所軍又有弓兵民壯誠修復其制足資捍禦若夫保甲之法俾人自爲守家自爲戰實簡要易行且無練餉之費章下所司迄如其議尋言諸邊廢將有才堪使過及素蓄家丁者宜令督撫核實赴京效用亦從之又言往時督撫多用京卿今封疆不靖遇卿貳則爭先推督撫卽引避宜嚴加甄別內外兼補因劾偏沅巡撫陳睿謨靖寇無能貪殘素著廣西巡撫林贄囊包兩粵﹠﹟蓋八閩帝納其言十七年五月福王立馬士英薦用阮大鋮壽圖論劾七月出按四川時川地已爲張獻忠所據命吏部簡堪任監司守令者從壽圖西行至則與督師王應熊總督樊一蘅等聯絡諸將號召遠近漸復川南郡縣唐王立擢壽圖右僉都禦史巡撫貴州獻忠遺黨孫可望等陷貴陽壽圖出走沅州十一月沅州亦陷壽圖死之

耿廷籙按明外史本傳耿廷籙臨安府河西縣人天啟四年舉於鄕崇禎中爲耀州知州有能聲十五年夏疏陳時政言將多不若將良兵多不若兵練餉多不若餉核又言諸臣恩怨當忘廉恥當厲小怨必報何不大用於斷頭飲血之元凶私恩必酬何不廣用於鵠面鳩形之赤子優旨褒納旋擢山西僉事攺監宣府軍十七年京師陷走南都十一月以張獻忠亂四川命加太僕少卿赴雲南監參將沙定洲軍由建昌入川討賊廷籙力辭加銜攺四川右參議明年三月四川巡撫馬幹爲督師王應熊劾罷卽拜廷籙右僉都禦史代之未赴而定洲作亂蜀地亦盡失廷籙遂止不行後李定國掠臨安過河西廷籙聞之赴水死妻楊氏被執亦不屈死

李幹徳弟

升徳

按明外史耿廷籙傳有李幹徳者西充人崇禎四年進士授中書舍人十六年曆官右僉都禦史撫治鄖陽未赴攺湖南時武昌已陷幹徳據守嶽州八月張獻忠來犯幹徳誘殺其前鋒獻忠怒悉眾來攻幹徳棄城走長沙嶽州遂賊追至幹徳又走衡州長沙亦陷賊又至幹徳走永州衡州亦陷久之獻忠棄湖南地不守入四川幹徳乃還長沙福王命何騰蛟撫湖南幹徳坐失地謫爲事官赴督師王應熊軍前自效永明王立擢兵部右侍郎兼右僉都禦史巡撫川南諸將王祥楊展袁韜武大定李占春於大海各擁兵自雄幹徳入蜀其鄕邑已陷父亦被難無所歸察諸將惟韜最勇悍可用力說之攻佛圖關復重慶亡何諸將大會韜以位髙坐占春上占春怒並怒幹徳欲襲取之幹徳占星气有異走匿山谷間占春襲韜不克搜幹徳船取其孥而返尋還之諸將益相猜韜大定久駐重慶食盡幹徳說嘉定楊展與大定結爲兄弟資之食已而幹徳惡展構韜殺之遂據嘉定蜀人咸不直幹徳孫可望黨劉文秀自雲南出四川大敗韜軍擒韜陷嘉定幹徳以其父死於獻忠也曰吾不可再辱驅家人與其弟禦史升徳俱赴水死

席上珍何思金世鼎孔師程冷陽春

夏祖訓段伯美余繼善耿希哲李

開芳王朝賀陳昌裔杜天禎廖履亨按明外史忠義傳席上珍姚安人崇禎中舉於鄕磊落尙節義聞孫可望李定國等入雲南與姚州知州何思大姚舉人金世鼎據姚安城拒守可望遣張虎攻陷之世鼎自殺上珍思被執至昆明入見可望上珍不屈膝可望呵之厲聲曰我大明忠臣肯爲若屈邪可望怒命引出斬之大罵不絕遂磔於市思亦不屈死有孔師程者昆明人以從軍得官至是糾合晉寧呈貢諸州縣起兵拒賊定國率眾奄至師程泛舟遁晉寧知州石阡冷陽春呈貢知縣嘉興夏祖訓﹠﹟死之晉寧舉人段伯美諸生余繼善耿希哲助陽春城守亦殉難賊陷﹠﹟民貢生李開芳妻及二子俱赴井死開芳偕其友王朝賀走至松花壩開芳自經朝賀掩埋訖亦自經在籍知縣陳昌裔不受僞職爲賊杖死楚雄舉人杜天禎初佐楊畏知拒沙賊頻有功後畏知督兵擊可望敗績天禎聞之卽自盡臨安之陷進士廖履亨赴水死

徐道興羅國瓛焦潤生張朝綱子

耀

按明外史忠義傳徐道與睢州人崇禎末官雲南都司經歷署師宗州事廉潔愛民孫可望等入雲南破曲靖巡按羅國瓛方按部其地與知府焦潤生被執可望欲降國瓛不屈攜至昆明自焚死潤生亦不屈死道興見賊逼集士民諭之曰力薄兵寡不能抗賊吾死分也若等可速去士民請偕行厲聲曰封疆之臣死封疆吾將安之言訖須眉奮張眾灑泣而出捨中止一僕出白金二錠授之曰此俸金也一以賜汝一買棺殮我僕大哭請從死道興曰爾不去誰收吾骨僕叩頭號泣乃去及賊入署道興大罵賊令出迎其將道興擲酒杯擊之曰吾朝廷命吏肯從賊求活邪罵不絕口遂被殺國瓛嘉定州人崇禎十六年進士潤生修撰竑子見竑傳同時張朝綱廣通人由貢生授渾源州同知解職歸可望等兵至謂其妻馮曰曾受國恩何顏對賊兩人並縊死子諸生耀葬親訖亦縊死

劉廷標王運開弟

運閎

按明外史忠義傳劉廷標字霞起上杭人王運開字子朗夾江人廷標由貢生歷永昌府通判運開舉於鄕爲永昌推官土酋沙定洲之亂黔國公沐天波走永昌及孫可望等入雲南馳檄諭天波降時運開攝監司事廷標攝府事方發兵守瀾滄而天波將遣子納款諭兩人以印往兩人堅不予各遣其家人走騰越永昌士民聞賊所至屠戮號泣於運開門乞納款以紓禍運開不可慰遣之又詣廷標廷標曰賊伎倆吾素知之若輩勿慮且他城之降而屠者亦多矣眾益哭廷標取毒酒將飲乃散去兩人相謂曰眾情如此吾輩惟一死自靖爾是夕運開先自經廷標聞之曰我老當先死王公乃先我邪遂沐浴賦詩三章亦自經兩家子弟自騰越來奔喪厝畢復返可望等重兩人死節求其後或以運開弟運閎對卽聘之行至潞江謂其僕曰吾兄弟可異趣邪吾死若收吾骨與兄合葬遂躍入江死

沈迅按明外史宋玫傳沈迅萊陽人崇禎四年舉進士歷知新城蠡二縣與膠州張若麒同年友善十一年行取入都結要人當得給事會檢討楊士聰劾吏部尙書田惟嘉考選行私以兩人及陸自嶽對帝親策諸臣迅若麒並得刑部主事兩人大恚恨結楊嗣昌得攺兵部其年冬畿輔被兵迅請於廣平河間定州蠡縣各設兵備一人又請以天下僧人配尼姑編入里甲三丁抽一可得兵數十萬他條奏甚多章俱下兵部嗣昌盛稱迅言可用乃命爲兵科給事中迅又結大奄卞希孔遂薦詞臣張縉彥等及若麒爲兵科都給事中帝用縉彥而縉彥不欲去翰林疏劾嗣昌嗣昌慍尢迅迅欲自給於帝數言事首請帝綜核俄論巡撫不當僅循資因進增科甲專保舉二說無何言理財固戶部專司而各部及天下督撫當協謀共濟因爲諸曹畫節省策以獻帝皆納之當是時軍興方棘廷臣言兵事者卽目爲知兵大者推督撫小者兵備一當事任罪累立至上下諱言兵章奏中無敢及者迅極言其獘乞敕廷臣五日內陳方略帝卽從其言迅考選時爲掌河南道禦史王萬象所抑因事劾罷萬象勢益張與若麒盡把持山東事淸議多不予會順天府丞戴澳誣劾平遠知縣王凝命嘉興推官文徳翼貪吳昌時言於迅上疏力頌二人廉能澳下吏削籍迅由是有名久之請召還建言諸臣詹爾選李淸何楷成勇李汝璨等二十八人劾督師丁啟睿寡謀﹠﹟國累遷禮科都給事中陳新甲主款迅面斥其非廷辧良久又言傅宗龍已荷恩卹而盧象升汪喬年事同典異楊嗣昌死有餘戮借久案以邀功陳新甲負罪不遑移邊勞而錄蔭非論功議罪法帝是其言迅本由嗣昌進隨眾詆毀時論益薄之尋以保舉髙斗光爲鳳陽總督不當謫國子博士乞假歸及新甲誅命追論兵科不糾發罪吏部﹠﹟上迅名帝曰迅禦前駁議朕猶識之可復故官未赴而京師陷迅家居設寨自衛弟迓短小精悍馬上舞百斤鐵椎兄弟率裏中壯士捕剿土寇略盡後寨被攻破闔門死之若麒歷職方郎中新甲遣赴寧錦督戰致洪承疇等十餘萬軍盡覆若麒獨渡海逃還論死系獄李自成陷都城出降受其僞署人以是定兩人優劣云忠烈部名臣列傳五十一

明二十二

劉有瀾按明外史忠義傳有瀾字猗若南宮人崇禎十三年進士授東昌府推官攺順天爲賊拷掠引簪自刺其喉死贈太僕少卿

王鍾彥範方按明外史本傳鍾彥字粲伯華亭人舉於鄕歷工部員外郎與戶部主事範方並受刑死

毛維張按明外史本傳維張吳縣人和陽衛經歷衛隸城維張被執亦受刑死

丘瑜按襄陽府誌瑜字徳如宜城人乙卯乙丑皆名魁制舉藝淸直嚴迥如其人也在詞林日讀中祕書官經筵奉命講洪範開明洞朗動上聽盈廷快然入政府甫數月隨帝於地下絕命辭宛是正气歌聞懷無愧矣

張慶臻按永城縣誌慶臻元善之子襲惠安伯總督京營戎政機務加升太傅崇禎甲申流寇破都慶臻設機誘賊伏火焚府闔門死節所誘之賊五十餘騎俱死於火而慶臻卽自縊

張承引按永城縣誌承引慶臻之子襲伯爵以父闔宅自焚承引隨自縊於關帝廟

時元植時際美王奇珍按永城縣誌時元植時際美王奇珍俱生員流寇陷城不屈而死

顧鋐按明外史忠義傳鋐成都人崇禎十年進士歷兵科給事中賊入拷掠索賄從者咸竊貲而逃鋐自剄不死久之請被囚者多獲釋鋐幽系如故及賊將西遁索鋐十金不能應卽時斃之贈太僕少卿

彭管按明外史忠義傳管永川人崇禎七年進士歷工科給事中被賊徵賄以拷掠死贈太僕少卿

兪志虞按明外史忠義傳志虞浙江新昌人彭管同年進士爲順慶府推官以寬簡得民心他日重慶缺推官其士民欲得志虞而法不可調禦史乃令志虞兼之後爲貴州道禦史出視山海居庸二關東巡畢入都報命而城適陷志虞卽就縊其子解之遂爲賊所縛嚴刑徵賄竟以瘡重卒贈太僕少卿

劉彰本按延安府誌彰本保安貢生崇禎癸未授涇陽訓導未出都城逆闖入京彰本囑其子雙全曰受朝廷一命之榮身屬朝廷矣今國都已破吾不苟生兒歸幸勿以我爲念遂縊於涇陽會館

蕭偲按延安府誌偲延安人承父蔭任錦衣指揮闖寇破京僞侯李過欲貰其死偲抗節弗屈罵不絕口而死年方二十有三其妻恭順侯吳女亦殉難焉

張光祖按歸徳府誌光祖永城人崇禎間襲封彭城伯管左軍都督府僉書事以護衛有功升太子太師甲申三月流寇破都死難

李國楨按和州誌國楨和州人永樂時始祖浚以靖難功封世襲襄城伯崇禎甲申流賊陷都城懷宗身殉九廟周烈後亦殉難時李自成舁帝後梓宮於東華門設廠奉之百官過者莫敢進視國楨泥首去幘踉蹌奔赴跪梓宮前大哭眾賊執國楨見自成復大哭以頭觸﹠﹟血流被面眾賊力持之自成以好語誘國楨使降國楨曰有三事爾從我卽降一祖宗陵寢不可發一須葬先帝以天子禮一太子二王不可害自成悉諾之扶出加帝翼善冠衮玉滲金靴後袍帶亦如之以天子禮葬焉時惟國楨一人斬衰徒跣往視至陵襄事畢慟哭作詩數章遂於帝寢前自縊死之

劉文炳父繼祖

弟文耀

按畿輔通誌文炳孝純皇太后之弟封新樂侯太后薨時崇禎帝甫四齡及禦極思慕不置文炳母徐尙在因遣武英殿中書赴其第繪太后像成徐以爲似命捧安寶輿中導以鹵簿駕儀至上率百官拜迎入宮都人聚觀咸頌天子仁孝甲申三月十九日流寇破城徐年九十一挺身赴井男婦從死者十六人文炳以土掩之父都督繼祖弟都督文耀登樓焚死文炳乃自縊

髙甲按畿輔通誌甲順天人錦衣千戶流寇之難同妻許氏子媳王氏弟婦劉氏女及弟女六人同縊死

賀贊按畿輔通誌贊字含章大寧左衛人崇禎時武進士任京營副將甲申三月賊薄城人皆鼠縮贊大言曰食君祿而不能殺賊豈丈夫耶率健兒與闖大戰髙梁橋陣歿四十日而家人始得其骸猶未腐也

李若璉按畿輔通誌若璉字成甫崇禎初中武進士北鎭撫司爲詔獄要職時尙嚴酷若璉明愼平恕多所矜釋以忤璫意降級回衛甲申賊變書絕命詞於幾上自經而死

髙文彩按畿輔通誌文彩宛平人錦衣千戶崇禎甲申流寇破外城卽令妻妾子孫十七人投繯死埋於後園文彩朝服自縊死

劉一松按畿輔通誌一松宛平人虎賁右衛世襲指揮甲申流賊陷京師與妻王氏三幼女闔門縊死

徐兆任按宛平縣誌兆任字伯導爲都門宿儒時遊其門者皆知名士如金忠潔其首著也崇禎拔貢知滎陽縣潔己愛民爲時循吏後棄職歸裏教讀自給甲申流賊之變與妻張氏同幼子投繯死著有康子集

張玉瓚按畿輔通誌玉瓚順天府學生甲申三月十九日同妻魏氏投井死

徐按畿輔通誌順天庠生甲申流賊陷京師妻鄔氏孀嫂及妾婢六人闔戶焚死抱子亦投火死

蔣士忠按畿輔通志士忠順天府庠生甲申三月十八日同妻黃氏投金魚池死

田大年按畿輔通誌大年宛平人甲申流賊之變闔門焚死

張所養按宛平縣誌所養以軍功世官京師性行純謹博學能文中天啟時武進士父忤魏璫父子罷斥家居崇禎初起用官至錦衣衛指揮使恪盡厥職甲申之變賊執不屈死之

閻守義按宛平縣誌守義順天人夙知大義多行施濟甲申流賊破都守義遇賊輒罵被創而死妻李氏前一日投繯死婢從焉

徐道按宛平縣誌道京營卒也夙性直烈每言這條性命要交付朝廷甲申流賊之變守安定門先以所蓄衣物散給家人曰我不來矣時城上聚錢不散軍皆乏食守卒解體道冒矢石擊賊城破墜城死

金三聘按宛平縣誌三聘字行素宛平人嗜學能文崇禎丙子以明經分訓淶水後遷郯城令城破全家死節所遺少子並骸骨爲史道鄰遣送淶水得延其嗣

祝洪籙按宛平縣誌洪籙字芝生順天府庠生素負節義流寇陷城集家人論以大義先溺死三歲幼子勒死七歲幼女次令長女及兩婢縊死乃同妻王氏北面再拜分左右從容自縊死

阮謙父文相

叔文彩

按宛平縣誌謙字存幹順天庠生甲申之變謂其父文相曰父食君祿不可不死父死子不可不從母妻諸人亦不可辱於賊文相性素剛深然之叔文彩亦與同志一家縊於室中者男婦九人學博徐懋賢忠貞遺志首列謙事甚悉

魏啟元按宛平縣誌啟元戚裔也爲順天庠生賦性不羈尙气節甲申流寇陷城闔門焚死

鞏永固按宛平縣誌永固字洪圖宛平人尙樂安公主崇文雅喜與賢士大夫遊崇禎癸未召勛戚諸臣至徳政殿言祖制勛臣駙馬入監讀書習武經弓馬永固獨上疏請就學文又疏請爲建文加徽號正祀典尢稱偉議甲申三月十九日流寇陷城公主柩尙在堂永固以黃繩系二女於柩前縱火焚之因大書世受國恩身不可辱八字自刎而死

衛時春按宛平縣誌時春世襲宣城伯流寇之亂闔家投井而死

金鈜弟

錝

按宛平縣誌鈜字伯玉宛平人性惇敏年十八領鄕薦第一戊辰成進士任工部主事督理軍器時方寵任內官張彜憲總理戶工兩部凡司屬謁見合照部堂體制鈜獨抗禮不屈疏糾至再請罷彜憲彜憲乃隱中鈜奪其職家食十三年鍵戶讀書率諸弟精研理學日以天下事爲己憂鈜父顯名任汀州知府卒於丹陽鈜自京徒跣奔喪扶柩奉母而北甲申二月因薦舉起補兵部主事巡視皇城甫二十餘日流寇破城趨赴皇城曰吾職在此遂投禦河死母章氏妻王氏弟錝俱赴井死

張檉芳按通州誌檉芳號中柱萬曆丙辰進士由行人擢吏部主事歷文選郎中公正自持尙書趙南星器重之魏璫弄權急請告歸時裏民多被徭役破家甚至鬻子以應檉芳力陳當事民困以蘇崇禎間起文選郎中凡附逆璫遷秩者一槪澄淸小人側目未幾告歸家置義倉以備荒庚辰大饑疫設粥食之全活千計又以興利除害爲己任甲申之變爲賊帥所執年逾七十炮烙栲鍛慘毒備至抗節不屈罵賊而死聞者壯之

寇可教按徳安府誌可教字﹩云應城人由鄕舉初仕令尹擢兵部主事轉工部京秩有聲崇禎甲申聞賊陷京都京秩盡被極刑可教罵賊而死

王之心王承恩按灤州誌之心字鑑吾長春社人司禮監太監博學精翰墨書法爲崇禎帝所服監督薊永杜饋遺淸戎餉免方面有司庭謁甲申都門陷之心同禦馬監太監王承恩侍帝縊於壽山之陽貴璫殉主前代所無一時稱兩王中貴忠義云

唐嗣美按通州誌嗣美字繹如萬曆甲辰進士累遷山西布政使性孤介蕭然壁立僑寓都門甲申見執流賊搒掠慘甚含血噀賊以死年六十七妻支氏攜子婦女婢九人死於井闔門殉節婿劉爾弢載其喪悉厝於髙麗莊祖塋

楊會英按嶽州府誌會英字嘉生寧鄕人甲子舉人甲戌副榜授湘邑諭月課諸生童子第其髙下粹然以大雅爲宗一時人文丕變後得雋者多出其門性豪爽磊落每以忠義自許遷國子助教轉兵部職方司主事甲申國變死難焉

何應瑞按兗州府誌應瑞字聖符曹州人萬曆庚戌進士授戶部主事擢常州知府督學河南杜請托拔眞才累遷江西布政使入計召對稱旨晉副都禦史歷工部尙書甲申聞變郁憤以死

劉以森按吉安府誌以森字轉華廬陵人萬曆丙午舉人崇禎庚辰受定南教諭癸未升國子助教甲申升工部司務未受任闖賊陷京畿被執索賂以森大罵不屈賊益怒加以酷刑肉糜踝折气盡而死

陳貞達按宜興縣誌貞達字則兼左都禦史陳於廷子以父蔭授應天府通判遷工部主事又遷戶部主事時遣中官分理部務卿以下無不望風承旨貞達獨彊項不屈璫大怒思有以中之會貞達督收馬豆乃摘瑕釁入告上怒詔下刑部獄廉問無實法司欲爲平反而忤於中官左遷順天府知事甲申三月流寇陷燕京或勸貞達何不去貞達泣曰吾父子受國厚恩今國已破去將安往或曰賊將見窘柰何曰有罵賊死耳未幾果被執罵賊賊怒以刀斫之流血赭體罵愈甚桎兩足投馬櫪中漬以馬矢罵猶不絕三日而死有同姓某爲京營裨將者收之葬都城外裨將又死遂無從識其墓云

郝允曜按延安府誌允曜字覺天名宦孫以祖蔭補南國學典簿歷刑部郎中多所平反以淸獄忤旨謫上林簿尋復戶部主事逆闖入京不屈死

胡懷按景陵縣誌懷官戶曹闖賊陷京都疾趨皇城爲賊所獲箠楚百端不屈而死

楊光龍按固安縣誌光龍字允納中軍都督僉事崇禎甲申流寇之變奉命巡緝京城城陷身投泡子河井中

施溥按松江府誌溥字汝中崇禎中以貢授順天永淸衛經歷十七年秩滿遷華亭知縣未赴陷於賊百官皆被驅脇溥嘆曰我父兄皆荷國恩我豈可失臣節遂仰藥死

蕭時丰按澄海縣誌時丰字徳鮀江人萬曆壬子舉人九上春官至崇禎丁丑始成進士初授莆出令蒞任七月有惠聲以病告攺調漳州府學教授轉國子助教升戶部主事至郎中管神機廠務督理糧餉軍興旁午經畫盡瘁甲申闖賊之變抗節不屈被刑慘死

許代興按定興縣誌代興石象人世襲錦衣蔭進都督甲申京都陷被執不屈死妻周氏殉於火

張力李若樟劉璧範春駿辛廣慈按明外史忠義傳力字扛侯東明人崇禎十年登第爲萊州府推官歸裏十七年三月賊陷京師遣僞官王秉純來﹠﹟任吏卒卽以輿馬迎入力憤偕同邑中書舍人李若樟卽墨知縣劉璧崇信知縣範春駿諸生辛廣慈謀誅之五月之望各率家眾挺刃入縣署吏卒欲格鬥力叱曰若輩皆吾人柰何反爲賊用眾稍稍引去秉純走匿閣上力牽出手刃之置吏卒不問吏卒終恐害己潛引賊兵入城執力等五人送賊將劉宗敏所大罵而死

楊希震按明外史張力傳希震字心起長垣人崇禎十三年第進士授堂邑知縣歲大旱蝗饑民死亡載道希震力請蠲積逋獲蠲四萬八千有奇京師陷僞官至執希震士民交頌其賢得釋歸希震招納壯士激以忠義謀誅僞官事泄被酷刑令供同事者希震忍死不言賊怒斷其頭須眉森豎身僕復躍起若擊賊狀賊驚擲之城外忽白气亙天久之方散

劉爲衡按開州誌爲衡字鑑寰萬曆戊午領鄕薦授泗水令調繁陽有惠政遷揚州同知旋請告歸崇禎甲申聞李賊陷京師毒拷諸縉紳前驅至開爲衡慨然曰吾始終受國厚恩義不苟免且居官無長物誓不以身受辱乃坐土穴中自蔽以死

魏師貞按魏縣誌師貞號冷庵登天啟壬戌榜襲職錦衣衛僉事甲申闖逆陷京師闔門自焚死

程見周王良翰按滑縣誌程見周登庚午舉人王良翰登癸酉舉人兩人素尙气節見賊橫國亡二人傷心隱痛久欲以身許國會僞官流毒府檄擒之兩生遂與諸紳衿定盟倡義不克抗節而死

張三傑按魏縣誌三傑號任吾登天啟辛酉榜初授河南寧陵教諭遷山西沁州知州其所以治沁者皆三代教養之道士民咸以眞父母稱之升戶部員外郎甲申逆陷都城爲賊所執不屈而死

吳汝宗按福建通誌汝宗寧洋人崇禎末以東阿令入覲會李闖陷城遇害

陳良﹠﹟按澄海縣誌良﹠﹟字元扶蘇灣人幼孤貧力學崇禎丁丑進士初授行人己卯北闈分考所得士皆名彥同給諫辜朝薦冊封靖江藩再封益藩饋遺無所受升南京河南道禦史壬午巡視南京西城時方戒嚴良﹠﹟申保甲修城垣嚴稽姦宄左良玉據武昌窺伺江左誓師南下金陵人心洶洶爭避江左良﹠﹟會同官飭武備禁訛言出城者繩以法人心始定癸未復奉屯差事竣值甲申國變死難

梁淸宏按眞定縣誌淸宏夢龍曾孫由弟子員以兄淸寬蔭世襲錦衣衛副千戶崇禎十二年掌管後所印駕儀諸務特稱練悉提督東司房堂官郭承昊深器之疑議多取決焉擢北鎭撫司理刑轉掌刑在職明允不事株連諸逮獄者加意惠卹皆爲感徳詔獄例司訊鞫而已不得輒請開釋請開釋自淸宏始時政尙綜核士大夫一二以微文被譴淸宏不惜以身保全之大爲時論所重亦以此受知內廷詔褒之曰淸愼累拜都指揮使仍掌司事會闖寇入長安挺志不從頗遭困辱不食而卒淸宏性至孝友丰姿偉岸慷慨好施與居官十餘年每憤國步多艱條畫井井懼出位不獲獻之當寧然大節矯然克振家聲亦足不朽矣

李鍾英按通州誌鍾英州庠生聞流賊破都城卽整衣冠自投於城內響閘河而死

田銀匠按通州誌田銀匠通州人不知其名甲申三月聞流賊陷京師乃自投水而死

楊若桐按通州誌若桐號虞律惟淸子家學淵源以選貢授睢寧知縣潔己愛民報最將遷致政歸甲申通州城破爲流賊所執不屈而死時年八十餘

任光裕按香河縣誌光裕山西霍州人崇禎歲貢任本縣仁慈淸廉愛養士子在官死節贈尙寶寺卿入名宦

唐文運按密雲縣誌文運本縣生員崇禎十七年三月十九日流寇破京聞變飲鴆而死

張弘化按昌平州誌弘化郡庠生素知名於學崇禎末同妻何氏並五歲女俱投繯死

邰承祖按昌平州誌承祖本州人性慷慨多膂力𨿽在編氓每以從事疆場爲志崇禎末練義勇從徵力戰不屈而死

白守恭子

希繪

按昌平州誌守恭本州人有二子長希朱次希繪俱食餼於庠崇禎末城陷守恭率妻李氏次子希繪子婦陳氏羅氏孫婦張氏王氏孫女一時俱自經死

潘文元按昌平州誌文元衛籍任山東徳州都司崇禎末守城死難

盧文炳按昌平州誌文炳衛籍由薦舉任鎭邊參將死難

白繪按昌平州誌繪由薦舉任昌平道守備崇禎末以守城死

張四貴按昌平州誌四貴由永陵衛世職任鎭邊路長峪城守備素驍勇有志略崇禎末守城號令精嚴賞罰必信城陷自刎以殉

李守鑅按烈皇小識闖賊至昌平軍民爭降總兵李守鑅力格殺數賊賊攢刺之乃拔刀自刎鄕紳張羅彥自殺巡撫何謙南奔

方文耀按烈皇小識闖賊陷保定知府方文耀見城破卽自殺

髙涇按淸苑縣誌涇崇禎壬午科舉人甲申值流寇之亂被執賊不及防赴水死屍浮水上怒目擎拳猶似擊賊者

杜日芳按淸苑縣誌日芳字芳侯學生城陷死之

王紘按淸苑縣誌紘字海澤淸苑人城陷死之

張汝伸按淸苑縣誌汝伸淸苑人羅俊子殉城死

張晉按淸苑縣誌晉淸苑人羅章子殉城死

邵宗紘按淸苑縣誌宗紘字景康徐州碭山縣人由貢生任保定知府淸軍同知崇禎甲申賊黨陷固關宗紘攝府篆集紳士嚴城守時督師李閣部聞京師陷受賊招降書逼宗紘篆降表宗紘流涕被面慷慨激烈述李閣部出師君臣相別時情事面折之卒勒印不與城陷抱印罵賊被殺手猶持印不解賊斷兩指挾印去

王尊義吳國賓王﹠﹟王之管按保定府誌王尊義材官吳國賓醫官王﹠﹟王之管俱淸苑人崇禎甲申同殉城死

張加善楊彊子鄭國寧李懋倫劉養

心朱永寧胡來獻胡得銀黃棟王

捷張智按保定府誌崇禎甲申城陷張加善自縊死楊彊子不屈刎死鄭國寧擊賊不中殺死李懋倫劉養心朱永寧胡來獻胡得銀黃棟王捷張智俱淸苑人同拒賊死之

王景曜楊善譽王敬嗣趙居晉韓延

珍吳栻何光嶽頡學曾王昌祚孫

誠淸趙世珩楊拱辰王建極馮澤

王世珩王致中王祚昌王建基劉士

廉阮積學韓紹淹按保定府誌崇禎甲申城陷王景曜楊善譽王敬嗣趙居晉韓延珍吳栻何光嶽頡學曾王昌祚孫誠淸趙世珩楊拱辰王建極馮澤王世珩王致中王祚昌王建基劉士廉阮積學韓紹淹俱淸苑人同拒賊死之

王印嘉按淸苑縣誌印嘉府庠生城陷號呼巷戰亂賊殺死

沙潤明按淸苑縣誌潤明字映陽生員淸苑人罵賊不屈殺死

賀誠按淸苑縣誌誠字九章大寧司庠生幼忠義自許尙气節身長七尺美髯有國士風父虎臣任寧夏總兵戰歿兄誥得蔭千戶世襲乏嗣例及誠誠念弟詮爲父幼子讓之會賊勢急眾問計誠曰果爾尙欲生耶何計爲城破家人勸更衣誠叱曰吾乃忠臣之子今更衣而逃何以對先將軍於地下衣巾同妻髙氏曁女投井死

韓歐按黎城縣誌歐雍之弟也任安肅典史歸里甲申闖賊僞將突至邑名爲捐餉縛執非刑歐罵賊而死

孫從度按保定府誌從度字泰器淸苑人天啟戊辰進士累拜國子祭酒崇禎甲申三月從度病篤京師陷不知也戶部郎余尙春從度甲戌分校所取士靑衣氈笠至﹠﹟前告以國變從度不食者已十日奄奄僅一息屬聞之崛然起拊﹠﹟大哭尙春徐請所自處從度瞋目曰一死爾未幾賊帥入其第臨榻與語從度面墻不應賊帥數詢之從度忽斥之曰賊亦人爾直入我室蔑禮至此取﹠﹟頭鐵如意擊之中臂賊帥大怒舁至僞將軍劉宗敏所趣害之宗敏曰若直頃刻死爾尙欲殺之耶令舁去從度歸促僕叢柴於牖命焚之僕不應從度忿甚慟哭絕粒三日死妻劉氏亦投井死

王嘉印按畿輔通誌嘉印安肅人城陷墜城死

陳嘉猷按慶都縣誌嘉猷字忠軒崇禎間歲貢立身端愨持家嚴肅遊泮後邑人賢之延爲塾師嘉猷杜門訓迪計日程功及門入庠者七十餘人惜乎生也不辰身殉國難而死

胡睿藻按容城縣誌睿藻白塔生員崇禎末兵逼扛梯睿藻曰吾頭可斷不爲若役矢刃徧體越宿而死

亓之偉按濟南府誌之偉字坦之萊蕪人天啟壬戌進士授成安令調浚縣以彊直聞升戶部主事監兌蘇松常鎭漕務適上海令漂沒漕米萬餘石大司農坐之偉罪會上親賜問得末減降西安府經歷升宣府司理時大璫王坤督軍務之偉持正不阿復戶部主事晉員外升河間知府權豪大璫悉裁以法流氛猖獗之偉預爲守禦髙閹督師所至煩擾之偉預設營房千餘間於郭外收養難婦得山東一百十五口悉給資歸裏升陽和兵備李自成渡河守將與賊通脇之偉降之偉不從賊黨十餘人從壁後出刺之偉創甚以氈裹載送賊所之偉終不屈遂遇害

張光斗按延安府誌光斗字元圍神木貢生天姿﹠﹟異博覽經史日誦數千言不苟然諾嘗遊馮少墟先生門筮仕南皮令豁荒卹殘優禮師儒擢天津監紀復調河間同知闖賊陷城欲大用抗節不屈罵賊而死其妻單氏亦與難祀名宦

息隆泰按河間府誌隆泰東光邑庠生文安訓導養情子崇禎末隨父任值變身被數槍猶勉負父逃匿深林中槍發流血數升而死

呂大成按濟南府誌大成字四如萊蕪人天啟辛酉舉人任阜城令城陷被執不屈死之

李士﹠﹟徐自化張桂封崔仁樂閔之

蕃閔延緒章爾俊按任丘縣誌李士﹠﹟中書舍人徐自化同知張桂封推官崔仁樂知州閔之蕃閔延緒章爾俊俱訓導城陷同仗忠義不屈而死

謝廷璠郭可栻楊延休李士照李士

輝劉孕榮謝銘鼎史秉厚謝煉郭

之都按任丘縣誌謝廷璠郭可栻楊延休俱舉人李士照李士輝劉孕榮謝銘鼎史秉厚謝煉郭之都俱廩生城陷同仗忠義不屈而死

李畫域李畫圻李士炯李士熠李士

焯李士熛李政可郭茂勛郭茂然

郭有基杜承吉杜培吉曹振華胡廷

璧按任丘縣誌李畫域李畫圻李士炯李士熠李士焯李士熛李政可郭茂勛郭茂然郭有基杜承吉杜培吉曹振華胡廷璧俱生員城陷同仗忠義不屈而死

劉儒慕劉儒順劉儒畏劉儒﹠﹟劉嗣

登徐過庭徐與徐與樾徐與柱

徐國勛徐國熙謝錦謝鎰謝按任丘縣誌劉儒慕劉儒順劉儒畏劉儒﹠﹟劉嗣登徐過庭徐與徐與樾徐與柱徐國勛徐國熙謝錦謝鎰謝俱生員城陷同仗忠義不屈而死

邊茂勛邊奇勛邊國邊有聲邊有

猷邊有民邊有能邊世煥邊基遠

邊之疆邊

邊邊﹠﹟邊采邊世

興邊世隆邊敬宗邊大典邊輝中按任丘縣誌邊茂勛邊奇勛邊國邊有聲邊有猷邊有民邊有能邊世煥邊基遠邊之疆邊邊邊﹠﹟邊采邊世興邊世隆邊敬宗邊大典邊輝中俱生員城陷同仗忠義不屈而死

閔潤閔棻閔佑閔弘煋閔世祺閔

忠朱謝詔謝鈇張亮采張樂善按任丘縣誌閔潤閔棻閔佑閔弘煋閔世祺閔忠朱謝詔謝鈇張亮采張樂善俱生員城陷同仗忠義不屈而死

李嗣燾李嗣熝郭可李嗣熙徐四

象劉九儀邊大武邊維城邊維聰

劉知化於秀仍按任丘縣誌李嗣燾指揮李嗣熝千戶郭可守備李嗣熙徐四象劉九儀俱官生邊大武邊維城邊維聰劉知化於秀仍俱監生城陷同仗忠義不屈而死

吳之龍按景州誌之龍字見明十七歲入庠十九歲食廩父母癱證不起與妻孫氏色養十年得其歡心後雙親皆故盡物盡哀明季兵變之龍曰食廩二十年平生賴以養親者皆君恩也時至今日可以死矣遂遇害

陳三捷按眞定縣誌三捷任火攻營遊擊徐撫爲賊黨所殺三捷整冠裳望北叩頭從容歸署援筆書於堂曰平生志气有天知豈料今朝事已非一死酬君千古烈世人莫笑我爲癡書畢投繯而死

施洪謨按眞定縣誌洪謨襲鎭撫職技精騎射識諳韜鈐歷戎行四十餘年屢建邊功推京營副總兵恆以國事在念不遑啟處復應督師聘殉難於杏山

宋之程按定州誌之程中山人業儒慷慨自負城陷死節

趙之琦趙映幹張拱極袁祚昌張拱

斗方時隆王之翰邢方成人美按定州誌趙之琦趙映幹張拱極袁祚昌張拱斗方時隆王之翰邢方成人美俱生員甲申之變城破死節

李元芳吳三輔袁啟元陳洪紀惠一

美施勸吳圻方裕按定州誌李元芳吳三輔袁啟元陳洪紀惠一美施勸吳圻方裕甲申之變城破死節

彭士弘按明外史忠義傳士弘遼東錦州人崇禎中舉於鄕爲南宮知縣十七年三月都城陷賊來犯士弘議城守縣人欲降士弘曰我奉命守土無降理眾堅持不可有爲士弘妻子計者嘆曰身且弗卹尙計兒女乎城陷賊將劉芳亮脇之降不屈令殺之行刑者曰公眞烈士倘肯降猶可請命士弘厲聲曰男兒死卽死耳尙誰請旣死有白气上升縣人塑像祀之

陳心鏡按徐溝縣誌心鏡舉人任欒城縣令崇禎間賊陷城同誥封妻王氏先看兩兒媳王氏王氏自投井死王氏投繯盡節心鏡自刎眷屬侍僕從死者三十餘人欒城立祠祀之

李若梓按饒陽縣誌若梓嗜義篤學名溢黌宮逆闖之變寇盜蜂起聚眾攻城與賊力戰被執正色詈罵不屈亂梃捶殺之

索云錦按饒陽縣誌云錦庠生爲賊所執不屈而死

王啟賢王采符應第符應舉符振芳按饒陽縣誌王啟賢王采符應第符應舉符振芳俱庠生能死於兵必不受辱

李薦張懋徳王浡劉芳勛張琛白

佩白珩按寧晉縣誌李薦張懋徳王浡劉芳勛張琛俱廩生崇禎末遇兵革殉難時有白佩白珩者亦死之

楊儲﹠﹟按巨鹿縣誌儲﹠﹟邑庠生業崇儒性任俠崇禎末流賊焚掠﹠﹟落舉無寧宇咸推以爲統練上臺遂委以守備職銜賊攻信家樓儲﹠﹟往救賊眾我寡鄕兵敗潰轉戰殿後身被數創手猶格鬥因瞇目遂至喪元時年僅三十事聞於順廣兵備道悼而批之云靑衿義勇夙儲熊虎之材赤社保安甘死孤鮐之厄拋孀慈而無倚遺孤以誰憐碧血飛燐春閨入夢桑梓失幹城之衛旄倪悲原隰之求應給藐孤楊黃閣武生札付永免一戶之雜徭以作羣黎之正气

範廷璧閻文典尼祚長尼化孚尼士

俊閻繩武按巨鹿縣誌範廷璧貢生閻文典廩生尼祚長增廣生尼化孚尼士俊閻繩武俱生員同以城守死義知縣孫接武申請兩院配祀鄕賢

張從仁按巨鹿縣誌從仁崇禎癸酉薦舉未仕城陷殉難

郭司南僕張爾璋

按延安府誌司南安塞人崇禎庚午舉人任巨鹿知縣甲申夏六月鄰郡失守司南督紳衿士庶堅守城池凡四月餘城潰司南與僕張爾璋復格鬥殺數人爾璋勸司南走司南曰我身屬朝廷不由己也自刎死爾璋亦死之

項易按山西通誌易禹州貢生崇禎間由河內訓導升曲沃教諭嚴正惇重動止不苟升沙河縣城陷死之忠烈部名臣列傳五十二

明二十三

王之統按廣平府誌之統字萃州成安歲貢性孝友妻亡不再娶修文廟新城門立義學皆首倡舉授趙州司訓值亂分守東門率諸生晝夜防守城破猶奮勇死拒力竭被執顏色不變誘至明倫堂曰吾得死所矣遂罵而死

宋如濂父

頤恪

按廣平府誌如濂永年人居臨洺鎭遇亂城破執其父頤恪將殺之如濂伏於父身祈代死遂同遇害旌表

王聯芳父

國訪

按廣平府誌聯芳曲周人明末潰兵劫掠同父國訪逃避遇騎兵父被傷聯芳直前救護與父俱死

常天佑按廣平府誌天佑字予懷成安庠生居母喪貧不能葬時大饑民相聚爲盜天佑得賑谷三斗中途爲賊所奪且欲擁以爲首天佑紿之曰待辭母明日從汝賊乃釋之天佑歸自縊於柩前明日賊黨至羅拜痛哭而去

常仕按廣平府誌仕成安人隸門兵解眞定充營書從主將徵流寇於黃寺箭傷左臂畱旅店中感慨悲歌數日死遺詩有報國一心何日盡願爲厲鬼向西徵之句中丞楊進聞而嘉嘆曰一介而有勤王之志可憫也賻送歸葬

馬騰龍按廣平府誌騰龍密雲人雞澤訓導甲申流寇之變與生員殷淵同謀倡義事敗爲僞令所殺母八十俱遇害士庶爲之流涕

李春萼按廣平府誌春萼進士禦史嚴正不苟巡按山東投劾歸甲申流寇挾而西自經於宜溝驛

李春蓁按永年縣誌春蓁字郁林杜之季子也進士早孤性嚴正言動不苟閉門誦讀不與外人接人敬憚之爲武昌推官丰裁凜然人不敢幹以私考選禦史自以先世仕宦者皆客死慨然告終養歸崇禎甲申之變欲自裁以母在不果賊敗挾之西行不願遂自縊而死

陳三黑按曲周縣誌三黑槐橋人年八歲父得友與母俱爲賊張調甫殺死三黑罵之賊怒曰罵亦殺汝矣汝不懼耶三黑愈罵賊奮刀砍之

張天爵冀運洪王瀛嶽﹠﹟霍度按曲周縣誌天爵陜西華州人邑縣丞冀運洪王瀛嶽﹠﹟霍度邑諸生崇禎甲申五月聞逆闖敗又傳吳將軍三桂黎撫臺玉田領兵南下人心思明邑之紳衿聚族而謀莫肯首事四生毅然曰忠孝之事義無所逃矧三百年養士之恩乎但事無統則不立張少尹明朝官可暫管邑事謀定拘僞令孫應震羈之別所並執平鄕逃僞令田姓囚系之乃爲先帝發喪制服歃血盟眾相爲感泣時郡中僞守僞防禦使尙握重兵致討之事力弗能及聞東昌臨淸徳州義師並起遣使求援不意變生不測禍發肘腋矣先是僞令應震聞敗多方結納衙役倉庫錢糧預爲給散犒賞工食無不如意小人貪殘遂爾逞志於十三日夜半鼓噪入擁僞令應震復坐公堂變起倉卒紳衿驚遁而天爵四生次第被執斯時天地晦冥髙卑易位天爵罵賊四生不屈授命赴義之際慘不堪言友人劉逢源弔詩有云請劍心徒切揮戈志未酬悲哉五丈夫之烈可與日月爭光矣

李廷表子

元煒

按大名縣誌廷表字鳳池任良鄕訓導城陷廷表整衣冠至明倫堂望闕拜曰臣以道徳爲千櫓仁義爲甲冑終不能捍衛封疆何生焉遂極罵不屈而死子元煒叫號痛踴撫父屍曰父以忠義報朝廷子讀父書安忍辱吾父以辱朝廷乎遂同日死祀鄕賢祠

王履亨按四川總志履亨字坤軸華陽人歷任宣化府同知被賊執至新橋不屈投江而死

劉彰美按城武縣誌彰美壽官慷慨仗義裏黨推服甲申秋土寇﹠﹟起欲推彰美爲首不從脇以威亦不從遂登樓舉火夫妻自焚死

李應時張弘基王悅心按城武縣誌應時貢生張弘基王悅心俱生員城陷三人皆罵賊不屈死之

劉武聚按城武縣誌武聚武生膂力過人有膽略畜力士教習騎技崇禎庚辰土寇跳梁武聚領鄕勇數百四出擒剿屢建奇績甲申國變賊將滿天星取遵依至城下武聚怒裂眥欲往殺之眾勸之不果遂自剄

唐賓按兗州府誌賓字敬所滋陽人少善書爲魯府典籍授以國事歷事四王甲申王遇變南遁賓隨至城南郊王以賓老止之賓泣曰臣當以死報國不忍王獨去也至家﹠﹟死不得一日乘隙縊杏樹下袖中有一紙書曰相國四十載始終惟一心君王旣已去何處可存身

郭萬程按兗州府誌萬程字孟白汶上人以貢授中書首疏客魏之姦廷杖削籍後舉邊才授南京團練副總戎遷浙江師水提督有忌之者中以他事罷歸流寇犯闕詔文武官勤王授萬程山東協鎭擘畫未就而甲申難作四月賊帥郭升陷兗西執萬程罵賊不屈死之

王與孕子

士和按新城縣誌與孕字百斯浙江布政使象晉次子也中天啟七年舉人崇禎元年進士攺翰林院庶吉士授湖廣道監蔡禦史抗疏劾總兵官鄧﹠﹟﹠﹟時主兵者方橫﹠﹟又閣臣私人疏上大忤閣臣意謫歸遂不復出十七年三月流賊陷京師與孕聞之涕泣不食自艸壙志訖再拜訣其父入室沐浴與其妻及子士和拒戶自經死遺命速葬士和字允協縣學生始與孕求死時家人或以微言諷士和俾乘間譬解士和不爲動且曰此世間好事女曹安用喋喋爲遂作絕命詞而亡

山永峻按登州府誌永峻黃人歲貢授冠縣訓導甲申流寇薄都城聞變慨然曰國事至此我明不臘矣國亡臣獨圖存哉縞素飲泣勺漿不入口者六日遂卒謚貞介

李嘉賓按華州誌嘉賓號近原山東郯城縣典史崇禎之末寇至城陷執之不屈大罵賊賊殺之至慘

王者佐按華州誌者佐授山東濟南府新城縣主簿崇禎之末逆賊入城自刎以殉

常汴常汸常潫按歷城縣誌常汴常汸常潫俱奉國將軍死難

韓元鏊按定州誌元鏊中崇禎甲午科鄕試由孝廉保舉任範縣知縣調淸平勁骨不畏彊禦猾胥憚畏蒞二載余城陷殉難士民惜之

姜正芳子渭涇

渭明

按萊陽縣誌正芳值董大成叛率眾叛卒猝犯城相機欲圖之不果被執大罵不絕口而死子渭涇渭明皆遇害

陳顯際按眞定縣誌顯際少勤書史事祖父以孝聞年甫冠聯登崇禎庚辰進士初授萊陽令淸白自持不畏彊暴海上頗有廉吏聲在任甫周星紀憤難殉於城頭萊人崇祀名宦請加卹贈

陳主忠王勛陳主諤陳福增按蒙陰縣誌主忠邑庠生崇禎國難趨入城人曰汝不畏死乎主忠曰先人以主忠命名必有意今日得死主忠方有面目見先人耳果殉難同時有王勛陳主諤陳福增者俱赴難死

趙惟章張爾祿楊子蔭張養眞按蒙陰縣誌崇禎國難時有趙惟章者以投火死張爾祿以投井死楊子蔭以投樓下死張養眞以觸城墻死

劉中柱李炯按永年縣誌李昌期傳昌期兗州推官癸未兗州城破不屈死之其死於裏中者諸生劉中柱字砥門大罵不屈死李炯字火天有異才因救母被殺申端湣作詩以紀其事

梁善政按濟南府誌善政泰安人博學篤志善屬文長於詩律爲人正直忠孝鄕黨無間言以歲貢司訓滋陽崇禎末流寇陷城見執不屈罵賊而死

髙山按魚臺縣誌山事親以孝爲人正直亦頗學問有二子明擢率以義方俱成庠生會賊陷城罵賊而死

隨沇按魚臺縣誌沇庠生城陷罵賊而死

範謙亨子

曾勇

按魚臺縣誌謙亨歲薦任江南睢寧二尹以剛方不能俯仰致政歸優遊文翰爲學者宗子曾勇亦善屬文蜚聲庠序甲申之變兵入城正衣冠危坐堂上子侍側同不屈而死

劉恆修按魚臺縣誌恆修以薦貢遊太學爲人孝友家貧以受徒贍食端方嚴謹勤於啟迪城陷抗賊而死

仇應婁按魚臺縣誌應婁積學不遇僅登歲薦爲人骨鯁遇事敢言賊掠谷亭時遭被縛脇以刃不屈至死罵不絕口

王仕京子楷路

權

按鄒縣誌仕京本縣石濟村人性俠烈父子皆善擊刺妖賊陷鄒時仕京典史致仕家居年已六旬誓不與賊俱生糾合鄕兵數與賊戰曾敗賊於徐鎭橋刺殺百餘人賊怒大眾擁至相戰於莊裏村眾寡不敵仕京及子楷路權皆死之

王允明兄愼明弟

湛明浚明

按鄒縣誌允明邑生員聞賊至糾眾迎敵力盡見執逼降不從厲聲罵賊遂與兄愼明弟湛明浚明同時被害

王賢按鄒縣誌賢有膂力善擊劍見賊眾據城日久自薦於巡按願單身入城說降令與十數人偕往比入城眾無一語賢獨陳說利害甚危賊怒支解之

解嗣升按淸河縣誌嗣升拔貢生崇禎間城陷殉難

鍾鴻儒史俊傑顧爾印按淸河縣誌鍾鴻儒史俊傑顧爾印俱庠生督率邑民同心固守力竭城陷不屈而死

朱永膺按寧陽縣誌永膺字深元孝友端方每讀書至事君致身類慷慨而談其不可奪之節儼然如身親其地後爲夏津教諭城陷冠帶從容就難

辛民按濟南府誌民樂陵庠生每讀史至文天祥事慨慕其人輒誦人生自古誰無死畱取丹心照汗靑之句闖寇至守城不移地而死

嶽廷鳳按潼川州誌廷鳳吏員出身任海丰縣丞署縣事因值海賊圍城母妻子女被獲至死不降罵賊而死奉旨建坊天地正气四字尙存

王際明按撫寧縣誌際明由貢生任淸河縣學博秉性剛直言行不苟升陜西沔陽知縣未半月遭防兵通寇夜襲破城士民驚散際明執鐵錘率家僮與敵賊多中傷卒爲矢所困猶血戰不屈賊懼乃卻未幾復挾忿調兵嚴攻七月不下積勞成疾告休還裏路經臨淸之變誓不幸生登樓自焚

桑拱陽按明外史忠義傳拱陽字暉升臨汾人也自幼端謹如成人年十五見近思錄卽以聖賢爲可學日誌所行善惡以元旦焚於神前歲爲常尋受業曹於汴門益講求性命之學作進道圖淸心錄大書敬字於室以自勵淡泊寧靜從遊者日眾天啟四年巡鹽禦史李日宣薦於朝不報副使王嗣美延拱陽及絳州辛全講學於郡城其後提學副使楊作楫亦如之崇禎二年巡鹽禦史祝徽再薦於朝亦不報父卒哀毀盡禮獨處三年有孤燕來巢之異六年舉鄕試提學僉事袁繼咸復延辛全及拱陽講學郡中巡撫吳甡又聘講於會城尋特疏薦之有詔徵用以母老力辭巡撫蔡懋徳延訪時政請講學於三立書院旣歸知縣劉劑延主榦城社拱陽爲之盡力十七年李自成陷平陽徵之不應遂不食友人彊之則少食因得疾至六月十有二日設太祖及莊烈帝神位整衣冠肅拜乃死年六十有四

張弘業子

凝秀

傅時韓似雍按山西通誌弘業光祿卿泮子天啟間任撫標都司以子凝和官誥封定遠將軍崇禎甲申闖逆犯太原弘業守阜城門先是賊鋒迫或說稍引避笑曰我守西城脫不虞卽盡於此至是圍急度不支抵捨懷一繩登陴復禦賊城陷出繩縊城頭邏室中是日弘業妻趙淑人縊於家子凝秀守北城死於陴郡人傅時同前衛千戶司鼎協守北城抵家早飯聞城陷時謂家人曰我當死汛地登城被殺於本樓前衛指揮韓似雍協守東城城陷垛夫奔潰似雍禦賊死於城頭

丁啟宗按處州府誌啟宗字孟熊處州衛指揮幼有至性父志遠病刲股救療人稱其孝由鹽城守備擢鳳督遊擊隨徵擒叛將劉超劉越獻俘於京超升紫荊關總兵後軍都督府僉事闖賊臨關諭降啟宗斬其使城陷爲賊所執終不屈遇害標下官蘇聘收其屍﹠﹟葬各鎭題請卹蔭子幼未襲僕丁富自北兵部照驗扶柩歸

武象幹按太谷縣誌象幹庠生闖寇陷城歸伏臥室一賊入手刃之一賊又入又手刃之立斃數賊餘賊悸不敢入呼羣賊揭屋頂父子四人俱被執裂眥豎須大罵而死

杜光輝按太谷縣誌光輝貢生擢之子博覽羣書性喜吟詠闖賊陷城被執不屈投井而死

趙撰按太谷縣誌撰參政體敬之子謙和睦裏疏財好施闖賊陷城正气侃然遂遇害

李元芳按太谷縣誌元芳賦性剛直不阿勢要遭闖寇之變被執罵不絕口與員氏一時同遇害

員觀光按太谷縣誌觀光廩生賊陷城入宅正襟危坐衣冠不亂賊迫脇不屈投井而死

王瑀按黎城縣誌瑀例貢好賢之子任陜西醴泉縣丞殉流寇難

王可輔按黎城縣誌可輔寶雞縣典史致仕當闖寇至縣捶楚索金身無完膚弟可戴力救可輔不變死之

郭寅日按同安縣誌寅日以歲貢任山西平陽府同知闖賊之變寅日不屈與其二子俱死焉

常道行按保徳州誌道行字昭五所人工制藝嘗兩擬元萬曆四十六年以貢授黑水監正及闖賊破城罵賊死之

時方昱按通州誌方昱天啟甲子舉人累官至山西邠州道副使已升未離在流寇破城不屈而死

陳功按陽曲縣誌功值甲申之變城陷被執不屈賊拾道傍棄盔戴功頭上功更怒罵遂被害

魏選奇按陽曲縣誌選奇庠生闖逆陷城賊勒選奇抵家索金帛怒罵不屈遂被害

馮天才按平順縣誌天才值流賊圍城率二子生員馮亨馮昌誓死堅守城破被執不屈遇害二子亦被擄

髙宗文按永寧州誌宗文貢生任汾西教諭致仕值闖變遣僞將軍田虎率眾攻州城城陷之夜宗文朝衣朝冠北面望闕而拜拜畢端坐中庭秉燭輝煌賊入其家疑以爲神不敢近久之知其爲人遂遇害

張素按永寧州誌素生員值李賊來寇城陷被執罵賊不屈脫身投井而死

柳毓榮按朔州誌毓榮字含金州衛指揮使任掌印事崇禎十七年闖寇陷城罵賊不屈被縛割舌至死罵不絕口

夏世英按祥符縣誌世英號劍斗以貢任商丘學教諭闖寇攻歸徳城破世英持刀罵賊死於明倫堂東妻石氏遂自縊

李春貴按祥符縣誌春貴汴人遊擊忠勇過人闖寇犯汴春貴單騎奮往酣戰逾時賊死傷無算右腕中矢恐爲賊執遂刎而死

秦名世按河陰縣誌名世邑庠生素以豪俠名登封賊李際遇要使入山寧死不爲賊屈其瀕死時談笑自若但言淸白家世不與賊共起居意坦如也

李佩玉劉時寵父

宗祀

按明外史李中正傳賊陷名城有布衣以抗節顯者嵩縣李佩玉禦史興元孫也崇禎末中州盡殘佩玉結遺民捍鄕井與鄰寨相掎角往往尾賊後奪其輜重賊憚之不敢出其境後大舉圍別寨佩玉往救力戰而死里人聚哭之上蔡劉時寵有孝行賊陷城其父宗祀以年老不能行命之速避遂自殺時寵慟哭刺殺一子三女夫婦﹠﹟自剄其妹適歸寧亦從死一家死者八人

阮漢聞按畿輔通誌漢聞字泰衝宛平人積學嗜書畱心世務萬曆中妖書獄起邏捕四出道路以目漢聞避地汴梁時西亭王孫素好客館之邸中王孫書籍極富漢聞沈酣其中學識益博與汴梁王惟儉張民表爲友日事倡和及西亭歿以尉氏阮故土也遂家焉閉門著述天中之士翕然師之巡按禦史李日宣薦之於朝不起漢聞習兵家書上窮握機下通鳥卜著尉繚子解詰戎踐墨諸集萬曆甲午仗劍渡楡關北弔黃龍東馳鴨綠從退弁老卒牧圉堠人訪問全遼利病慨然有請纓之志會東事戒嚴挾策而返崇禎末流寇蹂躪鞏洛漢聞上策當事刈寇以千計後感諸帥驕蹇不用命取古之婦女以武勇見者集爲一編名曰女雲臺以羞之寇掠尉氏百計攻之必欲生致漢聞時病臥猶畫﹠﹟指陳方略後爲賊所得大罵而死年七十餘周亮工刻其遺槁於廣陵

王臣按河南通誌臣楡次人崇禎永爲考城訓導剛方正直蒞任甫兩月流寇陷城被執不屈死之

金世英按香河縣誌世英崇禎戊辰恩貢授河南布政司經歷署禹州知州流寇衝突力守孤城遂殉難焉

王榮子師易

按河南通誌榮字吉甫楡林人以戰功官黃營遊擊將軍崇禎十六年奉命爲彰徳護藩城守參將甲申流逆至彰徳官民皆奔散榮護趙王歸爲賊追及力戰不支中箭被獲賊愛其勇生致之欲以爲將使僞將軍陳永福誘勸之榮大罵不屈與其子師易俱死之臨斬北面拜祝無毫髮怖畏時正晴霽忽陰霾日赤觀者皆哭賊眾憫其義聽其家人葬之釋其孥

蔡鳳按武進縣誌鳳字翔伯天啟甲子舉人歷官開封知府甲申死於官有唁忠編記其事爲人倜儻有大志少受業梁溪馬世奇之門以忠孝自矢崇禎間越格掄材鳳得受刑部主事卹刑三楚全活甚眾出守開封時中州鼎沸鳳自恨一木難支不能撥亂爲治毅然死之論者以不得與王節湣金忠潔劉忠毅同邀卹典爲憾子元禧進士

張國光按汝寧府誌國光北直大興舉人崇禎癸未知商城時邑經殘破國光勞來安集不遺餘力甲申五月聞闖賊陷北京從容具衣冠曰主辱臣死余𨿽小臣當從先皇帝於地下遂自縊死

古爲己按汝寧府誌爲己商城廩生獻賊攻城爲己守西門城陷猶率眾巷戰賊擁入室妻韓氏罵賊被殺爲己攜子女避入山聞京城陷不食死

李夢辰按明外史本傳夢辰字元居睢州人崇禎元年進士授庶吉士攺兵科給事中時盜起陜西山東曹濮間亦多盜道梗三百餘里河北則有賊夢辰歷陳其狀請敕將吏急防帝爲責山東巡撫諱盜之罪五年上疏言今中外交訌秦晉齊魯多變亂兩河居中尢要地鉛硝久市直未償漕米歲輸累無已宗祿並徵南陽加派河決歲歉郵傳催科之患百出窮檐如懸罄生計日不支急難誰肯用命且兩河標兵磁兵新舊共不滿七千一有警防禦何資今日急務首防河次繕城池備器械練鄕兵治甲冑而其本尢在收拾人心額外之徵不可不禁不急之需不可不緩帝卽命所司嚴飭俄以孔有徳之亂劾余大成孫元化熊明遇不聽是年冬巨盜盡萃河北夢辰慮其南犯請敕河南諸道監司急防渡口而巡撫移駐衛輝與山西保定二撫臣掎角急擊帝方下兵部議賊已從澠池潛渡自是中州郡縣無日不告警矣屢遷本科左給事中復上言將驕軍悍未遇賊則觀望不進旣遇賊則非叛卽逃鄧﹠﹟張外嘉之兵弒主而叛曹文詔艾萬年之兵望賊而奔尢世威徐來朝之兵離汛而遁今張全昌趙光遠兵又倒戈爲亂滎澤則劫庫殺人偃師則列營對壘且全昌等會剿豫賊隨處逗𨖻及中途兵變全昌竟東行光遠始西向驕抗如此安可不重治末責監司劉三顧徇縱總督洪承疇節制不行罪帝頗采其言全昌等下所司勘議已進吏科都給事中都禦史唐世濟薦逆案霍維華吏部尙書謝升不糾駁夢辰率同官論之福建巡按禦史應喜臣薦前通政使逆案周維京夢辰疏駁世濟喜臣皆下吏謫戍尋擢太常少卿屢遷至通政使坐代人削章奏貶秩調任未幾有持金囑中書舍人王陛彥賄大學士薛國觀求爲副都禦史者邏卒廉得之詞連夢辰帝責夢辰自奏而下陛彥詔獄夢辰怨家嗾主獄者嚴鞫證佐張顯以實之顯大呼事有據柰何爲人報怨枉害善良主者懼不敢有所連然夢辰竟坐削籍歸至長垣聞鄕郡被兵從者勸勿往夢辰不可至則賊陷陳州太康逼睢州州中適缺正官夢辰卽乘城主守事無何賊從他門入擁夢辰見羅汝才汝才問所欲曰我大臣但欲死爾汝才去遣其客說降且進酒食夢辰覆杯於地太息而起賊慮其自盡命守者謹護之家人亦以母老勸毋死夢辰不從扼吭而卒妻王氏方病聞之慟哭不食卒

張鵬翀按懷慶府誌鵬翀河內人崇禎末寇據天壇鵬翀以武舉攝鹽兵中軍先登督剿寇張兩翼圍鵬翀鵬翀衝擊兩晝夜援不至死之

石莪按南陽府誌莪州庠生崇禎末寇陷城不屈死之

懋中萃按南陽府誌中萃州庠生世居裕之史家店崇禎末大亂中萃倡義結寨於祖師頂爲裕掎角流賊率大隊環攻寨破被執不屈死

張培按南陽府誌培州廩生崇禎末流寇亂先築寨爲保聚計及裕州城破土寇張良相乘勢劫寨執培令降培曰吾家世忠孝豈從汝作賊耶乃遇害

唐啟中按南陽府誌啟中州廩生李自成陷裕城義不屈具衣冠自縊死

馮貞吉魏永祚孫瑜琁程﹠﹟化孫獻

策聶毓白按太康縣誌馮貞吉富平縣令魏永祚孫瑜琁程﹠﹟化孫獻策俱舉人聶毓白貢士崇禎末闖寇陷城俱殉難而死

王朝唐按太康縣誌朝唐郡學生都禦史琁子罵賊不屈墜城死

張正誼按太康縣誌正誼邑學生城陷同母李氏縊死

會其量按太康縣誌其量邑學生有膽略賊初入城其量欲驅賊出巷戰賊眾不敵被創死

姬履貞按太康縣誌履貞邑學生賊至閉門靜待同妻席氏義色不屈求死以殉城難

姬履順按太康縣誌履順邑學生見城破忿不顧身急持槍自水坑至元帝廟前刺賊數十被殺死

馮昌辰按太康縣誌昌辰邑學生貞吉子同父母投井死

安我國申貞蘊王質彬郭偉興曾省

三陳獻藎李調鼎張澄程云翰王

爌王樹采李茂華王世則魏祚泰

郭進宗按太康縣誌安我國申貞蘊王質彬郭偉興曾省三陳獻藎李調鼎張澄程云翰王爌王樹采李茂華王世則魏祚泰郭進宗俱生員闖寇亂不屈投水死

王榮登王翊運王懋徳王文勛王榮

黨王榮章王震亨王煐王榮禎王

章王榮闠王榮蟾按太康縣誌王榮登王翊運王懋徳王文勛王榮黨王榮章王震亨王煐王榮禎王章王榮闠王榮蟾俱生員持械擊賊大罵不屈被慘死

石發祥石鍾秀石呈祥程伯洪程貞

化程云翼按太康縣誌石發祥石鍾秀石呈祥程伯洪程貞化程云翼俱生員持械擊賊大罵不屈被慘死

張明世張斗翺張震世張養浩張正

範張瀾張昱張駿聲張王猷張經

世張鍾謙張正模張

張銹按太康縣誌張明世張斗翺張震世張養浩張正範張瀾張昱張駿聲張王猷張經世張鍾謙張正模張張銹俱生員持械擊賊大罵不屈被慘死

郭榮興郭士興郭舉興郭震郭梧

郭爝郭云興郭勃興按太康縣誌郭榮興郭士興郭舉興郭震郭梧郭爝郭云興郭勃興俱生員持械擊賊大罵不屈被慘死

朱紹芳朱廷旦李杜朋李王明李民

望李碧尋杜亮采邵綮祖按太康縣誌朱紹芳朱廷旦李杜朋李王明李民望李碧尋杜亮采邵綮祖俱生員持械擊賊大罵不屈被慘死

姬廉姬履贄姬卬耿觀光陳翼主

馬浚馬呈祥顧諾顧詔同正志按太康縣誌姬廉姬履贄姬卬耿觀光陳翼主馬浚馬呈祥顧諾顧詔同正志俱生員持械擊賊大罵不屈被慘死

丁自修丁一陽孟承三段鳳彩楚葉

秀萬珂趙連璧婁大觀按太康縣誌丁自修丁一陽孟承三段鳳彩葉楚秀萬珂趙連璧婁大觀俱生員持械擊賊大罵不屈被慘死

馮昌觀馮云閣師藩封師善誘毛三

畏毛炳章按太康縣誌馮昌觀馮云閣師藩封師善誘毛三畏毛炳章俱生員持械擊賊大罵不屈被慘死

王昶運王祚興王之鵬王發瑞王榮

闤申如春申琮耿秉彜石一瓘按太康縣誌王昶運王祚興王之鵬王發瑞王榮闤申如春申琮耿秉彜石一瓘俱生員不屈罵賊被支解死

袁克光祝南山郭長明馬呈瑞馬猶

龍張正己張暹毛詩章李愼宋見

寀按太康縣誌袁克光祝南山郭長明馬呈瑞馬猶龍張正己張暹毛詩章李愼宋見采俱生員不屈罵賊被支解死

王鍾美王自新王廷獻王之騏王莫

禦王敍基王述祖王榮閣王丕基

王恪按太康縣誌王鍾美王自新王廷獻王之騏王莫禦王敍基王述祖王榮閣王丕基王恪俱生員寇破城皆自焚死

李性中李新坤李之棟李毓秀馮復

京馮翌師貞度師惟明馬爲龍馬

賁如按太康縣誌李性中李新坤李之棟李毓秀馮復京馮翌師貞度師惟明馬爲龍馬賁如俱生員寇破城皆自焚死

石幹學石珠光陳趨召陳九疇陳元

輔郭宜興郭傑褚廣居晉鍾岱魏

光縉耿爭光康侯按太康縣誌石幹學石珠光陳趨召陳九疇陳元輔郭宜興郭傑褚廣居晉鍾岱魏光縉耿爭光康侯俱生員寇破城皆自焚死

韋名世韋明國袁尙勛朱晉泰鄭四

皓朱瑤姜振鷹程道化秦尙友按太康縣誌韋名世韋明國袁尙勛朱晉泰鄭四皓朱瑤姜振鷹程道化俱生員寇破城皆自焚死時有生員秦尙友同妻子亦焚死

曾其守孔尙鯁張孟實張﹠﹟趙朗

張秉幹顧銓耿鳳鳴李耀按太康縣誌曾其守孔尙鯁張孟實張﹠﹟趙朗張秉幹顧銓耿鳳鳴李耀俱生員寇破城皆自焚死

李調元李時蕃李云鵠李爾禎孔引

昌張秉坤郭晦吉郭炫郭武興按太康縣誌李調元李時蕃李云鵠李爾禎孔引昌張秉坤郭晦吉郭炫俱生員郭武興武舉寇破城皆自焚死

王汝擢王五辰王瑞鳳王瑞芝王國

才王體元王來榮魏祚升魏祚益

褚廣恩雷化鯤耿一榮耿奎光趙悅按太康縣誌王汝擢王五辰王瑞鳳王瑞芝王國才王體元王來榮魏祚升魏祚益褚廣恩雷化鯤耿一榮耿奎光趙悅城破同殉難

張榮祖張濂張益張幹張廷翰張

廷炳張於縉石晶石可符石毅品

石一璇孔貞白韓介趙恕行顧惠按太康縣誌張榮祖張濂張益張幹張廷翰張廷炳張於縉石晶石可符石毅品石一璇孔貞白韓介趙恕行顧惠城破同殉難

曾純曾約曾其明曾其昌李秀李

學成李羽騰李培李開心李三載

李九成李篤生李斯知陳所見按太康縣誌曾純曾約曾其明曾其昌李秀李學成李羽騰李培李開心李三載李九成李篤生李斯知陳所見城破同殉難

劉養銳劉範劉管郭固郭維城吳

徳光唐元何﹠﹟晉之載馬奮鳴按太康縣誌劉養銳劉範劉管郭固郭維城吳徳光唐元何﹠﹟晉之載馬奮鳴城破同殉難

陳三益按紹興府誌三益字友芝山陰人崇禎間以太學生授中牟令河南旱蝗徧野民饑父子相食三益盡發其貲爲粥糜賑之多全活者時闖寇滋蔓民聚爲盜三益集丁壯築堡立寨以支旦夕幕府奏爲儀封令仍兼中牟後寇日熾封丘原武無邑令遂兼佩數印率民兵往來繕禦者四載甲申寇陷都城僞使者以招撫至同官或勸出迎三益感憤引斧盡碎所佩印不屈而死

劉懋勛按汝陽縣誌懋勛汝千戶侯父必顯世職慕儒好文餼食於庠懋勛幼喜讀書及長武技闖寇陷城與賊力戰不支大詈被害

許達引按靈寶縣誌達引字元象浩然之子以祖尙書恩蔭世襲錦衣衛左所正千戶侍衛累功升衛南堂指揮使闖逆攻陷京城達引自思家世食國厚祿義不可偸生遂罵賊不屈殉國而死

劉顯按河南府誌顯母沒廬墓三年寇陷洛陽隨福藩殉難忠孝兩無負矣

忠烈部名臣列傳五十三

明二十四

王時化按通州誌時化崇禎貢生任陜西西安府訓導流寇破城義不少屈罵不絕口而死

徐方敬按咸寧縣誌方敬字子愼萬曆丙午鄕試授河南項城令項有權貴家僕倚勢轟訟於縣堂出語無狀卽杖四十遣之由是告終歸養成就後學課訓生徒會闖逆入城投水死

張治經按楡次縣誌治經監生甲申李賊攻楡次治經抗守城陷罵賊被害

郝應麟王輔國王國昌王建元王度

弘王管按楡次縣誌郝應麟王輔國俱武舉王國昌王建元王度弘王管俱生員甲申李賊陷城同拒守死義者

侯祥侯之翰張治度張鳳翔張辧

張運龍任三讓祁州俊董萬有趙芳按楡次縣誌侯祥副榜侯之翰張治度張鳳翔張辧張運龍任三讓祁州俊董萬有趙芳俱生員甲申李賊陷城同拒守死義者

齊榎齊文輝桑﹠﹟李聯捷李塘李

登龍李自登李漧李塾按楡次縣誌齊榎監生齊文輝桑﹠﹟李聯捷李塘李登龍李自登李漧李塾俱生員甲申李賊陷城同拒守死義者

褚延文褚延寬孫承志程云步按楡次縣誌褚延文褚延寬孫承志程云步俱生員甲申李賊陷城同拒守死義者

寇獻瑜寇獻球寇永亮寇省身寇發

身郝龍禎齊人道翟漢傑智大用按楡次縣誌寇獻瑜寇獻球寇永亮寇省身寇發身郝龍禎齊人道翟漢傑智大用俱生員甲申李賊陷城同拒守死義者

王俊彥按延安府誌俊彥字升庸安定人博學﹠﹟悟染翰千言立就重气節不濫交﹠﹟情盤澗杜門課子寇猝起圍城將陷度不免舉家八口令投繯遂自經惟季子玉二日前適母家幸免玉子運起入邑庠

王節按定興縣誌節由歲貢任陜西禮縣知縣闖賊陷禮逃之山中終不出臨終作詩曰不屈節於闖不貪得於官不全妻子以歸家卒之死於秦中乘風化黃鶴還向北天飛舉家皆死於陜

任崇徳陳三仁按慶陽府誌任崇徳陳三仁安化生員崇禎末二生爲賊執迫之從交口叱罵詞气激烈賊碎其屍上臺有烈士殉義匾旌之

王徵按明外史忠義傳徵字良甫涇陽人舉於鄕十赴會試不第以孝義爲鄕裏所推天啟二年始舉進士授廣平府推官時治白蓮妖黨株連者數百人多爲昭雪建淸河水閘民獲其利以繼母憂歸服闋補揚州值三王之國部內大擾徵直詣王前白之王卽爲戒戢徽州黃山獄興其富人多行賈於揚主者大肆羅織徵曰我在必不使無辜受冤也獲全者眾大吏建魏忠賢祠惟徵與監司三原來復不與時稱關西二勁崇禎初以父憂歸東江副將劉興治作亂登萊巡撫孫元化以徵素習西洋火器薦爲遼海道監軍僉事節制東江未幾興治爲部下所殺徵乃與元化謀將進取四衛上言十餘年來所爲耗費金錢荼毒生齒者總爲遼左一塊土爾故議者僉曰遼事平天下寧又曰遼餉不增遼須罷兵夫兵何易言罷也臣謂兵貴土著不貴客兵管仲曰有節制之兵三萬足以橫行中原況一隅乎計莫如收拾遼人令善將者簡閱而訓練之明其賞罰施以恩威可省徵調召募之費因而扼要設奇乘險樹壘以遼人守遼土可益堅故土之思因而廣收膏腴大興屯種以遼土養遼兵可漸減加派之困於攘外之中得安內之道幸聖明垂聽報聞四年十二月李九成孔有徳反於吳橋擁兵還抵登州其黨與爲內應明年正月朔城卽陷徵及元化皆被執幽之空捨久之縱還元化論死徵謫戍已而赦歸十六年冬李自成陷西安令有司召徵徵誓死不赴其子永春陳父老疾狀有司執以代行明年京師失守徵慟哭絕粒七日卒鄕人私謚端節先生

孫緯按淮安府誌緯字連觀安東人崇禎壬午歲貢授銅陵縣訓導甲申值左兵猖獗入城屠掠緯以儒職力不能支義不受屈遂殉於變

徐永泰按南安縣誌永泰字爾舒文學焯之子以林春中崇禎丙子武舉乃復姓名敍平寇功授守備壬午間邑有山寇斗姥之變當事檄永泰相機剿撫永泰選數驍卒自隨單騎直入遂擒其魁餘黨悉解散升都司癸未奉旨督水師江東尋調九江遊擊甲申春調鎭江參將隨晉總兵逆擊叛寇於江奮力疾戰不避矢石遂死之事聞贈榮祿大夫都督同知謚武靖賜祭葬蔭一子

吳煜然按江都縣誌煜然歙縣人錢塘生員工文章尙气節明末寓江都城破殉難死之

翁之琪按杭州府誌之琪字元倩仁和人陜西按察使汝進孫也初爲郡諸生三試棘闈不利遂從戎中崇禎十二年武榜上親簡將才奇之特擢第一任舟山守備平海寇陳虎移守衢州甲申闖賊陷京師之琪召海上義士從故帥黃斌卿勤王至南京入覲授總兵官與斌卿屯觀音門左夢庚繼逆命合水陸師以拒之之琪率水師伏炮荻葦中以五艘致師以誘賊賊至炮舉擊之殲焉復擊之於陸又殲之捷聞進左都督鎭南將軍加太子少師會南京失守將謀奔之琪諫不聽扈蹕至蕪湖曰釁將內生矣遂再拜慟哭自沈於板子磯驚湍逆流屍不沒者三日收其骸如生之琪狀貌奇挺丰度皎秀自爲諸生爲巡按郭必昌郡守嶽虞巒所拔卒著奇節

韓範按江寧府誌範字孟小鷹揚衛籍早慧伯銀臺國藩每器愛之父國禎勵志食貧娶薛氏善操作得母歡心崇禎丙子舉於鄕先是範父任俠好施涉江有負官錢鬻其女者解囊中金贖歸之咸以爲天道云榜發稱賀範泣曰吾慟吾父之不及見也爲輟匕筋累日母蕭氏六十壽親友稱慶範猶以不逮事父爲恨母卒哀慟逾禮服闋謁選得吳興教諭聞國變告先師廟痛哭挈妻孥歸憂憤成疾瀕死猶具衣冠舟中北面再拜而逝

劉鳳池按江寧府誌鳳池生有气節與人無欺長齋少嗜欲年三十有一聞甲申之變作遺言付子六斤爲治命從容赴水死家人迹之見其衣冠整然立於河中面貌須髮猶生邑人多爲詩文以弔之

徐顯問按安慶府誌顯問邑諸生嗜古善屬文崇禎壬午應試南闈不售恥歸鄕負笈走淮揚以一經授徒自給甲申聞闖賊陷京都北向號哭赴江水死

徐益隆按安慶府誌益隆諸生爲流賊所執隆以大義折賊賊怒遂遇害

丘全按安慶府誌土賊攻昆侖寨脇全使招寨中出降全佯許之至寨門大呼固守勿降賊刳其腹而去

王明徳按太平府誌明徳徐州人崇禎末任府訓導淸髭修幹嗜古學教士先行誼而後文章甲申黃兵噪郡當事俱攜孥匿城且空或謂先生盍去諸明徳不可遂與妻相攜指頖池曰此非吾止水耶並躍而死郡人傷之

羅霖按徐州誌僑寓山人羅霖蘇州人善詩畫演禽星興豪爽飲交遊紳士大夫居徐二十餘年國變閉戶不食旬日而終服其義而志之

劉芳遠按和州誌芳遠字芝南少嚴毅有卓節由崇禎十四年歲貢授嘉定縣訓導至任不趨州府以講道學端士習爲己事布衣脫粟淡如也甲申歲逆闖破北都捧懷宗遺詔擗踴慟哭聲撼同寅及諸生皆泣下已訣其家人曰我𨿽官卑祿薄而主憂臣辱主辱臣死分固然也寧忍偸生於世以貽家國羞因屏家人整衣冠北向拜畢坐明倫堂自刎死畱詩幾上曰避患非君子成仁是丈夫太平皆國士臨難隻身孤有志扶危主無顏返故廬報君惟一劍遺恨在三吳吳人士爲醵金斂及發橐僅靑蚨六百云

張秉純按和州誌秉純邑庠生字不二平生肝腸坦率气致伉爽當國變時秉純衣冠披髮北向擗踴號泣遂絕粒妻女子婿彊之食不聽其妻劉氏命子邀戚友勸之曰分在艸莽死之無名秉純笑曰自古忠臣義士捐軀於國破家亡之後有濟於事者幾人不過自盡其心自完其節耳何名爲我志已決毋亂我及七日燥渴其妻跽捧湯以進密投參汁冀緩死奪其志遂至五十二日子婿生祭之全家擁哭秉純又含笑索筆書絕命詞四首畢端坐而逝劉氏悲慟不勝以頭觸壁血湧伏棺亦勺水不進旬有六日死之

許之浚按武進縣誌之浚字玉生郡廩生山西巡撫鼎臣次子崇禎甲申聞流寇陷京師北向痛哭憤不欲生謂其妻吳氏曰吾家世受國恩今日豈可愛死馬迹山中祖宗丘墓在焉吾送爾於山中安置以守丘墓吾將他適矣於是攜家入山適遇湖寇乘亂擄掠執索金帛脇以刃吳氏爭先受刃曰何不殺我賊竟殺之之浚亦隨遇害是時家人逃散越數日來斂顏色如生瞋目指發猶有罵賊狀

髙翰衝按合肥縣誌翰衝字云將府學廩生品行卓異肄業於蜀山僧捨伏臘一燈不知寒暑動以古人自命不阿時好甲申聞變涕泣累月時歌采薇以見志焉鬱鬱投繯以死

楊維嶽按巢縣誌維嶽字伯峻邑廩生父舜漁有篤行維嶽勵志顯親每遇善言善行必求實踐以寓歸善於親之義李賊之亂維嶽捧檄變產捐助聞變絕粒以歿蓋議節議孝兩無愧矣

程鳳翥按巢縣誌鳳翥巢人少攻舉業不偶衣巾自娛邑博士廉其品行徵賓席不赴崇禎甲申五月中旬適飲鄰宅聞北變輒嗚咽罷席歸大痛哭由是致疾不能食親知看視言及北事卽隕涕隨以是疾卒

賈棫按東流縣誌棫由歲貢來任多疾未久值楚兵破城全家殉節

程九萬按東流縣誌九萬楚人崇禎十七年由選貢任州守謫本府知事以本縣詳請來署縣篆月餘楚兵破城死之

章美煥按東流縣誌美煥維新鄕人崇禎壬午秋中式鄕闈爲人曠達不立崖岸後以城破殉於難

楊之吁按壽州誌之吁廩生甲申將貢應考不赴走匿英六山中口呼太祖髙皇帝爲亂兵所殺

程家軾按歙縣誌家軾字仲瀾更名衍洙槐塘人崇禎己卯舉人知長子縣值寇薄城挺身出諭寇淩逼之不能屈遂遇害祀鄕賢

王榮圖按金壇縣誌榮圖字介休以諸生餼於庠爲人朴誠不苟言笑諸試第一崇禎甲申聞變大慟曰吾不能殺賊願以一死明吾志不食七日而死

王汝紹按金壇縣誌汝紹字希髙隱士﹠﹟孫杜門讀書不交一人聞李自成陷京師大慟三日曰吾復能以雙眼視人世乎乃取扃鑰付家人號泣出門其家蹤迹之不得明晨見汝紹端坐於伍村之池中就視之則已死矣

馮厚惇按金壇縣誌厚惇字培卿少負奇气性朴率邁往不可屈抑崇禎壬午貢入都寓無長物遇人有急卽傾囊相贈若漑釜無資卽仰給於所知怡然自若也授江陰訓導未幾而有甲申三月十九之變令丞簿皆逃去厚惇乃與閻尉率諸生激勸居民嬰城固守百計出敵大小三十餘戰未嘗挫刃三閱月不得下後值大炮數十擊破之屠其城厚惇整冠服北向再拜端坐明倫堂自剄死妻王氏與姊結投水死逾月訃聞其女之歸姜氏者亦痛哭自經死

潘文先按丹徒縣誌文先字符仲以貢授江陰訓導與馮厚惇並以死殉

石士鳳按武進縣志士鳳邑之市人也貧無妻子略識字聞變市酒脯祭其先拜且哭哭已邀鄰人與痛飲竟日是夜赴忠義祠池中死先是士鳳未死時自剪紙爲位大書曰明布衣石士鳳之位潛置忠義祠中又先以三金予其鄰鬻棺者曰世亂吾無用此姑寄汝家士鳳死遂取棺以殮

歐敬竹按武進縣誌敬竹亦市人也不識字舌短而好大言無生產寓城南弋橋爲人修破扇糊口聞變忽欲自﹠﹟死招鄰人飲酒與訣其妻止之不聽自經死

董元哲按武進縣誌元哲字質明邑諸生聞李賊陷燕京嘆曰食人祿死人事吾爲諸生可以無死然不可不死乃易簣而歌曰首陽千古風猶在欲往從之僅有心遂不食死

張龍文按武進縣誌龍文字掌鱗邑廩生爲人倜儻有奇气輕財好施四方咸慕其名作文髙古句不由人甲申年抑鬱不得志卒死於難

毛協恭按武進縣誌協恭字力懷少時家貧從市中塾師受學一目數行齊下塾師謝去曰子殆非常人非某所能教遂見知於鄕先達中庚辰進士授寧徳縣令在任力持廉隅愛民如子越二年調煩候官飲冰自厲卻饋遺革羨耗多惠政聞京師失守墮河死

孫源文按蘇州府誌源文字南宮繼﹠﹟子𨿽爲諸生而非其意善飲酒好讀書頗類滑稽玩世者其學經史百家無不畢覽軀體短小服古衣冠慷慨語天下事或古今成敗莫不窮其源流被服忠孝至性過人崇禎十七年五月聞京師失守源文行坐悲泣無間晨夜及秋賦聞雁詩曰少小江南住不聞鳴雁哀今宵淸枕淚知爾舊京來未幾咯血聲喑淚盡而絕

諸復按杭州府誌復字子葭仁和庠生性耿介年未三十喪妻不再娶國變巾服詣欏木營死之錢塘令顧咸建殮其屍葬秦亭

方天眷按杭州府誌天眷字維嶽仁和庠生安貧力學避居石人塢授徒講讀日采薇蕨以自奉國變乃整衣冠再拜引刀自剄

周宗彜弟

啟琦

按杭州府誌宗彜字五重海寧人崇禎己卯舉於鄕及國變戶科給事中熊汝霖以兵入海寧宗彜亦起兵峽石死之其弟庠生啟琦格鬥於里巷刃中腹腸出納腸而戰截其頸而僕宗彜之妻卜氏二妾朱衣紫衣皆死之

孫簬按寧波府誌簬字鳳覽諸生甲申館海門聞京師之變痛哭行吟作悲哉歌投筆自經門人抱持之簬張目曰艸野獨非王臣耶

沈延慶按桐鄕縣誌延慶貢生遼東人崇禎壬午桐鄕教諭慷慨有志節甲申三月聞都城爲闖寇淪喪痛哭不食而死

馬鳴雷按平湖縣誌鳴雷字國威以食餼髙等選靑田訓導甲申掛冠歸裏兵入城獨坐中堂不屈死

陸士鉉按平湖縣志士鉉字古雪八歲能詩性孝母喪水漿不入口以歲薦授訓導甲申四月聞變大慟絕粒死

方樹節按寧海縣誌樹節正學先生十一世孫崇禎十七年蔭五經博士聞李闖變不食而死葬雨花臺正學先生墓側

張聯標按玉田縣誌聯標字捷瀛志气豪邁家貧嗜學崇禎壬午舉人任浙江泰順有循聲時閩寇突起城陷不屈死

潘大成按新昌縣誌大成號魯生新昌人明末以明經授金華訓導課諸生會文講學孜孜不倦值兵至婺或勸之行遁曰國亡與亡死自吾分豈以一命之微虧大義哉城陷父子死之司理陳某云潘公父子殉難目擊心傷可謂無愧名教矣遣人護其家屬以歸

章一按太平縣誌一字陟瞻樂淸人綸之後以明經爲饒陽縣令致仕聞李自成篡燕都佯狂走平邑境至東關題詩於王靖學之祠遂赴水死

於斯昌萬吉人按黃岡縣誌斯昌字文人崇禎己卯舉人癸未還家避獻亂時有爲賊所逼受僞職者檄索急乃敝衣艸帽晨出隘口得脫甲申以師萬吉人薦授兵部主事奉差行八十里聞贛州有警乃遣其長子間道歸楚謂之曰善事祖父母吾不能爲之子矣奔還贛已而城破吉人死之斯昌被執解軍門諭以保釋斯昌怒曰誰向爾求保速殺我耳遂引頸就戮

黃克嘉按合肥縣誌克嘉合肥人進士道年之子中武進士任江西湖東守備時山賊起聚長塘克嘉討平之後福建閻羅宋三家賊萬眾流入磁龜憲檄廣建諸營合剿克嘉先登斬首無數因馬蹶遇害將死猶掀髯語賊曰毋令血污我須賊連稱好漢甲申七月十九日也

劉再拱按定州誌再拱中山人以充別駕薦授民部移任江右兵弱力困沈江以歿

吳明卿按儀眞縣誌明卿字伯亮其先歙人以業鹺家儀明卿生家漸落性剛介不屈少讀書從維揚趙時用授業於焦山見楊椒山題僧捨壁有焦山遇椒山句喜爲忠迹請於趙曰不勒石不永傳鐫成且相期異日無貽楊羞會趙先成進士擢給諫抗論權貴十數疏多出明卿手𨿽爲諸生心切王室類如此崇禎癸酉領鄕薦壬午授知崇義縣事縣僻處萬山俗刁健尙訟明卿至峻厥操與民平易竟月無差票無一鞭笞但日具壺茗坐堂上洞重門聽訟者出入就質數語折之有孀婦以家財訟某生者生數營顯者書更許千金謝變色急召叱之曰苟以五百貲產爲需早無訟若何不難千金而惜五百耶聞者感悟講學徵課外琴堂淸暇﹠﹟無人聲閒自展書啜茗抵晚攜書並茗樽而退巡按禦史以政簡刑淸疏於朝值甲申變扼腕數日不食死崇人立祠奉祀之

朱幹﹠﹟侄

企釗

按寶慶府誌幹﹠﹟武岡宗室與侄企釗同學相善詩字砥礪有名明末企釗被執於城中幹﹠﹟已遠避乃愾然曰焉有企釗與難而我獨全異日何以相見地下遂自請同時就死

方應星按荊州府誌應星武昌庠生以武舉爲都督宋一鶴所擢官以都司授精兵三百防守遠洋號遠洋營平居則詩酒自娛於閭閻不犯秋毫及闖賊據襄陽招降不從遣虎賊數萬騎攻城三日不下降丁甄自彊開南門應之城陷應星被執不跪誘以僞職不從大罵死之

柯永亮子

天生

按興國州誌永亮永章人闖賊入境永亮曰祖父以來食粟三百年可死不可生同子天生舉家十八口跳江而死

鄭愛明按興國州誌土寇鄭大發叛於太平山愛明隨何州守剿之州守馬墜愛明易馬力戰死之

姜一俊按興國州誌一俊督兵守城剿獻賊死之

王日新按興國州誌日新字玉齋﹠﹟口人土寇鄭大發叛受洪憲命統兵深入賊穴死之

鄭以現按石首縣誌以現字季玉天啟間選貢甲申闖賊陷城羅織鄕紳以現棄家走安鄕縣族戚俱被牽累以現義不私顧後僞令張緝獲擄入舟仰天大哭不食以右指向左掌內書死字竟日因托腹痛臥舟中至麻益湖賊防稍疏度可自盡暗索賊刀截喉而死妻王氏聞之與子數日不食死

徐兆升按石首縣誌兆升字東白崇禎癸酉舉於鄕闖寇破城被執至襄陽釋其縛禮遇之兆升以死拒賊曰義士也遣歸田裏謂弟子曰昔文山有云孔曰成仁孟曰取義吾無文山之位當守文山之訓遂不食數日死

髙玉鈜按興山縣誌玉鈜邑庠生秉性忠孝逆賊李來亨盤踞興山玉鈜義不屈賊倡義傳檄其文有茶毒生民之賊濫叨上公之爵等語旋遭賊害罵不絕口死

葛凝秀按明外史忠義傳凝秀平定人舉崇禎七年進士歷戶部郎中丁艱歸自成敗回山西欲授以官不屈而死

王喬棟按雄縣誌喬棟字弱侯生而母歿少隨祖司訓於龍舒以文名於江南萬曆壬子魁京闈乙丑成進士授陜西朝邑令時逆璫凶焰甚熾以贓坐朝紳王之采勒縣追喬棟遂臥病不獲請封印於庫而歸撫軍怒欲以聞士民數千擁臺號呼攀兩轅門皆碎撫軍慮變亟慰止之喬棟蒞任僅及﹠﹟而丰碑崇祀永志不忘其徳於朝邑可知也璫誅補順天教授轉戶曹擢平陽守北寇擾山右兵食惟恃轉輸戰守悉皆躬親以考成不及謫福建運副署福安篆一年士民之戴一如朝邑升金衢道轉湖廣糧儲時全楚大亂寮采多觀望不之官而兩司盡缺喬棟聞命馳至撫軍佩以七印自分必死以報國督餉至興國州闖賊南潰大至喬棟且守且戰斬馘頗多城陷被執罵不絕口死之難民逃歸慟悼爲棺以殮

徐至美按上虞縣誌至美字羽君少孤事母以孝行稱慷慨有大志善騎射登崇禎甲戌科武進士初授杭州羅木營東大廳守備時遇奇荒餓莩僕道至美捐俸煮粥全活無算宗戚鄕黨中有孤貧者分俸給養之旋升湖廣操捕都司蒞任甫月流寇張獻忠圍武昌至美入守黃鶴樓一帶賊勢猖獗至美率敢死士晝夜力戰身被重傷而死

黨哲按廣元縣誌哲拔貢生任湖廣安化縣流賊臨城無兵防守度不能支乃集士民曰效死勿去我之職也若城一破皆不能活爾等各尋生路我自有處眾遂逃避遠地哲縊死賊去百姓歸城各置神主祀之繼白當道修建祠堂凡水旱災祲禱之靈應後來官斯邑者宿壇於祠每以夢中告語興利除害之事恍如生晤焉

沈至緒按蕭山縣誌至緒崇禎辛未武進士歷任鄖陽都司流賊犯境至緒爲前鋒初戰焚賊營報捷再戰被執遂觸石而死贈昭武將軍

胡宗珂按安陸府誌宗珂荊門人賊攻城急奮力死守磚石殺賊數十城陷被執罵不絕口而死

王三朋按安陸府誌三朋荊門庠生甲申避難爲賊所獲命之跪不屈賊怒執刀破其腦罵不絕口

黃兗金按安陸府誌兗金荊門廩生賊犯州城命妻子投井中與二子挺身殺賊而死

劉延禧按安陸府誌延禧荊門人身率家丁晝夜死守州城城陷奮力殺賊數十人遇害

黃大業按安陸府誌大業荊門庠生守城與賊對壘身中數矢猶以石擊賊城陷被執罵賊而死

髙崇雅按安陸縣誌崇雅字章莪崇禎末避兵於城北之傅家寨率眾抗賊賊益大隊困之崇雅從間道請兵無有應者會賊執其母要之使降竟不屈死之

李之經子

應泰

按郴州誌之經永興歲貢任應城教諭崇禎末值獻賊亂眾議避之經曰吾職在師儒誼可以去其若君父大倫何死生命也因率民固守城破死焉子應泰以救父身殉世傳忠孝出一家云

蕭述祖子

奎

按辰州府誌述祖號玉臺沅陵人弱冠以詩文著天啟間由歲薦授貴州思南府經歷多惠政崇禎末寇屠掠辰郡述祖與妻向氏俱罵賊遇害其子奎痛父母見殺亦罵賊死

劉苞按四川總志苞字玉巒庠生嗜古文詞甲申獻逆殺掠苞被執見其貌偉彊入伍苞詈罵不絕賊殺之

張祖周按四川總志祖周尙志力學獻賊據蜀語其友曰百年有盡何貪生爲遂赴起純潭死

周元孝按四川總志元孝字慕若幼敏學有文名初聘何盤石女爲配後何女瞽且病足父母怒將毀盟元孝堅弗從竟成姻丙子舉於鄕里人以爲盛徳所致甲申元孝爲賊所執彊以官不受賊殺之

魚嘉鵬按四川總志嘉鵬字萬程庠生篤學力行獻賊遣僞官至嘉鵬率眾殺之賊大搜獲拷詢其黨嘉鵬厲聲曰自爲之恨不殺獻賊耳他人何與賊剮殺之

姚思孝按四川總志思孝遂寧人明經授內江縣教諭獻賊執之義不屈罵賊被殺

李永蓁按四川總志永蓁潼川人丙子科舉人魁岸善飲及獻賊據蜀避老安寺斷暈絕飲稱病臥﹠﹟賊嚴索不赴乃令僞官舁至成都張目不言引頸受刃

李錦中按四川總志錦中廩生獻賊遣僞官考試潼川錦中佯狂臥地閉戶不出死焉

蔡肱明按福建通誌肱明字靖公晉江人崇禎庚辰進士以召對稱旨擢兵部職方升四川威茂道未幾甲申變起人心解體有姦猾擁眾逼肱明解印納款肱明以頭觸柱血注地瞋目罵曰吾死則死耳豈爲汝不義屈眾方解散肱明移檄松藩副總兵朱化龍救援與蜀人軟血而誓方列陣化龍稍卻肱明厲聲曰丈夫死則死耳何卻爲俄化龍請肱明計事肱明偕一胞弟往化龍以劍砍案大呼曰汝書生何能爲能從我乎不然齒此劍肱明厲聲曰反賊我死則死耳遂與胞弟俱遇害一家三十二人同日而死

黃諫卿僕

鄭奇

按福建通誌諫卿莆田人萬曆丙午鄕薦以廣信推官擢禦史兩淮巡鹽奏羨銀數萬兩上之尋轉四川兵備時賊張獻忠在蜀諸吏蜀者多畏縮不前諫卿獨慨然就道至瀘州遇賊勒從抗節不屈死僕鄭奇等五人俱殉難仲子諸生延範扶櫬殉孝崇禎辛巳詔贈太僕卿

趙趣按四川總志趣梁山人庠生流賊之難趣同其友黃甲呂鳳何景蕭銳徐宣楊茂寬趙采誓死赴敵三晝夜城陷死之都禦史嘉其義立祠祀之

唐宥按四川總志宥營山人通春秋事親以孝聞賊攻縣宥督兵禦之眾潰與母被執不屈死之越三日如生

吳繼善按蘇州府誌繼善字志衍太倉人有文名善詩畫崇禎丁丑進士授成都知縣獻賊破城執繼善欲降之大罵不屈爲賊所害一家死者三十六人

顧繩詒按蘇州府誌繩詒字敬承長洲人崇禎庚午舉於鄕選授成都仁壽知縣仁壽自獻賊猖獗屢經蹂躪旣蒞任則謹烽堠嚴守備城陴卑薄一以信義先之賊勢日熾西川失守或來說降繩詒厲聲叱曰逆賊汝不識仁壽顧某爲何人恨不剚刃賊腹雪國恥汝復何言唾罵不絕口說人亦竟去然繩詒已知事不可爲馳馬至學宮從容拜先聖望北稽顙縊死時甲申七月二十日士民感其義烈環向而哭瘞於龍腦橋側己亥子廷琦徒跣扶柩還郡

蘇瓊按池州府誌瓊字靑城進士任景州知州調瀘州遇獻賊攻城多方守禦浹旬不下賊遁去後以松潘道蒞任過瀘啟門郊迎賊乘隙入瓊率屬吏巷戰罵不絕口支解以死妻舒氏引刀自刎僕婢數人相繼而殞署州事某申詳云力屈始擒有張巡許遠之風罵賊而死眞眞卿杲卿之比且臣死君妻死夫僕婢死主一門忠義古今罕見撫按交題贈太僕寺卿賜祭葬舒氏贈淑人敕建旌忠祠

方忠奕按寧海縣誌忠奕正學先生十世孫天啟辛酉拔貢任四川井研知縣崇禎末流寇張獻忠破成都脇忠奕使降不屈死之

李一鵬按扶風縣誌一鵬累官兩浙鹽運使姦剔獘釐升參政忤督鹽崔璫意左遷保寧知府繼升川西道副使潔己愛民始終一節崇禎甲申流寇張獻忠陷成都不屈死之妻賈氏同遇害焉

黃嘉寯子近衮

近扆

按寧波府誌嘉寯字仲吁天啟辛酉恩貢廷試第一授彭水令彭爲蜀巖邑地瘠民貧率多流亡催科甚苦嘉寯悉除耗獘用意招徠由是歸業者甚眾民立生祠以志不朽在任四載以卓異升貴州開州知州時土苗猖獗嘉寯執法不阿姦皆斂迹甲申民有父死憲獄而子爲之復仇者值流寇之亂聚土苗千餘假道於開嘉寯閉城拒之急求援於他邑而援兵無一至者城遂破賊欲脇之去嘉寯詈罵不屈被刺於股遂忍痛奔入城隍廟抱神大慟旋觸﹠﹟死子近近扆聞父殞亦奔至死所捐軀以殉焉長子近古在家往黔扶櫬上臺咸助貲以歸隨以其事上聞議卹在部尋因國變未邀恩賜

翟三策按寧陵縣誌三策生員崇禎末寇勢猖獗所在城陷其及門力勸出奔三策堅執不從止與一子偕往城破之日慷慨悲嘆遂投廟井中死

汪之璞按安慶府誌之璞字石生英敏曠達善孫吳兵法崇禎末感中原鼎沸慷慨枕戈眾結寨昆侖推之璞與陳文露爲長流寇張獻忠環攻之璞屢出奇計多所斬獲寨賴以全嘗上剿撫八策於撫軍黃配元配元奇其才畱於麾下曰吾得之璞流寇不足平也會省親歸寨遇寇於菊花岡攫獲牌票脇之降大罵不屈賊怒支解之配元聞之大慟旌以匾額忠烈千古四字監軍道張亮親爲致祭云

樊明善按四川總志明善南充廩生闖賊破京城聞變大慟時撫軍龍文光駐節順慶明善喪服詣軍門曰鼎湖新去臣子不共戴天公聞變三日矣而無所施爲耶文光深謝之後破家募士與獻賊屢戰死之

晞容按四川總志晞容瀘州七寶寺僧人獻賊攻打豹子硐晞容奮臂曰硐中數百生靈豈可坐視其死遂糾合鄕勇五百餘人身先衝殺賊大敗硐圍乃解於是簡練精悍相持兩載先後殺賊千餘一日賊突至遂爲賊害

王蘋按四川總志蘋崇禎間武生獻賊至語其父曰食國家水土力不能報畢命可耳父然之賊至其父拔刀殺數賊死焉遂擒蘋蘋罵不絕口死

髙仲選按四川總志仲選汶川歲貢任大足教諭獻逆攻汶仲選子女投江死

周正子

成儒

陳天佑按四川總志正犍爲人獻賊據成都令州縣促之官正不從後被執與陳天佑同罵賊死子成儒與少弟議以家屬托其叔父曰臣死君子死父乃共奔賊營尋父屍抱哭願死賊並殺之

趙鴻偉子

星

按四川總志鴻偉安縣明經教子星成進士以義自守獻逆據成都逼子星赴監不應全家罹難

陳雲鵬按四川總志云鵬字淩斗漢州人父早逝率母教十六遊泮時奢酋亂援兵饑乏云鵬罄所有輸穀麥凡千五百石崇禎末獻逆搜執欲官之不從遂罹害

李資生按四川總志資生安縣監生總督宣大鑑之子也獻賊僭號催赴監資生嘆曰吾爲大臣子肯爲賊屈乎偕妻董氏共死

鍾子英按四川總志子英瀘州庠生崇禎末賊後繼以饑饉蜀人相食子英嘆曰吾讀聖賢書何忍目擊此乃尙貪生爲也妻某氏亦不忍離其夫遂攜手投於江

方旭按四川總志旭字升東崇禎時學生獻賊破瀘掠諸生至賊所有泣訴求脫刃者旭叱之曰我輩受國家養士之恩三百年矣恨不能噬賊之肉尙靦顏求活乎大丈夫死卽死耳哀乞何益賊大恚支裂之至死猶怒罵不已

王萬春按四川總志萬春瀘州衛指揮使崇禎末獻賊所至多降萬春率屯軍及招集義勇拒賊轉戰數日被執不屈闔家遇害

馬懷西馬孫鸞按四川總志懷西南充武生獻賊誘之官懷西曰寧作明朝武生豈作逆賊元老賊斬之懸其首東門其子亦哀慟而死同時西充縣廩生馬孫鸞罵賊被割舌死丘之坊按四川通誌之坊字燦吾成都人明經子祖徳初任山東濟南府推官受封如其銜之坊素以理學名城陷時之坊居鄕僞令招之之坊臥於﹠﹟曰吾受國恩已久更知誰耶掉臂復臥不食而死

李紹先按建昌府誌紹先字玉立廣昌人歲貢歷屏山鹽亭知縣屏山民有與盜同名者將吏械盜至路亡去因執同名者之子以抵其弟訟冤紹先訊之得實爲流涕釋出頃之眞盜來庭請死紹先亦釋之補鹽亭令張矮子以數十萬寇劍南諸親相戒勿往紹先慨然卽日單車就道旣至密遣壯士火發爲禿投賊中作內應約曰我兵俱以禿來殺諸發者則賊黨立盡行果效賊奔蓬萊溪賊狃於數勝驟敗怒益師來攻城紹先被執誘之降不可則劓之復啖以爵笑曰天下豈有五官不全而偃然民上者急殺我勿待遂受害部民與難者數百人

張洪儲按徳安府誌洪儲字仰源應城人天啟恩選甲子北雍選舉初除登封教諭復擢四川簡州刺史時奢寇殘蹂洪儲問民疾苦與之休息民歌再造立祠祀之癸未秦楚賊亂蜀舉洪儲監紀蜀軍甲申獻賊陷成都洪儲入蜀藩向北而縊人憫其忠烈斂於蜀藩梨花園其子應芳拔貢未仕

胡恆兄懷子之華

僕京兒羅大爵按安陸府誌恆字公占景陵人領萬曆乙卯鄕薦授會稽教諭入爲助教擢戶部郎中升川南道甲申賊陷成都恆時兼攝建昌諸道印聞成都失守提兵鎭雅州急遣偏將羅大爵救成都大爵敗死雅州吏王國臣叛降賊反兵劫恆恆不爲動因泣曰余家世食國厚祿何惜一死以報朝廷於是調諸路兵疾馳來援賊聞之發大隊迎擊兵敗被執國臣系恆如成都賊脇之降不屈臨死罵不絕口子之華聞變托孤於義士汪光翰乃率家屬投端公河死有幼僕京兒者見其主被執不忍捨同就戮所著有古歡堂詩集兄懷字公遠由鄕薦歷官戶部郎值賊陷都城爲遊騎所獲縛獻李自成榜掠不屈而死

王之賓按宜賓縣誌之賓恩貢崇禎甲申遇張獻忠難罵賊不屈死之

應端秩按宜賓縣誌端秩杭州人崇禎甲申以舉人令宜賓值流寇逼郡端秩獨抗節避烏蒙地仍集眾起義寇索之益急端秩堅守不出仗節以歿

梁應奎按宜賓縣誌應奎萬曆壬子舉人任獲嘉令以漕運解組居家教子以義方流賊執之大罵曰吾家世受國恩𨿽居林下惟死義耳賊怒殺之臨死北面拜痛哭朝廷數聲而受戮妻妾諸子皆遇害惟餘幼子

李師武按宜賓縣誌師武生員與魚嘉鵬同舉義爲賊所執不屈磔之

郭大勛按宜賓縣誌大勛邑生員爲流賊所執不屈闔門被戮

李合宗梁爲憲按宜賓縣誌合宗字同原方伯文續之孫也幼篤孝友事繼母以孝稱且負性耿介動履不苟而好學廣交凡名下士無不延攬焉至其拯急救危有仗義風爲大司馬樊一蘅婿時獻賊陷蜀一蘅奉督軍剿賊之命賊遣僞都督至索之遂被執賊意欲藉以脇一蘅合宗不從械至成都見獻忠仍不屈罵不絕口庠生梁爲憲亦一蘅婿與合宗同志並械至成都俱死之

顧旦按上虞縣誌旦字君輝初授四川重慶府永川縣丞仁慈豈弟士民咸徳之崇禎甲申流寇蜂屯旦署篆永川倡義固守誓以死殉生擒僞將何湛元等城賴以全隨敍功升成都府銅梁縣尹賊切齒蝟兵環攻銅邑旦晝夜撫巡多方設備堅壘數月糧盡援絕城陷被執罵賊不屈遂死之時方酷暑被難旬日面目如生須髯戟豎賊驚以爲神相率羅拜而去

王永年按閬中縣誌永年號東陽世襲指揮使獻賊犯蜀永年率士卒遮殺數日以無援被執不屈賊肢解之

詹嘉顏按蒼溪縣誌嘉顏儒學教諭升梓潼知縣流寇忽至使子抱印奔告憲司嘉顏冠帶詈賊死

鄭夢眉按南部縣誌夢眉江西人崇禎壬午知縣事冰蘗自矢興利除獘政聲迥異甲申獻賊至夫婦守不屈題詩於壁遂自經

李用臺按南部縣誌用臺字近微爲總鎭甘良臣遊擊值猺獞臨境用臺督鄕勇千人前去楊十萬山堵截被圍奮勇殺賊數十人知不能脫乃自刎死

忠烈部名臣列傳五十四

明二十五

劉世俊按廣元縣誌世俊利州衛指揮使明末張獻忠據蜀稱帝授以僞遊擊職銜世俊曰吾家世受國恩有死無二激怒賊將遣兵圍捉抗賊而死

李亨吉父國柄

兄元吉

按榮縣誌亨吉廩生父國柄以選貢任蒙化府經歷甲申獻賊陷成都榮路賊兵絡繹僞官到任數月國柄與子庠生元吉及亨吉誓不順賊後亨吉被執見賊帥不屈膝賊問曰爾膝不屈尙欲何爲亨吉曰吾膝所屈者天地君親師耳未有屈於反賊者賊帥喝令斷其足筋亨吉伸足受刃比令勿斷畱解西京又令煎水灌舌亨吉張口受之賊帥又止之只令割兩耳令亨吉嚼亨吉曰父母遺體吞之檻送成都至死罵不絕口父兄俱罹難

黎應大子照斗照逵照鸞

按峽江縣誌應大邑貢生素有文學名甲申後獻賊據蜀應大托老病潛於家密結鄰邑之倡義者志圖恢復川南以俟外援事泄賊支解之同子照斗照逵照鸞同日遇害罵不絕口父子死三日凜凜有生气邑人士深痛之

張於廉按內江縣誌於廉字參和性淳朴弱冠登天啟丁卯賢書不以貴矜敝衣羸馬與妻鍾氏淡泊自甘初任彭澤令一介不取後爲仇誣歸獻賊據蜀賊將威逼出仕不從遂與妻遇害死時罵不絕口於廉平日吶吶不出諸口鄕人嘲爲爛善及赴義則慷慨異常賢者之不可測如此

章奇按安縣誌奇號輝甫邑諸生以割股稱孝襲指揮僉事任疊溪把總升守備管疊溪遊擊遇張獻忠據蜀奇奮力合剿不克督兵守睢水關全活難民甚眾誓不與賊同天卒於行間遠近悼惜

李資生按安縣誌資生監生大中丞鑑之子也積學有聲獻逆稱帝催赴監資生曰吾爲大臣子肯爲賊屈乎慷慨就義妻董氏共投繯死

汪源長按新津縣誌源長丙子拔貢甲申八月初九日獻賊僭位源長朝夕欷歔飲恨誓不欲生兀然嗒然形如槁木揭一聯於書室存心正大光明夜可焚香告上帝立身忠孝廉節日將披赤事明君值土人劫縣賊弁諜報成都執縛獻功源長怒罵不絕口立時死於亂刀之下妻徐氏聞夫慘死哭曰吾夫讀書一世平日以古人忠義事語我我豈復偸生耶語畢遂投繯死

藍燦按新津縣誌燦諸生學行篤實教授生徒頗有澹臺氏之風素爲長邑者所敬愛子正色謹庭訓崇禎丁丑列黌序爲弟子員賊僭號開科取士賊博士誘諸士報各學冊赴闈燦哭語其子曰兒知之乎此一网打盡法也寓焚坑於棘院目前子衿無﹠﹟類日後林總靡孑遺其端見矣吾爲爾贖冊名可活爾奉母以圖遠避後燦同多士被殺於東門新橋積屍河水爲之不流妻袁氏聞變自經死

鄒奇勛按新津縣誌奇勛諸生江西布政遇之侄獻逆入成都舉家自縊而亡

龍新明按仁壽縣誌新明字時學邑庠生天性嚴直不畏彊禦家𨿽貧好施與攻治諸子百家書尢精醫業傳家惟耕讀二事遂立石以示永遵年七十餘歲子登科第累官白水副戎適獻賊屠蜀與子相隔乃集鄕勇以拒賊全活族姓以及一方遂被寇執罵不絕口死之

賈鍾斗按仁壽縣誌鍾斗崇禎己卯舉人十七年流賊據成都率鄕勇格鬥死之

劉士愷按仁壽縣志士愷庠生同舉人賈鍾斗禦賊死之

牟景按中江縣誌景字行臺獻賊徵蜀紳士不屈死之

趙之炳按溫江縣誌之炳江南安慶人以孝廉身任溫江縣令於崇禎十七年奉上臺行取赴成都監軍獻逆破城被獲罵賊受戮而亡

陳星聚按溫江縣誌星聚生員獻賊逼考抗不就道罵賊赴水而亡

卜大經按綿竹縣誌大經江南人崇禎末任綿竹典史獻賊掠綿竹大經與其僕縊死

髙中選子

徳馨

按汶川縣誌中選本縣人由貢士授大足縣教諭素頌感應篇一日紅光照室聞李自成破京都中選曰此可歸矣顧其子女曰有能隨我者爲孝赴河而死其子徳馨等七人亦隨之投河吁女賢子孝而父義千古幾人哉

車十乘按長壽縣誌十乘崇禎丙子科武舉時中原鼎沸土賊乘間而起殺縣尉邑宰被圍十乘率義兵救之邑宰洪垣星以功上巡撫卲授守備職鎭廣元百戰關又以功超升參將後遣徵下川東流寇至忠州遇寇大至十乘知勢不能敵命長子文軾上岸復大呼曰汝可速逃延吾一脈爾父不復生矣遂劈舟沈水死

陳新第按長壽縣誌新第貴州定番州知州流賊張獻忠圍城新第悉力拒守城破被執罵賊死州建表烈碑志之

華成實按長壽縣誌成實庠生寓定番州佐新第守城城陷不屈死

譚文化按潼川州誌文化壬戌進士兵部郎被獻賊逮至成都罵不絕口而死

李如金按潼川州誌如金潼川庠生崇禎末獻賊屠戮如金與母潛入山中其母被執如金不自匿遂挺身出求代母死同匿者止之如金曰吾母可生我死何憾竟至賊所引頸受戮

王奇秀按潼川州誌奇秀潼川庠生性慷慨甘淡泊獻賊入潼肆害奇秀憤激罵賊被執殺之

王幹城按潼川州誌幹城潼川人自幼讀書气慷慨性孝友閭裏奇之年三十未第嘗謂大丈夫立身報國志在乘時何拘拘乃爾遂棄儒業事孫吳崇禎末獻賊煽亂巡撫邵捷春徵取有能幹城往應之所至必克督師楊嗣昌聞而重其人授以遊擊令幹城分兵援剿及賊入夔門勢甚大倉卒歸裏拜廬墓訣曰忠孝兩難後恐不復生爲王氏子矣會集義勇萬餘與賊數戰殿衛流民全活甚眾賊羨其勇志在必得因舉全師困幹城於雲臺內外無援戰三日不出力窮矢盡奮臂大呼曰勢至此吾願已矣力斬數人而死

李先春按建昌衛志先春撫夷同知駐越嶲流賊破衛父子主僕俱赴火死

髙明按建昌衛志明建昌衛人以明經任湖廣長沙縣事有治聲丁內艱還裏時流賊進建昌明督士民拒於焦家堡賊勢眾不能支明泣嘆曰我受朝廷祿豈可從賊乎遂進室自焚死

沈履祥按寧波府誌履祥字其旋登崇禎十年進士授候官令淸廉慈惠稱治第一丁內艱歸服闋補甌寧旋遭國變拊膺大慟北向拜君東向拜父遂自縊履祥賦性醇厚與人交恂恂如不能言而於君國大節獨能慷慨激烈視死如歸可謂得正而死矣

張夢鏡子漸鴻漢鴻海鴻賓鴻蜚鴻

按長樂縣誌夢鏡字無垢生平曠達髙雅樂羣和易初以幼童補弟子員累試冠庠登歲進士籍其子五人漸鴻漢鴻海鴻賓鴻蜚鴻俱齊敏膺廩於庠時人有燕山之譽年近六旬侍養九十七壽母承順無違母卒服闋始受平樂府經歷屢爲上臺所獎異前後委署昭平縣及永安州事有治聲升浙江鹽運司判會崇禎末潰亂城陷父子六人俱死國難年六十七歲

李信楊諸生許士楷按江寧府誌信字吾斯文定曾孫由貢生選和平縣尹至任未幾城破信與其次子三子一時俱死一老諸生楊姓者江右人相隨署中曰吾亦江右文學也忍獨生乎亦相繼死有許士楷者亦邑人讀書未成至是七日不食死

何弘仁按紹興府誌弘仁字書臺山陰人崇禎丁丑進士授髙要令聞京城陷以書系衣帶曰死臣分也敢愛身乎吾兒宜食貧安分以慰先人志遂自經於白峯嶺下

姚應元子

冕

按平遠縣誌應元廣西思恩經歷居官正直崇禎末應元死難子冕邑庠生聞訃冒險往尋而舁父骸千里返家途遇賊露刃叱曰與我金不者一揮兩骷髏矣冕抱父骸哀哭卒遇害邑侯劉駿名旌曰卞家父子

鄭同元子

振芳

按潮州府誌同元字黃中潮陽人爲文匠心獨出俯視一切天啟丁卯舉於鄕登崇禎甲戌進士授六合縣六合巖邑也同元下車摘伏如神案無畱牘有盜行劫被獲扳常州蜑戶九人訊者擬大辟院司以同元有能名檄越郡覆鞫同元謂常州去大江三百餘里豈有一夜可往返行劫者報上得釋六合舊無城郭慮流寇侵軼請浚濠樹柵爲守圉計適調來川兵潛勾寇夜馳猝至川兵啟柵迎之同元率士民退焚冶浦橋以保倉庫無恙移時操院師救至寇乃遁去同元緣此絓吏議待罪五載論戍於臺到伍往海門觀形勢倡議建立炮臺當事上其議朝論韙之癸未奉旨賜環始得奔母喪甲申大旱米湧貴坊民聚羣搶奪同元與邑長謀戢之﹠﹟室閉糴與私販出境者法無赦令下而米價頓平民安戢如故燕京淪陷聞變痛哭後遁迹梧桂間值容縣兵叛遇變不屈與長子貢生振芳同日殉難

王運開按峽江縣誌運開字旦籙永丰鄕人崇禎庚午孝廉授雲南永昌府推官獻黨入滇攻永昌運開結同官協力禦守以圖外應後力不能支城破因整肅衣冠向北闕再拜死之一時爲之感慟運開素性剛直學術眞醇忠孝一節人益信之

李兆旗子

淳

按雲南通誌兆旗昆陽人崇禎庚午歲貢任江南廬江訓導持躬淸介率士多方後致仕歸流寇圍城兆旗守北門城陷被執不屈罵賊而死子淳年十五同父守城見父遇難痛哭罵賊亦死院司道府旌其忠節

史可法按明外史本傳可法字憲之順天大興人世錦衣百戶祖應元舉於鄕官黃平知州有惠政語其子從質曰我家必昌從質妻尹氏有娠夢文天祥入其捨生可法事親以孝聞舉崇禎元年進士授西安府推官賑荒卹民戢姦弭盜能聲大著稍遷戶部主事歷員外郎郎中嘗督太倉及遼餉所至砥節奉公八年遷右參議分守池州太平其秋總理侍郎盧象升大舉討賊攺可法副使分巡安慶池州監江北諸軍未幾黃梅賊掠宿松潛山太湖將犯安慶知可法有備遁去可法追至潛山天堂寨搜賊賊多死明年正月祖寬大破賊滁州賊盡走河南江北稍靖可法以其間搜軍實治戰具軍特精至十二月賊馬守應合羅汝才李萬慶自鄖陽東下江北震動可法馳駐太湖城外當其衝賊聞不敢逼十年正月從間道突安慶石碑鎭參將潘可大來援賊移桐城可大赴救賊北走爲廬鳳軍所扼復回桐城可法趨赴知縣陳爾銘堅守賊不敢攻掠四境可法與可大剿捕斬獲多賊走廬江去已犯潛山可法與左良玉敗之楓香驛賊乃竄潛山太湖山中三月可大及副將程龍敗歿於宿松賊愈張分其黨搖天動別爲一營而合八營二十餘萬眾分屯桐城之練潭石井鋪陶衝驛連營六十里可法備嚴不敢犯閏四月總兵牟文綬劉良佐以兵至戰於掛車河賊少退七月廷議安慶急宜設重臣鎭之卽擢可法右僉都禦史巡撫安慶廬州太平池州四府及河南之光州光山固始羅田湖廣之蘄州廣濟黃梅江西之徳化湖口諸縣提督軍務設額兵萬人賊已東陷和州含山定遠六合犯天長盱眙乃趨河南安廬間得暫息可法奏免被災田租募壯士繕甲仗日夜爲戰守計其冬賊復犯潛山爲部將汪云鳳所敗老回回掠舒城廬江亦爲京軍所破乃遁入大山時出劫掠可法東西馳禦而監軍僉事湯開遠善擊賊賊憚此二人稍稍避其鋒十一年夏兵部尙書楊嗣昌以平賊逾期普議文武諸臣罪可法亦戴罪立功可法短小精悍面黑目爍爍有光持身廉接士信雜處行伍間與下同勞苦軍行士不飽不先食未授衣不先禦以故得士死力連敗賊英山六合順天王遂乞降當是時總理侍郎熊文燦大布招降令賊多降未降者亦觀望且勢孤以故警漸稀而可法於十二年夏丁外艱去十四年起戶部右侍郎兼右僉都禦史代朱大典總督漕運巡撫鳳陽淮安揚州漕挽歲愆期缺額幾百萬可法劾罷督糧道三人增設漕儲道一人大浚河南愼簡運官盡祛諸蠹獘鳳陽總督髙斗光討賊無功有議用可法者禦史劉逵言可法理漕有效不宜易乃已廷議將易兵部尙書陳新甲尙書劉遵憲言官章正宸等十一人﹠﹟舉可法章下吏部尙書李日宣等言可法文武才而漕事方亟宜俟報竣召用乃復畱十六年七月拜南京兵部尙書參贊機務武備久弛可法奏行更新八事十七年四月朔知賊犯宮闕大會羣寮誓師勤王檄諸鎭兵﹠﹟進而身渡江抵浦口乃聞北都陷大慟頭觸柱血流被體縞衣發喪欲長驅死賊或說可法曰社稷無主盍立君以圖恢復可法然之會南京諸大臣議立君張愼言呂大器姜曰廣等言福王倫序當立而有七不可貪淫酗酒不孝虐下不讀書干預有司也惟潞王賢明當立移牒可法可法亦以爲然鳳陽總兵馬士英潛與阮大鋮定計將立福王以書咨可法可法卽以七不可之說告而身還南京士英已與黃得功劉良佐劉澤淸髙傑發兵送福王至儀眞可法乃與諸大臣具啟奉迎五月朔王謁孝陵奉先殿畢出居內守備府羣臣入朝王色赧欲避可法言殿下宜正受旣朝議戰守可法言王當素服郊次發師北徵示天下以必報讎之義王唯唯明日再朝出議監國事張愼言曰國虛無人可遂卽大位可法曰太子存亡未卜倘南來若何誠意伯劉孔昭曰今日旣定誰敢復更可法曰稍緩數日亦無害乃退初三日王監國廷推閣臣眾舉可法及髙弘圖姜曰廣孔昭攘臂欲﹠﹟列可法曰本朝無勛臣入閣例孔昭勃然曰卽我不可馬士英何不可乃並推士英又議起廢共推鄭三俊劉宗周徐石麒孔昭特舉阮大鋮可法曰此先帝欽定逆案毋庸再言乃已越二日拜可法禮部尙書兼東閣大學士與士英弘圖﹠﹟命可法仍掌兵部事士英仍督師鳳陽乃定京營制如北都故事侍衛及錦衣衛諸軍悉入伍操練錦衣東西兩司房及南北兩鎭撫司官不備設以杜告密安人心當是時士英旦夕冀入相及命下大怒卽以可法七不可書密奏於王而擁兵請入覲拜疏卽行可法以士英入勢不兩立謀避出外十二日請督師淮揚諸生盧渭等抗疏請畱有秦檜在內李綱居外宋終北轅語不納十五日王卽位明日可法卽陛辭加太子太保攺兵部尙書武英殿大學士百官郊餞可法疏辭士英卽以是日入直可法與士英弘圖曰廣議分廬鳳淮揚爲四鎭屏蔽江南卽以得功良佐澤淸傑爲之俄封得功侯良佐等伯諸鎭遂各擁重兵朝廷不能制可法啟行卽令遣使訪大行帝後梓宮及太子二王所在又令祭告泗鳳二陵可法去士英孔昭輩益無所憚孔昭以愼言舉吳甡嘩殿上至拔刀以逐可法聞之上疏曰先帝用人無成心袁繼咸及士英皆起戍籍甡奉命南徵因候唐通兵不至稽遲蒙譴其過可原北都之變文臣固多﹠﹟國武臣豈皆盡忠若各執成心日尋水火朋黨一分禍安所底士英孔昭輩卒持甡不用可法祭二陵畢上疏曰陛下踐阼之始祇謁孝陵哭泣盡哀道路感動若躬謁二陵親見鳳泗境中蒿萊滿目雞犬無聲當益悲憤願愼終如始處深宮廣廈則思東北諸陵魂魄之未安享玉食大庖則思東北諸陵麥飯之無展膺圖受籙則念先帝之集木馭朽何以忽遘危亡早朝晏罷則念先帝之克儉克勤何以卒隳大業戰兢惕厲無時怠荒則二祖列宗必默佑中興若晏處東南不思遠略賢姦無辧威斷不靈老成投簪豪傑裹足祖宗怨痛天命潛移東南一隅未可保也王嘉答之得功澤淸傑皆欲駐揚州以兵爭傑先至大淫掠城外死者無算城中人恟懼登陴固守傑攻之浹月澤淸又大掠淮上良佐以臨淮人不納其兵亦攻圍之朝命可法往解得功良佐澤淸皆聽命乃詣傑傑素憚可法盡瘞暴骸朝可法帳中辭色俱變惴惴若不可測者而可法坦懷待之偏裨皆接以溫語一軍遂安然自是易可法用己甲士防衛所移文檄必取視乃行可法爲具疏以瓜洲城屯其眾揚州以安可法遂開府揚州六月李自成敗棄京師西走靑州諸郡縣並殺賊僞官據城自保未知南都建國事可法請速頒監國登極二詔慰山東河北軍民心從之可法乃開禮賢館招四方才智下僚有才被棄者亦悉舉任用之以監紀推官應廷吉領其事盧渭等皆與幕府稱得人七月大學士弘圖乞休請召可法不從八月可法出巡淮安閱澤淸士馬復返揚州屢疏請餉爲進取資士英念可法與諸鎭合將不利己故靳不發以阻壞其事可法復疏趣之因言近來人才日耗仕路日淆由名心勝而實業不修議論多而成功絕少遇淸卿臺省則曰謀猷經濟非其人不可遇錢谷之任則曰此危地何爲困我輩此推彼卸姑付庸人倏用倏更有同兒戲卽偶出特簡亦必百計求全非托病則棄官曾無爲國家實心任事者以致敗壞至此今事勢更非昔比必專主討賊復讎捨籌兵籌餉無議論捨治兵治餉無人才有摭拾浮談巧營華要者罰無赦停不急官罷不急務俾大小臣工並力恢復則中興之業可成王亦優獎之而不能行也初可法虞傑跋扈故駐得功儀眞以防之至九月朔得功傑構兵曲在傑賴可法調劑事始解遂以是月巡儀眞閱得功士馬銳意進兵河南朝諭北使方行兵不宜繼進遂止時北都降賊諸臣以賊敗南還可法言諸臣原籍北土者宜令赴吏兵二部錄用否則絕其南歸之心又言北都之變凡屬臣子皆有罪若在北者始應從死豈在南者獨非人臣卽臣可法謬典南樞臣士英叨任鳳督未能悉東南甲疾趨北援鎭臣澤淸傑以兵力不支折而南走是首應重論者臣等罪也乃因聖明繼統鈇鉞未加且恩榮疊被獨於在北諸臣毛舉而槪繩之豈散秩閒曹責反重於南樞鳳督哉宜摘罪狀顯著者重懲示儆若僞命未污身被刑辱皆當置不問其逃避北方徘徊後至者許戴罪討賊赴臣軍前酌用廷議﹠﹟從之然其後繩從賊者以重法而罪大者或反獲庇以免不盡如可法言也傑居揚州桀驁甚可法待以至誠且開導君臣恩義傑大感悟攺節易行一聽其指揮會自成敗還陜西可法將北行傑卽於十月中帥師進可法亦赴淸江浦遣官屯田開封爲經略中原計當是時諸鎭各分汛地擇便利者自王家營而北至宿遷最衝要諸鎭不敢任可法自任之令幕下文武築壘緣河南岸十一月四日舟次鶴鎭諜報宿遷被兵可法不爲止復進至白洋河命﹠﹟兵劉肇基往援無何邳州受圍肇基復援之相持半月而解時自成遁關中猶未滅可法請頒討賊詔書言自三月以來大讎在目一矢未加昔晉之東也其君臣日圖中原而僅保江左宋之南也其君臣盡力楚蜀而僅保臨安蓋偏安者恢復之退步未有志在偏安而遽能自立者也大變之初黔黎灑泣紳士悲哀猶有朝气今則兵驕餉絀文恬武嬉頓成暮气矣河上之防百未經理人心不肅威令不行復讎之師不聞及關陜討賊之詔不聞達燕齊君父之讎置諸膜外夫我卽卑宮菲食嘗膽臥薪聚才智精神枕戈待旦合方州物力破釜沈舟尙虞無救以臣觀廟堂作用百執事經營殊有未盡然者夫將所以能克敵者气也君所以能禦將者志也廟堂志不奮則行間气不鼓夏少康不忘出竇之辱漢光武不忘薪之時臣願皇上爲少康光武不願左右在位僅以晉元宋髙之說進也憶臣等初迎聖駕時陛下言及先帝則泣下沾襟恭謁孝陵則淚痕滿袖皇天后土實式鑑臨曾幾何時頓忘斯志先皇帝死於賊恭皇帝亦死於賊此千古未有之痛國家變出非常在北諸臣死節者無多在南諸臣討賊者復少此千古未有之恥夫庶民之家父兄被殺尙思穴胸斷脛得而甘心況在朝廷顧可膜置臣恐恢復無期卽偏安亦未可保也今宜速發討賊之詔責臣與諸鎭悉簡精銳直指秦關懸上爵以待有功假便宜而責成效絲綸之布痛切淋漓庶海內忠臣義士聞而感憤且國家遘大變陛下嗣登大寶原與先朝不同諸臣但有罪之當誅曾無功之足錄臣於登極詔﹠﹟特將加恩一款刪除不意後來仍復開載致貽笑天下今恩外加恩紛紛未已武臣腰玉名器濫觴自後尢宜愼重專待有功庶猛將武夫有所激厲至兵行討賊最苦無糧搜括不可行勸輸亦難繼請將不急之工程可已之繁費一切報罷朝夕之燕衎左右之進獻一切謝絕卽事關典禮萬不容已者亦槪從節省蓋賊一日未滅卽有深宮曲房豈能安處卽有錦衣玉食豈能安享必刻刻在雪恥報讎振舉朝精神萃萬方物力盡並於選將練兵一事庶人心可鼓天意可回疏出朝野傳誦而士英輩耽於宴樂不卹也及邳宿被兵可法飛章以報而士英謂可法徒欲敍防河將士功卒不省方諸鎭之初設也可法欲用其師以北及位秩旣崇咸無進師意且數相攻可法深悔之語其客言斬己及弘圖士英曰廣四人頭爲任事不忠之戒太息而起上疏言先帝待諸鎭甚厚陛下封諸鎭甚隆乃不思報國自弄干戈捨父母之讎尋同室之斗今和議不成惟有言戰戰非諸鎭事而誰事乎可法每繕疏循環諷誦聲淚俱下旁觀者無不感泣扼於士英大鋮第取優旨報之而已河上告警可法求援益切詔良佐得功率師扼潁壽傑進兵歸徐傑至睢州爲許定國所殺部下兵大亂睢州旁近二百里殺戮無遺可法聞急如徐州而傑諸將互雄長幾爲變可法以總兵李本身傑甥用爲提督代統其兵諸將各分地又立傑子元爵爲世子請卹於朝軍乃定侍講衛引文陷賊南旋傑以其同鄕請爲己監軍命以原官兼兵科給事中赴傑軍傑已死引文知士英輩不悅可法疏言督師贅也且可法空得名當召置綸扉備顧問否則聽歸故鄕毋令久居要津況淮南一隅旣有督師又有提督髙起潛總督王永吉一柄三操不若專任起潛或永吉令可法還朝可法遂乞休不聽而士英立擢引文兵部右侍郎總督傑營將士將士已歸可法咸憤怒引文至任無一人謁者可法將還揚州未至得功來襲欲代統傑軍城中大懼可法急遣同知曲從直等解之乃引去可法尋至揚州值莊烈帝忌辰上疏言天運已周君讎未報請先斬臣以勵天下時山東河南北已失將逼淮南客請移泗州防護祖陵可法然之遂命幕僚載輜重先赴會左良玉稱兵將犯闕王手書召可法入援遂卽日發兵渡江抵燕子磯良玉已爲得功所敗乃令速還防江可法請陛見不從以不獲覲君省母南面八拜慟哭而還抵天長檄召諸將救盱眙單騎直前不避風雨俄報盱眙已降泗州援將侯方巖全軍敗沒可法一日夜奔還揚州饑不得食城中人訛傳許定國兵至欲盡殲髙氏部曲遂斬關而出悉走泰州畜產舟楫一空可法嚴城守檄召各鎭兵無一至者總兵李棲鳳監軍副使髙岐鳳帥所部四千人入城二人有異志欲劫可法以獻可法叱之曰此吾死所也若輩何爲二人遂拔營出降城中勢益孤諸文武分陴拒守舊城西門最險要可法自守之作書寄母妻以無子命副將史徳威爲之後曰死葬我髙皇帝陵側越二日城破可法自刎不死命徳威刃之徳威痛哭不敢仰視一參將擁出小東門遂被執可法大呼曰我史督師也可速殺我勸之降不從遂被殺揚州知府任民育同知曲從直王纘爵江都知縣周志畏羅伏龍兩淮鹽運使楊振熙監餉知縣吳道正江都縣丞王志端幕客盧渭等皆死可法爲督師行不張蓋食不重味夏不箑冬不裘寢不解衣年四十餘無子其妻欲置妾太息曰王事方殷敢爲兒女計乎歲除遣文牒至夜半倦索酒未至呼其僕曰禮賢館諸士當與共飲夜已深可賫酒分饋之酒至庖人報殽肉已分給將士無可佐者乃取鹽豉下之可法素善飲飲數斗不亂在軍中絕飲是夕進數十觥思莊烈帝泫然淚下﹠﹟幾臥比明將士皆集轅門外門不啟左右遙語其故知府民育曰相公此夕臥不易得也命鼓人仍擊四鼓且戒左右毋驚相公須臾可法寤聞鼓聲大怒曰誰犯吾令將士進謁述民育意鼓人乃獲免時餉久不至軍士無以卒歲是歲元旦可法遂斷葷酒蔬食茗飲而已日治軍書至夜分隆冬盛暑不輟恐勞從人不令侍衛嘗孑處鈴閣或舟中有言宜警備者曰命在天人事何益後軍事益冗以監軍郎中黃日芳練達欲與同舟辭曰日芳老矣不能日侍左右公亦當自重毋食少事繁蹈前人轍且發書走檄幕僚爲之徵兵問餉有司事耳公何必晝夜損神躬親庶事乎可法笑不答初以定策功加少保兼太子太保以太后至加少傅兼太子太傅敍江北戰功加少師兼太子太師擒劇盜程繼孔功加太傅皆力辭不允後以宮殿成加太師力辭乃允可法旣死其後四方弄兵者多假其名號以行故時人謂可法不死云弟可程崇禎十六年進士擢庶吉士京師陷降賊賊敗南歸可法請下之刑部王以可法故令家居養母可程遂居南京後流寓宜興閱四十年而卒

任民育曲從直王纘爵周志畏羅伏

龍揚振熙吳道正王志端盧渭歸

昭髙孝纘王士琇王纘弟績

績陳

天拔戴之藩陸愉張有徳馮應昌

徐失名

按明外史史可法傳民育字時澤濟寧人天啟中舉於鄕善騎射常捍鄕人患眞定巡撫徐標請於朝用爲標下贊畫經理屯事眞定失南還福王時授亳州知州以才擢揚州知府可法倚之城被圍民育分門拒守及城破急還署緋衣端坐堂上欲擁之去不從遂見殺闔家男婦盡赴井死從直遼東人與其子守東門城破俱死纘爵鄞人工部尙書佐孫志畏亦鄞人起家進士年少气髙與髙傑將士不協數遭窘辱求解職會伏龍至可法卽命代之伏龍新諭人故梓潼知縣也受代甫三日振熙臨海人道正余姚人志端孝丰人渭字渭生長洲人居禮賢館久可法試以策擢特等以渭方歲貢當得官不受職而擬授昆山歸昭等二十餘人爲通判推官知縣甫二旬城陷渭監守鈔關投河死昭分守西門死從死者又十七人而揚州諸生亦多殉義者髙孝纘字申伯城破書衣衿曰首陽志睢陽气不二其心古今一致入學宮自經先聖座前王士琇設莊烈帝位泣拜與其弟同縊王纘字伯綿績字亞綿續字叔綿兄弟也並縊死又有畫士陸愉醫者陳天拔武生戴之藩義兵張有徳市民馮應昌舟子徐某皆自盡其他婦女死節者不可勝紀

何剛按明外史史可法傳剛字﹠﹟人上海人崇禎三年舉於鄕見海內大亂日講求濟世事好交天下豪俊與東陽許都善語之曰子所居天下精兵處盍練一旅以待用都諾而去十七年正月疏陳選練滅賊諸策帝褒納之又言國家設制科立資格以約束天下豪傑此所以弭亂非所以戡亂也今日救生民匡君國莫急於治兵願陛下親簡彊壯英敏之士命知兵大臣教習之日講韜鈐練筋骨拓膽智陛下時召試俟實學旣成特優其秩寄以兵柄必能建奇功當一面臣讀戚繼光書數言義烏東陽兵可用誠得召募數千加之訓練準繼光遺法分布河南郡縣大寇可平因薦都及錢塘進士姚奇引桐城諸生周岐陜西諸生劉湘客絳州舉人韓霖帝壯其言卽擢剛職方主事募兵金華而都已作亂前死霖亦爲賊用剛不知故﹠﹟薦之剛甫出都都城卽陷馳還其鄕先是賊逼京師剛友陳子龍夏允彜將聯海舟達天津爲緩急用募卒二千人至是令剛統率及子龍入爲兵科言防江莫如水師更乞廣行召募委剛訓練從之馬士英當國置疆事不問剛上疏言臣請陛下三年之內宮室不必修百官禮樂不必備惟日求天下奇才俾智謀者決策廉明者理財勇猛者禦敵爵祿賞賚不出此三者然後國富兵彊大敵可服若以驕悍之將馭無制之兵空言恢復是卻行而求前也優遊歲月潤色偏安錮豪傑於艸間迫梟雄爲盜賊是株守以待盡也惟廟堂不以浮文取士而以實績課人則眞才皆爲國用而議論亦省矣分遣使者羅艸澤英豪得才多者受上賞則梟傑皆畢命封疆而盜魁亦鮮矣東南人滿宜徙之江北或賜爵或贖罪則豪右皆盡力農事而軍餉亦充矣時不能用尋進本司員外郎以其兵隸史可法可法大喜剛亦以遇知己誓同生死士英惡可法並惡剛出爲遵義知府可法垂涕曰子去吾更誰仗剛亦泣曰剛誓與此城存亡安敢違公逾月而揚州被圍佐可法拒守城破投井死

吳爾塤按明外史史可法傳爾塤崇徳人舉崇禎十六年進士授庶吉士京師陷降於賊賊敗南還謁可法請從軍贖罪可法遂畱參軍事其父之屏方督學福建爾塤斷一指畀故人祝淵曰君歸語我父母悉出私財畀我餉軍我他日不歸以指葬可也尋從髙傑北徵至睢州傑被難爾塤流寓祥符遇一婦人自言福王妃爾塤因守臣附疏以進詔斥其妄言逮之可法爲救免後守揚州新城亦投井死

汪思誠按江南通誌思誠字純一貴池人倜儻好奇計崇禎間史可法備兵池皖廣攬人材陰察思誠守與才兼事無巨細悉使與聞故始自池皖備兵及後歷官咸左右之予官副總兵從可法以殉

楊時熙子

廷棟

按臨海縣誌時熙號知白萬曆丙午舉於鄕授遂安教諭升瓊州同知轉兩淮運同署運使事適值崇禎末年湖湘齊豫流寇充斥驕兵悍將壅上流商船不行餉無所出迨甲申冬四鎭旣立兵糧急如風火鹽餉解南悉爲賊所截乙酉四月大兵過淮督府史公可法駐揚州刑牲誓死守忠義感激人心僚屬義不忍去不數日而城被圍子廷棟諸生有文學先省父於署中城破同時死焉

金聲江天一按明外史本傳聲字正希休寧人好學工舉子業名傾一時崇禎元年成進士授庶吉士明年十一月都城告警聲慷慨乞面陳急務帝卽召對平臺退具疏言臣書生素矢忠義遭遇聖明日夜爲陛下憂念天下事今兵逼京畿不得不急爲君父用夫通州昌平都城左右翼宜戍以重兵而天津漕艘所聚尢宜亟防今天下艸澤之雄欲效用國家者不少在破格用之耳臣所知申甫有將才臣願仗聖天子威靈與練敢戰士爲國家捍彊敵惟陛下立賜裁許申甫者僧也好談兵方私制戰車火器帝納聲言取其車入覽授都司僉書卽日召見奏對稱旨超擢副總兵敕募新軍便宜從事攺聲禦史參其軍甫倉猝募數千人皆市井遊手所需軍裝戎器又不時給而是時總理滿桂節制諸軍甫不肯爲下桂卒掠民間甫軍捕之桂輒索去聲以兩軍不和聞帝卽命聲調護亡何桂歿甫連敗於柳林大井乃結車營蘆溝橋敵兵繞出其後禦車者惶懼不能轉殲戮殆盡甫亦陣亡聲痛傷之言甫受事日淺直前衝鋒遺骸矢刃殆徧非喋血力戰不至此帝亦傷之命予卹典聲恥無功請率參將董大勝兵七百人甫遺將古璧兵百人及豪傑義從數百人練成一旅爲劉之綸奇兵收桑楡之效不許俄以淸核軍需告竣奏繳關防請按律定罪再疏請罷斥皆不許東江自毛文龍被殺兵力弱勢孤聲因東宮冊立自請頒詔朝鮮俾聯絡東江張海外形勢帝𨿽嘉其意亦不果用尋上疏言陛下曉夜焦勞日親天下之事實未嘗日習天下之人必使天下才不才及才長短一一程量不爽方可斟酌位置往者陛下數召對羣臣問無所得鮮當聖心遂厭薄之臣愚妄謂陛下泰交尙未殷顧問尙未數不得謂召對無益也願自今間日禦文華令京卿翰林臺諫及中行評博等官輪番入直博諮廣詢而內外有職業者亦得不時進見政事得失軍民利病廟堂舉錯邊塞情形皆與臣工考究於燕閒之間歲月旣久品量畢呈諸臣才不才及才長短豈得逃聖鑑帝未及報聲再疏懇言之終不用遂屢疏乞歸後大學士徐光啟薦聲同修曆書辭不就以禦史召亦不赴八年春起山東僉事復兩疏力辭鄕郡多盜聲團練義勇爲捍禦十六年鳳陽總督馬士英遣使者李章玉徵貴州兵討賊迂道掠江西爲樂平吏民所拒擊比抵徽州境吏民以爲賊率眾破走之章玉諱激變謂聲及徽州推官吳翔鳳主使士英以聞聲兩疏陳辧帝察其無罪不問其年冬廷臣交薦卽命召用促入都陛見未赴而京師陷福王立於南京超擢聲左僉都禦史聲堅不起及南京城陷列郡望風迎降聲以閏六月懸髙皇帝像率士民拜哭糾集義勇保績溪黃山分兵扼六嶺寧國丘祖徳涇縣尹民興徽州溫璜貴池吳應箕等多應之乃遣使通表唐王授聲右都禦史兼兵部右侍郎總督諸道軍拔旌徳寧國諸縣九月下旬軍爲降禦史黃澍襲破聲被執至江寧語門人江天一曰子有老母不可死對曰天一同公起兵可不同公殉義乎遂偕死唐王贈聲禮部尙書謚文毅天一字文石歙諸生

忠烈部名臣列傳五十五

明二十六

劉宗周祝淵王毓蓍按明外史本傳宗周字起東山陰人父坡爲諸生母章氏﹠﹟甫五月而坡亡旣生宗周家酷貧攜宗周育之外家後以宗周大父老疾歸事之析薪汲水持藥糜伺息望顏三年未嘗少惰宗周少端﹠﹟稍長卽志聖賢之學然體孱甚母憂念不置遂成疾以貧故忍而不治萬曆二十九年宗周成進士母卒於家宗周奔喪旋裏爲堊室中門外日哭泣其中服闋選行人請養祖父母遭喪居七年始赴補而以母節聞於朝建坊旌表光宗在東宮久輟講宗周抗疏言之帝不省時朝中有昆黨宣黨咸與東林爲難宗周上言東林顧憲成講學處髙攀龍劉永澄姜士昌劉元珍輩皆賢人於玉立丁元薦亦較然不欺其志有國士風是故摘流品可也爭意見不可攻東林可也黨昆宣必不可黨人大嘩禦史孫光裕上疏力詆帝不問乃請告歸天啟元年起儀制主事抗疏言魏進忠導皇上馳射戲劇而奉聖夫人客氏出入自由無以閒內外且一舉逐諫臣三人罰一人皆出中旨左右將日進鷹犬聲色指鹿爲馬生殺予奪制國家大命今東西方用兵柰何以天下委閹豎乎進忠者卽魏忠賢也大怒欲重譴之大學士葉向髙等力救乃停俸半年尋以國法未伸請戮崔文升以正弒君之罪戮盧受以正交私之罪戮楊鎬李如禎李維翰鄭之範以正喪師失地之罪戮髙出胡嘉棟康應干牛維曜劉國縉傅國以正棄城逃潰之罪急進李三才爲兵部尙書錄用淸議名賢丁元薦李朴等諍臣楊漣劉重慶等以作仗節徇義之气帝切責之累遷光祿丞尙寶太僕少卿未幾移疾歸四年起右通政至則忠賢已逐東林殆盡宗周復固辭忠賢責以矯情厭世遂削奪崇禎元年冬召爲順天府尹疏辭不許明年九月入都上疏曰陛下勵精求治宵旰靡寧然程效太急不免見小利而速近功何以致唐虞之治夫今日所急急於近功者非兵事乎誠以屯守爲上策簡卒節餉修刑政而威信布之需以歲月未有不望風束甲者而陛下方銳意中興刻期出塞當此三空四盡之秋竭天下之力以奉饑軍而軍愈驕聚天下之軍以博一戰而戰無日此計之左也今日所規規於小利者非國計乎陛下畱心民瘼惻然痌而以司農告匱一時所講求者皆掊克聚斂之政正供不足繼以雜派科罰不足加以火耗水旱災傷一切不問敲撲日峻道路吞聲小民至賣妻鬻子以應有司以掊克爲循良而撫字之政絕上官以催徵爲考課而黜陟之法亡欲求國家有府庫之財不可得矣功利之見動而廟堂之上日見其煩苛事事糾之不勝糾人人摘之不勝摘於是名實紊而法令滋頃者特嚴贓吏之誅自宰執以下坐重典者十餘人而貪風未盡息所以導之者未善也賈誼曰禮禁未然之先法施已然之後誠導之以禮將人人有士君子之行而無狗彘之心所謂禁之未然也今一切詿誤及指稱賄賂者卽業經昭雪猶從吏議深文巧詆絕天下遷攺之途益習爲頑鈍無恥矯飾外貌以欺陛下士節日隳官邪日著陛下亦安能一一察之且陛下所以勞心焦思於上者以未得賢人君子用之也而所嘉予而委任者率多奔走集事之人以摘發爲精明以告訐爲正直以便給爲才諝又安得賢者用之卽得其人矣求之太備或以短而廢長責之太苛或因過而成﹠﹟有動遭譴謫已耳陛下所擘畫動出諸臣意表不免有自用之心臣下救過不給讒諂者因而間之猜忌之端遂從此起夫恃一人之聰明而使臣下不得盡其忠則耳目有時壅憑一人之英斷而使諸大夫國人不得衷其是則意見有時移方且爲內降爲畱中何以追喜起之盛乎門戶二字數十年來殺天下多少正人傷天下多少元气而今猶葛藤未了陛下欲折君子以平小人之气用小人以成君子之公前日之覆轍將復見於天下也陛下求治之心操之過急醞釀而爲功利功利不已轉爲刑名刑名不已流爲猜忌猜忌不已積爲壅蔽正人心之危所潛滋暗長而不自知者誠能建中立極默證此心使心之所發悉皆仁義之良仁以育天下義以正天下自朝廷達於四海莫非仁義之化陛下已一旦躋於堯舜矣帝謂宗周語疏闊而嘉其忠藎下所司知之未幾都城戒嚴帝不視朝章奏多畱中不報傳旨辦布囊八百中官競獻馬騾又令百官進馬宗周曰是必有動上以遷幸者乃詣午門叩頭諫曰國勢彊弱視人心安危乞陛下出禦皇極門延見百僚明言宗廟山陵在此固守外無他計且速發章奏早決廟謨俯伏待報自晨迄暮中官傳旨乃退又造內閣言之諸閣臣唯唯而已帝用滿桂爲武經略使中官提督京營協理城守宗周言桂不勝任而宦官典兵必﹠﹟國不報已而桂果敗時逆案𨿽定其遺黨猶在朝乘國家多事謀傾東林去之大臣韓爌錢龍錫李邦華喬允升曹於汴張鳳翔胡世賞朱世守一時﹠﹟斥順天巡撫方大任夙附東林亦疏詆道學宗周言爌於汴立身無玷鳳翔邦華有才世賞世守端謹以時艱詿誤方亟望賜環而忌者鼓掌稱快且朝夕倡黨論以肆羅織夫兵禍亟正臣子臥薪嘗膽時何暇乘機逞報復至如大任者謂非一罵道學無以自脫於東林而不知立論之舛所關世道人心不淺也疏亦不報滿桂旣歿帝出馬世龍於獄命爲總理任張鳳翼總督禦史吳阿衡監軍宗周劾三人不足用己復進祈天永命之說言法天之大者莫過於重民命則刑罰宜當宜平陛下以重典繩下逆黨有誅封疆失事有誅一切詿誤重者杖死輕者謫去朝署中半染赭衣而最傷國體者無如詔獄副都禦史易應昌以平反下吏法司必以鍛煉爲忠直蒼鷹乳虎接踵於天下矣願體上天好生之心首除詔獄且寬應昌則祈天永命之一道也法天之大者莫過於厚民生則賦斂宜緩宜輕今者宿逋見徵及來歲預徵節節追呼閭閻困敝貪吏益大爲民厲貴州巡按蘇琰以行李被訐於監司巡方黷貨何問下吏吸膏吮脂之輩接迹於天下矣願體上天好生之心首除新餉並嚴飭官方則祈天永命之又一道也然陛下天之宗子而輔臣宗子之家相也陛下夢卜求賢參大政者率由特簡亦願體一人好生之心毋驅除異己構朝士以大獄結國家朋黨之禍毋寵利居功導人主以富彊釀天下土崩之勢周延儒溫體仁見疏不懌以時方禱雨而宗周稱疾指爲偃蹇激帝怒擬旨詰之且令陳足兵足餉之策宗周條畫以對延儒輩不能難京尹爲卿貳遷轉之階無舉其職者宗周政令一新挫豪家尢力閹人言事輒不應或相詬誶宗周治事自如武淸伯蒼頭毆諸生宗周痛捶之枷武淸門外嘗出見優人籠篋焚之通衢賙卹單丁下戶備至居一載謝病歸都人爲罷市八年七月內閣缺人命吏部推在籍者以孫愼行林釪及宗周名上詔所司惇趨宗周固辭不許明年正月入都愼行已卒與釪同入朝帝問人才兵食及流寇猖獗狀宗周言陛下求治太急用法太嚴布令太煩進退天下士太輕諸臣畏罪飾非不肯盡職業故有人而無人之用有餉而無餉之用有將不能治兵有兵不能殺賊流寇本朝廷赤子撫之有道則還爲民今急當以收拾人心爲本收拾人心當先寬有司參罰參罰重則吏治壞吏治壞則民生困盜賊由此日繁帝又問兵事宗周言禦外以治內爲本內治修則遠人自服帝舜干羽舞而有苗格願陛下以堯舜之心行堯舜之政則天下自平對畢趨出帝顧溫體仁迂其言命釪輔政宗周他用旋授工部左侍郎逾月上痛憤時艱疏言陛下銳意求治而二帝三王治天下之道未暇講求施爲次第間多未得要領者首屬意於邊功而罪督遂以五年恢復之說進是爲禍胎己巳之役謀國無良朝廷始有積輕士大夫心自此耳目參於近侍腹心寄於幹城治術尙刑名政體歸業脞天下事日壞不可救廠衛司譏察而告訐之風熾詔獄及士紳而堂廉之等夷人人救過不給而欺罔之習轉甚事事仰成獨斷而諂諛之風日長三尺法不伸於司寇而犯者日眾詔旨雜治五刑歲躬斷獄以數千計而好生之徳意泯刀筆治絲綸而王言誅求及瑣屑而政體傷參罰在錢谷而官愈貪吏愈橫賦愈逋敲撲繁而民生瘁嚴刑重斂交困而盜賊益起總理任而臣下之功能薄監視遣而封疆之責任輕督撫無權而將日懦武弁廢法而兵日驕將懦兵驕而朝廷之威令並窮於督撫朝廷勒限平賊而行間日殺良報功使生靈益塗炭一旦天牖聖衷撤總監之任重守令之選下弓旌之招收酷吏之威維新之政次第舉行方與二三臣工洗心滌慮以聯泰交而不意君臣相遇之難也得一文震孟而以單辭報罷使大臣失和衷之誼得一陳子壯而以過戇坐辜使朝寧無吁咈之風此關於國體人心非淺鮮者陛下必體上天生物之心以敬天而不徒倚風雷必念祖宗鑑古之制以率祖而不至輕攺作必法堯舜之恭己無爲以簡要出政令法堯舜之舍己從人以寬大養人才法堯舜之從欲而治以忠厚培國脈並法三王之發政施仁亟議拊循以收天下泮渙之人心而且還內廷掃除之役杜後世宦官之釁正懦帥失律之誅杜後世藩鎭之釁愼天潢攺授之途杜後世宗藩之釁三釁旣除亟下尺一之詔痛言前日所以致賊之由與民更始遣廷臣賫內帑巡行郡國爲招撫使以招其無罪而流亡者陳師險隘堅壁淸野聽其窮而自歸誅渠之外猶可不殺一人而畢此役奚待於觀兵哉疏入帝怒甚諭閣臣擬嚴旨不稱令再擬每擬上帝輒手其疏再閱起行數周已而意解但降旨詰問謂當虛心酌慮且獎其淸直宗周感激遂陳人心道心之辧勸帝執中以出政時太僕缺馬價有詔願捐者聽體仁及成國公朱純臣以下皆有捐助又議罷明年朝覲宗周以輸貲免覲爲大辱國帝𨿽不悅心嘉其忠益欲大用體仁懼亟募山陰人許瑚疏論宗周道學有餘才諝不足帝以瑚同邑知之眞遂已其秋三疏請告去至天津聞都城被兵遂畱養疾十月事稍定乃上疏曰己巳之變誤國者袁崇煥一人小人競修門戶之怨異己者槪坐以崇煥黨日造蜚語次第去之自此小人進而君子退中官用事而外廷浸疏文法日繁欺罔日甚朝政日隳邊防日壞今日之禍實己巳以來釀成之也且以張鳳翼之溺職中樞也而俾之專徵何以服王洽之死以丁魁楚等之失事於邊也而責之戴罪何以服劉策之死諸鎭巡勤王之師爭先入衛者幾人不聞以逗𨖻蒙詰責何以服耿如杞之死今且以二州八縣之生靈結一飽揚之局則廷臣之累累若若可幸無罪者又何以謝韓爌張鳳翔李邦華諸臣之或戍或夫豈昔爲異己驅除今不難以同己相容隱乎臣於是而知小人之禍人國無已時也昔唐徳宗謂羣臣曰人言盧杞姦邪朕殊不覺羣臣對曰此乃杞之所以爲姦邪也臣每三覆斯言爲萬世辧姦之要故曰大姦似忠大佞似信頻年以來陛下惡私交而臣下多以告訐進陛下錄淸節而臣下多以曲謹容陛下崇勵精而臣下奔走承順以爲恭陛下尙綜核而臣下瑣屑吹求以示察凡若此者正似信似忠之類究其用心無往不出於身家利祿陛下不察而用之則聚天下之小人立於朝有所不覺矣天下卽乏才何至盡出中官下而陛下每當緩急必委以大任三協有遣通津臨徳復有遣又重其體統等之總督中官總督將置總督何地總督無權將置撫按何地是眞以封疆嘗試也且小人與中官每比周以相引重而君子獨岸然自異故自古有用小人之君子終無黨比中官之君子陛下誠欲進君子退小人決理亂消長之機猶復用中官參制之此明示以左右袒也有明治理者起而爭之陛下卽不用其言何至並逐其人而禦史金光辰寬以此逐若惟恐傷中官心者尢非所以示天下也至近日刑政之最舛者成徳敖吏也而以贓戍何以肅懲貪之令申紹芳十餘年監司也而以莫須有之鉆刺戍何以昭抑競之典至鄭鄤久於鄕議而杖母之獄或以誣告坐何以示惇倫之化此數事者皆爲故輔文震孟引繩批根卽向驅除異己之故智而廷臣無敢言陛下亦無從知之也嗚呼八年之間誰秉國成而至於是臣不能爲首揆溫體仁解矣語曰誰生厲階至今爲梗體仁之謂也疏奏帝大怒體仁又上章力詆遂斥爲民十四年九月吏部缺左侍郎廷推不稱旨帝臨朝而嘆謂大臣劉宗周淸正敢言可用也遂以命之再辭不得乃趨朝道中進三札一曰明聖學以端治本二曰躬聖學以建治要三曰重聖學以需治化疏凡數千言所以規切君身者甚至帝優旨報之明年八月未至擢左都禦史力辭有詔惇趣逾月入見文華殿帝問都察院職掌安在對曰在正己以正百寮必存諸中者上可對君父下可質天下士大夫而後百寮則而象之大臣法小臣廉紀綱振肅職掌在是而責成巡方其首務也巡方得人則吏治淸民生遂帝曰卿力行以副朕望乃列建道揆貞法守崇國體淸伏姦懲官邪飭吏治六事以獻帝褒納焉俄劾禦史諭上猷嚴云京薦袁愷成勇帝﹠﹟從之其後上猷受李自成顯職卒爲世大詬中書王育民爲絳州知州孫順行賄宗周上疏自劾二人﹠﹟獲罪京師戒嚴請旌死事盧象升而追戮誤國姦臣楊嗣昌逮跋扈悍將左良玉防關以備反攻防潞以備透渡防通津臨徳以備南下帝不能盡行閏十一月召見廷臣於中左門時姜采熊開元以言事下詔獄宗周約九卿共救入朝聞密旨置二人死宗周愕然謂眾曰今日當空署爭必攺發刑部始已眾皆許諾及入對禦史楊若橋薦西洋人湯若望善火器請召試宗周曰邊臣不講戰守屯戍之法專恃火器近來陷城破邑豈無火器而然我用之制人人得之亦可制我不見河間反爲火器所破乎若望作奇巧惑主心乞放還本土永絕異教帝曰火器乃中國長技若望特令監試耳宗周曰火器終無益成敗國家大計以法紀爲主大帥跋扈援師逗𨖻柰何反姑息爲此紛紛無益之舉帝乃令議督撫去畱宗周請先去督師範志完且曰十五年來陛下處分未當致有今日敗局不追原禍始更弦易轍欲以一切苟且之政補目前罅漏非長治之道也帝變色曰前不可追今善後安在宗周曰今日第一議在陛下開誠布公公天下爲好惡合國人爲用捨進賢才開言路次第與天下更始帝曰目下烽火逼畿甸且國家敗壞已極當如何宗周曰武備必先練兵練兵必先選將選將必先擇賢督撫擇賢督撫必先吏兵二部得人宋臣曰文官不愛錢武官不惜死則天下太平斯言今日鍼砭也論者但論才望不問操守未有操守不謹而遇事敢前軍士畏威者若徒以議論捷給舉動恢張稱曰才望取爵位則有餘責事功則不足何益成敗哉帝曰濟變之日先才後守宗周曰前人敗壞皆由貪縱使然故以濟變言愈宜先守後才帝曰大將別有才局非徒操守可望成功宗周曰他不具論如範志完操守不謹大將偏裨無不由賄進所以三軍解體由此觀之操守爲主帝色解曰朕已知之敕宗周起時吏部尙書鄭三俊以病不入戶部尙書傅淑訓申救姜采熊開元帝不納宗周出奏曰陛下方下詔求賢二臣遽以言得罪國朝無言官下詔獄者有之自二臣始陛下度量卓越如臣宗周屢以狂妄寬鈇鑕詞臣黃道周亦以戇直復原職臣等何幸蒙使過之典二臣何不幸不邀法外恩帝曰道周有學有守非二臣比宗周曰二臣誠不及道周然朝廷待言官有體言可用用之不可置之卽有應得之罪亦當付法司今遽下詔獄終於國體有傷帝怒曰法司錦衣皆刑官何公何私且罪一二言官何遂傷國體假有貪贓壞法欺君罔上皆不可問乎宗周曰掌錦衣者皆膏粱子弟未必讀書知禮義每聽寺人役使卽陛下問貪贓壞法欺君罔上者亦不可不付法司也帝大怒曰如此偏黨豈堪憲職詞色甚厲宗周謝罪諸輔臣乞宥尙書林欲楫張國維徐石麟範景文侍郎馮元﹠﹟皆申救帝曰開元此疏必有主使疑卽宗周僉都禦史金光宸爭之力帝益怒並命議處五府勛臣亦出班求宥帝不聽命削宗周籍刑部議罪光宸貶三秩調用諸輔臣持不發仍至禦前懇救乃免議罪責其愎拗偏迂竟斥爲民廷臣先後請畱者至數十疏帝堅不聽歸二年而京師陷宗周慟哭徒步荷戈詣杭州責巡撫黃鳴駿發喪討賊鳴駿以鎭靜爲言宗周勃然曰君父變出非常公專閫外不思枕戈泣血激勵同仇反借口安民作遜避計耶鳴駿唯唯明日復趣之鳴駿曰發喪必待哀詔宗周曰嘻此何時也安所得哀詔哉鳴駿乃發喪哭臨畢宗周問師期鳴駿以甲仗未具對宗周知其不足有爲乃與故侍郎朱大典故給事中章正宸熊汝霖召募義旅將發而福王監國於南京起宗周故官宗周以大仇未報不敢受職其年六月疏陳時政四事自稱艸莽孤臣言今日大計捨討賊復仇無以表陛下渡江之心非毅然決策親徵亦無以作天下忠義之气至討賊次第一曰據形勝以規進取江左非偏安之業請進圖江北鳳陽號中都東扼徐淮北控豫州西顧荊襄而南去金陵不遠請以駐親徵之師大小銓除暫稱行在少存臣子負罪引慝之心從此漸進秦晉燕齊必有響應而起者一曰重藩屏以資彈壓淮揚數百里設兩節鉞不能禦亂爭先南下致江北一塊土拱手授賊督漕路振飛坐守淮城久以家屬浮舟遠地是倡之逃也於是鎭臣劉澤淸髙傑遂有家屬寄江南之說軍法臨陣脫逃者斬臣謂一撫二鎭皆可斬也一曰愼爵賞以肅軍情請分別各帥封賞孰當孰濫輕則收侯爵重則奪伯爵夫以左帥之恢復而封髙劉之敗逃亦封又誰不當封者武臣旣濫文臣隨之外臣旣濫中璫隨之恐天下聞而解體也一曰核舊官以立臣紀燕京旣破有受僞官而叛者有受僞官而逃者有在封守而逃者有奉使命而逃者法皆不赦亟宜分別定罪爲戒將來至於僞命南下徘徊順逆之間實繁有徒必且倡爲曲說以惑人心尢宜誅絕又言當賊入秦流晉漸過畿南遠近洶洶獨大江南北晏然而二三督撫不聞遣一騎以壯聲援賊遂得長驅犯闕坐視君父之危亡而不救則封疆諸臣之當誅者一凶問已確諸臣奮戈而起決一戰以贖前愆自當不俟朝食方且仰聲息於南中爭言固圉之策卸兵權於閫外首圖定策之功則封疆諸臣之當誅者又一新朝旣立之後謂宜不俟終日首遣北伐之師不然則亟馳一介間道北進檄燕中父老起塞上名王哭九廟厝梓宮訪諸王更不然則起閩帥鄭芝龍以海師下直沽九邊督鎭合謀共奮事或可爲而諸臣計不出此則舉朝謀國不忠之當誅者又一罪廢諸臣量從昭雪自應援先帝遺詔及之今乃槪用新恩誅閹定案前後詔書鶻突勢必彪虎之類盡從平反而後已則舉朝謀國不忠之當誅者又一臣謂今日問罪當自中外諸臣不職者始詔納其言宣付史館中外爲悚動而馬士英髙傑劉澤淸深疾之宗周連疏請告不得命遂抗疏劾士英言陛下龍飛淮甸天實予之乃有扈蹕微勞入內閣進中樞官銜世蔭晏然當之不疑者非士英乎於是李沾侈言定策挑激廷臣矣劉孔照以功賞不均發憤冢臣朝端嘩然聚訟而羣陰且翩翩起矣借知兵之名則逆案可以燃灰寬反正之路則逃臣可以汲引而閣部諸臣且次第言去矣中朝之黨論方興何暇圖河北之賊立國之本計已疏何以言匡攘之略髙傑一逃將也而奉若驕子浸有尾大之憂淮揚失事不能譴撫臣道臣以謝之安得不長其桀驁則亦恃士英卵翼也劉黃諸將各有舊汛地而置若奕﹠﹟洶洶爲連﹠﹟之勢至分剖江北四鎭以慰之安得不啟其雄心則皆髙傑一人倡之也京營自祖宗以來皆勛臣爲政樞貳佐之陛下立國伊始而有內臣盧九徳之命則士英有不得辭其責者總之兵戈盜賊皆從小人气類感召而生而小人與奄宦又往往相表裏自古未有奄宦用事而將帥能樹功於方域者惟陛下首辧陰陽消長之幾出士英仍督鳳陽聯絡諸鎭決用兵之策史可法卽不還中樞亦當自淮而北歷河以南別開幕府與士英相犄角京營提督獨斷寢之書之史策爲弘光第一美政王優詔答之而促其速入士英益怒佯具疏辭位且揚言於朝曰劉公自稱艸莽孤臣不書新命明示不臣天子也其私人朱統遂劾宗周請移蹕鳳陽蓋以鳳陽髙墻所在欲以罪宗處皇上而與史可法擁立潞王其兵已伏丹陽當急備澤淸初倚東林極重宗周至是恨甚遣客刺之傑亦遣人行刺時宗周居丹陽佛寺危坐終日前後所遣刺者詢其生平俱不敢加害而去會黃鳴駿入覲兵抵京口與防江兵相擊鬥士英以統言爲信亦震恐頃之澤淸劾疏至言宗周勸往鳳陽爲謀不忠料事不智抗稱艸莽孤臣無禮陰撓恢復不義欲誅臣等激變士心召生靈之禍不仁劉良佐亦疏言宗周力持三案爲門戶主盟倡議親徵圖鼉錯之自爲居守司馬懿之閉城拒君陛下旣不爲諸姦所容莫若順成其志暫幸鳳陽疏未下澤淸復艸一疏署傑良佐及黃得功名上之言諸人往以梃擊紅丸謀害皇祖母皇考今歲迎立時又力戴疏藩詆誣聖徳非臣等與馬士英朱國﹠﹟歃血訂盟馳書約史可法翊戴則天位久屬他人宗周等謀危聖躬已見於駐鳳陽一疏鳳陽無城郭止有髙墻陛下新承大統欲安置於烽火凶危之地此必非宗周一人逆謀乃姜曰廣吳甡合謀也曰廣心雄膽大行僞言堅不快陛下之得位故密通死黨宗周先剪除內外翊戴諸忠然後迫劫乘輿遷居別郡耳乞逮曰廣等三姦付之法司明正其謀危君父大罪如甡宗周入都臣等卽渡江赴闕面訐其姦正春秋討賊之義疏入舉朝大駭乃傳諭諸人和衷集事宗周不得已以七月十八日入朝初澤淸疏出遣人錄示傑傑曰我輩武人乃預朝事耶得功亦馳疏明不預聞士英尼之不上可法不平遣使徧詰諸鎭咸云不知可法遂據以入告澤淸聞之卽言疏實己艸而良佐等知狀可法駁議公疏臣不知其何心宗周旣入都士英不使入對給事中陳子龍以爲言不省宗周甫視事卽引董仲舒言請正心以正朝廷會設東廠給事中袁彭年爭之被謫宗周復力言其冤尋爭阮大鋮必不可用皆不納九月遂抗疏乞休詔許乘傳給登極恩典臨行疏陳五事一曰修聖政毋以近娛忽遠猷國家不幸遭此大變今紛紛制作似不復有中原志者土木崇矣珍奇集矣俳優雜劇陳矣內豎充廷金吾滿座戚畹駢闐矣讒夫昌言路扼官常亂矣所謂狃近娛而忽遠圖也一曰振王綱無以主恩傷臣紀自陛下卽位中外臣工不曰從龍則曰佐命一推恩近侍則左右因而秉權再推恩大臣則閣部可以兼柄三推恩勛舊則陳乞至今未已四推恩武弁則疆場視同兒戲表裏呼應動有藐視朝廷之心彼此雄長卽爲犯上無等之習禮樂徵伐漸不自天子出所謂主恩而傷臣紀也一曰明國是無以邪鋒危正气朋黨之說小人以加君子釀國家空虛之禍先帝末造可鑑也今更爲一元惡稱冤至諸君子後先死於黨死於徇國者若有餘戮揆厥所由止以一人進用起無限風波動引三朝故事排抑舊人私交重君父輕身自樹黨而坐他人以黨所謂長邪鋒而危正气也一曰端治術無以刑名先教化先帝頗尙刑名而殺機先動於溫體仁殺運日開怨毒滿天下近如貪吏之誅不經提問遽科罪名未科罪名先追贓罰假令有禹好善之巡方借成徳以媚權相又孰辧之又職方戎政之姦獘道路嘖有煩言𨿽衛臣有不敢問者則廠衛之設何爲徒令人主虧至徳傷治體所謂急刑名而忘教化也一曰固邦本毋以外釁釀內憂前者淮揚告變未幾而髙黃二鎭又治兵相攻四鎭額兵各三萬不用以殺敵而自相屠毒又日煩朝廷講和今日遣一使明日遣一使何爲者夫以十二萬不殺敵之兵索十二萬不殺敵之餉亦必窮之術耳若不稍裁抑惟加派橫徵蓄一二蒼鷹乳虎之有司以天下徇之已矣所謂積外釁而釀內憂也優詔報聞明年五月南京不守六月潞王降杭州亦失守宗周方食推案慟哭自是遂不食移居郭外有勸以文謝故事者宗周曰北都之變可以死可以無死以身在田裏尙有望於中興也南都之變主上自棄其社稷尙曰可以死可以無死以俟繼起有人也今吾越又降矣老臣不死尙何待乎若曰身不在位不當與城爲存亡獨不當與土爲存亡乎此江萬里所以死也出辭祖墓舟過西洋港再拜叩頭躍入水中水淺不得死舟人扶出之絕食二十三日始猶進茗飲後勺水不下者十三日與門人問答如平時竟以閏六月八日卒年六十有八其門人徇義者有祝淵王毓蓍淵字開美海寧人崇禎六年舉於鄕自以年少學未充棲峯巓僧捨讀書三年僧罕睹其面十五年冬會試入都適宗周廷諍姜采熊開元削籍淵抗疏曰宗周戇直性成忠孝天授受任以來蔬食不飽終宵不寢圖報國恩今四方多難貪墨成風求一淸剛之臣以司風紀孰有過於宗周者宗周以迂戇斥繼之者必淟涊宗周以偏執斥繼之者必便捷淟涊便捷之夫何所不爲必且營私納賄顚倒貞邪風紀何由振吏治何由肅哉乞收還成命復其故官天下幸甚帝得疏不懌停淵會試下禮官議時淵未嘗識宗周旣得命往謁宗周曰子爲是舉無所爲而爲之乎抑動於名心而爲之也淵爽然自失曰先生名滿天下誠恥不得列門墻爾遂執贄爲弟子明年宗周歸從至山陰講求聖學充然有得已而禮官議上帝令逮下詔獄詰主使姓名淵慷慨曰男兒死卽死爾安肯聽人指使主者無以難移刑部定罪會進士十餘人具疏保淵帝許之出獄未幾都城陷太常少卿吳麟徵殉難淵親爲含殮寢柩旁者旬日乃扶之以還尋詣南京刑部請竟前獄尙書諭止之乃已復艸一疏請誅姦輔通政司屏不奏給事中陳子龍乞擢淵及貢生塗仲吉爲臺諫不許仲吉漳浦人前疏救黃道周系獄者也時宗周復罷官歸淵數往問學嘗有過入曲室閉戶長跪竟日不起流涕自撾杭州失守淵方葬母趣工人速竣旣葬還家設祭卽投繯而卒年三十有五逾二日宗周餓死毓蓍字元趾會稽人爲諸生跌宕不羈已受業宗周之門同門生咸非笑之不顧也杭州失守宗周絕粒未死毓蓍上書曰願先生早自裁毋爲王炎午所弔俄一友來視毓蓍曰子若何曰有陶淵明故事在毓蓍曰不然吾輩皆聲色中人久則難持及今早死爲愈六月十有二日召故交歡飲伶人奏樂酒罷攜燈出門投柳橋下先宗周死鄕人私謚正義先生宗周始受業於許孚遠已交劉永澄丁元薦入東林書院與髙攀龍輩講習馮從吾首善書院之會宗周亦與焉越中自王守仁後一傳爲王畿再傳爲周汝登陶望齡三傳爲陶奭齡皆雜於禪奭齡講學白馬山多以因果爲說去守仁益遠宗周憂之乃築證人書院集同志講肄其學專以誠意爲主而歸功於愼獨通籍四十五年立朝僅十之一臨歿時語門人曰爲學之要一誠盡之而主敬其功也敬則誠誠則天若良知之說鮮有不流於禪者學者稱爲念臺先生子汋字伯繩甘貧樂道能傳其學

朱大典按明外史本傳大典字延之金華人家世貧賤大典始讀書爲人豪邁舉萬曆四十四年進士除章丘知縣天啟二年擢兵科給事中中官王體幹魏忠賢等十二人及乳嫗客氏假保護功所蔭錦衣許世襲大典抗疏力諫五年由左給事中出爲福建副使進右參政以憂歸崇禎三年起故官蒞山東尋調天津五年四月李九成孔有徳圍萊州山東巡撫徐從治中炮死擢大典右僉都禦史代之詔駐靑州調度兵食至七月登萊巡撫謝璉復陷於賊總督劉守烈被逮乃罷總督及登萊巡撫不設專任大典督主客兵數萬及關外勁旅四千八百餘人合剿之以總兵金國奇將率副將靳國臣劉邦域參將祖大﹠﹟祖寬張韜遊擊柏永福及故總兵吳襄襄子三桂等以中官髙起潛監護軍餉抵徳州賊復犯平度副將牟文綬何維忠等救之殺賊魁陳有時惟忠亦被殺八月巡按監軍禦史謝三賓至昌邑請斬逃帥王洪劉國柱詔逮治之兵部尙書熊明遇亦坐主撫﹠﹟國罷去三賓復抗疏請絕口勿言撫事國奇等至昌邑分三路國奇等關外兵爲前鋒鄧﹠﹟步兵繼之從中路灰埠進昌平總兵陳洪範副將劉澤淸方登化從南路平度進參將王之富王文緯等從北路海廟進檄遊擊徐元亨等率萊陽師來會以牟文綬守新河諸軍皆攜三日糧盡抵新河東岸亂流以濟祖寬至沙河有徳迎戰寬先進靳國臣繼之賊大敗諸軍乘勝追至城下賊夜半東遁圍始解守者疑賊誘炮拒之起潛遣中使入諭闔城相慶明日南路兵始至先是有時被殺九成等令招遠黃縣及海濱居民備土囊二十萬﹠﹟日積城下履之登城先期一日而敗國奇等遂擊賊黃縣斬首萬三千俘八百逃散及墜海死者數萬賊竄歸登州國臣等築長圍守之城三面距山一面距海墻三十里而遙東西俱抵海分番戍賊不能出發大炮官軍多死傷李九成出戰相當十一月九成搏戰降者泄其謀官軍合擊之馘於陣賊渠魁五九成有徳耿仲明有時毛承祿也及是殺其二帝嘉解圍功進大典右副都禦史將吏升賞有差是月國奇卒以襄代攻圍旣久乃射書城中令馬驄出議事驄故參將陷於賊嘗參賊密謀欲驄知而生心且使賊自疑也驄果遣使報密與被掠副將龔正祥陷賊舊將嶽永升等十六人歃血爲內應六年正月朔事泄賊執斬之賊糧絕食人熬人油爲燭恃水城可走不降及王之富祖寬奪其水門外護墻賊大懼二月中旬有徳先遁載子女財帛出海仲明以水城委副將王秉忠己亦以單舸遁官軍遂入大城攻水城未下游擊劉良佐獻轟城策匿人永福寺中穴城置火藥發之城崩官軍入賊退保蓬萊閣大典招降始釋甲俘千餘人獲秉忠及僞將七十五人自縊及投海死者不可勝計賊盡平有徳等走旅順島帥黃龍邀擊生擒其黨毛承祿陳光福蘇有功斬李應元惟有徳仲明逸去乃獻承祿等於朝磔之先一日有功脫械走帝震怒斬監守官刑部郎多獲罪未幾被執伏誅敍功進大典兵部右侍郎世蔭錦衣百戶巡撫如故八年二月流賊陷鳳陽毀皇陵總督楊一鵬被逮詔大典總督漕運兼巡撫廬鳳淮揚四郡移鎭鳳陽時江北州縣多陷明年正月李自成等圍滁州連營百餘里總兵祖寬大破之大典會總理盧象升追襲復破之賊乃引而北再窺鳳陽大典急還兵遏賊參將鮑釗力戰賊始退十一年賊復入江北大典提兵逼之賊謀竄茶山大典與安慶巡撫史可法遏之賊乃西遁大典先坐失州縣貶秩視事是年四月以平賊逾期總督洪承疇以下俱論罪大典再貶三秩賊趨潁川復爲大典所卻尋敍援剿及轉漕功盡復其秩十三年河南賊大入湖廣大典遣將救援屢有功進左侍郎明年六月以寇患益棘命大典總督江北及河南湖廣軍務仍鎭鳳陽專辦流賊而以可法代督漕運賊帥袁時中眾數萬橫潁亳間大典率總兵劉良佐等擊破之敍賚有差大典在事七載有保障功然不能持廉屢爲給事中方士亮章正宸沈迅禦史鄭昆貞忻城伯趙之龍等所劾詔削籍候勘事未竟而東陽許都事發許都者諸生豪俠負气憤縣令苛斂作亂圍金華大典子萬化募健兒禦之後賊平所募者不散大典聞急馳歸知縣徐調元閱都兵籍有萬化名言大典縱子交賊巡按禦史左光先聞於朝得旨逮治籍其家充餉且令督賦給事中韓如愈趣之已而京師陷福王立劉宗周輩勸其召募勤王給事中熊汝霖請以充爲事官用之北方吏部尙書徐石麒等覆如其奏請令巡撫河南有詔詰問石麒言河南殘疆令自練勁旅所費不貲非優之也竟不許已而誠意伯劉孔昭兵部侍郎徐人龍等白其縱子交賊之誣而大典亦自結於馬士英阮大鋮乃召爲兵部左侍郎逾月進尙書總督上江軍務左良玉興兵命監黃得功軍禦之福王奔太平大典與大鋮入見舟中誓力戰得功死王亦被擒兩人遂走杭州會潞王亦降大典乃還鄕郡據城固守唐王聞就加東閣大學士督師浙東逾年城破闔門死之其時浙東西郡縣前後失而死事者杭州則有同知王道焜紹興則有兵部主事髙岱葉汝恆衢州則有巡按王景亮知府伍經正推官鄧巖忠鎭將張鵬翼江山知縣方召臺州則有禮部侍郎陳函輝若夫布衣徇義會稽潘集周卜年山陰朱瑋諸生徇義諸曁傅日炯鄞縣趙景麟浦江張君正瑞安鄒欽堯永嘉鄒之琦其尢著者云

王道焜按明外史朱大典傳道焜字昭平錢塘人父國柱舉人兗州同知道焜以天啟元年舉於鄕崇禎時歷福寧州學正南平知縣以薦遷南雄同知會光澤寇發其父老言非道焜不能平撫按爲請詔攺邵武同知知光澤縣事撫剿兼施部內底定莊烈帝破格求賢盡徵天下賢能吏撫按以道焜名聞吏部言同知不當與考選擬授職方主事道焜不平抗疏言禦史王孫蕃由知州攺授知州同知秩皆五品知州可攺同知獨不可攺乎疏奏溫旨令候考方待命都城陷遂微服南還及杭州不守道焜慨然謂其子均曰世受國恩死固分也遂投繯死

髙岱子

朗

按明外史朱大典傳岱字魯瞻會稽人崇禎中以武學生舉順天鄕試被黜久之辧復魯王監國授職方主事及紹興失守卽絕粒祈死子諸生朗坐守之閱八日朗泣拜父前曰兒請先之乃攜巾服泛小舟紿舟子出海禱神去岸遠北面再拜躍入海中舟子急挽之嚙舟子臂始得下舟子又入水救之捽其巾朗躍出水面正巾而沒岱聞之曰兒果能先我乎自是不復言數日亦卒

葉汝王景亮伍經正鄧巖忠張鵬

翼方召陳函輝按明外史朱大典傳汝字衡生髙岱同邑人由舉人爲兵部主事聞變與妻王氏出居桐塢墓所﹠﹟赴水死王被救次日復死之景亮字武侯吳江人崇禎末成進士福王時爲中書舍人唐王立擢禦史巡按金衢二府兼視學政經正安福貢生爲西安知縣唐王立超擢知府事巖忠江陵人由鄕舉爲推官衢州破經正赴井死景亮巖忠皆自縊死鵬翼魯王所遣鎭將亦死之召宣城諸生署江山縣事金華被屠集父老告之曰兵且至吾義不當去不可以一人故致闔城被殃若輩可迎附遂封其印冠帶北向拜赴井死士民爲收葬立祠祀焉函輝字木叔臺州臨海人崇禎七年進士授靖江知縣禦史左光先劾罷之後大計復坐贓削籍李自成陷京師慟哭刑牲誓眾倡義師會福王立不許艸澤勤王乃已尋起職方主事監軍江北事敗奔歸與擁戴魯王王監國擢少詹事或言函輝昔被計典不宜侍左右遂棄官歸尋復以爲禮部右侍郎王自臺州航海函輝從之已而相失哭入雲峯山作絕命六言詞十章投水死

潘集周卜年朱瑋傅日炯趙景麟

張君正鄒欽堯鄒之琦按明外史朱大典傳集字子翔聞同裏王毓蓍先劉宗周殉義死爲文祭之袖二石及所著詩文自沈渡東橋下卜年字定夫聞毓蓍集死作五噫歌飲酣至海濱持一簡付牧豎曰家人來問以此示之遂赴海死頃之父追至發簡讀之乃囑其弟立後事也父號哭曰兒死誠當但屍不可得如何明日怒濤湧屍上冠履不失瑋字鴻儒郡城失賦絕命詞潛往深塘自沈死日炯字中黃受業劉宗周之門江上師潰赴池死景麟聞紹興破整巾服懷所作文走謁先聖赴泮池死君正城破夜入明倫堂縊死欽堯之琦皆赴水死

丘祖徳麻三衡沈壽蕘吳太平阮善

長阮恆劉鼎甲胡天球馮百家按明外史本傳祖徳字念修成都人崇禎十年進士授寧國推官以才調濟南用薦超擢僉事分巡東昌山東土寇猖獗帝因給事中張元始言令祖徳及東兗道李恪專任招撫寇多解散十五年調官沂州其冬用兵部尙書張國維薦擢右僉都禦史巡撫保定十六年罣察典解職候勘事白以故官代王永吉撫山東京師覆賊遣使招降祖徳斬之謀發兵拒守會中軍梅應元叛率部卒索印祖徳乃南奔福王時禦史沈宸荃劾祖徳及河道總督黃希憲輕棄封疆詔削籍提訊久之獲釋而成都亦陷無家可歸流寓寧國金聲起兵績溪祖徳與寧國舉人錢龍文諸生麻三衡沈壽蕘等各舉兵應之時郡城已失祖徳駐華陽三衡駐稽亭他﹠﹟起者又十餘部約其攻郡城不克壽蕘陣歿祖徳退還山中被獲磔死其子亦死越四日三衡軍敗亦死三衡字孟璇布政使溶孫也與同邑沈壽蕘梅朗中銅陵沈士柱﹠﹟有聲以詩酒自豪兵旣起旁近吳太平阮善長阮恆劉鼎甲胡天球馮百家與俱起號七家軍皆諸生也每戰三衡執大刀陷陣戰敗被執賦詩死太平等亦死壽蕘字景山都督有容子

溫璜按明外史本傳璜初名以介字於石烏程人大學士體仁再從弟也母陸守節被旌璜久爲諸生有學行崇禎十六年秋舉進士授徽州推官甫﹠﹟任聞京師陷亟訓民兵爲保障計明年南京亦覆知府秦祖襄及諸僚屬皆遁璜嘆曰城無主民且自相屠乃盡攝其印召士民慰諭之金聲舉兵績溪璜與掎角且轉餉給其軍而徙家屬於村民捨未幾聲敗璜嚴兵自守郡中故禦史黃澍以城獻璜趨歸村捨語妻茅同死妻無難色乃匿幼子女他室而急呼長女起女方寢問何爲曰死爾女卽延頸就帨未絕復刃之茅整衣以臥璜刀截其喉有頃呼曰未也再刃而絕璜書遺令訖卽自剄越日蘇遂絕粒閱五日兩手自抉其創乃死

侯峒曾子元演

元潔

張錫眉董用圓兄

用廣

馬元

調唐全昌夏云蛟按明外史本傳峒曾字豫瞻嘉定縣人給事中震晹子也舉天啟五年進士顧秉謙欲召致之畀以館選峒曾不謁選而歸已授南京武選主事丁父憂崇禎七年入都兵部尙書張鳳翼薦爲職方郎中峒曾辭攺南京文選主事陸文聲訐張溥禦史倪元珙以右溥罷去山東亓瑋代之峒曾爲言復社本末及文聲無賴狀瑋納其言禍得無蔓由稽勛郎中遷江西提學參議給事中耿始然督賦至監司以屬禮見峒曾獨與抗禮益王勢方熾歲試黜兩宗生王怒使人誚讓峒曾不爲動江右人頌其公明謂數十年所未有遷廣東副使不赴起浙江右參政分守嘉湖漕卒擊傷秀水知縣李向中峒曾請於撫按捕戮首惡部內肅然吏部尙書鄭三俊舉天下賢能監司五人峒曾與焉召爲順天府丞未赴而京師陷福王時用爲左通政辭不就及南京覆州縣多起兵自保嘉定士民推峒曾爲主偕里人黃淳耀張錫眉董用圓馬元調唐全昌夏云蛟等誓死固守時城被攻峒曾乞師於吳志葵志葵遣遊擊蔡祥以七百人來赴一戰失利束甲遁外援遂絕城中矢石俱盡七月三日大雨城隅崩架巨木支之明日雨益甚城大崩而遂破焉峒曾拜家廟挈二子元演元潔﹠﹟沈於池錫眉舉崇禎三年鄕試嘗卻旅館奔婦歲凶請有司瘞道殣千人故人葉生無嗣爲葬其兩世至是城破自經妾何抱女沈水死用圓天啟元年舉於鄕嘗爲秀水教諭與兄用廣相師友及是﹠﹟赴水死元調全昌云蛟﹠﹟諸生元調受學於邑人婁堅有學行時年已七十矣皆死之全昌妻亦從死其時聚眾城守而死者又有江陰閻應元昆山朱集璜之屬

閻應元許用陳明遇戚勛夏維新

王華呂九韶按明外史侯峒曾傳應元字麗亨順天通州人崇禎中爲江陰典史十七年海賊顧三麻入黃田港應元往禦手射殺三人賊退以功遷英徳主簿道阻不赴寓居江陰明年五月南京亡列城皆下閏六月朔諸生許用倡言城守遠近應者數萬人典史陳明遇主兵用徽人邵康公爲將而前都司周瑞龍泊江口相掎角戰失利兵逼城下徽人程璧盡散家資充餉而身乞師於吳淞總兵吳志葵志葵至璧遂不返康公戰不勝瑞龍水軍亦敗去明遇乃請應元入城屬以兵事城守甚固東平伯劉良佐用牛皮帳攻城東北城中用炮石力擊良佐乃移營十方庵令僧陳利害良佐旋策馬至應元誓以大義屹不動及松江破兵來益眾四圍發大炮城中死傷無算固守自如八月二十一日兵從祥符寺後城入眾猶巷戰男婦投池井皆滿明遇用皆舉家自焚應元赴水被曳出死之明遇浙江人居官以長厚稱破家徇義與應元死守孤城八十日其邑人城破殉難者中書舍人戚勛舉人夏維新諸生王華呂九韶而貢生黃毓祺逸去不與難勛字伯屏崇禎末乞假歸至臨淸而京師陷還赴南京令督餉福建甫竣事旋裏南京亦失勛入城佐應元拒守城破令妻及子女子婦先縊乃北面再拜舉火自焚從死者二十人

朱集璜王佐才孫志尹周室瑜子

朝﹠﹟

陶琰陳大任子

思翰

蘇達道莊萬程

陸世鏜陸云將歸之甲周復培陸彥

衝沈徵憲朱國軾徐洺徐﹠﹟王在

中吳行貞按明外史侯峒曾傳集璜字以發昆山歲貢生學行爲鄕裏所推教授弟子數百人數論郡邑中利害當事者多聽之南京旣亡昆山人議拒守而縣丞閻茂才已遣使迎降用爲知縣縣人共執殺茂才以六月望推舊將王佐才爲主集璜及周室瑜陶琰陳大任等﹠﹟舉兵參將陳宏勛前知縣楊永言率壯士百人爲助佐才亦邑人嘗官狼山副總兵年老矣尋警至宏勛率舟師迎戰敗還遊擊孫志尹戰歿城陷永言遁去佐才縱民出走而已冠帶坐帥府被殺集璜投東禪寺後河死門人孫道民張謙同日死室瑜舉於鄕官儀封知縣城破與子朝﹠﹟同死妻諸被執死之朝﹠﹟妻王自縊死琰爲諸生受業同裏蔡懋徳所居雞鳴堂去城二十里城被困率鄕兵赴援未至而城潰還家自經大任貢生倡義迎佐才以其宅爲帥府城將破大任已出走復入城死之妻張子思翰皆死時以守禦死者蘇達道莊萬程陸世鏜陸云將歸之甲周復培陸彥衝代父死者沈徵憲朱國軾救母死者徐洺從容自盡者徐﹠﹟王在中吳行貞

沈猶龍李待問章簡睦明永戴泓

傅凝之侯承祖子世祿

黃蜚按明外史本傳猶龍字云升松江華亭人萬曆四十四年進士除鄞縣知縣天啟初徵授禦史出爲河南副使崇禎元年召復故官進太僕少卿拜右僉都禦史巡撫福建江西妖賊張普薇等作亂猶龍遣遊擊黃斌卿協剿大破之增秩賜金以憂歸服闋起兵部右侍郎兼右僉都禦史總督兩廣軍務兼廣東巡撫十七年冬福王召理部事不就乞葬親歸明年南京失守列城望風下閏六月吳淞總兵官吳志葵自海入江結水寨於泖湖會總兵官黃蜚擁千艘自無錫至與合猶龍乃偕里人李待問章簡等募壯士數千人守城與二將相掎角而參將侯承祖守金山八月城破猶龍出走中矢死待問守東門簡守南門城破俱被殺華亭教諭睦明永字嵩年丹陽人題詩明倫堂投繯死諸生戴泓赴池死嘉定舉人傅凝之參志葵軍事兵敗赴水死尋金山被攻承祖與子世祿猶固守城旣破巷戰逾時世祿中四十矢被獲死之承祖亦被獲說之降曰吾家食祿二百八十年今日不當以死報國哉遂被殺志葵蜚旣敗執至江陰城下令說城中人降志葵說之蜚不語城迄不下後皆被殺待問字存我崇禎末進士授中書舍人工文章兼精書法簡字坤能舉於鄕官羅源知縣承祖字懷玉世金山衛指揮

陳子龍按明外史本傳子龍字臥子松江華亭人生有異才工舉子業兼治詩賦古文卓絕流輩崇禎十年舉進士選紹興推官東陽諸生許都者副使達道孫也家富任俠好施陰以兵法部勒賓客子弟思得一當子龍嘗薦諸上官不用東陽知縣姚孫棐桐城人也以備亂斂士民貲坐都萬金都乞免不得適義烏姦人假中貴名招兵事發孫棐謂都結黨謀逆持之急都葬母山中會者萬人或告監司王雄曰都反矣雄遽遣使收捕都遂反旬日間聚眾數萬連陷東陽義烏浦江遂逼郡城旣而引去巡撫董象恆坐事逮代者未至巡按禦史左光先以撫標兵命子龍爲監軍討之稍有俘獲而遊擊蔣若來破其犯郡之兵都乃率餘卒三千保南寨雄欲撫賊語子龍曰賊聚糧據險官軍不能仰攻非曠日不克我兵萬人止五日糧柰何子龍曰都舊識也請往察之乃單騎入都營責數其罪諭令歸降待以不死乃挾都見雄復挾都走山中散遣其眾而以二百人降光先與孫棐同裏姻連竟斬都等六十餘人於江滸子龍爭不能得以定亂功擢兵科給事中命甫下而京師陷乃事福王於南京其年六月言防江之策莫過水師海舟議不可緩請專委兵部主事何剛訓練從之太僕少卿馬紹愉奉使陛見語及陳新甲主款事王曰如此新甲當卹廷臣無應者獨少詹陳盟曰可因命予卹且追罪嘗劾新甲者廷臣懲劉孔昭殿上相爭事不敢言子龍與同官李淸交章力諫事獲已未幾列上防守要策請召還故尙書鄭三俊都禦史易應昌房可壯孫晉﹠﹟可之又言中使四出搜巷凡有女之家黃紙貼額持之而去閭井騷然明旨未經有司中使私自搜采甚非法紀乃命禁訛傳誑惑者諸生塗仲吉以救黃道周廷杖舉人祝淵以爭劉宗周不當黜被逮子龍請擢置言路不從子龍又言中興之主莫不身先士卒故能光復舊物今入國門再旬矣人情泄沓無異升平淸歌漏舟之中痛飲焚屋之內臣不知其所終其始皆起於姑息一二武臣以至凡百政令皆因循遵養臣甚爲之寒心也亦不能聽明年二月以時事不可爲乞終養去子龍與夏允彜同負重名允彜死子龍念祖母年九十不忍割遁爲僧尋以受魯王部院職銜結太湖兵欲舉事事露被禽乘間投水死子龍爲文宗魏晉其駢體精妙徐陵庾信弗能過也

顧咸建唐自彩從子階豫

按明外史陳子龍傳咸建字漢石昆山人大學士鼎臣曾孫也崇禎十六年舉進士授錢塘知縣甫之官聞京師陷人情洶洶咸建戢姦宄嚴警備巡按禦史彭遇颽以貪殘激變賴咸建調護事寧而民免株連及南都失守鎭江守將鄭彩等率眾還閩緣道劫掠咸建出私財迎犒乃斂威去亡何馬士英擁兵至巡撫張秉貞遣咸建往迓咸建力請駐師城外頃之大將方國安兵亦至咸建謀於上官先期遣使行賂兵乃不入城四鄕悉被兩人兵淫掠而城中得無擾時監司及郡邑長吏悉逋竄咸建散遣妻子獨守官不去及潞王將出降遣咸建犒師旣復命卽出城去尋被執死之自彩達州人臨安知縣杭州失守與從子階豫逃山中有言自彩受魯王敕陰部署爲變遂被捕獲自彩麾階豫走不從兩人竟同死

忠烈部名臣列傳五十六

明二十七

黃淳耀弟

淵耀

按明外史本傳淳耀字蘊生嘉定人爲諸生時深疾科舉文浮靡淫麗乃原本六經一出以典雅名士爭務聲利獨淡漠自甘不事徵逐崇禎十六年成進士歸益研經籍縕袍糲食蕭然一室京師陷福王立南都諸進士悉授官淳耀獨不赴選及南都亡嘉定亦破愾然太息偕弟淵耀入僧捨將自盡僧曰公未服官可無死淳耀曰城亡與亡豈以出處二心乃索筆書進士黃淳耀自裁於城西僧捨嗚呼進不能宣力王朝退不能潔身自隱讀書寡益學道無成耿耿不昧此心而已遂與淵耀相對縊死年四十有一淳耀弱冠卽著自監錄知過錄有志聖賢之學後爲日曆晝之所爲夜必書之凡語言得失念慮純雜無不備識用自省攺晚而充養和粹造詣益深所作詩古文悉軌先正卓然名家有陶庵集十五卷其門人私謚之曰貞文淵耀字偉恭諸生好學惇行如其兄

範伯翼子光昭

按嘉定縣誌伯翼居羅溪邑之隱君子也好義尙節崇禎末黃淳耀倡義伯翼偕子光啟光昭出家貲募勇士以佐之及眾潰伯翼被執將加刑光昭求代父死遂俱遇害惟光啟獲免光啟字華先諸生光昭字徳明妻封氏年甫二十守志終其身

上官肅父龍

弟止

按吉水縣誌肅父龍爲浙江開化令乙酉城陷執龍就戮同弟止願以身代不許曰父戮矣子豈忍猶生同日死之

熊兆桂按富順縣誌兆桂字宕渠邑廩生乙酉獻賊圍城兆桂率義眾拒賊被縛大罵賊剖其心分咀之又剝皮布鼓懸之門令出入者擊之

楊愈盛按富順縣誌愈盛字森麓崇禎乙卯舉人乙酉流寇陷富順執愈盛脇以僞職時逐賊官兵將至乃密與約賊搜得其書殺之

範瑜範璇劉玉郭班按富順縣誌範瑜範璇﹠﹟之子邑庠生爲流賊脇至成都與庠生劉玉泄其兵事俱被殺郭班庠生罵賊被殺

袁尙科按珙縣誌尙科舉人任荊州府江陵知縣旋裏值獻賊之變遠避不屈賊以兵索之獲於鎭雄界父子五人俱死妻子淪沒

周壩渡子按宜賓縣誌周壩渡子遺其姓名乙酉值流賊來寇相拒郡城尋欲渡江喝渡子駕舟不從且厲聲罵賊遂被害

程必進子

矩

按松陽縣誌必進號景云少敏妙孝徳性成父疾憂色日夜不倦疾愈乃解帶舞象登庠讀書益淹貫貢甲申之變聞南主切實求賢赴南都除贛州訓導明年孟夏州城被圍必進喟然曰靑氈豈無官守夫君父大義難逃天地誓必死報國耳城守堅壁四閱月城陷必進怡然曰臨難毋苟免得與封疆俱亡幸矣遂冠帶南拜赴水死子矩泣曰父死忠子烏可忘孝次日亦死侄萬悅拾屍骨以歸

吳南明按慶元縣誌南明字君治崇禎末任湖廣黃岡丞流賊數十萬所過郡縣盡破適縣缺令人勸之去南明曰我職𨿽卑忠義則一遂率民兵固守月餘糧盡城陷被執不屈賊怒割其鼻並兩耳愈不屈截其左手血悶死地賊退半日復蘇歸家卒

黎遂球弟

遂琪

按番禺縣誌遂球字美周番禺板橋人生而岐嶷博學能文丁卯舉於鄕時流寇猖獗邊疆多故有詔令部院大僚保舉經濟名儒以任方面牧守禮部侍郎陳子壯首舉遂球將拜官以母老辭丙子粵東饑遂球首爲畫賑濟之法請有司行之存活者甚眾崇禎末中原擾攘有叛將擁卒數千自湖南挾吉藩突至省會洶洶將有變遂球言諸臬司方震孺令嚴備勵人心徐以檄呵叛將使去亂遂寢甲申三月北都陷遂球聞變痛哭遂散家貲鑄大將軍炮三百位以助軍容自是決計致身矣是年子壯趨金陵知其慷慨可托大事將拉之偕行不果乙酉遂球始出拜兵部職方司主事監督廣東兵赴援贛州城破與弟遂琪同不屈死贈兵部尙書謚忠湣

陳者髙按澄海縣誌者髙字心禱諸生以次應貢心不欲就悲愁慷慨俱托之詩文乙酉寇變自分餓死題其門曰世人皆無吾那得獨有世人皆亡吾那得獨存闔門不食而死

夏允彜子完淳

兄之旭

徐孚遠按明外史本傳允彜字彜仲松江華亭人弱冠舉於鄕好古博學工屬文是時東林方講學蘇州髙才生張溥楊廷樞等慕之結文會名曰復社允彜與同邑陳子龍何剛徐孚遠王光承輩亦結幾社相應和名重海內崇禎十年與子龍同舉進士授長樂知縣善決疑獄他郡邑不能決者上官多下長樂居五年邑大治吏部尙書鄭三俊舉天下廉能知縣七人以允彜爲首帝召見大臣方嶽貢等方稱其賢將特擢會丁母憂未及用北都變聞慟哭累日毀家倡義走謁尙書史可法與謀興復聞福王已立乃還其年五月擢吏部考功司主事疏請終制不赴及馬士英阮大鋮亂政重允彜名屢爲好辭招之拒不應服旣除猶不起禦史徐復陽者故逆案中人至是復官希要人指劾允彜及其同官文徳翼居喪授職爲非制以兩人皆東林也兩人實未嘗赴官無可罪吏部尙書張捷遽議貶秩調用時論爲不平未幾南都失仿徨山澤間欲有所爲聞友人徐石麒侯峒曾黃淳耀徐汧等皆死乃以八月中賦絕命詞自投深淵以死允彜學務經世歷朝制度曁昭代典章無所不諳習獨處一室志常在天下名旣髙四方人士爭走其門書問往來酬答無暇晷好獎勵後進有片善稱之不容口多因以成材與子龍齊名晚節亦略相似人謂白首同所歸云子完淳字存古生有異稟七歲能詩文年十三擬庾信作大哀賦文采宏逸允彜死後二歲以子龍獄詞連及亦逮下吏談笑自如作樂府數十闋臨刑神色不變年甫十八兄之旭字元初以諸生貢於廷有聲南都失欲與允彜俱死允彜托以妻子乃不果自此不入城市亦以子龍故作絕命詞從容謁文廟自縊復聖位旁孚遠字暗公舉崇禎十五年鄕試松江破遁入海死於島中

張伯鯨按明外史本傳伯鯨字繩海江都人萬曆四十四年進士歷知會稽歸安鄞三縣天啟中大計調補盧氏崇禎二年稍遷戶部主事出督延寧二鎭軍儲自黃甫川西抵寧夏千二百里不產五穀芻粟資內地賀蘭山沿黃河漢唐二渠東抵花馬池素沃野亦荒蕪甚伯鯨疏陳其狀爲通商惠工轉菽麥又仿邊商中鹽意立官市法以招之軍民稱便大盜起延綏伯鯨參巡撫張福臻籌畫俘獲渠魁不沾泥遂擢兵備僉事轄楡林中路擊破賀思賢斬一座城金翅鵬敗套寇於長樂堡巡撫陳奇瑜上其功詔進三階爲右參政仍視兵備事七年二月奇瑜遷總督遂擢伯鯨右僉都禦史代之插漢部長合套寇入犯雙山魚河二堡督總兵王承恩等分道邀擊大破之斬首三百有奇伯鯨﹠﹟延綏久視民若子以拾遺論罷民大失望尋論延綏功有詔起用蔭子錦衣千戶十年七月楊嗣昌議大舉討賊遣戶部一侍郎駐池州專理兵食簡兩司官自隨帝以命傅淑訓明年淑訓以憂去卽家起伯鯨代之如淑訓官時熊文燦定計撫賊賊多就撫十二年春伯鯨以賊勢漸衰請汰兵節餉不許其秋撫事敗嗣昌自出督師移伯鯨襄陽文燦之被逮也言剿餉不至者六十餘萬伯鯨坐貶秩兩司官王揚基李爲珩白衣視事其後嗣昌討賊無功賊益不可制帝數詔廷臣舉知兵者多推伯鯨十五年召爲兵部添設左侍郎明年夏左侍郎馮元﹠﹟拜尙書遂以伯鯨代元﹠﹟在告伯鯨攝部事召對萬歲山行中寒足疾大作伏地不能起帝命中官扶出遂以疾乞休未出京而京城陷微服遁還福王立於南京伯鯨家居不出後揚州被圍與當事分城固守城破自經死

祁彪佳按明外史本傳彪佳字弘吉山陰人五世祖司員禦史池州知府曾祖淸陜西右布政使伯祖汝東兩淮鹽運使父承江西右參政彪佳生而英特丰姿絕人年十七舉於鄕又四年第天啟二年進士授興化府推官吏民易其年少彪佳剖決精明庶務畢舉始畏服巡按禦史率依推官爲耳目其胥吏姦惡無問者彪佳倡議凡訪犯先從推官左右始人服其公居數年政績大著以外艱歸崇禎四年起擢禦史疏陳賞罰之要言黔功因一級疑稽三年之敍且恩及督撫總帥帷幄大臣而陷敵衝鋒之將士不預何以勵行間山東之變六城連陷未嘗議及一官欺蒙之習不可不破帝亟命議行時東西用兵軍情奏報悉禁抄傳彪佳極言不可逾年言九列之長詰責時聞憲臣陳於廷四朝遺老遽被重譴恐諸臣怵嚴威競爲迎合揣摩以保名位臣所慮於大臣者此也方伯或至一二考臺員或至十餘載未得遷除而監司守令多貶秩停俸臣子精神才具不能稍有餘地展布發舒急功赴名之心不勝其掩罪匿瑕之念臣所慮於小臣者此也撫按之事多令中官監視會同開水火之端其患顯啟交結之漸其患深臣所慮於內臣者此也忤旨譙責尋上合籌天下全局疏以策關寧制登海爲二大要分析中州秦晉之流賊江右楚粵之山賊浙閩東粵之海賊滇黔楚蜀之土賊爲四大勢極陳控制駕馭之宜而歸其要於戢行伍以節餉實衛所以銷兵帝褒納之復陳民間十四大苦曰里甲曰虛糧曰行戶曰搜贓曰欽提曰隔提曰訐訟曰窩訪曰私稅曰私鑄曰解運曰馬戶曰鹽丁曰難民帝善其言下之所司亦不能盡用也南京兵部尙書傅振商衰邁劾罷之出按蘇松諸府革獘政興良法廉積猾四人杖殺之宜興民焚翰林陳於鼎於泰廬發其祖墓並首輔周延儒祖墓彪佳捕治如法而於延儒無所徇延儒憾之曁回道考覆諷主考鐫秩一級帝察其無罪令降俸而已尋以侍養歸家居九年母腹終召掌河南道事劉宗周金光辰得罪抗疏乞畱不納十六年佐大計問遺莫敢及門疏劾戶部侍郎王正志督餉山東聞警輒移家避去得旨速核吳昌時主年例不移會掌道彪佳極論其紊制弄權昌時迄獲罪尋刷捲南畿乞休不允便道還家北都變聞慟哭趨赴南京會福王至以五月朔日謁孝陵居內守備府諸臣進謁彪佳首陳紀綱法度爲立國本次及發號用人二事越二日王將監國侍郎呂大器初主立潞王及是懼禍欲自媚請後日卽登極彪佳言監國名極正遽議登極何以服人心謝江北將士請俟發喪服滿始議其儀從之又二日疏陳致治大本語甚剴切王嘉納之髙傑駐揚州縱兵淫掠士民奔避江南無賴民乘機剽敓廷議以彪佳嘗按吳有威望命往宣諭斬倡亂者數人宣布赦文甄別有司賢否一方遂安其月遷大理寺丞旋擢右僉都禦史巡撫江南蘇州諸生聞其鄕少詹事項煜等從賊紛紛檄討姦民肆焚劫煜與大理寺正錢位坤通政司參議宋學顯禮部員外郎湯有慶四家蕩洗無遺常熟又焚給事中時敏家三代四棺俱毀彪佳請將從逆諸臣議罪使士庶無所借口則焚掠之徒可加等治允之詔設廠衛緝事官彪佳上言洪武初官民有犯或收系錦衣衛當事者因非法淩虐髙皇帝乃於二十年焚其刑具送囚刑部是祖制原無詔獄也後乃以羅織爲事𨿽朝廷爪牙實權姦鷹狗舉朝盡知其枉而法司無敢雪慘酷等來周平反無徐杜此詔獄之獘也永樂間設立東廠始開告密無籍凶徒投爲廝役飛誣徧及善良赤手立致巨萬招承多出私拷怨憤充塞京畿欲絕苞苴苞苴彌盛欲淸姦宄姦宄益多此緝事之獘也若夫刑不上大夫祖宗忠厚立國之本及逆瑾用事始去衣受杖刑章不歸司敗撲責多及直臣本無可殺之罪乃加必死之刑血濺玉階肉飛金陛班行削色气短神搖卽卹錄隨頒已魂驚骨削矣朝廷徒受愎諫之名天下反歸忠直之譽此廷杖之獘也疏奏大學士姜曰廣擬兪旨羣奄共撓之曰廣抗疏力爭曰緝事不除宗社且不可知何廠衛之有乃命五城禦史體訪督輔史可法部將劉肇基陳可立張應夢於永綬駐京口浙江入衛都司黃之奎亦部水陸兵三四千戍其地之奎禦軍嚴四將兵恣橫刃傷民浙兵縛而投之江遂有隙已而守備李大開統浙兵斫鎭兵馬鎭兵遂與相擊大開中矢死亂兵大焚掠死者四百人民財罄盡彪佳疾至而永綬等遁去奏聞命四將赴可法軍前聽核不能罪也彪佳行視被難家賙卹備至民咸悅四鎭咸欲寄家江南憚彪佳威以書通問報書感以大義自是無一卒渡江者髙傑據瓜洲尢跋扈彪佳﹠﹟期往會至期風大作傑謂彪佳必不敢渡彪佳攜吏卒數人往傑大駭異盡撤兵衛會於大觀樓彪佳披肝膈勉以共獎王室傑曰傑閱人多矣如公傑甘爲死公一日在吳傑一日遵公約共飯而別時馬士英輩疾彪佳甚嗾私人朱統劾之丹徒張捷裏居銜彪佳接之疏及是掌吏部禦史張孫振復希指劾之謂彪佳初沮登極者爲潞王也十一月彪佳竟移疾去明年五月南都失守六月杭州復失守彪佳卽絕粒至閏六月四日紿家人先寢遂坐池中而死年四十有四唐王贈少保兵部尙書謚忠敏

左懋第陳用極王一斌張良佐王廷

佐劉統按明外史本傳懋第字蘿石萊陽人崇禎四年進士授韓城知縣有異政遭父喪三年不入內寢事母盡孝十二年擢戶科給事中疏陳民病兵弱臣工推委國計虛耗四獘責備內外諸臣俄言去歲被兵請守城抗節陷陣捐軀及貞女烈婦宜盡加旌獎行間則申嚴軍律絕其退縮之心﹠﹟優旨報聞已陳貴粟之策請令天下贖罪者盡輸粟鹽策則復開中之舊務令輸粟塞垣用充軍食時以彗星見詔停刑懋第慮遠方未曉請馬上速傳且極陳民困請嚴禁將士剽掠有司朘削又以輦下多饑民兩疏陳散米散錢收養嬰孩之法明年正月言近奉免徵剿餉之旨小民聞之歡聲雷動但四方遼遠或數千里或萬里未必卽知卽知之而司下府府下州州下縣動逾旬月則有司先已徵收小民不沾實惠亦乞馬上速行帝﹠﹟采納三月帝以風霾示異布袍齋居虔禱而風霾不止懋第言去秋彗星之變停刑詔朝下而夕卽滅何今日不然得毋陛下有其文未行其實致上天不信乎臣敢直以實進練餉之加原非得已但明旨減兵以省餉天下共知之而餉猶未省何也乞自今歲以後因兵徵餉預使天下知應加之數而官吏無所逞其姦以信陛下之明詔若刑獄一事乞以睿慮之疑信定諸囚之死生諸疑於心與疑信相半者悉從罪疑惟輕之意則停刑可以止彗豈解网不可以返風乎尋言陛下屢沛恩音而四方死者猶枕藉盜賊猶載途由蠲停者止一二存畱之賦有司迫考成催徵未敢緩是以無救於凶荒也請於極荒州縣下詔速停並令有司息訟專以救荒爲務庶殘黎小補帝納其言於是上災七十五州縣新舊練三餉﹠﹟停中災六十八州縣止徵練餉下災二十八州縣秋成督徵十四年三月洛陽襄陽皆陷懋第極論楊嗣昌罪曰賊之披猖由嗣昌薦熊文燦所致文燦旣辟嗣昌當﹠﹟坐疏上而嗣昌已死乃止尋遣懋第督催漕運道中上疏言臣自靜海抵臨淸見人民饑死者三疫死者三爲盜者四米價至二十四兩人死卽取以爲食惟聖明垂念尋言臣自魚臺至南陽民爲流寇殺戮村市皆虛其他饑疫死者屍積水涯河爲不流賑救安可不速也明年陳安民息盜策請核荒田察逋戶予以有生之樂鼓其耕種之心尋又言臣有事河幹一載每進父老詢疾苦率言練餉之害夫三年來農怨於野商嘆於途如此重派所練何兵今在何所剿賊禦邊其效安在四海萬姓之膏血旣不登諸天府又未養及健兒空使眾心瓦解一至此極陛下猶不動念乎是時眾賢登進小人忌之帝入蜚語因會推事下吏部尙書李日宣等於獄懋第極論讒言不可信請帝保全善類俄言臣去冬抵宿遷晤督漕臣史可法言山東米價一石至二十兩而河南乃至一百四五十兩漕儲多逋朝議方需本色不收折色今淮鳳間麥大熟如收兩地折色易麥轉輸豈不大利臣因思劉晏有轉易之法今歲河北大稔山左東兗二郡亦有收誠出內帑二三十萬分發所司及時收糴於國計誠便帝卽命議行懋第屢遷刑科左給事中保定總兵官楊徳政兵潰潛逃已伏法而詔旨猶密封不抄懋第言徳政有罪伏誅正當與天下共見何必密自今非軍機重事宜仍許抄傳再疏言紅本有當密有不當密者自十一年樞臣楊嗣昌欲蒙塞耳目是以密封最多沿獘已久不可不攺皆不允尋因考選薦故給事中姚思孝何楷李化龍張作楫禦史成勇李模詹爾選林蘭友李右讜編修楊廷麟部郎葉廷秀其冬京師被兵劾督師範志完順天巡撫潘永圖永平巡撫馬成名防禦疏忽皆獲罪十六年秋出察江防劾南京大教場提督孫尙進貪橫亦罷去明年五月福王立進兵科都給事中旋擢右僉都禦史巡撫應天徽州諸府時李自成兵連破敗大臣髙弘圖等議遣使通好而難其人懋第以母陳氏歿於北京欲因此扶櫬還葬遂請行乃拜兵部右侍郎兼右僉都禦史與左都督陳弘範太僕少卿馬紹愉偕往而命懋第經理河北聯絡關東諸軍馬紹愉者嘗爲郎兵部尙書陳新甲令通款事至義州而還未能得要領其後新甲誅死而紹愉以督戰致衄爲懋第所劾罷及是議遣使紹愉已起官郎中乃進爲少卿副懋第懋第言臣此行致祭先帝後梓宮訪東宮二王蹤迹誼不敢辭但旣充使臣勢不能兼封疆重寄且紹愉前爲臣劾罷今不當與共事如必用臣經理則乞命洪範同紹愉出使而假臣一旅偕山東撫臣收拾山東以待不敢復言北行如用臣與洪範北行則去臣經理聯絡之銜但銜命而往謁先帝梓宮訪東宮二王蹤迹而罷紹愉勿遣閣部議止紹愉攺命原任薊督王永吉王令仍遵前諭懋第瀕行又言臣此行生死未卜願以辭闕之身效一言臣所望者恢復而近日朝端行事似少恢復之气願陛下時時以先帝仇恥爲心瞻髙皇之弓劍則思成祖列聖之陵寢何存撫江上之黎氓則念河北山東之赤子誰卹更望廷臣時時以整頓士馬爲事勿以議和爲必成勿以和成爲足恃必能渡河而戰始能扼河而守必能扼河而守始能畫江而安末言先帝殉難臣少由諫諍臣少也遠如幽燕之地願勿以在遠而忘近如汲直之流願勿以逆耳而棄眾韙其言時賫白金十萬兩幣帛數萬匹以兵三千護行八月舟渡淮十月朔入都懋第服衰絰而往至則館之鴻臚寺以不得祭梓宮卽於旅所遙祭是月二十有八日卽遣還甫出京弘範請身赴江南招諸將劉澤淸等降附而畱懋第等勿遣乃自滄州追還攺館太醫院懋第處之恬然讀書不輟聞南京失守慟哭其從弟懋泰來謁勸之降懋第曰此非吾弟叱出之後與從行兵部司務陳用極遊擊王一斌都司張良佐劉統王廷佐俱以不降誅而紹愉獲免

楊廷麟按明外史本傳廷麟字伯祥淸江人舉崇禎四年進士攺庶吉士授編修勤學嗜古聲震館閣間與黃道周善十年冬皇太子將出閣簡充講官兼直經筵廷麟具疏力讓道周不許明年二月帝禦經筵問保舉考選何者爲得人廷麟言保舉當嚴舉主如唐世濟王維章乃溫體仁王應熊所薦今二臣皆敗而舉主無恙是連坐之法先不行於大臣欲收保舉效得乎帝爲動色其冬京師警嚴廷麟上疏劾兵部尙書楊嗣昌言陛下有撻伐之志大臣無禦侮之才謀之不臧以國爲戲嗣昌及薊遼總督吳阿衡內外扶同朋謀﹠﹟國與髙起潛方一藻倡和款議武備頓忘以至於此今可憂在外者三在內者五督臣盧象升以禍國責樞臣言之痛心夫南仲在內李綱無功潛善秉成宗澤隕命乞陛下赫然一怒明正向者主和之罪俾將士畏法無有二心召見大小諸臣咨以方略諭象升集諸路援師乘機赴敵不從中制此今日急務也時嗣昌意主和議冀紓外患而廷麟痛詆之嗣昌大恚詭薦廷麟知兵帝卽召見攺兵部職方主事贊畫像升軍象升得之甚喜卽令往眞定轉餉濟師及象升戰死賈莊嗣昌急問偵卒楊贊畫死未以奉使在外對嗣昌爲不懌者久之初張若麒沈迅官刑曹謀攺兵部禦史塗必泓沮之必泓廷麟同裏也兩人疑疏出廷麟指因與嗣昌比而構廷麟會廷麟報軍中曲折嗣昌擬旨責以欺罔及事平欲中以危法帝察其無罪貶秩調外而已黃道周獄起詞連廷麟逮治未至而道周已釋言者多薦廷麟侍郎惠世揚請俟其至用之十六年秋復授職方主事未赴都城失守廷麟慟哭募兵勤王會福王立用禦史祁彪佳薦召爲左庶子辭不就宗室朱統誣劾大學士姜曰廣並誣廷麟召健兒有不軌謀以曰廣爲內應其語絕狂誕王不問然竟散所募兵及南都破江西諸郡所存者惟贛州唐王手書加廷麟吏部右侍郎劉同升國子祭酒同升自雩都至贛與廷麟協謀大舉乃借巡撫李永茂集士大夫於明倫堂勸輸兵餉廷麟自督帥與同升乘虛復吉安臨江加兵部尙書兼東閣大學士賜劍便宜從事旋吉安被攻副將徐必達戰敗赴水死廷麟赴贛招峒蠻張安等四營降之以萬元吉代守吉安廷麟聞王將赴贛往朝之甫行以吉安警畱屯城外日馳疏陳援吉防贛事宜亡何吉安復失元吉退保贛州未幾城下受圍兵部侍郎劉士禎促新軍將張安赴援安宵遁贛圍急廷麟遣使調廣西狼兵而身往雩都趣新軍來救嗣戰梅林再敗退保雩都廷麟乃收其兵遂入贛與元吉憑城守及援兵至圍暫解已復合廷麟等分門拒守至水師戰敗援師悉潰時被圍已半年守陴者悉懈城陷廷麟急督士民拒戰久之力不支廷麟走西城投水死

彭期生按明外史楊廷麟傳期生字觀我海鹽人禦史宗孟子舉萬曆四十四年進士授徽州教授遷國子博士歷都水主事員外郎中遷長沙知府再調揚州南昌崇禎初以憂去補濟南坐失囚謫布政司照磨量移應天推官轉南京兵部主事進郎中十六年張獻忠亂江西遷湖西兵備僉事駐吉安嗣南昌已失直逼吉安期生拒守不支城破走贛州偕廷麟招降張安等唐王加太常寺卿仍令視兵備事城破冠帶自縊死

周瑚王明汲萬發祥龔棻林琦王

其﹠﹟柳昂霄魯嗣宗錢謙亨按明外史楊廷麟傳與廷麟一時同殉者有職方主事周瑚磔死通判王明汲編修兼兵科給事中萬發祥吏部主事龔棻戶部主事林琦兵部主事王其﹠﹟柳昂霄魯嗣宗錢謙亨皆被戮

袁從鶚劉孟鍧劉應試吳國球郭寧

登胡縝林逢春盧觀象陳烈按明外史楊廷麟傳與廷麟一時同殉者又有中書舍人袁從鶚劉孟鍧劉應試推官署府事吳國球監紀通判郭寧登臨江推官胡縝贛縣知縣林逢春皆被戮鄕官盧觀象盡驅男婦大小入水乃自沈死參將陳烈數力戰眾以其弟已降疑之烈益奮勇疾鬥及見執其弟勸之降不聽顧謂贛人曰今日方知我無二心也乃被戮

萬元吉梁於涘楊文薦按明外史本傳元吉字吉人南昌人天啟五年進士授潮州推官補歸徳捕大盜李守志散其黨崇禎四年大計謫官十一年秋用曾櫻薦命以永州檢校署推官事居二年督師楊嗣昌薦其才攺大理右評事軍前監紀嗣昌倚若左右手諸將亦悅服馳驅兵間未嘗一夕安枕嗣昌卒元吉丁內艱歸十六年起南京職方主事進郎中福王立仍故官元吉以四鎭不和請奉詔宣諭又請發萬金犒髙傑於揚州諭以大義令保江淮乃渡江詣諸將營傑與黃得功劉澤淸方爭揚州元吉與得功書令共獎王室得功報書如元吉指乃錄其﹠﹟示澤淸傑嫌漸解俄上言朝廷不當偏安宜且仍南京故名示不忘恢復而大減錦衣旗尉罷南北兩鎭撫司以杜告密時廷議以元吉能輯諸鎭擢太僕少卿監視江北軍務元吉身在外不忘廷朝數有條奏請修建文實錄復其尊稱並還懿文追尊故號祀之寢園以建文配而速褒靖難死事諸臣及近日北都四方殉難者以作忠義之气從之又言先帝天資英武銳意明作而禍亂益滋寬嚴之用偶偏任議之途太畸也先帝初懲逆璫用事委任臣工力行寬大諸臣狃之爭意見之異同略綢繆之桑土敵入郊圻束手無策先帝震怒宵小乘間中以用嚴於是廷杖告密加派抽練使在朝者不暇救過在野者無復聊生廟堂號振作而敵彊如故寇禍彌張十餘年來小人用嚴之效如是先帝亦悔更從寬大悉反前規天下以爲太平可致諸臣復競賄賂肆欺蒙每趨愈下再攖先帝之怒誅殺方興宗社繼沒蓋諸臣之孽每乘於先帝之寬而先帝之嚴亦每激於諸臣之玩臣所謂寬嚴之用偶偏者此也國步至今艱難已極乃議者求勝於理卽不審勢之重輕好伸其言多不顧事之損益殿上之彼己日爭閫外之從違遙制一人任事眾口議之如孫傳庭守關中識者俱謂不宜輕出而已有以逗撓議之者矣賊旣渡河臣語史可法姜曰廣急撤關寧吳三桂俾隨樞輔迎擊之先帝召對時羣臣亦曾及此而已有以蹙地議之者矣及賊勢燎原廷臣或勸南幸或勸皇儲監國南都皆權宜善計而已有以邪妄議之者矣由事後而觀咸追恨議者之﹠﹟國倘事幸不敗必共服議者之守經大抵天下事無全害亦無全利當局者非朴誠通達誰敢違眾獨行旁持者競意气筆鋒必欲彊人從我臣所謂任議之途太畸者此也乞究前事之失爲後事之師以寬爲體以嚴爲用蓋崇簡易推眞誠之謂寬而濫賞縱罪者非寬辧邪正綜名實之謂嚴而鉤距索隱者非嚴寬嚴得濟任議乃合仍請於任事之人嚴核始進寬期後效無令行間再踵藏垢邊才久借燃灰收之以嚴然後可任之以寬也詔褒納之已入朝復遣往江北調輯軍民時髙傑欲赴河南討賊元吉方請速予之餉而傑襲得功於儀眞元吉心傷之因言古大將保功名必以恭順爲本今朝廷新立綱紀未尊恐從此相沿恭順日替輕朝廷隳綱紀臣罪滋大因請罷斥不許明年三月給事中楊兆升劾之以元吉有勞不問南京覆走福建歸唐王六月南昌袁州臨江吉安已陷逾月又失建昌惟贛州孤懸上游兵力單寡人情恟懼會益府永寧王慈炎招降峒賊張安遣復撫州南贛巡撫李永茂乃命副將徐必達扼泰和未幾戰敗至萬安遇永茂永茂遂奔贛八月叛將白之裔入萬安江西巡撫曠照被執知縣梁於涘死之於涘江都人崇禎十六年進士時唐王詔適至贛永茂乃與楊廷麟劉同升共舉兵未幾王召永茂爲兵部右侍郎以張朝綖代甫任事擢元吉兵部右侍郎兼右副都禦史總督江西湖廣諸軍召朝綖還以同升代元吉至贛同升已卒遂以元吉兼巡撫後廷麟迎謁王元吉代守吉安初崇禎末命中書舍人張同敞調雲南兵未至福王又趣之及抵江西南京已失因退還吉安廷麟畱與共守用客禮待之其將趙印選胡一靑頻立功而元吉約束甚嚴諸將漸不悅時有廣東兵亦以赴援至而張安者汀贛間峒賊四營之一驍勇善戰旣降有復撫州功且招他營盡降賜名龍武新軍元吉以安等爲足恃也蔑視雲南廣東軍雲南廣東軍解體然安卒故爲賊居贛城淫掠自如廷麟遣援湖西所過無不殘破及是吉安受逼諸軍皆內攜新軍又先往湖西不時至城中軍不戰潰城遂破元吉退屯皂口檄諭贛州極言雲南兵棄城罪其眾遂西去旋逼皂口直抵贛城給事中楊文薦元吉門生也奉命往湖南過贛見事急自任守禦城中賴之元吉素有才﹠﹟事精敏及失吉安士不用命昏然坐城上對將吏不交一言隔河大營徧山麓指爲空營兵民從大營中至言敵勢盛輒叱爲間諜斬之江西巡撫劉遠生令張琮者將兵趨湖東及贛圍急遠生自出城召琮於雩都贛人曰撫軍遁矣怒焚其舟拘遠生妻子俄遠生率琮兵至贛人乃大悔琮軍渡河抵梅林中伏大敗還至河爭舟多死於水遠生憤甚渡河再戰身先士卒被獲逃歸而龍武軍先往湖西者聞撫州復失仍還雩都廷麟躬往邀之及再敗乃散遣其軍而身入城與元吉同守自遠生敗援軍皆不敢前適李永茂所遣副將吳之蕃等以廣東兵五千至圍解之蕃退保南康未幾圍復合城中拒如初時贛困守久王獎勞之賜名忠誠府加元吉兵部尙書文薦右僉都禦史使尙書郭維經來援維經與禦史姚奇引沿途募兵得八千人元吉部將汪起龍率師數千雲南援將趙印選胡一靑率師三千大學士蘇觀生遣兵如之兩廣總督丁魁楚亦遣兵四千廷麟又收集散亡得數千先後至贛營於城外軍聲頗振諸將欲戰元吉待水師至並擊而中書舍人來從諤募砂兵三千吏部主事龔棻兵部主事黎遂球募水師四千皆屯南安不敢下主事王其﹠﹟謂元吉曰水師帥羅明受海盜也桀驁難制棻遂球若慈母之奉驕子且今水涸巨舟難進豈能如約不聽及諸江巨舟被焚死者無算明受遁還舟中火藥戎器盡失於是兩廣雲南軍皆不戰而潰他營亦稍稍散去城中止起龍維經部卒四千餘人城外水師後營二千餘人而已參將謝志良擁眾萬餘於雩都不敢進廷麟調廣西狼兵八千人逾嶺亦不卽赴會聞汀州破人情益震懼守者亦疲甚而城遂破元吉死之先是元吉禁婦女出城其家人潛載其妾縋城去元吉遣飛騎追還痛捶其家人故城中無敢出者及城破部將擁元吉出城元吉嘆曰爲我謝贛人使闔城塗炭者我也我何可獨存遂赴水死年四十有四文薦字幼宇京山人由進士爲兵科給事中城破時病困不能起執送南昌絕粒而卒

郭維經姚奇引按明外史本傳維經字六修江西龍泉人天啟五年進士授行人崇禎三年遷南京禦史疏陳時獘中有所舉刺帝責令指實乃極稱順天府尹劉宗周之賢力詆吏部尙書王永光溪刻及用人顚倒罪帝置不問六年秋周延儒罷政溫體仁代之維經言執政不患無才有才而用之排正人不用之籌國事國事日非則委曰我不知坐視盜賊日猖邊警日急止與二三小臣爭口舌角是非平章之地幾成聚訟可謂有才邪帝切責之庶子丁進典南畿試有私爲南京禦史黃昌所發給事中孫晉因言進體仁私人關節旣獲乞下所司案驗帝親摘七卷黜之進乃獲罪吏部侍郎張捷薦逆案呂純如維經疏劾又劾掌中府撫寧侯朱國弼貪殘皆不納憂去久之起故官北都變聞南都諸臣有議立潞王者維經力主福王王立進應天府丞仍兼禦史巡視中城維經以加銜乃魏忠賢陋習力辭不允俄上言聖明禦極將二旬一切雪恥除凶收拾人心之事絲毫未舉今僞官縱橫於鳳泗悍卒搶攘於瓜儀焚戮剽掠之慘漸逼江南而廟廊之上不聞動色相戒惟以慢不切要之務盈庭而議致啟旁門斗捷足營鉆窺之隙穴作富貴之階梯舉朝人心如狂如醉匹夫匹婦呼天憤郁釀成災祲乞令內外文武諸臣洗滌肺腸盡去刻薄偏私及恩怨報復故習一以辦賊復仇爲事報聞馬士英薦阮大鋮廷臣力爭史可法進調停之說謂前監國詔有逆案不許起用語臣爲去之後來何故復入此示人以隘維經駁可法失言士英大鋮深疾之尋遷大理少卿左僉都禦史給事中吳適言維經輯寧都城有成效宜責成彈壓乃命專督五城禦史察非常淸輦轂明年二月隆平侯張拱日劾之言迎恭皇禦容維經托疾不欲觀盛典保國公朱國弼復言維經署大理寺刑部以僞防禦使武愫案會題維經以未經覆讞駁之愫已受僞命何矜何疑執法之官甘心庇逆乞重懲乃下部院勘議令回籍唐王召爲吏部右侍郎及贛州被圍王乃命維經爲吏兵二部尙書兼右副都禦史總理湖廣江西廣東浙江福建軍務督師往援維經與禦史姚奇引募兵八千人入贛州與楊廷麟萬元吉協守及城破維經入嵯峨寺自焚死奇引亦死之奇引字有僕錢塘人由進士授南海知縣地富饒多盜賊奇引絕苞苴力以弭盜爲事政聲大起入爲兵部主事攺監察禦史巡按廣東未任與維經赴援遂同死

詹兆恆按明外史本傳兆恆字月如廣信永丰人父士龍順天府尹兆恆舉崇禎四年進士授甌寧知縣民居失火延學宮兆恆率諸生奔煙焰中抱木主以出尋倡率重建他善政甚多徵授南京禦史疏陳盜鑄之獘帝下所司察核獘少衰十四年夏言燕齊二千里間寇盜縱橫行旅阻絕四方所輸餉金停滯中途者至數百萬宜念發京軍剿滅特命專官掩遺骸卹孤寡末言楚豫之疆盡靑燐白骨新徵舊逋斷無從出宜多方蠲貸又以南都勢危陳固根本數事帝﹠﹟采納明年夏言近日起廢詳於罪譴而未及降調者若何楷姚思孝之淸貞李模林蘭友之剛直成徳之彊項張采之博雅盛王贊費道周之循良皆宜亟用帝亦納之俄以賊陷含山犯無爲劾總督髙斗光明年秋又以賊廬州臨江欲渡陳內外合防策再劾斗光請以史可法代斗光遂獲譴時江北民避亂盡走南京兆恆慮賊諜闌入處之城外爲嚴保伍察非常姦宄無所匿福王立擢兆恆大理寺丞馬士英薦阮大鋮令冠帶陛見兆恆言先皇手定逆案芟刈羣凶乃第一美政然十七年間此輩日夕聚謀欲翻者數矣賴先皇神明獨斷堅持不移今大仇未報忽召見大鋮還之冠帶豈不上傷先皇之靈下短忠臣義士之气哉疏奏命取逆案進覽兆恆卽上進而士英亦以是日進三朝要典大鋮竟起用其秋奉命祭告尋進本寺少卿使事竣卽旋裏請告唐王立於福州兆恆表賀拜兵部左侍郎佐黃道周協守廣信及城破奔懷玉山聚眾數千人自保已進攻衢州之開化縣兵敗歿於陣

陳泰來曹志明按明外史詹兆恆傳泰來字剛長江西新昌人崇禎四年進士由宣城知縣入爲戶科給事中十五年冬都城戒嚴泰來陳戰守數策總督趙光抃言泰來與同官荊祚永素晰邊情行間奏報宜敕二臣參預報可泰來又自請假兵一萬肅淸輦轂帝壯之卽攺授兵科出視諸軍戰守方略召對中左門至軍中奏界嶺失事狀劾副將柏永鎭論死以功遷吏科右給事中乞假歸福王時起刑科左給事中不赴後唐王擢爲太僕少卿與萬元吉同守贛州再擢右僉都禦史提督江西義軍李自成敗走武昌其部下散掠新昌境泰來大破之初益王起兵建昌泰來欲從之同邑按察使漆嘉祉舉人戴國士持不可已而新昌破國士出降泰來惡之會上髙舉人曹志明等兵起泰來與相結隨攻取上髙新昌寧州殺國士妻子遂取萬載已而新昌受逼守將出降泰來走界埠志明等從上髙移軍會之進攻撫州兵敗皆死

胡夢泰按明外史本傳夢泰字友蠡廣信鉛山人崇禎十年進士除奉化知縣邑人戴澳官順天府丞怙勢不輸賦夢泰捕治其子其子急走京師訴澳令劾去夢泰澳念州民不當劾長吏而劫於其子姑出一疏言天下不治由守令貪污以陰詆夢泰及得旨令指實其子卽欲訐夢泰而澳念夢泰無可劾乃以嘉興推官文徳翼平遙知縣王凝命實之給事中沈迅爲兩人訴枉發澳隱情澳下詔獄除名夢泰聲益起十六年夏吏部會廷臣舉天下賢能有司十人夢泰與焉行取入都帝以畿輔州縣殘破欲得廉能者治之諸行取者悉出補夢泰得唐縣京師陷南歸唐王時授兵科給事中奉使旋裏適城被圍夢泰傾家募士與巡撫周定仍等守城數月城破夫婦俱縊死

周定仍按明外史胡夢泰傳定仍南昌人崇禎十六年進士與萬文英胡奇偉舉兵保廣信唐王卽以爲右僉都禦史巡撫其地城破死之

萬文英按明外史胡夢泰傳文英南昌人初爲鳳陽推官城破以子元亨代死得脫歸福王時起禮部主事丁艱不赴唐王授爲兵部員外郎監黃道周諸軍協守廣信諸軍敗於鉛山文英舉家赴水死﹝按烈皇小識鳳陽破時文英與知府嚴容暄被殺玆載之以備參考﹞

胡奇偉按明外史胡夢泰傳奇偉進賢人歷官兵部主事唐王授爲湖東副使守廣信兵敗死之

王養正夏萬亨王域劉允浩史夏隆按明外史本傳養正字聖功泗州人崇禎元年進士授海鹽知縣遭父喪服除起官秀水中大計補河南按祭司照磨累遷襄陽推官刑部主事員外郎南康知府計殲巨寇鄧毛溪熊髙一方賴之福王時進副使分巡建昌及南都破時江西警逼巡撫曠昭棄南昌走瑞州列城望風潰養正乃與布政夏萬亨知府王域推官劉允浩南昌推官史夏隆起兵拒守閱三日有客兵內應城卽破養正等被執械至武昌與萬亨等同死其妻張氏聞之絕粒九日亦死萬亨字元禮昆山人起家舉人南昌失守避建昌與養正同死妻顧子婦陸及一孫一孫女先赴井死僕婢死者復十餘人域字元壽松江華亭人舉於鄕授宿州學正流賊至佐有司捍禦有功屢遷工部主事榷稅蕪湖都城陷諸榷稅者多以自入域嘆曰君父遭非常禍臣子反因以爲利邪悉歸之南京戶部尋由郎中遷建昌知府城被圍分守南門城破亦械至武昌同日死允浩掖縣人夏隆宜興人皆崇禎十六年進士時同死者六人一人失其姓名建昌人哀其忠裒而瘞之表曰六君子之墓

忠烈部名臣列傳五十七

明二十八

黃道周趙士超按明外史本傳道周字幼平漳浦人天啟二年進士攺庶吉士授編修爲經筵展書官故事必膝行前道周獨否魏忠賢目攝之未幾內艱歸崇禎二年起故官進右中允三疏救故相錢龍錫貶三秩調他曹龍錫得減死五年正月方候補遘疾求去瀕行上疏曰臣自幼學易以天道爲準上下載籍二千四百年考其治亂百不失一陛下禦極之元年正當師之上九其爻云大君有命開國承家小人勿用陛下思賢才不遽得懲小人不易絕蓋陛下有大君之實而小人懷干命之心臣入都以來所見諸大臣皆無遠猷動尋苛細治朝寧者以督責爲要談治邊疆者以姑息爲上策序仁義道徳則以爲迂昧而不經奉刀筆簿書則以爲通達而知務一切磨勘則葛藤終年一意不調而株連四起陛下欲整頓紀綱斥攘外患諸臣用之以滋章法令摧折縉紳陛下欲剔獘防姦懲一警百諸臣用之以借題修隙斂怨市權且外廷諸臣敢誑陛下者必不在拘攣守文之士而在權力謬巧之人內廷諸臣敢誑陛下者必不在錐刀泉布之微而在阿柄神叢之大惟陛下超然省覽旁稽載籍自古迄今決無數米量薪可成遠大之猷吹毛數睫可奏三五之治者彼小人見事智每短於事前言每多於事後不救淩圍而謂淩城必不可築不理島民而謂島眾必不可用兵逃於久頓而謂亂生於無兵餉糜於漏﹠﹟而謂功銷於無餉亂視熒聽浸淫相欺馴至極壞不可復挽臣竊危之自二年以來以察去獘而獘愈多以威創頑而威滋殫是亦反申商以歸周孔捐苛細以崇惇大之時矣帝不懌摘葛藤株連數語令具陳道周上言曰邇年諸臣所目營心計無一實爲朝廷者其用人行事不過推求報復而已自前歲春月以後盛談邊疆實非爲陛下邊疆乃爲逆璫而翻邊疆也去歲春月以後盛言科場實非爲陛下科場乃爲仇隙而翻科場也此非所謂葛藤株連乎古聖賢所經營不過兩事外患未弭則大臣一心以憂外患小人未退則大臣一心以憂小人今獨以遺君父而大臣自處於催科比較之末行事而事失則曰事不可爲用人而人失則曰人不足用此臣所謂舛也三十年來釀成門戶之禍今又取縉紳稍有器識者舉网投阱卽緩急安得半士之用乎凡絕餌而去者必非魚戀棧而來者必非駿馬以利祿豢士則所豢者必嗜利之臣以箠楚驅人則就驅者必駑駘之骨今諸臣之才具心術陛下備知之矣知其爲小人而又以小人矯之則小人之焰益張知其爲君子而更以小人參之則君子之功不立天下總此人才不在廊廟則在林藪臣所知識者有馬如蛟毛羽健任贊化所聞習者有惠世揚李邦華在仕籍者有徐良彥曾櫻朱大典陸夢龍鄒嘉生皆卓犖駿偉使當一面必有可觀陛下必欲振作人才當惇尙風節則作人之道得矣語皆刺大學士周延儒溫體仁帝益不懌責以挾私逞臆斥爲民九年用薦召復故官明年閏四月久旱修省道周上言近者中外齋宿爲百姓請命而五日內系兩尙書未聞有人申一疏者安望其戡亂除凶贊平明之治乎陛下焦勞於上小民展轉於下而諸臣括囊其間稍有人心宜不至此又上疏曰陛下寬仁弘宥有身任重寄至七八載罔效擁權自若者積漸以來國無是非朝無枉直中外臣工率苟且圖事誠可痛憤然其視聽一系於上上急催科則下急賄賂上樂鍥核則下樂巉險上喜告訐則下喜誣陷當此南北交訌柰何與市井細民申勃溪之談修睚﹠﹟之隙乎時體仁方招姦人構東林復社之獄故道周及之旋進右諭徳掌司經局疏辭因言己有三罪四恥七不如三罪四恥以自責七不如者謂品行髙峻卓絕倫表不如劉宗周至性奇情無愧純孝不如倪元璐湛深大慮遠見深計不如魏呈潤犯顏敢諫淸裁絕俗不如詹爾選吳執禦志尙髙雅博學多通不如華亭布衣陳繼儒龍溪舉人張燮至圜土累系之臣朴心純行不如李汝璨傅朝佑文章意气坎坷磊落不如錢謙益鄭鄤鄤方被杖母大詬帝得疏駭異責以倒置是非令陳狀道周回奏語復多覆護帝益怒嚴旨切責道周以文章風節髙天下嚴冷方剛不諧流俗公卿多畏而忌之乃藉不如鄤語爲口實其冬擇東宮講官體仁巳罷張至發當國擯道周不與其同官項煜楊廷麟不平上疏推讓至發言鄤杖母明旨煌煌道周自謂不如安可爲元良輔導給事中馮元﹠﹟詆至發忮至發兩疏辧道周遂移疾乞休不許十一年二月帝禦經筵詢用人之法道周請培養人才且言剿賊當審形勢說甚具刑部尙書鄭三俊方下吏講官黃景昉救之帝未許而帝適追論舊講官姚希孟嘗請漕儲全折以爲非道周聽未審謂帝將寬三俊念希孟也因言故輔臣文震孟一生蹇直未蒙帷蓋恩天下士生如三俊歿如震孟希孟求其影似未可多得帝以所對失實責令回奏再奏再詰至三奏乃已凡道周所建白未嘗得一兪旨道周顧言不已六月廷推閣臣道周已充日講官遷少詹事得與名帝不用用楊嗣昌等五人道周乃艸三疏一劾嗣昌一劾陳新甲一劾方一藻同日上之其劾嗣昌謂天下無無父之子亦無不臣之子衛開方不省其親管仲竟比之豭狗李定不喪繼母宋世共指爲人梟今遂有不持兩服坐司馬堂如楊嗣昌者宣大督臣盧象升以父殯在途捶心飲血請就近推補乃忽有並推在籍守制之旨夫守制者可推則聞喪者可不去聞喪者可不去則爲子者可不父爲臣者可不君卽使人才甚乏柰何使不忠不孝者連苞引﹠﹟種其不祥以穢天下乎嗣昌在事二年倡溢地之談飾樂天之說其才智亦可睹矣更起一不祥之人與之表裏陛下孝治天下縉紳家庭小小勃溪猶以法治之而冒喪斁倫獨謂無禁臣竊以爲不可也其論新甲言其守制不終走邪徑托捷足古有忠臣孝子無濟於艱難者決未有不忠不孝而可進乎功名道徳之門者也臣二十躬耕手足胼胝以養二人四十餘削籍徒步荷擔二千里不解屝屨今𨿽逾五十非有妻子之奉婢僕之累天下卽無人臣願解淸華出管鎖鑰何必使被棘負塗者祓不祥以玷王化哉其論一藻則力詆和議之非帝疑道周以不用怨望而搢紳勃溪語欲爲鄭鄤脫罪下吏部行譴嗣昌因上言鄭鄤杖母飛走不如今道周又不如鄤何用談綱常爲且其意徒欲庇凶徒遮前言之謬立心可知因自乞罷免帝優旨慰之七月五日召內閣及諸大臣於平臺並及道周帝與諸臣語所司事久之問道周曰凡無所爲而爲者謂之天理有所爲而爲者謂之人欲爾三疏適當廷推不用時果無所爲乎道周對曰臣三疏皆爲國家綱常自信無所爲帝曰先時何不言對曰先時猶可不言至簡用後不言更無當言之日帝曰淸固美徳但不可傲物遂非且惟伯夷爲聖之淸若小廉曲謹是廉非淸也時道周所對不合指帝屢駁道周復進曰惟孝弟之人始能經綸天下發育萬物不孝不弟者根本旣無安有枝葉嗣昌出奏曰臣不生空桑豈不知父母顧念君爲臣綱父爲子綱君臣固在父子前況古爲列國之君臣可去此適彼今則一統之君臣無所逃於天地之間且仁不遺親義不後君難以偏重臣四疏力辭意詞臣中有如先朝劉定之羅倫者抗疏爲臣代請得遂臣志及抵都門聞道周人品學術爲人宗師乃有不如鄭鄤疏臣始嘆息絕望帝曰朕正擬問此事嗣昌又言道周自謂不如鄤安知綱常帝方爲嗣昌解道周卽奏大臣聞言義當退避未有禦前爭辧不容小臣盡言者嗣昌佯奏臣爲綱常名教不容不辧實非體道周淸品人望所歸願納其言放臣還裏帝曰道周疏亦不爲奪情古時人心多無所爲今則各有所主所以孟子欲正人心息邪說古之邪說別爲一教今則直附於聖賢經傳中系世道人心更大道周曰臣平生恥言人過今禦前爭辧亦非體但爲天下後世畱此綱常名教天理人心而已帝復難辧久之問爾言不如鄭鄤何也對曰匡章見棄通國孟子不失禮貌臣言文章不如鄤帝曰章子不得於父豈鄤杖母者比爾言不如豈非朋比道周曰眾惡必察帝曰爾言陳新甲走邪徑托捷足且其中言軟美容悅叩首折腰者誰耶道周不能對但言人心邪則行徑皆邪帝曰喪固凶禮豈遭凶者盡凶人盡不祥之人道周曰古三年喪君命不過其門自謂凶與不祥故兵禮鑿凶門而出奪情在疆外則可朝中則不可帝曰人旣可用何分內外道周曰我朝自羅倫論奪情前後五十餘人多在邊疆故嗣昌在邊疆則可在中樞則不可在中樞猶可在政府則不可止嗣昌一人猶可又呼朋引類竟成一奪情世界益不可帝又駁問久之道周曰今日獨立敢言之人少讒諂面諛之人多臣不得不言帝曰昔孔子誅少正卯當時亦稱聞人止因言僞而辧行僻而堅故不免聖人之誅今人多類此道周曰少正卯欺世盜名心術不正故聖人誅之臣心正所行事皆正無一毫私帝曰向以爾偏稍示裁抑後聞爾有操守旋復官不圖恣肆乃爾本當按問念列講官姑出候旨道周曰臣今日不盡言則臣負陛下陛下今日殺臣則陛下負臣帝曰爾所言無一實語一生學問只成佞口耳叱之退道周叩首曰臣敢將忠佞二字奏明夫人臣在君父前獨立敢言爲佞豈在君父前讒諂面諛爲忠耶忠佞不別邪正不明何以致治帝曰非輕加爾以佞但所問在此所對在彼非佞而何再叱之退嗣昌奏道周所持者經微臣所行者權乞賜優容帝曰此非專爲卿近來人心偸薄朕欲正人心故特召來面諭念卿申救令俟處分嗣昌復懇優容帝曰朕已優容多矣乃召文武諸臣咸聆教諭而退時詞臣劉同升趙士春亦劾嗣昌帝欲重譴之而道周反擬輕譴嗣昌懼亟募人劾道周刑部主事張若麒素附嗣昌謀調兵部遂言道周及其黨造設姦言虧損聖徳舉古今未有之好語盡出自道周凡可以歸過君父者無所不至倘不亟頒前日召對之詞則背公死黨之徒或鼓煽以惑四方或私記以疑後世致聖天子正人心息邪說至意悉爲淹沒臣竊痛之疏入道周遂貶六秩爲江西按察司照磨而若麒果得兵部十三年四月江西巡撫解學龍以遷秩循例薦所部於道周推獎備至故事但下所司帝亦不覆閱也時閣臣魏照乘不悅道周擬旨責學龍濫薦帝遂發怒立削二人籍遣使逮治旣至﹠﹟下吏帝責以黨邪亂政﹠﹟廷杖八十仍系刑部究黨與欲置之死詞所連及編修黃文煥吏部主事陳天定工部司務董養河中書舍人文震亨﹠﹟系獄戶部主事葉廷秀監生塗仲吉救之亦系獄尙書李覺斯讞輕嚴旨切責再擬謫戍煙瘴帝猶以爲失出除覺斯名移獄鎭撫掠治者四乃復還刑部逾年尙書劉澤深等言二人罪至永戍止矣過此惟論死論死非封疆則貪酷未有以建言者道周無封疆貪酷之罪而有建言蒙戮之名於道周得矣非我聖主覆載之量也夫陛下所疑者黨耳黨者見諸行事道周抗疏祗托空言一二知交相從罷斥烏睹所謂黨而煩朝廷大法乎且陛下豈有積恨於道周萬一聖意轉圜而臣已論定悔之何及仍以原擬請乃謫戍廣西時楊嗣昌已死周延儒再當國方參用公議欲爲道周地也十五年八月帝召輔臣問及故庶吉士張溥延儒因言溥與黃道周爲人皆偏止因善讀書人多惜之帝不答蔣徳璟曰道周蒙戍極感聖恩但家貧子幼實爲可憫黃景昉陳演吳甡復相繼言帝顏頗霽明日傳旨復故官道周在途疏謝因極稱解學龍葉廷秀賢請釋歸田裏不許旣還朝尋以病歸福王監國起吏部左侍郎道周不欲出馬士英遣人諷曰人望在公公不起欲從史可法擁立潞王耶道周不得已乃趨朝至則陳進取九策優旨報聞其年九月拜禮部尙書協理詹事府時朝政日非劉宗周姜曰廣髙弘圖徐石麒輩皆去國道周亦有去志明年三月乞祭告禹陵瀕行又陳攻取之策時不能用事竣將旋裏會南都覆沒唐王聿鍵至衢州遂奉表勸進及王監國命以本官兼武英殿大學士參贊機務王素重其學行禮敬備至時召何吾騶蔣徳璟等未至道周爲首輔一日賜宴鄭芝龍以侯爵欲位其上道周與爭眾議抑芝龍文武大不睦有諸生上書詆道周迂不可居相位王知出芝龍意下督學禦史撻之然是時國勢衰微兵食俱之政歸鄭氏諸大帥選﹠﹟觀望不敢出道周憤自請督師乃以七月二十二日啟行僅賫一月糧以虛聲鼓動忠義士得卒九千餘人從廣信出衢州所至撫安遺黎聯絡聲勢遠近頗響應十二月進至婺源戰敗被獲一軍盡覆執至江寧幽於別室從容著詩文數卷聞當刑書絕命詞衣帶間過東華門坐不起曰此與髙皇帝陵寢近可死矣監刑者從之幕下士兵部主事趙士超等四人皆死道周學貫古今詩文敏捷所至學者雲集講論不倦所居銅山在孤島中有石室道周自幼坐臥其中故學者稱爲石齋先生精天文曆數皇極諸書所著易象正三易洞璣學者窮年不能通其說而道周用以推驗治亂歿後家人得其小冊自推終於丙戌年六十二始信其能知來去

吳應箕尹民興趙初浣吳漢超龐昌

引謝球司石盤酆都司王湛兄淳

魯之玙按明外史本傳應箕字次尾貴池人善今古文意气橫厲一世阮大鋮以附璫削籍僑居南京聯絡南北附璫失職諸人劫持當道崇禎九年京師有警應箕與無錫顧杲桐城左國材蕪湖沈士柱余姚黃宗羲長洲楊廷樞等爲畱都防亂公揭討之列名者百四十餘人皆復社諸生也十五年以鄕試副榜貢入京公卿咸加禮異後人鋮得志謀殺周鑣應箕獨入獄護視大鋮聞急遣騎捕之應箕夜亡去南都不守起兵應金聲敗走山中被獲慷慨就死杲字子方光祿卿憲成從子也爲人豪邁好倚酒罵座居恆與應箕張髯抵掌言天下可悲憤事輒痛哭哭罷輒狂歌旣共討大鋮及大鋮得志捕杲及國材諸人將興大獄會國亡乃止南都旣覆散家財募士千人取道江陰江陰人以爲賊集眾禦之被殺其同時舉兵者有尹民興吳漢超龐昌引謝球司石盤王湛魯之嶼民興字宣子崇禎初舉進士歷知寧國涇二縣除姦釐蠹有神明之稱行取入都爲陳啟新所訐謫福建按察司檢校十五年春疏陳時務十四事帝喜召爲職方主事數召對言多當帝意卽擢本司郎中周延儒出督師命從軍贊畫延儒被譴下民興吏除名久之始釋福王立起故官尋謝病歸流寓涇縣南京失與諸生趙初浣等據守城破初浣死之民興走免唐王以爲禦史事敗歸卒於家漢超宣城諸生崇禎十七年聞都城變哭文廟謀募兵赴難會福王立乃已明年南都覆棄家走涇縣從尹民興起兵兵敗匿華陽山中先是丘祖徳麻三衡諸軍潰保華陽有徐淮者部署之漢超與合連取句容溧水髙淳溧陽涇太平諸縣明年正月襲寧國夜緣南城登兵潰城中按首事者漢超已出城念母在且恐累族人入見曰首事者我也剖其腹膽長三寸妻戚自擲樓下死昌引西充人崇禎十年進士授靑陽知縣南京覆走匿九華山謀舉兵事泄被執夜死旅店中球溧陽諸生僉事鼎新子也毀家募兵兵散被執而死石盤鹽城諸生與都司酆某同舉兵兵敗被執酆言此儒生吾劫之爲書記爾石盤曰吾首事柰何諱之系獄六十餘日狂歌痛飲與酆偕死湛太倉諸生城已下與兄淳復集里人數百圍城城中兵出擊淳赴水死湛被斫死之玙歷官副總兵駐福山蘇州旣降諸生陸世鑰聚眾焚城樓之嶼率千人入城戰死

馬純仁許徳溥王臺輔按明外史吳應箕傳其時從容就義者有六合諸生馬純仁如臯布衣許徳溥邳州監生王臺輔純仁字朴公南京旣下六合卽歸附純仁函書付其妹曰吾三日不歸以此白父母乃題銘橋柱抱石投水死三日後妹發其函則殉國永訣語也徳溥字元博吏部員外郎直族子聞賊陷京師慟哭數日後聞南都覆亦如之每獨居輒哭食必置崇禎錢於案上祭而後食一日刺四字於胸曰不愧本朝又刺八字於臂曰生爲明人死爲明鬼有發其事者執見縣令不跪呵之曰若布衣未嘗食祿刺此何爲答曰不忍忘故國爾執送巡江禦史亦不跪禦史命逮其父乃跪曰吾爲父屈爾禦史義之免其父以徳溥名聞臨刑慨然曰今日得見先帝吾事畢矣臺輔字贊化崇禎末復遣宦官出鎭臺輔艸疏將極諫甫入都都城陷慟哭南還福王立東平伯劉澤淸禦史王燮張樂大宴於睢寧臺輔衰絰直入責之曰國破君亡此公等臥薪嘗膽食不下咽之時顧置酒大會邪左右欲鞭之燮曰狂生也命引去及南京覆臺輔泫然流涕曰吾誰氏之民也可使食有他粟乎起視其廩曰此吾所樹盡此死明年粟盡集其裏黨深衣幅巾出見之大呼莊烈皇帝北面再拜自縊死俄有僧過之持麻鞭指其屍曰此常事也惡用是矜張爲後數月渡河來者言石屋寺一僧縊死麻鞭在其側

鄧思銘李翔徐伯昌李時興胡甲桂按明外史王養正傳建昌南城諸生鄧思銘聞北都陷集其儕數十人爲庠兵期朔望習射學技擊爲國報仇請於有司有司笑曰庠可兵邪眾志遂懈思銘鬱鬱不得志明年城破死之建昌旣破新城知縣譚夢開迎降民潛導守關兵殺之夢開黨與民互相殘彌月不靖唐王用兵部侍郎吳春枝薦以邵武貢生李翔爲新城知縣翔至禽殺餘黨眾遂散然民習於亂佃人以田主徵租斛大聚數千人噪縣庭翔潛遣義兵三百詭稱鄭彩軍殺亂民明日復斬百餘級亂乃靖時彩兵數萬駐新城畏遁入關獨監軍張家王新城人徐伯昌與翔共守及家玉戰敗入關翔率民兵千餘出城拒擊未幾城破民兵皆散翔與伯昌死之伯昌字子期唐王時由舉人授兵部主事攺禦史者也時江西郡邑吏城守者又有李時興福淸人舉於鄕歷官袁州同知攝府事會城已降時興力城守無何守將蒲纓兵潰湖廣援將黃朝宣五營亦噪歸時興知不能守自縊於萍鄕官舍一僕亦同死胡甲桂字秋卿昆山人崇禎十二年以鄕試副榜貢入國學授南昌通判遷永州同知以道梗攺廣信至則南昌袁州吉安俱失廣信止疲卒千人士民多竄徙會黃道周以募兵至相與議城守已而道周敗歿勢益孤甲桂效死不去城破被執諭降不從幽別室自經死

曾亨應子筠弟和應

髙飛聲按明外史本傳亨應字子嘉臨川人父棟廣東布政使亨應舉崇禎七年進士歷官吏部文選主事十五年秋有詔起廢亨應以毛士龍李右讜喬可聘等十人上禦史張懋爵劾其納賄行私亨應疏辯懋爵三疏力攻遂謫貶去及南京覆江西列城皆不守亨應命弟和應急奉父入閩而己與艾南英揭重熙謀拒守會永寧王慈炎招連子峒土兵數萬復建昌入撫州寓書亨應亨應募兵數百與相掎角一日方置酒宴客突被圍宗族死者二十人部卒死者三百餘人亨應避石室其從弟指示之遂被執並執其長子筠亨應顧筠曰勉之一日千秋毋自負筠曰諾受刑先死釋亨應縛諭之降不答被戮和應雅尙名節聞兄死曰烈哉兄爲忠臣兄子爲孝子復何憾旣奉父入閩閩地失避之肇慶又失乃拜辭其父投井死先是棟弟栻爲蒲圻知縣死難栻兄益爲貴州僉事亦死難人稱曾氏五節云始亨應爲懋爵所訐朝士頗疑之後亨應死節而懋爵竟降李自成爲直指使時有髙飛聲者字克正長樂人崇禎六年舉於鄕授玉山知縣遷同知乞養去唐王時黃道周出督師邀與偕令攝撫州事警至遣家人懷印走謁王而身守城死焉

鄭爲虹按明外史本傳爲虹字天玉江都人崇禎十六年進士除浦城知縣唐王道浦城知其廉及自立召爲禦史部民相率乞畱有十不可去之疏乃令以禦史巡視仙霞關駐浦城尋令巡撫上游四府兼領關務鄭芝龍步將奪民舟爲虹叱責之芝龍訴於王王爲諭解然是時芝龍已懷異志盡撤守關將仙霞嶺三百里間無一人後警至長驅直入爲虹亟還浦城縱士民出走自守空城無何被執與給事中黃大鵬並死之年二十有五

黃大鵬王士和胡上琛熊緯按明外史鄭爲虹傳大鵬字文若建陽人崇禎十三年進士爲義烏知縣有能聲唐王召爲兵科給事中從至建寧令與爲虹共守仙霞嶺竟同死時王在延平聞仙霞關失守倉猝走汀州守延平者爲王士和從走汀州者爲胡上琛熊緯皆以死事著士和字萬育金溪人崇禎中舉於鄕南京旣覆江西亦被兵士和避入閩授吏部司務疏陳時政闕失凡數千言唐王刊賜文武諸臣且召士和入對嘉獎備至擢兵部主事未一月擢延平知府八月王走汀州畱兵部侍郎曹履泰偕士和居守俄警報疊至士和召父老曰吾𨿽一月郡守當與城存亡若等可速出毋使數萬生靈盡膏斧鑕眾泣士和亦泣退入內署謂友人曰吾一介書生數月而忝二千石安敢偸生其友勸止之正色曰君子愛人以徳姑息何爲從容正衣冠閉戶投繯死上琛字席公世襲福州右衛指揮使好讀書能詩旣襲職復舉武鄕試唐王時官錦衣衛指揮遷署都督僉事充禦營總兵官從至汀州王被執上琛奔還福州謂家人曰吾世臣不可苟活爲我采毒艸來妾劉年甫二十願同死上琛喜曰汝幼婦亦能死邪遂整冠帶與妾拜辭天地祖宗共飲藥酒而卒緯字文江南昌人崇禎十六年進士授行人兩京旣覆每飲酒輒涕泗橫流友人語之曰昔狼瞫有言吾未獲死所子旣有志曷求所乎乃赴延平謁唐王擢給事中尋扈行至汀州遘變從官皆散緯獨死之

張文輝按通州誌文輝字仲文崇禎甲戌與兄文烶同登進士累遷徽寧兵備副使時左良玉驕兵南下禦之於蕪湖良玉師卻蕪湖獲全攺建南道移節邵武隆武立閩中與吳春枝共設方略後江西寇起杉關失守系印於臂沈河死

陳子壯子

上庸

楊可觀麥而炫朱實蓮按明外史本傳子壯字集生南海人萬曆四十七年以進士第三人授翰林編修天啟四年典浙江鄕試發策刺閹豎魏忠賢怒假他事削子壯及其父吏科都給事中熙昌籍崇禎初起子壯故官累遷禮部右侍郎流賊犯皇陵帝素服召對廷臣子壯言今日所急在收人心宜下罪己詔激發忠義帝納之乃會諸臣列上蠲租淸獄使過宥罪等十二事時以周唐二王奏逮治巡按禦史及監司守令數人子壯慮諸王勢重有司不能舉職抗疏爭不納帝以海內多故思廣羅賢才下詔援祖訓郡王子孫文武堪任用者得考驗授職子壯慮爲民患立陳五不可會唐王上疏歷引前代故事詆子壯遂除名下獄言官疏救不聽坐贖徒歸久之廷臣交薦給事中姜采劾其附邪黨逆帝不從起故官協理詹事府未上京師陷福王立起禮部尙書至蕪湖南京亦失守乃歸時桂王常瀛避難梧州子壯謂王神宗子宜立總督丁魁楚方集眾議而唐王聿鍵自立於福建議遂寢唐王召相子壯以前議宗室事有宿憾辭不行及汀州已失桂王子永明王由榔爲丁魁楚等擁立於肇慶蘇觀生又議立唐王聿子壯沮不得退居邑之九江村永明王授子壯東閣大學士兼兵部尙書總督廣東福建江西湖廣軍務會廣州亦陷聿被執死子壯止不行明年春張家玉陳邦彥及新會王興潮陽賴其肖先後舉兵子壯亦起兵九江村兵多蛋戶番鬼善戰乃與邦彥約共攻廣州結故指揮使楊可觀等爲內應事泄可觀等死子壯駐五羊驛未幾敗走還九江村長子上庸陣歿會故禦史麥而炫破髙明迎子壯以故主事朱實蓮攝縣事實蓮子壯邑子也髙明城陷實蓮戰死子壯而炫俱執至廣州不降被戮子母自縊永明王贈子壯番禺侯謚文忠蔭子上圖錦衣衛指揮使而炫字章暗髙明人由進士歷上海安肅知縣唐王時爲禦史實蓮字子潔由舉人歷官刑部主事

袁繼咸按明外史本傳繼咸字季通宜春人天啟五年進士授行人崇禎三年冬擢禦史戶部尙書畢自嚴議加派繼咸力陳五可慮不能從監臨會試坐縱懷挾舉子謫南京行人司副將行以熱審在邇力請寬卹其意爲錢龍錫張鳳翔易應昌發也已而諸人果獲釋遷主客員外郎主事周鑣論宦官削籍繼咸抗疏救之言陛下惡忠臣沽名莫若收其名歸之於上唐陸贄有言諫者多表我之能受諫者激表我之能容使鑣言當陛下受之名在上不當陛下受之名亦在上況鑣所言多指斥內臣以此獲罪恐廷臣以鑣爲戒內臣之過壅於上聞非所以通羣情杜姦慝也不報七年春擢山西提學僉事未行會總理戶工二部中官張彜憲有朝覲官賫冊之奏繼咸上疏曰陛下允內官之請特在剔釐姦蠹非欲羣臣屈膝內官也此令一出靡然成風上自藩臬下至守令莫不次第參謁屏息低頭得免呵責爲幸夫一人輯瑞萬國朝宗諸臣未覲天子之光先拜內臣之座尙得謂有廉恥乎逆璫方張干兒義子猶昏夜拜伏今則白晝公庭恬不爲怪率天下爲無恥事此臣所太息也至諫官以言爲職不言則有墨刑言而被罰此衰世事近者給事中李世祺以論輔臣溫體仁旣降罰之矣復罪及考選之銓臣吳鳴虞此何意也語曰養鳳欲鳴養鷹欲擊若鳴而箝其口飛而紲其羽養鳳與鷹何益且大臣有過言官言之卽斥爲邪試問言官以從諛大臣爲邪乎糾正大臣爲邪乎言官與大臣忤斥以爲比令言官與大臣合交結詭隨其爲比不更甚乎今考選在卽銓臣必將徧問諸臣汝必不劾大臣然後授臺諫臺諫相與括囊爲大臣者終其身無敢議此大臣所甚利忠臣所甚憂也帝以浮詞切責之彜憲見疏大恚奏言朝覲官賫冊所以尊朝廷繼咸復駁之曰尊朝廷莫大於尊朝廷之典制守令見藩臬行屬禮典制也見內臣行屬禮非典制諸司入都投冊吏部典制也先謁內臣非典制事屬典制𨿽坐受猶以爲安事屬中官𨿽長揖祗增其辱伏見髙皇帝建官內臣自巾服靴帽皆與外臣別而尢嚴交結之條內臣不得繩外臣猶外臣不得繩內臣也臣前疏愛外臣以恥正愛彜憲以禮柰何坐臣以蹴芻重罰夫路馬不齒禮豈爲外臣設而乃妄引爲殺臣阱乎帝復切責之乃孑身赴任較閱公明聲望大著巡撫吳甡薦其廉能請加優擢而巡按禦史張孫振以請屬不應銜之特疏誣繼咸贓私事帝怒逮繼咸責甡回奏甡極稱繼咸賢斥孫振誣詆諸生聞繼咸逮羣隨至都伏闕訴冤繼咸亦列上孫振請屬狀及其贓賄數事都禦史言孫振倒置是非大負巡方職有詔逮訊繼咸得復官孫振坐謫戍天下快之十年除湖廣參議分守武昌時宗室橫甚每誣人負責捕禁於家罄貲乃己謂之打馬繼咸嚴禁之宗室數人剽掠城中白之楚王論治如律賊首呂瘦子作亂討平之巡撫余應桂知其能奏兼僉事分巡武昌黃州賊老回回革裏眼等七大部犯黃陂黃安繼咸馳救賊引退與黃岡知縣徐調元築城六千餘丈一月而竣十二年以故官移淮揚督鹽中官楊顯名勒監司行屬禮文牒用申請繼咸悉釐正之顯名怒奏於朝詔鐫二秩調用兵部尙書傅宗龍舉繼咸邊才帝不納督師楊嗣昌以其知兵引參軍事明年四月用廷推擢右僉都禦史撫治鄖陽未一年襄陽失陷被逮宗室士民頌其善政乞以身代罪畱撫殘疆帝不許遣戍貴州十五年秋吏部推爲總督帝責所司擅舉寢其議已而廷臣交薦起故官總理河北屯政未赴會賊逼江西廷議設重臣總督江西湖廣應天安慶軍務駐九江乃擢繼咸兵部右侍郎兼右僉都禦史以行時繼咸在南都聞命賊已陷武昌左良玉擁兵東下人情洶洶繼咸遇於蕪湖激以忠義良玉遂還復武昌而朝議忽以呂大器來代命繼咸復督屯政大器與良玉不相能長沙袁州俱陷疆事益迫廷議復推繼咸代之帝曰繼咸久攺屯撫遷延不赴法宜重懲念江西告警許戴罪辦賊不效則並治前罪甫抵鎭京師福王立頒詔至武昌良玉不肯拜繼咸致書備言倫序之正乃始拜受及髙傑封興平伯繼咸因入朝面奏曰封爵以勸有功無功而封則有功者不勸跋扈而封則跋扈者愈多王深然之曰事已行柰何忻城伯趙之龍曰馬士英引傑渡河宜令往輯繼咸亦言之王曰彼不欲往今輔臣史可法願往繼咸對曰陛下嗣位初𨿽以恩澤收人心尢當以紀綱肅眾志蓋君徳以英分爲主乞振作精神申明法紀冬春間淮上未必無事臣𨿽駑願奉六龍爲澶淵之舉王有難色閣臣姜曰廣曰繼咸所言非遽爲此事要不可不存此心繼咸又詣榻前密奏曰左良玉𨿽無異圖然所部多降將非孝子順孫且陛下初登大寶人心未免危疑意外不可不慮臣當星馳回鎭許之繼咸赴閣責可法不當封傑士英嗛之俄陳致治守邦大計引宋髙宗用黃潛善汪伯彥事士英以爲譏己益不悅會湖廣巡按禦史黃澍挾良玉勢劾奏士英十大罪士英深恨之使人糾澍贓罪擬旨逮治澍謀於良玉陰諷將士大嘩欲下南京索餉保救澍繼咸爲畱江漕十萬石餉十三萬金給之且代澍申理以良玉依仗澍爲言士英不得已免澍逮繼咸旣與士英隙所陳奏及題用文武官悉被停寢明年正月言今元朔受賀人以爲拜手稱觴之日陛下當以爲嘗膽臥薪之日乞痛念大恥未雪以周宣之未央問夜爲可法以晚近長夜之飲角之戲爲可戒省土木之功節浮淫之費戒諭臣工後私鬥而急國讎臣每嘆三十年來徒以三案葛藤血戰不已若要典一書已經先帝焚毀何必復理其說書苟未進宜寢之卽已進宜毀之至王者代興從古亦多異同平勃迎立漢文不聞窮治朱虛之過房杜決策秦邸不聞力究魏徵之非固其君豁達大度亦其大臣公忠善謀翊贊其美請再下寬大之詔解圜扉疑入之囚斷艸野株連之案王降旨兪其言而士英輩方以要典排善類力持之不毀也禦史袁弘勛者初以贓遣戍赦還橫於鄕爲張若麒所劾再遣戍至是復官益咆哮上疏論三案請追罪王之采孫愼行楊漣左光斗及鄭三俊吳甡等而末言繼咸倒身怙逆罪甚無將應與案內諸姦並究繼咸復疏辧報聞時羣小皆不喜繼咸汰其軍餉六萬軍中有怨言繼咸疏爭不得力求罷又不許繼咸以江上兵寡而鄭鴻達戰艦又不還議更造檄九江僉事葉士彥於江流截買樹木士彥家蕪湖與諸商暱封還其檄繼咸恥令不行疏劾士彥士彥同年禦史黃耳鼎亦劾繼咸且言繼鹹有心腹將校勸左良玉立他宗良玉不從蓋飲離兩人交也良玉先不拜監國詔聞之益疑懼乃抗疏力辧明與繼咸無隙詆耳鼎受指使而言要典宜再焚議者遂謂繼咸與良玉倡和脇制朝廷由是羣小銜繼咸不已將召入害之推爲刑部右侍郎王曰彼地須繼咸耳此地何須不允復推爲戶部右侍郎亦不允時都下有僞太子之說寧南侯良玉疏爭不納遂與士英輩有隙繼咸疏言太子眞僞非臣所能懸揣眞則望行良玉言僞則不妨從容審處多召東宮舊臣辧識以解中外之疑疏未達良玉已反初繼咸聞李自成兵敗南下恐由嶽州犯長沙入江西境命部將郝效忠陳麟鄧林奇守九江自統副將汪碩畫李自元等援袁州已登舟矣聞良玉反復旋九江良玉舟扺北岸貽書言願握手一別爲皇太子死九江士民泣請繼咸往紓一方難繼咸曰寧南語𨿽順舉動與前乖往必墮計士民請益堅遂與監紀余有灝會良玉於舟中良玉言及太子下獄事大哭次日移舟南岸繼咸恐良玉入城偕諸將以單騎往良玉袖出皇太子密諭劫諸將盟繼咸正色曰密諭從何來先帝舊徳不可忘今上新恩亦不可負良玉不得已約不破城攺檄爲疏駐軍候旨繼咸歸集諸將城樓灑泣曰兵諫非正晉陽之甲春秋所惡可同亂乎約與俱拒守而效忠及部將張世勛等出與良玉合兵遂入城殺婦女掠財物繼咸欲自盡黃澍入署拜泣曰寧南無異圖公以死激成之大事去矣副將李士春密白繼咸隱忍到前途王文成之事可圖也繼咸以爲然出城面責良玉良玉時已疾篤矣望城中火光大哭曰予負袁公嘔血數升是夜死其子夢庚祕不發喪諸將推爲帥急移舟東中朝皆疑繼咸同反而繼咸所上書率不得達乃書衣帶以死自誓會南都已下諸將多納款繼咸勸夢庚旋師不聽乃遣人語林奇等不可爲不忠事林奇與碩畫士元移舟避皖湖中陰遣人迎繼咸而效忠已紿繼咸赴其軍云入南昌爲後圖繼咸信之將及湖口夢庚效忠已降遂遣將執之北上不肯降見殺

張亮按明外史袁繼咸傳同時有張亮者四川人舉於鄕崇禎時歷楡林兵備參議著能聲用薦攺安廬兵備監禁軍討賊頻有功十七年擢右僉都禦史巡撫其地福王旣立亮聞李自成兵敗西奔奏言賊勢可乘請解職視賊所向督兵進討從之尋召入京議事馬士英輩意不在賊復遣還任尋左夢庚陷安慶亮被執及夢庚北行挾亮與俱乘間赴河死

張國維按明外史本傳國維字玉笥東陽人天啟二年進士授番禺知縣崇禎元年擢刑科給事中劾罷副都禦史楊所修禦史田景新皆魏忠賢黨也禦史胡良機給事中陶崇道等六人先爲忠賢所逐及起用顧置之外國維以爲言六人乃復畱已陳時政五事言陛下求治太銳綜核太嚴拙者局蹐以避咎巧者委蛇以取容誰能展布四體爲國家營職業者故治象精明而腹心手足之誼實薄此英察宜斂也祖宗朝閣臣有封還詔旨者有疏揭屢上而爭一事者今一奉詰責則俯首不遑一承攺擬則順旨恐後倘處置失宜亦必不敢執奏此將順宜戒也召對本以通下情未有因而獲罪者今則惟傳天語莫睹拜揚臣同官熊奮渭還朝十日旁措一詞遂蒙譴謫不可稍加薄罰示優容之度乎此上下宜洽也其二條請平刑罰溥膏澤帝不能盡用進禮科都給事中京師地震規獘政甚切遷太常少卿七年擢右僉都禦史巡撫應天安慶等十府其冬流賊犯桐城官軍覆沒國維方壯年一夕須髮頓白明年正月率副將許自彊赴援遊擊潘可大知縣陳爾銘守桐不下賊乃攻潛山知縣趙士彥重傷卒攻太湖知縣金應元訓導扈永寧被殺國維至解桐圍遣守備朱士引趨潛山把總張其威趨太湖士引戰死自彊遇賊宿松殺傷相當安慶山民桀石以投賊賊多死乃越英山霍山而遁九月賊復由宿松入潛山太湖他賊掃地王亦陷宿松等三縣國維乃募土著二千人戍之而以兵事屬監軍史可法明年正月賊圍江浦遣守備蔣若來陳於王戰卻之十二月賊分兵犯懷寧可法及左良玉馬爌遏之復犯江浦副將程龍及若來於王等拒守諸城﹠﹟全賊又圍望江遣兵援之亦解去十年三月國維率龍等赴安慶禦賊酆家店龍軍數千悉歿賊東陷和州含山定遠攻陷六合知縣鄭同元潰走賊遂攻天長國維見賊勢日熾請於朝割安慶池州太平別設巡撫以可法任之安慶不隸江南巡撫自此始也議者欲並割江浦六合俾國維專護江南不許國維爲人寬惠得士大夫心屬郡災傷輒爲請命多獲寬減姦民張漢儒訐錢謙益瞿式耜陸文聲訐張溥張采國維斥漢儒等誣罔忤執政溫體仁奪俸蘇州去任推官周之夔希體仁指復訐溥等國維亦力白其誣築太湖繁昌二城建蘇州九里石塘及平望內外塘長洲至和等塘修松江捍海堤浚鎭江及江陰漕渠並有成績居六年遷工部右侍郎兼右僉都禦史總理河道歲大旱漕流涸國維浚諸水以通漕山東饑賑活貧民無算十四年夏山東盜起攺兵部右侍郎兼督淮徐臨通四鎭兵護漕運大盜李靑山眾數萬據梁山濼遣其黨分據韓莊等八閘運道爲梗周延儒赴召北上靑山謁之言率眾護漕非亂也延儒許言於朝授以職而靑山竟截漕舟大焚掠迫臨淸中官劉元斌走國維合所部兵擊降之獻俘於朝帝率太子二王禦午門磔諸市兵部尙書陳新甲下獄帝難其代以侍郎馮元﹠﹟攝旣乃召國維代之召見徳政殿慰勞甚至乃定戰守賞罰格列上核世職酌推升愼咨題等七事帝皆報可會開封陷河北震動條防河數策帝亦納之時外吏考選者皆欲得給事而帝以巡方任重將槪注禦史首輔周延儒令國維薦時敏等十二人察外郡城守以旣有巡按不可復遣禦史遂﹠﹟授給事獨禦史蔣拱辰不與有怨言及出監趙光抃軍謂國維害己抵昌平卽疏劾國維國維言拱辰挾怨誣詆拱辰再劾國維溺職請如丁汝夔陳新甲故事正失陷名藩之罪禦史趙撰右拱辰言國維忠諒有餘擔當不足不能攬羣才惟任胥吏國維再疏求斥不許十六年四月螺山喪師事逮下獄蘇州民聞之爭詣闕乞貸帝念其治河功十七年二月俾出獄候命三月召對中左門復故官兼右僉都禦史馳赴江南浙江督練兵輸餉諸務國維條上生財七事卽馳出都行十日而都城陷福王召之令協理戎政尋敍山東討賊功加太子太保蔭錦衣僉事吏部尙書徐石麒去位眾議歸國維馬士英惡之用張捷國維乃乞省親歸南都失守逾月潞王監國於杭州不數日出降閏六月國維朝魯王以海於臺州請王監國卽日移駐紹興進國維少傅兼太子太傅兵部尙書武英殿大學士督師江上總兵官方國安亦自金華至馬士英素善國安匿其軍中請入朝國維劾其十大罪乃不敢入連復富陽於潛樹木城緣江要害聯合國安及王之仁鄭遵謙熊汝霖孫嘉績錢肅樂諸營爲持久計及國安等諸軍乏餉潰王走臺州航海國維亦還守東陽六月知勢不可支作絕命詩三章赴水死年五十有二

陳潛夫按明外史本傳潛夫字元倩錢塘人家貧落魄好大言以駴俗崇禎九年舉於鄕益廣交遊爲豪舉好臧否人裏中人惡之友人陸培兄弟爲文逐潛夫潛夫乃避居華亭十六年冬授開封推官大河南五郡盡爲賊據開封被河灌城虛無人長吏皆寄居封丘有勸潛夫弗往者不聽馳之封丘會叛將陳永福率賊兵出山西其子徳爲巡撫秦所式部將縛巡按禦史蘇京去潛夫募民兵千請於所式及總兵卜從善許定國令共剿皆不肯行潛夫乃以十七年正月奉周王渡河居杞縣檄召旁近長吏設髙皇帝位歃血誓固守賊所設僞巡撫梁啟隆居開封故歸徳推官桑開第降賊爲督賦他僞官散布郡邑間甚眾而開封東西諸土寨剽劫公行相攻殺無已潛夫轉側杞陳畱間朝夕不自保聞西平寨副將劉洪起勇而好義屢殺賊有功躬往說之五月五日方誓師而都城失守報至乃慟哭令其下縞素洪起兵萬號五萬潛夫兵三千俘杞僞官啟隆聞風遁去遂渡河而北大破賊將陳徳於柳園時李自成已敗走山西而南陽賊乘間犯西平洪起引還潛夫亦隨而南福王立於南京潛夫傳露布至朝中大喜卽擢監軍禦史巡按河南潛夫乃入朝言中興在進取王業不偏安山東河南地尺寸不可棄豪傑結寨自固者引領待官軍誠分命藩鎭以一軍出潁壽一軍出淮徐則眾心競奮爭爲我用更頒爵賞鼓舞計遠近畫城堡俾自守而我督撫將帥屯銳師要害以策應之寬則耕屯爲食急則披甲乘墉一方有警前後救援長河不足守也汴梁一路臣聯絡素定旬日可集十餘萬人誠稍給糗糧容臣自將臣當荷戈先驅諸藩鎭爲後勁河南五郡可盡復五郡旣復畫河爲固南連荊楚西控秦關北臨趙衛上之則恢復可望下之則江淮永安此今日至計也兩淮之上何事多兵督撫紛紜﹠﹟爲虛設若不思外拒專事退守舉土地甲兵之眾致之他人臣恐江淮亦未可保也當是時開封汝寧間列寨百數洪起最大南陽列寨數十蕭應訓最大洛陽列寨亦數十李際遇最大諸帥中獨洪起欲效忠潛夫請予掛印爲將軍馬士英不聽而用其姻婭越其傑巡撫河南潛夫自九月入覲便道省親甫五日卽馳赴河上所建白皆不用諸鎭兵無至者其傑老憊不知兵兵部尙書張縉彥總督河南山東軍務止提空名不能馭諸將其冬應訓復南陽及泌陽舞陽桐柏遣子三傑獻捷潛夫授告身飲之酒鼓吹旌旗前導出三傑喜過望往謁其傑其傑覬其賄故爲尊嚴厲辭詰責詆爲賊三傑泣而出萌異心潛夫過諸寨皆鐃吹迎送其傑間過之諸寨皆閉門不出其傑恚譖潛夫於士英士英怒冬盡召潛夫還以淩駉代潛夫亦遭外艱歸明年三月給事中林有本疏劾禦史彭遇颽並及潛夫士英以遇颽己私人置不問獨令議潛夫罪先是有童氏者自言福王繼妃廣昌伯劉良佐具禮送之潛夫至壽州見車馬騶從傳呼皇後來亦稱臣朝謁及童氏入都王以爲假冒下之獄遂責潛夫私謁妖婦逮下獄司治之未幾南都不守潛夫得脫歸聞魯王監國紹興渡江往謁命復故官加太僕少卿監軍乃自募三百人列營江上尋進大理寺少卿兼禦史如故及江上師盡潰潛夫走至山陰化龍橋作絕命詞偕妻妾二孟氏同赴水死年三十七

陸培按明外史陳潛夫傳始爲文逐潛夫者陸培舉進士爲行人奉使事竣歸省南都旣覆謀結壯士保鄕土俄聞潞王降索酒飲將自裁其妻晝夜守培乃紿妻他往拒戶自經妻兄子破壁救之蘇培大恨賦絕命詩二章上書其母以繩授二僕曰我爲烈士若輩宜相成坐方﹠﹟從容就縊死年二十九培字鯤庭父運昌崇禎七年進士授永丰知縣調吉水以治績聞培少負俊才有文名行誼修謹客華亭嘗卻奔女於室

林汝翥林﹠﹟按明外史本傳汝翥字大葳福淸人舉於鄕授沛縣知縣天啟二年戰卻徐鴻儒兵緝妖人王普光黨有功特擢禦史四年六月巡視京城民曹大妻與人奴角口服毒死火者曹進傅國興率眾大掠奴主家用大錐錐其主刑官不敢問汝翥捕得進進懼劾請受杖遂杖之五十國興邀於道罵不已汝翥收系之亦請受杖復杖之魏忠賢大怒立傳旨廷杖汝翥先數日羣奄毆殺萬汝翥大懼逸至遵化巡撫鄧渼爲代題都禦史孫瑋禦史潘云翼等交章論救不聽卒杖之削籍歸崇禎初起官右參議分守溫處道不赴久之起瓊州道坐姦民煽亂貶秩歸福王時起雲南僉事已而解職魯王次長垣召爲兵部右侍郎與員外郎林﹠﹟攻福寧戰敗被執諭降不從系之吞金屑而死﹠﹟字子野汝翥同邑人爲諸生講求濟世要務舉崇禎十六年進士授海寧知縣邑有妖人以劍術恐眾聚千人﹠﹟捕殺之南都覆杭州亦不守卒乘機乞餉環署大噪﹠﹟罪爲首者而如其請以城孤不能存引去唐王以爲禦史攺文選員外郎募兵福寧聞王被殺大慟走匿山中及魯王航海至長垣福淸鄕兵請﹠﹟爲主與汝翥共攻城歿於陣

明二十九

楊文驄孫臨吳易父

承緒

沈自駉沈

自炳吳福之周瑞孫兆奎按明外史本傳文驄字龍友貴陽人浙江參政師孔子萬曆末舉於鄕崇禎時官江寧知縣禦史詹兆恆劾其貪污奪官候訊事未竟福王立於南京文驄戚馬士英當國起兵部主事歷員外郎郎中皆監軍京口以金山踞大江中控制南北請築城以資守禦從之文驄善書有文藻好交遊幹士英者多緣以進气焰赫然其爲人豪俠自喜頗推獎名士士亦以此附之明年遷兵備副使分巡常鎭二府監大將鄭鴻逵鄭彩軍及江上警急文驄駐金山扼大江而守五月朔擢右僉都禦史巡撫其地兼督沿海諸軍文驄乃還駐京口合鴻逵等兵南岸相持初九日北岸軍卒乘霧潛濟南岸諸軍悉潰文驄走蘇州十三日南京失守百官盡降命鴻臚丞黃家鼒往蘇州安撫文驄襲殺之遂走處州時唐王已自立於福州矣初唐王在鎭江時與文驄交好至是文驄遣使奉表稱賀鴻逵又數薦乃拜兵部右侍郎兼右僉都禦史提督軍務令圖南京加其子鼎卿左都督太子太保鼎卿士英甥也士英遣迎福王遇王於淮安王貧窶甚鼎卿賙給之王與定布衣交以故寵鼎卿甚及鼎卿上謁王以故人子遇之獎其父子擬以漢朝大小耿然其父子以士英故多爲人詆諆明年衢州告急誠意侯劉孔昭亦駐處州王令文驄與共援衢不能禦退至浦城爲追騎所獲與監紀孫臨俱不降被戮臨字武公桐城人兵部侍郎晉之弟文驄招入幕奏爲職方主事竟與同死其時有吳易者字日生吳江人生有膂力跅弛不羈崇禎末成進士福王時謁史可法於揚州可法異其才題授職方主事爲己監軍明年奉檄徵餉江南未還而揚州失已而吳江亦失易走太湖與同邑舉人孫兆奎諸生沈自駉自炳武進吳福之等謀舉兵旬日得千餘人屯於長白蕩出沒旁近諸縣道路爲梗唐王聞之授兵部右侍郎兼右僉都禦史總督江南諸軍文驄奏易斬獲多進爲兵部尙書魯王亦授易兵部侍郎封長興伯八月易突被攻敗走父承緒妻沈及女皆投水死自駉自炳福之亦死焉兆奎被獲一軍盡殲明年易鄕人周瑞復聚眾長白蕩迎易入其營八月事泄被獲死之福之鍾巒子也兆奎兵敗時慮易妻女被辱視其死而後行故被獲械至江寧死之

傅冠按明外史賀逢聖傳冠字元甫進賢人祖炯南京刑部尙書天啟二年冠舉進士第二授翰林編修崇禎中累官禮部右侍郎十年八月拜禮部尙書兼東閣大學士有章奏發自禦前者冠以爲揭帖援筆判其上旣知﹠﹟皇恐引罪帝卽放歸唐王時命以原官督師恢復江西或劾其嗜酒乃許致仕後冠寓居門人泰寧汪亨龍家亨龍執以獻有司不屈被戮於汀州血漬地久而猶鮮汀人嘆其忠

王瑞柟按明外史本傳瑞楠字聖木永嘉人天啟五年進士授蘇州推官兼理兌運軍民交兌恆相軋啟釁瑞楠調劑得宜歲省浮費三萬金上官爲勒石著令貴人弟姦法執問如律其人中之當塗將議調遂歸崇禎七年起河間推官遷工部主事調兵部轉職方員外郎擢湖廣兵備僉事駐襄陽十一年春張獻忠據谷城乞撫總理熊文燦許之瑞楠以爲非計謀於巡按林銘球總兵官左良玉將俟其至執之文燦固以爲不可瑞楠言賊以計愚我我不可爲所愚今良玉及諸將賈一選周仕鳳之兵俱在近境誠合而擊之何患不捷文燦怒責以撓撫局瑞楠曰賊未創而遽撫彼將無所懼惟示以必剿之勢乃心折不敢貳非相撓實相成也文燦不從瑞楠乃列上從徵歸農解散三策文燦亦不用瑞楠自爲檄諭獻忠獻忠恃文燦庇己不聽明年獻忠叛瑞楠先已丁憂歸獻忠畱書於壁言己之叛總理使然具列上官姓名及取賄歲月而題其末曰不納我金者王兵備一人耳由是瑞楠名大著服闋未及用而都城陷福王時召爲太僕少卿極陳有司虐民之狀旋告歸唐王召赴福建仍故官未幾復歸及閩地盡失溫州亦不守避之山中有欲薦令出者乃拜辭家廟從容入室自經死

沈廷揚按明外史本傳廷揚字季明崇明人好談經濟崇禎中由國子生爲內閣中書舍人十二年冬帝以山東多警運道時梗議復海運廷揚生海濱習水道上疏極言其便且輯海運書五卷以呈帝喜卽命造海舟試之廷揚乘二舟由淮安出海抵天津僅半月帝大喜卽加戶部郎中往登州與巡撫徐人龍計海運事寧遠軍餉率用天津船自登州候東南風轉粟至天津又候西南風轉至寧遠廷揚請從登州直達寧遠帝用其議省費多十五年命再赴淮安督海運事竣加光祿少卿仍領其事及京師陷福王立命廷揚以海舟防江尋命兼理餉務饋江北諸軍南京失守走還鄕裏後航海至舟山依黃斌卿唐王在福建授兵部右侍郎總督水師魯王授官亦如之魯王航海之明年廷揚督舟師北上抵福山次鹿苑夜分颶風大作舟膠於沙被執諭之降不從被戮

朱繼祚湯芬林嵋都廷諫洪有文

鄢正畿林逢經王恩及王祈按明外史本傳繼祚莆田人萬曆四十七年進士授庶吉士進編修天啟中與修三朝要典尋罷去崇禎初復官累遷禮部右侍郎充實錄副總裁給事中葛樞言繼祚嘗纂修要典得罪淸議不可總裁國史不聽繼祚旋謝病去起南京禮部尙書又以人言罷去福王時起故官未赴南都失唐王召爲東閣大學士從至汀州王被擒繼祚奔還其鄕魯王監國繼祚舉兵應王攻取興化旣而城破繼祚及參政湯芬給事中林嵋知縣都廷諫﹠﹟死之芬字方侯嘉善人崇禎十六年進士福王時爲史可法監紀推官唐王以爲禦史尋以監司分守興泉道城破緋衣坐堂上被殺嵋字小眉繼祚同邑人由進士爲吳江知縣蘇州失歸仕唐王至是自縊死廷諫杭州人莆田知縣王自監國二年正月至長垣逮次年正月連克建寧邵武興化三府福寧一州漳浦海澄連江長樂等二十七縣軍聲頗振及是得者復失海澄復五日卽失知縣洪有文死之永福失邑人給事中鄢正畿禦史林逢經俱投水死長樂失邑人禦史王恩及服毒死妻李氏同死建寧失守將王祈巷戰不勝自焚死

余煌按明外史本傳煌字武貞會稽人天啟五年由殿試第一人授翰林修撰與修三朝要典崇禎時以內艱歸服闋起左中允歷左諭徳右庶子充經筵講官給事中韓源劾禮部侍郎吳士元庶子華琪芳及煌皆與修要典宜斥帝置不問煌疏辧帝復溫旨慰諭之戶部尙書程國祥請借京城房租煌爭不可乞假歸遂丁外艱服除久不起魯王監國紹興起禮部右侍郎再起戶部尙書皆不就明年以武將橫甚拜煌兵部尙書始受命時諸臣競營髙爵請乞無厭煌上言今國勢愈危朝政愈紛尺土未復戰守無資諸臣請祭則當思先帝烝嘗未備請葬則當思先帝山陵未營請封則當思先帝宗廟未享請蔭則當思先帝子孫未保請謚則當思先帝光烈未昭時以爲名言事勢日迫王航海遁六月二日煌赴水舟人拯起之居二日復投深處乃死

霍子衡子應蘭應荃應芷

按明外史陳子壯傳初聿之自立於廣州也召南海霍子衡爲太僕卿子衡字覺商舉萬曆中鄕試除海康縣教諭累遷國子監助教都察院司務戶部員外郎中袁州知府解職歸閩閩地盡失及聿起爲卿而廣州亦旋失子衡召妾莫氏及三子應蘭應荃應芷語之曰禮臨難毋苟免若輩知之乎三子皆應曰惟大人命子衡援筆大書忠孝節烈之家六字懸之中堂易朝服北向拜又易緋袍謁家廟先赴井死妾從之應蘭偕妻梁氏及一女繼之應荃應芷偕妻徐氏區氏又繼之惟三孫得存有小婢見之亦投井死

陳邦彥馬應芳白常燦朱學熙按明外史本傳邦彥字令斌順徳人爲諸生意气豪邁福王時詣闕上政要三十二事格不用唐王聿鍵讀而偉之旣自立卽其家授監紀推官未任舉於鄕以蘇觀生薦攺職方主事監廣西狼兵援贛州至嶺聞汀州變勸觀生東保惠潮不聽會丁魁楚等已立永明王監國於肇慶觀生遣邦彥入賀王因贛州破懼逼已西走梧州邦彥甫入謁而觀生別立唐王聿於廣州邦彥不知也夜二鼓王遣中使十餘輩召入舟中王太后垂簾坐王西向坐魁楚侍語以廣州事邦彥請急還肇慶正大位以系人心命南雄勍卒取韶制粵東十郡之七而委其三於唐王代我受敵從而乘其敝王大悅立擢兵科給事中賫敕還諭觀生抵廣州聞使臣彭耀被殺乃遣從人授觀生敕而自以書曉利害觀生猶豫累日欲議和會聞永明王兵大敗不果邦彥遂變姓名入髙明山中尋廣州破觀生死列城悉下邦彥乃謀起兵初贛州萬元吉遣族人萬年募兵於廣得余龍等千餘人未行而贛州失龍等無所歸聚甘竹灘爲盜他潰卒多附至二萬餘人總督朱治憪招降之旣而噪歸廣州已失梧州又敗走治憪殺魁楚直抵平樂永明王方自梧道平樂走桂林勢危甚邦彥乃說龍乘間圍廣州而已發髙明兵由海道入珠江與龍會且遺張家玉書曰桂林累卵但得牽制毋西潯平間可完葺是我致力於此而收功於彼也家玉以爲然然龍卒故無紀律聞諜言取甘竹灘龍等顧其家輒退邦彥亦卻歸旣乃遣門人馬應芳會龍軍取順徳無何龍戰敗應芳被執赴水死龍再戰黃連江亦敗歿尋家玉被攻於新安邦彥乃棄髙明收餘眾徇下江門據之初廣州之圍知謀出邦彥求其家獲妾何氏及二子厚遇之爲書招邦彥邦彥判書尾曰妾辱之子殺之身爲忠臣義不顧妻子遂與陳子壯密約復攻廣州子壯先至謀泄將引退邦彥軍亦至謀伏兵禺珠洲側縱火焚救會城之舟子壯如其計果焚舟數十其兵稍引而西邦彥尾之會日暮子壯不能辧旗幟疑皆敵舟也陣動被擊遂大潰子壯奔髙明邦彥奔三水淸遠指揮白常燦以城迎邦彥乃入淸遠與諸生朱學熙嬰城固守邦彥自起兵日一食夜則坐而假寐與其下同勞苦故軍最彊嘗分兵救諸營之敗者至是精銳盡喪外無援軍越數日城破常燦死邦彥率數十人巷戰肩受三刃不死走朱氏園見學熙縊拜哭之旋被執饋之食不食系獄五日被戮邦彥死子壯被執逾月家玉亦自沈永明王贈邦彥兵部尙書謚忠湣蔭子錦衣指揮

蘇觀生梁朝鍾按明外史陳邦彥傳觀生字宇霖東莞人也年三十始爲諸生崇禎中由保舉授無極知縣總督範志完薦其才進永平同知監紀軍事尋遷戶部員外郎十七年京師陷脫還南京進郎中催餉蘇州明年五月南京破走杭州會唐王聿鍵至觀生謁王王與語大悅聯舟入福建與鄭芝龍鴻逵兄弟擁立王擢爲翰林學士旋進禮部右侍郎兼學士設儲賢館分十二科招四方士令觀生領之至者多庸流王亦厭而罷其事觀生矢淸操稍有文學而時望不屬王以故人恩眷出廷臣右乃超拜東閣大學士參機務觀生數贊王出師見鄭氏不足有爲且事權悉爲所握請王赴贛州經略江西湖廣王議遣觀生先行明年觀生赴贛州大徵甲兵餉不繼竟不能出師時吉安已破總督萬元吉乞援觀生遣二百人往元吉令協守綿津灘旋元吉兵潰退回贛州而城被圍觀生走南康贛人數告急觀生發三千人助贛守久之他將戰敗及贛州再圍三千人皆引去時觀生移駐南安閩中急不能救聿鍵死於汀州贛州亦破觀生退入廣州監紀主事邦彥勸觀生疾趨惠潮扼漳泉兩粵可自保觀生不從會丁魁楚等將立永明王觀生欲與共事魁楚素輕之且欲專定策功慮其以舊相居己上拒不與議呂大器亦以其非兩榜叱辱之觀生慍甚適唐王弟聿嗣爲唐王者與大學士何吾騶自閩至南海關捷先番禺梁朝鍾首倡兄終弟及議觀生遂與吾騶及布政使顧元鏡侍郎王應華曾道惟等擁立王就都司署爲行宮卽日封觀生建明伯掌兵部事進吾騶等秩擢捷先吏部尙書旋與元鏡應華道惟﹠﹟拜東閣大學士分掌諸部時倉猝舉事治宮室服禦鹵簿通國奔走夜中如晝不旬日除官數千冠服皆假之優伶市人傳以爲笑永明王監國肇慶遣給事中彭耀主事陳嘉謨賫敕往諭耀順徳人過家拜先廟托子於友人至廣州以諸王禮見備陳天潢倫序及監國先後語甚切至因歷詆觀生諸人觀生怒執殺之嘉謨亦不屈死乃治兵日相攻以番禺人陳際泰督師與永明王總督林佳鼎戰於三水兵敗復招海盜數萬人遣大將林察將戰海口斬佳鼎觀生意得務粉飾爲太平事而委任捷先及朝鍾捷先由進士歷官監司小有才便筆札朝鍾舉於鄕善談論浹旬三遷至祭酒有楊明競者潮州人好爲大言詭稱精兵滿惠潮間可十萬卽特授惠潮巡撫朝鍾語人內有捷先外有明競彊敵不足平矣觀生亦器此三人事必咨之又有梁鍙者妄人也觀生才之用爲吏科都給事中與明競大納賄賂日薦用數十人觀生本乏猷略兼總內外任益昏瞀招海盜資捍禦其眾白日殺人懸肺腸於貴官之門以示威城內外大擾時惠潮長吏皆降附卽用其印移牒廣州報無警觀生信之聿視學百僚咸集或報警逼觀生叱之曰潮州昨尙有報安得遽至此妄言惑眾斬之如是者三而東門已陷觀生始召兵搏戰兵精者皆西出倉猝不能集觀生走鍙所問計曰死爾復何言觀生入東房鍙入西房各拒戶自縊觀生慮其詐稍畱聽之鍙故扼其吭气湧有聲且推幾僕地久之寂然觀生信爲死遂自經明日鍙獻其屍出降朝鍾聞變赴池爲鄰人救出自剄死聿方事閱射急易服逾垣匿王應華家俄縋城走爲追騎所獲饋之食不受曰我若飲汝一勺水何以見先人地下投繯而絕吾騶應華等悉降

張家玉弟

二酉

尹栻張珆張恂陳文

豹按東莞縣誌家玉字元子東莞人幼﹠﹟異家貧不能延師父兆龍口授諸書大父明教嗜古學常語以古今忠臣義士之槪輒解悟若有所興發比鄰林洊異而器之招至家出所藏書授之三年成文章年十九補郡諸生丙子舉於鄕癸未成進士授庶吉士甲申京師陷家玉被賊縛置五鳳樓下罵賊數十罪七日不食賊有憐之者陰縱之得逸去間關歸省大父母父母曰家玉所不死者歸見四尊人一面耳趨錢塘遇邑人蘇觀生時監督鄭鴻逵軍乃共立唐王於福州升侍講職起居注軍國大計咸倚賴之賜銀印其文曰正大光明敕監軍便宜行事兼兵科給事中同鄭彩督兵出虔方駐廣信聞撫州圍急會兵札許灣明年春戰新城南傷箭墜馬折臂部將林雄陷陣奪家玉還創甚上功晉右僉都禦史見兵少難支乃詣惠潮召募總督武興營歸潮修戰艦治火藥會鎭平流賊寇程鄕家玉單騎諭以忠義羣盜羅拜擒夾翼虎禿爪龍獨角蛟三渠得勇敢之士萬餘人又以書招程鄕賊黃元吉感激流涕次日以一萬五千人降欲趨湖東援楊廷麟會大父卒陳情乞歸不許未幾延平破家玉居莞率家人及其師林洊入到滘起兵破東莞殺知縣鄭鋈時惠州韓如琰亦以兵會越三日家玉敗登舟走隘於柵口尹栻投江死署縣張珆闔家死之張恂以守城死家玉力戰於到滘不支大母陳氏母黎氏妹石寶同赴水死妻彭氏斷肢體死家玉出虎門抵新安復招亡卒保壘西鄕布衣陳文豹傾家貲數萬佐之復戰敗走文豹死於陣家玉復糾龍門十五嶺之眾尙數萬直下博羅城糧盡圍急乃歸龍門趨攻增城有備相持數日軍忽亂家玉乘馬力戰項中三矢傷一目溺水死林洊後逮獄殺之家玉族弟二酉同事亦死於難

張景萬按東莞縣誌景萬恂之子也爲邑諸生初從恂任湖南剿寇有功領功貢授推官以復城績擢兵部主事後復入楚楚弁曹志建擁鎭兵以叛迫景萬降景萬書絕筆一章於藍山縣署遂伏劍自刎而死

龐紹曾子

時倬

按廣州府誌紹曾字永生弼唐曾孫性豪爽少通經學然諾不苟仗義樂施禦史梁元柱器重之又時招致名士爲應求之雅常躡眺羅浮西樵諸名勝度大庾過豫章泛彭蠡歷九江金陵尋先二大夫治政講學遺迹及流寇蹂躪神州紹曾𨿽伏處艸莽時慷慨欷歔泣下會廣州破紹曾竟蹈刃死之子時倬年十四伏屍痛哭解衣覆父徐赴井而死

羽騰龍按廣州府誌騰龍字衝漢左衛達官指揮使城破自經死於家

馬承祖子宗保

宗仁

按廣州府誌承祖右衛達官指揮使守五羊門城破與子宗保宗仁同死之

楊景涉按廣州府誌景涉字杲生後衛世襲指揮崇禎丙子己卯壬午三科武舉授廣東掌印都司使性孝友慷慨好義與梁朝鍾陳邦彥交善城破被執死之臨刑哦詩不絕

馮耀按廣州府誌耀字蒼五後衛世襲指揮三科武舉升廣西屯局都司丙戌廣州城破耀被執不屈死之

林洊按廣州府誌洊字習修東莞人少惇孝友性直諒負才節曾祖烈郎中祖培禦史並以理學直言著洊集其言行爲書曰念祖編以自警洊博學卓行侍郎張家玉嘗受業其門忠孝相期師資砥礪乙酉以人才徵授監紀推官未赴與家玉哭訣將歸死於孔廟爲敍其抗節之志詞旨激烈爲忌者所發執下獄正襟注易臨命賦詩從容而死

陳鼎臣按廣州府誌鼎臣字爾金東莞人靈山學歲貢事繼母以孝稱城破被執知其爲文士欲官之不從遂殺之

梁昭陽按南海縣誌昭陽字宅羲南海人登崇禎癸酉榜部攺名暾授興寧教諭勤講課惇廉節寧士翕然宗之時陳丹陳周賊數萬逼城脇縣令出迎寧向乏兵人心洶洶暾毅然曰予職非民社顧忍此生靈荼毒乎擐甲登陴身先捍禦城保無虞暾料賊再至罄俸置炮募兵功聞擢戶部司務賊銜恨要於路殺之士民痛哭遂於城南﹠﹟鳴山建祠祀焉

梁萬爵按番禺縣誌萬爵字天若番禺人舉於鄕性縝密寡言笑重然諾嚴取與當廣州破時萬爵居在城天關裏聞兵入曰此志士完名節之日也急趨出屋後濠上其僕迹之揮之使回遂赴水死

黃麟遊弟

麟昭

按番禺縣誌麟遊麟昭兄弟番禺人俱博通文學事母至孝慷慨仗義有俠士風廣州城破麟遊兄弟具衣冠拜辭家廟俱死之

林泗英按廣州府誌泗英字文生東莞人聰明魁偉十二歲通五經按院柳寅東臨縣見而奇之令補弟子員崇禎末泗英甫十八單騎詣闕上書痛陳時事召對嘉納賞銀牌一面授中書舍人迨粵失守以抗節蒙難死

吳履泰甥王蔚文

按定安縣誌履泰字亨若新寨三龍塘人少以才名慷慨有大節食餼郡庠工詩文及艸隸諸書所居浚池塘二百餘畝中置小舫構樓於池之北聚古今史冊朝夕誦覽客至輒載筆攜壺采菱荷捕魚烹之酒酣索筆題詠語以世利不答教訓族屬多所成就居父喪號泣不絕口聞瓊州已失各官迎降履泰獨忿然曰我明三百年養士遂至此乎亟召五服親成服畢盡散家財募兵三千餘人五月初十日躬率哭於文廟分水陸二道十二日屯於買萬之長阪十三日黎明被擊眾潰履泰抱石投河而死從死者其甥王蔚文焉

鍾鼎臣按新會縣誌鼎臣字彜公新會人年十三舉茂才大宗伯王弘誨甚器重之禮爲館甥鼎臣謝不往以弟子員教授生徒二十餘年門下多貴顯鼎臣始領鄕薦成進士授寧國推官尋攺河南分考山東丙子鄕試所得士皆名宿升眞定知府攺知嘉興時浙中告警鼎臣與紳士沈輝辰等誓師死守授甲登陴以禦史陸淸遠等爲聲援兵艦大集戰於西關旬日再戰南關淸遠師潰援絕孤城不支鼎臣朝服北面再拜曰臣力竭矣惟以一死報國耳遂自經死

歐家賢弟

思賢

按廣州府誌家賢順徳龍津人舉茂才與弟思賢從戎贛州俱殉難死

廖翰標按龍門縣誌翰標龍門人登天啟辛酉賢書授江西新城令在任廉介自守士民向化解組歸不持新城一物爲建生祠後當城陷翰標以二幼子世珍士曠托其叔耀龍自盡而死

周易典子

定祁

按束鹿縣誌易典字六虛南昌人進士萬曆間任本縣令潔己奉公吏民懷之升刑部主事歷任河南布政使所至有聲子定祁中崇禎癸未進士授行人司行人後俱殉難

饒世淳按光澤縣誌世淳字景熙年十六補弟子員性气激昂居常無事恂恂惇謹及遇大節所系則淬勵以前時閩疆尙屬唐藩江右賊寇杉關守將偕士卒宵遁賊遂長驅薄城知縣謝申之率鄕勇數百禦於杭西馬鞍亭世淳協贊荷戈同在行間勵眾死戰眾潰被擒城隨陷執至城中呼世淳跪世淳曰我堂堂秀才如何跪爾賊耶彊之終不屈遂刃死之

江振鵬子

白龍按泰寧縣誌振鵬號翼云由舉人於崇禎癸未選廣西懷遠知縣升雲南通安州守未抵任聞北變後簡工部員駐桂林囑長子荀龍歸曰今卽與汝永訣我願以老朽酬君父汝歸教養子弟勿以我爲念季子白龍由間路趨省共效艱危志未克殫俱歿於王事桂人立祠祀之

何兆寧按廣州府誌兆寧字仲軾香山人邑庠生深沈有大略崇禎間省叔父君騶於京師習聞天下大計益究心韜鈐之略會上林禁旅討賊河內兆寧遂投筆從事軍中所向馘賊以報時總兵王朴異之曰君儒者勇乃爾乎七年奏捷敍功實授守備隨禁旅還京師會兩廣方用兵兆寧以部次赴軍門獨當一面淸剿盤石十八峒賊報功尋又與惠陽參將施王政掎角並進破沙子下岡諸賊復合楚師搗主簿峒殲渠散脇以兆寧功爲最授遊擊未幾復從總制沈猶龍徵九連山八排諸峒設奇制勝多出兆寧方略賊平歷升參轄肇標水兵援剿海上諸寇兆寧善用諜往往豫得其消息賊夕聚謀而兆寧朝擁樓船至矣賊以是聞其名者莫不破膽尋有兵數萬東下總制丁魁楚知兆寧可任大事獨召之畫策兆寧盡藏其哨船集漁艇溯上流火攻破之晉副總兵時溪洞土司蹶張犯隆安寧化諸縣制府以兆寧勇略爲諸將冠於是專師西徇多所擒馘未幾交址復窺逞晉寧正總兵專制思恩率兵徳慶駐舟楊柳沙奮戰身被流矢躍波中而死兆寧起書生𨿽歷行間數十年猶手編不置平生癖愛硯有一片純曰蕉葉兆寧寶之嘗曰此吾徇葬物也死時硯果衷甲間蓋方角戰已自辦一死諒烈士哉

諭萃慶王基固費長統按雷州府誌萃慶四川舉人崇禎十七年知遂溪縣事秉性剛決蒞事精明徵錢糧撫字寓於催科理訟獄覆盆昭於霜雪胥吏不敢爲姦鋪戶革其包揭公庭淸肅兆庶樂生眞良令也後城陷與按院王基固推官費長統同死之

王昌言按定安縣誌昌言字如綸李家人禮部尙書弘誨孫思南府汝鯤子恩蔭五品官天啟二年入監肄業部撥屯田司監歷滿例應候選昌言不仕還處世溫和與物無競置義田贍宗族義學教鄕邦歲饑糜粥大道飼窮餓者修橋梁辟道路鄕裏徳之崇禎末盜賊叢生昌言居龍梅練習鄕勇堵禦居民賴以獲安許宗孔林沖霄黃和生等勾黎賊馬蹬根作亂大肆擄掠昌言捐家召募兵勇擊敗之後與張忝戎會師合剿至金﹠﹟嶺﹠﹟墮賊計奮身力戰爲賊所中死之定安陷其妻陳氏亦嚼其舌罵賊而死人皆稱爲夫妻義烈云

張肯堂劉世勛鄭遵儉董志寧朱養

時林瑛江用楫董元朱萬年李開

國顧珍顧中堯蘇兆人戴仲明顧

明楫林世英王朝相劉朝按明外史本傳肯堂字載寧松江華亭人天啟五年進士授浚縣知縣弭盜安居大著聲績崇禎七年擢禦史明年春賊陷鳳陽條上滅賊五事計慮周悉時不能盡用俄以皇陵震驚疏責輔臣不宜作秦越之視時給事中範淑泰劾大學士王應熊納四川巡撫王維章賄帝不問肯堂言淑泰糾應熊行同盜跖而應熊之辧不啻操同曾史是非爚亂祈至尊廷鞫無畱疑案滋朝端聚訟應熊憤詆言諸臣不過欲逐臣及維章俾同黨盡據中外要地帝亦不問出按福建數以平寇功受賚還朝言監司營競紛紜意所欲就則保畱久任意所欲避則易地借才今歲燕秦明歲閩粵道路往返動經數千程限稽遲多逾數月加一番更移輒加一番擾害今郡守非三年不遷縣令非四年不召何獨於監司而忽之帝是其言十二年十月楊嗣昌出督師肯堂奏言從古戡亂之法初起則解散勢成則剪除未有專任撫者今諸臣以撫自愚一﹠﹟再﹠﹟至於三四熊文燦已矣輔臣膺新命而出賊必仍用故伎佯搖尾乞憐而失事諸臣冀掩從前敗局必多方熒惑仍進撫議請特申一令專務剿除有進招撫說者立置重典況殲渠散黨明旨昭然欲取渠魁數十萬眾中豈能兵不血刃使自授其首哉三面宏開俟張獻忠俘馘後可也帝以偏執臆見責之十四年四月言流寇墮城破邑屢陷名藩中原形勝地往來縱橫如入無人之境此督師嗣昌受事前所未有目前大計先在釋嗣昌之權觀其逡巡二年喪師殆盡小醜視之蔑如矣上慮譴訶之及則欺飾日深外憤威望之輕則乖張日甚寧止無功抑且生變嗣昌一日未撤封疆禍一日未已也疏奏帝不悅而是時嗣昌已死矣十二月復言今討賊不可謂無人巡撫之外更有撫治總督之上又有督師令各辦一股賊位號𨿽殊事權無別楚自報捷豫自報敗甚至南陽失守禍中親藩督師職掌安在試問今爲督師者將居中而運以發蹤指示爲功乎抑分賊而辦以焦頭爛額爲事乎今爲秦保二督者將兼顧提封相爲掎角之勢乎抑遇賊追剿專提出境之師乎今爲撫者將一稟督師之令進退惟其指揮乎抑兼視賊勢之急戰守可以擇利乎凡此肯綮一切置不問中樞冥冥而決諸臣瞶瞶而任至失地喪師中樞糾督撫以自解督撫又互相委以謝愆而疆事已不可問矣帝納其言下所司詳議肯堂所條奏切中事情大率類此十五年請召還建言譴謫諸臣詞旨懇切帝下所司吏部尙書李日宣都禦史王道直等核上四十三人帝取諸臣去國原疏召輔臣面裁議乃復給事中陰潤李淸劉昌禦史周一敬官余不用肯堂旋擢大理寺丞頃之以右僉都禦史巡撫福建福王立遣兵入衛南京破總兵鄭鴻逵擁唐王聿鍵入閩與其兄南安伯芝龍及肯堂勸進遂加太子少保吏部尙書曾櫻至言官請令櫻掌吏部乃易肯堂掌都察院肯堂請出募舟師由海道抵江南倡義旅而王由仙霞趨浙東與相聲援乃加少保給敕印便宜從事擢文選郎中朱永佑爲吏部右侍郎福州推官徐孚遠爲兵科給事中從行二人皆肯堂里人也芝龍懷異心陰沮之不成行及王敗死肯堂飄泊海外至舟山魯王用爲東閣大學士會定西侯張名振奉王航海去屬肯堂城守城中兵六千居民萬餘堅守十餘日城破肯堂衣蟒玉南向坐令四妾一子婦一女孫先死乃從容賦詩自經一時同死者兵部尙書李向中禮部尙書吳鍾巒吏部侍郎朱永佑安洋將軍劉世勛左都督張名揚通政使會稽鄭遵儉兵科給事中鄞縣董志寧兵部郎中江陰朱養時戶部主事福建林瑛蘇州江用楫禮部主事會稽董元兵部主事福建朱萬年長洲顧珍臨山衛李開國工部主事長洲顧中堯中書舍人蘇州蘇兆人工部所正鄞縣戴仲明定西侯參謀順天顧明楫諸生福建林世英錦衣指揮王朝相內官監太監劉朝凡二十一人

李向中吳鍾巒朱永佑張名揚按明外史張肯堂傳向中鍾祥人崇禎十三年進士授長興知縣以才調秀水著廉惠聲福王時歷車駕郎中蘇松兵備副使唐王以爲尙寶卿閩事敗避海濱魯王監國召爲右僉都禦史從航海進兵部尙書從至舟山及是破大帥召向中不赴發兵捕之以衰絰見大帥呵之曰聘汝不至捕卽至何也向中從容曰前則辭官今就戮爾鍾巒字巒稚武進人崇禎七年進士授長興知縣時亟徵練餉鍾巒以旱潦緩其稅不中額謫紹興照磨逾年移桂林推官聞京師變流涕曰馬君常必能死節已而信至士奇果死福王立遷禮部主事抵南雄聞南都失轉赴福建痛陳國計魯王起兵以鍾巒爲禮部尙書往來普陀山中及寧波已失鍾巒慷慨謂人曰昔仲達死璫禍吾以諸生不得死君常死賊難吾以遠臣不得從死今其時矣乃急渡海入昌國衛之孔廟積薪左廡下抱孔子木主自焚死仲達名應升鍾巒弟子忤魏忠賢死黨禍者也永佑字爰啟崇禎七年進士授刑部主事攺吏部罷歸事唐王后至舟山城破被執願爲僧乃被戮名揚名振弟城破母範以下自焚者數十人王朝相聞城破護王妃陳氏貴嬪張氏義陽王妃杜氏入並用巨石覆之自刎其旁開國母瑛明楫妻皆自盡

曾櫻按明外史本傳櫻字仲含峽江人萬曆四十四年進士乞假歸師事鄒元標久之授工部主事歷郎中天啟二年稍遷常州知府諸禦史巡鹽倉江漕及提學屯田者皆操舉劾權文牒日至櫻牒南京都察院曰他方守令奔命一巡按獨南畿奔命數巡按請一切戒飭罷鉤訪取贖諸陋習都禦史熊明遇爲申約束焉櫻持身廉爲政愷悌公平不畏彊禦屯田禦史索屬吏應劾者姓名櫻不應禦史以危言恐之櫻答曰僚屬已盡無可糾止知府無狀因自署下考杜門待罪撫按亟慰畱乃起視事織造中官李實劾罷巡撫周起元迫知府行屬禮櫻獨如故實怒移檄以爾汝侮之櫻亦報以爾汝卒不屈無錫髙攀龍江陰繆昌期李應升被逮櫻助昌期應升貲而經紀攀龍死後事出其子及僮僕於獄爲文祭之宜興毛士龍坐忤魏忠賢遣戍櫻諷士龍逃去上官捕其家人賴櫻以免武進孫愼行忤忠賢當戍櫻緩其行忠賢敗事遂解七年遷浙江右參政用士民請詔以新秩畱任崇禎元年以右參政分守漳南九蓮山賊犯上杭櫻募壯士擊退之夜搗其巢殲馘殆盡士民爲櫻建祠母憂歸服闋起故官分守興泉二郡進按察司分巡福寧先是紅夷寇興泉櫻請於巡撫鄒維璉用副總兵鄭芝龍爲軍鋒果奏捷及劉香寇廣東總督熊文燦欲得芝龍爲援維璉等以香與芝龍有舊疑不遣櫻以百口保芝龍遂討滅香芝龍感櫻次骨十年冬東廠獲一男子言爲櫻行賄謀遷浙江按察使詞連吏部主事林中鳳來方煒帝怒下兩人獄命撫按械櫻赴京禦史葉初春先爲櫻屬吏知其廉於他疏微白之有詔詰問因具言櫻賢然不知賄所從至詔至閩巡撫沈猶龍巡按張肯堂閱廠檄有姦人黃四臣名芝龍前白曰四臣我所遣我感櫻恩恐遷去令從都下訊之四臣乃妄言致有此事猶龍肯堂以入告力訟櫻冤芝龍亦具疏請罪士民以櫻貧爲醵金辦裝耆老數千人隨至闕下擊登聞鼓訟冤帝命毋入獄俟命京邸削芝龍都督銜而令櫻以故官巡視海道未行楊嗣昌以衡永多寇奏攺櫻湖廣按察使兼右參政分守湖南給以敕故事守道無敕帝特賜之時賊已殘十餘州縣而永州知府推官咸不任職櫻薦蘇州同知晏日曙歸徳推官萬元吉才兩人方坐事罷官以櫻言命日曙以同知掌知府事元吉以檢校掌推官事櫻乃調芝龍剿賊賊多降一方遂安遷山東右布政使分守登萊十四年春擢右副都禦史代徐人龍巡撫其地明年遷南京工部右侍郎乞假歸山東初被兵巡撫王永吉所部濟兗東三府州縣盡失匿不以聞及兵退以恢復報而櫻所部靑登萊三府失州縣無幾盡以實奏及論罪永吉反擢兵部侍郎督總薊遼而櫻奪官逮治下刑部獄不十日而京師陷賊盡釋諸囚櫻乃微服遁還自詣南京刑部時福王已立法司當以贖徒唐王稱號於福州鄭芝龍專柄薦櫻起工部尙書兼東閣大學士無何令掌吏部而移吏部張肯堂於都察院櫻持法不撓數有所執爭薦揭重熙傅鼎銓等皆擢用櫻尋進太子太保吏部尙書文淵閣王駐延平令櫻畱守福州尋城破櫻挈家避海外中左衛越五年其地被兵遂自縊死

揭重熙按明外史曾櫻傳重熙字祝萬撫州臨川人崇禎九年順天鄕試及明年會試重熙皆以五經中式時稱異才初授福寧知州福王時擢吏部考功主事外艱歸適南昌撫州皆破與同裏曾亨應先後舉兵唐王命以故官聯絡建昌兵一戰而北吏部主事王兆熊劾之用大學士曾櫻薦令以考功員外郎兼兵科給事中從大學士傅冠辦湖東兵事瀘溪告警冠不能救重熙劾解冠任兵事遂皆委重熙江西巡撫劉廣引戰敗被執復用櫻薦擢右僉都禦史代廣引攻撫州不克而退俄聞汀州失解兵入山永明王拜重熙兵部尙書兼右副都禦史總督江西兵召募萬餘人薄邵武敗還金聲桓左良玉將也據南昌敗聲桓死諸軍盡散獨張自盛眾數萬走閩重熙入其軍約廣信曹大鎬﹠﹟進自盛掠邵武戰敗被執重熙走卒數十人赴大鎬於百丈﹠﹟適大鎬還軍鉛山惟空營在眾就營炊食被執至建寧下之獄重熙覓死具不得日整衣冠拜呼髙皇帝祈死未幾昂首受刃顏色不攺

傅鼎銓按明外史曾櫻傳鼎銓字維衡重熙同邑人崇禎十三年進士除翰林檢討充永王講讀官疏救劉宗周幾獲罪李自成陷京師鼎銓出謁賊敗南還唐王時曾櫻薦鼎銓王以其降賊命予知府銜赴贛州軍自效尋復其故官贛州破退隱山中已聞金聲桓叛鼎銓乃舉兵以應永明王屢擢爲兵部右侍郎兼翰林侍讀學士聲桓滅鼎銓往來張自盛曹大鎬軍後至廣信張村爲守將所執系南昌獄諭之降不從令作書招重熙亦不從鼎銓自降流賊爲鄕人非笑嘗欲求一死所至是不少挫從容就刑鄕人更賢鼎銓已重熙大鎬相繼敗而都昌督師余應桂亦以是歲亡江右兵遂盡

李特萬弟

兆寅

按澄海縣誌特萬弟兆寅鷗汀隴頭鄕人俱業儒寨破時特萬兄弟同母陳氏妻莊氏兆寅妻陳氏男女共九人皆自焚死

許鼎新按澄海縣誌鼎新字茅子鷗汀人諸生屢試前矛值海盜數千猝至鼎新統眾捍禦隨方應變相持七晝夜後寨破被執慷慨罵賊而死

王之仁按灤州誌之仁字九如之心親弟任蘇州鎭守總兵官洪光被俘舟師潰散之仁率所部入於海志圖恢復見事無成自率官丁登岸冠服赴督師洪以客禮見諭曉百端力勸歸命掀厲顧曰王之仁來受死耳恐海中自裁人未知我身豈可降哉洪奏聞戮於江南省

忠烈部藝文一

弔屈原賦

漢賈誼恭承嘉惠兮﹠﹟罪長沙仄聞屈原兮自湛汨羅造托湘流兮敬弔先生遭世罔極兮乃隕厥身烏呼哀哉兮逢時不祥鸞鳳伏竄兮鴟鴞翺翔闒茸尊顯兮讒諛得志賢聖逆曳兮方正倒植謂隨夷混兮謂跖蹺廉莫邪爲鈍兮鉛刀爲銛於嗟默默生之亡故兮斡棄周鼎寶康瓠兮騰駕罷牛驂蹇驢兮驥垂兩耳服鹽車兮章父薦屨漸不可久兮嗟若先生獨離此咎兮誶曰已矣國其莫吾知兮子獨壹郁其誰語鳳縹縹其髙逝兮夫固自引而遠去襲九淵之神龍兮沕淵潛以自珍偭蟂獺以隱處兮夫豈從蝦與蛭螾所貴聖之神徳兮遠濁世而自臧使麒麟可系而羈兮豈云異夫犬羊般紛紛其離此郵兮亦夫子之故也歷九州而相其君兮何必懷此都也鳳皇翔於千仞兮覽徳輝而下之見細徳之險微兮遙增擊而去之彼尋常之污瀆兮豈容吞舟之魚橫江湖之鱣鯨兮固將制於螻蟻

弔屈原文

後漢蔡邕鸋軒翥鸞鳳挫翮啄碎琬琰寶其瓴甋皇車﹠﹟而失轄執轡忽而不顧卒壞覆而不振顧抱石其何補

晉平西將軍孝侯周處碑

晉陸機君諱處字子隱義興陽羨人也氏冑曩興煥乎墳典華宗往茂郁其簡書啟三十之洪基源流定鼎運八百之遠祚枝葉封桐軒蓋列於漢庭蟬冕播於陽羨二南之價傳不朽而紛敷大頀之音聲無微而必顯山髙海闊其在斯焉祖賓少折節早亡吳初召諮議參軍舉郡上計轉爲州辟從事別駕步兵校尉光祿大夫廣平太守父魴少好學舉孝廉吳寧國長奮威長史懷安錢塘縣侯丹陽西部屬國都尉立節校尉拜裨將軍三部都督大中大夫臨川豫章鄱陽太守君晉故散騎常侍新平廣漢二郡太守封關內侯簪紱揚名臺閣標著風化之美奏最爲能亭亭孤美灼灼橫劭徇髙位於生前思垂名於身後遂以罕言不違應期出輔洋洋之風俯冠來葉巍巍之盛仰繼前賢君初早孤不弘禮制年未弱冠膂力絕於天下妙气挺於人間騎獵無疇時英式慕縱情寡偶俗獘不忻鄕曲誣其害名攺節播其聲譽遂來吳事余闕弟謹然受誨向道朝聞方勵志而淫詩書便好學而尋子史文章綺合藻思羅開吳朝州縣交辟太子洗馬東觀左丞中書右丞五官郎中左右國史靖恭夙夜恪居官次遷尙書僕射東觀令太常卿無難督匡熙庶績朝廷謐寧使持節大都督塗中京下諸軍事封章浦亭侯國猶多士君實得賢汪洋廷闕之傍昂藏寮采之上射獸功猶見顯刺蛟名乃遠揚忠烈道自克修義節情還永布琳瑯梓杞珪璧棟梁君著默語三十篇及風土記並撰吳書於是吳平入晉王渾登建業宮釃酒旣酣因謂君曰諸人亡國之餘得無戚乎君對曰漢末分崩三方鼎立魏滅於前吳亡於後亡國之戚豈惟一人渾乃大慚仕晉稍遷總統初入拜諮議郎除討鹵護軍新平太守撫和戎狄叛羌歸附雍土美之轉爲廣漢太守郡多滯訟有經三十年不決者處立評其枉直一朝決遣以母年老罷歸尋除楚內史未之官徵散騎常侍處曰古人辭大不辭小乃先之楚而郡旣經喪亂新舊雜居風俗未一處惇以教義又檢屍無主及白骨在野收而葬之然後就徵遠近稱嘆及居近侍多所規諷遷禦史中丞正繩直筆凡所糾劾不避寵戚梁王彤違法處深文案之及氐人齊萬年反朝臣惡其彊直皆曰處吳之名將子也忠烈果毅庶僚振肅英情天逸遠性霞騫陜北畱棠遂有二天之詠荊南渡虎猶標十部之書尋轉散騎常侍輕車將軍回輪出於新平士女揮淚褰帷望於廣漢雞犬靡喧振玆威略宣其惠和晉京遙仰部從迎欽是時氐賊作逆有眾七萬屯於梁山朝廷推賢以君才兼文武詔授建威將軍以五千兵奉辭西討忠槪盡節不顧身命乃賦詩曰去去世事已策馬觀西戎藜藿甘粱黍期之克令終言畢而戰自旦及暮斬首萬級弦絕矢盡番系不救左右勸退處按劍怒曰此是吾效節授命之日何以退爲大臣以身徇國不亦可乎韓信背水之軍未遑得諭工輸縈帶之勢早擬連蹤莫不梯山架壑𦇤負來歸戎士扞其封疆農人展其耕織秋風才起追戰勇於雷霆春水方生揮鍤同於雲雨立功立事名將名臣者乎元康九年舊疾增加奄捐館捨春秋六十有二天子以大臣之葬師傅之禮親臨殯壤建武元年冬十一月甲子追贈平西將軍封淸流亭侯謚曰孝禮也賜錢百萬葬地一頃京城地五十畝爲第又賜王家田五頃詔曰處母年老加以逆旅遠人朕每憫念給其醫藥酒米賜以終年以太興二年歲在己卯正月十日葬於義興舊原南瞻荊嶽崇峻極之巍峨北蚊川浚淸流之澄澈娶同郡盛氏有四子靖﹠﹟札碩並皆志性純孝過禮喪親墳前之樹染淚先枯庭際之禽聞悲乃下遂作銘曰周南著美岐山表靈葉繁漢室枝茂晉庭皎皎夫子奇特播名幼有異行世存風烈早馳問望晚懷耿節頗尙豪雄升名楚闥授爵策勛允歸明哲輝赫大晉封豕多故式揚廟略克淸天步海濱旣折江淮並溯漢水作藩條章斯布俗歌揆日人謠何暮忠貞作相追蹤絳侯將享嘉茂遽掩芳猷潛光陽甸返﹠﹟吳丘舊闕𨿽入鄕路冥浮從榮制墓終非晝遊春墟以綠淸淮自流深沈素幰繚繞朱旒元堂寂寂黃泉悠悠書方易折家揭難畱鐫玆幽石萬代千秋

追贈遠淑詔

宋鮑照夫輕道重義亟聞其教世敝國危希遇其人自非達義之士識正之深者孰能抗心衛主遺身固節者哉故太子左衛率淑文辯優洽秉尙貞﹠﹟當要逼之切意色不撓厲辭道逆气震匈黨虐刃交至取斃不移古之懷忠隕難未云出其右者興言嗟悼無廢乎心宜在加禮永旌宋有臣焉可贈侍中太尉謚曰忠憲公

忠臣傳死節篇序

梁元帝自非識君臣之大體鑑生死之弘分何以能滅七尺之軀殉一顧之感然平路康衢從容之道進危塗險徑忠貞之節興登平路者易爲功涉險塗者難爲力從容之用世不乏人忠貞之槪時難屢有

與徐陵請王琳首書

陳朱瑒竊以朝市遷貿時傳骨鯁之風歷運推移間表忠貞之迹故典午將滅徐廣爲晉家遺老當塗已謝馬孚稱魏室忠臣用能播美前書垂名後世梁故建寧公琳洛濱余冑沂州舊族立功代邸效績中朝當離亂之辰總藩伯之任爾乃輕躬殉主以身許國實追美於往彥信踵武於前修而天厭梁徳尙思匡救𨿽繼包胥之念終遘萇弘之眚洎王業光啟鼎祚有歸於是遠迹山東寄命河北𨿽經旅臣之嘆猶懷客卿之禮感玆知己志此捐軀至使身歿九原頭行萬里誠復馬革裹屍遂其平生之志原野暴體全彼人臣之節然身首異處有足悲者封樹靡立良可愴焉瑒早簉末僚預參下席荷公之吐握感君之知遇是用沾巾拭袂痛可識之顏回腸疾首切猶生之面伏惟聖恩博厚明詔爰發赦王經之哭許田橫之葬瑒𨿽芻賤竊亦有心琳往﹠﹟壽陽頗存遺愛曾遊江左非無舊徳比肩東閣之吏繼踵西園之賓願歸元彼境還塋窀穸庶孤墳旣築或飛銜土之燕丰碑式樹時嚙墮淚之民近故舊王綰等已有論牒仰蒙制議不遂所陳昔廉公告逝卽淝川而建塋域孫叔云﹠﹟仍芍陂而植楸檟由此言之抑有前例不使壽春城下惟傳報葛之人滄州島上獨有悲田之士昧死陳祈伏待刑憲

請褒贈張巡表

唐李翰臣聞聖主褒死難之士養死事之孤或親推﹠﹟車或追建封邑厚死以慰生撫存以答亡君不遺於臣臣亦不背其君也自逆賊構亂據雒陽引幽朔以吞河南故禦史中丞贈揚州大都督張巡忠誼奮發率烏合守雍丘潰賊心腹及魯炅棄甲宛葉哥舒翰敗績潼關賊遂盜神器鴟峙二京南臨漢江西逼岐雍羣帥列城望風出奔巡守孤城不爲卻賊欲繞出巡後以擾江淮巡退軍雎陽扼東南咽領自春訖冬大戰數十小戰數百以弱制彊出奇無窮殺馘凶醜凡十餘萬賊不敢越雎陽取江淮江淮以完巡之力也城孤糧盡外救不至猶奮羸起病催鋒陷堅三軍啖膚而食知死不叛城陷見執卒無撓詞慢叱凶徒精貫白日𨿽古忠烈無以加焉議者罪巡以食人愚巡以守死臣竊痛之夫忠者臣之教恕者法之情巡握節而死非虧教也析骸以爨非本情也春秋以功覆過書赦過宥刑在易遏惡揚善爲國者錄用棄瑕今者乃欲議巡之罪是廢教絀節不以功掩過不以刑恕情善可遏惡可揚瑕錄而用棄非所以獎人倫明勸戒也且祿山背徳大臣將相比肩從賊巡官不朝宴不坐無一伍之士一節之權徒奮身死節以動義旅不謂忠乎以數千卒橫挫賊鋒若無巡則無雎陽無雎陽則無江淮有如賊因江淮之資兵廣而財積根結盤據西向以拒𨿽終殲滅其曠日持久必矣今陜鄢一戰逆賊駭北王師震其西巡扼其東此天使巡舉江淮以待陛下師至而巡死不謂功乎古者列國侵伐猶分災救患諸將同受國恩奉辭伐罪巡固守亦待外援援不至而食盡食盡而及人則巡之情可求矣假巡守城之初已計食人損數百眾以全天下臣尙謂功過相掩況非素志乎夫子制春秋明褒貶齊桓公將封禪略不書晉文公召王河陽書而諱之巡蒼黃之罪輕於僭禪興復之功重於糾合今巡子亞夫𨿽得官不免饑寒江淮旣巡所保戶口充完宜割百戶俾食其子且彊死爲厲有所歸則不爲災巡身首分裂將士骸胳不掩宜於雎陽相擇髙原起大冢招魂而葬旌善之義也臣少與巡遊哀巡死難不睹休明惟令名其榮祿也若不時紀錄日月寖悠或掩而不傳或傳而不實巡生死不遇誠可悲悼謹撰傳一篇昧死上儻得列於史官死骨不朽

張中丞傳後敍

韓愈元和二年四月十三日夜愈與吳郡張籍閱家中舊書得李翰所爲張巡傳翰以文章自名爲此傳頗詳密然尙恨有闕者不爲許遠立傳又不載雷萬春事首尾遠𨿽材若不及巡者開門納巡位本在巡上授之柄而處其下無所疑忌與巡俱守死成功名城陷而擄與巡死先後異耳兩家子弟材智下不能通知二父志以爲巡死而遠就擄疑畏死而辭服於賊遠誠畏死何苦守尺寸之地食其所愛之肉以與賊抗而不降乎當其圍守時外無蚍蜉蟻子之援所欲忠者國與主耳而賊語以國亡主滅遠見救援不至而賊來益眾必以其言爲信外無待而猶死守人相食且盡𨿽愚人亦能數日而知死處矣遠之不畏死亦明矣烏有城壞其徒俱死獨蒙愧恥求活𨿽至愚者不忍爲嗚呼而謂遠之賢而爲之邪說者又謂遠與巡分城而守城之陷自遠所分始以此詬遠此又與兒童之見無異人之將死其臟腑必有先受其病者引繩而絕之其絕必有處觀者見其然從而尢之其亦不達於理矣小人之好議論不樂成人之美如是哉如巡遠之所成就如此卓卓猶不得免其他則又何說當二公之初守也寧能知人之卒不救棄城而逆遁苟此不能守𨿽避之他處何益及其無救而且窮也將其創殘餓羸之餘𨿽欲去必不達二公之賢其講之精矣守一城捍天下以千百就盡之卒戰百萬日滋之師蔽遮江淮沮遏其勢天下之不亡其誰之功也當是時棄城而圖存者不可一二數擅彊兵坐而觀者相環也不追議此而責二公以死守亦見其自比於逆亂設淫辭而助之攻也愈嘗從事於汴徐二府屢道於兩府間親祭於其所謂雙廟者其老人往往說巡遠時事雲南霽云之乞救於賀蘭也賀蘭嫉巡遠之聲威功績出己上不肯出師救愛霽云之勇且壯不聽其語彊畱之具食與樂延霽云坐霽云慷慨語曰云來時雎陽之人不食月餘日矣云𨿽欲獨食義不忍𨿽食且不下咽因拔所佩刀斷一指血淋漓以示賀蘭一座大驚皆感激爲云泣下云知賀蘭終無爲云出師意卽馳去將出城抽矢射佛寺浮屠矢著其上半箭曰吾歸破賊必滅賀蘭此矢所以志也愈貞元中過泗州船上人猶指以相語城陷賊以刃脇降巡巡不屈卽牽去將斬之又降霽云云未應巡呼云曰南八男兒死耳不可爲不義屈云笑曰欲將以有爲也公有言云敢不死卽不屈張籍曰有十嵩者少依於巡及巡起事嵩常在圍中籍大歷中於和州烏江縣見嵩嵩時年六十餘矣以巡初嘗得臨渙縣尉好學無所不讀籍時尙小粗問巡遠事不能細也云巡長七尺餘須髯若神嘗見嵩讀漢書謂嵩曰何爲久讀此嵩曰未熟也巡曰吾於書讀不過三徧終身不忘也因誦嵩所讀書盡捲不錯一字嵩驚以爲巡偶熟此卷因亂抽他帙以試無不盡然嵩又取架上諸書試以問巡巡應口誦無疑嵩從巡久亦不見巡常讀書也爲文章操紙筆立書未嘗起艸初守雎陽時士卒僅萬人城中居人戶亦且數萬巡因一見問姓名其後無不識者巡怒須髯輒張及城陷賊縛巡等數十人坐且將戮巡起旋其眾見巡起或起或泣巡曰汝勿怖死命也眾泣不能仰視巡就戮時顏色不亂陽陽如平常遠寬厚長者貌如其心與巡同年生月日後於巡呼巡爲兄死時年四十九嵩貞元初死於亳宋間或傳嵩有田在亳宋間武人奪而有之嵩將詣州訟理爲所殺嵩無子張籍云

荀息論

宋司馬光晉獻公使荀息傅奚齊荀息曰臣竭其股肱之力不濟則以死繼之及裏克殺奚齊荀息死之君子曰詩所謂白圭之玷尙可磨也斯言之玷不可爲也荀息有焉杜元凱以爲荀息有此詩人重言之義以愚觀之元凱失左氏之意多矣彼生與言死而背之者是小人穿窬之行君子所不譏也夫立嫡以長正也獻公溺於嬖寵廢長立少荀息爲國正卿不能明白禮義以格君心之非而遽以死許之是則荀息之言玷於獻公未沒之前而不可救於已沒之後也然則左氏之志所以貶荀息而非所以爲褒也

與參政魏容齋書

謝枋得九月吉日前宋逋播臣大元遊民謝某謹齋沐頓首致書於大參政公閣下大元制世民物一新宋室逋臣只欠一死上天降才其生也有日其死也有期某願一死全節久矣所恨時未至耳大元慈仁如天不妄殺一忠臣義士𨿽曰文天祥被姦民誣告而枉死後來冤狀明白姦民亦正典刑其待亡國之逋臣可謂厚矣某𨿽至愚極暗豈不知恩所以寧爲民不爲官者忠臣不事二君烈女不事二夫此天地間常道也有伊尹之道有伊尹之志則何事非君何使非民若伯夷柳下惠則自知不能爲伊尹決不敢學伊尹矣自丙戌程禦史號雪樓將隆旨宣喚之後今第五次大元以禮招徠上有堯舜下有巢由上有成湯下有隨光上有周武下有夷齊某所以效虞人之死而不往願學夷齊之死而不仕者正欲使天下後世知大元之量可與爲湯武能使謝某不失臣節視死如歸也玆蒙大參相公居管周先生日夜勞司吏卒十餘人及坊正屋主監守豈不憂某之逃走邪某是男兒死卽死耳不可爲不義屈何必逃走大參相公憂慮亦大勞矣先民有言慷慨赴難易從容就死難某玆蒙大參相公縲紲而到大都以縗絰見畱忠齊諸公且問諸公容一謝某聽某爲大元閒民於大元治道何損殺一謝某成其爲大宋死節於大元治道何益只恐前誤大宋後誤大元上帝監觀必有報應諸公自無面目立於天地間某母喪未葬據禮經不可除服只當縗絰見公卿凶服不可入公門大元有命當歷寫江南官吏貪酷生靈愁苦之狀作萬言書獻陛下一聽進退忠臣不事二君烈女不事二夫此某書中第一義也某自九月十一日離嘉禾卽不食煙火今則並勺水一果不入口矣惟願速死與周夷齊漢龔勝同垂靑史可以愧天下萬世爲臣不忠者玆蒙頒賜仰見禮士之盛心某聞之食人之粟者當分人之憂衣人之衣者當任人之勞乘人之車者當載人之難某旣以死自處度此生不能報答恩遇矣義不敢拜受所以鈞翰臺饋事件盡交還來使回納使帑外郎又傳鈞旨云欲訪問何事某初志亦願效一得之愚今則決不敢矣魯有公父文伯死其母敬姜不哭室老曰焉可有子死而不哭者乎其母曰孔子聖人也再逐於魯而此子不能從今其死也未聞有長者來內人皆行哭失聲閨中自殺者三此子也必於婦人厚而於長者薄也吾所以不哭君子曰此言出於母之口不害其爲賢母也若出於婦人之口則不免爲妒婦矣言一也所居之位異則人心變矣某義不出仕者也今𨿽有忠謀奇計則人必以爲妒婦矣恐徒爲天下所笑惟相度容之干冒鈞嚴不勝惶

雙節祠記

元孔思遹君臣天地之大經忠孝臣子之大節聖人垂世立教所以詔天下之爲人臣者也夫委質爲臣子達而爲臺閣顯官下至州縣百職治簿書赴期會積日累月中材之人類皆可以無過若夫橫流奔潰之衝戎馬交馳之際白刃臨於前而心不爲之動死生在俄頃而色不爲之變非气節有大過人者其能若是乎傳曰臨大節而不可奪也君子人歟吾於二公見之矣天歷攺元陜右構亂放兵四劫蒲津正當其衝時達魯花赤中順公八紮海牙及朝散領府事靳公走檄告急樞府調兵三千赴之河東荒歉之餘公私並竭無所仰給二公相勉以忠義首捐家財置備糧艸料集丁壯與軍官並力守禦賊不得騁乃遣人說降公使諭之曰聖人以正統登臨寶位汝曹獨不聞之吾受命守此土有死而已勿多談相拒旬餘賊勢日盛不幸領軍者無死綏之志引兵宵遁賊偵知之率眾渡河燒房舍殺掠人民或勸二公避其鋒公曰吾守臣也去將安之且如一城生靈何端坐府中俄而賊至俱被執朝散公至也先帖木耳軍前抗論不屈死之中順公至奉元死於省門之外嗚呼二公可謂得其死矣人誰無死而公獨能於死生患難之際守節蹈義百世之下聞風者有立矣中順公諱八紮海牙畏兀人自和州轉河中達魯花赤朝散公諱克忠字唐臣自河中江南北行中書省左思都事出知河中府期年政事修舉民大和會未幾西賊猖獗無兵可戰無城可守力屈而死事聞詔贈中奉大夫陜西等處行中書省參知政事勛護軍爵封郡公各賻寶鈔三百錠以給葬事官其子五品公朝之於臣下報功卹孤之典可謂至矣唐張巡許遠守睢陽以千百就盡之卒戰百萬日滋之師圍守逾年外援不至城破被執巡卽死之許遠死於偃師睢陽至今祀之號爲雙廟以二公死節較之異世而同轍者也歐陽子作五代史五十餘年間傳死節者王彥章一人而已國家承平日久士大夫涵濡聖化皆能以名節自任邇年以來死事之臣史不絕書何其盛也元統甲戌中順大夫彭城李公居徳來守是邦覽山河之形勝弔古人之遺迹慨然思二公之丰功遺烈懼泯沒而無傳乃與監都中憲公諸曁府僚諸公僉謀樹碑詔後之人且爲千萬世忠義者之勸命思遹爲之辭云銘曰歲在戊辰羣凶狺狺磨牙吻血扇毒蒸民時維二公持節河中力扼其鋒不使其東卒潰不支賊遂獗猖封疆之臣城亡與亡事聞於朝卹典駢蕃升秩二品晉流薇垣賞延於世生死哀榮來者有考視此刻銘蒲川滔滔中條峨峨二公之忠千載不磨

董莊湣死節威楚序

王奎龍亡虎逝而羣狐嗥風披云靡而震霆作此可以睹大人之變明治化之迹也按元史龍溪集紀天歷初雲南中慶路鎭將敗狐叛遣兵攻威楚官吏或逃或屈獨知事董文彥義不從賊銳聲詬罵賊不忍聞截其耳以塞其口文彥嚼血唾賊罵不絕聲賊怒裂而殉之明年敗狐伏誅憲司以事聞朝廷嘉之謚曰莊湣旌其門官其子時中予斥臨安時中爲文學掾一如集中言泣且請曰先父不幸死賊手𨿽褒嘉於朝時中懼其事之荒湮也先生以文章顯幸爲我序之嗚呼忠臣烈士何代無之求之夷服曾不多見昔安祿山以範陽反顏杲卿死河北張巡許遠死睢陽𨿽武夫小卒皆知盡節闔城皆然華夏忠義之習無怪也唐史列之於傳植大義於後世者至矣敗狐之叛中慶大藩也威楚大都也省府大臣不死之風紀執法不死之刺史不死之知事一彜人耳食九品秩乃凜凜乎仗大義樹大節寧死而不顧見理明而臨事不眩也使天下之人皆若文彥則叛亂何繇而生哉予生也後仕不先人不獲與太史著作之列而元史不載莊湣死節事豈史闕歟抑在彜略歟抑述史時雲南未附不得聞歟以未附闕文君子固不能無憾以在彜而略則失之遠矣因爲述之於簡以補史氏之闕

弔屈原文

明王守仁山黯慘兮江夜波風颼颼兮木辭柯江中流兮焉泊湛椒醑兮弔湘累云冥冥兮月星蔽晦冰崚嶒兮霰又下累之宮兮安在悵無見兮愁予髙岸兮嵚崎紛糾錯兮樛枝下深淵兮不測穴澒洞兮蛟螭山岑兮無極空谷谽﹠﹟兮迥寂寂猿啾啾兮吟雨熊羆嗥兮虎交迹念累之窮兮焉托處四山無人兮駭狐鼠魈魅遊兮羣跳嘯出入兮爲累姦宄嫉累正直兮反詆爲殃暱比上官兮子蘭爲臧幽叢薄兮儔侶懷故都兮增傷望九疑兮參差就重華兮陳詞阻積雪兮﹠﹟道絕洞庭渺邈兮天路迷要彭咸兮江潭召申屠兮使驂娥鼓瑟兮馮彜舞聊遨遊兮湘之浦乘回波兮泊蘭渚眷故都兮獨延佇君不還兮郢爲墟心壹郁兮欲誰語郢爲墟兮函崤亦焚讒鬼逋戮兮快不酬冤歷千載兮耿忠愊君可復兮排帝閽望遁迹兮渭陽箕罹囚兮其佯以狂艱貞兮晦明懷若人兮將予退藏宗國淪兮摧腑肝忠憤激兮中道難免低徊兮不忍溘自沈兮心所安雄之諛兮讒喙眾狂兮謂累揭已爲魅爲魑兮爲讒媵妾累視若鼠兮佞顙有泚累忽舉兮雲中龍旗晦靄兮飄風橫四海兮倏忽駟玉﹠﹟兮上衝隆望兮大壑山川蕭條兮漭寥廓逝遠去兮無窮懷故都兮蜷局亂曰日西夕兮沅湘流楚山嵯峨兮無冬秋累不見兮涕世愈隘兮孰知我憂

忠烈部藝文二

采薇歌

商伯夷史記曰武王已平殷亂天下宗周而伯夷叔齊恥之義不食周粟隱於首陽山采薇而食之及餓且死而作歌云云登彼西山兮采其薇矣以暴易暴兮不知其非矣神農虞夏忽焉沒兮我安適歸矣吁嗟䢐兮命之衰矣

長史變歌三首

晉王廞宋書樂志曰長史變歌者晉司徒左長史王廞臨敗所制也出儂吳昌門淸水綠碧色徘徊戎馬間求罷不能得日和狂風扇心故淸白節朱門前世榮千載表忠烈朱桂結貞根芬芳溢帝庭淩霜不攺色枝葉永流榮

哭魯廣達

陳江總南史曰廣達陳之良將也至徳二年爲侍中中領軍賀若弼進軍鐘山廣達力戰及韓擒虎乘勝破宮城廣達被執入隋以憤慨卒江總撫柩慟哭題其棺曰黃泉𨿽抱恨白日自畱名悲君感義死不作負恩生

絕命詩二首

北魏中山王熙熙景穆帝之曾孫中山王英之子熙兄弟並爲淸河王懌所暱及劉騰元隔絕二宮矯詔殺懌熙起兵討之爲其長史柳元章等所執殺之義實動君子主辱死忠臣何以明是節將解七尺身平生方寸心殷勤屬知己從今一銷化悲傷無極已

睢陽感懷

唐韋應物豺虎犯天綱升平無內備長驅陰山卒略踐三河地張侯本忠烈濟世有深智堅壁梁宋間遠籌吳楚利窮年方絕輪鄰援皆攜貳使者哭其庭救兵終不至重圍𨿽可越藩翰諒難棄饑喉待危巢懸命中路墜甘從鋒刃斃莫奪堅貞志宿將降賊庭儒生獨全義空城惟白骨同往無賤貴哀哉豈獨今千載當歔欷

太常魏博士遠出賊庭江外相逢因敍其事

皇甫冉烽火驚戎塞豺狼犯帝畿川原無稼穡日月翳光輝里社枌楡毀宮城騎吏非羣生被慘毒彊寇耀輕肥多士從芳餌惟君識禍機心同合浦葉命寄首陽薇恥作纖鱗煦方隨髙鳥飛山經商嶺出水泛漢池歸離別霜凝袂逢迎淚迸衣京華長路絕江海故人稀秉節身當苦求仁志不違祗應窮野外耕種且相依

禦制段太尉碑

葉元良多難全髙節時淸軫聖君園塋標石篆雨露降天文義激忠貞沒詞傷蘭蕙焚國人皆墮淚王府已銘勛揭出臨新陌長畱對古墳睿情幽感處應使九泉聞

百韻詩

宋嶽珂臣一介孱庸濫饕世祿每念沈冤未雪直筆久污一意纂修五年勤瘁上干宸覽誤簡淵衷萬死尙寬九殞莫報今因追感先臣飛事輒賦百韻詩一篇繕寫躬詣天庭投進伏望聖慈特賜睿察昭白而施行之干冒天威臣下情無任惶懼震越屏營之至永佑當臨禦重熙極泰亨物窮隍土復地大孽牙萌蠢爾戎眞裔違吾海上盟鮏羴盤九土氛霧塞三精於赫中興主初專九伯徵赤符觀炳炳喜兆得庚庚四七膺休運三千協一誠乾坤恢辟闔日月洗明淸天授睢壇策風興渭水英維時臣大父韜迹聖廛氓寶匣鳴長劍雄冠彯曼纓衣裘供羿射燈火近韓檠聖世方求駿明神豈捨騂始從魚鑰守小析羽林兵嘗虜無車乘麾軍不鼓鉦燻門推彥政汜水從閭勍驛召班龍節犀軍下雀桁王師俱蓄縮胡騎愈縱橫馬渡朝迎敵鐘山夜駐營狂瀾身砥柱大廈手支撐寇焰猶繁熾吳都忽震驚東巡傳警蹕右袒半公卿憤起宜興旅追收建鄴城大江誰飲馬五嶽更刑牲一蕩西江李重殲固石彭利兵驅虎豹傑觀築鯢鯨玉帳旋平廣銅符遂帥荊皇靈期濯濯王事分旁旁沙漠逋封豕山林息聚﹠﹟神州宜亟復六郡乃先爭桀犬徒馮壘苗民敢抗衡銳師掀狡窟髙堞覆堅棚鼎澧兵方進湖湘寇輒平幾年凶禍結八日駿功成叛將因資用降人豈畏坑開疆下商虢結約到磁洺謀帥難張俊還兵慮酈瓊但虞遺後患初匪猒紛更沔鄂重歸鎭齊劉尙據京且羞離楚饌未用渡河罌細柳千屯柔桑萬瓦甍流民俱授畝戰士亦從耕夫縈如帶原田畫若枰連云登美稼淅玉飯香﹠﹟芻挽從今省兵儲亦頓贏吏貪無鼠碩民佚異魴赬姑定鴻溝約交馳絕域伻鄰歡新玉帛宴衎樂簧笙未幾邊搖艸惡知野食蘋禮容方濟濟革乘忽軿軿睿斷昭雄赳天威震隱谹六師紛霧集四挍盛雷轟戎駕爰方啟神鋒莫敢攖童髫欣再見父老喜前迎義气通諸夏謳聲沸八紘官兵揚隼鷙胡穴泣鼯猩跬步臨京闕朝衣詣寢楹晉軍傳鶴唳楚幕聽烏鳴機會乘今日雌雄決此行幸成十載績歸捧萬年觥何事東來詔遄追北指旌撫膺皆壯士牽袂有啼嬰嶪岌登樞極雍容儼佩珩身𨿽處廊廟志則在幽並豈意中原略深違時相情和戎徒效絳投幾不聞罃正爾先鞭著居然謗篋盈凶威搖吏牘風旨動臺抨梟虺饑吞噬鷹獒樂使令眾髽常忌冠同浴不譏裎遠慮爲僥福先驅謂緩程一言鳴仗馬千丈下喬鶯盍考謝赦表兼觀賜札評許身無少愧憂國甚於酲彼譖宜投虎能言不離鸚鳥翾身蚤箙兔健足先烹有客悲周道何人歸魯祊同時惟切齒來者但懲羹長夜何時旦沈陰幾日晴是非從欠定禍否待終傾先帝資神武深仇愴父兄每懷得頗牧胡忍棄韓黥哲監何嘗惑孤忠果漸明嶽陽還舊號嶺表返諸惸故壘營新祀畿封辟賜塋用心傳舜子述事廣文聲甘雨興余稿靑天豁久盲先臣死不朽聖徳浩難名陛下今湯禹王臣昔散閎令圖天廣大盛烈日鏗鍧心術參堯運規模紹漢宏遺形髙閣繪良股盛朝賡故將幸非遠微臣矧敢輕傳稽史謬敗俗訂言日系無虛筆云章有滿竹書皆歷歷玉訓尙鏗鏗願輟淸朝暇叨承乙夜呈作詩哀寺孟覽奏念緹縈恩錫茅封寵光昭衮字榮誓懷如皦日忠報畢餘生

恭被詔書褒贈陳公忠義感作

李綱平昔從無半面交危言幾辧蓋寬饒幽冥我已慚良友忠憤誰能念本朝故國遙看云杳杳新阡何處艸蕭蕭撫孤未遂山濤志誰繼離騷賦大招

正气歌

文天祥天地有正气雜然賦流形下則爲河嶽上則爲日星於人曰浩然沛乎塞蒼冥皇路當淸夷含和吐明廷時窮節乃見一一垂丹靑在齊太史簡在晉董狐筆在秦張良椎在漢蘇武節爲嚴將軍頭爲嵇侍中血爲張睢陽齒爲顏常山舌或爲遼東帽淸操厲冰雪或爲出師表鬼神泣壯烈或爲渡江楫慷慨吞胡羯或爲擊賊笏逆豎頭破裂是气所磅礡凜烈萬古存當其貫日月生死安足論地維賴以立天柱賴以尊三綱實系命道義爲之根嗟予遘陽九隸也實不力楚囚纓其冠傳車送窮北鼎鑊甘如飴求之不可得陰房﹠﹟鬼火春院閟天黑牛驥同一皂雞棲鳳凰食一朝蒙霧露分作溝中瘠如此再寒暑百沴自辟易哀哉沮洳場爲我安樂國豈有他謬巧陰陽不能賊顧此耿耿在仰視浮雲白悠悠我心憂蒼天曷有極哲人日已遠典刑在宿昔風檐展書讀古道照顏色

讀文山集詩

林景熙黑風夜撼天柱折萬里飛塵九溟竭𨿽欲扶之兩腕絕英淚浪浪滿襟血龍庭戈鋋爛如雪孤臣生死早已決綱常萬古懸日月百年身世輕一發苦寒尙握蘇武節垂盡猶存杲卿舌膝不可下頭可截白日不照吾忠切哀鴻上訴天欲裂一編千載虹光發書生倚劍歌激烈萬壑松聲助幽咽世間淚灑兒女別大丈夫心一寸鐵

冬靑花行

前人冬靑花花時一日腸九折隔江風雨靑影空五月深山護微雪石根雲气龍所藏尋常蟻不敢穴移來此種非人間曾識萬年觴底月蜀魂飛繞百鳥臣夜半一聲山竹裂

姚舜元父子死節

元王逢賈勇收餘燼驚心壓大兵蚍蜉曾少援葵藿本同誠尺五開符籍孤虛識陣營靑峯寒入望銅斗夜傳聲朔吹刀如割南天蓋未傾小臣甘效死同气忍偸生江洶濤沙合星流霧障橫一門忠孝行春艸尙含情

古金城謠爲余廷心

周霆震昆侖烈風撼坤軸日車斂轡咸池浴六龍飲渴呼不開赤蟻黃蜂厭人肉荊襄弗支廬壽孤江東掃地如摧枯忠臣當代誰第一七載舒城天下無東南此地關形勝天柱之峯屹千仞當年赤壁走曹瞞天爲孫吳產公瑾我公千載遙相望崎嶇恆以弱擊彊孤城大小二百戰食盡百拜天無光當關投劍蒼龍吼盡室肯污姦黨手推鋒闔郡無生降羣盜言之皆稽首堂堂省臺羅公卿建曹分省日募兵哀哉坐視無寸策遂使流血西江平向來莫曉皇穹意大將南徵死相繼一時貪暴盡庸材玩寇偸安饕富貴河流浩浩龍門西燕山萬騎攢霜蹄英雄暴骨心未死去作海色催朝﹠﹟玉衣飛舞空中見太息孤忠鏖百戰五陵元气待天還睢陽誰續中丞傳

過九江追悼李子威太守

丁鶴年瓣香遙拜九江城太守精神日月明叔侄並歸忠義傳江山不盡古今情潮回湓浦聲猶怒雲起鑪峯气未平生死總魁天下士丈夫端不負科名

挽達兼善

明危素大將忠精貫白日諸生攬涕譜哀詞天胡不隕楊行密公恨不爲張伯儀滿眼陸梁皆小醜甘心一死是男兒要知汗竹畱芳日只在孤舟淺水時

義士歌

鐂炳鄱陽胡公字振祖當元之季以義起兵﹠﹟復郡治紀功授饒州府判後從官軍轉戰至浮梁與敵相拒糧盡矢絕義不辱憤罵以身死之鄕貢蔡淵仲先生爲之立傳予作歌以表其節義焉至正甲午也昆侖晝裂黃河決京畿地毛白於雪鬼毋啼秋天雨魚武庫兵鳴劍飛血黃屋播越煙塵張四海感激思勤王鄱陽胡公軀七尺義旗塞路寒無光鳶肩火色萬里壯虎气電目千夫彊城頭陣云壓鼓釃酒椎牛題露布破釜沈舟曉更徵囊沙壅水宵還渡萬乘千旟驃騎營轉戰直薄浮梁城孤軍糧盡朝﹠﹟艸間道人稀夜煮冰鐵甲照霜弓影曲寶刀磨月水痕腥旄頭芒射前星落恃勇驍騰身不卻淒涼馬革裹屍歸誰復聲名寫麟閣郡侯紀績筆如椽父老相傳泫然三尺荒墳何處是忠臣後代子孫賢

題方正學先生祠堂

解縉燕歌一夜滿都城大內罘罳火徹明無復看書延侍講仍傳天語勞先生兩朝事往君恩在十族煙銷詔艸成爲問精靈何處是雨花臺畔子規聲

司農笏

李東陽司農手中無寸鐵奪笏擊賊賊腦裂賊𨿽未死气已折奉天天子雙淚橫十年棄卿眞負卿臣身區區勞記憶平原太守曾未識

﹠﹟山大忠祠

倪嶽人間惡鳥棲金屋海上樓船駕颶風國破忠臣惟有死天亡捲土亦無功英雄俯仰成遺恨元气分明托數公千古翔龍何處是精魂依舊繞行宮

旌忠祠

戴冠唐琦一衛士初不聞名聲思欲報王讎奮然竟捐生殺身𨿽易言幾人能果行琦志不可奪口與心自盟事在義與否何計敗與成金石或可革此心無變更死願爲厲鬼生願爲幹城厲鬼殺寇賊千城扞敵兵取我捨生義愧彼偸生榮中有一腔血誓爲吾君傾安知死廟食但求生結纓

嶽公祠

徐渭墓門朱戟碧湖中湖上桃花相映紅四海龍蛇寒食後六陵風雨大江東英雄幾夜乾坤博忠孝誰家俎豆同腸斷兩宮終朔雪年年麥飯隔春風

孫忠烈公挽章

前人行藩黃屋車何用上壽瑤﹠﹟酒未酣豈有滿庭持漢節終無个士死淮南百年正气天爲永一覺忠魂夢亦甘詞客幽懷關世事悲歌重扣劍之鐔

送練中丞遺裔歸家

謝肇浙自金川門之變練公子寧以禦史大夫抗節死闕下闔門荼毒獨有侍媵抱匝歲子匿民間得免展轉入閩爲人傭保六世孫綺者爲新寧陳孝廉掌書記萬曆戊戌孝廉計偕入浙有江右生同舟生先一夕夢練公持刺謁己心異之比入孝廉船見書記侍側雅﹠﹟不羣指問何姓答曰姓練生心動叩之曰得非吾裏練中丞後乎綺不應而涕滿面生益疑駭窮詰之具得其狀亟以百金爲贖孝廉不受遣綺綺不肯行曰以死殉國人臣之恆且九族赤矣歸將何爲生益賢之歸家具白當事者以幣來聘授以衣巾俾奉公祠官爲置田廬百畝一時聞者莫不嘆息以爲天道有知云燕山日黑黃塵起金川門外鼓聲死長樂宮爲瓦礫場殿庭流血成海水禦史大夫練子寧手持三尺乾雷霆覆巢自分無完卵一門百口歸冥冥事去人亡二百載蘆荻蕭蕭余故壘長陵楸柏已十圍孤臣遺骨今安在釣龍臺下水可楫新寧城東山嶪灌園誰能識法章傭肆猶堪藏李燮一日天回地轉時千金購出練家兒若敖之鬼終不餒行路聞之皆歔欷我登鍾陵山遙望石頭城寧爲孝孺死不作陳瑛生爲君慷慨終一曲悲風颯颯江波綠

於忠肅墓

王思任涕割西湖水於墓對嶽墳孤煙埋碧血太白黯妖氛社稷畱還我頭顱擲與君南城得意骨何處暮楊聞

孫少保挽詩

寇愼鼓聲落日陣云屯衰艸黃沙匝地昏血染虹霓光不散气淩石矢勁堪吞赤灰南陌飛精魄黃紙東廂表烈魂偉節於今畱壯气森森玉樹倚昆侖

東湖謁樵夫祠

金紹先一擔綱常自在肩沈淵漫數屈平賢九原甘作無名士千古誰爲不死年日暮荒亭新俎豆煙消故國舊山川滿腔熱血應難碧化作湖光十頃蓮

題沃都司祠

張大蘊委身鋒鏑捍孤城千載精忠貫日明賴有三良不避死遂令百姓得逃生風雲時作英雄气月夜猶聞鼓角聲幾過丰祠增感慨夕陽古木亂鴉鳴

殉難詩五首

劉振之淅米向矛頭枕戈臥城闕之死矢靡他誓灑一腔血遭際萬分艱成就一个是但拋血肉軀千古無難事文章千古事忠孝百年身漢廷藜火在誰是學箕人身名同泡影生死等晝夜止餘一寸丹千秋永不謝放鶴鶴情超呼龍龍性在一朝返太空神遊天地外

靖州蘇太守死節

梁方圖符分幾載刺荒州膏澤長同沅水流爲守孤城堅壁壘獨親雄劍指旄頭戈揮七里妖氛暗星墮遙天紫气收凜凜忠魂歸未得芳名自有汗靑畱四山風急萬松秋遺廟西泠枕碧流故國衣冠懷舊友孤忠日月表層樓赤虹劍血埋燕市白馬銀濤走越州聖世若修陪祀典漢家陵寢在昭丘

忠烈部紀事唐書姚思廉傳思廉遷代王侍讀髙祖定京師府僚皆奔亡獨思廉侍王兵將升殿思廉厲聲曰唐公起義本安王室若等不宜無禮於王眾眙卻布列階下帝義之聽扶王至順陽合泣辭去觀者嘆曰仁者有勇謂此人乎俄授秦王府文學王討徐圓朗嘗語隋事慨然嘆曰姚思廉蒙素刃以明大節古所難者時思廉在洛陽遣使遺物三百段致書曰景想節義故有是贈安金藏傳金藏在太常工籍睿宗爲皇嗣少府監裴匪躬中官範云仙坐私謁皇嗣皆殊死自是公卿不復見惟工優給使得進俄有誣皇嗣異謀者武后詔來俊臣問狀左右畏慘楚欲引服金藏大呼曰公不信我言請剖心以明皇嗣不反也引佩刀自刺腹中腸出被地眩而僕武后聞大驚輿致禁中命髙醫內腸褫桑楮紩之閱夕而蘇後臨視嘆曰吾有子不能自明不如爾之忠也卽詔停獄睿宗乃安當是時朝廷士大夫翕然稱其誼自以爲弗及也唐國史補顏魯公之在蔡州再從侄峴家僮銀鹿始終隨之淮西賊將僭竊問儀注於魯公公答曰老夫所記惟諸侯朝覲之禮耳臨以白刃視之晏然嘗艸遺表及自爲墓志祭文以置隅竟遇害於龍興寺李懷光之反髙貞公陷於河中與呂鳴嶽張延英謀誅之事泄二將遇害懷光執之於庭辭气不撓又說懷光子璀駐軍四十七日時李少保墉亦在險中錄異記光啟二年丙午正月一日壬午河東兵士入京師是時車駕已巡幸陳倉諸侯奔問相次而至河東之帥搜索都城諸朝士於新昌井窨中得奉常牛公叢及甥侄三四人與軍將盧謙將往河東盧謙方有疾捨於井畔而去牛公旣至河東晉王承迎稟敬逾於師資公亦以忠孝之道君臣之禮諭之焉朝廷故實政理體要晉王亦時訪之於公焉是歲六月僖宗幸褒梁蕭遘裴徹立襄王於長安號曰監國京輔左右洎江南河北皆傳襄王教令以懷撫之或就加勛爵或徵督貢奉亦使諫議大夫鄭合敬與中官教令官告以入河東牛公謂晉王曰傳聞聖上駐蹕陳倉必恐南幸梁洋襄王之立非得眾心蓋蕭裴輩嫉閹尹持權不欲扈衛南去故有此立有君在外襄王之教非眞命也晉王勃然遂戮其使焚其教令月餘道路阻絕不復得知朝廷之信牛公憂戚不懌因之遘疾晉王疊命醫藥或躬詣所居勸以飲食不能致損盧謙疾愈自西京乞食開道求公之信息亦達河東晉王嘉其誠節授以右職謂其左右將校曰事主勤盡有盧謙者吾將脫衣以衣之均食以食之豈復惜官爵重賞乎一旦醫工忽謂牛公以行路謬傳之信云襄王正位聖主升遐公失聲號呼嘔血而絕良久方蘇自艸遺表懇陳晉王忠孝誠節自言老病不能扈衛奔問辭旨激切覽者感動公嗚咽涕泗移時絕筆而薨晉王驚痛者久之斬醫工以謝焉乃馹表俾盧謙奏於行在上聞於岐府下詔褒美贈牛公忠貞公盧謙授滑州別駕僖宗在蜀以司封郎中王慥授萬年令兼禦史中丞先次歸京乙巳年駕回長安轉右散騎常侍十二月二十五日乙亥蒲帥犯闕是夜三更駕出寶﹠﹟慥方寢疾不得扈衛自居平康裏奔南山下自是杜門息迹養疾累月其夏襄王稱制京師搜訪具言教令峻切蕭裴秉權中外畏憚慥不自安舁疾起旣至僞詔加左常侍慥稱疾不朝謝襄王使禦醫視之賜藥物一無所受悲慟而薨朝野聞之莫不痛惜焉僖宗幸蜀黃巢陷長安南北臣僚奔問者相繼無何執金吾張直方與宰臣劉鄴於悰諸朝士等潛議奔行朝爲羣盜所覺誅戮者至多自是厄束內外阻絕京師積糧尙多巧工劉萬餘樂工鄧慢兒角抵者摘星胡弟米生者竊相謂曰大寇所向無敵京城糧貯甚多𨿽諸道不賓外物不入而支持之力數年未盡吾黨受國恩深志效忠赤而飛竄無門皆爲逆黨所使吾將貢策請竭其糧外貨不至內食旣盡不一二年可自敗亡矣萬餘黃巢憐其巧性常侍直左右因從容言曰長安苑囿城隍不啻百里若外兵來逼須有禦備不爾固守爲難請自望仙門以北周元武白虎諸門博築城池置樓櫓卻敵爲禦捍之備有持守之安也黃巢喜且賞其忠節卽日使兩街選召丁夫各十萬人築城人支米二升錢四十文日計左右軍支米四千石錢八千貫歲餘攻不輟而城未周以至於出太倉谷以支夫食然後剝楡皮而充禦廚城竟不就萬餘懼賊覺其機出投河陽經年病卒鄧慢兒善彈琵琶樂府推其首冠黃巢頗狎之因炙其右手托以風廢終不彈禮之甚厚而未嘗爲執器奏曲每三五日一召入禁中輒與之金帛一旦謂其友曰吾嘗聞忠節之士有死而已吾頻爲大寇所逼終不能爲之屈節奏曲今日見召吾當就死不復歸矣與妻女一兒訣別使者促之遂入見黃巢黃巢欣然謂曰汝樂官推所藝第一而久云風廢吾亦信待於汝豈不致三兩聲琵琶乎不全曲也慢兒曰某出身應役朱紫之服皆唐天子所賜固不忍負前朝之恩以此樂樂於他人也巢大怒命斬之屠其家焉摘星胡弟善射發無不中巢甚愛之衣以錦服出入常在馬前渭橋爲官軍所奪黃巢親領兵以禦之旣至橋命米生引滿以射凡發十數箭箭皆及遠而不中黃巢詰之箭皆及遠而不中物何也對曰聖唐兵士非親卽故故不中爾巢怒亦殺之輟耕錄嶽武穆王飛墓在杭棲霞嶺下王之子云祔焉自國初以來墳漸傾圮江州嶽氏諱士迪者於王爲六世系與宜興州嶽氏通譜合力以起廢廟與寺復完美久之王之諸孫有爲僧者居墳之西爲其廢壞廟與寺靡有孑遺天臺僧可觀以訴於官時何君頤貞爲湖州推官何君敬仲九思以書白其事田之沒於人者復歸然廟與寺無寸椽片瓦會李君全初爲杭總管府經歷慨然以興廢爲己任而鄭君明徳元佑爲作疏語曰西湖北山褒忠演福禪寺竊見故宋贈太師武穆嶽鄂王忠孝絕人功名蓋世方略如霍驃姚不逢漢武徒結志於忘家意气如祖豫州乃遇晉元空誓言於擊楫賜墓田棲霞嶺下建祀祠秋水觀西落日鼓鐘長爲聲冤於艸木空山香火猶將薦爽於淵泉豈其破蕩子孫盡壞久長規制典祊田隳佛宇春秋無所蒸嘗塞墓道毀神棲風雨遂頹廟貌休畱夜啼拱木躑局春開斷垣淚落路人事關世教蓋忠臣烈士每詔條有致祭之文豈狂子野僧攙國典出募緣之疏望明有司告之臺省冀聖天子錫之圭璋褒忠義在天之靈激生死爲臣之勸周武封比干墓事著遺經唐宗建白起祠恩覃異代疏成郡人王華父一力興建於是寺與廟又復完美且杭州申明浙省轉咨中書以求褒贈適趙公子期在禮部倡議奏聞降命敕封並如宋止加保義二字自我元統一函夏以來名人佳士多有詩弔之不下數十百篇其最膾炙人口者如葉靖逸先生紹翁云萬古知心只老天英雄堪恨亦堪憐如公少緩須臾死此鹵安能八十年漠漠凝塵空偃月堂堂遺像在淩煙早知埋骨西湖路悔不鴟夷理釣船趙魏公孟俯云嶽王墳上艸離離秋日荒涼石獸危南渡君臣輕社稷中原父老望旌旗英雄已死嗟何及天下中分遂不支莫向西湖歌此曲水光山色不勝悲髙則誠先生明云莫向中州嘆黍離英雄生死系安危內廷不下班師詔絕漠全收大將旗父子一門甘伏節山河萬里竟分支孤臣尙有埋身地二帝遊魂更可悲潘子素先生純雲海門寒日淡無輝偃月堂深晝漏遲萬貔貅江上老兩宮環佩夢中歸內園羯鼓催花髮小殿珠簾看雪飛不道帳前胡旋舞有人行酒著靑衣林淸源先生泉生云誰收將骨葬西湖已卜他年越沼吳孤冢有人來下馬六陵無樹可棲烏廟堂短計慚嫠婦宇宙惟公是丈夫往事重觀如敗局一龕燈火屬浮屠讀此數詩而不墮淚者幾希然賊檜欺君賣國𨿽擢發不足以數其罪翻四海之波不足以湔其惡而武穆之精忠靄然與天地相終始死猶生也彼思陵者信任姦邪竟無父兄之念亦獨何心哉故余亦有詩云精忠祠宇西湖上再拜荒墳感昔遊斷碣艸深蒙奰屓空山日落叫軥輖天移宋祚難恢復帝幸燕云困鹵囚逆檜陰圖傾大業思陵無意問神州偸安甫遂邦家志飲痛甘忘父母讎信使比和憐屈膝策文南駐忍含羞兩宮五國瞻徵幟丹詔班師下節樓萬里長城眞自壞中興武績遂云休烏乎竟死姦邪手顚沛誰爲社稷憂黯黯冤魂遊狴犴紛紛雨淚灑貔貅惟餘滿地萇弘血不見中流祖逖舟氛已塵金匼匝冕旄終換鐵兜鍪姓名竹帛書千載父子英雄土一丘老樹尙知朝禹﹠﹟遺黎總解說工猷復田起廢憐僧寺移檄褒嘉賴省侯聖世卽今崇祀典佇看寵渥到松楸精忠宋所賜廟額此詩在未曾加封前作故云時至正己丑也宋丞相文公天祥其事載在史冊𨿽使三尺之童亦能言其忠義翰林學士徐威卿先生世隆有詩挽之曰大元不殺文丞相君義臣忠兩得之義似漢王封齒日忠如蜀將斫顏時乾坤日月華夷見嶺海風霜艸木知只恐史官編不盡老夫和淚寫新詩可謂善風刺者矣虞伯生先生集亦有詩曰徒把金戈挽落暉南冠無柰北風吹子房本爲韓仇出諸葛安知漢祚移云暗鼎湖龍去遠月明華表鶴歸遲何須更上新亭飲大不如前灑淚時讀此二詩而不泣下者幾希殉身錄程國勝死鄱陽之難汪廣洋應制賦詩挽之曰黑雲如陳壓艨艟血戰消沈一代雄鐵馬降靈忠憤在金貂追爵聖恩隆張巡節重淩煙上紀信功髙汗竹中生气尙疑君不死亙天終古作長虹明外史景淸傳燕師入諸臣死者甚眾淸獨詣闕自歸成祖命仍其官委蛇班行者久之一日早朝淸衣緋懷刃入先是日者奏異星赤色犯帝座甚急成祖故疑淸及朝淸獨著緋命搜之得所藏刃淸知事不成躍起嫚罵成祖怒命剝磔死是夕成祖夢淸繞殿爲厲遂赤其族已而復爲厲命發其先墓籍其鄕轉相攀染謂之瓜蔓抄村裏爲墟云毛吉傳吉天順五年擢廣東僉事進副使巡髙雷廉三州時民遭賊躪數百里無人煙吉不勝憤以平賊爲己任成化元年二月新會告急吉率指揮閻華同知陶魯合軍萬人至大磴破賊乘勝追至云岫山去賊營十餘里賊棄營走上山眾入賊營競取財物賊馳下軍遂潰吉且罵且戰力絀遂被害方吉出軍時賫千金犒委驛丞余文司出入已用十之三吉旣死文憫其家貧以所餘金授吉僕使持歸治喪是夜僕婦忽坐中堂作吉語顧左右曰請夏憲長來舉家大驚走告按察使夏塤塤至起揖曰吉受國恩不幸死於賊今余文以所遺官銀付吉家吉負垢地下矣願急還官無污我言畢僕地頃之始蘇於是歸金於官

忠烈部雜錄老學庵筆記黃巢之入長安僖宗出幸豆盧琢崔沆劉鄴於琮裴諗趙蒙李溥李湯皆守節至死不變鄭綦鄭系義不臣賊舉家自縊而死以靖康京師之變言之唐猶爲有人也筆記髙賁亨作東湖樵夫傳先伯父南郭翁嘗曰革除間有樵夫鬻薪東湖之上人曰燕王爲天子矣樵夫曰信乎遂投水而死吾聞諸故老姓名無傳焉賁亨藏諸懷久矣慮其忘也爲之傳嗚呼樵夫其采薇之徒與死於樵可以愧夫不死於官者矣革除之變吾聞死義者凡四人樵夫無名焉而其事傳其不傳者又未可知也傳不傳樵夫無與焉故曰采薇之徒也願丰堂漫書楊髡發宋諸陵有裒其骨葬之者陶九成輟耕錄所載以爲唐義士﹠﹟瞿宗吉歸田詩話所載以爲林義士塾周公謹癸辛雜誌則以爲宋陵使羅銑者蓋中宦云偃曝談余余見寶佑年登科錄第一甲一名文天祥字宋瑞小名云孫小字從龍年二十第二甲一名謝枋得字君直小名鍾小字君和年三十第二甲二十七名陸秀夫字君實年十九是榜有忠臣三人皆少年也太平淸話文山公與黃伯正手帖云﹠﹟州大姓起義旅相從者如歐陽冠侯等凡二十三家史多不載其名

