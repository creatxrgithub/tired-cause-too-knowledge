

吏部部匯考一

商商制始以太宰爲天官之首按禮記曲禮天子建天官先六太曰太宰太宗太史太祝太士太卜典司六典陳

注此六太者天官之屬也以其所掌重於他職故曰先舊說爲殷制

周周制以天官冢宰統六官而以夏官之司士掌羣臣之版按書經周官冢宰掌邦治統百官均四海

注冢大宰治也天官卿治官之長是爲冢宰內統百官外均四海蓋天子之相也百官異職管攝使歸於一是之謂統四海異宜調劑使得其平是之謂均大全

鄭氏曰山頂曰冢復齋董氏曰周禮太宰

掌建邦之六典一曰治典二曰教典三曰禮典四曰政典五曰刑典六曰事典六典太宰兼掌此言掌邦治者教禮政刑之屬莫非治也陳氏雅言曰冢宰與六卿𨿽分掌一職而其官則尊於眾卿故以冢言六卿之事𨿽各列一職而冢宰得以兼之故以宰言按古之冢宰卽相也與今銓部不同然後世六部實仿周之六官

按周禮天官惟王建國辧方正位體國經野設官分職以爲民極注

鄭司農云置冢宰司徒宗伯司馬司寇司空各有所職而百事舉乃立天官冢宰使帥其屬而掌邦治以佐王均邦國注邦治王所以治邦國也鄭司農云邦治謂總六官之職也故太宰職曰掌建邦之六典以佐王治邦國六官皆總屬於冢宰治官之屬太宰卿一人小宰中大夫二人宰夫下大夫四人上士八人中士十有六人旅下士三十有二人府六人史十有二人胥十有二人徒百有二十人太宰之職掌建邦之六典以佐王治邦國一曰治典以經邦國以治官府以紀萬民二曰教典以安邦國以教官府以擾萬民三曰禮典以和邦國以統百官以諧萬民四曰政典以平邦國以正百官以均萬民五曰刑典以詰邦國以刑百官以糾萬民六曰事典以富邦國以任百官以生萬民注

鄭司農云治典冢宰之職故立其官曰使帥其屬而掌邦治以佐王均邦國教典司徒之職故立其官曰使帥其屬而掌邦教以佐王安擾邦國禮典宗伯之職故立其官曰使帥其屬而掌邦禮以佐王和邦國政典司馬之職故立其官曰使帥其屬而掌邦政以佐王平邦國刑典司寇之職故立其官曰使帥其屬而掌邦禁以佐王刑邦國此三時皆有官惟冬無官又無司空以三隅反之則事典司空之職也司空之篇亡小宰職曰六曰冬官其屬六十掌邦事以八治官府一曰官屬以舉邦治二曰官職以辧邦治三曰官聯以會官治四曰官常以聽官治五曰官成以經邦治六曰官以正邦治七曰官刑以糾邦治八曰官計以獘邦治注

百官所居曰府獘斷也鄭司農云官屬謂六官其屬各六十官職謂六官之職官聯謂國有大事一官不能獨共則六官共舉之連事通職相佐助也官常謂各自領其官之常職非連事通職所共也官成謂官府之成事品式也官謂職所主之度官職主祭祀朝覲會同賓客者則皆自有其度官刑謂司刑所掌墨�劓�宮�刖�殺�也官計謂三年則大計羣吏之治而誅賞之鄭元謂官刑司寇之職五刑其四曰官刑上能糾職官計謂小宰之六計所以斷羣吏之治以八則治都鄙一曰祭祀以馭其神二曰則以馭其官三曰廢置以馭其吏四曰祿位以馭其士五曰賦貢以馭其用六曰禮俗以馭其民七曰刑賞以馭其威八曰田役以馭其眾注

都之所居曰鄙則亦也典則所用異異其

名也都鄙公卿大夫之采邑王子弟所食邑周召毛聃畢原之屬在畿內者祭祀其先君社稷五祀則其官之制度廢猶退也退其不能者舉賢而置之祿若今月奉也位爵次也賦口率出泉也貢功也九職之功所稅也禮俗昏姻喪紀舊所行也鄭司農云士謂學士以八柄詔王馭羣臣一曰爵以馭其貴二曰祿以馭其富三曰予以馭其幸四曰置以馭其行五曰生以馭其福六曰奪以馭其貧七曰廢以馭其罪八曰誅以馭其過注

柄所秉執以起事者也詔告也助也爵謂公侯伯子男卿大夫士也班祿所以富臣下幸謂言行偶合於善則有以賜予之以勸後也生猶養也賢臣之老者王有以養之成王封伯禽於魯曰生以養周公死以爲周公後是也五福一曰壽奪謂臣有大罪沒入家財者六極四曰貧廢猶放也凡言馭者所以驅之內之於善以八統詔王馭萬民一曰親親二曰敬故三曰進賢四曰使能五曰保庸六曰尊貴七曰達吏八曰禮賓注統所以合率以等物也保庸安有功者達吏察舉勤勞之小吏也禮賓賓客諸侯所以示民親仁善鄰

又以九兩系邦國之民一曰牧以地得民二曰長以貴得民三曰師以賢得民四曰儒以道得民五曰宗以族得民六曰主以利得民七曰吏以治得民八曰友以任得民九曰藪以富得民注

兩猶耦也所以協耦萬民系聯綴也牧州長也九州各有封域以居民也長諸侯也一邦之貴民所仰也師諸侯師氏有徳行以教民者儒諸侯保氏有六藝以教民者宗繼別爲大宗收族者鄭司農云主謂公卿大夫世世食采不絕民稅薄利之鄭元謂利謂以政教利之吏小吏在鄕邑者友謂同井相合耦鋤作者正月之吉始和布治於邦國都鄙乃縣治象之於象魏使萬民觀治象挾日而斂之注

正月周之正月吉謂朔日太宰以正月朔日布王治之事於天下至正歲又書而縣於象魏振木鐸以徇之使萬民觀焉小宰亦率其屬而往皆所以重治法新王事也凡治有故言始和者若攺造云爾鄭司農云象魏闕也故魯災季桓子禦公立於象魏之外命藏象魏曰舊章不可忘從甲至申謂之挾日凡十日乃施典於邦國而建其牧立其監設其參傅其伍陳其殷置其輔注

乃者更申敕之以侯伯有功徳者加命作州長謂之牧所謂八命作牧者監謂公侯伯子男各監一國書曰王啟監厥亂爲民參謂卿三人伍謂大夫五人鄭司農云殷治律輔爲民之平也鄭元謂殷眾也謂眾士也王制諸侯上士二十七人其中士下士各居其上之三分輔府史庶人在官者乃施則於都鄙而建其長立其兩設其伍陳其殷置其輔注

長謂公卿大夫王子弟食采邑者兩謂兩卿不言三卿者不足於諸侯鄭司農云兩謂兩丞乃施法於官府而建其正立其貳設其考陳其殷置其輔注

正謂冢宰司徒宗伯司馬司寇司空也貳謂小宰小司徒小宗伯小司馬小司寇小司空也考成也佐成事者謂宰夫鄕師肆師軍司馬士師也司空亡未聞其名凡治以典待邦國之治以則待都鄙之治以待官府之治以官成待萬民之治以禮待賓客之治注成八成禮賓禮也祀五帝則掌百官之誓戒與其具修

注祀五帝謂四郊及明堂誓戒要之以刑重失禮也明堂位所謂各揚其職百官廢職服大刑是其辭之略也具所當共修掃除糞灑前期十日帥執事而卜日遂戒

注前期前所諏之日也十日容散齊七日致齊三日執事宗伯太卜之屬旣卜又戒百官以始齊及執事�滌濯注

執事初爲祭事前祭日之夕滌濯謂漑祭器及甑甗之屬及納亨贊王牲事

注納亨納牲將告殺謂鄕祭之晨旣殺以授亨人凡大祭祀君親牽牲大夫贊之及祀之日贊玉幣爵之事

注日旦明也玉幣所以禮神玉與幣各如其方之色爵所以獻齊酒不用玉爵尙質也三者執以從王至而授之祀大神示亦如之

注大神祇謂天地示本又作祇享先王亦如之贊玉几玉爵

注玉几所以依神天子左右玉几宗廟獻用玉爵大朝覲會同贊玉幣玉獻玉几玉爵注

助王受此四者時見曰會殷見曰同大會同或於春朝或於秋覲舉春秋則冬夏可知玉幣諸侯享幣也玉獻獻國珍異執玉以致之玉几王所依也立而設幾優尊者玉爵王禮諸侯之酢爵王朝諸侯立依前南面其禮之於阼階上作大事則戒於百官贊王命

注助王爲教令王�治朝則贊聽治

注治朝在路門外羣臣治事之朝王視之則助王平斷�四方之聽朝亦如之

注謂王巡狩在外時凡邦之小治則冢宰聽之待四方之賓客之小治注大事決於王小事冢宰傳平歲終則令百官府各正其治受其會

注正正處也會大計也聽其致事而詔王廢置

注平其事來至者之功狀而奏白王三歲則大計羣吏之治而誅賞之

注事夕則聽之大無功不徒廢必罪之大有功不徒置必賞之鄭司農云三載考績小宰之職掌建邦之宮刑以治王宮之政令凡宮之糾禁注

杜子春雲宮皆當爲官鄭元謂宮刑在王宮中者之刑建明布告之糾猶割也察也若今禦史中丞掌邦之六典八八則之貳以逆邦國都鄙官府之治注

逆迎受之鄭司農云貳副也

又以官府之六敍正羣吏一曰以敍正其位二曰以敍進其治三曰以敍作其事四曰以敍制其食五曰以敍受其會六曰以敍聽其情注

敍秩次也謂先尊後卑也治功狀也食祿之多少情爭訟之辭以官府之六屬舉邦治一曰天官其屬六十掌邦治大事則從其長小事則專達二曰地官其屬六十掌邦教大事則從其長小事則專達三曰春官其屬六十掌邦禮大事則從其長小事則專達四曰夏官其屬六十掌邦政大事則從其長小事則專達五曰秋官其屬六十掌邦刑大事則從其長小事則專達六曰冬官其屬六十掌邦事大事則從其長小事則專達注

大事從其長若庖人內外饔與膳夫共王之食小事專達若宮人掌捨各爲一官六官之屬三百六十象天地四時日月星辰之度數天道備焉前此者成王作周官其志有述天授位之義故周公設官分職以之以官府之六職辧邦治一曰治職以平邦國以均萬民以節財用二曰教職以安邦國以寧萬民以懷賓客三曰禮職以和邦國以諧萬民以事鬼神四曰政職以服邦國以正萬民以聚百物五曰刑職以詰邦國以糾萬民以除盜賊六曰事職以富邦國以養萬民以生百物注

懷亦安也賓客來共其委積所以安之聚百物者司馬主九畿職方制其貢各以其所有以官府之六聯合邦治一曰祭祀之聯事二曰賓客之聯事三曰喪荒之聯事四曰軍旅之聯事五曰田役之聯事六曰斂之聯事凡小事皆有聯注

杜子春讀爲施鄭元謂荒政弛力役及國中

貴者賢者服公事者老者疾者皆捨不以力役之事以官府之八成經邦治一曰聽政役以比居二曰聽師田以簡稽三曰聽閭裏以版圖四曰聽稱責以傅別五曰聽祿位以禮命六曰聽取予以書契七曰聽賣買以質劑八曰聽出入以要會注

鄭司農云政謂軍政也役謂發兵起徒役也比居謂伍籍也比地爲伍因內政寄軍令以伍籍發軍起役者平而無遺脫也簡稽士卒兵器簿書簡猶閱也稽猶計也合也合計其士之卒伍閱其兵器爲之要簿也故遂人職曰稽其人民簡其兵器版戶籍圖地圖也聽人訟地者以版圖決稱責謂貸予傅別謂券書也聽訟責者以券書之傅傅著約束於文書別別爲兩兩家各得一也禮命謂九賜也書契符書也質劑謂市中平賈今時月平是也要會謂計最之簿書月計曰要歲計曰會故宰夫職曰歲終則令羣吏正歲會月終則令正月要傅別故書作傅辧鄭大夫讀爲符別杜子春讀爲傅別鄭元謂政謂賦也凡其字或作政或作正或作徵以多言之宜從徵以聽官府之六計獘羣吏之治一曰廉善二曰廉能三曰廉敬四曰廉正五曰廉六曰廉辧注

聽平治也平治官府之計有六事獘斷也旣斷以六事又以廉爲本善善其事有辭譽也能政令行也敬不懈於位也正行無傾邪也守不失也辧辧然不疑惑也杜子春曰廉辧或爲廉端以掌祭祀朝覲會同賓客之戒具軍旅田役喪荒亦如之注

謂其禮也戒具戒官有事者所當共七事者令百官府共其財用治其施捨聽其治訟注七事謂先四如之者三也施捨不給役者凡祭祀贊王幣爵之事祼將之事凡賓客贊祼凡受爵之事凡受幣之事月終則以官府之敍受羣吏之要注

主每月之小計贊冢宰受歲會歲終則令羣吏致事

注使賫歲盡文書來至若今上計正歲帥治官之屬而觀治象之徇以木鐸曰不用者國有常刑注

正歲謂夏之正月得四時之正以出教令者審也古者將有新令必奮木鐸以警眾使明聽也木鐸木舌也文事奮木鐸武事奮金鐸乃退以宮刑憲禁於王宮

注憲謂表縣之若今新有法令云令於百官府曰各修乃職考乃待乃事以聽王命其有不共則國有大刑注

乃猶女也宰夫之職掌治朝之法以正王及三公六卿大夫羣吏之位掌其禁令注

治朝在路門之外其位司士掌焉宰夫察其不如儀敍羣吏之治以待賓客之令諸臣之復萬民之逆注恆次敍諸吏之職事三者之來則應使辧理之鄭司農云復請也逆迎受王命者宰夫主諸臣萬民之復逆故詩人重之曰家伯冢宰鄭元謂復之言報也反也反報於王謂於朝廷奏事自下而上曰逆逆謂上書掌百官府之徵令辧其八職一曰正掌官以治要二曰師掌官成以治凡三曰司掌官以治目四曰旅掌官常以治數五曰府掌官契以治藏六曰史掌官書以贊治七曰胥掌官敍以治敍八曰徒掌官令以徵令注

別異諸官之八職以備王之徵召所爲正辟於治官則冢宰也治要若歲計也師辟小宰宰夫也治凡若月計也司辟上士中士治目若今日計也旅辟下士也治數每事多少異也治藏藏文書及器物贊治若今起文書艸也治敍次序官中如今侍曹伍伯傳吏朝也徵令趨走給召呼掌治以考百官府羣都縣鄙之治乘其財用之出入凡失財用物辟名者以官刑詔冢宰而誅之其足用長財善物者賞之注

羣都諸采邑也六遂五百家爲鄙五鄙爲縣言縣鄙而六鄕州黨亦存焉乘猶計也財泉谷也用貨賄也物畜獸也辟名詐爲書以空作見文書與實不相應也官刑謂司寇五刑第四者以式掌祭祀之戒具與其薦羞從大宰而�滌濯注薦脯醢也羞庶羞內羞凡禮事贊小宰比官府之具

注比校次之凡朝覲會同賓客以牢禮之掌其牢禮委積膳獻飲食賓賜之�牽與其陳數

又歲終則令羣吏正歲會月終則令正月要旬終則令正日成而以考其治治不以時舉者以告而誅之注歲終自周季冬正猶定也旬十日也治不時舉者謂違時令失期會正歲則以警戒羣吏令修宮中之職事

注警�戒之言鄭司農云正歲之正月以戒敕

羣吏書其能者與其良者而以告於上

注良猶善也上謂小宰大宰也鄭司農云若今時舉孝廉賢良方正茂才異等夏官司馬政官之屬司士下大夫二人中士六人下士十有二人府二人史四人胥四人徒四十人掌羣臣之版以治其政令歲登下其損益之數辧其年歲與其貴賤周知邦國都家縣鄙之數卿大夫士庶子之數注

損益謂用功過黜陟者縣鄙鄕遂之屬故書版爲班鄭司農云班書或爲版版名籍以詔王治

注告王所當進退以徳詔爵以功詔祿以能詔事以久奠食

注徳謂賢者食稍食也賢者旣爵乃祿之能者事成乃食之王制曰司馬辧論官材論進士之賢者以告於王而定其論論定然後官之任官然後爵之位定然後祿之惟賜無常

注賜多少由王不如祿食有常品

漢漢承秦置尙書令掌凡選署屬於少府而選舉無專曹按漢書百官公卿表少府秦官掌山海池澤之稅以給共養有六丞屬官有尙書令丞中書謁者令丞成帝建始四年更名中書謁者令爲中謁者令初置尙書員五人有四丞按後漢書百官志尙書令一人千石本注曰承秦所置注

荀綽晉百官表注曰唐虞官也詩云仲山甫王之喉舌蓋謂此人武帝用宦者更爲中書謁者令成帝用士人復故掌凡選署及奏下尙書曹文書眾事注

蔡質漢儀曰故公爲之者朝會不陛奏事增秩二千石故自佩銅印墨綬

後漢後漢始攺常侍曹尙書爲吏曹尙書典選舉後攺爲選部有侍郎六人令史三人仍屬於少府按後漢書百官志尙書六人六百石本注曰成帝初置尙書四人分爲四曹注

韋昭曰尙奉也漢舊儀曰初置五曹有三公曹主斷獄蔡質漢儀曰典天下歲盡集課事三公尙書二人典三公文書吏曹尙書典選舉齋祀屬三公曹靈帝末梁鵠爲選部尙書常侍曹尙書主公卿事

注蔡質漢儀曰主常侍黃門禦史事世祖攺曰吏曹二千石曹尙書主郡國二千石事民曹尙書主凡吏上書事客曹尙書主外國夷狄事世祖承遵後分二千石曹又分客曹爲南主客曹北主客曹凡六曹侍郎三十六人四百石本注曰一曹有六人主作文書起艸注

蔡質漢儀曰尙書郎初從三署詣臺試初上臺稱守尙書郎中歲滿稱尙書郎三年稱侍郎令史十八人二百石本注曰曹有三主書後增劇曹三人合二十一人注

古今注曰永元三年七月增尙書令史員功滿未嘗犯禁者以補小縣墨綬蔡質曰皆選蘭臺符節上稱簡精練有吏能爲之決錄注曰故事尙書郎以令史久缺補之世祖始攺用孝廉爲郎

魏魏始攺選部爲吏部主選部事而曹郎有吏部考功定課之屬按晉書職官志魏攺選部爲吏部主選部事又有左民客曹五兵度支凡五曹尙書二僕射一令爲八座魏尙書郎有殿中吏部駕部金部虞曹比部南主客祠部度支庫部農部水部儀曹三公倉部民曹二千石中兵外兵都兵別兵考功定課凡二十三郎靑龍二年尙書陳矯奏置都官騎兵合凡二十五郎每一郎缺白試諸孝廉能結文案者五人謹封奏其姓名以補之按宋百官志定課作定科

按續文獻通考魏更漢命又攺爲吏部專主選事拜陳羣爲吏部尙書建九品官人之法其制益詳

晉晉承魏制設吏部尙書而以左丞及郎官佐之按晉書職官志晉置吏部三公客曹駕部屯田度支六曹而無五兵咸寧二年省駕部尙書四年省一僕射又置駕部尙書太康中有吏部殿中及五兵田曹度支左民爲六曹尙書又無駕部三公客曹惠帝世又有右民尙書止於六曹不知此時省何曹也及渡江有吏部祠部五兵左民度支五尙書左右丞自漢武帝建始四年置尙書而便置丞四人及光武始減其二惟置左右丞左右丞蓋自此始也自此至晉不攺晉左丞主臺內禁令宗廟祠祀朝儀禮制選用署吏急假晉受命武帝罷農部定課置直事殿中祠部儀曹吏部三公比部金部倉部度支都官二千石左民右民虞曹屯田起部水部左右主客駕部車部庫部左右中兵左右外兵別兵都兵騎兵左右士北主客南主客爲三十四曹郎後又置運曹凡三十五曹置郎二十三人更相統攝及江左無直事右民屯田車部別兵都兵騎兵左右士運曹十曹郎康穆以後又無虞曹二千石二郎但有殿中祠部吏部儀曹三公比部金部倉部度支都官左民起部水部主客駕部庫部中兵外兵十八曹郎後又省主客起部水部餘十五曹云

宋宋承晉設吏部尙書旣又增爲兩尙書後仍存一尙書領吏部刪定三公比部四曹按宋書百官志晉江左則有祠部吏部左民度支五兵合爲五曹尙書宋世祖大明二年置二吏部尙書五兵尙書後還置一吏部尙書尙書令任總機衡僕射尙書分領諸曹吏部尙書領吏部刪定三公比部四曹

南齊南齊以左僕射主舉補滿敍銓選除署功論封爵而左丞亦掌之其吏部尙書領四曹而功論曹又領於都官尙書按南齊書百官志左僕射領殿中主客二曹事諸曹郊廟園陵車駕行幸朝儀臺內非違文官舉補滿敍疾假事其諸吉慶瑞應眾賀災異賊發眾變臨軒崇拜攺號格制�官銓選凡諸除署功論封爵貶黜八議疑讞通關案則左僕射主右僕射次經維是黃案左僕射右僕射署朱符見字經都丞竟右僕射橫畫成目左僕射畫令畫右官闕則以次並畫若無左右則直置僕射在其中間總左右事吏部尙書領吏部刪定三公比部四曹都官尙書領都官水部庫部功論四曹左丞一人掌宗廟郊祠吉慶瑞應災異立作格制諸案彈選用除置吏補滿除遣注職

梁梁尙書省仍置吏部尙書領吏部諸曹又增置吏部都令史按隋書百官志梁尙書省置令左右僕射各一人又置吏部祠部度支左戶都官五兵等六尙書左右丞各一人吏部刪定三公比部祠部儀曹虞曹主客度支殿中金部倉部左戶駕部起部屯田都官水部庫部功論中兵外兵騎兵等郎二十二人令史百二十人書令史百三十人天監九年詔曰尙書五都職參政要非但總領眾局亦乃方軌二丞頃𨿽求才未臻妙簡可革用士流每盡時彥庶同持領秉此羣目於是五都令史視奉朝請其年以太學博士劉納兼殿中都司空法曹參軍劉顯兼吏部都太學博士孔虔孫兼金部都司空法曹參軍蕭軌兼左戶都宣毅墨曹參軍王顒兼中兵都五人並以才地兼美首膺玆選矣

陳陳承梁置吏部尙書侍郎郎中按隋書百官志陳承梁皆循其制官其所制品秩吏部尙書秩中二千石品第三尙書吏部侍郎郎中六百石尙書郎共吏部郎同列今品同品第四

北魏道武帝天興元年十一月詔吏部郎鄧淵典官制立爵品按魏書太祖本紀不載按官氏志云云明元帝泰常二年置天部大人官按魏書太宗本紀不載按官氏志泰常二年夏置六部大人官有天部地部東西南北部皆以諸公爲之大人置三屬官孝文帝太和

年詔議官制定吏部尙書以下階品按魏書髙祖本紀不載按官氏志自太祖至髙祖初其內外百官屢有減置或事出當時不爲常目舊令亡失無所依據太和中髙祖詔羣寮議定百官著於令吏部尙書從一品下尙書吏部郎中從第四品上主事郎第六品上都令史主書令史第七品上按杜佑通典後魏吏部尙書統吏部考功主爵三曹孝文帝徵崔亮爲吏部郎參選事又考功郎中掌考第孝秀尙書諸司置主事令史太和二十三年復次吏部尙書以下職令按魏書髙祖本紀不載按官氏志二十三年髙祖復次職令及帝崩世宗初班行之以爲永制吏部尙書第三品尙書吏部侍郎第四品上階尙書都令史主書令史從第八品上階

北齊北齊尙書省設吏部尙書統吏部考功主爵三曹統於尙書令按隋書百官志後齊尙書省置吏部殿中祠部五兵都官度支等六尙書六尙書分統列曹吏部統吏部考功主爵三曹吏部掌褒崇選補等事考功掌考第及秀孝貢士等事主爵掌封爵等事吏部郎中二人餘一人量事置掌故主事員

北周北周依周禮建六官天官府管冢宰眾職置吏部中大夫小吏部下大夫領司勛上士等官而屬於大司馬按周書盧辯傳太祖欲行周官命蘇綽專掌其事未幾而綽卒乃令辯成之於是依周禮建六官置公卿大夫士天官府管冢宰等眾職以魏恭帝三年始命行之按杜佑通典後周有吏部中大夫一人

注掌羣臣及諸子之簿辧其貴賤與其年歲歲登下其損益之數依六勛之賞頒祿之差小吏部下大夫一人

注掌貳吏部之事領司勛上士等官屬大司馬按周禮夏官有司勛上士掌六卿賞地之法歷代無聞至後周吏部有司勛上士一人掌六卿之賞以等其功如古之主爵

隋隋設吏部尙書統吏部主爵司勛考功四侍郎按隋書百官志髙祖旣受命攺周之六官其所制名多依前代之法置尙書省吏部尙書統吏部侍郎二人主爵侍郎一人司勛侍郎二人考功侍郎一人吏部尙書爲正二品吏部侍郎主爵侍郎司勛侍郎考功侍郎爲正六品文帝開皇三年吏部等曹侍郎加爲從五品按隋書髙祖本紀不載按百官志開皇三年諸曹侍郎加爲從五品開皇六年置吏部等員外郎又別置八郎八尉以隸吏部按隋書髙祖本紀不載按百官志開皇六年尙書二十四司各置員外郎一人以司其曹之籍帳侍郎闕則釐其曹事吏部又別置朝議通議朝請朝散給事承奉儒林文林等八郎武騎屯騎驍騎遊騎飛騎旅騎云騎羽騎八尉其品則正六品以下從九品以上上階爲郎下階爲尉散官番直常出使監檢開皇十四年置吏部主事令史員按隋書髙祖本紀不載按百官志十四年諸省各置主事令史員煬帝大業三年更置曹郎攺吏部郎爲選部郎按隋書煬帝本紀不載按百官志煬帝卽位多所攺革三年定令尙書省六曹各侍郎一人以貳尙書之職正四品諸曹侍郎並攺爲郎又攺吏部爲選部郎戶部爲人部郎禮部爲儀曹郎兵部爲兵曹郎刑部爲憲部郎工部爲起部郎以異六侍郎之名廢諸司員外郎而每增置一曹郎各爲二員都司郎各一人品同曹郎掌都事之職以都事爲正八品分隸六尙書諸司主事並去令史之名其令史隨曹閒劇而置每十令史置一主事不滿十者亦置一尋又每減一郎置承務郎一人同員外之職

唐唐仍設吏部尙書始以侍郎二人佐之屬分吏部司封司勛考功有郎中員外郎主事諸員按唐書百官志唐之官制其名號祿秩𨿽因時增損而大抵皆沿隋故尙書省其屬有六尙書一曰吏部吏部尙書一人正三品侍郎二人正四品上郎中二人正五品上員外郎二人從六品上掌文選勛封考課之政以三銓之法官天下之材以身言書判徳行才用勞效較其優劣而定其畱放爲之注擬五品以上以名上而聽制授六品以下量資而任之其屬有四一曰吏部二曰司封三曰司勛四曰考功吏部郎中掌文官階品朝集祿賜給其告身假使一人掌選補流外官員外郎二人從六品上一人判南曹皆爲尙書侍郎之貳凡文官九品有正有從自正四品以下有上下爲三十等凡文散階二十九從一品曰開府儀同三司正二品曰特進從二品曰光祿大夫正三品曰金紫光祿大夫從三品曰銀靑光祿大夫正四品上曰正議大夫正四品下曰通議大夫從四品上曰太中大夫從四品下曰中大夫正五品上曰中散大夫正五品下曰朝議大夫從五品上曰朝請大夫從五品下曰朝散大夫正六品上曰朝議郎正六品下曰承議郎從六品上曰奉議郎從六品下曰通直郎正七品上曰朝請郎正七品下曰宣徳郎從七品上曰朝散郎從七品下曰宣義郎正八品上曰給事郎正八品下曰徵事郎從八品上曰承奉郎從八品下曰承務郎正九品上曰儒林郎正九品下曰登仕郎從九品上曰文林郎從九品下曰將仕郎自四品皆番上於吏部不上者歲輸資錢三品以上六百六品以下一千水旱虫霜減半資有文藝樂京上者每州七人六十不樂簡選者罷輸勛官亦如之以徵鎭功得護軍以上者納資減三之一凡流外九品取其書計時務其校試銓注與流內略同謂之小選吏部主事四人司封主事二人司勛主事四人考功主事三人以主事令史書令史署覆文案出符目以亭長啟閉傳禁約以掌固守當倉庫及陳設吏部考功主書從八品下諸司主事從九品上注

武徳五年攺選部曰吏部七年省侍郎貞觀二年復置龍朔元年攺吏部曰司列主爵曰司封考功曰司績武后光宅元年攺吏部曰天官垂拱元年攺主爵曰司封天寶十一載攺吏部曰文部至徳二載復舊有吏部令吏三十人書令史六十人制書令史十四人甲庫令史十一人亭長八人掌固十二人司封令史四人書令史九人掌固四人司勛令史三十三人書令史六十七人掌固四人考功令史十五人書令史三十人掌固四人司封郎中一人從五品上員外郎一人從六品上諸郎中員外郎品皆如之掌封命朝會賜予之級凡爵五等一曰王食邑萬戶正一品二曰嗣王郡王食邑五千戶從一品三曰國公食邑三千戶從一品四曰開國郡公食邑二千戶正二品五曰開國縣公食邑千五百戶從二品六曰開國縣侯食邑千戶從三品七曰開國縣伯食邑七百戶正四品上八曰開國縣子食邑五百戶正五品上九曰開國縣男食邑三百戶從五品上皇兄弟皇子皆封國爲親王皇太子子爲郡王親王之子承嫡者爲嗣王諸子爲郡公以恩進者封郡王襲郡王嗣王者封國公皇姑爲大長公主正一品姊爲長公主女爲公主皆視一品皇太子女爲郡主從一品親王女爲縣主從二品凡王公十五以上預朝集宗親女婦諸王長女月二參內命婦一品母爲正四品郡君二品母爲從四品郡君三品四品母爲正五品縣君凡諸王公主外戚之家卜祝占相不入門王妃公主郡縣主嫠居有子者不再嫁凡外命婦有六王嗣王郡王之母妻爲妃文武官一品國公之母妻爲國夫人三品以上母妻爲郡夫人四品母妻爲郡君五品母妻爲縣君勛官四品有封者母妻爲鄕君凡外命婦朝參視夫子之品諸蕃三品以上母妻授封以制流外技術官不封母妻親王孺人二人視正五品媵十人視從六品二品媵八人視正七品國公及三品媵六人視從七品四品媵四人視正八品五品媵三人視從八品凡置媵上其數補以告身散官三品以上皆置媵凡封戶三丁以上爲率歲租三之一入幹朝廷食實封者得眞戶分食諸州皇后諸王公主食邑皆有課戶名山大川畿內之地皆不以封司勛郎中一人員外郎二人掌官吏勛級凡十有二轉爲上柱國視正二品十有一轉爲柱國視從二品十轉爲上護軍視正三品九轉爲護軍視從三品八轉爲上輕車都尉視正四品七轉爲輕車都尉視從四品六轉爲上騎都尉視正五品五轉爲騎都尉視從五品四轉爲驍騎尉視正六品三轉爲飛騎尉視從六品二轉爲云騎尉視正七品一轉爲武騎尉視從七品凡以功授者覆實然後奏擬戰功則計殺獲之數堅城苦戰功第一者三轉出少擊多曰上陣兵數相當曰中陣出多擊少曰下陣矢石未交陷堅突眾敵因而敗者曰跳蕩殺獲十之四曰上獲十之二曰中獲十之一曰下獲凡酬功之等見任前資常選曰上資文武散官衛官勛官五品以上曰次資五品以上子孫上柱國柱國子勛官六品以下曰下資白丁衛士曰無資跳蕩人上資加二階次資下資無資以次降凡上陣上獲五轉中獲四轉下獲三轉第二第三等遞降焉中陣之上獲�上陣之中獲中獲�上陣之下獲下獲兩轉下陣之上獲�中陣之中獲中獲�中陣之下獲下獲一轉破蠻獠上陣上獲比兩番降二轉凡勛官九百人無職任者番上於兵部�遠近爲十二番以彊幹者爲番頭畱宿衛者爲番月上外州分五番主城門倉庫執刀上柱國以下番上四年驍騎尉以下番上五年簡於兵部授散官不第者五品以上復番上四年六品以下五年簡如初再不中者十二年則番上六年八年則番上四年勛至上柱國有餘則授周以上親無者賜物太常音聲人得五品以上勛非徵討功不除簿諸州授勛人歲第勛之髙下三月一報戶部有蠲免必驗考功郎中員外郎各一人掌文武百官功過善惡之考法及其行狀若死而傳於史官謚於太常則以其行狀質其當不其欲銘於碑者則會百官議其宜述者以聞報其家其考法凡百官之長歲較其屬功過差以九等大合眾而讀之流內之官敍以四善一曰徳義有聞二曰淸愼明著三曰公平可稱四曰恪勤匪懈善狀之外有二十七最一曰獻可替否拾遺補闕爲近侍之最二曰銓衡人物擢盡才良爲選司之最三曰揚淸激濁褒貶必當爲考校之最四曰禮制儀式動合經典爲禮官之最五曰音律克諧不失節奏爲樂官之最六曰決斷不滯與奪合理爲判事之最七曰部統有方警守無失爲宿衛之最八曰兵士調習戎裝克備爲督領之最九曰推鞫得情處斷平允爲法官之最十曰讎校精審明於刊定爲校正之最十一曰承旨敷奏吐納明敏爲宣納之最十二曰訓導有方生徒克業爲學官之最十三曰賞罰嚴明攻戰必勝爲軍將之最十四曰禮義興行肅淸所部爲政教之最十五曰詳錄典正詞理兼舉爲文史之最十六曰訪察精審彈舉必當爲糾正之最十七曰明於勘覆稽失無隱爲勾檢之最十八曰職事修理供承彊濟爲監掌之最十九曰功課皆充丁匠無怨爲役使之最二十曰耕耨以時收獲成課爲屯官之最二十一曰謹於蓋藏明於出納爲倉庫之最二十二曰推步盈虛究理精密爲歷官之最二十三曰占候醫卜效驗多者爲方術之最二十四曰檢察有方行旅無壅爲關津之最二十五曰市廛弗擾姦濫不行爲市司之最二十六曰牧養肥碩蕃息孳多爲牧官之最二十七曰邊境淸肅城隍修理爲鎭防之最一最四善爲上上一最三善爲上中一最二善爲上下無最而有二善爲中上無最而有一善爲中中職事粗理善最不聞爲中下愛憎任情處斷乖理爲下上背公向私職務廢闕爲下中居官飾詐貪濁有狀爲下下凡定考皆集於尙書省唱第然後奏親王及中書門下京官三品以上都督刺史都護節度觀察使則奏功過狀以核考行之上下每歲尙書省諸司具州牧刺史縣令殊功異行災蝗祥瑞戶口賦役增減盜賊多少皆上於考司監領之官以能撫養役使者爲功有耗亡者以十分爲率一分爲一殿博士助教計講授多少爲差親勛翊衛以行能功過爲三等親勛翊衛備身東宮親勛翊衛備身王府執仗親事執乘親事及親勛翊衛主帥校尉直長品子雜任飛騎皆上中下考有二上第者加階番考別爲簿以侍郎顓掌之流外官以行能功過爲四等淸謹勤公爲上執事無私爲中不勤其職爲下貪濁有狀爲下下凡考中上以上每進一等加祿一季中中守本祿中下以下每退一等奪祿一季中品以下四考皆中中者進一階一中上考復進一階一上下考進二階計當進而參有下考者以一中上覆一中下以一上下覆二中下上中以上𨿽有下考從上第有下下考者解任凡制敕不便有執奏者進其考貞觀初歲定京官望髙者二人分校京官外官考給事中中書舍人各一人蒞之號監中外官考使考功郎中判京官考員外郎判外官考其後屢置監考校考知考使故事考簿朱書吏緣爲姦咸通十四年始以墨

遼遼制南樞密院掌文銓之政後設南面朝官而尙書省始具吏部長貳曹郎之職按遼史百官志遼國官制分北南院北面治宮帳部族屬國之政南面治漢人租賦軍馬之事因俗而治得其宜矣初太祖分樞密爲北南院其實所治皆北面之事南樞密視吏部契丹南樞密院掌文銓部族丁賦之政凡契丹人民皆屬焉以其牙帳居大內之南故名南院元好問所謂南衙不主兵是也南院樞密使知南院樞密使事知南院樞密事南院樞密副使知南院樞密副使事同知南院樞密使事簽書南樞密院事南院都承旨南院副承旨南院林牙知南院貼黃給事南院知聖旨頭子事掌南院頭子南樞密院敞史南院郎君南樞密院通事南院掾史南樞密院中丞司北南樞密院點檢中丞司事總知中丞司事南院左中丞南院右中丞同知中丞司事南院侍禦南面朝官遼有北面朝官矣旣得燕代十有六州乃因唐制復設南面三省六部臺院寺監諸衛東宮之官尙書省吏部職名總目尙書聖宗開泰元年見吏部尙書劉績侍郎郎中員外郎

吏部部匯考二

宋宋以吏部掌文武官吏選試擬注資任遷敍蔭補考課之政令封爵策勛賞罰殿最之法尙書侍郎各一其屬有司封司勛考功皆有郎中員外郎等員按宋史職官志吏部掌文武官吏選試擬注資任遷敍蔭補考課之政令封爵策勛賞罰殿最之法凡文階官之等二十武選官之等五十有六幕職州縣官之等七散官之等九皆以左右髙下分屬於四選曰尙書左選文臣京朝官以上及職任非中書省除授者悉掌之曰尙書右選武臣升朝官以上及職任非樞密院除授者悉掌之自初任至幕職州縣官侍郎左選掌之自副尉以上至從義郎侍郎右選掌之若文武官𨿽不隸左右選而職任系中書省樞密院除授者其制命誥敕皆本部奉行凡應注擬升移敍復蔭補及酬賞封贈者所隸審驗格法上尙書省法例可否不決應取裁者亦如之若中散大夫左右武大夫以上合命詞者列其遷敍資級歲月功過上中書省樞密院畫旨給告通書本部長貳及所隸郎官其屬三曰司封曰司勛曰考功凡官十有三尙書一人侍郎一人郎中員外郎尙書選二人侍郎選各一人司封司勛考功各一人舊制有三司尙書主其一侍郎二員各主其一分銓注擬事其後但存尙書銓余東西銓印存而事廢淳化中又置考課院磨勘幕府州縣功過引對黜陟至道二年以其事歸流內銓判流內銓事二人以禦史知雜以上充掌節度判官以下州府判司諸縣令佐擬注對揚磨勘功過之事判部事二人以帶職京朝官或無職事朝官充凡文吏班秩品命令一出於中書而小選院旣不復置本曹但掌京朝官敍服章申請攝官訃弔祠祭及幕府州縣官格式闕部辭謝拔萃舉人兼南曹甲庫之事流外銓掌考試附奏諸司人吏而已南曹掌考驗選人殿最成狀而送流內銓關試勾黃給歷之事甲庫掌受制敕黃關給簽符優牒選人攺名廢置之事初淳化三年置磨勘京朝官院四年攺太平興國中置差遣院至是並入審官院置知院二人以禦史知雜以上充舊以朝官充掌考校京朝官殿最敍其爵秩而詔於朝分擬內外任使而奏之元丰官制行六曹尙書侍郎爲長貳郎官理郡守以上資任者爲郎中通判以下資序者爲員外郎除授皆視寄祿官髙一品以上者爲行下一品者爲守下二品以下者爲試品同者不用行守試余職準此元佑初置權尙書奉賜依守侍郎班序在試尙書之下雜壓在左右常侍之下又置權侍郎如未歷給事中中書舍人及待制以上者並帶權字祿賜比諫議大夫郎官𨿽理知州資序未曾實歷知州及監司開封府推官者止除員外郎又詔職事官除去行字一等又以六曹職事閒劇不等減定員數事簡者他司兼領司封司勛各減郎官一員紹聖初詔元丰法以行守試制祿三等元符元年吏部言元佑法小使臣只降宣札但務從簡於理未安請自借職而上依元丰法給告從之崇寧元年詔大宗正丞大理正諸寺監丞太學武學律學博士太學正錄諸宮院諸州教授堂除外其吏部闕不許占差已授未赴及初到任人二年詔十年不到部者依長定格與降一官二十年以上則除其籍靖康元年七月詔以吏部四選逐曹條例編集板行八月臣僚言祖宗時未有宗室參部之法神宗時始選擇差注一二崇寧初立法太優宗室參選之日在本部名次之上旣壓年月深遠勞效顯著之人復著名州大郡優便丰厚之處議者頗欲懲革不注郡守縣令與在部人通理名次從之尙書掌文武二選之法而奉行其制命凡序位有品寓祿有階列爵有等賜勛有給分任有職選官有格考其功過計其歲月辧其位秩而以序進之凡文臣自京朝官武臣自大使臣以上舊內殿崇班以上選授封爵功賞課最之事所隸官分掌其事兼總於尙書驗實而後判成以天下職事員闕具注於籍月取其應選者揭而書之集官注擬考閥閱以定其可否若有疑不能決小事則申請大事則稟議於尙書省應論奏者與郎官同請對大祭祀則奉玉帛以授左僕射執爵以授左丞舊尙書爲所遷官名班左丞上自釐正百司吏部以金紫光祿大夫戶禮兵刑工部以銀靑光祿大夫換授任六曹尙書者始實領職事左選分案八置吏三十右選分案六置吏十有六曰主事令史曰書令史曰守當官二十四司亦如之南渡初諸曹長貳互置惟吏部備官紹興八年依元佑制六曹皆置權尙書以處未應資格之人其屬有侍郎二人分左右選尙書左右選各置郎中一人侍郎左右選各置郎中一人司封司勛考功各一人郎官分掌其事而兼總於尙書左選掌考校京朝官以上殿最敍其爵秩擬內外任使而奏授之分案十二曰六品曰七品曰八品曰九品曰注擬曰名籍曰掌闕曰催驅曰甲庫曰檢法曰知雜曰奏薦賞功司吏額主事一人令史二人書令史九人守當官一十一人正貼司一十六人私名一十二人楷書二人法司一人官告院六部監門隸焉右選掌大使臣以上差注材武人有格二十一及破格出闕較量功過奏薦諸軍賞功分案十曰大夫曰副使曰修武曰注擬掌闕曰奏薦賞功曰開拆曰名籍曰甲庫曰法司曰知雜吏額主事一人令史二人書令史九人守當官十二人正貼司八人私名一十人法司一人紹熙三年左司諫謝源明言乾道九年詔旨兵部應承三省密院批送勘當文字並令本部郎官長貳按法裁決可否申上朝廷施行卽不得持兩端如或事有疑難及生刱無條例者令長貳據所見申明將上取旨乞明詔六曹遵守從之侍郎分左右選左選掌文臣之未攺官者凡始命而未應參部者皆試而後選若應格則具歲月歷任功罪及所舉官員數同郎官引見於便殿稟奏攺官右選掌武臣之未升朝者舊自供奉官以上其職任自親民官至部隊將監當官皆掌其選授注擬之法凡初仕而試不中等及已入官而未應選者皆勿注正闕官制行尙書侍郎通治曹事奏事則同班惟吏部分領四選大祭祀則舉玉幣置諸案薦饌則進摶黍進熟則執匏爵以授右丞飲福則奉爵視朝則執文武班簿對立以待顧問左選分案十五置吏四十有三右選分案八置吏四十有七注

紹興四年吏部侍郎葉祖洽言侍郎左選準元丰朝旨類姓置簿左右選理宜一體右選亦乞置簿拘轄功過從之建炎四年五月詔六曹復置權侍郎如元佑故事滿二年爲眞注

補外者除待制未滿除修撰左選掌承直郎以下擬注州府判司諸縣令佐監當及磨勘功過之事分案十三乾道裁減吏額共置三十五人右選掌校副尉以上較試擬官行賞換官考其殿最分案十五乾道裁減吏額共置四十八人舊制吏部除侍郎二員分典左右選總稱吏部侍郎間命官兼攝惟稱三選侍郎或右選而已紹興三年謝深甫張叔椿兼攝始有侍左侍郎侍右侍郎之稱旣而林大中沈揆擢貳尙書則侍左侍右徑入除目相承不攺郎中員外郎尙左尙右

侍左侍右

舊主判二人以朝官充元丰官制行置吏部郎中主管尙書左右選及侍郎左右選各一員參掌選事而分治之凡郎官並用知府資序以上人充未及者爲員外郎建炎四年詔權攝添差郎官並罷初進擬第云吏部郎官及擬告身細銜始直書尙書吏部郎中或員外郎主管尙書某選主管侍郎某選紹興八年呂希常以監六部門兼權侍右郎官紹興三十一年李端明正除尙右郎官旣而何楊倓費行之除吏部郎官皆有侍左侍右尙左尙右之稱自此相承不攺淳熙十六年光宗卽位詔四選通差用尙書顏師魯之請也先是乾道元年詔今後非曾任監司守臣不除郎官著爲令自是館學寺監臣拘礙資格遷除不行郎曹闕員但得兼攝旋卽外補間有不次擢用者則自二著躐升二史以至從列其自外召至爲郎則資級已髙曾不數月必序進卿少而郎有正員者益少矣司封郎中員外郎掌官封敍贈承襲之事凡三師三公以下至升朝官褒贈祖考母妻親王郡王內外命婦以下保任宗屬封爵諸親皆因其位敍而爲之等凡宗室當賜名訓具抄擬官凡庶姓孔氏柴氏折氏之後應承襲者辧其嫡庶列爵九等曰王曰郡王曰國公曰郡公曰縣公曰侯曰伯曰子曰男分國三等大國二十七次國二十小國二百二十內命婦之品五曰貴妃淑妃徳妃賢妃曰大儀貴儀淑儀淑容順儀順容婉儀婉容昭儀昭容昭媛修儀修容修媛充儀充容充媛曰婕妤曰美人曰才人貴人外內命婦之號十有四曰大長公主曰長公主曰公主曰郡主曰縣主曰國夫人曰郡夫人曰淑人曰碩人曰令人曰恭人曰宜人曰安人曰孺人敍贈之制三公宰臣執政節度使三代金紫銀靑光祿大夫二代余官一代皆辧其位序以進之加食邑實封則視其品之髙下以爲戶數多寡之節凡事之可否與司勛通決於長貳分案三設吏六元佑元年中書後省言臣僚封贈父母依舊制命詞大中大夫觀察使以上用專詞余用海詞二年詔父及嫡母存不得請所生母封贈所生母未封亦不許先及其妻紹聖元年詔宗室換授文官身亡者通直郎以上贈三官注

元符元年以元佑間封贈紊前制詔並依元丰法二年詔寺監官雜壓在通直郎之上者𨿽系宣教郎遇大禮封贈政和二年詔封母則隨所封五等注謂如封南陽縣開國男則隨其爵稱南陽縣男令人封魏國公則稱魏國公夫人之類應婦人不因夫子得封號

注謂命官非升朝而母年九十以上或士庶人婦人年百歲並特旨若回授者或因子孫得封贈其夫至升朝或非升朝應封贈者並孺人宣和二年臣僚言近年有京官任校書郎正字者得封贈今則監丞未升朝者亦乞依例蓋緣監丞雜壓在校書郎之上故因以爲請甚無謂也不獨此爾又有小使臣偶因薄勞或磨勘轉官遂乞回授封贈父母實爲太濫望降旨今後封贈並依舊法敢有擅更陳乞紊亂典章者置之典刑庶幾僥幸者息而名分正矣從之建炎以後並同司勛郎中員外郎參掌勛賞之事凡勛級十有二曰上柱國正二品曰柱國從二品曰上護軍正三品曰護軍從三品曰上輕車都尉正四品曰輕車都尉從四品曰上騎都尉正五品曰騎都尉從五品曰驍騎尉正六品曰飛騎尉從六品曰云騎尉正七品曰武騎尉從七品率三歲一遷必因其除授以加之凡賞有格若事應賞從其所隸之司考實以報審核其狀以格覆之謂之有法酬賞非格所載參酌輕重擬定以上尙書省謂之無法酬賞若功賞未酬而賞格攺易者輕從舊格重從新格錄用前代帝系及勛臣之後則考其族系而奉行其制命分案四置吏十有九元佑元年吏部言諸色人援引僥求入流太冗應工置伎藝之屬無法入官者𨿽有勞績並止比類支賜未經酬獎者亦如之紹聖二年戶部言元丰官制司勛覆有法式酬賞無法式者定之元佑中有法式者止令所屬勘驗自後應干錢谷本部指定關司勛則是戶部兼司勛之職請依舊制從之四年應川陜人任本路差遣者酬獎減半政和四年詔司勛行下所屬將一可一路條制參照酬獎格法類集參用又詔以詳定國朝勛徳臣僚職位姓名送吏部用工部尙書鄭允中所編傳也隆興元年省並以司封郎官兼領淳熙元年復以司農寺丞範仲兼司勛未幾攺除復省裁減吏額主事一人令史一人書令史四人守當官三人正貼司四人私名三人考功郎中員外郎掌文武官選敍磨勘資任考課之政令凡命官隨所隸遷以其職事其法於歷給之於其屬州若司歲書其功過應升遷授者驗歷按法而敍進之有負殿則正其罪罰以七事考監司一曰舉官當否二曰勸課農桑增墾田疇三曰戶口增損四曰興利除害五曰事失案察六曰較正刑獄七曰盜賊多寡以四善三最考守令徳義有聞淸謹明著公平可稱恪勤匪懈爲四善獄訟無冤催科不擾爲治事之最農桑墾殖水利興修爲勸課之最屏除姦盜人獲安處振卹困窮不致流移爲撫養之最通善最分三等五事爲上二事爲中余爲下若能否尢著則別爲優劣以詔黜陟凡內外官計在官之日滿一歲爲一考三考爲一任磨勘之法文選官之等四銀靑光祿大夫至朝議大夫進士理八年非進士理十年通直郎至大中大夫充諫議大夫待制以上職任者理三年朝散大夫至承務郎理四年武選官之等六遙郡團練使刺史合門舍人轉左武右武郎理十年武功大夫以下理七年橫行武徳大夫以下至校尉理五年合門祇候初補從義郎以下至承節郎承信郎充隨行指使理四年承信郎以功補授及宗室觀察使以下祗應校尉理三年宗室承宣使以下祇應校尉理二年幕職州縣官之等三進士第一第二第三名及第者一任回攺京官自畱守府判官至縣令理六考自軍巡判官至縣尉理七考率以法計其歷任歲月功過而序遷之凡攺服色者以勞年計之執政官節度使銀靑光祿大夫以上應謚者覆太常所定行狀報尙書省官集議以聞注

紹聖四年河東提刑司徐君平奏乞凡將集議前期三日持考功狀徧示當議之官使先綢繹而後集於都堂以詢之庶幾有所見者得以自申以稱朝廷博謀盡下之意從之凡立碑碣名額之事掌之舊制考課院其定殿最皆有考辭元丰官制行悉罷分案十有七置吏六十有八元佑三年詔知州考課法吏部上其事於尙書省送中書省取旨賞罰劣等應罰而已衝降者仍從衝降法縣令以下本部專行六年樞密院言元丰末堂除知州軍三年爲任武任依此元佑初以成資爲任武臣未曾立法詔武臣任六等差遣川廣成資余並三十个月爲任建炎以後並同應文武臣磨勘關升資任較考定其殿最別其優劣以詔黜陟予奪沒則謚審覆而參定之凡特恩賜謚命詞給告除給敕分案十一曰六品曰七品曰八品曰曹掾曰令丞曰從義曰成忠曰資任曰檢法曰知雜曰開拆裁減吏額主事二人令史四人書令史八人守當官十三人正貼司三人私名一十人淳熙十三年再共減三人官告院主管官一員以京朝官充注

舊制提舉一人以知制誥充判院一人以帶職京朝官充掌吏兵勛封官告以給妃嬪王公文武品官內外命婦及封贈者各以本司告身印印之文臣用吏部武臣用兵部王公及命婦用司封加勛用司勛官制行四選皆用吏部印惟蕃官則用兵部印記凡綾紙幅數褾軸名色皆視其品之髙下應奏鈔畫聞者給之令史十五人元丰五年官制所重定制授敕授奏授告身式從之紹聖元年吏部言元丰法凡入品者給告身無品者給黃牒元佑中以內外差遣並職事官本等內攺易或再任者並給黃牒乃與無品人等詔今後帥臣監司待制以上知州並給告余依舊三年詔職事官監察禦史以上因事罷並給告元符元年吏部言元佑法小使臣只降宣札乞自承信郎而上依舊給告宣和元年詔官告院立條凡制造告身法物應用綾錦私輒放效織造及貿販服用者立賞許告大抵官告之制自幹徳四年詔定告身綾紙褾軸其制闕略咸平景徳中兩加潤澤至皇佑始備神宗卽位循用皇佑舊格逮元丰攺制名號𨿽異品秩則同故亦未遑別定徽宗大觀初乃著爲新格凡褾帶网軸等飾始加詳矣大觀並歸尙書省政和仍歸吏部注

差主管官裁減吏額共置二十九人

注淳熙十三年又減五人太祖幹徳四年秋八月壬寅詔吏刑部官三周歲滿日卽轉授加恩按宋史太祖本紀云云太宗淳化四年春二月丙戌置審官院考課院按宋史太宗本紀云云

金金制尙書省設吏部尙書一員侍郎佐之統郎中員外郎掌文武選授勛封考課出給制誥之政按金史百官志六部國初與左右司通署天眷三年始分治吏部尙書一員正三品侍郎一員正四品郎中二員從五品注

天徳二年郎中增四員後省員外郎從六品

注天徳二年增作四員後省掌文武選授勛封考課出給制誥之政以才行勞效比仕者之賢否以行止文冊貼黃簿制各闕之機要正七品以上以名上省聽制授從七品以下每至季月則循資格而擬注自八品以上則奏以下則否侍郎以下皆爲尙書之貳郎中掌文武選流外遷用官吏差使行止名簿封爵制誥一員掌勛級酬賞承襲用蔭循遷致仕考課議謚之事員外郎分判曹務及參議事所掌與郎中同凡內外官之政績所歷之資考更代之期去就之故秩滿皆備陳於解由吏部據以定能否又撮解由之要於銓擬時讀之謂之銓頭又會歷任銓頭而書於行止簿行止簿者以姓爲類而書各人平日所歷之資考功過者也又爲簿列百司官名有所更代則以小黃綾書更代之期及所以去就之故而制其銓擬之要領焉凡縣令則省除部除者通書而各疏之主事四員從七品掌知管差除校勘行止分掌封勛資考之事惟選事則通署及掌受事付事檢勾稽失省署文牘兼知本部宿直檢校架閣注

皇統四年六部主事始用漢士人大定三年用進士非特旨不得擬吏人如宰執保奏人材不入常例承安五年增女直主事一員令史六十九人內女直二十九人譯史五人通事二人與令史同泰和八年令史增十人架閣庫

注大定二十一年六月設仍以主事提控之管勾正八品掌吏兵兩部架閣兼檢校吏部行止注以識女直契丹漢字人充如無擬識女直漢字人充同管勾一員官告院提舉二員掌署院事

注以吏部郎中翰林修撰各一人充審官院

注承安四年設大安二年罷之若注擬失當上令禦史臺官論列知院一員從三品掌奏駁除授失當事

注隨朝六品外路五品以上官除授並送本院審之補闕拾遺監察𨿽七品亦送本院或禦批亦送�惟部除不送同知審官院事一員從四品掌書四人

注女直漢人各二人以禦史臺終場舉人擇充

元元設吏部掌天下官吏授之政令以尙書侍郎統郎中員外之屬按元史百官志吏部尙書三員正三品侍郎二員正四品郎中二員從五品員外郎二員從六品掌天下官選吏選授之政令凡職官銓綜之典吏員調補之格封勛爵邑之制考課殿最之法悉以任之世祖中統元年以吏戶禮爲左三部尙書二員侍郎二員郎中四員員外郎六員至元元年以吏禮自爲一部尙書三員侍郎仍二員郎中仍四員員外郎三員三年復爲左三部五年又合爲吏禮部尙書仍二員侍郎郎中員外郎各一員七年始列尙書六部吏部尙書一員侍郎一員郎中二員員外郎二員八年仍爲吏禮部尙書侍郎郎中各一員員外郎仍二員十三年分置吏部尙書增置七員侍郎三員郎中二員員外郎四員十九年尙書裁爲二員侍郎一員郎中一員員外郎二員二十一年尙書三員侍郎一員郎中員外郎如故二十三年定六部尙書侍郎郎中員外郎員額各二員二十八年增尙書爲三員主事三員蒙古必闍赤三人令史二十五人回回令史二人怯裏馬赤一人知印二人奏差六人蒙古書寫二人銓寫五人典吏十九人順帝至元元年十一月吏部兵刑分爲二庫各設管勾一員按元史順帝本紀不載按百官志云云至元三年十二月伯顏太師等奏準吏部考功郎中員外郎主事各設一員按元史順帝本紀不載按百官志云云至正元年四月吏部置司績一員正七品掌百官行止以憑敍用蔭襲按元史順帝本紀不載按百官志云云

明明吏部設尙書左右侍郎統文選驗封稽勛考功四司掌官吏選授勛封考課之政按明會典吏部尙書左右侍郎掌天下官吏選授勛封考課之政令其屬初有四子部曰總部曰司封曰司勛曰考功後攺總部爲選部又攺選部爲文選司封爲驗封司勛爲稽勛考功仍舊俱稱淸吏司正官尙書一員左右侍郎各一員首領官司務二員

注國初設主事司務各四員爲首領官有主事印洪武二十九年攺主事爲司官革主事印而司務亦止設一員各部皆同屬官文選司考功司郎中員外郎各一員主事各二員驗封司稽勛司郎中員外郎主事各一員注

國初設子部四曰總部司封司勛考功設郎中員外郎各一員洪武二十九年攺四部爲文選驗封稽勛考功四淸吏司以主事爲司官三十一年添設文選司主事一員正統十一年添設考功司主事一員文選司郎中員外郎主事掌天下官吏班秩品命凡銓綜選授之典注擬黜陟之法各參伍而分理之驗封司郎中員外郎主事掌百官之封爵誥敕與夫置吏訓官給符考成之事咸綜理之稽勛司郎中員外郎主事掌邦國官人之勛級及名籍喪制歸寧之事皆核實然後定擬考功司郎中員外郎主事掌文職官吏之考課及內外官之考察凡旌別訪舉及諸事故皆得稽之南京吏部尙書一員右侍郎一員注

萬曆三年革十一年復設司務一員文選司郎中主事各一員驗封司郎中一員

注舊有主事一員隆慶四年革稽勛司郎中一員

注舊有主事一員後革考功司郎中主事各一員太祖洪武十三年始攺吏部尙書爲正二品按春明夢餘錄洪武元年設六部以滕毅爲吏部尙書正三品屬中書令十三年罷省以山西參政偰斯爲吏部尙書攺正二品中書省旣罷以五府九卿分理庶務翰林春坊官看詳諸司啟奏皇淸大淸會典吏部

國初設六部各以貝勒總理部務後俱撤順治八

年各部復令親王郡王兼攝九年亦撤漢銜

初稱承政者後攺爲尙書參政攺爲侍郎理事

官攺爲郎中副理事官攺爲員外郎額者庫攺

爲主事又初設滿洲漢軍啟心郎後俱裁又初

設他赤哈哈番筆帖式哈番後攺設六品七品

八品無頂帶筆帖式各部院衙門同

吏部尙書左右侍郎掌滿洲蒙古漢軍漢人文

職選補考課封授襲勛之政其屬有四淸吏司

曰文選曰考功曰驗封曰稽勛其首領則有司

務

正官

滿漢尙書各一員初制增減不一順治五年定

滿漢各一員七年增滿洲一員十年裁

滿漢左右侍郎各一員初制增減不一順治十

五年定滿漢左右各一員

首領官

滿漢司務各一員初設漢司務二員順治四年

裁一員十五年定滿漢各一員

屬官

滿洲蒙古漢軍司官筆帖式不論司分悉聽堂

官調撥漢司官仍論司分

滿洲郎中八員初設四員順治十二年增四員

漢軍郎中二員

滿員外郎八員初定不分滿洲蒙古升補順治

十二年止設滿洲八員十八年復設蒙古八員

康熙元年蒙古缺裁

漢軍員外郎六員

滿主事八員堂主事滿文二員滿漢文二員司

主事四員

漢軍主事一員系堂主事

文選淸吏司漢郎中一員漢員外郎一員漢主

事二員

考功淸吏司漢郎中一員漢員外郎一員漢主

事一員

驗封淸吏司漢郎中一員漢員外郎一員漢主

事一員

稽勛淸吏司漢郎中一員漢員外郎一員漢主

事一員

滿筆帖式六十五員內滿文三十二員滿漢文

三十三員蒙古筆帖式二員漢軍筆帖式十六

員

文選淸吏司郎中員外郎主事掌官吏班秩品

級及選授推升之典國初創建八旗各設貝勒大臣專司政事繼置吏

戶禮兵刑工六部及理藩院都察院復置內三

院曰國史曰祕書曰弘文

順治元年定鼎

京師各部院府司寺監等衙門設官分職莫不體

統相維品式具備

考功淸吏司郎中員外郎主事掌內外文職官

吏考察之典凡論劾釋免及引年稱疾諸事皆

得稽之

驗封淸吏司郎中員外郎主事掌百官之封爵誥敕贈蔭敍功置吏之事眞人土司咸綜理之

稽勛淸吏司郎中員外郎主事掌百官之喪制

終養及復姓更名之事而八旗世職繼絕爭襲

亦兼理焉

康熙三十八年上諭吏部凡奉差遣官員理宜恪愼潔己辦理公務

事竣卽遄旋復命庶不負委任之意嗣後如巡

鹽榷稅審事察荒及一應差遣並部委各項官

員倘有沿途騷擾需索繞道妄行或公務已畢

仍逗畱地方借端生事恣意亂行或將所帶筆

帖式撥什庫人等私自遣往他處督撫系簡任

封疆大臣著卽指名參奏以憑究治如督撫瞻

徇容隱不行糾參事情發覺將督撫一並議處

爾部卽遵諭行特諭康熙三十八年十二月初

九日

吏部部總論文中子

天地篇叔恬曰山濤爲吏部拔賢進善時無知者身歿之後天子出其奏於朝然後知羣才皆濤所進如何子曰密矣曰仁乎子曰吾不知也

吏部部名臣列傳一

魏

盧毓按三國魏志本傳毓字子家涿郡涿人也父植有名於世毓十歲而孤遇本州亂二兄死難當袁紹公孫瓚交兵幽冀饑荒養寡嫂孤兄子以學行見稱文帝爲五官將召毓署門下賊曹崔琰舉爲冀州主簿時天下艸創多逋逃故重士亡法罪及妻子亡士妻白等始適夫家數日未與夫相見大理奏棄市毓駁之曰夫女子之情以接見而恩生成婦而義重禮未廟見之婦而死歸葬女氏之黨以未成婦也今白等生有未見之悲死有非婦之痛而吏議欲肆之大辟則若同牢合�之後罪何所加且記曰附從輕言附人之罪以輕者爲比也又書云與其殺不辜寧失不經恐過重也苟以白等皆受禮聘已入門庭刑之爲可殺之爲重太祖曰毓執之是也又引經典有意使孤嘆息由是爲丞相法曹議令史轉西曹議令史魏國旣建爲吏部郎文帝踐阼徙黃門侍郎出爲濟陰相梁譙二郡太守帝以譙舊鄕故大徙民充之以爲屯田而譙土地磽瘠百姓窮困毓湣之上表徙民於梁國就沃衍失帝意𨿽聽毓所奏心猶恨之遂左遷毓使將徙民爲睢陽典農校尉毓心在利民躬自臨視擇居美田百姓賴之遷安平廣平太守所在有惠化靑龍二年入爲侍中先是散騎常侍劉劭受詔定律未就毓上論古今科律之意以爲法宜一正不宜有兩端使姦吏得容情及侍中髙堂隆數以宮室事切諫帝不悅毓進曰臣聞君明則臣直古之聖王恐不聞其過故有敢諫之鼓近臣盡規此乃臣等所以不及隆隆諸生名爲狂直陛下宜容之在職三年多所駁爭詔曰官人秩才聖帝所難必須良佐進可替否侍中毓�性貞固心平體正可謂明試有功不懈於位者也其以毓爲吏部尙書使毓自選代曰得如卿者乃可毓舉常侍鄭衝帝曰文和吾自知之更舉吾所未聞者乃舉阮武孫邕帝於是用邕前此諸葛誕鄧揚等馳名譽有四窗八達之誚帝疾之時舉中書郎詔曰得其人與否在盧生耳選舉莫取有名名如畫地作餅不可啖也毓對曰名不足以致異人而可以得常士常士畏教慕善然後有名非所當疾也愚臣旣不足以識異人又主者正以循名案常爲職但當有以驗其後故古者敷奏以言明試以功今考績之法廢而以毀譽相進退故眞僞渾雜虛實相蒙帝納其言卽詔作考課法會司徒缺毓舉處士管寧帝不能用更問其次毓對曰惇篤至行則太中大夫韓曁亮直淸方則司隸校尉崔林貞固純粹則太常常林帝乃用曁毓於人及選舉先舉性行而後言才黃門李丰嘗以問毓毓曰才所以爲善也故大才成大善小才成小善今稱之有才而不能爲善是才不中器也丰等服其言齊王卽位賜爵關內侯時曹秉權將樹其黨徙毓僕射以侍中何晏代毓頃之出毓爲廷尉司隸畢軌又枉奏免官眾論多訟之乃以毓爲光祿勛爽等見收太傅司馬宣王使毓行司隸校尉治其獄復爲吏部尙書加奉車都尉封髙樂亭侯轉爲僕射故典選舉加光祿大夫髙貴鄕公卽位進封大梁鄕侯封一子髙亭侯毋丘儉作亂大將軍司馬景王出徵毓綱紀後事加侍中正元三年疾病遜位遷爲司空固推驃騎將軍王昶光祿大夫王觀司�校尉王祥詔使使者卽授印綬進爵封容城侯邑二千三百戶甘露二年薨謚曰成侯孫藩嗣毓子欽珽咸熙中欽爲尙書珽泰山太守

晉

山濤按晉書本傳濤字巨源河內懷人也父曜宛句令濤早孤居貧少有器量介然不羣性好莊老每隱身自晦與嵇康呂安善後遇阮籍便爲竹林之遊著忘言之契康後坐事臨誅謂子紹曰巨源在汝不孤矣濤年四十始爲郡主簿功曹上計擬舉孝廉州辟部河南從事與石鑑共宿濤夜起蹴鑑曰今爲何等時而眠邪知太傅臥何意鑑曰宰相三不朝與尺一令歸第卿何慮也濤曰咄石生無事馬蹄間邪投傳而去未二年果有曹之事遂隱身不交世務與宣穆後有中表親是以見景帝帝曰呂望欲仕邪命司隸舉秀才除郎中轉驃騎將軍王昶從事中郎久之拜趙國相遷尙書吏部郎文帝與濤書曰足下在事淸明雅操邁時念多所乏今致錢二十萬榖二百斛魏帝嘗賜景帝春服帝以賜濤又以母老並贈藜杖一枚晚與尙書和逌交又與鍾會裴秀�申款暱以二人居勢爭權濤平心處中各得其所而俱無恨焉遷大將軍從事中郎鍾會作亂於蜀而文帝將西徵時魏氏諸王公�在鄴帝謂濤曰西偏吾自了之後事深以委卿以本官行軍司馬給親兵五百人鎭鄴咸熙初封新沓子轉相國左長史典統別營時帝以濤鄕閭宿望命太子拜之帝以齊王攸繼景帝後素又重攸嘗問裴秀曰大將軍開建未遂吾但承奉後事耳故立攸將歸功於兄何如秀以爲不可又以問濤對曰廢長立少違禮不祥國之安危恆必由之太子位於是乃定太子親拜謝濤及武帝受禪以濤守大鴻臚護送陳畱王詣鄴泰始初加奉車都尉進爵新沓伯及羊祜執政時人欲危裴秀濤正色保持之由是失權臣意出爲冀州刺史加寧遠將軍冀州俗薄無相推轂濤甄拔隱屈搜訪賢才旌命三十餘入皆顯名當時人懷慕尙風俗頗革轉北中郎將督鄴城守事入爲侍中遷尙書以母老辭職詔曰君𨿽乃心在於色養然職有上下旦夕不廢醫藥且當割情以隆在公濤心求退表疏數十上久乃見聽除議郎帝以濤淸儉無以供養特給日契加賜�帳茵褥禮秩崇重時莫爲比後除太常卿以疾不就會遭母喪歸鄕裏濤年逾耳順居喪過禮負土成墳手植松柏詔曰吾所共致化者官人之職是也方今風俗陵遲人心進動宜崇明好惡鎭以退讓山太常𨿽尙居諒暗情在難奪萬今務殷何得遂其志邪其以濤爲吏部尙書濤辭以喪病章奏懇切會元皇后崩遂扶輿還洛逼迫詔命自力就職前後選舉周徧內外而�得其才咸寧初轉太子少傅加散騎常侍除尙書僕射加侍中領吏部固辭以老疾上表陳情章表數十上久不攝職爲左丞白裒所奏帝曰濤以病自聞但不聽之耳使濤坐執銓衡則可何必上下邪不得有所問濤不自安表謝曰古之王道正直而已陛下不可以一老臣爲加曲私臣亦何心屢塵日月乞如所表以章典刑帝再手詔曰白裒奏君甚妄所以不卽推直不喜凶赫耳君之明度豈當介意邪便當攝職令斷章表也濤志必欲退因發從弟婦喪輒還外舍詔曰山僕射近日暫出遂以微苦未還豈吾側席之意其遣丞掾奉詔諭旨若體力故未平康者便以輿車輿還寺捨濤辭不獲已乃起視事濤再居選職十有餘年每一官缺輒啟擬數人詔旨有所向然後顯奏隨帝意所欲爲先故帝之所用或非舉首眾情不察以濤輕重任意或譖之於帝故帝手詔戒濤曰夫用人惟才不遺�遠卑賤天下便化矣而濤行之自若一年之後眾情乃寢濤所奏甄拔人物各爲題目時稱山公啟事濤中立於朝晚值後黨專權不欲任楊氏多有諷諫帝𨿽悟而不能攺後以年衰疾篤上疏告退曰臣年垂八十救命旦夕若有毫末之益豈遺力於聖時迫於老耄不復任事今四海休息天下思化從而靜之百姓自正但當崇風尙教以惇之耳陛下亦復何事臣耳目聾瞑不能自勵君臣父子其間無文是以直陳愚情乞聽所請乃免冠徒跣上還印綬詔曰天下事廣加吳土初平凡百艸創當共盡意化之君不深識往心而以小疾求退豈所望於君邪朕猶側席未得垂拱君亦何得髙尙其事乎當崇至公勿復爲虛飾之煩濤苦表請退詔又不許尙書令衛瓘奏濤以微苦久不視職手詔頻煩猶未順旨參議以爲無專節之尙違至公之義若實沈篤亦不宜居位可免濤官中詔瓘曰濤以徳素爲朝之望而常深退讓至於懇切故比有詔欲必奪其志以匡輔不逮主者旣不思明詔旨而反深加詆案虧崇賢之風以重吾不徳何以示遠近邪濤不得已又起視事太康初遷右僕射加光祿大夫侍中掌選如故濤以老疾固辭手詔曰君以道徳爲世模表況自先帝識君遠意吾將倚君以穆風俗何乃欲捨遠朝政獨髙其志耶吾之至懷果不足以諭乎何來言至懇切也且當以時自力深副至望君不降志朕不安席濤又上表固讓不許吳平之後帝詔天下罷軍役示海內大安州郡悉去兵大郡置武吏百人小郡五十人帝嘗講武於宣武場濤時有疾詔乘步輦從因與盧欽論用兵之本以爲不宜去州郡武備其論甚精於時咸以濤不學孫吳而暗與之合帝稱之曰天下名言也而不能用及永寧之後屢有變難寇賊焱起郡國皆以無備不能制天下遂以大亂如濤言焉後拜司徒濤復固讓詔曰君年耆徳茂朝之碩老是以授君臺輔之位而遠崇克讓至於反復良用於邑君當終始朝政翼輔朕躬濤又表曰臣事天朝三十餘年卒無毫釐以崇大化陛下私臣無已猥授三司臣聞徳薄位髙力少任重上有折足之凶下有廟門之咎願陛下垂累世之恩乞臣骸骨詔曰君翼�朝政保乂皇家匡佐之勛朕所倚賴司徒之職實掌邦教故用敬授以答羣望豈宜衝讓以自抑損邪已敕斷章表使者乃臥加章綬濤曰垂沒之人豈可污官府乎輿疾歸家以太康四年薨時年七十九詔賜東國祕器朝服一具衣一襲錢五十萬布百匹以供喪事策贈司徒蜜印紫綬侍中貂蟬新沓伯蜜印靑朱綬祭以大牢謚曰康將葬賜錢四十萬布百匹左長史範晷等上言濤舊第屋十間子孫不相容帝爲之立室初濤布衣家貧謂妻韓氏曰忍饑寒我後當作三公但不知卿堪作夫人不耳及居榮貴貞愼儉約𨿽爵同千乘而無嬪媵祿賜俸秩散之親故初陳郡袁毅嘗爲鬲令貪濁而賂遺公卿以求虛譽亦遺濤絲百斤濤不欲異於時受而藏於閣上後毅事露檻車送廷尉凡所受賂皆見推檢濤乃取絲付吏積年塵埃印封如初濤飲酒至八斗方醉帝欲試之乃以酒八斗飲濤而密益其酒濤極本量而止有五子該淳允謨

崔洪按晉書本傳洪字良伯博陵安平人也髙祖實著名漢代父贊魏吏部尙書左僕射以雅量見稱洪少以淸厲顯名骨鯁不同於物人之有過輒面折之而退無後言武帝世爲禦史治書時長樂馮恢父爲弘農太守愛少子淑欲以爵傳之恢父終服闋乃還鄕裏結艸爲廬陽喑不能言淑得襲爵恢始仕爲博士祭酒散騎常侍翟嬰薦恢髙行邁俗侔繼古烈洪奏恢不惇儒素令學生番直左右𨿽有讓侯微善不得稱無倫輩嬰爲浮華之目遂免嬰官朝廷憚之尋爲尙書左丞時人爲之語曰叢生棘刺來自博陵在南爲鷂在北爲鷹遷吏部尙書舉用甄明門無私謁薦雍州刺史�詵代己爲左丞詵後糾洪洪謂人曰我舉�丞而還奏我是挽弩自射也詵聞曰昔趙宣子任韓厥爲司馬以軍法戮宣子之僕宣子謂諸大夫曰可賀我矣我選厥也任其事崔侯爲國舉才我以才見用惟官是視各明至公何故私言乃至此洪聞其言而重之洪口不言貨財手不執珠玉汝南王亮常燕公卿以琉璃鍾行酒酒及洪洪不執亮問其故對曰慮有執玉不趨之義故爾然實乖其常性故爲詭說楊駿誅洪與都水使者王佑親坐見黜後爲大司農卒於官子廓散騎常侍郎亦以正直稱

徐寧按晉書本傳寧東海郯人也少知名爲輿縣令時廷尉桓彜稱有人倫鑑識彜嘗去職至廣陵尋親舊還遇風停浦中累日憂悒因上岸見一室宇有似廨署訪之云是輿縣彜乃造之寧淸惠博涉相遇欣然因畱數夕彜大賞之結交而別至都謂庾亮曰吾爲卿得一佳吏部郎語在彜傳卽遷吏部郎左將軍江州刺史卒官

宋

王惠按宋書本傳惠字令明瑯邪臨沂人太保弘從祖也祖劭車騎將軍父默左光祿大夫惠幼而夷簡爲叔父司徒謐所知恬靜不交遊未嘗有雜事陳郡謝瞻才辯有風气嘗與兄弟羣從造惠談論鋒起文史間發惠時相酬應言淸理遠瞻等慚而退髙祖聞其名以問從兄誕誕曰惠後來秀令鄙宗之美也卽以爲行太尉參軍事府主簿從事中郎世子建府以爲徵虜長史仍轉中軍長史時會稽內史劉懷敬之郡送者傾京師惠亦造別還過從弟球球問向何所見惠曰惟覺卽時逢人耳嘗臨曲水風雨暴至座者皆馳散惠徐起姿貌不異常日世子爲荊州惠長史如故領南郡太守不拜宋國初建當置郎中令髙祖難其人謂傅亮曰今用郎中令不可令減袁曜卿也旣而曰吾得其人矣乃以惠居之遷世子詹事轉尙書吳興太守少帝卽位以蔡廓爲吏部尙書不肯拜乃以惠代焉惠被召卽拜未嘗接客人有與書求官者得輒聚置閣上及去職印封如初時談者以廓之不拜惠之卽拜𨿽事異而意同也兄鑑頗好聚斂廣營田業惠意甚不同謂鑑曰何用田爲鑑怒曰無田何由得食惠又曰亦復何用食爲其標寄如此元嘉三年卒時年四十二追贈太常無子

南齊

褚炫按南齊書本傳炫字彥緒河南陽翟人也祖秀之宋太常父法顯鄱陽太守兄照字彥宣少秉髙節一目眇官至國子博士不拜常非從兄淵身事二代聞淵拜司徒嘆曰使淵作中書郎而死不當是一名士邪名徳不昌遂令有期頤之壽炫少淸簡爲從舅王景文所知從兄淵謂人曰從弟廉勝獨立乃十倍於我也宋義陽王昶爲太常板炫補五官累遷太子舍人撫軍車騎記室正員郎從宋明帝射雉至日中無所得帝甚猜羞召問侍臣曰吾旦來如�遂空行可笑座者莫答炫獨曰今節候𨿽適而云露尙凝故斯之禽驕心未警但得神駕遊豫羣情便爲載歡帝意解乃於雉場置酒遷中書侍郎司徒右長史升明初炫以淸尙與劉俁謝胐江入殿侍文義號爲四友遷黃門郎太祖驃騎長史遷侍中復爲長史齊臺建復爲侍中領步兵校尉以家貧建元初出補東陽太守加秩中二千石還復爲侍中領步兵凡三爲侍中出爲竟陵王徵北長史加輔國將軍尋徙爲冠軍長史江夏內史將軍如故永明元年爲吏部尙書炫居身淸立非弔問不雜交遊論者以爲美及在選部門庭蕭索賓客罕至出行左右捧黃紙帽箱風吹紙剝殆盡罷江夏還得錢十七萬於石頭並分與親族病無以市藥表自陳解攺授散騎常侍領安成王師國學建以本官領博士未拜卒無以殯殮時年四十一贈太常謚曰貞子

梁

謝覽按梁書謝朏傳覽字景滌胐弟之子也選尙齊錢唐公主拜駙馬都尉祕書郎太子舍人髙祖爲大司馬召補東合祭酒遷相國戶曹天監元年爲中書侍郎掌吏部事頃之卽眞覽爲人美風神善辭令髙祖深器之嘗侍坐受敕與侍中王暕爲詩答贈其文甚工髙祖善之仍使重作復合旨乃賜詩云雙文旣後進二少實名家豈伊爾棟隆信乃俱國華以母憂去職服闋除中庶子又掌吏部郎事尋除吏部郎遷侍中覽頗樂酒因燕席與散騎常侍蕭琛辭相詆毀爲有司所奏髙祖以覽年少不直出爲中權長史頃之敕掌東宮管記遷明威將軍新安太守九年夏山賊吳承伯破宣城郡餘黨散入新安叛吏鮑敍等與合攻沒黟歙諸縣進兵擊覽覽遣郡丞周興嗣於錦沙立塢拒戰不敵遂棄郡奔會稽臺軍平山寇覽復還郡左遷司徒諮議參軍仁威長史行南徐州事五兵尙書尋遷吏部尙書覽自祖至孫三世居選部當世以爲榮十二年春出爲吳興太守中書舍人黃睦之家居烏程子弟專橫前太守皆折節事之覽未到郡睦之子弟來迎覽逐去其船杖吏爲通者自是睦之家杜門不出不敢與公私門通郡邑多劫爲東道患覽下車肅然一境淸謐初齊明帝及覽父東海徐孝嗣並爲吳興號爲明守覽皆欲過之昔覽在新安頗聚斂至是遂稱廉潔時人方之王懷祖卒於官時年三十七詔贈中書令子罕早卒

王暕按梁書本傳暕字思晦瑯邪臨沂人父儉齊太尉南昌文憲公暕年數歲而風神警拔有成人之度時文憲作宰賓客盈門見暕相謂曰公才公望復在此矣弱冠選尙淮南長公主拜駙馬都尉除員外散騎侍郎不拜攺授晉安王文學遷廬陵王友祕書丞明帝詔求異士始安王遙光表薦暕及東海王僧孺曰臣聞求賢暫勞垂拱永逸方之疏壤取類導川伏惟陛下道隱旒纊信充符璽白駒空谷振鷺在庭猶懼隱鱗卜祝藏器屠保物色關下委裘河上非取制於一狐諒求味於兼采而五聲倦響九工是詢寢議廟堂借聽輿皂臣位任隆重義兼邦家實欲使名實不違僥幸路絕勢門上品猶當格以淸談英俊下僚不可限以位貌竊見祕書丞瑯邪王暕年二十一七葉重光海內冠冕神淸气茂允迪中和叔寶理遣之談彥輔名教之樂故以暉映先達領袖後進居無塵雜家有賜書辭賦淸新屬言元遠室邇人曠物�道親養素丘園臺階虛位庠序公朝萬夫傾首豈徒荀令可想李公不亡而已哉乃東序之祕寶瑚璉之茂器除驃騎從事中郎髙祖霸府開引爲戶曹屬遷司徒左長史天監元年除太子中庶子領驍騎將軍入爲侍中出爲寧朔將軍中軍長史又爲侍中領射聲校尉遷五兵尙書加給事中出爲晉陵太守徵爲吏部尙書俄領國子祭酒暕名公子少致美稱及居選曹職事修理然世貴顯與物多隔不能畱心寒素眾頗謂爲刻薄遷尙書右僕射尋加侍中復遷右僕射以母憂去官起爲云麾將軍吳郡太守遷爲侍中尙書左僕射領國子祭酒普通四年冬暴疾卒時年四十七詔贈侍中中書令中軍將軍給東園祕器朝服一具衣一襲錢十萬布百匹謚曰靖有四子訓承吁並通顯

王峻按梁書本傳峻字茂遠瑯邪臨沂人曾祖敬弘有重名於宋世位至左光祿大夫開府儀同三司祖瓚之金紫光祿大夫父秀之吳興太守峻少美風姿善舉止起家著作佐郎不拜累遷中軍廬陵王法曹行參軍太子舍人邵陵王文學太傅主簿府主齊竟陵王子良甚相賞遇遷司徒主簿以父憂去職服闋除太子洗馬建安王友出爲寧遠將軍桂陽內史會義師起上流諸郡多相驚擾峻閉門靜坐一郡帖然百姓賴之天監初還除中書侍郎髙祖甚悅其風采與陳郡謝覽同見賞擢俄遷吏部當官不稱職轉徵虜安成王長史又爲太子中庶子遊擊將軍出爲宣城太守爲政淸和吏民安之視事三年徵拜侍中遷度支尙書又以本官兼起部尙書監起太極殿事畢出爲徵遠將軍平西長史南郡太守尋爲智武將軍鎭西長史蜀郡太守還爲左民尙書領步兵校尉遷吏部尙書處選甚得名譽峻性詳雅無趨競心嘗與謝覽約官至侍中不復謀進仕覽自吏部尙書出爲吳興郡平心不畏彊禦亦由處世之情旣薄故也峻爲侍中以後𨿽不退身亦淡然自守無所營務久之以疾表解職遷金紫光祿大夫未拜普通二年卒時年五十六謚惠子子琮玩琮爲國子生尙始興王女繁昌縣主不惠爲學生所嗤遂離婚峻謝王王曰此自上意僕極不願如此峻曰臣太祖是謝仁祖外孫亦不藉殿下姻媾爲門戶

王泰按梁書本傳泰字仲通誌長兄慈之子也慈齊時歷侍中吳郡知名在志右泰幼敏悟年數歲時祖母集諸孫侄散棗栗於�上羣兒皆競之泰獨不取問其故對曰不取自當得賜由是中表異之旣長通和溫雅人不見其喜慍之色起家爲著作郎不拜攺除祕書郎遷前將軍法曹行參軍司徒東閣祭酒車騎主簿髙祖霸府建以泰爲驃騎功曹史天監元年遷祕書丞齊永元末後宮火延燒祕書圖書散亂殆盡泰爲丞表校定繕寫髙祖從之頃之遷中書侍郎出爲南徐州別駕從事史居職有能名復徵中書侍郎敕掌吏部郎事累遷給事黃門侍郎員外散騎常侍並掌吏部如故俄卽眞自過江吏部郎不復典大選令史以下小人求競者輻湊前後少能稱職泰爲之不通關求吏先至者卽補不爲貴賤請囑易意天下稱平累遷爲廷尉司徒左長史出爲明威將軍新安太守在郡和理得民心徵爲寧遠將軍安右長史俄遷侍中尋爲太子庶子領步兵校尉復爲侍中仍遷仁威長史南蘭陵太守行南康王府州國事王遷職復爲北中郎長史行豫章王府州國事太守如故入爲都官尙書泰能接人士士多懷泰每願其居選官頃之爲吏部尙書衣冠屬望未及選舉仍疾攺除散騎常侍左驍騎將軍未拜卒時年四十五謚夷子初泰無子養兄子祁晚有子廓

陳

袁樞按陳書袁敬傳敬兄子樞字踐言梁吳郡太守君正之子也美容儀性沈靜好讀書手不釋卷家世顯貴貲產充積而樞獨居處率素傍無交往端坐一室非公事未嘗出遊榮利之懷淡如也起家梁祕書郎歷太子舍人輕車河東王主簿安前邵陵王中軍宣城王二府功曹史侯景之亂樞往吳郡省父因丁父憂時四方擾亂人求苟免樞居喪以至孝聞王僧辯平侯景鎭京城衣冠爭往造請樞獨杜門靜居不求聞達紹泰元年徵爲給事黃門侍郎未拜除員外散騎常侍兼侍中二年兼吏部尙書其年出爲吳興太守永定二年徵爲左民尙書未至攺侍中掌大選事三年遷都官尙書掌選如故樞博聞彊識明悉舊章初髙祖長女永世公主先適陳畱太守錢蕆生子岊主及岊並卒於梁世髙祖受命惟公主追封至是將葬尙書主客請詳議欲加蕆駙馬都尉並贈岊官樞議曰昔王姬下嫁必適諸侯同姓爲主聞於公羊之說車服不系顯於詩人之篇漢氏初興列侯尙主自斯以後降嬪素族駙馬都尉置由漢武或以假諸功臣或以加於戚屬是以魏曹植表駙馬奉車趣爲一號齊職儀曰凡尙公主必拜駙馬都尉魏晉以來因爲瞻準蓋以王姬之重庶姓之輕若不加其等級寧可合�而酳所以假駙馬之位乃崇於皇女也今公主早薨伉儷已絕旣無禮數致疑何須駙馬之授案杜預尙晉宣帝第二女髙陵宣公主晉武踐祚而主已亡泰始中追贈公主元凱無復駙馬之號梁之帝女新安穆公主早薨天監初王氏無追拜之事遠近二例足以據明公主所生旣未及成人之禮無勞此授今宜追贈亭侯時以樞議爲長天嘉元年守吏部尙書三年卽眞尋領右軍將軍又領丹陽尹本官如故五年以葬父拜表自解詔賜絹布五十匹錢十萬令葬訖停宅視郡事葬服闋還復本職其年秩滿解尹加散騎常侍將軍尙書並如故是時僕射到仲舉𨿽參掌選事銓衡汲引並出於樞其所舉薦多會上旨謹愼周密淸白自居文武職司鮮有遊其門者廢帝卽位遷尙書左僕射光大元年卒時年五十一贈侍中左光祿大夫謚曰簡懿有集十卷行於世弟憲自有傳

北魏

郭祚按魏書本傳祚字季佑太原晉陽人魏車騎郭淮弟亮後也祖逸州別駕前後以二女妻司徒崔浩一女妻浩弟上黨太守恬世祖時浩親寵用事拜逸徐州刺史假楡次侯終贈光祿大夫父洪之坐浩事誅祚亡竄得免少而孤貧姿貌不偉鄕人莫之識也有女巫相祚後當富貴祚涉歷經史習崔浩之書尺牘文章見稱於世弱冠州主簿刺史孫小委之書記又太原王希彥逸妻之侄共相賙卹得以饒振髙祖初舉秀才對策上第拜中書博士轉中書侍郎遷尙書左丞長兼給事黃門侍郎祚淸勤在公夙夜匪懈髙祖甚知賞之從髙祖南徵及還正黃門車駕幸長安行經渭橋過郭淮廟問祚曰是卿祖宗所承邪祚曰是臣七世伯祖髙祖曰先賢後哲頓在一門祚對曰昔臣先人以通儒英博惟事魏文微臣虛薄遭奉明聖自惟幸甚因敕以太牢祭淮廟令祚自撰祭文以贊遷洛之規賜爵東光子髙祖曾幸華林園因觀故景陽山祚曰山以仁靜水以智流願陛下修之髙祖曰魏明以奢失於前朕何爲襲之於後祚曰髙山仰止髙祖曰得非景行之謂遷散騎常侍仍領黃門是時髙祖銳意典禮兼銓鏡九流又遷都艸創徵討不息內外規略號爲多事祚與黃門宋弁參謀幃幄隨其才用各有委寄祚承稟注疏特成勤劇嘗以立馮昭儀百官夕飲淸徽後園髙祖舉觴賜祚及崔光曰郭祚憂勞庶事獨不欺我崔光溫良博物朝之儒秀不勸此兩人當勸誰也其見知若此初髙祖以李彪爲散騎常侍祚因入見髙祖謂祚曰朕昨誤授一人官祚對曰陛下聖鏡照臨論才授職進退可否黜陟幽明品物旣彰人倫有序豈容聖詔一行而有差異髙祖沈吟曰此自應有讓因讓朕欲別授一官須臾彪有啟云伯石辭卿子產所惡臣欲之已久不敢辭讓髙祖嘆謂祚曰卿之忠諫李彪正辭使朕遲回不能復決遂不換彪官也乘輿南討祚以兼侍中從拜尙書進爵爲伯髙祖崩咸陽王禧等奏祚兼吏部尙書尋除長兼吏部尙書並州大中正世宗詔以姦吏逃刑懸配遠戍若永避不出兄弟代之祚奏曰愼獄審刑道煥先古垂憲設禁義纂惟今是以先王沿物之情爲之軌法故八刑備於昔典姦律炳於來制皆所以謀其始迹訪厥成罪惇風厲俗永資世範者也伏惟旨義博遠理絕近情旣懷愚異不容不述誠以敗法之原起於姦吏姦吏𨿽微敗法實甚伏尋詔旨信亦斷其逋逃之路爲治之要實在於斯然法貴止姦不在過酷立制施禁爲可傳之於後若法猛而姦不息禁過不可永傳將何以載之刑書垂之百代若以姦吏逃竄徙其兄弟罪人妻子復應徙之此則一人之罪禍傾二室愚謂罪人旣逃止徙妻子走者之身懸名永配於眚不免姦途自塞詔從之尋正吏部祚持身潔淸重惜官位至於銓授假令得人必徘徊久之然後下筆下筆卽云此人便以貴矣由是事頗稽滯當時每招怨讟然所拔用者皆量才稱職時又以此歸之出爲使持節鎭北將軍瀛州刺史及太極殿成祚朝於京師轉鎭東將軍靑州刺史祚值歲不稔闔境饑敝矜傷愛下多所賑卹𨿽斷決淹畱號爲煩緩然士女懷其徳澤於今思之入爲侍中金紫光祿大夫並州大中正遷尙書右僕射時議定新令詔祚與侍中黃門參議刊正故事令僕中丞騶唱而入宮門至於馬道及祚爲僕射以爲非盡敬之宜言於世宗帝納之下詔禦在太極騶唱至止車門禦在朝堂至司馬門騶唱不入宮自此始也詔祚本官領太子少師祚曾從世宗幸東宮肅宗幼弱祚懷一黃出奉肅宗時應詔左右趙桃弓與禦史中尉王顯疊相唇齒深爲世宗所信祚私事之時人謗祚者號爲桃弓僕射黃少師祚奏曰謹案前後考格𨿽班天下如臣愚短猶有未悟今須定職人遷轉由狀超越階級者卽須量折景明初考格五年者得一階半正始中故尙書中山王英奏考格被旨但可正滿三周爲限不得計殘年之勤又去年中以前二制不同奏請裁決旨云黜陟之體自依舊來斷今未審從舊來之旨爲從景明之斷爲從正始爲限景明考法東西省文武閒官悉爲三等考同任事而前尙書盧昶奏上第之人三年轉半階今之考格復分爲九等前後不同參差無準詔曰考在上中者得泛以前有六年以上遷一階三年以上遷半階殘年悉除考在上下者得泛以前六年以上遷半階不滿者除其得泛以後考在上下者三年遷一階散官從盧昶所奏祚又奏言考察令公淸獨著徳績超倫而無負殿者爲上上一殿爲上中二殿爲上下累計八殿品降至九未審今諸曹府寺凡考在事公淸然才非獨著績行稱務而徳非超倫幹能粗可而守平堪任或人用小劣處官濟事並全無負殿之徒爲依何第景明三年以來至今十有一載準限而判三應升退今旣通考未審爲十年之中通其殿最積以爲第隨前後年斷各自除其善惡而爲升降且負注之章數成殿爲差此條以寡愆爲最多戾爲殿未審取何行是寡愆何坐爲多戾結累品次復有幾等諸文案失衷應杖十者爲一負罪依律次過隨負記十年之中三經肆眚赦前之罪不問輕重皆蒙宥免或爲禦史所彈案驗未周遇赦復任者未審記殿得除以不詔曰獨著超倫及才備寡咎皆謂文武兼上上之極言耳自此以降猶有八等隨才爲次令文已具其積負累殿及守平得濟皆含在其中何容別疑也所云通考者據多年之言至於黜陟之體自依舊來年斷何足復請其罰贖已決之殿固非免限遇赦免罪惟記其殿除之尋加散騎常侍時詔營明堂國學祚奏曰今云羅西舉開納岷蜀戎旗東指鎭靖淮荊漢沔之間復須防捍徵兵發眾所在殷廣邊郊多壘烽驛未息不可於師旅之際興板築之功且獻歲云曁東作將始臣愚量謂宜待丰靖之年因子來之力可不時而就從之世宗末年每引祚入東宮密受賞賚多至百餘萬雜以錦繡又特賜以劍杖恩寵甚深遷左僕射先是蕭衍遣將康絢遏淮將灌揚徐祚表曰蕭衍狂悖擅斷川瀆役苦民勞危亡巳兆然古諺有之敵不可縱夫以一酌之水或爲不測之淵如不時滅恐同原艸宜命一重將率統軍三十人領羽林一萬五千人並科京東七州虎旅九萬長驅電邁遄令撲討擒斬之勛一如常制賊資雜物悉入軍人如此則鯨鯢之首可不日而懸誠知農桑之時非發眾之日苟事理宜然亦不得不爾昔韋顧跋扈殷後起昆吾之師玁狁孔熾周王興六月之伐臣職忝樞衡獻納是主心之所懷寧敢自嘿並宜敕揚州選一猛將遣當州之兵令赴浮山表裏夾攻朝議從之出除使持節散騎常侍都督雍岐華三州諸軍事徵西將軍雍州刺史太和以前朝法尢峻貴臣蹉跌便致誅夷李衝之用事也欽祚識幹薦爲左丞又兼黃門意便滿足每以孤門往經崔氏之禍常慮危亡苦自陳挹辭色懇然發於誠至衝謂之曰人生有運非可避也但當明白當官何所顧畏自是積二十餘年位秩隆重而進趨之心更復不息又以東宮師傅之資列辭尙書志在封侯儀同之位尙書令任城王澄爲之奏聞及爲徵西雍州𨿽喜於外撫尙以府號不優心望加大執政者頗怪之於時領軍於忠恃寵驕恣崔光之徒曲躬承奉祚心惡之乃遣子太尉從事中郎景尙說髙陽王雍令出忠爲州忠聞而大怒矯詔殺祚時年六十七祚達於政事凡所經履咸爲稱職每有斷決多爲故事名器旣重時望亦深一朝非罪見害遠近莫不惋惜靈太后臨朝遣使弔慰追復伯爵正光中贈使持節車騎將軍儀同三司雍州刺史謚文貞公初髙祖之置中正從容謂祚曰並州中正卿家故應推王瓊也祚退謂寮友曰瓊眞僞今自未辧我家何爲減之然主上直信李衝吹噓之說耳祚死後三歲而於忠死咸以祚爲祟

賈秀按魏書賈彜傳彜子秀歷中書博士遷中書侍郎太子中庶子揚烈將軍賜爵陽都男本州大中正恭宗崩以爵還第旣而掌吏曹事髙宗以秀東宮舊臣進爵陽都子加振威將軍時丞相乙渾擅作威福多所殺害渾妻庶姓而求公主之號屢言於秀秀默然渾曰公事無所不從我請公主不應何意秀慷慨大言對曰公主之稱王姬之號尊寵之極非庶族所宜若假竊此號當必自咎秀寧死於今朝不取笑於後日渾左右莫不失色爲之震懼而秀神色自若渾夫妻默然含忿他日乃書太醫給事楊惠富臂作老奴官慳字令以示秀渾每欲伺隙陷之會渾伏誅遂得免難秀執正守志皆此類也時秀與中書令渤海髙允俱以儒舊見重於時皆選擬方嶽以詢訪見畱各聽長子出爲郡守秀辭曰爰自愚微承乏累紀少而受恩老無成效恐先艸露無報殊私豈直無功之子超齊先達𨿽仰感聖慈而俯深驚懼乞收成命以安微臣遂固讓不受自始及終歷奉五帝𨿽不至大官常掌機要而廉淸儉約不營資產年七十三遇疾給醫藥賜幾杖時朝廷舉動及大事不決每遣尙書髙平公李敷就第詔決皇興三年卒贈本將軍冀州刺史武邑公謚曰簡

吏部部名臣列傳二

隋

盧愷按隋書本傳愷字長仁涿郡範陽人也父柔終於魏中書監愷性孝友神情爽悟略涉書記頗解屬文周齊王憲引爲記室其後襲爵容城伯邑千一百戶從憲伐齊愷說柏杜鎭下之遷小吏部大夫增邑七百戶染工上士王神歡者嘗以賂自進冢宰宇文護擢爲計部下大夫愷諫曰古者登髙能賦可爲大夫求賢審官理須詳愼今神歡出自染工更無殊異徒以家富自通遂與搢紳並列實恐惟鵜之刺問之外境護竟寢其事建徳中增邑二百戶歲餘轉內史下大夫武帝在云陽宮�諸屯老牛欲以享士愷進諫曰昔田子方贖老馬君子以爲美談向奉明�欲以老牛享士有虧仁政帝美其言而止轉禮部大夫爲聘陳使副先是行人多從其國禮及愷爲使一依本朝陳人莫能屈四年秋李穆攻拔軹關柏崖二鎭命愷作露布帝讀之大悅曰盧愷文章大進荀景倩故是令君之子尋授襄州總管司錄轉治中大象元年徵拜東京吏部大夫開皇初加上儀同三司除尙書吏部侍郎進爵爲侯仍攝尙書左丞每有敷奏侃然正色𨿽逢喜怒不攺其常帝嘉愷有吏幹賜錢二十萬並賚雜彩三百匹加散騎常侍八年上親考百寮以愷爲上愷固讓不敢受髙祖曰吏部勤幹舊所聞悉今者上考僉議攸同當仁不讓何愧之有皆在朕心無勞飾讓歲餘拜禮部尙書攝吏部尙書事會國子博士何妥與右僕射蘇威不平奏威陰事愷坐與相連上以愷屬吏憲司奏愷曰房恭懿者尉遲迥之黨不當仕進威愷二人曲相薦達累轉爲海州刺史又吏部預選者甚多愷不卽授官皆注色而遣威之從父弟徹肅二人並以鄕正徵詣吏部徹文狀後至而先任用肅左足孿蹇才用無算愷以威故授期請郎愷之朋黨事甚明白上大怒曰愷敢將天官以爲私惠愷免冠頓首曰皇太子將以通事舍人蘇夔爲舍人夔卽蘇威之子臣以夔未當遷固啟而止臣若與威有私豈當如此上曰蘇威之子朝廷共知卿乃固執以僥身幸至所不知者便行朋附姦臣之行也於是除名爲百姓未幾卒於家自周氏以降選無淸濁及愷攝吏部與薛道衡陸彥師等甄別士流故涉黨固之譖遂及於此子義恭嗣

牛弘按隋書本傳弘字裏仁安定鶉觚人也本姓�氏祖熾郡中正父允魏侍中工部尙書臨涇公賜姓爲牛氏弘初在𦇤褓有相者見之謂其父曰此兒當貴善愛養之及長須貌甚偉性寬裕好學博聞在周起家中外府記室內史上士俄轉納言上士專掌文翰甚有美稱加威烈將軍員外散騎侍郎修起居注其後襲封臨涇公宣政元年轉內史下大夫進位使持節大將軍儀同三司開皇初遷授散騎常侍祕書監弘以典籍遺逸上表請開獻書之路曰經籍所興由來尙矣爻畫肇於庖羲文字生於蒼頡聖人所以弘宣教導博通古今揚於王庭肆於時夏故堯稱至聖猶考古道而言舜其大智尙觀古人之象周官外史掌三皇五帝之書及四方之志武王問黃帝顓頊之道太公曰在丹書是知握符禦歷有國有家者曷嘗不以詩書而爲教因禮樂而成功也昔周徳旣衰舊經紊棄孔子以大聖之才開素王之業憲章祖述制禮刊詩正五始而修春秋闡十翼而弘易道治國立身作範垂法及秦皇馭吞滅諸侯任用威力事不師古始下焚書之令行偶語之刑先王墳籍掃地皆盡本旣先亡從而顚覆臣以圖讖言之經典盛衰信有徵數此則書之一厄也漢興攺秦之獘惇尙儒術建藏書之策置校書之官屋壁山巖往往間出外有太常太史之藏內有延閣祕書之府至孝成之世亡逸尙多遣謁者陳農求遺書於天下詔劉向父子讎校篇籍漢之典文於斯爲盛及王莽之末長安兵起宮室圖書並從焚燼此則書之二厄也光武嗣興尢重經誥未及下車先求文雅於是鴻生巨儒繼踵而集懷經負帙不遠斯至肅宗親臨講肄和帝數幸書林其蘭臺石室鴻都東觀祕牒塡委更倍於前及孝獻移都吏民擾亂圖書縑帛皆取爲帷囊所收而西裁七十餘乘屬西京大亂一時燔蕩此則書之三厄也魏文代漢更集經典皆藏在祕書內外三合遣祕書郎鄭默刪定舊文時之論者美其朱紫有別晉氏承之文籍尢廣晉祕書監荀勗定魏內經更著新簿𨿽古文舊猶云有新章後錄鳩集已多足得恢弘正道訓範當世屬劉石憑陵京華覆滅朝章國典從而失墜此則書之四厄也永嘉之後寇竊競興因河據洛跨秦帶趙論其建國立家𨿽傳名號憲章禮樂寂滅無聞劉裕平姚收其圖籍五經子史才四千卷皆赤軸靑紙文字古拙僭僞之盛莫過二秦以此而論足可明矣故知衣冠軌物圖書記注播遷之餘皆歸江左晉宋之際學藝爲多齊梁之間經史彌盛宋祕書丞王儉依劉氏七略撰爲七志梁人阮孝緒亦爲七錄總其書數三萬餘卷及侯景渡江破滅梁室祕省經籍𨿽從兵火其文徳殿內書史宛然猶存蕭繹據有江陵遣將破平侯景收文徳之書及公私典籍重本七萬餘卷悉送荊州故江表圖書因斯盡萃於繹矣及周師入郢繹悉焚之於外城所收十才一二此則書之五厄也後魏爰自幽方遷宅伊洛日不暇給經籍闕如周氏創基關右戎車未息保定之始書止八千後加收集方盈萬卷髙氏據有山東初亦采訪驗其本目殘缺猶多及東夏初平獲其經史四部重雜三萬餘卷所益舊書五千而已今禦書單本合一萬五千餘卷部帙之間仍有殘缺比梁之舊目止有其半至於陰陽河洛之篇醫方圖譜之說彌復爲少臣以經書自仲尼已後迄於當今年逾千載數遭五厄興集之期屬膺聖世伏惟陛下受天明命君臨區宇功無與二徳冠往初自華夏分離彜倫攸斁其間𨿽霸王遞起而世難未夷欲崇儒業時或未可今土宇邁於三王民黎盛於兩漢有人有時正在今日方當大弘文教納俗升平而天下圖書尙有遺逸非所以仰協聖情流訓無窮者也臣史籍是司寢興懷懼昔陸賈奏漢祖雲天下不可馬上治之故知經邦立政在於典謨矣爲國之本莫此攸先今祕藏見書亦足披覽但一時載籍須令大備不可王府所無私家乃有然士民殷雜求訪難知縱有知者多懷�惜必須勒之以天威引之以微利若猥發明詔兼開購賞則異典必臻觀閣斯積重道之風超於前世不亦善乎伏願天監少垂照察上納之於是下詔獻書一卷賚縑一匹一二年間篇籍稍備進爵奇章郡公邑千五百戶三年拜禮部尙書奉�修撰五禮勒成百卷行於當世弘請依古制修立明堂上議曰竊謂明堂者所以通神靈感天地出教化崇有徳孝經曰宗祀文王於明堂以配上帝祭義云祀於明堂教諸侯孝也黃帝曰合宮堯曰五府舜曰總章布政興治由來尙矣周官考工記曰夏后氏世室堂修二七廣四修一鄭元注云修十四步其廣益以四分修之一則堂廣十七步半也殷人重屋堂修七尋四阿重屋鄭云其修七尋廣九尋也周人明堂度九尺之筵南北七筵五室凡室二筵鄭云此三者或舉宗廟或舉王寢或舉明堂互言之明其同制也馬融王肅幹寶所注與鄭亦異今不具出漢司徒馬宮議云夏后氏世室室顯於堂故命以室殷人重屋屋顯於堂故命以屋周人明堂堂大於夏室故命以堂夏后氏益其堂之廣百四十四尺周人明堂以爲兩序間大夏后氏七十二尺若據鄭元之說則夏室大於周堂如依馬宮之言則周堂大於夏室後王轉文周大爲是但宮之所言未詳其義此皆去聖久遠禮文殘缺先儒解說家異人殊鄭注玉藻亦云宗廟路寢與明堂同制王制曰寢不逾廟明大小是同今依鄭元注每室及堂止有一丈八尺四壁之外四尺有餘若以宗廟論之祫享之時周人旅酬六屍並后稷爲七先公昭穆二屍先王昭穆二屍合十二屍三十六王及君北面行事於二丈之堂愚不及此若以正寢論之便須朝宴據燕禮諸侯宴則賓及卿大夫脫履升坐是知天子宴則三公九卿並須升堂燕義又云席小卿次上卿言皆侍席止於二筵之間豈得行禮若以明堂論之總享之時五帝各於其室設靑帝之位須於太室之內少北西面太昊從食坐於其西近南北面祖宗配享者又於靑帝之南稍退西面丈八之室神位有三加以簠簋籩豆牛羊之俎四海九州美物咸設復須席工升歌出�反坫揖讓升降亦以隘矣據玆而說近是不然按劉向別錄及馬宮蔡邕等所見當時有古文明堂禮王居明堂禮明堂圖明堂大圖明堂陰陽太山通義魏文侯孝經傳等並說古明堂之事其書皆亡莫得而正今明堂月令者鄭元云是呂不韋著春秋十二紀之首章禮家鈔合爲記蔡邕王肅云周公所作周書內有月令第五十三卽此也各有證明文多不載束�以爲夏時之書劉瓛云不韋鳩集儒者尋於聖王月令之事而記之不韋安能獨爲此記令案不得全稱周書亦未可卽爲秦典其內雜有虞夏殷周之法皆聖王仁恕之政也蔡邕具爲章句又論之曰明堂者所以宗祀其祖以配上帝也夏后氏曰世室殷人曰重屋周人曰明堂東曰靑陽南曰明堂西曰總章北曰元堂內曰太室聖人南面而聽向明而治人君之位莫不正焉故𨿽有五名而主以明堂也制度之數各有所依堂方一百四十四尺�之策也屋圓楣徑二百一十六尺幹之策也太廟明堂方六丈通天屋徑九丈陰陽九六之變且圓蓋方覆九六之道也八闥以象卦九室以象州十二宮以應日辰三十六戶七十二牖以四戶八牖乘九宮之數也戶皆外設而不閉示天下以不藏也通天屋髙八十一尺黃鍾九九之實也二十八柱布四方四方七宿之象也堂髙三尺以應三統四向五色各象其行水闊二十四丈象二十四气於外以象四海王者之大禮也觀其模範天地則象陰陽必據古文義不虛出今若直取考工不參月令靑陽總章之號不得而稱九月享帝之禮不得而用漢代二京所建與此說悉同建安之後海內大亂京邑焚燒憲章泯絕魏氏三方未平無聞興造晉則侍中裴頠議曰尊祖配天其義明著而廟宇之制理據未分宜可直爲一殿以崇嚴父之祀其餘雜碎一皆除之宋齊已還咸率玆禮此乃世乏通儒時無思術前王盛事於是不行後魏代都所造出自李衝三三相重合爲九室檐不覆基房間通街穿鑿處多迄無可取及遷宅洛陽更加營構五鬼紛競遂至不成宗配之事於焉靡托今皇猷遐闡化覃海外方建大禮垂之無窮弘等不以庸虛謬當議限今檢明堂必須五室者何尙書帝命驗曰帝者承天立五府赤曰文祖黃曰神升白曰顯紀黑曰元矩蒼曰靈府鄭元注云五府與周之明堂同矣且三代相沿多有損益至於五室確然不變夫室以祭天天實有五若立九室四無所用布政視朔自依其辰鄭司農云十二月分在靑陽等左右之位不云居室鄭元亦言每月於其時之堂而聽政焉禮圖畫皆在堂偏是以須爲五室明堂必須上圓下方者何孝經援神契曰明堂者上圓下方八窗四達布政之宮禮記盛徳篇曰明堂四戶八牖上圓下方五經異義稱講學大夫淳於登亦云上圓下方鄭元同之是以須爲圓方明堂必須重屋者何案考工記夏言九階四旁兩夾窗門堂三之二室三之一殷周不言者明一同夏制殷言四阿重屋周承其後不言屋制亦盡同可知也其殷人重屋之下本無五室之文鄭注云五室者亦據夏以知之明周不云重屋因殷則有灼然可見禮記明堂位曰太廟天子明堂言魯爲周公之故得用天子禮樂魯之太廟與周之明堂同又曰復廟重檐刮楹達向天子之廟飾鄭注復廟重屋也據廟旣重屋明堂亦不宜矣春秋文公十三年太室屋壞五行志曰前堂曰太廟中央曰太室屋其上重者也服虔亦云太室太廟太室之上屋也周書作洛篇曰乃立太廟宗宮路寢明堂咸有四阿反坫重亢重廊孔晁注曰重亢累棟重廊累屋也依黃圖所載漢之宗廟皆爲重屋此去古猶近遺法尙在是以須爲重屋明堂必須爲辟廱者何禮記盛徳篇云明堂者明諸侯尊卑也外水曰辟廱明堂陰陽錄曰明堂之制周園行水左旋以象天內有太室以象紫宮此明堂有水之明文也然馬宮王肅以爲明堂辟廱太學同處蔡邕盧植亦以爲明堂靈臺辟廱太學同實異名邕云明堂者取其宗祀之淸貌則謂之淸廟取其正室則曰太室取其堂則曰明堂取其四門之學則曰太學取其周水圜如璧則曰璧廱其實一也其言別者五經通義曰靈臺以望气明堂以布政辟廱以養老教學三者不同袁準鄭元亦以爲別歷代所疑豈能輒定今據郊祀志云欲治明堂未曉其制濟南人公玉帶上黃帝時明堂圖一殿無壁蓋之以茅水圜宮垣天子從之以此而言其來則久漢中元二牛起明堂辟廱靈臺於洛陽並別處然明堂亦有壁水李尢明堂銘雲流水洋洋是也以此須有辟廱夫帝王作事必師古昔今造明堂須以禮經爲本形制依於周法度數取於月令遺闕之處參以余書庶使該詳沿革之理其五室九階上圓下方四阿重屋四旁兩門依考工記孝經說堂方一百四十四尺屋圓楣徑二百一十六尺太室方六丈通天屋徑九丈八闥二十八柱堂髙三尺四向五色依周書月令論殿垣方在內水周如外水內徑三百步依太山盛徳記覲禮經仰觀俯察皆有則象足以盡誠上帝祗配祖宗弘風布教作範於後矣弘等學不稽古輒申所見可否之宜伏聽裁擇上以時事艸創未遑制作竟寢不行六年除太常卿九年詔攺定雅樂又作樂府歌詞撰定圓丘五帝凱樂並議樂事弘上議云謹案禮五聲六律十二管還相爲宮周禮奏黃鍾歌大呂奏太簇歌應鍾皆是旋相爲宮之義蔡邕明堂月令章句曰孟春月則太簇爲宮姑洗爲商蕤賓爲角南呂爲徵應鍾爲羽大呂爲變宮夷則爲變徵他月仿此故先王之作律呂也所以辯天地四方陰陽之聲揚子云曰聲生於律律生於辰故律呂配五行通八風歷十二辰行十二月循環轉運義無停止譬如立春木王火相立夏火王土相季夏餘分土王金相立秋金王水相立冬水王木相還相爲宮者謂當其王月名之爲宮今若十一月不以黃鍾爲宮十二月不以太簇爲宮便是春木不王夏王不相豈不陰陽失度天地不通哉劉歆鍾律書云春宮秋律百卉必雕秋宮春律萬物必榮夏宮冬律雨雹必降冬宮夏律雷必發聲以斯而論誠爲不易且律十二今直爲黃鍾一均惟用七律以外五律竟復何施恐失聖人制作本意故須依禮作還相爲宮之法上曰不須作旋相爲宮且作黃鍾一均也弘又論六十律不可行謹案續漢書律曆志元帝遣韋元成問京房於樂府房對受學故小黃令焦延壽六十律相生之法以上生下皆三生二以下生上皆三生四陽下生陰陰上生陽終於中呂而十二律畢矣中呂上生執始執始下生去滅上下相生終於南事六十律畢矣十二律之變至於六十猶八卦之變至於六十四也冬至之聲以黃鍾爲宮太簇爲商姑洗爲角林鍾爲徵南呂爲羽應鍾爲變宮蕤賓爲變徵此聲气之元五音之正也故各統一日其餘以次運行宮日者各自爲宮而商徵以類從焉房又曰竹聲不可以度調故作準以定數準之狀如瑟長一丈而十三弦隱間九尺以應黃鍾之律九寸中央一弦下畫分寸以爲六十律淸濁之節執始之類皆房自造房云受法於焦延壽未知延壽所承也至元和年待詔候鍾殷肜上言官無曉六十律以準調音者故待詔嚴嵩具以準法教其子宣願召宣補學官主調樂器大史丞弘試宣十二律其二中其四不中其六不知何律宣遂罷自此律家莫能爲準施弦嘉平年東觀召典律者太子舍人張光問準意光等不知歸閱舊藏乃得其器形制如房書猶不能定其弦緩急故史官能辯淸濁者遂絕其可以相傳者惟大榷常數及候气而已據此而論京房之法漢世已不能行沈約宋志曰詳案古典及今音家六十律無施於樂禮云十二管還相爲宮不言六十封禪書云大帝使素女鼓五十弦瑟而悲破爲二十五弦假令六十律爲樂得成亦所不用取大樂必易大禮必簡之意也又議曰案周官云大司樂掌成均之法鄭眾注云均調也樂師主調其音三禮義宗稱周官奏黃鍾者用黃鍾爲調歌大呂者用大呂爲調奏者謂堂下四懸歌者謂堂上所歌但一祭之間皆用二調是知據宮稱調其義一也明六律六呂疊相爲宮各自爲調今見行之樂用黃鍾之宮乃以林鍾爲調與古典有違晉內書監荀勗依典記以五聲十二律還相爲宮之法制十二笛黃鍾之笛正聲應黃鍾下徵應林鍾以姑洗爲淸角大呂之笛正聲應大呂下徵應夷則以外諸均例皆如是然今所用林鍾是勗下徵之調不取其正先用其下於理未通故須攺之上甚善其議詔弘與姚察許善心何妥虞世基等正定新樂事在音律志是後議置明堂詔弘條上故事議其得失事在禮志上甚敬重之時楊素恃才矜貴輕侮朝臣惟見弘未嘗不攺容自肅素將擊突厥詣太常與弘言別弘送素至中門而止素謂弘曰大將出徵故來敍別何相送之近也弘遂揖而退素笑曰奇章公可謂其智可及其愚不可及也亦不以屑懷尋授大將軍拜吏部尙書時髙祖又令弘與楊素蘇威薛道衡許善心虞世基崔子發等並召諸儒論新禮降殺輕重弘所立議眾咸推服之仁壽二年獻皇后崩王公已下不能定其儀注楊素謂弘曰公舊學時賢所仰今日之事決在於公弘了不辭讓斯須之間儀注悉備皆有故實素嘆曰衣冠禮樂盡在此矣非吾所及也弘以三年之喪祥禫具有降殺�服十一月而練者無所象法以聞於髙祖髙祖納焉下詔除�練之禮自弘始也弘在吏部其選舉先徳行而後文才務在審愼𨿽致停緩所有進用並多稱職吏部侍郎髙孝基鑑賞機晤淸愼絕倫然爽俊有餘迹似輕薄時宰多以此疑之惟弘深識其眞推心委任隋之選舉於斯爲最時論彌服弘識度之遠煬帝之在東宮也數有詩書遺弘弘亦有答及嗣位之後嘗賜弘詩曰晉家山吏部魏世盧尙書莫言先哲異奇才並佐余學行惇時俗道素乃沖虛納言云閣上禮儀皇運初彜倫欣有敍垂拱事端居其同被賜詩者至於文詞贊揚無如弘美大業二年進位上大將軍三年攺爲右光祿大夫從拜恆嶽壇場珪幣墠畤牲牢並弘所定還下太行煬帝嘗引入內帳對皇后賜以同席飲食其禮遇親重如此弘謂其諸子曰吾受非常之遇荷恩深重汝等子孫宜以誠敬自立以答恩遇之隆也六年從幸江都其年十一月卒於江都郡時年六十六帝傷惜之賵贈甚厚歸葬安定贈開府儀同三司光祿大夫文安侯謚曰憲弘榮寵當世而車服卑儉事上盡禮待下以仁訥於言而敏於行上嘗令其宣敕弘至階下不能言退還拜謝云並忘之上曰傳語小辯故非宰臣任也愈稱其質直大業之世委遇彌隆性寬厚篤志於學𨿽職務繁雜書不釋手隋室舊臣始終信任悔吝不及惟弘一人而已有弟曰�好酒而酗嘗因醉射殺弘駕車牛弘來還宅其妻迎謂之曰叔射殺牛矣弘聞之以無所怪問直答云作脯坐定其妻又曰叔忽射殺牛大是異事弘曰已知之矣顏色自若讀書不輟其寬和如此有文集十二卷行於世

髙構按隋書本傳構字孝基北海人也性滑稽多智辯給過人好讀書工吏事弱冠州補主簿仕齊河南王參軍事歷徐州司馬蘭陵平原二郡太守齊滅後周武帝以爲許州司馬髙祖受禪轉冀州司馬甚有能名徵拜比部侍郎尋轉民部時內史侍郎晉平東與兄子長茂爭嫡尙書省不能斷朝臣三議不決構斷而合理上以爲能召入內殿勞之曰我聞尙書郎上應列宿觀卿才識方知古人之言信矣嫡庶者禮教之所重我讀卿判數徧詞理愜當意所不能及賜米百石由是知名尋遷雍州司馬以明斷見稱歲餘轉吏部侍郎號爲稱職復徙雍州司馬坐事左轉盩厔令甚有治名上善之復拜雍州司馬又爲吏部侍郎以公事免煬帝立召令復位時爲吏部者多以不稱職去官惟構最有能名前後典選之官皆出其下時人以構好劇談頗謂輕薄然其內懷方雅特爲吏部尙書牛弘所重後以老病解職弘時典選凡將有所擢用輒遣人就第問其可否河東薛道衡才髙當世每稱構有淸鑑所爲文筆必先以艸呈構而後出之構有所詆訶道衡未嘗不嘆伏大業七年終於家時年七十二所舉杜如誨房元齡等後皆自致公輔論者稱構有知人之鑑開元中昌豆盧實爲黃門侍郎稱爲愼密河東裴術爲右丞多所糾正河內士平原東方舉定皇甫聿道俱爲刑部並執法平允弘農劉士龍淸河房山基爲考功河東裴鏡民爲兵部並稱明幹京兆韋焜爲民曹屢進讜言南陽韓則爲延州長史甚有惠政此等事行遺闕皆有吏幹爲當時所稱

唐

姜晦按唐書姜傳子確確子晦起家蒲州參軍累爲髙陵令治有聲遷長安令人畏愛之開元初擢禦史中丞先是永徽顯慶時禦史不拜宰相�命使四方者廷中揖見後稍屈下至晦獨循舊體謂禦史曰不如故事且奏譴公等由是臺儀復振轉太常少卿時國馬之晦請以詔書市馬六胡州率得馬三十署遊擊將軍詔可閒廏乃稍備除黃門侍郎辭不拜攺兵部滿歲爲吏部侍郎主選曹史嘗請托爲姦前領選者周棘扈藩檢窒內外猶不禁至晦悉除之示無防限然處事精明私相屬諉罪輒得皆以爲神始晦革舊示簡廷議恐必敗旣而贓賕路塞而流品有敍眾乃伏兄�被放晦亦左除中正卿貶春州司馬徙海州刺史卒

韋陟按唐書韋安石傳安石子陟字殷卿與弟斌俱秀敏異常童安石晚有子愛之神龍二年安石爲中書令陟甫十歲授溫王府東閣祭酒朝散大夫風格方整善文辭書有楷法一時知名士皆與遊開元中居喪以父不得志歿乃興斌杜門不出八年親友更往惇曉乃彊調爲洛陽令宋璟見陟嘆曰盛徳遺範盡在是矣累除吏部郎中中書令張九齡引爲舍人與孫逖梁涉並司書命時號得才遷禮部侍郎陟於鑑裁尢長故事取人以一日試爲髙下陟許自通所工先就其能試之已乃程考由是無遺材遷吏部侍郎選人多僞集與正調相冒陟有風采擿辯無不伏者黜正數百員詮綜號爲公平然任威嚴或至詈詰議者訾其峻又自以門品可坐階三公居常貴視僚黨謷然其以道誼合𨿽後進布衣與均禮李林甫惡其名髙恐逼己出爲襄陽太守徙河南采訪使以判官員錫善訊覆支使韋元甫工書奏時號員推韋狀陟皆倚任之俄襲郇國公坐事貶守鍾離義陽後爲河東太守以失職內怏怏乃毀廉隅頗餉謝權幸欲自結天寶十二載入考華淸宮楊國忠忌其才謂拾遺吳豸之曰子能發陟罪乎吾以禦史相處豸之乃劾陟饋遺事國忠又使甥�韋元志左驗陟惶悸賂吉溫求救由是俱得罪陟貶桂嶺尉坐不行徙平樂會安祿山陷洛陽弟斌沒賊國忠欲構陟與賊通密諭守吏令脇陟使憂死州豪傑共說曰昔張說被竄匿陳氏以免今若詔書下誰敢庇公願公乘扁舟遁去事寧乃出不亦美乎陟慨然曰命當爾其敢�刑因謝遣堅臥不出歲餘肅宗卽位起爲吳郡太守使者趣追未至會永王兵起委陟招諭乃授禦史大夫江東節度使與髙適來瑱會安州陟曰今中原未平江淮騷離若不齊盟質信以示四方知我等協心戮力則無以成功乃推瑱爲地主爲載書登壇曰淮西節度使瑱江東節度使陟淮南節度使適�國威命糾合三垂剪除凶慝好惡同之毋有異志有渝此盟墜命亡族罔克生育皇天后土祖宗明神實鑑斯言辭旨慷慨士皆隕泣永王敗帝趣陟赴鳳翔初季廣琛從永王亂非其本謀陟表廣琛爲歷陽太守尉安之至是恐廣琛有後變乃馳往諭詔恩釋其疑而後趣召帝雅聞陟名欲倚以相及是遷延疑有顧望意止除禦史大夫會杜甫論房管詞意迂慢帝令陟與崔光遠顏眞卿按之陟奏甫言𨿽狂不失諫臣體帝由是疏之富平人將軍王去榮殺其縣令帝將宥之陟曰昔漢髙帝約法殺人者死今陛下殺人者生恐非所宜時朝廷尙新羣臣班殿中有相弔哭者帝以陟不任職用顏眞卿代之更拜吏部尙書久之宗人伐墓柏坐不相教貶絲州刺史還授太常卿呂絪入輔薦爲禮部尙書東宮畱守史思明逼伊洛李光�議守河陽陟率東京官屬入關避之詔授吏部尙書令就保永樂以圖收復卒年六十五贈荊州大都督陟早有名而爲林甫國忠擯廢及肅宗擇相自謂必得以後至不用任事者皆新進望風憚之多言其驕倨及入關又不許至京師鬱鬱不得志成疾且卒嘆曰吾道窮於此乎性侈縱喜飾服馬侍兒閹童列左右常數十侔於王宮主第窮治饌羞擇膏腴地藝榖麥以鳥羽擇米每食視庖中所棄其直猶不減萬錢宴公侯家𨿽極水陸曾不下筋常以五采箋爲書記使侍妾主之以裁答受意而已皆有楷法陟惟署名自謂所書陟字若五朵雲時人慕之號郇公五云體然家法修整敕子允就學夜分視之見其勤旦日問安色必怡稍怠則立堂下不與語𨿽家僮數十然應門賓客必允主之永泰元年贈尙書左僕射太常博士程皓議謚忠孝顏眞卿以爲許國養親不兩立不當合二行爲謚主客員外郎歸崇敬亦駁正之右僕射郭英又無學術卒用太常議云

吏部部名臣列傳三

明一

詹同按明外史本傳同字同文初名書婺源人四世祖靑從宋髙宗南渡官殿前統制後脫尺籍齒編氓曰吾子孫當有以文學興者同幼�異受易於甘楚材春秋於劉彭壽二人皆元季名士學由此大進學士虞集見之曰才子也以其弟盤子妻之至正中與茂才異等除郴州學正遇亂家黃州仕陳友諒爲翰林學士承旨兼禦史太祖下武昌召爲國子博士易名同時功臣子弟教習內府諸博士治一經不盡通同淹貫羣籍講易春秋最善應教爲文才思泉湧太祖善之遷考功郎中直起居注諭曰史貴直筆唐太宗命直書建成事以公天下予言行汝當直書俾後世徵實同再拜受旨洪武元年與侍禦史文原吉起居注魏觀等循行天下訪求賢才還進翰林直學士稍遷侍讀學士帝禦下峻禦史中丞劉基曰古者公卿有罪盤水加劍詣請室自裁所以勵廉恥存國體也同侍側取戴記及賈誼疏以進因剴切言之帝嘗謂同聲色之害甚於鴆毒前代率以此敗亡創業垂統之君爲子孫所承式尢不可不謹同因舉成湯不邇聲色垂裕後昆以對其納誨多類此四年進吏部尙書六年爲學士承旨兼吏部尙書同𨿽任吏部國家文章制作之事仍屬裁定爲承旨復與學士樂韶鳳定釋奠先師樂章又上言陛下渡江已來徵討平定之迹禮樂治道之詳𨿽有紀載尙未成書乞編日曆以傳後世帝從之命同與宋濂爲總裁官吳伯宗等爲纂修官逾年大明日曆成自起兵臨濠至洪武六年徵伐次第禮樂刑政羣臣功過四夷朝貢之類共一百卷藏之金匱副在祕書監同等又言日曆祕天府人不得見請訪唐貞觀政要分輯聖政宣示天下帝從之同等乃分四十類自敬天至制蠻夷凡五卷名曰皇明寶訓嗣後凡有政迹史官日記錄之隨類增入焉七年賜�致仕語極褒美後復起承旨卒同以文章結主知應制占對靡弗敏贍帝嘗言文章宜明白顯易通道術達時務無取浮薄同所爲多稱旨而操行特耿介故至老眷注不衰福王時追贈禮部左侍郎謚文憲

陳修按明外史本傳修字伯昂上饒人從平浙東授理官援引律令悉本寬厚盡攺元季苛政擢兵部郎中遷濟南知府濟南屢經兵燹比戶雕殘且多衛將練兵屯田其間修至調劑有方兵民相安流亡復業帝嘉之洪武四年拜吏部尙書六部之設自洪武元年鎭江滕毅首長吏部一切選除考課佐省臺裁定然法制猶未畫一修乃偕侍郎李仁詳考舊典參以時宜按地劇僻爲設官煩簡凡庶司黜陟及課功核實之法皆精心籌畫銓法秩然未幾卒官

滕毅按明外史陳修傳滕毅字仲弘太祖徵吳以儒士見畱徐達幕下尋除起居注命與楊訓文集古無道之君若桀紂秦始皇隋煬帝行事以進曰吾欲觀喪亂之由以爲炯戒耳毅與宋濂等日侍左右甚見寵遇吳元年出爲湖廣按察使尋召還擢居吏部一月攺江西行省參政卒官

李仁按明外史陳修傳李仁唐縣人爲陳友諒招討使王師克武昌來歸以常遇春薦代陶安知黃州府事由給事中擢吏部侍郎修卒仁進尙書謫靑州政最擢戶部侍郎尋致仕

趙好徳按明外史陳修傳趙好徳字秉彜汝陽人由戶部尙書攺官帝嘉其典銓平明嘗召與四輔官坐論治道於內殿命畫史圖像禁中終陜西參政初元末時汝潁兵起好徳謂妻李曰元運將終東南當有眞主欲往從之汝孕生男可名太平他日求我灑泣而別謁太祖金陵歷官有政績遂至六卿長其子長名毅事太祖成祖官亦至工部侍郎兼少詹事

翟善按明外史陳修傳翟善字敬夫洪武中貢入太學授吏部文選司主事歷員外郎二十六年尙書詹徽侍郎傅友文誅命善署部事旋進侍郎署尙書事逾年實授尙書明於經術奏對合帝意帝曰善𨿽年少宇量恢廓他人莫及也欲爲營第於泰興以善不忍奪人自益而止欲除其家戍籍善曰戍卒宜增豈可以臣破例帝益以爲賢坐法當刑父爲陳乞降宣化知縣以終

吳琳按明外史陳修傳吳琳黃岡人太祖下武昌求荊楚名儒以詹同薦召爲國子助教與同並教冑子文采不如同而經術過之吳元年除浙江按察司僉事復入爲起居注命賫幣帛求書於四方洪武四年遷太常卿進兵部尙書典京闈鄕試六年攺吏部尙書又與同疊主部事逾年乞歸帝嘗遣使察之使者潛至旁捨一農人坐小杌起拔稻苗布田貌甚端謹使者前曰此有吳尙書者在否農人斂手對曰琳是也使者以狀聞帝爲嘉嘆

王克己按明外史吳琳傳繼琳爲尙書者王克己壽陽人洪武初以文學徵除戶部主事潔己不緇出納詳愼擢吏部尙書未幾致仕

蹇義按明外史本傳義字宜之巴人初名瑢洪武十八年進士授中書舍人奏事輒稱旨帝問汝蹇叔後乎瑢頓首不敢對帝嘉其篤誠爲更名義手書賜之一考當選特命滿九載朕且用義由是朝夕侍左右小心敬愼未嘗忤色建文帝卽位推太祖意超擢吏部右侍郎是時齊黃等用事外興大師內攺制度義無所建明充位而已國子博士王紳遺書責之義不能答燕師入率先迎附遷左侍郎數月進尙書時方務反建文之政所更易者悉罷之義從容言於帝曰損益貴適時宜前攺者過今必欲盡復者亦過因舉數事陳說本末帝稱善從其言永樂二年兼太子詹事帝有所傳諭太子輒遣義能委曲導意帝與太子俱愛重之七年帝巡北京命輔皇太子監國義熟典故達治體軍國事皆倚辦舊臣見親用者戶部尙書夏原吉與義齊名中外稱曰蹇夏滿九載帝親宴之便殿褒揚甚至數奉命兼理他部事職務塡委處之裕如十七年以父喪歸帝及太子皆遣官賜祭有詔起復十九年三殿災時�廷臣二十六人巡行天下義及給事中馬俊分巡應天諸府問軍民疾苦黜陟文武長吏義以國家多事盡法繩吏將不勝斥太甚者數人餘多寬假條興革數十事奏行之還治部事如故二十年成祖北徵還入間者言怒太子逮義系錦衣衛獄明年得釋仁宗卽位義原吉皆以元老爲中外所信而帝顧念義監國舊勞尢厚倚之首進義少保賜冠服象笏玉帶兼食二祿尋進少傅少師賜銀章一文曰繩愆糾繆已復賜璽書曰曩朕監國卿以先朝舊臣擢兼詹事日侍左右兩京肇建政務方殷卿勞心焦思不卹身家二十餘年夷險一節朕承大統贊襄治理不懈益恭朕篤念不忘玆以己意創制蹇忠貞印賜卿俾藏於家傳之後世知朕君臣共濟艱難相與有成也尋命監修太宗實錄義視原吉尢重厚愼擇郡守考察明恕號爲稱職然不敢專斷每承顧問持兩端使人主自擇楊士奇於帝前詰義曰何過慮義應曰恐鹵莽爲後憂耳帝笑曰二卿言皆是楊榮或詆義帝不直榮義頓首言榮無他卽左右有讒榮者願陛下愼察帝復笑曰吾固弗信也宣宗卽位召義原吉嘉勞之委寄如仁宗時從徵樂安還予甚厚時議棄交址義與原吉力爭而帝方用士奇言二人亦不敢堅執尋命擇使交址者義薦伏伯安口辧原吉士奇俱曰使臣奉命以忠信恃口辧必辱國帝竟罷伯安弗遣義亦弗復言已而從北巡還帝以義原吉士奇榮四人者皆已老賜璽書曰卿等皆祖宗遺老輔朕躬今黃髮危齒不宜復典冗劇傷朝廷優老待賢之禮可輟所務朝夕在朕左右討論至理共寧邦家其專精神審思慮益致嘉謨嘉猷寅亮弼直稱朕意焉明年郭琎代爲尙書理部務復賜義銀章文曰忠厚寬宏尋賜新第於文明門內英宗卽位齋宿得疾遣醫視問所欲言對曰陛下初嗣太寶望敬守祖宗成憲始終不渝耳遂卒年七十三贈太師謚忠定官二子英荃皆尙寶司丞英有詩名歷官太常少卿仍掌司事子霖中書舍人

張紞按明外史本傳紞字昭季富平人洪武中舉明經爲東宮侍書遷通政司左參議試左通政雲南平出爲右參政陛辭帝賦詩二章賜之歷左布政使二十六年入覲治行爲天下第一特令吏部勿考賜璽書曰曩者討平西南命官撫守爾紞實先往於今五年諸蠻聽服誠信相孚克共乃職不待考而朕知其功出天下十二牧上故嘉爾績命爾仍治滇南汝往欽哉紞爲布政使凡十三年朝士董倫王景韓宜可輩遷謫其地紞皆接以禮意或相薦引凡土地貢賦法令條格皆紞所裁定民間喪祭冠婚咸有定制務變其俗滇人遵用之建文帝立召爲吏部尙書詔徵遺逸士集闕下紞所選用皆當其才會修太祖實錄被旨試翰林編纂官奏楊士奇第一士奇由是知名燕師入錄中朝姦臣二十九人紞與焉成祖旣卽位以茹�言宥仍故職無何帝臨朝而嘆咎建文時之攺官制者乃令紞及戶部尙書王鈍解職務月給尙書半俸居京師紞懼自經於吏部後堂妻子相率投池中死紞在吏部值變官制小吏張祖言曰髙皇帝起布衣有天下立法創制規模甚遠今更之未必勝徒滋人口願公力持之紞然其言而不能爭也時添設京衛知事紞卽奏授祖後紞自經死舁屍歸屬吏無敢視者惟祖經紀其喪乃去

毛泰亨按明外史張紞傳時有毛泰亨者建文朝爲吏部侍郎與紞同事紞死泰亨亦死

師逵按明外史本傳逵字九達東阿人少孤事母至孝年十三母疾思藤花菜逵出城南二十餘里求得之及歸夜二鼓道遇虎逵驚呼天虎捨之去持還奉母母疾遂愈洪武中以國子生從禦史馮彬刷捲江西爲彬所劾逮至闕下囚服見帝偉其貌釋之謫禦史臺書案牘家至京自陳母老乞一官以養帝憐之以爲禦史超遷陜西按察使獄囚系千人浹旬盡決遣悉當其罪母憂去官廬墓側不飲酒食肉者三年成祖卽位召爲兵部右侍郎轉吏部右侍郎永樂四年營建北京宮殿遣逵采木湖湘以十萬眾入窮山賈販不通軍夫艱食辟道路召商賈事以辦然頗嚴刻帝念民勞欲罷役逵言民樂趍事遂不罷督之益嚴民不堪多從李法良爲亂後有詔罷采所在存貯散遣役夫逵又言岸髙水急勢不可止宜順流輸之於是左中允周幹劾逵方命虐民請罪之皇太子以帝所特遣置不問八年帝北徵命總督饋餉逵請均量其程設頓置堡更遞轉輸從之逵佐蹇義在吏部二十年人不敢幹以私仁宗嗣位進南京戶部尙書兼掌吏部宣徳二年卒官逵廉不殖生產祿賜皆分宗黨有子八人無以自贍成祖嘗語左右曰六部扈從臣不貪者惟逵而已宣宗亦稱其廉正云

魏驥按明外史本傳驥字仲房蕭山人永樂中以進士副榜授松江訓導常夜分茗粥勞諸生諸生感奮多成就者召修永樂大典書成還任用師逵薦遷太常博士帝謂曰劉履節爲禦史九年髙皇帝方授是官不輕予人也宣徳初遷吏部考功員外郎歷南京太常寺少卿正統三年召試行在吏部左侍郎逾年爲眞畿甸蝗奉詔巡視問民疾苦尋以老辭不允調禮部攺南京吏部十三年滿九載入見乞致仕不允就進尙書英宗北狩驥率諸司條上時務多施行景泰元年年七十七致仕驥居官務大體在太常山川壇獲雙白兔圻內生瑞麥皆卻不進在吏部有進士未終制求考功同官將許之驥持不可法司因旱卹刑有王綱者惡逆當辟或憫其少欲緩之驥曰此婦人之仁天道不時正此故也獄決而雨正統中王振怙籠陵公卿獨嚴重驥呼先生景泰初以請老至京師大學士陳循驥門生也請間曰公𨿽位冢宰未嘗立朝願少待事在循輩而已驥正色曰君爲輔臣當爲天下進賢才不得私一座主退語人曰渠以朝廷事爲一己事安得善終竟致仕去驥端厚祗愼顧勁直好別白君子小人恆曰無是非之心非人也家居憂國及民老而彌篤蕭山故多水患有宋時縣令楊時湖堤遺迹驥倡修螺山石巖畢公諸塘堰捍江潮興湖利鄕人賴之居恆布衣糲食不殖生產事兄教諭騏𨿽耄益恭時戴笠行田間嘗遇錢唐主簿隸訶之答曰蕭山魏驥也主簿倉皇謝慰而遣之成化七年禦史梁昉言臣先任蕭山縣見致仕尙書臣魏驥裏居與里人稠處教子孫孝弟力田增堤浚湖捍禦災患所行動應禮法倡理學勗後進𨿽在林野有補治化驥生平學行醇篤心術正大諳世事瞭國體致仕二十餘年年九十八歲四方仰徳有如卿云百年化育滋此人瑞臣讀前史有以歸老賜祿畢其身者有尊養三老五更者有安車蒲輪召者有賜幾杖者上齒徳也驥齒徳有餘爵在上卿可稱達尊乞下所司酌前代故事施行帝覽奏嘉嘆遣行人存問賜羊酒命有司月給米三石使命未至而驥卒賜祭葬如禮謚文靖其子完以驥遺言詣闕辭營葬乞以其金賑饑民帝憮然曰驥臨終遺命猶恐勞民可謂純臣矣許之蕭山民徳驥不巳詣闕請祀於徳惠祠以配楊時制曰可

黃宗載按明外史本傳宗載一名垕字厚夫丰城人洪武三十年進士授行人奉使四方未嘗受饋遺累遷司正永樂初以薦爲湖廣按察司僉事巨姦宿猾多謫戍銅鼓五開間陰持官吏短長宗載榜數其罪曰不攺必置之法眾莫敢犯徵詣文淵閣修永樂大典書成受賜歸任董造海運巨艦數十艘事辦而民不擾車駕北徵徵兵湖廣使者貪暴失期宗載不舉劾謫楊靑驛驛夫起山東道禦史彈劾不少避巡按交址及歸無私�尙書黃福語人曰吾居此久所接禦史多矣惟宗載知大體丁祖母憂起復攺詹事府丞洪熙元年進行在吏部左侍郎往浙理軍政督采木湖湘英宗初被劾下獄未幾復職遷南京吏部尙書居九年乞休章四上乃許歸數年卒年七十九宗載持廉守正不矯不隨學問文章俱負時望公卿大夫齒徳之盛推宗載云

王直按明外史本傳直字行儉泰和人父伯貞以經術顯洪武十五年聘至京師應詔者五百餘人帝親禦奉天門試之伯貞對第一與論太極復稱旨授試僉事分巡廣東雷州復呂塘廢渠淸鹽法會罷分巡官召還爲戶部主事命尙書趙俊受學以父喪服闋不時起謫居安慶者數年建文初復以薦知瓊州府崖州黎相仇殺以反聞且用兵伯貞捕其首惡數人復於朝兵遂罷瓊田歲常三獲以賦軍軍不時受俟民乏而斂急則因之以要利伯貞爲立期三輸之而獘絕居數年大治流民來歸者萬三千餘口憂歸補肇慶未之官卒直幼而端重家貧力學永樂二年舉進士攺庶吉士帝善其文召入內閣俾屬艸尋授修撰北巡畱侍皇太子已復從帝居北京遷侍讀歷事仁宗宣宗累遷少詹事兼侍讀學士正統初進禮部右侍郎學士如故久之出蒞部事尙書胡悉以部政付直直處之若素習者八年代郭琎爲吏部尙書戶部侍郎柰亨附王振構郎中趙敏詞連直及侍郎曹義趙新�下獄三法司廷鞫論亨斬直等贖徒帝宥直義奪亨新俸帝將親徵也先直率廷臣力諫曰國家備邊最得上策謀臣猛將堅甲利兵星羅棋布且耕且守敵亦不敢深入今宜固封疆申號令堅壁淸野蓄銳以待之彼疲走耳何必親禦六師遠臨塞下以僥幸不可知之勝乎況秋暑未退旱气蘊隆靑艸不丰水泉猶塞士馬之用未充兵凶戰危臣誠未見其可帝不從命直畱守京師王師覆於土木率羣臣請太后立皇太子奉郕王攝國政已勸卽眞以安反側議上皆直爲首而直自以不如於謙每事推下之雍容鎭率而已加太子太保景泰元年進少傅也先使使議和且請還上皇下禮部議未決直率羣臣上言曰太上皇惑細人言輕身一出至於蒙塵陛下宵衣旰食徵天下兵與羣臣兆姓同心僇力期滅此朝食以雪不共戴天之恥乃者天誘其衷也先有悔心之萌而來求成於我請還乘輿此轉禍爲福之機也望陛下俯從其請遣使往報因察其誠僞而撫納之奉太上皇以歸少慰祖宗之心陛下天位已定太上皇還不復蒞天下事陛下第崇奉之則天倫厚而天眷益隆誠古今盛事也帝曰卿等言良然但前後使者五輩往終不得要領今復遣使設彼假送駕爲名來犯京師豈不爲蒼生患賊詐難信其更議之已而阿剌使復至胡等復以爲言於是帝禦文華殿門召諸大臣及言官諭以宜絕狀直對曰必遣使毋貽後悔帝不悅於謙前爲解帝意釋乃曲聽之羣臣旣退太監興安匍匐出呼曰若等固欲遣使有文天祥富弼其人乎直大言曰廷臣惟天子使旣食其祿敢辭難乎言之再聲色愈厲安語塞乃議遣使命李實羅綺往旣行而瓦剌可汗使復來直等固請乃遣楊善等報之比實還以也先使至直與實語具知也先欲和上疏請更遣使賫禮幣往迎上皇不許復上疏曰臣等與李實語具得彼中情事其所需衣物資斧者上皇言也而奉迎車駕也先意也昨者脫脫不花及阿剌知院來皆有報使今也先使以迎請爲辭乃不遣使與偕是疑敵而召兵也遣使與和迎上皇便又不許已而實自言於帝帝第報也先書就令楊善迎歸而已直等復上言今北使已發願本上皇之心順臣民之願因彼悔心遣使往報以圖迎復此不待計而決者也不然眾志難犯違天不祥彼將執爲兵端邊事益棘京師亦不得髙枕臥矣帝乃命羣臣擇使直與寧陽侯陳懋等請仍遣實報曰俟善歸議之已而善竟奉上皇還二年也先遣使入貢且請答使直屢疏言邊備未修芻糧未積瘡痍未復宜如其請遣使往以觀虛實開導其善不許無何也先遣騎入塞以報使爲辭直與羣臣復請之卒不許直等乃上疏言陛下銳意治兵爲戰守計眞大有爲之主然使命不通難保其不爲寇宜�沿邊守臣發兵遊僥有警則入保無事則力耕陛下於幾務之暇時召京營總督總兵詢以方略誠接而禮貌之信賞罰以持其後斯戰守可言也帝曰善中書舍人何觀劾直等在先朝阿附權姦今老猾不宜置左右帝怒下觀獄杖而貶之其明年帝欲易太子未發會思明土知府黃以爲請帝喜下禮部議胡唯唯文武諸臣議者九十一人當署名直有難色陳循濡筆彊之乃署竟易皇太子直進兼太子太師賜金幣加等頓足嘆曰此何等大事乃爲一蠻酋所壞吾輩愧死矣景帝疾亟直等會諸大臣臺諫請復立沂王爲皇太子推大學士商輅艸疏未上而石亨徐有貞等奪門迎上皇復位殺王文等疏艸畱姚夔所嘗出以示郎中陸昶嘆曰是疏不及進天也直遂乞休賜璽書金綺楮幣給驛歸直爲人方面修髯儀觀甚偉性嚴重不苟言笑及與人交恂恂如也在翰林二十餘年稽古代言編纂記注之事多出其手與金溪王英齊名人稱二王以居地目直曰東王英曰西王爲侍郎次當入閣楊士奇不欲也及長吏部益廉愼時初罷廷臣薦舉方面大吏專屬吏部直委任曹郎嚴抑奔競凡禦史巡方歸者必令具所屬賢否以備選擢稱得人其子爲南國子博士考績至部文選郎欲畱侍直直不可曰是亂法自我始也朝廷以直老命何文淵爲尙書佐之文淵去又命王翺部遂有二尙書直爲尙書十四年年益髙名徳日益重帝優禮之免其常朝比家居嘗從諸佃僕耕蒔擊鼓歌唱諸子孫更疊舉觴上壽直嘆曰曩者西楊抑我令不得共事然使我在閣今上復辟當不免遼陽之行安得與汝曹爲樂哉天順六年卒年八十四贈太保謚文端仕至翰林檢討亦以學行稱曾孫思自有傳

崔恭按明外史本傳恭字克讓廣宗人正統元年進士除戶部主事督餉延綏有能聲以楊溥薦擢萊州知府內地輸遼東布悉貯郡庫歲久朽敝守者多破家恭別構屋三十楹貯之請約計歲輸外余以充本府軍餉遂放遣守者八百人也先犯京師遣民兵數千入援廷議城臨淸檄發役夫恭以方春民乏食請俟秋成居府六年萊人以比漢楊震景泰中超遷湖廣右布政使諸司供給率取之民恭與僚佐約悉罷之公安監利流民擅相殺恭下令願附籍者聽否則迨秋遣歸眾遂定尋遷江西左布政使司有廣濟庫官吏幹沒五十萬恭白於巡撫韓雍典守者咸獲罪定均徭法酌輕重十年一役遂爲定例寧王奠培不法恭劾之削其護衛王稍戢天順二年遷右副都禦史代李秉巡撫蘇松諸府按部進耆老各言利病爲興革與都督徐恭浚儀眞漕河又浚常鎭河避江險已大治吳淞江起昆山夏界口至上海白鶴江又自白鶴江至嘉定卞家渡迄莊家涇凡浚萬四千二百餘丈又浚曹家港蒲匯塘新涇諸水民賴其利目曹家港爲都堂浦初周忱奏定耗羨則例李秉攺定以賦輕重遞盈縮其例甚平而難於稽算吏不勝煩擾恭乃罷去悉如忱舊吏部缺右侍郎李賢王翺舉恭遂召用置勸懲簿有聞皆識之翺甚倚恭轉左父憂起復成化五年尙書李秉罷商輅欲用姚夔彭時欲用王槪而北人居言路者謂時實逐秉喧謗於朝時稱病不出侍讀尹直以時槪皆己鄕人恐因此得罪急言於輅以恭代秉爲尙書五月以母喪歸喪畢起南京吏部劾罷諸司不職者數人尋奉�參贊機務居三年致仕又二年卒贈太子少保謚莊敏

陳俊按明外史本傳俊字時英莆田人舉鄕試第一登正統十三年進士除戶部主事督天津諸衛軍采艸奏減新增額三十五萬束豪猾侵蘇松攺折銀七十餘萬兩俊往督不數月畢輸尙書金以爲能俾典諸曹章奏歷郎中天順五年兩廣用兵俊督餉時州縣殘破帑藏殫虛弛鹽商越境令引加米二斗軍興賴以無乏母喪不聽歸蠻平始還初俊爲主事奔父喪賻者皆卻之至是文武將吏醵金賻亦不納成化初擢南京太常少卿四年召拜戶部右侍郎俊練習錢谷四方災傷邊鎭急芻餉奏請沓至裁決咸當尙書楊鼎深倚之京師大饑先後發太倉粟八十萬石平糶石值六錢豪猾乘時射利俊請糴以升斗爲率過一石勿與饑民獲濟尋議用兵河套�俊赴河南山陜會巡撫諸臣畫芻餉發帑金二十萬助之俊以邊庾空竭歲又不登而楡林道險遠轉輸難乃發金於內地市易修西安韓城同官徑道以利飛挽還朝進俸一級歷吏部左右侍郎三品九載滿拜南京尙書尋攺兵部參贊機務先是參贊之任不專屬兵部自薛遠後繼以俊遂爲定制久之就攺吏部二十一年星變率九卿陳時獘二十事皆極痛切帝多采納而權幸所不便者終格不行明年乞致仕詔加太子少保賜馳驛傳還卒謚康懿

王翺按明外史本傳翺字九臯鹽山人永樂十三年初試貢士於北京帝思得北士用之而北人登第率後翺兩試皆上第大喜特召賜食攺庶吉士授大理左寺正左遷行人宣徳元年以楊士奇薦擢禦史時官吏有罪不問重輕許運磚還職翺請贓吏坐死但許贖罪不得復官帝從之巡按四川松潘蠻竊發都督陳懷駐成都相去八百餘里不能制翺奏移懷松潘而州縣及土司�設社學以興教化英宗嗣位廷議遣文武大臣出鎭守擢翺右僉都禦史偕都督武興鎭江西懲貪抑姦吏民畏愛正統二年召還院處州賊流廣信命翺往捕盡俘以還松潘國師商巴與都指揮趙諒有隙諒誘執巴掠其財與同官趙得誣以叛其弟小商巴怒聚眾剽掠得請濟師命翺及都督李安軍二萬徵之而巡按禦史白其枉詔審機進止翺至出商巴於獄遣人招其弟因撫定其餘黨而劾誅諒戍得復商巴國師松潘遂平六年代陳鎰鎭陜西遼東將屢失機詔翺往督軍務翺以軍令久弛寇至不力戰因諸將庭謁責以失律罪命左右曳出斬之皆惶恐叩頭願效死贖翺乃躬行邊自山海關抵開原繕城垣浚溝塹五里爲堡十里爲屯使烽燧相接練將士室鰥寡軍民大悅又以邊塞孤遠軍餉匱緣俗立法令有罪得收贖指揮孫璟鞭殺戍卒其妻女哭之亦死他卒訴璟殺一家三人翺曰卒死法妻死夫女死父非殺也命璟償其家葬薶費璟感激後參將遼東追敵三百里事李秉爲名將九載滿進右副都禦史與總兵曹義等出塞擊兀良哈擒斬百餘人獲畜產四千六百進右都禦史諸將破敵廣平山進左脫脫不花大舉犯廣寧殺掠萬三千餘人會乘輿北狩方用兵止停俸半載景泰三年召還掌院事易儲加太子太保潯梧猺亂總兵董興武毅推委不任事於謙請以翁信陳旺易之而特遣一大臣督軍務乃以命翺兩廣有總督自翺始翺至鎭將吏詟服推誠撫諭猺人向化部內無事明年入爲吏部尙書初何文淵協王直掌銓多私爲言官攻去翺代一循成憲天順攺元加宮保直致仕翺始專部事石亨欲去翺翺乞致仕已得請李賢力爭乃畱及賢爲亨所逐亦以翺言畱兩人相得歡甚帝每用人必咨賢賢以推翺以是翺得行其志帝眷翺厚時召對便殿稱先生不名而翺年幾八十多忘嘗令郎談倫隨入帝問故翺頓首曰臣老矣所聆聖諭恐遺�令此郎代識之其人誠謹可信也帝喜吏部主事曹恂已遷江西參議遇疾復入都翺以聞命以主事回籍恂怒伺翺入朝捽翺胸摑其面大聲詬詈事聞下詔獄翺具言恂實病得斥歸時服其量五年加太子少保憲宗立進太子太保雨雪免朝參屢疏乞歸輒慰畱數遣醫視疾疾甚乃許致仕未出都卒年八十有四贈太保謚忠肅翺在銓部謝絕請謁公餘恆宿直廬非歲時朔望謁先祠未嘗歸私第論薦不使人知曰吏部豈快恩怨地耶自奉儉素景帝知其貧爲治第鹽山孫以蔭入太學不使應舉曰勿妨寒士路�賈傑官近畿翺夫人數迎女傑恚曰若翁典銓移我官京師反手爾何往來不憚煩也夫人聞之乘間請翺翺怒推案擊夫人傷面其自遼東還朝也中官同事者重翺贐明珠數顆翺固辭其人曰此先朝賜也公得毋以贓郤我乎不得已納而藏焉中官死召其從子還之爲都禦史時夫人爲娶一妾逾半歲語翺翺怒曰汝何破我家法卽日具金幣返之妾終不嫁曰豈有大臣妾嫁他人者翺卒妾往奔喪其子養之終身李賢嘗語人曰臯陶言九徳王公有其五亂而敬擾而毅簡而廉剛而塞彊而義也然性頗執嘗有詔舉賢良方正經明行修及山林隱逸士至者率下部試翺黜落百不取一二性不喜南士英宗嘗言北人文雅不及南人顧質直雄偉緩急當得力翺由是益多引北人晚年徇中官郭聰囑爲都禦史李秉所劾翺自引伏蓋不無小損云子孫世官錦衣千戶

李秉按明外史本傳秉字執中曹縣人少孤力學舉正統元年進士授延平推官沙縣豪誣良民爲盜而淫其室秉捕抵罪豪誣秉坐下獄副使侯輒論豪如法由是知名徵入都察院理刑將授禦史都禦史王文薦爲本院經歷攺戶部主事宣府屯田爲豪占秉往視歸田於軍而請罷科率邊人賴之兩淮鹽課獘覺逮系數百人秉往核疑印有詐搜得僞印逮者得白景帝立進郎中景泰二年宣府督餉侍郎劉璉病命秉往佐之至則發璉侵牟狀卽擢秉右僉都禦史代璉兼參贊軍務宣府數遭寇軍民牛具悉被掠朝廷遣官市牛萬五千分給屯卒人予市谷種直璉盡以京軍出守者一不及屯卒顧停其月餉徵屯糧甚急秉盡反璉政厚卹屯軍發帑市牛種士卒自城守外悉令屯作凡使者至及宦官鎭守供億科斂者皆奏罷之以官錢給費故事軍有家者月餉一石無者減十四軍妻死𨿽有父母兄弟槪以無家論秉力言其非請優給之帝方加意邊軍覽宣府億萬庫所上財物數悉命秉給諸軍軍愈感悅三年冬命兼理巡撫事頃之又命提督軍務秉益盡心邊計不卹嫌怨都指揮楊文楊鑑都督江福貪縱劾罪之守獨石內官弓勝田獵擾民請徵還又劾總兵官紀廣副總兵楊能罪廣訐秉自解帝召秉還而言官交章言秉不當去乃復命科道二人往廉之卒畱秉先是寇亂邊地民悉流移內郡秉廣行招徠奏給月廩瘞土木鷂兒嶺暴骸萬五千乞推行於諸塞軍爲寇殺掠家無依者官爲養贍或資遣還鄕所條奏百十章帝及大臣知其賢朝奏夕下獘政悉釐諜報寇牧近邊廷議遣楊俊會宣府兵剿之秉曰塞外故諸部牧地非犯邊也掩殺幸功非臣敢聞乃止諸部質所掠男婦求易米朝議成丁予一石幼者半之諸部槪乞一石鎭將不可秉曰是重粟而輕人也如其言予之而自請專擅罪帝以秉爲識體都督過興代紀廣令每所出滑車三兩諸城門積磚五千寇至則磚塞門車綆人上秉論興恇怯詔切責之巡按賈恪奏秉興不協秉亦訐恪縱傲勘至置秉不問召恪還論罪天順初罷巡撫官攺督江南糧儲初陳泰爲巡撫以蘇松賦額不均令民田五升者倍徵官田重者無增耗賦均而額不虧秉至一守其法秉之巡撫宣府也巡按張鵬以事相忤至是鵬與禦史楊瑄俱言事得罪戍嶺表梏甚嚴過南畿秉聞之出迎急問兩禦史舟安在見兩人持之哭錦衣林千戶者監行爲感動釋兩人梏安行至戍所無恙坐舉知府違例被逮帝念秉過微令復任請滸墅關稅悉徵米備荒內官金保監淮安倉秉發其科索罪禦史李周等左遷秉疏救之帝怒將議罪會廷議復設巡撫大臣薦秉才遂命撫大同而都指揮孫英先以罪貶秩還衛總兵李文妄引詔書令復職秉至卽斥之裨將徐旺領騎卒操練秉以旺不勝任解其官謗議紛起會天城守備中官陳例久病秉請易以羅付帝遂責秉專擅徵下詔獄指揮門達並以前舉知府救禦史及斥孫英等爲秉罪法司希旨斥爲民居三年用閣臣薦起故官�南京都察院憲宗立進右副都禦史復撫宣府甫數月召拜左都禦史成化攺元掌大計黜罷貪殘倍於其舊明年秋命秉自遼東抵大同整飭邊備至卽劾鎭守中官李良總兵官武安侯鄭宏失律罪出都指揮裴顯於獄及舉指揮崔勝傅海等擊敵鳳凰山軍稍卻秉欲斬指揮徐英英躍馬前眾遂爭上山走敵捷聞璽書嘉勞秉遂往巡宣府大同更將帥申軍令而還未幾命爲總督數破敵帝勞以羊酒賜麒麟服加太子少保吏部尙書王翺致仕廷推代者帝畱待秉至是擢任之銳意澄仕路監生需次八千餘人請分別考核黜庸劣數百人咸怨秉左侍郎崔恭以久次當得尙書而秉得之右侍郎尹旻嘗學於秉秉初屈意從兩人旣而不聽兩人言兩人亦頗秉侍讀彭華者大學士時從弟也與中貴數千秉秉不聽胥怨秉禦史戴用請兩京堂上官及方面正佐如正統間例會廷臣保舉帝納其言且令兩京四品以上吏部具缺取上裁禦史劉璧吳遠馮徽爭之請仍歸吏部語頗侵內閣帝怒方詰責言者會朝覲考察斥退者眾又多大臣鄕故眾怨交集而大理卿王槪亦欲去秉代其位乃與華謀嗾同鄕給事中蕭彥莊劾秉言秉子爲令不職不能黜而私布政丘陵孫遇參政張穆僉事李齡陰結年深禦史助己並羅織其十二罪帝怒下廷議恭旻助彥莊言吾兩人諫之不聽刑部尙書陸瑜等遂奏秉衒直沽名顚倒銓政乃落秉太子少保致仕罷陵等四人官而命彥莊指秉所結禦史久之不能對則以璧等三人名上遂俱下詔獄出之外陵等實良吏有名以讒黜眾議不平陵尢不服連章訐彥莊廷訊陵詞直帝惡彥莊誣罔謫大寧驛丞方秉被劾勢洶洶且逮秉秉謂人曰爲我謝彭先生秉罪惟上所命第毋令入獄入則秉必不出恐傷國體因具疏引咎略不自辧時天下舉子方會試集都下奮罵曰李公天下正人爲姦邪所誣若罪李公願罷我等試以贖及見帝薄責秉乃已秉行官屬餞送皆欷歔有泣下者秉慷慨揖諸人立登車去秉去恭遂爲尙書秉誠心直道夷險一節與王竑�負重望林居二十年中外薦疏十餘上竟不起弘治初卒贈太子太保謚襄敏

吏部部名臣列傳四

明二

耿裕按明外史本傳裕字好問尙書九疇子也景泰五年進士攺庶吉士授戶科給事中轉工科天順初以九疇爲右都禦史攺裕檢討九疇坐劾石亨貶裕亦謫泗州判官終父喪補定州成化初召復檢討進修撰歷國子司業祭酒侯伯年幼者皆肄業監中裕采古諸侯貴戚言行可法者爲書授之帝聞而稱善歷吏部左右侍郎坐尙書尹旻累停俸者再己代旻爲尙書大學士萬安與裕不協而李孜省私其同鄕李裕欲使代裕相與謀中之坐以事調侍郎黎淳南京而奪裕俸言官復交劾宥之裕入謝旣出帝怒曰吾再寬裕罪宜申謝今一謝以奪俸故意鞅鞅耶孜省等因而傾之遂調南京禮部逾年孝宗嗣位轉南京兵部參贊機務弘治攺元召拜禮部尙書時公私侈靡耗費日廣裕隨事救正或因災異條上時事或申理言官先後陳言甚眾大要歸於節儉給事中鄭宗仁疏節光祿供應裕等請納其奏巡視光祿禦史田奫以供費不足累行戶請借太倉銀償之裕等言疑有侵盜獘請�所司禁防帝皆從之南京守備中官請增奉先殿日供品物裕等不可帝方踐阼斥番僧還本土止畱乳奴班丹等十五人其後多潛匿京師轉相招引齋醮復興言官以爲言裕等因力請驅斥帝乃畱百八十二人余悉逐之禮部公廨火裕及侍郎倪嶽周經等請罪被劾下獄已釋之停其俸初撒馬兒罕及土魯番皆貢獅子甘肅鎭守太監傅徳先圖形以進巡按禦史陳瑤請卻之裕等乞從瑤請而治徳違詔罪帝不從後番使再至畱京師頻有宣召裕等言番人不道因朝貢許其自新彼復潛稱可汗興兵犯順陛下優假其使適遇倔彊之時彼將謂天朝畏之益長桀驁且番人狡黠不宜令出入內廷獅子野獸無足珍異帝卽違其使還尋代王恕爲吏部尙書加太子太保禦用監匠人李綸等以內降得官裕言先有詔文官不由臣部推舉傳乞除授者參送法司按治今除用綸等不信前詔不可給事中呂獻等皆論奏裕亦再疏爭終不聽裕爲人坦夷諒直諳習朝章秉銓數年無愛憎亦不徇毀譽銓政稱平自奉淡泊兩世貴盛而家業蕭然父子並以名徳稱卒年六十七贈太保謚文恪

倪嶽按明外史本傳嶽字舜咨上元人父謙奉命祀北嶽母夢緋衣神入室生嶽遂以爲名謙終南京禮部尙書謚文僖嶽天順八年進士攺庶吉士授編修成化中進侍讀充經筵講官久之進侍讀學士直講東宮二十二年擢禮部右侍郎仍直經筵弘治初攺左侍郎嶽好學文章敏捷博綜經世之務尙書耿裕方正持大體至禮文制度率待嶽而決六年裕攺吏部嶽遂代爲尙書詔召國師領占竹於四川嶽力諫帝不從給事中夏昂禦史張禎等爭之言者不已事竟寢時營造諸王府規制宏麗大逾永樂宣徳之舊嶽請頒成式又以四方所報異禮部於歲終類奏率爲具文乃詳次其月日博引經史徵應勸帝勤講學開言路寬賦役愼刑罰黜姦貪進忠直汰冗員停齋醮省營造止濫賞帝頗采納焉左侍郎徐瓊者與後家有連謀代嶽九年南京吏部缺尙書廷推瓊詔加嶽太子太保往任之而瓊果代嶽尋攺嶽南京兵部參贊機務還代屠滽爲吏部尙書嶽在禮部曁往南京入吏部前後陳請百餘事軍國獘政剔抉無遺疏出人多傳錄之嶽貌魁岸有文武才善斷大事盈廷聚議往往決以片言旣秉銓請寄不得行同列中最推遜馬文升然論事亦不肯苟同也天下方想望其風采逾年遽卒年五十八詔贈少保謚文毅明世父子官翰林俱得謚文自嶽始嶽疏議甚多論西北用兵害尢切其略云近歲毛裏孩阿羅忽孛羅出癿思加蘭大爲邊患蓋緣河套之中水艸甘肥易於屯牧故賊頻據彼地擁眾入掠諸將怯懦率嬰城自守苟或遇敵輒至挫�旣莫敢折其前鋒又不能邀其歸路敵進獲重利退無後憂致兵鋒不靖邊患靡寧命將䢐徵四年三舉絕無寸功或髙臥而歸或安行以返析圭擔爵優遊朝行輦帛輿金充牣私室且軍旅一動輒報捷音賜予濫施官秩輕授甚至妄殺平民謬稱首級未嘗致其敗北輒以奔遁爲辭及考功籍所載賞格所加非私家子弟卽權門�養而什伍之卒轉餉之民則委骨荒塵膏血野艸天怒人怨禍機日深非細故也京營素號冗怯畱鎭京師猶恐未壯根本顧乃輕於出禦用天威臨陣輒奔反隳邊軍之功爲敵人所侮且延綏邊也去京師遠宣府大同亦邊也去京師近彼有門庭之諭此無陛之嚴可乎頃兵部建議令宣府出兵五千大同出兵一萬並力以援延綏而不慮其相去旣遠往返不逮人心苦於轉移馬力疲於奔軼夫聲東擊西者賊寇之姦態也搗虛批亢者兵家之長策也精銳旣盡乎西老弱乃畱於北萬一北或有警而西未可離首尾衡決遠近坐困其可爲得計哉至於延綏士馬屯集糧糗不貲乃以山西河南之民任飛芻轉粟之役徒步千里夫運而妻供父挽而子荷道路愁怨井落空虛幸而得至束芻百錢斗粟倍直不幸遇賊身且獘矣他尙何云輸將不足則有輕賫輕賫不足又有預徵水旱不可先知丰歉未能逆卜徵如何其可預也甚不得已令民輸芻粟補官然媚權貴私親故者或出空牒以授倉庾無升合之入至若輸粟給鹽則豪右請托率占虛名鬻之而商賈費且倍蓰官爵日輕鹽法日沮而邊儲之不充如故也又朝廷出帑藏給邊歲爲銀數十萬山西河南輸輕賫於邊者歲亦不下數十萬銀日積而多則銀益賤粟日散而少則粟益貴而不知者遂於養兵之中寓養狙之術或以茶鹽或以銀布名爲準折糧價實則侵�軍需故朝廷有糜廩之虞軍士無果腹之樂至兵馬所經例須應付居平人日米一斗馬日芻一束追逐一日之間或一二堡或三四城豈能俱給哉而典守者巧爲竊攘之謀凡所經歷悉有開支罔上行私莫此爲甚及訪禦敵之策則又論議紛紛有謂復受降之故險守東勝之舊城使聲援交接犄角易制然欲復城河北卽須塞外屯兵出孤遠之軍涉荒漠之地輜重爲累饋餉惟艱彼或抄掠於前躡襲於後曠日持久軍食乏絕進不得城退不得歸一敗而聲威大損矣又有謂統十萬之眾裹半月之糧奮揚武威掃蕩窟穴使河套一空事非不善也然帝王之兵以全取勝孫吳之法以逸待勞今欲鼓勇前行窮搜遠擊乘危履險覬萬一之幸贏糧遠隨則重不及事提兵深入則孤不可援且其間地方千里無城郭之居委積之守彼或往來遷徙罷我馳驅我則情見勢屈爲敵所困旣失坐勝之機必蹈覆沒之轍其最無策者又欲棄延綏勿守使兵民息肩不知一民尺土皆受之祖宗不可忽也向失東勝故今日之害萃於延綏而關陜震動今棄延綏則他日之害鍾於關陜而京師震驚賊愈近而禍愈大矣因陳重將權增城堡廣斥堠募民壯去客兵明賞罰嚴間諜實屯田復邊漕數事時兵部方主用兵不能盡用也

李裕按明外史本傳裕字資徳丰城人景泰五年進士授禦史天顯中巡按陜西上安邊八事石彪濫報首功詔裕核實其從父亨以書抵裕焚其書以實聞亨亦旋敗由是有彊直聲都禦史寇深遇僚屬嚴惟裕不爲屈以才擢山東按察使重囚二百餘人或經十餘年未判裕旬月間決遣殆盡大峴山賊寨七十餘裕捕戮其魁縱脇從除其逋負亂遂平成化初遷陜西左布政使俄入爲順天府尹政聲大著進右副都禦史總督漕運兼巡撫江北諸府浚白塔孟瀆二河以便漕張秋南旺及淮安西湖舊編木捍衝激勞費無已裕與郎中楊恭等謀易以石遂爲永利淮鳳方饑而太僕徵預備馬二萬匹裕論罷之在淮六歲每歲入計事陳利病多施行父憂歸服除畱佐院事十九年代戴縉爲右都禦史縉憲紀不立裕欲振之禦史有過或遭箠撻由是得謗汪直敗偕副都禦史屠滽請雪諸忤直得罪者帝不悅奪俸又坐累調南京都察院考績赴都畱爲工部尙書初吏部尙書尹旻罷耿裕代之以持正不爲萬安所喜而李孜省方貴幸用事欲引鄕人乃協謀去耿裕以裕代之裕本廉介負時望以孜省故名頗損其銓敍亦平故事考察目有四曰老疾曰罷軟曰貪酷曰不謹裕言人材質不同偏執類酷遲鈍類軟乞立才力不及一途以寓愛惜人才意帝善之遂著爲令孝宗立言官交章劾裕進由孜省裕不平爲辯誣錄連疏乞休去正徳中卒年八十八

王恕按明外史本傳恕字宗貫三原人正統十三年進士選庶吉士出爲大理左評事進左寺副嘗條刑罰之不中者六事皆議行之遷揚州知府發粟賑饑不待報作資政書院大興文教天順四年以治行最超遷江西右布政使平嶺寇�州憲宗嗣位詔大臣嚴核天下方面官乃黜河南左布政使侯臣等十三人而以恕代臣成化初南陽荊襄流民嘯聚爲亂擢恕右副都禦史撫治之會丁母憂詔奔喪兩月卽起視事恕辭不許與尙書白圭共平大盜劉通復討破其黨石龍嚴束所部毋濫殺流民復業移撫河南錄功進左副都禦史稍遷刑部右侍郎父憂服除以原官總督河道浚髙郵邵伯諸湖修雷公上下句城陳公四塘水閘因災變請講求弭災策帝爲賜山東租一年畿輔亦多減免旋攺南京戶部左侍郎十二年大學士商輅等以雲南遠在萬里西控諸夷南接交人而鎭守中官錢能貪恣甚議遣大臣有威望者爲巡撫鎭壓之乃攺恕左副都禦史以行就進右都禦史初能遣指揮郭景奏事京師言安南捕盜兵有越入雲南境者宜遣使賫�戒約之帝卽以命景能因以玉帶寶蟒衣珍奇諸物遺其王黎灝舊制使安南必由廣西而景直自雲南往灝大駭已見能所遺物則又喜報以生金通犀象齒及諸奇異物甚厚因遣將率兵送景還欲遂通雲南道景懼後禍紿請先白守關者因脫歸揚言安南寇至關吏戒嚴邊民洶洶欲走避黔國公沐曁連遣人諭其帥兵始返而諸臣畏能匿不奏能又頻遣景及指揮盧安蘇本等交通幹崖孟密諸土官納其金寶無算恕皆廉得之遣騎執景景懼自殺系安等獄沒其貲貨劾能私通外國罪當死詔遣刑部郎中潘蕃往按之能又以其間驛進黃鸚鵡恕請禁絕因盡發能貪暴狀且言昔交址以鎭守非人致一方陷沒今日之事殆又甚焉陛下何惜一能不以安邊僥能大懼急屬貴近請召恕還而是時商輅項忠諸正人方以忤汪直罷遂攺恕掌南京都察院參贊守備機務能事立解已蕃勘上得實竟置能不問但抵安等罪恕居雲南僅九月威行僥外黔國以下咸惕息奉令疏凡二十上直聲動天下當是時安南納江西叛人王姓者爲謀主潛遣諜入臨安市銅鑄兵器欲伺間襲雲南微恕事且不測還南京數月遷兵部尙書參贊如故考選官屬嚴拒請托同事者咸不悅而錢能歸屢譖恕於帝帝亦銜恕數直言遂命兼右副都禦史巡撫江南舊制應天鎭江太平寧國廣徳官田徵半租民田全免其後民田率歸豪右而官田累貧民恕乃量減官田耗稍增之民田常州時有羨米乃奏以六萬石補夏稅又補他府戶口鹽鈔六百萬貫公私便焉所部水災奏免秋糧六十餘萬石周行賑貸全活二百餘萬口江南歲輸白糧民多至破產而光祿槪以給庖人賤工又中官暴橫四方輸上供物監收者率要羨入織造繒彩采花卉禽鳥者絡繹道路恕先後論列皆不納妖人王臣夤緣授錦衣千戶隨中官王敬南行采藥物珍玩所至騷然長吏多被辱勒蘇州諸生寫妖書諸生王順等不勝憤率眾擊之敬臣皆走匿毆其從者敬遂奏諸生抗命恕亟疏言當此凶歲宜遣使賑濟顧乃橫索玩好昔唐太宗諷梁州獻名鷹明皇令益州織半臂褙子進琵琶桿撥鏤牙合子諸物李大亮蘇頲不奉詔臣𨿽無似有慕斯人因盡列敬等罪狀敬亦誣奏恕並及常州知府孫仁仁被逮仁新淦人由進士歷知府爲人方峻敬至不爲禮以是見忤恕抗章救又再劾敬帝不得已召敬還敬宿畱徐州恕復劾之會中官尙銘亦發敬姦狀乃下敬等獄並其黨十九人皆謫戍而棄臣市傳首南京仁亦得釋歸後積官至巡撫寧夏右副都禦史二十年復攺恕南京兵部尙書時錢能亦守備南京語人曰王公天人也吾敬事而已恕亦坦懷待之能卒斂戢林俊之下獄也恕言天地止一壇祖宗止一廟而佛至千餘寺一寺立而移民居且數百家費內帑且數十萬此舛也俊言當不宜罪帝得疏不懌恕益侃侃論列無少避先後應詔陳言者二十一建白者三十九皆力阻權幸天下傾心慕之遇朝事有不可必曰王公胡不言也則又曰公疏且至矣已恕疏果至時爲謠曰兩京十二部獨有一王恕於是貴近皆側目帝亦頗厭苦之二十二年起用傳奉官恕諫尢切帝愈不懌恕先加太子少保會南京兵部侍郎馬顯乞罷忽附批落恕宮保致仕朝野大駭恕數爲巡撫歷侍郎至尙書皆在畱都以好直言終不得立朝旣歸名益髙臺省推薦無虛月孝宗卽位始用廷臣薦召入爲吏部尙書尋加太子少保先是中外劾內閣劉吉者必薦恕吉以是大恚凡恕所推舉必陰撓之弘治元年閏正月言官劾兩廣總督宋旻漕運總督丘鼐陜西山西山東遼東巡撫賈奭左鈺吳節劉潺兩京府尹吳�於冕及布政使夏寅周瑛盧雍秦夔等三十七人宜降黜中多素有時望者吉徑取中旨允之章不下吏部恕以不得其職拜疏乞去不許陜西缺巡撫恕推河南布政使蕭禎詔別推恕執奏曰陛下不以臣不肖任臣銓部倘所舉不效臣罪也今陛下安知禎不才而拒之是必左右近臣意有所屬臣不能承望風指以固祿位且陛下旣以禎爲不可用是臣不可用也願乞駭骨帝乃卒用禎時言官多稱恕賢且老不當任劇職宜置內閣參大政最後南京禦史吳泰等復言之帝曰朕用蹇義王直故事官恕吏部有謀議未嘗不聽何必內閣也恕嘗侍經筵見帝困熱暑請依故事大寒暑暫停仍進講義於宮中進士董傑禦史湯鼐給事中韓重等遂交章論駁恕待罪請解職優詔不許恕上言臣蒙國厚恩日夕思報外人見陛下任臣過重遂望臣太深欲臣盡取朝政更張之如宋司馬光故事無論臣才遠不及光卽今亦豈元佑時且六卿分職各有攸司臣豈敢越而謀之但傑等責臣良是臣無所逃罪惟乞放還帝復優詔勉畱之恕感激眷遇益以身任國事方以疾在告聞帝頗擢用宦官至有賜蟒衣給莊田者具疏切諫中官黃順請起復匠官潘俊等供役恕言不可以小人壞重典再執奏竟報許劉吉旣憾恕吉所陷言官周紘張昺湯鼐姜綰等恕又抗章力救吉以是益恨乃合私人魏璋等共排之恕先後推用羅明熊懷彊珍陳壽丘鼐白思明等咸諷璋等糾駁恕知志不得行連章求去帝輒慰畱且以其老特免午朝遇大風雨雪早朝亦免徽王見沛乞歸徳州田已得旨恕言王國懿親不當爭尺寸地使小民失業帝婉辭報焉盧溝橋成中官李興乞進文思院副使潘俊等官恕言營造常職安得錄功前此未聞成化季始有之陛下初政已革汰柰何復行帝納其言乃止已修京城河橋帝復從興請將有除授恕執奏帝不從竟授四人官許五人冠帶恕爭曰臣職掌銓選義當盡言而再疏莫回天聽以爲業已許之不可易夫天下事必當而後已設未當𨿽十易何害不然流獘有不可救者報聞先後以災異條七事以星變陳二十事咸切時獘壽寧伯張巒請勛號誥券恕言錢王兩太后正位中宮數十年錢承宗王源始邀封爵今皇后立甫三年巒已封伯遽有此請累聖徳不可許通政經歷髙祿巒妹�也超遷本司參議恕言天下之官以待天下之士勿私貴戚妨公議皆不納中旨以禦醫徐生補院判而生前考校在次等恕請選上考者且治生夤緣罪論令會禮部太醫院及禦藥房太監推擇恕言銓法臣部職會中官非制帝命罷選竟用生言官交劾生不聽文華殿中書舍人杜昌等夤緣遷秩恕力爭寢之禦醫王玉自陳乞進官怒請置之理帝命進玉二秩後有如玉者逮之恕復力爭事亦竟寢是時劉吉已罷丘浚入閣亦與怒不相能初浚以禮部尙書掌詹事府與恕同爲太子太保恕長六卿位浚上及浚入閣恕以吏部弗讓也由是浚不悅恕考察天下庶官已黜而浚調旨畱之者九十餘人恕屢爭不能得因力求罷不許太醫院判劉文泰者求遷官爲恕阻銜之文泰故往來浚家知浚忮恕因劾恕變亂選法且言恕裏居日屬人作傳鏤板行之歷數先帝之失於奏疏畱中者槪云不報以彰先帝拒諫無人臣禮恕知文泰受旨於浚乃言臣傳作於成化二十年致仕在二十二年非有望於先帝也且傳中所載皆足昭先帝納諫之美何名彰過文泰無賴小人逞此機深文巧之辭必有老於文學多陰謀者主之乞賜廷鞫遂下文泰錦衣獄讞上言文泰奏章實除名都禦史吳禎爲潤色浚亦力慫�之疏首所云沽直謗君則浚筆也因請逮浚恕及禎對簿帝心不悅恕乃貶文泰禦醫責恕沽名令焚所鏤版置浚不問恕再疏請辯理不從遂連章求去聽馳驛歸不賜�月廩歲隸亦頗減恕歷中外五十餘年剛正淸嚴始終一致所引薦耿裕彭韶何喬新周經李敏張悅倪嶽劉大夏戴珊章懋等皆一時名臣他賢才久廢艸澤者拔擢之恐後弘治二十年間眾正盈朝職業修理號爲極盛者恕力也天下稱名臣必首恕浚固尼之浚由是爲眾論所鄙又二年浚卒文泰往弔浚妻顧氏叱之出曰以若故使我相公齮王公負不義名何弔爲聞者快之武宗嗣位遣行人賫手�存問羊酒益廩隸且諭以讜論無隱恕陳國家大政數事帝優詔報之正徳三年卒年九十三平居食啖兼人卒之日小減閉戶獨坐忽有聲若雷白气彌漫瞰之瞑矣訃聞輟朝贈特進左柱國太師謚端毅五子十三孫多賢且顯少子承裕字天宇七歲能詩弱冠著太極動靜圖說恕官吏部令日接賓客以是周知天下賢才選用無不當舉弘治六年進士恕致政卽令承裕告歸侍養恕晚著石渠意見多前賢未發四方問業者日造其門多令承裕傳語起授兵科給事中出理山東河南屯田減登萊糧額三畝徵一斗還靑州彰徳軍田先賜王府者三百六十餘頃武宗立屢遷吏科都給事中以言事忤劉瑾罰米輸塞上再遷太僕卿嘉靖六年累官南京戶部尙書淸逋稅一百七十萬石積羨銀四萬八千餘兩帝手書淸平正直褒之在部三年致仕卒贈太子少保謚康僖

馬文升按明外史本傳文升字負圖鈞州人貌奇多膂力幼與諸兒戲羣角之靡不僕登景泰二年進士授禦史歷按山西湖廣風裁甚著還領諸道章奏母喪除超遷福建按察使成化初召爲南京大理卿以父喪歸滿四之亂陜西巡撫陳價下吏卽家起文升右副都禦史代價馳至軍與總督項忠討平之事具忠傳錄功進左副都禦史巡撫如故文升數條奏便宜務選將練兵丰財設險爲守邊計剪除劇賊西固番族不卽命者悉滅之修茶政易番馬八千有奇以給士卒賑鞏昌臨洮饑民撫安流移績甚著而是時孛羅忽滿都魯癿加思蘭比歲犯邊文升請駐兵韋州而設伏於諸堡以待之至九年冬寇深入西路以有備不能大逞諸將或邀其餘騎及民遭難者殺之得首一百五十總制王越以大捷奏文升亦遣子琇報功爲廷臣所論停俸三月十一年春代越總制三邊軍務尋入爲兵部右侍郎明年八月整飭遼東軍務巡撫陳鉞貪而狡將士小過輒罰馬馬價騰踴文升上邊計十五事因請禁之鉞由是與文升有隙文升還部轉左鉞以掩殺冒功激變中官汪直欲自往定之帝令司禮太監懷恩等七人詣內閣會兵部議恩欲遣大臣往撫意以沮直行文升疾應曰善恩入白帝帝卽命文升往直聞之不悅欲令其私人王英與俱文升謝絕之疾馳至鎭宣璽書撫慰無不聽撫者又請先因也先亂失授官璽書者十餘家得襲官事方定直欲攘其功請於帝馳至開原再下令招撫文升乃推功與直然直內慚文升又與直抗禮奴視其左右直益不喜陳鉞益諂事直得直歡日夜譖文升直思中之未有以發也文升還賜牢醴明年春以遼東屢失事遣直偕定西侯蔣琬尙書林聰等按之會餘子俊劾鉞鉞疑出文升意傾之益急直因奏文升行事乖方禁邊人市農器致怨叛乃下文升詔獄謫戍重慶衛直旣傾文升則與鉞大發兵僥功鉞以是驟遷至尙書未久皆敗文升復起爲左副都禦史巡撫遼東文升凡三渡遼軍民聞其來皆鼓舞益禁抑中官總兵使不得朘削眾益大喜二十一年進右都禦史總督漕運淮徐和饑移江南糧十萬石鹽價銀五萬兩賑之旋召爲兵部尙書李孜省有寵文升輒有言孜省譖於帝調之南京孝宗卽位召拜左都禦史先是中官陳喜方士鄧常恩熒惑憲宗於嶽鎭海瀆諸廟皆置石函周以符篆中貯金書道經金銀錢諸色寶石及五穀爲厭勝具至是以文升言毀之帝耕耤田畢置宴教坊以雜戲進文升正色曰新天子當使知稼穡艱難此何爲者卽斥去時車駕初出觀者塞道禦史徐瑁賀霖劾奏之有旨捕治二人失承旨遂下詔獄文升言初政不宜輒罪言官遂得釋弘治二年代餘子俊爲兵部尙書兼督十二團營承平旣久兵政廢弛西北部落時伺塞下文升乃嚴核諸將校黜貪懦者三十餘人姦人大怨夜持弓矢伺其門或作謗書射入東長安門內帝聞詔錦衣緝捕給騎士十二衛文升出入文升因乞休優詔不許小王子以數萬騎牧大同塞下勢洶洶文升以疾在告帝使中官挾醫視因就問計文升謂彼方敗於他部無能爲也請密爲備而揚聲逼之必徙去巳而果然遭繼母憂詔起復再疏辭不許山東久旱浙江及蘇松諸府水災文升請命所司賑卹練士卒以戒不虞帝褒納之畫工張�等三十四人皆傳奉進秩文升祖制爭其後復命世襲文升等極言不可皆不納詔發京軍萬人修萬春壽安諸宮文升力諫帝卒發之西北別部野乜克力其長曰亦剌思王曰滿哥王曰亦剌因王各遣使款肅州塞乞貢且互市巡撫許進總兵官劉寧爲請文升言互市可許入貢不可許乃卻之土魯番旣襲執牙蘭據哈密守之遂僭稱可汗侵掠沙州迫罕東諸部附己文升議此寇桀驁不大創終不知畏宜用漢陳湯故事襲斬之察指揮楊翥熟番情召詢以方略翥備陳罕東至哈密道路請調罕東兵三千爲前鋒漢兵三千繼之持數日糧間道兼程進可得志文升喜遂請於帝�發罕東赤斤哈密兵令副總兵彭淸將之隸巡撫許進往討果克之語詳進傳文升子玠殺人爲徽王所奏罪當死帝特宥之文升再引咎乞歸不許團營軍不足請於錦衣及騰驤四衛中選補已得請矣中官寧瑾阻之文升及兵科蔚春等言詔旨宜信不納陜西地大震文升言此外寇侵陵之兆今火篩方跳梁而海內民困財竭將懦兵弱宜行仁政以養民講武備以固圉節財用停齋醮止傳奉冗員禁奏乞閒地日視二朝以勤庶政且撤還陜西織造內臣賑卹被災者家帝納其言內臣立召還文升爲兵部十三年盡心戎務數條上便宜率報可職守外所當及者亦言無不盡嘗以太子年及四齡當早諭教請擇醇謹老成知書史如衛聖楊夫人者保抱扶持凡言語動止悉道之以正若內庭曲宴鐘鼓司承應元宵鰲山端午競渡諸戲皆勿令見至於佛老之教尢宜屏絕恐惑眩心志帝深納之民困賦役文升極陳其害謂今民田十稅四五其輸邊塞者糧一石費銀一兩以上若絲綿布帛之輸京師者交納尢難所費過輸納數南方轉漕通州至有三四石致一石者中州歲役五六萬人治河近者修塞決口發山東河南夫不下二十萬蘇松治水亦如之湖廣建吉興岐雍四王府江西益壽二府山東衡府通計役夫不下百萬近諸王之國役夫供應亦四十萬加以湖廣徵蠻山陜防邊供饋餉給軍旅者又不知凡幾賦重役繁未有甚於此時者也宜嚴�內外諸司省煩費寬力役毋擅有科率王府之工宜速竣勿窮極壯麗以耗民財而其本尢在崇正學抑邪術節財用省工作然後民得休息詔下所司詳議他所論奏者甚眾在班列中最爲耆碩帝亦推心任之自太子太保屢加至少保兼太子太傅歲時賜諸大臣莫敢望也初屠滽遷吏部尙書文升頗不平及是滽罷廷推文升禦史魏英等言兵部非文升不可帝亦以爲然乃命倪嶽代滽而加文升少傅以慰之嶽卒始以文升代南京鳳陽大風雨壞屋拔木文升請帝減膳撤樂修徳省愆禦經筵絕遊宴停不急務止額外織造賑饑民捕盜賊已又上吏部職掌十事帝悉褒納文華殿辦事少卿周惠疇等纂修詩海珠璣成詔進二十一人官文升言詩韻小道無補於治苟輒進官秩恐醫卜技藝之流援以爲例永流何所底帝不許其儕張駿等十三人自以傳升非美事具奏辭免文升請聽之詔可一品九載滿加少師兼太子太師帝以將考察特召文升及都禦史戴珊史琳至暖閣諭以秉公黜陟又以文升年髙重聽再呼告之命左右掖之下階迨孝宗崩文升哭之慟送梓宮徒步號哭二十餘里承遺詔請汰傳奉官七百六十三人命畱太僕卿李綸等十七人余盡汰之正徳元年中官王瑞以大婚禮器須書篆請用新汰者七人文升不奉詔給事中安奎剌得瑞納賄狀劾之瑞恚誣文升抗旨更下廷議皆是文升帝終不聽文升因乞歸不許是時朝政巳移於中官文升年逾八十日懷去志會兩廣缺總督文升推兵部侍郎熊繡繡怏怏不欲出有後言其鄕人禦史何天衢遂劾文升文升連疏求去許之賜璽書乘傳月廩歲隸有加居三年劉瑾亂政坐文升前用雍泰爲朋黨除其名五年六月卒年八十五瑾誅復官贈太傅謚端肅文升有文武才長於應變朝端大議往往待之決功在邊鎭外國皆聞其名尢重气節厲廉隅子璁以鄕貢士待選吏部文升使請外曰必大臣子而京秩誰當外者卒前數日州西大劉山忽崩後逾年大盜趙燧等剽河南至鈞州以文升家在焉捨之去攻泌陽毀焦芳家束艸若芳像裂之嘉靖初加贈文升特進左柱國太師

秦民悅按明外史本傳民悅字崇化舒城人天順元年進士授行人遷工部員外郎性好學雅有气度成化中出爲廣平知府雪死囚十九人淸牧馬地三千餘頃招集流亡六千戶考績爲畿內冠九載去任民立生祠祀之歷江西�政左右布政使懲姦吏抑豪彊均劑賦役大得民和弘治四年以右副都禦史巡撫順天奏減莊田租課歲饑有司方徵民間種馬疏停之增密雲古北口戍卒募土兵實邊爲戰守計甚備歲中召爲戶部右侍郎總督倉�已還理部事用淸望攺佐吏部父喪除起故官尋加右都禦史視左侍郎事十二年拜南京吏部尙書明年星變求言偕九卿陳時獘二十三事多議行尋攺兵部�贊機務以繼母憂歸服將闋馳疏請致仕帝優詔答之給事中吳蕣因言民悅喪服未終忘哀具奏名𨿽老意在要君宜除名帝不問已起官南京戶部正徳攺元致仕卒年七十九謚莊簡

王華按明外史本傳華字徳輝余姚人六歲戲水濱有醉濯足者遺其金華取投諸水待其人至指而還之稍長讀書龍泉山寺寺故有妖同學者信宿皆散華獨畱妖卽止僧夜乘風雨登屋嘯呼擲瓦石恐華華屹不動督學使張悅最器華及謝遷曰此二子他日當大魁天下布政使祁陽�良延之家爲子弟師華因縱讀其家藏書凡數千卷三年盡識之名聞湖湘間祁陽俗好伎飲華性方嚴將歸士人壁伎於水亭而餞之客散伎出華大驚欲去求舟不得以門扉浮水而渡成化十七年舉進士第一授修撰充經筵講官弘治中遷右諭徳上疏勸學尋兼東宮講官進學士少詹事華有器度在講幄最久孝宗甚眷之內侍李廣貴幸華進講大學演義至唐李國輔與張后表裏用事諸學士欲置之華指陳益切明日帝命中使賜食以勞焉十六年擢禮部右侍郎華嘗典應天鄕試暮夜有投金請托者華卽發之言官猶連章論列帝察其誣悉不問正徳初進左侍郎子守仁以忤劉瑾遠謫將並構華華鄕人方正者瑾嘗從學書使謂華若往謝者當大用華不可出爲南吏尙坐事罷旋以會典小誤降右侍郎瑾敗乃復故寧王宸濠反守仁起兵討之或言賊必行刺宜少引匿華曰吾大臣老不能荷戈殺賊吾子幸舉大義卽不利猶將率鄕黨子弟共死此城何避也世宗立爵守仁新建伯封華如之遣行人存問無何卒華性孝父喪廬墓虎爲馴擾母岑氏年逾百歲卒華已七十餘猶枕苫蔬食士論多之

吏部部名臣列傳五

明三

喬宇按明外史本傳宇字希大山西樂平人祖毅工部左侍郎父鳳職方郎中皆以淸節顯宇少從父京師學於楊一淸成化二十年登進士第復從李東陽遊爲古文詞有名已授禮部主事弘治初王恕爲吏部調之文選三遷至郎中門無私謁擢太常少卿武宗嗣位遣祀中鎭西海還朝條上道中所見軍民困苦六事已遷光祿卿歷戶部左右侍郎劉瑾敗大臣多以黨附見劾宇獨無所染拜南京禮部尙書幹淸宮災率同列言視朝不勤經筵久輟國本未建義子猥多番僧處禁寺優伶侍起居立皇店畱邊兵習戰�土木繁興織造不息凡十事帝不省久之攺兵部參贊機務以帝遠遊塞上而監國無人請早建儲貳帝將自擊寇宇復偕同列諫曰夏太康畋於洛表后羿距之周穆王宴於瑤池徐方叛之人君耽逸遊未有不召禍者今四海寧謐邊陲不警何故無名出師輕萬乘貴以投不測之險哉疏並不報未幾寧王宸濠反斥帝爲異姓揚言旦夕下南京宇上其所移檄嚴爲警備而談笑自如時攜客燕城外密察地險易置戍守綜理周密內外宴然鎭守中貴劉瑯與賊通爲預伏死士宇刺得其情詰瑯用事者瑯懼不敢動宇乃大索城中斬所伏壯士三百人懸首江上宸濠失內應且知有備不敢東帝聞賜�獎勞宸濠敗帝至南京詔百官戎服朝明年正旦宇不可率諸臣朝服賀江彬索城門諸鑰都督府問宇宇曰守備者所以謹非常禁城鎖鑰孰敢索亦孰敢予𨿽天子詔不可得都督府以宇言復乃已彬矯旨有所求日數十至宇必廷白之彬亦稍稍止彬欲譖去宇守備太監王偉者初爲帝伴讀帝信之每從中調護故彬謀不行帝駐南京九月宇倡諸臣三請回鑾又自伏闕請駕旋扈至揚州明年加太子太保論保障功復加少保世宗卽位召爲吏部尙書宇自爲選郎有人偸鑑及是銓政一淸帝求治銳甚宇與林俊彭澤孫交皆海內重望帝亦委任之凡爲權幸所黜者皆起列庶位天下欣欣望治然帝性剛好自用宇所執漸不見聽興府需次官六十三人乞遷序宇言此輩虛隸名籍與見供事者不同黜罰之有差皆怨宇帝欲封駙馬都尉崔元爲侯外戚蔣輪邵喜爲伯宇不可無何詔進壽寧侯張鶴齡爲公封後父陳萬言爲伯授萬言子紹祖尙寶丞宇言累朝太后戚屬無生封公者張巒亦歿後贈今柰何以父贈爲子封萬言封伯視巒更驟而子授尙寶非制願陛下守典章以垂萬世帝並不從史道訐楊廷和宇言道挾私遂下之詔獄曹嘉助道劾宇宇求罷帝命鴻臚趣視事宇遇事不可無不力爭而爭大禮尢切帝欲加興獻帝皇號宇言加皇於本生之親則幹正統非所以重宗廟正名分及禮官請稱獻帝爲本生考帝攺稱本生皇考又詔建獻帝廟於大內宇等復連章諫特旨用席書爲禮部尙書宇又偕九卿言陛下罷汪俊用席書謫馬明衡季本陳逅召張璁桂萼霍韜舉措乖違人心駭愕夫以一二人邪說廢天下萬世公議內離骨肉外間君臣名爲�忠實累聖徳且書不繇廷推特出內降此祖宗來所未有乞令俊與書各仍舊職宥明衡等止璁萼毋召尋復請罷璁萼書而出爭大禮者呂楠鄒守益於獄會璁萼等至京詔皆用爲學士宇等又言內降恩澤先朝率施於佞幸小人若士大夫一預其間卽不爲淸議所齒況聖代養士當以名節爲先學士最淸華而俾萼等居之誰復肯與同列哉帝怒切責宇遂乞休許之馳傳給夫廩猶如故事禦史許中劉隅等請畱宇帝曰朕非不用宇宇自以疾求去耳後明倫大典成追論前議奪官楊一淸卒宇渡江弔之南都父老皆出迎舉手加額曰活我者公也宇詩文雄雋兼通篆籀性好山水嘗陟太華絕頂遇虎僕夫皆驚僕宇端坐不動虎徐帖尾去家居淡泊服禦若寒士身歿二妾劉許皆從死穆宗卽位復官贈少傅謚莊

朱希周按明外史本傳希周字懋忠昆山人徙吳縣髙祖吉戶科給事中父文云按察副使希周應弘治九年殿試孝宗喜其姓名擢爲第一授翰林院修撰進侍講充經筵講官劉瑾摘修會典小疵貶爲修撰孝宗實錄成復官久之進侍讀學士擢南京吏部右侍郎閱五年召爲禮部右侍郎時方議大禮數偕其長爭執會左侍郎吳一鵬奉使安陸尙書席書未至希周獨理部事而帝方營觀徳殿令協律郎崔元初習樂舞生於大內太常卿汪舉劾之帝遂令太常官一人同入內教習希周上言太常樂舞有定數不當更設帝不從舉復爭帝責其妄議而是時張璁桂萼已召至益交章請去本生之號帝悅從之趣禮官具上冊儀希周率郎中餘才汪必東等疏諫曰陛下考孝宗母昭聖三年矣而更定之論忽從中出則明詔爲虛文不足信天下祭告爲瀆禮何以感神祇且本生非貶詞也不妨正統而親之義寓焉何嫌於此而必欲去之以滋天下之議時羣臣諫者甚眾疏皆畱中遂相率詣左順門跪伏希周走告諸閣臣曰羣臣伏闕公等能坐視乎亦偕羣臣跪伏以請帝聞大怒命希周與何孟春等俱待罪而盡系庶僚於詔獄明日上章聖皇太后冊文希周及尙書秦金金獻民趙鑑趙璜侍郎何孟春都禦史王時中大理少卿張縉徐文華俱不赴帝怒責陳狀希周等伏罪復嚴旨譙責乃已而是時庶僚系獄者猶未釋希周上言諸臣狂率固不可宥但今獻皇帝神主將至必百官齊迎乃克成禮乞早寬縲紲用襄大典不納大禮遂自此定矣其明年由左侍郎遷南京吏部尙書嘉靖六年大計京官南六科無黜者桂萼素以議禮嗛希周且惡兩京言官嘗劾己因言希周畏勢曲庇希周言南京六科止七人實無可去者臣以言路私之固不可如避言路嫌誅責之尢不可且使舉曹皆賢必去一二人示公設舉曹皆不肖亦但去一二人塞責乎因力稱疾乞休溫旨許之仍�有司歲給夫廩林居三十年中外論薦者三十餘疏竟不復起性恭謹不妄取予卒年八十有四贈太子少保瀕歿屬諸子曰他日儻蒙易名典勿犯我家諱乃避文謚恭靖

熊浹按明外史本傳浹字悅之南昌人正徳九年進士授禮科給事中寧王宸濠將爲變浹與同邑禦史熊蘭艸奏授禦史蕭淮上之宸濠倉卒舉事卒無成本兩人早發之力也出核松潘邊餉有副總兵張傑者倚江彬勢贓累巨萬誘殺熟番上功啟邊釁箠死千戶以下至五百人又嘗率家眾遮擊副使胡澧撫按莫敢言浹至盡發其狀傑遂褫職世宗踐阼廷議追崇禮未定浹馳疏言陛下起自藩服入登大寶夫禮緣人情陛下已貴爲天子而興獻母妃曾不得尊爲帝後於聖心安乎否也況藩邸舊臣如袁宗臯輩昔爲長史審理者今已爲大學士少卿矣昔爲承奉儀衛司官者今已爲司禮錦衣矣顧至尊至親如興獻母妃乃反仍舊號不得緣子貴之義享帝後之稱乎倘必執爲後之說考孝宗而母慈壽則興獻母妃當降稱伯叔父母矣不知陛下承歡內庭時將仍舊稱乎抑攺而從今稱乎若仍舊稱而不得尊之爲後則於慈壽徒有爲後之虛文於母妃則又闕尊崇之大典無一而可也臣愚謂興獻王尊以帝稱別建一廟以示不敢上躋於列聖母妃則尊爲皇太后而少殺其徽稱以示不敢上同於慈壽此於大統固無所妨而天性之恩亦得以兼盡矣疏至會興王及妃已稱爲帝後下之禮官嘉靖初由右給事中出爲河南參議外艱歸六年服闋召修明倫大典超擢右僉都禦史協理院事明年四月遷大理寺卿俄遷右副都禦史大典成轉左八年二月遂擢右都禦史掌院事京師民張福訴里人張柱殺其母東廠以聞刑部坐柱死不服福姊亦泣訴官謂母福自殺之其鄰人之詞亦然詔郎中魏應召覆按攺坐福東廠奏法司妄出人罪帝怒下應召詔獄浹是應召議執如初帝愈怒褫浹職給事中陸粲言福親屬鄰里咸證逆狀而其姊尢痛憤浹據此定獄乃蒙嚴譴近日會審侍郎許贊噤不言聞淵及寺丞簡霄辭疾不出而少卿曾直竟諛詞附和此無他人務自全也風紀大臣議獄一不當斥之若胥吏然如國體何浹不宜罪給事中劉希簡亦以爲言帝大怒並下兩人詔獄贊等竟抵柱死應召及鄰人俱充軍邊衛而杖福姊百人以爲冤當是時帝方深疾孝武兩後家柱乃武宗後家夏氏之僕故帝必欲殺之獄情謬戾不顧也浹家居十載至帝幸承天與近臣論舊人乃召爲南京禮部尙書攺兵部參贊機務二十一年召爲兵部尙書掌都察院事居二年代許贊爲吏部尙書帝篤信左道禁中築乩仙臺間用其言決威福浹疏論其妄帝大怒欲罪之以前議禮故不遽斥二品六年滿加太子太保坐事奪俸者再浹知帝意終不釋遂稱病乞休帝大怒褫職爲民又十年卒浹少有志節自守嚴𨿽由議禮顯然不甚黨比尢愛護人才故其去吏部也善類多思之隆慶初復官予祭葬謚恭肅

廖紀按明外史本傳紀字時陳東光人舉弘治三年進士授考功主事屢遷文選郎中正徳中歷工部右侍郎提督易州山廠羨金無所私籍於官遷吏部左右侍郎世宗立拜南京吏部尙書調兵部參贊機務被論解職嘉靖三年大禮議旣定吏部尙書楊旦赴召道劾張璁桂萼姦邪璁萼之黨陳洸遂劾旦而薦紀帝卽罷旦以紀代之紀疏辭言臣年已七十精力不如喬宇聰明不如楊旦帝優詔不許時宇旦方爲帝所惡而紀顧稱之時論以此多紀光祿署丞何淵請建世室祀興獻帝下廷議紀等執不可帝弗從紀力諍曰淵所言幹君臣之分亂昭穆之倫蔑祖宗之制臣謹昧死請罷勿議不納會廷臣多諍者議竟寢已條奏三事其末言人材當惜謂正徳之季宗社幾危議者但知平定逆藩之功而不知保護京師之力自陛下繼統老成接踵去新進連茹登以出位喜事爲賢以淩分犯禮爲貴數年之間人才漸不足用伏望陛下於昔年致仕大臣念其保護之勛量行召用其他降職除名遣戍者使得以才自效帝但納其正士風重守令二事而已三邊總督楊一淸召還內閣璁等欲起王瓊紀推彭澤王守仁帝不允復以鄧璋王憲名上竟用憲紀因言臣所推皆人望而席書謂臣內順相臣外制臺諫夫推用人才臣部職也今舉朝所不敢言不敢爲者書率攘臂言之爲之其才過臣遠甚請罷臣而用書帝慰諭紀五年正月禦史張衮諭茂堅朱實昌以世廟禮成請宥議禮得罪諸臣璁萼亦以爲請章俱下吏部紀等列上四十七人卒報罷禦史魏有本以劾郭勛救馬永謫官給事中沈漢等論救帝不聽紀從容爲言且薦永及楊銳帝納之有本得無謫紀在南都持議與璁合坐是劾罷璁輩引助已而紀自以先達示不附麗間與抵牾璁輩亦不喜因年老數稱病乞歸許之去初獻皇實錄成加太子太保至是進少保賜敕乘傳夫廩視故事有加卒贈太保謚僖靖

聞淵按明外史本傳淵字靜中鄞人弘治十八年進士初授禮部主事已攺刑部楊一淸爲吏部調淵稽勛員外郎歷考功郎中攺掌文選遷南京右通政嘉靖初擢應天府尹攺尹順天累遷南京兵部右侍郎攝部事薦馬永等十餘人召爲刑部右侍郎遷左進南京刑部尙書就移吏部召爲刑部尙書周用卒代爲吏部尙書侍郎徐階得帝眷前尙書率推讓之淵自以前輩事取獨斷大學士夏言柄政淵老臣不能委曲徇及後議言獄淵謂言事祇任意迹涉要君請帝自裁決帝大怒切責淵嚴嵩旣殺言勢益橫部權無不侵數以小故奪淵俸淵年七十矣遂乞骸骨歸家居十四年卒先累加太子太保卒贈少保謚莊簡淵居官始終一節睌扼權相功名頗損在南刑部時張璁桂萼先爲曹屬嘗題詩於壁遣人屬淵勒石後堂淵曰此尙書堂也吾敢以相君故爲郎官勒石卒不許

李默按明外史本傳默字時言甌寧人正徳十六年進士選庶吉士嘉靖初攺戶部主事進兵部員外郎調吏部歷驗封郎中眞人邵元節貴幸請封誥默執不予十一年爲武會試同考官及宴據賓席欲坐兵部尙書王憲上憲劾其不遜謫寧國同知屢遷浙江左布政使入爲太常卿掌南京國子監事博士等官得選科道自默發之歷吏部左右侍郎代夏邦謨爲尙書自正徳初焦芳張彩後吏部無侍郎拜尙書者默出帝特簡蓋異數也嚴嵩柄政擅黜陟權默每持己意嵩銜之會推遼東巡撫列布政使張臬謝存儒以上帝問嵩嵩言其失奪職爲民時掌銓僅七月帝未嘗有意棄之明年吏部尙書萬鏜罷遂特旨復用默已命入直西內賜直廬許苑中乘馬尋進太子少保未幾復命兼翰林學士給事中梁夢龍劾默徇私帝爲責夢龍會大計羣吏默戒門下謝賓客同直大臣亦不得燕見嵩甚恨趙文華視師還人莫敢抗默气折之總督楊宜罷嵩文華欲用胡宗憲默推王誥代兩人恨滋甚初文華爲帝言余倭無幾而巡按禦史周如斗以敗狀聞帝疑數詰嵩文華謀所以自解稔帝喜告訐會默試選人策問言漢武唐憲以英睿興盛業晚節用匪人而敗遂奏默誹謗且言殘寇不難滅以督撫非人敗�由默恨臣劾其同鄕張經思爲報復臣論曹邦輔卽嗾給事中夏栻孫浚媒孽臣延今半載疆事日非昨推總督又不用宗憲而用誥東南塗炭何時解陛下宵旰憂何時釋默罪廢之餘陛下洗瘢錄用不奉公憂國乃懷姦非上如此帝大怒下禮部及法司議奏默偏執自用失大臣體所引漢唐事非所宜言帝責禮部尙書王用賓等黨護各奪俸三月而下默詔獄刑部尙書何鰲遂引子罵父律絞帝曰律不著臣罵君謂必無也今有之其加等斬錮於獄默竟瘐死時三十五年二月也默博雅有才辧以气自豪同考武試得陸炳爲門生炳貴盛力推轂默由外吏驟顯有所恃不附嵩凡有銓除與爭可否气甚壯然性褊淺用愛憎爲軒輊頗私鄕舊以恩威自歸士論亦不甚附之然默旣得罪繼之者吳鵬歐陽必進惟視嵩父子鼻息若隸役然吏部權盡失隆慶中復官予祭葬萬曆中賜謚文湣

胡松按明外史本傳松字汝茂滁人幼嗜學嘗輯古名臣章奏慨然有用世志舉嘉靖八年進士知東平州設方略捕盜民賴以安再遷南京禮部郎中歷山西提學副使三十年秋上邊務十二事謂去秋俺答掠興嵐卽傳箭徵兵�期深入守臣皆稔聞之而巡撫史道總兵官王陛等備禦無素待其壓境始以求貢上聞又陰致賂遺令勿侵己分地冀嫁禍他境今山西之禍實大同貽之宜亟置重典以厲諸鎭大同自兵變以來壯士多逃漠北爲寇用今宜招使歸有攜畜產器械來者聽其自有更給牛種費優復數年則我捐金十萬可得壯士二萬拊而用之皆勁旅也孰與棄之以資彊敵哉大同最敵衝爲鎭巡者較諸邊獨難今宜不拘資格精擇其人丰給祿廩使得收召猛士畜豢健丁又久其期非十年不得代彼知不可驟遷必不爲苟且旦夕計而邊圉自固又必稍寬文网非大千憲典言官毋得輕劾以壞其成功至用間之道兵家所貴今寇諜獲於山西者已數十人他鎭類是故我之虛實彼無不知今宜厚養死士潛縱遣之得間則斬其名王部長及諸用事貴人否亦可覘彊弱虛實而陰爲備又寇貪而好利我誠不愛金帛東賂黃毛三衛以牽其左西收亦不剌遺種予善地以綴其右使首尾掣曳自相狼顧則我可起承其敝坐收全勝矣他所條析咸切邊計帝嘉其忠懇進秩左參政松疏上當事者已惡其侵官及遷擢益忌之不以兵柄令於三關聽用欲牽制之以敗其事寇大入抵太原給事中馮良知遂劾松建言冒賞無寸功紀功科道官張堯年王珩劾總兵官張達等並論松虛議無補遂斥爲民家居十餘年屢薦輒報罷至三十五年以趙文華言起陜西參政分守平涼復條上嚴保甲均賦稅置常平簡伉健數事三遷江西左布政使以右副都禦史巡撫其地所部多盜松奏設南昌南丰萬安三營遣將討捕以次削平進兵部右侍郎巡撫如故以會討廣東巨寇張璉及援閩破倭功兩賜銀幣居三年召理部事進左侍郎攺吏部遷南京兵部尙書參贊機務代郭朴爲吏部尙書奏言撫按舉劾每舉數十人虛譽浮詞往往失實所劾犯贓僅擬降調罷�貪殘僅擬攺教賞罰不當人何所激勸且巡撫歲終例有冊第屬吏賢否今皆寢閣乞申飭其欺玩者帝嘉納之松潔己好修富經術郁然有聲望晚主銓柄以振拔淹滯爲己任甫七月病卒贈太子少保謚恭肅

何維柏按明外史本傳維柏字喬仲南海人嘉靖十四年進士選庶吉士授禦史雷震謹身殿言四海困竭所在流移而所司議加賦民不爲盜不止因請罷沙河行宮金山功徳寺工作及安南問罪之師帝頗嘉納尋引疾歸久之起巡按福建二十四年五月疏劾大學士嚴嵩姦貪罪比之李林甫盧杞且言嵩進顧可學盛端明修合方藥邪媚要寵帝震怒遣官逮治士民遮道號哭維柏意气自如下詔獄廷杖除名家居二十餘年隆慶攺元召復官擢大理少卿遷左僉都禦史疏請日禦便殿召執政大臣謀政事並擇大臣有才徳者與講讀儒臣更番入直宮中燕居愼選謹厚內侍調護聖躬俾遊處有常幸禦有節非隆冬盛寒毋輟朝講報聞進左副都禦史母憂歸萬曆初還朝歷吏部左右侍郎極言鬻官之害禦史劉臺劾大學士張居正居正乞罷維柏倡九卿畱之及居正遭父喪詔吏部諭畱尙書張瀚叩維柏維柏曰天經地義何可廢也瀚從之而止居正怒取旨罷瀚停維柏俸三月旋出爲南京禮部尙書考察自陳居正從中罷之卒謚端恪

嚴淸按明外史本傳淸字公直雲南後衛人嘉靖二十三年進士除富順知縣公廉卹民治聲大震憂歸補邯鄲入爲工部主事歷郎中董作京師外城修丸陵吏無所侵牟工成加俸連丁內外艱服除補兵部稍遷保定知府故事歲籍民充京師庫役淸罷之賑荒弭盜人以比前守吳嶽歷遷易州副使陜西參政四川按察使右布政使並以淸望薦章十餘上隆慶二年以右僉都禦史巡撫貴州未上攺四川淸久宦川中僚吏憚其風采相率厲名行少墨敗者郡縣卒歲團操成都淸罷之番人入貢裁爲定額痛絕彊宗悍吏毀者亦眾陜西賊流入境巡按禦史王廷瞻劾淸縱寇大學士趙貞吉言賊起鄖陜貽害川僥卽有罪當罪守土臣不宜專責巡撫臣蜀人深知淸約己愛人省事任怨今蜀地歲荒民流方倚淸如父母柰何棄之任事臣欲爲國家利小民必得罪豪右論者不察動以深文求之頃海瑞旣去若淸復罷是任事之臣皆不免彈擊惟全軀保位爲得計矣疏奏不允命解官聽調淸遂不出萬曆二年起撫山西未赴攺貴州歷兩京大理卿三遷刑部尙書張居正當國尙書不附麗者獨淸居正卒沒馮保家得其籍廷臣饋遺者悉罷去淸獨無名神宗深重焉會吏部尙書梁夢龍罷卽以淸代日討故實辧官材自丞佐下皆親署無一幸進者中外師其廉儉書問幾絕甫半歲得疾歸帝數問閣臣嚴尙書病愈否十五年兵部缺尙書用楊博故事特詔起補遣使趣行而淸疾益甚不能赴又三年卒贈太子太保謚恭肅淸初拜尙書不能具服色束素犀帶以朝或嘲之曰公釋褐時七品玳瑁帶猶在耶淸笑而已

宋纁按明外史本傳纁字伯敬商丘人嘉靖三十八年進士授永平推官擢禦史出視西關按應天諸府隆慶攺元再按山西俺答陷石州將士捕七十七人當斬纁訊得其誣釋者殆半靜樂民李良雨化爲女纁言此陽衰陰盛之象宜進君子退小人以挽气運帝嘉納之擢順天府丞尋以右僉都禦史巡撫保定諸府核缺伍汰冗兵罷諸道援兵防禦省餉無算萬曆初與張居正不合引疾歸居正卒廷臣交薦以故官撫保定獲鹿諸縣饑先賑後以聞帝以近畿宜俟命令災重及地遠者便宜賑貸余俱奏聞尋遷南京戶部右侍郎召還部進左攺督倉�請減額解贖銀民壯弓兵諸役已裁者勿徵民間工食俄遷戶部尙書民壯工食已減半復有請盡蠲者纁因並歷日諸費奏裁之有司徵賦懼缺額鞭撻取盈纁請有司考成視災傷爲上下山西連歲荒賴社倉獲濟纁請推行天下以紙贖爲糴本不足則勸富人或令民輸粟給冠帶又言邊儲大計最重屯田鹽策近諸邊年例銀增至三百六十一萬視弘治初八倍宜修屯政商人墾荒中鹽帝皆稱善帝以聖節賞詔取部帑銀二十萬兩纁執奏不從潞王將之國復取銀三十餘萬兩市珠寶纁亦力爭乃減三之一故事金花銀歲進百萬兩帝卽位之六年增二十萬遂以爲常纁三請停加額終不許纁爲戶部五年值四方多災爲酌盈虛籌緩急奏報無需時上下賴之而都禦史吳時來以吏部尙書楊巍年老求去忌纁名出己上兩疏劾纁因杜門乞休帝不許及巍去卒以纁代之巍在部不能止吏姦且遇事輒請命政府纁絕請寄獎廉抑貪罪黠吏百餘人於執政一無所關白會文選員外郎缺官纁擬起鄒元標奏不下再疏趣之大學士申時行遂擬旨切責斥元標南京頃之以序班盛名昭注官有誤時行劾奏之序班劉文潤遷詹事府錄事時行又劾文潤由輸粟進不當任淸秩時殿閣中書無不以貲進者時行獨爭一錄事纁知其意五疏乞休福建僉事李管言時行庇巡撫秦耀而纁議罷之仇主事髙桂而纁議用之以故假小事齮齕使不得安其位帝不納管言亦不允纁請無何纁卒官詔贈太子太保謚莊敏纁凝重有識議事不苟石星代爲戶部嘗語纁曰某郡有奇羨可濟國需纁曰朝廷錢谷寧蓄久不用勿使搜括無餘主上知物力充羨則侈心生矣星憮然有郎言漕糧宜攺折纁曰太倉之儲寧紅腐不可匱絀一旦不繼何所措手中外陳奏帝多不省或直言指斥輒曰此沽名耳不罪於愼行稱帝寬大纁愀然曰言官極論得失要使人主動心縱罪及言官上意猶有所儆省槪置勿問則如痿痺不可療矣後果如其言

陸光祖按明外史本傳光祖字與繩平湖人祖淞父杲皆進士淞光祿卿杲刑部主事光祖年十七與父同舉於鄕尋舉嘉靖二十六年進士除浚縣知縣兵部尙書趙錦檄畿輔民築塞垣光祖言不便錦怒劾之光祖言於巡撫請輸雇值民乃安郡王奪民產光祖裁以法遷南京禮部主事請急歸補祠祭主事歷儀制郎中嚴訥爲尙書雅重光祖議無不行及訥攺吏部調光祖驗封郎中攺考功王崇古張瀚方逢時王一鄂掛物議力雪之旣而攺文選益務汲引人才登進耆碩幾盡又破格擢廉能吏王化江東邵元善張澤李珙郭文通蔡琮陳永謝侃或由鄕舉貢士或起自書吏由是下僚競勸訥亦推心任之故光祖得行其志左侍郎朱衡銜光祖有後言禦史孫丕揚遂以專擅劾光祖時已遷太常少卿坐落職閒住大學士髙拱掌吏部謀傾徐階階賓客皆避匿光祖獨爲排解及拱罷楊博代爲吏部義之時起南京太僕少卿未上擢本寺卿又就進大理卿半道丁父艱萬曆五年起故官張居正以奪情杖言者光祖遺書規之及王用汲劾居正居正將中以危禍光祖時入爲大理寺卿力解得免居正與光祖同年相善欲援爲助光祖無詭隨及遷工部右侍郎以議漕糧攺折忤居正禦史張一鯤論之光祖遽引歸十一年冬薦起南京兵部右侍郎甫旬日召爲吏部右侍郎悉引居正所擯老成人布九列兩都濟濟李植江東之力求居正罪光祖言居正輔翼功不可泯與言路左植輩以丁此呂故攻尙書楊巍光祖右巍詆言者言者遂羣攻光祖乃由左侍郎出爲南京工部尙書禦史周之翰劾光祖附宗人炳得淸華帝不問光祖出都訪總督張佳引於密雲佳引書抵京師盛稱光祖知兵禦史楊有仁遂劾光祖受賕請屬巍力保持之事得寢光祖竟引疾去十五年起南京刑部尙書就攺吏部率同官劾東廠太監張鯨且乞宥李沂已言國本未定由鯨構謀請除之以安宗社及帝召還鯨復率同官極諫入爲刑部尙書帝嘗書其名禦屏吏部尙書宋纁卒遂用光祖代而以趙錦代光祖禦史王之棟言二人不當用帝怒貶之棟雜職時部權爲內閣所奪纁力矯之遂遭挫光祖不爲懾嘗以事與大學士申時行迕時行不悅光祖卒無所徇時行謝政特旨用趙志臯張位時行所密薦也光祖言輔臣當廷推不當內降帝命不爲後例二十年大計外吏給事中李春開王遵訓何偉丁應泰禦史劉汝康皆先爲外吏有物議悉論黜之又舉許孚遠顧憲成等二十二人時論翕然稱焉頃之以推用饒伸萬國欽忤旨文選郎王教以下盡逐光祖謂事由己引罪乞休爲郎官祈宥不許及會推閣臣廷臣循故事首光祖名詔報曰卿前請廷推推固宜首卿光祖知不能容日懷去志無何以王時槐蔡悉王樵沈節甫老成魁艾特推薦之給事中喬引遂劾光祖及文選郎鄒觀光且言時槐等不當用光祖遂力求去許馳驛歸在籍五年卒贈太子太保謚莊簡光祖淸彊有識練達朝章每議大政一言輒定初官禮部將擢尙寶少卿力讓時槐丕揚劾罷光祖後再居吏部推轂之甚力趙用賢沈思孝以論此呂事與光祖左後亦數推挽之禦史蔡時鼎陳登云嘗劾光祖光祖引登云爲知己時鼎視鹺兩淮以建言罷商人訐於南刑部光祖時爲尙書雪其誣罪妄訴者人服其量然亦好任機術時以气淩人故多不理於口云

孫鑨按明外史本傳鑨字文中父升字志髙都禦史燧季子也嘉靖十四年進士及第授編修累官吏部侍郎嚴嵩枋國升其門生也獨無所附麗會南京禮部尙書缺眾不欲行升獨請往卒贈太子少保謚文恪升嘗念父死宸濠之難終身不書寧字亦不爲人作壽父文居官不言人過時稱篤行君子四子鑨鋌錝�鋌南京禮部右侍郎錝太僕卿�自有傳鑨舉嘉靖三十五年進士授武庫主事歷武選郎中尙書楊博深器之世宗齋居二十年諫者輒獲罪鑨請朝羣臣且力詆近幸方士引趙髙林靈素爲諭中貴匿不以聞鑨遂引疾歸隆慶元年起南京文選郎中萬曆初累遷太常少卿督四譯館歷光祿卿引疾歸裏居十年坐臥一小樓賓客罕見其面起故官進大理卿都禦史吳時來議律例多紕盭鑨力爭之帝悉從駁議歷南京吏部尙書尋攺兵部參贊機務命甫下會陸光祖去廷推代者再乃召爲吏部尙書吏部自宋纁及光祖爲政權始歸部至鑨守益堅故事冢宰與閣臣遇不避道後率引避光祖爭之乃復故然陰戒騶人異道行至鑨益徑直張位等不能平因欲奪其權建議大僚缺九卿各舉一人類奏以聽上裁用杜專擅鑨言廷推大臣得共衡可否此爵人於朝與眾共之之義類奏啟幸途非制給事中史孟麟亦言之詔卒如位議自是吏部權又漸散之九卿矣二十一年三王並封議起率同列疏爭大計京朝官力杜請謁文選員外郎呂引昌鑨甥也首斥之考功郎中趙南星亦自斥其姻一時公論所不予者都給事中胡汝寧楊文舉苗朝陽少卿徐泰時輩貶黜殆盡大學士趙志臯弟預焉由是執政皆不悅王錫爵方以首輔還朝欲有所庇比至而察疏已上庇者在黜中亦不能無憾會言官以拾遺論劾稽勛員外郎虞淳熙職方郎中楊於廷主事袁黃鑨議謫黃畱淳熙於廷詔黃方贊畫軍務亦畱之給事中劉道隆遂言淳熙於廷不當議畱乃下嚴旨責部臣專權結黨鑨言淳熙臣鄕人安貧好學於廷力任西事尙書石星極言其才今寧夏方平臣不敢以功爲罪且旣名議覆不嫌異同若知其無罪以諫官一言而去之自欺欺君臣誼不忍爲也帝以鑨不引罪奪其俸貶南星三官淳熙等俱勒罷鑨遂乞休且白南星無罪左都禦史李世達以己同掌察而南星獨被譴亦爲南星淳熙等訟帝皆不聽於是僉都禦史王汝訓右通政魏允貞大理少卿曾幹亨郎中於孔兼員外郎陳泰來主事顧允成張納陛賈巖助教薛敷教交章訟南星冤而泰來詞尢切其略曰臣嘗四更京察其在丁丑張居正以奪情故用禦史朱璉謀借星變訃吏箝制眾口署部事方逢時考功郎中劉世亨依違其間如蔡文範習孔教輩並掛察籍不爲眾所服辛巳居正威福已成王國光惟諾惟謹考功郎中孫惟淸與吏科秦耀謀盡錮建言諸臣吳中行等今輔臣趙志臯張位撫臣趙世卿亦掛名南北京察公論冤之丁亥禦史王國力折給事中楊廷相同官馬允登之邪議而尙書楊巍素性模稜考功郎徐一檟立調停之畫涇渭失辯亦爲時議所譏獨今春之役旁咨博采核實稱情邪諂盡屏貪墨必汰乃至鑨割渭陽之情南星忍秦晉之好公正無逾此者元輔錫爵兼程赴召人或疑其欲於計典今其親故皆不能庇欲甘心南星久矣故道隆章上而專權結黨之旨旋下夫以吏部議畱一二庶僚爲結黨則兩都大僚被拾遺者二十有二人而閣臣議畱者六詹事劉虞夔以鍚爵門生而畱獨可謂之非黨耶且部權歸閣自髙拱兼攝以來已非一日尙書自張瀚嚴淸而外選郎自孫�陳有年而外莫不奔走承命其流及於楊巍至劉希孟謝廷采而掃地盡矣尙書宋纁稍欲振之卒爲故輔申時行齮齕以死尙書陸光祖文選郎王教考功郎鄒觀光矢志澄淸輔臣王家屏虛懷以聽銓敍漸淸乃時行身𨿽還裏機伏垣墻授意內璫張誠田義及言路私人教觀光遂不久斥逐今祖其故智借拾遺以激聖怒是內璫與閣臣表裏箝勒部臣而陛下未之察也今日南星去而王顯仁蓋國士馮養志之徒進彼皆以貨取者也將來必挈權以阿閣臣而後爲不專權必植黨以附閣臣而後爲不結黨乎疏入帝怒謫孔兼泰來等世達又抗疏論救帝益怒盡斥南星淳熙於廷黃爲民鑨去志益決以專權結黨之說不可不明乃上疏言人臣之罪莫大於專權國家之禍莫烈於結黨夫權者人主之操柄非人臣敢於人臣所司謂之職掌吏部𨿽以用人爲職然進退去畱必待上旨是權固有在非臣部得專也今以畱二庶僚爲專權則無往非專矣以畱二司屬爲結黨則無往非黨矣如避專權結黨之嫌畏縮巽�使銓職之輕自臣始臣之大罪也臣任使不效徒潔身而去俾專權結黨之說終不明於當時後來者且以臣爲戒又大罪也固請賜骸骨仍不允鑨遂杜門稱疾疏累上帝猶溫旨慰畱賜羊豕酒醬米物且�侍郎蔡國珍暫署選事以需鑨起鑨堅臥三月疏至十上乃許乘傳歸居三年卒贈太子太保謚淸簡鑨性不諧俗亦不以忤俗爲賢曰悻悻取時名非人情也大臣不合惟當引去否則有職業在謹自守足矣其志節如此子如法官刑部主事以諫阻鄭貴妃進封貶潮陽典史久之移疾歸廷臣累薦悉報寢卒贈光祿少卿吏部部名臣列傳六

明四

陳有年按明外史本傳有年字登之餘姚人父克宅字卽卿正徳九年進士嘉靖中官禦史哭爭大禮有大僚欲去克宅扼其項曰柰何先去爲人望其人愧而止俄系獄拜杖獲釋先後按貴州河南多所彈劾吏部尙書廖紀姻爲所劾罷惡之出爲松潘副使累遷右副都禦史巡撫貴州都勻苗王阿向作亂據凱口囤克宅與總兵官楊仁攻斬阿向論功進秩旋移撫蘇松旣行而阿向黨復叛坐罷官候勘巡撫汪珊討平賊推功克宅克宅已卒乃賜卹典有年舉嘉靖四十一年進士授刑部主事攺吏部歷驗封郎中萬曆元年成國公朱希忠卒其弟錦衣都督希孝賄中官馮保援張懋例乞贈王大學士張居正主之有年持不可艸奏言令典功臣歿公贈王侯贈公子孫襲者生死止本爵懋贈王廷議不可卽希忠父輔亦言之後竟贈非制且希忠無勛伐生前恩已逾歿後豈當濫寵左侍郎劉光濟署部事受指居正爲刪易其�有年力爭竟以原奏上居正不懌有年卽日謝病去十二年起稽勛郎中歷考功文選謝絕請寄除目下中外皆服遷太常少卿以右僉都禦史巡撫江西尙方所需陶器多奇巧難成後有詔許量減旣而如故有年引詔旨請不從內閣申時行等固爭乃免十之三南畿浙江大侵詔禁鄰境閉糴商舟皆集江西徽人尢眾而江西亦歲儉羣乞有年禁遏有年疏陳濟急六事中請稍弛前禁令江西民得自救南京禦史方萬山劾有年違詔帝怒奪職歸歸而故廬火乃僦一樓居妻孥身獨棲僧捨布衣糲食廷臣交薦起督操江累遷吏部右侍郎攺兵部又攺吏部尙書孫鑨左侍郎羅萬化皆鄕裏有年力引避朝議不許尋由左侍郎擢南京右都禦史二十一年與吏部尙書溫純共典京察所黜咸當未幾遂代純位其秋鑨謝事召拜吏部尙書止宿公署中見賓則於待漏所引用僚屬極一時選別邪正斥貪頑崇退讓進遺佚朝野想望丰采而執政大臣不便其所爲外相引重心嗛之明年王錫爵將謝政廷推閣臣詔無拘資品有年適在告侍郎趙參魯盛訥文選郎顧憲成往咨之列故大學士王家屏故禮部尙書沈鯉故吏部尙書孫鑨禮部尙書沈一貫左都禦史孫丕揚吏部侍郎鄧以贊小詹事馮琦七人名上蓋鑨丕揚非翰林爲不拘資琦四品爲不拘品也家屏以爭國本去位帝意雅不欲用又推及吏部尙書左都禦史非故事嚴旨責讓謂不拘資品乃昔年陸光祖自爲入閣地今推鑨丕揚顯屬徇私前吏部嘗兩推閣臣可具錄姓名以上於是備列沈鯉李世達羅萬化陳於陛趙用賢朱賡於愼行石星曾同亨鄧以贊等而世達故左都禦史也帝復不悅謂詔旨不許推都禦史何復及世達家屏舊輔臣不當擅議起用乃命於陛一貫入閣而謫憲成及員外郎黃縉王同休主事章嘉禎黃中色爲雜職錫爵首疏救有年及參魯等疏繼之帝並不納趙志臯張位亦佯爲言而二人者故不由廷推因謂輔臣當出特簡廷推由陸光祖交通言路爲之不可爲法帝喜降旨再譙責如兩人指遂免縉等貶謫但停俸一年給事中盧明諏疏救憲成帝怒貶明諏秩斥憲成爲民有年抗疏言閣臣廷推其來舊矣曩楊巍秉銓臣署文選廷推閣臣六人今元輔錫爵卽是年所推也臣邑前有兩閣臣弘治時謝遷嘉靖時呂本�由廷推官止四品而耿裕聞淵則以吏部尙書居首是廷推與推及吏部皆非自今刱也至不拘資品出自聖諭臣敢不仰承先朝廷推未有以爲詬者至臣身而獨遭詬非法不善獨臣非其人耳倘其說遂長使左右得關其私卿大夫莫矯其失臣罪益大矣因固乞骸骨帝得疏以其詞直溫旨慰答有年自是累疏稱疾乞罷帝猶慰畱食物羊酒有年請益力最後以身𨿽退遺賢不可不錄力請帝起廢言頃年建言得罪無慮數十人沈淪久者且十年或化爲異物矣法家拂士興亡是關柰何摧抑禁錮以消磨忠臆而決裂公道也帝報聞有年遂杜門不出數月中疏十四上乃予告乘傳歸歸裝書一篋衣一笥而已二十六年正月卒年六十有八四月詔起南京右都禦史而有年已前卒贈太子太保謚恭介故事吏部尙書未有以他官起者屠滽掌都察院楊博嚴淸掌兵部皆用原銜領之南京兵部尙書楊成起掌南院亦領以故銜有年以右都禦史起蓋帝欲用之而政府陰抑之也有年風節髙天下兩世膴仕無宅居其妻孥至以油幕障漏有年嘗欲合歷代諸史爲一書丹鉛未竟而卒

孫丕揚按明外史本傳丕揚字叔孝�平人嘉靖三十五年進士授行人擢禦史歷按畿輔淮揚矯然有風裁隆慶中擢大理丞以嘗劾髙拱拱門生給事中程文誣劾丕揚落職候勘拱罷事得白言官交薦起故官萬曆元年擢右僉都禦史巡撫保定諸府以嚴爲治屬吏皆惴惴按行關隘增置敵樓三百餘所築邊墻萬餘丈錄功進右副都禦史中官馮保家在畿內張居正屬爲建坊丕揚拒不應知二人必怒五年春引疾歸其冬大計京官給事中陳三謨禦史張道等希居正指劾之詔起官時調南京用禦史按陜西者知保等憾不已密諷西安知府羅織其贓知府遣吏報禦史吏爲虎噬及再報則居正己死事乃解起應天府尹召拜大理卿進戶部右侍郎十五年河北大饑丕揚鄕邑及鄰縣蒲城同官至采石爲食丕揚傷之進石數升於帝因言今海內困加派其窮非止啖石之民也宜寬賦節用罷額外徵派及諸不急務損上益下以培蒼生大命帝感其言頗有所減罷尋由左侍郎擢南京右都禦史以病歸召拜刑部尙書丕揚以獄多滯囚由公移牽制議刑部大理各置籍凡獄上刑部次日卽詳讞移大理大理審允次日卽還刑部自是囚無淹系尋奏五歲方卹刑恐冤獄無所訴請�天下撫按方春時和令監司按行州縣大錄系囚按察使則錄會城囚死罪矜疑及流徒以下可原者聞之撫按以達於朝期毋過夏月輕者立遣重者仍聽部裁歲以爲常帝報從之已條上省刑省罰各三十二事帝稱善優詔褒納自是刑獄大減有內豎殺人逃匿禁闥丕揚奏捕卒論戍攺左都禦史陳臺規三事請專掌印重巡方久巡城著爲令已請以民隱貴吏治如實戶口辟荒蕪寬賦役興禮教備凶荒撫按以是貴守令用爲舉刺又言閭閻民瘼非郡邑莫濟郡邑吏治非撫按監司莫淸撫按監司風化非部院莫飭請立約束頒天下獎廉抑貪共勵官箴帝咸優詔報許二十二年拜吏部尙書丕揚挺勁不撓百僚無敢以私幹者獨患中貴請謁乃刱爲掣簽法大選急選悉聽其人自掣請寄無所容一時選人盛稱無私然銓政自是一大變矣文選郎馮生虞等以推用故禦史何選司官盡斥逐言官救者皆獲譴浙江巡按禦史彭應參以迫鄕官範應期自盡被逮丕揚皆疏救之二十三年大計外吏九江知府沈鐵嘗爲衡州同知發巡撫秦耀罪江西提學僉事馬猶龍嘗爲刑部主事定禦史祝大舟贓賄遂爲庇者所惡考功郎蔣時馨黜之丕揚不能察及時馨爲趙文炳所劾丕揚力與辧雪謂釁由丁此呂此呂坐逮丕揚又力詆沈思孝於是思孝及員外郎嶽元聲連章訐丕揚丕揚請去甚力其冬帝以軍政故貶南京言官三十餘人丕揚猶在告偕九卿力諫弗納已而帝惡大學士陳於陛論救謫諸言官邊方丕揚等復抗疏諫帝益怒盡除其名初帝𨿽以夙望用丕揚然不甚委信有所推舉率用其次數請起廢輒報罷丕揚以志不行已懷去志及是杜門逾半歲疏十三上多不報至四月溫諭勉畱乃復起視事主事趙學仕者大學士志臯族弟也坐事議調文選郎唐伯元輒注饒州通判俄學仕復以前事被訐給事中劉道亨因劾吏部附勢語侵丕揚博士周獻臣有所陳論亦頗侵之丕揚性剛不堪受挫疑道亨受同官周孔教指獻臣又孔教宗人益疑之復三疏乞休最後貽書大學士張位懇其擬旨允放位如其言丕揚聞則大恚謂位逐己上疏言權臣主謀鷹犬效力詆位及道亨孔教獻臣思孝甚力且云諸人結爲死黨共逐時賢時賢丕揚自謂也帝得疏不直丕揚位亦疏辯求退帝復詔慰畱而位同官陳於陛沈一貫亦爲位解丕揚再被責讓遂堅臥乞歸詔許馳傳去久之起南京吏部尙書辭不就及吏部尙書李戴免帝難其代以侍郎楊時喬攝之時喬數請簡用尙書帝終念丕揚廉直三十六年九月召起故官屢辭不允明年四月始入都年七十有八矣當是時萬幾曠廢朝署空虛章奏寢閣大臣憂讒畏譏率思引退言路相抵排國是淆亂丕揚見朝政大變時形嘆息三十八年大計外吏黜陟咸當又奏舉廉吏布政使汪可受王佐張偲等二十餘人詔不次擢用先是南北言官羣擊李三才王元翰連及裏居顧憲成謂之東林黨而祭酒湯賓尹諭徳顧天�各收召朋徒干預時政謂之宣黨昆黨以賓尹宣城人天�昆山人也禦史徐兆魁喬應甲劉國縉鄭繼芳劉光復房狀麗給事中王紹徽朱一桂姚宗文徐紹吉周永春輩則力排東林與賓尹天�聲勢相倚大臣多畏避之至是繼芳巡按浙江有僞爲其書抵紹徽國縉者中云欲去福淸先去富平欲去富平先去耀州兄弟又言秦�斬斷吾輩可以得志福淸謂葉向髙耀州謂王國王圖�平卽丕揚也國時巡撫保定圖以吏部侍郎掌翰林院與丕揚皆秦人故曰秦�蓋小人設爲挑激語以害繼芳輩而其書乃達之丕揚所丕揚不爲意會禦史金明時居官不職慮京察見斥先上疏力攻圖並詆禦史史記事徐縉芳謂爲圖心腹及圖縉芳疏辧明時再劾之因及繼芳僞書事國縉疑書出縉芳及李邦華李炳恭徐良彥周起元手因目爲五鬼五人皆選授禦史候命未下者也當是時諸人日事攻擊議論紛呶帝一無所問則益植黨求勝朝端哄然及明年三月大計京官丕揚與侍郎蕭云舉副都禦史許弘綱領其事考功郎中王宗賢吏科都給事中曹於汴河南道禦史湯兆京協理禦史喬允升佐之故禦史康丕揚徐大化故給事中鍾兆斗陳治則宋一韓姚文蔚主事鄭振先張嘉言及賓尹天�國縉咸被察又以年例出紹徽應甲於外羣情翕服而諸不得志者深銜之當計典之初舉也兆京謂明時將出疏要挾以激丕揚丕揚果怒先期止明時過部考察特疏劾之旨下議罪而明時辧疏復犯禦諱帝怒褫其職其黨大嘩謂明時未嘗要挾兆京祇以劾圖一疏實之爲圖報復於是刑部主事秦聚奎力攻丕揚爲賓尹大化國縉紹徽應甲嘉言辧且曰臣今年祿命應死臣私心亦欲無端求死以報國家時部院察疏猶未下丕揚奏趣之因發聚奎前知績溪吳江時貪虐狀帝方向丕揚亦褫聚奎職由是黨人益憤謂丕揚果以僞書故斥紹徽國縉且二人與應甲嘗攻三才元翰故代爲修隙議論洶洶弘綱聞而畏之累請發察疏亦若以丕揚爲過當者黨人藉其言益思撼丕揚禮部主事丁元薦甫入朝慮察疏終寢抗章責弘綱因盡發昆宣黨構謀狀於是一桂繼芳永春兆魁宗文爭擊元薦爲明時等訟冤賴向髙調護至五月察疏乃下給事中彭惟成南京給事中髙節禦史王萬祚曾成易猶攻訐不已丕揚以人言紛至亦屢疏求去優詔勉畱先是楊時喬掌察斥科道錢夢臯等十人特旨畱任至是丕揚亦奏黜之羣情益快丕揚以白首趨朝非薦賢無以報國先後推轂不絕林居耆碩若沈鯉呂坤郭正域丘度蔡悉顧憲成趙南星鄒元標馮從吾千玉立髙攀龍劉元珍時雍姜士昌範淶歐陽東鳳輩推引不遺餘力帝雅意不用舊人悉寢不報丕揚又請起故禦史錢一本等十三人故給事中鍾羽正等十五人亦報罷丕揚齒𨿽邁帝重其老成淸徳眷遇益隆而丕揚乞去不已疏復二十餘上旣不得請則於明年二月拜疏徑歸向髙聞之急言於上詔令乘傳且�所司存問旣而丕揚疏謝因陳時政四事帝復優詔報之家居二年卒年八十三贈太保天啟初追謚恭介

蔡國珍按明外史本傳國珍字汝聘奉新人嘉靖三十五年進士鄕人嚴嵩當國欲羅致門下國珍不應乞就南爲刑部主事盜七十餘人久系讞得其情減釋過半就攺吏部進郎中出爲福建提學副使以侍養歸遭母喪服除遂不出家居垂二十年張居正旣卒朝議大起廢籍萬曆十一年仍以故官�福建遷湖廣右參政分守辰沅洞蠻亂將吏議剿國珍檄諭之遂定歷浙江左布政使以右僉都禦史提督操江召爲左副都禦史歷吏部左右侍郎與尙書孫鑨陳有年綜核銓政擢南京吏部尙書二十四年閏八月孫丕揚去國帝久不除代部事盡弛其年十二月竟廢大選閣臣及言官數爲言明年二月始命國珍爲吏部尙書三殿災率諸臣請修省旋有詔起廢國珍列三等人品正大心術光明者文選郎王教等二十四人才有足錄過無可棄者給事中喬引等三十三人因人詿誤釁非己作者給事中耿隨龍等三十六人並請錄用竟報寢明年正月倡廷臣詣文華門請舉皇長子冊立冠婚言必得請方退帝遣中官諭曰此大典稍需時耳何相挾若是乃頓首出給事中戴士衡劾文選郎白所知贓私國珍爲辯且求罷帝不聽除所知名禦史況上進因論國珍八罪帝察其誣不問國珍遂稱疾累疏乞休先是丕揚坐忤張位去官位欲援同己者爲助以國珍鄕人汲引甚力及秉銓一守成憲不爲位用位惡之國珍乃懷去志至是帝忽怒吏部貶黜諸郎二十二人國珍求去益力許乘傳歸初楊巍爲吏部與內閣相比得居位八年自宋纁陸光祖力與閣抗權𨿽還部身不見容故自纁至國珍率未浹歲去惟丕揚閱二年時咸議閣臣忮而惜纁等用未竟也國珍素以學行稱風力不及孫鑨陳有年而淸操似之均爲時望所屬家居十三年卒年八十四贈太子太保謚恭靖

楊時喬按明外史本傳時喬字宜遷上饒人嘉靖四十四年進士除工部主事榷稅杭州令商人自署所入輸之有司無所預隆慶元年冬上時政要務言幾之當愼者三以日勤朝講爲修徳之幾親裁章奏爲出令之幾聽言能斷爲圖事之幾獘之最重者九曰治體怠弛曰法令數易曰賞罰無章曰用度太繁曰鬻官太濫曰莊田擾民曰習俗侈靡曰士气卑弱曰議論虛浮勢之偏重者三宦寺難制也宗祿難繼也邊備難振也疏入帝褒納中外傳誦焉擢禮部員外郎遷南京尙寶丞萬曆初以養親去服除起南京太僕丞復遷尙寶移疾歸時喬雅無意榮進再起再告閱十七年始薦起尙寶卿四遷南京太常卿疏請議建文帝謚祠祀死節諸臣就遷通政使秩滿連章乞休不允三十一年冬召拜吏部左侍郎時李戴已致仕時喬至卽署部事絕請謁謝交遊止宿公署苞苴不及門及大計京朝官首輔沈一貫欲庇其所私憚時喬方正將令兵部尙書蕭大亨主之次輔沈鯉不可而止時喬乃與都禦史溫純力鋤政府私人若給事中錢夢臯禦史張似渠於永淸輩咸在察中又以年例出給事中鍾兆鬥於外一貫大慍密言於帝畱察疏不下夢臯亦假楚王事再攻郭正域謂主察者爲正域驅除帝意果動特畱夢臯已盡畱科道之被察者而嚴旨責時喬等報復時喬等惶恐奏辧請罷斥帝不問夢臯旣畱遂合兆斗累疏攻純並侵時喬時喬求去已而員外郎賀燦然請斥被察科道亦詆純挾權�捷顧獨稱時喬又言陛下睿斷躬操非閣臣所能竊弄意蓋爲一貫解時喬以與純共事復疏請貶黜不報及純去夢臯兆斗亦引歸帝復降旨譙讓謂祖宗朝亦常畱被察科道何今日揣疑君父誣詆輔臣因責諸臣朋比令時喬策勵供職而盡斥燦然及劉元珍龐時雍輩時喬嘆曰主察者逐爭察者亦竄矣尙可靦顏與此乎九疏引疾竟不得請時中外缺官多不補而羣臣省親養病給假及建言詿誤被謫者充滿林下率不獲召時喬乃備列三百餘人三疏請錄用三十四年皇長孫生有詔起廢時喬復列上遷謫鄒元標等九十六人削籍範等一百十人帝卒不省明年大計外吏時喬已偕副都禦史詹沂受事居數日帝忽命戶部尙書趙世卿代時喬遂中輟蓋去冬所批察疏至是帝誤發之也輔臣朱賡謂非體立言於帝帝亦覺其誤卽日收還時喬堅辭不肯任吏科陳治則劾其怨懟無人臣禮有旨詰責時喬乃再受事永年伯王棟卒其子明輔請襲時喬以外戚不當傳世固爭之弗聽時一貫已罷言路爭擊其黨而李廷機者一貫教習門生也閣臣闕眾多推之惟給事中曹於汴宋一韓禦史陳宗契持不可時喬卒從眾議未幾又推黃汝良全天敍爲侍郎諸攻一貫者益不悅給事中王元翰胡忻遂交劾時喬時喬疏辧力求罷當是時帝委時喬銓柄又不置右侍郎一人獨理部事銓敍平允然堂陛扞格曠官廢事日甚一日而中朝議論方囂動見掣肘時喬官位未崇又自溫純去久不置都禦史益無以鎭壓百僚由是上下相淩紀綱日紊言路得收其柄時喬亦多委蛇主調停之畫議者諒其苦心不甚咎也秉銓凡五年最後起故尙書孫丕揚未至而時喬已卒篋餘一敝裘同列賻襚以殮詔贈吏部尙書謚端潔時喬受業永丰呂懷最不喜王守仁之學辟之甚力尢惡羅汝芳官通政時具疏斥之曰佛氏之學初不混於儒乃汝芳假聖賢仁義心性之言倡爲見性成佛之教謂吾學直捷不假修爲於是以傳注爲支離以經書爲糟粕以躬行實踐爲迂腐以綱紀法度爲桎梏逾閒蕩檢反道亂徳莫此爲甚而後學轉相信從禍將安極望�所司明禁用彰風教詔從其言

張瀚按明外史本傳瀚字子文仁和人嘉靖十四年進士授南京工部主事歷廬州知府攺大名俺答圍京師詔遣兵部郎中徵畿輔民兵入衛瀚立閱戶籍三十丁簡一人而以二十九人共其餉得八百人馳至眞定請使者閱兵使者稱其才累遷陜西左布政使擢右副都禦史巡撫其地甫半歲入爲大理卿進刑部右侍郎俄攺兵部總督漕運隆慶元年攺督兩廣軍務時兩廣各設巡撫官事不關督府瀚請如三邊例乃悉聽節制大盜曾一本寇掠廣州詔切責瀚停總兵官兪大猷郭成俸巳一本浮海犯福建官軍迎擊大破之銀幣已復犯廣東陷碣石衛叛將周云翔等殺雷瓊參將耿宗元與賊合廷議鐫瀚一秩調用已而成大破賊獲云翔詔還瀚秩卽家俟召再撫陜西遷南京右都禦史就攺工部尙書萬曆元年吏部尙書楊博罷召瀚代之秩滿加太子太保時廷推吏部尙書首左都禦史葛守禮次工部尙書朱衡次瀚居正惡守禮戇厭衡驕故特拔瀚瀚資望淺忽見擢舉朝益趨事居正而瀚進退大臣率奉居正指卽出己意輿論多不協以是爲禦史鄭準王希元所劾居正顧之厚不納也禦史劉臺劾居正因論瀚撫陜狼籍及惟諾居正狀比居正遭喪謀奪情瀚心非之中旨令瀚諭畱居正居正又自爲牘風瀚屬吏以覆旨請瀚佯不諭謂政府奔喪宜予殊典禮部事也何關吏部居正復令客說之不爲動乃傳旨責瀚久不奉詔無人臣禮廷臣惴恐交章畱居正瀚獨不與撫膺太息曰三綱淪矣居正怒嗾給事中王道成禦史謝思啟摭他事劾之勒致仕歸初瀚附居正見非於世至是忤之去士論皆重瀚居正歿帝頗念瀚詔所司給月廩年及八十特賜存問卒贈太子少保謚恭懿

楊巍按明外史本傳巍字伯謙海丰人嘉靖二十六年進士除武進知縣擢兵科給事中操江僉都禦史史褒善已遷大理卿巍言東南倭患方劇參贊巡撫俱論罪褒善獨幸免又夤緣美遷請並吏部罰治帝怒停選司俸還褒善故官巍旣忤吏部遂出爲山西僉事已遷參議分守宣府寇入犯偕副將馬芳擊斬其部長銀幣尋爲陽和兵備副使擢右僉都禦史巡撫宣府錄搗巢功進秩二級逾年以養母歸歸二年召起巡撫陜西增補屯戍軍伍淸還屯地之奪於藩府者隆慶初進右副都禦史移撫山西所部驛遞銀歲徵五十四萬巍請減四之一修築沿邊城堡千餘里檄散大盜李九經黨復乞養母去神宗立起兵部右侍郎萬曆二年攺吏部進左侍郎又以終養歸母年逾百歲卒十年起南京戶部尙書旋召爲工部尙書有詔營建行宮近功徳寺巍爭之乃止明年攺戶部遷吏部尙書明制六部分�天下事內閣不得侵至嚴嵩始陰撓部權迨張居正時部權盡歸內閣逡巡請事如屬吏祖制由此變至是申時行當國巍素厲淸操有時望然年耄骫骳多聽其指揮禦史丁此呂論科�事時行及余有丁許國輩皆惡之巍論謫此呂爲禦史江東之李植等所攻與時行俱乞罷帝從諸大臣請慰畱巍等而戒諭言者巍乃復起視事當居正初敗言路張甚帝亦心疑諸大臣朋比欲言官摘發之以杜壅蔽諸大臣懼見攻政府與銓部陰相倚以制言路先是九年京察張居正令吏部盡除異己者而柔佞者皆畱十五年復當大計都禦史辛自修欲大有所澄汰巍徇政府指持之出身進士者貶黜僅三十三人見任惟十人而翰林吏部給事禦史無一焉賢否混淆羣情失望十七年夏帝久不視朝中外疑帝以張鯨不用故托疾巍率同列請以秋日禦殿至十月巍等復請帝不悅責以沽名巍初歷中外甚有聲及秉銓素望大損然有淸操性長厚不爲刻核行明年以年幾八十屢疏乞歸詔乘傳給廩隸如故事歸十五年年九十二而卒贈少保

李戴按明外史本傳戴字仁夫延津人隆慶二年進士除興化知縣有惠政擢戶科給事中廣東以軍興故增民間稅至萬曆初亂定戴奏正之累遷禮科都給事中出爲陜西右參政進按察使張居正尙名法四方大吏承風刻核戴獨行之以寬由山西左布政使擢右副都禦史巡撫山東歲凶累請蠲賑入爲刑部侍郎累進南京戶部尙書召拜工部尙書以繼母憂去二十六年吏部尙書蔡國珍罷廷推代者七人戴居末帝特擢用之當是時趙志臯沈一貫輔政𨿽不敢撓部權然大僚缺人九卿及科道掌印者咸得自舉聽上裁而吏部諸曹郎亦由九卿推舉尙書不得自擇其屬在外府佐及州縣正佐官則盡用掣簽法部權日輕戴視事謹守新令幸無罪而已明年京察編修劉綱中書舍人丁元薦南京評事龍起雷嘗以言事忤當路咸置察中時議頗不直戴而是時國本未定皇長子冠婚久稽戴每倡廷臣直諫及礦稅害劇戴率九卿言陳增開礦山東知縣吳宗堯逮李道抽分湖口知府吳寶秀等又逮天下爲增道者何限有司安所措手足且今水旱頻仍田裏蕭耗重以東徵增兵益餉而西事又見告矣民不聊生姦宄方竊發柰何反爲發其機速其變哉不報山西稅使張忠奏調夏縣知縣韓燻簡僻戴以內官不當擅舉刺疏爭之湖廣陳奉屢奏逮有司戴等又極論且言奉及遼東髙淮擅募勁卒橫民間尢不可不問帝亦勿聽已復偕同列言自去夏六月不雨至於今日畿民嗷嗷艸無遺根盜竊成羣路殣相望巡撫汪應蛟所奏饑民十八萬人加以頻值寇警屢興徵討之師按丁增調履畝加租賦額視二十年前不啻倍之矣瘡痍未起而采榷之害又生不論礦稅有無槪勒取之民間此何理也天下富室無幾姦人肆虐何極指其屋而恐之曰彼有礦則家立破矣彼漏稅則橐立罄矣持無可究詰之說用無所顧畏之人蚩蚩小民安得不窮且亂也湖廣激變已數告而近日武昌尢甚此輩寧不愛性命哉變亦死不變亦死與其吞聲獨死毋寧與讎家俱糜故一發不可遏耳陛下可視爲細故耶亦不報三十年二月帝有疾詔罷礦稅釋系囚錄建言譴謫諸臣越日帝稍愈命礦稅采榷如故戴率同官力諫時釋罪起廢二事猶令閣臣議行戴卽欲疏名上請而刑部尙書蕭大亨謂釋罪必當奏聞方具疏上太僕卿南企仲以二事久稽劾戴等不能將順帝怒並停前詔戴引罪求罷帝不許自是請起廢者再率九卿乞停礦稅者四皆不省稽勛郎中趙邦淸素剛介爲給事中張鳳翔所劾疑出文選郎中鄧光祚驗封郎中侯執躬意辧疏侵之禦史沈正隆給事中田大益交章劾邦淸邦淸憤盡發光祚執躬私事光祚亦騰疏力攻部中大哄戴無所裁抑禦史左宗郢李培遂劾戴表率無狀戴引疾乞去帝諭畱戴爲貶邦淸三秩允光祚執躬歸羣囂乃息明年冬妖書事起錦衣官王之楨李楨國王承恩王名世與同官周嘉慶有�言妖書嘉慶所爲下詔獄窮治嘉慶戴甥也比會鞫戴不忍其搒掠爲引避帝聞而惡之會王士騏通書事發下部議士騏奏辧帝謂士騏不宜辧以戴不能鉗屬官責戴戴引罪而疏紙誤用印復被譙讓罪其司屬戴疏謝用印如故帝怒令致仕奪郎中馬大儒以下俸戴秉銓六年溫然長者然聲望出陸光祖諸人下趙志臯沈一貫柄政戴不敢爲異以是久於其位而百事益頹廢矣卒贈少保

趙煥按明外史本傳煥字文光掖縣人嘉靖四十四年進士授烏程知縣入爲工部主事攺禦史萬曆三年中官張宏請遣其黨榷眞定材木煥及給事中侯於趙執奏不從張居正遭父喪言官交章請畱煥獨不署名擢順天府丞累遷左僉都禦史十四年三月風霾求言煥請恢聖度納忠言謹嚬笑信政令時召大臣商榷治理次第舉行實政獘在內府者一切報罷而飭戒督撫有司務求民瘼帝嘉納焉尋遷工部右侍郎攺吏部進左侍郎乞假去起南京右都禦史以親老辭時煥兄遼東巡撫僉都禦史耀亦乞歸養吏部言二人情同耀爲長子且任封疆久可聽其歸乃趣煥就職尋召爲刑部尙書議日本貢事力言非策男子諸龍光訐奏李如松通倭下吏並及其黨陳仲登枷赤日中期滿戍瘴鄕煥以盛暑必斃而二人罪不當死兩疏力爭忤旨詰責復以議浙江巡按彭應參獄失帝意遂引疾歸再起南京右都禦史就攺吏部尙書皆不赴家居十六年召拜刑部尙書尋兼署兵部四十年二月孫丕揚去攺署吏部時神宗怠於政事曹署多空內閣惟葉向髙杜門者已三月六卿止一煥在又兼署吏部吏部無復堂上官兵部尙書李化龍卒召王象幹未至亦不除侍郎戶禮工三部各止一侍郎而已都察院自溫純罷去八年無正官故事給事中五十人禦史一百十人至是皆不過十人煥累疏乞除補帝皆不報其年八月遂用煥爲吏部尙書諸部亦除侍郎四人旣而考選命下補給事中十七人禦史五十人言路稱盛然是時朋黨已成中朝議論角立煥素有淸望驟起田間於朝臣本無所左右顧雅不善東林諸攻東林者乘間入之所舉措往往不協淸議先後爲禦史李若星給事中孫振基所劾煥皆拜疏求去帝優詔慰畱之已兵部主事卜履吉爲署部事都禦史孫瑋所論煥以履吉罪輕擬奪俸三月給事中趙興邦劾煥徇私煥疏辧再乞羅向髙言今國事艱難人才日寡在野者旣賜環無期在朝者復晨星無幾乃大小臣工日尋水火無有已時甚非國家福也臣願自今已後共捐成心憂國事議論聽之言官主張聽之當事使大臣得展布而毋苦言官之掣肘言官得發舒而毋患當事之摧殘天下事尙可爲也因請諭煥起視事煥乃出明年春以年例出振基及禦史王時熙魏雲中於外三人嘗力攻湯賓尹熊廷弼者又不移咨都察院於是禦史湯兆京守故事力爭且詆煥煥屢疏訐辧杜門不出詔慰起之兆京以爭不得投劾徑歸其同官李邦華周起元孫居相及戶部郎中賀烺交章劾煥擅權請還振基等於言路帝爲奪諸臣俸貶烺官以慰煥煥請去益力九月遂叩首闕前出城待命帝猶遣諭畱給事中李成名恐帝因煥去斥逐言官復劾煥伐異黨同煥遂稱疾篤堅不起逾月乃許乘傳歸四十六年吏部尙書鄭繼之去國時黨人勢成淸流斥逐已盡齊黨亓詩教勢尢張以煥爲鄕人老而易制力引煥代繼之年七十有七矣比至一聽詩教指揮不敢異同由是素望益損帝終以煥淸操委信之及明年七月遼東告警煥率廷臣詣文華門固請帝臨朝議政抵暮始遣中官諭之退而諸軍機要務廢閣如故煥等復具疏趣之且作危語曰他日薊門蹂躪敵人叩閽陛下能髙枕深宮稱疾謝卻之乎帝由是嗛焉考滿當增秩寢不報煥尋卒卹典不及光宗立始賜如制熹宗初贈太子太保

裴應章按明外史本傳應章字元暗淸流人隆慶二年進士授行人擢吏科給事中萬曆初三遷兵科都給事中禦馬太監陳輔托言駕出馬乏請太僕馬三千匹應章言禦馬飼秣歲費二十萬金苟馬不足則金有侵耗卽馬足今日不宜濫乞宜命官核之詔乃減半中都副畱守於嵩爲守備中官廖欽所劾兵部劾嵩無過帝入欽言罷嵩應章抗疏伸救部議不納考察軍政錦衣僉書王之化等當罷有私於應章者執不許竟劾之四年春詔遣大臣三人閱視諸邊以兵部司屢從應章以大臣行邊供張送迎不能無擾請罷之無已則省司屬格不行莊浪軍噪焚監司署總督石茂華以節制不嚴請罪參將裴尙質巡按耿鳴世則以給餉逾期爲副使鄒廷望罪應章言二人法當並按但軍之嘩不由乏餉則尙質罪尢不可貸至驕軍悖驁急宜懲創論者以爲允薊鎭屬夷炒蠻入犯前總兵湯克寬等追擊死之巡按禦史劉良弼劾失事諸將並及總兵官戚繼光巡撫王一鶚應章論繼光訓練南兵初無實�章並下兵部尙書譚綸右繼光與一鶚並停俸應章以罰輕復爭之竟不從已又劾貴州總兵官吳國大罪十帝爲罷國詰責撫按之不糾者應章居兵垣久評核功罪敷晰事宜號爲稱職六年擢太僕少卿養馬戶馬斃困追直應章爲請多所蠲減累遷太常卿奏祀典當釐者四語詳禮志十六年鄖陽兵變辱巡按李材詔攺應章右副都禦史往代之至則戮其渠魁而宥脇從亂遂定召拜戶部右侍郎父老乞歸省遭喪服除起故官尋攺吏部進左侍郎尙書蔡國珍致政應章署部事會帝以推舉事積怒吏部敕應章會都察院甄別前後諸司屬已而列上帝不盡從於是削籍者四人攺用者十八人僅五人得畱一時銓曹賢才殆盡廷臣皆言譴謫過多弗省也二十八年拜南京工部尙書以鷹架楠木爲民累請罷之謝病去久之起南京吏部尙書屢辭不拜卒於家贈太子少保天啟初賜謚恭靖應章初官京師與禦史候官蔡夢說給事中蘄州李盛春以名節相砥礪故三人歷官皆有聲夢說至布政使

張光前按明外史本傳光前字爾荷澤州人萬曆三十八年進士授蒲圻知縣補安肅甫兩月擢吏部驗封主事歷文選員外郎稽勛郎中乞假去天啟四年趙南星爲尙書起爲文選郎中視事魏忠賢欲逐南星假廷推謝應祥事矯旨切責南星時與推應祥者員外郎夏嘉遇非光前也光前抗疏爭之曰南星人品事業昭灼人耳目忽奉嚴旨責以不公忠臣竊惑之選郎諸曹領袖尙書臂指南星所甄別進退臣實佐之功罪與共乞先賜罷斥亦被旨切責未幾以推喬允升等代南星忤忠賢意削侍郎陳於廷及楊漣左光斗籍光前又抗疏曰會推尙書於廷主議臣執筆謹席�待罪遂貶三秩調外任光前操行淸嚴峻卻請謁知縣石三畏贓私狼籍得奧援將授臺諫光前出之爲王官其黨咸側目明年光前兄右布政使光縉治兵遵化爲奄黨門克新所劾亦削籍兄弟並以忤奄去見稱於世崇禎元年起光祿少卿不赴三年起太常已進大理少卿累疏乞休及家而卒

徐大相按明外史本傳大相字覺斯江西安義人萬曆四十四年進士授東昌推官攺武學教授稍遷國子博士四十七年九月朔百僚將早朝司禮中官盧受傳免眾趨出受從後姍侮大相憤歸艸二疏一論遼左事一論受姦邪時接疏者卽受也見遼事疏曰此小臣亦敢言事及帝閱第二疏顧受曰此卽論汝罪者受錯愕叩頭流血請罪曰奴當死疏乃畱中是日南京國子學錄喬拱璧亦疏劾受不報明年遷兵部主事天啟二年調吏部稽勛主事移考功明年進驗封員外郎進士薛邦瑞爲其祖蕙請謚大相與尙書張問達議如其請熹宗方惡卹典冗濫鐫大相三秩出之外問達等引罪不問大學士葉向髙都禦史趙南星等連疏救乃攺鐫二大相方候命羣奄黨受者數十輩持梃噪於門曰若猶戀此署耶搜大相橐止俸金七十兩乃哄然散家居杜門讀書里人罕見其面崇禎元年起故官俄攺考功遷驗封郎中歷考功文選奏陳遵明旨疏淹滯破請托肅官評正選規重掌篆崇禮讓勵气節抑僥幸核吏獘十事帝卽命飭行故尙書孫丕揚等二十六人爲魏忠賢削奪大相請復其官帝不許旋以起廢忤旨貶秩視事給事中杜三策言大相端廉起廢協輿論不當譴不聽父憂歸卒於家

鄭三俊按明外史本傳三俊字用章池州建徳人萬曆二十六年進士授元氏知縣累遷南京禮部主事郎中歸徳知府福建提學副使家居七年起故官督浙江糧儲天啟初召爲光祿少卿攺太常未上陳中官侵冒六事時魏忠賢客氏離間后妃希得見帝而三俊疏有篤厚三宮妖冶不列於禦語忠賢遣二豎至閣中摘妖冶語令重其罪閣臣力爭而擬旨則以先朝故事爲辭三俊不悅復疏言近日麋爛荼毒無逾中璫閣臣悉指爲故事古人言奄豎聞名非國之福今聞名者已有人內連外結恃閣臣彈壓抑損之而閣臣輒阿諛自溺其職可爲寒心忠賢益怒以語侵內閣畱中不下擢左僉都禦史疏陳兵食大計規切內外諸司吏部郎中徐大相言事被謫抗疏救之四年正月遷左副都禦史戶部右侍郎楊漣劾忠賢三俊亦上疏極論尋署倉場事太倉無一歲蓄三俊奏行足儲數事國計賴之忠賢盡逐漣等三俊遂引疾去明年忠賢黨張訥請毀天下書院劾三俊與鄒元標馮從吾孫愼行余懋衡合污同流褫職閒住崇禎元年起南京戶部尙書兼掌吏部事南京諸僚多忠賢遺黨是年京察三俊澄汰一空京師被兵大臣多獲譴明年春三俊以建儲入賀力言皇上憂勞少過人情鬱結未宣百職庶司救過不贍上下暌孤足爲隱慮願保聖躬以保天下收人心以收封疆帝褒納之南糧歲額八十二萬七千有奇積逋至數百萬而兵部又增兵不已三俊初至倉庫不足一月餉三俊力祛宿獘糾有司尢怠玩者數人屢與兵部爭虛昌久之士得飽萬曆時稅使四出蕪湖始設關歲徵稅六七萬泰昌時已停至是度支益絀科臣解學龍請增天下關稅南京宣課司亦增二萬三俊以爲病民請減其半以其半徵之蕪湖坐賈戶部遂派蕪湖三萬復設關徵商三俊請罷徵並於工部分司計舟輸課不稅貨物皆不從遂爲永制蕪湖淮安杭州三關皆隸南戶部所遣司官李友蘭霍化鵬任俶皆貪三俊悉劾罷之居七年部事大飭就移吏部八年正月復當京察斥罷七十八人時服其公旋上議官評杜請囑愼差委三事帝皆采納流寇大擾江北南都震動三俊數陳防禦策禮部侍郎陳子壯下獄抗疏救之考績入都畱爲刑部尙書加太子少保帝以陰陽愆和命司禮中官錄囚流徒以下皆減等三俊以文武諸臣詿誤久系者眾請令出外候讞因論告訐株蔓之獘乞�內外諸臣行惻隱實政內而五城訊鞫非重辟不必參送法司外而撫按提追非眞犯不必盡解京國刑曹決斷以十日爲期帝皆從之代州知州郭正中因天變請舉寒審之典帝命考故事三俊稽歷朝寶訓得祖宗冬月錄囚數事備列上奏寢不行前尙書馮英坐事遣戍其母年九十有一三俊乞釋還侍養不許初戶部尙書侯恂坐屯豆事下獄帝欲重譴之三俊屢讞上不稱旨讒者謂恂與三俊皆東林曲法縱捨工部錢局有盜穴其垣命按主者罪三俊亦擬輕典帝大怒褫其官下吏應天府丞徐石麒適在京上疏力救忤旨切責帝禦經筵講官黃景昉稱三俊至淸又偕黃道周各疏救帝不納切責三俊欺罔以無贓私令出獄候訊宣大總督盧象升復救之大學士孔貞運等復以爲言乃許配贖十五年正月召復故官會吏部尙書李日宣得罪卽命三俊代之時值考選外吏多假繕城墾荒名減俸行取都禦史劉宗周疏論之諸人乃夤緣周延儒囑兵部尙書張國維以知兵薦帝卽欲召對親擢三俊言考選者部院事天子且不得專況樞部乎乞先考定乃請聖裁帝不悅召三俊責之對不屈宗周復言三俊欲俟部院考後第其優劣純疵恭請欽定若但以奏對取人安能得眞品帝不從由是幸進者眾帝下詔求賢三俊舉李邦華劉宗周自代且薦黃道周史可法馮元揚陳士奇四人姜采熊開元言事下獄及宗周獲嚴譴三俊皆懇救先後奏罷不職司官數人銓曹悉廩廩大僚缺官三俊數引薦賢士之廢斥者多復用刑部尙書徐石麒獲罪率同官合疏乞畱三俊爲人端嚴淸亮正色立朝惟引吳昌時爲屬頗爲世詬病時文選缺郎中儀制郎中吳昌時欲得之首輔周延儒力薦於帝且以囑三俊他輔臣及言官亦多稱其賢三俊遂請調補帝特召問三俊復徇眾意以對帝頷之明日卽命下以他部調選郎前此未有也帝惡言官不職欲多汰之嘗以語三俊三俊與昌時謀出給事四人禦史六人於外給事禦史大嘩謂昌時紊制弄權連章力攻並詆三俊三俊懇乞休致詔許乘傳歸國變後家居十餘年而卒

李日宣按明外史鄭三俊傳李日宣字晦伯吉水人萬曆四十一年進士授中書舍人擢禦史天啟元年遼陽破請帝時召大僚面決庶政尋請宥侯震暘以開言路厚中宮以肅名分忤旨切責已又薦丁元薦鄒維璉麻僖等十餘人乞召還朱欽相劉廷宣等帝以濫薦逐臣停俸三月旋出理河東鹽政還朝以族父邦華佐兵部引嫌歸五年七月逆黨倪文煥劾邦華日宣爲東林邪黨遂削籍莊烈帝卽位復故官以邦華在朝久不出崇禎三年起故官巡按河南還朝掌河南道事中官王坤訐大學士周延儒日宣率同官言內臣監兵不宜侵輔臣且插款中疑邊情多故坤責亦不可逭報聞遷大理丞屢進太常卿九年冬擢兵部右侍郎鎭守昌平久之進左侍郎協理戎政尋敍護陵功加兵部尙書十三年九月擢吏部尙書十五年五月會推閣臣日宣等以蔣徳璟黃景昉姜曰廣王錫倪元璐楊汝成楊觀光李紹賢鄭三俊劉宗周吳甡惠世揚王道直名上帝令再推數人而副都禦史房可壯工部右侍郎宋玫大理寺卿張三謨與焉大僚不獲推者爲流言入內且創二十四气之說帝深惑之逾月召日宣及與推諸臣入中左門偕輔臣賜食已出禦中極殿令諸臣奏對玫陳九邊形勢甚辯帝惡其干進叱之乃命徳璟景昉甡入閣而以徇情濫舉責日宣等回奏奏上帝怒不解復禦中左門太子及定永二王侍帝召日宣聲甚厲次召吏科都給事中章正宸河南道禦史張�及玫可壯三謨詰其妄舉日宣奏辯帝曰女嘗言秉公執法今何事不私正宸奏日宣多遊移臣等常劾之然推舉事實無所徇日宣復爲玟等三人解帝命錦衣官提下日宣等六人並褫冠帶就執時帝怒甚侍臣皆股栗失色徳璟景昉甡叩頭辭新命因言臣等並在會推中若諸臣有罪臣等豈能安大學士周延儒等亦乞優容帝皆不許遂下刑部廷臣交章申救不納帝疑其未就獄責刑部臣�期三日定讞侍郎惠世揚徐石麒擬予輕比帝大怒革世揚職鐫石麒二秩郎中以下罪有差禦史王漢言枚卜一案日宣等無私陛下懷疑重其罪刑官莫知所執不聽獄上日宣正宸�戍邊玫可壯三謨削籍久之赦還卒

李長庚按明外史畢自嚴傳李長庚字酉卿麻城人萬曆二十三年進士授戶部主事歷江西左右布政使勵淸操入爲順天府尹攺右副都禦史巡撫山東盡心荒政民賴以蘇盜蔓武定諸州縣討禽其渠魁四十六年遼東用兵議行登萊海運長庚初言不便後言自登州望鐵山西北口至羊頭凹歷中島長行島抵北信口又歷兔兒島至深井達蓋州剝運一百二十里抵娘娘宮陸行至廣寧一百八十旦至遼陽一百六十里每石費一金部議以爲便遂行之明年二月特設戶部侍郎一人兼右僉都禦史出督遼餉駐天津以長庚爲之奏行造淮船通津路議牛車酌海道截�運議錢法設按臣開事例嚴海防九事時議歲運米百八十萬石豆九十萬石艸二千一百六十萬束銀三百二十四萬兩長庚請畱金花行攺折借稅課言臣考會計錄每歲本色折色通計千四百六十一萬有奇入內府者六百餘萬入太倉者自本色外折色四百餘萬內府六百萬自金花籽粒外皆絲綿布帛蠟茶顏料之類歲久皆朽敗若攺折一年無損於上有益於下他若陜西羊絨江浙織造亦當稍停一年濟軍國急帝不悅言金花籽粒本祖宗舊制內供正額及軍官月俸所費不貲安得借畱其以今年天津通州江西四川廣西上供稅銀盡充軍費於是戶科給事中官應震上言考會典於內庫則云金花銀國初解南京供武俸諸邊或有急亦取給其中正統元年始自南京攺解內庫嗣後除武官俸外皆爲禦用是金花銀國初常以濟邊而正統後方供禦用也會典於太倉庫則云嘉靖二十二年題準諸處京運錢糧不拘金花籽粒應解內府者悉解貯太倉庫備各邊應用是世宗朝金花盡充兵餉不知陛下初年何故斂之於內也今不考各邊取給應用之例而反云正供舊額何相左若是至武官月俸一歲不過十餘萬乃云所費不貲哉且原數一百萬陛下始增二十萬年深月久顚末都忘以臣計之毋論今年當借卽嗣後年年借用可也毋論未來者當濟邊卽見在內帑者盡還太倉可也若夫物料攺折隆慶元年曾行之以解部濟邊六年又行於南京監局亦以濟邊此則祖宗舊制陛下獨不聞耶帝卒不聽時諸事刱始百務坌集長庚悉辦治天啟二年遷南京刑部尙書就移戶部明年召拜戶部尙書未任以憂歸崇禎元年起工部尙書復以憂去久之代閔洪學爲吏部尙書六年正月修撰陳於泰疏陳時獘宣府監視中官王坤力之侵及首輔周延儒長庚率同列上言陛下博覽古今曾見有內臣參論武臣者否自今以後廷臣拱手屏息豈淸朝所宜有臣等溺職祈立賜譴黜終不忍開內臣輕議朝政之端流禍無窮爲萬世口實帝不懌次日召對平臺時副都禦史王志道劾坤語尢切帝責令回奏奏上帝益怒及面對詰責者久之竟削其籍志道漳浦人天啟時爲給事中議三案爲髙攀龍所駁謝病歸其後附魏忠賢歷擢右通政論者薄之及是以忤中官罷長庚不植黨援與溫體仁不甚合推郎中王茂學爲眞定知府帝不允復推爲順徳知府帝怒責以欺蒙並追咎冠帶監生授職事責令回奏奏上斥爲民家居十年國變久之卒

吏部部藝文一

吏部尙書箴

晉傅元明明王軌制爲九秩君執常道臣有定職各有攸司乂用不慝貴無常尊賤不恆卑不明厥徳國用顚危昔舜舉禹咎繇而俊乂在官湯舉阿衡而不仁流屏且表正而象平日夕而景側處喉舌者患銓衡之無常不患於不明故曰無謂隱微廢公任私無好自專違眾取怨是以古之君子無親無�縱心大倫修己以道弘道以身易貴好爵書愼官人官不可妄授職不可暗受能者養之致福不能者獘之招咎衡臣司書敢告左右

讓吏部尙書表

宋謝莊招才琴釣之上取士歌牧之中終能克夷景命榮懷萬宇豈容先私首曲近有經過且不習冠制趙客興鑑未閒統馭鄭臣有規匪痗身譏

請解僕射表

齊王儉臣遠尋終古近察身事邀恩幸藉未見其倫何者子房之遇漢後公達之逢魏君史藉以爲美談君子稱其髙義二臣才堪王佐理非曲私兩主專仗威武有傷寬裕豈與庸流之人憑含弘之澤者同年而語哉預在有心胡寧無感如使傾宗殞元有益塵露猶當畢志馳驅仰酬萬一豈容稍在形飾以徇常事九流任要風所先玉石朱素由斯而定臣亦不謂文案之間都無微解至於品裁臧否特所未閒𨿽存自勗識不副意兼竊而任彼此俱壅專情本官庶幾仿�且前代掌選未必俱在代來何爲於今非臣不可傾心奉國匪復退讓之與預同休戚寧俟位任爲親陛下若不以此理賜期豈仰望於殊眷頻冒嚴威分甘尢戾

爲何詹事拜吏部尙書詔

梁江淹門下官人之職實難其選所以弼諧彜品謨明庶績今思治惟急彌不可曠侍中太子詹事戢業履修平體識詳穩自升宮闥美譽咸聞必能無懈於位玆流序

爲褚炫讓吏部尙書表

沈約竊惟元素未辧必謬朱紫之察規矩或昧理喪方圓之功東西兩漢左雄孤絕於前南北二才山濤莫嗣於後良由性藏於貌外隱乎心楚越無以況其迥殊山川未足方其險阻𨿽復挫暗爲明勉愚生智亦何以登奇援異離渭分涇

爲範尙書讓吏部封侯表

任昉臣云言被尙書召以臣爲散騎常侍吏部尙書封霄城縣開國侯食邑千戶奉命震驚心顏無措臣云頓首頓首死罪死罪臣素門凡流輪翮無取進謝中庸退慚狂狷固嘗�厲求學而一經不治篆刻爲文而三冬靡就負書燕魏空殫菽粟躡屩齊楚徒知貧賤旣而分虎出守以囊被見嗤持斧作牧以薏苡興謗赭衣爲虜見獄吏之尊除名爲民知井臼之逸百年上壽旣曰徒然如其誠說亦以過半亂離斯瘼欲以安歸閉門荒郊再離寒暑兼以東臯數畝控帶潮汐關外一區悵望鍾阜𨿽室無趙女而門多好事祿微賜金而歡同娛老折芰燔枯此焉自足陛下應期萬世接統千祀三千景附八百不謀臣釁等離心功慚同徳泥首在顏輿棺未毀締構艸昧敢叨天功獄訟謳歌示同民志而隆器大名一朝總集顧己反躬何以臻此政當以接閈白水列宅舊丰忘捨講之尢存諸公之費俯拾靑紫豈待明經臣云頓首頓首死罪死罪夫銓衡之重關諸隆替遠惟則哲在帝猶難漢魏以降達識繼軌雅俗所歸惟稱許郭拔十得五尙曰比肩其餘得失未聞偶察童幼天機暫發顧無足算在魏則毛玠公方居晉則山濤識量以臣況之一何遼落齊季陵遲官方淆亂鴻都不綱西園成市金章有盈笥之談華貂深不足之嘆艸創惟始義存攺作恭己南面責成斯在豈宜妄加寵私以乏王事附蟬之飾空成寵章求之公私授受交失近世侯者功緒參差或足食關中或成軍河內或制勝帷幄或門人加親或與時抑揚或隱若敵國或策定禁中或功成野戰或盛徳如卓茂或師道如桓榮或四姓侍祀已無足紀五侯外戚且非舊章而臣之所附惟在恩澤旣義異疇庸實榮乖儒者𨿽小人貪幸豈獨無心臣本自諸生家承素業門無富貴易農而仕乃祖元平道風秀世爰在中興儀刑多士位裁元凱任止牧伯髙祖少連夙秉髙尙所富者義所乏者時薄宦東朝謝病下邑先志不忘愚臣是庶且去歲冬初國學之老博士耳今玆首夏將亞冢司𨿽千秋之一月九遷荀爽之十旬遠至方之微臣未爲速達臣𨿽無識惟利是視至於虧名損實爲國爲身知其不可不敢妄冒陛下不棄菅蒯愛同絲麻倘平生之言猶在聽覽宿心素志無復貳辭矜臣所乞特回寵命則彜章載穆微物知免臣今在假不容請省不任荷懼之至謹奉表以聞

爲吏部郎謝表

前人郎官之重千金非譬爰在前世實光選造淸通爲首終遂弗居深識爲度累薦無獲承乏攝官顧知其望方今皇明禦宇升長咸亨涇渭縉紳無謬衡石抑揚庶品亦候能官顧已循涯孰用祗荷惟知死所未識所報

吏部郎表

王僧孺臣生輕飛籜品細疏壤寂寞州閭取淪窐竇不自求於善管寧許人以能官從班隨牒自安�遠豈望翰飛終知迹滯一逢浸漉幾聞昭晉假拙爲心變奇成偶寧爲天覆地長復與雨露相滋秋成春發必如暄寒無爽自變泥塗多超嵩鄧屢考固其比越在累誠於可聞方愧朱紫永懵鈞衡固惟許李終非王畢取其淸尙同所經企求之碎密寧可庶幾

謝除吏部郎啟

前人自一遇休明多逄渥澤出斯溝壤置之霄漢淸塗華轍叨�累仍顯職名階俄來倏至而智�必其無取尢怠忽焉已彰不意涵養更滋�霈愈此始職樞華紛體恆選知非腆族必待俊民何言賤劣所或叨假循涯測限生所不勝瞻恩奉徳死何能報

拜吏部郎表

陸倕銓衡庶品歷選賓寮阮咸貞素屢薦未登陸亮忠心裁居拜職自非李重淸識李毅恬正則何以區分管庫式胥史

遷吏部郎啟

前人臣器均濩落材同擁腫效非積山勤乖附地自叨榮秩列裁移气序而坐延曲私遂被洪造自非割蚌識珠�石知玉寧可以獲名理俗見操就教

爲第六叔讓重除吏部尙書表

王筠臣聞剸犀截雁必俟昆吾之鋒逐日追風信資伯樂之駿未有驂駕蹇足而方騁遙塗采藝鉛刀而求其斷割伏惟則哲爲體事艱歷代明別攸寄義重前王必使玉石燻蕕區別靡雜涇渭元黃條流不爽自非伯豪之天下稱能仲子之時人歸徳孝先之拔眞抑僞巨源之黜惡舉善然後可以銓鏡流品平均衡石

讓吏部尙書表

張纘漢革民曹魏仍東掾毛孝先以淸公見美盧子加以貞固任職子加一作予若降及晉代希�其人樂彥輔雍容自守當時恨其寡譽山巨源意存賞拔賞拔一作拔奇不免與世浮沈鄧攸牧馬家庭何益止競之操卞壼如金丸在石未聞檢裁之功

在吏部尙書答諸求官人書

陳徐陵自古有吏部尙書者品藻人倫簡其才能尋其門冑逐其少多量其官爵但古來數千年非無明時也非無明主也自有才用𨿽美階級不通門戶𨿽髙官資殊屈若斯人者其例甚多請問諸君此是何義夫一千錢一斛米之多少猶關相祿況復皇朝官爵理系元天內典謂之爲業外書稱之爲命五行有驛馬之言六甲有官鬼之說必令驛馬時發官鬼�身所望偕榮便當果遂如其不爾決是難諧豈可攺尙書作官鬼驅老僕爲驛馬耶若見問尙書何不分判用與不用許與不許僕答云君非屈滯豈可相期決言應果若今驛馬差爽便是乖信此關君命僕何以相答耶若朝散之流行止之屬門戶相似人才不殊選家斟酌無能爲爾若陟大位淸官悉由元命夫人君賓用並是前緣故宋文帝云人豈無運命每有好官缺輒憶羊元保梁武帝云世聞人言有目色我特不目色範悌自此而論豈非前業且世諺云圖官在亂世�富在荒年梁孝元帝承侯景之凶荒王太尉接荊州之禍敗爾時喪亂無復典章故使官方窮此紛雜自紹泰太平及永定中聖朝艸創爾時州州自帝郡郡稱王天下干戈尙無條序兼以府庫空虛賞賜懸乏白銀之寶難得黃紙之板易營假以官榮代於錢絹義在撫綏無計多少又有非舊非勛非地非才托節將而求官因時人以買位賣官旣賤皆爲淸顯故員外常侍路上比肩諮議參軍市中無數四軍五校車載斗量豈是朝章應其如此今衣冠禮樂日富年華主上體成王之風太傅弘周公之徳西羌北狄畏我王威時旣淸矣時旣平矣何可猶作亂世意而�非分之官耶凡人所以稱屈滯者身已不無寸能官又不及父祖旣是明時可以於邑所見諸君多逾本分猶言太屈未諭髙懷若問梁朝朱領軍等並爲卿相此不逾其本分耶此天子所用非關選序舊章秦有車府令趙髙直爲丞相漢有髙廟令田千秋亦爲丞相此復可爲例耶僕七十之歲朝思夕計並願與諸賢爲眞善知識曾無嫌隙差可周旋非欲令君作此怨訴但旣忝衡流應須粉墨庶其允當無負朝寄耳去年疾患亦餘气息不能相答通作此書所望諸賢深明鄙意徐君白

讓吏部尙書表

江總竊以漢置五曹方今六尙魏隆八凱擬古六卿近諭喉舌遠膺樞斗至如東京西晉裴王仰首伸眉可得論列此矣但臣門基世縮晉宋以來內侍帷扆入屍衡尺或年甫將立或歲未彊仕是以退思弱冠追傷疇昔早塵華任見知名輩常謂忝竊匪朝伊夕豈期梁室多故有志無時平生意气颯爾零落特由邀奉嘉運千載一時惟奮寵靈遂臻於此

爲廣陵王讓吏部尙書表北魏溫子升假勢風雲非由羽翮徒得推遷就列僶俯當官曾無辟雍議禮之名詎有銅雀獻賦之敏而政本實繁司會尢切抑揚智地用捨時流實當年之準的乃一世之權衡得其人則分職之任隆非其才則曠官之失起

吏部郎中廳壁記

唐獨孤及太微五帝星座後十五星曰郎位秦漢之君則而象之乃建郎中集作官至魏世祖分尙書曹爲六郎各六人今之吏部魏之選曹也掌選舉銓核以正公卿大夫士郡吏之品位凡廢置之柄官府之序歲終令天下郡縣會計致事而郎官起艸立議操而成之然後尙書受成於郎中郎中之選非楚金百煉顏集作旋弓

六鈞弗與也故居官者不由選曹郎而進罔以見其才之餘地亦猶刀劍之刃未嘗屠大牛集作刲大軱切大玉則𨿽曰我且必爲鏌人猶疑之由其途而升驟必環周三臺翰飛兩掖登喉舌秉刀尺者什七八﹝集作七文﹞諸曹郎莫敵也歲在乙巳河南賀若公用貞幹諒直實蒞厥任往歲公爲集有員字外郎也東曹朗然如得水鏡治余杭也吳人熙熙若逢陽春今也來思集作斯

八法在手操割成務彌綸舊章厥集

作悉如初政嘗以前哲軌躅我之韋弦而武徳以來廨署鼎新者數官曹易名者五若姓不表年不紀是廢徳也將來何觀故謹而列之俾我曹之春秋存乎座右其選部司列天官文部之日各因其所革時之先後冠於其首以爲志云

吏部員外郎南曹廳壁記

權徳輿漢廷尙書郎辧章制度主文書起艸之任東漢方冠以曹名用諸曹功次超卓者轉遷選部魏晉已還其任寖劇國家紀律昭明官修文粹作循其方凡薦紳之倫未命爲大夫者滿歲皆調於轂下啟事賦祿必先有司初上元中天官趙郡李敬元號爲稱職以覆視官簿差次裁成端本肇永不得不重文粹作得不重煩乃請外郎一人顓南曹之任其後或詔同曹郎分主之或詔他曹郎權居之皆難其才而愼斯文粹作其舉也大抵是

二字集作受命者多士必屬耳目焉以其公私集本文粹作是

能否之間集

作間不可遏集

作過也以事之委會吏之奇袤因緣詭故或

作詐中

或作故若市道居之者通則闊略守或深刻苟成績於是則翰飛不暇登二掖贊六職得之夷易疾若傳置太原王仲舒字弘中溫毅廉直淸方敏實風槪資才邁乎羣倫貞元十年冬繇諸侯部從事賢良對策歷左右諫列議曹考功郎十八年實受斯命類能故也於是用心堅明忠恕循理官業程品具舉尢違自絕然後以狀之成質於冢宰小宰罷遣者不讟受祿者不誣恢恢然投其虛而芒刃不頓君子以弘中之道爲折中矣昔春秋書士縠曰堪其事也魯語曰署所以朝夕虔君命也今因官署而舉事任春秋丘明之志也至若龍朔咸亨攺復之說此皆不書

吏部箴

明宣宗周官六卿其長太宰統治百寮以熙功載漢設選部官置尙書有佐有屬代襲弗渝致治之本實資用賢甄拔簡任爾特衡銓爾惟敬之務公戒私善爾勿蔽才爾勿遺必黜憸邪必進忠貞用捨適宜治由汝興苟或貿貿弗博詢采謀面而用弗究其內玉石不分臧否莫明治之弗興亦由汝成度徳定位乃稱任使小知大受官罔不弛精爾識鑑勵爾正直相予於治夙夜無斁

吏部題名記略

羅欽順吏部之稱於北京始自永樂辛丑迄今嘉靖壬午凡百有二年中間十六七年𨿽仍以行在吏部稱然大政所出固無攺也故今題名之刻斷自永樂辛丑始卿佐凡七十五人其在南京及辛丑以前之行部不與焉後來者可得而續書也

吏部部藝文二詩

賜牛弘

隋煬帝晉家山吏部魏代盧尙書莫言先哲異奇才並佐予學行惇時俗道素乃沖虛納言云閣上禮儀皇運初彜倫欣有敍垂拱事端居

和許給事傷牛尙書

劉斌名臣不世出百工之所求況乃非常器遭逢興運秋符彩照千里銓衡綜九流經綸資博物樽俎寄皇韶濩傾復理典禮紊還修𨿽貞棟梁任兼好藝文遊佇聞和鼎實行當奉介丘髙衢翻稅駕閱水遽遷舟傳呼更何日曳履聞無由歸魂藐修路徵棹艤邗溝林薄長風慘江上寒云愁夜臺終不曙遺芳徒自畱

送考功崔郎中赴闕

唐白居易稱意新官又少年秋涼身健好朝天靑雲上了無多路卻要徐驅穩著鞭

贈張均員外

盧象公門世緒昌才子冠裴王出自平津邸還爲吏部郎神仙餘气色列宿動輝光夜直南宮靜朝趨北禁長時人歸水鏡明主賜衣裳翰苑飛鸚鵡天池待鳳凰承歡疇日顧未記後時傷去去圖南遠微才幸不忘

哭靑溪倪太宰先生

明李東陽握手藤�肉未寒重來不覺淚汍瀾山川一代英靈盡人物三朝作養難班史舊編家繼有山公新啟世傳看平生愛國憂民意仕路誰堪語肺肝

吏部部紀事一三國魏志毛玠傳玠字孝先陳畱平丘人也太祖爲司空丞相玠嘗爲東曹掾與崔琰並典選舉其所舉用皆淸正之士𨿽於時有盛名而行不由本者終莫得進務以儉率人由是天下之士莫不以廉節自勵𨿽貴寵之臣輿服不敢過度太祖嘆曰用人如此使天下人自治吾復何爲哉文帝爲五官將親自詣玠屬所親眷玠答曰老臣以能守職幸得免戾今所說人非遷次是以不敢奉命大軍還鄴議所並省玠請謁不行時人憚之注先賢行狀曰琰淸忠髙亮雅識經遠推方直道正色於朝魏氏初載委授銓衡總齊淸議十有餘年文武羣才多所明拔朝廷歸髙天下稱平玠雅亮公正在官淸恪其典選舉拔貞實斥華僞進遜行抑阿黨諸宰官治民功績不著而私財丰足者皆免黜停廢久不選用於時四海翕然莫不勵行至乃長吏還者垢面羸衣常乘柴車軍吏入府朝服徒行人擬壺�之潔家象濯纓之操貴者無穢欲之累賤者絕姦貨之求吏潔於上俗移乎下民到於今稱之晉書裴楷傳武帝爲撫軍妙選僚采以楷爲參軍事吏部郎闕文帝問其人於鍾會會曰裴楷淸通王戎簡要皆其選也於是以楷爲吏部郎李重傳重字茂曾遷尙書吏部郎務抑華競不通私謁特畱心隱逸由是羣才畢舉拔用北海西郭湯瑯邪劉珩燕國霍原馮翊吉謀等爲祕書郎及諸王文學故海內莫不歸心時燕國中正劉沈舉霍原爲寒素司徒府不從沈又抗詣中書奏原而中書復下司徒參論司徒左長史荀組以爲寒素者當謂門寒身素無世祚之資原爲列侯顯佩金紫先爲人間流通之事晚乃務學少長異業年逾始立艸野之譽未洽徳禮無聞不應寒素之目重奏曰案如癸酉詔書廉讓宜崇浮競宜黜其有履謙寒素靖恭求己者應有以先之如詔書之旨以二品系資或失廉退之士故開寒素以明尙徳之舉司徒總禦人倫實掌邦教當務峻準評以一風流然古之厲行髙尙之士或棲身巖穴或隱迹丘園或克己復禮或耄期稱道出處默語惟義所在未可以少長異操疑其所守之美而遠同終始之責非所謂擬人必於其倫之義也誠當考之於邦黨之倫審之於任舉之主沈爲中正親執銓衡陳原隱居求志篤古好學學不爲利行不要名絕迹窮山縕韣道藝外無希世之容內全遁逸之節行成名立縉紳慕之委質受業者千里而應有孫孟之風嚴鄭之操始舉原先諮侍中領中書監華前州大中正後將軍嬰河南尹軼去三年諸州還朝幽州刺史許猛特以原名聞擬之西河求加徵聘如沈所列州黨之議旣舉又刺史班詔表薦如此而猶謂艸野之譽未洽徳禮無聞捨所徵檢之實而無明理正辭以奪沈所執且應二品非所求備但原定志窮山修述儒道義在可嘉若遂抑替將負幽邦之望傷惇徳之教如詔書所求之旨應爲二品詔從之重與李毅同爲吏部郎時王戎爲尙書重以淸尙見稱毅淹通有智識𨿽二人操異然俱處要職戎以識會待之各得其所毅字茂彥舊史闕其行事於時內官重外官輕兼階級繁多重議之見百官志又上疏曰凡山林避寵之士𨿽違世背時出處殊軌而先王許之者嘉其服膺髙義也昔先帝患風流之獘而思反純朴乃諮詢朝眾搜求隱逸咸寧二年始以太子中庶子徵安定皇甫謐四年又以博士徵安南朱衝太康元年復以太子庶子徵衝𨿽皆以疾病不至而朝野悅服陛下遠邁先帝禮賢之旨臣訪衝州邑言其𨿽年近耋耄而志气克壯耽道窮藪老而彌新操尙貞純所居成化誠山棲耆徳足以表世篤俗者也臣以爲宜垂聖恩及其未沒顯加優命時朝廷政亂竟不能從出爲行討虜護軍平陽太守山簡傳簡徵爲尙書左僕射領吏部簡欲令朝臣各舉所知以廣得才之路上疏曰臣以爲自古興替實在官人苟得其才則無物不理書言知人則哲惟帝難之唐虞之盛元愷登庸周室之隆濟濟多士秦漢以來風雅漸喪至於後漢女君臨朝尊官大位出於阿保斯亂之始也是以郭泰許劭之倫明淸議於艸野陳蕃李固之徒守忠節於朝廷然後君臣名節古今遺典可得而言自初平之元訖於建安之末三十年中萬姓流散死亡略盡斯亂之極也世祖武皇帝應天順人受禪於魏泰始初躬親萬機佐命之臣咸皆率職時黃門侍郎王恂庾純始於太極東堂聽政評尙書奏事多論刑獄不論選舉臣以爲不先所難而辧其所易陛下初臨萬國人思盡誠每於聽政之日命公卿大臣先議選舉各言所見後進雋才鄕邑尢異才堪任用者皆以名奏主者隨缺先敍是爵人於朝與眾共之之義也朝廷從之畢卓傳卓字茂世新蔡鮦陽人也父諶中書郎卓少希放達爲胡母輔之所知太興末爲吏部郎常飲酒廢職比捨郎釀孰卓因醉夜至其甕間盜飲之爲掌酒者所縛明旦視之乃畢吏部也遽釋其縛卓遂引主人宴於甕側致醉而去桓彜傳彜嘗過輿縣縣宰東海徐寧字安期通朗博涉彜遇之欣然停畱累日結交而別先是庾亮每屬彜�一佳吏部及至都謂亮曰爲卿得一吏部矣亮問所在彜曰人所應有而不必有人所應無而不必無徐寧眞海岱淸士因爲敍之卽遷吏部郎竟歷顯職阮放傳放素知名而性淸約不營產業爲吏部郎不免饑寒王導庾亮以其名士常供給衣食王蘊傳蘊字叔仁孝武定皇后父司徒左長史蒙之子也起家佐著作郎累遷尙書吏部郎性平和不抑寒素每一官缺求者十輩蘊無所是非時簡文帝爲會稽王輔政蘊輒連狀白之曰某人有地某人有才務存進達各隨其方故不得者無怨焉語林袁貞爲監運範元平作吏部尙書大坐語袁卿此選還不失護軍袁曰卿何事人中作市井宋書蔡廓傳廓徵爲吏部尙書廓因北地傅隆問亮選事若悉以見付不論不然不能拜也亮以語錄尙書徐羨之羨之曰黃門郎以下悉以委蔡吾徒不復厝懷自此以上故宜共參同異廓曰我不能爲徐幹木署紙尾也遂不拜幹木羨之小字也選案黃紙錄尙書與吏部尙書連名故廓云署紙尾也羨之亦以廓正直不欲便居權要徙爲祠部尙書王惠傳少帝卽位以蔡廓爲吏部尙書不肯拜乃以惠代焉惠被召卽拜未嘗接客人有與書求官者得輒聚置閣上及去職印封如初時談者以廓之不拜惠之卽拜𨿽事異而意同也王球傳球遷吏部尙書球公子簡貴素不交遊筵席虛靜門無異客尙書僕射殷景仁領軍劉湛並執重權傾動內外球𨿽通家姻戚未嘗往來頗好文義惟與瑯邪顏並之相善居選職接客甚希不視求官書疏而銓衡有序朝野稱之庾炳之傳炳之遷吏部尙書領義陽王師內外歸附勢傾朝野炳之爲人彊急而不耐煩賓客幹訴非理者忿詈形於辭色素無術學不爲眾望所推性好潔士大夫造之者去未出戶輒令人拭席洗�時陳郡殷衝亦好淨小史非淨浴新衣不得近左右士大夫小不整潔每容接之炳之潔反是衝每以此譏焉領選旣不緝眾論又頗通貨賄炳之請急還家吏部令史錢泰主客令史周伯齊出炳之宅諮事泰能彈琵琶伯齊善歌炳之因畱停宿尙書舊制令史諮事不得宿停外𨿽有八座命亦不許爲有司所奏上於炳之素厚將恕之召問尙書右僕射何尙之尙之具陳炳之得失又密奏曰夫爲國爲家何嘗不謹用前典今苟欲通一人慮非哲王禦世之長術炳之所行非曖昧而已臣所聞旣非一旦又往往眼見事如丘山彰彰若此遂縱而不糾不知復何以爲治晉武不曰明主斷鬲令事遂能奮發華廙見待不輕廢錮累年後起止作城門校尉耳若言炳之有誠於國未知的是何事政當云與殷景仁不失其舊與劉湛亦復不�且景仁當時事意豈復可蔑朝士兩邊相推亦復何限縱有微誠復何足掩其惡今賈充勛烈晉之重臣𨿽事業不勝不聞有大罪諸臣進說便遠出之陛下聖睿反更遲遲於此炳之身上之舋旣自藉藉交結朋黨構扇是非實足亂俗傷風諸惡紛紜過於範曄所少賊一事耳伏願深加三思試以諸聲傳普訪諸可顧問者羣下見陛下顧遇旣重恐不敢苦相侵傷顧問之日宜布嫌責之旨若不如此亦當不辯有所得失臣惷旣有所啟要欲盡其心如無可納伏願宥其觸忤之罪時炳之自理不諳臺制令史並言停外非嫌太祖以炳之信受失所小事不足傷大臣尙之又陳曰炳之呼二令史出宿令史諮都令史駱宰宰云不通吏部曹亦咸知不可令史具向炳之說不得停之意炳之了不聽納之非爲不解直是苟相畱耳由外悉知此而誣於信受羣情豈了陛下不假爲之辭𨿽是令史出乃遠虧朝典又不得謂之小事謝晦望實非今者之疇一事錯誤免侍中官王珣時賢小失桓引春搜之謬皆白衣領職況公犯憲制者邪不審可有同王桓白衣例不於任使無損兼可得以爲肅戒孔萬祀居左丞之局不念相當語駱宰云炳之貴要異他尙書身政可得無言耳又云不癡不聾不成姑公敢作此言亦爲異也太祖猶優遊之使尙之更陳其意尙之乃備言炳之愆過曰尙書舊有增置幹二十人以元凱丞郎幹之假疾病炳之常取十人私使詢處幹闕不得時補近得王師猶不遣還臣令人語之先取人使意常未安今旣有手力不宜復畱得臣此信方復遣耳大都爲人好率懷行事有諸紜紜不悉可曉臣思張遼之言關羽𨿽兄弟曹公父子豈得不言觀今人憂國實寡臣復結舌日月之明或有所蔽然不知臣者豈不謂臣有爭競之迹追以悵悵臣與炳之周旋俱被恩接不宜復生厚薄太尉昨與臣言說炳之有諸不可非惟一條遠近相崇畏震動四海凡短人辦得致此更復可嘉虞秀之門生事之累味珍肴未嘗有乏其外別貢豈可具詳炳之門中不問大小誅求張幼緒幼緒轉無以堪命炳之先與劉徳願殊惡徳願自持琵琶甚精麗遺之便復款然市令盛馥進數百口材助營宅恐人知作虛買券劉道錫驟有所輸傾南俸之半劉雍自謂得其力助事之如父夏中送甘蔗若新發於州國吏運載樵荻無輟於道諸見人有物鮮或不求聞劉遵考有材便乞材見好燭盤便復乞之選用不平不可一二太尉又云炳之都無共事之體凡所選舉悉是其意政令太尉知耳論虞秀之作黃門太尉不正答和故得停太尉近與炳之疏欲用徳願兒作州西曹炳之乃啟用爲主簿卽語徳願徳願謝太尉前後漏泄賣恩亦復何極縱不加罪故宜出之士庶忿疾之非直項羽楚歌而已也自從裴劉刑罰以來諸將陳力百倍今日事實好惡可問若赫然發憤顯明法憲陛下便可閒臥紫闥無復一事也太祖欲出炳之爲丹陽又以問尙之尙之答曰臣旣乏賈生應對之才又謝汲公犯顏之直至於侍坐仰酬每不能盡昨出伏復深思祇有愚滯今之事迹異口同音便是彰著政未測得物之數耳可爲蹈罪負恩無所復少且居官失和未有此比陛下遲遲舊恩未忍窮法爲弘之大莫復過此方復有尹京赫赫之授恐悉心奉國之人於此而息貪狼恣意者歲月滋甚非但虧點王化乃治亂所由如臣所聞天下論議炳之常塵累日月未見一豪增輝今曲阿在水南恩寵無異而協首郡之榮乃更成其形勢便是老王雅也古人云無賞罰𨿽堯舜不能爲治也陛下豈可坐損皇家之重迷一凡人事若復在可否之間亦不敢苟陳冗管今之枉直明白灼然而睿王令王反更不悟令賈誼劉向重生豈不慷慨流涕於聖世邪臣昔啟範曄當時亦懼犯觸之尢苟是愚懷所挹政自不能舒達所謂𨿽九死而不悔者也謂炳之且外出若能修攺在職著稱還亦不難而可得少明國典粗酬四海之誚今愆舋如山榮任不損炳之若復有彰大之罪誰復敢以聞述且自非殊勛異績亦何足塞今日之尢歷觀古今未有眾過藉藉受貨數百萬更得髙官厚祿如今者也臣每念聖化中有此事未嘗不痛心疾首設令臣等數人縱橫狼籍復如此不審當復云何處之近啟賈充遠鎭今亦何足分外出恐是策之良者臣知陛下不能采臣言故是臣不能盡己之愚至耳今蒙恩榮者不少臣何爲獨懇懇於斯實是尊主樂治之意伏願試更垂察又曰臣見劉伯寵大慷慨炳之所行雲有人送張幼緒幼緒語人吾𨿽得一縣負三十萬錢庾衝遠乃當送至新林見縛束猶未得解手荀萬秋嘗詣炳之值一客姓夏侯主人問有好牛不云無問有好馬不又云無政有佳驢耳炳之便答甚是所欲客出門遂與相聞索之劉道錫云是炳之所舉就道錫索嫁女具及祠器乃當百萬數猶謂不然選令史章龍向臣說亦嘆其受納之過言實得嫁女具銅鑪四人舉乃勝細葛斗帳等物不可稱數在尙書中令奴酤酃酒利其百十亦是立臺閣所無不審少簡聖聽不恐仰傷日月之明臣竊爲之嘆息太祖乃可有司之奏免炳之官江湛傳湛轉吏部尙書家甚貧約不營財利餉饋盈門一無所受無兼衣餘食嘗爲上所召值澣衣稱疾經日衣成然後赴牛餓馭人求艸湛良久曰可與飲在選職頗有刻核之譏而公平無私不受請謁論者以此稱焉顏竣傳竣轉吏部尙書領驍騎將軍畱心選舉自彊不息任遇旣隆奏無不可其後謝莊代竣領選意多不行竣容貌嚴毅莊風姿甚美賓客喧常歡笑答之時人爲之語曰顏竣嗔而與人官謝莊笑而不與人官南齊書王琨傳琨轉吏部郎吏曹選局貴要多所屬請琨自公卿下至士大夫例爲用兩門生江夏王義恭嘗屬琨用二人後復遣屬琨答不許王僧虔傳僧虔遷吏部尙書髙平檀珪罷沅南令僧虔以爲徵北板行參軍訴僧虔求祿不得與僧虔書曰五常之始文武爲先文則經緯天地武則撥亂定國僕一門𨿽謝文通乃忝武達羣從姑叔三媾帝室祖兄二世糜軀奉國而致子侄餓死艸壤去冬今春頻荷二敕旣無中人屢見蹉奪經涉五朔逾歷四晦書牘十二接覲六七遂不荷潤反更曝鰓九流繩平自不宜獨苦一物蟬腹龜腸爲日已久饑虎能嚇人遽與肉餓麟不噬誰爲落毛去冬乞豫章丞爲馬超所爭今春蒙敕南昌縣爲史偃所奪二子勛蔭人才有何見勝若以貧富相奪則分受不如身𨿽孤微百世國士姻媾位宦亦不後物尙書同堂姊爲江夏王妃檀珪同堂姑爲南譙王妃尙書婦是江夏王女檀珪祖姑嬪長沙景王尙書伯爲江州檀珪祖亦爲江州尙書從兄出身爲後軍參軍檀珪父釋褐亦爲中軍參軍僕於尙書人地本懸至於婚宦不至殊絕今通塞𨿽異猶忝气類尙書何事乃爾見苦泰始之初八表同逆一門二世粉骨衛主殊勛異績已不能甄常階舊途復見侵抑僧虔報書曰徵北板比歲處遇小優殷主簿從此府入崇禮何儀曹卽代殷亦不見訴爲苦足下積屈一朝超升政自小難泰始初勤苦十年自未見其賞而頓就求稱亦何可遂吾與足下素無怨憾何以相侵苦直是意有佐佑耳珪又書曰昔荀公達漢之功臣晉武帝方爵其元孫夏侯惇魏氏勛佐金徳初融亦始就甄顯方賞其孫封樹近族羊叔子以晉泰始中建策伐吳至咸寧末方加褒寵封其兄子卞望之以咸和初殞身國難至興寧末方崇禮秩官其子孫蜀郡主簿田混黃初末死故君之難咸康中方擢其子孫似不以世代遠而被棄年世�而見遺檀珪百罹六極造化罕比五喪停露百口轉命存亡披迫本希小祿無意階榮自古以來有沐食侯近代有王官府佐非沐食之職參軍非王官之謂質非匏瓜實羞空懸殷何二生或是府主情味或是朝廷意旨豈與悠悠之人同口而語使僕就此職尙書能以郎見轉不若使日得五升祿則不恥執鞭僧虔乃用爲安城郡丞珪宋安南將軍韶孫也陸慧曉傳慧曉遷吏部郎尙書令王晏選門生補內外要局慧曉爲用數人而止晏恨之送女妓一人欲與申好慧曉不納吏曹都令史歷政以來諮執選事慧曉任己獨行未嘗與語帝遣左右單景以事誚問慧曉謂景�曰六十之年不復能諮都令史爲吏部郎也上若謂身不堪便當拂衣而退帝甚憚之南史宋褚彥回傳彥回遷吏部尙書有人求官密袖中將一餅金因求請間出金示之曰人無知者彥回曰自應得官無假此物若必見與不得不相啟此人大懼收金而去褚炫傳炫爲吏部尙書居身淸立在選部門庭蕭索賓客罕至出行左右常捧一黃紙帽箱風吹紙剝殆盡梁書徐勉傳勉遷吏部尙書居選官彜倫有序旣閒尺牘兼善辭令𨿽文案塡積坐客充滿應對如流手不停筆又該綜百氏皆爲避諱常與門人夜集客有虞皓求詹事五官勉正色答云今夕止可談風月不宜及公事故時人咸服其無私張纘傳大同二年徵爲吏部尙書纘居選其後門寒素有一介皆見引拔不爲貴要屈意人士翕然稱之五年髙祖手詔曰纘外氏英華朝中領袖司空以後名冠範陽可尙書僕射初纘與參掌何敬容意趣不協敬容居權軸賓客輻湊有過詣纘者輒距不前曰吾不能對何敬容殘客及是遷爲表曰自出守股肱入屍衡尺可以仰首伸眉論列是非者矣而寸衿所滯近蔽耳目深淺淸濁豈有能預加以矯心飾貌酷非所閒不喜俗人與之共事此言以指敬容也纘在職議南郊禦乘素輦適古今之衷又議印綬官備朝服宜並著綬時並施行顧憲之傳憲之爲給事黃門侍郎兼尙書吏部郎中宋世其祖覬之嘗爲吏部於庭植嘉樹謂人曰吾爲憲之種耳至是憲之果爲此職陳書徐陵傳天康元年遷吏部尙書領大著作陵以梁末以來選授多失其所於是提舉綱維綜核名實時有冒進求官喧競不已者陵乃爲書宣示曰自古吏部尙書者品藻人倫簡其才能尋其門冑逐其大小量其官爵梁元帝承侯景之凶荒王太尉接荊州之禍敗爾時喪亂無復典章故使官方窮此紛雜永定之時聖朝艸創干戈未息亦無條序府庫空虛賞賜懸乏白銀難得黃札易營權以官階代於錢絹義存撫接無計多少致令員外常侍路上比肩諮議參軍市中無數豈是朝章應其如此今衣冠禮樂日富年華何可猶作舊意非理望也所見諸君多逾本分猶言太屈未諭髙懷若問梁朝朱領軍異亦爲卿相此不逾其本分邪此是天子所拔非關選序梁武帝云世間人言有目色我特不目色範悌宋文帝亦云人世豈無運命每有好官缺輒憶羊元保此則淸階顯職不由選也秦有車府令趙髙直至丞相漢有髙廟令田千秋亦爲丞相此復可爲例邪旣忝衡流應須粉墨所望諸賢深明鄙意自是眾咸服焉時論比之毛玠孔奐傳太建六年奐遷吏部尙書七年加散騎常侍八年攺加侍中時有事北討�復淮泗徐豫酋長降附相繼封賞選敍紛紜重疊奐應接引進門無停賓加以鑑識人物詳練百氏凡所甄拔衣冠縉紳莫不悅服性耿介絕請托𨿽儲副之尊公侯之重溺情相及終不爲屈始興王叔陵之在湘州累諷有司固求臺鉉奐曰衮章之職本以徳舉未必皇枝因抗言於髙宗髙宗曰始興那忽望公且朕兒爲公須在鄱陽王后奐曰臣之所見亦如聖旨後主時在東宮欲以江總爲太子詹事令管記陸瑜言之於奐奐謂瑜曰江有潘陸之華而無園綺之實輔弼儲宮竊有所難瑜具以白後主後主深以爲恨乃自言於髙宗髙宗將許之奐乃奏曰江總文華之人今皇太子文華不少豈藉於總如臣愚見願選惇重之才以居輔導帝曰卽如卿言誰當居此奐曰都官尙書王廓世有懿徳識性惇敏可以居之後主時亦在側乃曰廓王泰之子不可居太子詹事奐又奏曰宋朝範曄卽範泰之子亦爲太子詹事前代不疑後主固爭之帝卒以總爲詹事姚察傳察遷吏部尙書領著作並如故察旣博極墳索尢善人物至於姓氏所起枝葉所分官職姻娶興衰髙下舉而論之無所遺失且澄鑑之職時人久以梓匠相許及遷選部雅允朝望初吏部尙書蔡徵移中書令後主方擇其人尙書令江總等咸共薦察�答曰姚察非惟學藝優博亦是操行淸修典選難才今得之矣乃神筆艸詔讀以示察察辭讓甚切別日召入論選事察垂涕拜請曰臣東臯賤族身才庸近情忘遠致念絕修途頃來忝竊久知逾分特以東朝攀奉恩紀謬加今日叨濫非由才舉縱陛下特升庸薄其如朝序何臣九世祖信名髙往代當時才居選部自後罕有繼蹤臣遭逢成擢沐浴恩造累致非據每切妨賢目𨿽無識頗知審己言行所踐無期榮貴豈意銓衡之重妄委非才且皇明禦歷事髙昔代羽儀世冑帷幄名臣若授受得宜方爲稱職臣夙陶教義必知不可後主曰選眾之舉僉議所歸昔毛玠雅量淸恪盧毓心平體正王蘊銓量得地山濤舉不失才就卿而求必兼此矣且我與卿𨿽君臣禮隔情分殊常藻鏡人倫良所期寄亦以無慚則哲也察自居顯要甚勵淸潔且廩錫以外一不交通嘗有私門生不敢厚餉止送南布一端花練二匹察謂之曰吾所衣著止是麻布蒲綀此物於吾無用旣欲相款接幸不煩爾此人遜請猶冀受納察厲色驅出因此伏事者莫敢饋遺

吏部部紀事二魏書閹官傳趙黑得幸兩宮祿賜優厚是時尙書李欣亦有寵於顯祖與黑對綰選部欣奏中書侍郎崔鑑爲東徐州北部主書郎公孫處顯爲荊州選部監公孫蘧爲幽州皆曰有能也實有私焉黑疾其虧亂選體遂爭於殿庭曰以功授官因爵與祿國之常典中書侍郎尙書主書郎諸曹監勛能俱立不過列郡今欣皆用爲方州臣實爲惑顯祖疑之曰公孫蘧且止蘧最爲欣厚於是黑與欣遂爲深隙欣竟列黑爲監藏時多所截沒先是法禁寬緩百司所典與官並食故多所損折遂黜爲門士黑自以爲欣所陷嘆恨終日廢寢忘食規報前怨逾年還入爲侍禦散騎常侍侍中尙書左僕射復兼選部如昔黑告欣專恣欣遂出爲徐州汝陰王天賜傳天賜第五子修義遷吏部尙書及在銓衡惟事貨賄授官大小皆有定價時中散大夫髙居者有旨先敍時上黨郡缺居遂求之修義私已許人抑居不與居大言不遜修義命左右牽曳之居對大眾呼天唱賊人問居曰白日公庭安得有賊居指修義曰此座上者違天子明詔物多者得官京師白劫此非大賊乎修義失色居行罵而出任城王澄傳澄子順除吏部尙書兼右僕射及上省登階向榻見榻甚故問都令史徐仵起仵起曰此榻曾經先王坐順卽哽塞涕泗交流久而不能言遂令換之時三公曹令史朱暉素事錄尙書髙陽王雍雍欲以爲廷尉評頻請托順順不爲用雍遂下命用之順投之於地雍聞之大怒昧爽坐都廳召尙書及丞郎畢集欲待順至於眾挫之順日髙方至雍攘袂撫幾而言曰身天子之子天子之弟天子之叔天子之相四海之內親尊莫二元順何人以身成命投棄於地順須鬢俱張仰面看屋憤气奔湧長歔而不言久之搖一白羽扇徐而謂雍曰髙祖遷宅中土創定九流官方淸濁軌儀萬古而朱暉小人身爲省吏何合爲廷尉淸官殿下旣先皇同气宜遵成旨自有恆規而復逾之也雍曰身爲丞相錄尙書如何不得用一人爲官順曰庖人𨿽不治庖屍祝不得越樽俎而代之未聞有別旨令殿下參選事順又厲聲曰殿下必如是順當依事奏聞雍遂笑而言曰豈可以朱暉小人便相忿恨遂起呼順入室與之極飲盧同傳同轉尙書左丞肅宗世朝政稍衰人多竊冒軍功同閱吏部勛書因加檢復核得竊階者三百餘人同乃表言竊見吏部勛簿多皆攺換乃校中兵奏案並復乖舛臣聊爾揀練已得三百餘人明知隱而未露者動有千數愚謂罪𨿽恩免猶須刊定請遣一都令史與令僕省事各一人總集吏部中兵二局勛簿對勾奏按若名級相應者卽於黃素楷書大字具件階級數令本曹尙書以朱印印之明造兩通一關吏部一畱兵局與奏按對掌進則防揩洗之僞退則無攺易之理從前以來勛書上省惟列姓名不載本屬致令竊濫之徒輕爲苟且今請徵職白民具列本州郡縣三長之所其實官正職者亦列名貫別錄歷階仰本軍印記其上然後印縫各上所司統將都督並皆印記然後列上行臺行臺關太尉太尉檢練精實乃始關刺省重究括然後奏申奏出之日黃素朱印關付吏部頃來非但偸階冒名攺換勛簿而已或一階再取或易名受級凡如此者其人不少良由吏部無簿防塞失方何者吏部加階之後簿不注記緣此之故易生僥幸自今敍階之後名簿具注加補日月尙書印記然後付曹郎中別作抄自印記一如尙書郎中自掌遞代相付此制一行差止姦罔詔從之同又奏曰臣頃奏以黃素爲勛具注官名戶屬及吏部換勛之法事目三條已蒙旨許臣伏思黃素勛簿政可粗止姦僞然在軍虛詐猶未可盡請自今在軍閱簿之日行臺軍司監軍都督各明立文案處處記之斬首成一階已上卽令給券一紙之上當中大書起行臺統軍位號勛人甲乙斬三賊及被傷成階已上亦具書於券各盡一行當行豎裂其券前後皆起年號日月破某處陳某官某勛印記爲驗一支付勛人一支付行臺記至京師送門下別函守錄又自遷都以來戎車屢捷所以徵勛轉多敍不可盡者良由歲久生姦積年長僞巧吏階緣偸增遂甚請自今爲始諸有勛簿已經奏賞者卽廣下遠近云某處勛判咸令知聞立格酬敍以三年爲斷其職人及出身限內悉令銓除實官及外號隨才加授庶使酬勤者速申立功者勸事不經久僥幸易息或遭窮難州無中正者不在此限又勛簿之法徵還之日卽應申送頃來行臺督將至京始造或一年二歲方上勛書姦僞之原實自由此於今以後軍還之日便通勛簿不聽隔月詔復依行北齊書楊愔傳愔典選二十餘年獎擢人倫以爲己任然取士多以言貌時致謗言以爲愔之用人似貧士市瓜取其大者愔聞不屑焉其聰記彊識半面不忘每有所召問或單稱姓或單稱名無有�者後有選人魯漫漢自言猥賤獨不見識愔曰卿前在元子思坊騎禿尾艸驢經見我不下以方曲鄣面我何不識卿漫漢驚服又調之曰名以定體漫漢果自不虛又令吏唱人名誤以盧士深爲士琛士深自言愔曰盧郎玉潤所以從玉段榮傳榮第二子孝言爲吏部尙書孝言旣無深鑑又待物不平抽擢之徒非賄則舊有將作丞崔成忽於眾中抗言曰尙書天下尙書豈獨段家尙書也孝言無辭以答惟厲色遣下而已尋除中書監加特進又托韓長鸞共構祖珽之短及祖出後孝言除尙書右僕射仍掌選舉恣情用捨請謁大行敕浚京城北隍孝言監作儀同三司崔士順將作大匠元士將太府少卿酈孝裕尙書左民郎中薛叔昭司州治中崔龍子淸都尹丞李道隆鄴縣令尉長卿臨章令崔象成安令髙子徹等並在孝言部下典作日別置酒髙會諸人膝行跪伏稱觴上壽或自陳屈滯更請轉官孝言意色揚揚以爲己任皆隨事報答許有加授富商大賈多被銓擢所進用人士咸是粗險放縱之流尋遷尙書左僕射特進侍中如故隋書韋世康傳世康和靜謙恕爲吏部尙書十餘年時稱廉平常有止足之意謂弟子曰祿豈在多防滿則退年不待暮有疾便辭因懇乞骸骨朝野僉載隋牛弘爲吏部侍郎有選人馬敞者形貌最陋弘輕之側臥食果子嘲敞曰嘗聞扶風馬謂言天上下今見扶風馬得驢亦不假敞應聲曰嘗聞隴西牛千石不用軥今見隴西牛臥地打艸頭弘驚起遂與官舊唐書髙馮傳馮字季輔爲吏部侍郎善銓敍人物帝賜金背鏡一況其淸鑑焉溫彥博傳彥博爲吏部侍郎有選人裴略被放乃自贊於彥博稱解嘲謔彥博卽令嘲屏墻略曰髙下八九尺東西六七步突兀當所坐幾許遮賢路彥博慚而與官唐書唐臨傳臨兄皎官吏部侍郎先是選集四時補擬不爲限皎請以冬初集盡季春止後遂爲法李敬元傳敬元亳州譙人該覽羣籍尢善於禮髙宗在東宮馬周薦其材召入崇賢館侍讀假中祕書讀之爲人峻整然造請不憚寒暑許敬宗頗薦延之歷西臺舍人弘文館學士遷右肅機檢校太子右中護拜西臺侍郎同東西臺三品兼檢校司列少常伯時員外郎張仁禕有敏才敬元委以曹事仁禕爲造姓歷狀式銓簿鉗鍵周密病心太勞死敬元因其法衡綜有序自永徽後選員寖多惟敬元居職有能稱性彊記𨿽官萬員遇諸道未嘗忘姓氏有來訴者口諭書判參舛及殿累本末無少繆天下伏其明杭州參軍徐太元哀其僚張惠以贓抵罪而惠母老乃詣獄自言與惠偕受薄其罪惠得不死太元坐免官十年敬元廉知之擢爲鄭州司功參軍後至祕書少監申王師以徳行聞其鑑拔率若此咸亨二年轉中書侍郎又攺吏部兼太子右庶子同中書門下三品監修國史進吏部尙書居選部久人多附向凡三娶皆山東舊族又與趙李氏合譜故臺省要職多族屬姻家髙宗知之不能善也李素立傳素立孫至遠遷天官侍郎知選事疾令史受賄謝多所絀易吏肅然斂手有王忠者被放吏謬書其姓爲士欲擬訖增成之至遠曰調者三萬無士姓此必王忠吏叩頭服罪至遠之知選以內史李昭徳進人或勸其往謝答曰公以公用我柰何欲謝以私卒不詣王勃﹩勃兄�加弘文館學士兼知天官侍郎始裴行儉典選見�與蘇味道曰二子皆銓衡才至是語驗劉祥道傳祥道字同壽魏州觀城人父林甫武徳時爲內史舍人典機密以才稱與蕭瑀等撰定律令著律議萬餘言歷中書吏部二侍郎賜爵樂平縣男唐沿隋制十一月選集至春停日薄事叢有司不及研諦林甫建請四時聽選隨到輒擬於是官無滯人始天下初定州府及詔使以赤牒授官至是罷悉集吏部調至萬員林甫隨才銓錄咸以爲宜論者方隋髙孝基祥道少襲爵歷禦史中丞顯慶中遷吏部黃門侍郎知選事旣世職乃釐補敝闕上疏陳六事一曰今取士多且濫入流歲千四百多也雜色入流未始銓汰濫也故共務者善人少惡人多臣謂應雜色進者切責有司試判爲四等第一付吏部二付兵部三付主爵四付司勛若坐負當責𨿽經赦仍配三司不者還本貫則官不雜矣二曰內外官一品至九品萬三千四百六十五員大抵三十而仕六十而退取其中數不三十年存者略盡若歲入流五百人則三十年自相充補況三十年外在官猶多不慮其少今入流歲千四百其倍兩之又停選六七千人復年別新加其類寖廣殆非經久之制古者爲官擇人不聞取人多而官少也三曰永徽以來在官者或以善政擢論事者或以單言進而庠序諸生未聞甄異是獎勸之道未周也四曰唐有天下四十年未有舉秀才者請自六品以下至艸野審加訪無令赫赫之辰斯學遂絕五曰唐虞三載考績黜陟幽明二漢用人亦久其職今任官率四考罷官知秩滿則懷去就民知遷徙則苟且以去就之官臨苟且之民欲移風振俗烏可得乎請四考進階八考聽選以息迎新送故之獘六曰三省都事主事主書比選補皆取流外有刀筆者𨿽欲參用士流率以儔類爲恥前後相沿遂成故事且掖省崇峻王言祕密尙書政本人物所歸端責曹史理有未盡宜稍革之以淸其選會中書令杜正倫亦言入流者眾爲官人敝乃詔與祥道參議而執政憚攺作又以勛戚子進取無他門遂格崔元暐傳元暐拜天官侍郎當公介然不受私謁執政忌之攺文昌左丞不逾月武后曰卿向攺職乃聞令史設齋相慶此欲肆其貪耳卿爲朕還舊官乃復拜天官侍郎厚賜彩物韋巨源傳巨源神龍初以吏部尙書同中書門下三品時要官缺執政以次用其親巨源秉筆當除十人楊再思得其一試問余授皆諸宰相近屬再思喟然曰吾等誠負天下巨源曰時當爾耳是時𨿽賢有徳終莫得進士大夫莫不解體盧從願傳睿宗立拜吏部侍郎吏選自中宗後綱紀耗蕩從願精力於官僞牒詭功擿檢無所遺銓總六年以平允聞帝異之特官其一子從願請贈其父敬一爲鄭州長史制可初髙宗時吏部號稱職者裴行儉馬載及是從願與李朝隱爲有名故號前有裴馬后有盧李李朝隱傳朝隱遷侍禦史吏部員外郎時政出權幸不關兩省而內授官但斜封其狀付中書卽宣所司朝隱執罷千四百員怨誹歡騰朝隱胖然無避屈遷長安令宦官閭興貴有所干請曳去之睿宗嘉嘆後禦承天門對百官及朝集使褒諭其能使徧聞之進大中大夫一階賜中上考絹百匹以旌剛烈蘇�傳�子晉遷吏部時宋璟兼尙書事晉與齊澣更典二都選旣糊名校判而晉獨事賞拔當時譽之及裴光廷知尙書有過官被卻者就籍以朱點頭而已晉因榜選院曰門下點頭者更擬光廷以爲侮己出晉汝州刺史李乂傳乂進吏部侍郎仍知制誥與宋璟等同典選事請謁不行時人語曰李下無蹊徑王丘傳丘遷考功員外郎考功異時多請托進者濫冒歲數百人丘務核實材登科才滿百議者謂自武后至是數十年采錄精明無丘比其後席豫嚴挺之亦有稱然出丘下遷紫微舍人吏部侍郎典選復號平允其獎用如山陰尉孫逖桃林尉張鏡微湖城尉張晉明進士王冷然皆一時茂秀裴行儉傳行儉子光廷初吏部求人不以資限獎拔惟其才往往得俊乂任之士亦自奮後士人猥眾端務趨競銓品枉撓光廷懲之因行儉長名榜爲循資格無賢不肖一據資考配擬又促選限盡正月任門下省主事閻麟之專主過官凡麟之裁定光廷輒然可時語曰麟之口光廷手素與蕭嵩輕重不平及卒嵩奏一切罷之光廷所引盡斥外官博士孫琬以其用循資格非獎勸之誼謚曰克平時以爲希嵩意帝聞特賜謚曰忠憲詔中書令張九齡文其碑楊國忠傳國忠旣以宰相領選始建罷長名於銓日卽定畱放故事歲揭版南院爲選式選者自通一辭不如式輒不得調故有十年不官者國忠創押例無賢不肖用選深者先輔官牒文謬缺得再通眾議翕然美之先天以前諸司官知政事者午漏盡還本司視事兵吏部尙書侍郎分案注擬開元末宰相員少任益尊不復視本司事吏部銓注常三注三唱自春止夏乃訖而國忠陰使吏到第預定其員集百官尙書省注唱一日畢以誇神明駭天下耳目者自是資格紛謬無復綱序虢國居宣陽坊左國忠在其南自臺禁還趨虢國第郎官禦史白事者皆隨以至居同第出駢騎相調笑施施若禽獸然不以爲羞道路爲恥駭明年大選因就第唱補惟女兄弟觀之士之醜野蹇傴者呼其名輒笑於堂聲徹諸外士大夫詬恥之先是有司已定注則過門下侍中給事中按閱有不可黜之國忠則召左相陳希烈隅坐給事中在旁旣對注曰已過門下矣希烈不敢異侍郎韋見素張倚與本曹郎趨走堂下抱案牒國忠顧女弟曰紫袍二主事何如皆大噱鮮於仲通等諷選者鄭怤願立碑省戶下以頌徳詔仲通爲頌帝爲易數字因以黃金識其處蔣欽緒傳欽緒歷吏部員外郎始韓琬爲髙郵主簿使京師自負其才有不遇之言題客捨他日欽緒見之笑曰是子嘆後時耶久之琬舉賢良方正欽緒擢其文異等因謂曰朋友之過免未琬曰今日乃見君子之心其務薦引士類此苗晉卿傳晉卿進吏部郎中中書舍人知吏部選事選人訴索好官厲言倨色紛於前晉卿與相對終日無慍顏久之進侍郎積寬縱而吏下因緣作姦方時承平選常萬人李林甫爲尙書專國政以銓事委晉卿及宋遙然歲命他官同較書判核才實天寶二載判入等者凡六十四人分甲乙丙三科以張奭爲第一奭禦史中丞倚之子倚新幸於帝晉卿欲附之奭本無學故議者囂然不平安祿山因間言之帝爲禦花萼樓覆實中裁十一二奭持紙終日筆不下人謂之曳白帝大怒貶倚淮陽太守遙武當太守晉卿安康太守席豫傳豫遷考功員外郎進絀淸明爲中書舍人與韓休許景先徐安貞孫逖名相甲乙出鄭州刺史韓休輔政舉代己入拜吏部侍郎元宗曰卿前日考功職詳事允故有今授豫典選六年拔寒遠士多至臺閣當時稱知人號席公云齊抗傳抗同中書門下平章事初吏部歲考書言以他官第上下中書門下遣官覆實以爲常抗以尙書侍郎皆大臣選今更復核非任人勿疑之道禮部侍郎試貢士其姻舊悉試考功謂之別頭皆奏罷之又省州別駕田曹司田官判司雙曹者減中書吏員此其稍近治者云楊於陵傳於陵授吏部侍郎初吏部程判別詔官參考齊抗當國罷之至是尙書鄭餘慶移疾乃循舊制於陵建言他官但第判能否不知限員有司計員爲畱遣之格事不相謀莫如勿置於是有詔三考官止較科目選至常調悉還吏部又請修甲歷南曹置別簿相檢實吏不能爲姦始奏選者納直給符告居四年凡調三千員時謂爲適柳仲郢傳仲郢知吏部銓李徳裕頗抑進士科仲郢無所徇是時以進士選無受惡官者又當調者持闕簿令自閱卽擬唱吏無能爲姦王徽傳徽進考功員外郎故事考簿以朱注上下爲殿最歲久易漫吏輒竄易爲姦徽始用墨遂絕妄欺昭宗立授吏部尙書是時銓選失序吏肆爲姦補調重復不可檢徽爲手籍一驗實之遂無姦滯朝野僉載唐髙士廉選其人齒髙有選人自云解嘲謔士廉時著木履令嘲之應聲云刺鼻何曾嚏踏面不知瞋髙生兩个齒自謂得勝人士廉笑而引之大唐新語劉思立任考功員外子憲爲河南尉思立今日亡明日選人有索憲闕者吏部侍郎馬載深咨嗟以爲名教所不容乃書其無行注名集朝廷咸曰眞銓綜流品之司可謂振理風俗其人比出選門爲眾目所視眾口所訐亦趄而失步矣自垂拱之後斯風大壞苟且公行無復曩日之事朝野僉載鄭愔爲吏部侍郎掌選髒污狼籍引銓有選人系百錢於靴帶上愔問其故答曰當今之選非錢不行愔默而不言張昌儀爲洛陽令借易之權勢屬官無不允者風聲鼓動有一人姓薛金五十兩遮而奉之儀領金受其狀至朝堂付天官侍郎張錫數日失狀以問儀儀曰我亦不記得有姓薛者卽與錫檢案內姓薛者六十餘人並令與官其蠹政也如此唐姜晦爲吏部侍郎眼不識字手不解書濫掌銓衡曾無分別選人歌曰今年選數恰相當都由座主無文章案後一腔凍豬肉所以名爲姜侍郎山堂肆考韋夏卿爲吏部侍郎從弟執誼在翰林受人金有所干請密以金納夏卿懷中夏卿不受曰吾與汝賴先人遺徳俱致位及此顧當如是乎執誼大慚唐國史補裴僕射遵慶罷相知選朝廷優其年徳令就宅注官自宣平坊榜引仕者以及東市西街時人以爲盛事吏部甲庫有朱泚僞黃案數百道省中常取戲玩已而藏之柳辟知甲庫白執政於都堂集八座於丞郎而焚之大唐新語呂太一遷戶部員外戶部與吏部鄰司吏部移牒戶部令墻宇悉豎棘以防令史交通太一牒報曰眷彼吏部銓綜之司當須簡要淸通何必豎籬插棘省中賞其俊拔宋史馮吉傳吉周中書令道子也以父任歷仕司勛郎中吉嗜學善屬文雅好琵琶尢臻其妙以杯酒自娛每朝士宴集𨿽不召自至酒酣卽彈琵琶彈罷賦詩詩成起舞時人愛其俊逸謂之三絕趙及傳及字希之良鄕人權判吏部流內銓初銓吏匿員闕與選人爲市及奏闕至卽榜之吏部榜闕自及始杜衍傳衍判吏部流內銓選補科格繁長主判不能悉閱吏多受賕出縮爲姦衍旣視事卽敕吏函銓法問曰盡乎曰盡矣力閱視具得本末曲折明日令諸吏無得升堂各坐曹聽行文書銓事悉自予奪由是吏不能爲姦利數月聲動京師攺知審官院其裁制如判銓時範仲淹傳仲淹遷吏部員外郎權知開封府時呂夷簡執政進用者多出其門仲淹上百官圖指其次第曰如此爲序遷如此爲不次如此則公如此則私況進退近臣凡超格者不宜全委之宰相夷簡不悅王曙傳曙子益柔判吏部流內銓舊制選人當攺京官滿十人乃引見由是士多困滯且遇舉者有故輒不用益柔請才二人卽引見眾論翕然稱之蘇頌傳頌召判尙書吏部兼詳定官制唐制吏部主文選兵部主武選神宗謂三代兩漢本無文武之別議者不知所處頌言唐制吏部有三銓之法分品秩而掌選事今欲文武一歸吏部則宜分左右曹掌之每選更以品秩分治於是吏部始有四選法元佑初拜刑部尙書遷吏部頌前後掌四選五年每選人攺官吏求垢瑕故爲稽滯頌敕吏曰某官緣某事當會某處仍引合用條格具委無漏落狀同上自是吏不得逞每訴者至必取案牘使自省閱訴者服乃退其不服頌必往復詰難度可行行之苟有疑則爲奏請或建白都堂故選官多感徳其不得所欲者亦心服而去章誼傳誼權吏部侍郎乞詔有司編類四選通知之條與一司專用之法兼以前後續降旨揮自成一書如此則銓曹有可守之法姦吏無舞文之獘書成而吏銓有所執守韓肖冑傳肖冑遷吏部侍郎時條例散失吏因爲姦肖冑立重賞俾各省記編爲條目以次行之舞文之獘始革陣亡補官得占射差遣而在部常調人守待不能注授且有短使重難肖冑請陣亡惟許本家用恩例異姓候經任收使遂無不均且嚴六部出入之禁而請托不行三年拜端明殿學士王信傳信字誠之權考功郎官蜀人張公還初八年免銓至是攺秩吏妄引言復令柅之信鉤考其故吏怖服有三蜀士實礙式吏受賕爲地工部尙書趙雄蜀人也以屬信信持弗聽已而轉吏部閱審成牘撫掌愧嘆嗟激不已以聞於上他日上謂尙書蔡沈曰考功得王信銓曹遂淸邏者私相語指爲神明武臣給告不書年齒磨轉蔭薦肆爲姦欺不可控搏爲擿最者數事告宰相付之大理獄事連三衙殿帥王友直銳爭之上審知其非沮之曰考功所言公事也汝將何爲獄具皆伏辜因請置籍以柅後患授軍器少監仍兼考功郎官丁母憂吏裒金殺牲禱神願信服闋無再爲考功許及之傳寧宗卽位除及之吏部尙書事韓冑無所不至嘗值冑生日朝行上壽畢集及之後至閹人掩關拒之及之俯僂以入爲尙書二年不遷見冑流涕序其衰遲之狀不覺膝屈冑惻然憐之居無何同知樞密院事當時有由竇尙書屈膝執政之語畫墁錄國初侯涉木彊人也主銓事雷徳驤詣部求官擬寧州司理參軍曰官人未三十不可典獄以筆勾退卻掃編宣和中王鼎爲刑部尙書年甫三十時盧樞密益盧尙書法原俱爲吏部侍郎並多髯王嘲之曰可憐吏部兩胡盧容貌威儀總不都盧尙書應聲曰若要少年並美貌須還下部小尙書聞者以爲快周平園集晏惇復權吏部尙書中興以來凡四選格法多公所裁定由是士無沈滯之嘆秦檜當國使所親招之惇復曰吾姜桂之性到老愈辣卒不屈楊誠齋集葉顒權吏部尙書乾道九年召對便殿賜坐賜茶禮異他日帝曰吏部條例朕亦置一通在禁中又問卿當官以何者爲先對曰以公忠爲先帝曰卿宜無忘此二字樓攻愧集孫逢吉爲吏部侍郎朱熹之去逢吉力救之彭龜年補外又言不應爲近習而逐正人一日會食部中或報王喜除合門祗候逢吉曰此乃優伶嘗於內庭效朱侍講容止以儒爲戲者豈可以污淸選當抗疏力爭否則於經筵論之由是飛語上聞內批爲郡金史髙衎傳衎遷吏部尙書每季選人至吏部托以檢閱舊籍謂之檢捲有滯畱至後季猶不得去者衎三爲吏部知其獘歲餘銓事修理選人便之元史吳元珪傳大徳元年除吏部尙書選曹銓注多有私其鄕裏者元珪曰此風不可長川黨朔黨之興宋之所由衰也請謁悉皆謝絕獻徵錄洪武間吏部尙書吳琳致仕家居上遣人察之使者潛至旁捨見一農人孤坐小幾起而拔稻秧徐布於田貌甚端謹使者問曰此有吳尙書者在家否乎農人斂手曰琳是也使還以狀聞上益重之明祖嘗命工部爲吏部尙書翟善營第於泰興善力辭謝上語羣臣曰有官居鼎鼐無地起樓臺善與寇準同風矣古穰雜錄吏部侍郎員缺上召李賢曰吏部侍郎天下人物權衡非他部比必得其人先生以爲誰可賢曰以在朝觀之無如禮部二人可擇一用之上復問其優劣賢曰鄒幹爲人端謹但規模稍狹姚夔表裏相稱有大臣之量上曰然遂用之命下士類皆悅客座新聞昆山葉文莊公盛爲禮侍轉吏侍禮書桐廬姚公夔治宴於公臺賀之及暮復於私第宴葉公公謝曰何勞鄭重姚公曰某鄕裏親友干謁者眾煩公垂意公唯唯而已無何姚公進太宰公置酒往賀執杯獻於姚公曰今日送鄕裏還先生矣文莊處事之善如此畜徳錄王忠肅公翺自兩廣召爲吏部尙書舟次濟寧都水主事法以先後敍過閘𨿽貴官不得越人怪之公曰彼立法安忍壞之至吏部卽調爲考攻主事人兩賢之公在吏部門無請托公之夫人爲其從子請官舉觴跪進公大怒起手擊夫人於地卽出隨使人返慰之事卒不行獻徵錄成化間李秉爲吏部尙書剛直不屈人多怨望大臣有忌之者嗾事中之遂致仕有祭酒某者作詩送之曰古道自無三黜慍直臣又見一番歸鄭曉在選司裏中士饋以金飾雜置茗中曉受之夫人發茗得金函以告曉逌然不動聲色令封緘如故召其人曰家尙有餘茗不敢當尊惠也授令持歸林春赴官泊淮淮守某以次謁客舟始及春供饌又薄若不知爲吏部者後淮守入覲考下當遠調春時轉稽勛郎白尙書以過淮事薦其廉靜畱之琬琰錄廖莊敏公爲人直易表裏坦然不孑孑爲異飾細行以取譽接對士類不見有纖毫貴勢態尢甚於鄕黨故舊賓至�酒豆肉輒與爲歡無一日不對賓客旣爲天官或勸稍謝往來遠嫌公笑曰昔人有言臣門如市臣心如水吾無愧吾心而已馬溪田爲考功郎中丙戌例當考察外官時臨潁內閣樂安冢宰各挾私忿欲去廣東河南陜西三省提學公乃昌言曰魏校蕭鳴鳳唐隆卽今有數人物若欲考此三人請先考理由是獲免獻徵錄李直爲吏部侍郎一十六年畱意時彥一時干請奔競之風頓息大稱得人遇不如意事輒誦古人詩自寬有初擢給事中卽欲幹撓選法者則曰偶然題作木居士便有無窮求福人禦史有言吏部進退官不當者則曰若教鮑老當筵舞更覺郎當舞袖長𨿽涉諧戲要切當云

吏部部雜錄

