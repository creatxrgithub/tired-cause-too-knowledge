

閨媛總部藝文一

古列女傳小序

漢劉向

母儀傳惟若母儀聖賢有智行爲儀表言則中義胎養子孫以漸教化旣成以徳致其功業姑母察此不可不法

賢明傳惟若賢明廉正以方動作有節言成文章咸曉事理知世紀綱循法興居終身無殃妃後賢焉名號必揚

仁智傳惟若仁智豫識難易原度天理禍福所移歸義從安危險必避專專小心永懼匪懈夫人省玆榮名必利

貞順傳惟若貞順修道正進避嫌遠別爲必可信終不更二天下之俊勤正潔行精專謹愼諸姬觀之以爲法訓

節義傳惟若節義必死無避好善慕節終不背義誠信勇敢何有險詖義之所在赴之不疑姜姒法斯以爲世基

辯通傳惟若辯通文詞可從連類引譬以投禍凶推摧一切後不復重終能一心開意甚公妻妾則焉爲世所誦

孽嬖傳惟若孽嬖亦甚嫚易淫妒熒惑背節棄義指是爲非終被禍敗

列女傳序

後漢書詩書之言女徳尙矣若夫賢妃助國君之政哲婦隆家人之道髙士弘淸淳之風貞女亮明白之節則其徽美未殊也而世典咸漏焉故自中興以後綜其成事述爲列女篇如馬鄧梁后別見前紀梁李姬各附家傳若斯之類並不兼書余但�次才行尢髙秀者不必專任一操而已

女誡

魏荀爽詩曰泉源在左淇水在右女子有行遠父母兄弟明當許嫁配適君子竭節從理昏定晨省夜臥早起和顏悅色事如依恃正身潔行稱爲順婦以崇螽斯百葉之祉婚姻九族云胡不喜聖人制禮以隔陰陽七歲之男王母不抱七歲之女王父不持親非父母不與同車親非兄弟不與同筵非禮不動非義不行是故宋伯姬遭火不下堂知必爲災傅母不來遂成於灰春秋書之以爲髙也

女典篇

程曉丈夫百行以功補過婦人四教以備爲成婦徳闕則仁義廢矣婦言虧則辭令慢矣婦工簡則織荒矣是以禮有功宮家室之教詩有牖下蘋藻之奠然後家道諧允儀表則見於內若夫麗色妖容髙才美辭貌足傾城言以亂國此乃蘭形棘心玉曜凡質在邦必危在家必亡

女史箴

晉張華茫茫造化兩儀始分散气流形旣陶旣甄在帝庖羲肇經天人爰始夫婦以及君臣家道以正王猷有倫婦徳尙柔含章貞吉婉娩淑愼正位居室施衿結縭虔恭中饋肅愼爾儀式瞻淸懿樊姬感莊不食鮮禽衛女矯桓耳忘和音志厲義髙而二主易心元熊攀檻馮媛趨進夫豈無畏知死不�班妾有辭割歡同輦夫豈不懷防微慮遠道罔隆而不殺物無盛而不衰日中則昃月滿則微崇猶塵積替若駭機人咸知飾其容而莫知飾其性性之不飾或愆禮正斧之藻之克念作聖出其言善千里應之苟違斯義則同衾以疑夫出言如微而榮辱由玆勿謂幽昧靈鑑無象勿謂元漠神聽無響無矜爾榮天道惡盈無恃爾貴隆隆者墜鑑於小心戒彼攸遂比心螽斯則繁爾類歡不可以黷寵不可以專專實生慢愛極則遷致盈必損理固有然美者自美翩以取尢冶容求好君子所讎結恩而絕職此之由故曰翼翼矜矜福所以興靖恭自思榮顯所期女史司箴敢告庶姬

女史箴

裴頠膏不厭鮮水不厭淸玉不厭潔蘭不厭馨爾形信直影亦不曲爾聲信淸響亦不濁綠衣𨿽多無貴於色斜徑𨿽利無尙於直春華𨿽美期於秋實冰璧𨿽澤期於見日浴者振衣沐者彈冠人知正服莫知行端服美動目行美動神天道佑順常與吉人

夫人答拜羣妾議

摯虞漢魏故事王公羣妾見於夫人夫人不答拜新禮以爲禮無不答更制妃公侯夫人答妾拜虞議詔可其議禮妾事女君如婦之事姑妾服女君期女君不報則敬與婦同而又加賤也名位不同本無酬報禮無不答義不謂此先聖殊嫡庶之別以絕陵替之漸峻�其防猶有僭違宜定新禮自如其舊

臨城公夫人停省太子妃令梁簡文帝纁雁之儀旣稱合於二姓酒食之會亦有因不失親若使榛栗腶修贄饋必舉副笄編珈盛飾斯備不應婦見之禮獨以親闕頃者敬進酏醴已傳婦事之則而奉盤沃盥不行侯服之家是知繁省不同質文異世臨城公夫人於妃旣是姑侄宜停省眼明囊賦

同前俗之婦人八月旦多以錦翠珠寶爲眼明囊因競淩晨取露以拭目聊爲之賦爾乃裁玆金縷制此妖飾緝濯錦之龍光剪輕羈之蟬翼雜花勝而成疏依步搖而相逼明金亂雜細寶交陳義同厭勝欣此節新擬椒花於歲首學夭桃於暮春

列女傳序

魏書夫婦人之事存於織組紃酒漿酰醢而已至如嫫訓軒宮娥成舜業塗山三母克昌二邦殆非匹婦之謂也若乃明識列操文辯兼該聲自閨庭號顯列國子政集之於前元凱編之於後隨時綴錄代不乏人今書魏世可知者爲列女傳

蕩子賦

北周庾信蕩子辛苦逐徵行直守長城千里城隴水恆冰合關山惟月明況復空�起怨倡婦生離紗獨掩羅帳長垂新箏不弄長笛羞吹常年桂苑昔日蘭閨羅敷總發弄玉初笄新歌子夜舊舞前溪別後關情無復情奩前明鏡不須明合歡無信寄回文織未成遊塵滿�不用拂細艸橫階隨意生前日漢使著章臺聞道夫婿定應回手巾還欲燥愁眉卽剩開逆想行人至迎前含笑來

搗練賦

魏璀細腰杵兮木一枝女郎砧兮石五彩聞後響而已續聽前聲而猶在夜如何其秋未半於是拽魯縞攘皓腕始於搖揚終於陵亂四振五振驚飛雁之兩行六舉七舉遏彩雲而一斷隱髙閣而如動度遙城而如散夜有露兮秋有風杵有聲兮衣有縫佳人聽兮意何窮步逍遙於涼景暢容與於晴空黃金釵兮碧雲發白素巾兮靑女月佳人聽兮良未歇擘長虹而乍開淩倒景而將越是時也餘響未畢微影方流逶迆洞房半入宵夢窈窕閒館方增客愁李都尉以胡笳動泣向子期以鄰笛增憂古人獨感於聽今者況兼乎秋屬南昌舊福東魯前丘升黃綬之堂論文謝賈入素王之廟捧瑟齊由願君無按龍泉色誰道�珠不可投

復三族刑議

隋王通傳曰復三族刑惟不及婦人本志謂謀反大逆夷其三族不在律令所以嚴惡類也又云女子有從之義無自專之道若父母有罪而刑已出之女或夫黨坐誅又有隨姓之戮一人之身內外受刑今女旣嫁則爲異姓之妻如或產育則爲他族之母嬰戮被刑非所以哀矜柔弱故三族刑因王惇大惡之後行之以戒其惡也不及婦人矜無辜也

列女傳序

晉書夫三才分位室家之道克隆二族交歡貞烈之風斯著振髙情而獨秀魯冊於是飛華挺峻節而孤標周篇於焉騰茂徽烈兼劭柔順無愆隔代相望諒非一緒然則虞興嬀汭夏盛塗山有有廣隆殷之業大任大姒衍昌姬之化馬鄧恭儉漢朝推徳宣昭懿淑魏代揚芬斯皆禮極中闈義殊月室者矣至若共姜誓節孟母求仁華率傅而經齊樊授規而霸楚譏文伯於奉劍讓子發於分菽少君之從約禮孟光之符隱志旣昭婦則且擅母儀子政緝之於前元凱編之於後具宣閨範有裨陰訓故上從泰始下迄恭安一操可稱一藝可紀咸加撰錄爲之傳云或位極后妃或事因夫子各隨本傳今所不錄在諸僞國暫阻王猷天下之善足以懲勸亦同搜次附於篇末史臣曰夫繁霜降節彰勁心於後雕橫流在辰表貞期於上徳匪伊君子抑亦婦人焉自晉政陵夷罕樹風檢虧閒爽操相趨成俗薦之以劉石汨之以苻姚三月歌胡惟見爭新之飾一朝辭漢曾微戀舊之情馳騖風埃脫落名教頹縱忘反於玆爲極至若惠風之數喬屬道韞之對孫恩荀女釋急於重圍張妻報怨於彊寇僭登之後蹈死不回僞篡之妃捐生匪吝宗辛抗情而致夭王靳守節而就終斯皆冥踐義途匪因教至聳淸漢之喬葉有裕徽音振幽谷之貞蕤無慚雅引比夫懸梁靡顧齒劍如歸異日齊風可以激揚千載矣

列女傳序

隋書自昔貞專淑媛布在方策者多矣婦人之徳𨿽在於溫柔立節垂名咸資於貞烈溫柔仁之本也貞烈義之資也非溫柔無以成其仁非貞烈無以顯其義是以詩書所記風俗所在圖像丹靑流聲竹素莫不守約以居正殺身以成仁者也若文伯王陵之母白公杞植之妻魯之義姑梁之髙行衛君靈主之妾夏侯文寧之女或抱信以含貞或蹈忠而踐義不以存亡易心不以盛衰攺節其修名彰於旣往徽音傳於不朽不亦休乎或有王公大人之妃偶肆情於淫僻之俗𨿽衣繡衣食珍膳坐金屋乘玉輦不入彤管之書不沾良史之筆將艸木以俱落與麋鹿而同死可勝道哉永言載思實庶姬之恥也觀夫今之靜女各勵松筠之操甘於玉折蘭摧足以無絕今古故述其雅志以綦前代之列女云

論妓妾攺嫁書

唐李諤愼終追遠民徳歸厚三年無攺方稱爲孝聞朝臣之內有父祖之沒日月未遠子孫便分其妓妾嫁賣實損風化妾𨿽微賤親承衣履服斬三年古今通式豈容遽褫縗絰彊傅鉛華泣辭靈幾之前付送他人之室凡在見者猶致傷心況乎人子能堪斯忍復有朝廷重臣位望通顯平生交舊情若弟兄朝聞其死夕規其妾方便求聘以得爲限無廉恥之心棄朋友之義居家治理可移於官旣不正私何能贊務

論別宅婦女入宮表

張廷珪昨奉進止別宅婦女皆遣入宮或母子生離或男女永隔冤酷之至有甚於死況所進宮人皆非婉麗陛下容易將入下人迫�而行不作無益害有益臣必知其然矣伏以遭逢昌運沐浴湛恩如不披心竭忱無乃希旨苟免謹重昧死奏聞伏望少垂矜察

謝妻封弘農郡夫人表

常古者卿大夫之妻咸曰命婦亦曰內子但有稱謂皆無封邑其後𨿽有石延鄕之賜亦無夫人之號惟漢魏戚裏晉宋外家平原淸河疏郡以馭貴建昌髙密啟邑以睦親猶止於郡縣君而已近代著令國朝相襲階至三品妻封夫人上比鵲巢遠齊翟茀禮秩兼盛等威稍逾其或襄贊勛臣光華戚屬以玆而授尙可相循臣以凡賤謬承委遇屍職已久愧心匪寧仰酬國恩分寸未展內省家事慈渥過丰又蒙曲私沾及主饋特封嘉號載錫徽章中壼慶其秩髙外姻賀其禮盛儀參貴列寵極私門自顧何功叨榮至此頓逾涯分退益兢惶無任荷戴屏營之至

列女傳序

舊唐書女子稟陰柔之質有從人之義前代志貞婦烈女蓋善其能以禮自防至若失身賊庭不污非義臨白刃而慷慨誓丹衷而激發粉身不顧視死如歸𨿽在壯夫恐難守節窈窕之操不其賢乎其次梁鴻之妻無辭偕隱共姜之誓不踐二庭婦道母儀克彰圖史又其長也末代風靡貞行寂寥聊播椒蘭以貽閨壼彤管之職幸無忽焉

列女傳序

唐書女子之行於親也孝婦也節母也義而慈止矣中古以前書所載后妃夫人事天下化之後彤史職廢婦訓姆則不及於家故賢女可紀者千載間寥寥相望唐興風化陶淬且數百年而聞家令姓窈窕淑女至臨大難守禮節白刃不能移與哲人烈士爭不朽名寒如雪霜亦可貴矣今采獲尢顯行者著之篇以緒正父父子子夫夫婦婦之懿云

古列女傳序

宋曾鞏劉向序列女傳凡八篇事具漢書向列傳而隋書及崇文總目皆稱向列女傳十五篇曹大家注以頌義考之蓋大家所注離其七篇爲十四與頌義凡十五篇而益以陳嬰母及東漢以來凡十六事非向書本然也蓋向舊書之亡久矣嘉佑中集賢校理蘇頌始以頌義爲篇次復定其書爲八篇與十五篇並藏於館閣而隋書以頌義爲劉歆作與向列傳不合今驗頌義之文蓋向之自序又藝文志有向列女傳頌圖明非歆作也自唐之亂古書之在者少矣而唐志錄列女傳凡十六家至大家注十五篇者亦無錄然其書今在則古書之或有錄而亡或無錄而在者亦眾矣非可惜哉今校讎其八篇及十五篇者已定可繕寫初漢承秦之敝風俗已大壞矣而成帝後宮趙衛之屬尢自放向以謂王政必自內始故列古女善惡所以致興亡者以戒天子此向述作之大意也其言太任之娠文王也目不視惡色耳不淫聲口不出傲言又以謂古之人胎教者皆如此夫能正其視聽言動者此大人之事而有道者之所畏也顧令天下之女子能之何其盛也以臣所聞蓋爲之師傅保姆之助詩書圖史之戒珩璜琚瑀之節威儀動作之度其教之者𨿽有此具然古之君子未嘗不以身化也故家人之義歸於反身二南之業本於文王夫豈自外至哉世皆知文王之所以興能得內助而不知其所以然者蓋本於文王之躬化故內則后妃有關睢之行外則羣臣有二南之美與之相成其推而及遠則商辛之昏俗江漢之小國兔罝之野人莫不好善而不自知此所謂身修故家國天下治者也後世自學問之士多徇於外物而不安其守其室家旣不見可法故競於邪侈豈獨無相成之道哉士之苟於自恕顧利冒恥而不知反己者往往以家自累故也故曰身不行道不行於妻子信哉如此人者非素處顯也然去二南之風亦已遠矣況於南向天下之主哉向之所述勸戒之意可謂篤矣然向號博極羣書而此傳稱詩芣�柏舟大車之類與今序詩者之說尢乖異蓋不可考至於式微之一篇又以謂二人之作豈其所取者博故不能無失歟其言象計謀殺舜及舜所以自脫者頗合於孟子然此傳或有之而孟子所不道者蓋亦不足道也凡後世諸儒之言經傳者固多如此覽者采其有補而擇其是非可也故爲之敍論以發其端云

女戒

邵雍婦道之常順惟厥正是曰天明是其帝命嘉爾婉娩克安爾親往之爾家克施克勤爾順惟何無違夫子無然��無然訿訿彼是而違爾焉作非彼舊而革爾焉作儀無非無儀女生則戒王姬肅雍酒食是議貽爾五物以銘爾心錫爾佩巾墨予誨言銅爾提謹爾賓薦玉爾奩具素爾藻絢枕爾文竹席爾吳莞念爾書訓思爾退安彼實有室爾勿從室遜爾提提爾生引逸

夫妻封號論

朱熹婦人封號有夫爲秦國公而妻爲魏國夫人者亦有封兩國者秦檜封兩國範伯達笑之曰一妻而爲兩國夫人是何義理故蔡京皆攺隨其夫號如夫封建安郡則妻亦封建安郡夫人封秦國則妻亦封秦國夫人侯伯子男皆然如淑人碩人宜人孺人之類亦京所定各隨其夫官帶之後人謂淑人碩人非婦人所宜稱看來稱碩人亦無妨惟淑人則非所宜爾但有一節未善有夫方封某郡伯而妻已先封某國夫人者此則與京所攺者相值齟齬不可行蓋其封贈格法如此當初合並格法也與整頓過則無病矣遂使人得以咎之謂其法自相違戾如此是亦京不子細乘勢粗攺後人以其出於京也遂不問是非一切反之

列女傳序

遼史男女居室人之大倫與其得烈女不若得賢女天下而有烈女之名非幸也詩贊衛共姜春秋褒宋伯姬蓋不得已所以重人倫之變也遼據北方風化視中土爲�終遼之世得賢女二烈女三以見人心之天理有不與世道存亡者

列女傳序

宋史古者天子親耕教男子力作皇后親蠶教女子治生王道之本風俗之原固有在矣男有塾師女有師氏國有其官家有其訓然而詩書所稱男女之賢尙可數也世道旣降教典非古男子之志四方猶可隆師親友以爲善女子生長環堵之中能著美行垂於汗靑豈易得哉故歷代所傳列女何可棄也考宋舊史得列女若干人作列女傳

列女傳序

史金漢成帝時劉向始述三代賢妃淑女及淫泆奢僭興亡盛衰之所由匯分類別號列女傳因以諷諫範曄始載之漢史古者女子生十年有女師漸長有麻枲絲繭之事有祭祀助奠之事旣嫁職在中饋而已故以無非無儀爲賢若乃嫠居寡處患難顚沛是皆婦人之不幸也一遇不幸卓然能自樹立有烈丈夫之風是以君子異之

列女傳序

元史古者女子之居室也必有傅姆師保爲陳詩書圖史以訓之凡左右佩服之儀內外授受之別與所以事父母舅姑之道蓋無一不備也而又有天子之後妃諸侯之夫人躬行於上以率化之則其居安而有淑順之稱臨變而有貞特之操者夫豈偶然哉後世此道旣廢女子而處閨闥之中溺情愛之私耳不聆箴史之言目不睹防範之具由是動逾禮則而往往自放於邪僻矣苟於是時而有能以懿節自著者焉非其生質之美則亦豈易致哉史氏之書所以必錄而勿敢略也元受命百餘年女婦之能以行聞於朝者多矣不能盡書采其尢卓異者具載於篇其間有不忍夫死感慨自殺以從之者𨿽或失於過中然較於苟生受辱與更適而不知愧者有間矣故特著之以示勸勵之義云

內訓序

明仁孝文皇后吾幼承父母之教誦詩書之典職謹女事蒙先人積善餘慶夙備掖庭之選事我孝慈髙皇后朝夕侍朝髙皇后教諸子婦禮法惟謹吾恭奉儀範日聆教言祇敬佩服不敢有違肅事今皇帝三十餘年一遵先志以行政教吾思備位中宮愧徳弗似歉於率下無以佐皇上內治之美以忝髙皇后之訓常觀史傳求古賢婦貞女𨿽稱徳性之懿亦未有不由於教而成者古者教必有方男子八歲而入小學女子十年而聽姆教小學之書無傳晦庵朱子爰編緝成書爲小學之教者始有所入獨女教未有全書世惟取範曄後漢書曹大家女誡爲訓恆病其略有所謂女憲女則皆徒有其名耳近世始有女教之書盛行大要撮曲禮內則之言與周南召南詩之小序及傳記而爲之者仰惟我髙皇后教訓之言卓越往昔足以垂法萬世吾耳熟而心藏之乃於永樂二年冬用述髙皇后之教以廣之爲內訓二十篇以教宮壼夫人之所以克聖者莫嚴於養其徳性以修其身故首之以徳性次之以修身修身莫切於謹言行故次之以愼言謹行推而至於勤勵節儉而又次之以警戒人之所以獲久長之慶者莫加於積善所以無過者莫加於遷善數者皆身之要而所以取法者則必守我髙皇后之教也故繼之以崇聖訓遠而取法於古故次之以景賢範上而至於事父母事君事舅姑又推而至於母儀睦親慈幼逮下而終之以待外戚顧以言詞淺陋不足以發揚深旨而其條目亦粗備矣觀者於此不必泥於言而但取其意其於治內之道或有裨於萬一云永樂三年正月望日序

女誡內訓序

神宗禮稱天子理陽道以聽天下之外治後理陰徳以聽天下之內治男子正位化成俗美故能不降階序而天下咸理朕以衝昧統膺鴻緒仰承聖母諄諄訓迪勉以法祖親賢勵學勤政爲務數年以來始克有省俯焉思所以興道致理者庶無廑夫慈慮焉頃以中宮正位宗廟有助聖母恐母儀之教未闡乃取曹大家女誡一書俾儒臣注解以弘內範蓋以此書簡要明肅足爲萬世女則之規夙經聖慈服膺誦法是以亟爲表章曁仁孝文皇后內訓二書俾諸保傅姆朝夕進講於宮闈爰以毓成淑徳用奠坤維共襄幹治則是書之功莫大焉仍鏤其副本頒示中外使庶民之家得以訓誨女子有資閫教其於刑於之化不無裨益云爾萬曆八年歲在庚辰春三月禦制序

古列女傳序

黃嘉育客有問於黃懷英氏曰劉中壘津津女徳王臨川迂其述諸狂女而子又津津中壘也將不臨川是乎曰姬吾語若地美而嘉禾生焉水淸而嘉魚出焉易凶歸妹詩贊王睢昌國刑家內則焉賴客何不臨川迂而迂中壘也曰中壘列傳八篇離爲十五益以十六今不問其有無頌向歆撰而皆以爲中壘傳乎曰向傳八篇曹注離之固向傳也益以陳母而下十六傳卽不向筆而不失向意亦向傳也合而炊與析而炊而皆可熟也或炊粱或炊稷而皆可也曰漢去三代近向所校天祿石渠之書宜甚精今取而圖之則未知所圖者古佩服歟今佩服歟曰古者笄冠飾首今則有步搖金爵翠翹搔頭古者褕衣揜形今則有鳧翳方空雉頭鶴繡便娟追俗冶化從時令向而在則未知所圖者古佩服歟今佩服歟曰碩士畸人貞臣順子傳之圖之將有風也而奚以是戔戔而巾幗爲曰古者後侲出就館不�色不異味不傲言非時而樂則太師韞琴而稱不習有胎教焉旣身阿保負之士妻食之傅姆之專良慈愛提攜之有𦇤褓教焉始語而詔之數詔之方名有孩提教焉羈貫成童而就外傅則成人之道習過半矣故曰父之教子也倍母而子之化於母也十父則惟是巾幗焉其忽之也曰吳道子作地獄變相而酷吏仿以鍛煉子亦取其嫮節孟行而風已遠矣孽嬖而下不幾雅終而侏儒戲乎曰詩存濮上書紀牝晨不聞�姒獨垂而龍漦之女削不錄也且人情有所艷必有所醜並而敶之掇百金當不掇摶黍矣夫女子幼而公宮教之字而夫子刑之陽教修陰事理房闥宜而萬化起至於宮闈恣趙朝政由王𨿽日取中壘而萬之而笑其迂者疑不止一臨川也客唯唯適剞劂氏負版告成乃述客難而弁之簡端以爲序

七誡序

程涓夫二儀攸奠正內外之位斯分兩族交承假室家之願永畢寤寐窈窕之詩發情而止乎禮義式嚴保姆之化中冓而修夫帷薄彤管以之飛華緗冊於焉騰茂經之女則淑訓多方垂諸世典諒非一操故夫嬀汭興虞塗山起夏有有莘廣隆殷之業太�太姒衍昌姬之化以至孟母敬姜誓仁於鄒魯叔隗離春取伯於晉齊少君之從約禮徳曜之符隱志閨範女訓之益此其彰明較著者也有漢永初間大家班氏以扶風世冑家學相傳石渠大業國憲踵美博學涵淵美在三之髙誼貞心皎日勵從一之孤標從容宮掖嚴婕妤妃後之師出入宸旒參朝會因革之政寓箴規於賦誦成揖讓於戚畹積勤任子抗疏從兄邀恩加金紫之榮愜生入玉門之想可謂婦則母儀絕今古者矣迨乎耆年思貽厥訓會畢鹿車之遣爰申雞鳴之誡惆悵綢繹而女誡七篇作焉綴管命辭出經入史抒思撰錄肆事雜物申亹亹之凡例�引諭以多端吐款款之微言理陳詳而順序以誡命訓義取無違以七斷章數符陰偶才惠如曹丰生論難之不能儒碩如馬南郡服習之恐後信婉孌之弦韋而紈素之龜鑑也黃生開父披藝閒暇每厭艷編登梓竹素務求典策以班姬號女中之宣文女誡備閫內之觀鑑爰授剞劂用布寰區夫使遊女蕩嬖回冶靚爲柔貞才婦淑姬施膏沐於訓詁宮北毋容趙后之詰周南蔚有江漢之遺九重聖善之祝軼五而超三兩宮慈仁之化篤近而舉遠是編也未必無小補者矣庶幾哉上窺作者之美意抑亦不負梓者之用心乎

女孝經序

前人自石臺孝經行而女孝經出其言采典墳經傳雜拾彤管內則之遺其所敍列自開宗明義以至王后夫人邦君庶人舅姑三才孝治賢明紀徳行五刑之屬廣之爲要道守信揚名諫諍胎教母儀不一而足以舉惡之鑑戒終焉天下國家戚畹閨壼之故犁然當矣其檃括以就是編則唐朝散郎陳邈妻鄭氏屬曹大家意爲之黃生開父見而悅焉以其分章取義居然洙泗面譚伏氏女之傳尙書宋宣文之注周官皆是類也乃授之剞劂氏分章而圖之以梓梓成不佞幸而卒業序之蓋有私感焉則以古今之升降者懸殊而悉唐室之所以不競也何也至徳要道先王所以順天下而和萬民仲尼之授受曾子者備矣閨門具禮之篇於女徳舉大槪焉夫非是編之綱領乎哉男正位外女正位內天地之大義也隆古盛時關睢麟趾之化由宮闈而達懸故家人宜而刑於者遠若嬀汭塗山�姒之盛於今爲烈世典備載焉蓋孝順徳也備道大而取數弘天子王公所資先孩提幼所固有而婦人女子未有能廢之者也今經所敍列者具是矣唐自長孫後理陰教彌自撿束采古婦女事著女則徐惠妃擬楚詞善諫諍宋尙宮擬女論語皆卓有孝敬著賢淑聲迨武氏窺伺之後家法大潰及開元間詔論孝經同異孔鄭二家之學若聚訟然已卒廢孔行鄭而閨門之章刪而永錮惡在其利女貞也稱先王孝治錫類意哉秦韓虢封國以來已多慚徳馬嵬之役以一女子故奄至播遷邦分崩離析而不能守後戚女謁之禍幾與唐相始終閨門之訓何可廢不講耶由斯以談女徳在隆古則升升則尊經在叔世則降降則畔教閨門之臧否而天下之治忽系之矣此女孝經之所由作也𨿽其文辭多襲舊章軼事未極馴雅然出於娥眉柔婉笄韋者流視古才人學士之作何多讓焉乃其憫朝政悼時事而慨然致芹曝之獻其意念良深遠矣當是時也朝廷嘉納之行其書於世若津津乎孝治而卒無救於天寶之亂且也鄭氏以其侄女爲永王妃思用是爲掖庭弦韋而房陵徙置內莫能助之是編也不幾於贅乎哉然要非經之罪也讀其書論其世卽嬀汭塗山�姒之隆夫孰有踰越者乎女徳而竟此可以室家可以國天下矣萬曆庚寅正月望吉

書七誡後

黃治徵嗟嗟女徳之所關大矣與男教並蓋天地陰陽判合兼資理有固然鏡之往古興廢存亡天下國家罔不由玆大要以宣淫懷妒縱逸欲而悖倫常則以之廢而亡守貞逮下懷淑愼而遵彜教則以之興而存其化之樞而福之基乎故女訓女則女傳古人莫不於是爲兢兢然而樞泥基壞防潰紀黷摧敗而不可救藥者且相望於世無亦陰柔嬖嫟眇論難諭要在男教聿修反躬而樹儀乎卽儀樹矣而不克令終者𨿽聖哲之門且以不免無亦以至要又在於女子之一心乎心恆惕勵女徳其庶幾矣余睹軼詩見周之內徳與周之所以王焉太姜太任太姒一徳相承三後克贊故其詩曰天立厥配曰維徳之行曰俔天之妹然亦以周自太王世徳日盛作求罔替表正閨門故其詩曰刑於寡妻至於史之所記端一誠莊則其房中所傳自有心法故其詩曰思齊太任曰思媚周姜曰太姒嗣徽音噫余於是知秉心要矣刑家急焉苟知此義則於女訓諸書直糟粕之又何有於班氏女誡區區數章乃壽之梓何爲哉𨿽然人心之善有感則興無感則忘男教之修尙資經籍矧玆女誡余諦觀之知其裨於女徳者匪淺鮮也女徳象坤坤道承乾故推厥生寢地示下弄瓦示勤見廟示祀主卑弱也揭之爲第一其次則有夫婦之義矣婦之事夫猶夫禦婦不先之學婦道曷全故誡其知學而以夫婦爲第二柔順利貞婦之要也男恐如鼠女恐如虎故誡其止足恭下而以敬愼爲第三徳容言功婦之行也徳匪才名言匪辧口容匪美麗功匪工巧故誡其愼修而以婦行爲第四婦一夫也人一天也天不可二夫不可再故誡其居貞而以專心爲第五婦之舅姑夫之父母是非曲直反唇相稽卽爾專心終非淑徳故誡其聽順而以曲從爲第六婦之叔妹伯姒之類自髙自驕不謙不順庭有閒言姑嫜靡樂故誡其去驕盈守謙順而以和叔妹爲第七分章列目井井有條意屬義聯繩繩有序出經入史班班有據故讀卑弱而知女徳之大端讀夫婦而知典學之爲要讀敬順而知犯剛之速戾讀婦行而知立身之有度讀專心而知貞烈之寡過讀曲從讀和叔妹而知家人之攸宜是誡也眞所謂約而遠微而臧其裨於女教者大而作婦順者深也故史臣紀之列傳而余特表章爲一書楷錄其文圖畫其像俾讀其文則由文而見意觀其像則由像而識心且兼其注俾人由注而得文閨門之暇房帷之中保姆在前妾媵在後目無異視口無異說心無異思女徳其有進乎且也班氏之賢具載史籍女誡固其躬行心得之餘者誠因是而想見其爲人一慕效之則家班氏而戶大家其所不可傳者在我此誡亦直糟粕之可矣昔慈闈母吳夫人幼時受此誡不幸早世淑徳猶著閨門是刻也亦志思云

書女孝經後

前人大哉孝之爲徳也分渾元而立體經義貫於兩儀資品匯以順名道徳苞乎萬象蓋有生則有倫倫莫巨於二人有倫則有孝孝實貫乎百行孝之所爲大也然若可望於君子未可望於匹婦詎知婦質陰而配陽處房帷而相夫子匪僮僮何以助奠匪怡怡何以承歡暌乖則家人離溺僻則羣小慍女子之孝所爲大也顧一本同气男之孝萌自孩提異姓殊族女之孝猶俟推類夫家云內性非天然蘋藻有齊寒煥溫色匪石匪席宜室宜家淑媛寡能愚婦鮮諭女子之孝所爲難也但世有克孝者或母儀於率土或章順於闤闠或終譽於夙夜或善則於不朽或動天地而迓休徵或感神明而昭景福無論徽音卽言叔季代粒以乳冒刃全生提甕不以貴寵驕盈斷鼻不以存亡攺易以昌祚裔以延年齡以察神明以孚魚鳥班班史冊不可枚數不則匱神斬祚敗類玷躬此又女子之孝得失之林也夫道大不可以小視事難不可以易舉法其所以得戒其所以失曷以哉載籍言孝無慮百端孝經一書實爲簡要章僅十八義徹重元蓋宣尼之遺言孝子之龜鑑也有唐鄭氏有慨於中謂閨門章缺女孝未詳𨿽道無二致而天地則懸教本同歸而陰陽殊別於是效其章句作女孝經綱舉目張一準先聖立言垂訓專屬房帷若以班氏爲女中之尼父諸女爲女中之曾參首以開宗明義謂一孝徹於三靈揭大端也次之後妃知關睢之樂窈窕次之夫人知專直之保宗廟次之邦君知禮法之守祭祀次之庶人知蠶織之爲義利示大槪也曰事舅姑愛敬推自父母婦職也曰三才承幹猶之一天妻道也曰孝治雍睦洽於上下廣仁也曰賢明聞見比於媵妾廓智也曰紀徳行則備五而除三而天夫之義益彰曰五刑則禁�寡欲而逮眾之惠益溥曰廣要道曰守信曰廣揚名則異接而咸宜居貞而守一行成而譽著諫諍匡惡也胎教善鞠也母儀式谷也終之舉惡昭大戒也或引經以終義或援古以證說𨿽言歉於雅馴而意切於懲勸卽大家之口吻諄諄著明若孔曾之論難循循有序表上皇唐詔頒寰宇有裨風化世所其珍惜方策之魯魚期剞劂之燦爛楷書圖像披閱宛然言同面命人似起原如樊如班如姜師氏在側若妹若驪若夏荼毒在旁𨿽宋髙之禦筆馬遠之繪章何以加玆則見女子之孝圖難如易舉大如細孝道得而婦順明章婦順明而男教益顯誠補先聖之未逮端閨範於無窮者也如曰不然請問來哲

古今女史序

趙如源傳以四徳髙婦行次具婦言則女紅其後也古者璇宮以才人誦箴記事每供應對則女學士其選矣昔司馬光嘗謂風化之原本於男女易以陰陽合徳爲中和之至詎謂女史可偏廢乎譬之天道如歉於飛霜冷露則四時元气不周地道廢弱水柔泉則五行運化有闕是以孔子訂詩而關睢麟趾爲王化伊始毋論葛覃樛木之什卽竹竿雄雉在所必載所以風天下也三代而下女徳之可風者不知凡幾獨太姜太�太姒聿啟成周八百基業嗣而椒閣蘭房桑壇織室奉日月之華者曾不少替至於慈令三遷和丸畫荻繩繩爲母世範安可泯然而不與史乘爭烈乎大雀東徵搗素自悼卽陳思王且爲避舍若夫臨蘭修竹雙鶴樓東孰非機云潘左之儔哉至於徐蕙進疏之忠也緹縈上書之孝也甄氏題詞之節也李妙緣代罪之義也曹大家女誡之該也長秋宮讓表之遜也彤管熠耀可殫述耶竊怪夫班史氏之略於婦行也余不慧每於燈蘿薜之餘課子世傑綢繹百家漁獵稗官傳載輯選古今名媛自皇娥嫘祖以還下迨春秋戰國漢魏六朝曁唐宋以及昭代其間蘭儀玉度寶跗蕓編琢玉鏤金剪霞裁雪吐鳳唾珠輝煌竹冊文章詩賦擲地作金聲者共計二十卷命之女史蓋與史乘共昭合徳之義俾天下後世曉然知女學士猶勝須眉丈夫哉其於風化之原未必無少補云

名山藏列女記序

何喬遠賢淑之女世所不易得也存之可以輔世道貞之與烈郡國志比比有乃其事𨿽甚難而迹多相類余又不勝收焉蓋於此有幸不幸矣若夫深山巨野之間奇節艱貞不登於君子之載至泯泯乎無聞者烏可謂無人哉則又余所不得而收者也

閨媛總部藝文六詩

贈酒店胡姬

唐賀朝胡姬春酒店弦管夜鏘鏘紅毾鋪新月貂裘坐薄霜玉盤初鱠鯉金鼎正烹羊上客無勞散聽歌樂世娘

代答閨夢還

張若虛關塞年華早樓臺別望違試衫著暖气開鏡覓春暉燕入窺羅幕蜂來上畫衣情催桃李艷心寄管弦飛妝洗朝相待風花暝不歸夢魂何處入寂寂掩重扉

古意

崔國輔紅荷楚水曲彪炳爍晨震未得兩回摘秋風吹卻花時芳不待妾玉佩無處誇悔不盛年時嫁與靑樓家

怨詞二首

前人妾有羅衣裳秦王在時作爲舞春風多秋來不堪著樓頭一作前桃李�池上芙蓉落織錦猶未成蛩聲入羅幕

古意二首

前人玉籠燻繡裳著罷眠洞房不能音耐

春風裏吹卻蘭麝香

種棘遮蘼蕪畏人來采殺比至狂夫還看看幾花發

流水曲

前人歸來日尙早更欲向芳洲渡口水流急回船不自由

王孫遊

前人自與王孫別頻看黃鳥飛應由春艸誤著處不成歸

采蓮

前人玉漵花爭發金塘水亂流相逢畏相失並著采蓮舟

襄陽曲二首

前人蕙艸嬌紅時光舞碧雞城中美年少相見白銅鞮少年襄陽地來往襄陽城城中輕薄子知妾解秦箏

子夜冬歌

前人寂寥抱冬心裁羅文褧褧夜久頻挑燈霜寒剪刀冷

湖南曲

前人湖南送君去湖北送君歸湖裏鴛鴦鳥雙雙他自飛

衛艷詞

前人淇上桑葉靑靑樓含白日此時遙望君車馬城中出

古意

前人淨掃黃金階飛霜皎一作厚如雪下簾彈箜篌不忍見秋月

白紵辭

前人洛陽梨花落一作白如霰河陽桃葉生復齊坐惜﹝一作怨又作恐﹞玉

一作舞樓春欲盡紅綿粉絮裛妝啼

孤寢怨

崔珪徵戍動經年含情拂玳筵花飛織錦處月落搗衣邊燈暗愁孤坐�空怨獨眠自君遼海去玉匣閉春弦

朗月行

張漸朗月照簾幌淸夜有餘姿洞房怨孤枕挾瑟愛前墀萱艸已數葉梨花復徧枝去歲艸始榮與君新相知今年花未落誰分生別離代情難重論人事好乖移合比月華滿分同月易虧虧月當再圓人別星隕天吾欲竟此曲意深不可傳嘆息孤鸞鳥傷心明鏡前

洛陽女兒行

王維洛陽女兒對門居才可容顏十五餘良人玉勒乘驄馬侍女金盤膾鯉魚畫閣朱樓盡相望紅桃綠柳垂檐向羅幃送上七香車寶扇迎歸九華帳狂夫富貴在靑春意气驕奢劇季倫自憐碧玉親教舞不惜珊瑚持與人春窗曙滅九微火九微片片飛花璅戲罷曾無理曲時妝成秖是燻香坐城中相識盡繁華日夜經過趙李家誰憐越女顏如玉貧賤江頭自浣紗

晚春歸一作閨思

一作春閨

前人新妝可憐色落日捲羅一

作簾帷鑪一

作淑气淸珍簟墻陰上玉墀春虫飛网戶暮雀隱花枝向晚多愁思閒窗桃李時

羽林騎閨人

前人秋月臨髙城城中管弦思離人堂上愁�子�前戲出門復映月望望靑絲騎行人過欲盡狂夫終不至左右寂無言相看共垂淚

古離別

王縉下階欲離別相對映蘭叢含辭未及吐淚落蘭叢中髙堂靜秋日羅衣飄暮風誰能待明月回首見�空

雜詩

崔顥可憐靑銅鏡掛在白玉堂玉堂有美女嬌弄明月光羅袖拂金鵲彩屏點紅妝妝罷含情坐春風桃李香

代閨人答輕薄少年

前人妾家近隔鳳凰池粉壁紗窗楊柳垂本期漢代金吾婿誤嫁長安遊俠兒兒家夫婿多輕薄借客探丸重然諾平明挾彈入新丰日晚揮鞭出長樂靑絲白馬冶遊園能使行人駐馬看自矜陌上繁華盛不念閨中花鳥闌花間陌上春將晚走馬鬥鷄猶未返三時出望無消息一去那知行近遠桃李花開覆一作壓井

欄朱樓落日捲簾看愁來欲奏相思曲抱得秦箏不忍彈

川上女

前人川上女晚妝鮮日落靑渚試輕�汀長花滿正回船暮來浪起風轉急自言此去橫塘近緣江無伴夜獨行獨行心緒愁無盡

王家少婦一作古意

前人十五嫁王昌盈盈入一

作出畫堂自矜一

作憐年最少﹝一作正小﹞復倚婿爲郎舞愛前溪綠歌憐子夜長閒來鬥百艸度日不成一作能妝

長幹曲四首一作江南曲

前人君家何處住一作定何處妾住在橫塘停船暫借問或恐一

作可是同鄕家臨九江水來去九江側同是長幹人自小不相識下一作北渚多風浪蓮舟漸覺一作欲暫稀那能不相待獨自逆一

作送潮歸三江潮水急五湖風浪湧由來花性輕莫畏蓮舟重

采蓮一作放歌行

李頎越溪女越溪蓮齊菡雙嬋娟嬉遊向何處采摘且同船浩唱發容與淸波生漪漣時逢島嶼泊幾伴鴛鴦眠襟袖旣盈溢韾香亦相傳薄暮歸去來薴羅生碧煙

江南曲四首

儲光羲綠江深見底髙浪直翻空慣是湖邊住舟輕不畏風逐流牽荇葉緣岸摘蘆苗爲惜鴛鴦鳥輕輕動畫橈日暮長江裏相邀歸渡頭落花如有意來去逐船流隔江看樹色沿月聽歌聲不是長幹住那從此路行

行路難

王昌齡雙絲作綆系銀瓶百尺寒泉轆轤上懸絲一絕不可望似妾傾心在君掌人生意气好遷捐只重狂花不重賢宴罷調箏奏離鶴回嬌轉盼泣君前君不見眼前事豈保須臾心勿異西山日下雨足稀側有浮雲無所寄但願莫忘前者言銼骨爲塵亦無愧行路難勸君酒莫辭煩美酒千鍾猶可盡心中片愧何可論一聞漢主思故劍使妾常嗟萬古魂

靑樓曲二首

前人白馬金鞍從武皇旌旗十萬宿長楊樓頭少婦鳴箏坐遙見飛塵入建章馳道楊花滿禦溝紅妝縵綰上靑樓金章紫綬千餘騎夫婿朝回初拜侯

靑樓怨

前人香帷風動花入樓髙調鳴箏緩夜愁腸斷關山不解說依依殘月下簾鉤

浣紗女

前人錢塘江畔是誰家江上女兒全勝花吳王在時不敢出今日公然來浣紗

閨怨

前人閨中少婦不知愁春日凝妝上翠樓忽見陌頭楊柳色悔教夫婿�封侯

越女樂府詩集作采蓮曲

前人越女作桂舟還將桂爲楫湖上水渺漫淸江不一作初

可涉摘取芙蓉花莫摘芙蓉葉將歸問夫婿顏色何如妾

春詞二首

常建菀菀黃柳絲蒙蒙雜花垂日髙紅妝臥倚樹春光遲寧知傍淇水騕裊黃金羈翳翳陌上桑南枝交北堂美人金梯出素手自提筐非但畏蠶饑盈盈嬌路傍

古興

前人轆轤井上雙梧桐飛鳥銜花日將沒深閨女兒莫愁年玉指泠泠怨金碧石橊裙裾蛺蝶飛見人不語顰蛾眉靑絲素絲紅綠絲織成錦衾當爲誰

春怨

崔夜靜夢初驚紗早霧明曉妝脂粉薄春服綺羅輕妾有今朝恨君無舊日情愁來理弦管皆是斷腸聲

古歌二首

薛維翰美人怨何深含情倚金閣不嚬復不語紅淚雙雙落美人閉紅燭獨坐裁新錦頻放剪刀聲夜寒知未寢

春女怨

前人白玉堂前一樹梅今朝忽見數花開兒家門戶尋常閉春色因何入得來

怨歌

前人百尺珠樓臨狹邪新妝能唱美人車皆言賤妾紅顏好要自狂夫不憶家

茱萸女

萬楚山陰柳家女九日采茱萸復得東鄰伴雙爲陌上姝插花向髙髻結子置長裾忤姓恆遲緩非關詫丈夫平明折林樹日入返城隅俠客邀羅袖行人挑短書蛾眉自有主年少莫踟躕

閨情

王諲日暮裁縫歇深嫌气力微才能收篋笥懶起下簾帷怨坐空然燭愁眠不解衣昨來頻夢見夫婿莫應知

賦得

劉長卿鶯啼燕語報新年馬走龍飛路幾千家住層城臨漢苑心隨明月到胡天機中錦字論長恨樓上花枝笑獨眠爲問元戎竇車騎何時返�勒燕然

春遊吟

李華初春徧芳甸千里藹盈矚美人摘新英步步玩春綠所思杳何處宛在吳江曲可憐不得共芳菲日暮歸來淚滿衣

古意

崔曙綠�總成竹紅花亦成子能當此時好獨自幽閨裏夜夜苦更長愁來不一作劇如死

子夜春歌

王翰春气滿林香春遊不可忘落花吹欲盡垂柳折還長桑女淮南曲金鞍塞北裝行行小垂手日暮渭川陽

春女歌

前人紫臺穹跨連綠波紅軒鉿匝垂纖羅中有一人金作面隔幌玲瓏遙可見忽聞黃鳥鳴且悲鏡邊含笑著春衣羅袖嬋娟似無力行拾落花比容色落花一度無再春人生作樂須及辰君不見楚王臺上紅顏子今日皆成狐兔塵

古別離

孟云卿朝日上髙臺離人怨秋艸但見萬里天不見萬里道君行本迢遠苦樂良難保宿昔夢同衾憂心常傾倒含酸欲誰訴展轉傷懷抱結髮年已遲徵行去何早寒暄有時謝憔悴難再好人皆算年壽死者何曾老少壯無見期水深風浩浩

今別難

前人結髮生別離相思復相保如何日已久五變中庭艸渺渺大海途悠悠吳江島但恐不出門出門無遠道遠道行旣難家貧衣復單嚴風吹積雪晨起鼻何酸人生各有志豈不懷所安分明天上日生死願同歡

行路難五首錄二

賀蘭進明君不見門前柳榮曜幾時蕭索久君不見陌上花狂風吹去落誰家鄰家思婦見之嘆蓬首不梳心歷亂盛年夫婿長別離歲暮相逢色雕換君不見芳樹枝春花落盡蜂不窺君不見梁上泥秋風始髙燕不棲蕩子從軍事徵戰蛾眉嬋娟守空閨獨宿自然堪下淚況復時聞烏夜啼

寒夜

孟浩然閨夕綺窗閉佳人罷縫衣理琴開寶匣就枕臥重幃夜久燈花落燻籠香气微錦衾重自暖遮莫曉霜飛

賦得盈盈樓上女

前人夫婿久離別靑樓空望歸妝成捲簾坐愁思懶縫衣燕子家家入楊花處處飛空�難獨守誰爲報金微

春意

前人佳人能畫眉妝罷出簾帷照水空自愛折花將遺誰春情多艷逸春意倍相思愁心極楊柳一種亂如絲

閨情

前人一別隔炎涼君衣忘短長裁縫無處等以意忖情量畏瘦疑傷窄防寒更厚裝半啼封裹了知欲寄誰將

春情

前人靑樓曉日珠簾映紅粉春妝寶鏡催已厭交歡憐枕席相將遊戲繞池臺坐時衣帶縈纖艸行卽裙裾掃落梅更道明朝不當作相期共斗管弦來

相逢行

李白朝騎五花馬謁帝出銀臺秀色誰家子云車珠箔開金鞭遙指點玉勒近遲回夾轂相借問疑從天上來憐腸愁欲斷斜日又相催下車何輕盈飄飄似落梅嬌羞初解佩語笑共銜杯銜杯映歌扇似月雲中見相見不得親不如不相見相見情已深未語可知心胡爲守空閨孤眠愁錦衾錦衾與羅幃纏綿會有時春風正澹蕩暮雨來何遲願因三靑鳥更報長相思光景不待人須臾發成絲當年失行樂老去徒傷悲持此道密意毋令曠佳期

春思

前人燕艸如碧絲秦桑低綠枝當君懷歸日是妾斷腸時春風不相識何事入羅幃

子夜四時歌

前人長安一片月萬戶搗衣聲秋風吹不盡總是玉關情何日平胡虜良人罷遠徵

古風

前人綠蘿紛葳蕤繚繞松柏枝艸木有所托歲寒尙不移柰何天桃色坐嘆葑菲詩玉顏艷紅彩雲發非素絲君子恩已畢賤妾將何爲

擬古四首

前人靑天何歷歷明星白如石黃姑與織女相去不盈尺銀河無鵲橋非時將安適閨人理紈素遊子悲行役瓶冰知冬寒霜露欺遠客客似秋葉飛飄颻不言歸別後羅帶長愁寬去時衣乘月托宵夢因之寄金微髙樓入靑天下有白玉堂明月看欲墮當懸淸光遙夜一美人羅衣沾秋霜含情弄柔瑟彈作陌上桑弦聲何激烈風捲繞飛梁行人皆躑躅棲鳥去回翔但寫妾意苦莫辭此曲傷願逢同心者飛作兩鴛鴦涉江弄秋水愛此荷花鮮攀荷弄其珠蕩漾不成圓佳期彩雲重欲贈隔遠天相思無由見悵望涼風前去去復去去辭君還憶君漢水旣殊流楚山亦此分人生難稱意豈得長爲羣越燕喜海日燕鴻思朔云別久容華晚瑯玕不能飯日落知天昏夢長覺道遠望夫登髙山化石竟不返

寄遠四首

前人憶昨東園桃李紅碧枝與君此時初別離金瓶落井無消息令人行嘆復坐思坐思行嘆成楚越春風玉顏畏銷歇碧紛紛下落花靑樓寂寂空明月兩不見但相思空畱錦字表心素至今緘愁不忍窺遠憶巫山陽花明淥江暖躊躕未得往淚向南云滿春風復無情吹我夢魂斷不見眼中人天長音信短陽臺隔楚水春艸生黃河相思無日夜浩蕩若流波流波回海去定繞珠江濱遙將一點淚遠寄如花人妾在舂陵東君居漢江島一旦望春光往來成白道一爲雲雨別此地生秋艸秋艸秋蛾飛相思愁落暉何由一相見滅燭解羅衣

閨情

前人流水去絕國浮雲辭故關水或戀前浦云猶歸舊山懷君流沙去棄妾漁陽間玉筋日夜流雙雙落朱顏黃鳥坐相悲綠楊誰更攀織錦心艸艸挑燈淚斑斑窺鏡不自識況乃狂夫還

學古思邊

前人銜悲上隴首腸斷不見君流水若有情幽哀從此分蒼茫愁邊色惆悵落日曛山外接遠天夭際復有云白雁從中來飛鳴苦難聞足系一書札寄言難離羣離羣心斷絕十見花成雪胡地無春暉徵人行不歸相思杳如夢珠淚濕羅衣

自代內贈

前人寶刀截流水無有斷絕時妾意逐君行纏綿亦如之別來門前艸春盡秋轉碧掃盡更還生萋萋滿行迹鳴鳳始相得雄驚雌各飛遊雲落何在一往不見歸估客發東海知君在秋浦梁苑空錦衾陽臺夢行雨妾家三作相失勢去西秦猶存舊歌管淒淸聞四鄰曲度入紫雲啼無眼中人女弟爭笑弄悲羞淚盈巾妾似井底桃開花向誰笑君如天上月不肯一回照窺鏡不自識別多憔悴深安得秦吉了爲人道寸心

烏夜啼

前人黃雲城邊烏欲棲歸飛啞啞枝上啼機中織錦秦川女碧紗如煙隔窗語停梭悵然憶遠人獨宿空房淚如雨

搗衣篇

前人閨裏佳人年十餘嚬蛾對影恨離居忽逢江上春歸燕銜得雲中尺素書玉手開緘長嘆息狂夫猶戍交河北萬里交河水北流願爲雙鳥泛中洲君邊云擁靑絲騎妾處苔生紅粉樓樓上春風日將歇誰能覽鏡看愁發曉吹篔管隨落花夜搗戎衣向明月明月髙髙刻漏長眞珠簾箔掩蘭堂橫垂寶幄同心結半拂瓊筵蘇合香瓊筵寶幄連枝錦燈燭熒熒照孤寢有便憑將金剪刀爲君畱下相思枕摘盡庭蘭不見君紅巾拭淚坐氤氳明年若更徵邊塞願作陽臺一段云

思邊

前人去歲何時君別妾南園綠艸飛蝴蝶今歲何時妾憶君西山白雪暗秦云玉關去此三千里欲寄音書那得聞

怨情

前人新人如花𨿽可寵故人如玉由來重花性飄揚不自持玉心皎潔終不移故人昔新今尙故還見新人有故時請看陳后黃金屋寂寂珠簾生网絲

廬江主人婦

前人孔雀東飛何處棲廬江小吏仲卿妻爲客裁縫君自見城烏獨宿夜空啼

平虜將軍妻

前人平虜將軍婦入門二十年君心自有悅妾寵豈能專出解�前帳行吟道上篇古人不唾井莫忘昔纏綿

長相思三首

前人長相思在長安絡緯秋啼金井欄微霜淒淒夜色寒孤燈不明思欲絕捲帷望月空長嘆美人如花隔云端上有靑冥之長天下有綠水之波瀾天長路遠魂飛苦夢行不到關山難長相思摧心肝日色已盡花含煙月明欲素愁不眠趙瑟初停鳳凰柱蜀琴欲奏鴛鴦弦此曲有意無人傳願隨春風寄燕然憶君迢迢隔靑天昔時橫波目今爲流淚泉不信妾腸斷歸來看取明鏡前美人在時花滿堂美人去後余空��中繡被捲不寢至今三載聞餘香香亦竟不滅人亦竟不來相思黃葉落白露濕靑苔

楊叛兒

前人君歌楊叛兒妾勸新丰酒何許最關人烏啼白門柳烏啼隱楊花君醉畱妾家博山鑪中沈香火雙煙一气淩紫霞

妾薄命

前人漢帝重阿嬌貯之黃金屋咳唾落九天隨風生珠玉寵極愛還歇�深情卻�長門一步地不肯暫回車雨落不上天水覆難再收君情與妾意各自東西流昔日芙蓉花今成斷腸艸以色事他人能得幾時好

大堤曲

前人漢水橫襄陽花開大堤暖佳期大堤下淚向南云滿春風復無情吹我夢魂散不見眼中人天長音信斷

白頭吟

前人錦水東北流波蕩雙鴛鴦雄巢漢宮樹雌弄秦艸芳寧同萬死碎綺翼不分雲間兩分張此時阿嬌正嬌�獨坐長門愁日暮但願君恩顧妾深豈惜黃金買詞賦相如作賦得黃金丈夫好新多異心一朝將聘茂陵女文君因贈白頭吟東流不作西歸水落花辭條羞故林兔絲本無情隨風任顚倒誰使女蘿枝而來彊縈抱兩艸猶一心人心不如艸莫捲龍須席從他生网絲且畱琥珀枕或有夢來時覆水再收豈滿杯棄妾已去難重回古來得意不相負祗今惟見靑陵臺

秋思

前人閼氏黃葉落妾望自登臺月出碧雲斷單於秋色來胡兵沙塞合漢使玉關回徵客無歸日空悲蕙艸摧

玉階怨

前人玉階生白露夜久侵羅襪卻下水晶簾玲瓏望秋月

陌上贈美人

前人駿馬驕行踏落花垂鞭直拂五云車美人一笑褰珠箔遙指紅樓是妾家

代寄情楚詞體

前人君不來兮徒蓄怨積思而孤吟云陽一去已遠隔巫山綠水之沈沈畱餘香兮染繡被夜欲寢兮愁人心朝馳余馬於靑樓恍乘空而夷猶浮雲深兮不得語卻惆悵而懷憂使靑鳥兮銜書恨獨宿兮傷離居何無情而兩絕夢𨿽往而交疏橫流涕而長嗟折芳洲之瑤華送飛鳥以極目怨夕陽之西斜願爲連根同死之秋艸不作飛空之落花

長干行二首

前人憶妾深閨裏煙塵不曾識嫁與長幹人沙頭候風色五月南風興思君下巴陵八月西風起想君發揚子去來悲如何見少離別多湘潭幾日到妾夢越風波昨夜狂風度吹折江頭樹渺渺暗無邊行人在何處好乘浮雲驄佳期蘭渚東鴛鴦綠蒲上翡翠錦屏中自憐十五餘顏色桃花紅那作商人婦愁水復愁風此首山谷辧爲李益作

妾發初覆額折花門前劇郎騎竹馬來繞�弄靑梅同居長幹裏兩小無嫌猜十四爲君婦羞顏未嘗開低頭向暗壁千喚不一回十五始展眉願同塵與灰常存抱柱信豈上望夫臺十六君遠行瞿塘灩澦堆五月不可觸猿聲天上哀門前遲行迹一一生綠苔苔深不能掃落葉秋風早八月蝴蝶黃雙飛西園艸感此傷妾心坐愁紅顏老早晚發三巴預將書報家相迎不道遠直至長風沙

淥水曲

前人淥水明秋日南湖采白蘋荷花嬌欲語愁殺蕩舟人

秋浦歌二首

前人綠水淨素月月明白鷺飛郎聽采菱女一道夜歌歸鑪火照天地紅星亂紫煙赧郎明月夜歌曲動寒川

越女詞四首

前人吳兒多白�好爲蕩舟劇賣眼擲春心折花調行客耶溪采蓮女見客掉歌回笑入荷花去佯羞不出來東陽素足女會稽素舸郎相看月未墮白地斷肝腸鏡湖水如月耶溪女如雪新妝蕩新波光景兩奇絕

巴女詞

前人巴水急如箭巴船去若飛十月三千里郎行幾歲歸

怨情

前人美人捲珠簾深坐嚬蛾眉但見淚痕濕不知心恨誰

代贈遠

前人妾本洛陽人狂夫幽燕客渴飲易水波由來多感激胡馬西北馳香鬃搖綠絲鳴鞭從此去逐虜蕩邊陲昔去有好言不言久離別燕支多美女走馬輕風雪見此不記人恩情雲雨絕啼流玉筋盡坐恨金閨切織錦作短書腸斷回文結相思欲有寄恐君不見察焚之揚其灰手迹自此滅

春怨

前人白馬金羈遼海東羅幃繡被臥春風落月低軒窺燭盡飛花入戶笑�空

獨不見

前人白馬誰家子黃龍邊塞兒天山三丈雪豈是遠行時春蕙忽秋艸莎雞鳴西一作曲池風摧寒�一

作梭響月入霜閨悲憶與君別年種桃齊蛾眉桃今百餘尺花落成枯枝終然獨不見流淚空自知

白紵辭三首

前人揚淸歌一作音發皓齒北方佳人東鄰子且一

作旦吟白紵停綠水長袖拂面爲君起寒云夜捲霜海空胡風吹天飄塞鴻玉顏滿堂樂未終館娃月落歌吹蒙﹝一作中﹞

月寒天淸夜沈沈美人一笑千黃金垂羅舞縠揚哀音郢中白雪且莫吟子夜吳歌動君心動君心冀君賞願作天池雙鴛鴦一朝飛去靑雲上吳刀剪彩一

作綺縫舞衣明妝麗服奪春暉揚眉轉袖若飛雪傾城獨立世所稀激楚結風醉忘歸髙堂月落燭已微玉釵掛纓君莫遲

采蓮曲

前人若耶溪傍采蓮女笑隔荷花共人語日照新妝水底明風飄香袖空中舉岸上誰家遊冶郎三三五五�垂楊紫驑嘶入落花去見此踟躕空斷腸

古意

前人君爲女蘿艸妾作兔絲花輕條不自引爲逐春風斜百丈托遠松纏綿成一家誰言會面一作合易各在靑山�女蘿發馨香免絲斷人腸枝枝相糾結葉葉競飄揚生子不知根因誰共芬芳中巢雙翡翠上宿紫鴛鴦若識二艸心海潮亦可量

對酒

前人蒲萄酒金叵羅吳姬十五細馬馱靑黛畫眉紅錦靴道字不正嬌唱歌玳瑁筵中懷裏醉芙蓉帳底柰君何

湖邊采蓮婦

前人小姑織白紵未解將人語大嫂采芙蓉溪湖千萬重長兄行不在莫使外人逢願學秋胡婦貞心比古松

代美人愁鏡

前人美人贈此盤龍之寶鏡燭我金縷之羅衣時將紅袖拂明月爲惜普照之餘暉影中金鵲飛不滅臺下靑鸞思獨絕�砧一別若箭弦去有日來無年狂風吹卻妾心斷玉筋並墮菱花前

雜體

韋應物春羅雙鴛鴦出自寒夜女心精煙霧色指歷千萬緒長安貴豪家一作室妖艷不可數裁此百日功惟將一朝舞舞罷復裁新豈思勞者苦

靑靑何畔艸

前人黃鳥何關關幽蘭亦靡靡此時深閨婦日照紗窗裏娟娟雙靑蛾微微啟玉齒自惜桃李年誤身遊俠子無事久別離不知今生死

西北有髙樓

前人綺樓何氛氳朝日正杲杲四壁含淸風丹霞射其牖玉顏正哀囀絕耳非世有但感離恨情不知誰家婦孤云忽無色邊馬爲回首曲絕碧天髙餘聲散秋艸徘徊帷中意獨夜不堪守思逐朔風翔一去千里道

凜凜歲雲暮

前人春至林木變洞房夕含淸單居誰能裁好鳥對我鳴良人久燕趙新愛移平生別時雙鴛綺畱此千恨情碧艸生舊迹綠琴歇芳聲思將魂夢歡反側寐不成攬衣迷所次起望空前庭孤影中自惻不知雙涕零

明月何皎皎

前人白日淇上沒空閨生遠愁寸心不可限淇水長悠悠芳樹自妍芳春禽自相求徘徊東西廂孤妾誰與儔年華逐絲淚一落俱不收

橫塘行

前人妾家住橫塘夫婿�家郎玉盤的皪雙白魚湘簟玲瓏透象�象�可寢魚可食不知郎意何南北岸上種蓮豈得生池中種槿豈得成丈夫一去花落樹妾獨夜長心未平

代閨人

沈宇楊柳靑靑鳥亂吟春風一作花香靄洞房深百花簾下朝窺鏡明月窗前夜理琴

觀王美人海圖障子

梁鍠宋玉東家女常懷物外多自從圖渤海誰爲覓湘娥白鷺棲脂粉赬魴躍綺羅仍憐轉嬌眼別恨一橫波

代徵人妻喜夫還

前人徵夫走馬發漁陽少婦含嬌開洞房千日廢臺還掛鏡數年塵面再新妝春風喜出今朝戶明月虛眠昨夜�莫道幽閨書信隔還衣總是舊時香

烏江女

程彌綸越艷誰家女朝遊江岸傍靑春猶未嫁紅粉舊來娼錦袖盛朱橘銀鉤摘紫房見人羞不語回艇入溪藏

采蓮曲

李康成采蓮去月沒春江曙翠鈿一作釵紅袖水中央靑荷蓮子雜衣香雲起風生歸路長歸路長那得久各回船兩搖手

江上曲

李嘉佑江心淡淡芙蓉花江口蛾眉獨浣紗可憐應是陽臺女坐對鷺鷥嬌不語掩面羞看北地人回身忽作空山雨蒼梧秋色不堪論千載依依帝子魂君看峯上斑斑竹盡是湘妃泣淚痕

雜興

前人花間昔日黃鸝囀妾向靑樓已生怨花落黃鸝不復來妾老君心亦應變君心比妾心妾意舊來深一別十年無尺素歸時莫贈路傍金

寓言

賈至凜凜秋閨夕綺羅早知寒玉砧調鳴杵始搗機中紈憶昨別離日桐花覆井欄今來思君時白露盈�漙聞有關河信欲寄雙玉盤玉以委貞心盤以薦嘉餐嗟君在萬里使妾衣帶寬

貧婦詞

元結誰知苦貧夫家有愁怨妻請君聽其詞能不爲酸淒所憐抱中兒不如山下麑空念庭前地化爲人吏蹊閨媛總部藝文五詩

日出東南隅行

陳後主重輪上瑞暉西北照南威南威年二八開牖敞重闈當壚送客去上苑逐春歸鬢下珠勝月前云帶衣紅裙結未解綠綺自難徽

三婦艷詞四首

同前大婦西北樓中婦南陌頭小婦初籹點回眉對月鉤可憐還自覺人看反更羞大婦上髙樓中婦蕩蓮舟小婦獨無事撥帳掩嬌羞丈夫應自解更深難道畱大婦正當壚中婦裁羅襦小婦獨無事淇上待吳姝鳥歸花復落欲去卻踟躕大婦年十五中婦當春戶小婦正橫陳含嬌情未吐所愁曉漏促不恨燈銷炷

烏棲曲

同前陌頭新花歷亂生葉裏啼鳥送春情長安遊俠無數伴白馬驪珂路中滿金鞍向暝欲相連玉面俱要來帳前含態眼語懸相解翠帶羅裙入爲解合歡襦燻百和香�中被織兩鴛鴦烏啼漢沒天應曙只持懷抱送郎去古詩紀分作三首

東飛伯勞歌

同前池側鴛鴦春日鶯綠珠絳樹相逢迎誰家佳麗過淇上翠釵綺袖波中漾雕軒繡戶花恆發珠簾玉砌移明月年時二七猶未笄轉顧流盼鬟鬢低風飛蕊落將何故可惜可憐空擲度

舞媚娘三首

同前樓上多嬌艷當並三五爭弄遊春陌相邀開繡戶轉態結紅裙含嬌拾翠羽畱賓乍拂弦托意時移柱淇水變新臺春壚當夏開玉面含羞出金鞍排夜來春日好風光尋觀向市傍轉身移佩響牽袖起衣香

有所思三首

同前蕩子好蘭期畱人獨自思落花同淚臉初月似愁眉階前看艸蔓中對网絲不言千里別復是三春時杳杳與人期遙遙有所思山川千里間風月兩邊時相對春那劇相望景偏遲當由分別久夢來還自疑佳人在北燕相望渭橋邊團團落日樹耿耿曙河天愁多明月下淚盡雁行前別心不可寄惟餘琴上弦

自君之出矣六首選三

同前自君之出矣不分道無情思君若寒艸零落故心生自君之出矣塵网暗羅幃思君如落日無有暫還時自君之出矣綠艸徧階生思君如夜燭垂淚著雞鳴

長相思二首

同前長相思久相憶關山徵戍何時極望風雲絕音息上林書不歸回文徒自織羞將別後面還似初相識長相思怨成悲蝶縈艸樹連絲庭花飄散飛入帷帷中看隻影對鏡斂雙眉兩地同見月兩別共春時

秋閨怨

陰鏗獨眠𨿽已慣秋來只自愁火籠恆暖腳行障鎭�頭眉含黛俱斂啼將粉共流誰能無別恨惟守一空樓

南徵閨怨

前人江水舊言深徵客理難尋獨愁無處道長悲不自禁逢人憎解佩從來懶聽音惟當有夜鵲南飛似妾心

長相思二首

徐陵長相思望歸難傳聞奉詔戍�蘭龍城遠雁門寒愁來瘦轉劇衣帶自然寬念君今不見誰爲抱腰看長相思好春節夢裏恆啼悲不泄帳中起前髻柳絮飛還聚遊絲斷復結欲見洛陽花如君隴頭雪

折楊柳

前人裊裊河堤樹依依魏主營江陵有舊曲洛下作新聲妾對長楊苑君登髙柳城春還應共見蕩子太無情

烏棲曲

前人卓女紅籹期此夜胡姬沽酒誰論價風流荀令好兒郎偏能傅粉復燻香繡帳羅帷隱燈燭一夜千年猶不足惟憎無賴汝南雞天河未落猶爭啼

和王舍人送客未還閨中有望

前人倡人歌吹罷對鏡覽紅顏拭粉畱花稱除釵作小鬟綺燈停不滅髙扉掩未關良人在何處光惟見月還

長相思

陸瓊長相思久離別一罷鴛文綺薦絕鴻已去柳堪結室冷鏡疑冰庭幽花似雪容貌朝朝攺書字看看滅

有所思

張正見深閨久離別積怨轉生愁徒思裂帛雁空上望歸樓看花憶塞艸對月想邊秋相思日日度淚臉年年流

山家閨怨

前人王孫春好遊雲鬢不勝愁離鴻暫罷曲別路已經秋山中桂花晚勿爲俗人畱

賦得佳期竟不歸

前人良人萬里向河源倡婦三秋思柳園路遠寄詩空織錦宵長夢返欲驚魂飛蛾屢繞帷前燭衰艸還侵階上玉銜啼拂鏡不成妝促住繁弦還亂曲時分年移竟不歸偏憎寒急夜縫衣流螢映月明空帳�葉從風入斷機自對孤鸞向影絕終無一雁帶書回

艷歌行

前人城隅上朝日斜暉照杏梁並掩茱萸帳爭移翡翠�縈環聊向牖拂鏡且調妝裁金作小靨散麝起微黃二八秦樓婦三十侍中郎執戟超丹地丰貂入建章未安文史閣獨結少年場彎弧貫葉影學劍動星芒翠蓋飛城曲金鞍橫道傍調鷹向新市彈雀往睢陽行行稍有極暮暮歸蘭房前瞻富羅綺左顧足鴛鴦蓮舒千葉气燈吐百枝光滿酌胡姬酒多燒荀令香不學幽閨妾生離怨采桑

三婦艷

前人大婦織殘絲中婦�蛾眉小婦獨無事歌罷詠新詩上客何須起爲待絕纓詩

怨詩二首

江總采桑歸路河流深憶昔相期柏樹林柰許新縑傷妾意無由故劍動君心新梅嫩柳未障羞情去恩移那可畱團扇篋中言不分纖腰掌上詎勝愁

烏棲曲

前人桃花春水木蘭橈金羈翠蓋聚河橋隴西上計應行去城南美人啼著曙

雜曲三首

前人行行春徑蘼蕪綠織素那復解琴心乍怯南階悲綠艸誰堪東陌怨黃金紅顏素月俱三五夫婿何在今追虜關山隴月春雪冰誰見人啼花照戶殿內一處起金房並勝餘人白玉堂珊瑚掛鏡臨网戶芙蓉作帳照雕梁房櫳宛轉垂翠幕佳麗逶迆隱珠箔風前花管揚難畱舞處花鈿低不落陽臺通夢太非眞洛浦淩波復不新曲中惟聞張女調定有同姓可憐人但願私情賜斜領不願傍人相比並妾門逢春自可榮君面未秋何意冷泰山言應可轉移新寵不信更參差合歡錦帶鴛鴦鳥同心綺袖連理枝皎皎新秋明月開早露飛螢暗裏來鯨燈落花殊未盡虯水銀箭莫相催非是神女期河漢別有仙姬入吹臺未眠解著同心結欲醉那堪連理杯後宮不愜茱萸芳夜夜爭開蘇合房寶釵翠鬢還相似朱唇玉面非一行新人未語言如澀新寵無前判不臧願奉更衣蘭麝气恐君馬到自驚香

長相思二首

前人長相思久離別徵夫去遠芳音滅湘水深隴頭咽紅羅斗帳裏綠綺淸弦絕逶迆百尺樓愁思三秋結長相思久別離春風送燕入檐窺暗開脂粉弄花枝紅樓千愁色玉筋兩行垂心心不相照望望何由知

賦得空閨怨

前人蕩妻怨獨守盧姬傷獨居瑟上調弦落機中織素余自羞淚無燥翻覺夢成虛復嗟長信閣寂寂往來�

閨怨篇

前人寂寂靑樓大道邊紛紛白雪綺前池上鴛鴦不獨宿帳中蘇合還空然屏風有意障明月燈火無情照獨眠遼西水凍春應少薊北鴻來路幾千願君關山及早度念妾桃李片時妍

姬人怨

前人天寒海水慣相知空�明月不相宜庭中芳桂憔悴葉井上�桐零落枝寒燈作花羞夜短霜雁多情恆結伴非爲隴水望秦川直置思君腸自斷

姬人怨服散篇

前人薄命夫婿好神仙逆愁髙飛向紫煙金丹欲成猶百煉玉酒新熟幾千年妾家邯鄲好輕薄特忿仙童一丸藥自悲行處綠苔生何悟啼多紅粉落莫輕小婦狎春風羅襪也得步河宮云車欲駕應相待羽衣未去幸須同不學簫史還樓上會逐姮娥戲月中

東飛伯勞歌

前人南飛烏鵲北飛鴻弄玉蘭香時會同誰家可憐出牖春心百媚勝楊柳銀�金屋掛流蘇寶鏡玉釵橫珊瑚年時二八新紅臉宜笑宜歌羞更斂風花一去杳不歸祇爲無雙惜舞衣

宛轉歌

前人七夕天河白露明八月濤水秋風驚樓中恆聞哀響曲塘上復有辛苦行不解何意悲秋气直置無秋悲自生不怨前�促織鳴偏愁別路搗衣聲別燕差池自有返離蟬寂寞詎含情云聚懷淸四望臺月冷相思九重觀欲題芍藥詩不成來采芙蓉花已散金樽送曲韓娥起玉柱調弦楚妃嘆翠眉結恨不復開寶鬢迎秋度前亂湘妃拭淚灑貞筠策藥浣衣何處人步步香飛金薄履盈盈扇掩珊瑚唇已言采桑期陌上復能解佩就江濱競入華堂要花枕爭開羽帳奉華茵不惜獨眠前下釣欲許便作後來薪後來暝暝同玉�可憐顏色無比方誰能巧笑特窺井乍取新聲學繞梁宿處畱嬌墮黃珥鏡前含笑弄明璫捲葹摘心心不盡茱萸摘葉葉更芳已聞能歌洞簫賦詎是故愛邯鄲倡

紫驑馬

前人春艸正萋萋蕩婦出空閨識是東方騎猶帶北風嘶揚鞭向柳市細蹀上金堤願君憐織素殘妝尙有啼

病婦行

前人窈窕懷貞室風流挾琴婦惟將角枕臥自影啼妝久羞開翡翠帷懶對蒲萄酒深悲在縑素托意思箕帚夫婿府中趨誰能大垂手

有所思

顧野王賤妾有所思良人久徵戍笳鳴塞城表花開落芳樹白登澄月色黃龍起煙霧還聞雉子斑非復長徵賦

艷歌行三首

前人夕臺行雨度朝梁照日輝東城采桑返南市數錢歸長歌挑碧玉羅塵笑洛妃欲知歡未盡棲烏已夜飛齊倡趙女盡妖妍珠簾玉砌並神仙莫笑人來最落後能使君恩得度前豈知洛渚羅塵步詎減天河秋夕渡妖姿巧笑能傾城那思他人不增�蓮花藻井推芰荷采菱妙曲勝陽阿燕姬妍趙女麗出入王宮公主第倚鳴瑟歌未央調弦八九弄度曲兩三章惟欣春日永詎愁秋夜長歌未央倚鳴瑟輕風飄落蕊乳燕巢蘭室結羅帷玩朝日開翠幔捲妝罷金星出爭攀四照花競戲三條術

雜句

傅縡新人新寵住蘭堂翠帳金屏玳瑁�叢星不似珠簾色度月還如粉壁光從來著名推趙子復有丹唇發皓齒一嬌一態本難逢如畫如花定相似樓臺宛轉曲皆通弦管逶迆徹下風北殿笑語長相共傍省歡娛不復同訝許人情太厚薄分恩賦念能斟酌多作繡被爲鴛鴦長弄綺琴憎別鶴人今投寵要須堅會使歲寒恆度前共取辰星作心抱無轉無移千萬年

山家閨怨

李爽山中多早梅荊扉達曙開竹巾君自折荷衣誰爲裁行雲無處所人住在陽臺

長相思

王瑳長相思久離別兩心同憶不相徹悲風淒愁雲結柳葉眉上銷菱花鏡中滅雁封歸飛斷鯉素還流絕

詠人娉妾仍逐琴心

伏知道春色轉相催佳人心自回長卿琴已弄秦嘉書未來掛冠易分綬薦枕缺因媒染香風卽度登垣花正開貞樓若髙下如何上陽臺

有所思

陸系別念限城闉還思樓上人淚想離前落愁聞別後新月來疑舞扇花度憶歌塵只看今夜裏那似隔河津

長相思

蕭淳長相思久離別新燕參差條可結壺關遠雁書絕對云恆憶陣看花復愁雪猶有望歸心流黃未剪截

閨怨

吳思元金風響洞房佳人心自傷淚隨明月下愁逐漏聲長燈前羞獨鵠枕上怨孤凰自覺鴛帷冷誰憐珠被涼

日出東南隅行

殷諶秦樓出佳麗正值朝日光陌頭能駐馬花處復添香

思公子

北齊邢邵綺羅日減帶桃李無顏色思君君未歸歸來豈相識

挾琴歌

魏收春風宛轉入曲房兼送小苑百花香白馬金鞍去未返紅樓玉筋下成行

有所思

裴讓之夢中𨿽暫見及覺始知非展轉不能寐徙倚獨披衣淒淒曉風急暗暗月光微室空常達旦所思終不歸

髙句麗

北周王褒蕭蕭易水生波燕趙佳人自多傾杯覆漼漼垂手奮袖婆娑不惜黃金散盡只畏白日蹉跎

奉和示內人

庾信燃香郁金屋吹管鳳凰臺春朝迎雨去秋夜隔河來聽歌云卽斷聞琴鶴倒回春窗刻鳳下寒壁畫花開定取流霞气時添承露杯

結客少年場行

前人結客少年場春風滿路香歌撩李都尉果擲潘河陽隔花遙勸酒就水更移�今年喜夫婿新拜羽林郎定知劉碧玉偸嫁汝南王

奉和趙王美人春日

前人直將劉碧玉來過陰麗華祇言滿屋裏並作一園花新藤亂上格春水漫吹沙步搖釵梁動紅輸被角斜今年逐春處先向石崇家

奉和趙王春日

前人城傍金穀苑園裏鳳凰池細管調歌曲長衫教舞兒向人長曼臉由來薄面皮梅花絕解作樹葉本能吹香煙龍口出蓮子帳心垂莫畏無春酒須花但見隨

怨歌行

前人家住金陵縣前嫁得長安少年回頭望鄕淚落不知何處天邊胡塵幾日應盡漢月何時更圓爲君能歌此曲不覺心隨斷弦

烏夜啼

前人促柱繁弦非子夜歌聲舞態異前溪禦史府中何處宿洛陽城頭那得棲彈琴蜀郡卓家女織錦秦川竇氏妻詎不自驚長淚落倒怨啼烏恆夜啼

燕歌行

前人代北雲气晝昏昏千里飛蓬無復根寒雁嗈嗈渡遼水桑葉紛紛落薊門晉陽山頭無箭竹�勒城中乏水源屬國徵戍久離居陽關音信絕能�願得魯連飛一箭持寄思歸燕將書渡遼本自有將軍寒風蕭蕭生水紋妾驚甘泉足烽火君訝漁陽少陣云自從將軍出細柳蕩子空�難獨守盤龍明鏡餉秦嘉辟惡生香寄韓壽春分燕來能幾日二月蠶眠不復久洛陽遊絲百丈連黃河春冰千片穿桃花顏色好如馬楡莢新開巧似錢蒲桃一杯千日醉無事九轉學神仙定取金丹作幾服能令華表得千年

閨怨

前人明鏡圓花發空房故怨多幾年畱織女還應聽渡河

效劉孝綽憶詩二首

隋煬帝憶睡時待來剛不來卸妝仍索伴解佩更相催博山思結夢沈水未成灰憶起時投簽初報曉被匿香黛殘枕隱金釵裊笑動上林中除卻司晨鳥

采蓮曲

盧思道曲浦戲妖姬輕盈不自持擎荷愛圓水折藕弄長絲佩動裙風入妝消粉汗滋菱歌惜不唱須待暝歸時

昔昔鹽

薛道衡垂柳覆金堤蘼蕪葉復齊水溢芙蓉沼花飛桃李蹊采桑秦氏女織錦竇家妻關山別蕩子風月守空閨恆斂千金笑長垂雙玉啼盤龍隨鏡隱彩鳳逐帷低飛魂同夜鵲倦寢憶晨雞暗牖懸蛛网空梁落燕泥前年過代北今歲往遼西一去無消息那能惜馬蹄

豫章行

前人江南地遠接閩甌山東英妙屢經遊前瞻疊嶂千重阻卻帶驚湍萬里流楓葉朝飛向京洛文魚夜過歷吳洲君行遠度茱萸嶺妾住長依明月樓樓中愁思不開嚬始復臨窗望早春鴛鴦水上萍初合鳴鶴園中花並新空憶前時角枕處無復前日畫眉人照骨金環誰用許見膽明鏡自生塵蕩子從來好畱滯況復關山遠迢遞當學織女嫁牽牛莫作姮娥叛夫婿偏訝思君無限極欲罷欲忘還復憶願作王母三靑鳥飛來飛去傳消息丰城雙劍昔曾離經年累月復相隨不畏將軍成久別只恐封侯心更移

爲寒�婦贈夫

王冑月淨閨偏冷更深夜轉長霜紈猶掩扇霧縠未飄香解帶慚連理引被愧鴛鴦誰能未相識還爲守空�

十索詩六首

丁六娘裙裁孔雀羅紅綠相參對映以蛟龍錦分明奇可愛粗細君自知從郎索衣帶爲性愛風光偏憎良夜促曼眼腕中嬌相看無厭足歡情不耐眠從郎索花燭君言花勝人人今去花近寄語落花風莫吹花落盡欲作勝花妝從郎索紅粉二八好容顏非意得相關逢桑欲采折尋枝到懶攀欲呈纖纖手從郎索指環含嬌不自轉送眼勞相望無那關情伴共入同心帳欲防人眼多從郎索錦障蘭房下翠帷蓮帳舒鴛錦歡情宜早暢密意須同寢欲共作纏綿從郎索花枕

贈情人

李月素感郎千金意含嬌抱郎宿試作帷中音羞開燈前目

閨思

羅愛愛幾當孤月夜遙望七香車羅帶因腰緩金釵逐鬢斜

因故人歸作

蘇蟬翼郎去何太速郎來何太遲欲借一尊酒共敍十年悲

寄阮郎

張碧蘭郎如洛陽花妾似武昌柳兩地惜春風何時一攜手

陽春曲

無名氏芣苡生前徑含桃落小園春心自搖蕩百舌更多言

如意娘樂苑曰如意娘商調曲則天皇后所作也

唐武后看朱成碧思紛紛��支離爲憶君不信比來長下淚開箱驗取石橊裙

彩書怨

上官昭容葉下洞庭初思君萬里餘露濃香被冷月落錦屏虛欲奏江南曲貪封薊北書書中無別意惟悵久離居

新曲二首

長孫無忌阿儂一本無此二字家住朝歌下早傳名結伴來遊淇水上舊歡情玉佩金鈿隨步遠一

作動雲羅霧縠逐風輕轉目機心懸自許何須更待聽琴聲回雪淩波遊洛浦遇陳王婉約娉婷工語笑侍蘭房芙蓉綺帳還開揜翡翠珠被爛齊光長願今宵奉顏色不愛吹一作聞簫逐鳳凰

堂堂詞二首

李義府鏤月爲歌扇裁云作舞衣自憐回雪影好取洛川歸懶整鴛鴦被羞褰玳瑁�春風別有意密處也尋香

怨歌行

虞世南紫殿秋風冷雕甍落一作白日沈裁紈淒斷曲織素別一

作引離心掖庭羞一

作若攺畫長門不惜金寵移恩稍薄情�恨轉深香銷翠羽帳弦斷鳳凰琴鏡前紅粉歇階上綠苔侵誰言掩歌扇翻作白頭吟

佳人照鏡

張文恭倦采蘼蕪葉貪憐照膽明兩邊俱拭淚一處有啼聲

妾薄命

李百藥團扇秋風起長門夜月明羞聞拊背入恨說舞腰輕太常先一作應已醉劉君恆帶酲橫陳每虛設吉夢竟何成

火鳳詞二首

前人歌聲扇後出妝影鏡中輕未能令掩笑何處欲障聲知音自不惑得念是分明莫見雙嚬斂疑人含笑情佳人靚晚妝淸唱動蘭房影出含風扇聲飛照日梁嬌嚬眉際斂逸韻口中香自有橫陳會應憐秋夜長

折楊柳

韋承慶萬里邊城地三春楊柳節葉似鏡中眉花如關外雪徵人遠鄕思倡婦髙樓別不忍擲年華含情寄攀折

賦得自君之出矣

張九齡自君之出矣不復理殘機思君如滿月夜夜減淸輝

感遇

前人漢上有遊女求思安可得袖中一札書欲寄雙飛翼冥冥愁不見耿耿徒緘憶紫蘭秀空蹊皓露奪幽色馨香歲欲晚感嘆情何極白雲在南山日暮長太息

有所思

楊炯賤妾畱南楚徵夫向北燕三秋方一日少別比千年不掩嚬紅縷無論一作能數綠錢相思明月夜迢遞白雲天

折楊柳

前人邊地遙無極徵人去不還秋容雕翠羽別淚損紅顏望斷流星驛心馳明月關�砧何處在楊柳自堪攀

有所思

宋之問君子事行役再空芳歲期美人曠遙佇萬里浮雲思園桃一作槿綻紅艷郊葉一

作桑柔綠滋坐看長夏晚秋月生一

作照羅帷

有所思一作劉希夷詩題云代悲白頭翁

前人洛陽城東桃李花飛來飛去落誰家幽閨女兒惜顏色坐見落花長嘆息今年花落顏色攺明年花開復誰在已見松柏摧爲薪更聞桑田變成海古人無復洛城東今人還對落花風年年歲歲花相似歲歲年年人不同寄言全盛紅顏子須憐半死白頭翁此翁白頭眞可憐伊昔紅顏美少年公子王孫芳樹下淸歌妙舞落花前光祿池臺交錦繡將軍閣上畫神仙一朝臥病無相識三春行樂在誰邊婉轉蛾眉能幾時須臾鶴髮亂如絲但看古來歌舞地惟有黃昏鳥雀飛

江南曲

前人妾住越城南離居不自堪采花驚曙鳥摘葉餵春蠶懶結茱�蒂羞安玳瑁簪待君消瘦盡日暮碧江潭

同李員外春閨一作園

崔湜落日啼連夜孤燈坐徹明捲簾雙燕入披幌百花驚隴上寒應晚閨中織未成管弦愁不意一作記梳洗懶無情去歲聞西伐今年送北徵容顏離別盡流恨滿長城

折楊柳

前人二月風光半三邊戍不還年華妾自惜楊柳爲君攀落絮縈衫袖垂條拂鬢鬟那堪音信斷流涕望陽關

踏歌詞二首

崔液彩女迎金屋仙姬出畫堂鴛鴦裁錦袖翡翠貼花黃歌響舞分行艷色動流光庭際花微落樓前漢已橫金臺催夜盡羅袖拂一作舞

寒輕樂笑暢歡情未半著天明

代春閨

前人江南日暖鴻始來柳條初碧葉半開玉關遙遙戍未回金閨日夕生綠苔寂寂春花煙色暮檐燕雙雙落花度靑樓明鏡晝無光紅帳羅衣徒自香妾恨十年長獨守君情一作憐萬里在漁陽

秋夜長

王勃秋夜長殊未央月明露白澄淸光層城綺閣遙相望遙相望川無梁北風受節南雁翔崇蘭委質時菊芳鳴環曳佩出長廊爲君秋夜搗衣裳纖羅對鳳凰丹綺雙鴛鴦調砧亂杵思自傷思自傷徵夫萬里戍他鄕鶴關音信斷龍門道路長君在天一方寒衣徒自香

采蓮曲

前人采蓮歸綠水芙蓉衣秋風起浪鳧雁飛桂棹蘭橈下長浦羅裙玉腕輕搖櫓葉嶼花潭極望平江謳越吹相思苦相思苦佳期不可駐塞外徵夫猶未還江南采蓮今已暮采蓮花渠今那必盡倡家官道城南把桑葉何如江上采蓮花蓮花復蓮花花葉何稠疊葉翠本羞眉花紅彊似頰佳人不在玆悵望別離時牽花憐共蒂折藕愛連絲故情無處所新物徒華滋不惜西津交佩解還羞北海雁書遲采蓮歌有節采蓮夜未歇正逢浩蕩江上風又值徘徊江上月徘徊蓮浦夜相逢吳姬越女何丰茸共問寒江千里外徵客關山路幾重

臨髙臺

前人臨髙臺髙臺迢遞絕浮埃瑤軒綺構何崔嵬鸞歌鳳吹淸且哀俯瞰長安道萋萋禦溝艸斜對甘泉路蒼蒼茂陵樹髙臺四望同帝鄕佳气鬱蔥蔥紫閣丹樓紛照耀璧房錦殿相玲瓏東迷長樂觀西指未央宮赤城映朝日綠樹搖春風旗亭百隊開新市甲第千甍分戚裏朱輪翠蓋不勝春疊榭層楹相對起復有靑樓大道中繡戶文窗雕綺櫳錦衾夜不襞羅帷晝未空歌屏朝揜翠妝鏡晚窺紅爲君開寶髻蛾眉罷花叢塵間狹路黯將暮雲開月色明如素鴛鴦池上兩兩飛鳳凰樓下雙雙度物色正如此佳期那不顧銀鞍繡轂盛繁華可憐今夜宿娼家娼家少婦不須顰東園桃李片時春君看舊日髙臺處柏梁銅雀生黃塵

落花落

前人落花落落花紛漠漠綠葉靑跗映丹與君徘徊上金閣影拂妝階玳瑁筵香飄舞館茱萸幕落花飛撩亂入中帷落花春正滿春人歸不歸落花度氛氳繞髙樹落花春已繁春人春不顧綺閣靑雲靜且閒羅袂紅巾復往還盛年不再得髙枝難重攀試復旦遊落花裏暮宿落花間與君落花院臺上起雙鬟

代張侍禦傷美人

杜審言二八泉扉掩帷屏寵愛空淚痕銷夜燭愁緒亂春風巧笑人疑在新妝曲未終應憐脂粉气猶著舞衣中

賦得妾薄命

前人艸綠長門掩一作閉苔靑永巷幽寵移新愛奪淚落故情畱啼鳥驚殘夢飛花攪獨愁自憐春色罷團扇復迎秋

戲贈趙使君�人

前人紅粉靑娥映楚云桃花馬上石橊裙羅敷獨向東方去謾學他家作使君

三婦艷

董思恭大婦裁紈素中婦弄明璫小婦多姿態登樓紅粉妝丈人且安坐初日漸流光

怨情

劉允濟玉關芳信斷蘭閨錦字新愁來不自抑念切已含嚬虛牖風驚夢空�月厭人歸期倘可促勿度柳園春

子夜四時歌八首選六

郭震陌頭楊柳枝已被春風吹妾心正斷絕君懷那得知靑樓含日光綠池起風色贈子同心花殷勤此何極以上春歌

邀歡空佇立望美頻回顧何時復采菱江中密相遇辟惡茱�囊延年菊花酒與子結綢繆丹心此何有以上秋歌

北極嚴气升南至溫風謝調絲競短歌拂枕憐長夜帷橫雙翡翠被捲兩鴛鴦婉態不自得宛轉君王�以上冬歌

采蓮女

閻朝隱采蓮女采蓮舟春日春江碧水流蓮衣承玉釧蓮刺銀鉤薄暮斂容歌一曲氛氳香气滿汀洲

和杜主簿春日有所思

蘇頲朝上髙樓上俯見洛陽陌搖蕩吹花風落英紛已積美人不共此芳好一作華空所惜攬鏡塵网滋當窗苔蘚碧緬懷在云漢良願暌枕席翻似無見時如何久爲客

閨怨

徐彥伯徵客戍金微愁閨獨掩扉塵埃生半榻花絮落殘機褪暖蠶初臥巢昏燕欲歸春風日向盡銜涕作徵衣

春閨

前人戍客戍淸波幽閨幽思多暗梁聞語燕夜燭見飛蛾寶鴨一作匣藏脂粉金屏綴綺羅裁衣捲紋素織錦度鳴梭有使通西極緘書寄北河年光只恐盡徵戰莫蹉跎

棹歌行

駱賓王寫月圖黃罷淩波拾翠通鏡花搖芰日衣麝入荷風葉密舟難蕩蓮�浦易空鳳媒羞自托鴛翼恨難窮秋帳燈光翠倡樓粉色紅相思無別曲並在棹歌中

從軍行

喬知之南庭結白露北風掃黃葉此時鴻雁來驚鳴催思妾曲房理鍼綫平砧搗文練鴛綺裁易成龍鄕信難見窈窕九重閨寂寞十年啼紗窗白雲宿羅幌月光棲雲月隱微微夜上流黃機玉霜凍珠履金吹薄羅衣漢家已得地君去將何事宛轉結蠶書寂寥無雁使平生荷恩信本爲榮華進況復落紅顏蟬聲催綠鬢

定情篇

前人與君結新婚歲寒心未卜相與遊春園各隨情所逐君愛菖蒲花妾感苦寒竹菖花多艷姿寒竹有貞葉此時妾比君君心不如妾簪玉步河堤妖韶援綠荑鳧雁將子遊鶯燕從雙棲君念春光好妾向春光啼君時不得意棄妾還金閨結言本同心悲歡何未齊怨咽前致辭願得申所悲人間丈夫易世路婦難爲始知經天月終若流星馳天月相終始流星無定期長信佳麗人失意非蛾眉廬江小吏婦非關織作遲本願長相對今已長相思復有遊宦子結援從梁陳燕居崇三朝去來歷九春誓心妾終始蠶桑奉所親歸願未克從黃金贈路人潔婦懷明義從泛河之津於今千萬年誰當問水濱更憶倡家樓夫婿事封侯去時恩灼灼去罷心悠悠不憐妾歲晏十載隴西頭以玆常惕惕百慮恆盈積由來共結褵幾人同匪石故歲雕梁燕雙去今來只今日玉庭梅朝紅暮成碧碧榮始芬敷黃葉已浙瀝何用念芳春芳春有流易何用重歡娛歡娛俄戚戚家本巫山陽歸去路何長敍言情未盡采菉已盈筐桑楡日及景物色盈髙岡下有碧流水上有丹桂香桂枝不須折碧流淸且潔贈君比芳菲愛惠常不歇贈君比潺湲相思無斷絕妾有秦家鏡寶匣裝珠璣鑑來年二八不記易陰暉妾無光寂寂妾至影依依今日持爲贈相識莫相違

和李侍郎古意

前人妾家巫山隔漢川君度南庭向胡苑髙樓迢遞想金天河漢昭回更愴然夜如何其夜未央閒花照月愁洞房自矜夫婿勝王昌三十曾作侍中郎一從流落戍漁陽懷哉萬恨結中腸南山羃羃兔絲花北陵靑靑女蘿樹由來花葉同一根今日枝條分兩處三星差池光照灼北斗西指秋云薄莖枯花謝枝��香銷色盡花零落美人長嘆艷容萎含情收取摧折枝調絲獨彈聲未移感君行坐星歲遲閨中宛轉今若斯誰能爲報徵人知

春女行

劉希夷春女顏如玉怨歌陽春曲巫山春樹紅沅江春艸綠自憐妖艷姿妝成獨見時愁心伴楊柳春盡亂如絲目極千餘里悠悠春江水頻想玉關人愁臥金閨裏尙言春花落不知秋風起嬌愛猶未終悲涼從此始憶昔楚王宮玉樓妝粉紅纖腰弄明月長袖舞春風容華委西山光陰不可還桑林沒東海富貴今何在寄言桃李容胡爲閨閣重但看楚王墓惟有數株松

采桑

前人楊柳送行人靑靑西入秦誰家采桑女樓上不勝春盈盈灞水曲步步春芳綠紅臉耀明珠絳唇含白玉回首渭橋東遙憐春色同靑絲嬌落日緗綺弄春風攜籠長嘆息逶迆戀春色看花若有情倚樹疑無力薄暮思悠悠使君南陌頭相逢不相識歸去夢靑樓

代閨人春日

前人珠簾的曉光玉顏艷春彩林間鳥鳴喚戶外花相待花鳥惜芳菲鳥鳴花亂飛人今伴花鳥日暮不能歸池月憐歌扇山云愛舞衣佳期楊柳陌攜手莫相違

春晚

前人佳人眠洞房回首見垂楊寒盡鴛鴦被春生玳瑁�庭陰幕靑靄簾影散紅芳寄語同心伴迎春且薄妝

江南曲

前人皓如楚江月靄若吳岫云波中自皎潔山上亦氤氳明月畱照妾輕雲持贈君山川各離散光气乃殊分天涯一爲別江北不相聞

代秦女贈行人

前人鸞鏡曉含春蛾眉向影嚬開篋衣裳破那堪粉黛新春還洛陽道爲憶春階艸楊葉未能攀梅花待君掃今朝喜鵲傍人飛應是狂夫走馬歸遙想行歌共遊樂迎前含笑著春衣

傷妓人董氏四首選三

張說董氏嬌嬈姓多爲窈窕名人隨秋月落韻入搗衣聲粉蕊粘妝簏金花竭翠條夜臺無戲伴魂影向誰嬌舞席粘殘粉歌梁委舊塵獨傷窗裏月不見帳中人

古意

吳少微洛陽芳樹向春開洛陽女兒平且來流車走馬紛相催折芳瑤華向曲臺曲臺自有千萬行重花累葉間垂楊北林朝日鏡明光南國微風蘇合香可憐窈窕女不作邯鄲倡妙舞輕回拂長袖髙歌浩唱發淸商歌終舞罷歡無極樂往悲來長嘆息陽春白日不少畱紅榮碧樹無顏色碧樹風花先春度珠簾粉澤無人顧如何年少忽遲暮坐見明月與白露明月白露夜已寒香衣錦帶空珊珊今日陽春一妙曲鳳凰樓上與君彈

牛女一作宋之問詩

沈佺期粉席秋期緩鍼樓別怨多奔龍爭度日飛鵲亂一作正

塡河失喜先臨鏡含羞未解羅誰能畱夜色來夕倍還梭

古歌

前人落葉流風向玉臺夜寒秋思洞房開水晶簾外金波下雲母窗前銀漢回玉階陰陰苔蘚色君王履綦難再得璇閨窈窕秋夜長繡戶徘徊明月光燕姬彩帳芙蓉色秦女金壚蘭麝香北斗七星橫夜半淸歌一曲斷君腸

折楊柳

前人玉朝日映羅帳春風吹拭淚攀楊柳長條踠地垂白花飛歷亂黃鳥度參差妾自肝腸斷傍人那得知

雜詩三首

前人落葉驚秋婦髙砧促暝機蜘蛛尋月度螢火傍人飛淸鏡紅埃入孤燈綠焰微怨啼能至曉獨自懶縫衣妾家臨渭北春夢著遼西何苦朝鮮郡年年事鼓鼙燕來紅壁語鶯向綠啼爲許長相憶闌干玉筋齊聞道黃龍戍頻年不解兵可憐閨裏月長在漢家營少婦今春意良人昨夜情誰能將旗鼓一爲取龍城

古意呈補闕喬知之

前人盧家少婦郁金堂海燕雙棲玳瑁梁九月寒砧催木葉十年徵戍憶遼陽白狼河北音書斷丹鳳城南秋夜長誰爲含愁獨不見空教明月照流黃

春閨

前人鐵馬三軍去金閨二月還邊愁離上國春夢失陽關池水琉璃淨園花玳瑁斑歲華空自擲憂思不勝顏

東飛伯勞歌

張柬之靑田白鶴丹山鳳婺女嫦娥兩相送誰家絕世綺帳前艷粉紅脂映寶鈿窈窕玉堂褰翠幕參差繡戶懸珠箔絕世三五愛紅妝冶袖長裾蘭麝香春去花枝俄易攺可嘆年光不相待

大堤曲

前人南國多佳人莫若大堤女玉�翠羽帳寶�蓮花距魂處自目成色授開心許迢迢不可見日暮空愁予

三婦艷

王紹宗大婦能調瑟中婦詠新詩小婦獨無事花庭曳履綦上客且安坐春日正遲遲

閨怨搜玉集作張炫詩

張弦去年離別雁初歸今夜裁縫螢已飛徵客近一作去一作未

來音信斷不知何處寄寒一

作邊衣

妾薄命

武平一有女妖且麗裴徊湘水湄水湄蘭杜芳采之將寄誰瓠犀發皓齒雙蛾顰翠眉紅臉如開蓮素膚若凝脂綽約多逸態輕盈不自持嘗矜絕代色復恃傾城姿子夫前入侍飛燕復當時正悅掌中舞寧哀團扇詩洛川昔云遇髙唐今尙違幽閣禽雀噪閒階艸露滋流景一何速年華不可追解佩安所贈怨咽空自悲

秋閨

鄭愔徵客向輪臺幽閨寂不開音書秋雁斷機杼夜蛩催虛幌風吹葉閒階露濕苔自憐愁思影常共月裴回

春怨

前人春朝物候妍愁婦鏡臺前風吹數蝶亂露洗百花鮮試出褰羅幌還來著錦筵曲中愁夜夜樓上別年年不及隨蕭史髙飛向紫煙

綠墀怨

李元紘徵馬噪金珂嫖姚向北河綠苔行迹少紅粉淚痕多寶屋粘花絮銀箏覆网羅別君如昨日靑海雁頻過

相思怨

前人望月思氛氳朱衾懶更燻春生翡翠帳花點石橊裙燕語時驚妾鶯啼轉憶君交河一萬里仍隔數重云

折柳篇

許景先春色東來度渭橋靑門垂柳百千條長楊西連建章路漢家林苑紛無數縈花始徧合歡枝遊絲半相思樹春樓初日照南隅柔條垂綠掃金鋪寶釵新梳倭墮髻錦帶交垂連理襦自憐柳塞淹戎幕銀燭長啼愁夢著芳樹朝催玉管新春風夜染羅衣薄城頭楊柳已如絲今年花落去年時折芳遠寄相思曲爲惜容華難再持

陽春怨

前人紅樹曉鶯啼春風暖翠閨雕籠燻繡被珠履踏金堤芍藥花如吐菖蒲葉正齊�砧當此日行役向遼西

正月閨情

袁暉正月金閨裏微風繡戶間曉魂憐別夢春思逼啼顏繞砌梅堪折當軒樹未攀歲華方若此何日度陽關

二月閨情

前人二月韶光好春風香气多園中花巧笑林裏鳥能歌有恨離琴瑟無情著綺羅更聽春燕語妾亦不如他

七月閨情

前人七月坐涼宵金波滿麗譙容華芳意攺枕席怨情饒錦字沾愁淚羅裙緩細腰不如銀漢女歲歲鵲成橋

江南曲五首

丁仙芝長幹斜路北近浦是兒家有意來相訪明朝出浣紗發向橫塘口船開值急流知郎舊時意且請攏船頭昨暝逗南陵風聲波浪阻入浦不逢人歸家誰信汝未曉已成妝乘潮去茫茫因從京口渡使報邵陵王始下芙蓉樓言發瑯琊岸急爲打船開惡許傍人見

江風行

張潮婿貧如珠玉婿富如埃塵貧時不忘舊富日多寵新妾本富家女與君爲偶匹惠好一何深中門不曾出妾有繡衣裳葳蕤金縷光念君貧且賤易此從遠方遠方三千里思君心未已日暮情更來空望去時水孟夏麥始秀江上多南風商賈歸欲盡君今尙巴東巴東有巫山窈窕神女顏常恐遊此方果然不知還

長干行

前人憶昔深閨裏煙塵不曾識嫁與長幹人沙頭候風色五月南風興思君下巴陵八月西風起想君發揚子去來悲如何見少別離多湘潭幾日到妾夢越風波昨夜狂風度吹折江頭樹渺渺暗無邊行人在何處北客眞王公朱衣滿江中薄暮來投宿數朝不肯東好乘浮雲驄佳期蘭渚東鴛鴦綠浦上翡翠錦屏中自憐十五餘顏色桃花紅那作商人婦愁水復愁風

襄陽行

前人玉盤轉明珠君心無定準昨見襄陽客剩說襄陽好無盡襄漢水峴山垂漢水東流風北吹只言一世長嬌寵那悟今朝見別離君渡淸羌渚知人獨不語妾見鳥棲林憶君相思深莫作雲間鴻離聲顧儔侶尙如匣中劍分形會同處是君婦識君情怨君恨君爲此行下�一宿不可保況乃萬里襄陽城襄陽傳近大堤北君到襄陽莫回惑大堤諸女兒憐錢不憐徳

采蓮詞

前人朝上沙頭日正紅晚來雲起半江中賴逢鄰女曾相識並著蓮舟不畏風

江南行

前人茨菇葉爛別西灣蓮子花開猶未還妾夢不離江上水人傳郎在鳳凰山

閨怨

沈如筠雁盡書難寄愁多夢不成願隨孤月影流照伏波營

南州行

徐延壽搖艇至南國國門連大江中洲西一作兩邊岸數步一垂楊金釧越溪女羅衣胡粉香織縑春卷幔采蕨暝提筐弄瑟嬌垂幌迎人笑下堂河頭浣衣處無數紫鴛鴦

折楊柳

前人大道連國門東西種楊柳葳蕤君不見裊娜垂來久緣枝棲暝禽雄去雌獨吟餘花怨春盡微月起秋陰坐望中蝶起攀枝上葉好風吹長條婀娜何如妾妾見柳園新髙樓四五春莫吹胡塞曲愁殺隴頭人閨媛總部雜錄二懶眞子亳州士人祁家多收本朝前輩書帖內有李西臺所書小詞中羅敷作羅紂初亦疑之後讀漢書昌邑王賀妻十六人生十一人男十一人女其妻中一人嚴羅紂紂音敷乃執金吾嚴延年長孫之女羅紂生女曰持轡乃十一中一人也蓋采桑女之名偶同耳荊公字解解妙字云爲少爲女爲無妄少女卽不以外傷內者也人多以此言爲質殊不知此乃郭象語也莊子云綽約若處子注處子不以外傷內公之言蓋出於此能攺齋漫錄婦女以姐爲稱說文曰�字或作姐古字假借也子也切近世稱女兄爲姐蓋尊之也魏繁欽與文帝箋曰自左史妠謇姐名倡魏志曰文帝令杜夔與左等於賓客之中吹笙鼓琴李善注云其史妠謇姐蓋亦當時之樂人以是知婦之稱姐漢魏已然矣王岐公作呂公綽墓志云公綽以古者婦人無謚自晉漢以來皇后多因帝謚爲稱國家順僖翼宣四帝曁太祖太宗皇后悉同廟謚獨章聖皇帝王后節惠曰宣莊與謚典不合願易名爲章追正前失仁宗從之餘按晉時婦人有謚虞譚母卒謚曰宣桓溫母卒謚曰敬然則公綽以古者婦人無謚蓋不知所本矣漢祖尊先帝媼曰昭靈夫人後髙後五年又尊曰昭靈後然謚法曰婦人有謚自周景王穆後始也一左傳云聲子生隱公杜預注聲謚也正義曰謚法不生其國曰聲軒渠錄族嬸陳氏頃寓嚴州諸子宦遊未歸偶族侄大琮過嚴州陳嬸令作代書寄其子因口授云孩兒耍劣你子又鬩鬩音吸

霍霍地且買一柄小剪子來要剪腳上骨出上

聲兒胳音

胖音

支兒也大琮遲疑不能下筆嬸笑云元來這廝兒也不識字聞者哂之因說昔時京師有營婦其夫出戍嘗以數十錢托一教學秀才寫書寄夫云窟賴兒娘傳語窟賴兒爺窟賴兒自爺去後直是音忤

憎每日恨入

聲特特地笑勃騰騰地跳天色汪去

聲囊不要喫溫吞入

聲蠖托底物事秀才沈思久之卻以錢還云�且別處倩人寫去與此正相似也窟賴兒乃子之小名紫薇雜記呂氏舊俗母母受嬸房婢拜似受其主母拜也嬸見母母房婢跪卽答拜是母母亦尊尊之義也母母呼嬸房人並斥其名嬸呼母母房稍老成親近者則並以姐稱之諸婢先來卽呼後來者名後來者呼爲姐母母於嬸處自稱名或去名不稱新婦嬸於母母處則稱之槁簡贅筆齊梁以來江南樂府詞多采方言用之穩帖不覺爲俗語吳中下裏之曲有云消梨應郎心上冷甘蔗應郎心上甜又云羅裙十二褶小妻也是妾皆有類樂府詞余因爲子夜吳歌二章云消梨得能冷甘蔗得能甜總應郎心上爲儂素比縑桃根復桃葉羅裙十二褶阿郎歡自濃小妻也是妾卻掃編帝者之女謂之公主蓋因漢氏之舊歷代循焉未之攺也政和間始采周王姬之稱而攺公主曰帝姬郡主曰宗姬縣主曰族姬議者謂姬蓋周姓猶齊女曰齊姜宋女曰宋子皆因其姓而系之國不曰周姬而曰王姬者蓋別於同姓諸侯魯姬衛姬耳國家趙氏乃當曰帝趙不得曰帝姬若以姬爲婦人之美稱則尢不可漢書髙五王傳諸姬生趙幽王友顏師古注曰諸姬總言眾妾之稱又非所以稱帝女也命婦封號亦政和間所攺始因夫人之名而凡謂之人獨孺人者本稱婦人之名其他則見於書傳者皆通謂男子至碩人俁俁執轡如組有力如虎又非所以爲婦人之號也小君之稱稽據甚明設欲多其等級者莫若采魏晉間鄕君亭君之目而增之則猶爲有據也公主之號建炎初已復之予在司封欲援此爲例並欲復命婦封號而或者以爲非事之急故止之故事臣僚封贈母祖母不問生沒並加太字曰太夫人太君政和間待制劉安上建言太者生事之尊稱也封母而別之所以致別於其婦旣沒並祭於夫若加之尊稱則是以尊臨其夫也以尊臨夫於名義疑若未正自是始詔命婦追封並除去太字逮紹興新書復仍舊制晏尙書惇復領吏部援劉待制之言申明且引漢文帝紀七年冬十月令列侯太夫人夫人無得擅徵補注謂列侯之妻稱夫人列侯死子復爲列侯仍得稱太夫人蓋此義也於是追封始不復稱太云按帝者之祖母稱太皇太后旣升祔皆止稱皇后正此比也又宰相使相妻封國夫人執政節度使光祿大夫妻封郡夫人然不系其夫之封爵有夫之爵方爲郡公郡侯而妻爲國夫人者有夫之爵方爲縣伯子男而妻爲郡夫人者又每遇大禮則加封有夫爲小郡小國公而妻爲大郡大國夫人者皆非芥隱筆記今新婦轉席唐人已爾樂天春深少婦家詩云靑衣轉氈褥錦繡一條斜雞肋梁湘東王嘗出軍有人將婦從者王曰才媿李陵未能先誅女子將非孫武遂欲驅戰婦人徐君蒨爲諮議參軍幼聰敏應聲曰項籍壯士猶有虞兮之愛紀信成功亦資姬人之力容齋續筆白樂天甲乙判甲去妻後妻犯罪請用子蔭贖罪甲不許判云不安爾室盡孝猶慰母心薄送我畿贖罪寧辭子蔭縱下山之有怒曷陟屺之無情乙夫遇盜而死求殺盜者而爲之妻或責其失節不伏判云夫仇不報未足爲非婦道有虧誠宜自恥詩著靡他之誓百代可知禮垂不嫁之文一言以蔽容齋三筆婦人呼夫之兄爲伯於書無所載予頃使金國時辟景孫弟輔行弟婦在家許齋醮及還家賽願予爲作靑詞云頃因兄伯出使夫�從行𨿽借用陳平傳兄伯之語而自不以爲然偶憶爾雅釋親篇曰婦稱夫之兄爲兄公夫之弟爲叔於是攺兄伯字爲兄公視前所用大爲不侔矣玉篇妐字音鐘注云夫之兄也然於義訓不若前語淸波雜誌婦女步通衢以方幅紫羅障蔽半身俗謂之蓋頭蓋唐帷帽之制也紹興間張孝祥建議自恭人至孺人邑號分等第立價許貴家婦女及妾投名書塡則數百千萬不日可辦於以佐國用較以度牒生齒不削戶口不耗仍不爲民之蠹𨿽曰得策終爲鬻爵以誘婦人名器輕假而不果行建炎初臣僚論帝姬或者謂非姓氏之姬乃姬侍之姬此尢不可豈有至尊之女而下稱姬侍乎若以爲避忌政和間主字乃主簿書之主非國主家主之主也先是主字一切除去民間有無主之說又言姬者饑也亦用度不足之讖乃詔攺正及政和二年蔡京三入相時建請攺公主爲帝姬郡主爲宗姬縣主爲族姬議者謂周姬猶齊姜宋子也是時國女攺從周姓故靖康初悉罷之愛日齋藂抄史姚氏注楚漢書秋髙祖封許負爲鳴雌亭侯是婦人亦有封邑班志漢從秦制爵二十級十九關內侯二十徹亭侯侯未詳也範志謂列侯所食縣爲侯國承秦爵二十等爲徹侯大者食縣小者食鄕亭豈亭侯者以十里一亭之地封焉或是漢初有之婦人封邑班書云髙後常以蕭相國夫人同爲侯按司馬氏表孝惠三年哀侯祿元年髙後二年懿侯同元年班志孝惠六年哀侯祿薨髙後二年封何夫人祿同母爲侯二表所記異索隱又疑其事非予謂呂后欲侯呂氏先封髙帝功臣欲王呂氏先封孝惠後宮子四年封呂嬃爲臨光侯亦先封功臣妻矣自許負之封及侯夫人疑先漢婦人封邑之始云張文昌祭韓吏部詩公疾浸日加孺人視湯藥以爲姬妾則云乃二侍女合彈琵琶箏已有侍女矣以爲妻則皇甫湜撰神道碑云夫人髙平郡此不稱夫人退之曾云已呼孺人鳴瑟豈以言內子耶說者云韓詩孺人對子自老杜詩老妻子句中來儲光羲云孺人善逢迎子解趨走又出於江淹恨賦左對孺人右對子凡皆並指妻子唐棣王琰有二孺人爭寵蓋親王有孺人二人云唐制按曲禮天子之妃曰後諸侯曰夫人大夫妻曰孺人士曰婦人庶人曰妻則孺人不得以爲妾張文昌或取此宣和罷縣君攺孺人爲第八等太祖嘗問趙中令禮何以男子跪拜而婦人不跪趙不能對徧訊禮官皆無知者王貽孫祁公溥之子也爲言古詩長跪問故夫卽婦人亦跪也唐太后朝婦人始拜而不跪趙問所出因以太和中幽州從事張建章渤海國記所載爲證趙大重之事具國史王貽孫傳及他雜說葉氏燕語正舉此且雲天聖初明肅太后垂簾欲被衮冕親祠南郊大臣爭莫能得薛簡肅公問卽服衮冕陛下當爲男子拜乎議遂格禮九拜𨿽男子亦不跪貽孫之言蓋陋矣簡肅亦不達幸其言偶中使當時有以貽孫所陳密啟者則亦無及矣汪聖錫端明作燕語證誤又云漢書周昌傳呂后見昌爲跪謝周宣帝詔命婦皆執笏其拜宗廟及天臺皆俯伏則其時婦人已不跪矣故時有是詔云始於則天非也明肅乃謁太廟非郊也九拜有稽首有頓首非皆不跪也不跪𨿽有之蓋拜之輕者爾余觀歐公所爲簡肅墓志及湘山野錄皆云後以衮冕謁太廟謂親祀南郊誠燕語之疑宜汪氏引宋子京謁廟賦以證至程氏考古篇又因貽孫之說考其詳云按後周天元靜帝大象二年詔曰縣命婦皆執笏其拜宗廟及天臺皆俯伏如男子據此詔特令於廟跪則他拜不跪矣張建章所著武后時婦拜始不跪豈至此始並與廟朝跪禮而去之而紀之不詳耶周昌諫髙帝呂后見昌爲跪戰國策蘇秦過洛其嫂蛇行匍伏四拜自跪隋志皇帝冊後後先拜後起則唐以前婦拜皆跪伏也又朱文公語錄或問禮婦人吉拜𨿽君賜肅拜則古人於拜亦伏地曰古有女子伏拜者乃太祖問範質之侄古者女子拜如何遂舉古樂府雲長跪問故夫以爲古婦女皆伏拜自則天欲爲自尊之計始不用伏拜看來此說不然樂府只說長跪問故夫不曾說伏拜古人坐地是跪處一云直身長跪若拜時亦有只俯手如揖便是肅拜故禮注云肅俯手也蓋婦人首飾盛多如副笄六珈之類自難以俯伏地上古人所以有父母拜其子亦有姑答拜者蓋只跪坐在地拜時亦不曾相對拜各有問當答拜亦然大祝九拜肅拜者但俯下手今時傳云使者不拜故肅使者而已文公舉貽孫之對爲範果當別有據其論婦拜爲詳矣鶴林玉露別記文公之說云古者男子拜兩膝齊屈如今之道拜是也杜子美注周禮奇拜以爲先屈一膝如今之雅拜卽今拜也古者婦女以肅拜爲正謂兩膝齊跪手至地而頭不下也拜手亦然南北史有樂府詩說婦人曰伸腰再拜跪問客今安否伸腰亦是頭不下也周宣帝令命婦相見皆跪如男子之儀不知婦人膝不跪地變爲今之拜者起於何時程泰之以爲始於武后不知是否而項氏家說則云鄭氏注周禮肅拜云若今婦人�安世按古之拜如今之揖折腰而已介冑之土拜故以肅爲禮以其不可折腰也然則儀式持劍斂手回身微作曲勢爾鄭氏之所謂�蓋如此正今時婦人揖禮也據鄭氏說則婦人之拜不過如此或者乃謂自唐武氏始尊婦人不令拜伏則妄誕之甚矣周天元時令婦人拜特�作男子拜則𨿽一俗婦人亦不作男子之拜也況古者男子之拜但如今之揖則婦人之拜安得已如今之伏今之男子以古男子之拜爲揖故其拜也加之以跪伏爲稽顙之容今之婦人亦以古婦人之拜爲揖故其拜也加之以拳曲作虛坐之勢視古已加不得謂之減矣禮所謂女拜尙右手者特言斂手向右如孔子拱而尙右之尙非若今用手按膝作跪也男子之尙左亦然古跪自是一禮以拜與伏皆不相干此論尢詳於諸書疑跪拜之制後周始變然王建宮詞有射生宮女宿紅妝請得新弓各自張臨上馬時齊賜酒男兒跪拜謝君王殿前鋪設兩邊樓寒食宮人步打球一半走來爭跪拜上棚先謝得詹頭等建太和中爲陜州司馬豈武后以後婦拜猶跪禮特行於宮掖復齋漫錄謂後周制令宮人廷拜爲男子拜引建前一詩証之唐宮詞無預後周故實也髙帝紀有武負陳丞相世家有張負絳侯世家有許負皆以爲婦人記言王媼武負則信婦人矣班書如淳注俗謂老大母爲阿負師古引劉向列女傳魏曲沃負者魏大夫如耳之母此古語謂老母爲負耳世家言戶牖富人張負索隱曰婦人老宿之稱然稱富人或恐是丈夫爾予謂張負果婦人當是淸女之流亦富人也許負相者索隱引應劭注老嫗也意其負婦音同古文相通用不然馮婦固晉善士歟史注猶有異論者西溪叢語杜甫詩雲門闌多喜色女婿近乘龍楚國先賢傳謂�如龍也女得賢�謂之乘龍黃憲爲司徒與李元禮俱娶太尉女時人謂之桓叔元女俱乘龍諼艸婦人有妊佩之生男子故謂之宜男艸王介甫云俟我於城隅言靜女之俟我以禮也其美發外其和中出其節不可亂者彤管也貽我彤管言靜女之貽我以樂也徐安道注音辯云彤赤漆也管謂笙簫之屬按靜女詩貽我彤管彤管有煒注云煒赤貌彤管以赤心正人箋云彤管赤管也疏云必以赤者欲使女史以赤心正人謂赤心事夫人正妃妾之次序也鄭注古者後夫人必有女史彤管之法史不記過其罪殺之後漢皇后妃序云頒官分務各有典司女史彤管記功書過左氏傳定公九年靜女之三章取彤管焉杜預云詩風也言靜女三章之詩𨿽說美女義在彤管彤管赤筆女史記事規誨之所執以此考之不聞謂之樂也沈休文山陰柳家女詩云還家問鄕裏詎堪持作夫鄕裏謂妻也南史張彪傳呼妻爲鄕裏云我不忍令鄕裏落他處今會稽人言家裏其意同也老學庵筆記往時士大夫家婦女坐椅子兀子則人皆譏笑其無法度梳洗�火鑪�家家有之今猶有髙鏡臺蓋施�則與人面適平也或云禁中尙用之特外間不復用耳王廣津宮詞云新睡起來思舊夢見人忘卻道勝常勝常猶今婦人言萬福也考工記弓人注云亦粘也音職今婦人發有時爲膏澤所粘必沐乃解者謂之今人謂娶婦爲索婦古語也孫權欲爲子索關羽女袁術欲爲子索呂布女皆見三國誌湯岐公初秉政偶刑寺者奏牘有云生人婦者髙廟問此有法否秦益公云法中有夫婦人與無夫者不同上素喜岐公顧問曰古亦有之否岐公曰古法有無臣所不能記然生人婦之語蓋出三國誌杜畿傳上大驚乃笑曰卿可謂博記矣益公陰忌獨謂岐公純篤不忌也經外雜鈔曾子問大夫內子有殷事注曰內子大夫適妻也疏曰大夫者卿之總號內子者卿之適妻又曰僖二十四年左傳云晉趙姬請以叔隗爲內子而己下之叔隗爲趙衰妻是大夫適妻也若對而言之則卿妻曰內子大夫妻曰命婦若散而言之則大夫是卿之總號其妻亦總名內子讀書雜鈔鄭氏玉藻注雲天子諸侯命其臣後夫人亦命其妻愚按三禮疏多引此以爲說惟辟作福惟辟作威此豈後夫人可得而與不知鄭氏何本也雜記曰夫人之不命於天子自魯昭公始也以此見諸侯夫人以下皆命於天子而孔�達尙彊爲之說以傅會鄭氏謂王后無畿外之事故天子命畿外諸侯夫人若畿內諸侯及卿大夫之妻則如玉藻注未知其何據隋初有司奏周禮百官之妻命於王后請依古制獨孤後曰婦人預政或從此爲漸不可開其源遂止古今考魯元公主韋昭以元爲謚顏籀非之劉放曰此史臣追書也是皆未聞古者婦人有字配姓如伯姬仲子孟姜季嬴之等是也有以氏以姓者魯國姜是也有以姓系之夫氏者衛孔姬晉趙姬之等是也有以姓系夫爵如楚息嬀齊棠姜魯秦姬之等是也有系夫謚如宋共姬齊昭姬晉懷嬴魯定姬秦穆姬衛莊姜之類是也有系之子如陳夏姬宋景曹是也又有越禮而妄自謚則齊共姬昭姬魯聲子出姜晉辰嬴衛戴嬀之等不可勝數元生而封魯死而追謚名之不正甚也古者邑於謝則歸謝邦之蔡則治蔡若假之名而實不往則其於義也何居必責之就國則婦無與公事使以魯爵而居趙古亦未有此此一時率意變古極於後世有父爲秦國公而母爲魏國夫人者以秦公之妻而爵之魏國疑於再適矣有一婦人而封兩大國者則疑於兩從矣至於國朝命婦封爵之不正與後之有謚猶如舊制後謚以上一字系之帝此亦稍得禮意惟公卿大夫之妻無謚始爲合禮公主之稱𨿽非古亦周女下嫁命魯主婚之意老父相呂后曰夫人天下貴人也古者邦君之妻曰夫人邦人稱之曰君夫人卿大夫之妻曰內子人亦曰內子夫人之號無敢竊也今亭長之妻客稱之夫人然則過相稱謂不知起於何時𨿽春秋時亦未有此流及後世則夫人遂爲貴賤之通稱漢制考中婦人手長八寸謂之咫周尺也鼠璞江有泛序有嫡媵之說鄭引公羊諸侯一娶九女二國媵之及引昏禮注古者女嫁侄娣送之晦翁以此詩不見勞而無怨之說以序爲疑予固不敢妄議然考經傳媵特送昏之名猶喪之賵與賻史記載伊尹爲有莘媵臣古史載湯婚有莘乃以伊尹爲媵送女春秋載公子結媵陳婦於鄄與執虞公及井伯以媵秦穆姬晉侯將嫁女於吳齊侯使析歸父媵之伊尹公子結虞公並伯析歸父皆嘗爲媵初不言某國之女爲某國之媵妾也左氏同姓媵之異姓則否不過謂同姓至親可講饋送嫁女之禮異姓則可略也然春秋書齊人來媵與晉衛無異辭書人不書女其事甚明矧當時魯爲弱國嘗爲齊晉所陵猶恐不屑以女爲媵齊晉大國肯以女爲魯女從妾乎古有一娶九女之事與否皆不可知考之經傳斷不以妾訓媵楚詞九歌云波滔滔兮來迎魚鱗鱗兮媵予媵猶言送也波來迎魚來送易咸卦上六象曰咸其輔頰舌滕口說也釋文云滕達也鄭康成虞翻作媵而亦訓爲送以此證媵爲送益明爾雅曰媵將送也注遠於將之釋曰謂從行孫炎曰將行之送也卽不指爲妾公羊禘於太廟用致夫人稱姜氏貶也譏以妾爲妻脇於齊媵之先者漢志謂董仲舒以嫠娶於楚而齊媵之脇公立爲夫人此乃漢儒之論恐因詩序而訛自後記傳所載妾媵紛然矣墨莊漫錄婦人之纏足起於近世前世書傳皆無所自南史齊東昏侯爲潘貴妃鑿金蓮花帖地而令妃行其上曰此步步生蓮花然亦不言其弓小也如古樂府玉臺新�皆六朝詞人纖艷之言類多體狀美人容色之姝麗及言妝飾之華眉目唇口要支手指之類無一言稱纏足者如唐之杜牧之李白李商隱之輩作詩多言閨幃之事亦無及之者韓偓香奩集有�屧子詩云六寸膚圓光致致唐尺短以今校之亦自小也而不言其弓惟道山新聞云李后主宮嬪窅娘纖麗善舞後主作金蓮髙六尺飾以寶物細帶纓絡蓮中作品色瑞蓮令窅娘以帛繞腳令纖小屈上作新月狀素襪舞雲中回旋有淩雲之態唐鎬詩曰蓮中花更好雲裏月長新因窅娘作也由是人皆效之以纖弓爲妙以此知札腳自五代以來方爲之如熙寧元丰以前人猶爲者少近來則人人相效以不爲者爲恥也今世女子之笄曰上頭而倡家處女初得薦寢於人亦曰上頭花蕊夫人宮詞年初十五最風流新賜雲鬟使上頭又天癸曰月事黃帝內經女子二七而天癸至月事以時下又曰女子不月史記濟北王侍者韓女病月事不下診其腎�嗇而不屬故曰月不下又程姬有所避不願進注天子諸侯羣妾以次進禦有月事者止不禦更不口說故以丹注面目的的爲識令女史見之王察神女賦施元的的卽上所云也然入月二字尢新王建宮詞云密奏君王知入月喚人相伴洗裙裾井觀瑣言太誓言予有亂臣十人論語以爲有婦人焉扶風馬融因以爲文母按文王受西伯之命九年而崩壽九十七武王卽位十有三年而伐商又六年而崩壽九十三文王受命時武王當年六十四五克商時武王已八十有七文母不應尙在然則𨿽微劉氏子無臣母之說亦可決知婦人之非文母矣劉以邑姜當之理或然也然舊說謂邑姜爲太公望女亦恐未然夫太公八十歸周在文王爲西伯之後豈得猶有未字之女可配武王武王是時已幾七十矣又豈得始納公女爲元妃哉蜩笑偶言懷嬴失身重耳沃盥奉匜而以不從不言爲善處蔡琰忍辱羌胡重歸董祀而以授受不親爲知禮所謂不能三年而緦功是察放飯流歠而齒決是問者也𨿽然豈直婦人也哉楓�小牘國朝婦人封自執政以上封夫人尙書以上封淑人侍郎以上封碩人大中大夫以上封令人中散大夫以上封恭人朝奉大夫以上封宜人朝奉郎以上封安人通直郎以上封孺人然夫人有國郡之異而武臣一準文階其後三公大將封帶王爵者妾亦受封特視正妻減階耳若郡縣君則先曾王太母亦封縣君正和二年詔除之揮麈餘話周美成晚歸錢塘鄕裏夢中得瑞鶴仙一闋云悄郊原帶郭行路永客去車塵漠漠斜陽映山落斂餘紅猶戀孤城闌角淩波步弱過短亭何用素約有流鶯勸我重解繡鞍緩引春酌不記歸時早暮上馬誰扶醉眠朱閣驚飆動幕猶殘醉繞紅藥嘆西園已是花深無地東風何事又惡任流光過卻歸來洞天自樂未幾方臘盜起自桐廬擁兵入杭時美成方會客聞之倉皇出奔趨西湖之墳庵次郊外適際殘臘落日在山忽見故人之妾徒步亦爲逃避計約下馬少飲於道旁旗亭聞鶯聲於木杪小焉分背抵庵中尙有餘曛因臥小閣之上恍如詞中景逾月賊平入城則故居皆遭蹂踐旋營緝而處繼而得請提舉杭州洞霄宮遂老焉悉符前作美成嘗自記甚詳今偶失其本姑追記其略而書於編同話錄舜姓姚二妃姓嬀夏姓姒商姓子周姓姬秦姓嬴尙書敕降二女於嬀汭因地得姓因姓得人之稱左傳有戴嬀有息嬀詩有太姒有必宋之子王姬驪姬文嬴穆嬴之類是也漢以後婦人如呂后名雉蔡邕之女名琰以名著者甚多孔子之母名徵在專以名言婚禮有所謂問名公羊傳有婦人許嫁字而笄之不名與字之義如男子乎亦止類今世大小一二之別乎若後世以姬姜爲婦人之通稱則失之矣惟娣姒之姒不同此堯之女娥皇女英契之母簡狄秦穆公之女簡璧后稷之母姜嫄又不知此類乃其稱號耶乃其名耶吹劍錄女以行稱者旣醉詩曰釐以士女注云女有士行也漢列女傳搜次材行晉列女傳載循六行班姬女史箴有婦行篇然古今志婦人者止曰碑曰志未嘗稱行狀近有鄕人志其母曰行狀不知何所據乎胡氏女範諸婦親姻頗多除本房至親與相見外余並不許其可見者亦須子弟引導方入中門見燈不許入罰其夫不執婦人親族有爲僧道者不許往來袁采曰人家不和多因婦女以言激怒其夫及同气蓋婦女所見不廣不遠不公不平又其所謂舅姑伯叔妯娌皆假合彊爲之稱呼非自然天屬故輕於割恩易於修怨非丈夫有遠識則爲其役而不自覺一家之中乖變生矣婦女之易生言語者又多出於婢妾之間斗婢妾愚賤尢無見識以言他人之短失爲忠於主母若婦女有見識能一切勿聽則虛佞之言不復敢進若聽之信之從而愛之則必再言之又言之使主母與人遂成深讎爲婢女者方洋洋得志齊東野語陳了翁之父尙書與潘良貴義滎之父情好甚密潘一日謂陳曰吾二人官職年齒種種相似獨有一事不如公甚以爲恨陳問之潘曰公有三子我乃無之陳曰吾有一婢已生子矣當以奉借他日生子卽見還旣而遣至卽了翁之母也未幾生良貴後其母遂往來兩家焉一母生二名儒亦前所未有事見羅春伯聞見錄楊和王最所鐘愛者第六女性極賢淑初事趙汝敕繼事向子丰居於霅未有所育王甚念之一日向妾得男楊氏使祕之以爲己出且亟報王王喜甚卽請誥命輕舟往視之向氏家知王來良窘無策以泥其行時王以保寧昭慶兩鎭節鉞領殿巖於湖爲本鎭子丰因使人諷郡官往迓之自郡將以次皆屬櫜鞬謹伺於界首初以人不知其來及是聞官吏郊迎深恐勞動多事遂中道而返因厚以金繒花果以遺其女且撥吳門良田千畝以爲粥米逮今向氏家有昆山粥米莊云幹淳歲時記立秋日小兒女多衣荷葉半臂手持荷葉效顰摩羅大抵皆原舊俗也瑯嬛記九爲陽數古人以二十九日爲上九初九日爲中九十九日爲下九每月下九置酒爲婦女之歡名曰陽會蓋女子陰也待陽以成故女子於是夜爲藏鉤諸戲以待月明至有忘寐而達曙者本壽問於母曰富貴家女子必纏足何也其母曰吾聞之聖人重女而使之不輕舉也是以裹其足故所居不過閨閾之中欲出則有帷車之載是無事於足者也聖人如此防閒而後世猶有桑中之行臨邛之奔範睢曰裹足不入秦用女諭也孫眞人有黃昏散夫妻反目服之必和又名合歡張叔良制以爲丸贈姜窈窕窈窕不服佩之裙裾香气倍異尋常丙觀日疏六月念四日爲觀蓮節晁采與其夫各以蓮子饋遺爲歡晁采性愛看云其尢愛者赤黑色也故其室名曰窺云室其館名曰期云館姚姥住長離橋十一月夜半大寒夢觀星墜於地化爲水仙花一叢甚香美摘食之覺而產一女長而令淑有文因以名焉觀星卽女史在天柱下故迄今水仙名女史花又名姚女兒奚囊橘柚女香艸出繁繢婦女佩之則香聞數里男子佩之則臭昔海上有丈夫拾得此香嫌其臭棄之有女子拾去其人迹之香甚欲奪之女子疾走其人逐之不及乃止故語曰欲知女子彊轉臭得成香呂氏春秋雲海上有逐臭之夫疑卽此事元池說林立夏日俗尙啖李時人語曰立夏得食李能令顏色美故是日婦女作李會取李汁和酒飲之謂之駐色酒淮南畢萬術七月七日采守宮陰漧之合以井華水和塗女身有文章卽以丹塗之去者有淫行采蘭雜誌張說於元宵召諸姬共宴若於無月夫人以雞林夜明簾懸之炳於白日夜半月出惟說宅無光簾奪之也輟耕錄馮道與趙鳳同在中書鳳有女適道仲子以飲食不中爲道夫人譴罵趙氏婢長號知院者來訴凡數百言道都不答及去但云傳語親家今日好大雪娘字俗書也古無之當作娘按說文頻擾也肥大也從女襄聲女良切其義如此今乃通爲婦女之稱故子謂母曰娘而世謂穩婆曰老娘女巫曰師娘都下及江南謂男覡亦曰師娘娼婦曰花娘達旦又謂曰艸娘苖人謂妻曰夫娘南方謂婦人之無行者亦曰夫娘謂婦人之卑賤者曰某娘曰幾娘鄙之曰婆娘考之風俗通漢何敞爲鬼蘇珠娘按誅亭長龔壽隋書韋世康爲絳州刺史與子弟書云況娘春秋已髙溫凊宜奉教坊記北齊時丈夫著婦人衣行歌傍人齊和云踏謠娘南史梁元徐妃與帝左右曁季江私通季江曰徐娘𨿽老尙猶多情又梁臨川王宏侵魏魏遺以巾幗歌曰不畏蕭娘與吳姥但畏合肥有韋虎謂韋睿呂僧珍也大業拾遺隋煬帝宮婢曰雅娘唐史張旭艸書見公孫大娘舞劍器而通神又武承嗣聞喬知之婢窈娘美奪取之杜工部詩耶娘妻子走相送又黃四娘家花滿蹊白樂天詩吳娘暮雨蕭蕭曲韋應物詩春風一曲杜韋娘柳子厚下殤女墓磚記始名和娘樂府雜錄張紅紅唱歌丐於市韋靑納爲姬敬宗召入宮號記曲娘又望江南曲始自朱崖李太尉鎭浙西日爲姬謝秋娘所制明皇雜錄呼白鸚鵡爲雪衣娘甘澤謠武三思晚獲一妓曰綺娘狄仁傑至遂逃壁隙中曰我天上花月之妖也樊川集杜秋娘年十五爲李錡妾錡敗入宮後坐譴歸故里又竇桂娘父良建中初爲汴州戶曹掾李希烈破汴州取桂娘去李賀集賀撰申胡子觱篥歌成翔客喜擎觴起立命花娘出幕徘徊拜客劉賓客集泰娘本韋尙書家主謳者河東記唐進士段何臥病遇妊娘畱詩而愈傳奇崔氏鶯鶯婢曰紅娘霍小玉傳長安中有媒氏鮑十一娘薛蒼駙馬靑衣也余媚娘敍錄陸希聲娶余媚娘媚娘約媒曰陸郎中若必得兒侍巾櫛須立誓不置側室及女奴圖經蠶神謂之馬頭娘杜陽雜編南海貢奇女盧媚娘工巧無比麗情集陳敏兄妾越娘貌美兄死遂與款狎續齊諧記齊穎寓山陰夜見前宰妾萬文娘墨莊漫錄李后主令官嬪窅娘以帛繞腳令纖小右略舉一二不能悉載是則今之云云皆有所本然都下自庶人妻以及大官之國夫人皆曰娘子未嘗有稱夫人郡君等封贈者載考之史隋柴紹妻李氏起兵應李淵與紹各置幕府號娘子軍唐平陽公主兵與秦王定京師號娘子軍花蕊夫人宮詞諸院各分娘子位韓昌黎有祭周氏二十娘子文以此推之古之公主宮妃已與民間共稱娘子則今之不分尊卑有自來矣吳中女子之賤者爲丫頭劉賓客寄贈小樊詩花面丫頭十三四春來綽約向人時慍羝謂腋气也唐崔令欽教坊記云範漢女大娘子亦是竿木家開元二十一年出內有姿媚而微慍羝國朝品官母妻四品贈郡君五品贈縣君然古邦君之妻邦人稱小君禮士喪妾不得匹其夫必曰君妻曰女君後世封羊祜妻爲萬歲君則此可謂令甲之原云絳侯周亞夫自未侯爲河內守時許負相之曰君後三歲而侯見史記絳侯傳注謂索隱曰應劭云負河內溫人老嫗也按楚漢春秋髙祖封負爲鳴雌侯是知婦人亦有封邑閒中今古錄予嘗讀檀弓至子思之母死子思哭於廟門人至曰庶氏之母死何爲哭於孔氏之廟乎子思曰吾過矣遂哭於他室注曰伯魚卒其妻嫁於衛之庶氏以予論之伯魚先孔子卒時年五十其妻之年必與之相似且上有聖人爲之翁下有大賢爲之子況年已及艾矣何得再嫁庶氏此予之疑已久玆觀瞿宗吉所著香臺集有易安樂府之目引漁隱叢話云趙明誠淸獻公之子妻李氏能文詞號易安居士有樂府詞三卷名漱玉集明誠卒易安再適非類旣而反目有啟與綦處厚學士云猥以桑楡之晚景配玆狙儈之下才見者笑之此宗吉所以有淸獻名家厄運乖羞將晚景對非才之句予嘆易安翁則淸獻爲時名臣夫則明誠官至郡守亦景薄桑楡何爲而再適耶事類檀弓所記故錄之拘虛晤言縕袍不能掩西子之美鉛朱不能飾嫫母之惡病逸漫記母𨿽以子貴然嫡母在則不敢並封生母未封則子婦亦不敢受封東谷贅言士大夫守官之廉猶處子守身之潔皆分內事也若處子自多其潔恆自矜曰我於庶士也絕無桑中之約則人將賤之矣士大夫之能文章猶處子之能女紅亦分內事也若處子自多其女紅恆自矜曰我之織紝組紃諸姑伯姊皆莫能及則人將鄙之矣玉笑零音管晏之文無鹽醜女也𨿽醜而有益於國莊列之文西施美婦人也𨿽美而無裨於世丹鉛後錄杜子美詩不嫁惜娉婷此句有妙理讀者忽之耳陳后山衍之云當年不嫁惜娉婷施朱傅粉學後生不惜捲簾通一顧怕君著眼未分明深得其解蓋士之仕也猶女之嫁也士不可輕於從仕女不可輕於許人也著眼未分明相知之不深也白樂天詩寄言癡小人家女愼勿將身輕許人亦子美之意乎公餘日錄成化初遣官分采實錄有進士當往某處有司匯集詩文以上彼獨取樵婦吟一首云與郎相期月上來及至月上郎不來妾在平地見月早郎在深山見月遲蓋得古體也今讀之宛然怨而不怒女紅余志沈約白紵歌五章舞用五女中間起舞四角各奏一曲至翡翠羣飛以下則合聲奏之梁塵俱動舞已則歌末曲以進酒藜�瀋余長安婦女有好事者曾於侯家睹彩箋曰一輪初滿萬戶皆淸乃狎處衾帷不惟辜負蟾光竊恐嫦娥生妒涓於十五十六二宵聯女伴同志者一茗一鑪相從卜夜名曰伴嫦娥凡有冰心�垂玉允朱門龍氏拜啟熙朝樂事立春日民間婦女各以春旛春勝鏤金簇彩爲燕蝶之屬問遺親戚綴之釵頭正月十五日爲上元節人家婦女則召帚姑鍼姑葦姑筲箕姑以卜問一歲吉凶鄕間則有祈蠶之祭二月朔日城中士女已有出郭探靑掃墓設奠者湖中游舫倩價日增矣二日士女皆戴蓬葉諺云蓬開先日艸戴了春不老春日婦女喜爲鬥艸之戲黃子常綺羅香詞云綃帕藏春羅�點露相約鶯花叢裏翠袖拈芳香沁筍芽纖指偸摘徧綠徑煙霏悄攀下畫闌紅紫掃花階褥屏芙蓉瑤臺十二峯仙子芳園淸畫乍永亭上吟吟笑語妒穠誇麗奪取籌多贏得玉璫瑜珥凝素靨香粉添嬌映黛眉淡黃生喜綰�帶空系宜男情郎歸也未二月十九日上天竺建觀音會傾城士女皆往其時馬塍園丁競以名花擔荷叫鬻音中律呂黃子常賣花聲詞云人過天街曉色擔頭紅紫滿筠筐浮花浪蕊畫樓睡醒正眼橫秋水聽新腔一回催起吟紅叫白報道蜂兒知未隔東西餘音�美迎門爭買早斜簪云髻助春嬌粉香簾底喬夢符和詞云侵曉園丁叫道嫩紅嬌紫巧工夫攢枝餖蕊行歌佇立灑洗妝新水捲香風看街簾起深深巷陌有个重門開未忽驚他尋春夢美穿�透閣便憑伊喚取惜花人在誰根底歸有園麈談婦人之悲其夫益爲之悲其悲方已婦人之怒其夫轉爲之怒其怒可平女子好色如熱乘涼居津要而漫無止足者是眞妾婦之心賢奕編衛人迎新婦婦上車問驂馬誰馬也禦曰借之新婦謂僕曰拊驂無笞服車至門曰滅將失火入室見臼曰徙之牖下妨往來者此三言者皆至言也然不免爲笑者早晚之時失也曾崇範妻先許嫁其夫輒死一日夢曰田頭有鹿迹田尾有日炙乃汝夫也後嫁乃悟其夢燕人育二女皆一日媒氏來約婚父戒二女曰愼箝口勿詰詰則人汝棄矣二女唯唯旣媒氏至坐中忽火爇姊裳其妹期期曰姊而裳火矣姊目攝妹亦期期言曰父屬汝勿言胡又言耶二女之喫卒未掩媒氏謝去識遺左傳晉平公以同姓四人備嬪禦鄭子產聘晉言於叔向曰今君內實有四姬焉蓋指其不別同姓之醜非目賤妾爲姬也按古婦人皆有字與謚或國名下系其姓先儒謂示不忘本且別他今考字下系姓如周女曰伯姬叔姬齊女曰孟姜季姜宋女曰孟子仲子狄女曰叔隗季隗也謚下系姓如齊女曰宣姜莊姜宋女曰聲子秦女曰懷嬴楚女曰文杞女曰定姒是也國下系姓如秦女曰徐嬴葛嬴陳女曰息嬀之類是也惟姬姓後世以目賤人戰國曰幸姬如姬漢史曰諸姬薄姬愛姬釋者不辧其爲周姓如淳曰姬音怡臣瓚曰漢內官也秩比二千石五婕妤下惟顏師古謂漢內官無姬者姬職周姓貴於眾國之女故婦人美號皆稱姬宋大觀間公主易號曰帝姬貴之也世例以目妾豈反賤乎然則姬女貴而以姓著反不若齊宋女不辱其姓之爲愈也孫綽情人詩云碧女破瓜時呂洞賓詩云功成當在破瓜年楊文公謂俗以破瓜爲二八羣碎錄媽媽北地馬一牡將十餘牝行牝皆隨牡不入他羣故稱婦曰媽媽蟻亦不入他羣故爲媽蟻漢明帝聽劉峻女出家又聽洛陽婦阿潘等出家此中國尼姑之始偃曝談余晉書后妃傳景獻皇后父道上黨太守母陳畱蔡邕女也又羊祜傳祜蔡邕外孫景獻皇后同產弟祜討吳有功將進爵土乞以賜舅子蔡襲詔封襲關內侯是邕未嘗無嗣其文姬爲董杞妻者想又一女也書蕉天文有織女主貴女須女主賤女貴則嫡也賤則諸侯之副宮九媵大夫之側室三婦也妾之於禮久矣有媵而妾者有卜而妾者卜而妾者聞命而趨不待六禮故謂之奔辟寒楊國忠於冬月常選婢妾肥大者行列於前以遮風蓋藉人之气相暖故謂之肉障狂夫之言婦三月而後廟見先儒云未三月尙在可出之條則三月後𨿽有大過不可出乎又如婦未廟而死則以妾禮葬之夫生爲婦死爲妾禮乎又如寡婦不夜哭哀至而哭何晝夜之有古禮大抵有難行者皆此類帝城景物略正月女婦閒手五丸且擲且拾且承曰抓子兒丸用象木銀礫爲之競以輕捷八日至十八日婦人著白綾衫隊而宵行謂無腰腿諸疾曰走橋至城各門手暗觸釘謂男子祥名曰摸釘兒望前後夜婦女束艸人紙粉面首帕衫裙號稱姑娘兩童女掖之祀以馬糞打鼓歌馬糞薌歌三祝神則躍躍拜不已者休倒不起乃咎也四月八日捨豆兒曰結緣凡婦女不見答於夫姑者婢妾擯於主及姥者則自咎曰身前世不捨豆兒不結得人緣也五月一日至五日家家妍飾小閨女簪以橊花名曰女兒節八月十五日女歸寧是日必返其夫家曰團圓節九月九日作餅種棗栗其面星星然曰花糕糕肆標紙彩旗曰花糕旗父母家必迎女來食花糕或不得迎母則詬女則怨詫小妹則泣望其姊姨亦名曰女兒節十一月冬至日婦制履舄上其舅姑十二月二十四日以糖劑餅黍糕棗栗胡桃炒豆祀君記稱老婦之祭今男子祭禁不令婦女見之祀余糖果禁幼女不令得啖曰啖余則食肥膩時口圈黑也古今藝術圖云北方婦女愛習輕佻之態每至寒食爲秋千中國女子學之乃以彩繩懸樹立架爲之類書纂要宋祝景先子確女妻朱松生晦翁景先兄女妻汪勃位至樞密確弟砱女妻汪勃之子作礪位至提刑故其鄕人謂祝女位最髙又祝堯臣者景先第八子盤之子也嘗奇第三女曰𨿽家貧不與凡子堯臣卒後與呂午成婚兩窮相值越七年而午復登第於是祝女位髙之語復喧傳於鄕閭筠廊偶筆白樂天有感詩云莫養瘦馬駒莫教小妓女後事在目前不信君看取馬肥快行走妓長能歌舞三年五歲間已聞換一主借問新舊主誰樂誰辛苦請君大帶上把筆書此語俗稱揚州養女者爲養瘦馬當本諸此

閨媛總部總論二鄭氏女孝經

進女孝經表妾聞天地之性貴剛柔焉夫婦之道重禮義焉仁義禮智信者是謂五常五常之教其來遠矣總而爲主實在孝乎夫孝者感鬼神動天地精神至貫無所不達蓋以夫婦之道人倫之始考其得失非細務也易著乾坤則陰陽之制有別禮標羔雁則伉儷之事實陳妾每覽先聖垂言觀前賢行事未嘗不撫躬三復嘆息久之欲緬想餘芳遺蹤可躅妾侄女特蒙天恩策爲永王妃以少長閨闈未閒詩禮至於經誥觸事面墻夙夜憂惶戰懼交集今戒以爲婦之道申以執巾之禮並述經史正義無復載乎浮詞總一十八章各爲篇目名曰女孝經上至皇后下及庶人不行孝而成名者未之聞也妾不敢自專因以曹大家爲主𨿽不足藏諸巖石亦可以少補閨庭輒不揆量敢玆聞達輕觸屏扆伏待罪戾妾鄭氏誠惶誠恐死罪死罪

開宗明義章第一曹大家閒居諸女侍坐大家曰昔者聖帝二女有孝道降於嬀汭卑讓恭儉思盡婦道賢明多智免人之難汝聞之乎諸女退位而辭曰女子愚昧未嘗接大人餘論曷得以聞之大家曰夫學以聚之問以辧之多聞闕疑可以爲人之宗矣汝能聽其言行其事吾爲汝陳之夫孝者廣天地厚人倫動鬼神感禽獸恭近於禮三思後行無施其勞不伐其善和柔貞順仁明孝慈徳行有成可以無咎書云孝乎惟孝友於兄弟此之謂也

后妃章第二大家曰關雎麟趾后妃之徳憂在進賢不淫於色朝夕思念至於憂勤而徳教加於百姓刑於四海蓋后妃之孝也詩云鼓鐘於宮聲聞於外

夫人章第三居尊能約守位無私審其勤勞明其視聽詩書之府可以習之禮樂之道可以行之故無賢而名昌是謂積殃徳小而位大是謂嬰害豈不誡歟靜專動直不失其儀然後能和其子孫保其宗廟蓋夫人之孝也易曰閒邪存其誠徳博而化

邦君章第四非禮教之法服不敢服非詩書之法言不敢道非信義之徳行不敢行欲人不聞勿若勿言欲人不知勿若勿爲欲人不傳勿若勿行三者備矣然後能守其祭祀蓋邦君之孝也詩云於以采蘩於沼於沚於以用之公侯之事

庶人章第五爲婦之道分義之利先人後己以事舅姑紡績裳衣社賦烝獻此庶人妻之孝也詩云婦無公事休其蠶織

事舅姑章第六女子之事舅姑也敬與父同愛與母同守之者義也執之者禮也雞初鳴咸盥漱衣服以朝焉冬溫夏凊昏定晨省敬以直內義以方外禮義立而後行詩云女子有行遠父母兄弟

三才章第七諸女曰甚哉夫之大也大家曰夫者天也可不務乎古者女子出嫁曰歸移天事夫其義遠矣天之經也地之義也人之行也天地之性而人是則之則天之明因地之利防閒執禮可以成家然後先之以泛愛君子不忘其孝慈陳之以徳義君子興行先之以敬讓君子不爭道之以禮樂君子和睦示之以好惡君子知禁詩云旣明且哲以保其身

孝治章第八大家曰古者淑女之以孝治九族也不敢遺卑弱之妾而況於娣侄乎故得六親之歡心以事其舅姑治家者不敢侮於雞犬而況於小人乎故得上下之歡心以事其夫理閨者不敢失於左右而況於君子乎故得人之歡心以事其親夫然故生則親安之祭則鬼享之是以九族和平萋菲不生禍亂不作故淑女之以孝治上下也如此詩云不愆不忘率由舊章

賢明章第九諸女曰敢問婦人之徳無以加於智乎大家曰人肖天地負陰抱陽有聰明賢哲之性習之無不利而況於用心乎昔楚莊王晏朝樊女進曰何罷朝之晚也得無倦乎王曰今與賢者言樂不覺日之晚也樊女曰敢問賢者誰歟曰虞丘子樊女掩口而笑王怪問之對曰虞丘子賢則賢矣然未忠也妾幸得充後宮尙湯沐執巾櫛備掃除十有一年矣妾乃進九女今賢於妾者二人與妾同列者七人妾知妨妾之愛奪妾之寵然不敢以私蔽公欲王多見博聞也今虞丘子居相十年所薦者非其子孫則宗族昆弟未嘗聞薦賢而退不肖可謂賢哉王以告之虞丘子不知所爲乃避舍露寢使人迎孫叔敖而進之遂立爲相夫以一言之智諸侯不敢窺兵終霸其國樊女之力也詩曰得人者昌失人者亡又曰辭之輯矣民之洽矣

紀徳行章第十大家曰女子之事夫也纚笄而朝則有君臣之嚴沃盥饋食則有父子之敬報反而行則有兄弟之道受期必誠則有朋友之信言行無玷則有理家之度五者備矣然後能事夫居上不驕爲下不亂在醜不爭居上而驕則殆爲下而亂則辱在醜而爭則乖三者不除𨿽和如琴瑟猶爲不婦也

五刑章第十一大家曰五刑之屬三千而罪莫大於妒忌故七出之狀標其首焉貞順正直和柔無�理於幽閨不通於外目不�色耳不畱聲耳目之欲不越其事蓋聖人之教也汝其行之詩云令儀令色小心翼翼古訓是式威儀是力

廣要道章第十二大家曰女子之事舅姑也竭力而盡禮奉娣姒也傾心而罄義撫諸孤以仁佐君子以智與娣姒之言信對賓侶之容敬臨財廉取與讓不爲苟得動必有方貞順勤勞勉其荒怠然後愼言語省嗜欲出門必掩蔽其面夜行以燭無燭則止送兄弟不逾於閾此婦人之要道汝其念之

廣守信章第十三立天之道曰陰與陽立地之道曰柔與剛陰陽剛柔天地之始男女夫婦人倫之始故乾坤交泰誰能間之婦地夫天廢一不可然則丈夫百行婦人一志男有重婚之義女無再醮之文是以芣苡興歌蔡人作誡匪石爲嘆衛主知慚昔楚昭王出遊畱姜氏於漸臺江水暴至王約迎夫人必以符合使者倉卒遂不請行姜氏曰妾聞貞女義不犯約勇士不畏其死妾知不去必死然無符不敢犯約𨿽行之必生無信而生不如守義而死會使者還取符則水髙臺沒矣其守信也如此汝其勉之易曰鳴鶴在陰其子和之

廣揚名章第十四大家曰女子之事父母也孝故忠可移於舅姑事姊妹也義故順可移於娣姒居家理故理可聞於六親是以行成於內而名立於後世矣

諫諍章第十五諸女曰若夫廉貞孝義事姑敬夫揚名則聞命矣敢問婦從夫之令可謂賢乎大家曰是何言歟是何言歟昔者周宣王晚朝姜後脫簪珥待罪於永巷宣王爲之夙興漢成帝命班婕妤同輦婕妤辭曰妾聞三代明王皆有賢臣在側不聞與嬖女同乘成帝爲之攺容楚莊王耽於遊畋樊女乃不食野味莊王感焉爲之罷獵由是觀之天子有諍臣𨿽無道不失其天下諸侯有諍臣𨿽無道不失其國大夫有諍臣𨿽無道不失其家士有諍友則不離於令名父有諍子則不陷於不義夫有諍妻則不入於非道是以衛女矯齊桓公不聽淫樂齊姜遣晉文公而成霸業故夫非道則諫之從夫之令又焉得爲賢乎詩云猷之未遠是用大諫

胎教章第十六大家曰人受五常之理生而有性習也感善則善感惡則惡𨿽在胎養豈無教乎古者婦人�子也寢不側坐不邊立不跛不食邪味不履左道割不正不食席不正不坐目不視惡色耳不聽靡聲口不出傲言手不執邪器夜則誦經書朝則講禮樂其生子也形容端正才徳過人其胎教如此

母儀章第十七大家曰夫爲人母者明其禮也和之以恩愛示之以嚴毅動而合禮言必有經男子六歲教之數與方名七歲男女不同席不共食八歲習之以小學十歲從以師焉出必告反必面所遊必有常所習必有業居不主奧坐不中席行不中道立不中門不登髙不臨深不苟訾不苟笑不有私財立必正方耳不傾聽使男女有別遠嫌避疑不同巾櫛女子七歲教之以四徳其母儀之道如此皇甫士安叔母有言曰孟母三徙以教成人買肉以教存信居不卜鄰令汝魯鈍之甚詩云教誨爾子式榖似之

舉惡章第十八諸女曰婦道之善敬聞命矣小子不敏願終身以行之敢問古者亦有不令之婦乎大家曰夏之興也以塗山其滅也以妹喜殷之興也以有莘氏其滅也以妲己周之興也以太任其滅也以褒姒此三代之王皆以婦人失天下身死國亡而況於諸侯乎況於卿大夫乎況於庶人乎故申生之亡禍由驪女湣懷之廢釁起南風由是觀之婦人起家者有之禍於家者亦有之至於陳禦叔之妻夏氏殺三夫戮一子弒一君走兩卿喪一國蓋惡之極也夫以一女子之身破六家之產吁可畏哉若行善道則不及於此矣涑水家儀

子婦凡爲子爲婦者毋得蓄私財俸祿及田宅所入盡歸之父母舅姑當用則請而用之不敢私假不敢私與凡子事父母婦事舅姑天欲明咸起盥漱櫛總具冠帶昧爽適父母舅姑之所省問父母舅姑起子供藥物婦具晨饈供具畢始退各從其事將食婦請所欲於家長退具而供之尊長舉筋子婦乃各退就食丈夫婦人各設食於他所依長幼而坐其飲食必均一幼子又食於他所亦依長幼席地而坐男坐於左女坐於右及夕食亦如之旣夜父母舅姑將寢則安置而退居閒無事則侍於父母舅姑之所容貌必恭執事必謹言語應對必下气怡聲出入起居必謹扶衛之不敢涕唾喧呼於父母舅姑之側父母舅姑不命之坐不敢坐不命之退不敢退凡父母舅姑有疾子婦無故不離側親調嘗藥餌而供之婦人無故不窺中門婦人有故身出必擁蔽其面男僕非有繕修及有大故不入中門入中門婦人必避之不可避亦必袖遮其面女僕無故不出中門有故出中門亦必擁蔽其面鄭氏家範

訓諸婦諸婦必須安詳恭敬奉舅姑以孝事丈夫以禮待娣姒以和然無故不出中門夜行以燭無燭則止如其淫狎卽宜屏放若有�忌長舌者姑誨之誨之不悛則責之責之不悛則出之諸婦媟言無恥及幹豫閫外事者當罰跪以媿之初來之婦一月之外許用便服諸婦工作當聚一處機杼紡績各盡所長非但別其勤惰且革其私主母之尊欲使家眾悅服不可使側室爲之以亂尊卑每歲畜蠶主母分給蠶種與諸婦使之在房畜飼待成熟時卻就蠶屋上箔須令子弟直宿以防風燭所得之蠶繭當聚一處抽絲更須先抄寫各房所蓄多寡之數照什一之法賞之諸婦每歲公堂於九月俵散木棉使成布匹限以次年八月交收通賣錢物以給一歲衣資之用公堂不許侵使或有故意制造不佳及不登數者則準給本房甚者住其衣資不給有能依期登數者照什一之法賞之其事並系羞服長主之諸婦育子苟無大故必親乳之不可置乳母以饑人之子諸婦之於母家二親存者禮得歸寧無者不許其有慶弔勢不可已者則弗拘此諸婦親姻頗多除本房至親與相見外余並不許可見者亦須子弟引導方入中門見燈不許入會眾罰其夫主母不拘婦人親族有爲僧道者不許往來朔望後一日令諸生聚揖之時直說古列女傳使諸婦聽之女子年及八歲者不許隨母到外家余𨿽至親之家亦不許往違者重罰其母男女不共圊混不共湢浴以謹其嫌春冬則十日一浴夏秋不拘男女不親授受禮之常也諸婦不得刀鑷工剃面小學外篇

嘉言司馬溫公曰婦者家之所由盛衰也苟慕一時之富貴而娶之彼挾其富貴鮮有不輕其夫而傲其舅姑養成驕�之性異日爲患庸有極乎借使因婦財以致富依婦勢以取貴苟有丈夫之志气者能無愧乎安定胡先生曰嫁女必須勝吾家者勝吾家則女之事人必欽必戒娶婦必須不若吾家者不若吾家則婦之事舅姑必執婦道或問孀婦於理似不可取如何伊川先生曰然凡取以配身也若取失節者以配身是己失節也又問或有孤孀貧窮無托者可再嫁否曰只是後世怕寒餓死故有是說然餓死事極小失節事極大柳開仲塗曰皇考治家孝且嚴旦望弟婦等拜堂下畢卽上手低面聽我皇考訓誡曰人家兄弟無不義者盡因娶婦入門異姓相聚爭長競短漸漬日聞偏愛私藏以致背戾分門割戶患若賊讎皆汝婦人所作男子剛腸者幾人能不爲婦人言所惑吾見多矣若等寧有是耶退則惴惴不敢出一語爲不孝事開輩祇此賴之得全其家云袁采世範

睦親凡人之婦性行不相遠而有小姑者獨不爲舅姑所喜此固舅姑之偏愛然爲兒婦者要當一意承順則尊長久而自悟人家不和多因婦女以言激怒其夫及同气蓋婦女所見不廣不遠不公不平又其所謂舅姑伯叔妯娌皆假合彊爲之稱非自然天屬故輕於割恩易於修怨非丈夫有遠識則爲其役而不自覺一家之中乖變生矣婦女之易生言語者又多出於婢妾之閒斗婢妾愚賤尢無見識以言他人之短失爲忠於主母若婦女有見識能一切勿聽則虛佞之言不復敢進寡婦再嫁或有孤女年未及嫁如內外親姻有髙義者寧若與之議親使鞠養於舅姑之家俟其長而成親若隨母而歸義父之家則嫌疑之間多不自明婦人不豫外事者蓋謂夫與子旣賢外事自不必豫若夫與子不肖掩蔽婦人之耳目何所不至今人多有遊蕩賭博至於鬻田園甚至於鬻其所居妻猶不覺然則夫之不賢而欲求豫外事何益也子之鬻產必同其母而僞書契字者有之重息以假貸而兼並之人不憚於論訟貸茶鹽以轉貿而官司責其必償爲母者終不能制然則子之不賢而欲求豫外事何益也此乃婦人之大不幸爲之柰何苟爲夫能念其妻之可憐爲子能念其母之可憐頓然悔悟豈不甚善婦人有以其夫蠢懦能自理家務計算錢谷出入人不能欺者有夫不肖而能與其子同理家務不致破蕩家產者有夫死子幼而能教養其子惇睦內外姻親料理家務至於興隆者皆賢婦人也而夫死子幼居家營生最爲難事托之宗族宗族未必賢托之親戚親戚未必賢賢者又不肯豫人家事惟婦人自識書算而所托之人衣食自給稍識公義則庶幾焉不然鮮不破家人言光景百年七十者稀爲之倏忽易過而命�之人晚景最不易過大率五十歲前過二十年如十年五十歲後過十年不啻二十年而婦人之享髙年者尢爲難過大率婦人依人而立其未嫁之前有好祖不如有好父有好父不如有好兄弟有好兄弟不如有好侄其旣嫁之後有好翁不如有好夫有好夫不如有好子有好子不如有好孫故婦人多有少壯富貴而暮年無聊者蓋由此也凡其親戚所宜矜念

處己婦女衣飾惟務潔淨尢不可異眾且如十數人同處而一人之衣飾獨異眾所指目其行坐能自安否

治家司馬溫公居家雜儀令僕子非有警急修葺不得入中門婦女婢妾無故不得出中門只令鈴下小童通傳內外治家之法此過半矣尼姑道婆媒婆牙婆及婦人以買賣鍼黹爲名者皆不可令入人家凡脫漏婦女財物及引誘婦女爲不美之事皆此曹也明仁孝文皇后內訓

徳性章第一貞靜幽閒端莊誠一女子之徳性也孝敬仁明慈和柔順徳性備矣夫徳性原於所稟而化成於習匪由外至實本於身古之貞女理情性治心術崇道徳故能配君子以成其教是故仁以居之義以行之智以燭之信以守之禮以體之匪禮勿履匪義勿由動必由道言必由信匪言而言則厲階成焉匪禮而動則邪僻形焉閾以限言玉以節動禮以制心道以制欲養其徳性所以飭身可不愼歟無損於性者乃可以養徳無累於徳者乃可以成性積過由小害徳爲大故大廈傾頹基址勿固也己身不飭徳性有虧也美玉無瑕可爲至寶貞女純徳可配京室檢身制度足爲母儀勤儉不妒足法閨閫若夫驕盈嫉忌肆意適情以病其徳性斯亦無所取矣古語云處身造宅黼身建徳詩云俾爾彌爾性純嘏爾常矣

修身章第二或曰太任目不視惡色耳不聽淫聲口不出傲言若是者修身之道乎曰然古之道也夫目視惡色則中眩焉耳聽淫聲則內褫焉口出傲言則驕心侈焉是皆身之害也故婦人居必以正所以防慝也行必無陂所以成徳也是故五彩盛服不足以爲身華貞順率道乃可以進婦徳不修其身以爽厥徳斯爲邪矣諺有之曰治穢養苗無使莠驕�荊剪棘無使塗塞是以修身所以成其徳也夫身不修則徳不立徳不立而能成化於家者蓋寡矣而況於天下乎是故婦人者從人者也夫婦之道剛柔之義也昔者明王之所以謹婚姻之始者重似續之道也家之隆替國之廢興於斯系焉嗚呼閨門之內修身之教其勗愼之哉

愼言章第三婦教有四言居其一心應萬事匪言曷宣言而中節可以免悔言不當理禍必從之諺曰誾誾謇謇匪石可轉訾訾��烈火燎原又曰口如扃言有恆口如注言無據甚矣言之不可不愼也況婦人徳性幽閒言非所尙多言多失不如寡言故書斥牝雞之晨詩有厲階之刺禮嚴出捆之戒善於自持者必於此而加愼焉庶乎其可也然則愼之有道乎曰有學南宮絳可也夫緘口內修重諾無尢寧其心定其志和其气守之以仁厚持之以莊敬質之以信義一語一默從容中道以合乎坤靜之體則讒慝不作而家道雍穆矣故女不矜色其行在徳無鹽𨿽陋言用於齊而國以安孔子曰有徳者必有言有言者不必有徳

謹行章第四甚哉婦人之行不可以不謹也自是者其行專自矜者其行危自欺者其行驕以污行專則綱常廢行危則疾戾興行驕以污則人道絕有一於此鮮克終也夫幹霄之木本之深也淩雲之臺基之厚也婦有令譽行之純也本深在乎栽培基厚在乎積累行純在乎自力不爲純行則戚疏離焉長幼紊焉貴賤淆焉是故欲成其大當謹其微縱於毫末本大不伐昧於冥冥神鑑孔明百行一虧終累全徳體柔順率貞潔服三從之訓謹內外之別勉之敬之始終惟一由是可以修家政可以和上下可以睦親戚而動無不協矣易曰恆其徳貞婦人吉此之謂也

勤勵章第五怠惰恣肆身之災也勤勵不息身之徳也是故農勤於耕士勤於學女勤於工農惰則五穀不獲士惰則學問不成女惰則機杼空乏古者后妃親蠶躬以率下庶士之妻皆衣其夫效績有制愆則有辟夫治絲執麻以供衣服冪酒漿具菹醢以供祭祀女之職也不勤其事以廢其功何以辭辟夫早作晚休可以無憂縷績不息可以成匹戒之哉毋荒寧荒寧者劌身之廉刃也𨿽不見其鋒陰爲所戕矣詩曰婦無公事休其蠶織此怠惰之慝也嗚呼貧賤不怠惰者易富貴不怠惰者難當勉其難毋忽其易

節儉章第六戒奢者必先於節儉夫淡素養性奢靡伐徳人率知之而取捨不決焉何也志不能帥气理不足禦情是以覆敗者多矣傳曰儉者聖人之寶也又曰儉徳之共也侈惡之大也若夫一縷之帛出女工之勤一粒之食出農夫之勞致之不易而用之不節暴殄天物無所顧惜上率下承靡然一軌孰勝其獘哉夫錦繡華麗不如布帛之溫也奇饈美味不如糲粢之飽也且五色壞目五味昏智飲淸茹淡祛疾延齡得失損益判然懸絕矣古之賢妃哲後深戒守此故絺綌無斁見美於周詩大練粗疏垂光於漢史惇廉儉之風絕侈麗之質天下從化是以海內殷富閭閻足給焉蓋上以導下內以表外故後必惇節以率六宮諸侯之夫人以至士庶之妻皆惇節儉以率其家然後民無凍餒禮義可興風化可紀矣或有問者曰節儉有禮乎曰禮與其奢也寧儉然有可約者焉有可腆者焉是故處己不可不儉事親不可不丰

警戒章第七婦人之徳莫大於端己端己之要莫重於警戒居富貴也而恆懼乎驕盈居貧賤也而恆懼乎敗失居安寧也而恆懼乎患難奉�在手若將傾焉擇地而旋若將陷焉故一念之微獨處之際不可不愼謂無有見能隱於天乎謂無有知不欺於心乎故肅然警惕恆存乎矩度湛然純一不幹於非僻舉動之際如對舅姑閨門之間如臨師保不惰於冥冥不驕於昭昭行之以誠持之以久顯隱不貳由是徳宜於家族行通於神明而百福咸臻矣夫念慮有常動必無過思患豫防所以免禍一息不戒災害攸萃累徳終身悔何追矣是故鑑古之失吾則得焉惕勵未形吾何尢焉詩曰相在爾室尙不愧於屋漏禮曰戒愼乎其所不睹恐懼乎其所不聞此之謂也

積善章第八吉凶災祥匪由天作善惡之應各以其類善徳攸積天降陰騭昔者成周之先世累忠厚繼於文武伐暴救民又有聖母賢妃善徳內助故上天陰騭福慶攸長我國家世積厚徳天命攸集我太祖髙皇帝順天應人除殘削暴救民水火孝慈髙皇后好生大徳助勤於內故上天陰騭奄有天下生民用乂天之陰騭不爽於徳昭著明鑑夫享福祿之報者由積善之慶婦人內助於國家豈可以不積善哉古語云積徳成王積怨成亡荀子曰積土成山風雨興焉積水成淵蛟龍生焉積善成徳神明自格自后妃至於士庶人之妻其必勉於積善以成內助之美婦人善徳柔順貞靜樂乎和平無乖戾也存乎寬洪無忌嫉也惇乎仁慈無殘害也執禮秉義無縱越也祇率先訓無愆違也不厲人以適己不縱欲以戕物積而不已福祿萃焉嘉祥被於夫子餘慶流於後昆可謂賢內助矣易曰積善之家必有餘慶書曰作善降之百祥此之謂也

遷善章第九人非上智其孰無過過而能知可以爲明知而能攺可以跂聖小過不攺大惡形焉小善能遷大徳成焉夫婦人之過無他惰慢也嫉�也邪僻也惰慢則驕孝敬衰焉嫉�則刻災害興焉邪僻則佚節義頹焉是數者皆徳之獘而身之殃或有一焉必去之如蟊螣遠之如蜂蠆蜂蠆不遠則螫身蟊螣不遠則傷稼己過不攺則累徳若夫以惡小而爲之無卹則必敗以善小而忽之不爲則必覆能行小善大善攸基戒於小惡終無大戾故諺有之曰屋漏遷居路紆攺塗傳曰人孰無過過而能攺善莫大焉

崇聖訓章第十自古國家肇基皆有內助之徳垂範後世夏商之初塗山有莘皆明教訓之功成周之興文王后妃克廣關雎之化我太祖髙皇帝受命而興孝慈髙皇后內助之功至隆至盛蓋以明聖之資秉貞仁之徳博古今之務艱難之初則同勤開創平治之際則弘基風化表壼範於六宮著母儀於天下驗之往哲莫之與京譬之日月天下仰其髙明譬之滄海江河趨其浩溥然史傳所載什裁一二而微言奧義若南金焉銖兩可寶也若谷粟焉一日不可無也貫徹上下包括巨細誠道徳之至要而福慶之大本也后妃遵之則可以配至尊奉宗廟化天下衍慶源諸侯大夫之夫人與士庶人之妻遵之則可以內佐君子長保富貴利安家室而垂慶後人矣詩曰太姒嗣徽音則百斯男敬之哉敬之哉

景賢範章第十一詩書所載賢妃貞女徳懿行備師表後世皆可法也夫女無姆教則婉娩何從不親書史則往行奚考稽往行質前言模而則之則徳行成焉夫明鏡可以鑑妍媸權衡可以擬輕重尺度可以測長短往轍可以軌新迹希聖者昌踵獘者亡是故修恭儉莫盛於皇英求誠莊莫隆於太任孝敬莫純於太姒儀式刑之齊之則聖下之則賢否亦不失於從善夫珠玉非寶淑聖爲寶令徳不虧室家是宜討曰髙山仰止景行行止其謂是與

事父母章第十二孝敬者事親之本也養非難也敬爲難以飲食供奉爲孝斯末矣孔子曰孝者人道之至徳夫通於神明感於四海孝之至也昔者虞舜善事其親終身而慕文王善事其親色憂滿容或曰此聖人之孝非婦人之所宜也是不然孝悌天性也豈有間於男女乎事親者以聖人爲至若夫以聲音笑貌爲樂者不善事其親者也誠孝愛敬無所違者斯善事其親者也縣衾斂簟節文之末紉箴補綴帥事之微必也恪勤朝夕無怠逆於所命祇敬尢嚴於杖履旨甘必謹於餕余而況大於此者乎是故不辱其身不違其親斯事親之大者也夫自幼而笄旣笄而有室家之望焉推事父母之道於舅姑無以復加損矣故仁人之事親也不以旣貴而移其孝不以旣富而攺其心故曰事親如事天又曰孝莫大於寧親可不敬乎詩曰害澣害否歸寧父母此後妃之謂也

事君章第十三婦人之事君比暱左右難制而易惑難抑而易驕然則有道乎曰有忠誠以爲本禮義以爲防勤儉以率下慈和以處眾誦詩讀書不忘規諫寢興夙夜惟職愛君居處有常服食有節言語有章戒謹讒慝中饋是專外事不涉教令不出遠離邪僻威儀是力毋擅寵而怙恩毋干政而撓法擅事則驕怙恩則妒干政則乖撓法則亂諺雲汨水淖泥破家妒妻不驕不妒身之福也詩曰樂只君子福履綏之夫受命守分僭黷不生詩曰夙夜在公實命不同是故姜後脫珥載籍攸賢班姬辭輦古今稱譽我國家隆盛孝慈髙皇後事我太祖髙皇帝輔成鴻業居富貴而不驕職內道而益謹兢兢業業不忘夙夜徳蓋前古垂訓萬世化行天下詩曰思齊太任文王之母思媚周姜京室之婦此之謂也縱觀往古國家興廢未有不由於婦之賢否事君者不可以不愼詩曰夙夜匪懈以事一人苟不能胥匡以道則必自荒厥徳若网之無綱眾目難舉上無所毗下無所法則胥淪之漸矣夫木瘁者內蠹攻之政荒者內嬖蠱之女寵之戒甚於防敵詩曰赫赫宗周褒姒滅之可不鑑哉夫上下之分尊卑之等也夫婦之道陰陽之義也諸侯大夫士庶人之妻能推是道以事其君子則家道鮮有不盛矣

事舅姑章第十四婦人旣嫁致孝於舅姑舅姑者親同於父母尊擬於天地善事者在致敬致敬則嚴在致愛致愛則順專心竭誠毋敢有怠此孝之大節也衣服飲食其次矣故極甘旨之奉而毫髮有不盡焉猶未嘗養也盡勞勩之力而頃刻有不恭焉猶未嘗事也舅姑所愛婦亦愛之舅姑所敬婦亦敬之樂其心順其志有所行不敢專有所命不敢緩此孝事舅姑之要也昔太任思媚周業基隆長孫盡孝唐祚以固甚哉孝事舅姑之大也夫不得於舅姑不可以事君子而況於動天地通神明集嘉禎乎故自后妃以下至卿大夫及士庶人之妻壹是皆以孝事舅姑爲重詩曰夙興夜寐無忝爾所生

奉祭祀章第十五人道重夫昏禮者以其承先祖共祭祀而已故父醮子命之曰往迎爾相承我宗事母送女命之曰往之女家必敬必戒無違夫子國君取夫人辭曰共有敝邑事宗廟社稷分𨿽不同求助一也蓋夫婦視祭所以備外內之官也若夫后妃奉神靈之統爲邦家之基蠲潔烝�以佐其事必本之以仁孝將之以誠敬躬蠶桑以爲元紞備儀物以共豆籩夙夜在公不以爲勞詩曰君婦莫莫爲豆孔庶夫相禮罔愆威儀孔時宗廟享之子孫順之故曰祭者孝之本也苟不盡道而忘孝敬神斯弗享矣神弗享而能保躬裕後者未之有也凡內助於君子者其尙勗之

母儀章第十六孔子曰女子者順男子之教而長其理者也是故無專制之義所以爲教不出閨門以訓其子者也教之者導之以徳美養之以廉遜率之以勤儉本之以慈愛臨之以嚴恪以立其身以成其徳慈愛不至於姑息嚴恪不至於傷恩傷恩則離姑息則縱而教不行矣詩曰載色載笑匪怒伊教夫教之有道矣而在己者亦不可不愼是故女徳有常不逾貞信婦徳有常不逾孝敬貞信孝敬而人則之詩曰其儀不忒正是四國此之謂也

睦親章第十七仁者無不愛也親疏內外有本末焉一家之親近之爲兄弟遠之爲宗族則同乎一源矣若夫娣姒姑姊妹親之至近者矣宜無所不用其情夫木不榮於幹不能以達支火不灼於中不能以照外是以施仁必先睦親睦親之務必有內助一源之出本無異情間以異姓乃生乖別書云惇睦九族詩云宜其家人主乎內者體君子之心重源本之義惇頍弁之徳廣行葦之風仁恕寬厚敷洽惠施不忘小善不記小過錄小善則大義明略小過則讒慝息讒慝息則親愛全親愛全則恩義備矣�戚之際藹然和樂由是推之內和而外和一家和而一國和一國和而天下和矣可不重哉

慈幼章第十八慈者上之所以撫下也上慈而不懈則下順而益親故喬木竦而枝不附焉淵水淸而魚不藏焉甘瓠藟於樛木庶艸繁於深澤則子婦順於慈仁理也若夫待之以不慈而欲責之以孝則下必不安下不安則心離心離則忮忮則不祥莫大焉爲人父母者其慈乎其慈乎然有姑息以爲慈溺愛以爲徳是自蔽其下也故慈者非違理之謂也必也盡教訓之道乎然亦有不慈者則下不可以不孝必也勇於順令如伯奇者乎

逮下章第十九君子爲宗廟之主奉神靈之統宜蕃衍嗣續傳序無窮故夫婦之道世祀爲大古之哲後賢妃皆推徳逮下薦達貞淑不獨任己是以茂衍來裔長流慶澤周之太姒有逮下之徳故樛木形福履之詠螽斯揚振振之美終能昌大本枝綿固宗社三王之隆莫此爲盛故婦人之行貴於寬惠惡於�忌月星並麗豈掩於末光松蘭同畝不嫌於並秀自后妃以至士庶人之妻誠能貞靜寬和明大孝之端廣至仁之意不專一己之欲不蔽眾下之美務廣君子之澤斯上安下順和气丞融善慶源源肇於此矣

待外戚章第二十知幾者見於未明禁微者謹於抑末自昔之待外戚鮮不由始縱而終難制也𨿽曰外戚之過亦系乎後徳之賢否耳漢明徳皇后修飾內政患外家以驕肆取敗未嘗加以封爵唐長孫皇后慮外家以富貴招禍請無屬以樞柄故能使之保全其餘若呂霍楊氏之流僭逾奢靡气焰燻灼無所顧忌遂致傾覆良由內政偏陂養成禍根非一日矣易曰馴致其道至堅冰也夫欲保全之者擇師傅以教之隆之以恩而不使之撓法優之以祿而不使之豫政杜私謁之門絕請求之路謹奢侈之戒長謙遜之風則其患自弭矣若夫恃恩姑息非保全之道恃恩則侈心生焉姑息則禍機蓄焉蓄禍召亂其患無斷盈滿招辱守正獲福愼之哉

附女教篇坤道成女厥性陰柔幼而不學長也多尢所學伊何先論女徳閫範旣端婦順可則方其成童當立女師出入與俱夙夜必稽勿離親側勿出中門勿窺穴隙勿越墻垣男女當遠嫌疑早避不親授受不相遊戲食不共案眠不共榻衣不共架櫛不共匣勿蓄悍僕勿延優娼勿近尼婆勿結緇黃勿爲夜飲勿爲暗行勿觀淫戲勿習謳吟凡此數者皆爲徳累一有不謹家法斯潰及其稍長當習女工無作淫巧無敢惰慵或事蠶績或作衾裳或治葅醢或善酒漿上供祭祀下養父母身不辭勞口不言苦惟女之言貴乎謹默勿爲彊辯勿恃長舌勿談人短勿誇己長勿訐人非勿稱己良詐不可逞眾不可欺巧言亂徳利口貽譏惟女之容貴乎和婉坐立恭莊步履詳緩頭容常直目容常端淑爾威儀正爾衣冠勿爲巧飾勿爲侈靡冶容誨淫麗服禍己四善旣備三從宜知在家從父古語有之供奉食飲補綴衣褶夏扇蚊蠅冬暖褥席言則必從呼則必應晨昏侍側出入稟命有過勸解有疾扶持有勞必代有難必馳張儉之女幼事雙親晝夜省視宛如成人若呂良子痛父不起焚香祝天父疾乃已河東女勝哀母之終不入水漿不絕啼聲竇氏二女執節而亡一身投崖萬古流芳有彼不良凶狠暴戾傲其尊長淩其奴婢髙聲笑謔任意奔趨習巧言語擇美飲食不務女工不修女徳有一於斯女中之賊爲父母者宜戒之亟無使長惡貽家之戚長而適人克遵古禮父母有命無違夫子合�而飲誓與終身必敬必戒永堅此心翼日之辰乃拜舅姑必恭必謹無敢怠忽三日夙興乃謁宗廟必誠必信冀守先祧每事舅姑雞鳴而起整其面發固其衣履適舅姑所親執箕帚蠲除堂室拂拭幾斗釜甑必潔器用必淨飲食必精供奉必敬悅其心志樂其耳目候其寒暖省其安不命不敢違怒不敢怨言不敢訾物不敢玩或赴其難或侍其疾喪事盡哀祀事竭力漢陳孝婦奉養其姑夫戍不還孝心彌篤元有張氏輿載其舅害及乃身名垂於後唐氏乳姑姑爲康寧聞氏舐目目爲復明似彼不良悖逆天理蔑視乃姑對翁乳子或恃其財或驕其貴倫理罔知國法奚畏明有人責幽有鬼誅惡報昭然嗟爾之愚及相夫子婉娩聽從旣嫁從夫傳有明徵朝侍巾櫛暮司枕被晝營家務夜思防衛有食必待有怒必勸有命必記有過必諫勸夫遠色助夫延賓戒其安逸禁其貪淫克勤克儉惟寬惟明盡此四者室家以寧何以曰勤助此中饋日不遑食夜不暇寐何以曰儉量人爲出禁止華麗撙節飲食其寬維何器量洪廓不責小過不念舊惡其明維何貴有遠慮勿斂羣怨勿貪小利勿生猜疑勿爲爭競勿私財蓄勿責報應勿傲伯叔勿淩妯娌善事宗親和睦州裏奉祀必丰自奉必約責人必恕自責必苛父母歸寧歲不再適兄弟來謁見不逾閾有故而出必掩其面有變而逃寧死不亂姜後脫簪待罪勸勤少君屏裝短衣從貧樂羊子妻斷織勉學李仲義妻願烹求活若彼不良婦道罔聞晏安奢侈刻薄愚�淫蕩無恥彊悍無忌助夫爲惡家業乃墜良人有子教以義方寧爲嚴峻無使驕狂或訓以禮或授以書勸交賢友惇禮嚴師優給食飲時供水薪生理旣足學業自勤孟母遷居柳母和丸教子向學俱成大賢嗟彼不良務爲姑息溺愛不明子多忤逆良人乏嗣置妾與處勿懷�嫉勿爲間沮忌美者姦專寵者彊肆讒者佞祝壓者亡太姒仁明羣妃進禦趙姬謙讓外妻獲續恨彼不良狼狠蛇毒視妾如讎遑卹其夫潛取異姓亂爾宗系爲人夫者所宜深忌良人云亡婦失其天夫死從子昔有格言身不可更心不可轉忠諫卽聽讒言卽遠愼勿夜哭愼勿修容愼勿延客愼勿禮僧不幸無子亦完乃節堅如鐵石勁如松柏或依其姑或從其女或貧而生或縊而死泰山可頹此心不易白刃可蹈此志不屈衛有共姜以死自誓晉有荀采以帶自縊柳氏投井王氏嚙指身殞一時名傳萬紀羞彼不良二三其心夫骨未寒乃適他人夫若驛舍妻同寄遊綱常掃地風俗曰偸余爲此訓作女之程善者可勸惡者可懲凡爾女子所當深體朝誦數句夕書一紙大義旣通允矣其良追古賢淑此爲梯航王節婦女範捷錄

統論篇乾象乎陽坤象乎陰日月普兩儀之照男正乎外女正乎內夫婦造萬化之端五常之徳著而大本以惇三綱之義明而人倫以正故修身者齊家之要也而立教者明倫之本也正家之道禮謹於男女養蒙之節教始於飲食幼而不教長而失禮在男猶可以尊師取友以成其徳在女又何從擇善誠身以格其非耶是以教女之道猶甚於男而正內之儀宜先乎外也以銅爲鑑可正衣冠以古爲師可端模範能師古人又何患徳之不修而家之不正哉

後徳篇鳳儀龍馬聖帝之祥麟趾關雎后妃之徳是故帝嚳三妃生稷契唐堯之聖文王百子紹姜任太姒之徽潙汭二女紹際唐虞之盛塗莘雙後肇開夏商之祥宣王晚朝姜後有待罪之諫楚昭晏駕越姬踐心許之言明和嗣漢史稱馬鄧之賢髙文興唐內有竇孫之助曁夫宋室之宣仁可謂女中之堯舜烏林盡節於世宗弘吉加恩於宋後髙帝創洪基於艸莽實藉孝慈文皇肅內治於宮闈爰資仁孝稽古興王之君必有賢明之後不亦信哉

母儀篇父天母地天施地生骨气像父性气像母上古賢明之女有娠胎教之方必愼故母儀先於父訓慈教嚴於義方是以孟母買肉以示信陶母封鮓以教廉和熊知苦柳氏以興畫荻爲書歐陽以顯子發爲將自奉厚而禦下薄母拒戶而責其無恩王孫從君主失亡而己獨歸母倚閭而言其不義不疑尹京寬刑活眾賢哉慈母之仁田稷爲相反金待罪卓矣孀親之訓景讓失士心母撻之而部下安延年多殺戮母惡之而終不免柴繼母捨己子而代前兒程祿妻甘己罪而免孤女程母之教恕於僕妾而嚴於諸子尹母之訓樂於菽水而忘於祿養是皆秉坤儀之淑訓著母徳之徽音者也

孝行篇男女𨿽異劬勞則均子媳𨿽殊孝敬則一夫孝者百行之源而尢爲女徳之首也是故楊香搤虎知有父而不知有身緹縈贖親則生男而不如生女張婦蒙冤三年不雨姜妻至孝雙鯉湧泉唐氏乳姑而毓山南之貴裔盧氏冒刃而全垂白之孀慈劉氏嚙姑之蛆刺臂斬指和血以丸藥聞氏姑之目斷髮矢志負土以成墳陳氏方於歸而夫卒於戍力養其姑五十年張氏當雷擊而恐驚其姑更延厥壽三十載趙氏手戮讎於都亭以報父娟女躬操舟於晉水以活親曹娥抱父屍於旴江木蘭代父徵於絕塞張女割肝以蘇祖母之命陳氏斷首兩全夫父之生是皆感天地動神明著孝烈於一時播芳名於千載者也可不勉歟

貞烈篇忠臣不事兩國烈女不更二夫故一與之醮終身不移男可重婚女無再適是故艱難苦節謂之貞慷慨捐生謂之烈令女截耳劓鼻以持身凝妻牽臂劈掌以明志共姜髧髦之詩之死靡他史氏刺面之文中心不攺皇甫夫人直斥逆臣膏鈇鉞而罵不絕口竇家二女不從亂賊投危崖而憤不顧身董氏封發以待夫歸二十年不施膏沐妙慧題詩以明己節三千里復見生逢桓夫人義不同庖而吟匪石之詩平夫人持兵閉巷而卻闔閭之犯夫之不幸妾之不幸宋女之言哀使君有婦羅敷有夫趙王之意止梁節婦之卻魏王斷鼻存孤余鄭氏之責唐帥嚴詞保節代夫人深怨其弟千秋表磨笄之山杞梁妻遠訪其夫萬里哭築城之骨唐貴梅自縊於樹以全貞不彰其姑之惡潘妙圓從夫於火以殉節而活其舅之生譚貞婦廟中流血雨漬猶存王烈女崖上題詩石刊尙在崔氏甘亂箭以全節劉氏代鼎烹而活夫是皆貞心貫乎日月烈志塞乎兩儀正气凜於丈夫節操播乎靑史者也可不勉歟

忠義篇君親𨿽曰不同忠孝本無二致古云率土莫非王臣豈謂閨中遂無忠義詠小戎之駟勉良人以君國同讎伐汝濆之枚慰君子以父母孔邇美範滂之母千秋尙有同心封卞壼之墳九泉猶有喜色江油降魏妻不與夫同生蓋國淪戎婦恥其夫不死陵母對使而伏劍經母含笑以同刑池州被圍趙昴發節義成雙金川失守黃侍中妻女同盡朱夫人守襄陽而築城以卻秦寇梁夫人登金山而擊鼓以破金兵虞夫人勉子孫力勤王事謝夫人甘俘虜以救民生齊桓屍虫出戶晏娥逾垣以殉君宇文白刃犯宮貴兒捐生以罵賊魯義保以子代先公之子魏節乳以身蔽幼主之身孫姬婢也匍伏湖濱以保忠臣血蔭毛惜妓也身甘刀斧恥爲叛帥謳歌劉母非不愛子知軍令之不可幹章母非不保家願闔城之俱獲免是皆女烈之錚錚坤維之表表其忠肝義膽足以風百世而振綱常者也

慈愛篇任卹睦�根於孝友慈惠和讓本於寬仁是故螽斯緝羽頌太姒之仁銀鹿繞�紀恭穆之徳士安好學成於叔母之慈伯道無兒終獲子綏之報義姑棄子畱侄而卻齊兵覽妻與姒均役以感朱母趙姬不以公女之貴而廢嫡庶之儀衛宗不以君母之尊而失夫人之禮莊姜戴嬀淑惠見於國風京陵東海雍睦著乎世範是皆秉仁慈之懿惇博愛之風和气萃於家庭徳教化於邦國者也不亦可法歟

秉禮篇徳貌言工婦之四行禮義廉恥國之四維人而無禮胡不遄死言禮之不可失也是故文伯之母不逾門而見康子齊華夫人不易駟而從孝公孟子欲出妻母責以非禮申人欲娶婦女恥其無儀頃公弔杞梁之妻必造廬以成禮漂女哀子胥之餒寧投溪而滅踵羊子懷金妻孥譏其不義齊人乞墦妾婦泣其無良宋伯姬保傅不具不下堂寧焚烈焰楚貞姜符節不來不應召甘沒狂瀾是皆動必合義居必中度勉夫子以匡其失守己身以善其道秉禮而行至死不變者洵可法也

智慧篇治安大道固在丈夫有智婦人勝於男子遠大之謀豫思而可料倉卒之變泛應而不窮求之閨閫之中是亦笄幃之傑是故齊姜醉晉文而命駕卒成霸業有緡娠少康而出竇遂致中興顏女識聖人之後必顯諭父擇婿而禱尼丘陳母知先世之徳甚微令子因人以取侯爵剪髮畱賓知吾兒之志大隔屏窺客識子友之不凡楊敞妻促夫出而定策以立一代之君周顗母因客至而當庖能具百人之食晏禦揚揚妻恥之而令夫致貴寧歌浩浩姬識之而諭相尊賢徒讀父書知趙括之不可將獨聞妾慟識文伯之不好賢樊女笑楚相之蔽賢終舉賢而安萬乘漂母哀王孫而進食後封王以報千金樂羊子能聽妻諫以成名寧宸濠不用婦言而亡國陶答子妻畏夫之富盛而避禍乃保幼以養姑周才美婦懼翁之橫肆而辭榮獨全身以免子漆室處女不績其麻而憂魯國巴家寡婦能捐己產而保鄕民凡此皆女子之嘉猷婦人之明識誠可謂知人免難保家國而助夫子者歟

勤儉篇勤者女之職儉者富之基勤而不儉枉勞其身儉而不勤甘受其苦儉以益勤之有餘勤以補儉之不足若夫貴而能勤則身勞而教以成富而能儉則守約而家日興是以明徳以太后之尊猶披大練穆姜以上卿之母尙事紉麻葛覃捲耳詠后妃之賢勞采蘩采蘋述夫人之恭儉七月之章半言女職五噫之詠實賴妻賢仲子辭三公之貴己織屨而妻辟纑少君卻萬貫之妝共挽車而自出汲是皆身執勤勞躬行節儉揚芳譽於詩書播令名於史冊者也旃其勗諸

才徳篇男子有徳便是才斯言猶可女子無才便是徳此語殊非蓋不知才徳之經與邪正之辧也夫徳以達才才以成徳故女子之有徳者固不必有才而有才者必貴乎有徳徳本而才末固理之宜然若夫爲不善非才之罪也故經濟之才婦言猶可用而邪僻之藝男子亦非宜禮曰姦聲亂色不畱聰明淫樂慝禮不役心志君子之教子也獨不可以訓女乎古者后妃夫人以逮庶妾匹婦莫不知詩豈皆無徳者歟末世妒婦淫女及乎悍妻潑媼大悖於禮豈盡有才者耶曷觀齊妃有雞鳴之詩鄭女有弋之警緹縈上章以救父肉刑用除徐惠諫疏以匡君窮兵遂止宣文之授周禮六官之巨典以明大家之續漢書一代之鴻章以備孝經著於陳妻論語成於宋氏女誡作於曹昭內訓出於仁孝敬姜紡績而教子言標左史之章蘇蕙織字以致夫詩制回文之錦柳下惠之妻能謚其夫漢伏氏之女傳經於帝信宮閨之懿範誠女學之芳規也由是觀之則女子之知書識字達禮通經名譽著乎當時才美揚乎後世亶其然哉若夫淫佚之書不入於門邪僻之言不聞於耳在父兄者能思患而豫防之則養正以毓其才師古以成其徳始爲盡善而兼美矣昏前翼

女子禮世俗養女第驕之耳使女終於女卽驕也無道得逞無長幼尊卑胥讓焉一爲婦而人人下之矣姑舅也夫也娣姒也夫之兄弟姊妹也同室之尊若長也亦讓之乎假令胥讓若母家也婦乎非婦乎若積漸不平厲以辭色拂其气習非死卽病是驕之乃所以殺之也夫女修之家習爲婦也婦道習則夫家女之矣所獲不旣多乎作女子禮

口腹女子最戒尙口腹作飲食之人在家常令淡素𨿽肉食有餘無令饜足肉食謂之下飯但令飯能下咽足矣至於飲酒喪敬愼之心長放肆之膽尢宜節戒

從命女子徳性婉娩溫柔事無大小稟命而行不宜剛彊執拗惟父母之言是聽若任意抗違是爲大惡𨿽小不可放過

節儉女徳尙儉蓋丈夫經營家計女子不能生財能知撙節少使儉用愛惜薪水念及米鹽不暴殄天物是謂儉徳若吝嗇刻薄亦非所宜

職業帝王生女尙弄之瓦則紡織女功第一要務也八歲學作小履十歲以上卽令紡綿飼蠶繅絲十二以上習茶飯酒漿醬醋十四以上學衣裳織布染蘸凡門內之事無所不精至於描鸞刺鳳挑花繡枕𨿽終身不會不害其爲女子近世養女家家挑繡甚者歲�數婦日夜爲之惡陋之俗最宜禁革

卑遜近日鄙俗母女並坐或讓女於左曰客出嫁與弟婦同席弟婦叩頭告坐公然受之遂致尊卑無倫長幼失序不知女子在家子道也一切禮節與諸子同豈可橫逞陷之不義乎余家女子出嫁歸寧父母終身無上坐與母同席則側之但告坐不叩頭耳

衣服女子在家但與布衣鮮明者止是綢縑不與紗羅緞絹其衣朝夕架閣務令整齊或有垢膩點污者宜戒之

佩飾富貴之家金珠固所不廢然不必滿頭徧體至於徳佩事佩近日止圖觀美不必有用好禮君子宜考定之荊釵布裙儒妝淡掃者自是貧賤之常若竭力營辦君子恥之

雅素女子有雅素之風恥奢華之尙可謂賢矣如孟光桓少君固難但不驕矜不靡麗老成朴實見者自知爲有徳之女矣

書史女子固不宜弄文墨但古之賢女未嘗不讀書如孝經論語女誡女訓之類何可不讀婦女邪正不專於此如魏李孫朱固爲可戒若班婕妤徐賢妃何害於文墨乎詩詞歌詠斷乎不可

女容窈窕淑女朱子解云幽閒貞靜最好女子家只是精神不露意態深沈第一美徳若輕淺浮薄逞聰明學輕佻最爲可恨至於�族相與卻要親洽詩稱樂只任只終溫且惠女子不可不知

勤勵女子先策懶惰懶惰最易慣身每見人家女子晝寢母常令人揮扇驅蠅戒無驚動以積惰之身遇勤苦之家廢時失事何以事舅姑佐雞鳴之夫子乎且懶人易病勤者寡疾愛女者但不至雞初鳴盥櫛斯可矣

性情女子先要慈悲寬大此是積陰徳福子孫之人難事之女性如烈火慘刻暴戾小女奴身無完膚鞭笞常加饑寒不卹有不得其死者天理心亡惡怒橫逞不但壽命不長將必子孫乏絕故擇婦先善良之家如此性行切無與昏昏後翼

婦人禮婦道所系之重也六禮以聘之三周以禦之三月以逸之其重之也如此非以貴新也先祖之續絕舅姑之憂樂家道之興亡邦國之毀譽門戶之榮辱夫子之死生於斯人焉系之婦人者伏於人者也離家之少女入門之孤雛如金入鑪錘惟夫鎔鑄𨿽有頑悍之惡而刑於所化家教所束孰敢自肆婦之無良夫道之苟也始嫁來時承奉以艷之狎以悅之柔溺以逞之卑屈以驕之恣其所欲以�之𨿽有怒目不敢忤視也𨿽有惡聲不敢驟加也積漸所浸劫於受斧夫權潛移婦人爲政𨿽舅姑不敢誰何他可知矣易曰家人嗃嗃悔厲吉婦子嘻嘻終吝諺曰教婦初來此婦女終身善敗之始也嘻嘻已縱其始矣欲閒有家而志已變終身之悔不可食已吾不罪他人而罪其夫作婦人禮

拜跪夫婦交拜敵體之義也余家節序生辰兄姊受弟再拜夫亦受妻再拜有過則長跪而遜謝之待免而起𨿽覺過嚴亦抑陰之道也

居室室中夫婦不並坐畫無褻言匡衡有云情欲之感不介於容儀宴暱之私不形於動靜可爲夫婦居室之法

無遂內政稟於姑嫜姑嫜亡稟於夫子苟無害於義亦當曲體若不告而明行是謂專權私行是謂欺罔𨿽理所當行亦不縱恣當懲其再

內譖婦人視夫之兄弟如路人視妯娌如寇讎鮮有和睦而親愛者背面告夫之言但涉是非兄弟謗說妯娌或忿怒以激之或涕泣而訴之夫當以理反復教之忍讓如有造言妄語爲第一大惡痛加懲創若深信莫覺積漸日久遽逞一朝之忿是謂昏愚之夫姑舅審實婦出夫亦重加戒飭

母家婦家父母最聽女子膚受之言輒生嫌怨懟其舅姑不知女子之言果實亦當教之婦道況易聽以長其長舌非愛之也余女遠嫁其姑難事女歸寧輒以爲苦余曰惟遇難事之姑方顯子婦之孝若姑慈婦順何難之有弗聽嗣後不敢復言其姑聞之悔曰父母曉理我柰何爲其笑從此遂睦

忍性婦人之禮𨿽不悅於夫子不敢徵色發聲廢食使气嫂姊亦然降心以遜謝之彼自愧悔至於待下亦不可過刻輒加淩虐常是寬平低聲下气才是賢人

體婦婦人不妒忌自是盛徳亦宜曲體其情夫有妾婢婦止從一待其嫉妒以損名節亦夫子之過也旣以嗣續爲重便當和其室家待之以禮處之有情夫道盡矣乃一無所容甚至房闥多死者則出之夫無悔心婦無怨口矣

重夫婦人所天止有一夫其饑寒疾痛起居衣食離別患難自宜關心若於夫子無情薄惡相報則路人矣古人思夫未嘗不以爲賢而世俗皆以爲恥可嘆

和家夫家弟妹妯娌舅姑女奴固能閃爍誣陷新婦要當處之有道不過慢不�嫌不忿疾謙厚和平一團和气各得其歡心則百釁不作至於隨嫁女僕常加戒飭勿生事端其所學語言虛多實少切勿聽信倘相爭競只責己僕又勿過激嫌於賭气此一家禍福生死所關長幼尊卑皆當如此各無偏聽戒其多言愚者每導之言是自求禍也

遠別古禮遠別止是授受不親而舅婦不遠別末代兒婦非節序生辰不見翁家庭之間避翁猶可至於婦行翁前只可趨過甚者前導婦人令翁回避則妄矣弟婦夫兄相避不妨而叔嫂妻弟婦小姨姐夫不惟不遠別且相謔罵是謂惡俗宜相與禁之

內愼夜行以燭晝行擁面乘車下簾升下車避男子童僕十二以上不入中門此內外之大閒也至於婦人夜宴及男僕侍從尢非所宜

姑教女子無入門便熟爲婦之理故舅姑夫子必耐心教導假之歲月始可繩其違犯不然彼此怨惡終相齟齬也

閨媛總部匯考易經

系辭上干道成男坤道成女

本義

此變化之成形者大

全朱子曰天地父母分明是

一理乾道成男坤道成女則凡天下之男皆幹之气天下之女皆坤之气便徹上徹下卽是一气都透了通人物言之在動物如牝馬之類在植物亦有男女如麻有牡麻及竹有雌雄之類皆離陰陽剛柔不得又曰豈得男便都無陰女便都無陽這般須要錯看

說卦傳乾天也故稱乎父坤地也故稱乎母震一索而得男故謂之長男巽一索而得女故謂之長女坎再索而得男故謂之中男離再索而得女故謂之中女艮三索而得男故謂之少男兌三索而得女故謂之少女本義

索求也揲蓍以求爻也男女指卦中一陰一陽之爻而言大全

節齋蔡氏曰乾坤交而生震巽坎離

艮兌故以能生者爲父母而生者爲子一索再索三索者以初中終三畫而取長中少之序也震坎艮皆陽故曰男巽離兌皆陰故曰女詩經

小雅斯幹乃生女子載寢之地載衣之裼載弄之瓦無非無儀惟酒食是議無父母貽罹朱

注裼褓也瓦紡磚也儀善罹憂也寢之於地卑之也衣之以褓卽其用而無加也弄之以瓦習其所有事也有非非婦人也有善非婦人也蓋女子以順爲正無非足矣有善則亦非其吉祥可願之事也惟酒食是議而無遺父母之憂則可矣易曰無攸遂在中饋貞吉而孟子之母亦曰婦人之禮精五飯羃酒漿養舅姑縫衣裳而已矣故有閨門之修而無境外之志此之謂也禮記

曲禮男女不雜坐不同椸枷不同巾櫛不親授嫂叔不通問諸母不漱裳外言不入於捆內言不出於捆女子許嫁纓非有大故不入其門姑姊妹女子子已嫁而反兄弟弗與同席而坐弗與同器而食集

說鄭氏曰不雜坐謂男子在堂女子在房也椸可以枷衣者通問謂相稱謝也諸母庶母也漱澣也庶母賤可使漱衣不可使漱裳裳賤尊之者亦所以遠別外言內言男女之職也不出入者不以相問也捆門限也女子許嫁系纓有從人之端也大故宮中有災變若疾病乃後入也女子有宮者亦謂由命士以上也孔氏曰不親授者男女有物不相親授也諸母謂父之諸妾有子者外言內言謂男職在官政女職在織各有限域不得濫豫女子婦人通稱也婦人質弱不能自固必有系屬故恆系纓纓有二時一是少時常佩香纓內則云男女未冠笄紟纓是也二是許嫁時系纓昏禮主人入親說婦纓鄭注婦人十五許嫁笄而禮之因著纓是也蓋以五采爲之其制未聞大故謂喪病之屬也女子已許嫁則有宮門列爲成人惟有喪病等乃可入其門女子子者謂已嫁女子男子則單稱子女子則重言子者鄭注喪服云是別於男子故云女子子女𨿽已嫁及成人猶宜別席兄弟弗與同席同器未嫁亦然長樂劉氏曰家人內政不嚴以防之於細微之初不剛以正之於未然之始則其悔咎不可逭矣故夫婦未七十𨿽同藏未有可嫌也聖人制禮必爾者以無嫌正有嫌也用有情之難正無情之易也而況於男女未有室家者哉女子許嫁纓所以系屬其心以著誠於夫氏起其孝義也旣許嫁則有姆教之處於閫內之別室男子非有疾憂之故不入其門也嚴陵方氏曰嫂叔不通問若問安問疾之類蓋生不相通問死不相爲服皆所以推而遠之而已坊記言婦人疾問之不問其疾謂之姑非爲侄行稱之亦爲姑之兄弟言之而已若侄行則卑而無嫌矣謂之女子子非爲父行稱之亦爲女子子兄弟言之而已若父行則尊而無嫌矣故下文正言兄弟者爲是故也若是則第曰姊妹足矣而又言姑與女子子何哉蓋姑則尊行也女子子則卑行也姊妹則同行也制禮者以爲出嫁而反者其類𨿽多要爲之不過是三等而已故必舉是以爲言焉永嘉戴氏曰嫂叔不通問比於不授受則尢嚴矣死喪之威嫂叔不相爲服如路人然曾同室之不如其推而遠之若此其嚴哉男不言內女不言外禮也外言入捆則謀及婦人死之招也內言出捆則婦言是用亂之階也廬陵胡氏曰系纓有固束之義此及喪服皆云女子子重云子者衍文也鄭云重言子者別於男子也只云女子已別於男子矣安用更言子乎女子許嫁笄而字

鄭氏曰女子以許嫁爲成人馬氏曰女子許嫁則十五而笄未嫁則二十而笄笄而字之猶男子之冠也夫人之諱𨿽質君之前臣不諱也婦諱不出門孔氏曰夫人君之妻夫人本家所諱臣𨿽對君前言語不爲諱也婦諱謂婦家之諱但於婦宮中不言耳門謂婦宮門若於宮外則不諱故臣對君前則不諱也田氏曰雜記母之諱宮中諱妻之諱不舉諸其側此婦諱與母諱同者雜記分尊卑此據不出門大略言之耳婦人不立乘

鄭氏曰婦人不立乘異於男子孔氏曰婦人質弱不倚乘倚立也男子倚乘而婦人坐乘藍田呂氏曰婦人不立乘從安也嚴陵方氏曰坐乘則安婦人所乘謂之安車者以此僕禦婦人則進左手後右手

鄭氏曰進左後右遠嫌也孔氏曰僕在中央婦人在左僕禦之時進左手持轡使形微相背若進右手則近相向故後右手以遠嫌也天子之妃曰後諸侯曰夫人大夫曰孺人士曰婦人庶人曰妻鄭氏曰後之言後也夫人言扶孺之言屬婦之言服妻之言齊也孔氏曰後君也明配至尊爲海內小君夫人之名惟諸侯得稱論語云邦君之妻邦人稱之曰君夫人是也孺言其爲親屬婦言服事其夫婦號亦上下通稱故春秋逆婦姜於齊是諸侯亦呼婦也谷梁傳云言婦有姑之辭服事舅姑故通名婦庶人賤無別稱判合齊體而已通言之則上下通曰妻詩曰刑於寡妻是天子亦曰妻也

藍田呂氏曰天子之妃所以稱後者有繼後之辭合二姓之好以繼聖人之後以爲天地社稷宗廟之主則有繼者也夫者帥人之稱也男子謂之丈夫士之貴者命爲大夫稱之曰夫子則夫人者亦帥其嬪婦以事君故諸侯之妃曰夫人若邦人稱之則曰君夫人言君之夫人也大夫曰孺人士曰婦人喪大記卿之妻曰內子春秋傳趙盾以叔隗爲內子是也大夫妻曰世婦士則止曰士之妻而已未聞有孺人婦人之稱況婦人者已嫁之達稱非特士妻之名或古有之考於經傳未之有也庶人曰妻妻者貴賤同稱貴者尙文故其名異賤者尙質無所攺也嚴陵方氏曰自天子至於庶人皆有妃獨天子曰後以有君道故也諸侯之夫人一國之小君亦有君道不得謂之後者妃之有君道惟天子足以當之故也曰夫人者以其爲一國之小君而人所事也故稱夫然非夫之也故稱人大夫曰孺人者需人而有所屬謂之孺大夫能帥人而人之所屬也故其妃曰孺人凡妃皆有所屬而止大夫曰孺人者以言乎上則夫人之尊不宜以有所屬名之以言乎下則士之卑不足以人所屬名之故也婦以事人士亦以事人爲事故其妃名以婦人庶人曰妻妻有二義與夫齊而莫之勝者妻之道也承夫而在下者妻之位也前言天子有妻則以天子之尊而妻之所當承故也此言庶人曰妻則以庶人之卑而妻得與之齊故也位以大爲貴故天子之妻名之以其位道無乎不在故庶人之妻名之以其道亦各有所當而已長樂劉氏曰後者後也徳配於天子育其嗣息以爲之後也生曰母曰妻死曰妣曰嬪

鄭氏曰嬪婦人有法度者之稱也橫渠張氏曰妣者比也所以配先考之徳自非生者之稱故可以無嫌生日自不言妣妻死曰嬪然於古不見有此稱若嬪者嬪於虞又九嬪是婦人之美稱然此等之稱亦不特施之於祭祀而已長樂陳氏曰書曰嬪於虞詩曰嬪於京則亦生謂之嬪也生曰母曰妻親之也死曰妣曰嬪敬之也婦人之摯椇榛脯修棗栗

鄭氏曰摯之言至也婦人無外事見以羞物也椇榛木名椇枳也有實今邳郯之東食之榛實似栗而小孔氏曰婦人惟初嫁有摯以見舅姑椇卽今之白石李形如珊瑚味�美脯搏肉無骨而曝之修取肉鍛治而加姜桂幹之如脯所以用此六物者椇訓法也榛訓至也脯始也修治也棗蚤也栗肅也婦人有法始至修身蚤起肅敬也故後夫人以下皆以棗栗爲摯取其蚤起戰栗自正也案昏禮婦見舅以棗栗見姑以腶修其榛椇所用無文

石林葉氏曰婦人之道主於事人其職專於中饋故摯以椇榛脯修棗栗椇榛取其循法度以至於禮也脯修取其治己齊家以治正也棗栗取其夙夜在公而肅謹也

檀弓婦人不越疆而弔人

孔氏曰婦人無外事故不越疆而弔人長樂陳氏曰婦人見兄弟可以及閾而不可以逾閾送迎可以及門而不可以出門弔人可以出門而不可以越疆許穆夫人欲歸唁於衛而不可得則越疆而弔人如之何而可

郊特牲婦人從人者也幼從父兄嫁從夫夫死從子

鄭氏曰從謂順其教令馬氏曰夫主於義故有所帥無所從婦主於聽故有所從無所帥婦者恆其徳者也有三從之義無一違之禮故幼從父兄嫁從夫夫死從子婦人無爵從夫之爵坐以夫之齒

鄭氏曰爵謂夫命爲大夫則妻爲命婦嚴陵方氏曰夫尊則婦亦尊夫卑則婦亦卑尊卑同故爵齒亦從夫而已以爵齒各有尊卑故也

內則婦事舅姑如事父母雞初鳴咸盥漱櫛縰笄總衣紳左佩紛帨刀礪小觿金燧右偑箴管綫纊施縏�大觿木燧衿纓綦屨鄭氏曰笄今簪也衣紳衣而著紳縏小囊也縏�言施明爲箴管綫纊有之衿猶結也婦人有纓示系屬也孔氏曰此論女事父母婦事舅姑所服之衣所佩之物皆異於男子婦人之笄異於上男子笄縰故鄭於此注始云笄今簪也�刺也以鍼刺�而爲縏囊故云縏�餘物皆不言施獨於箴管綫纊之下而言施縏�明爲四物而施矣新安朱氏曰婦人不冠則所謂髻笄卽爲固髻之用亦名爲簪而非如二弁之簪矣山陰陸氏曰白地繡謂之紛紛繡也純畫也周官五色紛純卽書所謂元紛純黑地五采繢凡純黼純爲上畫純次之紛純又次之其最後繢純繢純一名綴純以此箴管管所以管箴刀礪礪所以礪刀衿纓以衿結纓綦屨以綦約屨纓或謂之緌亦或謂之帨昏禮母施衿結帨婦人謂嫁曰歸以有系屬爲正

嚴陵方氏曰鍼貯以管綫貯以纊衿衣小帶也士昏禮所謂母施衿是矣纓非冠纓之纓詩所謂親結其縭是矣纓示有屬縭示有別別於此則屬於彼矣綦屨卽著綦於屨與前互文耳以適父母舅姑之所及所下气怡聲問衣燠寒疾痛苛癢而敬抑搔之出入則或先或後而敬扶持之進盥少者奉盤長者奉水請沃盥盥卒授巾問所欲而敬進之柔色以溫之饘酏酒醴芼羹菽麥蕡稻黍粱秫惟所欲棗栗飴蜜以甘之菫荁枌楡兔甍滫瀡以滑之脂膏以膏之父母舅姑必�之而後退鄭氏曰適之也怡悅也苛疥也抑按搔摩也先後之隨時便也盤承盥水者巾以涗手溫藉也承尊者必和顏色酏粥也芼菜也蕡熬枲實荁菫類也冬用菫夏用荁楡白曰枌兔新生者甍幹也秦人溲曰滫齊人滑曰瀡必�之而後退者敬也父母舅姑將坐奉席請何鄕將�長者奉席請何趾少者執�與坐禦者舉幾斂席與簟縣衾篋枕斂簟而襡之鄭氏曰將�謂更臥處襡韜也須臥乃敷之也山陰陸氏曰少者執�與坐侍者舉幾則父母舅姑興矣子婦斂襡以是爲節說文云�安身之坐者至於恭坐則席縣衾斂衾而縣之篋枕斂枕而篋之父母舅姑之衣衾簟席枕幾不傳杖屨祗敬之勿敢近惇牟�非餕莫敢用與恆食飲非餕莫之敢飲食鄭氏曰傳移也牟讀曰堥�酒漿器惇牟黍稷器餕乃用之恆常也旦夕之常食餕乃食之孔

氏曰杖屨是尊者服禦之重彌須恭敬故云祗敬之勿敢逼近也惇則周禮有玉惇今之杯盂也隱義曰堥土釜也今以木爲器象土釜之形�酒器盛水漿之器與及也接上惇牟之文非但不敢用及父母常食飲食非因餕時莫敢飲食父母在朝夕恆食子婦佐餕旣食恆餕父沒母存冢子禦食羣子婦佐餕如初鄭氏曰子婦佐餕婦皆與夫餕也旣食恆餕每食餕而盡之末有原也禦食侍食也謂長子侍母食也侍食者不餕其婦猶皆餕也孔氏曰以父母食不能盡故子婦佐助餕食之使盡勿使有餘而再設也羣子婦謂冢子之眾弟婦也如初者如上父母在子婦佐餕之禮山陰陸氏曰言羣子婦佐餕不言冢婦冢婦不與也蓋舅沒則姑老冢婦代政矣在父母舅姑之所有命之應惟敬對進退周旋愼齊升降出入揖遊不敢噦噫嚏咳欠伸跛倚睇視不敢唾洟寒不敢襲癢不敢搔不有敬事不敢袒裼不涉不撅衣衾不見裏父母唾洟不見冠帶垢和灰請漱衣裳垢和灰請澣衣裳綻裂紉箴請補綴五日則燂湯請浴三日具沐其間面垢燂潘請�足垢燂湯請洗鄭氏曰愼齊齊莊也睇傾視也易曰明夷睇於左股襲謂重衣也不有敬事不敢袒裼父黨無容也撅揭衣也衣衾不見裏爲其可穢父母唾洟不見輒刷去之也手曰漱足曰澣和漬也綻猶解也潘米汁也嚴陵方氏曰應以惟則無諾也周旋者周回而旋轉也揖遊者揖讓而遊息也噦噫嚏咳則聲爲不恭欠伸跛倚睇視則貌爲不恭唾洟則聲貌俱爲不恭矣故每不敢爲也寒不敢襲癢不敢搔則不敢適己之便故也父母唾洟不見致其潔也�面以潘貴其滑也男不言內女不言外非祭非喪不相授器其相授則女受以篚其無篚則皆坐奠之而後取之外內不共井不共湢浴不通寢席不通乞假男女不通衣裳內言不出外言不入女子出門必擁蔽其面夜行以燭無燭則止道路男子由右女子由左鄭氏曰男不言內女不言外謂事業之次序祭嚴喪遽授器不嫌也奠停地也湢浴室也擁猶障也

長樂劉氏曰男者學業於外志於四方者也不當與知內政復何言哉女者正潔於內志於四徳者也不當與知外政亦何言哉言則亂於先王正家之法矣非喪祭之嚴且敬也無急事不相授器焉其相授也女則用篚否則奠之於地外內不共井嫌同汲也不共湢浴嫌相也不通寢席嫌相親也不通乞假嫌往來也不通衣裳惡淆雜也內言不出惡交於外也外言不入惡交於內也有燭則行夜有不可得而已也無燭則止行則涉於不明也嚴陵方氏曰女受以篚則男所受可知言女受而不及男者受陰事女以受爲正故也奠謂定之於地也以於地故坐奠之坐亦跪也與曲禮言坐而遷之同義擁蔽其面者惡外有所也

慶源輔氏曰內外異事男女異職非祭非喪不相授器者祭嚴則不嫌喪遽有不暇其相授則女授以篚其無篚則坐奠而後取惟當時所授受必如此故於喪祭有不暇也井湢一定故言不共寢席衣衾可移易故言不通外內泛也男女切也無燭則止自防者至矣子婦孝者敬者父母舅姑之命勿逆勿怠若飲食之𨿽不耆必�而待加之衣服𨿽不欲必服而待加之事人代之己𨿽弗欲姑與之而姑使之而後復之鄭氏曰�而待待後命而去服而待待後命釋藏也

慶源輔氏曰父母舅姑之命或有未便而不能委曲將順之而遽逆之而遂怠焉猶未能盡愛敬之道也必如後所言然後可舅沒則姑老冢婦所祭祀賓客每事必請於姑介婦請於冢婦舅姑使冢婦毋怠不友無禮於介婦舅姑若使介婦毋敢敵耦於冢婦不敢並行不敢並命不敢並坐鄭氏曰姑老謂傳家事於長婦也必請於姑者婦𨿽受傳猶不敢專行也介婦眾婦也請於冢婦以其代姑之事毋怠者𨿽有勤勞不敢懈倦也嚴

陵方氏曰婦人以從人爲事故冢子之妻謂之冢婦猶之宗子之妻謂之宗婦也舅姑使冢婦毋怠者不以居長而敢自怠毋敢敵耦於冢婦者兩相亢爲敵兩相合爲耦言事之勞逸不敢與冢婦均也不敢並行並坐亦毋敢敵耦之事也慶源輔氏曰舅沒則姑老不以年計之也有婦則可以傳家事矣然至於祭祀賓客禮之大者亦必請命於姑然後從事夫然後婦姑各得其宜介婦不敢敵耦於冢婦必如是而後冢婦之志行而家事宜矣

新安朱氏曰不友無禮於介婦此句之義未詳

或疑友當作敢江陵項氏曰不友無禮於介婦當連上下文讀之上文云舅姑使冢婦毋怠不友無禮於介婦言舅姑若任使冢婦冢婦毋得以尊自怠而淩辱眾婦令其代己也不友謂煩虐之無禮謂麾叱之怠也不友也無禮也三者皆當以毋字統之下文云舅姑若使介婦毋敢敵耦於冢婦不敢並行不敢並命不敢並坐亦謂不得恃舅姑之使令而傲冢婦也兩節皆主使令言之凡婦不命適私室不敢退婦將有事大小必請於舅姑子婦無私貨無私畜無私器不敢私假不敢私與婦或賜之飲食衣服布帛佩帨�蘭則受而獻諸舅姑舅姑受之則喜如新受賜若反賜之則辭不得命如更受賜藏以待乏婦若有私親兄弟將與之則必復請其故賜而後與之鄭氏曰婦侍舅姑者也故不命適私室不敢退不敢專行故大小必請於舅姑家事統於尊故無私貨私畜私器私假私與或賜之者謂私親兄弟藏以待乏待舅姑之乏也不得命者不見許也嚴

陵方氏曰私室卽婦室也其視舅姑之室若公所故也子婦無私貨以至不敢私與以家事統於尊故也�蘭皆香艸也而獻諸舅姑者不敢私受人故也請其故賜而後與之者不敢私與人故也子生男子設弧於門左女子設帨於門右三日始負子男射女否鄭氏曰弧者示有事於武帨者事人之佩巾表男女始有事也山陰陸氏曰設帨知有酒食之事而已嚴陵方氏曰設弧於門左左者天道所尊設帨於門右右者地道所尊三月之末擇日剪髮爲鬌男角女羈否則男左女右鄭氏曰鬌所遺發也夾囟曰角午達曰羈孔氏曰三月剪髮所畱不剪者謂之鬌囟者是首腦之上縫故說文云十其字象小兒腦不合也夾囟兩旁當角之處畱髮不剪曰角午達者案儀禮云度尺而午注云一縱一橫曰午今女剪髮畱其頂上縱橫各一相交通達故云午達不如兩角相對但縱橫各一在頂上故曰羈羈者只也嚴陵方氏曰角則相對以其耦也羈則相午以其奇也揚雄所謂羈角之哺果而啖之是矣或男耦而女奇取陰陽之相須也或男左而女右取陰陽之相類也子能食食教以右手能言男惟女兪男鞶革女鞶絲鄭氏曰兪然也鞶小囊盛帨巾者男用韋女用繒女子十年不出姆教婉娩聽從執麻枲治絲繭織紝組紃學女事以共衣服觀於祭祀納酒漿籩豆菹醢禮相助奠鄭氏曰不出恆居內也婉謂言語也娩之言媚也媚謂容貌也紃絳也觀於祭祀以下當及女時而知

孔氏曰自此至右手一節論女子自幼及嫁爲女事之禮案九嬪注云婦徳貞順婦言辭令婦容婉娩婦功絲枲則婉娩合爲婦容鄭以此上下備其四徳以婉爲婦言娩爲婦容聽從爲婦順執麻枲以爲婦功組紃皆爲絳紝謂繒帛或云組是綬也然則薄闊爲組似繩者爲紃下云十有五年而笄此觀於祭祀是未嫁之前觀看須於廟外納此酒漿籩豆菹醢之等置於神坐一納包此六事也

嚴陵方氏曰不出謂常居閨合之內也聽則有所受從則無所違皆女徳也執麻枲則績事也治絲繭則蠶事也織以機紝以箴組綬屬凡此皆學女事以共衣服之用也觀於祭祀則欲其習熟是事故也非特觀之而已又且納酒漿籩豆菹醢等物以致其禮相助長者而奠之於神焉慶源輔氏曰婉有委曲之意娩有遲緩之意聽從所謂以順爲正也婦人之容徳莫此爲盛也執與孔子執禦之執同治有愼意安於執麻枲而愼於治絲繭夫教也始於徳容中於女工之事終於祭祀之禮婦人之事盡是矣山陰陸氏曰詩曰綠兮絲兮女所治兮所謂治有如此者若麻枲女工之事煩縟者也是故謂之執卽言觀祭祀兼納酒漿亦觀也禮相禮相者助奠助長者奠禮相以貌助奠以力新安朱氏曰納謂奉而入之十有五年而笄二十而嫁有故二十三年而嫁聘則爲妻奔則爲妾凡女拜尙右手鄭氏曰十五而笄謂應年許嫁者女子許嫁笄而字之其未許嫁二十則笄有故謂父母之喪聘問也妻之言齊也以禮聘問則得與夫敵禮妾之言接也聞彼有禮走而往焉以得接見於君子也右手陰也孔氏曰女拜右手漢時行之也嚴陵方氏曰三五而圓者月也故女子之年至是數而笄笄者婦人首飾蓋成人之服也夫男子冠則有成人之禮女子笄則當許嫁之時矣然嫁止於二十娶必止於三十者陰以少爲美陽以壯爲彊故也然經亦舉其大略耳故王氏謂女子非二十而後可嫁以爲二十而不嫁則非禮男子三十而娶四十彊而仕推此可知聘言由彼而問此奔言自此而趨彼拜尙右手尊陰道也江陵項氏曰鄭氏注周禮肅拜云若今婦人�蓋古之拜如今之揖折腰而已介冑之士不拜故以肅爲禮以其不可以折腰也然則其儀特斂手向身微作曲勢耳鄭氏之所謂�蓋如此此正今時婦人揖禮也據鄭氏說則漢時婦人之拜不過如此或者乃謂自唐武氏始尊婦人不令拜伏則妄誤之甚矣周天元時令婦人拜天臺作男子拜則𨿽虜俗婦人亦不作男子拜也況古者男子之拜但如今人之揖則婦人之拜安得已如今之伏此理之必無者也大抵今之男子以古男子之拜爲揖故其拜也加之以跪伏爲稽顙之容今之婦人亦以古婦人之拜爲揖故其拜也加之以拳曲作虛坐之勢視古已加不得爲之減矣此經尙右手者特言斂手右向如孔子拱而尙右之尙非若今用手按膝作跪也男子尙左亦然古跪自是一禮與拜與伏不相干

玉藻凡燕食婦人不徹

鄭氏曰婦人不徹質不備禮嚴陵方氏曰婦人弱不勝事故不徹慶源輔氏曰婦人不徹婦人故難盡責以男子之禮且不憂其弱而不徹也

大傳其夫屬乎父道者妻皆母道也其夫屬乎子道者妻皆婦道也鄭氏曰母焉則尊之婦焉則卑之尊之卑之明非己倫以厚別也孔氏曰此言他姓婦人來嫁己族本無昭穆於己親惟系夫尊卑而定母婦之號也道猶行列也若其夫隨屬於己之父行者其妻皆己之母行也其夫隨屬於己之子行者其妻皆己之婦行也故婦人來嫁己伯叔之列卽謂之爲母也來嫁於己之子行卽謂之爲婦也男女若無尊卑倫類相聚則淫亂易生

少儀婦人吉事𨿽有君賜肅拜爲屍坐則不手拜肅拜爲喪主則不手拜鄭氏曰肅拜拜低頭也手拜手至地也婦人以肅拜爲正凶事乃手拜耳爲屍爲祖姑之屍也士虞禮曰男男屍女女屍爲喪主不手拜者爲夫與長子當稽顙也其餘亦手拜而已𨿽或爲惟或曰喪爲主則不手拜肅拜也孔氏曰此一節論婦人拜儀婦人吉禮不手拜但肅拜肅拜如今婦人拜也吉事及君賜悉然手拜則周禮空首鄭注周禮空首拜頭至手此云手至地不同者此手拜之法先以手至地而頭來至手兩注不同其實一也肅拜是婦人之常而昏禮婦拜扱地以其新來爲婦盡禮於舅姑故也左傳穆嬴頓首於宣子之門者有求於宣子非禮之正也下云爲喪主則不手拜明不爲喪主其餘輕喪凶事則手拜也周禮坐屍嫌婦人或異故記者明之屍坐謂虞祭若平常吉祭共以男子一人爲尸祭統云設同幾是也婦人爲屍或答拜時但肅拜而不手拜也長樂陳氏曰肅拜俯其手而肅之也婦人與介者之拜也手拜者手至地也士昏禮婦拜扱地是也嚴陵方氏曰肅拜者低頭屈膝以致其肅爾莫重於君賜吉事𨿽有之亦止於肅拜而已爲屍亦拜者以婦人容或答拜故也慶源輔氏曰言𨿽有君賜肅拜以見肅拜非簡也自是婦人禮當然凶事變常故手拜爲屍坐爲喪主不手拜則又變於喪

雜記婦見舅姑兄弟姑姊妹皆立於堂下西面北上是見已見諸父各就其寢女𨿽未許嫁年二十而笄禮之婦人執其禮燕則鬈首鄭氏曰其見主於尊者兄弟以下在位是爲已見不復特見也諸父旁尊各就其寢亦爲見時不來也女𨿽未許嫁年二十亦爲成人矣禮之酌以成之言婦人執其禮明非許嫁之笄旣笄之後去之鬈首猶若女有鬌紒也孔氏曰婦來明日而見舅姑之時兄弟姑姊妹皆立於舅姑之堂下東邊西鄕以北爲上近堂爲尊也婦自南門而入入則從於夫之兄弟姑姊妹前度以因是卽爲相見不復更別詣其室見之故云是已見也諸父謂夫之叔伯婦於明日各往其寢見之不與舅姑同日也女子十五許嫁而笄則主婦及女賓爲笄禮主婦爲之著笄女賓以醴禮之若未許嫁至二十而笄則婦人禮之無主婦女賓不備儀也旣笄後尋常燕居則去其笄而鬈首謂分發爲鬌紛也旣未許嫁猶爲少者處之

昏義古者婦人先嫁三月祖廟未毀教於公宮祖廟旣毀教於宗室教以婦徳婦言婦容婦功教成祭之牲用魚芼之以蘋藻所以成婦順也鄭氏曰嫁女者必就尊者教成之教之者女師也祖廟女所出之祖也公君也宗室宗子之家也婦徳貞順也婦言辭令也婦容婉娩也婦功絲麻也祭之祭其所出之祖也魚蘋藻皆水物陰類也魚爲俎實蘋藻爲羹菜祭無牲牢告事耳非正祭也其齊盛用黍云君使有司告之宗子之家若其祖廟已毀則爲壇而告焉孔氏曰祖廟未毀謂與君爲骨肉親廟有四髙祖廟未毀除此欲嫁之女教於公宮也祖廟旣毀謂與君四從以外同髙祖之父以上其廟旣遷是祖廟旣毀此女則教於大宗子之室三月教之其教已成祭女所出祖廟告以教成也未教之前先教四徳又祭而告欲使嫁而爲婦奉遵此教而成和順也天子當言王宮鄭注知兼天子者公宮謂公之宮若天子公邑官家之宮耳非謂諸侯公宮也云嫁女必就尊者教成之者案內則女子十年不出使姆教成之明已前恆教但嫁前三月特就公宮之教欲尊之也云教之者女師卽周南言告師氏昏禮注云姆婦人五十無子者也云女所出之祖謂女父與君所分出之祖或與君共髙祖而分出天子𨿽七廟止自髙祖以下與諸侯同也云公君也者天子諸侯皆稱君云宗室宗子之家而不云大宗小宗則大宗小宗之家悉得教之與大宗近者於大宗教之與大宗遠者於小宗教之此記謂君之同姓若君之異姓亦有大宗小宗其族人嫁女各於其家也祭其所出之祖者此女出於君之髙祖則祭髙祖廟出於君之曾祖則祭曾祖以下皆然女親行祭詩云誰其尸之有齊季女是也祭君之廟應用牲牢今俎惟魚也不用正牲則無稻粱旣以蘋蘩爲羹則當有齊盛而士祭特牲黍稷故知此亦用黍也公族教於宗室者使有司告之若卿大夫以下則女主之宗子掌其禮也爲壇而告者謂與宗子或同曾祖假令宗子爲士只有父祖廟曾祖髙祖無廟則爲壇於宗子之家而告焉此注或有作墠者誤也蓋祭法適士一廟一壇則曾祖爲壇也大夫三廟二壇則髙祖及髙祖之父爲壇惟宗子爲中士下士但有一廟無壇則爲墠而告之耳嚴陵方氏曰魚之爲物柔巽隱伏上下隨陽易言貫魚以宮人寵無不利亦以之比婦人其牲用之固所宜矣

馬氏曰婦人以順爲本故先教之以徳徳本也言文也容者又其文之動也功者又其徳之餘事也四者備則祭之以告其成也儀禮

昏禮女子許嫁笄而醴之稱字

注許嫁已受納徵禮也笄女之禮猶冠男也使主婦女賓執其禮婦入三月然後祭行

注入夫之室三月之後於祭乃行謂助祭也庶婦則使人醮之婦不饋

注庶婦庶子之婦也使人醮之不饗也酒不酬酢曰醮亦有脯醢適婦酌之以醴尊之庶婦酌之以酒卑之其儀則同不饋者共養統於適也父送女命之曰戒之敬之夙夜毋違命

注夙早也早起夜臥命舅姑之教命母施衿結帨曰勉之敬之夙夜無違宮事

疏釋曰宮事謂姑命婦之事庶母及門內施鞶申之以父母之命命之曰敬恭聽宗爾父母之言夙夜無愆視諸衿鞶注

庶母父之妾也鞶鞶囊也所以盛帨巾之屬爾雅

釋訓美女爲媛

疏詩墉風君子偕老云展如之人兮邦之媛也孫炎曰君子之援助然則由有美可以援助君子故云美女爲媛

釋親女子謂姊妹之夫爲私

注詩曰譚公維私女子同出謂先生爲姒後生爲娣

注同出謂俱嫁事一夫公羊傳曰諸侯娶一國二國往媵之以侄娣從娣者何弟也此卽其義也女子謂兄之妻爲嫂弟之妻爲婦注

猶今言新婦是也長婦謂稚婦爲娣婦娣婦謂長婦爲姒婦

注今相呼先後或云妯娌疏

母婦之號隨夫尊卑

娣姒之名從身長幼以其俱來夫族其夫班秩旣同尊卑無以相加遂從身之少長女子同出謂先生爲姒後生爲娣郭云同出謂俱嫁事一夫也事一夫者以己生先後爲娣姒則知娣姒以己之年非夫之年也故賈逵鄭元及杜預皆云兄弟之妻相謂爲姒言兩人相謂長者爲姒知娣姒之名不計夫之長幼也婦稱夫之父曰舅稱夫之母曰姑姑舅在則曰君舅君姑沒則曰先舅先姑注

國語曰吾聞之先姑謂夫之庶母爲少姑夫之兄爲兄公

注今俗呼兄鍾語之轉耳夫之弟爲叔夫之姊爲女公夫之女弟爲女妹疏說文云婦服也從女持帚灑掃也白虎通云婦者服也以禮屈服謂之舅姑者何舅者舊也姑者故也舊故老人稱也夫之父母謂舅姑何尊如父而非父者舅也親如母而非母者姑也素問

上古天眞論篇帝曰人年老而無子者材力盡邪將天數然也注陰陽者萬物之終始也此復論男女陰陽气血有始有終有盛有衰各有自然之天數材力精力也岐伯曰女子七歲腎气盛齒更發長

七爲少陽之數女本陰體而得陽數者陰中有陽也人之初生先從腎始女子七歲腎气方盛腎主骨齒者骨之餘故齒更血乃腎之液發乃血之餘故發長也按陰陽之道孤陽不生獨陰不長陰中有陽陽中有陰是以天乙生水地二生火離爲女坎爲男皆陰陽互換之道故女得陽數而男得陰數也二七而天癸至任脈通太衝脈盛月事以時下故有子天癸天乙所生之癸水也衝脈任脈奇經脈也二脈並起於少腹之內胞中循腹上行爲經血之海女子主育胞胎夫月爲陰女爲陰月一月而一周天有盈有虧故女子亦一月而經水應時下泄也虧卽復生故於初生之時男女媾精當爲有子虛則易受故也三七腎气平均故眞牙生而長極

腎气者腎藏所生之气也气生於精故先天癸至而後腎气平腎气足故眞牙生眞牙者盡根牙也四七筋骨堅發長極身體盛壯腎生骨髓髓生肝肝生筋母子之相生也女子四七精血盛極之時是以筋骨堅發長極也血气盛則充膚熱肉是以身體盛壯五七陽明脈衰面始焦發始墮

陽明之脈榮於面循髮際故其衰也面焦發墮夫气爲陽血脈爲陰故女子先衰於脈而男子先衰於气也再按足陽明之脈並衝任挾臍上行衝任脈虛而陽明脈亦虛矣六七三陽脈衰於上面皆焦發始白

三陽之脈盡上於頭三陽脈衰故面皆焦血脈華於色血脈衰故發白也七七任脈虛太衝脈衰少天癸竭地道不通故形壞而無子也地道下部之脈道也三部九候論曰下部地足少陰也癸水藏於腎天癸竭是足少陰下部之脈道不通衝任虛是以形衰而無子也小爾雅

廣義寡婦曰嫠妾婦之賤者謂之屬婦屬逮也逮婦之名言其微也大戴禮記

本命陰以陽化陽以陰變故男以八月而生齒八歲而毀齒一陰一陽然後成道二八十六然後情通然後其施行女七月生齒七歲而毀二七十四然後其化成合於三也小節也中古男三十而娶女二十而嫁合於五也中節也太古男五十而室女三十而嫁備於三五合於八八也八者維剛也女者如也子者孳也女子者言如男子之教而長其義理者也故謂之婦人婦人伏於人也是故無專制之義有三從之道在家從父適人從夫夫死從子無所敢自遂也故令不出閨門事在饋食之間而已矣是故女及日乎閨門之內不百里而奔喪事無獨爲行無獨成之道參知而後動可驗而後言宵夜行燭宮事必量六畜蕃於宮中謂之信也所以正婦徳也女有五不取逆家子不取亂家子不取世有刑人不取世有惡疾不取喪父長子不取逆家子者爲其逆徳也亂家子者爲其棄於天也喪父長子者爲其無所受命也婦有七去不順父母去無子去淫去�去有惡疾去多言去竊盜去不順父母去爲其逆徳也無於爲其絕世也淫爲其亂族也�爲其亂家也有惡疾不可與共粢盛也口多言爲其離親盜竊爲其反義也婦有三不去有所取無所歸不去與更三年喪不去前貧賤後富貴不去方言

閨媛稱謂七則自家而出謂之嫁由女而出爲嫁也女謂之嫁子宮婢女廝謂之娠

注女廝婦人給使者亦名娠�孟�也

注今江東江越間呼�聲如市築娌匹也

注今關西兄弟婦相呼爲築裏娌耦也嫗色也白虎通

爵婦人無爵何陰卑無外事是以有三從之義未嫁從父旣嫁從夫夫死從子故夫尊於朝妻榮於室隨夫之行故禮郊特牲曰婦人無爵坐以夫之齒禮曰生無爵死無謚

謚夫人無謚者何無爵故無謚或曰夫人有謚夫人一國之母修閨門之內羣下亦化之故設謚以彰其善惡春秋傳曰葬宋恭姬傳曰其稱謚何賢也傳曰哀姜者何莊公夫人也卿大夫妻無謚何賤也公妾所以無謚何卑賤無所能務猶士卑小不得有謚也太子夫人無謚何本婦人隨夫太子無謚其夫人不得有謚也

文質婦人之贄以棗栗腶修者婦人無專制之義禦眾之任交接辭讓之禮職在供養饋食之間其義一也故後夫人以棗栗腶修者凡內修陰也又取其朝早起栗戰栗自正也腶修者脯也故春秋傳曰宗婦覿用幣非禮也然則棗栗云乎腶修云乎

三綱六紀男稱兄弟女稱姊妹何男女異姓故別其稱也何以言之禮親屬記曰男子先生稱兄後生稱弟女子先生爲姊後生爲妹父之昆弟不俱謂之世叔父之女昆弟俱謂之姑何也以爲諸父曰內親也故別稱之也姑當外適人�故總言之也至姊妹亦當外適人所以別諸姊妹何以爲事諸姑禮等可以外出又同故稱略也至姊妹𨿽欲有略之姊尊妹卑其禮異也詩云問我諸姑遂及伯姊謂之舅姑何舅者舊也姑者故也舊故之者老人之稱也謂之姊妹何姊者恣也妹者末也稱夫之父母謂之舅姑何尊如父而非父者舅也親如母而非母者姑也故稱夫之父母爲舅姑也恣博雅作咨

姓名男女異長各自有伯仲法陰陽各自有終始也春秋傳曰伯姬者何內女稱也婦人十五稱伯仲何婦人值少變陰陽道促蚤成十五通乎織之事思慮定故許嫁笄而字

嫁娶禮男娶女嫁何陰卑不得自專就陽而成之故傳曰陽倡陰和男行女隨男不自專娶女不自專嫁必由父母須媒妁何遠恥防淫泆也詩云娶妻如之何必告父母又曰娶妻如之何匪媒不得男三十而娶女二十而嫁陽數奇陰數偶男長女幼者陽舒陰促男三十筋骨堅彊任爲人父女二十肌膚充盛任爲人母合爲五十應大衍之數生萬物也故禮內則曰男三十壯有室女二十壯而嫁七歲之陽也八歲之陰也七八十五陰陽之數備有相偶之志故禮記曰女子十五許嫁笄而字禮之稱字陰系於陽所以專一之節也陽尊無所系二十五系者就陰節也陽舒而陰促三十數三終奇陽節也二十數再終偶陰節也陽小成於陰大成於陽故二十而冠三十而娶陰小成於陽大成於陰故十五而笄二十而嫁也一說春秋谷梁傳曰男二十五系女十五許嫁感陰陽也陽數七陰數八男八歲毀齒女七歲毀齒陽數奇三三八二十四加一爲五而系心也陰數偶再成十四四加一爲五故十五許嫁也各加一者明專一系心所以系心者何防其淫泆也婦人所以有師何學事人之道也詩曰言告師氏言告言歸禮昏經曰告於公宮三月婦人學一時足以成矣與君無親者各教於宗廟婦之室國君取大夫之妾士之妻老無子者而明於婦道又祿之使教宗室五屬之女大夫士皆有宗族自於宗子之室學事人也女必有傅姆何尊之也春秋傳曰傅至矣姆未至婦人學事舅姑不學事己父母者示婦與夫一體也禮內則曰妾事夫人如事舅姑尊嫡絕�嫉之原禮服傳曰妾事女君與事舅姑同也婦事夫有四禮焉雞初鳴咸盥漱櫛縰笄總而朝君臣之道也惻隱之恩父子之道也會計有無兄弟之道也閨閫之內�席之上朋友之道也聞見異辭故設此也有五不娶亂家之子不娶逆家之子世有刑人惡疾喪父長子此不娶也出婦之義必送之接以賓客之禮君子絕愈於小人之交詩云薄送我畿天子妃謂之後何后君也天下尊之故謂之後明海內小人之君也天下尊之故系王言之春秋傳曰迎王后於紀國君之妻稱之曰夫人何明當扶進夫人謂非妾也國人尊之故稱君夫人也自稱小童者謙也言己智能寡少如童蒙也妻者何謂妻者齊也與夫齊體自天子下至庶人其義一也妾者接也以時接見也嫁娶者何謂也嫁者家也婦人外成以出適人爲家娶者取也男女謂男者任也任功業也女者如也從如人也在家從父母旣嫁從夫夫沒從子也傳曰婦人有三從之義也夫婦者何謂也夫者扶也扶以人道者也婦者服也服於家事事人者也配匹者何謂相與偶也婚姻者何謂也昏時行禮故謂之婚也婦人因夫而成故曰姻詩云不惟舊因謂夫也又曰燕爾新婚謂婦也釋名

釋姿容拜於婦人爲扶自曲扶而上下也

釋長幼女如也婦人外成如人也故三從之義少如父教嫁如夫命老如子言靑徐州曰��忤也始生時人意不喜忤忤然也十五曰童女子之未笄者亦稱之也

釋親屬父之姊妹曰姑姑故也於已爲久故之人也姊積也猶日始出積時多而明也妹昧也猶日始入歷時少尙昧也姑謂兄弟之女爲侄侄疊也共行事夫更疊進禦也夫之父曰舅舅久也久老稱也夫之母曰姑亦言故也姊妹之子曰出出嫁於異姓而生之也妻之姊妹曰娣娣弟也言與己妻相長弟也母之姊妹曰姨亦如之禮謂之從母爲娣而來則從母列也故𨿽不來猶以此名之也姊妹互相謂夫曰私言於其夫兄弟之中此人與己姊妹有恩私也妾謂夫之嫡妻曰女君夫爲男君故名其妻曰女君也嫂叟也叟老者稱也叟縮也人及物老皆縮小於舊也夫之兄曰公公君也君尊稱也俗間曰兄章章灼也章灼敬奉之也又曰兄忪是己所敬見之怔忡自肅齊也俗或謂舅曰章又曰忪亦如之也少婦謂長婦曰姒言其先來己所當法似也長婦謂少婦曰娣娣弟也己後來也或曰先後以來先後之第也靑徐人謂長婦曰稙長禾苗先生者曰稙取名於此也荊豫人謂長婦曰熟熟祝也祝始也天子之妃曰後後後也言在後不敢以副言也諸侯之妃曰夫人夫扶也扶助其君也卿之妃曰內子子女子也在閨門之內治家也大夫之妃曰命婦婦服也服家事也夫受命於朝妻受命於家也士庶人曰妻妻齊也夫賤不足以尊稱故齊等言也天子妾有嬪嬪賓也諸妾之中見賓敬也妾接也以賤見接幸也侄娣曰媵媵承事嫡也無夫曰寡寡踝也踝踝單獨之言也博雅

釋親媓妣奶媼姐母也�孟�也妹也娣社妯娌娣姒先後也女如也姑謂之威嫗謂之妻姑故也姊咨也也妹末也妻齊也婦服也妾接也妻之母謂母姼君妻謂之小君女子謂之婦人妻謂之嬬﹝音子音必奶音奶�音削�音姊卽媦音胃妹聲之轉﹞蠡海集

人身類女人產育哺養以乳乳之體居經絡气血始終之間也蓋自寅時气始於手太陰肺經出於雲門穴雲門在乳上陰陽繼續以行周十二經至醜時歸於足厥陰肝經入於期門穴期門在乳下出於上入於下肺領气肝藏血乳正居於其間也男得陽气根於子女得陰气根於午男子之生也抱母向於子女子之生也負母向於午也或曰男生必伏女生必仰男气盛於陽女气盛於陰背爲陽腹爲陰觀溺水死者可知矣男伏而女仰男子气在於陰女子气在於乳坎爲男位北在下離爲女位南在上故也是以女子之生也七月而齒七歲而齔二七而天癸至至七七而天癸絕女子經脈色赤而乳汁色白白者金之色也金爲气化之原乳爲賦气之始是生養之根也

閨媛總部藝文八詩

自退

曹鄴鄰女面如花空�常對影況妾不嫁容甘爲瓶墮井

長相思

前人剪妾身上巾贈郎傷妾神郎車不暫停妾貌寧長春靑天無停雪應作云滄海無停津遣妾空�夢夜夜隨車輪

金井怨

前人西風吹急景美人照金井不見面上花卻恨井中影

薄命妾

前人薄命常惻惻出門見南北劉郎馬蹄疾何處去不得淚珠不可收虫絲不可織知君綠桑下更有新相識

相思極一作長相思

前人妾顏與日空一

作攺君心與日新三年得一書猶在湘之濱料君相輕意知妾無至親況當受明禮不令﹝一作合﹞再嫁人願君從此日化質爲妾身

古莫買妾行

前人千扉不當路未似開一門若遣綠珠丑石家應尙存

采蓮女

霍總舟中采蓮女兩兩催妝梳聞早渡江去日髙來起居

閨怨

髙駢人世悲歡不可知夫君初破黑山歸如今又獻徵南策早晚催縫帶號衣

裏中女

於濆吾聞池中魚不識海水深吾聞桑下女不識華堂陰貧�苦機杼富家鳴杵砧天與雙明眸只教識蒿簪徒惜越娃貌亦蘊韓娥音珠玉不到眼遂無奢侈心豈知趙飛燕滿髻釵黃金

恨從軍

前人不嫁白衫兒愛君新紫衣早知遽相別何用假光輝已聞都萬騎又道出重圍一軸金裝字致君終不歸

越溪女

前人會稽山上云化作越溪人枉破吳王國徒爲西子身江邊浣紗伴黃金扼雙腕倏忽不相期思傾趙飛燕妾家基業薄空有如花面嫁盡綠窗人獨自盤金綫

織素謠

前人貧女苦筋力繰絲夜夜織萬梭爲一素世重韓娥色五侯初買笑建章方落籍一曲古涼州六親長血食勸爾畫長眉學歌飽親戚

古別離二首

前人入室少情意出門多路岐黃鶴有歸日蕩子無還時人誰無分命妾身何太奇君爲東南風妾作西北枝靑樓鄰里婦終年畫長眉自倚對良匹笑妾空羅幃郎本東家兒妾本西家女對門中道間終謂無離阻豈知中道間遣作空閨主自是愛封侯非關備胡虜知子去從軍何處無良人

擬古意

前人白玉若無玷花顏須及時國色久在室良媒亦生疑鴉鬟未成髻鸞鏡徒相知翻慚效顰者卻笑從人遲

寒女行

邵謁寒女命自薄生來多賤微家貧人不聘一身無所歸養蠶多苦心繭熟他人絲織素徒苦力素成他人衣靑樓富家女才生便有主終日著羅綺何曾織機杼淸夜聞歌聲聽之淚如雨他人如何歡我意又何苦所以問皇天皇天竟無語

覽鏡

前人一照一回悲再照顏色衰日月自流水不知身老時昨日照紅顏今朝照白絲白絲與紅顏相去咫尺間

苦別離

前人十五爲君婚二十入君門自從入戶後見君長出門朝看相送人暮看相送人若遣折楊柳此地樹無根願爲陌上土得作馬蹄塵願爲曲木枝得作雙車輪安得太行山移來君馬前

橡媼嘆

皮日休秋深橡子熟散落榛蕪岡傴傴黃髮媼拾之踐晨霜移時始盈掬盡日方滿筐幾曝復幾蒸用作三冬�山前有熟稻紫穗襲人香細獲又精舂粒粒如玉璫持之納於官私室無倉箱如何一石餘只作五斗量狡吏不畏刑貪官不避贓農時作私債農畢歸官倉自冬及於春橡實誑饑腸吾聞田成子詐仁猶自王吁嗟逢橡媼不覺淚沾裳

美人

陸龜蒙美人抱瑤瑟哀怨彈別鶴雌雄南北飛一旦異棲托諒非金石性安得宛如昨生爲並蒂花亦有先後落秋林對斜日光景自相薄猶欲悟君心朝朝佩蘭若

古意

前人君心莫淡薄妾意正棲托願得雙車輪一夜生四角

洞房怨

前人玉插朝扶鬢金梯晚下臺春衫將別淚一夜兩難裁

寄遠

前人鬢亂羞云捲眉空羨月生中原猶將將何日重卿卿

子夜變歌三首

前人人傳歡負情我自未嘗見三更開門去始知子夜變歲月如流邁春盡秋已至熒熒條上花零落何乃駛歲月如流邁行已及素秋蟋蟀吟堂前惆悵使儂愁

閨怨

前人白夾行人又遠遊日斜空上映花樓愁絲隨絮相逢著絆惹春風卒未休

井上桐

前人美人傷離別汲井常待曉愁因轆轤轉驚起雙棲鳥獨立傍銀�碧桐風裊裊

贈遠曲

前人茱萸匣中鏡欲照心還懶本是細腰人別來羅帶緩從君出門後不奏云和管妾思冷如簧時時望君暖心期夢中見路遠魂夢斷怨坐泣西風秋窗月華滿

花成子

前人春風等君意亦解欺桃李寫得去時容歸來不相似

烏夜啼

聶夷中眾鳥各歸枝烏烏爾不棲還應知妾恨故向綠窗啼

手曲

李咸用手春復春未嘗漸離別夭夭風前花纖纖日中雪不敢怨於天惟驚添歲月不敢怨於君秖怕芳菲歇芳菲若長然君恩應不絕

塘上行

前人橫塘日淡秋云隔浪織輕颸羅羃羃紅綃撇水蕩舟人畫橈摻摻柔荑白鯉魚虛擲無消息花老蓮疏愁未摘卻把金釵打綠荷懊惱露珠穿不得

自君之出矣

前人自君之出矣鸞鏡空塵生思君如明月明月逐君行

貧女

李山甫平生不識綺羅裳閒把荊簪益自傷鏡裏秖應諳素貌人間多是重紅妝當年未嫁還憂老終日求媒卽道狂兩意定知無說處暗垂珠淚滴蠶筐

車遙遙

胡曾自從車馬出門朝便入空房守寂寥玉枕夜殘一作寒

魚信絕一

作斷金鈿秋盡雁書遙臉邊楚雨臨風落頭上春一

作秦云向日銷芳艸又衰還不至碧天霜冷轉無憀

獨不見

前人玉關一自有氛埃年少從軍竟未回門外塵凝張樂榭水邊香滅按歌臺

春閨

羅鄴愁坐蘭閨日過遲捲簾巢燕羨雙飛管弦樓上春應在楊柳橋邊人未歸玉笛豈能畱舞態金河猶自浣戎衣梨花滿院東風急惆悵無言倚錦機

貧女

秦韜玉蓬門未識綺羅香擬托良媒益自傷誰愛風流髙格調共憐時世儉梳妝敢將十指誇纖巧不把雙眉斗畫長每恨年年壓金綫爲他人作嫁衣裳

無題十首

唐彥謙細艸鋪茵綠滿堤燕飛晴日正遲遲尋芳陌上花如錦折得東風第一枝錦箏銀甲響�弦勾引春聲上綺筵醉倚闌干花下月犀梳斜嚲鬢云邊楚雲湘雨會陽臺錦帳芙蓉向夜開吹罷玉簫春似海一雙彩鳳忽飛來春江新水促歸航惜別花前酒漫觴倒盡銀瓶渾不醉卻憐和淚入愁腸誰知別易會應難目斷靑鸞信渺漫情似藍橋橋下水年年流恨幾時幹漏滴銅龍夜已深柳梢斜月弄疏陰滿園芳艸年年恨剔盡燈花夜夜心夜合庭前花正開輕羅小扇爲誰裁多情驚起雙蝴蝶飛入巫山夢裏來憶別悠悠歲月長酒兵無計敵愁腸柔絲漫折長亭柳綰得同心欲寄將楊柳靑靑映畫樓翠眉終日鎖離愁杜鵑啼落枝頭月多爲傷春恨不休云色鮫綃拭淚顏一簾春雨杏花寒幾時重會鴛鴦侶月下吹笙和彩鸞

采桑

鄭谷曉陌攜籠去桑林一作村路隔淮何如斗百艸賭取鳳皇釵

貧女吟

前人塵壓鴛鴦廢錦機滿頭空插麗春枝東鄰舞妓多金翠笑剪燈花學畫眉

幽窗

韓偓刺繡非無暇幽窗自一作曰鮮歡手香江橘嫩齒�越梅酸密約臨行怯私書欲報難無憑諳鵲語猶得暫心寬

靑春

前人眼意心期卒未休暗中終擬約秦樓光陰負我難相遇一作偶情緒牽人不自由遙夜定嫌香蔽膝悶時﹝一作懷一作心﹞應弄玉搔頭櫻桃花謝梨花發腸斷靑春兩處愁

懶起一作閨意

前人百舌喚一

作惱朝眠春心動幾般枕痕霞黯一作霞紅暗澹

淚粉玉闌珊一

作幹籠繡香煙歇屏山燭焰殘暖嫌羅�窄瘦覺錦衣寬昨夜三更雨今朝一陣寒海棠花在否側臥捲簾看

欲去

前人紛紜隔窗語重約踏靑期總一作縱得相逢處無非欲去時恨深書不盡寵極意多疑惆悵桃源路惟教夢寐知

五更

前人往年一作來曾約郁金�半夜潛身入洞房懷裏不知金鈿落暗中惟一

作空覺繡�一

作衣香此時欲別魂俱斷自後相逢眼更狂光景旋消一作暗添惆悵在一生贏得是淒涼

半睡

前人�鏡一作照仍嫌重一

作瘦更衣又怕寒宵分未歸帳半睡待郎看

新秋

前人一夜淸風動扇愁背時容色入新秋桃花臉一作眼裏

汪汪淚忍到更深枕上流

蹋靑一本有詞字

前人蹋靑會散欲歸時金車久立頻催上收�整髻故遲遲一作畱兩點深心各惆悵

中庭

前人夜短睡遲慵早起日髙方始出紗窗中庭自摘靑梅子先一作閒向釵頭戴一雙

詠浴

前人再整魚犀攏翠簪解衣先覺冷森森教移蘭燭一作燼

頻羞影自試一

作拭香湯更怕深初似洗一

作染花難抑按終憂一

作愁沃雪不勝任豈知侍女簾帷外剩取君王幾一

作數餅金

玉合雜言

前人羅囊繡兩鳳皇一作鴛鴦玉合雕雙鸂中有蘭膏漬﹝一作積﹞紅豆每回拈著長相一

作思憶長相一

作思憶經幾春人悵望香氤氳開緘不見新書迹帶粉猶殘舊淚痕

金陵雜言

前人風雨蕭蕭石頭城下木蘭橈煙月迢迢金陵渡口去來潮自古風流皆暗銷才魄一作鬼妖魂誰與招彩﹝一作錦﹞箋麗句今已矣羅�金蓮何寂寥

懶卸頭一作生查子

前人侍女動妝奩故故驚人睡那知本未眠背面偸一作由

垂淚懶卸鳳凰釵羞入鴛鴦被時復見殘燈和煙墜金穗

倚醉

前人倚醉無端尋舊約卻憐一作那令惆悵轉難勝靜中樓閣深春雨遠處簾櫳半夜燈抱柱立時風細細繞廊行處思騰騰分明窗下聞裁剪敲偏闌干喚不�

松髻

前人髻根松慢玉釵垂指點花枝一作庭花又過時坐久暗﹝一作暗坐久﹞生惆悵事背一

作映人勻卻淚胭脂

�媒

前人洞房深閉不曾開橫臥烏龍作�媒好鳥豈勞兼比翼異華何必更重臺難畱旋逐驚�去暫見一作返如

隨急電來多爲過防成後悔偶因�一

作飛語得深猜已嫌刻蠟一

作燭春宵短最恨鳴珂曉鼓催應笑楚襄仙分薄日一

作月中長是獨回

晝寢

前人碧桐一作梧陰盡隔簾櫳扇拂金鵝一

作蛾玉簟烘撲粉更添一

作嫌香體滑解衣惟一

作微見下裳紅煩襟乍觸冰壺冷倦枕徐一

作斜欹寶髻松何必苦勞魂與一作雲雨

夢王昌只在此墻東

意緒

前人絕代佳人何寂寞梨花未發梅花落東風吹雨入西園銀�千條度虛閣臉粉難勻蜀酒濃一作紅口脂易印吳綾薄嬌饒意態不勝一

作能羞願倚郎肩永相著

忍笑

前人宮樣衣裳淺畫眉晚來梳洗更相宜水晶鸚鵡釵頭顫舉袂佯羞忍笑時

春閨二首

前人願結交加夢因傾瀲灩尊醒來情緒惡簾外正黃昏氤氳帳裏香薄薄睡時妝長吁解羅帶怯見上空�

偶見一作秋千

前人秋千打困解羅�指點醍醐索酒尊見客入來和笑走手搓梅子映中門

後魏時相州人作李波小妹歌疑其未備因補

之

前人李波小妹一作小姝字雍容窄衣短袖蠻錦紅未解有情夢梁殿一

作苑何曾媚�吳宮誰教牽引知酒味因一作頓﹞令悵望成春慵海棠花下秋千畔背人撩鬢道��

春晝一

作盡

前人春融艷艷大醉陶陶漏添遲日箭減良宵藤垂戟戶柳拂河橋一作浮簾幕燕子池塘百勞膚淸臂瘦衫薄香銷楚殿衣窄南朝髻髙河陽縣遠淸波地一

作池遙

絲纏露泣各自無憀

三憶

前人憶眠時春夢困騰騰展轉不能起玉釵垂枕稜憶行時背手挼一作移金雀斂笑一作欲去慢回頭步轉闌干角憶去時向月遲遲行彊語戲同伴圖郎聞笑聲

六言三首

前人春樓處子傾城金陵狎客多情朝雲暮雨會合羅�繡被逢迎華山梧桐相覆蠻江豆蔻連生幽歡不盡告別秋河悵望平明一燈前雨落夜三月盡艸靑時半寒半暖正好花開花謝相思惆悵空教夢見懊惱多成酒悲紅袖不幹誰會揉損聯娟淡眉此間靑艸更遠不惟空繞汀洲那里朝日才出還應先照西樓憶淚因成恨淚夢遊常續心遊桃源洞口來否絳節霓旌久畱

薦福寺講筵偶見又別

前人見時濃日午別處暮鐘殘景色疑春盡襟懷似酒闌兩情含一作貪眷戀一餉致辛酸夜靜長廊下難一

作誰

尋屐齒看

復偶見三絕

前人霧爲襟袖玉爲冠半似羞人半忍寒別易會難長自嘆轉身應把淚珠彈桃花臉薄難藏淚柳一

作桂葉眉長易覺愁密一

作形迹

未成當面笑幾回�眼又低頭半身映竹輕聞語一手揭簾微轉頭此意別人應未覺不勝情緒兩風流

厭花落

前人厭花落人寂寞果樹陰成燕翅齊西園永日閒髙閣後堂夾簾愁不捲低頭悶把衣襟撚忽然事到心中來四肢嬌入茸茸眼也曾同在華堂宴佯佯攏鬢偸回面半醉狂心忍不禁分明一任傍人見書中說卻平生事猶疑未滿情郎意錦囊封了又重開夜深窗下燒紅紙紅紙千張言不盡至誠無語傳心印但得鴛鴦一作衾枕臂眠也任時光都一瞬

春悶一

作閨偶成十二韻

前人阡陌懸云壤闌畦一

作幹隔艾芝路遙行雨懶河闊過橋遲雁足應難達狐蹤浪得疑謝鯤吟未廢張碩夢堪思有意通情處無言攏鬢時格髙歸斂笑歌怨在顰眉醉後金蟬重歡餘玉燕欹素姿淩白柰圓頰誚紅梨粉字題花筆香箋詠柳詩繡窗攜手約芳艸蹋靑期別淚開泉脈春愁藕絲相思不相信幽恨更誰知

想得

前人兩重門裏玉堂前寒食花枝月午天想得那人垂手立嬌羞不肯上秋千

五更

前人秋雨五更頭桐竹鳴騷屑卻似殘春間斷送花時節空樓雁一聲遠屏燈半滅繡被擁嬌寒眉山正愁絕

信筆

前人睡髻休頻攏春眉忍更長整釵梔子重泛酒菊花香繡疊昏金色羅揉損砑光有時閒弄筆亦畫兩鴛鴦

寄恨

前人秦釵枉斷長條玉蜀紙虛畱小字紅死恨物情難會處蓮花不肯嫁春一作東風

兩處

前人樓上淡山橫樓前溝水淸憐山又憐水兩處總牽情

閨怨

前人時光潛去暗淒涼懶對菱花暈曉一作晚妝初拆秋千人寂寞後園靑艸任他長

效崔國輔體三首

前人澹月照中庭海棠花自落獨立俯闌干風動秋千索羅幕生春寒繡愁未眠南湖夜來雨應濕采蓮船雨後碧苔院霜來紅葉樓閒階上斜日鸚鵡伴人愁

多情

前人天遣多情不自持多情兼與病相宜�偸野一作崖蜜

初嘗處鶯啄含桃欲咽時酒蕩襟懷微�一作叵我春

牽情緒更一

作正融怡水香剩置一作貯一作注金盆裏瓊樹長須浸一枝

个儂

前人甚感殷勤意其如阻礙何隔簾窺綠齒映柱送橫波老大逢知少襟懷暗喜多因傾一尊酒聊以慰蹉跎

無題

前人小檻移燈�空房鎖隙塵額波風盡日簾影月侵晨香辣更衣後釵梁攏鬢新吉音聞詭計醉語近天眞妝好方長嘆歡餘卻淺顰繡屏金作屋絲幰玉爲輪致意通綿竹精誠托錦鱗歌凝眉際恨酒發臉邊春溪紵殊傾越樓簫豈羨秦柳虛禳沴气梅實引芳津樂府降淸唱宮廚減食珍防閒襟並斂忍�淚休勻宿飲愁縈夢春寒瘦著一作怯人手持雙豆蔻的的爲東鄰碧瓦偏光日紅簾不受塵柳昏連綠野花爛爍淸晨書密偸看數情通破體新明言終未實暗祝始應眞枉道嫌偸藥推誠鄙效顰合成云五色宜作日中輪照獸金塗爪釵魚玉鏤鱗渺彌三島浪平遠一樓春墮髻還名壽修蛾本姓秦棹尋聞犬洞槎入飲牛津麟脯隨重釀霜華間八珍錦囊霞彩爛羅�砑光勻羞澀佯牽伴嬌饒欲泥人偸兒難捉搦愼莫共比鄰

倒押前韻

前人白下同歸路烏衣枉作鄰佩聲猶隔箔香气已迎人酒勸杯須滿書羞字不勻歌憐黃竹怨味實碧桃珍剪燭非良策當關是要津東阿初度洛楊惲舊家秦粉化橫波溢衫輕曉霧春�黃雙鳳翅麝月半魚鱗別袂�如浪回腸轉似輪後期才注腳前事又含顰縱有才難詠寧無畫逼眞天香聞更有瓊樹見長新鬥艸常更僕迷鬮誤達晨花判不得檀注惹芳塵

閨情

前人輕風的礫動簾鉤宿酒猶酣懶卸頭但覺夜深花有露不知人靜月當樓何郎燭暗誰能詠韓壽香焦亦任偸敲折玉釵歌轉咽一聲聲作兩眉愁

中春憶贈

前人年年長是阻佳期萬種恩情只自知春色轉添惆悵事一作朢似君花發兩三枝

春恨

前人殘夢依依酒力余城頭畫角一作鵊伴啼烏平明未﹝一作乍﹞捲西樓幕院靜時聞響轆轤

春詞

吳融鸞鏡長侵夜鴛衾不識寒羞多轉面語�極定睛看金市舊居近鈿車新造寬春期莫相�一日百一作有

花殘

和韓致光侍郎無題三首十四韻前人珠佩元消暑犀簪自辟塵掩燈容燕宿開鏡待雞晨去懶都忘舊來多未厭新每逢憂是夢長憶故延眞杏小雙圓壓一作靨山濃兩點嚬瘦難勝寶帶輕欲馭飆輪篦鳳金雕翼釵魚玉鏤鱗月明無睡夜花落斷腸春解舞何須楚能箏可在秦怯探同海底稀遇極天津綠柰攀宮艷靑梅弄嶺珍管纖銀字咽梭密錦書勻厭勝還隨俗無疑不避人可憐三五夕嫵媚善爲鄰舞轉輕輕雪歌霏漠漠塵漫遊多卜夜慵起不知晨玉箸和妝裛金蓮逐步新鳳笙追北裏鶴馭訪南眞有恨都無語非愁亦有嚬戲應過蚌浦飛合入蟾輪杯樣成言鳥梳文解臥鱗逢迎大堤晚離別洞庭春似玉曾誇趙如雲不讓秦錦收花上露珠引月中津木爲連枝貴禽因比翼珍萬峯酥點薄五色繡妝勻獺髓求魚客鮫綃托海人寸腸一作心誰與達洞府四無鄰綺閣臨初日銅臺拂暗塵鷾鴯偏報曉烏慣驚晨魚网裁書數�弦上曲新病多疑厄重語切見心眞子母錢徵笑西南月借嚬搗衣嫌獨杵分袂怨雙輪貝葉教丹觜金刀寄赤鱗捲簾吟塞雪飛楫渡江春解織宜名蕙能歌合姓秦眼穿回雁嶺魂斷飲牛津藥自偸來絕香從竊去珍茗煎云沫聚藥種玉苗勻艸密應迷客花繁好避人長幹足風雨遙夜與誰鄰

倒次元韻

前人南陌來尋伴東城去卜鄰生憎無賴客死憶有情人似朿腰支細如描發彩勻黃鸝裁帽貴紫燕刻釵珍身近從淄右家元接觀津雨臺誰屬楚花洞不知秦淚滴空�冷妝濃滿鏡春枕涼欺琥珀簟潔展麒麟茂苑廊千步昭陽扇九輪陽城迷處笑京兆畫時顰魚子封箋短蠅頭學字眞易判期已遠難諱事還新艇子愁侵夜驪駒怕拂晨如何斷岐路免得見行塵

个人三十韻

前人裊裊復盈盈何年墜玉京見人還道姓羞客不稱名閨媛總部總論一易經

坤卦文言陰𨿽有美含之以從王事弗敢成也地道也妻道也臣道也地道�成而代有終也大

全中溪張氏曰弗敢云者非其才有所不足於其分有所不敢也凡地之於天妻之於夫臣之於君其道皆當如是則得以陰從陽之正而能代上以終其事也

蒙卦六三勿用取女見金夫不有躬無攸利

傳三以陰柔處蒙暗不中不正女之妄動者也而應在上不能遠從近見九二爲羣蒙之歸得時之盛故捨其正應而從之是女之見金夫也女之從人當由正禮乃見人之多金說而從之不能保有其身者也無所往而利矣本義

六三陰柔不中不正

女之見金夫而不能有其身之象也占者遇之則其取女必得如是之人無所利矣金夫蓋以金賂己而挑之若魯秋胡之爲者象曰勿用取女行不順也

傳女之如此其行邪僻不順不可取也本

義順當作

愼蓋順愼古字通用

恆卦六五恆其徳貞婦人吉夫子凶

傳五應於二以陰柔而應陽剛居中而所應又中陰柔之正也故恆久其徳則爲貞也夫以順從爲恆者婦人之道在婦人則爲貞故吉若丈夫而以順從於人爲恆則失其剛陽之正乃凶也本義

以柔

中而應剛中常久不易正而固矣然乃婦人之道非夫子之宜也故其象占如此象曰婦人貞吉從一而終也夫子制義從婦凶也傳如五之從二在婦人則爲正而吉婦人以從爲正以順爲徳當終守於從一夫子則以義制者也從婦人之道則爲凶也

家人卦家人利女貞

傳家人之道利在女正女正則家道正矣夫夫婦婦而家道正獨云利女貞者夫正者身正也女正者家正也女正則男正可知矣本義

家人者一家之

人卦之九五六二內外各得其正故爲家人利女貞者欲先正乎內也內正則外無不正矣大全

中溪

張氏曰家人之義以內爲主六二居內而位正故曰利女貞女正則家道成矣或謂男女莫非家人而獨曰利女貞者何邪蓋家人合巽離而成卦巽長女而位四離中女而位二以柔居柔各得其正此亦利女貞之義誠齋楊氏曰正莫易於天下而莫難於一家莫易於一家之父子兄弟而莫難於一婦一婦正一家正一家正天下定矣故家人之卦詞曰利女貞雲峯胡氏曰利女貞先正乎內也天下以國爲內國以家爲內家以女爲內在咸之時二女尙少此中女與長女則家道旣成之象也巽長女一陰在下而順今居上卦之下而得其正離中女一陰在中而明今居下卦之中而得其正此所以爲女之正而其家無不正者要之家人內也當以離內爲主象曰家人女正位乎內男正位乎外男女正天地之大義也本

義以卦體九五六二釋利女貞之義大

全雲峯胡氏

曰家人離多由女之不正故言男之正必先以女正言之

又六二�攸遂在中饋貞吉

傳以柔順處中正婦人之道也故在中饋則得其正而吉也婦人居中而主饋者也故雲中饋本義六

二柔順中正女之正位乎內者也故其象占如此大全

進齋徐氏曰遂專成也婦人無所專成惟在主中饋而已所謂惟酒食是議者也漢上朱氏曰孟母曰婦人之禮精五飯羃酒漿養舅姑縫衣裳而巴故有閨門之修�境外之志是也胡氏曰采蘩采蘋之詩以公侯夫人奉祭祀爲不失職大夫妻共祭祀爲循法度祭祀蓋饋事之大者婦�遂事惟在中饋可見矣象曰六二之吉順以巽也

傳二以陰柔居中正能順從而卑巽者也故爲婦人之貞吉也大全

中溪張氏曰六二得正而吉者以

其能順從九五之正應而卑巽之也

姤卦姤女壯勿用取女

傳一陰始生自是而長漸以盛大是女之將長壯也陰長則陽消女壯則男弱故戒勿用取如是之女取女者欲其柔和順從以成家道垢乃方進之陰漸壯而敵陽者是以不可取也女漸壯則失男女之正家道敗矣姤𨿽一陰甚微然有漸壯之道所以戒也本義

遇已非正又一陰而遇五陽則女徳

不貞而壯之甚也取以自配必害乎陽故其象占如此彖曰姤遇也柔遇剛也勿用取女不可與長也傳一陰旣生漸長而盛陰盛則陽衰矣取女者欲長久而成家也此漸盛之陰將消勝於陽不可與之長久也凡女子小人勢苟漸盛何可與久也故戒勿用取如是之女

漸卦漸女歸吉利貞

本義

漸漸進也爲卦止於下而巽於上爲不遽進之義有女歸之象焉又自二至五位皆得正故其占爲女歸吉而又戒以利貞也大全

中溪張氏曰漸者

進以序而不迫之義女巽也適人爲歸故曰女歸以二體言艮男下於巽女亦爲女歸之義故聖人取女歸以明漸進之象所以爲吉然女歸固以漸爲吉而其利尢在於得正也以中四爻而觀𨿽陰陽皆當位惟三四相比非正應也惟二五相應爲正故曰利貞漢上朱氏曰女謂嫁曰歸自內而外也漸專以女歸爲義蓋禮義廉恥之重天下國家之本無若女之歸也白雲郭氏曰女歸不以漸則奔也漸則爲歸故女歸以漸爲吉臨川吳氏曰聘則爲妻奔則爲妾自納采問名納吉納徵請期親迎六禮備而後成婚女歸之以漸如此彖曰漸之進也女歸吉也傳

如漸之義而進乃女歸之吉也謂正而有漸也女歸爲大耳他進亦然

歸妹卦

傳歸妹女之歸也妹少女之稱爲卦震上兌下以少女從長男也男動而女說又以說而動皆男說女女從男之義漸女歸之得其正也男下女而各得正位止靜而順其進有漸男女配合得其道也歸妹女之嫁歸也男上女下女從男也而有說少之義以說而動動以說則不得其正矣故位皆不當初與上𨿽當陰陽之位而陽在下陰在上亦不當位也與漸正相對歸妹爲卦澤上有雷雷震而澤動從之象也物之隨動莫如水男動於上而女從之嫁歸從男之象震長男兌少女少女從長男以說而動動而相說也人之所說者少女故云妹爲女歸之象又有長男說少女之義故爲歸妹也歸妹徵凶�攸利

本義

婦人謂嫁曰歸妹少女也兌以少女而從震之長男而其情又爲以說而動皆非正也故卦爲歸妹而卦之諸爻自二至五皆不得正三五又皆以柔乘剛故其占徵凶而�所利也大全

丹陽都氏曰

男女之相從正則吉而中爻之才剛柔雜居非所謂正如是而有行非禮法之所容也故徵凶夫婦之相與順則利而六爻之才柔上剛下非所謂順如是而有爲非室家之宜也故�攸利彖曰歸妹天地之大義也

傳一陰一陽之謂道陰陽交感男女配合天地之常理也歸妹女歸於男也故雲天地之大義也男在女上陰從陽動故爲女歸之象天地不交而萬物不興歸妹人之終始也

本義

歸者女之終生育者人之始大

全中溪張氏曰女

子之嫁子道終於此母道始於此說以動所歸妹也

朱子曰歸妹未有不好只是說以動帶累也徵凶位不當也傳

以二體釋歸妹之義男女相感說而動者少女之事故以說而動所歸者妹也所以徵則凶者以諸爻皆不當位也所處皆不正何動而不凶大率以說而動安有不失正者�攸利柔乘剛也

傳不惟位不當也又有乘剛之過三五皆乘剛男女有尊卑之序夫婦有唱隨之禮此常理也如恆是也苟不由常正之道徇情肆欲惟說是動則夫婦瀆亂男牽欲而失其剛婦狃說而忘其順如歸妺之乘剛是也所以凶�所往而利也夫陰陽之配合男女之交媾理之常也然從欲而流放不由義理則淫邪無所不至傷身敗徳豈人理哉歸妹之所以凶也本義

男女之交本皆正理惟若此卦則

不得其正也象曰澤上有雷歸妹君子以永終知敝

傳雷震於上澤隨而動陽動於上陰說而從女從男之象也故爲歸妺君子觀男女配合生息相續之象而以永其終知有敝也永終謂生息嗣續永久其傳也知敝謂知物有敝壞而爲相繼之道也女歸則有生息故有永終之義又夫婦之道當常永有終必知有敝壞之理而戒愼之敝壞謂離隙歸妹說以動者也異乎恆之巽而動漸之止而巽也少女之說情之感動動則失正非夫婦正而可常之道久必敝壞知其必敝則當思永其終也天下之反目者皆不能永終者也本義

雷動澤隨歸妹

之象君子觀其合之不正知其終之有敝也推之事物莫不皆然大全

建安丘氏曰雷震澤上水气隨

之而升女子從人之象也永終知敝謂婚姻之道欲其永遠而有終也必豫有以知其不終之敝女子從人以說而動至於失身敗徳不能永其所終者多矣所謂華落色衰復相棄背者是也而原其所以則由奔誘而爲夫婦徇情肆欲之所致而不知其敝之過也向使於說動之時而爲永終知敝之戒則無此失矣初九歸妹以娣跛能履徵吉

傳女之歸居下而�正應娣之象也剛陽在婦人爲賢貞之徳而處卑順娣之賢正者也處說居下爲順義娣之卑下𨿽賢何以能爲不過自善其身以承助其君而已如跛之能履言不能及遠也然在其分爲善故以是而行則吉也本義

初九居下而

�正應故爲娣象然陽剛在女子爲賢正之徳但爲娣之賤僅能承助其君而已故又爲跛能履之象而其占則徵吉也大全

蘭氏廷瑞曰跛者不能以

專行依人乃可娣妾之道承正室以行則吉云

峯胡氏曰卦辭徵凶初爻之辭徵吉何也以一卦論則以說而動故其徵也凶卽此一爻論初以剛居剛是女子而有賢正之徳者故徵吉然爲女而在下�應非匹也媵也爲媵𨿽賢正僅能承助其君不能大有所行也故有跛能履之象象如此而占吉以有徳故也象曰歸妹以娣以恆也跛能履吉相承也

傳歸妹之義以說而動非夫婦能常之道九乃剛陽有賢貞之徳𨿽娣之微乃能以常者也𨿽在下不能有所爲如跛者之能履然徵而吉者以其能相承助也能助其君娣之吉也本義

恆謂有常久之

徳大

全建安丘氏曰卦辭言歸妹徵凶者蓋歸妹以

說而動故徵則凶也初九歸妹以娣反言徵吉者蓋初九以常徳承君故徵則吉也九二眇能視利幽人之貞

傳九二陽剛而得中女之賢正者也上有正應而反陰柔之質動於說者也乃女賢而配不良故二𨿽賢不能自遂以成其內助之功適可以善其身而小施之如眇者之能視而已言不能及遠也男女之際當以正禮五𨿽不正二自守其幽靜貞正乃所利也二有剛正之徳幽靜之人也二之才如是而言利貞者言宜於如是之貞非不足而爲之戒也本義

眇能視承上爻而言九二陽剛得中女之

賢也上有正應而反陰柔不正乃女賢而配不良不能大成內助之功故爲眇能視之象而其占則和幽人之貞也幽人亦抱道守正而不偶者也大全

誠齋楊氏曰諸爻言歸妹二獨不言者以二下卦之尊卽妹之身也幽人賢徳之稱言少妹之幽貞也幽則至靜而不可動貞則至潔而不可渝皆陽剛中正之徳也象曰利幽人之貞未變常也

傳守其幽貞未失夫婦常正之道也世人以媟狎爲常故以貞靜爲變常不知乃常久之道也大全潘

氏曰守其幽靜之正以奉承乎五可謂賢矣幽女徳也未變女徳之常也世之悍婦庸奴其夫者由有才而不知道也建安丘氏曰娣之從嫡必當如跛者之履而不足以與行則�僭上之疑而嫡妾之分明妻之從夫必當如眇者之視而不足以有明則�反目之嫌而夫婦之倫正是妾婦之常道也六三歸妹以須反歸以娣

傳三居下之上本非賤者以失徳而�正應故爲欲有歸而未得其歸須待也待者未有所適也六居三不當位徳不正也柔而尙剛行不順也爲說之主以說求歸動非禮也上�應�受之者也�所適故須也女子之處如是人誰取之不可以爲人配矣當反歸而求爲娣媵則可也以不正而失其所也本義

六三陰柔而不中正又爲說之主女之

不正人莫之取者也故爲未得所適而反歸爲娣之象或曰須女之賤者大全

漢上朱氏曰天官書須

女四星賤妾之稱織女三星天女也陸震雲天文織女貴須女賤則須賤女可知象曰歸妹以須未當也

傳未當者其處其徳其求歸之道皆不當故�取之者所以須也大全

建安丘氏曰六三陰柔不正而

上�正應�受之者故以須而從二然二剛中而應五小君之貴也而己乘之如此則是以卑賤之妾驕而上僭其爲二所棄必矣在三不若反歸於下如初之爲以娣媵之禮事之則爲當位而�驕僭之患象言未當者以六居三柔乘剛賤陵貴皆未當之義九四歸妹愆期遲歸有時

傳九以陽居四四上體地之髙也陽剛在女子爲正徳賢明者也無正應未得其歸也過時未歸故云愆期女子居貴髙之地有賢明之資人情所願娶故其愆期乃爲有時蓋自有待非不售也待得佳配而後行也九居四𨿽不當位而處柔乃婦人之道以�應故爲愆期之義而聖人推理以女賢而愆期蓋有待也本義

九四以陽居上體而�正應

賢女不輕從人而愆期以待所歸之象正與六三相反象曰愆期之志有待而行也

傳所以愆期者由己而不由彼賢女人所願娶所以愆期乃其志欲有所待待得佳配而後行也六五帝乙歸妹其君之袂不如其娣之袂良月幾望吉傳

六五居尊位妺之貴髙者也下應於二爲下嫁之象王姬下嫁自古而然至帝乙而後正婚姻之禮明男女之分𨿽至貴之女不得失柔巽之道有貴驕之志故易中陰尊而謙降者則曰帝乙歸妹泰六五是也貴女之歸惟謙降以從禮乃尊髙之徳也不事容飾以說於人也娣媵者以容飾爲事者也衣袂所以爲容飾也六五尊貴之女尙禮而不尙飾故其袂不及其娣之袂良也良美好也月望陰盈也盈則敵陽矣幾望未至於盈也五之貴髙常不至於盈極則不亢其夫乃爲吉也女之處尊貴之道也本義

六五柔中居尊下應九二尙徳而

不貴飾故爲帝女下嫁而服不盛之象然女徳之盛�以加此故又爲月幾望之象而占者如之則吉也象曰帝乙歸妹不如其娣之袂良也其位正中以貴行也本

義以其有中徳之貴而行故不尙飾上六女承筐�實士刲羊�血�攸利

傳上六女歸之終而�應女歸之�終者也婦者所以承先祖奉祭祀不能奉祭祀則不可以爲婦矣筐篚之實婦職所供也古者房中之俎葅歜之類後夫人職之諸侯之祭親割牲卿大夫皆然割取血以祭又禮云女當承事筐篚而�實�實則�以祭謂不能奉祭祀也夫婦共承宗廟婦不能奉祭祀乃夫不能承祭祀也故刲羊而�血亦�以祭也婦不能奉祭祀則當離絕矣是夫婦之�終者也何所往而利哉本義

上六以陰柔居歸妹之

終而�應約婚而不終者也故其象如此而於占爲�所利也大全

雲峯胡氏曰震有虛筐象兌羊象

上與三皆陰虛�應故有承筐�實刲羊�血之象象曰上六�實承虛筐也

傳筐�實是空筐也空筐可以祭乎言不可以奉祭祀也女不可以承祭祀則離絕而已是女歸之�終者也全董氏曰象不及刲羊�血者卦爲歸妹設也禮記

昏義婦順者順於舅姑和於室人而後當於夫以成絲麻布帛之事以審守委積蓋藏是故婦順備而後內和理內和理而後家可長久也故聖王重之集

說鄭氏曰室人謂女姑女叔諸婦也當猶稱也後言稱夫者不順舅姑不和室人𨿽有善者猶不爲稱夫也順備者行和當事成審也孔氏曰以審守委積蓋藏者言以此詳審保守家之所有委積掩蓋藏聚之物室人是在室之人非男子也女姑謂婿之姊女叔謂婿之妹諸婦謂娣姒之屬嚴

陵方氏曰上下相從謂之順可否相濟謂之和舅姑之禮至隆也故可順而不可逆室人之禮相敵也故𨿽和而不必同玆其別歟絲所以成帛麻所以成布故曰以成絲麻布帛之事委言少而有所委積言多而有所積物之在下者曰蓋物之在內者曰藏以成絲麻布帛之事者婦功之本故也內和而無乖內理而無亂然後家之道如天之長如地之久也聖王重之其以此歟馬氏曰責婦順以順舅姑爲重順舅姑而不能和於室人則不順乎舅姑矣和於室人而不能當於夫則不和於室人矣當於夫而不能審守委積蓋藏則不當於夫矣數者無不備然後可以盡婦順之道也孔叢子

嘉言子張曰女子必漸乎二十而後嫁何也孔子曰十五許嫁而後從夫是陽動而陰應男唱而女隨之義也以爲繢組紃織紝者女子之所有事也黼黻文章之義婦人之所有大功也必十五以往漸乎二十然後可以通乎此事通乎此事然後乃能上以孝於舅姑下以事夫養子也曹昭女誡

序曰鄙人愚暗受性不敏蒙先君之餘寵賴母師之典訓年十有四執箕帚於曹氏於今四十餘載矣戰戰兢兢常懼黜辱以增父母之羞以益中外之累夙夜劬心勤不告勞而今而後乃知免耳吾性疏頑教導無素恆恐子榖負辱淸朝聖恩橫加猥賜金紫實非鄙人庶幾所望也男能自謀矣吾不復以爲憂也但傷諸女方當適人而不漸訓誨不聞婦禮懼失容他門取恥宗族吾今病沈滯性命無常念汝曹如此每用惆悵間作女誡七章願諸女各寫一通庶有補益裨助汝身去矣其勗勉之

卑弱第一古者生女三日臥之�下弄之瓦磚而齋告焉臥之�下明其卑弱主下人也弄之瓦磚明其習勞主執勤也齋告先君明當主繼祭祀也三者蓋女人之常道禮法之典教矣謙讓恭敬先人後己有善莫名有惡莫辭忍辱含垢常若畏懼是謂卑弱下人也晚寢早作勿憚夙夜執務私事不辭劇易所作必成手迹整理是謂執勤也正色端操以事夫主淸靜自守無好戲笑潔齊酒食以供祖宗是謂繼祭祀也三者苟備而患名稱之不聞黜辱之在身未之見也三者苟失之何名稱之可聞黜辱之可遠哉

夫婦第二夫婦之道參配陰陽通達神明信天地之弘義人倫之大節也是以禮貴男女之際詩著關雎之義由斯言之不可不重也夫不賢則無以禦婦婦不賢則無以事夫夫不禦婦則威儀廢缺婦不事夫則義理墮闕方斯二者其用一也察今之君子徒知妻婦之不可不禦威儀之不可不整故訓其男檢以書傳殊不知夫主之不可不事禮義之不可不存也但教男而不教女不亦蔽於彼此之數乎禮八歲始教之書十五而至於學矣獨不可依此以爲則哉

敬愼第三陰陽殊性男女異行陽以剛爲徳陰以柔爲用男以彊爲貴女以弱爲美故鄙諺有云生男如狼猶恐其生女如鼠猶恐其虎然則修身莫若敬避彊莫若順故曰敬順之道婦之大禮也夫敬非它持久之謂也夫順非他寬裕之謂也持久者知止足也寬裕者尙恭下也夫婦之好終身不離房室周旋遂生媟黷媟黷旣生語言過矣語言旣過縱恣必作縱恣旣作則侮夫之心生矣此由於不知止足者也夫事有曲直言有是非直者不能不爭曲者不能不訟訟爭旣施則忿怒之事也此由於不尙恭下者也侮夫不節譴呵從之忿怒不止楚撻從之夫爲夫婦者義以和親恩以好合楚撻之行何義之存譴訶旣宣何恩之有恩義旣廢夫婦離矣

婦行第四女有四行一曰婦徳二曰婦言三曰婦容四曰婦功夫云婦徳不必才明絕異也婦言不必辯口利辭也婦容不必顏色美麗也婦功不必工巧過人也淸閒貞靜守節整齊行己有恥動靜有法是謂婦徳擇辭而說不道惡語時然後言不厭於人是謂婦言盥浣塵穢服飾鮮潔沐浴以時身不垢辱是謂婦容專心紡績不好戲笑潔齊酒食以奉賓客是謂婦功此四者女人之大徳而不可乏者也然爲之甚易惟在存心耳古人有言仁遠乎哉我欲仁斯仁至矣此之謂也

專心第五禮夫有再娶之義婦無二適之文故曰夫者天也天固不可逃夫固不可離也行違神祇天則罰之禮義有愆夫則薄之故女憲曰得意一人是謂永畢失意一人是謂永訖由是言之夫不可不求其心然所求者亦非謂佞媚苟親也固莫若專心正色禮義居潔耳無塗聽目無邪視出無冶容入無廢飾無聚會羣輩無看視門戶此則謂專心正色矣若夫動靜輕脫視聽陜輸入則亂髮壞形出則窈窕作態說所不當道觀所不當視此謂不能專心正色矣

曲從第六夫得意一人是謂永畢失意一人是謂永訖欲人定志專心之言也舅姑之心豈當可失哉物有以恩自離者亦有以義自破者也夫𨿽云愛舅姑云非此所謂以義自破者也然則舅姑之心柰何固莫尙於曲從矣姑云不爾而是固宜從令姑云不爾而非猶宜順命勿得違戾是非爭分曲直此則所謂曲從矣故女憲曰婦如影響焉不可賞

和叔妹第七婦人之得意夫主由舅姑之愛己也舅姑之愛己由叔妹之譽己也由此言之我臧否譽毀一由叔妹叔妹之心復不可失也皆知叔妹之心不可失而不能和之以求親其蔽也哉自非聖人鮮能無過故顏子貴於能攺仲尼嘉其不貳而況婦人者也𨿽以賢女之行聰哲之性其能備乎是故室人和則謗掩外內離則惡揚此必然之勢也易曰二人同心其利斷金同心之言其臭如蘭此之謂也夫嫂妹者體敵而分尊恩疏而義親若淑媛謙順之人則能依義以篤好崇恩以結援使徽美顯章而瑕過隱塞舅姑矜善而夫主嘉美聲譽曜於邑鄰休光延於父母若夫蠢愚之人於嫂則托名以自髙於妹則因寵以驕盈驕盈旣施何和之有恩義旣乖何譽之臻是以美隱而過宣姑忿而夫慍毀訾布於中外恥辱集於厥身進增父母之羞退益君子之累斯乃榮辱之本而顯否之基也可不愼哉然則求叔妹之心固莫尙於謙順矣謙則徳之柄順則婦之行凡斯二者足以和矣詩云在彼無惡在此無射其斯之謂也申鑑

時事古有掌陰陽之禮之官以教後宮掌婦學之法婦徳婦言婦功各率其屬而以時禦序於王先王禮也宜崇其教以先內政覽列圖誦列傳遵典行內史執其彤管記善書過考行黜陟以章好惡男女正位乎內外正家而天下定矣故二儀立而大業成君子之道匪闕終日造次必於是尙主之制非古也釐降二女陶唐之典歸妹元吉帝乙之訓王姬歸齊宗周之禮以陰乘陽違天以婦淩夫違人違天不祥違人不義

雜言寵妻愛妾幸矣其爲災也深矣災與幸同乎曰得則慶否則災戚氏不幸不人豕趙昭儀不幸不失命栗姬不幸不廢鉤弋不幸不憂殤非災而何若愼夫人之知班婕妤之賢明徳皇后之徳卲矣哉

閨媛總部藝文二詩

周南芣�三章

朱注

化行俗美家室和平婦人無事相與采此芣�而賦其事以相樂也采采芣�薄言采之采采芣�薄言有之采采芣�薄言掇之采采芣�薄言捋之采采芣�薄言袺之采采芣�薄言襭之

漢廣三章

文王之化自近而遠先及於江漢之間而有以變其淫亂之俗故其出遊之女人望見之而知其端莊靜一非復前日之可求矣因反復詠嘆之也南有喬木不可休息漢有遊女不可求思漢之廣矣不可泳思江之永矣不可方思翹翹錯薪言刈其楚之子於歸言秣其馬漢之廣矣不可泳思江之永矣不可方思翹翹錯薪言刈其蔞之子於歸言秣其駒漢之廣矣不可泳思江之永矣不可方思

汝墳三章

汝旁之國亦先被文王之化者故婦人喜其君子行役而歸因記其未歸之時思念之情如此而追賦之也遵彼汝墳伐其條枚未見君子惄如調饑遵彼汝墳伐其條肄旣見君子不我遐棄魴魚赬尾王室如毀𨿽則如毀父母孔邇

召南艸虫三章

南國被文王之化諸侯大夫行役在外其妻獨居感時物之變而思其君子如此喓喓艸虫趯趯阜螽未見君子憂心忡忡亦旣見止亦旣覯止我心則降陟彼南山言采其蕨未見君子憂心惙惙亦旣見止亦旣覯止我心則說陟彼南山言采其薇未見君子我心傷悲亦旣見止亦旣覯止我心則夷

采蘋三章

南國被文王之化大夫妻能奉祭祀而其家人賦其事以美之也於以采蘋南澗之濱於以采藻於彼行潦於以盛之維筐及筥於以湘之維錡及釜於以奠之宗室牖下誰其尸之有齊季女

行露三章

南國之人遵召伯之教服文王之化有以革其前日淫亂之俗故女子有能以禮自守而不爲彊暴所污者自述己志作此詩以絕其人厭浥行露豈不夙夜謂行多露誰謂雀無角何以穿我屋誰謂女無家何以速我獄𨿽速我獄室家不足誰謂鼠無牙何以穿我墉誰謂女無家何以速我訟𨿽速我訟亦不女從

殷其�三章

南國被文王之化婦人以其君子從役在外而思念之故作此詩殷其�在南山之陽何斯違斯莫敢或遑振振君子歸哉歸哉殷其�在南山之側何斯違斯莫敢遑息振振君子歸哉歸哉殷其�在南山之下何斯違斯莫或遑處振振君子歸哉歸哉

摽梅三章

南國被文王之化女子知以貞信自守懼其嫁不及時而有彊暴之辱也摽有梅其實七兮求我庶士迨其吉兮摽有梅其實三兮求我庶士迨其今兮摽有梅頃筐塈之求我庶士迨其謂之

野有死�三章

南國被文王之化女子有貞潔自守不爲彊暴所污者故詩人因所見以興其事而美之野有死�白茅包之有女懷春吉士誘之林有朴樕野有死鹿白茅純束有女如玉舒而脫脫兮無感我帨兮無使尨也吠

邶風雄雉四章

婦人以其君子從役於外故言雄雉之飛舒緩自得如此雄雉於飛泄泄其羽我之懷矣自詒伊阻雄雉於飛下上其音展矣君子實勞我心瞻彼日月悠悠我思道之雲遠曷云能來百爾君子不知徳行不忮不求何用不臧

衛風伯兮四章

婦人以夫久從徵役而作是詩伯兮朅兮邦之桀兮伯也執殳爲王前驅自伯之東首如飛蓬豈無膏沐誰適爲容其雨其雨杲杲出日願言思伯甘心首疾焉得諼艸言樹之背願言思伯使我心痗

王風君子於役二章

大夫久役於外其室家思而賦之君子於役不知其期曷至哉雞棲於塒日之夕矣羊牛下來君子於役如之何勿思君子於役不日不月曷其有佸雞棲於桀日之夕矣牛羊下括君子於役苟無饑渴

君子陽陽二章

此詩疑亦前篇婦人所作君子陽陽左執簧右招我由房其樂只且君子陶陶左執翿右招我由敖其樂只且

唐風葛生五章

婦人以其夫久從徵役而不歸故言葛生蒙楚蘞蔓於野予美亡此誰與獨處葛生蒙棘蘞蔓於域予美亡此誰與獨息角枕粲兮錦衾爛兮予美亡此誰與獨旦夏之日冬之夜百歲之後歸於其居冬之夜夏之日百歲之後歸於其室

秦風小戎三章

西戎者秦之臣子所與不共戴天之仇也襄公上承天子之命率其國人往而徵之故其從役者之家人先誇車甲之盛如此而後及其私情蓋以義興師則𨿽婦人亦知勇於赴敵而無所怨矣小戎俴收五楘梁輈遊環脇驅陰靷鋈續文茵暢轂駕我騏馵言念君子溫其如玉在其板屋亂我心曲四牡孔阜六轡在手騏是中騧驪是驂龍盾之合鋈以觼軜言念君子溫其在邑方何爲期胡然我念之俴駟孔羣厹矛鋈錞蒙伐有苑虎韔鏤膺交韔二弓竹閉緄縢言念君子載寢載興厭厭良人秩秩徳音

晨風三章婦人以夫不在而言鴥彼晨風郁彼北林未見君子憂心欽欽如何如何忘我實多山有苞櫟隰有六駁未見君子憂心靡樂如何如何忘我實多山有苞棣隰有樹檖未見君子憂心如醉如何如何忘我實多

小雅采綠四章

婦人思其君子而言終朝采綠不盈一匊予發曲局薄言歸沐終朝采藍不盈一襜五日爲期六日不詹之子於狩言韔其弓之子於釣言綸之繩其釣維何維魴及鱮維魴及鱮薄言觀者

有所思

漢樂府有所思乃在大海南何用問遺君雙珠玳瑁簪用玉繚繞之聞君有他心拉雜摧燒之摧燒之當風揚其灰從今已往勿復相思相思與君絕雞鳴狗吠兄嫂當知之妃呼豨秋風肅肅晨風颸東方須臾當知之

上邪

同前上邪我欲與君相知長命無絕衰山無陵江水爲竭冬雷震震夏雨雪天地合乃敢與君絕

古詩十九首錄

六首

靑靑河畔艸鬱鬱園中柳盈盈樓上女皎皎當窗牖娥娥紅粉妝纖纖出素手昔爲倡家女今爲蕩子婦蕩子行不歸空�難獨守西北有髙樓上與浮雲齊交疏結綺窗阿閣三重階上有弦歌聲音響一何悲誰能爲此曲無乃杞梁妻淸商隨風發中曲正徘徊一彈再三嘆慷慨有餘哀不惜歌者苦但傷知音稀願爲雙鴻鵠奮翅起髙飛冉冉孤生竹結根泰山阿與君爲新婚兔絲附女蘿兔絲生有時夫婦會有宜千里遠結婚悠悠隔山陂思君令人老軒車來何遲傷彼蕙蘭花含英揚光輝過時而不采將隨秋艸萎君亮執髙節賤妾亦何爲迢迢牽牛星皎皎河漢女纖纖擢素手紮紮弄機杼終日不成章泣涕零如雨河漢淸且淺相去復幾許盈盈一水間脈脈不得語東城髙且長逶迆自相屬回風動地起秋艸萋已綠四時更變化歲暮一何速晨風懷苦心蟋蟀傷局促蕩滌放情志何爲自結束燕趙多佳人美者顏如玉被服羅裳衣當戶理淸曲音響一何悲弦急知柱促馳情整巾帶沈吟聊躑躅思爲雙飛燕銜泥巢君屋凜凜歲雲暮蟪蛄夕鳴悲涼風率已厲遊子寒無衣錦衾遺洛浦同袍與我違獨宿累長夜夢想見容輝良人惟古歡枉駕惠前綏願得常巧笑攜手同車歸旣來不須臾又不處重闈亮無晨風翼焉能淩風飛眄睞以適意引領遙相睎徙倚懷感傷垂淚沾雙扉

古絕句四首�砧今何在山上復有山何當大刀頭破鏡飛上天日暮秋云陰江水淸且深何用通音信蓮花玳瑁簪兔絲從長風根莖無斷絕無情尙不離有情安可別南山一樹桂上有雙鴛鴦千年長交頸歡慶不相忘

燕歌行

魏文帝秋風蕭瑟天气涼艸木搖落露爲霜羣燕辭歸雁南翔念君客遊思斷腸慊慊思歸戀故鄕君何淹畱寄他方賤妾煢煢守空房憂來思君不敢忘不覺淚下沾衣裳援琴鳴弦發淸商短歌微吟不能長明月皎皎照我�星漢西流夜未央牽牛織女遙相望爾獨何辜限河梁別日何易會日難山川悠遠路漫漫郁陶思君未敢言寄書浮雲往不還涕零雨面毀形顏誰能懷憂獨不嘆展詩淸歌聊自寬樂往哀來摧心肝耿耿伏枕不能眠披衣出戶步東西悲風淸厲秋气寒羅幃徐動經秦軒仰戴星月觀雲間飛鶬晨鳴聲可憐畱連顧懷不自存

淸河作

同前方舟戲長水湛自浮沈弦歌發中流悲響有餘音音聲入君懷淒愴傷人心心傷安所念但願恩情深願爲晨風鳥雙飛翔北林

種瓜篇

明帝種瓜東井上冉冉自逾垣與君新爲婚瓜葛相結連寄托不肖軀有如倚太山兔絲無根株蔓延自登緣萍藻托淸流常恐身不全被蒙丘山惠賤妾執拳拳天日照知之想君亦俱然

怨詩行

曹植明月照髙樓流光正徘徊上有愁思婦悲嘆有餘哀借問嘆者誰自云蕩子妻夫行逾十載賤妾常獨棲念君過於渴思君劇於饑君作髙山柏妾爲濁水泥北風行蕭蕭烈烈入吾耳心中念故人淚墮不能止浮沈各異路會合當何諧願作東北風吹我入君懷君懷常不開賤妾當何依恩情中道絕流止仕東西我欲竟此曲此曲悲且長今日樂相樂別後莫相忘

雜詩七首錄四

前人髙臺多悲風朝日照北林之子在萬里江湖迥且深方舟安可極離思故難任孤雁飛南遊過庭長哀吟翹思慕遠人願欲托遺音形影忽不見翩翩傷我心西北有織婦綺縞何繽紛明晨秉機杼日昃不成文太息終長夜悲嘯入靑雲妾身守空閨良人行從軍自期三年歸今已歷九春飛鳥繞樹翔噭噭鳴索羣願爲南流景馳光見我君南國有佳人容華若桃李朝遊江北岸夕宿潚湘沚時俗薄朱顏誰爲發皓齒俯仰歲將暮榮曜難久恃攬衣出中閨逍遙步兩楹閒房何寂寞綠艸被階庭虛室自生風百鳥翩南徵春思安可忘憂戚與我並佳人在遠道妾身單且煢歡會難再遇芝蘭不重榮人皆棄舊愛君豈若平生寄松爲女蘿依水如浮萍賫身奉衿帶朝夕不墮傾儻終顧盼恩永副我中情

七哀詩

前人明月照髙樓流光正徘徊上有愁思婦悲嘆有餘哀借問嘆者誰言是宕子妻君行逾十年孤妾常獨棲君若淸路塵妾若濁水泥浮沈各異勢會合何時諧願爲西南風長逝入君懷君懷良不開賤妾當何依

情詩

徐幹髙殿郁崇崇廣廈淒泠泠微風起閨闥落日照階庭踟躕云屋下笑歌倚華楹君行殊不返我飾爲誰榮鑪燻闔不用鏡匣上塵生綺羅失常色金翠暗無精嘉肴旣忘禦旨酒亦常停顧瞻空寂寂惟聞燕雀聲憂思連相屬中心如宿酲

室思

前人人靡不有初想君能終之別來歷年歲舊恩何可期重新而忘故君子所猶譏寄身𨿽在遠豈忘君須臾旣厚不爲薄想君時見思

雜詩五首

前人沈陰結愁憂愁憂爲誰興念與君相別各在天一方良會未有期中心摧且傷不聊憂食慊慊常饑空端坐而無爲仿�君容光峨峨髙山首悠悠萬里道君去日已遠�結令人老人生一世間忽若暮春艸時不可再得何爲自愁惱每誦昔鴻恩賤軀焉足保浮雲何洋洋願因通我詞飄飄不可寄徙倚徒相思人離皆復會君獨無返期自君之出矣明鏡暗不治思君如流水何有窮已時慘慘時節盡蘭華雕復零喟然長嘆息君期慰我情展轉不能寐長夜何綿綿躡履起出戶仰觀三星連自恨志不遂泣涕如湧泉思君見巾櫛以益我勞勤安得鴻鸞羽覯此心中人誠心亮不遂搔首立悁悁何言一不見復會無因緣故然比目魚今隔如參辰

定情詩

繁欽我出東門遊邂逅承淸塵思君卽幽房侍寢執衣巾時無桑中契迫此路側人我旣媚君姿君亦悅我顏何以致拳拳綰臂雙金環何以致殷勤約指一雙銀何以致區區耳中雙明珠何以致叩叩香囊系肘後何以致契闊繞腕雙跳脫何以結恩情美玉綴羅纓何以結中心素縷連雙鍼何以結相投金薄畫搔頭何以慰別離耳後�瑁釵何以答歡悅紈素三條裾何以結愁悲白絹雙中衣與我期何所乃期東山隅日旰兮不來谷風吹我襦遠望無所見涕泣起踟躕與我期何所乃期山南陽日中兮不來飄風吹我裳逍遙莫誰睹望君愁我腸與我期何所乃期西山側日夕兮不來躑躅長嘆息遠望涼風至俯仰正衣服與我期何所乃期山北岑日暮兮不來淒風吹我襟望君不能坐悲苦愁我心愛身以何爲惜我華色時中情旣款款然後�密期褰衣躡茂艸謂君不我欺廁此醜陋質徙倚無所之自傷失所欲淚下如連絲

情詩二首

晉張華北方有佳人端坐鼓鳴琴終晨撫管弦日夕不成音憂來結不解我思存所欽君子尋時役幽妾懷苦心初爲三載別於今久滯淫昔耶生戶牖庭內自成陰翔鳥鳴翠偶艸虫相和吟心悲易感激俯仰淚流襟願托晨風翼束帶侍衣衾君居北海陽妾在江南陰懸邈極修途山川阻且深承歡注隆愛結分投所欽銜恩篤守義萬里托微心

豫章行苦相篇

傅元苦相身爲女卑陋難再陳男兒當門戶墮地自生神雄心志四海萬里望風塵女育無欣愛不爲家所珍長大逃深室藏頭羞見人垂淚適他鄕忽如雨絕雲低頭和顏色素齒結朱唇跪拜無復數婢妾如嚴賓情合同云漢葵藿仰陽春心乖甚水火百惡集其身玉顏隨年變丈夫多好新昔爲形與影今爲胡與秦胡秦時相見一絕逾參辰

飲馬長城窟行

前人靑靑河邊艸悠悠萬里道艸生在春時遠道還有期春至艸不生期盡嘆無聲感物懷思心夢想發中情夢君如鴛鴦比翼雲間翔旣覺寂無見曠若參與商夢君結同心比翼遊北林旣覺寂無見曠如商與參河洛自用固不如中嶽安回流不及返浮雲往自還悲風動思心悠悠誰知者懸景無停居忽如馳駟馬傾耳懷音響轉目淚雙墮生存無會期要君黃泉下

怨歌行朝時篇

前人昭昭朝時日皎皎晨明月十五入君門一別終華發同心忽異離曠如胡與越胡越有會時參辰遼且闊形影𨿽仿�音聲寂無達纖弦感促柱觸之哀聲發情思如循環憂來不可遏塗山有餘恨詩人詠采葛蜻蛚吟�下回風起幽闥春榮隨路落芙蓉生木末自傷命不遇良辰永乖別已爾可柰何譬如紈素裂孤雌翔故巢星流光景絕魂神馳萬里甘心要同穴

秋蘭篇

前人秋蘭蔭玉池池水淸且芳芙蓉隨風發中有雙鴛鴦雙魚自踴躍兩鳥時回翔君其歷九秋與妾同衣裳

明月篇

前人皎皎月明光灼灼朝日暉昔爲春蠶絲今爲秋女衣丹唇列素齒翠彩發蛾眉嬌子多好言歡合易爲姿玉顏盛有時秀色隨年衰常恐新間舊變故興細微浮萍本無根非水將何依憂喜更相接樂極還自悲

董逃行歷九秋篇十二首

前人歷九秋兮三春遺貴客兮遠賓顧多君心所親乃命妙伎才人炳若日月星辰序金罍兮玉觴賓主遞起雁行杯若飛電絕光交觴接卮結裳慷慨歡笑萬方奏新詩兮夫君爛然虎變龍文渾如天地未分齊謳楚舞紛紛歌聲上激靑雲窮八音兮異倫奇聲靡靡每新微披素齒丹唇逸響飛薄梁塵精爽眇眇入神坐咸醉兮沾歡引樽促席臨軒進爵獻壽翻翻千秋要君一言願愛不移若山君恩愛兮不竭譬若朝日夕月此景萬里不絕長保初醮發結何憂坐成胡越攜弱手兮金環上游飛閣雲間穆若鴛鳳雙鸞還幸蘭芳自安娛心樂意難原樂旣極兮多懷盛時忽逝若頹寒暑革禦景回榮華隨風飄摧感物動心增哀妾受命兮孤虛男兒墮地稱珠女弱𨿽存若無骨肉至親更疏奉事他人托軀君如影兮隨形賤妾如水浮萍明月不能常盈誰能無根保榮良時冉冉代徵顧繡領兮含暉皎日回光則微朱華忽爾漸衰影欲捨形髙飛誰言往思可追薺與麥兮夏零蘭桂踐霜逾馨祿命懸天難明妾心結意丹靑何憂君心中傾

吳楚歌

前人燕人美兮趙女佳其室則邇兮限層崖云爲車兮風爲馬玉在山兮蘭在野雲無期兮風有止思多端兮誰能理

西長安行

前人所思兮何在乃在西長安何用存問妾香橙雙珠環何用重存問羽爵翠瑯玕今我兮問君更有兮異心香亦不可燒環亦不可沈香燒日有歇環沈日自深

車遙遙篇

前人車遙遙兮馬洋洋追思君兮不可忘君安遊兮西入秦願爲影兮隨君身君在陰兮影不見君依光兮妾所願

雜言

前人雷隱隱感妾心傾耳淸聽非車音

云歌

前人白雲翩翩翔天庭流景仿�非君形白雲飄飄捨我髙翔靑雲徘徊爲我愁腸

失題

前人有女殊代生涉江采菱花上翳靑雲景下鑿淥水波

塘上行

陸機江蘺生幽渚微芳不足宣被蒙風雲會移居華池邊發藻玉臺下垂影滄浪泉沾潤旣已渥結根奧且堅四節逝不處繁華難久鮮淑气與時殞餘芳隨風捐天道有遷易人理無常全男歡智傾愚女愛衰避妍不惜微軀退但懼蒼蠅前願君廣末光照妾薄暮年

燕歌行

前人四時代序逝不追寒風習習落葉飛蟋蟀在堂露盈墀念君客遊常苦悲君何緬然久不歸賤妾悠悠心無違白日旣沒明燈輝夜禽赴林匹鳥棲雙鳩關關宿河湄憂來感物涕不晞非君之念思爲誰別日何早會何遲

爲陸思遠婦作

前人二合兆嘉耦女子禮有行潔己入徳門終遠母與兄如何耽時寵遊宦忘歸寧𨿽爲三載婦顧景愧虛名歲暮饒悲風洞房涼且淸拊枕循薄質非君誰見榮離君多悲心寤寐勞人情敢忘桃李陋側想瑤與瓊

爲周夫人贈車騎

前人碎碎織細練爲君作�繻君行豈有顧憶君是妾夫昔者得君書聞君在髙平今時得君書聞君在京城京城華麗所璀璨多異人男兒多遠志豈知妾念君昔者與君別歲律薄將暮日月一何速素秋墜湛露湛露何冉冉思君歲隨晚對食不能臨觴不能飯

擬行行重行行

前人悠悠行邁遠戚戚憂思深此思亦何思思君徽與音音徽日夜離緬邈若飛沈王鮪懷河岫晨風思北林遊子渺天末還期不可尋驚�褰反信歸云難寄音佇立想萬里沈憂萃我心攬衣有餘帶循形不盈衿去去遺情累安處撫淸琴

擬靑靑河畔艸

前人靡靡江蘺艸熠熠生河側皎皎彼姝女阿那當軒織粲粲妖容姿灼灼美顏色良人遊不歸偏棲獨只翼空房來悲風中夜起嘆息

雜詩

張協秋夜涼風起淸气蕩暄濁蜻蛚吟階下飛蛾拂明燭君子從遠役佳人守煢獨離居幾何時�燧忽攺木房櫳無行迹庭艸萋以綠靑苔依空墻蜘蛛网四屋感物多所懷沈憂結心曲

失題

郭璞君如秋日云妾似突中煙髙下理自殊一乖兩絕天

女祭女戚

前人彼姝者子誰氏二女曷爲水間操魚持俎厥儷安在離羣逸處

子夜歌四十二首以下皆淸商曲辭

唐書樂志曰子夜歌者晉曲也晉有女子名子夜造此聲聲過哀苦樂府解題曰後人更爲四時行樂之詞謂之子夜四時歌又有大子夜歌子夜警歌子夜變歌皆曲之變也落日出前門瞻�見子度冶容多姿鬢芳香已盈路芳是香所爲冶容不敢當天不奪人願故使儂見郎宿昔不梳頭絲髮被兩肩婉伸郎膝下何處不可憐自從別歡來奩器了不開頭亂不敢理粉拂生黃埃崎嶇相怨慕始獲風雲通玉林語石闕悲思兩心同見娘善容媚願得結金蘭空織無經緯求匹理自難始欲識郎時兩心望如一理絲入殘機何悟不成匹前絲斷纏綿意欲結交情春蠶易感化絲子已復生今日已歡別合會在何時明燈照空扃悠然未有期自從別郎來何日不咨嗟黃蘗郁成林當柰苦心多髙山種芙蓉復經黃蘗塢果得一蓮時流離嬰辛苦朝思出前門暮思還後渚語笑向誰道腹中陰憶汝枕北窗臥郎來就儂嬉小喜多唐突相憐能幾時駐筋不能食蹇蹇步帷裏投瓊著局上終日走博子郎爲傍人取負儂非一事攡門不安橫無復相關意年少當及時蹉跎日就老若不信儂語但看霜下艸綠攬迮題錦雙裙今復開已許腰中帶誰共解羅衣常慮有貳意歡今果不齊枯魚就濁水長與淸流乖歡愁儂亦慘郎笑我便喜不見連理樹異根同條起感歡初殷勤嘆子後零落打金側�瑁外艷裏懷薄別後涕流連相思情悲滿憶子腹糜爛肝腸尺寸斷道近不得數遂致盛寒違不見東流水何時復西歸誰能思不歌誰能饑不食日冥當戶倚惆悵底不憶攬裙未結帶約眉出前窗羅裳易飄揚小開罵春風舉酒待相勸酒還杯亦空願因微觴會心感色亦同缺三字思纏憂嘆涕流襟徒懷傾筐情郎誰明儂心儂年不及時其於作乖離素不知浮萍轉動春風移夜長不得眠轉側聽更鼓無故歡相逢使儂肝腸苦歡從何處來端然有憂色三喚不一應有何比松柏念愛情慊慊傾倒無所惜重簾持自鄣誰知許厚薄气淸明月朗夜與君共嬉郎歌妙意曲儂亦吐芳詞驚風急素柯白日漸微蒙郎懷幽閨性儂亦恃春容夜長不得眠明月何灼灼想聞散喚聲虛應空中諾人各旣儔匹我志獨乖違風吹冬簾起時許寒薄飛我念歡的的子行由豫情霧露隱芙蓉見蓮不分明儂作北辰星千年無轉移歡行白日心朝東暮還西憐歡好情懷移居作鄕裏桐樹生門前出入見梧子遣信歡不來自往復不出金桐作芙蓉蓮子何能實初時非不密其後日不如回頭批櫛脫轉覺薄志�寢食不相忘同坐復俱起玉藕金芙蓉無稱我蓮子恃愛如欲進含羞未肯前朱口發艷歌玉指弄嬌弦又見子夜警歌

朝日照綺錢光風動紈素巧笑蒨兩犀美目揚雙蛾

子夜四時歌七十五首

春歌二十首春風動春心流目矚山林山林多奇采陽鳥吐淸音綠荑帶長路丹椒重紫荊流吹出郊外共歡弄春英光風流月初新林錦花舒情人戲春月窈窕曳羅裾妖冶顏蕩駘景色復多媚溫風入南牖織婦懷春意碧樓冥初月羅綺垂新風含春未及歌桂酒發淸容杜鵑竹裏鳴梅花落滿道燕女遊春月羅裳曳芳艸朱光照綠苑丹華粲羅星那能閨中繡獨無懷春情鮮云媚朱景芳風散林花佳人步春苑繡帶飛紛葩羅裳迮紅袖玉釵明月璫冶遊步春露艷覓同心郎春林花多媚春鳥意多哀春風復多情吹我羅裳開新燕弄初調杜鵑競晨鳴畫眉忘注口遊步散春情梅花落已盡柳花隨風散嘆我當春年無人相要喚昔別雁集渚今還燕巢梁敢辭歲月久但使逢春陽春園花就黃陽池水方淥酌酒初滿杯調弦始成曲婷揚袖舞阿那曲身輕照灼蘭光在容冶春風生阿那曜姿舞逶迆唱新歌翠衣發華洛回情一見過明月照桂林初花錦繡色誰能不相思獨在機中織崎嶇與時競不復自顧慮春風振榮林常恐華落去思見春花月含笑當道路逢儂多欲擿可憐持自誤自從別歡後嘆惜不絕響黃蘗向春生苦心隨日長

夏歌二十首髙堂不作壁招取四面風吹歡羅裳開動儂含笑容反復華簟上屏帳了不施郎君未可前待我整容儀開春初無歡秋冬更增淒共戲炎暑月還覺兩情諧春別猶眷戀夏還情更久羅帳爲誰褰雙枕何時有疊扇放�上企想遠風來輕袖拂華妝窈窕登髙臺含桃已中食郎贈合歡扇深感同心意蘭室期相見田蠶事已畢思婦猶苦身當暑理絺服持寄與行人朝登涼臺上夕宿蘭池裏乘風采芙蓉夜夜得蓮子暑盛靜無風夏云薄暮起攜手密葉下浮瓜沈朱李鬱蒸仲暑月長嘯北湖邊芙蓉始結葉拋艷未成蓮適見載靑幡三春已復傾林鵲攺初調林中夏蟬鳴春桃初發紅惜色恐儂摘朱夏花落去誰復相尋�昔別春風起今還夏云浮路遙日月促非是我淹畱靑荷蓋淥水芙蓉葩紅鮮郎見欲采我我心欲懷蓮四周芙蓉池朱堂敞無壁珍簟鏤玉�繾綣任懷適赫赫盛陽月無儂不握扇窈窕瑤臺女冶遊戲涼殿春傾桑葉盡夏開蠶務畢晝夜理機絲知欲早成匹情知三夏熱今日偏獨甚香巾拂玉席共郎登樓寢輕衣不重彩�風故不涼三伏何時過許儂紅粉妝盛暑非遊節百慮相纏綿泛舟芙蓉湖散思蓮子間

秋歌十八首風淸覺時涼明月天色髙佳人理寒服萬結砧杵勞淸露凝如玉涼風中夜發情人不還臥冶遊步明月鴻雁搴南去乳燕指北飛徵人難爲思願逐秋風歸開窗秋月光滅燭解羅裳含笑帷幌裏舉體蘭蕙香適憶三陽初今已九秋暮追逐泰始樂不覺華年度飄飄初秋夕明月耀秋輝握腕同遊戲庭含媚素歸秋夜涼風起天髙星月明蘭房競妝飾綺帳待雙情涼風開窗寢斜月垂光照中宵無人語羅幌有雙笑金風扇素節玉露凝成霜登髙去來雁惆悵客心傷艸木不常榮��爲秋霜今遇泰始世年逢九春陽自從別歡來何日不相思常恐秋葉零無復連條時掘作九州池盡是大宅裏處處種芙蓉婉轉得蓮子初寒八九月獨纏自絡絲寒衣尙未了郎喚儂底爲秋愛兩兩雁春感雙雙燕蘭鷹接野雞雉落誰當見仰頭看桐樹桐花特可憐願天無霜雪梧子解千年白露朝夕生秋風淒長夜憶郎須寒服乘月搗白素秋風入窗裏羅帳起飄揚仰頭看明月寄情千里光別在三陽初望還九秋暮惡見東流水終年不西顧

冬歌十七首淵冰厚三尺素雪覆千里我心如松柏君情復何似塗澀無人行冒寒往相覓若不信儂時但看雪上迹寒鳥依髙樹枯林鳴悲風爲歡��盡那得好顏容夜半冒霜來見我輒怨唱懷冰暗中倚已寒不蒙亮躡履步荒林蕭索悲人情一唱泰始樂枯艸銜花生昔別春艸綠今還墀雪盈誰知相思老元鬢白髮生寒云浮天凝積雪冰川波連山結玉巖修庭振瓊柯炭壚卻夜寒重袍坐疊褥與郎對華榻弦歌秉蘭燭天寒歲欲暮朔風舞飛雪懷人重衾寢故有三夏熱冬林葉落盡逢春已復曜葵藿生谷底傾心不蒙照朔風灑霰雨淥水連冰結願歡攘皓腕共弄初落雪嚴霜白艸木寒風晝夜起感時爲歡嘆霜鬢不可視何處結同心西陵松柏下晃蕩無四壁嚴霜凍殺我白雪停陰岡丹華耀陽林何必絲與竹山水有淸音未嘗經辛苦無故彊相矜欲知千里寒但看井水冰果欲結金蘭但看松柏林經霜不墮地歲寒無異心適見三陽日寒蟬已復鳴感時爲歡嘆白髮綠鬢生

大子夜歌二首歌謠數百種子夜最可憐慷慨吐淸音明轉出天然絲竹發歌響假器揚淸音不知歌謠妙聲勢出口心

子夜警歌二首鏤�傳綠酒雕壚燻紫煙誰知苦寒調共作白雪弦恃愛如欲進含羞出不前朱口發艷歌玉指弄嬌弦

子夜變歌三首宋書樂志曰六愛諸曲皆因事制歌古今樂錄曰子夜變歌前作持子送後作歡娛我送子夜警歌無送聲仍作變故呼爲變頭謂六變之首也人傳歡負情我自未嘗見三更開門去始知子夜變歲月如流邁春盡秋已至熒熒條上花零落何乃駛歲月如流邁行已及素秋蟋蟀吟堂前惆悵使儂愁

上聲歌八首古今樂錄曰上聲歌者此因上聲促柱得名或用一調或用無調名如古歌辭所言謂哀思之音不及中和梁武因之攺辭無復雅句

閨媛總部藝文十四詞

思越人

後蜀鹿虔扆翠屏欹銀燭背漏殘淸夜迢迢雙帶繡窠盤錦薦淚侵花暗香銷珊瑚枕膩鴉鬟亂玉纖慵整雲散若是適來新夢見離腸爭不千斷

虞美人

前人捲荷香淡浮煙渚綠嫩擎新雨鎖疏透曉風淸象�珍簟冷光輕水紋平九疑黛色屏斜掩枕上眉心斂不堪相望病將成鈿昏檀粉淚縱橫不勝情

臨江仙

前人無賴鶯聲驚夢斷起來殘酒初醒映絲柳裊煙靑翠簾慵捲約砌杏花零一自玉郎遊冶去蓮雕月慘儀形暮天微雨灑閒亭手挼裙帶無語倚云屏

訴衷情五首

魏承班髙歌宴罷月初盈詩情引恨情煙露冷水流輕思想夢難成羅帳裊香平恨頻生思君無計睡還醒隔層城春深花簇小樓臺風飄錦繡開新睡覺步香階山枕印紅鬢亂墜金釵語檀偎臨行執手重重屬幾千回銀漢云情玉漏長蛩聲悄畫堂筠簟冷碧涼紅蠟淚飄香皓月瀉寒光割人腸那堪獨自步池塘對鴛鴦金風輕透碧紗銀缸焰影斜欹枕臥恨何賒山掩小屏霞雲雨別吳娃想容華夢成幾度遠天涯到君家春情滿眼臉紅消嬌妒索人饒星靨小玉璫搖几共醉春朝別後憶纖腰夢魂勞如今風葉又蕭蕭恨迢迢

生查子二首

前人寂寞畫堂空深夜睡羅幕燈暗錦屏欹月冷珠簾薄愁恨夢難成何處貪歡樂看看又春來還是長蕭索離別又經年獨對芳菲景嫁得薄情夫長抱相思病花紅柳綠間晴空蝶舞雙雙影羞看繡羅衣爲有金鸞並

菩薩蠻三首

前人羅裙薄薄秋波染眉間畫得三兩點相見綺筵時深情暗共知翠翹雲鬢動斂態彈金鳳宴罷入蘭房邀人解佩璫羅衣隱約金泥畫�筵一曲當秋夜聲顫人嬌雲鬟裊翠翹酒醺紅玉�眉翠秋山遠繡幌麝煙沈誰人知兩心玉容光照菱花影沈沈臉上秋波冷白雪一聲新雕梁起暗塵寶釵搖翡翠香惹芙蓉醉攜手入鴛衾誰人知此心

漁歌子

前人柳如眉云似發鮫綃霧縠籠香雪夢魂驚鐘漏歇外曉鶯殘月幾多情無處說落花飛絮淸明節少年郎容易別一去音書斷絕

滿宮花二首

前人雪霏霏風凜凜玉郎何處狂飲醉時想得縱風流羅帳香幃鴛寢春朝秋夜思君甚愁見繡屏孤枕少年何事負初心淚滴縷金雙�寒夜長更漏永愁見透簾月影王孫何處不歸來應在倡樓酩酊金鴨無香羅帳冷羞更雙鸞交頸夢中幾度見兒夫不忍罵伊薄幸

謁金門三首

前人煙水闊人值淸明時節雨細花零鶯語切愁腸千萬結雁去音徽斷絕有恨欲憑誰說無事傷心猶不徹春時容易別春欲半堆砌落花千片早是潘郎長不見忍聽雙語燕飛絮晴空揚遠風送誰家弦管愁倚畫屏凡事懶淚沾金縷綫長思憶思憶佳人輕擲霜月透簾澄夜色小屏山凝碧恨恨君何太極記得嬌嬈無力獨坐思量愁似織斷腸煙水隔

木蘭花

前人小芙蓉香旖旎碧玉堂深淸似水閉寶匣掩金鋪倚屏拖袖愁如醉遲遲好景煙花媚曲渚鴛鴦眼錦翅凝然愁望靜相思一雙笑靨嚬香�

玉樓春二首

前人寂寂畫堂梁上燕髙捲翠簾橫數扇一庭春色惱人來滿地落花紅幾片愁倚錦屏低雪面淚滴繡羅金縷綫好天涼夜盡傷心爲是玉郎長不見輕斂翠蛾呈皓齒鶯囀一枝花影裏聲聲淸迥遏行雲寂寂畫梁塵暗起玉斝滿斟情未已促坐王孫公子醉春風筵上貫珠勻艷色韶顏嬌旖旎

江城子

尹鶚�拖碧步飄香纖纖束素長鬢雲光拂面瓏璁膩玉碎凝妝寶柱秦箏彈向晚弦促雁更思量

杏園芳

前人嚴妝嫩臉花明教人見了關情含羞舉步越羅輕稱娉婷終朝咫尺窺香閣迢遙似隔層城何時休遣夢相縈入云屏

淸平樂

前人偎紅斂翠盡日思閒事髻滑鳳皇釵欲墜雨打梨花滿地繡衣獨倚闌干玉容似怯春寒應待少年公子鴛幃深處同歡

撥棹子二首

前人風切切深秋月十朵芙蓉艷歇憑小檻細腰無力空贏得目斷魂飛何處說寸心恰似丁香結看看瘦盡胸前雪偏掛恨少年拋擲羞睹見繡被堆紅閒不徹丹臉膩雙靨媚冠子縷金裝翡翠將一朵瓊花堪比窠窠繡鸞鳳衣裳香窣地銀臺蠟燭滴紅淚醁酒勸人教半醉簾幕外月華如水特地向寶帳顚狂不肯睡

秋夜月

前人三秋佳節晴空凝碎露茱�千結菊�和煙輕撚酒浮金屑徵雲雨調絲竹此時難輟歡極一片艷歌聲揭黃昏慵別炷沈煙燻繡被翠幃同歇醉並鴛鴦雙枕暖偎春雪語丁寧情委曲論心正切夜深窗透數條斜月

定西番

毛熙震蒼翠濃陰滿院鶯對語蝶交飛戲薔薇斜月倚闌風好餘香出繡衣未得玉郎消息幾時歸

何滿子

前人無語殘妝淡薄含羞嚲袂輕盈幾度香閨眠過曉綺疏日微明雲母帳中偸惜水精枕上初驚笑靨嫩疑花折愁眉翠斂山橫相望只教添悵恨整鬟時見纖瓊獨倚朱扉閒立誰知別有深情

女冠子

前人碧桃紅杏遲日媚籠光影彩霞深香暖燻鶯語風淸引鶴音翠鬟冠玉葉霓袖捧瑤琴應共吹簫侶暗相尋修蛾慢臉不語檀心一點小山妝蟬鬢低含綠羅衣淡拂黃閒來深院裏閒步落花旁纖手輕輕整玉鑪香

酒泉子二首

前人閒臥繡幃慵想萬般情寵錦檀偏翹股重翠云欹暮天屏上春山碧映香煙霧隔蕙蘭心魂夢役斂蛾眉鈿匣舞鸞隱映艷紅修碧月梳斜雲鬢膩粉香寒曉花微斂輕呵展裊釵金燕�日初升簾半捲對妝殘

浣溪沙五首

前人晚起紅房醉欲消綠鬟雲散裊金翹雪香花語不勝嬌好是向人柔弱處玉纖時急繡�腰春心牽惹轉無憀一隻橫釵墜髻叢靜眠珍簟起來慵繡羅紅嫩抹酥胸羞斂細蛾魂暗斷困迷無語思猶濃小屏香靄碧山重云薄羅�綬帶長滿身新裛瑞龍香翠鈿斜映艷梅妝佯不人空婉約笑和嬌語太猖狂忍教牽恨暗形相碧玉冠輕裊燕釵捧心無語步香階緩移弓底繡羅鞋暗想歡娛何計好豈堪期約有時乖日髙深院正忘懷半醉凝情臥繡茵睡容無力卸羅裙玉籠鸚鵡厭聽聞慵整落釵金翡翠象梳欹鬢月生云錦屏綃幌麝煙燻

後庭花二首

前人輕盈舞伎含芳艷競妝新臉步搖珠翠修蛾斂膩鬟云染歌聲慢發開檀點繡衫斜掩時將纖手勻紅臉笑拈金靨越羅小袖新香蒨薄籠金釧倚闌無語搖輕扇半遮勻面春殘日鶯嬌懶滿庭花片爭不教人長相見畫堂深院

菩薩蠻二首

前人梨花滿院飄香雪髙樓夜靜風箏咽斜月照簾帷憶君和夢稀小燈影背燕語驚愁態屏掩斷香飛行雲山外歸天含殘碧融春色五陵薄幸無消息盡日掩朱門離愁暗斷魂鶯啼芳樹燕拂回塘滿寂寞對屏山相思醉夢間

更漏子

前人煙月寒秋夜靜漏轉金壺初永羅幕下繡屏空燈花結碎紅人悄悄愁無了思夢不成難曉長憶得與郎期竊香私語時

南歌子二首

前人遠山愁黛碧橫波慢臉明膩香紅玉茜羅輕深院晚堂人靜理銀箏鬢動行雲影�遮點屐聲嬌羞愛問曲中名楊柳杏花時節幾多情惹恨還添恨牽腸卽斷腸凝情不語一枝芳獨映畫簾閒立繡衣香暗想爲云女應憐傅粉郎晚來輕步出閨房髻慢釵橫無力縱猖狂

木蘭花

前人掩朱扉鉤翠箔滿院鶯聲春寂寞勻粉淚恨檀郎一去不歸花又落對斜暉臨小閣前事豈堪重想著金帶冷畫屏幽寶帳慵燻蘭麝薄

小重山

前人梁燕雙飛畫閣前寂寥多少恨懶孤眠曉來閒處想君憐紅羅帳金鴨冷沈煙誰信損嬋娟倚屏啼玉筋濕香鈿四肢無力上秋千羣花謝愁對艷陽天

南鄕子三首

李珣攏云髻背犀梳焦紅衫映綠羅裾越王臺下春風暖花盈岸遊賞每邀鄰女伴云髻重葛衣輕見人微笑亦多情拾翠采珠能幾許來還去爭及村居織機女雙髻墜小眉彎笑隨女伴下春山玉纖遙指花深處爭回顧孔雀雙雙迎日舞

西溪子

前人金縷翠鈿浮動妝罷小圓夢日髙時春已老人來到滿地落花慵掃無語倚屏風泣殘紅馬上見時如夢認得臉波相送柳堤長無限意夕陽裏醉把金鞭欲墜歸去想嬌嬈暗魂消

中興樂

前人後庭寂寂日初長翩翩蝶舞紅芳繡簾垂地金鴨無香誰知春思如狂憶蕭郎等閒一去程遙信斷五嶺三湘休開鸞鏡學宮妝可能更理笙簧倚屏凝睇淚落成行手尋�帶鴛鴦暗思量忍孤前約教人花貌虛老風光

浣溪沙二首

前人入夏偏宜淡薄妝越羅衣褪郁金黃翠鈿檀注助容光相見無言還有恨幾回判卻又思量月香徑夢悠揚晚出閒庭看海棠風流學得內家妝小釵紅戴一枝芳鏤玉梳斜雲鬢膩縷金衣透雪肌香暗思何事立殘陽

望遠行二首

前人春日遲遲思寂寥行客關山路遙瓊時聽語鶯嬌柳絲牽恨一條條休暈繡罷吹簫貌逐殘花暗雕同心猶結舊�腰忍孤風月度良宵露滴幽庭落葉時愁聚蕭娘柳眉玉郎一去負佳期水雲迢遞雁書遲屏半掩枕斜欹蠟淚無言對垂吟蛩斷續漏頻移入明月鑑空幃

虞美人

前人金籠鶯報天將曙驚起分飛處夜來潛與玉郎期多情不覺酒醒遲失歸期映花避月遙相送膩髻偏垂鳳卻回嬌步入香閨倚屏無語撚云篦翠眉低

臨江仙二首

前人簾捲池心小閣虛暫涼閒步徐徐芰荷經雨半雕疏拂堤垂柳蟬噪夕陽余不語低鬟幽思遠玉釵斜墜雙魚幾回偸看寄來書離情別恨相隔欲何如鶯報簾前暖日橫玉鑪殘麝猶濃起來閨思尙疏慵引愁春夢誰解此情悰彊整嬌姿臨寶鏡小池一朵芙蓉舊歡無處再尋蹤更堪回顧屏畫九疑峯

春光好

歐陽炯垂繡幔掩云屏思盈盈雙枕珊瑚無限情翠釵橫幾見纖纖動處時聞款款嬌聲卻出錦屏妝面了理秦箏

西江月

前人水上鴛鴦比翼巧將繡作羅衣鏡中重畫遠山眉春睡起來無力細雀穩簪云髻含羞時想佳期臉邊紅艷對花枝猶占鳳樓春色

赤棗子

前人夜悄悄燭熒熒金鑪香盡酒初醒春睡起來回雪面含羞不語倚云屏

女冠子

前人薄妝桃臉滿面縱橫花靨艷情多綬帶盤金縷輕�透碧羅含羞眉作斂微語笑相和不會頻偸眼意如何

定風波

前人暖日閒映碧紗小池春水浸晴霞數樹海棠紅欲盡爭忍玉閨深掩過年華獨�繡�方寸亂腸斷淚珠穿破臉邊花鄰捨女郎相借問音信教人羞道未還家

木蘭花

前人兒家夫婿心容易身又不來書不寄閒庭獨立鳥關關爭柰拋奴深院裏悶向綠紗下睡睡又不成愁已至今年卻憶去年春同在木蘭花下醉春早玉樓煙雨夜簾外櫻桃花半謝錦屏香冷繡衾寒怊悵憶君無計捨侵曉鵲聲來砌下鸞鏡殘妝紅粉罷黛蛾雙點不成描畱待玉郎歸日畫

菩薩蠻四首

前人曉來中酒和春睡四肢無力雲鬟墜斜臥臉波春玉郎休惱人日髙猶未起爲戀鴛鴦被鸚鵡語金籠道兒還是慵紅鑪暖閣佳人睡隔簾飛雪添寒气小院奏笙歌香風簇綺羅酒傾金盞滿蘭燭重開宴公子醉如泥天街聞馬嘶翠眉雙臉新妝薄幽閨斜捲靑羅幕寒食百花時紅繁香滿枝雙雙梁燕語蝶舞相隨去腸斷正思君閒眠冷繡茵畫屏繡閣三秋雨香唇膩臉偎人語語罷欲天明嬌多夢不成曉街鐘鼓絕嗔道如今別特地气長吁倚屏彈淚珠

浣溪紗三首

前人落絮殘鶯半日天玉柔花醉只思眠惹映竹滿鑪煙獨掩畫屏愁不語斜欹瑤枕髻鬟偏此時心在阿誰邊天碧羅衣拂地垂美人初著更相宜宛風如舞透香肌獨坐含嚬吹鳳竹園中緩步折花枝有情無力泥人時相見休言有淚珠酒闌重得敍歡娛鳳屏鴛枕宿金鋪蘭麝細香聞喘息綺羅纖縷見肌膚此時還恨薄情無

賀聖朝二首

前人憶昔花間初識面紅袖半遮妝臉輕轉石橊�帶故將纖纖玉指偸撚雙鳳金綫碧梧桐鎖深深院誰料得兩情何日教繾綣羨春來雙燕飛到玉樓朝暮相見憶昔花間相見後只憑纖手暗拋紅豆人前不解巧傳心事別來依舊孤負春晝碧羅衣上蹙金繡睹對對鴛鴦空裛淚痕透想韶顏非久終是爲伊只憑消瘦

鳳樓春

前人鳳髻綠云叢深掩房櫳錦書通夢中想見覺來慵勻面淚臉珠融因想玉郎何處去對淑景誰同小樓中春思無窮倚闌凝望暗牽愁緒柳花飛起東風斜日照簾羅幌香冷粉屏空海棠零落鶯語殘紅

虞美人二首

閻選粉融紅膩蓮房綻臉動雙波慢小魚銜玉鬢釵橫石橊�染象紗輕轉娉婷偸期錦浪荷深處一夢雲兼雨臂畱檀印齒痕香深秋不寐漏初長盡思量楚腰蠐領團香玉鬢疊深深綠月蛾星眼笑微嚬柳夭桃艷不勝春晚妝勻水紋簟映靑紗帳霧罩秋波上一枝嬌臥醉芙蓉良宵不得與君同恨忡忡

浣溪紗

前人寂寞流蘇冷繡茵倚屏山枕惹香塵小庭花露泣濃春劉阮信非仙洞客嫦娥終是月中人此生無路訪東鄰

八拍蠻

前人云鎖嫩黃煙柳細風吹紅蒂雪梅殘光影不勝閨閣恨行行坐坐黛眉攢愁鎖黛眉煙易慘淚飄紅臉粉難勻憔悴不知緣底事遇人誰道不宜春

浣溪紗八首

孫光憲花漸雕疏不耐風畫簾垂地晚堂空墮�縈蘚舞愁紅膩粉半粘金靨子殘香猶暖繡燻籠蕙心無處與人同攬鏡無言淚欲流凝情半日懶梳頭一庭疏雨濕春愁楊柳祇知傷怨別杏花應信損嬌羞淚沾魂斷軫離憂半踏長裙宛約行晚簾疏處見分明此時堪恨昧平生早是銷魂殘燭影更愁聞著品弦聲杳無消息若爲情蘭沐初休曲檻前暖風遲日洗頭天濕云新斂未梳蟬翠被半將遮粉臆寶釵長欲墜香肩此時模樣不禁憐何事相逢不展眉苦將情分惡猜疑眼前行止想應知半恨半嗔回面處和嬌和淚泥人時萬般饒得爲憐伊靜想離愁暗淚零欲棲雲雨計難成少年多是薄情人萬種保持圖永遠一般模樣負神明到頭何處問平生葉墜空階折早秋細煙輕霧鎖妝樓寸心雙淚慘嬌羞風月但牽魂夢苦歲華偏感別離愁恨和相憶兩難酬自入春來月夜稀今宵蟾彩倍凝輝彊開襟抱出簾帷嚙指暗思花下約�闌羞睹淚痕衣薄情狂蕩幾時歸

河傳

前人花落煙薄謝家池閣寂寞春深翠蛾輕斂意沈吟沾襟無人知此心玉鑪香斷霜灰冷簾鋪影梁燕歸紅杏晚來天空悄然孤眠枕檀云髻偏

菩薩蠻四首

前人月華如水籠香砌金鐶碎撼門初閉寒影墜髙檐鉤垂一面簾碧煙輕裊裊紅戰燈花笑卽此是髙唐掩屏秋夢長花冠頻鼓墻頭翼東方淡白連色門外早鶯聲背樓殘月明薄寒籠醉態依舊鉛華在握手送人歸半拖金縷衣小庭花落無人掃疏香滿地東風老春晚信沈沈天涯何處尋曉堂屏六扇眉共湘山遠爭柰別離心近來尢不禁靑巒碧洞經朝雨隔花相喚南溪去一隻木蘭船波平遠浸天扣船驚翡翠嫩玉�香臂紅日欲沈西煙中遙解觿

生查子二首

前人寂寞掩朱門正是天將暮黯淡小庭中滴滴梧桐雨繡工夫牽心緒配盡鴛鴦侶待得沒人時偎倚論私語春病與春愁何事年年有半爲枕前人半爲花間酒醉金樽攜玉手共作鴛鴦偶倒載臥云屏雪面腰如柳

臨江仙二首

前人霜拍井梧榦葉墜翠帷雕檻初寒薄鉛殘黛稱花冠含情無語延佇倚闌干杳杳徵輪何處去離愁別恨千般不堪心緒正多端鏡奩長掩無意對孤鸞暮雨淒淒深院閉燈前凝坐初更玉釵低靨鬢雲橫半垂羅幕相映燭光明終是有心投漢佩低頭但理秦箏燕雙鸞偶不勝情只愁明發將逐楚云行

酒泉子

前人斂態前裊裊雀釵拋頸燕成雙鸞對影偶新知玉纖淡拂眉山小鏡中嗔共照翠連娟紅縹緲早妝時

淸平樂

前人愁腸欲斷正是靑春半連理分枝鸞失伴又是一場離散掩鏡無語眉低思隨芳艸萋萋憑仗東風吹夢與郎終日東西

更漏子四首

前人聽寒更聞遠雁半夜蕭娘深院扃繡戶下珠簾滿庭噴玉蟾人語靜香閨冷紅幕半垂淸影雲雨態蕙蘭心此情江海深今夜期來日別相對祇堪愁絕偎粉面撚瑤簪無言淚滿襟銀箭落霜華薄墻外曉雞咿喔聽付屬惡情悰斷腸西復東燭熒煌香旖旎閒放一堆鴛被慵就寢獨無憀相思魂欲消不會得這心力判了依前還憶空自怨柰伊何別來情更多掌中珠心上气愛惜豈將容易花下月枕前人此生誰更親交頸語合歡身便同比目金鱗連繡枕臥紅茵霜天似暖春

思帝鄕

前人如何遣情情更多永日水堂簾下斂修蛾六幅羅�窣地微行曳碧波看盡滿池疏雨打團荷

何滿子

前人冠劍不隨君去江河還共恩深歌袖半遮眉黛慘淚珠旋滴衣襟惆悵雲愁雨怨斷魂何處相尋

浣溪紗六首

張泌依約殘眉理舊黃翠鬟拋擲一簪長暖風晴日罷朝妝閒折海棠看又撚玉纖無力惹餘香此情誰會倚斜陽翡翠屏開繡幄紅謝娥無力曉妝慵錦帷鴛被宿香濃微雨小庭春寂寞燕飛鶯語隔簾櫳杏花凝恨倚東風花月香寒悄夜塵綺筵幽會暗傷神嬋娟依約畫屏人人不見時還暫語令才拋後愛微嚬越羅把錦不勝春偏戴花冠白玉簪睡容新起意沈吟翠鈿金縷鎭眉心小檻日斜風悄悄隔簾零落杏花陰斷香輕碧鎖愁深晚逐香車入鳳城東風斜揭繡簾輕慢回嬌眼笑盈盈消息未通何計是便須佯醉且隨行依稀聞道太狂生小市東門欲雪天眾中依約見神仙�黃香畫貼金蟬飲散黃昏人艸艸醉容無語立門前馬嘶塵烘一街煙

女冠子

前人露花煙艸寂寞五云三島正春深貌減潛銷玉香殘尙惹襟竹疏虛檻靜松密醮壇陰何事劉郎去信沈沈

生查子

前人相見稀喜相見相見還相遠檀畫荔芰紅金蔓蜻蜓�魚雁疏芳信斷花落庭陰晚可惜玉肌膚消瘦成慵懶

思越人

前人燕雙飛鶯百囀越波堤下長橋斗鈿筐金匣恰舞衣羅薄纖腰東風澹蕩慵無力黛眉愁聚春碧滿地落花無信息月明腸斷空憶

柳枝

前人膩粉瓊妝透碧紗雪休誇金鳳搔頭墜鬢斜發交加倚著云屏新睡覺思夢笑紅腮隱出枕函花有些些

南歌子三首

前人柳色遮樓暗桐花落砌香畫堂開處遠風涼髙捲水精簾額襯斜陽岸柳拖煙綠庭花照日紅數聲蜀魄入簾櫳驚斷碧殘夢畫屏空錦薦紅鸂羅衣繡鳳凰綺疏飄雪北風狂簾幕盡垂無事郁金香

江城子二首二

體

前人浣花溪上見卿卿臉波秋水明黛眉輕綠云髙綰金簇小蜻蜓好事問他來得麼和笑道莫多情窄羅衫子薄羅裙小腰身晚妝新每到花時長事不宜春早是自家無气力更被惡憐人

蝴蝶兒

前人蝴蝶兒晚春時阿嬌初著淡黃衣倚學畫伊還似花間見雙雙對對飛無端和淚拭胭脂惹教雙翅垂

如夢令

馮延己塵拂玉臺鸞鏡鳳髻不堪重整綃帳泣流蘇愁掩玉屏人靜多病多病自是行雲無定

歸國謠

前人春艷艷江上晚山三四點柳絲如剪花如染香閨寂寂門半掩愁眉斂淚珠滴破胭脂臉

長相思

前人紅滿枝綠滿枝宿雨厭厭睡起遲閒庭花影移憶歸期數歸期夢見𨿽多相見稀相逢知幾時

點絳唇

前人蔭綠圍紅夢瓊家在桃源住畫橋當路臨水開朱戶柳徑春深行到關情處顰不語意憑風絮吹向郎邊去

酒泉子

前人庭下花飛月照妝樓春事晚珠簾風蘭燭燼怨空閨迢迢何處寄相思玉筋零零腸斷屏幃深更漏永夢魂迷

采桑子

前人畫堂燈暖簾櫳捲禁漏丁丁雨罷寒生一夜西夢不成玉娥重起添香印回倚孤屏不語含情水調何人吹笛聲

菩薩蠻七首

前人金波遠遠行雲去疏星時作銀河渡花影臥秋千更長人不眠玉箏彈未徹鳳髻橫釵脫憶夢翠蛾低微風吹繡衣畫堂昨夜西風過繡簾時拂朱門鎖驚夢不成云雙蛾枕上顰金鑪煙裊裊燭暗紗曉殘月尙彎環玉箏和淚彈梅花吹入誰家笛行雲半夜凝空碧欹枕不成眠關山人未還聲隨幽怨絕空斷澄霜月月影下重檐輕風花滿簾回廊遠砌生秋艸夢魂千里靑門道鸚鵡怨長更碧籠金鎖橫羅幃中夜起霜月淸如水玉露不成圓寶箏悲斷弦嬌鬟堆枕釵橫鳳溶溶春水楊花夢紅燭淚闌干翠屏煙浪寒錦壺催畫箭玉佩天涯遠和淚試嚴妝落梅飛夜霜沈沈朱戶橫金鎖紗月影隨花過燭淚欲闌干落梅生晚寒寶釵橫翠鳳千里香屏夢雲雨已荒涼江南春色長欹鬟墮髻搖雙槳采蓮晚出淸江上顧影約流萍楚歌嬌未成相逢顰翠黛笑把珠璫解家住柳陰中畫橋西復東

謁金門

前人風乍起吹皺一池春水閒引鴛鴦芳徑裏手挼紅杏�斗鴨闌干獨倚碧玉搔頭斜墜終日望君君不至舉頭聞鵲喜

更漏子

前人玉鑪煙紅燭淚偏對畫堂秋思眉翠薄鬢云殘夜長衾枕寒梧桐樹三更雨不道離情最苦一葉葉一聲聲空�滴到明

阮郎歸

前人角聲吹斷隴梅枝孤月影低塞鴻無限欲驚飛城烏休夜啼尋斷夢掩深閨行人去路迷門前楊柳綠陰齊何時聞馬嘶

賀聖朝

前人金絲帳暖牙�穩懷香方寸輕顰輕笑汗珠微透柳沾花潤雲鬟斜墜春應未已不勝嬌困半欹犀枕亂纏朱被轉羞人問

南鄕子二首

前人細雨濕流光芳艸年年與恨長煙鎖鳳樓無限事茫茫鸞鏡鴛衾兩斷腸魂夢任悠揚睡起楊花滿繡�薄幸不來門半掩斜陽負殘春淚幾行細雨泣秋風金鳳花殘滿地紅閒促黛眉慵不語情緒寂寞相思知幾許玉枕擁孤衾挹恨還聞歲月深簾卷曲房誰共醉憔悴惆悵秦樓彈粉淚

舞春風

前人嚴妝才罷怨春風粉墻畫壁宋家東蕙蘭有恨枝尢綠桃李無言花自紅燕燕巢兒羅幕捲鶯鶯啼處鳳樓空少年薄幸知何處每夜歸來春夢中

虞美人二首

前人玉鉤鸞柱調鸚鵡宛轉畱春語云屏冷落畫堂空薄晚春寒無柰落花風搴簾燕子低飛去拂鏡塵鸞舞不知今夜月眉彎誰佩同心雙結倚闌干春風拂拂橫秋水掩映遙相對祇知長作碧期誰信東風吹散彩雲飛銀屏夢與飛鸞遠祇有珠簾捲楊花零落月溶溶塵掩玉箏弦柱畫堂空

蝶戀花

前人幾度鳳樓同飲宴此夕相逢卻勝當時見低語前歡頻轉面雙眉斂恨春山遠蠟燭淚流羌笛怨偸整羅衣欲唱情猶懶醉裏不辭金爵滿陽關一曲腸千斷

上行杯

前人落梅著雨消殘粉云重煙深寒食近羅幕遮香柳外秋千出畫墻靑山顚倒釵頭鳳飛絮入簾春睡重夢裏佳期祗許庭花與月知

妾薄命

前人春日宴綠酒一杯歌一徧再拜陳三願一願郎君千歲二願妾身長健三願如同梁上燕歲歲長相見

憶江南

前人去歲迎春樓上月正是西夜涼時節玉人貪睡墜釵云粉消妝薄見天眞人非風月長依舊破鏡塵閨媛總部藝文四詩

有所思

梁武帝誰言生離久適意與君別衣上芳猶在握裏書未滅腰間雙綺帶夢爲同心結常恐所思露瑤華未忍折

擬靑靑河畔艸

同前幕幕繡戶絲悠悠懷昔期期久不得歸鄕國曠音徽音徽空結遲半寢覺如至旣寤了無形與君隔平生月以云掩光葉以霜摧老當途競自容莫肯爲妾道

擬明月照髙樓

同前圓魄當虛闥淸光流思延延思對孤影淒怨還自憐臺鏡早生塵匣琴又無弦悲慕屢傷節離憂亟華年君如東扶桑妾似西柳煙相去旣路迥明晦亦殊懸願爲銅鐵轡以感長樂前

邯鄲歌

同前回頭灞陵上北指邯鄲道短衣妾不傷南山爲君老

子夜歌二首

同前恃愛如欲進含羞未肯前朱口發艷歌玉指弄嬌弦朝日照綺窗光風動紈羅巧笑蒨兩犀美目揚雙蛾

子夜四時歌十六首

同前階上香入懷庭中花照眼春心一如此情來不可限蘭葉始滿地梅花已落枝持此可憐意摘以寄心知朱日光素冰黃花映白雪折梅寄佳人共迎陽春月花塢蝶雙飛柳堤鳥百舌不見佳人來徒勞心斷絕以上春歌

江南蓮花開紅光照碧水色同心復同藕異心無異閨中花如繡簾上露如珠欲知有所思停織復踟躕玉盤著朱李金杯盛白酒𨿽欲持自親復恐不甘口含桃落花日黃鳥營飛時君住馬已疲妾去蠶欲饑以上夏歌

繡帶合歡結錦衣連理文懷情入夜月含笑出朝云七采紫金柱九華白玉梁但歌云不去含吐有餘香吹漏未可停弦斷更當續俱作雙絲引共奏同心曲當信抱梁期莫聽回風音鏡中兩人髻分明無兩心以上秋歌

寒閨動黻帳密筵重錦席賣眼拂長袖含笑畱上客別時鳥啼戶今晨雪滿墀過此君不返但恐綠鬢衰果欲結金蘭但看松柏林經霜不墮地歲寒無異心一年漏將盡萬里人未歸君志固有在妾軀乃無依以上冬歌

歡聞歌二首

同前艷艷金樓女心如玉池蓮持底報郎恩俱期遊梵天南有相思木合影復同心遊女不可求誰能息空陰

上聲歌

同前花色過桃杏名稱重金瓊名歌非下裏含笑作上聲

襄陽白銅鞮歌

同前隋書樂志曰梁武帝之在雍鎭有童謠云襄陽白銅鞮反縛揚州兒識者言曰白銅鞮白金蹄爲馬也白金色也及義師之興實以鐵騎揚州之士皆面縛果如謠言故卽位之後更造新聲帝自爲之詞三曲陌頭徵人去閨中女下機含情不能言送別沾羅衣艸樹非一香花葉百種色寄語故情人知我心相憶龍馬紫金鞍翠眊白玉羈照耀雙闕下知是襄陽兒

楊叛兒

同前桃花初發紅芳艸尙抽綠南音多有會偏重叛兒曲

河中之水歌

同前河中之水向東流洛陽女兒名莫愁莫愁十三能織綺十四采桑南陌頭十五嫁爲盧家婦十六生兒字阿�盧家蘭室桂爲梁中有郁金蘇合香頭上金釵十二行足下絲履五文章珊瑚掛鏡爛生光平頭奴子擎履箱人生富貴何所望恨不早嫁東家王

怨歌行

簡文帝十五頗有餘日照杏梁初蛾眉本多嫉掩鼻特成虛持此傾城貌翻爲不肖軀秋風吹海水寒霜依玉除月光臨戶駛荷花依浪舒望檐悲雙翼窺沼泣前魚苔生履處沒艸合行人�裂紈傷不盡歸骨恨難祛早知長信別不避後園輿

洛陽道

同前洛陽佳麗所大道滿春光遊童初挾彈蠶妾始提筐金鞍照龍馬羅袂拂春桑玉車爭挽入潘果溢髙箱

執筆戲書

同前舞女及燕姬倡樓復蕩婦參差大戾發搖曳小垂手釣竿蜀國彈新城折楊柳玉案西王桃蠡杯石橊酒甲乙羅帳異辛壬房戶暉夜夜有明月時時憐更衣

傷美人

同前昔聞倡女別蕩子無歸期今似陳玉嘆流風難重思翠帶畱余結苔階沒故綦圖形更非是夢見反成疑蕭壚含好气庭樹吐花滋香燒有歇日花落無還時

東飛伯勞歌

同前翻階蛺蝶戀花情容華飛燕相逢迎誰家總角岐路陰裁紅點翠愁人心天窗綺井曖徘徊珠簾玉篋明鏡臺可憐年幾十三四工歌巧舞入人意白日西落楊柳垂含情弄態兩相知

半路溪

同前相逢半路溪隔溪猶不度望望判知是翩翩識行步摘贈蘭澤芳欲表同心句先將動舊情恐君疑妾�

擬沈隱侯夜夜曲

同前靄靄夜中霜河開向曉光枕啼常帶粉身眠不著�蘭膏盡更益燻鑪滅復香但問愁多少便知夜短長

晚景出行一作美人

同前細樹含殘影春閨散晚香輕花鬢邊墮微汗粉中光飛鳧初罷曲啼烏忽度行羞令白日暮車騎郁相望

夜夜曲二首

同前北斗闌干去夜夜心獨傷月輝橫射枕燈光半隱�愁人夜獨傷滅燭臥蘭房祗恐多情月旋來照妾�

烏棲曲四首錄三首

同前芙蓉作船絲作北斗橫天月將落采蓮渡頭擬黃河郎今欲渡畏風波靑牛丹轂七香車可憐今夜宿娼家娼家髙樹烏欲棲羅幃翠帳向君低織成屏風金屈膝朱唇玉面燈前出相看气息望君憐誰能含羞不自前

秋閨夜思

同前非關長信別詎是良人徵九重忽不見萬恨滿心生夕門掩魚鑰宵�悲畫屏回月臨窗度吟虫繞砌鳴初霜霣細葉秋風驅亂螢故妝猶累日新衣制未成欲知妾不寐城外搗砧聲

春閨情

同前楊柳葉纖纖佳人懶織縑整衣還向鏡迎春試卷簾摘梅多繞樹覓燕好窺簾只言逐花艸計較應非嫌

擬落日窗中坐

同前杏梁斜日照餘暉映美人開函脫寶釧向鏡理紈巾遊魚動池葉舞鶴散階塵空嗟千歲久願得及陽春

春宵

同前花樹含春叢羅帳夜長空風聲隨筱韻月色與池同彩箋徒自襞無信往雲中

冬曉

同前冬朝日照梁含怨下前�帷褰竹葉帶鏡轉菱花光會是無人見何用早紅妝

詠晚閨

同前珠簾向暮下妖姿不可追花風暗裏覺蘭燭帳中飛何時玉窗裏夜夜更縫衣

曉思

同前晨禽爭學囀朝花亂欲開鑪煙入斗帳屏風隱鏡臺紅妝幾盡淚蕩子何當來

獨處怨

同前獨處恆多怨開幕試臨風彈綦鏡奩上傅粉髙樓中自從徵馬去音信不曾通只恐金屏掩明年已復空

照流看落釵

同前相隨照淥水意是重涼風流搖妝影壞釵落鬢花空佳期在何許徒傷心不同

金閨思二首

同前遊子久不返妾身當何依日移孤影動羞睹燕雙飛自君之出矣不復染膏脂南風送歸雁聊以寄相思

寒閨

同前綠葉朝朝黃紅顏日日異譬諭持相比那堪不愁思

和蕭侍中子顯春別四首

同前別觀蒲萄帶實垂江南豆蔻生連枝無情無意猶如此有心有恨徒別離可憐淮水去來潮春堤楊柳拂河橋淚痕未燥詎終朝行聞玉佩已相要桃紅李白若朝妝羞持��比新芳不惜暫住君前死愁無西國更生香蜘蛛作絲滿帳中芳艸結葉當行路紅臉脈脈一生啼黃鳥飛飛有時度故人𨿽故昔經新新人𨿽新復應故

紫驑馬

同前賤妾朝下機正值良人歸靑絲懸玉鐙朱汗染香衣驟急珂彌響多塵亂飛雕菇幸可薦故心君莫違

春情

同前蝶黃花紫燕相追楊低柳合露塵飛已見垂鉤掛綠樹誠知淇水沾羅衣兩童夾車問不已五馬城南猶未歸鶯啼春欲駛無爲空掩扉

采菊篇

同前月精麗艸散秋株洛陽少婦絕妍姝相呼提筐采菊珠朝起露濕沾羅襦東方千騎從驪駒更不下山逢故夫

燕歌行

元帝燕趙佳人本自多遼東少婦學春歌黃龍戍北花如錦元菟城中月似蛾如何此時別夫婿金羈翠眊往交河還聞入漢去燕營怨妾心中百恨生漫漫悠悠天未曉遙遙夜夜聽嚴更自從異縣心同別偏恨同時成異節橫波滿臉萬行啼翠眉漸斂千重結並海連天合不開那宜春日上春臺惟見遠舟如落葉復看遙舸似行杯沙汀夜鶴嘯羈妾心無怨生別離翻嗟漢使音塵絕空傷賤妾燕南陲

代舊姬有怨

同前寧爲萬里隔無作死生離那堪眼前見故愛逐新移未展春花落遽被涼風吹怨黛舒還斂啼紅拭復垂誰能巧爲賦黃金妾不貲

車名詩

同前長墟帶江轉連甍映日分佳人坐椒屋接膝對蘭燻繞砌縈流水邊梁圖畫云錦色懸殊眾衣香遙出羣日暮輕帷下黃金妾贈君

歌曲名詩

同前啼烏怨別偶曙鳥憶離家石闕題書字金燈飄落花東方曉星沒西山晚日斜縠衫回廣袖團扇掩輕紗暫借靑驄馬來送黃牛車

藥名詩

同前戍客恆山下常思衣錦歸況看春艸歇還見雁南飛蠟燭凝花影重臺閉綺扉風吹竹葉袖网綴流黃機詎信金城裏繁露晚沾衣

鐵穴名詩

同前金椎五百里日晚唱歸來車轉承光殿步上通天臺釵臨曲池影扇拂玉堂梅先取中庭入罷逐步廊回下關那早閉人迎已復開

戲作艷詩

同前入堂值小婦出門逢故夫含辭猶未吐絞袖且踟躕搖玆扇似月掩此淚如珠今懷固無已故情今有餘

樹名詩

同前桃李競追隨輕衫露弱枝杏梁始東照柘火未西馳香因玉釧動佩逐金衣移柳葉生眉上珠璫搖鬢垂逢君桂枝馬車下覓親知

閨怨

同前蕩子從遊宦思妾守房櫳塵鏡朝朝掩寒衾夜夜空若非新有悅何事久西東知人相憶否淚盡夢啼中

寒閨

同前烏鵲夜南飛良人行未歸池水浮明月寒風送搗衣願織回文錦因君寄武威

看摘薔薇

同前倡女倦春閨迎風戲玉除近叢看影密隔樹望釵�橫枝斜綰袖嫩葉下牽裾墻髙舉不及花新摘未舒莫疑插鬢少分人猶有餘

古意

同前妾在成都縣願作髙唐云樽中石橊酒機上蒲萄紋停梭還斂色何時勸使君

三婦艷

蕭統大婦舞輕巾中婦拂華茵小婦獨無事紅黛潤芳津良人且髙臥方欲薦梁塵

擬古

前人窺紅對鏡斂雙眉含愁拭淚坐相思念人一去許多時眼語笑靨近來情心懷心想甚分明憶人不忍語銜恨獨吞聲

見姬人

蕭綸春來不復賒入苑駐行車比來妝點異今世撥鬟斜卻扇承枝影舒衫受落花狂夫不�妾隨意晚還家

和湘東王夜夢應令

蕭紀昨夜夢君歸賤妾下鳴機懸知意气薄不著去時衣故言如夢裏賴得雁書飛

曉色

前人晨禽爭學囀朝花亂欲開鑪煙入斗帳屏風隱鏡臺紅妝隨淚盡蕩子何時回

閨妾寄徵人

前人斂色金星聚縈悲玉筋流願君看海气憶妾上髙樓

夜夜曲

沈約河漢縱且橫北斗橫復直星漢空如此寧知心有憶孤燈曖不明寒機曉猶織零淚向誰道雞鳴徒嘆息

四時白紵歌五首

前人

春白紵蘭葉參差桃半紅飛芳舞縠戲春風如嬌如怨狀不同含笑流盼滿堂中翡翠羣飛飛不息願在雲間長比翼佩服瑤艸駐容色舜日堯天歡無極

夏白紵朱光灼爍照佳人含情送意遙相親嫣然一轉亂心神非子之故欲誰因翡翠羣飛飛不息願在雲間長比翼佩服瑤艸駐容色舜日堯天歡無極

秋白紵白露欲凝艸已黃金管玉柱響洞房雙心一意共徊翔吐情寄君君莫忘翡翠羣飛飛不息願在雲間長比翼佩服瑤艸駐容色舜日堯天歡無極

冬白紵寒閨晝密羅幌垂婉容麗色心相知雙去雙還誓不移長袖拂面爲君施翡翠羣飛飛不息願在雲間長比翼佩服瑤艸駐容色舜日堯天歡無極

夜白紵秦箏齊瑟燕趙女一朝得意心相許明月如規方襲予夜長未央歌白紵翡翠羣飛飛不息願在雲間長比翼佩服瑤艸駐容色舜日堯天歡無極

古意

前人挾瑟叢臺下徙倚愛容光佇立日已暮戚戚苦人腸露葵已堪摘湛水未沾裳錦衾無獨暖羅衣空自香明月𨿽外照寧知心內傷

夢見美人

前人夜聞長嘆息知君心有憶果自閶闔開魂交睹顏色旣薦巫山枕又奉齊眉食立望復橫陳忽覺非在側那知神傷者潺湲淚沾臆

爲鄰人有懷不至

前人影逐斜月來香隨遠風入言是定知非欲笑翻成泣

六憶詩四首

前人憶來時灼灼上階墀勤勤敍別離慊慊道相思相看常不足相見乃忘饑憶坐時點點羅帳前或歌四五曲或弄兩三弦笑時應無比嗔時更可憐憶食時臨盤動容色欲坐復羞坐欲食復羞食含哺如不饑擎甌似無力憶眠時人眠彊未眠解羅不待勸就枕更須牽復恐傍人見嬌羞在燭前

古離別

江淹遠與君別者乃至雁門關黃雲蔽千里遊子何時還送君如昨日檐前露已團不惜蕙艸晚所悲道裏寒君在天一涯妾身長別離願一見顏色不異瓊樹枝兔絲及水萍所寄終不移

擬張司空華離情

前人秋月映簾櫳懸光入丹墀佳人撫鳴琴淸夜守空帷蘭徑少行迹玉臺生网絲庭樹發紅彩閨艸含碧滋延佇整綾綺萬里贈所思願垂湛露惠信我皎日期

徵怨

前人蕩子從徵久鳳樓簫管閒獨枕雕雲鬢孤燈損玉顏何日邊塵淨庭前徵馬還

送別

範云東風柳綫長送郎上河梁未盡樽前酒妾淚已千行不愁書難寄但恐鬢將霜望懷白首約江上早歸航

望織女

前人盈盈一水邊夜夜空自憐不辭精衛苦河流未可塡寸情百重結一心萬處懸願作雙靑鳥共舒明鏡前

閨思

前人春艸醉春煙深閨人獨眠積恨顏將老相思心欲然幾回明月夜飛夢到郎邊

自君之出矣

前人自君之出矣羅帳咽秋風思君如蔓艸連延不可窮

敬酬柳僕射徵怨

丘遲淸歌自信妍雅舞空仙仙耳中解明月頭上落金鈿雀飛且近遠暮日綺窗前魚戲𨿽南北終還荷葉邊惟見君行久新年非故年

爲何庫部舊姬擬蘼蕪之句

王僧孺出戶望蘭燻褰簾正逢君斂容裁一訪新知詎可聞新人含笑近故人含淚隱妾意在寒松君心逐朝槿

爲人傷近而不見

前人嬴女鳳凰樓漢姬柏梁殿詎勝仙將死音容猶可見我有一心人同鄕不異縣異縣不成隔同鄕更脈脈脈脈如牛女何由得一語

春閨怨

前人愁來不理鬢春至更攢眉悲看蛺蝶粉泣望蜘蛛絲月映寒蛩褥風吹翡翠帷飛鱗難托意駛翼不銜辭

秋閨怨

前人斜光隱西壁暮雀上南枝風來秋扇屏月出夜燈吹深心起百際遙淚非一垂徒勞妾辛苦終言君不知

遠期

張率遠期終不歸節物坐將變白露愴單衣秋風息團扇誰能遠別離他鄕且異縣浮雲蔽重山相望何時見寄言遠期者空閨淚如霰

白紵歌七首

前人日暮塞門望所思風吹庭樹月入帷涼陰旣滿艸虫悲誰能離別長夜時流嘆不寢淚如絲與君之別終何如秋風鳴條露垂葉空閨光盡坐愁妾獨向長夜淚承睫山髙水深路難涉望君光景何時接遙夜方遠時旣寒秋風蕭瑟白露團佳期不待歲欲闌念此遲暮獨無歡鳴弦流管增長嘆夜寒湛湛夜未央華燈空爛月懸光從風衣起發芬香爲君起舞幸不忘列坐華筵紛羽爵淸曲未終月將落歌舞及時酒當酌無令朝露坐銷鑠愁來夜遲猶嘆息撫枕思君終反側金翠釵環稍不飾霧縠流黃不能織但坐空閨思何極欲以短書寄飛翼遙夜忘寐起長嘆但望雲中雙飛翰明月入牖風吹幔終夜悠悠坐申旦誰能知我心中亂終然有懷歲方晏

長相思二首

前人長相思久離別美人之遠如雨絕獨延佇心中結望云云去遠望鳥鳥飛滅空望終若斯珠淚不能雪長相思久別離所思何在若天垂郁陶相望不得知玉階月夕映羅帷風夜吹長思不能寢坐望天河移

度關山

柳惲少長倡家女出入燕南陲惟持徳自美本以容見知舊聞關山遠何事總金羈妾心日已亂秋風鳴細枝

起夜來

前人城南斷車騎閣道覆靑埃露華光翠网月影入蘭臺洞房且莫掩應門或復開颯颯秋桂響非君起夜來

雜詩

前人雲輕暮色轉艸綠晨芳歸山墟罷寒晦園澤閏朝暉春心多感動睹物情復悲自君之去矣蘭堂罷鳴機欲知遊宦是不念別離非

有所思二首

庾肩吾佳期竟不歸春日坐芳菲拂匣看離鏡開箱見別衣井梧生未合宮槐捲復稀不及銜泥燕從來相逐飛佳人遠於隔乃在天一方望望江山阻悠悠道路長別前秋葉落別後春花芳雷嘆一聲響雨淚忽成行悵望情無極傾心還自傷

春宵奉和湘東王應令

前人徵人別來久年芳復臨牖燭下夜縫衣春寒偏著手願及歸飛雁因書寄髙柳

冬曉奉和湘東王應令

前人鄰雞聲已傳愁人竟不眠月光侵曙後霜明落曉前縈鬟起照鏡誰忍插花鈿

妾安所居

吳均賤妾先有寵蛾眉進不遲一從西北麗無復城南期何因暫艷逸豈爲乏妍姿徒有黃昏望寧遇靑樓時惟惜應門掩方余永巷悲匡將終不共何由橫自私

三婦艷詩

前人大婦弦初切中婦管方吹少婦多姿態含笑逼淸�佳人勿余及殷勤妾自知

有所思

前人薄暮有所思終持淚煎骨春風驚我心秋霜傷君發

采蓮曲

前人錦帶花鈿羅衣垂綠川問子今何去出采江南蓮遼西三千里欲寄無因緣願君早旋返及此荷花鮮

去妾贈前夫

前人去妾在河橋相思復相遼鳳凰簪落髮蓮花帶緩腰腸從別處斷貌在淚中消願君憶疇昔片言時見饒

與柳惲相贈答六首

前人黃鸝飛上苑綠芷出汀洲日映昆明水春生鳷鵲樓飄揚白花舞瀾漫紫萍流書織回文錦無因寄隴頭思君甚瓊樹不見方離憂鳴鞭適大阿聯翩渡漳河燕姬及趙女挾瑟夜經過纖腰曳廣袖半額畫長蛾客本倦遊者箕帚在江沱故人不可棄新知空復何離居苦無樂日暮心淒淒要途訪趙使聞君仕執珪杜蘅色已發菖蒲葉未齊羃蠶餌繭差池燕吐泥願逐東風去飄蕩至遼西白日隱城樓勁風掃寒木離隔東西執手異涼燠相思咽不言洞房淸且肅歲去甚流煙年來如轉軸別鶴千里飛孤夜未宿閒房肅以靜落月有餘輝寒虫隱壁思秋蛾繞燭飛絕云斷更合離禽去復歸佳人今何在迢遞江之沂一爲別鶴弄千里淚沾衣秋云靜晚天寒夜方綿綿聞君吹急管相思雜采蓮別離未幾日髙月三成弦蹀疊黃河浪嘶唱隴頭弦寄君蘼蕪葉插著叢臺邊

春怨

前人四時如湍水飛奔競回復夜鳥響嚶嚶朝花照煜煜厭見花成子多看筍成竹萬里斷音書十載異棲宿積愁落芳鬢長啼壞美目君去往楡關妾畱住函谷惟對昔邪房如愧蜘蛛屋獨喚響相酬還持影自逐象�易氈簟羅衣變單復幾度過風霜猶能保煢獨

古意三首

前人賤妾思不堪采桑渭城南帶減連枝繡發亂鳳凰篸花舞依長薄蛾飛愛淥潭無由報君信流涕向春蠶何處報君書隴右五岐路研兔枝墨筆染鵝毛素碧浮孟諸水香下洞庭路應歸遂不歸芳春空擲度妾家橫塘北發艷小長幹花釵玉宛轉珠繩金絡紈羃懸丹鳳迆逶搖白團誰能分見此含恨不能言

閨怨二首

前人胡笳屢淒斷徵蓬未肯還妾坐江之介君戍小長安相去三千里參商書信難四時無人見誰復重羅紈春艸可攬結妾心正斷絕綠鬢愁中攺紅顏啼裏滅非獨淚成珠亦見珠成血願爲飛鵲鏡翩翩照離別

雜句四首

前人晝蟬已傷念夜露復沾衣昔別曾何道今夕螢光飛錦腰連枝滴繡領合歡斜夢中誰不見終成亂眼花蜘蛛檐下持絡緯井邊啼何曾得見子照鏡東西泣聽離夕歌悲銜別時酒自從今日去當復相思否

和蕭諮議岑離閨怨

何遜曉河沒髙棟斜月半空庭窗中度落葉簾外隔飛螢含悲下翠帳掩泣閉金屏昔期今未返春艸寒復靑思君無轉易何異北辰星

擬靑靑河畔艸轉韻體爲人作其人識節工歌

前人春蘭日應好折花望遠道秋夜苦復長抱枕向空�吹臺下促節不言於此別歌筵掩團扇何時一相見弦絕猶依軫葉落才下枝卽此𨿽云別方我未成離

同虞記室登樓望遠歸

前人登樓欲望遠遙遙見白衣白衣猶遠遠言是稍知非對窗看寶瑟入戶弄鳴機無令日光晚門閣掩重扉

閨怨二首

前人竹葉響南窗月光照東壁誰知夜獨覺枕前雙淚滴閨閣行人斷房櫳月影斜誰能北窗下獨對後園花

嘲劉諮議

前人房櫳滅夜火窗戶映朝光妖女褰帷去躞蹀初下�雀釵橫曉鬢蛾眉艷宿妝稍聞玉釧遠猶憐翠被香寧知早朝客差池已雁行

爲人妾思二首

前人魂銷形己去釵落猶依枕欲去淚無眥不看悲復甚機中刺繡所窗下朝妝處未憶神已傷欲忘悲不去

爲人妾怨

前人燕戲還檐際花飛落枕前寸心君不見拭淚坐調弦

離夜聽琴

前人別離旣有緒琴瑟反成悲美人多怨態亦復慘長眉

照水聯句插花行理鬢遷延去復歸𨿽憐水上影復恐濕羅衣何遜臨橋看黛色映渚媚鉛暉不顧春荷動彌畏小禽飛劉綺

折花聯句笑出春園裏望花聯褰纈欲以間珠鈿非爲相思折何遜日照爛成綺風來聚疑雪試采一枝歸願持因遠別劉綺

搖扇聯句紈扇已新制蕩婦復新妝欲掩羞中笑還飄袖裏香何遜在握時搖動當歌掩抑揚誰云減羅袂影日聊自障劉綺

燕歌行

蕭子顯風光遲舞出靑蘋蘭條翠鳥鳴發春洛陽梨花落如雪河邊細艸細如茵桐生井底葉交枝今看無端雙燕離五重飛樓入河漢九華閣道暗淸池遙看白馬津上吏傳道黃龍徵戍兒明月金波徒照妾浮雲玉葉君不知思君昔去柳依依至今八月避暑歸明珠蠶繭勉登機郁金香花特香衣洛陽城頭雞欲曙丞相府中烏未飛夜夢徵人縫狐貉私憐織婦裁錦緋吳刀鄭綿絡寒閨夜被薄芳年海上水中鳧日暮寒夜空城雀

烏棲曲應令三首

前人握中淸酒瑪瑙鍾裾邊雜佩琥珀紅欲持寄君心不惜共指三星今何夕濃黛輕紅點花色還欲令人不相識金壺夜永詎能多莫持賒用比懸河芳樹歸飛聚儔匹猶有殘光半山日莫憚褰裳不相求漢�遊女習風流

春閨思

前人金羈遊俠子綺機離思妾春度人不歸望花盡成葉

春別四首

前人翻鶯度燕雙比翼楊柳千條共一色但看陌上攜手歸誰能對此空相憶江東大道日華春垂楊掛柳拂輕塵淇水昨送淚沾巾紅妝宿昔已應新�悲攬涕別心知桃花李花任風吹本知人心不似樹何意人別似花離幽宮積艸自芳菲黃鳥著樹情相依爭風競日常聞響重花疊葉不通飛當知此時動妾思慚使羅袂拂君衣

春思

蕭子云春風蕩羅帳餘花落鏡奩池荷正卷葉庭柳復垂檐竹柏君自攺團扇妾方嫌誰能憐故素終爲泣新縑

春宵

蕭子暉夜夜妾偏棲百花含露低虫聲繞春岸月色思空閨傳語長安驛辛苦寄遼西

冬曉

前人步光欲通曙鳥向西東燭滅傳餘气帷香開曉風繁花無處盡還銷寒鏡中

雜曲二首

王筠鳥還夜已逼虫飛曉尙賒桂月徒畱影蘭燈空自花可憐洛城東芳樹搖春風丹霞映白日細雨帶輕虹

春日二首

前人日照鴛鴦殿萍生雁鶩池遊塵隨影入弱柳帶風垂靑骹逐黃口獨鶴慘羈雌同衾遠遊說結愛久相離於今方溘死寧須萱艸枝菤葹心未發蘼蕪葉欲齊春蠶方曳緒新燕正�泥野雉呼雌雊庭禽挾子棲從君客梁后方晝掩春閨山川隔道裏芳艸徒萋萋

秋夜二首

前人九重依夜館四壁慘無暉招搖顧西落鳥鵲同東飛流螢漸收火絡緯欲催機爾時思錦字持制行人衣所望丹心達嘉客倘能歸露華初泥泥桂枝行梀梀煞气下重軒輕陰滿四屋別寵增修夜遠徵悲獨宿愁牽翠羽眉淚滿橫波目長門絕往來含情空杼軸

遊望二首

前人落日照紅妝挾瑟當窗牖寧復歌蘼蕪惟聞嘆楊柳結好在同心離別由眾口徒設露葵羹誰酌蘭英酒會日杳無期蕣華安得久相思不安席聊至狹斜東愁眉仿戚裏髙髻學城中雙眉偏照日獨蕊好縈風自知心所愛賦獻甘泉宮傳聞方鼎食詎憶春閨容

春遊

前人藂蘭已飛蝶楊柳半藏鴉物色相煎蕩微步出東家旣同翡翠翼復如桃李花欲以千金笑回君流水車

春日

前人金堤艸非舊玉池泉已新風生似羊角云上若魚鱗幽閨多怨思停織坐嬌春芳華旣零落方作向隅人

向曉閨情

前人北斗行欲沒東方稍已晞晨雞初下棲曉露尙沾衣衾裯徒有設信誓果相違詎忍開朝鏡羞恨掩空扉

閨情

前人月出宵將半星流曉未央空閨易成響虛室自生光嬌羞悅人夢猶言君在傍

古意

劉孝綽燕趙多佳麗白日照紅妝蕩子十年別羅衣雙帶長春樓怨難守玉階空自傷復此歸飛燕銜泥繞曲房差池入綺幕上下傍雕梁故居猶可念故人安可忘相思昏望絕宿昔夢容光魂交忽在禦轉側定他鄕徒然顧枕席誰與同衣裳空使蘭膏夜炯炯對繁霜

春宵

前人春宵猶自長春心非一傷月帶圓樓影風飄花樹香誰能對雙燕瞑瞑守空�

冬曉

前人冬曉風正寒偏念客衣單臨妝罷鉛黛含淚剪綾紈寄語龍城下詎知書信難

淇上戲蕩子婦

前人桑中始奕奕淇上未湯湯美人要雜佩上客誘明璫日晏人聲靜微步出蘭房露葵不待勸鳴琴無暇張翠釵掛已落羅衣拂更香如何嫁蕩子春夜守空�不見靑絲騎徒勞紅粉妝

爲人贈美人

前人巫山薦枕日洛浦獻珠時一遇便如此寧關先有期幸非使君問莫作羅敷辭夜長眠復坐誰知暗斂眉欲寄同花燭爲照遙相思

三婦艷

前人大婦縫羅裙中婦料繡文惟餘最小婦窈窕舞昭君丈人愼勿去聽我駐浮雲

和詠歌人偏得日照詩

前人獨明花裏翠偏光粉上津屢將歌罷扇回拂影中塵

詠姬人未肯出

前人帷開見釵影簾動聞釵聲徘徊定不出常羞華燭明

遙見美人采荷

前人菱莖時繞釧棹水或沾妝不辭紅袖濕惟憐綠葉香

愛姬贈主人

前人臥久疑妝脫鏡中私自看薄黛銷將盡凝朱半有殘垂釵繞落鬢微汗染輕紈同羞不相難對笑更成歡妾心君自解掛玉且畱冠

賦得照�燭詩刻五分成

前人南皮弦吹罷終奕且畱賓日下房櫳暗華燭命佳人側光全照局回花半隱身不辭纖手倦羞令夜向晨

賦得遺所思

前人遺簪雕玳瑁贈綺織鴛鴦未若華滋樹交枝蕩子房別前秋已落別後春更芳所思不可寄惟憐盈袖香

遙見鄰舟主人投一物眾姬爭之有客請余爲

詠

前人河流旣浼浼河鳥復關關落花浮浦出飛雉度洲還此日倡家女競嬌桃李顏良人惜美珥欲以代芳菅新縑疑故素盛趙蔑衰班曳綃爭掩縠搖佩奮鳴環客心空振蕩喬枝不可攀

閨怨

劉孝儀本無金屋寵長作玉階悲一乖西北麗寧復城南期永巷愁無歇應門閉有時空勞纖素巧徒爲團扇詞匡�終不共何由橫自私

妾薄命

劉孝勝馮姜朝汲遠徐吾夜火窮舊井長逢幕鄰燈欲未通五逐無來娉三娶盡凶終離災陽祿觀就廢昭臺宮乘屯迹𨿽淑應戚理恆同復傳蘇國婦故愛在房櫳愁眉歇巧黛啼妝落艷紅緘書淩竇錦敏誦軼繁弓離劍行當合春�勿怨空

獨不見

劉孝威夫婿結纓簪偏蒙漢寵深中人引臥內副車遊上林綬染瑯琊艸蟬鑄武威金分家移甲第畱妾住河陰獨寢鴛鴦被自理鳳凰琴誰憐雙玉箸流面復流襟

和湘東王春宵應令

前人花開人不歸節暖衣須變回釵掛反環拭淚繩春綫今夜月輪圓胡兵必應戰

冬曉

前人妾家邊洛城慣識曉鐘聲鐘聲猶未盡漢使報應行天寒硯水凍心悲書不成

春宵

劉孝先夜樓明月弦露下百花鮮情多意不設啼罷未歸眠燉煌定若遠一信動經年

冬曉

前人晨霞影翠帷思婦織霜絲輕寒牽杼澀釧冷調梭遲乍廢倡樓粉貪赴遠人期

秋閨

劉邈螢飛綺窗外妾思霍將軍燈前量獸錦簾下織花紋墜露如輕雨長河似薄雲秋還百種事衣成未暇燻

和湘東王三首

劉緩

秋夜樓上起秋風絕望秋閨中燭澑花行滿香燃奩欲空徒教兩行淚俱浮妝上紅

冬宵別後春池異荷盡欲生冰箱中剪刀冷臺上面脂凝纖腰轉無力寒衣恐不勝

寒閨不堪寒夜久夜夜守空�衣裾逐座釵影近燈長無憐四幅錦何須辟惡香

自君之出矣

虞羲自君之出矣楊柳正依依君去無消息惟見黃鸝飛關山多險阻士馬少光輝流年無止極君去何時歸

擬古

何思澄故交不可忘猶如蘭桂芳新知𨿽可悅不異茱萸香妾有鳳凰曲無非陌上桑薦君君不禦抱瑟自悲涼

學謝體

何子朗桂臺淸露拂銅陛落花沾美人紅粉罷攀鉤捲細簾思君暫促柱玉指何纖纖未應爲此別無故坐相嫌

和虞記室騫古意

前人美人弄白日灼灼當春牖淸鏡對蛾眉新花弄玉手燕下拾池泥風來吹細柳君子何時歸與我酌尊酒

秋閨有望

庾丹耿耿橫天漢飄飄出岫雲月斜樹倒影風至水回文已泣機中婦復悲堂上君羅襦曉長襞翠被夜徒燻空汲銀�井誰縫金縷裙所思竟不至持酒淸夜分

南苑看遊者

鮑泉洛陽小苑地車馬盛經過緣溝駐行幰傍柳轉鳴珂履髙含響佩襪輕半隱羅浮雲無處所何用轉橫波

寒閨

前人行人消息斷空閨靜復寒風急朝機燥鏡暗晚妝難從來腰自小衣帶就中寬

擬吳均體應教

紀少瑜庭樹發春輝遊人競下機卻匣擎歌扇開箱擇舞衣桑萎不復惜看花遽將夕自有專城居空持迷上客

陌上桑四首

王臺卿鬱鬱陌上桑盈盈道傍女送君上河梁拭淚不能語鬱鬱陌上桑遙遙山下蹊君去戍萬里妾來守空閨鬱鬱陌上桑皎皎雲間月非無巧笑姿皓齒爲誰發鬱鬱陌上桑裊裊機頭絲君行亦宜返今夕是何時

南浦別佳人

前人斂容送君別一斂無開時只應待相見還將笑解眉

賦得蕩子行未歸

朱超道坐樓愁出望息意不思春無柰園中柳寒時已報人捉梳羞理鬢挑朱懶向唇何當上路晚風吹還騎塵

遠期篇

庾成師憶別春花飛已見秋葉稀淚粉羞明鏡愁帶減寬衣得書言未反夢見道應歸坐使紅顏歇獨掩靑樓扉

古意應蕭信武教

王樞朝取饑蠶食夜縫千里衣復聞南陌上日暮采蓮歸靑苔覆寒井紅藥間靑薇人生樂自極良時徒見違何由及新燕雙雙還共飛

春閨怨

吳孜玉關信使斷借問不相諳春光太無意窺窗未見參分與光音絕忽值日東南柳枝皆嬲燕桑葉復催蠶物色頻如此孀居自不堪

和陰梁州雜怨

鄧鏗暫別猶添恨何忍別經時叢桂頻銷葉庭樹無繁枝君言妾貌攺妾畏君心移終須一相見並得兩相知

月夜閨中

前人閨中日已暮樓上月初華樹陰緣砌上窗影向�斜開帷傷只鳳吹燈惜落花誰能當此夕獨處類倡家

代西封侯美人

王環於今辭宴語方念泣離違無故從朔雁一向黃河飛

子夜四時歌錄三首

王金珠垂簾倦煩熱捲幌乘淸陰風吹合歡帳直動相思琴疊素蘭房中勞情桂杵側朱顏潤紅粉香汗光玉色紫莖垂玉露綠葉落金櫻著錦如言重衣羅始覺輕

前溪歌

包明月當曙與未曙百鳥啼窗前獨眠抱被嘆憶我懷中儂單情何時雙

暮寒

劉氏王淑英妻

梅花自爛熳百舌早迎春逾寒衣逾薄未肯惜腰身

贈夫

前人妝鉛點黛拂輕紅鳴環動佩出房櫳看梅復看柳淚滿春衫中

答外二首

劉氏徐悱妻

花庭麗景斜蘭牖輕風度落日更新妝開簾對春樹鳴鸝葉中舞戲蝶花間騖調琴本要歡心愁不成趣良會誠非遠佳期今不遇欲知幽怨多春閨深且暮東家挺奇麗南國擅容輝夜月方神女朝霞諭洛妃還看鏡中色比艷似知非摛辭徒妙好連類頓乖違智夫𨿽已麗傾城未敢希

代陳慶之美人爲詠

前人臨妝欲含涕羞畏家人知還代粉中絮擁淚不聽垂

夢見故人

前人覺罷方知恨人心定不同誰能對角枕長夜一邊空

有期不至

前人黃昏信使斷銜怨心淒淒回燈向下榻轉面暗中啼

光宅寺

前人長廊欣目送廣殿悅逢迎何當曲房裏幽隱無人聲

登樓曲

沈氏範靜妻

憑髙川陸近望遠阡陌多相思隔重嶺相憶限長河

越城曲

前人別怨淒歌響離啼濕舞衣願假烏棲曲翻從南向飛

晨風行

前人理�令舟人停艫息旅薄河津念君劬勞冒風塵臨路揮袂淚沾巾飆流勁潤逝若飛山髙帆急絕音徽畱子句句獨言歸中心煢煢將依誰風彌落永離索神往形返情錯漠循帶易緩愁難卻心之憂矣頗銷鑠

戲蕭娘

前人明珠翠羽帳金薄綠綃帷因風時暫舉想象見芳姿淸晨插步搖向晚解羅衣托意風流子佳情詎可私

黃淡思歌四首以下橫次曲辭

歸歸黃淡思逐郎還去來歸歸黃淡百逐郎何處索心中不能言腹作車輪旋與郎相知時但恐傍人言江外何郁拂龍洲廣州出象牙作帆檣綠絲作幃繂綠絲何葳蕤逐郎歸去來

地驅樂歌五首靑靑黃黃雀石頹唐槌殺野牛押殺野羊驅羊入谷白羊在前老女不嫁蹋地喚天側側力力念君無極枕郎左臂隨郎轉側摩捋郎須看郎顏色郎不念女不可與力月明光光星欲墮欲來不來早語我

淳於王歌二首肅肅河中育育熟須含黃獨坐空房中思我百媚郎百媚在城中千媚在中央但使心相念髙城何所妨

折楊柳歌辭二首上馬不捉鞭反折楊柳枝蹀座吹長笛愁殺行客兒腹中愁不樂願作郎馬鞭出入擐郎臂蹀座郎膝邊

折楊柳枝歌三首門前一株棗歲歲不知老阿婆不嫁女那得孫兒抱敕敕何力力女子臨窗織不聞機杼聲惟聞女嘆息問女何所思問女何所憶阿婆許嫁女今年無消息閨媛總部藝文三詩

丁督護歌六首

宋孝武帝一曰阿督護宋書樂志曰督護歌者彭城內史徐逵之爲魯軒所殺宋髙祖使府內直督護丁�收殮殯埋之逵之妻髙祖長女也呼�至閣下自問殮送之事每問輒嘆息曰丁督護其聲哀切後人因其聲廣爲曲焉唐書樂志曰丁督護晉宋間曲也今歌是宋孝武帝所制云督護北徵去前鋒無不平朱門垂髙蓋永世揚功名洛陽數千里孟津流無極辛苦戎馬間別易會難得督護北徵去相送落星墟帆檣如芒檉督護今何渠聞歡去北徵相送直瀆浦只有淚可出無復情可吐督護初徵時儂亦惡聞許願作石尢風四面斷行旅黃河流無極洛陽數千里坎軻戎旅間何由見歡子

自君之出矣

同前自君之出矣金翠暗無精思君如日月回還晝夜生

艷歌行

劉義恭江南遊湘妃窈窕漢濱女淑問流古今蘭音媚鄭楚瑤顏映長川善服照通滸求思望襄澨嘆息對衡渚中情未相感搔首增企予悲鴻失良匹俯仰戀儔侶徘徊忘寢食羽翼不能舉傾首佇春燕爲我津辭語

自君之出矣

前人自君之出矣笥錦廢不開思君如淸風曉夜常徘徊

擬行行重行行

劉鑠眇眇淩長道遙遙行遠之回車背京裏揮手從此辭堂上流塵生庭中綠艸滋寒螿翔水曲秋兔依山基芳年有華月佳人無還期日夕涼風起對酒長相思悲發江南調憂委子衿詩臥覺明燈晦坐見輕紈緇淚容不可飾幽鏡難復治願垂薄暮景照妾桑楡時

擬明月何皎皎

前人落宿半遙城浮雲藹層闕玉宇來淸風羅帳延秋月結思想伊人沈憂懷明發誰爲客行久屢見流芳歇河廣川無梁山髙路難越

擬靑靑河畔艸

前人淒淒含露臺肅肅迎風館思女禦欞軒哀心徹云漢端撫悲弦急獨對明燈嘆良人久遙役耿介終昏旦楚楚秋水歌依依采菱彈

芳樹篇

何承天芳樹生北庭丰隆正徘徊翠穎陵冬秀紅葩迎春開佳人閒幽室惠心婉以諧蘭房掩綺幌綠艸被長階日夕遊雲際歸禽命同棲皓月盈素景涼風拂中閨哀弦理虛堂要妙淸且淒嘯歌流激楚傷此碩人懷梁塵集丹帷微飆揚羅�豈怨嘉時暮徒惜良願乖

燕歌行

謝靈運孟冬初寒節气成悲風入閨霜依庭秋蟬噪柳燕辭楹念君行役怨邊城君何崎嶇久䢐徵豈無膏沐感鸛鳴對君不樂淚沾纓辟窗開幌弄秦箏調弦促柱多哀聲遙夜明月鑑帷屏誰知河漢淺且淸展轉思服悲明星

燕歌行

謝惠連四時推遷迅不停三秋蕭瑟葉解輕飛霜被野雁南徵念君客遊羈思盈何爲淹畱無歸聲愛而不見傷心情朝日潛輝華燈明林鵲同棲渚鴻並接翮偶羽依蓬瀛仇旅依類相和鳴余獨何爲志無成憂緣物感淚沾纓

采桑

鮑照季春梅始落工女事蠶作采桑淇洧間還戲上宮閣早蒲時結陰晚篁初解籜藹藹霧滿閨融融景盈幕乳燕逐艸虫巢蜂拾花萼是節最暄妍佳服又新爍綿嘆對迥塗揚歌弄場藿抽琴試抒思薦佩果成托承君郢中美服義久心諾衛風古愉艷鄭俗舊浮薄靈願悲渡湘宓賦笑瀍洛盛明難重來淵意爲誰涸君其且調弦桂酒妾行酌

代陳思王京洛篇

前人鳳樓十二重四戶八綺窗繡桷金蓮花桂柱玉盤龍珠簾無隔露羅幌不勝風寶帳三千所爲爾一朝容揚芬紫煙上垂彩綠雲中春吹回白日霜歌落塞鴻但懼秋塵起盛愛逐衰蓬坐視靑苔滿臥對錦筵空琴瑟縱橫散舞衣不復縫古來共歇薄君意豈獨濃惟見雙黃鵠千里一相從

吳歌三首

前人夏口樊城岸曹公卻月戍但觀流水還識是儂流下夏口樊城岸曹公卻月樓觀見流水還識是儂淚流人言荊江狹荊江定自闊五兩了無聞風聲那得達

采菱歌七首

前人騖舲馳桂浦息棹偃椒潭簫弄澄湘北菱歌淸漢南弭榜搴蕙荑停唱紉燻若含傷拾泉花營念采云萼暌闊逢暄新淒怨值妍華秋心不可蕩春思亂如麻要艷雙嶼裏望美兩洲間裊裊風出浦容容日向山煙曀越嶂深箭迅楚江急空抱琴中悲徒望近關泣緘嘆淩珠淵收慨上金堤春芳行歇落是人方未齊思今懷近憶望古懷遠識懷古復懷今長懷無終極

幽蘭五首

前人傾輝引暮色孤景畱思顏梅歇春欲罷期渡往不還簾委蘭蕙露帳含桃李風攬帶昔何道坐令芳節終結佩徒分明抱梁輒乖忤華落知不終空愁坐相誤眇眇蛸掛网漠漠蠶弄絲空慚不自信怯與君書期陳國鄭東門古今所共知長袖暫徘徊駟馬停路岐

行路難四首

前人璇閨玉墀上椒閣文窗繡戶垂羅幕中有一人字金蘭被服纖羅采芳藿春燕參差風散梅開幃對景弄春爵含歌攬涕恆抱愁人生幾時得爲樂寧作野中之雙鳧不願雲間之別鶴中庭五株桃一株先作花陽春妖冶二三月從風飄蕩落西家西家思婦見悲惋零淚沾衣撫心嘆初送我君出戶時何言淹畱節回換�席生塵明鏡垢纖腰瘦削髮蓬亂人生不得恆稱意惆悵徙倚至夜半銼蘗染黃絲黃絲歷亂不可治我昔與君始相值爾時自謂可君意結帶與君言死生好惡不相置今日見我顏色衰意中索寞與先異還君金釵玳琄簪不忍見之益愁思今年陽初花滿林明年冬末雪盈岑推移代謝紛交轉我君邊戍獨稽沈執袂分別已三載邇來寂淹無分音朝悲慘慘遂成滴暮思繞繞最傷心膏沐芳余久不禦蓬首亂鬢不設簪徒飛輕埃舞空帷粉筐黛器靡復遺自生畱世苦不幸心中惕惕恆懷悲

代淮南王玉臺分朱城以下別作一首

前人淮南王好長生服食煉气讀仙經琉璃作牙作盤金鼎玉匕合神丹合神丹戲紫房紫房彩女弄明璫鸞歌鳳舞斷君腸朱城九門門九閨願逐明月入君懷入君懷結君佩怨君恨君恃君愛築城思堅劍思利同盛同衰莫相棄

代北風涼行

前人北風涼雨雪雱京洛女兒多妍妝遙艷帷中自悲傷沈吟不語若有忘問君得行何當歸苦使妾坐自傷悲慮年至慮顏衰情易復恨難追

代夜坐吟

前人冬夜沈沈夜坐吟含聲未發已知心霜入幕風度林朱燈滅朱顏尋體君歌逐君音不貴聲貴意深

擬古

前人河畔艸未黃胡雁已矯翼秋螢扶戶吟寒婦成夜織去歲徵人還流傳舊相識聞君上隴時東望久嘆息宿昔攺衣帶朝旦異容色念此憂如何夜長愁更多明鏡塵匣中瑤琴生网羅

紹古辭七首

前人橘生湘水側菲陋人莫傳逢君金華宴得在玉几前三川窮名利京洛富妖妍恩榮難久恃隆寵易衰偏觀席妾淒愴睹翰君泫然徒抱忠孝志猶爲葑菲遷昔與君別時蠶妾初獻絲何言年月駛寒衣已搗治繡多廢亂篇帛久塵緇離心壯爲劇飛念如懸旗石席我不爽徳音君勿欺瑟瑟涼海風寒山木紛紛羈思盈慊慊夜弦促訪言山海路千里歌別鶴弦絕空咨嗟形音誰賞錄辛苦異人狀美貌攺如玉徒畜巧言鳥不解心款曲孤鴻散江嶼連翩遵渚飛含嘶衡桂浦馳顧河朔畿攢攢勁秋木昭昭淨冬暉前滌歡爵帳裏縫舞衣芳歲猶自可日夜望君歸憑楹玩夜月迥眺出谷云還山路已遠往海不及羣徘徊淸淮汭顧慕廣江濆物情乖喜歇守操古難聞三越丰少姿容態傾動君開黛睹容顏臨鏡訪遙塗君子事河源彌祀闕還書春風掃地起飛塵生綺疏文�爲誰設羅帳空捲舒不怨身孤寂但念星隱隅暖歲節物早萬萌迎春達春風夜娟春霧朝暗靄�蘭葉可采柔桑條易捋怨咽對風景悶瞀守閨闥天賦愁民命含生但契闊憂來無行伍歷歷如覃葛

古辭

前人容華不待年何爲客遊梁九月寒陰合悲風斷君腸嘆息空房婦幽思坐自傷勞心結遠路惆悵獨未央

長相思

吳邁遠晨有行路客依依造門端人馬風塵色知從河塞還時我有同棲結宦遊邯鄲將不異客子分饑復共寒煩君尺帛書寸心從此殫道妾長憔悴豈復歌笑顏檐隱千霜樹庭枯十載蘭經春不舉袖秋落寧復看一見願道意君門已九關虞卿捐相印擔簦爲同歡閨陰欲早霜何事空盤桓

長別離

前人生離不可聞況復長相思如何與君別當我盛年時蕙華每搖蕩妾心空自持榮乏艸木歡悴極霜露悲富貴貌難變貧賤顏易衰持此斷君腸君亦且自疑淮陰有逸將折羽謝翻飛楚有扛鼎士出門不得歸正爲隆準公仗劍入紫微君才定何如白日下爭暉

古意贈今人玉臺作鮑令暉

前人寒鄕無異服氈褐代文練日月望君歸年年不解綖荊揚春早和幽冀猶霜霰北寒妾已知南心君不見誰爲道辛苦寄情雙飛燕形迫杼煎絲顏落風催電容華一朝攺惟餘心不變

淫思古意

顏竣春風飛遠方紀轉流思堂貞節寄君子窮閨妾所藏裁書露微疑千里問新知君行過三稔故心久當移

冉冉孤生竹

何偃流萍依淸源孤鳥宿深沚蔭幹相經縈風波能終始艸生有日月婚年行及紀思欲侍衣裳關山分萬里徒作春夏期空望良人軌芳色宿昔事誰見過時美涼鳥臨秋竟嘆願亦云已豈意倚君恩坐守零落耳

怨行

湯惠休明月照髙樓含君千里光巷中情思滿斷絕孤妾腸悲風蕩帷帳瑤翠坐自傷妾心依天末思與浮雲長嘯歌視秋艸幽葉豈再揚暮蘭不待歲離華能幾芳願作張女引流悲繞君堂君堂嚴且祕絕調徒飛揚

楊花曲三首

前人葳蕤花結情宛轉風含思掩涕守春心折蘭還自遺江南相思引多嘆不成音黃鶴西北去銜我千里心深堤下生艸髙城上入云春人心生思思心長爲君

秋風

前人秋風裊裊入曲房羅帳含月思心傷蟋蟀夜鳴斷人腸長夜思君心飛揚他人相思君相忘錦衾瑤席爲誰芳

秋思引

前人秋寒依依風過河白露蕭蕭洞庭波思君末光光已滅眇眇悲望如思何

贈鮑侍郎

前人玳枝兮金英綠葉兮金莖不入君玉杯低彩還自榮想君不相艷酒上視塵生當令芳意重無使盛年傾

擬靑靑河畔艸

鮑令暉裊裊臨竹藹藹垂門桐灼灼靑軒女泠泠髙堂中明志逸秋霜玉顏掩春紅人生誰不別恨君早從戎鳴弦慚夜月紺黛羞春風

代葛沙門妻郭小玉作二首

前人明月何皎皎垂幌照羅茵若共相思夜知同憂怨晨芳華豈矜貌霜露不憐人君非靑雲逝飄迹事咸秦妾持一生淚經秋復度春君子將遙役遺我雙題錦臨當欲去時復畱相思枕題用常著心枕以憶同寢行行日巳遠轉覺思彌甚

題書後寄行人

前人自君之出矣臨軒不解顏砧杵夜不發髙門晝恆關帳中流熠熠庭前華紫蘭楊枯識節異鴻歸知客寒遊用暮冬盡除春待君還

寄行人

前人桂吐兩三枝蘭開四五葉是時君不歸春風徒笑妾

碧玉歌三首以下皆淸商曲辭

樂苑曰碧玉歌者宋汝南王之所作也碧玉汝南王妾名以寵愛之甚所以歌之碧玉破瓜時郎爲情顚倒芙蓉陵霜榮秋容故尙好碧玉小家女不敢攀貴徳感郎千金意慚無傾城色碧玉小家女不敢貴徳攀感郎意气重遂得結金蘭

同前二首

碧玉破瓜時郎爲情顚倒感郎不羞赧回身就郎抱杏梁日始照蕙席歡未極碧玉奉金杯淥酒助花色

同前碧玉上宮妓出入千花林珠被玳瑁�感郎情意深

華山畿二十五首古今樂錄曰華山畿者宋少帝時懊惱歌辭亦變曲也少帝時南徐一士子從華山畿遊雲陽見客捨有女子年十八九悅之無因遂感心疾母問其故具以啟母母爲至華山尋訪見女具說女聞感之因脫蔽膝令母密置其席下臥之當已少日果差忽舉席見蔽膝而抱持遂吞食而死气欲絕謂母曰葬時車載從華山度母遂其意比至女門牛不肯前打拍不動女曰且待須臾妝點沐浴旣而出歌曰華山畿云云棺應聲開女遂入棺家人叩打無如之何乃合葬呼曰神女冢

今按樂錄所云則華山一首爲女子歌餘皆後

人借題以寄意者華山畿君旣爲儂死獨活爲誰施歡若見憐時棺木爲儂開聞歡大養蠶定得幾許絲所得何足言柰何黑瘦爲夜相思投壺不得箭憶歡作嬌時開門枕水渚三刀治一魚歷亂傷殺汝未敢便相許夜聞儂家論不持儂與汝懊惱不堪止上�解要繩自經屏風裏啼著曙淚落枕將浮身沈被流去將懊惱石闕晝夜題碑淚常不燥別後常相思頓書千丈闕題碑無罷時柰何許所歡不在間嬌笑向誰緒隔津歡牽牛語織女離淚溢河漢啼相憶淚如漏刻水晝夜流不息著處多遇羅的的往年少艷情何能多無故相然我路絕行入斷夜夜故望汝一坐復一起黃昏人定後許時不來已摩可濃巷巷相羅截終當不置汝不能久長離中夜憶歡時抱被空中啼腹中如湯沸肝腸寸寸斷教儂底聊賴相送勞勞渚長江不應滿是儂淚成許柰何許天下人何限慊慊只爲汝郎情難可道歡行豆莢心見荻多欲繞松上蘿願君如行雲時時見經過夜相思風吹窗簾動言是所歡來長鳴雞誰知儂念汝獨向空中啼腹中如亂絲憒憒適得去愁毒已復來

讀曲歌八十九首刪

七

宋書樂志曰讀曲歌者民間爲彭城王義康所作也其歌云死罪劉領軍誤殺劉第四是也古今樂錄曰讀曲歌者元嘉十七年袁後崩百官不敢作聲歌或因酒燕止竊聲讀曲細吟而已花釵芙蓉髻雙鬢如浮雲春風不知著好來動羅裙念子情難有已惡動羅裙聽儂入懷否紅藍與芙蓉我色與歡敵莫案石橊花歷亂聽儂摘千葉紅芙蓉照灼淥水邊餘花任郎摘愼莫擺儂蓮思歡久不愛獨枝蓮只愛同心藕打壞木棲�誰能坐相思三更畫石闕憶子夜啼碑柰何不可言朝看莫牛迹知是宿蹄痕娑拖何處歸道逢播�郎口朱脫去盡花釵復低昂所歡子蓮從胸上度刺憶庭欲死攬裳渡跣把絲織履故交白足露上知所所歡不見憐憎狀從前度思難忍絡罌語猶壺倒寫儂頓盡上樹摘桐花何悟枝枯燥迢迢空中落誰爲梧子道桐花特可憐願天無霜雪梧子解千年柳樹得春風一低復一昂誰能空相憶獨眠度三陽折楊柳百鳥園林啼道歡不離口縠衫兩袖裂花釵鬢邊低何處分別歸西上古余啼所歡子不與他人別啼是憶郎耳披被樹明燈獨思誰能忍欲知長寒夜蘭燈傾壺盡坐起嘆汝好願他甘叢香傾筐入懷抱通發不可料�悴爲誰睹欲知相憶時但看裙帶緩幾許憶歡不能食徘徊三路間因風�消息朝日光景開從君良燕遊願如卜者策長與千歲龜所歡子問春花可憐摘插裲襠裏憐歡敢喚名念歡不呼字連喚歡復觀兩誓不相棄柰何許石闕生口中銜碑不得語白門前烏帽白帽來白帽郎是儂良不知烏帽郎是誰初陽正二月艸木郁靑靑躡履步前園時物感人情靑幡起禦路綠柳蔭馳道歡贈玉樹箏儂送千金寶桃花落已盡愁思猶未央春風難期信托情明月光計約黃昏後人斷猶未來聞歡開方局已復將誰期自從別郎後臥宿頭不舉飛龍落藥店骨出只爲汝日光沒已盡宿鳥縱橫飛徙倚望行雲躞蹀待歡歸百度不一回千書信不歸春風吹楊柳華艷空徘徊音信闊弦朔方悟千里遙朝霜語白日知我爲歡消合冥過藩來向曉開門去歡取身上好不爲儂作慮五鼓起開門正見歡子度何處宿行還衣被有霜露本自無此意誰交郎舉前視儂轉邁邁不復來時言自我別歡後嘆音不絕響茱萸持撚泥龕有殺子像家貧近店肆出入引長事郎君不浮華誰能呈實意念日行不遇道逢播�郎查滅衣服壞白肉亦發香歔欷暗中啼斜日照帳裏無油何所苦但使天監爾黃絲咡素琴泛彈弦不斷百弄任郎作惟莫廣陵散思歡不得來抱被空中語月沒星不亮持底明儂緒詐我不出門冥就他儂宿鹿轉方相頭丁倒欺人目歡但且還去遺信相參伺契兒向髙店須臾儂自來欲行一過心誰我道相憐摘菊持飲酒浮華著口邊語我不遊行常常走巷路敗橋語方相欺儂那得度闊面行負情詐我言端的畫背作天圖子將負星歷君行負憐事那得厚相於麻紙語三葛我薄汝亦�黃天不滅解甲夜曙星出漏刻無心腸復令五更畢打殺長鳴雞彈去烏臼鳥願得連冥不復曙一年都一曉空中人住在髙檣深閣裏書信了不通故使風往爾儂心常慊慊歡行由豫情霧露隱芙蓉見蓮詎分明非歡獨慊慊儂意亦驅驅雙燈俱時盡柰許兩無由誰交彊纏綿常持罷作慮作生隱藕葉蓮儂在何處相憐兩樂事黃作無趣怒合散無黃連此事復何苦誰交彊纏綿常持罷作意走馬織懸簾薄情柰當駛執手與歡別合會在何時明燈照空局悠然缺三字

百憶卻欲噫兩眼常不燥蕃師五鼓行離儂何太早歡相憐今去何時來裲襠別去年不忍見分題歡相憐題心共飲血流頭入黃泉分作兩死計歡心不相憐慊苦竟何已芙蓉腹裏萎蓮汝從心起下帷掩燈燭明月照帳中無油何所苦但使天明儂執手與歡別欲去情不忍餘光照已藩坐見離日盡種蓮長江邊藕生黃蘗浦必得蓮子時流離經辛苦鈐蕩與時競不得尋傾慮春風扇芳條常念花落去坐倚無精魂使我生百慮方局十七道期會是何處暫出白門前楊柳可藏烏歡作沈水香儂作博山鑪十期九不果常抱懷恨生然燈不下炷有油那得明自從近日來了不相尋博竹簾裲襠題知子心情薄下帷燈火盡明月照懷裏無油何所苦但令天明爾近日連違期不復尋博子六籌翻雙魚都成罷去已一夕就郎宿通夜語不息黃蘗萬里路道苦無終極登店賣山葛郎來買丈餘合匹與郎去誰解斷續�儂亦粗經風罷頓葛帳裏敗許粗�中紫艸生湖邊�落芙蓉裏色分都未獲空中染蓮子閨閣斷信使的的兩相憶譬如水上影分明不可得逍遙待曉分轉側聽更鼓明月不應停特爲相思苦罷去四五年相見論故情殺荷不斷藕蓮心已復生辛苦一朝歡須臾情易厭行膝點芙蓉深蓮非骨念慊苦憶儂歡書作後非是五果林中度見花多憶子

石城樂五曲

唐書樂志曰石城樂者宋臧質所作也石城在竟陵質嘗爲竟陵郡於城上眺矚見羣少年歌謠通暢因作此曲古今樂錄曰舊舞十六人生長石城下開窗對城樓城中諸少年出入見依投陽春百花生摘插環髻前捥指蹋忘愁相與及盛年布帆百餘幅環環在江津執手雙淚落何時見歡還大艑載三千漸水丈五餘水髙不得渡與歡合生居聞歡遠行去相送方山亭風吹黃蘗藩惡聞苦籬聲

莫愁樂二曲

唐書樂志曰莫愁樂者出於石城樂石城有女子名莫愁善歌謠石城樂和中復有忘愁聲因有此歌古今樂錄曰莫愁樂亦云蠻樂舊舞十六人梁八人樂府解題曰古歌亦有莫愁洛陽女與此不同莫愁在何處莫愁石城西艇子打兩槳催送莫愁來聞歡下揚州相送楚山頭探手抱腰看江水斷不流

烏夜啼八曲

唐書樂志曰烏夜啼者宋臨川王義慶之所作也元嘉十七年徙彭城王義康於豫章義慶時爲江州至鎭相見而哭文帝聞而怪之徵還慶大懼伎妾夜聞烏夜啼聲扣齋閣云明日應有赦其年更爲南兗州刺史因此作歌故其和云夜夜望郎來籠窗窗不開今所傳歌似非義慶本旨古今樂錄曰烏夜啼舊舞十六人臨川王義慶當作彭城王義康歌舞諸少年娉婷無種迹菖蒲花可憐聞名不曾識長檣鐵鹿子布帆阿那起詫儂安在間一去數千里辭家遠行去儂歡獨離居此日無啼音裂帛作還書可憐烏白鳥彊言知天曙無故三更啼歡子冒暗去烏生如欲飛飛飛各自去生離無安心夜啼至天曙籠窗窗不開蕩戶戶不動歡下葳蕤鑰交儂那得往遠望千里煙隱當在歡家欲飛無兩翅當柰獨思何巴陵三江口蘆荻齊如麻執手與歡別痛切當柰何

襄陽樂六曲

古今樂錄曰襄陽樂者宋隨王誕之所作也誕始爲襄陽郡元嘉二十六年仍爲雍州刺史夜聞諸女歌謠因而作之所以歌和中有襄陽來夜樂之語也舊舞十六人梁八人朝發襄陽城暮至大堤宿大堤諸女兒花艷驚郎目上水郎擔篙下水搖雙櫓四角龍子幡環環江當柱江陵三千三西塞陌中央但問相隨否何計道里長人言襄陽樂樂作非儂處乘星冒風流還儂揚州去女蘿自微薄寄托長松表何惜負霜死貴得相纏繞惡見多情歡罷儂不相語莫作烏集林忽如提儂去

壽陽樂九曲

古今樂錄曰壽陽樂者宋南平穆王爲豫州所作也舊舞十六人梁八人按其歌辭蓋敍傷別望歸之思南平穆王卽劉鑠也可憐八公山在壽陽別後莫相忘東臺百餘尺淩風雲別後不忘君梁長曲水流明如鏡雙林與郎照辭家遠行去空爲君明知歲月駛籠窗取涼風彈素琴一嘆復一吟夜相思望不來人樂我獨愁長淮何爛熳路悠悠得當樂忘憂上我長瀨橋望歸路秋風停欲度銜淚出傷門壽陽去必還當幾載

西烏夜飛

古今樂錄曰西烏夜飛者宋元徽五年荊州刺史沈攸之之所作也攸之舉兵發荊州東下未敗之前思歸京師所以歌和云白日落西山還去來送聲云折翅烏飛何處被彈歸日從東方出團團雞子黃夫婦恩情重憐歡故在傍陽春二三月諸花盡芳盛持底喚歡來花笑鶯歌詠感郎崎嶇情不復自顧慮臂繩雙入結遂成同心去

靑靑河畔艸

齊王融容容寒煙起翹翹望行子行子殊未歸寤寐君容輝夜中心愛促覺後阻河曲河曲萬里餘情交襟袖�珠露春華返璇霜秋照晚入室怨蛾眉歸情爲誰婉

少年子

前人聞有東方騎遙見上頭人待君送客還桂釵當自陳

思公子

前人春盡風颯颯蘭雕木修修王孫久爲客思君徒自憂

王孫遊

前人置酒登廣殿開襟望所思春艸行已歇何事久佳期

和王友徳元古意二首

前人遊禽暮知返行人獨未歸坐銷芳艸气空度明月輝嚬容入朝鏡思淚點春衣巫山彩雲沒淇上綠楊稀待君竟不至秋雁雙雙飛霜气下盟津秋風度函谷念君淒以寒當軒捲羅縠纖手廢裁縫曲鬢罷膏沐千里不相聞寸心郁紛蘊況復飛螢夜木葉亂紛紛

賦得自君之出矣

前人自君之出矣金鑪香不然思君如明燭中宵空自煎

同王主簿有所思

謝脁佳期期未歸望望下鳴機徘徊東陌上月出行人稀

王孫遊

前人綠艸蔓如絲雜樹紅英發無論君不歸君歸芳已歇

和王主簿季哲怨情

前人掖庭聘絕國長門失歡宴相逢詠蘼蕪辭寵悲團扇花叢亂數蝶風簾入雙燕徒使春帶賒坐惜紅妝變生平一顧重宿昔千金賤故人心尙爾故心人不見

贈王主簿二首

前人日落窗中坐紅妝好顏色舞衣襞未縫流黃覆不織蜻蛉艸際飛遊蜂花上食一遇長相思願寄連翩翼淸吹要碧玉調弦命綠珠輕歌急綺帶含笑解羅襦余曲詎幾許髙駕且踟躕徘徊韶景暮惟有洛城隅

綠水曲

江奐塘上蒲欲齊汀洲杜將歇春心旣易蕩春流豈難越桂棹及晚風菱江及初月芳香若可贈爲君步羅襪

采菱曲

陶功曹失名

朝日映蘭澤乘風入桂嶼棹影已流倡輕舟復容與勿遽佳期移方追明月侶采采詎盈掬還望空延佇

南郡歌

陸厥江南可采蓮蓮生荷已大旅雁向南飛浮雲復如蓋望美積風露�麻成襟帶雙珠惑漢�蛾眉迷下蔡玉齒徒粲然誰與啟含貝

邯鄲行

前人趙女擫鳴琴邯鄲紛�步長袖曳三街兼金輕一顧有美獨臨風佳人在遐路相思欲褰�叢臺日已暮

中山王孺子妾歌

前人如姬寢臥內班婕坐同車洪波陪飲帳林光宴秦餘歲暮寒飆及秋水落芙蕖子瑕矯後駕安陵泣前魚賤妾終已矣君子定焉如

估客樂

釋寶月齊武帝布衣時嘗遊樊鄧登阼以後追憶往事作估客樂使寶月奏之管弦月又上此二曲凡四首郎作十里行儂作九里送拔儂頭上釵與郎資路用有信數寄書無信心相憶莫作瓶落井一去無消息

前題

前人大艑珂峨頭何處發揚州借問艑上郎見儂所歡否初發揚州時船出平津泊五兩如竹林何處相尋博

行路難

前人君不見孤雁關外發酸嘶度揚越空城客子心腸斷幽閨思婦气欲絕凝霜夜下拂羅衣浮雲中斷開明月夜夜遙遙徒相思年年望望情不歇寄我匣中靑銅鏡倩人爲君除白髮行路難行路難夜聞南城漢使度使我流淚憶長安

楊叛兒八曲淸商曲辭

唐書樂志曰楊叛兒本童謠歌也齊隆昌時女巫之子曰楊旻少時隨母入內及長爲何后寵童謠云楊婆兒共戲來所歡語訛遂成楊叛兒古今樂錄曰楊叛兒送聲云叛兒教儂不復相思截玉作手鉤七寶光平天繡沓織成帶嚴帳信可憐蹔出白門前楊柳可藏烏歡作沈水香儂作博山鑪送郎乘艇子不作遭風慮橫篙擲去槳願倒逐流去七寶珠絡鼓教郎拍復拍黃牛細犢兒楊柳映松柏歡欲見蓮時移湖安屋裏芙蓉繞�生眠臥抱蓮子聞歡遠行去送歡至新亭津邏無儂名落秦中庭生誠知非好艸龍頭相鉤連見枝如欲繞楊叛西隨曲柳花經東陰風流隨遠近飄揚悶儂心閨媛總部藝文九詩

前溪曲

宋少帝憂思出門戶逢郎前溪渡莫作流水心引新都捨故

柳枝辭三首

徐鉉蒙蒙堤岸柳含煙疑是陽和二月天醉裏不知時節攺漫隨兒女打秋千水閣春來乍減寒曉妝初罷倚闌干長條亂拂春波動不許佳人照影看鳳笙臨檻不能吹舞袖當筵亦自疑惟有美人多意緒解衣芳態畫雙眉

江南曲二首

田錫金蟬飾綠云細靨�黃新南浦解淸佩西溪采白蘋密竹映深花湖山日欲曛春腸知已斷脈脈兩難親吳艷若芙蓉乘舟弄湖水照影不知休雲鬟墮簪珥含笑忽回頭見人羞欲死歸去入花溪棹濺鴛鴦起

春洲謠

前人衣鮫綃兮美人采白蘋兮水濱裊羽趐兮爲飾步羅襪兮生塵綿綿兮遠道萋萋兮芳艸遠山眉兮淡掃

關山月

文彥博蕩子久行役遼西戍未還佳人怨遙夜淸淚浥朱顏蘚晦蘭閨寂塵�寶鏡閒相思不相見明月下關山

采蓮曲

前人江南秋色早江上早蓮芳佳人采紅兩槳渡橫塘翳日華芝蒲隨風錦長蕩舟方自樂綠水任沾裳

夜夜曲

前人明月流淸漢娟娟照洞房微風吹敗葉颯颯下銀�塵晦流黃素鑪銷辟惡香年年機杼妾獨怨夜何長

陌上桑

前人佳人名莫愁采桑南陌頭因來淇水畔應過上宮遊貯葉靑絲籠攀條紫桂鉤使君徒見問五馬亦遲畱

春日詞

歐陽修試粉東窗待曉回共尋春柳傍香臺不驚樹裏禽初變共喜釵頭燕已來紅霧初開上曉霞共驚風色變年華香車遙認春雷響庭雪先開玉樹花曉待銅壺剪蠟煤繡簾春色犯寒來畫眉不待張京兆自有新妝試落梅

一日曲

梅堯臣妾家鄧侯國肯愧邯鄲姝世本富繒綺嬌愛比明珠十五學組紃未嘗開戶樞十六失所適姓名傾裏閭十七善歌舞使君邀宴娛自玆著樂府不得同羅敷涼溫忽荏苒屢接朝大夫相歡不及情何異逢路衢昨日一見郎目色曾不渝結愛從此篤暫隔猶恐疏如何遂從宦去涉千里途郎跨靑驄馬妾乘白雪駒送郎郎未遠別妾妾仍孤不如水中鱗雙雙依綠蒲不如雲間鵠兩兩下平湖魚鳥尙有托妾今誰與俱去去約春華終朝怨日賒一心思杏子便擬見梅花梅花幾時吐頻掐欄幹數東風若寄郎重爲歌金縷

采蓮曲

文同綠纈襠紅繡裳衫盤蜂蝶裙鴛鴦雕瑰錯寶垂鬢長紫冒翠蓋行新妝蹁�曲堤下回塘畫橈送入波中央羅袖捲起金釧光搖輕撼脆敲短芒丹瓊紺玉低復昂沾裛輕粉撲嫩黃蠶腰蛛腹絲飄揚列坐彩舫求比方笑聲喫喫動明璫挨蒲拂蓼次岸旁風吹落霞供晚涼西城��啼女墻歸來索酒酌滿觴吳屏蜀帳圍象�困臥不起燈燭張琉璃盎缶叢生香

春閨

前人枕帶縈春思窗紗漏曉光蠨蛸傷遠別鶗感流芳妝匣蒸殘粉燻鑪試舊香洞房燈燭外只有夢悠揚

折楊柳

前人垂楊百尺臨池水風定煙濃盤不起欲折長條寄遠人想到君邊已憔悴

拾羽曲

前人新羅砑紅裙齊彩縷刺衫花倒提新晴暖日麗煙艸金獸嚙鎖藏春閨朱橋逼江曉沙白錦帶交風大堤窄蘭洲遺翎得淺碧歸來驚飛上嬌額

起夜來

前人曉窗明綠紗蜀錦壓春臥橫腮虎魄冷驚起新夢破玲瓏轉條脫縹緲梳倭墮髙軸響銀�時誤君車過

望海樓晚景

蘇軾樓下誰家燒夜香玉笙哀怨弄初涼臨風有客吟秋扇拜月無人見晚妝

戲贈

前人惆悵沙河十里春一番花老一番新小橋依舊斜陽裏不見樓中垂手人

四時詞四首

前人春云陰陰雪欲落東風和冷驚羅幕漸看遠水綠生漪未放小桃紅入萼佳人瘦盡雪膚肌眉斂春愁知爲誰深院無人剪刀響應將白紵作春衣垂柳陰陰日初永蔗漿酪粉金盤冷簾額低垂紫燕忙蜜脾已滿黃蜂靜髙樓睡起翠眉顰枕破斜紅未肯勻玉捥半揎云碧袖樓前知有斷腸人新愁舊恨眉生綠粉汗餘香在蘄竹象�素手熨寒衣爍爍風燈動華屋夜香燒罷掩重扃香霧空蒙月滿庭抱琴轉軸無人見門外空聞裂帛聲霜葉蕭蕭鳴屋角黃�斗覺羅衾薄衣風搖動鎭帷犀酒醒夢回聞雪落起來呵手畫雙�醉臉輕勻襯眼霞眞態生香誰畫得玉奴纖手嗅梅花

薄命佳人

前人雙頰凝酥發抹漆眼光入簾珠的皪故將白練作仙衣不許紅膏污天質吳音嬌�帶兒癡無限閒愁總不知自古佳人多命薄閉門春盡楊花落

次韻回文三首

前人春機滿織回文錦粉淚揮殘露井桐人遠寄情書字小柳絲低日晚庭空紅箋短寫空深恨錦句新翻欲斷腸風葉落殘驚夢蝶戍邊回雁寄情郎羞云斂慘傷春暮細縷詩成織意深頭伴枕屏山掩恨日昏塵暗玉窗琴

題織錦圖上回文三首

前人春晚落花餘百艸夜涼低月半枯桐人隨遠雁邊城暮雨映疏簾繡閣空紅手素絲千字錦故人新曲九回腸風吹絮雪愁縈骨淚灑縑書恨見郎羞看一首回文錦錦似文君別恨深頭白自吟悲賦客斷腸愁是斷弦琴

記夢回文二首

前人十二月二十五日大雪始晴夢人以雪水烹小團茶使美人歌以飲予夢中爲作回文詩覺而記其一句云亂點餘花吐碧衫意用飛燕故事也乃續之二絕句云酡顏玉捧纖纖亂點餘花吐碧衫歌咽水雲凝靜院夢驚松雪落空巖空花落盡酒傾缸日上山融雪漲江紅焙淺甌新火活龍團小碾斗晴窗

玉女�

蘇轍巖竇有虛明曨曨發晴曉眞人無儔匹窗下晨妝早門開秋雨入室靜長風掃絕迹杳難尋朱顏未嘗老

夜宴曲

孔平仲湘江紺碧玉照秋丹楓紅蓼君莫愁江上女兒花見羞吾曹大家行樂休促席相虞美人出羽觴時許飛瓊液天明君醉若相挽肯念奴家隔江遠流蘇小帳屈曲屏畱連爲子都忘返

樓上曲

陳襄金徒抱箭寒更起寂寞孤城一千里姮娥擎出月華來白玉樓臺瑩如水上有佳人紅粉妝妙年學得吹霓裳呼兒將出紫玉笛一聲天外流宮商宮商欲盡何幽咽曲調不成聲斷絕羅衣掩淚愁向天手把瑤華歌一闋寒蟾出兮明星稀良人阻兮天一涯憑軒遙望兮心傷悲願隨鴻鵠兮髙飛

廬陵樂府十首選

七

郭祥正妾�纖纖手一拂白玉琴琴聲寫三疊寄妾萬里心朱弦斷可續妾心常不足才驚楓葉丹又見楊枝綠望君君未到妾貌寧長好雲鬢懶重梳從教似秋艸

又鴻雁殊未來思君一彈琴泠泠別鶴語折盡幽蘭心蛛絲漫相續難系驊驑足白日無停時雲鬢寧長綠年華要不老不若丹靑好對之𨿽無言猶勝種萱艸

又與子初執手效彼瑟與琴子去旣不返誰復知我心寶刀能切玉願斷金烏足畱住枝上春花紅葉長綠懊惱復懊惱憔悴更妍好不見庭中蘭埋沒隨百艸

又妾身厭塵埃專心托君子感君一回眄涸轍逢秋水雍容未經年結誓同生死胡爲忽言別短書無一紙愁思夢魂飛鵲語不成喜歲晚君不來紅妝爲君洗

又嵯峨姑射山綽約飛仙子絳唇啟皓玉明眸漾寒水方平與麻姑相期永不死手披黃庭經金字寫靑紙胡爲謫人間離合亦悲喜夭桃凝露珠東風任吹洗

又庭下幽花羃寒霧金鴨冷煙無一縷從君別妾駕紅鸞望斷三山無覓處平時曲調休重舉長袖空垂不成舞醒眼穿愁送春去獨立殘陽與誰語

又英英玉山禾乃是鳳凰食鳳凰殊未來禾生亦何益幽香靑春盡孤根寒露寂委棄同蒿萊咄嗟人莫識

怨別

前人渡江君別妾恨不如桃葉桃葉解隨君渡江不用�妾旣不得隨渡江�如飛自憐妾薄命江頭還獨歸一步一回首碧雲凝落暉空將盈掬淚和粉灑羅衣

寄別陳氏妹

黃庭堅西風吹天云頃刻異秦越叔子從天來忽與同姓別餞行在半途一食三四噎遙遙馬嘶斷芳艸迷車轍引襟滿眼淚回首寸心折母氏孝且慈愛養數毛髮諸兒恩至均如指孰可齕汝今始歸人綿綿比瓜瓞中畦不灌漑芳意還銷歇黃鳥止丘隅南山采薇蕨擇婦旣甚明寡取乃爲悅我開賢女傳須已爲汝說在宋有伯姬潔身若冰雪下堂失傅母上堂就焚爇吾嘗嘉願康有婦皆明哲戮力事耦耕甘貧至同穴彼於視三公其猶吹一吷雍容二南間此婦眞豪傑逢時秉鈞軸邂逅把旄鉞富貴多禍憂朋黨相媒孽等之殼中遊巧者未知拙勿以貧賤故事人不盡節母儀尊聖善婦道尙曲折葛生晚萋萋絺綌代裘褐女工旣有餘枕簟淸煩暍誰言淮蔡遠曾不以日月跂予升堂丘佇望飛鳥滅善懷詩所歌行人勿惜別皇皇太史筆期汝書英烈

寄衣曲

張耒秋風西來入庭樹攀條正念徵夫苦空窗自織不敢住鳴機愁寂如鳴櫓練成欲裁新絲香抱持含愁上姑堂別來不見衣寬窄試比小郎身更長

江南曲

前人平湖碧玉煙波闊芰荷風起秋香發采蓮女兒紅粉新煙中笑語隔煙聞髙系紅裙袖雙捲不惜浮萍沾皓腕爭先采得隱船篷多少相欺互相問吳兒蕩槳來何事手指荷花示深意郎指蓮房妾折絲蓮不到頭絲不止月上湖平四散歸舟輕楫短去如飛斷腸脈脈兩無語寄情流水傳相思

放歌行

陳師道當年不嫁惜娉婷抹白施朱作後生說與傍人須早計隨宜梳洗莫傾城

書侍兒小瑩裙帶

李廌旋剪香羅列地垂嬌紅嫩綠寫珠璣花前欲作重重結系定春光不放歸

閨恨

謝逸汲井浣我衣伐石固我墉塵埃不被體寂無人徑通洋洋西江水我車不敢渡夙駕豈不早早行畏多露行止旣有義離合亦有時眾人豈無心不如我所之

陌上桑曲

唐庚蕭疏陌上桑寂寞采桑女蠶老葉轉稀羅敷淚如雨斂袂蹙雙蛾秦箏一曲歌殷勤謝郎意其如義命何

古樂府

龔況妖嬈破瓜女爭上秋千架香飄石橊裙影落薔薇下墻外見鴛鴦雙雙春水塘歸來情脈脈無緒理殘妝

爲亞卿作

韓駒君住江濱起畫樓妾居海角送潮頭潮中有妾相思淚流到樓前更不流

有寄

歐陽澈瞢騰醉眼漾嬌波心印潛通一撚多密寄斷腸雙麗曲遏云須倩雪兒歌

古意三首

鄧肅妾身如暮云陰霾愁漸濃郎來如曉色日髙云自空曉色未應夜愁雲不可重會持一杯酒舉室生春風妾心如寒梅隨郎過江東妾身如飛雪知落何亭中雪花故淸絕何人能擊節梅花歲歲春千秋香不滅妾如傍籬菊不肯嫁春風郎如出谷鶯飛鳴醉亂紅亂紅有何好風雨一夕空菊英𨿽枯淡不隨霜露濃

秋閨詞

周紫芝西風動簾幕蟋蟀鳴髙堂蔓艸濕零露秋閨知夜長佳人掩朱戶背燈解羅裳願言鴛鴦夢雙飛入方塘淸影橫疏欞柰此明月光依依照長夜炯炯明愁腸不恨郎不歸恨月入我�披衣復起坐嚬翠挑殘缸開緘取素書解結羅帶傍一讀再三嘆再讀淚數行終夜不成寢曙色忽滿窗𨿽云有膏沐誰能理晨妝

西湖詞

前人吳中小女結煙鬟自打靑腰唱采蓮欲趁歌聲過南浦藕花深處不通船

仿古樂府二首

呂本中君住長江邊妾上長江去長江日夜流相思不相顧長江日夜流妾心終不攺誰謂江頭人相思不相待

別離行

前人城頭艸木日夜黃九月北風天雨霜月色入戶侵我�美人乃在天一方舊遊可樂不可忘恨君不隨雁南翔恨妾塊守此空房曉風忽來吹夢長夢中與君還故鄕黃金爲屋玉爲堂與君更笑億千場不須合佩雙鴛鴦

三婦艷歌

曹勛大婦雙綺襦中婦紅羅裾小婦服翡翠理曲調笙竽良人幸安坐美酒傾玉壺大婦織云錦中婦繡鴛鴦小婦獨無事對鏡理紅妝良人幸安坐帳暖自添香

采桑曲

前人鳴鳩初拂羽桑葉破新萌采采不盈匊攀多力未生春服浥朝露曉日�妝明語學流鶯巧身同飛燕輕使君勞借問夫婿自專城

采菱曲

前人修渚通阿閣蘭舟飾翠旗吳姬年十五乘舟泛綠池菱花羞寶靨皓腕發斜暉行歌棹船去不覺白鷗飛

夜夜曲

前人舞衣疊翡翠海月掛珊瑚香滿流蘇幄相迎問醉無

獨不見

前人獨不見誰相憶花影上珠簾明月穿窗隙翡翠暗無光蒼苔點行迹鸞鑑掛珊瑚寶靨銷金碧仿佛聞簫韶夢想見顏色爲我報新人好好承恩澤君看後庭花芳菲能幾日

王孫遊二首

前人紅芳開繡戶碧艸襯斜陽樓上頻回首思君道路長夭桃與芳艸艷色明朝陽思君念華旦賤妾惜容光

望行人

前人西北有髙樓窱入空碧徙倚徧闌干楊花滿行迹不見行人歸但見楊花白披襟向春風爲我傳消息春風不見知此意無人識

髙樓月

前人髙樓月倒景入闌干人眠綺窗影月在靑雲端相攀不可得空成簾幕寒

吳江曲

前人吳江女兒白如玉花底紗窗傍溪綠玉簫春暖貼朱唇故作陽春斷腸曲扁舟掠水去如飛不見嫣然一笑時回首江城只孤塔向來一念傷因誰

春江花月詞

前人羣芳珠箔映春樓樓上珠簾捲玉鉤十二香衢徧羅綺靑樓和月爲君愁

春閨怨

前人著意繡鴛鴦雙雙戲小塘繡罷無心看楊花滿繡�

幽閨怨

前人妾年十五從良人良人待旦驅從軍至今遠戍幽山北但見春閨秋艸綠年年塞雁去還來深院無人空綠苔

自君之出矣二首

前人自君之出矣龍香消寶衣思君共明月千里奉光輝自君之出矣妝臺生网絲思君拂團扇相與共提攜

閨怨詩三首

鄭剛中幽思春云亂擬向琴中說徽寒錦薦髙未鼓弦中絕尙有無弦韻或可奏明月�前望冰輪去去不停轍薄命妾如何秋風河漢闊無心事鉛黛采采菊金黃徘徊欲寄遠云夢連瀟湘豈不懷君子念之不敢忘西鄰擊神鼓東鄰鬧笙簧三嗅籬邊英淚落秋風香晨光入幽戶手織回文書聞古有雙鯉爲人致區區書成立江邊天寒渺無魚微懷旣莫致慘黛何由舒歸來更無語悵望庭花疏

戲題所見

張綱破睡輕風透碧紗寶釵聊插任欹斜欲尋女伴嬉遊去試問秋千有幾家

妾薄命

王銍夜讀齊梁諸集見多有此作因賦二篇繼其聲寒閨有靜女十載念遠徵命擬絳綃薄身同朝露輕存心合歡綺待得機杼成從來君獨賞詎可賣都城憑夢欲寄遠舊路春艸生獨夜理瑤琴淚燭剪不明待誰相應節要自不勝情會有不眠者聽此斷腸聲少年輕遠行易發同爾汝紅顏望中老離恨尙如許妾身異金石更涉幾寒暑長天誰云廣不見收墮雨愁來津頭望信絕不得渡鄰婦念幽獨艇子隔溪語落日下空江修煙淡晴渚流恨滿春風西飛數歸羽

車遙遙篇

範成大車遙遙馬憧憧君遊東山東復東安得奮飛逐西風願我如星君如月夜夜流光相皎潔月暫晦星常明畱明待月復三五共盈盈

竹枝歌夔

州作

前人白頭老媼篸紅花黑頭女娘三髻丫背上兒眠上山去采桑已閒當采茶

春晚

前人陰陰垂柳閉朱門一曲闌干一斷魂手把靑梅春已去滿城風雨怕黃昏

倦繡

前人猧兒弄暖緣�走花气燻人濃似酒困來如醉復如愁不管低鬟釵燕澑無端心緒向天涯想見檣竿旛腳斜槐陰忽到簾旌上遲卻尋常一綫花

吳娘曲

陸遊鏡奩蠶出千黑蟻釵梁梅小雙靑豆吳娘十四未知愁羅衣已覺傷春瘦閒尋女伴過西家鬥艸歸來日已斜睡睫蒙蒙嬌欲閉隔簾微雨壓楊花

東吳女兒曲

前人東吳女兒語如鶯十三不肯學吹笙鏡奩初喜蠶出窗眼已看雙繭成空庭日暖花自舞簾捲巢幹燕新乳阿弟貪書下學遲獨揀詩章教鸚鵡

采蓮曲

前人采蓮吳姝巧笑倩小舟點破煙波面雙頭折得欲有贈重重葉蓋羞人見女伴相邀拾翠羽歸棹如飛那可許傾鬟障袖不�人遙指石帆山下雨

采蓮

前人雲散靑天掛玉鉤石城艇子近新秋風鬟霧鬢歸來晚忘卻荷花記得愁

無題

前人山繭修眉淡薄妝丁東環佩立西廂人間浪作新秋感銀闕瓊樓夜夜涼

擬古靑靑河畔艸

洪適靑靑河畔艸英英籬邊菊亭亭當窗女濯濯手如玉淵淵錦中意粲粲未盈幅�砧天一涯刀頭誤行卜卻鏡怨新眉誰教遠山綠

古意

姜特立共綰同心結那知有別離對人爭忍說不敢畫蛾眉

紅�怨

劉翰啼鶯喚起紗窗夢紅日滿簾花影弄翠屏香字冷燻鑪羅衣疊損金泥鳳去年君去燕歸時今年燕來君未歸欲把相思挑錦字夜寒懶上鴛鴦機起來翠袖香羅薄東風滿地桃花落

寄衣詞

翁捲手織白薴纖且長生著宜熱熟宜涼以比妾心齊素潔制成遊子遠衣裳君心相厚未相薄衣來還得稱君目願君服之無棄捐�君顏貌長如玉

自君之出矣三首

徐照自君之出矣心魂遠相隨拆破唐人絹經經是雙絲自君之出矣玉琴生塵垢蓮子種成荷曷時可成藕自君之出矣懶妝眉黛濃愁心如屋漏點點不移蹤

妾薄命

前人初與君相知便欲肺腸傾只擬君肺腸與妾相似生徘徊幾言笑始悟非眞情妾情不可收悔思淚盈盈

徵婦思

前人年年爲郎婦郎去戍采石又云戍濠梁不得眞消息半年無信歸獨自守羅幃西風吹妾寒倩誰寄寒衣姑老子在腹憶郎損心目願郎徵戰早有功生子有蔭姑有封

柳葉詞

前人嫩葉吹風不自持淺黃肥綠�淸池玉人未識分離恨折向堂前學畫眉

戍婦吟

髙翥辭家出戍邊北望隔靑煙怕作沙場夢秋宵不敢眠

斷腸曲

趙汝鐩�欄日日望歸騶書來又報瀟湘遊卷書默坐淚如雨彈向花上花潛愁想郎快意楊州鶴風光何地非行樂妾腸寸斷郎豈知獨步苔�空鵲風撼碧紗夜窗深弄鍼燈下無心情蜀羅一段茸五色看定鴛鴦繡不成妾貌畱春春要去妝鏡孤鸞無力舞轆轤啞殘夢驚曉嘶似是郎馬聲捲簾無人簾再下遣童水東占打瓦

徵婦嘆

前人蓮浴雙鴛鴦梧棲雙鳳凰雙舞蝶度墻雙飛燕歸梁倚欄人顰翠忍淚心暗傷閉戶簾幃悄孤燈耿空房欲睡睡未得獨坐理絲簧調吹不成調徵夫天一方

寄遠曲

前人君馬踏邊城繡帷妾一身仰天無過雁俯水無遊鱗酒難獨自酌蟻樽空浮春食亦不知味駝峯徒薦珍憶昔送君君已醉醉言更戍一年事兜鍪北去幾寒暑兩地肝腸摧萬里別來容貌似舊無寄去衣裳知到未折柳絲絲紫塞心對花片片春風淚夜聞琴瑟鼓鄰家人皆齊眉老年華不忍恨君翻自恨長吁矯首天之涯幾度虛傳歸信息愛聽幹鵲怕聽鴉孤枕有時仿�夢中見覺來霜角咽梅花

江南新體

戴復古郎船江下泊妾家樓上住朝朝暮暮間上下兩相顧相顧不相親風波愁殺人

蜀女怨

前人幾時離月峽五見紫蘭雕塞雁隨魂斷江花逐淚飄沙頭南北客京口去來潮日日無消息空登萬里橋

閨怨

嚴羽昨夜中秋月含愁顧景頻空畱可憐影不見可憐人

戍婦詞

許棐半落缸花午夜闌戍衣裁就寄君難雁來不帶平安字卻帶邊風入帳寒

樂府三首

前人妾心如鏡面一規秋水淸郎心如鏡背磨殺不分明小窗寒燭夜結紐綴郎襟不結尋常紐結郎長遠心郎心如紙鳶斷綫隨風去願得上林枝爲妾縈畱住

對鏡詞

前人煙護杏腮寒日襯桃腮暖惟有鏡中花東風都不管

織錦詞

前人彩絲愁緒雜春機伊軋聲中日又西織到花枝連理處玉驄門外一驕嘶

閨思

施樞簾底臨鸞惜歲華鬢云慵掠寶釵斜落梅香斷無消息一樹春風屬杏花

寄衣曲

劉克莊徵夫去時著紵葛徵夫未回天雨雪夜呵刀尺制寒衣兒小卻倩人封題上有淚痕不教洗徵夫見時認鍼黹殷勤著向邊城裏莫遣寒風吹腠理江南江北一水間古人萬里戍蕭關

秋閨

王同祖西風昨夜到庭梧曉看窗前一葉無秋月照人眠不得等閒拈弄繡工夫

采蓮曲

鄒登龍平湖渺渺蓮風淸花開�日紅妝明一雙鸂忽飛去爲驚花底蘭橈鳴蘭橈蕩漾誰家女云妥髻鬟黛眉嫵采采荷花滿袖香花深忘卻來時路

寄衣曲二首

羅與之愁腸結欲斷邊衣猶未成寒窗剪刀落疑是劍環聲此身倘長在敢恨歸無日但願郎防邊似妾縫衣密

自君之出矣二首

薛嵎自君之出矣荏苒度寒燠譬彼雙鯉魚書辭長在腹自君之出矣抱此離恨情春蠶不作絲纏綿過一生

白紵詞

吳龍翰吳宮煙水碧迢迢瓊樓十二淩靑霄北方佳人顏如花素衣濯濯明朝霞雲母屏風珍珠箔香銷金鴨春寒薄璧月流光羅綺筵白紵舞殘月欲落君看月落夜潮平吳江闊兮越江深吳王醉越王醒

樂府四首

前人妾心江岸石千古無變更郎心江上水倏忽風波生瑟瑟涼風來妾身後秋扇安得復炎熱相攜不相厭制衣寄夫婿妾有冰雪段中間連理枝不忍剪教斷殘月小樓西鵑啼思欲迷妾夫在天南何不那邊啼

采桑曲

武衍粉光薄薄鬢云垂葉滿湘籠獨步時女伴未來歸未得水邊閒照插花枝

吳娃歌集唐

李洞庭明月一千里芙蓉水殿春風起殘絲欲斷黃蜂歸鴛鴦翡翠承燕私露腳斜飛濕寒兔越王金雞報天曙官街柳帶不堪折謝豹空啼采香月

采蓮歸集唐

前人采蓮女采蓮歸落日晴江裏蓮舟漸覺稀蓮莖有刺不成折爭弄蓮花水濕衣白練束腰袖半捲不語低鬟幽思遠碧玉搔頭落水中粉痕零落愁紅淺

秋閨思集唐

前人徵人遙遙出古城天河夜轉漂回星銀鏤香寒鳳凰薄樹色深含臺榭情雨滋苔蘚侵�綠爲有秋期眠不足城邊殘月勢如弓月上丁東搗寒玉

秋夜曲集唐

前人秋夜長殊未央秋燈向壁掩洞房天漢東西月色光啼蛄弔月鉤欄下寒衣未寄莫飛霜

老婦吟集唐

前人萬轉愁城系腸綫靑畝春蕪連石苑爲他人作嫁衣裳頭白如絲面如繭

怨詩集唐二首

前人綠蔓花綿綿日晚梧桐落所思終不來虫聲入羅幕洞房秋月明玉關芳信斷含怨倚蘭叢日驚羅帶緩

紅樓女集唐

前人三三五五結同心夾巷重門似海深坐怨玉樓春欲盡不知歌舞用黃金

南國有佳人

鄧林南國有佳人仙姿自蓬島龍綃照明璫鳳釵橫貴寶新妝試鸞鏡皎皎顏色好芳年倏已笄君子可偕老柰何行媒妁修言棄中道洞房暗怊悵珩璜結組縞寧作鍾離春勿學姑瑤艸

采蓮曲

何應龍采蓮時節懶勻妝日到波心撥棹忙莫向荷花深處去荷花深處有鴛鴦

春閨怨

吳惟信細雨輕煙鎖畫樓樓中人去水長流琵琶聲斷梅花落別是春風一種愁

閨怨

前人病起傷春獨倚門喚人鸚鵡隔簾聞無情最是東風惡瘦卻梨花一片雲

閨中詞二首

胡仲參寫就相思字燈前帶淚看欲緘還未忍少待淚痕幹聽盡芭蕉雨愁人夜不眠憑誰將此意爲妾到郎邊

春閨怨

陳允平妾家住在湘江曲門枕湘江春水綠年年長是暮春時兩岸垂楊啼布谷自君話別湘江頭獨上層樓彈箜篌蛾眉不掃遠山碧滿堤芳艸春正愁舉頭不見君但見湘江云江雲散得聚妾心空如燻舉頭不見君但見湘江水江水去復回妾顏爲誰美湘江云湘江水悠悠何日已舉頭望君君不歸門前楊柳空依依

有所思

前人憶昔美人初別時長亭兩岸柳依依今日美人天之涯美人美人胡不歸憶昔君別妾分破靑鸞鏡破鏡如破心與妾表相憶相憶圖久深憶昔妾別君剪斷金鳳釵斷釵如斷腸贈君表相思相思圖久長一日一日復一日靑鏡鸞孤釵鳳只未必君相思能如妾相憶寒衣剪就欲寄君長安門外無行人雁聲半夜西風惡窗前一片梧桐落

閨情

前人閒拈花片貼紗窗繡幕斜飛燕子雙細數歸期相次近倚樓日日望春江

香�體

前人小院燻風滿閒庭白晝長蜻蜓楊柳岸鸂芰荷塘云合朱檐卸山髙翠閣涼蔓滋靑薜荔芽長紫良姜簾幕深深地闌干曲曲廊淡煙瑤艸細流水碧桃香幡影重門靜苔痕小篆荒螭盤丹鼎雪龍吸露臺漿琴古翻新調笙沈靜舊簧雨聲犀角枕月色象牙�掌上雙鸚鵡屏間兩鳳凰石函藏寶劍金鑰啟瑤箱扇雉團淸影�鴛試曉妝霞綃衣窄索云錦佩玎璫鬢攏金蟬矗釵橫玉燕翔袂飄天水碧裙濺郁金黃太液簫初遠蓬萊漏未央流星飛碧落零雨下銀潢去去人千里迢迢天一方斷腸一作魂春洛浦殘夢夜瀟湘

擬韓偓體

張至龍一聲烏鵲顫鸞雙學調新詞未得腔拜了夜香郎喚醒旋收鍼�背銀釭

春閨詞

眞桂芳愁鎖眉尖未肯消何心更待兩蛾嬌一春螺黛渾無閨媛總部藝文七詩

獨不見

唐楊巨源東風艷陽色柳綠花如霰競理同心鬟爭持合歡扇香傳賈娘手粉離何郎面最恨捲簾時含情獨不見

大堤曲

前人二八嬋娟大堤女開壚相對依江渚待客登樓向水看邀郎捲幔臨花語細雨蒙蒙濕芰荷巴東商旅駐帆多自傳芳酒翻紅袖誰調妍妝回翠蛾珍華鐙夕陽後當壚理瑟矜纖手月落星微五鼓聲春風搖蕩前柳歲歲逢迎沙岸間背人多整綠雲鬟無端嫁與五陵少離別煙波傷玉顏

春閨思

令狐楚戴勝飛晴野淩澌下濁河春風樓上望誰見淚痕多

閨人贈遠二首一作長相思

前人君行登隴上妾夢在閨中玉筋千行落一

作淚銀�一半空綺席一作幾度春眠覺紗窗曉望迷朦朧殘夢裏猶自在遼西

遠離別二首

前人楊柳黃金穗梧桐碧玉枝春來消息斷早晚是歸時玳織鴛鴦履金裝翡翠篸畏人相問著不擬到城南

靑靑水中蒲三首

韓愈靑靑水中蒲下有一雙魚君今上隴去我在與誰居靑靑水中蒲長在水中居寄語浮萍艸相隨我不如靑靑水中蒲葉短不出水婦人不下堂行子在萬里

閨人贈遠四首

王涯遠戍功名薄深閨年貌傷妝成對春樹不語淚千行鶯啼綠樹深燕語雕梁晚不省出門行沙場知近遠形影一相別煙波千里分君看望君處只是起行雲花明綺陌春柳拂禦溝新爲報遼陽客流光不待人

春閨思

前人雪盡萱抽葉風輕水變苔玉關音信斷又見發庭梅

秋思贈遠二首

前人當年只自守空帷夢裏關山覺別離不見鄕書傳雁足惟看新月吐蛾眉厭攀楊柳臨淸閣閒采芙蕖傍碧潭走馬臺邊人不見拂云堆畔戰初酣

春閨思

前人愁見遊空百尺絲春風挽斷更傷離閒花落盡靑苔地盡日無人誰得知

古意

陳羽十三學繡羅衣裳自憐紅袖聞馨香人言此是嫁時服含笑不刺雙鴛鴦郎年十九髭未生拜官天下聞郎名車馬駢闐賀門館自然不失爲公卿是時妾家猶未貧兄弟出入雙車輪繁華全盛兩相敵與郎年少爲婚姻郎家居近禦溝水豪門客盡躡珠履雕盤酒器常不幹曉入中廚妾先起姑嫜嚴肅有規矩小姑嬌憨意難取朝參暮拜白玉堂繡衣著盡黃金縷妾貌漸衰郎漸薄時時彊笑意索寞知郎本來無歲寒幾回掩淚看花落妾年四十絲滿頭郎年五十封公侯男兒全盛日忘舊銀�羽帳空颼飅庭花紅徧蝴蝶飛看郎佩玉下朝時歸來略略不相顧卻令侍婢生光輝郎恨婦人易衰老妾亦恨深不忍道看郎彊健能幾時年過六十還枯�

公子行

前人金羈白馬郎何處踏靑來馬驕郎半醉躞蹀望樓臺似見樓上人玲瓏戶開隔花聞一笑落日不知回

汝川行

毆陽詹汝墳春女蠶忙月朝起采桑日西沒輕綃裙露紅羅襪半蹋金梯倚枝歇垂空玉腕若無骨映葉朱唇似花發相歡誰是遊冶郎蠶休不得岐路旁

采菱行並引一作采芰女

劉禹錫

武陵俗嗜芰菱歲秋矣有女郎盛遊於馬湖薄言采之歸以禦客古有采菱曲罕傳其詞故賦之以俟采詩者白馬湖平秋日光紫菱如錦彩鴛翔蕩舟遊女滿中央采菱不顧馬上郎爭多逐勝紛相向時轉蘭橈破輕浪長鬟弱袂動參差釵影釧文浮蕩漾笑語哇咬顧晚暉蓼花綠岸扣舷歸歸來共到石橋步野蔓系船萍滿衣家家竹樓臨廣陌下有連墻多估客攜觴薦芰夜經過醉踏大堤相應歌屈平祠下沅江水月照寒波白煙起一曲南音此地聞長安北望三千里

同樂天和微之春深二十首錄二

前人何處深春好春深少婦家能偸新禁曲自剪入時花追逐同遊伴平章貴價車從來不墮馬故遣髻鬟斜何處深春好春深幼女家雙鬟梳頂髻兩面繡�花妝壞頻臨鏡身輕不占車秋千爭次第牽拽彩繩斜

三閣辭二首

前人貴人三閣上日晏未梳頭不應有恨事嬌甚卻成愁珠箔曲瓊鉤仔細見揚州北兵那得渡浪語聲悠悠

竹枝詞二首錄一

前人楊柳靑靑江水平聞郎江上唱歌聲東邊日出西邊雨道是無晴卻有晴

寄贈小樊

前人花面丫頭十三西春來綽約向人時終須買取名春艸處處將行步步隨

踏歌辭

前人桃蹊柳陌好經過燈下妝成月下歌爲是襄王故宮地至今猶自細腰多

浪淘沙詞

前人鵡鸚洲頭浪颭沙靑樓春望日將斜銜泥燕子爭歸舍獨自狂夫不憶家

春閨思

張仲素裊裊城邊柳靑靑陌上桑提籠忘采葉昨夜夢漁陽

秋閨思二首

前人碧斜月藹深輝愁聽寒螿淚濕衣夢裏分明見關塞不知何路向金微秋天一夜靜無雲斷續鴻聲到曉聞欲寄徵人問消息居延城外又移軍

古怨

孟郊試妾與君淚兩處滴池水看取芙蓉花今年爲誰死

閨怨

前人妾恨比斑竹下盤煩冤根有�未出土中已含淚痕

古薄命妾

前人不惜十指弦爲君千萬彈常恐新聲至坐使故聲殘棄置今日悲卽是昨日歡將新變故易持故爲新難靑山有蘼蕪淚葉長不幹空令後代人采掇幽思攢

雜怨

前人貧女鏡不明寒花日少容暗蛩有虛織短綫無長縫浪水不可照狂夫不可從浪水多散影狂夫多異蹤持此一生薄空成萬恨濃

徵婦怨

前人良人昨日去明月又不圓別時各有淚零落靑樓前君淚濡羅巾妾淚滴路塵羅巾常在手今得隨妾身路塵如得風吹上君車輪

車遙遙

前人路喜到江盡江上又通舟舟車兩無阻何處不得遊丈夫四方誌女子安可畱郎自別日言無令生遠愁旅雁忽叫月斷猿寒啼秋此夕夢君夢君在城北樓寒淚無因波寄恨無因輈願爲馭者手與郎回馬頭

古別離

前人欲別牽郎衣郎今到何處不恨歸來遲莫向臨�去

塘下行

前人塘邊日欲斜年少早還家徒將白羽扇調妾木蘭花不是城頭樹那棲來去鴉

臨池曲

前人池上春蒲葉如帶紫菱成角蓮子大羅裙蟬鬢倚迎風雙雙伯勞飛向東

古意

前人蕩子守邊戍佳人莫相從去來年月多苦愁攺形容上山復下山踏艸成古蹤徒言采蘼蕪十度一不逢鑑獨是明月識志惟寒松井桃始開花一見悲萬重人顏不再春桃色有再濃捐气入空房無憀乍從容啟貼理鍼綫非獨學裁縫手持未染絲繡爲白芙蓉芙蓉無染污將以表心素欲寄未歸人當春無信去無信反增愁愁心緣隴頭願君如隴水冰鏡水還流宛宛靑絲綫纖纖白玉鉤玉鉤不虧缺靑絲無斷絕回還勝雙手解盡心中結

離怨

張籍切切重切切秋風桂枝折人當少年嫁我當少年別念君非徵行年年長遠途妾身甘獨沒髙堂有舅姑

別離曲

前人行人結束出門去幾時更踏門前路憶昔君初納采時不言身屬遼陽戍早知今日當別離成君家計良爲誰男兒生身自有役那得誤我年少時不如逐君徵戰死誰能獨老空閨裏

望行人

前人秋風下起旅雁向南飛日日出門望家家行客歸無因見邊使空待寄寒衣獨倚靑樓暮煙深鳥雀稀

思遠人

前人野橋春水淸橋上送君行去去人應老年年艸自生出門看遠道無信向邊城楊柳別離處秋蟬今復鳴

采蓮曲

前人秋江岸邊蓮子多采蓮女兒�船歌靑房圓實齊戢戢爭前競折漾微波試牽綠莖下尋藕斷處絲多刺傷手白練束腰袖半捲不插玉釵妝梳淺船中未滿度前洲借問阿誰家住遠歸時莫待暮潮上自弄芙蓉還蕩槳

白頭吟

前人請君膝上琴彈我白頭吟憶昔君前嬌笑語兩情宛轉如縈素宮中爲我起髙樓更開花池種芳樹春天百艸秋始衰棄我不待白頭時羅襦玉珥色未暗今朝已道不相宜揚州靑銅作明鏡暗中持照不見影人心回互自無窮眼前好惡那能定君恩已去若再返菖蒲花開月長滿

妾薄命

前人薄命婦良家子無事從軍去萬里漢家天子平四夷護羌都尉裹屍歸念君此行爲死別對君裁縫泉下衣與君一日爲夫婦千年萬歲亦相守君愛龍城徵戰功妾願靑樓歌樂同人生各各有所欲詎得將心入君腹

促促詞

前人促促復促促家貧夫婦歡不足今年爲人送租船去年捕魚在江邊家中姑老子復小自執吳綃輸稅錢家家桑麻滿地黑念君一身空努力願教牛蹄團團羊角直君身長在應不得

宛轉行

前人華屋重翠幄綺席雕像�遠漏微更�薄衾中夜涼鑪气暗裴徊寒燈背斜光妍姿結宵態寢臂幽夢長宛轉復宛轉憶君更未央

寄遠曲

前人美人來去春江暖江頭無人湘水滿浣紗石上水禽棲江南路長春日短蘭舟桂�常渡江無因重寄雙瓊璫

卓女怨

盧同妾本懷春女春愁不自任迷魂隨鳳客嬌思入琴心托援交情重當壚酌意深誰家有夫婿作賦得黃金

小婦吟

前人小婦欲入門偎面勻紅妝大婦出門迎正頓羅衣裳門邊兩相見笑樂不可當夫子於傍聊斷腸小婦哆上髙堂開玉匣取琴張陳金罍酌滿觴願言兩相樂永與同心事我郎夫子於傍剩欲狂珠簾風度百花香翠帳云屏白玉�啼鳥休啼花莫笑女英新喜得娥皇

有所思

前人當時我醉美人家美人顏色嬌如花今日美人棄我去靑樓珠箔天之涯娟娟姮娥月三五二八盈又缺翠眉蟬鬢生離別一望不見心斷絕心斷絕幾千里夢中醉臥巫山云覺來淚滴湘江水湘江兩岸花木深美人不見愁人心含愁更奏綠綺琴調髙弦絕無知音美人兮美人不知爲暮雨兮爲朝云相思一夜梅花發忽到窗前疑是君

樓上女兒曲

前人誰家女兒樓上頭指揮婢子掛簾鉤林花撩亂心之愁捲卻羅袖彈箜篌箜篌歷亂五六弦羅袖掩面啼向天相思弦斷情不斷落花紛紛心欲穿心欲穿憑欄幹相憶柳條綠相思錦帳寒直緣感君恩愛一回顧使我雙淚長潸潸我有嬌靨待君笑我有嬌蛾待君掃鶯花爛熳君不來及至君來花已老心腸寸斷誰得知玉�羃生靑艸

自君之去矣

前人自君之去矣壁上蜘蛛織近取見妾心夜夜無休息妾有雙玉環寄君表相憶環是妾之心玉是君之徳馳情增悴容蓄思損精力玉簟寒淒淒延想心惻惻風含霜月明水泛碧天色此水有盡時此情終無極

大堤曲

李賀妾家住橫塘紅紗滿桂香靑雲教綰頭上髻明月與作耳邊璫蓮風起江畔春大堤上畱北人郎食鯉魚尾妾食猩猩唇莫指襄陽道綠浦歸帆少今日菖蒲花明朝楓樹老

惱公

前人宋玉愁空斷嬌嬈粉自紅歌聲春艸露門掩杏花叢注口櫻桃小添眉桂葉濃曉奩妝秀靨夜帳減香筒鈿鏡飛孤鵲江圖畫水�陂陀梳碧鳳腰裊帶金虫杜若含淸露河蒲聚紫茸月分蛾黛破花合靨朱融發重疑盤霧腰輕乍倚風密書題豆蔻隱語笑芙蓉莫鎖茱萸匣休開翡翠籠弄珠驚漢燕燒蜜引胡蜂醉纈拋紅网單羅掛綠蒙數錢教�女買藥問巴賨勻臉安斜雁移燈想夢熊腸攢非束竹胘急是張弓晚樹迷新蝶殘霓憶斷虹古時塡渤澥今日鑿崆峒繡沓褰長幔羅裙結短封心搖如舞鶴骨出似飛龍井檻淋淸漆門鋪綴白銅隈花開兔徑白壁印狐蹤玳瑁釘簾薄琉璃疊扇烘象�緣素柏瑤席捲香蔥細管吟朝幌芳醪落夜楓宜男生楚巷梔子發金墉龜甲開屏澀鵝毛滲墨濃黃庭畱衛瓘綠樹養韓馮雞唱星懸柳鴉啼露滴桐黃娥初出座寵妺始相從蠟淚垂蘭燼秋蕪掃綺櫳吹笙翻舊引沽酒待新丰短佩愁塡粟長弦怨削菘曲池眠乳鴨小閣睡娃僮褥縫篸雙�鉤絳辮五總蜀煙飛重錦峽雨濺輕容拂鏡羞溫嶠燻衣避賈充魚生玉藕下人在石蓮中含水彎蛾翠登樓選馬使君居曲陌園令住臨�桂火流蘇暖金鑪細炷通春遲王子態鶯囀謝娘慵玉漏三星曙銅街五馬逢犀株防膽怯銀液鎭心忪跳脫看年命琵琶道吉凶王時應七夕夫位在三宮無力塗雲母多方帶藥翁符因靑鳥送囊用絳紗縫漢苑尋宮柳河橋閡禁鐘月明中婦覺應笑畫堂空

房中思

前人新桂如蛾眉秋風吹小綠行輪出門去玉鸞聲斷續月軒下風露曉庭自幽澀誰能事貞素臥聽莎雞泣

綠水詞

前人今宵好風月阿侯在何處爲有傾城色翻成足愁苦東湖采蓮葉南湖拔蒲根未持寄小姑且持感愁魂

夜坐吟

前人踏踏馬蹄誰見過眼看北斗直天河西風羅幕生翠波鉛華笑妾嚬靑娥爲君起唱長相思簾外嚴霜皆倒飛明星爛爛東方陲紅霞稍出東南涯陸郎去矣乘斑騅

許公子鄭姬歌

前人許史世家外親貴宮錦千端買沈醉銅駝酒熟烘明膠古堤大柳煙中翠桂開客花名鄭袖入洛聞香鼎門口先將芍藥獻妝臺後解黃金大如斗莫愁簾中許合歡淸弦五十爲君彈彈聲咽春弄君骨骨興牽人馬上鞍兩馬八蹄踏蘭苑情如合竹誰能見夜光玉枕棲鳳凰夾羅當門刺純�長翻蜀紙捲明君轉角含商破碧雲自從小靨來東道曲里長眉少見人相如冢上生秋柏三秦誰是言情客蛾鬟醉眼拜諸親爲謁皇孫請曹植

有所思

前人去年陌上歌離曲今日君書遠遊蜀簾外花開二月風臺前淚滴千行竹琴心與妾腸此夜斷還續想君白馬懸雕弓世間何處無春風君心未鎭如石妾顏不久如花紅夜殘髙碧橫長河河上無梁空白波西風未起悲龍梭年年織素攢雙蛾江山迢遰無休紀淚眼看燈乍明滅自從孤館深鎖窗桂花幾度圓還缺鴉鴉向曉鳴森木風過池塘響叢玉白日蕭條夢不成橋南更問仙人卜

靜女春曙曲

前人嫩葉憐芳抱新蕊泣露枝枝滴夭淚粉窗香咽頹曉云錦堆花密藏春睡戀屏孔雀搖金尾鶯舌分明呼婢子冰洞寒龍半匣水一隻商鸞逐煙起

古怨

劉叉君莫嫌醜婦醜婦死守貞山頭一怪石長作望夫名鳥有並翼飛獸有比肩行丈夫不立義豈如鳥獸情

聽庾及之彈烏夜啼引

元稹君彈烏夜啼我傳樂府解古題良人在獄妻在閨官家欲赦烏報妻烏前再拜淚如雨烏作哀聲妻暗語後人寫出烏啼引吳調哀弦聲楚楚四五年前作拾遺諫書不密丞相知謫官詔下吏驅遣身作囚拘妻在遠歸來相見淚如珠惟說閒宵長拜烏君來到捨是烏力妝點烏盤邀女巫今君爲我千萬彈烏啼啄啄淚瀾瀾感君此曲有深意昨日烏啼桐葉墜當時爲我賽烏人死葬咸陽原上地

憶遠曲

前人憶遠曲郎身不遠郎心遠沙隨郎飯俱在匙郎意看沙那比飯水中畫字無字痕君心暗畫誰會君況妾事姑姑進止身去門前同萬里一家盡是郎腹心妾似生來無兩耳妾身何足言聽妾私勸君君今夜夜醉何處姑來伴妾自閉門嫁夫恨不早養兒將備老妾自嫁郎身骨立老姑爲郎求娶妾妾不忍見郎忍見爲郎忍耐看姑面

古決絕詞

前人乍可爲天上牽牛織女星不願爲庭前紅槿枝七月七日一相見故心終不移那能朝開暮飛去一任東西南北吹分不兩相守恨不兩相思對面且如此背面當可知春風撩亂伯勞語況是此時拋去時握手苦相問竟不言後期君情旣決絕妾意亦參差借如死生別安得長苦悲噫春冰之將泮何予懷之獨結有美一人於焉曠絕一日不見比一日於三年況三年之曠別水得風兮小而已波筍在苞兮髙不見節矧桃李之當春競眾人而攀折我自顧悠悠而若云又安能保君皚皚之如雪感破鏡之分明睹淚痕之餘血幸他人之旣不我先又安能使他人之終不我奪已焉哉織女別黃姑一年一度暫相見彼此隔河何事無夜夜相抱眠幽懷尙沈結那堪一年事長遣一宵說但感久相思何暇暫相悅虹橋薄夜成龍駕侵晨列生增野鶴性遲回死恨天雞識時節曙色漸曈曨華星欲明滅一去又一年一年何可徹有此迢遞期不如死生別天公隔是妒相憐何不便教相決絕

閨晚

前人紅�委磚�玉爪剺朱橘素臆光如砑明瞳艷凝溢調弦不成曲學書徒弄筆夜色侵洞房春煙透簾出

春曉

前人半欲天明半未明醉聞花气睡聞鶯猧兒撼起鐘聲動二十年前曉寺情

雜憶五首

前人今年寒食月無光夜色才侵已上�憶得雙文通內裏玉櫳深處暗聞香花籠微月竹籠煙百尺絲繩拂地懸憶得雙文人靜後潛教桃葉送秋千寒輕夜淺繞回廊不辧花叢暗辧香憶得雙文朧月下小樓前後捉迷藏山橊似火葉相兼亞拂磚�半拂檐憶得雙文獨披掩滿頭花艸倚新簾春冰消盡碧波湖漾影殘霞似有無憶得雙文衫子薄鈿頭云�褪紅酥

襄陽爲盧竇紀事二首

前人風弄花枝月照階醉和春睡倚香懷依稀似覺雙鬟動潛被蕭郎卸玉釵鶯聲撩亂曙燈殘暗覓金釵動曉寒猶帶春酲懶相送櫻桃花下隔簾看

議婚一作貧家女

白居易天下無正聲悅耳卽一

作則爲娛人間無正色悅目卽一

作則爲姝顏色非相遠貧富則有殊貧爲時所棄富爲時所趨紅樓富家女金縷繡羅襦見人不斂手嬌癡二八初母兄未開口言嫁不須臾綠窗貧家女寂寞二十餘荊釵不直錢衣上無眞珠幾回人欲聘臨日又踟躕主人會良媒置酒滿玉壺四座且勿飲聽我歌兩途富家女易嫁嫁早輕其夫貧家女難嫁嫁晚孝於姑聞君欲娶婦娶婦意何如

鹽商婦

前人鹽商婦多金帛不事田農與蠶績南北東西不失家風水爲鄕船作宅本是揚州小家女嫁得西江大商客綠鬟富一作�去金釵多皓腕肥來銀釧窄前呼蒼頭後叱婢問爾因何得如此婿作鹽商十五年不屬州縣屬天子每年鹽利入官時少入官家多入私官家利薄私家厚鹽鐵尙書遠不知何況江頭魚米賤紅膾黃橙香稻飯飽食濃妝倚柁樓兩朵紅花欲綻鹽商婦有幸嫁鹽商終朝美飯食終歲好衣裳好衣美食來何一作有來處亦須慚愧桑弘羊桑弘羊死已久不獨漢時今亦有

婦人苦

前人蟬鬢加意梳蛾眉用心埽幾度曉妝成君看不言好妾身重同穴君意輕偕老惆悵去年來心知未能道今朝一開口語少意何深願引他時事移君此日心人言夫婦親義合如一身及至死生際何曾苦樂均婦人一喪夫終身守孤孑有如林中竹忽被風吹折一折不重生枯死猶抱節男兒若喪婦能不暫傷情應似門前柳逢春易發榮風吹一枝折還有一枝生爲君委曲言願君再三聽須知婦人苦從此莫相輕

長相思

前人九月西風興月冷露華凝思君秋夜長一夜魂九升二月東風來艸拆花心開思君春日遲一日腸九回妾住洛橋北君住洛橋南十五卽相識今年二十三有如女蘿艸生在松之側蔓短枝苦髙縈回上不得人言人有願願至天必成願作遠方獸步步比肩行願作深山水枝枝連理生

潛別離

前人不得哭潛別離不得語暗相思兩心之外無人知深籠夜�獨棲鳥利劍春斷連理枝河水𨿽濁有淸日烏頭𨿽黑有白時惟有潛離與暗別彼此甘心無後期

花非花

前人花非花霧非霧夜半來天明去來如春夢幾多時去似朝云無覓處

寒閨夜

前人夜半衾裯冷孤眠懶未能籠香銷盡火巾淚滴成冰爲惜影相伴通宵不滅燈

閨怨詞三首

前人朝憎鶯百囀夜�燕雙棲不慣經春別誰知到曉啼珠箔籠寒月紗窗背曉燈夜來巾上淚一半是春冰關山徵戍遠閨閣別離難苦戰應��寒衣不要寬

傷春詞

前人深淺檐花千萬枝碧紗窗外囀黃鸝殘妝含淚下簾坐盡日傷春春不知

思婦眉

前人春風搖蕩自東來折盡櫻桃綻盡梅惟餘思婦愁眉結無限春風吹不開

秋房夜

前人云露靑天月漏光中庭立久卻歸房水窗席冷未能臥挑盡殘燈秋夜長

采蓮曲

前人菱葉縈波荷颭風一作水荷花深處小船通逢郎欲語低頭笑碧玉搔頭落水中

閨婦

前人斜�繡�愁不動紅綃帶緩綠鬟低遼陽春盡無消息夜合花前日又西

代賣薪女贈諸妓

前人亂蓬爲鬢布爲巾一作�曉蹋寒山自負薪一種錢塘江畔女著紅騎馬是何人

春詞

前人低花樹映小妝樓春入眉心兩點愁斜倚欄幹背﹝一作臂﹞鸚鵡思量何事不回頭

續古

前人窈窕雙鬟女容徳俱如玉晝居不逾閾夜行常秉燭气如含露蘭心似貫霜竹宜當備嬪禦胡爲守幽獨無媒不得選年忽過三六歲暮望漢宮誰在黃金屋邯鄲進娼女能唱黃花曲一曲稱君心恩榮連九族

又戚戚復戚戚送君遠行役行役非中原海外黃沙磧伶俜獨居妾迢遞長徵客君望功名歸妾憂生死隔誰家無夫婦何人不離析所恨薄命身嫁遲別日迫妾身有存沒妾心無攺易生爲閨中婦死作山頭石

春夢

楊衡空庭日照花如錦紅妝美人當晝寢傍人不知夢中事惟見玉釵時墜枕

貧女

張碧豈是昧容華豈不知機織自是生寒門良媒不相識

東鄰美人歌

宋濟花暖江城斜日陰鶯啼繡戶曉云深春風不道珠簾隔傳得歌聲與客心

寄荊娘寫眞

李涉章華臺南莎艸齊長河柳色連金堤靑樓曈曨曙光蚤梨花滿巷鶯新啼章臺玊顏年十六小來能唱西涼曲教坊大使久知名郢上詞人歌不足少年才子心相許夜夜髙堂夢雲雨五銖香帔結同心三寸紅箋替傳語綠池並戲雙鴛鴦田田翠葉紅蓮香百年恩愛兩相許一夕一作曰不見生愁腸上淸仙女徵遊伴欲從湘靈住河漢只愁陵谷變人寰空嘆桑田歸海岸願分精魄定形影永似銀壺掛金井召得丹靑絕世工寫眞與身眞相同忽然相對兩不語疑是妝成來鏡中豈期人願天不違云卻駐從山歸畫圖封裹寄箱篋洞房艷艷生光輝良人翻作東飛翼卻遣江頭問消息經年不得一封書翠幕云屏繞空壁結客有少年名總身姓江徵帆三千里前月發豫章知我別時言識我馬上郎恨無羽翼飛使我徒怨滄波長開篋取畫圖寄我形影與客將如今憔悴不相似恐君重見生悲傷蒼梧九疑在何處斑斑竹淚連瀟湘

六嘆

前人深院梧桐夾金井上有轆轤靑絲索美人淸晝汲寒泉寒泉欲上銀瓶落迢迢碧甃千餘尺竟日倚闌空嘆息惆悵不來照明鏡卻掩洞房花寂寂

又綺幕香風翡翠車淸明獨傍芙蓉渠上有雲鬟洞仙女垂羅掩縠煙中語風月頻驚桃李時滄波久別鴛鴦侶欲傳一札孤飛翼山長水遠無消息卻鎖重門一院深半夜空庭明月色

鏡聽詞

閨媛總部藝文十六詞

蝶戀花

宋謝逸豆蔻梢頭春色淺新試紗衣拂袖東風軟紅日三竿簾幕卷畫樓影裏雙飛燕攏鬢步搖靑玉碾缺樣花枝葉葉蜂兒顫獨倚闌干凝望遠一川煙艸平如翦

南鄕子

前人淺色染春衣衣上雙雙小燕飛袖捲藕絲寒玉瘦彈�贏得尊前酒一�冰雪拂胭脂絳蠟香融落日西唱徹陽關人欲去依依醉眼橫波翠黛低

玉樓春

前人个中懷抱誰排遣惻惻輕寒風剪剪細看梅蕊晚香濃爭似柳梢春色淺嬌道字歌聲軟醉後微渦回笑靨都無卓氏白頭吟只有盧郎年少感

花心動

前人風裏楊花輕薄性銀燭髙燒心熱香餌懸鉤魚不輕吞辜負釣兒虛設桑蠶到老絲長絆鍼刺眼淚流成血思量起拈枝花朵果兒難結海樣情深忍撇似夢裏相逢不勝歡悅出水雙蓮摘取一枝可惜�頭分折猛期月滿會姮娥誰知是初生新月折翼鳥甚日於飛時節

如夢令

前人花落鶯啼春暮陌上綠楊飛絮金鴨晚香寒人在洞房深處無語無語葉上數聲疏雨

憶舊遊

周邦彥記愁橫淺黛淚洗紅鉛門掩秋宵墜葉驚離思聽寒螿夜泣亂雨蕭蕭鳳釵半脫雲鬢窗影燭花搖漸暗竹敲涼疏螢照曉兩地魂消迢迢問音信道徑底花陰時認鳴鑣也擬臨朱戶嘆因郎��羞見郎招舊巢更有新燕楊柳拂河橋但滿眼京塵東風竟日吹露桃

鳳來朝

前人逗曉看嬌面小窗涼弄明未辧愛殘妝宿粉雲鬟亂最好是帳中見說夢雙蛾微斂錦衾溫獸香未斷待起難捨任日炙畫樓暖

南鄕子

前人晨色動妝樓短蠟熒熒悄未收自在開簾風不定颼颼池面冰澌趁水流早起怯梳頭欲綰雲鬟又卻休不會沈吟思底事凝眸兩點春山滿鏡愁

一斛珠

前人茸金細弱秋風嫩桂花初著蕊珠宮里人難學花染嬌荑羞映翠云幄淸香不與蘭蓀約一枝雲鬢巧梳掠夜深輕撼薔薇香滿衣襟月在鳳凰閣

蝶戀花二首

前人美盼低迷情宛轉愛雨憐雲漸覺寬金釧桃李香苞秋不展深心黯黯誰能見宋玉墻頭才一覘絮亂絲繁苦隔春風面歌板未終風色便夢爲蝴蝶畱芳甸葉底尋花春欲暮折徧柔枝滿手珍珠露不見舊人空舊處對花惹起愁無數卻倚闌干吹柳絮粉蝶多情飛上釵頭住若遣郎身如蝶羽芳時爭肯拋人去

長相思慢

前人夜色澄明天街如水風力微冷簾旌幽期再偶坐久相看才喜欲嘆還驚醉眼重醒映雕欄修竹共數流螢細語輕輕盡銀臺掛蠟潛聽自初識伊來便惜妖嬈艷質美盻柔情桃溪換世鸞馭淩空有願須成遊絲蕩絮任輕狂相逐牽縈但連環不解難負深盟

秋蕊香

前人乳鴨池塘水暖風緊柳花迎面午妝粉指印眼曲里長眉翠淺聞知社日停鍼綫探新燕寶釵落枕夢魂遠簾影參差滿院

浣溪紗

前人爭挽桐花兩鬢垂小妝弄影照淸池珠簾踏�趁蜂兒跳脫添金雙腕重琵琶破撥四弦悲夜寒誰肯翦春衣

蘇幕遮

前人鬢雲松眉葉聚一闋離歌不爲行人駐檀板停時君看取數尺鮫綃半是梨花雨鷺飛遙天尺五鳳閣鸞坡看卽飛騰去今夜長亭臨別處斷梗飛雲盡是傷情緒

浣溪紗慢

前人水竹舊院落櫻筍新蔬果嫩英翠幄紅杏交橊火心事暗卜葉底尋雙朵深夜歸靑瑣燈盡酒醒時曉明釵橫鬢嚲怎生那被間阻時多柰愁腸數疊幽恨萬端好夢還驚破可怪近來傳語也無个莫是嗔人呵眞个若嗔人卻因何逢人問我

虞美人

前人金閨平帖春云晝漏花前短玉顏酒解艷紅消一晌捧心啼困不成嬌別來新翠迷行徑鎖玲瓏影砑綾小字夜來封斜倚曲闌凝睇數歸鴻

阮郎歸

前人冬衣初染遠山靑雙絲云雁綾衣寒袖濕欲成冰都緣珠淚零情黯黯悶騰騰身如秋後蠅若教隨馬逐郎行不辭多少程

南唐浣溪紗

陳克松漫梳頭淺畫眉亂鶯殘夢起多時不道小庭花露濕剪酴�簾額好風低燕子油晴日打蜂兒翠袖粉箋閒弄筆寫新詩

謁金門

前人花滿院飛去飛來雙燕紅雨入簾寒不捲曉屏山六扇翠袖玉笙淒斷脈脈兩蛾愁淺消息不知郎近遠一春長夢見

菩薩蠻

前人池塘淡淡浮鸂杏花吹盡垂楊碧天气度淸明小園新雨晴綠描繡罷笑語荼蘼下圍坐賭靑梅困從雙臉來

浣溪紗

前人淺畫香膏拂紫綿牡丹花重翠云偏手挼梅子並香肩病起心情終是怯倦來體態不勝憐旋移鍼綫小姑前

虞美人

前人小山戢戢盆池淺芳樹陰陰轉紅闌干上刺薔薇蝴蝶飛來飛去兩三枝繡裙斜立腰肢困翠黛縈新恨風流蹤迹使人猜過了鬥鷄時節合歸來

小重山

呂渭老云護柔條雪壓枝斜風吹絳蠟點胭脂薔薇揉水麝分臍園林晚脈脈帶斜暉深閣繡簾低寶�勻淚粉晚妝遲一枝屏外對依依淸宵永誰伴破寒�

生查子

前人雙鬟綠發齊多笑嫣紅落穿竹過西齋問字時偸學嬌慵不慣羞同倚闌干角屈指數元宵燈火堪行樂

憶王孫

前人晚妝新試碧衫涼金鴨猶殘昨夜香柳際風來月滿廊一雙雙人對鴛鴦浴小塘

鷓鴣天

前人微點胭脂暈淚痕更衣整髻立黃昏春風攪樹花如雨夕靄迷空燕趁門題往事錦回文春心無定似行雲深屏繡幌空愁獨明月梨花殢一尊

千秋歲

前人寶香盈袖約腕金條瘦裙兒細襉如眉皺笑多簪髻側語小絲簧奏洞房晚千金未直橫波澑緣短歡難又人去春如舊枝上月誰攜手宿云迷遠夢淚枕中殘酒怎柰向繁陰亂葉梅如豆

握金釵二首

前人風日困花枝晴蜂自相趁晚來紅淺香盡整頓腰肢暈殘粉弦上語夢中人天外信靑杏已成雙新尊薦櫻筍爲誰一晌銷損數著佳期又不穩春去也怎當他淸晝永向晚小妝勻明倦裁剪見花淸淚遮眼開盡繁花又春晚心下事比年時都較懶蝴蝶入簾飛鶯聲似簧囀見來無計拘管心似芭蕉乍舒展歸去也夕陽斜紅滿院

玉樓春

王采秋閨思入江南遠簾幕低垂閒不捲玉珂聲斷曉屏空好夢驚回還起懶風輕只覺香煙短陰重不知天地晚隔人語退朝歸旋整宿妝勻睡臉

點絳唇

何籀春雨蒙蒙淡煙深鎖垂楊院風輕扇落盡桃花片薄幸不來前事思量徧無由見淚痕如綫界破殘妝面

憶王孫

李甲風蒲獵獵小池塘雨過荷花滿院香沈李浮瓜冰雪涼竹方�鍼綫慵拈午夢長

小重山

沈會宗碧藕花風入袖香涓涓淸露浥玉肌涼折花無語傍橫塘隨折處一寸萬絲長還更擘蓮房蓮心眞个苦似離腸淩波新恨盡難忘分攜也觸事著思量

生查子

方喬晨鶯不住啼故喚愁人起無力曉妝慵閒弄荷錢水欲呼女伴來鬥艸花陰裏嬌極不成狂更向屏山倚

淸平樂

蔡伸南月滿繡被堆香若恨春宵更漏短應訝郎歸又晚徵帆初落橋邊迎門一笑嫣然今夜流霞共酌何妨金盞垂蓮

歸田樂

前人風生蘋末蓮香細新浴晚涼天气猶自倚朱闌波面雙雙彩鴛戲鸞釵委墜云堆髻誰會此時情意冰簟玉琴橫還是明月人千里

浣溪紗五月西湖

前人雙鳳雷文拂手香靑紗衫子淡梳妝冰姿綽約自生涼虛掉玉釵驚翡翠緩移蘭棹趁鴛鴦鬢鬟風亂綠雲長

感皇恩

前人酒暈襯橫波玉肌香透輕裊腰肢妒垂柳臂寬金釧且不是幹春瘦撚金雙合字無心繡鬒云半墮玉釵欲澑羅袂殘香忍重渡江桃葉腸斷爲誰招手倚闌凝望久眉空斗

愁倚闌令

前人天如水月如鉤正新秋月影參差人窈窕小紅樓如今往事悠悠樓前水腸斷東流舊物忍看金約腕玉搔頭

玉樓春

前人星河風露經年別月照離亭花似雪寶釵鸞鏡會重逢花裏同眠今夜月月華依舊當時節細把離腸和淚說人生只合鎭長圓休似月圓圓又缺

洞仙歌

前人鶯鶯燕燕本是於飛伴風月佳時阻幽願但人心堅固後天也憐人相逢處依舊桃花人面綠攜手乍簾幕重重燭影搖紅夜將半對尊前如夢欲語魂驚語未竟已覺衣襟淚滿我只是相思特特來這度更休推後回相見

點絳唇

前人綠冰花數枝淸影橫疏牖玉肌淸瘦夜久輕寒透忍使孤芳攀折他人手人歸後斷腸回首只有香盈袖

小重山

前人樓上風髙翠袖寒碧雲籠淡日照闌干綠楊芳艸恨綿綿長亭路何處認徵鞍曉鏡懶重看鬢云堆鳳髻任闌珊鸞衾鴛枕小屏山人如玉忍負一春閒

點絳唇

趙師俠漠漠春陰褪花時候餘寒峭數聲幽鳥喚起簾櫳曉雲鬢慵梳淡拂春山小情多少亂縈愁抱風裏垂楊裊

夜行船

趙長卿龜甲鑪煙輕裊簾櫳靜乳鶯啼曉拂掠新妝時宜頭面繡艸冠兒小衫子揉藍初著了身材稱就中恰好手撚雙紈菱花重照帶朵宜男艸

南歌子早

春

前人春色烘衣暖宮梅破鼻香盡驅和气入蘭堂又是輕雲微雨下巫陽酒帶歡情重醺醺气味長晚來拂拭略梳妝笑指一鉤新月上回廊

淸平樂

前人紫簫聲斷底春愁亂試著靑衫羞自看窄似年時一半一春常自厭厭新來愁思重添香冷倦燻金鴨日髙不捲珠簾

鷓鴣天初夏試新衣書婉卿扇上

前人牙領番騰一綫紅花兒新樣喜相逢薄羅衫子輕籠雪削玉身材瘦怯風人易老恨難窮翠屏羅幌兩心同旣無閒事縈懷抱莫把雙蛾皺碧峯

憶秦娥

前人寒蕭索徵鴻過盡離懷惡離懷惡江空天迥夜寒楓落有人應誤刀頭約情深翻恨郎情薄郎情薄夢回長是半�閒卻

長相思

王灼來��去��短夢無憑春又空難隨郎馬蹤山重重水重重飛絮流云西復東音書何處通

醉春風

趙鼎寶鑑菱花瑩孤鶯慵照影魚書蝶夢兩消沈恨恨恨結盡丁香瘦如楊柳雨疏雲冷宿醉厭厭病羅巾空淚粉欲將遠意托湘弦悶悶悶香絮悠悠畫簾悄悄日長春困

畫堂春

前人空籠簾影隔垂楊夢回芳艸池塘杏花枝上蝶雙雙春晝初長彊理雲鬟臨照暗彈粉淚沾裳自憐容艷惜流光無限思量

鵲橋仙

向子諲澄江如練遠山橫翠一段風煙如畫層樓傑閣倚晴空疑便是支機石下寶�瓊鑑淡勻輕埽纖手弄妝初罷擬將心事問天公與牛女平分今夜

蘭陵王

張元幹綺霞散空碧畱晴向晚東風裏天气困人時節秋千閉深院簾旌翠波颭影殘紅一綫春光巧花臉柳腰勾引芳菲鬧鶯燕閒愁費消遣想蛾綠輕暈鸞鑑新怨單衣欲試寒猶淺羞衾鳳空展塞鴻難托誰問潛寬舊帶眼念人似天遠迷戀畫堂宴看最樂王孫濃艷爭勸蘭膏寶篆春宵短擁檀板低唱玉杯重暖眾中先醉漫倚檻早夢見

怨王孫

前人小院春晝晴霞透著雨胭脂倚風翠袖芳意惱亂人多暖金荷多情不分羣葩後傷春瘦淺黛眉尖秀紅潮醉臉半掩花底重門怨黃昏

眼兒媚

前人蕭蕭疏雨滴梧桐人在綺中離愁徧繞天涯不盡卻在眉峯嬌波暗落相思淚流破臉邊紅可憐瘦似一枝春柳不禁東風

憶秦娥

前人桃花雨肥紅綻東風惡東風惡長亭無際短書難托徵衫辜負深閨約禁煙時候春羅薄春羅薄多應消瘦可忺梳掠

好事近

朱惇儒春雨細如塵樓外柳絲黃濕風約繡簾斜去透紗寒碧美人慵剪上元燈彈淚倚瑤瑟卜紫姑香火問遼東消息

春曉曲

前人西樓月落雞聲急依約疏桐淅瀝玉人酒渴嚼春冰曉色入簾橫寶瑟

桃源憶故人

前人雨斜風橫香成陣春去空畱春恨歡少愁多因甚燕子渾難問碧尖蹙損眉慵暈淚濕胭脂紅沁可惜海棠吹盡又是黃昏近

浪淘沙

康與之蹙損遠山眉幽怨誰知羅衾滴盡淚胭脂夜過春寒愁未起門外鴉啼惆悵阻佳期人在天涯東風頻動小桃枝正是銷魂時候也撩亂花飛

金菊對芙蓉

前人梧葉飄黃萬山空翠斷霞流水爭輝正金風西起海燕東歸�闌不見南來雁望故人消息遲遲木犀開後不應�我好景良時只念獨守孤幃把枕前囑付一旦分飛上秦樓遊賞酒殢花迷誰知別後相思苦悄爲伊瘦損香肌花前月下黃昏院落珠淚偸垂

瑞鶴仙別恨

前人薄寒羅袖怯教小玉添香被翻宮纈蘭釭半明滅聽幾聲歸雁一簾微月情波恨葉索新詞猶自怨別夢回時雪暖酥凝掠鬢寶鴛釵折淒切紋描繡舊譜尋棋變成虛設同心對結重來是甚時節悵姑蘇臺上徵帆何許隱隱遙山萬疊袖紅綃獨立無言偸彈淚血

長相思

前人南髙峯北髙峯一片湖光煙靄中春來愁煞儂郎意濃妾意濃油壁車輕郎馬驄相逢九里松

謁金門暮

春

前人春又晚風勁落紅如剪睡起繡�飛絮滿日長門半掩不管離腸欲斷聽盡梁間雙燕試上小樓還不見樓前芳艸遠

風入松

前人一宵風雨送春歸綠暗紅稀畫樓鎭日無人到與誰同撚花枝門外薔薇開也枝頭梅子酸時玉人應是數歸期翠斂愁眉塞鴻不到雙魚遠嘆樓前流水難西新恨欲題紅葉東風滿院花飛

南鄕子

吳億江上雪初消暖日晴煙弄柳條認得裙腰芳艸綠魂消曾折梅花過斷橋蟬鬢爲誰雕長恨含嬌那處嬌遙想晚妝呵手罷無聊更傍朱唇暖玉簫

眼兒媚

左譽黃昏樓上杏花寒斜月小闌干一雙燕子兩行徵雁畫角聲殘綺人在東風裏灑淚對春閒也應似舊盈盈秋水澹澹春山

生查子

楊無咎秋來愁更深黛拂雙蛾淺翠袖怯春寒修竹蕭蕭晚此意有誰知恨與孤鴻遠小立背西風又是重門掩

鎖寒

前人柳暗藏鴉花深見蝶物華如繡情多思遠又是一番淸瘦憶前回庭榭未春个人預約同攜手恨遲畱載酒期程辜負踏靑時候搔首雙眉暗斗況無似今年一春晴晝風僝雨僽直得迆逗想閒鍼綫倦拈寂寞細撚酴�待還家定是冤人淚粉盈襟袖

陽春

前人蕙風輕鶯語巧應喜乍離幽谷飛過北前迎晴曉麗日明透翠幃縠篆臺芬馥初睡起橫斜簪玉因甚自覺腰肢瘦新來又寬裙幅對淸鏡無心忺梳裹誰問著餘酲帶宿尋思前歡往事似驚回好夢難續花亭徧倚檻曲厭滿眼爭春凡木盡��過了淸明候愁紅慘綠

杏花天豫章重午

侯寘寶釵整鬢雙鸞斗睡初醒燻風襟袖彩絲皓腕宜淸晝更艾虎衫兒新就玉杯共飲菖蒲酒願耐夏宜春廝守橊花故意添紅皺映得人來越瘦

南鄕子

辛棄疾隔戶語春鶯才掛簾兒斂袂行漸見淩波羅�步盈盈隨笑隨顰百媚生著意聽新聲盡是司空自教成今夜酒腸難道窄多情莫放紗籠蠟炬明

東坡引

前人玉纖彈舊怨還敲繡屏面淸歌自送西風雁雁行吹字斷雁行吹字斷夜深拜半月鎖西畔但桂影空�滿翠帷自掩無人見羅衣寬一半羅衣寬一半

前調又一體

前人花梢紅未足條破驚新綠重簾下徧闌干曲有人春睡熟有人春睡熟鳴禽破夢云偏目蹙起來香褪紅玉花時愛與愁相續羅裙過半幅羅裙過半幅

一落索

前人羞見鑑鸞孤卻倩人梳掠一春長是爲花愁甚夜夜東風惡行繞翠簾珠箔錦箋誰托玉觴淚滿卻停觴怕酒似郎情薄

醉太平

前人態濃意遠顰輕笑淺薄羅衣窄絮風軟鬢云欹翠捲南園花樹春暖香徑裏楡錢正滿欲上秋千又驚懶且歸休怕晚

江城子

前人梅梅柳柳斗纖穠亂山中爲誰容試著春衫依舊怯東風何處踏靑人未去呼女伴認驕驄兒家門戶幾重重記相逢畫樓東明日重來風雨暗殘紅可惜行雲春不管裙帶褪鬢雲松

憶秦娥

範成大紗薄日紅穿幔催梳掠催梳掠新晴天气畫檐聞鵲海棠逗曉都開卻小云先在闌干角闌干角楊花滿地夜來風惡

前調

陳三聘靑樓缺樓心人倚黃昏月黃昏月入簾無柰柳綿吹雪誰人弄笛聲嗚咽傷春未解丁香結丁香結鱗鴻何處路遙江闊

生查子

姚寬郎如陌上塵妾似堤邊絮相見兩悠揚蹤迹無尋處酒面撲春風淚眼零秋雨過了別離時還解相思否

菩薩蠻二首

前人斜陽山下明金碧畫樓返照融春色睡起揭簾旌玉人蟬鬢輕無言空佇立花落東風急燕子引愁來眉心那得開夢中不記江南路玉釵翠鬢驚春去午睡晚來醒暝煙花上輕紅綃空浥淚錦字憑誰寄衫薄暖香消相思雲水遙

木蘭花慢離

思

張孝祥送歸云去雁淡寒影滿溪樓正佩解湘腰釵孤楚鬢鸞鑑分收凝情望行處路但疏煙遠樹織離憂只有樓前溪水伴人淸淚長流霜華夜永逼衾裯喚誰護衣篝念粉館重來芳塵未埽爭見嬉遊情知悶來殢酒柰回腸不醉只添愁脈脈無言竟日斷魂雙鶩南州

前調別

情

前人紫簫吹散後恨燕子只空樓念碧月長虧玉簪中折覆水難收靑鸞送碧雲句道霞扃霧鎖不堪憂情與文梭共織怨隨宮葉同流人間天上兩悠悠暗淚灑燈篝記谷口園林當時驛舍夢裏曾遊銀屏低聞笑語但夢時冉冉醒時愁擬把菱花一半試尋髙價皇州

滿江紅憶

別

程垓門掩垂楊寶香度翠簾重疊春寒在羅衣初試素肌猶怯薄靄籠花天欲暮小風送角聲初咽但獨褰幽幌悄無言傷離別衣上雨眉間月滴不盡顰空切羨棲梁歸燕入簾雙蝶愁緒多於花絮亂柔腸過似丁香結問甚時重理錦囊書從頭說

木蘭花慢春

怨

前人倩嬌鶯婉燕說不盡此時情正小院春闌芳園晝鎖人去花零憑髙試回望眼柰遙山遠水隔重云誰遣風狂雨橫便教無計畱春情知雁杳去鴻冥自難寄丁寧縱柳院顰深桃門笑在知屬何人衣篝幾回忘了柰殘香猶有舊時燻空使風頭捲絮爲他飄蕩花城

淸平樂

前人綠深紅少柳外橫橋小雙燕不知幽夢好驚起碧春曉起來瞢多時玉臺金鏡慵移多少春愁未說卻來閒數花枝

一斛珠

前人晚涼時節翠梧風定蟬聲歇有人睡起香浮頰倚著闌漧笑撿靑荷葉如今往事愁難說曲池依舊閒風月田田翠蓋香羅疊畱得露痕都是淚珠結

南歌子

前人翠黛隨妝淺銖衣稱體香好風偏與十分涼卻扇含情獨自繞池塘碧藕絲絲嫩紅橊葉葉雙牽絲摘葉爲誰忙情到厭厭醉又何妨

祝英臺近

前人墜紅輕濃綠潤深院又春晚睡起厭厭無語小妝懶可堪三月風光五更魂夢又都被杜鵑催攢怎消遣人道愁與春歸春歸愁未斷閒倚銀屏羞怕淚痕滿斷腸沈水重燻瑤琴閒理柰依舊夜寒人遠

長相思

呂勝己展顰蛾抹流波並插玲瓏碧玉梭松分兩髻螺曉霜和凍輕呵拍罷陽春白雪歌偎人春意多

江城子

前人一鉤新月下庭西繡簾低漏聲遲小宴幽歡依約似當時嬌盼注人都不語眉黛蹙鬢云欹綠槐陰下玉驄嘶苦相催醉中歸可惜明朝秋色滿東籬祗恐又成輕別也情脈脈恨淒淒

傾杯近

袁去華邃館金鋪半掩簾幕參差影睡起槐陰轉午鳥啼人寂靜殘妝褪粉松髻欹云慵不整盡無言手挼裙帶繞花徑酒醒時夢回處舊事何堪省共載尋春並坐調箏何時更心情盡日一似楊花飛無定未黃昏又先愁夜永

謁金門

前人春索莫樓上晚來風惡午醉初醒羅袖薄護寒添翠幕愁裏花時過卻閒處淚珠偸落憔悴只羞人問著鏡中還自覺

菩薩蠻

前人流蘇寶帳沈煙馥寒林小景銀屏曲睡起鬢雲松日髙花影重沈吟思昨夢閒抱琵琶弄破撥錯成聲春愁指下生

生查子

劉克莊繁燈奪霽華戲鼓侵明發物色舊時同情味中年別淺畫鏡中眉深拜樓中月人散市聲收漸入愁時節

謁金門

趙彥端春已半繡綠新紅如換燕子還來簾幕畔閒愁天不管翠被曲屏香滿花葉彩箋人遠鵲喜蛛絲都未判連環空約腕

生查子

魏子敬愁盈鏡裏山心疊琴中恨露濕玉蘭秋香伴金屏冷雲歸月正圓雁到人無信敲損鳳凰釵立盡梧桐影

臨江仙

李石煙柳疏疏人悄悄畫樓風外吹笙倚闌聞喚小紅聲燻香臨欲睡玉漏已三更坐待不來來又去一方明月中庭粉墻東畔小橋橫起來花影下扇子撲流螢

菩薩蠻效唐人閨怨

劉擬吹簫人去行雲杳香篝繡被都閒了疊損縷金衣伊家渾不知冷煙寒食夜澹月梨花下猶自軟心腸爲他燒夜香

生查子

嶽珂芙蓉淸夜遊楊柳黃昏約小院碧苔深潤透雙鴛薄暖玉慣春嬌花鈿落缺月故窺人影轉闌干角

鷓鴣天苕溪記所見

姜夔京洛風流絕代人因何風絮落溪津籠�淺出鴉頭�知是淩波縹緲身紅乍笑綠長顰與誰同度可憐春鴛鴦獨宿何曾慣化作西樓一縷云

長亭怨慢

前人漸吹盡枝頭香絮是處人家綠深門戶遠浦縈回暮帆零亂向何處閱人多矣誰得似長亭樹樹若有情時不會得靑靑如許日暮望髙城不見只見亂山無數韋郎去也怎忘得玉環分付第一是早早歸來怕紅無人爲主算只有並刀難剪離愁千縷

隔浦蓮

陸遊飛花如趁燕子直度簾櫳裏帳掩香雲暖金籠鸚鵡驚起凝恨慵梳洗妝臺畔蘸粉纖纖指寶釵墜才醒又困厭厭中酒滋味墻頭柳暗過盡一年春事罨畫髙樓怕獨倚千里孤舟何處煙水

月上海棠

前人蘭房繡戶厭厭病嘆春酲和悶甚時醒燕子空歸幾曾傳玉關邊信傷心處獨展團窠瑞錦燻籠消歇沈煙冷淚痕深展轉看花影漫擁餘香怎禁他峭寒孤枕西曉幾聲銀屏玉井

月照梨花

前人霽景風軟煙江春漲小閣無人繡簾半上花外姊妹相呼約摴蒱修蛾忘了章臺樣細思一晌感事添惆悵胸酥臂玉消減擬覓雙魚倩傳書

錦堂春

前人金鴨餘香尙暖綠斜日偏明蘭膏香染雲鬟膩釵滑墜無聲冷落秋千侶伴闌珊打馬心情繡屏驚斷瀟湘夢花外一聲鶯

采桑子

前人寶釵樓上梳妝晚懶上秋千閒撥沈煙金縷衣寬睡髻偏鱗鴻不寄遼東信又是經年彈淚花前愁入春風十四弦

鷓鴣天

前人梳髮金盤剩一窩畫眉鸞鏡暈雙蛾人間何處無春到只有伊家獨占多微步處柰嬌何春衫初換曲塵羅東鄰鬥艸歸來晚忘卻新傳子夜歌

轆轤金井

劉過翠眉重拂後房深自喚小蠻嬌小繡帶羅垂報濃妝才了堂虛夜悄但夜約鼓簫聲鬧一曲梅花尊前舞徹梨園新調髙陽醉山未倒看�飛鳳翼釵褪微澑秋滿東湖更西風涼早桃源路杳記流水泛舟曾到桂子香濃梧桐影轉月寒天曉

醉太平

前人情髙意眞眉長鬢靑小樓明月調箏寫春風數聲思君憶君魂牽夢縈翠綃香暖云屏更那堪酒醒

賀新郎

前人院宇重重掩醉沈沈亭陰轉午繡簾髙捲金鴨香濃噴寶篆驚起雕梁語燕正架上荼蘼開徧嫩梢頭舒素臉似月娥初試宮妝淺風力嫩異香軟佳人無意拈鍼綫繞朱闌六曲徘徊爲他畱戀試把芳心輕輕數暗計歸期近遠柰數了依然重怨把酒問春春不管枉教人只恁空腸斷腸斷處怎消遣

滿江紅

楊炎筆染相思暗題盡朱門白壁動離思春生遠岸煙消殘日楊柳結成羅帶恨海棠染就胭脂色想深情幽怨繡屏間雙鸂春水綠春山碧花有恨酒無力對一�秋思九分孤寂寸寸錦腸渾欲斷盈盈玉淚應偸滴倩東風吹雁過江南傳消息

畫堂春

謝懋西風庭院雨垂垂黃花秋閏遲已涼天气未寒時才褪單衣睡起枕痕猶在鬢松釵壓云低玉�重拂淡胭脂情入雙眉

謁金門

黃機秋向晚秋晚蕙根猶碧染羅裙湘水淺羞紅微到臉窣窣繡簾圍徧月薄霜明亭院妝罷寶�慵不掩無風香自滿

采桑子

前人綺撥斷琵琶索一一相思一一相思無限柔情說向誰銀鉤欲寫回文曲淚滿烏絲淚滿烏絲薄幸知他知不知

水龍吟

劉鎭老來慣與春相識長記傷春如故去年今日舊愁新恨送將風絮粉淚羞紅黛眉顰翠推愁不去任鎖深閉屏山半掩還別有愁來路回首畫橋煙水念故人匆匆何處客情懷遠云迷北樹艸連南浦離合悲歡去畱遲速問春無語笑劉郎不道無桃可種苦畱春住

端正好

吳禮之悶來�得闌干暖自手引朱簾髙捲桃花半露胭脂面芳艸如茵乍展煙光散湖光�映綠柳黃鸝巧囀遙山好似宮眉淺人比遙山更遠

多麗

李漳好人人去來欲見無因記當時竊香倚暖豈期蝶散鶼分到而今漫勞夢想嗟後會慘啼痕繡閣銀屏知他何處一重山盡一重雲暮天杳梗蹤萍迹還是寄孤�寂寥月今宵爲誰虛照黃昏細追思深誠密意黯然一晌消魂仗遊魚漫傳尺素望塞雁空憶回紋帳冷衾寒香消塵滿博山沈水更誰燻斷腸也無聊情味惟是殢芳尊沈吟久移燈向壁掩上重門

畫堂春

鄭域東風吹雨破花慳客氈曉夢生寒有人斜倚小屏山蹙損眉彎合是一釵雙燕卻成兩鏡孤鸞暮云修竹淚畱殘翠袖凝斑

更漏子

許棐淚掩紅腮褪粉等得玉銷花損羞阮鳳怯箏鸞指寒無好彈一庭雪半月又是獨眠時節孤枕怨小屏愁天涯夢裏遊

阮郎歸

嚴仁拍堤春水蘸垂楊水流花片香弄花噆柳小鴛鴦一雙隨一雙簾半捲露新妝春衫是柳黃倚闌看處背斜陽風流暗斷腸

菩薩蠻春

宵

趙善扛一川花月靑春夜玉容依約花陰下月照曲闌干紅綃浥露寒袖香溫素手意怯金�酒香遠繡簾開畫樓吹落梅

靑玉案

前人一年陌上尋芳意想人在東風裏褪粉銷紅春有幾靑翰飛去紫雲凝佇往事如流水煙橫極浦山無際暗解明璫問誰寄鄕在溫柔何處是輪囷香霧靜深庭院簾影參差翠

謁金門

盧祖臯香漠漠低捲水風池閣玉腕籠紗金半約睡濃團扇落雨過涼生云薄女伴作歌聲樂采得雙蓮迎笑剝柳陰多處泊

淸平樂

徐照綠圍紅繞一枕屏山曉怪得今朝偏起早笑道海棠開了迎人卷上珠簾小螺未拂眉尖貪教玉籠鸚鵡楊花飛滿妝�

畱春令二首

髙觀國粉綃輕試綠裙微褪吳姬嬌小一點淸香著芳魂便添起春懷抱玉臉窺人舒淺笑寄此情天杪酒醒羅浮角聲寒正月掛南枝曉玉消冰瘦洗妝初見春風頭面等得黃昏月溪寒愛顧影臨淸淺歷盡冰霜空嗟怨怨粉香消減江北江南舊情多柰笛裏關山遠

解佩令

史達祖人行花塢衣沾香霧有新詞逢春分付屢欲傳情柰燕子不曾飛去倚朱簾詠郎秀句相思一度穠愁一度最難忘遮燈私語澹月梨花借夢來花邊廊廡指春衫淚曾濺處

換巢鸞鳳

前人人若梅嬌正愁橫斷塢夢繞溪橋倚風融漢粉坐月怨秦簫相思因甚到纖腰定知我今無魂可銷佳期晚漫幾度淚痕相照人悄天渺渺花外語香時透郎懷抱暗握荑苗乍嘗櫻顆猶恨侵�芳艸天念王昌忒多情換巢鸞鳳教偕老溫柔香醉芙蓉一帳春曉

風流子

前人紅樓橫落日蕭郎去幾度碧雲飛記眼遞香玉臺妝罷馬蹄敲月沙路人歸如今但一鶯通信息雙燕說相思入耳舊歌怕聽金縷斷腸新句羞染烏絲相逢南溪上桃花嫩嬌樣淺淡羅衣恰是怨深腮赤愁重聲遲悵東風巷陌艸迷春恨軟塵庭戶花�幽期多少寄來芳字都待還伊

冉冉云

韓淲倚徧闌弄花雨捲珠簾艸迷芳樹山崦裏幾許雲煙來去畫不就人家院宇社寒梁燕呢喃舞小桃紅海棠初吐誰信道午睡醒時情緒閒整春衫自語

浣溪紗夜飲聽歌

前人小雨收晴作社寒月橋花院篆香殘杏腮桃臉黛眉彎歌拂燕梁牽客恨醉臨鸞鏡怕人看良宵春夢遶屏山

前調二首題美人書卷

前人一曲霓裳舞未終玉釵垂額髻雲松夢回金殿月華東燕子鶯兒情脈脈柳枝桃葉恨��羅襟空惹禦香濃寶鴨香銷酒未醒錦衾春暖夢初驚鬢云撩亂玉釵橫半怯夜寒褰繡幌尙餘嬌困剔銀燈粉痕微褪臉霞生

蘭陵王

李昂英燕穿幕春在深深院落單衣試龍沫旋燻又怕東風曉寒薄別來情緒惡瘦得腰圍柳弱淸明近正似海棠怯雨芳蹤任飄泊釵畱去年約恨易老嬌鶯多�靈鵲碧雲杳渺天涯各望不斷芳艸又迷香絮回文彊寫字屢錯淚欲注還閣孤酌住春腳更彩局誰忺寶軫慵學�除拾取飛花嚼是多少春恨等閒吞卻猛拍闌干嘆命薄悔舊諾

如夢令

趙汝茪小砑紅綾箋紙一字一行春淚封了更親題題了又還折起歸未歸未好个瘦人天气

虞美人

張�龍香淺漬羅屏折睡思低眉月閒愁閒悶不關心心似前梅影一般淸繡幃交掩流蘇動一覺瞢騰夢枕山輕寶釵聲粉褪香腮零亂鬢鴉靑

西江月

前人春事三分之二落花庭院輕寒翠屏圍夢寶燻殘外流鶯聲亂睡起猶支雪腕覺來慵整雲鬟閒拈樂府倚闌干宿酒才醒一半

踏莎行別

意

洪瑹滿滿金杯重重玉筋離歌不放行人去醉中扶上木蘭船醒來忘卻桃源路帶綰同心釵分一股斷魂空艸髙唐賦秋山萬疊水雲深茫茫無著相思處

水龍吟

前人經年不見書來後期杳杳從誰問梅英臘小柳枝金嫩艷陽春近羅幕風柔泛紅浮綠連朝花信念平生多少情條恨葉鎭長使芳心困可是風流薄命鏡臺前松松余鬢茜桃凝粉燻蘭漲膩翠愁紅損縱使歸來燈前月下恐難相認捲重簾��殘妝淚洗把羅襟搵

謁金門

趙與歸去去風急蘭舟不住夢裏海棠花下語醒來無覓處薄幸心腸似絮長是輕分輕聚待得來時春幾許綠陰三月暮

閨媛總部藝文十一詩

竹枝歌二首

明周憲王有燉春風滿山花正開春衫女兒紅杏腮儂家蕩槳過江去爲問阿郎來不來巴山後面竹雞啼巴水前頭沙鳥棲巴水巴山到郎處聞郎又過石門溪

古怨

常妾思亂如絲纏綿無斷絕難將摻摻手解得心中結

望行人

劉基朝聽幹鵲鳴暮見燈花結鵲鳴燈結無定期鏡裏靑雲看成雪人生百歲難長保天上孤鸞海中老滔滔逝水不回西灼灼秋光幾時好一朝復一朝一夕復一夕只恐君心念妾時妾身已作山頭石

越歌三首

宋濂勸郎莫食鑑湖魚勸郎莫棄別時衣湖中鯉魚好寄信別時衣有萬條絲戀郎思郎非一朝好似並州花剪刀一股在南一股北幾時裁得合歡袍越王臺下是儂家一尺龍梭學織紗願郎莫栽梨子樹遮卻房前夜合花

憶別曲二首

王禕低低門前兩桑樹憶君別時桑下去桑樹生葉靑復靑知君顏色還如故桑葉成蠶蠶作絲絡絲織作綾滿機欲將裁作君身衣恐君得衣不思歸

哀蛩聲

汪廣洋西風院落無人語白露泠泠滴秋宇仰見月明河漢髙軋哀蛩弄機杼軋軋機杼鳴綺窗飛度玉梭輕同聲合奏思無限萬緒千端織不成芳蘭夕气浮金井寶鴨沈煙翠衿冷蕩子從軍去不歸妾身抱恨愁孤影此時此夜聞此聲更長夢短難爲情銀釭暗擊玉釵碎錦瑟斜移金雁橫金雁斜橫飛不起漫索餘音滿人耳梨云化作陽臺夢家書望絕湘江鯉湘江水流東復深蕩子不歸勞妾心故將鮫人萬斛淚寫入哀蛩腸斷吟

宛轉詞

孫炎流黃機響春閨織成幼時華彩衣玉爲容水爲瞳二十嫁與梁家鴻妾鼓瑟郎鼓琴海枯石爛同一心雲母屏夜向冥郎是明月妾是星鞭珊瑚障流蘇郎騎髙馬妾坐車女蘿枝延兔絲纏綿到老郎自知徑寸珠水中居團圓到老妾不知

倦繡篇爲雲中呂遵義作

張以寧蘼蕪葉暗江云暖翡翠單飛怨春晚陳女多情玉鏡分陸郎薄幸斑騅遠寶鴨圍鑪百和香錦鴛方褥五文章陰陰垂柳籠書幌點點飛花落繡�雙鸞欲寄金龜倩燕月吳云不相見柔腸萬轉逐回文亂緒千條縈弱綫女貞枝上燕雙棲夜合花前思欲迷停鍼嘿嘿無人會但覺春山兩葉低曉嘶繡勒門前路夜炙銀燈帳中語指點香茸舊唾痕見妾朝朝斷腸處

無題

袁凱門外靑靑艸今年更覺一作覺更前時玉釵墮侍婢不能尋

效香奩

髙啟靑瑣初空別恨長繡絨畱得唾痕香簾前月出無人拜只有秋千影過墻

美人撲蝶圖

前人花枝揚揚蝶宛宛風多力薄飛難遠美人一見空傷情舞衣春來繡不成乍過樓前尋不見卻入深叢避鶯燕一雙撲得和落花金粉香痕滿羅扇笑看獨向園中歸東家西家休亂飛

江南意

前人妾本南國姝父母愛如珠貌豈�明鏡身才稱短襦學成采蓮唱曉出橫塘上舟小復身輕隨風兩搖蕩歸時曲岸旁恰見貴遊郎輟歌欲轉棹花淺不堪藏將嗔卻成哂相問那能隱𨿽憐郎意深終嫌妾家近回首各盈盈南湖月又生煙波三十里都是斷腸情

東飛伯勞歌

前人前飛蜻蜓後飛蝶桃葉楊枝每相接誰家季女弄春妍披煙映日戶前金雀雙釵翠羽扇纈文黼帳文羅薦嬌羞年幾十五多將呈復隱柰愁何流暉倏沒百花瞑空持可憐誰作並

子夜四時歌錄

二首

前人白白復朱朱芳條�繡襦摘來隨女伴賽斗不曾輸

又空幃擁鑪坐夜冷一

作靜微紅滅郎意似殘灰無因得重熱

羅敷行

前人陌上三月時柔桑多綠枝攜筐行采葉日暮畏蠶饑君來駐車馬相逢在桑下謾說同心言不是知音者君貴多輝光妾賤無紅妝自信田間婦難從天上郎長安畫樓宇無限如花女使君當早歸莫共羅敷語

烏夜啼

前人啼烏驚多棲未久半夜疏桐上髙柳燈下佳人顰淺眉機中少婦停纖手月入空閨夜欲深數聲猶似聽君琴

紅綠蕉二仕女圖

楊基兩樹紅蕉隔禁扉曉涼攜伴試羅衣金鈴小犬迎人吠應怪秋來出院稀

無題和李義山

前人爲雨爲雲事兩難蕙心蘭質易摧殘箏移錦柱秋先斷漏滴銅壺夜不幹羅幕有香鴛夢暖綺無月雁聲寒芙蓉一樹金塘外只有芳卿獨自看

折花背立美人圖

徐賁繡罷春衫出閣遲辛夷花下立多時內園且是無人到不省含羞怕見誰

西湖竹枝詞

馬琬湖頭女兒二十多春山兩點明秋波自從湖上送郎去至今不唱江南歌

髙郵女兒歌

鄭定髙郵湖水淸且幽髙郵女兒能蕩舟十八梳妝好髙髻二十嫁夫長遠遊靑菱鏡破寶釵折翡翠衾寒疊香雪芳艸王孫去不歸蟪蛄啼出秦樓月樓前楊柳飛絮多門外蛛絲成网羅髙郵湖水增夕波髙郵女兒將柰何

采菱曲

錢宰綠柳橫塘曲滄灣是妾家菱歌不解唱秋水照荷花

又溪上采蓮女秋波照晚妝心如蓮子苦情似一

作比藕

絲長

春屏未起

前人梨花落月酒微酣柳絮春云睡正堪夢入長安歸未得覺來不信是江南

和西湖竹枝詞

馬貫百花樓頭聞馬嘶郎從花裏斗金雞朝朝捲起珠簾望不是郎歸不下梯

無題擬李商隱

袁華玉樹差參障羽幢舊愁如水漫春江葳蕤�合收銀鑰窈窕樓空閉綺�鳳橫釵終作對舞鸞窺鏡始成雙繡屏倦倚看紅足滿眼相思意未降

古意

盧昭良人去悠悠出川還入洛不省道裏遠但愁風水惡胡爲不懷歸日夜苦棲泊道遠終致之車輪不生角楚楚生紵衣去時與郎著勿遣塵土緇緇塵徒澣濯妾言諒無訧生死時有托金多詎雲貴飲水秖自樂

車遙遙

袁宗車遙遙天未明銅龍鼓響霜滿城驅車出門何處行貨多車重牛不進竹鞭鞭牛牛力盡車遙遙不可畱我身願化車下輪千里萬里從君遊車遙遙不可止我身願化山下石摧君之車君乃已

江南弄二解

前人妾家橫塘東與郎乍相逢郎來不須問門外植梧桐妾家橫塘西春花壓枝低綠波淨如鏡只著鴛鴦棲

自君之出矣

劉璉自君之出矣金鑪煙不裊思君如露桃紅淚墮春曉

又自君之出矣蟬鬢枯可一

作若燎思君如流螢持明徒自照

擬古

貝翺妾有綠綺琴中含鳳凰音不爲黃鵠操試作白頭吟河中錦鴛鴦比翼相因依落花隨飄風各自東西飛物情有不同貞心以爲保春葩折秋霜容華豈常好芙蓉出綠水見別污泥中白璧薦泥塗乃與瓦礫同妾有五色絲爲君制衣裳朝朝勤拂拭夜夜爲燻香將心置君腹知君忘不忘

古意

孫蕡山礬花落春風起吹妾芳情渡江水夢中蝴蝶相交飛門外鵲聲郎馬歸

閨中聞子規

前人交疏日射房櫳曉碧樹初聞子規鳥驚回殘夢了無歡慘切淸愁破淸悄獨宿何曾下繡幃寧勞勸我不如歸鶯花爛熳江南道好向遊人醉處啼

朝雲集句六首

前人家住錢塘東復東偶來江外寄行蹤三湘愁鬢逄秋色半壁殘燈照病容艷骨己成蘭麝土露華偏濕蕊珠宮分明記得還家夢一路寒山萬木中妾本錢塘江上住雙垂別淚越江邊鶴歸華表添新冢燕蹴飛花落舞筵野艸怕霜霜怕日月光如水水如天人間俯仰成今古秖是當時已惘然三生石上舊精魂化作陽臺一段云詞客有靈應識我碧山如畫又逢君花邊古木翔金雀竹裏香雲冷翠裙莫向西湖歌此曲淸明時節雨紛紛身前身後事茫茫惱亂蘇州刺史腸猿帶玉環歸後洞君騎白馬傍垂楊鶴羣長繞三珠樹花气渾如百和香慚愧情人遠相訪爲郎憔悴卻羞郎孤月無情掛翠巒金鑪香燼漏聲殘雲收雨散知何處鬢亂釵橫特地寒去日漸多來日少別時容易見時難明朝有約誰先到靑鳥殷勤爲探看杏花疏雨立黃昏金屋無人見淚痕短鬢欲星愁有效此身𨿽異性常存關門不鎖寒溪水環佩空歸月夜魂倚柱尋思倍惆悵夜寒皴玉倩誰溫

采蓮歌擬王子安

趙迪采蓮歌歌采蓮鬢云斜墜黃金蟬蘭橈畫舫淸江曲珠鈿羅裙凝雲綠葉翠花紅恨想容鴉黃粉白情如玉江上休隨鴻雁飛花前莫作鴛鴦宿采蓮歌歌轉遲嬌歌聲斷彩雲飛芳情暗結蓮心苦閒愁極亂藕中絲采蓮莫采葉葉色靑如妾妾心長與江水淸花顏未久先雕零可憐秦羅敷日出東南隅持筐桑中去薄暮逢秋胡何如雲水花深處占得風光江上居采蓮不知遠舟行莫忘返花紅蕩人心葉綠迷人眼蒲荷零亂空瀟瀟采蓮自小慣乘潮江中風浪何飄颻共怨良人千里外顧影殘妝恨未消

海棠仕女圖

鄭瀱東風蕩漾百花潭翠裏迎風酒半酣好鳥隔催曉色美人殘夢到江南

竹枝詞

謝常闔閭城邊楊柳黃吳姬如花明月璫送郎不勸銀瓶酒持贈雲鬟金鳳凰

烏棲曲二首

胡儼階前候虫鳴喞喞機上美人不成織含情下階望天河鵲橋橫練正無波夜半鳥啼月將落金缸靑熒照羅幕抱琴試鼓白頭吟淒淒切切難爲心

采蓮曲二首

前人湖中花艷張紅雲湖上女兒新茜裙淸歌妙曲隔花聞隔花聞聲宛轉迹𨿽親心獨遠采得荷花香滿衣與郎相見思依依晚涼湖上並船歸並船歸桂爲楫激淸波蕩明月

遠將歸

前人去年與郎別楊花飛白雪今年候郎歸楊柳綠依依聞郎買船下湖渚日日門前望行旅行人過盡乳鴉啼徘徊日暮空延佇攬衣回洞房對鏡下新妝那知淸漏短但愛明月光月光照席涼於水帳裏燈花撒紅蕊好事從來不浪傳明日升堂報姑喜

題美人撲蝶圖

王偁爲惜韶華去春深出繡幃撲將花底蝶秖爲妒雙飛

車遙遙

前人車輪何遙遙西上長安道不見車上人空悲道旁艸君行日已遠恩愛難自保憂來當何如一夕夢顚倒豈無中山酒一浣我懷抱但恐三春花顏色不再好車聲何轔轔風吹馬蹄塵願隨馬蹄塵飛逐君車輪

前題

姚廣孝車遙遙行人心忙疑路迢黃塵瞇目神更亂紅雨點衣魂欲消車聲似與啼聲續羊腸難比愁腸曲沙頭酒家不少畱匆匆碾破平蕪綠妾身願同楊葉輕春風千里隨車行

吳姬畱客行

王紱吳姬年少才十六能抱琵琶唱新曲愁連山黛鎖靑蛾汗透霞綃濕香玉問郎今去宿誰家郎須聽妾彈琵琶吳城有酒不肯住巴姬未必顏如花遲畱那得情相與芳心一一弦中語空江霜落叫徵鴻孤棹風髙響秋雨須臾仿佛臨三湘切切哀猿堪斷腸巫陽云暗楚臺晚故山不見關山長彈到胡笳少三拍郎心欲去何匆迫挽郎不住郎過船滿江月色秋潮白

閨中曲

郭武寒夜剪就金刀冷雲母屏空對孤影心知井底墜銀瓶猶把轆轤牽斷綆

閨情

金誠欲剪紅霞作舞衣薄雲涼霧共霏霏玉簫吹冷天邊月只待乘鸞子晉歸

古意

於謙妾顏如花命如葉嫁得良人傷遠別別來獨自守空閨夜夜焚香拜明月月缺重圓會有期人生何得久別離願將身托蟾蜍影照見良人不寐時

南國有佳人

前人南國有佳人皎皎冰雪姿恆恐污潔白胭粉弗敢施奉身事君子服勤忘燕私一朝成遠別千里長相思願托雙飛翼辛苦良不辭飛來侍君側恩義兩無虧永言執箕盡瘁以爲期可望不可卽翹首空嗟咨

蕩婦怨

劉績蕩子行天涯行行日去賒詎知閨中婦夙夜減容華憶夫上靑山下車逢狹邪路遙不可見拭淚徒怨嗟愼勿令婦嗟蕩子早還家不應蘼蕪艸竟作菖蒲花

淸秋曲

前人吳紗織霧圍香玉八尺銀屏畫生綠睡鴨氤氳惹夢長重城漏板聲相續西風淅淅吹蘭塘云波微茫連洞房芙蓉膩臉啼秋露怨綠愁紅俱斷腸交河萬里知何處啁哳金雞報天曙玉鬃駿馬歸不歸含情自折相思樹

琵琶士女

錢遜下馬陵西是妾家十三曾學理琵琶自從流落商船上幾度春風怨落花

閨思

前人望斷傷春眼湘簾懶上鉤落花深院靜鸚鵡對人愁

巫山髙

陸徳蘊攢峯十二靑叢叢層臺曲房雕綺櫳行雲逗雨春迷蒙�風吹夢春無蹤蘭香滴露啼幽翠江波粼粼月光碎老蛟踏波呼木魅靑鸞何處迎飛佩

關山月

前人靑海城髙寒吐月白龍堆下沙如雪一鏡明明圓復缺長倚關山照離別胡笳聲悲胡馬嘶五更影落陰山西鐵衣寒重露淒淒蘭閨正掩殘燈啼

采菱圖

杜瓊苕溪秋髙水初落菱花已老菱生角紅裙綠髻誰家女小艇如梭不停泊三三兩兩共采菱纖纖十指寒如冰不怕指寒並刺損只恐歸家無斗升湖州人家風俗美男解耕田女絲枲采蓮卽是采桑人又與家中助生理落日靑山斂暮煙湖波十里鏡中天淸歌一曲循歸路不似邪溪唱采蓮

秋夜思

王誼北風淒淒寒雁飛明月皎皎穿羅幃空閨思婦不能寐起望明月臨淸池淸池隱映髙臺側月明正照交河北錦帳連營夢不同同心百結空相憶相憶相思春復秋月明應在望鄕樓妾心便是交河水日夜隨君向北流

江南意

前人郎居橫江口妾住橫江上生小慣風波蓮舟喜搖蕩蕩舟蓮花灣花紅照人顏舉頭見郎來低頭隱花間花疏不能隱相見還相哂都緣春意深畱連夕陽盡前洲伴將稀那能不相違拋情明月下各自唱歌歸

春思

前人山映簾櫳水映浣紗人在薴蘿江年年三月梨花雨門掩東風燕子雙

無題二首

劉昌玉鼎淸香試水沈湘簾如霧碧窗深閒中次第占花信夢裏分明見�砧臨鏡慵妝蟬鈿翠倚闌失墮鳳釵金東風一夜芭蕉綠亦似含愁捲半心閒門疏雨立淸寒羅帕無人借字看艸色天涯迷處所花陰日午上闌干春晴不射屏中雀秋影孤停鏡裏鸞碧海茫茫空復夜西風吹破爛銀盤

芭蕉美人

夏寅曉妝才罷思徘徊羅�輕移步綠苔試向芭蕉問春信一緘芳札爲誰開

無題集唐八首

童軒芙蓉肌肉綠雲鬟幾許幽情欲話難聞說春來倍惆悵莫教長袖倚闌干萬轉千回懶下�門前月色映橫塘無情不似多情苦一曲伊州淚數行潯陽南上不通潮卻算遊程歲月遙明月斷雲淸靄靄玉人何處教吹簫南陌愁爲綠葉分陰蛩切切不堪聞晚來風起花如雪忽到前疑是君愁心一倍長離憂到處明珠是暗投日暮酒醒人已遠每因風景卻生愁眞成薄命久尋思野寺尋花春已遲何處相思不相見九疑云盡綠參差與君相見卽相親脈脈無言幾度春別恨轉深何處寫晚來幽獨恐傷神愁聽寒螿淚濕衣嗟君此別意何如相思莫道無來使雙鯉迢迢一紙書

竹枝詞二首

前人石頭城外是江灘灘上行舟候潮難潮信有時還又至郎舟一去幾時還西湖荷葉翠盈盈露重風多蕩漾輕荷葉團團比儂意露珠不定似郎情

自君之出矣

前人自君之出矣慵整玉搔頭思君如只雁一作燕孤影下南樓

車遙遙

前人徵夫將早適起拂車上霜澹月殘星白遙思路正長驅車出門遠少婦腸空斷不見車上人但聆鐸聲轉鐸聲去悠悠聞道戍涼州不識涼州路空懷萬里愁愁來不能禦魂逐車輪去願作石尢風吹折車前樹

莫愁樂

張寧金雀玉搔頭生來喚莫愁自從歡去後不出石城遊

士女圖

前人吳城士女越樣妝籠冠盤髻銷金裳東風澹蕩桃李月看花不語情何長女伴相將牽子庭院無人花正芳陽春宛宛白日暮空抱花枝歸洞房

采蓮曲

丘浚蓮花紅蓮葉碧紅似妾容妝碧似妾裙色輕紅易落碧易衰情人道來竟不來停橈轉棹日過午藕絲斷盡蓮心苦

烏夜啼

沈愚月中驚烏尾畢逋夜飛三匝啼髙梧綠織素誰家女低蹙蛾眉淚如雨銀燈照影翠屏深聲聲似聽夫君琴霜華滿庭天欲曙正是愁人斷腸處

吳娃曲

前人海棠含愁泣春雨弱柳垂煙鎖金縷東風裊裊吹晴絲雙燕飛來向人語西鄰小姬年十五細骨輕軀學歌舞將身嫁與冶遊郎無柰花前別離苦琵琶撥斷�雞弦玉釵擊碎鴛鴦股低眉斂恨對銀釭紅粉樓頭月當午

莫愁曲

前人風光轉蕙吹幽香遊絲薄霧春茫茫百壺綠酒勸郎飲多情誰是盧家娘明珠雜佩聲玎璫鸞裾鳳帶茱�囊蛾眉八字寒翠濕星睛兩點秋波光楚腰衛鬢桃花妝敲金玉歌新腔牽雲曳雨歸蘭房

車遙遙

前人車遙遙聲轔轔西風吹車滿面塵阿郎愛走長安道不惜愁老閨中春車遙遙去如箭郎歸來早相見

大堤曲

前人妾家住近橫塘隅鴛鴦文繡紅羅襦蛾眉淡掃遠山碧耳璫低垂明月珠蘭風吹散大堤上柳絲搖金花作障玉壺淸酒波粼粼鯉魚尾雜猩猩唇艷歌宛轉凝流云勸郎徘徊畱好春好春不畱愁殺人

追和楊眉庵次韻李義山無題詩五首

前人蘭槳雙欹倚桂舟隔花臨水思夷猶香囊玉佩勞相贈繡幄銀屏惜共畱愁繞鳳臺秦樹暝夢回巫峽楚云秋多才若被春情惱鏡裏潘郎雪滿頭行雨行雲少定蹤夢回時節怕聞鐘竹枝寄恨心偏懶桃葉題情意轉濃香冷繡鞍間騕裊燈殘金障掩芙蓉紅樓綠水無多遠如隔江山幾萬重纖纖斜日弄微風腸斷仙山碧海東鸞鏡有塵空自掩雁書無路若爲通愁橫柳葉眉顰翠淚濕桃花臉暈紅盡道芳年易憔悴莫教靑鬢作秋蓬油壁香車幾度來赤闌橋畔起春雷夢隨暮雨陽臺去愁踏春波洛浦回靑鳥銜書通密意彩鸞畱詠惜奇才苦心一寸如紅燭總遣燒殘未作灰瑣窗朱戶別離難蘭蕙柔姿惜易殘曲斷瑤箏銀甲冷書畱錦字墨花漧羅衾積夢驚春曉寶鴨銷香覺夜寒檻外碧桃花自好一年芳景共誰看

房中曲

前人葳蕤繡帳垂蘭堂緗簾搖月蝦須光象�塵污淩波�雲鬢釵橫金鳳凰芍欄深鎖鴛鴦窟翠被生寒愁兀兀玉奴夜搗紅守宮春風染透桃花骨蠟燈懸影碧窗紗靑絲嘶騎不歸家琵琶撥盡相思曲楊柳籠門啼乳鴉

春夜曲

前人重門漏盡烏啼歇水晶簾浸沈沈月錦�薇帳凝流塵腸斷蕭郎隔云別嫣紅落粉愁宵眠箜篌怨入朱絲弦蠟燈髙懸照孤影水沈香散茱�煙柳驚花困芳心亂蝶思鶯情夢中見彩毫題就惱儂詞羞掩春風白團扇

秦箏曲

前人髙樓欲暮花含煙嫣紅落粉愁無眠含羞起舞銀燭前玉纖輕抹鴛鴦弦鴛鴦弦鳳凰曲移妾心置君腹

夜坐吟

前人漏板敲愁寒夜永璧月流輝洞房靜香鎖鴛鴦生微塵阿姬抱恨嬌眉顰褰裳起唱相思曲秋葉滿階霜簌簌含啼背影吹殘燭

白薴詞

蘇平館娃宮中露華冷月落啼鴉散金井吳王扶頭酒初醒秉燭張筵樂淸景美人不眠憐夜永起舞亭亭亂花影新裁白薴勝紅綃玉佩珠瓔金步搖回鸞轉鳳意自嬌銀箏錦瑟聲相調君恩如水流不斷但願年年同此宵東風吹花落庭樹春色催人等閒去大家爲歡莫猶豫頃刻銅龍報天曙

早春曲

前人靑樓昨夜東風轉錦帳凝雲覺春淺垂楊搖綠鶯亂啼裊裊煙花不堪剪博山吹雲龍腦香銅壺滴愁更漏長玉頰啼紅夢初醒羞見靑鸞鏡中影儂家少年愛遊逸萬里輪蹄渺無迹朱顏未衰消息稀腸斷天涯艸空碧

梧桐士女圖爲錢孟實題四首

鄒亮蘭膏膩滑金釵澑繡帶斜分�香袖鎖睡起思嬌慵練裙六幅湘波皺月轉虛欄風滿林碧雲迢遞銀河深香塵不到羅襪冷下�踏碎梧桐陰蕭郎不歸春意闌夢繞梨云花作團銀塘路冷芙蓉老錦鴛怨入秋風寒楚雲湘水鱗鴻杳兩點春山愁不掃低徊顧影悄無言明朝只恐朱顏老

藥名閨情詩二首

蕭韶菟絲曾附女蘿枝分手車前又幾時羞折紅花簪鳳髻懶將靑黛掃蛾眉丁香漫比愁腸結豆蔻常含別淚垂願學雲中雙石燕庭烏頭白竟何遲天門冬日曉蒼涼落葉愁驚滿地黃淸淚暗消輕粉面塵凝閒鎖郁金裳石蓮未嚼心先苦紅豆相看恨更長鏡裏孤鸞甘遂死引年何用覓昌陽

吹笛士女圖

張泰冰簟銀�倚石屏芭蕉涼露濕秋庭貞心試托湘江竹吹向流云與鳳聽

修竹士女

姚綸瑤臺無信托靑鸞一寸芳心思萬端莫向東風倚修竹能禁翠袖幾多寒

折楊柳

丘吉牽馬綰靑絲上馬折楊柳願作馬尾蠅遠近隨郎走

蕉萱士女

唐庠羅襪生香踏�沙釵橫玉燕鬢松鴉春心正似芭蕉捲羞見宜男並蒂花

商婦吟

程文傑莫作商人婦商人慣別離門前竹王廟日日卜歸期

古意

鄭瑗中夜有所思所思君不知春風吹露艸秋風吹霜枝所以別離人悠悠負心期別離非所惜年華難再得只恐君來時妾已無顏色顏色旣已非君寧無嘆息

長相思

石�長相思長且深暮雲湘水愁陰陰海棠庭院燕雙語惱亂無人知妾心妾登池上樓淚滴池中水水聲活活向東流妾淚將心千萬里

雨雁詞

前人猛雨斷哀雁離離不成行寒雲開關塞落月暗瀟湘樓中鼓角飛秋霜仰看孤影空仿徨拈鍼繡作雙鴛鴦爲寄遠遊都下郎燈寒指冷夜寂寂獨抱瑤琴爲閨媛總部藝文十二詩

秋閨怨

明朱曰藩合歡樹上烏欲棲空房織錦竇家妻遙遙夜夜誰能耐三三五五並相攜鏡花對影慚雙笑燭淚分行伴獨啼莫道回文能妙絕陽臺雲雨隔安西

代美人春怨

李蔉行行下長浦玉手把荷葉昔日妾似花今朝花笑妾妾年十四盛鉛華不數城南大道家蜀錦吳綾耀朝日蘭閨一步猶嫌賒人言嫁向兒家好不悟兒家重金寶當時學得十三腔只今遺落如風掃易州靑銅碧內照去照來自不愛璚佩鞶囊若有知羞向儂家腰下帶曲檻薔薇裊裊新池亭明日委芳塵東鄰少婦常悲泣不怨兒家輕薄人

春閨

鄭履淳朝來靈鵲繞檐鳴果得雲箋慰遠情但說別來長見憶歸期依舊不分明

采蓮曲

林如楚鏡湖春水綠越女顏如玉桂楫木蘭舟齊唱采蓮曲翠鈿窈窕明空沼纖手徘徊弄淸曉薄采那妨馬上郎含情卻望云邊鳥年年采蓮湖水邊淸歌艷舞總堪憐蘭燈寂寞靑樓晚掩淚猶看並蒂蓮

春情

前人鳳樓十二綺窗開楊柳如煙拂鏡臺瑤瑟夜深還獨奏舞衣春至爲誰裁雙雙乳燕穿梁入點點飛花入戶來織得錦紋無用處夢魂空繞白龍堆

寒夜曲二首

皇甫汸繡戶深沈半掩門玉愁對月黃昏閒垂翠帳何曾寐燻盡金籠總不溫年隨流水去傷神催入風光一度新何事蛾眉顰不展玉顏無伴怕逢春

背面美人二首

蘇淡抱得琵琶下玉除湖山背立澑犀梳傍人欲見春風面但道蕭郎有寄書釵�烏雲鬢欲蓬回身環佩響丁東背人不是無情思自古紅顏畏畫工

竹枝詞

張鳳翼妾從湘江歸君向湘江宿欲識淚痕多請看湘江竹

聞砧

李攀龍永夜盧家婦深閨坐自傷拭砧散明月投杵上淸霜別恨繁鴛綺哀音送雁行同袍徵戰盡刀尺斷人腸

前溪歌二首

前人逍遙東武亭下有獨桑路歡但宿儂家前溪不可渡

其二春容故易老紅粉豈常鮮郎歸定何日憔悴復誰憐憐亦異當年

長相思

王世貞長相思望難期美人如花隔深閨輕霜剪澀凝胭脂靑黃碧綠諸色絲織成鴛鴦心自悲兩心爲一心明月照秋水一心成兩心各懸三千里昔爲比翼鳥翼折不能飛今爲雙星界河漢年年夜夜盻光輝

江南樂二首

前人少小閶門住不愛閶門道約伴禮社還羞人道儂好

其二與歡臯橋別日日上臯橋不比西陵浦惟看兩度潮

江南曲

謝榛夾岸多垂楊妾家臨野塘手拈靑杏子不忍打鴛鴦

別調曲代贈所知三首

前人家住鄴城門向西靑樓上與鄴城齊郎行好記門前柳春夢南來路不迷離筵易醉夜將分趙舞燈前猶向君從此腰肢瘦無力�頭閒殺藕絲裙木落天寒郎欲行尊前離怨一鳴箏燕姬纖手調新曲不是西樓今夜聲

遠別曲

前人阿郎幾載客三秦好憶儂家漢水濱門外兩株烏樹叮嚀說向寄書人

秋閨

前人目極江天遠秋霜下白蘋可憐南去雁不爲倚樓人

采蓮曲

前人湖上西風吹綺羅靚妝越女照淸波折將蓮葉佯遮面棹過前灘笑語多

閨情

梁有譽萬里關山無盡期年光春色使人悲柳花只似悠揚夢日逐東風少住時

采蓮曲

宗臣紅妝翠袖歌采蓮三三兩兩斗嬋娟欲行不行落金鈿落金鈿垂玉指發靑蘋照綠水

春江詞

吳國倫樓頭小婦試春衣昨日看花今日稀暮雨偏深碧艸色東風不送王孫歸

烏棲曲三首

前人百花滿庭香滿室城上烏棲月初出燭下紅妝耀錦屏玉指調弦郎自聽沙棠爲�蘭爲橈溪水照面芙蓉嬌落日徘徊望江路今夜風波郎莫渡博山鑪爇水沈香明月夜夜懸空�郎心轉動如車軸酒家買醉娼家宿

襄陽樂二首

前人襄陽諸女兒自負傾城色逢郎大堤南蹋歌大堤北

其二女蘿附長松不自知微薄因郎歲寒姿綢繆永相托

春思曲

兪允文江南花時二三月少婦乘春逐芳節心性穩愜含情眞弄影晴川自流悅靑絲刻帶錦作裳寶扇輕搖翡翠光蕓房露冷春火蘭徑煙開膩粉香七彩明璫九華佩紫縠文羅掩秋翠繡額花叢千萬色玉腕奇姿發春媚含思緘情不相識步步遺芳去無迹回簪轉黛飛參差才過東城又南陌南陌東城春事深離思杳杳花陰陰坐對流鶯啼歇處閒窺淸鏡理瑤琴晨�淒淸不可聞恨斷吳煙怨楚云自是琴心挑不得還同孤月照黃昏

子夜吳歌

盧燕花敷錦繡楚舞醉羅裙明月空悲妾白雲常似君不知遼海上書信幾時聞

竹枝詞

李先芳梔子花心一點黃江頭日日抱淸香郎心不解花心苦露葉含啼枉斷腸

擬艷歌行

李同芳越女秦箏手自調阿歡按節奏金鐃當筵忽漫冰弦斷笑倩懷中取鳳膠

采蓮曲二首

顧聞蘭舟終日漾蓮溪少女如花錦袖低含笑折來流水畔紅妝兩兩鏡中啼岸上金羈白馬郎溪邊紅粉斷人腸臨風背摘雙頭蕊笑入荷花萬點妝

長相思

黃中萬里傳郎信開緘喜欲狂報得郎身健遲歸亦不妨

麗情曲

蔡宗堯蘭房過雨蕙徑空綠云藹藹懷春風欹枕牙�睡初醒胭脂恨濕羅衣紅鴛鴦牽繡絲未歇�瘦香肌倦如雪玉麟墮地渾不知流蘇夜暖斜明月珠簾半捲春日髙海棠飛起雙蝴蝶

桃葉渡

邵圭潔妾生如桃花根葉相綢繆隔江喚欲渡江闊使郎愁

采茶女

黃尙質結束烏椎髻攜筐去采茶歸逄鄰女笑也插杜鵑花

蠶婦吟

潘緯采桑復采桑無嗟爲蠶饑食君筐中葉還君機上絲還君絲織君綺貧女養蠶不得著惜爾抽絲一作功成爲

人死

閨詞

張元凱琴瑟昔在禦莫不靜而好自君久離別一作離別後房櫳生靑艸彈琴無知音調瑟多苦心彈繁曲亦亂月落花陰陰

子夜歌

前人柳花發韶顏妝成子夜妍弄簫成艷曲調瑟豈哀弦翡翠巢金埒鴛鴦撲錦纏不將銀燭滅看取玉人憐

桃花美人行

陳鶴鸞幃鴛閣戀無因珠鏡牙妝久自塵相逢柳絮心還亂相見桃花意轉新聊作逍遙步獨立可憐春春日春花復可憐春心飄蕩詎能前自知顏色非春色自惜今年異昔年眉雕難學柳步弱不成蓮臂褪珊瑚釧鬢謝鳳凰鈿行隨雙蝶偏羞寡坐同孤月卻憎圓羞寡憎圓兩意深桃花桃葉一般新但識花心非妾性不將折取寄離人

前溪曲三首

沈明臣林塘何處好獨有前溪路笑語隔花聞歌聲連水度

其二前溪浣紗去花落污春泥騎馬儂邊過見郎頭自低

其三汲水向前溪空瓶儂自提郎家溪上住只是隔東西

子夜四時歌錄二首

前人東風吹月出照見妾家樓蕩子從戎去邊霜尙滿頭右春歌

桂影團團月芙蓉葉葉霜搗衣過夜半幾日廢流黃右秋歌

采蓮曲六首

前人生長江南慣采蓮棹歌聲裏斗嬋娟十三十四年相亞覆額低眉各可憐荷葉蓮枝水面齊采花歸去夕陽低綠蕪一道分南北猶有歌聲繞大堤少女明妝出采蓮雙頭並蒂獨心憐不知金釧何時墮空手歸來意惘然白面紅妝二八春藏羞不肯過東鄰偶從綠水橋邊去誰道荷花�殺人月照波紋似鴨頭一船雙槳蕩中流采蓮不道羅裙濕歸曬雕欄夜不收妾在江東郎在西采香曾到若耶溪同行女伴低頭說淚染新紅白薴衣

湘水巫云曲

前人湘江之水巫山云朝暮相思那得分渺渺髙堂怨巫女斑斑楚竹恨湘君湘君巫女知何處水中月色煙中樹只解春來幻作花不解花飛沒春路陽臺故道竟微茫黃陵古廟久荒涼鴛鴦錦水偏齊翼鸚鵡芳洲空斷腸斷腸復斷腸問君苦不苦解佩江邊憶楚妃采蓮渡口思交浦艸色如天染綠塵楊花似雪撲靑蘋水爲帝子眼中淚云是襄王夢里人夢裏眼中俱不見非煙非霧猶相眷十二峯頭畫不成三湘七澤俱流徧采得蘋花不自由更何人共木蘭舟曲終歌罷誰無淚水遠山長空獨愁天邊屬玉雙雙起茜紅裙色誰家女欲言不言來不來云不成雲雨不雨煙波盡日浩空津明月當天似鏡新疇能良夜偏忘夜若个逢春不怨春怨春愁夜何時歇歲歲春魂化啼鷓鴣啼破九嶷天王孫泣斷蒼梧月

采香謠

前人吳姬十五采紅香幾陣風飄羅帶長蓮子池頭靑簇簇低飛只恐礙鴛鴦

無題

居節力薄慵梳十八鬟夢回誰與說雙鸞鵝兒酒嫩堪成醉雲母屏涼不障寒芳艸都從行處長春山豈是畫時殘金魚箋紙回文句昨夜燈花仔細看

折楊柳

嶽岱垂柳掛江頭朝朝上綺樓折來無遠使遊子在邊州雨送參差淚花飛歷亂愁蛾眉空悵望歲月易逢秋

東飛伯勞歌

前人東飛伯勞西飛燕玉關巫峽難相見春時寄書人不歸秋風一夕繞羅幃鳴弦寫怨感孤凰含愁下機懷七襄熠耀宵行穿落葉瑣窗燦燦流斜月鳳樓螭水聲未終日照深閨衣淚紅

湖上贈美人

鄭元撫琵琶新曲轉聲遲停棹中流十二時細雨可憐紅袖濕愁雲偏惹翠眉垂

長幹曲

朱陽仲美人家住漢水濱夫婿從軍久向秦江口寄書無便使客中多是洛陽人

竹枝詞十首錄

七

王叔承月出江頭半掩門待郎不至又黃昏夜深忽聽巴渝曲起剔殘燈酒尙溫白帝城髙秋月明黃牛灘急暮潮生送君萬水千山去獨自聽猿到五更陰陰桃李晚妝遲萬里橋頭叫子規拜月歸來人語靜金釵失在竹廊西楊柳靑靑酒店門阿郎吹火妾開樽千金賣得文章去不記當時犢鼻褌蘭橈小小葉爲船蕩蕩紅妝下錦川淚落淸波君不見秋風吹老並頭蓮生年十五棹能開那怕瞿塘灩澦堆郎今曬网桃花渡奴把鮮魚換酒來避人低語下金錢侵曉焚香拜佛前見說嘉陵江水惡莫教風浪打郎船

西湖歌

前人蘇小墳西是妾家門前都種白蓮花郎來好認當壚處石上瑤琴覆落花

竹枝詞十二首

前人二八佳人三五宵仙風隨度廣陵橋分明記得霓裳曲春夢微茫月影遙紫翠陰陰鬥艸堤柳風澹蕩舞衣吹眾中獨有宜男艸贏得金釵百子池一從蕩子客長幹怕說風波五百灘忽接家書心暗喜更於封外寫平安桑子靑靑雨壓枝吳蠶老盡簇銀絲侍兒擘破雙蛾繭腸斷西有所思靑桑老盡茜花開新婦看蠶婆不來織得西川宮樣錦機頭先與小姑裁江南江北錦帆來妾自商歌妾自哀百曲迷樓春不住楊花飄蕩李花開盈盈紅玉曉妝新靜倚菱花自寫眞一片靑霞生襪底滿城傳是洛妃神山色移靑入畫眉綺疏春旭寄幽思蜀藤新買松花紙臨出曹娥江上碑點點流螢送落花春風寂寞斷琵琶人來寄與菖蒲葉說是成都造紙家白鹽生井火生畬女子行商男作家獞布紅衫來換米滿頭都插杜鵑花綠酒涓涓白玉瓶酴�花發語猩猩竹枝歌斷人無那十二峯頭暮雨靑絡緯秋啼梧月深碧紗描粉繡觀音女僧聞作盂蘭會乞假中元施寶簪

夜行郎二首擬古樂府寄所思王逢年長寄相思明月樓夜行郎在海西頭月光若共郎行遠那得當窗照妾愁若看明月不如郎同照菱花伴曉妝別後郎情寧似月瑤階隨影度孤房

美人寄書

陸文祖秋夢無憑客路遙尺書封寄恨迢迢吳綾不及桃花紙顏色都從別後消

秋閨

汪日夢秋風望關塞徵夫何日歸新涼拋紈扇沈夏減裙圍鴻雁西北來哀哀乞寒衣裁縫宵獨坐紅燭對淸輝

朱顏曲

沈一貫朱顏非自換良爲篋鏡欺篋鏡終不發朱顏終不移歌罷月在梁影落闌干垂感君明月心不棄秋風姿猶記覆耳發掛君飄纓髭宛轉結不解煩君立移時

閨思二首

前人菱花初日照人空妝罷臨軒數落紅不得東風花不發花飛獨自怨東風妾自傷心怨月低黃鶯何事亦嬌啼不禁含妒將丸打定有東風暗向西

子夜歌二首

於愼行秋月照四壁絡緯當窗織徒聞機杼聲終夜不成匹

其二儂如水中石波至亦累累歡如陌上塵左右從風吹

子夜四時歌錄三首

前人金屋燕初飛長堤艸已綠春蠶不作繭思子何由續右春歌

何處復無暑月出湖水邊泛舟芙蓉裏分明自取蓮右夏歌

露井惜銀�秋風生桐樹任吹桐花飛莫吹梧子去右秋歌

自君之出矣

姚舜牧自君之出矣妾守深閨裏花落委泥中誓不隨流水

子夜歌

前人美人著新裙細步不聞聲風來撼芭蕉綷使郎驚

別意

呂坤畱妾一身在憐君萬里行夜來雙淚盡不忍到長亭

演樂天閨婦詩意

邢侗三歲戍遼陽無日不長欷夜合花幾開刀頭望來慰紅綃帶緩無綠鬟低也未正詠白家詩隔墻啼絡緯

子夜歌

鄒迪光儂若泰山石千年不轉移歡如西江水一去無還期收卻臨水妝去作當織如喜復如嗔爲歡小唐突爲歡幾何時感嘆復沈吟甘露澆黃�那得消苦心

裏婦嘆

鄒元標仰盼天中月流光入庭戶明月本無情何分新與故新者歡不足故者有餘慕笙歌亂四鄰孰念此荊布

閨情

屠隆昨日別君楊柳濃今朝悵望櫻桃紅靑驄去何在只在平蕪外春風自暖妾自寒鄰女相過掩淚看日長艸綠嬌黃蝶宛轉啼鵑隔花葉不能飛去喚郎歸何用朝朝啼向妾

子夜四時歌

馮大受看花東城隅聞笑不聞唱相逢遊冶郎逐逐走如浪低頭羞露嬌惜別轉相向江畔巧妝鮮短棹發淸沚不愁水濕衣素手攀蓮子香風正澹蕩羅袂輕輕舉郎住江水頭妾住江水尾別恨正悠悠淚滴梧桐雨背一點燈簾幕秋風起歲晏悲風號雪花瓊樓滿寒枕夜如年起坐珠簾捲悵望長安道不知郎近遠

黃淡思歌

楊於庭淚作綆縻垂腸作一作隨車輪轉寄郎錦裲襠相思不相見

黎女歌

湯顯祖黎女豪家笄有歲如期置酒屬親至自持鍼筆向肌理刺涅分明極微細點側虫蛾折花卉淡粟靑紋繞餘地便坐紡織黎錦單拆吳人彩絲致珠崖嫁娶須八月黎人春作踏歌戲女兒競戴小花笠簪兩銀篦加雉翠半錦短衫花裙白足女奴絳包髻少年男子竹弓弦花幔纏頭束腰際藤帽斜珠雙耳環纈錦垂裙赤文臂文臂郎君�面女並上秋千兩搖曳分頭攜手簇遨遊殷山沓地蠻聲气歌中答意自心知但許婚嫁箭爲誓椎牛擊鼓會金釵爲歡那復知年歲

橫塘渡

袁宏道橫塘渡郎西來妾東去感郎千金顧妾家住紅橋朱門十字路認取辛夷花莫過楊柳樹

子夜歌

王嘉謨采蓮西洲裏歡去不復顧只解惜蓮花不覺蓮子苦

四時閨怨

黃伯傳折來新柳寄龍沙爲報離居感歲華賤妾上山將化石狂夫出塞未還家春風夢裏驚啼鳥夜雨聲中惜落花莫是受降城下過胡姬畱客醉琵琶靑溪白石映蒹葭女伴相攜出浣紗感彼睢鳩鳴水上思君汗馬在天涯空將別淚頻題扇浪喜歸期已及瓜借問從軍穿柳葉何如共妾采蓮花他鄕明月在髙樓照見離人兩地愁妾在閨中空計日君從海外正防秋乍聞牧馬陰山下又說移營瀚海頭寄語王家徵戍客古來飛將不封�朔風墮指敢馳驅爲破樓蘭握虎符萬里不知旋�未一年將盡憶家無霜飄明鏡思君老雪照鸞帷弔影孤見說纊衣宮女作恐題詩句寄徵夫

擬古樂府

孫羽�郎船泊湖頭儂船泊湖曲夜半風浪生移船相並宿

聽鏡詞

陳價夫憶昔與君生別離鏡似樂昌初破時自嗟桂魄幾圓缺遠人尙自愆還期轆轤無繩瓶墜井靑燈熒熒照孤影含愁抱鏡入中廚呢呢低聲自陳請漏短不知夜幾更四鄰已盡無人聲憂疑未決心轉苦起步明月沿階行倚欄脈脈望河漢鸚鵡籠中巧相喚忽言半月在回廊始卜郎回在月半深深再拜喜不眠舉頭看月尙未圓回身再問匣中鏡知汝何時飛上天

徵婦怨

徐夫婿久從徵西風寒絡索惆悵立空�飛螢點羅幕

美人買鐵馬

陳薦夫明珠瑩玉垂垂結八角流蘇響淒切風前雙掛玳梁髙自有宮商按成節初聞鳴佩委淸都又似懸泉點玉壺徵人曉淚霜天盡怨女秋魂夜月孤東鄰竊聽疑璚玖琮琤握在良工手少婦帷中溢價酬雙鬟簾下分番守但道淸和比玉揚詎知幽怨結玎璫重門風雨孤燈暗悔殺黃金買斷腸

戲效西昆體賦得徐娘

汪道貫繡戶春寒晝未溫離亭楊柳拂靑尊亂山不隔天涯夢逝水空銷艷客魂細細遊絲牽別恨萋萋芳艸怨王孫徐娘最是情無限寄得鮫綃半淚痕

吳娘曲

前人儂學歌舞時十千酬一噱秋來舞袖長殷勤爲誰著

古意

前人儂心似靑鏡郎心似皎月靑鏡無回光皎月有圓缺

無題

前人霞衣月貌翠云翹十五盈盈別樣嬌不惜明璫裝墮馬誰同弄玉學吹簫人間信有鴛鴦冢天上寧無烏鵲橋最是荷花心獨苦田田荷葉不通潮

古意

汪道會懶將明鏡理飛蓬但惜流光枕簟空芳樹幾回滄海燕淸砧又度玉關鴻冰弦怨語離心外蠟炬銷殘別淚中妾恨不如江土艸年年吹綠得春風

病起美人和兪羨長

前人拂匣開塵鏡經時粉鈿捐所傷初貌攺詎信捧心妍喚酒聲猶怯看花影自憐援琴纖指澀無力倩安弦

閨情集唐

劉芳節劈破雲鬟金鳳凰夢回余念屬瀟湘徒勞掩袂傷鉛粉但恨流塵暗洞房兩臉酒曛紅杏妒一叢髙髻綠雲光妝成只是燻香坐欲捲珠簾春恨長

閨體

顧起元莫上翠樓看望見官城渡垂柳碧於篸是郎去時路

江南樂

陳邦瞻鷓鴣南枝鳥愁隨北雁去儂家是江南但愛江南住

采蓮曲

範鳳翼采蓮湖水湖光曙小舟棹破云深處荷風忽揭錦襠開翻身一道穿花去采得蓮來恣郎取翠眉一蹙淚如雨郎只貪蓮帶露甘可知蓮子心中苦

古意

劉世教髙樓有思婦光采瓊樹枝陸離雙玉佩明珠綴巾綦摻摻出手爪哀哀寫芳辭淸商未終曲聽者淚已滋良人無故歡賤妾無前期空憐夜夜月流影過重栭

讀曲歌

兪彥與歡橋頭別楊柳才垂絲空局不著子尋思未有棋

踏車曲

徐冽阿伴五更來喚儂踏車去赤日已三商踏車未教住人言田家樂不知踏車苦憐歡气力微代歡當卓午東邊鳳仙花西邊烏樹不教儂上車那共歡一處

女郎綺生卜居江上

沈珣窈窕紅樓隔舊京重簾瑟瑟擁雕楹樓前咫尺官橋路認得蕭郎白馬聲

春閨

姚祚瑞薄暮輕寒入綺疏海棠春去落紅疏微風吹動秋千索愁在髙樓明月初

吳歌雜曲

李繼貞郎家花滿園誰數柳花兒及郎出門去只有柳花隨隨郎郎不知

懊儂歌

吳伯與約郎月出時接雞以達曙半夜烏亂啼恨殺窗前樹

自君之出矣

沈鳳超自君之出矣妝奩日掩塵君心如明鏡獨照眼前人

黔中曲二首

朱茂時疊嶂曾無三尺平盤江狹處鐵橋橫短裙窄袖花蠻女宛在秋千索上行地無三尺平黔中諺也盤江鐵索橋行者動搖而蠻女不懼

髙髻纏鬃一尺長淺藍裙子趁時妝一春遠信雞南卜暗祝心期拜竹王黔女挽髻雜以馬鬃裙尙淺藍色

自君之出矣

華善述自君之出矣腸中車輪轉欲一作時向夢中尋路長春夢短

蕩子婦

宋豋春妾家髙樓艷陽春花枝柳條兩鮮新花笑柳條空裊裊不能綰系蕩人心花容隨貌攺柳葉上眉顰惟憂葉落花飛盡敲碎冰壺歌彩雲

靑溪小姑曲

柳應芳小姑家住秣陵西慣聽城頭烏夜啼向爲無郎嫌出入不知門外是靑溪

春閨

前人黃鶯不只啼紫燕還雙棲棲在妾梁上啼向妾西

懊儂曲

汪樞千金買妾身一旦遠行邁大艑如屋寬底事不相載

楊子曲

前人望郎遙見樹日落浦煙迷還一作不知郎宿處烏在樹頭啼

自君之出矣

髙文祺自君之出矣不種相思樹思君如春艸多在無人處

怨詩

吳鼎芳華屋春將盡紗窗日易昏不知多少恨相見與君言

詠隔水美人

吳兆聞香憐袖動見影喜萍開若是桃葉渡待儂舟楫來

西湖子夜歌八首錄四

前人湖女二三月相將戲水涯新堤看楊柳舊堤看桃花

其二三橋當路半正好與郎期湖水原無信郎來那有時

其三渡頭人眼眾船開不敢要慣知儂泊處不過西泠橋

其四西鄰花深處舊是情人路湖船不出湖願郎尋一作回

故步

無題

前人花黯橫塘有路通斷腸笛送畫橋風鴛鴦秖宿雙生樹鸞鳳那棲半死桐楚峽雲歸芳夢秦淮月在故樓空別來聞說新妝束學得蛾眉幾樣工

讀曲歌

董斯張儂如一弦琴獨絲纏相交歡如雙耳鼓慮爲人所搖

子夜歌

齊萊名儂似池中藕歡如瓦上霜日出霜不見藕斷絲還長

日髙曲

王道通日髙風力健花凍鳥聲顫短枕促更欹重羅暖還戀舒腕抱儂腰回身對郎面貪睡不成妝朦朧落金釧

春曉曲

王龍起金臺燭盡麝光寒錦帳羅幃繡被單洞房寂寞不忍睡起看北斗橫闌干闌干倒影珠簾揭銅龍夜泣聲初歇楊柳枝頭生冷煙芭蕉葉上畱殘月廣閣髙樓臨大路碧窗畫棟連朱戶杳杳階除千朵花曲曲屏風半邊樹樹樹花枝啼鳥多花開花落春風和長衫小袖未梳洗露气含香濕綺羅爲誰脈脈愁無語印鏡紅顏雙玉箸此情欲說更難會良人昨日應官去

長夜曲

前人玉塞遙遙人未到金閨夜夜雞鳴早畫屏銀燭影長寒寶帳燻籠空自好井�幽咽轆轤�離魂乍斷驚眠淺半枕尋思信復疑回腸遂與更籌轉芭蕉露墜淸聲發螽斯絡緯哀殘月窗紗冷落暗生光耿耿含情獨不歇

憶別曲

前人儂家夫婿雞啼去月冷星寒天欲曙牽衣相送出門前執手丁寧千萬語良人初心無別意十步躊躇九回顧吞聲掩袂獨淒咽轉身卻入難移步離魂隨馬大堤頭野煙吹雨長亭路當年景色猶昨日恍惚花開今兩度花開不是去年枝妾顏不是離別時君心大抵不如故欲歸不歸遲復遲

答女郎沙蘭英貽鴛鴦枕

齊心孝含情少婦倚銀釭繡罷鴛鴦日滿窗解得世間離別苦故將好鳥織成雙

閨思

宋玟徵人磧里正思鄕八月看云送雁行生小不知門外路如何飛夢到沙場

讀曲歌

譚元春交歡久貝齒有時落歡獨長在口

歡聞變歌

黎遂球鏡破面自圓誰能破儂面天地縱反復儂亦與歡見

人二首

王彥泓悵恨淸光不共遊眼波肌雪正宜秋桐花落處聞開鎖柿葉明時見倚樓幾度扇回當面笑可應燈照下帷羞無邊妒恨憎情眼行過簾前莫轉頭睡破眉山不更描鬢鴉堆上覆鮫綃屏間記曲拈紅豆下臨書染綠蕉畫破鴛鴦娛獨自教成鸚鵡伴無聊情悰暗被傍人覺繡綫逢春減幾條

病訊

前人繡被新鴛剩半�怕拈�酒怕聞香能瘳別恨無靈藥願駐華姿有禁方背冷乍溫教女弟面痕輕舐待蕭郎懸知坐起新妝淚另有葵花似嫩黃

子夜歌二首

王屋千金買良玉百金求良工爲儂作雙環相連無始終

其二家有千黃金不如得郎心家有千倉谷不如抱郎宿

自君之出矣

朱鷺自君之出矣春去勞我思春去明年來君來定幾時

閨情

楊廷樞

閨媛總部藝文十三詞

淸平樂

唐李白鸞衾鳳褥夜夜常孤宿更被銀臺紅蠟燭學妾淚珠相續花貌些子時光拋人遠泛瀟湘欹枕悔聽寒漏聲聲滴斷愁腸

長相思

白居易深畫眉淺畫眉蟬鬢鬅鬠云滿衣陽臺行雨回巫山髙巫山低暮雨瀟瀟郎不歸空房獨守時

南歌子七首

溫庭筠手裏金鸚鵡胸前繡鳳凰偸眼暗形相不如從嫁與作鴛鴦似帶如絲柳團酥握雪花簾捲玉鉤斜九衢塵欲暮逐香車倭墮低梳髻連娟細掃眉終日兩相思爲君憔悴盡百花時臉上金霞細眉間翠鈿深欹枕覆鴛衾隔簾鶯百囀感君心撲�添黃子呵花滿翠鬟鴛枕映屏山月明三五夜對芳顏轉盻如波眼娉婷似柳腰花裏暗相招憶君腸欲斷恨春宵懶拂鴛鴦枕休縫翡翠裕羅帳罷鑪燻近來心更切爲思君

遐方怨二首

前人憑繡檻解羅幃未得君書腸斷瀟湘春雁飛不知徵馬幾時歸海棠花謝也雨霏霏花半拆雨初晴未捲珠簾夢殘惆悵聞曉鶯宿妝眉淺粉山橫約鬟鸞鏡裏繡羅輕

定西番二首

前人海燕欲飛調羽萱艸綠杏花紅隔簾櫳雙鬢翠霞金縷一枝春艷濃樓上月明三五瑣中細雨曉鶯春晚人似玉柳如眉正相思羅幕翠簾初捲鏡中花一枝腸斷塞門消息雁來稀

酒泉子四首

前人花映柳條閒向綠萍池上�闌干窺細浪雨蕭蕭近來音信兩疏索洞房空寂寞掩銀屏垂翠箔度春宵日映紗金鴨小屏山碧故鄕春煙靄隔背蘭釭宿妝惆悵倚髙閣千里云影薄艸初齊花又落燕雙雙楚女不歸樓枕小河春水月孤明風又起杏花稀玉釵斜篸雲鬟重裙上金縷鳳八行書千里夢燕南飛羅帶惹香猶系別時紅豆淚痕新金縷舊斷離腸一雙嬌燕語雕梁還是去年時節綠楊濃芳艸歇柳花狂

菩薩蠻十四首

前人小山重疊金明滅鬢云欲度香雪懶起畫蛾眉弄妝梳洗遲照花前後鏡花面交相映新帖繡羅襦雙雙金鷓鴣水精簾裏玻�枕暖香惹夢鴛鴦錦江上柳如煙雁飛殘月天藕絲秋色淺人勝參差剪雙鬢隔香紅玉釵頭上風�黃無限當山額宿妝隱笑紗隔相見牡丹時暫來還別離翠釵金作股釵上蝶雙舞心事竟誰知月明花滿枝翠翹金縷雙鸂水文細起春池碧池上海棠梨雨晴紅滿枝繡衫遮笑靨煙艸粘飛蝶靑瑣對芳菲玉關音信稀杏花含露團香雪綠楊陌上多離別燈在月朧明覺來聞曉鶯玉鉤褰翠幕妝淺舊眉薄春夢正關情鏡中蟬鬢輕玉樓明月長相憶柳絲裊娜春無力門外艸萋萋送君聞馬嘶畫羅金翡翠香蠟銷成淚花落子規啼綠殘夢迷鳳凰相對盤金縷牡丹一夜經微雨明鏡照新妝鬢輕雙臉長畫樓相望久闌外垂絲柳音信不歸來社前雙燕回牡丹花謝鶯聲歇綠楊滿院中庭月相憶夢難成背燈半明翠鈿金壓臉寂寞香閨掩人遠淚闌於燕飛春又殘寶函鈿雀金鸂沈香閣上吳山碧楊柳又如絲驛橋春雨時畫樓音信斷芳艸江南岸鸞鏡與花枝此情誰得知南園滿地堆輕絮愁聞一霎淸明雨雨後卻斜陽杏花零落香無言勻睡臉枕上屏山掩時節欲黃昏無憀獨倚門夜來皓月才當午重簾悄悄無人語深處麝煙長臥時畱薄妝當年還自惜往事那堪憶花露月明殘錦衾知曉寒雨晴夜合玲瓏日萬枝香裊紅絲拂閒夢憶金堂滿庭萱艸長繡簾垂眉黛遠山綠春水渡溪橋�闌魂欲消竹風輕動庭除冷珠簾月上玲瓏影山枕隱濃妝綠檀金鳳凰兩蛾愁黛淺故國吳宮遠春恨正關情畫樓殘笛聲玉纖彈處眞珠落流多暗濕鉛華薄春露浥朝花秋波浸晚霞風流心上物本爲風流出看處薄情人羅衣無此痕

更漏子三首

前人金雀釵紅粉面花裏暫時相見知我意感君憐此情須問天香作穗蠟成淚還是兩人心意山枕膩錦衾寒覺來更漏殘相見稀相憶久眉淺淡煙如柳垂翠幕結同心待郎燻繡衾城上月白如雪蟬鬢美人愁絕宮樹暗鵲橋橫玉簽初報明玉鑪香紅蠟淚偏照畫堂秋思眉翠薄鬢云殘夜長衾枕寒梧桐樹三更雨不道離情正苦一葉葉一聲聲空階滴到明

浣溪沙二首

韓偓攏鬢新收玉步搖背燈初解繡裙腰枕寒衾冷異香焦深院不關春寂寂落花和雨夜迢迢恨情殘醉卻無聊宿醉離愁慢髻鬟六銖衣薄惹輕寒慵紅悶翠掩靑鸞羅�況兼金菡雪肌仍是玉瑯玕骨香腰細更沈檀

前題

張曙枕障燻鑪隔繡幃二年終日苦相思杏花明月爾應知天上人間何處去舊歡新夢覺來時黃昏微雨畫簾垂

如夢令

後唐莊宗曾宴桃源深洞一曲淸歌舞鳳長記別伊時和淚出門相送如夢如夢殘月落花煙重

陽臺夢

同前薄羅衫子金泥縫困纖腰怯銖衣重笑迎移步小蘭叢嚲金翹玉鳳嬌多情脈脈羞把同心撚弄楚天雲雨卻相和又入陽臺夢

搗練子

同前雲鬟亂晚妝殘帶恨眉兒遠岫攢斜托香腮春筍嫩爲誰和淚倚闌干

長相思

同前云一緺玉一梭淡淡衫兒薄薄羅輕顰雙黛蛾秋風多雨如和簾外芭蕉三兩窠夜長人柰何

菩薩蠻三首

南唐李后主花明月暗籠輕霧今宵好向郎邊去��步香階手提金縷鞋畫堂南畔見一晌偎人顫好爲出來難教君恣意憐蓬萊院閉天臺女畫堂晝寢無人語拋枕翠雲光繡衣聞異香潛來珠鎖動驚覺鴛鴦夢慢臉笑盈盈相看無限情銅簧韻脆鏘寒竹新聲慢奏移纖玉眼色暗相鉤秋波橫欲流雨雲流繡戶來便諧衷素宴罷又成空夢迷春睡中

阮郎歸

同前東風吹水日銜山春來長是閒落花狼籍酒闌珊笙歌醉夢間春睡覺晚妝殘無人整翠鬟畱連光景惜朱顏黃昏獨倚闌

應天長

同前一鉤初月臨妝鏡蟬鬢鳳釵慵不整重簾靜層樓迥惆悵落花風不定柳堤芳艸徑夢斷轆轤金井昨夜更闌酒醒春愁過卻病

一斛珠

同前曉妝初過枕檀輕注兒些个向人微露丁香顆一曲淸歌暫引櫻桃破羅袖裛殘殷色可杯深旋被香醪涴繡�斜�嬌無那爛嚼紅絨笑向檀郎唾

木蘭花

後蜀主孟昶冰肌玉骨淸無汗水殿風來暗香滿繡簾一點月窺人欹枕橫釵雲鬢亂起來瓊戶悄無聲時見疏星渡河漢屈指西風幾時來只恐流年暗中換

卜算子慢

鍾輻桃花院落煙重露寒寂寞禁煙晴畫風拂珠簾還記去年時候惜春心不喜閒繡倚屏山和衣睡覺醺醺暗消殘酒獨倚危闌久把玉筍偸彈黛蛾輕斗一點相思萬般自家甘受抽金釵欲買丹靑手寫別來容顏寄與使知人淸瘦

訴衷情二首

韋莊燭燼香殘簾半捲夢初驚花欲謝深夜月朧明何處按歌聲輕輕舞衣塵暗生負春情碧沼紅芳煙雨靜倚蘭橈垂玉佩交帶裊纖腰鴛夢隔星橋迢迢越羅香暗消墜花翹

天仙子四首

前人悵望前回夢裏期看花不語苦尋思露桃宮裏小腰肢眉眼細鬢云垂惟有多情宋玉知蟾彩霜華夜不分天外鴻聲枕上聞繡衾香冷懶重燻人寂寂葉紛紛才睡依前夢見君夢覺云屏依舊空杜鵑聲咽隔簾櫳玉郎薄幸去無蹤一日日恨重重淚界蓮腮兩綫紅金似衣裳玉似身眼如秋水鬢如雲霞�月帔一羣羣來洞口望煙分劉阮不歸春日曛

江城子二首

前人恩重嬌多情易傷漏更長解鴛鴦朱唇未動先覺口脂香緩揭繡衾抽皓腕移鳳枕枕檀郎髻鬟狠籍黛眉長出蘭房別檀郎角聲嗚咽星斗漸微茫露冷月殘人未起畱不住淚千行

定西番二首

前人挑盡金燈紅燼人灼灼漏遲遲未眠時斜倚銀屏無語閒愁上翠眉悶殺梧桐殘雨滴相思芳艸叢生縷結花艷艷雨蒙蒙曉庭中塞遠久無音問愁銷鏡裏紅紫燕黃鸝猶至恨何窮

思帝鄕二首

前人云髻墜鳳釵垂髻墜釵垂無力枕函欹翡翠屏深月落漏依依說盡人間天上兩心知春日遊杏花吹滿頭陌上誰家年少足風流妾擬將身嫁與一生休縱被無情棄不能羞

酒泉子

前人月落星沈樓上美人春睡綠云欹金枕膩畫屏深子規啼破相思夢曙色東方才動柳煙輕花露重思難任

女冠子二首

前人四月十七正是去年今日別君時忍淚佯低面含羞半斂眉不知魂已斷空有夢相隨除卻天邊月沒人知昨夜夜半枕上分明夢見語多時依舊桃花面頻低柳葉眉半羞還半喜欲去又依依覺來知是夢不勝悲

浣溪沙五首

前人淸曉妝成寒食天柳球斜裊間花鈿捲簾直出畫堂前指點牡丹初綻朵日髙猶自�朱闌含嚬不語恨春殘欲上秋千四體慵擬交人送又心忪畫堂簾幕月明風此夜有情誰不極隔墻梨雪又玲瓏玉容憔悴惹微紅惆悵夢餘山月斜孤燈照壁背紅紗小樓髙閣謝娘家暗想玉容何所似一枝春雪凍梅花滿身香露簇朝霞綠樹藏鶯鶯正啼柳絲斜拂白銅鞮弄珠江上艸萋萋日暮飲歸何處客繡鞍驄馬一聲嘶滿身蘭麝醉如泥夜夜相思更漏殘傷心明月�闌干想君思我錦衾寒咫尺畫堂深似海憶來惟把舊書看幾時攜手入長安

菩薩蠻

前人紅樓別夜堪惆悵香燈半捲流蘇帳殘月出門時美人和淚辭琵琶金翠羽弦上黃鶯語勸我早歸家綠人似花

更漏子

前人鐘鼓寒樓閣瞑月照古桐金井深院閉小庭空落花香露紅煙柳重春露薄燈背水髙閣閒倚戶暗沾衣待郎郎不歸

謁金門二首

前人春漏促金燼暗挑殘燭一夜簾前風撼竹夢魂相斷續有个嬌嬈如玉夜夜繡屏孤宿閒抱琵琶尋舊曲遠山眉黛綠空相憶無計得傳消息天上嫦娥人不識寄書何處覓新睡覺來無力不忍把君書迹滿院落花春寂寂斷腸芳艸碧

淸平樂三首

前人何處遊女蜀國多雲雨雲解有情花解語窣地繡羅金縷妝成不整金鈿含羞待月秋千住在綠槐陰裏門臨春水橋邊鶯啼殘月繡閣香燈滅門外馬嘶郎欲別正是落花時節妝成不畫蛾眉含愁獨倚金扉去路香塵莫掃掃卽郎去歸遲瑣春暮滿地梨花雨君不歸來情又去紅淚散沾金縷夢魂飛斷煙波傷心不柰春何空把金鍼獨坐鴛鴦愁繡雙窠

應天長二首

前人綠槐陰裏黃鶯語深院無人春晝午畫簾垂金鳳舞寂寞繡屏香一炷碧天云無定處空有夢魂來去夜夜綠風雨斷腸君信否別來半歲音書絕寸寸離腸千萬結難相見易相別又是玉樓花似雪暗相思無處說惆悵夜來煙月想得此時情切淚沾紅袖黦

荷葉杯二首

前人絕代佳人難得傾國花下見無期一雙愁黛遠山眉不忍更思惟閒掩翠屏金鳳殘夢羅幕畫堂空碧天無路信難通惆悵舊房記得那年花下深夜初識謝娘時水堂西面畫簾垂攜手暗相期惆悵曉鶯殘月相別從此隔音塵如今俱是異鄕人相見更無因

怨王孫

前人錦裏蠶市滿街珠翠千萬紅妝玉蟬金雀寶髻花簇鳴璫繡衣長日斜歸去人難見靑樓遠隊隊行雲散不知今夜何處深鎖蘭房隔仙鄕

木蘭花

前人獨上小樓春欲暮愁望玉關芳艸路消息斷不逢人卻斂細眉歸繡戶坐看落花空嘆息羅袂濕斑紅淚滴千山萬水不曾行魂夢欲教何處覓

望遠行

前人欲別無言倚畫屏含恨暗傷情謝家庭樹錦雞鳴殘月落邊城人欲別馬頻嘶綠槐千里長堤出門芳艸路萋萋雲雨別來易東西不忍別君後卻入舊香閨

憶江南

牛嶠紅繡被兩兩間鴛鴦不是鳥中偏愛爾爲緣交頸睡南塘全勝薄情郎

西溪子

前人捍撥雙盤金鳳蟬鬢玉釵搖動畫堂前人不語弦解語彈到昭君怨處翠蛾愁不�頭

望江怨

前人東風急惜別花時手頻執羅幃愁獨入馬嘶殘雨春蕪濕倚門立寄語薄情郎粉香和淚泣

女冠子四首

前人綠云髙髻點翠勻紅時世月如眉淺笑含雙靨低聲唱小詞眼看惟恐化魂蕩欲相隨玉趾回嬌步約佳期錦江煙水卓女燒香濃美小檀霞繡帶芙蓉帳金釵芍藥花額黃侵膩發臂釧透紅紗柳暗鶯啼處認郎家星冠霞帔住在�珠宮裏佩丁當明翠搖蟬翼纖�理宿妝醮壇春晝綠藥院杏花香靑鳥傳心事寄劉郎雙飛雙舞春晝後園鶯語捲羅幃錦字書封了銀河雁過遲鴛鴦排寶帳豆蔻繡連枝不語勻珠淚落花時

薩菩蠻七首

前人舞�香暖金泥縫畫梁燕語驚殘夢門外柳花飛玉郎猶未歸愁勻紅粉淚眉剪春山翠何處是遼陽錦屏春晝長柳花飛處鶯聲急晴街春色香車立金鳳小簾開臉波和恨來今宵求夢想難到靑樓上贏得一場愁鴛鴦誰並頭玉釵風動春幡急交枝紅杏籠煙泣樓上望卿卿寒新雨晴燻鑪蒙翠被繡帳鴛鴦睡何處有相知羨他新畫眉畫屏重疊巫陽翠楚神尙有行雲意朝暮幾般心向他情謾深風流今古隔虛作瞿塘客山月照山花夢回燈影斜風簾燕舞鶯啼柳妝臺約鬢低纖手釵重髻盤珊一枝紅牡丹門前行樂客白馬嘶春色故故墜金鞭回頭應眼穿綠雲鬢上飛金雀愁眉斂翠春煙薄香閣掩芙蓉畫屏山幾重寒天欲曙猶結同心苣啼粉涴羅衣問郎何日歸玉鑪冰簟鴛鴦錦粉融香汗流山枕簾外轆轤聲斂眉含笑驚柳陰煙漠漠低鬢蟬釵落須作一生拌盡君今日歡

更漏子三首

前人星漸稀漏頻轉何處輪臺聲怨香閣掩杏花紅月明楊柳風挑錦字記情事惟願兩心相似收淚語背燈眠玉釵橫枕邊春夜闌更漏促金燼暗挑殘燭驚夢斷錦屏深兩鄕明月心閨艸碧望歸客還是不知消息辜負我悔憐君告天天不聞南浦情紅粉淚爭柰兩人深意低翠黛捲徵衣馬嘶霜葉飛招手別寸腸結還是去年時節春托雁夢歸家覺來江月斜

感恩多二首二

體

前人自從南浦別愁見丁香結近來情轉深憶鴛衾幾度將書托煙雁淚盈襟淚盈襟禮月求天願君知我心兩條紅粉淚多少香閨意彊攀桃李枝斂愁眉陌上鶯啼蝶舞柳花飛柳花飛願得郎心憶家還早歸

應天長二首

前人玉樓春望晴煙滅舞衫斜捲金條脫黃鸝嬌囀聲初歇杏花飄盡龍山雪鳳釵低赴節筵上王孫愁絕鴛鴦對銜羅結兩情深夜月雙眉淡薄藏心事淸夜背燈嬌又醉玉釵橫山枕膩寶帳鴛鴦香睡美別經時無限意虛道相思憔悴莫信彩箋書裏賺人腸斷字

木蘭花

前人春入橫塘搖淺浪花落小園空惆悵此情誰信爲狂夫恨翠愁紅流枕上小玉前嗔燕語紅淚滴穿金綫縷雁歸不見報郎歸織成錦字封過與

何滿子

毛文錫紅粉樓前月照碧紗外鶯啼夢斷遼陽音信那堪獨守空閨恨對百花時節王孫綠艸萋萋

訴衷情二首

前人桃花流水漾縱橫春晝彩霞明劉郎去阮郎行惆悵恨難平愁坐對云屏算歸程何時攜手洞邊迎訴衷情鴛鴦交頸繡衣輕碧沼藕花馨偎藻荇映蘭汀和雨浴浮萍思婦對心驚想邊庭何時解佩掩云屏訴衷情

醉花間二首

前人相問怕相問相問還添恨春水滿塘生鸂還相�昨夜雨霏霏臨明寒一陣偏憶戍樓人久絕邊庭信深相憶莫相憶相憶情難極銀漢是紅墻一帶遙相隔金盤珠露滴兩岸楡花白風搖玉佩淸今夕爲何夕

紗恨二首二

體

前人新春燕子還來至一雙飛疊巢泥濕時時墜涴人衣後園裏看百花發香風拂繡戶金扉月照紗恨依依雙雙蝶翅塗鉛粉咂花心綺繡戶飛來穩畫堂深二三月愛隨飛絮伴落花來拂衣襟更剪輕羅片傅黃金

贊浦子

前人錦帳添香睡金鑪換夕燻懶結芙蓉帶慵拖翡翠�正是柳妖桃媚那堪暮雨朝雲宋玉髙唐意裁瓊欲贈君

更漏子

前人春夜闌春恨切花外子規啼月人不見夢難憑紅紗一點燈偏怨別是芳節庭下丁香千結宵露散曉霞暉梁間雙燕飛

天仙子

和凝柳色披衫金縷鳳纖手輕拈紅豆弄翠蛾雙斂正含情桃花洞瑤臺夢一片春愁誰與共

江城子五首

前人初夜含嬌入洞房理殘妝柳眉長翡翠屏中親爇玉鑪香整頓金鈿呼小玉排紅燭待潘郎竹裏風生月上門理秦箏對云屏輕撥朱弦恐亂馬嘶聲含恨含嬌獨自語今夜約太遲生斗轉星移玉漏頻已三更對棲鶯歷歷花間似有馬蹄聲含笑整衣開繡戶斜斂手下階迎迎得郎來入繡闈語相思連理枝鬢亂釵垂梳墮印山眉婭�含情嬌不語纖玉手撫郎衣帳裏鴛鴦交頸情恨雞聲天已明愁見街前還是說歸程臨上馬時期後會待梅綻月初生

何滿子二首二

體

前人正是破瓜年幾含情慣得人饒桃李精神鸚鵡舌可堪虛度良宵卻愛藍羅�子羨他長束纖腰寫得魚箋無限其如花鎖春暉目斷巫山雲雨空教殘夢依依卻愛燻香小鴨羨他長在屏幃

薄命女

前人夭欲曉宮漏穿花聲繚繞裏星光少冷月寒侵帳額殘月光沈樹杪夢斷錦幃空悄悄彊起愁眉小

春光好

前人紗暖畫屏閒嚲雲鬟睡起四肢無力半春閒玉指剪裁羅勝金盤點綴酥山窺宋深心無限事小眉彎

山花子二首

前人鶯錦蟬縠馥麝臍輕�花艸曉煙迷鸂戰金紅掌墜翠云低星靨笑偎霞臉畔蹙金開襜襯銀泥春思半和芳艸嫩碧萋萋銀字笙寒調正長水文簟冷畫屏涼玉腕重金雙扼臂淡梳妝幾度試香纖手暖一回嘗酒絳唇光佯弄紅絲蠅拂子打檀郎

臨江仙二首

前人海棠香老春江晚小樓霧縠空蒙翠鬟初出繡簾中麝煙鸞佩惹蘋風碾玉釵搖鸂戰雪肌雲鬢將融含情遙指碧波東越王臺上蓼花紅披袍窣地紅宮錦鶯語時囀輕音碧羅冠子穩犀簪鳳凰雙颭步搖金肌骨細勻紅玉�臉波微送春心嬌羞不肯入鴛衾蘭膏光裏兩情深

麥秀兩岐

前人涼簟鋪斑竹鴛枕並紅玉臉蓮紅眉柳綠胸雪宜新浴淡黃衫子裁春縠異香芬馥羞道交回燭未慣雙雙宿樹連枝魚比目掌上腰如束嬌嬈不爭人拳局黛眉微蹙

生查子二首

牛希濟春山煙欲收天淡星稀小殘月臉邊明別淚臨淸曉語已多情未了回首猶重道記得綠羅�處處憐芳艸新月曲如眉未有團圓意紅豆不堪看滿眼相思淚終日劈桃穰人在心兒裏兩朵隔墻花早晚成連理

酒泉子

前人枕轉簟涼淸曉遠鐘殘夢月光斜簾影動舊鑪香夢中說盡相思事纖手勻雙淚去年書今日意斷人腸

謁金門

前人秋已暮重疊關山岐路嘶馬搖鞭何處去曉禽霜滿樹夢斷禁城鐘鼓淚滴枕檀無數一點凝紅和薄霧翠蛾愁不語

相見歡

薛昭蘊羅襦繡袂香紅畫堂中細艸平沙蕃馬小屏風捲羅幕�妝閣思無窮暮雨輕煙魂斷隔簾櫳

醉公子

前人慢綰靑絲髮光砑吳綾��上小燻籠韶州新退紅叵耐無端處撚得從頭污惱得眼慵開問人閒事來

浣溪沙三首

前人鈿匣菱花錦帶垂靜臨蘭檻卸頭時約鬟低珥算歸期花茂艸靑湘渚闊夢餘空有漏依依二年終日損芳菲粉上依稀有淚痕郡庭花落欲黃昏遠情深恨與誰論記得去年寒食日延秋門外卓金輪日斜人暗銷魂越女淘金春水上步搖雲鬢佩鳴璫渚風江艸又淸香不爲遠山凝翠黛只應含恨向斜陽碧桃花謝憶劉郎

謁金門

前人春滿院疊損羅衣金綫睡覺水精簾未捲簾前雙語燕斜掩金鋪一扇滿地落花千片早是相思腸欲斷忍教頻夢見

離別難

前人寶馬曉�金鞍羅幃乍別情難那堪春景媚送君千萬里半妝珠翠落露華寒紅蠟燭靑絲曲偏能鉤引淚闌干良夜促香塵綠魂欲迷檀眉半斂愁低未別心先咽欲語情難說出芳艸路東西搖袖立春風急櫻花楊柳雨淒淒

荷葉杯四首

顧敻春盡小庭花落寂寞�檻斂雙眉忍教成病憶佳期知麼知知麼知歌發誰家筵上寥亮別路正悠悠蘭釭背帳月當樓愁麼愁愁麼愁記得那時相見膽戰鬢亂四肢柔泥人無語不�頭羞麼羞羞麼羞夜久歌聲怨咽殘月菊冷露微微看看濕透縷金衣歸麼歸歸麼歸我憶君時最苦知否字字盡關心紅箋寫寄表情深吟麼吟吟麼吟金鴨香濃鴛被枕膩小髻簇花鈿腰如細柳臉如蓮憐麼憐憐麼憐曲砌蝶飛煙暖春半花發柳垂條花如雙臉柳如腰嬌麼嬌嬌麼嬌一去又乖期信春盡滿院長莓苔手挼裙帶獨徘徊來麼來來麼來

甘州子五首

前人閨媛總部藝文十詩

國公女生日席上命賦

金吳激雪射瑤�月春回玉女扉雲中三秀艸石上六銖衣酒熟鵝兒色身輕燕子飛客槎還泛斗誰解卜搘機

烏夜啼

宇文虛中汝琴莫作歸鳳鳴汝曲莫裁白鶴怨明珠破璧掛髙城上有烏啼人不見堂中蠟炬紅生花門前紺幰七香車博山夜長香鑪冷悠悠蕩子畱倡家妾機尙餘數梭錦織恨傳情還未忍城烏爲我盡情啼知道單棲淚盈枕

春愁曲

髙士談壓花曉露萬珠冷金井咿啞轉纖綆寶階寂寂苔紋深東風搖碎湘簾影芙蓉帳暖春眠重外啼鶯喚新夢推枕起來嬌翠顰一綫沈煙困金鳳遊絲飛絮俱悠揚慵倚繡�春晝長郎馬不嘶芳艸暗半篩急雨飛橫塘

閱見八首

邊元鼎君居淄右妾河陽平白相逢惹斷腸蠟燭已殘歌欲闋並教離恨繞飛梁蕭史吹笙鳳女臺月髙霜冷鳳笙哀不堪好酒沈沈夜又遣靑鸞獨自來鳳紙銜封玉鏡臺繡鸞傳記已相猜傾城笑臉千金樣莫對閒人一例開笑裏低眉引醉波閬風秋月一聲歌明知畫燭無情物何事樽前淚更多笑不成歡歌斂眉景陽鐘動酒闌時此情卻羨牽牛會一歲相過可是遲牛女佳期歲一過都緣迢遞隔銀河可憐馬上香車畔只隔珠簾更不多雙鸞夾鏡鳳橫釵捧額黃梅小雁排爲報阿環休調戲雙成西母總相猜膩發堆云鏡舞鸞五云仙洞接淸歡歸來失卻吹簫伴腸斷昆山昨夜寒

閨情二首

劉著天邊北斗又回春愁絕龍沙任酒醺萬里巫山歸夢斷不知何處覓行雲蕙帳金鑪冷篆煙故山春艸幾芊芊只今惟有瀟湘月萬里相隨照不眠

蘇州宴

任詢蘇州女兒嫩如水髻聳花籠靑鳳尾十二紅裳釅梳洗植立唱歌煙霧裏一人丰穠玉手指袖挽翠云彈綠綺落花一片天上來隨人直渡西江水曲終宴闋歌一觴行人南遊道路長明日松江千萬頃煙波雲樹春茫茫

樓前曲

劉迎樓前山色秋橫碧樓下水光秋漫白眼看對此千里愁樓下長歌古離別蕭蕭郎馬何時歸雁奴去作斜行飛灞橋過客夕陽遠渭城行人朝雨微玉淒花冷令人瘦日暮倚樓雙翠袖蕙炷猶殘鸂香曲塵半著鴛鴦繡五雲飛過芙蓉城洞天冷落雲間笙妾身有願化春艸伴君長亭仍短亭

采蓮曲

王庭筠南北湖亭競采蓮吳娃嬌小得人憐臨行折得新荷葉卻障斜陽入畫船

無題

毛麾小顰對起石州山楊柳分靑入髻鬟乍識春風眼如鶻爲誰無語獨�闌

擬回文

蕭貢萋萋碧艸連天遠杳杳行人幾日回淒雨晚涼空坐久淚妝殘暈濕紅腮

古意

雷管美人傷獨宿窈窕春閨深素手卷翠被當調玉琴危弦奏苦調淸歌抗哀音弦絕歌復咽起作薄命吟妾如朱槿花含英愁晏陰郎如靑銅鏡照面不照心不怨不照心但惜飛光沈且畱連理枕莫捲合歡衾儻君回餘輝歡盟尙可尋

學古體

侯冊桐風吹月烏啼井蟾波濕露沈云影素絲牽玉轉泉華美人睡覺燕支冷銀鉤掛簾北曉翠鬟臨鏡雙鸞小黃衫少年望不來寂寂庭�滿春艸

寄遠吟

王郁一封徵人書秋帆瀟湘岸當君髙樓醉憶妾空閨嘆

倦繡

李俊民心情猶在未收時卻顧花間影漸移不道春來添幾綫日長只與睡相宜

春望

前人半似羞人半忍寒風和時拂玉闌干門前不見歸軒迹彊把花枝冷笑看

怨別

前人書來未報幾時還終日昏昏醉夢間別易會難長自嘆不堪重過望夫山

西樓曲

元好問遊絲落絮春漫漫西樓曉晴花作團樓中少婦弄瑤瑟一曲未終坐長嘆去年與郎西入關春風浩蕩隨金鞍今年匹馬妾東還零落芙蓉秋水寒並刀不剪東流水湘竹年年淚痕紫海枯石爛兩鴛鴦只合雙飛便雙死重城車馬紅塵起幹鵲無端爲誰喜鏡中獨語人不知欲插花枝淚如洗

倦繡圖

前人香玉春來困不勝啼鶯喚夢幾時�可憐��田家女促織聲中對曉燈

春風來

前人春風來時瑤艸芳綠池珠樹宿鴛鴦春風去後瑤艸歇來鴻去雁遙相望鴛鴦不得雙燕鴻天一方娟娟愁眉色靜與遙山長錦衾復羅薦夢語相思怨月明烏夜啼空閨淚如霰

後平湖曲

前人越女顏如花吳兒潔於玉天教並墻居不著同被宿美人一笑千黃金連城不博百年心樓上墻頭無一物暮爨朝舂一生足秋風拂羅裳秋水照紅妝舉頭見郎至低頭采蓮房郎心只如菱刺短妾意未覺藕絲長與郎期何許眼礙同舟女春波淡淡無盡情雙星盈盈不得語十里平湖艇子遲岸花汀艸伴人歸鴛鴦驚起東西去惟有蜻蜓接翅飛

徵婦詞

元劉祁靑缸熒熒照空壁綺月上莎雞泣良人沙塞遠從軍獨妾深閨長太息憶初癡小嫁君時謂君不晚擁旌麾如何十載尙輿隸東屯西戍長奔馳秋風戎馬臨關路千里持矛關上去公家事急將令嚴兒女私恩那得顧恨妾不爲金�在君腰下隨風埃恨妾不爲龍泉劍在君手內飛光焰慕君不得逐君行翠袖斕斑空血染君不見重瞳鳳駕遊九疑蒼梧望斷猶不歸況今沙場徵戰地千人同去幾人回君回不回俱未見妾心如石那可轉

樓居春望圖

王惲翠斂雙蛾底事愁不緣春去落花稠歸鞍未得朝天信望斷東風燕子樓

春閨

黃庚屏山夢斷整雲鬟金鴨吹香火未殘背倚闌干聽燕語一簾風雨捲春寒

閨情效香奩體

前人金鴨煙銷一字香滿懷春恨彊梳妝看花又怕東風惡偸隔紗看海棠

團扇歌

趙文私衣必見污葛屨必遭踐生世不爲男托身況微賤悲痛只在心憔悴更障面出入懷袖中羨郎白團扇

古意

王義山少年紅顏女敷芬對芳樹盈盈淡艷妝淸歌雜妙舞凝睇倚髙樓桐絲試一譜世間知音稀誰識姱節素淸貞守幽閨不作凡子婦容華委西山良人兮何暮空�思悠悠明月正當戶

妾薄命

毛直方妾肌如玉顏如花長眉窈窕靑山斜深閨學就新婦禮鏡鸞不與畱年華昨朝東鄰裁嫁衣今朝西鄰催結褵自憐孤燈照春夢年年風雨梨花時不怨父母貧不恨蹇修拙妾生賦命自坎壈底用閒情寫紅葉千絲萬絲霜練光與誰織作云錦裳千鍼萬鍼兩黼黻與誰佩服朝明堂吁嗟妾薄命可柰何失時還自差失身羞更多妾寧失時無失身平生分定月下繩但把貞心守貞色肯信嬋娟解�人

湖上曲

鮮於樞湖邊蕩槳誰家女綠慘紅愁悶無語低回忍淚並人船貪得纏頭彊歌舞玉壺美酒不消憂魚腹熊蹯棄如土陽臺夢斷��去鴛鎖生寒愁日暮安得義士擲千金坐令桑濮歌行露

擬古次韻

安熙采柏空巖下倚竹荒庭前人生非金石君心詎能堅君心或有渝賤妾終不疏天地一瞬息今古一長途借問離別苦君心竟焉如不見園中樹日日爭華敷秋風一夕至已逐嚴霜枯歲晚不得去山空難久居

竹枝宛轉詞

袁桷聞郎腰瘦寄當歸望盡天邊破鏡飛昨夜燈花圓似粟倚門不肯送郎衣年年河鼓度天津郎到灤陽見得眞今夕定知郎到日桂花浮魄滿香輪

靑閨怨

前人妾家住在湘江曲門枕湘江春水綠年年長是暮春時兩岸人家啼布�自君話別湘江頭獨上層樓彈箜篌蛾眉不掃遠山碧滿堤芳艸春正愁舉頭不見君但見湘江云江云復聚散妾心空如燻舉頭不見君但見湘江水江水去不回妾顏爲誰美湘江云湘江水雲水悠悠何日已舉頭望君君不回門前楊柳空依依

簡馬伯庸

前人像榻香濃翠幌春美人倦繡態橫陳平明欲進朝天�小立蘭燈熨貼頻

拾麥女歌

馬祖常壠雉飛桑扈鳴老蠶入簇繭欲成原頭腰鐮者誰子刈麥歸家作餅餌心知棲畝有滯穗惻惻忍收寡婦利寡婦持筐衣藍縷終朝拾麥滿筐筥兒啼婦悲無火寒漿麥飯晡時取豈不見貴家妾豈不知娼家婦繡絲系襦蓮曳步銀刀鱠魚佐酒杯狎坐酣歌愁日暮拾麥女拾麥女爾莫嗟爾莫憂人生賦命各有由前年貴家妾籍入爲官婢今日娼家婦年老爲人棄貧賤艱難且莫辭畢竟榮華成底事

和馬伯庸禦史效義山無題

薛漢良人執戟侍明光誰與金鑪共夕香妝鏡曉寒凝蝶粉舞衣春暖卸鶯簧渡江桃葉應憐我照水荷花似見郎太息蹇修無復理空思摻手爲縫裳

長風沙

何中長風沙酒旗斜風沙有情畱郎住勸郎莫向前江去前江去轉風波牛渚圻邊須過得黃天蕩裏柰郎何郎船但系門前柳唱好歌勸郎酒不是平生親憐郎卻願郎長久郎今必去當何爲教郎解有思人時

促織吟

吳師道髙秋白露如零雨促織驚寒近�語美人不寤空閨深共向西風訴勞苦玉關徵人去不歸無書寄與來鴻飛背壁孤燈照淸淚誰家急杵敲寒衣寒衣八月當寄時今年獨恨衣成遲天吳顚倒舊繡裂春蠶凍損新絲稀夜長抱膝三太息此懷促織那能知微霜淒淒月欲沒四壁蕭蕭聲轉急吟成錦字長相思萬里秋空凝愁碧

落花行

前人東風吹花花作團美人脈脈�闌干倦投紅筵逐舞鳳故尋翠袖縈釵鸞去年送別城南道城南飛花映芳艸關河萬里人未歸風雨一番春又老抱愁無語還空閨拂釵攬袖香依依綠陰鎖蝶影斷空枝弔月鵑聲悲靑春不復回遊子不顧期美人掩淚長相思恨身不似花能飛花飛終恨沾塵泥安能與花飛去陽關西

春閨怨

歐陽元東風園林花艸香芳閨寂寞春晝長佳人獨守情默默銀�錦被閒鴛鴦終朝倦繡拈鍼指怕向花前聽鶯語喚回舊事千萬端杏臉蛾眉淚如雨玉郎去年辭家時綠楊紅杏嬌春暉綠楊紅杏色如舊悵望玉郎猶未歸一春魚雁音信絕雪膚消瘦千腸結斷腸獨立幾黃昏那更靑山苦啼

靑靑河畔艸

王士熙靑靑河畔艸江上春來早春來不見人思君千里道千里君當還夙昔奉容顏靑樓獨居妾含情山上山白雁歸塞北一行千萬億團團月出云卻使妾見君

白薴詞

前人窄衫裁薴淸如冰踏茵起舞雲層層纖手宛轉拂輕燕畫鼓逐拍涼州徧長衢蹀躞去馬蹄五更殘月聞鶯啼誰能不思更不憶獨倚朱門望云立庭前碧樹垂晚花來禽熟時郎到家

曉寒曲

趙橚曲闌廉纖杏花雨博山煙飛裊晴縷夢回金帳春融融鸚鵡驚寒隔語美人曉妝云滿梳柳風吹香入氍毹翠環裊裊綰不斷寶釵壓鬢紅珊瑚丫鬟捲簾采桃葉驚起一雙黃蛺蝶

次韻西湖竹枝歌三首

丁復上塘楊柳下塘陰阿郎愛人不愛金塘水西流東入海水深不似阿儂深柳葉如眉枝似腰贈郎輒挽最長條條長卽與儂心遠不是爲儂春態嬌錢塘潮來兩岸平錢塘潮落江月明錢塘女子新樓閣夜半吹簫鸞鳳鳴

戍婦詞四首

汪鑫兩地魂消萬里愁君猶荒戍妾空樓去時勛業無情鏡畱與歸人照白頭象尺金刀對玉缸團花裁破鷓鴣雙沙場爭信深閨夜忍淚縫衣月滿嬋娟霜月照荒垣妾擁重衾尙怯單況是玉門關外雪夜深沙漠鐵衣寒塞邊無雁可傳書門外無山可望夫獨有柳營千里月素娥深夜伴人孤

燕京曲

薩都剌燕京女兒十六七顏如花紅眼如漆蘭香滿路馬塵飛翠袖籠鞭嬌欲滴春風澹蕩搖春心錦箏銀燭髙堂深繡衾不暖錦鴛夢紫簾垂霧天沈沈芳年誰惜去如水春困著人倦梳洗夜來小雨天街滿院楊花飛不起

吳姬曲

前人皎皎紅羅幕髙髙碧雲樓娟娟一美人��露雙眸郎居柳浦頭妾住鶴沙尾好風吹花來同泛春江水

江南怨

前人江南怨生男遠遊生女賤十三畫得蛾眉成十五新妝識郎面識郎一面思猶淺千金買官遊不轉儂家水田跨州縣大船小船過淮甸買官未得不肯歸不惜韶華去如箭楊花撲檐飛語燕疏雨梧桐閉深院人生無如江南怨

蘭臯曲

前人溪水長涵幽艸芳春溪露滴蘭葉光美人日暮采蘭去風吹露濕芙蓉裳芙蓉爲裳蘭結佩玉立亭亭臨水際天寒袖薄人不知疏雨蘭苕鳴翡翠幽蘭日日吹古香美人不來春水長

秋千謠

前人寒梅零落春雪灑蕭娘腰瘦無一把淡黃楊柳未成陰何人已系靑驄馬畫樓深處迎春歸秋千影裏紅杏肥蒙蒙花气濕人面東風吹冷輕羅衣衣上粉珠流不歇暗解翠裙花不折殷勤莫遣燕子知會向人間報風月

越溪曲

前人越溪春水淸見底石罅銀魚搖短尾船頭紫翠動淸波俯看雲山溪水裏誰家越女木蘭橈髻雲垂耳溪風髙采蓮日暮露華重手滴溪水成蒲萄盈盈隔水共誰語家在越溪溪上住蛾眉新月破黃昏雙櫓如飛剪波去

春別

前人花气壓簾愁不埽細雨粼粼長芳艸玉釵燕尾剪春寒坐惜流年鏡中老東風吹柳人不知春嬌滿眼顰雙眉吳松錦字夢中得曉來月落聞烏啼南園日暖蝴蝶醉香霧燻人海棠睡朱門小立蹴金蓮落紅起作離人淚

徵婦怨

前人有柳切勿栽長亭有女切勿歸徵人長亭楊柳自春色歲歲年年送行客一朝羽檄風吹煙徵人遠戍居塞邊轔轔車馬去如箭錦衾繡枕難畱戀黃昏寂寞守長門花落無心理鍼綫新愁暗恨人不知欲語不語顰雙眉妾身非無淚有淚空自垂雲山煙水隔吳越望君不見心愁絕夢魂暗逐蝴蝶飛覺來羞對前月前月色照人寒遲遲鐘鼓夜未闌燈闌有恨花不結妝臺塵慘恨斑斑半生偶得一錦字道是前年戰時苦一朝血杵煙藪除腰間斜掛三珠虎妾心自喜還自驚門前忽聞凱歌聲錦衣繡服歸故里不思昔日別離情別離之情幾靑艸鏡裏容顏爲君老黃金白璧買嬌娥洞房只道新人好

塞上曲

葛邏祿乃賢雙鬟小女玉娟娟自捲氈簾出帳前忽見一枝長十八折來簪在帽檐邊

古鏡篇寄韓與玉

前人古鏡團團似秋水美人當正梳洗芙蓉涼月斗嬋娟默默自憐還自喜朝來開匣忽淒然一痕微雪映華鈿卻恨東風惜桃李年年開傍鏡臺邊粉綿拭鏡還淸澈佳人薄命空愁絕不如化石在山頭萬古千年照明月

題遼人射獵圖

陳旅美人貂帽玉驄馬誰其從之臂鷹者沙寒艸白天雨霜落日馳獵遼城下塞南健婦方把鋤丈夫邊戍官索租

古采蓮曲

劉致長安女兒淑且濃日日采蓮溪水中笑插荷花照溪水韶容欲與花爭紅溪中荷花深幾許溪上時時聞笑語紅酣綠縟不見人應在荷花更深處歸時夜涼溪水淸扣弦踏歌蕩槳行荷花蓋頭花鬢溪上月明潮已平

無題

傅若金樓上仙衣捲薄羅樓前春暖杏花多鳳簫最好吹明月惟有蕭郎自教他江艸離離江水流玉人何處捲簾鉤垂楊學盡春來瘦不省人間有別愁

琵琶怨

前人美人揮哀弦上客嘆蛾眉急響多悲思孰知心所之感昔奉綢繆不言生別離誓將桃李顏結君長相思如何雙棲翼中路忽乖暌不怨歡會難但恐恩愛虧含情冀回顧中曲多苦辭君子苟不聽賤妾欲何爲

白薴詞

前人白薴白白如霜美人玉手親自浣制作春衣宜短長春衣成有時遠行歸無期願君著衣重愛惜風塵變白能爲黑

秋夜曲

前人艸木搖落雁南飛文皎潔承月輝淒風入房露沾扉紅顏含彩垂佩幃簪金鳴玉揚舞衣蘭釭對耀照君闈遠行胡爲未言歸

古意懷仲章貢侍禦

黃淸老娉婷二八女絕色妙難畫新妝薄鉛華照影修竹下盛年事夫婿錦玉耀精舍𨿽非伯鸞妻惓然惜春夜琴餘月當軒默默倚風榭寄語東家兒紅顏莫輕嫁

美人嘆

胡杕髙樓美人一點雪翠袖舞若靑天月樓上酒杯幹樓頭杏花折綠帶鴛鴦雙繡結迎郎未幾送郎別明日新腔爲誰發

美人行

霍希賢錦云窣地春風�彩鸞影展烏雲綰繡絨慵理怯餘寒寶鳧煙斷花陰轉露晞香徑苔蘚肥鳳鞋濕翠行遲遲憑闌無語何所思默看雙蝶花間飛

題張彥明所藏剪紙惜花春起早圖

岑安卿流蘇帳捲春寒輕紗弄碧天微明�紅嬌紫怯朝露美人推枕心爲驚鬢云未綰香奩開侍兒側立肩嬰孩黃鶯飛動花影亂停梳睥睨猶相猜誰將妙意寄工巧溪藤雪瑩金刀小丹靑退舍松煤枯剪出天眞數分杪筌熙傾軋空自誇惟競時人顏色好無聲有聲兩相副此景此詩均壓倒司空見慣了無言應是禪心被花惱

古樂府

周權妾有嫁時鏡皎皎無纖滓照妾芳華年塗澤如花美郎行向天涯歲月忽逾紀空閨生遠愁妾容爲誰理妾容匪金石寧復昔時比重拂故匣看��光不已人情重顏色反目如覆水願郎待妾心明與鏡相似

采蓮曲

前人越溪女郎十五六翠綰香雲雙鳳蹙嫣然一笑似花妍艷試新妝照湖綠羅衣露浥紅芳秋少年陌上情綢繆蘭橈容與隔花語驚散鴛鴦生晚愁蓮花莫折莖有刺藕絲易斷鍼難度淸歌一曲入湖煙空載香風滿船去

大堤曲

雅琥郎家大堤上妾住橫塘曲年少結新歡離別豈所欲日日望郎歸門前春艸綠嫁時雙明珠系妾紅羅襦纂制遠遊屨願諧比目魚路長不可致搔首空踟躕

閨中詞

柯九思物華生意隔湘簾睡起殘妝思更酣微笑竟穿花畔去背人低語折宜男

烏夜啼

前人故宮芳艸春日低髙林漠漠烏夜啼烏啼不斷愁深閨萬里封侯安足道玉顏如花夢中老東方欲曙烏飛去門外落花紅不掃

妾薄命

宋�雲母屏琢春冰鮫女織綃蟬翼輕比妾妾薄命比君君薄情紅綿拭鏡照膽明還疑妾貌非傾城傾城從來有人妒況復君心不如故故人心尙峯九疑新妾乃能無故時補天天髙塡海海深不食蓮菂不知妾心

寄衣曲

前人徵衣須早寄遙憶�砧寒莫訝啼痕少相思淚已幹

無題效李商隱

前人妝淺顰深�綺疏小郎新拜執金吾弦中言語分明怨裀上腰肢準擬扶翠履鴛寒慵鬥艸紅牙馬暖罷摴蒱無人商略心頭事潛向花間卜紫姑

春閨

前人閒畫金釵寄遠人杜鵑啼血又殘春琵琶弦上無多字近日相思彈不眞

無題

前人花影玲瓏滿繡�自調綠綺背紅惆悵佳期學弦綫七條哀怨不成雙

采蓮曲

貢九萬朝采蓮暮采蓮長歌白薴木蘭船船頭鴛鴦雙白首也應笑儂別郎久別郎久天一方南風暖度蓮花香蓮房有子不空房我儂豈可背尊嫜郎不食蓮子不識儂心苦采得蓮歸日落山獨守空房淚如雨

閨怨

徐秋云一自鐂郎出郯溪簫聲長伴乳鴉啼魂銷秋水玉蟬翼濕春風金裊別恨不禁楊柳外相思只在杏花西珠簾夜夜空明月愁殺落紅香滿泥

美人春睡曲

黃眞仲柳絲幾結春風怨一曲瑤箏碧雲斷釵頭蝴蝶夢尋春寶枕紅嬌玉生汗誰家白薴剪刀聲驚起花間一雙燕欲追殘緒海茫茫紅雨滿庭春思亂

春夜曲

成廷珪芙蓉樓前拜新月寶鴨微燻透銀葉吳山春水送遠遊不管閨中照離別誰家玉鉤飛上天一似連環舊時缺缺多圓少將柰何一寸愁腸萬里結爲郎白薴裁春衣又恐月圓郎未歸

江南曲

前人吳姬當壚新酒香翠綃短袂紅羅裳上盆十千買一斗三杯五杯來勸郎落花不解畱春住似欲隨郎渡江去酒醒一夜怨啼鵑明日蘭舟泊何處

長干行

李孝光秋風從西來吹我庭前樹聞歡在揚州卻憶姑蘇住估客離長乾教儂寄書去

采菱女

貢師泰落日照淮甸中流蕩回光窈窕誰家女采菱在橫塘風吹荷葉底忽見紅粉妝紅妝背人去驚起雙鴛鴦鴛鴦去復來煙水空茫茫

擬古

前人東南有佳人遠在水一方綺疏粲飛樓曲闌圍洞房意態閒且靚气若蘭蕙芳纖阿揚姣服雜佩懸明璫流風回皓雪明月舒其光白面誰家子錦鞍靑絲韁翻然一見之下馬立中堂可望不可卽五采盛文章

秋千

盧琦綠美人閉深院燕語鶯啼春事半畫闌睡足四無人空與東君說幽怨彩繩裊裊掛靑煙羅襪纖纖翩翠袖紅妝髙出墻頭花繡帶斜飛亭際柳香風蕩漾春誰主願學飛仙飛不去黃昏溪月浸梨花背立秋千悄無語

春夜曲

趙雍去年美人未還家綠靑春桃始華桃花今年只依舊美人別後長咨嗟芳心欲轉向誰訴捲卻羅袖彈琵琶琵琶聲哀思欲絕衣上啼痕幾時滅共君別久胡不來菱花寶鏡生塵埃君隔楊子江妾居黃金臺臺𨿽髙望無極人萬里兮天只尺春水綠波春艸碧來魚去雁無消息日旣暮兮月色寒相思如夢雕朱顏靑燈炯炯照不寐攬衣起坐空愁嘆

有所思

前人紛紛落花飄�人在何許相思杳如夢寂寞春朝暮一別久不見一往久不還相望𨿽只尺如隔千萬山

竹枝詞

鄭元佑嶽王墳西是妾家望郎不見見棲�孤山若有奢華日不種梅花種杏花靑靑兩點海門山郎君販鮮何日還潮水便如郎信息江花恰是妾容顏

采蓮曲

曹文晦采蓮入南浦欲寄遠方書不知蓮葉下自有雙鯉魚郎如荷上露蕩搖不成顆妾如蓮中薏苦心思結果采蓮須采芳不采羞自獻年年來水湄燻風會相見

大堤曲

前人大堤人家花繞屋大堤女兒美如玉早年不肯習桑麻日唱花間大堤曲十五豪家作侍姬歌聲送云雙雁飛春衫徧繡紅石竹雲鬢斜插黃薔薇舞倦歌闌三十五贖身再嫁海商婦海商歲歲入南番空房夜夜相思苦東鄰女嫁西鄰農夫耕婦織甘苦同百年相守無不足豈識花間大堤曲

西湖竹枝詞二首

吳禮湖上鴛鴦相對飛春寒著人郎未歸莫捲珠簾看行路楊花撩亂撲人衣不愛郎君紫綺裘不愛郎君珊瑚鉤永求同生願同死化作蓮花長並頭

前題

楊慶源采菱女兒新樣妝瓜皮船小水中央郎心只如菱刺短妾情還比藕絲長

和西湖竹枝詞

屠性二八女兒雙髻丫黃金條脫銀條紗淸歌一曲放船去買得新妝茉莉花

前題

李庸六橋橋下水流東橋外荷花弄晚風郎心似水不肯定妾顏如花空自紅

前題

黃季倫湖上女兒猶褐衣出門日日望郎歸春水繞湖春艸綠艸上雙雙蝴蝶飛

前題

謝寅郎書前月發京華燕子來時當到家記得去年裁白薴郎君系馬石橊花

西湖竹枝詞三首

康瑞蘇公六橋柳垂堤照見郎君鞍馬肥蜻蜓蝴蝶不相識各自相憐尋伴飛南髙峯頭云未開北髙峯頭雨頻催爲雲爲雨幾時了醉裏相期夢裏來合歡釵頭雙荔枝同心結得能幾時蓬莖有刺郎解折蓮子有心奴自知

徵婦怨

陳髙徵夫出門時徵婦淚垂垂把酒勸夫飲執手問歸期歸期今已過更無消息歸朝朝倚樓望只見雁南飛

商婦吟

前人嫁夫嫁商賈重利不重恩三年南海去寄信無回言妾身爲婦人不敢出閨門縫衣待君返請君看淚痕

樂府送吳景良

昂吉采采葉上蓮吳姬蕩槳云滿船紅妝避人隔花笑一生自倚如花妍低頭更采葉上蓮錦云繞指香風傳殷勤裁縫作蓮幕爲君髙掛黃堂邊待君日日來周旋

江南婦

王冕江南婦何辛苦敝衣零落裙斷腰赤腳蓬頭面如土日間力田隨夫郎夜間績麻不上�績麻成布抵官稅力田得米歸官倉官輸未了憂鬱腹門外又聞私債促大家揭帖出陳帳生谷十年還未足大兒五歲方離手小女三周未能走社長呼名散戶由下季官糧添兩口舅姑老病毛骨枯忍凍忍饑蹲破廬殘年無物做慈孝對面冷淚如流珠燕趙女兒顏如玉能撥琶琵調新曲珠翠滿頭金滿臂日日春風嫌酒肉五侯七貴爭取憐一笑可博千萬錢歸來重藉錦繡眠不信江南婦人單被穿

春波曲

郭翼妾家紅蕖曲綠水春滿滿鸂不肯飛雙棲落花暖

江南曲

前人江南暄新花月天美人盤遊緩愁年翠環嬌春扶上船扶上船月如水霞蓋車度花裏

遊女曲

前人麝衣寶珞花氤氳芙蓉小釵金鵝�流目艷艷思若云思若云可憐嬌玉條脫金步搖

采蓮曲

前人靑溪小姑雙嬋娟蓬蓬荷葉金槳船含情戲水並頭蓮並頭蓮爲郎喜刺滿莖傷玉指

采菱曲

前人湖灣小婦歌采菱蕩舟曲曲花相迎花開鏡裏搖明星搖明星妒花月郎不歸怨花發

陽春曲

前人柳色靑堪把櫻花雪未乾宮中裁白薴猶怯剪刀寒

美人圖

前人郁金殿前楊柳新長門艸色春復春下階微微動香步波影晴光流素塵翠釵蜻蜓雕玉佩攬髻回風舞裙帶合歡花落無好枝伯勞單飛鶯亂啼玉音夜夜宮車絕露點蒼臺怨明月

自君之出矣

前人閨媛總部藝文十七詞

秋蕊香

宋方千里一枕盤鶯錦暖初起懶勻妝面綠云裊娜映嬌眼酒入桃腮暈淺翠簾半捲香縈綫礙飛燕畫屏淺立意閒遠春鎖綠沈小院

霜葉飛

前人寒云垂地堤煙重燕鴻初度江表露荷風柳向人疏臺榭還淸悄恨脈脈離情怨曉相思魂夢銀屏小柰倦客徵衣自徧拂塵埃玉鏡羞照無限靜陌幽坊追歡尋賞未落人後先到少年心事轉頭空況近春懷抱盡綠葉紅英過了離聲慵整當時調問麗質從憔悴消減腰圍似郎多少

少年遊

前人丹靑閒展小屏山香燼一絲寒織錦回文生綃紅淚不語自羞者相思念遠關河隔終日望徵鞍不識單棲忍教良夜魂夢覓長安

玉樓春

前人溶溶水映娟娟秀淺約宮妝籠翠袖舞餘楊柳乍縈風睡起海棠猶帶酒��蕭郎緣底瘦那日花前相見後西疑是故人來費得羅箋詩幾首

秋蕊香

楊澤民向曉銀屏香暖宿蕊猶殘嬌面紅塵一縷透眼恨入春山黛淺短書封了憑金綫系雙燕良人貪逐利名遠不憶幽花靜院

荔支香近

前人臉霞香消粉薄淚偸泫靉靉金獸沈水微燻入簾綠樹春陰糝徑紅英風捲芳艸怨碧王孫漸遠錦屏夢回恍覺雲雨散玉瑟慵調更懶醉瓊花宴寶釵翠滑一縷靑絲爲君剪別情誰更排遣

華胥引

前人徵車將動愁不成歌對顰翠葉靜掩蘭房香鋪臥鴨煙罷唼別後羞看霓裳更把箏休軋頻數更籌乍寒孤枕偏怯常爲霜髭弄纖纖向人輕鑷舊詞新句幽時時並閱藥餌衣衾愁頓放一番行篋早晚歸家又煩春筍重疊

大酺

前人漸雨回春風淸夏垂柳涼生芳屋餘花猶滿地引蜂遊蝶戲慢飛輕觸院宇深沈簾櫳寂靜蒼玉時敲疏竹雕梁新來燕恣呢喃不住似曾相熟但雙去並來漫縈幽恨枕單衾獨仙郎去又速料今在何許佇雙轂任夢想頻登臺榭徧倚闌干水雲千里空流目縱遇雙魚客難盡寫別來心曲媚容幸傾城國今日何事還又難分麰菽寸心天上可燭

唐多令吳興席上

尹煥蘋末轉淸商溪聲供夕涼緩傳杯催喚紅妝斜挽烏雲新浴罷裙拂地水沈香歌短舊情長重來驚鬢霜悵綠陰靑子成雙說著前歡佯不采揚蓮子打鴛鴦

菩薩蠻

陳以莊舉頭忽見衡陽雁千聲萬字情何限耐薄情夫一行書也無泣歸香閣恨和淚淹紅粉待雁卻回時也無書寄伊

柳捎靑

盧炳蘭蕙心情海棠韻度楊柳腰肢步穩金蓮手纖春筍膚似凝脂歌聲舞態都宜著个堅心共伊無柰相思帶圍寬盡說與教知

鵲橋仙

潘�靑林雨歇珠簾風細人在綠陰庭院夜來能有幾多寒已瘦了梨花一半寶釵無據玉琴難托合造一襟幽怨雲霧閣事茫茫試與問杏梁雙燕

月照梨花

黃升晝景方永重簾月影好夢猶酣鶯聲喚醒門外風絮交飛送春歸修蛾畫了無人問幾多別恨淚洗殘妝粉不知郎馬何處嘶煙艸淒迷鷓鴣啼

望江南賦畫臨照女

吳文英衣白薴雪面墮愁鬟不識朝雲行雨處空隨春夢到人間畱向畫圖看慵臨鏡流水洗花顏自織蒼煙湘淚冷誰撈明月海波寒天淡霧漫漫

蝶戀花題華山道女扇

前人北斗秋橫云髻影鶯羽衣輕腰減靑絲剩一曲遊仙聞玉磬月華深院人初定十二闌干和笑�風露生寒人在蓮花頂睡重不知殘酒醒覺來幾度啼鴉暝

夢行雲

前人簟波皺纖縠朝炊熟眠未足靑奴細膩未眞珠斛素蓮幽怨風前影搔頭斜墜玉畫闌枕水垂楊梳雨靑絲亂如乍沐嬌笙微韻晚蟬亂秋曲翠陰明月勝花夜那愁春去速

燕歸梁

前人白玉搔頭墜髻松卻冷翠裙重當時離佩解丁東澹雲低暮江空靑絲結帶鴛鴦淺歲華晚又相逢綠塵湘水避春風步歸來月宮中

永遇樂

前人春酌沈沈晚妝的的仙夢遊慣錦漵維舟靑門倚蓋還被籠鸚喚裴郎歸後秋娘沈恨謾客請傳芳捲聯題在頻經翠袖勝隔紺紗塵幔桃根杏葉膠粘緗縹幾回�闌人換峨髻愁雲蘭香膩粉都爲多情褪離巾拭淚徵袍染醉彊作酒朋花伴畱連怕風姨浪妒又吹雨斷

秋思耗爲括蒼名姝賦聽雨小閣

前人堆枕香鬟側驟夜聲偏稱畫屏秋色風碎串珠潤侵歌板愁壓眉窄動羅箑淸商寸心低訴敍怨抑映夢零亂碧待漲綠春深落花香汛料有斷紅流處暗題相憶歡夕檐花細滴送故人粉黛重飾漏侵瓊瑟丁東敲斷弄情月白怕一曲霓裳未終催去驂鳳翼嘆謝客猶未識漫瘦卻東陽燈前無夢到得路隔重云雁北

聲聲慢宏庵席上姬親剝桐子前人寒簫驚墜香豆初收銀�一夜露深亂寫明珠金盤來薦淸斟綠細剝檀皺料水晶微損春簪風韻處惹手香酥潤櫻口脂侵重省追涼前事正風吟莎井月碎苔陰顆顆相思無情漫攪秋心銀臺剪花杯散夢阿嬌金屋沈沈甚時見露拾香釵燕墜金

白薴

蔣捷正春晴又春冷云低欲落瓊苞未剖早是東風作惡旋安排一雙銀蒜鎭羅幕幽壑水生漪皺嫩綠潛鱗初躍愔愔門巷桃樹紅才約略知甚時霽華烘破靑靑憶昨引蝶花邊近來重見身學垂楊瘦削問小翠眉山爲誰攢卻斜陽院宇任蛛絲徧玉箏弦索戶外惟聞放剪刀聲深在妝閣料想裁縫白薴春衫薄

賀新郎

前人妾有琵琶譜抱金槽慢撚輕拋柳梢鶯語羽調六�彈徧了花底靈犀暗度柰敲斷玉釵纖股低畫屏深朱戶掩卷西風滿地吹塵土芳事往蝶空訴天天把妾芳心誤小樓東隱約誰家鳳簫鼉鼓淚點染衫雙袖翠修竹淒其又暮背燈影蕭條情互捐佩洲前裙步步渺無邊一片相思苦春去也亂紅舞

柳梢靑

前人學唱新腔秋千架上釵股敲雙柳雨花風翠松裙折紅膩��歸來門掩銀釭澹月裏疏鐘漸撞嬌欲人扶醉嫌人問斜倚樓

探春令

前人玉蠅字記春寒滿茸絲紅處畫翠鴛雙展金蜩翅未抵我愁紅膩芳心一點天涯去絮蒙蒙遮住對花彈阮纖瓊指爲粉靨空彈淚

戀繡衾

前人蒨金小袖花下行過橋亭倚樹聽鶯被柳綫低縈鬢紺云垂釵鳳半橫紅薇影轉晴畫漾蘭心未到繡屏柰一點春恨在靑蛾彎處又生

定風波

陳允平慵拂妝臺懶畫眉此情惟有落花知流水悠悠春脈脈閒倚繡屏獨自立多時有約莫教鶯解語多愁卻妒燕於飛一笑薔薇辜舊約載酒尋歡因甚懶支持

繞佛閣

前人暮煙半斂云護澹月斜照梅館春夜偏短一�耿耿孤燈晃幃幔玉壺漏滿天外漸覺歸雁聲遠離思淒婉重懷執手東風翠蘋岸料想鳳樓人倦繡回文停彩綫��淚積香銷嬌粉面嘆暗老年光隙駒流箭夢中空見漫惹起相思芳意迷亂錦衾重向紗展

解連環

前人寸心誰托望瀟湘暮碧水遙云邈自繡帶同剪合歡柰鴛枕夢單鳳幃寒薄澹月梨花別後伴情懷蕭索念傷春漸懶病酒未忺兩眉無藥魂銷翠蘭紫若任釵沈鬢影香沁眉角悵畫閣塵滿妝臺但玉佩依然寶箏閒卻舊約無憑誤共賞西園桃正天涯數聲杜宇斷腸院落

月中行

前人鬢云斜插映山紅春重淡香融自攜紈扇出簾櫳花下撲飛虫薔薇架底偏宜酒纖纖自引金鐘倦歌佯醉倚東風愁在落紅中

憶舊遊

前人又眉峯碧聚記得郵亭人別中宵剪燭西下聽林梢葉墮霧漠煙蕭彩鸞夢逐云去環佩入扶搖但鏡裂鴛�釵分燕股粉膩香消迢迢舊遊處向柳下維舟花底揚鑣更憶西風裏采芙蓉江上雙槳頻招怨紅一葉應到明月赤闌橋漸淚浥瓊腮胭脂淡薄羞嫩桃

滿江紅

前人目斷江橫相思字難憑雁足從別後倦歌慵繡悄無拘束煙柳翠迷星眼恨露桃紅沁霞腮肉傍瑣終日對文枰翻�局頻暗把歸期卜芳艸恨闌干曲謝多情海燕伴愁華屋明月自圓雙蝶夢彩雲空伴孤鸞宿任畫簾不捲玉鉤閒楊花撲

塞翁吟

前人睡起鸞釵嚲金約鬢影蘢蔥檐佩冷玉丁東鏡裏對芙蓉秦箏倦理梁塵暗惆悵燕子樓空山萬疊水千重一葉漫題紅忡忡從別後殘雲斷雨餘香在鮫綃帳中更懊恨燈花無準寫幽愫錦織回文小字斜封無人爲托欲倩賓鴻立盡西風

意難忘

前人額粉宮黃襯桃花扇底歌送瑤觴裙拖金縷細衫唾碧花香瓊佩冷玉肌涼羅�步滄浪漫共伊心盟意約眼眉相連環未結雙雙似桃源誤入初嫁劉郎瓏璁仙子髻綽約道家妝千種恨九回腸雲雨夢猶芳誤少年紅消翠減虛度風光

小重山

前人岸柳黃深綠漸饒林塘初雨過漲蒲萄秋千亭榭彩旗交鶯聲裏春在杏花梢慵整翠云翹眉尖愁兩點倩誰描斜陽芳艸暗魂消東風遠猶�赤闌橋

江城子

前人東風吹恨上眉彎燕初還杏花殘簾裏春風簾外雨聲寒拾翠芳期辜負卻空脈脈倚闌干流蘇香重玉連環繞屏山寶箏閒淚薄鮫綃零露濕紅蘭瘦卻舞腰渾可事銀蹀半闌珊

鳳來朝

前人百媚春風面鳳簫吹六�舞徧玉鸞釵半澑烏雲亂悄疑是夢中見曲歇弓彎袖斂繡芙蓉香塵未斷買一笑千金共醉倚畫屏暖

迎春樂

前人垂楊影下黃金屋東風漸粉香熟恨當年有約驂鸞速誤一枕紅雲宿帶眼寬移腰似束怪何事褪紅銷綠背面立秋千羞人問連環玉

如夢令

前人閒倚瑣工繡春困兩眉頻皺獨自下香階攀折畫橋煙柳晴晝晴晝偏稱玉樓歌酒

秋蕊香

前人晚酌宜城酒暖玉�嫩紅嬌面醉中窈窕度嬌眼不識愁深愁淺繡一縷香絨綫系雙燕海棠滿地夕陽遠明月笙歌別院

丹鳳吟

前人暗柳煙深何處翡翠簾櫳鴛鴦樓閣芹泥融潤飛燕競穿簾幕秋千倦倚還思年少�步塵輕衫裁羅薄陡頓芳心暗老彊理新妝離思都占眉角過了幾番花信曉來�地寒意惡可煞東風甚把夭桃艷杏故故淩鑠傷春憔悴淚觸粉腮香落條脫金寬雙玉腕怕人猜偸握漸芳艸恨畫閣休傍著

少年遊

前人畫樓深映小屏山簾幕護輕寒比翼香囊合歡羅帊都做薄情看如今已過梨花雨何處殢歸鞍待約靑鸞彩雲同去飛夢到長安

浣溪紗二首

前人自別蕭郎錦帳寒鳳樓日日望平安杏花枝上露才幹眉皺但嫌鈿翠墮臂銷惟覺釧金寬薄情楊柳殢徵鞍柳底徵鞍花底車兩行香淚濕紅襦別來鶯燕已春餘梳洗樓臺愁獨倚笙歌庭院醉誰扶捲簾閒看玉蟾蜍

選冠子

前人翠約蘋香綠摶槐蔭隔水晚蟬聲斷壺冰避暖釧玉欹涼倦暑懶拈歌扇云浪縹緲魚鱗新月開弦落星沈箭恨經年間闊柔箋空寄夢隨天遠憔悴損臂薄煙綃腰寬霞縷錦瑟暗塵侵染韓香猶在秦鏡空圓薄幸舊盟俱變虛蠹春華爲誰容攺芳徽魂飛嬌倩�危樓望斷江外靑山亂點

醉太平

周密眉消額黃春凝淚妝玉屏水暖微香聽蜂兒打箏塵半�綃痕半方愁心欲訴垂楊柰飛紅正忙

謁金門

前人花不定燕尾剪開紅影幾點落英蜂翅趁日遲簾幕靜試把翠蛾輕暈愁薄寶臺鸞鏡屈指一春將次盡歸期猶未穩

桃源憶故人

前人流蘇靜掩羅屏小春夢苦無分曉一縷舊情誰表暗逐餘香裊相思懶寄流紅杳人瘦花枝多少郎馬未歸春老空怨王孫艸

解語花

前人晴絲蝶暖蜜酣蜂重簾捲春寂寂雨煙梢壓闌干花雨染衣紅濕金鞍誤約空極目天涯艸色閬苑玉簫人去後惟有鶯知得餘寒猶掩翠戶梁燕乍歸芳信未端的淺薄東風莫因循輕把杏鈿狼藉塵傍錦瑟殘日紅春夢窄睡起折枝無意緒斜倚秋千立

江城子

前人玉肌多病怯殘春瘦稜稜睡騰騰淸楚衣裳不受一塵侵香冷翠屏春意靜明月淡晚風淸樓中燕子夢中云似多情似無情酒醒歌闌誰爲喚眞眞盡日瑣人不到鶯意懶蝶情深

慶春澤

王沂孫淺梅酸新溝水綠初時節序暄妍獨立雕闌誰云枉度華年朝朝準擬淸明近料燕頷須寄銀箋又爭知一字相思不到吟邊雙蛾不拂靑鸞冷任花陰寂寂掩戶閒眠屢卜佳期無憑卻恨金錢何人寄與天涯信趁東風急整歸鞭縱飄零滿院楊花猶是春前

聲聲慢

前人迎門髙髻倚扇淸吭娉婷未數西洲淺拂朱鉛春風二月梢頭相逢靚妝俊語有舊家京洛風流斷腸句試重拈彩筆與賦閒愁猶記淩波斷去問明璫羅�卻爲誰畱枉夢相思幾回南浦行舟莫辭玉尊起舞怕重來燕子空樓漫惆悵抱琵琶閒過此秋

淡黃柳

張炎楚腰一撚羞剪靑絲結力未勝春嬌怯怯暗托鶯聲細說愁蹙眉心斗雙葉正情切柔條未堪折應不解管離別柰如今已入東風睫望斷章臺馬蹄何處閒了黃昏澹月

瑞鶴仙

前人楚云分斷雨問那回因甚琴心先許��話離緒正花房蜂鬧著春無處殘歌剩舞尙隱約當時院宇黯銷凝銅雀深深忍把小喬輕誤休賦玉尊別後老葉沈溝暗珠還浦歡遊再數能幾日采芳去最無端做了霎時妖夢不道風流甚苦把餘情付與秋蛩夜長自語

壺中天

歐良日長晴晝厭厭地懶向前絣繡困倚屏風無意緒把眉兒雙皺似醉還醒才眠又起頻撚花枝看他兒女閒尋百艸來鬥相思能幾何時料歸期不到有恁時候生怕鴛鴦香被冷旋爇沈檀燻透欲把單衣鼎新裁剪又怕伊春瘦試看今夜孤燈還有花否

長相思

前人云垂垂雨霏霏祇恐今年花事遲不然孤負伊燕飛飛柳依依有个人人倚翠扉愁橫雙黛眉

更漏子二首

前人畫樓深春晝永簾幕東風微冷鶯囀罷燕歸來佳人午夢回鬢釵橫眉黛淺一撚楚腰纖軟推繡戶倚雕闌無言看牡丹鬢慵梳眉慵畫獨自行來花下情脈脈淚垂垂此情知爲誰雨初晴簾半捲兩兩銜泥新燕人比燕不成雙枉教人斷腸

虞美人

石孝友醉尋芳艸城頭路底事頻凝�麗譙直下小層樓鴛瓦重重勻砌幾重愁睡紅顰翠春風面咫尺無由見從教笑語落檐楹圖得香閨依約認郎聲

驀山溪

前人小花靜院有个人人現縹緲更娉婷算不數歌朋舞伴鳴珂曲裏常記偶相逢無語恨有情愁綠嫩紅妝淺別來誰念人面關山遠凝睇倚危樓眼波長眉峯不展一年心事到此向誰論書雁杳夢云深寂寞江天晚

西江月

前人脈脈無端心事厭厭不柰春酲越羅衫薄峭寒輕試問幾番花信萬點風頭柳絮數聲柳外啼鶯斜陽還傍小明門掩黃昏人靜

蝶戀花

前人薄幸人人畱不住楊柳花時還是成虛度一枕夢回春又去海棠吹落胭脂雨金鴨未消香篆吐斷盡柔腸看取沈煙縷獨上危樓凝望處西山暝色連南浦

一斛珠

前人紅嬌翠弱怨人珠淚頻偸落歸期莫負香箋約雨斷雲消總是初情薄夜深秋气生簾幕半衾依舊空閒卻故人何處孤舟泊兩岸秋聲一夜風濤惡

千秋歲

前人春工領略點破羣花對流景傷淪落蹋靑心緒懶病酒情懷惡無柰處東風故故吹簾幕玉腕寬金約一去音容邈魚與雁應難托從前多少事不忍思量著心撩亂斜陽影在闌干角

夜合花

孫惟信風葉敲露蛩吟甃謝娘庭院秋宵鳳屏半掩釵花映燭紅搖潤玉暖膩云嬌染芳情香透鮫綃斷魂畱夢煙迷楚驛月冷藍橋誰念賣藥文簫望仙城路杳鶯燕迢迢羅衫暗折藺痕粉迹都銷流水遠亂花飄苦相思寬盡香腰幾時重�玉驄過處小袖輕招

晝錦堂

前人薄袖禁寒輕妝媚晚落梅庭院春妍映戶盈盈回倩笑整花鈿柳裁云剪腰支小鳳盤鴉聳髻鬟偏東風裏香步翠搖藍橋那日因緣嬋娟流慧盻渾當了匆匆密愛深憐夢過闌干猶認冷月秋千杏梢空鬧相思眼燕翎難系斷腸箋銀屏下爭信有人眞个病也天天

西江月

張景臣四壁空圍恨玉十香淺撚啼綃殷雲度雨井桐雕雁雁無書又到別後釵分燕尾病餘鏡減鸞腰蠻江豆蔻影連梢不道參橫易曉

多麗

周格非隴頭泉未到隴下輕分一聲聲淒涼嗚咽豈堪側耳重聞細思量那時攜手畫樓髙簾幕黃昏月不長圓云多輕散天應偏妒有情人自別後小幽院無處不消魂羅衣上殘妝未減猶帶啼痕自一從瓶沈簪折要知欲見無因也渾疑事如春夢又只恐人是朝云破鏡分來朱弦斷後不堪獨自對芳尊試與問多才誰更匹配得文君須知道東陽瘦損不爲傷春

虞美人回文

王文甫黃金嫩柳搖絲軟永日堂空掩卷簾飛燕未歸來客去醉眠欹枕殢殘杯眉山淺拂靑螺黛整整垂雙帶水沈香熨窄衫輕瑩玉碧溪春澑眼波橫

憶秦娥

房舜卿與伊別相思一夜梅花發梅花發淒涼南浦斷橋斜月盈盈微步淩波�東風笑倚天涯闊天涯闊一聲羌笛暮云愁絕

生查子

李彭老羅襦隱繡茸玉合銷紅豆深院落梅鈿寒峭收燈後心事卜金錢月上鵝黃柳拜了夜香休翠被聽春漏

醉太平

前人蘭湯晚涼鸞釵半妝紅巾膩雪吹香擘蓮房賭雙羅紈素璫冰壺露�月移花影西廂數流鶯過墻

淸平樂

前人綠初曉枕上聞啼鳥不恨王孫歸不早只恨天涯芳艸錦書紅淚千行一春無限思量折得垂楊寄與絲絲都是柔腸

謁金門二首

李萊老春意態閒卻遠山橫黛香徑莓苔嗟粉壞鳳雙鬥彩折得花枝懶戴猶戀鴛鴦飛蓋舊恨新愁都只在東風吹柳帶寶押繡簾斜鶯燕誰家銀箏初試合琵琶柳色春羅裁袖小雙戴桃花芳艸滿天涯流水韶華晚風楊柳綠交加閒倚闌干無藉在數盡歸鴉

生查子

前人妾情歌柳枝郎意憐桃葉羅帶綰同心誰信愁千結樓上數殘更馬上看新月繡被怨春寒怕學鴛鴦疊

謁金門

胡仲弓蛾黛淺只爲晚寒妝懶潤逼鏡鸞紅霧滿額花畱半面漸次梅花開徧花外行人已遠欲寄一枝嫌夢短濕云和恨剪

江城子

曹良史夜香燒了夜寒生掩銀屏理銀箏一曲春風都是斷腸聲杜宇欲啼楊柳外愁似海思如雲背燈暗卸乳鵝裙酒初酲夢初醒蘭炷香篝誰爲暖羅衾二十四簾人悄悄花影碎月痕深

謁金門

譚宣子人病酒生怕日髙催繡昨夜新翻花樣瘦旋描雙蝶湊閒�繡�呵手卻說春愁還又門外東風吹綻柳海棠花廝勾

相見歡

陳逢辰月痕未到朱扉送郎時暗裏一汪兒淚沒人知搵不住收不聚被風吹吹作一天愁雨損花枝

好事近

樓采人去玉屏閒逗曉柳絲風急簾外杏花微雨罩春紅愁濕單衣初試曲塵羅中酒病無力應是繡�慵困倚秋千斜立

法曲獻仙音

前人花匣�弦象�雙陸舊日畱歡情意夢到銀屏恨裁蘭燭香篝夜闌鴛被料燕子重來地桐陰鎖綺倦梳洗暈芳鈿自羞鸞鏡羅袖冷煙柳畫闌半倚淺雨壓荼蘼指東風芳事餘幾院落黃昏怕春鶯驚笑憔悴倩柔紅約定喚取玉簫同醉

九張機

無名氏春衣素絲染就已堪悲塵昏汗污無顏色應同秋扇從玆永棄無復奉君時

隔浦蓮

趙聞禮愁紅飛眩醉眼日淡芭蕉捲帳掩屏香潤楊花撲春云暖啼鳥驚夢遠芳心亂照影收�晚畫眉懶微醒帶困離情中酒相半裙腰粉瘦怕按六�歌板簾捲層樓探舊燕腸斷花枝和悶重撚

聲聲慢

史可堂羞朱妒粉染霧裁雲淡然蒼佩仙裳半額風妝莫道梳洗家常碧羅亂縈小帶翠虯寒一架春香淸思苦倚晴嬌無力如侍韓郎密幄籠芳吟夜任露沾輕袖月轉空梁弱骨柔姿偏解勾引詩狂遺鈿碎金滿地恨無情風送韶光閒晝永看靑靑垂幔過墻

點絳唇

寇寺丞失名

春睡瞢騰覺時鴛被堆香暖起來猶懶獨自情何限深院日斜人靜花陰轉柔腸斷�髙不見芳艸連天遠

法駕導引

上淸蔡眞人闌干曲闌干曲紅揚繡簾旌花嫩不禁纖手撚被風吹去意還驚眉恨蹙山靑

蝶戀花

盧氏蜀道靑天煙霧翳帝裏繁華迢遞何時至回望錦川揮粉淚鳳釵斜嚲烏雲膩綬帶雙垂金縷細玉佩珠璫露滴寒如水從此鸞妝添遠意畫眉學得遙山翠

武陵春別

情

魏氏小院無人簾半捲獨自倚闌時寬盡春來金縷衣憔悴有誰知玉人近日音書少應是怨來遲夢里長安早晚歸和淚立斜暉

浣溪紗

李淸照繡幕芙蓉一笑開斜偎寶鴨襯香腮眼波才動被人猜一面風情深有韻半殘嬌恨寄幽懷月移花影約重來

浪淘沙

前人簾外五更風吹夢無蹤畫樓重上與誰同記得玉釵斜撥火寶篆成空回首紫金峯雨潤雲濃一江春浪醉醒中畱得羅襟前日淚彈與徵鴻素約小腰身不耐傷春疏梅影下晚妝新裊裊婷婷何樣似一縷輕雲歌巧動朱唇字字嬌嗔桃花深徑一通津悵望瑤臺淸夜月還照歸輪

采桑子

前人晚來一陣風兼雨洗盡炎光理罷笙簧卻對菱花淡淡妝絳綃縷薄冰肌瑩雪膩酥香笑語檀郎今夜紗幮枕簟涼

點絳唇

前人蹴罷秋千起來慵整纖纖手露濃花瘦薄汗輕衣透見有人來��金釵澑和羞走倚門回首卻把靑梅寂寞深閨柔腸一寸愁千縷惜春春去幾點催花雨倚徧闌干祇是無情緒人何處連天芳樹望斷歸來路

鳳凰臺上憶吹簫

前人香冷金猊被翻紅浪起來慵自梳頭任寶�塵滿日上簾鉤生怕離懷別苦多少事欲說還休新來瘦非干酒病不是悲秋休休這回去也千萬徧陽關也則難畱念武陵人遠煙鎖秦樓惟有樓前流水應念我終日凝眸凝眸處從今又添一段新愁

花心動

阮逸女仙苑春濃小桃開枝枝已堪攀折乍雨乍晴輕暖輕寒漸近賞花時節柳搖臺榭東風軟簾櫳靜幽禽調舌斷魂遠閒尋翠徑頓成愁結此恨無人共說還立盡黃昏寸心空切彊整繡衾獨掩朱扉簟枕爲誰鋪設夜長更漏傳聲遠紗映銀釭明滅夢回處梅梢半籠澹月

江城子

朱淑眞斜風細雨作春寒對尊前憶前歡曾把梨花寂寞淚闌干芳艸斷煙南浦路和別淚看靑山昨宵結得夢因緣水雲間悄無言爭柰醒來愁恨又依然展轉衾裯空懊惱天易見見伊難

浣溪紗

前人卸下金釵一樣嬌背燈初解繡裙腰衾寒枕冷夜香消深院不關春寂寂落花和雨夜迢迢恨情和夢更無聊

茶瓶兒

梁意娘滿地落花鋪繡麗色著人如酒曉鶯外啼楊柳愁不柰兩眉頻皺關山杳音信悄那堪是當年時候盟言辜負知多少對好景頓成消瘦

憶秦娥

孫道絢黃銖母

花深深一鉤羅�行花陰行花陰閒將柳帶試結同心日邊消息空沈沈畫眉樓上愁登臨愁登臨海棠開後望到如今

如夢令

陸氏姬日暮馬嘶人去船逐淸波東注後夜最髙樓還思量人否無緒無緒生怕黃昏疏雨

花心動寄

外

蟾英諸葛章妻

忽睹菱花這一成減卻風流顏色鄰姬戲問愧我爲羞無語低頭寥寂珠淚紛紜和粉垂襟袂舊痕幹又濕感起愁懷堆堆積積杜宇催春急煙籠花柳粉蝶難尋覓紫燕喃喃黃鶯恰恰對景脂消香浥篆煙將盡愁未休息若得禦溝玻�碧教紅葉往來傳个消息

南鄕子

孫氏鄭文妻

閨媛總部雜錄一易經屯六二屯如邅如乘馬班如匪寇婚媾女子貞不字十年乃字大全

朱子曰耿氏解女子貞不字作嫁笄而字此不字者未許嫁也卻與婚媾之義相通亦說得有理伊川說作字育之字孔氏曰如有人逼近於難遠有外應未敢遽進被近者所淩經久之後乃得相合凡事皆象於此非惟男女而已易經蒙九二包蒙吉納婦吉大

全程傳卦惟二陽爻上九剛而過惟九二有剛中之徳而應於五用於時而獨明者也苟恃其明專於自任則其徳不弘故𨿽婦人之柔暗尙當納其所善則其明廣矣又以諸爻皆陰故云婦易經泰六五帝乙歸妹以祉元吉大

全程傳以爻義觀之帝乙制王姬下嫁之禮法者也自古帝女𨿽皆下嫁至帝乙然後制爲禮法使降其尊貴以順從其夫也六五以陰柔居君位下應於九二剛明之賢五能倚任其賢臣而順從之如帝乙之歸妹然降其尊而順從於陽則以之受祉且元吉也易經觀六二窺觀利女貞象曰窺觀女貞亦可醜也大全程傳二應於五觀於五也五剛陽中正之道非二陰暗柔弱所能觀見也故但如窺覘之觀耳不能明見剛陽中正之道則利如女子之貞𨿽見之不能甚明而能順從者女子之道也在女子爲貞也二旣不能明見九五之道能如女子之順從則不失中正乃爲利也本義

陰柔居內而觀乎外窺觀之象女子之正也故其占如此丈夫得之非所利矣咸卦亨利貞取女吉大

全本義咸交感也兌柔在上艮剛在下而交相感應又艮止而感之專兌說則應之至又艮以少男下於兌之少女男先乎女得男女之正婚姻之時故其卦爲咸其占亨而利貞取女則吉蓋感有必通之理然不以貞則失其亨而所爲皆凶矣睽彖二女同居其志不同行大

全程傳中少二女𨿽同居其志不同行亦爲睽義女之少也同處長則各適其歸其誌異也言睽者本同也革彖二女同居其志不相得曰革漸九五鴻漸於陵婦三歲不孕終莫之勝吉大

全雲峯胡氏曰二與五皆言婦五以二爲婦正也三以四爲婦非正也三四相比而爲夫婦婦𨿽孕而不育女歸之不以漸者也故凶二五相應而爲夫婦婦𨿽不孕而三四莫能勝女歸之以其漸者也故吉周公於三五二爻言婦之吉凶而卦詞所謂女歸吉者愈明矣旣濟六二婦喪其茀勿逐七日得大全

程傳二陰也故以婦言茀婦人出門以自蔽者也喪其茀則不可行矣二不爲五之求用則不得行如婦之喪茀也然中正之道豈可廢也時過則行矣禮記曲禮國君不名卿老世婦大夫不名世臣侄娣士不名家相長妾注孔氏曰世婦謂兩媵也次於夫人而貴於諸妾侄妻之兄女娣妻之妹從妻來爲妾也長妾妾之有子者應氏曰內助之賢而舊者如世婦侄娣長妾𨿽其分不敵於女君其貴實隆於諸禦敬之而不名所以示夫內之有所統也公庭不言婦女注

呂氏曰肅敬者公庭之事也燕暱者私庭之事也婦人私暱之事不可以言於公庭馬氏曰男正位乎外女正位乎內內言不出外言不入凡欲無相瀆而已又況公庭可言婦女乎坊記寡婦不夜哭婦人疾問之不問其疾注

孔氏曰婦人疾問其安否不問其疾之所在也喪大記男子不絕婦人之手婦人不絕男子之手禮記疏三十曰壯有室妻居室中故呼妻爲室室之言實也今不云有妻而云有室者妻者齊也齊爲狹局云室者含妾媵事類爲廣禮記注女子十五許嫁者則亦衣帛左傳女徳無極婦怨無終詩曰𨿽有絲麻無棄菅蒯𨿽有姬姜無棄憔悴注逸詩也姬姜大國之女憔悴陋賤之人國語子夏曰古之嫁不及舅姑謂之不幸夫婦學於舅姑者也汲�周書女生而成五春分之日元鳥不至婦人不信淸明又五日虹不見婦人苞亂立冬又五日雉不入大水國多淫婦小雪之日冬虹不藏婦不專一大寒之日雞不始乳淫女亂男莊子山木篇陽子之宋宿於逆旅逆旅人有妾二人其一人美其一人惡惡者貴而美者賤陽子問其故逆旅小子對曰其美者自美吾不知其美也其惡者自惡吾不知其惡也陽子曰弟子記之行賢而去自賢之行安往而不愛哉孔叢子嘉言子張曰女子必漸乎二十而後嫁何也孔子曰十五許嫁而後從夫陽動而陰應男唱而女隨之義也以爲繢組織紝者女子之所有事也黼黻文章之義婦人之所有大功也必十五以往漸乎二十然後可以通乎此事通乎此事然後乃能上以孝於舅姑下以事夫養子也抗志篇衛將軍文子之內子死復者曰臯媚女復子思聞之曰此女氏之字非夫氏之名也婦人於夫氏以姓氏稱禮也儒服篇婦人懦夫以泣著愛戰國策宋人有學者三年反而名其母其母曰子學三年反而名我者何也其子曰我所賢者無過堯舜堯舜名吾所大者無大天地天地名今母賢不過堯舜大不過天地是以名母也其母曰子之於學者將盡行之乎願子之有以易名母也子之於學也將有所不行也願子之且以名母爲後也韓詩外傳夫臨照而有別妻柔順而聽從若夫行之而不中道卽恐懼而自竦此婦道也嫁女之家三夜不息燭思相離也取婦之家三日不舉樂思嗣親也是故昏禮不賀人之序也三月而廟見禰來婦也厥明見舅姑降於西階婦升自阼階授之室也憂思三日三月不殺孝子之情也故禮者因人情爲文詩曰親結其縭九十其儀言多儀也齊王厚送女欲妻屠牛吐屠牛吐辭以疾其友曰子終死鮏臭之肆而已乎何爲辭之吐應之曰其女醜其友曰子何以知之吐曰以吾屠知之其友曰何謂也吐曰吾肉善而去若少耳吾肉不善𨿽以吾附益之尙猶賈不售今厚送子子丑故耳其友後見之果醜傳曰目如擗杏齒如編貝春秋繁露婦人無出境之事經禮也母爲子娶奔喪父母變禮也明乎經變之事然後知輕重之分可與適權也婦人𨿽貴皆爲陰妾受命於君妻受命於夫妾不奉君之命則媵女先至者是也妻不奉夫之命則絕夫不言及是也求雨之大體丈夫欲藏匿女子欲和而樂雨太多禁婦人不得行入市鴻烈解嫁女於病消者夫死則後難復處也嫫母有所美西施有所醜孕婦見兔而子缺唇見麋而子四目子婦跣而上堂跪而斟羹非不費也然而不可省者爲其害義也待媒而結言聘納而取婦紱絻而親迎非不煩也然而不可易者所以防淫也淮南子齊俗訓帝顓頊之法婦人不辟男子於路者拂之於四達之衢今之國都男女切踦肩摩於道史記外戚世家後附錄褚先生曰浴不必江海要之去垢馬不必騏驥要之善走士不必賢世要之知道女不必貴種要之貞好傳曰女無美惡入室見妒士無賢不肖入朝見嫉王諫議集毛嬙西施善毀者不能蔽其好嫫姆倭傀善譽者不能掩其醜鹽鐵論趙女不擇醜好鄭嫗不擇遠近說苑孟嘗君曰嫁女因媒而成不因媒而親西京雜記許釐莊公一產二女曰夭曰茂楚大夫唐勒一產二子一男一女男曰貞夫女曰瓊華近滕公亦一生二女並以前生者爲長漢書谷永傳婦人不得與政事白虎通女生外向有從夫之義女離父母何法法水流去金也娶妻親迎何法法日入陽下陰也妻得諫夫者夫婦榮恥共之詩云相鼠有體人而無禮人而無禮胡不遄死此妻諫夫之詩也諫不從不得去之者本娶妻非爲諫正也故一與之齊終身不攺此地無去天之義也論衡气壽篇婦人疏字者子活數乳者子死何則疏而气渥子堅彊數而气薄子軟弱也俗圖畫女媧之象爲婦人之形又其號曰女仲舒之意殆謂女媧古婦人帝王者也男陽而女陰陰气爲害故祭女媧求福佑也潛夫論圖西施毛嬙可悅於心而不若醜妻陋妾之可禦於前也釋名城上垣曰女墻言其卑小比之於城若女子之於丈夫也容車婦人所載小車也其蓋施帷所以隱蔽其形容也駢車駢屏也四面屏蔽婦人所乘牛車也外史醜女不能冶時盛則變士之委身於君猶女之結髮於夫也禮不具而求媾則女恥之蜀志周顯王二十二年蜀侯使朝秦秦惠王許嫁五女於蜀蜀遣五丁迎之還到梓橦見一大蛇入穴中一人覽其尾掣之不禁至五人相助大呼拙蛇山崩時壓殺五人及秦五女並將從而山分爲五嶺直頂上有平石蜀王痛傷乃登之因命曰五婦冢山頂平石爲望婦堠作思妻臺其郡四出大道道實二十里有衢今言十八里者昔蜀王女未嫁年二十亡王哀悼不忍言二十故言十八也王女墓在城北今王女陌是也博物志婦人�娠不欲令見醜惡物異類鳥獸食當避其異常味不欲令見熊羆虎豹禦及鳥射射雉食牛心白犬肉鯉魚頭席不正不坐割不正不食聽誦詩書諷詠之音不聽淫聲不視邪色以此產子必賢明端正壽考所謂父母胎教之法故古者婦人�娠必愼所感感於善則善惡則惡矣�娠者不可啖兔肉又不可見兔令兒唇缺又不可啖生薑令兒多指云又婦人�娠未滿三月著�衣冠平旦左繞井三匝映詳影而去勿反顧勿令人知見必生男嘔絲之野有女子方跪據樹而嘔絲北海外也日南有野女羣行見丈夫狀晶目裸袒無衣搜神記魏襄王十三年有女子化爲丈夫與妻生子京房易傳曰女子化爲丈夫玆謂陰昌賤人爲王丈夫化爲女子玆謂陰勝陽厥咎亡一曰男化爲女宮刑濫女化爲男婦政行也拾遺記黃帝殺蚩尢有貙虎誤噬一婦人七日气不絕黃帝哀之葬以重棺石槨有鳥翔其冢上其聲自呼爲傷魂則此婦人之靈也後人不得令終者此鳥來集其國園林中艸木狀鶴艸出南海云是媚艸上有虫老蛻爲蝶赤黃色女子藏之謂之媚蝶能致其夫憐愛又水�花葉皆如鹿�婦人懷�佩其花生男交廣人佩之極有驗然其土多男不厭女子故不常佩也文心雕龍何曾蠲出女之科秦女嫁晉從文衣之媵晉人貴媵而賤女顏氏家訓夫禁童子之暴謔則師友之誡不如傅婢之指揮止凡人之鬥鬩則堯舜之道不如寡妻之誨諭俗諺曰教婦初來教兒嬰孩古樂府歌詞先述三子次及三婦婦是對舅姑之稱其末章云丈人且安坐調弦遽未央古者子婦供事舅姑且夕在側與兒女無異故有此言近代文士頗作三婦詩乃爲匹嫡並耦羣妻之意又加鄭衛之詞大雅君子何其謬乎述異記光武時南海獻珊瑚婦人帝命植於殿前謂之女珊瑚越俗以珠爲上寶生女謂之珠娘崔鴻前涼錄張重華燕羣寮於閒豫庭論講經義顧問索綏曰孔子婦誰家女綏曰孔子婦姓亓官氏玉燭寶典元日至月晦並酺食度水士女悉湔裳酹酒於水湄以爲度厄今世人惟晦日臨河解除婦人或湔裙歲時記歲前又爲藏彄之戲周處風土記曰臘日之後叟嫗各隨其濟爲藏彄分二曹以校勝負辛氏三秦記以爲鉤弋夫人所起唐書竇懷貞傳懷貞字從一神龍時進左禦史大夫中宗夜宴近臣謂曰卿喪妻今欲繼室可乎懷貞唯唯俄而禁中寶扇障衛有衣翟衣出者乃韋後乳媼王氏莒國夫人故蠻婢也懷貞納之不辭世謂媼�爲懷貞每謁見奏請輒自署皇后阿而人或謂之國軒然不慚以自媚於後唐書張萬福傳萬福初在泗州遇李希烈反陳少遊悉以部刺史妻子質揚州萬福獨不遣謂使者爲我白公萬福妻老且醜不足慁公意卒不行唐書樂志莫愁樂者出於石城樂石城有女子名莫愁善歌謠古詞曰莫愁在何處莫愁石城西艇子打兩槳催送莫愁來者是也李義山詩曰海外徒聞更九州他生未卜此生休空聞虎旅鳴宵柝無復雞人報曉籌此日六軍同駐馬當時七夕笑牽牛如何四紀爲天子不及盧家有莫愁此莫愁者洛陽人梁武帝河中歌曰河中之水向東流洛陽女兒名莫愁莫愁十三能織綺十四采桑南陌頭十五嫁爲盧家婦十六生兒似阿侯盧家蘭室桂爲梁中有郁金蘇合香頭上金釵十二行足下絲履五文章珊瑚掛鏡爛生光平頭奴子擎履箱人生富貴何所望恨不早嫁東家王者是也盧氏之盛如此所云不早嫁東家王莫詳其義近世周美成樂府西河一闋專詠金陵所云莫愁艇子曾系之語豈非誤指石頭城爲石城矣乎唐國史補韓晉公聞徑山以爲妖妄肩輿召至庭中望其狀貌不覺生敬乃爲設食出妻子以拜之妻乃曰願乞一號徑山曰功徳山後聞自杭至潤婦人乞號皆得功徳山也續博物志齊時有發古冢得銘云靑州二十子東海女郎河東賈昊以爲司馬越女嫁爲苟晞子婦驗之果然酉陽雜俎遭喪婦人有面衣期已下婦人著簂不著面衣又婦人哭以扇掩面或有帷幄內哭者雲溪友議李涉至揚州徧歷諸寺遇一女子拜泣自謂宋態也宋態者故吳興劉員外愛姬也劉李有昔年之分因有詩贈曰長憶云仙至小時芙蓉頭上綰靑絲當時驚覺髙唐夢惟有如今宋玉知又曰衡陽夜宴使君筵解語花枝在眼前自從明月西沈海不見姮娥二十年李君嘆曰不見蒙首而逢宋態誠終身之幸喜恨無言於舊知也桂苑叢談淮南節度杜佑先婚梁氏女梁卒策嬖姬李氏爲正嫡有敕封邑爲國夫人崔膺密勸請讓追封亡妻梁氏佑請膺爲表略云以妾爲妻魯史所禁又云豈伊身賤之時妻同勤苦宦達之後妾向榮封云云梁氏遂得追封李亦受其命時議美焉兼明書柳文暢江南行雲汀洲采白蘋日落江南春洞庭有歸客瀟湘逢故人近代詞人皆以爲二人應是生人忽於瀟湘之上相逢遇也明曰據其舊稱江南曲是樂府閨情之詩也詩述婦人夫�出行之後於春月采蘋次見洞庭湖上有人爲客而歸婦人因問其夫其人答言於瀟湘之上逢見汝之夫更前去也故此婦人言故人去不返春華復將晚言己之年貌漸衰也不道新知樂祇言行路遠者此婦人憶其夫在外戀新人而不歸托言行路遠耳婦人謂夫爲故人非謂生人逢遇也李氏刊誤子夏喪服傳婦爲舅姑齊衰五升布十一月而練十三月而祥十五月而禫禫後門庭尙素婦服素縑衣以俟夫之終喪習俗以婦之服靑縑謂其尙在喪制故因循亦同夫之喪紀再周而後吉禮女子在家以父爲天婦人無二天則婦之爲舅姑不服齊衰三年著矣貞元十一年河中府倉曹參軍蕭據狀稱堂兄至女子適李氏�見居喪今時俗婦爲舅姑服三年恐爲非禮請禮院詳定垂下詳定判官前太常博士李岧議曰謹按大唐開元禮五服制度婦爲舅姑及女子適人爲其父母皆齊衰不杖周蓋以婦之道以專一不得自達必系於人故女子適人服夫以斬而降其父母喪服傳曰女子已適人爲父母何以周也婦人不二斬也婦人從人無專用之道故未嫁從父旣嫁從夫夫死從子父者子之天也夫者妻之天也先聖格言歷代不敢易而此論之父母之喪尙止周歲舅姑之服無容三年今之學者不本其義輕重紊亂寖以成俗伏以開元禮元宗所修上纂累聖旁求禮經其道昭明其文彰著藏之祕府垂之無窮布在有司頒行天下率土之內固宜遵行有違斯文命曰敗法亂紀伏請正牒以明典章此李岧之論可謂正矣凡居士列得不守之婚期云來日婦於庭拜舅姑次謁夫之長屬中外故舊皆當婦禮卽通謂之客故有拜客之名今代非親非舊皆列坐而覿婦容豈其宜哉又郊天祭地止於再拜其禮至重尙不可加今代婦謁姑嫜其拜必四予輒詳之婦初再拜次則跪獻衣服文史承其筐篚則跪而受之常於此際授受多誤故四拜相屬因爲疑又婦拜夫家長老長老答之則又再拜卽其事也士林威儀豈可效諸下俚耶拜謁姑嫜宜修典故再申插地周禮婦拜插地拜儀可觀投刺始於雋不疑冠進賢冠帶礧具劍上謁暴勝之上謁如今之投刺也爾後凡言謁見必先以此道其姓名行於婦人卽未知其所自然亦不失於禮敬其有違舅姑在於他國者因節序推遷亦以名紙遠申參奉之儀近代皆以絹囊緘之有同尺題重封也至於婦來面謁舅姑合申投刺之禮豈宜亦以彩帛表之卑敬有乖所宜削去春明退朝錄凡官誥之制后妃銷金雲龍羅紙十七張銷金褾袋寶裝軸紅絲网金公主銷金大鳳羅紙十七張銷金褾袋�瑁軸紅絲网塗金銀修儀婉容才人貴人美人銷金小鳳羅紙七張銷金褾袋�瑁軸紅絲网塗金銀內降夫人郡君團窠羅紙七張暈銀褾袋宗室婦常使金花羅紙七張法錦褾袋宗室女素羅紙七張法錦褾袋國夫人銷金團窠五色羅紙七張暈錦褾袋郡夫人常使金花羅紙七張法錦褾袋郡君縣太君遙郡刺史正郎以上妻並銷金常使羅紙七張余命婦素羅紙七張澠水燕談錄故事親王女皆封郡縣主趙普以元勛諸女封郡主髙懷徳二女特封縣主當時禮官不言其失諫官不言其非此典禮之誤也夢溪筆談舊傳黃陵二女堯子舜妃以二帝道化之盛始於閨房則二女當具任姒之徳考其年歲帝舜陟方之時二妃之齒已百歲矣後人詩騷所賦皆以女子待之語多瀆慢皆禮義之罪人也歲首畫鐘馗於門不知起自何時皇佑中金陵發一冢有石志乃宋宗愨母鄭夫人愨有妹名鐘馗則知鐘馗之誤亦遠矣東坡集古者婦人爵因其夫貴以其子𨿽有過人之才絕俗之行不表於世婦人有徳行才智之能而不得見於事有言語文章之美而不得聞於人而況仁而不壽賢而不祿者乎此詩人所以賦彤管史氏所以傳列女也樂府解題定情篇漢繁欽所作若臂環致拳拳指環致殷勤耳珠致區區香囊致扣扣跳脫致問佩玉結恩皆婦人敍志之詞也石林燕語古者婦人無名以姓爲名或系之字則如仲子季姜之類或系之謚則如戴嬀成風之類各不同周人稱王姬伯姬蓋周姬姓故云而後世相承遂以姬爲婦人通稱以戚夫人爲戚姬虞美人爲虞姬自漢以來失之政和間攺公主而下名曰帝姬此亦沿習熟慣而不悟國姓自當爲嬴余嘗以白蔡魯公憚於攺作而止避暑錄話婦人以姓爲稱故周之諸女皆言姬猶宋言子齊言姜也自漢以來不復辧類以爲婦人之名故史記言髙祖居山東好美姬漢書外戚傳云所幸姬戚夫人之類固已失矣注漢書者見其言薄姬虞姬戚姬唐姬等皆妾而非後則又以爲眾妾之稱近世言妾者遂皆爲姬事之流傳失實每如是今謂宗女爲姬亦因詩言王姬之誤也雞肋編古所謂媵妾者今世俗西北名曰祇候人或云左右人以其親近而言已極鄙俚而浙人呼爲貼身或曰橫�江南又爲橫門尢爲可笑後山談叢詩云惟寡婦之笱寡婦乃用笱爾古之漁笱亦有制也野客叢談梁簡文帝眼明囊賦序曰俗之婦人八月旦多以錦翠珠寶爲眼明囊因淸晨拭目唐人千秋節以絲囊盛露亦襲其舊正八月初故事金石錄載趙彥深母傅太妃碑額題齊故女侍中宜陽國貞穆太妃傅氏碑案北史後魏女侍中視二品然本後宮嬪禦之職今以宰相母爲之惟見於此僕謂不但宰相母也如淸河王嶽母山氏封郡君授女侍中入侍皇后元乂之妻亦拜女侍中封新平郡君此類不一則知當時女侍中之號非必專處後宮嬪禦蓋有近宗與臣下妻爲之者正以示殊寵耳然以宰相之母尊爲太妃其禮可見又今人稱母爲北堂萱蓋祖毛詩焉得諼艸言樹之背按注諼艸令人忘憂背北堂也其意謂君子爲王前驅不反家人思念之切安得諼艸種於北堂以忘其憂蓋北堂幽陰之地可以種萱未嘗言母也不知何以遂相承爲母事倘謂北堂居幽陰之地則凡婦人皆可以言北堂矣何獨母哉傳注之學失先王三百篇之旨似此甚多沈約宋志謂舊記郭虞有三女於三月三日俱亡故俗忌此日皆於東流水上祈禳祓潔摰虞引續齊諧記則曰徐肇有三女云云非郭虞也古詞長跪問故夫前輩引此以證古者女子未始不跪拜古者女子之跪如呂后跪謝周昌蘇秦嫂四拜自跪亦可證也或謂長跪二字如秦王長跪請教桓範謂我寧見三公長跪之類不知此言男子長跪非女子也觀吳越春秋女子知子胥非常人長跪以餐與之此正女子長跪事說者謂古之媵猶今之從嫁者也媵送也妾送嫡而行故謂妾爲媵如女英隨娥皇事舜是也案公羊傳曰媵者何諸侯娶一國則二國往媵之以侄娣從侄者兄之子娣者女弟也又考毛詩正義凡送女適人者男女皆謂之媵僖五年晉人襲虞執其大夫井伯以媵秦穆姬史傳稱伊尹有莘氏之媵臣是送女者𨿽男亦名媵也毛詩求爾新特由不以禮嫁故父母家男子婦女皆無媵之獨自而來故謂之新特古者男女皆跪男跪尙左手女跪尙右手以別自唐武后尊婦人始易今拜而不屈膝此見張建章渤海國記不爲無稽然又觀北史周時詔內外命婦拜宗廟及天臺皆俯伏則知前此婦人已有不跪者矣鄰幾雜誌君實又說夾拜今陜府村野婦人皆如此男子一拜婦人四拜男子一拜城外則不然聞見後錄今歸州屈沱屈原舊居也世傳原有姊以原施行不與眾合以見流放棄之獨歸故歸州又曰秭歸袁崧云姊秭古字通用與原女嬃之嬋媛兮申申其詈余之語合字書博雅中出餪字注云女嫁三日餉食爲餪女耆舊續聞東坡有妾名朝云橊花朝云死於嶺外惟橊花獨存故其詞多及之觀浮花浪蕊都盡伴君幽獨可見其意矣

閨媛總部紀事左傳僖公二十二年鄭文夫人氏姜氏勞楚子於柯澤楚子使師縉示之俘馘君子曰非禮也婦人送迎不出門見兄弟不逾閾戎事不邇女器丁丑楚子入饗於鄭九獻庭實旅百加籩豆六品饗畢夜出文送於軍取鄭二姬以歸叔詹曰楚王其不沒乎爲禮卒於無別無別不可謂禮將何以沒諸侯是以知其不遂霸也西京雜記趙王如意年幼未能親外傅戚姬使舊趙王內傅趙媼傅之號其室曰養徳宮荀勗集昔鄕裏鄭子羣娶陳司空從妺後隔呂布之亂不復相知存亡更娶鄕裏蔡氏女徐州平定陳氏得還遂二妃並存三國誌魏略杜畿在郡被書錄寡婦是時他郡或有自相配嫁依書皆錄奪啼哭道路畿但取寡者故所送少及趙儼代畿而所送多文帝問畿前君所送何少今何多也畿對曰臣前所錄皆亡者妻今儼送生人婦也帝及左右顧而失色王隱晉書武帝爲太子納妃謀久不決上欲娶衛瓘女後欲娶賈充女上曰衛公女有五可賈公女有五不可衛家種賢而多子端正而長白賈家種妒而少子丑而短黑也艸木狀南人有女數歲卽大釀酒旣漉候冬陂池竭時置酒罌中密固其上瘞陂中至春瀦水滿亦不復發女將嫁乃發陂取酒以供賀客謂之女酒北史崔休傳休弟夤子湣字長謙幼聰敏濟州刺史盧尙之欲以長女妻之休子爲長謙求尙之次女曰家道多由婦人欲令姊妹爲妯娌尙之感其義於是同日成婚酉陽雜俎北朝婦人常以冬至日進履�及正月進箕帚長生花立春進春書以靑繒爲幟刻龍像銜之或爲蝦蟆五月進午時圖午時花施帳之上是日又進長命縷宛轉繩皆結爲人像帶之夏至日進扇及粉脂襄皆有辭雞肋隋文帝以韋孝寬爲元帥擊尉遲迥孝寬有疾每臥帳中遣婦人傳教命歲時記七月七日爲牽牛織女聚會之夜是夕人家婦女結彩縷穿七孔鍼咸以金石爲鍼陳瓜果於庭中以乞巧有蟢子网於瓜上則以爲符應宋史王溥傳溥子貽孫累右司郎中太祖嘗問趙普拜禮何以男子跪而婦人否普問禮官不能對貽孫曰古詩雲長跪問故夫是婦人亦跪也唐太后朝婦人始拜而不跪普問所出對云太和中有幽州從事張建章著渤海國記備言其事普大稱賞之燕翼貽謀錄禮經女子出適以父母三年之喪折而爲二舅姑父母皆爲期喪太宗孝明皇后居昭憲太后之喪齊衰三年故幹徳二年判大理寺尹拙少卿薛中允等奏三年之內幾筵尙存夫居苫塊之中婦披綺羅之飾夫婦齊體哀樂不同乞令舅姑之喪婦從其夫齊斬三年於義爲稱十二月丁酉朔詔從之遂爲定制輟耕錄吉之永丰劉氏女天兵南下日爲東平王郎中宥所虜後王聞其父母兄弟舅姑夫子咸在因放之歸且作歸婦吟以送之詩曰烈火都將玉石焚死生契闊憶中分信音一絕思靑鳥望眼雙穿見白雲殘月鶺鴒還有難北風鴻雁正離羣新詩送爾還家去重續當年織錦紋吁固𨿽劉氏有莫大之幸而王亦仁人矣澠水燕談錄英宗治平中燕國惠和公主下降王師約異時尙主之家例降昭穆一等以爲恭疾之曰此廢人倫之序不可以爲法思有以厚風俗亟命正之尙未遑著於令及神宗踐祚乃詔公主出降皆行見舅姑禮是時師約父克臣爲開封府判官前一日中使促就第受主見行盥饋禮成遂大設樂天下榮之三宮嬪禦還者莫不嗟嘆近姻貴戚相與震動以爲天姬之貴尙執行婦道蓋自惠和始耳唐南平公主下降王珪之子珪坐令親執行笄饋盥之禮曰吾豈爲身榮所以成國家之美耳惟吾祖宗首正王化穆然成風矣宋王荊公之次子名雱爲太常寺太祝素有心疾娶同郡龐氏女爲妻逾年生一子雱以貌不類己百計欲殺之竟以悸死又與其妻日相鬥哄荊公知其子失心念其婦無罪欲離異之則恐其誤被惡聲遂與擇�而嫁之是時有工部員外郎侯叔獻者荊公之門人也取魏氏女爲妻少悍叔獻死而幃薄不肅荊公奏逐魏氏婦歸本家京師有諺語曰王太祝生前嫁婦侯工部死後休妻閒燕常談呂汲公在相位其兄進伯自外郡代還相與坐東府堂上夫人自廊下降階趨參以二婢掖侍而前進伯遽曰宰相夫人不須拜微仲解其意叱二婢使去而夫人獨拜於赤日中盡禮而退進伯略不顧勞聞者嘆服其家法之嚴過庭錄崔比部諱公立韓魏公妻弟也爲人古直有操行居許與忠宣鄰忠宣除文正服托妻子於崔幹祿上都崔晨夕顧矚始終不怠時七伯祖爲單州推官人來報疾篤魏國夫人驚憂欲往視之崔公力阻曰而爲婦人夫出獨安往吾受而夫之托因立杖於門曰出者吾杖之魏國不敢復言忠宣歸謝焉淸波雜誌祖母太夫人慈聖之後暇日與子孫譚京都舊事政宣間以戚里數值誕皇子入宮稱賀盛飾羣立於露臺人各許攜一婢起居畢自殿陛下撒包子及成束金釵金銀俾眾婢爭奪或共得彩端卽裂爲二俯拾之次多遺釵珥之屬殿上觀之爲笑樂有慧捷者重負而歸亦有徒手無一物者時盛暑以一鍍金錢於禦廊得水一盆其錫賚殊不多破費隨盡國難南渡後竟不復見此盛事曹氏分南北宅祖母北宅也爲武燕王五世孫輟耕錄建炎庚寅正月三日帝航海次金鰲山山下曰黃椒村村之婦女聞天子至咸來瞻拜龍顏歡聲如雷曰不圖今日得睹天日帝喜敕夫人各自便故至今村婦皆曰夫人𨿽易世其稱謂尙然不攺明通紀桂萼因章皇太后禦制女訓一書擬上推行之序下部議以萼所陳胎教之儀諸母之擇子師之愼所以爲天下根本之慮爲聖子神孫修徳養身之助其關系甚大宜書諸禦屏或訓諸宮閫以爲先事之備其女訓之學瞽之教媒氏之正又所以推其教於天下者固宜崇陰教以惇女習但瞽人只許記古詩及女訓等書以勸誘風俗不得記誦淫詞艷曲云入蜀紀見夔人重武侯以歲首人日傾城出遊八陣上謂之踏磧婦人拾沙中小石之可穿者貫以繡縷攜之歸以爲一歲之祥珍珠船池陽上巳日婦女以薺花點油祝而灑之水中若成龍鳳花艸之狀則吉謂之油花卜

