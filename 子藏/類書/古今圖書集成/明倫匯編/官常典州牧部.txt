

州牧部匯考﹝按古人以州統郡任同方伯與近世州牧不同宋人之州卽近世之郡亦較近代知州爲尊今合載之使稽古者有所考云﹞

有虞氏舜咨十有二牧按書經舜典咨十有二牧曰食哉惟時柔遠能邇惇徳允元而難任人蠻夷率服

商商設八州八伯各有其屬按禮記王制千里之外設方伯二百一十國以爲州州有伯八州八伯五十六正百六十八帥三百三十六長陳

注春秋傳曰八伯爲八州之伯大

全嚴陵方氏曰方

伯卽州伯也王畿居中八州居外各設一方伯焉伯亦長也必謂之伯則以成徳稱之以其爲一州之長非成徳不足以當之正帥長八伯之屬也

周周制設牧及州長之職掌其州之教按周禮天官太宰之職以九兩系邦國之民一曰牧以地得民訂

義鄭康成曰牧州長也九州各有封域以居民也

賈氏曰卽王制二百一十國以爲州州有伯伯卽州長也地官州長每州中大夫一人按古之州與後世不同而州之名始此故錄之訂

義鄭鍔曰王制言千里之外設方伯五國以爲屬屬有長則長之爲尊可知周官之制一鄕而五州一州二千五百家之眾用中大夫一人爲之長如五國之長然蓋以一州之人爲已眾有事而起則爲二千五百人之帥不得不重其權任以統治之各掌其州之教治政令之法訂

義賈氏曰教謂十二教治政令之法謂十二教之外所施政令皆治之正月之吉各屬其州之民而讀法以考其徳行道藝而勸之以糾其過惡而戒之訂

義鄭氏曰屬猶合也聚也因聚眾而勸戒之者欲其善也若以歲時祭祀州社則屬其民而讀法亦如之訂義

賈氏曰上云歲時皆謂歲之四時此云歲時惟春秋二時耳春祭社以祈膏雨望五�丰熟秋祭社以百�丰稔所以報功故云祭祀州社春秋以禮會民而射於州序

訂義

鄭鍔曰先王教民之法未有不因時以諭其意射之爲藝用於朝覲賓燕之時其事爲文用於田獵攻守之時其事爲武故以春秋教之春陽用事所以明其事之爲文秋陰用事又以明其事之爲武因時而教其藝易進因以明義凡州之大祭祀大喪皆�其事若國作民而師田行役之事則帥而致之掌其戒令與其賞罰歲終則會其州之政令正歲則讀教法如初訂

義君舉曰五黨爲州州長正月讀法則五黨之

民已皆在州而黨正復屬民讀法五族爲黨黨正孟月讀法則五族之民已皆在黨而族師復屬民讀法一日之間旣於州長又於黨正又於族師民將奔走之不暇不知當時何以分別三年大比則大考州裏以贊鄕大夫廢興

訂義

王昭禹曰州長鄕官之次也於考勸糾戒務致其悉則終之以贊鄕大夫廢興

秦始皇帝二十六年分天下爲三十六郡郡置守尉監按史記秦始皇帝本紀云云注

漢書百官表曰秦郡守掌治其郡有丞尉掌佐守典武職甲卒監禦史掌監郡

漢武帝元封五年夏四月初置刺史部十三州按漢書武帝本紀云云

注師古曰漢舊儀云初分十三州假刺史印綬有常治所常以秋分行部禦史爲駕四封乘傳到所部郡國各遣一吏迎之界所上察六條按百官表監禦史秦官掌監郡漢省丞相遣史分刺州不常置武帝元封五年初置部刺史掌奉詔條察州秩六百石員十三人注

師古曰漢官典職儀云刺史班宣周行郡國省察治狀黜陟能否斷治冤獄以六條問事非條所問卽不省一條彊宗豪右田宅逾制以彊陵弱以眾暴寡二條二千石不奉詔書遵承典制倍公向私旁詔守利侵漁百姓聚斂爲姦三條二千石不卹疑獄風厲殺人怒則任刑喜則淫賞煩擾刻暴剝截黎元爲百姓所疾山崩石裂妖祥訛言四條二千石選署不平苟阿所愛蔽賢寵頑五條二千石子弟恃怙榮勢請托所監六條二千石違公下比阿附豪彊通行貨賂割損正令也按地理誌武帝攘卻胡越開地斥境南置交址北至朔方之州兼徐梁幽並夏周之制攺雍曰涼攺梁曰益凡十三部置刺史注

師古曰胡廣記云漢旣定南越之地置交址刺史別於諸州令持節治蒼梧分雍州置朔方刺史愚按雍州卽漢涼州也以廣之言考之則涼州疆界闊遠分朔方諸郡別置刺史察之是涼州有兩刺史也平當傳師古注曰武帝置朔方別令刺史監之不在十三州之限成帝綏和元年冬十二月罷部刺史更置州牧秩二千石按漢書成帝本紀云云按朱博傳何武爲大司空又與翟丞相方進共奏言古選諸侯賢者以爲州伯書曰咨十有二牧所以廣聰明燭幽隱也今部刺史居牧伯之位秉一州之統選第大吏所薦位髙至九卿所惡立退任重職大春秋之義用貴治賤不以卑臨尊刺史位下大夫而臨二千石輕重不相準失位次之序臣請罷刺史更置州牧以應古制奏可哀帝建平二年夏四月罷州收復刺史按漢書哀帝本紀云云按朱博傳博奏復禦史大夫官又奏言漢家至徳溥大字內萬里立置郡縣部刺史奉使典州督察郡國吏民安寧故事居部九歲舉爲守相其有異材功效著者輒登擢秩卑而賞厚咸勸功樂進前丞相方進奏罷刺史更置州牧秩眞二千石位次九卿九卿缺以髙第補其中材則苟自守而已恐功效陵夷姦軌不禁臣請罷州牧置刺史如故奏可元壽二年復以刺史爲州牧按漢書哀帝本紀不載按百官表元壽二年復爲牧

後漢光武帝建武十一年十二月初斷州牧自還奏事按後漢書光武帝本紀云云注

前書音義曰刺史每歲盡則入奏事京師今斷之建武十八年罷州牧置刺史按後漢書光武帝本紀云云

注武帝元封五年初置部刺史掌奉詔條察州秩六百石員十三人成帝綏和三年更名牧秩二千石哀帝建平二年復爲刺史元壽二年復爲牧經王莽變革至建武元年復置牧今攺置刺史按百官志外十有二州每州刺史一人六百石本注曰秦有監禦史監諸郡漢興省之但遣丞相史分刺諸州無常官孝武帝初置刺史十三人秩六百石成帝更爲牧秩二千石建武十八年復爲刺史十二人各主一州其一州屬司隸校尉諸州常以八月巡行所部郡國錄囚徒考殿最初歲盡詣京都奏事中興但因計吏皆有從事史假佐本注曰員職略與司隸同無都官從事其功曹從事爲治中從事豫州部郡國六冀州部九兗州部八徐州部五靑州部六荊州部七揚州部六益州部十二涼州部十二並州部九幽州部十一交州部七凡九十八其二十七王國相其七十一郡太守其屬國都尉屬國分郡離遠縣置之如郡差小置本郡名世祖並省郡縣四百餘所後世稍復增之注

蔡質漢儀曰詔書舊典刺史班宣周行郡國省察治政黜陟能否斷理冤獄以六條問事非條所問卽不省一條彊宗豪右田宅逾制以彊陵弱以眾暴寡二條二千石不奉詔書遵承典制倍公向私旁詔守利侵漁百姓聚斂爲姦三條二千石不卹疑獄風厲殺人怒則任刑喜則任賞煩擾苛暴剝戮黎元爲百姓所疾山崩石裂妖祥訛言四條二千石選署不平苟阿所愛蔽賢寵頑五條二千石子弟怙恃榮勢請托所監六條二千石違公下比阿附豪彊通行貨賂割損政令諸州刺史初除比諸持板揖不拜胡廣曰縣邑囚徒皆閱錄視參考辭狀實其眞僞有侵冤者卽時平理也課第長吏不稱職者爲殿舉免之其有治能者爲最察上尢異州又狀州中吏民茂才異等歲舉一人所察有條應繩異者輒覆問之不茹柔吐剛也歲盡賫所狀納京師名奏事差其遠近各有常會後不復自詣京師靈帝中平五年攺刺史初置牧按後漢書靈帝本紀云云按劉焉傳焉字君郎江夏竟陵人也魯恭王后也肅宗時徙竟陵焉少任州郡以宗室拜郎中去官居陽城山精學教授舉賢良方正稍遷南陽太守宗正太常時靈帝政化衰缺四方兵寇焉以爲刺史威輕旣不能禁且用非其人輒增暴亂乃建議攺置牧伯鎭安方夏請選重臣以居其任焉乃陰求爲交址以避時難議未卽行會益州刺史郗儉在政煩擾謠言遠聞而並州刺史張懿涼州刺史耿鄙並爲寇賊所害故焉議得用出焉爲監軍使者領益州牧太僕黃琬爲豫州牧宗正劉虞爲幽州牧皆以本秩居職州任之重自此而始

晉晉州置刺史有別駕治中佐之其從事主簿門亭長錄事記室書佐之屬多寡有差按晉書職官志州置刺史別駕治中從事諸曹從事等員所領中郡州上及江陽朱提郡郡各置部從事一人小郡亦置一人又有主簿門亭長錄事記室書佐諸曹佐守從事武猛從事等凡吏四十一人卒二十人諸州邊遠或有山險濱近寇賊羌夷者又置弓馬從事五十餘人徐州又置淮海涼州置河津諸州置都水從事各一人涼益州置吏八十五人卒二十人荊州又置監佃督一人

宋宋仍魏晉州設刺史以統諸郡按宋書百官志刺史每州各一人黃帝立四監以治萬國唐虞世十二牧是其職也周攺曰典秦曰監禦史而更遣丞相史分刺諸州謂之刺史刺之爲言猶參覘也寫書亦謂之刺漢制不得刺尙書事是也刺史班行六條詔書其一條曰彊宗豪右田宅逾制以彊陵弱以眾暴寡其二條曰二千石不奉詔書遵承典制背公向私旁詔守利侵漁百姓聚斂爲姦其三條曰二千石不卹疑獄風厲殺人怒則加罰喜則任賞煩擾苛暴剝戮黎元爲百姓所疾山崩石裂妖祥言其四條曰二千石選署不平苟阿所愛蔽賢寵頑其五條曰二千石子弟恃怙榮勢請托所監其六條曰二千石違公下比阿附豪彊通行貨賂割損正令歲終則乘傳詣京師奏事成帝綏和元年攺爲牧哀帝建平二年復爲刺史前漢世刺史乘傳周行郡國無適所治後漢世所治始有定處止八月行部不復奏事京師晉江左猶行郡縣詔棗據追遠詩曰先君爲巨鹿太守迄今三紀私爲冀州刺史班詔次於郡傳是也靈帝世天下漸亂豪傑各據有州郡而劉焉劉虞�自九卿出爲益州幽州牧其任漸重矣官屬有別駕從事史一人從刺史行部治中從事史一人主財谷簿書兵曹從事史一人主兵事部從事史每郡各一人主察非法主簿一人錄合下眾事省署文書門亭長一人主州正門功曹書佐一人主選用孝經師一人主試經月令師一人主時節祠祀律令師一人平律簿曹書佐一人主簿書典郡書佐每郡各一人主一郡文書漢制也今有別駕從事史治中從事史主簿西曹書佐祭酒從事史議曹從事史部郡從事史自主簿以下置人多少各隨州舊無定制也晉成帝咸康中江州又有別駕祭酒居僚職之上而別駕從事史如故今則無也別駕西曹主吏及選舉事治中主眾曹文書事西曹卽漢之功曹書佐也祭酒分掌諸曹兵賊倉戶水鎧之屬揚州無祭酒而主簿治事荊州有從事史在議曹從事史下大較應是魏晉以來置也今廣州徐州有月令從事若諸州之曹史漢舊名也漢武元封四年令諸州歲各舉秀才一人後漢避光武諱攺茂才魏復曰秀才晉江左揚州歲舉二人諸州舉一人或三歲一人隨州大小並對策問晉東海王越爲豫州牧牧置長史參軍庾凱爲長史謝鯤爲參軍此爲牧者則無也牧二千石刺史六百石

南齊齊州置刺史領郡如宋制按南齊書百官志州牧刺史魏晉世州牧隆重刺史任重者爲使持節都督輕者爲持節督起漢順帝時禦史中丞馮赦討九江賊督揚徐二州軍事而何徐宋志雲起魏武遣諸州將督軍王珪之職儀雲起光武�非也晉太康中都督知軍事刺史治民各用人惠帝末乃並任非要州則單爲刺史州朝置別駕治中議曹文學祭酒諸曹部從事史

梁梁州置刺史有別駕治中從事之屬按隋書百官志州刺史二千石受拜之明日辭宮廟而行州置別駕治中從事各一人主簿西曹議曹從事祭酒從事部傳從事文學從事各因其州之大小而置員

北魏道武帝天賜二年正月州置三刺史按魏書道武帝本紀不載按官氏志天賜二年正月制諸州置三刺史刺史用品第六者宗室一人異姓二人比古之上中下三大夫也太武帝太延元年冬十二月詔諭諸牧守按魏書太武帝本紀太延元年十有二月甲申詔曰操持六柄王者所以統攝平政理訟公卿之所司存勸農平賦宰民之所專急盡力三時黔首之所克濟各修其分謂之有序今更不然何以爲治越職侵局有紊綱紀上無定令民知何從自今以後亡匿避難羈旅他鄕皆當歸還舊居不問前罪民相殺害牧守依法平決不聽私輒報者誅及宗族鄰伍相助與同罪州郡縣不得妄遣吏卒煩擾民庶若有發調縣宰集鄕邑三老計貲定課裒多益寡九品混通不得縱富督貧避彊侵弱太守覆檢能否核其殿最列言屬州刺史明考優劣抑退姦吏升進貞良歲盡舉課上臺牧守荷治民之任當宣揚恩化奉順憲典與國同憂直道正身肅居官次不亦善乎文成帝太安五年秋九月詔牧守遷代列殿最定刑賞按魏書文成帝本紀太安五年秋九月戊辰詔曰夫褒賞必於有功刑罰審於有罪此古今之所同由來之常式牧守蒞民侵食百姓以營家業王賦不充𨿽歲滿去職應計前逋正其刑罪而主者失於督察不加彈正使有罪者優遊獲免無罪者妄受其辜是啟姦邪之路長貪暴之心豈所謂原情罪處以正天下自今諸遷代者仰列在職殿最案制治罪克舉者加之爵寵有愆者肆之刑戮使能否殊貫刑賞不差主者明爲條制以爲常楷和平二年春正月詔禁刺史發調逼民假貸者按魏書文成帝本紀和平二年春正月乙酉詔曰刺史牧民爲萬里之表自頃每因發調逼民假貸大商富賈要射時利旬日之間增贏十倍上下通同分以潤屋故編戶之家困於凍餒富豪之門日有兼積爲政之獘莫過於此其一切禁絕犯者十匹以上皆死布告天下咸令知禁孝文帝太和二年十一月詔諸州刺史明爲條禁按魏書孝文帝本紀太和二年十有一月庚戌詔曰懸爵於朝而有功者必縻其賞懸刑於市而有罪者必罹其辜斯乃古今之成典治道之實要諸州刺史牧民之官自頃以來遂各怠慢縱姦納賂背公緣私致令賊盜並興侵劫滋甚姦宄之聲屢聞朕聽朕承太平之運屬千載之期思光洪緒維新庶績亦望蕃翰羣司敷徳宣惠以助衝人共成斯美幸克己復禮思愆攺過使寡昧無愧於祖宗百姓見徳於當世有司明爲條禁稱朕意焉宣武帝景明二年三月詔諸州刺史督察寺宰日親庶事按魏書宣武帝本紀景明二年三月辛亥詔曰諸州刺史不親民事緩於督察郡縣稽逋旬月之間才一覽決淹獄久訟動延時序百姓怨嗟方成困敝尙書可明條制申下四方令日親庶事嚴勒守宰不得因循寬怠虧政

北齊北齊州分九等皆設刺史長史司馬佐之有錄事功曹參軍掾史主簿記室之屬按隋書百官志上上州刺史置府屬官有長史司馬錄事功曹倉曹中兵等參軍事及掾史主簿及掾記室掾史外兵騎兵長流城局刑獄等參軍事及掾史參軍事及法墨田鎧集士等曹行參軍及掾史右戶掾史行參軍長兼行參軍督護統府錄事統府直兵箱錄事等員州屬官有別駕從事史治中從事史州都光迎主簿主簿西曹書佐市令及史祭酒從事史部郡從事皂服從事典簽及史門下督省事都錄事及史箱錄事及史朝直刺姦記室掾戶曹田曹金曹租曹兵曹左戶等掾史等員上上州府州屬官佐史合三百九十三人上中州減上上州十人上下州減上中州十人中上州減上下州五十一人中中州減中上州十人中下州減中中州十人下上州減中下州五十人下中州減下上州十人下下州減下中州十人

隋隋州仍分九等置刺史率其屬各有差按隋書百官志上上州置刺史長史司馬錄事參軍事功曹戶兵等曹參軍事法士曹等行參軍行參軍典簽州都光初主簿郡正主簿西曹書佐祭酒從事部郡從事倉督市令丞等員並佐史合三百二十三人上中州減上州吏屬十二人上下州減上中州十六人中上州減上下州二十九人中中州減中上州二十人中下州減中中州二十人下上州減中下州三十二人下中州減下上州十五人下下州減下中州十二人

唐唐州分三等置刺史率其屬各有差按唐書百官志上州刺史一人從三品職同牧尹別駕一人從四品下長史一人從五品上司馬一人從五品下錄事參軍事一人從七品上錄事二人從九品下司功參軍事一人司倉參軍一人司戶參軍事二人司田參軍事一人司兵參軍事一人司法參軍事二人司士參軍事一人皆從七品下參軍事四人從八品下市令一人從九品上丞一人從九品下文學一人從八品下醫學博士一人從九品下中州刺史一人正四品下錄事參軍事一人正八品上錄事一人從九品上司功參軍事司倉參軍事司戶參軍事司田參軍事司兵參軍事司法參軍事司士參軍事各一人正八品下參軍事三人正九品下醫學博士一人從九品下下州刺史一人正四品下別駕一人從五品上司馬一人從六品上錄事參軍事一人從八品上錄事一人從九品下司倉參軍事司戶參軍事司田參軍事司法參軍事各一人從八品下參軍事二人從九品下醫學博士一人從九品下諸軍各置使一人五千人以上有副使一人萬人以上有營田副使一人軍皆有倉兵冑三曹參軍事刺史領使則置副使推官衙官州衙推軍衙推髙祖武徳元年攺郡爲州太守爲刺史以親王爲州牧按唐書髙祖本紀云云按百官志注武徳元年雍州置牧一人以親王爲之然常以別駕領州事太宗貞觀十一年六月以諸王功臣爲世封刺史按唐書太宗本紀貞觀十一年六月己未以諸王爲世封刺史戊辰以功臣爲世封刺史按長孫無忌傳帝欲功臣並世襲剌史貞觀十一年乃詔有司朕憑明靈之佑賢佐之力克剪多難淸內蓋時屯共資其力世安專享其利朕所不取刺史古諸侯𨿽名不同而監統一也無忌等義貫休戚�挺夷險嘉庸懿績簡在朕心其攺鍚土宇用世及之制乃以無忌爲趙州刺史以趙爲公國房元齡宋州刺史國於梁杜如晦贈密州刺史國於萊李靖濮州刺史國於衛髙士廉申州刺史國於申侯君集陳州刺史國於陳道宗鄂州刺史王江夏孝恭觀州刺史王河間尉遲敬徳宣州刺史國於鄂李績蘄州刺史國於英段志元金州刺史國於褒程知節普州刺史國於盧劉弘基朗州刺史國於夔張亮澧州刺史國於鄖凡十有四人余官食邑尙不在無忌等辭曰羣臣披荊棘事陛下今四海混一誠不願違遠左右而使世牧外州與遷徙等帝曰割地封功臣欲公等後嗣長爲藩翰而薄山河之誓反爲怨望朕亦安可彊公土宇邪遂止按馬周傳周爲監察禦史上疏曰臣伏見詔宗室功臣悉就藩國遂貽子孫世守其政竊惟陛下之意誠愛之重之欲其裔緒承守與國無疆也臣謂必如詔書者陛下宜思所以安存之富貴之何必使世官也且堯舜之父有朱均之子若令有不肖子襲封嗣職兆庶被殃國家蒙患正欲絕之則子文之治猶在也正欲存之則欒黶之惡已暴也必曰與其毒害於見存之人寧割恩於已亡之臣則向所謂愛之重之者適所以傷之也臣謂宜賦以茅土疇以戶邑必有材行隨器而授𨿽翰翮非彊亦可以免累漢光武不任功臣以吏事所以終全其世者良得其術也願陛下深思其事使得奉大恩而子孫終其福祿也元宗開元

年議以中朝臣爲刺史按唐書元宗本紀不載按王丘傳山東饑議以中朝臣爲刺史制詔臯陶稱在知人在安民皆念存邦本幹幹夕惕無忘一日今長史或未稱蒼生謂何深思循良以革頹敝宜重刺史之選自朝廷始乃以丘與中書侍郎崔沔等並爲山東刺史開元十三年擇州刺史許景先等十一人詔宰相諸王禦史以上祖道按唐書元宗本紀不載按許景先傳十三年帝自擇刺史景先由吏部侍郎爲刺史治虢州大理卿源光裕鄭州兵部侍郎寇泚宋州禮部侍郎鄭溫琦邠州大理少卿袁仁敬杭州鴻臚少卿崔志廉襄州衛尉少卿李升期邢州太僕少卿鄭放定州國子司業蔣挺湖州左衛將軍裴觀滄州衛率崔誠遂州凡十一人治行詔宰相諸王禦史以上祖道洛濱盛具奏太常樂帛舫水嬉命髙力士賜詩帝親書且給紙筆令自賦賚絹三千遣之

遼聖宗統和八年夏四月丙午朔嚴州刺史李壽英有惠政民請畱從之按遼史聖宗本紀云云道宗淸寧四年春正月丁亥知易州事耶律頗得秩滿部民乞畱許之按遼史道宗本紀云云

宋宋初分命朝臣出守列郡權知軍州事按宋史百官志宋初革五季之患召諸鎭節度會於京師賜第以畱之分命朝臣出守列郡號權知軍州事軍謂兵州謂民政焉其後文武官參爲知州軍事二品以上及帶中書樞密院宣徽使職事稱判其府州軍監諸府置知府事一人州軍監亦如之掌總理郡政宣布條教導民以善而糾其姦慝歲時勤課農桑旌別孝弟其賦役錢谷獄訟之事兵民之政皆總焉凡法令條制悉意奉行以率所屬有赦宥則以時宣讀而班告治境舉行祀典察郡吏徳義有能而保任之若疲軟不任事或姦貪冒法則按劾以聞遇水旱以法振濟安集流亡無使失所若河南應天大名府則兼畱守司公事太原府延安府慶州渭州熙州泰州則兼經略安撫使馬步軍都總管定州眞定府瀛洲大名府京兆府則兼安撫馬步軍都總管瀘州潭州廣州桂州雄州則兼安撫使兵馬鈐轄�昌府靑州鄆州許州鄧州則兼安撫使兵馬巡檢其餘大藩府或沿邊州郡或當一道衝要者並兼兵馬鈐轄巡檢或帶沿邊安撫提轄兵甲沿邊溪洞都巡檢余州軍則別其地望之髙下與職務之煩簡而置之分曹以理而總其綱要凡屬縣之事皆統焉髙宗建炎年詔河北京東西諸州要郡通差文武臣知州及帶本路兵馬按宋史髙宗本紀不載按百官志建炎初詔河北京東西路除帥司外舊差文臣知州去處許通差武臣一次又要郡文臣一員帶本路兵馬鈐轄武臣一員充副鈐轄次要郡文臣一員帶本路兵馬都監武臣一員充副都監紹興五年七月甲午詔殘破州縣親民官計到罷之日戶口考殿最按宋史髙宗本紀云云紹興九年詔守臣年具民間利病及邊防五條聞奏委看施行按宋史髙宗本紀不載按百官志紹興九年詔應守臣以二年爲任又以武臣作郡往往不曉民事且多恣橫詔新復州郡只差文臣續因臣僚言極邊控扼去處仍差武臣其不系極邊文武臣通差詔守臣到任半年以上具民間利病或邊防五條聞奏委都司看詳有便於民者卽與施行續又詔不拘五條之數

金金諸防禦州設防禦使諸州設刺史治州事同知通判佐之按金史百官志諸防禦州防禦使一員從四品掌防捍不虞禦制盜賊餘同府尹同知防禦使事一員正六品掌通判防禦使事判官一員正八品掌簽判州事專掌通檢推排簿籍知法從九品州教授一員司軍從九品軍轄兼巡捕使從九品注

司吏女直一人漢人管戶五萬以上二十人以率而減譯人一人通事一人抄事一人公使上州六十人中五十五人下五十人諸刺史州刺史一員正五品掌同府尹兼治州事同知一員正七品通判州事判官一員從八品簽判州事專掌通檢推排簿籍司軍從九品知法一員軍轄兼巡捕使從九品注

司吏女直韓慶信濼薊通登復瀋貴徳涿利建州來遠軍各三人餘各一人抄事一人公使上州五十中四十五下四十惟來遠軍同下州省同知凡諸州以上知印並於孔目官內輪差運司押司官並同無孔目官以上各司吏充司縣同此

元世祖至元三年定州上中下三等按元史世祖本紀不載按百官志諸州中統五年並立州縣未有差等至元三年定一萬五千戶之上者爲上州六千戶之上者爲中州六千戶之下者爲下州至元二十年又定州上中下三等設知州同知判官等員按元史世祖本紀不載按百官志江南旣平二十年又定其地五萬戶之上者爲上州三萬戶之上者爲中州不及三萬戶者爲下州於是升縣爲州者四十有四縣戶𨿽多附路府者不攺上州達魯花赤尹秩從四品同知秩正六品判官秩正七品中州達魯花赤知州並正五品同知從六品判官從七品下州達魯花赤知州並從五品同知正七品判官正八品兼捕盜之事參佐官上州知事提控案牘各一員中州吏目提控案牘各一員下州吏目一員或二員

明明設知州並所屬官員按明會典官制知州一員同知一員判官一員﹝後同知判官因事添革無定員﹞首領官吏目一員所屬衙門儒學學正一員訓導三員小州或二員或一員多不全設陰陽學典術一員醫學典科一員各處稅課司茶課司大使各一員副使各一員長淮廣濟二關舊有大使副使各一員後革各處鐵冶批驗茶引所大使各一員久

住補各處閘壩閘官各一員壩官各一員各處倉艸場大使各一員副使各一員僧正司僧正一員道正司道正一員按續文獻通考明不設州刺史而州次於府各置官屬州官凡直隸畿府各省及屬府者並從五品佐貳首領品有差知州一人同知一人判官一人裏不及三十而無屬縣者裁同知判官有屬縣者裁同知因事添設專設無定員其屬吏目一人所屬衙門儒學學正一人訓導三人陰陽學典術一人醫學典科一人僧正司僧正一人道正司道正一人稅課局大使一人副使一人有巡檢司驛遞閘壩批驗所河泊所倉艸場者設官如府吏知州掌教養州民之事同知判官爲之貳凡諸州務上視府下視縣以月計上府以歲計上省以三歲之計上吏部同知淸軍匠或兼巡捕判官督糧管馬捕盜治農管河分職任事而領於知州吏目典出納文移或分領州事儒學生徒廩膳增廣各三十人附學無數學正訓導職如府學閘官主啟閉蓄泄壩官典守堤防各率其役以通舟楫之利諸所屬衙門如府者職亦如之皇淸

康熙七年大淸會典康熙七年定各州正官知州一員同知判

官同知判官因事添革無定員首領官吏目一員所屬衙門

儒學學正一員訓導一員訓導康熙三年裁十五年復設陰陽

學典術一員醫學典科一員倉庫稅課司艸場

大使副使以上大使副使俱因事設立無定員各閘閘官一員僧

正司僧正一員道正司道正一員巡檢司巡檢

一員水馬驛驛丞一員遞運所大使一員河泊

所所官一員以上驛丞大使所官俱因事設立

康熙九年大淸會典國初各官滿漢間有不同康熙九年攺歸

畫一從五品各州知州從六品各州同知從七

品各州判官從九品各州吏目巡檢司巡檢未

入流各州儒學學正訓導水馬驛驛丞州庫大

使州稅課司大使堤官閘官遞運所河泊所官

州倉大使副使州艸場大使州陰陽學典術州

醫學典科僧正司僧正道正司道正

州牧部總論後漢書

百官志州郡注臣昭曰昔在先代列爵殊等九服不同畿荒制異𨿽連帥相司牧伯分長而封疆置限兼庸有數如身之使臂手之使指故能髙卑相固遠近維緝羣後克穆共康兆庶爰及周衰稍競吞廣邦國侵爭遞懷貪略猶歷數百年乃能成其並一豈非樹之有本使其然乎秦兼天下開設郡縣孤立獨王卽以顚亡漢祖因循𨿽不頓革分置子弟終龕諸呂之難漸剖列郡以減大都之權後嚴安之徒猶慷慨發憤謂千里之威卽古之彊國慮非安本無窮之計也孝武之末始置刺史監糾非法不過六條傳車周流匪有定鎭秩裁數百威望輕寡得有察舉之勤未生陵犯之釁成帝攺牧其萌始大旣非識治之主故無取焉爾世祖中興監乎政本復約其職還遵舊制斷親奏事省人惜煩漸得自重之路因玆以降彌於歲年母后當朝多以弱守六合危動四海潰獘財盡力竭綱維撓毀而八方不能內侵諸侯莫敢入伐豈非干彊枝弱控制素重之所致乎至孝靈在位橫流旣及劉焉僥僞自爲身謀非有憂國之心專懷狼據之策抗論昏世薦議愚主盛稱宜重牧伯謂足鎭壓萬里扶姦樹算苟罔一時豈可永爲國本長期勝術哉夫聖主禦世莫不大庇生民承其休謀傳其典制猶云事久獘生無或通貫故變攺正服革異質文分爵三五參差不一況在豎騃之君挾姦詐之臣共所創置哉焉可仍因大建尊州之規竟無一日之治故焉牧益土造帝服於岷峨袁紹取冀下制書於燕朔劉表制南郊天祀地魏祖據兗遂構皇業漢之殄滅禍原乎此及臻後代任寄彌廣委之邦宰之命授之斧鉞之重假之都督之威開之徵討之略晉太康之初武帝亦疑其然乃詔曰上古及中代或置州牧或置刺史置監禦史皆總綱紀而不賦政治民之事任之諸侯郡守昔漢末四海分崩因以吳蜀自擅自是刺史內親民事外領兵馬此一時之宜爾今賴宗廟之靈士大夫之力江表平定天下合之爲一當韜戢干戈與天下休息諸州無事者罷其兵刺史分職皆如漢氏故事出頒詔條入奏事京城二千石專治民之重監司淸峻於上此經久之體也其便省州牧晉武帝又見其獘矣𨿽有其言不卒其事後嗣纘繼牧鎭愈重據地分爭竟覆天下昔王畿之大不過千里州之所司廣袤兼遠爭彊虎視之辰遷鼎革終之日未嘗不藉藩兵之權挾董司之力逼迫伺隙陵奪衝幼其甚者臣主揚兵骨肉戰野昆弟梟懸伯叔屠裂末壯披心尾大不掉旣用此始亦病以終傾輈愈襲莫或途攺致雒京有銜璧之痛秦臺有不守之酷胡羌遞興氐鮮更起摩滅羣黎流禍百世堅冰所漸兼緣玆蠹嗚呼後之聖王必不久滯斯迹靈長之終當有神算不然則雄捍反拒之事懼甚於此心憑彊作害之謀方盛於後意文獻通考

州牧刺史黃帝立四監以治萬國唐有九州舜置十二州有牧夏爲九州牧殷周八命曰牧秦置監察禦史漢興省之至惠帝三年又遣禦史監三輔郡察詞訟所察之事凡九條監者二歲更之常以十月奏事十二月還監其後諸州復置監察禦史文帝十三年以禦史不奉法下失其職乃遣丞相史出刺並督察監察禦史武帝元封元年禦史止不復監至五年乃置部刺史掌詔六條察州凡十二州焉漢制刺史以六條問事非條所問卽不省一條彊宗豪右田宅逾制以彊淩弱以眾暴寡二條二千石不奉詔書遵承典制背公向私旁詔守利侵漁百姓聚斂爲姦三條二千石不卹疑獄風厲殺人怒則任刑喜則任賞煩擾刻暴剝截黎元爲百姓所疾山崩石裂妖祥訛言四條二千石選署不平苟阿所愛蔽賢寵頑五條二千石子弟恃怙榮勢請托所監六條二千石違公下比阿附豪彊通行貨賂割損正令居部九歲舉爲守相成帝綏和元年以爲刺史位下大夫而臨二千石輕重不相準乃更爲州牧秩眞二千石位次九卿九卿缺以髙第補是時何武與翟方進奏曰古選諸侯賢者以爲州伯令部刺史居牧伯之位選第大吏所薦位髙至九卿所惡立退任重職大春秋之義用貴理賤不以卑臨尊刺史位下大夫而臨二千石輕重不相準請罷刺史更置州牧以應古之制奏可哀帝建平二年復爲刺史

時朱博又奏曰漢家立置郡縣部刺史奉使典州督察郡國吏人安平故事居部九歲舉爲守相其有異材功著者輒登擢秩卑加賞咸勸功樂進今增秩爲牧以髙第補九卿其中材則苟自守而已恐功效陵夷姦軌不禁臣請罷牧置刺史如故奏可元壽二年復爲牧後漢光武建武十八年復爲刺史外十二州各一人其一州屬司隸校尉漢刺史乘傳周行郡國無適所治中興所治有定處舊常以八月巡行所部常以秋分行部郡國各遣一吏迎之界上錄囚徒考殿最初歲盡詣京都奏事中興但因計吏不復自詣京師建武十一年初斷州牧自還奏事𨿽父母之喪不得去職

元嘉元年初聽刺史二千石行三年服延熹二年復斷之或謂州府爲外臺

謝夷吾爲荊州刺史第五倫薦之曰尋功簡能爲外臺之表聽察聲實爲九伯之冠靈帝中平五年攺刺史惟置牧是時天下方亂豪傑各欲據有州郡而劉焉劉虞並自九卿出領州牧州牧之任自此重矣舊制州牧奏二千石長吏不任位者事皆先下三公三公遣掾史按驗然後出退光武卽位用法明察不復委三府故權歸舉刺之吏魏晉爲刺史任重者爲使持節都督輕者爲持節皆銅印墨綬進賢兩梁冠絳朝服領兵者武冠而晉罷司隸校尉置司州江左則揚州刺史自魏以來庶姓爲州而無將軍者謂之單車刺史庶姓謂非帝族凡單車刺史加督進一品都督進二品不論持節假節晉制刺史三年一入奏甲午詔書曰刺史銜命國之外臺其非所部而在境者刺史並糾之宋與魏同梁刺史受之明日辭宮廟而行皆持節後魏天賜二年又制諸州置三刺史皇室一人異姓二人比古之上中下三士也郡置三太守縣置三令長孝文太和中次職令自後魏北齊則司州曰牧而北齊制州爲上中下三等每等又有上中下之差自上上州至下下州凡九等後周則雍州曰牧而制刺史初除奉辭之日備列鹵簿凡總管刺史則加使持節諸軍事以此爲常及蘇綽爲六條之制初文帝秉魏政令百官誦習其牧守令長非通六條及計帳者不得居官六條之制其略曰其一先治心心不淸淨則思慮妄生見理不明是以治民之要在於淸心而已其二惇教化其三盡地利其四擢賢良其五卹獄訟其六均賦役靜帝大象元年詔總管刺史及行兵者加持節餘悉罷之隋雍州置牧余州並置刺史亦同北齊九等之制總管刺史加使持節至開皇三年罷郡以州統縣自是刺史之名存而職廢後𨿽有刺史皆太守之互名理一郡而已非舊刺史之職按魏置使持節寵奉使官之任隋氏廢郡而以刺史牧人旣非使官則合罷持節之稱其時制置不以名實相副爲意仍舊存之後攺爲太守亦復不省所以使持節之名及於邊遠小郡乃不徵典故之失刺史縣令三年一遷諸有兵處則刺史帶軍事以統之煬帝乃別置都尉領兵兵不屬郡十四年攺九等州縣爲上中下凡三等煬帝大業初復罷州置郡爲司隸臺大夫一人巡察畿內又有司隸刺史房彥謙嘗爲之其刺史十四人巡察畿外諸郡亦有六條之制與漢六條不同從事四十人副刺史巡察每年二月乘軺巡郡縣十月入奏唐武徳元年罷郡置州攺太守爲刺史而雍州置牧至神龍二年二月分天下爲十道置巡察使二十人一道二人以左右臺及內外官五品以下堅明淸勁者爲之兼按郡縣再�而代至景云二年攺置按察道各一人開元十年省十七年復置二十二年攺置采訪處置使其有戍旅之地卽置節度使仍各置印天寶九年三月敕本置采訪使令舉大綱若大小必由是一人兼理數郡自今已後采訪使但采察善惡舉其大綱自餘部務所有奏請並委之郡守不須幹及治於所部之大郡至徳之後攺采訪使爲觀察觀察皆並領都團練使其僚屬隨事增置分天下爲四十餘道大者十餘州小者二三州各因其山川區域爲制諸道增減不恆使名沿革不一舉其職例則皆古之剌史云

州牧部名臣列傳一

漢

羅弘按廣東通誌弘荊州長沙人徵和中爲交趾部刺史蓋部刺史於元封五年始置秩六百石諸州太守隸焉先任者以海隅荒遠行部罕徧弘旣至始發蒼梧春徵冬息咨詢民間疾苦爲之劑調稽察吏治太守墨酷者多解印綬肉袒請罪所至繕緝城社經畫山川番禺舊有尉佗南武城其北有粵王山山路石磴相連便於登覽相傳爲弘所辟

張敞按漢書本傳敞字子髙本河東平陽人宣帝時爲京兆尹免爲庶人數月冀州部中有大賊天子思敞功效使使者召敞拜爲冀州刺史旣到部而廣川王國羣輩不道賊連發不得敞以耳目發起賊主名區處誅其渠帥廣川王姬昆弟及王同族宗室劉調等通行爲之囊�皆入王宮敞自將郡國吏車數百兩圍守王宮搜索調等果得之殿屋重轑中敞傳吏皆捕格斷頭懸其頭王宮門外因劾奏廣川王天子不忍致法削其戶敞居部歲餘冀州盜賊禁止

後漢

鮑永按後漢書本傳永字君長上黨屯畱人光武時遷揚州牧時南土尙多寇暴永以吏人痍傷之後乃緩其銜轡示誅彊橫而鎭撫其餘百姓安之建武十一年徵爲司隸校尉帝叔父趙王良尊戚貴重永以事劾良大不敬由是朝廷肅然乃辟扶風鮑恢爲都官從事鮑恢亦抗直不避彊禦帝常曰貴戚且宜斂手以避二鮑

郭賀按後漢書蔡茂傳賀字喬卿雒陽人建武中爲尙書令在職六年曉習故事多所匡益拜荊州刺史引見賞賜恩寵隆異及到官有殊政百姓便之歌曰厥徳仁明郭喬卿忠正朝廷上下平顯宗巡狩至南陽特見嗟嘆賜以三公之服黼黻冕旒敕行部去襜帷使百姓見其容服以章有徳每所經過吏人指以相示莫不榮之永平四年徵拜河南尹以淸靜稱卒詔書湣惜賜車一乘錢四十萬

郭伋按後漢書本傳伋字細侯茂陵人爲並州牧所過問民疾苦聘求耆徳雄俊設幾杖之禮朝夕與參政事始至行部到西河有兒童數百各騎竹馬道次迎拜問兒曹何自遠來對曰聞使君到喜故來奉迎及事訖諸兒復送郭外問使君何日當還伋謂別駕從事計日當告之行部旣還先期一日伋爲違信於諸兒遂止於野亭須期乃入

張禹按後漢書本傳禹字伯達襄國人舉孝廉建初中拜揚州刺史當過江行部中土民皆以江有子胥之神難於濟涉禹將度吏固請禹厲聲曰子胥如有靈知吾志在理察枉訟豈危我哉遂鼓楫而過歷行郡邑深幽之處莫不畢到親錄囚徒多所明舉民懷喜悅元和二年轉兗州刺史亦有淸平稱

楊扶按廣東通誌扶字聖儀會稽烏傷人和帝永元中扶以薦辟爲武源令遷交趾刺史有理能名洞民有羣入人家奪飲食者其家與之格鬥黨與畢集因行劫掠督郵往捕反爲所傷後乃益兵始就縛扶謂曰汝第饑爾叱使就粟南海羣吏盡諍以爲縱惡不可扶笑遣之行二日盡投江中聞者大驚有瞽嫗市物泉刀盡失訟諸扶扶密遣人詗得所遺予嫗嫗感泣而去凡行部所至有恩惠州人爲之謠曰楊聖儀政多奇蓋此類也

王業按搜神記業字子香漢和帝時爲荊州刺史每出行部浴齋素以祈於天地當啟佐愚心無使有枉百姓在州七年惠風大行苛慝不作山無豺狼卒於湘江有二白虎低頭曳尾宿衛其側及喪去虎逾州境忽然不見民共爲立碑號曰湘江白虎墓

張喬按廣東通誌喬永初元年爲交址刺史時日南象林僥外蠻彜區鄰數千人攻象林縣燒城寺殺長吏交址刺史樊演發交址九眞二郡兵萬餘人救之賊勢轉盛會侍禦賈昌使日南卽與州郡並力討之不利帝以爲憂明年召公卿百官及四府掾屬掾其方略皆議遣大將發荊揚兗豫四萬人赴之大將軍從事中郎李固駁其不可謂喬前在益州有破鹵功可用爲刺史帝從固議卽拜喬爲交址刺史喬至開示誘慰並皆降散由是嶺外復平

法雄按後漢書本傳雄字文彊扶風郿人也宣帝時雄初仕郡功曹辟太傅張禹府舉雄髙第除平氏長善政事吏人畏愛之南陽太守鮑得上其理狀遷宛陵令永初三年海賊張伯路等三千餘人自稱將軍寇濱海九郡殺二千石令長初遣侍禦史龐雄督州郡兵擊之伯路等乞降尋復屯聚明年伯路復與平原劉文河等三百餘人稱使者攻厭次城殺長吏轉入髙唐渠帥皆稱將軍共朝謁伯路黨眾浸盛乃遣中丞禦史王宗持節發幽冀諸郡兵合數萬人乃徵雄爲靑州刺史與王宗並力討之連戰破賊斬首溺死者數百人餘皆奔走收器械財物甚眾會赦詔到賊猶以軍甲未解不敢歸降於是王宗召刺史太守共議皆以爲當遂擊之雄曰不然兵凶器戰危事勇不可恃勝不可必賊若乘船浮海深入遠島攻之未易也及有赦令可且罷兵以慰誘其心勢必解散然後圖之可不戰而定也宗善其言卽罷兵賊聞大喜乃還所掠人而東萊郡兵獨未解甲賊復驚恐遁走遼東止海島上五年春乏食復抄東萊間雄率郡兵擊破之賊逃還遼東遼東人李久等共斬平之於是州界淸靜雄每行部錄囚徒察顏色多得情僞長吏不奉法者皆解印綬去

綦毋俊按廣東通誌俊會稽上虞人少涉儒學治左氏春秋安帝永初中舉孝廉拜左校令出爲交址刺史元初三年合浦蠻反遣侍禦史任逴督州郡兵討之俊保障蒼梧乃往戎行所向摧靡功當封賞上書歸功於逴自謂致寇當誅帝下詔美之其後同郡虞翻稱俊拔濟一郡讓爵士之封多其不伐云

桓宣按陜西通誌宣譙國人安帝時爲梁州刺史時四方多事宣務本節用每農月親載耒登臺勸民四境無惰業者歲屢稍稔

鐔顯按河南通誌顯潼川州人安帝末爲豫州刺史時天下饑民多爲盜有司收捕且萬餘人顯憫其窮困故陷刑辟輒釋去因自奏劾帝甚嘉之

蘇章按後漢書本傳章字孺文扶風平陵人也少博學能屬文安帝時舉賢良方正對策髙第爲議郎數陳得失其言甚直出爲武原令時歲饑輒開倉廩活三千餘戶順帝時遷冀州刺史故人爲淸河太守章行部案其姦臧乃請太守爲設酒肴陳平生之好甚歡太守喜曰人皆有一天我獨有二天章曰今夕蘇孺文與故人飲者私恩也明日冀州刺史案事者公法也遂舉正其罪州境知章無私望風畏肅換爲並州刺史以摧折權豪忤旨坐免隱身鄕裏不交當世後徵爲河南尹不就時天下日敝民多悲苦論者舉章有干國才朝廷不能復用卒於家

周舉按後漢書本傳舉字宣光汝陽人博學洽聞爲儒者宗舉茂才爲平丘令上書言當世得失辭甚切正遷並州刺史太原一郡舊俗以介子推焚骸有龍忌之禁至其亡月咸言神靈不樂舉火由是士民每冬中輒一月寒食莫敢煙爨老少不堪歲多死者舉旣到州乃作弔書以置子推之廟言盛冬去火殘損民命非賢者之意以宣示愚民使還溫食於是眾惑稍解風俗頗革轉冀州刺史

周敞按廣東通誌敞汝南人舉孝廉順帝永和元年爲交址太守請立爲州卽拜敞交址刺史懷柔民彜甚有威惠自鄧讓以七郡歸附後寇賊時發敞能勞來安集海寇不敢犯境嘗行部至龍川聞山木響異因伐取以爲鼓以下分鼓給桂林郡上分鼓給交址郡擊一鼓則二鼓皆鳴俚獠相驚謂有龍潛而密應者莫不畏之因名其山曰龍山

朱穆按後漢書本傳穆字公叔桓帝永興元年百姓荒饉流移道路冀州盜賊尢多故擢穆爲冀州刺史冀部令長聞穆濟河解印綬去者四十餘人宦者趙忠喪父歸葬安平僭爲玉匣偶人穆下郡案驗吏畏其嚴明遂發墓剖棺陳屍出之帝聞大怒徵穆詣廷尉輸作左校太學書生劉陶等數千人詣闕上書願黥首系趾代穆校作帝覽其奏乃赦之

蔡衍按後漢書本傳衍汝南項人舉孝廉稍遷冀州刺史中常侍貝瑗托其弟恭舉茂才衍不受乃收賫書者案之又劾奏河間相曹鼎贓罪千萬鼎者中常侍騰之弟也騰使大將軍梁冀爲書請之衍不答鼎竟坐輸作左校乃徵衍拜議郎

第五種按後漢書本傳種字興先少厲志義爲吏冠名州郡永壽中以司徒掾淸詔使冀州廉察災害舉奏刺史二千石以下所刑免甚眾棄官奔走者數十人還以奉使稱職拜髙密侯相是時徐兗二州盜賊羣�髙密在二州之交種乃大儲糧�勤厲吏士賊聞皆憚之桴鼓不鳴流民歸者歲中至數千家以能換爲衛相遷兗州刺史中常侍單超兄子匡爲濟陰太守負勢貪放種欲收舉未知所使會聞從事衛羽素抗厲乃召羽具告之謂曰聞公不畏彊禦今欲相委以重事若何對曰願庶幾於一割羽出遂馳至定陶閉門收匡賓客親吏四十餘人六七日中糾發其臧五六十萬種卽奏匡並以劾超匡窘迫遣剌客刺羽羽覺其姦乃收系客具得情狀州內震栗朝廷嗟嘆之是時太山賊叔孫無忌等暴橫一境州郡不能討羽說種曰中國安寧忘戰日久而太山險阻寇猾不制今𨿽有精兵難以赴敵羽請往譬降之種敬諾羽乃往備說禍福無忌卽帥其黨與三千餘人降單超積懷忿恨遂以事陷種竟坐徙朔方

賈琮按後漢書本傳琮字孟堅東郡聊城人也舉孝廉再遷爲京兆令有政理迹舊交址土多珍產明璣翠羽犀象�瑁異香美木之屬莫不自出前後剌史率多無淸行上承權貴下積私賂財計盈給輒復求見遷代故吏民怨叛中平元年交址屯兵反執刺史及合浦太守自稱柱天將軍靈帝特敕三府精選能吏有司舉琮爲交址刺史琮到部訊其反狀咸言賦斂過重百姓莫不空單京師遙遠告冤無所民不聊生自活故聚爲盜賊琮卽移書告示各使安其資業招撫荒散蠲復徭役誅斬渠帥爲大害者簡選良吏試守諸縣歲間蕩定百姓以定巷路爲之歌曰賈父來晚使我先反今見淸平吏不敢飯在事三年爲十三州最徵拜議郎時黃巾新破兵凶之後郡縣重斂因緣生姦詔書沙汰刺史二千石更選淸能吏乃以琮爲冀州刺史舊典傳車驂駕垂赤帷裳迎於州界及琮之部升車言曰刺史當遠視廣聽糾察美惡何有反垂帷裳以自掩塞乎乃命禦者褰之百城聞風自然竦震其諸臧過者望風解印綬去惟癭陶長濟陰董昭觀津長梁國黃就當官待琮於是州界翕然靈帝崩大將軍何進表琮爲度遼將軍卒於官

王允按後漢書本傳允字子師太原祁人中平元年黃巾賊起特選拜爲豫州刺史辟荀爽孔融等爲從事上除禁黨討擊黃巾別帥大破之降數十萬人州境澄淸

周乘按廣東通誌乘字子居汝南安城人天資聰明髙峙嶽立非陳蕃黃憲之徒則不交也中平初與憲及封祈等六人以孝廉爲太守李張所舉函封未發而張病卒張夫人於柩側下帷見六孝廉守喪不去謂曰諸君各懷進退俱未肯發妾幸有三孤足理喪紀正使相隨墳陌何若曜徳王室亡者有靈實寵賴之沒而不朽此其然乎乘哭盡哀與鄭伯堅卽日辭行詣京師拜郎中遷鄢陵長建安中被徵拜侍禦史公車司馬令不畏彊禦以是見怨於幸臣出爲交趾刺史上書云雲南交趾絕域習於貪濁彊宗聚姦長吏肆狡侵漁萬民貽毒久矣今爲本朝掃淸一方是時屬城解綬者三十餘人嶺表肅然陳蕃常嘆曰若周子居者眞治國之器譬諸寶劍則世之幹將其爲名流推重如此

劉表按後漢書本傳表字景升山陽髙平人魯恭王之後也身長八尺餘姿貌溫偉與同郡張儉等俱被訕議號爲八顧詔書捕案黨人表亡走得免黨禁解辟大將軍何進掾初平元年長沙太守孫堅殺荊州刺史王睿詔書以表爲荊州刺史時江南宗賊大盛又袁術阻兵屯魯陽表不能得至乃單馬入宜城請南郡人蒯越襄陽人蔡瑁與共謀畫乃使越遣人誘宗賊帥至者十五人皆斬之而襲取其眾惟江夏賊張虎陳坐擁兵據襄陽城表使越與龐季往譬之乃降江南悉平諸守令聞表威名多解綬去表遂理兵襄陽以觀時變及李傕等入長安冬表遣使奉貢傕以表爲鎭南將軍荊州牧封成武侯假節以爲己援建安元年驃騎將軍張濟自關中走南陽因攻穰城中飛矢而死荊州官屬皆賀表曰濟以窮來主人無禮至於交鋒此非牧意牧受弔不受賀也使人納其眾眾聞之喜遂皆服從三年長沙太守張羨率零陵桂陽三郡叛表表遣兵攻圍破羨平之於是開土遂廣南接五嶺北據漢川地方數千里帶甲十餘萬初荊州人情好擾加四方駭震寇賊相扇處處麋沸表招誘有方威懷兼洽其姦猾宿賊更爲效用萬里蕭淸大小咸悅而服之關西兗豫學士歸者蓋有千數表安慰賑贍皆得資全遂起立學校博求儒術綦毋闓宋忠等撰立五經章句謂之後定愛民養士從容自保及曹操與袁紹相持於官度紹遣人求助表許之不至亦不援曹操且欲觀天下之變從事中郎南陽韓嵩別駕劉先說表舉荊州以附曹操操必重徳將軍長享福祚垂之後嗣此萬全之策也蒯越亦勸之表狐疑不斷乃遣嵩詣操觀望虛實謂嵩曰今天下未知所定而曹操擁天子都許君爲我觀其釁嵩對曰嵩觀曹公之明必得志於天下將軍若欲歸之使嵩可也如其猶豫嵩至京師天子假嵩一職不獲辭命則成天子之臣將軍之故吏耳在君爲君不復爲將軍死也惟加重思表以爲憚使彊之至許果拜嵩侍中零陵太守及還盛稱朝廷曹操之徳勸遣子入侍表大怒以爲懷貳陳兵詬嵩將斬之嵩不爲動容徐陳臨行之言表妻蔡氏知嵩賢諫止之表猶怒乃考殺從行者知無它意但囚嵩而已六年劉備自袁紹奔荊州表厚相待結而不能用也十三年曹操自將徵表未至八月表疽發背卒在荊州幾二十年家無餘積二子琦琮

李恢按貴州通誌恢字徳昂建寧兪元人章武元年拜交州刺史隨丞相亮南徵軍於昆明爲蠻寇所圍恢詭辭以待之寇圍稍懈恢出奇奮擊大破之逐北至盤江扼牂牁乃得與亮相通卒定南土論功恢居多封漢興亭侯

魏

劉馥按魏志本傳馥字元穎沛國相人也避亂揚州建安初說袁術將戚寄秦翊使率眾與俱詣太祖太祖悅之辟爲司徒掾後孫策所置廬江太守李述攻殺揚州刺史嚴象廬江梅乾雷緒陳蘭等聚眾數萬在江淮間郡縣殘破太祖方有袁紹之難謂馥可任以東南之事遂表爲揚州刺史馥旣受命單馬造合肥空城建立州治南懷緒等皆安集之貢獻相繼數年中恩化大行百姓樂其政流民越江山而歸者以萬數於是聚諸生立學校廣屯田興治芍陂及茹陂七門吳塘諸堨以漑稻田官民有蓄又髙爲城壘多積木石編作艸苫數千萬枚益貯魚膏數千斛爲戰守備建安十三年卒孫權率十萬眾攻圍合肥城百餘日時天連雨城欲崩於是以苫蓑覆之夜然脂照城外視賊所作而爲備賊以破走揚州士民益追思之以爲𨿽董安於之守晉陽不能過也及陂塘之利至今爲用

梁習按魏志本傳習字子虞陳郡柘人也爲郡綱紀太祖爲司空辟召爲漳長累轉乘氏海西下邳令所在有治名還爲西曹令史遷爲屬並土新附習以別部司馬領並州刺史時承髙幹荒亂之餘寇邊在界張雄跋扈吏民亡叛入其部落兵家擁眾作爲寇害更相扇動往往�跱習到官誘諭招納皆禮召其豪右稍稍薦舉使詣幕府豪右已盡乃次發諸丁彊以爲義從又因大軍出徵分請以爲勇力吏兵已去之後稍移其家前後送鄴凡數萬口其不從命者興兵致討斬首千數降附者萬計單於恭順名王稽顙部曲服事供職同於編戶邊境肅淸百姓布野勤勸農桑令行禁止貢達名士咸顯於世語在常林傳太祖嘉之賜爵關內侯更拜爲眞長老稱詠以爲自所聞識刺史未有及習者建安十八年州並屬冀州更拜議郎西部都督從事統屬冀州總故部曲又使於上黨取大材供鄴宮室習表置屯田都尉二人領客六百夫於道次耕種菽粟以給人牛之費後單於入侍西北無虞習之績也文帝踐阼復置並州復爲刺史進封申門亭侯邑百戶政治常爲天下最太和二年徵拜大司農習在州二十餘年而居處貧窮無方面珍物明帝異之禮賜甚厚四年薨子施嗣初濟陰王思與習俱爲西曹令史思因直日白事失太祖指太祖大怒教召主者將加重辟時思近出習代往對已被收執矣思乃馳還自陳己罪罪應受死太祖嘆習之不言思之識分曰何意吾軍中有二義士乎後同時擢爲刺史思領豫州思亦能吏然苛碎無大體官至九卿封列侯

張旣按魏志本傳旣字徳容馮翊髙陵人太祖爲司空辟未至舉茂才除新丰令治爲三輔第一後從太祖破馬超於華陰西定關右以旣爲京兆尹招懷流民興復縣邑百姓懷之魏國旣建爲尙書出爲雍州刺史太祖謂旣曰還君本州可謂衣繡晝行矣從徵張魯別從散關入討叛氐收其麥以給軍食魯降旣說太祖拔漢中民數萬戶以實長安及三輔其後與曹洪破吳蘭於下辯又與夏侯淵宋建別攻臨洮狄道平之是時太祖徙民以充河北隴西天水南安民相恐動擾擾不安旣假三郡人爲將吏者休課使治屋宅作水碓民心遂安太祖將拔漢中守恐劉備北取武都氐以逼關中問旣旣曰可勸使北出就谷以避賊前至者厚其寵賞則先者知利後必慕之太祖從其策乃自到漢中引出諸軍令旣之武都徙氐五萬餘落出居扶風天水界是時武威顏俊張掖和鸞酒泉黃華西平曲演等並舉郡反自號將軍更相攻擊俊遣使送母及子詣太祖爲質求助太祖問旣旣曰俊等外假國威內生傲悖計定勢足後卽反耳今方事定蜀且宜兩存而斗之猶卞莊子之刺虎坐收其斃也太祖曰善歲餘鸞遂殺俊武威王祕又殺鸞是時不置涼州自三輔距西域皆屬雍州文帝卽王位初置涼州以安定太守鄒岐爲刺史張掖張進執郡守舉兵拒岐黃華曲演各逐故太守舉兵以應之旣進兵爲護羌校尉蘇則聲勢故則得以有功旣進爵都鄕侯涼州瀘水胡伊健妓妾治元多等反河西大擾帝憂之曰非旣莫能安涼州乃召鄒岐以旣代之詔曰昔賈復請擊郾賊光武笑曰執金吾擊郾吾復何憂卿謀略過人今則其時以便宜從事勿復先請遣護軍夏侯儒將軍費曜等繼其後旣至金城欲渡河諸將守以爲兵少道險未可深入旣曰道𨿽險非井陘之隘邊寇烏合無左車之計今武威危急赴之宜速遂渡河賊七千餘騎逆拒軍於鸇陰口旣揚聲軍從鸇陰乃潛由且次出至武威胡以爲神引還顯美旣已據武威曜乃至儒等猶未達旣勞賜將士欲進軍擊胡諸將皆曰士卒疲倦敵眾气銳難與爭鋒旣曰今軍無見糧當因敵爲資若寇見兵合退依深山追之則道險窮餓兵還則出候寇鈔如此兵不得解所謂一日縱敵患在數世也遂前軍顯美胡騎數千因大風欲放火燒營將士皆恐旣夜藏精卒三千人爲伏使參軍成公英督千餘騎挑戰敕使陽退胡果爭奔之因發伏截其後首尾進擊大破之斬首獲生以萬數帝甚悅詔曰卿逾河歷險以勞擊逸以寡勝眾功過南仲勤逾吉甫此勛非但破胡乃永寧河右使吾長無西顧之念矣徙封西鄕侯增邑二百並前四百戶酒泉蘇衡反與羌豪鄰戴及丁令胡萬餘騎攻邊縣旣與夏侯儒擊破之衡及鄰戴等皆降遂上疏請與儒治左城築鄣塞置烽候邸閣以備胡西羌恐率眾二萬餘落降其後西平曲光等殺其郡守諸將欲擊之旣曰惟光等造反郡人未必悉同若便以軍臨之吏民羌胡必謂國家不別是非更使皆相持著此爲虎傅翼也光等欲以羌胡爲援今先使羌胡鈔擊重其賞募所擄獲者皆以畀之外沮其勢內離其交必不戰而定乃檄告諭諸羌爲光等所詿誤者原之能斬賊帥送首者當加封賞於是光部黨斬送光首其餘咸安堵如故旣臨二州十餘年政惠著聞其所禮辟扶風龐延天水楊阜安定胡遵酒泉龐淯燉煌張恭周生烈等終皆有名位黃初四年薨詔曰昔荀桓子立勛翟土晉侯賞以千室之邑馮異輸力漢朝光武封其二子故涼州刺史張旣能容民畜眾使羣羌歸土可謂國之良臣不幸薨隕朕甚湣之其賜小子翁歸爵關內侯明帝卽位追謚肅侯子緝嗣

杜恕按魏志杜畿傳畿子恕字務伯太和中爲散騎黃門侍郎恕以爲古之刺史奉宣六條以淸靜爲名威風著稱今可勿令領兵以專民事俄而鎭北將軍呂昭又領冀州乃上疏曰帝王之道莫尙乎安民安民之術在於丰財丰財者務本而節用也方今二賊未滅戎車亟駕此自熊虎之士展力之秋也然搢紳之儒橫加榮慕搤腕抗論以孫吳爲首州郡牧守咸共忽卹民之術修將率之事農桑之民競干戈之業不可謂務本帑藏歲虛而制度歲廣民力歲衰而賦役歲興不可謂節用今大魏奄有十州之地而承喪亂之獘計其戶口不如往昔一州之民然而二方僭逆北鹵未賓三邊遘難繞天略市所以統一州之民經營九州之地其爲艱難譬策羸馬以取道裏豈可不加意愛惜其力哉以武皇帝之節儉府藏充實猶不能十州擁兵郡且二十也今荊揚靑徐幽並雍涼緣邊諸州皆有兵矣其所恃內充府庫外制四夷者惟兗豫司冀而已臣前以州郡典兵則專心軍功不勤民事宜別置將守以盡治理之務而陛下復以冀州寵秩呂昭冀州戶口最多田多墾辟又有桑棗之饒國家徵求之府誠不當復任以兵事也若以北方當須鎭守自可專置大將以鎭安之計所置吏士之費與兼官無覺然昭於人才尙復易中朝苟乏人兼才者勢不獨多以此推之知國家以人擇官不爲官擇人也官得其人則政平訟理政平故民富實訟理故囹圄虛空陛下踐祚天下斷獄百數十人歲歲增多至五百餘人矣民不益多法不益峻以此推之非政教陵遲牧守不稱之明效歟往年牛死通率天下十能損二麥不半收秋種未下若二賊遊魂於疆場飛芻挽粟千里不及究此之術豈在彊兵乎武士勁卒愈多愈病耳夫天下猶人之體腹心充實四支𨿽病終無大患今兗豫司冀亦天下之腹心也是以愚臣慺慺實願四州之牧守獨修務本之業以堪四支之重然孤論難持犯欲難成眾怨難積疑似難分故累載不爲明主所察凡言此者類皆疏賤疏賤之言實未易聽若使善策必出於親貴固不犯四難以求忠愛此古今之所常患也

溫恢孟建按魏志本傳恢字曼基太原祁人也舉孝廉爲廩丘長鄢陵廣川令彭城魯相所在見稱入爲丞相主簿出爲揚州刺史太祖曰甚欲使卿在親近顧以爲不如此州事大故書云股肱良哉庶事康哉得無當得蔣濟爲治中邪時濟見爲丹陽太守乃遣濟還州又語張遼樂進等曰揚州刺史曉達軍事動靜與共咨議建安二十四年孫權攻合肥是時諸州皆屯戍恢謂兗州刺史裴潛曰此間𨿽有賊不足憂而畏徵南方有變今水生而子孝縣軍無有遠備關羽驍銳乘利而進必將爲患於是有樊城之事詔書召潛及豫州刺史呂貢等潛等緩之恢密語潛曰此必襄陽之急欲赴之也所以不爲急會者不欲驚動遠眾一二日必有密書促卿進道張遼等又將被召遼等素知王意後召前至卿受其責矣潛受其言置輜重更爲輕裝速發果被促令遼等尋各見召如恢所策文帝踐阼以恢爲侍中出爲魏郡太守數年遷涼州刺史持節領護羌校尉道病卒時年四十五詔曰恢有柱石之質服事先帝功勤名著及爲朕執事忠於王室故授之以萬里之任任之以一方之事如何不遂吾甚湣之賜恢子生爵關內侯生早卒爵絕恢卒後汝南孟建爲涼州刺史有治名官至徵東將軍

賈逵按魏志本傳逵字梁道河東襄陵人也文帝卽王位以鄴縣戶數萬在都下多不法乃以逵爲鄴令月餘遷魏郡太守大軍出徵復爲丞相主簿祭酒逵嘗坐人爲罪王曰叔向猶十世宥之況逵功徳親在其身乎從至黎陽津渡者亂行逵斬之乃整至譙以逵爲豫州刺史是時天下初復州郡多不攝逵曰州本以禦史出監諸郡以六條詔書察長吏二千石已下故其狀皆言嚴能鷹揚有督察之才不言安靜寬仁有愷悌之徳也今長吏慢法盜賊公行州知而不糾天下復何取正乎兵曹從事受前刺史假逵到官數月乃還考竟其二千石以下阿縱不如法者皆舉奏免之帝曰逵眞刺史矣布告天下當以豫州爲法賜爵關內侯州南與吳接逵明斥候繕甲兵爲守戰之備賊不敢犯外修軍旅內治民事遏鄢汝造新陂又斷山澑長溪水造小弋陽陂又通運渠二百餘里所謂賈侯渠者也黃初中與諸將並徵吳破呂範於洞浦進封陽裏亭侯加建威將軍明帝卽位增邑二百戶並前四百戶太和二年帝使逵督前將軍滿寵東莞太守胡質等四軍從西陽直向東關曹休從皖司馬宣王從江陵逵至五將山休更表賊有請降者求深入應之詔宣王駐軍逵東與休合進逵度賊無東關之備必並軍於皖休深入與賊戰必敗乃部署諸將水陸並進行二百里得生賊言休戰敗權遣兵斷夾石諸將不知所出或欲待後軍逵曰休兵敗於外路絕於內進不能戰退不得還安危之機不及終日賊以軍無後繼故至此今疾進出其不意此所謂先人以奪其心也賊見吾兵必走若待後軍賊已斷險兵𨿽多何益乃兼道進軍多設旗鼓爲疑兵賊見逵軍遂退逵據夾石以兵糧給休休軍乃振會病篤謂左右曰受國厚恩恨不斬孫權以下見先帝喪事一不得有所修作薨謚曰肅侯子充嗣豫州吏民追思之爲刻石立祠靑龍中帝東徵乘輦入逵祠詔曰昨過項見賈逵碑像念之愴然古人有言患名之不立不患年之不長逵存有忠勛沒而見思可謂死而不朽者矣其布告天下以勸將來

吳

陸引按吳志本傳引字敬宗凱弟也赤烏十一年交址九眞夷賊攻沒城邑交部搔動以引爲交州刺史安南校尉引入南界諭以恩信務崇招納髙涼渠帥黃吳等支黨三千餘家皆出降引軍而南重宣至誠遺以財幣賊帥百餘人民五萬餘家深幽不羈莫不稽顙交域淸泰就加安南將軍復討蒼梧建陵賊破之前後出兵八千餘人以充軍用永安元年徵爲西陵督封都亭侯後轉左虎林中書丞華核表薦引曰引天姿聰明才通行潔昔歷選曹遺迹可紀還在交州奉宣朝恩流民歸附海隅肅淸蒼梧南海歲舊有風障气之害風則折木飛砂轉石气則霧�飛鳥不經自引至州風气絕息商旅平行民無疾疫田稼丰稔州治臨海海流秋咸引又畜水民得甘食惠風橫被化感人神遂憑天威招合遺散至被詔書當出民感其恩以忘戀土負老攜幼甘心景從眾無攜貳不煩兵衛自諸將合眾皆脇之以威未有如引結以恩信者也銜命在州十有餘年濱帶殊俗寶玩所生而內無粉黛附珠之妾家無文甲犀象之珍方之今臣實難多得宜在輦轂股肱王室以贊唐虞康哉之頌江邊任輕不盡其才虎林選督堪之者眾若召還都寵以上司則天工畢修庶績咸熙矣

晉

陶璜按晉書本傳璜字世英丹陽秣陵人也父基吳交州刺史璜仕吳歷顯位孫皓以璜爲使持節都督交州諸軍事前將軍交州牧武平九徳新昌土地險阻夷獠勁悍歷世不賓璜徵討開置三郡及九眞屬國三十餘縣徵璜爲武昌都督以合浦太中修允代之交土人請畱璜以千數於是遣還皓旣降晉手書遣璜息融初璜歸順璜流涕數日遣使送印綬詣洛陽帝詔復其本職封宛陵侯攺爲冠軍將軍吳旣平晉減州郡兵璜上言曰交土荒裔斗絕一方或重譯而言連帶山海又南郡去州海行千有餘裏外距林邑才七百里夷帥範熊世爲逋寇自稱爲王數攻百姓且連接扶南種類猥多朋黨相倚負險不賓往隸吳時數作寇逆攻破郡縣殺害吏臣以尪駑昔爲故國所采偏戍在南十長有餘年𨿽前後徵討剪其魁桀深山僻穴尙有逋竄又臣所統之卒本七千餘人南土溫濕多有气毒加累年徵討死亡減耗其見在者二千四百二十人今四海混同無思不服當捲甲消刃禮樂是務而此州之人識義者寡厭其安樂好爲禍亂又廣州南岸周旋六千餘里不賓屬者乃五萬餘戶及桂林不羈之輩復當萬戶至於服從官役才五千餘家二州唇齒惟兵是鎭又寧州興古接據上流去交址郡千六百里水陸並通互相維衛州兵未宜約損以示單虛夫風塵之變出於非常臣亡國之餘議不足采聖恩廣厚猥垂飾擢蠲其罪釁攺授方任去辱卽寵拭目更視誓念投命以報所受臨履所見謹�瞽陳又以合浦郡土地磽確無有田農百姓惟以采珠爲業商賈去來以珠貨米而吳時珠禁甚嚴慮百姓私散好珠禁絕來去人以饑困又所調猥多限每不充今請上珠三分輸二次者輸一粗者蠲除自十月訖二月非采上珠之時聽商旅往來如舊並從之在南三十年威恩著於殊俗及卒舉州號哭如喪慈親朝廷乃以員外散騎常侍吾彥代璜彥卒又以員外散騎常侍顧祕代彥祕卒州人逼祕子參領州事參尋卒參弟壽求領州州人不聽固求之遂領州壽乃殺長史胡肇等又將殺帳下督梁碩碩走得免起兵討壽禽之付壽母令鳩殺之碩乃迎璜子蒼梧太守威領刺史在職甚得百姓心三年卒威弟淑子綏後並爲交州自基至綏四世爲交州者五人璜弟浚吳鎭南大將軍荊州牧

張光按晉書本傳光字景武江夏鍾武人也家世有部曲以牙門將伐吳有功遷江夏西部都尉轉北地都尉陳敏作亂除光順陽太守加陵江將軍率步騎五千詣荊州討之刺史劉弘雅敬重光稱爲南楚之秀時江夏太守陶侃與敏大將錢端相距於長岐將戰襄陽太守皮初爲步軍使光設伏以待之武陵太守苗光爲水軍藏舟艦於沔水皮初等與賊交戰光發伏兵應之水陸同奮賊眾大敗弘表光有殊勛遷材官將軍梁州刺史先是秦州人鄧定等三千餘家饑餓流入漢中保於城固漸爲抄盜梁州刺史張殷遣巴西太守張燕討之定窘急僞乞降於燕並饋燕金銀燕喜爲之緩師定密結李雄雄遣眾救定燕退定遂進逼漢中太守杜正衝東奔魏興殷亦棄官而遁光不得赴州止於魏興乃結諸郡守共謀進取燕唱言曰漢中荒敗迫近大賊�復之事當俟英雄正衝曰張燕受賊金銀不時進討阻兵緩寇致喪漢中實燕之罪也光於是發怒呵燕令出斬之以徇綏撫荒殘百姓悅服光於是卻鎭漢中時逆賊王如餘黨李運楊武等自襄陽將三千餘家入漢中光遣參軍晉邈率眾於黃金距之邈受運重賂勸光納運光從邈言使居城固旣而邈以運多珍貨又欲奪之復言於光曰運之徒屬不事佃農但營器杖意在難測可掩而取之光又信焉遣邈眾討運不�光乞師於氐王楊茂搜茂搜遣子難敵助之難敵求貨於光光不與楊武乃厚賂難敵謂之曰流人寶物悉在光處今伐我不如伐光難敵大喜聲言助光內與運同光弗之知也遣息援率眾助邈運與難敵夾攻邈等援爲流矢所中死賊遂大盛光嬰城固守自夏迄冬憤激成疾佐吏及百姓咸勸光退據魏興光按劍曰吾受國厚恩不能剪除寇賊今得自死便如登仙何得退還也聲絕而卒時年五十五百姓悲泣遠近傷惜之有二子炅邁炅少辟太宰掾邁多才略有父風州人推邁權領州事與賊戰沒別駕範曠及督護王喬奉光妻息率其遺眾還據魏興其後義陽太守任愔爲梁州光妻子歸本郡南陽太守應詹白都督王惇稱光在梁州能興微繼絕威振巴漢值中原傾覆徵鎭失守外無救助內闕資儲以寡敵眾經年抗禦厲節不撓宜應追論顯贈以慰存亡惇不能從

魯芝按晉書良吏傳芝字世英扶風郿人也魏宣帝起爲使持節領護匈奴中郎將振威將軍並州刺史以綏緝有方遷大鴻臚毋丘儉平拜揚武將軍荊州刺史諸葛誕以壽春叛文帝奉魏帝出徵徵兵四方芝率荊州文武以爲先驅誕平進爵武進亭侯遷大尙書掌刑理常道鄕公卽位進爵城鄕侯遷監靑州諸軍事振武將軍靑州刺史武帝踐祚轉鎭東將軍進爵爲侯

胡威按晉書良吏傳威字伯武一名貔淮南壽春人也父質以忠淸著稱少與鄕人蔣濟朱績俱知名於江淮間仕魏至徵東將軍荊州刺史威早厲志尙質之爲荊州也威自京都定省家貧無車馬僮僕自驅驢單行每至客捨躬放驢取樵炊爨食畢復隨侶進道旣至見父停�中十餘日告歸父賜絹一匹爲裝威曰大人淸髙不審於何得此絹質曰是吾俸祿之餘以爲汝糧耳威受之辭歸質帳下都督先威未發請假還家陰資裝於百餘里要威爲伴每事佐助行數百里威疑而誘問之旣知乃取所賜絹與都督謝而遣之後因他信以白質質杖都督一百除吏名其父子淸愼如此於是名譽著聞拜侍禦史歷南鄕侯安丰太守遷徐州刺史勤於政術風化大行後入朝武帝語及平生因嘆其父淸謂威曰卿孰與父淸對曰臣不如也帝曰卿父以何爲勝邪對曰臣父淸恐人知臣淸恐人不知是臣不及遠也帝以威言直而婉謙而順累遷監豫州諸軍事右將軍豫州刺史入爲尙書加奉車都尉威嘗諫時政之寬帝曰尙書郎以下吾無所假借威曰臣之所陳豈在丞郎令史正謂如臣等輩始可以肅化明法耳拜前將軍監靑州諸軍事靑州刺史以功封平春侯太康元年卒於位追贈使持節都督靑州諸軍事鎭東將軍餘如故謚曰烈子奕嗣奕字次孫仕至東平將軍威弟羆字季象亦有幹用仕至益州刺史安東將軍

山濤按晉書本傳濤字巨源河內懷人有器量介然不羣泰始初加奉車都尉失權臣意出爲冀州刺史冀州俗薄無相推轂濤甄隱屈搜訪賢才旌命三十餘人皆顯名當時人懷慕尙風俗頗革轉北中郎將督鄴城守事入爲侍中遷尙書

範晷按晉書良吏傳晷字彥長南陽順陽人也少遊學淸河遂徙家僑居郡命爲五官掾歷河內郡丞太守裴楷雅知之薦爲侍禦史調補上谷太守遭喪不之官後爲司徒左長史轉馮翊太守甚有政能善於撫綏百姓愛悅之徵拜少府出爲涼州刺史轉雍州於時西土荒毀氐羌蹈藉田桑失收百姓困獘晷傾心化導勸以農桑所部甚賴之元康中加左將軍卒於官二子廣雅

尹奉按貴州通誌奉南陽人寧州刺史先刺史王遜時爨量保盤南遜出軍攻討不能克遜卒奉代至重募僥外彜刺殺量而誘降李�盤南平以功進安西將軍封遷陵伯

丁紹按晉書本傳紹字叔倫譙國人也少開朗公正早歷淸官爲廣平太守政平訟理道化大行於時河北騷擾靡有完邑而廣平一郡四境乂安是以皆悅其法而從其令及臨漳被圍南陽王模窘急紹率郡兵赴之模賴以獲全模感紹恩生爲立碑遷徐州刺史士庶戀慕攀附如歸未之官復轉荊州刺史從車千乘南渡河至許時南陽王模爲都督畱紹啟轉爲冀州刺史到鎭率州兵討破汲桑有功加寧北將軍假節監冀州諸軍事時境內羯賊爲患紹捕而誅之號爲嚴肅河北人畏而愛之紹自以爲才足爲物雄當官蒞政每事�舉視天下之事若運於掌握遂慨然有董正四海之志矣是時王浚盛於幽州苟晞盛於靑州然紹視二人蔑如也永嘉三年暴疾而卒臨終嘆曰此乃天亡冀州豈吾命哉懷帝策贈車騎將軍

張軌按晉書本傳軌字士彥安定烏氏人永寧初爲涼州刺史徵九郡冑子五百人立學校春秋行鄕射禮永興中晉昌張越讖言陰圖代軌武威太守張琠遣子坦馳詣京表曰刺史之蒞臣州若慈母之於赤子百姓之愛臣軌若旱苗之得膏雨伏聞信惑流言當有遷代民情嗷嗷如失父母帝覽之優詔勞軌依所奏

李矩按晉書本傳矩字世回平陽人元帝踐祚爲司州刺史時弘農太守尹安振威將軍宋始等四軍並屯洛陽各相疑阻莫有固志矩與郭默各遣千騎至洛以鎭之安等乃同謀告石勒勒遣石生率騎五千至洛陽矩默軍皆退還俄而四將復背勒遣使乞迎默又遣步卒五百人入洛石生以四將相謀不能自安乃擄宋始一軍渡河而南百姓相率歸矩於是洛中遂空

祖逖按晉書本傳逖字士雅範陽遵人元帝時拜豫州刺史愛人下士𨿽�交賤隸皆恩禮遇之由是黃河以南盡爲晉土百姓置酒歌曰幸哉遺黎免俘擄三辰旣朗遇慈父元酒忘勞甘瓠脯何以詠思歌且舞一日妖星見於豫州之分逖見曰爲我矣俄卒於雍丘年五十六豫州士女若喪考妣譙梁百姓爲之立祠

王遜按晉書本傳遜字邵伯魏興人也仕郡察孝廉爲吏部令史轉殿中將軍累遷上洛太守私牛馬在郡生駒犢者秩滿悉以付官云是郡中所產也轉魏興太守惠帝末西南夷叛寧州刺史李毅卒城中百餘人奉毅女固守經年永嘉四年治中毛孟詣京師求刺史不見省孟固陳曰君亡親喪幽閉窮城萬里訴哀不垂湣救旣�包胥無哭秦之感又愧梁妻無崩城之驗存不若亡乞賜臣死朝廷憐之乃以遜爲南夷校尉寧州刺史使於郡便之鎭遜與孟俱行道遇寇賊逾年乃至外逼李雄內有夷寇吏士散沒城邑丘墟遜披荒糾厲收聚離散專杖威刑鞭撻殊俗遜未到州遙舉董聯爲秀才建寧功曹周悅謂聯非才不下版檄遜旣到收悅殺之悅弟潛謀殺遜以前建寧太守趙混子濤代爲刺史事覺並誅之又誅豪右不奉法度者數十家徵伐諸夷俘馘千計獲馬及牛羊數萬餘於是莫不振服威行寧土又遣子澄奉表勸進於元帝帝嘉之累加散騎常侍安南將軍假節校尉刺史如故賜爵褒中縣公遜以地勢形便上分牂牁爲平夷郡分朱提爲南廣郡分建寧爲夜郎郡分永昌爲梁水郡又攺益州郡爲晉寧郡事皆施行先是越嶲太守李釗爲李雄所執自蜀逃歸遜復以釗爲越嶲太守李雄遣李驤任回攻釗釗自南秦與漢嘉太守王載共距之戰於溫水釗敗績載遂以二郡附雄後驤等又渡瀘水寇寧州遜使將軍姚崇爨琛距之戰於堂狼大破驤等崇追至瀘水透水死者千餘人崇以道遠不敢渡水遜以崇不窮追也怒囚羣帥執崇鞭之怒甚發上衝冠冠爲之裂夜中卒遜在州十四年州人復立遜中子堅行州府事詔除堅爲南夷校尉寧州刺史假節謚遜曰壯陶侃懼堅不能抗對蜀人太寧末表以零陵太守尹奉爲寧州徵堅還京病卒兄澄襲爵歷魏興太守散騎常侍

蔡豹按晉書本傳豹字士宣陳畱圉城人髙祖質漢衛尉左中郎將邕之叔父也祖睦魏尙書父宏陰平太守豹有气幹歷河南丞長樂淸河太守避亂南渡元帝以爲振武將軍臨淮太守遷建威將軍徐州刺史初祖逖爲徐州豹爲司馬素易豹至是逖爲豫州而豹爲徐州俱受徵討之寄逖甚愧之是時太山太守徐龕與彭城內史劉遐同討反賊周撫於寒山龕將於藥斬撫及論功而遐先之龕怒以太山叛自號安北將軍兗州刺史攻破東莞太守侯史旄而據其塢石季龍伐之龕懼求降元帝許焉旣而復叛歸石勒勒遣其將王伏都張景等數百騎助龕詔徵鹵將軍羊鑑武威將軍侯禮臨淮太守劉遐鮮卑段文鴦等與豹共討之諸將畏�頓兵下邳不敢前豹欲進軍鑑固不許龕遣使請救於勒勒辭以外難而多求於龕又王伏都等淫其室龕知勒不救且患伏都等縱暴乃殺之復求降元帝惡其反復不納敕豹鑑以時進討鑑及劉遐等並疑憚不相聽從互有表聞故豹久不得進尙書令刁協奏曰臣等伏思淮北徵軍已失不速今方盛暑且涉山險山人便弓弩習土俗一人守厄百夫不當且運漕至難一朝糧乏非復智力所能防禦也書云寧致人不致於人宜頓兵所在深壁固壘至秋不了乃進大軍詔曰知難而退誠合兵家之言然小賊𨿽狡猾故成擒耳未戰而退先自摧�亦古之所忌且邵存已據賊壘威勢旣振不可退一步也於是遣治書禦史郝嘏爲行臺催攝令進討豹欲徑進鑑執不聽協又奏免鑑官委豹爲前鋒以鑑兵配之降號折衝將軍以責後效豹進據卞城欲以逼龕時石季龍屯巨平將攻豹豹夜遁退守下邳徐龕襲取豹輜重於檀丘將軍畱寵陸黨力戰死之豹旣敗將歸謝罪北中郎王舒止之曰胡寇方至使君且當攝職爲百姓障扞賊退謝罪不晚也豹從之元帝聞豹退使收之使者至王舒夜以兵圍豹豹以爲他難率麾下擊之聞有詔乃止舒執豹送至建康斬之屍於市三日時年五十二豹在徐土內撫將士外懷諸眾甚得遠近情聞其死多悼惜之無子兄子裔字元子散騎常侍兗州刺史髙陽鄕侯殷浩北伐使裔率眾出彭城卒於軍

李毅按陜西通誌毅寧州刺史素愛撫士民威著諸羌毅卒諸羌叛子秀領州事綽有父風乃獎勵戰士堅城固守城中食盡炙鼠掘艸以食伺敵怠緩輒出兵掩擊破之

孔汪按晉書孔愉傳愉子汪字徳澤好學有志行孝武帝時位至侍中時茹千秋以佞�見幸於會稽王道子汪屢言之於帝帝不納遷尙書太常卿以不合意求出爲假節都督交廣二州諸軍事徵鹵將軍平越中郎將廣州刺史甚有政績爲嶺表所稱太元十七年卒

州牧部名臣列傳二

宋

檀和之按廣東通誌和之髙平金鄕人父憑積有軍功和之智略尢著文帝嘗稱其有將才元嘉二十年冬詔以和之爲交州刺史�交畱意足民乃更練武會林邑王陽邁寇盜不已文帝以和之爲龍驤將軍領交廣兵及振武將軍宗�伐之和之遣司馬蕭景憲爲前鋒陽邁聞之懼欲輸金一萬斤銀十萬斤銅三十萬斤還所略日南戶其大臣毒僧達諫止之乃遣大師範扶龍戍其北界區粟城景憲攻城克之乘勝入象浦陽邁以具裝被象來拒�制獅之形禦之象果驚奔遂克林邑陽邁父子並挺身逃奔獲其珍異皆是未名之寶又銷其金人得黃金數十萬斤和之旣克遠彜益自謙愼以餘財頒及交廣軍士捷聞召還以功封雲杜縣子景憲代刺史交州卒追贈左將軍謚曰襄

南齊

王元邈按南齊書本傳元邈字彥遠升明中太祖引爲驃騎司馬出爲梁南秦二州刺史建元元年李烏奴作亂襲州城設伏擊破之太祖聞之曰元邈果不負吾

梁

安成康王秀按梁書本傳秀字彥達太祖第七子也髙祖以秀爲使持節都督南徐兗二州諸軍事南徐州刺史輔國將軍天監元年進號徵鹵將軍封安成郡王邑二千戶京口自崔慧景作亂累被兵革民戶流散秀招懷撫納惠愛大行仍值年饑以私財贍百姓所濟活甚多六年出爲使持節都督江州諸軍事平南將軍江州刺史將發主者求堅船以爲齋舫秀曰吾豈愛財而不愛士乃教所由以牢者給參佐下者載齋物旣而遭風齋舫遂破及至州聞前刺史取徵士陶潛曾孫爲裏司秀嘆曰陶潛之徳豈可不及後世卽日辟爲西曹時盛夏水泛長津梁斷絕外司請依舊僦度收其價直秀教曰刺史不徳水潦爲患可利之乎給船而已七年遭慈母陳太妃憂詔起視事尋遷都督荊湘雍益寧南北梁秦州九州諸軍事平西將軍荊州刺史其年遷號安西將軍立學校招隱逸下教曰夫鶉火之禽不匿影於丹山昭華之寶乍耀采於藍田是以江漢有濯纓之歌空谷著來思之詠弘風闡道靡不由玆處士河東韓懷明南平韓望南郡庾承先河東郭麻�脫落風塵髙蹈其事兩韓之孝友純深庾郭之形骸枯槁或橡飯菁羹惟日不足或葭墻艾席樂在其中昔伯武貞堅就仕河內史云孤劭屈志陳畱豈曰場苗實惟攻玉可加引辟並遣諭意旣同魏侯致禮之請庶無辟彊三緘之嘆是歲魏懸弧城民反殺豫州刺史司馬悅引司州刺史馬仙�仙�簽荊州求應赴眾咸謂宜待臺報秀曰彼待我而爲援援之宜速待敕𨿽舊非應急也卽遣兵赴之先是巴陵馬營蠻爲緣江寇害後軍司馬髙江產以郢州軍伐之不�江產死之蠻遂盛秀遣防閣文熾率眾討之燔其林木絕其蹊徑蠻失其崄�歲而江路淸於是州境盜賊遂絕及沮水暴長頗敗民田秀以谷二萬斛贍之使長史蕭琛簡府州貧老單丁吏一日散遣五百餘人百姓甚悅十一年徵爲侍中中衛將軍領宗正卿石頭戍事十三年復出爲使持節散騎常侍都督郢司霍三州諸軍事安西將軍郢州刺史郢州當塗爲劇地百姓貧至以婦人供役其獘如此秀至鎭務安之主者或求召吏秀曰不識救獘之術此州雕殘不可擾也於是務存約己省去遊費百姓安堵境內晏然先是夏口常爲兵衝露骸積骨於黃鶴樓下秀祭而埋之一夜夢數百人拜謝而去每冬月常作襦�以賜凍者時司州叛蠻田魯生弟魯賢超秀據蒙籠來降髙祖以魯生爲北司州刺史魯賢北豫州刺史超秀定州刺史爲北境捍蔽而魯生超秀互相讒毀有去就心秀撫諭懷納各得其用當時賴之十六年遷使持節都督雍梁南北秦四州郢州之竟陵司州之隨郡諸軍事鎭北將軍寧蠻校尉雍州刺史便道之鎭十七年春行至竟陵之石梵薨時年四十四髙祖聞之甚痛悼焉遣皇子南康王績緣道迎候初秀之西也郢州民相送出境聞其疾百姓商賈咸爲請命旣薨四州民裂裳爲白帽哀哭而去喪至京師髙祖使使冊贈侍中司空謚曰康

始興忠武王憺按梁書本傳憺字僧達太祖第十一子也和帝將發江陵詔以憺爲使持節都督荊湘益寧南北秦六州諸軍事平西將軍荊州刺史未拜天監元年加安西將軍都督刺史如故封始興郡王食邑三千戶時軍旅之後公私空乏憺厲精爲治廣辟屯田減省力役存問兵死之家供其窮困民甚安之憺自以少年始居重任思欲開導物情乃謂佐吏曰政之不臧士君子所宜共惜言可用用之可也如不用於我何傷吾開懷矣爾其無於是小人知恩而君子盡意民辭訟者皆立前待符教決於俄頃曹無畱事下無滯獄民益悅焉六年州大水江溢堤壞憺親率府將吏冒雨賦丈尺築治之雨盛水壯眾皆恐或請憺避焉憺曰王尊尙欲身塞河堤我獨何心以免乃刑白馬祭江神俄而水退堤立邴州在南岸數口家見水長驚走登屋緣樹憺募人救之一口賞一萬估客數十人應募救焉州民乃以免又分遣行諸郡遭水死者給棺槥失田者與糧種是歲嘉禾生於州界吏民歸美憺謙讓不受七年慈母陳太妃薨水漿不入口六日居喪過禮髙祖優詔勉之使攝州任是冬詔徵以本號還朝民爲之歌曰始興王民之爹赴人急如水火何時復來哺乳我八年爲平北將軍護軍將軍領石頭戍事尋遷中軍將軍中書令俄領衛尉卿憺性勞謙降意接士常與賓客連榻而坐時論稱之是秋出爲使持節散騎常侍都督南北兗徐靑冀五州諸軍事鎭北將軍南兗州刺史九年春遷都督益寧南梁南北秦沙六州諸軍事鎭西將軍益州刺史開立學校勸課就業遣子映親受經焉由是多向方者時魏襲巴南西圍南安南安太守垣季珪堅壁固守憺遣軍救之魏人退走所收器械甚眾十四年遷都督荊湘雍寧南梁南北秦七州諸軍事鎭右將軍荊州刺史同母兄安成王秀將之雍州薨於道憺聞喪自投於地席�哭泣不飲不食者數日傾財產賻送部伍小大皆取足焉天下稱其悌十八年徵爲侍中中撫將軍開府儀同三司領軍將軍普通三年十一月薨年四十五追贈侍中司徒驃騎將軍謚曰忠武

劉坦按梁書本傳坦字徳度南陽安眾人也齊建元時輔國將軍楊公則爲湘州刺史帥師赴夏口西朝議行州事者坦謂眾曰湘境人情易擾難信若專用武士則百姓畏侵漁若遣文人則威略不振必欲鎭靜一州城軍民足食則無逾老臣先零之役竊以自許遂從之乃除輔國長史長沙太守行湘州事坦嘗在湘州多舊恩道迎者甚眾下車簡選堪事吏分詣十郡悉發人丁運租米三十餘萬斛致之義師資糧用給時東昏遣安成太守劉希祖破西臺所選太守範僧簡於平都希祖移檄湘部於是始興內史王僧粲應之邵陵人逐其內史褚洊永陽人周暉起兵攻始安郡並應僧粲桂陽人邵曇弄鄧道介報復私讎因合黨亦同焉僧粲自號平西將軍湘州刺史以永陽人周舒爲謀主師於建寧自是湘部諸郡悉皆蜂起惟臨湘湘陰瀏陽羅四縣猶全州人咸欲泛舟逃走坦悉聚船焚之遣將尹法略距僧粲相持未決前湘州鎭軍鍾元紹潛謀應僧粲要結士庶數百人皆連名定計刻日反州城坦聞其謀僞爲不知因理訟至夜而城門遂不閉以疑之元紹未及發明旦詣坦問其故坦久畱與語密遣親兵收其家書元紹在坐未起而收兵已報具得其文書本末元紹卽首伏於坐斬之焚其文書其餘黨悉無所問眾愧且服州部遂安法略與僧粲相持累月建康城平公則還州羣賊始散天監初論功封荔浦縣男邑三百戶遷平西司馬新興太守天監三年遷西中郎卒時年六十二

劉秀之按陜西通誌秀之字道寶東莞莒人爲梁南秦二州刺史漢川饑饉秀之躬自儉約先是漢川以絹爲貨秀之限令用錢百姓便之其後大舉北伐秀之節制諸軍震蕩汧隴遷益州刺史爲治整肅以身率下遠近安悅折畱俸祿二百八十萬付梁州鎭軍此外蕭然

張纘按梁書本傳纘字伯緒年十七眉目�朗神彩爽發髙祖異之大同九年遷爲使持節都督湘桂東寧二州諸軍事湘州刺史至州停遣十郡尉勞解放老疾吏役及關市戍邏先所防人一皆省並州界零陵衡陽等郡有莫猺蠻者依山險爲居歷政不賓服因此向化益陽縣人作田二頃皆異畝同穎纘在政四年流人自歸戶口增益十餘萬州境大安

徐文盛按梁書本傳文盛字道茂彭城人梁大同末爲寧州刺史先是州在僻遠所管羣蠻不識教義貪欲財賄卻篡相尋前後刺史莫能制文盛推心撫慰示以威徳夷獠感之風俗遂攺太淸二年聞國難乃召募數萬人來赴世祖嘉之以爲秦州刺史

北魏一

於栗磾按魏書本傳栗磾代人永興中遷豫州刺史洛陽𨿽歷代所都久爲邊裔城闕蕭條野無煙火栗磾刊辟榛荒勞來安集徳刑旣設甚得百姓之心太宗南幸盟津謂栗磾曰河可橋乎栗磾曰杜預造橋遺事可想乃編次大船構橋於冶�六軍旣濟帝深嘆美之

寇贊按魏書本傳贊字奉國上谷人少以淸素知名韋華爲馮翊太守召爲功曹后除襄邑令姚泓滅秦雍人千有餘家推贊爲主歸順拜綏遠將軍魏郡太守其後秦雍之民來奔河南滎陽河內者戶至萬數拜贊安遠將軍南雍州刺史軹縣侯治於洛陽立雍州之郡縣以撫之由是流民𦇤負自遠而至三倍於前賜贊爵河南公加安南將軍領護南蠻校尉仍刺史分洛豫二州之僑郡以益之贊在州十七年甚獲公私之譽年老表求致仕眞君九年卒年八十六謚曰宣穆長子元寶襲爵爲豫州別駕興安元年卒贈安南將軍豫州刺史子祖襲爵髙祖時爲安南將軍東徐州刺史卒

薛野按魏書本傳野代人也好學善射髙宗初召補羽林遷給事中典民籍事校計戶口號爲稱職賜爵順陽子和平中除平南將軍並州刺史進爵河東公轉太州刺史在治有聲卒年六十一贈散騎常侍大將軍並州刺史謚曰簡

韓麒麟按魏書本傳麒麟昌黎棘域人也幼而好學美姿容善騎射恭宗監國爲東曹主書髙宗卽位賜爵魯陽男加伏波將軍後參徵南慕容白曜軍事進攻升城師人多傷及城潰白曜將坑之麒麟諫曰今始踐僞境方圖進取宜寬威厚惠以示賊人此韓信降範陽之計勍敵在前而便坑其眾恐自此以東將人各爲守攻之難�日久師老外民乘之以生變故則三齊未易圖也白曜從之皆令復業齊人大悅後白曜表麒麟爲冠軍將軍與房法壽對爲冀州刺史白曜攻東陽麒麟上義租六十萬斛並攻戰器械於是軍資無乏髙祖時拜給事黃門侍郎乘傳招慰徐兗叛民歸順者四千餘家尋除冠軍將軍齊州刺史假魏昌侯麒麟在官寡於刑罰從事劉普慶說麒麟曰明公仗節方夏而無所斬戮何以示威麒麟曰刑罰所以止惡蓋不得已而用之今民不犯法何所戮乎若必須斬斷以立威名當以卿應之普慶�懼而退麒麟以新附之人未階臺宦士人沈抑乃表曰齊土自屬僞方歷載久遠舊州府寮動有數百自皇威開被並職從省守宰闕任不聽土人監督竊惟新人未階朝宦州郡扃任甚少沈塞者多願言冠冕輕爲去就愚謂守宰有闕宜推用豪望增置吏員廣延賢�則華族蒙榮良才獲敍懷徳安土庶或在玆朝議從之太和十一年京都大饑麒麟表陳時務曰古先哲王經國立治積儲九稔謂之太平故躬籍千畝以勵百姓用能衣食滋茂禮教興行逮於中代亦崇斯業入粟者與斬敵同爵力田者與孝悌均賞實百王之常軌爲治之所先今京師民庶不田者多遊食之口三分居二蓋一夫不耕或受其饑況於今者動以萬計故頃年山東遭水而民有餒終今秋京都遇旱谷價踴貴實由農人不勸素無儲積故也伏惟陛下天縱欽明道髙三五昧旦憂勤思卹民敝𨿽帝虞一日萬幾周文昃不暇食蔑以爲諭上垂覆載之澤下有凍餒之人皆由有司不爲明制長吏不卹其本自承平日久丰穰積年競相矜誇遂成侈俗車服第宅奢僭無限喪葬婚娶爲費實多貴富之家童妾服工商之族玉食錦衣農夫餔糟糠蠶婦乏短褐故令耕者日少田有荒蕪谷帛罄於府庫寶貨盈於市裏衣食匱於室麗服溢於路饑寒之本實在於斯愚謂凡珍玩之物皆宜禁斷吉凶之禮備爲格式令貴賤有別民歸朴素制天下男女計口受田宰司四時巡行臺使歲一按檢勤相勸課嚴加賞罰數年之中必有盈贍𨿽遇災凶免於流亡矣往年校比戶貫租賦輕少臣所統齊州租粟才可給俸略無入倉𨿽於民爲利而不可長久脫有戎役或遭天災恐供給之方無所取濟可減絹布增益谷租年丰多積歲儉出賑所謂私民之谷寄積於官官有宿積則民無荒年矣十二年春卒於官年五十六遺敕其子殯以素棺事從儉約麒麟立性恭愼恆置律令於坐傍臨終之日惟有俸絹數十匹其淸貧如此贈散騎常侍安東將軍燕郡公謚曰康子興宗

源賀按魏書本傳賀自署河西王禿發�檀之子也髙宗卽位賀爲冀州刺史上書曰今勍寇遊魂於北狡賊負險於南其在疆場猶須防戍自非大逆赤手殺人之罪其坐贓及盜與過誤之愆應入死者皆可原命謫守邊境是則已斷之體更受全生之恩徭役之家漸蒙休恩之惠刑措之化庶幾在玆髙宗納之已後入死者皆恕死徙邊久之謂羣臣曰源賀勸朕宥諸死刑徙充北番諸戍至今一歲所活不少生濟之理旣多邊戍之兵有益卿等人人如賀朕何憂哉顧憶誠言利實廣矣賀之臨州鞫獄以情徭役簡省武邑郡姦人石華告沙門道可與賀謀反有司以聞髙宗謂羣臣曰賀誠心事國朕爲卿等保之精加訊檢華果引誣遣使者詔賀曰卿以忠誠款至著自先朝以丹靑之潔而受蒼蠅之污朕登時研檢已加極法故遣宣意其善綏所�勿以囂謗之言致損慮也顧謂左右曰以賀之忠誠尙致其誣不若是者可無愼乎時考殿最賀治爲第一賜衣馬器物班宣天下

陸按魏書陸俟傳俟長子多智有父風髙宗見而悅之興安初出爲安南將軍相州刺史爲政淸平抑彊扶弱州中有徳宿老名望重者以友禮待之詢之政事責以方略如此十人號曰十善又簡取諸縣彊門百餘人以爲耳目於是發姦擿伏事無不驗百姓以爲神明在州七年徵爲散騎常侍民乞畱者千餘人顯祖不許謂羣臣曰之善政𨿽復古人何以加之賜絹五百匹奴婢十口

薛虎子按魏書薛野傳子虎子姿貌壯偉明斷有父風年十三入侍髙宗太安中遷內行長典奏諸曹事當官正直內外憚之及文明太后臨朝出虎子爲枋頭鎭將虎子素剛簡爲近臣所疾因小過黜爲鎭門士及顯祖南巡詔虎子侍行訪以政事時山東饑饉盜賊競起相州民孫誨等五百餘人稱虎子在鎭之日土境淸晏訴乞虎子仍復除枋頭鎭將卽日之任至鎭數州之地姦徒屏迹顯祖璽書慰諭後除平南將軍相州刺史顯祖崩不行太和四年徐州民桓和等叛逆屯於五固詔虎子爲南徵都副將與尉元等討平之以本將軍爲彭城鎭將至鎭雅得民和除開府徐州刺史時州鎭戍兵資絹自隨不入公庫任其私用常苦饑寒虎子上表曰臣聞金湯之固非粟不守韓白之勇非糧不戰故自用兵以來莫不先積聚然後圖兼並者也今江左未賓鯨鯢待戮自不委粟彭城以彊丰沛將何以拓定江關掃一衡霍竊惟在鎭之兵不減數萬資糧之絹人十二匹卽自隨身用度無準未及代下不免饑寒論之於公無毫釐之潤語其利私則橫費不足非所謂納民軌度公私相益也徐州左右水陸壤沃淸汴通流足盈激灌其中良田十萬餘頃若以兵絹市牛分減戍卒計其牛數足得萬頭興力公田必當大獲粟稻一歲之中具給官食半兵植餘兵尙眾且耕且守不妨捍邊一年之收過於十倍之絹暫時之耕足充數載之食於後兵資惟須內庫五稔之後谷帛俱溢匪直戍士有丰飽之資於國有吞敵之勢昔杜預田宛葉以平吳充國耕西零以彊漢臣𨿽識謝古人任當邊守庶竭塵露有增山海髙祖納之又上疏曰臣聞先王建不易之軌萬代承之聖主垂不刊之制千載共仰伏惟陛下道洽羣生恩齊造化仁徳所覃迹超前哲遠崇古典畱意治方革前王之獘法申當今之宜用定貢賦之輕重均品秩之厚薄庶令百辟足以代耕編戶享其餘畜巍乎煥焉不可量也臣竊尋居邊之民蒙化日淺戎馬之所資計素微小戶者一丁而已計其徵調之費終歲乃有七縑去年徵責不備或有貨易田宅質妻賣子呻吟道路不可忍聞今淮南之人思慕聖化延頸企足十室而九恐聞賦重更懷進退非惟損皇風之盛慮傷慕義之心且臣所居與南連接民情去就實所諳知特宜寬省以招未至其小郡太守數戶而已一請止六尺絹歲不滿匹旣委邊捍取其必死邀之士重何吝君輕今班制已行布之天下不宜忤冒以亂朝章但猥藉恩私備位蕃嶽憂責之地敢不盡言書奏文明太皇太后令曰俸制已行不可以小有不平便虧通式在州戍兵每歲交代虎子必親自勞送喪者給其斂帛州內遭水二麥不收上表請貸民粟民有車牛者求詣東兗給之並如所奏民得安堵髙祖曾從容問祕書丞李彪曰卿頻使江南徐州刺史政績何如彪曰綏邊布化甚得其和髙祖曰朕亦知之沛郡太守邵安下邳太守張攀咸以髒污虎子案之於法安等遣子弟上書誣虎子南通賊寇髙祖曰此其妄矣朕度虎子必不然也推案果虛乃下詔曰夫君臣體合則功業可興上下猜懼則治道替矣沛郡太守邵安下邳太守張攀咸以貪婪獲罪各遣子弟詣闕告刺史虎子縱民通賊妄稱無端安宜賜死攀及子僧保鞭一百配惇煌安息他生鞭一百可集州官兵民等宣告行決塞彼輕狡之源開此陳力之效在州十一載太和十五年卒年五十一贈散騎常侍鎭南將軍相州刺史謚曰文長子世遵襲爵例降爲侯景明中爲秦州刺史稍遷左將軍年四十二

元禎按魏書秦明王翰傳翰子儀儀子幹幹子禎通解諸方之語便騎射世祖時爲司衛監髙祖初賜爵沛郡公後拜南豫州刺史太胡山蠻時時鈔掠前後守牧多羈縻而已禎乃設畫召新蔡襄城蠻魁三十餘人禎盛武裝於州西爲置酒使之觀射先選左右能射者二十餘人禎自發數箭皆中然後命左右以次而射並中先出一囚犯死罪者使服軍衣亦參射限命射不中禎卽責而斬之蠻魁等伏伎畏威相視股栗又豫教左右取死囚十人皆著蠻衣云是鈔賊禎乃臨坐僞舉目瞻天微有風動禎謂蠻曰風气少暴似有鈔賊入境不過十人當在西南五十里許卽命騎追掩果縛送十人禎告諸蠻曰爾鄕裏作賊如此合死以不蠻等皆叩頭曰合萬死禎卽斬之乃遣蠻還並加慰諭諸蠻大服自是境無暴掠淮南之人相率投附者三千餘家置之城東汝水之側名曰歸義坊初豫州城豪胡丘生數與外交通及禎爲刺史丘生嘗有犯懷恨圖爲不軌詐以婚進城人告云刺史欲遷城中大家送之向代共謀翻城城人石道起以事密告禎速掩丘生並諸預謀者禎曰吾不負人人何以叛但丘生誑誤若卽收掩眾必大懼吾靜以待之不久自當悔服語未訖而城中三百人自縛詣州門陳丘生譎誑之罪丘生單騎逃走禎恕而不問後徵爲都牧尙書薨贈侍中儀同三司謚簡公

崔鑑按魏書本傳鑑字神眞博陵安平人頗有文學自中書博士轉侍郎延興中受詔使齊州觀省風俗行兗州事以功賜爵桐廬縣子出爲奮威將軍東徐州刺史鑑欲安悅新附民有年老者表求假以守令詔從之又於州內冶銅以爲農具兵民獲利卒贈冠軍將軍靑州刺史安平侯謚曰康

李安世按魏書李孝伯傳孝伯兄祥祥子安世出爲安平將軍相州刺史惇勸農桑禁斷淫祀西門豹史起有功於民者爲之修飾廟堂表薦廣平宋翻陽平路恃慶皆爲朝廷善士初廣平人李波宗族彊盛殘掠生民前刺史薛道親往討之波率其宗族拒戰大破道軍遂爲逋逃之藪公私成患百姓爲之語曰李波小妹字雍容褰裙逐馬如捲蓬左射右射必疊雙婦女尙如此男子那可逢安世設方略誘波及諸子侄三十餘人斬於鄴市境內肅然

李煥按魏書李順傳順族人秀林秀林從弟煥字仲文有幹用爲李彪所知自給事中轉治書侍禦史景明初遷司空從事中郎蕭寶卷豫州刺史裴叔業以壽春歸附詔煥以本官爲軍司與楊大眼奚康生等率眾迎接煥至淮西叔業兄子植遣使送質煥等濟師入城撫慰民咸忻悅仍行揚州事賜爵容城伯軍還行河內郡事拜司徒右長史以荊蠻擾動�煥兼散騎常侍慰勞之降者萬餘家除輔國將軍梁州刺史時武興氐楊集起舉兵作逆令弟集義邀斷白馬戍敕假煥平西將軍督別將石長樂統軍王佑等與軍司苟金養俱討之大破集起軍會秦州民呂苟兒反煥仍令長樂等由麥積崖赴援屬都督元麗至遂共平之時氐王楊定進猶據方山與苟兒影響煥密募氐趙芒路斬定進還朝遇患卒時年四十四贈徵鹵將軍幽州刺史謚曰昭子密武定中襄州刺史

李韶按魏書李寶傳寶子承承長子韶字元伯延興中補中書學生襲爵姑臧侯除儀曹令時修攺車服及羽儀制度皆令韶典焉遷給事黃門侍郎後例降侯爲伯兼大鴻臚卿黃門如故髙祖將創遷都之計詔引侍臣訪以古事韶對洛陽九鼎舊所七百攸基地則土中實均朝貢惟王建國莫尙於此髙祖稱善遷太子詹事秦州大中正出爲安東將軍兗州刺史髙祖自鄴還洛韶朝於路言及庶人恂事髙祖曰卿若不出東宮或未至此世宗初徵拜侍中領七兵尙書尋除撫軍將軍並州刺史以從弟伯尙同元禧之逆在州禁止徵還京師𨿽不知謀猶坐功親免除官爵久之起兼將作大匠敕參定朝儀律令呂苟兒反於秦州除撫軍將軍西道都督行秦州事與右衛將軍元麗率眾討之事平卽眞璽書勞勉復其先爵時隴右新經師旅之後百姓多不安業韶善撫納甚得夷夏之心徵還行定州事尋轉相州刺史將軍如故肅宗初入爲殿中尙書行雍州事後除中軍大將軍吏部尙書加散騎常侍出爲冀州刺史淸簡愛民甚收名譽政績之美聲冠當時肅宗嘉之就加散騎常侍遷車騎大將軍賜劍佩貂蟬各一具驑馬一匹並衣服寢具韶以年及懸車抗表遜位優旨不許轉定州刺史常侍如故及赴中山冀州父老皆送出西境相聚而泣二州境旣連接百姓素聞風徳州內大治正光五年四月卒於官年七十二詔贈帛七百匹贈侍中持節散騎常侍車騎大將軍司空公雍州刺史謚曰文恭旣葬之後有冀州兵千餘人戍於荊州還經韶墓相率培冢數日方歸其遺愛如此長子玙襲武定中驃騎大將軍東徐州刺史

髙綽按魏書髙允傳允子懷懷子綽字僧裕沈雅有度量博涉經史太和十五年拜奉朝請太尉法曹行參軍尋兼尙書祠部郎以母憂去職久之除治書侍禦史轉洛陽令又詔參議律令遷長兼國子博士行潁川郡事詔假節行涇州刺史肅宗初大乘賊起於冀州都督元遙率眾討之詔綽兼散騎常侍持節以白虎幡軍前招慰綽信著州裏降者相尋軍還除汲郡太守固辭不拜禦史中尉元匡奏髙聰及綽等朋附髙肇詔並原罪俄行滎陽郡事以本將軍出除豫州刺史爲政淸平抑彊扶弱百姓愛之流民歸附者二千餘戶遷後將軍並州刺史正光三年冬暴疾卒年四十八四年九月詔贈安東將軍冀州刺史謚曰簡

崔挺按魏書本傳挺字雙根博陵安平人也舉秀才射策髙第拜中書博士轉中書侍郎以工書受敕於長安書文明太后父燕宣王碑賜爵泰昌子髙祖以挺女爲嬪太和十八年大將軍宋王劉南鎭彭城詔假立義將軍爲府長史以疾辭免後除昭武將軍光州刺史威恩並著風化大行十九年車駕幸兗州召挺赴行在所及見引諭優厚又問挺治邊之略因及文章髙祖甚悅謂挺曰別卿已來倏焉二載吾所綴文已成一集今當給卿副本時可觀之又顧謂侍臣曰擁旄者悉皆如此吾何憂哉復還州及散騎常侍張彜兼侍中巡行風俗見挺政化之美謂挺曰彜受使省方采察謠訟入境觀政實愧淸使之名州治舊掖城西北數里有斧山峯嶺髙峻北臨滄海南望岱嶽一邦遊觀之地也挺於頂上欲營觀宇故老曰此嶺秋夏之際常有暴雷迅風巖石盡落相傳云是龍道恐此觀不可久立挺曰人神相去何遠之有�龍倏忽豈惟一路乎遂營之數年間果無風雨之異挺旣代卽爲風雹所毀於後作復尋壞遂莫能立眾以爲善化所感時以犯罪配邊者多有逃越遂立重制一人犯罪逋亡合門充役挺上書以爲周書父子罪不相及天下善人少惡人多以一人犯罪延及合門司馬牛受桓魋之罰柳下惠嬰盜跖之誅豈不哀哉辭甚雅切髙祖納之先是內少鐵器用皆求之他境挺表復鐵官公私有賴諸州中正本在論人髙祖將辧天下氏族仍亦訪定乃遙授挺本州大中正掖縣有人年逾九十板輿造州自稱少曾充使林邑得一美玉方尺四寸甚有光彩藏之海島垂六十歲忻逢明治今願奉之挺曰吾𨿽徳謝古人未能以玉爲寶遣�隨取光潤果然竟不肯受仍表送京都世宗卽位累表乞還景明初見代老幼泣涕追隨縑帛贈送挺悉不納散騎常侍趙修得幸世宗挺𨿽同州壤未嘗詣門北海王詳爲司徒錄尙書事以挺爲司馬挺固辭不免世人皆嘆其屈而挺處之夷然於後詳攝選眾人競稱考第以求遷敍挺終獨無言詳曰崔光州考級並未加授宜投一牒當爲申請蘧伯玉恥獨爲君子亦何故嘿然挺對曰階級是聖朝大例考課亦國之恆典下官𨿽�古賢不伐之美至於自衒求進竊以羞之詳大相稱嘆自爲司馬詳未曾呼名常稱州號以示優禮四年卒時年五十九其年冬贈輔國將軍幽州刺史謚曰景光州故吏聞凶問莫不悲感共鑄八尺銅像於城東廣因寺起八關齋追奉冥福其遺愛若此

崔振按魏書崔挺傳挺弟振字延根少有學行居家孝友自中書學生爲祕書中散在內謹敕爲髙祖所知太和二十年轉髙陽內史髙祖南討徵兼尙書左丞畱京振旣才幹被擢當世以爲榮後攺定職令除太子庶子景明初除長兼廷尉少卿以明察稱正始初除龍驤將軍肆州刺史在任有政績還朝除河東太守永平中卒於郡時年五十九贈本將軍南兗州刺史謚曰定振歷官四十餘載考課爲稱職議者善之

張彜按魏書本傳彜字慶賓淸河東武城人曾祖幸慕容超東牟太守後率戶歸國世祖嘉之賜爵平陸侯拜平遠將軍靑州刺史祖準之襲又爲東靑州刺史父靈眞早卒彜性公彊有風气歷覽經史髙祖初襲祖侯爵世宗親政罷六輔彜與兼尙書邢巒聞處分非常出京奔走爲禦史中尉甄琛所彈詔書切責之尋除安西將軍秦州刺史彜務尙典式考訪故事及臨隴右彌加討習於是出入直衛方伯威儀赫然可觀羌夏畏伏憚其威整一方肅靜號爲良牧其年冬太極初就彜與郭祚等俱以勤舊被徵及還州進號撫軍將軍彜表解州任詔不許彜敷政隴右多所制立宣布新風革其舊俗民庶愛仰之爲國造佛寺名曰興皇諸有罪咎者隨其輕重謫爲土木之功無復鞭杖之罰時陳畱公主寡居彜意願尙主主亦許之僕射髙肇亦望尙主主意不可肇怒譖彜於世宗稱彜擅立刑法勞役百姓詔遣直後萬貳興馳驛檢察貳興肇所親愛必欲致彜深罪彜淸身奉法求其愆過遂無所得見代還洛停廢數年除光祿大夫加金章紫綬

楊津按魏書楊播傳播弟津字羅漢本名延祚髙祖賜名焉少端謹以器度見稱時文明太后臨朝津久侍左右以敬愼見知景明中除岐州刺史巨細躬親孜孜不倦有武功民賫絹爲賊所劫時有使者到州以狀白津津乃下教云有人著某色衣乘某色馬在城東被劫若有家人可速收視有一老母行出而哭云是己子於是遣騎追收並絹俱獲自是闔境畏服至於守令寮佐有黷貨者未曾公言其罪常以私書切責之於是官屬感厲莫有犯法以母憂去職延昌末起爲華州刺史與兄播前後皆牧本州當世榮之先是受調絹匹度尺特長百姓苦之津乃令依公尺度其輸物尢好者賜以杯酒而出所輸少劣亦爲受之但無酒以示其恥於是人競相勸官調更勝舊日孝昌初加散騎常侍行定州事旣而近鎭擾亂侵逼舊京乃加北道大都督始津受命出據靈丘賊帥鮮於修禮起於博陵定州危急遂回師南赴始至城下營壘未立而州軍新敗津以賊旣乘勝士眾勞疲賊必夜至欲移軍入城刺史元固閉門不內津揮刀欲斬門者軍乃入城賊果夜至見柵空而去其後賊攻州城東面已入羅城津欲禦賊長史許被守門不聽津手劍擊被乃開門出戰斬賊帥一人殺賊數百賊退人心少安詔加吏部尙書北道行臺初津兄椿得罪此州由巨鹿人趙略投書所致及津至略舉家逃走津乃下教慰令還業闔州愧服時賊帥薛修禮杜洛周殘掠州境孤城獨立在兩寇之間受圍三年朝廷不能拯赴津長史李裔引賊逾城津苦戰不敵遂見拘執數日將欲烹之諸賊還相諫止津曾與裔相見對諸賊帥以大義責之辭淚俱發裔大�及葛榮吞洛周復爲榮所拘守榮破始得還洛永安初詔除散騎常侍津以前在中山陷寇詣闕固辭竟不之任

李崇按魏書本傳崇字繼長頓丘人也文成元皇后第二兄誕之子髙祖初爲大使巡察冀州尋以本官行梁州刺史時巴氐擾動詔崇以本將軍爲荊州刺史鎭上洛敕發陜秦二州兵送崇至治崇辭曰邊人失和本怨刺史奉詔代之自然易帖但須一宣詔旨而已不勞發兵自防使懷懼也髙祖從之乃輕將數十騎馳到上洛宣詔綏慰當卽帖然尋勒邊戍掠得蕭賾人者悉令還之南人感徳仍送荊州之口二百許人兩境交和無復烽燧之警在治四年甚有稱績召還京師賞賜隆厚以本將軍除兗州刺史兗土舊多劫盜崇乃村置一樓樓懸一鼓盜發之處雙槌亂擊四面諸村始聞者撾鼓一通次復聞者以二爲節次後聞者以三爲節各擊數千槌諸村聞鼓皆守要路是以盜發俄頃之間聲布百里之內其中險要悉有伏人盜竊始發便爾擒送諸州置樓懸鼓自崇始也後例降爲侯攺授安東將軍車駕南徵驃騎大將軍咸陽王禧都督左翼諸軍事詔崇以本官副焉徐州降人郭陸聚黨作逆人多應之搔擾南北崇遣髙平人卜冀州詐稱犯罪逃亡歸陸陸納之以爲謀主數月冀州斬陸送之賊徒潰散入爲河南尹後車駕南討漢陽崇行梁州刺史氐楊靈珍遣弟婆羅與子雙領步騎萬餘襲破武興與蕭鸞相結詔崇爲使持節都督隴右諸軍事率眾數萬討之崇槎山分進出其不意表裏以襲羣氐皆棄靈珍散歸靈珍眾減大半崇進據赤土靈珍又遣從弟建率五千人屯龍門躬率精勇一萬據鷲硤龍門之北數十里中伐樹塞路鷲硤之口積大木聚礌石臨崖下之以拒官軍崇乃命統軍慕容拒率眾五千從他路夜襲龍門破之崇乃自攻靈珍靈珍連戰敗走俘其妻子崇多設疑兵襲�武興蕭鸞梁州刺史陰廣宗遣參軍鄭猷王思考率眾援靈珍崇大破之並斬婆羅首殺千餘人俘獲猷等靈珍走奔漢中髙祖在南陽覽表大悅曰使朕無西顧之憂者李崇之功也以崇爲都督梁秦二州諸軍事本將軍梁州刺史髙祖手詔曰今仇隴�淸鎭捍以徳文人威惠旣宣實允遠寄故敕受梁州用寧邊服便可善思經略去其可除安其可育公私所患悉令芟夷及靈珍偸白水崇擊破之靈珍遠遁世宗初徵爲右衛將軍兼七兵尙書尋加撫軍將軍正尙書轉左衛將軍相州大中正魯陽蠻柳北喜魯北燕等聚眾反叛諸蠻悉應之圍逼湖陽遊擊將軍李暉先鎭此城盡力捍禦賊勢甚盛詔以崇爲使持節都督徵蠻諸軍事以討之蠻眾數萬屯據形要以拒官軍崇累戰破之斬北燕等徙萬餘戶於幽並諸州世宗追賞平氐之功封魏昌縣開國伯邑五百戶東荊州蠻樊安聚眾於龍門僭稱大號蕭衍共爲唇齒遣兵應之諸將擊討不利乃以崇爲使持節散騎常侍都督徵蠻諸軍事進號鎭南將軍率步騎以討之崇分遣諸將攻擊賊壘連戰�捷生擒樊安進討西荊諸蠻悉降詔以崇爲使持節兼侍中東道大使黜陟能否著賞罰之稱轉中護軍出除散騎常侍徵南將軍揚州刺史詔曰應敵制變算非一途救左擊右疾雷均勢今朐山蟻寇久結未殄賊衍狡詐或生詭劫宜遣銳兵備其不意崇可都督淮南諸軍事坐惇威重遙運聲算延昌初加侍中車騎將軍都督江西諸軍事刺史如故先是壽春縣人苟泰有子三歲遇賊亡失數年不知所在後見在同縣人趙奉伯家泰以狀告各言己子並有鄰證郡縣不能斷崇曰此易知耳令二父與兒各在別處禁經數旬然後遣人告之曰君兒遇患向已暴死有教解禁可出奔哀也苟泰聞卽號咷悲不自勝奉伯咨嗟而已殊無痛意崇察知之乃以兒還泰詰奉伯詐狀奉伯乃款引云先亡一子故妄認之又定州流人解慶賓兄弟坐事俱徙揚州弟思安背役亡歸慶賓懼後役追責規絕名貫乃認城外死屍詐稱其弟爲人所殺迎歸殯葬頗類思安見者莫辧又有女巫楊氏自云見鬼說思安被善之苦饑渴之意慶賓又誣疑同軍兵蘇顯甫李蓋等所殺經州訟之二人不勝楚毒各自款引獄將決竟崇疑而停之密遣二人非州內所識者僞從外來詣慶賓告曰僕住在此州去此三百比有一人見過寄宿夜中共語疑其有異便卽詰問迹其由緒乃云是流兵背役逃走姓解字思安時欲送官苦見求及稱有兄慶賓今住揚州相國城內嫂姓徐君脫矜�爲往報告見申委曲家兄聞此必重相報所有資財當不愛惜今但見質若往不獲送官何晚是故相造指申此意君欲見雇幾何當放賢弟若其不信可見隨看之慶賓悵然失色求其少停當備財物此人具以報崇攝慶賓問曰爾弟逃亡何故妄認他屍慶賓伏引更問蓋等乃云自誣數日之間思安亦爲人縛送崇召女巫視之鞭笞一百崇斷獄精審皆此類也時有泉水湧於八公山頂壽春城中有魚無數從地湧出野鴨羣飛入城與鵲爭巢五月大霖雨十有三日大水入城屋宇皆沒崇與兵泊於城上水增未已乃乘船附於女墻城不沒者二板而已州府勸崇棄壽春保北山崇曰吾受國重恩忝守藩嶽徳薄招災致此大水淮南萬里系於吾身一旦動腳百姓瓦解揚州之地恐非國物昔王尊慷慨義感黃河吾豈愛一軀取愧千載但憐玆士庶無辜同死可桴筏隨髙人規自脫吾必死守此城幸諸君勿言時州人裴絢等受蕭衍假豫州刺史因乘大水謀欲爲亂崇皆擊滅之崇以洪水爲災請罪解任詔曰卿居藩累年威懷兼暢資儲丰溢足制勍寇然夏雨泛濫斯非人力何得以此辭解今水涸路通公私復業便可繕甲積糧修復城雉勞卹士庶務盡綏懷之略也崇又表請解州詔報不聽是時非崇則淮南不守矣崇沈深有將略寬厚善禦眾在州凡經十年常養壯士數千人寇賊侵邊所向摧破號曰臥虎賊甚憚之蕭衍惡其久在淮南屢設反間無所不至世宗雅相委重衍無以措其姦謀衍乃授崇車騎大將軍開府儀同三司萬戶郡公諸子皆爲縣侯欲以構崇崇表言其狀世宗屢賜璽書慰勉之賞賜珍異歲至五三親待無與爲比衍每嘆息服世宗之能任崇也肅宗踐阼褒賜衣馬及蕭衍遣其遊擊將軍趙祖悅襲據西硤石更築外城逼徙緣淮之人於城內又遣二將昌義之王神念率水軍溯淮而上規取壽春田道龍寇邊城路長平寇五門胡興茂寇開霍揚州諸戍皆被寇逼崇分遣諸將與之相持密裝船艦二百餘艘教之水戰以待臺軍蕭衍霍州司馬田休等率眾寇建安崇遣統軍李神擊走之又命邊城戍主邵申賢要其走路破之於濡水俘斬三千餘人靈太后璽書勞勉許昌縣令兼紵麻戍主陳平玉南引衍軍以戍歸之崇自秋請援表至十餘詔遣鎭南將軍崔亮救硤石鎭東將軍蕭寶夤於衍堰上流決淮東注朝廷以諸將乖角不相順赴乃以尙書李平兼右僕射持節節度之崇遣李神乘斗艦百餘艘沿淮與李平崔亮合攻硤石李神水軍克其東北外城祖悅力屈乃降語在平傳朝廷嘉之進號驃騎將軍儀同三司刺史都督如故衍淮堰未破水勢日增崇乃於硤石戍間編舟爲橋北更立船樓十各髙三丈十步置一籬至兩岸蕃板裝治四箱解合賊至舉用不戰解下又於樓船之北連覆大船東西竟水防賊火�又於八公山之東南更起一城以備大水州人號曰魏昌城崇累表解州前後十餘上肅宗乃以元志代之尋除都督冀定瀛三州諸軍事驃騎大將軍冀州刺史儀同如故不行崇上表曰臣聞世室明堂顯於周夏二黌兩學盛自虞殷所以宗配上帝以著莫大之嚴宣布下土以彰則天之軌養黃髮以詢格言育靑襟而敷典式用能享國久長風徽萬祀者也故孔子稱巍巍乎其有成功鬱鬱乎其有文章此其盛矣爰曁亡秦政失其道坑儒滅學以蔽黔首國無黌序之風野有非時之役故九服分崩祚終二世炎漢勃興更修儒術文景已降禮樂復彰化致升平治幾刑措故西京有六學之美東都有三本之盛莫不紛綸掩藹響流無已逮自魏晉撥亂相因兵革之中學校不絕遺文燦然方軌前代仰惟髙祖孝文皇帝稟聖自天道鏡今古徙馭嵩河光宅函洛模唐虞以革軌儀規周漢以新品制列教序於鄕黨惇詩書於郡國使揖讓之禮橫被於崎嶇歌詠之音聲溢於仄陋但經始事殷戎軒屢駕未遑多就弓劍弗追世宗統歷聿遵先緒永平之中大興板築續以水旱戎馬生郊𨿽逮爲山還停一簣竊惟皇遷中縣垂二十祀而明堂禮樂之本乃郁荊棘之林膠序徳義之基空盈牧豎之迹城隍嚴固之重闕磚石之工墉堞顯望之要少樓榭之飾加以風雨稍侵漸致虧墜又府寺初營頗亦壯美然一造至今更不修繕廳宇雕朽墻垣頹壞皆非所謂追隆堂構儀型萬國者也伏聞朝議以髙祖大造區夏道侔姬文擬祀明堂式配上帝今若基宇不修仍同丘畎卽使髙皇神享闕於國陽宗事之典有聲無實此臣子所以匪寧億兆所以失望也臣又聞官方授能所以任事事旣任矣酬之以祿如此上無曠官之譏下絕屍素之謗今國子𨿽有學官之名而無教授之實何異兔絲燕麥南箕北斗哉昔劉向有言王者宜興辟雍陳禮樂以風化天下夫禮樂所以養人刑法所以殺人而有司勤勤請定刑法至於禮樂則曰未敢是則敢於殺人不敢於養人也臣以爲當今四海淸平九服寧晏經國要重理應先營脫復稽延則劉向之言徵矣但事不兩興須有進退以臣愚量宜罷尙方雕靡之作頗省永寧土木之功並減瑤光材瓦之力兼分石窟鐫琢之勞及諸事役非急者三時農隙修此數條使辟雍之禮蔚爾而復興諷誦之音煥然而更作美榭髙墉嚴壯於外槐宮棘宇顯麗於中道發明令重遵鄕飲惇進郡學精課經業如此則元凱可得之於上序遊夏可致之於下國豈不休歟誠知佛理淵妙含識所宗然比之治要容可小緩苟使魏道熙緝元首惟康爾乃經營未爲晚也靈太后令曰省表具悉體國之誠配饗大禮爲國之本比以戎馬在郊未遑修繕今四表晏寧年和歲稔當敕有司別議經始除中書監驃騎大將軍儀同如故又授右光祿大夫出爲使持節侍中都督定幽燕瀛四州諸軍事本將軍定州刺史儀同如故徵拜尙書左僕射加散騎常侍驃騎儀同如故遷尙書令加侍中崇在官和厚明於決斷受納辭訟必理在可推始爲下筆不徒爾收領也蠕蠕主阿那率眾犯塞詔崇以本官都督北討諸軍事以討之崇辭於顯陽殿戎服武飾志气奮揚時年六十九幹力如少肅宗目而壯之朝廷莫不稱善崇遂出塞三千餘里不及賊而還後北鎭破落汗拔陵反叛所在響應徵北將軍臨淮王彧大敗於五原安北將軍李叔仁尋敗於白道賊眾日盛詔引丞相令僕尙書侍中黃門於顯陽殿詔曰朕比以鎭入構逆登遣都督臨淮王克時除剪軍屆五原前鋒失利二將殞命兵士挫�又武川乖防復陷凶手恐賊勢侵淫寇連恆朔金陵在彼夙夜憂惶諸人宜陳良策以副朕懷吏部尙書元修義曰彊寇充斥事須得討臣謂須得重貴鎭壓恆朔總彼師旅備衛金陵詔曰去歲阿那叛逆遣李崇令北徵崇遂長驅塞北返�楡關此亦一時之盛崇乃上表求攺鎭爲州罷削舊貫朕於時以舊典難革不許其請尋李崇此表開諸鎭非異之心致有今日之事但旣往難追爲復略論此耳朕以李崇國戚望重器識英斷意欲還遣崇行總督三軍揚旌恆朔除彼羣盜諸人謂可爾以不僕射蕭寶夤等曰陛下以舊都在北憂慮金陵臣等實懷息李崇徳位隆重社稷之臣陛下此遣實合羣望崇啟曰臣實無用猥蒙殊寵位妨賢路遂充北伐徒勞將士無勛而還�負聖朝於今莫已臣以六鎭幽垂與賊接對鳴柝聲弦弗離旬朔州名差重於鎭謂實可悅彼心使聲教日揚微塵去塞豈敢導此凶源開生賊意臣之愆負死有餘責屬陛下慈寬賜全腰領今更遣臣北行正是報恩攺過所不敢辭但臣年七十自惟老疾不堪敵場更願英賢收功盛日於是詔崇以本官加使持節開府北討大都督撫軍將軍崔暹鎭軍將軍廣陵王淵皆受崇節度又詔崇子光祿大夫神軌假平北將軍隨崇北討崇至五原崔暹大敗於白道之北賊遂並力攻崇崇與廣陵王淵力戰累破賊眾相持至冬乃引還平城淵表崇長史祖瑩詐增功級盜沒軍資崇坐免官爵徵還以後事付淵後徐州刺史元法僧以彭城南叛時除安樂王鑑爲徐州刺史以討法僧爲法僧所敗單馬奔歸乃詔復崇官爵爲徐州大都督節度諸軍事會崇疾篤乃以衛將軍安丰王延明代之除攺開府相州刺史侍中將軍儀同並如故孝昌元年薨於位時年七十一贈侍中驃騎大將軍司徒公雍州刺史謚曰武康後重贈太尉公增邑一千戶餘如故

劉藻按魏書本傳藻字彥先廣平易陽人也太和中以藻爲岐州刺史轉秦州刺史秦人恃崄拒課輸前守宰率皆依州遙領不入郡縣藻開示恩信誅戮豪橫羌氐憚之守宰於是始得居其舊所車駕南伐以藻爲東道都督秦人紛擾詔藻還州人情乃定

州牧部名臣列傳三

北魏二

司馬悅按魏書司馬楚之傳楚之子金龍金龍子悅字慶宗自司空司馬出爲立節將軍建興太守轉寧朔將軍司州別駕遷太子左衛率河北太守世宗初除鎭遠將軍豫州刺史時有汝南上蔡董毛奴者賫錢五千死在道路郡縣疑民張堤爲劫又於堤家得錢五千堤懼拷掠自誣言殺獄旣至州悅觀色察言疑其不實引見毛奴兄靈之謂曰殺人取錢當時狼狽應有所遺此賊竟遺何物靈之云惟得一刀鞘而已悅取鞘視之曰此非里巷所爲也乃召州城刀匠示之有郭門者前曰此刀鞘門手所作去歲賣與郭民董及祖悅收及祖詰之曰汝何故殺人取錢而遺刀鞘及祖款引靈之又於及祖身上得毛奴所著皂襦及祖伏法悅之察獄多此類也豫州於今稱之悅與鎭南將軍元英攻義陽克之詔攺蕭衍司州爲郢州以悅爲徵鹵將軍郢州刺史蕭衍遣其豫州刺史馬仙�左軍將軍永陽戍主陳可等率眾一萬於三關南六十里因山起城名爲竹墩遣其輔國將軍濟陰太守薊沛精卒二千以戍之復於關南四十里麻陽舊柵起城仙�輕騎東西爲之節度關南之民多懷兩望悅令西關統軍諸靈鳳掩擊敗之盡燔其城樓儲積擒薊沛及其輔國將軍軍主劉靈秀尋詔以本將軍爲豫州刺史論義陽之勛封漁陽縣開國子食邑三百戶永元元年城人白早生謀爲叛逆遂斬悅首送蕭衍旣而邢巒復懸瓠詔曰司馬悅暴罹橫酷身首異所國戚勛舊特可悼念主書董紹銜命公行囚漂殊域事可矜湣尙書可量賊將齊苟兒等四人之中分遣二人敕揚州爲移以易悅首及紹迎接還本用慰亡存贈平東將軍靑州刺史賜帛三百匹謚曰莊

崔休按魏書本傳休字惠盛淸河人禦史中丞逞之元孫也世宗初休以弟亡祖父未葬固求渤海於是除之性嚴明雅長治體下車先戮豪猾數人廣布耳目所在姦盜莫不擒剪百姓畏之寇盜止息淸身率下渤海大治除龍驤將軍洛州刺史在州數年以母老辭州許之尋行幽州事徵拜司徒右長史休聰明彊濟雅善斷決幕府多事辭訟盈幾剖判若流殊無疑滯加之公平淸潔甚得時談復除吏部郎中加徵鹵將軍冀州大中正遷光祿大夫行河南尹肅宗初卽眞加平東將軍尋除平北將軍幽州刺史進號安北將軍遷安東將軍靑州刺史靑州九郡民單李伯徽劉通等一千人上書頌休徳政靈太后善之休在幽靑州五六年皆淸白愛民甚著聲績二州懷其徳澤百姓追思之徵爲安南將軍度支尙書尋進號撫軍將軍七兵尙書又轉殿中尙書正光四年卒年五十二賵帛五百匹贈車騎將軍尙書僕射冀州刺史謚文貞侯

席法友按魏書本傳法友安定人也景明初拜冠軍將軍豫州刺史苞信縣開國伯食邑千戶始叔業卒後法友與裴植追成叔業志淮南�定法友有力焉尋轉冠軍將軍華州刺史未拜攺授並州刺史歲餘代還蕭衍遣將楊公則寇揚州假法友徵鹵將軍以討之法友未至而公則敗走後假法友前將軍持節爲別將出淮南欲解朐山之圍法友始渡淮而朐山敗沒遂停散十年恬靜自處不競勢利世宗末以本將軍除濟州刺史在州廉和著稱又徙封乘氏肅宗初拜光祿大夫熙平二年卒贈平西將軍秦州刺史贈帛三百匹謚襄侯

劉桃符按魏書本傳桃符中山盧奴人性恭謹好學舉孝廉射策甲科歷碎職景明中羽林監領主書正始中除徵鹵將軍中書舍人以勤明見知久不遷職世宗謂之曰揚子云爲黃門頓歷三世卿居此任始十年不足辭也東豫州刺史田益宗居邊貪穢世宗頻詔桃符爲使慰諭之桃符還具稱益宗旣老耄而諸子非理處物世宗後欲代之恐其背叛拜桃符徵鹵將軍豫州刺史與後軍將軍李世哲領眾襲益宗語在益宗傳桃符善卹蠻左爲民吏所懷久之徵還病卒年五十一贈後將軍洛州刺史

崔楷按魏書本傳楷字季則美風望性剛梗有當世幹具孝昌初加楷持節散騎常侍光祿大夫兼尙書北道行臺尋轉軍司未幾分定相二州四郡置殷州以楷爲刺史加後將軍楷至州表曰竊惟殷州地寶四衝居當五裂西通長山東漸巨野頃國路康寧四方有截仍聚姦宄桴鼓時鳴況今天長喪亂妖災間起定州逆寇趑趣北界鄴下凶燼蠶噬腹心兩處彊敵勢足並合城下之戰匪暮斯朝臣以不武屬此屏捍實思�力以弱敵彊析骸煮弩固此忠節但基趾造創庶事茫然升儲尺刃聊自未有𨿽欲竭誠莫知攸濟謹列所須兵仗請垂矜許必當虎視一方遏其侵軼肅淸境內保全所委詔付外量竟無所給葛榮自破章武廣陽二王之後鋒不可當初楷將之州人咸勸畱家口單身述職楷曰貪人之祿憂人之事如一身獨往朝廷謂吾有進退之計將士又誰肯爲人固志也遂合家赴州三年春賊勢已逼或勸減小弱以避之乃遣第四女第三兒夜出旣而召寮屬共論之咸曰女郎出嫁之女郎君小未勝兵畱之無益去復何損且使君在城家口尙多足固將士之意竊不足爲疑楷曰國家豈不知城小力弱也置吾死地令吾死耳一朝送免兒女將謂吾心不固虧忠全愛臧獲恥之況吾荷國重寄也遂命追還州旣新立了無禦備之具及賊來攻楷率力抗拒彊弱勢懸每勒兵士撫厲之莫不爭奮咸稱崔公尙不惜百口吾等何愛身速戰半旬死者相枕力竭城陷楷執節不屈賊遂害之年五十一

董紹按魏書本傳紹字興遠新蔡鮦陽人也少好學頗有文義起家四門博士歷殿中侍禦史國子助教積射將軍兼中書舍人辯於對問爲世宗所賞肅宗初紹除龍驤將軍中散大夫舍人如故加冠軍將軍出除右將軍洛州刺史紹好行小惠頗得民情蕭衍將軍曹義宗王元眞等寇荊州據順陽馬圈裴衍王羆討之旣復順陽進圍馬圈城堅裴王糧少紹上書言其必敗未幾裴衍等果失利順陽復爲義宗所據紹有气病啟求解州詔不許蕭寶夤反於長安也紹上書求擊之云臣當出瞎巴三千生啖蜀子肅宗謂黃門徐紇曰此巴眞瞎也紇曰此是紹之壯辭云巴人勁勇見敵無所畏懼非實瞎也帝大笑敕紹速行又加平西將軍以拒寶夤之功賞新蔡縣開國男食邑二千戶永安中代還於是除安西將軍梁州刺史假撫軍將軍兼尙書爲山南行臺頗有淸稱

張普惠按魏書本傳普惠字洪賑常山九門人正光間爲左將軍東豫州刺史淮南九戍十三郡猶因蕭衍前獘別郡異縣之民錯雜居止普惠乃依次括比省減郡縣上表陳狀詔許之宰守因此綰攝有方姦盜不起民以爲便蕭衍遣將胡廣來寇安陽軍主陳明祖等脇白沙鹿城二戍衍又遣定州刺史田超秀田僧達等竊陷石頭戍徑據安陂城郢州新塘之賊近在州西數十里普惠前後命將拒戰並破之普惠不營財業好有進舉惇於故舊冀州人侯堅固少時與其遊學早終其子長瑜普惠每於四時請祿無不減贍給其衣食及爲豫州啟長瑜解褐攜其合門拯給之孝昌元年在州卒

魏蘭根按北齊書本傳蘭根巨鹿下曲陽人也儀貌奇偉泛覽羣書孝昌初轉岐州刺史從行臺蕭寶夤破宛州寶夤以美女十人賞蘭根蘭根辭曰此縣界於彊鄰皇威未接無所適從故成背叛今當寒者衣之饑者食之柰何並充僕隸乎盡以歸其父兄部內麥多五穗而鄰州田鼠爲災犬牙不入岐境

城陽王徽按魏書本傳徽字顯順肅宗時除並州刺史先是州界夏霜禾稼不熟民庶逃散安業者少徽輒開倉賑之文武咸共諫止徽曰昔汲長孺郡守耳尙輒開倉救民災敝況我皇家親近受委大藩豈有拘法而不救民困也先給後表肅宗嘉之拜安北將軍

範柏年按陜西通誌柏年爲州將鐂亮使京師見明帝帝因言及廣州有貪泉問卿州有此水否對曰梁州惟有廉泉遜水又問卿宅何在對曰臣所居在廉遜之間帝嘉其對拜梁州刺史廉潔剛直不事權貴時太子中庶子胡諧之求佳馬柏年謂使曰是將索之於民誠不忍竭百姓膏脂希媚權幸也使者飲恨歸譖之陷以死百姓冤之

楊逸按魏書楊播傳播弟津津子逸字遵道有當世才度起家員外散騎侍郎以功賜爵華陰男尋除吏部郎中出爲平西將軍南秦州刺史加散騎常侍時年二十九於時方伯之少未有先之者仍以路阻不行攺除平東將軍光州刺史逸折節綏撫乃心民務或日昃不食夜分不寢至於兵人從役必親自送之或風日之中雨雪之下人不堪其勞逸曾無倦色又法令嚴明寬猛相濟於是合境肅然莫敢干犯時災儉連歲人多餓死逸欲以倉粟賑給而所司懼罪不敢逸曰國以人爲本人以食爲命百姓不足君孰與足假令以此獲戾吾所甘心遂出粟然後申表右僕射元羅以下謂公儲難闕並執不許尙書令臨淮王彧以爲宜貸二萬詔聽二萬逸旣出粟之後其老小殘疾不能自存活者又於州門煮粥飯之將死而得濟者以萬數帝聞而善之逸爲政愛人尢憎豪猾廣設耳目其兵吏出使下邑皆自持糧人或爲設食者𨿽在闇室終不進咸言楊使君有千里眼那可欺之在州政績尢美及其家禍爾朱仲遠遣使於州害之時年三十二吏人如喪親戚城邑村落爲營齋供一月之中所在不絕太昌初贈都督豫郢二州諸軍事衛將軍尙書僕射豫州刺史謚曰貞

潘永基按魏書本傳永基字紹業長樂廣宗人也父靈�中書侍郎永基性通率輕財好施爲冀州鎭東府法曹行參軍遷威烈將軍揚州曲陽戍主轉西硤石戍主治陳畱南梁二郡事頗有威惠永安二年除潁川太守遷鎭東將軍東徐州刺史時蕭衍將曹世宗馬洪武等率眾來寇永基出討破之永熙中爲徵東將軍金紫光祿大夫遷車騎將軍左光祿大夫尋加衛大將軍復除東徐州刺史前後在州爲吏民所樂代還京師元象初卒年五十六贈散騎常侍都督冀瀛洲三州諸軍事驃騎大將軍尙書右僕射司徒公冀州刺史

李仲琁按魏書李順傳順族子肅肅從弟皦皦從弟仲琁奉朝請定雍二州長史弘農太守先是宮牛二姓阻崄爲害仲琁示以威惠並卽歸伏還除衛將軍金紫光祿大夫仍除北雍州刺史將軍如故轉車騎將軍左光祿大夫天平初遷都於鄴以仲琁爲營構將作進號衛大將軍出除車騎大將軍兗州刺史仲琁以孔子廟墻宇頗有頹毀遂攺修焉還除將作大匠所歷並淸勤有聲年六十六卒贈驃騎大將軍儀同三司靑州刺史

髙植按魏書外戚傳髙肇子植自中書侍郎爲濟州刺史率州軍討破元愉別將有功當蒙封賞不受雲家荷重恩爲國致效是其常節何足以膺進陟之報懇惻發於至誠歷靑相朔四州刺史卒植頻�五州皆淸能著稱當時號爲良刺史贈安北將軍冀州刺史

韋孝寬按周書本傳孝寬杜陵人廢帝二年爲雍州刺史先是路側一里置一土候經雨頹毀每須修之自孝寬臨州乃勒部內當候處植槐樹代之旣免修復行旅又得庇蔭周文後見怪問知之曰豈得一州獨爾當令天下同之於是令諸州夾道一里種一樹十里種三樹百里種五樹焉

北齊

段榮按北齊書本傳榮字子茂姑臧武威人也髙祖建義山東榮贊成大策爲行臺右丞西北道慰諭大使巡方曉諭所在下之髙祖南討鄴畱榮鎭信都仍授鎭北將軍定州刺史時攻鄴未克所須軍資榮轉輸無闕髙祖入洛論功封姑臧縣侯邑八百戶轉授瀛洲刺史榮妻皇后姊也榮恐髙祖招私親之議固推諸將竟不之州尋行相州事後爲濟州刺史天平三年轉行秦州事榮性溫和所歷皆推仁恕民吏愛之初髙祖將圖關右與榮密謀榮盛稱未可及渭曲失利髙祖悔之曰吾不用段榮之言以至於此四年除山東大行臺大都督甚得物情元象二年五月卒年六十二贈使持節定冀滄瀛四州諸軍事定州刺史太尉尙書左僕射謚曰昭景

趙郡王睿按北齊書趙郡王琛傳琛子睿天保二年出爲定州刺史加撫軍將軍六州大都督時年十七畱心庶事糾擿姦非勸課農桑接禮名雋所部大治稱爲良牧六年詔睿領山東兵數萬監築長城於時盛夏六月睿在途中屏除蓋扇親與軍人同其勞苦而定州先有冰室每歲藏冰長史宋欽道以睿冒犯暑熱遂遣輿冰倍道追送正直日中停軍炎赫尢甚人皆不堪而送冰者至咸謂得冰一時之要睿乃對之嘆息云三軍之人皆飲溫水吾以何義獨進寒冰非追古名將實情所不忍遂至消液竟不一嘗兵人感悅遐邇稱嘆先是役徒罷作任其自返丁壯之輩各自先歸羸弱之徒棄在山北加以殘病多致僵殞睿於是親帥所部與之俱還配合州鄕部分營伍督帥監領彊弱相持遇善水艸卽爲停頓分有餘贍不足賴以全者十三四焉七年詔以本官都督滄瀛幽安平東燕六州諸軍事滄州刺史八年徵睿除北朔州刺史都督北燕北蔚北三州及厙推以西黃河以東長城諸鎭諸軍事睿慰撫新遷量置烽戍內防外禦備有條法大爲兵民所安有無水之處禱而掘井鍤裁下泉源湧出至今號曰趙郡王泉

平按北齊書本傳字明達燕郡薊人父勝安州刺史少聰敏頗有志力受學於徐遵明不爲章句𨿽崇儒業而有豪俠气孝昌末盜賊蜂起見天下將亂乃之洛陽與慕容儼騎馬爲友性巧夜則胡畫以供衣食謂其宗親曰運有污隆亂極則治並州戎馬之地爾朱王命世之雄杖義建旗奉辭問罪勞忠竭力今也其時遂相率奔爾朱榮於晉陽因陳靜亂安民之策榮大奇之卽署參軍前鋒從平鞏密每陣先登除撫軍襄州刺史髙祖起義信都鑑自歸髙祖啟授徵西懷州刺史鑑奏請於州西故軹道築城以防遏西寇朝廷從之尋而西魏來攻是時新築之城糧仗未集舊來乏水眾情大懼南門內有一井隨汲卽竭鑑乃具衣冠俯井而祝至旦有井泉湧溢合城取之魏師敗還以功進位開府儀同三司時和士開以佞幸勢傾朝列令人求鑑愛妾劉氏鑑卽送之仍謂人曰老公失阿劉與死何異要自爲身作計不得不然由是除齊州刺史鑑歷牧八州再臨懷州所在爲吏所思立碑頌徳入爲都官尙書令

張華原按北齊書循吏傳華原字國滿代郡人也少明敏有器度髙祖開驃騎府引爲法曹參軍遷大丞相府屬仍侍左右從於信都深爲髙祖所親待髙祖每號令三軍常令宣諭意旨周文帝始據雍州也髙祖猶欲以逆順曉之使華原入關說焉周文嘉其亮正乃使東還髙祖以華原久而不返每嘆惜之及聞其來喜見於色累遷爲兗州刺史人懷感附寇盜寢息州獄先有囚千餘人華原皆決遣至年暮惟有重罪者數十人華原亦遣歸家申賀依期至獄先是州境數有猛獸爲暴自華原臨州忽有六駁食之咸以化感所致後卒官州人大小莫不號慕

鄭述祖按北齊書本傳述祖字恭文滎陽開封人祖義魏中書令父道昭魏祕書監述祖少聰敏好屬文有風檢爲先達所稱譽釋褐司空行參軍天保初累遷太子少師儀同三司兗州刺史時穆子容爲巡省使嘆曰古人有言聞伯夷之風貪夫廉懦夫有立今於鄭兗州見之矣初述祖父爲兗州於城南小山起齋亭刻石爲記述祖時年九歲及爲刺史往尋舊迹得一破石有銘雲中嶽先生鄭道昭之白雲堂述祖對之嗚咽悲動羣寮有人入市盜布其父怒曰何忍欺人君執之以歸首述祖特原之自是之後境內無盜人歌之曰大鄭公小鄭公相去五十載風教猶尙同及病篤乃自言之且曰吾今老矣一生富貴足矣以淸白之名遺子孫死無所恨遂卒於州

張宴之按北齊書本傳宴之字熙徳從爾朱榮平元顥賜爵武成子累遷尙書二千石郎中髙嶽徵潁川復以爲都督中兵參軍兼記室天保初行北徐州事尋卽眞爲吏人所愛禦史崔子武督察州郡至北徐州無所案劾惟得百姓所制淸徳頌數篇乃嘆曰本求罪狀遂聞頌聲遷兗州刺史未拜卒贈齊州刺史

劉禕按北齊書本傳禕字彥英彭城人父世明魏兗州刺史禕性弘裕有威重容止可觀魏孝昌中釋巾太學博士累遷睢州刺史邊人服其威信甚得疆場之和世宗輔政降書褒獎云以卿家世忠純奕代冠冕賢弟賢子並與吾共事懷抱相托亦自依然宜勗心力以副所委莫慮不富貴秩滿徑歸鄕裏侍父疾竟不入朝

赫連子悅按北齊書本傳子悅字士欣勃勃之後也髙祖起義侯景爲刺史景本爾朱心腹子悅勸景起義景從之除林慮守世宗往晉陽路由是郡因問所不便子悅答雲臨水武安二縣去郡遙遠山嶺重疊車步艱難若東屬魏郡則地平路近世宗笑曰卿徒知便民不覺損幹子悅答云所言因民疾苦不敢以私潤負公心世宗云卿能如此甚善甚善仍敕依事施行在郡滿更徵爲臨漳令後除鄭州刺史於時新經河淸大水民多逃散子悅親加卹隱戶口益增治爲天下之最入爲都官尙書鄭州民八百餘請立碑頌徳有詔許焉後以本官兼吏部

盧潛按北齊書本傳潛範陽涿人也祖尙之魏濟州刺史父文符通直侍郎潛容貌偉善言談世宗引爲大將軍西合祭酒轉中外府中兵參軍機事彊濟爲世宗所知言其終可大用天保初出爲江州刺史所在有治方肅宗作相以潛爲揚州道行臺左丞除潛揚州刺史領行臺尙書潛在淮南十三年任總軍民大樹風績甚爲陳人所憚陳主與其邊將書云盧潛猶在壽陽聞其何當還北此寇不死方爲國患卿宜深備之顯祖初平淮南給十年優復年滿之後逮天統武平中徵稅煩雜又髙元海執政斷漁獵人家無以自資諸商胡負官責息者宦者陳徳信縱其妄注淮南富家令州縣徵責又敕送突厥馬數千匹於揚州管內令土豪貴買之錢直始入便出敕括江淮間馬並送官�由是百姓騷擾切齒嗟怨潛隨事撫慰兼行權略故得寧靖武平三年徵爲五兵尙書揚州吏民以潛戒斷酒肉篤信釋氏大設僧會以香華緣道流涕送之潛嘆曰正恐不久復來耳至鄴未幾陳將吳明徹渡江侵掠復以潛爲揚州道行臺尙書五年與王琳等同陷尋死建業年五十七其家購屍歸葬贈開府儀同三司尙書左射僕兗州刺史

李稚廉按山西通誌稚廉趙郡髙邑人爲南靑州刺史州主簿徐幹富而暴橫歷政不能禁稚廉初至因其有犯收系之幹密奉黃金百挺婢妓二十人稚廉不受遂殺之罷還鄴祖孝徵執政求紫石英於稚廉辭無好者固請乃與二兩孝徵有不平之言或以告稚廉抗聲曰李稚廉結髮從官誓不曲意求人天生徳於予孝徵其如予何假欲挫頓不過遣向並州耳時已授並省都官尙書辭而未報遂發敕遣之齊末官至三品以上悉加儀同稚廉獨不沾此例語人曰我不作儀同更覺爲榮耳卒贈吏部尙書

獨孤永業按北齊書本傳永業字世基中山人幹明初遷洛州刺史又轉左丞刺史如故宜陽深在敵境周人於黑澗築城戍以斷糧道永業亦築鎭以抗之治邊甚有威信遷行臺尙書至河淸三年周人寇洛州永業恐刺史段思文不能自固馳入金墉助守周人爲土山地道曉夕攻戰經三旬大軍至寇乃退永業久在河南善於招撫歸降者萬計選其二百人爲爪牙每先鋒以寡敵眾周人憚之

北周

梁禦按周書本傳禦字善通其先安定人也後因官北邊遂家於武川少好學進趨詳雅及長更好弓馬爾朱天光西討知禦有志略引爲左右授宣威將軍都將共平關右除鎭西將軍東益州刺史第一領民酋長封白水縣伯邑三百戶轉徵西將軍金紫光祿大夫後從賀拔嶽鎭長安及嶽被害禦與諸將同謀翊戴太祖從徵侯莫陳悅遷武衛將軍太祖旣平秦隴方欲引兵東下雍州刺史賈顯持兩端通使於齊神武太祖微知其意以禦爲大都督雍州刺史領前軍先行旣與顯相見因說顯曰魏室陵遲天下鼎沸髙歡志在凶逆梟夷非遠宇文夏州英姿不世算略無方方欲扶危定傾匡復京洛公不於此時建立功效乃懷猶豫恐禍不旋踵矣顯卽出迎太祖禦遂入鎭雍州授車騎大將軍儀同三司大統元年從太祖復弘農破沙苑加侍中開府儀同三司進爵廣平郡公增邑一千五百戶出爲東雍州刺史爲政舉大綱而已民庶稱焉四年薨於州贈太尉尙書令雍州刺史謚曰武昭子睿襲爵

鄭孝穆按周書本傳孝穆字道和滎陽開封人幼而謹厚以淸約自居魏孝昌初解褐太尉行參軍轉司徒主簿屬盜賊蜂起除假節龍驤將軍別將屢有戰功大統五年行武功郡事遷使持節本將軍行岐州刺史當州都督在任未幾有能名就加通直散騎常侍王羆時爲雍州刺史欽其善政遣使貽書盛相稱述先是所部百姓久遭離亂饑饉相仍逃散殆盡孝穆下車之日戶止三千畱情綏撫遠近咸至數年之內有四萬家每歲考績爲天下最太祖嘉之賜書曰知卿�職近畿畱心治術雕獘之俗禮教興行厭亂之民𦇤負而至昔郭伋政成並部賈琮譽重冀方以古方今彼有�徳於是徵拜京兆尹十六年大將軍達奚武率眾經略漢中以孝穆爲梁州刺史以疾不之部拜中書令賜姓宇文氏尋以疾免武成二年徵拜禦伯中大夫徙授禦正保定三年出爲宜州刺史轉華州刺史五年除虞州刺史轉陜州刺史頻歷數州皆有政績復以疾篤屢乞骸骨入爲少司空卒於位時年六十贈本官加鄭梁北豫三州剌史謚曰貞子詡嗣歷位納言爲聘陳使後至開府儀同三司大將軍邵州刺史詡弟譯於隋文帝有翊贊功開皇初又追贈孝穆大將軍徐兗等六州刺史攺謚曰文

宇文測按周書本傳測字澄鏡太祖之族子也大統六年除大都督行汾州事測政存簡惠頗得民和地接東魏數相鈔竊或有獲其爲寇者多縛送之測皆命解縛置之賓館然後引與相見如客禮焉仍設酒肴宴勞放還其國並給糧餼衛送出境自是魏人大�乃不爲寇汾晉之間各安其業兩界之民遂通慶弔不復仇讎矣時論稱之方於羊叔子或有告測與外境交通懷貳心者太祖怒曰測爲我安邊吾知其無貳志何爲間我骨肉生此貝錦乃命斬之仍許測以便宜從事

薛愼按周書薛善傳善弟愼字佛護好學能屬文善艸書保定初爲湖州刺史州界旣雜蠻左恆以劫掠爲務愼乃集諸豪帥具宣朝旨仍令首領每月一參或須言事者不限時節愼每引見必殷勤勸誡及賜酒食一年之間翕然從化諸蠻乃相謂曰今日始知刺史眞民父母也莫不欣悅自是𦇤負而至者千有餘戶蠻俗婚娶之後父母𨿽在卽與別居愼謂守令曰牧守令長是化民者也豈有其子娶妻便與父母離析非惟氓俗之失亦是牧守之罪愼乃親自誘導示以孝慈並遣守令各諭所部有數戶蠻別居數年遂還侍養及行得果膳歸奉父母愼感其從善之速具以狀聞有詔蠲其賦役於是風化大行有同華俗尋入爲蕃部中大夫以疾去職卒於家

郭彥按周書本傳彥太原陽曲人也孝閔帝踐祚出爲澧州刺史蠻左生梗未遵朝憲至於賦稅違命者多聚散無恆不營農業彥勸以耕稼禁其遊獵民皆務本家有餘糧亡命之徒咸從賦役先是以澧州糧儲乏少每令荊州遞送自彥蒞職倉庾充實無復轉輸之勞齊南安城主馮顯密遣使歸降其眾未之知也柱國宇文貴令彥率兵應接齊人先令顯率所部送糧南下彥懼其眾不從命乃於路邀之顯因得自其眾果拒戰彥縱兵奮擊並擄獲之以南安無備卽引軍掩襲顯外兵參軍鄒紹旣爲彥所獲因請爲鄕導彥遂夜至城下令紹詐稱顯歸門者開門待之彥引兵而入遂有其城俘獲三千餘人晉公護嘉之進爵懷徳縣公邑一千戶以南安懸遠尋令班師及秩滿還朝民吏號泣送彥二百餘里保定四年護東討彥從尉遲迥攻洛陽迥復令彥與權景宣南出汝潁及軍次豫州彥請攻之景宣以城守旣嚴卒難攻取將欲南轅更圖經略彥以奉命出師須與大軍相接若向江畔立功更非朝廷本意固執不從兼畫攻取之計會其刺史王士良妻弟董遠秀密遣送款景宣乃從於是引軍圍之士良遂出降仍以彥鎭豫州增邑六百戶尋以洛陽班師亦棄而不守屬純州刺史樊捨卒其地旣東接陳境俗兼蠻左初喪州將境內騷然朝議以彥威信著於東南便令鎭撫彥至吏人畏而愛之

李和按周書本傳和本名慶和少敢勇有識度狀貌魁偉爲州裏所推賀拔嶽作鎭關中乃引和爲帳內都督以破諸賊功稍遷徵北將軍金紫光祿大夫賜爵思陽公尋除漢陽郡守治存寬簡百姓稱之至大統初加車騎將軍左光祿大夫都督累遷使持節車騎大將軍儀同三司散騎常侍侍中驃騎大將軍開府儀同三司夏州刺史賜姓宇文氏太祖嘗謂諸將曰宇文慶和智略明贍立身恭謹累經委任每稱吾意遂賜名意焉攺封永丰縣公邑一千戶保定二年除司憲中大夫進爵義城郡公尋又攺封徳廣郡公出爲洛州刺史和前在夏州頗畱遺惠及有此授商洛父老莫不想望徳音和至州以仁恕訓物獄訟爲之簡靜天和三年進位大將軍拜延綏丹三州武安伏夷安民三防諸軍事延州刺史六年進柱國大將軍建徳元年攺授延綏銀三州文安伏夷安民周昌梁和五防諸軍事以罪免尋復柱國隋開皇元年遷上柱國和立身剛簡老而逾勵諸子趨事若奉嚴君以意是太祖賜名市朝已革慶和則父之所命義不可違至是遂以和爲名二年薨贈本官加司徒公徐兗邳沂海泗六州刺史謚曰肅子徹嗣

韓褒按周書本傳褒字弘業大統四年徵拜丞相府司馬進爵爲侯出爲北雍州刺史加衛大將軍州帶北山多有盜賊褒密訪之並豪右所爲也而陽不之知厚加禮遇謂之曰刺史起自書生安知督盜所賴卿等共分其憂耳乃悉召桀黠少年素爲鄕裏患者署爲主帥分其地界有盜發而不獲者以故縱論於是諸被署者莫不惶懼皆首伏曰前盜發者�某等爲之所有徒侶皆列其姓名或亡命隱匿者亦悉言其所在褒乃取盜名簿藏之因大榜州門曰自知行盜者可急來首卽除其罪盡今月不首者顯戮其身籍沒妻子以賞前首者旬日之間諸盜咸悉首盡褒取名簿勘之一無差異並原其罪許以自新繇是羣盜屏息十二年除都督西涼州刺史羌胡之俗輕貧弱尙豪富豪富之家侵漁小民同於僕隸故貧者日削豪者益富褒乃悉募貧民以充兵士優復其家蠲免徭賦又調富人財物以賑給之每西域商貨至又先盡貧者市之於是貧富漸均戶口殷實武成三年出爲汾州刺史州界北接太原當千里徑先是齊寇數入民廢耕桑前後刺史莫能防捍褒至適寇來褒乃不下屬縣民旣不及設備以故多被抄掠齊人喜相謂曰汾州不覺吾至先未集兵今者之還必莫能追躡我矣由是益懈不爲營壘褒已先勒精銳伏北山中分據險阻邀其歸路乘其眾怠縱伏擊之盡獲其眾故事獲生口者並囚送京師褒因是奏曰所獲賊眾不足爲多俘而辱之但益其忿耳請一切放還以徳報怨有詔許焉自此抄兵稍息四年遷河洮封三州諸軍事河州總管天和三年轉鳳州刺史尋以年老請致仕詔許之七年卒贈涇岐燕三州刺史謚曰貞

申徽按周書本傳徽字世儀魏郡人也曾祖爽仕宋位雍州刺史祖隆道宋北兗州刺史父明仁郡功曹徽好經史性審愼不妄交遊元顥入洛以元邃爲東徐州刺史邃引徽爲主簿顥敗邃被檻車送洛陽故吏賓客並委去惟徽送之及邃得免乃廣集賓友嘆徽有古人風尋除太尉府行參軍孝武初徽以洛陽兵難未已遂間行入關見文帝文帝與語奇之臨夏州以徽爲記室參軍兼府主簿文帝察徽沈密有度量每事信委之乃爲大行臺郎中時軍國艸創幕府務殷四方書檄皆徽之辭也以迎孝武功封博平縣子本州大中正大統四年拜中書舍人修起居注十年遷給事黃門侍郎又遷都官尙書十二年瓜州刺史成慶爲城人張保所殺都督令狐延等起義逐保啟請刺史以徽信洽西土拜假節瓜州刺史徽在州五稔儉約率下邊人樂而安之十六年徵兼尙書右僕射加侍中驃騎大將軍開府儀同三司廢帝二年進爵爲公正右僕射賜姓宇文氏徽性勤敏凡所居官案牘無大小皆親自省覽以是事無稽滯吏不得爲姦後𨿽歷公卿此志不懈出爲襄州刺史時南方初附舊俗官人皆通餉遺徽性廉愼乃畫楊震像於寢室以自戒及代還人吏送者數十里不絕徽自以無徳於人慨然懷愧因賦詩題於淸水亭長幼聞之競來就讀遞相謂曰此是申使君手迹並寫誦之明帝以禦正任總絲綸更崇其秩爲上大夫員四人號大禦正又以徽爲之歷小司空少保出爲荊州刺史入爲小司徒小宗伯天和六年上疏乞骸骨詔許之薨贈泗州刺史謚曰章子康嗣位瀘州刺史司織下大夫上開府

李遷哲按周書本傳遷哲字孝彥安康人也魏恭帝初直州人樂熾洋州人田越金州人黃國等結連爲亂太祖遣雁門公田弘出梁漢開府賀若惇趣直谷熾聞官軍至乃燒絕棧道據守直谷惇眾不得前太祖以遷哲信著山南乃令與惇同往經略熾等或降或獲尋並平蕩仍與惇南出徇地遷哲先至巴州入其郛郭梁巴州刺史牟安民請降自此巴濮之民降款相繼加授侍中驃騎大將軍開府儀同三司除直州刺史令與田弘同討信州鎭白帝信州先無倉儲軍糧匱乏遷哲乃收葛根造粉兼米以給之遷哲亦自取供食時有異膳卽分賜兵士有疾患者又親加醫藥以此軍中感之人思效命黔陽蠻田烏度田都唐等每抄掠江中爲百姓患遷哲隨機出討殺獲甚多由是諸蠻畏威各送糧餼又遣子弟入質者千有餘家遷哲乃於白帝城外築城以處之並置四鎭以靜峽路自此寇抄頗息軍糧贍給焉世宗初授都督信臨等七州諸軍事信州刺史時蠻酋蒲微爲鄰州刺史舉兵反遷哲將討之諸將以途路阻遠並不欲行遷哲怒曰蒲微蕞爾之賊勢何能爲擒獲之略已在吾度中矣諸君見此小寇便有憚心後遇大敵將何以戰遂率兵七千人進擊之拔其五城擄獲二千餘口武成元年朝於京師世宗甚禮之保定中授平州刺史天和五年陳將章昭達攻逼江陵梁主蕭巋告急於襄州衛公直令遷哲往救焉遷哲率其所部守江陵外城與陳將程文季交戰兵稍卻遷哲乃親自陷陳手殺數人會江陵總管陸騰出助之陳人乃退陳人又因水泛長壞龍川寧朔堤引水灌城城中驚擾遷哲乃先塞北堤以止水又募驍勇出擊之頻有斬獲眾心稍定俄而敵入郭內焚燒民家遷哲自率騎出南門又令步兵自北門出兩軍合勢首尾邀之陳人復敗多投水而死是夜陳人又竊於城西堞以梯登者已數百人遷哲又率驍勇扞之陳人復潰俄而大風暴起遷哲乘暗出兵擊其營陳人大亂殺傷甚眾陸騰復破之於西堤陳人乃遁建徳三年卒於襄州贈金州總管謚曰壯武

州牧部名臣列傳四

隋

梁毗按隋書本傳毗字景和安定烏氏人也髙祖開皇初毗出憲司復典京邑直道而行無所回避失權貴心由是出爲西寧州刺史在州十一年先是蠻夷酋長皆服金冠以金多者爲豪�由此皆遞相陵奪每尋干戈邊境略無寧歲毗患之後因諸酋長相率以金遺毗於是置金坐側對之慟哭而謂之曰此物饑不可食寒不可衣汝等以此相滅不可勝數今將此來欲殺我耶一無所納悉以還之於是蠻夷感悟遂不相攻擊髙祖聞而善之徵爲散騎常侍

趙煚按隋書本傳煚字賢通天水西人也深沈有器局略涉書史周太祖引爲相府參軍事閔帝受禪遷陜州刺史蠻酋向天王聚眾作亂以兵攻信陵秭歸煚勒所部五百人出其不意襲擊破之二郡獲全時周人於江南岸置安蜀城以禦陳屬霖雨數旬城頹者百餘步蠻酋鄭南鄕叛引陳將吳明徹欲掩安蜀議者皆勸煚益修守禦煚曰不然吾自有以安之乃遣使說誘江外生蠻向武陽令乘虛掩襲其所居獲南鄕父母妻子南鄕聞之其黨各散陳兵遂退明年吳明徹屢爲寇患煚勒兵禦之前後十六戰每挫其鋒獲陳裨將覃冏王足子吳朗等三人斬首百六十級以功授開府儀同三司遷荊州總管長史入爲民部中大夫髙祖爲丞相加上開府復拜天官都司會俄遷大宗伯及踐阼煚授璽紱進位大將軍賜爵金城郡公邑二千五百戶拜相州刺史朝廷以煚曉習故事徵拜尙書右僕射視事未幾以忤旨尋出爲陜州剌史俄轉冀州刺史甚有威徳煚嘗有疾百姓奔馳爭爲祈禱其得民情如此冀州俗薄市井多姦詐煚爲銅斗鐵尺置之於肆百姓便之上聞而嘉焉頒告天下以爲常法嘗有人盜煚田中蒿者爲吏所執煚曰此乃刺史不能宣風化彼何罪也慰諭而遣之令人載蒿一車以賜盜者盜者愧恧過於重刑其以徳化民皆此類也上幸洛陽煚來朝上勞之曰冀州大藩民用殷實卿之爲政深副朕懷煚開皇九年卒時年六十八

柳機按隋書本傳機字匡時河東解人也偉儀容有器局頗涉經史周武帝時爲魯公引爲記室及帝嗣位自宣納上士累遷少納言太子宮尹封平齊縣公從帝平齊拜開府轉司宗中大夫宣帝時遷禦正上大夫機見帝失徳屢諫不聽恐禍及己托於鄭譯陰求出外於是拜華州刺史及髙祖作相徵還京師時周代舊臣皆勸禪讓機獨義形於色無所陳請俄拜衛州刺史及踐阼進爵建安郡公邑二千四百戶徵爲納言機性寬簡有雅望然當近侍無所損益在職數年復出爲華州刺史奉詔每月朝見尋轉冀州刺史後徵入朝以其子述尙蘭陵公主禮遇益隆初機在周與族人文成公昂俱歷顯要及此機昂並爲外職未幾還州前後作牧俱稱寬惠後數年以疾徵還京師卒於家時年五十六贈大將軍靑州刺史謚曰簡

元亨按隋書本傳亨字徳良一名孝才河南洛陽人也父季海魏司徒馮翊王亨年十二魏恭帝在儲宮引爲交友釋褐千牛備身大統末襲爵馮翊王邑千戶俄遷通直散騎常侍歷武衛將軍勛州刺史攺封平涼王周閔帝受禪例降爲公明武時歷隴州刺史禦正大夫小司馬宣帝時爲洛陽刺史髙祖爲丞相遇尉遲迥作亂洛陽人梁康邢流水等舉兵應迥旬日之間眾至萬餘州治中王文舒潛與梁康相結將圖亨亨陰知其謀乃選關中兵得二千人爲左右執文舒斬之以兵襲擊梁康邢流水皆破之髙祖受禪徵拜太常卿增邑七百戶尋出爲衛州刺史加大將軍衛土俗薄亨以威嚴鎭之在職八年風化大洽後以老病表乞骸骨吏人詣闕上表請畱臥治上嗟嘆者久之其年亨以篤疾重請還京歲餘卒於家謚曰宣

髙勱按隋書本傳勱字敬徳渤海蓨人也齊太尉淸河王嶽之子幼聰敏美風儀以仁孝聞爲齊祖所愛年七歲襲爵淸河王十四爲靑州刺史歷右衛將軍領軍大將軍祠部尙書開府儀同三司攺封樂安王性剛直有才幹甚爲時人所重遷侍中尙書右僕射及後主爲周師所敗勱奉太后歸鄴勱勸後主五品已上家累悉置三臺之上因脇之曰若戰不捷則燒之此輩惜妻子必當死戰可敗也後主不從遂棄鄴東遁勱恆後殿爲周軍所得武帝見之與語大悅因問齊亡所由勱發言流涕悲不自勝帝亦爲之攺容授開府儀同三司髙祖爲丞相謂勱曰齊所以亡者由任邪佞公父子忠良聞於鄰境宜善自愛以勱檢校揚州事後拜楚州刺史民安之先是城北有伍子胥廟其俗敬鬼祈禱者必以牛酒至破產業勱嘆曰子胥賢者豈宜損百姓乎乃告諭所部自此遂止百姓賴之七年轉光州刺史上取陳五策髙祖嘉之答以優詔及大舉伐陳以勱爲行軍總管從宜陽公王世積下陳江州以功拜上開府賜物三千段隴右諸羌數爲寇亂朝廷以勱有威召拜洮州刺史下車大崇威惠民夷悅附其山谷間生羌相率詣府稱謁前後至者數千餘戶豪猾屏迹路不拾遺在職數年稱爲治理後遇吐谷渾來寇勱遇疾不能拒戰賊遂大掠而去憲司奏勱亡失戶口又言受羌饋遺竟坐免官後卒於家時年五十六

令狐熙按隋書本傳熙字長熙燉煌人也代爲西州豪右父整仕周官至大將軍始丰二州刺史熙性嚴重有雅量起家以通經爲吏部上士尋授都督輔國將軍轉夏官府都上士俱有能名及武帝平齊以畱守功增邑六百戶進位儀同歷司勛吏部二曹中大夫甚有當時之譽髙祖受禪之際熙以本官行納言事尋除司徒左長史加上儀同進爵河南郡公會蜀王秀出鎭於蜀綱紀之選咸屬正人以熙爲益州總管長史未之官拜滄州刺史時山東承齊之獘戶口簿籍類不以實熙曉諭之令自歸首至者一萬戶在職數年風教大洽稱爲良二千石開皇四年上幸洛陽熙來朝吏民恐其遷易悲泣於道及熙復還百姓出境迎謁歡叫盈路在州獲白烏白�嘉麥甘露降於庭前柳樹八年徙爲河北道行臺度支尙書吏民追思相與立碑頌徳及上祠大山還次汴州惡其殷盛多有姦俠於是以熙爲汴州刺史下車禁遊食抑工商民有向街開門者杜之�客停於郭外星居者勒爲聚落僑人逐令歸本其有滯獄並決遣之令行禁止稱爲良政上聞而嘉之顧謂侍臣曰鄴都天下難理處也敕相州刺史豆盧通令習熙之法其年來朝考績爲天下之最賜帛三百匹頒告天下

薛冑按隋書本傳冑字紹元河東汾陰人也父端周蔡州刺史冑性慷慨志立功名周明帝時襲爵文城郡公累遷上儀同尋拜司金大夫後加開府髙祖受禪擢拜魯州刺史未之官檢校廬州總管事尋除兗州刺史及到官系囚數百冑剖斷旬日便了囹圄空虛有陳州人向道力者僞作髙平郡守將之官冑遇諸塗察其有異將畱詰之司馬王君復固諫乃聽詣郡旣而悔之卽遣主簿追禁道力有部人徐俱羅者嘗任海陵郡守先是已爲道力僞代之比至秩滿公私不�俱羅遂語君馥曰向道力以經代俱羅爲郡使君豈容疑之君馥以俱羅所陳又固請冑冑呵君馥曰吾已察知此人詐也司馬容姦當連其坐君馥乃止遂往收之道力懼而引僞其發姦摘伏皆此類也時人謂爲神明先是兗州城東沂泗二水合而南流泛濫大澤中冑遂積石堰之使決令西注陂澤盡爲良田又通轉運利盡淮海百姓賴之號爲薛公丰兗渠冑以天下太平登封告禪帝王盛烈遂遣博士登太山觀古迹撰封禪圖及儀上之髙祖謙讓不許後轉郢州刺史前後俱有惠政徵拜衛尉卿

梁彥光按隋書循吏傳彥光字修芝安定烏氏人也祖茂魏秦華二州刺史父顯周荊州刺史彥光少岐嶷有至性其父每謂所親曰此兒有風骨當興吾宗魏大統末解褐祕書郎周受禪遷舍人上士武帝時累遷小馭下大夫後轉小內史下大夫建徳中爲禦正下大夫從帝平齊以功授開府陽城縣公邑千戶宣帝卽位拜華州剌史進封華陽郡公增邑五百戶以陽城公轉封一子尋進位上大將軍遷禦正上大夫俄拜柱國靑州刺史屬帝崩不之官及髙祖受禪以爲岐州刺史兼領岐州宮監增邑五百戶通前二千戶甚有惠政嘉禾連理出於州境開皇二年上幸岐州悅其能乃下詔曰賞以勸善義兼訓物彥光操履平直識用凝遠布政岐下威惠在人廉愼之譽聞於天下三載之後自當遷陟恐其匱乏且宜旌善可賜粟五百斛物三百段禦傘一枚庶使有感朕心日增其美四海之內凡曰官人慕髙山而仰止聞淸風而自勵未幾又賜錢五萬後數歲轉相州刺史彥光前在岐州其俗頗質以靜鎭之合境大化奏課連最爲天下第一及居相如部岐州法鄴都雜俗人多變詐爲之作歌稱其不能理化上聞而譴之竟坐免歲餘拜趙州刺史彥光言於上曰臣前待罪相州百姓呼爲戴帽餳臣自分廢黜無復衣冠之望不謂天恩復垂收采請復爲相州攺弦易調庶有以變其風俗上答隆恩上從之復爲相州刺史豪猾者聞彥光自請而來莫不嗤笑彥光下車發摘姦隱有若神明於是狡猾之徒莫不潛竄合境大駭初齊亡後衣冠士人多遷關內惟技巧商販及樂戶之家移實州郭由是人情險詖妄起風謠訴訟官人萬端千變彥光欲革其獘乃用秩俸之物招致山東大儒每鄕立學非聖哲之書不得教授常以季月召集之親臨策試有勤學異等聰令有聞者升堂設饌其餘並坐廊下有好諍訟惰業無成者坐之庭中設以艸具及大比當舉行賓貢之禮又於郊外祖道並以財物資之於是人皆�勵風俗大攺有陽人焦通性酗酒事親禮闕爲從弟所訟彥光弗之罪將至州學命觀於孔子廟於時廟中有韓伯瑜母杖不痛哀母力弱對母悲泣之像通遂感悟旣悲且愧若無自容彥光訓諭而遣之後攺過勵行卒爲善士以徳化人皆此類也吏人感悅略無諍訟後數歲卒官時年六十贈冀定靑瀛四州刺史謚曰襄子文謙嗣文謙弘雅有父風以上柱國嫡子例授儀同開皇十五年拜上州刺史煬帝卽位轉饒州刺史歲餘爲鄱陽太守稱爲天下之最

樊叔略按隋書循吏傳叔略陳畱人也父歡仕魏爲南兗州刺史阿陽侯屬髙氏專權將謀興復之計爲髙氏所誅叔略時在髫�遂被腐刑給使殿省身長九尺志气不凡頗爲髙氏所忌遂奔關西周太祖見而器之引置左右尋授都督襲爵爲侯大�宰宇文護執政引爲中尉叔略多計數曉習時事護漸委信之兼督內外累遷驃騎大將軍開府儀同三司護誅後齊王憲引爲園苑監建徳五年從武帝伐齊叔略部率精銳每戰身先士卒以功加上開府進封淸鄕縣公邑千四百戶拜汴州刺史號爲明決宣帝時於洛陽營建東京以叔略有巧思拜營構監宮室制度皆叔略所定功未就而帝崩尉迥之亂髙祖令叔略鎭大梁迥將宇文威來寇叔略擊走之以功拜大將軍復爲汴州刺史髙祖受禪加位上大將軍進爵安定郡公在州數年甚有聲譽鄴都俗薄號曰難化朝廷以叔略所在著稱遷相州刺史政爲當時第一上降璽書褒美之賜物三百段粟五百石班示天下百姓爲之語曰智無窮淸鄕公上下正樊安定徵拜司農卿吏人莫不流涕相與立碑頌其徳政

趙軌按隋書循吏傳軌河南雒陽人也父肅魏廷尉卿軌少好學有行檢周蔡王引爲記室以淸苦聞遷衛州治中髙祖受禪轉齊州別駕在州四年考績連最持節使者合陽公梁子恭狀上髙祖嘉之時衛王爽爲原州總管上見爽年少以軌所在有聲授原州總管司馬后數年遷硤州刺史撫緝萌夷甚有恩惠尋轉壽州總管長史芍陂舊有五門堰蕪穢不修軌於是勸課人吏更開三十六門灌田五千餘頃人賴其利秩滿歸鄕裏卒於家時年六十二

房恭懿按隋書循吏傳恭懿字愼言河南洛陽人也恭懿性沈深有局量達於從政仕齊釋褐開府參軍事歷平恩令濟陰守並有能名會齊亡不得調尉迥之亂恭懿預焉迥敗廢於家開皇初吏部尙書蘇威薦之授新丰令政爲三輔之最上聞而嘉之時雍州諸縣令每朔朝謁上見恭懿必呼至榻前訪以理人之術蘇威重薦之超授澤州司馬有異績遷徳州司馬在職歲餘盧愷復奏恭懿政爲天下之最上甚異之因謂諸州朝集使曰如房恭懿志存體國愛養我百姓此乃上天宗廟之所佑助豈朕寡薄能致之乎朕卽拜爲刺史豈止爲一州而已當令天下模範之卿等宜師也上又曰房恭懿所在之處百姓視之如父母朕若置之而不賞上天宗廟其當責我內外官人宜知我意於是下詔曰徳州司馬房恭懿出宰百里毗贊二藩善政能官標映倫伍班條按部實允僉屬委以方嶽聲實俱美可使持節海州諸軍事海州刺史未幾會國子博士何妥奏恭懿尉迥之黨不當仕進威愷二人朋黨曲相薦舉上大怒恭懿竟得罪配防嶺南未幾徵還京師行至洪州遇患卒論者於今冤之

公孫景茂按隋書循吏傳景茂字元蔚河間阜城人也容貌魁梧少好學博涉經史在魏察孝廉射策甲科爲襄城王長史兼行參軍遷太常博士多所損益時人稱爲書庫後歷髙唐令大理正俱有能名及齊滅周武帝聞而召見與語器之授濟北太守以母憂去職開皇初詔徵入朝訪以政術拜汝南太守郡發轉曹州司馬在職數年以老病乞骸骨優詔不許俄遷息州刺史法令淸靜徳化大行時屬平陳之役徵人在路有疾病者景茂撤減俸祿爲饘粥湯藥分賑濟之賴全活者以千數上聞而嘉之詔宣告天下十五年上幸洛陽景茂謁見時年七十七上命升殿坐問其年幾景茂以實對上哀其老嗟嘆久之景茂再拜曰呂望八十而遇文王臣逾七十而逢陛下上甚悅賜物三百段詔曰景茂修身潔己耆宿不虧作牧化人聲績顯著年終考校獨爲稱首宜升戎秩兼進藩條可上儀同三司伊州刺史明年以疾徵吏人號泣於道及疾愈復乞骸骨又不許轉道州刺史悉以秩俸買牛犢雞�散惠孤弱不自存者好單騎巡人家至戶入閱視百姓產業有修理者於都會時乃褒揚稱述如有過惡隨卽訓導而不彰也由是人行義讓有無均通男子相助耕耘婦人相從紡績大村或數百戶皆如一家之務其後請致事上優詔聽之仁壽中上明公楊紀出使河北見景茂神力不衰還以狀奏於是就拜淄州刺史賜以馬轝便道之官前後歷職皆有徳政論者稱爲良牧大業初卒官年八十七謚曰康身死之日諸州人吏赴喪者數千人或不及葬皆望墳慟哭野祭而去

辛公義按隋書循吏傳公義隴西狄道人也祖徽魏徐州刺史父季慶靑州刺史公義周天和中選良家子任太學生以勤苦著稱建徳初授宣納中士從平齊累遷掌治上士掃寇將軍髙祖作相授內史上士參掌機要開皇元年除主客侍郎攝內史舍人事賜爵安陽縣男邑二百戶轉駕部侍郎使往江陵安輯邊境七年從軍平陳以功除岷州刺史土俗畏病若一人有疾卽合家避之父子夫妻不相看養孝義道絕由是病者多死公義患之欲變其俗因分遣官人巡檢部內凡有疾病皆以�輿來安置聽事暑月疫時病人或至數百廳廊悉滿公義親設一榻獨坐其間終日連夕對之理事所得秩俸盡用市藥爲迎醫療之躬勸其飲食於是悉差方召其親戚而諭之曰死生由命不關相著前汝棄之所以死耳今我聚病者坐臥其間若言相染那得不死病兒復差汝等勿復信之諸病家子孫�謝而去後人有遇病者爭就使君其家無親屬因畱養之始相慈愛此風遂革合境之內呼爲慈母后遷牟州剌史下車先至獄中囚露坐牢側親自驗問十餘日間決斷咸盡方還大廳受領新訟皆不立文案遣當直佐寮二人側坐訊問事若不盡應須禁者公義卽宿廳事終不還合人或諫之曰此事有程使君何自苦也答曰刺史無徳可以導人尙令百姓系於囹圄豈有禁人在獄而心自安乎罪人聞之咸自款服後有欲諍訟者其鄕閭父老遽相曉曰此蓋小事何忍勤勞使君訟者多兩讓而止時山東霖雨自陳汝至於滄海皆苦水境內犬牙獨無所損山出黃銀獲之以獻詔水部郎婁崱就公義禱焉乃聞空中有金石絲竹之響仁壽元年進充揚州道黜陟大使豫章王暕恐其部內官寮犯法未入州境預令屬公義公義答曰奉詔不敢有私及至揚州皆無所縱捨暕銜之及煬帝卽位揚州長史王弘入爲黃門侍郎因言公義之短竟去官吏人守闕訴冤相繼不絕後數歲帝悟除內史侍郎丁母憂未幾起爲司隸大夫檢校右禦衛武賁郎將從徵至柳城郡卒時年六十二子融

衛元按隋書本傳元字文升河南洛陽人也少有器識周武帝在藩引爲記室武帝親總萬機拜益州總管長史仁壽初山獠作亂出爲資州刺史以鎭撫之元單騎造其營謂羣獠曰我刺史銜天子詔安養汝等勿驚懼也諸賊莫敢動於是說以利害渠帥感悅解兵而去前後歸附者十萬餘口髙祖大悅賜縑二千匹除遂州總管仍令劍南安撫煬帝卽位復徵爲衛尉卿諸獠攀戀數百里不絕各揮涕而去

唐

姜按唐書本傳秦州上邽人隋大業末爲晉陽長髙祖在太原謂所親曰隋政亂將亡必有聖人受之唐公負王霸資度其必撥亂得天下乃深自結及大將軍府建引爲司功參軍從平霍邑絳郡兵遂度河部勒一夕濟髙祖嘆其略進平長安除相國冑曹參軍長道縣公薛舉寇秦州以山西豪望詔安撫隴外委以便宜乃與竇軌出散關下河池漢陽遇薛舉與戰軌敗召還朝爲員外散騎常侍後仁杲平擢秦州刺史帝曰昔人稱衣錦故鄕今以本州相授所以償功涼州荒梗宜有以靖之至撫邊俗以恩信盜賊衰止人喜曰不意復見太平官府攺守隴州以老去職貞觀元年卒贈岷州都督謚曰安子確

韋仁壽按唐書循吏傳仁壽京兆萬年人隋大業末爲蜀郡司法書佐斷獄平得罪者皆自以韋君所論死無恨髙祖入關遣使者徇定蜀承制擢仁壽嶲州都督府長史南寧州納款朝廷歲遣使撫接至率貪沓邊人苦之多叛去帝素聞仁壽治理詔檢校南寧州都督寄治越嶲詔歲一按行慰勞仁壽將兵五百人循西洱河開地數千里稱詔置七州十五縣酋豪皆來賓見卽授以牧宰威令簡嚴人人安悅將還酋長泣曰天子藉公鎭撫柰何欲去我仁壽以池壁未立爲解諸酋卽相率築城起廨甫旬略具仁壽乃告以實曰吾奉詔第撫循庸敢擅畱夷夏父老乃悲啼祖行遣子弟隨貢方物天子大悅仁壽請徙治南寧州假兵遂撫定詔可敕益州給兵護送刺史竇軌疾其功訹言山獠方叛未可以遠略不時遣歲餘卒

薛大鼎按唐書循吏傳大鼎字重臣蒲州汾陰人父粹爲隋介州長史與漢王諒同反誅大鼎貰爲官奴流辰州用戰功得還髙祖兵興謁見龍門因說帝絕龍門軍永丰倉就食傳檄遠近據天府示豪傑爲拊背扼喉計帝奇之時諸將已決策先攻河東故議置授大將軍府察非掾出爲山南道副大使開屯田以實倉廩趙郡王孝恭討輔公祏以大鼎爲饒州道軍師引兵渡彭蠡湖以功遷浩州刺史累徙滄州無棣渠久廞塞大鼎浚治屬之海商賈流行裏民歌曰新溝通舟楫利屬滄海魚鹽至昔徒行今騁駟美哉薛公徳滂被又疏長蘆漳衡三渠泄污潦水不爲害是時鄭徳本在瀛州賈惇頤爲冀州皆有治名故河北稱鐺腳刺史永徽中遷銀靑光祿大夫行荊州大都督長史卒謚曰恭

方亮按浙江通誌亮雉山人初汪華據歙稱王睦州已爲歙有及武徳初杜伏威命王雄誕平歙而復睦州用亮爲刺史賜詔曰本司刺史方亮往因喪亂保據邑土識達事機早歸朝化亮當唐初嘗不因朝命爲刺史其後納土歸化免其鄕裏屠戮之苦誠節彰著是可嘉也唐史逸之

郭孝恪按唐書本傳孝恪陽翟人隋亂率少年數百附李密使與李績守黎陽密敗績遣孝恪送款封陽翟郡公拜宋州刺史詔與李績經略武牢以東竇建徳之援洛也孝恪上謁秦王進計曰王世充力竭計窮其面縛可跂足待建徳悉眾遠來糧餉阻絕殆天亡時也若固守武牢以軍汜水逐機應變禽殄必矣王然之賊平

李大亮按唐書本傳大亮京兆涇陽人有文武才略髙祖詔大亮安撫樊鄧因圖之進擊下十餘城遷安州刺史復使徇廣州至九江聞張善安以洪州反設計誘擒之入洪州撫集離散因灌嬰舊城置鄕以處其眾錄功賜奴婢百口謂曰而曹皆衣冠子女不幸破亡吾何忍錄而爲隸乎縱遣之帝聞咨美更賜僕婢二十遷越州都督歷西北道安撫大使

陳君賓按唐書循吏傳君賓陳鄱陽王伯山子也仕隋爲襄國通守武徳初挈郡聽命封東陽郡公遷邢州刺史貞觀初徙鄧州州承喪亂後百姓流�君賓加意勞來不�月皆還自業明年四方霜潦獨君賓所治有年儲倉充羨蒲虞二州民就食其境太宗下詔勞之曰去年關內六州谷不登�糧少令析民房逐食聞刺史與百姓識朕此懷務相安養還有贏糧出布帛贈遺行者此知水旱常數更相拯贍禮讓興行海內之人皆爲兄弟變澆薄之風朕顧何憂已命有司錄刺史以下功最百姓養戶免今年調物是歲入爲太府少卿轉少府少監坐事免起爲虔州刺史卒

長孫順徳按唐書長孫無忌傳無忌族叔順徳仕隋爲右勛衛徵遼當行亡命太原素爲髙祖親厚太宗將起兵令與劉弘基募士於外大將軍府建授統軍從平霍邑臨汾絳郡有功與劉文靜擊屈突通於潼關順徳執通以獻遂定陜縣以功進左驍衛大將軍封薛國公李孝常謀反坐與交削籍爲民歲餘帝閱功臣圖見其像憐之遣宇文士及視順徳順徳方頹然醉遂召爲澤州刺史復爵邑順徳素少檢侈放自如至是折節爲政以嚴明稱先時守長多通餉問順徳繩擿無所容遂爲良吏前刺史張長貴趙士達占部中腴田數十頃奪之以給貧單尋坐累還第喪息女感疾甚未幾卒遣使弔之贈荊州都督謚曰襄

李桐客按唐書張允濟傳有李桐客者亦以治稱貞觀初累爲通巴二州刺史治尙淸平民呼爲慈父桐客冀州衡水人

賈惇頤弟

惇實

按唐書循吏傳惇頤曹州冤句人貞顴時數歷州刺史資廉潔入朝常盡室行車一乘敝甚羸馬繩羈道上不知其刺史也久之爲洛州司馬以公累下獄太宗貰之有司執不貰帝曰人孰無過吾去太甚者若悉繩以法𨿽子不得於父況臣得事其君乎遂獲原徙瀛州刺史州瀕滹沱滱二水歲湓溢壞室廬洳數百里惇頤爲立堰庸水不能暴百姓利之時弟惇實爲饒陽令政淸靜吏民嘉美舊制大功之嫌不連官朝廷以其兄弟治行相髙故不徙以示寵永徽中遷洛州洛多豪右占田類逾制惇頤舉沒者三千餘頃以賦貧民發姦擿伏下無能欺卒於官咸亨初惇實爲洛州長史亦寬惠人心懷向始洛人爲惇頤刻碑大市旁及惇實入爲太子右庶子人復爲立碑其側故號常棣碑歷懷州刺史有美迹永淳初致仕病篤子孫迎醫惇實不肯見曰未聞良醫能治老也卒年九十餘

狄仁傑按唐書本傳仁傑字懷英並州太原人髙宗時出爲寧州刺史撫和戎落得其歡心郡人勒碑以頌入拜冬官侍郎持節江南巡撫使吳楚俗多淫祠仁傑一禁止凡毀千七百房止畱夏禹吳太伯季札伍員四祠而已轉文昌右丞出豫州刺史時越王兵敗支黨餘二千人論死仁傑釋其械密疏曰臣欲有所陳似爲逆人申理不言且累陛下欽卹意表成復毀自不能定然此皆非本惡詿誤至此有詔悉謫戍邊囚出寧州父老迎勞曰狄使君活汝耶出相與哭碑下囚齋三日乃去至流所亦爲立碑初宰相張光輔討越王軍中恃功多暴索仁傑拒之光輔怒曰州將輕元帥邪仁傑曰亂河南者一越王公董士三十萬以平亂縱使暴橫使無辜之人咸墜塗炭是一越王死百越王生也且王師之至民歸順以萬計自縋而下四面成蹊柰何縱邀賞之人殺降以爲功冤痛徹天願得上方斬馬劍加君頸𨿽死不恨也光輔還奏仁傑不遜左授復州刺史徙洛州司馬萬歲通天中契丹陷冀州河北震動擢仁傑爲魏州刺史前刺史懼賊至驅民保城修守具仁傑至悉縱就田賊聞亦引去民愛仰之復爲立祠

田仁會按唐書循吏傳仁會雍州長安人祖軌隋幽州刺史封信都郡公父弘襲封至陵州刺史仁會擢制舉仕累左武候中郎將太宗徵遼東而薛延陀以數萬騎掩河內詔仁會與執失思力率兵擊敗之尾逐數百里延陀幾生得璽書嘉慰永徽中爲平州剌史歲旱自暴以祈而雨大至谷遂登人歌曰父母育我兮田使君挺精誠兮上天聞中田致雨兮山出云倉廩實兮禮義申願君常在兮不患貧五遷勝州都督境有夙賊依山剽行人仁會發騎捕格夷之城門夜開道無寇迹入爲太府少卿遷右金吾將軍所得祿估有贏輒入之官人以爲尙名然資彊摯疾惡晝夜循行有絲毫姦必發廷中�罰日數百京師無貴賤舉憚之有女巫傳鬼道惑眾自言能活死人市裏尊神仁會劾徙於邊轉右衛將軍以年老乞骸骨卒年七十八謚曰威

許圉師按唐書許紹傳紹次子圉師有器幹研涉藝文擢進士第累遷給事中黃門侍郎同中書門下三品龍朔中爲左丞久之爲虔州刺史稍遷相州專以寬治州人刻石頌美部有受賕者圉師不忍按但賜淸白箴其人自愧後修飾更爲廉士進戶部尙書卒贈幽州都督謚曰簡

權懷恩按唐書權萬紀傳懷恩萬紀族孫祖弘壽髙祖平京師擢太僕卿盧國公懷恩以蔭累遷尙乘奉禦襲爵馭人安畢羅爲髙宗所寵見帝戲慢不恭懷恩奏事適見之退杖四十帝嗟賞曰良吏也擢萬年令賞罰明見惡輒取時語曰寧飲三斗塵無逢權懷恩更慶萊衛邢宋五州剌史洛州長史所居威名赫然吏重足立嘗過汴州時刺史楊徳幹亦以嚴稱與懷恩名相埒汴橋新城立木中途正過車者懷恩適過之示徳幹曰民不可止邪焉用此徳幹�服遷益州大都督府長史卒

崔義元按唐書本傳義元貝州武城人隋大業亂往見李密密不用河內賊黃君漢爲密守柏崖義元說君漢以城歸乃拜君漢懷州刺史行軍總管以義元爲司馬王世充將髙毗寇河內義元擊走之以功封淸丘縣公太宗討世充數用其謀東都平轉隰州都督府長史貞觀初歷左司郎中兼韓王府長史永徽中累遷婺州刺史時睦州女子陳碩眞舉兵反始碩眞自言仙去與鄕鄰辭訣或告其詐已而捕得詔釋不問於是姻家章叔引妄言碩眞自天還化爲男子能役使鬼物轉相熒惑用是能幻眾自稱文佳皇帝以叔引爲僕射破睦州攻歙殘之分遣其黨圍婺州義元發兵拒之其徒爭言碩眞有神靈犯其兵輒滅宗眾凶懼不肯用司功參軍崔元籍曰仗順起兵猶無成此乃妖人勢不持久義元乃署元籍先鋒而自統眾繼之至下淮戍禽其諜數十人有星墜賊營義元曰賊必亡詰朝奮擊左右有以盾鄣者義元曰刺史而有避邪誰肯死敕去之由是眾爲用斬首數百級降其眾萬餘賊平拜禦史大夫終蒲州刺史年七十一贈幽州都督謚曰貞

倪若水按唐書本傳若水字子泉恆州�城人擢進士第累遷右臺監察禦史黜陟劍南道繩舉嚴允課第一開元初爲中書舍人尙書右丞出爲汴州刺史政淸淨增修孔子廟興州縣學廬勸生徒身爲教誨風化興行元宗遣中人捕鵁鶄溪南方若水上言農方田婦方蠶以此時捕奇禽怪羽爲園�之玩自江嶺而南達京師水舟陸賫所飼魚虫稻粱道路之言不以賤人貴鳥望陛下邪帝手詔褒答悉放所玩�使人過取罪而賜若水帛四十段未幾入爲戶部侍郎復拜右丞相卒

李惠登按唐書循吏傳惠登營州柳城人爲平盧軍裨將李希烈反屬以兵二千使屯隋州惠登挈州以歸卽拜刺史州數被亂人無處業惠登𨿽朴素無學術而視人所謂利者行之所謂害者去之率心所安暗與古合政淸靜居二十年田畝辟戶口日增人歌舞之於是節度使於�狀其績詔加禦史大夫升隋爲上州俄檢校國子祭酒卒贈洪州都督

羅�按唐書循吏傳�越州會稽人寶應初授太常寺太祝曹王臯領江西荊襄節度使常署幕府累遷副使臯卒軍亂劫府庫�取首惡十餘人斬以徇環棘廷中俾投所劫庫物一日皆滿乃貰餘黨召爲奉天令中官出入系道史緣以犯禁�榜笞之𨿽死不置自是屏息擢廬州刺史民間病者捨醫藥禱淫祠�下令止之修學宮政教簡易有芝艸白雀淮南節度使杜佑上治狀賜金紫服再遷京兆尹請減平糴半以常賦充之人賴其利以老病求解徙太子賓客累封襄陽縣男卒謚曰夷

張鎬按唐書本傳鎬字從周博州人代宗初起爲撫州刺史遷洪州刺史袁晁寇東境江介震騷鎬遣兵屯上饒斬首二千級又襲舒城賊楊昭梟之沈千載者新安大豪連結椎剽州縣不能禽鎬遣別將盡殄其眾攺江西道觀察使卒

蕭定按唐書蕭瑀傳定字梅臣瑀曾孫以蔭起家陜州參軍事金城丞蒞事淸挺歷左右司郎中爲元載所惡外遷袁潤等六州刺史大歷中有司差天下刺史治最定與常州蕭復豪州張鎰爲第一而劭桑稼均賦稅業徠遊口在鎰復右遷戶部侍郎太常卿朱泚反詭姓名張爲誕與蔣沇不浼於賊事平擢太子少師卒年七十七贈太子太師

柳少安按福建通誌少安建中三年以秋官員外郎來剌州事精天文地理嘗按部至龍溪謂本州別駕陳謨曰此地可建州治遂具疏請於朝未允貞元二年觀察使盧惎復錄前疏上之制曰可遂移州於龍溪今賴之

髙承簡按唐書髙崇文傳崇文子承簡少事忠武軍後更隸神策以崇文平蜀功除嘉王傅裴度徵蔡奏署牙將蔡平詔析上蔡郾城遂平西平四縣爲�州拜承簡刺史治郾城始開屯田列防庸瀕�綿地二百里無復水敗皆爲腴田先是賊築武宮以誇戰勞承簡夷其丘庀家財以葬葺儒宮備俎豆歲時行禮野有蕎實民得以食將吏立石頌功遷邢州刺史觀察府責賦尢急承簡代下戶數百輸租遷宋州會宣武將李反遣使責財於宋承簡囚之前後數輩輒系獄一日並出斬於牙門威震部中悉兵攻之宋有三城南城陷承簡保北兩城數與賊確會徐州救至爲李質所執兵遂潰拜兗海沂密節度使

崔琮按陜西通誌琮字君濟博陵人自長安令擢同州刺史歲歉設裏倉三百所賑救俗葬尙奢靡以致久暴骸骨琮戒諭懇至於是薄葬者九百家俗爲頓易凡豪奪鄕惸陰持吏失朋構訟獄者盡置以法郡自兵後城隍殆盡琮大興版築民皆悅使忘勞不旬月城成

張署按江西通誌署河間人以進士舉博學宏詞爲校書郎累遷刑部員外郎攺虔州刺史民俗朋黨殺牛又多捕鳥雀魚鱉期放生爲福署一切禁絕之教民以禮一時觀聽從化偶度支符下折民戶租歲徵錦六千匹比郡承命惶怖署獨疏言嶺民不識蠶桑難以供辦月餘免符下民相扶攜守州門噭歡爲謝攺澧州刺史

韋武按唐書韋挺傳挺曾孫武蔭補右千牛累遷長安丞徳宗幸梁州委妻子奔行在除殿中侍禦史轉刑部員外郎後爲絳州刺史鑿汾水灌田萬三千餘頃璽書勞勉憲宗時入爲京兆尹卒贈吏部尙書

崔衍按唐書本傳衍字著深州安平人天寶末擢明經調富平尉尋調淸源令勸民力田懷附流亡觀察使馬燧表其能徙美原歷蘇虢二州虢居陜華間而賦數倍入衍白太重裴延齡領度支方聚斂私謂衍前刺史無發明公當止衍不聽復奏州部多巖田又郵傳劇道屬歲無秋民舉流亡不蠲減租額人無生理臣見長史之患在因循不以聞不患陛下不憂卹也患申請不實不患朝廷不矜貸也陛下拔臣大州寧欲視民困而顧望不言哉徳宗公其言爲詔度支減賦遷宣歙池觀察使簡靜爲百姓所懷幕府奏聘皆有名士後多顯於時卒年六十九贈工部尙書先是天下以進奉結主恩州藏耗竭韋臯劉贊裴肅爲之倡贊死衍代之舊貢金鍚凡十八品皆倍直市於州民匱多逃去衍至蠲革之居十年嗇用度府庫充衍及穆贊代州以錢四十萬緡假民賦故𨿽旱人不流捐由衍蓄積有素也路應爲觀察使以衍有惠在民言狀元和元年詔書褒美賜一子官云謚曰懿

陸按唐書本傳字景山蘇州吳人元和三年策制科中第補萬年丞遷太常博士累遷戶部郎中太常少卿歷兗蔡虢蘇四州刺史浙東觀察使徙宣歙太和八年卒年七十一贈禮部尙書文明嚴重所到以善政稱初爲兗州對延英具陳節度分兵屯屬州刺史不能制故易亂帝因詔屯士得隸刺史溫州瀕海經賊亂奪官吏半祿代民租後相沿更以爲姦還官全稟繩贓罪吏畏而賴之

範傳正按唐書本傳傳正字西老鄧州順陽人舉進士宏辭皆髙第授集賢殿校書郎歷歙湖蘇三州刺史有殊政進拜宣歙觀察使

杜慆按唐書杜佑傳佑子式方式方子慆咸通中爲泗州刺史會龐勛反圍城處士辛讜自廣陵來見慆勸出家屬獨以身守慆曰吾出百口求生眾心搖矣不如與將士生死共之眾聞皆泣下慆之聞難完浚城隍閱器械無不具賊將李圓易慆馳勇士百人欲入封府庫慆爲好言厚禮迎勞賊不虞慆之謀也明日伏甲士三百宴球場賊皆殲焉圓怒傅城戰慆殺數百人圓退壁城西勛聞益其兵而以書射城中促降會夜慆擊鼓乘城大呼圓气奪奔還徐州未幾賊焚淮口晝夜戰不息讜乃請救於戍將郭厚本賊解去浙西節度使杜審權遣將以兵千人來援反爲圓軍所包一軍盡沒慆使人間道走京師詔戴可師以沙陀吐渾兵二萬招討淮南節度使令狐綯遣牙將李湘屯淮口與郭厚本合爲圓所敗湘等並沒於是援絕賊乃以鐵鎖絕淮流梯衝乘城糧盡爲薄饘以給懿宗遣使加慆檢校右散騎常侍勉以堅守勛遣圓入城見慆約降慆怒殺之勛復遺之書慆答書言安祿山朱泚等終底覆滅者以陰攜其黨勛累攻不得志會招討使馬舉率兵至遂解去圍凡十月慆拊循士皆殊死奮而辛讜冒圍出入糾輯援師卒完一州時稱爲難賊平慆遷義成軍節度使檢校兵部尙書卒

後晉

郭延魯按五代史本傳延魯沁州綿上人也父饒以驍勇事晉數立軍功爲沁州刺史者九年爲政有惠愛州人思之延魯以善槊爲將累遷神武都知兵馬使朱守殷反從攻汴州以先登功爲汴州馬步軍都指揮使累遷復州剌史延魯嘆曰吾先君爲沁州者九年民到於今思之吾今幸得爲刺史其敢忘吾先君之志由是益以廉平自勵民甚賴之秩滿州人乞畱不許皆遮道攀號天福中拜單州刺史卒於官當是時刺史皆以軍功拜言事者多以爲言以謂方天下多事民力困敝之時不宜以刺史任武夫恃功縱下爲害不細而延魯父子特以善政著焉

遼

蕭文按遼史本傳文字國華壽隆末知易州兼西南安撫使髙陽土沃民富吏其邑者每黷於貨民甚苦之文始至悉去舊獘務農桑崇禮教民皆化之時大旱百姓憂甚文禱之輒雨屬縣又蝗議捕除之文曰蝗天災捕之何益但反躬自責蝗盡飛去遺者亦不食苗散在艸莽爲烏鵲所食會霪雨不止文復隨禱而霽是歲大熟朝廷以文可大用遷唐古部節度使髙陽勒石頌之後不知所終

州牧部名臣列傳五

宋

馮瓚按宋史本傳瓚字禮臣齊州歷城人風神俊爽有吏材太祖甚寵之擢拜左諫議大夫出知舒州境內有菇蒲魚鱉之饒居民采以自給防禦使司超盡徵之瓚奏奪民利請蠲除從之建隆四年春徙知廬州幹徳三年以本官充樞密直學土時劍外初平卒有亡命者散匿爲盜命瓚知梓州無何蜀軍校上官進率亡命三千餘人掠民數萬夜攻州城瓚曰賊乘夜奄至此烏合之眾以箠挺相擊必無固志正可持重以鎭之旦自潰矣城中止有云騎兵三百令分守城門瓚坐城樓密令促其更籌未夜分擊五鼓賊悉遁去因縱兵追之擒上官進斬於市誘其餘黨千餘人並釋其罪境內獲安

辛仲甫按宋史本傳仲甫字之翰汾州孝義人少好學長能吏事偉姿儀器局沈厚周廣順中郭崇掌親軍領武定節制署仲甫掌書記太祖受命仲甫又隨崇爲平盧軍節度判官崇卒攺鄆齊觀察判官幹徳五年入拜右補闕出知光州州有橫河與城直會霖潦暴疾水溢潰廬舍仲甫集船數百艘軍資民儲皆賴以濟六年移知彭州州卒誘營兵及諸屯戍謀以長春節宴集日爲亂屬春初仲甫出城巡視見壕中艸深意可藏伏命燒剃之凶黨疑謀泄有自首者擒百餘人盡斬之先是州少種樹暑無所休仲甫課民栽柳蔭行路郡人徳之名爲補闕柳太祖問羣臣文武兼資者爲誰趙普以仲甫對徙益州兵馬都監代還選爲三司戶部判官

王濟按宋史本傳濟字巨川饒陽人父恕開寶中知秀州會盜起城陷爲盜所殺將並害濟濟伏柩號慟謂賊曰吾父已死吾安用生爲但恨力不能殺汝以報父讎爾賊義之舍去旣而官軍大集濟脫身謁其帥朱乙陳討賊之計乙嘉之後知杭州郡城西有錢塘湖漑田千餘頃歲久湮塞濟命工浚治增置斗門以備潰溢之患仍以白居易舊記刻石湖側民利之大中祥符三年徙知洪州兼江南西路安撫使屬歲旱民饑躬督官吏爲糜粥日親嘗而給之錄饑民爲州兵全活甚眾

宋璫按宋史本傳璫字寶臣華州渭南人幹徳中解褐靑城主簿擢著作佐郎知綿州太宗卽位召對賜緋魚復出知秦州有善政就拜監察禦史充陜西轉運使以韋亶代知秦州璫去州未百日亶坐事系獄上以璫前有治績賜錢五十萬再命知秦州安集諸戎部內淸肅雍熙初轉比部員外郎在任凡六年俄遷屯田郎中知益州屬歲饑多盜璫始至以方略擒捕招緝盜皆首伏屏息下詔嘉獎端拱初以璫爲西川轉運使加左諫議大夫攺知陜州淳化中三吳歲饑疾病民多死擇長吏養治之命璫知蘇州璫體丰碩素病足至州地卑濕疾益甚人或勸其謝疾北歸璫曰天子以民病俾我綏撫我以身病而辭焉非臣子之義也旣而太白犯南斗曰鬥爲吳分民方饑天象如此長吏得無咎乎四年卒年六十一上聞之嗟悼錄其子明遠爲蒲城主簿俾護其喪歸葬焉

溫仲舒按宋史本傳仲舒字秉陽河南人太平興國二年舉進士爲大理評事通判吉州再遷祕書丞知汾州坐事除名未幾復起爲右贊善大夫通判睦州淳化四年知秦州先是俗雜羌戎有兩馬家朵藏梟波等部唐末以來居於渭河之南大洛小洛門寨多產良木爲其所據歲調卒采伐給京師必以貲假道於羌戶然不免攘奪甚至殺掠爲平民患仲舒至部兵歷按諸寨諭其酋以威信諸部獻地內屬旣而悉徙其部落於渭北立堡寨以限之民感其惠爲畫像祠之及命知鳳翔薛惟吉與仲舒對易其任連知興元江陵二府加給事中會內侍藍繼宗使秦州還言得地甚利乃召仲舒拜戶部侍郎

吳元載按宋史吳延祚傳延祚子元載建隆初授太子右春坊通事舍人賜緋魚袋太平興國九年擢爲西上合門副使出知陜州雍熙三年徙知秦州州民李益者爲長道縣酒務官家饒於財僮奴數千指恣橫持郡吏短長長吏而下皆畏之民負息錢者數百家郡爲督理如公家租調獨推官馮伉不從益遣奴數輩伺伉按行市中拽之下馬因毀辱之先是益厚賂朝中權貴爲庇護故累年不敗及伉屢表其事又爲邸吏所匿不得達後因市馬譯者附表以聞譯因入見上其表帝大怒詔元載逮捕之詔書未至京師權貴己報益益懼亡命元載以聞帝愈怒詔州郡物色急捕之獲於河中府民郝氏家鞫於禦史府具得其狀斬之盡沒其家益子仕衡先舉進士任光祿寺丞詔除籍終身不齒益之伏法民皆飯僧相慶淳化二年加領富州刺史

張詠按宋史本傳詠字復之濮州鄄城人太平興國五年舉進士乙科出知益州時李順構亂王繼恩上官正總兵攻討緩師不進詠以言激正勉其親行仍盛爲供帳餞之酒酣舉爵屬軍校曰汝曹蒙國厚恩無以塞責此行當直扺寇壘平蕩醜類若老師曠日卽此地還爲爾死所矣正由是決行深入大致克捷繼恩帳下卒縋城夜遁吏執以告詠不欲與繼恩失歡卽命縶投眢井人無知者時寇略之際民多脇從詠移文諭以朝廷恩信使各歸田裏且曰前日李順脇民爲賊今日吾化賊爲民不亦可乎時民間訛言有白頭翁午後食人兒女一郡囂然至暮路無行人旣而得造訛者戮之民遂帖息詠曰妖訛之興沴气乘之妖則有形訛則有聲止訛之術在乎識斷不在乎厭勝也初蜀士知向學而不樂仕宦詠察郡人張及李畋張達者皆有學行爲鄕裏所稱遂惇勉就舉而三人者悉登科士由是知勸民有諜訴者詠灼見情僞立爲判決人皆厭服好事者編集其辭鏤板傳布詠嘗曰詢君子得君子詢小人得小人各就其黨詢之則無不審矣其爲政恩威並用蜀民畏而愛之咸平二年夏以工部侍郎出知杭州屬歲歉民多私鬻鹽以自給捕獲犯者數百人詠悉寬其罰而遣之官屬請曰不痛繩之恐無以禁詠曰錢塘十萬家饑者八九苟不以鹽自活一旦蜂聚爲盜則爲患深矣俟秋成當仍舊法有民家子與姊�訟家財�言妻父臨終此子裁三歲故見命掌貲產且有遺書令異日以十之三與子餘七與�詠覽之索酒酹地曰汝妻父智人也以子幼故托汝苟以七與子則子死汝手矣亟命以七給其子餘三給�人皆服其明斷知永興軍府五年馬知節自益徙延州朝議擇可代者眞宗以詠前在蜀治行優異復命知益州仍加刑部侍郎樞密直學士就遷吏部侍郎轉運使黃觀上其治狀有詔褒美會遣謝濤巡撫西蜀上因令傳諭詠曰得卿在蜀朕無西顧之憂矣歸朝復掌三班領登聞檢院詠中歲瘍生腦頗妨巾櫛求知潁州眞宗以其公直有時望再任益部皆以政績聞不當蒞小郡令中書召問將委以靑社或眞定令其自擇詠辭不受遂命知升州大中祥符初加左丞三年春州民以詠秩滿借畱就轉工部尙書令再任是秋以江左旱歉命充升宣等十州安撫使

劉審瓊按宋史本傳審瓊涿州範陽人太祖受禪補殿直從平澤潞攺供奉官開寶中出知鎭州七年太宗徵河東駐蹕月餘儲無闕遷領檀州刺史知潭州州素多火日調民積水爲防民甚勞之審瓊至悉罷之以爲民便徙知河陽淳化三年受代歸陳衰老乞正受郡符上閔其舊人授坊州刺史至道三年卒於官

李允則按宋史本傳允則字垂範濟州團練使謙溥子也少以材略聞蔭補衙內指揮使攺左班殿直累遷供備庫副使知潭州將行眞宗謂曰朕在南衙畢士安嘗道卿家世今以湖南屬卿初馬氏暴斂州人出絹謂之地稅潘美定湖南計屋輸絹謂之屋稅營田戶給牛歲輸米四斛牛死猶輪謂之枯骨稅民輸茶初以九斤爲一大斤後益至三十五斤允則請除三稅茶以十三斤半爲定制民皆便之湖湘多山田可以藝粟而民惰不耕乃下令月所給馬芻皆輸本色繇是山田悉墾湖南饑欲發官廩先賑而後奏轉運使執不可允則曰須報逾月則饑者無及矣明年薦饑復欲先賑轉運使又執不可允則請以家貲爲質乃得發廩賤糶因募饑民堪役者隸軍籍得萬人轉運使請發所募兵禦邵州蠻允則曰今蠻不攪無名益戍是長邊患也且兵皆新募饑瘠未任出戍乃奏罷之陳堯叟安撫湖南民列允則治狀請畱堯叟以聞召還連對三日帝曰畢士安不謬知人者遷洛苑副使知滄州允則巡視州境浚浮陽湖葺營壘官舍間穿井未幾契丹來攻老幼皆入保而水不乏斫冰代炮契丹遂解去眞宗復召謂曰頃有言卽浚井葺屋爲勞民者及契丹至始見善爲備也契丹通好徙知瀛州上言朝廷已許契丹和議但擇邊將謹誓約有言和好非利者請一切斥去眞宗曰玆朕意也遷西上合門副使何承矩爲河北緣邊安撫提點榷場及承矩疾詔自擇代乃請允則知雄州初禁榷場通異物而邏者得所易玉帶允則曰此以我無用易彼有用也縱不治遷東上合門使獎州刺史河北旣罷兵允則治城壘不輟契丹主曰南朝尙修城備得無違誓約乎其相張儉曰李雄州爲安撫使其人長者不足疑旣而有詔詰之允則奏曰初通好不卽完治恐他日頹圮因此廢守邊患不可測也帝以爲然城北舊有甕城允則欲合大城爲一先建東嶽祠出黃金百兩爲供器道以鼓吹居人爭獻金銀久之密自徹去聲言盜自北至遂下令捕盜三移文北界乃興版築揚言以護祠而卒就關城浚壕起月堤自此甕城之人悉內城中始州民多以艸覆屋允則取材木西山大爲倉廩營捨始教民陶瓦甓標裏閈置廊市邸捨水磑城上悉累甓下環以溝塹蒔麻植楡柳廣閻承翰所修屯田架石橋構亭榭列堤道以通安肅廣信順安軍歲修禊事召界河戰棹爲競渡縱北人遊觀潛寓水戰州北舊多設陷馬坑城上起樓爲斥堠望十里自罷兵人莫敢登允則曰南北旣講和矣安用此爲命徹樓夷坑爲諸軍蔬圃浚井疏洫列畦隴築短垣縱橫其中植以荊棘而其地益阻隘因治坊巷徙浮圖北原上州民旦夕登望三十里下令安撫司所治境有隙地悉種楡久之楡滿塞下顧謂僚佐曰此步兵之地不利騎戰豈獨資屋材耶上元舊不燃燈允則結彩山聚優樂使夜縱遊明日偵知北酋欲間入城中觀允則與同僚伺郊外果有紫衣人至遂與俱入傳捨不交一言出奴女羅侍左右劇飲而罷且置其所乘騾廡下使遁去卽幽州統軍也後數日爲契丹所誅嘗宴軍中而甲仗庫火允則作樂行酒不輟副使請救不答少頃火熄命悉瘞所焚物密遣吏持檄瀛州以茗籠運器甲不浹旬兵數已完人無知者樞密院請劾不救火狀眞宗曰允則必有謂姑詰之對曰兵械所藏儆火甚嚴方晏而焚必姦人所爲捨宴而救事或不測又得諜釋縛厚遇之諜言燕京大王遣來因出所刺緣邊金穀兵馬之數允則曰若所得謬矣呼主吏按籍書實數與之諜請加緘印因厚賜以金縱還未幾諜遽至還所與數緘印如故反出彼中兵金財力地裏委曲以爲報一日民有訴爲契丹民毆傷而遁者允則不治與傷者錢二千眾以爲怯逾月幽州以其事來詰答以無有蓋他諜欲以毆人爲質驗比得報以爲妄乃殺諜云翼卒亡入契丹允則移文督還契丹報以不知所在允則曰在某所契丹駭不敢隱卽歸卒乃斬以徇歷四方館引進使髙州團練使天禧二年以客省使知鎭州徙潞州仁宗卽位領康州防禦使天聖六年卒允則不事威儀間或步出遇民有可語者延坐與語以是洞知人情訟至無大小面訊立斷善撫士卒皆得其用盜發輒獲人亦莫知所由身無兼衣食無重羞不畜資財在河北二十餘年事功最多其方略設施𨿽寓於遊觀亭傳間後人亦莫敢隳至於國信往來費用儀式多所裁定晚年居京師有自契丹亡歸者皆命捨允則家允則死始寓樞密院大程官營

劉師道按宋史本傳師道字損之一字宗聖開封東明人雍熙二年舉進士初命和州防禦推官歷保寧鎭海二鎭從事遷殿中丞出知彭州就加監察禦史轉運使劉錫馬襄上其治迹召歸會浦洛之敗奉詔劾白守榮輩獄成太宗獎其勤賜緋魚眞宗嗣位進秩度支咸平初範正辭薦其材堪長民徙知潤州大中祥符二年以兵部郎中知潭州遷太常少卿師道敏於吏事所至有聲吏民畏愛長沙當湖嶺都會剖煩析滯案無畱事歲滿復加樞密直學士換左司郎中畱一任七年李應機代還應機未至郡六月師道暴病卒

梁鼎按宋史本傳鼎字凝正益州華陽人知吉州民有蕭甲者豪猾爲民患鼎暴其凶狀杖脊黥面徙遠郡太宗尢賞其彊幹代還賜緋魚舊例當給銀寶瓶帶太宗特以犀帶賜之記其名於禦屏淳化中上言曰書云三載考績三考黜陟幽明此乃堯舜氏所以得賢人治天下也三代而下典章尙存兩漢以還沿革可見至於唐室此道尢精有考功之司明考課之令下自簿尉上至宰臣皆歲計功過較定優劣故人思激厲績效著聞五代兵革相繼禮法陵夷顧惟考課之文祗拘州縣之輩黜陟旣異名存實亡且夫今之知州卽古之刺史治狀顯著者朝廷不知方略蔑聞者任用如故大失勸懲之理寖成苟且之風是致水旱薦臻獄訟塡溢欲望天下承平豈可得也伏惟陛下繼二聖之丕圖爲億兆之司牧念百官之未乂思四海之未康特詔有司申明考績之法庶幾官得其人民受其賜矣俄爲開封府判官

安守忠按宋史本傳守忠字信臣並州晉陽人建隆四年湖南初平命爲永州刺史幹徳中護河陰屯兵蜀平太祖知遠俗苦苛虐南鄭爲走集之地故特命守忠知興元府以撫綏之四年攺漢州刺史時寇難甫平使車旁午公帑不足守忠出私錢以給用每遣使太祖必戒之曰安守忠在蜀能律己以正汝行見之當效其爲人也開寶初攺濮州刺史會河決澶州命守忠副�州團練使曹翰護役河決遂塞五年知遼州民有陰召並寇謀內應者事泄守忠悉斬以徇九年命將徵太原守忠受詔與孫晏宣由遼州入旣而與路羅寨監押馬繼恩遇乃相與會兵入賊境燔寨四十餘獲牛羊數千議將深入會上崩乃班師太平興國初移知靈州在官凡七年雍熙二年攺知易州徙夏州每西戎犯邊戰無不捷錄功就拜濮州團練使端拱中知滄州攺瀛州兼髙陽關駐泊部署遷瀛州防禦使初守忠嘗夢一濮字方丈餘及領是郡幾二十年於是始寤淳化二年徙知雄州方與僚佐宴飲有軍校謀變擐甲及閽閽者倉卒入白守忠言笑自若徐顧坐客曰此輩酒狂爾擒之可也人服其量焉明年加耀州觀察使兼判雄州未幾召還條陳邊事敷奏稱旨賜錢五百萬五年又知滄州至道初移雄州三年復知滄州拜感徳軍節度觀察畱後徙宋州兼制置營田使威徳兼著吏民不忍其去咸平三年入覲遣還未行暴卒年六十九贈太尉

魏琰按宋史魏瓘傳瓘弟琰字子浩以父恩授祕書省正字爲吏彊敏名齊於瓘歷知壽潤滁安州壽州盜殺寺童子有司執僧笞服琰憫其非罪命脫械縱去一府爭以爲不可後數日得眞盜富人犯法當死而死獄中琰曰是當欺匿異籍孤弱者財所以自斃覬不可窮治爾其吏受賕而爲之謀乎後有告者如琰所料累官司農卿知福州徙廣州以疾告得知江寧府

陳希亮按宋史本傳希亮字公�知房州州素無兵備民凜凜欲亡去希亮以牢城卒雜山河戶得數百人日夜部勒聲振山南民恃以安殿侍雷甲以兵百餘人逐盜竹山甲不能戢所至爲暴或疑爲盜告希亮盜入境且及門希亮卽勒兵阻水拒之命持滿無得發士皆植立如偶人甲射之不動乃下馬拜請死曰初不知公官軍也吏士皆欲斬甲以徇希亮獨治爲暴者十餘人使甲以捕盜自贖時劇賊黨軍子方張轉運使使供奉官崔徳贇捕之徳贇旣失黨軍子遂圍竹山民賊所嘗捨者曰向氏殺父子三人梟首南陽市曰此黨軍子也希亮察其冤下徳贇獄未服黨軍子獲於商州詔賜向氏帛復其家流徳贇通州或言華陰人張元走夏州爲元昊謀臣詔徙其族百餘口於房譏察出入饑寒且死希亮曰元事虛實不可知使誠有之爲國者終不顧家徒堅其爲賊耳此又皆其�屬無罪乃密以聞詔釋之老幼哭希亮庭下曰今當還故鄕然柰何去父母乎遂畫希亮像祠焉代還執政欲以爲大理少卿希亮曰法吏守文非所願願得一郡以自效乃以爲宿州州跨汴爲橋水與橋爭常壞舟希亮始作飛橋無柱以便往來詔賜縑以褒之仍下其法自畿邑至於泗州皆爲飛橋皇佑元年移滑州奏事殿上仁宗勞之曰知卿疾惡無懲沈氏子事未行詔提舉河北便糴都轉運使魏瓘劾希亮擅增損物價已而瓘除龍圖閣學士知開封府希亮乞廷辧旣對仁宗直希亮奪瓘職知越州且欲用希亮希亮言臣與轉運使不和不得爲無罪力請還滑會河溢魚池埽且決希亮悉召河上使者發禁兵捍之廬於所當決吏民涕泣更諫希亮堅臥不動水亦去人比之王尊是歲盜起宛句晝劫張郭鎭執濮州通判井淵仁宗以爲憂問執政可用者未及對仁宗曰朕得之矣乃以希亮爲曹州不逾月悉擒其黨徙知廬州虎翼軍士屯壽春者以謀反誅遷其餘不反者數百人於廬皆自疑不安一日有竊入府捨將爲不利者希亮笑曰此必醉耳貸而流之盡以其餘給左右使令且以守倉庫人爲之懼希亮益加親信皆感徳指心誓爲希亮死攺提點刑獄江東遷度支郎中徙河北

周湛按宋史本傳湛字文淵鄧州穰人知虔州提點廣南東路刑獄初江湖民略良人鬻嶺外爲奴婢湛至設方略搜捕又聽其自陳得男女二千六百人給飲食還其家徙京西路鄧州美陽堰歲役工數十萬漑州縣職田而利不及民湛奏罷之拜右諫議大夫使契丹辭不行知襄州襄人不善陶瓦率爲竹屋歲久侵據官道檐廡相逼火數爲害湛至度其所侵悉毀撤之自是無火患

薛奎按宋史本傳奎字宿藝絳州正平人知永州州有錢監歲調兵三百人采鐵而歲入不償費奏聽民自采而所輸輒倍之擢三司戶部副使與使李士衡爭論事攺直昭文館知延州趙元昊每遣使至京師請奉予吏因市禁物隱關算爲姦利奎廉得狀請畱蜀道縑帛於關中轉致給之攺秦州州宿重兵經費常不足奎務爲儉約教民水耕謹商算歲中積粟三百萬徵算餘三千萬核民隱田數千頃得芻粟十餘萬加樞密直學士知益州成都民婦訟其子不孝詰之乃曰貧無以爲養奎出俸錢與之戒曰若復失養吾不貸汝矣其母子遂如初嘗夜燕有戍卒殺人人皆奔走奎密遣捕殺之坐客莫有知者臨事持重明決多此類也

王克臣按宋史王審琦傳審琦孫克臣字子難以集賢殿修撰知鄆州京東多盜克臣請以便宜處決遂下諸郡使械送尢桀者斬以徇盜爲少衰河決曹村克臣亟築堤城下或曰河決澶淵去鄆爲遠且州徙於髙八十年不知有水患安事此克臣不聽役愈急堤成水大至不沒者才尺餘復起甬道屬之東平王陵埽人得趨以避水事寧皆繪像祀之進天章閣待制徙知瀛州有告外間入境密旨趣具獄株連甚眾克臣陰緩之已而得爲間者於他道徙知太原王中正西討罔功而誣克臣姑息士卒使無固志黜爲單州明年拜工部侍郎

程戡按宋史本傳戡字勝之許州陽翟人寶元初擢陜西都轉運使未幾知渭州陜西有保毅軍人苦其役戡奏曰保毅在鄕兵外不黥而有籍所以佐邊備也已隸保捷而保毅籍如故州縣以供力役率困至破析財產售田者猶數戶出一夫民不勝苦因詔私役保毅者以計傭律坐之進樞密直學士

林槪按宋史本傳槪字端父福州福淸人知連州康定初上封事曰古者民爲兵而今兵食民古馬寓於民而今不習馬此兵與馬之大患也請附唐用兵之法四斂一民部以爲軍閒耕田裏被甲皆兵因命其家咸得畜馬私乘休暇官爲調習則人便干戈馬識行列又行陣無法而出於臨時將無素備而取於倉卒軍不予權而監以宦侍若是者𨿽得古之材使循今之法亦必屢戰而屢敗又請備蠻籍土民爲兵柵要衝購徭人使守禦徙淮安軍程琳嘗禁蜀人不得自爲渠堰槪奏罷之又言蜀饑願罷川峽漕發常平粟貸民租募富人輕粟價除商旅之禁使通貨相資官至集賢校理卒

陶�按宋史本傳�字商翁永州人知邕州邕經儂寇井隧蕩然人不樂其生�綏輯惠養至忘其勤諸洞獻土物求內附�降意撫答謝其贄皆感悅無犯邊者邕地卑下水易集夏大雨彌月�登城以望三邊皆漫爲陂澤亟窒垠江三門諭兵民卽髙避害俄而水大至�身先版臿召僚吏賦役爲土囊千餘置道上水果從竇入隨塞之城𨿽不壞而人皆乏食則爲發廩以振於內方舟以饁於外水不及女墻者三板旬有五日乃退公私一無所失亡自橫潯以東數州皆沒�久於邕請便郡徙鼎州章惇經理五溪蠻事薦爲辰州遷皇城使降北江彭師宴授忠州刺史郭逵南徵轉�康州團練使復知邕州民再罹禍亂散匿山谷�率百騎深入左江峒民知其至扶老攜幼以歸逵帥官軍臨富良江使�殿交人納款逵欲班師恐爲所襲乃以計夜起軍不整騎步相蹈藉亂行賊隔江陵伺覘知�殿弗敢追�申令帳下毋動遲明結隊徐行逵賴以善還建所得廣源峒爲順州桄榔爲縣進�西上合門使畱知順州州去邕二千里多毒艸瘴霧戍卒死者什七八�亦疾甚然蚤莫勞軍視其良苦意气激揚莫不感泣彊奮起爲用交人襲取桄榔揚聲欲圖州獨難�素得人心賊動息皆先知獲間諜不殺諭以逆順縱之去恩威兩施以是終�在不敢犯加東上合門使未拜而卒詔錄其家五人

馮行己按宋史馮拯傳拯子行己字肅之以父任爲右侍禁涇原路駐泊都監知憲州因治狀增秩歷石保霸冀莫五州所至有能稱皇佑中知定州韓琦薦爲西路鈐轄徙代州管幹河東緣邊安撫事夏人掠麟州蕃部且盜耕屈野河西田遇官軍連邏者輒聚射詔行己討之行己言此姦民無忌憚非君長過不宜以細故啟大釁但加戒戢足矣五臺山寺調廂兵義勇繕葺爲除和糴谷三萬行己謂不可捐歲入之儲以事不急之務進西上合門使

李孝基按宋史李迪傳迪孫孝基字伯始知隨州所治𨿽劇然事來亟斷不爲證左回枉甫日中庭已空矣或問其術曰無他省事耳閬中江水嚙城幾沒郡吏多引避孝基率其下決水歸旁谷城賴以全舒吏受賂鬻獄以殺人罪加平民孝基劾治三日得其情乃抵吏罪累官光祿卿

沈遘按宋史本傳遘字文通錢塘人知越州徙杭州明於吏治令行禁止民或貧不能葬給以公錢嫁孤女數百人倡優養良家子者奪歸其父母善遇寮采皆甘樂傾盡爲之耳目刺閭巷長短纖悉必知事來立斷禁捕西湖魚鱉故人居湖上蟹夜入其籬間適有客會宿相與食之旦詣府遘迎語曰昨夜食蟹美乎客笑而謝之小民有犯法情稍不善者不問法輕重輒刺爲兵姦猾屏息提點刑獄鞫眞卿將按其狀遘爲稍弛而刺者復爲民召知開封府遷龍圖閣直學士治如在杭州

趙尙寬按宋史循吏傳尙寬字濟之河南人參知政事安仁子也知忠州俗畜蠱殺人尙寬揭方書市中教人服藥募索爲蠱者窮治置於理大化其俗嘉佑中以考課第一知唐州唐素沃壤經五代亂田不耕土曠民稀賦不足以充役議者欲廢爲邑尙寬曰土曠可益墾辟民稀可益招徠何廢郡之有乃按視圖記得漢召信臣陂渠故迹益發卒復疏三陂一渠漑田萬餘頃又教民自爲支渠數十轉相浸灌而四方之民來者云布尙寬復請以荒田計口授之及貸民官錢買耕牛比三年榛莽復爲膏腴增戶積萬餘尙寬勤於農政治有異等之效三司使包拯與部使者交上其事仁宗聞而嘉之下詔褒焉仍進秩賜金畱於唐凡五年民像以祠而王安石蘇軾作新田新渠詩以美之徙同宿二州河中府神勇卒苦大校貪虐刊匿名書告變尙寬命焚之曰妄言耳眾乃安已而奏黜校分士卒隸他營又徙梓州尙寬去唐數歲田日加辟戶日益眾朝廷推功自少府監以直龍圖閣知梓州積官至司農卿卒詔賜錢五十萬

種世衡按宋史本傳世衡字仲平知環慶州蕃部有牛家族奴訛者素屈彊未嘗出謁郡守聞世衡至遽郊迎世衡與約明日當至其帳往勞部落是夕大雪深三尺左右曰地險不可往世衡曰吾方結諸羌以信不可失期遂緣險而進奴訛方臥帳中謂世衡必不能至世衡蹴而起奴訛大驚曰前此未嘗有官至吾部者公乃不疑我耶率其族羅拜聽命羌酋慕恩部落最彊世衡嘗夜與飲出侍姬以佐酒旣而世衡起入內潛於壁隙中窺之慕恩竊與侍姬戲世衡遽出掩之慕恩慚懼請罪世衡笑曰君欲之耶卽以遺之由是得其死力諸郡有貳者使討之無不克有兀二族世衡招之不至卽命慕恩出兵誅之其後百餘帳皆自歸莫敢貳因令諸族置烽火有急則舉燧介馬以待葛懷敏敗率羌兵數千人以援涇原無敢後者嘗課吏民射有過失射中則釋其罪有辭某事請某事輒因中否而與奪之人人自厲皆精於射由是數年敵不敢近環境遷東染院使環慶路兵馬鈐轄

馬從先按宋史本傳從先字子野祥符人由進士累官太常少卿知宿州宿在淮汴間素難治從先取囊博者重坐者厚賞以求盜禁屠牛鑄錢嚴甚大水發廩振流亡全活數十萬代還知壽州以老辭英宗諭遣之曰聞卿治行籍甚壽尢重於宿姑爲朕往旣至治如曩時由太子賓客轉工部侍郎致仕

陸詵按宋史本傳詵字介夫余杭人進士起家簽書北京判官知貴州奏言邕去桂十八驛異時經略使未嘗行飭武備臣願得一往使羣蠻知省大將號令因以聲震南交詔可自儂猺定後交人浸驕守帥嘗姑息詵至部其使者黎順宗來偃蹇如故態詵絀其禮召問折諭導以所當爲懾伏而去詵遂至邕州集左右江四十五峒首詣麾下閱簡工丁五萬補置將吏更鑄印給之軍聲益張交人滋益恭遣使入貢召爲天章閣待制知諫院命張田代之英宗戒以毋得攺詵法道除知延州趣入覲帝勞之曰卿在嶺外施設無不當者鄜延最當敵要今將何先對曰邊事難以隃度未審陛下欲安靜也將威之也帝曰大抵邊陲當安靜昨王素爲朕言惟朝廷與帥臣意如此至如諸將無不貪功生事者卿謂何如詵曰素言是也諒祚寇慶州以敗還聲言益發人騎且出嫚辭復攻圍大順城詵謂由積習致然不稍加折誚則國威不立乃畱止請時服使者及歲賜而移宥州問故帝喜曰固知詵能辦此諒祚聞之大沮盤旋不敢入乃報言邊吏擅興兵今誅之矣朝廷遣何次公持詔書諭告詵以爲未可明年又乞畱賜冬服及大行遺畱二使而自以帥牒告之故諒祚始因詵謝罪共貢職銀州監軍嵬名山與其國隙扣靑澗城主種諤求內附諤以狀聞遂欲因取河南地詵曰數萬之眾納土容可受若但以眾來情僞未可知且安所置之戒諤毋妄動諤持之力詔詵召諤問狀與轉運使薛向議撫納詵向言名山誠能據橫山以扞敵我以刺史世封之使自爲守故爲中國之利今無益我而輕啟西舋非計也乃共畫三策令幕府張穆之入奏而穆之陰受向指詭言必可成神宗意詵不協力徙知秦鳳諤遂發兵取綏州詵欲理諤不稟節度之狀未及而徙詵馳見帝請棄綏州而上諤罪帝愈不懌罷知晉州旣諤扺罪向穆之皆坐貶以詵知眞定攺龍圖閣學士

範純仁按宋史本傳純仁字堯夫爲成都路轉運使坐失察僚佐燕遊左遷知和州徙邢州未至加直龍圖閣知慶州秦中方饑擅發常平粟振貸僚屬請奏而須報純仁曰報至無及矣吾當獨任其責或謗其所全活不實詔遣使按視會秋大稔民歡曰公實活我忍累公邪晝夜爭輸還之使者至已無所負邠寧間有叢冢使者曰全活不實之罪於此得矣發冢籍骸上之詔本路監司窮治乃前帥楚建中所封也朝廷治建中罪純仁上疏言建中守法申請間不免有殍死者已坐罪罷去今緣按臣而及建中是一罪再刑也建中猶贖銅三十斤環州種古執熟羌爲盜流南方過慶呼冤純仁以屬吏非盜也古避罪讕訟詔禦史治於寧州純仁就逮民萬數遮馬涕泗不得行至有自投於河者獄成古以誣告謫亦加純仁以他過黜知信陽軍移齊州齊俗凶悍人輕爲盜劫或謂此嚴治之猶不能戢公一以寬恐不勝其治矣純仁曰寬出於性若彊以猛則不能持久猛而不久以治凶民取玩之道也有西司理院系囚常滿皆屠販盜竊而督償者純仁曰此何不保外使輸納耶通判曰此釋之復紊官司往往待其以疾斃於獄中是與民除害爾純仁曰法不至死以情殺之豈理也邪盡呼至庭下訓使自新卽釋去期歲盜減比年大半丐罷提舉西京畱司禦史臺

曾鞏按宋史本傳鞏字子固南丰人知齊州其治以疾姦急盜爲本曲堤周氏擁貲雄裏中子髙橫縱賊良民污婦女服器上僭力能動權豪州縣吏莫敢詰鞏取置於法章丘民聚黨村落間號霸王社椎剽奪囚無不如志鞏配三十一人又屬民爲保伍使譏察其出入有盜則鳴鼓相援每發輒得盜有葛友者名在捕中一日自出首鞏飲食冠裳之假以騎從輦所購金帛隨之誇徇四境盜聞多出自首鞏外視章顯實欲攜貳其徒使之不能復合也自是外戶不閉河北發民浚河調及他路齊當給夫二萬縣初按籍三丁出夫一鞏括其隱漏至於九而取一省費數倍又弛無名渡錢爲橋以濟往來徙傳捨自長淸抵博州以達於魏凡省六驛人皆以爲利徙襄州洪州會江西歲大疫鞏命縣鎭亭傳悉儲藥待求軍民不能自養者來食息官舍資其飲食衣衾之具分醫視診書其全失多寡爲殿最師徵安南所過州爲萬人備他吏暴誅亟斂民不堪鞏先期區處猝集師去市裏不知加直龍圖閣知福州劍將樂盜廖思旣赦罪出降餘眾潰復合陰相結附旁連數州尢桀者呼之不至居人懾恐鞏以計羅致之繼自歸者二百輩福多佛寺僧剎其富麗爭欲爲主守賕請公行鞏俾其徒相推擇識諸籍以次補之授帖於府庭卻其私謝以絕左右僥求之獘福州無職田歲鬻園蔬收其直自入常三四十萬鞏曰太守與民爭利可乎罷之後至者亦不復取也徙明亳滄三州鞏負才名久外徙世頗謂偃蹇不偶一時後生輩鋒出鞏視之泊如也

歐陽棐按宋史歐陽修傳修中子棐字叔�用蔭爲祕書省正字遷職方員外郎知襄州會曾布執政其婦兄魏泰倚聲勢來居襄規占公私田園彊市民貨郡縣莫敢誰何至是指州門東偏官邸廢址爲天荒請之吏具成牘至棐曰孰謂州門之東偏而有天荒乎卻之眾共白曰泰橫於漢南久今求地而緩與之且不可而又可卻耶棐竟持不與泰怒譖於布徙知路州旋又罷去元符末還朝歷吏部右司二郎中以直祕閣知蔡州蔡地薄賦重轉運使又爲覆折之令多取於民民不堪命會有詔禁止而佐吏憚使者不敢以詔旨從事棐曰州郡之於民詔令苟有未便猶將建請今天子詔意深厚知覆折之病民手詔止之若有憚而不行何以爲長吏命卽日行之未幾坐黨籍廢十餘年卒

張田按宋史本傳田字公載澶淵人知蘄州攺知湖州徙廬州治有善迹移桂州異時蠻使朝貢假道與方伯抗禮田獨坐堂上使引入拜於庭而犒賄加腆土豪劉紀盧豹素爲邊患訖田去不敢肆京師禁兵來戍不習風土往往病於瘴癘田以兵法訓峒丁而奏罷戍或告交址李日尊兵九萬謀襲特磨道諸將請益兵田曰交址兵不滿三萬必其國有故長虛聲以嚇我耳諜旣得實果其兄弟內相殘懼邊將乘之也熙寧初加直龍圖閣知廣州廣舊無外郭民悉野處田始築東城環七里賦工五十萬兩旬而成初役人相驚以白虎夜出田迹知其僞召戒邏者曰今夕有白衣人出入林間者謹捕之如言而獲城旣就東南微陷往視之暴卒年五十四

蘇軾按宋史本傳軾知密州司農行手實法不時施行者以違制論軾謂提舉官曰違制之坐若自朝廷誰敢不從今出於司農是擅造律也提舉官驚曰公姑徐之未幾朝廷知法害民罷之有盜竊發安撫司遣三班使臣領悍卒來捕卒凶暴恣行至以禁物誣民入其家爭鬥殺人且畏罪驚潰將爲亂民奔訴軾軾投其書不視曰必不至此散卒聞之少安徐使人招出戮之徙知徐州河決曹村泛於梁山泊溢於南淸河匯於城下漲不時泄城將敗富民爭出避水軾曰富民出民皆動搖吾誰與守吾在是水決不能敗城驅使復入軾詣武衛營呼卒長曰河將害城事急矣𨿽禁軍且爲我盡力卒長曰太守猶不避塗潦吾儕小人當效命率其徒持畚鍤以出築東南長堤首起戲馬臺尾屬於城雨日夜不止城不沈者三版軾廬於其上過家不入使官吏分堵以守卒全其城復請調來歲夫增築故城爲木岸以虞水之再至朝廷從之徙知湖州上表以謝又以事不便民者不敢言以詩托諷庶有以補於國禦史李定舒亶何正言摭其表語並媒�所爲詩以爲訕謗逮赴臺獄欲置之死鍛煉久之不決神宗獨憐之以黃州團練副使安置

許將按宋史本傳將字衝元福州閩人知鄆州上元張燈吏籍爲盜者系獄將曰是絕其自新之路也悉縱遣之自是民無一人犯法三圄皆空父老嘆曰自王沂公後五十六年始再見獄空耳鄆俗士子喜聚肆以謗官政將𨿽弗禁其俗自息召爲兵部侍郎

王覿按宋史本傳覿字明叟泰州如�人第進士熙寧中以龍圖閣知蘇州州有狡吏善刺守將意以撓權前守用是得譏議覿窮其姦狀置於法一郡肅然民歌詠其政有吏行冰上人在鏡心之語

魯有開按宋史循吏傳有開字元翰參知政事宗道從子也富�守蔡薦之以爲有古循吏風知金州有蠱獄當死者數十人有開曰欲殺人衷謀之足矣安得若是眾耶訊之則誣天方旱獄白而雨知南康軍代還熙寧行新法王安石問江南如何曰法新行未見其患當在異日也以所對乖異出通判杭州知衛州水災人乏食擅貸常平錢粟與之且奏乞蠲其息徙冀州增堤或謂郡無水患何以役爲有開曰豫備不虞古之善計也卒成之明年河決水果至不能冒堤而止朝廷遣使河北民遮誦有開功狀召爲膳部郎中

盧士宏按宋史本傳士宏字子髙新鄭人以父任屢更州縣所至著淸名知漢州校實民產使力役不濫人徳之又知洋州先是圭田多虛籍士宏令隨實以輸自部使者而下皆十損七八文彥博包拯以廉能薦由三司開拆司擢夔州路轉運使遂知廣州或傳安南舟數百泊海中將爲寇嶺僥驚搖士宏灼其非是日從賓客宴遊爲樂民賴以安受代還引疾丐便郡知鄭州未幾以光祿卿致仕卒年七十三

畢仲遊按宋史畢士安傳士安子仲遊字公叔元佑初以祕閣校理知耀州是歲大旱仲遊先民之未饑揭諭境內曰郡振施與平糴若干萬石實虛張其數富室知有備亦相勸發廩凡民就食者十七萬九千口無一人去其鄕徽宗時歷知鄭鄆二州京南淮南轉運副使入爲吏部郎中

範純禮按宋史範仲淹傳仲淹子純禮知遂州瀘南有邊事調度苛棘純禮一以靜待之辦其可具者不取於民民圖像於廬而奉之如神名曰範公庵艸場火民情疑怖守吏惕息俟誅純禮曰艸濕則生火何足怪但使密償之庫吏盜絲多罪至死純禮曰以棼然之絲而殺之吾不忍也聽其家趣買以贖命釋其株連者除戶部郎中

章楶按宋史本傳楶字質夫建州浦城人元佑初以直龍圖閣知慶州時朝廷戢兵戒邊吏勿妄動且捐葭蘆安彊等四寨予夏使歸其永樂之人夏得寨益驕楶言夏嗜利畏威不有懲艾邊不得休息宜稍取其土疆如古削地之制以固吾圉然後使諸路出兵據其要害不一再舉勢將自蹙矣遂乘便出討以致其師夏果入圍環州楶先用間知之遣驍將折可遮伏兵洪徳城夏師過之伏兵識其母梁氏旗幟鼓噪而出斬獲甚眾又預毒於牛圈瀦水夏人馬飲者多死召權戶部侍郎明年除知同州紹聖初知廣州徙江淮發運使哲宗訪以邊事對合旨命知渭州至卽上言城胡蘆河川據形勢以逼夏乃以三月及熙河秦鳳環慶四路之師陽繕理他堡壁數十所自示其怯或以楶怯請曰此夏必爭之地夏方營石門峽去我三十里能奪而有之乎楶又陽謝之陰具板築守戰之備帥四路師出胡蘆河川築二城於石門峽江口好水河之陰二旬有二日成賜名平夏城靈平寨方興役時夏以其眾來乘楶迎擊敗之旣而環慶鄜延河東熙河皆相繼築城進拓其境夏人視不敢動夏主遂奉其母合將數十萬兵圍平夏疾攻十餘日建髙車臨城塡�而進不能克一夕遁去夏統軍嵬名阿埋西壽監軍妹勒都逋皆勇悍善戰楶諜其弛備遣折可適郭成輕騎夜襲直入其帳執之盡俘其家擄馘三十餘牛羊十萬夏主震駭哲宗親禦紫宸殿受賀累擢楶樞密直學士龍圖閣端明殿學士進階大中大夫

霍端友按宋史本傳端友字仁仲常州武進人以顯謨閣待制知平江攺陳州爲政以寬聞不立聲威陳地污下久雨則積潦時疏新河八百里而去淮尙遠水不時泄端友請益開二百里徹於淮自是水患遂去

胡舜陟按宋史本傳舜陟字汝明徽州績溪人髙宗卽位除集英殿修撰知廬州時淮西盜賊充斥廬人震恐日具舟楫爲南渡計舜陟至修城治戰具人心始安冀州云騎卒孫琪聚兵爲盜號一海蝦至廬舜陟乘城拒守琪邀資糧舜陟不與眾請以粟遺之舜陟曰吾非有所愛顧賊心無厭與之則示弱彼無能爲也乃時出兵擊其抄掠者琪宵遁舜陟伏兵邀擊得其輜重而歸濟南僧劉文舜聚黨萬餘保舒州投子山縱剽舜陟遣介使招降之時丁進李勝合兵爲盜蘄壽間舜陟遣文舜破之張遇自濠州奄至梁縣舜陟使毀竹裏橋伏兵河西伺其半渡擊敗之又請以身守江北以護行宮帝壯其言擢徽猷閣待制充淮西制置使

王漢之按宋史本傳漢之字彥昭衢州常山人知直州時詔諸道經畫財用上諸朝漢之言所在無都籍是以不能周知而校其登耗以待用願令郡縣先置籍總之諸道則天下如指掌矣從之擢禮部侍郎以顯謨閣待制知瀛州言自何承矩規塘濼之地屯田東達於海其後又修保塞五州爲堤道備種所宜木至三百萬本此中國萬世之利也今寖失其道願講行之雄州歸信容城災兩輸戶請蠲稅吏不聽漢之言雄州規小利失大體萬一契丹蠲之爲朝廷羞徙江寧河南府不至而爲蘇潭洪三州召拜兵部侍郎

樓異按宋史本傳異字試可明州奉化人政和末知隨州入辭請於明州置髙麗一司創百舟應使者之須以遵元丰舊制州有廣徳湖墾而爲田收其租可以給用徽宗納其說攺知明州賜金紫出內帑緡錢六萬爲造舟費治湖田七百二十頃歲得谷三萬六千加直龍圖閣祕閣修撰至徽猷閣待制

韓彥直按宋史韓世忠傳世忠子彥直字子溫乾道三年進直龍圖閣江西轉運兼權知江州時朝廷還嶽飛家貲產多在九江歲久業數易主吏緣爲姦彥直搜剔隱匿盡還嶽氏七年授鄂州駐札禦前諸軍都統制乞備器械增戰馬革濫賞厲奇功選勇略充親隨等朝廷多從之先是軍中騎兵多不能步戰彥直命騎士被甲徒行日六十里𨿽統制官亦令以身帥之人人習於勞苦馳騁如飛八年�歸文班乃授敷文閣待制知臺州�祠養親尋知濕州首捕巨猾王永年窮治之杖徙他州奏免民間積逋以郡餘財代輸之然以累欠內帑坊場錢不發鐫一官海寇出沒大洋劫掠勢甚張彥直授將領土豪等方略不旬日生禽賊首海盜爲淸樞密奏功進敷文閣學士

洪遵按宋史洪皓傳遵字景嚴皓仲子也乾道六年起知信州徙知太平州圩田壞民失業遵鳩民築圩凡萬數方冬盛寒遵躬履其間載酒食親餉饁恩意傾盡人忘其勞運使張松忌功妄奏圩未嘗決民未嘗轉徙必責圩戶自閼築且裁省募工錢米之半遵連疏爭至乞遣朝臣覆按於是將作少監馬希言監察禦史陳舉善押至黜松言圩遂成合四百五十有五松無所泄其忿則別治溧水永丰圩來調丁米木數甚廣遵曰郡當歲儉方振卹流移勸分乞糴如自刲其股以充喉不暇食況能飽他人腹哉執不從楚地旱旁縣振贍者慮不早施置失後先或得米而亡以炊或闔戶莩藉而廩不至遵簡賓佐隨遠近壯老以差賦給蠲租至十九又告糴於江西得活者不啻萬計戍兵乘時盜利曹伍剽於野盡執拘以歸其軍故當大札瘥而邑落晏然徙知建康府

洪邁按宋史洪皓傳皓子邁乾道六年除知贛州起學宮造浮梁士民安之郡兵素驕小不如欲則跋扈郡歲遣千人戍九江是歲或怵以至則畱不復返眾遂反戈民訛言相驚百姓恟懼邁不爲動但遣一校婉說之俾歸營眾皆聽垂櫜而入徐詰什伍長兩人械送潯陽斬於市辛卯歲饑贛適中熟邁移粟濟鄰郡僚屬有諫止者邁笑曰秦越瘠肥臣子義耶十一年知婺州奏金華田多沙勢不受水五日不雨則旱故境內陂湖最當繕治命耕者出力田主出谷凡爲公私塘堰及湖總之爲八百三十七所婺軍素無律春給衣欲以緡易帛吏不可則羣呼嘯聚於郡將之治郡將惴恐姑息如其欲邁至眾狃前事至以飛語榜譙門邁以計逮捕四十有八人置之理黨眾相嗾哄擁邁轎邁曰彼罪人也汝等何預眾逡巡散去邁戮首惡二人梟之市余黥撻有差莫敢嘩者事聞上語輔臣曰不謂書生能臨事達權特遷敷文閣待制

蕭燧按宋史本傳燧字照鄰臨江軍人淳熙五年徙刑部侍郎不拜固請補外出知嚴州嚴地狹財匱始至官鏹不滿二千燧儉以足用二年之間積至十五萬以其羨補積逋諸邑皆寬先是宣和庚子方臘盜起甲子一周人人憂懼會遂安令朘土兵廩給羣言恟恟燧急易令且呼卒長告戒悉畏服城中惡少羣擾市燧密籍姓名注補軍額人以按堵上方靳職名非功不予詔燧治郡有勞除敷文閣待制移知婺州父老遮道幾不得行送出境者以千數婺與嚴鄰人熟知條教不勞而治歲旱浙西常平司請移粟於嚴燧謂東西異路不當與然安忍於舊治坐視爲請諸朝發太倉米振之八年召還

王十朋按宋史本傳十朋字龜齡溫州樂淸人自侍禦史出知饒州饒並湖盜出沒其間聞十朋至一夕遁去丞相洪適請故學基益其圃十朋曰先聖所居十朋何敢予人移知夔州饒民走諸司乞畱不得至斷其橋乃以車從間道去眾葺斷橋以王公名之移知湖州召對劉珙請畱之上曰朕豈不知王十朋顧湖州被水非十朋莫能鎭撫至郡戶部責虛逋三十四萬命吏持券往辦不聽卽請祠去起知泉州十朋前在湖刻奉錢創貢闈又爲泉建之尢宏壯凡歷四郡布上恩卹民隱士之賢者詣門以禮致之朔望會諸生學宮講經詢政僚屬間有不善反復告戒俾之自新民輸租俾自槪量聞者相告宿逋亦願償訟至庭溫詞曉以理義多退聽者所至人繪而祠之去之日老攀畱涕泣越境以送思之如父母饒久旱入境雨至湖積霖入境卽霽凡禱必應其至誠不獨感人而亦動天地鬼神

單煦按宋史本傳煦字孟陽平原人舉進士知洛陽縣轉知昌州時詔城蜀治煦以蜀地負山帶水一旦毀籬垣而興版築其費巨萬非民力所堪請但築土城轉運使卽移諸郡如其議徙淸平軍使爲禦史臺推直官乞外遷知濮合二州合居涪漢間夏秋患於淫潦煦築東堤以禦之赤水縣鹽井涸奏蠲其賦累官光祿卿卒

趙崇憲按宋史趙汝愚傳汝愚子崇憲字履常知江州郡民歲苦和糴崇憲疏於朝蠲之且轉糴旁郡谷別廩儲之以備歲儉瑞昌民負茶引錢新舊累積爲一十七萬有奇皆困不能償死則以責其子孫猶弗貸會新券行視舊價幾倍蓰崇憲嘆曰負茶之民愈困矣亟請以新券一償舊券二詔從之蓋受賜者千餘家刻石以紀其事修阪塘以廣漑灌凡數千所提舉江西常平兼權隆興府及帥漕司事遷轉運判官仍兼帥事

陳宓按宋史本傳宓字師復丞相俊卿之子嘉定九年知南康軍至官歲大侵奏蠲其賦十之九會流民羣集宓就役之築江堤而給其食時造白鹿洞與諸生討論攺知南劍州時大旱疫蠲逋賦十數萬且弛新輸三之一躬率僚吏持錢粟藥餌戶給之創延平書院悉仿白鹿洞之規知漳州未行聞寧宗崩嗚咽累日亡何請致仕

趙景緯按宋史本傳景緯字徳父臨安府於潛人景定元年知臺州至郡以化民成俗爲先務首取陳述古諭俗文書示諸邑且自爲之說使其民更相告諭諷誦服行期無失墜約束官吏擾民五事取孝經庶人章爲四言詠贊其義使朝夕歌之至有爲之感涕者舉遺逸車若水林正心於朝旌孝行作訓孝文以勵其俗平重刑懲嘩訐治豪橫建黃巖縣社倉六十有六浚河道九十里築堤路三十里節浮費爲下戶代輸秋苗奏蠲五邑坊河渡錢期年之內乞歸田裏者再進考功郎官

黃震按宋史本傳震字東發慶元府慈溪人撫州饑起震知其州單車疾馳中道約富人耆老集城中毋過某日至則大書閉糶者藉彊糴者斬揭於市坐驛舍署文書不入州治不抑米價價日損親煮粥食餓者請於朝給爵賞旌勞者而後入視州事轉運司下州糴米七萬石震曰民生蹶矣豈宜重困之以沒官田三莊所入應之若補刻六經儀禮修復朱熹祠樹晏殊裏門曰舊學坊制祭社稷器復風雷祀勸民種麥禁競渡船焚千三百餘艘用其丁鐵創軍營五百間皆善政也詔增秩遂升提舉常平倉司

州牧部名臣列傳六

金

沈璋按金史本傳璋字之達奉聖州人爲山西路都轉運副使加衛尉卿權知潞州事璋至招復逋逃賑養困餓收其橫屍葬之民頗安輯初賊據潞城潞之軍當坐者七百人帥府牒璋盡誅之璋不從帥府聞之大怒召璋且欲殺璋左右震恐璋顏色不動從容對曰招亡撫存璋之職也此輩初無叛心蓋爲賊所脇有不得已者故招之復來今欲殺之是殺降也苟利於眾璋死何憾少頃帥府怒解召潞軍曰吾始命戮汝今汝使君活爾矣皆感泣而去朝廷聞而嘉之拜左諫議大夫知潞州事百姓爲之立祠移知忻州攺同知太原尹

移剌益按金史本傳益字子遷明昌三年畿內饑擢授霸州刺史同授刺史者十一人旣入謝詔諭之曰親民之職惟在守令比歲民饑故遣卿等往撫育之其資序有過者有弗及者朕不計此但以材選爾其知之旣至首出俸粟以食饑者於是倅以下及郡人遞出粟以佐之且命屬縣視以爲法多所全活郡東南有堤久頹圮水屢爲害益增修之民以爲便爲益立祠

抹然公按陜西通誌公天雄人太和中知幹州幹素難治公夙夜在公急則施之以寬期於合理賓禮賢能發擿姦伏吏民畏服比年旱蝗飛蔽天境內禾稼未嘗少傷諸縣土賊作亂四郊人迹斷絕公設鄕兵嚴關防髙城壘浚池隍戎器戰具一切繕完無不精銳賊聞風解散平政理訟帥之以身民安於田裏無有愁怨者

元

段直按元史良吏傳直字正卿澤州晉城人至元十一年河北河東山東盜賊充斥直聚鄕黨族屬結壘自保世祖命大將掠地晉城直以其眾歸之幕府承制署直潞州元帥府右監軍其後論功行賞分土世守命直佩金符爲澤州長官澤民多避兵未還者直命籍其田廬於親戚鄰人之戶且約曰俟業主至當析而歸之逃民聞之多來還者命歸其田廬如約民得安業素無產者則出粟賑之爲他郡所俘掠者出財購之以兵死而暴露者收而瘞之未幾澤爲樂土大修孔子廟割田千畝置書萬卷迎儒士李俊民爲師以招延四方來學者不五六年學之士子以通經被選者百二十有二人多有惠政朝廷特命提舉本州學校事未拜而卒

王君玉按畿輔通誌君玉字國寶武淸人刺遂州政尙寬簡嘗一僕一馬出郊督民植桑徐河決修築掘民田君玉不忍割俸金五十緡買地取土民無害焉秋螟至明年遣使賑貸使至其境以民無饑色不給君玉曰東作方興嗷嗷待哺苟或不給立見溝壑慷慨流涕使者感動以楮幣五萬緡賑之民感徳焉

劉天孚按河南通誌天孚大名人至元中知許州時檢核屯田臨潁鄧艾口民稻田三百頃有欲指爲右屯者天孚爲辧其非乃止歲大旱禱卽雨野有蝗令民出捕俄羣烏來啄蝗爲盡明年麥熟時蟊忽生大華虫盡嚼之許人立碑頌焉

髙仁按蘇州府誌仁字壽之濟南人延佑元年知吳江州以大義開曉百姓嘩健束手而怙終賊刑歲役先巨室力稱事辦行省賑杭饑民增糶三萬石仁抗言州小數已溢不可增鹽運司課虧省委仁詣浙西取諸民補之仁言民貧不可妄動動且有外虞皆不能奪事並寢延佑二年經理田糧省檄仁往丹陽金壇兩縣兩縣舊公田虛額七千仁曰朝廷豈利無田之租哉閱實悉除之

任立按蘇州府誌立字周卿延佑二年知嘉定州主儒術而吏法明練廉正不阿嘗釋冤獄四十九人全活饑民六千餘戶

林興祖按元史良吏傳興祖字宗起福州羅源人至治二年登進士三遷而知鉛山州鉛山素多造僞鈔者豪民吳友文爲之魁遠至江淮燕薊莫不行使友文姦黠悍鷙因僞造致富乃分遣惡少四五十人爲吏於有司伺有欲告之者輒先事戕之前後殺人甚眾奪人妻女十一人爲妾民罹其害銜冤不敢訴者十餘年興祖至官曰此害不除何以牧民卽張榜禁僞造者且立賞募民首告俄有告者至佯以不實斥去又有告獲僞造二人並贓者乃鞫之款成友文自至官爲之營救興祖命並執之須臾來訴友文者百餘人擇其重罪一二事鞫之獄立具逮捕其黨二百餘人悉置之法民害旣去政聲籍甚

趙致安按畿輔通誌致安中山人至正五年牧守云州輕徭役均賦稅減刑獄招流亡戢盜賊民咸安之歲大旱齋戒禱於州神禱畢卽雨人謂爲牧守雨及得代民詣闕請畱不報乃涕泣以還

明

吳履按明外史循吏傳履字徳基蘭溪人知濰州民畜官驢四十匹郡守嫌其孳息少欲責償履曰驢所產止此安從增且國家富極四海爲吏者宜培養民生去其疾苦寧少數匹驢耶守感其言並他縣已徵者亦罷之山東民多以牛羊代秋稅履與民計曰牛羊有死瘠患不如輸粟便他日上官令民送牛羊陜西驅走二千里多破產濰以支粟獨完已而郡牒役濰千人部送鄰縣牛履曰民送己牛𨿽勞不怨今代他人脫道中牛死誰當償者郡無以難也履爲吏不求威名以愛利爲本尢重獄事有訟召而面直之釋其怒乃已不忍置之於獄獄屢空越二年會攺濰爲縣召還濰民遮道號泣乞其履歸事之

顧光遠吳去疾按明外史循吏傳光遠蘇州嘉定人太祖初擢龍陽知州招流亡祛�獘民賴蘇息越二年攺知泰和州龍陽老遮道號泣旣至泰和知其民好訟難治乃爲長榜勸諭諄切民爭來觀觀已去不訟者十之二其他來訟者俾思三日然後投牒未及三日去不訟者又十之六其眞負冤者始爲疏理悔而願止者聽之甫兩月民不復訟吏畏其精敏亦不敢舞文病民境有虎患時方禁軍器民無以禦訴於光遠光遠艸檄告之神虎爲遠遁久之部內大治輿人頌之先光遠知泰和者安慶吳去疾有惠政州人語良牧者必以二人爲舉首云

余彥誠按明外史循吏傳彥誠徳興人知安陸州以徵稅愆期當就逮其父老伏闕稽首言彥誠𨿽緩於催科實勤於撫字乞還之安陸終惠小民太祖卽賜宴加賞遣還職其父老亦預宴久之以課最擢知永州府

劉秩按南昌郡乘秩字伯序丰城人洪武初升崇明知州民素苦酒稅繁重及塗田未成而賦有額秩至俱奏蠲之夏無麥復請估錢帛以輸仍減戶口食鹽估米三萬石有奇民大悅爲立生祠未幾以誣被謫幼子年十二詣闕訟冤上親鞫實斬誣者秩竟棄官歸

劉綱按明外史循吏傳綱字文紀禹州人第建文二年進士除陜西府谷知縣政教兼舉頌聲大作遷陜西寧州知州初爲府谷頗尙威嚴及至寧以久敝之地因俗爲治導民播種之方隆學校均徭賦興屯練武廢墜俱興以內艱去代者已至民詣闕乞畱詔乘傳還任綱益愼獄緩罰民不忍犯州有龍尾湫時出光怪遠近以爲妖綱伺其光動手射之應弦而滅泄其水巨黿也一日行野中值橫石爲矼馬驚不敢度諦視之則範仲淹所撰狄仁傑碑也卽起豎之立祠祀焉後丁外艱考績者數皆以州人奏畱仁宗朝特賜璽書褒異進四品俸服嘗至京師帝親召問勞以酒饌時人以爲榮正統中以老乞休章數上始得請年七十矣居寧三十四年規模整肅如一日去之時哭聲震野寧舊有六君子祠祀狄仁傑以下嘗爲刺史者至是生祠綱其中攺曰七君子祠綱家居十餘年寧民問遺踵至其卒多裹糧致弔者明興以來爲州之久得民心之深無綱如也

胡琳按安陸府誌琳永樂初任易州守戢盜馭民境內晏然遇事盡理無不當情法人以神君稱之卒葬州之南臺其墓每年自長竟成大冢

李湘按明外史循吏傳湘字永懷泰和人永樂中都察院以才擢東平知州篤志愛民常祿外一無所取勤於治事訓戒吏民若家人然未嘗輕施笞罰有所徵發必核丁產厚薄城東有大村壩源出岱山雨潦輒爲民患奏發丁夫堤之州及所轄五邑地多荒蕪力督民墾辟公私皆實遇歉歲恃以無困增修學捨崇興教化卽壇廟公宇罔或不新會舊官還任將解去民羣訴於朝乞畱帝從其請成祖晚年數北徵令山東長吏督民轉餉道遠多死亡惟東平人無失所姦民有爲驛牌長及任訊察之役者積爲�獘湘斥之其人怒伺湘過無所得以苛斂民財訐於布政司縣民千三百人走訴巡按禦史曁布按二司力白其冤耆老七十人復奔伏闕下發姦人誣陷狀及布政司系湘入都又有耆老九十人隨湘稱枉通政司以聞下刑曹閱實乃復湘官而抵姦民於法旣還善政益敷上下相親若父子�州十餘年至正統初詔大臣舉郡守尙書胡以湘應遂擢懷慶知府東平民挽畱不可得扶攜老幼泣送數十里

王仕錫按無爲州誌仕錫江西建昌府南城縣人永樂二十三年任知州處己公平慮事周密興學勸農修廢舉墜有古循良風今之公署橋梁庠捨祠宇無一非所刱葺者正統二年有芝艸生廳前時謂徳政所致任滿民不忍其去赴訴當道借畱之復任九年

余徽按黟縣誌徽西隅人宣徳七年授祁州知州革獘安民務興教化正統二年州內麥秀二岐表進朝廷旌異之凡州治頹圮學校廢壞舉加修葺四野不驚刑訟簡約蒞政七年卒於官

範希正按明外史循吏傳希正字以貞吳縣人正統十年冬巡撫張驥析曹縣置曹州以希正知州事報可時百務刱始希正悉心經畫諸城池街市學校壇廟廨宇建置維新民不知擾十四年秋邊事起朝命徵官馬急民無以償洶洶思竄希正集裏老慰諭爲設策買補九十餘匹民益歡悅其治州大得人和又再考乃引年致仕州人立祠祀焉

範衷按明外史循吏傳衷字恭肅丰城人正統中知汝州有令譽居官以淸節自持惡衣惡食妻子告乏亦不顧吏部尙書王直察舉天下廉吏數人衷爲第一

袁寧按寶慶府誌寧新化人正統中以鄕舉初任普安州知州土官構害地方民將不逞寧下車悉孚以至誠酋長懷金致賄不受久之度難格陰揭其害民事數千條酋長覺輒擁眾脇之寧從容卻退不數月酋誅死永革其襲普民徳焉

王汝績按明外史循吏傳汝績金溪人舉於鄕爲福建政和訓導九載考最用大臣薦擢絳州知州土�賦重人鮮知學而健於訟前此長吏未有滿考者汝績謂民富則教行而訟自息乃勸民耕稼蠶桑勿奪其時盡墾不食之土俾各種所宜而督責其偸惰者不數年民業饒給遂大修學宮篤興禮教更廣延師儒訓民間子弟風化之美延及鄰邑民以事至前者悉告以惇本節用孝弟禮讓之道懇款篤至民多感化自是爭訟衰息獄戶屢空盜賊亦絕有所徵發但書片紙示期民自奔赴田裏晏然無追呼之擾犬不夜吠嘗有蝝生將害稼爲虔禱於神蝝卽滅民有積歲流移者聞新政寬仁皆扶老攜幼而至汝績益加拊循俾樂生興事人情大悅景泰攺元九載滿民相率詣上官乞畱汝績力止之乃已將行以暴疾卒士民莫不哀悼

張廉按明外史王汝績傳廉字惟淸陜西咸寧人永樂末舉於鄕授刑部照磨歷臨汾縣丞蒲州判官並有聲正統八年蒲州缺知州部民狀廉賢能乞卽用之禦史曁布按二司聯章爲民請吏部言躐等難允帝曰能得民心卽良有司正宜旌擢示勸何躐等之有遂擢任之廉乃�刮積獘自家及官皆有檢飭教民作業以時與民以信凡賦調不督而集力扶善良摧豪猾其於學政尢加意久之政平訟理公庭寂然日課吏讀律曰非徒使知畏法且令不暇遊惰耳治蒲十餘年未嘗行一非法事遭內艱去軍民復合詞乞畱朝議不可而止

燕云按明外史循吏傳云陜西咸寧人正統十一年用巡撫於謙等薦擢潞州知州以善政聞景泰初禦史謝琚言云及蒲州張廉並著廉能聲宜加旌異爲列城勸下所司廉之三年夏坐事當調部民三百餘人詣闕奏其賢卽令還任云治二縣一州慈祥寬簡理公事如其家未嘗輕施鞭撻故所至得民

楊祕按明外史燕云傳祕宣徳初知徐州有異政九載秩滿民不忍其去先後詣巡按禦史乞畱凡七百餘人卽軍衛將卒亦列狀懇請禦史言於朝下吏部核奏乃進二秩遣還再歷九載民益習其政旣去而歌頌不衰

周健按明外史燕云傳健錢塘人永樂九年進士官禦史坐言事謫交趾下洪知縣宣徳中歷全州知州勤於民事大著聲績正統八年三考皆最當遷部民千餘人走訴巡按禦史乞再任禦史以聞帝從之進秩二等其後政愈有聞

張需按明外史燕云傳需知霸州抑姦豪興遺利政績大著正統十年舉治行卓異宴於禮部賜寶鈔襲衣旣還任有牧馬於州者爲民害需執而治之牧長走訴於中官王振遂執下錦衣獄謫戍邊時論咸不平然莫敢救也其後州人稱良牧必首需

王約按明外史燕云傳約知定州得民譽景泰二年春丁憂解職民二千五百餘人言約持身端謹�政公勤瓦剌入寇多方捍禦境賴以安乞還之百姓景帝報可約旣還善政益著五年夏撫按官列狀以聞賜誥旌異

蔡瑛按廣東通誌瑛字世傑龍溪人景泰四年知連州興利革獘政令嚴明事關於民者悉爲之所於學校尢拳拳焉殿廡廨宇擇地遷創身自督率不日告成後擢廣西平樂知府

汪溥按畿輔通誌溥景泰中知薊州先是龍池河壅塞久溥蒞任後河忽不疏自通稼有一本數穗者鄰境盛蝗入薊自死人謂如古魯公三異

傅皓按開封府誌皓字孔陽祥符人授通州同知寬厚平易在任八年民惟恐擢去通州守缺百姓數千人叩闕乞擢皓爲守上允之通爲水陸輻輳之地勛戚宦寺田莊居大半素號難治一切裁以法凡驛遞船馬饋遺非度者悉寢不行鄰郡遇有冤獄弗白者咸赴所使者願下聽斷上疏論戶口食鹽民鈔歲輸官鹽無給不報因通融里甲立取鹽法後踵行之不廢有淸軍禦史者按郡捕得逃伍者親識卽系之獄遣行以代皓嘆曰無罪而代戍豈制耶遂以情奏竟免攺知濟寧州通民泣送數十里攀戀不忍捨去守濟三年節財愛民惠政懋著請老歸汴前後典郡二十三年淸愼無間始終云

何淡按明外史循吏傳淡字中美廣東順徳人天順元年進士授濱州知州值旱蝗之後以勸相耕農爲首務有病民者一切罷之糧役以貧富爲差書爲由帖預給之得以菽麥布帛折納由是賦不督而集取呂氏鄕約教民榜鄕擇一老人親爲講說俾勸誨閭裏季一稽考有不率者召鄕老泣謂之曰吾不能化若與若不能化鄕其罪均然吾罪首也倘三犯當自劾去矣各慚謝而退有過相責讓訟爲之稀乃新學宮修禮器聘師儒日夕教督始士習鄙悍至是甲第郁興廉明仁恕政務畢舉以內難去士庶泣送萬人知其淸貧醵錢二十萬爲賻又謂淡素廉必不肯受乃付一耆老令逾境至臨淸致之淡正色固拒耆老還悉散於眾不匿一錢蓋化於淡也後肖像祀之龔遂祠

吳孟俅按明外史循吏傳孟俅瓊州定安人景泰七年舉於鄕成化中授廣西賓州知州政濟寬猛吏民畏懷州有九寨蠻屢肆寇掠急之則散緩則復出州人苦之孟俅單騎入寨開示禍福許入城市貿易第不得帶弓矢刀劍蠻人悅皆羅拜願受約束一境遂安上官交薦進秩二等弘治初以親喪去官八寨蠻及南丹賓州二衛所將卒相率陳狀願得孟俅還任總督秦紘以聞孝宗許之州益大治

熊一定按嶽州府誌一定字廣恆丰城人知澧州性抗直政尙嚴厲吏民畏之新洲舊有空牧地藩府欲奪其利一定婉辭啟聞卒弛其禁九溪土酋殺良民一定承檄按問伏其辜任澧七年積粟萬斛歲荒民賴以濟

何浚按畿輔通誌浚河南靈寶人天順間由象州攺知趙州敷仁布惠不尙鞭笞值歲饑賑濟有法民無流移權要侵民地力疏於朝卒復民業又起城西關廂以便往來鑿井泉以漑田稼新學校以正士習歷任六年民感戴如父母引年家居趙人歲遣人問饋及卒男女巷哭者三日皆置位祠之

陸偉按山西通誌偉字仲奇錢塘人成化初授澤州知州時州罹洊饑人相食偉奏發內帑沿門賑救全活數萬人人繪像而生祀之州多宗室分封和買並吞之害其來已久歲時祿米後輸辱及官吏偉悉裁之以法世家大族武斷鄕曲淩轢閭左者皆禁不得肆請托一切不行因相銜之思嫁禍於偉嗾宗室誣奏數事下三法司勘讞詔使至州民無老少塡塞街巷稱冤使者得其實事白比去猶慰之曰毋以此自沮州有寧山衛軍民雜處恆患不靖偉攝之以威彼此帖然總鎭中貴歲有祗候之索所屬爭先取容偉獨不與久之政通人和曰民可使廢可興也乃葺州治新儒學州舊有明道程先生祠偉曰先生豈泛然名宦循吏哉闊其祠至於漏澤園常平諸倉路塗橋梁靡不備舉致仕歸州民攀畱數十里不絕車至不得行多泣下者

蔣容按武進縣誌容字徳夫成化壬辰進士授蒲州知州以憂歸起補潞州藩府軍校恣橫不法容引繩批根不少貸左右激王奏徵詣闕潞民隨之者二千餘人累疏訟冤容竟得白更罪諸藩僚攺容潼川州未幾重慶守闕中涓鎭蜀者諷使納賄遷守容力拒之由是忤璫謝官歸

畢用按河南通誌用山東巨野人成化中知歸徳州察民隱課農桑推獎善良禁伏豪橫時黃河泛溢潰堤薄城居民散徙用慰撫之又築月堤以障之水不爲害是年復奏免田租之半民賴以安會巨閹過郡丞以下皆屈禮以見用獨長揖閹怒誣奏逮系京師法司直其理詔令復任

傅鼐按陜西通誌鼐字天和新河人成化間知秦州事嚴以�政平以近民除淫祀戒遊食重農申教祛災弭盜凡學校捨館壇壝橋梁以次修葺上疏言救荒弭亂二十事言皆剴切當旨如議行於秦秦人便之

李愚按開封府誌愚字克明蘭陽人授澧州知州以禮讓諭俗不規規於簿書期會之間一郡盡化之成化七年茅岡宣慰等土司乘劉千金之亂出沒剽掠每過州境戒儕類勿有所犯其感格彊暴類此州俗女子過三十始嫁愚檄屬邑俱依期婚娶其貧不能舉者亦宜設法資之一歲中完娶者二千餘家巡撫吳琛聞之以束帛勞異攺知晉州值歲凶賑卹不遺餘力是年復大水愚上疏言事上震怒逮系京師頃之上感悟詔釋愚出宮女五百人愚旣還職益自振勵會妖賊桑衝作亂愚以計擒之上嘉其能

薛敬之按山西通誌敬之渭南人成化間任應州有學行務撫卹小民循行阡陌察民乏谷種者助之又買牛給民令孳息爲耕具由是邑無惰民野無荒土積四萬餘石流民聞而復業有三百餘家南山有虎患爲文祭之旬日間虎死於壑平地有暴水湧出敬之望水拜禱水卽泄回作興學校節省里甲政事文章俱擅優長時稱爲關西夫子升金華同知

樊繼按江寧府誌繼字景昭句容人任南康教諭少保楊士奇薦升興國知州毀淫祠崇正學以徳化民至於成俗嘗築堤障水以利百姓有虎爲患禱於城隍兩虎自斗而死正統間致政歸郡人號其所築之堤曰樊公堤

馮琨按蘇州府誌琨字君美昆山人知薊州州民以牧馬爲耕作每戶承馬若干匹給艸場若干畝而勛戚貴璫有悉攘其地爲莊園者琨至按籍核之盡還本戶勛貴怒誣奏琨逮下詔獄琨列主名幾何影占幾何爲孝宗分別言之上咨嗟良久曰好个知州卽令復職武宗初逆瑾用事再起前獄收下錦衣鍜煉之兩訊杖八十絕而復蘇薊民競守圜土挈榼饋餉者不絕適有僧言於瑾曰馮知州惟飲薊州一杯水耳瑾愕然乃得釋復還薊州

邵寶按開封府誌寶字國賢直隸無錫人成化末知許州先是歲大饑關陜流徙至相食郡境寶賑貸安輯全活者甚眾又置政惠總社二倉歲儲谷萬餘石民無荒虞又有蔣馬坡花溝湖若干頃皆膏腴地民有妄獻之藩府者累歲爭訟逮數百人按事者欲爲阿附寶力詆之乃白於臺臣竟不爲所奪在許凡八年擢戶部員外郎

田鐸按明外史循吏傳鐸字振之陽城人成化十四年進士授戶部主事歷員外郎郎中弘治二年四川饑奉命往賑事竣復命坐誤遺敕中語謫蓬州知州時經寇亂前官設巡視鄕正與老人機兵下鄕詗事名爲刺姦實病民鐸至悉罷之視事三日卽齋沐禱雨雨隨降有姦吏六人積爲民患杖而逐之盜數發至入州城行劫鐸設策捕獲益增壘堞申門禁盜遂屏迹州濱江民病涉建大小二十四橋三溪山髙而無徑鑿之爲途民免登陟者十五里東南江有洲八十餘頃居民樵采蓄牧其中爲豪右所據鐸奪而復之民流他邑遣人招徠諭以免役三載且恣耕山地不增賦額復業者無算取前賢懿行爲圖說懸之旌善亭朔望令老人聚童子誦習而以時講於州庭人多歸化監司行部訝無投牒者深嗟異之每謁文廟必與諸生講論經史廟廡圮重爲修葺�州八年政聲章徹上官屢薦擢廣東按察僉事

李緝按明外史循吏傳緝余幹人弘治十四年舉於鄕以常州訓導擢濮州知州緝仁恕明決善伸滯卹枉而詳練於世故人不能欺大都與民省事務求安全州苦河患歲調民修築力不堪緝免其役但徵役錢以待事公私便之稽核丁產盡得所隱漏定爲上中下三則而役始均修學校親爲講授諸生有廬墓以毀死而妻殉之者請於朝祠祀焉大旱民絕食亟發廩賑救民忘其饑秩滿移泉州府同知

宋禮按萊州府誌禮字以和河南葉人知平慶州持身端謹�政嚴明興學校增戶口令行禁止道不拾遺居官八載治爲東藩第一卒於官民號泣如喪考妣至今思慕不忘

董豫按長沙府誌豫弘治中以主事謫知茶陵性淸彊無少阿避州多善訟捕其尢置之法科舉士弗振者三十年聘名士二人爲師擇弟子員受學焉學宮址弗利相善地攺之人士彬彬起歲旱奏減租者再田有界永新者彼襲而奪之賦則�於茶之民也豫兩奏正之藩司數派遠運違常格檄正之遂坐罷故至於今𨿽婦人童子皆知有董公也

喬木按南陽府誌木字大用新野人知定州核欺隱地均貧乏酌贖銀市牛種招給流散復業民有再生喬父之謠建正學書院置薪米贍給書生創修陂堰人享其利名其堤曰喬公堤嘗出行道見一馬伏車前如訴狀遂隨馬得屍立辧其冤人以爲神在郡八年璽書褒獎爲直隸淸官第一

趙崇賢按廣徳州誌崇賢正徳四年任廣徳州時歲大侵盜賊�起多方綏緝民賴以寧與諸生闡晰道義皆聖賢精蘊方議津貼建平軍需以助養馬公曰馬政派自艸場軍需出於田畝縣民食田力而州民爲之納稅非制也亟白憲司停止之

李鴻按畿輔通誌鴻陜西幹州人正徳六年知深州適霸上賊起嘯聚萬眾縱橫河北聞賊徒至州鴻率眾登城分僚屬守四門躬自提督往來巡眺晝夜弗寢賊知不可克輒自引去一郡獲全以至興學校撫流移百事修舉百姓徳之

杜彪按無爲州誌彪大名府魏縣人由舉人任知州初下車故爲昏懦狀案牘多積獄系亦繁吏胥以爲可欺久之情獘灼然乃振綱紀均賦役鋤彊扶弱姦豪斂迹以廉能名一時至今民多誦之

範淵按郴州誌淵字君山歷官刑部郎中隆冬見枷囚甚苦疏陳五事上皆嘉納正徳四年逆瑾擅權兩被系逮左遷威州見其風俗澆漓嘆曰人心無不可教乃作化民訓十五條反復曉告囂風遂變又以邊民不知學問弟子不滿三十因擇民間子弟七十餘人羣而教之作學訓十三條親爲講解由是人咸知勸後升雲南副使卒於官

王詔按明外史循吏傳詔字孟宣歷城人由鄕舉爲定州知州州畿內地且近邊徵發旁午號難理詔有才諝諸務就緒乃更約法開示誠信未幾釐獘殆盡久之獷犴息政化大行蜀生道其境者遺橐裝百金訴於詔詔曰第往當有爲汝守者往則果見一人守之生曰感君盛徳何不攜而去守者曰人有棄子於道者我侯不忍爲流涕活之我忍攫金致君流落於侯之境哉卒還之禦史來按部猝入獄見止二囚深嗟異注上考州田多污萊民貧不能市牛爲仿武侯木牛用法以耕力得半牛治州三歲遷開封府同知

蕭文淸按畿輔通誌文淸廬陵人嘉靖時以舉人授祁州守發倉賑災全活甚眾築堤種柳號爲木城歲大旱文淸步禱云數密而數爲風散之文淸夢有鬼持幡招風醒觀祠中土偶如夢中鬼因手碎之毀其祠風息雨乃降

賀盛瑞按山西通誌盛瑞獲嘉人萬曆間官工部爲內豎中傷備兵鄜延遷任澤州朴誠淸正不畏彊禦作興學校請減稅糧修飭城垣裁冗員淸驛站均收納禁淫祀獎節義盡心民社不辭勞怨以疾歸囊篋蕭然闔郡士民思之

張稽古按山西通誌稽古蒲城人嘉靖間任岢嵐賦性戇直不畏彊禦時都禦史楊順以誣殺沈經歷事獲罪戍振武衛仍肆貪淫不法被奏下禦史問禦史知稽古彊直委訊焚香誓天以公自矢楊竟論死獄中持身廉介以冰蘗著聞人呼爲穀米張歷按察司副使晉常侍固請遊園拒不就委饋饌於溝中而還其器其介如此

湯希閔按池州府誌希閔號舒濱進士授開州知州明刑敕法息訟勸耕首繕城池再淸徭役葺聖殿興學校有權貴武斷鄕曲州人臚其狀以聞希閔按法治之不少阿時有印馬之苦力請當道爲之蘇息擢南戶部父老遮道流涕爲創生祠於北郭

胡希瓊按武昌府誌希瓊字子翼嘉靖丙辰授潼川知州州領七邑當孔道瓊負才敏練廚傳節省吏畏民服有鹽井開塞無時逋賦愈積而瓊淸獘竇課集而人稱便有禦史裏居怙勢暴其鄕人以撓官法希瓊剪其羽翼陰制之使不得逞會三殿災采大木學宮有喬木數百章議欲取之希瓊曰柰何伐文廟以自功別采得大本視旁郡獨先竟以疾卒於任州人思慕舉祀名宦

唐侃按濟南府誌侃字廷直鎭江丹徒人嘉靖己未自永丰擢知武定庭生瑞谷一莖五穎人以爲淸最所致戊戌世宗奉章聖梓宮葬承天府道出山東上官檄州縣供應鄰境守令藉此科斂而後往侃獨奉身以行州民帖然至徳州扈蹕諸官以侃無饋遺咸目爲武定窮知州

唐執中按廣西通誌執中滇昆明人隆慶初爲永寧牧是時巨賊𨿽已授首然諸獞新附猶桀驁不馴或嘯聚剽掠發縱殄滅更多方略凡城池公署修廢舉墜俱身任其勞且四境荊榛田野荒蕪執中丈復裏畝招集流亡而民皆安其業永寧故邊僥數十年不�文教執中曰民不知義綏而誨之此自今日首務乃白之上官設學校延社師選諸獞稍秀者列之靑衿時人比之文翁云任凡三年運籌決策動中機宜後轉郡丞去百姓攀轅誦其功不置

徐美按廣東通誌美字忠甫邵武人隆慶初知廉州廩俸之外纖介不私一夕微行有二婦張燈相謂曰淸哉油若徐令公然明旦召詰之曰爾言餘淸何徵婦曰闔郡同稱寧獨小婦人乎民有貧而願出其妻者問值幾何卽捐金與之遂夫婦如故山寇陳龍周掠連陽二邑戒其下毋犯賢太守境美曰皆吾赤子也躬往招之遂降其眾數千三年擢承天府同知未赴卒廉人無大小咸喪之

陸萬垓按福建通誌萬垓字天溥平湖人隆慶二年知福寧州凡事剖決瞬息成案兵興增賦力爲節縮歲省金六千有奇客兵更戍創造兵營於城外處之編審圖裏析並州城大得民心鹽價湧貴捕治鹺姦以通鹽法每暇進諸生談文在任四年至今凡稱善政者必曰陸公

洪邦光按無爲州誌邦光號賓吾同安人隆慶二年知無爲州淸貞卓練州土田自唐公元立折算之法除養馬免糧田外一切歲辦甚重民間或田多賦寡或無田包賠從未得均邦光延郡賢達酌議申請分爲四則一曰山圩田灘田其賦爲秋糧一曰山圩地基場灘地其賦爲夏麥一曰柴艸石等山荒岡艸灘其稅爲絲絹一曰潭溝塘其稅爲糖油各有差殊稅糧馬價照畝均攤原額不失民不稱擾至今垂爲定例去之日攀轅者塞途

袁按濟南府誌南直懷遠人萬曆五年知泰安州審戶均田郡有孳養種馬四百匹爲民累請上官奏聞除之捐俸買牛三百餘只開荒田七十八頃創立官莊數十所招撫流移一千八百餘戶設法積谷一萬三百餘石以備荒歉修學校嚴武備除窩囤其他善政又更僕難數云

張文柱按蘇州府誌文柱字仲立萬曆中謁選得臨淸知州淸故冠帶之衝五方雜處狡獪爲姦文柱取訐者於牘首批其不直者九百餘紙皆深見隱微而存其直者卽日剖決黠吏束手監司某駐節於州令邏卒詗民間事卒遂瑣屑境中文柱白請罷之有秦氏族人利其嫠婦之富將誣以陰事監司謀之文柱文柱不可曰此陰事也以族人一言而批決之非長者事監司出當道書示之不爲動乃止在淸四年以積勞暴卒

常眞傑按廣西通誌眞傑恭城人萬曆中以淸介治鄧川州先是鄧有水患蒞鄧者率傳捨視之眞傑愀然曰柰何魚鱉吾民也乃捐俸鳩工築堤以禦鄧舊有礦稅每歲入二千金民苦之眞傑毅然力爲奏免郡人醵免金爲壽眞傑正色曰若以予爲壠斷者乎旣請免又利之是易注也卻之置書院延民間子弟讀書其中常夜呼酒聽書聲至雞鳴不倦一日聞子懋中舉鄕薦首卽解印歸

顏志邦按廣西通誌志邦字小山楚之茶陵人萬曆間由歲薦累官至永寧刺史性明決雅操自持其政不爲刻核不察苛細然訟簡刑平庭無疑獄猶喜儉朴葛巾布袍雅如諸生時斥苞苴省冗費不私一錢𨿽市一蔬未嘗稍拂人情寧人嘗竊謂曰顏侯惟飲吾寧一水耳值久不雨志邦從裏民數輩徒跣禱赤日中親歷隴畝憂形於色未幾雨輒如注歲遂大熟民歌曰此太守雨也諸獞婦多蓄蠱毒志邦悉按之法且爲好言以諭之其習遂除更加意學校殷勤造士始終不懈以丁內艱去去之日行李蕭然惟書數篋而已百姓思之

兪審按太平府誌審號莘畝萬曆舉人知橫州州介峒蠻彊悍難禦審處置多方設立化蠻生使常誘導遂馴服州人爲建祠立石繼調知澧州澧爲沅湘諸水泉壑所歸萬曆己卯夏淫雨浹旬州水噬城郭審督舟人救男女之漂沒者全活無算又鳩工築堤以絕水患名曰文梁堤至今賴之俗信尙巫鬼審講明聖諭作孝弟忠信禮義廉恥八行圖解勸導之民俗一變

何邦漸按無爲州誌邦漸號紹渠雲南浪穹人選貢判鳳陽府升無爲知州大荒之後邦漸蒞任停徵省役發藏請賑猾胥蠹民者盡法釐剔一時案無畱牘未越月訟簡吏稀坐堂上彈琴馴鶴而已於廳後浚一井置亭其上顏曰洗心日延賢士訪民瘼賦詩永日先是州有鳳米納鳳陽倉舟載車裝時有溺覆及露爛吏索之苦甚爲民害邦漸悉知鳳陽二縣有漕米亦苦北運因力呈題請得旨以二縣米納鳳倉州粟抵兌北運時稱兩便其所建置有治前坊表增飭六城土壘重門淸復偃月池修理黌宮見龍橋任未一載調治邳州濱行臥轍者皆深山窮谷不到公府之老相與掩關罷市遮畱浹旬而去

石汝瑩按安陸府誌汝瑩宿松人由舉人萬曆年任沔陽州事家本素封去楚甚近一切供億皆取足於鄕扁舟載送毫不以煩民間小大之獄聽民和解桁楊不設幾於刑措蒞任甫數月病卒轝車東還百姓焚香遮送哭聲滿路

李鍾元按安陸府誌鍾元字見心萬曆辛丑進士知陜西興安州下車卽力求所宜興除以舒民困常單騎咨訪屬邑議賑議蠲上於所司皆得請州有大盜固結數十年公視事三月卽捕獲渠魁其黨千餘悉解散矣良民董邦枝無大故而一家定九辟鍾元百方解之得末減邦枝率老幼焚香拜泣於庭鍾元曰賴上司神明昭雪爾於我何與也卒於官

孫慈按無爲州誌慈字生白蘄水人鄕薦萬曆三十八年知無爲州蒞任初六曹案牘山積公剖決如流詞訟紛呶不煩數言兩造俱服試士拔其尢於墨池館課之親爲殿最後登春秋榜者皆其所賞識有盜發覺於和州扳及本州良民勾提者視爲奇貨賄得關文將屬饜焉至丹墀下趄不敢進比投關文慈數言洞中其隱本差汗下曰眞神明也閱半載民幾無訟諸曹羣役投牒告退賜民八十以上者粟帛親詣其廬惠孤卹貧實稱循吏

侯應瑜按濟南府誌應瑜河南杞縣人萬曆四十四年由舉人知泰安在州七年愛民如子捐俸修廟學及先賢祠宇建義學葺養濟院嚴季考整鄕約徭糧漕米從民便每春勸農墾荒貧者卽給牛種地當衝要往來供億應瑜以官物措之不擾里甲壬戌聞香賊亂據鄒滕二縣應瑜犒城守設方略獲叛首劉三才斬之叛息民安迄今父老傳頌

王�徵按彰徳府誌�徵字應甫萬曆間由教諭升蒲州知州蒲多彊藩巨室�徵一持之以法遂爲少師韓公所推重州當西晉要衝驛馬派養民間�徵爲建官廠以蘇其困解州有監鹽之利而歲修堰工蒲獨代受其累民有鬻子女以供役者爲請於鹺使折入編戶以杜異時貽害聽斷時有以私幹者正色切責之曰獄者民命所寄寧失不經何敢私鬻以召天譴郡中巨貴欲假手以斃所怨者�徵堅辭曰此官得失甚易敢殺人以媚人耶時彊藩侵民田�徵履畝立界使兩情交得又臬司某好飭廚饌供郵客以延聲譽行戶不支�徵銷帶質衣以給之緣是拂其意遂致仕歸太史李紹賢有廚饌日供郵客笑甑塵誰爲使君憐之句蓋當時實錄云

程良符按廣徳州誌良符湖廣孝感人天啟甲子恩貢由浙江天臺縣知縣升任州事居官廉明不事苛察犴狴幾空尢加意作人士類戴之恆暘爲災躬行步禱大雨立澍一時傳爲程公雨

陳應期按池州府誌應期以貢任永寧知州爲政廉恕諳遠情鄰州苗多仇殺每奉檄單騎入營宣諭招撫無不解散凱口賊亂督運六衛軍餉至不失期委淸各衛屯田卻常例千金監司多其賢能交章論薦考最進階乞恩終養屢徵不起

王四維按畿輔通誌四維山西河曲人拔貢知涿州立心光明正大居官廉愼公勤且剛毅有志操天啟年間有旨建魏璫生祠四維堅不奉詔因被謫璫敗補陜西邠州知州

聶惟挺按嶽州府誌惟挺字虞賡南昌舉人崇禎時澧州刺史體長而削亢顙深目百姓望而畏之發姦擿伏莫測所由外明內寬濟敏以勤動有方略好爲民利故𨿽善怒而不失民和有貧不能娶者爲之助聘士子不能應試者贐之任五年歿於澧澧人爲立碑紀其事

州牧部藝文一

領兗州牧表

後漢曹操入司兵校出總符任臣以累葉受恩膺荷洪施不敢顧命是以將戈帥甲順天行誅𨿽戮夷覆亡不暇臣愧以興隆之秩功無所執以僞假實條不勝華竊感譏誚益以維谷

幽冀刺史久闕疏

蔡邕臣聞國家置官以職建名臣愚淺小才竊假階級官以議爲名職以郎爲貴智淺謀陋無所獻替夙夜寤嘆憂悸怛惕臣邕頓首死罪伏見幽州奕騎冀州彊弩爲天下精兵國家贍仗四方有事軍師奮攻未嘗不辦於二州也頃者以來連年饉荒�價一斛至六七百錢故護烏桓校尉夏育出徵鮮卑無功而還士馬死傷者萬數弓兵散亡幾盡生民之本守禦之備無一可恃百姓元元流離溝壑寇賊輩起莫能禁討長吏寒心朝不守夕卒有他方之急則役之不可驅使自爲寇鹵則誅之不可擒制豈非可憂之難三府選幽冀二州刺史逾月不定臣怪問其故云避三互十一州有禁當取二州而已二州之中少素有威名之士或拘限歲年不應選用狐疑遲淹兩州空懸萬里蕭條無所管系每冀州長吏初除詔書治嚴不過五日今者刺史數旬不選誠非其理愚以爲三互之禁禁之薄者以陛下威靈申明禁令在任之人豈不戒懼而當坐設三互自生畱閡邪昔孝景時梁人韓安國坐事被刑起徒中爲內史武帝患東越數反拜故待詔會稽朱買臣宣帝時患冀州有盜賊故京兆尹張敞有罪逃命上使使就家召爲冀州刺史安國徒隸買臣郡民皆還治其國張敞亡命擢授劇州豈顧三互拘官簿得救時之便也卒獲其用遺芳不滅此先帝不誤已然之事三公明知二州之要尢宜揀選當越禁取能以救時獘而不顧爭臣之義苟避輕微之科竊見日月拘忌選旣稽滯又未必審得其人則二部蠢蠢將爲憂念願陛下上則先帝用三臣之法蠲除近禁其諸州刺史器用可換者無拘日月三互以差厥中臣慺慺瞽言惟陛下畱神再省三省

州牧論

荀悅州牧數變易非典也古者諸侯之國百里而已故易曰震驚百里以象諸侯之國也夫國小人眾易統也古諸侯皆久其位視民如子愛國如家於是建諸侯之賢者以爲牧故以考績黜陟不統其正不禦其民惠無所積權無所並故牧伯之位宜合古也惟周制爲不然大國不過五百里而公侯伯子男以次小焉今漢廢諸侯之制以郡縣治民者本以彊榦弱枝一統於上使權柄不分於下也今之州牧號爲萬里總郡國威尊勢重與古之牧伯同號異勢當周之末天下戰國十有餘而周室寥矣今牧伯之制是近今戰國之迹而無治民之實刺史令爲監禦史出督州郡而還奏事可矣

與豫章王嶷箋

南齊王儉舊楚蕭條仍歲多故荒民散亡實須緝理公臨蒞甫爾英風惟穆江漢來蘇八荒慕義自庾亮以來荊州無復此美政古人云期月有成而公旬日成化豈不休哉

遣使巡行州郡詔

梁武帝昔哲王之宰世也每歲卜徵躬事巡省民俗政刑罔不必逮末代風雕久曠玆典𨿽欲肆遠忘勞究臨幽仄而居今行古事未易從所以日晏踟躕情同再撫總總九州遠近民庶或川路幽遐或貧羸老疾懷冤抱理莫由自申所以東海匹婦致災邦國西土孤魂登樓請訴念此於懷中夜太息可分將命巡行州部其有深冤巨害抑鬱無歸聽詣使者依源自列庶以矜隱之念昭被四方�聽遠聞事均親覽

讓驃騎揚州刺史表

簡文帝常願親侯就列希同特進之班角巾還第不競龍驤之賞而天澤無涯名器總集竊以驃騎之官旣爲上將神州之重實號中土故以彈壓六戎冠冕九牧豈止司隸絳節金吾緹騎況復任總皇畿位重連率驃騎之號歷選爲重元狩之中始自去病永平之建特受劉蒼齊憲爲公主所申吳漢因羣臣之舉

爲武陵王讓揚州表

同前臣延首靑冥傾心紫府言非東裏誠譬北辰而滔滔云漢不被霈然之澤鬱鬱仙居方隔下臣之奏周任量力固請所陳明主理奪伏冀照許臣聞系風捕影涉求之路靡階玉馬金舟過遠之資無托

臨雍州原減民間資教

同前誠欲投軀決堤曝身求雨九伐方弘三驅未息役爨之憂兵家斯急師興之費日用彌廣今春流旣長艫舳爭前轉漕相追饋糧不闕義存矜急無俟多費

圖雍州賢能刺史教

同前冀州表朱穆之象太丘有陳實之畫或有畱愛士民或有傳芳史籍昔越王鎔金尙思範蠡漢軍染畫猶髙賈彪矧彼前賢寧忘景慕可並圖像廳事以旌厥善

王光祿爲徵南湘州詔

江淹門下衡嶽名區荊湘奧壤自頃雕獘綏撫須賢侍中光祿大夫丹陽尹僧虔徳履淹邃識局詳正衝素之品朝望攸歸歷職之庸載懷僉聽往任沅湘余惠在民今宜重敷善政申此懿績

柳僕射爲南兗州詔

前人門下河兗衝要維扞中畿司牧之任宜詳其授後將軍領軍新除尙書左僕射涢陽郡國公世隆業體淹濟思情通敏功書王府績彰累任必能宣弘恩政威懷萬里𨿽哀疾毀頓而禮有權奪

慰勞雍州詔

前人皇帝謝鎭軍寧蠻二府雍州文武士庶等夫忠爲令徳或感慨殺軀信實美行或殉義蹈節而沈攸之小豎反復稱逆西藩袁粲劉秉潛使相扇遂擁據石頭並圖廟社粲秉旣從王憲蒼黎同慶攸之孤州蟻聚勢必燼滅刺史張敬義气云騰秣馬星驅全羽十萬殄玆氛鯨曾不旋踵彼州南陽白水將相遺風忠烈之士霜戈電發但戎車暫動念原未寧冬寒卿皆無恙

賜赦交州詔

前人門下交部昔值時詖負海不朝因迷遂往歸款莫由今創制萬煙�造物原刑四裔澤浹中畿湣彼邊氓未均王化宣弘遠仁蕩以更始可曲赦彼州統內咸同曠泰李叔獻一人卽撫南土其股肱文武詳材選推並遣大使宣揚朝旨

建平王讓右將軍荊州刺史表

前人茂寵乃臨炫奪彜典巡恩鏡飾攪情震慮臣聞該秩詔序匪賢莫能孚其職端維裂陜非功無或濫其選所以輪鞅國典締結民紐五威咸平四精或訓者也臣踐行迷方試業敝緒徒以綴采宗莩承渥帝席執圭載筆亟荷出內至乃曳組河縣蔑馴羽之化鳴環京轂謝擇鱗之政聲績兩無風化雙缺而龜紐未剔璽書頻降復攺冊湘區分瑞衡服竟無賈琮交部之廉終乏郭伋並壤之信固以雜沓民明湫隘身諷不悟皇靈再輝河海重渥遂逾恆采妄賁異等荊門務要方城任積水交沅澧山通岷峨襟帶百縣縈抱七州上徳懋勛勘居斯地寧臣膠固所宜膺荷是以燋薄魂色驚迫心影謹刷睿情置露弱志伏願陛下停旒弛琪暫照瑣曲則鑄才式弘練物惟遠王度旣淸蒙識以泰不勝慚懅屏營之情

爲蕭驃騎讓豫司二州表

前人臣某言臣傾心駐气不蒙睿感憂詟交鏡中寐再驚臣聞國歷惟耀則藩伯緝其才朝緯伊序則方率司其度用能璇紐弗虧民教可變者也臣自少器業無聞弘大誤變燕鼎超憑吳舟托翰負組假翼要瓊質圖元素文寫靑雘爵富諸公任髙羣彥銓梁旣失輻誚所湊𨿽仄影毗道徇身贊徳朝徽不昭民聽具溢豈非性力知限鑑度有崖乘玆而處猶懼紊辱之恥況此以任何堪湧溢之賜且董督條興皆非盛古至乃河襄初授或體兼上才江表廣任或功爲物首臣績陋於國不勤睿朝寵集若是非所克取終抱寸襟重露愚見伏願天鑄廣裁地靈厚載特垂蠲渥使不矜盈則藿質蓬性庶無矯奪不任匪晏之情

爲建平王拜右衛將軍荊州刺史章

前人珪冊停徽車旗寫曜襲禮炫衷迎恩震色臣聞爵以能委命以績降亦有元云結吹成燻之厚朱箱累轍崇試宰之髙而臣紐組頒守要玉備政績廢江區聲隘河部浮榮曠年叨光賒日諒以具察輿歌取鏡民誚不悟皇徳至凝亭物帷幄復使承官楚封祗秩漳土任班河冀事亞崤陜橫術輻輳殷民訟積寧曰明哲疇克勝寄𨿽歷丹局終懼蒙咎不任銘戴匪處之情

梁武帝踐祚與州郡敕

沈約欽惟邃古爰及近代𨿽禪代異時而成功一揆豈惟靜民寧亂實由符運總集故能啟業垂統光宅區夏齊氏玆昏詖斯亡奄及民命蠢蠢倒懸非諭朕大懼四海舟覆二象云傾億兆與昆岡並燎縉紳與蘊崇共日永言淒悼發憤經營推鋒投袂電擊風掃藉上天之靈因熊羆之用徳未半古功侔前烈齊氏旣欽若虞夏髙揖萬邦兼以冥符先著樂推攸在幽顯宅心辭不獲命猥以虛寡君臨萬國川壑之懷寤寐盈慮方欲昧旦丕顯日昃忘勞思與賢能康濟世道卿擁旄萬里共治是寄當求民瘼畱念獄市威斷以禦彊猾仁惠以撫貧孤使遠近幽深咸得其所方虛位欽能懸爵佇�勿令漢代璽書獨行於自古晉世班條靡用於玆日想加克勉副其側席

爲安陸王謝荊州章

前人臣托景宸區早延休寵身班帝穆爵首藩圭好禮慚河惇詩愧楚懸�出關徒違絳闕摐金入濟識謝戎麾而照臨彌廣復叨匪服紀南形勝任總上游西緯岷�北維崤陜六轡在手猶或稱難羣牧稟威玆道孰易是以攄情陸白布款幄垂霄途嚴遠事隔披照腆冒斯顏膺此謬荷祗奉兢懼罔知攸記

謝敕使行江州事啟

陸倕封畛遐曠廛井奧實陸海神�偏屬玆境兼以茂親明徳維翰作鎭宣述條教匡贊盛猷自非問望兼逢寧可擢膺嘉舉

爲雍州柳津請畱刺史晉安王表劉潛楚備寶臣秦兵不入齊多君子魏珠恥照足使文公懼而側席孟軻嘆而廢寢敢言借寇之願切望申耿之恩陛下昔在潛龍因玆或躍固以陋膴膴於周原包��之佳气昔次君出撫近駕班輪喬卿在政遙授衮服焉馮熊軾而督盜禦龍章而行部無虧燮理有光司牧

爲安成王讓江州表

前人臣聞失晨之雞𨿽不忘於攺旦敗駕之馬終取忸於銜鑣臣昔牧淮岱皇風咫尺一變至道易以爲政而亂政莫理美錦徒傷豈可復宣六條闡化千里

陳武帝下州郡璽

陳徐陵夫四正革代商周所以應天五勝相推軒羲所以當運梁徳不造喪亂積年東夏奔騰西都蕩覆蕭勃干紀非惟趙倫侯景滔天逾於劉載貞陽反篡賊約連兵江左累屬於鮮卑金陵久非於梁國自有氤氳混沌之世龍圖鳳紀之前東漢興平之初西朝永嘉之亂天下紛崩未有若於梁朝者也朕以虛薄屬當興運自昔登庸首淸諸越徐門浪泊靡不徵行浮海乘山所在戡定冒訴風塵騁馳師旅六延梁祀十剪彊寇豈曰人謀皆由天啟梁氏以天祿斯攺期運永終欽若唐虞推其鼎玉朕東西退讓拜手陳辭避舜子於箕山之陽求支伯於滄洲之野而公卿惇逼率土翹惶天命難稽遂享嘉祚今月乙亥升禮大壇言念遷桐但有慚徳自梁氏將末頻月亢陽火運斯終秋霖奄降翌日成禮圓丘宿設埃云晚霽星象夜張朝景重輪泫三危之膏露晨光合璧帶五色之卿云顧惟寡薄彌�休祉昧旦丕顯方思致治卿等擁旄方嶽相任股肱剖符名宇方寄卹隱玉曆惟新念有欣慶想深求民瘼務在廉平愛惠以撫孤貧威刑以禦彊猾若有萑蒲之盜或犯戎商山谷之酋擅彊幽險皆從肆赦咸使知聞如或迷途俾在無貸今遣使人具宣往旨念思善政副此虛懷

爲臨川王嗣宗讓陜州刺史表唐李嶠臣某言臣謬延殊獎攺牧大藩由中之訴已薦於宸扆卹下之未回於霄極祗奉還命啟處失圖臣某誠惶誠恐頓首頓首死罪死罪臣地則葭莩質惟樗散實慚淮南好古之意有謝東平爲善之樂徒以攀光日月藉慶雲霄遂得升降玉除佩服金璽四科取士本異賢良五等建侯自緣恩澤常懼貽累宗室取笑衣冠上缺麟趾之風下招鵜翼之刺不謂聖慈愈厚天造彌隆收其十捨之才委以六條之任𨿽臻榮益觀竊忭於如絲而謬職妨賢顧慚於匪一作筐服況神�名嶽天府上腴是殷帝畿實始王化東則二南作頌有周召之餘風西則三輔式歌望趙張之遺迹顧循庸昧本�政理將何以肅應殊典崇藩屏之位繼踵前良致京師之福不能者止竊銘於夙心非據必危敢忘於大誡伏願蹔紆聖俯收愚款永懷至公之道特寢曲私之澤則符竹有寄長無屍素之譏槱薪得才不失朝廷之序無任�懼之至謹重詣朝堂奉表陳請以聞

爲竇孝諶讓潤州刺史表

前人臣某言伏奉恩制以臣爲潤州刺史祗奉寵榮俯仰�惕臣某誠惶誠恐頓首頓首死罪死罪臣尺澤輕生斗筲淺一作賤品行非三徳藝乏四科屬雲雨曲成山川廣納遂得差肩冕笏簉羽鴛鷺自兼一

作秉司天地副象河海空陪九卿之末詎達三禮之源柏梁賦詩徒述鐘磬槐市講藝更�幾杖當曰一作用妨賢獲罪豈以稱職爲功而皇矣髙臨霈然降澤乃爲棘寺還剖竹符入奉千乘之尊出當六條之寄叨恩竊幸自初洎末夫以下邑樹風是惟政本外臺驅傳實總人極薛宣以理劇有才滿歲加授龔遂以撥繁無效數月召還力選前獻實資共理安可使赤綬虛忝素餐髙詠伏願惇名器之實絕過謬之私更簡良才言刈其楚則山谷耆老方懷樹李之觀江湖吏人不起伐檀之刺無任悚懼之至謹詣朝堂奉表以聞

讓容州表

元結臣結言臣伏奉今月二十二日敕授臣使持節都督容州諸軍事守容州刺史中丞充本管經略守捉使四月十六日敕到二十一日發付本道行營臣實愚弱謬當寄任奉詔之日不獲疑憂懼臣結中

謝臣聞孝於家者忠於國以事君者無所隱臣有至切不敢不言臣實一身奉養老母醫藥飲食非臣不喜臣蹔違離則憂悸成疾臣又多疾近日加劇前在道州黽勉六歲實無政理多是假名頻請停官使司不許今臣所屬之州陷賊歲久頹城古木遠在炎荒管內諸州多未賓伏行營野次向十餘年在臣一身爲國展效死當不避敢憚艱危但以老母念臣疾疹日久時方大暑南逾火山舉家漂泊寄在湖上單車將命赴於賊庭臣將就路老母悲泣聞者淒愴臣心可知臣欲扶持版輿南之合浦則老母气力難於遠行臣欲奮不顧家則母子之情禽畜猶有臣欲久辭老母則又污辱名教臣欲便不之官又恐稽違詔命在臣肝腸如煎如灼昔徐庶心亂先主不逼令伯陳情晉武允許君臣國家萬代爲規伏惟陛下以孝理萬姓慈育生類在臣情志實堪矜湣臣每讀前史見吳起遊宦噬臂不歸溫嶠奉使絕裾而去常恨不逢斯人使之殊死臣所以冒犯聖旨乞停今授待罪私門長得奉養供給井稅臣之懇願塵黷天威不勝惶恐謹遣某官奉表陳讓以聞

黔州刺史謝上表

呂頌臣某言伏奉去年某月日恩敕授臣使持節都督黔州諸軍事守黔州刺史兼禦史中丞臣某中謝

臣以今年某月日到所部上訖螢爝之光無裨日月螻蟻之理謬廁丘山臣素以凡庸幼乏師訓遭逢聖代志業無聞往昔建中之初嘗備對�之末臣於延英殿獻大禮賦一首特奉恩旨令臣自讀天顏咫尺芻鄙必聞一覽繁詞三蒙眷獎宣付史館列在圖書此微臣之榮一也尋屬賊臣希烈上表臣奉詔奔馳因玆淪陷臣忍死效節偸生竭忠分士伍以弱枝獻土地以彊幹當元凶授首之際亂兵害帥之時玉石不分生殺未定初則傳臣及禍後乃知臣僅存陛下分命宰臣念形於色始臨軒而出涕終省表而再歡君上之慈古今未有此微臣之榮二也妖氛卽殄飛詔追臣就拜銀靑仍加金印授官華省列位聖朝萬死之中再肉白骨九原之下獨見靑天此微臣之榮三也去歲季春陛下與太子諸王賦詩見宴中書宣付徧示百寮凡在臣下無不奉和擢居第一惟臣一人獨荷殊旌乃蒙厚錫光生禦札榮溢天衢百辟具瞻萬人傳誦此微臣之榮四也臣本書生謬登淸秩始詳刑政旋攺轄司陛下不念愚蒙擢臣非次艸奏之地忽降旌旄郎署之間遽遷方鎭此微臣之榮五也臣聞受寄崇者其勛大荷恩重者其感深今臣無迹可稱無功可紀累承睿渥叨冒寵章艸木逢春罔答陽和之煦昆虫啟蟄寧知天地之仁將何以受陛下非次之恩答陛下殊常之造臣伏以黔巫遠僻山洞阻深地極荒陬人多逋梗不生五穀不識桑蠶迫之則鳥獸同羣緩之則木石爲伍臣謹當申明朝典宣布皇慈扇以仁義之風諭以君臣之道俾知教化或漸庶幾誓安遠人永淸殊俗臣無任荷恩寵之至

贈崔復州序

韓愈有地數百里趨走之吏自長史司馬以下數十人其祿足以仁其三族及其朋友故舊樂乎心則一境之人喜不樂乎心則一境之人懼丈夫官至刺史亦榮矣𨿽然幽遠之小民其足迹未嘗至城邑苟有不得其所能自直於鄕裏之吏者鮮矣況能自辧於縣吏乎能自辧於縣吏者鮮矣況能自辧於刺史之庭乎由是刺史有所不聞小民有所不宣賦有常而民產無恆水旱癘疫之不期民之丰約懸於州縣令不以言連帥不以信民就窮而斂愈急吾見刺史之難爲也崔君爲復州其連帥則於公崔君之仁足以蘇復人於公之賢足以庸崔君有刺史之榮而無其難爲者將在於此乎愈嘗辱於公之知而舊遊於崔君慶復人之將蒙其休澤也於是乎言

連州刺史謝上表

劉禹錫臣某言伏奉去年三月七日制授臣使持節連州刺史恭承睿旨跪奉詔書皇恩重於丘山聖澤深於雨露抃舞失次神魂再揚誠歡誠懼頓首頓首臣性本愚拙謬學文詞幸遇休明累登科第出身入仕並不因人徳宗臨禦之時臣忝禦史陛下龍飛之日臣忝郎官恭守章程勤修職業權臣奏用蓋聞虛名實非曲求可以覆視迹卑易枉無路自明亦緣臣有微才所以嫉臣者眾競生口語廣肆謬加伏賴陛下至仁特從寬典舉以緣坐貶佐遐藩屢易星霜頻經恩赦犬馬懷戀寢興匪寧惟讀佛經願延聖算昨蒙詔命追赴上都隨例授官俾居遠郡在臣之分榮幸已多伏荷陛下孝理弘深皇明照燭哀臣老母羸疾憫臣一身零丁特降新恩移臣善郡光榮廣被母子再生凡在人臣皆感聖徳凡爲人子皆荷聖慈豈惟賤臣獨蒙恩造不覺喜極至於涕零昔殷王俯念於前禽且聞解网漢帝有哀於少女爰命罷刑方之聖朝不足多尙感召和气慰安羣生非臣隕越所能上報伏以南方癘疾多在夏中自發郴州便染瘴瘧扶策在道不敢停畱卽以今月十一日到州上訖謹宣聖旨以示遠人恭述詔條所期安復無任感恩戀闕之至

蘇州刺史謝上表

前人臣某言伏奉制書授臣蘇州刺史始從郎署出領郡長承命若驚省躬增感臣某中謝

伏惟皇帝陛下受上兀之眷佑揚列聖之耿光大康黎元愼擇牧守徳音每發品物咸蘇臣本書生素無黨援謬以薄伎三登文科徳宗皇帝擢爲禦史在臺三載例轉省官永貞之初權臣領務遂奏錄用蓋聞虛名惟守職業實無朋附竟坐飛語貶在遐藩憲宗皇帝後知事情卻授刺史凡歷外任二十餘年伏遇陛下應運重光物無廢滯收拾耆舊塵忝班行旣幸逢時常思展效在集賢院四換星霜供進新書二千餘卷儒臣之分甘老於典墳優詔忽臨又委之符竹分憂誠重戀闕滋深石室之書空畱筆札金閨之籍已去姓名本末可明申雪無路豈意聖慈弘納不隔卑微面辭之日特許外殿天顏咫尺臣體兢惶不敢盡言空懷誠懇謝恩而出生光於九陌之間授訓而行布政於五湖之外臣卽以今月六日到任上訖伏以水災之後物力素空臣謹揚皇風慰彼黎庶臣聞有味之物蠹虫必生有才之人讒言必至事理如此古今同途了然辧之惟在明聖伏惟陛下察臣此言則天下之人無不幸甚江海遠地孤危小臣𨿽雨露之恩幽遐必被而犬馬之戀親近爲榮臣無任云云

同州刺史謝上表

元稹臣稹言伏奉今月三日制書授臣使持節同州諸軍事守同州刺史兼本州防禦使臣罪重責輕憂惶失據慮爲臺府逼逐不敢徘徊闕庭便自朝堂匍匐進發謹以今月六日到州上訖臣稹辜負聖朝辱累恩獎便合自求死所豈謂尙忝官榮臣稹誠恐誠�死罪死罪臣八歲喪父家貧無業母兄乞丐以供資養衣不布體食不充腸幼學之年不蒙師訓因感鄰里兒稚有父兄爲開學校涕咽發憤願知詩書慈母哀臣親爲教授年十有五得明經出身由是苦心爲文夙夜彊學年二十四登吏部乙科受校書郎年二十八歲蒙制舉首選授左拾遺始自爲學至於升朝無朋友爲臣吹噓無親黨爲臣援庇莫非苦己實不因人獨立性成遂無交結任拾遺日屢陳時政蒙先皇帝召對延英旋爲宰相所憎貶臣河南縣尉及爲監察禦史又不敢規避專心糾繩復爲宰相怒臣不庇親黨因以他事貶臣江陵判司廢棄十年分死溝瀆元和十四年憲宗皇帝開釋有罪始授臣膳部員外郎與臣同省署者多是臣初登朝時舉人任卿相者半是臣同諫院時拾遺補闕愚臣旣不能低心曲就流輩亦以此望風怒臣不料陛下天聽過卑知臣薄藝朱書授臣制誥延英詔臣賜緋宰相惡臣不出其門由是百方侵毀陛下察臣無罪寵獎逾深召臣面授舍人遣充承旨翰林學士金章紫服光飾陋軀人生之榮臣亦至矣然臣益遭誹謗日夜憂危惟陛下聖鑑照臨彌加保任竟排羣議擢授臺司臣忝有肺肝豈並尋常宰相況當行營退散之後牛元翼未出之間每聞陛下軫念之言愚臣幸不身先士卒所以問於方計策遣王友明等救解深州蓋欲上副聖情豈是別懷他意不料姦人疑臣殺害裴度妄有告論塵黷聖聰愧羞天地臣本待辧明示了便擬殺身謝責豈料聖慈尙加薄貶同州𨿽違咫尺之顏不遠郊畿之境伏料必是宸衷獨斷乞臣此官若遣他人商量乍可與臣遠處方鎭豈有遣臣俯近闕廷臣所恨今月三日尙蒙召對延英此時不解泣血仰對天顏便至今日竄逐臣自離京國目斷魂銷每至五更朝議之時臣實制淚不得已臣若餘生未死他時萬一歸還不敢更望得見天顏但得再聞京城鐘鼓之音臣𨿽黃土覆面無恨九泉臣某無任自恨自悲攀戀聖慈之至然臣一日未死亦合有所陳論或聞黨項小有動搖臣今謹具手疏陳奏伏望恕臣死罪特畱聖覽今此表並臣手疏並望畱中不出謹差知衙官試殿中監馬弘直奉表謝罪以聞

黃州刺史謝上表

杜牧臣某言臣奉某月某日敕旨自某官授臣黃州刺史以某月日到任上訖臣某誠惶誠恐頓首頓首臣自出身以來任職使府𨿽有官業不親治人及登朝四任皆參臺職優遊無事止奉朝謁今者蒙恩擢授刺史專斷刑罰施行詔條政之善惡惟臣所系素不更練兼之愚昧一自到任憂惕不勝動作舉止惟恐罪悔伏以黃州在大江之側云夢澤南古有夷風今盡華俗戶不滿二萬稅錢才三萬貫風俗謹朴法令明具久無水旱疾疫人業不耗謹奉貢賦不爲罪惡臣𨿽不行亦能守之然臣觀東漢光武明帝稱爲明主不信徳教專任刑名二主相繼聯五十年當時以深刻刺舉號爲稱職治古之風廢俗吏之課髙於此時循吏衛颯任延王景魯恭劉寬陳寵之徒止一縣宰獨能不徇時俗自行教化惟徳是務愛民如愛子廢鞭笞責削之文用忠恕撫字之道百里之內勃生古風凡違眾背時徇古非今王者公侯尙難其事豈一縣宰能移其俗此蓋人爲治古之人法爲一時之法以治古之教教之卽治古之人以一時之法齊之卽一時之人國家自有天下以來二百三十餘年間專用仁恕每後刑罰是以內難外難作者相繼土地甲兵權柄號令盡非我有終能擒之此實恩澤慈愛入人骨髓俗厚風古不可動搖今自陛下卽位以來重罪不殺小過不問普天之下蠻�之邦有罹艱凶一皆存卹聖明睿哲廣大慈恕遠僻隱厄無不歡戴受十四聖之生育張二百四十年之基宇臣於此際爲吏長人敢不遵行國風彰揚至化小大之獄必以情恕孤獨鰥寡必躬問撫庶使一州之人知上有仁聖天子所遣刺史不爲虛受蒸其和气感其歡心庶爲瑞爲祥爲爲詠以裨盛業流乎無窮在臣心之則然豈材術之能及無任感激悃懇血誠之至

辭免知南康軍狀

宋朱熹今月十七日準尙書省札子奉聖旨差知南康軍塡張桿闕又準尙書省牒奉敕宜差權發遣南康軍事兼管內勸農事仍借緋者聞命震驚若無所措伏念熹�繆之姿不堪從宦病臥林野日益支離昨蒙聖慈矜憐特與攺官仍畀祠祿以遂閒退之願於熹愚分已爲過優今者忽有前件恩命又出意望之外足見天地之仁不遺一物寸長尺短皆欲使其有以自見在熹感激誠不自勝然竊惟念州郡之寄所系不輕苟非其人千里受獘所以朝廷不惟審擇以寄民命而又嚴立資格以敍人材蓋不欲使庸妄輕淺之流得以因緣冒處爲民不利前後臣寮建請詔旨丁寧亦可謂深切而著明矣如熹之愚素號庸劣又自初官一任解罷今已二十餘年杜門空山罕接人事民情吏職懵不通曉攺官以來未滿四考𨿽名知縣資敍而備數祠官初無職事可以自試默默寢臥習成偸惰一旦使之彊起田間攝承郡事不惟資淺望輕有礙累降指揮亦懼無以承流宣化仰稱聖天子綜核名實愛養元元之意此熹之所以恐懼踧踖而不得不辭者也或者以爲熹之微賤屏處窮僻而朝廷記憶恩指隆厚至於如此若復苟圖安佚固爲遜避則將無以自竭犬馬報效之勞而陷於不恭之罪熹竊以爲不然蓋熹本以無能退處田裏聖朝過聽誤加獎借寵以廉退之名勵以堅髙之操訓詞在耳天鑑弗違熹𨿽至愚不能及此猶當刻心自誓終始不渝庶幾可以仰報萬分下全素守今不務此而欲以奔走承命爲恭則亦非義之所安矣又況蒲柳之質多病早衰年歲以來精力頓減政使方在仕塗亦須量力引退顧乃甫於今日彊自修飾起趨名宦豈不大爲有識所笑重貽前詔之羞哉初以官卑人微不敢輒具辭免且欲祗拜恩命續伸投閒之請竊緣所差南康軍系塡見闕度亦不過兩月卽便復紊朝聽誠不若直情控訴冀蒙矜察庶免煩瀆之罪所有遞到札子敕牒不敢祗受除巳申送建寧府軍資庫寄納外謹具狀申尙書省欲乞參政丞相少保特爲敷奏寢罷今來所降指揮令熹依舊宮觀差遣則熹不勝幸甚謹狀

辭免知漳州狀

前人右熹準尙書省札子奉聖旨差知漳州塡見闕不候受敕疾速之任候任滿前來奏事者伏念熹昨者懇辭江東恩命陳乞依舊祠祿今準前件指揮𨿽未盡從所請然已極爲優幸自惟�麼無所取材乃蒙聖主覆冒容載之恩公朝委曲成就之意至於如此豈宜復有辭避以重違命之誅實以所苦目疾昏暗愈甚省閱書判皆有所妨若不自量冒昧祇赴必至貽患千里獲罪非輕是以再三籌度終不獲己而復敢冒鈇鉞之威以畢前懇欲望鈞慈特賜敷奏令熹依舊奉祠以安愚分向爲莫大之幸或且別與僻遠閒慢差遣一次使得少效微勞仰承徳意而免於曠職殃民之罪以全晚節則亦熹之幸也謹具狀申尙書省伏候鈞旨

辭免知潭州狀一

前人右熹十二月初十日準尙書省札子奉聖旨差知潭州者伏念熹�謬不材試郡無狀解罷之後方知循省所以中間兩蒙聖恩皆嘗力陳愚悃竟荷從欲尙叨祠祿以盡餘年不意今者又蒙記憐有此除授三年之間三被抆拭自惟何者有此叨逾假使衰病支離不堪扶曳亦當聞命奔走不敢復有辭避實以區區愚慮前已控陳而昨來已曾辭免知靜江府又不能無辭遠就近之嫌在熹私意尢難冒處所有降到省札內聖旨指揮竊緣熹見遭大功之喪準格未該除服未敢望闕謝恩已送建陽縣庫寄收訖欲望朝廷檢會前此兩番辭免申狀詳酌事理早賜開陳令熹仍舊補滿宮觀考任實爲大幸謹具狀申尙書省伏候鈞旨

辭免知潭州狀二

前人熹昨蒙聖恩差知潭州卽已具狀申乞補滿宮觀考任今準尙書省札子奉聖旨不允依已降指揮疾速之任熹聞命震驚卽已往闕謝恩訖伏念熹自罹災患日覺摧頹惟有�頑略無悛攺所以前此再辭誤恩皆荷天慈俯從人欲不謂今者尙閟兪旨竊自省循決難黽勉是敢冒昧再有控陳欲望矜憐特賜敷奏曲從所請或畀偏州攺命通才往奠南服則不惟衰晚無狀獲逃戒得之譏亦足使處置得宜益壯維藩之勢熹不勝鞠躬祈懇引領俟命之至

州牧部藝文二詩

贈褚武良詩

晉傅咸友曁於褚惟晉之楨肇振鳳翼羽儀上京聿作喉舌納言紫庭光贊帝道敷皇之明方任之重實在江揚乃授旄鉞宣曜威靈悠悠遐邁東夏於徵

贈顧交址公貞

陸機顧侯體明徳淸風肅已邁發迹翼藩後攺授撫南裔伐鼓五嶺表揚旌萬里外遠績不辭小立徳不在大髙山安足淩巨海猶縈帶惆悵瞻飛駕引領望歸�

忝役湘州與宣城吏民別

南齊謝脁弱齡倦簪履薄晚忝華奧閒沃盡地區山泉諧所好幸遇昌化穆淳俗罕驚暴四時從偃息三省無侵冒下車遽暄席紆服始黔榮辱未遑敷徳禮何由導汨䢐奉南嶽兼秩典邦號疲馬方云驅鉛刀安可操遺惠良寂寞恩靈亦匪報桂水日悠悠結言幸相勞吐納貽爾和窮通勗所蹈

示吏民

梁元帝闕裏尙撝謙瀨鄕裁知足咨余再分陜少思宜寡欲霞出浦流紅苔生岸泉綠方今江漢士變爲鄒魯俗

後臨荊州

同前擁旄去京縣褰帷辭未央弱冠從王役從容遊豈張不學胡威絹寧掛裴潛�所冀方畱犢行當息飲羊戲蝶時飄粉風花乍落香髙欄來蕙气�簾度晚光綺錢臨仄宇阿閣繞長廊

別荊州吏民

同前玉節居分陜金貂總上流麾軍時舉扇作賦且登樓年光徧原隰春色滿汀洲日華三翼舸風轉七星斿向解靑絲纜將移丹桂舟

贈張徐州謖

範云田家樵采去薄暮方來歸還聞稚子說有客款柴扉儐從皆珠玳裘馬悉輕肥軒蓋照墟落傳瑞生光輝疑是徐方牧旣是復疑非思舊昔言有此道今已微物情棄疵賤何獨顧衡闈恨不具雞黍得與故人揮懷情徒艸艸淚下空霏霏寄書雲間雁爲我西北飛

侍宴樂遊苑送張徐州應詔詩

丘遲詰旦閶闔開馳道聞鳳吹輕荑承玉輦細艸藉龍騎風遲山尙響雨息雲猶積巢空初鳥飛荇亂新魚戲實爲北門重匪親孰爲寄參差別念舉肅穆恩波被小臣信多幸投生豈酬義

侍宴餞湘州刺史張纘

庾肩吾洞庭資善政層城送遠離九歌揚妙曲八桂動芳枝雨足飛春殿雲峯入夏池郢路方遼遠湘山轉蔽虧何當好風日極望長沙垂

贈弟季式有

序

北齊髙昂

季式爲濟州刺史敖曹發驛以勸酒乃贈憐君停欲死天上人間無可比走馬海邊射遊鹿偏坐石上彈鳴雉昔時方伯願三公今日司徒羨刺史

賜諸州刺史以題座右有序

唐元宗

開元十六年帝自擇廷臣爲諸州刺史許景先治虢州源光裕鄭州寇泚宋州鄭溫琦邠州袁仁恭杭州崔志廉襄州李升期邢州鄭放定州薛挺湖州裴觀滄州崔誠遂州凡十一人行詔宰相諸王禦史以上祖道洛濱盛供具奏太常樂帛舫水嬉賜詩令題座右且給紙筆令自賦焉眷言思共理鑑共想維良猗歟此推擇聲績著周行賢能旣俟進黎獻實佇康視人當如子愛人亦如傷講學試誦論阡陌勸耕桑虛譽不可飾淸知不可忘求名迹易見安貞徳自彰訟獄必以情教民貴有常卹惸且存老撫弱復綏彊勉哉各祗命知予眷萬方

賜崔日知往潞州

同前潞國開新府壺關寵舊林妙旌循吏徳持悅庶氓心禮樂中朝貴神明列郡欽揚風非贈扇易俗是張琴藩鎭謳謠滿行宮雨露深會書丞相策先賜潁川金

奉和聖制賜諸州刺史應制以題座右

張說文明徧禹迹鰥寡達堯心正在親人守能令王澤深朝廷多秀士鎔煉比精金犀節同分命熊軒各外臨聖主賦新詩穆若聽燻琴先言政爲本次言則是欽三時農不奪午夜犬無侵願使天內品物遂浮沈寄情羣飛鶴千里一揚音共躡華胥夢龔黃安足尋

送任郎中出守明州

岑參罷起郎官艸初分刺史符城邊樓枕海郭裏樹侵湖郡政傍連楚朝恩獨借吳觀濤秋正好莫不上姑蘇

寄裴施州

杜甫廊廟之具裴施州宿昔一逢無此流金鐘大鏞在東序冰壺玉衡懸淸秋自從相遇減多病三歲爲客寬邊愁堯有四嶽明至理漢二千石眞分憂幾度寄書白鹽北苦寒贈我靑羔裘霜雪回光避錦袖龍蛇動篋蟠銀鉤紫衣使者辭復命再拜故人謝佳政將老已失子孫憂後來況接才華盛

寄楊五桂州譚

前人自注云因州參軍段子之任五嶺皆炎熱宜人獨桂林梅花萬里外雪片一冬深聞此寬相憶爲邦復好音江邊送孫楚遠附白頭吟

送賈閣老出汝州

前人西掖梧桐樹空畱一院陰艱難歸故里去住損春心宮殿靑門隔雲山紫邏深人生五馬貴莫受二毛侵

江亭王閬州筵餞蕭遂州

前人離亭非舊國春色是他鄕老畏歌聲斷愁從舞曲長二天開寵餞五馬爛生光川路風煙接俱宜下鳳凰

送鮮於萬州遷巴州

前人京兆先時傑琳瑯照一門朝廷偏注意接近與名藩祖帳維舟數寒江觸石喧看君妙爲政他日有殊恩

潭州送韋員外牧韶州

前人炎海韶州牧風流漢署郎分符先令望同捨有輝光白首多年疾秋天昨夜涼洞庭無過雁書疏莫相忘

將赴荊南寄別李劍州

前人使君髙義驅今古寥落三年坐劍州但見文翁能化蜀焉知李廣未封侯路經灩澦雙蓬鬢天入滄浪一釣舟戎馬相逢更何日春風回首仲宣樓

送陵州路使君赴任

前人王室比多難髙官皆武臣幽燕通使者嶽牧用詞人國待賢良急君當拔擢新佩刀成气象行蓋出風塵戰伐乾坤破瘡痍府庫貧眾寮宜潔白萬役但平均霄漢瞻佳士泥塗任此身秋天正搖落回首大江濱

送梓州李使君之任

前人自注云故陳拾遺射洪人也篇末有云籍甚黃丞相能名自潁川近看除刺史還喜得吾賢五馬何時到雙魚會早傳老思筇竹杖冬要錦衾眠不作臨岐恨惟聽舉最先火雲揮汗日山驛醒心泉遇害陳公殞於今蜀道憐君行射洪縣爲我一潸然

奉送王信州崟北歸

前人朝廷防盜賊供給湣誅求下詔選郎署傳聲典信州蒼生今日困天子向時憂井屋有煙起瘡痍無血流壤歌惟海甸畫角自山樓白髮寐常早荒榛農復秋解龜逾臥轍遣騎覓扁舟徐榻不知倦潁川何以酬塵生彤管筆寒膩黑貂裘髙義終焉在斯文去矣休別離同雨散行止各云浮林熱鳥開口江渾魚掉頭尉佗𨿽北拜太史尙南畱軍旅應都息寰區要盡收九重思諫諍八極念懷柔徙倚瞻王室從容仰廟謀故人持雅論絕塞豁窮愁復見陶唐理甘爲汗漫遊

送王使君自楚移越

劉商露冕行春向若耶野人懷惠欲移家東風二月淮陰道惟見棠梨一樹花

送沈康知常州

宋王安石作客蘭陵迹已陳爲傳謠俗記州民溝塍半費田疇薄廚傳相仍市井貧常恐勞人輕白屋忽逢佳士得朱輪殷勤話此還惆悵最憶荊溪兩岸春

送但能之守潯州

張栻循吏古猶少嶺民今未蘇丁寧煩詔旨推擇得吾徒根本誰深念詩書計不迂惟應惇此意豈但應時須

送史館李學士任和州

釋惟鳳歷陽南望極岸遠石城危去夢驚潮斷行吟見雁隨淮帆向風闊楚水落秋遲到日應閒臥公心帝自知

送張兼素出知施宗州

明吳寬歲暮移家赴遠州南行誰復爲身謀一章之死無他悔六詔平生亦勝遊科甲翻令吾輩重史編應向古人求都門持此聊相贈不惜寒風透敝裘

送髙良新知歸州

王鏊江上靑山識秭歸江邊弔古駐驂騑夢中馬耳先曾到行處人煙亦已稀屈子宅空江渺渺昭君村在雨霏霏使人撫字知多術夔府如今正阻饑

州牧部紀事一書經舜典旣月乃日覲四嶽羣牧班瑞於羣後蔡傳羣

牧九州之牧伯也羣後卽侯牧也周禮天官大宰之職乃施典於邦國而建其牧訂義鄭

康成曰以侯伯有功徳者加命作州長謂之牧所謂八命作牧者春官宗伯八命作牧九命作伯訂

義鄭鍔曰七命之侯伯有功徳者加以八命則爲諸侯之長謂之牧大宰所謂建其牧是也商謂之伯虞夏與周則謂之牧故曲禮曰九州之長入天子之國曰牧陸氏曰書與周禮伯常稱牧蓋自內言之則屈於二伯故稱牧大宗伯八命作牧曲禮九州之長入天子之國曰牧是也自外言之則伸於諸侯故稱伯王制所謂方伯之國是也秋官掌交諭九牧之維訂

義鄭康成曰九牧九州之牧鄭鍔曰諭以九牧之維使依九州之牧以相親比而爲國之維也漢書王尊傳尊遷益州刺史先是瑯琊王陽爲益州刺史行部至邛郲九折阪嘆曰奉先人遺體柰何數乘此險後以病去及尊爲刺史至其阪問吏曰此非王陽所畏道邪吏對曰是尊叱其馭曰驅之王陽爲孝子王尊爲忠臣尊居部二歲懷來僥外蠻夷歸附雋不疑傳不疑爲靑州刺史齊孝王孫劉澤交結郡國豪桀謀反欲先殺靑州刺史不疑發覺收捕皆伏其辜擢爲京兆尹賜錢百萬黃霸傳霸爲揚州刺史三歲宣帝下詔曰制詔禦史其以賢良髙第揚州刺史霸爲潁川太守秩比二千石居官賜車蓋特髙一丈別駕主簿車緹油屏泥於軾前以章有徳王褒傳宣帝時益州刺史王襄欲宣風化於眾庶聞王褒有俊材請與相見使褒作中和樂職宣布詩選好事者令依鹿鳴之聲習而歌之褒旣爲刺史作頌又作其傳益州刺史因奏褒有軼材上乃徵褒旣至詔褒爲聖主得賢臣頌何武傳武遷揚州刺史所舉奏二千石長吏必先露章服罪者爲虧除免之而已不服極法奏之抵罪或至死九江太守戴聖禮經號小戴者也行治多不法前刺史以其大儒優容之及武爲刺史行部錄囚徒有所舉以屬郡聖曰後進生何知乃欲亂人治皆無所決武使從事廉得其罪聖懼自免後爲博士毀武於朝廷武聞之終不揚其惡而聖子賓客爲羣盜得系廬江聖自以子必死武平心決之卒得不死自是後聖�服武每奏事至京師聖未嘗不造門謝恩武爲刺史二千石有罪應時舉奏其餘賢與不肖敬之如一是以郡國各重其守相州中淸平行部必先卽學宮見諸生試其誦論問以得失然後入傳捨出記問墾田頃畝五穀美惡已乃見二千石以爲常初武爲郡吏時事太守何壽壽知武有宰相器以其同姓故厚之後壽爲大司農其兄子爲廬江長史時武奏事在邸壽兄子適在長安壽爲具召武弟顯及故人楊覆眾等酒酣見其兄子曰此子揚州長史材能駑下未嘗省見顯等甚�退以謂武武曰刺史古之方伯上所委任一州表率也職在進善退惡吏治行有茂異民有隱逸乃當召見不可有所私問顯覆眾彊之不得已召見賜�酒歲中廬江太守舉之其守法見憚如此爲刺史五歲入爲丞相司直朱博傳博遷冀州刺史博本武吏不更文法及爲刺史行部吏民數百人遮道自言官寺盡滿從事白請且畱此縣錄見諸自言者事畢乃發欲以觀試博博心知之告外趣駕旣白駕辦博出就車見自言者使從事明敕告吏民欲言縣丞尉者刺史不察黃綬各自詣郡欲言二千石墨綬長吏者使者行部還詣治所其民爲吏所冤及言盜賊辭訟事各使屬其部從事博駐車決遣四五百人皆罷去如神吏民大驚不意博應事變乃至於此後博徐問果老從事教民聚會博殺此吏州郡畏博威嚴後漢書朱浮傳舊制州牧奏二千石長吏不任位者事皆先下三公三公遣掾史案驗然後黜退帝時用明察不復任委三府而權歸刺舉之吏浮復上疏曰陛下淸明履約率禮無違自宗室諸王外家後親皆奉遵繩墨無黨埶之名至或乘牛車齊於編人斯固法令整齊下無作威者也求之於事宜以和平而災異猶見者夫豈徒然天道信誠不可不察竊見陛下疾往者上威不行下專國命卽位以來不用舊典信刺舉之官黜鼎輔之任至於有所劾奏便加免退覆案不關三府罪譴不蒙澄察陛下以使者爲腹心而使者以從事爲耳目是爲尙書之平決於百石之吏故羣下苛刻各自爲能兼以私情容長憎愛在職皆競張空虛以要時利故有罪者心不厭服無咎者坐被空文不可經盛衰貽後王也夫事積久則吏自重吏安則人自靜傳曰五年再閏天道乃備夫以天地之靈猶五載以成其化況人道哉臣浮愚戇不勝惓惓願陛下畱心千里之任省察偏言之奏王望傳望爲靑州刺史時州郡災旱百姓窮荒望行部道見饑者裸行艸食五百餘人湣然哀之因以便宜出所在布粟給其廩糧爲作褐衣事畢上言帝以望不先表請章示百官詳議其罪時公卿皆以爲望之專命法有常條鍾離意獨曰昔華元子反楚宋之良臣不�君命擅平二國春秋之義以爲美談今望懷義忘罪當仁不讓若繩之以法忽其本情將乖聖朝愛育之意帝嘉意議赦而不罪謝承後漢書謝夷吾雅任明遠能決斷罪疑行部始到南陽縣遇章帝巡狩駕幸魯陽有詔敕荊州刺史入傳錄見囚徒誡長吏勿廢舊儀朕將覽焉上臨西廂南面夷吾處東廂分帷隔中央夷吾所決正一縣三百餘事事與上合而朝廷嘆息曰諸州刺史盡如此者朕不憂天下嘗以勵羣臣後漢書郅惲傳惲子壽爲冀州刺史時冀部屬郡多封諸王賓客放縱類不檢節壽案察之無所容貸乃使部從事專任王國又徙督郵捨王宮外動靜失得卽時騎驛上奏王罪及劾傅相於是藩國畏懼並爲遵節視事三年冀土肅淸王渙傳渙爲兗州刺史繩正部郡風威大行左雄傳雄安帝時爲冀州刺史部多豪族好請托雄嘗閉門不與交通奏案貪猾二千石無所回忌王龔傳龔爲靑州刺史劾奏貪濁二千石數人安帝嘉之徵拜尙書種皓傳皓爲益州刺史素慷慨好立功立事在職三年宣恩遠夷開曉殊俗岷山雜落皆懷服漢徳其白狼盤木唐菆邛僰諸國自前刺史朱輔卒後遂絕皓至乃復舉種向化時永昌太守冶鑄黃金爲文蛇以獻梁冀皓糾發逮捕馳傳上言楊震傳震子秉出爲豫荊徐兗四州刺史遷任城相自爲刺史二千石計日受奉余祿不入私門故吏賫錢百萬遺之閉門不受以廉潔稱李膺傳膺遷靑州刺史守令畏威明多望風棄官劉虞傳虞遷幽州刺州前中山相張純與烏桓連盟攻薊又使烏桓峭王等攻破淸河平原虞到薊罷省屯兵務廣恩信遣使告峭王等以朝恩寬弘開許善路又設賞購純純走出塞餘皆降散純爲其客王政所殺送首詣虞靈帝遣使者就拜太尉封容丘侯黃琬傳琬爲豫州牧時寇賊陸梁州境雕殘琬討擊平之威聲大震政績爲天下表封關內侯皇甫嵩傳嵩領冀州牧奏請一年田租以贍饑民帝從之民歌曰天下大亂兮市爲墟母不保子兮妻失夫賴得皇甫兮復安居蜀志劉焉傳焉睹靈帝政治衰缺王室多故乃建議言刺史太守貨賂爲官割剝百姓以致離叛可選淸名重臣以爲牧伯鎭安方夏焉內求交址牧欲避世難議未卽行侍中廣漢董扶私謂焉曰京師將亂益州分野有天子气焉聞扶言意更在益州會益州刺史郤儉賦斂煩擾謠言遠聞而並州殺刺史張益梁州殺刺史耿鄙焉謀得施出爲監軍使者領益州牧封陽城侯當收儉治罪後漢書徐璆傳璆遷荊州刺史時董太后姊子張忠爲南陽太守因勢放濫臧罪數億璆臨當之部太后遣中常侍以忠屬璆璆對曰臣身爲國不敢聞命太后怒遽徵忠爲司隸校尉以相威臨璆到州舉奏忠臧餘一億使冠軍縣上簿詣大司農以彰暴其事又奏五郡太守及屬縣有臧污者悉徵案罪威風大行陶謙傳謙爲徐州刺史時董卓𨿽誅而李傕郭汜作亂關中是時四方斷絕謙遣使間行奉貢西京詔遷爲徐州牧加安東將軍封溧陽侯冊府元龜臧旻爲揚州刺史時會稽妖賊許昭起兵句章自稱大將軍立其父生爲越王攻破城邑眾以萬數旻率丹陽太守陳寅擊昭破之昭遂復更屯結大爲人患旻等進兵連戰三年破平之獲昭父子斬首數千級魏志臧洪傳洪領靑州以撫其眾在州二年羣盜奔走紹嘆其能王淩傳淩爲兗州刺史轉在靑州時海濱喪亂之後法度未整淩布政施教賞善罰惡甚有綱紀百姓稱之不容於口徙爲揚豫州刺史咸得軍民之歡心始至豫州旌先賢之後求未顯之士各有條教意義甚美夏侯尙傳尙爲荊州牧荊州荒殘外接蠻夷而與吳阻漢水爲境舊民多居江南尙自上庸通道西行七百餘里山民蠻夷多服從者五六年間降附數千家崔林傳林爲幽州刺史北中郎將吳質統河北軍事涿郡太守王雄謂林別駕曰吳中郎將上所親重國之貴臣也杖節統事州郡莫不奉箋致敬而崔使君初不與相聞若以邊塞不修斬卿使君寧能護卿邪別駕具以白林林曰刺史視去此州如脫屣寧當相累邪此州與邊寇接宜鎭之以靜擾之則動其逆心爲國家生北顧憂以此爲寄在官一期寇竊寢息猶以不事上司左遷河間太守淸論多爲林怨也郭淮傳淮爲雍州刺史安定羌大帥辟反討破降之每羌胡來降淮輒先使人推問其親理男女多少年歲長幼及見一二知其款曲訊問周至咸稱神明胡質傳質遷荊州刺史加振威將軍賜爵關內侯吳大將朱然圍樊城質輕軍赴之議者皆以爲賊盛不可逼質曰樊城卑下兵少故當進軍爲之外援不然危矣遂勒兵臨圍城中乃安冊府元龜王思領豫州刺史思與薛悌郤嘉俱從徵起官位略等三人中悌差挾儒術所在名爲閒省嘉與思事行相似文帝詔曰薛悌駁吏王思郤嘉純吏也各賜關內侯以報其勤魏文帝集文帝褒田豫詔云昔魏絳開懷以納戎賂今卿舉袖以受狄金朕甚嘉焉按魏略豫爲邠州刺史鮮卑素利等感懷密遺金三十斤豫張袖受之胡去悉皆付外詔褒之魏志王基傳基爲荊州刺史加揚烈將軍隨徵南王昶擊吳基別襲步協於夷陵協閉門自守基示以攻形而實分兵取雄父邸閣收米三十餘萬觓擄安北將軍譚正納降數千口於是移其降民置夷陵縣賜爵關內侯基又表城上昶徙江夏治之以逼夏口由是賊不敢輕越江明制度整軍農兼修學校南方稱之徐邈傳邈爲涼州刺史河右少雨常苦乏谷邈上修武威酒泉鹽池以收邊谷又廣開水田募貧民佃之家家丰足倉庫盈溢乃支度州界軍用之餘以市金帛犬馬通供中國之費以漸收斂民間私仗藏之府庫然後率以仁義立學明訓禁厚葬斷淫祀進善黜惡風化大行百姓歸心焉西域流通羌戎入貢皆邈勛也陳泰傳泰正始中徙遊擊將軍爲並州刺史懷柔夷民甚有威惠京邑貴人多寄寶貨因泰求市奴婢泰皆掛之於壁不發其封及徵爲尙書悉以還之吳志步騭傳騭徙交州刺史時益州大姓雍闓等殺蜀所署太守正昂與士燮相聞求欲內附騭因承制遣使宣恩撫納由是見知拜平戎將軍封廣信侯呂岱傳岱爲交州刺史時交址太守士燮卒權以燮子徽爲安遠將軍領九眞太守徽不承命舉兵戍海口岱於是上疏請討徽罪督兵三千人晨夜浮海或謂岱曰徽藉累世之恩爲一州所附未易輕也岱曰徽𨿽懷逆計未虞吾之卒至若我潛軍輕舉掩其無備破之必也稽畱不速使得生心嬰城固守七郡百蠻云合響應𨿽有智者誰能圖之遂行過合浦徽聞岱至果大震怖不知所出卽率兄弟六人肉袒迎岱岱皆斬送其首晉書王祥傳祥爲徐州刺史呂虔檄爲別駕時寇盜充斥祥率勵兵士頻討破之州界淸靜政化大行時人歌之曰海沂之康實賴王祥邦國不空別駕之功羊祜傳祜爲荊州刺史及薨襄陽百姓於峴山祜平生遊憩之所建碑立廟歲時饗祭焉望其碑者莫不流涕杜預因名爲墮淚碑王浚傳浚轉廣漢太守夜夢懸三刀於臥屋梁上須臾又益一刀浚驚覺意甚惡之主簿李毅再拜賀曰三刀爲州字又益一者明府其臨益州乎及賊張弘殺益州刺史皇甫晏果遷浚爲益州刺史浚設方略悉誅弘等以勛封關內侯懷輯殊俗待以威信蠻夷僥外多來歸降王沈傳沈爲豫州刺史深尋善政案賈逵已來法制禁令諸所施行擇善者而從之郤詵傳詵累遷雍州刺史在任威嚴明斷甚得四方聲譽劉弘傳弘爲荊州刺史都督荊州諸軍事時荊部守宰多闕弘請補選帝從之弘乃敍功銓徳隨材補授甚爲論者所稱以牙門皮初補襄陽太守朝廷以初𨿽有功襄陽又是名郡名器宜愼不可授初乃以前東平太守夏侯陟爲襄陽太守陟弘之�也弘下教曰夫統天下者宜與天下同心化一國者宜與一國爲任若必姻親然後可用則荊州十郡安得十女�然後爲政哉乃表陟姻親舊制不得相監皮初之勛宜見酬報詔聽之於時流人在荊州十餘萬戶羇旅貧乏多爲盜賊弘乃給其田種糧食擢其賢才隨資敍用每有興廢手書守相丁寧款密所以人皆感悅爭赴之咸曰得劉公一紙書賢於十部從事華軼傳軼永嘉中歷振威將軍江州刺史𨿽逢喪亂每崇典禮置儒林祭酒以弘道訓乃下教曰今大義頹替禮典無宗朝廷滯議莫能攸正常以慨然宜特立此官以弘其事軍諮祭酒杜夷棲情元遠確然絕俗才學精博道行優備其以爲儒林祭酒軼在州甚有威惠州之豪士接以友道得江表之歡心流亡之士赴之如歸陶侃傳侃爲荊州刺史諸參佐或以談戲廢事者乃命取其酒器蒱博之具悉投之於江吏將則加鞭撲曰樗蒱者牧豬奴戲耳老莊浮華非先王之法言不可行也君子當正其衣冠攝其威儀何有亂頭養望自謂宏達邪有奉饋者皆問其所繇若力作所致𨿽微必喜慰賜參倍若非理得之則切厲訶辱還其所饋嘗出遊見人持一把未熟稻侃問用此何爲人云行道所見聊取之耳侃大怒曰汝旣不佃而戲賊人稻執而鞭之是以百姓勤於農殖家給人足殷仲堪傳仲堪爲荊州刺史以異姓相養禮律所不許子孫繼親族無後者惟令主其蒸嘗不聽別籍以避役也佐吏咸服之吳隱之傳隱之爲左衛將軍披絮勤苦同於貧庶廣州包帶山海珍異所出一篋之寶可資數世然多瘴疫人情憚焉惟貧窶不能自立者求補長史故前後刺史皆多黷貨朝廷欲革嶺南之獘隆安中以隱之爲龍驤將軍廣州刺史假節領平越中郎將未至州二十里地名石門有水曰貪泉飲者懷無厭之欲隱之旣至語其親人曰不見可欲使心不亂越嶺喪淸吾知之矣乃至泉所酌而飲之因賦詩曰古人雲此水一歃懷千金試使夷齊飲終當不易心及在州淸操逾厲常食不過菜及幹魚而已帷帳器服皆付外庫時人頗謂其矯然亦始終不易帳下人進魚每剔去骨存肉隱之覺其用意罰而黜焉魏詠之傳詠之爲豫州刺史桓歆寇歷陽詠之率眾擊走之義熙初轉荊州刺史持節都督六州領南蠻校尉詠之初在布衣不以貧賤爲恥及居顯位亦不以富貴驕人始爲仲堪之客未幾竟踐其位論者稱之宋書劉懷愼傳懷愼爲徐州刺史爲政嚴猛境內震肅亡命王靈秀爲寇討平之冊府元龜王弘爲江州刺史時彭澤令陶潛棄官閒居弘甚欽遲之後自造焉潛稱疾不見旣而語人云我性不狎世因疾守閒幸非潔志慕聲豈敢以王公紆軫爲榮邪夫繆以不賢此劉公幹所以招謗君子其罪不細也弘每令人候之密知當往廬山乃遣其故人通之等賫酒先於半道要之潛旣遇酒便引酌野亭欣然忘進弘乃出與相聞遂歡宴窮日潛無履弘顧左右爲之造履左右請履度潛便於坐申腳令度焉弘要之還州問其所乘答云素有腳疾向乘籃輿亦足自反乃令一門生二兒共轝之至州而言笑賞適不覺有羨於華軒也弘後欲見輒於林澤間候之至於酒米乏絕亦時相贍宋書杜慧度傳慧度爲交州刺史布衣蔬食儉約質素能彈琴頗好莊老禁斷淫祀崇修學校歲荒民饑則以私祿賑給爲政纖密有如治家繇是威惠沾洽姦盜不起乃至城不夜閉道不拾遺張茂度傳茂度爲廣州刺史綏靜百越嶺外安之蕭思話傳思話爲靑州刺史有亡命司馬朗之元之可之兄弟聚黨於東莞發於縣謀爲寇亂思話遣北海太守蕭汪之討斬之餘黨悉平劉道產傳道產爲西戎校尉梁南秦二州刺史在州有惠化關中流民前後出漢川歸之者甚多元嘉六年道產表置隴西宋康二郡以領之陸徽傳元嘉二十三年遣徽爲持節益寧二州諸軍事寧朔將軍益州刺史隱卹有方威惠兼著寇盜靜息民物殷阜蜀土安悅至今稱之劉秀之傳秀之元嘉二十五年除梁南秦二州刺史時漢川饑儉境內騷然秀之善於爲政躬自儉約先是漢川悉以絹爲貨秀之限令用錢百姓至今受其利遷益州刺史折畱俸祿二百八十萬付梁州鎭庫此外蕭然吉翰傳翰爲益州刺史著美績甚得方伯之體論者稱之又假節監徐兗二州豫州之梁郡諸軍事徐州刺史時有死罪囚典簽意欲活之因翰入關齋呈其事翰省訖語今且去明可便呈明旦典簽不敢復入呼之乃來取昨所呈事視訖謂之曰卿意當欲宥此囚死命昨於齋坐見其事亦有心活之但此囚罪重不可全貸旣欲加恩卿便當代任其罪因命左右收典簽付獄殺之原此囚生命其刑政如此其下畏服莫敢犯禁杜驥傳驥爲靑冀二州刺史在任八年惠化著於齊土申恬傳恬爲靑州刺史加督冀州齊地連歲興兵百姓雕獘恬初防衛邊境勸課農桑二三年間遂皆優實性淸約頻處州郡妻子不免饑寒世以此稱之死之日家無餘財朱修之傳修之孝武初爲寧蠻校尉雍州刺史在政寬簡士眾悅附修之治身淸約凡所贈貺一無所受惟以撫納羣蠻爲務徵爲左民尙書去鎭秋毫不犯計在州然油及牛馬谷艸以私錢十六萬償之南齊書王僧虔傳僧虔爲湘州刺史所任以寬惠著稱巴峽流民多在湘土僧虔表割益陽羅湘西三縣緣江民立湘陰縣從之王琨傳琨出爲廣州刺史南土沃實在任者常致巨富世云廣州刺史但經城門一過便得三千萬也琨無所取納表獻祿俸之半州鎭舊有鼓吹又啟輸還及罷任孝武知其淸問還資多少琨曰臣買宅百三十萬餘物稱之帝悅其對豫章王嶷傳嶷爲荊州刺史時太祖輔政務在約省停府州儀迎物初沈攸之欲聚眾開民相告士庶坐執役者甚眾嶷至鎭一日遣三千餘人見囚五歲刑以下不連臺者皆原遣以市稅重濫更定格以稅還民禁諸市調及苗籍二千石官長不得與人爲市諸曹聽分番假百姓甚悅安陸王緬傳緬爲雍州刺史畱心辭訟親自隱卹劫抄度口皆赦遣許以自新再犯乃加誅爲百姓所畏愛陳顯達傳顯達爲益州刺史世祖卽位進號鎭西益部山險多不賓服大度村獠前後刺史不能制顯達遣使責其租賧獠帥曰兩眼刺史尙不敢調我遂殺其使顯達分部將吏聲將出獵夜往襲之男女無少長皆斬之自此山夷震服戴僧靜傳僧靜爲北徐州刺史買牛給貧民令耕種甚得荒情劉悛傳悛爲司州刺史於州治下立學校得古禮器銅罍銅甑豳山銅罍�銅豆鍾各二口獻之梁書劉季連傳季連爲益州刺史永元二年巴西人雍道晞率羣賊萬餘逼巴西去郡數里道晞稱鎭西將軍號建義巴西太守魯休烈與涪令李膺嬰城自守季連遣中兵參軍李奉伯率眾五千救之奉伯至與郡兵破擒道晞斬之涪市楊公則傳公則和帝卽位授爲湘州刺史天監元年州寇累年民多流散公則輕刑薄斂頃之戶口克復爲政𨿽無威嚴然勵己廉愼爲吏民所悅鄱陽忠烈王恢傳恢天監十三年遷鎭西將軍益州刺史便道之鎭成都去新城五百里陸路往來悉訂私馬百姓患焉累政不能攺恢乃市馬千匹以付所訂之家資其騎乘有用則以次發之民人賴焉夏侯詳傳詳爲湘州刺史善吏事在州四載爲百姓所稱州城南臨水有峻峯舊老相傳云刺史登此山輒被代因是歷政莫敢至詳於其地起臺榭延僚屬以表損挹之志桂陽嗣王象傳象爲湘州刺史湘州舊多虎暴及象在任爲之靜息故老咸稱徳政所感王茂傳茂爲江州刺史時九江新罹軍寇民思反業茂務農省役百姓安之蕭景傳景天監十三年知十州損益事十七年以安右將軍監揚州符教嚴整有田舍老姥嘗訴得符還至縣縣吏未卽發姥語曰蕭監州符火�汝手何敢畱之其爲人所畏敬如此夏侯亶傳亶普通七年爲豫州南豫二州刺史壽春久離兵荒百姓多流散亶輕刑薄賦務農省役頃之戶口克復陳慶之傳慶之爲北兗州刺史會有妖賊沙門僧彊自稱爲帝土豪蔡伯龍起兵應之僧彊頗知幻術更相扇惑眾至三萬攻陷北徐州濟陰太守楊起文棄城走鍾離太守單希寶見害使慶之討焉慶之受命而行曾未浹辰斬伯龍僧彊傳其首廬陵威王績傳績中大通三年爲雍州刺史多聚馬仗蓄養驍雄金帛內盈倉廩外實夏侯夔傳大通六年夔爲豫州刺史豫州積歲寇戎人頗失業夔乃帥軍人於蒼陵立堰漑田千餘頃歲收谷百餘萬石以充儲備兼贍貧人境內賴之夔兄亶先經此任至是夔又居焉兄弟並有恩惠於鄕裏百姓歌之曰我之有州頻仍夏侯前兄後弟布政優優在州七年甚有聲績遠近多附之裴邃傳邃爲北梁秦二州刺史開創屯田數千頃倉廩盈實省息邊運民吏獲安乃相率餉絹千餘匹邃從容曰汝等不應爾吾又不可逆納其絹二匹而已蘭欽傳欽爲衡州刺史有惠政吏民詣闕請立碑頌徳詔許焉王神念傳神念爲靑冀二州刺史性剛正所更州郡必禁止淫祠時靑冀州東北有石鹿山臨海先有神廟妖巫欺惑百姓遠近祈禱糜費極多及神念至便令毀撤風俗遂攺孔休源傳休源爲南郡太守行州府事甚有治績平心決斷請托不行髙祖深嘉之陳書歐陽頠傳頠爲東衡州刺史侯景平元帝徧問朝宰今天下始定極須良才卿各舉所知羣臣未有對者帝曰吾已得一人侍中王褒進曰未審爲誰帝曰歐陽頠公正有匡濟之才乃授武州刺史周敷傳敷爲寧州刺史熊曇朗之殺周文育豫章將兵萬餘人襲敷徑至城下敷與戰大破之追奔五十餘里曇朗單馬獲免盡收其軍實曇朗走巴山郡收合餘黨敷因與周迪黃法等進兵圍曇朗屠之魏書李惠傳惠爲雍州刺史人有負鹽負薪者同釋重擔息於樹陰二人將行爭一羊皮各言藉背之物惠遣爭者出顧州綱紀曰此羊皮可拷知主乎羣下以爲戲言咸無答者惠令人置羊皮席上以杖擊之見少鹽屑曰得其實矣使爭者視之負薪者乃伏而就罪凡所察究多如此類繇是吏民莫敢欺犯張蒲傳蒲子昭延和二年爲幽州刺史時年谷不登州廩虛罄民多菜色昭謂民吏曰何我之不徳而遇其時乎乃使富人通濟貧乏車馬之家糴運外境貧弱者勸以農桑歲乃大熟士女稱頌之源賀傳賀出爲徵南將軍冀州刺史賀之臨州鞫獄以情徭役簡省時考殿最賀治爲第一賜衣馬器物班宣天下賀上表請代朝議以賀得民情不許在州七年乃徵拜太尉韓茂傳茂子均爲定州刺史轉靑冀二州刺史卹民廉謹甚有治稱廣阿澤在定冀相三州之界土廣民稀多有寇盜乃置鎭以靜之均在冀州劫盜止息武昌悼王鑑傳鑑爲齊州刺史時革變之始百度維新鑑上書遵髙祖之旨下采齊之舊風軌制粲然皆合規矩髙祖嗟美者久之顧謂侍臣曰諸州刺史皆能如此變風易俗更有何難下詔褒美頒之天下一如鑑所上齊人愛詠咸曰耳目更新任城王云傳云爲徐州刺史以太妃蓋氏薨表求解任許之性善撫綏得徐方之心爲百姓所追戀送遺錢貨一無所受顯祖聞而嘉之彭城王勰傳勰爲揚州刺史簡刑導禮與民休息州境無虞遐邇安靜汝陰王天賜傳天賜第五子修義涉獵書傳頗有文才爲髙祖所知自元士稍遷左將軍齊州刺史修義以齊州頻喪刺史累表固辭詔曰修短有命吉凶由人何得過致憂憚以乖維城之寄違凶就吉時亦有之可聽更立館宇於是移理東城修義爲政寬和愛人在州四歲不殺一人百姓以是追思之遷秦州刺史穆羆傳髙祖攺吐京鎭爲汾州以羆爲刺史前吐京太守劉升在郡甚有威惠限滿還都胡民八百餘人詣羆請之前定陽令吳平仁亦有恩信戶增數倍羆以吏民懷之並爲表請髙祖皆從焉羆旣頻薦升等所部守令咸自砥礪威化大行百姓安之賈彜傳彜子秀秀子�爲荊州刺史先是上洛置荊州後攺爲洛州在重山中民不知學�乃表置學官選聰悟者以教之在州五載淸靜寡事爲吏民所安李寶傳寶子佐爲輔國將軍行荊州事在州威信大行邊民悅附前後歸之者二萬許家尋爲正刺史苟頹傳頹拜洛州刺史爲政剛嚴抑彊扶弱山蠻畏威不敢爲寇韋閬傳閬族弟珍爲顯武將軍郢州刺史在州有聲績朝廷嘉之遷龍驤將軍賜驊驑二匹帛五十匹谷二百斛珍乃召集州內孤貧者謂曰天子以我能撫綏卿等故賜以谷帛吾何敢獨當遂以所賜悉分與之呂羅漢傳羅漢爲秦益二州刺史秦益阻遠南連仇池西接赤水諸羌恃險數爲叛逆自羅漢�州撫以威惠西戎懷徳士庶帖然遊明根傳明根拜東兗州刺史爲政淸平新民樂附鄭羲傳羲爲西兗州刺史酸棗令鄭伯孫鄄城令董騰別駕賈徳治中申靈度並在任廉貞勤卹百姓羲皆申表稱薦時論多之髙佑傳佑爲西兗州刺史假東光侯鎭滑臺佑以郡國𨿽有太學縣黨宜有黌序乃縣立講學黨立教學村立小學又令一家之中自立一碓五家之外共造一井以供行客不聽婦人寄舂取水又設禁賊之方令五五相保若盜發則連其坐初𨿽似煩碎後風化大行寇盜止息楊播傳播弟椿除定州刺史自太祖平中山多置軍府以相威攝凡有八軍軍各配兵五千食祿主帥軍各四十六人自中原稍定八軍之兵漸割南戍一軍兵統千餘然主帥如故費祿不少椿表罷四軍減其主帥百八十四人州有宗子稻田屯兵八百戶年常發夫三千艸三百車修補畦堰椿以屯兵惟輸此田課更無徭役及至閒月卽應修治不容復勞百姓椿亦表罷朝廷從之沈文秀傳文秀爲持節平南將軍懷州刺史時河南富饒人好奉遺文秀一無所納卒守淸貧張偉傳偉爲營州刺史在州以仁徳爲先不任刑罰淸身率下宰守不敢爲非李寶傳寶子承承子彥轉徐州刺史延昌二年夏大霖雨川瀆皆溢彥相水陸形勢隨便疏通得無淹潰之害朝廷嘉之頻詔勞勉崔挺傳挺從祖弟敬邕除管州刺史庫莫奚國有馬百匹因風入境敬邕悉令送還於是夷人感附鄭羲傳羲子道昭爲光州刺史轉靑州刺史其在二州政務寬厚不任威刑爲吏民所愛薛安都傳安都從祖弟眞度爲豫州刺史景明初州大饑眞度表曰去歲不收饑饉十五今又災雪三尺民人萎餒無以濟之臣輒日別出州倉米五十斛爲粥救其甚者詔曰眞度所表甚有憂濟百姓之意宜在拯卹陳郡儲粟𨿽復不多亦可分贍尙書量賑以聞郭祚傳祚爲靑州刺史值歲不稔闔境饑敝矜傷愛下多所賑卹𨿽斷決淹畱號爲煩緩然士女懷其徳澤於今思之李平傳平爲司徒左長史詔以本官行相州事世宗至鄴親幸平第見其諸子尋正刺史加徵鹵將軍平勸課農桑修飭太學簡試通儒以充博士選五郡聰敏者以教之圖孔子及七十二子於堂親爲立贊前來臺使頗好侵取平乃畫履虎尾踐薄冰於客館注頌其下以示誡焉崔亮傳亮爲雍州刺史性公淸敏於斷決所在並號稱職三輔服其徳政世宗嘉之詔賜衣馬被褥裴延�傳延�從祖弟良爲汾州刺史先是官粟貸民未及收聚仍值寇亂城民大饑人相食賊知倉庫空虛攻圍日甚死者十三四良以饑窘因與城人奔赴西河汾州之治西河自良始也崔延伯傳延伯爲荊州刺史荊州土險蠻左爲寇每有聚結延伯輒自討之莫不摧殄繇是穰土帖然無敢爲患淮南王他孫法壽傳法壽除龍驤將軍安州刺史先令所親微服入境觀察風俗下車便大行賞罰於是境內肅然東平王翰傳翰子提提子孚拜冀州刺史孚勸課農桑境內稱爲慈父鄰州號曰神君先是州人張孟都張洪建馬潘崔獨憐張叔緒崔醜張天宜崔思哲等八家皆屯保林野不臣王命州郡號曰八王孚至皆請入城願致死�力後爲葛榮所陷爲榮所執兄佑爲防城都督兄子子禮爲錄事參軍榮欲先害子禮孚請先死以贖子禮叩頭流血榮乃捨之又大集將士議其死事孚兄弟各誣己引過爭相爲死又孟都潘紹等數百人皆叩頭就法請活使君榮曰此魏之誠臣義士也凡同禁五百人皆得免榮平還除冀州刺史封懿傳懿子虔之虔之子磨奴磨奴以族子叔念爲後髙祖賜名回爲鎭遠將軍安州刺史山民願朴父子賓旅同寢一室回下車勒令別處其俗遂攺肅宗初授平北將軍瀛州刺史時寇亂之後加以水潦百姓困乏回表求賑卹免其兵調州內甚賴之宇文福傳福熙平初除鎭北將軍瀛州刺史性忠淸在公嚴毅以信禦民甚得聲譽韋閬傳閬族弟珍珍子彧遷平遠將軍東豫州刺史綏懷蠻左頗得其心蠻首田益宗子魯生魯賢先叛父南入數爲寇掠自彧至州魯生等咸箋啟修敬不復爲害彧以蠻俗荒梗不識禮義乃表立太學選諸郡生徒於州總教又於城北置崇武館以習武焉境內淸肅崔亮傳亮從父弟光韶肅宗初遷靑州平東府長史府解�知州事淸直明斷民吏畏愛之蕭寶夤傳寶夤神龜中出爲徐州刺史起學館於淸東朔望引見土姓子弟接以恩顏與論經義勤於政治吏民愛之傅豎眼傳豎眼爲益州刺史性淸素衣食之外俸祿粟帛皆以享賜夷首賑卹士卒撫蜀人以恩信爲本保境安民不以小利侵竊有掠蜀民入境者皆移送還本土檢勒部下守宰肅然遠近雜夷相率款謁仰其徳化思爲魏民矣是以蜀民請軍者旬月相繼世宗甚嘉之江悅之傳悅之子文遙爲安州刺史善於綏納甚得物情時杜洛周葛榮等相繼叛逆自幽燕以南悉皆淪陷惟文遙介在羣賊之外孤城獨守鳩集荒余且耕且戰百姓皆樂爲用裴佗傳佗爲荊州刺史尋加平南將軍蠻酋田盤石田敬宗等部落萬餘家恃眾阻險不賓王命前後牧守𨿽屢徵討未能降款佗至州單使宣慰示以禍福敬宗等聞佗宿徳相率歸附於是合境淸晏寇賊寢息邊民懷之𦇤負而至者千餘家宋翻傳翻爲南兗州刺史時蕭衍遣將先據荊山規將寇竊屬壽春淪陷賊遂乘勢徑趣項城翻遣將成僧達潛軍討襲頻戰破之自是州境帖然周書泉企傳企永安中除東雍州刺史部民楊羊皮太保椿之從弟恃托椿勢侵害百姓守宰多被其淩侮皆畏而不敢言企收而治之將加極法於是楊氏慚懼闔宗詣合請恩自此豪右屏迹無敢犯者寇�傳�永安二年出爲左將軍涼州刺史民俗荒獷多爲盜賊�乃令郡縣立庠序勸其耕桑惇以禮讓數年之中風俗頓革在州淸苦不治產業秩滿其子等並徒步而還吏民送�畱連於道久之乃得出界陸騰傳騰魏廢帝元年拜龍州刺史州民李廣嗣李武等據憑巖險以爲堡壁招集不逞之徒攻劫郡縣歷政不能治騰密令多造飛梯身率麾下夜往掩襲未明四面俱上遂破之執廣嗣等於鼓下其黨有任公忻者更聚徒眾圍逼州城乃語騰曰但免廣嗣及武卽散兵請罪騰謂將士曰吾若不殺廣嗣等可謂隳軍實而長寇讎事之不可者也公忻豎子乃敢要人卽斬廣嗣及武以首示之賊徒沮气於是出兵奮擊盡獲之竇熾傳熾魏廢帝元年除大都督原州刺史熾抑挫豪右申理幽滯每親巡壠畝勸民耕桑在州十載甚有政績州城之北有泉水焉熾屢經遊踐嘗與僚吏宴於泉側因酌水自飲曰吾在此州惟當飲水而已及去職之後人吏感其遺惠每至此泉者莫不懷之魏書樊子鵠傳子鵠爲殷州刺史屢歲旱儉子鵠恐民流亡乃勒有粟之家分貸貧者並遣人牛易力多種二麥州內以此獲安路恃慶傳恃慶弟思令爲南冀州刺史假平東將軍都督時葛榮遣其淸河太守據季虎髙唐城以招叛民思令乃命麾下並率鄕曲潛軍夜往出其不意遂大破之徐乃收眾南還北齊書髙幹傳幹弟季式天平中出爲濟州刺史山東舊賊劉盤�史明曜等攻劫道路剽掠村邑齊兗靑徐四州患之歷政不能討季式至皆破滅之尋有濮陽民杜靈椿等攻城剽野聚眾將萬人季式遣騎三百一戰擒之又陽平路叔文徒黨緒顯等立營柵爲亂季式討平之又有羣賊破南河郡季式遣兵臨之應時斬戮自玆以後遠近淸晏彭城景思王浟傳浟武定六年出爲滄州刺史爲政嚴察部內肅然守令參佐下及胥吏行遊往來皆自賫糧食浟纖介知人間事有隰沃縣主簿張達嘗詣州夜投人捨食雞羹浟察知之守令畢集浟對眾曰食雞羹何不還價直也達卽伏罪合境號爲神明又有一人從幽州來驢馱鹿脯至滄州界腳痛行遲偶會一人爲伴遂盜驢及脯去明旦告州浟乃令左右及府僚吏分市鹿脯不限其價其主見脯識之推獲盜者轉都督定州刺史時有人被盜黑牛背上有白毛長史韋道建謂中從事魏道勝曰使君在滄州日擒姦如神若捉得此賊定神矣浟乃詐爲上府市牛皮倍酬價直使牛主認之因獲其盜建等嘆服又有老母姓王孤獨種菜三畝數被偸浟乃令人密往書菜葉爲字明日市中看菜葉有字獲賊爾後境內無盜政化爲當時第一李元忠傳元忠除使持節光州刺史時州境災儉人皆菜色元忠表求賑貸俟秋徵收被報聽用萬石元忠以爲萬石給人計一家不過升斗而已徒有虛名不救其獘遂出十五萬石以振之事訖表陳朝廷嘉而不責杜�傳�行海州事在州奏通陵道並韓信故道又於州東帶海而起長堰外遏鹹潮內引淡水敕並依行周書史寧傳寧大統二年遷車騎將軍行涇州事時賊帥莫折復熾寇掠居民寧率州兵與行原州事李賢討之轉東義州刺史州旣鄰接疆場百姓流移寧畱心撫慰咸來復業十二年轉涼州刺史十五年遷驃騎大將軍獨孤信傳信本名如願大統六年除隴右十州大都督秦州刺史先是守宰暗弱政令乖方民有冤訟歷年不能決及信在州事無壅滯示以禮教勸以耕桑數年之中公私富實流民願附者數萬家太祖以其信著遐邇故賜名爲信王思政傳思政大統十二年特進荊州刺史州境卑濕城塹多壞思政方命都督藺小歡督工匠繕治之掘得黃金三十斤夜中密送之至旦思政召佐吏以金示之曰人臣不宜有私悉封金送上太祖嘉之賜錢二十萬賀蘭祥傳祥大統十四年爲荊州刺史先是祥嘗行荊州事𨿽未期月頗有惠政至是重往百姓安之由是漢南流民𦇤負而至者日有千數遠近蠻夷莫不款附祥隨機撫納鹹得民心時盛夏亢陽祥乃親巡境內觀政得失見有發掘古冢暴露骸骨者乃謂守令曰此豈仁者之政邪於是命所在收葬之卽日澍雨是歲大有年州境先多古墓其俗好行發掘至是遂息韋瑱傳瑱魏恭帝三年除瓜州諸軍事瓜州刺史州通西域蕃夷往來前後刺史多受賂遺胡寇犯邊又莫能禦瑱雅性淸儉兼有武略蕃夷贈遺一無所受故人畏威不敢爲寇公私安靜夷夏懷之北齊書潘樂傳樂拜東雍州刺史神武嘗議欲廢州樂以爲東雍地帶山河境連胡蜀形勝之會不可棄也遂如故堯雄傳雄爲瀛州刺史時禁网�闊官司相與聚斂惟雄義然後取復能接下以恩甚爲吏民所懷附李渾傳渾天保初除海州刺史土人反共攻州城城中多石無並嘗食海水賊絕其路城內先有一池時旱久涸一朝天雨泉流湧溢賊以爲神應時駭散渾督厲將士捕斬渠帥王峻傳峻爲營州刺史營州地接邊城賊數爲民害峻至州遠設斥候廣置疑兵每有賊發常出其不意要擊之賊不敢發合境獲安唐邕傳邕出爲趙州刺史世祖謂邕曰朝臣未有帶侍中護軍中正作州者以卿故有此舉放卿百餘日休息至秋間當卽追卿任城王湝傳湝天統三年拜並州刺史時有婦人臨汾水浣衣有乘馬人換其新靴馳而去婦人持故靴詣州言之湝召城外諸嫗以靴示之紿曰有乘馬人在路被賊劫害遺此靴焉得無親屬乎一嫗撫膺哭曰兒昨著此靴向妻家如其語捕獲之時稱明察袁聿修傳聿修天統中除信州刺史卽其本鄕也時人榮之爲政淸靖不言而治長吏以下爰逮鰥寡孤幼皆得其歡心武平初禦史普出過詣諸州梁鄭兗豫疆境連接州之四面悉有舉劾禦史竟不到信州其見知如此及解代還京民庶道俗追別滿道或將酒脯涕泣畱戀竟欲遠送旣盛暑恐其勞獘往往爲之駐馬隨舉一酌示領其意辭謝令還還京後州民鄭播宗等七百餘人請爲立碑斂縑布數百匹托中書侍郎李徳林爲文以記功徳府省爲奏敕報許之元景安傳景安爲豫州刺史武平三年景安之在邊州鄰接他境綏和邊鄙不相侵暴人物安之又管內蠻多華少景安被以威恩咸得寧輯比至武平末招慰生蠻輸租賦者數萬戶周書陽雄傳雄爲洵州刺史俗雜賨渝民多輕猾雄威惠相濟夷夏安之長孫儉傳太祖表儉功績尢美宜委東南之任授荊州刺史東南道行臺僕射所部鄭縣令泉璨爲民所訟推治獲實儉卽大集僚屬而謂之曰此由刺史教誨不明信不被物是我之愆非泉璨之罪遂於廳事前肉袒自罰捨璨不問於是屬城肅勵莫敢犯法魏文帝璽書勞之太祖又與儉書曰近行路傳公以部內縣令有罪遂自杖三十用肅羣下吾昔聞王臣謇謇匪躬之故蓋謂憂公忘私知無不爲而已未有如公刻身罰己以訓羣僚者也聞之嘉嘆荊蠻舊俗少不敬長儉殷勤勸導風俗大革務廣耕桑兼習武事故得邊境無虞民安其業吏民表請爲儉構淸徳樓樹碑刻頌朝議許焉宇文測傳測弟深爲東雍州刺史爲政嚴明示民以信抑豪右吏民懷之閻慶傳慶孝閔帝踐祚出爲河州刺史州居河外地接戎夷慶畱心撫納頗稱簡惠於翼傳翼孝閔帝踐祚出爲渭州刺史翼兄實先蒞此州頗有惠政翼又推誠布信事存寬簡夷夏感悅比之大小馮君焉柳敏傳敏孝閔帝踐祚出爲郢州刺史甚得物情及將還朝夷夏士人感其惠政�賫酒肴及土產候之於路敏乃從他道而還宇文貴傳貴爲益州刺史先是蜀人多劫盜貴乃召任俠傑健者署爲遊軍二十四部令其督捕由是頗息令狐整傳整孝閔帝踐祚拜司憲中大夫初梁興州刺史席固以州來附太祖以固爲丰州刺史固蒞職旣久猶習梁法凡所施爲多虧治典朝議密欲代之而難其選遂令整權鎭丰州委以代固之略整廣布威恩傾身撫接數月之間化洽州府於是除整丰州刺史以固爲湖州丰州舊治不居人民賦役參集勞逸不均整請移治武當詔可其奏獎勵撫導遷者如歸旬月之間城府周備席固之遷也其部曲多願畱爲整左右整諭以朝制弗之許也流涕而去及整秩滿代至民吏戀之老幼送整遠近畢集數日停畱方得出界其得人心如此庾信傳信拜雒州刺史多識舊章爲政簡靜吏民安之王雅傳雅世宗初除汾州刺史勵精爲治人庶悅而附之自遠至者七百餘家隋書豆盧績傳周武帝嗣位以績有才略轉渭州刺史甚有惠政華夷悅服大致祥瑞鳥鼠山俗呼爲髙武隴其下渭水所出其山絕壁千尋由來乏水諸羌苦之績馬足所踐忽飛泉湧出有白烏翔止廳前乳子而後去民爲之謠曰我有丹陽山出玉漿濟我民夷神烏來翔周書元偉傳偉保定二年遷成州刺史政尙淸靜百姓悅附流民復業者三千餘口蕭撝傳撝保定三年爲上州刺史爲政仁恕以禮讓爲本嘗至元日獄中所有囚系悉放歸家聽三日然後赴獄主者固執不可撝曰昔王長虞延見稱前史吾𨿽寡徳竊懷景行導民以信方自此始以之獲罪彌所甘心幸勿慮也諸囚荷恩並依限而至吏民稱其惠化秩滿當還部民李漆等三百餘人上表乞更畱兩載詔𨿽弗許甚嘉美之達奚武傳武保定三年爲同州刺史時屬大旱髙祖敕武祀華嶽嶽廟舊在山下常所禱祈武謂僚屬曰吾備位三公不能燮理陰陽遂使盛農之月久絕甘雨天子勞心百姓惶懼忝寄旣重憂責實深不可同於眾人在常祀之所必須登峯展誠尋其靈奧嶽旣髙峻千仞壁立武年逾六十惟將數人攀藤援枝然後得上於是稽首祈請陳百姓懇誠晚不得還卽於嶽上藉艸而宿夢見一白衣人來執武手曰快辛苦甚相嘉尙武遂駑覺益用祗肅至旦雲霧四起俄而澍雨遠近沾洽髙祖聞之璽書勞之柳霞傳霞保定中爲霍州刺史導民務先以徳再三不用命者乃微加貶異示以恥之而已其下感而化之不復爲過咸曰我君仁惠如此其可欺乎裴果傳果保定五年授復州刺史性嚴猛能斷決每抑挫豪右申理屈滯歷牧數州號爲稱職尉遲綱傳綱保定二年爲陜州刺史天和二年以綱政績可紀賜帛千段�六千斛錢二十萬增邑四百戶陸通傳通弟逞天和四年除宜州刺史故事刺史奉辭例備鹵簿逞以時屬農要奏請停之武帝深嘉焉詔遂其所請以彰雅操樂遜傳遜天和五年授湖州刺史民多蠻左未習儒風遜勸勵生徒加以課試數年之間化洽州境蠻俗生子長大多與父母別居遜每加勸導多革前獘在任數載頻被褒錫楊敷傳敷天和六年出爲汾州刺史齊將段孝先率眾五萬來寇梯衝地道晝夜攻城敷親當矢石隨事扞禦拒守累旬孝先攻之愈急時城中兵不滿二千戰死者已十四五糧儲又盡公私窮蹙齊公憲總兵赴救憚孝先不敢進軍敷知必陷沒乃召其眾謂之曰吾與卿等俱在邊鎭實同心戮力破賊全城但彊寇四面攻圍日久吾等糧食已盡救援斷絕守死窮城非丈夫也今勝兵之士猶數百人欲突圍出戰死生一決儻或得免猶冀生還受罪闕庭孰與死於寇乎吾計決矣於諸君意何如眾咸涕泣從命敷乃率見兵夜出擊殺齊軍數十人齊軍稍卻俄而孝先率諸軍盡銳圍之敷殊死戰矢盡爲孝先所擒齊人方欲任用敷不爲之屈遂以憂懼卒於鄴髙祖平齊贈使持節大將軍淮廣復三州諸軍事三州刺史謚曰忠壯宇文神舉傳神舉授並州刺史州曁齊氏別都控帶要重平定甫爾民俗澆訛豪右之家多爲姦猾神舉勵精爲治示以威恩旬月之間遠邇悅服隋書和洪傳洪遷車騎大將軍儀同三司時龍州蠻任公忻李國立等聚眾爲亂刺史獨孤善不能禦朝議以洪有武略代善爲刺史月餘擒公忻國立皆斬首梟之餘黨悉平王長述傳長述周受禪出拜廣州刺史甚有威惠吏人懷之在任數年蠻夷歸之者三萬餘戶朝議嘉之就拜大將軍柳儉傳儉髙祖受禪出爲廣漢太守甚有能名擢拜蓬州刺史獄訟者庭遣不爲文書約束佐史從容而已獄無系囚蜀王秀時鎭益州列上其事遷邛州刺史在職十餘年荊夷悅服周法尙傳法尙髙祖受禪拜巴州刺史破三鴉叛蠻於鐵山封譙郡公邑二千戶後上幸洛陽召之及引見賜金鈿酒鍾一雙彩五百段良馬十五匹奴婢三百口給鼓吹一部法尙固辭上曰公有大功於國特給鼓吹者欲令鄕人知朕之寵公也固予之歲餘轉黃州總管乞伏慧傳慧髙祖受禪領潭桂二州總管三十一州諸軍事其俗輕剽慧躬行朴素以矯之風化大洽曾見人以捕魚者出絹賣而放之其仁心如此百姓美之號其處曰西河公於仲文傳仲文從父弟璽髙祖受禪拜汴州刺史甚有能名上聞而善之優詔褒揚賜帛百匹尋轉邵州刺史唐書鄭善果傳善果隋開皇初爲沂州刺史善果母崔賢明曉政治嘗坐合內聽善果處決或當理則悅有不可則引之�下責愧之故善果所至有績號淸吏隋書河間王弘傳弘爲蒲州刺史得以便宜從事時河東多盜賊民不得安弘奏爲盜者百餘人投之邊裔州境帖然號爲良吏蘇孝慈傳孝慈兄子沙羅爲資州刺史開皇八年冉尨羌作亂攻汶山金川二鎭沙羅率兵擊破之授邛州刺史韋鼎傳鼎開皇十二年除光州刺史以仁義教導務弘淸靜州中有土豪外修邊幅而內行不軌嘗爲劫盜鼎於都會時謂之曰卿是好人那忽作賊因條其徒黨謀議逼畱其人驚懼卽自首伏又有人客遊通主家之妾及其還去妾盜珍物於夜亡尋於艸中爲人所殺主家知客與妾通因告客殺之縣司鞫問具得姦狀因斷客死獄成上於鼎鼎覽之曰此客實姦而殺非也乃某寺僧�妾盜物令奴殺之贓在某處卽放此客遣掩僧並獲贓物自是部內肅然不言咸稱其有神盧賁傳賁遷懷州刺史決沁水東注名曰利民渠又派入溫縣名曰溫潤渠以漑瀉鹵民賴其利楊尙希傳尙希出拜蒲州刺史在州甚有惠政復引瀵水立堤防開稻田數千頃民賴其利長孫平傳平歷許貝二州俱有善政鄴都俗薄舊號難治前後刺史多不稱職朝廷以平所在稱善轉湘州刺史甚有能名侯莫陳�傳�爲邢州刺史時朝廷以嶺南刺史縣令多貪鄙蠻夷怨叛妙簡淸吏以鎭撫之幹是徵�入朝拜桂州總管十七州諸軍事及到官大崇恩信民夷悅服溪洞生越多來歸附煬帝卽位拜恆山太守其年嶺南閩越多不附帝以�前在桂州有惠政爲南土所信伏復拜南海太守裴蘊傳蘊歷洋直棣三州刺史俱有能名大業初考績連最煬帝聞其善政徵爲太常少卿慕容三藏傳三藏大業十二年授廓州刺史州極西界與吐谷渾鄰接姦宄犯法者皆遷配彼州流人多有逃逸及三藏至招納綏撫百姓愛悅𦇤負日至吏民歌頌之四川總志趙昱煬帝徵爲嘉州太守時州有蛟爲害昱令民募船數百率千人臨江鼓噪自披髮仗劍入水有七人亦披髮仗劍隨之天地晦冥少頃雲霧斂收七人不復出惟昱左手持劍右手提蛟首奮波而出河水盡赤蛟害遂除

州牧部紀事二唐書長孫無忌傳無忌從父弟操檢校虞州刺史從秦王徵討與聞祕謀徙陜州城中無井人勤於汲操爲釃河澑入城百姓利安常達傳達拜隴州刺史時薛舉方彊達敗其子仁杲斬首千級舉遣將許士政紿降達不疑厚加撫接士政伺隙劫之並其眾二千歸賊舉指其妻謂達曰識皇后乎答曰彼癭老嫗何所道舉奴張貴又曰亦識我否達瞋目曰若乃奴耳貴忿舉笏擊其面達不爲懾亦拔刀逐之趙弘安爲蔽捍乃免仁杲平帝見達勞曰君忠節正可求之古人爲執士政殺之賜達布帛三百段張儉傳髙祖起儉爲朔州刺史大教民營田歲收數十萬斛𨿽水旱勸百姓相贍免饑殍州以完安皇甫無逸傳無逸出爲同州刺史徙益州大都督府長史所至輒閉閣不通賓客左右無敢出入者所須皆市易他境常按部宿民家燈炷盡主人將續進無逸遽抽佩刀斷帶爲炷其廉介顧如此張文琮傳文琮永徽初出爲建州刺史州尙淫祠不立社稷文琮下教曰春秋二社本於農今此州廢不立尙何觀比歲田畝卒荒或未之思乎神在於教可以致福於是始建祀場民悅從之王方翼傳方翼爲肅州刺史州無隍塹寇易以攻方翼乃發卒建樓堞廝多樂水自環烽邏精明儀鳳間河西蝗獨不至方翼境而他郡民或餒死皆重繭走方翼治下乃出私錢作水磑簿其贏以濟饑瘵構捨數百楹居之全活甚眾芝產其地張知謇傳知謇調露時歷房和舒延徳定稷晉雒宣貝十一州刺史所蒞有威嚴武后降璽書存問蔣儼傳儼爲幽州司馬劉祥道以巡察使到部表最狀擢會州刺史進蒲州刺史戶產充夥訴犴積年不平前刺史踵以罪去儼至發隱禁姦號良二千石髙智周傳智周拜壽州刺史其治尙文雅行部先見諸生質經義及政得失旣乃錄獄訟考耕餉勤惰以爲常張柬之傳柬之授襄州刺史中宗爲賦詩祖道又詔羣臣餞定鼎門外至州持下以法𨿽親舊無所縱貸會漢水漲嚙城郭柬之因壘爲堤以遏湍怒闔境賴之孔若思傳若思中宗初出爲衛州刺史故事以宗室爲州別駕見刺史驁放不肯致恭若思劾奏別駕李道欽請訊有詔別駕見刺史致恭自若思始蘇傳歷朗歙二州刺史時來俊臣貶州參軍人懼復用多致書請叱其使曰吾忝州牧髙下自有體能過待小人乎遂不發書俊臣未至追還恨之朱敬則傳敬則爲涪州刺史攺廬州代還無淮南一物所乘止一馬子曹步從以歸楊徳幹傳徳幹歷澤齊汴相四州刺史有威嚴時語曰寧食三斗蒜不逢楊徳幹張廷珪傳廷珪出爲沔州刺史頻徙蘇宋魏三州景龍中宗楚客紀處訥武延秀韋溫等封戶多在河南河北諷朝廷詔兩道蠶產所宜𨿽水旱得以蠶折租廷珪謂兩道倚大河地雄奧股肱走集宜得其歡心安可不卹其患而殫其力若以桑蠶所宜而加別稅則隴右羊馬山南椒漆山之銅錫鉛鍇海之蜃蛤魚鹽水旱皆免寧獨河南河北外於王度哉願依貞觀永徽故事準令折免詔可陽嶠傳嶠歷魏州刺史荊州長史本道按察使率以淸白聞魏州人剺耳闕下請嶠爲刺史故再治魏薛登傳登爲常州刺史屬宣州賊鍾大眼亂百姓潰震登嚴勒守備闔境賴安馮元常傳元常授眉州刺史劍南有火光盜夜掠人畫山谷元常諭以恩信約悔過自新賊相率脫甲面縛賊平轉廣州都督詔便驛赴官安南酋領李嗣仙殺都護劉延佑劫州縣詔元常討之率士卒航海馳檄先示禍福賊黨多降元常縱兵斬首惡而還敬暉傳暉聖歷初爲衛州刺史時河北經突厥所騷方秋而城暉曰金湯非粟不守豈有棄農畝事池隍哉縱民歸斂闔部賴安韓休傳休爲虢州刺史虢於東西京爲近州乘輿所至常稅廏芻休請均賦他郡中書令張說曰免虢而與他州此守臣欲爲私惠耳休復將執論吏白恐忤宰相意休曰爲刺史幸知民之敝而不救豈爲政哉𨿽得罪所甘心焉訖如休請韋嗣立傳嗣立長安中拜鳳閣侍郎同鳳閣鸞臺平章事時州縣非其人後以爲憂李嶠唐休璟曰今朝廷重內官輕外職每除牧守皆訴不行非過累不得遣請選臺閣賢者分典大州自近臣始後曰誰爲朕行嗣立曰內典機要非臣所堪請先行以示羣臣後悅以本官檢校汴州刺史由是左肅政大夫楊再思等十八人悉補外王恪傳恪子琨武后時歷淄衛宋鄭梁幽六州刺史皆有能名宋璟傳璟開元初爲睦州刺史徙廣州都督廣人以竹茅茨屋多火璟教之陶瓦築堵列邸肆越俗始知楝梁利而無患災姜師度傳師度徙同州刺史派洛灌朝邑河西二縣閼河以灌通靈陂收棄地二千頃爲上田置十餘屯帝幸長春宮嘉其功下詔褒美加金紫光祿大夫賜帛三百匹盧從願傳從願開元四年遷豫州刺史政嚴簡奏課爲天下第一璽書勞問賜絹百匹召爲工部尙書張嘉貞傳嘉貞爲定州刺史及行帝賦詩詔百官祖道上東門久之以疾丐還東都詔醫馳驛護視於�傳�爲湖州刺史湖陂異時漑田三千頃久廞廢�行縣命修復堤閼歲獲�稻蒲魚萬計州地庳薄葬者不掩柩�爲坎瘞枯骨千餘人賴以安未幾攺蘇州罷淫祠浚溝端路衢爲政有績劉餗傳餗子贊進歙州刺史政幹彊濟野媼將爲虎噬幼女呼號搏虎俱免觀察使韓滉表贊治有異行加金紫陸元方傳元方子象先爲蒲州刺史河東按察使小吏有罪誡遣之大吏白爭以爲可杖象先曰人情大扺不相遠謂彼不曉吾言邪必責者當以汝爲始大吏�而退嘗曰天下本無事庸人擾之爲煩耳第澄其源何憂不簡邪故所至民吏懷之盧懷愼傳懷愼子奐早修整爲吏有淸白稱歷禦史中丞出爲陜州刺史開元二十四年帝西還次陜嘉其美政題贊於聽事曰專城之重分陜之雄亦旣利物內存匪躬斯爲國寶不墜家風尋召爲兵部侍郎尹思貞傳思貞爲靑州刺史治州有績蠶至歲四熟黜陟使路敬潛嘆曰是非善政所致祥乎表言之李勉傳勉爲梁州刺史假王晬南鄭令晬爲權幸所誣詔誅之勉曰方藉牧宰爲人父母豈以讒言殺良吏乎卽拘晬爲請得免晬後以推擇爲龍門令果有名召爲大理少卿第五琦傳琦寶應初起爲朗州刺史有異政拜太子賓客李棲筠傳筠出爲常州刺史歲仍旱編人死徙踵路棲筠爲浚渠廝江流灌田遂大稔宿賊張度保陽羨西山累年吏討不克至是發卒捕斬支黨皆盡裏無吠狗乃大起學校堂上畫孝友傳示諸生爲鄕飲酒禮登歌降飲人人知勸以治行進銀靑光祿大夫賜一子官人爲刻石頌徳張鎰傳鎰大歷初出爲濠州刺史政條淸簡延經術士講教生徒比去州升明經者四十人陜西通誌李西華貞元中任商州刺史自藍田至內鄕開道七百餘里回山取塗人不艱步謂之匾路行旅便之唐書蕭復傳復爲同州刺史歲歉州有京畿觀察使儲粟復輒發以貸人有司劾治詔削階停刺史或弔之復曰苟利於人胡責之辭張九齡傳九齡曾孫仲方補全州刺史宦人奪民田仲方三疏申理卒與民直崔造傳造徙建州刺史朱泚亂造輒檄比州發所部兵二千人以待命徳宗嘉之京師平召還至藍田自以舅源休與賊同逆上疏請罪帝以爲有禮下詔慰勉擢給事中孔巢父傳巢父子戣爲華州刺史明州歲貢淡菜蚶蛤之屬戣以爲自海扺京道路役凡四十三萬人奏罷之會嶺南節度使崔詠死帝謂裴度曰嘗論罷蚶蛤者誰歟度以戣對卽拜嶺南節度使劉昌裔傳昌裔徳宗時爲陳州刺史韓全義敗於�水引軍走陳求入保昌裔登陴揖曰天子命君討蔡何爲來陳且賊不敢至我城下君其捨外無恐明日從十餘騎持牛酒扺全義營勞軍全義迎拜嘆服袁滋傳滋爲華州刺史政淸簡流民至者給地居之名其裏曰義合然專以慈惠爲本未嘗設條教民愛向之有犯令時時法外縱捨得盜賊或哀其窮出財爲償所亡召爲左金吾衛大將軍以楊於陵代之滋行耆老遮道不得去於陵使諭曰吾不敢易袁公政人皆羅拜乃得去莫不流涕呂元膺傳徳宗時元膺出爲蘄州刺史常錄囚囚或白父母在明日歲旦不得省爲恨因泣元膺惻然悉釋械歸之而戒還期吏白不可答曰吾以信待人人豈我違如期而至自是羣盜感愧悉避境去李景略傳景略拜丰州刺史節用約己與士同甘蓼鑿咸應永淸二渠漑田數百頃儲稟器械畢具威令肅然盧元輔傳元輔拜左拾遺歷杭常絳三州刺史課當最召授吏部郎中於卲傳卲爲道州刺史未行徙巴州會歲餘部獠亂薄城下卲勵兵拒戰且遣使諭曉獠丐降卲儒服出賊見皆拜卽引去節度使李抱玉以聞遷梓州陽城傳城出爲道州刺史至道州治民如治家宜罰罰之宜賞賞之不以簿書介意月俸取足則已官收其餘日炊米二斛魚一大鬵置甌杓道上人共食之州產侏儒歲貢諸朝城哀其生離無所進帝使求之城奏曰州民盡短若以貢不知何者可供自是罷州人感之以陽名子前刺史坐罪下獄吏有幸於刺史者拾不法事告城欲自脫城輒榜殺之賦稅不時觀察使數誚責州當上考功第城自署曰撫字心勞追科政拙考下下觀察府遣判官督賦至州怪城不迎以問吏吏曰刺史以爲有罪自囚於獄判官驚馳入謁城曰使君何罪我奉命來候安否耳畱數日城不敢歸僕門闔寢館外以待命判官遽辭去府復遣官來按舉義不欲行乃載妻子中道逃去順宗立召還城而城已卒年七十贈左散騎常侍李吉甫傳憲宗時吉甫連蹇外遷十餘年究知閭裏疾苦常病方鎭彊恣至是爲帝從容言使屬郡刺史得自爲政則風化可成帝然之出郎吏十餘人爲刺史李晟傳晟子憲遷衛州刺史以治行稱徙絳州絳有幻人怵民以亂憲執誅之河中兵本仰食於絳而汾可輸河渭歲租與糴常數十萬石故敖保山爲固民之輸者十牛不勝一車憲濱汾相地治新倉當費二百萬請畱垣縣粟糶河南以錢還糴絳粟旣免負載勞又權其贏以完新倉絳人賴利孟簡傳簡元和中爲常州刺史州有孟瀆久淤閼簡治導漑田凡四千頃以勞賜金紫韓愈傳愈爲潮州刺史初至問民疾苦皆曰惡溪有鱷魚食民畜產且盡民以是窮數日愈自往視之令其屬秦濟以一羊一豚投溪水而祝之是夕暴風震電起溪中數日水盡涸西徙六十里自是潮無鱷魚患陜西通誌崔戎憲宗時爲華州刺史民有兄弟訟產於州者戎曰此州密邇帝都久沾聖化猶有骨肉生釁咎在蒞民者乃垂泣自責旣而罰其弟其兄悟曰某實不友非弟也弟亦曰某實不恭非兄也母自訟曰母實不慈當任其咎一門感化不復析居於是州無虛訟吏以故事置錢萬�爲刺史私用戎不取及去召吏籍所置錢享軍曰吾重矯激以勵後人也遷兗海觀察使民擁道不得行戎夜單騎去民追不及乃止唐書李渤傳渤爲虔州刺史渤奏還信州移稅錢二百萬免賦米二萬石廢冗役千六百人觀察使上狀不閱歲遷江州刺史度支使張平叔斂天下逋租渤上言度支所收貞元二年流戶賦錢四百四十萬臣州治田二千頃今旱死者千九百頃若徇度支所斂臣懼天下謂陛下當大旱責民三十年逋賦臣刺史上不能奉詔下不忍民窮無所逃死請放歸田裏有詔蠲責渤又治湖水築堤七百步使人不病涉入爲職方郎中馬燧傳燧爲懷州刺史時師旅後歲大旱田茀不及耕燧務勤教化止橫調將吏有親母者必造之厚爲禮瘞暴胔止煩苛是秋生於境人賴以濟狄仁傑傳仁傑族孫歷蘄鄧鄭三州刺史歲旱饑發粟賑濟民人不流徙攺蘇州以治最擢給事中南唐近事李建勛鎭臨川方與僚屬會飲郡齋有送九江帥周宗書至者訴以赴鎭日近器用儀注或闕求輟於臨川李無復報簡但乘醉大批其書一絕云偶罷阿衡來此郡固無閒物可應官憑君爲報羣胥道莫作循州刺史看五代史韓建傳建爲華州刺史華州數經大兵戶口流散建少習農事乃披荊棘督民耕植出入閭裏問其疾苦王敬蕘傳敬蕘唐末爲潁州刺史梁兵攻吳師古死淸口敗兵亡歸過潁大雪士卒饑凍敬蕘乃沿淮積薪爲燎作糜粥餔之亡卒多賴以全華溫琪傳溫琪以戰功爲絳棣二州刺史棣州苦河水爲患溫琪徙於新州以避之民賴其利李存賢傳存賢遷沁州刺史先是州當敵衝徙其南百餘里據險立柵而寓居至存賢爲刺史曰徙城避敵豈勇者所爲乃復城故州梁兵屢攻之存賢力自距守卒不能近相裏金傳金同光中拜沂州刺史是時諸州皆用武人多以部曲主場務漁�公私以利自入金獨禁部曲不與事厚其給養使掌家事而已周知裕傳知裕明宗時歷絳淄二州刺史遷宿州團練使安州畱後所居皆有善政安州近淮俗惡病者父母有疾置之他室以竹竿系飲食委之至死不近知裕深患之加以教道由是稍革河南通誌郭進後周顯徳初爲衛州刺史時魏趙邢洺間多亡命者以汲郡依山帶河易爲出沒伺間剽掠吏捕之輒遁去故累歲不能絕其黨類進備知其情狀因設計發擿之數月間剪滅無餘郡民遂請立碑記其事四川總志張琳眉州刺史繼章仇修通濟堰漑田一萬五千頃民被其惠歌曰前有章仇後張公疏決水利�稻丰南陽杜詩不可同何不用之代天工遼史耶律唐古傳唐古統和二十四年曆豪州刺史嚴立科條禁姦民鬻馬於宋夏界因陳弭私販安邊境之要太后嘉之詔邊境遵行著爲令楊佶傳佶開泰六年加諫議大夫出知易州治尙淸簡徵發期會必信入爲大理少卿耶律儼傳儼大安初爲景州刺史繩胥徒禁豪猾撫老卹貧未數月善政流播郡人刻石頌徳蕭陽阿傳陽阿幹統元年由烏古敵烈部屯田太保爲易州刺史幸臣劉彥良嘗以事至州怙寵恣橫爲陽阿所阻彥良歸妄加毀訾尋遣人代陽阿州民千餘詣闕請畱卽日授武安州觀察使宋史尹崇珂傳崇珂宋初出爲淄州刺史有善政民詣闕請刻石頌徳太祖命殿中侍禦史李穆撰文賜之劉綜傳綜爲轉運使嘗言天下州郡長吏審官皆資例而授未爲得人自今西川荊湖江浙福建廣南知州或地居津要或戶口繁庶之處望親加選任其執政舊臣及給捨以上知州處亦擇官通判又京朝官當任遠官者率以父母未葬爲辭意求規免謂自今父母委未葬者許請告營辦審官投狀並明言官父母已葬方許依例考課違者並罷其官從之杜衍傳衍擢知幹州陳堯咨安撫陜西至州以衍賢特賜宴仍徙衍權知鳳翔府及罷歸二州民邀畱境上曰何奪我賢太守也範正辭傳正辭太平興國中會有言饒州多滯訟遷正辭知州事至則宿系皆決遣之胥吏坐淹獄停職者六十三人會詔令料州兵送京都有王興者懷土憚行以刃故傷其足正辭斬之興妻詣登聞上訴太宗召見正辭曰東南諸郡饒實繁盛人心易動興敢扇搖苟失控禦則臣無待罪之地矣上壯其敢斷四川總志慕容徳琛淳化中知夔州時值王小被李順之亂以孤城抗賊大破其眾克復一十餘郡民免鋒鏑咸頌其功仕至右監門衛大將軍東軒筆錄王禹偁傳在太宗末年以事謫守滁州到任謝表略曰諸縣丰登苦無公事一家飽暖全荷君恩禹偁有遺愛滁州懷之畫其像於堂以祠焉慶曆中歐陽修謪守滁州觀禹偁遣像而作詩曰偶然來繼前賢迹信矣皆如昔日言諸縣丰登少公事一家飽暖荷君恩想公風采猶如在顧我文章不足論名姓已光靑史上壁間容貌任塵昏皆用其表中語也澠水燕談錄張僕射齊賢以吏部尙書知靑州六年其治安靜民頗安之好事者或謗其居官弛慢朝廷召還公語人曰向作宰相幸無大過今典一郡乃招物議正如監禦廚三十年臨老反煮粥不了士大夫聞之深罪謗者曾孫仲平爲予言宋史李虛己傳虛己字公受建安人知榮州未行攺遂州時太宗勵精政事嘗手書二十餘紙曰公勤潔己奉法除姦惠愛臨民者乃可書爲勞績月給奉以實錢命有司擇羣臣以治最聞者賜之仍諭曰除姦之要在乎奉法不可因以生事時虛己被賜因獻詩自陳父子遭遇榮及祖母帝悅爲批其紙尾曰虛己學古入官榮親事生奉書爲郡欲布新規朕得良二千石矣遂賜五品服又賜其祖母錢五十萬命翰林學士張洎會兩制三館儒臣徧閱所批詔任福傳福咸平中知慶州兼環慶路副總管上言慶州去蕃族不遠願勒兵境上按亭堡謹斥堠因經度所過山川道路以爲緩急攻守之備帝益善之李迪傳迪知亳州亡卒羣剽城邑發兵捕之久不得迪至悉罷所發兵陰聽察知賊區處部勒驍銳士擒賊斬以徇陳堯佐傳堯佐天禧中河決起知滑州造木龍以殺水勢又築長堤人呼爲陳公堤韓億傳億眞宗時知洋州州豪李甲兄死迫嫂使嫁因誣其子爲他姓以專其貲嫂訴於官甲輒賂吏掠服之積十餘年訴不已億視舊牘未嘗引乳醫爲證召甲出乳醫示之甲亡以爲辭冤遂辧李若谷傳若穀子淑眞宗時以右諫議大夫知許州歲饑取民所食五種上之帝惻然爲蠲其賦邊肅傳肅知邢州會契丹大入先是地屢震城堞摧圮無守備眞宗在澶淵密詔肅若州不可守聽便宜南保他城肅匿詔不發督丁壯乘城而辟諸門悉所部兵陣以待之騎薄城下肅與戰小勝契丹莫測也居三日引去時鎭魏深趙磁洺六州閉壁不出老幼趨城者肅悉開門納之王嗣宗傳嗣宗眞宗時知邠州城東有靈應公廟旁有山穴羣狐處焉巫祝挾之爲人禍福民甚信向水旱疾疫悉禱之民語爲之諱狐音前此長吏皆先謁廟然後視事嗣宗毀其廟燻其穴得數十狐盡殺之淫祀遂息陳從易傳從易直昭文館知虔州會歲大饑有持杖盜取民谷者請一切減死論凡生者千餘人景泰傳泰換左藏庫使知寧州任福敗徙原州元昊眾十萬分二道一出劉璠堡一出彭陽城人攻渭州葛懷敏援劉璠戰崆峒北敗接敵騎逾平涼至潘原泰率兵五千從間道赴原而先鋒左班殿直張回逗𨖻不進泰斬以徇遇敵彭陽西裨將夏侯觀欲退守彭陽泰弗許乃依山而陣未成列敵騎來犯泰陰遣三百騎分左右翼張旗幟爲疑兵敵欲遁去將校請進擊泰止之遣士搜山果得伏兵與戰斬首千餘級以功遷西上合門使知鎭戎軍兵馬鈐轄兪獻卿傳獻卿以集賢院學士知杭州暴風江潮溢決堤獻卿大發卒鑿西山石作堤數十里民以爲便範仲淹傳仲淹明道初知嚴州政化大著皇佑初知杭州賑饑民爲術甚備俗喜競渡好爲佛事乃縱民競渡且日出燕於湖上自春至夏居民空巷出遊又召諸佛寺僧諭之曰饑歲工價至賤可興土木之役於是諸寺工作鼎興又新廒倉吏捨日役千夫監司奏劾杭州不卹荒政公私興造仲淹乃自條敍所以燕遊及興造皆欲發有餘之財以惠貧者貿易飲食工技服力之人仰食於公私者無慮數萬人荒政之施莫此爲大是歲兩浙惟杭州晏然民不流徙皆太守之惠也劉沆傳沆知衡州大姓尹氏欺鄰翁老子幼欲竊取其田乃僞作賣券及鄰翁老遂奪而有之其子訴於州縣二十年不得直沆至復訴之尹氏持積歲稅鈔爲驗沆曰若田千頃歲輸豈特此耶爾始爲券時嘗如敕問鄰乎其人固多在可訊也尹氏遂伏罪王沿傳沿子鼎仁宗時知深州王則以貝州反深卒龐旦與其徒謀以元日殺軍校劫庫兵應之前一日有告者鼎夜出檄遣軍校攝事外邑而陰爲之備翼日會僚吏置酒如常叛黨愕不敢動鼎刺得實徐捕首謀十八人送獄獄具候轉運使至審決未至軍中洶洶謀劫囚鼎因謂僚吏曰我不以累諸君獨命取囚桀驁者數人斬於市眾皆失色一郡帖然任顓傳仁宗時儂賊犯嶺外顓知潭州宣撫司以宣毅卒有功檄補軍校顓察其色動曰必有異志執按之具服爲賊內應搜其家得所記潭事甚悉梟首以徇詔書褒激賜白金五百兩朱壽昌傳壽昌知閬州大姓雍子良屢殺人挾財與勢得不死至是又殺人而賂其裏民出就吏獄具壽昌覺其姦引囚詰之曰吾聞子良與汝錢十萬許納汝女爲婦且�汝子故汝代其命有之乎囚色動則又�之曰汝且死書券抑汝女爲婢指錢爲顧直又不�汝子將柰何囚悟泣涕覆面曰囚幾誤死以實對立取子良正諸法郡稱爲神張方平傳方平以侍講學士知滑州徙益州未至或扇言儂智髙在南詔將入寇攝守亟調兵築城日夜不得息民大驚擾朝廷聞之發陜西步騎兵仗絡繹往戍蜀詔趣方平行許以便宜從事方平曰此必妄也道遇戍卒皆遣歸他役盡罷適上元張燈城門三夕不閉得邛部譯人始造此語者梟首境上而流其餘黨蜀人遂安復以三司使召方西鄙用兵兩蜀多所調發方平爲奏免橫賦四十萬減鑄鐵錢十餘萬�又建言國家都陳畱當四通五達之道非若雍谷有山川足恃特倚重兵以立國耳兵恃食食恃漕運以汴爲主汴帶引淮江利盡南海天聖已前歲調民浚之故水行地中其後淺妄者爭以裁減役費爲功汴日以塞今仰而望焉是利尺寸而喪丘山也乃畫上十四策富�讀其奏漏盡十刻帝稱善�曰此國計大本非常奏也悉如其說行之王次翁傳次翁出知道州燕云之役取免夫錢不及期輒以乏興論次翁檄取屬邑丁籍視民產髙下以爲所輸多寡之數約期受輸不擾而集範鎭傳鎭英宗時知陳州陳方饑視事三日擅發錢粟以貸民監司繩之急卽自劾詔原之是歲大熟所貸悉還王珪傳珪季父罕知潭州爲政務適人情不加威罰有狂婦數訴事出言無章卻之則勃罵前守每叱逐之罕獨引至前委曲徐問久稍可曉乃本爲人妻無子夫死妾有子遂逐婦而據家貲屢訴不得直因憤恚發狂罕爲治妾而反其貲婦良愈郡人傳爲神明趙抃傳抃知虔州虔素難治抃禦之嚴而不苛召戒諸縣令使人自爲治令皆喜爭盡力獄以屢空嶺外仕者死多無以爲歸抃造舟百艘移告諸郡曰仕宦之家有不能歸者皆於我乎出於是至者相繼悉授以舟並給其道裏費楊偕傳偕知杭州時蔡襄謁告過杭而輕遊裏市或謂偕合言於朝對曰襄嘗緣公事抵我我豈可以私報耶竇卞傳卞知深州熙寧初河決滹沱水及郡城地大震流民自恩冀來踵相接卞發常平粟食之吏白擅發且獲罪卞曰候請而得報民死矣吾寧以一身活數萬人尋請詔許之外間訛言大水至卞下令敢言者斬一日復報大水且至吏請閉門卞不可旣而果妄時發六州卒築武彊城卒惰主者笞之不服卞曰廂兵犯將校法不至重然興役聚工不可拘以常法命斬之以聞有詔嘉獎章衡傳衡熙寧中知鄭州奏罷原武監弛牧地四千二百頃以予民劉彜傳彜知虔州俗尙巫鬼不事醫藥著正俗方一卷斥淫巫三千七百家使以醫易業俗遂變兪充傳充擢天章閣待制知慶州慶陽兵驕小繩治輒肆悖充嚴約束斬妄言者五人於軍門聞有病苦則巡撫勞餉死不能舉者出私錢以周其喪故莫不畏威而懷惠李師中傳師中知瀛州乞召司馬光蘇軾等置左右言時政得失又自稱薦曰天生微臣蓋爲聖世有臣如此陛下其捨諸呂惠卿剔其語以爲罔上遂貶和州蘇頌傳頌知婺州方溯桐廬江水暴迅舟橫欲覆母在舟中幾溺矣頌哀號赴水救之舟忽自正母甫及岸舟乃覆人以爲純孝所感徙亳州有豪婦罪當杖而病每旬檢之未愈譙簿鄧元孚謂頌子曰尊公髙明以政稱豈可爲一婦所紿但諭醫如法檢自不誣矣頌曰萬事付公議何容心焉若言語輕重則人有觀望或致有悔旣而婦死元孚�曰我輩狹小豈可測公之用心也吳越饑選知杭州一日出遇百餘人哀訴曰某以轉運使責逋市易�錢夜囚晝系𨿽死無以償頌曰吾釋汝使汝營生奉衣食之餘悉以償官期以歲月而足可乎皆謝不敢負果如期而足頌宴客有美堂或告將兵欲亂頌密使捕渠領十輩荷杖付獄中迨夕會散坐客不知也韓傳知澶州坐失舉降太常少卿河決晝夜捍禦神宗念其勞攺官大中大夫吏事絕人閱案牘終身不忘澶州民懷思之他日郡守或欲有所爲民必曰此已經韓大中矣以故輒止範祥傳祥子育元佑初出知熙州時議棄質孤勝如兩堡育爭之曰熙河以蘭州爲要塞此兩堡者蘭州之蔽也棄之則蘭州危蘭州危則熙河有腰膂之憂矣又請城李諾坪汝遮川曰此趙充國屯田古楡塞之地也不報老學庵筆記賈表之名公望文元公之孫也姿稟甚豪嘗謂仕宦當作禦史排擊姦邪否則爲將帥攻討羌戎余不足爲也故平居惟好獵常自飼犬有妾焦氏者爲之飼鷹鷂寢食之外但治獵事曰此所以寓吾意也晚守泗州翁彥國勤王不進久畱泗上表之面叱責之且約不復餉其軍彥國愧而去及張邦昌僞赦至率郡官哭於天慶觀聖祖殿而焚其赦書僞命卒不能越泗而南所試才一郡而所立如此許潁之間獵徒謂之賈大夫云宋史程俱傳俱建炎中知秀州會車駕臨幸賜對俱言陛下徳日新政日舉賞罰施置仰當天意俯合人心則趙氏安而社稷固不然則宗社危而天下亂其間蓋不容發髙宗嘉納之金兵南渡據臨安遣兵破崇徳海鹽馳檄諭降俱率官屬棄城保華亭畱兵馬都監守城朝廷命俱部金帛赴行在旣至以病乞歸向子諲傳子諲知潭州禁卒爲亂縱火掠市出瀏陽縣子諲遣通判孟彥卿等追及攸縣平之金人破江西移兵湖南子諲聞警報率軍民以死守宗室成中郎聿之隸東壁子諲巡城顧謂曰君宗室不可效此曹苟簡聿之感激流涕金人圍八日登城縱火子諲率官吏奪南楚門遁城陷坐敵至失守落職轉運副使賈收言子諲督兵巷戰又收潰卒復入治事帝亦以子諲與他守臣望風遁者殊科詔復職王居正傳居正知婺州州貢羅舊制歲萬匹崇寧後增五倍建炎中減爲二萬至是主計者請復崇寧之數居正力言於朝戶部督趣愈峻居正置檄不行語其屬曰吾願身坐不以累諸君呼吏爲文書付之曰卽有譴以此自解復手疏五不可以聞詔如建炎中數種世衡傳世衡子師道知西安州夏人侵定邊築佛口城率師往夷之始至渴甚師道指山之西麓曰是當有水命工求之果得水滿谷葉夢得傳夢得紹興間詔加觀文殿學士移知福州兼福建安撫使海寇朱明猖獗詔夢得挾禦前將士便道之鎭或招或捕或誘之相戕遂平寇五十餘李宥傳宥知蘄州歲凶人散委嬰兒而去者相屬於道宥令吏收取計口給谷俾營婦均養之每旬閱視所活甚眾或殺人以米十石給傭者使就獄曰我重賄吏爾必不死宥得其情論如法薛�傳�以左司郎官召知虔州移黃州時福州大盜有號管天下伍黑龍滿山紅之屬其眾甚盛鈐轄李貴爲賊所獲民作山寨自保守臣莫將議委漳泉汀建募彊壯遊手各千人爲�用與殿司總制張淵同措置未及行詔升�集英殿修撰與將兩易�至郡漕臣以遊手易聚難散恐爲他日患聞於朝事下�議�謂昔守章貢有武夫周虎臣陳敏者丁壯各數百皆能戰視官軍可一當十乃奏虎臣爲副將敏爲巡檢選丁壯千人號奇兵日給糗糧責以滅賊自是歲費錢三萬六千餘緡米九千石凡四年賊平揮麈前錄張逸字天隱鄭州人登進士初嘗以樞密直學士知益州蜀人諳其民風華陽縣鄕長殺人誣道旁者縣吏受財獄具乃令殺人者守囚逸曰囚色冤守者气不直豈守者殺人乎囚始敢言而守者果服立誅之蜀人以爲神歲饑民多殺耕牛食之犯者皆配關中逸奏民殺牛以活將廢穡事今歲小稔請一切放還復其業報可丘傳知秀州華亭縣捍海堰廢且百年咸潮歲大入壞並海田蘇湖皆被其害至海口訪遺址已淪沒乃奏創築三月堰成三州舄鹵復爲良田朱熹傳熹淳熙五年除知南康軍至郡興利除害值歲不雨講求荒政多所全活訖事奏乞依格推賞納粟人間詣郡學引進士子與之講論訪白鹿洞書院遺址奏復其舊爲學規俾守之倪思傳思知福州彌遠拜右丞相陳晦艸制用昆命元龜語思嘆曰此禹舜揖遜也乃上省牘請貼攺麻制詔下分析彌遠遂除晦殿中侍禦史卽劾思藩臣僭論麻制鐫職而罷範應鈴傳應鈴通判蘄州時江右峒寇爲亂吉州八邑七被殘毀差知吉州應鈴慨然曰此豈臣子辭難時耶卽奉親以行下車首以練兵足食爲先務然後去冗吏核軍籍汰老弱以次罷行應鈴洞究財計本末每鄙榷酤興利斬五邑悉攺爲戶吉舟車之會且屯大軍六萬戶人勸之榷應鈴曰理財正辭吾縱不能禁百姓羣飲其可誘之利其贏耶永新禾山羣盜嘯聚數日間應者以千數應鈴察過客趙希邵有才略檄之攝邑調郡兵結隅保分道搗其巢穴禽之誅其爲首者七人一鄕以定贛叛卒朱先賊殺主帥應鈴曰此非小變也密遣諜以厚賞捕之部使者劾其輕發鐫一官楊泰之傳泰之知果州踦零錢病民泰之以一年經費儲其贏爲諸邑對減上尙書省按爲定式民歌之曰前張后楊惠我無疆張謂張義實自發其端而泰之踵行之徐元傑傳元傑淳佑元年差知南劍州會峽陽寇作擒渠魁八人斬之餘釋不問父老或相語曰侯不來我輩魚肉矣郡有延平書院率郡博士會諸生親爲講說民訟率呼至以理化誨多感悅而去輸苗聽其自槪闔郡徳之丁母憂去官眾遮道跪畱王應麟傳應麟知徽州其父撝嘗守是郡父老皆曰此淸白太守子也摧豪右省租賦民大悅李芾傳芾歷知永州有惠政永人祠之以浙東提刑知溫州州瀕海多盜芾至盜息遂以前官移浙西金史範承吉傳承吉天眷五年知絳州先是軍興民有爲將士所掠而逃歸者承吉使吏徧諭俾其自實凡數千具白元帥府許自贖爲良或貧無貲者以公廚代輸毛碩傳碩皇統四年知曹州有書生投書於碩辭涉謗訕僚屬皆不能堪碩延之上座謝曰使碩常聞斯言庶乎寡過士論以故嘉之黃久約傳久約授磁州刺史磁並山多盜旣獲而款伏者審錄官或不時至系者多以杖殺或死獄中久約惻然曰民𨿽爲盜而不死於法可乎乃請讞之而後行郭文振傳文振承安初累官遼州刺史深得民心興定中招降太原山二百餘村遷老幼於山寨得壯士七千分駐營柵防護秋獲文振奏若秋髙無兵直取太原河東可復優詔許之蘇州府誌八資剌至元丙子監昆山州警敏詳審民皆愜服先有僉人睥睨學宮屏斥諸生且立石以滅其迹八資剌下車慨然以興復自任葺廟宇建采芹亭彩繪一新風俗丕變史文彬至正九年領昆山州事十年海寇犯太倉官軍入海剿捕連數百艘文彬饋餉悉出官帑給之無擾於民前此兵出所過剽掠文彬嚴爲禁制有卒稍橫按於市鞭之置諸獄眾乃斂戢民賴以安元史臧夢解傳夢解授海寧知州時淮東按察副使王慶之按行其州見夢解剛直廉愼而學有淵奧自任職以來門無私謁官署蕭然凡有差役皆當其貧富而吏無所預於是民以戶計者新增七百六十有四田以頃計者新辟四百四十有三桑柘楡柳交蔭境內而政平訟簡爲諸州縣最乃舉夢解才徳兼備宜擢淸要以展所蘊而禦史臺亦以其廉能抗章薦之江西通誌阿剌威大徳初授富州達魯花赤州境歲受水患阿剌威至築馬湖堤三百丈又修境內壞堤六十四處甃石以遏其衝自此州不爲水虐貴州通誌張懷徳大徳間爲貴州知州值土官宋隆濟及蛇節反攻貴州時承平久兵備廢弛眾心洶洶懷徳募義勇合官軍殊死戰眾寡不敵被執賊欲降之懷徳大罵不屈而死郡人表其戰地曰崇節浙江通誌賈達泰定初知平陽州事一日以公事道經金華適金華民曰沿海軍橫公能治否達謂曰能卽乘馬徑造石抹門謂曰常慕萬戶先禦史大夫開創元勛光照史冊足下不思振先世之烈而縱兵肆暴若是萬戶能長保富貴乎石抹下拜謝罪海軍肅然蘇州府誌那懷本泰定初以武徳將軍爲昆山州達魯花赤時州治新遷公廨未建懷本募里正興役有方民皆樂從先是上官蒞州供帳器用悉賃於富室懷本以公罰錢置造百用具備應役者始息肩且敬重耆老人皆賢之獻徵錄泰和始爲州明太祖平江西以顧光遠知泰和州前州守以民好訟告之光遠憮然曰民有冤抑守弗爲理民將安訴頃之訟者雨集乃自書榜聯紙長數丈誨諭諄切民爭來觀觀已去不訟者十二又令凡訟者居譙門上思三日然後得訴思不三日去不訟者過半矣廣徳州誌陳寧明初知廣徳州時歲旱百姓告事聞太祖不允寧赴京奏曰天旱田禾不收民有饑色若復督徵稅糧必逃移姑蘇而與張士誠益民也太祖曰爾好大膽敢如此言允之河南通誌扈俊臣洪武中知歸徳州民有賈五之子娶李聚女爲妻不順舅姑責之投河而死聚威脇賈五父子俱縊死久不白俊臣察得其情置於法鄕人快之畿輔通誌蕭伯辰永樂初知深州循良愷悌淸愼廉介十年七月霪雨兼旬漳河泛溢滹沱壅塞失其疏導波濤洶湧衝擊城垣伯辰度城郭卑洿將罹於患徙民之耆稚曁宮府之圖籍公私之儲偫置髙原具舟編筏以待之水至身先士卒運土石以拒之力弗支乃率眾避去其廨亭廬舍漂蕩無復完存政治無所乃卽嘗避水之地去城三十里曰吳莊者芟蕪刜翳相其爽塏以綿蕝從事已乃奉城隍之主寓土地祠中請於朝遂定厥居於是州之人去卑洳而卽爽塏民至今稱之山西通誌周郁永樂間任渾源州時飛蝗爲災郁齋沐虔禱蝗飛出境州南有虎傷人郁牒於神是夜虎果入籠中後升荊州知府所在民有餘思廣徳州誌楊翰永樂七年知州事秉心公正蒞政廉明偶以公務獲譴民詣闕奏畱者數百人朝廷嘉其得民心賜鈔三百貫仍遣王理護之還職四川總志胡思忠知瀘州畱心民務瀘賦至重懇請減每石徵銀五錢三分自思忠始萊州府誌仇鎭正統十三年知膠州有才能甘淡泊因民田低窪�薄累欠租賦奏免糧一萬七千餘石後升贛州知府去之日行李蕭然民至今懷之安陸府誌陳厚景泰二年知荊門常夜微行以察民隱城北有老嫗紡至半夜命女取濁酒以飲女誤發其他甕笑且言曰此酒甚淸如陳太守何謂濁邪公過適聞之明日召老嫗謂曰我有何淸昨所言妄矣嫗曰人心至公小女之言實公素行也何妄其淸徳見知於人多類此山西通誌白惟勤知沁州加意撫循獄訟明察時有婦暮行賊艷其首飾以沙撲其面適一人突至救之婦目瞇無從辧俱訟之官賊誣救者爲劫弗能決惟勤密函蒼頭於箱置二囚側令二囚自相訐悉得其情比再鞫賊猶執詞如初惟勤啟箱出蒼頭証之賊驚服救者獲免時稱爲神明濟南府誌劉珩成化中任霸州知州持躬廉謹常因河水泛溢爲霸人災珩往躬禱以身投之民競趨護得不死水卽退民免於災長沙府誌林廷玉弘治中以都給事謫判海州陟知茶陵嘗曰民風不淳士習不正道之不明不行故也乃作�江書院日深衣幅巾集諸生講習其中喜吟�意之所到卽掀�長歌與民賡和忘其身之爲吏也無爲州誌陳應龍萬曆十五年知無爲郡居江北上流土橋河靑山圩受九江一帶江衝民皆築堤江滸爲圩大小凡三百六十有零盛夏水漲則江流內與潮合百里膏壤盡歸漂沒應龍親涉艸萊浮大江累月經畫申請照糧派夫築堤五千二百七十餘丈以捍江潮地名魚口自是歲事乃登後人得援制增補以息江患人思其徳名曰陳公壩云濟南府誌侯師顏萬曆間知泰安州一日謁濟南守適濟南有斷人牛舌牛尙未死牛主具詞株連村人訊之皆不服守累日不決因以是獄屬師顏師顏於府門外集兩造及被傷之牛至師顏語眾曰此細故耳何以訊爲若等各揖牛以謝於是眾各揖牛內一人甫揖牛卽咆哮奔避師顏曰割牛舌者汝也其人駭汗語塞一時傳其神明獻徵錄明朱光霽知綿州州多勢家私役州民乃其常俗至悉除之一日有稱尙書府家人徵州夫栽田者霽曰公田乎私田乎其人曰𨿽私田舊規也霽揭律令示之其人不悟而索愈急霽呼出獄囚使領曰此數百指可爲栽田用矣其人曰恐不可霽曰吾亦以爲不可聞者哄然

州牧部雜錄

