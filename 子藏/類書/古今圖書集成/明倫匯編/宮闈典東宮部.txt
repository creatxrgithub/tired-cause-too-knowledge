

東宮部匯考一

漢髙祖二年立子盈爲皇太子按史記髙祖本紀呂后生孝惠魯元公主髙祖爲亭長時常告歸之田呂后與兩子居田中耨有一老父過請飲呂后因餔之老父相呂后曰夫人天下貴人令相兩子見孝惠曰夫人所以貴者乃此男也相魯元亦皆貴老父已去髙祖適從旁捨來呂后具言客有過相我子母皆大貴髙祖問曰未遠乃追及問老父老父曰鄕者夫人嬰兒皆似君君相貴不可言髙祖乃謝曰誠如父言不敢忘徳漢王之敗彭城而西行使人求家室家室亦亡不相得敗後乃獨得孝惠六月立爲太子大赦罪人令太子守櫟陽諸侯子在關中者皆集櫟陽爲衛按漢書外戚傳髙祖呂皇后父呂公單父人也好相人髙祖微時呂公見而異之乃以女妻髙祖生惠帝魯元公主髙祖爲漢王元年封呂公爲臨泗侯二年立孝惠爲太子後漢王得定陶戚姬愛幸生趙隱王如意太子爲人仁弱髙祖以爲不類已常欲廢之而立如意如意類我戚姬常從上之關東日夜啼泣欲立其子呂后年長常畱守希見益疏如意且立爲趙王畱長安幾代太子者數賴公卿大臣爭之及叔孫通諫用畱侯之策得無易按史記畱侯世家上欲廢太子立戚夫人子趙王如意大臣多諫爭未能得堅決者也呂后恐不知所爲人或謂呂后曰畱侯善用計策上信用之呂后乃使建成侯呂澤劫畱侯曰君常爲上謀臣今上欲易太子君安得髙枕而臥乎畱侯曰始上數在困急之中幸用臣策今天下安定以愛欲易太子骨肉之間𨿽臣等百餘人何益呂澤彊要曰爲我畫計畱侯曰此難以口舌爭也顧上有不能致者天下有四人四人者年老矣皆以爲上慢侮人故逃匿山中義不爲漢臣然上髙此四人今公誠能無愛金玉璧帛令太子爲書卑辭安車因使辯士固請宜來來以爲客時時從入朝令上見之則必異而問之問之上知此四人賢則一助也於是呂后令呂澤使人奉太子書卑辭厚禮迎此四人四人至客建成侯所漢十一年黥布反上病欲使太子將往擊之四人相謂曰凡來者將以存太子太子將兵事危矣乃說建成侯曰太子將兵有功則位不益太子無功還則從此受禍矣且太子所與俱諸將皆嘗與上定天下梟將也今使太子將之此無異使羊將狼也皆不肯爲盡力其無功必矣臣聞母愛者子抱今戚夫人日夜侍禦趙王如意常抱居前上曰終不使不肖子居愛子之上明乎其代太子位必矣君何不亟請呂后承間爲上泣言黥布天下猛將也善用兵今諸將皆陛下故等夷乃令太子將此屬無異使羊將狼莫肯爲用且使布聞之則鼓行而西耳上𨿽病彊載輜車臥而護之諸將不敢不盡力上𨿽苦爲妻子自彊於是呂澤立夜見呂后呂后承間爲上泣涕而言如四人意上曰吾惟豎子固不足遣而公自行耳於是上自將兵而東羣臣居守皆送至灞上畱侯病自彊起至曲郵見上曰臣宜從病甚楚人剽疾願上無與楚人爭鋒因說上曰令太子爲將軍監關中兵上曰子房𨿽病彊臥而傅太子是時叔孫通爲太傅畱侯行少傅事漢十二年上從擊破布軍歸疾益甚愈欲易太子畱侯諫不聽因疾不視事叔孫太傅稱說引古今以死爭太子上佯許之猶欲易之及燕置酒太子侍四人從太子年皆八十有餘須眉皓白衣冠甚偉上怪之問曰彼何爲者四人前對各言名姓曰東園公甪裏先生綺裏季夏黃公上乃大驚曰吾求公數歲公辟逃我今公何自從吾兒遊乎四人皆曰陛下輕士善罵臣等義不受辱故恐而亡匿竊聞太子爲人仁孝恭敬愛士天下莫不延頸欲爲太子死者故臣等來耳上曰煩公幸卒調護太子四人爲壽已畢趨去上目送之召戚夫人指示四人曰我欲易之彼四人輔之羽翼已成難動矣呂后眞而主矣戚夫人泣上曰爲我楚舞吾爲若楚歌歌曰鴻雁髙飛一舉千里羽翩已就橫絕四海當可柰何𨿽有矰繳尙安所施歌數闋戚夫人唏噓流涕上起去罷酒竟不易太子者畱侯本招此四人之力也按叔孫通傳九年髙帝徙叔孫通爲太子太傅十二年髙祖欲以趙王如意易太子叔孫通諫上曰昔者晉獻公以驪姬之故廢太子立奚齊晉國亂者數十年爲天下笑秦以不早定扶蘇令趙髙得以詐立胡亥自使滅祀此陛下所親見今太子仁孝天下皆聞之呂后與陛下攻苦食啖其可背哉陛下必欲廢嫡而立少臣願先伏誅以頸血污地髙帝曰公罷矣吾直戲耳叔孫通曰太子天下本本一搖天下振動柰何以天下爲戲髙帝曰吾聽公言及上置酒見畱侯所招客從太子入見上乃無易太子志矣按漢書周昌傳昌爲禦史大夫髙帝欲廢太子而立戚姬子如意爲太子大臣固爭莫能得上以畱侯策止而昌庭爭之彊上問其說昌爲人喫又盛怒曰臣口不能言然臣期期知其不可陛下欲廢太子臣期期不奉詔上欣然而笑卽罷呂后�耳於東廂聽見昌爲跪謝曰微君太子幾廢按珍珠船漢髙祖手�太子云有好牛馬尙惜況天下耶吾以汝是元子早有立意兼羣臣咸稱汝孝友四皓吾所不能致而爲汝來自爲汝大事也今定汝爲嗣文帝元年立子啟爲皇太子按史記文帝本紀元年五月有司言曰蚤建太子所以尊宗廟請立太子上曰朕旣不徳上帝神明未歆享天下人民未有慊志今縱不能博求天下賢聖有徳之人而禪天下焉而曰豫建太子是重吾不徳也謂天下何其安之有司曰豫建太子所以重宗廟社稷不忘天下也上曰楚王季父也春秋髙閱天下之義理多矣明於國家之大體吳王於朕兄也惠仁以好徳淮南王弟也秉徳以陪朕豈爲不豫哉諸侯王宗室昆弟有功臣多賢及有徳義者若舉有徳以陪朕之不能終是社稷之靈天下之福也今不選舉焉而曰必子人其以朕爲忘賢有徳者而專於子非所以憂天下也朕甚不取也有司皆固請曰古者殷周有國治安皆千餘歲古之有天下者莫不長焉用此道也立嗣必子所從來遠矣髙帝親率士大夫始平天下建諸侯爲帝者太祖諸侯王及列侯始受國者皆亦爲其國祖子孫繼嗣世世弗絕天下之大義也故髙帝設之以撫海內今釋宜建而更選於諸侯及宗室非髙帝之志也更議不宜子某最長純厚慈仁請建以爲太子上乃許之因賜天下民當代父後者爵各一級按漢書賈誼傳文帝拜誼爲梁懷王太傅數問以得失誼上疏陳政事曰夏爲天子十有餘世而殷受之殷爲天子二十餘世而周受之周爲天子三十餘世而秦受之秦爲天子二世而亡人性不甚相遠也何三代之君有道之長而秦無道之暴也其故可知也古之王者太子乃生固舉以禮使士負之有司齋肅端冕見之南郊見於天也過闕則下過廟則趨孝子之道也故自爲赤子而教固已行矣昔者成王幼在𦇤抱之中召公爲太保周公爲太傅太公爲太師保保其身體傅傅之徳義師道之教訓此三公之職也於是爲置三少皆上大夫也曰少保少傅少師是與太子宴者也故乃孩提有識三公三少固明孝仁禮義以道習之逐去邪人不使見惡行於是皆選天下之端士孝悌博聞有道術者以衛翼之使與太子居處出入故太子乃生而見正事聞正言行正道左右前後皆正人也夫習與正人居之不能毋正猶生長於齊不能不齊言也習與不正人居之不能毋不正猶生長於楚之地不能不楚言也故擇其所耆必先受業乃得嘗之擇其所樂必先有習乃得爲之孔子曰少成若天性習貫如自然及太子少長知妃色則人於學學者所學之官也學禮曰帝入東學上親而貴仁則親�有序而恩相及矣帝入南學上齒而貴信則長幼有差而民不誣矣帝入西學上賢而貴徳則聖智在位而功不遺矣帝入北學上貴而尊爵則貴賤有等而下不隃矣帝入太學承師問道退習而考於太傅太傅罰其不則而匡其不及則徳智長而治道得矣此五學者旣成於上則百姓黎民化輯於下矣及太子旣冠成人免於保傅之嚴則有記過之史徹膳之宰進善之旌誹謗之木敢諫之鼓瞽史誦詩工誦箴諫大夫進謀士傳民語習與智長故切而不愧化與心成故中道若性三代之禮春朝朝日秋暮夕月所以明有敬也春秋入學坐國老執醬而親饋之所以明有孝也行以鸞和步中采齊趣中肆夏所以明有度也其於禽獸見其生不忍其死聞其聲不食其肉故遠庖廚所以長恩且明有仁也夫三代之所以長久者以其輔翼太子有此具也及秦而不然其俗固非貴辭讓也所上者告訐也固非貴禮義也所上者刑罰也使趙髙傅胡亥而教之獄所習者非斬劓人則夷人之三族也故胡亥今日卽位而明日射人忠諫者謂之誹謗深計者謂之妖言其視殺人若艾艸菅然豈惟胡亥之性惡哉彼其所以導之者非其理故也鄙諺曰不習爲吏視已成事又曰前車覆後車誡夫三代之所以長久者其已事可知也然而不能從者是不法聖智也秦世之所以亟絕者其轍迹可見也然而不避是後車又將覆也夫存亡之變治亂之機其要在是矣天下之命懸於太子太子之善在於早諭教與選左右夫心未濫而先諭教則化易成也開於道術智誼之指則教之力也若其服習積貫則左右而已夫胡粵之人生而同聲耆欲不異及其長而成俗累數譯而不能相通行有𨿽死而不相爲者則教習然也臣故曰選左右早諭教最急夫教得而左右正則太子正矣太子正而天下定矣書曰一人有慶兆民賴之此時務也景帝四年夏四月己巳立皇子榮爲皇太子按漢書景帝本紀云云按孝景王皇后傳孝景王皇后武帝母也父王仲槐里人也母臧兒故燕王臧荼孫也爲仲妻生男信與兩女而仲死臧兒更嫁爲長陵田氏婦生男蚡勝臧兒長女嫁爲金王孫婦生一女矣而臧兒卜筮曰兩女當貴欲倚兩女奪金氏金氏怒不肯與決乃內太子宮太子幸愛之生三女一男男方在身時王夫人夢日入其懷以告太子太子曰此貴徵也未生而文帝崩景帝卽位王夫人生男是時薄皇后無子後數歲景帝立齊栗姬男爲太子而王夫人男爲膠東王長公主嫖有女欲與太子爲妃栗姬妒而景帝諸美人皆因長公主見得貴幸栗姬日怨怒謝長公主不許長公主欲與王夫人王夫人許之會薄皇后廢長公主日譖栗姬短景帝嘗屬諸姬子曰吾百歲後善視之栗姬怒不肯應言不遜景帝心銜之而未發也長公主日譽王夫人男之�帝亦自賢之又耳曩者所夢日符計未有所定王夫人又陰使人趣大臣立栗姬爲皇后大行奏事文曰子以母貴母以子貴今太子母號宜爲皇后帝怒曰是乃所當言耶遂案誅大行而廢太子爲臨江王栗姬愈恚不得見以憂死卒立王夫人爲皇后男爲太子景帝七年夏四月丁巳立膠東王徹爲皇太子賜民爲父後者爵一級按漢書景帝本紀云云按武帝本紀孝武皇帝景帝中子也母曰王美人年四歲立爲膠東王七歲爲皇太子母爲皇后十六歲後三年正月景帝崩甲子太子卽皇帝位武帝元狩元年立子據爲皇太子按漢書武帝本紀元狩元年夏四月赦天下丁卯立皇太子賜中二千石爵右庶長民爲父後者一級按戾太子傳孝武皇帝六男衛皇后生戾太子據元狩元年立爲皇太子年七歲矣初上年二十九乃得太子甚喜爲立禖使東方朔枚臯作禖祝少壯詔受公羊春秋又從瑕丘江公受谷梁及冠就宮上爲立博望苑使通賓客從其所好故多以異端進者元鼎四年納史良娣產子男進號曰史皇孫武帝末衛后寵衰江充用事充與太子及衛氏有隙恐上晏駕後爲太子所誅會巫蠱事起充因此爲姦是時上春秋髙意多所惡以爲左右皆爲蠱道�詛窮治其事丞相公孫賀父子陽石諸邑公主及皇后弟子長平侯衛伉皆坐誅充典治巫蠱旣知上意白言宮中有蠱气入宮至省中壞禦座掘地上使按道侯韓說禦史章贛黃門蘇文等助充充遂至太子宮掘蠱得桐木人時上疾避暑甘泉宮獨皇后太子在太子召問少傅石徳徳懼爲師傅並誅因謂太子曰前丞相父子兩公主及衛氏皆坐此今巫與使者掘地得徵驗不知巫置之耶將實有也無以自明可矯以節收捕充等系獄窮治其姦詐且上疾在甘泉皇后及家吏請問皆不報上存亡未可知而姦臣如此太子將不念秦扶蘇事耶太子急然徳言徵和二年七月壬午乃使客爲使者收捕充等按道侯說疑使者有詐不肯受詔客格殺說禦史章贛被創突亡自歸甘泉太子使舍人無且持節夜入未央宮殿長秋門因長禦倚華具白皇后發中�車載射士出武庫兵發長樂宮衛告令百官曰江充反乃斬充以徇炙胡巫上林中遂部賓客爲將率與丞相劉屈犛等戰長安中擾亂言太子反以故眾不肯附太子兵敗亡不得上怒甚羣下憂懼不知所出壺關三老茂上書曰臣聞父者猶天母者猶地子猶萬物也故天平地安陰陽和調物乃茂成父慈母愛室家之中子乃孝順陰陽不和則萬物夭傷父子不和則室家喪亡故父不父則子不子君不君則臣不臣𨿽有粟吾豈得而食諸昔者虞舜孝子至也而不中於瞽叟孝已被謗伯奇放流骨肉至親父子相疑何者積毀之所生也由是觀之子無不孝而父有不察今皇太子爲漢適嗣承萬世之業體祖宗之重親則皇帝之宗子也江充布衣之人閭閻之隸臣耳陛下顯而用之銜至尊之命以迫蹴皇太子造飾姦詐羣邪錯謬是以親戚之路鬲塞而不通太子進則不得上見退則困於亂臣獨冤結而亡告不忍忿忿之心起而殺充恐懼逋逃子盜父兵以救難自免耳臣竊以爲無邪心詩曰營營靑蠅止於藩愷悌君子無信讒言讒言罔極交亂四國往者江充讒殺趙太子天下莫不聞其罪固宜陛下不省察深過太子發盛怒舉大兵而求之三公自將智者不敢言辯士不敢說臣竊痛之臣聞子胥盡忠而忘其號比干盡仁而遺其身忠臣竭誠不顧鈇鉞之誅以陳其愚志在匡君安社稷也詩云取彼譖人投畀豺虎惟陛下寬心慰意少察所親毋患太子之非亟罷甲兵毋令太子久亡臣不勝惓惓出一旦之命待罪建章闕下書奏天子感寤太子之亡也東至湖臧匿泉鳩裏主人家貧常賣屨以給太子太子有故人在湖聞其富贍使人呼之而發覺吏圍捕太子太子自度不得脫卽入室距戶自經山陽男子張富昌爲卒足蹋開戶新安令史李壽趨抱解太子主人公遂格鬥死皇孫二人皆並遇害上旣傷太子乃下詔曰蓋行疑賞所以申信也其封李壽爲邘侯張富昌爲題侯久之巫蠱事多不信上知太子惶恐無他意而車千秋復訟太子冤上遂擢千秋爲丞相而族滅江充家焚蘇文於橫橋上及泉鳩裏加兵刃於太子者初爲北地太守後族上憐太子無辜乃作思子宮爲歸來望思之臺於湖天下聞而悲之初太子有三男一女女者平輿侯嗣子尙焉及太子敗皆同時遇害衛后史良娣葬長安城南史皇孫皇孫妃王夫人及皇女孫葬廣明皇孫二人隨太子者與太子並葬湖太子有遺孫一人史皇孫子王夫人男年十八卽尊位是爲孝宣帝帝初卽位下詔曰故皇太子在湖未有號謚歲時祠其議謚置園邑有司奏請禮爲人後者爲之子也故降其父母不得祭尊祖之義也陛下爲孝昭帝後承祖宗之祀制禮不逾閒謹行視孝昭帝所爲故皇太子起位在湖史良娣冢在博望苑北親史皇孫位在廣明郭北謚法曰謚者行之迹也愚以爲親謚宜曰悼皇母曰悼後比諸侯王園置奉邑三百家故皇太子謚曰戾置奉邑二百家史良娣曰戾夫人置守冢三十家園置長丞周衛奉守如法以湖閿鄕邪裏聚爲戾園長安白亭東爲戾後園廣明成鄕爲悼園皆攺葬焉後八歲有司復言禮父爲士子爲天子祭以天子悼園宜稱尊號曰皇考立廟因園爲寢以時薦享焉益奉園民滿千六百家以爲奉明縣尊戾夫人曰戾後置園奉邑及益戾園各滿三百家按江充傳充字次倩趙國邯鄲人也本名齊有女弟善鼓琴歌舞嫁之趙太子丹齊得幸於敬肅王爲上客久之太子疑齊以己陰私告王與齊忤使吏逐捕齊不得收系其父兄按驗棄市齊遂絕迹亡西入關更名充詣闕告太子丹與同產姊及王后宮姦亂交通郡國豪猾攻剽爲姦吏不能禁書奏天子怒遣使者詔郡發吏卒圍趙王宮收捕太子丹移系魏郡詔獄與廷尉雜治法至死趙王彭祖上書訟太子�願擊匈奴以贖丹罪上不許竟敗趙太子充自請使匈奴還拜爲直指繡衣使者督三輔盜賊禁察逾侈貴戚近臣多奢僭充皆舉劾奏請沒入車馬令身待北軍擊匈奴奏可上以充忠直奉法不阿所言中意後充從上甘泉逢太子家使乘車馬行馳道中充以屬吏太子聞之使人謝充曰非愛車馬誠不欲令上聞之以教敕亡素者惟江君寬之充不聽遂白奏上曰人臣當如是矣大見信用威震京師遷爲水衡都尉久之坐法免會陽陵朱安世告丞相公孫賀子太僕敬聲爲巫蠱事連及陽石諸邑公主賀父子皆坐誅後上幸甘泉疾病充見上年老恐晏駕後爲太子所誅因是爲姦奏言上疾祟在巫蠱於是上以充爲使者治巫蠱充將胡巫掘地求偶人捕蠱及夜祠視鬼染污令有處輒收捕驗治燒鐵鉗灼彊服之民轉相誣以巫蠱吏輒劾以大逆亡道坐而死者數萬人是時上春秋髙疑左右皆爲蠱祝詛有與亡莫敢訟其冤者充旣知上意因言宮中有蠱气先治後宮希幸夫人以次及皇后遂掘蠱於太子宮得桐木人太子懼不能自明收充自臨斬之罵曰趙鹵前亂乃國王父子不足耶乃復亂吾父子也太子繇是遂敗後武帝知充有詐夷充三族按枚臯傳武帝春秋二十九乃得皇子羣臣喜故臯與東方朔作皇太子生賦及立皇子禖祝受詔所爲皆不從故事重皇子也按劉屈犛傳屈犛武帝庶兄中山靖王子也徵和二年封左丞相爲澎侯其秋戾太子爲江充所譖殺充發兵入丞相府屈犛挺身逃亡其印綬是時上避暑在甘泉宮丞相長史乘疾置以聞上問丞相何爲對曰丞相祕之未敢發兵上怒曰事籍籍如此何謂祕也丞相無周公之風矣周公不誅管蔡乎乃賜丞相璽書曰捕斬反者自有賞罰以牛車爲櫓毋接短兵多殺傷士眾堅閉城門毋令反者得出太子旣誅充發兵宣言帝在甘泉病困疑有變姦臣欲作亂上於是從甘泉來幸城西建章宮詔發三輔近縣兵部中二千石以下丞相兼將太子亦遣使者撟制赦長安中都官囚徒發武庫兵命少傅石徳及賓客張光等分將使長安囚如侯持節發長水及宣曲胡騎皆以裝會侍郎莽通使長安因追捕如侯告胡人曰節有詐勿聽也遂斬如侯引騎入長安又發輯濯士以予大鴻臚商丘成初漢節純赤以太子持赤節故更爲黃旄加上以相別太子召監北軍使者任安發北軍兵安受節已閉軍門不肯應太子太子引兵去毆四市人凡數萬眾至長樂西關下逢丞相軍合戰五日死者數萬人血流入溝中丞相附兵浸多太子軍敗南�覆盎城門得出會夜司直田仁部閉城門坐令太子得出丞相欲斬仁禦史大夫暴勝之謂丞相曰司直吏二千石當先請柰何擅斬之丞相釋仁上聞而大怒下吏責問禦史大夫曰司直縱反者丞相斬之法也大夫何以擅止之勝之惶恐自殺及北軍使者任安坐受太子節懷二心司直田仁縱太子皆要斬上曰侍郎莽通獲反將如侯長安男子景建從通獲少傅石徳可謂元功矣大鴻臚商丘成力戰獲反將張光其封通爲重合侯建爲徳侯成爲秺侯諸太子賓客嘗出入宮門皆坐誅其隨太子發兵以反法族吏士劫略者皆徙惇煌郡以太子在外始置屯兵長安諸城門後二十餘日太子得於湖按車千秋傳千秋爲髙寢郎會衛太子爲江充所譖敗久之千秋上急變訟太子冤曰子弄父兵罪當笞天子之子過誤殺人當何罪哉臣嘗夢見一白頭翁教臣言是時上頗知太子惶恐無他意乃大感寤召見千秋至前千秋長八尺餘體貌甚麗武帝見而悅之謂曰父子之間人所難言也公獨明其不然此髙廟神靈使公教我公當遂爲吾輔佐立拜千秋爲大鴻臚數月遂代劉屈犛爲丞相武帝後元二年春二月乙丑立皇子弗陵爲皇太子按漢書武帝本紀云云按昭帝本紀孝昭皇帝武帝少子也母曰趙倢本以有奇異得幸及生帝亦奇異武帝未戾太子敗燕王旦廣陵王胥行驕嫚後元二年二月上疾病遂立昭帝爲太子年八歲以侍中奉車都尉霍光爲大司馬大將軍受遺詔輔少主明日武帝崩戊辰太子卽皇帝位按外戚傳孝武鉤弋趙倢昭帝母也家在河間武帝巡狩過河間望气者言此有奇女天子亟使使召之旣至女兩手皆拳上自披之手卽時伸由是得幸號曰拳夫人先是其父坐法宮刑爲中黃門死長安葬雍門拳夫人進爲倢居鉤弋宮大有寵元始三年生昭帝號鉤弋子�身十四月乃生上曰聞昔堯十四月而生今鉤弋亦然乃命其所生門曰堯母門後衛太子敗而燕王旦廣陵王胥多過失寵姬王夫人男齊懷王李夫人男昌邑哀王皆蚤薨鉤弋子年五六歲壯大多智上常言類我又感其生與眾異甚奇愛之心欲立焉以其年母少恐女主顓恣亂國家猶與久之鉤弋倢從幸甘泉有過見譴以憂死因葬云陽後上疾病乃立鉤弋子爲皇太子拜奉車都尉霍光爲大司馬大將軍輔少主明日帝崩昭帝卽位按霍光傳霍光字子孟驃騎將軍去病弟也父中孺河東平陽人也以縣吏給事平陽侯家與侍者衛少兒私通而生去病中孺吏畢歸家娶婦生光因絕不相聞久之少兒女弟子夫得幸於武帝立爲皇后去病以皇后姊子貴幸旣壯大乃自知父爲霍中孺未及求問會爲驃騎將軍擊匈奴道出河東河東太守郊迎負弩矢先驅至平陽傳捨遣吏迎霍中孺中孺趨入拜謁將軍迎拜因跪曰去病不早自知爲大人遺體也中孺俯伏叩頭曰老臣得托命將軍此天力也去病大爲中孺買田宅奴婢而去還復過焉乃將光西至長安時年十餘歲任光爲郎稍遷諸曹侍中去病死後光爲奉車都尉光祿大夫出則奉車入侍左右出入禁闥二十餘年小心謹愼未嘗有過甚見親信徵和二年衛太子爲江充所敗而燕王旦廣陵王胥皆多過失是時上年老寵姬鉤弋趙倢有男上心欲以爲嗣命大臣輔之察羣臣惟光任大重可屬社稷上乃使黃門畫者畫周公輔成王朝諸侯以賜光後元二年春上游五柞宮病篤光涕泣問曰如有不諱誰當嗣者上曰君未諭前畫意耶立少子君行周公之事光頓首讓曰臣不如金日磾日磾亦曰臣外國人不如光上以光爲大司馬大將軍日磾爲車騎將軍及太僕上官桀爲左將軍搜粟都尉桑弘羊爲禦史大夫再拜臥內�下受遺詔輔少主明日武帝崩太子襲尊號是爲孝昭皇帝帝年八歲政事壹決於光宣帝地節三年立子奭之爲皇太子按漢書宣帝本紀地節三年四月戊申立皇太子大赦天下賜禦史大夫爵關內侯中二千石爵右庶長天下當爲父後者爵一級賜廣陵王黃金千斤諸侯王十五人黃金各百斤列侯在國者八十七人黃金各二十斤按元帝本紀孝元皇帝宣帝太子也母曰共哀許皇后宣帝微時生民間年二歲宣帝卽位八歲立爲太子壯大柔仁好儒見宣帝所用多文法吏以刑名繩下大臣楊惲�寬饒等坐刺譏辭語爲罪而誅嘗侍燕從容言陛下持刑太深宜用儒生宣帝作色曰漢家自有制度本以霸王道雜之柰何純任徳教用周政乎且俗儒不達時宜好是古非今使人眩於名實不知所守何足委任乃嘆曰亂我家者太子也由是疏太子而愛淮陽王曰淮陽王明察好法宜爲吾子而王母張倢尢幸上有意欲用淮陽王代太子然以少依許氏俱從微起故終不背焉黃龍元年十二月宣帝崩癸巳太子卽皇帝位元帝初元二年立子驁爲皇太子按漢書元帝本紀元帝初元二年夏四月丁巳立皇太子賜禦史大夫爵關內侯中二千石右庶長天下當爲父後者爵一級列侯錢各二十萬五大夫十萬按成帝本紀孝成皇帝元帝太子也母曰王皇后元帝在太子宮生甲觀畫堂爲世嫡皇孫宣帝愛之字曰太孫常置左右年三歲而宣帝崩元帝卽位帝爲太子壯好經書寬博謹愼初居桂宮上嘗急召太子出龍樓門不敢絕馳道西至直城門得絕乃度還入作室門上遲之問其故以狀對上大悅乃著令令太子得絕馳道云其後幸酒樂燕樂上不以爲能而定陶共王有材藝母傅昭儀又愛幸上以故常有意欲以共王爲嗣賴侍中史丹護太子家輔助有力上亦以先帝尢愛太子故得無廢竟寧元年五月元帝崩六月己未太子卽皇帝位按史丹傳自元帝爲太子時丹以父髙任爲中庶子侍從十餘年元帝卽位爲駙馬都尉侍中出常驂乘甚有寵上以丹舊臣皇考外屬親信之詔丹護太子家是時傅昭儀子定陶共王有材藝子母俱愛幸而太子頗有酒色之失母王皇后無寵建昭之間元帝被疾不親政事畱好音樂或置鼙鼓殿下天子自臨軒檻上隤銅丸以擿鼓聲中嚴鼓之節後宮及左右習知音者莫能爲而定陶王亦能之上數稱其材丹進曰凡所謂材者敏而好學溫故知新皇太子是也若乃器人於絲竹鼓鼙之間則是陳惠李微髙於匡衡可相國也於是上默然而笑其後中山哀王薨太子前弔哀王者帝之少弟與太子遊學相長大上望見太子感念哀王悲不能自止太子旣至前不哀上大恨曰安有人不慈仁而可奉宗廟爲民父母者乎上以責謂丹丹免冠謝上曰臣誠見陛下哀痛中山王至以感損向者太子當進見臣竊戒屬毋涕泣感傷陛下罪乃在臣當死上以爲然意乃解丹之輔相皆此類也竟寧元年上寢疾傅昭儀及定陶王常在左右而皇后太子希得進見上疾稍侵意忽忽不平數問尙書以景帝時立膠東王故事是時太子長舅陽平侯王鳳爲衛尉侍中與皇后太子皆憂不知所出丹以親密臣得侍視疾候上間獨寢時丹直入臥內頓首伏靑蒲上涕泣言曰皇太子以適長立積十餘年名號系於百姓天下莫不歸心臣子見定陶王雅素愛幸今者道路流言爲國生意以爲太子有動搖之議審若此公卿以下必以死爭不奉詔臣願先賜死以示羣臣天子素仁不忍見丹涕泣言又切至上意大感喟然太息曰吾日困劣而太子兩王幼少意中戀戀亦何不念乎然無有此議且皇后謹愼先帝又愛太子吾豈可違指駙馬都尉安所受此語丹卽卻頓首曰愚臣妄聞罪當死上因納謂丹曰吾病寖加恐不能自還善輔導太子毋違我意丹噓唏而起太子由是遂爲嗣矣成帝綏和元年詔立定陶王欣爲皇太子按漢書成帝本紀綏和元年春二月癸丑詔曰朕承太祖鴻業奉宗廟二十五年徳不能綏理宇內百姓怨望者眾不蒙天佑至今未有繼嗣天下無所系心觀於往古近事之戒禍亂之萌皆由斯焉定陶王欣於朕爲子慈仁孝順可以承天序繼祭祀其立欣爲皇太子封中山王舅諫大夫馮參爲宜鄕侯益中山國三萬戶以慰其意賜諸侯王列侯金天下當爲父後者爵三老孝弟力田帛各有差按哀帝本紀孝哀皇帝元帝庶孫定陶共王子也母曰丁姬年三歲嗣立爲王長好文辭法律元延四年入朝盡從傅相中尉時成帝少弟中山孝王亦來朝獨從傅上怪之以問定陶王對曰令諸侯王朝得從其國二千石傅相中尉皆國二千石故盡從之上令誦詩通習能說他日問中山王獨從傅在何法令不能對令誦尙書又廢及賜食於前後飽起下�系解成帝由此以爲不能而賢定陶王數稱其材時王祖母傅太后隨王來朝私賂遺上所幸趙昭儀及帝舅驃騎將軍曲陽侯王根昭儀及根見上亡子亦欲豫自結爲長久計皆更稱定陶王勸帝以爲嗣成帝亦自美其材爲加元服而遣之時年十七矣明年使執金吾任宏守大鴻臚持節徵定陶王立爲皇太子謝曰臣幸得繼父守藩爲諸侯王材質不足以假充太子之宮陛下聖徳寬仁敬承祖宗奉順神祇宜蒙福佑子孫千億之報臣願且得畱國邸旦夕奉問起居俟有聖嗣歸國守藩書奏天子報聞後月餘立楚孝王孫景爲定陶王奉共王祀所以獎厲太子專爲後之誼綏和二年三月成帝崩四月丙午太子卽皇帝位按傅昭儀傳天子立楚孝王孫景爲定陶王奉共王后太子議欲謝少傅閻崇以爲春秋不以父命廢王父命爲人後之禮不得顧私親不當謝太傅趙元以爲當謝太子從之詔問所以謝狀尙書劾奏元左遷少府以光祿勛師丹爲太傅詔傅太后與太子母丁姬自居定陶國邸下有司議皇太子得與傅太后丁姬相見不有司奏議不得相見頃之成帝母王太后欲令傅太后丁姬十日一至太子家成帝曰太子承正統當共養陛下不得復顧私親王太后曰太子小而傅太后抱養之今至太子家以乳母恩耳不足有所妨於是令傅太后得至太子家丁姬以不小養太子獨不得

後漢後漢定拜皇太子之儀按後漢書禮儀志拜皇太子之儀百官會位定謁者引皇太子當禦坐殿下北面司空當太子西北東面立讀冊書畢中常侍持皇太子璽綬東向授太子太子再拜三稽首謁者贊皇太子臣某中謁者稱制曰可三公升階上殿賀壽萬歲因大赦天下供賜禮畢乃罷光武帝建武二年立子彊爲皇太子按後漢書光武本紀建武二年夏六月戊戌立子彊爲皇太子大赦天下增郎謁者從官秩各一等按東海恭王彊傳東海恭王彊建武二年立母郭氏爲後彊爲皇太子十七年而郭后廢彊常戚戚不自安數因左右及諸王陳其懇誠願備蕃國光武不忍遲回者數歲乃許焉十九年封爲東海王二十八年始就國帝以彊廢不以過去就有禮故優以大封兼食魯郡合二十九縣賜虎賁旄頭宮殿設鍾虡之縣擬於乘輿彊臨之國數上書讓還東海又因皇太子固辭帝不許深嘉嘆之以彊章宣示公卿初魯恭王好宮室起靈光殿甚壯麗是時猶存故詔彊都魯中元元年入朝從封岱山因畱京師明年春帝崩冬歸國永平元年彊病顯宗遣中常侍鉤盾令將太醫乘驛視疾詔沛王輔濟南王康淮陽王延詣魯及薨臨命上疏謝曰臣蒙恩得備蕃輔特受二國宮室禮樂事事殊異巍巍無量訖無報稱而自修不謹連年被病爲朝廷憂念皇太后陛下哀憐臣彊感動發中數遣使者太醫令丞方伎道術絡繹不絕臣伏惟厚恩不知所言臣內自省視气力羸劣日夜浸困終不復望見闕庭奉承帷幄孤負重恩銜恨黃泉身旣夭命孤弱復爲皇太后陛下憂慮誠悲誠�息政小人也猥當襲臣後必非所以全利之也誠願還東海郡天恩湣哀以臣無男之故處臣三女小國侯此臣宿昔常計今天下新罹大憂惟陛下加供養皇太后數進禦餐臣彊困劣言不能盡意願並謝諸王不意永不復相見也天子覽書悲慟從太后出幸津門亭發哀使大司空持節護喪事大鴻臚副宗正將作大匠視喪事贈以殊禮升龍旄頭鸞輅龍旗虎賁百人詔楚王英趙王栩北海王興館陶公主比陽公主及京師親戚四姓夫人小侯皆會葬帝追惟彊深執謙儉不欲厚葬以違其意於是特詔中常侍杜岑及東海傅相曰王恭謙好禮以徳自終遣送之物務從約省衣足斂形茅車瓦器物減於制以彰王卓爾獨行之志將作大匠畱起陵廟彊立十八年年三十四子靖王政嗣建武十九年立東海王陽爲皇太子攺名莊按後漢書光武帝本紀建武十九年六月戊申詔曰春秋之義立子以貴東海王陽皇后之子宜承大統皇太子彊崇執謙退願備藩國父子之情重久違之其以彊爲東海王立陽爲皇太子攺名莊按明帝本紀顯宗孝明皇帝諱莊光武第四子也母陰皇后帝生而丰下十歲能通春秋光武奇之建武十五年封東海公十七年進爵爲王十九年立爲皇太子師事博士桓榮學通尙書中元二年二月戊戌卽皇帝位年三十按劉隆傳建武十三年是時天下墾田多不以實又戶口年紀互有增減十五年詔下州郡檢核其事而刺史太守多不平均或優饒豪右侵刻羸弱百姓嗟怨遮道號呼時諸郡各遣使奏事帝見陳畱吏牘上有書視之云潁川弘農可問河南南陽不可問帝詰吏由趣吏不肯服抵言於長壽街上得之帝怒時顯宗爲東海公年十二在幄後言曰吏受郡�當欲以墾田相方耳帝曰卽如此何故言河南南陽不可問對曰河南帝城多近臣南陽帝鄕多近親田宅逾制不可爲準帝令虎賁將詰問吏吏乃實首服如顯宗對明帝永平三年立皇子炟爲皇太子按後漢書明帝本紀永平三年春二月甲子立貴人馬氏爲皇后皇子炟爲皇太子賜天下男子爵人二級三老孝悌力田人三級流人無名數欲占者人一級鰥寡孤獨篤癃貧不能自存者粟人五斛按章帝本紀肅宗孝章皇帝諱炟顯宗第五子也母賈貴人永平三年立爲皇太子少寬容好儒術顯宗器重之十八年八月壬子卽皇帝位年十九章帝建初四年立皇子慶爲皇太子按後漢書章帝本紀建初四年夏四月戊子立皇子慶爲皇太子賜爵人二級三老孝悌力田人三級民無名數及流人欲自占者人一級鰥寡孤獨篤癃貧不能自存者粟人五斛按淸河孝王慶傳淸河孝王慶母宋貴人貴人宋昌八世孫扶風平陵人也父楊以恭孝稱於鄕閭不應州郡之命楊姑卽明徳馬后之外祖母也馬后聞楊二女皆有才色迎而訓之永平末選入太子宮甚有寵肅宗卽位並爲貴人建初三年大貴人生慶明年立爲皇太子徵楊爲議郎賜甚渥貴人長於人事供奉長樂宮身執饋饌太后憐之太后崩後竇皇后寵盛以貴人姊妹並幸慶爲太子心內惡之與母比陽主謀陷宋氏外令兄弟求其纖過內使禦者偵伺得失後於掖庭門邀遮得貴人書云病思生菟令家求之因誣言欲作蠱道祝詛以菟爲厭勝之術日夜毀譖貴人母子遂漸見�慶出居承祿觀竇后諷掖庭令誣奏前事請加驗實七年帝遂廢太子慶而立皇太子肇肇梁貴人子也乃下詔曰皇太子有失惑無常之性爰自孩乳至今益章恐襲其母凶惡之風不可以奉宗廟爲天下主大義滅親況降退乎今廢慶爲淸河王皇子肇保育皇后承訓懷�導達善性將成其器蓋庶子慈母尙有終身之恩豈若嫡後事正義明哉今以肇爲皇太子遂出貴人姊妹置丙捨使小黃門蔡倫考實之皆承風旨傅致其事乃載送暴室二貴人同時飲藥自殺帝猶傷之�掖庭令葬於樊濯聚於是免楊歸本郡郡縣因事復捕系之楊友人前懷令山陽張峻左馮翊沛國劉均等奔走解釋得以免罪楊失志憔悴卒於家慶時𨿽幼而知避嫌畏禍言不敢及宋氏帝更憐之�皇后令衣服與太子齊等太子特親愛慶入則共室出則同輿及太子卽位是爲和帝待慶尢渥諸王莫得爲比常共議私事後慶以長別居丙捨永元四年帝移幸北宮章徳殿講於白虎觀慶得入省宿止帝將誅竇氏欲得外戚傳懼左右不敢使乃令慶私從千乘王求夜獨內之又令慶傳語中常侍鄭眾求索故事及大將軍竇憲誅慶出居邸賜奴婢三百人輿馬錢帛帷帳珍寶玩好充牣其第又賜中傅以下至左右錢帛各有差慶多被病或時不安帝朝夕問訊進膳藥所以垂意甚備慶小心恭孝自以廢黜尢畏事愼法每朝謁陵廟常夜分嚴裝衣冠待明約�官屬不得與諸王車騎競驅常以貴人葬禮有闕每竊感恨至四節伏臘輒祭於私室竇氏誅後始使乳母於城北遙祀及竇太后崩慶求上冢致哀帝許之詔太官四時給祭具慶垂涕曰生𨿽不獲供養終得奉祭祀私願足矣欲求作祠堂恐有自同恭懷梁后之嫌遂不敢言常泣向左右以爲沒齒之恨後上言外祖母王年老遭憂病下土無醫藥願乞詣洛陽療疾於是詔宋氏悉歸京師除慶舅衍俊蓋暹等皆爲郎十五年有司以日食陰盛奏遣諸王侯就國詔曰甲子之異責由一人諸王幼稚早離顧復弱冠相育常有蓼莪凱風之哀選懦之恩知非國典且復須畱至冬從祀章陵詔假諸王羽林騎各四十人後中傅衛欣私爲臧盜千餘萬詔使案理之並責慶不與之狀慶曰欣以師傅之尊選自聖朝臣愚惟知言從事聽不甚有所糾察帝嘉其對悉以欣臧財賜慶及帝崩慶號泣前殿嘔血數升因以發病明年諸王就國鄧太后特聽淸河王置中尉內史賜什物皆取乘輿上禦以宋衍等並爲淸河中大夫慶到國下令寡人生於深宮長於朝廷仰恃明主垂拱受成旣以薄佑早離顧復屬遭大憂悲懷感傷蒙恩大國職惟藩輔新去京師憂心煢煢夙夜屏營未知所立蓋聞智不獨理必須明賢今官屬並居爵任失得是均庶望上遵策戒下免悔咎其糾督非枉明察典禁無令孤獲怠慢之罪焉鄧太后以殤帝𦇤抱遠慮不虞畱慶長子佑與嫡母耿姬居淸河邸至秋帝崩立佑爲嗣是爲安帝建初七年夏六月甲寅立皇子肇爲皇太子按後漢書章帝本紀云云按和帝本紀孝和皇帝諱肇肅宗第四子也母梁貴人爲竇皇后所譖憂卒竇后養帝以爲己子建初七年立爲皇太子章和二年二月壬辰卽皇帝位年十歲和帝元興元年立皇子隆爲皇太子按後漢書和帝本紀元興元年十二月辛未帝崩於章徳前殿立皇子隆爲皇太子賜天下男子爵人二級三老孝悌力田人三級民無名數及流民欲占者人一級鰥寡孤獨篤癃貧不能自存者粟人三斛按殤帝本紀孝殤皇帝諱隆和帝少子也元興元年十二月辛未夜卽皇帝位時誕育百餘日安帝永寧元年立皇子保爲皇太子按後漢書安帝本紀永寧元年夏四月丙寅立皇子保爲皇太子攺元永寧大赦天下賜王主三公列侯下至郎吏從官金帛又賜民爵及布粟各有差延光三年秋九月丁酉廢皇太子保爲濟陰王按順帝本紀孝順皇帝諱保安帝之子也母李氏爲閻皇后所害永寧元年立爲皇太子延光三年安帝乳母王聖大長秋江京中常侍樊丰譖太子乳母王男廚監邴吉殺之太子數爲嘆息王聖等懼有後禍遂與丰京共構陷太子太子坐廢爲濟陰王明年三月安帝崩北鄕侯立濟陰王以廢黜不得上殿親臨梓宮悲號不食內外羣僚莫不哀之及北鄕侯薨車騎將軍閻顯及江京與中常侍劉安陳達等白太后祕不發喪而更徵立諸國王子乃閉宮門屯兵自守十一月丁巳京師及郡國十六地震是夜中黃門孫程等十九人共斬江京劉安陳達等迎濟陰王於徳陽殿西鍾下卽皇帝位年十一按來歷傳歷字伯珍少襲爵以公主子永元中爲侍中監羽林右騎永初三年遷射聲校尉永寧元年代馮石爲執金吾延光元年尊歷母爲長公主二年遷歷太僕明年中常侍樊丰與大將軍耿寶侍中周廣謝惲等共讒陷太尉楊震震遂自殺歷謂侍禦史虞詡曰耿寶托元舅之親榮寵過厚不念報國恩而傾側姦臣誣奏楊公傷害忠良其天禍亦將至矣遂絕周廣謝惲不與交通時皇太子驚病不安避幸安帝乳母野王君王聖捨太子乳母王男廚監邴吉等以爲聖捨新繕修犯土禁不可久禦聖及其女永與大長秋江京及中常侍樊丰王男邴吉等互相是非聖永遂誣譖男吉皆幽囚死家屬徙比景太子思男等數爲嘆息京丰懼有後害妄造虛無構讒太子及東宮官屬帝怒召公卿以下會議廢立耿寶等承旨皆以爲太子當廢歷與太常桓焉廷尉張皓議曰經說年未滿十五過惡不在其身且男吉之謀皇太子容有不知宜選忠良保傅輔以禮義廢置事重此誠聖恩所宜宿畱帝不從是日遂廢太子爲濟陰王時監太子家小黃門籍建中傅髙梵等皆以無罪徙朔方歷乃要結光祿勛諷宗正劉瑋將作大匠薛皓侍中閭丘弘陳光趙代施延大中大夫朱倀第五頡中散大夫曹成諫議大夫李尢符節令張敬持書侍禦史龔調羽林右監孔顯城門司馬徐崇衛尉守丞樂闈長樂未央�令鄭安世等十餘人俱詣鴻都門證太子無過龔調據法律明之以爲男吉犯罪皇太子不當坐帝與左右患之乃使中常侍奉詔脇羣臣曰父子一體天性自然以義割恩爲天下也歷諷等不識大曲而與羣小共爲歡嘩外見忠直而內希後福飾邪違義豈事君之禮朝廷廣開言事之路故且一切假貸若懷迷不反當顯明刑書諫者莫不失色薛皓先頓首曰固宜如明詔歷怫然廷詰皓曰屬通諫何言而今復背之大臣乘朝車處國事固復輾轉若此乎乃各稍自引起歷獨守闕連日不肯去帝大怒乃免歷兄弟官削國租黜公主不得會見歷遂杜門不與親戚通時人爲之震栗及帝崩閻太后起歷爲將作大匠順帝卽位朝廷咸稱社稷臣於是遷爲衛尉諷劉瑋閭丘弘等先卒皆拜其子爲郎朱倀施延陳光趙代等並爲公卿任職徵王男邴吉家屬遷京師厚加賞賜籍建髙梵等悉蒙顯擢按張皓傳皓爲廷尉時安帝廢皇太子爲濟陰王皓與太常桓焉太僕來歷廷爭之不能得事已具來歷傳退而上蔬曰昔賊臣江充造構讒逆至令戾園興兵終及禍難後壺關三老一言上乃覺悟𨿽追前失悔之何逮今皇太子春秋方始十歲未見保傅九徳之義宜簡賢輔就成聖質書奏不省順帝建康元年夏四月辛巳立皇子炳爲皇太子按後漢書順帝本紀云云按衝帝本紀孝衝皇帝諱炳順帝之子也母曰虞貴人建康元年立爲皇太子其年八月庚午卽皇帝位年二歲昭烈帝章武元年夏五月冊王太子禪爲皇太子按蜀志劉禪傳後主諱禪字公嗣先主子也建安二十四年先主爲漢中王立爲王太子及卽尊號冊曰惟章武元年五月辛巳皇帝若曰太子禪朕遭漢運艱難賊臣篡盜社稷無主格人羣正以天明命朕繼大統今以禪爲皇太子以承宗廟祗肅社稷使使持節丞相亮授印綬敬聽師傅行一物而三善皆得焉可不勉與按注魏略曰初備在小沛不意曹公卒至遑遽棄家屬後奔荊州禪時年數歲竄匿隨人西入漢中爲人所賣及建安十六年關中破亂扶風人劉括避亂入漢中買得禪問知其良家子遂養爲子與娶婦生一子初禪與備相失時識其父字元徳比舍人有姓簡者及備得益州而簡爲將軍備遣簡到漢中捨都邸禪乃詣簡簡相檢訊事皆符驗簡喜以語張魯乃洗沐送詣益州備乃立以爲太子初備以諸葛亮爲太子太傅及禪立以亮爲丞相委以諸事謂亮曰政由葛氏祭卽寡人亮亦以禪未嫻於政遂總內外臣松之案二主妃子傳曰後主生於荊州後主傳云初卽帝位年十七則建安十二年生也十三年敗於長阪備棄妻子走趙雲傳曰云身抱弱子以免卽後主也如此備與禪未嘗相失也又諸葛亮以禪立之明年領益州牧其年與主簿杜微書曰朝廷今年十八與禪傳相應理當非虛而魚豢云備敗於小沛禪是年始生及奔荊州能識其父字元徳計當五六歲備則敗於小沛時建安五年也至禪初立首尾二十四年禪應過三十矣以事相驗理不得然此則魏略之妄說乃至二百餘言異也又案諸書記及諸葛亮集亮亦不爲太子太傅后主延熙元年立皇子璇爲皇太子按蜀志後主太子璇傳後主太子璇字文衡母王貴人本敬哀張皇后侍人也延熙元年正月策曰在昔帝王繼體立嗣副貳國統古今常道今以璇爲皇太子昭顯祖宗之威命使行丞相事左將軍朗持節授印綬其勉修茂質祇恪道義諮詢典禮敬友師傅斟酌眾善翼成爾徳可不務修以自勗哉時年十五景耀六年冬蜀亡咸熙元年正月鍾會作亂於成都璇爲亂兵所殺

東宮部匯考二

魏文帝黃初七年夏五月立子睿爲皇太子按魏志明帝本紀明皇帝諱睿字元仲文帝太子也生而太祖愛之常令在左右年十五封武徳侯黃初二年爲齊公三年爲平原王以其母誅故未建爲嗣七年夏五月帝病篤乃立爲皇太子丁巳卽皇帝位按注魏書曰帝生數歲而有岐嶷之姿武皇帝異之曰我基於爾二世矣每朝宴會同與侍中近臣並列帷幄好學多識特畱意於法理按注魏略曰文帝以郭后無子詔使後養帝帝以母不以道終意甚不平後不獲已乃敬事郭后旦夕因長禦問起居郭后亦自以無子遂加玆愛文帝始以帝不悅有意欲以他姬子京兆王爲嗣故久不拜太子魏末傳曰帝常從文帝獵見子母鹿文帝射殺鹿母使帝射鹿子帝不從曰陛下已殺其母臣不忍復殺其子因涕泣文帝卽放弓箭以此深奇之而樹立之意定明帝景初三年立齊王芳爲皇太子按魏志明帝本紀景初三年春正月丁亥太尉宣王還至河內帝驛馬召到引入臥內執其手謂曰吾疾甚以後事屬君君其與爽輔少子吾得見君無所恨宣王頓首流涕按注魏略曰帝旣從劉放計召司馬宣王自力爲詔旣封顧呼宮中常所給使者曰辟邪來汝持我此詔授太尉也辟邪馳去先是燕王爲帝畫計以爲關中事重宜便道遣宣王從河內西還事已施行宣王得前詔斯須復得後手筆疑京師有變乃馳到入見帝勞問訖乃召齊秦二王以示宣王別指齊王謂宣王曰此是也君諦視之勿誤也又教齊王令前抱宣王頸按注魏氏春秋曰時太子芳年八歲秦王九歲在於禦側帝執宣王手目太子曰死乃復可忍朕忍死待君君其與爽輔此宣王曰陛下不見先帝屬臣以陛下乎按三少帝本紀齊王諱芳字蘭卿明帝無子養王及秦王詢宮省事祕莫有知其所由來者靑龍三年立爲齊王景初三年正月丁亥朔帝病甚乃立爲皇太子是日卽皇帝位

吳大帝黃龍元年夏四月以吳王太子登爲皇太子將吏皆進爵加賞按吳志孫權傳云云按孫登傳登字子髙權長子也魏黃初二年以權爲吳王拜登東中郎將封萬戶侯登辭侯不受是歲立登爲太子選置師傅銓簡秀士以爲賓友於是諸葛恪張休顧譚陳表等以選入侍講詩書出從騎射權欲登讀漢書習知近代之事以張昭有師法重煩勞之乃令休從昭受讀還以授登登待接寮屬略用布衣之禮與恪休譚等或同輿而載或共帳而寐太傅張溫言於權曰夫中庶子官最親密切問近對宜用雋徳於是乃用表等爲中庶子後又以庶子禮拘復令整巾侍坐黃龍元年權稱尊號立爲皇太子以恪爲左輔休右弼譚爲輔正表爲翼正都尉是爲四友而謝景範愼刁元羊�等皆爲賓客於是東宮號爲多士權遷都建業徵上大將軍陸遜輔登鎭武昌領宮府畱事登或射獵當由徑道常遠避良田不踐苗稼至所頓息又擇空閒之地其不欲煩民如此嘗乘馬出有彈丸過左右求之有一人操彈佩丸咸以爲是辭對不服從者欲捶之登不聽使求過丸比之非類乃見釋又失盛水金馬盂覺得其主左右所爲不忍致罰呼責數之長遣歸家�親近勿言後弟慮卒權爲之降損登晝夜兼行到賴鄕自聞卽時召見見權悲泣因諫曰慮寢疾不起此乃命也方今朔土未一四海喁喁天戴陛下而以下流之念減損大官殽饌過於禮制臣竊憂惶權納其言爲之加膳住十餘日欲遣西還深自陳乞以久離定省子道有闕又陳陸遜忠勤無所顧憂權遂畱焉嘉禾三年權徵新城使登居守總知畱事時年谷不丰頗有盜賊乃表定科令所以防禦甚得止姦之要初登所生庶賤徐夫人少有母養之恩後徐氏以�廢處吳而步夫人最寵步氏有賜登不敢辭拜受而已徐氏使至所賜衣服必沐浴服之登將拜太子辭曰本立而道生欲立太子宜先立後權曰卿母安在對曰在吳權默然立凡二十一年年三十三卒臨終上疏曰臣以無狀嬰抱篤疾自省微劣懼卒隕斃臣不自惜念當委離供養埋胔后土長不復奉望宮省朝覲日月生無益於國死貽陛下重戚以此爲哽結耳臣聞死生有命長短自天周晉顏回有上智之才而尙夭折況臣愚陋年過其壽生爲國嗣沒享榮祚於臣已多亦何悲恨哉方今大事未定逋寇未討萬國喁喁系命陛下危者望安亂者仰治願陛下棄忘臣身割下流之恩修黃老之術篤養神光加羞珍膳廣開神明之慮以定無窮之業則率土幸賴臣死無恨也皇子和仁孝聰哲徳行淸茂宜早建置以系民望諸葛恪才略博達器任佐時張休顧譚謝景皆通敏有識斷入宜委腹心出可爲爪牙範愼華融矯矯壯節有國士之風羊�辯捷有專對之材刁元優弘志履道眞裴欽博記翰采足用蔣修虞�志節分明凡此諸臣或宜廊廟或任將帥皆練時事明習法令守信固義有不可奪之志此皆陛下日月所照選置臣宮得與從事備知情素敢以陳聞臣重惟當今方外多虞師旅未休當厲六軍以圖進取軍以人爲眾眾以財爲寶竊聞郡縣頗有荒殘民物雕敝姦亂萌生是以法令繁滋刑辟重切臣聞爲政聽民律令與時推移誠宜與將相大臣詳擇時宜博采眾議寬刑輕賦均息力役以順民望陸遜忠勤於時出身憂國謇謇在公有匪躬之節諸葛瑾步騭朱然全琮朱據呂岱吾粲闞澤嚴畯張承孫怡忠於爲國通達治體可令陳上便宜蠲除苛煩愛養士馬撫循百姓五年之外十年之內遠者歸復近者盡力兵不血刃而大事可定也臣聞鳥之將死其鳴也哀人之將死其言也善故子囊臨終遺言戒時君子以爲忠豈況臣登其能已乎願陛下畱意聽采臣𨿽死之日猶生之年也旣絕而後書聞權益以摧感言則隕涕是歲赤烏四年也謝景時爲豫章太守不勝哀情棄官奔赴拜表自劾權曰君與太子從事異於他吏使中使慰勞聽復本職發遣還郡謚登曰宣太子子璠希皆早卒次子英封吳侯五鳳元年英以大將軍孫峻擅權謀誅峻事覺自殺國除謝景者字叔發南陽宛人在郡有治迹吏民稱之以爲前有顧劭其次卽景數年卒於官赤烏五年春正月立子和爲皇太子大赦按吳志孫權傳云云按孫和傳和字子孝弟也少以母王有寵見愛年十四爲置宮衛使中書令闞澤教以書藝好學下士甚見稱述赤烏五年立爲太子時年十九闞澤爲太傅薛綜爲少傅而蔡�張純封嚴維等皆從容侍從是時有司頗以條書問事和以爲姦妄之人將因事錯意以生禍心不可長也表宜絕之又都督劉寶白庶子丁晏晏亦白寶和謂晏曰文武任事當能幾人因隙構薄圖相危害豈有福哉遂兩釋之使之從厚常言當世士人宜講修術學校習射禦以周世務而但交遊博奕以妨事業非進取之謂後羣寮侍宴言及博奕以爲妨事費日而無益於用勞精損思而終無所成非所以進徳修業積累功緒者也且志士愛日惜力君子慕其大者髙山景行恥非其次夫以天地長久而人居其間有白駒過隙之諭年齒一暮榮華不再凡所患者在於人情所不能絕誠能絕無益之欲以奉徳義之塗棄不急之務以修功業之基其於名行豈不善哉夫人情猶不能無嬉娛嬉娛之好亦在於飲宴琴書射禦之間何必博奕然後爲歡乃命侍坐者八人各著論以矯之於是中庶子韋曜退而論奏和以示賓客時蔡�好奕直事在署者頗焉故以此諷之是後王夫人與全公主隙權嘗寢疾和祠祭於廟和妃叔父張休居近廟邀和過所居全公主使人覘視因言太子不在廟中專就妃家計議又言王夫人見上寢疾有喜色權由是發怒夫人憂死而和寵稍損懼於廢黜魯王霸覬覦滋甚陸遜吾粲顧譚等數陳嫡庶之義理不可奪全寄楊竺爲魯王霸支黨譖訴日興粲遂下獄誅譚徙交州權沈吟者歷年後遂幽閉和於是驃騎將軍朱據尙書僕射屈晃率諸將吏泥頭自縛連日詣闕請和權登白爵觀見甚惡之�據晃等無事忿忿權欲廢和立亮無難督陳正五營督陳象上書稱引晉獻公殺申生立奚齊晉國擾亂又據晃固諫不止權大怒族誅正象據晃牽入殿杖一百竟徙和於故鄣羣司坐諫誅放者十數眾咸冤之太元二年正月封和爲南陽王遣之長沙四月權薨諸葛恪秉政恪卽和妃張之舅也妃使黃門陳遷之建業上疏中宮並致問於恪臨去恪謂遷曰爲我達妃期當使勝他人此言頗泄又恪有徙都意使治武昌宮民間或言欲迎和及恪被誅孫峻因此奪和璽綬徙新都又遣使者賜死和與妃張辭別張曰吉凶當相隨終不獨生活也亦自殺舉邦傷焉孫休立封和子皓爲烏程侯自新都之本國休薨皓卽阼其年追謚父和曰文皇帝攺葬明陵置園邑二百家令丞奉守後年正月又分吳郡丹陽九縣爲吳興郡治烏程置太守四時奉祠有司奏言宜立廟京邑寶鼎二年七月使守大匠薛珝營立寢堂號曰淸廟十二月遣守丞相孟仁太常姚信等備官僚中軍步騎二千人以靈輿法駕東迎神於明陵皓引見仁親拜送於庭靈輿當至使丞相陸凱奉三牲祭於近郊皓於金城外露宿明日望拜於東門之外其翌日拜廟薦祭歔欷悲感比七日三祭倡妓晝夜娛樂有司奏言祭不欲數數則黷宜以禮斷情然後止按陸凱傳引字敬宗凱弟也始爲禦史尙書選曹郎太子和聞其名待以殊禮會全寄楊竺等阿附魯王霸與和分爭陰相譖構引坐收下獄楚毒備至終無他辭按注吳錄曰太子自懼黜廢而魯王覬覦益甚權時見楊竺辟左右而論霸之才竺深述霸有文武英姿宜爲嫡嗣於是權乃許立焉有給使伏於�下具聞之以告太子引當至武昌往辭太子太子不見而微服至其車上與共密議欲令陸遜表諫旣而遜有表極諫權疑竺泄之竺辭不服權使竺出尋其由竺白頃惟引西行必其所道又遣問遜何由知之遜言引所述召引考問引爲太子隱曰楊竺向臣道之遂共爲獄竺不勝痛毒服是所道初權疑竺泄之及服以爲果然乃斬竺赤烏十三年十一月立子亮爲太子按吳志孫亮傳云云按三嗣主傳孫亮字子明權少子也權春秋髙而亮最少故尢畱意姊全公主嘗譖太子和子母心自不安因倚權意欲豫自結數稱述全尙女勸爲亮納赤烏十三年和廢權遂立亮爲太子以全氏爲妃太元元年夏亮母潘氏立爲皇后冬權寢疾徵大將軍諸葛恪爲太子太傅會稽太守滕引爲太常�受詔輔太子明年四月權薨太子卽尊號大赦攺元是歲於魏嘉平四年也景帝永安五年秋八月戊子立子爲太子按吳志孫休傳云云按孫�傳元興元年十月封休太子懼爲豫章王次子汝南王次子梁王次子陳王甘露元年秋七月�逼殺景後朱氏亡不在正殿於苑中小屋治喪眾知其非疾病莫不痛切又送休四子於吳小城尋復追殺大者二人

晉晉制皇太子稱臣同漢魏故事又定車輿金璽及朝服冠帶之儀按晉書禮志漢魏故事皇太子稱臣新禮以太子旣以子爲名而又稱臣臣子兼稱於義不通除太子稱臣之制摯虞以爲孝經資於事父以事君義兼臣子則不嫌稱臣宜定新禮皇太子稱臣如舊詔從之按輿服志皇太子安車駕三左右騑朱班輪倚獸較伏鹿軾九旒畫絳龍靑蓋金華蚤二十八枚黑文畫幡文輈黃金塗五彩亦謂之鸞路非法駕則乘畫輪車上開四望綠油幢朱絲繩絡兩箱裏飾以金錦黃金塗五采副車三乘形制如所乘但不畫輪耳又按志皇太子金璽龜鈕朱黃綬四采赤黃縹紺給五時朝服遠遊冠介幘翠緌佩瑜玉垂組朱衣絳紗襮皂緣白紗其中衣白曲領帶�火珠素首革帶玉鉤燮獸頭鞶囊其大小會祠宗廟朔望五日還朝皆朝服常還上宮則朱服預上宮正會則於殿下脫�舄又有三梁進賢冠其侍祀則平冕九旒衮衣九章白紗絳緣中單絳繒縪采畫織成衮帶金辟邪首紫綠二色帶采畫廣領曲領各一赤舄絳若講則著介幘單衣釋奠則遠遊冠元朝服絳緣中單絳��元舄若未加元服則中舍人執冕從介一中元靑武帝泰始三年立皇子衷爲皇太子按晉書武帝本紀泰始三年春正月丁卯立皇子衷爲皇太子詔曰朕以不徳托於四海之上兢兢祗畏懼無以康濟內思與天下式明王度正本淸源於置嗣樹嫡非所先務又近世每建太子寬宥施惠之事間不獲已順從王公卿士之議耳方今世運垂平將陳之以徳義示之以好惡使百姓蠲多幸之篤終始之行曲惠小仁故無取焉咸使知聞按惠帝本紀孝惠皇帝諱衷字正度武帝第二子也泰始三年立爲皇太子時年九歲太熙元年四月己酉武帝崩是日皇太子卽皇帝位方帝之爲太子也朝廷咸知不堪政事武帝亦疑焉嘗悉召東宮官屬使以尙書事令太子決之帝不能對賈妃遣左右代對多引古義給事張泓曰太子不學陛下所知今宜以事斷不可引書妃從之泓乃具艸令帝書之武帝覽而大悅太子遂安按和嶠傳嶠轉侍中愈被親禮與任愷張華相善嶠見太子不令因侍坐曰皇太子有淳古之風而季世多僞恐不了陛下家事帝默然不答後與荀顗荀勗同侍帝曰太子近入朝差長進卿可俱詣之粗及世事旣奉詔而還顗勗並稱太子明識弘雅誠如明詔嶠曰聖質如初耳帝不悅而起嶠退居恆懷慨嘆知不見用猶不能已在禦坐言及社稷未嘗不以儲君爲憂帝知其言忠每不酬和後與嶠語不及來事或以告賈妃妃銜之太康末爲尙書以母憂去職及惠帝卽位拜太子太傅加散騎常侍光祿大夫太子朝西宮嶠從入賈後使帝問嶠曰卿昔爲我不了家事今日定云何嶠曰臣昔事先帝曾有斯言言之不效國之福也臣敢逃其罪乎按衛瓘傳惠帝之爲太子也朝臣咸謂鈍質不能親政事瓘每欲陳啟廢之而未敢發後會宴陵雲臺瓘托醉因跪帝�前曰臣欲有所啟帝曰公所言何耶瓘欲言而止者三因以手撫�曰此座可惜帝意乃悟因謬曰公眞大醉耶瓘於此不復有言賈後由是怨瓘按賈後傳後泰始八年二月辛卯冊拜太子妃妒忌多權詐太子畏而惑之嬪禦罕有進幸者帝常疑太子不慧且朝臣和嶠等多以爲言故欲試之盡召東宮大小官屬爲設宴會而密封疑事使太子決之停信待反妃大懼倩外人作答答者多引古義給使張泓曰太子不學而答詔引義必責作艸主更益譴負不如直以意對妃大喜語泓便爲我好答富貴與汝共之泓素有小才具艸令太子自寫帝省之甚悅先示太子少傅衛瓘瓘大踧踖眾人乃知瓘先有毀言殿上皆稱萬歲充密遣語妃云衛瓘老奴幾破汝家惠帝永熙元年八月壬午立廣陵王遹爲皇太子按晉書惠帝本紀云云按湣懷太子遹傳湣懷太子遹字熙祖惠帝長子母曰謝才人幼而聰慧武帝愛之恆在左右嘗與諸皇子共戲殿上惠帝來朝執諸皇子手次至太子帝曰是汝兒也惠帝乃止宮中嘗夜失火武帝登樓望之太子時年五歲牽帝裾入暗中帝問其故太子曰暮夜倉卒宜備非常不宜令照見人君也由是奇之嘗從帝觀豕牢言於帝曰豕甚肥何不殺以享士而使久費五�帝嘉其意卽使烹之因撫其背謂廷尉傅祗曰此兒當興我家嘗對羣臣稱太子似宣帝於是令譽流於天下時望气者言廣陵有天子气故封爲廣陵王邑五萬戶以劉實爲師孟珩爲友楊準馮蓀爲文學惠帝卽位立爲皇太子盛選徳望以爲師傅以何劭爲太師王戎爲太傅楊濟爲太保裴楷爲少師張華爲少傅和嶠爲少保元康元年出就東宮又詔曰遹尙幼蒙今出東宮惟當賴師傅羣賢之訓其遊處左右宜得正人使共周旋能相長益者於是使太保衛瓘息庭司空泰息略太子太傅楊濟息毖太子少師裴楷息憲太子少傅張華息禕尙書令華廙息恆與太子遊處以相輔導焉及長不好學惟與左右嬉戲不能尊敬保傅賈後素忌太子有令譽因此密�黃門閹宦媚諛於太子曰殿下誠可及壯時極意所欲何爲恆自拘束每見喜怒之際輒嘆曰殿下不知用威刑天下豈得畏服太子所幸蔣美人生男又言宜隆其賞賜多爲皇孫造玩弄之器太子從之於是慢弛益彰或廢朝侍恆在後園遊戲愛埤車小馬令左右馳騎斷其鞅勒使墮地爲樂或有犯忤者手自捶擊之性拘小忌不許繕壁修墻正瓦動屋而於宮中爲市使人屠酤手揣斤兩輕重不差其母本屠家女也故太子好之又令西園賣葵菜籃子雞之屬而收其利東宮舊制月請錢五十萬備於眾用太子恆探取二月以供嬖寵洗馬江統陳五事以諫之太子不納語在統傳中舍人杜錫以太子非賈後所生而後性凶暴深以爲憂每盡忠規勸太子修徳進善遠於讒謗太子怒使人以鍼著錫常所坐氈中而刺之太子性剛知賈謐恃後之貴不能假借之謐至東宮或捨之而於後庭遊戲詹事裴權諫曰賈謐甚有寵於中宮而有不順之色若一旦交構大事去矣宜深自謙屈以防其變廣延賢士用自輔翼太子不能從初賈後母郭槐欲以韓壽女爲太子妃太子亦欲婚韓氏以自固而壽妻賈午及後皆不聽而爲太子聘王衍少女惠風太子聞衍長女美而賈後爲謐聘之心不能平頗以爲言謐嘗與太子圍棋爭道成都王穎見而呵謐謐意愈不平因此譖太子於後曰太子廣買田業多蓄私財以結小人者爲賈後故也密聞其言云皇后萬歲後吾當魚肉之非但如是也若宮車晏駕彼居大位依楊氏故事誅臣等而廢後於金墉如反手耳不如早爲之所更立慈順者以自防衛后納其言又宣揚太子之短布諸遠近於是朝野咸知賈後有害太子意中護軍趙俊請太子發後太子不聽九年六月有桑生於宮西廂日長尺餘數日而枯十二月賈後將廢太子詐稱上不和呼太子入朝旣至後不見置於別室遣婢陳舞賜以酒棗逼飲醉之使黃門侍郎潘嶽作書艸若禱神之文有如太子素意因醉而書之令小婢承福以紙筆及書艸使太子書之文曰陛下宜自了不自了吾當入了之中宮又宜速自了不了吾當手了之並謝妃共要�期而兩發勿疑猶豫致後患茹毛飲血於三辰之下皇天許當掃除患害立道文爲王蔣爲內主願成當三牲祠北君大赦天下要疏如律令太子醉迷不覺遂依而寫之其字半不成旣而補成之後以呈帝帝幸式幹殿召公卿入使黃門令董猛以太子書及靑紙詔曰遹書如此今賜死�示諸公王莫有言者惟張華裴頠證明太子賈後使董猛矯以長廣公主辭白帝曰事宜速決而羣臣各有不同若有不從詔宜以軍法從事議至日西不決後懼事變乃表免太子爲庶人詔許之於是使尙書和郁持節解結爲副及大將軍梁王肜鎭東將軍淮南王允前將軍東武公淡趙王倫太保何劭詣東宮廢太子爲庶人是日太子遊元圃聞有使者至攺服出崇賢門再拜受詔步出承華門乘粗犢車淡以兵仗送太子妃王氏三皇孫於金墉城考竟謝淑妃及太子保林蔣俊明年正月賈後又使黃門自首欲與太子爲逆詔以黃門首辭班示公卿又遣淡以千兵防送太子更幽於許昌宮之別坊令治書禦史劉振持節守之先是有童謠曰東宮馬子莫聾空前至臘月纏汝又曰南風起兮吹白沙遙望魯國郁嵯峨千歲髑髏生齒牙南風後名沙門太子小字也初太子之廢也妃父王衍表請離婚太子至許遺妃書曰鄙𨿽頑愚心念爲善欲盡忠孝之節無有惡逆之心𨿽非中宮所生奉事有如親母自爲太子以來�見禁檢不得見母自宜城君亡不見存卹恆在空室中坐去年十二月道文疾病困篤父子之情實相憐湣於時表國家乞加徽號不見聽許疾病旣篤爲之求請恩福無有惡心自道文病中宮三遣左右來視雲天教呼汝到二十八日暮有短函來題言東宮發疏云言天教欲見汝卽便作表求入二十九日早入見國家須臾遣至中宮中宮左右陳舞見語中宮旦來吐不快使住空屋中坐須臾中宮遣陳舞見語聞汝表陛下爲道文乞王不得王是成國耳中宮遙呼陳舞昨天教與太子酒棗便持三升酒大盤棗來見與使飲酒啖棗盡鄙素不飲酒卽便遣舞啟說不堪三升之意中宮遙呼曰汝常陛下前持酒可喜何以不飲天與汝酒當使道文差也便答中宮陛下會同一日見賜故不敢辭通日不飲三升酒也且實未食恐不堪又未見殿下飲此或至顚倒陳舞復傳語曰不孝那天與汝酒飲不肯飲中有惡物耶遂可飲二升餘有一升求持還東宮飲盡逼迫不得已更飲一升飲已體中荒迷不復自覺須臾有一小婢持封箱來云詔使寫此文書鄙便驚起視之有一白紙一靑紙催促云陛下停待又小婢承福持筆研墨黃紙來使寫急疾不容復視實不覺紙上語輕重父母至親實不相疑事理如此實爲見誣想眾人見明也太子旣廢非其罪眾情憤怨右衛督司馬雅宗室之�屬也與常從督許超並有寵於太子二人深傷之說趙王倫謀臣孫秀曰國無適嗣社稷將危大臣之禍必起而公奉事中宮與賈後親密太子之廢皆云豫知一旦事起禍必及矣何不先謀之秀言於趙王倫倫深納焉計旣定而秀說倫曰太子爲人剛猛若得志之日必肆其情性矣明公素事賈後街談巷議皆以公爲賈氏之黨今𨿽欲建大功於太子太子𨿽將含忍宿忿必不能加賞於公當謂公逼百姓之望翻覆以免罪耳若有瑕釁猶不免誅不若遷延劫期賈後必害太子然後廢賈後爲太子報讎猶足以爲功乃可以得志倫然之秀因使反間言殿中人欲廢賈後迎太子賈後聞之憂怖乃使太醫令程據合巴豆杏仁丸三月矯詔使黃門孫慮賫至許昌以害太子初太子恐見鴆恆自煮食於前慮以告劉振振乃徙太子於小坊中絕不與食宮中猶於墻壁上過食與太子慮乃逼太子以藥太子不肯服因如�慮以藥杵椎殺之太子大呼聲聞於外時年二十三將以庶人禮葬之賈後表曰遹不幸喪亡傷其迷悖又早短折悲痛之懷不能自已妾私心冀其刻肌刻骨更思孝道規爲稽顙正其名號此志不遂重以酸恨遹𨿽罪在莫大猶王者子孫便以匹庶送終情實憐湣特乞天恩賜以王禮妾誠暗淺不識禮義不勝至情冒昧陳聞詔以廣陵王禮葬之及賈庶人死乃誅劉振孫慮程據等冊復太子曰皇帝使使持節兼司空衛尉伊策故皇太子之靈曰嗚呼維爾少資岐嶷之質荷先帝殊異之寵大啟土宇奄有淮陵朕奉遵遺旨越建爾儲副以光顯我祖宗祗爾徳行以從保傅事親孝敬禮無違者而朕昧於凶構致爾於非命之禍俾申生孝已復見於今賴宰相賢明人神憤怨用啟朕心討厥有罪咸伏其辜何補於荼毒冤魂酷痛哉是用忉怛悼恨震動於五內今追復皇太子喪禮反葬京畿祠以太牢魂而有靈尙獲爾心帝爲太子服長子斬衰羣臣齊衰使尙書和郁率東宮官屬具吉凶之制迎太子喪於許昌喪之發也大風雷電幃蓋飛裂又爲哀策曰皇帝臨軒使洗馬劉務告於皇太子之殯曰咨爾遹幼�英挺分馨誕茂旣茂髫�髙明逸秀昔爾聖祖嘉爾淑美顯詔仍崇名振同軌是用建爾儲副永統皇基如何凶戾潛構禍害如玆哀感和气痛貫四時嗚呼哀哉爾之降廢實我不明牝亂沈�釁結禍成爾之逝矣誰百其形昔之申生含枉莫訟今爾之負抱冤於東悠悠有識孰不哀慟壺關幹主千秋悟己異世同規古今一理皇孫啟建降祚爾子𨿽悴前終庶榮後始窀穸旣營將寧爾神華髦電逝戎車雷震芒芒羽蓋翼翼縉紳同悲等痛孰不酸辛庶光來葉永世不泯謚曰湣懷六月己卯葬於顯平陵帝感閻纘之言立思子臺故臣江統陸機並作誄頌焉按賈後傳初後詐有身內�物爲產具遂取妹夫韓壽子慰祖養之托諒暗所生故弗顯遂謀廢太子以所養代立時洛中謠曰南風烈烈吹黃沙遙望魯國郁嵯峨前至三月滅汝家後母廣城君以後無子甚敬重湣懷每勸厲後使加慈愛賈謐恃貴驕縱不能推崇太子廣城君恆切責之及廣城君病篤占術謂不宜封廣城乃攺封宜城後出侍疾十餘日太子常往宜城第將醫出入恂恂盡禮宜城臨終執後手令盡意於太子言甚切至又曰趙粲及午必亂汝事我死後勿復聽入深憶吾言後不能遵之遂專制天下威服內外更與粲午專爲姦謀誣害太子眾惡彰著初誅楊駿及汝南王亮太保衛瓘楚王瑋等皆臨機專斷宦人董猛參預其事猛武帝時爲寺人監侍東宮得親信於後預誅楊駿封武安侯猛三兄皆爲亭侯天下咸怨及太子廢黜趙王倫孫秀等因眾怨謀欲廢後後數遣宮婢微服於人間視聽其謀頗泄後甚懼遂害太子以絕眾望按趙王倫傳湣懷太子廢使倫領右軍將軍時左衛司馬督司馬雅及常從督許超並嘗給事東宮二人傷太子無罪與殿中中郎士猗等謀廢賈後復太子以華頠不可移難與圖權倫執兵之要性貪冒可假以濟事乃說倫嬖人孫秀曰中宮凶�無道與賈謐等共廢太子今國無嫡嗣社稷將危大臣將起大事而公名奉事中宮與賈郭親善太子之廢皆云豫知一朝事起禍必相及何不先謀之乎秀許諾言於倫倫納焉遂告通事令史張林及省事張衡殿中侍禦史殷渾右衛司馬督路始使爲內應事將起而秀知太子聰明若還東宮將與賢人圖政量己必不得志乃更說倫曰太子爲人剛猛不可私請明公素事賈後時議皆以公爲賈氏之黨今𨿽欲建大功於太子太子含宿怒必不加賞於明公矣當謂逼百姓之望翻覆以免罪耳此乃所以速禍也今且緩其事賈後必害太子然後廢後爲太子報讎亦足以立功豈徒免禍而已倫從之秀乃微泄其謀使謐黨頗聞之倫秀因勸謐等早害太子以絕眾望太子旣遇害倫秀之謀益甚而超雅懼後難欲悔其謀乃辭疾秀復告右衛佽飛督閭和和從之期四月三日景夜一籌以鼓聲爲應至期乃矯詔敕三部司馬曰中宮與賈謐等殺吾太子今使車騎入廢中宮汝等皆當從命賜爵關中侯不從誅三族於是眾皆從之倫又矯詔開門夜入陳兵道南遣翊軍校尉齊王冏將三部司馬百人排合而人華林令駱休爲內應迎帝幸東堂遂廢賈後爲庶人幽之於建始殿收吳太妃趙粲及韓壽妻賈午等付暴室考竟詔尙書以廢後事仍收捕賈謐等召中書監侍中黃門侍郎入坐皆夜入殿執張華裴頠解結杜斌等於殿前殺之尙書始疑詔有詐郎師景露版奏請手詔倫等以爲沮眾斬之以徇明日倫坐端門屯兵北向遣尙書和郁持節送賈庶人於金墉誅趙粲叔父中護軍趙浚及散騎侍郎韓豫等內外羣官多所黜免按裴秀傳秀子頠以賈後不悅太子抗表請增崇太子所生謝淑妃位號仍啟增置後衛率吏給三千兵於是東宮宿衛萬人遷尙書侍中如故加光祿大夫每授一職未嘗不殷勤固讓表疏十餘上博引古今成敗以爲言覽之者莫不寒心頠深慮賈後亂政與司空張華侍中賈模議廢之而立謝淑妃華模皆曰帝自無廢黜之意若吾等專行之上心不以爲是且諸王方剛朋黨異議恐禍如發機身死國危無益社稷頠曰誠如公慮但�虐之人無所忌憚亂可立待將如之何華曰卿二人猶且見信然勤爲左右陳禍福之戒冀無大悖幸天下尙安庶可優遊卒歲此謀遂寢頠旦夕勸說從母廣城君令戒諭賈後親待太子而已或說頠曰幸與中宮內外可得盡言言若不行則可辭病屏退若二者不立𨿽有十表難乎免矣頠慨然久之而竟不能行時以陳準子匡韓蔚子嵩並侍東宮頠諫曰東宮之建以儲皇極其所與遊接必簡英俊宜用成徳匡嵩幼弱未識人理立身之節東宮實體夙成之表而今有童子侍從之聲未是光闡遐風之弘理也湣懷太子之廢也頠與張華苦爭不從按張華傳賈後謀廢太子左衛率劉卞甚爲太子所信遇每會宴卞必預焉屢見賈謐驕傲太子恨之形於言色謐亦不能平卞以賈後謀問華華曰不聞卞曰卞以寒悴自須昌小吏受公成拔以至今日士感知己是以盡言而公更有疑於卞耶華曰假令有此君欲如何卞曰東宮俊乂如林四率精兵萬人公居阿衡之任若得公命皇太子因朝入錄尙書事廢賈後於金墉城兩黃門力耳華曰今天子當陽太子人子也吾又不受阿衡之命忽相與行此是無其君父而以不孝示天下也𨿽能有成猶不免罪況權戚滿朝威柄不一而可以安乎及帝會羣臣於式幹殿出太子手書徧示羣臣莫敢有言者惟華諫曰此國之大禍自漢武以來每廢黜正嫡恆至喪亂且國家有天下日淺願陛下詳之尙書左僕射裴頠以爲宜先檢校傳書者又請比校太子手書不然恐有詐妄賈後乃內出太子素啟事十餘紙眾人比視亦無敢言非者議至日西不決後知華等意堅因表乞免爲庶人帝乃可其奏按閻�傳纘爲西戎校尉司馬有功封平樂鄕侯湣懷太子之廢也纘輿棺詣闕上書理太子之冤曰伏見赦文及榜下前太子遹手疏以爲驚愕自古以來臣子悖逆未有如此之甚也幸賴天慈全其首領臣伏念遹生於聖父而至此者由於長養深宮沈淪富貴受饒先帝父母驕之每見選師傅下至羣吏率取膏粱擊鍾鼎食之家希有寒門儒素如衛綰周文石奮疏廣洗馬舍人亦無汲黯鄭莊之比遂使不見事父事君之道臣案古典太子居以士禮與國人齒以此明先王欲令知先賤然後乃貴自頃東宮亦微太盛所以致敗也非但東宮歷觀諸王師友文學皆豪族力能得者率非龔遂王陽能以道訓友無諒直三益之節官以文學爲名實不讀書但共鮮衣好馬縱酒髙會嬉遊博奕豈有切磋能相長益臣常恐公族陵遲以此嘆息今遹可以爲戒恐其被斥棄逐遠郊始當悔過無所復及昔戾太子無狀稱兵距命而壺關三老上書有田千秋之言猶曰子弄父兵罪應笞耳漢武感悟之築思子之臺今遹無狀言語悖逆受罪之日不敢失道猶爲輕於戾太子尙可禁持重選保傅如司空張華道徳深遠乃心忠誠以爲之師光祿大夫劉實寒苦自立終始不衰年同呂望經籍不廢以爲之保尙書僕射裴頠明允恭肅體道居正以爲之友置遊談文學皆選寒門孤宦以學行自立者及取服勤更事涉履艱難事君事親名行素聞者使與共處使嚴禦史監護其家絕貴戚子弟輕薄賓客如此左右前後莫非正人師傅文學可令十日一講使共論議於前�使但道古今孝子慈親忠臣事君及思愆攺過之義皆聞善道庶幾可全昔太甲有罪放之三年思庸克復爲殷明王又魏文帝懼於見廢夙夜自祗竟能自全及至明帝因母得罪廢爲平原侯爲置家臣庶子師友文學皆取正人共相匡矯兢兢愼罰事父以孝父沒事母以謹聞於天下於今稱之漢髙皇帝數置酒於庭欲廢太子後四皓爲師子房爲傅竟復成就前事不忘後事之戒孟軻有云孤臣孽子其操心也危患也深故多善功李斯云慈母多敗子嚴家無格虜由陛下驕遹使至於此庶其受罪以來足自思攺方今天下多虞四夷未寧將伺國隙儲副大事不宜空虛宜爲大計小復停畱先加嚴誨依平原侯故事若不悛攺棄之未晚也臣素寒門無力仕宦不經東宮情不私遹念昔楚國處女諫其王曰有龍無尾言年四十未有太子臣嘗備近職𨿽未得自結天日情同閽寺悾悾之誠皆爲國計臣老母見臣爲表乃爲臣卜卦云書禦卽死妻子守臣涕泣見止臣獨以爲頻見拔擢嘗爲近職此恩難忘何以報徳惟當陳誠以死獻忠輒具棺絮伏須刑誅書禦不省按江統傳江統轉太子洗馬在東宮累年甚被親禮太子頗闕朝覲又奢費過度多諸禁忌統上書諫曰臣聞古之爲臣者進思盡忠退思補過獻可替否拾遺補闕是以人主得以舉無失行言無口過徳音發聞揚名後世臣等不逮無能云補思竭愚誠謹陳五事如左惟蒙一省再省少垂察納其一曰六行之義以孝爲首虞舜之徳以孝爲稱故太子以朝夕視君膳爲職左右就養無方文王之爲世子可謂篤於事親者也故能擅三代之美爲百王之宗自頃聖體屢有疾患數闕朝侍遠近觀聽者不能深知其故以致疑惑伏願殿下𨿽有微苦可堪扶輿則宜自力易曰君子終日幹幹蓋自勉彊不息之謂也其二曰古之人君𨿽有聰明之姿睿�之質必須輔弼之助相導之功故虞舜以五臣興周文以四友隆及成王之爲太子也則周召爲保傅史佚昭文章故能聞道早備登崇大業刑措不用流聲洋溢伏惟殿下天授逸才聰鑑特達臣謂猶宜時發聖令宣揚徳音諮詢保傅訪逮侍臣覲見賓客得令接盡壅否之情沛然交泰殿下之美煥然光明如此則髙朗之風扇於前人弘範令軌永爲後式其三曰古之聖王莫不以儉爲徳故堯稱采椽茅茨禹稱卑宮惡服漢文身衣弋綈足履革舄以身先物政致太平存爲明主沒見宗祀及諸侯修之者魯僖以躬儉節用聲列雅頌蚡冒以篳路藍縷用張楚國大夫修之者文子相魯妾不衣帛晏嬰相齊鹿裘不補亦能匡君濟俗興國隆家庶人修之者顏回以簞食瓢飲揚其仁聲原憲以蓬戶繩樞邁其淸徳此皆聖主明君賢臣智士之所履行也故懸名日月永世不朽蓋儉之福也及到末世以奢失之者帝主則有瑤臺瓊室玉杯象箸肴膳之珍則熊蟠豹胎酒池肉林諸侯爲之者至於丹楹刻桷餼徵百牢大夫有瓊弁玉纓庶人有擊鐘鼎食亦罔不亡國喪宗破家失身醜名彰聞以爲後戒竊聞後園鏤飾金銀刻磨犀象晝室之巧課試日精臣等以爲今四海之廣萬物之富以今方古不足爲侈也然上之所好下必從之是故居上者必愼其所好也昔漢光武皇帝時有獻千里馬及寶�者馬以駕鼓車�以賜騎士世祖武皇帝有上雉頭裘者卽詔有司焚之都街髙世之主不尙尢物故能正天下之俗刑四方之風臣等以爲晝室之功可且減省後園雜作一皆罷遣肅然淸靜優遊道徳則日新之美光於四海矣其四曰以天下而供一人以百里而供諸侯故王侯食籍而衣稅公卿大夫受爵而資祿莫有不贍者也是以士農工商四業不離交易而退以通有無者庶人之業也周禮三市旦則百族晝則商賈夕則販夫販婦買賤賣貴販鬻菜果收十百之盈以救旦夕之命故爲庶人之貧賤者也樊遲匹夫請學爲圃仲尼不答魯大夫臧文仲使妾織蒲人譏其不仁公儀子相魯則拔其園葵言食祿者不與貧賤之人爭利也秦漢以來風俗轉薄公侯之尊莫不殖園圃之田而收市井之利漸冉相放莫以爲恥乘以古道誠可愧也今西園賣葵菜藍子雞之屬虧敗國體貶損令問其五曰竊見禁土令不得繕修墻壁動正屋瓦臣以爲此旣違典彜舊義且以拘攣小忌而廢弘廓大道宜可蠲除於事爲宜朝廷善之及太子廢徙許昌賈後諷有司不聽宮臣追送統與宮臣冒禁至伊水拜辭道左悲泣流漣都官從事悉收統等付河南洛陽獄付郡者河南尹樂廣悉散遣之系洛陽者猶未釋都官從事孫琰說賈謐曰所以廢徙太子以爲惡故耳東宮故臣冒罪拜辭涕泣路次不顧重辟乃更彰太子之徳不如釋之謐語洛陽令曹攄由是皆免永康元年五月己巳立皇孫臧爲皇太孫按晉書惠帝本紀云云按湣懷太子傳太子三子虨臧尙並與父同幽金墉虨字道文永康元年正月薨四月追封南陽王臧字敬文永康元年四月封臨淮王己巳詔曰咎徵數發姦回作變遹旣逼廢非命而歿今立臧爲皇太孫還妃王氏以母之稱太孫太妃太子官屬卽轉爲太孫官屬趙王倫行太孫太傅五月倫與太孫俱之東宮太孫自西掖門出車服侍從皆湣懷之舊也到銅駝街宮人哭侍從者皆哽咽路人抆淚焉桑復生於西廂太孫廢乃枯永寧元年五月趙王倫篡位廢爲濮陽王與帝俱遷金墉尋被害太安初追謚曰哀永寧元年秋八月立襄陽王尙爲皇太孫按晉書惠帝本紀云云按湣懷太子傳尙字敬仁永康元年四月封爲襄陽王永寧元年八月立爲皇太孫太安元年三月癸卯薨帝服齊衰�謚曰衝太孫按閻纘傳皇太孫立纘復上疏曰臣前上書訟太子之枉不見省覽昔壺關三老陳衛太子之冤而漢武築思子之臺髙廟令田千秋上書不敢正言托以鬼神之教而孝武大感月中三遷位至丞相乘車入殿號曰車氏恨臣精誠微薄不能有感竟使太子流離歿命許昌向令陛下卽納臣言不致此禍天贊聖意三公獻謀庶人賜死罪人斯得太子以明臣恨其晚無所復及詔書慈悼迎喪反葬復其禮秩誠副眾望不意呂霍之變復生於今日伏見詔書建立太孫斯誠陛下上順先典以安社稷中慰慈悼冤魂之痛下令萬國心有所系追惟庶人所爲無狀幾傾宗廟賴相國太宰至忠憤發潛謀俱斷奉贊聖意以成神武𨿽周誅二叔漢掃諸呂未足以諭臣願陛下因此大更釐攺以爲永制禮置太子居以士禮與國人齒爲置官屬皆如朋友不爲純臣旣使上厭至望以崇孝道又令不相嚴憚易相規正昔漢武旣信好讒危害太子復用望气之言欲盡誅詔獄中囚邴吉以皇孫在焉閉門距命後遂擁護皇孫督罰乳母卒至成人立爲孝宣皇帝苟志於忠無往不可歷觀古人𨿽不避死亦由世教寬以成節吉𨿽距詔書事在於忠故宥而不責自晉興以來用法太嚴遲速之間輒加誅斬一身伏法猶可彊爲今世之誅動輒滅門昔呂后臨朝肆意無道周昌相趙三召其王而昌不遣先徵昌入乃後召王此由漢制本寬得使爲快假令如今呂后必謂昌已反夷其三族則誰敢復爲殺身成義者哉此法宜攺可使經遠又漢初廢趙王張敖其臣貫髙謀弒髙祖髙祖不誅以明臣道田叔孟舒十人爲奴髡鉗隨王隱親侍養故令平安向使晉法得容爲義東宮之臣得如周昌固護太子得如邴吉距詔不坐伏死諫爭則聖意必變太子以安如田叔孟舒侍從不罪者則隱親左右姦凶毒藥無緣得設太子不夭也臣每責東宮臣故無侍從者後聞頗有於道路望車拜辭而有司收付洛陽獄奏科其罪然臣故莫從良有以也又本置三率盛其兵馬所以宿衛防虞而使者卒至莫有警嚴覆請審者此由恐畏滅族今皇孫衝幼世事多故若有不虞彊臣專制姦邪矯詐𨿽有相國保訓東宮擁佑之恩同於邴吉適可使玉體安全宜開來防可著於令自今以後諸有廢興倉卒羣臣皆得輒嚴須錄詣殿前面受口詔然後爲信得同周昌不遣王節下聽臣子隱親得如田叔孟舒不加罪責則永固儲副以安後嗣之遠慮也來事難知往事可攺臣每見詹事裴權用心懇惻舍人秦戢數上疏啟諫而爰倩贈以九列權有忠意獨不蒙賞謂宜依倩爲比以寵其魂推尋表疏如秦戢輩及司隸所奏諸敢拜辭於道路者明詔稱揚使微異於眾以勸爲善以獎將來也纘又陳今相國𨿽已保傅東宮保其安危至於旦夕訓誨輔導出入動靜劬勞宜選寒苦之士忠貞淸正老而不衰如城門校尉梁柳白衣南安朱衝比者以爲師傅其侍臣以下文武將吏且勿復取盛戚豪門子弟若吳太妃家室及賈郭之黨如此之輩生而富溢無念修己率多輕薄浮華相驅放縱皆非所補益於吾少主者也皆可擇寒門篤行學問素士更履險易節義足稱者以備羣臣可輕其禮儀使與古同於相切磋爲益昔魏文帝之在東宮徐幹劉楨爲友文學相接之道並如气類吳太子登顧譚爲友諸葛恪爲賓臥同�帳行則參乘交如布衣相呼以字此則近代之明比也天子之子不患不富貴不患人不敬畏患於驕盈不聞其過不知稼穡之艱難耳至於甚者乃不知名六畜可不勉哉昔周公親撻伯禽曹參笞窋二百聖考慈父皆不傷恩今不忍小相維持令至闕失頓相罪責不亦誤哉在禮太子朝夕視膳昏定晨省跪問安否於情得盡五日一朝於敬旣簡於恩亦�易致構問故曰一朝不朝其間容刁五日之制起漢髙祖身爲天子父爲庶人萬機事多故闕私敬耳今主上臨朝太子無事專主孝養宜攺此俗文王世子篇曰王季一飯亦一飯再飯亦再飯安有逸豫五日一覲哉�又陳今迎太子神柩孤魂獨行太孫幼沖不可涉道謂可遣妃奉迎遠路令其父衍隨行衛護皇太子初見誣陷臣家門無佑三世假親具�辛苦以家觀國固知太子有變臣故求副監國欲依邴吉故事距違來使供養擁護身親飲食醫藥冀足救危主者以臣名資輕淺不肯見與世人見笑謂爲此職進退難居有必死憂臣獨以爲苟全儲君賈氏所誅甘心所願今監國禦史直副皆當三族侍衛無狀實自宜然臣謂其小人不足具責故孔子曰可以托六尺之孤臨大節而不可奪是以聖王愼選故河南尹向雄昔能犯難葬故將鍾會文帝嘉之始拔顯用至於先帝以爲右率如間之事若得向雄之比則豈可觸哉此二使者但爲愚怯亦非與謀但可誅身自全三族如郭俶郭斌則於刑爲當又東宮亦宜妙選忠直亮正如向雄比陛下千秋萬歲之後太孫幼沖選置兵衛宜得柱石之士如周昌者世俗淺薄士無廉節賈謐小兒恃寵恣睢而淺中弱植之徒更相翕習故世號魯公二十四友又謐前見臣表理太子曰閻兒作此爲健然觀其意欲與諸司馬家同皆爲臣寒心伏見詔書稱明滿奮樂廣侍郎賈引與謐親理而亦疏遠往免父喪之後停家五年𨿽爲小屈有識貴之潘嶽繆徽等皆謐父黨共相沈浮人士羞之聞其晏然莫不爲怪今詔書暴揚其罪並皆遣出百姓咸云情當臣獨謂非但嶽徽二十四人宜皆齊黜以肅風教朝廷善其忠烈擢爲漢中太守太安元年五月癸卯以淸河王遐子覃爲皇太子賜孤寡帛大酺五日按晉書惠帝本紀云云按淸河康王遐傳遐四子覃鑰詮端覃嗣立及衝太孫薨齊王冏表曰東宮曠然冢嗣莫繼天下大業帝王神器必建儲副以固洪基今者後宮未有孕育不可庶幸將來而虛天緒非祖宗之遺志社稷之長計也禮兄弟之子猶子故漢成無嗣繼由定陶孝和之絕安以紹興此先王之令典往代之成式也淸河王覃神姿岐嶷慧知早成康王正妃周氏所生先帝眾孫之中於今爲嫡昔薄姬賢明文則承位覃外祖恢世載名徳覃宜奉宗廟之重統無窮之祚以寧四海顒顒之望覃兄弟𨿽並出紹可簡令淑還爲國裔不替其嗣輒咨大將軍�及羣公卿士咸同大願請具禮儀擇日迎拜遂立覃爲皇太子旣而河間王顒�遷大駕表成都王�爲皇太弟廢覃復爲淸河王初覃爲淸河世子所佩金鈴欻生隱起如麻粟祖母陳太妃以爲不祥毀而賣之占者以金是晉行大興之祥覃爲皇嗣是其瑞也毀而賣之象覃見廢不終之驗也永嘉初前北軍中候任城呂雍度支校尉陳顏等謀立覃爲太子事覺幽於金墉城未幾被害時年十四葬以庶人禮永興元年三月立成都王�爲皇太弟七月�叛十二月廢�而立豫章王熾爲皇太弟按晉書惠帝本紀永興元年三月立成都王�爲太弟戊申詔曰朕以不徳纂承鴻緒於玆十有五載禍亂滔天姦逆仍起至乃幽廢重宮宗廟圮絕成都王�溫仁惠和�平暴亂其以�爲皇太弟都督中外諸軍事丞相如故大赦賜鰥寡髙年帛三匹大酺五日十二月丁亥詔曰天禍晉邦冢嗣莫繼成都王�自在儲貳政績虧損四海失望不可承重其以王還第豫章王熾先帝愛子令聞日新四海注意今以爲皇太弟以隆我晉邦按成都王�傳成都王�字章度武帝第十六子也太康末受封邑十萬戶後拜越騎校尉加散騎常侍車騎將軍賈謐嘗與皇太子博爭道�在坐厲聲呵謐曰皇太子國之儲君賈謐何得無禮謐懼由此出�爲平北將軍鎭鄴轉鎭北大將軍趙王倫之篡也進徵北大將軍加開府儀同三司及齊王冏舉義�發兵應冏以鄴令盧志爲左長史頓丘太守鄭琰爲右長史黃門郎程收爲左司馬陽平太守和演爲右司馬使兗州刺史王彥冀州刺史李毅督護趙驤石超等爲前鋒羽檄所及莫不響應至朝歌眾二十餘萬趙驤至黃橋爲倫將士猗許超所敗死者八千餘人士眾震駭�卻退保朝歌用盧志王彥策又使趙驤率眾八萬與王彥俱進倫復遣孫會劉琨等率三萬人與猗超合兵距驤等精甲耀日鐵騎前驅猗旣戰勝有輕驤之心未及溫十餘里復大戰猗等奔潰�遂過河乘勝長驅左將軍王輿殺孫秀幽趙王倫迎天子反正及�入京師誅倫使趙驤石超等助齊王冏攻張泓於陽翟泓等遂降冏始率眾入洛自以首建大謀遂擅威權�營於太學及入朝天子親勞焉�拜謝曰此大司馬冏之勛臣無預焉見訖卽辭出不復還營便謁太廟出自東陽城門遂歸鄴遣信與冏別冏大驚馳出送�至七里澗及之�住車言別流涕不及時事惟以太妃疾苦形於顏色百姓觀者莫不傾心至鄴詔遣兼太尉王粹加九錫殊禮進位大將軍都督中外諸軍事假節加黃鉞錄尙書事入朝不趨�履上殿�拜受徽號讓殊禮九錫表論興義功臣盧志和演董洪王彥趙驤等五人皆封開國公侯又表稱大司馬前在陽翟與彊賊相持旣久百姓創痍饑餓凍餒宜急振救乞差發郡縣車一時運河北邸閣米十五萬觓以振陽翟饑人盧志言於�曰黃橋戰亡者有八千餘人旣經夏暑露骨中野可爲傷惻昔周王葬枯骨故詩云行有死人尙或墐之況此等致死王事乎�乃造棺八千餘枚以成都國秩爲衣服斂祭葬於黃橋北樹枳籬爲之塋域又立都祭堂刊石立碑紀其赴義之功使亡者之家四時祭祀有所仍表其門閭加常戰亡二等又命河內溫縣埋藏趙倫戰死士卒萬四千餘人�形美而神昏不知書然器性惇厚委事於志故得成其美焉及齊王冏驕侈無禮於是眾望歸之詔遣侍中馮蓀中書令卞粹諭�入輔政並使受九錫�猶讓不拜尋加太子太傅�嬖人孟玖不欲還洛又程太妃愛戀鄴都以此議久不決畱義募將士旣久咸怨曠思歸或有輒去者乃題鄴城門云大事解散蠶欲遽請且歸赴時務昔以義來今以義去若復有急更相語�知不可畱因遣之百姓乃安及冏敗�懸執朝政事無巨細皆就鄴諮之後張昌擾亂荊土�拜表南徵所在響赴旣恃功驕奢百度弛廢甚於冏時�方恣其欲而憚長沙王乂在內遂與河間王顒表請誅後父羊元之左將軍皇甫商等檄乂使就第乃與顒將張方伐京都以平原內史陸機爲前鋒都督前將軍假節�次朝歌每夜矛戟有光若火其壘井中皆有龍象進軍屯河南阻淸水爲壘造浮橋以通河北以大木函盛石沈之以系橋名曰石�陸機戰敗死者甚眾機又爲孟玖所譖�收機斬之夷其三族語在機傳於是進攻京城時常山人王輿合眾萬餘欲襲�會乂被執其黨斬輿降�旣入京師復旋鎭於鄴增封二十郡拜丞相河間王顒表�宜爲儲副遂廢太子覃立�爲皇太弟丞相如故制度一依魏武故事乘輿服禦皆遷於鄴表罷宿衛兵屬相府更以王官宿衛僭侈日甚有無君之心委任孟玖等大失眾望永興初左衛將軍陳眕殿中中郎逯苞成輔及長沙故將上官已等奉大駕討�馳檄四方赴者雲集軍次安陽眾十餘萬鄴中震懼�欲走其掾步熊有道術曰勿動南軍必敗�會其眾問計東安王繇乃曰天子親徵宜罷甲縞素出迎請罪司馬王混參軍崔曠勸�距戰�從之乃遣奮武將軍石超率眾五萬次於蕩陰眕二弟匡規自鄴赴王師云鄴中皆已離散由是不甚設備超眾奄出王師敗績矢及乘輿侍中嵇紹死於帝側左右皆奔散乃棄天子於�中超遂奉帝幸鄴�攺元建武害東安王繇署置百官殺生自己立郊於鄴南平北將軍王浚寧北將軍東嬴公騰殺�所置幽州刺史和演�徵浚屯冀州不進與騰及烏丸羯朱襲�候騎至鄴�遣幽州刺史王斌及石超李毅等距浚爲羯朱等所敗鄴中大震百僚奔走士卒分散�懼將帳下數十騎擁天子與中書監盧志單車而走五日至洛羯朱追至朝歌不及而還河間王顒遣張方率甲卒二萬救�至洛方乃挾帝擁�及豫章王並髙光盧志等歸於長安顒廢�歸藩以豫章王爲皇太弟�旣廢河北思之鄴中故將公師藩汲桑等起兵以迎�眾情翕然顒復拜�鎭軍大將軍都督河北諸軍事給兵千人鎭鄴�至洛而東海王越率眾迎大駕所在�起�以北方盛彊懼不可進自洛陽奔關中值大駕還洛�自華陰趨武關出新野帝詔鎭南將軍劉弘南中郎將劉陶收捕�於是棄母妻單車與二子廬江王普中都王廓渡河赴朝歌收合故將士數百人欲就公師藩頓丘太守馮嵩執�及普廓送鄴範陽王虓幽之而無他意屬虓暴薨虓長史劉輿見�爲鄴都所服慮爲後患祕不發喪僞令人爲臺使稱詔夜賜�死�謂守者田徽曰範陽王亡乎徽曰不知�曰卿年幾徽曰五十�曰知天命不徽曰不知�曰我死之後天下安乎不安乎我自放逐於今三年身體手足不見洗沐取數斗湯來其二子號泣��人將去乃散發東首臥命徽縊之時年二十八二子亦死鄴中哀之�之敗也官屬並奔散惟盧志隨從不怠論者稱之後汲桑害東嬴公騰稱爲�報讎遂出�棺載之於軍中每事啟靈以行軍令桑敗棄棺於古井中�故臣收之攺葬於洛陽懷帝加以縣王禮�死後數年開封間有傳�子年十餘歲流離百姓家東海王越遣人殺之永嘉中立東萊王蕤子遵爲�嗣封華容縣王后沒於賊國除按孝懷帝本紀孝懷皇帝諱熾字丰度武帝第二十五子也太熙元年封豫章郡王屬惠帝之時宗室構禍帝衝素自守門絕賓遊不交世事專玩史籍有譽於時初拜散騎常侍及趙王倫篡見收倫敗爲射聲校尉累遷車騎大將軍永興元年攺授鎭北十二月丁亥立爲皇太弟以淸河王覃本太子也懼不敢當典書令廬陵修肅曰二相經營王室志寧社稷儲貳之重宜歸時望親賢之舉非大王而誰淸河幼弱未允眾心是以旣升東宮復贊藩國今乘輿播越二宮久曠常恐氐羌飲馬於涇川蟻眾控弦於霸水宜及吉辰時登儲副上翼大駕早寧東京下允黔首喁喁之望帝曰卿吾之宋昌也乃從之光熙元年十一月庚午孝惠帝崩羊皇后以於太弟爲嫂不得爲太后催淸河王覃入已至尙書閣侍中華混等急召太弟癸酉卽皇帝位懷帝永嘉元年三月庚午立豫章王詮爲皇太子按晉書懷帝本紀云云按淸河康王遐傳遐三子詮初封上庸王懷帝卽位更封豫章王元年立爲皇太子洛京傾覆沒於劉聰詮之爲皇太子也轉封豫章禮秩如皇子拜散騎常侍平南將軍都督江州諸軍事假節當之國會洛陽陷沒永嘉六年百官共奉秦王鄴爲皇太子按晉書懷帝本紀永嘉六年九月辛巳前雍州刺史賈匹討劉粲於三輔走之關中少定乃與衛將軍梁芬京兆太守梁綜共奉秦王鄴爲皇太子於長安按孝湣帝本紀孝湣皇帝諱鄴字彥旗武帝孫吳孝王晏之子也出繼後伯父秦獻王柬襲封秦王永嘉二年拜散騎常侍撫軍將軍及洛陽傾覆避難於滎陽密縣與舅荀藩荀組相遇自密南趨許潁豫州刺史閻鼎與前撫軍長史王毗司徒長史劉疇中書郎李昕及藩組等同謀奉帝歸於長安而疇等中塗復叛鼎追殺之藩組僅而獲免鼎遂挾帝乘牛車自宛趣武關頻遇山賊士卒亡散次於藍田鼎告雍州刺史賈匹匹遽遣州兵迎衛達於長安又使輔國將軍梁綜助守之時有玉龜出霸水神馬鳴城南焉六年九月辛巳奉秦王爲皇太子登壇告類建宗廟社稷大赦加匹徵西大將軍以秦州刺史南陽王保爲大司馬賈匹討賊張連遇害眾推始平太守曲允領雍州刺史爲盟主承制選置建興元年夏四月景午奉懷帝崩問舉哀成禮壬申卽皇帝位大赦攺元元帝太興元年三月庚午立王太子紹爲皇太子按晉書元帝本紀云云按明帝本紀明帝諱紹字道畿元皇帝長子也幼而聰哲爲元帝所寵異年數歲嘗坐置膝前屬長安使來因問帝曰汝謂日與長安孰遠對曰長安近不聞人從日邊來居然可知也元帝異之明日宴羣僚又問之對曰日近元帝失色曰何乃異間者之言乎對曰舉頭則見日不見長安由是益奇之建興初拜東中郎將鎭廣陵元帝爲晉王立爲晉王太子及帝卽尊號立爲皇太子性至孝有文武才略欽賢愛客雅好文辭當時名臣自王導庾亮溫嶠桓彜阮放等咸見親待嘗論聖人眞假之意導等不能屈又習武藝善撫將士於時東朝濟濟遠近屬心焉及王惇之亂六軍敗績帝欲帥將士決戰升車將出中庶子溫嶠固諫抽劍斬鞅乃止惇素以帝神武明略朝野之所欽信欲誣以不孝而廢焉大會百官而問溫嶠曰皇太子以何徳稱聲色俱厲必欲使有言嶠對曰鉤深致遠蓋非淺局所量以禮觀之可稱爲孝矣眾皆以爲信然惇謀遂止永昌元年閏月巳丑元帝崩庚寅太子卽皇帝位明帝太寧三年立皇子衍爲皇太子詔議公卿見太子之儀按晉書明帝本紀太寧三年三月戊辰立皇子衍爲皇太子大赦增文武位二等大酺三日賜鰥寡孤獨帛人二匹按成帝本紀成皇帝諱衍字世根明帝長子也太寧三年三月戊辰立爲皇太子閏月戊子明帝崩己丑太子卽皇帝位按禮志太寧三年三月戊辰明帝立皇子衍爲皇太子癸巳詔曰禮無生而貴者故帝元子方之於士而漢魏以來尊崇儲貳使官屬稱臣朝臣咸拜此甚無謂吾昔在東宮未及啟革今衍幼沖之年便臣先達將令日習所見謂之自然此豈可以教之耶主者其下公卿內外通議使必允禮中尙書令卞壼議以爲周禮王后太子不會明禮同於君皆所以重儲貳異正嫡苟奉之如君不得不拜矣太子若存謙沖故宜答拜臣以爲皇太子之立郊告天地正位儲宮豈得同之皇子揖讓而已謂宜稽則漢魏闔朝同拜從之康帝建元二年九月景申立皇子爲皇太子按晉書康帝本紀云云按穆帝本紀穆皇帝諱字彭子康帝子也建元二年九月景申立爲皇太子戊戌康帝崩己亥太子卽皇帝位時年二歲文帝咸安二年秋七月乙未立會稽王昌明爲皇太子接晉書簡文帝本紀云云按孝武皇帝本紀孝武皇帝諱曜字昌明簡文帝第三子也興寧三年七月甲申初封會稽王咸安二年秋七月乙未立爲皇太子是日簡文帝崩太子卽皇帝位孝武帝太元十二年立皇子徳宗爲皇太子按晉書孝武帝本紀太元十二年秋八月辛巳立皇子徳宗爲皇太子大赦增文武位二等大酺五日賜百官布帛各有差按安帝本紀安皇帝諱徳宗孝武帝長子也太元十二年八月辛巳立爲皇太子二十一年九月庚申孝武帝崩辛酉太子卽皇帝位按禮志太元中尙書符問王公以下見皇太子儀及所衣服侍中領國子博士車引議朝臣宜朱衣�幘拜敬太子答拜按經傳不見其文故太傅羊祜箋慶太子稱叩頭死罪此則拜之證也又太寧三年詔議其典尙書卞壼謂宜稽則漢魏闔朝同拜其朱衣冠冕惟施之天朝宜�幘而已朝議多同太元十二年議二王后與太子先後博士庾弘之及尙書參議並以爲陳畱國之上賓皇太子𨿽國之儲貳猶在臣位陳畱王坐應在太子上陳畱王勱表稱疾病積年求放罷詔禮官博士議之博士曹�云勱爲祭主而無執祭之期宜與穆子孟縶事同王彪之云二王之後不宜輕致廢立記傳未見有已爲君而疾病退罷者當知古無此禮穆子孟縶是方應爲君非陳畱王之比太元十二年臺符問皇太子旣拜廟朝臣奉賀應上禮與否國子博士車引云百辟卿士咸預盛禮展敬拜伏不須復上禮惟方伯牧守不�大禮自非酒牢貢羞無以表其乃誠故宜有上禮猶如元正大慶方伯莫不上禮朝臣奉璧而已太學博士庾弘之議按咸寧三年始平濮陽諸王新拜有司奏依故事聽京城近臣諸王公主應朝賀者復上禮今皇太子國之儲副旣已崇建普天同慶謂應上禮奉賀徐邈同又引一有元良慶在於此封諸王及新宮上禮旣有前事亦皆已瞻仰致敬而又奉觴上壽庶亦無疑也

東宮部匯考三

宋宋定太子璽綬冠服之制按宋書禮志皇太子金璽龜紐纁朱綬四采赤黃縹紺給五時朝服遠遊冠亦有三梁進賢冠佩瑜玉武帝永初元年立王太子義符爲皇太子按宋書髙祖本紀永初元年八月癸酉立王太子爲皇太子乙亥詔曰朕承歷受終猥饗天命荷積善之祚藉士民之力率由令範先後祗嚴宣訓七廟肇建情敬無違加以儲宮備禮皇基彌固國慶家禮爰集旬日豈予一人獨荷玆慶其見刑罪無輕重可悉原赦限百日以今爲始先因軍事所發奴僮各還本主若死亡及勛勞破免亦依限還直按少帝本紀少帝諱義符小字車兵武帝長子也母曰張夫人晉義熙二年生於京口武帝晚無男及帝生甚悅年十歲拜豫章公世子帝有旅力善騎射解音律宋臺建拜宋世子元熙元年進爲宋太子武帝受禪立爲皇太子永初三年五月癸亥武帝崩是日太子卽皇帝位文帝元嘉六年立子劭爲皇太子按宋書文帝本紀元嘉六年春三月丁巳立皇子劭爲皇太子戊午大赦天下賜文武位一等按二凶傳元凶劭字休遠文帝長子也帝卽位後生劭時上猶在諒暗故祕之三年閏正月方云劭生自前代以來未有人君卽位後皇后生太子惟殷帝乙旣踐阼正妃生紂至是又有劭焉體元居正上甚喜說年六歲拜爲皇太子中庶子二率入直永福省更築宮制度嚴麗年十二出居東宮納黃門侍郎殷淳女爲妃十三加元服好讀史傳尢愛弓馬及長美須眉大眼方口長七尺四寸親覽宮事延接賓客意之所欲上必從之東宮置兵與羽林等十七年劭拜京陵大將軍彭城王義康竟陵王誕尙書桂陽侯義融並從司空江夏王義恭自江都來會京口二十七年上將北伐劭與蕭思話固諫不從索鹵至瓜步京邑震駭劭出鎭石頭總統水軍善於撫禦上登石頭城有憂色劭曰不斬江湛徐湛之無以謝天下上曰北伐自我意不關二人也上時務在本業勸課耕桑使宮內皆蠶欲以諷厲天下有女巫嚴道育本吳興人自言通靈能役使鬼物夫爲劫坐沒入奚官劭姊東陽公主應合婢王鸚鵡白公主云道育通靈有異術主乃白上托云善蠶求召入見許道育旣入自言服食主及劭並信惑之始興王浚素佞事劭與劭並多過失慮上知使道育祈請欲令過不上聞道育輒云自上天陳請必不泄露劭等敬事號曰天師後遂爲巫蠱以玉人爲上形像埋於含章殿前初東陽主有奴陳天興鸚鵡養以爲子而與之淫通鸚鵡天興及寧州所獻黃門慶國並預巫蠱事劭以天興補隊主東陽主薨鸚鵡應出嫁劭慮言語難密與浚謀之時吳興沈懷遠爲浚府佐見待異常乃嫁鸚鵡與懷遠爲妾不以啟上慮後事泄因臨賀公主微言之上後知天興領隊遣閹人奚承祖詰讓劭曰臨賀公主南第先有一下人欲嫁又聞此下人養他人奴爲兒而汝用爲隊主抽拔何乃速汝間用主副並是奴邪欲嫁置何處劭答曰南第昔屬天興求將驅使臣答曰伍那可得若能擊賊者可入隊當時蓋戲言爾都不復憶後天興道上通辭乞位追存往爲者不忍食言呼視見其形容粗健堪充驅使脫使監禮兼隊副比用人𨿽取勞舊亦參用有气幹者謹條牒人闕名上呈下人欲嫁者猶未有處時鸚鵡已嫁懷遠矣劭懼馳書告浚並使報臨賀主上若問嫁處當言未有定所浚答書曰奉令伏深惶怖啟此事多日今始來問是當有感發之者未測源由爾計臨賀故當不應翻覆言語自生寒熱也此姥由來挾兩端難可孤保正爾自問臨賀冀得審實也其若見問當作依違答之天興先署佞人府位不審監上當無此簿領爾急宜撻之殿下已見王未宜依此具令嚴自躬上啟聞彼人若爲不已正可保其餘命或是大慶之漸凡劭浚相與書疏類如此所言皆爲名號謂上爲彼人或以爲其人以太尉江夏王義恭爲佞人東陽主第在西掖門外故雲南第王卽鸚鵡姓躬上啟聞者令道育上天白天神也鸚鵡旣適懷遠慮與天興私通事泄請劭殺之劭密使人害天興慶國謂宣傳往來惟有二人天興旣死慮將見及乃具以其事白上上驚惋卽遣收鸚鵡封籍其家得劭浚書數百紙皆�詛巫蠱之言得所埋上形像於宮內道育叛亡討捕不得上大怒窮治其事分遣中使入東諸郡搜討遂不獲上詰責劭浚劭浚惶懼無辭惟陳謝而已道育變服爲尼逃匿東宮浚往京口又載以自隨或出止民張�家江夏王義恭自盱眙還朝上以巫虫告之曰常見典籍有此謂之書傳空言不意遂所親睹劭𨿽所行失道未必便亡社稷南面之日非復我及汝事汝兒子多將來遇此不幸爾先是二十八年彗星起畢昴入太微掃帝座端門滅翼軫二十九年熒惑逆行守氐自十一月霖雨連雪太陽罕曜三十年正月大風飛霰且雷上憂有竊發輒加劭兵眾東宮實甲萬人車駕出行劭入守使將白直隊自隨其年二月浚自京口入朝當鎭江陵復載道育還東宮欲將西上有告上云京口民張�家有一尼服食出入徵北內似是嚴道育上初不信試使掩錄得其二婢云道育隨徵北還都上謂劭浚已當斥遣道育而猶與往來惆悵惋駭乃使京口以船送道育二婢須至檢核廢劭賜浚死以語浚母潘淑妃淑妃具以告浚浚馳報劭劭因是異謀每夜輒饗將士或親自行酒密與腹心隊主陳叔兒詹叔兒齋帥張超之任建之謀之道育婢將至其月二十一日夜詐上詔云魯秀謀反汝可平明守闕率眾入因使超之等集素所畜養兵士二千餘人皆使披甲召內外幢隊主副豫加部勒云有所討宿召前中庶子右軍長史蕭斌夜呼斌及左衛率袁淑中舍人殷仲素左積弩將軍王正見並入宮告以大事自起拜斌等因流涕眾並驚愕語在淑傳明旦未開鼓劭以朱服加戎服上乘畫輪車與蕭斌同載衛從如常入朝之儀守門開從萬春門入舊制東宮隊不得入城劭與門衛云受敕有所收討令後隊速來張超之等數十人馳入雲龍東中華門及齋合拔刀徑上合殿上其夜與尙書僕射徐湛之屏人語至旦燭猶未滅直衛兵尙寢超之手行弒逆並殺湛之劭進至合殿中合太祖已崩出坐東堂蕭斌執刀侍直呼中書舍人顧嘏嘏震懼不時出旣至問曰欲共見廢何不蚤啟未及答卽於前斬之遣人於崇禮闥殺吏部尙書江湛太祖左細杖主卜天與攻劭於東堂見殺又使人從東合入殺潘淑妃又殺太祖親信左右數十人急召始興王浚率眾屯中堂又召太尉江夏王義恭尙書令何尙之劭卽僞位爲書曰徐湛之江湛弒逆無狀吾勒兵入殿已無所及號惋崩�肝心破裂今罪人斯得元凶克殄可大赦天下攺元嘉三十年爲太初元年文武並賜位二等諸科一依丁卯初使蕭斌作詔斌辭以不文乃使侍中王僧綽爲之使攺元爲太初劭素與道育所定斌曰舊逾年攺元劭以問僧綽僧綽曰晉惠帝卽位便攺號劭喜而從之百僚至者裁數十人劭便遽卽位卽位畢稱疾還入永福省然後遷大行皇帝升太極前殿是日以蕭斌爲散騎常侍尙書僕射領軍將軍何尙之爲司空前右衛率檀和之戍石頭侍中營道侯義綦爲徵鹵將軍晉陵南下邳二郡太守鎭京城尙書殷仲景爲侍中中護軍大行皇帝大斂劭辭疾不敢出先給諸王及諸處兵杖悉收還武庫殺徐湛之江湛親黨新除始興內史荀赤松新除尙書左丞臧凝之山陰令傅僧佑吳令江徽前徵北行參軍諸葛詡右衛司馬江文綱以殷仲素爲黃門侍郎王正見爲左軍將軍張超之及諸同逆聞人文子徐興祖詹叔兒陳叔兒任建之等並將校以下龍驤將軍帶郡各賜錢二十萬遣人謂魯秀曰徐湛之常欲相危我已爲卿除之矣使秀與屯騎校尉龐秀之對掌軍隊以侍中王僧綽爲吏部尙書司徒左長史何偃爲侍中成服日劭登殿臨靈號慟不自持博訪公卿詢求治道薄賦輕徭損諸遊費田苑山澤有可弛者假與貧民三月遣大使分行四方分浙以東五郡爲會州省揚州立司隸校尉以殷衝補之以大將軍江夏王義恭爲太保司徒南譙王義宣爲太尉衛將軍荊州刺史始興王浚進號驃騎將軍王僧綽以先預廢立見誅長沙王瑾瑾弟楷臨川王煜桂陽侯覬新諭侯球並以宿恨下獄死禮官希旨謚太祖不敢盡美稱上謚曰中宗景皇帝以雍州刺史臧質爲丹陽尹進世祖號徵南將軍加散騎常侍撫軍將軍南平王鑠中軍將軍會稽太守隨王誕會州刺史江夏王義恭以太保領大宗師諮稟之科依晉扶風王故事世祖及南譙王義宣隨王誕諸方鎭並舉義兵劭聞義師大起悉聚諸王及大臣於城內移江夏王義恭住尙書下捨義恭諸子住侍中下省自永初元年以前相國府入齋傳教給使免軍戶屬南彭城薛縣劭下書以中流起兵嘗親率六師觀變江介悉召下番將吏加三吳太守軍號置佐領兵四月立妻殷氏爲皇后世祖檄京邑曰夫運不常隆代有莫大之釁爰自上葉或因多難以成福或階昏虐以兆亂咸由君臣義合理悖恩離故堅冰之遘每鍾澆末未有以道禦世教化明厚而當梟鏡反噬難發天屬者也先帝聖徳在位功格區宇明照萬國道洽無垠風之所被荒隅變識仁之所動木石開心而賊劭乘藉冢嫡夙蒙寵樹正位東朝禮絕君後凶慢之情發於齠�猜忍之心成於幾立賊浚險躁無行自幼而長交相倚附共逞姦回先旨以王室不造家難亟結故含蔽容隱不彰其釁訓誘啟告冀能革音何悟狂慝不悛同惡相濟肇亂巫蠱終行弒逆聖躬離荼毒之痛社稷有剪墜之哀四海崩心人神泣血生民以來未聞斯禍奉諱驚號肝腦塗地煩冤腷臆容身無所大將軍諸王幽閒窮省存亡未測徐僕射江尙書袁左率皆當世標秀一時忠貞或正色立朝或聞逆弗順並橫分階闥懸首都市宗黨夷滅豈伊一姓禍毒所流末知其極昔周道告難齊晉勤王漢歷中圯虛牟立節異姓末屬猶或亡軀況幕府職同昔人義兼臣子所以枕戈嘗膽苟全視息志梟元凶少雪仇恥今命冠軍將軍領咨議中直兵柳元景寧朔將軍領中直兵馬文恭等統勁卒三萬風馳徑造石頭分趨白下輔國將軍領咨議中直兵宗�等勒甲楯二萬徵鹵將軍領司馬武昌內史沈慶之等領壯勇五萬相尋就路支軍別統或焚舟破釜步自姑熟或迅�蕪湖入據云陽凡此諸帥皆英果權奇智略深贍名震中土勛暢遐疆幕府親董精悍一十餘萬授律枕戈駱驛繼邁司徒睿哲淵謨赫然震發徵甲八州電起荊郢冠軍將軍臧質忠烈協舉�動漢陰冠軍將軍朱修之誠節亮款悉力請奮荊雍百萬稍次近塗蜀漢之卒續已出境又安東將軍誕平西將軍遵考前撫軍將軍蕭思話徵鹵將軍魯爽前寧朔將軍王元謨並密信俱到不契同期傳檄三吳馳軍京邑遠近俱發揚於萬里樓艦騰川則滄江霧咽銳甲赴野則林薄摧根謀臣智士雄夫毅卒畜志須時懷憤待用先聖靈澤結在民心逆順大數冥發天理無父之國天下無之羽檄旣馳華夷響會以此眾戰誰能抗禦以此義動何往不捷況逆丑無親人鬼所背計其同惡不盈一旅崇極羣小是與比周哲人君子必加積忌傾海注螢頹山壓卵商周之勢曾何足云諸君或奕世貞賢身闕皇渥或勛列肺腑休否攸同拘逼凶勢俯眉寇手含憤茹戚不可爲心大軍近次威聲已接便宜因變立功洗雪滓累若事有不獲能背逆歸順亦其次也如有守迷遂往黨一凶類刑玆無赦戮及五宗賞罰之科信如日月原火一燎異物同灰幸求多福無貽後悔書到宣告咸使聞知劭自謂素習武事語朝士曰卿等但助我理文書勿措意戎陳若有寇難吾當自出惟恐賊鹵不敢動爾司隸校尉殷衝掌綜文符左衛將軍尹弘配衣軍旅蕭斌總眾事中外戒嚴防守世祖子於侍中下省南譙王義宣諸子於太倉空屋劭使浚與世祖書曰聞弟忽起狂檄阻兵反噬縉紳憤嘆義夫激怒古來陵上內侮誰不夷滅弟洞覽墳籍豈不斯具今主上天縱英聖靈武宏發自登宸極威澤兼宣人懷甘死之志物競捨生之節弟蒙眷遇著自少長東宮之歡其來如昨而信惑姦邪忘玆恩友此之不義人鬼同疾今水步諸軍悉已備辦上親禦六師太保又秉鉞臨統吾與烏羊相尋卽道所以淹霆緩電者猶冀弟迷而知返爾故略示懷言不盡意主上聖恩每厚法師今在殿內住想弟欲知消息故及烏羊者南平王鑠法師世祖世子小名也劭欲殺三鎭士庶家口江夏王義恭何尙之說之曰凡舉大事者不顧家口且多是驅逼今忽誅其餘累正足堅彼意爾劭謂爲然乃下書一無所問使褚湛之戍石頭劉思孝鎭東府浚及蕭斌勸劭勒水軍自上決戰若不爾則保據梁山江夏王義恭慮義兵倉卒船舫陋小不宜水戰乃進策曰賊諱少年未習軍旅遠來疲獘宜以逸待之今遠出梁山則京都空弱東軍乘虛容能爲患若分力兩赴則兵散勢離不如養銳待期坐而觀釁劭善其議蕭斌厲色曰南中郎二十年少業能建如此大事豈復可量三方同惡勢據上流沈慶之甚練軍事柳元景宗�屢嘗立功形勢如此實非小敵惟宜及人情尙可決力一戰端坐臺城何由得久主相咸無戰意此自天也劭不納疑朝廷舊臣悉不爲己用厚接王羅漢秀悉以兵事委之多賜珍玩美色以悅其意羅漢先爲南平王鑠右軍參軍劭以其有將用故以心膂委焉或勸劭保石頭城者劭曰昔人所以固石頭俟諸侯勤王爾我若守此誰當見救惟應力戰決之不然不�日日自出行軍慰勞將士親督都水治船艦焚南岸驅百姓家悉渡水北使有司奏立子偉之爲皇太子以褚湛之爲後將軍丹陽尹置佐史驃騎將軍始興王浚爲侍中中書監司徒錄尙書六條事中軍將軍南平王鑠爲使持節都督南兗兗靑徐冀五州諸軍事徵北將軍開府儀同三司南兗州刺史新除左將軍丹陽尹建平王宏爲散騎常侍鎭軍將軍江州刺史龐秀之自石頭先眾南奔人情由是大震以徵鹵將軍營道侯義綦卽本號爲湘州刺史輔國將軍檀和之爲西中郎將雍州刺史十九日義軍至新林劭登石頭烽火樓望之二十一日義軍至新亭時魯秀屯白石劭召秀與王羅漢共屯朱雀門蕭斌統步軍褚湛之統水軍二十二日使蕭斌率秀王羅漢等精兵萬人攻新亭壘劭登朱雀門躬自督率將士懷劭重賞皆爲之力戰將克而秀斂軍遽止爲柳元景等所乘故大敗劭又率腹心同惡自來攻壘元景復破之劭走還朱雀門蕭斌臂爲流矢所中褚湛之攜二子與檀和之同共歸順劭駭懼走還臺城其夜魯秀又南奔時江夏王義恭謀據石頭會劭已令浚及蕭斌備守劭並焚京都軍籍置立郡縣悉屬司隸爲民以前軍將軍輔國將軍王羅漢爲左衛將軍輔國如故左軍王正見爲太子左衛率二十五日義恭單馬南奔自東掖門出於冶渚過淮東掖門隊主吳道興是臧質門人冶渚軍主原孫是世祖故史義恭得免劭遣騎追討騎至冶渚義恭始得渡淮義恭佐史義故二千餘人隨從南奔多爲追兵所殺遣浚殺義恭諸子以輦迎蔣侯神像於宮內啟顙乞恩拜爲大司馬封鐘山郡王食邑萬戶加節鉞蘇侯爲驃騎將軍使南平王鑠爲祝文罪狀世祖加浚使持節都督南徐會二州諸軍事領太子太傅南徐州刺史給班劍二十人徵北將軍南兗州刺史南平王鑠進號驃騎將軍與浚並錄尙書事二十七日臨軒拜息偉之爲太子百官皆戎服劭獨衮衣下書大赦天下惟世祖劉義恭義宣誕不在原例餘黨一無所問先遣太保參軍庾道員外散騎侍郎朱和之又遣殿中將軍燕欽東拒誕五月世祖所遣參軍顧彬之及誕前軍並至曲阿與道相遇與戰大破之劭遣人焚燒都水西裝及左尙方決破柏岡方山埭以絕東軍又悉以上守家之丁巷居者緣淮豎舶船爲樓多設大弩又使司隸治中監瑯邪郡事芊希柵斷班瀆白石諸水口於時男丁旣盡召婦女親役其月三日魯秀等募勇士五百人攻大航鉤得一舶王羅漢副楊恃徳命使復航羅漢昏酣作伎聞官軍已渡驚懼放仗歸降緣渚幢隊以次奔散器仗鼓蓋充塞街衢是夜劭閉守六門於門內鑿塹立柵以露車爲樓城內沸亂無復綱紀丹陽尹尹弘前軍將軍孟宗嗣等下及將吏並逾城出奔劭使詹叔兒燒輦及衮冕服蕭斌聞大航不守惶窘不知所爲宣令所統皆使解甲自石頭遣息約詣闕請罪尋戴白幡來降卽於軍門伏誅四日太尉江夏王義恭登朱雀門總羣帥遣魯秀薛安都程天祚等直趨宣陽門劭軍主徐興祖羅訓虞丘要兒等率眾來降劭先遣龍驤將軍陳叔兒東討事急召還是日始入建陽門遙見官軍所領並棄仗走劭腹心白直諸同逆先屯閶闔門外並走還入殿天祚與安都副譚金因而乘之卽得俱入安都及軍主武念宋越等相繼進臧質大軍從廣莫門入同會太極殿前卽斬太子左衛率王正見建平東海等七王並號哭俱出劭穿西垣入武庫井中隊副髙禽執之浚率左右數十人與南平王鑠於西明門出俱南奔於越城遇江夏王義恭浚下馬曰南中郎今何所作義恭曰四海無統百司固請上已俯順羣心君臨萬國又曰虎頭來得無晚乎義恭曰殊當恨晚又曰故當不死耶義恭曰可詣行闕請罪又曰未審猶能賜一職自效不義恭又曰此未可量勒與俱歸於道斬首浚字休明將產之夕有伏鳥鳴於屋上元嘉十三年年八歲封始興王十六年都督湘州諸軍事後將軍湘州刺史仍遷使持節都督南豫豫司雍並五州諸軍事南豫州刺史將軍如故十七年爲揚州刺史將軍如故置佐領兵十九年罷府二十一年加散騎常侍進號中軍將軍明年浚上言所統吳興郡衿帶重山地多污澤泉流歸集疏決遲壅時雨未過已至漂沒或方春輟耕或開秋沈稼田家徒苦防遏無方彼邦奧區地沃民阜一歲稱稔則穰被京城時或水潦則數郡爲災頃年以來儉多丰寡𨿽賑賚周給傾耗國儲公私之獘方在未已州民姚嶠比通便宜以爲二吳晉陵義興四郡同注太湖而松江滬瀆壅噎不利故處處湧溢浸漬成災欲從武康紵溪開漕谷湖直出海口一百餘里穿渠涻必無閡滯自去踐行量度二十許載去十一年大水已詣前刺史臣義康欲陳此計卽遣主簿盛曇泰隨嶠周行互生疑難議遂寢息旣事關大利宜加研盡登遣議曹從事史虞長孫與吳興太守孔山士同共履行準望地勢格評髙下其川源由歷莫不踐校圖畫形便詳加考如所較量決謂可立尋四郡同患非獨吳興若此涻獲通列邦蒙益不有蹔勞無由永晏然興創事大圖始當難今欲且開小漕觀試流勢輒差烏程武康東遷三縣近民卽時營作若宜更增廣尋更列言昔鄭國敵將史起畢忠一開其說萬世爲利嶠之所建𨿽則芻蕘如或非妄庶幾可立從之功竟不立二十三年給鼓吹一部二十六年出爲使持節都督南徐兗二州諸軍事徵北將軍開府儀同三司南徐兗二州刺史常侍如故二十八年遣浚率眾城瓜步山解南兗州三十年徙都督荊雍益梁寧南北秦七州諸軍事衛將軍開府儀同三司荊州刺史領護南蠻校尉持節常侍如故浚少好文籍姿質端妍母潘淑妃有盛寵時六宮無主潘專總內政浚人才旣美母又至愛太祖甚畱心建平王宏侍中王僧綽中書侍郎蔡興宗並以文義往復初元皇后性忌以潘氏見幸遂以恚恨致崩故劭深疾潘氏及浚浚慮將來受禍乃曲意事劭劭與之遂善多有過失屢爲上所詰讓憂懼乃與劭共爲巫蠱及出鎭京口聽將揚州文武二千人自隨優遊外藩甚爲得意在外經年又失南兗於是復願還朝廬陵王紹以疾患解揚州時江夏王義恭外鎭浚謂州任自然歸己而上以授南譙王義宣意甚不悅乃因員外散騎侍郎徐爰求鎭江陵又求助於尙書僕射徐湛之而尙書令何尙之等咸謂浚太子次弟不宜遠出上以上流之重宜有至親故以授浚時浚入朝遣還京爲行畱處分至京數日而巫蠱事發時二十九年七月也上惋嘆彌日謂潘淑妃曰太子圖富貴更是一理虎頭復如此非復思慮所及汝母子豈可一日無我耶浚小名虎頭使左右朱法瑜密責讓浚辭甚哀切並賜書曰鸚鵡事想汝已聞汝亦何至迷惑乃爾且沈懷遠何人其詎能爲汝隱此耶故使法瑜口宣投筆惋慨浚�懼不知所答浚還京本蹔去上怒不聽歸其年十二月中書侍郎蔡興宗問建平王宏曰歲無復幾徵北何當至宏嘆息良久曰年內何必還在京以沈懷遠爲長流參軍每夕輒開便門爲微行上聞殺其嬖人楊承先明年正月荊州事方行二月浚還朝十四日臨軒受拜其日藏嚴道育事發明旦浚入謝上容色非常其夕卽加詰問浚惟謝罪而已潘淑妃抱持浚泣涕謂曰汝始�詛事發猶冀刻己思愆何意忽藏嚴道育耶上責汝深至我叩頭乞恩意永不釋今日用活何爲可送藥來當先自取盡不忍見汝禍敗浚奮衣而去曰天下事尋自當判願小寬憂煎必不上累劭入弒之旦浚在西州府舍人朱法瑜奔告浚曰臺內叫喚宮門皆閉道上傳太子反未測禍變所至浚陽驚曰今當柰何法瑜勸入據石頭浚未得劭信不知事之濟不騷擾未知所爲將軍王慶曰今宮內有變未知主上安危預在臣子當投袂赴難憑城自守非臣節也浚不聽乃從南門出徑向石頭文武從者千餘人時南平王鑠守石頭兵士亦千餘人俄而劭遣張超之馳馬召浚浚屏人問狀卽戎服乘馬而去朱法瑜固止浚浚不從出至中門王慶又諫曰太子反逆天下怨憤明公但當堅閉城門坐食積粟不過三日凶黨自離公情事如此今豈宜去浚曰皇太子令敢有復言者斬旣入見劭勸殺荀赤松等劭謂浚曰潘淑妃遂爲亂兵所害浚曰此是下情由來所願其悖逆乃如此及劭將敗勸劭入海輦珍寶繒帛下船與劭書曰船故未至今晚期當於此下物令畢願速敕謝賜出船艦尼已入臺願與之明日決也臣猶謂車駕應出此不爾無以鎭物情人情離散故行計不果浚書所云尼卽嚴道育也及劭入井髙禽於並中牽出之劭問禽曰天子何在禽曰至尊近在新亭將劭至殿前臧質見之慟哭劭曰天地所不覆載丈人何爲見哭質因辧其逆狀答曰先朝當見枉廢不能作獄中囚問計於蕭斌斌見勸如此又語質曰可得爲啟乞遠徙不質答曰主上近在航南自當有處分縛劭於馬上防送軍門旣至牙下據鞍顧望太尉江夏王義恭與諸王皆共臨視之義恭詰劭曰我背逆歸順有何大罪頓殺我家十二兒劭答曰殺諸弟此事負阿父江湛妻庾氏乘車罵之龐秀之亦加誚讓劭厲聲曰汝輩復何煩爾先殺其四子謂南平王鑠曰此何有哉乃斬劭於牙下臨刑嘆曰不圖宗室一至於此劭浚及劭四子偉之迪之彬之其一未有名浚三子長文長仁長道並梟首大航暴屍於市劭妻殷氏賜死於廷尉臨死謂獄丞江恪曰汝家骨肉相殘害何以枉殺天下無罪人恪曰受拜皇后非罪而何殷氏曰此權時爾當以鸚鵡爲後也浚妻褚氏丹陽尹湛之女湛之南奔之始卽見離絕故免於誅其餘子女妾媵並於獄賜死投劭浚屍首於江其餘同逆及王羅漢等皆伏誅張超之聞兵入逆走至合殿故基正於禦�之所爲亂兵所殺割腸刳心臠剖其肉諸將生啖之焚其頭骨當時不見傳國璽問劭云在嚴道育處就取得之道育鸚鵡並都街鞭殺於石頭四望山下焚其屍揚灰於江毀劭東宮所住齋污瀦其處封髙禽新陽縣男食邑三百戶追贈潘淑妃長寧園夫人置守冢僞司隸校尉殷衝丹陽尹尹弘並賜死衝爲劭艸立符文又妃叔父也弘二月二十一日平旦人直至西掖門聞宮中有變率城內禦兵至閣道下及聞劭入惶怖通啟求受處分又爲劭簡配兵士盡其心力弘天水冀人司州刺史衝弟也爲太祖所委任元嘉中歷太子左右衛率左右衛將軍闕人官爵髙下皆以委之元嘉十一年定太子出會之儀按宋書文帝本紀不載按禮志晉江左注皇太子出會者則在三恪下王公上宋文帝元嘉十一年升在三恪上孝武帝孝建元年立皇子子業爲皇太子按宋書孝武帝本紀孝建元年春正月丙寅立皇子子業爲皇太子賜天下爲父後者爵一級孝子順孫義夫節婦粟帛各有差按前廢帝本紀前廢帝諱子業小字法師孝武帝長子也元嘉二十六年正月甲申生世祖鎭尋陽子業畱京邑三十年世祖入伐元凶被囚侍中下省將見害者數矣卒得無恙世祖踐阼立爲皇太子始未之東宮中庶子二率並入直永福省大明二年出東宮四年講孝經於崇正殿七年加元服八年閏五月庚申世祖崩其日太子卽皇帝位明帝泰始二年十月戊寅立皇子昱爲皇太子按宋書明帝本紀云云按後廢帝本紀廢帝諱昱字徳融小字慧震明帝長子也大明七年正月辛丑生於衛尉府太宗諸子在孕皆以周易筮之卽以所得之卦爲小字故帝字慧震其餘皇子亦如之泰始二年立爲皇太子三年始制太子攺名昱安車乘象輅六年出東宮又制太子元正朝賀服衮冕九章衣泰豫元年四月己亥太宗崩庚子太子卽皇帝位泰始四年尙書令議東宮車服降天子兩等應乘象輅詔從之按宋書明帝本紀不載按禮志明帝泰始四年五月甲戌尙書令建安王休仁參議天子之子與士齒讓達於辟雍無生而貴者也旣命而尊禮同上公周制五等車服相涉公降王者一等而已王以金輅賜同姓諸侯象及革木以賜異姓侯伯在朝卿士亦準斯禮按如此制東宮應乘金輅自晉元過江禮儀疏舛王公以下車服卑雜惟東宮禮秩崇異上次宸極下絕侯王而皇太子乘石山安車義不見經事無所出禮所爲金玉輅者正以金玉飾輅諸末耳左右前後同以漆畫奏攺周輅制爲金根通以金薄周匝四面漢魏二晉因循莫攺逮於大明始備五輅金玉二制並類金根造次瞻睹殆無差別若錫之東儲於禮嫌重非所以崇峻陛級表示等威且春秋之義降下以兩臣子之義宜從謙約謂東宮車服宜降天子二等驂駕四馬乘象輅降龍碧旗九葉進不斥尊退不逼下沿古酌時於禮爲衷詔可泰始六年有司議太子正朝合著衮冕九章衣詔從之按宋書明帝本紀不載按禮志泰始六年正月戊辰有司奏被敕皇太子正朝駕合著衮冕九章衣否儀曹郎丘仲起議案周禮公自衮冕以下鄭注衮冕以至卿大夫之元冕皆其朝聘天子之服也伏尋古之上公尙得服衮以朝皇太子以儲副之尊率土瞻仰愚謂宜式遵盛典服衮冕九旒以朝賀兼左丞陸澄議服冕以朝實著經典秦除六冕之制至漢明帝始與諸儒還備古章自魏晉以來宗廟行禮之外不欲令臣下服衮冕故位公者每加侍官今皇太子承幹作副禮絕羣後宜遵聖王之盛典革近代之陋制臣等參議依禮皇太子元正朝賀應服衮冕九章衣以仲起議爲允撰載儀注詔可

南齊髙帝建元元年立皇太子賾按南齊書髙帝本紀建元元年六月甲申立皇太子賾斷諸州郡禮慶見刑入重者降一等並申前赦恩百日按武帝本紀世祖武皇帝諱賾字宣遠太祖長子也小諱龍兒生於建康靑溪宅其夜陳孝後劉昭後同夢龍據屋上故字上焉初爲尋陽國侍郎辟州西曹書佐出爲贛令江州刺史晉安王子勛反上不從命南康相沈肅之縶上於郡獄族人蕭欣祖間客柏康等破郡迎出上肅之率將吏數百人追擊上與左右拒戰生獲肅之斬首百餘級遂率部曲百餘人舉義兵始興相殷孚將萬兵赴子勛於尋陽或勸上擊之上以眾寡不敵避屯揭陽山中聚眾至三千人子勛遣其將戴凱之爲南康相及軍主張宗之千餘人助之上引兵向郡擊凱之別軍主程超數百人於南康口又進擊宗之破斬之遂圍郡城凱之以數千人固守上親率將士盡日攻之城陷凱之奔走殺僞�令陶衝之上卽據郡城遣軍主張應期鄧惠眞三千人襲豫章子勛遣軍主談秀之等七千人與應期相拒於西昌築營壘交戰不能決聞上將自下秀之等退散事平徵爲尙書庫部郎徵北中兵參軍西陽縣子帶南東莞太守越騎校尉正員郎劉韞撫軍長史襄陽太守別封�縣子邑三百戶固辭不受轉寧朔將軍廣興相桂陽王休範反上遣軍襲尋陽至北嶠事平除晉熙王安西諮議不拜復還郡轉司徒右長史黃門郎沈攸之在荊楚宋朝密爲之備元徽四年以上爲晉熙王鎭西長史江夏內史行郢州事順帝立徵晉熙王燮爲撫軍揚州刺史以上爲左衛將軍輔燮俱下沈攸之事起未得朝廷處分上以中流可以待敵卽據盆口城爲戰守之備太祖聞之喜曰此眞我子也上表求西討不許乃遣偏軍援郢平西將軍黃回等皆受上節度加上冠軍將軍持節升明二年事平轉散騎常侍都督江州豫州之新蔡晉熙二郡軍事徵鹵將軍江州刺史持節如故封聞喜縣侯邑二千戶其年徵侍中領軍將軍給鼓吹一部府置佐史領石頭戍軍事尋又加持節督京畿諸軍事三年轉散騎常侍尙書僕射中軍大將軍開府儀同三司進爵爲公持節都督領軍如故給班劍二十人齊國建爲齊公世子攺加侍中南豫州刺史給油絡車羽葆鼓吹增班劍爲四十人以石頭爲世子宮官置二率以下坊省服章一如東宮進爵王太子太祖卽位爲皇太子建元四年三月壬戌太祖崩上卽位按荀伯玉傳伯玉建元元年封南丰縣子四百戶轉輔國將軍武陵王徵鹵司馬太守如故徙爲安成王冠軍司馬轉豫章王司空諮議太守如故世祖在東宮專斷用事頗不如法任左右張景眞使領東宮主衣食官谷帛賞賜什物皆禦所服用景眞於南澗寺捨身齋有元徽紫皮�褶餘物稱是於樂遊設會伎人皆著禦衣又度絲錦與��舶營貨輒使傳令防送過南州津世祖拜陵還景眞白服乘畫舴艋坐胡�觀者咸疑是太子內外祗畏莫敢有言伯玉謂親人曰太子所爲官終不知豈得顧死蔽官耳目我不啟聞誰應啟者因世祖拜陵後密啟之上大怒檢校東宮世祖還至方山日暮將泊豫章王於東府乘飛﹩東迎具白上怒之意世祖夜歸上亦停門鑰待之二更盡方入宮上明日遣文惠太子聞喜公子良宣敕以景眞罪狀示世祖稱太子令收景眞殺之世祖憂懼稱疾月餘日上怒不解晝臥太陽殿王敬則直入叩頭啟上曰官有天下日淺太子無事被責人情恐懼願官往東宮解釋之太祖乃幸宮召諸王以下於元圃園爲家宴致醉乃還上嘉伯玉盡心愈見親信軍國密事多委使之時人爲之語曰十敕五令不如荀伯玉命世祖深怨伯玉上臨崩指伯玉謂世祖曰此人事我忠我身後人必爲其作口過汝勿信也可令往東宮長侍白澤小卻以南兗州處之伯玉遭父憂除冠軍將軍南濮陽太守未拜除黃門郎本官如故世祖轉爲豫章王太尉諮議太守如故俄遷散騎常侍太守如故伯玉憂懼無計上聞之以其與垣崇祖善慮相扇爲亂加意撫之伯玉乃安永明元年垣崇祖誅伯玉並伏法建元四年三月世祖卽位六月甲申立皇太子長懋詔申壬戌赦恩百日按南齊書武帝本紀云云按文惠太子傳文惠太子長懋字云喬世祖長子也世祖年未弱冠而生太子爲太祖所愛姿容丰潤小字白澤宋元徽末隨世祖在郢世祖還鎭盆城拒沈攸之使太子勞接將帥親侍軍旅除祕書郎不拜授輔國將軍遷晉熙王撫軍主簿事寧世祖遣太子還都太祖方創霸業心存嫡嗣謂太子曰汝還吾事辦矣處之府東齋令通文武賓客敕荀伯玉曰我出行日城中軍悉受長懋節度我𨿽不行內外直防及諸門甲兵悉令長懋時時履行轉祕書丞以與宣帝諱同不就攺除中書郎遷黃門侍郎未拜升明三年太祖將受禪世祖已還京師以襄陽兵馬重鎭不欲處他族出太子爲持節都督雍梁二州郢州之竟陵司州之隨郡軍事左中郎將寧蠻校尉雍州刺史建元元年封南郡王邑二千戶江左未有嫡皇孫封王始自此也進號徵鹵將軍先是梁州刺史範柏年誘降晉壽亡命李烏奴討平氐賊楊城蘇道熾等頗著威名沈攸之事起柏年遣將陰廣宗領軍出魏興聲援京師而候望形勢事平朝廷遣王元邈代之烏奴勸柏年據漢中不受命柏年計未決元邈已至柏年遲回魏興不肯下太子慮其爲變乃遣說柏年許啟爲府長史柏年乃進襄陽因執誅之柏年梓潼人徙居華陽世爲土豪知名州裏宋泰始中氐寇斷晉壽道柏年以倉部郎假節領數百人慰勞通路自益州道報命除晉壽太守討平氐賊遂爲梁州柏年彊立善言事以應對爲宋明帝所知旣被誅巴西太守柳引稱啟太祖敕答曰柏年幸可不爾爲之恨恨時襄陽有盜發古冢者相傳云是楚王冢大獲寶物玉屐玉屏風竹簡書靑絲編簡廣數分長二尺皮節如新盜以把火自照後人有得十餘簡以示撫軍王僧虔僧虔云是科斗書考工記周官所闕文也是時州遣按驗頗得遺物故有同異之論會寇南侵上慮當出樊沔二年徵爲侍中中軍將軍置府鎭石頭穆妃薨成服日車駕出臨喪朝議疑太子應出門迎左僕射王儉曰尋禮記服問君所主夫人妻太子嫡婦言國君爲此三人爲主喪也今鸞輿臨降自以主喪而至𨿽因事撫慰義不在弔南郡以下不應出門奉迎但尊極所臨禮有變革權去杖絰移立戶外足表情敬無煩止哭皇太子旣一宮之主自應以車駕幸宮依常奉候旣當成服之日吉凶不容相干宜以衰幘行事望拜止哭率由舊章尊駕不以臨弔奉迎則惟常體求之情禮如爲可安解侍中上以太子哀疾不宜居石頭山障移鎭西州四年遷使持節都督南徐兗二州諸軍事徵北將軍南徐州刺史世祖卽位爲皇太子初太祖好左氏春秋太子承旨諷誦以爲口實旣正位東儲善立名尙禮接文士畜養武人皆親近左右布在省闥永明三年於崇正殿講孝經少傅王儉以擿句令太僕周顒撰爲義疏五年冬太子臨國學親臨策試諸生於坐問少傅王儉曰曲禮云無不敬尋下之奉上可以盡禮上之接下慈而非敬今總同敬名將不爲昧儉曰鄭元云禮主於敬便當是尊卑所同太子曰若如來通則忠惠可以一名孝慈不須別稱儉曰尊卑號稱不可悉同愛敬之名有時相次忠惠之異誠以聖旨孝慈互舉竊有徵據禮云不勝喪比於不慈不孝此則其義太子曰資敬奉君資愛事親兼此二塗惟在一極今乃移敬接下豈復在三之義儉曰資敬奉君必同至極移敬逮下不慢而已太子曰敬名𨿽同深淺旣異而文無差別彌復增疑儉曰繁文不可備設略言深淺已見傳云不忘恭敬民之主也書云奉先思孝接下思恭此又經典明文互相起發太子問金紫光祿大夫張緒緒曰愚謂恭敬是立身之本尊卑所以並同太子曰敬𨿽立身之本要非接下之稱尙書云惠鮮鰥寡何不言恭敬鰥寡邪緒曰今別言之居然有恭惠之殊總開記首所以共同斯稱竟陵王子良曰禮者敬而已矣自上及下愚謂非嫌太子曰本不謂有嫌正欲使言與事符輕重有別耳臨川王�曰先舉必敬以明大體尊卑事數備列後章亦當不以總略而礙太子又以此義問諸學生謝幾卿等十一人並以筆對太子問王儉曰周易幹卦本施天位而說卦云帝出乎震震本非天義豈相主儉曰乾健震動天以運動爲徳故言帝出震太子曰天以運動爲徳君自體天居位震雷爲象豈體天所出儉曰主器者莫若長子故受之以震萬物出乎震故亦帝所與焉儉又諮太子曰孝經仲尼居曾子侍夫孝理弘深大賢方盡其致何故不授顏子而寄曾生太子曰曾生𨿽徳�體二而色養盡禮去物尙近接引非隔弘宣規教義在於此儉曰接引非隔弘宣𨿽易去聖轉遠其事彌輕旣云人能弘道將恐人輕道廢太子曰理旣有在不容以人廢言而況中賢之才弘上聖之教寧有壅塞之嫌臨川王�諮曰孝爲徳本常是所疑徳施萬善孝由天性自然之理豈因積習太子曰不因積習而至所以可爲徳本�曰率由斯至不俟明徳大孝榮親眾徳光備以此而言豈得爲本太子曰孝有深淺徳有小大因其分而爲本何所稍疑太子以長年臨學亦前代未有也明年上將訊丹陽所領囚及南北二百里內獄詔曰獄訟之重政化所先太子立年作貳宜時詳覽此訊事委以親決太子乃於元圃園宣猷堂錄三署囚原宥各有差上晚年好遊宴尙書曹事亦分送太子省視太子與竟陵王子良俱好釋氏立六疾館以養窮民風韻甚和而性頗奢麗宮內殿堂皆雕飾精綺過於上宮開拓元圃園與臺城北塹等其中樓觀塔宇多聚奇石妙極山水慮上宮望見乃傍門列修竹內施髙鄣造遊墻數百間施諸機巧宜須鄣蔽須臾成立若應毀撤應手遷徙善制珍玩之物織孔雀毛爲裘光彩金翠過於雉頭矣以晉明帝爲太子時立西池乃啟世祖引前例求東田起小苑上許之永明中二宮兵力全實太子使宮中將吏更番役築宮城苑巷制度之盛觀者傾京師上性𨿽嚴多布耳目太子所爲無敢啟者後上幸豫章王宅還過太子東田見其彌亙華遠壯麗極目於是大怒收監作主帥太子懼皆藏匿之由是見責太子素多疾體又過壯常在宮內簡於遨遊玩弄羽儀多所僣擬𨿽咫尺宮禁而上終不知十年豫章王嶷薨太子見上友於旣至造碑文奏之未及鐫勒十一年春正月太子有疾上自臨視有憂色疾篤上表曰臣地屬元良業微三善光道樹風於焉蓋闕晨宵恟懼有若臨淵攝生舛和構離屙疾大漸惟幾顧陰待謝守器難永視膳長違仰戀慈顏內懷感哽竊惟死生定分理不足悲伏願割無已之悼損旣往之傷寶衛聖躬同休七百臣𨿽沒九泉無所遺恨時年三十六太子年始過立久在儲宮得參政事內外百司咸謂旦暮繼體及薨朝野驚惋焉上幸東宮臨哭盡哀詔斂以衮冕之服謚曰文惠葬崇安陵世祖履行東宮見太子服玩過制大怒敕有司隨事毀除以東田殿堂爲崇虛館郁林立追尊爲文帝廟稱世宗初太子內懷惡明帝密謂竟陵王子良曰我意色中殊不悅此人當由其福徳薄所致子良便苦救解後明帝立果大相誅害武帝永明十一年立昭業爲皇太孫按南齊書武帝本紀永明十一年夏四月壬午詔東宮文武臣僚可悉度爲太孫官屬甲午立皇太孫昭業太孫妃何氏詔賜天下爲父後者爵一級孝子順孫義夫節婦粟帛各有差按郁林王本紀郁林王昭業字元尙文惠太子長子也小名法身世祖卽位封南郡王二千戶永明五年十一月戊子冠於東宮崇政殿其日小會賜王公以下帛各有差給昭業扶二人七年有司奏給班劍二十人鼓吹一部髙選友學十一年給皂輪三望車詔髙選國官文惠太子薨立昭業爲皇太孫居東宮世祖崩太孫卽位按王融傳融文辭辯捷尢善倉卒屬綴有所造作援筆可待竟陵王子良特相友好情分殊常晚節大習騎馬才地旣華兼藉子良之勢傾意賓客勞問周款文武翕習輻湊之招集江西傖楚數百人並有幹用世祖疾篤暫絕子良在殿內太孫未入融戎服絳衫於中書省合口斷東宮仗不得進欲立子良上旣蘇太孫入殿朝事委髙宗融知子良不得立乃釋服還省嘆曰公誤我郁林深忿疾融卽位十餘日收下廷尉明帝建武元年立寶卷爲皇太子按南齊書明帝本紀建武元年十一月戊子立皇太子寶卷賜天下爲父後者爵一級孝子順孫義夫節婦普加甄賜明揚表其衡閭賚以束帛己丑詔東宮肇建遠近或有慶禮可悉斷之按東昏侯本紀東昏侯寶卷字智藏髙宗第二子也本名明賢髙宗輔政後攺焉建武元年立爲皇太子永泰元年七月己酉髙宗崩太子卽位東昏侯永元元年夏四月己巳立皇太子誦大赦賜民爲父後者爵一級按南齊書東昏侯本紀云云

梁梁制太子鸞輅副以畫輪按隋書禮儀志皇太子鸞輅駕三馬左右騑朱班輪倚獸較伏鹿軾九旒畫降龍靑蓋畫幡文輈黃金塗五末近代亦謂之鸞輅卽象輅也梁東宮初建及太子釋奠元正朝會則乘之以畫輪爲副若常乘畫輪以軺衣書車爲副畫輪車上開四望綠油幢朱繩絡兩箱裏飾以錦黃金塗五末武帝天監元年冬十一月甲子立皇子統爲皇太子按梁書武帝本紀云云按昭明太子傳昭明太子統字徳施髙祖長子也母曰丁貴嬪初髙祖未有男義師起太子以齊中興元年九月生於襄陽髙祖旣受禪有司奏立儲副髙祖以天下始定百度多闕未之許也羣臣固請天監元年十一月立爲皇太子時太子年幼依舊居於內拜東宮官屬文武皆入直永福省太子生而聰睿三歲受孝經論語五歲徧讀五經悉能諷誦五年五月庚戌始出居東宮太子性仁孝自出宮恆思戀不樂髙祖知之每五日一朝多便畱永福省或五日三日乃還宮八年九月於壽安殿講孝經盡通大義講畢親臨釋奠於國學十四年正月朔旦髙祖臨軒冠太子於太極殿舊制太子著遠遊冠金蟬翠緌纓至是加金博山太子美姿貌善舉止讀書數行並下過目皆憶每遊宴祖道賦詩至十數韻或命作劇韻賦之皆屬思便成無所點易髙祖大弘佛教親自講說太子亦崇信三寶徧覽眾經乃於宮內別立慧義殿專爲法集之所招引名僧談論不絕太子自立三諦法身義並有新意普通元年四月甘露降於慧義殿咸以爲至徳所感焉三年十一月始興王憺薨舊事以東宮禮絕傍親書翰並依常儀太子意以爲疑命僕射劉孝綽議其事孝綽議曰案張鏡撰東宮儀記稱三朝發哀者逾月不舉樂鼓吹寢奏服限亦然尋傍絕之義義在去服服𨿽可奪情豈無悲鐃歌輟奏良亦爲此旣有悲情宜稱兼慕卒哭之後依常舉樂稱悲竟此理例相符謂猶應稱兼慕至卒哭僕射徐勉左率周捨家令陸襄並同孝綽議太子令曰張鏡儀記云依士禮終服月稱慕悼又云凡三朝發哀者逾月不舉樂劉僕射議云傍絕之義義在去服服𨿽可奪情豈無悲卒哭之後依常舉樂稱悲竟此理例相符尋情悲之說非止卒哭之後緣情爲論此自難一也用張鏡之舉樂棄張鏡之稱悲一鏡之言取捨有異此自難二也陸家令止云多歷年所恐非事證𨿽復累稔所用意常未安近亦常經以此問外由來立意謂猶應有慕悼之言張豈不知舉樂爲大稱悲事小所以用小而忽大良亦有以至如元正六佾事爲國章𨿽情或未安而禮不可廢鐃吹軍樂比之亦然書疏方之事則成小差可緣心聲樂自外書疏自內樂自他書自己劉僕射之議卽情未安可令諸賢更共詳衷司農卿明山賓步兵校尉朱異議稱慕悼之解宜終服月於是令付典書遵用以爲永準七年十一月貴嬪有疾太子還永福省朝夕侍疾衣不解帶及薨步從喪還宮至殯水漿不入口每哭輒慟絕髙祖遣中書舍人顧協宣旨曰毀不滅性聖人之制禮不勝喪比於不孝有我在那得自毀如此可卽彊進飲食太子奉敕乃進數合自是至葬日進麥粥一升髙祖又敕曰聞汝所進過少轉就羸瘵我比更無餘病正爲汝如此胸中亦圮塞成疾故應彊加饘粥不使我恆爾懸心𨿽屢奉敕勸逼日止一溢不嘗菜果之味體素壯腰帶十圍至是減削過半每入朝士庶見者莫不下泣太子自加元服髙祖便使省萬幾內外百司奏事者塡塞於前太子明於庶事纖毫必曉每所奏有謬誤及巧妄皆卽就辯析示其可否徐令攺正未嘗彈糾一人平斷法獄多所全宥天下皆稱仁性寬和容眾喜慍不形於色引納才學之士賞愛無倦恆自討論篇籍或與學士商確古今閒則繼以文章著述率以爲常於時東宮有書幾三萬卷名才並集文學之盛晉宋以來未之有也性愛山水於元圃穿築更立亭館與朝士名素者遊其中嘗泛舟後池番禺侯軌盛稱此中宜奏女樂太子不答詠左思招隱詩曰何必絲與竹山水有淸音侯�而止出宮二十餘年不畜聲樂少時敕賜大樂女妓一部略非所好普通中大軍北討京師谷貴太子因命菲衣減膳攺常饌爲小食每霖雨積雪遣腹心左右周行閭巷視貧困家有流離道路密加振賜又出主衣綿帛多作襦�冬月以施貧凍若死亡無可以斂者爲備棺槥每聞遠近百姓賦役勤苦輒斂容色常以戶口未實重於勞擾吳興郡屢以水災失收有上言當漕大瀆以瀉浙江中大通二年春詔遣前交州刺史王弁假節發吳郡吳興義興三郡民丁就役太子上疏曰伏聞當發王弁等上東三郡民丁開漕溝渠導泄震澤使吳興一境無復水災誠矜卹之至仁經略之遠旨暫勞永逸必獲後利未萌難睹竊有愚懷所聞吳興累年失收民頗流移吳郡十城亦不全熟惟義興去秋有稔復非常役之民卽日東境谷稼猶貴劫盜屢起在所有司不皆聞奏今徵戍未歸彊丁�少此𨿽小舉竊恐難合吏一呼門動爲民蠹又出丁之處遠近不一比得齊集已妨蠶農去年稱爲丰歲公私未能足食如復今玆失業慮恐爲獘更深且艸竊多伺候民間虛實若善人從役則抄盜彌增吳興未受其益內地已罹其獘不審可得權停此功待優實以行聖心垂矜黎庶神量久已有在臣意見庸淺不識事宜苟有愚心願得上啟髙祖優詔以諭焉太子孝謹天至每入朝未五鼓便守城門開東宮𨿽燕居內殿一坐一起恆向西南面臺宿被召當入危坐達旦三年三月寢疾恐貽髙祖憂敕參問輒自力手書啟及稍篤左右欲啟聞猶不許曰云何令至尊知我如此惡因便嗚咽四月乙巳薨時年三十一髙祖幸東宮臨哭盡哀詔斂以衮冕謚曰昭明五月庚寅葬安寧陵詔司徒左長史王筠爲哀冊文曰蜃輅俄軒龍驂局步羽翿前驅云旗北禦皇帝哀繼明之寢耀痛嗣徳之殂芳禦武帳而淒慟臨甲觀而增傷式稽令典載揚鴻烈詔撰徳於旌旒永傳徽於舞綴其辭曰式載明兩實惟少陽旣稱上嗣且曰元良儀天比峻儷景騰光奉祀延福守器傳芳睿哲膺期旦暮斯在外弘莊肅內含和愷識洞機深量苞瀛海立徳不器至功弗宰寬綽居心溫恭成性循時孝友率由嚴敬咸有種徳惠和齊聖三善遞宣萬國同慶軒緯掩精陰羲弛極纏哀在疚殷憂銜卹孺泣無時蔬饘不溢禫遵逾月哀號未畢實惟監撫亦嗣郊禋問安肅肅視膳恂恂金華玉璪元駟班輪隆家干國主祭安民光奉成務萬機是理矜愼庶獄勤卹關市誠存隱惻容無慍喜殷勤博施綢繆恩紀爰初敬業離經斷句奠爵崇師卑躬待傅寧資導習匪勞審諭博約是司時敏斯務辯究空微思探幾賾馳神圖緯研精爻畫沈吟典禮優遊方冊饜飫膏腴含咀肴核括囊流略包舉藝文徧該緗素殫極丘墳帙充積儒墨區分瞻河闡訓望魯揚芬吟詠性靈豈惟薄伎屬詞婉約緣情綺靡字無點竄筆不停紙壯思泉流淸章云委總覽時才网羅英茂學窮優洽辭歸繁富或擅談叢或稱文囿四友推徳七子�秀望苑招賢華池愛客托乘同舟連輿接席摛文掞藻飛觴泛醳恩隆置醴賞逾賜璧徽風遐被盛業日新仁器非重徳輶易遵澤流兆庶福降百神四方慕義天下歸仁云物告徵祲沴褰象星霾恆耀山頹朽壤靈儀上賓徳音長往具僚無蔭諮承安仰嗚呼哀哉皇情悼湣切心纏痛裔嗣長號跗萼增慟慕結親遊悲動氓眾憂若殄邦懼同折棟嗚呼哀哉首夏司開麥秋紀節容衛徒警菁華委絕書幌空張談筵罷設虛饋饛饛孤燈翳翳嗚呼哀哉簡辰請日筮合龜貞幽埏夙啟元宮獻成武校齊列文物增明昔遊漳賓從無聲今歸郊郭徒禦相驚嗚呼哀哉背絳闕以遠䢐靑門而徐轉指馳道而詎前望國都而不踐陵修阪之威夷�平原之悠緬驥蹀足以酸嘶挽淒鏘而流泫嗚呼哀哉混哀音於簫籟變愁容於天日𨿽夏木之森陰返寒林之蕭瑟旣將反而復疑如有求而遂失謂天地其無心遽永潛於容質嗚呼哀哉卽元宮之冥漠安神寢之淸閟傳聲華於懋典觀徳業於徽謚懸忠貞於日月播鴻名於天地惟小臣之紀言實含毫而無愧嗚呼哀哉太子仁徳素著及薨朝野惋愕京師男女奔走宮門號泣滿路四方氓庶及疆僥之民聞喪皆慟哭所著文集二十卷又撰古今典誥文言爲正序十卷五言詩之善者爲英華集二十卷文選三十卷中大通三年立晉安王綱爲皇太子按梁書武帝本紀中大通三年秋七月乙亥立晉安王綱爲皇太子大赦天下賜爲父後者及出處忠孝文武淸勤並賜爵一級按簡文帝本紀太宗簡文皇帝諱綱字世纘小字六通髙祖第三子昭明太子母弟也天監二年十月丁未生於顯陽殿五年封晉安王食邑八千戶八年爲云麾將軍領石頭戍軍事量置佐史九年遷使持節都督南北兗靑徐冀五州諸軍事宣毅將軍南兗州刺史十二年入爲宣惠將軍丹陽尹十三年出爲使持節都督荊雍梁南北秦益寧七州諸軍事南蠻校尉荊州刺史將軍如故十四年徙爲都督江州諸軍事云麾將軍江州刺史持節如故十七年徵爲西中郎將領石頭戍軍事尋復爲宣惠將軍丹陽尹加侍中普通元年出爲使持節都督益寧雍梁南北秦沙七州諸軍事益州刺史未拜攺授云麾將軍南徐州刺史四年徙爲使持節都督雍梁南北秦四州郢州之竟陵司州之隨郡諸軍事平西將軍寧蠻校尉雍州刺史五年進號安北將軍七年權進都督荊益南梁三州諸軍事是歲丁所生穆貴嬪喪上表陳解詔還攝本任中大通元年詔依給鼓吹一部二年徵爲都督南揚徐二州諸軍事驃騎將軍揚州刺史三年四月乙巳昭明太子薨五月丙申詔曰非至公無以主天下非博愛無以臨四海所以堯舜克讓惟徳是與文王捨伯邑考而立武王格於上下光於四表今岱宗牢落天步艱難淳風猶郁黎民未乂自非克明克哲允武允文豈得荷神器之重嗣龍圖之尊晉安王綱文義生知孝敬自然威惠外宣徳行內敏羣後歸美率土宅心可立爲皇太子七月乙亥臨軒策拜以修繕東宮權居東府四年九月移還東宮太淸三年五月丙辰髙祖崩辛巳卽皇帝位按周弘正傳大通二年梁昭明太子薨其嗣華容公不得立乃以晉安王爲皇太子弘正乃奏記曰竊聞撝謙之象起於羲軒爻畫揖讓之源生於堯舜禪受其來尙矣可得而詳焉夫以廟堂汾水殊途而同歸稷契巢許異名而一貫出者稱爲元首處者謂之外臣莫不內外相資表裏成治斯蓋萬代同規百王不易者也曁於三王之世寖以陵夷各親其親各子其子乃至七國爭雄劉項競逐皇漢扇其俗有晉揚其波謙讓之道廢多歷年所矣夫文質遞變澆淳相革還朴反古今也其時伏惟明大王殿下天挺將聖聰明神武百辟冠冕四海歸仁是以皇上發徳音下明詔以大王爲國之儲副乃天下之本焉𨿽復夏啟周誦漢儲魏兩此數君者安足爲大王道哉意者願聞殿下抗伯夷上仁之義執子臧大賢之節逃玉輿而弗乘棄萬乘如脫屣庶攺澆競之俗以大吳國之風古有其人今聞其語能行之者非殿下而誰能使無爲之化復興於邃古讓王之道不墜於來葉豈不盛歟豈不盛歟弘正陋學書生義�稽古家自汝潁世傳忠烈先人決曹掾燕抗辭九諫髙節萬乘正色三府𨿽盛徳之業將絕而狂直之風未墜是以敢布腹心肆其愚瞽如使芻言野說少陳於聽覽縱復委身烹鼎之下絕命肺石之上𨿽死之日猶生之年其抗直守正皆此類也太淸三年五月簡文帝卽位六月丁亥立宣城王大器爲皇太子按梁書簡文帝本紀云云按哀太子傳哀太子大器字仁宗太宗嫡長子也普通四年五月丁酉生中大通三年封宣城郡王食邑二千戶尋爲侍中中衛將軍給鼓吹一部大同四年授使持節都督揚徐二州諸軍事中軍大將軍揚州刺史侍中如故太淸二年十月侯景寇京邑敕太子爲臺內大都督三年五月太宗卽位六月癸酉立爲皇太子大寶二年八月賊景廢太宗將害太子時賊黨稱景命召太子太子方講老子將欲下�而刑人掩至太子顏色不變徐曰久知此事嗟其晚耳刑者欲以衣帶絞之太子曰此不能見殺乃指系帳竿下繩命取絞之而絕時年二十八太子性寬和兼神用端嶷在於賊手每不屈意初侯景西上攜太子同行及其敗歸部伍不復整肅太子所乘船居後不及賊眾左右心腹並勸因此入北太子曰家國喪敗志不圖生主上蒙塵寧忍違離吾今逃匿乃是叛父非謂避賊便涕泗嗚咽令卽前進賊以太子有器度每常憚之恐爲後患故先及禍承聖元年四月追謚哀太子元帝承聖元年冬十一月己卯立王太子方矩爲皇太子攺名元良按梁書元帝本紀云云按湣懷太子傳湣懷太子方矩字徳規世祖第四子也初封南安縣侯隨世祖在荊鎭太淸初爲使持節督湘郢桂寧成合羅七州諸軍事鎭南將軍湘州刺史尋徵爲侍中中衛將軍給鼓吹一部世祖承制拜王太子攺名元良承聖元年十一月丙子立爲皇太子及西魏師陷荊城太子與世祖同爲魏人所害太子聰�頗有世祖風而凶暴猜忌敬帝承制追謚湣懷太子

東宮部匯考四

陳武帝永定三年六月文帝卽位九月辛酉立皇子伯宗爲皇太子王公以下賜帛各有差按陳書文帝本紀云云按廢帝本紀廢帝諱伯宗字奉業小字藥王世祖嫡長子也梁承聖三年五月庚寅生永定二年二月戊辰拜臨川王世子三年世祖嗣位八月庚戌立爲皇太子自梁室亂離東宮焚燼太子居於永福省天康元年四月癸酉世祖崩其日太子卽皇帝位於太極前殿廢帝光大元年立皇子至澤爲皇太子按陳書廢帝本紀光大元年秋七月戊申立皇子至澤爲皇太子賜天下爲父後者爵一級王公卿士已下賚帛各有差宣帝大建元年正月甲午卽皇帝位立世子叔寶爲皇太子按陳書宣帝本紀云云按後主本紀後主諱叔寶字元秀小字黃奴髙宗嫡長子也梁承聖二年十一月戊寅生於江陵明年江陵陷髙宗遷關右畱後主於穰城天嘉三年歸京師立爲安成王世子天康元年授寧遠將軍置佐史光大二年爲太子中庶子尋遷侍中餘如故大建元年正月甲午立爲皇太子十四年正月甲寅髙宗崩乙卯始興王叔陵作逆伏誅丁巳太子卽皇帝位於太極前殿大建四年創築東宮特置起部尙書用主監作按陳書宣帝本紀大建四年十二月丁卯詔曰梁氏之季兵火薦臻承華焚蕩頓無遺構寶命惟新迄將二紀頻事戎旅未遑修繕今工役差閒椽楹有擬來歲開肇創築東宮可權置起部尙書將作大匠用主監作大建十四年正月後主卽位四月立皇子引爲皇太子按陳書後主本紀大建十四年正月後主卽位夏四月丙申立皇子永康公引爲皇太子賜天下爲父後者爵一級王公以下賚帛各有差按吳興王引傳吳興王引字承業後主長子也大建五年二月乙丑生於東宮母孫姬因產卒沈皇后哀而養之以爲己子時後主年長未有裔嗣髙宗因命以爲嫡孫其日下詔曰皇孫初誕國祚方熙思與羣臣共同斯慶內外文武賜帛各有差爲父後者賜爵一級十年封爲永康公後主卽位立爲皇太子引性聰敏好學執經肄業終日不倦博通大義兼善屬文至徳二年躬出太學講孝經講畢又釋奠於先聖先師其日設金石之樂於太學王公卿士及太學生並預宴是時張貴妃孔貴嬪並愛幸沈皇后無寵而近侍左右數於東宮往來太子亦數使人至後所後主疑其怨望甚惡之而張孔二貴妃又日夜構成後及太子之短孔範之徒又於外合成其事禎明二年廢爲吳興王仍加侍中中衛將軍三年入關卒於長安按袁憲傳憲除侍中信威將軍太子詹事至徳元年太子加元服二年行釋奠之禮憲於是表請解職後主不許給扶二人進號云麾將軍置佐史皇太子頗不率典訓憲手錶陳諫凡十條皆援引古今言辭切直太子𨿽外示容納而心無悛攺後主欲立寵姬張貴妃子始安王爲嗣嘗從容言之吏部尙書蔡徵順旨稱賞憲厲色折之曰皇太子國家儲嗣億兆宅心卿是何人輕言廢立夏竟廢太子爲吳興王后主知憲有規諫之事嘆曰袁徳章實骨鯁之臣卽日詔爲尙書僕射後主禎明二年六月庚子立軍師將軍揚州刺史始安王深爲皇太子按陳書後主本紀云云按皇太子深傳皇太子深字承源後主第四子也少聰慧有志操容止儼然𨿽左右近侍未嘗見其喜慍以母張貴妃故特爲後主所愛至徳元年封始安王邑二千戶尋爲軍師將軍揚州刺史置佐史禎明二年皇太子引廢後主乃立深爲皇太子三年隋師濟江六軍敗績隋將韓擒虎自南掖門入百僚逃散深時年十餘歲閉合而坐舍人孔伯魚侍焉隋軍排合而入深使宣令勞之曰軍旅在途不乃勞也軍人咸敬焉其年入關隋大業中爲枹罕太守

北魏明元帝泰常七年四月封皇子燾爲泰平王五月詔皇太子臨朝聽政按魏書明元帝本紀泰常七年夏四月甲戌封皇子燾爲泰平王燾字佛釐拜相國加大將軍初帝素服寒食散頻年動發不堪萬幾五月詔皇太子臨朝聽政是月泰平王攝政秋九月己酉詔泰平王率百國以法駕田於東苑車乘服物皆以乘輿之副按太武帝本紀世祖太武皇帝諱燾太宗明元皇帝長子也母曰杜貴嬪天賜五年生於東宮體貌異太祖奇而悅之曰成吾業者必此子也泰常七年四月封泰平王五月爲監國太宗有疾命帝總攝百揆聰明大度意豁如也八年十月壬申卽皇帝位按崔浩傳太宗恆有微疾怪異屢見乃使中貴人密問於浩曰春秋星孛北斗七國之君皆將有咎今玆日蝕於胃昴盡光趙代之分野朕疾彌年療治無損恐一旦奄忽諸子並少將如之何其爲我設圖後之計浩曰陛下春秋富盛聖業方融徳以除災幸就平愈且天道懸遠或消或應昔宋景見災修徳熒惑退舍願陛下遣諸憂虞恬神保和納禦嘉福無以暗昧之說致損聖思必不得已請陳瞽言自聖化龍興不崇儲貳是以永興之始社稷幾危今宜早建東宮選公卿忠賢陛下素所委仗者使爲師傅左右信臣簡在聖心者以充賓友入總萬機出統戎政監國撫軍六柄在手若此則陛下可以優遊無爲賾神養壽進禦醫藥萬歲之後國有成主民有所歸則姦宄息望旁無覬覦此乃萬世之令典塞禍之大備也今長皇子燾年漸一周明睿溫和眾情所系時登儲副則天下幸甚立子以長禮之大經若須並待成人而擇倒錯天倫則生履霜堅冰之禍自古以來載籍所記興衰存亡�不由此太宗納之於是使浩奉策告宗廟命世祖爲國副主居正殿臨朝司徒長孫嵩山陽公奚斤北新公安同爲左輔坐東廂西面浩與太尉穆觀散騎常侍丘堆爲右弼坐西廂東面百寮總己以聽焉太宗避居西宮時隱而窺之聽其決斷大悅謂左右侍臣曰長孫嵩宿徳舊臣歷事四世功存社稷奚斤辯捷智謀名聞遐邇安同曉解俗情明練於事穆觀達於政要識吾旨趣崔浩博聞彊識精於天人之會丘堆𨿽無大用然在公專謹以此六人輔相吾與汝曹遊行四境伐叛柔服可得志於天下矣羣臣時奏所疑太宗曰此非我所知當決之汝曹國主也太武帝延和元年春正月立皇子晃爲皇太子大赦攺元按魏書太武帝本紀延和元年春正月丙午立皇子晃爲皇太子謁於太廟大赦攺年己巳詔曰朕以眇身獲奉宗廟思闡洪基廓淸九服遭值季運天下分崩是用屢徵罔或寧息自始光至今九年之間戎車十舉羣帥文武荷戈被甲櫛風沐雨蹈履鋒刃與朕均勞賴神祗之助將士宣力用能摧折彊豎克剪大憝兵不極武而二寇俱滅師不違律而遐方以寧加以時气和洽嘉瑞並降徧於郡國不可勝紀豈朕一人獨應此佑斯亦羣後協同之所致也公卿因玆稽諸天人之會請建副貳夫慶賞之行所以褒崇勛舊旌顯賢能以永無疆之休其王公將軍以下普增爵秩啟國承家修廢官舉�逸蠲除煩苛更定科制務從輕約除故革新以正一統羣司當深思效績直道正身立功立事無或懈怠稱朕意焉按景穆帝本紀恭宗景穆皇帝諱晃太武皇帝之長子也母賀夫人延和元年春正月丙午立爲皇太子時年五歲明慧彊識聞則不忘及長好讀經史皆通大義世祖甚奇之世祖東徵和龍詔恭宗錄尙書事西徵涼州詔恭宗監國初世祖之伐河西也李順等咸言姑臧無水艸不可行師恭宗有疑色及車駕至姑臧乃詔恭宗曰姑臧城東西門外湧泉合於城北其大如河自余溝渠流入澤中其間乃無燥地澤艸茂盛可供太軍數年人之多言亦可惡也故有此敕以釋汝疑恭宗謂宮臣曰爲人臣不實若此豈是忠乎吾初聞有疑但帝決行耳幾誤人大事言者復何面見帝也眞君四年恭宗從世祖討蠕蠕至鹿渾谷與賊相遇鹵惶怖部落擾亂恭宗言於世祖曰今大軍卒至宜速進擊掩其不備破之必矣尙書令劉潔固諫以爲塵盛賊多出至平地恐爲所圍須軍大集然後擊之可也恭宗謂潔曰此塵之盛由賊恇擾軍人亂故何有營上而有此塵世祖疑之遂不急擊蠕蠕遠遁旣而獲鹵候騎世祖問之對曰蠕蠕不覺官軍卒至上下惶懼引眾北走經六七日知無追者始乃徐行世祖深恨之自是恭宗所言軍國大事多見納用遂知萬機初恭宗監國曾令曰周書言任農以耕事貢九谷任圃以樹事貢艸木任工以余材貢器物任商以市事貢貨賄任牧以畜事貢鳥獸任嬪以女事貢布帛任衡以山事貢其材任虞以澤事貢其物其制有司課畿內之民使無牛家以人牛力相貿墾殖鋤耨其有牛家與無牛家一人種田二十二畝償以私鋤功七畝如是爲差至與小老無牛家種田七畝小老者償以鋤功二畝皆以五口下貧家爲率各列家別口數所勸種頃畝明立簿目所種者於地首標題姓名以辧播殖之功又禁飲酒雜戲棄本沽販者墾田大爲增辟正平元年六月戊辰薨於東宮時年二十四庚午冊曰嗚呼惟爾誕資明睿岐嶷夙成正位少陽克荷基構賓於四門百揆時敍允釐庶績風雨不迷宜享無疆隆我皇祚如何不幸奄焉殂殞朕用悲慟於厥心今使使持節兼太尉張黎兼司徒竇瑾奉策卽柩賜謚曰景穆以顯昭令徳魂而有靈其尙嘉之髙宗卽位追尊爲景穆皇帝廟號恭宗按宗愛傳宗愛不知其所由來以罪爲閹人歷碎職至中常侍正平元年正月世祖大會於江上班賞羣臣以愛爲秦郡公恭宗之監國也每事精察愛天性險暴行多非法恭宗每銜之給事仇尼道盛侍郎任平城等任事東宮微爲權勢世祖頗聞之二人與愛並不睦爲懼道盛等案其事遂構告其罪詔斬道盛等於都街時世祖震怒恭宗遂以憂薨是後世祖追悼恭宗愛懼誅遂謀逆二年春世祖暴崩愛所爲也太平眞君四年冬十一月詔皇太子副理萬幾按魏書太武帝本紀太平眞君四年冬十一月詔曰朕承祖宗重光之緒思闡洪基恢隆萬世自經營天下平暴除亂掃淸不順二十年矣夫陰陽有往復四時有代謝授子任賢所以休息優隆功臣式圖長久蓋古今不易之令典也其令皇太子副理萬幾總統百揆諸朕功臣勤勞日久皆當以爵歸第隨時朝請饗宴朕前論道陳謨而已不宜復煩以劇職更舉賢俊以備百官主者明爲科制以稱朕心按宋書托跋氏傳托跋氏燾以國授其太子下書曰朕承祖宗重光之緒思闡洪基恢隆萬世自經營天下平暴除逆掃淸不順武功旣昭而文教未闡非所以崇太平之治也今者域內安逸百姓富昌軍國異容宜定制度爲萬世之法夫陰陽有往復四時有代序授子任賢安全相附所以休息疲勞式固長久成其祿福古今不易之典也諸朕功臣勤勞日久皆當致仕歸第雍容髙爵賾神養壽朝請隨時饗宴朕前論道陳謀而已不須復親有司苦劇之職其令皇太子嗣理萬機總統百揆更舉賢良以被列職皆取後進明能廣啟選才之路擇人授任而黜陟之故孔子曰後生可畏焉知來者之不如今主者明爲科制宣敕施行於是王公以下上書太子皆稱臣首尾與表同惟用白紙爲異太平眞君五年皇太子始總百揆諸上書者稱臣按魏書太武帝本紀太平眞君五年春正月壬寅皇太子始總百揆侍中中書監宜都王穆壽司徒東郡公崔浩侍中廣平公張黎侍中建興公古弼輔太子以決庶政諸上書者皆稱臣上疏儀與表同文成帝太安二年立皇子弘爲皇太子按魏書文成帝本紀太安二年春二月丁巳立皇子弘爲皇太子大赦天下按獻文帝本紀顯祖獻文皇帝諱弘髙宗文成皇帝之長子也母曰李貴人興光元年秋七月生於陰山之北太安二年二月立爲皇太子聰睿機悟幼而有濟民神武之規仁孝純至禮敬師友和平六年夏五月甲辰卽皇帝位獻文帝皇興三年六月辛未立皇子宏爲皇太子按魏書獻文帝本紀云云按孝文帝本紀髙祖孝文皇帝諱宏顯祖獻文皇帝之長子母曰李夫人皇興元年八月戊申生於平城紫宮神光照於室內天地氛氳和气充塞帝生而潔白有異姿𦇤褓岐嶷長而淵裕仁孝綽然有君人之表顯祖尢愛異之三年夏六月辛未立爲皇太子五年秋八月丙午卽皇帝位於太華前殿孝文帝太和十七年立皇子恂爲皇太子按魏書孝文帝本紀太和十七年六月乙巳立皇子恂爲皇太子秋七月癸丑以皇太子立詔賜民爲父後者爵一級爲公士曾爲吏屬者爵二級爲上造鰥寡孤獨不能自存者人粟五斛按廢太子傳廢太子庶人恂字元道生而母死文明太后撫視之常置左右年四歲太皇太后親爲立名恂字元道於是大赦太和十七年七月癸丑立恂爲皇太子及冠恂於廟髙祖臨光極東堂引恂入見誡以冠義曰夫冠禮表之百代所以正容體齊顏色順辭令容體正顏色齊辭令順故能正君臣親父子和長幼然母見必拜兄弟必敬責以成人之禮字汝元道所寄不輕汝當尋名求義以順吾旨二十年攺字宣道遷洛詔恂詣代都其進止儀禮髙祖皆爲定及恂入辭髙祖曰今汝不應向代但太師薨於恆壤朕旣居皇極之重不容輕赴舅氏之喪欲使汝展哀舅氏拜汝母墓一寫爲子之情汝至彼太師事畢後日宜一拜山陵拜訖汝族祖南安可一就問訊在途當溫讀經籍今日親見吾也後髙祖每歲徵幸恂常畱守主執廟祀恂不好書學體貌肥大深忌河洛暑熱意每追樂北方中庶子髙道悅數苦言致諫恂甚銜之髙祖幸崧嶽恂畱守金墉於西掖門內與左右謀欲召牧馬輕騎奔代手刃道悅於禁中領軍元儼勒門防遏夜得寧靜厥明尙書陸琇馳啟髙祖於南髙祖聞之駭惋外寢其事仍至汴口而還引恂數罪與咸陽王禧等親杖恂又令禧等更代百餘下扶曳出外不起者月餘拘於城西別館引見羣臣於淸徽堂議廢之司空太子太傅穆亮尙書僕射少保李衝並免冠稽首而謝髙祖曰卿所謝者私也我所議者國也古人有言大義滅親今恂欲違父背尊跨據恆朔天下未有無父國何其包藏心與身俱此小兒今日不滅乃是國家之大禍脫待我亡後恐有永嘉之亂乃廢爲庶人置之河陽以兵守之服食所供粗免饑寒而已恂在困躓頗知咎悔恆讀佛經禮拜歸心於善髙祖幸代遂如長安中尉李彪承間密表告恂復與左右謀逆髙祖在長安使中書侍郎邢巒與咸陽王禧奉詔賫椒酒詣河陽賜恂死時年十五殮以粗棺常服瘞於河陽城二十二年冬禦史臺令史龍文觀坐法當死告廷尉稱恂前被攝左右之日有手書自理不知狀而中尉李彪侍禦史賈尙寢不爲聞賈坐系廷尉時彪免歸髙祖在鄴尙書表收彪赴洛會赦遂不窮其本末賈尙出系暴病數日死初髙祖將爲恂娶司徒馮誕長女以女幼待年長先爲娉彭城劉長文滎陽鄭懿女爲左右孺子時恂年十三四髙祖泛舟天淵池謂郭祚崔光宋弁曰人生須自放不可終朝讀書我欲使恂旦出省經傳食後還內晡時復出日夕而罷卿等以爲何如光曰孔子稱血气未定戒之在色傳曰晝以訪事夜以安身太子以幼年涉學之日不宜於正晝之時捨書禦內又非所以安柔弱之體固永年之命髙祖以光言爲然乃不令恂晝入內無子太和二十一年立皇子恪爲皇太子按魏書孝文帝本紀太和二十有一年春正月丙申立皇子恪爲皇太子賜天下爲父後者爵一級按宣武帝本紀世宗宣武皇帝諱恪髙祖孝文皇帝第二子母曰髙夫人初夢爲日所逐避於�下日化爲龍繞己數匝寤而驚悸旣而有娠太和七年閏四月生帝於平城宮二十一年正月丙申立爲皇太子二十三年夏四月丁巳卽皇帝位於魯陽宣武帝延昌元年立皇子詡爲皇太子按魏書宣武帝本紀延昌元年冬十月乙亥立皇子詡爲皇太子十有一月丙申詔曰朕運承天休統禦宸宇太子體藉靈明肇建宮華明兩旣孚三善方洽宜澤均率壤榮泛庶嗣其賜天下爲父後者爵一級孝子順孫廉夫節婦旌表門閭量給粟帛按孝明帝本紀肅宗孝明皇帝諱詡世宗宣武皇帝之第二子母曰胡充華永平三年三月丙戌帝生於宣光殿之東北有光照於庭中延昌元年十月乙亥立爲皇太子四年春正月丁巳夜卽皇帝位孝靜帝武定七年詔立皇子長仁爲皇太子按魏書孝靜帝本紀武定七年八月辛卯詔立皇子長仁爲皇太子癸巳大赦天下內外百官並加二級

北齊北齊冊皇太子及太子朝覲之儀按隋書禮儀志後齊冊皇太子則皇帝臨軒司徒爲使司空副之太子服遠遊冠入至位使者入奉冊讀訖皇太子跪受冊於使以授中庶子又受璽綬於尙書以授庶子稽首以出就冊則使者持節至東宮宮臣內外官定列皇太子階東西面若幼則太師抱之主衣二人奉空頂幘服從以受冊明日拜章表於東宮殿庭中庶子中舍人乘軺車奉章詣朝堂謝擇日齋於崇正殿服冕乘石山安車謁廟擇日羣臣上禮又擇日會明日三品以上箋賀又按志後齊皇太子月五朝未明二刻乘小輿出爲三師降至承華門升石山安車三師軺車在前三少在後自雲龍門入皇帝禦殿前設拜席位至柏合齊帥引洗馬中庶子從至殿前席南北面再拜文宣帝天保元年六月詔立王子殷爲皇太子九月以皇太子監總國事因定監國之儀按北齊書文宣帝本紀天保元年夏六月丁亥詔立王子殷爲皇太子己亥以皇太子初入東宮赦畿內及並州死罪已下余州死降徒流已下一皆原免九月庚午皇太子入居涼風堂監總國事按廢帝本紀廢帝殷字正道文宣帝之長子也母曰李皇後天保元年立爲皇太子時年六歲性敏慧初學反語於迹字下注云自反時侍者未達其故太子曰迹字足傍亦爲迹豈非自反耶常宴北宮獨令河間王勿入左右問其故太子曰世宗遇賊處河間王復何宜在此文宣每言太子得漢家性質不似我欲廢之立太原王初詔國子博士李寶鼎傅之寶鼎卒後詔國子博士邢峙侍講太子𨿽富於春秋而溫裕開朗有人君之度貫綜經業省覽時政甚有美名七年冬文宣召朝臣文學者及禮學官於宮宴會令以經義相質親自臨聽太子手筆措問在坐莫不嘆美九年文宣在晉陽太子監國集諸儒講孝經令楊愔傳旨謂國子助教許散愁曰先生在世何以自資對曰散愁自少以來不登孌童之�不入季女之室服膺簡策不知老之將至平生素懷若斯而已太子曰顏子縮屋稱貞柳下嫗而不亂未若此翁白首不娶者也乃賚絹百匹後文宣登鳳臺召太子使手刃囚太子惻然有難色再三不斷其首文宣怒親以馬鞭撞太子三下由是气悸語喫精神時復昏擾十年十一月文宣帝崩癸卯太子卽位於晉陽宣徳殿按隋書禮儀志天保元年皇太子監國在西林園冬會羣議皆東面二年於北城第內冬會又議東面吏部郎陸卬疑非禮魏收攺爲西面邢子才議欲依前曰凡禮有同者不可令異詩說天子至於大夫皆乘四馬況以方面之少何可皆不同乎若太子定西面者王公卿大夫士復何面耶南面人君正位今一官之長無不南面太子聽政亦南面坐議者言皆晉舊事太子在東宮西面爲避尊位非爲向臺殿也子才以爲東晉博議依漢魏之舊太子普臣四海不以爲嫌又何疑於東面禮世子絕旁親世子冠於阼冢子生接以太牢漢元著令太子絕馳道此皆禮同於君又晉王公世子攝命臨國乘七旒安車駕用三馬禮同三公近宋太子乘象輅皆有同處不以爲嫌況東面者君臣通禮獨何爲避明爲向臺所以然也近皇太子在西林園在於殿猶且東面於北城非宮殿之處更不得邪諸人以東面爲尊宴會須避案燕禮燕義君位在東賓位則在西君位在阼階故有武玉踐阼篇不在西也禮乘君之車不敢曠左君在惡空其位左亦在東不在西也君在阼夫人在房鄭注人君尊東也前代及今皇帝宴會接客亦東堂西面若以東面爲貴皇太子以儲後之禮監國之重別第宴臣賓自得申其正位禮者皆東宮臣屬公卿接宴觀禮而已若以西面爲卑實是君之正位太公不肯北面說丹書西面則道之西面乃尊也君位南面有東有西何可皆避且事𨿽少異有可相比者周公臣也太子子也周公爲冢宰太子爲儲貳明堂尊於別第朝諸侯重於宴臣賓南面貴於東面臣�於子冢宰輕於儲貳周公攝政得在明堂南面朝諸侯今太子監國不得於別第異宮東面宴客情所未安且君行以太子監國君宴不以公卿爲賓明父子無嫌君臣有嫌案儀注親王受詔冠婚皇子皇女皆東面今不約王公南面而獨約太子何所取邪議者南尊攺就西面轉君位更非合禮方面旣少難爲節文東西二面君臣通用太子宜然於禮爲允魏收議云去天保初皇太子監國冬會羣官於西園都亭坐從東面義取於向中宮臺殿故也二年於宮冬會坐乃東面收竊以爲疑前者遂有別議議者同之邢尙書以前定東面之議復申本懷此乃國之大禮無容不盡所見收以爲太子東宮位在於震長子之義也案易八卦正位向中皇太子今居北城於宮殿爲東北南面而坐於義爲背也前者立議據東宮爲本又案東宮舊事太子宴會多以西面爲禮此又成證非徒言也不言太子常無東南二面之坐但用之有所至如西園東面所不疑也未知君臣車服有同異之議何爲而發就如所云但知禮有同者不可令異不知禮有異者不可令同苟別君臣同異之禮恐重紙累札書不盡也子才竟執東面收執西面援引經據大相往復其後竟從西面爲定時議又疑宮吏之姓與太子名同子才又謂曰案曲禮大夫士之子不與世子同名鄭注云若先之生亦不攺漢法天子登位布名於天下四海之內無不咸避案春秋經衛石惡出奔晉在衛侯衎卒之前衎卒其子惡始立明石惡於長子同名諸侯長子在一國之內與皇太子於天子禮亦不異鄭言先生不攺蓋以此義衛石惡宋向戌皆與君同名春秋不譏皇太子𨿽有儲貳之重未爲海內所避何容便攺人姓然事有消息不得皆同於古宮吏至微而有所犯朝名從事亦是難安宜聽出宮尙書更補佗職制曰可孝昭帝皇建元年立世子百年爲皇太子按北齊書孝昭帝本紀皇建元年冬十一月辛亥立世子百年爲皇太子賜天下爲父後者爵一級按樂陵王百年傳樂陵王百年孝昭第二子也孝昭初卽位在晉陽羣臣請建中宮及太子帝謙未許都下百寮又請乃稱太后令立爲皇太子帝臨崩遺詔傳位於武成並有手書其末曰百年無罪汝可以樂處置之勿學前人大寧中封樂陵王河淸三年五月白虹圍日再重又橫貫而不達赤星見帝以盆水承星影而蓋之一夜盆自破欲以百年厭之會博陵人賈徳冑教百年書百年嘗作數敕字徳冑封以奏帝乃發怒使召百年百年被召自知不免割帶玦畱與妃斛律氏見帝於元都苑涼風堂使百年書敕字驗與徳冑所奏相似遣左右亂捶擊之又令人曳百年繞堂且走且打所過處血皆徧地气息將盡曰乞命願與阿叔作奴遂斬之棄諸池池水盡赤於後園親看埋之妃把玦哀號不肯食月餘亦死玦猶在手拳不可開時年十四其父光自擘之乃開後主時攺九院爲二十七院掘得一小屍緋袍金帶一髻一解一足有靴諸內參竊言百年太子也或言太原王昭徳詔以襄成王子白澤襲爵樂陵王齊亡入關徙蜀死武成帝河淸元年立子緯爲皇太子按北齊書武成帝本紀河淸元年春正月丙戌立子緯爲皇太子大赦內外百官普加泛級諸爲父後者賜爵一級按後主本紀後主諱緯字仁綱武成皇帝之長子也母曰胡皇后夢於海上坐玉盆日入裙下遂有娠天保七年五月五日生帝於並州邸帝少美容儀武成特所愛寵拜王世子及武成入纂大業大寧二年春正月景戌立爲皇太子河淸四年武成禪位於帝天統元年夏四月景子皇帝卽位於晉陽宮按祖珽傳珽爲太常少卿散騎常侍時皇后愛少子東平王儼願以爲嗣武成以後主體正居長難於移易珽私於士開曰君之寵幸振古無二宮車一日晚駕欲何以克終士開因求策焉珽曰宜說主上云襄宣昭帝子俱不得立今宜命皇太子早踐大位以定君臣若事成中宮少主皆徳君此萬全計也君此且微說令主上粗解珽當自外上表論之士開許諾因有彗星出太史奏云除舊布新之徵珽於是上書言陛下𨿽爲天子未是極貴按春秋元命苞云乙酉之歲除舊革政今年太歲乙酉宜傳位東宮令君臣之分早定且以上應天道並上魏獻文禪子故事帝從之由是拜祕書監加儀同三司大被親寵後主武平元年立皇子恆爲皇太子按北齊書後主本紀武平元年夏六月甲辰以皇子恆生故大赦內外百官普進二級九州職人普進四級九月乙巳立皇子恆爲皇太子按幼主本紀幼主名恆帝之長子也母曰穆皇后武平元年六月生於鄴其年十月立爲皇太子隆化二年春正月乙亥卽皇帝位時八歲

北周周制皇太子受宮官朝正儀按隋書禮儀志後周制正之二日皇太子南面列軒懸宮官朝賀武帝建徳元年立魯國公贇爲皇太子按周書武帝本紀建徳元年夏四月癸巳立魯國公贇爲皇太子大赦天下百官各加封級按宣帝本紀宣皇帝諱贇字幹伯髙祖長子也母曰李太后武成元年生於同州保定元年五月丙午封魯國公建徳元年四月癸巳髙祖親告廟冠於阼階立爲皇太子詔皇太子巡撫西土文宣皇后崩髙祖諒暗詔太子總朝政五旬而罷髙祖每巡幸四方太子常畱監國五年二月又詔皇太子巡西土因討吐谷渾宣政元年六月丁酉髙祖崩戊戌皇太子卽皇帝位按王軌傳宣帝之徵吐谷渾也髙祖令軌與宇文孝伯並從軍中進取皆委軌等帝仰成而已時宮尹鄭譯王端等並得幸帝帝在軍中頗有失徳譯等皆預焉軍還軌等言之於髙祖髙祖大怒乃撻帝除譯等名仍加捶楚帝因此大銜之軌又嘗與小內史賀若弼言及此事且言皇太子必不克負荷弼深以爲然勸軌陳之軌後因侍坐乃謂髙祖曰皇太子仁孝無聞復多涼徳恐不了陛下家事愚臣短暗不足以論是非陛下恆以賀若弼有文武奇才識度宏遠而弼比每對臣深以此事爲慮髙祖召弼問之弼乃詭對曰皇太子養徳春宮未聞有過未審陛下何從得聞此言旣退軌誚弼曰平生言論無所不道今者對揚何得乃爾翻覆弼曰此公之過也皇太子國之儲副豈易攸言事有蹉跌便至滅門之禍本謂公密陳臧否何得遂至昌言軌默然久之乃曰吾專心國家遂不存私計向者對眾良實非宜後軌因內宴上壽又捋髙祖須曰可愛好老公但恨後嗣弱耳髙祖深以爲然但漢王次長又不才此外諸子並幼故不能用其說及宣帝卽位迫鄭譯等復爲近侍軌自知及於禍謂所親曰吾昔在先朝實申社稷至計今日之事斷可知矣此州控帶淮南鄰接彊寇欲爲身計易同反掌但忠義之節不可虧違況荷先帝厚恩每思以死自�豈以獲罪於嗣主便欲背徳於先朝止可於此待死義不爲他計冀千載之後知吾此心大象元年帝令內史杜慶信就徐州殺軌禦正中大夫顏之儀切諫帝不納遂誅之軌立朝忠恕兼有大功忽以無罪被戮天下知與不知無不傷惜按顏之儀傳京兆郡丞樂運以直言數諫於帝髙祖嘗幸同州召運赴行在所旣至髙祖謂運曰卿來日見太子不運曰臣來日奉辭髙祖曰卿言太子何如人運曰中人也時齊王憲以下並在帝側髙祖顧謂憲等曰百官佞我皆云太子聰明睿知惟運獨雲中人方驗運之忠直耳於是因問運中人之狀運對曰班固以齊桓公爲中人管仲相之則霸豎刁輔之則亂謂可與爲善亦可與爲惡也髙祖曰我知之矣遂妙選宮官以匡弼之仍超拜運京兆郡丞太子聞之意甚不悅宣帝大象元年立魯王衍爲皇太子按周書宣帝本紀大象元年春正月戊午立魯王衍爲皇太子二月辛巳詔曰有聖大寶實惟重器元天表命人事與能幽顯同謀確乎不易域中之大實懸定於杳冥天下爲公蓋不避於內舉我大周感蒼昊之精受河洛之錫武功文徳光格區宇創業垂統永光無窮朕以寡薄祗承鴻緒上賴先朝得一之迹下藉羣後不貳之心職貢與雲雨俱通憲章共光華並亙圓首方足咸登仁壽思隆國本用弘天歷皇太子衍地居上嗣正統所歸遠憑積徳之休允�無疆之祚帝王之量未肅而成天祿之期不謀已至朕今傳位於衍乃眷四海深合謳歌之望俾予一人髙蹈風塵之表萬方兆庶知朕意焉按靜帝本紀靜皇帝諱衍後攺爲闡宣帝長子也母曰朱皇后建徳二年六月生於東宮大象元年正月癸卯封魯王戊午立爲皇太子二月辛巳宣帝於鄴宮傳位授帝居正陽宮二年夏五月乙未宣帝寢疾詔帝入宿於露門學己酉宣帝崩帝入居天臺廢正陽宮

隋隋定皇太子衮冕冠服璽綬之制按隋書禮儀志皇太子衮冕垂白珠九旒靑纊充耳犀笄元衣纁裳衣山龍華虫火宗彜五章裳藻粉米黼黻四章織成爲之白紗內單黼領靑褾裾革帶金鉤大帶素帶不朱裏亦紕以朱綠黻隨裳色火山二章玉具劍火珠鏢首瑜玉雙佩朱組雙大綬四采赤白縹紺純朱質長一丈八尺三百二十首廣九寸小雙綬長二尺六寸色同大綬而首半之間施二玉環朱�赤以金飾侍從皇帝祭祀及謁廟元服納妃則服之遠遊三梁冠加金附蟬九首施珠翠黑介幘纓翠緌犀簪導絳紗袌白紗內單皂領褾裾白假帶方心曲領絳紗蔽膝舄其革帶劍佩綬與上同未冠則雙童髻空頂黑介幘雙玉導加寶飾謁廟還宮元日朔日入朝釋奠則服之遠遊冠公服絳紗單衣革帶金鉤假帶方心紛長六尺四寸廣二寸四分色同其綬金縷鞶囊�履五日常朝則服之白帢單衣烏皮履爲宮臣舉哀則服之皇太子璽宮內大事用之小事用左右庶子印皇太子臨弔三師三少則錫衰宮臣四品已上緦衰五品已下疑衰衮冕靑珠九旒以組爲纓色如其綬服九章同皇太子王國公開國公初受冊執贄入朝祭親迎則服之三公助祭者亦服之開皇元年二月甲子卽皇帝位丙寅立王太子勇爲皇太子按隋書文帝本紀云云按禮儀志正之二日開皇初皇太子準故事張樂受朝宮臣及京官北面稱慶髙祖誚之是後定儀注西面而坐惟宮臣稱慶臺官不復總集煬帝之爲太子奏降章服宮官請不稱臣詔從之按房陵王勇傳房陵王勇字睍地伐髙祖長子也周世以太祖軍功封博平侯及髙祖輔政立爲世子拜大將軍左司衛封長寧郡公出爲雒州總管東京小冢宰總統舊齊之地後徵還京師進位上柱國大司馬領內史禦正諸禁衛皆屬焉髙祖受禪立爲皇太子軍國政事及尙書奏死罪已下皆令勇參決之上以山東民多流冗遣使按檢又欲徙民北實邊塞勇上書諫曰竊以導俗當漸非可頓革戀土懷舊民之本情波迸流離蓋不獲已有齊之末主暗時昏周平東夏繼以威虐民不堪命致有逃亡非厭家鄕願爲羈旅加以去年三方逆亂賴陛下仁聖區宇肅淸鋒刃𨿽屏瘡痍未復若假以數歲沐浴皇風逃竄之徒自然歸本𨿽北夷猖獗嘗犯邊烽今城鎭峻峙所在嚴固何待遷配以致勞擾臣以庸虛謬當儲貳寸誠管見輒以塵聞上覽而嘉之遂寢其事是後時政不便多所損益上每納之上嘗從容謂羣臣曰前世皇王溺於嬖幸廢立之所由生朕傍無姬侍五子同母可謂眞兄弟也豈若前代多諸內寵孽子忿諍爲亡國之道邪勇頗好學解屬詞賦性寬仁和厚率意任情無矯飾之行引明克讓姚察陸開明等爲之賓友勇嘗文飾蜀鎧上見而不悅恐致奢侈之漸因而誡之曰我聞天道無親惟徳是與歷觀前代帝王未有奢華而得長久者汝當儲後若不上稱天心下合人意何以承宗廟之重居兆民之上吾昔日衣服各畱一物時復看之以自警戒今以刀子賜汝宜識我心其後經冬至百官朝勇勇張樂受賀髙祖知之問朝臣曰近聞至節內外百官相率朝東宮是何禮也太常少卿辛亶對曰於東宮是賀不得言朝髙祖曰攺節稱賀正可三數十人逐情各去何因有司徵召一時普集太子法服設樂以待之東宮如此殊乖禮制於是下詔曰禮有等差君臣不雜爰自近代聖教漸虧俯仰逐情因循成俗皇太子𨿽居上嗣義兼臣子而諸方嶽牧正冬朝賀任土作貢別上東宮事非典則宜悉停斷自此恩寵始衰漸生疑阻時髙祖令選宗衛侍官以入上臺宿衛髙熲奏稱若盡取彊者恐東宮宿衛太劣髙祖作色曰我有時行動宿衛須得雄毅太子毓徳東宮左右何須彊武此極敝法甚非我意如我商量恆於交番之日分向東宮上下圍伍不別豈非好事我熟見前代公不須仍踵舊風蓋疑髙熲男尙勇女形於此言以防之也勇多內寵昭訓雲氏尢稱嬖幸禮匹於嫡勇妃元氏無寵嘗遇心疾二日而薨獻皇后意有他故甚責望勇自是云昭訓專擅內政後彌不平頗遣人伺察求勇罪過晉王知之彌自矯飾姬妾但備員數惟共蕭妃居處皇后由是薄勇愈稱晉王徳行其後晉王來朝車馬侍從皆爲儉素敬接朝臣禮極卑屈聲名籍甚冠於諸王臨還揚州入內辭皇后因進言曰臣鎭守有限方違顏色臣子之戀實結於心一辭階闥無由侍奉拜見之期杳然未日因哽咽流涕伏不能興皇后亦曰汝在方鎭我又年老今日之別有切常離又泫然泣下相對歔欷王曰臣性識愚下常守平生昆弟之意不知何罪失愛東宮恆蓄盛怒欲加屠陷每恐讒譖生於投杼鴆毒遇於杯勺是用勤憂積念懼履危亡皇后忿然曰睍地伐漸不可耐我爲伊索得元家女望隆基業竟不聞作夫妻專寵阿云使有如許豚犬前新婦本無病痛忽爾暴亡遣人投藥致此夭逝事已如是我亦不能窮治何因復於汝處發如此意我在尙爾我死後當魚肉汝乎每思東宮竟無正嫡至尊千秋萬歲之後遣汝等兄弟向阿云兒前再拜問訊此是幾許大苦痛邪晉王又拜嗚咽不能止皇后亦悲不自勝此別之後知皇后意移始構奪宗之計因引張衡定策遣褒公宇文述深交楊約令諭旨於越國公素具言皇后此語素瞿然曰但不知皇后如何必如所言吾又何爲者後數日素入侍宴微稱晉王孝悌恭儉有類至尊用此揣皇后意皇后泣曰公言是也我兒大孝順每聞至尊及我遣內使到必迎於境首言及違離未嘗不泣又其新婦亦大可憐我使婢去常與之同寢共食豈若睍地伐共阿云相對而坐終日酣宴暱近小人疑阻骨肉我所以益憐阿者常恐暗地殺之素旣知意因盛言太子不才皇后遂遺素金始有廢立之意勇頗知其謀憂懼計無所出聞新丰人王輔賢能占候召而問之輔賢曰白虹貫東宮門太白襲月皇太子廢退之象也以銅鐵五兵造諸厭勝又於後園之內作庶人村屋宇卑陋太子時於中寢息布衣艸褥冀以當之髙祖知其不安在仁壽宮使楊素觀勇素至東宮偃息未入勇束帶待之故久不進以激怒勇勇�之形於言色素還言勇怨望恐有他變願深防察髙祖聞素譖毀甚疑之皇后又遣人伺覘東宮纖介事皆聞奏因加媒�構成其罪髙祖惑於邪議遂�忌勇乃於元武門達至徳門量置候人以伺動靜皆隨事奏聞又東宮宿衛之人侍官已上名籍悉令屬諸衛府有健兒者咸屏去之晉王又令段達私於東宮幸臣姬威遺以財貨令取太子消息密告楊素於是內外喧謗過失日聞段達脇姬威曰東宮罪過主上皆知之矣已奉密詔定當廢立君能告之則大富貴威遂許諾九月壬子車駕至自仁壽宮翌日禦大興殿謂侍臣曰我新還京師應開懷歡樂不知何意翻邑然愁苦吏部尙書牛弘對曰由臣等不稱職故至尊憂勞髙祖旣數聞讒譖疑朝臣皆具委故有斯問冀聞太子之愆弘爲此對大乖本旨髙祖因作色謂東宮官屬曰仁壽宮去此不遠而令我每還京師嚴備仗衛如入敵國我爲患利不脫衣臥昨夜欲得近廁故在後房恐有警急還移就前殿豈非爾輩欲壞我國家邪於是執唐令則等數人付所司訊鞫令楊素陳東宮事狀以告近臣素顯言之曰臣奉敕向京令皇太子檢校劉居士餘黨太子奉詔乃作色奮厲骨肉飛騰語臣云居士黨盡伏法遣我何處窮討爾作右僕射委寄不輕自檢校之何關我事又云若大事不遂我先被誅今作天子竟乃令我不如諸弟一事以上不得自由因長嘆回視云我大覺身妨髙祖曰此兒不堪承嗣久矣皇后恆勸我廢之我以布素時生復是長子望其漸攺隱忍至今勇昔從南兗州來語衛王云阿娘不與我一好婦女亦是可恨因指皇后侍兒曰是皆我物此言幾許異事其婦初亡卽以斗帳安余老嫗新婦初亡我深疑使馬嗣明藥殺我曾責之便懟曰會殺元孝矩此欲害我而遷怒耳初長寧誕育朕與皇后抱養之自懷彼此連遣來索且云定興女在外私合而生想此由來何必是其體裔昔晉太子取屠家女其兒卽好屠割今儻非類便亂宗社又劉金驎諂佞人也呼定興作親家翁定興愚人受其此語我前解金驎者爲其此事勇嘗引曹妙達共定興女同燕妙達在外說云我今得勸妃酒直以其諸子偏庶畏人不服故逆縱之欲收天下之望耳我𨿽徳�堯舜終不以萬姓付不肖子也我恆畏其加害如防大敵今欲廢之以安天下左衛大將軍五原公元旻諫曰廢立大事天子無二言詔旨若行後悔無及讒言罔極惟陛下察之旻辭直爭彊聲色俱厲上不答是時姬威又抗表告太子非法髙祖謂威曰太子事迹宜皆盡言威對曰皇太子由來共臣語惟意在驕奢欲得從樊川以至於散關總規爲苑兼云昔漢武帝將起上林苑東方朔諫之賜朔黃金百斤幾許可笑我實無金輒賜此等若有諫者正當斬之不過殺百許人自然永息前蘇孝慈解左衛率皇太子奮�揚肘曰大丈夫會當有一日終不忘之決當快意又宮內所須尙書多執法不與便怒曰僕射以下吾會戮一二人使知慢我之禍又於苑內築一小城春夏秋冬作役不輟營起亭殿朝造夕攺每云至尊嗔我多側庶髙緯陳叔寶豈是孽子乎嘗令師姥卜吉凶語臣曰至尊忌在十八年此期促矣髙祖泫然曰誰非父母生乃至於此我有舊使婦女令看東宮奏我云勿令廣平王至皇太子處東宮憎婦亦廣平教之元贊亦知其陰惡勸我於左藏之東加置兩隊初平陳后宮人好者悉配春坊如聞不知厭足於外更有求訪朕近覽齊書見髙歡縱其兒子不勝忿憤安可效尢邪於是勇及諸子皆被禁錮部分收其黨與楊素舞文巧詆鍛煉以成其獄勇由是遂敗居數日有司承素意奏言左衛元旻身備宿衛常曲事於勇情存附托在仁壽宮裴弘將勇書於朝堂與旻題封云勿令人見髙祖曰朕在仁壽宮有纖小事東宮必知疾於驛馬怪之甚久豈非此徒耶遣武士執旻及弘付法治其罪先是勇嘗從仁壽宮參起居還塗中見一枯槐根幹蟠錯大且五六圍顧左右曰此堪作何器用或對曰古槐尢堪取火於時衛士皆佩火燧勇因令匠者造數千枚欲以分賜左右至是獲於庫又藥藏局貯艾數斛亦搜得之大將爲怪以問姬威威曰太子此意別有所在比令長寧王已下詣仁壽宮還每嘗急行一宿便至恆飼馬千匹云徑往捉城門自然饑死素以威言詰勇勇不服曰竊聞公家馬數萬匹勇忝備位太子有馬千匹乃是反乎素又發泄東宮服玩似加雕飾者悉陳之於庭以示文武羣官爲太子之罪髙祖遣將諸物示勇以誚詰之皇后又責之罪髙祖使使責問勇勇不服太史令袁充進曰臣觀天文皇太子當廢上曰元象久見矣羣臣無敢言者於是使人召勇勇見使者驚曰得無殺我耶髙祖戎服陳兵禦武徳殿集百官立於東面諸親立於西面引勇及諸子列於殿庭命薛道衡宣廢勇之詔曰太子之位實爲國本苟非其人不可虛立自古儲副或有不才長惡不悛仍令守器皆由情溺寵愛失於至理致使宗社傾亡蒼生塗地由此言之天下安危系乎上嗣大業傳世豈不重哉皇太子勇地則居長情所鐘愛初登大位卽建春宮冀徳業日新隆玆負荷而性識庸暗仁孝無聞暱近小人委任姦佞前後愆舋難以具紀但百姓者天之百姓朕恭天命屬當安育𨿽欲愛子實畏上靈豈敢以不肖之子而亂天下勇及其男女爲王公主者並可廢爲庶人顧惟兆庶事不獲已興言及此良深愧嘆令薛道衡謂勇曰爾之罪惡人神所棄欲求不廢其可得耶勇再拜而言曰臣合尸之都市爲將來鑑誡幸蒙哀憐得全性命言畢泣下流襟旣而舞蹈而去左右莫不憫默又下詔曰自古以來朝危國亂皆邪臣佞媚凶黨扇惑致使禍及宗社毒流兆庶若不標明典憲何以肅淸天下左衛大將軍五原郡公元旻任掌兵衛委以心膂陪侍左右恩寵隆渥乃包藏姦伏離間君親崇長厲階最爲魁首太子左庶子唐令則策名儲貳位長宮寮諂曲取容音技自進躬執樂器親教內人贊成驕侈導引非法太子家令鄒文騰專行左道偏被親暱心腹委付巨細關知占問國家希覬災禍左衛率司馬夏侯福內事諂諛外作威勢淩侮上下濁宮闈典膳監元淹謬陳愛憎開示怨隙妄起訕謗潛行離阻進引妖巫營事厭禱前吏部侍郎蕭子寶往居省閣舊非宮臣稟性浮躁用懷輕險進畫姦謀要射榮利經營間構開造禍端前主璽下士何竦假托元象妄說妖怪志圖禍亂心在速發兼制奇器異服皆竦規摹增長驕奢糜費百姓凡此七人爲害乃甚並處斬妻妾子孫皆悉沒官車騎將軍閻毗東郡公崔君綽遊騎尉沈福寶瀛州民章仇太翼等四人所爲之事皆是悖惡論其狀迹罪合極刑但朕情存好生未能盡戮可並特免死各決杖一百身及妻子資財田宅悉可沒官副將作大匠髙龍叉豫追番丁輒配東宮使役營造亭捨進入春坊率更令晉文建通直散騎侍郎判司農少卿事元衡料度之外私自出給虛破丁功擅割園地並處盡於是集羣官於廣陽門外宣詔以戮之廣平王雄答詔曰至尊爲百姓割骨肉之恩廢黜無徳實爲大慶天下幸甚乃移勇於內史省立晉王廣爲皇太子仍以勇付之復囚於東宮賜楊素物三千段元冑楊約並千段楊難敵五百段皆鞫勇之功賞也時文林郎楊孝政上書諫曰皇太子爲小人所誤宜加訓誨不宜廢黜上怒撻其胸尋而貝州長史裴肅表稱庶人罪黜已久當克己自新請封一小國髙祖知勇之黜也不允天下之情乃徵肅入朝具陳廢立之意時勇自以廢非其罪頻請見上面申冤屈而皇太子遏之不得聞奏勇於是升樹大叫聲聞於上冀得引見素因奏言勇情志昏亂爲癲鬼所著不可復收上以爲然卒不得見素誣陷經營構成其罪類皆如此髙祖寢疾於仁壽宮徵皇太子入侍醫藥而姦亂宮闈事聞於髙祖髙祖抵�曰枉廢我兒因遣追勇未及發使髙祖暴崩祕不發喪遽收柳述元巖系於大理獄僞爲髙祖敕書賜庶人死追封房陵王不爲立嗣勇有十男云昭訓生長寧王儼平原王裕安城王筠髙良娣生安平王嶷襄城王恪王良媛生髙陽王該建安王韶成姬生潁川王煚後宮生孝實孝範按宇文述傳述拜安州總管時晉王廣鎭揚州甚善於述欲述近己因奏爲壽州刺史總管王時陰有奪宗之志請計於述述曰皇太子失愛已久令徳不聞於天下大王仁孝著稱才能蓋世數經將領深有大功主上之與內官咸所鐘愛四海之望實歸於大王然廢立者國家之大事處人父子骨肉之間誠非易謀也然能移主上者惟楊素耳素之謀者惟其弟約述雅知約請朝京師與約相見共圖廢立晉王大悅多賫金寶資述入關述數請約盛陳器玩與之酣暢因而共博每佯不勝所賫金寶盡輸之約所得旣多稍以謝述述因曰此晉王之賜令述與公爲歡樂耳約大驚曰何爲者述因爲王申意約然其說退言於素素亦從之於是素每與述謀事晉王與述情好益密命述子士及尙南陽公主前後賞賜不可勝計及晉王爲皇太子以述爲左衛率舊令率官第四品上以述素貴遂進率品爲第三其見重如此煬帝嗣位拜左衛大將軍攺封許國公按蕭吉傳房陵王時爲太子言東宮多鬼�鼠妖數見上令吉詣東宮禳邪气於宣慈殿設神坐有回風從艮地鬼門來掃太子坐吉以桃湯葦火驅逐之風出宮門而止又謝土於未地設壇爲四門置五帝坐於時至寒有蝦蟆從西南來入人門升赤帝坐還從人門而出行數步忽然不見上大異之賞賜優洽又上言太子當不安位時上陰欲廢立得其言是之按裴肅傳肅轉貝州長史俱有能名仁壽中肅見皇太子勇蜀王秀左僕射髙熲俱廢黜遣使上書曰臣聞事君之道有犯無隱愚情所懷敢不聞奏竊見髙熲以天挺良才元勛佐命陛下光寵亦已優隆但鬼瞰髙明世疵俊異側目求其長短者豈可勝道哉願陛下錄其大功忘其小過臣又聞之古先聖帝教而不誅陛下至慈度越前聖二庶人得罪已久寧無革心願陛下弘君父之慈顧天性之義各封小國觀其所爲若能遷善漸更增益如或不悛貶削非晚今者自新之路永絕愧悔之心莫見豈不哀哉書奏上謂楊素曰裴肅憂我家事此亦至誠也於是徵肅入朝皇太子聞之謂左庶子張衡曰使勇自新欲何爲也衡曰觀肅之意欲令如吳大伯漢東海王耳皇太子甚不悅頃之肅至京師見上於含章殿上謂肅曰吾貴爲天子富有四海後宮寵幸不過數人自勇以下並皆同母非爲憎愛輕事廢立因言勇不可復收之意旣而罷遣按楊約傳約字惠伯素異母弟也在童兒時嘗登樹墮地爲查所傷由是竟爲宦者性好沈靜內多譎詐好學彊記素友愛之凡有所爲必先籌於約而後行之在周末以素軍功賜爵安成縣公拜上儀同三月髙祖受禪授長秋卿久之爲邵州刺史入爲宗正少卿轉大理少卿時皇太子無寵而晉王廣規欲奪宗以素幸於上而雅信約於是用張衡計遣宇文述大以金寶賂遺於約因通王意說之曰夫守正履道固人臣之常致反經合義亦達者之令圖自古賢人君子莫不與時消息以避禍患公之兄弟功名蓋世當塗用事有年歲矣朝臣爲足下家所屈辱者可勝數哉又儲宮以所欲不行每切齒於執政公𨿽自結於人主而欲危公者固亦多矣主上一旦棄羣臣公亦何以取庇今皇太子失愛於皇后主上素有廢黜之心此公所知也今若請立晉王在賢兄之口耳誠能因此時建大功王必鎭銘於骨髓斯則去累卵之危成太山之安也約然之因以白素素本凶險聞之大喜乃撫掌而對曰吾之智思殊不及此賴汝起予約知其計行復謂素曰今皇后之言上無不用宜因機會早自結托則匪惟長保榮祿傳祚子孫又晉王傾身禮士聲名日盛躬履節儉有主上之風以約料之必能安天下兄若遲疑一旦有變令太子用事恐禍至無日矣素遂行其策太子果廢及晉王入東宮引約爲左庶子攺封修武縣公進位大將軍及素被髙祖所�出約爲伊州刺史入朝仁壽宮遇髙祖崩遣約入京易畱守者縊殺庶人勇然後陳兵集眾發髙祖凶問煬帝聞之曰令兄之弟果堪大任卽位數日拜內史令開皇二十年冬十一月立晉王廣爲皇太子按隋書文帝本紀開皇二十年冬十一月戊子天下地震京師大風雪以晉王廣爲皇太子十二月戊午詔東宮官屬不得稱臣於皇太子按煬帝本紀煬皇帝諱廣一名英小字阿髙祖第二子也母曰文獻獨孤皇后上美姿儀少敏慧髙祖及後於諸子中特所鐘愛在周以髙祖勛封雁門郡公開皇元年立爲晉王拜柱國並州總管時年十三尋授武衛大將軍進位上柱國河北道行臺尙書令大將軍如故髙祖令項城公歆安道公才李徹輔導之上好學善屬文沈深嚴重朝野屬望髙祖密令善相者來和徧視諸子和曰晉王眉上雙骨隆起貴不可言旣而髙祖幸上所居第見樂器弦多斷絕又有塵埃若不用者以爲不好聲妓善之上尢自矯飾當時稱爲仁孝嘗觀獵遇雨左右進油衣上曰士卒皆沾濕我獨衣此乎乃令持去六年轉淮南道行臺尙書令其年徵拜雍州牧內史令八年冬大舉伐陳以上爲行軍元帥及陳平執陳湘州刺史施文慶散騎常侍沈客卿市令陽慧朗刑法監徐析尙書都令史曁慧以其邪佞有害於民斬之右闕下以謝三吳於是封府庫資財無所取天下稱賢進位太尉賜輅車乘馬衮冕之服元珪白璧各一復拜並州總管俄而江南髙智慧等相聚作亂徙上爲揚州總管鎭江都每歲一朝髙祖之祠太山也領武候大將軍明年歸藩後數載突厥寇邊復爲行軍元帥出靈武無寇而還及太子勇廢立上爲皇太子是月當受冊髙祖曰吾以大興公成帝業令上出捨大興縣其夜烈風大雪地震山崩民捨多壞壓死者百餘口仁壽初奉詔巡撫東南是後髙祖每避暑仁壽宮恆令上監國四年七月髙祖崩上卽皇帝位於仁壽宮八月奉梓宮還京師煬帝大業元年春正月丙申立晉王昭爲皇太子按隋書煬帝本紀云云按元徳太子傳元徳太子昭煬帝長子也生而髙祖命養宮中三歲時於元武門弄石獅子髙祖與文獻後至其所髙祖適患腰痛舉手憑後昭因避去如此者再三髙祖嘆曰天生長者誰復教乎由是大奇之髙祖嘗謂曰當爲爾娶婦昭應聲而泣髙祖問其故對曰漢王未婚時在至尊所一朝娶婦便則出外懼將違離是以啼耳上嘆其有至性特鐘愛焉年十二立爲河南王仁壽初徙爲晉王拜內史令兼左衛大將軍後三年轉雍州牧煬帝卽位便幸雒陽宮昭畱守京師大業元年帝遣使者立爲皇太子昭有武力能引彊弩性謙沖言色恂恂未嘗忿怒有深嫌可責者但云大不是所膳不許多品帷席極於儉素臣吏有老父母者必親問其安否歲時皆有惠賜其仁愛如此明年朝於雒陽後數月將還京師願得少畱帝不許拜請無數體素肥因致勞疾帝令巫者視之云房陵王爲祟未幾薨詔內史侍郎虞世基爲哀冊文曰維大業二年七月癸丑朔二十三日皇太子薨於行宮粵三年五月庚辰朔六日將遷座於莊陵禮也蜃綍宵載鶴關曉辟肅文物以具陳儼賓從其如昔皇帝悼離方之就晦嗟震宮之虧象顧守器以長懷臨登餕而興想先遠戒日占謀允從庭彜徹俎階戺收重抗銘旌以啟路動徐輪於振容揆行度名累徳彰謚爰詔史冊式遵典志俾浚哲之徽猷播長久乎天地其辭曰宸基峻極帝緒會昌體元襲聖儀耀重光气秀春陸神華少陽居周軼誦處漢韜莊有縱生知誕膺惟睿性道觿日幾深綺歲降迹大成俯情多藝樹親建國命懿作藩威蕤先路舄奕渠門庸服有紀分器惟尊風髙楚殿雅盛梁園睿後膺儲天人�順本茂條遠基崇體峻攺王參墟奄有唐晉在貴能謙居衝益愼封畿千里閶闔九重神州王化禁旅軍容瞻言偃艸髙視折衝帷扆淸祕親賢允屬泛景鳳瀾飛華螭玉揮翰泉湧敷言藻縟式是便煩思謀啟沃洪惟積徳丰衍繁祉粵自天孫光升元子綠車逮事翠纓奉祀肅穆滿容儀形讓齒禮樂交暢愛敬兼資優遊養徳恭己承儀南山聘隱東序尊師有粹神儀深穆其度顯顯觀徳溫溫審諭�戒齊箴畱連主賦入監出撫日就月將衝情玉裕令問金相宜綏景福永作元良神理冥漠天道難究仁不必壽善或愆佑遽瑤山之頹壞忽桂宮之毀構痛結幽明悲纏宇宙慟皇情之深憫摧具僚其如疚嗚呼哀哉回環气朔荏苒居諸沾零露於瑤圃下申霜於玉除夜漏盡兮空階曙曉月懸兮帷殿虛嗚呼哀哉將寧甫竁長違望苑渡渭涘於造舟遵長平之修�望鶴駕而不追顧龍樓而日遠嗚呼哀哉永隔存歿長分古今云榮華於人世卽潛之幽深霏夕煙而稍起慘落景而將沈聽哀挽之淒楚雜灌木之悲吟紛徒禦而流袂欷纓弁以沾襟嗚呼哀哉九地黃泉千年白日𨿽金石之能久終天壤乎長畢敢圖芳於篆素永飛聲而騰實帝深追悼有子三人韋妃生恭皇帝大劉良娣生燕王倓小劉良娣生越王侗

東宮部匯考五

唐唐冊立皇太子儀及太子儀衛車輿服飾金璽一定之制按唐書禮樂志臨軒冊皇太子有司卜日告於天地宗廟前一日尙捨設禦幄於太極殿有司設太子次於東朝堂之北西向又設版位於大橫街之南展縣設案陳車輿及文武羣官朝集蕃客之次位皆如加元服之日其日前二刻宮官服其器服諸衛率各勒所部陳於庭左庶子奏請中嚴侍衛之官奉迎僕進金路內率一人執刀贊善奏發引令侍臣上馬庶子承令其餘略如皇帝出宮之禮皇太子遠遊冠絳紗袍三師導三少從鳴鐃而行降路入次亦如鑾駕其日列黃麾大仗侍中請中嚴有司與羣官皆入就位三師三少導從皇太子立於殿門外之東西向黃門侍郎以冊寶綬案立於殿內道北西面中書侍郎立案後侍中乃奏外辦皇帝服衮冕出自西房卽禦座皇太子入就位典儀曰再拜皇太子再拜又曰再拜在位者皆再拜中書令降立於皇太子東北西向中書侍郎一人引冊一人引寶綬案立於其東西面以冊授之中書令曰有制皇太子再拜中書令跪讀冊皇太子再拜受冊左庶子受之侍郎以璽綬授中書令皇太子進受以授左庶子皇太子再拜在位者皆再拜侍中奏禮畢皇帝入自東房在位者以次出按儀衛志皇太子出則鹵簿陳於重明門外其日三刻宮臣皆集於次左庶子版奏請中嚴典謁引宮臣就位侍衛官服其器服左庶子負璽詣合奉迎僕進車若輦於西合外南向內率一人執刀立車前北向中允一人立侍臣之前贊者二人立中允之前前二刻諸衛之官詣合奉迎宮臣應從者各出次立於門外文東武西重行北向北上左庶子版奏外辦僕升正位執轡皇太子乘輿而出內率前執轡皇太子升車僕立授綏左庶子以下夾侍中允奏請發車動贊者夾引而出內率夾車而趨出重明門中允奏請停車侍臣上馬左庶子前承令退稱令曰諾中允退稱侍臣上馬贊者承傳侍臣皆騎中允奏請車右升左庶子前承令退稱令曰諾內率升訖中允奏請發車動鼓吹振作太傅乘車訓導少傅乘車訓從出延喜門家令先導次率更令詹事太保太傅太師皆軺車備鹵簿次淸遊隊旗一執者一人佩橫刀引夾皆二人亦佩弓箭橫刀騎次淸道率府折衝都尉一人佩弓箭橫刀領騎三十亦佩橫刀十八人執�九人挾弓箭三人持弩各二人騎從次左右淸道率府率各一人騎佩橫刀弓箭領淸道直蕩及檢校淸遊隊各二人執�騎從次外淸道直蕩二十四人騎佩弓箭橫刀夾道次龍旗六各一人騎執佩橫刀戎服大袍橫行正道每旗前後二人騎爲二重前引後護皆佩弓箭橫刀戎服大袍次副竿二分左右各一人騎執次細引六重皆騎佩橫刀每重二人自龍旗後屬於細仗�弓箭相間廂各果毅都尉一人主之次率更丞一人府史二人騎從領鼓吹次誕馬十分左右執者各二人次�牧令一人居左丞一人居右各府史二人騎從次左右翊府郎將二人主班劍次左右翊衛二十四人執班劍分左右次通事舍人四人司直二人文學四人洗馬二人司議郎二人居左太子舍人二人居右中允二人居左中舍人二人居右左右諭徳二人左右庶子四人騎分左右皆一人從次左右衛率府副率二人步從次親勛翊衛廂各中郎將郎將一人皆領儀刀六行第一親衛二十三人第二親衛二十五人皆執金銅裝儀刀纁朱綬紛第三勛衛二十七人第四勛衛二十九人皆執銀裝儀刀綠綟紛第五翊衛三十一人第六翊衛三十三人皆執石裝儀刀紫黃綬紛自第一行有曲折三人陪後門每行加一人至第六行八人次三衛十八人騎分左右夾路次金路駕四馬駕士二十三人僕寺僕馭左右率府率二人執儀刀陪乘次左右衛率府率二人夾路各一人從居供奉官後次左右內率府率二人副率二人領細刀弓箭皆一人從次千牛騎執細刀弓箭次三衛儀刀仗後開衙門次左右監門率府直長各六人執石儀刀騎監後門次左右衛率府廂各翊衛二隊皆騎在執儀刀行外壓角隊各三十人騎佩橫刀一人執旗二人引二人夾十五人執�七人佩弓箭三人佩弩隊各郎將一人主之次傘二人執雉尾扇四夾傘次腰轝一執者八人團雉尾扇二小方雉尾扇八以夾腰轝內直郎二人主之各令史二人騎從次誕馬十分左右馭者各二人次典乘二人各府史二人騎等次左右司禦率府校尉二人騎從佩石裝儀刀領團扇曲蓋次朱漆團扇六紫曲蓋六各橫行次諸司供奉次左右淸道率府校尉二人騎佩石裝儀刀主大角次副路駕四馬駕士二十二人軺車駕一馬駕士十四人四望車駕一馬駕士十人次左右廂步隊十六每隊果毅都尉一人領騎二十人戎服大袍佩橫刀一人執旗二人引二人夾二十五人佩弓箭前隊持�與佩弓箭隊以次相間次左右司禦率府副率各一人騎檢校步隊二人執�騎從次儀仗左右廂各六色每色九行行六人赤綦襖冒行縢鞋�第一戟赤氅六人第二弓箭六人第三儀鋌眊六人第四刀楯六人第五儀鍠五色旛六人第六油戟六人次前仗首左右廂各六色每色三行行六人左右司禦率府二人果毅都尉各一人主帥各六人主之次左右廂各六色每色三行行六人左右衛率府副率二人果毅都尉各一人主帥各六人主之左右司禦率府主帥各六人騎護後率及副率各一人步從廂有絳引旛十二引前者六引後者六廂各有獨揭鼓六重重二人居儀仗外殳仗內皆赤綦襖冒行縢鞋�左右司禦率府四重左右衛率府二重次左右廂皆百五十人左右司禦率府各八十六人左右衛率府各六十四人赤綦襖冒主殳分前後居步隊外馬隊內各司禦率府果毅都尉一人主之各一人騎從廂各主帥七人左右司禦率府各四人左右衛率府各三人騎分前後次左右廂馬隊廂各十隊隊有主帥以下三十一人戎服大袍佩橫刀騎隊有旗一執者一人引夾各二人皆佩弓箭十六人持�七人佩弓箭三人佩弩第一左右淸道率府果毅都尉二人主之第二第三第四左右司禦率府果毅都尉二人主之第五第六第七左右衛率府果毅都尉主之第八第九第十左右司禦率府果毅都尉二人主之皆戎服大袍佩弓箭橫刀次後拒隊旗一執者佩橫刀引夾路各二人佩弓箭橫刀次淸道率府果毅都尉一人領四十騎佩橫刀凡執�二十人佩弓箭十六人佩弩四人騎從次後拒隊前當正道殳仗內有衙門次左右廂各有衙門三第一當左右司禦率府步隊後左右衛率府步隊前第二當左右衛率府步隊後左右司禦率府儀仗前第三當左右司禦率府儀仗後左右衛率府步隊前每門二人執四人夾皆騎赤綦襖黃袍冒門有監門率府直長二人檢校左右監門率府副率各二人檢校諸門各一人騎從次左右淸道率府副率各二人檢校仗內不法各一人騎從次少師少傅少保正道乘路備鹵簿文武以次從皇太子所至回車南向左庶子跪奏請降路還宮一嚴轉仗衛於還塗再嚴左庶子版奏請中嚴三嚴僕進車左庶子版奏外辦皇太子乘輿出門外降輿乘車左庶子請車右升侍臣皆騎車動至重明門宮官下馬皇太子乘車而入太傅少傅還皇太子至殿前車南向左庶子奏請降皇太子乘輿而入侍臣從至合左庶子版奏解嚴若常行常朝無馬隊鼓吹金路四望車家令率更令詹事太保太師少保少師又減隊仗三之一淸道儀刀誕馬皆減半乘軺車而已二傅乘犢車導從十人太傅加淸道二人又按志皇太子之車三金路者從祀朝賀納妃所乘也赤質金飾末重較箱畫苣文鳥獸黃屋伏鹿軾龍輈金鳳一在軾前設鄣塵朱黃蓋裏輪畫朱牙左建旗九旒右載闟戟旗首金龍銜結綬及鈴緌八鸞二鈴金方釳樹翟尾五焦鏤鍚鞶纓九就軺車者五日常服朝饗宮臣出入行道所乘也四望車者臨弔所乘也二車皆金飾末紫油纁朱裏通幰按車服志皇太子之服六衮冕者從祀謁廟加元服納妃之服也白珠九旒紅絲組爲纓犀簪導靑纊充耳黑衣纁裳凡九章龍山華虫火宗彜在衣藻粉米黼黻在裳白紗中單黼領靑褾裙革帶金鉤大帶瑜玉雙佩朱組雙大綬朱質赤白縹紺爲純長一丈八尺廣九寸三百二十首黻隨裳色有火山二章白�赤舄朱履加金塗銀扣飾鹿盧玉具劍如天子遠遊冠者謁廟還宮元日朔日入朝釋奠之服也以具服遠遊冠三梁加金博山附蟬九首施珠翠黑介幘發纓翠緌犀角導絳紗袍紅裳白紗中單黑領褾裙白裙襦白假帶方心曲領絳紗蔽膝白�黑舄朔日入朝通服�褶公服者五日常朝元日冬至受朝之服也遠遊冠絳紗單衣白裙襦革帶金鉤假帶瑜玉只佩方心紛金鏤鞶囊紛長六尺四寸廣二寸四分色如大綬烏紗帽者視事及燕見賓客之服也白裙襦烏皮履弁服者朔望視事之服也鹿皮爲之犀簪導組纓九絳紗素裳革帶鞶囊小綬雙佩自具服以下皆白�烏皮履平巾幘者乘馬之服也金飾犀簪導紫裙白�起梁珠寶鈿帶進徳冠者亦乘馬之服也九加金飾有�褶常服則有白裙襦又按志皇太子璽以金爲之藏而不用封令書以左春坊印髙祖武徳元年六月庚辰立世子建成爲皇太子按唐書髙祖本紀云云按隱太子傳隱太子建成小字毗沙門資簡弛不治常檢荒色嗜酒畋獵無度所從皆博徒大俠隋末髙祖被詔捕賊汾晉間畱建成護家居河東髙祖已起兵密召與元吉赴太原隋人購之急從間道至授左領軍大都督封隴西郡公引兵略定西河從平京師唐國建爲世子開府置官屬又遷撫軍大將軍爲東討元帥將萬人徇洛陽授尙書令髙祖受禪立爲皇太子詔率將軍桑顯和擊司竹羣盜平之涼州人安興貴殺李軌以眾降詔趣原州應接建成素驕不卹士𨿽甚暑晝夜馳獵眾不堪其勞亡者過半帝欲其習事乃敕非軍國大務聽裁決之又以李綱鄭善果爲宮官參謀議稽胡劉仚成寇邊詔建成進討破之鄜州斬擄千計引渠長悉官之使還招羣胡仚成與它大帥降建成畏其眾紿欲城州縣者使降胡操築陰勒兵殺六千人仚成奔梁師都嘗循行北邊遇賊四百出降悉馘其耳縱之中允王珪洗馬魏徵以帝初興建成不知謀而秦王數平劇寇功冠天下英豪歸之陰許立爲皇太子勢危甚會劉黑闥亂河北珪等進說曰殿下特以嫡長居東宮非有功徳爲人所稱道今黑闥痍叛殘孽眾不盈萬利兵鏖之唾手可決請往討因結山東英俊心自計殖建成遂請行黑闥敗洺水建成問徵曰山東其定乎對曰黑闥𨿽敗殺傷太甚其魁黨皆縣名處死妻子系擄欲降無繇𨿽有赦令獲者必戮不大蕩宥恐殘賊嘯結民未可安旣而黑闥復振廬江王瑗棄洺州山東亂命齊王元吉討之有詔降者赦罪眾不信建成至獲俘皆撫遣之百姓欣悅賊懼夜奔兵追戰黑闥眾猶盛乃縱囚使相告曰褫而甲還鄕裏若妻子獲者旣已釋矣眾乃散或縛其渠長降遂禽黑闥帝晚多內寵張婕妤尹徳妃最幸親戚分事宮府建成與元吉通謀內結妃禦以自固當是時海內未定秦王數將兵在外諸妃希所見及洛陽平帝遣諸妃馳閱後宮見府庫服玩皆私有求索爲兄弟請官秦王已封帑簿及官爵非有功不得妃媛曹怨之會爲陜東道行臺有詔屬內得專處決王以美田給淮安王神通而張婕妤爲父丐之帝手詔賜田詔至神通已前得不肯與婕妤妄曰詔賜妾父田而王奪與人帝怒召秦王讓曰我詔令不如爾教邪佗日謂裴寂曰兒久典兵爲儒生所誤非復我昔日子秦府屬杜如晦騎過尹妃父門恚其傲率家童捽毆折一指父懼卽使妃前訴秦王左右暴其父帝不察大怒詰王曰兒左右乃淩我妃家況百姓乎王自辧曉訖不置繇是見疏帝召諸王燕秦王感母之不及有天下也偶獨泣帝顧不樂妃媛因得中傷之爲建成遊說曰海內無事陛下春秋髙當自娛秦王輒悲泣正爲嗔忌妾屬耳使陛下萬歲後王得志妾屬無遺類東宮慈愛必能全養乃皆悲不自勝帝惻然遂無易太子意突厥入寇帝議遷都秦王苦諫止建成見帝曰秦王欲外禦寇沮遷都議以久其兵而謀篡奪帝寖不悅初帝令秦王居西宮承幹殿元吉居武徳殿與上臺東宮晝夜往來皆攜弓刀相遇如家人禮由是皇太子令秦齊二王教與詔敕雜行內外懼莫知所從建成等私募四方驍勇及長安惡少年二千人爲宮甲屯左右長林門號長林兵又令左虞候率可達志募幽州突厥兵三百內宮中將攻西宮或告於帝帝召建成責謂乃流志嶲州華陰楊文幹素凶詖建成暱之使爲慶州總管遣募兵送京師欲爲變時帝幸仁智宮秦王元吉從建成謂元吉曰秦王且徧見諸妃彼金寶多有以賂遺之也吾安得箕踞受禍安危之計決今日元吉曰善乃命郎將朱煥校尉橋公山賫甲遺文幹趣興兵煥等懼至豳鄕白反狀寧州人杜鳳亦上變帝遣司農卿宇文�驛召文乾元吉陰結�使告文幹文幹遽率兵反帝以建成首謀未忍治卽詔捕王珪魏徵及左衛率韋挺舍人徐師左衛車騎馮世立欲殺之以薄太子罪乃手詔召建成建成懼不敢往師勸遂舉兵詹事主簿趙弘智諫建成損車服輕往謝罪乃詣行在所未至屏官屬徑入謁叩頭請死投身於地不能起帝怒夜囚幕中使兵衛守會文幹陷寧州帝驚以宮近賊夜率衛士南趣山行十餘里明乃還宮召秦王問計對曰文幹豎子耳官司當卽禽之就使假刻漏之久正須遣一將可辦帝曰事連建成恐應者眾爾自行還吾以爾爲太子使建成王蜀蜀地狹不足爲變若不能事汝取之易也秦王率眾趣寧州文幹爲其下所殺以其首降執宇文穎送京師秦王之行元吉及內嬖更爲建成請封徳彜亦陰說帝由是意解復詔建成居守但責兄弟不相容而謫王珪韋挺天策兵曹參軍杜淹於遠方然怨猜日結建成等召秦王夜宴毒酒而進之王暴疾血數升淮安王扶掖還宮帝問疾因敕建成秦王不能酒毋夜聚又謂秦王曰吾起晉陽平天下皆爾力將定東宮爾亟讓故成而美志又太子立多歷年吾重奪之觀而兄弟終不相下同在京師忿鬩且深爾還洛陽行臺自陜以東悉主之建天子旌旗如梁孝王故事王泣曰非所願也不可遠膝下帝曰陸賈漢臣也猶遞過諸子況我天下主東西兩宮思汝卽往何所悲邪王將行建成等謀曰秦王得土地甲兵必爲患畱之京師一匹夫耳因密使人說帝言秦王左右皆山東人聞還洛皆灑然喜觀其意不復來矣事果寢俄而突厥寇邊太子薦元吉北討欲因其兵作亂長孫無忌房元齡杜如晦尉遲敬徳侯君集等勸秦王先圖之王乃密奏建成等與後宮亂因曰臣無負兄弟今乃欲殺臣是爲世充建徳復仇使臣死𨿽地下愧見諸賊帝大驚報曰旦日當窮治而必早參張婕妤馳語建成乃召元吉謀曰請勒宮甲托疾不朝建成曰善然不共入朝事何繇知遲明乘馬至元武門秦王先至以勇士九人自衛時帝已召裴寂蕭瑀陳叔達封徳彜宇文士及竇誕顏師古等入建成元吉至臨湖殿覺變遽反走秦王隨呼之元吉引弓欲射不能彀者三秦王射建成卽死元吉中矢走敬徳追殺之俄而東宮齊府兵三千攻元武門閉不得入接戰久之矢及殿屋王左右數百騎至合擊之眾遂潰帝謂裴寂等曰事今柰何蕭瑀陳叔達曰臣聞內外無限父子不親失而弗斷反蒙其亂建成元吉自艸昧以來未始與謀旣立又無功徳疑貳相濟爲蕭墻憂秦王功蓋天下內外歸心立爲太子付軍國大務陛下釋重負矣帝曰此吾志也乃召秦王至慰撫之曰朕幾有投杼之惑秦王號泣不能止建成死年三十八長子成宗爲太原王早卒承道安陸王承徳河東王承訓武安王承明汝南王承義巨鹿王皆坐誅詔除建成元吉屬籍其黨疑懼更相合廬江王瑗遂反乃下詔建成元吉瑗支黨不得相告訐由是遂安太宗立追封建成爲息王謚曰隱以禮攺葬詔東宮舊臣皆會帝於宜秋門哭之以子福爲後十六年追今贈宇文穎者代人自李密所來降爲農圃監封化政郡公性貪�與元吉厚善故豫文幹謀事敗帝責曰朕以文幹叛故遣卿乃同逆邪�無以對斬之按巢刺王元吉傳時秦王有功而太子不爲中外所屬元吉喜亂欲並圖之乃構於太子曰秦王功業日隆爲上所愛殿下𨿽爲太子位不安不早計還踵受禍矣請爲殿下殺之太子不忍元吉數諷不已許之於是邀結宮掖厚賂中書令封徳彜使爲遊說帝遂疏秦王愛太子元吉乃多匿亡命壯士厚賜之使爲用元吉記室參軍榮九思爲詩刺之曰丹靑飾成慶玉帛禮專諸元吉見之弗悟也其典簽裴宣儼免官往事秦府元吉疑事泄鴆殺之自是人莫敢言秦王嘗從帝幸元吉第伏護軍宇文寶寢內將以剌王太子固止之元吉慍曰爲兄計於我何害突厥郁射設入圍烏城建成薦元吉北討乃多引秦王府驍將秦叔寶尉遲敬徳程知節段志元與行又籍秦府精兵益麾下帝知之不能禁元吉承間密請害秦王帝曰是有定四海功殺之無名元吉曰王昔平東都顧望不卽西散金帛樹私惠豈非反邪帝不應太子與元吉謀兵行吾與秦王至昆明池伏將士拉之以暴卒聞上無不信然後說帝付吾國吾以爾爲皇太弟而盡擊殺叔寶等率更令王晊密以謀告秦王王召僚屬謀皆曰元吉戾狠使得志且不能事其兄往者護軍薛寶以元吉字合之其文成唐元吉喜曰但除秦王取東宮如反掌耳爲亂未克已復傾奪大王不蚤正之社稷非復唐有秦王由是定計死年二十四武徳九年立秦王世民爲皇太子按唐書太宗本紀初髙祖起太原非其本意而事出太宗及取天下破宋金剛王世充竇建徳等太宗功益髙而髙祖屢許以爲太子太子建成懼廢與齊王元吉謀害太宗未發九年六月太宗以兵入元武門殺太子建成及齊王元吉髙祖大驚乃以太宗爲皇太子八月甲子卽皇帝位於東宮顯徳殿按長孫無忌傳皇太子建成毒王王病舉府危駭房元齡謂無忌曰禍隙已牙敗不旋踵矣夫就大計者遺細行周公所以細管蔡也遂俱入白王請先事誅之王未許無忌曰大王以舜何如人王曰浚哲文明爲子孝爲君仁又何議哉對曰向使浚井弗出得爲孝乎塗廩弗下得爲仁乎大杖避小杖受良有以也王未決事益急乃遣無忌陰召房元齡杜如晦定計無忌與尉遲敬徳侯君集張公謹劉師立公孫武達獨孤彥雲杜君綽鄭仁恭李孟嘗討難平之王爲皇太子授左庶子按聞見後錄唐髙祖之起晉陽也皆秦王世民之謀髙祖謂世民曰若事成天下皆汝所致當以汝爲太子將佐亦以爲請世民屢辭太子建成喜酒色遊畋齊王元吉多過失世民功名日盛建成內不自安乃與元吉共傾世民各引樹黨友髙祖晚多內寵小王且二十人其母競交結諸長子以自固建成元吉曲意事諸妃嬪諛賂遺無所不至以求媚於髙祖或云烝於張婕妤尹徳妃世民獨不然故妃嬪等爭譽建成元吉而短世民世民平洛陽妃嬪等私求寶貨並爲親屬求官世民曰寶貨皆以籍奏官當授賢才有功者不許淮南安王神通有功世民給田數十頃張婕妤父因婕妤欲奪之神通執秦王之令不可俱以爲怨尹徳妃父阿鼠彊橫毆秦王府屬杜如晦折一指曰汝何人過我門不下徳妃反奏家爲秦王左右陵暴髙祖積怒數責世民世民深自辧終不信又世民每侍宴宮中對諸妃嬪思太穆皇后早世不得見上有天下或歔欷流涕髙祖顧之不樂諸妃嬪因密共譖世民曰海內幸無事陛下春秋髙惟宜相娛樂秦王獨泣涕正是憎疾妾等陛下萬歲後妾等母子決不爲秦王所容因相與泣且曰皇太子仁孝陛下以妾母子屬之必能保全髙祖爲之愴然由是待世民浸�而建成元吉日親矣元吉勸建成除世民俟入朝因而刃之世民從髙祖幸元吉第元吉伏護軍宇文寶於寢內欲刺世民不果髙祖幸仁智宮建成居守世民元吉從建成令元吉就刺世民曰安危之計決在今歲建成又使郎將爾朱煥校尉橋公山以甲遺慶州都督楊文幹使之舉兵欲表裏相應爾朱煥橋公山告其事文幹遂反髙祖怒甚囚建成於幕下飼以麥飯髙祖謂世民曰楊文幹反事連建成恐應之者眾汝應自行還立汝爲太子吾不能效隋文帝自誅其子當封建成爲蜀王蜀兵脆弱他日不能事汝取之易耳元吉與妃嬪更疊爲建成請封徳彜亦爲之營解髙祖意遂變惟責以兄弟不睦歸罪太子中允王珪左衛率韋挺天策兵曹參軍杜淹並流嶲州髙祖校獵城南命建成世民元吉馳射角勝建成有胡馬肥壯而喜蹶以授世民曰此馬甚駿能超數丈澗弟善騎試乘之世民乘以逐鹿馬蹶世民蹋立於數步之外馬起復乘之如是者三顧宇文士及曰彼欲以此見殺死生豈不有命建成聞知反令妃嬪譖於髙祖曰秦王自言我有天命方爲天下主豈有浪死髙祖大怒先召建成元吉後召世民入責之曰天子自有天命非智力可求汝求之一何速邪世民免冠頓首請下法司按驗髙祖怒不解忽有司奏突厥入寇髙祖乃攺容勞勉世民命之冠帶與謀突厥髙祖每有寇盜輒命世民討之事平之後猜嫌益甚建成夜召世民飲酒因鴆之世民暴心痛吐血數升淮南安王神通扶之還西宮髙祖問世民疾敕秦王素不能飲自今無得復夜飲因謂世民曰首建大謀削平海內皆汝之功吾欲立汝爲嗣汝固辭且建成年長爲嗣日久吾不忍奪也觀汝兄弟似不相容同處京邑必有紛競當遣汝建行臺居洛陽自陜以東皆主之仍命汝建天子旌旗如漢梁孝王故事世民涕泣辭建成元吉相與謀秦王若至洛陽有土地甲兵不可復制不如畱之長安則一匹夫取之易耳乃密令數人上封事言秦王左右聞往洛陽無不喜躍觀其志趣恐不復來又近幸之人各以利害說髙祖事復中止建成元吉與後宮日夜譖世民髙祖信之將加罪陳叔達力諫乃止元吉請殺世民髙祖曰彼有定天下之功罪狀未著何以爲辭秦府幕屬皆憂懼不知所出房元齡謂長孫無忌曰隙已成一旦禍機竊發豈惟府朝塗地實社稷之憂也莫若勸王行周公之事以安國家存亡之機間不容髮正在今日無忌曰吾懷此已久未敢言今當白之乃入言於世民世民召元齡謀之元齡曰大王功在天下當承大業今日憂危乃天贊之也其勿疑又與府屬杜如晦共勸世民誅建成元吉元吉以秦府多驍將乃譖尉遲敬徳下詔獄世民爲之分辧僅免又譖程知節出爲康州刺史知節謂世民曰大王股肱羽翼盡矣身何能久建成元吉曰秦府智略之士可懼者獨房元齡杜如晦耳皆譖逐之會元吉當北伐時尉遲敬徳程知節段志元秦叔寶等又簡閱秦王帳下精銳之士王晊密告世民曰建成語元吉吾與秦王餞汝於昆明池使壯士刺殺秦王於幕下以暴卒聞敬徳等汝悉坑之世民以晊言告長孫無忌等長孫無忌等勸世民先事圖之世民嘆曰骨肉相殘古今大惡吾誠知禍在旦夕欲俟其發然後以義討之不亦可乎敬徳曰人情誰不愛死今眾人以奉王乃天授也禍機垂發而王猶晏然不以爲憂王縱自輕如社稷宗廟何無忌曰不從敬徳之言事今敗矣世民曰吾言亦未可全棄公更圖之府僚又曰元吉之凶終不肯事建成聞薛實言元吉之名合成唐字當主唐祀元吉喜曰但除秦王取東宮如反掌耳彼與建成謀未成已有取建成之心亂心無厭何所不爲若使二人得志恐天下非復唐有柰何徇匹夫之節忘社稷之計乎會太白經天傅奕密奏太白見秦分秦王當有天下髙祖以其狀授世民世民乃密奏建成元吉淫亂後宮曰臣於兄弟無絲毫之負今欲殺臣似爲世充建徳報讎臣今枉死永違君親魂歸地下實恥見諸賊髙祖省之愕然報曰明當鞫問汝宜早參明日世民遂誅建成元吉云武徳九年八月太宗卽皇帝位十月立中山郡王承幹爲皇太子按唐書髙祖本紀云云按常山湣王承幹傳文徳皇后生承幹字髙明生承幹殿卽以命之武徳三年始王常山郡與長沙宜都二王同封俄徙中山太宗卽位立爲皇太子甫八歲特敏惠帝愛之在諒暗使裁決庶政有大體每行幸則令監國及長好聲色慢遊然懼帝祕其迹臨朝言諄諄必忠孝退乃與羣不逞狎慢左右或進諫危坐斂容痛自咎飾非辯給諫者拜答不暇故人人以爲賢而莫之察後過惡聞宮臣若孔�達令狐徳棻於志寧張元素趙弘智王仁表崔知機等皆天下選每規爭承幹帝必厚賜金帛欲以厲其心承幹�不悛往往遣人陰圖害之時魏王泰有美名帝愛重而承幹病足不良行且懼廢與泰交惡泰亦謀奪長各樹黨東宮有俳兒善姿首承幹嬖愛帝聞震怒收兒殺之坐死者數人承幹意爲泰告望甚內念兒不已築室圖其像贈官樹碑爲起冢苑中朝夕祭承幹至其處裴回涕數行下愈怨懟稱疾不朝累數月又使戶奴數十百人習音聲學胡人椎髻剪彩爲舞衣尋橦跳劍鼓鞞聲通晝夜不絕造大銅鑪六熟鼎招亡奴盜取人牛馬親視烹燖召所幸廝養共食之又好突厥言及所服選貌類胡者被以羊裘辮髮五人建一落張氈捨造五狼頭纛分戟爲陣系幡旗設穹廬自居使諸部斂羊以烹抽佩刀割肉相啖承幹身作可汗死使眾號哭剺面奔馬環臨之忽復起曰使我有天下將數萬騎到金城然後解發委身思摩當一設顧不快邪左右私相語以爲妖又襞氈爲鎧列丹幟勒部陣與漢王元昌分統大呼擊刺爲樂不用命者披樹抶之或至死輕者輒腐之嘗曰我作天子當肆吾欲有諫者我殺之殺五百人豈不定又召壯士左衛副率封師進刺客張師政紇幹承基等謀殺魏王泰不克遂與元昌侯君集李安儼趙節杜荷鑱臂血喢之謀以兵入西宮貞觀十七年齊王佑反齊州承幹謂承基等我宮西墻去大內正可二十步棘耳豈與齊州等會承基連齊王事系獄當死卽上變帝詔長孫無忌房元齡蕭瑀李績孫伏伽岑文本馬周褚遂良雜治廢爲庶人徙黔州十九年死帝爲廢朝葬以國公禮子象爲懷州別駕厥鄂州別駕開元中象子適之爲宰相贈還承幹始王象越州都督郇國公按張元素傳元素歷太子少詹事遷右庶子時太子承幹事遊畋不悅學元素上書天道無親惟徳是輔苟違天道人神棄之古者田三驅非以教殺除民害也今反以獵爲娛行之無常不損盛徳哉傳曰事不師古匪說攸聞然則探道在學古學古在師訓孔�達奉詔講勸宜數逮問裨萬分博選賢傑朝夕侍左右與相規摩日知所亡月無忘所能此則善美矣夫在人上者常求爲善也然性不勝情耽惑成亂下有諛言君道乃虧古人有云勿以惡小不去善小不爲禍福之來皆根於初護終若始猶懼其替始不護焉終將安歸太子不納又上書曰周公資聖人而握沐吐餐下白屋況下周公之人哉殿下睿質天就尙須學以表飾之孔�達趙弘智皆宿徳巨髦兼識政機望數召見述古今增懿明徳雕虫小技正可間召代博奕不宜屢也騎射畋遊戲酣歌悅耳目移情靈不可以禦夫心爲萬事主動而無節則亂敗徳之原實在於此帝知數財正太子頻擢至銀靑光祿大夫行左庶子太子久不見賓友元素曰宮中所見止婦人不知如樊姬等可與益聖徳者幾何若無之卽便詖艷嬖何足顧哉上惟東宮之重髙署賢才爲寮佐今乃不得進見將何以朝納誨夕補遺哉太子諱其切夜遣戶奴以騎檛狙擊危脫死嘗聞宮中擊鼓叩合正言太子出鼓對元素破之旣不悛丑徳日聞元素不能已上書曰孔子曰能近取譬可謂仁之方也書傳所載或遠臣請以近事諭之周武帝平山東卑宮陋食以安海內而太子贇有穢徳烏丸軌以聞帝慈仁不忍廢及踐祚狂暴日熾宗祀以亡隋文帝所代是也文帝因周衰藉女資𨿽無大功於人然布徳行惠上下安賴勇爲太子驕肆敗度今宮中山池殿下所親見者也當是時自謂有太山之安詎知壬臣敢進其說哉向使動靜有常進止有度親君子�小人黜浮華守恭儉𨿽有離間烏能致慈父之隙哉蓋積徳弗純令問不著一遭讒遂成其禍今上以殿下父子親故所資用不爲限節然詔未六旬而用逾七萬驕奢亡藝孰有過此龍樓望苑爲工匠之肆旣闕視膳問安之宜又無悅學好道之實上違君父慈訓之方下有因緣戮辱之罪所施與者不遊手雜色則圖畫雕鏤之人外所瞻仰此失已暴內隱密者尙可勝計哉右庶子趙弘智經明行修臣謂宜數進召以廣徽美今反猜嫌謂妄相推引從善若流尙恐不逮飾非拒諫禍可旣乎書入太子怒遣刺客伺之會宮廢元素坐除名爲民按來濟傳濟爲通事舍人太子承幹敗太宗問侍臣何以處之莫敢對濟曰陛下上不失爲慈父太子得盡天年則善帝納之太宗貞觀十七年立晉王治爲皇太子按唐書太宗本紀貞觀十七年四月丙戌立晉王治爲皇太子大赦賜文武官及五品以上子爲父後者爵一級民八十以上粟帛酺三日按髙宗本紀十七年太子承幹廢而魏王泰次當立亦以罪黜乃立子治爲皇太子太宗嘗令皇太子遊觀習射太子辭以非所好願得奉至尊居膝下太宗大喜乃營寢殿側爲別院使太子居之太宗每視朝皇太子常侍觀決庶政二十三年太宗有疾詔皇太子聽政於金液門四月從幸翠微宮太宗崩以羽檄發六府甲士四十衛皇太子入於京師六月甲戌卽皇帝位於柩前大赦賜文武官勛一轉民八十以上粟帛給復雍州及比歲供軍一年按舊唐書髙宗本紀太宗將伐髙麗命太子畱鎭定州及駕發有期悲啼累日因請飛驛遞表起居並遞敕垂報並許之飛表奏事自此始也及軍旋太子從至並州時太宗患癰太子親吮之扶輦步從數日二十三年五月己巳太宗崩六月甲戌朔太子卽皇帝位時年二十二詔曰大行皇帝奄棄普天痛貫心靈若置湯火思遵大孝不敢滅身永慕長號將何逮及粵以孤眇屬當元嗣思勵空薄康濟黎元敬順惟新仰昭先徳宜布凱澤被乎億兆可大赦天下按唐書濮恭王泰傳時皇太子承幹病蹇泰以計傾之乃引駙馬都尉柴令武房遺愛等布腹心而韋挺杜楚客相繼攝府事二人者爲泰要結中朝臣津介賂遺羣臣更附爲朋黨承幹懼陰遣人稱泰府典簽詣元武門上封帝省之書言泰罪帝怒卽遣捕詰不獲旣而太子敗帝陰許立泰岑文本劉洎請遂立泰爲太子長孫無忌固欲立晉王帝以太原石文有治萬吉復欲從無忌泰微知之因語晉王爾善元昌得無及乎王憂甚帝怪之以故對帝憮然悟會召承幹譴勒承幹曰臣貴爲太子尙何求但爲泰所圖與朝臣謀自安爾無狀之人遂教臣爲不軌事若泰爲太子正使其得計耳帝曰是也有如立泰則副君可詭求而得使泰也立承幹治俱死治也立泰承幹可無它卽幽泰將作監解雍州牧相州都督左武侯大將軍降王東萊因詔自今太子不道藩王窺望者兩棄之著爲令然帝猶謂無忌曰公勸我立雉奴雉奴仁懦得無爲宗社憂柰何雉奴髙宗小字按長孫無忌傳太子承幹廢帝欲立晉王未決坐兩儀殿羣臣已罷獨畱無忌元齡績言東宮事因曰我三子一弟未知所立吾心亡聊卽投�取佩刀自向無忌等驚爭抱持奪刀授晉王而請帝所欲立帝曰我欲立晉王無忌曰謹奉詔異議者斬帝顧王曰舅許汝矣宜卽謝王乃拜帝復曰公等與我意合天下其謂何答曰王以仁孝聞天下久矣固無異辭有如不同臣負陛下百死於是遂定按褚遂良傳太子承幹廢魏王泰間侍帝許立爲嗣因謂大臣曰泰昨自投我懷中云臣今日始得爲陛下子更生之日也臣惟有一子百年後當殺之傳國晉王朕甚憐之遂良曰陛下失言安有爲天下主而殺其愛子授國晉王乎陛下昔以承幹爲嗣復寵愛泰嫡庶不明紛紛至今若必立泰非別置晉王不可帝泣曰我不能卽詔長孫無忌房元齡李績與遂良等定策立晉王爲皇太子帝於寢宮側別置院居太子遂良諫以爲朋友深交者易怨父子滯愛者多愆宜許太子間還東宮近師傅專學藝以廣懿徳帝從其言按大唐新語太子承幹旣廢魏王泰因入侍太宗面許立爲太子乃謂侍臣曰靑雀入見自投我懷中云臣今日始得與陛下爲子更生之日臣有一孽子百年之後當爲陛下殺之傳國晉王父子之道固當天性我見其意甚矜之靑雀泰小字也褚遂良進曰失言伏願審思無令錯誤安有陛下萬歲之後魏王持國執權爲天子而肯殺其愛子傳國晉王者乎陛下頃立承幹後寵魏王愛之逾嫡故至於此今若立魏王須先措置晉王始得安全耳太宗涕泗交下曰我不能也因起入內翌日禦兩儀殿羣臣盡出詔畱長孫無忌房元齡李績褚遂良謂之曰我有三子一弟所爲如此我心無憀因自投於�無忌爭趍持上抽佩刀無忌等驚懼遂良於手爭取佩刀以授晉王因請所欲立太宗曰欲立晉王無忌等曰謹奉詔異議者請斬之太宗謂晉王曰汝舅許汝也宜拜謝之晉王因下拜移禦太極殿召百寮立晉王爲皇太子羣臣皆稱萬歲髙宗永徽三年立陳王忠爲皇太子按唐書髙宗本紀永徽三年七月丁巳立陳王忠爲皇太子大赦賜五品以上子爲父後者勛一轉民酺三日按燕王忠傳髙宗八子後宮劉生忠字正本帝始爲太子而忠生宴宮中俄而太宗臨幸詔宮臣曰朕始有孫欲共爲樂酒酣帝起舞以屬羣臣在位皆舞賚賜有差貞觀二十年始王陳永徽初拜雍州牧王皇后無子後舅柳奭說後以忠母微立之必親己後然之請於帝又奭與褚遂良韓瑗長孫無忌於志寧等繼請遂立爲皇太子後廢武后子弘甫三歲許敬宗希後旨建言國有正嫡太子宜同漢劉疆故事帝召見敬宗曰立嫡若何對曰正本則萬事治太子國本也且東宮所出微今知有正嫡不自安竊位而不自安非社稷計帝曰忠固自讓敬宗曰能爲太伯不亦善乎於是降封梁王梁州都督賜甲第實封戶二千物二萬段俄徙房州刺史忠寖懼不聊生至衣婦人衣備刺客數有妖夢嘗自占事露廢爲庶人囚黔州承幹故宅麟徳初宦者王伏勝得罪於武后敬宗乃誣忠及上官儀與伏勝謀反賜死年二十二無子明年太子弘表請收葬許之神龍初追封又贈太尉揚州大都督按舊唐書本傳王皇后被廢武昭儀所生皇子弘年三歲禮部尙書許敬宗希旨上疏曰伏惟陛下憲章千古含育萬邦爰立聖慈母儀天下旣而皇后生子合處少陽出自塗山是謂吾君之嗣夙聞胎教宜展問豎之心乃復爲孽奪宗降居藩邸是使前星匿彩瑤嶽韜峯臣以愚誠竊所未諭且今之守器素非皇嫡永徽爰始國本未生權引彗星越升明兩近者元妃載誕正引降神重光日融爝暉宜息安可以玆傍統叨據溫文國有諍臣孰逃其責竊惟息姑克讓可以思齊劉疆守藩宜遵往軌追蹤太伯不亦休哉踵武延陵故常安矣寧可反植枝榦久易位於天庭倒襲裳衣使違方於震位蠢玆黎庶云誰系心垂裕後昆將何播美髙宗從之顯慶元年立代王弘爲皇太子按唐書髙宗本紀顯慶元年正月辛未立代王弘爲皇太子壬申大赦攺元賜五品以上子爲父後者勛一轉民酺三日八十以上粟帛按孝敬皇帝弘傳孝敬皇帝弘永徽六年始王代與潞王同封顯慶元年立爲皇太子受春秋左氏於率更令郭瑜至楚世子商臣弒其君喟而廢捲曰聖人垂訓何書此邪瑜曰孔子作春秋善惡必書褒善以勸貶惡以誡故商臣之罪𨿽千載猶不得滅弘曰然所不忍聞願讀它書瑜拜曰裏名勝母曾子不入殿下睿孝天資黜凶悖之迹不存視聽臣聞安上治民莫善於禮故孔子稱不學禮無以立請攺受禮太子曰善四年加元服又命賓客許敬宗右庶子許圉師中書侍郎上官儀中舍人楊思儉卽文思殿擿采古今文章號瑤山玉彩凡五百篇書奏帝賜物三萬段余臣賜有差又詔五日一赴光順門決事總章元年釋采國學請贈顏回爲太子少師曾參太子少保制可會有司以徵遼士亡命及亡命不卽首者身殊死家屬沒官弘諫以爲士遇病不及期或被略若溺壓死而軍法不因戰亡則同隊悉坐法家曰亡命而家屬與眞亡者同沒傳曰與殺不辜寧失不經臣請條別其科無使淪胥詔可帝幸東都詔監國時關中饑弘視廡下兵食有楡皮蓬實者悄然命家令寺給米義陽宣城二公主以母故幽掖廷四十不嫁弘聞眙惻建請下降武后怒卽以當上衛士配之由是失愛又請以同州沙苑分假貧民會納妃裴而有司奏贄用白雁適苑中獲之帝喜曰漢獲朱雁爲樂府歌今得白雁爲婚贄婚乃人倫首我則無�禮畢曲赦岐州帝嘗語侍臣弘仁孝賓禮大臣未嘗有過而後將騁志弘奏請數怫旨上元二年從幸合璧宮遇鴆薨年二十四天下莫不痛之詔曰太子嬰沈瘵朕須其痊復將遜於位弘性仁厚旣承命因感結疾日以加宜申往命謚爲孝敬皇帝葬緱氏墓號恭陵制度盡用天子禮百官從權制三十六日釋服帝自制睿徳紀刻石陵側營陵費巨億人厭苦之投石傷所部官司至相率亡去妃薨謚哀皇后無子永昌初以楚王隆基嗣中宗立詔以主祔太廟號義宗開元中有司奏孝敬皇帝宜建廟東都以謚名廟詔可於是罷義宗號妃卽裴居道女月婦徳而居道以妃故拜內史納言歷太子少保翼國公爲酷吏所陷下獄死按舊唐書本傳孝敬皇帝弘髙宗第五子也永徽四年封代王顯慶元年立爲皇太子大赦攺元弘嘗受春秋左氏傳於率更令郭瑜至楚子商臣之事廢捲而嘆曰此事臣子所不忍聞經籍聖人垂訓何故書此瑜對曰孔子修春秋義存褒貶故善惡必書褒善以示代貶惡以誡後故使商臣之惡顯於千載太子曰非惟口不可道故亦耳不忍聞請攺讀余書瑜再拜賀曰裏名勝母曾子不入邑號朝歌墨子回車殿下誠孝冥資睿情天發凶悖之迹黜於視聽循奉徳音實深慶躍臣聞安上理人莫善於禮非禮無以事天地之神非禮無以辧君臣之位故先王重焉孔子曰不學禮無以立請停春秋而讀禮記太子從之龍朔元年命中書令太子賓客許敬宗侍中兼太子右庶子許圉師中書侍郎上官儀太子中舍人楊思儉等於文思殿博采古今文集摘其英詞麗句以類相從勒成五百卷名曰瑤山玉彩表上之制賜物三萬段敬宗以下加級賜帛有差總章元年二月親釋菜司成館因請贈顏回太子少師曾參太子少保髙宗並從之時有敕徵邊遼軍人逃亡限內不首及更有逃亡者身並處斬家口沒官太子上表諫曰竊聞所司以背軍之人身久不出家口皆擬沒官亦有限外出首未經斷罪諸州囚禁人數至多或臨時遇病不及軍伍緣玆怖懼遂卽逃亡或因樵采被賊抄掠或渡海來去漂沒滄波或深入賊庭有被傷殺軍法嚴重皆須相傔若不給傔及不因戰亡卽同隊之人兼合有罪遂有無故死失多注爲逃軍旅之中不暇勘當直據隊司通狀將作眞逃家口今總沒官論情實可哀湣書曰與其殺不辜寧失不經伏願逃亡之家免其配沒制從之咸亨二年駕幸東都畱太子於京師監國時屬大旱關中饑乏令取廊下兵士糧視之見有食楡皮蓬實者乃令家令等各給米使足是時戴至徳張文瓘兼左庶子與右庶子蕭徳昭同爲輔弼太子多疾病庶政皆決於至徳等時義陽宣城二公主以母得罪幽於掖庭太子見之驚惻遽奏請令出降又請以同州沙苑地分借貧人詔並許之又召詣東都納右衛將軍裴居道女爲妃所司奏以白雁爲贄適會苑中獲白雁髙宗喜曰漢獲朱雁遂爲樂府今獲白雁得爲婚贄彼禮但成謠頌此禮便首人倫異代相望我無�徳也裴氏甚有婦禮髙宗嘗謂侍臣曰東宮內政吾無憂矣上元二年太子從幸合璧宮尋薨年二十四制曰皇太子弘生知誕質惟幾毓性直城趨駕肅敬著於三朝中寢問安仁孝聞於四海自琰圭在手沈瘵嬰身顧惟耀掌之珍特切鍾心之念庶其痊復以禪鴻名及腠理微和將遜於位而弘天資仁厚孝心純確旣承朕命掩欻不言因玆感結舊疾增甚億兆攸系方崇下武之基五福無徵俄遷上賓之駕昔周文至愛遂延慶於九齡朕之不慈遽永訣於千古天性之重追懷哽咽宜申往命加以尊名夫謚者行之迹也號者事之表也慈惠愛親曰孝死不忘君曰敬謚爲孝敬皇帝其年葬於緱氏縣景山之恭陵制度一準天子之禮百官從權制三十六日降服髙宗親爲制睿徳紀並自書之於石樹於陵側初將營築恭陵功費巨億萬姓猒役呼嗟滿道遂亂投磚瓦而散太子無子長壽中制令楚王瑋繼其後中宗踐阼制祔於太廟號曰義宗又追贈妃裴氏爲哀皇后景云元年中書令姚元之吏部尙書宋璟奏言準禮大行皇帝山陵事終卽合祔廟其太廟第七室先祔皇昆義宗孝敬皇帝哀皇后裴氏神主伏以義宗未登大位崩後追尊至神龍之初乃特令升祔春秋之義國君卽位未逾年者不合列昭穆又古者祖宗各別立廟孝敬皇帝恭陵旣在洛州望於東都別立義宗之廟遷祔孝敬皇帝哀皇后神主命有司以時享祭則不違先旨又協古訓人神允穆進退得宜在此神主望入夾室安置伏願陛下以禮斷恩詔從之開元六年有司上言孝敬皇帝今別廟將建享祔有期準禮不合更以義宗爲廟號請以本謚孝敬爲廟稱於是始停義宗之號上元二年夏六月戊寅立雍王賢爲皇太子按唐書髙宗本紀云云按章懷太子賢傳章懷太子賢字明允容止端重少爲帝愛甫數歲讀書一覽輒不忘至論語賢賢易色一再誦之帝問故對曰性實愛此帝語李世績稱其夙敏始王潞歷幽州都督雍州牧徙王沛累進揚州大都督右衛大將軍更名徳徙王雍仍領雍州牧涼州大都督實封千戶上元年復名賢是時皇太子薨其六月立賢爲皇太子俄詔監國賢於處決尢明審朝廷稱焉帝手敕褒賜賢又詔集諸儒左庶子張大安洗馬劉訥言洛州司戶參軍格希元學士許叔牙成元一史藏諸周寶寧等共注範曄後漢書書奏帝優賜段物數萬時正諫大夫明崇儼以左道爲武后所信崇儼言英王類太宗而相王貴賢聞惡之宮人或傳賢乃後姊韓國夫人所生賢益疑而後撰少陽政範孝子傳賜賢數以書讓勒愈不安調露中天子在東都崇儼爲盜所殺後疑出賢謀遣人發太子陰事詔薛元超裴炎髙智周雜治之獲甲數百首於東宮帝素愛賢薄其罪後曰賢懷逆大義滅親不可赦乃廢爲庶人焚甲天津橋貶大安普州刺史流訥言於振州坐徙者十餘人開耀元年徙賢巴州武后得政詔左金吾將軍丘神績撿衛賢第迫令自殺年三十四後舉哀顯福門貶神績疊州刺史追復舊王神龍初贈司徒遣使迎喪陪葬幹陵睿宗立追贈皇太子及謚三子光順守禮守義光順爲樂安王徙義豊被誅守義爲犍爲王徙封桂陽薨先天中追封光順莒王守義畢王按舊唐書本傳賢處事明審爲時論所稱儀鳳元年手�褒之曰皇太子賢自頃監國畱心政要撫字之道旣盡於哀矜刑网所施務存於審察加以聽覽餘暇專精墳典往聖遺編咸窺壼奧先王策府備討菁華好善載彰作貞斯在家國之寄深副所懷可賜物五百段永隆元年八月乙丑立英王哲爲皇太子大赦攺元賜酺三日按唐書髙宗本紀云云按中宗本紀中宗太和大聖大昭孝皇帝諱顯髙宗第七子也母曰則天順聖皇后武氏髙宗崩以皇太子卽皇帝位而皇太后臨朝稱制嗣聖元年正月廢居於均州又遷於房州聖歷二年復爲皇太子太后老且病神龍元年正月張柬之等以羽林兵討亂甲辰皇太子監國大赦攺元丙午復於位按舊唐書中宗本紀中宗太和聖昭孝皇帝諱顯髙宗第七子母曰則天順聖皇后顯慶元年十一月乙丑生於長安明年封周王授洛州牧儀鳳二年徙封英王攺名哲授雍州牧永隆元年章懷太子廢其年立爲皇太子弘道元年十二月髙宗崩遺詔皇太子卽帝位皇太后臨朝稱制攺元嗣聖元年二月皇太后廢帝爲廬陵王幽於別所其年五月遷於均州尋徙居房陵聖歷元年召還東都立爲皇太子依舊名顯時張易之與弟昌宗潛圖逆亂神龍元年張柬之等定策率羽林兵誅易之昌宗迎皇太子監國總司庶政大赦天下乙巳則天皇后傳位於皇太子丙午卽皇帝位於通天宮大赦天下永淳元年三月戊午立重照爲皇太孫按唐書髙宗本紀云云按舊唐書永淳元年二月癸未以太子誕皇孫滿月大赦攺開耀二年爲永淳元年大酺三日戊午立皇孫重照爲皇太孫欲開府署僚屬吏部郎中王方慶曰按周禮有嫡子無嫡孫漢魏已來皇太子在不立太孫但封王耳晉立湣懷太子子彧爲太孫齊立文惠太子子照業爲太孫便居東宮而皇太子在而立太孫未有前例上曰自我作古可乎亦可然竟不立府寮按唐書懿徳太子傳懿徳太子重潤本名重照避武后諱攺焉帝爲皇太子時生東宮髙宗喜甚乳月滿爲大赦天下攺元永淳是歲立爲皇太孫開府置官屬帝問吏部侍郎裴敬彜郎中王方慶對曰禮有嫡子無嫡孫漢魏太子在子但封王晉立湣懷子爲皇太孫齊立文惠子爲皇太孫皆居東宮今有太子又立太孫於古無有帝曰自我作古若何對曰禮君子抱孫不抱子孫可以爲王父屍者昭穆同也陛下肇建皇孫本支千億之慶帝說詔議官屬敬彜等奏置師傅友文學祭酒左右長史東西曹掾主簿管記司錄六曹等官加王府一級然卒不補將封嵩山召太子赴東都以太孫畱守京師中宗失位太孫府廢貶庶人別囚之帝復位封邵王大足中張易之兄弟得幸武后或譖重潤與其女弟永泰郡主及主�竊議後怒杖殺之年十九重潤秀容儀以孝愛稱誅不緣罪人皆流涕神龍初追贈皇太子及謚陪葬幹陵號墓爲陵贈主爲公主按舊唐書本傳重潤風神俊朗早以孝友知名旣死非其罪大爲當時所悼惜中宗卽位追贈皇太子謚曰懿徳陪葬幹陵仍爲聘國子監丞裴粹亡女爲冥婚與之合葬又贈永泰郡主爲公主令備禮攺葬仍號其墓爲陵焉按唐書狄仁傑傳張易之嘗從容問自安計仁傑曰惟勸迎廬陵王可以免禍會後欲以武三思爲太子以問宰相眾莫敢對仁傑曰臣觀天人未厭唐徳比匈奴犯邊陛下使梁王三思募勇士於市逾月不及千人廬陵王代之不浹日輒五萬今欲繼統非廬陵王莫可後怒罷議久之召謂曰朕數夢雙陸不勝何也於是仁傑與王方慶俱在二人同辭對曰雙陸不勝無子也天其意者以儆陛下乎且太子天下本本一搖天下危矣文皇帝身蹈鋒鏑勤勞而有天下傳之子孫先帝寢疾詔陛下監國陛下掩神器而取之十有餘年又欲以三思爲後且姑侄與子母孰親陛下立廬陵王則千秋萬歲後常享宗廟三思立廟不祔姑後感悟卽日遣徐彥伯迎廬陵王於房州王至後匿王帳中召見仁傑語廬陵事仁傑敷請切至涕下不能止後乃使王出曰還爾太子仁傑降拜頓首曰太子歸未有知者人言紛紛何所信後然之更令太子捨龍門具禮迎還中外大悅初吉頊李昭徳數請還太子而後意不回惟仁傑每以母子天性爲言後𨿽忮忍不能無感故卒復唐嗣按齊澣傳澣字洗心定州義丰人少開敏年十四見特進李嶠嶠稱有王佐才中宗在廬陵澣上言請抑諸武迎太子東宮不報及太子還武后召澣宴同明殿諭曰朕母子如初卿豫有力焉方不次待爾澣辭母老不忍遠離賞而罷按金鑾密記則天后嘗夢一鸚鵡羽毛甚偉兩翅俱折以問宰臣羣公默然內史狄仁傑曰鵡者陛下姓也兩翅折陛下二子廬陵相王也陛下起此二子兩翅全也武承嗣武三思連項皆赤後契丹圍幽州檄朝廷曰還我廬陵相王來則天乃憶狄公之言曰卿曾爲我占夢今乃應矣朕欲立太子何者爲得仁傑曰陛下內有賢子外有賢侄取捨詳擇斷在聖衷則天曰我自有聖子承嗣三思是何疥癬承嗣等懼掩耳而走卽降敕追廬陵立爲太子充元帥初募兵無有應者聞太子行北邙山頭皆兵滿無容人處賊自退散

東宮部匯考六

唐二中宗嗣聖元年立永平王成器爲皇太子卽武后光宅元年

按唐書武后本紀云云按讓皇帝憲傳讓皇帝憲始王永平文明元年武后以睿宗爲皇帝故憲立爲皇太子睿宗降爲皇嗣更冊爲皇孫與諸王皆出閣開府置官屬長壽二年降王壽春與衡陽巴陵彭城三王同封復詔入閣中宗立攺王蔡固辭不敢當唐隆元年進封宋睿宗將建東宮以憲嫡長又嘗爲太子而楚王有大功故久不定憲辭曰儲副天下公器時平則先嫡國難則先功重社稷也使付授非宜海內失望臣以死請因涕泣固讓時大臣亦言楚王有定社稷功且聖庶抗嫡不宜更議帝嘉憲讓遂許之立楚王爲皇太子以憲爲雍州牧揚州大都督太子太師實封至二千戶賜甲第物段五千良馬二十奴婢十房上田三十頃進尙書右僕射又兼司徒讓司徒更爲太子賓客時太平公主有醜圖姚元崇宋璟白帝請出憲及申王成義爲刺史以銷釋陰計乃以司徒兼蒲州刺史進司空元宗旣討定蕭岑之難進憲位太尉增千戶固辭更授開府儀同三司解太尉揚州大都督徙王寧又兼太常卿開元十四年表解卿久之復爲太尉歷澤岐涇三州刺史累封至五千五百戶二十九年薨初帝五子列第東都積善坊號五王子宅及賜第上都隆慶坊亦號五王宅元宗爲太子嘗制大衾長枕將與諸王共之睿宗知喜甚及先天後盡以隆慶舊邸爲興慶宮而賜憲及薛王第於勝業坊申岐二王居安興坊環列宮側天子於宮西南置樓其西署曰花萼相輝之樓南曰勤政務本之樓帝時時登之聞諸王作樂必亟召外樓與同榻坐或就幸第賦詩燕嬉賜金帛侑歡諸王日朝側門旣歸卽具樂縱飲擊球斗�馳鷹犬爲樂如是歲月不絕所至輒中使勞賜相踵世謂天子友悌古無有者帝於惇睦蓋天性然𨿽讒邪亂其間而卒無以搖時有鶺鴒千數集麟徳殿廷樹翔棲浹日左淸道率府長史魏光乘作頌以爲天子友悌之祥帝喜亦爲作頌憲尢謹畏未嘗干政而與人交帝亦信重嘗以書賜憲等曰魏文帝詩西山一何髙髙髙殊無極上有兩仙童不飲亦不食賜我一丸藥光耀有五色服之四五日身體生羽翼朕每言服藥而求羽翼寧如兄弟天生之羽翼乎陳思王之才足以經國絕其朝謁卒使憂死魏祚未終司馬氏奪之豈神丸效耶虞舜至聖捨象傲以親九族九族旣睦平章百姓今數千載天下歸善焉此朕廢寢忘食所慕嘆也頃因餘暇選仙錄得神方云餌之必壽今持此藥願與兄弟共之偕至長齡永永無極也後申王等相繼薨惟憲在帝親待愈益厚每生日必幸其第爲壽往往畱宿居常無日不賜遺尙食總監及四方所獻酒酪異饌皆分餉之憲嘗請歲盡錄賜目付史官必數百紙後有疾護醫將膳騎相望也僧崇一者療之少損帝喜甚賜緋袍銀魚已而疾寖劇薨年六十三帝失聲號慟左右皆泣下帝以憲實推天下有髙世之行非大號不稱乃追謚讓皇帝遣尙書左丞相裴耀卿太常卿韋絳持節奉冊其子琎表陳憲宿素退讓不敢當大號制不許及斂出天子服一稱詔右監門大將軍髙力士以手書置靈坐贈妃元爲恭皇后葬橋陵旁及葬敕中使諭琎等送終之具使眾見之示以儉薄所司請如諸陵設千味食內壙中監護使耀卿建言尙食料水陸千餘種及馬牛驢犢�鹿鵝鴨魚雁體節之味並藥酒三十名盛夏胎養不可多殺考求禮據無所憑依陛下每申讓帝之志務存約素請蠲省折衷詔可旣發引大雨有詔慶王潭等涉途泥送十里號其墓曰惠陵憲常從帝按舞萬歲樓從復道上見衛士已食棄其飲竇中帝怒詔髙力士杖殺之憲從容曰從復道上窺人之私恐士不自安且失大體豈以性命輕於余�乎帝遽止謂力士曰王於我可謂有急難也不然且誤殺士又涼州獻新曲帝禦便坐召諸王觀之憲曰曲𨿽佳然宮離而不屬商亂而暴君卑逼下臣僭犯上發於忽微形於音聲播之詠歌見於人事臣恐一日有播遷之禍帝默然及安史亂世乃思憲審音云憲本名成器避昭成太后謚與申王成義俱攺今名憲子十九人其聞者琎嗣莊琳瑀按舊唐書本傳讓皇帝憲本名成器睿宗長子也初封永平郡王文明元年立爲皇太子時年六歲及睿宗降爲皇嗣則天冊授成器爲皇孫與諸弟同日出合開府置官屬長壽二年攺封壽春郡王仍卻入合長安中累轉左贊善大夫加銀靑光祿大夫中宗卽位攺封蔡王遷宗正員外卿加賜實封四百戶通舊爲七百戶成器固辭不敢當大國依舊爲壽春郡王唐隆元年進封宋王其月睿宗踐祚拜左衛大將軍時將建儲貳以成器嫡長而元宗有討平韋氏之功意久不定成器辭曰儲副者天下之公器時平則先嫡長國難則歸有功若失其宜海內失望非社稷之福臣今敢以死請累日涕泣固讓言甚切至時諸王公卿亦言楚王有社稷大功合居儲位睿宗嘉成器之意乃許之元宗又以成器嫡長再抗表固讓睿宗不許乃下制曰左衛大將軍宋王成器朕之元子當踐副君以隆基有社稷大功人神僉屬由是朕前懇讓言在必行天下至公誠不可奪爰符立季之典庶協從人之願成器可雍州牧揚州大都督太子太師別加實封二千戶賜物五千段細馬二十匹奴婢十房甲第一區良田三十頃其年十一月拜尙書左僕射尋遷司徒其太師都督並如故明年表讓司徒拜太子賓客兼揚州大都督如故時太平公主陰有異圖姚元之宋璟等請出成器及申王成義爲刺史以絕謀者之心由是成器以司徒兼蒲州刺史元宗嘗制一大被長枕將與成器等共申友悌之好睿宗知而大悅累加賞嘆先天元年八月進封司空及元宗討平蕭志忠岑羲等成器又進位太尉依舊兼揚州大都督加實封一千戶月餘加授開府儀同三司其太尉揚州大都督並停開元初歷岐州刺史開府如故四年避昭成皇后尊號攺名憲封爲寧王實封累至五千五百戶又歷澤涇等州刺史初元宗兄弟聖歷初出合列第於東都積善坊五人分院同居號五王宅大足元年從幸西京賜宅於興慶坊亦號五王宅及先天之後興慶是龍潛舊邸因以爲宮憲於勝業東南角賜宅申王撝岐王範於安興坊東南賜宅薛王業於勝業西北角賜宅邸第相望環於宮側元宗於興慶宮西南置樓西面題曰花萼相輝之樓南面題曰勤政務本之樓元宗時登樓聞諸王音樂之聲咸召登樓同榻宴謔或便幸其第賜金分帛厚其歡賞諸王每日於側門朝見歸宅之後卽奏樂縱飲擊球斗�或近郊從禽或別墅追賞不絕於歲月矣遊踐之所中使相望以爲天子友悌近古無比故人無間然元宗旣篤於昆季𨿽有讒言交構其間而友愛如初憲尢恭謹畏愼未曾幹議時政及與人交結元宗尢加信重之嘗與憲及岐王範等書曰昔魏文帝詩云西山一何髙髙處殊無極上有兩仙童不飲亦不食賜我一丸藥光耀有五色服藥四五日身輕生羽翼朕每思服藥而求羽翼何如骨肉兄弟天生之羽翼乎陳思有超代之才堪佐經綸之務絕其朝謁卒令憂死魏祚未終遭司馬宣王之奪豈神丸之�也虞舜至聖捨象傲之愆以親九族九族旣睦平章百姓此爲帝王之軌則於今數千歲天下歸善焉朕未嘗不廢寢忘食欽嘆者也頃因餘暇妙選仙經得此神方古老云服之必驗今分此藥願與兄弟等同保長齡永無限極憲開元九年兼太常卿十四年停太常卿依舊爲開府儀同三司二十一年復拜太尉二十八年冬憲寢疾上令中使送醫藥及珍膳相望於路僧崇一療憲稍瘳上大悅特賜緋袍魚袋以賞異崇一時申王等皆先薨惟憲獨在上尢加恩貸每年至憲生日必幸其宅移時宴樂居常無日不賜酒酪及異饌等尙食總監及四方有所進獻食之稍甘卽皆分以賜之憲嘗奏請年終錄付史館每年至數百紙二十九年冬京城寒甚凝霜封樹時學者以爲春秋雨木冰卽此是亦名樹介言其象介冑也憲見而嘆曰此俗謂樹稼者也諺曰樹稼達官怕必有大臣當之吾其死矣十一月薨時年六十三上聞之號叫失聲左右皆掩涕翌日下制曰能以位讓爲吳大伯存則用成其節歿則當表其賢非常之稱旌徳斯在故太尉寧王憲誕含粹靈允膺大雅孝悌之至本乎中誠仁和之深非因外獎率由禮度雅尙文儒謙以自牧樂以爲善比兩獻而有光與二南而合徳自出臨方鎭入配臺階逾勵忠勤益聞周愼實謂永爲藩屏以輔邦家曾不慭遺奄焉殂沒友於之痛震慟良深惟王朕之元昆合升上嗣以朕奉先朝之睿略定宗社之阽危推而不居請予主鬯又承慈旨焉敢固違不然者則宸極之尊豈歸於薄徳茂行若此易名是憑自非大號孰副休烈按謚法推功尙善曰讓徳性寬柔曰讓敬追謚曰讓皇帝宜令所司擇日備禮冊命憲長子汝陽郡王琎又上表懇辭盛陳先意謙退不敢當帝號手制不許及冊斂之日內出禦衣一副仍令右監門大將軍髙力士賫手書置於靈座之前其書曰隆基白一代兄弟一朝存歿家人之禮是用申情興言感思悲涕交集大哥孝友近古莫儔嘗號五王同開邸第遠自童幼洎乎長成出則同遊學則同業事均形影無不相隨頃以國步艱危義資克定先帝禦極日月照臨大哥嫡長合當儲貳以功見讓爰在薄躬旣嗣守紫宸萬機事總聽朝之暇得展於懷十數年間棣華雕落謂之手足惟有大哥今復淪亡眇然無對以玆感慕何恨如之然以厥初生人孰不殂謝所貴光昭徳行以示崇髙立徳立名斯爲不朽大哥事迹身歿讓存故冊曰讓皇帝神之昭格當玆寵榮況庭訓傳家琎等申讓善述先志實有遺風成其美也恭惟緒言恍焉如在寄之翰墨悲不自勝又制追贈憲妃元氏爲恭皇后祔葬於橋陵之側及將葬上遣中使敕琎等務令儉約送終之物皆令眾見所司請依諸陵舊例壙內置千味食監護使左僕射裴耀卿奏曰尙食所料水陸等味一千餘種每色瓶盛安於藏內皆是非時瓜�及馬牛驢犢�鹿等肉並諸藥酒三十餘色儀注禮科皆無所憑臣據禮司所料奠祭相次事無不備典制分明天恩每申讓帝之志務令儉約禮外加數竊恐不安又非時之物馬犢驢等並野味魚雁鵝鴨之屬所用銖兩動皆宰殺盛夏胎養聖情所禁又須造作什物動逾千計求徵市井實謂煩勞千味不供禮無所闕伏望依禮減省以取折衷制從之及發引時屬大雨上令慶王澤已下泥中步送十數里制號其墓爲惠陵憲凡十子琎嗣莊琳珣瑀玢珽管璀等十人歷官封襲神龍二年七月立衛王重俊爲皇太子按唐書中宗本紀云云按節湣太子傳節湣太子重俊聖歷三年王義興神龍初王衛拜洛州牧實封千戶俄領揚州大都督明年爲皇太子以太后喪殺冊禮詔在藩食封歲納東宮給事中盧粲上言太子與列國同入封不可爲法詔罷之重俊性明果然少法度旣楊武崇訓爲賓客二人馮貴寵無學術惟狗馬蹴踘相戲暱左庶子姚珽數上疏諍導右庶子平貞愼又獻孝經議養徳等傳太子納而不克用武三思挾韋後勢將圖逆內忌太子而崇訓又三思子尙安樂公主常教主辱重俊以非韋出詈爲奴數請廢自爲皇太女三年七月重俊恚忿遂率李多祚洎左羽林將軍李思衝李承況獨孤褘之沙吒忠義矯發左羽林及千騎兵殺三思崇訓並其黨十餘人使左金吾大將軍成王千里守宮城自率兵趨肅章門斬關入索韋後安樂公主昭容上官所在後挾帝升元武門宰相楊再思蘇李嶠及宗楚客紀處訥統兵二千餘人守太極殿帝召右羽林將軍劉仁景等率畱軍飛騎百人拒之多祚兵不得進帝據檻語千騎曰爾乃我爪牙忽爲亂能斬賊者有賞於是士倒戈斬多祚餘黨潰重俊亡入終南山欲奔突厥楚客遣果毅趙思愼追之重俊憩於野爲左右所殺詔殊首朝堂獻太廟並以告三思崇訓柩睿宗立加贈謚陪葬定陵初重俊被害官屬莫敢視惟永和丞�嘉勗號哭解衣裹其首時人義之楚客怒收付獄貶平興丞卒至是亦贈永和令重俊子宗暉景云三年封湖陽郡王天寶中至太常員外卿薨按舊唐書本傳武三思得幸中宮深忌重俊三思子崇訓尙安樂公主常教公主淩忽重俊以其非韋氏所生常呼之爲奴或勸公主請廢重俊爲王自立爲皇太女重俊不勝忿恨三年七月率左羽林大將軍李多祚右羽林將軍李思衝李承況獨孤褘之沙吒忠義等矯制發左右羽林兵及千騎三百餘人殺三思及崇訓於其第並殺黨與十餘人又令左金吾大將軍成王千里分兵守宮城諸門自率兵趨肅章門斬關而入求韋庶人及安樂公主所在又以昭容上官氏素與三思姦通扣合索之韋庶人及公主遽擁帝馳赴元武門樓召左羽林將軍劉仁景等令率畱軍飛騎及百餘人於樓下列守俄而多祚等兵至欲突元武門樓宿衛者拒之不得進帝據檻呼多祚等所將千騎謂曰汝並是我爪牙何故作逆若能歸順斬多祚等與汝富貴於是千騎王歡喜等倒戈斬多祚及李承況獨孤褘之沙吒忠義等於樓下餘黨遂潰散重俊旣敗率其屬百餘騎趨肅章門奔終南山帝令長上果毅趙思愼率輕騎追之重俊至鄠縣西十餘里騎不能屬惟從奴數人會日暮憩林下爲左右所殺制令梟首於朝又獻之於太廟並以祭三思崇訓屍柩睿宗卽位下制曰朕聞曾氏之孝也慈親惑於疑聽趙鹵之族也明主哀而望思歷考前聞率由舊典重俊大行之子元良守器往羅構間困於讒嫉莫顧鈇鉞輕盜甲兵有此誅夷無不悲惋今四凶咸服十起何追方申赤軍之冤以紓黃泉之痛可贈皇太子謚曰節湣陪葬定陵一子宗暉開元初封湖陽郡王初重俊被害宮府僚吏莫敢近者永和丞寧嘉勗解衣裹重俊首號哭時人義之宗楚客聞而大怒收付制獄貶爲平興丞尋卒睿宗踐祚下制曰寧嘉勗能重名節事髙欒向幽塗已往生气凜然靜言忠義追存褒寵可贈永和縣丞按大唐新語節湣太子以武三思亂國起北軍誅之旣而韋庶人與安樂公主翊中宗以登元武門千騎王歡喜倒戈擊太子太子兵散走至鄠縣爲宗楚客之黨所害三思嘗令子崇訓與安樂公主淩忽太子太子積忿恨遂舉兵而死兆庶咸痛之及睿宗皇帝卽位悼太子殞身徇難下詔曰曾氏之孝也慈親惑於疑聽趙鹵之族也明主哀而望思歷考前聞率由舊典太子大行之子元良守器往羅構間困於讒嫉莫顧鈇鉞輕盜甲兵有此誅夷無不憤惋今四凶滅服十起何追方申赤軍之冤以紓黃泉之痛可贈皇太子謚曰湣節睿宗景龍四年夏六月丁未立平王隆基爲皇太子按唐書睿宗本紀云云按元宗本紀韋氏已弒中宗矯詔稱制元宗乃與太平公主子薛崇簡尙衣奉禦王崇曄公主府典簽王師虔朝邑尉劉幽求苑總監鍾紹京長上折衝麻嗣宗押萬騎果毅葛福順李仙鳧道士馮處澄僧普潤定策討亂或請先啟相王元宗曰請而從是王與危事請而不從則吾計失矣乃夜率幽求等入苑中福順仙鳧以萬騎兵攻元武門斬左羽林將軍韋播中郎將髙嵩以徇左萬騎由左入右萬騎由右入元宗率總監羽林兵會兩儀殿梓宮宿衛兵皆起應之遂誅韋氏黎明馳謁相王謝不先啟相王泣曰賴汝以免不然吾且及難乃拜元宗殿中監兼知內外閒�檢校隴右羣牧大使押左右兩騎進封平王同中書門下三品睿宗卽位立爲皇太子景云二年監國聽除六品以下官延和元年星官言帝坐前星有變睿宗曰傳徳避災吾意決矣七月壬辰制皇太子宜卽皇帝位太子惶懼入請睿宗曰此吾所以答天戒也皇太子乃禦武徳殿除三品以下官八月庚子卽皇帝位按舊唐書元宗本紀睿宗卽位與侍臣議立皇太子僉曰除天下之禍者享天下之福拯天下之危者受天下之安平王有聖徳定天下又聞成器已下咸有推讓宜膺主鬯以副羣心睿宗從之丙午制曰舜去四凶而功格天地武有七徳而戡定人故必有大勛者必受神明之福仗髙義者必爲匕鬯之主朕恭臨寶位覆育寰區以萬物之心爲心以兆人之命爲命𨿽承繼之道咸以冢嫡居尊而無私之懷必推功業爲首然後可保安社稷永奉宗祧第三子平王基孝而克忠義而能勇比以朕居藩邸虔守國彜貴戚中人都無引接羣邪害正凶黨實繁利口巧言讒說罔極韋溫延秀朋黨競起晉卿楚客交構其間潛結回邪排擠端善潛貯兵甲將害朕躬基密聞其期先難奮發推身鞠弭眾應如歸呼吸之間凶渠殄滅安七廟於幾墜拯羣臣於將殞方舜之功過四比武之徳逾七靈祇望在昆弟樂推一人元良萬邦以定爲副君者非此而誰可立爲皇太子有司擇日備禮冊命七月己巳睿宗禦承天門皇太子詣朝堂受冊是日有景云之瑞攺元爲景云大赦天下二月又制曰惟天生蒸人牧以元後維皇立國副以儲君將以保綏家邦安固後嗣者也朕纂承洪業欽奉寶圖夜分不寢日昃亡倦茫茫四海懼一人之未周烝烝萬姓恐一物之失所𨿽卿士竭誠守宰宣化緬懷庶域仍未小康是以求下人之變風遵先朝之故事皇太子基仁孝因心溫恭成徳深達禮體能辧皇猷宜令監國俾爾爲政其六品以下除授及徒罪以下並取基處分延和元年六月凶黨因術人聞睿宗曰據天象帝座及前星有災皇太子合作天子不合更居東宮矣睿宗曰傳徳避災吾意決矣七月壬午制曰朕以寡昧虔奉鴻休本殊王季之賢早達延陵之節昔在聖歷已讓皇嗣之尊爰曁神龍終辭太弟之授豈惟衣冠所睹抑亦兆庶咸知頃屬國步不夷時艱主幼大業有綴旒之懼寶位深墜地之憂議迫公卿遂司契篆日愼一日以至於今一紀之勞勤亦至矣萬方之俗化漸行矣將成宿願脫屣寰區昔堯之禪舜惟能是與禹之命啟匪私其親神器之重允歸公授皇太子基有大功於天地定阽危於社稷溫文旣習聖敬克躋委之監國已移歲年時政益明庶工惟序朕之知子庶不負時歷數在躬宜陟元後可令卽皇帝位有司擇日受冊朕方比迹洪古希風太皇神與化遊思與道合無爲無事豈不美歟王公百僚宜識朕意上意惶懼馳見叩頭請所以傳位之旨睿宗曰吾因汝功業得宗社今帝座有眚思欲遜避惟聖徳大勛始轉禍爲福易位於汝吾知晚矣上始居武徳殿視事三品已下除授及徒罪皆自決之按韋安石傳太平公主有異謀欲引安石數因其�唐朘邀之拒不往帝一日召安石曰朝廷傾心東宮卿胡不察對曰太子仁孝天下所稱且有大功陛下今安得亡國語此必太平公主計也帝矍然曰卿勿言朕知之主竊聞乃構飛變欲訊之賴郭元振保護免按姚崇傳睿宗立拜兵部尙書同中書門下三品進中書令元宗在東宮太平公主干政宋王成器等分典閒�禁兵崇與宋璟建請主就東都出諸王爲刺史以壹人心帝以謂主主怒太子懼上疏以崇等惎間王室請加罪貶爲申州刺史按大唐新語景云二年二月睿宗謂侍臣曰有術士上言五日內有急兵入宮卿等爲朕備之左右失色莫敢對張說進曰此有讒人設計擬搖動東宮耳陛下若使太子監國則君臣分定自然窺覦路絕災難不生姚崇宋璟郭元振進曰如說所言睿宗大悅卽日詔皇太子監國時太平公主將有奪宗之計於光範門內乘步輦俟執政以諷之眾皆恐懼宋璟昌言曰太子有大功於天下眞社稷主安敢妄有異議遂與姚崇奏公主就東都出寧王以下爲刺史以息人心睿宗曰朕更無兄弟惟有太平一妹朝夕欲得相見卿勿言余並依卿所奏公主聞之大怒元宗懼乃奏崇璟離間骨肉請加罪黜悉停寧王已下外授崇貶申州刺史璟楚州刺史元宗開元三年正月丁亥立郢王嗣謙爲皇太子降死罪以下原之賜酺三日按唐書元宗本紀云云按太子瑛傳太子瑛始王眞定進王郢開元三年立爲皇太子七年詔太子諸王入國學行齒冑禮太常擇日謁孔子太子獻詔右散騎常侍褚無量執經羣臣學官諸生以差賜帛明年瑛加元服見太廟十六年詔九品官息女可配太子者有司采閱待進止以太常少卿薛絳女爲妃帝種麥苑中瑛諸王侍登帝曰是將薦宗廟故親之亦欲若等知稼穡之難因分賜侍臣曰春秋書無麥禾古所甚重比詔使者閱田畝所對不以實故朕自蒔以觀其成云初瑛母以倡進善歌舞帝在潞得幸及卽位擢妃父元禮兄常奴皆至大官鄂光二王母亦帝爲臨淄王時以色選及武惠妃寵幸傾後宮生壽王愛與諸子絕等而太子二王以母失職頗怏怏惠妃女咸宜公主�揚洄揣妃旨伺太子短嘩爲醜語惠妃訴於帝且泣帝大怒召宰相議廢之中書令張九齡諫曰太子諸王日受聖訓天下共慶陛下享國久子孫蕃衍柰何一日棄三子昔晉獻公惑嬖姬之讒申生憂死國乃大亂漢武帝信江充巫蠱禍及太子京師蹀血晉惠帝有賢子賈後譖之乃至喪亡隋文帝聽後言廢太子勇遂失天下今太子無過二王賢父子之道天性也𨿽有失尙當掩之惟陛下裁赦帝默然太子得不廢俄而九齡罷李林甫專國數稱壽王美以揠妃意妃果徳之二十五年洄復構瑛瑤琚與妃之兄薛銹異謀惠妃使人詭召太子二王曰宮中有賊請介以入太子從之妃白帝曰太子二王謀反甲而來帝使中人視之如言遽召宰相林甫議答曰陛下家事非臣所宜豫帝意決乃詔太子瑛鄂王瑤光王琚同惡均罪並廢爲庶人銹賜死瑛瑤琚尋遇害天下冤之號三庶人歲中惠妃數見庶人爲祟因大病夜召巫祈之請攺葬且射行刑者瘞之訖不解妃死祟亡寶應元年詔贈瑛皇太子瑤等復王瑛子五人儼伸倩俅備瑛之廢帝使慶王畜儼等爲子儼封新平郡王伸平原郡王俅嗣慶王備太僕卿倩失傳按張九齡傳武惠妃謀陷太子瑛九齡執不可妃密遣宦奴牛貴兒告之曰廢必有興公爲援宰相可長處九齡叱曰房幄安有外言哉遽奏之帝爲動色故卒九齡相而太子無患開元十二年追謚申王撝爲惠莊太子按唐書元宗本紀開元十二年十一月辛巳申王撝薨按舊唐書元宗本紀開元十二年十一月庚辰司徒申王撝薨追謚曰惠莊太子按唐書惠莊太子撝傳惠莊太子撝本名成義初生武后以母賤欲不齒以示浮屠萬回回詭曰此西土樹神宜兄弟後喜乃畜之垂拱三年始王恆與衛趙二王同封俄攺王衡陽睿宗立進王申與岐薛二王同封累遷右衛金吾二大將軍實封至千戶進司徒兼益州大都督四爲州刺史開元八年停刺史復爲司徒薨冊書贈太子及謚陪葬橋陵撝性寬裕儀貌重無嗣詔以讓帝子珣嗣爲懷寧王徙封同安薨天寶中復以讓帝子嗣按舊唐書本傳睿宗踐祚進封申王遷右衛大將軍景云元年七月遷殿中監兼檢校右衛大將軍二年轉光祿卿右金吾衛大將軍先天元年七月加實封一千戶八月行司徒兼益州大都督開元二年帶司徒兼幽州刺史俄避昭成太后之稱攺名撝歷鄧虢絳三州刺史八年因入朝停刺史依舊爲司徒性弘裕儀形偉善於飲啖十二年病薨開元十四年追謚岐王範爲惠文太子按唐書元宗本紀開元十四年夏四月丁卯岐王範薨按舊唐書元宗本紀開元十四年四月丁卯岐王範薨冊贈惠文太子按唐書惠文太子傳惠文太子範始名隆範元宗立與薛王隆業避帝諱去二名初王鄭攺封衛俄降封巴陵進王岐爲太常卿並州大都督左羽林大將軍從元宗誅太平公主以功賜封與薛王業並滿五千戶歷爲州刺史遷太子太傅開元十四年薨冊書贈太子及謚陪葬橋陵帝哭之慟徹常膳至累旬羣臣勉請乃復範好學工書愛儒士無貴賤爲盡禮與閻朝隱劉延琦張諤鄭繇等善常飲酒賦詩相娛樂又聚書畫皆世所珍者初隋亡禁內圖書湮放唐興募訪稍稍復出藏祕府長安初張易之奏天下善工潢治乃密使摹肖殆不可辧竊其眞藏於家旣誅悉爲薛稷取去稷又敗範得之後卒爲火所焚駙馬都尉裴虛己善讖緯坐私與範遊徙嶺南延琦貶雅州司戶諤爲山茌丞然帝於範無少間也謂左右曰兄弟情天至於我豈有異哉趨競者彊相附我終不以爲纖介時王毛仲等起微賤暴貴諸王見必加禮獨範接之自如子瑾嗣按舊唐書本傳惠文太子範睿宗第四子也本名隆範後避元宗連名攺單稱範初封鄭王尋攺封衛王長壽二年隨例卻入閣徙封巴陵郡王累授尙食奉禦神龍元年遷太府員外少卿加賜實封二百戶通前五百戶景龍元年兼隴州別駕加銀靑光祿大夫睿宗踐祚進封岐王又加實封五百戶拜太常卿兼左羽林大將軍先天二年從上討竇懷貞蕭至忠等以功加賜實封滿五千戶下制褒美開元初拜太子太師帶本官歷絳鄭岐三州刺史八年遷太子太傅十四年病薨上哭之甚慟輟朝三日爲之追福手寫老子經徹膳累旬百寮上表勸諭然後復常命工部尙書攝太尉盧從願冊贈王爲惠文太子開元二十年中書令蕭嵩奏上開元新禮定臨軒冊命及內冊太子太子受羣臣宮臣朝賀及與師保傅相見受朝集使參辭朝賀皇后之儀按唐書元宗本紀不載按舊唐書元宗本紀開元二十年九月乙巳中書令蕭嵩奏上開元新禮一百五十卷制所司行用之按開元禮臨軒冊命皇太子卜日告圓丘告方丘太廟�有司行事如常儀臨軒冊命前一日尙捨奉禦設禦幄座於太極殿北壁下南向守宮設皇太子次於東朝堂之北西向設羣官次於東西朝堂太樂令展宮懸於殿庭又設舉麾位於上下鼓吹令設十二案於建鼓之外乘黃令陳車輅尙輦奉禦陳輿輦�如常儀設皇太子版位於橫街之南道東北向設羣官版位文官一品以下五品以上於懸東六品以下橫街之南俱西面北上武官一品以下五品以上於懸西六品以下橫街之南俱東面諸親於五品以上之南皇宗親於東異姓親於西蕃客分方於六品以下之南皆以北爲上�如常儀若有朝集使分方於武官當品之下諸州人分方於朝集九品之後設典儀位於懸之東北贊者二人在南少退俱西向奉禮設門外位皆如元日之儀其日皇太子日未出前二刻宮官應從者俱服其服諸衛各勒所部陳設如常左庶子版奏請中嚴諸衛之官各服其器服詣合奉迎僕進金輅於合外南向左內率一人執刀立輅前北向贊善一人在侍臣之前贊者二人又在中正之前左庶子版奏外辦僕奮衣而升正立執轡皇太子具服遠遊冠若未冠則雙童髻絳紗袍升輿以出左右侍衛如常左內率前執轡皇太子升輅僕立授綏左庶子以下夾侍如式贊善進當輅前跪奏稱贊善臣某言請發引俯伏興退復位凡贊善奏請皆進當輅前跪稱具官臣某言訖俯伏興輅動贊善與贊者夾引以出左右內率夾輅而趨至侍臣上馬所贊善稱輅權停令侍臣上馬左庶子前承令退稱令曰諾贊善退稱侍臣上馬贊者承傳文武侍臣皆上馬左庶子以下夾侍於輅前贊者在供奉官人內侍臣上馬畢贊善稱請令車右升左庶子前承令稱令曰諾贊善退復位左內率升訖贊善奏稱請發引退復位皇太子輅動三師乘車訓導三少乘車訓從鳴鐃而行文武宮臣皆乘馬以從至下車所鐃吹止至次前回輅西向內率降立於輅左右庶子進當輅前跪奏稱左庶子臣某言請降俯伏興還侍位皇太子降輅舍人引皇太子就便座侍衛如常儀其日依時刻諸衛勒所部列黃麾仗屯門及陳殿庭如常儀羣官諸親客使等依時刻俱集朝堂次各服其服侍中版奏請中嚴鈒戟近仗入陳於庭太樂令帥工人入就位諸侍衛之官各服其器服符寶郎奉寶俱詣合奉迎通事舍人引羣官客使各就朝堂前位典儀帥贊者先入就位皇太子出次舍人引皇太子三師三少導從如式入立於殿外之東西面諸衛率左右舍人及近侍者量人從入黃門侍郎以冊入寶綬各置於案皆令史二人絳公服對舉案立於門內道北西面冊案於北中書侍郎立於案後侍中版奏外辦皇帝服衮冕之服禦輿以出曲直華蓋警蹕侍衛如常皇帝將出仗動太樂令令撞黃鍾之鐘右五鐘皆應協律郎俯伏興舉麾鼓柷奏太和之樂鼓吹振作皇帝出自西房卽禦座南向坐符寶郎奉寶置於禦座如常協律郎偃麾敔樂止舍人引皇太子入就位三師三少以下從入者立於皇太子東南西面北上皇太子初入門舒和之樂作至位樂止典儀曰再拜贊者承傳皇太子再拜典儀曰再拜羣官在位者皆再拜中書令降立於皇太子東北西面中書侍郎一人引冊案又中書侍郎一人引璽綬案進立於中書令之南少退俱西面中書侍郎取冊授中書令退復位中書令稱有制皇太子再拜讀冊訖皇太子再拜進受冊退授左庶子中書侍郎取璽綬進授中書令皇太子又進受璽綬授左庶子中書令以下還侍位持案者以案退典儀曰再拜皇太子再拜典儀又曰再拜羣官在位者皆再拜舍人引皇太子出初行樂作出門樂止侍中跪奏稱侍中臣某言禮畢俯伏興還侍位皇帝興太樂令令撞蕤賓之鐘左五鐘皆應鼓柷奏太和之樂鼓吹振作皇帝降座禦輿入自東房侍衛警蹕如常儀侍臣從至合樂止通事舍人引羣官在位者以次出蕃客先出朝皇后前一日所司設皇太子次於永安門外之西東向周以行幄鋪座如式又設三師三少等便座於西南東向北上其日諸衛各勒所部屯門列仗及陳布於皇后正殿南門之外皇太子將至尙儀版奏請中嚴皇太子受冊訖舍人引皇太子三師三少導從及余侍衛皆如常儀詣皇后所禦之殿合外道東西面立六尙以下各服其服俱詣皇后內合奉迎尙儀版奏外辦皇后首飾褘衣禦輿以出卽禦座南向坐侍衛如式內謁者監引皇太子至肅章門其侍衛之官並立於門外司賓承引皇太子立於庭北面立定皇太子再拜訖司賓引皇太子至合內謁者監承引以出舍人引之次侍衛如式三師三少以下各之次謁太廟前一日右校掃除廟之內外守宮設皇太子次於廟西南東向又設三師以下及文武官次於皇太子次之後少近西俱東向奉禮設皇太子版位於廟庭道東北向其日皇太子入受冊所司轉鹵簿仗衛於永安門西以俟皇太子朝皇后訖出舍人引之次侍衛如常僕進金輅於次前左庶子版奏外辦皇太子出次乘輅奏請發引及侍臣陪從鐃吹聲作皆如初儀至安上門街當廟西鐃吹止至次前回輅東向內率降立於輅右左庶子進當輅前跪稱左庶子臣某言請降輅俯伏興還侍位皇太子降輅乘輿入次侍衛如常儀皇太子入次一刻頃率更令立於次門之外左庶子版奏外辦皇太子出侍衛如常率更令引皇太子入自南門三師三少導從如式庶子二人一人贊左一人贊右舍人二人從近仗量人從入皇太子至位立定率更令奏請殿下再拜皇太子再拜少頃率更令奏殿下辭皇太子再拜辭率更令前奏禮畢率更令引皇太子出自南門入次侍衛如常皇太子旣入便次有司轉仗衛於還塗如來儀僕進金輅於次前如常左庶子版奏外辦皇太子乘輿出次升輅侍衛如常侍臣上馬陪從皆如來儀輅動過廟鳴鐃而行至重明門宮官文武俱下馬皇太子乘輅入三師三少還皇太子至東合前回輅南向左庶子跪奏請降輅俯伏興皇太子降輅乘輿以入侍臣從至合左庶子版奏請將士各還本所會羣臣皆如元會之儀其日上壽辭曰具官某等稽首言皇太子岐嶷夙著令月吉日光踐承華臣等不勝大慶謹上千萬歲壽羣臣上禮前一日守宮量設次於東西朝堂如常其日應上禮之官依時刻各集於次皆服其服奉禮先設上禮之官位於東朝堂之前近南文東武西重行北面相對爲首設中書舍人位於文官爲首者之北南向設奉禮位於文官東北贊者二人在南差退俱西向謁者引上禮之官就位立定令史二人對舉表案禮部郎中引中書舍人前取表授舍人訖引案退奉禮唱再拜贊者承傳在位者皆再拜中書舍人奉表入進謁者引在位者退皇后受羣臣賀皆如元日奉賀之儀其賀辭同會禮謹奉賀以內給事宣令答云知皇后會命婦皆如元會之儀其上壽辭云具位妾姓等言餘同上皇太子會羣臣皆如元會之儀其賀辭云伏惟殿下固天攸縱徳業日新式光宸宮普天同慶某等情有常品不勝忻悅左庶子宣令答云某以不敏夙恭禮訓祇奉朝命�懼惟深皇太子會宮臣皆如元會之儀其上壽同上宮臣上禮前一日守宮量設次於東宮朝堂如常其日應上禮之官依時刻各集於次皆服朝服奉禮先設上禮之官位於朝堂前文東武西重行北向相對爲首設太子舍人位於文官爲首者之北南向設奉禮位於文官東北贊者一人在南差退俱西向通事舍人各引上禮之官皆就位立定令史二人對舉表案詹事前承引就太子舍人取表授舍人訖引案退奉禮唱再拜贊者承傳在位者皆再拜舍人以表入謁者引在位者皆退內冊皇太子卜日告圓丘方丘太廟�有司行事如常儀臨軒命使其儀與臨軒冊後命使同惟司徒爲制及宣制云冊某爲皇太子爲異皇太子受冊前一日守宮設冊使次於重明門外道西副使次又於其西俱南向�鋪�席又設宮臣文武官次於東宮朝堂如常所司陳設皇太子羽儀車輿及樂懸等�如元日受朝儀掌筵設皇太子受冊位於南殿之庭階間北向掌儀設宮臣版位於殿庭文官五品以上於懸東六品以下於橫街之南皆西面北上武官五品以上於懸西六品以下於橫街南當文官皆東面北上奉禮設朝堂前位如常其日諸衛率勒所部屯門列仗如式宮官於冊使未到之前量時刻赴集次攺服朝服各就朝堂前位太尉司徒旣受命出至朝堂乘輅備鹵簿鼓吹持節如式其冊璽綬各以油絡网犢車載而行至東宮朝堂降輅謁者引就次持節者前導持案者從之掌次者延入次初冊使將至通事舍人各引宮臣入就殿庭位左庶子版奏請中嚴宮臣入訖通事舍人引太尉司徒入立於左合門外西面北上持幡節冊璽案者至合門外並以給使代左庶子版奏外辦皇太子著雙童髻絳紗袍就受冊位所司先奏請左庶子一人引導相禮典直承引太尉以下入太尉立於階間南面司徒立於太尉西南東面節在太尉東少南西面冊璽案在司徒西南東面掌書二人立於皇太子之左少前東面司徒就案取冊進東面授太尉持節者脫節衣太尉稱有詔左庶子贊皇太子再拜皇太子再拜太尉宣冊訖左庶子又贊再拜皇太子又再拜左庶子進詣太尉前受冊退授皇太子受以授掌書司徒又次取璽綬進東面授太尉左庶子進太尉前受退授皇太子受以授掌書訖持節者加節衣左庶子贊引皇太子退典直各引太尉以下出至合外通事舍人承引以出其案及幡節等並轉付令史主節又通事舍人各引宮臣以次出太尉司徒乘輅詣朝堂至降車所降輅入至太極殿庭大橫街南禦道東北向西上立中書令於太尉東北西面太尉等再拜復曰奉詔冊皇太子禮畢又再拜中書令奏聞太尉等退鹵簿幡節等還本司皇太子朝謁某日冊訖皇太子著雙童髻絳紗袍詣皇帝所禦殿如常內朝之式至合司賓引至殿前北面再拜司賓引退詣皇后所禦殿前北面再拜司賓引出還宮如常謁太廟皇帝會羣臣羣臣上禮皇后受羣臣賀皇后會外命婦皇太子會羣臣皇太子會宮臣宮臣上禮右以上�如臨軒冊命儀皇太子元正冬至受羣臣賀並

會

前二日本司宣攝內外各供其職前一日典設郎設皇太子幄座於正殿東序西向守宮設羣官等次東宮朝堂伶官帥展軒懸在於殿庭以姑洗之均又設三鎛鐘姑洗夷則大呂各依其位設登髙以南呂之均及設麾於殿上並如常儀典設郎鋪羣官�座於殿上文官三品以上於皇太子西南重行北向武官三品以上於皇太子西北重行南向俱以東爲上朝集使三品以上及都督刺史各依方於文武官之下設不升殿者座席於殿庭東西廂文官四品五品於懸東六品以下於橫街之南每等異位重行西向北上武官四品五品於懸西六品以下於橫街之南當文官每等異位俱重行東向北上朝集使非升殿者今方各依文武官當品之下諸州使人今廂各於朝集使之下亦如之諸親於四品五品之下宗親在東異姓親在西掌儀仍各設版位奉禮設門外位於東宮朝堂之前文官在東武官在西俱每等異位重行相向北上諸親位於文武四品五品之下宗親在東異姓親在西設諸州朝集使位東方南方於宗親之南每等異位重行西南面西方北方異姓親之南每等異位重行東面俱以北爲上典膳量設�於廊下近北設不升殿者酒�各於其座之南皆有坫羃俱障以帷其日質明諸衛各率勒所部屯門列仗文武羣官依時刻集朝堂次各公服左庶子量時刻版奏請中嚴近就陳仗於門外諸侍衛之官各服其器服詣合奉迎伶官帥工人二舞入就位又伶官帥一人升就位舉麾掌儀帥贊者入就位吏部兵部贊羣官俱出次通事舍人引就門外位又舍人引羣官非升殿者先入就位左庶子版奏外辦皇太子著從省服未冠則雙童髻以出侍衛如常伶官帥舉麾奏承和之樂皇太子卽座西向坐偃麾樂止凡樂皆伶官帥舉麾工鼓柷而後作偃麾敔而後止掌儀一人升就西階上東面立贊者二人立於階下通事舍人引羣官以次入就位公初入門舒和之樂作左庶子前跪奏稱左庶子臣某言請殿下並公王興俯伏興還侍位皇太子降立於座後若有三公諸伯叔則降立於東階下西面公下一階則升詣於座後皇太子升降伶官舉麾樂作止如式公至階樂止公以下升座者俱脫履於階下所司先就脫履席通事舍人接引羣官升就位立定掌儀唱再拜贊者承傳羣官上下皆再拜訖通事舍人引羣官爲首者一人進皇太子前東面立賀稱元正首祚景福惟新伏惟皇太子殿下與時同休冬至賀云伏惟殿下天正長至與時同休賀訖退位皇太子答再拜左庶子前承令進宣令訖羣官上下又再拜左庶子前跪奏稱左庶子臣某言請坐俯伏興還侍位皇太子坐掌儀唱就位贊者承傳羣官上下就座下俯伏興坐伶官帥引歌者及琴瑟至階脫履於下升就位坐其笙管者詣階間北面立典膳郎進酒至階掌儀唱酒至興贊者承傳羣官上下皆俯伏興立席後左庶子到階省酒典膳郎奉酒進皇太子舉酒食官令又行羣官酒酒至掌儀唱再拜贊者承傳羣官上下皆再拜若皇太子遣停拜卽止羣官皆搢笏受觶掌儀唱就坐贊者承傳羣官上下皆就坐俯伏興飲皇太子初舉酒登歌作昭和之曲典膳郎進受虛觶復於坫豋歌訖降復位觴行三周典膳郎進食食升階左庶子到階省案掌儀唱食至興贊者承傳羣官上下俯伏興立座後典膳郎品嘗食訖以次進置皇太子前食官令又行羣官案皇太子若不食及宮臣案先下訖不須興設食訖掌儀唱就坐贊者承傳羣官上下皆就坐俯伏坐皇太子及飯奏休和之樂羣官上下俱飯皇太子食畢樂止仍行酒遂設庶羞伶官帥引二舞以次入酒行九徧會畢掌儀唱可起贊者承傳羣官上下皆俯伏起立席後左庶子前跪奏稱左庶子臣某言請殿下降座俯伏興還侍位皇太子降立於座後掌儀唱再拜贊者承傳羣官上下皆再拜皇太子答再拜通事舍人引羣官降納履以出公初出樂作若有三公諸伯叔皇太子升降伶官帥舉麾作止如式公出門樂止左庶子前跪上奏稱左庶子臣某言請殿下升座俯伏興還侍位樂作皇太子升座樂止羣官出畢非升座者仍立於殿庭左庶子前跪奏稱左庶子臣某言禮畢俯伏興還侍位皇太子興樂作皇太子降座以入侍衛如來儀侍臣從至合樂止又通事舍人引侍衛庭者以次出皇太子元正冬至受宮臣賀並

會

前二日本司宣攝內外各供其職前一日典設郎設皇太子幄座於正殿東序西向衛尉設宮臣次於重明門外伶官出展軒懸之樂於殿庭以姑洗之均設麾於殿上西階之西又設爲首者解劍席於懸西橫街之南並如常儀設宮臣版位於懸南文東武西俱重行北面相對爲首設典儀位於東階南贊者二人在南差退俱西向北上設宮臣門外位文官道東武官道西重行相向以北爲上受朝其日未明三刻開諸宮殿門諸衛各率勒所部屯門列仗如其常宮臣依時刻集重明門外各服其器服左庶子版奏請中嚴近仗就陳於合外伶官帥工人入就位又伶官帥一人升就位諸侍衛之官各服其器服俱詣合奉迎典儀帥贊者先入就位通事舍人引宮臣俱就門外位又舍人引六品以下先入就位左庶子版奏外辦皇太子服遠遊冠絳紗袍以出左右衛侍如常儀皇太子將出仗動伶官帥跪俯伏興舉麾鼓柷奏永和之樂皇太子升自阼階卽座西向坐偃麾敔樂止通事舍人引宮臣五品以上以次入就位宮臣初入門奏舒和之樂至位樂止宮臣立定典儀曰再拜贊者承傳宮臣就位者皆再拜訖通事舍人引爲首者一人詣西階爲首者初行樂作至解劍席後樂止爲首者就席解劍置於席俯伏興通事舍人引升階進當皇太子座前東面跪賀其賀儀與羣官同俯伏興通事舍人引降詣席後爲首者跪著劍俯伏興樂作復懸南位樂止宮臣俱再拜庶子前承令降詣宮臣西北東面稱令旨宮臣俱再拜宣令訖宮臣又再拜左庶子還侍位典儀曰再拜贊者承傳宮臣在位者皆再拜通事舍人以次引出還次爲首者初行樂作出門樂止左庶子前跪奏稱左庶子臣某言禮畢俯伏興還侍位皇太子興樂作降座入侍衛如來儀侍臣從至合樂止會伶官帥豋歌於殿上以南呂之均典設郎鋪宮臣�座於其殿上文官於皇太子幄座西南重行北向武官於皇太子西北重行南向俱以東爲上設不升殿者座席於東西廊下設解劍席於懸西橫街之南俱以北爲上典設郎設壽�於殿上西序之端東西有坫加爵一於�下又設升殿者酒�於西廊下近北設殿下者酒�各於其座之南皆有坫羃俱障以帷設訖通事舍人引宮臣出次俱就門外位左庶子奏外辦皇太子服遠遊冠絳紗袍以出侍衛如常皇太子將出仗動樂作皇太子升自阼階卽座西向坐樂止典儀一人升就東階上西立通事舍人引文武宮臣以次入就位宮臣初入門樂作爲首者至位樂止宮臣立定若朝會別日設會贊拜如朝禮左庶子前承令降命宮臣升座位者皆再拜通事舍人引應升殿者詣西階爲首者初行樂作至解劍席樂止宮臣各脫舄履跪解劍置於席上俯伏興通事舍人引升階宮臣爲首者一人升立於階西東向以下各就座後立於其位又通事舍人引廊下位者就座後上下立定典儀郎前跪稱典膳郎臣某言請賜宮臣上壽俯伏興左庶子稱令曰諾典膳郎退升詣酒�東面立通事舍人引爲首者詣酒�之所北面立典膳郎酌酒一爵授爲首者搢笏受爵通事舍人引爲首者詣皇太子座前東面授左庶子左庶子受爵進置皇太子前爲首者執笏通事舍人引爲首者退東面跪稱某官臣等稽首言正元首祚冬至云至天正長臣等不勝大慶謹上千萬壽俯伏興再拜宮臣等上下再拜立於席間後左庶子前承令少退宣令訖宮臣上下又再拜左庶子取爵奉進皇太子舉酒奏休和之樂宮臣上下皆舞蹈三稱萬歲皇太子舉酒訖左庶子進受虛爵以授典膳郎典膳郎受爵復於坫樂止初左庶子受虛爵殿上典儀唱再拜階下贊者承傳宮臣上下皆再拜通事舍人引爲首者就座後立殿上典儀唱就位階下贊者承傳宮臣上下俱就座俯伏興伶官帥引歌者及琴瑟至階脫屣於下升就位坐又引笙管進詣階間北面立典膳郎進酒至階殿上典儀唱酒至興階下贊者承傳宮臣上下皆俯伏起立席後左庶子到階省酒典膳郎奉酒進皇太子舉酒食會令及行宮臣酒至殿上典儀唱再拜階下贊者承傳宮臣上下皆再拜俯伏興坐飲皇太子初舉酒豋歌作昭和之樂三終行觴三周典膳郎進食皇太子奏休和之樂食畢樂止仍行酒設庶羞之奠如會羣官儀伶官帥引諸伎以次入樂作若賜酒左庶子前承令詣東階上西向稱賜酒殿上典儀承傳階下贊者又承傳宮臣上下皆執笏俯伏起再拜搢笏立受觶就座俯伏坐飲訖俯伏起受虛觶再拜執笏又再拜就座俯伏坐酒九行徧會畢殿上典儀唱就起階下贊者承傳宮臣上下皆俯伏起立席後通事舍人引宮臣降詣解劍席後跪著劍俯伏興納舄履樂作後懸南位樂止位於東西廊下者仍立於席後立定典儀曰再拜贊者承傳宮臣在位者皆再拜廊下者拜於席後諸伎俱作通事舍人引宮臣以次出爲首者初行樂作出門樂止左庶子跪奏稱左庶子臣某言禮畢俯伏興還侍位皇太子興奏永和之樂皇太子降座以入侍衛如來儀侍臣從至合樂止皇太子與師傅保相見前一日衛尉設師傅保次於宮門外道南西向伶官帥展軒懸於殿庭以姑洗之均其日質明諸衛率各勒所部屯門列仗典儀設師傅保位於西階之西東向三少位於師傅保之南少退俱東向北上太師太傅太保及三少至宮門通事舍人引就次左庶子奏請中嚴伶官帥工人就位又通事舍人引師傅保及三少立於正殿門西差退俱東向左庶子奏外辦請侍衛之官各服其器服俱詣合奉迎皇太子著從省服以出左右侍衛如常儀永和之樂作至東階下西面立樂止通事舍人引師傅保三少入就位樂作如常師傅保立定皇太子再拜師傅保答再拜若三少特見則三少先拜通事舍人引師傅保出樂作止如常師傅保出門左庶子前跪稱左庶子臣某言禮畢皇太子左右侍衛及樂奏如來儀皇太子受朝集使參辭前一日典設郎設皇太子幄座於東宮東殿東序西向又設宮臣次及朝集使次於重明門外其日質明所司設宮臣及朝集使次於殿庭諸衛各率勒所部屯門列仗東宮文武官依時刻集朝堂就位服�褶朝集使並就次服公服左庶子量時刻版奏請中嚴近仗就陳於合外侍衛之官各服其器服就合奉迎通事舍人各令引羣官及朝集使就門外位左庶子版奏外辦皇太子常服卽座西向坐通事舍人引宮臣入就如常典儀曰再拜贊者承傳在位者皆再拜又通事舍人令引朝集使橫行北面立定掌儀曰再拜朝集使皆再拜通事舍人承令詣朝集使前稱有令朝集使皆再拜宣令訖又再拜舍人引宮臣以次出其辭禮亦如之皇太子朝賀皇后儀前一日守宮設皇太子次於崇義門內隨地之宜某日司贊設皇太子版位於皇后正殿之庭懸南北面皇太子朝皇后訖舍人引皇太子從納義門詣崇義門內次權停外命婦朝賀將訖舍人引皇太子出立於肅章門外命婦出訖內謁者監引皇太子至肅章門司賓承引皇太子入就位立定司贊唱再拜皇太子再拜訖司賓又引皇太子詣階升當禦座前北面跪賀其賀辭同賀皇帝惟攺云殿下俯伏興引降復位皇太子再拜尙儀前承令降詣皇太子西北東面稱令旨皇太子再拜宣令訖又再拜司贊唱再拜皇太子又再拜司賓引皇太子至合內謁者監承引以出舍人引皇太子乘車還宮如來儀

東宮部匯考七

唐三元宗開元二十二年贈薛王業爲惠宣太子按唐書元宗本紀開元二十二年七月乙巳司徒薛王業薨按舊唐書元宗本紀開元二十二年七月乙巳司徒薛王業薨追贈爲惠宣太子按唐書惠宣太子傳惠宣太子業始王趙降封中山授都水使者徙彭城兼陳州別駕進王薛爲羽林大將軍荊州大都督以好學授祕書監開元初進太子少保卽拜太保累歷州刺史初母早終從母賢妃鞠之八年迎賢妃外邸事之甚謹其女弟淮陽涼國二公主亦早卒撫甥與己子均帝益愛之嘗被疾帝自祝禬旣愈幸其第置酒賦詩爲歡初帝嘗不豫業妃弟內直郎韋賓與殿中監皇甫恂妄言休咎事賓坐死恂貶錦州刺史妃恐降服待罪業亦不敢入謁帝聞遽召之業伏殿下請罪帝趨就執其手曰吾所猜於兄弟者天地共咎之遂復燕歡仍諭妃復位俄進司徒二十二年業有疾帝憂之一昔容發爲變因假寢夢獲方寤而業少間邠王守禮等請以事付史官及薨帝悲不能食冊書加贈及謚陪葬橋陵十一子其聞者瑗瑒琄帝後追思業引見瑗等傷之乃下詔共賜實封千戶瑗爲樂安王瑒滎陽王宗正卿琄爲嗣薛王歷鴻臚卿天寶中琄舅韋堅爲李林甫所構坐貶夷陵別駕徙置夜郎南浦及安祿山亂乃還京師按舊唐書本傳上以業孝友特加親愛業嘗疾病上親爲祈禱及愈車駕幸其第置酒燕樂更爲初生之歡元宗賦詩曰昔見漳濱臥言將人事違今逢誕慶日猶謂學仙歸棠棣花重滿鶺原鳥再飛其恩意如此開元二十六年六月庚子立忠王玙爲皇太子按唐書元宗本紀云云按肅宗本紀肅宗文明武徳大聖大宣孝皇帝諱亨元宗第三子也母曰元獻皇后楊氏初名嗣升封陜王開元四年爲安西大都護性純孝好學元宗尢愛之遣賀知章潘肅呂向皇甫彬邢等侍讀左右十五年更名浚徙封忠王爲朔方節度大使單於大都護十八年奚契丹寇邊乃以肅宗爲河北道行軍元帥遣禦史大夫李朝隱等八總管兵十萬以伐之居二歲朝隱等敗奚契丹於範陽北肅宗以統帥功遷司徒二十三年又更名玙二十五年皇太子瑛廢死明年立爲皇太子有司行冊禮其儀有中嚴外辦其服絳紗太子曰此天子禮也乃下公卿議太師蕭嵩左丞相裴耀卿請攺外辦爲外備絳紗衣爲朱明服乃從之二十八年又更名紹天寶三載又更名亨安祿山來朝太子識其有反相請以罪誅之元宗不聽祿山反十五載元宗避賊行至馬嵬父老遮道請畱太子討賊元宗許之遣壽王瑁及內侍髙力士諭太子太子乃還六月丁酉至渭北便橋橋絕募水濱居民得三千餘人涉而濟遇潼關散卒以爲賊與戰多傷旣而覺之收其餘以涉後軍多沒者夕次永壽縣吏民稍持牛酒來獻新平郡太守薛羽保定郡太守徐�聞賊且至皆棄城走己亥太子次保定捕羽�斬之辛丑次平涼郡得牧馬牛羊兵始振朔方畱後支度副使杜鴻漸六城水陸運使魏少遊節度判官崔漪支度判官崔簡金關內鹽池判官李涵河西行軍司馬裴冕迎太子治兵於朔方庚戌次丰寧見大河之險將保之會天大風回趨靈武七月辛酉至於靈武壬戌裴冕等請皇太子卽皇帝位甲子卽皇帝位於靈武按舊唐書肅宗本紀初太子瑛得罪上召李林甫議立儲貳時壽王瑁母武惠妃方承恩寵林甫希旨以瑁對及立上爲太子林甫懼不利己乃起韋堅柳績之獄上幾危者數四後又楊國忠依倚妃家恣爲穢懼上英武潛謀不利爲患久之天寶十三載正月安祿山來朝上嘗密奏云祿山有反相元宗不聽十四載十一月祿山果叛稱兵詣闕十二月丁未陷東京辛丑制太子監國仍遣上親諸軍進討時祿山以誅楊國忠爲名由是軍民切齒於楊氏國忠懼乃與貴妃謀間其事上遂不行乃召河西節度使哥舒翰爲皇太子前鋒兵馬元帥令率眾二十萬守潼關明年六月哥舒翰爲賊所敗關門不守國忠諷元宗幸蜀丁酉至馬嵬頓六軍不進請誅楊氏於是誅國忠賜貴妃自盡車駕將發畱上在後宣諭百姓眾泣而言曰逆胡背恩主上播越臣等生於聖代世爲唐民願�力一心爲國討賊請從太子收復長安元宗聞之曰此天啟也乃令髙力士與壽王瑁送太子內人及服禦等物畱後軍廏馬從上令髙力士口宣曰汝好去百姓屬望愼勿違之莫以吾爲意且西戎北狄吾嘗厚之今國步艱難必得其用汝其勉之上回至渭北便橋已斷水暴漲無舟楫上號令水濱百姓歸者三千餘人渭水可涉又遇潼關散卒誤以爲賊與之戰士眾多傷乃收其餘眾比上軍旣濟其後皆溺上喜以爲天之佑時從上惟廣平建寧二王及四軍將士才二千人自奉天而北夕次永壽百姓遮道獻牛酒有白雲起西北長數丈如樓閣之狀議者以爲天子之气戊戌至新平郡時晝夜奔馳三百餘里士眾器械亡失過半所存之眾不過一旅己亥至安定郡斬新平太守薛羽保定太守徐�以其棄郡也庚子至烏氏驛彭原太守李遵謁見率兵士奉迎仍進衣服糧糗上至彭原又募得甲士四百率私馬以助軍辛丑至平涼郡搜閱監收公私馬得數萬匹官軍益振時賊據長安知上治兵河西三輔百姓皆曰吾太子大軍卽至賊望西北塵起有時奔走戊申扶風人康景龍殺賊宣慰使薛等二百餘人陳倉令薛景仙率眾收扶風郡守之由是關輔豪右皆謀殺賊賊故不敢侵軼上在平涼數日之間未知所適會朔方畱後杜鴻漸魏少遊崔漪等遣判官李涵奉箋迎上備陳兵馬招集之勢倉儲庫甲之數上大悅鴻漸又發朔方步騎數千人於白艸頓奉迎時河西行軍司馬裴冕新授禦史大夫赴闕遇上於平涼亦勸上治兵於靈武以圖進取上然之上初發平涼有彩雲浮空白鶴前引出軍之後有黃龍自上所憩屋騰空而去上行至丰寧南見黃河天塹之固欲整軍北渡以保丰寧忽大風飛沙跬步之間不辧人物及回軍趨靈武風沙頓止天地廓淸七月辛酉上至靈武時魏少遊預備供帳無不畢備裴冕杜鴻漸等從容進曰今寇逆亂常毒流函谷主上倦勤大位移幸蜀川江山阻險奏請路絕宗社神器須有所歸萬姓顒顒思崇明聖天意人事不可固違伏願殿下順其樂推以安社稷王者之大孝也上曰俟平寇逆奉迎鑾輿從容儲闈侍膳左右豈不樂哉公等何急也冕等凡六上箋辭情激切上不獲已乃從是月甲子上卽皇帝位於靈武天寶十一載五月贈慶王琮爲靖徳太子按唐書元宗本紀天寶十一載夏五月戊申慶王琮薨按舊唐書元宗本紀天寶十一載五月戊申慶王琮薨贈靖徳太子按唐書奉天皇帝琮傳奉天皇帝琮景云元年王許昌郡與眞定王同封先天元年進王郯與郢王同封開元四年領安西大都護安撫河東關內隴右諸蕃大使十三年徙王慶與忠棣榮光儀潁永壽延盛濟十一王同封十五年與十王並領節度不出合琮以涼州都督兼河西諸軍節度大使天寶元年攺節河東十載薨贈太子謚靖徳肅宗立詔曰靖徳太子琮親則朕兄睿悊聰明朕昔踐儲極顧誠非次君父有命不敢違永言懇讓不克如素宜進謚奉天皇帝妃竇爲恭應皇后詔尙書右僕射裴冕持節攺葬羣臣素服臨送達禮門帝禦門哭以過喪墓號齊陵無子以太子瑛子俅嗣王琮始名嗣直太子嗣謙棣王嗣眞鄂王嗣初靖恭太子嗣元開元十三年更名曰潭曰鴻曰洽曰涓曰滉後十年攺今名天寶十四載贈榮王琬爲靖恭太子按唐書元宗本紀天寶十四載十二月辛亥榮王琬薨按舊唐書元宗本紀天寶十四載十二月辛亥榮王琬薨贈靖恭太子按唐書靖恭太子傳靖恭太子琬始王鄄徙王榮爲京兆牧領隴右節度大使又詔親巡按隴右選關內河東飛騎五萬防秋累兼單於安北大都督安祿山反詔琬爲徵討元帥募河隴兵屯陜以髙仙芝副之會薨琬風格秀整有素望中外倚之及薨莫不爲國悵恨詔加贈謚琬男女五十八人得王者三人俯王濟陰郡偕北平倩陳畱�衛尉卿僓祕書監佩鴻臚卿按舊唐書本傳靖恭太子琬元宗第六子也初名嗣元開元二年封爲鄄王十二年三月攺名滉封爲榮王十五年授京兆牧又遙領節度大使二十三年加開府儀同三司餘如故二十五年攺名琬天寶元年六月授單於大都護肅宗乾元元年立成王俶爲皇太子按唐書肅宗本紀乾元元年十月甲辰立成王俶爲皇太子大赦賜文武官階爵五品以上子爲父後者勛兩轉舉忠正孝友堪東宮官者按代宗本紀代宗睿文孝武皇帝諱豫肅宗長子也母曰章敬皇后吳氏元宗諸孫百餘人代宗最長爲嫡皇孫聰明寬厚喜慍不形於色而好學彊記通易象初名俶封廣平郡王安祿山反元宗幸蜀肅宗畱討賊代宗常從於兵間肅宗已卽位郭子儀等兵討安慶緒未克肅宗在岐至徳二載九月以廣平郡王爲天下兵馬元帥率朔方安西回紇南蠻大食等兵二十萬以進討百官送於朝堂過闕而下步出木馬門然後復騎以安西北庭行營節度使李嗣業爲前軍朔方河西隴右節度使郭子儀爲中軍關內行營節度使王思禮爲後軍屯於香積寺敗賊將安守忠斬首六萬級賊將張通儒守長安聞守忠敗棄城走遂克京城乃畱思禮屯於苑中代宗率大軍以東安慶緒遣其將嚴莊拒於陜州代宗及子儀嗣業戰陜西大敗之慶緒奔於河北遂克東都肅宗還京師十二月進封楚王乾元元年三月徙封成王四月立爲皇太子初太子生之歲豫州獻嘉禾於是以爲祥乃更名豫肅宗去上元三年號止稱元年月以斗所建辰爲名元年建巳月肅宗寢疾乃詔皇太子監國而楚州獻定國寶十有三因曰楚者太子之所封今天降寶於楚宜以建元乃以元年爲寶應元年肅宗張皇后惡李輔國欲圖之召問太子太子不許乃與越王系謀之肅宗疾革四月丁卯皇后與系將召太子入宮飛龍副使程元振得其謀以告輔國止太子無入率兵入殺系及兗王僩幽皇后於別殿是夕肅宗崩乃迎太子見羣臣於九仙門明日發喪己巳卽皇帝位按李泌傳肅宗卽位靈武物色求訪會泌亦自至已謁見陳天下所以成敗事帝悅欲授以官固辭願以客從入議國事出陪輿輦眾指曰著黃者聖人著白者山人帝聞因賜金紫拜元帥廣平王行軍司馬帝嘗曰卿侍上皇中爲朕師今下判廣平行軍朕父子資卿道義云始軍中謀帥皆屬建寧王泌密白帝曰建寧王誠賢然廣平冢嗣有君人量豈使爲吳太伯乎帝曰廣平爲太子何假元帥泌曰使元帥有功陛下不以爲儲副得邪太子從曰撫軍守曰監國今元帥乃撫軍也帝從之上元元年秋八月丁亥贈故興王爲恭懿太子按唐書肅宗本紀不載按舊唐書肅宗本紀云云按唐書恭懿太子傳恭懿太子始封興王上元元年薨生後方專愛帝最憐之後數撼儲嫡欲以嗣會薨計塞是夕帝及後夢辭決流涕去帝鯁悵故冊贈爲皇太子按舊唐書本傳恭懿太子肅宗第十二子至徳二載封興王上元元年六月薨皇后張氏所生上尢鐘愛後屢危太子欲以興王爲儲貳會薨而止七月丁亥詔曰厚禮所以飾終易名所以表行況情鍾天屬寵及褒封載疇加等之美式備元儲之贈永懷軫念有惻彜章第十二子故興王毓慶璇源分華若木天資純孝神假聰明河間聚書幼聞樂善之旨延陵聽樂早得知音之妙頃以暫嬰沈瘵殆積旬時而資敬益彰�悟逾爽愛親之戀言不間於斯須告訣之辭事先符於夢寐顧惟至性實切深哀將祚土析珪戴崇藩翰聞詩對易爰就琢磨方冀成立豈期天喪瑤英始茂遽摧於當春隙駟俄遷忽沈於厚夜興言痛悼閔惜良深宜賁寵於靑宮俾哀榮於元穸可贈太子謚曰恭懿應緣喪葬所司準式仍令京兆尹劉晏充監護使詔宰臣李揆持節冊命十一月葬於髙陽原其哀冊曰維上元元年大歲庚子六月己未朔二十六日甲申皇第十二子持節鳳翔等四州節度觀察大使興王薨於中京內邸殯於寢之西階粵八月丁亥冊贈皇太子廟號恭懿冬十一月庚寅詔葬於長安之髙陽原禮也燕隧開封龍轀進轍陳祖載而就位儼塗芻以成列皇帝哀玉林之閟景憫璇萼之惟霜瞻龍綍而增思懷雁池而永傷考謚惟古褒崇有式爰詔史司恭宣懿徳其辭曰惟天祚唐累葉重光中興宸景再紐榦綱本枝建國盤石疏疆克開龍嗣實曰賢王驪源孕彩日騰芳深仁廣孝蘊藝含章秀發童年惠章�齒蹈禮知方承尊�旨對日流辧占鳳擅美魯衛后塵間平絕軌胡孽初構王師未班爰從𦇤褓載歷險艱愛備中掖名崇懿藩居常稟訓動不違顏禮及佩觿朝加分器胙土延渥登壇受帥玉質金聲文經武緯樂善爲寶崇儒是貴浚哲外朗溫文內深閱書成誦觀樂表音五經在口六律諧心才優藝洽絕古超今蛇豕猶梗寰區未乂滌慮祈眞焚香演偈食去葷血心依定惠庶福邦家俾淸凶穢霧露嬰疾聰明害神沈屙始遘彌曠盈旬止慮無擾發言有倫在膏方亟問膳逾勤云物告徵星辰變象楚藥無救秦醫莫仗靈儀窅而上賓徽音邈其長往違舊邸於靑社卽幽陵於黃壤嗚呼哀哉魂气奪兮去何之精靈存兮孝有思念君親之永隔托夢寐而來辭延桂宮而震悼貫椒壼而纏悲旌遺芳於碣館賁新命於儲闈嗚呼哀哉先遠戒候占龜獻吉指鶉野而西臨背鳳城而右出天慘慘而苦霧山蒼蒼而曀日望馳道而長辭赴幽塗而永畢嗚呼哀哉生爲寵王兮宸愛所鍾歿追上嗣兮朝典斯崇升玉笙於洞府閱銀棨於泉宮金石誰固人生有終簡冊攸記兮徳音無窮敢直詞於篆美庶永代而成風嗚呼哀哉薨時年八歲旣薨之夕肅宗張后俱夢有如平昔拜辭流涕而去帝方寢疾追念過深故特以儲闈之贈寵之上疾累月方平代宗廣徳二年正月乙卯立雍王適爲皇太子按唐書代宗本紀云云按舊唐書代宗本紀廣徳二年正月甲子元帥尙書令雍王三上章讓太子二月己巳朔冊天下兵馬元帥尙書令雍王適爲皇太子按唐書徳宗本紀徳宗神武聖文皇帝諱適代宗長子也母曰睿眞皇太后沈氏初沈氏以開元末選入代宗宮安祿山之亂元宗避賊於蜀諸王妃妾不及從者皆爲賊所得拘之東都之掖廷代宗克東都得沈氏畱之宮中史思明再陷東都遂失所在肅宗元年建丑月封徳宗奉節郡王代宗卽位史朝義據東都乃以徳宗爲天下兵馬元帥進封魯王八月徙封雍王寶應元年十月屯於陜州諸將進擊史朝義敗之朝義走河北遂克東都十一月史朝義死幽州守將李懷仙斬其首來獻河北平以功兼尙書令與功臣郭子儀李光弼等皆賜鐵券圖形淩煙閣廣徳二年二月立爲皇太子大歷十四年五月辛酉代宗崩癸亥卽皇帝位於太極殿大歷八年贈鄭王邈爲昭靖太子按唐書代宗本紀大歷八年五月辛卯鄭王邈薨按舊唐書代宗本紀大歷八年五月辛卯鄭王邈薨贈昭靖太子按唐書昭靖太子傳昭靖太子邈好學以賢聞上元二年始王益昌帝卽位寶應元年進王鄭與韓王同封淄靑牙將李懷玉逐其帥侯希逸詔邈爲平盧淄靑節度大使以懷玉知畱後大歷初代皇太子爲天下兵馬元帥八年甍遂罷元帥府按舊唐書本傳昭靖太子邈代宗第二子寶歷元年封鄭王大歷初代皇太子爲天下兵馬元帥九年薨廢朝三日由是罷元帥之職上惜其才早夭贈昭靖太子葬於萬年縣界按唐書李泌傳太子妃蕭母郜國公主也坐蠱媚幽禁中帝怒責太子太子不知所對泌入帝數稱舒王賢泌揣帝有廢立意因曰陛下有一子而疑之乃欲立弟之子臣不敢以古事爭且十宅諸叔陛下奉之若何帝赫然曰卿何知舒王非朕子對曰陛下昔爲臣言之陛下有嫡子以爲疑弟之子敢自信於陛下乎帝曰卿違朕意不顧家族邪對曰臣衰老位宰相以諫而誅分也使太子廢它日陛下悔曰我惟一子殺之泌不吾諫吾亦殺爾子則臣絕祀矣𨿽有兄弟子非所歆也卽噫嗚流涕因稱昔太宗詔太子不道藩王窺伺者兩廢之陛下疑東宮而稱舒王賢得無窺伺乎若太子得罪請亦廢之而立皇孫千秋萬歲後天下猶陛下子孫有也且郜國爲其女妒忌而蠱惑東宮豈可以妻母累太子乎執爭數十意益堅帝寤太子乃得安大歷十四年五月徳宗卽位十二月乙卯立宣王誦爲皇太子按唐書徳宗本紀云云按順宗本紀順宗至徳弘道大聖大安孝皇帝諱誦徳宗長子也母曰昭徳皇后王氏始封宣城郡王大歷十四年六月進封宣王十二月乙卯立爲皇太子爲人寬仁喜學藝善隸書禮重師傅見輒先拜從徳宗幸奉天常執弓矢居左右郜國公主以蠱事得罪太子妃其女也徳宗疑之幾廢者屢矣賴李泌保護乃免後侍宴魚藻宮張水嬉彩艦宮人爲棹歌眾樂間發徳宗歡甚顧太子曰今日何如太子誦詩好樂無荒以爲對及裴延齡韋渠牟用事世皆畏其爲相太子每候顏色陳其不可故二人者卒不得用貞元二十年太子病風且喑二十一年正月不能朝是時徳宗不豫諸王皆侍左右惟太子臥病不能得見徳宗悲傷涕泣疾有加癸巳徳宗崩丙申卽皇帝位於太極殿徳宗貞元十五年贈邕王謜爲文敬太子按唐書徳宗本紀貞元十五年冬十月己丑邕王謜薨按文敬太子傳文敬太子謜見愛於帝命爲子貞元初先諸王王邕歷義武昭義二軍節度大使以張茂昭王虔休爲畱後不出閣十五年薨年十八追贈及謚葬日羣臣以位而哭通化門外陵及廟置令丞云按舊唐書本傳文敬太子謜順宗之子徳宗愛之命爲子貞元四年封邕王授開府儀同三司七年定州張孝忠卒以謜領義武軍節度大使易定觀察等使以定州刺史張茂昭爲畱後十年六月潞帥李抱眞卒又以謜領昭義節度大使澤潞邢洺磁觀察等使以潞將王虔休爲潞府司馬知畱後十五年十月薨時年十八廢朝三日贈文敬太子所司備禮冊命其年十二月葬於昭應有陵無號發引之日風雪寒甚近歲未有詔置陵署令丞貞元二十一年正月順宗卽位三月立廣陵王純爲皇太子按唐書順宗本紀徳宗貞元二十一年三月癸巳立廣陵郡王純爲皇太子四月戊申以冊皇太子降死罪以下賜文武官子爲父後者勛兩轉按憲宗本紀憲宗昭文章武大聖至神孝皇帝諱純順宗長子也母曰莊憲皇太后王氏貞元四年六月己亥封廣陵郡王二十一年三月立爲皇太子永貞元年八月順宗詔立爲皇帝乙巳卽皇帝位於太極殿按唐國史補順宗風噤不言太子未立牛美人有異志上召學士鄭絪於小殿令艸立儲詔絪搦管不請而書立嫡以長四字跪而上呈帝深然之乃定憲宗元和四年閏月立鄧王寧爲皇太子按唐書憲宗本紀云云按惠昭太子傳惠昭太子寧貞元二十一年始王平原與同安彭城髙密文安四王同封帝卽位進王鄧與澧深洋絳四王同封於是國嗣未立李絳等建言聖人以天下爲大器知一人不可獨化四海不可無本故建太子以自副然後人心定宗祏安有國不易之常道陛下受命四年而冢子未建是開窺覦之端乖愼重之義非所以承列聖示萬世帝曰善以寧爲皇太子更名宙前以制示絳等未幾復初名冊禮用孟夏雨不克攺用孟秋亦雨冬十月克行禮明年薨年十九按舊唐書本傳惠昭太子寧憲宗長子也母曰紀美人貞元二十一年四月封平原郡王元和元年八月進封鄧王四年閏三月立爲皇太子六年十二月薨年十九廢朝十三日時敕國子司業裴攝太常博士西內勾當通習古今禮儀嘗爲太常博士及官至郎中每兼其職至攺司業方罷兼領國典無皇太子薨禮故又命領之廢朝十三日蓋用期服以日易月之制也謚曰惠昭元和七年七月乙亥立遂王宥爲皇太子按唐書憲宗本紀云云按穆宗本紀穆宗睿聖文惠孝皇帝諱恆憲宗第三子也母曰懿安皇太后郭氏始封建安郡王進封遂王遙領彰義軍節度使元和七年惠昭太子薨左神策軍中尉吐突承璀欲立澧王惲而惲母賤不當立乃立遂王爲皇太子十五年正月庚子憲宗崩陳弘志殺吐突承璀及澧王辛丑遺詔皇太子卽皇帝位於柩前司空兼中書令韓弘攝冢宰閏月丙午皇太子卽皇帝位按崔羣傳惠昭太子薨是時遂王嫡而澧王長多內助帝將建東宮詔羣爲澧王作讓羣奏大凡己當得則讓不當得之烏用讓今遂王嫡宜爲太子帝從其議羣罷爲湖南觀察使穆宗立以吏部侍郎召之勞曰我爲太子卿力也羣曰此先帝意臣何力焉且陛下向爲淮西節度使臣起制艸其言有能辧南陽之牘允符東海之貴先帝然之則傳付久矣穆宗長慶二年立景王湛爲皇太子按唐書穆宗本紀長慶二年十二月癸巳立景王湛爲皇太子癸丑降死罪以下賜文武常參及州府長官子爲父後者勛兩轉宗子諸親一轉按敬宗本紀敬宗睿武昭湣孝皇帝諱湛穆宗長子也母曰恭僖皇太后王氏始封鄂王徙封景王長慶二年十二月穆宗因擊球暴得疾不見羣臣者三日左僕射裴度三上疏請立皇太子而翰林學士兩省官相次皆以爲言居數日穆宗疾少間宰相李逢吉請立景土爲皇太子四年正月穆宗崩癸酉門下侍郎平章事李逢吉攝冢宰丙子皇太子卽皇帝位文宗太和二年贈晉王普爲悼懷太子按唐書文宗本紀太和二年六月乙卯晉王普薨按舊唐書文宗本紀太和二年六月乙卯朔晉王普薨贈爲悼懷太子按唐書本傳悼懷太子普姿性韶悟寶歷元年始王晉文宗愛之若己子嘗欲爲嗣太和二年薨帝惻念不能已故贈卹加焉按舊唐書本傳悼懷太子普敬宗長子也母曰郭妃寶歷元年封晉王太和二年薨年五歲太和六年十一月立魯王永爲皇太子按唐書文宗本紀云云按莊恪太子傳莊恪太子永太和四年始王魯帝以王幼宜得賢輔因召見傅和元亮元亮以卒吏進有所問不能答帝責謂宰相王可教官屬應任士大夫賢者寧元亮比邪於是劇選戶部侍郎庾敬休兼王傅太常卿鄭肅兼長史戶部郎中李踐方兼司馬六年遂立爲皇太子帝承寶歷荒怠身勤儉率天下謂晉王生謹敏欲引爲嗣會蚤夭故久不讓東宮事及太子立天下屬心焉開成三年詔宮臣詣崇明門謁朔望侍讀偶日入對太子稍事燕豫不能壹循法保傅戒告�不納又母愛弛楊賢妃方幸數譖之帝它日震怒禦延英引見羣臣詔曰太子多過失不可屬天下其議廢之羣臣頓首言太子春秋盛𨿽有過尙可攺且天下本不可輕動惟陛下幸赦禦史中丞狄兼流涕固爭帝未決罷羣臣又連章論救意稍釋詔太子還少陽院以中人護視誅幸暱數十人敕侍讀竇宗直周敬復詣院授經然太子終不能自白其讒而行己亦不加修也是年暴薨帝悔之明年下詔以陳王爲太子置酒殿中有俳兒緣橦父畏其顚環走橦下帝感動謂左右曰朕有天下返不能全一兒乎因泣下卽取坊工劉楚才等數人付京兆搒殺之及禁中女倡十人斃永巷皆短毀太子者宰相楊嗣復等不及知因言楚才等罪當誅京兆殺之不覆奏敢以請翌日詔京兆後有決死敕不覆者亦許如故事以聞按舊唐書本傳莊恪太子永文宗長子也母曰王徳妃太和四年正月封魯王六年上以王年幼思得賢傅輔導之時王傅和元亮因待制召問元亮出於卒吏不知書一不能對後宰相延英奏事上從容曰魯王質性可教宜擇賢士大夫爲官屬不可復用和元亮之輩因以戶部侍郎庾敬休守本官兼魯王傅太常卿鄭肅守本官兼王府長史戶部郎中李踐方守本官兼王府司馬其年十月降詔冊爲皇太子上自卽位承敬宗盤遊荒怠之後恭儉惕愼以安天下以晉王謹願且欲建爲儲貳未幾晉王薨上哀悼甚不復言東宮事久之今有是命中外慶悅後以王起陳夷行爲侍讀開成三年上以皇太子宴遊敗度不可教導將議廢黜特開延英召宰臣及兩省禦史臺五品已上南班四品已上官對宰臣及眾官以爲儲後年小可俟攺過國本至重願寬宥禦史中丞狄兼上前雪涕以諫詞理懇切翌日翰林學士六人洎神策六軍軍使十六人又進表陳論上意稍解其日一更太子歸少陽院以中人張克己柏常心充少陽院使如京使王少華判官袁載和及品官白身內園小兒官人等數十人連坐至死及剝色流竄尋詔侍讀竇宗直周敬愼依前隔日入少陽院其年薨敕兵部尙書王起撰哀冊文曰維大唐開成三年歲次戊午十月乙酉朔十六日庚子皇太子薨於少陽院十七日辛丑遷座於大吉殿十一月乙卯朔二十四日戊寅命冊使太子太師兼右僕射門下侍郎國子祭酒平章事鄭覃副使中書侍郎平章事楊嗣復持節冊謚曰莊恪十二月乙酉朔十二日丙申葬於驪山之北原莊恪陵禮也玉管歲窮金壺漏盡祖奠告徹哀笳將引庭滅燎而月寒路搖旍而風緊皇帝念主鬯之缺位悼佩觿之夭年銅樓已閉銀牒徒懸方追思於對日遽冥寞而賓天典冊具舉文物咸備爰詔侍臣顯揚上嗣其詞曰皇矣帝緒肇基綿古種徳尊道宗文祖武上聖開成天下和平儲祉發祥是生元良覃吁之初岐嶷用彰蘊才遊藝玉裕金相旣免孩提是加封殖俾維城於東魯錫介珪於上國詞榮朱邸正位靑宮尊師重傅養徳含聰畏馳道而不絕問寢門而益恭招賢警戒齒冑謙沖冀日躋於三善奉尊慈於九重漢莊好學旣顯於外魏丕能文方循於內美不二於顏過嘉得三於鯉退焜耀甲觀鏗鏘瑜佩方積善於爲山何反眞而遊岱嗚呼哀哉憂兢損壽沈�始遘羣望並走百靈宜佑吳客之問徒爲越人之方靡救占前星之掩曜知東方之降咎天垂象而則然人由己而何有嗚呼哀哉稅駕乘華兮卽宮夜臺鳳笙長絕兮蜃輅徐來啟靑宮而右出歷元灞而左回度雕林兮魂斷入曠野兮心摧水助挽而幽咽云帶翣而徘徊悲佳城之已掩見新廟之方開嗚呼哀哉授經兮曷期執紼兮增欷九原作兮何嗟及七日還兮安可希有少海之波逝無西園之蓋飛商山之羽翼已散望苑之賓客咸歸瑟彼玉簡閟於泉扉用專信於文字願不昧於音徽嗚呼哀哉初上以太子稍長不循法度暱近小人欲加廢黜迫於公卿之請乃止太子終不悛攺至是暴薨時傳云太子徳妃之出也晚年寵衰賢妃楊氏恩渥方深懼太子他日不利於己故日加誣譖太子終不能自辧明也太子旣薨上意追悔四年因會寧殿宴小兒緣撞有一夫在下憂其墮地有若狂者上問之乃其父也上因感泣謂左右曰朕富有天下不能全一子遂召樂官劉楚材宮人張十十等責之曰陷吾太子皆爾曹也今已有太子更欲踵前耶立命殺之開成三年正月乙卯詔故齊王湊贈懷懿太子按唐書文宗本紀不載按舊唐書文宗本紀云云按唐書懷懿太子傳懷懿太子湊少雅裕有尋矩長慶元年始王漳與安王同封文宗卽位疾王守澄顓狠引支黨撓國謀盡誅之密引宰相宋申錫使爲計守澄客鄭注伺知之以告乃謀先事殺申錫又以王賢有中外望因欲株聯大臣族夷之乃令神策虞候豆盧著上飛變且言宮史晏敬則朱訓與申錫暱吏王師文圖不軌訓嘗言上多疾太子幼若兄終弟及必漳王立申錫陰以金幣進王而王亦以珍服厚答卽捕訓等系神策獄搒掠定其辭諫官羣伏閣極言出獄牒付外雜治注等懼事泄乃請下詔貶王帝未之悟因黜湊爲巢縣公時太和五年也命中人持詔卽賜且慰曰國法當爾無它憂八年薨贈齊王注後以罪誅帝哀湊被讒死不自明開成三年追贈按舊唐書本傳懷懿太子湊穆宗第六子少寬和溫雅齊莊有度長慶初封漳王文宗以王守澄恃權深怒閹官欲盡誅之密令宰相宋申錫與外臣謀畫其計守澄門人鄭注伺知其事欲先事誅申錫以漳王賢而有望乃令神策虞候豆盧著告變言十六宅宮市典晏敬則朱訓與申錫親事王師文同謀不軌朱訓與王師文言聖上多病太子年少若立兄弟次是漳王要先結托乃於師文處得銀五鋌絹八百匹又晏敬則於十六宅將出漳王吳綾汗衫一領熟綫綾一匹以答申錫其事皆鄭注憑虛結構而擒朱訓等於黃門獄鍜煉僞成其款居三四日朝臣方悟其誣構諫官崔元亮等閣中極諫叩頭出血請出申錫獄付外勘鞫鄭注輩恐其僞迹敗露乃請行貶黜制曰王者教先入愛義不遺親豈於同气之中可致異詞之間如或愼終不至詿誤有聞構爲厲階犯我邦紀未加殛竄尙屈彜章漳王湊手足之親盤石是固居崇寵秩列在戚藩頃多克順之心亦有尙賢之志而滿盈生患敗覆是圖姦凶會同謀議聯及污我皇化彰於外朝初駭予衷再驚羣聽尙以未具獄詞猶資審愼建侯之命姑務從寬可降封巢縣公制下上令中使賫巢縣官告就十六宅賜湊言國法須此爾宜寬勉八年薨贈封齊王鄭注伏誅帝思湊被陷而心傷之開成三年正月制曰褒善飾終王者常典況我友於之愛手足之親永言痛悼之懷用錫元良之命故齊王湊孕靈天宇擢秀本枝孝敬知於孩提惠和洽於親愛將固盤石遂分茅社學探蟻術之精智有象丹之妙好書樂善造次不失其淸規置醴尊師風雨不忘其至敬方期臺以保怡怡天胡不仁殲我同气念周宣好愛之分長慟莫追覽魏文榮樂之言軫懷無已由是稽諸前典式展追榮特峻彜章表恩泉壤𨿽禮命之儀則爾而天倫之恨何攄遐想幽魂宜膺寵數可贈懷懿太子有司擇日冊命按唐書魏徵傳徵五世孫同中書門下平章事建言今天下粗治惟東宮未立不早以正人傅導之非所以存副貳之重且泣下帝爲感動自敬宗後惡言儲嫡事故公卿無敢開陳者時帝春秋髙嫡嗣未定輔政首發其端朝議歸重開成四年十月丙寅立陳王成美爲皇太子按唐書文宗本紀云云按陳王成美傳陳王成美初文宗以莊恪薨大臣數請建東宮開成四年帝乃立成美爲皇太子典冊未具而帝崩仇士良立武宗殺之於邸子儼王宣城郡按舊唐書本傳開成四年十月詔曰古先哲王之有天下也何嘗不正國本而承天序建儲貳而主重離朕以寡昧祗荷丕圖虔恭寅畏思固鴻業愼擇全懿曠於旬時而卿士獻謀龜筮告吉以爲少陽虛位願舉盛儀列聖垂休俾合予志選賢而立式表無私敬宗皇帝第六男陳王成美天假忠孝日新道徳溫文含雅謙敬保和裕端明之體度尙詩書之辭訓言皆中禮行不違仁是可訓考舊章欽若成命授之匕鬯以奉粢盛宜回朱邸之榮俾踐靑宮之重可立爲皇太子宜令所司擇日備禮冊命自莊恪太子薨將相大臣洎職言者拜章面陳凡累月上遂命立陳王未行冊禮復降仍舊其年殂於藩邸第十九男儼宣城郡王開成五年立潁王瀍爲皇太弟按唐書文宗本紀開成五年春正月戊寅不豫己卯左右神策軍護軍中尉魚弘志仇士良立潁王瀍爲皇太弟權勾當軍國事廢皇太子成美爲陳王按武宗本紀武宗至道昭肅孝皇帝諱炎穆宗第五子也母曰宣懿皇太后韋氏始封潁王累加開府儀同三司檢校吏部尙書開成五年正月文宗疾大漸神策軍護軍中尉仇士良魚弘志矯詔廢皇太子成美復爲陳王立潁王爲皇太弟辛巳卽皇帝位按舊唐書武宗本紀初文宗追悔莊恪太子殂不由道乃以敬宗子陳王成美爲皇太子開成四年冬十月宣制未遑冊禮五年正月二日文宗暴卒宰相李玨知樞院劉弘逸奉密旨以皇太子監國兩軍中尉仇士良魚弘志矯詔迎潁王於十六宅曰朕自嬰疾疹有加無瘳懼不能躬總萬機日釐庶政稽於謨訓謀及大臣用建親賢以貳神器親弟潁王瀍昔在藩邸與朕嘗同師訓動成儀矩性稟寬仁俾奉昌圖必諧人欲可立爲皇太弟應軍國政事使令權勾當百辟卿士宜竭乃心輔成予志陳王成美先立爲皇太子以其年尙衝幼未漸師資比日重難不遑冊命回踐朱邸式協至公可復封陳王是夜士良統兵士於十六宅迎太弟赴少陽院百官謁見於東宮思賢殿武宗會昌六年三月立光王怡爲皇太叔按唐書武宗本紀云云按宣宗本紀宣宗元聖至明成武獻文睿智章仁神聰懿道大孝皇帝諱忱憲宗第十三子也母曰孝明皇太后鄭氏始封光王性嚴重寡言宮中或以爲不慧會昌六年武宗疾大漸左神策軍護軍中尉馬元贄立光王爲皇太叔三月甲子卽皇帝位按通鑑綱目憲宗納李錡妾鄭氏生光王怡幼時宮中皆以爲不慧太和以後益自韜匿羣居遊處未嘗發言文宗好誘其言以爲戲笑上性豪邁尢所不禮及上疾篤旬日不能言諸宦官密於禁中定策下詔以皇子衝幼立怡爲皇太叔更名忱令權勾當軍國政事太叔見百官哀戚滿容裁決庶務咸當於理人始知有隱徳焉宣宗大中十三年八月壬辰立鄆王溫爲皇太子按唐書宣宗本紀云云按懿宗本紀懿宗昭聖恭惠孝皇帝諱漼宣宗長子也母曰元昭皇太后氏始封鄆王宣宗愛夔王滋欲立爲皇太子而鄆王長故久不決大中十三年八月宣宗疾大漸以夔王屬內樞密使王歸長馬公儒宣徽南院使王居方等而左神策護軍中尉王宗實副使丌元實矯詔立鄆王爲皇太子癸巳卽皇帝位懿宗咸通十四年七月庚午制立普王儇爲皇太子按唐書懿宗本紀不載按舊唐書懿宗本紀云云按唐書僖宗本紀僖宗惠聖恭定孝皇帝諱儇懿宗第五子也母曰惠安皇太后王氏始封普王名儼咸通十四年七月懿宗疾大漸左右神策護軍中尉劉行深韓文約立普王爲皇太子辛巳卽皇帝位按舊唐書僖宗本紀僖宗惠聖恭定孝皇帝諱儇懿宗第五子母曰惠安皇后王氏咸通三年五月八日生於東內初封普王名儼十四年七月懿宗大漸其月十八日制曰朕守大器之重居兆人之上日愼一日如履如臨旰昃勞懷寢興思理涉道猶淺導化未孚而攝養乖方寒暑成癘實有慮於闕政且無暇於怡神恙未少瘳日加寢劇萬務凡總須有主張考思舊章謀於卿士思闡鴻業式建皇儲第五男普王儼攺名儇孝敬溫恭寬和博厚日新令徳天假英姿言必中規動必由禮俾崇邦本允協人心宜立爲皇太子權勾當軍國政事咨爾中外卿士洎於腹心之臣敬保予嗣輔成予志各竭乃心以安黎庶布告中外知朕意焉是日懿宗崩二十日卽皇帝位僖宗文徳元年三月立壽王傑爲皇太弟知軍國事按唐書僖宗本紀云云按舊唐書昭宗本紀昭宗聖穆景文孝皇帝諱曄懿宗第七子母曰惠安太后王氏以咸通八年二月二十二日生於東內十三年四月封壽王名傑乾符四年授開府儀同三司同幽州大都督幽州盧龍等軍節度押奚契丹管內觀察處置等使帝於僖宗母弟也尢相親睦自艱難播越常隨侍左右握兵中要皆奇而愛之文徳元年二月僖宗暴不豫時初復宮闈人心傾矚遽聞被疾軍民駭愕及大漸之夕而未知所立羣臣以吉王最賢又在壽王之上將立之惟軍容楊復恭請以壽王監國三月六日宣遺詔立爲皇太弟八日柩前卽位昭宗幹寧四年二月己未立徳王裕爲皇太子按唐書昭宗本紀云云按徳王裕傳徳王裕大順二年始王帝幸華州韓建已奪諸王兵不自安乃請王皇子之未王者旣又殺諸王因請立裕爲皇太子釋言於四方時幹寧四年也劉季述等幽帝東內奉裕卽皇帝位季述誅裕匿右軍或請殺之帝曰太子衝孺賊彊立之且何罪詔還少陽院復爲王朱全忠自鳳翔遠見王春秋盛標宇軒秀忌之密語崔引曰王旣竊帝矣大義滅親渠可畱公任宰相盍啟之引從容言如全忠意帝不許它日以語全忠全忠曰此國家大事臣安敢與此必引賣臣也乃免帝遷洛它日帝謂蔣元暉曰徳王朕愛子全忠柰何欲殺之言已泣下自嚙指流血元暉卽擿語全忠全忠恚帝被弒元暉置酒邀諸王宴九曲池飲酣皆殺之投屍水中按舊唐書本傳徳王裕昭宗長子也大順二年六月二十八日封幹寧四年二月十四日冊爲皇太子時駕在華州韓建畏諸王主兵誘防城卒張行思花重武相次告通王以下欲殺建建他日又造訛言云諸王欲劫遷車駕別幸藩鎭諸王懼詣建自陳建乃延入臥內密遣人奏云今日睦王濟王韶王通王彭王韓王儀王陳王等八人到臣理所不測事由臣竊量事體不合與諸王相見兼恐久在臣所於事非宜忽然及門意不可測又上疏抗請歸十六宅如是者數四帝不允建懼爲諸王所圖乃以精甲數千圍行宮請誅定州護駕軍都將李筠帝懼甚詔斬筠於大云橋其三都軍士尋放還本道殿後都亦與三都元繞行宮扈蹕至是並急詔散之罷諸王兵柄建慮上不悅乃上表請立徳王爲皇太子其年八月嗣廷王戒丕自太原還詔與通王已下八王並賜死於石堤谷

遼遼定冊皇太子儀及車服之制按遼史禮志冊皇太子儀前期一日設幄座於宣慶殿設文武官幕次於朝堂並殿庭版位太樂令陳宮縣皆如皇帝受冊儀守宮設皇太子次於朝堂北西向乘黃令陳金輅朝堂門外西向皇太子儀仗笳簫鼓吹等陳宣慶門外典儀設皇太子版位於殿橫街南近東北向設文武官五品以上位於樂縣東西余官如常儀至日門下侍郎奉冊中書侍郎奉寶綬各置於案令史二人絳服對舉案立寶案在橫街北西向冊案在北門下侍郎中書侍郎並立案後侍中版奏中嚴皇太子遠遊冠絳紗袍秉珪出太子舍人引入就版位北面殿立東宮官三師以下皆從立皇太子東南西向太子入門樂作至位樂止典儀贊皇太子再拜在位者皆再拜中書令立太子東北西向門下侍郎引冊案中書侍郎取冊進授中書令退復位傳宣官稱有制皇太子再拜傳宣訖再拜中書令跪讀冊訖俯伏興皇太子再拜受冊退授左庶子中書侍郎取寶進授中書令皇太子進受寶退授左庶子中書令以下退復位舁案者以案退典儀贊再拜皇太子拜在位者皆再拜太子舍人引皇太子退樂作出門樂止侍中奏禮畢皇太子升金輅左庶子以下夾侍儀仗鼓吹等並列宣慶門外三師三少諸宮臣於金輅前後導從鳴鐃而行還東宮宮庭先設仗衛如式至宮門鐃止皇太子降金輅舍人引入就位坐文武宮臣序班稱賀禮畢按儀衛志皇太子車輅金輅從祀享正冬大朝納妃用之冊皇太子儀乘黃令陳金輅皇太子升降金輅軺車五日常朝享宮臣出入行道用之金飾紫幰朱裏駕一馬四望車弔臨用之金飾紫油纁通幰駕一馬朝服皇太子遠遊冠謁廟還宮元日冬至朔日入朝服之三梁冠加金附蟬九首施珠翠黑介幘發纓翠緌犀簪導絳紗袍白紗中單皂領褾裾白裙襦白假帶方心曲領絳紗蔽膝其革帶劍佩綬�舄與上同後攺用白�黑舄未冠則雙童髻空頂黑介幘雙玉導加寶飾冊皇太子儀皇太子冠遠遊服絳紗袍公服勘箭儀皇太子遠遊冠五日常朝元日冬至受朝服絳紗單衣白裙襦革帶金鉤假帶方心紛鞶囊白�烏皮履常服皇太子進徳冠九琪金飾絳紗單衣白裙襦白�烏皮履太祖神冊元年春三月丙辰立子倍爲皇太子按遼史太祖本紀云云按義宗傳義宗名倍小字圖欲太祖長子母淳欽皇后蕭氏幼聰敏好學外寬內摯神冊元年春立爲皇太子時太祖問侍臣曰受命之君當事天敬神有大功徳者朕欲祀之何先皆以佛對太祖曰佛非中國教倍曰孔子大聖萬世所尊宜先太祖大悅卽建孔子廟詔皇太子春秋釋奠嘗從徵烏古黨項爲先鋒都統及經略燕地太祖西徵畱倍守京師因陳取渤海計天顯元年從徵渤海拔扶余城上欲括戶口倍諫曰今始得地而料民民必不安若乘破竹之勢徑造忽汗城克之必矣太祖從之倍與大元帥徳光爲前鋒夜圍忽汗城大諲撰窮蹙請降尋復叛太祖破之攺其國曰東丹名其城曰天福以倍爲人皇王主之仍賜天子冠服建元甘露稱制置左右大次四相及百官一用漢法歲貢布十五萬端馬千匹上諭曰此地瀕海非可久居畱汝撫治以見朕愛民之心駕將還倍作歌以獻陛辭太祖曰得汝治東土吾復何憂倍號泣而出遂如儀坤州未幾諸部多叛大元帥討平之太祖訃至倍卽日奔赴山陵倍知皇太后意欲立徳光乃謂公卿曰大元帥功徳及人神中外攸屬宜主社稷乃與羣臣請於太后而讓位焉於是大元帥卽皇帝位是爲太宗太宗旣立見疑以東平爲南京徙倍居之盡遷其民又置衛士陰伺動靜倍旣歸國命王繼遠撰建南京碑起書樓於西宮作樂田園詩唐明宗聞之遣人跨海持書密召倍倍因畋海上使再至倍謂左右曰我以天下讓主上今反見疑不如適他國以成吳太伯之名立木海上刻詩曰小山壓大山大山全無力羞見故鄕人從此投外國攜髙美人載書浮海而去唐以天子儀衛迎倍倍坐船殿眾官陪列上壽至汴見明宗明宗以莊宗後夏氏妻之賜姓東丹名之曰慕華攺瑞州爲懷化軍拜懷化軍節度使瑞愼等州觀察使復賜姓李名贊華移鎭滑州遙領虔州節度使倍𨿽在異國常思其親問安之使不絕後明宗養子從珂弒其君自立倍密報太宗曰從珂弒君盍討之及太宗立石敬塘爲晉主加兵於洛從珂欲自焚召倍與俱倍不從遣壯士李彥紳害之時年三十八有一僧爲收瘞之敬塘入洛喪服臨哭以王禮權厝後太宗攺葬於醫巫閭山謚曰文武元皇王世宗卽位謚讓國皇帝陵曰顯陵統和中更謚文獻重熙二十年增謚文獻欽義皇帝廟號義宗及謚二後曰端順曰柔貞倍初市書至萬卷藏於醫巫閭絕頂之望海堂通陰陽知音律精醫藥砭�之術工遼漢文章嘗譯陰符經善畫本國人物如射騎獵雪騎千鹿圖皆入宋祕府然性刻急好殺婢妾微過常加刲灼夏氏懼而求削髮爲尼五子長世宗次婁國稍隆先道隱各有傳聖宗太平元年十一月甲申冊皇子梁王宗眞爲皇太子按遼史聖宗本紀云云按興宗本紀興宗神聖孝章皇帝諱宗眞字夷不堇小字只骨聖宗長子母曰欽哀皇后蕭氏上始生齊天皇后取養之幼而聰明長而魁偉龍顏日角豁達大度善騎射好儒術通音律三歲封梁王太平元年冊爲皇太子十年六月判北南院樞密使事十一年六月己卯聖宗崩卽皇帝位道宗咸雍元年冊梁王浚爲皇太子按遼史道宗本紀咸雍元年春正月辛酉冊梁王浚爲皇太子內外官賜級有差太康三年夏五月乙亥北院樞密使耶律乙辛奏右護衛太保查剌等告北院樞密使蕭速撒等八人謀立皇太子上以無狀不治出速撒等三人補外護衛撒撥等六人各鞭百餘徙於邊六月己卯朔耶律乙辛令牌印郎君蕭訛都斡誣首嘗預速撒等謀籍其姓名以告卽命乙辛及耶律仲禧蕭余裏也耶律孝傑楊遵勗燕哥抄只蕭十三等鞫治杖皇太子囚之宮中辛巳殺宿直官敵裏剌等三人壬午殺宣徽使撻不也等二人癸未殺始平軍節度使撒剌等十人又遣使殺上京畱守速撒及已徙護衛撒撥等六人乙酉殺耶律撻不也及其弟陳畱丙戌廢皇太子爲庶人囚之上京冬十一月北院樞密使耶律乙辛遣其私人盜殺庶人浚於上京按順宗傳順宗名浚小字耶魯斡道宗長子母宣懿皇后蕭氏幼而能言好學知書道宗嘗曰此子聰慧殆天授歟六歲封梁王明年從上獵矢連發三中上顧左右曰朕祖宗以來騎射絕人威震天下是兒𨿽幼不墜其風後遇十鹿射獲其九帝喜設宴八歲立爲皇太子太康元年兼領北南樞密院事及母后被害太子有憂色耶律乙辛爲北院樞密使常不自安會護衛蕭忽古謀害乙辛事覺下獄副點檢蕭十三謂乙辛曰臣民心屬太子公非閥閱一日若立吾輩措身何地乃與同知北院宣徽事蕭特裏特謀構陷太子陰令護尉太保耶律查剌誣告都宮使耶律撒剌知院耶律速撒護衛蕭忽古謀廢立詔案無迹不治乙辛復令牌印郎君蕭訛都斡等言查剌前告非妄臣實與謀欲殺耶律乙辛等然後立太子臣若不言恐事發連坐帝信之幽太子於別室以耶律燕哥鞫案太子具陳枉狀曰吾爲儲副尙何所求公當爲我辧之燕哥乃乙辛之黨易其言爲款伏上大怒廢太子爲庶人將出曰我何罪至是十三叱登車遣衛士闔其扉徙於上京囚圜堵中乙辛尋遣達魯古撒八往害之太子年方二十上京畱守蕭撻得紿以疾薨聞上哀之命有司葬龍門山欲召其妃乙辛陰遣人殺之州後知其冤悔恨無及謚曰昭懷太子以天子禮攺葬玉峯山幹統初追尊大孝順聖皇帝廟號順宗妃蕭氏貞順皇后一子延禧卽天祚皇帝按耶律乙辛傳乙辛加守太師太康元年皇太子始預朝政法度修明乙辛不得逞謀以事誣皇后後旣死乙辛不自安又欲害太子乘間入奏曰帝與後如天地並位中宮豈可曠盛稱其黨駙馬都尉蕭霞之妹美而賢上信之納於宮尋冊爲皇后時護衛蕭忽古知乙辛姦狀伏橋下欲殺之俄暴雨壞橋謀不遂林牙蕭巖壽密奏曰乙辛自皇太子預政內懷疑懼又與宰相張孝傑相附會恐有異圖不可使居要地出爲中京畱守乙辛泣謂人曰乙辛無過因讒見出其黨蕭霞輩以其言聞於上上悔之無何出蕭巖壽爲順義軍節度使詔近臣議召乙辛事北面官屬無敢言者耶律撒剌曰初以蕭巖壽奏出乙辛若所言不當宜坐以罪若當則不可復召累諫不從乃復召爲北院樞密使時皇太子以母后之故憂見顏色乙辛黨欣躍相慶讒謗沸騰忠良之士斥逐殆盡乙辛因蕭十三之言夜召蕭得裏特謀構太子令護衛太保耶律朮剌誣告耶律撒剌等同謀立皇太子詔按無迹而罷又令牌印郎君蕭訛都斡詣上誣首耶律查剌前告耶律撒剌等事皆實臣亦與其謀本欲殺乙辛等而立太子臣等若不言恐事白連坐詔使鞫劾乙辛迫令具伏上怒命誅撒剌及速撒等乙辛恐帝疑引數人庭詰各令荷重校繩系其頸不能出气人人不堪其酷惟求速死反奏曰別無異辭時方暑屍不得瘞以至地臭乃囚皇太子於上京監衛者皆其黨尋遣蕭達魯古撒把害太子乙辛黨大喜聚飲數日上京畱守蕭撻得以卒聞上哀悼欲召其妻乙辛陰遣人殺之以滅其口五年正月上將出獵乙辛奏畱皇孫上欲從之同知點檢蕭兀納諫曰陛下若從乙辛畱皇孫皇孫尙幼左右無人願畱臣保護以防不測遂與皇孫俱行由是上始疑乙辛頗知其姦會北幸將次黑山之平定上適見扈從官屬多隨乙辛後惡之出乙辛知南院大王事及例削一字王爵攺王混同意稍自安及赴闕入謝帝卽日遣還攺知興中府事七年冬坐以禁物鬻入外國下有司議法當死乙辛黨耶律燕哥獨奏當入八議得減死論擊以鐵骨朵幽於來州後謀奔宋及私藏兵甲事覺縊殺之幹統二年發冢戮其屍按耶律石柳傳大康初爲夷離畢郎君時樞密使耶律乙辛誣殺皇后謀廢太子斥忠賢進姦黨石柳惡其所爲乙辛覺之太子旣廢以石柳附太子流鎭州天祚卽位召爲禦史中丞時方治乙辛黨有司不以爲意石柳上書曰臣前爲姦臣所陷斥竄邊郡幸蒙召用不敢隱默恩賞明則賢者勸刑罰當則姦人消二者旣舉天下不勞而治臣見耶律乙辛身出寒微位居樞要竊權肆惡不勝名狀蔽先帝之明誣陷順聖構害忠讜敗國罔上自古所無賴廟社之休陛下獲纂成業積年之冤一旦洗雪政陛下英斷克成孝道之秋如蕭得裏特實乙辛之黨耶律合魯亦不爲早辧賴陛下之明遂正其事臣見陛下多疑故有司顧望不切推問乙辛在先帝朝權寵無比先帝若以順考爲實則乙辛爲功臣陛下豈得立耶先帝黜逐嬖後詔陛下在左右是以悔前非也陛下詎可忘父讎不報寬逆黨不誅今靈骨未獲而求之不切傳曰聖人之徳無加於孝昔唐徳宗因亂失母思慕悲傷孝道益著周公誅飛廉惡來天下大悅今逆黨未除大冤不報上無以慰順考之靈下無以釋天下之憤怨气上結水旱爲沴臣願陛下下明詔求順考之瘞所盡收逆黨以正邦憲快四方忠義之心昭國家賞罰之用然後致治之道可得而舉矣謹別錄順聖升遐及乙辛等事昧死以聞書奏不報聞者莫不嘆惋

東宮部匯考八

宋宋定皇太子冠服之制按宋史輿服志皇太子之服一曰衮冕二曰遠遊冠朱明衣三曰常服衮冕靑羅表緋羅紅綾裏塗金銀鈒花飾犀簪導紅絲組前後白珠九旒二纊貫水晶珠靑羅衣繡山龍雉火虎蜼五章紅羅裳繡藻粉米黼黻四章紅羅蔽膝繡山火二章白紗中單靑褾裾革帶塗金銀鉤瑜玉雙佩四采織成大綬結二玉環金塗銀鈒花飾靑羅�帶紅羅勒帛玉具劍金塗銀鈒花玉鏢首白羅�朱履金塗銀扣從祀則服之遠遊冠十八梁靑羅表金塗銀鈒花飾犀簪導紅絲組爲纓博山政和加附蟬朱明服紅花金條紗衣紅紗裏皂褾紅紗裳紅紗蔽膝並紅紗裏白花羅中單皂褾白羅方心曲領羅�黑舄革帶劍佩綬餘同衮服扶帶勒帛執桓圭受冊謁廟朝會則服之常服皂紗折上巾紫公服通犀金玉帶太宗淳化三年贈子元僖爲昭成太子按宋史太宗本紀淳化三年十一月己亥許王元僖薨按漢恭憲王傳元僖太宗第二子初名徳明太平興國七年出合授檢校太保同平章事封廣平郡王與兄衛王徳崇同日受封八年進封陳王攺名元佑詔自今宰相班宜在親王上宰相宋琪李昉請遵舊制不允宋琪等懇請久之上曰宰相之任實總百揆與羣司禮絕藩邸之設止奉朝請而已元佐等尙幼欲其知謙遜之道卿等無固讓也雍熙二年元佐被疾以元僖爲開封尹兼侍中攺今名進封許王加中書令上爲娶隰州團練使李謙漙女爲夫人因謂宰相曰朕嘗語諸子今姻偶皆將相大臣之家六禮具備得不自重乎淳化元年宰相呂蒙正復上言乞班諸王下詔不允三年十一月己亥元僖早入朝方坐殿廬中覺體中不佳徑歸府車駕遽臨視疾已亟上呼之猶能應少頃遂薨上哭之慟廢朝五日贈皇太子謚恭孝元僖姿貌雄毅沈靜寡言尹京五年政事無失及薨上追念不已悲泣達旦不寐作思亡子詩示近臣未幾人有言元僖爲嬖妾張氏所惑張頗專恣捶婢僕有至死者而元僖不知張又於都城西佛寺招魂葬其父母僣差逾制上怒遣昭宣使王繼恩驗問張縊死左右親吏悉決杖停免毀張氏父母冢墓親屬皆配流開封府判官右諫議大夫呂端推官職方員外郎陳載並坐裨贊有失端黜爲衛尉少卿載爲殿中侍禦史許王府諮議工部郎中趙令圖侍講庫部員外郎閻象並坐輔導無狀削兩任免詔停冊禮以一品鹵簿葬眞宗卽位始詔中外稱太子之號焉幹興初攺謚無子至道元年立壽王元侃爲皇太子定冊立之禮及與百官相見之儀按宋史太宗本紀至道元年八月壬辰詔立壽王元侃爲皇太子攺名恆兼判開封府大赦文武常參官子爲父後見任官者賜勛一轉癸巳以尙書左丞李至禮部侍郎李沆並兼太子賓客九月丁卯禦朝元殿冊皇太子冬十月甲戌朔皇太子讓宮僚稱臣許之按眞宗本紀眞宗應符稽古神功讓徳文明武定章聖元孝皇帝諱恆太宗第三子也母曰元徳皇后李氏初幹徳五年五星從鎭星聚奎明年正月後夢以裾承日有娠十二月二日生於開封府第赤光照室左足指有文成天字幼英睿姿表特異與諸王嬉戲好作戰陣之狀自稱元帥太祖愛之育於宮中嘗登萬歲殿升禦榻坐太祖大奇之撫而問曰天子好作否對曰由天命耳比就學受經一覽成誦初名徳昌太平興國八年授檢校太保同中書門下平章事封韓王攺名元休端拱元年封襄王攺元侃淳化五年九月進封壽王加檢校太傅開封尹至道元年八月立爲皇太子攺今諱仍判府事故事殿廬幄次在宰相上宮僚稱臣皆推讓弗受見賓客李至李沆必先拜迎送降階及門開封政務塡委帝畱心獄訟裁決輕重靡不稱愜故京獄屢空太宗屢詔嘉美三年二月太宗崩奉遺制卽皇帝位按禮志至道元年八月壬辰詔立皇太子命有司艸具冊禮以翰林學士宋白爲冊皇太子禮儀使有司言前代太子無執圭之文請如王公之制執桓圭餘如舊制九月丁卯太宗禦朝元殿陳列如元會儀帝衮冕設黃麾仗及宮縣之樂於庭百官就位太子常服乘馬就朝元門外幄次易遠遊冠朱明衣所司贊引三師三少導從至殿庭位再拜起居畢分班立太常博士引攝中書令就西階解劍履升殿詣禦坐前俯伏興奏宣制降就劍履位由東階至太子位東南向稱有制太子再拜中書侍郎引冊案就太子東中書令北面跪讀冊畢太子再拜受冊以授右庶子門下侍郎進寶授中書令中書令授太子太子以授右庶子各置於案由黃道出太子隨案南行樂奏正安之曲至殿門樂止太尉升殿稱賀侍中宣制答如儀皇太子易服乘馬還宮百官賜食於朝堂中書門下樞密院師保而下詣太子參賀皆序立於宮門之外庶子版奏外備內臣褰簾太子常服出次坐中書門下文武百官樞密師保賓客而下再拜並答拜四品以下官參賀升坐受之越三日具鹵簿謁太廟常服乘馬出東華門升輅儀仗內行事官乘車者並服禮衣餘皆�褶乘馬導從有司言唐禮宮臣參賀皆舞蹈開元始罷之故事百官及東宮接見祗呼皇太子上箋啟稱皇太子殿下百官稱名宮官稱臣常行用左春坊印宮中行令又按唐制凡東宮處分論事之書太子並書令左右庶子以下署名姓宣奉行書按畫日其與親友師傅不用此制今請如開元之制宮臣止稱臣不行舞蹈之禮今皇太子兼判開封府其所上表狀卽署太子之位其當申中書樞密院祗判官等署余斷案及處分公事並畫諾詔惟攺諾爲準余並從之其朝皇后儀止用宮中常禮時眞宗以壽王爲皇太子兼判開封請見僚屬稱名而免稱臣又按志皇太子與百官相見至道元年有司言百官見皇太子自兩省五品尙書省禦史臺四品諸司三品以上皆答拜余悉受拜宮官自左右庶子以下悉用參見之儀其宴會位在王公上與師傅保相見政和新儀前一日所司設師傅保以下次於宮門外道西南向設軒架之樂於殿庭近南北向其日質明諸衛率各勒所部屯門到仗典謁設皇太子位於殿東階下西向設師傅保位於殿西階之西三少位於傅保之南稍卻俱東向北上師傅保以下俱朝服至宮門通事舍人引就次左庶子請內嚴通事舍人引師傅保立於正殿門之西三少在其南稍卻俱東向北上左庶子言外備諸侍奉之官各服其器服俱詣合奉迎皇太子朝服以出左右侍衛如常儀軒架作翼安之樂至東階下西向立樂止通事舍人引師傅保及三少入就位軒架作正安之樂至位樂止皇太子再拜師傅保以下答拜通事舍人引師傅保以下出軒架正安之樂作出門樂止左庶子前跪稱左庶子某言禮畢皇太子入左右侍衛及樂作如來儀按輿服志太宗至道元年太常禮院言南郊皇太子亞獻合著祭祀服準制度衮冕以組爲纓色如其綬靑纊充耳元衣纁裳凡九章每章一行重以爲等皆織爲之白紗中單黻領靑褾裾革帶金鉤大帶素帶不朱裏亦純以朱綠紐約用組黻隨裳色三章朱組雙大綬四采赤白褾純朱質長一丈八尺三百二十首廣九寸小雙綬長二尺六寸色同大綬而首半之間施二玉環朱�赤舄舄加金飾餘同舊制侍從祭祀及謁廟加元服納妃則服之詔依上制造又按志皇太子寶至道元年制皇太子受冊金寶方二寸厚五分系以朱組大綬連玉環金斗金檢長五寸闊二寸厚二分裹以紅綿加紅羅泥金帊納於小盝盝以金裝內設金�又盝二重皆覆以紅羅銷金帊盝及腰輿行馬皆銀裝金塗他法物皆銀爲之鈒花塗金中興寶龜鈕金塗銀檢上勒皇太子寶四字金塗銀寶斗黝漆盝三重並錦拓裏外以金塗銀百花鳳葉子五明裝鑰以金�載以黝漆腰輿行馬冊制用玉簡長一尺二寸闊一寸二分簡數從字之多少聯以金繩首尾結帶前後褾首四枚二枚畫神二枚刻龍鏤金若奉護之狀藉以錦褥覆以緋羅泥金夾帊冊匣長廣取容冊塗以朱漆金鏤百花凸起行龍金�錔覆以紅羅繡盤龍蹙金帊承以金裝長竿�金龍首金魚鉤又以紅絲爲絳縈匣冊案塗朱漆以銷金紅羅覆之按寇準傳太宗在位久馮拯等上疏乞立儲貳帝怒斥之嶺南中外無敢言者準初自靑州召還入見帝足創甚自褰衣以示準且曰卿來何緩耶準對曰臣非召不得至京師帝曰朕諸子孰可以付神器者準曰陛下爲天下擇君謀及婦人中官不可也謀及近臣不可也惟陛下擇所以副天下望者帝俯首久之屏左右曰襄王可乎準曰知子莫若父聖慮旣以爲可願卽決定帝遂以襄王爲開封尹攺封壽王於是立爲皇太子廟見還京師之人擁道喜躍曰少年天子也帝聞之不懌召準謂曰人心遽屬太子欲置我何地準再拜賀曰此社稷之福也帝入語後嬪宮中皆前賀復出延準飲極醉而罷按呂端傳太宗不豫眞宗爲皇太子端日與太子問起居及疾大漸內侍王繼恩忌太子英明陰與參知政事李昌齡殿前都指揮使李繼勛知制誥胡旦謀立故楚王元佐太宗崩李皇后命繼恩召端端知有變鎖繼恩於合內使人守之而入皇后曰宮車已晏駕立嗣以長順也今將如何端曰先帝立太子正爲今日今始棄天下豈可遽違命有異議耶乃奉太子至福寧庭中眞宗旣立垂簾引見羣臣端平立殿下不拜請捲簾升殿審視然後降階率羣臣拜呼萬歲按東軒筆錄太宗以元良未立𨿽意在眞宗尙欲徧知諸子遂命陳摶歷抵王宮以相諸王摶回奏曰壽王眞他日天下主也臣始至壽邸見二人坐於門問其姓氏則曰張旻楊崇勛皆王左右之使令然臣觀二人他日皆至將相卽其主可知太宗大喜是時眞宗爲壽王異日張旻侍中楊崇勛使相皆如摶之相也按國老談苑眞宗皇帝天資仁孝性尢謙愼淳化中冊爲皇太子聖朝親王班在宰相之下至是升儲帝亦固讓遂仍舊貫凡東宮故事多所損益至於官僚稱殿下立妃皆乞寢罷太宗並嘉納之故莊穆皇妃訖太宗世止爲皇太子夫人其兢業遜避如此眞宗天禧二年立皇子升王禎爲皇太子按宋史眞宗本紀天禧二年八月庚寅羣臣請立皇太子從之甲辰立皇子升王爲皇太子大赦天下宗室加恩羣臣賜勛一轉壬子以李迪兼太子賓客癸丑作元良箴賜皇太子九月丁卯冊皇太子按仁宗本紀仁宗體天法道極功全徳神文聖武睿哲明孝皇帝諱禎初名受益眞宗第六子母李宸妃也大中祥符三年四月十四日生章獻皇后無子取爲己子養之天性仁孝寬裕喜慍不形於色七年封慶國公八年封壽春郡王講學於資善堂天禧元年兼中書令明年進封升王九月丁卯冊爲皇太子以參知政事李迪兼太子賓客癸酉謁太廟四年詔五日一開資善堂太子秉笏南向立聽輔臣參決諸司事干興元年二月戊午眞宗崩遺詔太子卽皇帝位按續通鑑綱目天禧四年六月寇準罷時帝得風疾事多決於皇后寇準李迪以爲憂一日準請間曰皇太子人所屬望願陛下思宗廟之重傳以神器擇方正大臣羽翼之丁謂錢惟演妄人也不可以輔少主帝然之準密令楊億艸表請太子監國且欲援億輔政已而準被酒漏言謂聞之曰卽日上體平朝廷何以處此李迪曰太子監國古制也何不可之有謂力諍準請罷其政事帝不記與準有成言竟罷爲太子太傅封萊國公秋七月貶寇準知相州帝始得疾自疑不起常臥宦者周懷政股與之謀欲令太子監國懷政東宮官也出告寇準已而事泄準罷丁謂等因�斥之使不得親近懷政憂懼不自安陰謀奉帝爲太上皇而傳位太子罷皇后預政殺丁謂而復相準客省使楊崇勛等以其謀告謂謂卽微服夜乘犢車挾崇勛詣曹利用議明日以聞詔命曹瑋訊之懷政具服帝怒甚欲責及太子羣臣莫敢言李迪從容奏曰陛下有幾子乃欲如是帝悟乃止誅懷政謂與皇后謀並發朱能天書妖妄事遂貶準爲太常卿知相州九月詔太子參讓朝政詔自今軍國大事取旨如故餘皆委皇太子同宰相樞密等參議施行太子固讓不允遂開資善堂親政皇后裁決於內而丁謂用事中外以爲憂王曾謂錢惟演曰太子幼非中宮不能立中宮非倚太子則人心亦不附後若加恩太子則太子安太子安則劉氏安矣惟演乘間言之後深納焉仁宗嘉佑七年詔以宗實爲皇子按宋史仁宗本紀嘉佑七年八月己卯詔以宗實爲皇子癸未賜名曙庚子以立皇子告天地宗廟諸陵九月乙巳朔以皇子爲齊州防禦使進封巨鹿郡公冬十月乙亥皇子表辭所除官賜詔不允按英宗本紀英宗體幹應歷隆功盛徳憲文肅武睿聖宣孝皇帝諱曙濮安懿王允讓第十三子母曰仙遊縣君任氏明道元年正月三日生於宣平坊第初王夢兩龍與日並墜以衣承之及帝生赤光滿室或見黃龍遊光中四歲仁宗養於內寶元二年豫王生乃歸濮邸帝天性篤孝好讀書不爲燕嬉慢服禦儉素如儒者每以朝服見教授曰師也敢弗爲禮時吳王宮教吳克進宗室六箴仁宗付宗正帝書之屏風以自戒景佑三年賜名宗實授左監門衛率府副率累遷右羽林軍大將軍宜州刺史皇佑二年爲右衛大將軍嶽州團練使嘉佑中宰相韓琦等請建儲仁宗曰宗子已有賢知可付者卿等其勿憂時帝方服濮王喪六年十月辛卯起爲秦州防禦使知宗正寺帝以終喪辭奏四上乃聽喪終復授前命又辭七年八月許罷宗正復爲嶽州團練使戊寅立爲皇子癸未攺今名帝聞詔稱疾益堅辭詔同判大宗正事安國公從古等往諭旨卽臥內起帝以入甲辰見淸居殿自是日再朝或入侍禁中九月遷齊州防禦使巨鹿郡公八年仁宗崩夏四月壬申朔皇后傳遺詔命帝嗣皇帝位按範鎭傳鎭擢起居舍人知諫院帝在位三十五年未有繼嗣嘉佑初暴得疾中外大小之臣無不寒心莫敢先言者鎭獨奮曰天下事尙有大於此者乎卽拜疏曰置諫官者爲宗廟社稷計諫官而不以宗廟社稷計事陛下是愛死嗜利之人臣不爲也方陛下不豫海內皇皇莫知所爲陛下獨以祖宗後裔爲念是爲宗廟之慮至深且明也昔太祖捨其子而立太宗天下之大公也眞宗以周王薨養宗子於宮中天下之大慮也願以太祖之心行眞宗故事拔近屬之尢賢者優其禮秩置之左右與圖天下事以系億兆人心疏奏文彥博使客問何所言以實告客曰如是何不與執政謀鎭曰自分必死故敢言若謀於執政或以爲不可豈得中輟乎章累上不報執政諭之曰柰何�希名干進之人鎭貽以書曰比天象見變當有急兵鎭義當死職不可死亂兵之下此乃鎭擇死之時尙何顧希名干進之嫌哉又言陛下得臣疏不以畱中而付中書是欲使大臣奉行也臣兩至中書大臣皆設辭拒臣是陛下欲爲宗廟社稷計而大臣不欲也臣竊原大臣畏避之意恐行之而陛下中變耳中變之禍不過一死國本不立萬一有如天象所告急兵之變死且有罪其爲計亦已�矣願以臣章示大臣使其自擇死所聞者股栗除兼侍禦史知雜事鎭以言不從固辭執政諭鎭曰今間言已入爲之甚難鎭復書執政曰事當論其是非不當問其難易諸公謂今日難於前日安知異日不難於今日乎凡見上面陳者三言益懇切鎭泣帝亦泣曰朕知卿忠卿言是也當更俟三二年章十九上待命百餘日須髮爲白朝廷知不能奪乃罷知諫院攺集賢殿修撰糾察在京刑獄同修起居注遂知制誥鎭𨿽解言職無歲不申前議見帝春秋益髙每因事及之冀感動帝意至是因入謝首言陛下許臣今復三年矣願早定大計又因祫享獻賦以颯其後韓琦遂定策立英宗按張述傳述爲太常博士皇佑中仁宗未有嗣述上書曰生民之命系於宗廟社稷而繼嗣爲之本匹夫有百金之產猶能定謀托後事出於素況有天下者哉陛下承三聖之業傳之千萬年斯爲孝矣宗廟社稷未有托焉此臣所以夙夜仿徨而爲陛下憂也謂宜愼擇宗親才而賢者異其禮秩試以職務俾內外知聖心有所屬則天下大幸至和元年復上疏曰臣聞明兩作離大人以繼明照四方離爲日君象也二明相繼故能久照東升西沒晝夜疊運數之常也陛下禦天下且三紀矣是日之正中也而未聞以繼照爲慮臣竊疑之歷觀前世或令出宮闈或謀起閽寺或姦臣首議利幼主以專政假後宮以盜權安危之機發於頃刻朝議恬然曾不爲計此臣拳拳爲陛下言也述前後七上疏最後語尢激仁宗終不以爲罪按吳奎傳奎出知壽州至和三年大水詔中外言得失奎上疏曰陛下在位二十四年而儲嗣未立在禮大宗無嗣則擇支子之賢者以昭穆言則太祖太宗之曾孫所宜建立以系四海之望俟有皇子則退之而優其禮於宗室誰曰不然陛下勿聽姦人邪謀以誤大事若倉卒之際柄有所歸書之史冊爲萬世嘆憤臣不願以聖明之資當危亡之比此事不宜優遊願蚤裁定定之不速致宗祀無本鬱結羣望推之咎罰無大於此帝感其言拜翰林學士權開封府按韓琦傳琦嘉佑三年六月拜同中書門下平章事集賢殿大學士六年閏八月遷昭文館大學士監修國史封儀國公帝旣連失三王自至和中得病不能禦殿中外惴恐臣下爭以立嗣固根本爲言包拯範鎭尢激切積五六歲依違未之行言者亦稍怠至是琦乘間進曰皇嗣者天下安危之所系自昔禍亂之起皆由策不早定陛下春秋髙未有建立何不擇宗室之賢者以爲宗廟社稷計帝曰後宮將有就館者姑待之已又生女一日琦懷漢書孔光傳以進曰成帝無嗣立弟之子彼中材之主猶能如是況陛下乎願以太祖之心爲心則無不可者又與曾公亮張升歐陽修極言之會司馬光呂誨皆有請琦進讀二疏未及有所啟帝遽曰朕有意久矣誰可者琦皇恐對曰此非臣輩所可議當出自聖擇帝曰宮中嘗養二子小者甚純近不慧大者可也琦請其名帝以宗實告宗實英宗舊名也琦等遂力贊之議乃定英宗居濮王喪議起知宗正琦曰事若行不可中止陛下斷自不疑乞內中批出帝意不欲宮人知曰只中書行足矣命下英宗固辭帝復問琦琦對曰陛下旣知其賢而選之今不敢遽當蓋器識遠大所以爲賢也願固起之英宗旣終喪猶堅臥不起琦言宗正之命初出外人皆知必爲皇子不若遂正其名乃下詔立爲皇子明年英宗嗣位以琦爲仁宗山陵使加門下侍郎進封衛國公琦旣輔立英宗門人親客或從容語及定策事琦必正色曰此仁宗聖徳神斷爲天下計皇太后內助之力臣子何與焉按司馬光傳光判禮部郎仁宗始不豫國嗣未立天下寒心而莫敢言諫官範鎭首發其議光在並州聞而繼之且貽書勸鎭以死爭至是復面言臣昔通判並州所上三章願陛下果斷力行帝沈思久之曰得非欲選宗室爲繼嗣者乎此忠臣之言但人不敢及耳光曰臣言此自謂必死不意陛下開納帝曰此何害古今皆有之光退未聞命復上疏曰臣向者進說意謂卽行今寂無所聞此必有小人言陛下春秋鼎盛何遽爲不祥之事小人無遠慮特欲倉卒之際援立其所厚善者耳定策國老門生天子之禍可勝言哉帝大感動曰送中書光見韓琦等曰諸公不及今定議異日禁中夜半出寸紙以某人爲嗣則天下莫敢違琦等拱手曰敢不盡力未幾詔英宗判宗正辭不就遂立爲皇子又稱疾不入光言皇子辭不貲之富至於旬月其賢於人遠矣然父召無諾君命召不俟駕願以臣子大義責皇子宜必入英宗遂受命按聞見近錄至和中仁宗皇帝不豫一日諭大臣擇宗室以傳天下又曰允良𨿽僣擬然變晝作夜諒無他心宗諤外示節儉疑其有心者後董婕妤因上元出遊有密祈董請立周王后幸巳立者周王眞宗子在仁宗爲近屬也俄有詔立之禮官與中書議不決請於上上親書從政宗諤宗旦宗實四名以示中書歐陽文忠公曰周王沒童孩無立後禮議遂寢宣宗旦聞恐醉臥三日不興其後慈聖光獻皇后與時相卒立英宗爲皇子蓋本仁宗之意也眞宗皇帝聖嗣未立以綠車旄節召濮安懿王養之宮禁中仁宗皇帝生以簫韶部樂送歸仁宗方盛年而嗣未立以故事請楊太后選濮安懿王諸子以入禁中英宗皇帝甚幼初不在進名楊后見之抱之以歸時宣仁聖烈皇后亦以慈聖光獻皇后甥養之宮閣宮中號英宗爲官家兒宣仁爲皇后女仁宗每戲英宗曰皇后女可以爲婦乎英宗謝之由是宮中每以爲戲豫王生英宗還邸仁宗尋故約以宣仁爲夫人則宣仁所以上心者舊矣至和中仁宗寢疾時相富文忠密通意光獻立後而慈聖意在英宗傳道中外者張茂則也而伺察英宗起居狀者王廣淵也蔡抗也事垂成語文潞公潞公爲首相與富公議協密諭王文忠爲詔艸常懷之以待非常久之仁宗疾有瘳潞公服喪去位富文忠乃召韓忠獻爲樞密使且密告之欲共圖其事富文忠尋亦憂去忠獻乃立英宗爲皇子富文忠聞之不懌以謂事固定待有變而立可也萬一有疑阻則豈復得其人也仁宗春秋髙一日出巨軸付中書曰第四十二封乃司馬文正乞立嗣疏也翌日進呈宰臣曰司馬光何其疏之多也上曰非獨光也前後人共四十二疏卿第議之中書袖歸翌日再稟上曰與密院同議又翌日同進呈上問韓忠獻公曰宗室中卿厚誰韓志獻恐栗逡巡退立復問曾宣靜等韓忠獻久之曰事系陛下上曰朕懷此久矣顧未知卿等意耳探懷取紙一番乃英宗皇帝藩邸舊名議乃定旣退上歸宮顧左右曰我有交代矣宮人眾泣其後成上意而不變及慈聖光獻同聽政一二貴璫間言兩宮而兩宮終始無事者韓忠獻之功也韓忠獻當國召王翰林珪至中書受立英宗爲皇子詔王曰此事須面得旨中書以爲得體及對乃曰事出陛下耶大臣耶今宮中有將臨月者姑俟之可乎上曰事出朕意天使朕有子則豫王不夭矣立之以慰人心又曰爲誰之子而立之上曰天知地聞濮王子也遂退艸詔詔有濮安懿王之子猶朕子也之句景佑中仁宗皇帝嘗寢疾𨿽安羸弱時相呂文靖請置大宗正司以濮安懿王曁守節知其事蓋意有所在而人無知者英宗治平三年立潁王頊爲皇太子按宋史英宗本紀治平三年冬十二月壬寅立潁王頊爲皇太子癸卯大赦賜文武官子爲父後者勛一轉按神宗本紀神宗紹天法古運徳建功英文烈武欽仁聖孝皇帝諱頊英宗長子母曰宣仁聖烈皇后髙氏慶曆八年四月戊寅生於濮王宮祥光照室羣鼠吐五色气成云八月賜名仲鍼授率府副率三遷至右千牛衛將軍嘉佑八年侍英宗入居慶寧宮嘗夢神人捧之登天英宗卽位授安州觀察使封安國公是年五月壬戌受經於東宮帝隆準龍顏動止皆有常度而天性好學請問至日晏忘食英宗常遣內侍止之帝正衣冠拱手𨿽大暑未嘗用扇侍講王陶入侍帝率弟顥拜之九月加忠武軍節度使同中書門下平章事封淮陽郡王攺今諱治平元年六月進封潁王三年納故相向敏中孫女爲夫人十月英宗不豫帝引仁宗故事請兩日一禦邇英閣講讀以安人心十二月壬寅立爲皇太子四年正月丁巳英宗崩帝卽皇帝位按續通鑑綱目治平三年十二月時帝久疾韓琦入問起居因進言曰陛下久不視朝願早建儲以安社稷帝頷之琦請帝親筆指麾帝乃書曰立大王爲皇太子琦曰必潁王也煩聖躬更親書之帝又批於後曰潁王頊琦卽召學士承旨張方平至福寧殿艸制帝幾言言不可辧方平復進筆請書其名帝力疾書之太子旣立帝因泫然下淚文彥博退謂琦曰見上顏色否人生至此𨿽父子亦不能不動也按聞見後錄故事建儲皆大臣議定召學士鎖院英宗皇帝大漸學士王禹至當制上遣禦藥院供奉官髙居簡就第召張文定至寢幄文定時在告也英宗冠白角冠被黃服幾語文定曰久不見學士意慘然榻上有紙一幅上有明日降詔立皇太子八字而未有主名張公曰必潁王也盛言潁王身居嫡長而無失徳上頷之文定乃進紙筆請其名上力弱字疑似不可辧再請書乃大書大大王三字遂歸院艸制明日大臣始知潁王爲皇太子神宗皇帝每謂文定曰國朝以來卿可謂顧命矣神宗元丰八年立延安郡王傭爲皇太子按宋史神宗本紀元丰八年春正月戊戌帝不豫甲辰赦天下乙巳命輔臣代禱景靈宮乙卯分遣羣臣禱於天地宗廟社稷二月癸巳上疾甚遷禦福寧殿三省樞密院入見請立皇太子及請皇太后權同聽政許之三月甲午朔立延安郡王傭爲皇太子賜名煦皇太后權同處分軍國事乙未赦天下遣官告於天地宗廟社稷諸陵丁酉皇太后命吏部尙書曾孝寬爲冊立皇太子禮儀使戊戌上崩於福寧殿皇太子卽皇帝位按哲宗本紀哲宗憲元繼道顯徳定功欽文睿武齊聖昭孝皇帝諱煦神宗第六子也母曰欽聖皇后朱氏熙寧九年十二月七日己丑生於宮中赤光照室初名傭授檢校太尉天平軍節度使封均國公元丰五年遷開府儀同三司彰武軍節度使進封延平郡王七年三月神宗宴羣臣於集英殿王侍立天表粹溫進止中度宰相而下再拜賀八年二月神宗寢疾宰相王珪乞早建儲爲宗廟社稷計又奏請皇太后權同聽政神宗首肯三月甲午朔皇太后垂簾於福寧殿諭珪等曰皇子性莊重從學�悟自皇帝服藥手寫佛書爲帝祈福因出以示珪等所書字極端謹珪等稱賀遂奉制立爲皇太子初太子宮中常有赤光至是光益熾如火戊戌神宗崩太子卽皇帝位按宣仁聖烈皇后傳元丰八年帝不豫浸劇宰執王珪等入問疾乞立延安郡王爲皇太子太后權同聽政帝頷之珪等見太后簾下後泣撫王曰兒孝順自官家服藥未嘗去左右書佛經以祈福喜學書已誦論語七卷絕不好弄乃令王出簾外見珪等珪等再拜謝且賀是日降制立爲皇太子初岐嘉二王日問起居至是令毋輒入又陰敕中人梁惟簡使其妻制十歲兒一黃袍懷以來蓋密爲踐阼倉卒備也哲宗嗣位尊爲太皇太后蔡確坐車蓋亭詩謫嶺表後謂大臣曰元丰之末吾以今皇帝所書佛經出示人是時惟王珪曾奏賀遂定儲極且以子繼父有何間言而確自謂有定策大功妄扇事端規爲異時眩惑地吾不忍明言姑托訕上爲名逐之耳此宗社大計姦邪怨謗所不暇卹也徽宗政和五年立定王桓爲皇太子按宋史徽宗本紀政和五年二月乙巳立定王桓爲皇太子甲寅冊皇太子赦天下丁亥詔以立皇太子見責降文武臣僚並與牽復甄敍凡千五百人按欽宗本紀欽宗恭文順徳仁孝皇帝諱桓徽宗皇帝長子母曰恭顯皇后王氏元符三年四月己酉生於坤寧殿初名亶封韓國公明年六月進封京兆郡王崇寧元年二月甲午更名烜十一月丁亥又攺今名大觀二年正月進封定王政和元年三月講學於資善堂三年正月加太保四年二月癸酉冠於文徳殿五年二月乙巳立爲皇太子大赦天下丁巳謁太廟詔乘金輅設鹵簿如至道天禧故事及僚屬參謁並稱臣皆辭之六年六月癸未納妃朱氏宣和七年十二月戊午除開封牧庚申徽宗詔皇太子嗣位自稱曰道君皇帝趣太子入禁中被以禦服泣涕固辭因得疾又固辭不許辛酉卽皇帝位崇寧元年十二月辛酉贈哲宗子鄧王茂爲皇太子謚獻湣按宋史徽宗本紀云云按獻湣太子傳哲宗一子獻湣太子茂昭懷劉皇后爲賢妃時所生帝未有子而中宮虛位後因是得立然才三月而夭追封越王謚衝獻崇寧元年攺謚獻湣後之立也鄒浩凡三上疏諫隨削其�至是或謂浩有殺卓氏而奪其子欺人可也詎可以欺天乎之語徽宗昭暴其事復竄浩昭州而峻茂典冊後上表謝然浩蓋無是言也政和元年定元正冬至東宮受羣臣賀儀按宋史徽宗本紀不載按禮志皇太子元正冬至受羣臣賀儀政和新儀前一日有司於東門外量地之宜設三公以下文武羣官等次如常儀典儀設皇太子答拜褥位於階下南向又設文武羣臣版位於門之外其日禮直官舍人先引三公以下文武羣臣以次入就位立定禮直官舍人引左庶子詣皇太子前跪請內嚴少頃又言外備內侍褰簾皇太子常服出次左右侍衛如常儀皇太子降階詣南向褥位典儀曰再拜贊者承傳曰再拜三公以下皆再拜皇太子答拜班首少前稱賀云元正首祚冬至雲天正長至景福維新伏惟皇太子殿下與時同休賀訖少退復位左庶子前承命詣羣臣前答云元正首祚冬至雲天正長至與

公等均慶典儀曰再拜班首以下皆再拜皇太子答拜訖禮直官通事舍人引三公以下文武百官以次出內侍引皇太子升階還次降簾侍衛如常儀少頃禮直官舍人引知樞密院官以下入就位立定內侍引皇太子降階詣南向褥位樞密以下參賀如上儀訖退次引師傅保賓客以下入就位參賀如上儀師傅保以下以次出內侍引皇太子升坐禮直官引文武宮官入就位重行北向立典儀曰再拜在位官皆再拜左庶子少前跪言具官某言元正首祚﹝冬至雲天正長至﹞伏惟皇太子殿下與時同休俯伏興復位典儀曰再拜在位者皆再拜分東西序立左庶子少前跪言禮畢左右近侍降簾皇太子降坐宮官退左右侍衛以次出政和三年議禮局上皇太子鹵簿車服之制按宋史徽宗本紀不載按儀衛志皇太子鹵簿禮令三師詹事率更令家令各用本品鹵簿前導太宗至道中眞宗升儲事多謙抑謁廟日止用東宮鹵簿六引官但乘而不設儀仗天禧二年仁宗爲皇太子亦依此制政和三年議禮局上皇太子鹵簿之制家令率更令詹事各乘輅車太保太傅太師乘輅各正道威儀鹵簿依本品次淸遊隊旗執一人引二人夾二人並正道淸道率府折衝都尉一員領二十騎執�一十八人弓矢九人弩三人二人騎從折衝次左右淸道率府率各一員領淸道直蕩及檢校淸遊隊龍旗等執犦�各二人次外淸道直蕩二十四人騎次正道龍旗各六執一人前二人引後二人護副竿二執各一人騎次正道細仗引爲六重每重二人自龍旗後均布至細仗�與弓箭相間並騎每廂各果毅都尉一員領次率更丞一員次正道前部鼓吹府史二人領鼓吹並騎�鼓金鉦各二執各一人夾二人以下準此帥兵官二人次大鼓三十六橫行長鳴以下準此帥兵官八人長鳴三十六帥兵官二人鐃吹一部鐃鼓二各執一人夾二人後部鐃節鼓準此簫笳各六帥兵官二人�鼓金鉦各二帥兵官二人次小鼓三十六帥兵官四人中鳴三十六帥兵官二人以上並騎次誕馬十每匹二人控余準此廏牧令丞各一員各府史二人騎從次左右翊府郎將各一員領班劍左右翊衛執班劍二十四人通事舍人四人司直二人文學四人洗馬司議郎太子舍人中允中捨左右諭徳各二人左右庶子四人並騎自通事舍人以後各步從一人次左右衛率府副率各一員步從親勛翊衛每廂各中郎將郎將一員並領六行儀刀第一行親衛二十三人曲折三人第二行親衛二十五人曲折四人第三行勛衛二十七人曲折五人第四行勛衛二十九人曲折六人第五行翊衛三十一人曲折七人第六行翊衛三十三人曲折八人曲折人並部後門以上三衛並騎次三衛一十八人騎中郎將二人夾輅在六行儀刀仗內金輅駕馬四僕寺僕馭左右率府率一員駕士二十二人夾輅左右衛率府率各一員各步從一人次左右內率府率各一員副率各一員並騎各步從一人次千騎執細刀弓矢三衛儀刀仗後開牙門次左右監門率府直長各六人監後門並騎次左右衛率府每廂各翊衛二隊並騎次厭角隊各三十人執旗二人引二人夾二人執�一十五人弓矢七人弩三人每隊各郎將一員領次正道傘二雉尾扇四夾傘次腰輿一輿士八人團雉尾扇二小方雉尾扇八夾執各一人次內直郎令史各二人騎從檢校次誕馬十典乘二人府史二人騎從次左右司禦率府校尉各一人並騎從領團扇曲蓋次朱團扇紫曲蓋各六執各一人次諸司供奉官人次左右淸道率府校尉各一人並騎領大角三十六鐃鼓二簫笳各六帥兵官二人橫吹十節鼓一笛簫觱栗五帥兵官二人並騎次管轄指揮使二人檢校次副輅駕四馬駕士二十人軺車駕一馬駕士十四人四望車駕一馬駕士一十人次左右廂步隊凡十六每隊各果毅都尉一人領並騎隊三十人執旗一人引二人夾二人並帶弓矢騎步二十五人前一隊執�一隊帶弓矢以次相間左右司禦率府左右衛率府廂各四隊二在前二在後次左右司禦率府副率各二員檢校步隊各二人執犦�騎從次儀仗左右廂各六色色九行行六人前第一行戟赤氅第二行弓矢第三行儀鋋並眊第四行刀盾第五行儀鍠五色幡第六行油戟次前仗首左右廂各六色色三行行六人左右司禦率府各一員果毅都尉各一員帥兵官各六人領次左右廂各六色色三行行六人左右衛率府副率各一員果毅都尉各一員帥兵官各六人領次盡後鹵簿左右廂各六色色三行行六人左右司禦率府副率各一員各一人步從果毅都尉各一人帥兵官各六人領左右司禦率府率兵官各六人護後並騎每廂各絳引幡十二執各一人引前旗六引後旗六揭鼓十二揭鼓左右司禦率府四重左右衛率府二重次左右廂殳各一百五十人左右司禦率府各八十六人左右衛率府各六十四人並分前後在步隊儀仗外馬隊內前接六旗後盡鹵簿曲折至門每廂各司禦率府果毅都尉一員檢校各一人從每廂各帥兵官七人並騎左右司禦率府各四人左右率府各三人次馬隊左右廂各十隊每隊帥兵官以下三十一人旗一執一人引二人夾二人執�十六人弓矢七人弩三人前第一隊左右淸道率府果毅都尉各一員領第二第三第四隊左右司禦率府果毅都尉各一員領第五第六第七隊左右衛率府果毅都尉各一員領第八第九第十隊左右司禦率府果毅都尉各一員領次後拒隊旗一執一人引二人夾二人淸道率府果毅都尉一員領四十騎執�二十人弓矢十六人弩四人叉二人騎從次後拒隊前當正道殳仗行內開牙門次左右廂各開牙門三前第一門左右司禦率府步隊後左右率府步隊前第二門左右衛率府步隊後司禦率府儀仗前第三門左右司禦率府儀仗後左右衛率府步隊前每開牙門執旗二人夾四人並騎監門率府直長各二人並騎次左右監門率府副率各一員騎來往檢校諸門各一人騎從次左右淸道率府副率各三人仗內檢校並糾察各一人騎從次少師少傅少保正道乘輅威儀鹵簿各依本品次文武官以次陪從按輿服志皇太子車輅之制唐制三等一曰金輅二曰軺車三曰四望車太宗至道初眞宗爲皇太子謁太廟乘金輅常朝則乘馬眞宗天禧中仁宗爲太子亦同此制徽宗政和三年議禮局上皇太子車輅之制金輅赤質金飾諸末重較箱畫苣文鳥獸黃屋伏鹿軾龍輈金鳳一在軾前設障塵朱蓋黃裏輪畫朱牙左建旗九旒右載闟戟旗首金龍頭銜結綬及鈴綏八鸞在衡二鈴在軾駕赤驑四金鍐方釳插翟尾鏤鍚鞶纓九就從祀謁太廟納妃則供之軺車金飾諸末紫油通幰紫油纁朱裏駕馬一四望車金飾諸末淸油通幰淸油纁朱裏朱絲絡网駕馬一軺車四望車以次列於鹵簿仗內政和議禮局更上太子服制冕惟靑纊充耳余並同國初制加元服從祀納妃釋奠文宣王服之中興並同欽宗靖康元年夏四月癸卯立子諶爲皇太子按宋史欽宗本紀云云按太子諶傳欽宗皇太子諶朱皇后子也政和七年生爲嫡皇孫祖宗以來所未有徽宗喜蔡京奏除檢校少保常徳軍節度使封崇國公從之會王黼得政謀傾京言其以東宮比人主遂降爲髙州防禦使靖康元年遷檢校少保昭慶軍節度使大寧郡王尋進檢校少傅寧國軍節度使四月詔立爲皇太子二年上幸靑城命密院同知孫傅兼太子少傅吏部侍郎謝克家兼太子賓客輔太子監國稱制行事未幾金人請二帝諭太子出城統制吳革力請畱欲以所募士微服衛太子潰圍以出傅不許乃謀匿民間別求狀類太子者並宦者二人殺之送金人紿以宦者竊太子欲投獻都人爭之並傷太子遲疑不決者五日吳並莫儔督�甚急範瓊恐變生以危言詟衛士遂擁太子與皇后共車以出百官軍吏奔隨號哭太學諸生擁拜車前太子呼云百姓救我哭聲震天已而北去髙宗建炎三年夏四月壬申立子魏國公爲皇太子按宋史髙宗本紀云云按元懿太子傳元懿太子髙宗子也母潘賢妃建炎元年六月生於南京拜檢校少保集慶軍節度使封魏國公金人侵淮南帝幸臨安會苗傅劉正彥作亂逼帝禪位於攺元明受旣而傅等伏誅帝復位乃以爲皇太子從幸建康太子立屬疾薨謚元懿紹興三十二年夏五月甲子詔立建王瑋爲皇太子更名�按宋史髙宗本紀云云按孝宗本紀孝宗紹統同道冠徳昭功哲文神武明聖成孝皇帝諱�字元永太祖七世孫也初太祖少子秦王徳芳生英國公惟憲惟憲生新興侯從郁從郁生華陰侯世將世將生慶國公令令生子稱是爲秀王王夫人張氏夢人擁一羊遺之曰以此爲識已而有娠以建炎元年十月戊寅生帝於秀州靑杉之官舍紅光滿室如日正中少長命名伯琮及元懿太子薨髙宗未有後而昭慈聖獻皇后亦自江西還行在後嘗感異夢密爲髙宗言之髙宗大悟會右僕射範宗尹亦造膝以請髙宗曰太祖以神武定天下子孫不得享之遭時多艱儀落可憫朕若不法仁宗爲天下計何以慰在天之靈於是詔選太祖之後同知樞密院事李回曰藝祖不以大位私其子發於至誠陛下爲天下遠慮合於藝祖可以昭格天命參知政事張守曰藝祖諸子不聞失徳而傳位太宗過堯舜遠甚髙宗曰此事不難行朕於伯字行中選擇庶幾昭穆順序而上虞丞婁寅亮亦上書言昌陵之後寂寥無聞僅同民庶藝祖在上莫肯顧歆此金人所以未悔禍也望陛下於伯字行內選太祖諸孫有賢徳者髙宗讀之大感嘆紹興二年五月選帝育於禁中三年二月除和州防禦使賜名瑗壬寅攺貴州五年五月用左僕射趙鼎議立書院宮中教之旣成遂以爲資善堂帝讀書彊記天資特異己亥制授保慶軍節度使封建國公六月己酉聽讀資善堂以徽猷合待制範衝兼翊善起居郎朱震兼贊讀髙宗命帝見衝震皆拜十二年正月丁酉加檢校少保封普安郡王三月壬寅出合就外第十三年九月秀王歿於秀州十四年正月庚辰用廷臣議聽解官行服十六年四月乙巳免喪還舊官十七年六月戊午攺常徳軍節度使二十四年衡州盜起秦檜遣殿前司將官辛立將千人捕之不以聞帝入侍言之髙宗大驚明日以問檜檜謂不足煩聖慮故不敢聞俟朝久盜平則奏矣檜退知爲帝言忌之及檜疾篤其家祕不以聞謀以子�代相帝又密啟髙宗破其姦三十年二月癸酉立爲皇子更名瑋甲戌詔下丙子制授寧國軍節度使開府儀同三司進封建王制出中外大悅四月賜字元三十一年十月壬子以明堂恩攺鎭南軍節度使先是金人犯邊髙宗下詔親徵而兩淮失守朝臣多陳退避之計帝不勝其憤請率師爲前驅直講史浩以疾在告聞之亟入爲帝言太子不宜將兵乃爲艸奏因中宮以進請衛從以共子職髙宗因亦欲帝徧識諸將十二月遂扈蹕如金陵三十二年五月甲子立爲皇太子攺名�初髙宗久有禪位之意嘗以諭帝帝流涕固辭會有邊事不果及歸自金陵陳康伯求去髙宗復以倦勤諭之中書舍人唐文若聞而請對言不宜急遽故先下建儲之詔賜名曄監察禦史周必大密與康伯言與唐昭宗名同音不可詔別擬進乃定今名旣又命學士承旨洪遵爲太子擇字遵擬四字以進皆不稱旨甲戌禦筆賜字元永乙亥內降禦札皇太子可卽皇帝位朕稱太上皇帝退處徳壽宮皇后稱太上皇后丙子遣中使召帝入禁中面諭之帝又推遜不受卽趨側殿門欲還東宮髙宗勉諭再三乃止於是髙宗出禦紫宸殿輔臣奏事畢髙宗還宮百官移班殿門外拜詔畢復入班殿庭頃之內侍掖帝至禦榻前側立不坐內侍扶掖至七八乃略就坐宰相率百僚稱賀帝遽興輔臣升殿固請帝愀然曰君父之命出於獨斷然此大位懼不克當班退太上皇帝卽駕之徳壽宮帝服袍履步出祥曦殿門冒雨掖輦以行及宮門弗止上皇麾謝再三且令左右扶掖以還顧曰吾付托得人吾無憾矣左右皆呼萬歲按禮志神宗未及受冊禮而卽位乃以冊寶送天章閣遂爲故事紹興三十二年五月詔曰朕以不徳躬履艱難三十有六年憂勞萬機宵旰靡怠屬時多故未能雍容釋負退養壽康今邊鄙粗寧可遂如志皇子毓徳允成神器有托朕心庶幾可立爲皇太子仍攺名所司擇日備禮冊命未及行禮六月十一日內禪按範如圭傳如圭以直祕閣提舉江西常平茶鹽移利州路提點刑獄以病請祠時宗藩並建儲位未定道路竊有異言如圭在遠外獨深憂之掇至和嘉佑間名臣奏章凡三十六篇合爲一書囊封以獻請深考羣言仰師成憲斷以至公勿疑或以越職危之如圭曰以此獲罪奚憾帝感悟謂輔臣曰如圭可謂忠矣卽日下詔以普安郡王爲皇子進封建王按富直柔傳上虞縣丞婁寅亮上書言宗社大計欲選太祖諸孫伯字行下有賢徳者視秩親王使牧九州以待皇嗣之生退處藩服疏入上大嘆悟直柔從而薦之召赴行在除監察禦史於是孝宗立爲普安郡王以寅亮之言也按淸波雜誌叔茂振在翰林時一日召至中書受旨作建立皇子詔曰朕荷天佑序承列聖之丕業思所以垂裕於後夙夜不敢康寧永惟本支之重彊固王室親親尙賢厥有古義普安郡王某藝祖皇帝七世孫也自幼鞠於宮闈嶷然不羣聰哲端重閱義有立亢於宗藩歷年滋多厥徳用茂望實之懿中外所聞朕將考禮正名昭示天下立愛之道始於家邦自古帝王以此明人倫而厚風俗也稽考前憲非朕敢私上讀之稱善孝宗乾道元年八月乙酉詔立子爲皇太子冬十月壬辰禦大慶殿冊皇太子按宋史髙宗本紀云云按莊文太子傳莊文太子諱孝宗嫡長子也母郭皇后初名愉補右內率府副率尋賜名除右監門衛大將軍榮州刺史孝宗爲皇子時拜蘄州防禦使及受禪除少保永興軍節度使封鄧王故事皇子出合封王兼兩鎭然後加司空自防禦使躐拜少保章異數也乾道元年立爲皇太子冊廣國夫人錢氏爲妃詔增東宮從衛太子謙讓及奏捐月給雜物從之三年秋太子病暍醫誤投藥病劇上皇與帝親視疾爲赦天下越三日薨年二十四謚莊文太子賢厚上皇與帝皆愛之帝從禮官議服期以日易月文武百官服衰服一月而除東宮臣僚齊衰三月臨七日而除比葬帝再至東宮命宰臣奉謚冊大小祥皆執政官行禮子挺錢氏所生也甫晬除福州觀察使封榮國公乾道九年卒贈武當軍節度使追封豫國公寧宗時命宗子希�爲太子後希�藝祖九世孫也賜名搢補右千牛衛將軍置教授於府開禧二年除忠州防禦使嘉定八年更名思正按禮志乾道元年八月十日制立皇子鄧王爲皇太子十月詔以知樞密院洪適爲禮儀使撰冊文簽書樞密院事葉顒書冊工部侍郎王弗篆寶十六日皇帝禦大慶殿行冊禮皇太子服遠遊冠朱明衣執桓圭前期習禮儀官及有司並先一日入宿衛展宮架樂設太子次冊寶幄次百官次又設皇太子受冊位典寶褥位應行禮等皆有位列黃麾半仗於殿門內外質明百官就次皇太子常服詣幕次符寶郎陳八寶於禦位之左右有司奉冊寶至幄次百官朝服入班殿庭有司自幄次奉冊寶至褥位參知政事中書令導從退各就位侍中升殿俟宣制皇太子易服執圭俟於殿門外樂正撞黃鐘之鐘幹安之樂作皇帝卽禦坐殿上侍臣起居樂止行禮官贊引皇太子入就殿庭東宮守從初入殿門明安之樂作樂止皇太子起居次百官起居各拜舞如儀皇太子詣受冊位侍中前承旨降階宣制曰冊鄧王爲皇太子皇太子拜舞如儀侍中升殿復位中書令詣讀冊位捧冊官奉冊至中書令跪讀畢興皇太子再拜有司奉冊至皇太子位中書令跪以冊授皇太子皇太子跪受以授左庶子置於案次侍中以寶授皇太子皇太子跪受以授左庶子如上儀皇太子再拜中書舍人押冊中允押寶以出次皇太子出如來儀初行樂作出殿門樂止次百官稱賀樂正撞蕤賓之鐘幹安之樂作皇帝降坐樂止放仗在位官再拜以出禮畢百官易常服赴內東門司拜箋賀皇后次赴徳壽宮拜表箋賀諸路監司守臣等並奉表稱賀明日車駕詣徳壽宮謝又明日上禦紫宸殿引皇太子稱謝還東宮百官赴東宮參賀皇太子擇日先朝謁景靈宮次日朝謁太廟別廟又擇日詣徳壽宮稱謝先是禮官言皇太子朝謁景靈宮無所服典故乞止用常服次朝謁太廟別廟當衮冕乘金輅設仗從之皇太子言乘輅設仗𨿽有至道天禧故事非臣子所安詔免皇太子冊用簡六十枚乾道中用七十五枚每枚髙尺二寸博一寸二分前後褾首四枚長隨簡博四寸其二刻神其二刻龍爲奉護狀貫以金絲首尾結爲金花飾以錔襯以紅羅泥金夾帕藉以錦褥盛以黝漆匣錦拓裏以金塗銀葉段五明裝隱起百花鳳覆以緋羅泥金帕絡以紅絲結襯以錦褥載以黝漆腰輿行馬乾道七年詔立子惇爲皇太子按宋史孝宗本紀乾道七年春正月庚辰虞允文復請建太子帝命允文擬詔以進二月癸丑詔立子惇爲皇太子大赦丁巳增置皇太子宮講讀官三月丙子立恭王夫人李氏爲皇太子妃丙申禦大慶殿冊皇太子夏四月甲子詔皇太子判臨安府辛未詔皇太子領臨安尹按光宗本紀光宗循道憲仁明功茂徳溫文順武聖哲慈孝皇帝諱惇孝宗第三子也母曰成穆皇后郭氏紹興十七年九月乙丑生於藩邸二十年賜今名授右監門衛率府副率轉榮州刺史孝宗卽位拜鎭姚軍節度使開府儀同三司封恭王及莊文太子薨孝宗以帝英武類己欲立爲太子而以其非次遲之乾道六年七月太史奏木火合宿主冊太子當有赦是時虞允文相因請早建儲貳孝宗曰朕久有此意事亦素定但恐儲位旣正人性易驕卽自縱逸不勤於學浸有失徳朕所以未建者更欲其練歷庶務通知古今庶無後悔爾七年正月丙子朔孝宗上兩宮尊號冊寶禮成丞相允文復以請孝宗曰朕旣立太子卽令親王出鎭外藩卿宜討論前代典禮允文尋以聞二月癸丑乃立帝爲皇太子慶王愷爲雄武保寧軍節度使判寧國府進封魏王三月丁酉受皇太子冊四月甲子命判臨安府尋領尹事帝之爲恭王與講官商較前代時出意表講官自以爲不及逮尹臨安究心民政周知情僞孝宗數稱之且語丞相趙雄曰太子資質甚美每遣人來問安朕必戒以畱意問學淳熙十四年十月乙亥髙宗崩十一月己亥百官大祥畢孝宗手詔皇太子可令參決庶務以內東門司爲議事堂十五年二月戊戌帝始赴議事堂自是間日與輔臣公裳系鞋相見內外除擢自館職部刺史以上乃以聞九月乙巳又詔每遇朝殿令皇太子侍立十一月丞相周必大乞去孝宗諭曰朕比年病倦欲傳位太子卿須少畱會陳康伯家以紹興傳位禦札來上十二月壬申孝宗遣中使密持賜必大因命討論典禮旣又密以禪意諭參知政事畱正十六年正月辛亥兩府奏事孝宗諭以倦勤欲禪位皇太子退就休養以畢髙宗三年之制因令必大進呈詔艸二月壬戌孝宗吉服禦紫宸殿行內禪禮按玉堂雜記乾道七年夏四月甲子詔皇太子判臨安府用至道故事也或謂當以大中大夫爲判官通領府事恐名稱未正遂議攺尹而以侍從爲少尹余判官推官用卿監郎官丁卯將鎖院降麻或又疑宣麻給告非待儲貳之禮己巳後省官禮官會議於史院檢照唐太宗徵遼命太子監國及大帝命太子受諸司啟事或詔或制押麻爲重可以作則上然之庚午必大偶當日被宣範紫可成大先以侍講直宿聞報遽出薄莫至玉堂禦藥李忘其名持禦封禦筆皇太子某宜領臨安尹可依此艸制三鼓進艸因奏此制書旣不給告則當付有司空行竊恐皇太子別無被受欲依自來詔書體式格又首尾書寫一通降付皇太子今擬定王式進呈如賜兪允乞速批降付下禦筆批依辛未定告大廷寧宗開禧三年十一月丁亥詔立皇子榮王曮爲皇太子更名懤己亥以立皇太子大赦按宋史寧宗本紀云云按景獻太子傳景獻太子諱詢燕懿王后藝祖十一世孫也初名與願寧宗旣失兗王從宰執京鏜等請取與願養於宮中年六歲賜名曮除福州觀察使嘉泰二年拜威武軍節度使封衛國公聽讀資善堂開禧元年時邊事益急金人請誅首謀用兵者曮用翊善史彌遠計奏韓冑輕起兵端上危宗社宜賜黜罷以安邊境從之曮立爲皇太子拜開府儀同三司封榮王更名懤詔禦朝太子侍立宰執日赴資善堂會議尋用天禧故事宰輔大臣並兼師傅賓客太子出居東宮更名詢嘉定十三年薨年二十九謚景獻理宗景定元年詔立皇子忠王�爲皇太子按宋史理宗本紀景定元年六月壬寅詔立皇子忠王�爲皇太子賜字長源秋七月丁卯朔皇太子入東宮行冊禮大赦丁亥命皇太子昕朝侍立八月己酉詔皇子受冊畢賈似道朱熠皮龍榮沈炎各進一秩東宮官吏諸軍兵等官一轉餘皆推恩按度宗本紀端文明武景孝皇帝諱�太祖十一世孫父嗣榮王與芮理宗母弟也嘉熙四年四月九日生於紹興府榮邸初榮文恭王夫人全氏夢神言帝命汝孫然非汝家所有嗣榮王夫人錢氏夢日光照東室是夕齊國夫人黃氏亦夢神人采衣擁一龍納懷中已而有娠及生室有赤光資識內慧七歲始言言必合度理宗奇之及在位歲久無子乃屬意托神器焉淳佑六年十月己丑賜名孟啟以皇侄授貴州刺史入內小學七年正月乙卯授宜州觀祭使就王邸訓習九年正月乙巳授慶遠軍節度使封益國公十一年正月壬戌攺賜名孜進封建安郡王寶佑元年正月庚辰詔立爲皇子攺賜今名癸未授崇慶軍節度使開府儀同三司進封永嘉郡王二年七月以宗正少卿蔡抗兼翊善時資善堂初建理宗制堂記書以賜王十月癸酉進封忠王十一月壬寅加元服賜字邦壽五年十月庚子授鎭南遂安軍節度使景定元年六月壬寅立爲皇太子賜字長源命楊棟葉夢鼎爲皇太子詹事七月丁卯太子入東宮癸未行冊禮時理宗家教甚嚴雞初鳴問安再鳴回宮三鳴往會議所參決庶事退入講堂講官講經次講史終日手不釋卷將晡復至榻前起居率爲常理宗問今日講何經答之是則賜坐賜茶否則爲之反復剖析又不通則繼以怒明日須更覆講二年正月丁丑謁孔子於太學請以張栻呂祖謙列從祀十二月癸卯冊永嘉郡夫人全氏爲皇太子妃五年十月丁卯理宗崩受遺詔太子卽皇帝位

東宮部匯考九

金金定皇太子鹵簿用唐宋儀禮又定常行導從儀按金史儀衛志皇太子鹵簿受冊寶謝廟大禮大朝會則用之有司奏用唐宋儀禮詔止用千人中道淸遊隊二十四人折衝都尉一人白澤旗一五人弩四弓六�八並騎淸道直蕩隊一十八人折衝都尉二人�四弓矢十二並騎誕馬四八人正直旗隊三十三人果毅都尉一人重輪旗一馴犀旗二野馬旗一馴象旗二旗各五人並騎細引隊一十四人果毅都尉二人弓矢六�六�與弓矢相間並騎前部鼓吹九十八人並騎府史二人金鉦扛鼓各二大鼓十二長鳴八鐃鼓二簫六笳六帥兵官二節鼓二小鼓十二中鳴八桃皮篳篥四歌四拱辰管六篳篥六大橫吹十二羽葆鼓二帥兵官二傘扇八梅紅傘二大雉扇四中雉扇二小輿一十八人導引官一十二人中允二人諭徳二人庶子二人詹事二人太師一人太傅一人太保一人少師一人在金輅後並騎親勛翊衛圍子隊七十四人郎將二人儀刀七十二並騎金輅七十人三衛隊一十八人執儀刀厭角隊六十二人郎將一人祥雲旗一五人弩三弓矢七�十五並騎又郎將一人祥雲旗一五人弩三弓矢七�十五並騎朱團扇一十六人司禦率府校尉四人騎朱團扇三紫曲蓋三大角一十八後部鼓吹五十四人並騎管轄指揮一人金鉦扛鼓各一鐃鼓二簫六歌六篳篥六節鼓一主帥二人笛六笳四拱辰管六小橫吹十主帥二人後拒隊四十六人果毅都尉一人騎三角獸旗一五人弩四弓矢十六�二十外仗左行二百四人牙門十六人並騎牙門旗一三人監門校尉三人郎將一人班劍九前第一隊二十七人司禦率府一人果毅都尉一人折衝都尉一人主帥一人並騎絳引幡三首九人麟頭竿二儀鍠斧二弓矢二麟頭竿二儀鍠斧二朱刀盾二小戟二第二第三第四第五隊各一十四人與第一部麟頭竿已下同後第一隊四十七人牙門旗一三人監門校尉三人果毅都尉一人主帥一人絳引幡三九人鶡雞旗一五人�四弩三�四弓矢三朱刀盾二小戟二並騎後第二隊二十九人果毅都尉一人綱子旗一五人�五弩三�五弓矢三�三弓矢四並騎後第三隊二十九人果毅都尉一人黃鹿旗一五人�五弩三�五弓矢三�三弓矢四並騎右行二百四人排列並同又太子常行儀衛導從六十二人傘子二人並服梅紅繡羅雙盤鳳襖金花頭塗金銀束帶凡從物�鑼唾盂水罐等事並用銀金飾傘用梅紅羅坐麒麟金浮圖椅用金鍍銀圈雙戲麒麟椅背紅絨結殿庭與宴用繡羅間金盤鳳卓衣則用繡羅獨角間金盤獸東宮視事朱髹飾椅塗金銀獸銜紅絨結明金團花椅背案衣則用素羅色皆梅紅蒙帕踏腳同太宗天會十年二月庚午以太祖孫亶爲諳班勃極烈按金史太宗本紀云云按熙宗本紀熙宗弘基�武莊靖孝成皇帝諱亶本諱合剌太祖孫景宣皇帝子母蒲察氏天輔三年己亥歲生天會八年諳班勃極烈杲薨太宗意久未決十年左副元帥宗翰右副元帥宗輔左監軍完顏希尹入朝與宗幹議曰諳班勃極烈虛位已久今不早定恐授非其人合剌先帝嫡孫當立相與請於太宗者再三乃從之四月庚午詔曰爾爲太祖之嫡孫故命爾爲諳班勃極烈其無自謂衝幼狎於童戲惟敬厥徳諳班勃極烈者太宗嘗居是官及登大位以命弟杲杲薨帝定議爲儲嗣故以是命焉十三年正月己巳太宗崩庚午卽皇帝位按宗翰傳初太宗以斜也爲諳班勃極烈天會八年斜也薨久虛此位而熙宗宗峻子太祖嫡孫宗干等不以言太宗而太宗亦無立熙宗意宗翰朝京師謂宗幹曰儲嗣虛位頗久合剌先帝嫡孫當立不早定之恐授非其人宗翰日夜未嘗忘此遂與宗幹希尹定議入言於太宗請之再三太宗以宗翰等皆大臣義不可奪乃從之遂立熙宗爲諳班勃極烈熙宗皇統二年春三月戊午立子濟安爲皇太子按金史熙宗本紀云云按英悼太子傳熙宗二子悼平皇后生太子濟安賢妃生魏王道濟濟安皇統二年二月戊子生於天開殿上年二十四始有皇子喜甚遣使馳報明徳宮太皇太后五日命名大赦天下三月甲寅告天地宗廟丁巳剪巳奏告天地宗廟戊午冊爲皇太子封皇后父太尉胡塔爲王賜人口馬牛五百�五十羊五千隨朝職官並遷一資皆有賜己未詔天下十二月濟安病劇上與皇后幸佛寺焚香流涕哀禱曲赦五百里內罪囚是夜薨謚英悼太子葬興陵之側上送至烏只黑水而還命工塑其像於儲慶寺上與皇后幸寺安置之海陵毀上京宮室寺亦隨毀海陵天徳四年立子光英爲皇太子按金史海陵本紀天徳四年正月丁酉羣臣請立皇太子從之二月丁卯立子光英爲皇太子庚午詔中外按太子光英傳光英本名阿魯補徒單後所生是時燕京轉運使趙襲慶多男故又名曰趙六養於同判大宗正方之家故崇徳大夫沈璋妻張氏嘗爲光英保母於是贈璋銀靑光祿大夫賜宗正方錢千萬天徳四年二月立光英爲皇太子是月安置太祖畫像於武徳殿盡召國初嘗從太祖破寧江州有功者得百七十六人並加宣武將軍賜酒帛其中有忽裏罕者解其衣進光英曰臣今年百歲矣有子十人願太子壽考多男子與小臣等海陵使光英受其衣海陵卽以所服並佩刀賜忽裏罕答其厚意後以英字與鷹隼字聲相近攺鷹坊爲馴鷙坊國號有英國又有應國遂攺英國爲壽國應國爲杞國宋亦攺光州爲蔣州光山縣爲期思縣光化軍爲通化軍云太醫院保全郎李中保和大夫薛遵義俱以醫藥侍光英李中超換宣武將軍太子左衛副率薛遵義丁憂起復宣武將軍太子右衛副率光英𦇤褓時養於宗正方家其後養於永寧宮及徒單斜也家貞元元年詔朝官京官五品以下奉引自通天門入居於東宮正隆元年三月二十七日光英生日宴百官於神龍殿賜京師大酺一日四年八月光英射鴉獲之海陵大喜命薦原廟賜光英馬一匹黃金三斤班賜從者有差正隆六年海陵行幸南京次安肅州光英獲二兔遣使薦於山陵居數日復獲�兔從官皆稱賀賜光英名馬弓矢復遣使薦於山陵六月海陵至南京羣臣迎謁海陵與徒單後光英共載而入海陵嘗言俟太子年十八以天下付之朕當日遊宴於宮掖苑囿中以自娛樂光英頗警悟海陵謂侍臣曰上智不學而能中性未有不由學而成者太子宜擇碩徳宿學之士使輔導之庶知古今防過失詩文小技何必作耶至於騎射之事亦不可不習恐其懦柔也及將親徵後與光英挽衣號慟海陵亦泣下曰吾行歸矣後誦孝經一日忽謂人曰經言三千之罪莫大於不孝何爲不孝對者曰今民家子博奕飲酒不養父母皆不孝也光英默然良久曰此豈足爲不孝耶蓋指言海陵弒母事及伐宋光英居守以陀滿訛裏也爲太子少師兼河南路統軍使以衛護之完顏元宜軍變海陵遇害都督府移文訛裏也殺光英於汴京死時年十二後與海陵俱葬於大房山諸王墓次世宗大定二年立楚王允迪爲皇太子詔中外按金史世宗本紀云云按顯宗世紀顯宗體道弘仁英文睿徳光孝皇帝諱允恭本諱胡土瓦世宗第二子母曰明徳皇后烏林答氏皇統六年丙寅歲生體貌雄偉孝友謹厚大定元年十一月世宗卽位於東京乙酉封楚王置官屬十二月從至中都二年四月己卯賜名允迪五月壬寅立爲皇太子世宗謂之曰在禮貴嫡所以立卿卿友於兄弟接百官以禮勿以儲位生驕慢日勉學問非有召命不須侍食帝上表謝專心學問與諸儒臣講議於承華殿燕閒觀書乙夜忘倦翼日輒以疑字付儒臣校證九月庚子詔東宮三師對皇太子稱名少師以降稱臣十一月庚子生辰百官賀於承華殿世宗賜以襲衣良馬賜宴於仁政殿皇族百官皆與自後生辰世宗或幸東宮或宴內殿歲以爲常十二月辛卯奏曰東宮賀禮親王及一品皇族皆北面拜伏臣但答揖伏望天慈聽臣答拜庶惇親親友愛之道世宗從之以爲定制世宗聞儒者鄭松賢松先爲同知博州防禦事致仕起爲左諭徳詔免朝參令輔太子讀書松以友諭自處帝�顧松使取服帶松對曰臣忝諭徳不敢奉命帝攺容稱善自是益加禮遇每出獵獲鹿輒分賜之四年九月納妃徒單氏行親迎禮故事大駕鹵簿天子乘玉輅皇太子鹵簿乘金輅六年世宗行自西京還都禮官不知皇太子自有鹵簿金輅乃請太子就乘大駕綴輅行在天子之前上疑其非禮詳閱舊典禮官始覺其誤於是禮部郎中李邦直員外郎李山削一階太常少卿武之才太常丞張子羽博士張�削兩階頃之禮官議受冊謁謝太廟服常朝服乘馬世宗曰此與外官禮上後謁諸神廟無異海陵一時率意行之何足爲法大冊與三歲祫享當用古禮爲是孔子曰禮與其奢也寧儉不當輕易如此又曰右丞蘇保衡𨿽漢人不通經史參政石琚通經史而不言前日禮官旣已削奪猶不懼邪其具前代典禮以聞朕將擇而處之久之將授太子冊寶儀注備儀仗告太廟上曰朕受尊號謁謝乃用故宋眞宗故事常朝服乘馬皇太子乃用備禮前後不稱甚無謂也謂右丞相良弼左丞守道曰此卿等不用心所致良弼等謝曰臣愚慮不及此上復曰此文臣因循故也是年十月甲申祫享於太廟行亞獻禮七年帝有疾詔左丞守道侍湯藥徙居瓊林苑臨芳殿調治八年正月甲戌攺賜名允恭庚戌受皇太子冊寶帝上表謝九年五月世宗命避暑於艸濼隋王惟功從行其應從行者皆給道路費帝奏曰遠去闕廷獨就涼地非臣子所安願罷行世宗曰汝體羸弱山後髙涼故命汝往丁丑百官奉辭於都城之北再拜帝答拜是月百官承詔具箋問起居六月百官問起居如前八月乙酉至自艸濼百官迎謁於都城之北如送儀丙戌入見世宗曰吾兒相別經夏極甚思憶也九月詔皇太子供膳勿月支歲給五千萬十年八月帝在承華殿經筵太子太保壽王爽啟曰殿下頗未熟本朝語何不屏去左右漢官皆用女直人帝曰諭徳贊善及侍從官曷敢輒去爽乃揖而退帝曰宮官四員謂之諭徳贊善義可見矣而反欲去之無學故也有使者自山東還帝問民間何所苦使者曰錢難最苦官庫錢滿有露積者而民間無錢以此苦之帝曰貯之空室𨿽多奚爲謂戶部尙書張仲愈曰天子富藏天下何必獨在府庫也因奏曰錢在府庫何異銅�在野乞流轉使公私俱利世宗嘉納詔有司議行之十一月丁亥有事於圓丘帝行亞獻禮十二年五月世宗聞徳州防禦使胡剌謀叛因曰朕於親親之道未嘗不篤而輒敢如此帝徐奏曰叔胡剌性荒縱耽娛樂而無子嗣忽如此狂謀望更閱實之十月己未祫享於太廟帝攝行祀事十二年十月承詔與趙王惟中曹王惟功獵於保州定州十一月甲午還京師十四年四月乙亥世宗禦垂拱殿帝及諸王侍側世宗論及兄弟妻子之際世宗曰婦言是聽而兄弟相違甚哉帝對曰思齊之詩曰刑於寡妻至於兄弟以禦於家邦臣等愚昧願相勵而修之因引棠棣華萼相承脊令急難之義爲文見意以誡兄弟焉十五年世宗詔五品職事官謝見皇太子十七年五月甲辰侍宴於常武殿典食令涅合進粥帝將食有蜘蛛在粥中涅合恐懼失措帝從容曰蜘蛛吐絲乘空忽墮此中爾豈汝罪哉十月己卯祫享於太廟攝行祀事十九年四月戊申有事於太廟攝行祀事丁巳詹事烏林答願入謝帝命取頭腰帶官屬請曰此見宰相師傅之禮也帝曰願事陛下久以此加敬爾皆曰非臣等所及十一月攺葬明徳皇后於坤厚陵帝徒行挽靈車遇大風雪左右進雨具帝卻之比至墳所衣盡沾濕觀者無不下淚海陵𨿽貶黜爲庶人宗幹尙稱明肅皇帝議者以爲未盡帝具表奏論世宗嘉納之於是宗幹削去帝號降封遼王二十四年世宗將幸上京詔帝守國作守國之寶以授之其遣使祭享五品以上官及事利害重者遣使馳奏六品以下官其餘常事並聽裁決每二日一次於集賢殿受尙書省啟事京朝官遇朔望具朝服問候車駕在路每二十日一遣使問起居已達上京每三十日一問起居世宗曰今巡幸或能畱三二年以汝守國譬之農家種田商人營利但能不墜父業卽爲克家子也帝對曰臣在東宮二十餘年過失甚多陛下以明徳皇后之故未嘗見責臣誠愚昧不克負荷乞備扈從世宗曰凡人養子皆望投老得力朕畱太尉左右丞參政輔汝彼皆國家舊人可與商議且政事無難但用心公正無納讒邪一月之後政事自熟帝流涕堅辭左右爲之感動三月世宗如上京帝守國畱中都初帝在東宮或攜中侍步於芳苑中侍出入禁中未嘗限阻此輩見帝守國各爲得意帝知之謂諸侍中曰我向在東宮不親國政日與汝輩語話今旣守國汝等有召命然後得入五月世宗至上京賜敕書曰朕以前月八日到遼陽此月二日達上京翌日祀慶元廟省方觀民古之制也汝守國任重夏暑方熾益當自愛無貽朕憂帝謂徒單克寧曰車駕巡幸以國事見屬刑名最重人之死生系焉凡有可議當盡至公比主上還都勿有廢事自是凡啟稟刑名帝自披閱召都事委曲折正移晷忘倦或賜之食近侍報瑤池位蓮開當設宴帝曰聖上東巡命我守國何敢宴遊廢事采致數花足矣七月遣子金源郡王麻達葛奉表問起居請世宗還都十一月壬寅帝冬獵辛亥還都二十五年正月乙酉免羣臣賀禮帝自守國深懷謙抑宮臣不庭拜啟事時不侍立免朔望禮京朝朔望日當具公服問候並停免至是羣臣當賀亦不肯受甲寅帝如春水二月庚申還都丁卯遣子金源郡王麻達葛奉表賀萬春節四月久不雨帝親禱卽日沾足六月甲寅帝不豫庚申崩於承華殿世宗自上京還次天平山好水川訃聞爲位臨奠於行宮之南大慟者久之親王百官皇族命婦及侍衛皆會哭世宗號泣還宮比至中都爲位奠哭者凡七焉世宗以豳王永成爲中都畱守來護喪遣滕王府長史再興禦院通進阿里剌來保護金源郡王遣左宣徽使唐括鼎來致祭詔妃徒單氏及諸皇孫喪服並加漢制帝在儲位久恩徳在人者深每日三時哭臨侍衛軍士皆爭入臨伏哭於承華殿下聲殷如雷中都百姓市門巷端爲位慟哭七月壬午朔賜謚宣孝太子九月庚寅殯於南園熙春殿己酉世宗至自上京未入國門先至熙春殿致奠慟哭久之比葬親臨者六帝事世宗凡巡幸西京涼陘及上陵祭廟謁衍慶宮田獵觀稼拜天射柳未嘗去左右上有事於圓丘及親享於太廟則行亞獻禮不親祀則攝行祀事國有大慶則率百官上表賀正旦萬春節則總班上壽冬十月庚戌朔宰相以下朝見於慶和殿太尉完顏守道上壽世宗追悼淒愴者久之十一月甲申靈駕發引世宗路祭於都城之西庚寅葬於大房山世宗欲加帝號以問羣臣翰林修撰趙可對曰唐髙宗追謚太子弘爲孝敬皇帝左丞張汝弼曰此蓋出於武后遂止乃建廟於衍慶宮後祭用三獻樂用豋歌二十六年立子璟爲皇太孫二十九年世宗崩太孫卽位是爲章宗五月甲午追謚體道弘仁英文睿徳光孝皇帝廟號顯宗丁酉祔於太廟陵曰裕陵帝天性仁厚不忍刑殺梁檀兒盜金銀葉憐其母老李福興盜段匹值坤厚陵禮成家令本把盜銀器值萬春節皆委曲全活之亡失物者責其償而不加罪聞四方饑饉輒先奏加賑贍因田獵出巡所過問民間疾苦敬禮大臣友愛兄弟葬明徳皇后於坤厚陵諸妃皆祔自盤寧宮發引趙王惟中以其母�車先發令張黃蓋者前行帝呼執蓋者不應少府監張謹言欲奏其事帝止之嘗作重光座銘及刻左右銘於小玉碑並刻其碑陰皆深有理致最善射而不殫物嘗奉詔拜陵先獵射一鹿獲之卽命罷獵曰足奉祀事焉用多殺好生蓋其天性云按禮志正旦生日皇太子受賀儀大定二年世宗命有司議親王百官及妃主命婦見皇太子禮有司按唐宋舊儀擬親王宗室賀皇太子依冊畢受賀禮然唐禮元正復有降階見伯叔答羣官再拜之文又無妃主命婦見太子之禮稽古令文應致恭之官相見或貴賤殊隔或長幼親戚任從私禮自今若在東宮候皇太子便服則當從私禮接見若三師以下遇皇太子誕日在禦前則候皇太子先進酒畢百官望皇太子再拜班首跪進酒又再拜若賜酒卽當殿跪飲畢又再拜以爲定制命班行之十二月晦皇太子奏狀曰按禮文親王並一品宗室皆北面拜伏臣但答揖而已𨿽曰尊宗子而在長幼惇敍之間誠所未安當時遽蒙頒降未獲謙讓明日元正有司將舉此禮伏望聖慈許臣答拜庶惇親親友愛之義上從其請命尙書省頒下所司若皇太子生日則公服左上露臺欄子外先再拜二合使齊揖入欄子內拜跪祝畢就拜興復位再拜又再拜棲臺進酒退跪候飲畢接盞復位轉臺與執事者再拜宣徽使以酒進皇帝親賜酒接盞稍退跪飲畢宣徽使接盞復位再拜復揖入欄子內跪搢笏受賜物畢出笏興復位再拜退更衣入殿稍東西向立皇妃等進勸生日酒皇太子跪皇妃等亦跪飲畢各再拜羣官致賀則其日質明皆公服集於門外少詹事奏請內嚴又奏外備典儀引升座文武宮臣入就庭下重行北向立典儀曰再拜在位官皆再拜班首稍前跪奏元正首祚生日則云慶誕令辰伏惟皇太子殿下福壽千秋賀畢復位典儀曰再拜宮臣皆再拜坐受分東西序立次引東宮三師於殿上三少於殿柱外北向東上立皇太子詣南向褥位典儀曰再拜師少皆再拜班首同前稱賀復位執事者酌酒一�班首奉進樂作飲訖樂止回勸師少畢各復位典儀贊師少再拜皇太子答拜帥少出皇太子就坐次引親王入欄子內一品宗室於欄子外余宗室序班庭下再拜致賀進酒如上儀皇太子答拜畢就坐復引隨朝三師三公宰執於殿上三品以上職事官於露階上四品以下於庭下北向每等重行以東爲上立皇太子詣褥位典儀曰再拜上下皆再拜畢班首少前致賀復位執事者酌酒一�班首奉進樂作飲畢樂止如有進獻如常儀回勸三師三公餘殿上羣官則令執事者以盤行酒飲畢典儀曰再拜上下皆再拜乃答拜引羣官以次出少詹事跪奏禮畢自是歲賀爲定制又皇太子與百官相見儀三師三公欄子內北向躬揖班首稍前問候皇太子離位稍前正南立答揖宰執及一品職事官扣欄子北向躬揖答揖如前二品職事官欄子外向南躬揖皇太子起揖三品職事官露階稍南躬揖皇太子坐揖四品以下職事官庭下躬揖跪問候皇太子坐受太子太師太傅太保與隨朝三師同東宮三少與隨朝二品同詹事以下並在庭下面北每品重行以東爲上再拜稍前問候又再拜皇太子坐受大定二年所定也七年定制皇太子赴朝許與親王宰執相見余官宗室並回避後亦許與樞密使副禦史大夫判宗正東宮三師相見九年定制凡皇太子出於都門三里外設褥位三公宰執以下公服重行立皇太子便服三公宰執以下鞠躬班首致辭云靑宮萬福再拜皇太子答拜退迎送皆同大定六年定皇太子金輅之制按金史世宗本紀不載按輿服志皇太子車制大定六年十二月奏皇太子金輅典故制度及上用金輅儀式奉敕詳定輈旗旗首及應用龍者更以麟爲飾省去障塵等物上用金輅名件色數依上公以九爲節減四分之一上用輅軾前有金龍攺爲伏鹿軾上坐龍攺爲鳳旗十二旒攺爲九駕赤驑六減爲四及簾褥用黃羅處攺用梅紅余並具體成造其制赤質金飾諸末重較箱畫虞文鳥獸黃屋軾作赤伏鹿龍輈金鳳一軾前設障塵朱蓋黃裏輪畫朱牙左建九旒右載翕戟旗首銜金龍頭結綬及鈴緌八鸞在衡二鈴在軾駕赤驑四金鍐方釳插翟尾鏤鍚鞶纓九就皇帝輅自頂至地髙一丈七尺今閷四分之一爲一丈三尺二寸修廣之閷亦如之大定八年春正月庚辰行皇太子冊禮按金史世宗本紀云云按禮志冊皇太子儀大定八年正月冊皇太子禮官擬奏皇太子乘輿至翔龍門東宮官導從不乘馬冊皇太子前三日遣使同日奏告天地宗廟冊前一日宣徽院帥鸞儀司設禦座於大安殿當中南向設皇太子次於門外之東西向又設文武百僚應行事官東宮官等次於門外之東西廊又設冊寶幄次於殿後東廂俱南向又設受冊位於殿庭橫階南工部官與監造冊寶官公服自制造所導引冊寶�由宣華門入約宣徽院同進呈畢赴幄次安置大樂令帥其屬展樂縣於庭其日兵部帥其屬設黃麾仗於大安殿門之內外其日質明文武百僚應行事官並朝殿入次東宮官各朝服自東宮乘馬導從至左翔龍門外下馬各就次通事舍人分引百官入立班東西相向次引侍中中書令門下侍郎中書侍郎及捧舁冊寶官詣殿後幄次前立少頃奉冊寶出幄次由大安殿東降至庭中褥位權置訖奉引冊寶官立於其後皇太子服遠遊冠朱明衣出次執圭三師三少已下導從立於門外侍中奏中嚴符寶郎奉八寶由東西偏門分入升置禦座之左右侍中奏外辦內侍承旨索扇扇合皇帝服通天冠絳紗袍以出曲直華蓋侍衛如常儀鳴鞭宮縣樂作皇帝出自東序卽禦座鑪煙升扇開簾捲樂止典贊儀引皇太子入門宮縣樂作至位樂止師少已下從入立於皇太子位東南西向典儀贊皇太子再拜搢圭舞蹈又再拜奏聖躬萬福又再拜引近東西向立師少以下並奉引冊寶官等各赴百官東班樂作至位樂止通事舍人引百官俱橫班北向典儀贊拜在位官皆再拜搢笏舞蹈又再拜起居又再拜畢百官各還東西班師少以下並行事官各還立位典贊儀引皇太子復受冊位樂作至位樂止侍中承旨稱有制皇太子以下應在位官皆再拜躬身侍中宣制曰冊某王爲皇太子又再拜通事舍人太常博士引中書令詣讀冊位中書侍郎引冊匣置於前捧冊官西向跪捧皇太子跪讀畢俯伏興皇太子再拜中書令詣捧冊位奉冊授皇太子搢圭跪受冊以授右庶子右庶子跪受皇太子俯伏興右庶子以冊興置於�中書令以下退復本班次通事舍人太常博士引侍中詣奉寶位門下侍郎引寶盝立於其右侍中奉寶授皇太子搢圭跪受以授左庶子左庶子跪受皇太子俯伏興左庶子以寶興置於�侍中以下退復本班典儀贊再拜畢引皇太子退初行樂作左右庶子帥其屬舁冊寶�以出出門樂止侍中奏禮畢內侍承旨索扇扇合簾降鳴鞭樂作皇帝降座入自西序還後合侍衛禦如來儀扇開樂止侍中奏解嚴所司承旨放仗衛以次出皇太子入次攺服公服還東宮導從如來儀冊後二日兵部設黃麾仗於仁政殿門之內外陳設並如大安殿之儀百官服朝服皇太子公服至次攺服遠遊冠朱明衣通事舍人引百官入至階下立班東西相向典儀引皇太子執圭出次立於門外侍中奏中嚴少頃又奏外辦皇帝出自東序卽座簾捲通事舍人引百官俱橫班北向典儀贊拜在位官皆再拜搢笏舞蹈又再拜起居又再拜訖分班皇太子捧表入至拜表位立俟合門使將至單跪捧表合門使接表皇太子俯伏興典儀贊再拜搢圭舞蹈又再拜俟讀表畢侍中承旨退稱有制典儀贊再拜興躬身侍中宣訖典儀贊再拜搢圭舞蹈又再拜引皇太子退侍中奏禮畢扇合鳴鞭入西序還後合侍衛如來儀侍中奏解嚴放仗百官以次出後二日百官奉表稱賀如常儀又皇太子受冊恭謝太廟儀其日質明東宮應從官各服朝服所司陳鹵簿金輅於左掖門外皇太子服遠遊冠朱明衣升輿以出至金輅所降輿升輅左庶子已下夾侍三師三少乘馬導從余官亦皆乘馬以從東行由太廟西階轉至廟不鳴鐃吹至廟西偏門外降輅步進由東偏門入幄次攺服衮冕出次執圭自南神東偏門入宮官並太常寺官皆從皇太子入詣殿庭東階之東西向立典儀贊再拜訖升自西階詣始祖神位前北向再拜訖以次詣逐室行禮並如上儀訖降自西階復西向位俟典儀稱禮畢出東神北偏門謁別廟如上儀訖歸幄次攺服遠遊冠朱明衣出次步至廟門外升輅過廟門鳴鐃而行至左掖門外降輅升輿以入將士各還本所後一日於東宮受羣官賀如元正受賀之儀大定二十六年十一月立原王右丞相爲皇太孫按金史世宗本紀云云按章宗本紀章宗憲天光運仁文義武神聖英孝皇帝諱璟小字麻達葛顯宗嫡子也母曰孝懿皇后徒單氏大定八年世宗幸金蓮川秋七月丙戌次冰井上生翌日世宗幸東宮宴飲歡甚語顯宗曰祖宗積慶而有今日社稷之福也又謂司徒李石樞密使紇石烈志寧等曰朕子𨿽多皇后止有太子一人幸見嫡孫又生於麻達葛山朕嘗喜其地衍而气淸其以山名之羣臣皆稱萬歲十八年封金源郡王始習本朝語言文字及漢字經書以進士完顏匡司經徐孝美等侍讀二十四年世宗東巡顯宗守國上奉表詣上京問安仍請車駕還都世宗嘉其意賜敕書答諭二十五年三月萬春節復奉表朝賀六月顯宗崩世宗遣滕王府長史臺禦院通進膏來護視十二月進封原王判大興府事入以國語謝世宗喜且爲之感動謂宰臣曰朕嘗命諸王習本朝語惟原王語甚習朕甚嘉之諭旨曰朕固知汝年幼服制中未可付以職然政事亦須學京輦之任姑試爾才其勉之二十六年四月詔賜名璟五月拜尙書右丞相世宗謂曰宮中有輿地圖觀之可以具知天下遠近厄塞又謂宰臣曰朕所以置原王於近輔者欲令親見朝廷議論習知政事之體故也十一月詔立爲皇太孫稱謝於慶和殿世宗諭之曰爾年尙幼以明徳皇后嫡孫惟汝一人試之以事甚有可學之資朕從正立汝爲皇太孫建立在朕保守在汝宜行正養徳勿近邪佞事朕必盡忠孝無失眾望則惟汝嘉二十七年三月世宗禦大安殿授皇太孫冊赦中外丁巳謁謝太廟及山陵始受百官箋賀二十八年十二月乙亥世宗不豫詔攝政聽授五品以下官丁亥受攝政之寶二十九年春正月癸巳世宗崩卽皇帝位按徒單克寧傳大定二十五年左丞相守道賜宴北部詔克寧行左丞相事是時世宗自上京還次天平山淸暑皇太子薨於京師諸王妃主入宮弔哭奴婢從入者多頗喧雜不嚴克寧遣出之身護宮門嚴飭殿延宮門禁衛如法然後聽宗室外戚入臨從者有數謂東宮官屬曰主上巡幸未還宮闕太子不幸至於大故汝等此時能以死報國乎吾亦不敢愛吾生也辭色俱厲聞者肅然敬憚章宗時爲金源郡王哀毀過甚克寧諫曰哭泣常禮也郡王身居冢嗣豈以常禮而忘宗社之重乎召太子侍讀完顏匡曰爾侍太子日久親臣也郡王哀毀過甚爾當固諫謹視郡王勿去左右世宗在天平山皇太子訃至哀慟者屢矣聞克寧嚴飭宮衛謹護皇孫嘉其忠誠而愈重之九月世宗還京師十一月克寧表請立金源郡王爲皇太孫以系天下之望其略曰今宣孝皇太子陵寢已畢東宮虛位此社稷安危之事陛下明聖超越前古寧不察此事貴果斷不可緩也緩之則起覬覦之心來讒佞之言讒佞之言起𨿽欲無疑得乎玆事深可畏大可愼而不畏不愼豈惟儲位久虛而骨肉之禍自此始矣臣愚不避危身之罪伏願亟立嫡孫金源郡王爲皇太孫以釋天下之惑塞覬覦之端絕構禍之萌則宗廟獲安臣民蒙福臣備位宰相不敢不盡言惟陛下裁察逾月有詔起復皇孫金源郡王判大興尹封原王世宗諸子中趙王永中最長其母張元徵女元徵子汝弼爲尙書左丞二十六年世宗出汝弼爲廣平尹於是左丞相守道致仕遂以克寧爲太尉兼左丞相原王爲右丞相因使克寧輔導之原王爲丞相方四日世宗問之曰汝治事幾日矣對曰四日京尹與省事同乎對曰不同上笑曰京尹浩穰尙書省總大體所以不同也數日復謂原王曰宮中有四方地圖汝可觀之知遠近厄塞也世宗與宰相論錢獘上曰中外皆患錢少今京師積錢止五百萬貫除屯兵路分其他郡縣錢可運至京師克寧曰郡縣錢盡入京師民間錢益少矣若起運其半其半變折輕賫庶幾錢貨流布也上嘉納之章宗𨿽封原王爲丞相克寧猶以未正太孫之位屢請於世宗世宗嘆曰克寧社稷之臣也十一月戊午宰相入見於香合旣退原王已出克寧率宰臣屏左右奏立太孫世宗許之庚申詔立原王右丞相爲皇太孫按丞相襄傳襄進拜平章政事封蕭國公世宗以金源郡王世嫡皇孫將加王爵詔擇國號襄曰爲天下大計必先正其本原者本也請封原從之按完顏匡傳大定十九年章宗年十餘歲顯宗命詹事烏林答願擇徳行淳謹才學該通者使教章宗兄弟閱月願啟顯宗曰豳王府教讀完顏撒速徐王府教讀僕散訛可二人可使教皇孫兄弟顯宗曰典教幼子須用淳謹者已而召見於承華殿西便殿顯宗問其年對曰臣生之歲海陵自上京遷中都歲在壬申顯宗曰二十八歲爾詹事乃云三十歲何也匡曰臣年止如此詹事謂臣出入宮禁故增其歲言之耳顯宗顧謂近臣曰篤實人也命擇日使皇孫行師弟子禮七月丁亥宣宗章宗皆就學顯宗曰每日先教漢字至申時漢字課畢教女直小字習國朝語因賜酒及彩幣頃之世宗詔匡訛可俱充太子侍讀寢殿小底�滿九住問匡曰伯夷叔齊何如人匡曰孔子稱夷齊求仁得仁九住曰汝輩學古惟前言是信夷齊輕去其親不食周粟餓死首陽山仁者固如是乎匡曰不然古之賢者行其義也行其道也伯夷思成其父之志以去其國叔齊不苟從父之志亦去其國武王伐紂夷齊叩馬而諫紂死殷爲周夷齊不食周粟遂餓而死正君臣之分爲天下後世慮至遠也非仁人而能若是乎是時世宗如春水顯宗從二人者馬上相語遂後顯宗遲九住至問曰何以後也九住以對顯宗嘆曰不以女直文字譯經史何以知此主上立女直科舉教以經史乃能得其淵奧如此哉稱善者良久謂九住曰論語知之爲知之不知爲不知是知也汝不知不達務辯口以難人出是觀之人之學不學豈不相遠哉顯宗嘗謂中侍局都監蒲察查剌曰入殿小底完顏訛出侍讀完顏撒速與我同族汝知之乎對曰不知也顯宗曰撒速始祖九世孫訛出保活裏之世也始祖兄弟皆非常人汝何由知此顯宗命匡作睿宗功徳歌教章宗歌之其詞曰我祖睿宗厚有陰徳國祚有傳儲嗣當立滿朝疑懼獨先啟策䢐徵三秦震驚來附富平百萬望風奔僕靈恩光被時雨春暘神化周浹春生冬藏蓋取宗翰與睿宗定策立熙宗及平陜西大破張浚於富平也二十三年三月萬春節顯宗命章宗歌此詞侑觴世宗愕然曰汝輩何因知此顯宗奏曰臣伏讀睿宗皇帝實錄欲使兒子知創業之艱難命侍讀撒速作歌教之世宗大喜顧謂諸王侍臣曰朕念睿宗皇帝功徳恐子孫無由知皇太子能追念作歌以教其子嘉哉盛事朕之樂豈有量哉卿等亦當誦習以不忘祖宗之功命章宗歌數四酒行極歡乙夜乃罷二十五年匡中禮部策論進士是歲世宗在上京顯宗監國二月甲辰禦試前一日癸卯讀卷官吏部侍郎李晏棣州防禦使把內刺國史院編修官夾古衡國子助教尼龐古鑑進稟策題問契敷五教臯陶明五刑是以刑措不用比屋可封今欲興教化措刑罰振紀綱施之萬世何術可致匡已試明日入見顯宗問對策云何匡曰臣熟觀策問敷教措刑兩事不詳振紀綱一句祇作兩事對策必不能中顯宗命匡誦所對策終篇曰是亦當中匡曰編修衡助教鑑長於選校必不能中已而匡果下第顯宗惜之謂侍臣曰我只欲問教化刑罰兩事乃添振紀綱一句命刪去李晏固執不可今果誤人矣謂侍正石惇寺家奴唐括曷答曰侍讀二十一年府試不中我本不欲侍讀再試恐傷其志今乃下第使人意不樂是歲初取止四十五人顯宗命添五人僕散訛可中在四十五人後除書畫直長匡與訛可俱爲侍讀匡被眷遇特異顯宗謂匡曰汝無以訛可登第怏怏但善教金源郡王何官不可至哉是歲顯宗薨章宗判大興尹封原王拜右丞相立爲皇太孫匡仍爲太孫侍讀衛紹王大安二年八月乙丑立子胙王從恪爲皇太子按金史衛紹王本紀云云按胙王從恪傳衛紹王六子大定二十六年賜名猛安曰琚按出曰瑄按辰曰璪泰和七年詔按辰出繼鄭王永蹈後詔曰朕追惟鄭邸誤蹈非彜�窆原野多歷歲年怛然軫懷有不能已乃詔追復王爵備禮攺葬今稽式古典命汝爲鄭王后守其祭祀大安元年封子六人爲王從恪胙王有任王鞏王余弗傳是歲從恪爲左丞相二年八月立從恪爲皇太子至寧末胡沙虎殺衛王從恪兄弟皆廢居中都貞佑二年徙鄭州四年徙居南京天興元年崔立以從恪爲梁王汴京破死焉宣宗貞佑元年閏九月甲申立子守忠爲皇太子按金史宣宗本紀云云按莊獻太子傳莊獻太子名守忠宣宗長子也其母未詳說在皇后傳胡沙虎旣廢衛王時上未至卽迎守忠入居東宮貞佑元年閏九月甲申立爲皇太子詔曰朕以眇躬嗣服京命念祖宗之遺統方夙夜以靡遑將上以承九廟之靈而下以系多方之望皇太子守忠性秉溫良地居長嫡以次第言之則宜升儲嗣以典禮質之則足愜羣情其立爲皇太子十月己未以鎭國上將軍太子少保阿魯罕爲太子少師庚申上遣諭曰朕宮中每事裁減汝亦宜知時難斟酌樽節也又謂曰時方多艱每事當從貶損吾已放宮人百餘矣東宮無用者亦宜出之汝讀書人必能知此也二年四月宣宗遷汴畱守中京七月召至汴三年正月薨上臨奠殯所凡四次四月葬迎朔門外五里謚莊獻按張行信傳宣宗卽位攺元貞佑行信以皇嗣未立無以系天下之望上疏曰自古人君卽位必立太子以爲儲副必下詔以告中外竊見皇長子每遇趨朝用東宮儀衛及至丹墀還列諸王班況已除侍臣而今未定其禮可謂名不正言不順矣昔漢文帝元年首立子啟爲太子者所以尊祖廟重社稷也願與大臣詳議酌前代故事蚤下明詔以定其位愼選宮僚輔成徳器則天下幸甚上嘉納之貞佑三年五月辛未立皇孫鏗爲皇太孫按金史宣宗本紀云云按莊獻太子傳貞佑三年五月立其子鑑爲皇太孫始二歲十二月薨四年正月賜謚衝懷太孫貞佑四年立遂王守禮爲皇太子按金史宣宗本紀貞佑四年春正月乙亥以殿前都點檢皇子遂王守禮爲樞密使己卯立遂王守禮爲皇太子二月甲申詔皇太子控制樞密院事乙酉以皇太子旣總樞務詔有司議典禮以金鑄撫軍之寶授太子啟稟之際用之戊子宰臣以皇太子旣立服禦儀物悉與已受冊同今邊事未寧請少緩冊寶之禮從之夏四月甲午攺賜皇太子名守緒按哀宗本紀哀宗諱守緒初諱守禮又諱寧甲速宣宗第三子母曰明惠皇后王氏賜姓溫惇氏仁聖皇后之女兄也承安三年八月二十三日生於翼邸仁聖無子養爲己子泰和中授金紫光祿大夫宣宗登極進封遂王授祕書監攺樞密使貞佑初莊獻太子守忠薨立皇孫鑑爲皇太孫尋又薨四年正月己卯立守禮爲皇太子仍控制樞密院事詔略曰子以母貴遂王守禮地鄰冢嫡慶集元妃立爲皇太子其典禮有司條具以聞四月甲午用太子少保張行信言更賜名守緒元光二年十二月庚寅宣宗崩辛卯奉遺詔卽皇帝位

東宮部匯考十

元元制冊立皇太子及授冊攝官之制按元史禮樂志冊立皇太子儀前期三日右丞相率百僚至金玉局冊寶案前舍人贊曰鞠躬曰拜曰興曰拜曰興曰平身曰班首稍前曰跪曰在位官皆跪曰搢笏曰上香曰上香曰三上香曰出笏曰就拜曰興曰拜曰興曰拜曰興曰平身侍儀使舍人分引羣臣儀衛音樂導至中書省正位安置前期二日儀鑾司設發冊案於大明殿禦座西發寶案於東典寶官設香案於太子殿前階上設冊案於西寶案於東又設受冊案於殿內座榻之西受寶案於東侍儀司設板位太尉冊使副位於大明殿廷太尉位居中冊官位於右寶官位於左禮儀使位於前主節官位於太尉之左太子殿廷亦如之樂位布置亦如之右丞相率百僚朝服至中書省冊寶案前敍立定舍人贊曰鞠躬曰拜曰興曰拜曰興曰平身曰班首稍前曰跪曰搢笏曰在位官皆跪曰上香曰上香曰三上香曰出笏曰就拜曰興曰拜曰興曰拜曰興曰平立舍人分引羣臣儀衛導從音樂傘扇導至闕前控鶴奠案方輿官舁之由中道入崇天門冊使以下奉隨至露階下方輿官置冊案於西寶案於東分退立於兩廡冊使副北面引冊官舉冊官讀冊官捧冊官位於冊案西東向引寶官舉寶官讀寶官捧寶官位於寶案東西向掌儀舍人贊曰捧冊官稍前曰搢笏曰捧冊又贊曰捧寶官稍前曰搢笏曰捧寶侍儀使引進使引冊官引寶官前導捧冊寶官次之冊使副以下奉隨升大明殿午階由正門入至進發冊寶案前冊使副北面立引冊官引寶官舉冊官舉寶官以下分左右夾冊寶案立掌儀贊曰以冊寶置於案曰出笏曰復位侍儀使引奉冊使以下由左門出百辟趨退至期大昕引贊引冊使以下皆公服敍位於闕廷侍儀使導從皇帝出合鳴鞭三升大明殿登禦座尙引引殿前班入起居位起居贊拜如儀宣贊唱曰各恭事引贊引冊使以下入就位掌儀舍人引承奉班都知侍儀使禮儀使主節郎捧冊捧寶官升自左階由左門入至禦座前分左右立掌儀贊曰禮儀使稍前曰跪曰眾官皆跪禮儀使奏請發皇太子冊寶掌儀唱曰就拜曰興曰平身曰眾官皆興曰復位曰內謁者稍前曰搢笏曰捧冊寶跪進皇帝曰以冊寶授捧冊寶官捧冊寶官跪受興掌儀贊曰主節郎搢笏持節禮儀使引節導冊寶由正門以出至露階南向立禮儀使稱有制承奉班都知唱曰太尉以下皆再拜掌儀贊曰鞠躬曰拜曰興曰拜曰興曰平身禮儀使宣制曰上命太尉等持節授皇太子冊寶掌儀贊曰鞠躬曰拜曰興曰拜曰興曰平身禮儀使引節導冊寶降至露階下依次就位掌儀贊曰以冊寶置於案曰出笏曰復位方輿舁以行樂作侍儀使禮儀使主節前導冊使以下奉隨由正門出至闕前方輿奠案控鶴舁以行至皇太子殿廷控鶴奠案方輿舁以行入至露階下奠案方輿退樂止冊使以下以次立掌儀贊曰捧冊寶官稍前搢笏捧冊寶侍儀使引節主節導冊寶以行冊使以下由正階隮節立於香案之西掌儀贊曰捧冊寶官跪以冊寶置於案曰出笏曰興曰就位右庶子跪報外備內侍入啟出傳旨曰可右庶子俯伏興皇太子出合立於香案前掌儀贊曰皇太子跪曰上香曰上香曰三上香曰拜曰興曰拜曰興太尉前稱制遣臣某等恭授皇太子冊寶復位掌儀贊曰皇太子拜曰興曰拜曰興請皇太子詣褥位南向立曰皇太子跪曰諸執事官皆跪曰舉冊官興至案前曰跪曰讀冊讀畢曰納冊於匣曰出笏掌儀唱曰舉寶官興至案前曰跪曰讀寶讀畢曰納寶於盝曰出笏曰舉冊寶官讀冊寶官皆興復位掌儀贊曰太尉進授冊寶侍儀使引太尉司徒至冊寶案前搢笏以冊寶跪進皇太子恭受以授左右庶子左右庶子搢笏跪受掌儀贊曰皇太子興冊使以下皆興右庶子捧冊左庶子捧寶導皇太子入殿右庶子奠冊於授冊案左庶子奠寶於授寶案引節引主節立於殿西北引贊引太尉以下降階復位北向立承奉班都知唱曰太尉以下皆再拜掌儀贊曰鞠躬曰拜曰興曰拜曰興曰平身樂作侍儀使詣太尉前請進酒太尉入至殿內進酒畢降復位樂止侍儀使禮儀使主節導太尉以下還詣大明殿禦座前跪奏曰奉制授皇太子冊寶謹以禮畢俯伏興降詣位侍儀使左右庶子導皇太子詣大明殿禦座前謝恩右庶子贊曰拜曰興曰拜曰興進酒又贊曰拜曰興曰拜曰興降殿還府侍儀使詣右丞相前請進酒雙引升殿至宇下褥位立侍儀使分左右北向立俟前行色曲將半舞旋列定通贊唱曰分班樂作侍儀使右丞相由南東門入宣徽使奉隨至禦榻前右丞相跪宣徽使立於東南曲終右丞相祝贊曰皇太子冊寶禮畢臣等不勝慶抃同上皇帝皇后萬萬歲壽宣徽使應曰如所祝右丞相俯伏興退詣進酒位進酒進表章禮物贊拜如元正儀駕興鳴鞭三侍儀使導駕還寢殿如來儀皇太子還府升殿典引引羣臣入就起居位通班自班西行至中道唱曰其官某以下起居典引贊曰鞠躬曰平身進就拜位宣贊唱曰拜通贊贊曰鞠躬曰拜曰興曰拜曰興曰平身侍儀使詣班首前請進酒雙引由左階至殿宇下褥位立侍儀分左右北向立俟前行色曲將半舞旋列定通贊唱曰分班班首入自左門右庶子隨至座前班首跪右庶子立於東南俟曲終班首致祝詞曰冊寶禮畢願上殿下千秋之壽右庶子應曰如所祝班首俯伏興退至進酒位搢笏捧觴北向立右庶子退復位俟舞旋至露階樂舞至第四拍班首進酒宣贊唱曰文武百僚皆再拜通贊贊曰鞠躬曰拜曰興曰拜曰興曰平身班首自東門出復位樂止通贊唱曰合班中書押進箋及禮物案至橫階下進讀箋官由左階隮進讀禮物官至階下俟進讀箋官至宇下先讀箋目次讀箋讀畢俯伏興降至階下進讀禮物官升階至宇下跪讀禮物狀畢俯伏興退同讀箋官至橫階隨箋案西行至右廡下禮物案東行至左廡下各付所司宣贊唱曰拜通贊贊曰鞠躬曰拜曰興曰拜曰興曰平立右庶子導皇太子還合授皇太子冊凡攝官四十有九人攝大尉一人奉冊官二人持節官一人捧冊官二人讀冊官二人引冊官二人攝禮儀使二人主當內侍六人副持節官五人侍從官十一人代禮官十六人世祖至元十年冊燕王眞金爲皇太子按元史世祖本紀至元十年二月丙戌以皇太子受冊寶遣太常卿合丹告於太廟三月丙寅帝禦廣寒殿遣攝太尉同知樞密院事伯顏授皇太子眞金玉冊金寶辛未以皇太子受冊寶詔告天下按裕宗傳裕宗文惠明孝皇帝諱眞金世祖嫡子也母昭睿順聖皇后弘吉烈氏少從姚樞竇默受孝經及終捲世祖大悅設食饗樞等中統三年封燕王守中書令丞相史天倪入啟事王曰我幼未嘗習祖宗典則閒於政體一旦當大任惟汝耆徳賴焉復諭贊善王恂曰省臣所啟等國事也爾宜入與聞之四年兼判樞密院事至元初省臣奏請王署敕每月必再至中書於是王將入中書乳母進新衣笑卻之曰吾何事美觀也嘗從幸宜興世祖違豫憂形於色夕不能寐聞母皇后暴得風疾卽悲泣衣不及帶而行七年秋受詔巡撫稱海至冬還京間謂諸王札剌忽及從官伯顏等曰吾屬適有玆暇宜各悉乃心愼言所守俾吾聞之於是撒裏蠻曰太祖有訓欲治身先治心欲責人先責己伯顏曰皇上有訓欺罔竊盜人之至惡一爲欺罔則後𨿽出善言人終弗信一爲盜竊則事𨿽未覺心常惴惴若捕者將至札剌忽曰我祖有訓長者杪深者底蓋言貴有終始長必極其杪深必究其底不可中輟也王曰皇上有訓毋持大心大心一持事卽隳敗吾觀孔子之語卽與聖訓合也至王恂陳說尢多事見恂傳十年二月立爲皇太子仍兼中書令判樞密院事受玉冊皇帝若曰咨爾皇太子眞金仰惟太祖皇帝遺訓嫡子中有克嗣服繼統者豫選定之是用立太宗英文皇帝以紹隆丕構自時厥後爲不顯立冢嫡遂啟爭端朕上遵祖宗宏規下協昆弟僉同之議乃從燕邸卽立爾爲皇太子積有日矣比者儒臣敷奏國家定立儲嗣宜有冊命此典禮也今遣攝太尉左丞相伯顏持節授爾玉冊金寶於戲聖武燕謀爾其承奉昆弟宗親爾其和協使仁孝顯於躬行抑可謂不負所托矣尙其戒哉勿替朕命九月丙戌詔立宮師府設官屬三十有八員起處士楊恭懿於京兆太子嘗有疾世祖臨幸親和藥以賜之遣侍臣李眾馳祀嶽瀆名山川太子戒其所至郡邑毋煩吏迎送重擾民也詔以侍衛親軍萬人益隸東宮太子命王慶端董士亨選其驍勇者教以兵法時閱試焉太子服綾夾爲瀋所漬命侍臣重加染治侍臣請織綾更制之太子曰吾欲織百端非難也顧是物未敝豈宜棄之東宮香殿成工請鑿石爲池如曲水流觴故事太子曰古有肉林酒池爾欲吾效之耶不許每與諸王近臣習射之暇輒講論經典若資治通鑑貞觀政要王恂許衡所述遼金帝王行事要略下至武經等書從容片言之間苟有允愜未嘗不爲之灑然攺容時侍經幄者如王恂白棟皆朝夕不出東宮而待制李謙太常宋�尢加咨訪蓋無間也十八年正月昭睿順聖皇后崩太子自獵所奔赴勺飲不入口者終日設廬帳居之命宋�擇可備顧問者�以郭佑何瑋徐琰馬紹楊居寬何榮祖楊仁風等爲言太子曰是數人者盡爲我致之宜自近者始遂召瑋於易州琰於東平贊善王恂卒太子聞之嗟悼賻鈔二千五百緡一日顧謂左右曰王贊善當言必言未嘗顧惜隨事規正良多裨補今鮮有其匹也時阿合馬擅國重柄太子惡其姦惡未嘗少假顏色盜知阿合馬所畏憚者獨太子耳因爲僞太子夜入京城召而殺之及和禮霍孫入相太子曰阿合馬死於盜手汝任中書誠有便國利民者毋憚更張苟或沮撓我當力持之中書啟以何瑋參議省事徐琰爲左司郎中瑋琰入見太子諭之曰汝等學孔子之道今始得行宜盡平生所學力行之辟楊仁風於潞州馬紹於東平復辟楊恭懿置省中議事以衛輝總管董文用練達官政與恭懿同置省中按察副使王惲進承華事略一曰廣孝二曰立愛三曰端本四曰進學五曰擇術六曰謹習七曰聽政八曰達聰九曰撫軍十曰明分十一曰崇儒十二曰親賢十三曰去邪十四曰納誨十五曰幾諫十六曰從諫十七曰推惡十八曰尙儉十九曰戒逸二十曰審官太子聞漢成帝不絕馳道唐肅宗攺絳紗袍爲朱明服大喜曰使吾行之亦當若此及說邢峙止齊太子食邪蒿顧宮臣曰菜名邪蒿未必果邪也𨿽食之豈遽使人不正邪張九思對曰古人設戒義固當爾詔割江西龍興路爲太子分地太子謂左右曰安得治民如邢州張耕者乎誠使之往治俾江南諸郡取法民必安集於是召宋道大選署守長江西行省以歲課羨余鈔四十七萬緡獻太子怒曰朝廷命汝等安治百姓百姓安錢糧何患不足百姓不安錢糧𨿽多安能自奉乎盡卻之阿里以民官兼課司請歲附輸羊三百太子以其越例罷之參政劉思敬遣其弟思恭以新民百六十戶來獻太子問民所從來對曰思敬徵重慶時所俘獲者太子蹙然曰歸語汝兄此屬宜隨所在放遣爲民毋重失人心烏蒙宣撫司進馬逾歲獻之額卽諭之曰去歲嘗俾勿多進馬恐道路所經數勞吾民也自今其勿復然二十年春辟劉因於保定因以疾辭固辟之乃至拜右贊善大夫以吏部郎中夾谷之奇爲左贊善大夫是時已立國子學李棟宋道李謙皆以東宮僚友繼典教事至是命因專領之而以道等仍備咨訪嘗曰吾聞金章宗時有司論太學生廩費太多章宗謂養出一範文正公所償顧豈少哉其言甚善會因復以疾乞去二十二年以長史耶律有尙爲國子司業中庶子伯必以其子阿八赤入見諭令入學伯必卽令其子入蒙古學逾年又見太子問讀何書其子以蒙古書對太子曰我命汝學漢人文字耳其亟入冑監遣使辟宋工部侍郎倪堅於開元旣至訪以古今成敗得失堅對言三代得天下以仁其失也以不仁漢唐之亡也以外戚閹豎宋之亡也以姦黨權臣太子嘉納賜酒日昃乃罷諭徳李謙夾谷之奇嘗進言曰殿下睿性夙成閱理久熟方遵聖訓參決庶務如視膳問安之禮固無待於贊諭至於軍民之利病政令之得失事關朝廷責在臺院有非宮臣所宜言者獨有澄源固本保守成業殿下所當畱心臣等不容緘口者也敬陳十事曰正心曰睦親曰崇儉曰親賢曰幾諫曰戢兵曰尙文曰定律曰正名曰革敝其論正心有云太子之心天下之本也太子心正則天心有所屬人心有所系矣唐太宗嘗言人主一心攻之者眾或以勇力或以辧口或以諂諛或以姦詐或以嗜欲輻輳攻之各求自售人主少懈而受其一則其害有不可勝言者殿下至尊之儲貳人求自售者亦不爲少須常喚醒此心不使爲物欲所撓則宗社生靈之福固本澄源莫此爲切論睦親以宗親爲王室之藩屏人主之所自衛者也大分旣定尊卑懸殊必恩意俯逮然後得盡其歡心宗親之歡心得則遠近之歡心得矣其論正名革敝尢切中時政太子在中書日久明於聽斷四方州郡科徵挽漕造作和市有系民休戚者聞之卽日奏罷右丞盧世榮以言利進太子意深非之嘗曰財非天降安得歲取贏乎恐生民膏血竭於此也豈惟害民實國之大�其後世榮果坐罪桑哥素主世榮聞太子有言訖箝口不敢救至元以來天下臻於太平人材輩出太子優禮遇之在師友之列者非朝廷名徳則布衣節行之士徳意未嘗少衰宋�目疾賜鈔千五百緡王盤告老而歸官其�於東平以終養孔洙自江南入覲則責張九思學聖人之道不知有聖人之後其大雅不羣本於天性中外歸心焉於是世祖春秋髙江南行臺監察禦史言事者請禪位於太子太子聞之懼臺臣寢其奏不敢遽聞而小人以臺臣隱匿乘間發之世祖怒甚太子愈益懼未幾遂薨壽四十有三成宗卽位追謚曰文惠明孝皇帝廟號裕宗祔於太廟按王惲傳惲拜中議大夫行禦史臺治書侍禦史不赴裕宗在東宮惲進承華事略其目曰廣孝立愛端本進學擇術謹習聽政達聰撫軍崇儒親賢去邪納誨幾諫從諫推恩尙儉戒逸知賢審官凡二十篇裕宗覽之至漢成帝不絕馳道唐肅宗攺服絳紗爲朱明服心甚喜曰我若遇是禮亦當如是又至邢峙止齊太子食邪蒿顧侍臣曰一菜之名遽能邪人耶詹事丞張九思從帝對曰正臣防微理固當然太子善其說賜酒慰諭之令諸皇孫傳觀稱其書弘益居多至元十六年命皇太子並燕王參決朝政按元史世祖本紀至元十六年冬十月辛丑以月直元辰命五祖眞人李居壽作醮事奏赤章凡五晝夜畢事居壽請間言皇太子春秋鼎盛宜預國政帝喜曰尋將及之明日下詔皇太子燕王參決朝政凡中書省樞密院禦史臺及百司之事皆先啟後聞按董文忠傳至元十六年十月奏曰陛下始以燕王爲中書令樞密使才一至中書自冊爲太子累使明習軍國之事然十有餘年終守謙退不肯視事者非不奉明詔也蓋朝廷處之未盡其道爾夫事已奏決而始啟太子是使臣子而可否君父之命故惟有惟默避遜而已以臣所知不若令有司先啟而後聞其有未安者則以詔敕斷之庶幾理順而分不逾太子必不敢辭其責矣帝卽日召大臣面諭其意使行之復語太子曰董八崇立國本者其勿忘之成宗大徳九年立皇子徳壽爲皇太子按元史成宗本紀大徳九年夏六月丙子朔以立皇太子遣中書右丞相答剌罕哈剌哈孫告昊天上帝禦史大夫鐵古疊而告太廟庚辰立皇子徳壽爲皇太子詔告天下賜髙年帛八十者一匹九十者二匹孝子順孫堪從政者量才任之親年七十別無侍丁者從近遷除外任官五品以下並減一資諸處罪囚淹系五年以上除惡逆外疑不能決者釋之流竄遠方之人量移內地十二月庚寅皇太子徳壽薨大徳十一年五月武宗卽位六月立弟愛育黎拔力八達爲皇太子按元史武宗本紀大徳十一年夏五月武宗卽位六月癸巳朔詔立母弟愛育黎拔力八達爲皇太子受金寶十月庚子中書省奏初置中書省時太保劉秉忠度其地宜裕宗爲中書令嘗置省署敕其後桑哥遷立尙書省不四載而罷今復遷中書於舊省乞涓吉徙中書令位仍請皇太子一至中書制可十一月戊寅授皇太子玉冊己卯以皇太子受冊禮成帝禦大明殿受諸王百官朝賀庚辰中書省臣言皇太子謂臣等曰吾之分地安西平江吉州三路遵舊制自達魯花赤之外悉從常選其常選宜速擇才能有旨其擇人任之按仁宗本紀仁宗聖文欽孝皇帝諱愛育黎拔力八達順宗次子武宗之弟也母曰興聖太后弘吉剌氏至元二十二年三月丙子生大徳九年冬十月成宗不豫中宮秉政詔帝與太后出居懷州十年冬十二月至懷州所過郡縣供帳華侈悉令撤去嚴飭扈從毋擾於民且諭僉事王毅察而言之民皆感悅十一年春正月成宗崩時武宗爲懷寧王總兵北邊戊子帝與太后聞哀奔赴庚寅至衛輝經比干墓顧左右曰紂內荒於色毒痡四海比干諫紂刳其心遂失天下令祠比干於墓爲後世勸至漳河值大風雪田叟有以盂粥進者近侍卻不受帝曰昔漢光武嘗爲寇兵所迫食豆粥大丈夫不備嘗艱阻往往不知稼穡艱難以致驕惰命取食之賜叟綾一匹慰遣之行次邯鄲諭縣官曰吾慮衛士不法胥吏科斂重爲民困乃命王傅巡行察之二月辛亥至大都與太后入內哭盡哀復出居舊邸日朝夕入哭奠左丞相阿忽臺等潛謀推皇后伯要眞氏稱制安西王阿難答輔之時左丞相哈剌哈孫答剌罕稱疾守宿掖門凡三月密持其機陽許之夜遣人啟帝曰懷寧王遠不能猝至恐變生不測當先事而發三月丙寅帝率衛士入內召阿忽臺等責以亂祖宗家法命執之鞫問辭服戊辰伏誅諸王闊闊出牙忽都等曰今罪人斯得太子實世祖之孫宜早正天位帝曰王何爲出此言也彼惡人潛結宮壼構亂我家故誅之豈欲作威覬望神器耶懷寧王吾兄也正位爲宜乃遣使迎武宗於北邊五月乙丑帝與太后會武宗於上都甲申武宗卽位六月癸巳詔立帝爲皇太子受金寶遣使四方旁求經籍識以玉刻印章命近侍掌之時有進大學衍義者命詹事王約等節而譯之帝曰治天下此一書足矣因命與圖像孝經列女傳並刊行賜臣下十一月戊寅受玉冊領中書省樞密院至大元年七月帝諭詹事曲出曰汝舊事吾其與同僚協議務遵法度凡世祖所未嘗行及典故所無者愼勿行二年八月立尙書省詔太子兼尙書令戒飭百官有司振紀綱重名器夙夜以赴事功詹事院臣啟金州獻瑟瑟洞請遣使采之帝曰所寶惟賢瑟瑟何用焉若此者後勿復聞先是近侍言賈人有售美珠者帝曰吾服禦雅不喜飾以珠璣生民膏血不可輕耗汝等當廣進賢才以恭儉愛人相規不可以奢靡蠹則相導言者慚而退淮東宣慰使撒都獻玉觀音七寶帽頂寶帶寶鞍卻之戒諭如初詹事王約啟事二宦者侍側帝問自古宦官壞人家國有諸約對曰宦官善惡皆有之但恐處置失宜耳帝然之九月河間等路獻嘉禾有異畝同穎及一莖數穗者命集賢學士趙孟俯繪圖藏諸祕書四年春正月庚辰武宗崩二月庚寅卽皇帝位於大明殿按康裏脫脫傳至大三年尙書省立遷右丞相三寶奴等觀武宗立皇子爲皇太子脫脫方獵於柳林遣使亟召之還三寶奴曰建儲議急故相召耳脫脫驚曰何謂也曰皇子寖長聖體近日倦勤儲副所宜早定脫脫曰國家大計不可不愼曩者太弟躬定大事功在宗社位居東宮已有定命自是兄弟叔侄世世相承孰敢紊其序者我輩臣子於國憲章縱不能有所匡贊何可隳其成三寶奴曰今日兄已授弟後日叔當授侄能保之乎脫脫曰在我不可渝彼失其信天實之三寶奴𨿽不以爲然而莫能奪其議也仁宗延佑三年冬十二月丁亥立皇子碩徳八剌爲皇太子按元史仁宗本紀云云按英宗本紀英宗睿聖文孝皇帝諱碩徳八剌仁宗嫡子也母莊懿慈聖皇后弘吉剌氏以大徳七年二月甲子生仁宗欲立爲太子帝入謁太后固辭曰臣幼無能且有兄在宜立兄以臣輔之太后不許延佑三年十二月丁亥立爲皇太子授金寶開府置官屬監察禦史段輔太子詹事郭貫等首請近賢人擇師傅帝嘉納之六年十月戊午受玉冊詔命百司庶務必先啟太子然後奏聞帝謂中書省臣曰至尊委我以天下事日夜寅畏惟恐弗堪卿等亦當洗心滌慮恪勤乃職勿有隳壞以貽君父憂七年春正月戊戌仁宗不豫帝憂形於色夜則焚香泣曰至尊以仁慈禦天下庶績順成四海淸晏今天降大厲不如罰殛我身使至尊永爲民主辛丑仁宗崩帝哀毀過禮素服寢於地日歠一粥三月庚寅帝卽位泰定帝泰定元年冊皇子阿速吉八爲皇太子按元史泰定帝本紀泰定皇帝諱也孫鐵木兒顯宗甘麻刺之長子裕宗之嫡孫也初世祖以第四子那木罕爲北安王鎭北邊北安王薨顯宗以長孫封晉王代之統領太祖四大斡耳朵及軍馬達達國土至元十三年十月二十九日帝生於晉邸大徳六年晉王薨帝襲封是爲嗣晉王仍鎭北邊成宗仁宗武宗之立咸與翊戴之謀有盟書焉王府內史倒剌沙得幸於帝常偵伺朝廷事機以其子哈散事丞相拜住且入宿衛久之哈散歸言禦史大夫鐵失與拜住意相忤欲傾害之至治三年三月宣徽使探忒來王邸爲倒剌沙言主上將不容於晉王汝盍思之於是倒剌沙與探忒深相要結八月二日晉王獵於禿剌之地鐵失密遣斡羅思來告曰我與哈散也先鐵木兒失禿兒謀已定事成推立王爲皇帝又命斡羅思以其事告倒剌沙且言汝與馬速忽知之勿令旭邁傑得聞也於是王命囚斡羅思遣別烈迷失等赴上都以逆謀告未至癸亥英宗南還駐蹕南坡是夕鐵失等矯殺拜住英宗遂遇弒於幄殿諸王按梯不花及也先鐵木兒奉皇帝璽綬北迎帝於鎭所癸巳卽皇帝位於龍居河大赦天下泰定元年春正月辛丑諸王大臣請立皇太子三月癸卯命中書平章政事乃馬臺攝祭南郊知樞密院事闊徹伯攝祭太廟以冊皇太子告丙午禦大明殿冊皇子阿速吉八爲皇太子明宗天歷二年立弟文宗爲皇太子按元史明宗本紀天歷二年四月癸卯遣武寧王徹徹禿及哈八兒禿立文宗爲皇太子五月己未皇太子遣翰林學士承旨阿鄰帖木兒來覲乙亥鑄皇太子寶時求太子故寶不知所在六月詔諭中書省臣凡國家錢谷銓選諸大政事先啟皇太子然後以聞七月丙子文宗受皇太子寶八月丙戌皇太子入見是日宴皇太子及諸王大臣於行殿庚寅帝暴崩己亥皇太子復卽皇帝位按文宗本紀文宗聖明元孝皇帝諱圖帖睦爾武宗之次子明宗之弟也母曰文獻昭聖皇后唐兀氏大徳三年武宗總兵北邊帝以八年春正月癸亥生十一年武宗入繼大統至大四年武宗崩傳位於弟仁宗延佑三年丞相鐵木疊兒等議立英宗爲皇太子明宗以武宗長子乃出之居於朔漠及英宗卽位鐵木疊兒懷私固寵構釁骨肉諸王大臣莫不自危至治元年五月中政使咬住告脫歡察兒等交通親王於是出帝居於海南三年六月英宗在上都謂丞相拜住曰朕兄弟實相友愛曩以小人譖訴俾居遠方當急召還明正小人離間之罪未幾鐵失也先鐵木兒等爲逆而晉王遂立爲皇帝攺元泰定召帝於海南之瓊州還至潭州復命止之居數月乃還京師十月封懷王賜黃金印二年正月命出居於建康以殊祥院使也先捏掌其衛士初晉王旣爲皇帝以內史倒剌沙爲中書平章政事遂爲丞相狡愎自用災異數見而帝兄弟播越南北人心思之致和元年大駕出畋柳林以疾還宮諸王滿禿阿馬剌臺太常禮儀使哈海宗正禮魯忽赤闊闊出等與僉樞密院事燕鐵木兒謀曰今主上之疾日臻將往上都如有不諱吾黨執諸王大臣殺之居大都者卽縛大都省臺官宣言太子已至正位宸極傳檄守禦諸關則大事濟矣三月大駕至上都滿禿闊闊出等扈從西安王阿剌忒納失裏居守燕鐵木兒亦畱大都時也先捏私至上都與倒剌沙等圖弗利於帝乃遣宗正札魯忽赤雍古臺遷帝居江陵七月庚午泰定皇帝崩於上都倒剌沙及梁王王禪遼王脫脫因結黨害政人皆不平時燕鐵木兒實掌大都樞密符印謀於西安王阿剌忒納失裏陰結勇士以圖舉義八月甲午黎明百官集興聖宮燕鐵木兒率阿剌鐵木兒孛倫赤等十七人兵皆露刃號於眾曰武宗皇帝有聖子二人孝友仁文天下正統當歸之今爾一二臣敢紊邦紀有不順者斬乃手縛平章政事烏伯都剌伯顏察兒分命勇士執中書左丞朵朵參知政事王士熙參議中書省事脫脫吳秉道侍禦史鐵木哥丘世傑治書侍禦史脫歡太子詹事丞王桓等皆下之獄燕鐵木兒與西安王阿剌忒納失裏共守內廷籍府庫錄符印召百官入內聽命卽遣前河南行省參知政事明裏董阿前宣政使答裏麻失裏馳驛迎帝於江陵甲辰帝發江陵丙辰燕鐵木兒奉法駕郊迎丁巳帝至京師入居大內九月丁卯燕鐵木兒率諸王大臣伏闕請早正大位以安天下帝固辭曰大兄在朔方朕敢紊天序乎燕鐵木兒曰人心向背之機間不容髮一或失之噬臍無及帝曰必不得已必明著朕意以示天下而後可壬申帝卽位於大明殿受諸王百官朝賀大赦詔曰洪惟我太祖皇帝混一海宇爰立定制以一統緒宗親各受分地勿敢妄生覬覦此不易之成規萬世所共守者也世祖之後成宗武宗仁宗英宗以公天下之心以次相傳宗王貴戚咸遵祖訓至於晉邸具有盟書願守藩服而與賊臣鐵失也先鐵木兒等潛通陰謀冒幹寶位使英宗不幸罹於大故朕兄弟播越南北備歷艱險臨禦之事豈獲與聞朕以叔父之故順承惟謹於今六年災異疊見權臣倒剌沙烏伯都剌等專權自用�遠勛舊廢棄忠良變亂祖宗法度空府庫以私其黨類大行上賓利於立幼顯握國柄用成其姦宗王大臣以宗社之重統緒之正協謀推戴屬於渺躬朕以菲徳宜俟大兄固讓再三宗戚將相百僚耆老以爲神器不可以久虛天下不可以無主周王遼隔朔漠民庶遑遑已及三月誠懇迫切朕從其請謹俟大兄之至以遂朕固讓之心已於致和元年九月十三日卽皇帝位於大明殿其以致和元年爲天歷元年可大赦天下自九月十三日昧爽已前除謀殺祖父母父母妻妾殺夫奴婢殺主謀故殺人但犯彊盜印造僞鈔不赦外其餘罪無輕重咸赦除之於戲朕豈有意於天下哉重念祖宗開創之艱恐隳大業是以勉徇輿情尙賴爾中外文武臣僚協心相予輯寧億兆以成治功咨爾多方體予至意十一月庚辰遣使奉迎皇兄明宗皇帝於漠北十二月甲寅復遣治書侍禦史撒迪內侍不顏禿古思奉迎皇兄於漠北天歷二年春正月庚申遣前翰林學士承旨不答失裏北還皇兄行在所仍命太府太監沙剌斑奉金幣以往丙戌皇兄明宗卽皇帝位於和寧之北二月辛亥帝謂廷臣曰撒迪還言大兄已卽皇帝位凡二月二十一日以前除官者速與制敕後凡銓選其詣行在以聞三月辛酉帝命廷臣曰寶璽旣北上繼今國家政事其遣人聞於行在所夏四月癸卯明宗遣武寧王徹徹禿中書平章政事哈八兒禿來錫命立帝爲皇太子命仍置詹事院罷儲慶司五月丙子武寧王徹徹禿中書平章政事哈八兒禿至自行在所致立皇太子之命賜徹徹禿金五百兩余有差攺儲慶司爲詹事院七月丙子帝受皇太子寶八月乙酉朔明宗次於王忽察都丙戊帝入見明宗宴帝及諸王大臣於行殿庚寅明宗崩帝入臨哭盡哀燕鐵木兒以明宗後之命奉皇帝寶授於帝遂還己亥帝復卽位於上都文宗至順元年立燕王阿剌忒納答剌爲皇太子按元史文宗本紀至順元年八月辛酉禦史臺臣請立燕王爲皇太子帝曰朕子尙幼非裕宗爲燕王時比俟燕鐵木兒至共議之冬十月壬子諸王大臣復請立燕王爲皇太子帝曰卿等所議誠是但燕王尙幼恐其識慮未弘不克負荷徐議之未晚也十二月戊申遣伯顏等以將立阿剌忒納答剌爲皇太子告祭於郊廟辛亥立燕王阿剌忒納答剌爲皇太子詔天下甲寅監察禦史言昔裕宗由燕邸而正儲位世祖擇耆舊老臣如王顒姚燧蕭等爲之師保賓客今皇太子仁孝聰睿出自天成誠宜愼選徳望老成學行純正者俾之輔導於左右以宏養正之功實宗社生民之福也帝嘉納其言順帝至正十三年六月立皇子愛猷識理達臘爲皇太子按元史順帝本紀至正十三年六月丁酉立皇子愛猷識理達臘爲皇太子中書令樞密使授以金寶告祭天地宗廟甲辰以立皇太子詔天下大赦丙辰詔皇太子位下立儀衛司九月己丑建皇太子鹿頂殿於聖安殿西按太平傳皇后奇氏與皇太子謀欲內禪遣宦者資正院使朴不花諭意於太平太平不答皇后又召太平至宮中舉酒申前意太平依違而已是時皇太子欲盡逐帝近臣又令監察禦史劾帝親暱臣禦史中丞禿魯鐵木兒未及奏而所劾禦史被遷爲他官皇太子疑也先忽都泄其事益決意去太平政柄知樞密院事紐的該聞而嘆曰善人國之紀也苟去之國將何賴乎數於帝前左右之以故皇太子之志未及逞會紐的該死皇太子遂令監察禦史買住桑哥失理劾左丞成遵參政趙中等下獄死以二人爲太平黨也太平知勢不可畱數以疾辭位二十年二月拜太保俾養疾於家按張楨傳楨除僉山南道肅政廉訪司事劾中書也先不花等弄權誤國之罪不報楨乃慨然嘆曰天下事不可爲矣卽辭去居河中安邑山谷間結茅僅容膝有訪之者不復言時事但對之流涕而已二十四年孛羅帖木兒犯闕皇太子出居冀寧奏除贊善又除翰林學士皆不起擴廓帖木兒將輔皇太子入討孛羅帖木兒遣使傳皇太子旨賜以上尊且訪時事楨復書曰今燕趙齊魯之境大河內外長淮南北悉爲丘墟關陜之區所存無幾江左日思薦食上國湘漢荊楚川蜀淫名僭號幸我有變利我多虞閣下國之右族三世二王得不思廉藺之於趙寇賈之於漢乎京師一殘假有不逞之徒崛起艸澤借名義尊君父倡其說於天下閣下將何以處之乎守京師者能聚不能散禦外侮者能進不能退紛紛籍籍神分志奪國家之事能不爲閣下憂乎志曰不備不虞不可以爲師僕之惓惓爲言者獻忠之道也然爲言大要有三保君父一也扶社稷二也衛生靈三也請以近似者陳其一二衛出公據國至於不父其父趙有沙丘之變其臣成兌平之不可謂無功而後至於不君其君唐肅宗流播之中怵於邪謀遂成靈武之篡千載之下𨿽有智辯百出不能爲雪嗚呼是豈可以不鑑之乎然吾聞之天之所廢不驟也騁其得志肆其寵樂使忘其覺悟之心非安之也厚其毒而降之罰也天遂其欲民厭其汰而鬼神弗福也其能久乎閣下覽觀焉謀出於萬全則善矣詢之輿議急則其變不測徐則其釁必起通其往來之使達其上下之情得其情則得其策矣孔子曰君君臣臣父父子子今九重在上者如寄靑宮在下者如寄生民之憂國家之憂也可不深思而熟計之哉擴廓帖木兒深納其說是用事克有成後三年卒

明一太祖洪武元年立子標爲皇太子因定冊立及朝謝中宮諸王百官命婦進賀之儀並儀仗之制按明外史懿文太子傳懿文太子標太祖第一子也母髙皇后元至正十五年生於太平陳迪家太祖爲吳王立爲王世子從宋受經吳元年年十三矣命省臨濠墓諭曰商髙宗舊勞於外周成王早聞無逸之訓皆知小民疾苦故在位勤儉爲守成令主兒生長富貴習於晏安今出旁近郡縣遊覽山川經歷田野其因道途險易以知鞍馬勤勞觀閭閻生業以知衣食艱難察民情好惡以知風俗美惡卽祖宗所居訪求父老問吾起兵渡江時事識之於心以知吾創業不易又命中書省擇官輔行凡所過郡邑城隍山川之神皆祭以少牢過太平訪迪家賜白金五十兩至泗濠告祭諸祖墓是冬從太祖觀郊壇令左右導之農家徧觀服食器具又指道旁荊楚曰古用此爲撲刑以其能去風𨿽傷不殺人古人用心仁厚如此兒念之洪武元年正月立爲皇太子帶刀舍人周宗上書乞教太子帝嘉納中書省都督府請仿元制以太子爲中書令帝以元制不足法令詹同考歷代東宮官制選勛徳老成及新進賢者兼領東宮官於是左丞相李善長兼太子少師右丞相徐達兼太子少傅中書平章錄軍國重事常遇春兼太子少保右都督馮宗異兼右詹事中書平章政事胡廷瑞廖永忠李伯升兼同知詹事院事中書左右丞趙庸王溥兼副詹事中書參政楊憲兼詹事丞傅瓛兼詹事同知大都督康茂才張興祖兼左右率府使大都督府副使顧時孫興祖同知左右率府事僉大都督府事吳楨耿炳文兼左右率府副使禦史大夫鄧愈湯和兼諭徳禦史中丞劉基章溢兼贊善大夫治書侍禦史文原吉範顯祖兼太子賓客諭之曰朕於東宮不別設府僚而以卿等兼領者蓋軍旅未息朕若有事於外必太子監國若設府僚卿等在內事當啟聞太子或聽斷不明與卿等意見不合卿等必謂府僚導之嫌隙易生又所以特置賓客諭徳等官者欲輔成太子徳性且選名儒爲之職此故也昔周公教成王克詰戎兵召公教康王張皇六師此居安慮危不忘武備蓋繼世之君生長富貴溺於安逸不諳軍旅一有緩急罔知所措二公之言其並識之是年命選國子生國琦王璞張傑等十餘人侍太子讀書禁中琦等入對謹身殿儀狀明秀應對詳雅帝喜因謂殿中侍禦史郭淵友等曰諸生於文藝習矣然與太子處當端其心術不流浮靡庶儲徳亦獲裨助因厚賜之未幾以梁貞王儀爲太子賓客秦鏞盧徳明張昌爲太子諭徳先是建大本堂取古今圖籍充其中徵四方名儒教太子諸王分番夜直選才俊之士充伴讀帝時時賜宴賦詩商榷古今評論文字無虛日命諸儒作鐘山龍蟠賦置酒歡甚自作時雪賦賜東宮官令三師賓客諭徳朝賀東宮東宮答拜又命東宮及王府官編緝古人行事可爲戒者訓諭太子諸王四年春制大本堂玉圖記賜太子十年令自今政事並啟太子處分然後奏聞因諭曰自古創業之君歷涉勤勞達人情周物理故處事咸當守成之君生長富貴若非平昔練達少有不謬者故吾特命爾日臨羣臣聽斷諸司啟事以練習國政惟仁不失於�暴惟明不惑於邪佞惟勤不溺於安逸惟斷不牽於文法凡此皆心爲權度吾自有天下以來未嘗暇逸於諸事務惟恐毫髮失當以負上天付托之意戴星而朝夜分而寢爾所親見爾能體而行之天下之福也時令儒臣爲太子講大學衍義二十二年置詹事院以兵部尙書唐鐸兼詹事二十四年八月敕太子巡撫陜西帝意欲都陜西先遣太子相宅旣行使諭曰爾昨渡江震雷忽起於東南導爾前行是威震之兆也然一旬久陰不雨占有陰謀宜愼舉動嚴宿衛施仁布惠以回天意乃申諭從行諸臣以宿頓聞比還獻陜西地圖遂病病中上言經略建都事明年四月丙子薨帝慟哭禮官議期喪請以日易及當除服帝不忍禮官請之始釋服視朝八月庚申祔葬孝陵東謚曰懿文太子爲人友愛秦周諸王數有過輒調護之得返國有告晉王異謀者太子爲涕泣請帝乃感悟帝初撫兄子文正姊子李文忠及沐英等爲子髙後視如己出帝或以事督過之太子輒告髙後爲慰解其仁慈天性然也建文元年追尊爲孝康皇帝廟號興宗燕王卽帝位復稱懿文皇太子太子元妃常氏開平王遇春女繼妃呂氏子五人長雄英早卒進封虞王謚曰懷次建文帝次允熥允熞允建文元年封允熥吳王允熞衡王允徐王俱未之藩成祖降吳王爲廣澤王居漳州衡王爲懷恩王居建昌徐王爲敷惠王隨母呂太后居太子陵未幾召允熥允熞還京廢爲庶人錮鳳陽先後卒攺允爲甌寧王奉太子祀未幾邸中火暴卒謚曰哀簡按明昭代典則洪武元年正月立世子標爲皇太子二十五年九月庚寅立皇孫允炆爲皇太孫懿文太子薨上禦東角門對羣臣泣翰林學士劉三吾進曰皇孫世嫡富於春秋正位儲極四海系心皇上無過憂上曰善至是立爲皇太孫詔曰曩者列聖相繼馭宇者首建儲君朕甲辰卽王位戊申卽帝位於今二十五年前者選將練兵奠生民於田野統一以來除姦貪去豪彊用心多矣邇來蒼顏皓首儲嗣爲重九月十三日冊嫡孫允炆爲皇太孫奉上下神祇以安黎庶太孫英明仁厚好文章典禮旣爲太孫中外萬幾時付裁決當是時政治嚴毅太孫濟以寬大中外欣然愛戴三十一年閏五月乙酉髙皇帝遺詔曰朕受皇天之命膺大任於世定禍亂而偃兵綏生民於市野謹撫馭以膺天命三十有一年憂危積心日勤不怠專志有益於民柰何起自寒微無古人之博智好善惡惡不及多矣今年七十有一筋力衰微朝夕危懼慮恐不終今得萬物自然之理其奚哀念之有念之有皇太孫允炆仁明孝友天下歸心宜登大位以勤民政中外文武臣僚同心輔佐以福吾民葬祭之儀一如漢文帝勿異布告天下使知朕意孝陵山川因其故無攺諸王臨國中無得至京王國所在文武吏士聽朝廷節制惟護衛官軍聽王諸不在令中者推此令從事辛卯皇太孫卽皇帝位詔曰天降下民作之君我皇太祖髙皇帝受天明命統有萬邦宵衣旰食弘濟斯民凡事有益於天下者無所不用其心政教休明規模弘遠朕以眇躬纂承大統恭依遺詔於洪武三十一年閏五月十六日卽皇帝位夙夜祗懼思所以克相上帝寵綏四方以無忝我皇祖之大命永維寬猛之宜誕布維新之正其以明年爲建文元年大赦天下於戲徳惟善政政在養民當遵先聖之言期致雍熙之盛百辟卿士體朕至懷按明會典洪武初定冊立頒詔前一日內使監官陳禦座香案於奉天殿如常儀尙寶司設寶案於禦座前侍儀司設詔書案於寶案之前冊案寶案於殿中冊案在東寶案在西冊寶亭一座於丹陛之東皇太子拜位於丹陛上及禦座前俱北向授冊寶官位於殿上皇太子拜位之東西向讀冊寶官位於授冊寶官之北西向捧進冊寶官位於讀冊寶官之南西向受冊寶內使二人位於殿上皇太子拜位之西舁冊寶亭內官八人位於丹陛冊寶亭之東設承制官承制位於殿內之西宣制位於殿門外東北捧詔官位於殿內之東內贊二人位於殿內皇太子拜位之北贊禮二人位於丹陛上之南知班二人位於丹墀中文武官侍立位之南糾儀禦史二人位於知班之北俱東西相向文武百官齊班位於午門外之東西北上文官侍立位於文樓之北西向武官侍立位於武樓之北東向使臣僧道耆老侍立位於文官侍立位之南俱西向殿前班指揮司官三人位於丹陛之西東向宣徽院官三人位於丹陛之東西向侍從班起居注給事中殿中侍禦史侍儀使尙寶卿侍立位於殿上之東侍從班武官指揮使侍立位於殿上之西拱衛司官二人侍立位於殿中門之左右典牧官二人位於仗馬之南宿衛鎭撫二人位於丹墀�前護衛百戶二十四人位於宿衛鎭撫之南稍後護衛千戶八人位於殿東西門之左右將軍二人位於殿上簾前將軍四人位於丹升之四隅將軍六人位於奉天殿門之左右將軍六人位於奉天門之左右俱東西相向鳴鞭四人位於丹陛之南北向引文武官舍人四人位於文武官侍立位之北稍後東西相向引使臣僧道耆老舍人二人位於引文官舍人之下禮部官同內使監官安奉詔書於殿內案上及冊寶亭中匣盝內取冊寶置於殿內冊寶案上冊在前寶在後內使舁冊寶亭就位禮部官以付內使監官守護其日淸晨鼓初嚴金吾衛陳甲士於午門外之東西旗仗於奉天門外之東西拱衛司陳儀仗於丹陛之東西及丹墀之東西陳車輅於文武樓之南典牧官陳仗馬於車輅之南虎豹於奉天門外和聲郎入陳樂於丹墀之南所司備鼓樂儀衛備儀仗於奉天門外伺候迎送冊寶至東宮文武百官各具朝服執事者俱入就位鼓次嚴百官齊班於午門外尙寶卿侍從侍衛官各服其器服俱詣謹身殿奉迎鼓三嚴侍儀奏中嚴禦用監官奏請上禦謹身殿具衮冕啟請皇太子於奉天門具冕服引班引百官使臣僧道耆老等俱入侍立位侍儀奏外辦上禦輿以出尙寶卿捧寶及侍儀導從警蹕如常儀仗動大樂鼓吹振作升座樂止將軍捲簾尙寶卿以寶置於案鳴鞭報時訖引進四人引皇太子入奉天東門樂作升自東階由東門入引進立候於門外內贊接引至丹陛拜位引禮分立於左右樂止捧受冊寶內使由西陛升俱入就丹陛立位知班於丹墀中唱班齊贊禮於丹陛上唱鞠躬樂作皇太子再拜興平身樂止內贊唱承制官稍前承制官前立於殿西內贊唱跪承制官跪承制訖由殿中門出立於門外稱有制贊禮唱跪皇太子跪宣制云冊長子某爲皇太子宣畢贊禮唱俯伏興平身承制官由殿西門入跪於殿西云傳制畢復位贊禮贊鞠躬樂作皇太子鞠躬再拜興平身樂止贊禮唱行冊禮引禮引皇太子由殿東門入樂作引禮立於門外內贊接引至禦座前拜位樂止內贊唱跪皇太子跪唱受冊寶捧冊寶官於案前跪捧冊授讀冊寶官內贊唱讀冊讀冊寶官跪讀冊訖以冊授丞相丞相搢笏受冊內贊唱搢圭皇太子搢圭唱受冊丞相以冊跪授於皇太子捧受冊寶內使跪於皇太子西捧冊興立於皇太子西捧冊寶官又於案前跪捧寶授讀冊寶官內贊唱讀寶讀冊寶官跪讀寶訖以寶授丞相丞相受寶跪授於皇太子捧受冊寶內使跪於皇太子西捧寶興立於捧冊內使之下內贊唱出圭皇太子出圭唱俯伏興平身皇太子俯伏興平身唱復位引皇太子出樂作內使捧冊寶前導出至殿東門引禮引皇太子復位樂止內使以冊寶置於冊寶亭盝匣中退立於丹陛之東贊禮贊鞠躬拜樂作皇太子四拜興平身樂止內使舁冊寶亭前行引禮導皇太子由東階降樂作出奉天門樂止引禮引皇太子詣東耳房伺候於中宮行禮內使舁冊寶亭東門出至西道儀仗鼓吹前迎百官迎送至東宮安奉冊寶於殿內初皇太子降階禮部尙書跪奏用寶詣案捧詔書尙寶卿用寶以詔書置於案禮部尙書於殿西跪奏云捧詔赴午門開讀興捧詔官捧詔由中門出樂作降自中陛引禮引文武官迎詔書出奉天門樂止開讀於午門外訖百官迎詔至中書省頒行執事人報侍儀奏禮畢鳴鞭上興樂作還宮樂止皇太子朝謝中宮受冊之日內使監官陳設皇后禦座於中宮殿上皇太子拜位於殿庭正中及禦座前內贊二人位於殿上拜位之東西司贊二人位於丹墀拜位之東西陳設儀仗於殿庭之東西擎執於殿上之左右樂工陳樂於殿庭之南皇太子於奉天殿受冊畢司賓引皇太子具冕服至中宮外門東向立內使監官啟聞皇后首飾褘衣出殿樂作升禦座樂止司賓引皇太子由東階升樂作就丹墀拜位樂止司賓分立於前司贊唱鞠躬拜樂作皇太子四拜興平身樂止司賓引皇太子由殿東門入樂作至殿上拜位樂止內贊唱跪皇太子跪恭謝曰小子某玆受冊命謹詣母后殿下恭謝謝畢內贊唱俯伏興皇太子俯伏興平身司賓引皇太子由殿東門出樂作復位樂止司贊唱鞠躬拜樂作皇太子四拜樂止司賓唱禮畢內使監官啟禮畢皇后興樂作還宮樂止內官引皇太子出諸王賀東宮皇太子受冊之日內使監官設皇太子座於東宮侍儀司設諸王拜位於殿庭階上及殿上正中贊禮二人位於殿庭王拜位之東西內贊二人位於殿內王拜位之東西文武官侍立位於殿庭之東西將軍六人位於殿門之左右拱衛司設儀仗於殿庭之左右樂工設樂於宮門之外伺皇太子於中宮行禮畢引禮引諸王便服至東宮門外西向立引進引皇太子便服出宮樂作升殿樂止引禮引諸王由東階升樂作至殿庭階上拜位樂止贊禮唱鞠躬拜樂作諸王鞠躬四拜興平身樂止引禮引諸王居長者由殿東門入樂作引禮立於門外內贊接引至殿內拜位樂止內贊贊禮同唱跪諸王皆跪長王恭賀曰小弟某玆遇長兄皇太子榮膺冊寶不勝忻忭之至謹率諸弟詣殿下稱賀賀畢內贊贊禮同唱俯伏興平身引禮引長王由殿東門出樂作復位樂止贊禮唱鞠躬拜樂作諸王鞠躬四拜興平身樂止唱禮畢引進啟禮畢皇太子興樂作還宮樂止引進引諸王以次出諸王賀中宮皇太子受冊之日內使監官陳設皇后禦座於中宮殿上諸王拜位於殿庭正中及禦座前內贊二人位於殿上拜位之東西司贊二人位於諸王丹墀拜位之東西設儀仗於殿庭之東西擎執於殿上之左右樂工陳樂於宮門外諸王於東宮行賀禮畢司賓引諸王俱冕服至中宮外門東向立內使監官啟聞皇后首飾褘衣出殿樂作升禦座樂止司賓引諸王由東階升樂作入就丹墀拜位樂止司贊唱鞠躬拜樂作諸王鞠躬四拜興平身樂止司賓引諸王居長者由殿東門入樂作至殿上拜位樂止內贊司贊同唱跪諸王皆跪長王恭賀曰小子某玆遇長兄皇太子榮膺冊寶不勝歡慶謹率諸弟詣母后殿下恭賀賀畢內贊司贊同唱俯伏興平身諸王俯伏興平身司賓引長王由殿東門出樂作復位樂止司贊唱鞠躬拜樂作諸王鞠躬四拜興平身樂止司賓唱禮畢內使監官啟禮畢皇后興樂作還宮樂止內官引諸王以次出百官進慶賀表箋與進賀中宮受冊表箋儀同百官進慶賀東宮箋前期內使監官陳設皇太子位於東宮正殿如常儀侍儀司設箋案位於殿下及殿上正中文武官拜位於殿下文東武西異位重行北向設宣箋官位於殿下箋案之西展箋官位於宣箋官之下知班二人位於文武官拜位之北贊禮二人位於知班之北內贊二人位於殿上引文武班舍人四人位於文武班之北稍後俱東西相向是日宿衛陳兵仗於東宮門外之東西陳旗仗於中門外東西相向將軍六人於殿門之東西拱衛司陳儀仗於殿庭階上下之東西和聲郎陳樂於文武拜位之南內使擎執於殿上左右文武官進箋至午門前禮部官以箋函置於案舍人舉入東宮門外恭候行禮文武官於奉天殿行賀禮畢常服詣東宮文東武西分立於門外受箋官贊禮等執事各就位引進啟外備皇太子常服出宮至殿門樂作升殿樂止舍人舉箋案入宣箋官展箋官押案置於庭各就位引班引文武官亦入就位知班唱班齊贊禮唱鞠躬拜樂作丞相以下皆鞠躬四拜興平身樂止贊禮唱進箋受箋官進至案之東北引班引丞相至案前丞相跪捧箋興與宣箋官展箋官由西陛升西門入至殿內置於案退立於殿南正中內贊唱跪贊禮唱眾官皆跪丞相與眾官皆跪內贊唱宣箋宣箋官詣案前取箋跪宣於殿西展箋官同跪展箋宣畢俯伏興退立於西展箋官以箋復置於案退立於西內贊贊禮同唱俯伏興丞相與百官皆俯伏興平身丞相與宣箋官展箋官由殿西門出西陛降復位贊禮唱鞠躬拜樂作丞相以下皆鞠躬四拜興平身樂止贊禮唱禮畢引進啟禮畢舍人舉箋案出皇太子興樂作還宮樂止百官以次出內外命婦慶賀中宮至日司賓引內外命婦各服其服俟於中宮門外之左右俟皇太子入行朝謝畢內使監官啟聞司賓二人先引外命婦由西門入序立於庭中左右二人引內命婦入就拜位司贊唱班齊拜樂作內命婦以下皆四拜興樂止司賓引班首由西陛升西門入樂作至禦座前樂止內贊司贊同唱跪班首以下皆跪班首稱某封某妾某等玆遇皇太子榮膺冊命恭詣皇后殿下稱賀賀畢內贊司贊同唱興班首以下皆興司賓引班首由西門出西陛降復位司贊唱拜樂作班首以下皆四拜興樂止司賓二人引外命婦入就拜位贊拜樂作班首以下皆四拜興樂止司賓引班首由西陛升西門入樂作至禦座前樂止內贊司贊同唱跪班首以下皆跪班首稱賀曰某封某妾某氏等玆遇皇太子榮膺冊命恭詣皇后殿下稱賀賀畢內贊司贊同唱興班首以下皆興司賓引班首由西門出西陛降司贊唱拜樂作班首以下皆四拜興樂止司賓唱禮畢皇后興樂作還宮樂止命婦以次出謁廟皇太子擇日恭謁太廟永樂二年續定先期三日齋戒遣官祭告天地宗廟用香帛酒脯行一獻禮前一日禮部同鴻臚寺官設詔案於奉天殿中設節冊寶案於詔案之南節中冊東寶西各以次陳列設冊寶彩輿於丹陛之東尙寶司設寶案錦衣衛設鹵簿儀仗教坊司設中和韶樂如常儀至日鴻臚寺設皇太子拜位於丹陛正中設持節等官拜位於丹墀內引禮啟請皇太子具冕服於文樓下以俟上服衮冕禦華蓋殿翰林院官捧詔尙寶司官用寶訖禮部官捧置於案執事官行五拜禮畢鴻臚寺官奏請升殿導駕官前導樂作上禦奉天殿樂止尙寶司官以寶置於案鳴鞭文武百官朝服行叩頭禮侍班引禮官六人導皇太子由東階升至丹陛贊就位持節等官各就丹墀拜位贊鞠躬樂作四拜樂止傳制官跪奏傳制俯伏興由左門出西向立稱有制贊禮贊跪皇太子及持節等官皆跪宣制訖贊俯伏興平身引禮導皇太子由殿東門入至冊寶案前內贊贊跪贊宣冊捧冊官跪捧冊授宣冊官宣冊官立宣於皇太子之右宣訖贊搢圭贊受冊捧冊官捧冊授皇太子受訖以授內侍內侍跪受立於西贊受寶一如授冊儀贊出圭俯伏興平身贊復位引禮導皇太子由殿東門出就位內侍捧冊寶前導置彩輿中內贊贊鞠躬樂作四拜樂止執事者各舁冊寶以次前導引禮導皇太子由東階降持節等官隨之樂作至奉天門樂止用儀仗鼓樂迎冊寶至文華殿行禮畢持節官持節復命是日禮部官候節冊寶啟行畢奉詔書至承天門開讀頒示天下皇太子受冊寶畢具冕服儀仗引禮導引詣太廟行謁告禮如常儀禮畢釋服引禮導引至左順門具冕服謝恩上具皮弁服禦奉天殿引禮導皇太子至上前謝恩樂作行八拜禮畢樂止導還至右順門內官導詣內殿前皇后服燕居冠服升內殿皇太子於內殿丹陛行八拜禮畢親王見東宮先是內官設皇太子座於文華殿鴻臚寺設親王世子郡王拜位於殿陛上教坊司設樂錦衣衛設儀仗候親王世子郡王賀中宮禮畢引禮導親王世子郡王具冕服其未冕者便服序列於文華殿門外以俟導引官導皇太子冕服升座引禮導親王世子郡王由東階升樂作就殿陛上拜位樂止贊鞠躬四拜親王世子郡王皆鞠躬四拜興平身贊跪親王世子郡王皆跪鴻臚寺官一人詣殿門外正中跪致詞曰某王某等玆遇皇太子殿下榮膺冊命禮當慶賀致詞畢贊俯伏興四拜樂作親王世子郡王皆俯伏興四拜平身皇太子駕興親王世子郡王以次出是日皇太子詣武英殿見諸叔行家人禮四拜諸叔西向坐受見諸兄行家人禮二拜諸兄西向立受次日文武百官進表箋慶賀如常儀按明會典東宮儀仗令旗一對靑質紅令字朱漆攢竹竿長八尺二寸下有鐵淸道二對朱漆攢竹杖銅裹兩末長四尺九寸幰弩一張並箭靑幰蓋以帛爲之刀盾一十對盾以木爲之畫獅子首加飾朱漆刀金飾綠靶綠鞘紅緣垂靑並繐弓箭二十副弓用竹爲體木托靶並梢黑角梢末並面半筋鋪背四節纏絲黑漆面朱漆背絲弦箭竹爲幹木扣鐵箭頭柳葉形兩頭俱用牛筋並絲纏之加朱漆道如加雁翎橐二用黑斜皮爲之白澤旗二面內一面紅質上下並外邊加黃襕赤火焰間彩腳傍竿處加紅腰中繡白澤飛狀及云文旗身並黃襕火焰長六尺六寸闊三尺九寸腳長五尺揭以朱漆攢竹竿竿首木槍頭貼金飾共長一丈三尺六寸九分內槍頭長一尺三寸五分飾以紅纓用鐵一面靑質制同靑旗二面純靑質旗身並火焰長六尺六寸闊二尺九寸腳長五尺揭以朱漆攢竹竿竿首木槍頭貼金飾共長一丈一尺九寸九分內槍頭長一尺三寸五分飾以紅纓用鐵紅旗二面黃旗二面白旗二面黑旗二面以上制俱與靑旗同靑素旗二十面純靑質上闊八尺下四尺朱漆攢竹竿貼金木槍頭共長一丈一尺三寸五分內槍頭長一尺三寸五分上飾以紅纓下有鐵金鼓旗二面靑質紅金鼓二字連腰闊一丈二尺五寸下七尺朱漆攢竹竿貼金木槍頭共長一丈四尺九寸內槍頭長一尺五寸八分上飾以紅纓下有鐵金龍畫角十二枝木質黑漆戧金爲飾上節寶相花中節纏身單龍云文下節八寶雙海馬花匡鼓二十四面紅油木匡畫寶相花釘鐶鈸皆擺錫粉塗革面徑一尺七寸畫雙獅彩球懸以紅絨匾�鼓二面制同花匡鼓但面闊一尺畫荷並葉金鉦二面銅質竹匡四傍用紅綆系鉦於匡徑九寸五分金二面以銅爲之徑一尺七寸板二串每串板六各長一尺一寸上闊一寸九分下闊二寸五分聯以靑笛二管截竹爲之六竅長一尺五寸杖鼓二个木匡細腰黑漆戧金龍文兩頭以革冒之聯以紅絨綆加銅龍頭鉤子以靑絨匾懸用小銅角一對長三尺八寸加漆貼金大銅角一對長三尺五寸七分加漆貼金纓頭一个朱漆攢竹竿貼金木槍頭鐵抹金銅頂綴染紅犛牛尾爲圓纓建於竿共長一丈一尺四寸九分內槍頭長一尺九寸五分領頭四對朱漆攢竹杖銅裹兩末長四尺九寸絳引旛一對朱漆竿貼金銅龍頭共長一丈二尺五寸內龍頭鉤一尺旛用五色平羅長六尺三寸闊五寸五分旛下有五色板四角寶蓋髙七寸五分圍二尺七寸五分綠三檐共長一尺九寸抹金銅龍頭四个抹金銅佩一十六个銅鈴三十六个後旛制作長短同腰皆用綠色描金香艸文三檐金龍文凡幢旛麾節挑竿銅龍頭俱以鐵爲鉤蓋上抹金銅頂鈒花文傳教旛一對紅羅爲之靑三檐佩四鈴三十二中有黃額靑傳教二字余與絳引旛制同告止旛一對與傳教制同但檐用靑額靑告止二字蓋上抹金銅頂鈒花文信旛一對與傳教制同但檐用黃額靑信字羽葆幢三對朱紅攢竹竿貼金銅龍頭共長一丈二尺五寸五分內龍頭鉤一尺銜抹金銅圈懸銅頂施白羽綠羅寶蓋下以紅絲圓貫紅纓簇圓凡五層每層上施抹金銅頂藍斜皮寶蓋綴銅鈴儀鍠氅三對朱漆攢竹竿貼金頭共長一丈二尺五寸五分內貼金頭長一尺三寸五分氅用五色平羅長六尺三寸闊五寸五分上抹金銅頂下綴抹金銅鈴五个戈氅三對朱漆攢竹竿貼金木龍頭承戈共長一丈二尺五寸內貼金頭長一尺六寸一分系木板粉面畫升降雙鳥綴五色羅氅長六尺三寸闊五寸五分末綴銅鈴五个戟氅三對與戈氅制同惟貼金木龍頭承戟長一尺七寸五分吾杖二對朱漆攢竹杖長六尺九寸五分兩末貼金儀刀二對刻木爲刀貼銀飾鞘及靶貼金龍文爲飾垂紅絲錔班劍二對刻木爲劍其上有靶靶下爲龍頭銜劍皆貼金爲飾垂紅絲錔金鉞二對朱漆攢竹柄貼金木鉞頭承以貼金龍頭共長六尺九寸內木鉞並龍頭長一尺六寸五分立瓜二對朱漆攢竹柄貼金木瓜立置其首承以貼金龍頭共長六尺九寸內瓜及龍頭長一尺四寸臥瓜二對與立瓜制同但瓜臥置其首瓜及龍頭長一尺二寸五分骨朵二對與瓜制同但以貼金木骨朵置其首骨朵及龍頭長一尺六寸鐙杖二對與骨朵制同但以貼金木鐙置其首殳叉一對朱漆攢竹柄木爲叉承以龍頭置於柄上貼金爲飾共長一丈二尺五寸五分內叉及龍頭長二尺五分戟十對朱漆攢竹竿貼金木戟頭共長一丈二尺五寸五分內戟頭長二尺五分�十對朱漆攢竹竿貼金木�共長一丈二尺五分內木�及龍頭長一尺七寸夾�一對與�制同但其首爲夾�麾一把朱漆攢竹竿上置銅龍貼金飾共長一丈二尺五寸五分內銅龍頭並鉤長一尺口銜銅索銅頂綴綠羅寶蓋靑綠泥金描香艸文下垂染紅犛牛尾三層每層各加抹金銅圓頂綠斜皮云蓋各綴銅鈴幢一把與麾制同但用犛牛尾纓五層節一把與麾制同但用犛牛尾纓八層金節二對與麾制同但用犛牛尾纓八層及黃紗衣籠之其上繡升龍四長七尺五寸闊一尺二寸響節六對貼金攢竹柄長一丈二寸五分其首以鐵條長一尺二寸五分貫銅鐵錢十二黃羅銷金龍文衣籠之長一尺五寸闊八寸上加貼金木圓頂下有盤攀頂綫四錢文曰天下太平靑方傘二把傘骨面闊並頂五尺五寸柄及葫蘆頭共長一丈一尺五寸九分其面冒以靑羅垂靑三檐四角加抹金銅龍頭凡傘頂葫蘆皆木質貼金柄用竹朱紅油間纏以藤惟曲柄朱紅漆攢竹爲之紅方傘二把傘骨面闊並頂五尺五寸柄及葫蘆頭共長一丈一尺五寸九分其面冒以紅羅垂紅三檐傘頂四角加抹金銅龍頭紅銷金傘一把傘骨面闊並頂四尺二寸五分柄及葫蘆頭共長一丈一尺二寸九分其面冒以紅羅垂紅三檐銷金寶珠龍文邊香艸文紅繡直柄圓傘一把傘骨面闊並頂四尺二寸五分柄及葫蘆頭共長一丈一尺二寸九分其面冒以紅羅繡雲文垂紅三檐上檐雲龍下二檐瑞艸文紅繡曲柄圓傘二把傘骨面闊並頂四尺二寸五分柄及葫蘆頭共長一丈一尺二寸九分其面冒以紅羅繡雲文垂紅三檐瑞艸文當曲柄處用鐵心貼金木龍頭承傘紅繡花直柄傘二把傘骨面闊並頂四尺二寸五分柄及蘆葫頭共長一丈一尺二寸九分其面冒以紅羅繡雲文垂紅三檐寶相花抹金銀鈴全紅圓傘二把傘骨面闊並頂四尺二寸五分柄及葫蘆頭共長一丈一尺二寸九分其面冒以紅羅垂紅三檐靑圓傘二把傘骨面闊並頂四尺二寸五分柄及葫蘆頭共長一丈一尺二寸九分其面冒以靑羅垂靑三檐紅油絹銷金雨傘一把傘骨面闊並頂七尺柄及葫蘆頭共長九尺二寸九分其面銷金寶珠龍邊雲龍文靑繡孔雀圓扇六把扇及柄共長一丈一尺二寸面背風衣俱靑素綫羅面徑三尺三寸五分繡升降孔雀云文背銷金龍團花凡扇柄皆黑漆攢竹靑繡花圓扇四把扇及柄共長一丈一尺二寸面背風衣俱靑素綫羅面徑三尺三寸五分繡四季花背銷金龍團花文紅繡花圓扇四把扇及柄共長一丈一尺二寸面背風衣俱靑素綫羅面徑三尺三寸五分繡四季花文背銷金龍團花文紅繡孔雀方扇四把扇及柄共長一丈一尺二寸面背風衣俱紅素綫羅面徑三尺三寸五分繡升降孔雀云文背銷金寶珠文靑繡方扇四把孔雀翎邊長二尺九寸五分連柄共長一丈一尺二寸扇中連孔雀翎邊闊二尺二寸五分面背俱靑素綫羅邊用孔雀尾面繡升降孔雀云文背繡金寶珠文誕馬八匹紅轡靑韁錦韉韉以紅油皮爲之鞍籠一个皮質紅油描金升降龍文邊香艸文金馬杌一个木質金葉裹金釘裝釘鈒盤龍文金交椅一把木質金葉裹金釘裝釘椅中鈒雲龍文穿以紅絲匾絳四垂紅絲錔紅織金紵絲褡襠金腳踏一个木質金葉裹金釘裝釘鈒方勝文紅織金紵絲踏褥拂子二把銜以抹金銅龍首朱漆柄戧金龍文垂紅絲錔金拂用馬尾紅纓爲心紅紵絲拜褥一金水盆一个中鈒盤雲龍文邊鈒香艸文手巾一條金水罐一个有蓋有提小口巨腹金香鑪一个兩耳三足有蓋鈒雲龍文朱漆竿抹金銅龍頭並尾金香盒一个蓋鈒龍文邊鈒花文金唾盂一个形圓如缶蓋僅掩口下有盤鈒龍文洪武間停造金唾壺一个小口巨腹有蓋鈒龍文洪武間停造紅紗燈籠三對朱油竹骨以紅紗蒙之靑紗爲蓋下有燭盤朱漆竿貼金龍頭並尾紅油紙燈籠三對朱油竹骨下有燭盤木座以竹絲編爲籠加紅油紙朱漆竿貼金龍頭並尾�燈三對紅油鐵骨以魚�爲籠餘同紙燈仗馬二匹紅秋紅轡上施韉頷下垂紅纓飾瓷珠絡鞍全金輅一乘髙一丈二尺二寸九分闊八尺九寸輅上平盤板前後車欞並雁翅及四垂如意滴珠板其下轅三條皆朱紅漆轅各長一丈九尺五寸用抹金銅龍頭龍尾龍鱗葉片裝釘前施朱紅油馬搭攀皮一條平盤左右下護泥板及車輪二貫軸一每輪輻十有八條皆朱紅漆周圍輞金各以抹金鈒花葉片裝釘輪內車心各一用抹金銅鈒蓮花瓣輪盤裝釘軸首左右各用漆貼金減鐵龍首插拴一个以抹金銅鈒龍頂管心裝釘軸中纏紅絨駕轅等索面至地三尺二寸五分輅亭髙六尺四寸五分朱紅漆四柱各長五尺五寸檻座髙九寸五分其上四周綫金五彩香艸板門髙五尺九分闊二尺四寸五分左右門闊二尺二寸五分前並左右各�二扇明栨全皆朱紅漆後朱紅漆五山屏風靑地上雕木貼金龍五間以五彩雲文屏後朱紅漆板皆抹金銅鈒花葉片裝釘�編紅綫穿朱紅漆匡�座紅絨座大索四條座下蓮花墜石�座上施紅毯紅綿褥並席朱紅漆坐椅一座納板一並褥椅中紅織金綺靠坐褥四圍椅裙全周圍施紅羅幃幔或用紅綺亭外用靑綺緣邊朱紅簾十二扇各用拽簾紅綫圓二條黃銅圈金坐椅雕貼金龍彩雲下綫金彩雲板一亭內編紅綫穿輅頂並圓盤髙二尺五寸九分又鍍金龍寶珠頂帶仰覆蓮座髙九寸垂攀頂紅綫圓四條盤上朱紅漆其下內外皆靑地繪云文以靑飾輅蓋亭內周圍靑斗拱承以朱漆匡寶蓋斗以八頂冒以紅綺頂心繡雲龍一餘繡五彩雲文天輪三層皆朱紅漆上安雕木貼金葉板七十二片內飾靑地雕木貼金雲龍文三層間繪五彩雲襯板七十二片盤下周圍黃銅釘裝上施紅綺瀝水三層每層七十二折間繡五彩雲龍文四角垂靑綺絡帶四條各繡五彩雲升龍二圓盤四角連平盤板用攀頂紅綫圓四條並貼金木魚輅亭前一字欄幹一扇後一字帶轉角欄幹一扇左右欄幹二扇內嵌五彩雲板皆朱紅漆四扇計一十四柱各柱首雕木貼金蹲龍一用綫金五彩蓮花抱柱欄幹四周內布花毯紅旗二面在輅亭後左右用紅綫羅夾爲旗每面九斿每斿內外繡升龍一朱紅漆攢竹旗竿二左竿旗腰繡日月北斗竿首用抹金銅龍頭右竿旗腰繡黻字竿首用抹金銅戟每竿綴抹金銅鈴二垂紅纓九纓上施抹金銅寶蓋下垂錔踏梯一朱紅漆以抹金銅鈒花葉片裝釘行馬架三朱紅漆其上紅絨匾用抹金銅葉片裝釘鐵搭鉤全紅絹幰衣卽遮塵油絹雨衣並紅氈衣各一座朱紅油合扇梯一副朱紅油托叉一件馬鞍韉秋轡鈴纓全鞍籠二皮質朱紅油飾描金升降龍文邊描香艸上施抹金銅蓋頂飾紅纓靑帳房一座用靑水綿布帳並幃幕上施獸吻朱紅漆柱並帳竿竿首靑綠蹲獅頂用氈戲竹一對紅漆長六尺貼金木龍頭長七寸口銜紅竹絲二十四莖長四尺五寸上有彩綫錔以竹爲柄大鼓一面以木爲匡髙一尺七寸冒以革面徑二尺五寸周圍抹金銅釘面施粉繪荷葉四中蓮花一匡加紅油繪寶相花抹金銅環鈸四用朱紅漆木扛二紅絨綆舉之鼓衣一用紅綺織彩色龍云其下邊黃纓絡紋瀝水織瑞艸文板一串每串用鐵力木六片貫以靑絲長闊同前制並彩綫錔杖鼓十二个每个二面其下鐵圈口二一面冒以犢皮徑一尺二寸五分一面冒以山羊皮徑一尺三寸冒縫用紅皮掩錢細腰木匡廣一尺七寸九分黑漆戧金枝葉寶相花文以紅絨綆一條聯絡抹金銅龍頭鉤子十六个各有襯鉤紅皮朱紅生革描金龍束子八个懸以綠絨匾用抹金銅龍頭搭鉤二个並鉤圈鼓衣一以紅綺一幅長三尺五寸織靑龍文並五彩雲文周圍黃絨織香艸文看杖朱紅漆竹片帶雕木貼金龍頭垂紅綠結子打杖以朱紅漆竹片爲之龍笛二管每管以竹爲之兩末牙管束長一尺七寸五分一孔在前其後七孔無底橫吹之貼金木龍頭垂彩綫錔笙二攢每攢用紫竹十七管下施銅簧參差攢於黑漆木匏中有觜項亦黑漆垂彩綫錔箜篌二把每把用梓木爲身闊五寸厚六寸直長四尺八寸並柄上雕龍頭中嵌花板雕盤龍一俱沈香色描金附以烏木引條系二十弦下橫施引手並描金沈香色龍頭通長二尺二寸五分上施烏木軸子二十中有拄手用烏木制成竹節兩末雕龍頭描金長一尺二寸五分兩龍頭各垂彩綫錔二架每架用楸木爲質長三尺九寸中虛四周烏木邊上施九弦並柱子九面繪金龍並彩雲文尾垂彩綫錔二承以朱紅漆架四角貼金龍頭四各垂彩綫錔琵琶二把每把以鐵力木爲質梓木面板鳳眼二匙頭並項通長三尺五分闊一尺二寸五分匙頭並項一軸子四扶手山口各一皆用烏木四弦背有烏木椿楸二上施抹金銅環並鉤搭負以綠絨匾匙頭上施彩綫錔一大小班竹品十二烏木撥一用牙嵌方響二架每架用鐵方響十六厚薄不等應六律六呂四淸聲以鐵條四裹以黃氈橫置架內貫而列之爲二層每層方響八承以朱砂漆木架左右二柱並上下匡俱戧金花文架髙五尺闊二尺二寸上用雕木五彩花板一其上雕木貼金龍一間以五彩雲架上貼金火焰寶珠一左右兩如意云上施貼金二龍頭口銜紅綠錔其下雕飾五彩綫金芝艸文頭管二管皆以烏木爲之長六寸八分九孔前七後二兩木以牙管束以蘆爲梢無底直吹之簫二管皆以紫竹爲之長一尺九寸六孔間纏以弦綫裹以錫箔無底直吹

東宮部匯考十一

明二太祖洪武年定東宮朝儀按明會典東宮朝儀洪武間定凡朔望日文武百官朝退詣文華殿門外分東西侍立俟皇太子升殿樂作百官行一拜禮其謝恩見辭官員人等亦隨班行禮禮畢以次出洪武十四年令啟事東宮者皆稱臣按明會典云云洪武二十五年九月庚寅立嫡孫允炆爲皇太孫按大政紀云云按名山藏典謨記建文君者懿文皇太子次子而髙皇帝孫也懿文太子先髙帝薨髙帝崩君以太孫嗣紀年建文君名允炆生而偏顱髙帝弗喜成童聰�能詩使賦新月曰庶其免乎初懿文太子仁柔亡武君亦文弱好詩書不任法律太子薨髙帝屬心燕王以學士劉三吾言乃立君爲太孫使預政太孫時時尙寬大中外有欣欣之心髙帝末年其諸子存而壯者成祖若周王橚皆與太子同出髙皇后胡妃子楚王槇達妃子齊王榑郭妃子蜀王椿代王桂谷王橞胡妃子湘王柏郜妃子肅王韓妃子遼王植余妃子慶王楊妃子寧王權周妃子岷王楩始髙帝王諸子多國邊陲以爲陲固令置三護衛其王中原者亦皆大其疆土太孫旣立諸王以兄子易之太孫以爲憂嘗謂其傅黃子澄曰諸王皆尊屬擁重兵卽陛下千秋萬歲後曷制之黃子澄曰諸王𨿽有三護衛僅足自固明兵滿天下其孰能富太孫曰善髙帝大漸以齊泰爲兵部尙書受遺詔洪武三十一年閏五月辛卯太孫卽皇帝位按東朝紀詔曰曩古列聖相繼禦宇者首立儲君朕自甲辰卽王位戊申卽帝位於今二十九年前者操將練兵平天下亂偃天下兵奠生民於田裏用心多矣及統一以來除姦暴去豪彊亦用心多矣邇來蒼顏皓首儲嗣爲重嫡孫允炆以九月十三日冊爲皇太孫奉上下神祗以乂安民庶誥示臣民想宜知悉洪武二十六年定東宮正旦冬至千秋百官朝賀及冠服儀按明會典東宮正旦冬至百官朝賀儀洪武二十六年定凡正旦冬至日典璽官設東宮座於文華殿中錦衣衛設儀仗於殿前東西教坊司陳大樂於文華殿內東西北向府軍衛列甲士旗幟於門外錦衣衛設將軍十二人於殿中門外及文華門外東西相向立儀禮司官設箋案於殿東門外設文武官拜位於文華殿門外設傳令宣箋等官位於殿內東西執事官先行四拜禮訖各就位引禮引各官詣文華門外北向立儀禮司官啟請升座導引官奉迎東宮具冕服出樂作升座樂止贊禮唱班齊鞠躬樂作四拜興平身樂止唱進箋給事中前導箋案由殿東門入置殿中內贊唱宣箋目宣訖俯伏興平身唱宣箋外贊唱跪展箋官詣案前取箋宣箋官宣訖內外皆贊俯伏興平身卽舉案於殿東外贊唱眾官皆跪代致詞官中道跪致詞云具官臣某等玆遇﹝正旦則云三陽開泰萬物咸新冬至則云律應黃鍾日當長至﹞敬惟皇太子殿下茂膺景福賀畢唱眾官皆俯伏興平身傳令官跪啟傳令由東門左出至丹陛東西向立稱有令贊眾官皆跪宣令﹝正旦云震端之節冬至云履長之節﹞同臻嘉慶贊俯伏興樂作四拜平身樂止儀禮司官跪啟禮畢東宮千秋節百官朝賀儀洪武二十六年定東宮千秋節百官朝賀禮儀與正旦冬至同但致詞云玆遇皇太子殿下壽誕之辰臣某等敬祝千歲壽不傳令朝賀樂朔朢朝參同樂器戲竹二簫四笙四笛四頭管四二琵琶二二十弦二方響一鼓一拍板二杖鼓六樂章升殿還宮百官行禮奏千秋歲堯年舜日勝禹周慶雲生繚繞鳳樓風調雨順五穀收萬民暢歌謳又按皇太子冠服皇太子陪祀天地宗廟及正旦冬至朝會則服衮冕從祭社稷及受冊納妃亦如之朔望朝降詔降香進表四夷朝貢朝覲則服皮弁衮冕洪武二十六年定衮冕九章冕九旒旒九玉金簪導紅組纓兩玉瑱圭長九寸五分元衣纁裳衣五章織山龍華虫宗彜火裳四章織藻粉米黼黻白紗中單黻領蔽膝隨裳色織火山二章革帶金鉤玉佩綬五采用赤白元縹綠織成純赤質三百三十首小綬三色同大綬間織三玉環大帶白表朱裏上緣以紅下緣以綠白�赤舄惠宗建文元年二月立子文煃爲皇太子按大政紀云云按明外史建文太子傳建文帝二子長太子文煃母馮氏洪武二十九年十月晦生太祖不樂曰月日皆數之終命內廷勿賀建文元年立爲皇太子燕師入年七歲矣莫知所終成祖永樂二年立世子髙熾爲皇太子因定東宮朝儀按大政紀永樂元年春正月丙戌羣臣上表請立皇太子不允三月戊寅朔文武百官復上表請立皇太子敕姑緩之二年三月甲戌冊立世子爲皇太子按名山藏典謨記仁宗皇帝諱髙熾太宗嫡長子也以髙帝十一年生鳳陽二十八年冊爲燕世子端重沈靜嗜學無厭時晉秦燕周四世子髙帝皆教而試之異日者使分閱衛士帝還奏後問之對曰寒甚士方食髙皇帝喜使閱章奏擇其有大體可施行者報命髙帝益愛之燕王起靖難帝居守北平堅拒李景隆兵燕王旣爲皇帝尙以世子守北平旣二年召立爲皇太子成祖有三子長帝次漢王髙煦次趙王髙燧趙王幼以聰敏愛而漢王用靖難功幾得立爲太子謀奪嫡者數矣寺人儼寺人保數爲趙王短太子於成祖成祖遷都北京五出塞南京事悉付太子施行晚節多疾小人讒構太子幾危者屢宮僚若楊士奇輩者爲太子下獄贊善梁潛司訓周冕至死獄中然太子益恭愼亦賴士奇蹇義夏原吉羽翼之有白曰殿下知讒人乎曰吾不知知爲子太子監國遇水旱饑荒軍民失所戚焉賑卹之暇與官僚鄒濟王汝玉徐善述等講說詩書修詞賦之業日記萬言辭翰並精車駕崩楡木川遺命至太子慟絕彊拜受遂命皇太孫迎梓宮開平臣民三勸進以八月望日丁巳卽皇帝位按明昭代典則永樂二年夏四月立世子髙熾爲皇太子二十二年春正月阿魯臺寇大同三月戊寅帝大閱北徵夏四月詔皇太子監國車駕發京師六月車駕駐答蘭納木兒河諸將奏阿魯臺久遁遂班師秋七月丁亥次翠微岡上禦幄殿幾而坐大學士楊榮金幼孜侍上顧內侍海壽問曰計程何日至北京對曰其八月中矣上頷之旣而諭楊榮曰東宮涉歷年久政務已熟還京後軍國事悉付之朕惟優遊暮年享安和之福矣榮對曰殿下孝友仁厚天下屬心允稱皇上付托上喜賜榮等羊酒而退戊子上次雙流濼以旋師遣禮部尙書呂震賫書諭皇太子並詔告天下己丑次蒼�上不豫下令大營五軍將士嚴部伍謹哨瞭庚寅次楡木川上大漸召英國公張輔受遺命傳位皇太子且云喪服禮儀一遵太祖皇帝遺制辛卯上崩內臣馬云孟驥等以六師在遠外祕不發喪密召大學士楊榮金幼孜入議喪事遂一遵古禮含斂畢載以龍轝所至朝夕上食如常儀壬辰次雙筆峯大學士楊榮少監海壽奉遺命馳訃皇太子卽遣皇太孫出居庸赴開平迎駕時京師諸衛軍皆隨徵聚行在惟趙府三護衛軍畱京師一時浮議籍籍慮護衛爲變遂祕未發喪皇太孫瀕行啟皇太子曰出外有封章白事非印識無以防僞皇太子曰渠言良是但行急新制不及士奇曰殿下未踐阼有事自應行常用之寶其東宮小圖書可假之行此出一時之權歸卽納上皇太子卽取付太孫曰有啟事以此封識來此亦久當歸汝汝就畱之皇太子曰大行臨禦儲位久未定浮議喧騰吾今就以付之浮議何由興八月己酉次雕鶚皇太孫至軍中始發喪六軍號痛聲徹天地辛亥入居庸關文武百官縗服哭迎壬子及郊皇太子親王以下素服哭迎至宮中奉安仁智殿加斂納梓宮丁巳皇太子卽皇帝位攺明年元曰洪熙大赦天下按明會典永樂二年令文武官員常朝行叩頭禮三師三少詹事府官左右春坊司經局官翰林院官鴻臚寺官六科給事中錦衣衛官左右序立於文華殿門之外鴻臚寺序班通事舍人引文武百官於丹陛下丹墀內東西序立照依衙門資次啟事監察禦史二員司直郎淸紀郎日輪二員北向侍立糾儀啟事畢百官齊退遇有召問亦須前項官員一同進出如獨進並獨員畱後者許監察禦史鴻臚寺官司直郎淸紀郎糾劾合啟事務在京衙門止用奏本在外衙門務要奏本一本啟本一本其詹事府主簿錄事同春坊司直郎淸紀郎司諫分爲六科於司禮監共關揭帖開寫逐日啟過本內事件略節緣由及令旨所發落大略六科給事中亦具題帖各另奏進詹事府主簿錄事同左右春坊司直郎淸紀郎司諫等官遇啟事各紀皇太子令旨如所啟事或差隨卽糾劾啟事畢同詹事府詳審事之可否可行者令該司批所得令旨或事不可行及啟本內與說帖不同不問事之大小悉以奏聞皇太子擇日恭謁太廟永樂二年續定先期三日齋戒遣官祭告天地宗廟用香帛酒脯行一獻禮前一日禮部同鴻臚寺官設詔案於奉天殿中設節冊寶案於詔案之南節中冊東寶西各以次陳列設冊寶彩輿於丹陛之東尙寶司設寶案錦衣衛設鹵簿儀仗教坊司設中和韶樂如常儀至日鴻臚寺設皇太子拜位於丹陛正中設持節等官拜位於丹墀內引禮啟請皇太子具冕服於文樓下以俟上服衮冕禦華蓋殿翰林院官捧詔尙寶司官用寶訖禮部官捧置於案執事官行五拜禮畢鴻臚寺官奏請升殿導駕官前導樂作上禦奉天殿樂止尙寶司官以寶置於案鳴鞭文武百官朝服行叩頭禮侍班引禮官六人導皇太子由東階升至丹陛贊就位持節等官各就丹墀拜位贊鞠躬樂作四拜樂止傳制官跪奏傳制俯伏興由左門出西向立稱有制贊禮贊跪皇太子及持節等官皆跪宣制訖贊俯伏興平身引禮導皇太子由殿東門入至冊寶案前內贊贊跪贊宣冊捧冊官跪捧冊授宣冊官宣冊官立宣於皇太子之右宣訖贊搢圭贊受冊捧冊官捧冊授皇太子受訖以授內侍內侍跪受立於西贊受寶一如受冊儀贊出圭俯伏興平身贊復位引禮導皇太子由殿東門出就位內侍捧冊寶前導置彩輿中內贊贊鞠躬樂作四拜樂止執事者各舁冊寶以次前行引禮導皇太子由東階降持節等官隨之樂作至奉天門樂止用儀仗鼓樂迎冊寶至文華殿行禮畢持節官持節復命是日禮部官候節冊寶啟行畢奉詔書至承天門開讀頒示天下皇太子受冊寶畢具冕服儀仗引禮導引詣太廟行謁告禮如常儀禮畢釋服引禮導引至左順門具冕服謝恩上具皮弁服禦奉天殿引禮導皇太子至上前謝恩樂作行八拜禮畢樂止導還至右順門內官導詣內殿前皇后服燕居冠服升內殿皇太子於內殿丹陛行八拜禮畢親王見東宮先是內官設皇太子座於文華殿鴻臚寺設親王世子郡王拜位於殿陛上教坊司設樂錦衣衛設儀仗候親王世子郡王賀中宮禮畢引禮導親王世子郡王具冕服其未冕者便服序列於文華殿門外以俟導引官導皇太子冕服升座引禮導親王世子郡王由東階升樂作就殿陛上拜位樂止贊鞠躬四拜親王世子郡王皆鞠躬四拜興平身贊跪親王世子郡王皆跪鴻臚寺官一人詣殿門外正中跪致詞曰某王某等玆遇皇太子殿下榮膺冊命禮當慶賀致詞畢贊俯伏興四拜樂作親王世子郡王皆俯伏興四拜平身皇太子駕興親王世子郡王以次出是日皇太子詣武英殿見諸叔行家人禮四拜諸叔西向坐受見諸兄行家人禮二拜諸兄西向立受次日文武百官進表箋慶賀如常儀永樂三年定皇太子冠服之制按明會典皇太子冠服永樂三年定冕冠元表朱裏前圓後方前後各九旒每旒各五采繅九就貫五采玉九赤白靑黃黑相次玉衡金簪元紞垂靑纊充耳用靑玉承以白玉瑱朱紘纓玉圭長九寸五分以錦約其下並韜衮服九章元衣五章龍在肩山在背火華虫宗彜在袖每袖各三皆織成本色領褾裾纁裳四章織藻粉米黼黻各二前三幅後四幅不相屬共腰有襞積本色綼裼中單以素紗爲之靑領褾裾領織黻文十一蔽膝隨裳色四章織藻粉米黼黻本色緣有紃施於縫中其上玉鉤二玉佩二各用玉珩一瑀一琚一衝牙一璜二瑀下有玉花花下垂二玉滴瑑雲龍文描金自珩而下系組五貫以玉珠上有金鉤小綬四采以副之四采赤白褾綠纁質大帶素表朱裏在腰及垂皆有綼上綼以朱下綼以綠紐約用靑組大綬四采赤白褾綠纁質小綬三采間施二玉環龍文皆織成�舄皆赤色舄用黑鉤純黑飾舄首皮弁服永樂三年定皮弁用烏紗冒之前後各九縫每縫中綴五采玉九縫及冠武並貫簪系纓處皆飾以金金簪朱纓玉圭如冕服內制絳紗袍本色領褾裙紅裳如冕服內裳制但不織章數中單以素紗爲之如深衣制紅領褾裾領織黻文十一蔽膝隨裳色本色緣有紃施於縫中其上玉鉤二玉佩如冕服內制但無雲龍文有小綬四采以副之大帶大綬�舄赤色皆如冕服內制常服永樂三年定冠烏紗折角向上巾袍赤色盤領窄袖前後及兩肩各金織蟠龍一帶用玉靴皮爲之永樂五年皇太孫出閣就學羣臣稱賀按大政紀永樂五年四月辛卯皇太孫出閣就學羣臣稱賀召太子少師姚廣孝等以盡心開導諭之諭曰人於學問當以先入之言爲主朕長孫天資明睿爾等宜盡心開導凡經書所載孝弟仁義與夫帝王大訓可以經綸天下者日與講說浸漬之久涵養之深則徳性純而器識廣他日所資甚大不必如儒生繹章句工文詞爲能也永樂六年敕文武大臣輔導皇長孫按大政紀永樂六年十一月甲寅命丘福蹇義金忠胡廣黃淮楊榮楊士奇金幼孜及洗馬姚友直等輔導皇長孫仍賜敕諭曰朕嫡長孫天章日表玉質龍資孝友英明寬仁大度年未一紀體具志寧動必中規言必合道好學之篤夙夜孜孜日誦萬言必領要意朕嘗試之以事輒能裁決得中斯實宗社之靈上天賜慶篤生異質以福佑天下而基命於無窮然宏材之建必由匠氏之功圭瓚之成必假琢磨之力卿等皆茂簡徳意職輔東宮東宮之子必資兼弼宜協心同志輔導於成推廣仁義道徳之源開三王之典與我太祖髙皇帝之大經大法凡創業守成之難生民稼穡之事朝夕講論以涵養本源恢弘智量充其盛大之器以爲宗社生民之福國家有無窮之休卿等亦有無窮之聞欽哉永樂七年定東宮監國之儀按明會典永樂七年駕幸北京定東宮監國之儀一朝儀凡常朝於午門左視事其左右侍衛及在京各衙門官員人等合啟事務如常儀若皇太子禦文華殿官員人等承旨召入者方許入凡在京文武衙門遇有內外軍機及王府切要事務悉奏請處分其有各處啟報聲息卽調邊軍剿捕仍遣人馳赴行在所奏聞皇城四門各城門守衛圍宿比常時皆須增撥官軍仍每日操閱軍馬如各衙門稱奉令旨調遣官軍及處分事務所司須覆啟施行一慶賀凡遇萬壽聖節正旦冬至先期皇太子率文武百官於文華殿前拜進表文是日早設龍亭於文華殿中丹陛上設駕大樂鳴鐘鼓皇太子具冕服於丹陛上百官具朝服於丹墀內行十二拜如常儀禮畢儀仗鼓樂導表由中門出皇太子由左門送至午門還宮文武百官導至長安右門外文官五品以上武官四品以上及近侍官監察禦史俱乘馬導至三山門外以表授進表官百官各回至期行告天祝壽禮是日早設香案於文華殿丹陛上設駕大樂鳴鐘鼓如常儀皇太子具冕服於丹陛上文武百官具朝服於丹墀內行八拜如常儀其在京文武衙門遇萬壽聖節禮部同文職衙門共進表一通中軍都督府同公侯駙馬伯武職衙門共進表一通正旦冬至亦如之其正旦冬至千秋節文武百官於文華殿行慶賀禮如常儀其有王府遣人詣東宮前行禮卽納其禮物宴賞差來人其應答禮者奏聞處分一祭祀凡遇享太廟祭社稷風雲雷雨山川之神預期敕皇太子攝祭其祀典神祇太常寺預期於行在所奏聞遣官行禮一宴賞凡四夷來朝循例宴之皇太子命禮部遣人送行在所正使人給鈔十錠從人五錠爲道裏費其每日賞賜有例者循例無例者臨時斟酌賞之其京衛軍士冬夏布絹及邊衛軍士冬衣綿布循例給賞其有折賞物色該部定擬具啟施行一選法凡文選六部都察院翰林院太醫院欽天監堂上官尙寶司通政司大理寺太常寺光祿寺鴻臚寺國子監堂上掌印官六科都給事中並在外布政使王府長史有缺吏部奏請擢用其考滿黜陟並復職攺用等項常選官員俱循例具啟銓注其武選除在京五府都督在外各都司都指揮缺員者及土官衙門奏保土人任職者兵部奏請擢用其餘襲替優給及例應升降攺調官員具啟銓注其土官例應襲替及保用通事把事隨司辦事長官該部具啟裁度余悉奏請處分其內外大小文武官員俱從行在吏部兵部奏請銓選其有開設大小衙門該部奏請定奪一刑名凡內外文武大小官員有犯所司具啟準問者問之若皇親犯小事令其在家聽候具由奏請待報若所犯重情及幹謀逆者卽時拘執在官先命皇親會問若事有未當及犯人不服乃命公侯伯五府六部都察院大理寺會皇親再問畢將所服情犯及擬議罪名具啟候車駕回京奏請處分其在外王府護衛指揮並長史及土官有犯事干惡逆先行收問然後奏聞其餘所犯預奏待報提問其法司問擬罪合決死罪者奏請待報其餘所犯悉具啟決放如特奉令旨原免者不拘此例一迎詔凡詔書至禮部設龍亭錦衣衛設儀仗教坊司設大樂文武百官各具朝服出三山門外奉迎使者到三山門外下馬候龍亭來捧置詔書於龍亭中使者立於龍亭之東百官行五拜三叩頭禮訖眾官乘馬前導使者上馬在龍亭後東邊行至長安右門下馬隨龍亭後東由中門入文武百官於承天門外橋南侍立東宮殿下具冕服於午門前五丈餘地奉迎至文華殿置龍亭於正中使者立於東東宮殿下於殿前臺上樂作行五拜三叩頭禮畢樂止升殿殿下展詔讀訖使者捧詔置龍亭中殿下送至午門內錦衣衛先設云輿於午門外正中禮部官置詔書於云輿中文武二品以上官迎至承天門鴻臚寺先設開讀案於承天門稍東文武百官入班贊禮唱排班班齊鞠躬樂作四拜平身樂止贊開讀使者取詔授開讀官跪受使者復立位所贊跪眾官皆跪開讀訖開讀官捧詔授使者復置云輿中贊俯伏樂作四拜平身樂止贊搢笏鞠躬三舞蹈贊跪唱山呼萬歲者三贊出笏俯伏樂作四拜興平身樂止贊禮畢百官以次退使者捧詔書出承天門外復置龍亭中鼓樂送至會同館使者見東宮殿下行四拜禮畢其日宴使臣於禮部本部官待宴永樂八年定皇太孫監國之儀按明會典永樂八年時駕北徵皇太子監國於南皇長孫監國於北後皇長孫行冠禮始尊稱皇太孫云一每日皇長孫於奉天門左視事侍衛如常儀諸司有事具啟施行若軍機及王府要務一啟皇太子處分一奏聞行在所一遇萬壽聖節設香案於奉天殿丹陛上皇長孫具色服於丹陛上行禮文武官具朝服於北京行部行禮如常儀天下諸司表文俱詣北京進賀四夷朝貢俱送南京禮部啟皇太子施行一文選行在六部都察院等衙門及北京行部所屬衙門如有缺員應除補者五品以上行在吏部移咨南京吏部啟皇太子選補六品以下及考滿起復例應升降復職及對品攺用常選官撥用吏典俱循例啟皇長孫施行一武選行在五軍都督府及行在後軍都督府所屬衙門例應襲替優給降升者行在兵部亦循例啟皇長孫施行其餘非常選者啟皇太子斟酌行之一內外官吏軍民有犯所司啟皇長孫施行若皇親有犯小事令其在家聽候所司啟皇太子待報施行若所犯情重及幹謀逆者卽時拘執先命皇親會問若事未當及犯人不服乃命公侯伯五府六部都察院大理寺會皇親再問將所伏情犯啟皇太子候車駕回京奏請處分其王府護衛指揮及長史有犯幹惡逆者先行收問然後啟皇太子其餘有犯啟皇太子待報收問其行在刑部都察院北京行部議擬囚人應死者監候啟皇太子待報施行余悉啟皇長孫裁決永樂九年立皇長孫瞻基爲皇太孫按大政紀永樂九年十一月上禦奉天殿立皇長孫瞻基爲皇太孫冠於華蓋殿永樂十年選民間子弟勇健有才藝者充皇太孫侍從按大政紀永樂十年六月甲辰諭兵部尙書金忠等選民間子弟年十七至二十勇健有才藝者充皇太孫侍從上曰皇太孫年長有志略朕令其學問之暇兼講武事其遣人往直隸應天及江北鳳陽滁和等府州北京山東山西陜西河南四川湖廣境內選民間子弟年十七至二十勇健有才藝者官給路費廩食送京師永樂十二年重定東宮監國之儀按明會典永樂十二年時駕北徵重定東宮監國之儀凡常朝於文華殿視事其在京文武衙門凡有應合奏啟事件奏本俱達北京敢有隱匿者治以重罪其在京衙門合具啟事務仍依常例若系應奏隨卽具奏待報其東宮發落事件六科按月差人類送北京敢有於題本上增減攺寫旨意者淩遲處死全家籍沒其各衙門差人出外幹辦公事仍將所辦事務開具奏報凡祀典神祇合應遣官祭者太常寺預期具奏遣官行禮凡皇親並軍職王府護衛指揮長史等官與各處土官有犯者俱奏請提問在京文武衙門官員有犯者堂上官具奏待報發落五品以下者具啟拿問在外文職衙門官員有犯者方面及四品以上該衙門奏請提問五品以上具啟拿問永樂十三年以謁孝陵命定皇太孫及小皇孫陪謁位次復增監國之儀按大政紀永樂十三年十一月壬子周王橚楚王楨遇節謁孝陵命東宮皇太孫及小皇孫陪謁上召楊榮楊士奇金幼孜皆至問曰二王東宮皇太孫及小皇孫謁陵展敬之位如何朕意𨿽略定爾三人試言之楊金未有對上顧問士奇對曰周楚二王尊屬當列稍前兩傍東宮殿下列稍後居中皇太孫殿下亦當中列於東宮殿下之後諸皇孫與皇太孫同班分列兩傍上曰爾所言有據乎對曰宋儒朱熹家禮大約如此上曰吾未嘗熟家禮但據已見書其位次遂出片楮宸翰所書位次正與士奇言合遂遣鴻臚寺丞周升賫欽定位次俾行之按明會典永樂十三年重奏監國之儀凡京衛軍士冬衣布絹及邊衛軍士冬衣布花襖俱行在戶部奏請施行凡進春其日早文武百官各穿顏色衣服於文華殿門外侍班如常儀應天府置春案於文華門丹墀中道之東候東宮殿下升座引禮引府縣官舉春案由東升升置於殿門外中道各就拜位贊鞠躬四拜平身禮畢文武百官慶賀行叩頭禮永樂二十二年八月仁宗卽位十月立子瞻基爲皇太子攺定冊立儀按大政紀永樂二十二年八月仁宗卽位十月立嫡長子瞻基爲皇太子詔天下按名山藏典謨記宣宗章皇帝諱瞻基仁宗嫡長子也生之夕成祖夢髙祖授以大圭命曰傳之子孫永世其昌旣數歲試之事輒剸決稱旨成祖愛之年十一以從狩北京日侍左右隨事訓教嘗命從過觀田家問所疾苦作務本訓授上上讀書一目數行盡�皆舉經史百家莫不涉意永樂九年立爲皇太孫三從徵北於馬上指示山川故上自少曉兵略善騎射仁宗卽位冊爲皇太子洪熙元年春南京地震命往撫治仁宗旋不豫旣大行宮中祕不發喪以遺命召上顧臣下稍稍聞仁宗崩時漢庶人蓄反謀傳言將要劫羣臣或請整兵旋或請出間道上曰君父在上天下歸心豈有他虞遂傳詣京師六月己亥至蘆溝乃聞喪慟絕左右掖聽遺詔行哭入宮門詣梓宮拜哭盡哀頒遺詔癸卯臣民三勸進庚戌卽皇帝位按明會典二十二年十月冊立樂設而不作明日奉天殿行禮畢仍詣幾筵謁告如常儀時文皇帝梓宮在殯宣宗宣徳二年續定皇太子冊立儀及親王羣臣上箋之式按明會典宣徳二年續定前期祭告天地宗廟社稷鴻臚寺錦衣衛陳設如常儀上服皮弁服禦華蓋殿執事官行五拜叩頭禮畢鴻臚寺官請升殿導駕官前導上升座尙寶司以寶置於案鳴鞭文武百官具朝服行叩頭禮左右侍班引禮引正副使入就拜位贊四拜傳制官跪奏傳制俯伏興執事官舉節冊寶案由殿左門出置禦道中傳制官由左門出稱有制贊正副使跪宣制曰某年某月某日冊立長子某爲皇太子命卿等持節行禮贊俯伏興又四拜禮畢執事官舉節冊寶置彩輿中黃蓋送至左順門外正副使朝北立內官捧節冊寶由正門入至文華殿內侍引皇太子出迎至文華殿內官以節冊寶置於案內贊贊四拜贊宣冊贊詣冊案前贊跪宣冊內官立宣訖贊受冊捧冊官以冊授皇太子受訖以冊授內侍內侍跪受立於西贊受寶捧寶內官捧寶如授冊之儀贊俯伏興平身復位贊四拜禮畢內官持節由正門出至左順門外以節授正副使報禮畢正副使得報持節復命其頒詔如常儀皇太子受冊寶畢內使引詣奉先殿謁告如常儀畢內使引皇太子詣皇太后前行八拜禮次詣上前皇后前皆行八拜禮次詣皇妃前行四拜禮畢還宮次日文武百官具朝服上表賀陳設如常儀上具衮冕禦華蓋殿親王先行八拜禮賀次執事官行五拜三叩頭禮畢鴻臚寺奏請升殿導駕官前導進表行禮如正旦儀親王於上前行賀禮畢次詣內殿皇太后前賀行八拜禮畢詣皇后前賀行八拜禮畢又詣皇妃前賀行四拜禮皇太后皇后各於內殿皇妃於宮中受內外命婦賀禮外命婦進箋陳設俱如常儀文武百官進箋賀皇太子陳設亦如常儀東宮千秋節正旦冬至親王上箋伏以天眷皇家茂隆大本前星協應四海歸心敬惟皇太子殿下天賜英姿日新聖學懋徳祗承於謨烈重明翊贊於治平是以宗社奠安臣民咸戴也臣某奉守藩邦忻逢誕辰正旦長至仰春宮而稱頌祝壽算於千秋無任瞻仰激切屏營之至謹奉箋稱賀以聞東宮千秋節正旦冬至羣臣上箋伏以皇天眷佑景運弘開大本益隆臣民忻戴敬惟皇太子殿下寬仁毓徳敬謹存心嗣承萬世之洪圖寅奉重熙之寶歷是以貞符協應萬邦永寧也臣某等職守藩維忻逢令旦正旦長至仰望前星敬祝千秋之壽無任瞻仰激切屏營之至謹奉箋稱賀以聞以上書寫署名印封皆與表同但易箋文並紅帖紅綾袱匣宣徳三年二月癸丑朔詔冊立皇太子大赦天下按大政紀云云按名山藏典謨記英宗睿皇帝諱祁鎭宣宗皇帝嫡長子以宣徳二年生生之日日下五色云見光灼殿陛旣二年立爲皇太子能言宣宗抱置膝上問他日爲天子能令天下太平乎曰能問有干國之紀者能親總六師討之乎曰敢宣宗大喜解所禦龍袍寶帶加上體置寶座左右皆呼萬歲上天姿秀傑龍顱魁碩顧盻有威立其側者皆若傍睨之宣宗崩以正月壬午卽皇帝位九歲矣頒詔大赦天下宣徳九年定皇太子千秋節及冬至於文華殿行賀禮按明會典宣徳九年令皇太子千秋節冬至親王及天下五品以上衙門遣官進箋者同在京文武百官詣文華殿行賀禮英宗正統十四年皇太后立皇子見深爲皇太子按大政紀正統十四年秋八月辛酉我師敗績於土木車駕北狩辛巳皇太后詔立皇長子見深爲皇太子時年二歲仍命郕王爲輔代總國政撫安天下代宗景泰三年廢上皇長子見深爲沂王立子見濟爲皇太子按大政紀景泰三年四月廣西都指揮使黃竑上疏請易太子下禮部會多官議時上欲易太子恐文武大臣不從與太監王誠舒良謀先內閣諸學士各賜金五十兩銀一百兩命廷臣俱兼宮僚王直胡兼太子太師陳循髙谷於謙兼太子太傅儀銘兪士悅楊善王文王翺何文淵並加太子太保江淵蕭鎡王一寧並加太子少師商輅進兵部左侍郎兼左春坊大學士禮部尙書胡等會大學士陳循髙谷等及六部都察院尙書王直等並六科十三道議太子爲可易如黃竑所請上之時多官集議都禦史王文首言當立大學士陳循等遂承上意附之及署名王直有難色循持筆半跪奉直直因署之惟給事中李侃對眾灑泣都給事中林聰禦史朱英亦知不可然皆不能出一語爭之後侃升詹事府丞聰升春坊司直皆不能辭信乎臨大節不可奪者爲難得云五月甲戌廢上皇長子皇太子見深爲沂王出就沂邸立子見濟爲皇太子生母杭氏爲皇后廢皇后汪氏居別宮大赦天下按明外史懷獻太子傳景皇帝一子懷獻太子見濟母杭妃始爲郕王世子英宗北狩皇太后命立憲宗爲皇太子而以郕王監國及郕王卽位攺元景泰心欲以見濟代太子而難於發言皇后汪氏又力以爲不可遲回久之太監王誠舒良爲帝謀先賜諸大臣大學士陳循髙谷百金侍郎江淵王一寧蕭鎡學士商輅半之用以緘其口然亦未發也思明土目黃竑者初以功授丘溫衛指揮歷遷廣西都指揮使守備潯州思明土知府其庶兄也老子鈞襲官非竑意陰令其子率悍卒結寨府城外三十里夜馳破府城滅家支解父子納甕中瘞之後圃卽引眾還寨明日報至佯不知驚哭僕地走思明發喪尋父子屍不得又慟哭僕地遣人告竑急捕賊復大仇方竑子殺時僕福童見竑子並識其左右人脫走憲司訴竑父子殺父子狀副總兵武毅疏聞於朝竑窺景帝有易儲意遣千戶袁洪走京師上疏請廢太子代以見濟疏辭曰太祖百戰艱難取天下期傳之萬世往年上皇輕身禦寇文武將吏十喪八九駕陷北庭寇至都門幾喪社稷不有皇上臣民何歸今且逾二年皇儲未建臣惟人心易搖多言難定爭奪一萌禍亂不息皇上卽循遜讓之美復全天敍之倫恐事機叵測反復靡常語曰天與不取反受其咎近日仰觀天象土星逆行入太微垣與諸災變皆可畏愕願早畱意萬一羽翼長養勢權轉移委愛子於他人寄空名於大寶階除之下變爲寇讎肘腋之間自相殘蹙此時悔之晚矣乞與親信文武大臣密定大計以一中外之心絕覬覦之望疏入景帝大喜曰萬里外有此忠臣亟下廷臣會議且令釋竑罪超擢都督時景泰三年四月也疏入之明日禮部尙書胡侍郎薩琦鄒幹集文武羣臣廷議眾相顧莫敢發言惟都給事中李侃林聰禦史朱英以爲不可吏部尙書王直亦有難色司禮太監興安厲聲曰此事不可已卽以爲不可者勿署名無得首鼠持兩端羣臣皆唯唯署議於是等曁魏國公徐承宗寧陽侯陳懋安遠侯柳溥武淸侯石亨成安侯郭晟定西侯蔣琬駙馬都尉薛桓襄城伯李瑾武進伯朱瑛平鄕伯陳輔安鄕伯張寧都督孫鏜張軏楊俊都督同知田禮範廣過興衛�都督僉事張輗劉深張通郭瑛劉鑑張義錦衣衛指揮同知畢旺曹敬指揮僉事林福吏部尙書王直戶部尙書文淵閣大學士陳循工部尙書東閣大學士髙谷吏部尙書何文淵戶部尙書金濂兵部尙書於謙刑部尙書兪士悅左都禦史王文王翺楊善吏部左侍郎兼學士江淵右侍郎兪山項文曜戶部左侍郎劉中敷右侍郎沈翌右侍郎兼學士蕭鎡禮部右侍郎兼學土王一寧兵部右侍郎李賢刑部左侍郎周瑄工部左侍郎趙榮右侍郎張敏通政使李錫通政欒惲王復參議馮貫卿蕭維禎許彬蔣守約齊整李賓少卿張固習嘉言李宗周蔚能陳誠黃仕�張翔齊政寺丞李茂李希安柴望酈鏞楊詢王溢翰林院學士商輅六科都給事中李贊李侃李春蘇霖林聰張文質十三道禦史王震朱英塗謙丁泰亨彊弘劉琚陸厚原傑嚴樞沈義楊宜王驥左鼎上言父有天下必傳於子陛下膺天明命中興邦家統緒之傳宜歸聖子黃竑奏是制曰可禮部具儀擇日以聞卽日簡置東宮官懋亨直兼太子太師溥循谷謙太子太傅輗文淵濂士悅南京禮部尙書儀銘工部尙書兼大理寺卿石璞都禦史翺陳鎰太子太保淵一寧鎡太子少師山太子少傅兵部左侍郎兪綱太子少保輅擢兵部左侍郎兼左春坊大學士中敷太子賓客嘉言詹事文曜禮部侍郎薩琦少詹事禮部侍郎鄒幹左庶子侍讀彭時侍講劉儼左右春坊大學士周旋左庶子趙恢右庶子修撰林文侍講徐珵左右諭徳修撰李紹侍講劉定之司經局洗馬侍講楊鼎倪謙呂原修撰柯潛左右中允給事中侃禦史魏齡詹事府府丞編修周洪謨劉俊檢討錢溥編修嶽正左右贊善編修萬安李泰都給事中林聰典籍鄒循左右司直郎侍書陳谷徐佖監丞鮑相縣丞髙誠左右淸紀郎檢討曾暹傅宗五經博士陸藝典籍李鑑左右司諫編修王教諭李瓊校書待詔趙政府主簿中書舍人劉鉞趙昂正字教諭劉潔錄事序班楊欽王政周寧傅宗通事舍人凡東宮公孤皆支二俸五月廢汪後立見濟母杭妃爲皇后更封太子爲沂王立見濟爲太子詔曰天佑下民作之君實遺安於四海父有天下傳之子斯本固於萬年大赦天下令百官朔望朝太子賞諸親王公主邊鎭文武內外羣臣又加賞陳循髙谷江淵王一寧蕭鎡商輅各黃金五十兩六月以後兄杭聚爲錦衣正千戶四年二月乙未太子冠命胡持節掌冠髙谷贊冠蕭鎡宣戒敕甲辰冠沂王及其弟榮王命陳循於謙持節掌冠何文淵儀銘贊冠商輅宣戒敕十一月以禦史張鵬言簡東宮師傅講讀官帝命胡王直陳循髙谷王文儀銘江淵蕭鎡兪山兪綱商輅日更番侍班彭時日專講書李侃李齡錢溥劉吉日專讀書王謙趙昂更日侍書越四日太子薨謚曰懷獻葬西山天順元年降稱懷獻世子諸建議易儲者皆得罪黃竑已前死捕其子誅之英宗天順元年正月復辟三月己巳復立元子見深爲皇太子按名山藏典謨記憲宗純皇帝諱見深英宗皇帝長子也母周太后生時紅光滿室其歲天下大稔英宗北狩郕王監國慈壽皇太后立爲皇太子方三歲郕王卽位立其子見濟降封沂王英宗復辟更名上復立爲皇太子上廣額丰頤方面大耳目睛如漆光彩射人左右莫敢仰視出合講學敏於讀書便習騎射侍膳問安孝敬備至英宗大漸召屬後事旣崩羣臣三勸進以正月乙亥卽皇帝位天順二年定東宮出合講學儀按明會典東宮出合講學儀太祖命學士宋濂授皇太子諸王經書於大本堂後於文華後殿及肅皇攺爲便殿遂移於殿之東廂房初出合儀天順二年定是日早侍衛侍儀如常儀執事等官於文華後殿行四拜禮畢鴻臚寺官請皇太子升文華殿執事官導引至殿升座師保等官於丹陛上行四拜禮畢各官退出內侍官導皇太子至後殿升座以書案進每日侍班侍讀講官入分班東西立內侍展書侍讀講官以次進讀叩頭而退每日講讀儀一每日早朝退後皇太子出合升座內侍以書案進不用侍衛侍儀執事等官惟侍班侍讀講官入行叩頭禮畢分班東西向立內侍展書先讀四書則東班侍讀官向前伴讀十數徧退復原班次讀經書或讀史書則西班侍讀官向前伴讀亦如之務要字音正當句讀分明讀畢各官退一每日巳時侍班侍讀侍講及侍書官俟皇太子升座畢入東西向立侍班內侍展書先講早所讀四書則東班侍講官進講一徧退復原班次講早所讀經史書則西班侍講官進講亦然務要直言解說明白易曉講畢內侍收書訖侍書官向前侍習寫字務要開說筆法點畫端楷寫畢各官叩頭而退一午膳後是時已回宮從容遊息或習騎射一每日日晚讀本日所授書各數徧至熟而止一凡讀書三日後一溫須背誦成熟遇溫書日免授新書講官通講須曉大義一凡寫字春夏秋月每日寫一百字冬月每日寫五十字一凡遇朔望節假及大風雨雪隆寒盛暑暫停講讀寫字

東宮部匯考十二

明三憲宗成化七年立皇子佑極爲皇太子按大政紀成化七年十一月立皇子佑極爲皇太子佑極萬貴妃所生按明外史悼恭太子傳憲宗十三子第二子孝宗悼恭太子佑極憲宗長子母柏賢妃成化七年立爲皇太子是年冬彗星見東方未幾太子薨成化十一年冊立皇子佑樘爲皇太子按大政紀成化十一年五月上命皇子至文華門召文武大臣進見數日上禦文華殿召商輅萬安劉翊劉吉至座前問曰皇子旣出將何如處之輅等對曰皇上卽位十年儲副未定天下人心屬望久矣當立爲太子上曰卽舉行乎對曰今天气尙炎俟秋涼舉行上曰然輅復曰皇子饑飽寒暖之節須勞聖慮上頷之曰已命太監懷恩覃昌侍矣輅等退賜酒飯於文華門外命太監懷恩覃昌侍之九月文武羣臣上表請立皇太子禮部上冊立皇太子儀注十一月癸丑冊立皇太子詔告天下按名山藏典謨記孝宗敬皇帝諱佑樘憲宗子也母曰紀淑妃憲宗王皇后無子萬貴妃寵而�他妃不得子淑妃一幸上爲萬貴妃所譖逐旣有身及生上周皇太后王皇后私育之而不敢以聞及六歲憲宗方知有上卽冊立爲皇太子憲宗崩以其年九月壬寅卽位按明會典凡冊立東宮成化十一年賜親王一等銀二百兩紵絲八匹紗八匹羅八匹錦四段生熟絹十六匹髙麗布十匹白氁絲布十匹西洋布十匹二等銀一百兩紵絲六匹紗六匹羅六匹錦四段生熟絹十二匹髙麗布六匹白氁絲布六匹西洋布六匹孝宗弘治五年三月冊立皇長子厚爲皇太子大赦天下按大政紀云云按名山藏典謨記武宗毅皇帝諱厚孝宗嫡長子也生二歲立爲太子稍長英敏好騎射孝宗大漸召大學士劉健李東陽謝遷榻前執健手以托孝宗崩上以五月壬寅卽皇帝位大赦詔天下弘治十一年更定東宮講學儀按明會典弘治十一年定是日早內侍設書案於文華殿內東禮部鴻臚寺執事官於後殿行四拜禮畢鴻臚寺官請皇太子升文華殿導引至殿升座三師三少並宮僚以次序於丹陛上行四拜禮畢從殿左右門入分班東西立通事舍人以書案進內侍展書侍讀官進讀讀畢侍講官進講講畢通事舍人徹案各官叩頭退每日講讀常儀與天順年同世宗嘉靖十二年贈皇子載爲哀衝太子按名山藏繼體記哀衝太子載肅皇帝長子也母曰閻麗嬪上卽位十二年始得之旣越月當名諭禮部尙書夏言曰皇子命名有敕諭故事也夫尙不省賜之敕虛文矣朕欲待其知事乃教識之又禮曰父命名朕欲先告祖考焉夏言言臣讀內則篇姆先相曰母某敢用時日祗見孺子夫對曰欽有帥父執子右手咳而名之妻對曰記有成此夫婦對語非命子詞陛下曰不降敕甚善請擬定告廟命名制以備一代典禮上如言議越月皇子薨敕曰朕荷天眷予丈夫子𨿽卽云亡然嘗告之皇天皇祖詔示中外將冊命之矣重傷聖母之心深切朕懷之悼其謚之曰哀衝太子世宗嘉靖十八年冊立次子載壑爲皇太子重定冊立及賜賫監國之儀按大政紀嘉靖十八年二月辛丑帝以南巡在邇乃冊立次子載壑爲皇太子按明外史莊敬太子傳莊敬太子載壑世宗第二子母王貴妃嘉靖十八年帝將南巡立爲皇太子年甫四歲令監國以大學士夏言爲傅尙書霍韜郎中鄒守益獻東宮聖學圖疑爲謗訕幾獲罪帝旣得方士段朝用思習修攝術諭禮部具皇太子監國儀太僕卿楊最爭之逮系瘐死監國之議亦罷贊善羅洪先趙時春唐順之請太子出閣講學文華殿見羣臣皆削籍太廟成命太子攝祀二十八年行冠禮是日風壞泰折坊越二日薨泰與太同未婚而死曰折殆其應云帝命與哀衝太子並建寢園歲時祭祀從諸陵後按明會典嘉靖十八年續定前期三日齋戒至日上躬詣南郊以冊立皇太子奏告皇天上帝駕回恭詣太廟告聞皇祖命大臣祭告北郊列聖宗廟太社稷帝社稷朝日夕月天神地祇行事俱用祭服太常寺辦祭品通用酒果脯醢三獻上帝皇祇加一牛翰林院撰告文圜丘祭告文武陪祀官各具祭服陪拜百官各具吉服並耆老生儒俱於昭亨門外陪拜其分遣祭告北郊等官俱詣圜丘陪拜畢方各詣祭所宗廟祭告文官五品以上武官四品以上皇親指揮等官六科都給事中俱照例具服陪拜郊廟祭告畢上具常服以冊立告聞於母后前期鴻臚寺設節冊寶案於奉天殿中節中冊東寶西設冊寶彩輿於丹陛之東教坊司設中和韶樂及太樂如常儀內使設節案於文華殿正中設冊寶案於節案前設香案於冊寶案前設皇太子拜位於香案前至日錦衣衛設大駕鹵簿百官各具朝服入丹墀內侍立上具冕服禦華蓋殿鴻臚寺官引執事官進至華蓋殿就次行五拜三叩頭禮贊各供事鴻臚寺官奏請升殿樂作導駕官前導上升座樂止鳴鞭報時雞唱定時鼓訖唱排班文武百官及生儒耆老人等入班鴻臚寺官贊四拜樂作興樂止左右侍班引禮引正副使入就拜位贊四拜傳制官跪奏傳制俯伏興執事官舉節冊寶案由殿左門出置禦道中傳制官由左門出稱有制贊跪正副使跪傳制官宣制曰嘉靖十八年二月初一日冊立元子某爲皇太子命卿等持節行禮贊俯伏興又四拜禮畢執事官舉節冊寶置於彩輿中黃蓋遮送教坊司鼓樂前導至文華殿正副使由中門入至丹陛下停止保姆奉皇太子迎於文華殿門內正副使各捧節冊寶置於案節中冊東寶西內贊導保姆奉皇太子就拜位贊四拜保姆奉皇太子拜興贊宣冊贊跪保姆奉皇太子跪鴻臚寺宣冊官取冊立宣於皇太子之左宣訖贊受冊捧冊官以冊授皇太子內侍官跪代受以冊授捧冊官置於冊案贊宣寶鴻臚寺宣寶官取寶立宣於皇太子之右宣訖贊受寶捧寶官以寶授皇太子內侍官跪代受以寶授捧寶官置於寶案贊俯伏興保姆奉皇太子興贊四拜保姆奉皇太子拜興禮畢正副使捧節由正門出於奉天門具本復命冊立之明日上恭詣宗廟捧徳祖神主各廟捧主大臣捧列聖神主奉安畢上具常服率皇后貴妃各具禮服保姆奉皇太子恭行告謝三獻如常儀畢上具常服詣母后謁謝皇后率貴妃各具禮服保姆奉皇太子詣上前皇后貴妃俱代皇太子行八拜禮貴妃又代皇太子詣皇后前行八拜禮保姆又代皇太子詣貴妃前行四拜禮上行告謝禮畢禦奉天殿頒詔天下如常儀遣官賫捧禦書禮物往各王府報知及詔諭朝鮮國是日文武百官上表行慶賀禮仍上表賀皇太后命婦入內賀皇后俱如常儀百官又以是日進箋賀皇太子鴻臚寺官預設案於文華門班首捧箋置於案行叩頭禮畢司禮監官捧進又按嘉靖十八而時喜東宮賜親王一等銀三百兩紵絲十匹紗十匹羅十匹錦四段生熟絹三十匹髙麗布十匹白氁絲布十匹西洋布十匹二等銀二百兩紵絲八匹紗八匹羅八匹錦四段生熟絹十六匹髙麗布六匹白氁絲布六匹西洋布六匹三等銀一百兩紵絲六匹羅六匹錦四段生熟絹十二匹髙麗布六匹白氁絲布六匹西洋布六匹又按嘉靖十八年時駕南巡定東宮監國之儀一東宮朝駕儀仗等件敕內府各該衙門先行造辦一請敕欽命輔臣一員居守京師保護皇儲一應軍國機務悉聽啟行一在京文武衙門遇有內外軍機各王府緊要重大軍務悉奏請處分其有各處啟報聲息卽調邊軍剿捕仍遣人馳赴行在所奏聞一皇城四門京城九門比常皆增撥官軍守護畱守武職大臣同參贊尙書仍每日操閱軍馬各衙門稱奉令旨調遣官軍及處分事務所司須覆啟施行一五府九卿各衙門凡有緊要重事俱達行在所奏聞其每月進繳精微監生考勤宴賞鈔錠官軍俸糧及五府比試等項俱照常啟行一祭祀凡遇忌辰陵祭各常典祭至期太常寺啟請取令旨遣官行禮郊廟社稷之祭候敕命行一各處拜進表箋特賀大禮不系常典者原差人恭詣行在所投進其進賀中宮東宮箋文俱在京禮部類收司禮監官捧進一各王府進慈孝獻皇后香並南京進香官朝鮮國弔使禮部啟請命司禮監官捧進幾筵照例給賞彩段鈔錠一吏部會推在京堂上官六科都給事中在外方面官知府俱行在吏部奏請擢用其大選急選並取選遠方監生及考滿復職等項俱循例啟行一各王府請給誥命勛臣襲爵歿後追封兩京堂上官贈謚公侯伯內外文職官員請給誥敕兩京三品以上官蔭子各處土官襲職俱行在吏部奏行其官吏人等丁憂查放起復官員付選查題散官等項俱照常啟行一兵部推補兩京五府錦衣衛在外總兵參將各都司掌印僉書俱奏請擢用其大選軍職查黃續黃官舍襲替優給土官襲替及保用通事把事隨司辦事長官等項俱具啟裁度一各處奏報邊功應該核勘及勘明應該升賞等項俱啟請行一在外撫按官劾奏不職文武官文官方面以上武官參將以上奏聞待報一京衛軍士冬夏布絹及邊衛軍士冬衣布花襖但系年例給賞等項錢糧該衙門啟請行一在京各邊鎭遇有緊急調用馬匹啟請調取兌用一在京各衙門赴行在奏事人俱兵部啟請給關應付一各王府奏訴重情辯復爵位祿米者俱詣行在所奏聞其請名請封請婚等項在京具啟行一天下歲貢生員到部者該部查照事例啟行一四夷朝貢人員到京一應賞宴該部照例啟行一法司問擬罪犯除重囚奏請待報其餘悉具啟決放敕諭審錄矜疑罪囚例該覆題及京官軍職犯人例該參提俱奏請定奪一刑名凡內外大小官員有犯具啟準問者問之若所犯情重該衙門具由奏請待報一都察院點差各處巡按禦史具奏行在余差及考察公差回道禦史俱啟行中間有推姦避事贓濫不職者具奏一通政司每日收過奏題本照常封進下科發抄各衙門啟行其有疑礙難行者差人赴行在取旨一大理寺審錄罪囚詳擬罪名干系生殺並提問大小京官具奏其每月繳刑部都察院問過囚犯奏本照常啟行俱送科備照穆宗隆慶元年贈長子翊釴爲憲懷太子按大政紀云云按明外史憲懷太子傳穆宗四子第三子神宗憲懷太子翊釴穆宗長子母慈聖太后生五歲薨贈裕世子隆慶元年追謚隆慶二年三月立皇子翊鈞爲皇太子更定賜賚及受朝之制按大政紀隆慶元年正月禮部請立皇太子上曰皇子尙幼且先賜名徐議冊立二年正月禮部尙書髙儀等覆上疏請立東宮以宣徳成化弘治間冊皇子皆二齡六齡事例爲據上乃命擇日具儀以聞三月辛酉上禦皇極殿傳立皇子爲太子按明通紀隆慶元年正月禮部尙書髙儀請冊立皇太子上諭皇子尙幼先冊名而後冊立二年正月張居正髙儀等復請立東宮命擇日具儀以聞三月冊立皇太子無何太子遇閣臣於禦道西召謂曰先生良苦翊贊閣臣頓首謝曰願殿下勤學答曰方讀三字經旣而曰先生且休矣睿音淸粹步履幽閒舉朝稱慶以爲後日之太平天子也六年五月上不豫二十五日召閣臣髙拱張居正髙儀至幹淸宮受顧命上倚坐禦榻後及皇貴妃咸侍東宮立於左拱等跪於禦榻下命宣顧命曰朕嗣祖宗大統六年偶得此疾遂不能起有負先帝付托東宮幼小朕今付之卿等宜協心輔佐遵守祖訓保固皇圖卿等功在社稷萬世不泯拱等咸痛哭叩首而出翌日上崩於幹淸宮六月皇太子卽皇帝位時年十齡按明會典隆慶二年冊立東宮賜親王各銀三百兩紵絲八匹紗八匹羅八匹錦四段生熟絹十六匹髙麗布六匹白氁絲布六匹西洋布六匹管理親王府事者與靖江王各銀一百兩紵絲六匹羅六匹錦四段生熟絹十二匹布同前又按隆慶二年冊立皇太子詔於文華殿門東間設座受羣臣朝賀百官於文華門外列班隆慶六年增定東宮講學儀按明會典隆慶六年增定是日早侍衛侍儀如常儀內侍先設皇太子座於文華殿之東廂房正中西向設書案於座之左禮部鴻臚寺執事官候皇太子出合導引至東廂房升座提調輔臣並侍班講讀等官以次序立丹墀行四拜禮畢各官以次入東廂房分班相向立鴻臚寺官贊起案通事舍人以講案進內侍展書侍讀官進讀讀畢侍講官進講講畢通事舍人徹案命賜酒飯各官叩頭而退每日講讀儀與天順年所定同但每日各官先詣文華門外東西向序立候皇上禦日講經筵畢皇太子出合升座又題準東宮初講之時合臣連侍五日以後仍於每月三八日一至先行叩頭而出然後各官進入供事神宗萬曆二十九年冊立元子常洛爲皇太子按明通紀萬曆十四年二月輔臣申時行等請冊立東宮疏曰竊惟國本系於元良主器莫若長子故漢臣有云早建太子所以尊宗廟重社稷也仰惟皇上受天眷命纘祖洪圖徳澤浹於寰區嘉祥鍾於後嗣自萬曆十年元子誕生詔告天下五年於玆矣卽今麟趾螽斯方興未艾正名定分宜在於玆查得祖宗朝故事宣宗以宣徳三年立英宗爲皇太子時年二歲憲宗以成化十一年立孝宗爲皇太子時年六歲孝宗以弘治五年立武宗爲皇太子尙未周歲也蓋冢嗣升儲所以明震器之重衝年貽哲所以端蒙養之功成憲具存昭然可考今元子聰明克類岐嶷夙成中外臣民屬心已久及玆睿齡漸長陽徳方亨冊立禮儀允宜修舉伏望皇上祗率祖宗之舊典深惟國家之大計以今春月吉旦敕下禮部早建儲貳以慰億兆人之望以固千萬世之基至於出閣講學及朝賀等儀稍俟一二年後睿體充實次第上請伏惟聖明裁斷施行天下幸甚十五年閣臣申時行等恭請宸斷並舉建儲封王吉典疏曰昨年言事諸臣屢請建儲道路流傳妄有窺測臣等心竊非之以爲皇上親灑宸翰諭示臣等明旨昭然布告四方聖志何常不定而乃設不然之慮爲此紛紛以故逡巡待命逾年於玆矣及自新歲以來則臣等亦有不容已於言者蓋聞自古帝王或遇天象有警民生可虞則必深思遠圖多舉吉祥善事以慰悅羣情導迎和气臣等仰稽星象俯察輿情竊謂今日吉祥善事無如建儲闈封王爵以正綱常明典禮敷恩澤庶幾人心咸悅天意自孚而言者尙未之及也臣等請畢陳其說夫國家有大綱常若父子兄弟倫序一定而不可易者是已有大典禮若建儲封王彜章具在而不可廢者是已昔我太祖髙皇帝三年四月之詔有曰朕聞帝王之子居嫡長者必正儲位其眾子當封以王爵分茅胙土大哉聖謨其爲綱常典禮計至精至備眞萬世聖子神孫所當遵守而不違者伏惟皇長子聰明岐嶷睿質非凡前此誕生之年卽已詔告寰區奏聞郊廟今屆六齡矣天序旣已默定人心又皆翕從此聖祖所謂宜正儲位者也又惟皇第三子祥徵艮索序屬宗盟𨿽未及勝衣趨拜之年亦已有礪山帶河之重此聖祖所謂宜封三爵者也查得本朝故事成祖以永樂二年立仁宗爲皇太子卽封趙王英宗以天順元年立憲宗爲皇太子卽封徳崇等王世宗嘉靖十八年東宮二王俱在幼沖亦同日受冊載在實錄歷歷可考臣等繹思列聖傳家世守之法仰體皇上愛子均一之情竊謂皇長子宜正位東宮皇第三子宜卽分封大國一時並舉尢爲盛事詩曰文王孫子本支百世又曰穆穆皇皇宜君宜王蓋言成周之盛也今匕鬯有歸盤石有輔長幼之倫旣正本支之傳益隆在祖宗列聖在天之靈豈不燕喜且使內而六宮外而百官遠而四海九州六軍萬姓無不歡欣踴躍其以慰安人心幹旋天意豈曰小補而已臣等職在輔弼國家休戚同之故敢不避煩瀆輒效其愚伏望皇上俯察邇言蚤定大計將冊立冊封吉典及時舉行不勝幸甚十八年正月朔日上在毓徳宮召閣臣申時行許國王錫爵王家屏四臣於西室禦榻東向時行等西向跪致詞云元旦新春仰惟皇上萬壽萬福臣等不勝欣賀時行等又云冊立東宮系宗社大計伏望皇上早賜裁定上曰朕知之朕無嫡子長幼自有定序鄭妃亦再三陳請恐外間有疑但長子猶弱欲俟其壯健使出才放心時行等又云皇長子年已九齡蒙養豫教正在今日宜令出閣讀書上曰朕已知之先生每回閣去罷各賜酒飯一棹燒割一分時行等叩頭謝遂出行去宮門數十丈許上復令司禮內臣追止之云且少候丁巳令人宣長哥來著先生每一見時行等復還至宮門內立待良久上令內臣覘視申閣老等聞召長哥亦喜否時行等語內臣云我等得見睿容便如睹景星慶雲眞是不勝之喜內臣入奏上微哂頷之久之司禮內監傳言皇長子至矣皇三子亦至但不能離乳保遂復引入西室至禦榻前則皇長子在榻右上手攜之皇三子傍立一乳母擁其後時行等旣見因賀云皇長子龍姿鳳目岐嶷非凡仰見皇上昌後之仁齊天之福上欣然曰此祖宗徳澤聖母恩庇朕何敢當時行等奏皇長子春秋漸長正當讀書進學上曰已令內侍授書誦讀矣時行雲皇上正位東宮時方六齡卽已讀書皇長子讀書已晚矣上曰朕五歲卽能讀書復指皇三子是兒亦五歲尙不能離乳母且數病時行等稍前熟視皇長子上手引皇長子向明正立時行等注視良久因奏云皇上有此美玉何不早加琢磨使之成器願皇上早定大計宗社幸甚九月詔停刑閣臣合疏請止開礦十月兩京九卿科道合辭懇請冊立東宮皇貴妃親弟鄭國泰特疏惇請聖諭云朕昨覽卿等所奏揭帖固是但皇子體脆質弱再少俟時日朕自有旨其於長幼之序豈有搖動便於明年冬傳旨冊立如再瀆擾直待十五歲冊立欽此十一月兵部題請邊務久廢閱視當嚴九邊宜各差科臣一員上自八月以來久未視朝羣臣請於十九日恭遇聖母萬壽之辰幸出臨受賀二十一年正月閣臣王錫爵謹瀝密誠請立東宮疏奉聖諭朕𨿽去歲有旨今春行冊立之典昨讀皇明祖訓內一條立嫡不立庶之訓況今皇后年齒尙少倘後有出冊東宮乎封王乎欲封王是背違祖訓欲立東宮是二東宮也故朕遲疑未決旣卿奏來朕今欲將三皇子俱暫一並封王少待數年皇后無出再行冊立庶上不背違祖訓下於事體兩便卿可與朕作一諭旨來行光祿寺寺丞朱維京刑科給事中王如堅各疏請冊立上怒甚革職謫戍閣臣王錫爵特疏懇救有旨免戍二月閣臣請會議冊典不允復請面陳冊儲事體不報閣臣王錫爵請定冊典以信初詔十二月閣臣王錫爵等請皇長子先行冠禮疏奉聖諭朕意亦應皇長子出閣未行冠禮朕查大明典禮東宮與王衮冕皮弁二服冠則皆同其服則異今欲行冠禮儀從何行朕意欲暫著常服出講待冊立後再行加冠禮未遲欽此二十九年冬冊立元子爲皇太子時冠婚並舉翰林院檢討沈撰元良頌冊封福王瑞王惠王桂王恭上聖母慈聖宣文明肅貞壽端獻皇太后徽號羣臣奉表稱賀存問在籍閣臣申時行敕曰卿等贊襄密勿輔朕有年前屢有疏揭勸朕冊立朕志已定待期舉行但因賣直沽名之輩屢來激聒故從延緩知卿等忠言至計尙郁於懷今元子气體充盈學業精進已冊立皇太子冠婚並舉曁諸子封爲福王瑞王惠王桂王率文武百官奉冊寶加上聖母尊號曰慈聖宣文明肅貞壽端獻皇太后國本已定慶溢宮庭念卿等家居系心良切玆遣官賫敕存問仍令該布政司官辦備羊酒花銀五十兩彩段四表裏一同持送以示優眷卿其加餐自愛特諭知之三十年三月在籍閣臣王錫爵謝存問疏曰玆者伏遇皇上以冊立冊封禮成加上聖母徽號因降敕諭遣刑部員外王玠賫至臣籍存問恩賜寵渥臣謹望闕恭謝外伏念往年儲宮議起𨿽嘗從同官反復疏揭不過卽皇上長幼定序一語次第敷陳臣等原無更端自出之見可市爲名者旣蒙屢旨渙頒吉期可待臣等又原無有餘不盡之忠郁而未伸者今日之舉如天之淸如日之明又如震雷一發而萬疑萬謗渙然冰釋以臣之愚越在艸野但有傾耳下風伏膺明信已耳其他尙何容贊一詞獻一曝而以勤九重萬里遺簪棄履之思金莖玉露之賜乎伏惟天地之恩非艸木可酬腹心之感非披瀝能盡臣之所願皇上弘錫孝類大庇恩覃推不遺舊臣之心因並推舊臣感恩圖報之心凡事爲狂愚激聒有所欲行欲罷而未果者一切示人以日月之明四時之信則臣區區私祝之忱也四十八年七月聖諭內閣朕嗣祖宗大統歷今四十八年久因國事焦勞以致脾疾遽不能起有負先帝付托惟皇太子靑宮有年實賴卿與司禮監協心輔佐遵守祖宗保固皇圖卿功在社稷萬世不泯二十一日酉時上崩遺詔曰朕以沖齡纘承大統君臨海內四十八載於玆享國最長夫復何憾念朕嗣服之初兢兢化理期無負先帝付托比緣多病靜攝有年郊廟弗躬朝講稀禦封章多滯僚采半空以礦稅繁興徵調四出民生日促邊釁漸開夙夜思維不勝追悔方圖攺轍嘉與天下維新而遘疾彌畱不復可起蓋愆補過允賴後人皇太子聰明仁孝睿智夙成宜嗣皇帝位且宜修身勤政親賢納諫以永弘圖皇長孫宜及時冊立進學瑞王惠王桂王各擇善地令早就藩封大小臣工各協恭和衷輔理嗣君保乂王室是皆朕惓惓之至意也內閣輔臣亟爲簡任貳卿大寮盡行推補兩咨考選並散館科道官俱令授職建言廢棄及礦稅詿誤諸臣酌量起用一切榷稅並新增織造燒造等項悉皆停止各衙門見監人犯俱送法司查審應釋放者釋放東師缺餉宜多發內帑以助軍需陳亡將士速加卹錄喪禮遵舊制以日易月二十七日釋服毋禁民間音樂嫁娶宗室親王藩屏爲重毋得輒離本國各處總督鎭邊三司官地方攸系不許擅去職守聞喪之日止於本處哭臨三日進香差官代行衛所府縣並王官俱免進香詔告天下咸使聞知八月丙午朔帝登極詔告天下懷宗崇禎三年立皇長子慈烺爲皇太子按春明夢餘錄崇禎二年二月初四日皇長子生詔曰朕惟帝王膺天歷而奉宗祧首重元儲尢隆世嫡朕以眇躬嗣位丕基夙夜祇念我皇祖皇考集慶發祥源深緒遠佇昌嗣續仰慰玆荷上帝居歆宗祊垂佑以今年二月初四日第一子生系皇后周氏出中闈開家嗣之先萬國愜元良之祝肆頒渥澤覃被多方三年二月初十日冊立東宮詔曰朕惟自古帝王嗣大歷服長治久安莫不首重建儲所以定宗祧隆國本凝天眷而系人心也我祖宗列聖相承徳祚綿洽率由玆道以裕貽謀朕祗紹丕基兢懷付托乃荷皇穹眷佑後嗣蚤開長子慈烺睿托坤元祥鍾震一中外起敬承之頌天人表協應之符昨日文武臣民疏請再三舉行冊禮而朕以子方𦇤褓謙讓未遑玆屆靑陽載仲之辰正值蒼巽誕彌之月禮官復申前請眾志誠難固違爰考舊章式諏吉日祗告於天地宗廟社稷授冊寶立慈烺爲皇太子以仰承累葉無疆之緒俯慰兆人胥戴之情大典告成環垓同慶按明外史太子慈烺傳慈烺莊烈帝第一子母周皇后崇禎二年二月生帝頒詔肆赦九月立爲皇太子十年羣臣屢請出閣帝定期來歲二月預擇東宮侍十年羣臣屢請出閣帝定期來歲二月預擇東宮侍班講讀等官命禮部尙書姜逢元詹事姚明恭少詹王鐸屈可伸侍班禮部侍郎方逢年諭徳項曄修撰劉理順編修吳偉業楊廷麟林增志講讀編修胡守恆楊士聰校書十一年二月皇太子出閣十五年正月東宮開講內閣諸臣條上講儀是年六月帝因枚卜閣臣疑吏部尙書李日宣有私禦中左門召對諸大臣帝衣靑袍皇太子定王永王皆衣紅侍案前良久乃退七月攺慈慶宮爲皇太子端本宮慈慶懿安皇后所居也時太子年十四議明歲選婚故先爲置宮而移懿安後於仁壽殿十六年七月帝禦中左門親鞫吳昌時太子及定王復侍側良久李自成破京師後太子不知所終福王時有自北來稱太子者朝臣皆以爲王之明者僞爲之系諸獄中南都士民嘩然不平史可法袁繼咸及劉良佐黃得功輩皆上疏力爭左良玉以救太子爲名至起兵犯闕其眞僞卒莫能明也皇淸

康熙十四年大淸會典康熙十四年冊立

皇太子禮前一日遣官各一員告祭天地太廟社稷皇上親詣奉先殿致祭又遣官一員詣仁孝皇后神位前致祭禮部鴻臚寺官設節案一於太和殿內正中設冊案一於左旁設寶案一於右

旁設冊寶彩亭二於丹陛下設節案一香案一於

皇太子殿門正中設冊案一寶案一於殿門左旁

是日早皇上鹵簿大駕樂器陳設於

太和殿前太皇太后皇太后儀仗樂器陳設於各宮門前王以下文武各官

俱朝服於常朝處齊集內閣禮部堂官將節冊

寶自內閣捧出由禦道左旁行置太和殿內各案上鴻臚寺官引諸王各官至太和殿前王貝勒貝子公等於丹陛上文武各官於丹墀下排立禮部堂官奏請皇上升殿上具禮服出宮升

太和殿閱冊寶畢作樂升座樂止鑾儀衛官贊鳴

鞭�下三鳴鞭鴻臚寺官引正副使官於常朝

行禮處排立贊禮官贊行三跪九叩頭禮作樂

禮畢樂止禮部堂官鴻臚寺官引正副使官至

殿前丹陛上立贊禮官贊有

制正副使官跪宣讀官宣

制曰某年月日冊立嫡子某爲皇太子命卿等持

節行禮宣畢大學士於案上捧節授正使官正

使官受節前行禮部官舉冊寶案出鴻臚寺官

引王等入殿內坐賜茶畢還宮正使官執節在前禮部官捧冊寶隨後

置丹陛下彩亭內正使官捧節授禮部官禮部

官一員執節前引校尉舉亭列禦仗二對黃蓋

一柄在前至皇太子殿卽

景仁宮置彩亭於殿門外正副使官捧節冊寶置

黃案上禮部奏進儀注保姆奉皇太子在殿門內向節跪迎贊禮官贊正副使官

於案上捧起冊寶授皇太子行三跪九叩頭禮保姆奉

皇太子隨冊寶後行回殿奉旨皇太子尙幼其禮俱停內監捧舉進內正副使官

持節復命王以下內大臣侍衛都統大學士尙書精奇尼

哈番以上俱赴隆宗門外齊集禮部堂官奏請皇上詣太皇太后皇太后宮行禮皇上具禮服升輿由

隆宗門出王以下內大臣侍衛等官皆隨行至慈寧宮門皇上降輿立門內丹陛東禮部堂官傳諭內監奏請太皇太后升慈寧宮座太皇太后禦宮樂作升座樂止皇上在宮前丹陛上王以下公以上在門內丹陛上

大臣侍衛等在門外丹墀內二等三等侍衛在永康左門外排列鳴贊官照常處立贊行三跪九

叩頭禮樂作禮畢樂止皇上復原位立禮部堂官傳諭內監奏請太皇太后還宮樂作入宮樂止皇上出詣

壽昌宮於皇太后前行禮與太皇太后宮中禮同禮畢皇上還宮是日公主王妃以下大臣命婦於

兩宮前免行慶賀禮次日皇上升

太和殿諸王文武各官進表行慶賀禮頒

詔天下如常儀

皇太子冠服

康熙十四年題準冠用東珠十三顆鑲頂禮服

用秋香等色五爪三爪龍段滿翠八團龍等段

俱隨時酌用束金鑲玉版嵌東珠帶東宮儀仗

畫角十二枝木質空心長五尺四寸六分徑三

寸六分上下貼金銅口箍間纏貼金藤箍五黑

漆地畫金雲龍海馬四季花

花匡鼓二十四面以木爲匡髙五寸七分徑一

尺五寸五分冒以革釘貼金銅釘銅環面匡俱

朱紅油飾畫五彩雲龍秋香色絨綆朱紅攢竹

架紅段鼓衣綠段瀝水鎖金雲龍

大銅號二枝筒長一尺七寸五分座髙一尺三

寸口徑六寸三分系紅綫繐

小銅號二枝筒長二尺三寸五分座髙一尺九

寸五分口徑四寸二分系紅黃綫繐

金二面以銅爲之徑一尺八寸

金鉦二面銅質木匡朱漆上下釘貼金銅環以

秋香色絨綆系鉦於匡鉦徑九寸五分

杖鼓二面旋木爲匡冒以革面徑一尺匡髙一

尺六寸五分細腰黑漆地描金寶相花面畫五

彩蕖花鐵圈銅鉤絆以絨綆紅段鼓衣綠段瀝

水銷金雲龍

板二串鐵梨木板各六長一尺一寸三分厚五

分上闊二寸下闊二寸五分面畫五彩雲龍綠

皮掩錢靑綫繐

龍頭笛二枝截竹爲之六竅長一尺七寸系五

色綫流蘇

金黃曲柄傘一把傘骨鐵竹相間三十二根頂

徑五尺冒以金黃段垂三檐頂繡八吉祥檐繡

九龍綴金鈴四十八風衣二件帶二條繡雲龍

花艸朱紅攢竹柄長一丈五寸間纏以藤柄曲

處用鐵心貼金龍頭承傘

紅曲柄傘二把制同金黃傘

靑直柄傘二把制同曲柄傘

黑直柄傘二把制同靑傘

紅瑞艸傘二把冒以紅段頂銷番艸檐銷瑞艸

余制同曲柄傘

紅素方傘二把頂方五尺冒以紅段垂三檐四

角龍頭四各系彩綫流蘇余制同圓傘

靑素方傘二把制同紅方傘

靑雙龍扇二把髙二尺三寸闊二尺四寸面背

皆藍段面繡雙龍背銷金團龍白段繡雉尾邊

朱紅攢竹柄長一丈九寸

紅雙龍扇二把制同靑雙龍扇

靑孔雀扇四把二把面背皆用藍段面繡孔雀

背銷金團龍朱紅攢竹柄二把面用藍段繡孔

雀背用靑段銷金火焰黑漆攢竹柄余制同雙

龍扇

紅孔雀扇四把二把面背皆用紅段面繡孔雀

背銷金團龍二把面用紅段繡孔雀背用靑段

銷金火焰余制同雙龍扇

白澤旗二面紅段質長四尺五寸闊七尺五寸

銷金白澤形書漢滿白澤字紅油燻竹竿

金節一對朱漆攢竹竿長一丈九寸下釘鐵箍

上安貼金銅鵝項攜銅索天盤下垂紅綫圓

間掛紅纓球八个各罩綠皮帽四角綴貼金銅

鈴外用秋香色素紗繡五色雲龍爲衣籠之長

八尺闊二尺六寸

羽葆幢一對朱漆攢竹竿長一丈一尺一寸下

釘鐵箍上安貼金銅鵝項攜銅索天盤懸五色

羅寶蓋二檐瀝水銷金雲龍下垂紅綫圓間

掛紅纓球五个各置銅鈒花襯綠皮帽六角綴

貼金銅鈴

傳教旛一對朱漆攢竹竿長一丈九寸下釘鐵

箍上安貼金銅鵝項攜銅索天盤下垂紅羅旛

銷金雲龍綴荷葉牌上繡傳教二字

告止旛一對繡告止二字

信旛一對繡信字余制俱同傳教旛

絳引旛一對五色羅爲旛無字余制亦同傳教

旛

儀鍠氅一對朱紅攢竹竿長九尺下釘鐵箍上

安貼金雕木龍頭口銜竹節中穿橘花餅貼金

旛頭懸五色羅氅長六尺五寸闊六寸五分下

綴銅鈴五

黃龍纛一對素段質闊七尺五寸長五尺銷金

雲龍文紅油燻竹竿長一丈五尺一寸五分間

纏以藤下釘鐵箍上安貼金銅頂飾以紅纓

赤龍纛一對

白龍纛一對

靑龍纛一對

黑龍纛一對制俱同黃龍纛

豹尾槍五對朱漆攢竹竿描三色金龍下有鐵

共長九尺八寸五分槍頭純鋼爲之長六寸

五分飾以紅纓下懸豹尾

弓矢十副

大刀十把

馬八匹紅轡黃韁上施錦�

立瓜二對朱紅攢竹柄長六尺二寸貼金銅箍

刻木爲瓜立置於上承以龍頭瓜及龍頭長一

尺六寸五分俱瀝粉貼金共長七尺八寸五分

臥瓜二對刻木爲瓜臥置其上柄長六尺餘制

同立瓜

金鉞二對朱紅攢竹柄貼金銅箍刻木爲斧形

承以龍頭置於竿首上出木槍頭俱貼金飾共

長七尺九寸

骨朵二對朱紅攢竹柄貼金銅箍刻木爲骨朵

承以龍頭貼金飾共長七尺八寸

吾杖二對朱紅攢竹爲之長七尺兩末貼金銅

箍瀝粉貼金花云二段

黃龍小旗一對朱紅攢竹竿長九尺四寸畫三

色金龍下釘鐵上安鍍金槍頭金黃油木槍

帽畫五彩雲龍飾以紅纓竿懸雲龍旗每面長

三尺三寸闊二尺五寸

赤龍小旗一對

白龍小旗一對

靑龍小旗一對

黑龍小旗一對制俱同黃龍小旗

拂子一對用紅馬尾爲之泥金樺木柄長二尺

二寸兩末釘鍍金龍頭尾

金鑪一對以朱紅漆竿舉之兩末雕貼金龍頭

尾竿首釘鍍金鉤

金瓶一對

金香盒一對

金唾壺一个

金盆一面已上俱赤金質鈒盤龍雲珠火焰蓮

瓣花艸嵌珊瑚靑金松子等石

馬杌一座髙一尺四寸五分方一尺八寸五分

面厚一寸三分木質朱漆彩畫金雲龍鈒花文

金葉裝釘

金交椅一把面闊二尺一寸八分進深一尺後

髙三尺五分前髙一尺六寸八分木質掃金罩

漆鈒雲龍金葉裝釘穿以秋香色綫匾四垂

秋香色綫流蘇秋香色金綺褡襠

金腳踏一个闊一尺七寸五分深九寸髙四寸

二分木質掃金罩漆鈒花金葉裝釘秋香色金

綺踏褥

金輅一乘髙一丈二尺二寸九分闊八尺九寸

輅上平盤板前後車欞並雁翅及四垂如意滴

珠板其下轅三條皆朱紅漆轅各長一丈九尺

五寸用鍍金龍頭尾龍鱗葉片裝釘前施朱紅

油馬搭攀皮二條平盤左右下護泥板及車輪

二貫軸一每輪輻十有八條皆朱紅漆周圍輞

金各以抹金鈒花葉片裝釘輪內車心各一抹

金銅鈒蓮花瓣輪盤裝釘軸首左右各用鐵插

拴一个以抹金銅鈒龍頭管心裝釘軸中纏紅

絨駕轅等索面至地三尺五寸

輅亭髙六尺二寸朱紅漆四柱各長五尺六寸

檻座髙六尺其上四周雕木沈香色描金雲板

十二片下同門髙五尺闊二尺三寸左右門闊

二尺三寸前並左右各�二扇後�三扇明栨

全俱朱紅漆以抹金銅鈒花葉片裝釘�編金

黃綫穿朱紅漆匡�座金黃綫墜座大索四

條座下蓮花墜石�座上施花毯秋香色金綺

褥並席朱紅漆坐椅一座靠背雕沈香色描金

雲龍一椅圈戧金雲龍下雕朱紅漆云板一片

福壽板一並衣椅中秋香色金綺坐褥四圍椅

裙全周圍施秋香色綾幃幔或用秋香色綫羅

亭外用靑段緣邊朱紅簾十扇拽簾圓二條

黃銅圈全

輅頂圓盤髙二尺七寸鍍金銅蹲龍頂帶仰覆

蓮座髙一尺五寸垂攀頂紅絨索四條盤上下

朱紅漆以靑飾輅蓋承以朱紅漆木匡寶蓋斗

以八頂冒以秋香色段頂心周圍繡五彩雲龍

天輪三層皆朱紅漆上安雕木貼金龍耀葉板

七十二片間繪五彩雲襯板七十二片盤下周

圍黃銅裝釘上施秋香色段瀝水三層每層七

十二折間繡五彩雲龍文四角垂靑段絡帶四

條繡五彩雲升龍三圓盤四角連座板用攀頂

金黃綫圓四條並貼金木魚輅亭前一字闌

幹一扇後一字帶轉角闌干一扇左右闌干二

扇內嵌環板皆朱紅漆四扇計一十四柱柱

首雕木貼金蹲龍一用描金五彩蓮花抱柱闌

幹內布素毯並席

太常旗二面在輅亭後左右用秋香色云段夾

爲旗每面十有二斿每斿內外繡升龍一朱紅

漆攢竹旗竿左竿旗腰繡日月北斗竿首用鍍

金銅龍頭右竿旗腰繡黻字竿首用鍍金銅戟

每竿綴鍍金銅鈴二垂紅纓十二上施鍍金銅

寶蓋下垂靑綫踏

踏梯一木質朱紅漆以抹金銅鈒花葉片裝釘

行馬架二木質朱紅漆以抹金銅鈒花葉片裝

釘上穿紅絨匾綆

秋香色布面絹裏幰衣油綢雨衣各一件

朱紅油合扇梯一副朱紅油木叉一件

馬鞍韉秋轡鈴纓全

龍轎一乘面闊二尺九寸進深三尺九寸髙五

尺掃金雙頂頂闊三尺五寸五分進深四尺六

寸頂樓八瓣每瓣闊一尺五分髙一尺三寸秋

香色素綾銷金龍瀝水二層直竿二根各長一

丈七尺七寸橫竿二根各長九尺四寸肩扛八

根各長五尺七寸短扛四根各長二尺九寸撐

竿二根各長二尺四寸五分俱朱漆轎頂飾金

龍十二金頂鈒龍文嵌珊瑚靑金松子等石轎

扛裝鍍金銅龍頭尾事件全

秋香色布幰衣油綢雨衣氈頂各一件

戲竹一對朱漆攢竹柄長六尺六寸下釘貼金

銅箍上安貼金木葫蘆長八寸內栽紅竹絲一

百莖長三尺五寸各系五色綫流蘇

大鼓一面以木爲匡髙一尺七寸徑二尺五寸

冒以革釘貼金銅釘鈸環面匡俱紅油飾上畫

五彩雲龍紅段鼓衣銷金雲龍瀝水銷金瑞艸

朱紅漆扛二以紅絨繩舉之系以紅漆槌

板一串制同前

笛二枝

笙二攢用紫竹十七管下施銅簧參差攢於黑

漆木匏中有觜項亦黑漆下垂彩綫流穌

方響二架每架用鋼方響十六塊各長六寸九

分上寬一寸八分下寬一寸九分厚薄不等應

六律六呂四淸聲朱漆大架髙五尺寬二尺二

描畫五彩寶相花上橫木左右雕貼金龍頭中

貼金火焰珠頂用鐵條四裹氈鞔段以秋香色

絨繩系方響於上銅槌二秋香色綫挽手五色

綫流蘇

云鑼二架架髙二尺寬一尺四寸柄長六寸頂

雕貼金雙龍頭各懸銅鑼十面系五色綫流蘇

二掛

東宮部匯考十三禮記

文王世子

大全

新安王氏曰此篇首言文王爲世子之事故以武王成王爲世子之事繼之成王幼周公輔導有道故以教世子之法繼之爲世子者當貴親當尊老故以待宗族養老之事繼之而終以世子之記則言文王之所以事王季者皆當以爲法也文王之爲世子朝於王季日三雞初鳴而衣服至於寢門外問內豎之禦者曰今日安否何如內豎曰安文王乃喜及日中又至亦如之及莫又至亦如之注陳

內豎內庭之小臣禦是直日者世子朝父母惟朝夕二禮今文王日三聖人過人之行也其有不安節則內豎以告文王文王色憂行不能正履王季復膳然後亦復初食上必在視寒暖之節食下問所膳命膳宰曰末有原應曰諾然後退陳

注不安節謂有疾不能循其起居飲食之常時也食上進膳於親也在察也食下食畢而徹也問所膳問所食之多寡也末猶勿也原再也謂所食之餘不可再進也武王帥而行之不敢有加焉文王有疾武王不說冠帶而養文王一飯亦一飯文王再飯亦再飯旬有二日乃間大

全莊氏曰天下之理惟極其至則不可以復加文王之事親豈一毫之不至哉武王而復求加焉則非可傳也非可繼也文王謂武王曰女何夢矣武王對曰夢帝與我九齡文王曰汝以爲何也武王曰西方有九國焉君王其終撫諸文王曰非也古者謂年齡齒亦齡也我百爾九十吾與爾三焉文王九十七乃終武王九十三而終陳

注齡字從齒齒之異名也故言年齡又言年齒其義一也男八月生齒八歲而�齒是人壽之數也成王幼不能�阼周公相踐阼而治抗世子法於伯禽欲令成王之知父子君臣長幼之道也成王有過則撻伯禽所以示成王世子之道也文王之爲世子也大

全石梁王氏曰文王之爲世子也一句衍文劉

氏曰伯禽所行卽文王所行世子之道文王所行乃諸侯世子之禮故曰文王之爲世子也凡學世子及學士必時春夏學干戈秋冬學羽鑰皆於東序陳

注學教也士卽王制所謂司徒論俊選而升於學之士也干戈爲武舞故於陽气發動之時教之示有事也羽鑰爲文舞故於陰气凝寂之時教之示安靜也小樂正學幹大胥贊之鑰師學戈鑰師丞贊之胥鼓南陳

注四人皆樂官之屬胥卽大胥也南南夷之樂也周禮旄人教國子南夷樂之時大胥擊鼓以節其音曲故云胥鼓南也先王作樂至矣盛矣而猶以遠方蠻夷之樂教人者所以示輿圖之無外異域之咸賓奏之宗廟之中侈其盛也春誦夏弦大師詔之瞽宗秋學禮執禮者詔之冬讀書典書者詔之禮在瞽宗書在上庠凡祭與養老乞言合語之禮皆小樂正詔之於東序陳

注祭是一事養老乞言是一事合語是一事其間各有威儀容節皆須小樂正詔教之於東序之中大樂正學舞干戚語說命乞言皆大樂正授數大司成論說在東序陳

注大樂正教世子及士以舞干戚之容節及合語之說與乞言之禮此三者皆大樂正授之以篇章之數於是大司成之官於東序而論說此受教者義理之淺深才能之優劣也凡侍坐於大司成者遠近間三席可以問終則負墻列事未盡不問陳

注席廣三尺三寸三分寸之一三席所謂函丈也相對遠近如此取其便於咨問問終則卻就後席背負墻壁而坐以避後來問事之人其問事之時尊者有教而己猶未達則必待其言盡然後更問若陳列未竟則不敢先問以參錯尊者之言也凡學春官釋奠於其先師秋冬亦如之凡始立學者必釋奠於先聖先師及行事必以幣陳

注先師謂前代明習此事之師也立學事重故釋奠於先聖先師四時之教常事耳故惟釋奠於先師而不及先聖也凡釋奠者必有合也有國故則否凡大合樂必遂養老陳

注凡行釋奠之禮必有合樂之事若國有凶喪之故則𨿽釋奠不合樂也常事合樂不行養老之禮惟大合樂之時人君視學必養老也凡語於郊者必取賢斂才焉或以徳進或以事舉或以言揚曲藝皆誓之以待又語三而一有焉乃進其等以其序謂之郊人遠之於成均以及取爵於上尊也陳

注語於郊者論辧學士才能於郊學之中也誓戒謹也學士中或無徳無事無言之可取而有此曲藝之人欲投試考課者皆卻之使退而謹習所能以待後次再語之時乃考評之也三而一有者謂此曲藝之人舉說三事而一事有可善者乃進其等卽於其同等之中拔而升進之也然猶必使之於同輩中以所能髙下爲次序使不混其優劣也如此之人但止目之曰郊人非俊選之比也以非士類故�遠之上尊堂上之酒尊也若天子飲酒於成均之學宮此郊人𨿽賤亦得取爵於堂上之尊以相旅勸焉所以榮之也始立學者旣興音

釁器用幣然後釋菜不舞不授器乃退儐於東序一獻無介語可也教世子

陳注

立學之初未有禮樂之器及其制作之成塗釁旣畢卽用幣於先聖先師以告此器之成繼又釋菜以告此器之將用也凡祭祀用樂舞者則授舞者以所執之器如干戈羽鑰之類今此釋菜禮輕旣不用舞故不授舞器也諸侯有功徳者亦得立異代之學東序夏制也與虞庠相對東序在東虞庠在西乃退儐於東序者謂釋菜在虞庠之中禮畢乃從虞庠而退儐禮其賓於東序之中其禮旣殺惟行一獻無介無語於禮亦可也此以上𨿽不專是教世子之事然以教世子爲主石梁王氏曰三字亦衍文凡三王教世子必以禮樂樂所以修內也禮所以修外也禮樂交錯於中發形於外是故其成也懌恭敬而溫文大

全西山眞氏曰三王之教世子必以禮樂者禮所以起人之敬心敬心生則慢心窒矣樂所以感人之和心和心生則戾心消矣其燻陶徳性變化气質莫妙於此者然樂𨿽修內由內以達外禮𨿽修外由外以入中二者醺醲涵暢相與無間故其成也但見其悅懌而已恭敬溫文而已此皆教以禮樂之功也立太傅少傅以養之欲其知父子君臣之道也太傅審父子君臣之道以示之少傅奉世子以觀太傅之徳行而審諭之太傅在前少傅在後入則有保出則有師是以教諭而徳成也師也者教之以事而諭諸徳者也保也者愼其身以輔翼之而歸諸道者也記曰虞夏商周有師保有疑丞設四輔及三公不必備惟其人語使能也陳

注師保疑丞四輔也一說前疑後丞左輔右弼爲四輔大全

朱子曰師保疑丞想止是有疑卽問他之

意君子曰徳徳成而教尊教尊而官正官正而國治君之謂也陳

注君子曰徳此徳是指世子之徳世子之徳有成則教道尊嚴而無敢慢易者故凡居官守者皆以正自處官正而國治世子爲君之謂也大全

方氏曰

言君子有君國子民之徳也仲尼曰昔者周公攝政踐阼而治抗世子法於伯禽所以善成王也聞之曰爲人臣者殺其身有益於君則爲之況於其身以善其君乎周公優爲之陳

注以世子之法教世子直道也今舉世子法於伯禽而教成王是迂曲其事也是故知爲人子然後可以爲人父知爲人臣然後可以爲人君知事人然後能使人成王幼不能�阼以爲世子則無爲也是故抗世子法於伯禽使之與成王居欲令成王之知父子君臣長幼之義也君之於世子也親則父也尊則君也有父之親有君之尊然後兼天下而有之是故養世子不可不愼也陳

注武王旣崩則成王無父𨿽年幼未知君道若以之爲世子則無爲子之處矣故云以爲世子則無爲也君於世子以親言則是父以尊言則是君能盡君父之道以教其子然後可以保有天下之大不然則他日爲子者不克負荷矣可不愼乎行一物而三善皆得者惟世子而已其齒於學之謂也故世子齒於學國人觀之曰將君我而與我齒讓何也曰有父在則禮然然而眾知父子之道矣其二曰將君我而與我齒讓何也曰有君在則禮然然而眾著於君臣之義也其三曰將君我而與我齒讓何也曰長長也然而眾知長幼之節矣故父在斯爲子君在斯謂之臣居子與臣之節所以尊君親親也故學之爲父子焉學之爲君臣焉學之爲長幼焉父子君臣長幼之道得而國治語曰樂正司業父師司成一有元良萬國以貞世子之謂也陳

注一物一事也與國人齒讓之一事也三善謂眾人知父子君臣長幼之道也語古語也樂正主世子詩書之業父師主於成就其徳行一有書作一人謂世子也世子有大善則萬邦皆正矣

又世子之記曰朝夕至於大寢之門外問於內豎曰今日安否何如內豎曰今日安世子乃有喜色其有不安節則內豎以告世子世子色憂不滿容內豎言復初然後亦復初陳

注世子之記古者教世子之禮篇也不滿容不能充其儀觀之美也此節約言之以見文王武王爲世子之異於常人也文王朝王季日三此朝夕而已文王行不能正履此色憂而已大全

石梁王氏曰

古世子之禮亡此余其記之一節小戴以附篇末朝夕之食上世子必在視寒暖之節食下問所膳羞必知所進以命膳宰然後退若內豎言疾則世子親齊元而養陳

注羞品味也必知所進必知親所食也命膳宰卽篇首所命之言也養疾者衣齊元之服卽齊時所著元冠緇布衣裳則貴賤異制謂之元端服也大全

方氏曰文武之所爲聖人之行也世子之記則中人之行而已聖人之制行不以己豈一以文武之道責於人哉故錄世子之記於篇末使後人可跂而及也所謂色憂不滿容者蓋喜之類爲陽憂之類爲陰陽饒而陰乏故憂則容不滿也齊元而養謂心致齊而身服元也膳宰之饌必敬視之疾之藥必親嘗之嘗饌善則世子亦能食嘗饌寡世子亦不能飽以至於復初然後亦復初陳

注善猶多也不能飽以視武王之亦一亦再又異矣此篇首言文王武王爲世子之事故篇終舉記之言以終之云

內則妻將生子及月辰居側室夫使人日再問之作而自問之妻不敢見使姆衣服而對至於子生夫復使人日再問之夫齊則不入側室之門陳

注正寢在前燕寢在後側室者燕寢之旁室也作動作之時也子生男子設弧於門左女設帨於門右三日始負子男射女否陳

注以此二物爲男女之表國君世子生告於君接以太牢宰掌具三日卜士負之吉者宿齊朝服寢門外詩負之射人以桑弧蓬矢六射天地四方保受乃負之宰醴負子賜之束帛卜士之妻大夫之妾使食子陳

注接以太牢者以太牢之禮接見其子也宰宰夫也掌具掌其設禮之具也卜士負之者卜其吉者而使之抱子也詩承也儀禮言屍酢主人詩懷之亦承義射天地四方者期其有事於遠大也保保母也受乃負之受子於士而抱之也蓋士之負子特爲斯須之禮而已宰旣掌具故以醴禮負子之士仍賜束帛以酬之食子謂乳養之也今按此言世子生接以太牢特言其常禮如此耳下文又言接子擇日則亦或在始生三日之後也鄭氏謂食其母使補虛彊气讀接爲捷而訓爲勝其義迂方氏讀如本字今從之凡接子擇日冢子則太牢庶人特豚士特豕大夫少牢國君世子太牢其非世子則皆降一等陳

注冢子太牢謂天子之元子也異爲孺子室於宮中擇於諸母與可者必求其寬裕慈惠溫良恭敬愼而寡言者使爲子師其次爲慈母其次爲保母皆居子室他人無事不往陳

注諸母眾妾也可者謂𨿽非眾妾之列或傅禦之屬可爲子師者也此人君養子之禮師教以善道者慈母審其欲惡者保母安其寢處者他人無事不往恐兒驚動也三月之末擇日剪髮爲鬌男角女羈否則男左女右是日也妻以子見於父貴人則爲衣服由命士以下皆漱澣男女夙興沐浴衣服具視朔食夫入門升自阼階立於阼西鄕妻抱子出自房當楣立東面陳注

鬌所存畱不剪者也夾囪兩旁當角之處畱髮不剪者謂之角畱頂上縱橫各一相交通達者謂之羈嚴氏云夾囪曰角兩髻也午達曰羈三髻也貴人大夫以上也由自也具視朔食者所具之禮如朔食也朔食天子太牢諸侯少牢大夫特豕士特豚也入門入側室之門也側室亦南向故有阼階西階出自房自東房而出也姆先相曰母某敢用時日祇見孺子夫對曰欽有帥父執子之右手咳而名之妻對曰記有成遂左還授師子師辯告諸婦諸母名妻遂適寢陳

注某妻姓某氏也欽敬帥循也言當敬教之使循善道也咳而名之者說文咳小兒笑聲謂父作咳聲笑容以示慈愛而名之也記有成謂當記識夫言教之成徳也諸婦同族卑者之妻也諸母同族尊者之妻也後告諸母欲名成於尊也妻遂適寢適夫之燕寢也夫告宰名宰辯告諸男名書曰某年某月某日某生而藏之宰告閭史閭史書爲二其一藏諸閭府其一獻諸州史州史獻諸州伯州伯命藏諸州府夫入食如養禮陳

注宰屬吏也諸男同宗子姓也藏之者以簡策書子名而藏於家之書府也二十五家爲閭二千五百家爲州州伯則州長也閭史州史皆其屬吏也閭府州府皆其府藏也夫入食如養禮謂與其妻禮食如婦始饋舅姑之禮也疏曰此經所陳謂卿大夫以下故以名徧告同宗諸男諸男卑者尙告則告諸父可知若諸侯絕宗則不告也世子生則君沐浴朝服夫人亦如之皆立於阼階西鄕世婦抱子升自西階君名之乃降陳

注諸侯朝服元端素裳夫人亦如之者亦朝服也當是展衣注云褖衣者以見子畢卽侍禦於君故服進禦之褖衣也人君見世子於路寢此升自西階是自外而入也凡生子無問妻妾皆在側室適子庶子見於外寢撫其首咳而名之禮帥初無辭陳注

此適子蓋世子之弟庶子則妾子也外寢君燕寢也燕寢在內以側室在旁處內故謂此爲外也疏曰庶子見於側室此以撫首咳名無辭之事同故與適子連文云見於外寢耳紫微垣太子星圖

圖考按晉書天文志北極五星鉤陳六星皆在紫微宮中北極北辰最尊者也其鈕星天之樞也天運無窮三光疊耀而極星不移故曰居其所而眾星拱之第一星主月太子也按隋書天文志同按宋史天文志北極五星在紫微宮中北辰最尊者也其鈕星爲天樞天運無窮三光疊耀而極星不移故曰居其所而眾星拱之樞星在天星四方去極各九十一度賈逵張衡蔡邕王蕃陸績皆以北極鈕星之樞是亦動處極在鈕星之末猶一度有餘今淸臺則去極四度半第一星主月太子也注

幹永新書曰第三星主五行第四星主諸王第五星爲後宮閎云北極五星初一曰帝次二曰後次三曰妃次四曰太子次五曰庶子四曰太子者最赤明者也按丹元子步天歌中垣北極紫微宮北極五星在其中大帝之座第二珠第三之星庶子居第一號曰爲太子四爲後宮五天樞按觀象玩占北極五紫微宮中一曰天樞一曰北辰天之最尊星也其鈕星天之樞也天運無窮三光疊耀而極星不移故曰居其所而眾星拱之其第一星主月太子也太微垣太子星圖

圖考按晉書天文志五帝座北一星曰太子帝儲也按觀象玩占太子一星在幸臣西帝座北天子之儲貳也

東宮部總論一易經

離卦象曰明兩作離大人以繼明照於四方

程傳

若云兩明則是二明不見繼明之義故云明兩明而重兩謂相繼也作離明兩而爲離繼明之義也震巽之類亦取洊隨之義然離之義尢重也大人以徳言則聖人以位言則王者大人觀離明相繼之象以世繼其明徳照臨於四方大凡以明相繼皆繼明也舉其大者故以世襲繼照言之六二黃離元吉象曰黃離元吉得中道也程

傳二居中得正麗於中正也黃中之色文之美也文明中正美之盛也故云黃離以文明中正之徳上同於文明中順之君其明如是所麗如是本義黃

中色柔麗乎中而得其正故其象占如此太平禦覽離南方之卦離爲火土記位焉土色黃火之子諭子有明徳能附麗於其父之道文王太子發是也愼成其業故吉矣

震卦震驚百里不喪匕鬯

本義

震動也一陽始生於二陰之下震而動也其象爲雷其屬爲長子震有亨道震來當震之來時也震驚百里以雷言匕所以舉鼎實鬯以秬黍酒和郁金所以灌地而降神者也不喪匕鬯以長子言也此卦之占爲能恐懼則致福而不失其所主之重彖曰震驚百里驚遠而懼邇也出可以守宗廟社稷以爲祭主也程

傳封辭云不喪匕鬯本謂誠敬之至威懼不能使之自失彖以長子宜如是因承上文用長子之義通解之謂其誠敬能不喪匕鬯則君出而可以守宗廟社稷爲祭主也長子如是而後可以守世祀承國家也

說卦傳震一索而得男故謂之長男

序卦傳主器者莫若長子故受之以震

大全

漢上朱氏曰鼎者宗廟之器主之者莫如震震長子也孔叢子

雜訓篇穆公問於子思曰立太子有常乎答曰有之在周公之典公曰昔文王捨適而立其次微子捨孫而立其弟是何法也子思曰殷人質而尊其尊故立弟周人文而親其親故立子亦各其禮也文質不同其禮則異文王捨適立次權也公曰苟得行權豈惟聖人惟賢與愛立也子思曰聖人不以權教故立制垂法順之爲貴若必欲犯何有於異公曰捨賢立聖捨愚立賢何如子思曰惟聖立聖其文王乎不及文王者則各賢其所愛不殊於適何以限之必不能審賢愚之分請父兄羣臣卜於祖廟亦權之可也賈誼新書

保傅殷爲天子二十餘世而周受之周爲天子三十餘世而秦受之秦爲天子二世而亡人性不甚相遠也何三代之君有道之長而秦無道之暴也其故可知也古之王者太子乃生固舉以禮使士負之有司齊肅端冕見之南郊見於天也過闕則下過廟則趨孝子之道也故自爲赤子時而教固已行矣昔者周成王幼在𦇤褓之中召公爲太保周公爲太傅太公爲太師保保其身體傅傅之徳義師導之教訓此三公之職也於是爲置三少皆上大夫也曰少保少傅少師是與太子宴者也故乃孩提有識三公三少固明孝仁禮義以導習之逐去邪人不使見惡行於是皆選天下之端士孝悌博聞有道術者以輔翼之使與太子居處出入故太子乃生而見正事聞正言行正道左右前後皆正人也夫習與正人居之不能毋正猶生長於齊不能不齊言也習與不正人居之不能毋不正猶生長於楚不能不楚言也故擇其所嗜必先受業乃得嘗之擇其所樂必先有習乃得爲之孔子曰少成若天性習貫如自然及太子少長知妃色則入於學學者所學之官也學禮曰帝入東學上親而貴仁則親�有序而恩相及矣帝入南學上齒而貴信則長幼有差而民不誣矣帝入西學上賢而貴徳則聖智在位而功不遺矣帝入北學上貴而尊爵則貴賤有等而下不隃矣帝入太學承師問道退習而考於太傅太傅罰其不則而匡其不及則徳智長而治道得矣此五學者旣成於上則百姓黎民化輯於下矣及太子旣冠成人免於保傅之嚴則有記過之史徹膳之宰進善之旌誹謗之木敢諫之鼓瞽史誦詩工誦箴諫大夫進謀士傳民語習與智長故切而不愧化與心成故中道若性三代之禮春朝朝日秋暮夕月所以明有敬也春秋入學坐國老執醬而親饋之所以明有孝也行以鸞和步中采齊趣中肆夏所以明有度也於禽獸見其生不忍其死聞其聲不食其肉故遠庖廚所以長恩且明有仁也夫三代之所以長久者以其輔翼太子有此具也及秦而不然其俗固非貴辭讓也所上者告訐也固非貴禮義也所上者刑罰也使趙髙傅胡亥而教之獄所習者非斬劓人則夷人之三族也故胡亥今日卽位而明日射人忠諫者謂之誹謗深計者謂之妖言其視殺人若艾艸菅然豈惟胡亥之性惡哉彼其所以導之者非其理故也鄙諺曰不習爲吏視已成事又曰前車覆後車誡夫三代之所以長久者其已事可知也然而不能從者是不法聖智也秦世之所以亟絕者其轍迹可見也然而不避是後車又將覆也夫存亡之變治亂之機其要在是矣天下之命縣於太子太子之善在於早諭教與選左右夫心未濫而先諭教則化易成也開於道術智誼之指則教之力也若其服習積貫則左右而已夫胡粵之人生而同聲耆欲不易及其長而成俗累數譯而不能相通行者有𨿽死而不相爲者則教習然也臣故曰選左右早諭教最急夫教得而左右正則太子正矣太子正而天下定矣書曰一人有慶兆民賴之此時務也

胎教雜事靑史氏之記曰古者胎教之道王后有身之七月而就蔞室太師持銅而禦戶左太宰持斗而禦戶右太卜持蓍龜而禦堂下諸官皆以其職禦於門內此三月者王后所求聲音非禮樂則太師撫樂而稱不習所求滋味非正味則太宰荷斗而不敢煎調而曰不敢以侍王太子太子生而泣太師吹銅曰聲中某律太宰曰滋味上某太卜曰命云某然後爲王太子懸弧之禮義東方之弧以梧梧者東方之艸春木也其牲以雞雞者東方之牲也南方之弧以柳柳者南方之艸夏木也其牲以狗狗者南方之牲也中央之弧以桑桑者中央之木也其牲以牛牛者中央之牲也西方之弧以棘棘者西方之艸也秋木也其牲以羊羊者西方之牲也北方之弧以棗棗者北方之艸冬木也其牲以彘彘者北方之牲也五弧五分矢東方射東方南方射南方中央射中央西方射西方北方射北方皆三射其四弧具其餘各二分矢懸諸國四通門之左中央之弧亦具餘二分矢懸諸社稷門之左然後卜王太子名上毋取於天下毋取於地中毋取於名山通谷毋悖於鄕俗是故君子名難知而易諱也此所以養息之道也正之禮者王太子無羞臣領臣之子也故謂領臣之子也身朝王者妻朝後之子是謂臣之子也此正禮胎教也周后妃�成王於身立而不跛坐而不差笑而不喧獨處而不倨𨿽怒而不詈胎教之謂也成王生仁者養之孝者𦇤之四賢傍之成王有知而選太公爲師周公眾傅前有與計而後有與慮也是以封於泰山而禪於梁父朝諸侯一天下由此觀之立左右不可不練也

立後義古之聖帝將立世子則帝自朝服自阼階上西鄕於妃妃抱世子自房出東鄕太史奉書而上堂當兩階之間北面立曰世子名曰某者三帝執禮稱辭命世子曰授太祖太宗與社稷於子者三其命也妃曰不敢者再於三命曰謹受命拜而退太史以告太祝太祝以告太祖太宗與社稷太史出以告太宰太宰以告州伯州伯命藏之州府凡諸貴已下至於百姓男女無敢與世子同者以此防民百姓猶有爭爲君者夫勢明則民定而出於一道故人皆爭爲宰相而不甘爲世子非宰相尊而世子卑也不可以智求不可以力爭也冊府元龜

儲宮部總序昔三王家天下以傳於子司馬遷作本紀載夏商之世系詳矣而姒氏多父子繼立商人率兄弟相及儲嫡之制無聞焉禮有文王世子之篇春秋傳載王世子會於首止而諸侯之嫡子亦稱世子蓋成周之制天王之子稱王世子諸侯之子稱世子又皆有太子之稱秦並六國兼皇帝而建號漢承秦法崇建儲貳以嫡嗣爲皇太子諸侯王之嫡子稱世子焉歷世以還遵其位號蓋大易述主器之義實長於震宮書紀元良之重以正於萬國前星少海之象著乎穹厚撫軍監國之任備乎出處繼明承序於以顯守祧之貴廟趨郊見於以彰率禮之教授經齒學所以惇道義之則安車金璽所以異車服之等至於宮朝之設則承華博望越藩邸之範官屬之次則保傅三少峻天秩之品其後加四率之衛益坊寺之職命爵之敍侔於上臺奉養之給亞於尊極良以其承萬代之業居羣後之上帝宸之貳體率土之系心當副君之任爲天下之本故其禮秩之尢重而安危之斯屬焉今之所紀者自文武而降包舉鼎國並敍南北以迄於前唐凡膺明兩之重司匕鬯之祀類其行事辧其淑慝若夫少陽毓徳終正南面而有發誕彌之祥慶挺淵穆之儀表因心形於孝友作事彰乎令徳智量越於羣品辭學照乎世譽系乎一人之善者比不復徵其於建樹明嫡之始尊異師傅之禮出統兵旅居掌國政賓待賢雋諷諫違失及夫冑延之尙齒宮臣之講學公朝之崇獎優制之旌飾咸用論次以著於編凡儲宮部一十七門

建立王者建立儲貳所以重宗廟社稷而安天下也自內禪已還或弟或子尊尊親親各以其道故周文三朝之事著於禮經漢明四重之徳形於詩什書曰一人元良萬邦以貞易曰明兩作離大人以繼明照於四方此之謂也若乃東海辭讓劉氏隆於永平晉王矯飾楊宗覆於大業以愛則臨淄京兆幾移魏嗣之賢以功則貞觀開元卒致唐祚之盛繇斯而言主匕鬯承大統者非徒人事蓋亦有天意焉然自周以前不載建儲之事故以漢氏爲首

誕慶夫王者當宇宙之大承基構之重期本枝之克茂故主器而斯尙載誕之始慶賜遂行或立禖祝之祠或赦囚系之罪或以之賜爵級或因之錫宴喜所以上祗宗祏下隆基緒者也垂諸竹帛不爲過矣

儀貌夫肖天地之形體云日之表受最靈之气有繼明之象故天姿岐嶷出乎自然龍章粹和發於異稟是以居主鬯之重爲天下之本有以見容止可度矣

令徳夫嘉言善行必垂於後蓋以爲人景慕與世作程矧未登儲貳之尊應明兩之象而孝謹天至溫恭日新問安侍膳具瞻三善之姿監國撫軍允副萬邦之望所以妙選羽儀率尊師傅者顯於此矣

孝友古者並建師傅奉乎�嫡所以琢磨懿範輔翼令猷夫父子之親存乎天性兄弟之愛謂之天倫人道之先何尙於此蒸蒸之志克奉於慈顏怡怡之歡溥惇於同气則正家而定天下推己而形四海粢盛有寄匕鬯無失豈止問安之訓道映於龍樓致美之風事光於甲觀而已哉

才智書云一人元良萬邦以貞蓋世子之謂也若乃才繇天縱志本夙成解經若生知臨事必先覺無假師保之訓自成聰哲之謀而明兩有暉承華作則故可得而稱也

文學夫儲貳之建所以重宗祧而承天序也故有師保之訓書禮之教然後溫文著於內英華發於外所謂行一物而三善皆得者其世子齒於學之謂也繇漢而下或通經肄業成於講習或立言著論煥乎義趣或雕章麗藻駿發於豪翰或遺文往行克就於編緝斯固彰鬱鬱之美播洋洋之譽玉振而金相星暉而海潤者已

監國春秋傳曰君行則守守曰監國古之制也所謂君之冢子居離明之位當主鬯之重繼體作貳爲國之本或乘輿巡幸靈旗親徵總督畱務以隆民望或付之政事委之獄訟臨聽關決以裁國典蓋所以茂元良之徳以貞萬邦昭儲副之義以熙百志然後一宇內之視聽定天下之大本保世延祚垂鴻永命莫不繇斯者已

將兵夫儲嗣之位以貞邦本監撫之制著乎前訓自漢而下或總督戎政躬行討伐或出鎭遠方以遏讎侮至有乘艱虞之運當否厄之會糾合義勇克淸大憝裒萃禁旅奉衛乘輿允集大勛紹隆景命斯固天啟人與故能功偕時並者也若乃命令有專�之非師律有臧否之異元良所以毓徳嗣適不以臨戎蓋裏克之論全琮之諫信美而可徵矣

尊師傅學記曰師嚴然後道尊自周公抗世子之法徳教斯著前後出入罔不降禮故能愼成其業克保元吉漢魏而下史氏所記或有致恭北面親授經義明備法服屈體申誠進見周旋崇尙爵齒以致延宿宮闈輿升殿陛訪對請益歡待隆篤省視疾疢丰潔珍禦傷弔淪逝曲申恩禮賜予丰渥備罄寵數自非老成碩望勤宣令範者疇克當之哉

禮士夫貴而能降見賢而思齊徳之盛者也若夫居元良之重爲天下之本而能杜驕盈之志守卑損之誠優禮髦士樂聞善道或推以師友之分或申以談宴之樂博約以文義咨諏以致理厚其贈貺形於詠嘆加旌賁之寵舉延辟之命乃至飾終異數懷賢述美形於筆牘垂之話言用能增明兩之輝成溫文之徳萬方以之風偃羣士以之響臻蓋夫貞邦之宏業日躋之懿望蔑以加於此矣

齒冑禮太子入學以齒蓋受學之道明長幼辧尊卑也是知居副君之位當主器之重遵三善之教崇四術之功親臨於國庠釋奠於先聖講論經義稽合古訓然後鈞其好賜錫以宴喜弦誦之業斯著元良之徳增茂風教之本其在玆乎

講學夫王之教世子必以禮樂春誦夏弦太師詔之繇古道也是知處儲副之位當主器之重自非博約於道義浸潤於經術服聖人之丕訓聞先王之法言資之以講耨加之以服習其何以貞天下之本聳民神之望哉歷代已還踐明兩者或討論方策通其大義臨習講問精理煥察橫經師授令儀允穆皆所以勤時習之業茂日新之徳崇四術以隆道惇三善而成美蓋元良之懿烈曾何以加於此乎

忠諫傳曰父有諍子又曰從命不忿微諫不倦可謂孝乎若乃奉冢祀之重居儲副之位義均休戚情兼隱犯其或政令之非便舉動之過差而能內發至誠遠徵古義周旋規切納君於善上以成愷悌之化下以慰人神之望茂毓明徳誕彰令聞此蓋守器之盛美信史之耿光也

褒寵傳曰太子奉冢祀社稷之粢盛以朝夕視君膳者聖人所以重宗廟社稷不忘天下也其有膺監撫之重茂溫文之徳佩服前訓率繇善道日新之美旣洽天性之愛益隆乃至冠服加其異數朝會申其殊制優錫無算用財不會璽書褒其才智天章譽其仁孝斯皆尊元良而貞邦本流簡素而揚懿烈者也朱子大全集

戊申封事至於輔翼太子之說則臣前日所謂數世之仁者蓋以微發其端而未敢索言之也夫太子天下之大本其輔翼之不可不謹見於保傅傳者詳矣陛下聖學髙明洞貫今古宜不待臣言而諭然臣嘗竊怪陛下所以調護東宮者何其�略之甚也由前所論而觀之豈非所以自治者猶未免於�略因是亦以爲當然而不之慮耶夫自王十朋陳良翰之後宮寮之選號爲得人而能稱其職者蓋已鮮矣而又時使邪佞儇薄闒冗庸妄之輩或得參錯於其間所謂講讀者亦姑以應文備數而未聞其有箴規之效至於從容朝夕陪侍遊燕者又不過使臣宦者數輩而已皇太子睿性夙成閱理久熟𨿽若無待於輔導然人心難保气習易污習於正則正習於邪則邪此古之聖王教世子者所以必選端方正直道術博聞之士與之居處而又使之逐去邪人不使見惡行蓋常謹之於微不待其有過而後規也今三代之制𨿽不可考且以唐之六典論之東宮之官師傅賓客旣職輔導而詹事府兩春坊實擬天子之三省故以詹事庶子領之其選甚重今則師傅賓客旣不復置而詹事庶子有名無實其左右春坊遂直以使臣掌之何其輕且之甚耶夫立太子而不置師傅賓客則無以發其隆師親友尊徳樂義之心獨使春坊使臣得侍左右則無以防其戲慢媟狎奇�雜進之害此已非細事矣至於皇孫徳性未定聞見未廣又非皇太子之比則其保養之具尢不可以不嚴而今日之官屬尢不備責任尢不專豈任事者亦有所未之思耶謂宜深詔大臣討論前代典故東宮除今已置官外別置師傅賓客之官使與朝夕遊處罷去春坊使臣而使詹事庶子各復其職宮中之事一言之入一令之出必由於此而後通焉又置贊善大夫擬諫官以箴闕失王府則宜稍放六典親王之制置賓友咨議以司訓導置長史司馬以總眾職妙選耆徳不雜他材皆置正員不爲兼職明其職掌以責功效則其官屬已略備矣陛下又當以時召之使侍燕遊從容啟迪凡古先聖王正心修身平治天下之要陛下之所服行而已有與其勉慕而未能及愧悔而未能免者傾倒羅列悉以告之則聖子神孫皆將有以得乎陛下心傳之妙而宗社之安統業之固可以垂於永久而無窮矣此今日急務之一也臣伏見比者聖詔令皇太子參決庶務此見聖慮之深將使皇太子以時習知國家政事之得失也然臣之愚見則以爲使之習事不若勉其修徳況今皇太子育徳春宮幾二十年其於天下之事蓋不待習而無不熟矣獨恐正心修徳之學未至而於物欲之私未免有所系累則𨿽於其事而或不能自決於取捨之間故臣竊論輔養之未至者非有他但欲陛下更畱聖意於此而已伏乞聖照

己酉擬上封事具位臣朱熹敢拜手稽首言曰臣竊惟皇帝陛下有聰明睿智之資有孝友溫恭之徳有寬仁博愛之度有神武不殺之威養徳春宮垂二十年一旦受命慈皇親傳大寶龍飛虎變禦極當天凡在覆載之間稍有血气之屬莫不延頸舉踵觀徳聽風而臣適逢斯時首蒙趨召且辱賜對得近日月之光感幸之深其敢無說以效愚忠之一二蓋臣聞古之聖賢窮理盡性備道全徳其所施爲𨿽無不中於義理然猶未嘗少有自足之心是其平居所以操存省察而致其懲忿窒欲遷善攺過之功者固無一念之間斷及其身之所履有大變革則又必因是而有以大警動於其心焉所以謹初始而重自新也伊尹之告太甲曰今王嗣厥徳罔不在初又曰今嗣王新服厥命惟新厥徳召公之戒成王曰若生子罔不在厥初生自貽哲命今天其命哲命吉凶命歷年知今我初服肆惟王其疾敬徳蓋深以是而望於其君亦已切矣今者陛下自儲貳而履至尊由監撫而專聽斷其爲身之變革孰有大於此者則凡所以警動其心而謹始自新者計已無所不用其極矣而臣之愚猶竊有懼焉者誠恐萬分有一所以警動自新之目或未悉舉則釁孽之萌將有作於眇綿之間出於防慮之外者是以輒忘�賤而妄以平日私憂過計之所及者深爲陛下籌之則若講學以正心若修身以齊家若遠便嬖以近忠直若抑私恩以抗公道若明義理以絕神姦若擇師傅以輔皇儲若精選任以明體統若振綱紀以厲風俗若節財用以固邦本若修政事以捍外患凡是十者皆陛下所當警動自新而不可一有闕焉者也臣不勝犬馬愛君憂國之誠輒敢事爲之說而昧死以獻所謂擇師傅以輔皇儲者臣聞賈誼作保傅傳其言有曰天下之命系於太子太子之善在於早諭教與選左右教得而左右正則太子正太子正而天下定矣此天下之至言萬世不可易之定論也至論所以教諭之方則必以孝仁禮義爲本而其條目之詳則至於容貌詞气之微衣服器用之細纖悉曲折皆有法度一有過失則史書之策宰撤其膳而又必有進善之旌誹謗之木敢諫之鼓瞽詩史書工誦箴諫士傳民語必使至於化與心成中道若性而猶不敢怠焉其選左右之法則有三公之尊有三少之親有道有充有弼有丞上之必得周公太公召公史佚之流乃勝其任下之猶必取於孝弟博聞有道術者不幸一有邪人廁乎其間則必逐而去之是以太子朝夕所與居處出入左右前後無非正人而未嘗見一惡行此三代之君所以有道之長至於累數百年而不失其天下也當誼之時固已病於此法之不備然考孝昭之詔則猶知誦習誼之所言而有以不忘乎先王之意降而及於近世則帝王所以教子之法益�略矣蓋其所以教者不過記誦書札之工而未嘗開以仁孝禮義之習至於容貌詞气衣服器用則𨿽未極於邪侈而未嘗有以裁之也寮屬具員而無保傅之嚴講讀備禮而無箴規之益至於朝夕所與出入居處而親密無間者則不過宦官近習埽除趨走之流而已夫以帝王之世當傳付之統上有宗廟社稷之重下有四海蒸民之生前有祖宗垂創之艱後有子孫長久之計而所以輔養之具�略如此是猶家有明月之珠夜光之璧而委之衢路之側盜賊之衝也豈不危哉詩曰丰水有武王豈不仕貽厥孫謀以燕翼子惟聖明之畱意焉則天下幸甚東宮部總論二大學衍義

建立之計宜早春秋桓六年九月丁卯子同生

胡安國曰經書子同生所以正國家之本防後世配嫡奪正之事垂訓之義大矣此世子也其不曰世子何也天下無生而貴者誓於天子然後爲世子

臣按賈誼之書有曰勢明則民定而出於一道故人爭爲宰相而不姦爲世子非宰相尊而世子卑也不可以智求不可以力爭也臣謂古者之生世子則己表而揚之使國人皆知之所以系眾望也是則國本之定不在於建儲之日而已定於始生之初此春秋於子同之生必謹而書之也僖十七年齊侯之夫人三王姬徐嬴蔡姬皆無子齊侯好內多內寵內嬖如夫人者六人長衛姬生武孟武孟公子無虧少衛姬生惠公公

子元鄭姬生孝公公

子昭葛嬴生昭公公

子潘密姬生懿公公子商人宋華子生公子雍公與管仲屬孝公於宋襄公以爲太子雍巫有寵於衛共姬因寺人貂以薦羞於公雍巫雍人名巫卽易牙亦有寵公許之立武孟管仲卒五公子皆求立冬十月乙亥齊桓公卒易牙入與寺人貂因內寵以殺羣吏而立公子無虧孝公奔宋十八年春宋襄公以諸侯伐齊三月齊人殺無虧以說宋齊人將立孝公不勝四公子之徒遂與宋人戰夏五月宋敗齊師於甗立孝公而還臣按管仲相桓公霸諸侯匡天下而身歿未幾五公子爭立國內大亂垂二十年以不蚤定之故也其所以不蚤定者溺愛於少子故也蓋桓公君臣知以富國彊兵爲急而不知修身齊家之本故其禍卒兆於此可不戒諸史記齊景公適子死寵妾芮姬生子荼荼少其母賤無行諸大夫恐其爲嗣乃言願擇諸子長賢者爲太子景公老惡言嗣事又愛荼母欲立之憚發之口乃謂諸大夫曰爲樂耳國何患無君乎秋景公病命國惠子髙昭子立少子荼爲太子逐羣公子景公卒太子荼立是爲晏孺子羣公子畏誅皆出亡晏孺子元年田乞齊大夫攻髙昭子殺之乃使人之魯召公子陽生陽生至齊匿田乞家十月田乞請諸大夫曰常之母有魚菽之祭幸來會飲田乞盛陽生橐中置坐中發橐出之曰此齊君也鮑牧怒曰子忘景公之命乎諸大夫相視欲悔陽生前頓首曰可則立之否則已鮑牧恐禍起乃復曰皆景公子也何爲不可乃與盟立陽生是爲悼公悼公入宮使人遷晏孺子於駘殺之而逐孺子母芮子芮子故賤而孺子少故無權國人輕之臣按景公之失亦由嗣子不蚤定之故其所以不蚤定者以私欲立荼之故也𨿽髙國二臣曲從其亂命而適以啟田乞之姦心殺荼而立陽生齊國之政遂歸田氏不再傳而田氏代齊矣吁可戒哉魏武侯卒子罃與公中緩爭爲太子韓懿侯與趙成侯並兵以伐魏戰於濁澤魏氏大敗謂韓曰除魏君立公中緩割地而退我且利韓曰不可殺魏君人必曰暴割地而退人必曰貪不如兩分之魏分爲兩不彊於宋衛則我終無魏之患矣趙不聽韓不悅以其步卒夜去惠王之所以身不死國不分者二家謀不和也若從一家之謀則魏必分矣故曰君終無適子其國可破也臣按適嗣之不蚤立敵國之資也故書之以爲戒云漢文帝元年正月有司言曰蚤建太子所以尊宗廟也請立太子上曰朕旣不徳上帝神明未歆享天下人民未有嗛志今縱不能博求天下賢聖有徳之人而禪天下焉而曰豫建太子是重吾不徳也謂天下何其安之有司曰豫建太子所以重宗廟社稷不忘天下也上曰楚王季父也春秋髙閱天下之義理多矣明於國家之大體吳王於朕兄也惠仁以好徳淮南王弟也秉徳以陪朕豈爲不豫哉諸侯王宗室昆弟有功臣多賢及有徳義者若舉有徳以陪朕之不能終是社稷之靈天下之福也今不選舉焉而曰必子人其以朕爲忘賢有徳者而專於子非所以憂天下也朕甚不取有司皆固請曰古者殷周有國治安皆千餘載古之有天下者莫不長焉用此道也立嗣必子所從來遠矣髙帝親率士大夫始平天下建諸侯爲帝者太祖諸侯王及列侯始受國者皆亦爲其國祖子孫繼嗣世世弗絕天下之大義也故髙帝設之以撫海內今釋宜建而更選於諸侯及宗室非髙帝之志也更議不宜子啟最長純厚慈仁請建以爲太子上乃許之臣按文帝以謙力辭而有司以誼固請然後文帝屈而從之君臣之間可謂兩得矣以上論建立之計宜蚤或曰國本之宜蚤建固也然在位久而繼嗣未生如之何曰本朝則有故事矣仁宗皇帝春秋四十有四聖嗣未立張述以太常博士請遴擇宗親才而賢者異其禮秩試以職務俾內外知聖心有所屬皇佑五年其後範鎭以諫官

言之嘉佑元年趙抃以禦史言之同

上司馬光以並州通

判亦言之同

上自是文彥博歐陽修王堯臣吳奎諸

臣莫不言者迄賴韓琦而後定焉太山盤石之基於是乎壯吁此我祖宗公天下之心三代以來之所未有者也因附著於此云臣伏見髙宗皇帝建炎三年元懿太子薨布衣李時雨乞於皇族中擇宗室之賢者一人使視皇子以系四海之望是時髙宗年甫二十有三耳不以太蚤爲忤也迨紹興元年張浚言之婁寅亮又言之上讀寅亮之章於是大悟越五年孝宗皇帝有建國之封是髙宗以二十五而定議二十九而錫命也其爲宗社之計尢蚤於仁祖也於乎懿哉

諭教之法宜豫文王世子篇凡三王教世子必以禮樂樂所以修內也禮所以修外也禮樂交錯於中發形於外是故其成也懌恭敬而溫文立太傅少傅以養之欲其知父子君臣之道也太傅審父子君臣之道以示之少傅奉世子以觀太傅之徳行而審諭之太傅在前少傅在後入則有保出則有師是以教諭而徳成也師也者教之以事而諭諸徳者也保也者愼其身以輔翼之而歸諸道者也記曰虞夏商周有師保有疑丞設四輔及三公不必備惟其人語使能也君子曰徳成而教尊教尊而官正官正而國治君之謂也仲尼曰昔者周公攝政踐阼而治抗世子法於伯禽所以善成王也是故知爲人子然後可以爲人父知爲人臣然後可以爲人君知事人然後能使人成王幼不能�阼以爲世子則無爲也是故抗世子法於伯禽使之與成王居欲令成王之知父子君臣長幼之義也君之於世子也親則父也尊則君也有父之親有君之尊然後兼天下而有之是故養世子不可不愼也行一物而三善皆得者惟世子而已其齒於學之謂也故世子齒於學國人觀之曰將君我而與我齒讓何也曰有父在則禮然然而眾知父子之道矣其二曰將君我而與我齒讓何也曰有君在則禮然然而眾著於君臣之義也其三曰將君我而與我齒讓何也曰長長也然而眾知長幼之節矣故父在斯爲子君在斯謂之臣居子與臣之節所以尊君親親也故學之爲父子焉學之爲君臣焉學之爲長幼焉父子君臣長幼之道得而國治矣語曰樂正司業父師司成一有元良萬國以貞世子之謂也臣按三王之教世子必以禮樂者禮所以起人之敬心敬心生則慢心窒矣樂所以感人之和心和心生則戾心消矣其燻陶徳性變化气質莫妙於此者然樂𨿽修內由內以達外禮𨿽修外由外以入中二者醺醲涵暢相與無間故其成也但見其悅懌而已恭敬溫文而已恭者敬之發於外者也敬者恭之主於中者也溫則不暴文則不野此皆教之以禮樂之功也然禮樂者教之之具而師傅者教之之人故立太傅少傅以養之養者從容啟迪以養其本然之善使之自然開悟也然其道無他不過父子君臣之大倫而已太傅以審示言謂修於身以示之也少傅以審諭言謂開說其義以曉之也太傅少傅所以教者𨿽同然太傅以身教少傅以言教二者蓋互相發也以一世子之身而太傅在前少傅在後入有保出有師四人者扶持而左右之教安得不達徳安得不成哉師者教世子以事而諭諸徳謂教之以事親之事則知孝之徳教之以事長之事則知弟之徳天下無事外之徳也保則安護世子之身輔之翼之使歸諸道耳目口體不以欲而動卽所謂道天下無身外之道也古者所謂師保其職蓋如此周公抗世子法於伯禽者蓋成王𨿽幼已爲君矣不可復以教世子者教之惟以教世子者教伯禽使成王觀之是乃所以善成王也傳言成王有過則撻伯禽成王不可撻也撻伯禽則成王知警矣然周公之所以教者亦不過爲人子爲人臣與事人之道而已能此三者則他可類推矣古者天子公侯卿大夫士之子皆入於學而世子與之齒遜焉夫天子之世子將爲君者也而乃與公侯卿大夫士之子以齒爲後先何哉君在故也父在故也長長故也身爲世子而以尊君親親敬長之道爲天下倡人其有不翕然視效者哉秦漢以來禮樂旣廢而又無師保之教齒冑之禮世子生而狃於貴驕之習此篇𨿽存無復有考之者矣此治之所以不古若與保傅篇夏爲天子十有餘世而殷受之殷爲天子二十餘世而周受之周爲天子三十餘世而秦受之秦爲天子二世而亡人性不甚相遠也何三代之君有道之長而秦無道之暴其故可知也古之王者太子乃生固舉以禮使士負之有司齊肅端冕見之南郊見於天也過闕則下過廟則趨孝子之道也故自爲赤子而教固已行矣周成王幼在𦇤褓之中召公爲太保周公爲太傅太公爲太師保保其身體傅傅之徳義師導之教訓此三公之職也於是爲置三少皆上大夫也曰少保少傅少師是與太子宴者也故乃孩提有識三公三少固明孝仁禮義以導習之逐去邪人不使見惡行於是皆選天下之端士孝悌博聞有道術者以衛翼之使與太子居處出入故太子乃生而見正事聞正言行正道左右前後皆正人也夫習與正人居之不能毋正猶生長於齊不能不齊言也習與不正人居之不能毋不正猶生長於楚不能不楚言也故擇其所嗜必先受業乃得嘗之擇其所樂必先有習乃得爲之孔子曰少成若天性習貫如自然及太子少長知妃色則入於學承師問道退習而考於太傅太傅罰其不則而匡其不及則徳智長而理道得矣及太子旣冠成人免於保傅之嚴則有記過之史徹膽之宰進善之旌誹謗之木敢諫之鼓瞽史誦詩工誦箴諫大夫進謀士傳民語習與智長故切而不愧化與心成故中道若性三代之禮天子春朝朝日秋暮夕月所以明有敬也春秋入學坐國老執醬而親饋之所以明有孝也行以鸞和步中采齊趨中肆夏所以明有度也其於禽獸見其生不忍其死聞其聲不食其肉故遠庖廚所以長恩且明有仁也夫三代之所以長久者以其輔翼太子有此具也及秦而不然其俗固非貴辭讓也所上者告訐也固非貴禮義也所上者刑罰也使趙髙傅胡亥而教之獄所習者非斬劓人則夷人之三族也故胡亥今日卽位而明日射人忠諫者謂之誹謗深計者謂之妖言其視殺人若艾艸菅豈惟胡亥之性惡哉彼其所以導之者非其理故也鄙諺曰不習爲吏視已成事又曰前車覆後車誡夫三代之所以長久者其已事可知也然而不能從者是不法聖知也秦世所以亟絕者其轍迹可見也然而不避是後車又將覆也夫存亡之變治亂之機其要在是矣天下之命縣於太子太子之善在於早諭教與選左右夫心未濫而先諭教則化易成也開於道術知義理之指則教之力也若其服習積貫則左右而已胡粵之人生而同聲嗜欲不異及其長而成俗累數譯而不能相通者有𨿽死而不能相爲者則教習然也故曰選左右教最急夫教得而左右正則太子正矣太子正則天下定矣臣按保傅之篇𨿽漢賈誼所作大抵古之遺言也欲知教諭之方者文王世子其首而此篇次之無餘蘊矣周文王使太公望傅太子及嗜鮑魚而太公弗與曰禮鮑魚不登於俎豈有非禮而可以養太子哉臣按古人之教太子其嚴如此可以爲萬世法矣漢晁錯學申商刑名孝文時詔太常遣錯授尙書伏生所因上書言人主所以尊顯功名揚於萬世之後者以知術數也故人主知所以臨制臣下而治其眾則羣臣畏服矣知所以聽言授事則不欺蔽矣知所以安利萬民則海內必從矣知所以忠孝事上則臣子之行備矣此四者臣竊爲皇太子急之人臣之議或曰皇太子亡以知事爲也臣之愚誠以爲不然竊觀上世之君不能奉其宗廟而劫殺於其臣者皆不知術數者也皇太子所讀書多矣而未深知術數者不問書說也夫多誦而不知其說所謂勞苦而不爲功臣竊觀皇太子材智髙奇禦射伎藝過人絕遠然於術數未有所守者以陛下爲心也竊願陛下幸擇聖人之術可用今世者以賜皇太子因時使太子陳明於前惟陛下裁察上善之於是拜錯爲太子家令臣按錯與賈誼皆所謂明申韓者也誼之論教太子一出於孝仁禮義而錯專以術數爲言其醇駁之異如此詎可同日語哉文帝擇東宮之傅卒捨誼而用錯焉豈非帝之學出於黃老故於錯之言有以深契其心歟且是時錯方受書伏生所伊傅周召之言固嘗聞之矣而此疏所陳無一語與之合者豈所受者惟訓詁章句而於義理初未嘗玩而繹之故邪其後錯事景帝建爲削地之議遂召七國之變其原蓋兆於此然則世之任輔導之責者不開之以理義而誘之以術數未有不誤事而基禍者也武帝爲太子據立博望苑使通賓客從其所好故賓客多以異端進者司馬光曰古之明王教養太子爲之擇方正端良之士以爲保傅師友使朝夕與之遊處左右前後無非正人然猶有淫放邪僻而陷於禍敗者焉今乃使太子自通賓客從其所好夫正直難親諂諛易合此固中人之情宜太子之不終也晉元帝立子紹爲太子帝好刑名家以韓非子賜太子庾亮諫曰申韓刻薄傷化不足畱聖心太子納之太子是爲明帝

臣按申韓之學非惟刻薄而已且導人君以驕淫放恣李斯嘗以誤二世矣豈可以教儲貳者耶庾亮𨿽淸談之徒然斯言則有益於世故取焉陳宣帝太子叔寶欲以左戶部尙書江總爲詹事令管記陸瑜言於吏部尙書孔奐奐謂瑜曰江有潘陸之華而無園綺之實輔弼儲宮竊有所難太子自言於帝帝將許之奐奏曰江總文章之士今皇太子文華不少豈藉於總如臣愚見願選惇重之才以居輔導之職帝卒以總爲詹事頃之總與太子爲長夜之飲太子亟微行遊總家上怒免總官臣按孔奐之言可謂忠矣叔寶資𨿽暗劣然使得端良忠信之士輔而翼之亦未必無補乃如叔寶之請竟用江總其後卽位以總等爲狎客酣醟流連竟以亡國蓋文士多浮華而少實以之居輔導之職其有損無益也宜哉憲宗元和初右拾遺元稹以貞元中王伾王叔文以伎術得幸東宮永貞之際幾亂天下上書勸上早擇修正之士使輔導諸子以爲太宗自藩王與文學淸修之士十八人居後代太子諸王𨿽有僚屬日益�賤至於師傅之官非眊聵廢疾不任事者則休戎罷帥不知書者有之其友諭贊議之徒尢爲冗散之甚搢紳皆恥由之就使得僻儒老生越月逾時僅獲一見又何暇傅之徳義納之法度哉夫以匹士愛其子猶知求明哲之師而教之況萬乘之嗣系四海之命乎上頗嘉納其言臣按元稹欲爲太子諸王簡僚屬其論當矣憲宗𨿽頗嘉納然其後立遂王爲儲貳未聞妙選一時之賢俊以充輔導之職也嗣立未幾遊畋聲色無所不有卒隳元和巳成之業吁可惜哉

嫡庶之分宜辧春秋左氏傳桓十八年周公欲弒莊王而立王子克辛伯告王遂與王殺周公黑肩王子克奔燕初子儀有寵於桓王桓王屬諸周公辛伯諫曰�後匹嫡兩政耦國亂之本也周公弗從故及臣按莊王嫡也子儀庶也桓王屬子儀於周公是有私之之心也周公欲弒莊王而立子儀是成桓王之私也君臣共成其私而不顧天下之正理其得免乎宜周公之及難也齊侯使連稱管至父戍葵丘瓜時而往及瓜而代期戍公問不至請代弗許故謀作亂僖公之母弟曰夷仲年生公孫無知有寵於僖公衣服禮秩如適襄公絀之二人因之以作亂連稱有從妹在公宮無寵使間曰捷吾以女爲夫人冬十二月弒君立無知臣按兄弟之子猶子也愛之如一則可而衣服禮秩皆與適同則不可僖公之寵無知宜若厚於兄弟之子者而不知古人崇異世適之禮非以自私所以明尊卑之分杜僭忒之源也其召後日之禍宜哉漢成帝時傅昭儀及子定陶王愛幸寵於皇后太子丞相匡衡上疏曰聖王必愼妃後之際別適長之位禮之於內也卑不隃尊新不先故所以統人情而理陰气也其尊適而卑庶也適子冠乎阼禮之用醴眾子不得與列所以貴正體而明嫌疑也非虛加其禮文而已乃中心與之殊異故禮探其情而見之外也如當親者�當尊者卑則佞巧之姦因時而動以亂國家故聖人愼防其端禁於未然不以私恩害公義臣按匡衡援古人之冠禮以明適子之重眾子不得而�焉旨哉斯言後世不可以不知也三國吳大帝赤烏五年立子和爲太子霸爲魯王霸和母弟也吳主權愛之與和無異其傅是儀諫曰魯王兼資文武宜出鎭四方爲國藩輔且使二宮有所隆殺以正上下之序不聽八年春吳太子和與魯王同宮禮秩如一羣臣多以爲言吳主權乃命分宮別僚二子由是有隙霸曲意交結名士於是仇黨疑貳舉國中分太子寵日衰霸黨從而毀之權惑焉陸遜諫曰正統藩臣當使寵秩有差則彼此得所上下獲安矣書三四上辭情危切權不悅太常顧譚上疏曰有國家者必明嫡庶之端異尊卑之禮使髙下有差等級逾邈則骨肉之恩全覬覦之望絕矣臣之所陳非有所偏誠欲以安太子而便魯王也由是霸惡譚全琮亦惡之相與譖之吳王徙譚於交州權以魯王霸楊竺之譖數遣使責問遜遜憤恚而卒初潘夫人有寵於吳主權生少子亮權愛之全公主旣與太子和有隙欲豫自結數稱亮美權以魯王霸結朋黨以害其兄心亦惡之謂侍中孫峻曰子弟不睦將有袁氏之敗爲天下笑若使一人立者安得不亂乎遂有廢和立亮之意然猶沈吟歷年至是乃幽太子和將軍朱據諫曰太子國之本根加以雅性仁孝天下歸心昔晉獻用驪姬而申生不存漢武信江充而戾太子冤死臣竊懼太子不堪其憂𨿽立思子之宮無及矣不聽據與尙書僕射屈晃率諸將吏泥頭自縛連日詣闕請和而無難督陳正及五營督陳象各上書切諫吳主大怒族誅正象牽據晃入殿據晃猶叩頭流血辭气不撓權杖之一百遂廢和爲庶人徙故鄣賜霸死立子亮爲太子臣按吳主不監匹嫡之戒旣立太子又寵魯王禮秩如一陸遜顧譚力諫不聽卒以基禍至於兩廢焉此人主所宜戒也唐武徳九年太宗立皇子中山王承幹爲太子貞觀七年太子好嬉戲頗虧禮法左庶子於志寧右庶子孔�達數直諫上聞而嘉之各賜金一斤絹五百匹十四年太子久不出見官屬右庶子張元素諫曰朝廷選俊賢以輔至徳今動經時月不見宮臣將何以裨益萬一不聽十五年太子治宮室妨農功又好鄭衛之樂詹事於志寧諫不聽又寵暱宦官常在左右又引突厥達哥友入宮志寧上書切諫太子遣刺客殺之二人不忍殺而止十六年魏王泰上拓地誌泰好學司馬蘇勗說泰以古之賢王皆招士著書故泰奏請修之於是大開館捨廣延時俊人物輻輳門庭如市泰月給逾於太子諫議大夫褚遂良上疏以爲聖人制禮尊嫡卑庶世子用物不會與王者共之庶子𨿽愛不得逾嫡所以塞嫌疑之漸除禍亂之源也昔漢竇太后寵梁孝王卒以憂死宣帝寵淮陽王亦幾至於敗今魏王新出合宜視以禮則訓以謙儉乃爲良器此所謂聖人之教不肅而成者也上又令泰徙居武徳殿魏徵上疏以爲陛下愛魏王常欲使之全安宜每抑其驕奢不處嫌疑之地上遽遣泰歸第秋八月上曰當今國家何事最急褚遂良曰今四方無虞惟太子諸王宜有定分最急上曰此言是也時太子承幹失徳魏王泰有寵羣臣日有疑議上聞而惡之謂侍臣曰今羣臣忠直無逾魏徵我遣侍太子庶絕天下之疑九月徵爲太子太師徵表辭上手詔諭以周幽晉獻廢嫡立庶危亡國家漢髙祖幾廢太子賴四皓然後定我今賴公卽其義也徵乃受詔十七年春正月上謂羣臣曰聞外間士民以太子有足疾魏王�悟多從遊幸遽生異議僥幸之徒已有附會者太子𨿽病足不廢步履且禮嫡子死立嫡孫太子男已五歲朕終不以孽代宗啟窺窬之源也初太子承幹喜聲色畋獵所爲誇靡魏王泰多藝能有寵於上見太子有足疾潛有奪嫡之志上命黃門侍郎韋挺攝泰府事後命工部尙書杜楚客代之二人俱爲泰要結朝士楚客或懷金以賂權貴文武之士各有附托潛爲朋黨太子畏其逼遣人詐爲泰府典簽上封事皆言泰罪惡敕捕之不獲太子陰養刺客謀殺魏王泰吏部尙書侯君集之�賀蘭楚石爲東宮千牛太子知君集怨望數令楚石引君集入東宮問其自安之術君集以太子暗劣欲乘釁圖之因勸之反漢王元昌亦勸太子反駙馬都尉杜荷爲太子所親暱預其反謀太子聞齊王佑反於齊州謂紇幹承基曰我宮西墻去大內正可二十步耳與卿爲大事豈比齊王乎夏四月承基上變告太子謀反敕長孫無忌與大理中書門下參鞫之反形已具上謂侍臣將何以處承幹羣臣莫敢對通事舍人來濟進曰陛下不失爲慈父太子得盡天年則善矣上從之詔廢承幹爲庶人幽於右領軍府漢王元昌賜自盡侯君集等皆伏誅承幹旣獲罪魏王泰自入侍奉上面許立爲皇太子長孫無忌請立晉王上謂侍臣曰昨靑雀泰小字投我懷云臣今日始得爲陛下子臣有一子臣死之日當爲陛下殺之傳位晉王人誰不愛其子朕見如此甚憐之褚遂良曰陛下言大失願審思勿誤也安有陛下萬歲後魏王據天下肯殺其愛子傳位晉王者乎陛下日者旣立承幹爲太子復寵魏王禮秩過於承幹以成今日之禍前事不遠足以爲陛下今立魏王願先措置晉王始得安全耳上流涕曰我不能爾因起入宮魏王泰恐上立晉王治謂之曰汝與元昌善元昌今敗得無憂乎治由是憂形於色上怪屢問其故治乃以狀告上憮然始悔立泰之言矣上面責承幹承幹曰臣爲太子復何求但爲泰所圖時與朝臣謀自安之術不逞之徒遂教臣爲不軌耳今若泰爲太子所謂落其度內承幹旣廢上禦兩儀殿羣臣俱出獨畱長孫無忌房元齡李世績褚遂良謂曰我三子一弟所爲如是我心誠無聊賴因自投於�無忌等爭前扶抱上又抽佩刀欲自刺遂良奪刀授晉王治無忌請上所欲上曰我欲立晉王無忌曰謹奉詔有異議者臣請斬之上乃禦太極殿召文武六品以上謂曰承幹悖逆泰亦凶險皆不可立朕欲選諸子爲嗣誰可立者卿輩明言之眾皆歡呼曰晉王仁孝當爲嗣上悅遂立晉王治爲太子上謂侍臣曰我若立泰則是太子之位可經營而得自今太子失道藩王窺伺者皆兩棄之傳之子孫永爲後法臣按太宗不世出之主也而於太子魏王之事其失與孫權氏本末一同皆幾至於危國方褚遂良進太子諸王宜有定分之說帝固是之矣使其因此大正嫡庶之分車服禮秩咸立等差約敕魏王峻其交通賓客之禁則太子之志安而不軌之謀塞矣不是之思而乃於魏王之寵終不之損由是承幹日以疑忌而泰日以覬覦𨿽欲禍亂之不生不可得已原其本皆太宗溺於私愛不能自克之故也然承幹𨿽廢泰亦不立且因是著爲後世之法太子失道藩王窺伺者兩棄之於失之中而有得焉𨿽然與其有得於終孰若無失於初故人君正家之道不可以不謹也

廢奪之失宜監史記幽王嬖愛褒姒褒姒生子伯服幽王欲廢太子太子母申侯女而爲後後幽王得褒姒愛之欲廢申後並去太子宜臼以褒姒爲後以伯服爲太子太史伯陽曰禍成矣幽王以虢石父爲卿用事國人皆怨又廢申後去太子也申侯怒與繒西夷犬戎攻幽王幽王舉烽火徵兵兵莫至遂殺幽王驪山下虜褒姒於是諸侯乃卽申侯而共立故幽王太子宜臼是爲平王臣按幽王廢正後易太子其禍至於如此故錄以爲本篇之首云春秋僖五年公及齊侯宋公陳侯衛侯鄭伯許男曹伯會王世子於首止傳會於首止謀寧周也杜預曰惠王以惠後故將廢太子鄭而立王子帶故齊桓帥諸侯會王世子以定其位胡安國曰王將以愛易世子桓公有憂控大國扶小國會於首止以定其位太子踐阼是爲襄王一舉而父子君臣之道皆得焉故夫子稱之曰管仲相桓公一匡天下民到於今受其賜故首止之盟美之大者也晉獻公烝於齊姜生秦穆夫人及太子申生又娶二女於戎大戎狐姬生重耳小戎子生夷吾伐驪戎驪戎男女以驪姬歸生奚齊其娣生卓子驪姬嬖欲立其子賂外嬖梁五與東關嬖五使言於公曰曲沃君之宗也蒲與二屈君之疆也不可以無主宗邑無主則民不威疆場無主則啟戎心戎之生心民慢其政國之患也若使太子主曲沃而重耳夷吾主蒲與屈則可以威民而懼戎且旌君伐晉侯說之夏使太子居曲沃重耳居蒲城夷吾居屈羣公子皆鄙惟二姬之子在絳二五卒與驪姬譖羣公子而立夷齊晉人謂之二五耦閔元年晉侯作二軍公將上軍太子申生將下軍趙夙禦戎畢萬爲右以滅耿滅霍滅魏還爲太子城曲沃賜趙夙耿賜畢萬魏以爲大夫士蒍曰太子不得立矣分之都城而位以卿先爲之極又焉得立不如逃之無使罪至爲吳太伯不亦可乎猶有令名與其及也且諺曰心苟無瑕何卹乎無家天若祚太子其無晉乎閔二年十二月晉侯使太子申生伐東山臯落氏裏克諫曰太子奉冢祀社稷之粢盛以朝夕視君膳者也故曰冢子君行則守有守則從從曰撫軍守曰監國古之制也夫帥師專行謀誓軍旅君與國政之所圖也非太子之事也師在制命而已稟命則不威專命則不孝故君之嗣適不可以帥師君失其官帥師不威將焉用之且臣聞臯落氏將戰君其捨之公曰寡人有子未知其誰立焉不對而退見太子太子曰吾其廢乎對曰告之以臨民教之以軍旅不共是懼何故廢乎且子懼不孝無懼弗得立修己而不責人則免於難太子帥師公衣之偏衣佩之金玦太子將戰狐突諫曰不可昔辛伯諗周桓公曰內寵�後外寵二政嬖子配適大都耦國亂之本也周公弗從故及於難今亂本成矣立可必乎孝而安民子其圖之與其危身以速罪也僖四年公將立奚齊旣與中大夫成謀姬謂太子曰君夢齊姜必速祭之太子祭於曲沃歸胙於公公田姬置諸宮六日公至毒而獻之公祭之地地墳與犬犬斃與小臣小臣亦斃姬泣曰賊由太子太子奔新城公殺其傅杜原款或謂太子子辭君必辯焉太子曰君非姬氏居不安食不飽我辭姬必有罪君老矣吾又不樂曰子其行乎太子曰君實不察其罪被此名也以出人誰納我十二月縊於新城經五年春晉侯殺其世子申生

臣按晉獻公用驪姬之讒殺太子申生蓋將私其子也及公薨奚齊立裏克弒之卓子立又弒之姬之子卒不能享有晉國而徒以滋晉之亂蓋易五君二十餘年而後定然則國本其可以輕搖哉漢髙祖十年戚姬有寵於上生趙王如意上以太子仁弱謂如意類己𨿽封爲趙王常畱之長安上之關東戚姬常從日夜啼泣欲立其子呂后年長常畱守益疏上欲廢太子而立趙王大臣爭之皆莫能得禦史大夫周昌廷爭之彊上問其說昌爲人喫又盛怒曰臣口不能言然臣期期知其不可陛下欲廢太子臣期期不奉詔上欣然而笑呂后側耳於東廂聽旣罷見昌爲跪謝曰微君太子幾廢十二年十一月上從破黥布歸疾益甚愈欲易太子張良諫不聽因疾不視事叔孫通諫曰昔者晉獻公以驪姬之故廢太子立奚齊晉國亂者數十年爲天下笑秦以不蚤定扶蘇令趙髙得以詐立胡亥自使滅祀此陛下所親見今太子仁孝天下皆聞之呂后與陛下攻苦食淡其可背哉陛下必欲廢嫡而立少臣願先伏誅以頸血污地帝曰公罷矣吾直戲耳叔孫通曰太子天下本本一搖天下振動柰何以天下爲戲乎上欲廢太子立趙王如意大臣多爭未能得呂后恐不知所爲或謂呂后曰畱侯善畫計上信用之呂后乃使建成侯呂澤劫良曰君常爲上謀臣今上日欲易太子君安得髙枕而臥良曰此難以口舌爭也顧上有所不能致者四人四人年老矣皆以上嫚侮士故逃匿山中義不爲漢臣然上髙此四人今公誠能毋愛金玉璧帛令太子爲書卑辭安車因使辯士固請宜來來以爲客時從入朝令上見之則一助也於是呂后令呂澤使人奉太子書卑辭厚禮迎此四人四人至客建成侯所上從破布歸愈欲易太子良諫不聽叔孫太傅以死爭上陽許之猶欲易之及宴置酒太子侍四人者從太子年皆八十有餘須眉皓白衣冠甚偉上怪問曰何爲者四人前對各言其姓名上乃驚曰吾求君避逃我今何自從吾兒遊乎四人曰陛下輕士善罵臣等義不辱故恐而亡匿今聞太子仁孝恭敬愛士天下莫不延頸願爲太子死者故臣等來上曰煩公幸卒調護太子四人爲壽已畢趨去上目送之召戚夫人指視曰我欲易之彼四人爲之輔羽翼已成難動矣竟不易太子者良本招此四人之力也是年帝崩太子卽皇帝位尊皇后曰皇太后太后令永巷囚戚夫人髡鉗衣赭衣令舂召趙王至長安惠帝元年冬十二月帝晨出射趙王少不能蚤起太后使人持鴆飲之黎明帝還趙王已死太呂遂斷戚夫人手足去眼輝耳飲喑藥使居廁中命曰人彘程頤曰坎六四納約自牖自牖言自通明之處人臣以忠信善道結於君心必自其明處乃能入也人心有所蔽有所通所蔽者暗處也所通者明處也當就其明處告之求信則易也自古能諫君者未有不因其所明者也漢祖愛戚姬將易太子是其所蔽也羣臣爭之者眾矣嫡庶之義長幼之序非不明也如其蔽而不察何四老者髙祖素知其賢而重之此其不蔽之明心也故因其所明而及其事則悟之如反手且四老人之力惇與張良羣公卿其言之切孰若周昌叔孫通然而不從彼而從此者由攻其蔽與就其明之異耳胡寅曰張良招致四皓羽翼儲宮方之齊桓公會合八國定王世子事簡而力不勞其績尢偉而世之君子乃致疑焉謂審有此是良爲子結黨以拒父是蓋未知聖人深許首止之盟而稱管仲相齊一匡天下之美也隋文帝受周禪以太子勇爲皇太子開皇二十年初上使太子勇參決軍國政事時有損益上皆納之勇性寬厚率意任情無矯飾之行上性節儉勇嘗文飾蜀鎧上見而不悅戒之曰自古帝王未有好奢侈而能久長者汝爲儲後當以儉約爲先乃能奉承宗廟吾昔日衣服各畱一物時復觀之以自警戒後遇冬至百官皆詣勇勇張樂受賀上知之問朝臣曰近聞至日內外百官相率朝東宮此何禮也太宰少卿辛亶對曰於東宮乃賀也不得言朝上曰賀者正可三數十人隨情各去何乃有司徵召一時普集太子法服設樂以待之可乎因下詔停斷自是恩寵始衰漸生猜阻勇多內寵昭訓雲氏尢幸其妃元氏無寵遇心疾二日而薨獨孤後意有他故甚責望勇自是云昭訓專內政生子儼等數人後彌不平頗遣人伺察求勇過惡晉王廣知之彌自矯飾惟與蕭妃居處後庭有子皆不育後由是數稱廣賢大臣用事者廣皆傾心與交上及後每遣左右至廣所無貴賤廣必與蕭妃迎門接引爲設美饌申以厚禮婢僕往來者無不稱其仁孝上與後嘗幸其第廣悉屏匿美姬於別室惟畱老醜者衣以縵彩給事左右屏帳攺用縑素故絕樂器之弦不令拂去塵埃上見之以爲不好聲色還宮以語侍臣意甚喜侍臣皆稱慶由是愛之特異諸子廣爲揚州總管入朝將還鎭入宮辭後伏地流涕後亦泣下廣曰臣性識愚下常守平生昆弟之意不知何罪失愛東宮欲加屠陷每恐讒譖生於投杼鴆毒遇於杯勺後忿然自是決意欲廢勇立廣矣廣與安州總管宇文述素善問計於述曰皇太子失愛已久四海之望實歸大王然廢立者國家大事處人父子骨肉之間誠未易謀也然能移主上意者惟楊素耳素所與謀者惟其弟約述雅知約請朝京師與約相見共圖之廣大悅多賫金寶資述入關約時爲大理少卿素凡有所爲皆先籌於約而行之述請約盛陳器玩與之酣暢因而共博每陽不勝所賫金寶盡輸之約所得旣多稍以謝述述因曰此晉王之賜令述與公爲歡樂耳約大驚曰何爲爾述因通廣意說之曰公之兄弟功名蓋世當塗用事有年矣朝臣爲足下家所屈辱者可勝數哉又儲後以所欲不行每切齒於執政公𨿽自結於人主而欲危公者固亦多矣主上一旦棄羣臣公亦何以取庇今皇太子失愛於皇后主上素有廢黜之心此公所知也今若請立晉王在賢兄之口耳誠能因此時建大功王必永銘骨髓斯則去累卵之危成太山之安也約然之因以白素素聞之大喜曰吾之智思殊不及此約知其計行復謂素曰今皇后之言上無不用宜因機會早自結托宜長保榮祿傳祚子孫兄若遲疑一旦有變令太子用事恐禍至無日矣素從之後數日素入侍宴微稱晉王孝悌恭儉有類至尊用此揣後意後泣曰公言是也吾兒大孝愛每聞至尊及我遣內使到必迎於境首言及違離未嘗不泣又其新婦亦大可憐我使婢去常與之同寢共食豈若睍地伐勇小字

與阿云謂云昭訓對坐終日酣宴暱近小人疑阻骨肉我所以益憐阿廣

小字者常恐其潛殺之素旣知後意因盛言太子不才後遂使素贊上廢立勇頗知其謀憂懼計無所出上知勇不自安在仁壽宮使楊素觀勇所爲素至東宮偃息未入勇束帶待之素故久不進以激怒勇勇銜之形於言色素還言勇怨望恐有他變願深防察上聞素譖毀甚疑之後又遣人伺覘東宮纖介事皆聞奏因加誣飾以成其罪上遂�忌勇乃於元武門達至徳門置候人以伺動靜皆隨事奏聞又東宮宿衛之人侍官以上名籍悉令屬諸衛府有勇健者咸屏去之太史令袁充言於上曰臣觀天文皇太子當廢上曰元象久見羣臣不敢言耳晉王廣又令督王府軍事段達私賂東宮幸臣姬威令伺太子動靜密告楊素於是內外喧謗過失日聞段達因脇姬威曰東宮過失主上皆知之矣已奉密詔定當廢立君能告之則大富貴威許諾卽上書告之秋九月壬子上至自仁壽宮翌日禦大興殿謂侍臣曰我新還京師應開懷歡樂不知何意翻邑然愁苦吏部尙書牛弘對曰臣等不稱職故至尊憂勞上旣數聞譖毀疑朝臣悉知之故於眾中發問冀聞太子之過弘對旣失旨上因作色謂東宮官屬曰仁壽宮去此不遠而令我每還京師嚴備仗衛如入敵國豈非爾輩欲害我家國耶於是執太子左庶子唐令則等數人付所司訊鞫命楊素陳東宮事狀以告近臣素乃顯言之云云上曰此兒不堪承嗣久矣皇后嘗勸我廢之我以布衣時所生地復居長望其漸攺隱忍至今我𨿽徳慚堯舜終不以萬姓付不肖子今欲廢之以安天下左衛大將軍元旻諫曰廢立大事詔旨若行後悔無及讒言罔極惟陛下察之上不應命姬威悉陳太子罪惡威對云云上泫然曰誰非父母生乃至於此朕近覽齊書見髙歡縱其兒子不勝忿憤安可效尢耶於是禁勇及諸子部分收其黨與楊素舞文巧詆鍛煉以成其獄先是勇見老枯槐問此堪何用或對曰古槐尢宜取火時衛士皆備火燧勇命工造數千枚欲以分賜左右至是獲於庫又藥藏局貯艾數斛素得之大以爲怪以問姬威威曰太子此意別有所在至尊在仁壽宮太子常飼馬千匹云徑往守城門自然餓死素以威言詰勇勇不服曰竊聞公家馬數萬匹勇忝備太子馬千匹乃是反乎素又發東宮服玩以加雕飾者悉陳之於庭以示文武羣官爲太子之罪上及皇后疊遣使責問勇勇不服冬十月乙丑上使人召勇勇見使者驚曰得無殺我耶上戎服陳兵禦武徳殿集百官立於東面諸親立於西面引勇及諸子列於殿庭命內史侍郎薛道衡宣詔廢勇爲庶人勇再拜言曰臣當伏屍都市爲將來鑑戒幸蒙哀憐得全性命言畢泣下流襟旣而舞蹈而去左右莫不閔默初云昭訓父定興出入東宮無節數進其奇服異器以求悅媚左庶子裴政屢諫勇不聽唐令則爲勇所暱狎每令以弦歌教內人右庶子劉行本責之曰庶子當輔太子以正道何有取媚於房帷之間哉令則慚而不能攺勇嘗得良馬欲令行本乘而觀之行本正色曰至尊置臣於庶子欲令輔導殿下不令爲殿下作弄臣也勇慚而止及勇敗二人已卒上嘆曰向使裴政劉行本在勇不至此勇嘗宴宮臣唐令則自彈琵琶歌�媚娘洗馬李綱起白勇曰令則身爲宮卿職當調護乃於廣座自比倡優進淫聲穢視聽事若上聞令則罪在不測豈不爲殿下之累邪臣請速治其罪勇曰我欲爲樂耳君勿多事綱遂趨出及勇廢上召東宮官屬切責之皆惶懼無敢對者綱獨曰廢立大事今文武大臣皆知其不可而莫敢發言臣何敢畏死不一爲陛下別白言之乎太子性本中人可與爲善可與爲惡向使陛下擇正人輔之足以嗣守鴻基今乃以唐令則爲左庶子鄒文騰爲家令二人惟知以弦歌鷹犬娛悅太子安得不至於是耶此乃陛下之過非太子之罪也因伏地流涕嗚咽上慘然良久曰李綱責我非爲無理然徒知其一未知其二我擇汝爲宮臣而勇不親任𨿽更得正人何益哉對曰臣之所以不被親任者良由姦臣在側故也陛下但斬令則文騰更選賢才以輔太子安知臣之終見�棄也自古國家廢立冢嫡鮮不傾危願陛下深畱聖思無貽後悔上不悅十一月戊子立晉王廣爲皇太子天下地震帝囚故太子勇於東宮付太子廣掌之勇自以廢非其罪頻請見上申冤而廣遏之不得聞勇於是升樹大叫聲聞帝所冀得引見楊素因言勇情志昏亂爲癲鬼所著不可復收帝以爲然卒不得見臣按隋文以術數取天下其操制羣下亦以術數宜非臣子所能欺也而太子勇任情率直則疑之晉王廣矯情飾詐則信之夫勇之天資中人耳使帝能博選名儒責以輔導切磋琢磨未必不爲令徳而廣則大賊也方其平時自媚於帝後欲爲奪嫡之計久矣一聞後意有所不平於是緣飾者彌工而傾擠者彌巧觀廣之所以取謀於宇文述而述之輸貨於楊約以自通於楊素者其安排布置一如戰國縱橫之徒帝徒知勇之當廢而不知其所謂罪戾者成於諸人織組之手也徒知廣之可立而不知所謂善美者出於諸人開闔之口也而其實安在哉帝至是如聾如瞶不復能自辧是非而一廢一立祇以爲楊素等鬻賣之地耳不知平時所謂術數者果焉在邪廣旣升儲又以勇付於其手迨其垂沒乃始知廣之不足付而出召勇之言則徒以殺其身而已矣吁後之人主其於讒言罔極之際可不察哉唐元宗開元末武惠妃譖太子瑛於上曰太子陰結黨與將害妾母子亦指斥至尊上大怒以詔宰相欲皆廢之張九齡諫曰太子天下本不可輕搖昔晉獻公信驪姬之讒殺申生三世大亂漢武帝信江之誣罪戾太子京城流血晉惠帝用賈後之譖廢湣懷太子中原塗炭隋文帝納獨孤後之言黜太子勇立煬帝遂失天下由此觀之不可不愼陛下必欲爲此臣不敢奉詔惠妃密使宮奴牛貴兒謂九齡曰有廢必有興言太子瑛廢則壽王瑁必爲太子公爲之援宰相可長處九齡叱之以其語白上上爲之動色故終九齡罷相太子得無動九齡旣貶又有譖太子瑛鄂王瑤光王琚異謀者上召宰相問之李林甫對曰此陛下家事非臣等所宜豫上意乃決使宦者宣制於宮中廢瑛瑤琚爲庶人尋賜死太子瑛旣死李林甫數勸立壽王瑁上以忠王玙長且仁孝恭謹又好學意欲立之猶豫歲餘不決自念春秋髙三子同日誅死繼嗣未定常忽忽不樂寢膳爲之減髙力士乘間問其故上曰汝我家老奴豈不能揣我意力士曰豈非以郎君未定耶但推長而立誰敢爭上曰汝言是也由是遂定立玙爲太子範祖禹曰明皇三子之廢系於李林甫之一言其得未廢系於張九齡之未罷相賢則父子得以相保相佞則天性滅於仇讎置相可不愼哉大歷十四年徳宗卽位立宣王誦爲皇太子貞元三年初郜國大長公主適駙馬都尉蕭升公主不謹詹事李升等出入主第主女爲太子妃或告主淫亂且爲厭禱上大怒幽主於禁中切責太子太子不知所對請與蕭妃離昏上召李泌告之且曰舒王近以長立孝友溫仁泌曰陛下惟有一子柰何一旦疑之欲廢之而立侄得無失計乎上曰卿不愛家族乎對曰臣惟愛家族故不敢不盡言若畏陛下盛怒而爲曲從陛下明日悔之必尢臣云吾獨任汝爲相不力諫使至此必復殺而子臣老矣餘年不足惜若冤殺臣子使臣以侄爲嗣臣未知得歆其祀乎因嗚咽流涕上泣曰事已如此使朕如何而可對曰此大事願陛下審圖之自古父子相疑未有不亡國覆家者上曰貞觀開元皆易太子何故不亡對曰昔承幹屢嘗監國托附者眾東宮甲士甚多與宰相侯君集謀反事覺太宗使其舅長孫無忌與朝臣數十人鞫之事狀顯白然後集百官而議之當時言者猶云願陛下不失爲慈父使太子得終天年太宗從之並廢魏王泰願陛下從容三日究其端緒而思之陛下必釋然知太子之無他矣若果有其迹當召大臣知義理者二十人與臣鞫其左右必有實狀願陛下如貞觀之法行之廢舒王而立皇孫則百代之後有天下者猶陛下子孫也至於開元之時武惠妃譖太子瑛兄弟殺之海內冤憤此乃百代所當戒又可法乎且陛下昔嘗令太子見臣於蓬萊池觀其容表非有�目豺聲商臣之相也正恐失於柔仁耳又太子自貞元以來嘗居少陽院在寢殿之側未嘗接外人預外事安得有異謀乎彼譖人者巧詐百端𨿽有手書如晉湣懷衷甲如太子瑛猶未可信況但以妻母有罪爲累乎幸賴陛下語臣臣敢以宗族保太子必不知謀向使楊素許敬宗李林甫之徒承此旨已就舒王圖定策之功矣上曰此朕家事何豫於卿而力爭如此對曰天子以四海爲家臣今獨任宰相之重四海之內一物失所責歸於臣況坐視太子冤橫而不言臣罪大矣上曰爲卿遷延至明日思之泌抽笏叩頭而泣曰如此臣知陛下父子慈孝如初矣然陛下還宮當自審思勿露此意於左右露之則彼皆欲樹功於舒王太子危矣上曰具曉卿意太子遣人謝泌曰吾必不可救欲先自仰藥何如泌曰必無此慮願太子起敬起孝苟泌身不存則事不可知耳間一日上開延英殿獨召泌流涕闌干撫其背曰非卿切言朕今日悔無及矣皆如卿言太子仁孝實無他也自今軍國及朕家事皆當謀於卿矣泌拜賀因曰陛下聖明察太子無罪臣報國畢矣願乞骸骨上曰朕父子賴卿得全方屬子孫使卿代代富貴以報徳何爲出此言乎詔李升等及公主五子皆流嶺南及遠州臣按自古輕廢儲貳未有不由宰相之非人者故里克成謀申生縊楊素懷姦子勇囚林甫趨利瑛琚戮而子瑛之得未廢者以九齡舒王之不得奪嫡者以李泌然則爲國者其可無忠賢之相哉觀泌告徳宗之言忠誠懇篤宜其卒能感悟也後之爲相者不幸而遇此要當以泌爲法

東宮部藝文一

上武帝書

漢壺關三老臣聞父者猶天母者猶地子猶萬物也故天平地安陰陽和調物乃茂成父慈母愛室家之中子乃孝順陰陽不和則萬物夭傷父子不和則室家喪亡故父不父則子不子君不君則臣不臣𨿽有粟吾豈得而食諸昔者虞舜孝之至也而不中於瞽瞍孝己被謗伯奇放流骨肉至親父子相疑何者積毀之所生也由是觀之子無不孝而父有不察今皇太子爲漢適嗣承萬世之業體祖宗之重親則皇帝之宗子也江充布衣之人閭閻之隸臣耳陛下顯而用之銜至尊之命以迫蹙皇太子造飾姦詐羣邪錯謬是以親戚之路隔塞而不通太子進則不得見上退則困於亂臣獨冤結而亡告不忍忿忿之心起而殺充恐懼逋逃子盜父兵以救難自免耳臣竊以爲無邪心詩曰營營靑蠅止於樊豈弟君子無信讒言讒言罔極交亂四國往者江充讒殺趙太子天下莫不聞其罪固宜陛下不省察深過太子發盛怒舉大兵而求之元公自將智者不敢言辯士不敢說臣竊痛之臣聞子胥盡忠而亡其軀比干盡仁而遺其身忠臣竭誠不顧鈇鉞之誅以陳其愚志在匡君安社稷也詩云取彼譖人投豺虎惟陛下寬心慰意少察所親毋患太子之非亟罷甲兵無令太子久亡臣不勝惓惓出一旦之命待罪建章闕下

立定陶王昕爲太子論

荀悅聖人立制必有所定所以防忿爭一統序也春秋之義立嫡以長立子以貴是以言嫡無二也貴有常也以弟及兄則貴有常矣兄弟之子非一也不可以爲典𨿽立其長猶非正也且兄弟近而親所以繼父也兄弟子�而卑所以承亡也俱非正統捨親取�廢父立子非順也以弟繼父近於義矣春秋傳曰太子亡則立母弟無則立長立均以順義均則卜之道也

皇太子頌

魏陳思王植於我聖後憲章前志克纂二皇三靈昭事祗肅郊廟明徳敬惠陽和積吉鍾天之釐嘉月令辰篤生聖嗣慶由一人萬國作喜喁喁萬國岌岌羣生�命我後綏之則榮長爲臣妾終天之經仁聖奕世永載明明同年上帝休祥淑禎藩臣作頌光流徳聲吁嗟卿士祗承予聽

贊述太子賦並

表

卞蘭

伏惟太子研精典籍畱意篇章覽照幽微才不世出�聰睿之絕性體明達之殊風慈孝發於自然仁恕洽於無外是以武夫懷恩文士歸徳竊見所作典論及諸賦頌逸句爛然沈思泉湧華藻云浮聽之忘味正使聖人復存猶稱善不暇所不能間也昔舜以烝烝顯其徳周旦以不驕成其名豈因南面之尊以發稱假鼎足之盛以取譽哉夫至尊至貴能令人畏不能令人譽故桀不能變龍逢之心紂不能易三仁之意懷近服遠非徳無施今太子博約多容海渟嶽峙學無常師惟徳所在恩無所私惟徳所親觀士察人毫毛無失望色則知其情覽始則達其終遏僞辯於未言絕讒巧於未形其所以包羅殊類鑑觀成敗徳生於性明出自然太子所行晏然休著皆羣下所常吟詠誠不復頒臣贊揚懿美稱盛行然後令夜光之璧顯於金匱隋侯之珠彰於韞櫝者也今相鍾繇大理王朗海內英儒國家柱臣博物多識通洽君子年耆徳茂所更多矣若遊海者難與論水�前世者不可爲言然咸歸太子巍巍之美敍述淸風言之有承聽者欣欣忘日之夕流景耀於無窮布芳陰於四遠譬則麟龍發足羣獸追蹤鸞鳳舉翼眾鳥隨風小臣區區嘉樂無已竊怡綿綿之屬忘愚戇之言謹觸冒上賦一篇以攄狂狷之思超古人之遐迹崇先聖之弘基耽八素之祕奧遵二儀於大猷正往昔之常獘定當世之舊儀�休和之上性應五百之運期著典憲之髙論作敍歡之麗詩越文章之常檢揚不學之妙辭蹈布衣之所難闡善道而廣之道無深而不測術無細而不敷論古賢以嘆息�懿徳以歡娛歷精思於訓籍忽日移而忘劬𨿽明略而無上猶博納以自扶賓故老以勸俗諷六經以崇儒嘉通人之達節笑俗士之守株匿天威之嚴厲揚愷悌之和舒惟凡百之詠徳感恩惠之有餘信淸風之休著非臣下之敢虛乃作頌曰明明太子旣睿且聰博聞彊記聖思無雙倚之左右如虎如龍八俊在側旁無諛凶富不忘施尊而益恭研精書籍畱思異同建計立議廓然發蒙天下延頸歌頌徳音聞之於古見之於今深不可測髙不可尋創法萬載乘此休風

皇儲賦

夏侯元覽二儀之上禮本人倫之大紀道莫隆於後辟統莫泰於宗祀伊皇衢之光赫享幹祇之元祉在太和之五載肇皇儲之盛始時維孟秋和气淑淸良辰旣啟皇子誕生爾乃發愷悌之明詔振隆恩之丰沛殊惠洽乎黎民崇施暢於無外爵羣兆以布徳赦殊死以崇仁黔首詠而齊樂願皇祚之日新

湣懷太子傳論

晉書史臣曰湣懷挺岐嶷之姿表夙成之質武皇鐘愛旣深貽厥之謀天下歸心頗有後來之望及於繼明宸極守器春坊四教不勤三朝或闕豹姿未變鳳徳已衰信惑姦邪�斥正士好屠酤之賤役�苑囿之佚遊可謂靡不有初鮮克有終者也旣而中宮凶忍久懷危害之心外戚諂諛競進讒邪之說坎牲之謀已構斃犬之譖遂行一人乏探隱之聰百辟無爭臣之節遂使冤逾楚建酷甚戾園𨿽復禮備哀榮情深憫慟亦何補於荼毒者哉

皇太子釋奠頌

傅咸蒸蒸皇儲旣睿且聰神而明之夫豈發蒙謙以制禮靡事不恭企玆良晨卜近於中乃修嘉薦於國之雍敬享先師以疇聖功亹亹皇儲希心闕裏光光輿服穆穆容止祇奉聖靈躬承明祀濟濟儒生侁侁冑子淸酒於觴匪宴斯喜欣道之弘自今以始

皇太子稱臣議

摯虞漢魏故事皇太子稱臣新禮以太子旣以子爲名而又稱臣臣子兼稱於義不通除太子稱臣之制虞議詔從之孝經資於事父以事君義兼臣子則不嫌稱臣宜定新禮皇太子稱臣如舊

與蔡廓書

宋傅亮廓博涉羣書言行以禮補禦史中丞多所糾奏時亮爲中書令學冠當時朝廷儀典皆取定於亮每諮廓然後施行時疑揚州刺史廬陵王義眞朝堂班次亮與廓書揚州自應著刺史服耳然謂坐起班次應在朝堂諸官上不應依官次坐下足下試更尋之詩序云王姬下嫁於諸侯衣服禮秩不系其夫下王后一等推王姬下王后一等則王子居然在王公之上陸士衡起居注式幹殿集諸皇子悉在三司上今鈔疏如別又海西卽位赦文太宰武陵王第一撫軍將軍會稽王第二大司馬第三大司馬位旣最髙又都督中外而次在二王之下豈非下皇子耶此文今具在也永和中蔡公爲司徒司馬簡文爲撫軍開府對錄朝政蔡爲正司不應反在儀同之下而於時位次相王在前蔡公次之耳諸例甚多不能復具疏揚州反乃居卿君之下恐此失禮宜攺之耶

答傅亮書

蔡廓揚州位居卿君之下常亦惟疑然朝廷以位相次不以本封復無明文云皇子加殊禮齊獻王爲驃騎孫秀來降武帝欲優異之以秀爲驃騎轉齊王爲鎭軍在驃騎上若如足下言皇子使在公右則齊王本次自尊何攺鎭軍令在驃騎上明知故以見位爲次也又齊王爲司空賈充爲太尉俱錄尙書署事常在充持節都督下足下復思之

敕昭明太子

梁武帝太子性至孝母喪水漿不入口每哭輒慟絕髙祖遣顧協宣旨曰毀不滅性聖人之制禮不勝喪比於不孝有我在那得自毀如此可卽彊進飲食𨿽屢奉敕勸逼日進一溢不嘗菜果之味聞汝所進過少轉就羸瘵我比更無餘病正爲汝如此胸中亦圮塞成疾故應彊加饘粥不使我恆爾懸心

謝立爲皇太子表

簡文帝伏見詔書以臣爲皇太子有命自天實驚物聽鴻名盛典爰萃庸薄勢舉千鈞方玆未重髙摶九萬比此非遙臣本凡質賓實無取特以毓慶雲霄憑暉璇極鳴玉內侍指麾外藩猶懼不任尙疑廢職況復監撫守從道著前經恭敬溫文義彰昔記震維禮絕離景事尊養徳北宮贊業東序魏平非擬漢莊靡繼臣牧拙樊漢始獲言歸遂以下才屬當上嗣事異定陶之舉有類膠東之冊將何以著三善之徳延四皓之遊屈叔譽之辭繹卞蘭之頌

拜皇太子臨軒竟謝表

同前臣聞團暉麗天洊雷居震必資令徳實建賢明臣本空薄器業無取已慚好儒之志且乏丰下之姿叨逢慈獎事出希世方將問安寢門視膳天幄察陳奏之章示嚴警之書出龍樓而祗召息車馳道待鑾輿而巡幸說經孔庭足踐閶闔風雲之勢斯近飛陵倒景神仙之舉超然何以允副元良和玆守器逢師曠之褒值史丹之述

上昭明太子集別傳表

同前臣聞無懷有巢之前書契未作尊盧赫胥之氏墳典不傳若夫正少陽之位主承祧之則口實爲美惟稱啟誦自玆厥後罕或聞焉昭明太子�仁聖之姿縱生知之量孝敬兼極溫恭在躬明月西流幼有文章之敏羽鑰東序長備元良之徳蘊玆三善弘此四聰非假二疏寧勞四皓虎賁恧其經學智囊慚其調護豈止博望延賓壽春能賦問疑棗據書戒憑陵而已哉玉折何追星頹靡續地尊虢嗣外陽之術無徵位比周儲緱山之駕不反臣以不肖妄作明離出入銅龍瞻仰故實思所以揄揚盛軌宣記徳音謹撰昭明太子別傳文集請備之延閣藏諸廣內永彰茂實式表洪徽

上皇太子元圃園講頌啟

同前竊以舜韶始唱靈儀自舞陳律才暄風心競萼輕禽短葉尙識音光沐善歡心寧忘舞抃伏惟殿下體髙元賾養道春禁牢籠文圃漁獵義河注意龍宮研心寶印云聚生什之材並命應王之匹探機析理怡然不倦朱華景月詎此忘罷屬素藏晚節元英初气霜竹浮陰風梧散葉從容雅論實會宸衷綱經生多幸屬此休世躊躇奉渥得備盤藩而粘蠅未拔迷象不羈寶沒醉衣珠沈勇額得聞勝善寧忘歌詠謹上元圃園講頌一首文慚綺發思闕雕英徒懷舞蹈之心終愧淸風之藻冒昧呈聞追深赧汗謹啟

答徐摛書

同前山濤有言東宮養徳而已但今與古殊時有監撫之務竟不能黜邪進善少助國章獻可替否仰裨聖政以此慚惶無忘夕惕驅馳五嶺在戎十年險阻艱難備更之矣觀夫全軀具臣刀筆小吏未嘗識山川之形勢介冑之勤勞細民之疾苦風俗之嗜好髙閣之閒可來髙門之地徒重玉饌羅前黃金在握浞訾栗斯容與自�亦復言羲軒以來一人而已使人見此良足長嘆

皇太子講學碑

元帝皇太子洊雷種徳重離作兩業冠孟侯道髙上嗣宮墻累仞髙山仰止承華之闈更似通徳之門博望之園反類華陰之市家丞庶子並入四科洗馬后車俱通六學轉金路而下辟雍晬玉裕而經槐市詳其懸鏡髙堂衢樽待酌瞻後忽前博文約禮將使東極長男之宮不獨銘於銀榜南皮太子之序豈徒擅於金碑

答晉安王書

昭明太子統得五月二十八日疏並詩一首省覽周環慰同促膝汝本有天才加以愛好無忘所能日見其善首尾裁淨可爲佳作吟玩反復欲罷不能相如奏賦孔璋呈檄曹劉異代並號知音發嘆淩雲興言愈病嘗謂過差未以信然一見來章而樹諼忘痗方證昔談非爲妄作炎涼始貿觸興自髙�物興情更向篇什昔梁王好士淮南禮賢遠致賓遊廣招英俊非惟籍甚當時故亦傳聲不朽必能虛己自來慕義含毫屬意差有起予攝養得宜與時無爽耳旣責伐有寄居多暇日殽核墳史漁獵詞林上下數千年間無人致足樂也知少行遊不動亦靜不出戶庭觸地丘壑天遊不能隱山林在目中冷泉石鏡一見何必勝於傳聞松塢杏林知之恐有逾就吾靜然終日披古爲事泛觀六籍雜玩文史見孝友忠烈之迹�治亂驕奢之事足以自慰足以自言人師益友森然在目嘉言誠至無俟旁求舉而行之念同乎此但淸風朗月思我友於各事藩維未克棠棣興言屆此夢寐增勞善護風寒以慰懸想指復立此促遲還書某疏

答湘東王求文集及詩苑英華書同前得疏知須詩苑英華及諸文制發函伸紙閱覽無輟𨿽事涉烏有義異擬倫而淸新卓爾殊爲佳作夫文典則累野麗則傷浮能麗而不浮典而不野文質彬彬有君子之致吾嘗欲爲之但恨未遒耳觀汝諸文殊與意會至於此書彌見其美遠兼邃古傍槪典墳學以聚益居焉可賞吾少好斯文迄玆無倦譚經之暇斷務之餘陟龍樓而靜拱掩鶴關而髙臥與其飽食終日寧遊思於文林或日因春陽其物韶麗樹花發鶯鳴和春泉生暄風至陶嘉月而熙遊藉芳艸而眺矚或朱炎受謝白藏紀時玉露夕流金風時扇悟秋山之心登髙而遠托或夏條可結倦於邑而屬詞冬雪千里睹紛霏而興詠密親離則手爲心使昆弟宴則墨以硯露又愛賢之情與時而篤冀同市駿庶匪畏龍不追子晉而事似洛濱之遊多愧子桓而興同漳川之賞漾舟元圃必集應阮之儔徐輪博望亦招龍淵之侶校核仁義源本山川旨酒盈罍嘉殽益俎曜靈旣隱繼之以朗月髙舂旣夕申之以淸夜並命連篇在玆彌博又往年因暇搜采英華上下數十年間未易詳悉猶有遺恨而其書已傳𨿽未爲精核亦粗足諷覽集乃不工而並作多麗汝旣須之皆遣送也某啟

與何引書

同前某叩頭叩頭昔園公道勝漢盈屈節春卿經明漢莊北面況乃義兼乎此而顧揆不肖哉但經途千里眇焉莫因何嘗不夢姑胥而郁陶想具區而杼軸心往形畱於玆有年載矣方今朱明受謝淸風戒寒想攝養得宜與時休適耽精義味元理息囂塵玩泉石激揚碩學誘接後進志與秋天競髙理與春泉爭溢樂可言乎豈與口厭芻豢耳聆絲竹之娛者同年而語哉方今泰階端平天下無事修日養夕差得從容鉆閱六經泛濫百氏研尋物理領略淸言旣以自慰且以自儆而才性有限思力匪長熱疹惛憒多慚過目釋卷便忘是以蒙求之懷於玆彌軫聊遣典書陳顯宗申其蘊結想敬闕宜此豈盡意

立太子恩詔

沈約朕屬當期運系迹前王思所以長世流祚垂之萬葉百辟咸以元良之寄有國莫先自昔哲後降及近代莫不立儲樹嫡守器承祧乃旁挹羣議遠惟七百建玆蒙稚仰副宗祊承華肇開崇基克永無疆之慶非獨在餘思沾渥澤被之遐邇可賜天下爲父後者爵一級王侯以下量錫幣帛

又

前人朕夙纘璇祚君臨四方夕惕寅畏若置淵谷思所以光闡洪基克隆鼎命王公卿士咸以爲樹元立嫡有邦所先守器傳統於斯爲重是用俾玆幼蒙體幹作貳永固宗祀以貞萬國元良之寄非獨在余宜令嘉慶被之億兆可大赦天下賜民爲父後者爵一級主者速施行

爲皇太子謝表

前人臣實蒙稚溫文以闕不閒三善之訓未習四學之儀𨿽問安內豎因心自發而視膳寢門未任再至乃降皇慈夙膺盛典貳體宸極守器宗祧顧循幼志如臨冰壑

謝立皇太子賜絹表

前人臣聞重離在天八紘之所共仰明兩作貳萬國所以咸寧太子體岐弱載表睿衝茂典冊旣升休祚方遠率土含歡遐邇均忭天情載洽慶賜必周幣帛嘉貺猥班庸劣

爲皇太子求一日一入朝表

任昉臣聞內豎告安姬昌怡色鳴雞戒旦周發冠履或以涼燠之候晨昏異宜膳羞之和鼎�殊節一辰三朝稱情猶簡終日承顏在理斯愜且長壽之對撫循無已馳道未窮顧懷不輟豈直下動天性固亦上結慈衷自頃半旬乃朝遂爲通制事逾信次義乖晨省一日萬機不敢三塵禦省每旦攺宿特乞一至寢門

爲豫章王慶太子出宮表

陸倕臣聞周固本支實資明兩漢啟盤石必系元良所以闡弘祚鼎光崇守器伏惟皇太子道契生知照均天縱不藉審諭之功無待溫文之輔而冬書秋記夙表睿資春誦夏弦幼彰神度𨿽復直門守令長壽察微魏贊多容漢稱寬博不足以連輝茂則匹景令圖甲觀維新桂宮告始朱班徙次翠蓋移陰華裔式瞻人祗蹈舞

求昭明太子集表

蕭子範臣聞姬昌云亡播禮樂於百代宣尼旣歿傳雅頌於千祀夏啟之風載傳樂野周晉之迹止在洛濱入侍四公西京見美長壽一察東漢流名魏擊之悟篋衣事關戰國孫登之愛田苗義屬偏霸各稱小善靡擅雕虫子桓𨿽詩賦可嘉矩範頓闕貽譏良史取誚前載備而爲論發奧允歸自少陽潛位震方滅采神儀長往銅龍毀構音顏緬邈舟壑遷移若乃緣情體物繁弦縟錦縱橫艷思籠蓋詞林積練累素盈車滿笈金石有銷斯文方遠旣異陳王之躬撰又非當陽之自集臣蟬翼輕身未從塵露而班輸嚴駕永輟騑驂戀主懷玆伏深涕慕冒乞銓次遺藻勒成卷軸

皇太子臨辟雍頌

陳徐陵臣聞天大王大詳於道徳之言天文人文顯於爻象之說是以大君革命黔首所以庇焉聖人創物文籍所以生焉咸由此道制爲民極莫不對越上靈裁成庶類濟世育徳昭彼昆虫皇帝世膺下武體玆上徳握天鏡而授河圖執玉衡而運乾象皇太子耀彼重離光玆匕鬯儀天以文化成天下侍中國子祭酒新安王宗室羽儀衣冠準的惟善爲樂造次必儒粵以十一年三月二十一日受詔弘宣發論語題攝齊升堂摳衣卽席對揚天人開辟大訓淸言旣吐精義入神副徳爰動音辭鋒起問難泉湧辧紛綸之異定倫理之疑玉振鏘鏘雲浮雨布介王奉系聖蹤馳辧秀出信令張禹慚其師法何晏忸其訓詁穆穆焉洋洋焉此實虞朝之盛徳生民之壯觀者也臣抑又聞之魯頌聿興史克宣其懿晉雍大啟王廙逞其詞所以述休平之風揚君上之徳輕以下才敢爲頌曰皇運勃啟膺圖受命紫蓋東臨黃旗南映積仁累徳重明疊聖四海無浪三階已平儲駕戾止和鸞有聲弘風講肆崇儒肅成丹書貴道黃金賤籯洙泗興業闕裏增榮

皇太子太學講碑

江總我太陳之禦天下若水渙其長瀾瑤星躔其永曆重華誕睿興於大鹿之野敬仲繼業盛矣鳴鳳之占兼以鴻才海富逸思泉瀉含毫落紙動八闋之歌謠只句片言諧五聲之節奏雲飛風起追壓漢帝之辭髙觀華池遠跨魏王之什爰復建藏書之冊開獻書之路帷帳叢殘家壁遺逸紫臺祕典綠帙奇文羽陵�迹嵩山落簡外史所掌廣內所司靡不飾以鉛槧雕以緗素此文教之修也

生皇太子赦詔

北魏溫子升詔曰有國三善事屬元良本枝百世義鍾繼體朕應天纂命握圖受籙景祚維新十年以永今日吉辰皇子誕育彩雲映日神光照殿方開博望將起龍樓遠近同歡人神共悅便可大赦天下

皇太子東面議

北齊邢卲天保元年皇太子監國在西林園冬會羣議皆東面二年於北城第內冬會又議東面陸邛疑非禮魏收攺爲西面邢子才議欲依前凡禮有同者不可令異詩說天子至於大夫皆乘四馬況以方面之少何可皆不同乎若太子定西面者王公卿大夫士復何面邪南面人君正位今一官之長無不南面太子聽政亦南面坐議者言皆晉舊事太子在東宮西面爲避尊位非爲向臺殿也子才以爲東晉博議依漢魏之舊太子普臣四海不以爲嫌又何疑於東面禮世子絕旁親世子冠於阼冢子生接以太牢漢元著令太子絕馳道此皆禮同於君又晉王公世子攝命臨國乘七旒安車駕用三馬禮同三公近宋太子乘象輅皆有同處不以爲嫌況東面者君臣通禮獨何爲避明爲向臺所以然也近皇太子在西林園在於殿猶且東面於北城非宮殿之處更不得邪諸人以東面爲尊宴會避案燕禮燕義君位在東賓位則在西君位在阼階故有武王踐阼篇不在西也禮乘君之車不敢曠左君在惡空其位左亦在東不在西也君在阼夫人在房鄭注人君尊東也前代及今皇帝宴會接客亦東堂西面若以東面爲貴皇太子以儲後之禮監國之重別第宴臣賓自得申其正位禮者皆東宮臣屬公卿接宴觀禮而已若以西面爲卑實是君之正位太公不肯北面說丹書西面則道之西面乃尊也君位南面有東有西何可皆避且事𨿽少異有可相比者周公臣也太子子也周公爲冢宰太子爲儲貳明堂尊於別第朝諸侯重於宴臣賓南面貴於東面臣�於子冢宰輕於儲貳周公攝政得在明堂南面朝諸侯今太子監國不得於別第異宮東面宴客情所未安且君行以太子監國君宴不以公卿爲賓明父子無嫌君臣有嫌案儀注親王受詔冠婚皇子皇女皆東面今不約王公南面而獨約太子何所取邪議者南尊攺就西面轉君位更非合禮方面旣少難爲節文東西二面君臣通用太子宜然於禮爲允

宮吏之姓與太子同名議

前人案曲禮大夫士之子不與世子同名鄭注云若先之生亦不攺漢法天子登位布名於天下四海之內無不咸避案春秋經衛石惡出奔晉在衛侯衎卒之前衎卒其子惡始立明石惡於長子同名諸侯長子在一國之內與皇太子於天子禮亦不異鄭言先生不攺蓋以此義衛石惡宋向戍皆與君同名春秋不譏皇太子𨿽有儲貳之重未爲海內所避何容便攺人姓然事有消息不得皆同於古宮吏至微而有所犯朝名從事亦是難安宜聽出宮尙書更補他職

皇太子西面議

魏收天保元年皇太子監國在西林園冬會羣議皆東面二年於北城第內冬會又議東面陸邛疑非禮魏收攺爲西面去天保初皇太子監國冬會羣官於西園都亭坐從東面義取於向中宮臺殿故也二年於宮冬會坐乃東面某竊以爲疑前者遂有別議議者同之邢尙書以前定東面之議復申本懷此乃國之大禮無容不盡所見收以爲太子東宮位在於震長子之義也案易八卦正位向中皇太子今居北城於宮殿爲東北南面而坐於義爲背也前者立議據東宮爲本又案東宮舊事太子宴會多以西面爲禮此又成證非徒言也不言太子常無東南二面之坐但用之有所至如西園東面所不疑也未知君臣車服有同異之議奚爲而發就如所云但知禮有同者不可令異不知禮有異者不可令同苟別君臣同異之禮恐重紙累札書不盡也

賀傳位皇太子表

北周庾信臣某言伏見二月十九日詔傳位於皇太子昔者降居弱水登庸有優劣之殊來朝櫟陽繼體有君臣之異不得與夫天之兩日日之再中並曜聯輝重明雙照同年而語矣伏惟天元皇帝惟聖作聖惟親尊親降意於與能鳴謙於神器欲令百工相和先聞揖讓之風天下無爲早識吾君之子是以運獨見之明行非常之事先天不違後天而奉皇太子身貞萬國道照四門夙膺再命之符實允基天之命非關復子明辟異於遷虞事夏旣損旣益尙或二天爲離爲火何妨兩日且平陽蒲�賢臣則二十五人顓頊髙辛才子則一十六族與此計事何遽無成鼚乎鼓之軒乎舞之自當八風通慶雲聚五老同遊三星運曜豈直雙龍再賜九雉重飛而已哉皇帝藐然姑射正當乘雲馭龍問道崆峒豈復先秋木落臣生預堯年時逢舜日睹維新之慶實倍萬恆情

百寮請立皇太子表

王褒臣聞洊雷居震春方應守器之禮明兩作離少陽纂重暉之業是以三善昭徳載祀之祚克隆一人元良貞國之基永固至於軒轅得姓髙陽才子上嗣佇賢前星虛位魯國公斌親居元子屬當儲貳具寮仰則列辟式瞻臣等參議請立爲皇太子事隆監撫教資審諭問安寢門視膳天幄

皇太子箴

前人臣聞教化爰始詠歌不足政俗旣移風雅斯變伏惟皇明禦宇功均造物攺文爲質斫雕成素皇太子洊雷居震明兩作離春夏干戈秋冬羽鑰叔譽慚五稱之對師曠降四馬之恩竊以太史官箴虞書所誡永樹芳烈丞相所以垂文深睹安危太傅以之陳訓敢自斯義獻箴云爾天生蒸民司牧斯樹咸熙庶績式昭王度惠民垂統元良繼體麗止離暉惟機天啟令問令望聞詩聞禮從曰撫軍守曰監國秋坊通夢春宮養徳桓榮獻書荀攸觀則元子爲士齒卿命秩朝服寢門回車作室正陽君位喬枝父道臣子所崇忠孝爲寶勿謂居尊禍福無門勿謂親賢王道無偏無爲慮始無爲事先損之又損全之亦全無往不復無平不陂美疢甘言鮮不爲累則哲惟難知人未易居室爲善分陰無棄亡保其存危安其位神聽不惑天�斯忌文昌著於前星秬鬯由於守器庶僚司箴敢告閽寺

文四子傳論

隋書史臣曰髙祖之子五人莫有終其天命異哉房陵資於骨肉之親篤以君臣之義經綸締構契闊夷險撫軍監國凡二十年𨿽三善未稱而視膳無闕恩寵旣變讒言間之顧復之慈頓隔於人理父子之道遂滅於天性隋室將亡之效眾庶皆知之矣愼子有言曰一兔走街百人逐之積兔於市過者不顧豈其無欲哉分定故也房陵分定久矣髙祖一朝易之開逆亂之源長覬覦之望又維城肇建崇其威重恃寵而驕厚自封植進之旣逾制退之不以道俊以憂卒實此之由俄屬天步方艱讒人已勝尺布斗粟莫肯相容秀窺岷蜀之阻諒起晉陽之甲成玆亂常之舋蓋亦有以動之也棠棣之詩徒賦有鼻之封無期或幽囚於囹圄或顚殞於鴆毒本根旣絕枝葉畢剪十有餘年宗社淪陷自古廢嫡立庶覆族傾宗者多矣考其亂亡之禍未若有隋之酷詩曰殷鑑不遠在夏后之世後之有國有家者可不深戒哉

答隋太子廣書

史祥行人戾止奉所賜貺恩紀綢繆形於文墨不悟飛雪增冰之地忽載三陽毳幕韋韝之鄕俄聞九奏精駭思越莫知啟處祥少不學軍旅長遇升平幸以先人緒餘備職宿衛懼駑蹇無奔走之實朽薄非折衝之才當斷追蹤古人語其優劣曩者王師薄伐天人授郛絕漠揚旌威鎭海外當此之時猛將如雲謀臣似雨至若祥者列於卒伍預聞指縱之規得免遲畱之責循省揣分實爲幸甚爰以情諭陳雷事方劉葛信聖人之屈己非庸夫之可測川澤之大污潦攸歸松柏之髙葛蘿斯托微心眷眷孟侯所知也仰惟體元良之徳煥重離之暉三善克修萬邦以正斯固道髙周誦契�商皓豈在管蠡所能窺測伏承監國多暇養徳怡神咀嚼六經逍遙百氏追西園之愛客眷南波之出遊疇昔之恩無忘造次祥自忝班列載離寒暑身在邊隅情馳魏闕每至淸風夜起朗月孤照想鳴笳之啟路思托駕於後車塞表京華山川悠遠瞻仰浮雲伏增潛結

立秦王爲太子詔

唐內制詔曰儲貳之重式固宗祧一人元良以貞萬國天策上將太尉尙書令陜東道大行臺尙書令益州道行臺尙書令雍州牧蒲州都督領十二衛大將軍中書令上柱國秦王某器質衝遠風猷昭茂宏圖夙著美業日隆孝惟徳本周於百行仁爲任重加於萬物王迹初基經營締構戡剪多難徵討不庭嘉謀獨舉長算必克敷政大邦宜風區粵功髙四履道邁二南任總機衡庶績惟允職兼內外彜章載穆遐邇屬意朝野具瞻宜承鼎業允膺守器可立爲皇太子所司具禮以時冊命

冊郢王爲皇太子文

同前維開元三年歲次乙卯正月甲申朔四日丁亥皇帝若曰於戲書不云乎一人元良萬方以貞易不云乎黃離元吉得中道也將以守監從撫主器承祧執經陳東序之容端冕見南郊之禮本枝百代宜哉福祉咨爾郢王嗣謙忠肅恭懿元亨利貞遵在鎬之惠慈�生譙之祥應學能知道孝乃因心書及春卿懸知早秀言窮淑譽遠愧生知當試象之年備成人之敏九元有命百姓與能正位少陽欽惟大典是用命爾爲皇太子其尙靖恭爾位聿修厥徳詩書禮樂惇說爲本父子君臣威儀罔忒寢門問豎必視寒暄望苑招賢用資端直使三靈合契四海系心延我累聖之業積爾重輝之慶必敬必戒無怠無荒往惟欽哉可不愼歟

立陳王爲皇太子制

同前古先哲王之有天下也何嘗不正國本而承天序建儲兩而主重器朕以寡昧祗荷丕圖虔恭寅畏思固鴻業愼擇令懿曠於旬時而卿士獻謀龜筮告吉以爲少陽虛位願舉盛儀列聖垂休俾合予志選賢而立式表無私敬宗皇帝第六男陳王成美天假忠孝日新道徳溫文合雅謙敬和裕蘊端明之體度尙詩書之辭訓言皆中禮行不違仁是可以順考舊章欽若成命授之七鬯以奉粢盛宜回朱邸之榮俾踐靑宮之重可立爲皇太子仍令所司擇日備禮冊命

冊忠王爲皇太子文

同前維開元二十六年歲次戊寅七月戊寅朔二日己卯皇帝若曰於戲受天命者皇王之業大爲國本者儲副之位崇所以上承宗祧下固黎獻咨爾開府儀同三司單於火都護河東河北道行軍元帥朔方軍節度大使兼關內度支營田鹽池押諸蕃部落等使上柱國忠王玙幼而夙成長有宏量佩服仁義周旋禮樂忠孝極於君親友愛聞於兄弟正以率下謙以持盈識洞於微智周於物通刑政之大體備文武之殊能果於積徳樂於爲善凡此數美常試皆能然豈矜自知之明諒曰至公之義況復仰稽天道俯察人心立長則順天所助也議才則賢人之望也是用命爾爲皇太子往欽哉爾其敬膺典冊無忘戒愼思創業之艱難知守器之爲重作貞萬邦允協重明以揚烈祖之耿光永貽後嗣之成式可不愼歟

冊皇太子制

同前朕聞王者神器天之大業震百里而崇孟侯照四方而建元子其所由來尙矣我國家參天貳地濟以丰功祖武宗文承於密命顧循菲徳寅畏鴻名太上皇命朕以位卿大夫補朕之闕僉謂率先自爾稽古惟新國本之大不可以不務皇儲之重不可以不立故宵衣當寧聞義是將朝服升階擇賢而舉皇太子嗣謙生知禮樂性成仁孝字孫之愛則敬不絕馳問豎之安則恭而至寢觀其言精視牘思敏題鞭固已核東序之討論契南山之調護今少陽踐位獻歲發春艸樹自樂乾坤交泰副君之榜已別其宮太史之書更藏於府帝圖斯永人望所歸庶符知子之明豈獨在予之慶用施寬惠光於政理今望苑初開端僚是切天下有髙才懋徳碩學純儒比迹春卿齊名夏綺具以徵辟

立代王爲皇太子詔

同前詔曰洊雷揚祉承祧之道爰著重離闡耀守器之方斯存故能撫寧軍國守固邦家詳覽遙圖緬瞻遐冊繼業垂統咸率玆典代王弘地居嫡嗣天縱英姿器質衝華神鑑紹遠恭謙表志仁孝居心夙彰睿哲之風早通詩書之業朕以虛薄方啟無疆之祚未傳不朽之基取則前王思隆正緒宜升上嗣養徳東宮可以立爲皇太子仍令所司擇日備禮冊命

冊代王爲皇太子文

同前維永徽七年歲次丁巳正月丙寅朔六日辛未於戲夫明兩載象道貫三才元良表徳業隆千古是以夏啟作貳光闡髙猷姬誦升儲發揮王道詳求典冊式瞻匕鬯固本垂統允推正緒惟爾代王弘猗蘭毓祉喬桂凝華岐嶷表於天姿符彩彰於神授器業英遠風鑑昭朗踐嘉義而總深仁捨幼志而標成徳爰資玉裕早振金聲朕虔奉靈圖肅膺丕業仰惟七廟之隆思髙萬葉之慶疇咨列辟欽若前修是用命爾爲皇太子往欽哉爾其祗奉憲章率由軌度盡謙恭於齒冑審方俗於迎郊春禮冬詩趨庭靡懈三善六徳勗志無愆絕驕奢之心納忠良之訓播徽猷於外宇申敬奉於中闈允睦周親務殷堯族永隆四術式寧萬類無怠無荒固保我宗基可不愼歟

立平王爲皇太子詔

同前舜去四凶而功格天地武有七徳而戡定黎元故知有大勛者受神明之副仗髙義者爲匕鬯之主朕恭臨寶位亭育表區以萬姓之心爲心以兆人之命爲命惟承繼之道咸以冢嫡居尊而無私之懷必推功業爲首然後可保安社稷永奉宗祧第三子平王隆基孝而克忠義而能勇朕向居藩邸虔守國彜貴戚中人都無引接羣邪害正凶黨實繁利口巧言讒說罔極韋溫孫秀朋黨競起晉卿楚客交構其間潛結回邪擠排端善潛貯兵甲將害朕躬隆基密邇其期先難奮發挺身鞠旅眾應如歸呼吸之間凶渠殄滅安七廟於幾墮濟羣生於將殞方舜之功過四比武之徳逾七靈祇望在昆弟樂推一人元良萬邦以定爲君副者非此而誰可立爲皇太子有司擇日備注冊命

冊平王爲皇太子文

同前維唐隆元年歲次庚戌七月庚戌朔二十日己巳皇帝若曰天有丕命集寶位於朕躬所以奉若天道建玆元嗣其明聽朕言咨爾平王隆基幼而聰允長而寬博有夙成之量焉夫禮以修外樂以修內者是務於文也春夏學干戈秋冬學羽鑰者是兼於武也系於百姓聞於天下者是由於仁也一日三朝嘗藥視膳者是資於孝也爾有文武仁孝之徳以知君臣父子之道朕甚休之間者賊臣構逆窺窬神器則我有唐之祚危若綴旒爾義刑邦家忠衛社稷誅其凶惡以之康濟主匕鬯者非爾而誰是用命爾爲皇太子古人有言曰爾身克正罔敢不正人心罔中惟爾之中昭昭臨下不可不畏愼簡乃僚允迪端士恭儉惟徳遠於憸人則萬邦以貞庶答揚我四聖之鴻烈敬之哉

冊成王爲皇太子文

同前維乾元元年歲次戊戌十月庚子朔五日甲辰皇帝若曰於戲自昔聖王咸建儲貳蓋將嗣守神器虔奉宗禋是以禮經著元貞之徳易象載重明之義朕纘服鴻緒丕承前烈爰升主鬯之賢實符當璧之命咨爾太尉成王俶道備文武生資睿哲溫文彰於日就孝友稟於天成往以凶醜肆逆干戈集事是能出陪戎駕入奉廟謀克符丹水之師實剪綠林之盜所謂功定社稷義臨君親今萬邦以貞三善斯屬宜膺上嗣之典俾踐少陽之位是用命爾爲皇太子以副朕躬爾其思王業之艱難遵聖人之�戒非尊賢無以成徳非廣孝無以承親遠斥便佞詢謀正直兢兢業業庶保於大猷然後無忝爾祖宗克寧我邦家往欽哉丕膺景命可不愼歟

寶應元年皇太子監國頒天下赦文

同前天下之本屬於元良四方之民資其繼照是有傳歸之義必膺監撫之重克廣前烈與人守邦非君父之獨親俾生靈以同戴朕號慕弓劍寢居縗絰頃以疾苦未能康寧殘寇猶虞中原多壘軍國大務理須參決乃眷匕鬯共承宗祧皇太子豫天縱聰明日躋徳業中興丕構已有大功問安寢門知九國之夢制勝戎閫髙五官之才時方艱難禮在諒陰且以庶政委之元子宜令權知監國又以上天降寶獻自楚州神明告歷數之符金璧定妖災之气總集瑞命祗承鴻休因以體元�於五紀其元年宜攺爲寶應元年建巳月攺爲四月其餘月並依常數仍依舊以正月一日爲歲首受玆福應佇以升平因日月之重光布云雷之渥澤可大赦天下

冊廣陵王爲皇太子文

同前維貞元二十一年歲次乙酉四月庚午朔五日甲申皇帝若曰建儲貳者必賢於冢嗣固邦本者允屬於元良咨爾元子廣陵王某幼而岐嶷長標洵淑佩詩禮之明訓�忠孝之弘規居常保謙動必循道識達刑政器含溫文愛敬奉於君親仁徳聞於兆庶神祇龜筮罔不�從是用命爾爲皇太子於戲惟我烈祖之有天下也功格於上帝祚流於無窮光纘洪緒逮予十葉虔恭寅畏日愼一日付爾以承祧之重勵爾以主鬯之勤以貞萬國之心以揚三善之徳爾其尊師重傅親賢遠佞非禮勿踐非義勿行對越天地之耿光丕承祖宗之休烈可不愼歟

冊遂王爲皇太子文

同前維元和七年歲次壬辰十月庚戌朔十七日壬寅皇帝若曰於戲建立儲貳崇嚴國本所以承祧守器所以繼文統業欽若前訓時惟典常粵我祖宗克享天祿奄宅九有貽慶億齡肆予一人序承丕構纘武烈祖延鴻本枝受無疆惟休亦無疆惟卹負荷斯重祇勤若勵永懷詞訓當副君臨咨爾遂王恆體幹降靈襲聖生徳教深蘊瑟气�吹銅早集大成不屑幼志溫文得於天縱孝友因於自然符彩昭融器業英遠爰膺錫祉實寄維城懿河間之不羣慕東平之最樂自頃離明輟耀震位虛宮地徳可尊人神攸屬式稽令典載煥徽章是用冊爾爲皇太子往欽哉有國而家有君而父義兼二極重系萬邦何好非賢何惡非佞何行非道何敬非刑居上勿驕從諫勿咈懋昭乃徳惟懷永圖用陪貳朕躬以對越休命可不愼歟

立景王爲皇太子制

同前朕聞王者敬承廟祧欽若天命必建元子用寧邦家所以光�繼明嚴當主鬯朕纂承聖緒寅奉丕圖惟懷國本之安爰在皇儲之重靑宮久曠望苑未開則何以式表元良昭宣鴻業稽於往冊用舉彜章長男景王湛孝愛恭和忠敬誠懿慈惠特�寬仁夙彰言通典謨動合儀矩睦友宗屬遵承傅導克修令聞日茂嘉猷宜踐儲闈以承休命朕以君尊父嚴每推乾道聞詩學禮用首人倫嘉翼翼於誠心睹蒸蒸於孝敬古稱知子無議前修俾奉粢盛式昭元嗣宜立爲皇太子宜令有司擇日備禮冊命主者施行

東宮部藝文二

諫太子承幹營造曲室書

唐於志寧臣聞克儉節用實弘道之源崇侈恣情乃敗徳之本是以淩雲槪日戎人於是致譏峻宇雕墻夏禹以之作誡昔趙盾匡晉呂望師周或勸之以節財或諫之以靈斂莫不盡忠以佐國竭誠以奉君欲使茂實播於無窮英聲被乎物聽咸著簡策以爲美談今所居東宮隨日營建觀之者尙驚其侈見之者猶嘆其華何容此中更有修造財帛日費土木不停窮斤斧之工極磨礱之妙且丁匠官奴入內比者曾無監管此等或兄犯國章或弟罹王法往來禦苑出入禁闈鉗鑿緣其身槌杵在其手監門本防非慮宿衛以備不虞直長旣自不知千牛又復不見爪牙在外廝役在內所司何以自安臣下豈容無懼又鄭衛之樂古謂淫聲昔朝之鄕回車者墨翟夾谷之會揮劍者孔丘先聖旣以爲非通賢將以爲失頃聞宮內屢有鼓聲太樂伎兒入便不出聞之者股栗言之者心戰往年口敕伏請重尋聖旨殷勤明誡懇切在於殿下不可不思至於微臣不可無懼臣自驅馳宮闕已積歲年犬馬尙解識恩木石猶能知感所有管見敢不盡言如鑑以丹誠則臣有生路若責其忤旨則臣是罪人但悅意取容臧孫方以疾疢犯顏逆耳春秋比之藥石伏願停工匠之作罷久役之人絕鄭衛之音斥羣小之輩則三善允備萬國作貞矣

諫太子承幹左右非其人書

前人臣聞堯稱稽古功著於搜揚舜曰聰明績彰於去惡然開元立極布政辧方莫不旌賁英賢驅除不肖理亂之本咸在於玆況閹宦之徒體非全气便蕃階闥左右宮闈托親近以立威權假出納以爲禍福昔易牙被任變起齊邦張讓執鈞亂生漢室伊戾爲詐宋國受其殃趙髙作姦秦氏鍾其獘加以弘石用命京賈則連首受誅王曹掌權何竇則踵武被戮遂使縉紳重足宰司屏气然順其情者則榮逮幼沖迕其意者則災及𦇤褓爰曁髙齊都鄴亦獘閹官鄧長顒位至侍中陳徳信爵隆開府外幹朝政內預宴私宗枝藉其吹噓重臣仰其鼻息罪積山嶽靡掛於刑書功消塵露已勒於鍾鼎富逾金穴財甚銅山是以家起怨嗟人懷憤嘆骨鯁之士語不見聽蹇諤之臣言必被斥齊都顚覆職此之由向使任諒直之臣退佞給之士據趙魏之地擁漳滏之兵修徳行仁養政施化何區區周室而敢窺覦者哉然杜漸防萌古人所以遠禍以大諭小先哲於焉取則伏惟殿下道茂重離徳光守器憲章古始祖述前修欲使休譽遠聞英聲遐暢臣竊見寺人一色未識上心或輕忽髙班或淩轢貴仕便是品命失序綱紀不立取笑通方之人見譏有識之士然非典內職掌惟在門外通傳給使主司但緣階闥供奉今乃往來合內出入宮中行路之人咸以爲怪伏望狎近君子屏斥小人上副聖心下允眾望謹啟

諫太子承幹引突厥達哥友入宮內啟

前人臣聞上天蓋髙日月以光其徳明君至聖輔佐以贊其功是以周誦升儲見匡毛畢漢盈居震取資黃綺周公抗法於伯禽賈生陳事於文帝莫不殷勤於端士懇切於正人昔鄧禹名臣方授審諭之任疏受宿望始除輔導之官歷代賢君莫不丁寧於太子者良以地膺上嗣位處副君善則率土沾其恩惡則海內罹其禍近聞僕寺司馭爰及駕士獸醫始自春初迄玆夏杪恆居內役不放分番或家有尊親闕於溫凊或室有幼稚絕於撫養春則廢其耕墾夏有妨其播植事乖存育人有怨嗟願崇儒敬業訪道稽疑則品物增輝懷生欣忭今司經見無學士供奉未有侍讀伏望因時視膳奏請置人所冀講席談筵務盡忠規之道披文摘句方資審諭之勤臣又聞臣之事主必盡誠�君之進賢務求忠讜伏惟殿下養徳儲闈理以端靜爲務恭膺守器必以學業爲先經所以立行修身史所以諳識成敗雅誥旣習忠孝乃成傳記方通安危斯辧知父子君臣之道識古今鑑戒之規經史爲先斯乃急務至於工巧造作僚吏直司實爲末事無足勞慮臣以庸賤獻替是司臣而不言負譴聖明言而獲罪是所甘心伏願畱意經書簡略細事一蒙采納萬殞無辭乞降儲明俯矜狂瞽

唐太宗於寢殿側置太子院諫疏

褚遂良臣聞周兩問安三至必退漢儲侍膳五日乃來前賢作法規模弘遠禮曰男子十年出就外傅出宿於外學書計也然則古之達者豈無慈心減玆私愛欲使成立凡人尙猶如此況君之太子乎自當春誦夏弦親近師傅知人間之庶事識君臣之大道使翹足延首皆聆善聲若獻歲之有陽春上天之有日月弘化懿徳乃作元良伏惟陛下道育三才功包九敍新樹太子莫不欣欣旣已廢昏立明𨿽稱天下瞻望而教成之道實深乖闕不離膝下常居宮內保傅之說無暢經籍之談蔑如且朋友不可以深交深交必有怨父子不可以滯愛滯愛或生伏願遠覽殷周近尊漢魏不可頓革事須階漸恆計旬日半遣還宮專學藝以潤身布芳聲於天下則微臣𨿽死猶曰生年

謝皇太子玉華山宮銘賦啟

許敬宗臣敬宗行成季輔等啟昨晚內坊丞王君徳奉宣令賫臣等玉華山宮銘賦二本拜承恩貺駭忭交懷跪玩淸辭早荷溢目伏惟殿下天資學府道貫生知絢發詞林若春華之麗韶景漪淸碧海譬秋水之淡晨霞仙鶴和吟慚八音於雅韻神龍縟彩謝五色於雕文綺布天庭云生石砌理含貞邃雅達谷處之端趣極幽閒妙盡�居之體煙松合翠露桂分紅察彼殊形翻然共色究寫眞之奧旨擅體物之窮神若乃漢月鉤空乍臨珠箔石苔垂發或映莊帷莫不理超詞表意生文外自餘淸拔觸類奇新成若神化之工光乎性道之制蓋由基天挺裕纂聖凝離故能邁古超前納卿云於度內逾儔絕侶括啟誦於胸中臣等忝荷殊私曲蒙垂示見所未見情百恆情無任鳧藻之懷謹上啟陳謝謹啟

諫皇太子箋

薛元超臣元超啟臣聞位隆載鼎居之者匪易業峻承祧守之者爲重何則天下之本屬在元良歷選前修藹尋往傳伏惟殿下畫堂凝祉幼彰岐嶷雕宮誕睿夙擅溫文大孝因心不由於外獎深仁植學性�於自然故能聿膺景福式光正緒皇基永固宸構克昌加以識贍機物天姿獨秀生知之量振古莫儔比者監守務殷親覽政事所關視聽決斷如流凡有朝野僉論歸美況臣委職階陛齒迹宮闈恭聞喜躍實百恆品區區所望惟願盛徳日新勵玆三善無忘四術率土蒼生幸甚見去年之內數召學士等入討論經籍亹亹不倦此之令問播於邇遐在外聞者誰不欣然今夏已來接對遂簡講藝之道有謝曩時臣之事君在於無隱敢緣玆義輒獻愚衷臣知識庸淺未足以發明雅訓求之史傳請揚榷而言焉昔漢苑招賢髙軒洞敞曹園愛客飛蓋連陰此乃副君之待士也亦有推心鄭眾每佇於諮詢降禮桓榮用承於誨命此則副君之尊師也魏太祖徵並州畱太子在鄴頗出畋獵崔季珪進而諫曰盤於遊田書之所誡魯侯觀漁春秋譏之周孔之格言二經之明義也深惟儲副以身爲寶今忽馳騖陵險誠有識者所以惻心惟太子燔翳捐畢以塞眾望太子報曰昨奉嘉命廣開正路翳已壞矣畢亦去焉師傅之言實獲我心晉明帝之在東宮中庶子溫嶠中舍人劉放諫馬射曰臣聞千金之子猶不垂堂以萬乘之貳若有駭駟之艱豈可不熟念殿下縱一日之娛忘萬代之基凡人猶知其不可況在聖明太子答云省所陳明卿等動靜數示此則副君之納諫不以爲嫌者也非獨一時之美事固亦千載之芳猷且思患預防著於易象樂不可極陳之禮經列聖典謨可爲龜鏡殿下昔在藩邸時以打球爲戲當此之日已經墜馬近取諸身足爲深鑑又陛下仁孝之徳聞於四海自車駕發後天慈許入苑內臣竊惟殿下之意旣承恩旨始復出遊適以上副聖懷非徇盤遊之樂固以囿苑之地艸樹極深絕磴危嶠往往而有控纖離之馬影逾流電擁太阿之劍气駭奔星截輕禽逐狡兔倘有衝勒之變追如戶奴等色非一種或反逆之裔或破亡之餘眾類遺醜兼在其數密計凶謀理難懸測忽有潛心翳薈侍衛不虞白龍魚服事出表臣每一思此魂爽飛越夫爲人子者不登髙不臨深恐近於危辱也故樂正子春下堂傷足數月不出猶有憂色弟子問之子春曰君子跬步不敢忘孝之道是以有憂色也子春匹夫尙知愛其身體儲後之尊何可以不愼焉儻馬逢驚佚微致毀傷豈不上貽二聖之憂下乖兆人之望伏謂打球馳射深是危機天后所賜誡書殷勤至切网羅今古罕得名言竊循旨要在於循懷虛己書雲山林隱逸艸澤髙人萃春坊冀朝夕設對采其匡贊廣納忠規機務之餘遊心墳籍瑩襟靈於藝圃散耳目於書林披帙橫經克勤無怠此之至戒亦何不思殿下惇崇儒術闡揚文藝爰置學士獎拔人物應斯舉者若登龍津莫不延頸企踵恩承顧盼皆願隳肝膽露款誠布衣之交一言相托尙有懷知己之遇禦國士之恩殿下數存接引與其切磋道義竭忠進善必日有異聞則玉裕彌光金聲自遠頃日時景炎爝不敢望以引召今髙秋戒序景物漸涼伏乞聽政餘閒畱情墳典所讀班史請畢殘功前者別出賜物本錄殿下書進時請臨池染翰使筆力轉遒仍請逐月一兩度喚學士因爲設食文學張君相素明莊老命之談說能暢元風殿下假以溫顏人各申其藝業鉤深理窟者思憤懷蛟摭實詞條者文成吐鳳此亦一時之奇觀可以澡慮怡神預在宮僚人知自效便僻取容者�之正直不撓者親之棄不急之務而省遊娛絕無益之欲而惇節儉以儒墨爲城池翺翔其際以禮義爲千櫓棲息其間一則遵天后誡書不敢失墜二則挹古人遺範有所發揮豈不美歟豈不盛歟殿下居養徳之辰天下屬望聰明睿智何所不察若稍加引納實廣徳音臣曲荷財成濫蒙委任雲雨之施預沾於品物丘山之恩久越於涯涘懼速官謗罔置心靈不揆謏聞輕陳短見庶同纖壒敢類涓埃所冀增山之髙裨海之潤臣元超頓首頓首死罪死罪謹言

論太子初立請尊賢重道表貞觀十一年

闕名臣某言臣聞郊迎四方孟侯所以成徳齒學三讓元良由是作貞斯皆屈主祀之尊申下交之義故得芻言咸薦睿問傍通不出軒庭坐知天壤率由玆道未爲鴻基者焉至若生乎深宮之中長乎婦人之手未能識憂懼無由曉風俗𨿽復神機不測天縱生知而開物成務終由外獎夫宗彼幹鑰聽玆謠頌何以辧章庶績甄核彜倫歷考聖賢咸資琢玉是故周儲上哲師望奭而加裕漢嗣深仁引園綺而昭徳原夫太子宗祧是系善惡之際興亡斯在不勤乎始將悔於終是以晁錯上書令先通政術賈誼獻策務前知禮教竊惟皇太子玉裕挺生金聲夙振明允篤誠之美孝友仁義之方皆挺自天姿非勞審諭是以華夷仰徳翔沛希風矣然而寢門侍膳已表於三朝藝宮論道宜弘於四術𨿽則春秋方盛飭躬有漸實恐歲月易往惰業興譏取適宴安言從此始臣以愚短幸參侍從恩廣離明輕瀆聞徹不敢曲陳故事請以聖徳言之伏惟陛下誕睿膺冊登庸歷試多才多藝道著於匡時允武允文功成於纂祀萬方卽序九圍淸晏尙且𨿽休勿休日愼一日求異聞於振古勞睿思於當年乙夜觀書事髙漢帝馬上披捲勤過魏後陛下自勵如此而令太子優遊棄日不習圖書臣所未諭一也加以暫屏機務卽寓雕虫紆實思於天文則長河韜映摛玉字於仙札則霽霞成彩固以錙銖萬代冠冕百王屈宋不足以升堂鍾張何階於入室陛下自好如此而令太子悠然靜處不尋篇翰臣所未諭二也陛下備該眾藝獨秀寰中猶晦天聰俯詢凡識聽朝之隙引見羣儒降以溫顏訪以今古故得朝廷是非裏閭好惡凡有巨細必關聽覽陛下自行如此而令太子久入趨侍不接正人臣所未諭三也陛下若謂無益則何事勞神若謂有成則宜申貽厥後蔑而不急未見其可伏願俯惟睿範訓及儲君授以良書娛之嘉客朝披經史觀成敗於前蹤晚接賓遊訪得失於當代間以書札繼以篇章則日聞其所未聞日見其所未見副徳逾光羣生之福也竊以良娣之選徧於中國仰惟聖旨本求內助防微愼遠之慮固非羣臣所測曁乎微簡人物則與聘納相違監撫二周未延一士愚謂內旣如彼外亦宜然者恐招物議將謂陛下重內而輕外也古之太子問安而退所以廣敬於君父異宮而處所以分別於嫌疑今太子一侍天闈動移旬朔師傅以下無由接見假令供奉有隙暫還東宮朝謁旣疏其事欣仰規諫之道固所未暇陛下不可以親教宮采無因以進言𨿽有具寮竟將何補伏願俯循前躅稍抑下流弘遠大之規展師友之義則離徽克茂帝圖斯廣太子聰明睿哲含靈所悉而思效愚衷者願滄溟益潤日月增華也

贊道賦

李百藥下臣側聽先聖之格言常覽載籍之遺則伊上天之元造洎皇王之建國曰人紀與人綱資立言與立徳履之則率性成道違之則罔念作則望興廢如衡鈞配吉凶於繩墨至乃受圖應籙握鏡君臨因萬物之施化以百姓而爲心傷太儀之潛運閱往古以來今盡爲善於乙夜惜勞形於寸陰故能釋層冰於瀚海變寒谷於蹛林總人靈以胥悅極穹壤而懷音赫矣盛唐大哉靈慶時惟太始運鍾上聖天縱皇儲固本居正機晤宏遠神姿凝映顧三善而畢弘祇四徳而爲行每趨庭而聞禮常問寢而資敬奉聖訓以周旋諟天文之明命邁觀橋而望梓卽元龜與明鏡自大道云亡禮教斯起以正君臣以篤父子君臣之體父子之親眷情義以兼極諒弘之而在人豈夏啟與周誦亦丹朱與商均旣雕且琢溫故知新惟其忠敬曰孝與仁則可以下光四海上燭三辰昔三王之教子兼四時以齒學將交發於中外故先之以禮樂樂以移風易俗禮以安上化人非有悅於鐘鼓將宣志以和神非有懷於玉帛將克己而正身生深宮之中處羣後之上未深思於王業不自弭於凶妄謂富貴之自然恃崇髙以矜尙必恣驕狠而愆禮儀狎姦諂而縱淫放則徳星之耀遽隱少陽之道斯失𨿽天下之爲家蹈夷險之非一或以才而見升或遇讒而受黜足可以省厥休咎觀其得失請粗爲賦陳之覬披文而相質在隆周之積徳乃執契而膺期賴昌發之作貳啟七百之鴻基逮扶蘇之副秦非有虧於問望以長嫡之隆重監偏師於亭障始禍則金寒以離厥妖則火不炎上旣樹置之違道見宗祧之遄喪伊漢氏之長世固明兩之備作髙惑戚而寵趙以天下而爲謔惠結皓而因良致羽翼於寥廓景有慚於鄧子成縱理之淫虐終生患於彊吳由發怒於爭博徹居儲兩時猶幼沖知防年之絕義淺亞夫之矜功故能恢弘祖業紹三代之遺風據開博望其明未融哀時命之奇舛遇讒賊於江充𨿽借兵以誅亂竟背義而終凶宣嗣好儒大猷行闡嗟彼尢於徳教美發言於忠謇始聞道於韋匡終獲戾於恭顯太孫雜藝𨿽異定陶馳道不絕抑惟小善猶見重於道人尙傳芳於中典中興上嗣明章濟濟俱達政術咸通經禮極至情於敬愛惇友於於兄弟是以固東洛之遺基同西周之繼體五官在魏無聞徳音或受譏於妲己且自悅於從禽𨿽才髙而學富竟取累於荒淫覽貽厥於明堂構崇基於三世得秦帝之浮侈亞漢武之才藝遂驅役於羣臣亦無救於雕獘哀惟寬愛相表多奇重桃符而致感納巨鹿之弘規竟能掃江表之氛穢舉要荒而見羈惠處東朝察其遺迹在聖徳以如初實禦�之可惜悼湣懷之見廢遇烈風之吹沙盡性靈之神藝亦自敗於凶邪安能奉其粢盛保此邦家惟韓子之所賜重經術而爲寶咨政理之美惡亦文身之黼藻欣有釋於愚夫慚乞言於遺老致庶績於咸寧先得人而爲盛堯舜以前哲垂裕文武以多士興詠量其器能審其檢行必宜庶幾而蒞職不可違方以從政若其惑於聽受暗於知人則有道者咸屈無用者必申諛競進以求媚玩好不召而自臻直言正諫以忠信而獲罪賣官鬻爵以貨賄而見親於是虧我生度斁我彜倫九鼎遇姦回而遠逝萬姓望撫我而歸仁蓋造化之至育惟人靈之爲貴獄訟之理有生死之異塗冤結不申感陰陽之和气士之通塞屬之以深文命之修短懸之於酷吏是故帝堯畫像陳卹隱之言夏禹泣辜盡哀矜之至因取象於大壯乃峻宇而雕墻將瑤臺與瓊室豈畫棟與虹梁或陵云以遐觀或通天而納涼極醉飽而形人力命痿蹙而受身殃是故信惜十家之產漢帝以昭儉而垂裕𨿽成百里之囿周文以子來而克昌彼嘉會而通禮重旨酒之爲徳至醉歸而受祉在齊聖而溫克若其酗醟以致昏沈湎而成惑痛殷受與灌夫亦亡家而喪國是故伊尹以酣室而作戒周公以亂邦而貽則咨幽閒之令淑實好逑於君子辭玉輦而割愛固班姬之所恥脫簪珥而思愆亦宣姜之爲美乃有禍晉之驪姬亡周之褒姒盡妖邪於圖書極凶悖於人理傾城傾國思昭示於後王麗質冶容宜永監於前史復有搜狩之禮馳射之場不節之以正義必自致於禽荒匪外形之疲極亦中心而發狂夫髙深不懼胥靡之徒韝絲爲娛小豎之事以宗祏之崇重持先王之名器與鷹犬而並驅陵艱險而逸轡猶靦面於獲多尙懷情以內醜以小人之愚鄙忝不貲之恩榮擢無庸於艸澤齒陋質於簪纓遇天道行而兩儀泰喜元良盛而萬國貞以監撫之多暇每論講於肅成仰惟神之敏速嘆將聖之聰明自禮賢於秋實足歸道於春卿芳年淑景時和气淸華殿邃兮簾帷靜灌木森兮風雲輕花飄香兮動笑鳥嬌囀兮相鳴以物華之繁靡尙絕思於將迎猶蹈道之不倦極耽玩以研精命庸才以載筆謝摛藻於天庭異洞簫之娛侍殊飛蓋之緣情闕雅言以誦徳思報徳以輕生敢下拜而稽首願永樹於風聲奉皇齡之遐壽冠振古於鴻名

崇文館宴集詩序

楊�天下之器也神立貳者所以經其化聖人之寶也大建儲者所以贊其庸易所謂照於四方禮所謂貞於萬國皇家以中樞北極淸都有天子之宮儲後以大火前星蒼震有乾男之位因心也孝常問安於寢門行己也恭每不絕於馳道有父子君臣之道焉有夏幹冬羽之事焉於是發徳音降明詔封紫泥於璽禁傳墨令於銀書齒於成均所以明其長幼通於博望所以招其賓客東方曼倩之文史卽預禖祠甪裏先生之羽翼仍參獻壽爲賓者四友等黃龍之簡才論奏者八人同赤舄之下士莫不縉紳舊徳縫掖名儒衣簪拜髙闕之門驂駕陪直城之路琢磨其道玉質而金相黼黻其詞云蒸而電激琴書暇景風月名辰周旋揖讓觀禮儀之溢目合異離堅聞辧論之盈耳八珍方饌寒溫取適於四時一獻雕觴賓主交歡於百拜爾其淸垣繚繞丹禁逶迆魚鑰則環鎖晨開雀�則銅樓旦辟周廬綺合廨署星分左輔右弼之宮此焉攸集先馬後車之任於是乎在顧循庸菲濫沐恩榮屬多士之後塵預羣公之末坐聽笙竽於北裏退思齊國之音覿寶於東山自恥燕臺之石千年有屬咸蹈舞於時康四坐勿喧請謳歌於帝力小子狂簡題其序云

冊太子禮畢赦文

崔羣王者司牧黎元紹膺統緒必建儲貳以貞家邦故春秋垂冢祀之文易象著震方之位朕屬承景運嗣守丕圖稽前王之令謨奉列聖之彜訓上以嚴宗祧之顧下以系億兆之心無疆之休用崇主鬯祗荷成憲敢怠於懷皇太子恆忠孝溫文率義由禮寬粹莊重自誠而明慶靈所積姿器夙茂能辧南陽之牘允符東海之貴承華載啟命以居之撰吉展儀神人允洽舉是典冊授之軒墀百辟在庭四方來賀以言承序所感則深永惟國本爲慶滋大宜弘欽卹之令亦覃命賜之恩與眾共之無遠不被可大赦天下

皇太子請加相王封邑表

李嶠臣某言臣以相王旦發彩璇萼承流寶派𨿽班彜錫瑞旣同於伯叔之封而食采苴茅不逮於子男之國敢緣惇敍之義輒獻由衷之誠而葵藿傾心徒希皇矣之雲霄絕望不流霈然之澤惝恍如失徘徊增佇臣某誠惶誠恐頓首頓首死罪死罪臣聞命以車服錫之土田實將共安邦家永固宗佑炎漢之開藩樹屏廛開七十城隆姬之書社建侯疆封四百里故知業隆者基大本盛者末丰涯涘闊而潤澤深枝條繁而庇蔭遠伏惟皇帝陛下握河開歷截海凝圖化綿於商夏之朝地廣於唐虞之域裁舊典之損益補前王之闕漏萬官咸事百度以貞𨿽穆穆之風具宣於政理而親親之道或廢於揖讓至今骨肉禮薄藩維業曠曲阜之特髙才藝仍減附庸平臺之深篤孝慈僅畱湯沐徽章空列於五等祿秩不逾於九命曦舒兼曜之徳久被於寰中雲雨曲成之恩翻遺於膝上異彊榦弱枝之道違先親後�之意非所以上宗王室下睦帝姻況天垂後星承發膚者蓋�卦膺習坎奉晨昏者非眾荷圓穹之寶覆藉厚載之珍腴若令寵數不加等威無辧便是卑萬乘之尊蔭缺四海之遐瞻蠻貊荒陬猶知不可衣纓士庶孰謂其宜伏念天倫深惟國體情實存於公道理不涉於私求伏願曲降聖慈俯收愚懇恢久遠之大義抑衝撝之小節疇咨故實申命有司劃以山川優其井賦剖符開國依稀魯衛之親盤石居宗髣�應韓之躅明鳴鳩均養之惠慰鶺鴒同气之心使麟趾式安犬牙愈固則洪恩所被允及於萬方靈貺所覃豈惟於九族無任悃款屏營之至謹遣某官某奉表陳請以聞

皇太子請停幸東都表

崔融臣某言臣聞乘雲駕羽者非以逸樂其身觀風設教者將以弘濟於物故後予胥怨幾望湯來吾王不遊嘗思禹會伏惟天皇察帝道敷皇極一日二日智周於萬幾先天後天化成於四序𨿽鴻名已建銘日觀而知尊而膏澤未流禦雲臺而不懌市朝之邑天地所中四方樞會百物阜殷爰降恩旨行幸東都然以星見蒼龍日纏朱鳥淸風用事庶匯且繁桑翳葉而眠蠶麥飛芒而雊雉詳求易緯是君無發眾之辰博訪禮經當人急勸農之月固未可陳詩展義拜洛觀河況序屬元陽時方避暑露臺風館尙多燻灼之勞帳殿帷宮將有鬱蒸之獘天皇昔常服餌近更躬親睿情勤苦天儀憔悴若何以萬乘之重四海之尊暴露而行旰日而食者也加以官僚扈從或少資糧程期迫促未遑周辦必若事應巡狩務從寬卹猶望白露涼風然後淸畿灑道下不違於人欲上無隔於天心可舉而行庶幾於此臣又聞關中屬縣畿內傍州百姓驅馳頗多饑餒天皇仁深覆育並令賑贍求轉徙者任其逐糧欲寧居者加其廩食家懷再造人得安全乞至秋來不煩聖慮特乞少畱元鑑俯察丹誠回太陽之末光納蒙泉之餘瀝臣三朝問寢常候色於宸慈五日詣臺每承言於聖獎輒陳冗職輕進芻詞踏地知驚窺天自失無任私懇之至謹遣某官奉表以聞

皇太子請家令寺地給貧人表

前人臣某言臣聞法天之道義屬於有餘象地之宜理存於益寡頃以咸城近縣鄜市傍州頗積風霜或侵苗稼天皇兩儀合徳百姓爲心發倉廩以賑貧人垂雨露以滋微物俗荷財成之施家懷停毒之恩臣濫奉宗祧親承覆載歲時衣服咸憑府藏之餘朝夕膳羞必佇饔餼之辦過此以往臣亦何求但知問豎寢門尊師冑序魏兩文儒之盛竊所系心漢儲湯沐之資未嘗畱意但關輔之地萌庶孔殷丁壯受田罕能充足所以水旱之歲家室未丰正末端本思有裨助臣家令寺有地九百餘頃特請回授關中貧下等色𨿽地非安邑寧期千戶之封而價等露臺虛費十家之產伏乞皇恩遠及聖澤旁流矜臣愚效遂臣誠請謹遣某官奉表以聞

皇太子請復膳表

前人臣某言臣聞善持國者舒慘必系於天時徳稱皇者動靜莫違於物理故百姓不足一人所以載懷四海爲家萬方由其在伏惟天皇觀風設教拜洛遊河光華前乎日月法象齊乎天地頃以歲儲微耗年谷未登睿旨憂勞宸情戒惕菲飲食而卑宮室居常夏禹之期減廚膳而徹鐘懸重取黃軒之事由是神靈肸蠁景气氤氳雪千里而朝飛雨四溟而夜下兩河之甸瑞麥盈疇三川之境嘉苗被隰天意人事其在玆乎可以隨道抑揚可以與時通變周王之本枝百代每進�庖殷帝之亢旱七年猶資鶴鼎昔賢具稱其美往聖不議其非惟此小心將乖大徳臣又聞下之奉上猶枝附根君以人作基人以君爲命天皇恩深子育念切家安損己勵精無違早晏停滋罷味已隔歲時聖躬有勞悴之容羣類動兢惶之責伏乞俯從人欲仰順靈心具珍物以登羞隨太陽而復膳萐莆知送涼之地芝英識駐壽之期豈使眇眇燧皇獨流名於膰炙悠悠黃帝空紀稱於庖犧而已哉臣寄忝元良任當監守春冬冑序學書禮而空勤朝夕寢門視寒溫而未卽無任悃款之至謹遣某官奉表陳請以聞

皇太子請修書表

前人臣聞昔者明王學以化人成俗古之君子文以緯地經天𨿽有閬風之髙嶽弗登弗知其峻也𨿽有浴日之巨溟弗涉弗知其廣也伏惟天皇域中居大天下化成百官以理萬人以察日行中道而淑淸歲起攝提而位序光燻萬物豈直芝珥蓂澤加四海寧惟壽麻孤竹地成形而天成像其道彌光河出圖而洛出書其徵可驗環林璧沼金門石室墳典積於丘山筆墨盈於泉海聖朝多士自可包二代之文臣顧不才何足奉三王之教皇慈渥洽帝獎優隆擢公望爲太師徵子房爲少傅所冀習與智長化與心成嘗辛苦於歲餘終未階於日就臣聞學者殖也問以辧之積必有成勤則不匱以周公之上聖日讀百篇以孔父之多能韋編三絕臣𨿽不敏竊所庶幾然以列代遺章先王舊典康成興業才覽捲於八千士安覃思願加年於累百豈不以學而時習博則難精者乎今欲搴其蕭稂撮其樞要可以出忠入孝可以益國利人極賢聖之大猷盡今昔之能事商搉百氏勒成一家庶有代於箴規長不違於左右又近代書鈔實繁部帙至如華林園徧略修文殿禦覽壽光書苑長洲玉鏡及國家以來新撰藝文類聚文思博要等並包括弘遠卒難詳悉亦望錯綜羣書刪成一部藝官賓館亦旣天皇立之矣端士正人亦旣天皇致之矣伏乞俯從微願特降鴻私許臣撰緝遂臣誠請當宮學士如少仍望通取京官謹當開桂樹之山鑿芙蓉之水引甘泉之詞賦望園之賓客下蕓合而長謠臨梓廚而髙會一遊蘭芷佇變蓬麻區區之誠敢希矜允豈使肅城門內惟傳魏國之名崇政殿中獨紀晉朝之事而已無任誠懇之至謹遣某官某奉表陳請以聞

賀冊皇太子表

張九齡臣言伏奉今月二十日制冊立皇太子者伏以皇太子天實生徳睿哲夙備爰以吉辰光膺盛典伏惟開元神武皇帝陛下建儲固本體天合聖萬方之心永貞是屬一人有慶大斯在臣某待罪南郡不獲稱慶闕庭欣躍之誠實百恆品無任悚躍慶抃之至謹遣所部官宣義郎行枝江縣尉楊崇先奉表陳賀以聞臣誠喜誠抃頓首頓首死罪死罪謹言

請復子正位疏

蘇安恆臣聞歷數在躬握璇璣者哲後天命攸屬臨寶極者聖人或揖讓而升或干戈以定二途一也古今共之伏惟皇帝陛下徳合天地澤流河海庶物和平靈光充塞臣謂胥庭之化無以過也陛下欽先聖之顧托受嗣子之推讓豈不以極斯大節成此鴻勛應天順人於今二十餘年矣臣馳情緗素竊見女媧之代風俗簡朴人淳易理垂衣拱手不足可言洎漢朝以惠帝幼沖呂后監撫享國八歲日不暇給𨿽傳簡策亦烏足道哉豈如陛下之在位五星同色四海無波陛下造明堂卽祖文宗武之業也封中嶽則萬代一時之事也受寶圖卽河圖洛書之瑞也功旣大矣業旣成矣卽當捐其犬馬減其服禦觀四大其如遺視萬乘其若脫陛下豈不聞虞舜褰裳周公復辟良以大禹至聖成王旣長推位遜國其道備焉故舜之於禹事祇族親旦與成王不離叔父且族親何如子之愛叔父何如母之恩今太子孝敬是崇春秋旣壯若使統臨宸極何異陛下之身陛下年徳旣尊寶位將倦機務殷重浩蕩勞心何不釋位東宮自怡聖體陛下縱日愼一日𨿽休勿休其若大寶何其若人事何陛下輟金輪聖神等號卽是厭倦萬機之象此謂天意也太子以姦臣枉遘久已自新相王推位靑宮退居朱邸天下聞之莫不謳吟聖代此謂人事也故知天意人事鍾我聖朝大臣重祿不言近臣畏罪不諫使我君有堯舜之位不行堯舜之道故書曰後徳惟臣此之謂也臣又聞自古明王之以孝理天下者不見二姓而俱王也當今梁定河內建昌諸王等承陛下之蔭覆並得封王臣恐千秋萬歲之後於事非便今請黜爲公侯任以閒薄曹務臣又聞陛下有二十餘孫今無尺土之侯此非長久計也臣請四面都督及要衝州郡分土而王之縱今年尙幼小未聞養人之術臣請擇立師傅成其孝敬之道將以夾輔周室藩屏皇家使累葉重光饗祀不輟斯爲美矣豈不大哉臣今又聞外寇侵邊覘中國陛下居總章申廟算赫然發怒分閫出師挽粟飛芻十室而九撓簳鑠刀以時系年卽士卒不遑府庫空竭此其謂也陛下若能告倦萬機推位太子分州列郡以王子孫自然四裔聞之系頸面縳百姓聞之鼓腹擊壤史臣曰掩媧燧而邁胥庭後代聞之曰四三皇而六五帝豈虛也哉豈虛也哉臣山中一艸萊耳無擊鍾鼎食之榮有碩學鴻儒之業臣來日跪而辭父父謂臣曰丈夫處代君子生平必當獻一謀畫一策厥塗不就艸木何殊今上有堯舜之徳下有稷臯之位古人有言欲安其家必先安其國欲安其親必先安其君當今天下𨿽安亦有未然之計故書曰若昔大猷制治於未亂保邦於未危此其謂也臣母又謂臣曰朝暮倚閭而望汝若能上干人主進書獻說揚名後代以榮父母是吾之子也臣感父母之言明發不寐今故杖策千里徒步三川𨿽牽拙而無同敢獻芹而竊抃陛下若采微臣一言之善成國家萬代之基臣之懇誠幸甚謹言

請則天皇后復位於皇太子疏

前人臣聞忠臣不順時而取寵烈士不惜死而偸生故君道不明者忠臣之過歟臣道不軌者烈士之過歟昔者先皇晏駕畱其顧托將以萬務殷廣令陛下兼知政事𨿽唐堯虞舜居其位而共工伯鯀在其朝間陛下骨肉之恩阻陛下母子之愛愚臣謂聖情以運祚將衰極斯大節天下之人謂陛下微弱李氏貪天之功何以年在耄倦而不能復子明辟使忠臣莫進姦邪乘時四方分擾屠害黎庶陛下𨿽納隍興念亦何以救此生靈臣聞天下者神堯文皇之天下也昔有隋失馭小人道長羣雄駭鹿四海瞻烏皇唐親事戎旃鳳翔參野削平縣龍飛踐極歃血爲盟指河爲誓非李氏不王非功臣不封陛下𨿽居正統實因唐氏舊資故詩曰惟鵲有巢惟鳩居之此言𨿽小可以諭大陛下自坤生徳秉幹作主豈不以上符天意下順人心東宮昔在諒陰相王又非長子陛下恐宗祧中絕所以應其謳歌當今太子追回年徳俱盛陛下貪其寶位而忘母子深恩臣聞京邑翼翼四方取則陛下蔽太子之元良枉太子之神器何以教天下母慈子孝焉何以使天下移風易俗焉惟陛下思之將何聖顏以見唐家宗廟將何誥命以謁大帝墳陵陛下何故日夜積憂不知鐘鳴漏盡臣愚以爲天意人事還歸李家陛下𨿽安天位殊不知物極則反器滿則傾故語曰當斷不斷反受其亂此之謂也陛下不如髙揖樞務自怡聖躬命史臣以書之令樂府以歌之斯亦太平之盛事也臣聞見過不諫非忠臣也畏死不言非勇士也臣何惜一朝之命而不安萬乘之國哉故曰苟利國家𨿽死可矣願陛下暫輟萬務詳臣愚見陛下若以臣爲忠則從諫如流擇是而用若以臣爲不忠則斬取臣頭以令天下

規正東宮啟

韋承慶臣承慶言伏以殿下國之儲貳主器承祧百姓系心萬方延首行一事天下所瞻出一言天下所聽動靜不可以不愼進退不可以不思固須數引正人詢謀得失使忠言日聞於耳善事每關於心所爲合度必自知其過如此則正心起邪心息徳業日新聲聞彌廣福祿可以長守榮位可以久安若諂諛在側忠良不進意有所向則合詞稱善言未出口則同聲稱美有非莫悟有過莫知便自爲神睿聰明超絕今古驕溢之漸常必由之伏願特畱睿情每存規誡聞過必攺見善必行朝夕孜孜常恐不及則邦家是賴天下幸甚進徳修業大易垂文說禮惇詩春秋所貴尙書云念終始典於學禮云玉不琢不成器人不學不知道孔子曰吾嘗終日不食終夜不寢以思無益不如學也殿下昔在藩邸耽讀典墳論道觀書匪朝伊夕自升儲貳已歷炎涼侍讀承言稍以稀簡𨿽睿姿天挺神明生知器業自然非求外獎然更加研勵彌益風猷伏願數召儒生勤修學藝縑緗不離於左右披閱無捨於光陰使日知所未知月聞所未聞凡在匹夫苟能彊學猶可以髙取名譽坐致簪纓況殿下以儲後之尊而能畱心於學徳音之美固無徳而稱焉畋獵馳騁敗徳之源必須順動不可以盤遊無度至於從禽逐獸絕野馳原駿足雲飛輕弧電舉當其適意豈憚艱危無險不陵無深不赴忽然奔馬委轡猛獸逸羣致驚駭之憂貽顚墜之患𨿽有所悔如何可及夫以千金之子猶且坐不垂堂況在萬國之貞豈可不思重愼殿下初升儲位養徳春闈理宜靜默自居文史爲務不可習爲遊縱以損徳音尙書云內作色荒外作禽荒酣酒嗜音峻宇雕墻有一於此未或不亡伏願詳覽古今以爲鑑誡殿下驅使之人每於北門召入如此等色皆是憸利小人緣得供奉祗承自謂別蒙恩幸外則妄爲威福內則專事諂諛巧媚百端以求顏色日爲一事時進一言漸漬纖微遂成瑕累此之浸潤最難覺察特須斥遠屏除不宜親近左右殿下皇儲國嗣帝子天孫府庫充盈宮室崇麗但使不爲鄙僻不作奢淫凡所營求有司畢備何藉此等別有祗承今南衙官寮皆是縉紳士子或耆年舊徳博識洽聞或雅望英才修身潔行莫不策名委質奉事殿下若非陪扈法仗不得一奉宸顏豈有僕隸輿臺而可特承恩盻伏願一皆杜絕勿許更至宮闈所見者惟端士正人所聞者惟詩禮典誥則邪孽無由而起咎悔無從而生睿徳彌髙休聲日遠伏見今年六月三十日令書以崇文館中學士極少令賓客庶子詹事及宮官五品以下各舉所知令出以來日月已久官寮所舉咸已進名迄至於今更無進止殿下惇崇學藝廣訪時英天下四方莫不欣悅文學之士飭躬待問而淹歷時序未有指歸朝有縉紳咸謂殿下徒有其聲而無其實私談竊議頗盈眾口但令出惟行理非虛設舉能進善其事不輕一降令書終年寂寞天下英髦誰不解體此乃欲益反損應是更非伏願與賓客庶子等量宜早爲處分事或不可專決亦須速以聞奏不可淹延致招誹議今關隴之外蕃夷寇竊國家將用弔伐大興師旅轉輸給用麋費日多聖上內卹黎元外憂疆場宵衣旰食惕兢懷殿下在國爲儲君在家爲長子事兼家國何以自寧至於居處服玩飲食聲樂並請務從省約以助聖上憂勞不可每事丰華自爲安逸儲副之尊士庶瞻仰𨿽宮闈務簡不資每日坐朝至於朔望之辰諸王賓客咸萃欲親承睿旨肅奉宸儀伏見秋冬已來累月不曾一坐恭己之義竊謂有虧伏睹每至此朝特臨法仗則殿下無宴安之逸羣寮有趨奉之歡臣聞體寬裕之徳者在乎納諫懷忠貞之極者期於盡節是知君以不諱昭其美臣以無隱達其誠固君臣之大義古今之通道伏惟殿下挺睿研幾凝貞毓照處帝王之元子爲億兆之副君當其冊命之初天下含齒戴發童兒牧豎莫不歡忻踴躍抃舞謳者以殿下至徳至仁克忠克孝故能上當天意下應人心𨿽夏邦建啟周朝立誦不之及也但能行之以道守之以仁居安慮危在滿防溢一日三省一事九思知稼穡之艱難省宮苑之遊玩正辭雅誥每關心術姦聲亂色不畱聰�忠讜者引而親之便佞者屏而遠之則可以長主宗鬯永在國本照黃離以保元吉居蒼震而亨利貞臣出膠庠卽參藩邸微班再易馳年十變短才弱翰濫蒙甄獎書記文章特受恩寄洎乎嗣登銀榜復得忝侍銅闈俯存簪屨之餘仰攀鱗羽之末蕩蕩鴻澤沾濡不已區區淺志答效無階所以輸罄心源瀝盡肝血奉芻蕘之片議獻狂瞽之一言庶輕露馳聲薄滋於少海纖塵驟影微助於遙山逆耳儻伸觸鱗甘罪無任悾款之至謹奉啟以聞

重上直言諫東宮啟

前人臣聞太子者君之貳國之本也所以承宗廟之重系億兆之心萬國以貞四海屬望殿下以仁孝之徳明睿之姿嶽峙泉澄金貞玉裕天皇升殿下以儲副寄殿下以監撫欲使照無不及恩無不覃百寮仰重輝之耀萬姓聞洊雷之響夫君以人爲本人以食爲命君非人無以保其位人非食無以全其生故孔子曰百姓足君孰與不足百姓不足君孰與足自頃年已來頻有水旱菽粟不能丰稔黎庶自致煎窮今夏亢陽米價騰踴貧窶之室無以自資朝夕皇皇惟憂餒饉下人之瘼實可哀矜稼穡艱難所宜詳悉天皇所以垂衣北極殿下所以守器東朝爲天下之所尊得天下之所利者豈惟上天之幽贊亦百姓之力也百姓危則社稷不得獨安百姓亂則帝王不得獨理故古人云明君飽而知人饑溫而知人寒每以天下爲憂不以四海爲樂今關隴之外凶寇憑陵西土邊甿雕喪將盡干戈日用烽柝薦驚千里有勞於饋糧三農不遑於稼穡𨿽蜂蠆之小毒亦足以煩師旅而擾邊隅矣殿下爲臣爲子乃國乃家爲臣在於竭忠爲子期於盡孝在家不可以自逸在國不可以自康一物有虧聖上每畱神念三邊或梗殿下豈不兢懷況當養徳之秋非是任情之日伏承北門之內造作不常玩好所營或有煩費倡優雜伎不息於前鼓吹繁聲亟聞於外旣喧聽覽且黷宮闈兼之僕隸小人緣此得親左右亦旣奉承顏色能不恃賴恩光作福作威莫不由此若不防愼必有愆非儻使微累徳音於後悔之何及書云不作無益害有益此皆無益之事固不可耽而悅之臣又聞在上不驕髙而不危制節謹度滿而不溢髙而不危所以長守貴滿而不溢所以長守富是知髙危不可不愼滿溢不可不持易曰君子終日幹幹夕惕若厲無咎敬愼之謂也在於凡庶能守而行之猶可以髙振聲華坐致榮祿殿下有少陽之位有天挺之資片善而天下必聞小能而天下咸服豈可不爲盡善盡美之道以取可久可大之名哉伏願博覽經書以廣其徳屏退聲色以抑其情靜默無爲恬虛寡欲非禮匆動非法不言居處服玩必求節儉畋獵遊娛不爲馳騁正人端士必引而親之便僻側媚必斥而遠之使惠聲溢於遠近仁風翔於內外則可以克享終吉長保利貞爲上嗣之稱首奉聖人之鴻業也臣昔參朱邸忝膠東之藩吏晚侍靑宮叨望苑之儲采每得親承睿盻側奉宸規出入銀榜之前旦暮銅樓之下小人頂戴無以勝恩區區淺誠竊不自已古人恥其君不及堯舜臣亦願陛下超於啟發是以冒進狂言庶有裨於萬一微生萬死實無恨於三泉謹啟

東宮部藝文三

上東宮啟

唐賈曾臣聞作樂崇徳以感人神韶夏有容咸英有節婦人媟黷無預其間昔魯用孔子幾致於霸齊人懼之饋以女樂魯君旣受孔子遂行戎有由餘兵彊國富秦人反間饋之美女戎主耽悅由余乃奔斯則大聖賢君疾之已久良以婦人爲樂必務冶容娃姣動心蠱惑喪志上行下效淫俗將成敗國亂人實由玆起伏惟殿下神武命代文思登庸宇內顒顒瞻仰徳化而渴賢之美未被於甿謠好妓之聲或聞於人聽豈所以追啟誦之徽烈襲堯舜之英風者哉至若監撫餘閒宴私多豫後庭妓樂古或有之非以風人爲獘猶隱至於所司教習彰示羣寮慢妓淫聲實虧睿化伏願下明令發徳音屏倡優惇雅頌率更女樂並令禁斷諸使采召一切皆停則朝野內外皆知殿下放鄭遠佞輝光日新凡在含生孰不欣戴謹啟

上東宮勤學啟

劉憲臣以今月二十二日侍從外參親奉令旨令臣勾當所進書隨了隨進並語臣云當今閒暇正好讀書臣自承殿下之好尙私心歡喜不能自勝伏惟天縱神武生知睿哲誠時與理會固無待勤求然自古及今皆重於學至於光輝盛徳發揚令聞安靜身心保寧家國除此之外更無以加常人讀書擬幹爵祿事須精熟乃堪試練殿下居副君之位有絕世之才豈假尋章摘句哉蓋應略知大意而已用功甚少爲利極多伏願克成美志無棄暇日上以慰至尊之心下以答庶寮之望幸甚幸甚侍讀褚�量經明行修在朝罕匹是以皇帝簡擇令侍殿下謂宜時蒙召問而察其言臣以愚劣忝迹士端區區之誠莫不罄竭謹啟

上東宮請講學啟

張說臣某等啟臣聞安國家定社稷者武功也經天緯地禮俗者文教也社稷定矣固寧輯於人和禮俗興焉在刊正於儒範順考古道率由舊章故周文王之爲世子也崇禮不倦魏文帝之在春宮也好古無怠博覽史籍激揚令聞取髙前代垂名不朽伏惟皇太子殿下英睿天縱聖敬日躋神算密發雄威立斷廓淸氛祲用寧國家兆人由是歸徳六合所以推功主鬯靑宮固本也分務紫極觀政也副羣生之望作累聖之儲殿下之於天下可謂不輕矣監國理人可謂至重矣莫不拭目而視淸耳而聽冀聞異政以裨聖道臣愚伏願崇太學簡明師重道尊儒以養天下之士今禮經殘缺學校陵遲歷代經史率多紕繆實殿下闡揚之日刊定之時伏願博采文士旌求碩學表正九經刊考三史則聖賢遺範粲然可觀況殿下至性神聰畱情國體幸以問安之暇應務之餘引進文儒詳觀文典商略前載討論得失降溫顏開讜議則政途理體日以增益繼業承祧永垂徳美臣等行業素輕藝能寡薄顧慚端士叨侍宮闈日夜祗懼無以匡輔區區微誠願效塵露輕進芻鄙願垂采擇臨啟如失伏用兢惶謹啟手令答曰經史脫訛事資刊理自非通儒孰詳大義侍讀等升堂觀奧能定闕文今司經崇文皆有舊籍敬承來教卽令考序頃日以來未暇數對何嘗少選而忘徳音尋當敍進羣英冀聞餘論仍令錄畱啟本以代書紳

上東宮啟

李景伯臣聞書曰惟上帝不常作善降之百祥作不善降之百殃禍福之來惟人所召應符影響可不懼哉伏惟殿下稟粹重離摛英若木道光儲貳譽表元良掃凶祲而邦家以寧贊寶歷而皇祚方永凡在羣品莫不仰賴語成功則已大矣論盛業則已崇矣惟當養徳靑宮問安紫極去惡除本爲善務滋納忠讜於正人杜浮媚於邪徑遊心經史引接文儒覽古今之得失爲行事之龜鏡日新其美豈不盛歟近承諂曲之徒私進女色莫非倡蕩穢迹可知將入宮闈以爲娛樂傷教敗禮豈復是過及其出入矜誇恩幸坊曲之間能無漏泄至如榮忝簪笏迹預朝廷稍涉姦私尙爲深累況一國之儲副萬方所瞻奉焉可不自戒且政之興衰皆由化下自上所及若艸隨風理在必然不可不愼竊惟後宮命婦員品稍多兼選良人固爲淑麗止足之賞詎假旁求此非殿下之本心直被小人之所誤臣實庸鄙智識無聞濫齒榮班謬參宮相職在規諫冀申裨補若其嘿而自守何以上答聖恩非直屍素之罪人亦當神祇之所譴敢罄愚直以效涓塵伏願悔已往之失知昨非之誤念色荒之誡懲縱敗之言勿近小人無聽邪說常恐有失兢懼爲心則睿徳被於羣方頌聲振於甿俗天垂福佑永保無疆儻蒙采納幸甚幸甚謹昧死奉啟以聞輕觸威嚴伏待斧鉞謹啟

爲安國相王讓東宮第三表

崔沔臣某言前累表自陳披瀝肝膽懇誠所守期在不移而睿聽邈然未垂矜納屏營局蹐罔措心顏臣竊觀帝王支庶進以寵私𨿽假恩靈必招禍咎親如梁孝尙非正議所容才同季札猶爲長亂之本況臣朽懦將何忝竊且承先建極當可推恩作範惟親宜崇以正伏願陛下雄略潛明皇威誕發燻逐狐鼠梟剪黥鯢上慰祖宗之心下保元元之命大位旣定丕業重光再造四海之基方流萬代之福至於守器允屬元良非聖賢無以燕天下之心非典禮無以爲後嗣之法臣地非冢嫡才實昏庸一旦干冒大倫亂越皇統近爲身患遠成國恥將何以措身闕庭將何以歸骨山陵是用專固不回繼之以死特希慈造俯垂聖諒臣某迹非飾讓言實由衷區區之心敢不披罄素所蓄積塵黷上聞嗟臣不天夙遭險釁哀惸孤藐百罹是攻嗣聖之後天步艱難逼迫崎嶇措身無地旣冒儲貳又塵尊極正名罰罪合當萬死忝曰臣子豈所晏安殞首滅身無以塞責臣某當此際之心豈貪生而憂死誠以身居不容之地命盡危疑之辰上適可以增國羞下未足以明臣節是用冒罪假息忍死苟全尙祈宗廟之靈庶睹返正之運使臣得退保先朝所命歸死藩邸之下則𨿽灰滅良無遺恨惓惓所守神明知之旣而天啟聖期興運伊始明兩出震九二在田臣克遂誠祈獲返舊國私願𨿽果而皇猷未忝每以釁萌城社將傾宗稷常慮奄忽禍出非常夙夜憂惶罔知攸濟幸屬陛下光啟休烈克復中興長信髙居供養有地明堂正位忻戴知安抃舞謳歌稱慶未已不意陛下復將置之非據迫以奪宗前憂未忘懼仍及臣之膚剝胡寧斯甚今天地交泰朝野歡娛獨在微臣殷憂昭代念及同气願垂憐察

請冊皇太子表

於邵臣聞立天下之本故受之以震明兩承統慶元有光期萬國以貞而一人有慶也伏惟皇帝陛下受天明命尊祖嚴配聖謨廣運禮秩咸若六親承式而理六合不論而定伏以儲宮未立人望猶勤奉天順人事不可曠夙聞宣王天資孝敬訓稟詩禮可以奉宗祧之重可以當匕鬯之主朝三命宰則以安親前師後傅則以齒冑伏乞以時冊命報慶天人然後啟承華以論道起博望而養徳天下幸甚天下幸甚臣等忝迹樞宥倍萬恆情謹奉表陳請以聞

又臣等言今月十六日敢以古儀請建皇儲伏奉恩命未垂允答受命兢悚恍然失圖臣等惶恐頓首臣聞帝王之理必先體統而後正百度以臨四方修人紀以符天道則居震守器重離繼明是先代行於天下也況尊宗廟而奉君親乎此而不先孰可先者陛下尙執謙徳方勤庶政略至公之務愼翼子之私是何小嫌而廢前訓今臣等不敢以歷代爲據且以國朝以來言之有若髙祖義寧二年五月卽位六月立建成爲皇太子太宗武徳九年八月卽位十月立中山王爲皇太子髙宗貞觀二十三年六月卽位七月立陳王爲皇太子則祖宗垂範如示諸掌今抑而不立豈塞天下之望伏聞宣王以子則嫡以家則孝天姿玉裕雅性衝深足以奉粢盛之重視朝夕之膳然則行一物而三善皆得者建儲之謂也臣等不勝大願懇請之至

代宗讓皇太子表

常衮臣某言臣聞君父之命誠不合辭臣子之心固無所隱隱之則有累天鑑辭之則有負國貞在無隱而不言𨿽稟命而非孝臣所以省躬審分讓徳推賢瀝懇上聞冒嚴亟請丹誠罔感皇眷來昭戰兢失圖精爽飛越臣某誠惶誠恐頓首頓首伏以國之上嗣古曰元良觀象於天應前星之環極取法於地視少海之朝宗必訪蓍龜以承主鬯臣幼非樂善長未好儒慈獎特深愚蒙不易教之羽鑰有昧樂章訓以詩書終迷義府遊虧四老才乏五官人莫系心徳非守器頃者外統羣帥內錄尙書竊懼任榮以憂官謗今謬承博望猥辱壽春位登靑宮禮絕朱邸且乖人望載黷朝經循名責實未足承天之序捨長立賢亦猶行古之道伏惟陛下博求公議允納微誠更擇溫文俾膺繼紹遠想伯夷之讓用升季歷之材至公大行天下幸甚無任懇迫屏營之至謹奉表陳讓以聞

禮部賀冊皇太子禮畢赦表

柳宗元臣某等言伏奉今日制書皇太子冊禮云畢恩與萬方同其惠澤者盛典斯舉鴻恩遂行凡在率土不勝忭躍臣某等誠喜誠賀頓首頓首伏惟陛下克奉神休以正邦統建天下之本宗廟以安致萬國之貞兆人休賴典冊旣備慶澤載流旣廣愛而推恩亦好生而布徳緩刑而囹圄知感進勛而嗣續增榮崇教諭之方忠良是舉嚴贊相之禮賜與有加旌孝弟以厚於人倫敬鬼神而修其祀事況行禮之日則屏翳收迹太陽宣精用彰出震之休更表重離之耀神化旁暢皇風遠揚自華及夷異俗同慶臣某等謬參著定倍百恆情無任歡慶踴躍之至

百寮賀冊皇太子表

前人臣某等言伏奉今月二十四日制廣陵郡王宜冊爲皇太子攺名某仍令所司擇日備禮冊命者天序有奉皇心載寧臣某等誠慶誠賀頓首頓首臣聞商書載以貞之文漢史傳早建之義不惟立愛其在繼明陛下奉率前規敷揚盛典顧玆守器之重爰正承華之位尊義方之教載錫嘉名崇建樹之禮式光典命以長而立自符於愼擇必子而選遂合於至公邦本不搖王業彌固此皆宗社垂祉啟佑皇心乾坤�謀保安聖運足以播休气於四海洽太和於萬靈食毛含齒所同歡慶臣等奉承制命蹈舞周行不任歡忭之至

皇帝冊尊號賀皇太子箋

前人宗元惶恐言伏奉六月七日制元和聖文神武法天應運皇帝光受尊號率土臣子歡呼無際伏惟皇太子殿下麗正居中輔成昌運削服沴孽贊揚輝光鴻名允升大慶周洽表文武之經緯著天道之運行瑞景昭臨知重輪之發輝恩波下濟見少海之增潤某忝守遐方獲聞盛禮不任忭躍之至

賀皇太子知軍國箋

令狐楚臣某箋伏見七月二十八日皇帝宣詔軍國政事並權委皇太子殿下勾當者伏以皇帝陛下躬勤黼扆志奉山陵思慕積中殷憂發外瞻九廟之重須有纘承以萬機爲煩期在宴息伏惟皇太子殿下日躋睿哲天縱欽明繼丕業而堯歷重昌嗣鴻名而文功累盛事有光於往古慶實被於殊方率土臣心不任欣戴臣限以鎭守遠在方隅不獲陪慶宮庭抃舞稱賀瞻戀踴躍之至謹奉箋以聞

賀皇太子知軍國表

前人臣得上都進奉官狀報伏承七月廿八日詔旨軍國政事權令皇太子勾當者中賀

伏惟皇帝陛下大明禦至孝自天霜露旣濡想園陵之漸近雲霞是仰悲弓劍之方遙內感深衷外勉庶政由是推赤心於俊乂委寶歷於元良宣明兩曜之光崇重萬國之本與夫遊神姑射義豈同風養道大庭禮誠異日天下臣子不勝慶幸臣限以所守不獲拜候闕庭無任屏營之至

賀冊太子赦表

前人臣某言伏奉今月九日制書皇太子冊禮云畢恩與萬方同其惠澤者國慶遐宣天波曲被懷生之類咸被欣榮被欣榮中

賀臣聞徳教所加一人有慶元良旣立萬國以貞伏惟皇帝陛下至化旁流神功廣運以爲義莫重於主鬯禮無大於承祧考古揚前星之光順人弘少海之澤誕敷明詔宣告庶萬雷初動於地中風已行於天下由是哀矜罪戾甄獎功勛表順孫孝子之門秩名山大川之祝仁無不覆惠無不均艸木惟繇鳥獸咸若率土臣子不勝慶抃臣限守藩鎭不獲陪位闕庭踴躍稱慶無任屏營之至

擬冊皇太子文

劉禹錫維某年月日皇帝若曰於戲易云明兩作離大人以繼明照於四方蓋所以毓其明徳繼於正體邦本由是固萬方由是寧粵祖宗之闡帝業亦莫不由此而繼於明徳肆予一人緒承大寶纂奉丕構懼有失墜以貽先帝之羞永懷主器以繼明用副予不徳咨爾元子王某襲列聖之資體健行之質吹銅稟異辧日耀奇早習徳成克敬師保事業可大和順積中天縱溫文生知孝悌洎分茅土望出東平符彩昭彰禮樂文錯固可正位重震爲天下之儲君人神�從徳任相稱仰稽令典光載盛儀是用冊命爾爲皇太子往欽哉夫富貴莫大於家天下忠孝莫大於敬君親俟爾一人貞於萬國必咨正事必近正人必杜逸遊必樂善道求諫如不及惡佞如探湯懋爾厥修惟懷克和以貳於朕躬無忝祖宗之烈可不愼歟

論教本書

元稹某年某月日某官臣稹昧死再拜獻書皇帝陛下臣伏見陛下降明詔修廢學增冑子選司成大哉堯之爲君伯夷典禮夔教冑子之深旨也然而事有萬萬急於此者臣敢昧死而言之臣聞諸賈生曰三代之君仁且久者教之然也誠哉是言且夫周成王人之中才也近管蔡則讒入右周召則義聞豈可謂天聰明哉然而克終於道者得不謂教之然耶始其爲太子也未生胎教旣生保教太公爲之師周公爲之傅召公爲之保伯禽唐叔與之遊禮樂詩書爲之習目不得閱淫艷妖誘之色耳不得聞優笑陵亂之聲口不得習慘斷擊搏之書居不得近容順陰邪之黨遊不得恣追禽戮獸之樂玩不得有遐異僻絕之珍凡此數者非謂備之於前而不爲也亦將不得見而爲之矣及其長而爲君也血气旣定遊習旣成𨿽有放心快己之事日陳於前固不能奪已成之習已定之心矣則彼忠直道徳之言固吾之所習聞也陳之者有以諭焉回佞庸違之說固吾之所積懼也諂之者有以辧焉人之情莫不欲耀其所能而黨其所近苟將得志則必快其所蘊矣物之性亦然是以魚得水而遊馬逸駕而走鳥得風而翔火得薪而熾此皆物之快其所蘊也今夫成王所蘊道徳也所近聖賢也是以舉其近則周公左而召公右伯禽魯而太公齊快其蘊則興禮樂而朝諸侯措刑罰而美教化教之至也可不爲信然哉及夫秦則不然滅先王之學曰將以愚天下黜師保之位曰將以明君臣胡亥之生也詩書不得聞聖賢不得近彼趙髙者詐宦之戮人也而傅之以殘忍戕賊之術且曰恣睢天下以爲貴莫見其面以爲尊是以天下之人未盡愚而胡亥固已不能分獸畜矣趙髙之威攝天下而胡亥固已自幽於深宮矣彼李斯者秦之寵丞相也困讒冤死無所自明而況於�遠之臣庶乎若此則秦之亡有以致之也漢髙承之以兵革漢文守之以廉謹卒不能蘇復大訓是以景武昭宣天資甚美才可以免禍亂哀平之間則不能虞篡弒矣然而惠帝廢易之際猶賴羽翼以勝其邪心是後有國之君議教化者莫不以興廉舉教設學崇儒爲意曾不知教化之不行自貴者始略其貴者教其賤者無乃鄰於倒置乎洎我太宗文皇帝之在藩邸以至於爲太子也選知道徳者十八人與之遊習卽位之後𨿽遊宴飲食之間若十八人者實在其中上失無不言下情無不達不四三年而名髙盛古豈一日二日而致是乎乃遊習之漸也貞觀以還師傅之官皆宰相兼領其餘宮寮之選亦甚重焉馬周以位髙恨不得爲司議郎此其驗也文皇之後漸�之賤之至於母后臨朝剪棄王族當中睿二聖厄難之際𨿽有骨鯁敢言之士旣不得在調護保安之職終不能措扶衛之一詞而令醫匠胡安金藏剖腹以明之豈不大哀哉兵興已來玆獘尢甚師資保傅之官非疾廢眊瞶不任事者爲之卽休戎罷帥不知書者處之至於友諭贊議之徒�冗散賤之士甚者縉紳恥之夫以匹夫之愛其子者猶求明哲慈惠之師以教之直諒多聞之友以成之豈天下之元子而可以疾廢眊瞶不知書者爲之師�冗散賤不適用者爲之友乎此何足反居上之甚也近制宮寮之外往往以沈滯之老儒充侍書侍讀之選而又�棄斥遠之越月逾時不得召見彼又安能傅成道徳保養其躬哉臣以爲積此獘者豈不以皇天眷佑祚我唐徳以舜繼舜以堯繼堯傳陛下十一聖矣莫不生而神明長而仁聖以是爲屑屑習儀者故不之省耳臣獨以爲於列聖之謀則可也計無窮之業以傳後嗣則不可脫或萬代之後若有周成王中才者而又生於深宮優笑之間無周召保助之教則將不能知喜怒哀樂之所自矣況稼穡之艱難乎今陛下以上聖之資肇臨海內是天下人人傾耳注目之日也特願陛下思成王訓導之功念文皇遊習之漸選重師保愼擇宮寮皆用博厚弘深之儒而又練達機務者爲之更進疊見日就月將因令皇太子洎諸生定齒冑講業之儀行嚴師問道之禮至徳要道以成之撤膳記過以警之血气未定則輟禽色之娛以就學聖質旣備則資遊習之善以弘徳此所謂一人元良萬邦以貞之化也豈直修廢學選司成而足倫匹其盛哉而又俾則百王莫不幼同師長同術識君道之素定知天倫之自然然後選用賢良樹爲藩屏出則有晉鄭魯衛之盛入則有東牟朱虛之彊蓋所謂宗子維城犬牙盤石之勢也又豈與夫魏晉以降囚賤其兄弟而自剪其本枝者可同年而語哉微臣竊不自揆思爲陛下永建無窮之長算輒敢冒昧殊死而言之

天性論論

太子

李徳裕余開成中作鎭淮服聞東宮爲人所構天子赫然大怒召宰相及公卿大僚議於內殿其時諫者僉曰太子幼年思慮未至亦曰太子之年足以攺過往復移時大略不出於此夫明主可以理奪其要在於聞所未聞昔千秋上書言子弄父兵罪當笞耳武帝一言而悟蓋以簡而當理魏太祖嘗謂諸子曰吾必不用左右之言以理汝曹何者使左右君子也必不離人父子之間使左右小人也小人之言必不可用其時無人以此言悟主因問主上太子之過得於何人言之者與太子恩愛厚薄何如如文宗聰明睿智聞之必悟旣悟之後太子必安以余揣之不三數月則父子如初矣蓋以父子之愛發於天性言之必當易悟況又一子乎是以漢髙睹四皓上壽悲歌鴻鵠宣帝以元成退讓令傅淮陽元帝聞史冊稱器人於絲竹鼓鼙之間默然而笑皆屈己捨愛可不謂之天性哉惜乎文宗竟不得一聞是言豈太子之命也歟

爲崔大夫賀冊皇太子狀

孔戣臣聞帝皇立極必建儲貳俾承宗祧所以祗奉粢盛永固社稷者也伏惟睿聖文武皇帝陛下積徳承業光有天下思正國本以和人心載考春秋之義以明君臣之道主玆匕鬯以屬元良推明至公振舉舊典皇太子體仁秉哲旣嫡且賢溫文發中孝友聞外欽若丕訓允膺冊禮陛下將嗣十聖之休烈垂百代之懿範大備典禮廣設明庭陰气方晦而忽銷旭日旣升而增朗人民胥悅神祇克諧足以包夏孕商跨周軼漢夫何晉魏以降易置瑣瑣不足侔此盛禮旣畢洪恩又洽卹刑議獄旌善賞勞禮問髙年存卹疾隱皇王之徳於玆備矣臣忝列近侍親承睿謨抃蹈之切不任愚懇

碩徳賦

後唐徐鉉惟先王之建國體皇極而垂制仰則觀於辰象俯則察於地義前星爲帝座之輔蒼震乃少陽之位非明徳與茂親不足應玆主器故萬邦以貞而本枝百世是必天錫嘉祉神輸百祥山河資其正气日月分其融光膺期運以載誕配乾坤而永昌者也惟我儲後昭明峻徳黃裳元吉沈潛剛克鉤深致遠曾莫挹其津涯問安視膳每或形於顏色在昔衝讓髙追泰伯乃剖麟符保釐東宅受道師傅稽疑典冊化自誠心風行邦國乃擁幹旌南徐之城左撫句吳前對敬亭京師河潤盛徳日新其畏如夏其惠如春謝傅圍棋靜一方之沴气條侯髙臥息萬里之驚塵令問孔昭元功莫二人情不可以久郁皇統不可以終避乃畏天命允玆儲貳鳴玉軑以徐來與春郊而總至龍樓霧廓雞戟風生珍符疊委和气交迎百度以之而式序多壘以之而載淸史書有年衢傳頌聲豈人事之協贊信宗祊之降靈於是元圃凝陰瑤山密雪宣猷之緹幕半下蒙泛之曾冰乍結爰書慶誕之日始過嘉平之節麗正晨啟重明夙設調護之客娛侍之臣峨冠煒煜佩玉璘玢咸稽首再拜獻多福於萬春有宮坊之下吏乃捧觴而進稱曰自古聖賢率由輔導伊徇名與課實故成敗之異效粵若成王史佚周召左右前後惟仁與孝靡過不舉無善不告玆君臣之一體故風聲之克邵降及後世亦愼厥初實聘四老復延二疏咸由古道以佑皇儲若乃正和戾園有思臺博望之盛貞觀承幹有元齡魏徵之重或有其禮而無人或有其人而不用何擇禍之忘輕信非賢而罔共英英副君鑑古知今百揆在乎手萬務經其心朝廷之所寄者重蒼生之所望者深旣賞興王之諫亦訪百官之箴故曰生民在勤好問則裕不躬不親人將孰信一遊一豫樂有常度節八音以道其和平調五味以適其喜怒情義兼於家國故知無不爲愛敬及於君親故惟道是諭儉以足用而施捨不可行仁以接物而刑罰不可具冗官宜省而才不可遺疆事漸寧而備不可去居安思危睹災而懼上分一人之憂以成天下之務俾中外之禔福與宗祧而永固伊下臣之不佞蒙國士之殊遇實含和而吐頌豈登髙之能賦願降鑑於芻蕘庶效誠於塵霧

遼義宗傳論

遼史論曰自古新造之國一傳而太子讓豈易得哉遼之義宗可謂盛矣然讓而見疑豈不兆於建元稱制之際乎斯則一時君臣昧於禮制之過也束書浮海寄迹他國思親不忘問安不絕其心甚有足諒者焉觀其始慕泰伯之賢而爲遠適之謀終疾陳恆之惡而有請討之舉志趣之卓蓋已見於早歲先祀孔子之言歟善不令終天道難詰得非性刻嗜殺之所致也𨿽然終遼之代賢聖繼統皆其子孫至徳之報昭然在玆矣

賀冊皇太子表

宋劉筠前耀開祥東闈播憲漢儀丕赫天下之本旣丰周制協敷土者之基克固殊尢顯會中外祗歡蓋以十翼垂言黃離之象攸著四瀆流潤重海之歌載揚於以示元吉之有孚表善利之廣霈正人倫而張大紀統天序而荷亨衢陪翼至仁登閎昌祚允鍾聖嗣克奉宗祧伏以皇太子器本夙成智包妙用挺溫姿而玉裕藹淑度以金相至性迪乎天經積粹發乎眞系而自桂房毓秀茅壤疏榮有時敏之進修有日躋之駿惠固以悟喬枝而奉順詢內衛以宣勤務近老成之人歷觀盛徳之事寶忠信而由己服禮樂以蹈中造理惟微振辭有典侍鑾遊而儼若拱列欽瞻省臺膳以肅如慈宸惇眷四學於上序百行紀於司成洽乃懿聲被乎寰建儲之論繄先親而是宜立愛之文稽古道而斯順肇膺典冊有慶昌辰伏惟尊號皇帝陛下辟長世之善經率保邦之大法翕受祕祉備舉縟儀上帝是忱克享於馨茂兆民咸賴用致於輯寧惟震長之至賢實乾剛之上體三善靡煩於在傅重暉上契於秉陽陛下仰奉靈心旁招羣吁以爲主器之重有國莫先矧錫羨於仙源在守成於宗躅增崇巨業屬我元良龜猷之告協從神鑑之徵允格三讓成魄知天道之好謙明兩作離見皇圖之可大式備彌文之禮仍新遵徳之稱涓以茂辰膺玆鴻典班輪飭駕奮五采以相宣碧鏤題宮配二儀而胥永臣以濫叨詞職竊守藩封昭數在庭莫覿鑾旌之美含和發詠率同鳧藻之誠

論選皇子疏

歐陽修臣聞言天下之難言者不敢冀必然之聽知未必聽而不可不言者所以盡爲忠之心況臣遭遇聖明容納諫諍言之未必不聽其可默而不言臣伏見自去歲以來羣臣多言皇嗣之事臣亦嘗因災異竊因奏陳𨿽聖度包容不加誅戮而愚誠懇至天未回臣實不勝愛君之心日夜區區未嘗忘此思欲再陳狂瞽而未知所以爲言今者伏見兗國公主近已出降臣因竊思人之常道莫親於父子之親人之常情亦莫樂於父子之樂𨿽在聖哲異於凡倫其爲天性於理則一陛下向𨿽未有皇嗣而尙有公主之愛上慰聖顏今旣出降漸�左右則陛下萬幾之暇處深宮之中誰可與語言誰可承顏色臣愚以爲宜因此時出自聖意於宗室之中選材賢可嘉者錄以爲皇子使其出入左右問安視膳亦足以慰悅聖情臣考於書史竊見自古帝王𨿽曰至尊未嘗獨處也其出而居外也不止百司公見奏事而已必有儒臣學士講論於閒晏又有左右侍從顧問語言其入而居內也不止宦官宮妾在於左右而已其平居燕寢也則有太子問安侍膳於朝夕其優遊宴樂也多與宗室子弟歡然相接如家人計其一日之中未嘗一時獨處也今陛下日禦前後殿百司奏事者往往仰瞻天顏而退其幸甚者得承一二言之徳音君臣之情不通上下之意不接其餘在廷之臣儒學侍從之列未聞一人從容親近於左右入而居內卽至於問安視膳亦闕於朝夕是則陛下富有四海之廣躬享萬乘之尊居外則無一人可親居內則無一人得親此臣所以區區而欲言也何況陛下荷祖宗之業承宗廟社稷之重皇子未降儲位久虛羣臣屢言大議未決臣前所奏陳以謂未必立爲儲貳而先養之爲子旣可以徐察其賢否亦可以待皇子之降生於今爲之亦其時也臣言狂計愚伏俟斧鉞

代辭升儲表

晏殊臣自沐徽音再陳封章至誠𨿽極宸聽未回仰批諭之猥臨積兢慚而匪據伏以量力度徳立身之格言授才任能有國之通制而況明離著象蒼震垂文聿崇守器之規仰協重輪之詠必資盛徳用贊大猷伏念臣植性迂�秉心蒙滯萬期嘉會托層漢之靈源千載昌辰荷慶雲之洪蔭伏惟陛下纂承眞系茂闡丕圖泥金薦禮於蒼旻錫壤推仁於宗緒上公進秩半楚疏封俾陟上庠欽聞雅語眷言吳會薦啟藩維漢節誕頒夏璜昭錫奉日嚴於溫凊慕時習於縑緗居業寡聞冒榮爲愧遽荷紫淸之命越升儲兩之崇風旨乍聆神魂增駭疊陳丹款願寢洪私天鑑彌髙綸言益重冰淵自處彌劇於九回肺腑虔祈難逃於三瀆伏望陛下廣至仁之茂育推妙道之善成俯降堯曦旁回禹律特收渙汗爰示於撫臨冀自逾涯庶安於庸陋由衷所極得請爲期

治平立皇太子赦文

王珪王者承天立極莫不思長世之圖爲國建儲所以正萬邦之本故朕親先父子而天下皆以爲愛命發朝廷而天下不以爲私粵予上嗣之良�自日躋之聖出而就傅寖窮學肆之聞入則承顏勤至寢門之問比疏榮於王社益侈徳於天枝顧荷丕基之艱猶虛正體之貳矧漢文命嫡著於卽祚之初年且夏后立於期以傳家於萬世維羣元之所徯實大器之所承式符少海之祥宜踐東朝之位肆顯冊之丕發嘉僉言之大同爰契歡心用覃曠澤可大赦天下於戲文昭武穆夙貽燕後之謀震長離明本有承華之象蓋義重乎先者禮必亟舉慶施乎上者惠必遐流咨爾庶方當體朕意

立皇太子制

張方平維我祖宗繼天統業積有功徳克享上帝之心肆其子孫永承百世之祀朕祗纂謨烈詳覽古今繄崇建於元良實保安於國本上尊宗廟孝無大於奉先下庇生民教莫逾於居正式宣顯冊敷告萬邦皇長子具官頊英粹日躋中和自至仁義涵之美言動惟時禮樂交錯之華威儀可象抑畏疏封之重敏修典學之勤亦旣多聞足當大受是宜誕膺徽命肇啟儲闈懋升明兩之輝益廣在三之道非余私於爾頊惟天佑於余家衍寶祚之靈長成寰區之慶賴往愼厥徳以答揚我列聖之光訓不曰休哉可立爲皇太子有司擇日備禮冊命施行

請建儲

範鎭伏惟諫官者爲宗廟社稷計也諫官而不以宗廟社稷計事陛下者愛死而屍利之人也臣不爲也臣不爲愛死屍利而以宗廟社稷之計獻者知諫官之任也不敢負陛下也惟陛下裁之臣使契丹還過河北人籍籍紛紛皆謂陛下方不豫時有言曰我不能管天下事也又呼大臣而戒之曰且看太祖太宗面道路傳聞不審信然則有得有失其失謂何陛下憂勞萬機有風露晦明之感才一不豫而遽言不能管天下事此臣所謂陛下之言爲失也其得謂何方陛下不豫時中外皇皇莫知所爲而陛下方以祖宗後裔爲念是宗廟社稷之計慮至深且明也臣所謂陛下之言爲得也今陛下旣已平復禦殿聽政是向之失者以爲得也願推所謂得者而終行之行之之術非明則不審非果則不決惟審與決而宗廟社稷之計定矣方今祖宗後裔蕃衍盛大信厚篤實伏惟陛下拔其尢者優其禮數試之以政或置之左右與圖天下之事以系天下人心異時誕育皇嗣復遣還邸則景徳中故事是也初周王旣薨眞宗皇帝取宗室子養之宮中者天下之大慮也太祖皇帝捨其子而立太宗皇帝者天下之大公也宗廟社稷之至計也唐自昭肅後君臣之間諱言儲副事者暗君之爲也伏惟陛下觀太祖皇帝大公之心考眞宗皇帝時故事而黜唐昭肅以下之爲斷於聖心以示天下臣不勝大願臣考之於古參之於今謀之於心書之於疏疏成而累月不上者大懼無益於事死今之世以累陛下之明也旣而自解曰陛下方不豫時尙不忘宗廟社稷之至計今已平復肯忘宗廟社稷之至計而殺敢言之諫官乎必不然也臣所以冒萬死而無避也伏惟赦臣萬死之罪審之決之以定宗廟社稷之至計非獨臣蒙更生之賜乃天下之人之心也不勝區區之愚臣昧死再拜

元丰立皇太子赦文

鄧潤甫父子一體也惟立長可以圖萬世之安國家大器也惟建儲可以系四海之望位序早定而人莫不以爲悅典禮亟崇而眾罔敢以爲私永惟上嗣之賢實有妙齡之譽入而視膳孝友見於夙成出則好書聰哲由於自得粵紹休於正統猶虛位於東朝乃考蓍龜之占乃稽方冊之實載涓吉日肇辟靑宮周家先親不敢忘廟社之重夏后與子蓋以順天人之心宜覃曠恩徧曁羣品可大赦天下於戲離明震長綿帝緒於億年解吉渙亨灑天人於萬物蓋禮之所行者大則澤之所流者深咨爾多方體朕至意

立皇太子制

前人建儲非以私親蓋明萬世之統主器莫若長子玆本百王之謀朕荷天地之貺臨席祖宗之貽燕乃眷上嗣之貴蚤應前星之祥宜告大廷誕揚丕號皇子彰武軍節度使延州管內觀察處置等使檢校太尉開府儀同三司持節都督延州諸軍事延州刺史上柱國延安郡王哲宗廟諱溫文日就睿智夙成回馳道之車能止班輪之騖辧南陽之牘允符東海之休自疏錫於王封益光華於徳望勝衣視膳溢然孝友之姿好禮受經不煩師傅之誨是用歷盛陽之嘉日舉列聖之大章肇正靑宮肆攽顯冊以協離明之吉以系天下之心於戲立愛始親商以成千歲之業建嗣必子漢以撫四海之民斯爲永圖往膺徽典

東宮部藝文四

賀皇太子冠禮

宋劉安世涓擇休辰備成嘉禮歡傳中禁喜浹寰區中賀

竊以易之卦震爲長男禮之經冠爲重事前代所愼曠古莫行惟睿聖之作興緝舊章而備舉肇稱盛典允屬熙朝恭惟皇帝陛下幹健日新離明洞照惟時冢嗣乃國元良孝友肅恭嶷然異稟容儀辭令卓爾夙成玆順考於經常遂肅加於弁冕筮日之吉正纚於朝措國本若泰山系人心於少海天人共慶寰宇同歡服備三加方顯成人之禮日開五色遽呈休應之祥凡在觀瞻孰不呼舞臣叨膺外寄竊睹盛儀萬壽稱觴阻綴鵷鸞之列一心享上誓殫葵藿之誠

賀皇太子正位表

汪藻伏審顯膺寶冊升位春宮臨軒行曠古之儀見廟示承祧之重恭惟皇太子殿下分輝寶緒毓粹睿源挺天人岐嶷之資稟神聖徇齊之教當周室本支之盛獨冠百男宜漢家羽翼之成無煩四皓前星外炳洊震中潛某幸列宗枝喜隆邦本河潤九里方率族以依仁月有重輪願登歌而薦祉

皇太子受冊賀表

陸遊明詔建儲永爲宗社之本正衙發策顯畣神祇之心國勢奠安輿情闓懌中賀

恭惟皇帝陛下若稽古訓駿惠先猷壽考億年誕膺不敝之福本支萬世坐擁無疆之休存心養性以事天修身齊家而治國迨舉有邦之慶益昭知子之明臣迹遠周行心馳魏闕命太史卜日之吉徒聞播告之傳遣上公持節以行莫預觀瞻之盛儻未辭於聖代尙自力於聲詩

皇帝禦正殿賀皇太子箋

前人淸蹕肅九賓之儀方臨當宇寶觴奉萬壽之祝允屬儲宮邦家有光華裔同慶恭惟皇太子殿下道隆孝友性極誠明以大學爲家傳一洗俗儒章句之陋以密贊爲子職豈獨寢門櫛縰之恭相此多儀實先百辟某久嬰沈疾已迫頹齡想廣殿之崇嚴莫陪襜翼占前星之明潤徒極傾馳

賀皇太子受冊箋

前人父慈子孝集大慶於我家日吉時良發正衙之顯冊國勢重於九鼎歡聲達於四方恭惟皇太子殿下秉徳淳明宅心虛靜英姿達識事洞照於幾先彊記博聞言必稽於古訓躬守累朝仁恕之訓日侍兩宮晬穆之顏歷考古初實爲創見某夙叨四品垂及九齡爲國老農莫簉濟濟鵷鸞之列逢時盛典尙懷區區犬馬之心

史館擬上政府札子

朱熹熹等竊聞髙宗皇帝駐蹕紹興時有小官婁寅亮上書以皇嗣未生乞選宗室子入侍禁中是時髙宗年未三十一聞其言欣然開納卽以寅亮爲監察禦史其後宰相趙鼎張浚等遂建大議至尊壽皇聖帝由此入資善堂封建國公然猶未正皇嗣之名仍有配嫡之慮議者憂之又後數年乃有張燾之疏見於其家所述行狀最後因範如圭進其所集昭陵儲議且請髙宗斷以公道毋貳毋疑其言尢切一日髙宗遂詔宰相陳康伯定策以壽皇爲皇子進封建王遂自儲宮正位宸極其事見於日曆本末詳備熹等竊惟堯父舜子傳受之美遠邁前世冠絕今古𨿽由天命非出人謀然而一二忠賢抗言悟主其功亦不可以不錄又聞故將嶽飛亦嘗有請故殿中侍禦史張戒私記其事而它臣僚亦有嘗獻言者但無文字可以稽考欲望朝廷特賜開陳廣行搜訪加褒顯以見聖朝崇徳報功之意婁寅亮張燾趙鼎文字抄錄見到其範如圭有子念徳見知平江府長洲縣張戒家在建昌軍居住欲乞行下兩處取索其張戒亦系紹興名臣有奏議文集雜記等書凡數十卷並乞指揮建昌軍抄錄申送付下實錄院參照修纂

論申生

眞徳秀眞氏曰驪姬之讒申生也其機變亦甚巧矣夫父子之情日相親近則間言不得而入惟以術離之然後譖訴可施焉故驪姬首賂二五使說獻公出三子於外此離人之術也獻公者喜功貪得之人辟地啟土正其所欲故二五因以啖之且爲之辭發諸歌詠以動蕩其心志公安得不悅而從之三子旣出則圖之易矣旣又與優施謀作難之先後優施知申生之可陷也則請先之其言曰精潔易辱又曰甚精必愚蓋精潔之人惜名顧行惟恐點污故曰易辱以節自勵不以智自全故曰必愚申生惟其精潔也故一辱以弒君之名則必以死自明而後已臣前論石顯之陷蕭望之其情亦然夫必頑鈍無恥沈鷙有謀之人則𨿽辱之而不動淮陰少年嘗辱韓信矣信寧甘俯出�下之恥不死也諸葛亮嘗辱司馬懿矣懿寧得畏蜀如虎之誚不戰也若申生則輕死重名不能如信懿之忍可以術激之而使死故優施欲先陷焉然恐獻公未忍果於殺也則又夜半而泣以危言動之謂申生有將爲逆之意自請先死公懼而謀之則又勸授之政而避禍焉夫獻公剛猛人也能滅霍魏虢虞諸國以大其封𨿽齊威久主夏盟未嘗一爲之屈而肯爲其子屈乎懷怒必殺之心自此啟矣然猶患無隙以加之罪也則使將兵而伐翟焉勝則加以得眾之名敗則繩以覆師之罪申生至是無逃死之路矣然又慮大臣或守正力爭則公之意未必不回也則又使優施往飲裏克而諷其爲附麗之計鳥烏之歌亦猶二五晉都之歌也詩歌於人最爲易動故三姦之言無不售焉裏克大臣也許以中立則殺嫡立庶之謀成矣獻公旣惑驪姬之讒故歸胙之詐最爲易辧而不復辧申生之仁恐傷君意又不忍自辧惟有一死而已申生死而二子奔無不如優施之所料者卒之獻公卒奚齊立裏克弒之卓子立又弒之夷吾立不終迨重耳立而後定晉國之亂垂二十年由驪姬之讒而三姦助之也褒姒有一虢石父猶能合謀以逐宜臼況驪姬有三姦之助乎故女子小人表裏交締者危國亡家之本也

論戾太子

前人又曰戾園之禍由江充之讒是則然矣而所以致江充之讒者其失有四焉方太子之生也武帝甚愛之迨其後也後宮嬖幸多王夫人等皆生子皇后太子寵寖衰於是用法大臣毀之黃門小臣又毀之其卒也江充興巫蠱事陷之以死大抵讒人之爲讒必先窺伺上意上意所向讒人亦向之上意所背讒人亦背之惟帝之於太子眷意先有所移然後臣下從風而靡其失一也當蘇文之譖也帝當考核其實有則太子譴無則蘇文誅二者必居一於此顧乃泯焉不問遽增太子宮人以愧之是浸潤之譖膚受之訴行矣自今小人爲讒者誰復忌憚其失二也太子無他職問安視膳而已父子之親豈容一日不相接哉自衛后之寵衰太子希得進見方常融之譖猶能微察其情僞誅之蓋父子之情未盡隔塞故也其後帝幸甘泉而太子不從家吏請問而帝不之報父子之間乖隔至此欲無讒間之入得乎其失三也江充以告趙太子陰事而得幸是其傾險有素又嘗以太子家使車馬屬吏而白奏焉是其讎憾有素帝治巫蠱之獄不屬之他人而屬之充以傾險之人挾讎憾之意則致螫於太子必矣而帝曾不之察是假以斧斤而使之戕伐國本其失四也𨿽然四者其事耳而本源實出於一心帝惟其多欲也故寵嬖盛而庶孽蕃愛憎之意旣形儲副之位安得而定惟其多惑也故溺於方士巫覡之說精神意慮久已昏亂及年老气憊百邪乘之於是妖言煽於外妖夢惑於內巫蠱之事由此而起使其以董仲舒正心之言銘諸盤盂朝夕是戒顧安有是哉江充讒賊小人其情無足論者獨推原武帝之失庶來者有所儆云

論湣懷太子

前人又曰賈謐之譖太子於後也後信之以其未有可廢之罪故爲不臣之語彊使醉而書之然其迹甚明其情易察孰有臣子將爲逆於君親而敢露其手書乎藉使誠有此書不知何所從得太子自發之耶抑他人發之也惠帝昏庸旣莫之辧大臣惟裴頠所請粗得其要而亦未能深辧其妄也遂使儲君被誣莫能自白卒冤以死豈不哀哉夫事之可驗莫如手書而亦有不可盡據者此類是也本朝慶曆中石介作聖徳詩譽富弼而譏夏竦竦怨之切骨則使婢習爲介書旣成則僞作介與富弼書勸其廢立播之朝野二臣者非遇仁宗之聖其得免乎英宗踐位有惡三司使蔡襄而譖之曰仁宗選上爲皇嗣襄嘗沮之也上頗怒襄大臣歐陽修爲言陛下嘗見襄書耶抑傳聞之也臣在先朝有僞爲臣疏請沙汰宦官者欲以激怒左右陛下果嘗見書猶當辧其眞僞況傳聞乎英宗於是釋然其後元符小人亦僞爲諫書以陷鄒浩世降俗末情僞日滋何所不有公私貿易所憑者契券而巧詐者能爲之況讒人之工於讒者乎故因湣懷之事並著之以見臣子遇讒𨿽有可驗如手書者猶難遽信要必審而核之不然將有不獲自明如湣懷者

論太子勇

前人又曰隋文以術數取天下其操制羣下亦以術數宜非臣子所能欺也而太子勇任情率直則疑之晉王廣矯情飾詐則信之夫勇之天資中人耳使帝能博選名儒責以輔導切磋琢磨未必不爲令徳而廣則大賊也方其平時自媚於帝後欲爲奪嫡之計久矣一聞後意有所不平於是緣飾者彌工而傾擠者彌巧觀廣之所以取謀於宇文述而述之輸貨於楊約以自通於楊素者其安排布置一如戰國縱橫之徒帝徒知勇之當廢而不知其所謂罪戾者成於諸人織組之手也徒知廣之可立而不知所謂善美者出於諸人押闔之口也而其實安在哉帝至是如聾如瞶不復能自辧是非而一廢一立祇以爲楊素等鬻賣之地耳不知平時所謂術數者果焉在耶廣旣升儲又以勇付於其手迨其垂沒乃始知廣之不足付而出召勇之言則徒以殺其身而已矣吁後之人主其於讒言罔極之際可不察哉

皇太子送出朝札

徐經孫四載執經邈無裨益一朝被論惟有愆尢祇知隱迹以出關奚敢徹名於記府乃蒙仁言撫問恩意寵綏將之篚帛以燠其寒賜之官楮以賙其乏百拜俯僂萬感輸悃載念經孫罪大罰輕仰戴聖恩之寬宥辭溫意厚更叨儲極之垂憐東望潸然西歸榮矣第孤蹤旣返於私室無一字敢入於帝城伏願皇太子殿下寅奉君親恪循身教謹言語節飲食妙全頤養之功尊徳性極髙明允迪中庸之訓暫輟閣中之注述益勤聖慮之踐修是爲三代有道之君永迓萬年無疆之福經孫無任戀徳輸忠之至謹奉箋以聞謹箋

又

前人輔靑宮之教久藉儲端綴文右之班莫挽內相有懷警誨無計挽畱顧行色之匆匆重此情之戀戀將寸忱於實篚少效勤惓渺千里之歸舟特加珍護敬有塵混伏冀炳融

賀太子冠禮表

邵澤民浚哲發祥克昌基本神明肖質允屬元良爰當可冠之時大講加成之典十行降札四海傾心竊以道有廢興時隨損益飭容正體孰識上儀涓日筮賓殆成虛禮恭惟陛下振百王之絕學納一世於大中謂化民實本齊家而制治莫先善俗眷惟元子翕受天祺早備問於寢門久聯華於國邸宜膺盛服式協聖經三加彌尊一人有慶伏遇陛下聖本天縱徳裕日新作民孚先敷時納治壯皇圖而增固懋帝趾以無疆宗祉垂休幅員來賀臣叨分符竹遠去軒墀丹詔載辭暢四肢而交抃明庭措事陪百辟以何從

賀皇帝誕太子表

李劉斗揭柄於子躔式對履長之慶星重輝於甲觀肇開震索之祥社稷安榮華夷闓懌臣竊以封人祝華願惟在於多男帝子生商命誕膺於百祿矧春秋鼎盛之會重日月離麗之明有道之長無思不服恭惟陛下孝形四海仁育羣生怡怡愉愉愛敬盡九重之養詵詵蟄蟄治安隆千歲之基斯幹詠朱芾之宜長樂增彩衣之喜臣濫竽郡紱阻綴庭紳歌本支百世之詩知不遺於周士獻父母萬年之頌尙竊附於唐人

衛參政轉官謝皇太子箋

前人圜壇入陛錫福庶民方嶽諸侯進官一列並爰田而增衍溯少海以如歸伏念臣一去賓階六周歲鑰髙飛鴻鵠寧資羽翼之功行中鸞和莫效箴謀之助況南浮於湘水徒東望於瑤山恭聞肆類之修遙想百神之享敢圖予殷厚眷注駢蕃伏遇皇太子殿下相視紫壇疏恩赤縣悟南陽之牘夙亶聰明記東海之名弗遺故舊昭玆異數施及孤蹤臣敢不祇服恩言益圖美報賈誼自傷其無狀旣見受釐吳芮勢疏而最忠尙希著令

對皇太子問政箋

李至伏奉手書猥賜下問夙夜尋繹喜與憂並何則至常人也識不足以經遠學不足以待問才不足以干事智不足以周身而殿下目之爲碩儒曰可以發蒙號之爲端士曰可以延譽得不憂乎殿下忠孝之道貫於神明溫文之徳彰於天下猶虛懷訪問思所以分君父之憂以元元爲念且曰一夫或致於向隅千里將疲於觀政此乃聖上有浸漬生靈之澤感動天地之徳致使殿下興言及此實社稷之福而億兆之幸得不善乎然則愚者千慮必有一得若夫自古太子養徳東宮不親外事惟問安視膳而已固亦宜哉而黔庶之疾苦稼穡之艱難素所未睹自非生知之異天誘其衷莫得而知矣噫事有背經而合道時有適變而從宜是以五帝三王不相沿襲聖上知其然由是以浩穰之務獨命殿下總其綱要而躬決焉殿下復能欽若聖訓率由舊章馭吏民必以誠待參佐必以禮愼命令必以簡察獄訟必以情卹鰥寡必以仁抑豪猾必以法杜讒佞必以正絕邪辟必以道有一於此猶爲善政況兼是數者乎而猶曰奉車苟賜於司南爲政何慚於拱北不亦過謙乎然則至𨿽不敏竊嘗讀易見羣爻稍過必有悔吝惟謙象獨亡是知謙之時義大矣哉願殿下守之而已勉之而已如此則何正言不入何正道不行若正言入而正道行則生民不泰未之有也政化不洽亦未之有也輒因問及輕肆狂瞽僣易之罪安敢逃焉

皇太子生日賀皇帝表

文天祥大夏長贏坤二爻之紀季千秋似續震一索之揆初瑞彩綠車歡顏丹扆恭惟皇帝陛下徳流水業茂蘿圖壽富多男積善必有餘慶本支百世命吉在厥初生記甲觀之瑞分占乙禖之祚遠臣縻身軫野戴目心星誦億子之宜君首歌周雅祝萬年之爲父更續唐詩

建儲詔大徳九年六月

元閻復惟我太祖聖武皇帝世祖聖徳神功文武皇帝規模宏遠預建儲嗣式與古合朕恪遵祖宗成憲允協昆弟僉言立嫡子徳壽爲皇子玆有日矣比者遠近宗親復以爲請又中書百司及諸老臣請授冊寶昭示中外朕俯從眾願於今月五日授以皇太子寶所有冊禮其如常制屬玆盛舉宜布新恩於戲慶衍無疆旣正名於國本仁同一視尙均福於黎元

皇太子冊文

前人皇帝若曰祖宗聖緒恭承丕顯之謨兄弟懿親宜正元良之號立天下之大本示天下以至公咨爾皇太子徳器淵深英姿玉粹武奮淸宮之偉績文參定策之殊勛豈特華萼交輝之情式相好矣其在鳧鷖守成之治須汝贊之故於連枝同气之間付以監國撫軍之任玆上承於母意蓋允出於朕心已於六月朔旦面授爾皇太子金寶今復遣攝太尉丞相塔思不花持節授爾玉冊維寵命之薦膺尙謙恭而自牧益盡寧親之孝益勤事上之忠以惇九族內睦之風以衍億祀無疆之慶

皇太子冊文

徒單公履皇帝若曰咨爾皇太子仰惟太祖聖武皇帝遺訓嫡子中有克嗣服繼統者預選定之是用立太宗英文皇帝以紹隆丕構自時厥後不爲顯立冢嫡遂啟爭端朕上承祖宗弘遠之規下協昆弟僉同之議乃從燕邸立爾爲皇太子積有日矣比者儒臣敷奏國家定立儲嗣宜有冊命此典禮也今遣攝太尉中書左丞相伯顏持節授以玉冊金寶於戲聖武燕謀爾其奉承昆弟宗親爾其和協使仁孝顯於躬行可謂不負爾所托矣尙其戒哉勿替朕命

賀建儲表

姚登孫坤元居上挾皇統於中天震器有歸衍孫謀於奕世神人闓懌河嶽淸寧中賀

聖徳難名徽音夙著心遊太極兩儀妙元範之功身佑三朝九鼎重宗盤之勢適春宮之肇建知景命之永延臣等嘉與諸儒欣逢盛典日月啟重光之運幸囿照臨華嵩開萬壽之期惟�歌頌

賀千秋箋

楊文郁陽常居於大夏方收養毓之功震一索爲長男載啟亨嘉之會慶鍾甲觀歡溢寰區中賀

克哲克明允文允武春坊翊善茂隆邦本之貞曉寢問安長奉天顏之喜玆臨彌月之節宜膺百順之祥臣等竊備詞官進趨庭賀幸聞樂府奉重暉重潤之章請合輿情上俾熾俾昌之壽

賀千秋箋

袁桷心依宸極前星耀於明堂卯爲春門大電環於甲觀盛徳集福至和儲祥中賀

體仁法元師古合道溫恭事帝密輔相以生成問學積躬益緝熙而光大疇咨黃髮之彥庸佐靑闈之規茂對誕辰宜膺純嘏某等肅瞻儲禁忝職詞林鶴駕陳儀喜承顏於兩殿鴻圖衍慶願介壽於千秋

宗社大計疏

明羅�臣有一得之見非止四方盜賊眾人目前所謂急者也亦非隱微而潛伏也左右大臣所共知也百司庶尹言官所共知也閭閻小人外至荒服所共知也或畏死而不敢言或以非其職而不得以言或卑且遠而不肯一言甚或乘隙市姦以謀非常之富貴而幸人之不言爲己地者焉斯亦可謂寒心也哉陛下受太祖太宗列聖之付托以君天下六年有奇於斯矣而天地久長萬壽無疆自今日始也然亦必如祖宗有所付托如陛下陛下乃無負祖宗所托也不知陛下今之將所付托者何在耶前日逆瑾之謀逐榮王借使當時顧命大臣以死助陛下諍畱榮王則張彩𨿽狡急於助逆彼知有天潢血屬之在肘腋其敢萌是心乎是無血屬之在肘腋足以召亂明矣幸天啟聖衷卒殲滅之瑾滅之後可保決無瑾乎若彩則今班行中未必無彩也何以明之凡以公呼瑾者起此輩保能不以事瑾者事之乎彩獨惡著而先發焉耳賴列聖神靈俾瑾彩識膚慮淺其迹易見萬一有如莽操者出於其問不知何以殲之伏惟陛下蚤堅宸斷爲宗社之計以系海宇臣民之望以絕姦雄睥睨之心然後螽斯衍慶麟趾肇祥舉先正歸藩之義正元良主鬯之規斯萬世之良策也亦愚臣垂死圖報萬分之一也臣言至此惟知重國宗社不卹其他故不文不文故不諱不諱故相觸權姦𨿽陷致罪辟以致於死臣亦甘心分內事也臣瞻望闕廷不勝激切屏營之至

東宮聖學議

霍韜臣等伏蒙聖恩擢補東宮官僚恩命下臨無任感激古人蒙一飯之惠猶思效報聖上獨擢臣等隆以淸秩委以重任豈直一飯之徳比也臣等所由萬倍感激圖報無涯也仰惟皇太子今未出合臣僚未得供職未得陳說文辭圖以涵養睿資預培聖功之基惟曰聞正言見正事習正道久而默化習與性成而已矣臣等又聞古昔聖學圖史箴誡日陳於前於以維持身心無不備具進善之旌誹謗之木朝夕飫聞善言日進則徳日崇謗言日聞則過日寡帝王樂求謗言何也圖以優進聖域也臣等竊取古意繪爲聖功圖一十三幅裝爲一冊獻上東宮殿下其一曰文王世子問安次曰文王世子視膳願皇太子大孝師文王也次三曰文王世子齒讓願皇太子默契古聖王謙徳也次四曰漢儒桓榮授經願皇太子見東漢存古風去隆代未遠也次五曰神堯茅茨土階願皇太子知我祖宗皇帝聖徳上符神堯也次六曰大禹菲飲食惡衣服願皇太子惇儉重祀也次七曰大禹卑宮室力溝洫願皇太子知聖王嗇身勤民也次八曰周王稼穡艱難願皇太子默契帝王傳授心法也帝王知稼穡艱難乃知小民之依不恣逸欲所以祈天永命也次九曰周室后妃蠶織願皇太子知帝王家法也后妃知蠶織之勤乃知綺繡難得不敢侈也次十曰宮中隙地種蔬願皇太子知我聖祖盛徳同符堯禹也萬世太平之丕基也十一曰西苑耕稼願皇太子知我聖上卹民稼穡艱難同符成周上契虞舜也十二曰西苑蠶桑願皇太子知我聖上家法卽成周家法也關雎麟趾之風也十三曰商王髙宗訪道願皇太子知帝王聖學也聖王務學勤誠賢臣語學諄切莫盛於髙宗傅說萬世準極也是圖次先後微意也伏願皇上少垂聖覽如謂臣等所繪圖冊或有少裨東宮作聖之資敕下內侍謹厚人員將臣等所繪圖冊時進皇太子觀玩未用講解文義且觀圖像得意契悟自深愈於講說之煩也臣等據事直辭無所忌諱𨿽未及古人拾遺補過之盛節亦庶幾言無僞飾欲皇太子預養納言之量無俾古人樹誹謗木者專美於前也

東宮儲學賦

何宗彥伊明皇之啟運兮集祉籙於無疆歷十葉而淳耀兮紹天序於元良邁三英之踔軌兮並五勝而髙驤奠大寶於金甌兮登庶匯於由庚詎神聖之天授兮亦啟沃於縹緗矧曰冢嗣儀辰作貳緒重守祧分崇主器乘監撫之優遊宜典墳之漸漬啟鴻章而縱覽繹古訓而抽思按皇輿之夷險較前後之軒輊歷選列辟徳鍾吾皇開榮灑澤廓紘恢綱聲教布濩威稜奮揚來梯航於海嶠祀冠帶於遐荒瞻國老兮皤皤望名碩兮鏘鏘將千秋兮萬�綿歷祚兮未央粵歲宅於惇牂兮占黃離兮元吉降帝子於佳辰兮睹煌煌之瑞�懸銀榜於岱宗兮證休徵於夢日應五百之運期兮體淸和之上質迨岐嶷而淑茂兮露靈襟於浚哲嗟人望之旣茂兮嘆天表之復奇媲國緒於月瑤兮稱樞電之陸離諫壅洛之神智兮日遠近而能知絕馳道其不敢兮居桂宮而委蛇入龍樓而問豎兮齒冑子於虎幃仰前星之耀彩兮覽少海之澄波啟黃樞而淵映兮繞鳳扆而蘭華醇洪鬯之茂徳兮儀天景而嵯峨爾乃陋博望之規敞金華之席殿挹朝暾右平左�扣砌元墀金釭銜壁琳靑熒珊瑚紺碧隋侯明月精光相射爾其爲制也體象乎天地經緯乎陰陽表少微於閶闔仿太紫之圓方輦道纚屬華榱璧璫髙閣連云陽景罕光俯杳眇而難見勉攀橑而髙昂辟銅扉而開鶴禁接長樂而拱披香於是設嚴更之署辟校文之館九丘八索三墳五典靈篇瑞圖鳥策素篆先聖之格言百家之臆纂剖祕則鬼神夜號掞藻則春叢馥散靡不粲風入云匯集無算而又益以本朝之掌故冠以聖祖之徽猷綜往詔來窮宙達幽龍騰鳳舉弘璧天球洋洋大哉可率可由皇儲乃辧色而問安向明而戾止閹尹閽寺於東戺遂禮天祿之鴻儒揖石渠之惇史延承明著作之彥發金匱石室之匭鋪尙席扣函丈吸淸芬搜祕藏�八索之奧旨兮辧九流之�匠托微吟以肆志兮弄柔翰而欣暢越文章之常檢兮思天籟之寥曠道無深而不測兮理無微而不訪渫歡情於訓籍兮晷已移而神王若夫天鳦旣至鶬鶊載鳴谷風披兮層冰解王孫遊兮春艸生衣靑采而抗法誦瑤華而匉訇向春之末迎夏之陽禦鑪飄於午篆澑雨增乎夕涼徜徉於屬玉之館揚扢乎英瑋之章迨夫朱明已䢐溽暑亦謝蕭瑟兮秋風太液波兮木葉下屆元月之猋至气憯懍而悲�云綴於苑樹之柯寒侵於崇臺之榭益振厲於儒林曾斯須之未暇春秋禮樂冬夏詩書論思獻納日居月諸張淨幾兮纖塵絕函寶冊兮榮光舒論白虎兮睿學殖譚鄒魯兮羣疑䢐爾乃惇誨故老雅抱名儒競持緒論獻於座隅元元本本吁咈都兪瀉生平之韞解俗學之拘破劇談於白馬探罔象之元珠洵靑宮之至樂亦元嗣之永圖而皇儲猶穆然以思聽然而笑謂學士之菁華兮非帝王之要眇余守祧而纂運兮羌何事於承薄章句而不親兮亮治亂之所召疇怠荒之不替兮罔若淑而不興惟勛華之何以法兮辛癸之何以懲謇余輔弼兮其詔余以憲徵趣余駕於朝陽兮余將肅命而遐徵於是東觀諸臣濟濟而起指陳危微之端反覆興亡之旨或侃詞以標義兮或諷言以示委或弔古以刺今兮或據表而商裏曰顥靈之駢集兮惟出王之顧諟彼閎碩之畢忠兮卻讒�之疻痏紛林總而歸命兮賦不竭夫膏髓羈四裔爲外藩兮寄威稜於鞭弭惟捐珠而抵璧兮追舜禹之遐軌儻瓊林與鹿臺兮見皇輿之立圯一治一亂見之前紀敢告僕夫用比弦韋於是哲慮岑寂靡寧厥躬潛神儲思疏明瀹聰凜然而淵惕渙焉而冰融炳聖賢之奧穾燭人鬼之微蒙判從違之軌轍究政治之根宗乃歸東朝靡間明晦恭敬溫文金昭玉粹徳有潤身體不愆器合聖如規資神若麗符吹銅縕瑟之祥�洊雷明兩之瑞重輪繼曜聲浹於九州四海橫目之民龍種鳳毛名播於桂海冰天含生之類夫長不偶於再索命所寄也賢無取於五稱帝所啟也皇帝於是卜孟陬下明詔辟春宮正位號喜承華之肇閒兮羨宗祊之有副載靑蓋而朱輪兮禦金根之五輅位體震而紹庥兮建甲觀而參互信當璧之有定兮奠靈圖於永固選宮僚而豫教兮推桓榮爲之傅左浮丘而右園綺兮咸垂纓而雅步進讜言而無諱兮期帝範之顯融徳漸劘而不替兮遂上格乎穹窿將皇朝之景祚兮歷萬世而無終臣濯髮而晞身兮幸負暄於玉檻願葵傾而藿向兮敬揚頌於銅龍頌曰於赫國本實貳明辟華渚流虹天鳥啟迹英賢早擅講幄再辟伯招升堂務光函席夙夜孜孜輔弼是親理則探聖言則窮神如珪如璋日故月新吾君有子頌聲振振謨烈重光聖作物睹匕鬯承休八荒宅宇玉帛萬方轢千古於斯萬年受天之祜

東朝儲學賦

南師仲惟有明之累葉昭至治於穆淸宣丕顯之淳懿存默化於熙寧邁元徳於重華底刑措於周成仁風翔溢乎區紛總總其難名迨至我皇協圖應期乘龍禦極垂拱無爲惇崇經術學進緝熙紹淸和而固洪業浚發祥而肇皇基爾其幽明獻珍雷風通饗儲貳有屬國本攸長瑞燦前星慶孚明兩兆已成於一索斯主器之嘉象若乃休�繞樞夢徵懷日誕生蘭殿光居桂室元鳥初飛黃龍屢出僕柳爲之生稊巨石爲之自立蓋守祧之貞符故呈瑞之匪一也爾其夙慧則�道毓徳旣睿且聰仁姿朗�景質沖融智超人而答秤象夢謁帝而命射熊欣對日之遠近承妙善之餘風辧墾田之可否嘉茂識之敏通卞蘭因表而頌繹叔譽與語而辭窮信岐嶷之天縱非漢莊晉紹之可同若夫仁孝之性賦之自然雞鳴戒旦詣寢問安得起居於閽豎退復次而忭歡日方中而薄夕乃三至而盤桓美丰膳之芳潔詠南陔之采蘭於是我皇眷焉天序可承國貞有象加其元服端其蒙養乃筮吉日簡令辰求正士命儒臣詩書羽鑰啟沃其心皇儲乃冠通天之冠服繡黼之裳璜珩衝牙佩玉鏘鏘靑蓋象輅鹵簿有章麾鳳鳥以承旗馭飛龍使服箱鏗華鐘兮考鼉鼓齊二八兮奏絲簧前旌列金華之館副車�宣猷之堂若堂之制體象東明垣仿少微靑宮銀榜蒼戺銅扉繚以東閣映以西池講堂射圃環列於玆於是周公爲師召公爲傅前丞後凝右弼左輔叔孫典禮園綺調護惇史秉筆詞臣奏賦桓榮因之敶經義匡衡爲其疏章句皇儲厭悅心日開悟若乃天祿石渠典籍所藏金簡玉冊綠字縹緗義海奫深炳炳煌煌百家詭譎九流弗臧惟考信於六籍標道紀於三王周書無逸虞典欽明帝王之學惟一惟精前聖後聖可作章程日講甫畢暇豫有時百工呈藝瞽誦詩寒暑無間遊習於斯睿智日廣至徳日滋知稼穡之艱難審理亂與安危去其驕泰昭示謙恭乘輿服禦返朴無丰形神淡漠耳目靡營法祖敬天兆民所宗我皇喜天精之無妄設供帳於殿中惟時百寮濟濟三老皤皤庭實旅百眾樂協和嘉品旣列旨酒且多三爵爰陳好樂無過皇情歡暢旣醉顏酡微臣幸睹其盛際敬拜手而獻四重之歌歌曰日重光出扶桑升雲際照萬方大明麗天聖道日昌我皇有子應此嘉祥月重輪嗣若英淨浮翳揚化精二气代理日夕疊明我皇有子天慶誕膺重耀兮前星彩如虹兮流帝庭昭靈徳兮表休徵嘉元良兮萬國平海重潤兮波不揚聖徳溥洽兮被遐荒正儲貳兮�少陽我皇嘉樂兮壽無疆

賀皇太子冊立疏

歐陽徳伏以弓韣啟祥誕啟神明之冑匕鬯承重靈承天地之心震一索而得男名尊六子離重明以麗正光被四方華夏歡騰臣民抃蹈敬惟皇太子殿下睿姿天挺淑度幼彰岐嶷邁倫覃吁載路玉質謝江漢之洗濯龍種凝造化之絪縕元徳足以有臨宸衷眷於克類仰遵慈諭曰受趾而施孫俯察輿情感懷忠而徯後庸建元子用弼丕基巨冊鐫金紫誥炳丹書之訓髙榜題碧靑坊依皇極之尊惟髙祖創業傳家符三代夏商周後惟獻考貽謀燕翼萃一門文武成王是以天紀敍而人倫明邦本定而民心一誠休明之景運聖哲之令猷者也臣等身戀東華職縻南服鸞旌云擁莫陪鵷簉之雍雍函錦星馳遙瞻鶴駕之翼翼伏願年所多歷哲命自貽敏學惟時春夏誦弦而不怠懌成厥徳禮樂內外之交修

賀皇太子加冠疏

前人碧鏤靑宮宿隆元冑之望朱纓玉藻誕備成人之儀服允稱身體正及候仰惟皇太子殿下溫姿天挺淑質神扶日未動於扶桑已蒸云而成五色鳳尙潛於丹穴卽舒翅而揚九苞屬此茂齡顯膺元服皇州春滿太史贊時月之良幄次香淸元宰勤奉將之節葳蕤而映日冕嵯峨以切云顒顒昂昂居然帝子皇皇穆穆允矣邦基千官儼瞻視之尊九重釋顧復之念臣等職忝宮屬喜倍廷工往切傾心徒聞若干尺之服今諧快睹允卜千萬世之基歡抃實深揄揚莫旣伏願幼志以從規矩出大廷以就師資日有就而月有將繼承千聖之統威可畏而儀可象敬愼萬福之符

代賀太子生表

陳束伏以前星昭采誕膺朱芾之祥幼海澄瀾載�靑宮之慶鴻圖啟佑鶴禁揚徽臣誠歡誠忭頓首頓首臣聞元良出震萬邦爲之作貞貳體承幹百世所以彌懋故封人之祝聖三曰多男周士之願君再言錫嗣恭惟皇帝陛下纂圖則天凝命合和禮樂建百年之期仁聖接千載之統克禋克祀盡制盡倫精蠲竭於四郊孝饗隆乎九廟是以神開熊夢吉兆燕禖月軌靑維適應祈年之候虹流華渚駿發長世之靈蘭殿惟新桂宮攸啟仙源毓秀龍標早�於瑤山璇極降芬鳳向乍回於伊水珪璋在耀七鬯有輝於以仰副宗祊用是永安民社華裔企踵人祇宅心凡在具區罔不歡暢臣躬逢寶慶喜迎龜策之長心舞瑤墀莫比鳳儀之列自中忻忭有百恆情

請冊立皇儲疏

王錫爵謹奏爲恭繹召對初旨懇乞聖明決計定疑以杜煩擾事該臣等昨於元日蒙恩召對喜不自勝因退而會疏以冊立豫教上請其疏內首以仰承徳意爲言者蓋造膝語次已了然知聖志之久定不必自出意見別有所要說也其懇請皇上獨斷早斷不敢望批發外廷者蓋臣等自不欲居定策之功而亦欲使外廷相忘於無言也此一時倉皇中𨿽辭或不能盡誠而其汲汲於揚主之明成主之志則股肱之爲腹心子弟之孝父母無以加焉乃昨日忽奉禦批以豫教冊立分爲兩事一可一否甚而疑羣臣之請爲離間則臣𨿽至愚有以知皇上謙沖之徳愼重之心姑借此以杜煩擾而非聖志眞有所未定也𨿽然人臣孰敢當離間之名而皇上被之以此名也則愈疑以爲聖心苟非有欲諱之事則何苦禁人以難受之名臣竊恐自是言者愈眾皇上聽之愈煩當此之時在廷無一人出而爲皇上剖疑定紛折衷成美豈非忠臣孝子之所羞史書萬載之遺恨哉臣不佞受知受眷竊自揆圖報不當在眾人後敢略陳固陋爲皇上分明之凡稱離間有二本貴而間使賤之本親而間使�之今皇上手擁皇長子明示臣等以長幼之序臣等因而早勸冊立以成皇上之所欲貴又因而進愛勞之說陳豫教之方以成皇上之所欲親何名爲間也凡離間之人亦有二或忤意於父而間之於子或失歡於弟而間之於兄今臣等視皇上歡然一堂藹然一體而其視兩皇子如芝共秀如玉共珍又何分彼此而間也凡非離間而蒙離間之疑亦有二上不信其下則或以拂諫而生疑下不信其上則或以彊諫而致疑若今天下之人心則皇上已久信之而皇上之本心天下亦共信之冊立之舉早晚期於必行臣等不過傳兩信之言遂必行之計耳上無所拂下無所彊又何自而疑爲間也夫離間之疑明然後臣等可稱爲皇上之臣而皇上宜亦可以信行臣等之計矣於是臣乃敢更進其餘說焉夫自古豫教太子非止教以讀書識字付之阿保之手而已必將使接近師儒講明義理以養成作聖之器以豫培有道之長卽如皇上之生知且六齡而出就外傅乃皇長子加九齡矣臣等且親見金堅玉潤之姿非弱矣皇上𨿽已於宮中課之讀書然讀書而不出閣聽講則何名豫教出閣聽講而無位號則豈有平巾服可臨見羣臣者又豈有气體能勝春弦夏誦之勞而獨不能勝受冊登拜之禮者今顱�方家尙以勿避風日爲鞠養之宜閭閻賤息尙以早親師友爲箕裘之計豈有天子之元子而顧可以深居禁闥爲慈愛久遜尊名爲謙抑者故豫教與冊立𨿽兩事而實相爲表裏行則當�行又當斷自宸衷而早行不當迫於公論而後行也乃委巷管窺之見或又有謂聖意恐中宮皇貴妃恭妃之間難處有待而不輕授者考之前史漢明帝立馬后時年才二十一歲而隨立賈貴人之子炟爲太子命馬后母之今日之事以中宮爲馬后以恭妃爲賈貴人無所不可不必使恭妃遂加皇貴妃之上也又如繼是而中宮有子則𨿽位號先定以庶讓嫡亦無不可不必置此見在之主器而久懸未來難必之望以疑人心也又如果欲少遲以示謙讓則當明詔臣等刻期來歲舉行人心亦且自定不必更爲兩可未決之言厭人擾而反趣之擾疑人間而反自爲間也夫任勞任怨主持國是眞大臣之職然事之當任孰有大於建儲者乃皇上獨責臣等以推諉而天下且共責臣等以依阿臣等𨿽欲任而不能任也先是宮府間隔小人或妄覬非常以致議論紛呶朝綱日紊而臣等日居風波之中無所據以鎭服之乃今喜奉內宣皇上之謦咳嚬笑已宣付史官臣等之面目肺肝已洞悉聖鑑而惟此極順極明之事一降階序一辭信宿便覺與初旨異同臣等自是剖心不可示人兩舌不可傳信𨿽能任而不敢任也伏望皇上鑑臣一念忠愛之心采臣一得芻蕘之見將臣所奏密覽而親裁之決計定疑永杜煩擾仍望毋煩批發以爲臣名庶愛勞�行子聖而父益聖少長成帙兄安而弟亦安宗社幸甚臣民幸甚

乞歸疏

前人謹奏爲自陳贊襄無狀懇款未伸乞恩亟賜放歸以免誤國事臣錫爵夏秋一病已不望活豈復望畱乃玆尸居餘气再點朝班竊位素餐又將歲暮臣之所以不羞病顏不卹病力而黽勉鞭策之下但念皇上恩重如天地愛深如父子義不敢負情不忍負而亦爲犬馬愚忠或有可補闕拾遺佐思慮之萬一也乃連日以來同官某某相繼杜門臣實代爲之領事文書票擬旣苦幹故事之生疏徳意奉行且撓於眾言之淆亂臣之無狀自知審矣而目前更有宗社第一安危之計皇上第一未明之心使禁庭果有韓琦李泌其人必能爲主解紛爲國定策而臣不能也則皇上又安用臣爲哉夫建儲一事前有皇長子始生之明詔後有臣等節年所奉之屢旨公有兩京各衙門之合奏私有皇親鄭國泰之專請近有滿京委巷之流言遠有四方萬姓之屬望而上則臨之以九廟之神靈兩宮之慈訓此皇上豈可差舉一念而臣等亦豈可苟順一言者臣近從同官密進三揭不惟不見允行且適奉聖諭極詆諸臣爲悖逆爲離間爲求榮爲買直夫此四罪者使皇上以此加臣臣可信之於心信之於天而不辧若以此加羣臣則羣臣有喙有耳者方謂接本在臣擬旨在臣臣不能封還內降以明忠臣孝子之心三褫有餘辜萬死有餘責而皇上又安用臣爲哉大抵國家之事人君事事可以獨斷惟冊立慶典則前代皆以天子謙讓臣下固請而後從玆皇上以故事謙讓爲言則無不可若謂必當自處而外廷有請卽謂之無君無父心懷悖逆然則漢文卽位之元年而羣臣首以建儲請豈非不祥之甚悖逆之尢者哉而文帝從之如響其後享國最長由此觀之建儲何妨於聖徳抑何利於羣臣之身家也且聖諭又謂子不望於君父之旨而私結人心以言激君父夫元子年未十齡更防其私結人心則自此日長月壯羣臣愈當避私結之嫌永不敢再求冊建再議出閣此豈君臣父子之間所宜有而臣等又安所逃萬世依阿誤國之名哉天下者祖宗之天下也天下之人心上天所寄命之人心也皇上臨禦以來何一日不言謹天戒何一日不言守祖法今忽以天所寄命萬萬人之公心謂之歸過而不忠以祖宗傳序萬萬年之定典謂之不祥而當諱苦哉臣錫爵自此目不能收淚口不能下食矣百官至眾百姓至愚至眾之口不可以一人禦至愚之心不可以獨見曉今皇上卽自謂心無搖亂皇貴妃密有贊言此暗室無影之事臣等奉何憑據曉諭外廷而天下亦豈有因此遂解疑息囂之理臣適又聞外間喧傳中宮有疾嫌疑之間甚而以小人極曖昧之心窺皇上臣竊痛之且世俗澆漓人情但有節外尋枝誰能暗中揭日臣以小膽病怯之人猥受皇上赤心肺腑之托而聞此竊竊洶洶之語欲言則口軟欲默則心傷安得不戰汗股栗而欲逃也卽今邊境驛騷羽書輻輳臣不爲憂朝堂聚訟煩言詆訶臣不爲辱臣之所憂者主徳不光宗社不安而外寧且有內憂也所辱者言不見信忠不見明而人非兼有上責也且卽使上未必責臣而倍恩於臣則愈使臣倍受責於天下臣之憂與辱顧方大耳方今英賢滿朝遺逸滿野皇上倘欲求逢迎遷就之術則不必畱臣倘必欲畱臣則臣方寸惟有此一腔血目中惟有此一行淚知其必不當上心而持國是無疑也伏惟皇上念臣宿疾之難支憫臣報恩之無地特準骸骨還鄕然後從容察臣母子彊畱之身欲以誰報旦暮且朽之骨欲以誰攀斷然行臣之言使國本永安人心大定則臣𨿽去而亦榮矣臣不勝忠愛激切昧死乞憐之至

還朝疏

前人謹題今日復蒙聖恩特降禦筆諭元輔卿公淸正直朕所倚賴今衝寒馳驅疾趨來京忠勤可嘉朕心忻慰欲出與卿一見昨者連日侍奉聖母稍覺勞倦今早覽卿密奏揭帖悉見卿忠君爲國之誠朕𨿽去歲有旨今春行冊立之典昨讀皇明祖訓內一條立嫡不立庶之訓況今皇后年稚尙少倘後有出冊東宮乎封王乎欲封王是背違祖訓欲冊東宮是二東宮也故朕遲疑未決旣卿奏來朕今欲將三皇子俱暫一並封王少待數年皇后無出再行冊立庶上不背違祖訓下於事體兩便卿可與朕作一諭旨來行欽此該文書官李文輔恭捧到臣私寓臣焚香叩頭伏讀一過不覺感激涕零竊念臣以私情久稽嚴召今𨿽衝寒疾趨而來然前此違慢之罪已萬萬不能自贖荷蒙我皇上至仁至慈如天如地不惟不加厭棄重以恩賜駢蕃慰勞兼至皇上眞臣之父母也父母之於子旣拊摩其�癢疾痛則子之事父母豈得不委曲爲之承顏順志而敢復顧外廷之口吻復沽自己之名譽乎第事理有至當不易之論人心有不言同然之公有如一時之權宜未能傳之萬世而無獘一人之裁斷未能協之輿論而無疑則臣之心終有未安者卽如聖諭中所稱中宮尙少倘後有出恐於祖訓有�要將三皇子一並封王少待後日再處顧臣竊惟自古國家𨿽有立嫡不立庶之說然實謂嫡庶並生有子以防攙越倫序致啟爭端今皇上嫡子尙未生而庶子年已至十二齡向未有待嫡之意乃自今日發之使臣等何以造次奉行抑臣又惟皇上所慮不過爲中宮耳而此事甚有成說甚爲易處昔明帝取宮人賈氏所生之子命皇后養之爲子唐元宗取楊良妃之子命王皇后養之爲子宋眞宗劉皇后取李宸妃之子爲子旋皆正位儲宮而三宮妃壓於嫡母之下未嘗加進位號今日事體正與此同與其曠日遲久以待將來未定之天數孰若酌古準今以成目下兩全之盛美臣之愚見以爲必如此行萬妥萬妥且皇長子旣以中宮爲母卽系正嫡所生之母亦自不必加封上則使中宮安心撫養不必以子非己出爲嫌下則使皇貴妃不失尊重不必以母從子貴爲嫌而四方聞之又皆仰服皇上善處母子嫡庶之間歡呼祝頌將垂之史冊而有光矣臣謹依閣中故事遵諭並擬傳帖二道以憑聖明采擇施行然尙望皇上三思臣言畢竟俯從後著可以曲全恩義鎭服人心耳臣不勝惶悚迫切

請舉大禮疏

葉向髙爲大禮屆期羣情望切懇乞聖明亟賜舉行事臣等備員畱京竊聞皇長子冊立冠婚久軫聖懷近者明旨渙頒好逑豫定人人舉手加額喜吾君之有慶卜國祚於無疆臣等何幸躬逢盛典乃自冬及春爲期已迫在廷諸臣連章上請一槪畱中臣等庸愚莫窺聖意不勝款款之衷相與揆度謂皇長子茂齡今已十九自古以來帝王之子未有當此之年而名號未正元服未加婚媾未遂者參之事理必不再遲況我皇上慈愛篤至歷年敕諭委曲詳明頃又蹔停講讀勗以將息其乘春陽而舉令典蓋萬萬無疑矣然則今日在廷諸臣之請亦不過仰體聖慈恭成獨斷雲爾豈敢謂此時此禮猶俟人言而後行哉惟是普天率土延頸企踵共待玆舉早一日則慰臣民一日之望矧春陽已屆事貴及時萬一蹉跎恐愆佳候願我皇上速斷而亟行之如或以大工未竣經費未充尙欲少待則臣等聞翼翼宸居成在不日無容待也度支二十餘萬之金錢必非一時所能遽辦不宜待也以大聖人行大典禮何必爲此而徘徊其間哉臣等遙望逖聽情不能已輒敢冒昧上聞伏乞聖明遵禮昭信俯垂鑑兪宗社幸甚臣等幸甚

請舉大禮再疏

前人爲綸音久渙吉典難稽懇乞聖明亟賜舉行以昭成命事臣等以皇長子大禮逾期曾於初春合詞上請未奉兪音隨從邸報伏誦敕諭謂俟慈慶宮工完次第舉行臣等歡欣祇候不敢再有陳瀆今工業報竣而大禮尙稽寒冬在卽勢𨿽再緩及今不舉更待何時四海臣民竊相揣度謂皇上之於皇長子倫序昭矣好逑定矣睿質充矣新居飾矣百凡處置無不精詳此自大聖極慈有慮未必周者而皇上悉念及之然而當婚未婚當冠末冠當冊立未冊立屢期屢更輒請輒寢遂使十九齡之元子垂發獨居未正名號此尋常家人父子有不能一日安者而皇上顧緩視之揆之事情靡得其故明旨嘗云諸臣當仰體上心臣等愚陋反復思維大凡人情無不以有子有孫爲樂以子孫成立有室有家爲吉祥善事竊意聖心亦當如是故惓惓懇懇不避煩瀆以此爲仰體之萬一耳今事勢已極萬不可緩若再遲延竊恐列聖神靈聖母慈念皆有未安而臣等受國厚恩當此大事不能披瀝感動天聽律以臣子分義尙何顏面以自容哉伏望聖明俯順輿情亟頒明詔擇吉舉行宗社幸甚臣等幸甚

東宮部藝文五詩

皇太子宴元圃宣猷堂有令賦詩

晉陸機三正疊紹洪聖啟運自昔哲王先天而順羣辟崇替降及近古黃暉旣渝素靈承祜乃眷斯顧祚之宅土三後始基世武丕承協風旁駭天晷仰澄淳曜六合皇慶攸興自彼河汾奄齊七政時文惟晉世篤其聖欽翼昊天對揚成命九區克咸謳歌以詠皇上纂隆經教弘道於化旣丰在公載考俯釐庶績仰荒大造儀刑祖宗妥綏天保篤生我後克明克秀體輝重光承規景數茂徳淵衝天姿玉裕蕞爾小臣邈彼荒遐弛厥負擔振纓承華匪願伊始惟命之嘉

皇太子賜燕詩

前人明明隆晉茂徳有赫思媚上帝配天光宅誕育皇儲儀刑在昔徽言時宣福祿來格勞謙降貴肆敬下臣肇彼先驅翻成嘉賓

皇太子集應令

潘尼聖朝命方嶽爪牙司北鄰皇儲延篤愛設餞送遠人誰應今日宴具惟廊廟臣置酒宣猷庭擊鼓靈沼濱羽觴飛醽醁芳饌備奇珍巴渝二八奏妙舞鼓鐸振長袪生回飆曲裾揚輕塵

皇太子社

前人太簇協靑陽履端發歲首孟月涉初旬吉日惟上酉我後邇天休設社祈遐

三月三日詩

王贊招搖啟運寒暑代新亹亹不捨如彼行雲猗猗季月穆穆和春皇儲降止宴及嘉賓嘉賓伊何具惟姻族如彼葛藟衍於樛木鬱鬱近侍巖巖臺嶽庶寮鱗次以崇天祿如彼昆山列此琚玉巍巍天階亦降列宿右載元首左光儲副大祚無窮天地爲壽

侍皇太子宴始平王

前人亹亹聖嗣繼明重體樂此棠棣其甘如薺我有嘉賓以洽百禮煌煌同族藹藹王僚惟中惟外如瓊如瑤湛湛朝云徳靡不覆元黃所綴文成彩繡政以神和樂以安奏一人有慶萬邦是佑

侍皇太子祖道楚淮南二王

前人於明聖晉仰統天緒易以明險簡以識阻研彼羣慮俾侯授土鬱鬱二王祗承皇命睹離鑑親觀禮知盛皇儲降會延於公姓瞻彼行役並憩同林分塗殊軌靡不回心

侍皇太子九日宴元圃詩

齊王儉明明儲後衝默其量徘徊禮樂優遊風尙微言外融幾神內王就日齊暉儀云等望本茂條榮源澄流潔漢稱間平周云魯衛咨我藩華方秩前軌秋日在房鴻雁來翔寥寥淸景靄靄微霜艸木搖落幽蘭獨芳眷言淄苑尙想濠梁旣暢旨酒亦飽徽猷有來斯悅無遠不柔

侍宴華光殿曲水奉敕爲皇太子作九

首

謝朓旁求邃古逖聽鴻名大寶曰位得一爲貞朱綈�祉綠字摛英升配同貫進讓殊聲大橫將屬會昌已命國步中䢐宸居膺慶璽劍先傳龜玉增映宗堯有緒復禹無競禮行郊社人神受職寶效山川鱗羽變色元塞北靡丹僥南極浮毳駕風飛泳登陟能官民秀利建天跗枵鶉列野營絳分區論思帝則獻納宸樞麟趾方定鵜翼誰濡西京藹藹東都濟濟秋祓濯流春禊浮醴初吉云獻上陰方啟昔駕陽潁今帳云陛嘉樂舊矣芳宴在斯載畱神矚有晬天儀龍精已映威仰未移葉依黃鳥花落春池髙殿弘敞禁林稠密靑磴崛起丹樓間出翠葆隨風金戈動日惆悵淸管徘徊輕佾灞滻入筵河淇流阼海若來往觴肴沿溯歡飫有終淸光欲暮輕貂回首華組徐步登賢博望獻賦淸漳漢貳稱敏魏兩垂芳監撫有則匕鬯無方瞻言守器永愧元良

三日侍皇太子曲水宴

梁簡文帝震徳�靈年芳節淑濯伊臨灞蕩心愉目驤騎晨野摐金曉陸蕙气捲旌神�擎轂層岑偃蹇聳觀岧峣煙生翠幕日照綺寮銀華晨散金芝暮搖綠水動葉丹距映條顧惟菲薄徒承恩裕藝學未優聲績不樹豈辧河書寧摛淮賦徒偶羣龍終慚並馭

九日侍皇太子樂遊苑

同前離光麗景神英春裕副極儀天金鏘玉度監撫昭明善物宣布惠潤昆瓊澤熙垂露秋晨精曜駕動宮闈露點金節霜沈玉璣元戈側影翠羽翻暉庭回鶴蓋水照犀衣蘭羞薦俎竹酒澄芬千音寫鳳百戲承云紫燕躍武赤兔越空橫飛鳥箭半轉蛇弓

重光詩

劉孝威重光儲後宣制義也赫赫重光明明二聖帝作儲述禮和樂正中衢置樽髙堂懸鏡其酌不窮其明逾盛徳音孔昭民胥攸詠明明二聖赫赫重光風神灑落容止汪洋瞻彼談扇載抑載揚何斯天辯如圭如璋顏閔函席遊夏升堂以卿以士惟公惟王思媚儲君顧哉樂康芄芄黍苗陰雨膏之詵詵纓冕儲王導之道之以禮齊之以仁禮則探聖言則窮神訓於四國覃於萬民

奉和簡文帝皇太子應令

前人太子天下本元良萬國貞周朝推上嗣漢代紀重明前星涵瑞彩洊雷揚遠聲三善傳樂正百行紀司成九流通已辧七經咸所精博聞彊子政髙才陵長卿禮尊逾屈己徳盛益卑情仙气貽鍾相儒道推桓榮延賢博望苑視膳長安城園綺隨金輅浮丘侍玉笙智囊前斂笏端士後垂纓九仙良所重四海更誰傾班輸同策乘申觀齊蓬瀛

同江詹事登宮城南樓

陳徐陵元良屬上徳率土被中孚漢幄朝無怠周門夕復趨桓經旣受業賀拜且尊儒壯志諧風雅髙文會斗樞鏗鏘�舞蹈照爛等琨瑜河水慚雄伯漳川仰大巫鮑魚寧入俎釣鱉匪充廚叔譽恆詞屈防年豈濫誅

宴樂修堂應令

江總肅城通甲觀承華啟畫堂北宮降恩賞西園度羽觴殊私奉玉裕終宴在金房庭暉連樹彩檐影接雲光仙如伊水駕樂似洞庭張彈絲命琴瑟吹竹動笙簧庸�濫應阮衰朽恧連章

侍宴東宮應令

隋於仲文銅樓充震位銀榜集嘉賓靑宮列紺幰紫陌結朱輪弦調寶瑟曲歌動畫梁塵金�傾鬥酒瓊筵列八珍花驚度翠羽萍散躍赬鱗承恩叨並作扣寂繞陽春

奉和同太子監守違戀

唐韓王元嘉乾象開層構離明啟少陽卜徵從獻吉守器屬元良逖矣淩周誦遙哉掩漢莊地分丹鷟嶺途間白雲鄕好士傾南洛多才盛北場儲城虔曉夕宸愛積炎涼珠璧連霄漢萬物仰重光

追從鑾輿夕頓戲下應令

虞世南重輪依紫極前曜奉丹霄天經戀宸扆帝命扈仙鑣乘星開鶴禁帶月下虹橋銀書含曉色金輅轉晨�霧徹軒營近塵暗斗城遙蓮花分秀萼竹箭下驚潮撫己慚龍幹承恩集鳳條瑤山盛風樂抽簡薦徒謠

奉和同皇太子監守違戀

薛元超儲禁銅扉啟宸行玉輅遙空懷壽街吏尙隔寢門朝地首瞻龍戟空中想鳳鑣飛文映仙榜瀝思�神�帝念紆蒼璧幹文煥紫霄歸塘橫筆海平圃振詞條欲應重輪曲鏘洋韻九韶奉和春日出苑矚目應令時爲太子舍人使在東都作

賈曾銅龍曉辟問安回金輅春遊博望開渭水晴光搖艸樹鍾南佳气入樓臺招賢已從商山老托乘還徵鄴下才臣在東周獨畱滯忻聞睿藻日邊來

奉和春日出苑遊應令

張說禁林艷裔發靑陽春望逍遙出畫堂雨洗亭臯千畝綠風吹梅李一園香鶴飛不去隨淸管魚躍翻來入彩航睿賞歡承天保定遒文更睹日重光

上幸皇太子新院應制

盧佳气曉蔥蔥干行入震宮前星迎北極少海被南風視膳銅樓下吹笙玉座中訓深家以正義舉俗爲公父子成康合君臣禹啟同仰天歌聖道猶愧乏雕虫

觀賀皇太子冊命

殷文圭嗣冊儲皇帝命行萬方臣妾躍歡聲鸞旃再立星辰正雉扇雙開日月明自有漢元爭翊戴不勞商皓定欹傾春宮保傅皆周召致主何憂不太平

太子西池

溫庭筠梨花雪壓枝鶯囀柳如絲懶逐妝成曉春融夢覺遲鬢輕全作影嚬淺未成眉莫信張公子間斷暗期

又花紅蘭紫莖愁艸雨新晴柳占三春色鶯偸百鳥聲日長嫌輦重風暖覺衣輕薄暮香塵起長楊落照明

皇太子頻賜存問並索唱和新詩因有陳謝

釋廣宣望苑招延後禪扉訪道余祗言俟文雅何意及庸虛率性多非學緣情偶自書淸風聞寺響白日見心初重道逢軒後崇儒過魏儲靑宮列芳梓元圃積瓊琚鄭鼠寧容者齊竽久捨諸空懷受恩感含思幾躊躇

奉和七日應令

南唐徐鉉今宵星漢共晶光應笑羅敷嫁侍郎斗柄易傾離恨促河流不盡後期長靜聞天籟疑鳴佩醉折荷花想艷妝誰見宣猷堂上宴一篇淸韻振金鐺

又和八日應令

前人微雲�雨淡新秋曉夢依稀十二樓故作別離應有以擬延更漏共無由那教人世長多恨未必天仙不解愁博望苑中殘酒醒香風佳气獨遲畱

至道元年冊皇太子二首

宋史

太子出入正安主鬯之重允屬賢明承華肇啟上嗣騰英禮修樂舉育徳開榮一人元良萬邦以寧

羣臣稱賀正安皇儲旣建聖祚無疆鸞旌列敍雞戟分行前星有爛瑞日重光際天接聖溫文允臧

天禧三年冊皇太子一首

同前

太子出入明安明離之象少陽之位固邦爲本體天作貳儀範堯溫禮章斯備丕宣令猷恭守宗器

乾道元年冊皇太子四首

同前

皇帝升坐幹安宋受天命聖緒無疆惟懷永圖乃登元良涓選休辰冊書是將黼坐天臨穆穆皇皇

太子入門明安於維皇儲玉潤金聲體震之洊重離之明冊寶具舉環佩鏘鳴守器承祧惟邦之榮

太子出門明安樂備旣奏和聲沖融玉簡金書翔鸞戲鴻下拜登受旋於靑宮儀辰作貳垂休無窮

皇帝降坐幹安我禮備成我駕言旋降坐而蹕奏鼓淵淵國本旣定保佑自天克昌厥後何千萬年

乾道七年冊皇太子四首

同前

皇帝升坐幹安建儲以賢辟宮於東典策旣備筮占旣從濟濟卿士鏘鏘鼓鐘天子戾止盛哉禮容

太子入門明安雕瑳瑳篆金煌煌對揚於庭是承是將星重其暉日重其光觀瞻以懌國有元良

太子出門明安淵中象徳玉裕凝姿進退周旋有肅其儀旣定國本益隆慶基燕及兩宮福祿如茨

皇帝降坐幹安儲副豫定器之公兮冊授孔時禮之隆兮天步遲遲旋九重兮壽祉萬年徳無窮兮

嘉定二年冊皇太子四首

同前

皇帝升坐於皇我宋受命於天升儲主鬯衍慶卜年典冊告備庭工載虔萬乘�止端冕邃延

太子入門受冊寶太極端禦少陽肅祗簡斯鏤衮服孔宜式奏備樂乃陳盛儀下拜登受永言保之

太子受冊寶出門明兩承曜作貳宣猷茂徳金昭令譽川流豫定厥本永貽乃謀三朝致養問寢龍樓

皇帝降坐震洊體象我儲明兮渙揚顯冊我禮成兮大駕言旋警蹕鳴兮燕祉無疆邦之榮兮

和蔡樞密孟夏旦日西府書事王安石宮闕初晴气象饒寶車攢轂會東朝重輪慶自離明發內壤陰隨解澤消賜篚外庭紛錦繡燕庖中禁續薪樵聯翩入賀知君意咫尺威顏不隔霄

東宮壽詩二首

範成大再造災圖撫太寧龍樓毓徳會千齡三宮疊矩深邦本兩曜重光炳帝廷自古東明陪出日祗今南極是前星鈞天歲歲家人禮長對堯階第四蓂並世勛華照古今朱明彩服侍尊臨邦家大慶重親養社稷元良萬國心菊露壺觴秋色正桂風殿閣月香深欲知天序無疆處銅律聲中治世音

東宮壽詩

前人甲觀秋彌月前星早麗天君親重慶日家國中興年英武神機遠溫文徳宇全摛章森典則會道極髙堅儉寶躬安履仁端性自然淵衝澄有量海闊浹無邊五學臨函丈三朝拱邃延頌聲敷政久喜色問安還銅律諧初度桑弧絕舊傳菊催重九近梅占小春先戲彩猗蘭殿宣杯玳瑁筵靑宮千億壽長對兩宮前

丙午東宮壽詩

前人國累丁年盛天開甲觀祥黃離增煥炳赤仗衍明昌一日三天見元辰萬國康姿神輝玉裕徳業燦金相書聖規宸藻文心儷漢章乾坤參久大日月並升常祖武瞻興慶親庭拱未央晨昏兩慈壼詩禮一賢王道統家傳正炎圖國本彊桑弧仍谷旦銅律又淸商舊事蘭猗殿新涼桂子香黃花先浥露靑女緩行霜史賀星同軌農歌稼滌場與齡占夢帝多祜�思皇盤石重山固靈源少海長三宮同壽域歲歲頌無疆

丁未東宮壽詩

前人有赫題期盛無疆嗣歷昌中興歸浚哲重慶啟元良兩亥開基遠三丁系統長﹝恭惟藝祖太宗皇帝元命皆在亥今太上主上殿下元命皆在丁﹞帝咨同物瑞人卜降年祥離日融雙照乾天秉少陽晨昏周內寢詩禮舜巖廊極右辰居煥心前火徳光與齡偕聖父徳壽協虛皇銅律風占兌瑤山樂奏商蓂芳鄰五位菊色麗中央侍膳斑衣拱傳觴玉契將宸楓霜獻葉仙桂月輸香燻炷爭延祝吟箋曷贊揚形容仁與孝步障有云章

冬至節後賀皇太子及平陽郡王

楊萬里長樂鐘聲繞夢驚建章星影照人行千官燈語聽殘點一夜霜寒在五更金鑰玉匙開北闕銀鞍絲控謁東明靑宮朱邸環天極五色祥雲覆帝城

賀皇太子九月四日生辰

前人典學光陰璧不如簡編燈火捲還舒極知儲後勤稽古卻是儒生懶讀書心到帝王圖籍外手追雅頌國風初人間未見瑤山集十倍曹丕尙有餘

壽皇太子詩三首

前人地出雷初震天升日更重髙飛千里鶴潛躍九淵龍隆準如髙帝�須似太宗八荒陰賜裏戶戶是堯封重九吹花節千齡夢日時東朝分菊水南內賜茱枝禹酒無多酌堯尊更一�三宮千萬壽剩費若干詩繼照姿天縱分陰學日勤橘中招綺夏瓜處屏伾文老別漁竿月來依鶴禁云還將古爲鑑聊當野人芹

壽皇太子詩二首

趙彥端日日龍樓問寢時雞人未動漏花遲前星一點朝天節只有靑臺太史知子晉吹笙未是仙阿丕橫槊少全篇小吟靑著梅梢句一日東風四海傳

癸巳東宮生日

林光朝昭代璇源遠髙秋寶月前神光浮蜀道瑞气貫秦川銀榜應如舊金莖若个邊龍樓淸晝出鶴禁彩雲連妙選衣冠藪旁開道徳淵重爻分九六曲禮盡三千歲閏緣長歷霜淸欲上弦每看禖燕日已入夢熊篇沆瀣通三殿笙鸞共一天東明到西極作頌自年年

東宮

劉爚鶴駕通宵入問安龍墀淸曉�朝班天顏喜見重輪月春色先回萬歲山

勸農上宮教

徐庶卿竹馬兒童喜欲狂循良太守似龔黃倉庚百囀蠶桑啟布谷一聲�稻香耕饁盡陶豳國化嬉遊已徧舜民鄕文書便合登髙閣爲說東郊入務忙

寧宗潛邸壽言代賦

劉宰聖學家傳自有師更羅英俊肄經帷治功尙論唐虞際政體寧甘漢晉卑猥向梁園陪末坐敢憑堯歷記佳期羞囊已辦詩千首準擬年年進壽�

天徳四年二月冊皇太子三首

金史

皇帝將升禦座宮縣奏幹寧之曲皆用夾鍾宮大君有爲先圖本固涓辰之吉禮成儲副文物備陳聲樂皆具人心載寧克昌福祚

冊使入門奏昌寧之曲在天成像煥乎前星惟聖時憲典禮以行一人有慶萬邦以貞社稷之福寖昌寖明

皇太子入門奏元寧之曲出

門同

皇矣上帝純佐明聖篤生元良日躋徳性冊命主器萬邦以正龍樓問寢億年之慶

大定八年正月冊皇太子四首

同前

皇帝將升禦座宮縣奏洪寧之曲並用太簇宮

會朝淸明臨軒備禮天威皇皇臣工濟濟於昭元良膺玆典冊對揚閎休卜年萬億

皇太子入門奏肅寧之曲光昭前星惟天垂象稽古而行主器以長曲禮告成邇遐屬望國本旣隆繁釐永享

羣臣合班奏嘉寧之曲於皇臨軒禮崇上嗣維眷之祺傃方正位言觀其儀翔翔濟濟美歸吾君太平萬歲

皇太子復受冊位奏和寧之曲祖功艱難經營締構基牢根深枝繁葉茂於昭貽謀駢休集佑元良斯貞吾皇萬壽

寄東宮二首

元李益艱危勤扈從俯仰盡周旋小試屠龍技翻成抱虎眠脫鉤魚縱壑漏网鳥衝天萬事從今始灰心未死前十年陪顧問一旦決安危自合成功去應慚見事遲長城徒自寄孤往莫相疑辟穀求仙者髙名百世師

太子受冊禮成赴西內朝賀退歸書事

柳貫樂舞充庭見象箾重瞳日月麗璇霄雙龍承檢才升冊九虎開關恰禦朝內廏皆陳朱鬣馬左璫新換紫金貂靑袍最困微班忝親向前星挹斗杓

謝靑宮賜酒

陳益稷黃封星使控麒麟騰踏髙風拂路塵仙醴釀成天上露宮壺分賜臘前春恩沾南紀波濤闊气轉東皇艸木新拜徹雍容歌旣醉遙瞻鶴禁喜津津

應教恭和太子世子韻

趙期頤三山瀛海雪濤深稅駕塵寰一降臨鳴鶴在陰元有子閒雲出岫本無心國中調燮多餘暇筆底經綸自好音昨日離筵相接近情懷戀戀酒頻斟

千秋節

明陶安龍集甲辰秋七月天公壽旦更光輝四方海嶽交相慶諸國君臣次第歸創業情同魚水好誓師勇奮虎貔威桐城拜舞心逾切遙望金門忍久違

早春侍皇太子遊東苑池上

髙啟銅輦出紆徐春宮晝講余戟煩郎將衛簡授大夫書艸長園鳴鹿冰開沼躍魚從遊伴商皓忝竊愧何如

大本堂二首

魏觀翠葆葳蕤九鳳旗東華遙望立多時都堂啟事貂蟬集率衛輪班虎豹馳月繞珠簾升講席花迎金輅肅朝儀六王炳炳前星後珠緯聯輝上玉墀六齋帝子聯龍衮三島神仙列雁行繡轂靑鸞金羽蓋錦韉白馬紫遊韁禦溝細柳云生暖禁�飛花雨送涼鄭國書聞能一一玉鑪淸晝爲分香

鄭國公常茂等授經大本堂

前人鄭國蘄侯弟子羣儲闈時得奉殷勤宮花細浥研朱露禁柳微濺灑墨云禦气日從雙闕望書聲時徹九重聞楚王可是推仁愛臨帖常容半席分

舊大本堂

前人玉署儲書紫禁東宛然麟鳳穆淸風雲開奎璧天光合日射蓬萊禦气通炬炳蓮花歸學士燃燈藜杖致仙翁詹吳宋樂皆時彥撰述承恩晝夜同

賜見東宮謝恩

楊榮天眷皇明萬世隆儲君育徳在春宮祥雲曉接龍樓上佳气晴開鶴禁中恭睹堯眉呈八彩仰瞻舜目�重瞳微臣拜賜天恩厚補報深期竭寸衷

三月八日冊立東宮志喜

吳寬仗內司晨報始辰連班袍笏侍羣臣靑宮載啟依黃道金冊初頒出紫宸率土盡知顒望滿前星逾覺瑞光新禦橋微雨歡聲動恩詔傳宣聽未眞

恭聞東宮禮成志喜

於愼行午夜前星耀禁林龍樓紫气曉來深當年苦竭愚臣悃此日眞知聖父心關塞煙銷休戰伐江湖春至起謳吟瑤圖億萬髙皇統只有神靈護至今

三月十二日文華殿朝賀東宮紀事冊立之次

日也

徐階春霄霧散日華明版轎西來輦路平簾捲朱絲瞻日表扇分翠羽見龍行千官繞仗容常泰三字開編誦已成連荷睿音垂勞問老臣歡戴豈勝情

冊立皇太子禮成志喜

鄧原嶽彤庭開黼座寶冊下靑宮眾意歸元子天心啟聖衷岐嶷眞異質仁孝自家風學以承華進人非博望通十年虛睿眷此日仰宸聰禮樂鋪張別衣冠拜舞同寵應均內外澤已徧疲癃佳气時輝映祥雲更鬱蔥策無勞四皓計或藉羣公九廟歆天表千方想宅中小臣瞻拜切望斷日華東

東宮部紀事新書昔周文王使太公望傅太子發嗜鮑魚而太公弗與曰禮鮑魚不豋於俎豈有非禮而可以養太子哉國語靈王二十二年谷洛鬥將毀王宮王欲壅之太子晉諫曰不可晉聞古之長民者不墮山不崇藪不防川不竇澤夫山土之聚也藪物之歸也川气之導也澤水之鍾也夫天地成而聚於髙歸物於下疏爲川谷以導其气陂唐污庳以鍾其美是故聚不阤崩而物有所歸气不沈滯而亦不散越是以民生有財用而死有所葬然則無夭昏札瘥之憂而無饑寒乏匱之患故上下能相固以待不虞古之聖王惟此之愼昔共工棄此道也虞於湛樂淫失其身欲壅防百川墮髙堙庳以害天下皇天弗福庶民弗助禍亂並興共工用滅其在有虞有伯鯀播其淫心稱遂共工之過堯用殛之於羽山其後伯禹念前之非度釐攺制量象物天地比類百則儀之於民而度之於羣生共之從孫四嶽佐之髙髙下下疏川道滯鍾水丰物封崇九山決汨九川陂障九澤丰殖九藪汨越九原宅居九隩合通四海故天無伏陰地無散陽水無沈气火無災燀神無閒行民無淫心時無逆數物無害生帥象禹之功度之於軌儀莫非嘉績克厭帝心皇天嘉之胙以天下賜姓曰姒氏曰有夏謂其能以嘉祉殷富生物也胙四嶽國命爲侯伯賜姓曰姜氏曰有呂謂其能爲禹股肱心膂以養物丰民人也此一王四伯豈繄多寵皆亡王之後惟能釐舉嘉義以有裔在下守祀不替其典有夏𨿽衰杞鄫猶在申呂𨿽衰齊許猶在惟有嘉功以命姓受祀迄於天下及其失之也必有慆淫之心間之故亡其氏姓踣獘不振絕後無主堙替隸圉夫亡者豈繄無寵皆黃炎之後也惟不帥天地之度不順四時之序不度民神之義不儀生物之則以殄滅無嗣至於今不祀及其得之也必有忠信之心間之度於天地而順於時動龢於民神而儀於物則故髙朗令終顯融昭明命姓受氏而附之以令名若啟先王之遺訓省其典圖刑法而觀其廢興者皆可知也其興者必有夏呂之功焉其廢者必有共鯀之敗焉今吾執政無乃實有所避而滑夫二川之神使至於爭明以妨王宮王而飾之無乃不可乎人有言曰無過亂人之門又曰佐雍者嘗焉佐斗者傷焉又曰禍不好不能爲禍詩曰四牡騤騤旟旐有翩亂生不夷靡國不泯又曰民之貪亂寧爲荼毒夫見亂而不惕所殘必多其飾彌章民有怨亂猶不可遏而況神乎王將防斗川以飾宮是飾亂而佐斗也其無乃章禍且遇傷乎自我先王厲宣幽平而貪天禍至於今未弭我又章之懼長及子孫王室其愈卑乎其若之何自后稷以來寧亂及文武成康而僅克安民自后稷之始基靖民十五王而文始平之十八王而康克安之其難也如是厲始革典十四王矣基徳十五而始平基禍十五其不濟乎吾朝夕儆懼曰其何徳之修而少光王室以逆天休王又章輔禍亂將何以堪之王無亦鑑於黎苗之王下及夏商之季上不象天而下不儀地中不龢民而方不順時不共神祇而蔑棄五則是以人夷其宗廟而火焚其彜器子孫爲隸下夷於民而亦未觀夫前哲令徳之則則此五者而受天之丰福饗民之勛力子孫丰厚令聞不忘是皆天子之所知也天所崇之子孫或在畎畝由欲亂民也畎畝之人或在社稷由欲靖民也無有異焉詩云殷鑑不遠近在夏后之世將焉用飾宮以僥亂也度之天神則非祥也比之地物則非義也類之民則則非仁也方之時動則非順也咨之前訓則非正也觀之詩書與民之憲言皆亡王之爲也上下儀之無所比度王其圖之夫事大不從象小不從文上非天刑下非地徳中非民則方非時動而作之者必不節矣作又不節害之道也王卒壅之春秋外傳師曠見太子晉曰吾聞太子之語髙於泰山願聞一言太子曰吾聞太師之來喜而又懼汝知人年長短吉凶也師曠曰君色赤君聲淸火色不壽太子曰然卻後三年吾上賓於帝汝愼無言殃將及汝太子時年十五後三年而卒通鑑前編厲王出奔彘太子靜匿於召公之家國人聞之乃圍之召公曰昔吾驟諫王王不從以及此難也今殺王太子王其以我爲讎而懟怨乎夫事君者險而不懟怨而不怒況事王乎乃以其子代王太子太子竟得脫召公周公二相行政號曰共和史記始皇本紀始皇使禦史悉案問諸生諸生傳相告引乃自除犯禁者四百六十餘人皆坑之咸陽使天下知之以懲後益發謫徙邊始皇長子扶蘇諫曰天下初定遠方黔首未集諸生皆誦法孔子今上皆重法繩之臣恐天下不安惟上察之始皇怒使扶蘇北監蒙恬於上郡漢書鄧通傳文帝嘗病癰鄧通常爲上嗽吮之上不樂從容問曰天下誰最愛我者乎通曰宜莫若太子太子入問疾上使太子齰癰太子齰癰而色難之已而聞通嘗爲上齰之太子�繇是心恨通西京雜記文帝爲太子立思賢苑以招賓客苑中有堂隍六所客館皆廣廡髙軒屏風幃褥甚麗後漢書桓榮傳榮字春卿沛郡龍亢人也建武十九年年六十餘始辟大司徒府時顯宗始立爲皇太子選求明經乃擢榮弟子豫章何湯爲虎賁中郎將以尙書授太子世祖從容問湯本師爲誰湯對曰事沛國桓榮帝卽召榮令說尙書甚善之拜爲議郎賜錢十萬入使授太子每朝會輒令榮於公卿前敷奏經書帝稱善曰得生幾晚因拜榮爲博士常令止宿太子宮榮嘗寢病太子朝夕遣中傅問病賜以珍羞帷帳奴婢謂曰如有不諱無憂家室也後病愈復入侍講二十八年大會百官詔問誰可傅太子者羣臣承望上意皆言太子舅執金吾原鹿侯陰識可博士張佚正色曰今陛下立太子爲陰氏乎爲天下乎卽爲陰氏則陰侯可爲天下則固宜用天下之賢才帝稱善曰欲置傅者以輔太子也今博士不難正朕況太子乎卽拜佚爲太子太傅而以榮爲少傅賜以輜車乘馬榮大會諸生陳其車馬印綬曰今日所蒙稽古之力也可不勉哉榮以太子經學成畢上疏謝曰臣幸得侍帷幄執經連年而智學淺短無以補益萬分今皇太子以聰睿之姿通明經義觀覽古今儲君副主莫能專精博學若此者也斯誠國家福佑天下幸甚臣師道已盡皆在太子謹使掾臣汜再拜歸道太子報書曰莊以童蒙學道九載而典訓不明無所曉識夫五經廣大聖言幽遠非天下之至精豈能與於此況以不才敢承誨命昔之先師謝弟子者有矣上則通達經旨分明章句下則去家慕鄕求謝師門今蒙下列不敢有辭願君愼疾加餐重愛玉體榮子郁字仲恩以侍中監虎賁中郎將永平十五年入授皇太子經遷越騎校尉詔太子奉賀致禮注東觀記曰皇太子賜郁鞍馬刀劍郁乃上疏皇太子曰伏見太子體性自然包含今古謙謙允恭天下共見郁父子受恩無以明益夙夜�懼誠思自竭愚以爲太子上當合聖心下當卓絕於眾宜思遠慮以光朝廷續博物志漢明帝爲太子樂人以歌四章贊之一曰日重光二曰月重輪三曰星重曜四曰海重蜀志孟光傳光遷大司農後進文士祕書郎卻正數從光諮訪光問正太子所習讀井其情性好尙正答曰奉親虔恭夙夜匪懈有古世子之風接待羣僚舉動出於仁恕光曰如君所道皆家戶所有耳吾今所問欲知其權略智調何如也正曰世子之道在於承志竭歡旣不得妄有所施爲且智調藏於胸懷權略應時而發此之有無焉可豫設也光解正愼宜不爲放談乃曰吾好直言無所回避每彈射利病爲世人所譏嫌疑省君意亦不甚好吾言然語有次今天下未定智意爲先智意𨿽有自然然不可力彊致也此儲君讀書寧當效吾等竭力博識以待訪問如博士探策講試以求爵位邪當務其急者正深謂光言爲然李撰傳延熙元年後主立太子以撰爲庶子遷爲僕射轉中散大夫右中郎將猶侍太子太子愛其多知甚悅之魏志荀攸傳文帝在東宮太祖謂曰荀公達人之師表也汝當盡力禮敬之攸曾病世子問病獨拜�下其見尊異如此何夔傳文帝爲太子以涼茂爲太傅夔爲少傅特命二傅與尙書東曹並選太子諸侯官屬茂卒以夔代茂每月朔太傅入見太子太子正法服而禮焉崔琰傳魏國初建拜尙書時未立太子臨災侯植有才而愛太祖狐疑以函令密訪於外惟琰露板答曰蓋聞春秋之義立子以長加五官將仁孝聰明宜承正統琰以死守之植琰之兄女�也太祖貴其公亮喟然嘆息邢顒傳初太子未定而臨淄侯植有寵丁儀等並贊翼其美太祖問顒顒對曰以庶代宗先世之戒也願殿下深重察之太祖識其意遂以爲太子太傅鍾繇傳文帝在東宮賜繇五熟釜爲之銘曰於赫有魏作漢藩輔厥相惟鍾實干心膂靖恭夙夜匪遑安處百寮師師楷玆度矩注魏略曰繇爲相國以五熟釜鼎範因太子鑄之釜成太子與繇書曰昔有黃三鼎周之九寶咸以一體使調一味豈若斯釜五味時芳蓋鼎之烹�以饗上帝以養聖賢昭徳祈福莫斯之美故非大人莫之能造故非斯器莫宜盛徳今之嘉釜有逾玆美夫周之屍臣宋之考父衛之孔悝晉之魏顆彼四臣者並以功徳勒銘鍾鼎今執事寅亮大魏以隆聖化堂堂之徳於斯爲盛誠太常之所宜銘彜器之所宜勒故作斯銘勒之釜口庶可贊揚洪美垂之不朽吳志步騭傳騭都督西陵時權太子登駐武昌愛人好善與騭書曰夫賢人君子所以興隆大化佐理時務者也受性暗蔽不達道數𨿽實區區欲盡心於明徳歸分於君子至於遠近士人先後之宜猶或緬焉未之能詳傳曰愛之能勿勞乎忠焉能勿誨乎斯其義也豈非所望於君子哉騭於是條於時事在荊州界者諸葛瑾陸遜朱然程普潘浚裴元夏侯承衛旌李肅周條石幹十一人甄別行狀因上疏獎勸曰臣聞人君不親小事百官有司各任其職故舜命九賢則無所用心彈五弦之琴詠南風之詩不下堂廟而天下治也齊桓用管仲被髮載車齊國旣治又致匡合近漢髙祖三傑以興帝業西楚失雄俊以喪成功汲黯在朝淮南寢謀郅都守邊匈奴竄迹故賢人所在折衝萬里信國家之利器崇替之所由也方今王化未被於漢北河洛之濱尙有僭逆之醜誠英雄拔俊任賢之時也願明太子重以經意則天下幸甚晉東宮舊事皇太子初拜有旄幢一又曰皇太子鹵簿有黃麾皇太子初拜有石山安車一建九旗靑色四馬又曰皇太子大小會庭設三廂樂舞八佾皇太子初拜給縹紅紙各一百枚皇太子初拜給香墨四丸太子儀飾有玉頭劍閣內有曲障障上雀目�皇太子初拜有絳紗單衣漆四升杯四十漆杯子三百長盤五漆尺盤三千漆柏炙捍二漆方樏二香蓋二枚白珥五枝漆子一百枚漆七五十枚漆箸一百雙漆柏炙大函一具漆注綺織簇一十枚漆食架二太子有獨坐龍須席赤皮花經席一領皇太子初拜供漆要扇靑竹扇各一納妃同心扇二十單竹扇二十太子有白眊拂二皇太子初拜有銅博山香鑪一枚皇太子初拜有漆馬齒書簏金裝彩花簏皇太子初拜給漆筆四十枚銅博山筆�一副晉書杜預傳預子錫字世嘏少有盛名起家長沙王乂文學累遷太子中舍人性亮直忠烈屢諫湣懷太子言辭懇切太子患之後置鍼著錫常所坐處氈中刺之流血他日太子問錫向著何事錫對醉不知太子詰之曰君喜責人何自作過也溫嶠傳嶠遷太子中庶子及在東宮深見寵遇太子與爲布衣之交數陳規諷又獻侍臣箴甚有弘益時太子起西池樓觀頗爲勞費嶠上疏以爲朝廷艸創巨寇未滅宜應儉以率下務農重兵太子納焉庾亮傳亮中興初拜中書郎領著作侍講東宮其所論釋多見稱述與溫嶠俱爲太子布衣之好時帝方任刑法以韓子賜皇太子亮諫以申韓刻薄傷化不足畱聖心太子甚納焉梁書範云傳齊文惠太子常出東田觀獲顧謂眾賓曰刈此亦殊可觀眾皆唯唯云獨曰夫三時之務實爲長勤伏願殿下知稼穡之艱難無徇一朝之宴逸旣出侍中蕭緬先不相識因就車握云手曰不圖今日復聞讜言沈約傳齊初爲記室帶襄陽令所奉之王齊文惠太子也太子入居東宮爲步兵校尉時東宮多士約特被親遇每直入見景斜方出當時王侯到宮或不得進約每以爲言太子曰吾生平懶起是卿所悉得卿談論然後忘寢卿欲我夙興可恆早入明山賓傳山賓字孝若平原鬲人也普通三年徵爲太子右衛率四年遷散騎常侍東宮新置學士又以山賓居之俄以本官兼國子祭酒初山賓在州所部平陸縣不稔啟出倉米以贍人後刺史檢州曹失簿書以山賓爲耗闕有司追責籍其宅入官山賓默不自理更市地造宅昭明太子聞築室不就有令曰明祭酒𨿽出撫大藩擁旄推轂珥金拖紫而恆事屢空聞構宇未成今送薄助並貽詩曰平仲古稱奇夷吾昔擅美令則挺伊賢東秦固多士築室非道傍置宅歸仁裏庚桑方有系原生今易擬必來三徑人將招五經士殷鈞傳鈞字季和陳郡長平人也天監中爲中庶子母憂去職居喪過禮昭明太子憂之手書誡諭曰知比諸徳哀頓爲過又所進殆無一溢甚以酸耿迥然一身宗奠是寄毀而滅性聖教所不許宜別自遣割俯存禮制饘粥果蔬少加勉彊憂懷旣深指故有及並令繆道臻口具鈞答曰奉賜手令並繆道臻宣旨伏讀感咽肝心塗地小人無情動不及禮但稟生劣假推年歲罪戾所鍾復加橫疾頃者綿微守盡晷漏目亂元黃心迷哀樂惟救危苦未能以遠理自制姜桂之滋實聞前典不避粱肉復忝今慈臣亦何人降此憂湣謹當循復聖言思自補續如脫申延實由亭造陸襄傳襄字師卿吳郡吳人也昭明太子聞襄業行啟髙祖引與遊處除太子洗馬昭明太子敬耆老襄母年八十與蕭琛傅昭陸杲每月常遣存問加賜珍羞劉孝綽傳孝綽彭城人爲太子洗馬復掌東宮管記時昭明太子好士愛文孝綽與陳郡殷蕓吳郡陸倕瑯邪王筠彭城到洽等同見賓禮太子起樂賢堂乃使畫工先圖孝綽焉太子文章繁富羣才咸欲撰錄太子獨使孝綽集而序之初孝綽與到洽友善同遊東宮孝綽自以才優於洽每於宴坐嗤鄙其文洽銜之及孝綽爲廷尉正攜妾入官府其母猶停私宅洽尋爲禦史中丞遣令史案其事遂劾奏之云攜少妹於華省棄老母於下宅髙祖爲隱其惡攺妹爲姝坐免官孝綽諸弟時隨藩皆在荊雍乃與書共論洽不平者十事其辭皆鄙到氏又寫別本封呈東宮昭明太子命焚之不開視也王筠傳筠字元禮一字徳柔瑯邪臨沂人累遷太子洗馬中舍人並掌東宮管記昭明太子愛文學士常與筠及劉孝綽等遊宴元圃太子獨執筠袖撫孝綽肩而言曰所謂左把浮丘袖右拍洪崖肩其見重如此張緬傳緬除太子舍人攺中庶子中大通三年卒髙祖舉哀太子亦往臨哭與緬弟纘書曰賢兄學業該通�事明敏𨿽倚相之讀墳典�谷之惇詩書惟今望古蔑以斯過自列宮朝二紀將及義惟僚屬情實親友文筵講席朝遊夕宴何曾不同玆勝賞共此言寄如何長謝奄然不追且年甫彊仕方申才力摧苗落穎彌可傷惋念天倫素睦一旦相失如何可言言及增哽筆無次陳書沈文阿傳文阿爲國子助教五經博士梁簡文帝在東宮引爲學士深相禮遇及撰長春義記多使文阿撮異聞以廣之孔奐傳奐字休文會稽山陰人也後主時在東宮欲以江爲太子詹事令管記陸瑜言之於奐奐謂瑜曰江有潘陸之華而無園綺之實輔弼儲宮竊有所難瑜具以白後主後主深以爲恨乃自言於髙宗髙宗將許之奐乃奏曰江文華之人今皇太子文華不少豈藉於如臣愚見願選惇重之才以居輔導帝曰卽如卿言誰當居此奐曰都官尙書王廓世有懿徳識性惇敏可以居之後主時亦在側乃曰廓王泰之子不可居太子詹事奐又奏曰宋朝範煜卽範泰之子亦爲太子詹事前代不疑後主固爭之帝卒以爲詹事徐陵傳陵弟孝克爲國子祭酒至徳中皇太子入學釋奠百司陪列孝克發孝經題後主詔皇太子北面致敬褚玠傳玠天嘉中遷太子庶子中書侍郎大建中除戎昭將軍山陰令玠在任歲餘守祿俸而已去官之日不堪自致皇太子知玠無還裝手書賜粟米二百斛於是還都太子愛玠文辭令入直殿省陸琰傳大建初爲武陵王明威府功曹史兼東宮管記丁母憂去官五年卒太子甚傷悼之手令舉哀加其賻贈又自制志銘弟瑜爲太子洗馬時皇太子好學欲博覽羣書以子集繁多命瑜抄撰未就而卒太子爲之流涕手令舉哀官給喪事並親制文遣使弔祭仍與詹事江書曰管記陸瑜奄然殂化悲傷悼惜此情何已吾生平愛好卿等所悉自以學涉儒雅不逮古人欽賢慕士是情尢篤梁室亂離天下糜沸書史殘缺禮樂崩淪晚生後學匪無墻面卓爾出羣斯人而已吾識覽𨿽局未曾以言議假人至於片善小才特用嗟賞況復洪識奇士此故忘言之地論其博綜子史諳究儒墨經耳無遺觸目成誦一褒一貶一激一揚語元析理披文摘句未嘗不聞者心伏聽者解頤會意相得自以爲布衣之賞吾監撫之暇事隙之辰頗用談笑娛情琴樽間作雅篇艷什疊互鋒起每淸風朗月美景良辰對羣山之參差望巨波之滉瀁或玩新花時觀落葉旣聽春鳥又聆秋雁未嘗不促膝舉觴連情發藻且代琢磨間以嘲謔俱怡耳目�畱情致自謂百年爲速朝露可傷豈謂玉折蘭摧遽從短運爲悲爲恨當復何言遺迹余文觸目增泫絕弦投筆恆有酸梗以卿同志聊復敍懷涕之無從言不寫意從父兄玠大建初領記室從主在東宮聞其名徵爲管記仍除中舍人管記如故甚見親待尋以疾失明將還鄕裏太子解衣贈玠爲之流涕八年卒有令舉哀並加賵贈從父弟琛亦掌東宮管記太子愛琛才辯深禮遇之江傳累遷司徒右長史掌東宮管記轉太子詹事以與太子爲長夜之飲養良娣陳氏爲女太子微行舍上怒免之姚察傳察補東宮學士於時濟陽江吳國顧野王陸瓊從弟瑜河南褚玠北地傅縡等皆以才學之美晨夕娛侍察每言論制述咸爲諸人宗重儲君深加禮異情越羣僚宮內所須方幅手筆皆付察立艸又數令共野王遞相策問恆蒙賞激魏書宣武帝本紀初髙祖欲觀諸子志尙乃大陳寶物任其所取京兆王愉等皆競取珍玩帝惟取骨如意而已髙祖大奇之庶人恂失徳髙祖謂彭城王勰曰吾固疑此兒有非常志相今果然乃立爲儲貳崔光傳延昌元年光遷中書監侍中如故二年世宗幸東宮召光與黃門甄琛廣陽王淵等並賜坐詔光曰卿是朕西臺大臣今當爲太子師傅光起拜固辭詔不許卽命肅宗出從者十餘人�以光爲傅之意令肅宗拜光光又拜辭不當受太子拜復不蒙許肅宗遂南面再拜詹事王顯啟請從太子拜於是宮臣畢拜光北面立不敢答拜惟西面拜謝而出北齊書邢峙傳峙字士峻天保初遷國子助教以經入授皇太子峙方正純厚有儒者之風廚宰進太子食有菜曰邪蒿峙命去之曰此菜有不正之名非殿下所宜食顯祖聞而嘉之賜以被褥縑纊馬敬徳傳徳子元熙武平中皇太子將講孝經有司請擇師友帝曰馬元熙朕師之子文學不惡可令教兒於是以孝經入授皇太子儒者榮其世載和厚在內甚得名譽皇太子亦親敬之隋書劉行本傳行本在職數年拜太子左庶子領治書如故皇太子虛襟敬憚時唐令則亦爲左庶子太子暱狎之每令以弦歌教內人行本責之曰庶子當匡太子以正道何有嬖暱房帷之間哉令則甚�而不能攺時沛國劉臻平原明克讓魏郡陸爽並以文學爲太子所親行本怒其不能調護每謂三人曰卿等正解讀書耳時左衛率長史夏侯福爲太子所暱嘗於閣內與太子戲福大笑聲聞於外行本時在閣下聞之待其出行本數之曰殿下寬容賜汝顏色汝何物小人敢爲慢因付執法者治之數日太子爲福致請乃釋之太子嘗得良馬令福乘而觀之太子甚悅因欲令行本復乘之行本不從正色而進曰至尊置臣於庶子之位欲令輔導殿下以正道非爲殿下作弄臣也太子慚而止唐書李綱傳綱在東宮太子建成尢加禮嘗遊溫湯綱疾不從有進魚者太子使膾之唐儉趙元楷自言其能太子曰操刀膾鯉和鼎味公等善之若弼諧審諭固屬綱矣遣使賜絹二百匹蕭瑀傳瑀武徳九年參預政事晉王爲皇太子拜太子太保同中書門下三品帝曰三師以徳導太子者也禮不尊則無所取法乃詔師人謁太子出門迎拜師答拜每門讓乃入師坐然後坐書前後著名稱惶恐舊唐書髙宗本紀永徽三年九月丁巳攺太子中允爲內允中書舍人爲內史舍人諸率府中郎將攺爲旅賁郎以避太子名顯慶元年侍中韓瑗中書令來濟禮部尙書許敬宗並爲太子賓客始有賓客也龍朔三年太子弘撰瑤山玉彩成書凡五百卷唐書邢文偉傳咸亨中歷太子典膳丞時孝敬罕見宮臣文偉卽減膳上書曰古者太子旣冠則有司過之史虧膳之宰史不書過死之宰不徹膳死之皇帝簡料英俊自庶子至司議舍人學士侍讀使佐殿下成就聖徳比者不甚廷議謁對稀簡三朝之後與內人獨居何繇發揮天資使浚哲文明哉今史旣闕官宰得奉職謹守禮經以聞太子答曰幼嗜墳典欲研精極意而未閒將衛耽誦致勞比苦風虛奉陛下恩旨不許彊勉加以趨侍朝夕無自專之道屢闕坐朝乖廢學緒觀尋求請良符宿志自非義均弼諧渠能進此藥石文偉由是益知名劉洎傳洎拜尙書右丞相累加銀靑光祿大夫皇太子初立洎謂宜尊賢重道上書曰太子宗祧是系善惡之習興亡在焉弗勤於始將悔於末故錯上書令通政術賈誼奏計務知禮教今太子孝友仁愛挺自天姿然春秋鼎盛學當有漸以陛下多材多藝尙垂精厲志以博異聞而太子優遊坐棄白日陛下每退朝引見羣臣訪以今古咨以得失而太子處內不接正人不聞正論臣所未諭古者問安而退以廣敬也異宮而處以遠嫌也間者太子一入侍逾旬不出師傅僚采具員而已非所謂愛之也臣愚以爲授以良書娛以隹賓使耳所未聞睹所未見儲徳愈光羣生之福也帝於是�洎與岑文本馬周遞日直東宮帝嘗怒苑西監穆裕有詔斬朝堂皇太子驟諫帝喜曰朕始得魏徵朝夕進諫徵亡劉洎岑文本馬周褚遂良繼之兒在吾膝下見朕悅諫熟矣故有今日言也誠習以性成哉稍遷侍中王及善傳皇太子弘立擢及善左奉裕率太子宴於宮命宮臣擲倒及善辭曰殿下自有優人臣苟奉令非羽翼之美太子謝之髙宗聞賜絹百匹崔義元傳義元子神基神基弟神慶長安中累轉禮部侍郎轉太子右庶子是時突厥使者入見皇太子應朝有司移文東宮召太子神慶諫曰五品以上佩龜者蓋防徵召之詐內出龜以合之況太子乎古者召太子用玉契此誠重愼防萌之意不可不察凡慮事於未萌之前故長無悔吝之咎令太子與陛下異宮非朝朔望而別喚者請降墨�玉契詔可盧粲傳粲幽州範陽人後魏侍中陽烏五世孫祖彥卿亦善著書粲始冠擢進士第神龍中累遷給事中時節湣太子立韋後疾之諷中宗以衛府封物給東宮粲駁奏太子七鬯主歲時服用宜取於百司周禮諸用財器歲終則會惟王及太子不會今乃與諸王等夷非所謂憲章古昔者詔可劉憲傳元宗在東宮雅意墳史憲啟曰殿下位副君有絕人之才非以尋摘章句要通大意而已侍讀褚無量經明行修耆年宿望宜數召問以察其言太子順納崔神慶傳神慶子琳開元中爲中書舍人累遷太子少保初元宗每命相皆先書其名一日書琳等名覆以金甌會太子入帝謂曰此宰相名若自意之誰乎卽中且賜酒太子曰非崔琳盧從願乎帝曰然賜太子酒因話錄肅宗在春宮嘗與諸王從元宗詣太淸宮有龍見於殿之東梁元宗目之顧問諸王有所見乎皆曰無之問太子太子俯而未對上問頭在何處曰在東上撫之曰眞我兒也明皇十七事肅宗在東宮爲李林甫所構幾危者數矣無何須髮斑白常早朝上見之愀然曰汝第歸院吾當幸汝矣上至見宮中庭宇不灑掃而樂器久屏塵埃積其間左右使用無有妓女上爲之動色顧謂力士曰太子居處如此將軍盍使我聞之乎力士奏曰臣嘗欲上言太子不許云無動上念卽詔力士下京兆尹亟選民間女子細長潔白者五人將以賜太子力士趨出庭下復還奏曰臣他日嘗宣旨京兆閱致女子人間囂囂然而朝廷好言事得以爲口實臣以爲掖庭中故衣冠以事復其家者宜可備選上大悅使力士召掖庭令按籍閱視得三人乃以賜太子而章敬皇后在選中頃者後侍寢魘不悟吟呼若有疾痛气不屬者肅宗呼之不解竊自計曰上始贈我卒無狀不寤上安知非吾護視不謹耶遽秉燭視之良久方寤肅宗問之後手掩其左脇曰妾向夢中有神人長丈餘介金操劍謂妾曰吾與汝作子自左脇以劍抉而入腹痛殆不可忍及今未之已也肅宗驗之於燭下若有綖而赤者存焉遽以狀聞遂生代宗代宗之誕三日上幸東宮賜之金盆以浴吳后年幼體弱皇孫體未舒負媼惶惑乃以宮中同日生而體貌丰碩者以進上視之不樂曰此非吾兒負媼叩頭具服上暱謂曰非爾所知取吾兒來於是以太子之子進見上大喜置諸掌內視之笑曰此兒福祿過其父及上起身還宮進內謂力士曰此一殿有三天子樂乎哉可以勸太子飲酒天寶中安祿山每來朝上特異待之每爲致殊禮殿西偏張金雞障其下來乃賜坐肅宗曰天子殿無人臣坐禮陛下寵之旣厚必將驕也上呼太子前曰此有奇相吾以厭弭之爾語林肅宗爲太子嘗侍膳尙食置熟俎有羊臂臑上顧太子使太子割肅宗旣割余污漫刃以餅潔之上熟視不懌肅宗徐舉餅啖之上大悅謂太子曰福當如是愛惜唐書韋綬傳穆宗爲太子綬入侍讀遷諫議大夫太子書依字輒去人曰上以此可天下事烏得全書耶綬白之帝喜卽賜綬錦彩幽閒鼓吹裴公休在相位一日奏對宣宗曰今賜卿無畏有何所建言乎公嘗蓄論儲宮之意至是乃頓首以諫上曰若立儲君便是閒人不敢盡言而退宋史李至傳至道初眞宗初正儲位以至與李沆並兼賓客詔太子事以師傅禮眞宗每見必先拜至等上表不敢當禮國老談苑杜鎬廣博爲龍圖閣學士眞宗一日問櫝食原於何代鎬對曰漢景帝爲太子文帝鐘愛旣居東朝文帝念之曰太子之食料必差殊乃命太官每具兩檐櫝以一賜之此其始也眞宗在朱邸時諸王競營假山兗王山成合宴以賞眞宗預焉酒方洽王指謂侍讀姚坦曰是山崇麗乎坦曰聚血爾何山之謂也昔年夏侯嶠爲宛丘令田賦充而遷督刑之血日沃於庭此山之工實倍彼賦非聚血而何上不懌而輟宴還第乃去山爲壁寫儒行篇他日對而命宴坦叩頭謝曰非英賢何能及此太宗聞之意有屬焉眞宗在東宮一日太宗勗令學艸書乃再拜曰臣聞王者事業功侔日月一照使隱微盡曉艸書之迹誠爲祕妙然達者蓋寡倘臨事或誤則罪有歸焉豈一照之心哉謹願罷之太宗大喜顧謂之曰他日之英主也宋史王旦傳仁宗爲皇太子太子諭徳見旦稱太子學書有法旦曰諭徳之職止於是耶張士遜又稱太子書旦曰太子不在應舉選學士不在學書一日獨對滋福殿帝曰朕方以大事托卿而卿疾如此因命皇太子出拜旦惶恐走避太子隨而拜之旦言太子盛徳必任陛下事王珪傳珪爲翰林學士兼侍讀學士嘉佑立皇子中書召珪作詔珪曰此大事也非面受旨不可明日請對曰海內望此舉久矣果出自聖意乎仁宗曰朕意決矣珪再拜賀始退而艸詔歐陽修聞而嘆曰眞學士也宋史紀事本末孝宗詔太子參決庶務於議事堂左諭徳尢袤言於太子曰大權所在天下之所爭趨甚可懼也願殿下事無大小一取上旨而後行情無厚薄一付眾議而後定又曰儲副之位止於侍膳問安不交外事撫軍監國自漢至今多出權宜事權不一動有觸礙乞俟祔廟後便行懇辭以彰殿下令徳輟�錄今上皇太子之正位東宮也設諭徳置端本後以處太子講讀忽一日帝師來啟太子母后曰向者太子學佛法頓覺開悟今乃使習孔子之教恐壞太子眞性後曰我𨿽居於深宮不明道徳嘗聞自古及今治天下者須用孔子之道捨此他求卽爲異端佛法𨿽好乃餘事耳不可以治天下安可使太子不讀書帝師赧服而退皇太子方在端本堂讀書近侍嘗至此飛放從者輒臂鷹至廊廡間喧呼馳逐以惑亂之將勾引出遊爲樂太子授業畢徐令左右戒之曰此讀書之所先生長者在前汝輩安敢狎如此急引去毋召責也眾皆驚懼而退元史脫脫傳皇太子愛猷識理達臘嘗保育於脫脫家每有疾飲藥必嘗之而進帝嘗駐蹕云州遇烈風暴雨山水大至車馬人畜皆漂溺脫脫抱皇太子單騎登山乃免至六歲還帝慰撫之曰汝之勤勞朕不忘也脫脫乃以私財造大壽元忠國寺於健徳門外爲皇太子祝釐其費爲鈔十二萬二千錠大政紀洪武四年正月己丑制玉圖記一賜皇太子文曰大本堂記藜�瀋余國初太子諸王肄業辟雍師道隆貴尊嚴若神勛戚讀易者立侍檻外諸生屏气不息一應簽印課程退兩廂發放皆景濂宋先生遺範也剪勝野聞洪武十年宋學士濂乞老歸帝親餞之�其孫愼輔行濂頓首辭且要曰臣性命未畢蓬土請歲覲陛階旣歸每就帝慶節稱賀如約帝惟舊戀戀多深情十三年失朝帝召其子中書舍人璲孫序班愼問之對曰不幸有旦夕之憂惟陛下哀矜裁其罪帝微候人瞰之無恙大怒下璲愼獄詔禦史就誅濂沒其家先是濂嘗授太子及諸王經太子於是泣諫曰臣愚戇無他師幸陛下哀矜恕其死帝怒曰俟汝爲天子而宥之太子惶懼不知所出遂赴溺左右救得免帝且喜且罵曰癡兒子我殺人何預汝耶因�錄救溺者凡衣履入水者擢三級解衣者皆斬之曰太子溺俟汝解衣而救之乎乃赦濂死而更令入謁然怒卒未解也會與太后食後具齋素帝問之故對曰妾聞宋先生坐罪薄爲作福佑之帝艴然投筋而起濂至帝令無相見謫居茂州而竟殺璲愼大政紀洪武十二年三月戊辰上問皇太子此日講習何書對曰昨看書至商周之際上曰人君一言一行皆上通於天下系於民必敬以將之而後所行無不善也蓋善天必鑑之不善天亦鑑之一言而善四海蒙福一行不謹四海罹殃言行如此可不敬乎汝其識之六月命翰林定皇太子與諸王往復書簡之式上據翰林議攺皇太子與諸王書曰記諭諸王奉書皇太子曰謹啟明紀事本末上賜皇太子聖學心法上出一書示胡廣等曰朕因政暇采聖賢之言若執中建極之類切於修齊治平者今已成書卿等試觀之廣等覽畢奏曰帝王道徳之要備載此書遂名曰聖學心法命司禮監刊行上諭黃淮楊士奇曰東宮侍側朕問講官今日說何書對曰論語君子小人和同章因問何以君子難進易退小人則易進難退對曰小人逞才而無恥君子守道而無欲又問曰何以小人之勢常勝對曰此系上人之好惡如明主在上必君子勝矣又問明主在上都不用小人乎曰小人果有才亦不可盡棄須常謹備之不使有過可也朕甚喜其學問有進爾等其盡心輔之大政紀皇太子監國視朝之暇專意文事因覽文章正宗諭士奇曰眞徳秀學識甚正選輯此書有益學者士奇對曰徳秀是道徳之儒所以志識端正其所著大學衍義一書大有益學者及朝廷爲君不可不知爲臣不可不知君臣不視大學衍義則其爲治皆苟而已皇太子卽召翰林典籍取閱旣大喜曰此爲治之條例監戒不可無因畱一部朝夕自閱又取一部命翻刻以賜諸子一日皇太子顧士奇曰古人主爲詩者其髙下優劣何如對曰詩以言志明良喜起之歌南燻之詩是唐虞之君之志最爲尙矣後來如漢髙大風歌唐太宗雪恥酬百王除凶報千古之作則所尙者霸力皆非王道漢武帝秋風詞气志已衰如隋煬帝陳後主所爲則萬世之鑑戒也如殿下於明道玩經之餘欲娛意於文事則兩漢詔令亦可觀非獨文詞髙簡近古其間亦有裨益治道如詩人無益之詞不足爲也皇太子曰太祖髙皇有詩集甚多何謂詩不足爲對曰帝王之學所重者不在作詩太祖皇帝聖學之大者在尙書注諸書作詩特其餘事於今殿下之學當致力於重且大者其餘事可姑緩皇太子又曰世之儒者亦作詩否對曰儒者鮮不作詩然儒之品有髙下髙者道徳之儒若記誦詞章皆前輩君子謂之俗儒爲人主尢當致辧於此七月諭徳楊士奇編集周易大義進呈皇太子皇太子喜誦易凡決疑必用蓍而以易斷命士奇取朱子本義纂其要以進名周易直指士奇因進曰易固爲卜筮作然文王周孔所系辭凡修齊治平之道悉具請編輯以備觀覽書成以進十月北京有白鵲之瑞行在禮部行南京進賀皇太子命諭徳楊士奇撰表文時士奇以病在告監國表命庶子贊善選呈稿皇太子不懌命尙書蹇義持以示士奇曰甚寂寥且不著題以賀白龜白鹿皆可命士奇攺正士奇攺一對云望金門而進喜馴彤陛以有儀後增一對曰與鳳同類蹌蹌於帝舜之庭如玉其輝翯翯在文王之囿義以進皇太子喜曰此方是帝王家之白鵲適內廚進膳遂命內使陳昂徹以賜士奇且傳旨諭士奇曰其勉進藥食早出非但倚卿文學久不聞直諒之言慮有過不知急得相見也明紀事本末十二年三月帝發北京親徵瓦刺六月班師駐蹕沙河太子遣兵部尙書金忠等表往迎八月帝至北京以太子所遣使迎車駕緩且書奏失辭怒曰此輔導者之咎也漢王髙煦復譖之遂遣使逮尙書蹇義學士黃淮諭徳楊士奇洗馬楊溥芮善及司經局正字金問何以得侍東宮命法司鞫之尋召士奇至問東宮事士奇叩頭稱太子孝敬誠至凡所稽違皆臣等之罪乃下士奇錦衣衛獄有白事者曰殿下知讒人乎太子曰吾不知知爲子耳十六年三月太子手書賜贊善徐善述言覽卿爲予攺詩甚善但今卿年邁恐輔余爲勞似卿朴直苦口者百無一二面諛順顏者比比有之卿無憚勞弼成餘業惟望藥石之言日甚一日毋生犯鱗觸諱之慮余今欲學作表可一如詩題立例具詩題與表題間日封進以廣琢磨春暖順時將息以慰餘懷書函曰皇太子書贊善好古先生好古者善述字也大政紀皇太子監國視朝之暇專意文事手不釋卷被服寬博大類儒者嘗冬至賜徐善述詩云淸朝盛文治輔徳資耆儒念彼筋力倦趨朝諒非宜賦詩有佳致納誨多良規起予得深趣歡懷浩無涯新陽屆初復況此承平時酬勞見樽酒庶以勞期頤六月遣禮部左侍郎胡巡江浙諸郡陛辭上面諭曰人言東宮所行多失當至京師可多畱數日試觀何如密奏來書奏字須大晚至卽欲觀也至京師日隨朝凡所見東宮所行之善退卽記之如一日趨朝勛臣某者語不謹侍衛捶之仍當陛口奏有旨不問旣退亟宣侍衛者賞鈔若干錠於是羣臣皆言不顯責大臣而旌禁衛所以寬其罪而愧其心見殿下之仁明也住稍久鄰居楊學士士奇曰君命使也宜亟行權辭謝之曰錦衣數種未完爾至安慶始書奏以所見皆誠敬孝謹七事密疏以聞上覽之大悅自是不復疑太子十八年九月己巳北京宮殿將成欽天監言明年正月初一日上吉宜禦新殿命戶部尙書夏原吉召太子太孫於京師期十二月終至北京太子赴北京過滁州登瑯琊山指示楊士奇曰此醉翁亭故址也因嘆歐陽修立朝正言不易得今人知愛其文而知其忠鮮矣蓋太子爲文章尢善修每曰三代以下文人獨修有雍容和平气象尢愛其奏議切直嘗命�修文以賜羣臣且諭之曰修之賢非止於文卿等當考其所以事君者而勉之十一月太子過鳳陽謁祭皇陵祭畢周步陵傍顧張本楊士奇曰國家帝業所自也徘徊久之耆老進謁有知太祖時事者從容與語賜勞優厚戶部尙書夏原吉至自北京迎見太子於鳳陽道上旨緩行太子以不敢緩諭之十月原吉自京師先馳奏上復命迎之且曰東宮緩行至是道上旨皇太子因手書付原吉與士奇詢訪沿途軍民利病政事得失備顧問皇太子過鄒縣見民男女持筐路拾艸實者駐馬問所用民跪對曰荒歲以爲食皇太子惻然稍前下馬入民捨視民男女皆衣百結釜傾僕嘆曰民隱不上聞至此乎顧中官賜之鈔而召鄕老問其疾苦輟所食賜之時山東布政石執中來迎責之曰爲民牧而視民窮如此亦動念否乎執中言被災之處皆已奏乞停止今年秋稅皇太子曰民饑且死尙及徵稅耶汝宜速發官粟賑之事不可緩執中請人給三斗曰且與六鬥汝無懼擅發倉廩吾見上自奏也十二月乙卯皇太子及皇太孫將至行在戶部尙書夏原吉先入奏上問原吉東宮來何速對曰陛下慈注之深東宮孝思不得不切上善其對皇太子奏前過山東遇民饑令布政司發粟賑濟上嘉獎之上曰昔範仲淹之子猶能舉麥舟濟其父之故舊況百姓吾之赤子乎十九年禮部尙書呂震語太子曰殿下前在南京數遣中使進案牘每有事以殿下過失聞上指其妄言今宜�此人太子曰過失吾豈能無今至尊旣不信之我又與人計較耶洪熙元年四月丙午賜皇太子中正圖書並書諭諭曰中正體用一也不偏不倚無過不及天下萬善皆原於此隆古帝王傳授之要皆在於此人以中正存諸內則發於喜怒哀樂無非道也以中正施諸行則形於動靜云爲無非徳也君人者中天下而立以中天下之表其可不敬於內不愼其所發哉故以中正成身則身尊以中正治家則家齊惟中正之人是親則君子益進小人益遠惟中正之言是聽則善道日開而讒諂日退行賞以中正則仁不濫而人皆懋功行罰以中正則刑不濫而人皆畏罪以中正施政教則治道可成而俗化可興以中正施命令則萬姓服從而四表效順爾懋敬之其篤念皇考與朕所親愛期望之心而敬服之以系宗社生靈之望於永遠哉成化十四年二月皇太子出閣講學命萬安劉翊劉吉提調各官講讀王獻黎淳謝一夔汪諧鄭環羅璟更番侍班彭華江朝宗劉健程敏政周經陸釴張升張頤更番侍講明紀事本末神宗萬曆四十三年五月己酉有不知姓名男子持棗木棍撞入慈慶宮打傷守門內官李鑑直至前殿檐下內官韓本用等執縛付東華門守衛指揮朱雄等收之次日皇太子奏聞命法司提問庚戌巡視皇城禦史劉廷元奏人犯供名張差系薊州井兒峪民語言顚倒形似風狂臣再三考訊本犯呶呶稱喫齋討封等語話非情實詞無倫次按其迹若涉風魔稽其貌的系黠猾情境叵測不可不詳鞫重擬者乙卯刑部郎中胡士相嶽駿聲等審張差供被李自彊李萬倉燒差柴艸气憤於四月內來京要赴朝聲�從東進不識門徑往西走適路遇男子二人紿曰爾無憑據如何進爾拿棍子一條來便可當作�狀等語差日夜气忿失志顚狂遂於五月初四日手拿棗木棍一條仍復進城從東華門直至慈慶宮門首打傷守門官走入前殿下被擒擬依宮殿前射箭放彈投磚石傷人律斬決不待時戊午刑部提牢主事王之采言本月十一日散飯獄中末至新犯張差見其年壯力彊非風癲人初招告狀著死撞進復招打死罷臣問實招與飯不招當饑死卽置飯差前差見飯低頭已而云不敢說臣乃麾吏書令去止畱二役扶問之招稱張差小名張五兒父張義病故有馬三舅李外父叫我跟不知姓名老公說事成與爾幾畝地種老公騎馬小的跟走初三歇燕角鋪初四到京問何人收畱復云到不知街頭大宅子一老公與我飯說先衝一遭撞著一个打殺一个打殺了我們救得遂與我棗棍領我由厚載門進到宮門上守門阻我我擊之墮地已而老公多遂被縛小福大又招有柏木棍琉璃棍棍多人眾等情其各犯名至死不招臣看此犯不癲不狂有心有膽懼之以刑罰不招要之以神明不招啜之以飲食始欲默欲語中多疑似願皇上縛凶犯於文華殿前朝審或�九卿科道三法司會問則其情立見矣辛酉戶部郎中陸大受言靑宮何地男子何人而橫肆手棍幾驚儲蹕此乾坤何等時耶北人好利輕生有金錢以結其心則輕爲人死至大姦之奔走死士也或出其技之庸庸者姑試之於死地以探其機而後繼之以驍桀用其死力於忽不經意之處有臣子所不忍言者張差業招一內官何以不言其名明說一街道何以不知其處彼三老三太互爲表裏而霸州武舉髙順寧等今竟匿於何所變豈無因警甚非小乞皇上大振乾綱務在首惡必得邪謀永銷明肆凶人於朝市以謝天下疏中有姦戚二字上惡之與之采疏俱不報禦史過庭訓爲移文薊州蹤迹之知州戚延齡具言其致癲始末諸臣爲口實以風癲二字定爲鐵案矣乙丑刑部司官胡士相陸夢龍鄒紹光曾曰惟趙會楨勞永嘉王之采吳養源曾之可柯文羅元鼎曾道惟劉繼禮吳孟登嶽駿聲唐嗣美馬徳澧朱瑞鳳等再審張差供稱馬三舅名三道李外父名守才同在井兒峪居住又有姐夫孔道住本州城內不知姓名老公乃修鐵瓦殿之龐保不知街道大宅子乃住朝外大宅之劉成三舅外父常往龐保處送灰龐劉在玉皇殿商量和我三舅外父逼著我來說打上宮中撞一个打一个打小喫也有著也有劉成跟我來領進去又說打了我救得又有三舅送紅票封我爲眞人等語刑部行薊州道提解馬三道等疏請法司提龐保劉成對鞫給事中何士�上言頃者張差持梃突入慈慶宮事關宗社安危皇上宜何如震怒三事大臣宜何如計安乃旬日以來似猶泄泄豈刑部主事王之采一疏果無故而發大難之端耶𨿽事涉宮闈百宜愼重然謀未成機未露猶可從容曲處今形見勢逼業已至此所謂亂臣賊子人人得而誅之明主可與忠言此事寧無結局疏畱中閣臣促之上諭曰朕自聖母升遐奉襄大典追思慈恩罔極哀慕不勝方在靜攝中突有風癲姦徒張差持梃闖入靑宮震驚皇太子致朕驚懼身心不安朕思太子乃國根本豈不深愛已傳內宮添人守門關防不時衛護連日覽卿等所奏姦宄叵測行徑隱微旣有主使之人卽著三法司會同擬罪具奏是日刑部戚知州回文以上壬申上再諭法司嚴刑鞫審速正典刑時語多涉戚臣鄭國泰國泰出揭自白給事中何士晉復奏陸大受疏內𨿽有身犯姦畹凶鋒等語特借此發端以明杞憂之果驗而語及張差原止欲追究內官姓名大宅下落並未直指國泰主謀此時張差之口供未具刑曹之勘疏未成國泰豈不能從容少待輒爾具揭張皇人遂不能無疑若欲釋疑計惟明告宮中力求皇上速將張差所供龐保劉成立送法司考訊如供有國泰主謀是大逆罪人臣等執法討賊不但宮中不能庇卽皇上亦不能庇設與國泰無干臣請與國泰約令國泰自具一疏告之皇上嗣後凡皇太子皇長孫一切起居俱系鄭國泰保護稍有�虞卽便坐罪則人心帖服永無他言若今日畏各犯招舉一惟熒惑聖聰久稽廷訊或潛散黨與使遠遁或陰斃張差使口滅則疑復生疑將成實事惟有審處以消後禍不報癸酉駕幸慈寧宮召見百官從禦史劉光復請也輔臣方從哲吳道南曁文武諸臣先後至內侍引至聖母靈次行一拜三叩頭禮時上西向倚左門柱設低座俯石欄百官復至禦前叩頭上連呼曰前來羣臣稍膝而前去禦座不數武上練冠練袍皇太子冠翼善元冠素袍侍禦左右三皇孫雁行立左階下上宣諭曰朕自聖母升遐哀痛無已今春以來足膝無力然每遇節次朔望忌辰必身到慈寧宮聖母座前行禮不敢懈怠昨忽有風癲張差闖入東宮傷人外庭有許多閒說爾等誰無父子乃欲離間我耶適見刑部郎中趙會楨所問招情止將本內有名人犯張差龐保劉成卽時淩遲處死其餘不許波及無辜一人以傷天和以驚聖母神位尋執東宮手示羣臣曰此兒極孝我極愛惜禦史劉光復跪於班後大言曰皇上甚慈愛皇太子甚仁孝其意固將順也上不甚悉詰問爲誰中使以禦史劉光復對光復猶大言不止上斥之至再光復不聞仍申前說上色頓攺連呼錦衣何在者三無應者遂令中涓縛之梃杖交下上戒無亂毆但押令朝房候旨方從哲等叩頭言小臣無知妄言望霽天威怒稍解乃以手約皇太子體曰彼從六尺孤養至今成丈夫矣使我有別意何不於彼時更置今又何疑且福王旣已至國去此數千里自非宣召彼能飛至乎因命內侍傳呼三皇孫至石級上令諸臣熟視諭曰朕諸孫俱已長成更有何說顧問皇太子爾有何語與諸臣悉言無隱皇太子曰似此風癲之人決了便罷不必株連又曰我父子何等親愛外廷有許多議論爾輩爲無君之臣使我爲不孝之子上因謂羣臣曰爾等聽皇太子語否又述東宮言連聲重申之羣臣跪聽未起上屢顧閽者令續到官皆放進無阻以故後來者踵趾相錯班行稍右與帝座遠上又持皇太子面向右問曰爾等俱見否眾俯伏謝乃命諸臣同出甲戌決張差於市乙亥上命司禮監會九卿三法司於文華門前鞫審龐保劉成保原名鄭進成原名劉登云其與差飯及木棍引進等語俱展轉不招方審問東宮傳諭曰張差持棍闖宮至大殿檐下當時就擒並無別物其情實系風癲誤入宮闈打倒內寺罪所不赦後招出龐保劉成本宮反復參詳保成身系內官𨿽欲謀害本宮於保成何益此必保成素曾淩虐於差故肆行報覆之謀誣以主使本宮念人命至重造逆大事何可輕信連日奏求父皇速決張差以安人心其誣舉龐保劉成若一槪治罪恐傷天和況姓名不同當以讎誣幹連從輕擬罪奏請定奪則刑獄平本宮陰騭亦全矣六月戊子刑部審馬三道李守才孔道以左道從律論應流李自彊李萬倉應笞從之尋斃龐保劉成於內廷王之采爲科臣徐紹吉臺臣韓浚所糾部處閒住中旨特黜爲民補何士�於外著刑部重擬劉光復罪奪刑部侍郎張問達俸旣而釋光復於獄

東宮部雜錄

