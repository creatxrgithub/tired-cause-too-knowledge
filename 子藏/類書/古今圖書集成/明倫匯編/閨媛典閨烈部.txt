

閨烈部列傳一

周

息君夫人按劉向列女傳息君之夫人者楚伐息擄其君使守門將妻其夫人而納之於宮楚王出遊夫人遂出見息君謂之曰人生要一死而已何至自苦妾無須臾而忘君也終不以身更貳醮生離於地上豈如死歸於地下哉乃作詩曰谷則異室死則同穴謂予不信有如曒日息君止之夫人不聽遂自殺息君亦自殺同日俱死楚王賢其夫人守節有義乃以諸侯之禮合葬之君子謂夫人說於行善故序之於詩夫義動君子利動小人息君夫人不爲利動矣詩云徳音莫違及爾同死此之謂也按左傳所載與此不同向必有所據故入於烈部

齊杞梁妻按劉向列女傳齊杞梁殖之妻者莊公襲莒殖戰而死莊公歸遇其妻使使者弔之於路杞梁妻曰令殖有罪君何辱命焉若令殖免於罪則賤妾有先人之敝廬在下妾不得與郊弔於是莊公乃還車詣其室成禮然後去杞梁之妻無子旣無所歸乃枕其夫之屍於城下而哭內諴動人道路過者莫不爲之揮涕十日而城爲之崩旣葬曰吾何歸矣夫婦人必有所倚者也父在則倚父夫在則倚夫子在則倚子今吾上則無父中則無夫下則無子內無所依以見吾誠外無所倚以立吾節吾豈能更二哉亦死而已遂赴淄水而死君子謂杞梁之妻貞而知禮詩云我心傷悲聊與子同歸此之謂也按杞梁妻之死左傳不載故但存向傳

楚昭越姬按劉向列女傳楚昭越姬者越王句踐之女楚昭王之姬也昭王燕遊蔡姬在左越姬參右王親乘駟以馳逐遂登附社之臺以望云夢之囿觀士大夫逐者旣歡乃顧謂二姬曰樂乎蔡姬對曰樂王曰吾願與子生若此死又若此蔡姬曰昔敝邑寡君固以眾黎民之役事君王之馬足故一婢子之身爲苞苴玩好今乃比干妃嬪固願生俱樂死同時王顧謂史書之蔡姬許從孤死矣乃復謂越姬越姬對曰樂則樂矣然而不可久也王曰吾願與子生若此死若此其不可得乎越姬對曰昔者吾先君莊王淫樂三年不聽政事終而能攺卒霸天下妾以爲君王爲能法吾先君將攺斯樂而勤於政也今則不然而要婢子以死其可得乎且君王以束帛乘馬取婢子於敝邑寡君受之太廟也不約死妾聞之諸姑婦人以死彰君之善益君之寵不聞其以苟從其暗死爲榮妾不敢聞命於是王寤敬越姬之言而猶親嬖蔡姬也居二十五年王救陳越姬從王病在軍中有赤云夾日如飛烏王問周史史曰是害王身然可移於將相將相聞之將請以身禱於神王曰將相之於孤猶股肱也今移禍焉庸爲去是身乎不聽越姬曰大哉君王之徳以是妾願從王矣昔日之遊燕樂也是以不敢許及君王復於禮國人皆將爲君王死而況於妾乎請願先驅狐貍於地下王曰昔之遊樂吾戲耳若將必死是彰孤之不徳也越姬曰昔者妾𨿽口不言而心旣許之矣妾聞信者不負其心義者不虛設其事妾死王之義不死王之好也遂自殺王病甚讓位於三弟三弟不聽王薨於軍中蔡姬竟不能死王弟子閭與子西子期謀曰母信者其子必仁乃伏師閉壁迎越姬之子熊章立是爲惠王然後罷兵歸葬昭王君子謂越姬信能死義詩曰徳音莫違及爾同死越姬之謂也

魯秋潔婦按劉向列女傳潔婦者魯秋胡子妻也旣納之五日去而官於陳五年乃歸未至家見路傍婦人采桑秋胡子悅之下車謂曰若曝采桑吾行道遠願托桑蔭下下賫休焉婦人采桑不輟秋胡子謂曰力田不如逢丰年力桑不如見國卿吾有金願以與夫人婦人曰噫夫采桑力作紡績織以供衣食奉二親養夫子吾不願金所願卿無有外意妾亦無淫佚之志收子之賫與笥金秋胡子遂去至家奉金遺母使人喚婦至乃向采桑者也秋胡子慚婦曰子束髮辭親往仕五年乃還當所悅馳驟揚塵疾至今也乃悅路傍婦人下子之糧以金予之是忘母也忘母不孝好色淫佚是污行也污行不義夫事親不孝則事君不忠處家不義則治官不理孝義並忘必不遂矣妾不忍見子攺娶矣妾亦不嫁遂去而東走投河而死君子曰潔婦精於善夫不孝莫大於不愛其親而愛他人秋胡子有之矣君子曰見善如不及見不善如探湯秋胡子婦之謂也詩云惟是褊心是以爲刺此之謂也

聶政姊按戰國策齊人軹深井裏聶政勇敢士也嚴遂陰交以意厚之欲報仇聶政獨行仗劍至韓刺殺韓相傀因自皮面抉眼屠腸以死韓取聶政屍曝於市縣購之千金久之莫知誰政姊嫈聞之曰吾弟至賢不可愛妾之軀滅吾弟之名非弟意也乃之韓視之曰勇哉气矜之隆是其軼賁育髙成荊矣今死而無名父母旣沒矣兄弟無有此爲我故也夫愛身不揚弟之名吾不忍也乃抱屍而哭之曰此吾弟軹深井裏聶政也亦自殺於屍下晉楚齊衛聞之曰非獨聶政之能乃其姊者烈女也聶政之所以名施於後世者其姊不避葅酢之誅以揚其名也

代趙夫人按劉向列女傳代趙夫人者趙簡子之女襄子之姊代王之夫人也簡子旣葬襄子未除服馳登夏屋誘代王使廚人持斗以食代王及從者行斟陰令宰人各以一斗擊殺代王及從者因舉兵平代地而迎其姊趙夫人夫人曰吾受先君之命事代王今十有餘年矣代無大故而主君殘之今代已亡吾將奚歸且吾聞之婦人執義無二夫吾豈有二夫哉迎我何之以弟慢夫非義也以夫怨弟非仁也吾不敢怨然亦不歸遂泣而呼天自殺於磨笄之地代人皆懷之君子謂趙夫人善處夫婦之間詩云不僭不賊鮮不爲則此之謂也

韓憑妻何氏按搜神記宋康王舍人韓憑妻何氏美康王奪之憑怨王囚之論爲城旦妻密遺憑書繆其辭曰其雨淫淫河大水深日出當心旣而王得其書以示左右左右莫解其意臣蘇賀對曰其雨淫淫言愁且思也河大水深不得往來也日出當心有死志也俄而憑乃自殺其妻乃陰腐其衣與王登臺妻遂自投臺下左右攬之衣不中手而死遺書於帶曰王利其生妾利其死願以屍骨賜憑合葬王怒勿聽使里人埋之冢相望也王曰爾夫婦相愛不已若能使冢合吾勿阻也宿昔之間便有大梓木生於二冢之間旬日而大盈抱屈體相就根交於下枝錯於上又有鴛鴦雌雄各一恆棲其上晨夕不去交頸悲鳴音聲感人宋人哀之遂號其木曰相思樹相思之名起於此也南人謂此禽卽韓憑夫婦之精魂今睢陽有韓憑城其歌謠至今猶存又按九國誌玉臺新詠韓憑戰國時爲宋康王舍人妻何氏美王欲之捕舍人築靑陵臺何氏作烏鵲歌以見志遂自縊死歌曰南山有烏北山張羅烏自髙飛羅當柰何烏鵲飛不樂鳳凰妾自庶人不樂宋王

漢

虞姬按女俠傳虞姬西楚霸王項羽美人也羽被漢圍垓下夜聞漢軍四面皆楚歌乃大驚曰漢皆已得楚乎是何楚人之多也乃起飲帳中慷慨悲歌自爲詩曰力拔山兮气蓋世時不利兮騅不逝騅不逝兮可柰何虞兮虞兮柰若何歌數闋美人和之曰漢兵北略地四面楚歌聲大王意气盡賤妾何聊生泣數行下遂自刎虞姬之死按史漢不載他書亦不詳故存此

曼阿娜妻阿南按雲南通誌阿南太和人元封間其夫爲漢將偏裨郭世忠所殺欲妻之南曰能從我三事乎一作幕次祭故夫一焚故夫衣易君新衣一令國人徧知禮嫁如其言於六月二十五日聚國人張松幕置火其下阿南抽刀出令火熾盛乃焚夫衣自引刀斷身僕火國人哀之每歲以是日燃炬聚會爲弔後人名爲星回節及南詔滅五詔亦以是日舉火

後漢

周郁妻按後漢書列女傳沛郡周郁妻者同郡趙孝之女也字阿少習儀訓閒於婦道而郁驕淫輕躁多行無禮郁父偉謂阿曰新婦賢者女當以道匡夫郁之不攺新婦過也阿拜而受命退謂左右曰我無樊衛二姬之行故君以責我我言而不用君必謂我不奉教令則罪在我矣若言而見用是爲子違父而從婦則罪在彼矣生如此亦何聊哉乃自殺莫不傷之

樂羊子妻按後漢書列女傳河南樂羊子妻者不知何氏之女也羊子嘗行路得遺金一餅還以與妻妻曰妾聞志士不飲盜泉之水廉者不受嗟來之食況拾遺求利以污其行乎羊子大慚乃捐金於野而遠尋師學一年來歸妻跪問其故羊子曰久行懷思無他異也妻乃引刀趨機而言曰此織生自蠶繭成於機杼一絲而累以至於寸累寸不已遂成丈匹今若斷斯織也則捐失成功稽廢時日夫子積學當日知其所亡以就懿徳若中道而歸何異斷斯織乎羊子感其言復還終業遂七年不返妻常躬勤養姑又遠饋羊子嘗有他捨雞謬入園中姑盜殺而食之妻對雞不餐而泣姑怪問其故妻曰自傷居貧使食有他肉姑竟棄之後盜有欲犯妻者乃先其姑妻聞操刀而出盜曰釋汝刀從我者可全不從我者則殺汝姑妻仰天而嘆舉刀刎頸而死盜亦不殺其姑太守聞之卽捕殺盜而賜妻縑帛以禮葬之號曰貞義

許升妻按後漢書列女傳吳許升妻者呂氏之女也字榮升少爲博徒不理操行榮嘗躬勤家業以奉養其姑數勸升修學每有不善輒流涕進規榮父積忿疾升乃呼榮欲攺嫁之榮嘆曰命之所遭義無離貳終不肯歸升感激自勵乃尋師遠學遂以成名尋被本州辟命行至壽春道爲盜所害刺史尹耀捕盜得之榮迎喪於路聞而詣州請甘心讎人耀聽之榮乃手斷其頭以祭升靈後郡遭寇賊賊欲犯之榮逾垣走賊拔刀追之賊曰從我則生不從我則死榮曰義不以身受辱寇虜也遂殺之是日疾風暴雨雷電晦冥賊惶懼叩頭謝罪乃殯葬之

皇甫規妻按後漢書列女傳安定皇甫規妻者不知何氏之女也規初喪室家後更娶之妻善屬文能艸書時爲規答書記眾人怪其工及規卒時妻年猶盛而容色美後董卓爲相國承其名聘以軿輜百乘馬二十匹奴婢錢帛充路妻乃輕服詣卓門跪自陳情辭甚酸愴卓使傅奴侍者悉拔刀圍之而謂曰孤之威教欲令四海風靡何有不行於一婦人乎妻知不免乃立罵卓曰君羌胡之種毒害天下猶未足耶妾之先人淸徳奕世皇甫氏文武上才爲漢忠臣君親非其趣使走吏乎敢欲行非禮於爾君夫人耶卓乃引車庭中以其頭懸軛鞭撲交下妻謂持杖者曰何不重乎速盡爲惠遂死車下後人圖畫號曰禮宗云

陰瑜妻按後漢書列女傳南陽陰瑜妻者潁川荀爽之女也名采字女荀聰敏有才藝年十七適陰氏十九產一女而瑜卒采時尙丰少常慮爲家所逼自防禦甚固後同郡郭奕喪妻爽以采許之因詐稱病篤召采旣不得已而歸懷刃自誓爽令傅婢執奪其刃扶抱載之猶憂致憤激敕衛甚嚴女旣到郭氏乃僞爲歡悅之色謂左右曰我本立志與陰氏同穴而不免逼迫遂至於此素情不遂柰何乃命使建四燈盛裝飾請奕入相見共談言辭不輟奕敬憚之遂不敢逼至曙而出采因敕令左右辦浴旣入室而掩戶權令侍人避之以粉書屝上曰屍還陰陰字未及成懼有來者遂以衣帶自縊左右玩之不爲意比視已絕時人傷焉

三貞按益都耆舊傳巴三貞者閬中馬眇新妻義西充國王元憒妻姬皆閬中人也閬中趙蔓君妻華西充國人也姬早失夫介然守操中平五年黃巾余類延益州賊帥趙蕃據閬中城拘迫衣冠令入婦女爲質義姬華等隨北入城後賊類爭勢攻破閬中時人或死或奔家室相失義姬華隨類出城走傳聞後賊或拘略婦女於是三人自度窮迫恐不免於拘逼乃相與自沈於水而死鄕黨聞之莫不感傷號曰三貞

陳悝妻吳氏按皇甫謐列女傳下邳陳悝妻者同郡吳氏之女漢末喪亂流寓東城東城令戚奇欲北就呂布楚城疊擄人眾聞女有美色善史書能彈琴瑟遂殺悝令僕者接女上車女謂奇曰君墮壞都城擄掠士女殺人之夫欲以人婦爲妻何酷逆之甚願守志而死不願無行而生遂自刎奇猶有哀慚殯葬乃去

五伯妻按謝承後漢書曹節弟破石爲越騎校尉越騎營五伯妻有美色破石從求之五伯不敢違妻執意不肯行遂自殺

趙娥按太平禦覽列女傳曰趙娥者趙萬之妻郡縣遭亂萬得足疾不能行爲賊所殺賊欲將娥娥守喪不去賊舉矛抵娥欲以怖之娥知賊必欲略乃以身赴矛貫心達背而死

朱叔賢妻張氏按太平禦覽列女傳曰蜀朱叔賢妻者張氏之女字昭儀賢爲郡督郵軍襲郡城門閉賢兄弟謀逾城出事泄伏誅乃配嫁昭儀泣曰誅我夫而逼嫁我此豈夫婦平生之願乎乃竊刀割咽而死

魯潛按太平禦覽列女傳曰張氏妻者丹陽魯輝之女名潛旣適張氏會其家門伏誅以潛女弱姑老故得不死然貲產沒官單罄壁立昏晨力作供養甚謹猶應配適士伍之無妻者國有常法知終不免每與姑言有必死之志姑曰夫﹠﹟攺適悠悠皆是人當隨時之宜何至於此潛曰悠悠之爲非妾心也後至當配果自經死

韓樹南按漢中士女志樹南南鄭人趙子賤妻也子賤初爲郡功曹李固之誅詔書下郡殺固二子憲公季公太守知其枉遇之甚寬二子托服藥死具棺器欲因出逃子賤畏法敕更驗實就殺之及固小子燮得還子賤慮燮報仇賃人刺之燮覺告郡殺子賤初樹南諫子賤子賤不從及臨死許共並命兄弟侍婢視守之經百餘日乃怠曰兄念一死萬不得生不敢復圖死也上下以爲信然無幾時於幕下自殺

姚超二女按四川總志姚超爲廣漢屬縣長二女長曰饒小曰姚未嫁值九種彜叛超見殺饒姚爲所獲詐欲飲水並連腰沈水而死托夢於兄兄依夢求之得屍以葬

李氏女按四川總志李氏某邑民李正榮女許聘聶氏子聶暴卒女聞而悲遂自縊死

馬邈妻李氏按四川總志李氏守將馬邈妻炎興元年冬十一月鄧艾深入陰平徑達江油邈不爲備一日閱軍天甚寒邈歸私室與妻擁鑪妻曰近聞邊關告急君豫然何也邈曰天子聽信黃皓溺於酒色吾意禍不遠矣魏兵至日吾必降李氏唾面曰君爲男子先懷不忠不義之心虛受國家爵祿吾何面目與君共立乎邈默然忽報鄧艾已入門邈大驚忙出降李氏聞之遂自縊死艾問其故邈實告艾憐其賢具棺葬之靜軒詩曰可憐巴蜀多名將不及江油李氏賢

吳

張溫中妺按三國吳志張溫傳注文士傳曰溫姊妺三人皆有節行已嫁者皆見錄奪其中妺先適顧承官以許嫁丁氏成婚有日遂飲藥而死吳朝嘉嘆鄕人圖畫爲之贊頌云

貧女王氏按萊州府誌貧女王氏平度州人相傳從夫秦友來築朱毛城負畚插裹糧以隨夫﹠﹟乞棺營葬剖心以殉時人哀之築臺祀之下有小姑河沙土至今盡赤傳爲剖心血痕

公孫達妻卻氏戴

氏附

按吳縣誌公孫達妻卻氏與李公謀妻戴氏各遭寇賊臨之以刃曰寧爲我妻而生乎將不從而死乎二婦曰婦人以貞淑爲節豈可畏死而忘義賊遂殺之

晉

湣懷太子妃王氏按晉書列女傳湣懷太子妃王氏太尉衍女也字惠風貞婉有志節太子旣廢居於金墉衍請絕婚惠風號哭而歸行路爲之流涕及劉曜陷洛陽以惠風賜其將喬屬屬將妻之惠風拔劍拒屬曰吾太尉公女皇太子妃義不爲逆賊所辱屬遂害之

賈渾妻宗氏按晉書列女傳賈渾妻宗氏不知何許人也渾爲介休令被劉元海將喬晞攻破死之宗氏有姿色晞欲納之宗氏罵曰屠販奴豈有害人之夫而欲加無禮於爾安乎何不促殺我因仰天大哭晞遂害之時年二十餘

梁緯妻辛氏按晉書列女傳梁緯妻辛氏隴西狄道人也緯爲散騎常侍西都陷沒爲劉曜所害辛氏有殊色曜將妻之辛氏據地大哭仰謂曜曰妾聞男以義烈女不再醮妾夫已死理無獨全且婦人再辱明公亦安用哉乞卽就死下事舅姑遂號哭不止曜曰貞婦也任之乃自縊而死曜以禮葬之

許延妻杜氏按晉書列女傳許延妻杜氏不知何許人也延爲益州別駕爲李驤所害驤欲納杜氏爲妻杜氏號哭守夫屍罵驤曰汝輩逆賊無道死有先後寧當久活我杜家女豈爲賊妻也驤怒遂害之

尹虞二女按晉書列女傳尹虞二女長沙人也虞前任始興太守起兵討杜弢戰敗二女爲弢所獲並有國色弢將妻之女曰我父二千石終不能爲賊婦有死而已弢並害之

王廣女按晉書列女傳王廣女不知何許人也容質甚美慷慨有丈夫之節廣仕劉聰爲西揚州刺史蠻帥梅芳攻陷揚州而廣被殺王時年十五芳納之俄於暗室擊芳不中驚起曰何故反耶王罵曰蠻畜我欲誅反賊可謂反乎吾聞父仇不同天母仇不同地汝反逆無狀害人父母而復以無禮陵人吾所以不死者欲誅汝耳今死自吾分不待汝殺但恨不得梟汝首於通逵以塞大恥辭气猛厲言終乃自殺芳止之不可

張天錫妾閻氏薛氏按晉書列女傳張天錫妾閻氏薛氏並不知何許人也咸有寵於天錫天錫寢疾謂之曰汝二人將何以報我吾死後豈可以爲人妻乎皆曰尊若不諱妾請效死供灑掃地下誓無他志及其疾篤二姬皆自刎天錫疾瘳追悼之以夫人禮葬焉

彭娥按河南府誌彭娥宜陽龍屋保彭氏女晉永嘉之亂彭娥父母昆弟皆爲賊所害一日娥負器出汲聞賊至走還與賊格鬥賊縛娥驅出溪將污之邊有峭壁髙數十丈娥大呼曰皇天有神否我豈肯受辱於賊奴耶遂以首觸石者三石忽開數丈娥卽趨入賊逐之山復合賊皆磔死娥遂不知所在遺器化爲石形似雞人因號曰石雞山女娥潭云

苻登妻毛氏按晉書列女傳苻登妻毛氏不知何許人壯勇善騎射登爲姚萇所襲營壘旣陷毛氏猶彎弓跨馬率壯士數百人與萇交戰殺傷甚眾眾寡不敵爲萇所執萇欲納之毛氏罵曰吾天子後豈爲賊羌所辱何不速殺我因仰天大哭曰姚萇無道前害天子今辱皇后皇天后土寧不鑑照萇怒殺之

陳氏女琬按述異記元興末魏郡民陳氏女名琬家查浦年十六饑疫之歲父母相繼死惟有一兄庸賃自活女容色甚艷鄰中士庶見其貧弱以金帛要之女立操堅貞未嘗有許後值盧循之亂賊眾將加陵逼女厲然不回遂被害

段丰妻慕容氏按晉書列女傳段丰妻慕容氏徳之女也有才慧善書史能鼓琴徳旣僭位署爲平原公主年十四適於丰丰爲人所譖被殺慕容氏寡歸將攺適僞壽光公餘熾慕容氏謂侍婢曰我聞忠臣不事二君貞女不更二夫段氏旣遭無辜已不能同死豈復有心於重行哉今主上不顧禮義嫁我若不從則違嚴君之命矣於是﹠﹟日交禮慕容氏姿容婉麗服飾光華熾睹之甚喜經再宿慕容氏僞辭以疾熾亦不之逼三日還第沐浴置酒言笑自若至夕密書其裙帶云死後當埋我於段氏墓側若魂魄有知當歸彼矣遂於浴室自縊而死及葬男女觀者數萬人莫不嘆息曰貞哉公主路經余熾宅前熾聞挽歌之聲慟絕良久

呂纂妻楊氏呂紹妻附

按晉書列女傳呂纂妻楊氏弘農人也美艷有義烈纂被呂超所殺楊氏與侍婢十數人殯纂於城西將出宮超慮賫珍物出外使人搜之楊氏厲聲責超曰爾兄弟不能和睦手刃相屠我旦夕死人何用金寶超慚而退又問楊氏玉璽所在楊氏怒曰盡毀之矣超將妻之謂其父桓曰後若自殺禍及卿宗桓以告楊氏楊氏曰大人本賣女與氐以圖富貴一之已甚其可再乎乃自殺時呂紹妻張氏亦有操行年十四紹死便請爲尼呂隆見而悅之欲穢其行張氏曰欽樂至道誓不受辱遂升樓自投於地二脛俱折口誦佛經俄然而死

杜慈涪按梓潼士女志慈涪杜季女巴郡虞顯妻也十八適顯顯亡無子季欲攺嫁慈曰受命虞氏虞氏早亡妾之不幸當生事賢姑死就養成室存亡等但欲在終供養亡不有恨願不易圖季知不可告而奪也乃密謀與彊逼迫之慈縊死

王上妻袁氏按益都耆舊傳廣漢徳陽王上妻者同縣袁氏女也名福年二十適上舅姑旣沒復遭上喪悲傷感切不妄言笑有二子養育遺孤執心純篤及叔父湣其窮困私以許張奉掩迫合婚其旦計欲殺奉恐禍及母叔孤兒永棄慷慨流涕自殺而死

陳南妻戴氏按皇甫謐列女傳戎士陳南妻丹者戴氏之女美而早寡事舅姑恭篤同伍之人咸樂其賢色求者甚多守死不嫁後之聘者告其軍主軍主命之知不得已乃自縊死

翟素靑

靑附

按皇甫謐列女傳會稽翟素者翟氏之女也受聘未及配適遭賊欲犯之臨以白刃素婢名靑靑乞代素賊殺素欲犯靑靑曰向欲代素恐被恥獲害耳今素已死何以生爲賊復殺之

呂憲妻苻氏按崔鴻後涼錄建中將軍遼東太守呂憲妻苻氏年十五有姿色憲卒自殺

張員妻黃氏按水經注益都耆舊傳張員妻黃氏女也名帛員乘船覆沒求屍不得帛至沒處灘頭仰天而嘆遂自沈淵積十四日帛持員手於灘下出時人爲說曰符有光洛焚道有張帛光洛焚按注當作先絡僰先氏女名絡也黃氏異苑作張貞妻黃因

梁

許亨妻範氏按髙陽縣誌許亨妻太子中舍人範孝才女也其子曰善心範少寡而鞠之博學有髙節髙祖知之敕尙食每獻時新嘗遣分賜嘗詔入內侍皇后講讀封永樂郡君及善心遇禍範年九十二矣臨喪不哭撫柩曰能死國難我有兒矣因不食而死

張彪妻楊氏按南史張彪傳張彪少﹠﹟命在若耶山爲盜後爲中兵參軍及侯景將宋子仙攻下東揚州義舉徵子仙不捷走剡奉表元帝王僧辯引爲爪牙貞陽侯踐位爲東揚州刺史會僧辯見害陳文帝人會稽彪敗走還入若耶山中陳文帝遣章昭達領兵購之並圖其妻彪知不免謂妻楊呼爲鄕裏曰我不忍令鄕裏落他處今當先殺鄕裏然後就死楊引領受刀曾不辭憚彪不忍下刀便相隨下嶺謂曰卿須我頭我身不可去也呼妻與訣曰生死從此而別遂殺彪並弟致二首於昭達昭達進軍迎彪妻便拜稱陳文帝教迎爲家主楊便攺啼爲笑欣然意悅請昭達殯彪喪墳冢旣畢楊還經彪宅謂昭達曰婦人本在容貌辛苦日久請蹔過宅莊飾昭達許之楊入室便以刀割發毀面哀哭慟絕誓不更行陳文帝聞之嘆息不已遂許爲尼後陳文帝軍人求取之楊投井決命時寒比出之垂死積火溫燎乃蘇復起投於火

北魏

封卓妻劉氏按魏書列女傳渤海封卓妻彭城劉氏女也成婚一夕卓官於京師後以事伏法劉氏在家忽然夢想知卓已死哀泣不輟諸嫂諭之不止經旬凶問果至遂憤嘆以死時人比之秦嘉妻中書令髙允念其義髙而名不著爲之詩曰兩儀正位人倫肇甄爰制夫婦統業承先𨿽曰異族气猶自然生則同室終契黃泉其一封生令達卓爲時彥內協黃中外兼三變誰能作配克應其選實有華宗挺生淑媛其二

京野殊勢山川乖互乃奉王命載馳在路公務旣弘私義獲著因媒致幣遘止一暮其三

率我初冠眷彼弱笄形由禮比情以趣諧忻願難常影迹易乖悠悠言邁戚戚常懷其四

時值險屯橫離塵网伏鑕就刑身分土壤千里𨿽遐應如影響良嬪洞感發於夢想其五

仰惟親命俯尋嘉好誰謂會淺義深情到畢志守窮誓不二醮何以驗之殞身是效其六

人之處世孰不厚生必存於義所重則輕結忿鍾心甘就幽冥永捐堂宇長辭母兄其七茫

茫中野翳翳孤丘葛虆冥蒙荊棘四周理苟不昧神必俱遊異哉貞婦曠世靡儔其八

涇州貞女兕先氏按魏書列女傳涇州貞女兕先氏許嫁彭老生爲妻聘幣旣畢未及成禮兕先率行貞淑居貧常自春汲以養父母老生輒往逼之女曰與君禮命𨿽畢二門多故未及相見何由不﹠﹟父母擅見陵辱若苟行無禮正可身死耳遂不肯從老生怒而殺之取其衣服女尙能言臨死謂老生曰生身何罪與君相遇我所以執節自固者寧更有所邀正欲奉給君耳今反爲君所殺若魂靈有知自當相報言終而絕老生持女珠瓔至其叔宅以告叔叔曰此是汝婦柰何殺之天不佑汝遂執送官太和七年有司劾以死罪詔曰老生不仁侵陵貞淑原其彊暴便可戮之而女守禮履節沒身不攺𨿽處艸萊行合古迹宜賜美名以顯風操其標墓旌善號曰貞女

史映周妻耿氏按魏書列女傳榮陽史映周妻同郡耿氏女年十七適於映周太和二十三年映周卒耿氏恐父母奪其志因葬映周哀哭而殞見者莫不悲嘆屬大使觀風以狀具上詔標榜門閭

郭牙妻崔氏按山西通誌崔氏郭牙妻牙當赴官畱崔事母母病劇牙沒於官氏含痛事姑不令其知姑尋沒牙櫬亦至氏哀毀骨立身治二喪盡禮營葬畢不食而死

北齊

斛律氏按北齊書樂陵王傳樂陵王百年被召自知不免乃割帶玦畱與妃斛律氏見帝於元都苑令左右斬棄之池妃把玦哀號不食月餘亦死玦猶在手拳曲不可開時年十四

孫神妻陳氏按北史列女傳孫神妻陳氏者河北郡人也神當遠戍主吏配在夏州意難其遠有孤兄子欲以自代陳曰爲國徵戍道路遼遠何容身不肯行以孤侄自代天下物議誰其相許神感其言乃自行在戍未幾便喪槥柩至陳望而哀痛一哭而卒文帝詔表其閭

獄吏妻顏氏按揚州府誌顏氏北齊時揚州獄吏妻也姿色絕人太守聞而奪之遂自刎死今相傳顏小娘子冢是也

隋

襄城王恪妃按隋書列女傳襄城王恪妃者河東柳氏女也父旦循州刺史妃姿儀端麗年十餘以良家子合法相聘以爲妃未幾而恪被廢妃修婦道事之愈敬煬帝嗣位恪復徙邊帝令使者殺之於道恪與辭訣妃曰若王死妾誓不獨生於是相對慟哭恪旣死棺斂訖妃謂使者曰妾誓與楊氏同穴若身死之後得不別埋君之惠也遂撫棺號慟自經而卒見者莫不爲之流涕

華陽王楷妃按隋書列女傳華陽王楷妃者河南元氏之女也父巖性明敏有气幹仁壽中爲黃門侍郎封龍涸縣公煬帝嗣位坐與柳述連事除名爲民徙南海後會赦還長安有人譖巖逃歸收而殺之妃有姿色性婉順初以選爲妃未幾而楷被幽廢妃事楷愈謹每見楷有憂懼之色輒陳義理以慰諭之楷甚敬焉及江都之亂楷遇宇文化及之逆以妃賜其黨元武達武達初以宗族之禮置之別捨後因醉而逼之妃自誓不屈武達怒撻之百餘辭色彌厲因取甓自毀其面血淚交下武達釋之妃謂其徒曰我不﹖

閨烈部列傳二

遼

耶律朮者妻蕭氏按遼史列女傳耶律朮者妻蕭氏小字訛裏本國舅孛堇之女性端﹠﹟有容色自幼與他女異年十八歸朮者謹裕貞婉娣姒推尊之及居朮者喪極哀毀旣葬謂所親曰夫婦之道如陰陽表裏無陽則陰不能立無表則裏無所附妾今不幸失所天且生必有死理之自然朮者早歲登朝有才不壽天禍妾身罹此酷罰復何依恃儻死者可見則從不可見則當與俱侍婢慰勉竟無回意自刃而卒蕭氏按盛京通誌作葉氏

耶律中妻蕭氏按遼史列女傳耶律中妻蕭氏小字挼蘭韓國王惠之四世孫聰慧謹願年二十歸中事夫敬順親戚咸譽其徳中嘗謂曰汝可粗知書以前貞淑爲鑑遂發心誦習多涉古今天慶中爲賊所執潛置刃於履誓曰人欲污我者卽死之至夜賊遁而免久之帝召中爲五院都監中謂妻曰吾本無宦情今不能免我當以死報國汝能從我乎挼蘭對曰謹奉教及金兵徇地嶺西盡徙其民中守節死挼蘭悲戚不形於外人怪之俄躍馬突出至中死所自殺論曰陳氏以經教二子並爲賢相耶律氏自潔不嫁居閨閫之內而不忘忠其君非賢而能之乎三蕭氏之節𨿽烈丈夫有不能者矣

耶律奴妻蕭氏按盛京通誌耶律奴妻小字意辛國舅駙馬都尉陶蘇幹之女二十始適奴以孝謹聞奴與樞密使乙辛有隙被誣奪爵流烏古部帝以意辛公主之女欲使絕婚意辛曰陛下天地之恩然夫婦之義死生以之臨難頓乖綱常禽獸何異帝從之命召還子國隱仕保大中意辛謂諸子曰吾度盧彥倫必叛汝輩速避我當死之賊至遇害

宋

王孝謙妻袁氏按太平禦覽九江王孝謙妻者同郡袁氏之女字貴女與母俱流移共止孝謙好酒凶悖無子之禮貴女每涕泣諫諭不能匡攺母怨孝謙之爲貴女輒悲哀不食言於鄰人曰爲子致母於辱非孝也事無道之人非義也昔秋胡之妻不忍見不義之人我何爲生於世間哉乃自殺

龔氏二女按閩通誌龔氏二女愼義女也開寶初愼義守歙以不從盧絳之亂舉家遇害獨二女被擄至縣之王堂香巖寺絳恣飲以二女幼不設防二女遂縊於寺後之小阜後人名其死所曰烈女臺

張氏按宋史列女傳張氏鄂州江夏民婦裏惡少謝師乞過其家持刀逼欲與爲亂曰從我則全不從則死張大罵曰庸奴可死不可他也至以刃斷其喉猶能走擒師乞以告鄰人旣死朝廷聞之詔封旌徳縣君表墳曰烈女之墓賜酒帛令郡縣致奠

郝節娥按宋史列女傳郝節娥嘉州娼家女生五歲母娼苦貧賣於洪雅良家爲養女始笄母奪而歸欲令世其娼娥不樂娼日逼之娥曰少育良家習織作組紃之事又輒精巧粗可以給母朝夕欲求此身使終爲良可乎母益怒且箠且罵洪雅春時爲蠶叢祠娼與邑少年期因蠶叢具酒邀娥娼與徐往娥見少年倉皇驚走母挽捽不使去不得己畱坐中時時顧酒食輒唾彊飲之則嘔噦滿地少年卒不得侵淩暮歸過雞鳴渡娥度他日必不可脫陽渴求飲自投於江以死鄕人謂之節娥云

朱氏按宋史列女傳朱氏開封民婦也家貧賣巾屨簪珥以給其夫夫日與俠少飲博不以家爲事犯法徙武昌父母欲奪而嫁之朱曰何迫我如是耶其夫將行一夕自經死且曰及吾夫未去使知我不爲不義屈也吳充時爲開封府判官作阿朱詩以道其事

趙氏按宋史列女傳趙氏貝州人父嘗舉學究王則反聞趙氏有殊色使人劫致之欲納爲妻趙日號哭慢罵求死賊愛其色不殺多使人守之趙知不脫乃紿曰必欲妻我宜擇日以禮聘賊信之使歸其家家人懼其自殞得禍於賊益使人守視賊具聘帛盛輿從來迎趙與家人訣曰吾不復歸此矣問其故答曰豈有爲賊污辱至此而尙有生理乎家人曰汝忍不爲族計趙曰第無患遂涕泣登輿而去至州廨舉簾視之已自縊輿中死矣尙書屯田員外郎張寅有趙女詩又按諧史慶曆中貝賊王則倡亂率眾閉門爲不軌知城中女子無如趙氏女美致帛萬端金千斤聘爲妻且曰女若不行卽滅爾族父母不敢違獨女不可曰吾𨿽女子戴天子天履天子土十九年矣縱不能執兵討叛柰何妻之泣涕不食父母族人守之以所得後服衣之女曰妻賊何后也家人掩其口卒逼以往女登輿自殘於輿中賊盛禮待之聞報皆失色而賊之親信自殺者三人縋城逃者七十四人懼爲賊所魚肉也自此賊焰漸衰以至於敗嗚呼識去就知廉恥仗節死義者天下皆以是望士君子而不以是望眾庶常以是望男子而不以是望婦人今趙氏一民家女耳表表之節如是可謂出於人所甚難而天下之所未嘗望者彼士君子號爲男子者觀之寧不有愧於心耶

歐陽文忠妾盧兒按鳳陽府誌盧兒歐陽文忠公妾也公卒盧兒哭之慟目流血以死乃殉葬焉

劉潛妻姜氏按兗州府誌姜氏定陶人劉潛妻潛以母死一慟遂絕姜撫潛大號而死時人傷之

趙氏婦按夔州府誌趙氏婦達州人少年嫠居守志貞篤有凶人欲犯之誘之百端終不可得脇以白刃亦不爲動遂刺殺之皇佑二年州守薛俅立石表其墓後邑令薛仲侃創祠祀焉

曹覲妻劉氏按閩書曹覲妻劉氏皇佑五年覲守封州儂智髙陷郡劉逃之林坰旣聞覲死曰不可污賊遂自經追封彭城縣君

曹覲妹按閩書曹覲妹從覲官次覲遇害亦自刎

黃婦余正按閩書余正年十六父從周以許甌寧黃壽明年將笄土豪伍馬榮者欲彊委禽焉余據禮告父父以女辭辭之遂歸於黃於歸之日豪遣百餘人要於道殺黃奪余余紿曰返致吾言吾未爲黃婦勢且適人孰與主公汝以脇取吾以脇歸𨿽在主公實憎之毋寧歸而待聘主公與我俱免人口百餘人者皆去余扶黃屍歸白於官土豪坐誅遂卜地葬夫自殺以從時至和己巳歲也

徐賡妻蔡氏按揚州府誌蔡氏興化人徐賡妻賡爲寧鄕主薄病篤死蔡市毒服之亦死焉秦觀稱其奇節爲作烈婦傳

程小姑按四川總志小姑大邑人姚三五妻姚出外小姑煢然處閨中夜漏半彊奴挾刃逼之姑號呼義不受辱身被重傷竟全大節縣上其事論奴如律大觀中封旌徳縣君

孫婦項氏按宋史列女傳項氏吉州吉水人居永昌裏適同裏孫氏宣和七年爲裏胥所逮至中途欲侵淩之項引刀自刺而死郡以聞詔贈孺人旌表其廬

向薌林妾按話腴馬友犯長沙向薌林捍之不敵而潰道遇友別將方舟而來家人輩惶懼知弗脫矣賊指求薌林愛妾妾聞命無懼色自語賊曰必欲我當以車馬來賊許之妾卽盛飾以待家人駭之然猶謂其往可以紓難頃刻肩輿至卽奮而登旣過河望賊舟不甚相遠妾忽語輿卒欲少止羣卒乃弛轎妾一躍入水急援之已絕矣賊相顧不發薌林亦悠然而去

杜氏女按金華府誌杜氏女年二十未配宣和間裏有悍賊乘方臘亂扣杜門大言曰以女遺我否則族汝家矣舉家驚泣以告女曰無恐以一女易一家曷爲不可待我浴而出趣具湯其家以告賊相與歡笑而俟女閉門浴畢更衣就縊母呼不應開戶視之死矣惶遽號噭屋瓦皆鳴賊聞驚駭相視捨去

陳氏女按金華府誌陳氏女年十九未字宣和辛丑官軍捕寇所過抄掠女被執植白刃於女傍曰從我則以汝爲婦否則死女色不爲動掠發伸頸請受刃頭墮地轉動血逆流而面如生目怒視不瞑觀者愕然嘖嘖驚嘆時百鳥哀鳴浮雲晝瞑白日無光狂風振林木陳龍川爲之傳

周氏女按金華府誌周氏女行三許嫁鮑勤鮑家日替父欲攺嫁不從有陳姓者恃勢將脇娶之女投於水以救得不死脇者愈急乃自縊

章侯妻應氏周

氏附

按金華府誌應氏章侯妻及其姒周氏相歡如同產宣和間方臘作亂所過殺掠咸望風走避應病足與十歲兒居周欷歔不忍捨去應曰妾以足致命耳姒可不急避禍周曰生死同之何避焉未幾賊至肆威迫周扶應相與罵賊而死方殺應兒泣謂賊曰殺我勿殺二母賊怒並殺之

張廷榮妻王氏按靑州府誌王氏進士張廷榮妻壽光人宣和間賊邢眞執其翁王以金帛贖之又欲逼其從王怒罵不止遂殺之時年二十詔旌其門

程淑淸女按歙縣誌程淑淸女在城人方臘來寇舉家逃避女年十七父母慮其不免謂之曰儻兵逼爾柰何女曰當以死拒之明日散走東塘山中女適遇賊賊初以好言誘之繼脇以刃女曰吾知有官府不知有賊賊先斷其發女唾罵賊知不可屈殺之糜其屍乃去收葬東塘

汪福妻王氏吳

氏附

按歙縣誌王氏富堨汪福妻福子承和父子皆遠賈宣和間方臘寇歙王謂婦吳曰勢迫我老不能竄汝宜速去乃潛匿閨中吳往省之巳死遂出衾衣手殮之亦引繩自絕亂平父子俱歸繼娶生子

石公巖女按浙江通誌石公巖女新昌人宣和間方臘寇縣女被執紿曰願容粉澤賊然之遂取剃刀自刎

張晉卿妻丁氏按宋史列女傳張晉卿妻丁氏鄭州新鄭人參知政事度五世孫也靖康中與晉卿避金兵於大隗山金兵入山爲所得挾之鞍上丁自投於地戟手大罵連呼曰我死卽死耳誓不受辱於爾輩復挾上馬再三罵不已卒乃舉梃縱擊遂死杖下

焦有間妻洪氏二

婢附

按梁溪漫志洪氏鴻父羽之女適繁昌焦有間遇巨賊於江中欲逼之義不受污投江而死兩侍兒大曰宜思小曰勻奴姓吳氏女兄弟俱有色藝亦相隨赴水死焦之甥徐伯遠傳其事

王氏姊妹按萊州府誌王氏姊妹膠州人靖康中姊妹從母避亂爲兵所獲兵悅其色欲挾以行女紿曰放母還當從汝兵卽縱母去二女義不受辱相謂曰我閥閱家女豈爲賊所污俱投海而死里人壯其烈收其屍埋之曰雙女冢

武婦宇文氏按黎城縣誌宇文氏武某妻夫早亡靖康丙午金兵陷黎次年金兵再至大肆殘掠其將脇氏欲室之氏罵曰狗奴執我何爲卽墜井而死

劉士英妻陳氏按蘇州府誌陳氏郡人劉士英妻建炎初居父母家被擄赴井死士英字仲發武康人靖康初通判太原與金人戰被執罵賊不輟遂裂死旌其廟曰忠烈

範孝純妻師氏按宋史列女傳師氏彭州永丰人父驥政和二年省試第一宣和中爲右正言十餘日凡七八疏論權幸及廉訪使者之害而去女適範世雍子孝純建炎初還蜀至唐州方城縣會賊朱顯終掠方城孝純先被害賊執師氏欲彊之許以不死師罵曰我中朝言官女豈可受賊辱吾夫已死宜速殺我賊知不可屈遂害之按四川總志載二女姊妹同死

王氏二婦按宋史列女傳王氏二婦汝州人建炎初金人至汝州二婦爲所掠擁置舟中遂投漢江以死屍皆浮出不壞人爲收葬城外江上爲雙冢以表之

賴仲元妻葉氏按閩書石城人賴仲元妻葉氏建炎初盜起寧化直搗石城時仲元客遊嶺表葉以夫婿外出舅姑年邁勢不能逃委命以待俄寇至閭裏婦女悉被驅逼葉極口罵賊以身觸刃寇怒斷其喉舌子女皆遇害

董氏女按宋史列女傳董氏女沂州滕縣人許適劉氏子建炎元年盜李昱攻剽滕縣悅其色欲亂之誘諭再三曰汝不我從當銼汝萬段女終不屈遂斷其首劉氏子聞女死狀大慟曰烈女也葬之爲立祠

馬元穎妻榮氏按宋史列女傳榮氏薿女弟也自幼如成人讀論語孝經能通大義事父母孝歸將作監主簿馬元穎建炎二年賊張遇寇儀眞榮與其姑及二女走維揚姑素羸榮扶掖不忍捨俄賊至脇之不從賊殺其女脇之益急榮厲聲詬罵遂遇害

張弼妻徐氏按宋史列女傳徐氏和州人閎中女也適同郡張弼建炎三年春金人犯維揚官軍望風奔潰多肆擄掠執徐欲污之徐瞋目大罵曰朝廷蓄汝輩以備緩急今敵犯行在旣不能赴難又乘時爲盜我恨一女子不能引劍斷汝頭以快眾憤肯爲汝辱以苟活耶第速殺我賊慚恚以刃刺殺之投江中而去

徐烈女按崇仁縣誌徐烈女平原田家女也建炎三年冬六軍扈從隆佑太后往章貢軍帥王世雄叛犯崇仁女年甫笄有容色爲賊所執欲污之以刃加頸女厲聲大罵賊怒剜剔臠割慘毒備極以死鄕先生黃興嗣爲作傳

王宣妻曹氏按宋史列女傳建炎三年春盜馬進掠臨淮縣王宣要其妻避之曹曰我聞婦人死不出閨房賊至宣避之曹堅臥不起眾賊持之大罵不屈爲所害

吳永年妻何氏永年姊吳氏

按宋史列女傳何氏吳人吳永年妻也建炎四年春金兵道三吳官兵遁去城中人死者五十餘萬永年與其姊及其妻何奉母而逃母老待挾持而行卒爲賊所得將縶其姊及何何紿謂賊曰諸君何不武耶婦人東西惟命爾賊信之行次水濱謂其夫曰我不負君遂投於河其姊繼之

晏孝廣女按梁溪漫志晏元憲公四世孫女其父孝廣爲鄧州南陽縣尉女子字師姑年十五從叔孝純官於廣陵建炎三年人系以北每欲侵淩之輒擲身於地僵僕气絕或自縊或投於井皆救而獲免其主母愛之撫育如己出兵中爭傳誇焉

向氏按荊州府志向氏建炎中避亂山柵寇皮仲破柵向不辱被殺其子誘賊醉而殺之以復母仇

吳琪妻譚氏李科妻附

按宋史列女傳譚氏英州眞陽縣人曲江村士人吳琪妻也紹興五年英州饑觀音山盜起攻剽鄕落琪竄去譚不能俱與其女被執譚有姿色盜欲妻之譚怒罵曰爾輩賊也我良家女豈若偶耶賊度無可柰何害之同時有南雄李科妻謝氏囚於虔盜中數日有欲犯之謝唾其面曰寧萬段我不汝徇也盜怒銼之而去

小常村婦按宋史列女傳建炎四年叛卒楊就寇南劍州道出小常村掠一民婦欲與亂婦毅然誓死不受污遂遇害棄屍道傍賊退人爲收瘞屍所枕藉處迹宛然不滅每雨則幹晴則濕或削去卽復見覆以他土其迹愈明

陳壽隆女按梁溪漫志陳氏女其父壽隆紹興初爲湖北提刑卒於官其子造之挈妺至吳江適呂丞相之子舟至焦山遇賊家被害賊數逼女力拒之大呼其嫂曰不如俱投江俾此身明白無爲賊辱因躍入水其屍浮數里不沒賊怒因撞以干乃沒時年十四

詹氏女按宋史列女傳詹氏女蕪湖人紹興初年十七淮寇號一窠蜂破縣女嘆曰父子無俱生理我計決矣頃之賊至欲殺其父兄女趨而前拜曰妾𨿽窶陋願執巾帚以事將軍贖父兄命不然父子並命無益也賊釋父兄縛女麾手使亟去無顧我我得侍將軍何所憾哉遂隨賊行數里過市東橋躍身入水死賊相顧駭嘆而去又按松江府誌湖陰女子姓詹氏秀州華亭人僑寓湖陰其父詹先生老且貧以教授爲業獨與一子一女俱女以女工給先生朝夕嘗手抄古列女傳至暮夜必熟誦數四而寢𨿽寒暑不廢鄕人咸異之淮寇張遇寇湖陰邑人皆遁走先生泣謂女曰吾死無恨柰若何女曰父獨何憂吾計久訣豈得父子俱生耶頃之賊至欲殺其父兄女謂賊曰吾父貧且老君意不在金帛願執巾帚請釋父縛賊命遣之女行數里過東市橋躍入水而死

範汪妻馬氏按閩書範汪妻馬氏紹興初王軍陳望等作亂殺其夫又誘殺其子馬聞奔視又欲脇污之不從被節解

歐陽希文妻廖氏按宋史列女傳廖氏臨江軍貢士歐陽希文妻紹興三年春盜起建昌號白氈笠過臨江希文與妻共挾其母傅走山中爲賊所追廖以身蔽姑使希文負之逃賊執廖氏廖正色叱之賊不可屈揮刀斷其耳與臂廖猶謂賊曰爾輩叛逆至此我卽死爾輩亦不久屠戮語絕而僕鄕人義而葬之號廖節婦墓

李生妻梁氏按宋史列女傳紹興三年盜彭友犯吉州龍泉李生妻梁氏義不受辱赴水而死

鍾離婦按鳳陽府誌鍾離婦紹興間金人攻陷濠城欲驅之去婦不從金人怒斬其臂罵不絕口而死

呂祉妻吳氏按鳳陽府誌吳氏呂祉妻紹興七年八月召淮西副使制酈瓊赴行在瓊以眾叛降於劉豫時祉以都督府參謀軍事死之吳持帛自縊以殉

張同朱妻陳氏按鳳陽府誌陳氏張同朱妻荒年就食靑陽夫鬻之於虹縣李簡氏通身密縫至簡家以剪刀自刺死

塗端友妻陳氏按宋史列女傳塗端友妻陳氏撫州臨川人紹興九年盜起被驅入黃山寺賊逼之不從以刃加其頸叱曰汝輩鼠竊命若蜉蝣我良家子義豈爾辱縱殺我官兵卽至爾其免乎賊知不可屈乃幽之屋壁居數日族黨有得釋者咸賫金帛以贖其孥賊引端友妻令歸曰吾聞貞女不出閨合今吾被驅至此何面目登塗氏堂復罵賊不絕竟死之

劉生妻歐陽氏按宋史列女傳劉生妻歐陽氏吉州安福人生居新樂鄕以事出惡少來侵之歐陽不受辱而死邑人劉寬作詩弔之時紹興十年

舒氏二女按廣信府誌舒氏二女玉山人紹興間值苗傅亂被執將逼與俱二女佯許之行至﹠﹟側相諭以目遂執手投﹠﹟而死今其冢在縣西七里周﹠﹟園中

何用年妻甘氏按上猶縣誌甘氏名妹資甘思孔孫女適北裏何用年二十夫死姑老甘竭力事之姑憫其少艾令攺節甘曰姑能容妾侍養於我願足否則一死而已姑懼遂不復彊己卯元兵屠城寨陷姑死之兵以甘姿美執以歸統帥至溪見潭水深沈甘喜曰得死所矣守者失防遂赴水死兵愕然曰貞婦也後主簿黃桂開聞其節立祠溪上春秋命社長一人主祭後人稱其潭曰妹資潭

黎婦管氏按贛州府誌管氏寧都人歸於黎紹興中流賊破縣掠之去管怒罵不爲所污割其乳罵益厲遂斷其首首躍丈餘猶嚙門限賊眾爲之落魄

戴復古妻按輟耕錄戴石屏先生復古未遇時流寓江左武寧有富家翁愛其才以女妻之居二三年忽欲作歸計妻問其故告以曾娶妻白之父父怒妻宛曲解釋盡以奩具贈夫仍餞以詞云惜多才憐薄命無計可畱汝揉碎花箋忍寫斷腸句道傍楊柳依依千絲萬縷抵不住一分愁緒捉月盟言不是夢中語後回君若重來不相忘處把杯酒澆奴墳土夫旣別遂赴水死可謂賢烈也矣

汪婦張氏按安慶府誌張氏太湖花香﹠﹟張四郎之女汪革仲子婦也張汪業鹺素雄於鄕裏淳熙中或首革有異志詔捕之將逃張謂姑曰不可逃而免也就逮自明弗聽張泣曰死烏無生翼遂自沈於河革誅同室皆死人多其智

何士誠妻楊氏按嘉興府誌楊氏右正言何道之子士誠妻殿中侍禦史楊大法女嘉興人結褵未﹠﹟夫病謂氏曰我病必不起若能守終身我始瞑目氏聞言如割旣而復曰不幸無後我竊揆之前言不必遵也言訖而絕氏哭踴嘔血數升勺水不入口三日遠近莫不墮淚未幾竟赴河死慶元元年具聞下監察禦史劉徳秀命建坊至今名其河曰何母涇

張氏按長沙府誌張氏安化常丰鄕人嘉定間爲賊蔡六所掠挾刃欲污之氏罵賊不屈遇害有司捕六置典刑

龔自立妻張氏按廣東通誌張氏樂昌龔自立妻嘉定三年郴寇至張與自立負二子匿林莽中爲賊所掠張與自立訣曰妾事君子五年不幸罹禍所憐二子尙幼幸善撫之乃紿賊曰吾渴欲就飲願暫解縛賊從之遂投江中邑令以狀聞創祠祀之復表其墓

某民妻廖氏按延平府誌廖氏某民妻沙縣人紹定初爲賊所掠命之歌舞廖罵曰我恨不磔汝肉寧肯悅汝耶賊怒殺之時賊欲窺州城以廖有娠刳腹觀男女以卜進退剖之得女遂引去招捕使陳韡具聞詔贈懿節夫人鄕人立廟祀之

樂氏二女按宋史列女傳南丰縣有樂氏女父以鬻果爲業紹定二年盜入境其父買舟挈家走建昌盜掠其舟將逼二女俱不從一赴水死一見殺

葉氏二女按閩通誌葉氏二女泰寧人紹定己丑寇犯邑二女與嫂某氏義不辱於賊以衣裙相結皆投於溪而死邑人鄒應博爲立祠

林老女按宋史列女傳林老女永春人及笄未婚紹定三年夏寇犯邑入山避之猝遇寇欲污之不從度不能脫紿曰有金帛埋於家盍同取之甫入門大呼曰吾寧死於家決不辱吾身賊怒殺之越三日面如生

劉當可母王氏按宋史列女傳王氏利州路提舉常平司幹辦公事劉當可之母也紹定三年就養興元元兵破蜀提刑龐授檄當可詣行司議事當可捧檄白母王氏毅然勉之曰汝食君祿豈可辭難當可行元軍屠興元王氏義不辱大罵投江而死其婦杜氏及婢僕五人咸及於難當可聞變奔赴江滸得母喪以歸詔贈和義太夫人

黃文伯妻何氏按甌寧縣誌何氏小魯黃文伯妻端平間夫死悲慟欲絕曰夫妾之天也夫旣死妾何生爲明年爲夫安厝畢吞金以殉

吳世靜妻塗氏按南昌郡乘塗氏進賢吳世靜妻夫早世遺一女塗勵志守節已餘一紀淳佑庚申北兵遊騎至章江塗撫其女曰世亂如此無辱身相攜赴水死

吳中孚妻按宋史列女傳吳中孚妻隆興之進賢人少寡景定元年兵亂攜孤女自沈於縣之染步曰義不辱吾夫

謝天與妻鄧氏按武進縣誌鄧氏武進謝天與妻姑以哭子喪明氏竭力侍養徳佑乙亥元兵卒至家人皆走匿姑勿能從氏抱姑避牛捨中蔽以薪芻兵至火其廬急扶姑出匿後圃氏被獲系累而行臨漕渠脫身赴水死

鄒貞娘按閩書鄒貞娘父日靖兄君老貞娘少端莊不妄言動未笄許嫁里人林森徳佑元年元兵南下凶徒四起一日寇至貞娘懼見污取剃刀自刎已死僕手刀甚堅時君老在外亦被賊傷及蘇而歸見貞娘死悲哀而殮之乃舒手釋刃人咸異焉﹝鄒貞娘按福建通誌及福寧州誌俱作姓鄭氏﹞

王貞婦按宋史列女傳王貞婦夫家臨海人也徳佑二年冬元兵入浙東婦與其舅姑夫皆被執旣而舅姑與夫皆死主將見婦﹠﹟美欲納之婦號慟欲自殺爲奪挽不得死夜令俘囚婦人雜守之婦乃陽謂主將曰若以吾爲妻妾者欲令終身善事主君也吾舅姑與夫死而我不爲之衰是不天也不天之人若將焉用之願請爲服期卽惟命苟不聽我我終死耳不能爲若妻也主將恐其誠死許之然防守益嚴明年春師還挈行至嵊縣靑楓嶺下臨絕壑婦待守者少懈嚙指出血書字山石上南望慟哭自投﹠﹟下而死後其血皆漬入石間盡化爲石天且陰雨卽墳起如始書時至治中朝廷旌之曰貞婦郡守立石祠嶺上易名曰淸風嶺﹝按輟耕錄載其題崖上詩曰君王無道妾當災棄女拋男逐馬來夫面不知何日見妾身應是幾時回兩行淸淚偸頻滴一片愁眉鎖不開回首故山看漸遠存亡兩字實哀哉﹞

楊四郎妻李氏按樂安縣誌李氏楊四郎妻徳佑丙子元兵突至執氏逼從氏抗罵死之

徐君寶妻按輟耕錄嶽州徐君寶妻某氏元兵入被擄來杭居韓蘄王府自嶽至杭相從數千里其主者數欲犯之而終以巧計脫蓋某氏有令姿主者弗忍殺之也一日主者怒甚將卽彊焉因告曰俟妾祭謝先夫然後乃爲君婦不遲也君奚用怒哉主者喜諾卽嚴妝焚香再拜默祝南向飲泣題滿庭芳詞一闋於壁上已投大池中以死詞曰漢上繁華江南人物尙遺宣政風流綠窗朱戶十里爛銀鉤一旦刀兵齊舉旌旗擁百萬貔貅長驅入歌樓舞榭風捲落花愁淸平三百載典章文物掃地俱休幸此身未北猶客南州破鑑徐郎何在空惆悵相見無由從今後斷魂千里夜夜嶽陽樓杭徐子祥與韓府君相鄰嘗聞長老嗟悼之及見所書詞故能言其詳某氏余偶忘其姓噫使宋之公卿將相貞守一節若此數婦者則豈有賣降覆國之禍哉宜乎秦賈之徒爲萬世之罪人也

趙淮妾按宋史列女傳趙淮妾長沙人也逸其姓名徳佑中從淮戍銀樹壩淮兵敗俱執至瓜州元帥阿朮使淮招李庭芝淮陽諾至揚城下乃大呼曰李庭芝男子死耳毋降也元帥怒殺之棄其屍江濱妾俘一軍校帳中乃解衣中金遺其左右且告之曰妾夙事趙運使今其死不葬妾誠不能忘情願因公言使掩埋之當終身事相公無憾矣軍校憐其言使數兵輿如江上妾聚薪焚淮骨置瓦缶中自抱持操小舟至急流仰天慟哭躍水而死﹝按江寧府誌載趙淮妾二人一名翠蓮一名綠云蔣子正山房隨筆亦止一妾而事與此異今入義部紀事﹞

黃千金按灊山縣誌黃千金山谷八世侄孫女也父徳全女七歲隨王父雙溪渡江抵灊九歲通孝經列女傳諸書許聘邑諸生張大中性嚴靜端整不輕言笑見者爲之肅然母李氏嘗私責曰待人甚厲是何女子气象女曰此正女子气象耳一日侍王父側王父偶憶橋懸事嘆曰橋家父子赫赫豪傑亦丘墟矣女曰橋懸踞此城何遂爲人所破曰爲孫周所誘也女變色曰無忠節者不可謂豪傑王父驚曰小女子乃知論人耶雙溪因嘗語人曰生女似千金吾門必有光徳佑初大中暴死女聞哀毀幾絕後二年邑人多求聘者父微叩女女不可父曰汝未執巾櫛於人何自苦恐非終身計女號泣而退父不忍復言明年父沒宗戚請其母母復申父言女垂泣哽咽良久曰母不欲女生耶抱父神主痛哭閉寢室不出母叩戶不應以閨烈部列傳三

金

韓慶民妻按金史列女傳韓慶民妻者不知何許人亦不知其姓氏慶民事遼爲宜州節度使天會中攻破宜州慶民不屈而死以其妻配將士其妻誓死不從遂自殺世宗讀太宗實錄見慶民夫婦事嘆曰如此節操可謂難矣

李寶信妻王氏按金史列女傳李寶信妻王氏寶信爲義丰縣令張覺以平州叛王氏陷賊中賊欲逼室之王氏罵賊賊怒遂支解之大定十二年贈貞烈縣君

雷婦師氏按金史列女傳雷婦師氏夫亡孝養舅姑姑病刲臂肉飼之姑卽愈舅姑旣歿兄師逵與夫侄規其財產乃僞立媒證致之官必欲嫁之縣官不能辧曲直師氏畏逼乃投縣署井中死詔有司祭其墓謚曰節

康住住按金史列女傳康住住鄜州人夫早亡服闋父取之歸家許嚴沂爲妻康氏誓死弗聽欲還夫家不可得乃投崖而死詔有司致祭其墓

李英妻張氏按金史列女傳李英妻張氏英初爲監察禦史在中都張居濰州貞佑元年冬元兵取濰州入其家張氏盡以所有財物與之旣而令張氏上馬張曰我盡以財物與汝猶不見贖邪答曰汝品官妻當復爲夫人張曰我死則爲李氏鬼頓坐不起遂見殺追封隴西郡夫人謚莊潔英仕至禦史中丞

相琪妻欒氏按金史列女傳相琪妻欒氏有姿色琪爲萊州掖縣司吏貞佑三年八月紅襖賊陷掖縣琪與欒氏及子俱爲所得賊見欒悅之殺琪及其子而誘欒欒奮起以頭觸賊而僕罵曰我豈爲犬彘所污者哉賊怒殺之追封西河縣君謚莊潔

撒合輦妻獨吉氏按金史列女傳獨吉氏平章政事千家奴之女護衛銀朮可妹也自幼動有禮法及適內族撒合輦閨門肅如撒合輦爲中京畱守大兵圍之撒合輦疽發背不能軍獨吉氏度城必破謂撒合輦曰公本無功能徒以宗室故嘗在禁近以至提點近侍局同判睦親府今又爲畱守外路第一等官受國家恩最厚今大兵臨城公不幸病不能戰禦設若城破公當率精銳奪門而出攜一子走京師不能則獨赴京師又不能戰而死猶可報國幸無以我爲慮撒合輦出巡城獨吉氏乃取平日衣服妝具玩好布之臥榻資貨悉散之家人艷妝盛服過於平日且戒女使曰吾死則扶置榻上以衾覆面四圍舉火焚之無使兵見吾面言訖閉門自經而死家人如言臥屍榻上以衾覆之撒合輦從外至家人告以夫人之死撒合輦拊榻曰夫人不辱我我肯辱朝廷乎因命焚之年三十有六少頃城破撒合輦率死士欲奪門出不果投壕水死

許古妻劉氏女定姜肅姜附

按金史列女傳許古妻劉氏定海軍節度使仲洙之女也貞佑初古挈家僑居蒲城後畱劉氏母子於蒲仕於朝旣而兵圍蒲劉謂二女曰汝父在朝而兵勢如此事不可保若城破被驅一爲所污柰何不若俱死以自全已而攻城益急於是劉氏與二女相繼自盡有司以聞於朝四年五月追封劉氏爲郡君謚曰貞潔其長女謚曰定姜次肅姜以其事付史館

王維翰妻姚氏按金史王維翰傳維翰字之翰利州龍山人貞佑初罷爲定海軍節度使至鎭無兵備鄰郡皆奔潰維翰謂吏民曰孤城不可守率吏民願從者奔東北山結營堡自守力窮被執不肯降妻姚氏亦不肯屈與維翰俱死詔贈中奉大夫姚氏芮國夫人謚貞潔

張慥妻馮妙眞按金史列女傳馮妙眞刑部尙書延登之女也生十有八年適進士張慥興定五年慥爲洛川主簿元兵破葭州綏徳遂入鄜延鄜人震恐具守備守臣以西路輸芻粟不時至檄慥詣平涼督之時延登爲平涼行省員外郎慥欲偕妙眞以往妙眞辭曰舅姑老矣𨿽有叔姒妾能安乎子行妾畱奉養十一月洛川破妙眞從舅姑匿窟室兵索得之妙眞泣與舅姑訣曰婦生不辰不得終執箕義不從尋卽攜三子赴井死縣人從而死者數十人明年春慥發井得屍殯於縣之東郭外死時年二十四

完顏長樂妻蒲察氏按金史列女傳蒲察氏字明秀鄜州人訥申之女完顏長樂之妻也哀宗遷歸徳以長樂爲總領將兵扈從將行屬蒲察氏曰無他言夫人愼毋辱此身明秀曰君第致身事上無以妾爲念妾必不辱長樂一子尙幼出妻柴氏所生也明秀撫育如己子崔立之變驅從官妻子於省中入自閱之蒲察氏聞以幼子付婢僕且與之金幣親具衣棺祭物與家人訣曰崔立不道彊人妻女兵在城下吾何以逃惟一死不負吾夫耳汝等惟善養幼子遂自縊而死時年二十七

烏古論氏按金史列女傳烏古論氏伯祥之妺臨洮總管陀滿胡土門之妻也伯祥朝貴中聲譽籍甚胡土門死王事崔立之變衣冠家婦女多爲所污烏古論氏謂家人曰吾夫不辱朝廷我敢辱吾兄與吾夫乎卽自縊一婢從死

完顏素蘭妻按金史列女傳參政完顏素蘭妻﹠﹟其姓氏當崔立之變謂所親曰吾夫有天下重名吾豈肯隨眾陷身以辱吾夫乎今日一死固當但不可無名而死亦不可離吾家而死卽自縊於室

完顏忙哥妻溫特罕氏按金史列女傳溫特罕氏夫完顏忙哥五朵山宣差提控回裏不之子也系出蕭王忙哥叔父益都節度秦州爲元兵所攻適病不能軍忙哥爲提控獨當一面兵退而益都死忙哥以城守功世襲謀克收充奉禦及崔立之變忙哥義不受辱與其妻訣妻曰君能爲國家死我不能爲君死乎一婢曰主死婢將安歸是日夫婦以一繩同縊婢從之

完顏豬兒妻尹氏按金史列女傳尹氏完顏豬兒之妻也豬兒系出蕭王天興二年正月從哀宗爲南面元帥戰死黃陵岡其妻金源夫人聞豬兒死聚家資焚之遂自縊年三十一豬兒贈官弟長住卽日詔補護衛

蘇嗣之母白氏按金史列女傳白氏蘇嗣之之母許州人宋尙書右丞子由五世孫婦也初東坡潁濱叔黨俱葬郟城之小峨嵋山故五世皆居許昌白氏年二十餘卽寡居服除母家迎歸兄嫂竊議攺醮白氏微聞之牽車徑歸曰我爲蘇學士家婦又有子乃欲使我失身乎自是母家非有大故不往也嘗於宅東北爲祭室畫兩先生像圖黃州龍川故事壁間香火嚴潔躬自灑掃士大夫求瞻拜者往往過其家奠之天興元年正月庚戌許州被兵嗣之爲汴京廂官白拜辭兩先生前曰兒子往京師老婦死無恨矣敢以告卽自縊於室側家人並屋焚之年七十餘嗣之本名宗之避諱攺焉

聶舜英按金史列女傳聶孝女字舜英尙書左右司員外郎天驥之長女也年二十三適進士張伯豪伯卒歸父母家及哀宗遷歸徳天驥畱汴崔立殺宰相天驥被創甚日夜悲泣恨不卽死舜英謁醫救療百方至刲其股雜他肉以進而天驥竟死時京城圍久食盡閭巷間有嫁妻易一飽者重以崔立之變剽奪暴陵無復人理舜英頗讀書知義理自以年尙少艾夫旣﹠﹟父又死非命比爲兵所污何若從吾父於地下乎葬其父之明日絕脰而死一時士女賢之有爲泣下者其家以舜英合葬張伯豪之墓

完顏仲徳妻按金史列女傳完顏仲徳妻不知其族氏崔立之變妻自毀其容服攜妾及二子紿以采蔬自汴走蔡蔡被圍丁男皆乘城拒守謂仲徳曰事勢若此丈夫能爲國出力婦人獨不能耶率諸命婦自作一軍親運矢石於城下城中婦女爭出繼之城破自盡

寶符李氏按金史列女傳哀宗奉禦元兵入汴寶符李氏從后妃北遷至宣徳州摩訶院居佛殿中作旛﹠﹟會當赴龍庭將發卽於佛像前自縊死且書門紙曰寶符禦侍此處身故後人見其遺迹而哀之

張潛妻孫氏按金史張潛傳潛字仲升武淸人年五十始娶魯山孫氏亦有賢行夫婦相敬如賓負薪拾穗行歌自得不知其貧也嘗行道中拾一斧夫婦計度移時乃特歸訪其主還之天興間潛挈家避兵少室乃不食七日死孫氏亦投絕澗死焉

翟氏按易州誌翟氏夫某死於軍氏年甫二十訃至立起如死所往復數百里晝伏夜行歸其屍負土葬之葬畢自經其側鄰里救之旣蘇復死

程普妻彭氏按河南府誌彭氏偃師程普妻遇開興兵變軍士驅之去彭紿曰我有私金瘞於家可共取之願以從行賊少縱之至一井彭且行且罵曰我良家婦焉肯愛其生以污身爲失節之婦遂投井死

吳誼妻任氏按兗州府誌任氏滕縣人吳誼妻誼爲滕縣主簿娶任氏生子鐵馬兒方抱以汲井遇寇將污之投井死

國侃妻劉氏按汶上縣誌劉氏國侃妻遇賊不屈而死

趙氏女按臨汾縣誌趙氏女年二十未嫁寇亂被執度不能免紿賊曰吾取所藏與汝俱去賊信之遂還投混﹠﹟而死

李文妻史氏按陜西通誌史氏李文妻白水人文亡守節父彊許人被逼自縊詔旌其烈

莫氏二女按丰縣誌莫氏女名貞賢莫財興女年十八夙有志操金末兵亂羣盜突入其家女知不免卽投身於井其妹年十六亦委命焉有司上其事旌表

元一

歐陽夢桂妾陸氏按海鹽縣誌歐陽夢桂妾陸氏名柔柔本縣人夢桂莆陽人入上庠徳佑末仕元心不能平賦詩望翠華南歸爲仇家所發囚獄死柔柔母盜捲其物歸夢桂之親訴於吏母意以女許嫁元張帥求勝其事乃脫女出寺燒香與張遇顏色妙麗張心切與釋爭逼娶其女柔柔曰主人平生豪傑寧忍嫁彼遂自經於樓

黃元珪妻兪氏按浙江通誌兪氏黃元珪妻新昌人至元二年歸寧值南徵軍過火其母家擁之去躍入火死

龍均用妻陳氏按袁州府誌陳氏萬載龍均用妻至元三年兵亂被擄潔身自刎死

郭三妻楊氏按元史列女傳楊氏東平須城人夫郭三從軍襄陽氏畱事舅姑以孝聞至元六年夫死戍所母欲奪嫁之楊氏號痛自誓乃已久之夫骨還舅曰新婦年少終必他適可令吾子鰥處地下耶將求里人亡骨合瘞之楊氏聞益悲不食五日自經死遂與夫共葬焉

闞文興妻王氏按元史列女傳王氏名醜丑建康人也文興從軍漳州爲其萬戶府知事王氏與俱行至元十七年陳弔眼作亂攻漳州文興率兵與戰死之王氏被掠義不受辱乃紿賊曰俟吾葬夫卽汝從也賊許之遂脫得負屍還積薪焚之火旣熾卽自投火中死至順三年事聞贈文興侯爵謚曰英烈王氏曰貞烈夫人有司爲立廟祀之號節

曾闓妻李氏按建昌府誌李氏曾闓妻南丰人夫死守義治家勤儉養八十翁無遺禮至元壬午葫蘆峒寇千餘猝至裏婦多被掠翁遇害李大罵不從以手束髮受刃而死

楊惟儉妻任氏按濟南府誌任氏長淸人楊惟儉妻至元間惟儉病革顧謂氏曰吾病不復起誠能終養我父母我瞑目矣氏許之誓不再嫁儉亡氏年二十六事舅姑盡孝舅姑沒哀慟葬祭如禮事畢自縊旌表

支蘭玉妻葉氏按饒州府誌葉氏支蘭玉妻字如蘭至元壬辰秋蘭玉與長子從軍俱戰死遺二子二女煢煢無依紅巾萬戶毛壽素感蘭玉徳欲庇如蘭母子蘭曰吾夫吾子死於義苟托壽是辱夫與子也先沈子女於東湖遂自溺州刺史髙其節爲文紀之

周九成妻鄧氏按崇仁縣誌鄧氏名如玉周九成妻性莊重粗知書史至元壬辰淮西盜起蔓延郡邑九成與氏奔匿艸澤中成爲寇執氏亟呼曰寧殺我毋殺我夫寇釋之復擒其子仍抱救之子逸去氏被執欲污之厲聲曰殺則殺矣寧受爾辱乎遂遇害气猶未絕九成曁子至指示所棄金帛乃死

譚友妻董氏按饒州府誌董氏譚友妻有美色紅巾亂友父母兄弟俱遭害董葬之歸梁山有土渠帶申士造其家欲污之董曰吾故家子義不受辱長者必欲得我擇良日具禮乃可時母柩在堂明日具祭畢叢薪於柩縱火焚室火熾哭曰天蒼蒼兮不吾家造地茫茫兮不吾身容不造不容托乎火以相從兩手牽二女入烈焰死

史宛妻段氏按饒州府誌段氏史宛妻紅巾亂其僮欲犯之領數卒造其家段出見僮僮請入內段叱之殺一女罵不從又殺一女一男罵益厲遂死焉

葉壽妻塗氏按饒州府誌塗氏葉壽妻衢州學正明俊女事姑孝壽性狠素不禮塗蕭明雷應雷應霖亂壽逃居進賢遭賊擒至麥畬塗蓬跣追十餘里伏抱壽身大罵曰若殺壽先殺我賊遂殺塗次殺壽

蕭氏妻趙氏按元史列女傳趙氏名哇兒大寧人年二十夫蕭氏病劇謂哇兒曰我死汝年少若之何哇兒曰君幸自寬脫有不諱妾不獨生必從君地下遂命匠制巨棺夫歿卽自經死家人同棺斂葬焉

李君進妻王氏按元史列女傳李君進妻王氏遼陽人大徳八年君進病卒卜葬將發引親戚鄰里咸會王氏謂眾曰夫婦死同穴義也吾得從良人逝不亦可乎因撫棺大慟嘔血升許卽僕於地死眾爲殮之與夫連柩出葬送者數百人莫不灑泣

雷州朱克彬妻周氏大都費巖妻王氏

買哥妻耶律氏

陜西陳某妻別娥娥

李安童妻胡氏

大同宋堅童妻班氏

晉州劉恕妻趙氏

冀寧王思忠妻張氏

饒州劉楫妻趙氏

大寧趙兒妻安氏

陳恭妻張氏

武壽妻劉氏

宋敬先妻謝氏

撒裏妻蕭氏

古城魏貴妻周氏

任城郭灰兒妻趙氏

棗陽朱某妻丁氏

葉縣王保子妻趙氏

興州某氏妻魏氏

灤州裴某妻董哥

成都張保童妻郝氏利州髙塔必也妻白氏

河南楊某妻盧氏

蒙古氏太朮妻阿不察按元史列女傳已上二十四婦並以早寡不忍獨生以死從夫者事聞悉命褒表或賜錢贈謚云

徐仁妻謝氏按南安府誌謝氏上猶人名九娘徐仁妻夫死家貧孀居夫黨有徐祥徐傑者陰許爲富家鍾子茂妻謝聞不勝悲怒訴於縣縣不爲理乃號慟自縊而死邑恆陰雨者連年大徳間廉訪循行聞之而縣令去官久矣乃爲文祭表其墓曰貞烈於是雨暘乃時廉訪作詩刻石紀其事

熊氏女按新建縣誌熊氏女父仲文幼讀書通翰墨許聘三川鄧氏未於歸而鄧歿訃聞自縊而死時至大辛亥歲也後人憫其貞烈嘗遇忌日設饌以祀相傳爲烈女祭云

溧陽餓婦按江寧府誌溧陽餓婦佚其姓氏大徳中溧陽士人挈妻授經於句容之潘邸歲荒學徒皆散夫婦結网給食一日夫出不返婦餒坐室中里人有慕其姿者願爲饋食婦正色拒之閉戶愈嚴逾日鄕裏啟視之死矣

脫脫眞按貴縣誌蒙古達魯花赤相兀孫白額庫兔哈之子年二十四歲斂受宣命惇武校射充前職延佑攺元甲寅歲三月娶潯州路達魯花赤亦八哈納毋武徳嫡女脫脫眞爲室眞年十九歲旣歸之後琴瑟甚和乙卯八月相兀孫病篤眞親供湯藥夙夜惶惶泣誓曰倘爾不諱必與同死言未逾日夫病終眞盡以所有奩具買棺殮遂囑諸童僕曰如我死則開棺同葬幸勿負言每日不食惟飲淸水旬日餓死邦民見而知之莫不哀憐爲之罷市本道廉訪僉事買閭承直按臨是邦矜其夫相兀孫之廉能旅歿遠地憫脫脫眞之貞節殉死同棺用采摭前事移檄本司具聞旌表復其家

趙美妻王氏李冬兒李氏附

按元史列女傳趙美妻王氏內黃人也至治元年美溺水死王氏誓守志舅姑念其年少無子欲使更適王氏曰婦義無再醮且舅姑在妾可棄去耶舅姑乃欲以族侄與繼婚王拒不從舅姑迫之力王氏知不免自經死李冬兒甄城人丁從信妻也年二十三從信歿服闋父母呼歸問之曰汝年少居孀又無子何以自立吾爲汝再擇婿何如冬兒不從詣從信冢哭欲縊墓樹上家人防之不果日暮還從信家夜二鼓入室更新衣自經死李氏濱州惠髙兒妻也年二十六髙兒歿父欲奪歸嫁之李氏不從自縊而死

李智貞按元史列女傳智貞建寧浦城人父子明無子智貞七歲能讀書九歲母病調護甚謹及卒哀慟欲絕不茹葷三年治女工供祭祀及奉父甘旨不乏鄕裏稱爲孝女父嘗許爲鄭全妻未嫁從父客邵武邵武豪陳良悅其慧彊納采求聘智貞斷髮拒之且數自求死良不能奪卒歸全事舅姑父母皆有道泰定間全病歿智貞悲泣不食數日而死

趙彬妻朱氏王安哥附

按元史列女傳趙彬妻朱氏名錦哥洛陽人也天歷初西兵掠河南朱氏遇兵五人被執逼與亂朱氏拒曰我良家婦豈從汝賊耶兵怒提曳箠楚之朱氏度不能脫卽紿謂之曰汝幸釋我捨後井傍有瘞金當發以遺汝兵信之乃隨其行朱氏得近井卽抱三歲女踴身赴井中死是歲又有偃師王氏女名安哥從父避兵印山丁家洞兵入搜得之見安哥色美驅使出污之安哥不從投澗死有司言狀並旌其廬

貴哥蒙古氏按元史列女傳貴哥蒙古氏同知宣政院事羅五十三妻也天歷初五十三得罪貶海南籍其家詔以貴哥賜近侍卯罕卯罕親率車騎至其家迎之貴哥度不能免令婢僕以飲食延卯罕於聽事如﹠﹟自縊死

馬奔妻胡氏按順徳府誌馬奔妻胡氏夫亡自縊殉葬至順元年詔旌表其門

吳氏女按廣東通誌吳氏女名貞秀英徳人許嫁未適至順壬申六月郴寇陷城女被執義不受辱赴井死

臺叔齡妻劉氏按元史列女傳劉氏順寧人也粗知書克修婦道一日地震屋壞壓叔齡不能起家復失火叔齡母前救不得欲就焚叔齡望見呼曰吾已不得出當救吾母劉謂夫妹曰汝救汝母汝兄心死吾不用復生矣卽自投火中死火滅家人得二屍燼中猶手相握不開官嘉其烈上於朝命錄付史臣

陳端才妻蔡三玉按元史列女傳蔡三玉龍溪陳端才妻也盜起漳州掠龍溪父廣瑞與端才各竄去三玉獨偕夫妹出避鄰祠中盜入斫夫妹見三玉美不忍傷與裏婦歐氏同驅納舟行至柳營江迫妻之三玉佯許諾因起更衣自投江水而死越三日屍流至廣瑞舟側廣瑞識爲女收斂之歐氏脫歸言狀有司髙其操爲請表之乃命旌門復役仍給錢以葬

姜興一妻羅氏興三妻附

按江西通誌羅氏姜興一妻與一弟興三妻姊妹而妯娌至元乙亥爲寇掠迫污不從同赴水死

袁用賓妾孔氏按江西通誌袁用賓妾孔氏富州人至元兵亂縛用賓去孔隨至臨川之名賢鄕度用賓無脫身理遂踴躍號呼赴水死

花山婦按江寧府誌花山婦失其姓氏至元中值亂兵被執至崇賢鄕碑亭嚙指題詩赴水死

劉桐妻孫氏二

女附

按髙淳縣誌孫氏劉桐妻至元間桐爲平江倉大使沒於官孫與三子二女守櫬會亂城陷三子皆被害賊掠孫欲犯之不從亦遇害二女長曰貞年十八次曰潔年十六賊復脇之行女紿曰吾無所歸但父棺及母弟骸骨暴露不忍乞埋葬而行賊信其言爲瘞之隨至江濱姊妹相攜赴水死賊顧駭而去

吳氏女按仙居縣誌吳氏女至元間兵亂父攜之避山中爲寇執欲私之不從叱曰吾劍顧不利耶不從卽齒之女拒如故寇先殺其父以脇之女大慟曰父緣我死尙從汝乎以手自扼其喉而死

王氏女按廣東通誌王氏女名妙璘海康王谷榮之女也賦性沈靜至元間猺賊寇掠被執將犯之妙璘罵不受辱賊驅之行遂投水而死

張減妻章氏按浙江通誌張減妻章氏新昌人至正二年從其姑逃亂產芝山爲軍所掠不從遇害姑在叢棘中抱其屍慟哭而絕

譚氏女按廣東通誌新會民譚悅女年十七未適人至正二年從父母兄弟避寇與一嫗匿林中爲寇所掠及潭遂投焉賊去嫗備述其事越八日女父母得屍於潭中面目如生鄕人慕其貞烈因名其潭曰丫髻潭明洪武庚辰祠於潭側祀之額曰丫髻廟按滁州誌何氏羅汀妻至正三年汀家貧賣餅何賢智且美躬熾鑪滌器不恥時丞相脫脫家人陳威依勢橫逆悅何氏百謀不遂一日緩頰說汀與出遊牟利汀以語何氏何泣戒汀指姑老爲辭汀卒偕去威途收汀格殺之汀佯死沈江躍數四乃沒居三年耗絕何旣送姑終日日望汀歸忽陳至備述汀病死瘞石州狀因歸其貲以示無他何痛哭欲絕時大亂孤身零丁有欲妾之者力拒不許值郭子興據滁部下欲私之何不從憂恨作悲笳六拍見志每思訪汀死根由不得後避紅巾搗磨寨之難不得已卒歸威明初陳攜何徙涿生二子一夕夢遇汀云汝後遊園見池﹠﹟卽我冤可雪也何氏竟不解惟心識之偶暇日威戲曰汝歸吾久尙憶羅否何佯言曰人亡卽愛亡矣後同遊園檻忽見﹠﹟墮池中躍不起威醉失笑何因憶夢怪問之惟笑不答何懷諼迷誤之具得其狀威不疑適禦史行部且至乃夜殺二子逃出訴之禦史收威置極刑籍其家半給何養辭不受曰妾忘夫事讎辱身戕義何面目生乃設汀位招魂祭奠成禮遂自殺人得其贊於懷中贊曰夫出不幸妾終相隨曰節曰義庶幾匪虧曰讎已復曰冤已雪甘心瞑目貞貞烈烈千載而下以愧不潔

天臺郭氏按輟耕錄千夫長李某戍天臺縣一部卒妻郭氏有令姿見之者無不嘖嘖稱賞李心慕焉去縣七八十里有私盜出沒處李分兵往戍卒遂在行旣而日至卒家百計調之郭氏毅然莫犯經半載夫歸具以白爲屬所轄罔敢誰何一日李過卒門卒邀入治茶忽憶得前事怒形於色亟轉身持刀出而李幸脫走訴於縣縣捕系窮竟案議持刀殺本部官罪死縣桎梏囹圄中邑之惡少年與官之吏胥皂隸輩無有不起覬覦之心者郭氏躬饋食於卒閉戶業紡績以資衣食人不敢一至其家久之府檄調黃巖州一獄卒葉姓者至尢有意於郭氏乃顧視其卒日飲食之情若手足卒感激入骨髓忽傳有五府官出五府之官所以斬決罪囚者葉報卒知且謂曰汝或可活我與爲義兄弟萬一不保汝之妻尙少汝之子若女才八九歲耳奚以依顧我尙未娶寧肯俾爲我室乎若然我之視汝子女猶我子女也卒喜諾葉遂令郭氏私見卒卒謂曰我死有日此葉押獄性柔善未有妻汝可嫁之郭氏曰汝之死以我之色我又能二適以求生乎旣歸持二幼痛泣而言曰汝爹行且死娘死亦在旦夕我兒無所怙恃終必死於饑寒我今賣汝於人娘豈忍哉蓋勢不容已將復柰何汝在他人家非若父母膝下比毋仍似是嬌癡爲也天苟有知使汝成立歲時能以﹠﹟酒奠父母則是我有後矣其子女頗聰慧解母語意抱母而號引裾不肯釋手遂攜二兒出市召人與之行路亦爲之墮淚邑人有憐之者納其子女贈錢三十﹠﹟郭氏以三之一具酒饌攜至獄門謂葉曰願與夫一再見葉聽入哽咽不能語旣而曰君擾押獄多矣可用此小禮答之又有錢若干可收取自給我去一富家執作爲口食計恐旬日不及看君故也相別垂泣而出走至仙人渡溪水中危坐而死此處水極險惡竟不爲衝激倒僕人有見者忽報之縣縣官往驗視得實皆驚異失色爲具棺斂就葬於死所之側山下又爲申達上司仍表其墓曰眞烈郭氏之墓大書刻石墓上至正丙戌朝廷遣奉使宣撫循行列郡廉得其事原卒之情釋之人遂付還子女卒終身誓不再娶

季富妻黃氏按蘇州府誌黃氏崇明西沙人季富妻至正七年海寇入境掠婦女登舟凡二十八人獨黃義不受辱投海死年二十三

張春兒按輟耕錄張春兒葉縣軍士李靑之妻也年二十靑疾革顧謂春曰吾殆矣汝其善事後人春截髮示信誓弗再適未幾靑死春慟垂絕囑匠人曰造棺宜極大將以盡納亡者衣服弓劍之屬匠如其言旣斂乃自經鄰里就用此棺同葬之事奏上於朝旌其墓時至正戊子歲也

張亨妻石氏按濟南府誌石氏肥城人許聘張亨氏家貧亨父母

閨烈部列傳四

元二

張氏女髙氏婦附

按元史列女傳張氏女髙郵人城亂賊知張女有艷姿叩其家索其女匿復宇間賊將害其父母女不得已乃出拜賊賊卽伏地呼其父母爲丈人媼而以女行女欣欣然從之過橋投水死有髙氏婦者同郡人也攜其女從夫出避亂見道旁空捨入其中脫金纏臂與女且語夫令疾行夫挈女稍遠乃解足紗自經賊至焚其捨夫抵儀眞夜夢婦來告曰我已縊死彼捨矣其精爽如此

曹徳妻侯氏按元史列女傳侯氏鈞州曹徳妻徳病死侯氏語人曰年少夫亡婦人之不幸也欲守吾志而亂離如此其能免乎遂縊死於墓

惠士元妻王氏按元史列女傳惠士元妻王氏大都人至正十四年士元病革王氏曰吾聞病者糞苦則愈乃嘗其糞頗甘王氏色愈憂士元囑王氏曰我病必不起前妾所生子汝善保護之待此子稍長卽從汝自嫁矣王氏泣曰君何爲出此言耶設有不諱妾義當死尙復有他說乎君幸有兄嫂此兒必不失所居數日士元卒比葬王氏遂居墓側蓬首垢面哀毀逾禮常以妾子置左右飲食寒暖惟恐不至歲餘妾子亦死乃哭曰無復望矣屢引刀自殺家人驚救得免終喪親舊皆攜酒禮祭士元於墓祭畢眾欲行酒王氏已經死於樹矣

程旺妻呂氏鄭

氏附

按歙縣誌呂氏程旺妻與旺弟趙妻鄭氏皆堨田人至正十四年賊屯巖鎭官軍襲之失援而敗鄭呂匿裏之王鎭橋呂負二歲兒敗卒至欲拽去鄭匍匐救拒卒怒殺之顧呂曰不從我亦死呂大罵曰汝爲官軍不殺賊而擄我我寧死豈從汝乎卒又殺之卒投刃去兒無恙

趙氏女按溫州府誌趙氏女名淸平陽趙良朝女及笄未嫁至正甲午山寇入城淸爲所驅度不免紿賊曰吾如﹠﹟取吾所藏遺汝賊信之遂投﹠﹟死

孫信妻黃氏按溫州府誌黃氏孫信妻平陽人至正十四年黃爲賊所擄以兜畀之時賊燒民居火正熾黃躍投火中死

周誠徳妻陳氏按溫州府誌陳氏周誠徳妻平陽人方明善攻平陽誠徳戰敗攜陳氏避至經口氏曰吾足弱不能隨君賊至必污我請先自縊遂死誠徳殯之而去尋亦被殺

劉公寬妻侯氏按溫州府誌侯氏劉公寬妻永嘉人方明善據郡公寬保守南溪連歲攻殺已而公寬爲其下金興所害取其首獻明善侯氏收斂夫屍號泣曰方寇至必辱我不如先死遂自經

黃福妻蕭氏按溫州府誌蕭氏黃福妻永嘉人年十九夫亡未有子舅姑以暮年無依欲納義子以蕭配之蕭力爭不能止乃佯請俟葬夫後成婚及期﹠﹟戶自經死

費隱妻王氏按元史列女傳王氏者良鄕費隱妻也隱有疾王氏數嘗其糞及疾篤囑王氏曰我一子一女𨿽妾所生無異汝所出也我死汝其善撫育之遂沒王氏居喪撫其子女旣而子又死服除謂親屬曰妾聞夫乃婦之天今夫已死妾生何爲乃執女手語之曰汝今已長稍知人事管鑰在此汝自司之遂相抱慟哭是夜縊死園中

李景文妻徐氏按元史列女傳徐氏李景文妻名彩鸞字淑和浦城徐嗣源之女略通經史每誦文天祥六歌必爲之感泣至正十五年靑田賊寇浦城徐氏從嗣源逃旁近山谷賊持刀欲害嗣源徐氏前曰此吾父也寧殺我賊捨父而止徐氏徐氏語父曰兒義不受辱今必死父可速去賊拘徐氏至桂林橋拾炭題詩壁間有惟有桂林橋下水千年照見妾心淸之句乃厲聲罵賊投於水賊競出之旣而乘間復投水死

周婦毛氏按元史列女傳周婦毛氏松陽人美姿色至正十五年隨其夫避亂麻鷖山中爲賊所得脇之曰從我多與若金否則殺汝毛氏曰寧剖我心不願汝金賊以刀磨其身毛氏因大罵曰碎賊汝碎則臭我碎則香賊怒刳其腸而去年二十九

丁尙賢妻李氏按元史列女傳丁尙賢妻李氏汴梁人年二十餘有姿色至正十五年賊至欲擄之李氏怒曰吾家六世義門豈能從賊以辱身乎於是闔門三百餘口俱被害

李順兒按元史列女傳李順兒者許州儒士李讓之女也性聰慧頗涉經傳年十八未嫁至正十五年賊陷鈞州密邇許昌父謂其母曰吾家以詩禮相傳此女必累我女聞之泣曰父母可自逃難勿以我爲憂須臾於後園內自經死

紀氏女胡

氏附

按宣城縣誌紀氏女紀吉甫女也年及笄未字至正乙未長槍賊陷宣州爲周力兒者所獲女觸墻碎首泣曰我寧死此遂見殺其嫂胡氏盛年美色賊攻城時胡預剪髮自毀及陷徐先鋒者劫令騎出號泣不從徐抱益急胡嚙徐指立斷徐怒殺之至明弘治中巡按劉淮立二烈祠萬曆初郡守陳俊重修並有記

趙氏二女按江陰縣誌趙氏二女姊妹並有殊色遊鯉山民趙乙女也至正壬辰廣徳寇掠郡縣姊抗節先死後三年乙未四方盜起妹復被驅亦赴水自盡王逢爲作雙珠辭記

秦筆妻按江陰縣誌秦筆者失其名乙未亂挈妻依同郡朱判官璚居吳中病亡貧無以殮朱爲具棺衾且思所以卹養其妻其妻覺泣謝曰良人以藝遊縉紳間詩書禮樂之教妾亦與聞之矣妾以未亡存有累於長者在長者固義其謂妾何夜漏半哭益哀遂自經柩所朱爲合葬焉

丁快妻王氏按臺州府誌王氏黃巖人丁快妻至正中爲寇所得欲掠而東氏倉卒請於寇曰我幼子在抱幸還其父卽從爾去賊從之氏望兒入門卽投江死潘伯修爲作江上吟

王揆妻董氏按臺州府誌董氏黃巖人宋吏部郎中楷女適王揆揆爲某府教授沒於官訃至董方剖瓜輒引刀欲自刎眾奪止之因慟哭不食而死謝文肅公鐸爲賦剖瓜刀

金與賢妻馮氏按臺州府誌馮氏名四娘東陽縣人適金與賢與賢爲黃巖大使遘疾貧甚馮解衣市藥吁天割股肉以進疾少間復作而死馮盡瘁營殮葬畢沐浴更衣告天曰我與夫生同室死同穴奚忍獨生遂自刎死鄕人沈希中捐錢以殮

詹某妻鄭氏按臺州府誌鄭氏詹某妻夫客四明未返適大兵至攜其子竄山谷兵欲污之不從遂斬之其首至地凡三躍

齊義妻郭氏按天臺縣誌北平河間人嫁同鄕齊義義家戍河間移禦臺州分鎭天臺義酗酒以佩刀刺千夫長事覺當流於廣郭以廣多瘴度夫不能還乃歸女於童氏投學前水中死至元中旌表立祠於東門外楓榭裏邑人楊子善爲之傳

吳守正妻禹氏按元史列女傳吳守正妻禹氏名淑靖字素淸紹興人至正十六年徙家崇徳之石門淑靖嘗從容謂守正曰方今羣盜蜂起萬一不測妾惟有死而已不使污此身也是年夏盜陷崇徳淑靖倉皇攜八歲女登舟以避有盜數輩奔入其舟將犯淑靖淑靖乃抱幼女投河死

黃仲起妻朱氏按元史列女傳朱氏黃仲起妻杭州人至正十六年張士誠寇杭州其女臨安奴倉皇言曰賊至矣我別母求一死也俄而賊驅諸婦至其家且指朱氏母子曰爲我看守日暮我當至也朱氏聞之懼受辱遂與女俱縊死妾馮氏見其母子已死嘆曰我生何爲徒受辱耳亦自縊死繼而仲起弟妻蔡氏抱幼子元童與乳母湯氏皆自縊及暮賊至見諸屍滿室執仲起將殺之哀求得脫賊遂盡掠其家財而去

鮑琪妻吳氏按歙縣誌吳氏名息蜀源鮑琪妻至正十六年官軍克復郡治遊卒下鄕哨掠鄕人皆遁吳獨不去曰吾姑臥病將安之姑思羹吳懷嬰兒至村﹠﹟采莧遊卒猝至執吳欲污之吳不屈大罵卒怒斬其首蹴屍入澗中兒在抱並溺死

吳興祖妻呂氏按歙縣誌呂氏名嘉貞巖鎭人澄塘吳興祖妻至正丙申避亂黃山遇賊夫婦俱被執興祖墜崖逸去眾欲辱嘉貞不從被殺桃花潭上

浦玉田妻梅氏按吳縣誌梅氏浦玉田妻至正十六年淮兵破城梅匿鄰捨兵入夫逸去梅爲兵獲艷其色將污焉梅探懷中金與之乘間赴水水淺不溺兵至水次以刃擬加梅梅不爲動兵舍去後至者見婦面水上知其生復欲鉤出之力挽不起兵怒以戈揕其掖死

後載妻按吳縣誌後載妻失其氏載爲平州路吏至正丙申行役京口妻年三十姿色姝麗生一子一女城陷先屬子女於姻謂所親曰吾夫在遠罹此大變苟不幸被彊辱𨿽欲死不可得矣寧捐軀以全吾志語未絕兵入赴水死

陳氏女按江陰縣誌陳氏女父楚良馬馱沙巡檢女年十七隨父避亂姑蘇遭兵掠赴水死楚良抗罵不屈亦遇害時至正丙申

陳惠妻曹氏女

媳附

按江陰縣誌曹氏陳惠妻與女俱遇賊抗節死婦吳氏前力救之爲賊所傷臂血濺﹠﹟未知卽死與否共謂之三貞王逢爲作三貞篇

王子溫妻諸氏按松江府誌諸氏華亭人王子溫妻子溫性﹠﹟縱處貧以女工給其服膳至正丙申王與敬兵焚松江溫欲挈氏逃難氏流涕曰事迫矣豈可以一婦人累而身耶第去我自爲計子溫遂漣泣逋逃婦與鄰嫗避於南城陋室中頃之賊入鄰嫗皆爲所污至婦婦怒罵曰吾父爲吏人皆稱其廉吾夫儒者我年與汝母等豈從汝賊求活耶賊掣刃剖其腹曰且看母腹中何物腸胃盡出罵不絕口子溫子章弟也

朱道存妻費氏按松江府誌費氏名元琇江陰知事朱道存妻都漕萬戶費雄女至正十六年江陰亂依其父居松江之上海縣未幾縣陷苗軍復大掠手刃以入將犯氏氏怒叱曰吾貴家女何敢犯我投釵珥於地賊攫之去旣苗沓至索貲無有遂驅迫就道氏攀堂楹厲聲曰卽死不辱比遇害爪入楹木血沁於指

沈景新母媳

附

按松江府誌某氏沈景新母平江人至正中景新調上海吏江浙苗軍來大肆殺掠母與婦謀曰我家貧淸白義不受辱及爲苗軍所掠婦姑大罵苗先殺其姑縛婦發於馬尾曳死之

吳克妻戈氏按鎭江府誌戈氏名蘭丹徒人吳克妻年十九歸克至正丙申明兵取鎭江城破懼辱投井死時年廿一

洪氏女按湖州府誌洪氏女名春春歸安人至正丙申兵亂父徳源引女避居徳淸新市賊散走掠女與父匿空捨將逼女遂赴水而死時年十九

沈回奴按湖州府誌沈回奴徳淸人年十八元末兵亂回奴匿於蘆港中賊獲之求合回奴從容諭之曰我願爲若妻然我室女必擇日具禮乃可賊信之擄至營責﹠﹟守之回奴拔所笄銀簪戮其喉而死

丘巖妻盛氏多奴卵奴附

按湖州府誌盛氏烏程人嫁丘巖元末兵亂巖挈避於官澤沈家兜盛時年二十四恐寇至被污曰兜水淸當死於此巖妹多奴卯奴俱年少聞嫂言遂應聲曰願與大嫂一處死未幾寇至盛氏投水二姑相繼以從

金某妻吳氏按湖州府誌吳氏烏程人嫁同裏金氏子至正丙申湖城被兵夫他往吳獨與子居已而城破吳度不免亟登屋自投池中而死

邵某妻沈氏按湖州府誌沈氏徳淸人少而明艷嫁爲邵氏﹠﹟至正十六年兵亂氏爲張萬戶所獲逼之不從乃閉之舟中夜四鼓守者懈氏陰取束筋納之口中觸喉而死

楊婦吳氏按烏程縣誌吳氏嫁於楊有殊色至正丙申秋明兵逼城吳攜二子潛投苕水死及城破人見母子並浮水面不相離咸爲嘆異王逢爲作歌以弔云丞相昏昏長夜酒司空援絕憑城守七萬兵分諸將屯坐視霜風折楊柳冰肌月貌愁泥滓錦棚觿佩同歸水九泉無愧先人面終身不作他鄕鬼君不見雕戈白馬气如雲昨日烈丈夫今日降將軍嗚呼烈婦吳氏何可羣

張子方妻管氏按閩書張子方妻管氏至正間本﹠﹟寇入邑子女多驅迫以去管年二十八自刎死

李述父妻黃妙銖按松溪縣誌黃妙銖李述父妻至正丙申靑田寇侵縣治妙銖時方盛年與羣婦逃匿山谷爲盜所執義不受污賊怒驅之行行數里經髙崖下深數丈氏奮身投焉盜意其必死捨而去其夫暮至蹤迹得之舁歸遂蘇

焦士廉妻王氏杜氏趙氏附

按元史列女傳焦士廉妻王氏博興人養姑至孝至正十七年毛貴作亂官軍競出擄掠王氏被執紿曰我家墓田有藏金可共取也信之隨王氏至墓所王氏哭曰我已得死所矣實無藏金汝可於此殺我乃與妾杜氏皆遇害又有趙氏者平陽人年二十未嫁寇亂趙被驅迫以行度不能免紿賊曰吾取所藏金以遺汝賊信之遂還投於﹠﹟而死

赫赫妻阿魯溫氏按四川總志阿魯溫氏者僉事赫赫妻也赫赫宦亡蜀柩至禮葬之遂廬墓所晝夜哀泣不食五日而死至正間旌表其廬

楊和卿妻尼氏按靑州府誌尼氏益都人楊和卿妻夫早亡無子尼守縞素足不越戶會毛貴陷益都尼氏自縊死

蔣義甫妻許氏妾張氏附

按靑州府誌許氏蔣義甫妻益都人夫亡與妾張氏同志守節紡績苟延艱苦備歷至正十七年毛兵亂妻妾相繼投井死

耶卜氏按元史余闕傳闕字廷心廬州人論功拜江淮行省參知政事仍守安慶至正十七年癸卯賊益生兵攻東門丙午普勝軍東門友諒軍西門祝寇軍南門外無一甲之援闕身當之徒步提戈爲士卒先日中城陷城中火起闕知不可爲引刀自刎墮淸水塘中闕妻耶卜氏及子徳生女福童皆赴井死闕卒年五十六追封豳國公字忠宣﹝按安慶府誌忠宣夫人死節記作蔣氏張氏公之孫宗烈云公有妾耶卜耶律氏夫人實蔣氏云﹞

韓軏妻邢氏按彰徳府誌邢氏安陽韓軏妻至正十七年盜陷河朔時軏知林州守黃華寨盜攻之甚急邢語其女曰恐事不濟我與汝必受辱遂俱投崖而死

費氏女按四川總志費氏女灌縣人至正丁酉靑軍入蜀肆行剽掠費泣曰父母深恩分毫未報今不幸而罹此賊害不如死遂縊焉

齊億妻丘端一按常熟縣誌丘端一齊億妻子淵之女宋進士光祿大夫礪之後家東始贅億爲婿億早世端一守節靡他至正十七年張士誠侵縣縱兵鹵掠突入子淵宅呵叱索金子淵曰汝不能弔民伐罪反作盜耶兵怒槍中其脇而死端一驚走不得脫兵見其美欲逼污之端一大罵曰彊賊殺我父又欲辱我我死卽訴上帝遂投橋下急流中死從孫泰和縣丞丘方有傳

鄒珙妻華氏按無錫縣誌華氏字冬娘鄒珙妻至正丁酉兵起鄕人奔竄冬娘從其夫匿艸野中兵卒至度不能脫顧謂珙曰我義不辱君善自保遂自溺死年三十五

蕭積善妻何氏按廣東通誌何氏新會何村人贅同邑蕭積善爲婿至正丁酉八月鄕賊陳有徳殺積善意在何氏遣眾環其居必致之何氏度不免乃白父母酌賊眾於堂紿伴者曰吾埋金釵井旁吾往取爲飾伴者信之投井以死父母出其屍與夫合葬時嫁積善一載耳時人憐而傷之

陳淑眞夏

氏附

按元史列女傳陳淑眞富州陳壁之女壁故儒者避亂移家龍興淑眞七歲能誦詩鼓琴至正十八年陳友諒寇龍興淑眞見鄰嫗倉皇來告乃取琴坐牖下彈之曲終泫然流涕曰吾絕弦於斯乎父母怪問之淑眞曰城陷必遇辱不如早死明日賊至其居臨東湖遂溺焉水淺不死賊抽矢脇之上崖淑眞不從賊射殺之時同郡李頤宗妻夏氏名婉常亦儒家女與女匿居後圃中賊至挾其女共投井死

也先忽都蒙古欽察氏玉

蓮附

按元史列女傳也先忽都蒙古欽察氏大寧路達魯花赤鐵木兒不花之妻以夫恩封雲中郡君夫坐事免居大寧至正十八年紅巾至也先忽都與妾玉蓮走尼寺中爲賊所得令與眾婦縫衣拒不肯賊嚇以刃也先忽都罵曰我達魯花赤妻也汝曹賊也我不能從賊賊怒殺之玉蓮因自縊凡三賊並殺之先是其子完者帖木兒年十四與父出城見執於賊完者拜哭請以身代父死賊愛完者姿秀遂挈以從久之乃獲脫歸訪母屍並玉蓮葬焉

呂彥能妻劉氏姊婦二女附

按元史列女傳呂彥能者陵州人至正十八年賊犯陵州彥能與家人謀所往其姊久嫠居寓彥能家先曰我喪夫二十年又無後不死何爲苟辱身則辱吾弟矣赴井死其妻劉氏語彥能曰妾爲君家婦二十八年玆不幸逢亂離必不負君君可自愛妾入井矣彥能二女及子婦王氏二孫女皆隨劉氏溺井一門死者七人

劉公翼妻蕭氏按元史列女傳劉公翼妻蕭氏濟南人有姿色頗通書史至正十八年聞毛貴兵將壓境豫與夫謀曰妾詩書家女誓以冰雪自將儻城陷被執悔將何追妾以二子一女累君去作淸白鬼於泉下耳夫曰事未至何急於此居﹠﹟何城陷蕭解絳自縊死

王履謙妻齊氏二婦二女附

按元史列女傳王履謙妻齊氏太原人治家嚴肅克守婦道至正十八年賊陷太原齊氏與二婦蕭氏呂氏及二女避難於趙莊石巖賊且至度不能免顧謂二女曰汝家五世同居號爲淸白豈可虧節辱身以苟生哉長女曰吾夫已死今爲未亡人得死爲幸呂氏曰吾爲中書左丞之孫義不受辱齊氏大哭乃與二婦二女及二孫女俱投巖下以死

王粹甫妻呂氏按江西通誌王粹甫妻呂氏進賢人少寡撫孤女守節至正間歲饑有謀彊妻之者乃慟哭攜其女同赴水死

朱本妻袁氏按江西通誌朱本妻袁氏撫州人本爲儒學提舉常攜袁至贛省其兄中途遇寇袁義不受辱卽投水死本以身免終身不娶

姜本道妻彭氏本源妻附

按江西通誌姜本道妻寧州人至正中本道與弟本源起義兵從州判湯盤禦賊克復州治賊黨余佑二率眾追至其家兄弟拒敵俱爲賊所殺彭謂娣葉曰夫死賊必辱我寧死於此乃引刀自殺葉亦隨刎頸而死

徐文佐妻費氏按江西通誌徐文佐妻費氏字尙珍奉新人至正戊戌渠寇剽掠鄕裏惡文佐守義不入其黨縛而殺之驅逼費氏前行至橫岡義不受辱投潭水死

錢氏二女按嘉興縣誌錢氏二女城南隅民錢子順之二妺也至正戊戌八月紅巾賊至其家欲污之二女義不受辱相與結裙裾投河而死賊驚駭而去

方仲剛妻吳氏按金華府誌吳氏方仲剛妻遇兵亂與其夫避難離家西行一里許聞鼓噪聲足弱弗能行度不可免謂夫曰君宜自脫禍勿以妾爲累夫曰子將若何氏曰妾義不受辱惟有死耳夫號哭不得已而捨去旣而遊兵四集將追及道傍有梅塘水潔且深遂投以死越數日兵去夫蹤迹其處見屍橫池面𨿽甚暑而顏貌如生爲之痛哭舉葬焉時至正戊戌夏六月也縉紳大夫咸歌詠之

徐允讓妻潘氏按元史列女傳徐允讓妻潘氏名妙圓山陰人至正十九年與其夫從舅避兵山谷間舅被執夫泣以救舅脫夫被兵所殺欲彊辱潘氏潘氏因紿之曰我夫旣死我從汝必矣若能焚吾夫可無憾也兵信之聚薪以焚其夫火旣熾潘氏遂投火死

郭彩雲按山西通誌郭彩雲幼許配程代兒代兒隨父宦遊未還代兒母閻氏先迎彩雲歸至正十八年掃地王兵過閻攜避土窟兵大索之同避者皆出彩雲堅不出被焚死

趙洙妻許氏按元史列女傳趙洙妻許氏集賢大學士有任之侄女也至正十九年紅巾賊陷遼陽洙時爲儒學提舉夫婦避亂匿資善寺洙以叱賊見害許氏不知也賊甘言誘許氏令指示金銀之處許氏大言曰吾詩書冠冕故家不幸遇難但知守節而死他皆不知也賊以刃脇之許氏色不變已而知其夫死因慟哭僕地罵聲不絕口且曰吾母居武昌死於賊吾女兄弟亦死賊今吾夫又死焉使我得報汝當醢汝矣遂遇害寺僧見許氏死狀哀其貞烈賊退與洙合葬之

張正蒙妻韓氏女池奴何氏附

按元史列女傳張正蒙妻韓氏紹興人正蒙嘗爲湖州徳淸稅務提領至正十九年紹興變正蒙謂韓氏曰吾爲元朝臣子於義當死韓氏曰爾果能死於忠吾必能死於節遂俱縊死其女池奴年十七泣曰父母旣亡吾何以獨生亦投崖而死又何氏者處之龍泉縣季銳妻也因避兵於邑之繩門巖賊至何氏被執欲污之乃與子榮兒女回娘投崖而死

劉氏二女鄭

奴附

按元史列女傳劉氏二女長曰貞年十九次曰孫年十七龍興人皆未許嫁陳友諒寇龍興其母泣謂二女曰城或破置汝何所二女曰寧死不辱父母也城陷二女登樓相繼自縊婢鄭奴亦自縊

王時妻安氏妾李氏附

按元史列女傳王時妻安氏名正同磁州人平章政事佑孫女也至正十九年時以參知政事分省太原安氏從之二十年賊兵寇太原城陷眾皆逃安氏與其妾李氏同赴井死事聞贈梁國夫人謚莊潔

翁氏姊按浙江通誌翁氏姊錢塘縣人年四十不嫁至正間寇陷錢塘與弟忠一家四人誓結袂死於河姊曰河水穢矣吾尋潔水死忠等赴河姊赴城陰古井死焉

張英妻莊氏按浙江通誌張英妻莊氏諸曁人名淑貞至正十九年舉家避亂靈泉鄕張寇攻新城掠之罵賊死

郁景文妻徐氏蔡彥謙妻附

按浙江通誌郁景文妻徐氏山陰人至正十九年越州罹兵與蔡彥謙妻楊氏皆被驅並紿兵曰願歸取奩貲縱之俱投井死

徐愼妻王氏按浙江通誌徐愼妻王氏山陰人至正十九年兵亂被執赴水死

白泥墩婦按嵊縣誌白泥墩婦不知何許人至正末兵亂被掠於軍婦誓不受污行至東陽賦詩五章自縊死

商淵妻張氏按嵊縣誌張氏商淵妻名貞鳴弦里人父納淵爲贅婿二年生子芹甫彌月姑病且篤貞乃歸省姑姑見貞與芹喜甚畱事姑孝謹得姑心至正戊戌冬方國珍軍據縣貞勸淵先事去之家獨全明年冬胡將軍張士誠兩軍交至淵貞走匿新昌南明山淵間出爲遊兵所擄貞聞以爲已被害泣曰夫亡矣吾何用生爲不食五日淵得脫歸貞驚喜曰不自意復得侍乃食語淵曰子丈夫也幾不脫如妾者寧尙可脫乎今兵且未已有如一旦遇難不投萬仞崖則沈萬丈川耳時縣之白泥墩有一婦掠於軍行至東陽賦詩五章自縊淵爲貞誦其詩而道其事貞曰子豈以我不能爲若婦耶復嘆曰子今未必我信終令子信我又明年己亥夏胡將軍復統兵掠縣地時貞共淵匿會稽山中會人從縣來問軍今安在曰引兵還矣乃以四月返裏方弛擔具食而軍大至貞遂赴塘中自溺死後三日芹乃收葬之

周善才按處州府誌周善才年十八受洪氏聘至正己亥兵起隨母避兵甘泉寨寨破被掠兵欲污之善才堅不受辱受刃而死

胡妙端按輟耕錄越嵊縣剡溪胡氏諱妙端適同邑祝某至正庚子春爲苗擄至金華縣將妻之義不受辱乘間嚙指血題詩壁上已赴水而死三月廿四日也帥服其節爲立廟祀之邑人咸曰烈女廟詩曰弱質空懷漆室憂搜山千騎入深幽旌旗影亂天同慘金鼓聲淫鬼亦愁父母劬勞何日報夫妻恩愛此時休九泉有路還歸去那个云邊是越州

王琪妻蔡氏按元史列女傳諸曁蔡氏者王琪妻也至正二十年張士誠陷諸曁蔡氏避之長寧鄕山中兵猝至有造紙鑊方沸遂投其中而死﹝按紹興府誌蔡旣死賊驅其從婢婢曰主母死我可驅乎賊怒並殺之﹞

於同祖妻曹氏妾李氏附

按元史列女傳於同祖妻曹氏茶

閨烈部列傳五

元三

張訥妻劉氏孫氏姚氏華氏劉氏附

按元史列女傳張訥妻劉氏藍田人訥爲監察禦史早卒劉守志不二河東受兵劉氏二子衡衍俱以事出外度不能自脫遂與二婦孫氏姚氏決死盡發貲囊分給家人婦姑同縊焉有華氏者大同張思孝妻爲貊髙兵所執以不受辱見殺其婦劉氏僵壓姑屍大罵不已兵並殺之後家人殮其屍婦姑之手猶相持不捨

觀音奴妻卜顏的斤王

氏附

按元史列女傳觀音奴妻卜顏的斤蒙古氏宗王黑閭之女大都被兵卜顏的斤謂其夫曰我乃國族且年少必不容於人豈惜一死以辱家國乎遂自縊而死時張棟妻王氏語家人曰吾爲狀元妻義不可辱赴井死其姑哭之慟亦赴井死

安志道妻劉氏按元史列女傳安志道妻劉氏順州人志道及劉氏之弟明理並登進士第劉氏避兵匿巖穴中軍至欲污之劉氏曰我弟與夫皆進士我豈受汝辱乎軍士以兵磨其體劉大罵不輟聲軍怒乃鉤斷其舌含糊而死

宋謙妻趙氏諸婦妾附

按元史列女傳宋謙妻趙氏大都人兵破大都趙氏子婦溫氏髙氏孫婦髙氏徐氏皆有姿色合謀曰兵且至矣我等豈可辱身以苟全哉趙卽自經死諸婦四人諸孫男女六人眾妾三人皆赴井而死

齊關妻劉氏按元史列女傳齊關妻劉氏河南人關應募爲千夫長戰死澤潞間劉氏貧無所依守志不奪有來彊議婚者劉氏紿曰吾三月三日有心願償畢當從汝所言是日徑往彰徳天寧寺登浮圖絕頂祝天曰妾本河南名家劉氏女遭世亂適湖南齊關爲妻今夫已死不敢失節也遂投地而死

王宗仁妻宋氏按元史列女傳王宗仁妻宋氏進士宋褧之女也宗仁家永平永平受兵宋氏從夫避於鏵子山夫婦爲軍所擄行至玉田縣有窺宋氏色美欲害宗仁者宋氏顧謂夫曰我不幸至此必不以身累君言訖遂攜一女投井死時年二十九

楊伯瑞妻王靜安按輟耕錄天臺金沙裏女王靜安年十七歸同邑楊伯瑞瑞爲樞密院斷事官未幾死於兵靜安守節不嫁權貴爭求之截髮自剄

徐猱頭妻嶽氏母王氏附

按元史列女傳徐猱頭妻嶽氏大都人兵入都城嶽氏告其夫曰我等恐被驅逐將柰何其夫曰事急惟有死耳何避也遂火其所居夫婦赴火以死其母王氏二女一子皆抱持赴火死

程徐妻金氏女

附

按元史列女傳金氏詳定使四明程徐妻也京城旣破謂其女曰汝父出捍城我三品命婦汝儒家女又進士妻不可受辱抱二歲子及女赴井死

曹泰財妻劉氏按輟耕錄劉氏冀之衡水人通古文孝經小學諸書適同郡曹泰財紅巾陷河朔因避兵聊城村賊掩至大掠見劉居羣人中特妍整持刀驅之行劉曰吾婦人惟知從夫而已不從賊也賊欲移其心乃盛陳金玉珠璣仍用錦繡衣服被其身劉裂碎之彊擁上馬墮地者數四賊怒繩其項就馬上曳之劉以手爪地以頭觸石流血罵賊不絕聲遂遇害

李哥按輟耕錄河南理幕沈易云霸州倡女李哥年十二三時母教之歌舞哥泣曰女率有匹繄我獨爲此乎母告以業不可廢哥曰若此聽母母亦當從我好否則有死而已母陽許之因是不粉澤不茹葷所歌多仙曲道情有召者必先詢主客姓名然後往人亦預相戒毋戲狎哥凝立筵前酒行歌闋目不流盼與之酒勿飲州判官嘗忤哥徑還誓不與見孟津縣達魯花赤厚賂哥母夜扺捨哥懷利刃閉臥內罵之曰汝職在牧民而狗彘之不若可急去不且血污吾刃矣赤慚怒以回明日知州聞之嘆曰州有貞女而吾不知是一失也吾次子明經舉秀才眞若配以禮聘娶之未幾紅巾入寇夫婦被執見哥妍麗將殺其夫哥走前抱夫項大呼曰吾斷不從汝求活寇並殺之﹝按霸州誌李哥母名一枝梅彈園雜誌同﹞

藺氏按輟耕錄陳友諒部屬稱鄧平章者陷江西某縣有婦藺氏其夫以財雄一鄕因賂鄧之帥某丐免剽戮帥聞藺有殊色輒殲其家獨生藺及四歲嬰將納之藺曰帥貴人妾事之無恨然吾良人以禮幣聘妾爲婦若干年與生二子妾不忍卽背恩軍中禮不備請持一月喪服乃爲帥婦未晚帥許之服未終移兵別縣帥曰吾如汝約今夕諧吾婚乎藺曰諾旣而帥上馬他之使二卒守之藺曰爲取雞酒具香火今夕吾爲帥婦敢告先良人靈卒俱出乃先殺嬰嚙指血書壁曰涇渭難分濁與淸此身不幸厄紅巾孤兒未忍更他姓烈婦何曾嫁二人白刃自揮心似鐵黃泉欲到骨如銀荒村日落猿啼處過客聞之亦慘神書罷卽自刎帥返驚嘆訊二卒欲罪之卒指壁間題倩人讀其詩馳白鄧鄧聞之陳陳爲立廟旌表云

章瑜妻傅氏按輟耕錄傅氏紹興諸曁人年十八適同裏章瑜瑜爲苛吏脇軍興期會迫死道上訃至傅氏蒲伏抱屍歸號泣三日夜不忍入櫬屍有腐气猶依屍呵琀冀蘇旣入棺至嚙其棺成穴及葬投其身壙中母彊挽以出未百日母欲敓志語聞遂大慟連日不食母囑侍婢謹視之閱數日紿婢理沐具俟浴旣而失所在明日婢汲井見二足倒植井中乃傅氏也楊維禎嘗贊之曰余讀古節婦事至靑陵臺及祝英氏以爲後無繼者今瑜妻乃爾謂世降徳薄者信歟夫婦倫與君臣等世之稱臣子者獨不能以瑜妻之義於夫者義其君歟噫

崔賓妻尙氏按畿輔通誌尙氏定興人崔賓妻元季盜起中原遠近繹騷氏被擄污之不從賊以刃曰若從吾則生否則死氏厲色罵曰吾恨不斬汝萬段以謝天下死卽死耳肯爲汝賊污耶遂遇害

王世明妻李氏女安奴附

按畿輔通誌李氏名寨兒房山人王世明妻至正末竹眞軍至縣李與女安奴皆被執謂女曰寧死勿受辱女曰母先殺我李卽以軍所遺刀殺女復自殺竹軍嘆而葬之

蒲義姜按畿輔通誌蒲義姜行唐人嫁樊氏早寡值山寇掠境逼蒲爲妻蒲義不受辱投於崖下水中而死鄕人號曰義姜稱其水爲玉女塘立祠祀之

官奴按畿輔通誌官奴晉州人趙恭女父官中書管勾元末明兵入城祖母解氏及父恭俱縊死官奴方大哭適鄰嫗數輩相率力挽出避女不從曰人生百歲亦須一死何必避爲乃潛入中堂解衣帶自經

史天倪妻程氏按永淸縣誌程氏史天倪妻倪帥眞定降將武仙謀逆倪死之氏聞變恐辱於賊先自殺生五子其三尙幼亦不顧事平收葬顏色如生刀猶在手詔表其墓墓在焦﹠﹟

王淸臣妻馮氏按薊州誌馮氏王淸臣妻至正末避兵於黃崖東谷眾皆逃散馮與子匿艸莽間爲邏卒所獲欲污之逼以兵刃不屈乃殺其子懼之不顧遂遇害

劉氏女按威縣誌劉氏女宗城人幼有志操許字李禦史子未歸李子亡泣告父母欲往送殯父母憐而許之遂披髮號泣送至墓所林木陰深潛於冢後自縊遂合葬有司奏聞旌表

谷有源妾姜氏按開州誌姜氏谷有源妾開州人元末有源判薊州遘疾且死語妻妾曰吾病必不起汝輩肯予從乎姜氏曰諾及夫卒自縊合葬事聞旌表

文宗信妾白氏按遼陽州誌白氏文宗信妾夫病篤氏昏旦潛禱於神至忘寢食夫語之曰汝年方二十我死汝將柰何氏應曰妾不獨生夫死迨殮氏盡出箱篋分給親戚沐浴告別主母自縊而死

閔本妻程氏二

女附

按懷慶府誌程氏閔本妻河內人本爲集賢殿學士有一子二女明師至北平謂程曰國事至此愧不能報男少當歸河內二女吾不得而保矣程曰君能死忠妾安愛其身乎夫婦並自縊二女悲號亦縊於其旁少男遂歸河內

善壽妻善茶按懷慶府誌善茶懷孟路人冀寧路汾州達魯花赤善壽妻也世變其夫憂憤病亡婦遂自殺傍人救之因號慟語人曰妾不幸遇世亂奔走南北夫亡子幼萬一受辱將何面目見吾夫於地下悲憤數日不食死

關惟一妻周氏按河南府誌周氏登封關惟一妻至正間夫死氏囑工大其棺遂自縊與夫同殮

孛朮魯遠妻雷氏按南陽府誌雷氏順陽人孛朮魯遠妻遠以父蔭調祕書郎轉襄陽縣尹須次居南陽賊起遠以忠義自奮傾財募壯丁得千餘人與賊拒戰俄而賊大至遠被害雷爲賊所執賊欲妻之乃詆賊曰我魯參政冢婦縣令嫡妻夫死於義肯從汝狗彘以生乎賊丑其言將辱之雷號哭大罵見殺

李思齊妾鄭氏按汝寧府誌鄭氏羅山人太尉中書平章政事李思齊妾至正間汝潁兵起思齊率義兵屢復郡縣授汝寧知府後以太尉守關陜大兵入關思齊走臨洮已而內附授江西行省左丞升中書平章政事卒鄭氏自縊死事聞追贈淑人謚曰貞烈

馮文舉妻馬氏按汝寧府誌馬氏光州人馮文舉妻文舉登進士爲雲南學政提舉明師攻雲南文舉謂馬曰我元進士蒙國家厚恩今軍至有死無二汝其從之乎馬氏曰官人旣死妾生亦無益卽自縊時人義之

王弘妻李氏按彰徳府誌李氏安陽王弘妻有美色至正間紅巾賊起弘死於兵李收屍發喪晝夜哭泣部人爭欲以爲妻李以死自誓人知其不從乃求於帥帥許李度不能支佯允曰必待葬夫之後及葬遂大作佛事以散家資潛引一老婢徑往天寧寺登塔頂自投而死瘞於西門外旌其墓

髙格妻段氏按彰徳府誌段氏安陽髙格妻至正間寇掠村鎭家人悉奔竄段投井而死年二十八

張政妻秦氏按彰徳府誌秦氏臨漳張政妻至正末兵至秦見勢迫恐辱身投井死有司以聞詔旌之

杜原妻蕭氏按彰徳府誌蕭氏安陽杜原妻至正末兵亂原挈家之官眞定途遇盜蕭謂夫曰爾避難我自爲計遂投河死

惠髙妻李氏按濟南府誌李氏惠髙妻濱州人夫亡自縊死

王伯顏妻潘氏按輟耕錄福寧州尹王伯顏爲紅巾賊所害妻潘氏逃民間有惡少欲亂之不從執獻賊潘慟哭曰吾旣失所天豈受辱乃絕不飲食及其二幼女皆死

王相妻潘氏按濟南府誌潘氏沾化人王相妻其舅伯顏死節於福寧州城陷氏爲賊所執不食而死追封太原郡夫人

姜善諒妻王氏按濟南府誌王氏新泰人姜善諒妻思恭女善諒疾呼王氏曰汝年少無子我死必適人王不答掩袂流涕而已夫﹠﹟氏直視若癡哭無回音家人遞相守視少間竊入室中自縊時年二十六

楊卣妻趙氏按濟南府誌趙氏濱州人楊卣妻卣爲元帥府都事沒於濟南趙聞訃亟往迎屍歸葬畢遂泣伏墓側七日不食而死

胡氏毛氏按濟南府誌胡氏毛氏棣州人缺其夫名至正間盜大掠二婦被執不受污並觸樹而死被旌表

普顏不花妻阿魯眞按濟南府誌阿魯眞武定人平章山東行省普顏帖木兒不花妻普顏不花守禦益都明兵入境力戰城陷死之阿魯眞歷呼家人告之曰我夫受國大恩我亦封齊國夫人今事至此惟有死耳家人莫不泣下已而普顏不花二弟之妻各抱幼子及婢妾溺捨南井死比阿魯眞欲下井已隘不可容遂抱子投捨北井其女及妾女孫女皆隨溺焉

觀音奴妻羅氏按兗州府誌羅氏觀音奴妻濟寧州人夫歿王事羅聞訃投水死

李珽妻張氏按靑州府誌張氏李珽妻髙苑人諸生張一山女夫﹠﹟自縊有司旌表

徐爾康妻崔氏

徐化普妻陳氏

韓九牧妻王氏按靑州府誌已上三婦諸城人俱夫亡自縊死題請旌表

劉朝綱妻段氏妾宋氏附

按靑州府誌段氏劉朝綱妻益都人夫爲山東行省理問沒於官訃聞段與妾宋氏悲號俱自縊死

朱原方妻相氏按靑州府誌相氏朱原方妻安丘人年二十一夫亡自縊死至正間旌表

暗都剌妻張氏按靑州府誌張氏暗都剌妻松江人剌爲莒州監家焉剌病亡氏卽自縊柩側

韓應福妻李氏

李潭妻馬氏

楊嗣盛妻張氏

王廷禎妻劉氏按靑州府誌已上四婦俱安丘人夫亡自縊死

田登妻李氏按靑州府誌李氏田登妻安丘人夫病危氏卽不食先夫一日死年僅二十

李培妻王氏按靑州府誌王氏李培妻樂安人夫死自縊題請旌表

秦池妻趙氏按靑州府誌趙氏秦池妻昌樂人夫亡自縊死旌表

孫某妻吳氏按山西通誌吳氏孫某妻夫﹠﹟遇亂投崖而死

耿承祖妻康氏按平定州誌康氏太常太祝耿承祖妻夫仕燕京時山東盜起剽掠平定氏攜幼子榮川避孟陽北楡村石洞中寇灌煙出之氏謂義女果曰吾義不受辱汝當抱次子榮川以逃氏遂赴井死果度難兩全棄榮川從山峪間逃見承祖具告主母死難故承祖曰得死所矣有司以聞至正間旌表

任元妻劉氏按靜樂縣誌劉氏任元妻年十八夫亡姑欲奪其志氏自刎幾死姑告罷止之居十餘年夫弟利富人金逼嫁氏度終不免遂自縊死

刁茂先妻劉氏按臨汾縣誌劉氏刁茂先妻嫁未兩月夫亡潛入密室自縊救之復蘇仍不食而死事聞表其門

劉仲亨妻田氏按渾源縣誌田氏劉仲亨妻夫亡年二十五子七歲氏誓不欲生投繯死

賀敏妻張氏按陜西通誌張氏鄜州人賀敏妻年二十四夫病篤謂張曰我死汝年少無嗣可更適人張泣以死誓尋亡遂自縊以殉合葬焉至正間旌表

鄢氏按四川總志鄢氏合江縣人不知其夫元末紅巾賊亂被擄奪刀自刎事聞旌祭節義其墓碑尙存

蒲氏女按黃州府誌蒲氏女邑掾汴女也年十六爲紅巾賊所執欲污之女紿至山橋靜處比至女潛拔簪刺其一目伏地不起眾賊刃之罵不絕口而死﹝按麻城縣誌作蒲拱女﹞

劉頲妻段氏按長沙府誌段氏茶陵人至正末爲紅巾賊所獲自沈於水賊救起釋之無何賊再至驅逐婦女段罵賊死之數日家人得其屍面色如生

張氏二女按黃州府誌張氏二女父任總管長女年三十一次二十九俱未適人至正辛卯寇逼蘄二女與父相失乃挽手赴州北蓮花塘而死

尹大中妻黃氏按襄陽府誌黃氏谷城尹大中妻至正末爲賊所擄欲污之罵賊不從死

宋明妻丁氏按襄陽府誌丁氏棗陽宋明妻早寡以死從夫事聞旌表

劉濯妻萬氏按江西通誌劉濯妻萬氏南昌人濯率兵禦寇不克死萬氏痛哭殉焉

余女五英按江西通誌余女字五英新建人元末劇賊史普淸據縣之新塘聞五英有姿彊委禽焉率百舸鼓噪而前五英從容跽泣曰兒自經家庭則累父母因盛飾繆登舟行合﹠﹟禮畢五佯欲嘔二婢擁出舟突赴水死賊相顧錯愕而去

髙烈女按江西通誌髙烈女寧州人年十七有殊色元季避兵亂匿山穴中賊脇其弟得之欲以爲室女抗聲曰我處子未受命於父母豈可從人賊誘以甘言女矢死不屈遂大罵賊乃拔刀示欲殺狀女忻然受刀顏色不變卽遇害

張立試妻髙氏按髙安縣誌髙氏張立試妻爲紅巾寇所執罵不絕口至風源廖家井投井死

吳輗妻黎氏按新諭縣誌進士吳輗妻黎氏爲賊所執義不受辱投井死輗爲文祭之

劉閈妻某氏王

氏附

按吉安府誌某氏劉閈妻安福人元季之亂寇將及郡閈妻與鄕人吳崧之子婦並率其﹠﹟族竄湯村度不免相聚謀曰與受污而死曷若前死之爲愈卽相挽赴深水以死東鄕鄧龍章之婦王氏亦以不屈死先是密湖劉縝被檄聯兵扼東北龍章兄弟率眾赴義功最多王氏見被俘者憤然曰設不幸有死而已寧辱己以苟活乎及是果然

曾泰來妻龔氏按吉水縣誌龔氏曾泰來妻紅巾賊起執氏欲污之氏厲聲罵賊奪刀格殺遂爲賊所戮泰來與弟率眾禦亂時稱義士

錢瑛妻周氏按吉水縣誌周氏錢瑛妻瑛奉其祖與母避賊廬陵賊執其祖縛之瑛聞奔訴乞以身代賊並系之祖孫爭相代死賊憐俱釋之其母於他處亦被執瑛妻周氏伏叢薄中遽出謂賊曰乞捨姑而縛我賊熟視良久解其姑而縛氏氏旣就縛擲袖中鞋與姑訣曰婦無用此矣旣行視姑稍遠罵賊不行遂死之明初有司薦瑛於朝徵不就

孫氏婦按安福縣誌孫氏婦不知其姓家素貧值歲饑夫欲嫁之氏不從攜一男一女赴水死邑士劉定叟爲之誄

譚孟髮妻熊氏按新建縣誌熊氏譚孟髮妻陳友諒兵至孟發遇害子堯舉才四歲熊抱歸母家遇賊於松湖栗木橋執之不屈以身蔽子賊刃其背匍匐至母家而死明洪武十年采入節義錄

揭貞女按建昌府誌揭貞女廣昌人幼失怙恃鞠於兄嫂未笄值元季亂同兄嫂避兵相失獨抱兄子竄身荊棘兒啼爲邏卒執悅其貌誘之不從復挺刀之奮罵遇害寇退嫂得其屍顏色如生猶抱侄不置

曾塔卿女粉娘按建昌府誌曾塔卿女名粉娘年十八值元季紅巾賊亂掠去迫至吳家坊橋粉娘不行賊挾之上馬卽僕地大罵曰我良家子豈從汝賊怒殺之

吳重佐妻湯氏按臨川縣誌湯氏吳重佐妻夫死僅遺一女女長旣嫁仍自經死

趙宗澤妻衡氏

趙棟妻夏氏

趙楷妻劉氏按江寧府誌已上三婦建康人汝潁兵陷建康並投水死

陰有光妻張氏按江寧府誌張氏陰有光妻句容人年十五歸陰六年而光沒父母迎歸許嫁尹氏子張知卽自刎明日姑至復蘇告曰不幸至此毋以新婦爲念言訖而絕

史氏按江寧府誌史氏溧陽人遭紅巾之亂舉家被害氏自刎未絕抱子入水死

王容妻陳氏妾汪氏附

按溧水縣誌陳氏王容妻夫亡善養舅姑至正間淮兵亂迫之弗從與妾汪並餓而死事聞於朝旌表

步善爲妻陳氏按安慶府誌陳氏懷寧步善爲妻爲贅陳未幾病亡陳哀慟三年如一日服除拜其父母兄嫂曰吾夫家無依乞養我以終身其父曰汝年少當爲求配陳不答卽自經死有司以聞賜旌表

李忠妻王氏按安慶府誌王氏懷寧李忠妻忠溺死王求得屍號慟欲絕旣斂又欲赴水姑救還日夜悲號絕飲食數日自縊死

某人妻某氏按常熟縣誌某人妻某氏本貴族失其姓氏讀書通文翰元末兵亂某父母與妻皆遭掠某聞以身贖父母歸兵欲污其妻遂殺某妻佯曰當焚我夫我卽從汝兵方縱火妻潛以釘畫瓦上云吾夫吾夫乃遭無辜感君大孝以全舅姑吾爲之妻其心如何乘此烈焰生死同科書畢投火中兵急挽之巳焦爛矣遂戮其屍

匡才妻髙氏按淮安府誌髙氏邳州東元帥匡才妻才與百家奴守邳時徐守張名叛攻下邳才擊敗之未幾賊破邳執髙以去髙大罵賊拔刃破面僕地賊以爲死捨去得免百家奴破賊幕府分其產畀之明洪武中建坊旌表

欒鳳妻王氏按揚州府誌王氏名素英欒鳳妻髙郵人也元末鳳知諸曁素英從焉總制謝再興潛約方國珍襲城鳳聞之謂素英曰吾爲國死固無恨但念汝無所托素英曰君不幸遭變妾豈獨生當先死君前言畢賊鼓噪入刺鳳英冒刃以身蔽之且罵曰汝輩負國又殺忠臣天豈容汝欲殺吾夫幸先殺我遂被害州人葬其屍於薴蘿山

韋寅妻王氏女

奴附

按揚州府誌王氏名蕙髙郵州人韋寅妻也元末裏中暴子乘亂掠寅家寅被創僕地蕙匿薪中盜疑薪有物發之見蕙蕙恐辱乃紿賊曰薪下有金愼勿盡取眾爭掘地蕙得脫赴井而死年二十四其姑夏氏俯井悲慟亦自墜有女奴始笄而美已擇配未醮見蕙與姑俱死嘆曰主婦且爾吾尙可後耶亦赴井死

陸復廣妻唐氏按揚州府誌唐氏興化人同知陸復廣妻兵亂挈家南走遇賊欲污之唐顧謂侄曰汝叔正人我豈辱其名言訖投水死

樊某妻張氏按鳳陽府誌張氏年三十七有姿色夫死於兵子宗吉方十歲氏爲兵所驅匿水中驅者謂宗吉曰呼爾母起我且活汝母子宗吉以告其母曰吾非不汝顧但不能失節以求生耳遂溺死

鄒世聞妻李氏女

附

按浙江通誌李氏本登州人鄒世聞妻確母也性慧知禮爲女時卽以賢淑稱旣適鄒主饋食事舅姑勤儉恭順動必以禮足未嘗出戶世聞用斗功爲管軍百戶南戍居錢塘方春時邦人士女競事遊樂其子亦治具請母行李氏曰爾爲我子乃不能以禮事我吾聞婦人晝不遊庭豈可遠適湖山事逸樂耶子慚懼而退李氏有女嫁爲同邑周仲賓妻仲賓調贛之瑞金簿非辜就逮女仰天嘆曰吾夫死必矣吾出門安適遂投捨後池水死鄕黨咸以爲得之母訓至正間世聞分守海寧有惠政及民張氏陷浙西李屏居硤石不食死

馮道二妻按浙江通誌馮道二妻會稽人至正末亂兵至柵頭執道二殺之露刃脇婦婦引頸受刃死

丁京妻吳氏女

附

按浙江通誌丁京妻吳氏蕭山人元季兵亂吳攜女仁孥出亡遇兵於途將侮之皆不屈死

黃仲起妻朱氏黃女馮氏蔡氏湯氏附

按浙江通誌黃仲起妻朱氏杭州人也至正十六年張士誠入寇驅婦至令監守期日暮且至朱懼見辱遂與女俱縊死妾馮氏曰主母旣亡我生何爲亦自縊旣而仲起弟婦蔡氏抱幼子與乳母湯氏皆自殺一門五烈焉

趙六妻羅氏按嘉興府誌羅氏名愛卿元末名妓也容貌才藝獨擅一時性識通敏工詩詞同郡世家子趙六納焉愛卿執婦道甚恭居二年趙子入都求官畱愛卿奉母未幾母疾愛卿孝事甚謹母頗徳之母沒哀毀逾常親治喪葬甫三月張士誠陷平江苗軍帥楊完者拒之於嘉興不戢軍士大掠居民趙室爲劉萬戶所據將納愛卿愛卿知不免紿以甘言潛入閣自縊死

柳氏女按嘉興府誌柳氏女父爲縣吏至正末紅巾賊陷嘉興女年十八與父母同竄爲賊所得驅之行至河滸謬托結襪投水死

梅霍女按寧海縣誌梅霍女年二十至正間賊犯邑境避難西溪遇賊欲污之女詈不受辱爲賊所害

閨烈部列傳六

明一

葛通甫妻月娥按明外史列女傳月娥西域人元武昌尹職馬祿丁女蕪湖葛通甫妻少聰慧聽諸兄誦說經史輒通其義及嫁事上撫下一秉禮法長姒盧率諸婦諸女悉受其教太祖渡江之六年僞漢兵自上游而下盧曰太平有城郭且嚴兵以守可恃使月娥挾諸婦女往避之未幾寇至城陷月娥嘆曰吾生詩禮家可失節於賊耶抱幼女赴水死諸婦女驚曰姆旣死吾儕可後之哉相率投水者九人方盛暑屍七日不浮顏色皆如生鄕人於故居之南作巨穴同葬題曰十女墓娥弟丁鶴年幼通經史皆娥口授也後通甫與長姒皆死於寇

唐方妻丁氏按明外史列女傳唐方妻浙新昌丁氏女名錦孥洪武中方爲山東僉事坐法死妻子當沒爲官婢有司按籍取之監護者見丁色美借梳掠發丁以梳擲地其人取掠之持還丁丁罵不受竊謂家人曰此輩無禮必途辱我不若預死以全節肩輿上山徑至陰澤崖峭水深躍出赴水衣厚不能沈從容以手斂裙隨流而沒年二十八時稱其處爲夫人潭

李廣妻盧佳娘倪

氏附

按明外史列女傳福淸李廣妻盧佳娘成婚甫十月廣暴卒盧慟絕復蘇見廣口鼻出惡血悉吮食之旣殮哭輒僵僕家人相與寬譬但曰我從夫地下爾積五六日家人防懈潛入寢室自經後其縣有遊政妻倪氏殉夫亦然

戚家婦按明外史列女傳戚家婦者寶應人甫合﹠﹟而夫暴歿婦哭之哀投門外汪中死畱詩一首云畫虎𨿽成未點睛百年夫婦一宵情歡聲方舉哀聲動賀者才臨弔者並孔雀屏前燈隱隱鴛鴦枕上淚盈盈從來不識兒郎面獨抱冰心照水淸後人名其死所爲戚家汪云

余布妻馬氏按明外史列女傳馬氏吳縣余布妻歸五年而夫死無子家酷貧姑欲奪其志有田二畝半得粟不以與婦馬不爲動姑潛納他人聘一夕鼓吹臨門趣治妝馬氏入臥室自經死幾上食器糠籺尙存

幼溪貞女按明外史列女傳幼溪貞女失其姓名鄧茂七破沙縣匿艸間爲二賊所獲遇溪橋貞女曰扶我過當從一人而終二賊爭趨攙至橋半女視溪流湍急拽二賊共投俱溺死

郭氏按明外史列女傳郭氏大田人鄧茂七之亂鄕人結寨東巖已而寨破婦𦇤幼兒且有身爲賊所驅婦奮罵投百尺巖下與兒俱碎亂石間胎及腸胃迸出狼籍巖下賊據髙瞰之皆嘆曰眞烈婦也瘞之而去

胡尙絅妻程氏按明外史列女傳程氏揚州胡尙絅妻尙絅嬰危疾婦刲腕肉啖之不能咽而卒婦號慟不食二日時懷孕四月或曰得男可延夫嗣徒死何爲答曰吾亦知之倘生女未免苟活數月耳因復食彌月果生男明年殤卽前謝翁姑曰媳不能常侍奉有娣姒在無悲也復絕食越二日其姑撫之曰爾父母家二百里中若不俟面訣乎婦曰可急迎之日飲米瀋一匙以待迨十二日父母遣幼弟至婦曰是卽可白吾志自是滴水不入口姑向之泣則曰兒若再嫁則當哭此好事何哭爲徐簡﹠﹟中簪珥令辦後事以其餘散家人並鄰嫗嘗過問者復自卜曰十八九日皆良吾當逝向曾刲肉救夫夫不可救以灰和之置﹠﹟頭附吾左腕以示全歸遂卒

花云妻郜氏按殉身錄花云懷慶人庚子守太平陳友諒以舟師入寇城陷不屈而死妻郜氏生一子煒甫三歲聞云遇害義不受辱以煒付侍兒孫氏令善護之遂投水死

傅形嘉妻嶽氏按畿輔通誌傅形嘉妻嶽氏眞定府人嶽興女年十八適形嘉無子形嘉沒氏號哭不食經死洪武十九年表其門

賈守智妻髙氏按畿輔通誌賈守智妻髙氏眞定府人年十八歸智智患痿三年氏日負之出入智﹠﹟氏以其所蓄錢付姑曰此足爲吾夫殯殮資復以衣帛付母人咸不解其意一夕易衣以綫縫其襟畢自縊柩旁死遂合葬

周傑妻崔氏按畿輔通誌周傑妻崔氏眞定府人洪武間傑任兵科給事中以疾﹠﹟氏年二十一奉夫骸骨歸告其家人曰夫婦之道義本同穴吾又無子安得獨生遂自縊合葬

李茂妻髙氏按畿輔通誌李茂妻髙氏眞定府人茂充吉安衛役墮馬病傷死髙哀毀骨立罄其家貲備喪置二棺至夜沐浴更衣自縊死洪武十八年事聞旌表

倫品著妻石氏按灤州誌石氏灤州諸生介之長女十七歲歸倫重子生員品著性貞淑事翁及繼姑竭忱敬勗其夫以勤讀三黨推爲才婦繼姑有媵婢劉氏者翁據爲妾令諸子媳呼姨子媳嘩云此吾家赤腳也律例庶母三有慈有養有乳皆以禮聘助簉故稱諸母若娼尼婢則賤妾豈宜稱母耶劉大銜之凡坑嫡陷子計無所不盡密招巫以魘進致翁視妻如讎視子如路人氏夫品著素健無病忽四肢水腫自足漸及胸膂夜夢有異狀醫藥罔痊適有巫婦能候神則云此巫蠱所厭也在前及三叉路口處命工盧喜於下掘烏箸一根鐵火盆腳一隻下粘頭髮再掘路口物而翁大罵毀巫神案逐之蓋溺愛最深恐以實訴爲瘲孽罪端也品著遂沈頓不起臨危屬氏云吾向收婢子喜春原期孕子女以全嗣續今已矣吾沒後可卽嫁之氏啼應曰君﹠﹟我必報讎同死品著力懇曰吾櫬未歸土藉汝襄事勿﹠﹟﹠﹟也氏嚙指應之扶柩隕血卒哭之後卽歸父家營嫁婢女以珠翠﹠﹟分給姊妹云我早晚歸泉下畱此奚用小祥後決志報夫而救姑也乘家中娣姒翁伯俱他出手持槌杵廚刀直入劉室拽發痛擊剚刀臂膂血肉狼籍劉百口哀祈氏聲其凶惡云我若殺爾然後死恐人疑我畏抵自盡姑貰爾命隨沐浴更衣設幾焚香拜天地祖祠夫靈至姑李氏房中哭別云新婦早願從郎夜壑姑愼無戚亦不必恨責吾翁惟警彼罪人足矣遂入室自縊村塢遠近聞之奔﹠﹟顏色如生

孫忠妻張氏按永平府誌孫忠妻張氏年二十歸忠三月夫病家貧晝夜勤湯藥不怠夫死潛縊以殉巡撫旌其門

髙希鳳妻劉氏李氏郭氏金氏邢氏附

按汝寧府誌劉氏固始髙希鳳妻希鳳在遼東爲亂軍所掠斷其腕而死劉罵不絕口亦爲所殺仲弟藥師奴妻李氏早寡攜子侄避亂髙麗洪武初歸守夫墓誓不再適季弟伯顏不花爲納哈出所殺其妻郭氏自縊死從子搭失丁爲父讎誣陷死其妻金氏與姑邢氏俱自縊於室事聞詔賜旌表尙書孫原貞作髙氏五烈詩

史嘉法妻王氏按汝寧府誌王氏光州史嘉法妻家貧事姑孝年二十夫病亡王親殮之卽閉戶自縊死里人哀之爲治棺合葬送者數百人咸爲泣下知州陳王道臨其喪弔祭以禮表其門

胡廷舉妻李氏按汝寧府誌李氏光州人胡廷舉妻歸二載夫患痼疾氏侍湯藥無懈夫亡卽誓與俱姑令家人守之乃佯爲不死狀防稍弛遂就夫柩旁雉經死

胡誼妻胡氏按汝寧府誌胡氏光州諸生胡誼妻夫病氏焚香祈代奉湯藥六年誼死胡觸棺長號期以身殉爲家人所防遂不食七日端臥而瞑事聞詔表其門

東欽妻盧氏按汝寧府誌盧氏光山人適邑諸生東欽欽父旭以禦史謫戍通海歿於途欽徵和泥死於兵有張姓者謀娶盧盧縊於室以救免張復彊致聘盧揮諸門外號哭三日赴海死時洪武辛未秋七月也嘉靖丙戌魯憲副聞而嘉之立祠通海表其門

王佐妻萬氏按開封府誌萬氏王佐妻密縣人佐疾亟顧萬曰我死汝善事後人萬泣以死誓須臾佐沒是夜萬果自縊洪武中詔旌異之

吳氏女按濟南府誌吳氏女長山人洪武初兵亂有悍卒擁之上馬女堅不受辱被殺時年十七

張敏道妻趙氏按陜西通誌趙氏張敏道妻延安洛川人名金定年二十夫亡氏遂自縊同葬洪武中旌表

賀谷榮妻康氏按陜西通誌康氏延安鄜州人賀谷榮妻年二十夫亡苦節父逼攺適氏投崖死洪武中旌表

李應元妻陶氏按陜西通誌延安陶氏米脂人李應元妻夫官經歷早沒卽自縊死

劉金住妻常氏按陜西通誌常氏慶陽寧州人洪武初父伯良戍夏州氏隨母郭偕行年三十三適同戍鄕人劉金住住尋歿於戰氏事繼姑及夫幼妹有恩禮姑歿或欲彊贅氏應曰待終喪無恨翌日赴水而死三日漁者出屍面色如生

劉榮妻姚氏按陜西通誌姚氏慶陽安化人年及笄歸劉榮榮應軍役病﹠﹟氏哭數日不食亦死

賀恩妻田氏按陜西通誌田氏賀恩妻延安宜君人夫病氏毀容侍湯藥及死自縊以殉有司以聞詔旌表

王氏按陜西通誌王氏延安宜君人夫某死於火王遂自刎詔旌之

王伸妻髙氏按延安府誌髙氏楡林衛人百戶王伸妻伸死孀居十三年訓其子永安爲諸生城破整衣笄手攜長婦某氏曰吾寡居不面姻親中一男子今面賊乎遂同投井中死數日賊去出之顏色如生後三閱月合殯夫壙開棺視之香聞數里臨葬者無不嘆異

崔國安妻米氏按延安府誌米氏崔國安妻楡林人聞賊入城率婢同羣婦匿僻巷茅舍中賊至見氏美甘言誘之氏正色危坐賊逼之氏起大罵被髮爪面碎首出血賊怒殺之

李定女按四川總志富順李定第三女始許聘同姓後有他姓執同姓應離律欲奪之女遂自縊死

杜髙賓妻劉氏按四川總志劉氏宜賓人杜髙賓妻賓溺死誓欲從會救免乃密以夫故巾襪系肘間以毒和餅食之姑驚視猶持半餅手中厲聲曰今日得爲杜氏鬼矣言訖而絕年二十有五

甘氏女按嶽州府誌甘氏女名元秀華容人父邦佐以許嫁里人魏文昌洪武間文昌父獲罪應誅文昌詣闕上疏願以身代遂伏法元秀時年十五邦佐聞文昌系獄卽欲攺嫁其女元秀赴井求死以救獲免遂齋戒不爲容飾比文昌死四日訃至元秀沐浴具衣服自縊以殉士類髙其行上之有司卒未旌表

周正琚女翠嫦翠娥按永明縣誌翠嫦翠娥甘棠村民周正琚之二女洪武戊申爲土賊鄧四所獲女紿之曰吾已從爾吾父藏金於昂山上盍往取之以爲妝奩及至絕頂姊妹共投崖以死崖深萬丈不可尋究父乏嗣聞二女死亦自縊

李宗頤妻夏氏按靖安縣誌夏氏幼爲父母所愛贅李宗頤爲婿陳友諒陷南昌部卒獲氏欲污之氏紿近井旁投井死

歐陽尙八妻李氏按彭澤縣誌李氏歐陽尙八妻尙誠弟婦也洪懸作亂尙誠密奏太祖平洪後賊黨復訌李謂其妾曰洪黨不殄我家必被其害遂閉戶自焚死

劉所安妻曾氏按永丰縣誌曾氏劉所安妻洪武乙巳春師克虔遊兵肆掠所安攜妻避於裏之富田王氏居二日兵驟至勢不可逃曾抱嬰兒曰君亟去無以妻子爲累脫不免有死而已泣而別兵至曾以不辱被殺兵退所安收其遺骸幼子猶牽衣在傍

常氏女按袁州府誌常氏女名秀蘭萬載人九歲父體幹沒隨母再適李姓鄕賊攻李捨時女年十七賊欲污之女拒罵不絕口賊勢益迫女愈忿詈賊怒支解之

孫氏女按袁州府誌孫氏女宜春人初受里人陽遵哲聘遵哲當戍遼東父議別擇所歸女聞哲行自縊死

孫氏女按袁州府誌孫氏女分宜人初許聘里人歐陽翯洪武間翯以仲兄翨沒於遼陽戍所當往補戍女父議更擇婿女聞投繯死後園竹間且曰及翯未去使知吾無異志也

陳貴妻唐氏按江寧縣誌唐氏陳貴妻貴領海運將行唐斷指授貴爲別及貴死於水求娶者不已念不能敵乃中夜自焚死鄕人哀之

王宗妻柴氏按江寧縣誌柴氏王宗妻宗爲郡學生力學成疾柴視湯藥晝夜不離宗病篤謂柴當及時攺嫁不必待終喪也柴俯首哽咽而已數日其兄來視泣告兄曰宗必不生我無以安其心惟一死耳幸歸告父母及宗瀕危殮具皆手制乃以所用銀挑牙二事以一付家人云恐臨時忘之可以備含卽入別室家人訝其久不出視之縊死矣口中含所分銀挑牙一事宗亦隨沒事聞旌表

劉檜妻王氏按髙淳縣誌王氏劉檜妻洪武丙申歲歉大疫夫與翁姑及父母兄弟俱亡王年二十二無依裏中惡少謀娶之不從一日或彊逼舁去王曰命可絕身不可污遂自刎而死

楊邦彥妻陳氏按髙淳縣誌陳氏縣令陳九齡女適諸生楊邦彥年二十彥溺水死無子陳不欲生父亟攜歸彊延十載一旦告父母曰吾將往視故居乃至夫溺處投水死

楊邯橋烈婦按廣徳州誌原丰都楊邯橋烈婦某氏父必傳失其姓氏年二十夫亡家貧守節奉姑恭謹爲姑求虀於越溪行橋上無賴少年戲之泣曰天何窮我如此不能備一虀至受外侮投溪而死鄕人哀之以葬於溪上因名其冢曰烈婦墩

濮陽氏女按廣徳州誌濮陽氏女名妙貞父濮陽琦受施姓聘未嫁施沒女爲服衰設神主祀焉父轉納他聘妙貞操木槌毀聘具父閔其志聽死於家

趙氏女按廣徳州誌趙氏女本州趙鶴六女年十三許字步漑漑年十八入鄕校客死錢塘女聞漑死食不下咽白其母請歸步母曰步氏子已死汝尙安歸女泣涕不已他日或告其父欲爲其弟娶女不可父曰女子守身不二爲已成夫婦之倫也今汝尙女而欲爲步氏婦其誰汝憐母憎女不從加之杖越宿女自經而死步氏取以合葬焉

魯某妻雲氏按廣徳州誌雲氏生員士樟女適魯某爲兵所拉欲污之掖之上馬三掖三墮手拔木擊兵兵怒碎磔之一時女婦遭兵以激烈死者或赴水或自經或被兵刃不可勝舉

嚴以作妻傅氏按廣徳州誌傅氏生員嚴以作妻夫疾刲股進之不救乃托老姑於娣姒托孤女於夫妺焚遺券散奩貲閉戶自縊以救蘇旋嚼碗傷喉越三日死邑侯爲之請旌

潘之誠妻韋氏按廣徳州誌韋氏潘之誠妻年二十一夫病氏刲股和藥以進夫死無子立夫弟之觀次子爲嗣不兩月子殤氏夜閉門投繯於夫柩側

吳良珙妻陳氏按廣徳州誌陳氏邑民吳良珙妻鼎革初兵亂氏攜幼子爲兵所獲紿兵取簪珥投井死七日後出之顏色如生

王命錫妻田氏按廣徳州誌田氏邑民王命錫妻姑岑氏兩目俱瞽兵至鄰婦迫之出氏曰吾何忍捨姑以往遂爲兵獲逼上馬不從以刃揮之五臟皆出而死年二十有一

沈支珗妻湯氏按廣徳州誌湯氏沈支珗妻宣城庠生湯白女值國變父嘆曰設遇兵如爾輩何女曰此正兒見節時也已而土賊陳君才營於靜覺寺逼氏居執氏欲污之不從以矢穿氏腹備極慘毒而死聞者莫不流涕

張文煥妻邵氏按無錫縣誌邵氏張文煥妻文煥通春秋洪武中授白洋鎭巡檢遇寇力戰死之子元保十歲文煥有故人姚樞爲司理邵屬子於樞抽刃自殺

華源長妻鄒氏按無錫縣誌鄒氏字淑惠華源長妻夫疾革以孤托其母而不及妻鄒嘆曰妾之心夫尙有所不知遂自經死年二十有一又二日夫乃亡

李昌妻周氏按無錫縣誌周氏蘇州農家女鄒佑之納爲其僕李昌妻昌死周年二十二大慟將從之主母使人守之伺間仍自經後昌死二十一日

陸潤妻沈氏按蘇州府誌沈氏名桂英太倉人陸潤妻年二十夫亡旣葬閉室自經者再爲守者所救桂英曰無相苦守者稍懈遂死

邵某妻薛氏按蘇州府誌薛氏昆山銀工女嫁縣小吏邵某洪武初邵坐法當死送京師氏年二十垢面莫能掩其麗將行押卒見而悅之謂邵曰若欲生致都下盍使事我否則促死邵懼曰如命乃密呼氏語故氏佯應曰諾乃盛備酒饌飼邵至暮遂自縊於粉閣中鄰里葬之冢在西湓瀆村彭氏菜園中卽其粉閣也鄭文康作傳今入祀典

胡原妻錢氏按蘇州府誌錢氏太倉人胡原妻洪武間原戍雲南竄還事覺坐棄市錢謂之曰君萬里歸爲妾耳今君死妾生何爲至夜分抱乳子泣曰吾不能保汝矣遂自縊年二十有八袁華爲作傳

張槪妻金氏按蘇州府誌金氏名淑寧徳儒女年二十三嫁張員外槪洪武十九年槪得罪吏具辭將置於法淑寧聞之曰吾𨿽歸張未及期月義不使夫獨死死後於夫志不得明孰若先焉遂經死後三日槪得宥免

鄒麟妻沈氏按蘇州府誌沈氏昆山人鄒麟妻洪武中夫陣亡氏誓死不二鄰嫗憐其盛年無子勸更爲身計輒泫然曰移天而覬非望獨何心耶指所居室曰必死於此竟以哀毀而沒

史景忠妻鄒氏按蘇州府誌鄒氏郡人史景忠妻年十八景忠謫戍大寧洪武丙子寇發大寧欲犯鄒鄒不從脇以刃鄒齕齒大罵延頸受刃竟被殺時年二十一

顧氏女按蘇州府誌顧氏女太倉人早喪父母鞠於叔父初許嫁王氏未嫁而夫亡叔父復許嫁徐氏擇日畢禮彊之行不得已乃以帛纏束其體牢不可解至則謂徐曰吾非汝家婦乃故王郎妻也堅拒不成禮徐亦義之不忍彊至夕遂縊死

謝氏婦按松江府誌謝氏泖上右族國初籍沒其家以婦給象奴婦告奴曰待祭亡夫乃從爾奴許之婦攜酒飯至武定橋哭奠賦詩曰不忍將身配象奴自攜麥飯祭亡夫今朝武定橋頭死一劍淸風滿帝都遂自刎

張禮妻趙氏按沐陽縣誌趙氏張禮妻洪武初禮任廣東廣州府同知逾旬沒於官未殮趙亦自縊有司上其事賜銀三十兩米二十石祭於龍灣送歸葬洪武五年旌表

張師孟妻徐氏按鳳陽府誌徐氏子魁次女年十七母病割右脇肝救愈歸張師孟未幾夫死三日後亦自縊時年十九

李發春妻石氏按鳳陽府誌石氏李發春妻年十六歸李事親以孝聞姑病刲左股愈之夫死雉經者再皆救免遂爛嚼其舌觸死柩前時年十八

年孔固妻胡氏按鳳陽府誌胡氏年孔固妻年三十夫亡誓與同死晝夜痛哭不食七日而絕邑令旌表

鄭洪妻石氏按浙江通誌石氏金華人名勝性敏慧勤恪嫁爲浦江義門鄭洪妻李文忠分鎭嚴陵辟洪參謀軍事後以薦爲內藏庫提點未幾同官有坐法者以辭累洪竟死於獄石氏時從宦邸吏議當配石氏仰天嘆曰生爲鄭氏婦死則爲其鬼耳吾夫已亡吾豈辱身以玷其家乎遂絕粒不食鄰媼彊以糜粥不顧如是者八日弗得死乃引繩自絕宋濂爲之傳

方瑄妻沈氏按海鹽縣誌沈氏名淑寧本縣人年十九歸崇徳方瑄十八日而瑄死婦依於母母潛以許人淑寧覺紿其母往告外氏遂閉戶沐浴更衣自縊死

郎理妻沙氏按湖州府誌沙氏主事郎理妻安吉人洪武中理以直諫死沙聞之哭曰夫爲忠臣妾不得爲烈婦乎遂自經事聞上嘉嘆爲大棺合殮仍賜諭祭馳驛合葬

工氏二女按臺州府誌工氏二女修撰叔英女也叔英旣卒有詔籍姦黨二女相繼赴井其妻某氏亦不屈而死

程有徳妻陳氏按臺州府誌陳氏黃巖人名貞程有徳妻洪武間以軍事坐累執見羽林左衛鎭撫陸林陸見其美逼私之不從遂被毆死其夫訴於朝林抵罪鄕裏稱焉

余鑾妻龔氏按臺州府誌龔氏庠生余鑾妻鑾年二十二自學歸遭風雨溺死龔適在母家聞之僕地絕復蘇至溺所殮夫屍卽欲自溺家人援之歸仍欲自盡復送之母家母慮之仍送還越七日自經死鄕人莫不哀之

趙叔民妻盧氏按臺州府誌盧氏黃巖人名津奴趙叔民妻有容色涉獵書史洪武十九年叔民被誣沒於京師明年籍沒其家盧聞官軍至卽欲與子同飲藥死旣而曰汝年方七歲萬一得生未可知我寧就死義不受辱遂題詩壁上飲藥僕地而絕官軍入門見壁上詩嘆曰好婦人好婦人我回朝說去人咸稱趙烈婦云

張應華妻陳氏按金華府誌陳氏名卯張應華妻嫁甫一年應華從軍戰亡氏屢闔門自經小姑同處屢解之服除父母私與舅姑議更嫁小姑以告氏曰吾嫁自有處應在後門耳小姑不諭其意及娶者舁輿至氏潛往後門投池中死池素濁後水爲之淸

孫廷佐妻潘氏按浦江縣誌潘氏孫廷佐妻嫁逾年佐病劇謂曰吾死柰爾何氏泣誓從死削竹牌數寸刻死節二字夫亡水漿不入口家人云夫無孑遺爾死誰爲祭奠彊執喪三年父欲奪其志氏卽入房自經人趨解之已死竹牌猶握在手

童惇妻李氏按嚴州府誌李氏童惇妻名榮壽昌人年二十四夫亡榮爲夫營葬所附己壙於傍父彥眞欲奪其志私許同裏蔣武逼嫁之李知勢不可遏囑舅姑以後事且曰妾死於此父必構訟歸死於家則無害矣泣拜而別復至夫塋哀痛慟哭而歸詭謂其母曰兒失釵母可往卜有一妹又遣之遂入室自縊母歸已死父大怒欲燔其屍適舅姑送衣衾及棺至就斂則釵縛於左股間遂收葬焉時送葬者百人莫不流涕

孫廷茂妻邵氏按嚴州府誌邵氏孫廷茂妻淳安人年十八而寡誓不他適宗人彊再嫁度不免遂投塘而死

吳景文妻鄭氏按閩通誌鄭氏政和人適同邑吳景文洪武時木溪寨寇至舉邑驚走鄭氏及女伴十餘人避難山谷中寇進逼之鄭遂投崖而下將半有棘刺鉤其衣久乃復墜故得不死而折其右足余女俱爲賊所掠鄭氏子瑾甫周歲棄艸莽間寇退亦無恙人以爲天相其節云

方鸞妻黃氏按福州府誌黃氏方鸞妻閩縣人年十六適鸞甫四載鸞亡黃遂自殺時洪武九年

彭阿積妻張陂娘按尢溪縣誌張陂娘彭阿積妻事舅姑以孝聞洪武十八年阿積溺死張氏年十九哭其夫水漿不入口气絕者再旣葬矢志守節人素慕其賢求者甚眾姑憐其少欲允求陂娘不從投水死士大夫爭以詩歌挽之

魏宗欽妻丘鳳娘按建安縣誌丘鳳娘魏宗欽妻洪武初宗欽父康爲倉吏坐法當刑宗欽詣官請代丘曰行矣勉旃君能爲子妾不能爲婦耶宗欽就獄歲餘度當決遺書與父父不忍觀火之丘痛哭自縊其後宗欽得赦歸悲不自勝曰吾不意生而婦不意死哉

李汝梗妻朱無瑕按建陽縣誌朱無瑕文公十二世孫女適李汝梗三載李病瘵謂朱曰我必不起娠男則守娠女則去朱嗚咽不能對亡何生一女李病轉劇亟呼朱至已不能言瞪視低回若不忍釋朱大慟曰而恐我復事他人耶願少畱遲妾遂出自盡李亦气絕

朱振妻余氏按建陽縣誌余氏朱晦翁十二世孫振妻余早喪父無兄弟振贅焉後氏母不耐貧困去幃振夫婦獨居母又嫌振貧令女求絕氏曰已與之齊柰何以貧棄母言愈厲遂自縊死

莊盡娘按泉州府誌莊盡娘晉江人歸里人李氏子洪武時夫以事詣京師偕行至昆山夫病死莊具衣衾殮葬畢寓書歸遺其親自溺死會稽胡溫爲賦以哀之曰眾同舟兮孰無良妾身煢煢兮寧獨亡良人葬兮海之旁妾爲精衛兮與子翺翔

賈嶽妻程氏按廣東通誌程氏海南衛前所鎭撫凱之女有徳容頗涉書史洪武癸酉年十九歸同官子賈嶽四年而嶽病劇屬程曰若少且美善事後人無念吾也程曰翁姑尙壯嬰兒有托卽不幸亦與君偕哭嚙指血灑地逾兩月嶽亡程視殮畢夜靜潛沐浴整衣自縊死事聞旌表

陳以安妻趙氏按新寧縣誌趙氏陳以安妻元末夫婦避亂於銅鼓其夫爲海寇麥秀實所殺趙氏匿於山林寇黨搜獲之將逼歸趙以箭自刺而死

彭氏女按新寧縣誌彭氏女父景祥年十八未適人倭入寇擄彭欲污之彭大罵觸刃而死僵屍三日面色如生

柳升妻範氏

石有才妻嶽氏

王鐸妻蔣氏按貴州通誌已上三婦俱普安人米魯之變同陷於賊不辱死

霍鍾英妻鮑氏按貴州通誌鮑氏郡人霍鍾英妻年十八爲安賊所執不辱觸石死奉旨旌表

沈珠妻陳氏按貴州通誌陳氏沈珠妻普安人米魯之變與其姑汪氏同被賊掠偕死於難

孫振鷺祖母楊氏按貴州通誌楊氏貴陽人孫振鷺祖母年九十九流賊破城赴火死

吳復妻楊氏按貴州通誌楊氏吳復妻鎭寧人祖仕元爲普定府通判洪武間復以安陸侯畱鎭聞楊聰慧有志操以禮聘之未幾薨楊哀毀幾絕翌日沐浴更衣於靈幾後自縊事聞贈貞烈淑人

燕帖木妻脫脫懷氏按雲南通誌副樞燕帖木妻脫脫懷氏蒙古人洪武中徵雲南燕帖木敗績於曲靖馳歸妻閉門不納曰爾受梁王厚恩兵敗不死何以見王乃鴆其二男一女命使者曰我死爾舉火焚屋毋令辱我遂飲鴆死

黃觀妻翁氏按備遺錄禮部右侍郎黃公諱觀字瀾伯洪武間官翰林尋升禮部右侍郎革除年攺官制爲侍中靖難師旣渡淮公徵兵上游率諸郡入援且行且募兵至安慶聞京城已定痛哭謂人曰吾妻素有志節必不受辱遂招魂葬之江上明日家僮自京逃來果言夫人翁氏曁二女俱被執有象奴得之叱取釵釧出市酒殽夫人遂攜二女率家屬十人赴淮淸橋下死焉按明外史黃觀傳初觀妻投水時嘔血石上成小影陰雨則見有愁慘狀名翁夫人血影石在觀祠

王良妻按備遺錄浙江按察使王良壬午六月聞難慟哭誓必死會召良良集本司及各道印於私第嗟嘆者久之妻問其故良曰我分應死顧思所以處汝耳妻曰我則不難處君爲男子乃爲婦人謀乎遂投池水而死按開封府誌王良妻失其姓建文帝時良爲浙江按察使文皇靖難良自焚氏投池中死

田文見妻陳氏按開封府誌陳氏田文見妻夫﹠﹟氏年十九不食九日死

傅士選妻朱氏按開封府誌朱氏諸生傅士選妻士選沒後五日朱以身殉

馬載圖妻劉氏按開州誌劉氏名云羅開州潘村里人處士鉞之女及笄適同裏太學生馬偉子載圖性婉慧不苟言事翁姑以孝聞載圖年十八將試徙就學宮肄業劉偕侍膏火贊誦勤服女紅午夜不怠時淮陰潘伯和以諫官出貳開州取唐烈女髙湣元貞婦姜氏祠之學宮旁春秋祭享從以鼓吹劉扃戶隙窺之輒向慕居一年夫病劉侍湯藥累月不去簪珥及夫亡乏嗣氏哭之哀絕者數四左右白翁姑防之得弗死己卯十二月以夫櫬還潘村卜葬其兄往候之問曰母來乎曰病曰嗟弗見已兄不解及夕遂縊死合葬焉

喬少保三妾按山西通誌喬少保三妾髙氏劉氏許氏樂平人皆以喬卒同縊死柩前

李文奎妻酆氏周

氏附

按吉水縣誌酆氏李文奎妻建文時紅巾賊作亂酆與其子處泰妻周氏俱被執賊欲污之周紿之曰吾姑在願得一訣而別賊信之遂姑媳相抱痛哭赴烈火而死

唐靖王妃髙氏按藩獻記唐靖王諱瓊烴定王世子也資性明達善綜核名實動中法程永樂十九年嗣爵時年十九以才器卓犖甚爲文皇帝所禮永樂二十一年入朝京師五日之間凡三接見焉選妃郟人髙盤女未婚宣徳元年十月朔王薨髙氏聞之遂自經以卒守臣上其事詔嘉髙氏志節特命追封唐靖王妃賜祭治喪如制合葬紫山

王蘭兒按陜西通誌王蘭兒西安蒲城人永樂間早喪父隨母育於井姓者年及二八井欲以配己子蘭兒執禮投泉死泉爲之涸

楊頀妻田氏按四川總志田氏郡人楊頀妻永樂間頀沒於京田氏聞之哭泣不食柩至經死事聞旌其閭

嚴傭妻袁氏按四川總志袁氏古城鄕人袁成保女年十八適庠生嚴傭永樂五年傭溺死氏聞訃奔至溺所投水死家人購屍兩月不得潦盡水淸漁人李大用於沙回頭河見袁氏與傭屍相抱於崖側有司上其事表其門閭

李茂妻屈氏按夔州府誌屈氏新寧人年十六適邑人李茂善事翁姑克相夫子人多賢之鄢藍賊猝至茂遇害欲﹠﹟氏去氏曰吾夫死於汝恨不嚙汝肉肯就汝求生乎賊怒殺之明年旌表

蔣閶妻鄭氏按衡州府誌鄭氏耒陽舉人蔣閶妻永樂間閶爲訓導沒嶺南鄭扶櫬歸葬經理家務畢屬其子曰汝自今宜務長進繼父志言訖入室自縊死

郢藩妃郭氏按安陸府誌郭氏明髙祖第二十三子郢藩妃也父曰威襄公郭英永樂乙酉冊封爲妃王薨妃痛哭曰賢王自幼待我如賓今我寡無子吾又安能獨生乃整妝對鏡自寫其容付宮人藏之云俟諸女長成付之令渠識母容也遂自盡

鄭某妻徐氏按廣信府誌徐氏名鳳英上饒人文學徐天麟姊也適同裏鄭某歲丙戌兵亂肆掠於鄕值氏歸寧舉家被執爲兵擁持馬上氏泣謂其弟曰吾父積徳累仁而遇此害天也我寧死不受辱遂以一歲之子邦祚托弟遽從馬上躍入龍潭崖下頭顱虀粉而死兵眾駭愕走麟與邦祚遂得不死後祚年十六卽補弟子員至今邑人士猶哀之

劉嶽一妻楊氏按崇仁縣誌楊氏劉嶽一妻歸劉甫三載嶽一因公務死於途氏痛不能解遂自縊於室時年二十九

朱之管妻劉氏按安福縣誌劉氏朱之管妻年十五適管二年管暴病沒劉撫侄爲子事翁姑以孝聞或彊欲委禽氏厲色拒之會兵亂被執迫脇以刃乃嚼舌噴血誓死不從兵怒斷其頸喉相屬僅寸僵臥荒丘兵退鄕人於積屍中舁歸醫治得生焉年六十一卒

金道周妻汪氏按休寧縣誌汪氏中市金道周妻周客姑蘇病歸氏侍湯藥衣不解帶周﹠﹟遺九歲子復殤哀痛不勝潛自經死年三十三有司旌其門

畢宗永妻吳氏按休寧縣誌吳氏畢宗永妻年十九夫﹠﹟從死縣令旌之

吳江繼妻葉氏按休寧縣誌葉氏玉堂吳江繼妻江亡欲自盡解救者再踰月﹠﹟戶更衣雉經死

黃氏女按休寧縣誌黃氏女父道翔黃村人許聘梅田文學江聖麟子士驗驗患痘死女剪髮絕粒誓以身殉祖母密防之逾月盡焚其鍼黹刺繡潛吞金而沒邑令旌其門

金汝光妻程氏按休寧縣誌程氏棠源金汝光妻年二十三夫貧困死殮畢自經縣令旌表

朱良臣妻方氏按休寧縣誌方氏剡溪朱良臣妻年二十二夫亡俟夫兄客歸絕食死有司旌之

汪大成妻陳氏按休寧縣誌陳氏方塘汪大成妻年十七夫亡絕食死

王大化妻孫氏按休寧縣誌孫氏率口王大化妻年二十二化亡後數日閉戶自經死郡守縣令先後旌之

王尙友妻蘇氏按休寧縣誌蘇氏美俗門王尙友妻年二十二夫客死氏絕粒五日不死復自經

朱良相妻曹氏按休寧縣誌曹氏朱良相妻相爲中都倉使曹與俱相以過瘁得疾甚曹告天刲股和藥以進竟不起曹服鴆七日不食死郡邑監司先後旌之

吳繼芳妻汪氏按休寧縣誌汪氏商山序班吳繼芳妻芳與修永樂大典勞瘁死汪絕粒從之有司題表其墓

方可堯妻汪氏按休寧縣誌汪氏方可堯妻幼通列女傳歸方半載夫亡治喪哀毀旬日以死殉

殷氏周氏按揚州府誌殷氏年十八周氏年十七俱瓜州人失其夫名建文末燕兵從瓜州渡江掠得欲污之不辱並赴水死永樂間進士黃養正作詩弔之有駢首雙沈玉同心百煉金之句嘉靖間副使趙鶴言於府並趙淮妾立三烈廟祀之

楊氏女按揚州府誌楊氏女泰興黃橋鎭人許字程氏子未嫁而程子亡喪過其門女號慟不食數日父母勸之曰尙未嫁奚悲焉豈他日無佳婿耶女悲益甚慮爲父母所奪自縊死與程合葬

戴和妻髙氏按揚州府誌髙氏江都人府學生戴和妻應永樂甲午鄕試被放還慚憤至城南投水死髙誓欲從親戚與其姑勸止之一日佯歸寧詣夫死處號慟自沈聞者莫不傷之有司具奏表其門

王暄妻朱氏按興化縣誌朱氏州守王暄妻暄沒於官朱聞訃痛哭七晝夜而死

趙雲鵬妻陸氏按興化縣誌陸氏生員趙雲鵬妻鵬負大志苦讀嘔血死後三日陸氏以身殉之縣令王二餘旌其門

陸彌亮妻鮑氏按興化縣誌鮑氏陸彌亮妻嫁一年亮亡鮑年二十貧甚撫遺腹孤期歐甫能言卽付其侄期範曰以累爾仰天慟哭而死

朱氏女按鳳陽府誌朱氏女名善眞永樂間其父以校尉客居京師善眞年及笄許聘丁文聰未幾聰亡父議他聘善眞曰吾𨿽未事丁旣許不可更也遂自縊死事聞詔旌表

李政妻李氏按嘉興府誌李氏名三女海鹽人海寧衛戍卒李政妻年十六歸政政亡不寢食六日彊起襄事旣葬卽以子托夫妹閉戶自經死

楊彥章妻魯氏按嘉興府誌魯氏海鹽楊彥章妻名淑淸父彥中徙余杭而嫁其女於楊永樂中倭寇海鹽大掠婦女淑淸亦在掠中一子未晬泣而委之曰幸天活我兒潮至遂躍入水死時年二十一所棄兒卒無恙

姚璉妻周氏按嘉興府誌周氏姚璉妻名福蓮海鹽人年二十二夫亡一女甫八月父憐其貧攜歸潛以許人福蓮覺之度不可止含悲顧女曰兒安歸乎少頃抱其女赴水死張寧爲立傳

魯氏女按衢州府誌魯氏女赤石人幼育於叔父母許爲彤弓山徐洛妻未嫁聞洛死請於叔父母欲往視殮阻之遂去膏沐尸居一室稍長別議婚嫁有期矣夜沐浴出其時服盡著於身而縊死

閨烈部列傳七

明二

鄔孟妻王氏按福州府誌王氏鄔孟妻性聰慧知大義洪武間孟爲禦史鞫罪人其人闞孟亡致賂而逸王氏急呼邏者獲之孟嘗以詿誤當伏重法王氏擊登聞鼓乞入爲奴贖夫罪上特原焉孟後竟以忤旨死其友戶部員外郎張瑤殮孟遺骸將爲歸葬王氏使謂曰幸少畱待妾遂沐浴自經永樂初旌其門

丘孔文妻戴佑祖按龍溪縣誌戴佑祖泰運女丘孔文之妻也永樂甲午夏夫暴亡戴年二十哀慟不輟服除母方氏欲奪其志戴泣不從母潛受鄕人聘戴聞投水死

吳可贊妻鄭順常按龍溪縣誌鄭順常吳可贊妻鄭文耀女嫁未逾年可贊亡將營葬謂其姑曰願乞爲雙壙與夫同穴姑不從翌日告於父母父母曰爾年尙幼胡爲出此言鄭因戚然而歸其家懼而防之壙成卽飲藥而死遂合葬

黃衷誠妻朱氏按龍溪縣誌朱氏東山黃衷誠妻誠如京師歿於途朱氏年二十三得訃哀毀絕食數日而死

蔡子善妻林氏按龍溪縣誌林氏蔡子善妻夫亡誓不他適姑欲奪其志自刎而死有司白其事旌之

李壽妻趙氏按滄州誌趙氏鎭撫李壽妻壽官忠義衛鎭撫宣徳七年壽亡氏年四十捐身從葬詔贈宜人

悼恭王妃張氏按開封府誌張氏祥符人羅山悼恭王妃宣徳中王薨妃自殉事聞賜謚貞烈

鄭京姐按開封府誌鄭京姐僮之女杞縣人年十歲許王念祖未幾念祖亡京力請其父母歸王氏並祈以所治繒帛四篋與之父母許焉乃著常服登輿詣焉時聚觀者甚眾京姐因命褰帷示之容色坦然道經文廟下輿入謁畢至王家始出篋內自制衰服易之先拜天地次王父母次父母一一中節遂之柩前奠哭成禮日侍念祖母側夜寢喪次如是者五日忽曰期至矣請設﹠﹟榻於柩所趨入靈幄急易吉服而四肢已僵眾扶至榻偃臥其上手自整衣瞑目而逝邑令李梯親往視之忽張目合手若爲禮狀觀者爲之竦然令出目乃瞑比殯顏色如生其夜室有紅光照耀久之乃滅

王淑妻時氏趙

氏附

按陜西通誌時氏綏徳人王淑妻淑以都指揮守備寧夏陣亡氏聞自縊宣徳九年旌表其侄孫婦趙氏亦從夫死

楊廷耀妻朱氏按衡州府誌朱氏衡山楊廷耀妻年十七歸楊善事翁姑逾二年耀以午日競渡溺水死朱號慟以節自誓旣除服其母兄納賂逼攺適富家子朱大哭密自檢束向暝走江濱躍入水死越旬餘得其屍面色如生

陳氏女按臨江府誌陳氏女新淦人許聘邑庠生黃珪未嫁珪謫掾金陵貽書娶陳父母欲易他女以往陳曰吾命也遂往嫁後珪以詿誤棄市陳徒步收屍斂瘞之設位奠哭期年家人來迎不許乃自書其名氏經於柩側大學士曾棨爲之傳

胡亨華妻方氏按婺源縣誌方氏名細章平盈方浩女嫁同邑胡亨華未幾亨華歿卜葬濟源爲虛壙其右以自待終身不爲容飾孝事其姑一日往告夫墓曰吾事畢遂歸自縊死

程氏按婺源縣誌程氏城西人年十八而嫁一日歸寧適裏惡汪子良欲私其母女大罵曰賊奴吾母受污吾必就死子良大恚踣之引繩勒其咽女未卽死猶捽之含糊罵不絕聲爪惡面血縷縷惡益束縛之覆以浴柈壓以巨石遂死以﹠﹟裹屍焚爲灰燼揚之於野復以危言震撼其母閉之不數日母亦驚悸死時郡廳前夜聞有悲號聲如怨訴者以白太守孫遇遇曰得無有冤死不伸如梧丘鵠亭之鬼乎未幾禦史行縣詢其略俾遇覆治之子良伏辜遇爲文祭之

胡淸華妻張氏按婺源縣誌張氏遊江人少知書年十六嫁胡淸華未幾夫亡或彊娶之不從嚙血題詩裙上自刎死

杭一淸妻宋氏按宣城縣誌宋氏千戶杭一淸妻淸嘗戲與語曰吾死卿柰何宋曰從君耳亡何淸果亡家人懲往語密伺之不得間越七日防稍﹠﹟忽﹠﹟戶自縊年二十二

齊某妻姚氏按宣城縣誌有齊姓者自言齊泰之後泰族其妻姚方有身監刑者趙文振憐而縱之姚從其弟鎭亡匿宣城生子天全以屬鎭乃自經死

朱佩妻王氏按蘇州府誌王氏素湖涇農家女也年十四嫁朱佩越四年夫亡父母憐其無子潛以許人氏覺自縊死

黃福安妻陳氏按蘇州府誌陳氏昆山民陳演女年十七嫁浦家奴黃福安未期而夫亡將殯氏哭哀甚至夜自縊死

顧隨妻沈氏按蘇州府誌沈氏嘉定人顧隨妻年十九生一女而夫亡父母憐其貧潛許李氏沈盛妝入室掩戶縊死

楊一夔妻顧氏按蘇州府誌顧氏昆山人楊一夔妻嫁三年生一子一夔被酒出浴溺死顧日夜哭必欲死之翁日森以撫孤勉之婦每哭日森亦哭亡何子又死氏乃決計自經於﹠﹟姑趨救之復蘇日森大呼曰新婦不念吾二老人耶乃止而日痛哭不絕七年翁亡婦念姑𨿽老病幸有四女在足相慰藉己在反爲累一日伺姑出卽拒戶更衣自縊衣裳三襲皆縫合年三十一

孫氏女按浙江通誌孫氏女蕭山人年十七許葉未幾葉病篤女卽潛制斂具已而葉訃果至孫取斂具囑父母納葉棺尋忽自盡

何道妻鄭氏按浙江通誌鄭氏何道妻淳安人年十六歸道二歲而寡家貧無子舅姑欲奪其志度不能兩全竟自縊

李志寧妻劉氏按嚴州府誌劉氏李志寧妻名添壽昌人年二十四而寡父母欲嫁之劉號哭哀訴不聽復求父母所厚勸止之終莫能得遂裂帛繪夫及己像置篋中泣別舅姑而歸父母喜甚亟召媒至而劉已投捨傍池中死矣舅姑逆其喪合葬夫墓宣徳間奏聞旌表

兪姻奴按溫州府誌兪姻奴永嘉人父沒家貧母欲再適姻奴無歸不得已隨母入繼父家及母亡繼父前子欲犯之百計誘諷不從一日持刀入房不屈遂被殺繼父捕其子幽餓以死乃葬姻奴宣徳癸丑久旱郡守何文淵禱不應耆老白其事淵爲文祭其墓明日雨

王崇瑞妻管氏按溫州府誌管氏樂淸王崇瑞妻年二十三夫亡子僅二月守節凡十三年寇至匿鹽窖中賊搜得驅之去堅拒不從賊怒並其子磔殺之

屠經妾畢氏按廣東通誌畢氏直﹠﹟太湖人年十五嫁南昌衛指揮屠經爲側室宣徳初經累謫海南衛千戶病劇訣別畢誓同死經許之殮夫訖乃沐浴更衣辭姑相抱痛哭左右不忍視頃之潛入室閉戶自縊死

吳奎妻王妙鳳按明外史列女傳吳縣王妙鳳適吳奎姑有淫行正統中奎商於外妙鳳獨與姑居一日姑與所私飲並欲污之百計不可得姑命妙鳳取酒挈瓶不進頻促之不得已而入姑所私戲紾其臂妙鳳憤拔刀斫臂不殊再斫乃絕父母欲訟之官妙鳳曰死則死耳豈有婦訟姑理耶逾旬卒里人白於縣縣令有私不問

陳氏女按明外史列女傳祥符陳氏女許字楊瑄未嫁而瑄卒女請死父母不許欲往哭又不許私剪髮囑媒氏往置瑄懷汴俗聘女以金書生年月日男家號定婚帖瑄母乃以帖裹其發置瑄懷以葬女遂素服以居亡何父母謀攺聘女縊死後五十三年至正徳中瑄侄永康攺葬瑄求陳骨合焉二骨朽矣發及定婚帖鮮完如故葬三年岐﹠﹟丫瓜產墓上

周憲王妃鞏氏六夫人附

按藩獻記周憲王正統四年薨無子妃鞏氏曁牛戴韓歐陳李六夫人同日自經以殉詔謚妃貞烈六夫人貞順附葬憲園

劉瑛妻竺氏按畿輔通誌竺氏宣府人劉瑛妻有姿容性敏慧年十五歸瑛家人咸慕其賢後瑛卒哀毀不食人百計勸之不回伏柩前八日而死

胡海妻王氏按畿輔通誌胡海妻王氏順天府人海歿王少無子誓不再適奉舅姑甚謹父母欲奪其志氏嘆曰苟事他人曷若從夫遊乎遂自縊正統中旌表

楊宋妻康氏按河南府誌康氏武功郎中浩女歸靈寶廩生楊宋宋以哭妹感疾且革氏以死自誓及歿家人防甚周氏度不得間佯自解慰其姑曰姑勿悲慟慟則我卽欲死仍私語侍兒覓砒霜潛服之比卒姑視其奩皆﹠﹟鎖完固若將遠行者事聞奉旨旌表

康栗妻楊氏按河南府誌楊氏布政使惟康女嫁武功學生康栗栗死氏數吞砒霜賴救獲免及葬日復吞之兄宋以藥進氏擲於地曰吾在何益不若速死爲愈遂死事聞奉旨表其門建祠祀焉

錢官保妻孫氏按兗州府誌孫氏濟寧人錢官保妻夫歿於軍骸骨至日孫自縊死時年十九正統十一年詔旌表

要氏二女按崞縣誌要氏二女父聚剛正統間北部入犯境二女被獲不辱相繼投崖死至今名曰烈女崖

郝讓妻師氏按朔州誌師氏郝讓妻夫亡氏年二十無子晝夜悲號出奩資營葬事畢跪哭殯前自縊死

盧天保妻倪氏按朔州誌倪氏盧天保妻年少美姿容偶出饁道逢惡少楊一山逼之氏以死拒旣歸闔戶自縊事聞置一山於法

王國臣妻徐氏按朔州誌徐氏王國臣妻夫業銷銀因傾銷官銀虧折責償不給歸而謀諸婦欲脫簪珥益之氏有徳色夫飲毒而死氏追悔不旬日自縊奏聞旌表

王幹妻李氏按朔州誌李氏王幹妻正統十四年幹從徵陣亡於陽和後口氏聞號哭設靈幾祭奠一女方九歲以夫所遺白金二百餘兩托侄敬撫養越二月自縊靈前弔者莫不驚嘆事聞旌表

甘忠妾彭氏按陜西通誌彭氏平涼衛指揮僉事甘忠妾正統初忠死氏哀痛不絕自縊死本衛具以事聞旌表

王敏之妻陳氏按陜西通誌陳氏指揮王敏之妻延安膚施人夫亡氏曰夫歿我生何爲自縊死同穴而葬時年二十正統間旌表

王敏妻趙氏按陜西通誌趙氏王敏妻延安綏徳人年二十夫亡自縊死正統間旌表

李榮妻劉氏按陜西通誌劉氏李榮妻延安保安人孝子劉俊妹年十六歸李甫三月夫亡氏哀慟不食夜半自縊

謝郁妻吳氏按四川總志吳氏松潘指揮吳偉女歸衛鎭撫謝郁正統癸亥夫遘疾泣告其姑曰夫殆不起幸二叔賢姑終養有托媳無子生復何爲夫亡自縊有詔旌表

胡文學妻萬氏按南昌郡乘萬氏雄田胡文學妻遭亂妻殉難死

陳若英按南昌郡乘陳若英髙安女許聘靖安舒璉璉隨父赴嘉興郡守任歿於道喪還女悲慟不欲生母憐而解之潛入室自經死時年十九正統間詔旌其門

彭余璋妻鄭氏按州府誌鄭氏名慶字宜君年十八歸庠生彭余璋及期夫病再期夫亡子方晬宜君抱屍號哭三日旣殮淚盡不能言明日托其遺孤於兄文康自沈死時正統癸亥十月年二十一有司以事聞詔旌表

顧氏女按蘇州府誌顧氏女名婉寧吳縣人父徳華洪武中以富民實京師後生婉寧贅婿不二年婿亡欲奪女志女曰事夫而可再乎淚如雨下遂不之彊事父母盡孝正統十一年婉寧年五十一所居爲鄰火延燒親屬欲迎養婉寧曰生長於斯將死焉越十日自盡

陸氏子妻按吳縣誌陸氏子以吹笛爲生病久妻歸父家求升粟還陸已死妻哀祭畢自經屍傍

張文通妻兪氏按松江府誌兪氏名妙觀張文通妻髙昌鄕兪奐昭女適張五載夫病瘵氏屏容飾勤侍湯藥色甚憂戚張病且革囑曰吾死矣汝年少無子柰何兪泣曰設有不幸從君地下耳及沒慟絕復蘇至夕自經死舅姑具大棺同殮年二十有六正統三年旌表

王三苟妻陳氏按寧海縣誌陳氏白溪王三苟妻三苟僦居臨海康山丁家孔正統間夜歸攫於虎陳覺秉火逐之得屍歸殮裏有暴凶欲妾之誘至家曰汝歸吾則子女有所賴否則皆餓莩矣陳度不免詭曰吾夫死計無倚必藉君第不告於死者不聞於所親是私從人也人謂我何因縱歸祀其夫期翌日挈諸孤以往陳撫膺痛哭於喪次欲死而一女三男環立後先莫能自展乃遣其女持﹠﹟詣所親胡住翁以爲徵令其速來又謂長孤曰吾貸粟鄰家汝爨釜以候寢次孤於﹠﹟抱幼孤以行至姜巖潭置孤沙間周防之以石俾不得逸自投水以死年三十一成化間葉守贄上其事弘治初郡守馬岱卽郡治南立祠肖像樹碑以旌之﹝陳氏按臨海縣誌作陳小盧三苟作三狗府誌中兩縣並存而三狗作三徇小盧作小奴﹞

胡益妻陳氏按金華府誌陳氏胡益妻正統乙巳處寇掠境攜子走避遇寇以刃加陳首曰從我不死陳紿之曰從前行至水濱棄子於岸投水死聞者哀之

楊氏女按金華府誌楊氏女許配何恩未婚而恩以應募過辭女父明八立語門前石畔女偶見之逾年訃聞女號慟嗚咽誓不再嫁閭裏聞其賢媒妁踵至其父受葉姓聘女知潛往故恩所立石畔號哭三日自縊死

李淳妻盧氏按金華府誌盧氏李淳妻嫁三載而寡一男一女俱早喪家貧績自給有勸之嫁者輒以死誓絕之歸倚母氏兄弟得賂將以許人盧度不免紿之曰吾所以不從者夫亡未薦服飾未備耳眾以爲然乃潛自治衣衾喪具及期置夫神主哭祭之夜自縊而死

趙氏女按處州府誌趙氏女名璚宋格庵先生六世孫正統間寇犯境值父疾不忍離被執紿賊少出安吾父當從汝寇然之卽以裙帶縊死寇遺其父金咨嗟而去

吳四妻楊氏按處州府誌楊氏吳四妻生子五月而夫亡楊哭之哀姑欲移其志不從乃陰許配裏之巨族楊覺遂引刀斷喉死時年二十四

鄭鋹妻朱氏按處州府誌朱氏鄭鋹妻年二十五無子爲夫娶側室生二子鋹疾篤以孤托之朱曰天乎妾爲君謀盡矣今不忍見君之死亟爲夫治後事更衣自縊

王應龍妻劉氏按處州府誌劉氏王應龍妻年二十八夫亡堅貞自矢艱苦備嘗後因族眾逼嫁自縊死事聞旌表

吳榮妻項氏按處州府誌項氏吳榮妻有姿色樓居績麻夫兄名鷗童者窺而戲之項卽叱怒墮樓死鄰族哀之聞於官刑鷗童而禮葬之旌爲烈婦

包弘仁女按處州府誌包弘仁女年十九正統中鄕人乘亂逼娶女不從自縊而死

周廷輝女按處州府誌周廷輝女年十八有姿色正統間避兵橫山寨寇至迫去不從以刀按其頸女曰寧死決不爲汝污遂被害鄕人哀而葬之

吳質妻潘氏按處州府誌潘氏吳質妻正統間宣平寇起避亂橫山寨寇攻寨破脇潘不從抱子投崖而死

蔡嚴妻包氏按處州府誌包氏蔡嚴妻諳內則女訓大義正統己巳鄕寇作亂從舅姑避於東巖巖破被執乃紿賊曰我有金在穴中往取之賊釋之同往遂投崖下死成化間旌表

王固鐸妻鄭氏按遂昌縣誌鄭氏王固鐸妻年二十三有容色正統間寇至縣人悉逃匿鄭氏被獲逼行至淸潭臨崖曰寧死於此言出身墮夫從後援之賊復﹠﹟以刃見其無所懼索其資而去得不死以壽終

王霈妻丘氏按臨川縣誌丘氏王霈妻無嗣早寡富室艷其姿美謀欲娶之翁許焉氏閉門經而死邑令申請旌表

陳萬受妻張氏按閩書張氏陳萬受妻年二十夫亡守節正統間避賊牛軛嶺見掠賊艷之欲犯氏不從剖其腹而死

童佐幹妻姚婢娘按閩書姚婢娘庠生童佐幹妻佐幹舌耕外縣訃至氏痛哭幾絕彊起營葬旣畢夜投劉公井死

黃椿芳妻趙氏按閩書趙氏黃椿芳妻年二十二夫亡慟哭不食六日死

徐氏二婦按閩書徐氏二婦王氏徐存妻江氏徐忠妻正統戊辰同避寇於裏之掃寨預相謀曰萬一危急有死而已一日寇果至王抱幼女投崖江繼之俱死惟江子福昭懸崖樹間得活以存徐氏之祧

楊氏按閩書楊氏嫁李氏子夫亡義不再適正統間寇亂被獲至南馬﹠﹟欲犯之罵不絕口而死

陳受榮妻倪氏按閩書倪氏陳受榮妻正統末古田寇剽掠縣境倪與夫避山中見驅投溪而死寇退求得其屍顏色如生

謝子良妻伊普姑按寧化縣誌伊普姑義民彥謙之女也年十九適謝子良正統十三年沙尢寇突至氏隨家眾避興善裏黃竹徑爲賊所獲欲污之不屈而死

橫坑烈婦按泰寧縣誌婦不知姓氏瑞溪橫坑人正統間沙尢寇亂舉鄕避於登云寨寇襲寨悅氏色欲擄去氏度不能脫抱子墜崖而死隆慶間里人築捨其地於崖下見屍猶抱子如生頃乃隨風而灰

李祥妻杜氏按泰寧縣誌杜氏南會保李祥妻正統戊辰避寇於獅子巖爲賊所執欲犯之紿曰吾從汝須巖穴隱僻處乃可及崖遂抱幼子自投賊從之俱死焉

張貴娘按延平府誌張貴娘將樂人正統戊辰沙寇入境貴娘時年十八賊執之將舁去張紿曰請斂首飾以隨賊允之得脫潛入屋後投池水死嘉靖間縣令王鈴立祠於學西南祀之

縻氏女按延平府誌縻氏女延平衛戎籍仲華女名曹婢早失怙恃依父妹居年十九許字王文珍正統十三年未嫁而珍亡越三日珍將葬柩必過其門乃沐浴更衣登樓於﹠﹟隙中目送其喪卽自縊死

張文宗妻陳氏按延平府誌陳氏張文宗妻名月順昌人正統十三年艸寇亂執氏欲以獻賊首行過西渡紿賊曰汝若系我我見汝主帥必使加譴賊懼釋系舟至中流投水死

馬時寧妻湯氏李

氏附

按廣東通誌湯氏名卯娘新會人父應壁陜西幹州判卯娘年二十爲鄕人馬時寧妻五越月被擄賊輿之將以獻其魁卯娘大罵賊怒殺之時正統己巳也天順癸未有李氏者龐某婦聞流賊勢迫自縊死弘治戊申博羅何宇新曰賊臨增城博羅之界婦人被擄者十八人經二夕其家贖還竟無一死卯娘死時其間含垢者不啻千百人若卯娘者鮮矣

鄒士第妻黃氏按廣東通誌黃氏鄒士第妻龍川人年二十二李峒巢大盜焚小東門擄男數百人氏逾垣走墜鄰園被執遽投井賊復曳出罵賊不屈殺之縣令備棺收殮具禮祭之表其門

郭觀妻侯氏按廣東通誌侯氏歸善人僉事郭觀妻正統中隨觀訓導平南猺寇劫縣侯與子紹輝俱被掠至晚羣寇方飯以裹飯授侯侯棄於地寇怒以矛刺紹輝死威脇之侯大呼曰狗奴何不殺我遂遇害事聞詔旌其門

陳鼎妻鄧氏按廣東通誌鄧氏新興刑部侍郎陳鼎妻累封淑人正統間流賊寇邑鄧被執至城外賊叱之跪鄧唾罵曰我命婦豈屈膝鼠輩耶賊彊之曰若呼我大人卽縱汝鄧厲聲曰吾夫乃大人劇賊肆虐行卽就刑戮耳賊怒殺之

譚廣恕後妻蔣氏按新會縣誌蔣氏梅閣村人年二十歸禮義坊譚廣恕爲後妻兩載而恕亡無子蔣誓死不他適三年服闋姑命攺嫁不可乃陰受本坊黃姓者聘蔣知慟哭曰人各有志何相逼如此手擊碎其禮物事遂寢又三年兄弟以其年遠忘哀亦陰受陳聘蔣聞紿曰吾如外家遊數日而後去至則從容灑樂不事女工凡宗戚之家無不到嬉嬉笑語月餘人莫覺其意忽一夕自經死時正統間西賊充斥不獲聞於官

李樂道妻楊氏按雲南通誌楊氏李樂道妻劍川人樂道爲諸生事繼母孝楊事繼姑如其夫道疾篤楊吁呼求代及亡隨縊死

楊嗣光妻阮氏按雲南通誌阮氏郡人楊嗣光妻年二十二隨夫任陽宗兵亂回鶴至洱海亂兵四至氏度不能脫往依所親避石峒中爲所獲氏不受辱奪刀自刎

張較妻頓氏按雲南通誌頓氏騰越衛學生張較妻較病劇氏年二十五涕泣不食預置衣衾以俟一女甫七歲貯一簣以之較亡遂飲毒母以他藥救解夜分復自縊死有司疏聞旌其廬此正統間事其父名威

谷添生保妻楊氏按雲南通誌楊氏谷添生保妻騰衝人生子名金山正統三年思仁寇邊舉家出避金齒保從徵中嵐瘴死楊痛哭自縊於夫柩旁有司上其事詔旌表復其家

戈諫妾韓氏按雲南通誌韓氏戈諫妾無錫人年十七諫判永昌納爲後諫官僉事歿韓守節自誓或憐其少欲奪之韓自縊於私室分巡僉事安如山檄郡縣旌其門

常應學書梁氏按雲南通誌梁氏梁爲揀女騰衝人年十八歸常應學閱六月學亡梁拊膺痛哭隨自縊死

周簡王姬媵左氏按開封府誌左氏周簡王姬媵祥符人景泰中王薨左卽自縊於室

仲興妾陳氏按陜西通誌陳氏寧夏人參將仲興妾景泰間夫歿於陣氏自縊死仲興按朔方新志作種興

陳英鋐女按吉安府誌吉水陳英鋐女景泰間許聘同裏蕭載紱之子及笄蕭子沒女聞數日不食而死兩家父母憐而合葬焉

谷得與妻陳氏按處州府誌陳氏谷得與妻年二十二有姿色景泰間叛賊陶得一輩剽掠鄕村陳與鄰婦同避巖穴爲賊所執欲犯之鄰婦不敢拒陳獨憤罵不從賊脇以刃罵愈不絕賊怒殺之賊去人殮其骸葬於小嶺名曰烈婦嶺

吳中孚妻吳氏按南昌郡乘吳氏進賢吳中孚妻少寡景泰初兵亂攜女沈於縣之染步曰義不辱吾夫也

陳典學女按瑞州府誌陳典學女名若英髙安赤土人年十三許聘嘉興守靖安舒敬之子璉及笄將歸璉病亡若英聞訃潛入寢室自縊歸其柩合葬於靖安之白粉山景泰三年詔旌其閭

尹氏女按泰和縣誌尹氏女景泰初人鄰人以事爲官兵所執其父亦罹禍女時年十九恐見辱自縊死

曹順妻葉氏按蘇州府誌葉氏吳縣東洞庭人曹順妻景泰中順客死翁姑欲令攺嫁不從彊之一日自經檐下明日其夫骸骨適歸遂合葬

狄阿先妻髙氏按蘇州府誌髙氏嘉定人狄阿先妻配一月狄患癰死髙抱屍慟哭三日家貧火葬火熾髙躍入火中姑救出之髙恨不得從夫死輒取夫骨嚙吞之其夕雉經死

陸氏女按蘇州府誌陸氏女名淑淸長洲陽城人聰慧識字年二十二許嫁村人楊紹兩家赤貧不能嫁娶紹執役往京師惡少艷女容謀娶之集黨撼其翁父彊以必從翁父懼許諾淑淸聞之號哭達曙惡少彊委禽焉女卽自縊於室

徐景仁妻於氏按蘇州府誌於氏父得泉吳縣人許贅徐景仁未婚而景仁坐刑其父以子殘廢欲辭婚氏不從曰彼初非殘者遂婚事夫甚謹後數年景仁戍雲南其弟幹祿謂曰若他適可免否則死萬里外矣氏曰此何難遂自縊

溫妻屠氏按淮安府誌屠氏邳州人指揮溫妻歿屠自縊死景泰三年旌表

顏遂妻胡氏按淮安府誌胡氏顏遂妻山陽人年十九歲適遂三年夫亡翁姑以家貧無子潛以許人一日聘至胡悲號幾絕是夜自縊死

陳獻玖妻曹氏按淮安府誌曹氏邳州人年十八適陳獻玖四年而夫歿其伯潛謀嫁之氏投河死

孔樁妻謝氏按淮安府誌謝氏謝雩女年十九適孔樁明年樁亡氏方﹠﹟三月後生子金謝晝乳金夜工績以養姑姑歿﹠﹟戚勸之嫁因斷其發鹺賈杜言彊娶之遂投淮死畱二履涯涘屍逆流數十里至烏沙河烈女祠前止去樁墓不遠時在仲夏逾旬顏色如生金白母冤訟不得直復訴闕下不得入歸號墓上郡守張守約巡撫王宗沐論言逼貞婦死坐斬無何張守約死言以賄得脫金申白之備歷箠楚終不屈謝見夢於漕撫中丞王某及觀察陸某論言斬立祠祀之爲文以記

徐之驥妻朱氏按宿遷縣誌朱氏徐之驥妻夫亡一子三女皆幼氏號慟累日誓以身殉家人慰諭之氏曰夫死本以子女見托今家貧衣食無計何以全生我死則伯叔不能辭其責竟自縊死

周書妻某氏按廣東通誌某氏周書妻髙州人景泰丙子書領鄕薦授瓊山訓導挈氏行舟次西江遇盜書潛匿他所婦以爲死矣抱其幼子沈於水氏失其姓郡誌亦不載

張寅妻蘇氏按廣東通誌蘇氏新會平康裏張寅妻景泰初賊首周三等倚黃蕭養爲亂圍其村盡殺寅家蘇有美色賊酋欲妻之蘇罵賊赴水死

花某妻王氏按廣東通誌王氏廣州衛舍人花某妻夫亡婦哀慟不欲生殯畢卽成服與姻戚鄰里婦嫗訣家人以爲狂其日投井死張詡作節婦詞表之

閨烈部列傳八

明三

盧氏女按開封府誌盧氏女名溫柔陳州人祖母張氏寢疾三年溫柔事之甚謹後許聘太康常友未婚友亡溫柔往弔之潛自縊死鄕人爲合葬天順末旌表

懷靖王夫人蔡氏按開封府誌蔡氏祥符人內鄕懷靖王夫人天順間王薨蔡自縊上遣使祭之

齊秀妻吳氏按衛輝府誌吳氏齊秀妻輝縣人年二十一夫亡斂畢卽自縊遠近惜之

劉瑾妻朱氏按衛輝府誌朱氏劉瑾妻新鄕人年二十二夫亡命匠大其棺棺成自經死遂同斂焉有司以聞旌表

王俊妻髙氏妾蔣氏附

按兗州府誌髙氏王俊妻城武人天順三年夫亡與妾蔣氏同縊死柩側詔表其門

何玉妻李氏按四川總志李氏順慶人有殊色年二十適渠之何玉生子數月藍鄢賊入境李負幼子奔江滸賊追之曰不殺爾願與結爲夫婦李罵曰彊盜我寧死肯從爾乎遂抱子投水死

陳政妻頡氏按四川總志頡氏順慶人字妙善年十八歸陳政政亡謂家人曰婦人以夫爲天今不幸無恃不死何待遂自縊合葬焉

王文瓊女按四川總志永川人王文瓊女許嫁同裏李秉善將請期其寄名父史初暗紿商人以女完所貸女覺曰我王家女吾父已許李彼何人敢以我償貸乎徑自刎舉家驚惶不及救通邑咸悲嘆之

錢氏二女按四川總志潼川州民錢汝吉二女長菊秀年十七次粉橋年十五俱有殊色天順中賊吳升流劫鄕村汝吉遇害二女義不受辱投涪江死

朱某妻曹氏按四川總志曹氏樂至人適同裏朱某夫幼甚伉儷不相稱翁欲嫁之爲子再娶遂自刎有司以聞建坊旌表

蔣穎妻薛氏按靖州誌薛氏天順間鄕舉蔣穎妻穎會試落第歸溺死氏年二十二悲號竟日自縊事聞旌表

董維嶽妻歐陽氏按衡州府誌歐陽氏衡山董維嶽妻天順間維嶽爲官捕賊多殺獲賊恨之率眾焚其宅維嶽戰死氏痛不自勝且懼見辱奮身投火死

雷毛姑按衡州府誌雷毛姑藍山雷廷惠女天順甲辰苗賊破縣人皆竄匿廷惠以目疾不去女獨侍側被執將污之罵賊不屈而死

羅旦妻張氏按衡州府誌張氏桂陽州羅旦妻少有志操天順甲申年二十四峒寇大掠張匿豕牢中賊覺抽刃迫之出張泣罵被殺

杜彥祥妻鄺氏按衡州府誌鄺氏臨武杜彥祥妻歸杜五年夫亡姑憐其少命攺適不從天順四年獞賊入寇鄺從姑走避於舜﹠﹟﹠﹟未至爲賊所執欲污之鄺以死拒厲罵不輟遂見殺裂其屍有司建祠祀之

汪朝春妻武氏按桂陽州誌武氏汪朝春妻天順八年峒寇寇桂陽武倉卒負姑出亡匿汪家山寇至爲所獲欲污之氏罵不絕口遇害

皮能貞按臨江府誌皮能貞淸江皮恆鼎女也幼許新諭諸生符敬未婚敬亡臥泣數日誓不再適父母欲奪其志乃陰遺敬父母以衾鞋曰妾受符聘𨿽未歸終身爲符妾也設不諱無以明志遂於是夕自縊

那楫妻張氏按鹽城縣誌張氏那楫妻年十八夫亡哭甚哀逾旬夜半乘家人熟寢自縊死

劉國用妻胡氏按鹽城縣誌胡氏坊正劉國用妻夫亡氏年二十宗族虞其少微有奪志語氏聞痛哭終日至夜以綆系國用柩側自縊邑令聞之親至死所視棺殮旌其門裂帛爲文以奠之比葬爲手篆墓表

劉存仁妻王氏按鹽城縣誌王氏劉存仁妻存仁孝子劉鸞子也王氏歸存仁克修婦道仁病亟願與同死迨沒卽是夜縊死屍傍有司以聞有詔命建貞烈祠今在新橋市南

張昱妻彭氏按嘉興府誌彭氏張昱妻名妙寧嘉興人父公衍鍾愛之天順間館昱爲甥未幾昱病且革妙寧泣曰妾與君同年生必同年死已而昱死子尙在抱旣葬欲自盡姑泣戒曰吾年老爾子幼且病忍棄之耶乃奉姑命護其兒兒病愈遂絕飲食髽跣號泣五日而死

朱君達妻顧氏按嘉善縣誌顧氏朱君達妻有縣役催科﹠﹟君達遠出突入廚下舉手加氏頸氏潛入內室泣曰若此可復生乎遂自縊

李夢璧妻陳氏按閩書陳氏諸生李夢璧妻夫亡不食死

徐渡妻張氏按閩書張氏徐渡妻甫嫁而渡病𨿽成婦猶處女也渡亡不食死

王命賡妻周氏按閩書周氏王命賡妻夫亡禫除之日截髮自縊死

李氏女按閩書李氏女許字慶遠同知楊維淸孫某未嫁而淸孫亡從死

吳天錦妻李氏按閩書李氏吳天錦妻天錦出行賈家海濱寇作宗人邀李偕姑出避李以姑老謝不能獨閉戶相守聞天錦死入室雉經端拱如生

楊啟照妻粘氏按閩書粘氏安溪楊啟照妻夫亡從死

蔡之升妻劉氏按閩書劉氏蔡之升妻之升夭歿劉年二十從夫死

蘇忠妻蕭氏按閩書蕭氏舉人蘇忠妻忠遊淸溪驟沒於舟次報至蕭慟哭僕地出視殮於溪滸還家不食九日晨起奠幾筵畢至柩所哭盡哀歸沐浴盥櫛閉戶畱一婢侍而懸帛自縊帛忽斷婢悸顫號伏蕭麾婢出遂死

王廷望妻周氏按閩書周氏庠生王廷望妻廷望夭歿求死姑偕其姒守之及小祥奠廷望畢遂自經

黃熙耀妻李子娘按閩書李子娘黃熙耀妻歸耀事舅姑稱孝婦熙耀客死矢必殉曰苟歸耀骸骨得同穴大願不則祔先姑焉逐對天頂禮投繯死

傅氏女按閩書傅氏女田家子也夫死自縊縣令趙時用爲合葬

陳愛娘按閩書陳愛娘黃萬﹠﹟妻萬﹠﹟早孤育於叔父叔父行賈於長泰萬﹠﹟娶兩日往訪叔渡海溺死愛娘自縊其祖姑及父母諸父止之不得也

張經妻詹氏按廣東通誌詹氏興寧人張經妻天順辛巳山寇破縣氏舉家奔竄盜欲污之氏罵曰吾良家子豈從汝耶延頸就刃盜殺之

吳金童妻莊氏按明外史列女傳莊氏海康吳金童妻成化初廣西流寇掠鄕邑莊隨夫避新會傭劉銘家銘見莊氏色欲犯之屢誘不從乃令其黨梁狗同其夫入海捕魚推沒水死越三日莊見夫不還求之海濱屍浮岸側手足被縛腫腐莫可辧莊以衣識之歸攜女赴水抱夫屍而沒翌日三尸隨流繞銘門去而復還士人感異共殯祭之然莫知銘殺也後梁狗泄言有司並捕拷處以極刑

張樹田妻宣氏孫

氏附

按明外史列女傳嘉定張樹田素狂悖與妻宣氏不睦樹田病宣晨夕奉事及死誓以身殉時樹田友人沈思道亦死其婦孫與宣以死相邀各分尺帛孫自經宣卽欲從之或勸曰彼與夫相得故以死報汝何爲效之宣嘆曰予知盡婦道而已安論夫之賢不賢卒縊死

尢輔妻成氏按明外史列女傳無錫成氏定教諭繒女登封訓導尢輔妻也輔遊學靖江成從焉江水夜溢家人倉卒升屋成整衣欲上問爾等衣耶眾謝不暇成曰安有男女裸而尙可俱生耶我獨畱死耳眾號哭請不應厥明水退坐死榻上

唐貴梅按明外史列女傳唐貴梅貴池人適同裏朱姓夫病且弱姑悍而淫嘗與徽富商私久之商復至見貴梅悅之密以金帛賄其姑誨婦淫者百端勿聽加箠楚繼以炮烙終不聽乃以不孝訟於官通判毛玉受商賂拷之幾死者數矣商冀其攺節復令姑保出之親黨咸勸首實婦曰若爾妾之名幸全如陷姑於惡何夜易禮服自經後園梅樹下及旦姑不知起將撻之至園中乃知其死屍懸樹三日顏色如生每歲梅花發常見婦人往來其下

劉開科妻甄氏按曲陽縣誌甄氏劉開科妻夫早亡無子止一女殊幼氏號泣不食自縊屍傍有司具棺殮巡方使者旌其門

周懿王姬媵於氏按開封府誌於氏祥符人周懿王姬媵成化末王薨於卽日自經死

魏相妻劉氏按開封府誌劉氏魏相妻祥符人相死劉卽欲以身殉祖姑王與氏同寢氏哭之達旦紿其祖姑曰吾渴甚可得飲耶祖姑出取水廚下遂自縊死時年二十有一

彭儀妻吳氏按開封府誌吳氏諸生彭儀妻封丘人初夫亡欲殉以姑老子幼稍緩後姑與子俱歿乃沐浴更衣詣夫墓潛縊棠樹下鄕人爲置棺啟儀竁而葬焉是年棠樹冬花霜雪不殞成化間旌表

夏永昌妻髙氏按開封府誌髙氏夏永昌妻祥符人婚三月而永昌亡氏欲從之家人嚴防至主前焚香竊祝曰永昌俟我母知泣而勸之曰嗟母謂百年永耶竟自縊死成化末事聞詔表貞烈

邢可大妻張氏按開封府誌張氏項城人邢可大妻夫亡自縊事聞旌表

黃士讓妻楊氏按開封府誌楊氏祥符人黃士讓妻年二十夫亡誓以身殉自縊死

王三妻竇氏按開封府誌竇氏王三妻新鄭人夫亡誓不獨生自縊死

蕭正妻孫氏按開封府誌孫氏蕭正妻陳州人夫亡痛不欲生自縊死

翟氏女按開封府誌翟氏女名粉兒陳州人年十七許聘樊亨未幾而亨亡父母往弔粉兒入室自縊死成化元年有司上其事於朝

晉嵩妻張氏按開封府誌張氏太康人晉嵩妻夫亡痛哭不言私命匠造大棺迨夫殮畢遂自縊同棺而葬成化中旌表

姚思慶妻軒氏

王璠妻周氏

魏教讀女

黃三桂妻萬氏

李承宗妻鄧氏

惠汝賢妻鄧氏

熊威妻張氏

尙伯泗妻許氏

韓大有妻溫氏

尙宣妻張氏

王贊化妻陳氏

王弘教妻單氏

王檟妻周氏

楊廷彥妾張氏按歸徳府誌已上十四人俱夫亡自縊死

姚通妻程氏按歸徳府誌程氏睢陽衛百戶姚通妻夫沒於京氏聞訃自縊死成化二十二年旌表

曹文道妻潘氏按歸徳府誌潘氏曹文道妻文道會試不第歸沒於途潘聞自縊死成化二十二年旌表

湯希富妻蔡氏按歸徳府誌蔡氏湯希富妻希富病革蔡自制新衣一襲著之謂希富曰萬一不諱願衣此偕行希富曰如此吾目瞑矣及沒蔡遂自縊詔旌其門

皇甫迪妻潘氏按歸徳府誌潘氏皇甫迪妻迪病亡氏自縊死成化二十二年旌表

余恬然妻劉氏

羅一龍妻湯氏

萬邦寧妻傅氏

鄭金聲妻袁氏按歸徳府誌已上四婦俱夫亡不食而死

李瞽者妻張氏按歸徳府誌張氏李瞽者妻張李故指腹爲婚後李得男弱冠而瞽李父願罷婚氏堅不從遂歸李李死氏遂自縊

王錫綬妻許氏按歸徳府誌許氏王錫綬妻夫亡飲毒死

白杞妻杜氏按河南府誌杜氏陜州白杞妻杞疾革杜哀毀絕食屢自縊以防密未果後防者少懈仍縊而死

唐情妻李氏按河南府誌李氏陜州唐情妻夫疾篤李方少艾以死許之及夫沒果縊死事聞旌表

任弘道妻王氏按河南府誌王氏陜州廩生任弘道妻舉人王文瑤女道素有文名疾將革王以死誓及道沒遂吞毒而死州守旌之

郭生妻趙氏按河南府誌趙氏偃師郭生妻一子甫四歲生亡氏矢志不二甘貧守節教子成立曰吾事畢矣遂自盡成化十七年詔賜旌表

祁采兒按汝州誌祁采兒雙酒保人成化十一年許聘劉裕未娶裕亡采兒同母往弔哀慟幾絕旣歸遂自縊合葬裕墓邑令朱銓蠲本戶差徭春秋致胙於其家

李曉妻王氏按南陽府誌王氏舉人李曉妻年及笄適曉曉中成化戊子鄕試年逾二十而死氏自縊以殉建坊旌表從祀南陽府節義祠

韓宗信妻李氏按南陽府誌李氏韓宗信妻夫沒氏年十八誓以死殉自縊死

李健妻王氏按兗州府誌王氏曹州人李健妻舉鄕試先亡王悲痛不食七日而死成化二十二年詔旌表

李夢鳳妻韓氏按靑州府誌韓氏兗州韓旭女適蒙陰李夢鳳年十九夫亡無子旦夕守夫柩哭哀毀骨立葬畢遂自縊死成化間旌表

孫枝員妻楊氏按登州府誌楊氏寧海庠生孫枝員妻夫遇賊護母被害氏欲從死以身方孕欲延宗祀彊畱數月孕墜就縊死

歐英妻王氏按山西通誌王氏右衛舍人歐英妻幼而淑靜夫亡年十九欲自殺家人守之不得越一日托澡浴闔門自縊死禦史奏聞旌表

張鉞妻某氏按山西通誌某氏張鉞妻成化二十年河東大旱人相食鉞與妻就食河南渡黃河中流鉞囑妻曰我投水死汝從人求生勿我念也鉞入水妻從之相繼淪沒舟中人無不悲泣

蘭景昌妻趙氏按陽曲縣誌趙氏名慧寶字文姬太原府庠生蘭景昌妻昌疾氏侍左右未嘗稍離朝夕告天祈以身代及昌沒氏乃盡斂其裝奩付姑曰空房獨守畱此生穿窬心伺間遂自縊於棺側年十八成化七年有司以其事聞詔旌表復其家

陳義妻鄭氏按陽曲縣誌鄭氏名淑英太原左衛前所人父鑑頗讀書氏幼每聞父談節義事輒曰是不難適太原前衛百戶陳義成化癸巳義死於邊氏遣人迎喪歸啟棺浴而殮之撫屍痛絕勺水不能入口曰吾前已約吾夫死則同歸也乃盡散其財物給諸族人復爲旛施佛前曰願結再生緣其母及親族百端勸諭不聽自縊死藩府聞其事旌表

喬氏二妾劉氏許氏按平定州誌尙書喬宇妾劉氏宛平人許氏儀眞人初宇遘危疾劉泣謂許曰公脫不諱當以死從以平生服飾盡散諸婦旣而宇疾瘳後十載始亡劉卒自縊年二十六許年二十四與劉同時死

劉氏女按陜西通誌劉氏女西安朝邑人成化中父母許婚楊氏子楊死女易服哭不食欲身臨焉家人弗許女悲憤投繯死

髙俊妻李氏按陜西通誌李氏延安綏徳人髙俊妻夫亡自縊死成化六年旌表

惠及科妻王氏按陜西通誌王氏惠及科妻延安淸澗人夫亡氏年二十九卽日飾妝人皆怪之有頃自縊柩側有司表其門

劉廷瑚妻郭氏按陜西通誌郭氏某縣令劉廷瑚妻延安宜川人隨父官盧氏縣值流寇破城同小姑丁香俱赴井死賊平題敍坊表

郭景甫妻趙氏按陜西通誌趙氏郭景甫妻延安宜川人夫亡撫幼子維聘旣長遂縊死夫冢有司旌之

朱政妻陳氏按四川總志茂川鎭撫朱政妻灌縣人成化乙未政守備戎堡羌寇犯邊與賊戰死之陳奔赴抱屍慟哭旣殮遂投崖死

趙趣女按四川總志梁山舉人趙趣女年十五賊攻陷城女被執罵賊賊怒械其首幾死都禦史林俊以聞詔旌其烈仍命有司贍之

侯氏婦按四川總志侯氏婦巴縣人失其氏夫戍松潘還溺水死婦方裁衣告至裁制自若而告者再至遂以剪刀刺心而死

鄭氏婦按四川總志鄭氏婦巴縣人避亂江津蒙溪兵至𦇤負一子誓不受污投淸澗中母子俱溺死其夫名不載

張衮妻毛氏按四川總志毛氏巴縣張衮妻年十七適衮一年衮亡毛觸棺而死

馬標妻李氏按犍爲縣誌李氏縣民李堅女馬標妻值寇破城李避不及投井中後浚井骸骨俱化爨者取水爲粥常赤色

陳應龍妻馮氏按鄖陽府誌馮氏生員陳應龍妻龍弱冠食廩餼未幾病亡乏嗣臨殯前二日氏入房潛內著彩衣外襲縞素密以綫縫於初更時扶柩痛哭至三更寂然無聲家人不覺及曉視之已自縊遲日雙柩並發塗人無不灑淚

郭以旗妻寇氏按鄖陽府誌寇氏郭以旗妻流賊突至夫婦攜子匿山中邏賊獲之將殺其夫與子氏紿賊曰此吾兄也汝無害吾從汝賊信而捨之郭去氏度夫行且遠遂罵賊賊惜其姿不校氏以石擊中賊面流血賊怒殺之頭落地屍行百步遇石不能上而僕伏莽之人皆見之

蕭氏女按鄖陽府誌蕭氏女陜西籍人成化間年十九以歲荒流上津會逐流民甚急有彊者見其美詐稱官軍執之置五顯廟中女度不免竊入香案下縊死典史髙琦爲治斂知縣趙俊聞之當路題請建坊旌之

徐元龍妻張氏按辰州府誌張氏名戊貞沅陵人軍士徐元龍妻性篤實寡言笑元龍戍幹州沒氏投繯死並葬於桃花巖狀元羅倫爲作桃巖行

潘耀卿妻賈氏按辰州府誌賈氏生員瀾女沅陵人幼讀書知大義嫁生員潘耀卿耀卿省父南京挈賈氏以行至湖耀卿沒氏哭踴幾絕斂訖欲赴水死女奴力護持之扶柩見翁姑復入自縊馳救得免越四十餘日屢絕食不食未幾聞家眾來取耀卿喪遂自刎府尹以事聞旌表

吳勛妻祝氏按辰州府誌祝氏指揮吳勛妻沅陵人勛戰死訃至詢其遇害之故卽拊膺僕地而死子側山尙幼不暇顧念郡守以聞旌表

黃四姐按郴州誌黃四姐宜章鎖石人成化間大羅山寇發女年十七父母挈他避女曰焉往無賊惟有死耳賊至被執女自嚼其舌含血噴賊大罵被殺於年塘石上石裂出泉流水至今尙赤土人名其石爲血盆石立祠祀焉

李三完按郴州誌李三完桂陽諸生李九陽女爲媒氏所誑許配非類九陽憤恨成疾三完慰父曰父善自保無慮兒父沒其家將娶三完謂母曰若爲彼婦狗彘不若有死而已因自縊縣令紀法立以聞表其閭

傅四妻祝氏按廣信府誌祝氏傅四妻鉛山人傅沒祝年二十六姑欲嫁之祝拜辭不可聘至祝佯告浴竟抱石赴水死是秋大旱知縣張昺禱之不應以爲冤滯致然乃集諸鄕老詢其故有以祝事告者昺卽具牲醴爲文詣死所祭之是夕大雨昺欲以聞適被召去祝死處水深莫測今湧塞成洲俗呼爲烈婦洲

江滸婦按江寧府誌成化十年江滸居人言一日有一婦抱一骨函至江滸謂舟子曰吾欲葬吾夫於江中舟子曰骸骨不與生人同渡懼蛟龍焉婦曰吾有百錢遺子請勿渡他人舟子諾乃登舟至中流仰天而號遂抱骨而沈救之不可得竟莫知其鄕裏姓氏云

夏汾妻周氏按江寧府誌周氏六合生員夏汾妻祖姑病篤割左股以進而愈姑疾又割股爲羹夫病亦如之後汾應大京兆試以暴疾死氏自刎未殊以手指扼其喉又不死夫櫬至氏嘔血而出扶拜畢躍入井家人亟持之防護備至臥﹠﹟但餘微息猶經紀喪事伺隙仍投井死邑令以請旌表

彭通妻某氏按松江府誌某氏彭通妻朱涇人通貧爲遞兵成化中沒妻乞貸買棺焚其骸歸而自縊郡守王衡出俸金治葬自爲文祭之立石表其墓

錢仲岐妻朱壽貞按松江府誌朱壽貞華亭蕭塘人禦史瑮女嫁錢學士子仲岐岐通經學古累舉不利壽貞亦讀書孝謹侍夫疾三載不懈及夫沒棄其二女自縊眾婦救之復蘇終屏食死年二十五詔表其門

陳旭妻臧氏按武進縣誌臧氏嫁同裏陳旭旭病革語臧曰吾疾不起矣善事後人氏泣不答次日旭亡紿家人入室取殮具自經死時年三十詔表其門

巢氏女按武進縣誌巢氏女幼許字惲氏子惲父沒女言於父母爲制服未幾惲亦死父母將更擇嫁女不從彊之自經死

姚冕妻錢氏按武進縣誌錢氏馬迹山人年十六嫁鄕人姚冕生一女成化間冕客死柩還氏迎哭舟次卽赴水救之不死未幾夫兄私納人聘氏投於池又救之家人防守甚嚴一日薄暮淅米釜中謂女曰汝爇火吾欲稍休糜成報我比女往則闔扉叩不應女懼而啼壞戶入氏縊死矣家貧無爲白其事者

柴某妻陳氏按鄞縣誌陳氏柴某妻幼有志操夫溺狹邪廢其家尋染病氏絕無怨言惟勤女紅以支朝夕勞苦萬狀夫黨皆無良其夫先鬻其一子一女又欲並幼兒及妻賣之謀祕不泄氏微聞仰天大慟惡終不悛一夕系兒於腰抱石投水死

鄭氏女按常山縣誌鄭氏女名純英象湖璜之女也許聘石橋汪璇璇往臨安溺死桐江時成化甲辰四月也先期女夢一少年以衣求綴女怒厲聲叱之使退旣覺懷狐疑不自釋比梳洗間有蛙跳入寢所家人怪之具紙錢送諸水旋復立於妝臺又禳之如初女益疑兼以夢告諸姑姊恍惚如有失越五日訃至悲痛哽咽謝妝服廢飲食若無意於人世父母使婢探之但云死好父母譬之曰汝未歸汪情若路人何關休戚而言死女復私謂婢曰父母之言不其悖哉自納彩問名所天已定何必成禮而後親今乃以路人目之此所以重吾悲而不容已也父母知其意防守甚嚴屢自盡不得夜乃佯狂大呼鬼神羣婢驚避遂縊而死璇柩歸舟經其門回旋不肯進璜率其弟侄出弔告以女死之故舟始行

吳惟宗妻李氏按壽昌縣誌李氏吳惟宗妻成化間惟宗以父命赴京師省其叔歸沒於杭氏年二十八哀毀成疾死鄕人稱之

吳得珍妻陳四姐按閩書陳四姐吳得珍妻福州人得珍早亡陳撫七歲孤伯氏素彊狠欲奪其田令攺適陳泣不從後揣閨烈部列傳九

明四

蔣志道妻賀氏按晉州誌賀氏蔣志道妻道亡賀四日不食自縊死

周蘭妻焦氏

劉璽妻呂氏

劉永佑妻張氏

髙儀妻李氏

楊英妻髙氏

韓昶妻姚氏按晉州誌已上六婦以節烈旌事實無考

陸淳妻鄭氏按全遼志遼海衛鄭氏陸淳妻弘治初淳亡氏年十九哀毀不食殮畢自縊死鄭氏按縣誌作鄧氏

蕭士淸妻丁氏按蓋平縣誌蕭士淸妻丁氏奉姑至孝夫疾氏飲食俱廢祝天願以身代夫沒悲痛累日自縊死

劉晏妻朱氏按全遼志朱氏義州衛人劉晏妻夫死居孀弘治間寇入寨氏方采蔬園中被驅北行氏僕地欲死羣寇擁之上馬奮身自墮者三賊怒斷其吭而死

裴貴妻劉氏按全遼志劉氏諱志貞女直人三萬衛鎭撫劉忽魯禿女幼聰慧授孝經列女傳咸成誦年十六適同郡裴貴事舅姑以孝聞而貴有疾氏潛刲股肉和糜以奉弗效每夜叩禱於天誓以身代夫疾革囑劉曰吾危汝幼善事後人氏泣曰柰何以犬豕畜妾遂入自縊家人救之無及越二日夫始卒事聞詔旌之

孫林妻王氏按開封府誌王氏祥符人孫林妻夫亡匍匐哭不絕聲潛詣園中縊死樹下

張氏女按開封府誌張氏女名合兒沈丘人子玉之女弘治中合兒年十四饁父於田途遇里人武鑑欲污之合兒不從遂投河死

田孝子妻張氏按開封府誌張氏田孝子妻祥符人孝子名銳嘗刲股療母病母死廬墓三年銳死張哭曰彼能爲孝子我獨不能爲烈婦耶遂縊死

趙汝登妻侯氏馮

氏附

按開封府誌侯氏趙汝登妻儀封人汝登死侯自縊以殉後汝登侄匊死匊妻馮氏亦自縊事聞旌其門曰雙烈

眞丘郡主按河南府誌眞丘郡主伊安惠王之女配儀賓蔡升弘治元年升以病卒主卽日觸壁而死詔賜旌嘉

髙位妻陳氏妾王氏附

按兗州府誌陳氏髙位妻城武人夫亡與妾王氏同時自縊弘治十一年並旌表

胡金妻郭氏按兗州府誌郭氏城武人胡金妻夫亡自縊柩側詔旌表

安簡王婢張氏按山西通誌張氏潞城安簡王侍婢粗識文字弘治三年王薨張欲死妃與諸姬慰諭之張曰吾𨿽婢事王久寧忍獨生終自縊府中咸髙其義歲時祭之

王廷輔妻閆氏按四川總志閆氏通江縣生員王廷輔妻太學生閆旻女流賊陷城氏遁縣北林箐中爲賊所執觸樹求死罵賊不絕口賊怒殺之羣鳥環屍哀鳴不散

閆自昌妻張氏按四川總志張氏通江人諸生閆自昌妻適自昌甫二年生女未周歲昌亡張號慟粒米不入口自縊死縣令以聞旌其閭

何洪妻李氏按荊州府誌李氏松滋太學生何洪妻洪亡氏年二十七無子苦節不二弘治間遭水度不能存謂人曰我當死久矣歲荒若此煢煢嫠婦顧安所求活乎因自縊

陳三貞按衡州府誌陳三貞臨武陳士良女居金三鄕弘治丁巳猺賊來寇執三貞欲污之脇以刃不從觸刃死時年十八

周某妻艾氏按衡州府誌艾氏臨武平田鄕艾仲隆女適燕溪周某值歸寧遇猺獞來寇被執將逼之艾厲罵不屈被支解

朱守良妻鄧氏按郴州誌鄧氏桂民朱守良妻弘治間賊丘子髙等破城被執欲污之罵賊不屈被殺

楊用霖妻蕭氏婦劉氏鄰婦鄧氏陳氏附

按吉安府誌蕭氏楊用霖妻泰和人歸霖事姑至孝姑病目不能走時紅巾賊將掠安成蕭私語子婦劉曰姑老且病吾當畱養汝宜急去劉應曰姑旣畱婦寧忍去乎未幾寇猝入城殺掠號震遠邇蕭語劉曰吾義不受污卽自投井中劉繼之鄰婦鄧氏陳氏聞而俱死弘治間縣令爲立四婦祠

蔡氏女按吉安府誌蔡氏女名已貞會昌人弘治間義不受賊污爲賊支解年十六

劉氏女按臨江府誌劉氏女新淦人及笄父許婚趙國祥子未嫁趙子亡父欲女他適女曰曩者已許趙義不可再遂投井死女字懿文鄕人名其裏曰懿文鄕

劉元機妻汪氏按旌徳縣誌汪氏邑民劉元機妻歸機孿生二男逾月機死汪泣曰是二孤累我乃不能與逝者俱居三歲二男並以痘疹殤氏哭告夫冢還就寢裂帛自縊死事聞旌表

譚氏女按旌徳縣誌譚氏女名薊貞譚江宗女也江宗已許嫁上涇鄕尋知爲庶出子遂毀盟女曰焉有旣許而旋背者絕食數日自縊死年十四歲

江一珍妻譚氏按旌徳縣誌譚氏名發英江一珍妻歸四載無子一珍亡譚將死諸姊姒多方譬之譚泣曰夫死從子吾無所從所親復以未終服爲言譚遂服喪三載服闋前一日往夫墓祭畢觸墓死

江元妻呂氏按旌徳縣誌呂氏江元妻元家徒壁立氏歸未幾元病氏剪髮刲臂治之不效夫死遺孤二歲氏水漿不入口者三日眾勸諭彊起辟纑刺繡奉姑饘粥恆自飽菜根姑病氏復割體肉救之子六齡以痘殤氏抱屍七日不釋曰吾必死奉姑有二伯在乃拜辭姑復拜二伯曰媳以姑累伯沐浴更衣絕粒三日哭拜夫塋欲觸石左右扶歸不食姑勸之食氏出刀置前曰俾死於此何如聽餓獲全其形遂餓至十日而斃時年二十五

呂邦佑妻管氏按旌徳縣誌管氏呂邦佑妻歸兩載佑病革目注氏氏諭其意紿之曰君無慮妾有身月餘矣願爲君老佑遂瞑氏勉執喪事無甚哀戚咸疑其將易志旣畢喪進夫所遺服付其翁若伯潛寢密室縫其裳引繩縊死

任永祉妻戴氏按旌徳縣誌戴氏戴萬女任永祉妻祉年十六爲諸生氏歸逾年祉以痘死氏號哭暈地自縊者三屢救不卽死絕水漿四日伯翁守翰曰叔已長矣俟其育子以存夫祀不愈斬夫後耶氏然之奉姑倍謹服闋上衣靑下衣白妯娌問故則曰靑事舅姑白事吾夫歷十一載叔永祺生子定嗣七日氏中夜縊死

黃偉妻張氏按蘇州府誌張氏名福眞黃偉妻偉父茂嘗爲許璇家奴甚貧偉死茂將嫁之福眞度不免佯許諾擇日當行福眞沐浴更衣辭其翁姑而出復入如廁人莫覺其意頃之自縊死時弘治五年年二十五

常熟烈婦按蘇州府誌常熟縣烈婦不知姓名弘治辛亥大水饑荒夫鬻其婦與一貨糖男子得錢三十七文其夫得一飽而去婦與男子未行數十步過一小橋大聲呼其夫投水死

陸茂妻錢氏按常熟縣誌錢氏﹠﹟城農家女歸陸茂有婦道孝事舅姑和處妯娌人咸稱之茂病癆瘵家貧錢勤苦紡績以資藥餌一日茂謂曰我病殆不起汝年少無子家貧無依可攺適無以我爲念錢泣曰我亦聞人言事夫之道矣君其勿憂先是父母因茂貧病已有異議錢默諭其意卽謝絕不歸歲餘茂病彌篤家貧日甚錢不得已乃歸告父母乞升鬥負還而茂已沒哭之慟具甌飯盂羹祭畢縊死屍旁時宣徳十年三月弘治戊午縣令楊子器建顯微祠春秋祀之

錢邦璨妻萬氏按丹徒縣誌萬氏儒家女歸錢邦璨從姑避亂兵傷其姑萬氏扶救之亦被掠至分流岡抱幼女躍入池子志﹠﹟方十餘歲呼號往掖揮之沒而死

何氏二女按淸河縣誌何氏二女弘治中流寓盱眙年饑其父賣之買者但云作妾二女覺其非良遂交臂投淮水死盱眙令上其事立雙貞祠至今祀之

鄭璽妻魏氏按錢塘縣誌魏氏名徳盛蕭山人文靜公仲子完女幼有志操涉書史父患疾禱天求代及長贅錢塘儒士鄭璽爲﹠﹟璽回杭得暴疾徳盛聞欲往視湯藥祖母丘夫人與之俱行比至璽已沒至夕以帕自縊於夫側祖母救之載歸渡羅剎江欲投水死祖母挽之抵家仍欲自縊家人環守之斷髮爪面嚙指流血風

沈氏女按孝丰縣誌沈氏女名阿治魚池鄕京軍之女母死父鞠之許聘安吉庠生施澄年二十二未嫁父赴營不以女行又不以女歸女請父不應明日又請父曰吾三年後歸以女贅婿女曰豈謂此顧家無主者異時不幸有指背之謗兒𨿽死父且疑之不如今日引決以潔吾身入廚舉刀自刎其妹奪之復以手抉喉而絕時弘治十六年也嘉靖五年縣令郭治爲之致祭刻石題曰沈烈女之墓

朱渙妻楊氏按臨海縣誌楊氏年十九歸士人朱渙未幾渙病癰氏殫力醫治不效而亡哀慟幾不欲生旣服闋其兄勸他適不從乃潛許鄕之富人楊知事迫遂不復語以裝奩一二物與其伯氏女曰我不及送汝於歸也家人莫諭其意至夕猶治女工令其妾先寢卽自縊死

金氏女按臨海縣誌金氏女名顯少有志節旣許配某而某病風殘宗族諷其母攺聘女聞不悅乃托言每夕夢二仙女招與同遊遂自號通眞娘子已而眾與母必欲奪其志乃泣曰吾惟有死而已乘間遂入室自縊

朱朝勛妻陳氏按莆田縣誌陳氏朱朝勛妻夫病刲股吁天自代及亡殮畢闔戶自縊死

魏云章妻林氏按莆田縣誌林氏廩生魏云章妻章病林刲股療之九年病復作竟不起林卽欲從死恐夫婦並喪重傷舅姑心乃彊起治喪盡禮至小祥痛哭更衣密縫其襟裾自縊與章死隔歲而同日平海訓導蕭近蘭請於學使旌之

崔儀妻陳氏按莆田縣誌陳氏崔儀妻儀貧陳勤女紅佐養舅姑庭無間言儀登弘治庚戌進士以病請假未幾歿陳視殮畢沐浴更衣自縊死事聞詔旌其門

盧士行妻陳氏按莆田縣誌陳氏舉人盧士行妻夫亡殮畢潛自縊家人亟解救遂絕粒姑多方勸諭之欷歔曰夫亡與亡生何爲哉越十餘日嘔血數升而死年二十九禦史吉澄表其門

李一復妻姚氏按莆田縣誌姚氏庠生李一復妻年二十夫亡哀號不食自縊死

張廷光妻王氏按莆田縣誌王氏張廷光妻年十九廷光隨父沒於官舍久之翁亦亡姑吳私其季子謀嫁之不從遇極苦楚及子稍長自縊死禦史朱浙爲之傳

朱云衢妻陳氏按莆田縣誌陳氏朱云衢妻年十九夫亡矢志守節姑及父母欲奪其志遂自盡

鄭氏女按莆田縣誌鄭氏女父守典以女議配陳希珍孫七希珍知孫惡欲罷婚鄭絕食不從及歸陳以孝謹得希珍心而陳七酗酒脇以非義鄭自縊死年十九

羅仁妻楊氏按歸化縣誌楊氏紫雲臺人羅仁之妻弘治間仁亡楊年二十四無子越百日自縊死

溫瀾妻陳氏按廣東通誌陳氏千戶所大南屯田百戶陳榮長女贅本衛前所千戶舍人溫瀾爲婿弘治間符蚺蛇作亂舉兵破屯執男婦二百餘人氏年三十五與三幼男並十三歲女俱被執度不免辱厲聲罵賊曰我名家婦女豈受汝犬彘污奪賊刀先殺其女因自刎後二弟珊玠聞之求骸骨瘞焉

李氏女按廣東通誌李氏女崖州人年十八許訓導馮廷器子馮子病亡女誓不再嫁馮喪過門自縊死父母憫其志與同葬

孫廣學妻張氏按廣東通誌張氏生員孫廣學妻弘治辛酉同夫收獲郭外時符蚺蛇亂黎賊散出夫婦俱被執歸峒賊欲置張他所張正色曰卽死夫婦必同穴安肯他往賊怒出廣學殺之張抱屍痛哭罵賊不絕口亦被害

彭裕妻馮氏按廣東通誌馮氏會同彭裕妻弘治丙辰裕亡馮年二十殯殮畢自縊死

田瑤妻何氏按廣東通誌何氏文昌縣何顯女弘治戊午歸田瑤僅四月瑤暴亡何遂更衣自縊同穴而葬

相公夫人按龍門縣誌相公夫人者舊上龍門巡檢司李太妻陳氏也何以稱太官卑而死難陳氏從之故土人並尊稱之弘治五年相公爲上龍門巡檢司時從化盜起糾連山峒烽煙徧野相公才略兼能智勇冠一時以身捍禦其間見鄕人各繕垣墻堅門﹠﹟爲自固計呼眾諭曰禦寇於門墻所活幾何守不如戰且賊長驅直入必輕敵吾若斂鋒避銳彼必團結營壘環劫鄕村城郭危矣莫如乘其未集急戰以銼其鋒彼知有備必不久札守則禍深戰則禍淺吾爲君等先之鄕人曰寇眾我寡力不敵公曰眾寡勢也虛實機也善守者不執勢而廢謀善戰者不昧機而制變今乘其勢未集戰則必勝鄕人猶難之夫人聞之曰鄕人慮君徒勇耳料敵制勝決幾在心相公曰吾聞封疆之司有死無二今各村垣柵不固人心洶洶與其陷而就擒孰若捨生以圖存乎遂戰自辰至午鬥數十合殺賊百餘乘勢逐賊鄕村城郭俱保無虞詎餘孽未盡越日襲相公於衙殺相公焉夫人曰夫子死吾何生尋自縊越九年龍門建縣焉鄕人思之肖像祠之曰相公夫人廟祈禱輒應至今歲祀不衰

彭禾妻施氏按明外史列女傳滁州施氏彭禾妻正徳元年禾得疾不起握手訣曰疾憊甚知必死汝無子擇婿而嫁毋守死徒自苦也施泣曰君尙不知妾乎願先君死禾固止之因取禾所嘔血盡吞之以見志及禾沒卽自縊

史貞女按明外史列女傳史貞女杞人字孔弘業未嫁而業亡欲往殉之母不許女七日不食母持茗逼之飲雙蛾適墮杯中死女指示曰物意尙孚我心母獨不諒人耶母知不可奪翌日制素衣縞裳送之孔氏裏中老稚觀者如堵女告之曰適二姓者勿入我室慚而去者十二三迨暮乃整衣自經死白气縷縷騰屋上達旦始消

楊希閔妻汪氏按明外史列女傳晉江汪烈婦諸生楊希閔妻年二十三夫死無子欲自縊家人防之謹度不得間聞茉莉有毒能殺人多方求之家人不知其故日供數百逾月其家人爲亡者齋祭婦自撰祭文辭甚悲夜五鼓防者稍怠取積花煎飲之天明死

陳旺妻唐氏女環兒附

按明外史列女傳陳旺妻唐氏汝陽人隨其夫以歌舞逐食四方正徳三年秋旺攜妻及女環兒幼侄成兒至江夏九﹠﹟山有史聰者亦以傀儡爲業見婦女皆艷麗而旺且老因紿旺出求食至靑山夜殺之明日聰獨返攜其婦女幼侄入武昌山吳王祠越數日持利刃脇唐氏氏曰汝殺吾夫吾不能殺汝以復讎忍從汝亂耶遂遇害賊裹以席置荊棘中明日徙蓑衣團又數日賊迫環兒臨以刃詈曰汝賊也殺我父母吾恨不能報讎從賊爲狗彘行乎詈聲振林木賊亦殺之瘞糞中而去其年冬至賊被酒成兒夜潛出告官擒於葛店市伏誅

竇妙善按明外史列女傳竇妙善京師崇文坊人年十五爲工部主事余姚姜榮妾正徳中榮以瑞州通判攝府事華林賊起寇瑞榮出走賊入城執其妻及婢數人問榮所在時妙善居別室急取府印開後投荷池衣鮮衣前曰太守統援兵數千出東城捕賊爾等旦夕授首安得執吾婢賊意其夫人也解前所執數人獨輿妙善出城適所驅隸中有盛豹者父子被掠其子叩頭乞縱父賊許之妙善曰是有力當以舁我何得遽縱行數里妙善視前後無賊低語豹曰我所以畱汝者以太守不知印處欲藉汝告之今當令汝歸幸語太守自此前行遇井卽畢命矣語畢呼賊曰是大不善舁可仍縱之易善舁者賊又從之行至花塢遇井妙善曰吾渴不可忍可汲水至井傍吾將飲賊如其言妙善至井傍跳身以入賊驚救不得而去豹入城告榮取印引至花塢﹠﹟井果得妙善屍越七年郡縣上其事詔建特祠賜額貞烈

石門丐婦按明外史列女傳石門丐婦湖州人莫詳其姓氏正徳中湖大饑婦隨其夫及姑走崇徳石門市乞食三人偶相失婦有色市人爭挑之與之食不顧誘之財亦不顧寓東髙橋上不復乞食者二日伺夫與姑皆不至聚觀者益眾婦乃從橋上躍入水中以死市人皆驚惜之

慶雲賈氏按明外史列女傳慶雲賈氏諸生陳兪妻正徳六年兵變值舅病終家人挽之避痛哭曰舅尙未斂婦何惜一死身服斬衰不解兵至縱火迫之出罵不絕口刃及身無完膚與舅屍同燼年二十五

李珂妻胡氏按明外史列女傳胡氏鄞人年十八歸諸生李珂閱七年而珂死遺男女各一苦守室中誓不逾閾鄰火作珂兄佩往救之曰阿姆來吾乃出佩使妻陳往婦以七歲男自牖付之囑曰幸念吾夫善視之陳曰將何如紿之曰取少首飾卽出陳去胡卽累衣箱塞戶抱三歲女端坐火中死

林端娘按明外史列女傳林端娘甌寧人許字陳廷策聞廷策訃寄聲曰勿殮吾將就死父曰而𨿽許未納幣也何往對曰旣許矣何幣之問父謹防之曰奚所不可死父曰婿家貧無以周身曰身也乎哉曰婿家貧孰爲標名曰名也乎哉遂往哭奠畢自﹠﹟死期理帛自經三拱而絕陳故家靑陽山山下人曰婦將死時山鳴三晝夜

陳宗球妻史氏按明外史列女傳史氏南安陳宗球妻夫死將殉有期矣尙爲姑釀酒姑曰婦已決死生存豈有多日何辛苦爲曰政爲日短故釀而奉姑將死告舅曰婦有喪幸毋髹棺遂縊死

葉氏女按明外史列女傳葉氏女定海人許聘慈溪翁姓而父母俱沒遂育於翁年十四翁資產日落且失其姑舅待之如奴勞肄萬狀略無怨色舅以子幼欲鬻之羅姓者葉恚曰我非貨也何輾轉貿易爲日哽咽垂涕旣知不可免僞爲喜色舅遂寬之夜月上紿諸姒曰月色甚佳盍少夷猶乎趨門外良久諸姒並勸曰夜旣半矣盍就寢遂入及晨﹠﹟之則已浮屍於河矣起之色如生衣服上下聯結甚固

胡貴貞按明外史列女傳樂平胡氏女名貴貞生時父母欲不舉其鄰曾媼救之歸與子天福同乳將俟其長而配焉天福年十八父母繼亡家甚落貴貞父將奪以姻富家女曰我鞠於曾婦於曾分姑媳恩母子可以饑寒棄之耶乃依從姑以居蓽捨單淺未嘗識其面其兄乘天福未婚曳歸出視求聘者金寶笄飾女知不免潛入房縊死

衛廷珪妻孫氏按明外史列女傳孫氏吳縣衛廷珪妻隨夫商販寓潯陽小江口寧王陷九江廷珪適他往所親急邀孫共逃孫謂兩女金蓮玉蓮曰我輩異鄕人汝父不在逃將安之今賊已鄰家矣柰何女曰生死不相離要當爲父全此身耳於是共以長繩自束赴河死

夏璞妻江氏按明外史列女傳江氏余幹夏璞妻正徳間賊至抱方晬弟走不得脫賊將縛之曰誠願與將軍俱顧吾父年老惟此一弟幸得全之賊以爲信縱令置所抱兒出候橋頭至橋遂大聲罵賊投橋下死

方某妻王氏按明外史列女傳王氏慈溪人歸同裏方姓甫逾月火起市西延及其屋夫適他出氏堅坐小樓不下遂被焚骸骨俱燼惟心獨存夫歸捧之長號未頃卽化

時植妻賈氏按眉公見聞錄賈氏時植妻正徳六年蜀寇略漢中巡撫林俊率兵討之檄主簿時植督饋餉十一月二十八日賊薄境遣使請兵於俊賊騎旁午不能達十二月二十一日趨城下植率眾死守寇悉力合圍力不支遂被執褫衣而灼其身植大罵寇殺之妻賈氏在官廨聞植旣執經於別室賊至縱火女九歲哀母死趨火就焚後方寇入城令所部敢有殺主簿家族者斬越二日援兵至植侄孫永壽始來解賈氏訪求植屍初賊退醫秦覃購得之及是舁至廨所同殮焉事已巡按禦史王綸疏聞詔贈時植知縣賈氏及女貞烈可嘉俱旌表所在給舟輿送歸葬後數年梁人感徳建祠奉祀

杜時雍妻翟氏按畿輔通誌杜時雍妻翟氏河間人正徳六年流賊楊虎破城賊欲辱之翟年二十二抱其子大罵被殺

孫佐妻翟氏按畿輔通誌孫佐妻翟氏河間府人有賣布者投宿其家明日誣訟其夫盜布官逼成獄夫曰我良民今有盜名何以生爲欲自殺翟曰爾死子女誰育不若我死爾冤必白明日至北橋自刎夫冤乃白

王玉梅按畿輔通誌王得時女玉梅順徳府人年十六正徳六年流賊掠其鄕得時有勇力奪刀中傷二賊賊因燒毀其家驅玉梅前行玉梅大罵賊怒三斷其身而去事聞於朝與邢臺縣烈女張端莊同祀焉

竇九曜妻秦氏按畿輔通誌竇九曜妻秦氏河間府人曜被仇誣捕役執氏欲亂之秦自持刀刺心而死

張女端莊按畿輔通誌張博女名端莊順徳人博爲郡諸生居太平﹠﹟女年二十未嫁正徳六年流寇至端莊投井中賊引出迫去端莊大罵不從被殺郡守劉溥建祠祀之

小貓兒按畿輔通誌小貓兒陳旺女順徳人許字王﹠﹟正徳壬申流賊至官亭集女被擄乘間逃匿其父隨之賊復追得女厲聲罵賊父女同遇害時年十七甲戌禦史張存仁建祠祀之

馮騰妻劉氏按畿輔通誌馮騰妻劉氏順徳人年二十夫亡氏囑治壙者大其穴人莫解其意穴成遂縊於傍

霍恩妻劉氏按畿輔通誌霍恩妻劉氏保定人正徳七年從恩抵上蔡時流寇將至恩與訣曰我爲命官若爲命婦脫有難柰何劉泣曰君尙不妾諒耶賊至恩力戰死氏自縊不死復以巨簪刺心奮力擊入乃死

孫學妻季氏按畿輔通誌孫學妻季氏保定人正徳辛巳流賊至欲犯之氏大罵不從被殺

張珍女按畿輔通誌張珍女河間人年十八尙待字流寇突至被獲欲污之不從賊持刀脇之女曰寧使吾血濺賊不使賊手污吾賊遂殺之

王徳風妻於氏按畿輔通誌王徳風妻於氏河間人夫亡托舅姑於兄嫂號哭不食七日死有司旌之

王自復妻劉氏按畿輔通誌王自復妻劉氏河間人年十九遭寇扶掖上馬氏屢奮身觸地罵不絕聲賊怒磔之

方進貴妻楊氏按畿輔通誌方進貴妻楊氏河間府人年十六嫁方越四年貴亡無子誓不再適有劉姓人謀娶翁姑欲彊嫁之氏佯許諾隨閉門自縊

陳妙存按畿輔通誌陳妙存河間陳宗禮次女年十七正徳六年流賊破城女遭擄不辱罵賊被殺

胡山女按畿輔通誌胡山女河間人年十六許字劉茂正徳間流賊突至獲女悅其美欲犯之女罵曰我良家子豈狗類匹耶賊猶不忍加害女罵益厲賊怒遂臠割之

趙見妻陳氏按畿輔通誌趙見妻陳氏河間人正徳間賊掠其家見氏美欲污之氏唾罵不從眾賊彊逼氏罵益厲賊怒支解而死

張燦妻周氏按畿輔通誌張燦妻周氏河間人夫亡痛哭日夜不絕聲絕食數日死與夫同日葬焉

曹女春桃按畿輔通誌春桃曹端女河間人正徳間流寇陷城女爲所獲脇上馬不從投於水賊出之迫更衣女益怒罵賊忿刺殺之時年十五賊繼悔曰我搶無算鮮不從者柰何殺此烈女有司立祠祀之

劉佑妻董氏女

附

按畿輔通誌劉佑妻董氏河間人佑任石州巡檢秩滿赴省起文董與十七歲女二姐在州適賊破石州董與女恐見污將發綰結相抱投井死數日後出之猶抱如初事聞給勘合使舁棺回籍仍旌其門

苟文魁妻楊氏按畿輔通誌苟文魁妻楊氏河間人魁亡誓不欲生跪死於夫柩前

宋寬妻於氏按畿輔通誌宋寬妻於氏河間人年十七嫁寬翁姑及夫婿俱不賢於克盡婦道無怨不二年寬亡子女俱無翁姑逼嫁甚急氏堅不從翁姑密受財彊出之氏遂自縊縣令旌其門

馬璽妻周氏按畿輔通誌馬璽妻周氏順天府人璽疾語周曰汝能守乎周泣曰君勿爲慮倘不諱妾當死君後璽卒周治喪畢閉門自縊年二十二事聞旌表

李時徹妻曹氏按畿輔通誌李時徹妻曹氏順天人夫早亡氏方妊未育冀得男以延夫祚旣而生女舅姑欲攺嫁之氏大慟自縊死

張妻孔氏按畿輔通誌張妻孔氏順天某鄕人赴試卒於京櫬歸氏不食而死

陳玉妻王氏按畿輔通誌陳玉妻王氏順天人玉商於外三年而歸尋沒未百日裏嫗啖姑厚利爲人謀娶姑從之王自縊死

蕭福妻蘇氏按畿輔通誌蕭福妻蘇氏順徳人年二十五正徳六年流賊入其家氏急走避賊提戈追之將近卽投後園井中死

陳景臯妻趙氏按畿輔通誌陳景臯妻趙氏順徳人正徳間遇流寇被掠義不受辱投井中賊匿井旁驅鄕民救之比出見賊復投井賊怒下石斃之

尹世福女按畿輔通誌尹世福女河間人年及笄有美色已卯兵變遭逼辱不從投磚石擊兵罵不絕口兵怒推閉室中縱火焚之

谷全妻鄭氏按畿輔通誌谷全妻鄭氏河間人流賊破城被執不辱罵賊死

宋女按畿輔通誌宋女廣平人年十六正徳中遇流賊欲污之大罵被殺

王之畿妻韓氏按畿輔通誌王之畿妻韓氏河間人年少夫亡越二日自縊死

謝守己妻崔氏按畿輔通誌謝守己妻崔氏廣平人年二十一夫亡哀毀不食家人勸之不聽越三日自縊柩前

趙仲智妻劉氏按畿輔通誌劉氏趙仲智妻廣平人夫沒姑老氏矢志守節事姑及姑死竭力營葬畢乃以家事付家人不食而死

楊承明妻魏氏按畿輔通誌魏氏楊承明妻廣平人年十九歸明生子方周歲兵變氏被執不從賊以刃脇之曰從則生否則死氏掠發整衣受刃賊不忍殺乃奪其稚子投閨烈部列傳十

明五

段逢曦妻張氏按良鄕縣誌張氏房山段逢曦妻嫁甫數旬曦沒氏欲自殺不克乃稱疾不食七日而死

孫祿妻吳氏按通州誌吳氏庠生孫祿妻祿寢疾吳視膳進藥曲盡調護前後八年病愈篤吳慟曰夫死無嗣吾何以生爲乃悉出篋中裝散之娣姒及親舊卽絕食所親涕泣勸之不聽且曰與其後夫死孰若先之俾瞑目也遂死後十餘日夫亦亡正徳丙子詔旌其門

李之玉妻郭氏按定興縣誌李之玉妻郭氏爲賊獲拽之上馬大罵不從賊疑其有攜搜之氏曰汝何人敢以手近我罵愈厲賊以刃脇之曰我不求生也立碎其首

張聚妻劉氏按定興縣誌劉氏張聚妻正徳六年流賊至劉匿積柴中爲賊所執令治炊劉大罵不從遂被殺

劉葡萄按蠡縣誌劉葡萄縣民劉瑤女正徳辛未流賊入城葡萄被掠知弗脫紿曰家多首飾願取以從賊信之遂投井死賊又下石擊之事聞建烈女祠於井傍

郝廷璋妻張氏按祁州誌郝廷璋妻張氏年二十夫亡子聰尙幼張撫之及長生孫而聰沒孫亦不育氏獨與婦居正徳辛未賊至知其婦少寡索之張罵不絕口遂遇害

紀文理女按祁州誌紀文理女名玉環年十六賊入其室欲污之不從賊曰不畏死乎玉環曰我死骨香豈爲汝狗玷耶賊怒殺之

劉瑤妻髙氏按深澤縣誌髙氏邑縉紳髙隆女年二十嫁劉瑤方妊賊入其室逼污之髙罵曰吾宦家女士人妻死不從賊賊怒刳其孕而死時正徳六年十二月

單橋五烈按獻縣誌單橋五烈者一陳氏丘希嶽妻一劉氏希嶽弟希嵩妻一李氏希嵩弟希華妻一陳四姐卽陳氏妹一呂氏陳氏弟陳獻妻流賊至同時被擄俱不受辱相率投水死有司書其門曰單橋五烈

溫氏女按交河縣誌溫氏女笄年未字正徳間依伯母劉避流賊難賊見女欲污之女大罵賊解帶縛女馬上女奮手抉賊目睛突出賊痛甚截女十指磔其屍而去

吉占妻馬氏按靑縣誌吉占妻馬氏正徳六年劇盜劉七恣橫畿甸馬依母南避舟至夾河遇賊欲污之大罵被殺

蘇萬彊妻張氏按寧津縣誌蘇萬彊妻張氏事舅姑以孝聞性貞靜每以古烈婦自許正徳間值劉六劉七之變與羣婦匿柳叢中頃之爲賊所得羣婦乞命張大罵曰不殺我汝輩必遭官兵碎屍萬段賊大怒遂加慘害

閔佑妻米氏按滄州誌米氏閔佑妻正徳六年六月初六流賊突至獲氏逼污氏毀面罵賊被支解

邢表女按滄州誌邢表女正徳六年流賊臨城與父夜奔曾家莊賊獲女逼姦女亂嚙賊痛罵不屈賊怒攢刃剁爲肉泥

李資女郗氏女附

按南皮縣誌李資女許字巨惠時正徳六年爲流賊所獲欲污之不從罵不絕口賊怒加害極慘年甫十九又有郗氏女疊城村人遇害與李同

張繼祖妻杜氏按冀州誌杜氏給事中張繼祖妻相夫教子皆合禮度正徳壬申畿甸盜起轉剽至州境杜倉卒隨諸嫗匿艸澤中賊搜得之迫上馬杜伏地罵曰賊奴殘虐恨不臠汝肉以飼犬我儒家女敢污我耶遂遇害後以子貴贈孺人嘉靖初守臣以狀聞詔旌其門

程洙妻張氏按南宮縣誌張氏程洙妻少寡舅姑欲奪其志不從數日不食而死

劉仁妻傅氏按新河縣誌傅氏劉仁妻正徳六年秋流賊剽掠鄕邑氏爲賊所獲悅其姿挾之上馬不從賊以繩系氏頸於馬項氏大罵不絕口賊知不可奪遂殺之

武氏女按武彊縣誌武氏女年十六未嫁家甚貧正徳辛未爲流賊所掠欲污之不從脇以刃大罵不絕賊怒腰斬之

李氏女按武彊縣誌李氏女父李福年十七未嫁有容色正徳辛未爲流賊所掠欲亂之不從脇之以刃不顧裂其腹出五臟而死

髙紹源妻李氏按衡水縣誌髙紹源妻李氏正徳六年流賊破縣城氏被擄迫污不從死之總制都禦史陸完上其事立石旌表

魏永耀妻王氏按衡水縣誌魏永耀妻王氏年十九夫亡舅姑憫其少欲嫁之氏伏屍痛哭殯夫畢遂縊於椸有司聞之具銘旌牲醴往祭其靈

趙天敏妻王氏按衡水縣誌趙天敏妻王氏夫客亡於小灘鎭氏年二十七聞訃朝夕慟哭七日不食自縊死有司爲文以奠之仍表其門

張和甫妻曹氏按衡水縣誌張和甫妻曹氏適和甫方三載而甫病將死進氏於﹠﹟前囑曰汝尙少我死後任意而嫁氏泣曰與其君慮身後不若我死君前遂自盡者三家人每防救之不得死及和甫死氏從後廁密往投河良久不沈人皆驚異救之不及知節蘭佩嘉其節弔之以文仍給棺合葬

髙九州妻要辛女按順徳府誌要辛女年十六適髙九州九載恪守婦道州病每夜焚香祝天求代病危囑氏曰爾勿我負州亡氏抱幼女閉門自縊家人救解哭泣三年不除服姑以其年少無子常勸攺適富人趙源慕氏賢求之舅姑許焉卜日將娶氏夜自縊死年二十八時方暖是夜忽降嚴霜艸木多死水結成冰

呂堂妻範氏按南和縣誌範氏呂堂妻年十七適堂正徳六年流賊驅婦女數人於冀家屯範年十八亦在焉潛告同難人曰今日之事有死而已迨至營賊眾環坐命範行酒範正色不應命引出斬之範以頭撞賊賊怒銼殺之

師萬妻牛氏按南和縣誌牛氏師萬妻有姿容正徳六年流賊攻南和氏被掠懷抱小兒賊彊欲辱之氏抱兒端立賊殺其子氏大罵賊怒殺之

尼澄繼室賈氏按巨鹿縣誌賈氏滋陽知縣尼澄繼室澄方報最忽亡氏哀號三日從死吏科給事中範淑泰弔以詩云勁節冰霜冷貞心蘭芷香瑤琴休掛壁一櫬共還鄕黃壤恩情厚靑編壽命長只今明月署淸露泣叢篁

恆妻楊氏按廣宗縣誌恆妻楊氏正徳七年流賊劫掠氏匿艸莽中搜得欲污之氏罵賊曰何不殺我賊縛之於樹抽刀脇之罵益厲遂被殺

史盛妻王氏按永年縣誌王氏史盛妻美姿容正徳間爲賊所執欲污之氏罵不從賊怒剖其腹死

董某妻田氏按曲周縣誌田氏適董某夫幼且騃衣食之外無所知姑年四十餘性淫悍與僕通因誘氏每與僕飲必令氏暖酒醉則公然淫故令氏見氏疾走避二人縛氏手足彊逼姦卒以力脫不能污乃大怒共剚殺之事聞於官淩遲其僕杖殺其姑

李龍妻陳氏按曲周縣誌李龍妻陳氏歸龍甫十八日而寡舅姑欲嫁之氏曰願終服及服除詣夫墳潛縊死

李淸兒技邯鄲縣誌李淸兒彭大義妻成婚七日而夫沒及窆觸棺欲死以救免未幾翁姑欲嫁之女聞遂自縊

郭金玉按邯鄲縣誌郭金玉郭榮女年十四正徳間流賊入其家獲女欲污之女罵賊求死賊愛其美挾之上馬女紿賊稍縱卽投井中井涸不能沒垂繩引之女大罵遂下石擊殺之

武香兒按邯鄲縣誌武香兒武鎭女年十六有美色正徳間避流賊南走至張二莊遇賊潛入空捨自捲匿蘆箔中賊啟箔出之逼污香兒忿罵不從爲所殺

張俊妻鞏氏按淸河縣誌鞏氏張俊妻正徳六年流賊陷城入其家持兵欲犯之鞏知不能脫瞋目罵曰狂賊不知天理壞人女子無數恨不劈汝萬段豈爲汝污耶賊怒殺之有司上聞旌表

張妻房氏按大名縣誌房氏張妻與母避亂遇寇欲掠之紿曰有母在前俟﹠﹟得同從汝寇追其母遂投井死

王氏女按大名縣誌王氏女年十七正徳間流賊入其家執欲淫之不從罵不絕口而死

鑑氏女按大名縣誌鑑氏女鑑雄之女年十七爲流賊所驅女裂衣投井死

楊善妻劉氏女

附

按魏縣誌楊善妻劉氏生而端靜習女紅事舅姑克盡婦道其女名二姐幼有志操正徳六年流賊剽掠鄕村善被執賊見女美捨善執女而南劉氏追之賊並欲執去劉曰吾寧死不辱賊傷其兩肋而死女以掌擊賊面流血賊怒遂刳其心

蘇氏女按南樂縣誌蘇氏女父景正徳辛未流寇至入其家執女欲犯之女罵不絕口賊持刀恐嚇女罵益厲賊怒支解之

臺湖妻霍氏按南樂縣誌霍氏臺湖妻正徳辛未流寇入其家擄氏去因紿曰稍寬我當相從賊如其言遂投池死

張巨妻李氏按南樂縣誌李氏張臣妻辛未之亂避地窟中賊搜得欲擄去不從捶其腦而死

武氏女按南樂縣誌武氏女許聘生員李括李家貧不能娶感病歿女聞之欲往弔父母不許遂自縊

李贊妻馬氏按內黃縣誌馬氏李贊妻正徳六年流賊掠其家欲污之不從遇害

馮三姐按內黃縣誌馮三姐不知何人女正徳六年流賊劫之大罵不從遇害

董綸妻李氏按東明縣誌董綸妻李氏正徳間盜起夫役於外鄕人多避河南氏侍翁姑欲行不果旣而北走範家屯勢迫遂投井中眾救出之未幾賊大至復投井而死

楊舟妻李氏按東明縣誌楊舟妻李氏夫應試暴死京師氏聞訃號哭不食誓以死從舅姑苦勸不聽夫柩至遂自縊

馬玉衡妾歐氏按開州誌馬玉衡妾歐氏夫亡氏以所有布帛刀尺之類盡給散鄰婦越三日縊死柩前

李氏女按開州誌李氏女許字楊國仲將娶仲忽死次日女自縊遂合葬

劉玉桂按開州誌劉玉桂少女也有美色正徳七年賊流劫開境桂爲所獲將犯之知不能脫紿賊曰俟吾母來從汝賊使人求其母至母勸女從桂曰吾欲母來一見乃死耳豈從賊耶賊怒殺之

白士彊妻李氏按開州誌白士彊妻李氏正徳六年薊盜掠開州入其家氏方抱幼兒據榻賊見其美欲犯之令釋其子李不應賊以刃恐之李曰吾良人妻豈從汝賊賊怒並其子殺之其夫自外至與賊格鬥力不支亦遇害

王繼芳妻劉氏按開州誌王繼芳妻劉氏小字淑珍歸芳十年無所出夫困於試鬱鬱成病沈臥一榻氏欲先夫死夫止之曰女且及笄𨿽非汝出汝其撫而嫁之吾死無恨淑珍佯應曰諾未幾夫亡氏哭之哀自夜達旦姑聞恐其死防衛甚至越數日乘姑熟睡沐浴整衣潛閉戶自縊死

毛秀妻王氏按長垣縣誌王氏毛秀妻正徳辛未薊盜流劫至其家執王欲污之王堅不從賊﹠﹟以刃王略無懼色知不能屈遂殺之

黃科妻趙氏按長垣縣誌趙氏黃科妻科死守節善事姑舅辛未賊至其家欲犯之不從賊怒縛之行乃紿曰待入室辦裝賊許之遂易服投水死

李章妻郝氏按長垣縣誌郝氏李章妻辛未賊至欲污之郝罵賊不屈脇之罵愈厲賊怒並其子殺之

巫氏按全遼志巫氏沈陽衛農家婦正徳十年五月夫耘田間氏獨行饋餉彊暴持刃脇氏欲污之不從爲所殺死後手中猶握血衣一片巡按立碑城南題表其墓

蔡遇春妻陳氏按全遼志陳氏沈陽蔡遇春妻克修婦道孝養舅姑夫病死欲自縊以年饑未葬子幼無依而止越三年將葬其夫抱子痛哭先一日縊死與夫同窆

李英妻王氏按全遼志王氏義州衛百戶李英妻家貧村居大寇犯境爲所掠罵不絕口死之巡按旌表

莊大全妻白氏按全遼志白氏義州衛莊大全妻有姿色年十八適大全生子未歲夫亡求者甚眾氏度不能免乃嘆曰色之累人遂使子母不完至夜自縊死巡按賈公旌其門

劉漢妻張氏女鸞山附

按開封府誌張氏邑令劉漢妻麻城人正徳中劉六等寇商水氏與其女鸞山並縊署中旌表

王風淳妻黃氏按開封府誌黃氏王風淳妻淳爲孝廉任棲霞令母年九十畱氏奉養寢膳必親不委媵婢賊陷城扶其姑匿他所賊搜得之姑死氏抱屍哭不去亦遇害巡方表其門

程一正妻時氏按開封府誌時氏程一正妻年十六夫亡泣血七日不食死

鄭州四女按開封府誌鄭州四女正徳間師尙詔侵鄭四女偕逃賊欲辱之不從被殺於州東南三里許俄而大風覆土髙二丈許周十數丈𨿽姓名不傳至今過其地者咸指爲四烈女冢云

王大妻祁氏按開封府誌祁氏王大妻夫亡自縊死

趙四姐按開封府誌趙四姐湘女也許聘鄧氏兒湘攜女赴京爲供事鄧氏兒亡訃至女哀痛哽噎遂自盡禦史核實建烈女坊

李可學妻張氏按開封府誌張氏李可學妻寇至投水死

張垣妻金氏按開封府誌金氏張垣妻事翁姑至孝賊至被執垣罵賊遇害金氏罵尢厲賊又殺之

李芝妻王氏按開封府誌王氏李芝妻汝陽人避寇來沈夫以疫亡氏辭母自縊三救不得遂久之卒伺便投繯死

龔家寨烈婦按開封府誌龔家寨烈婦失其名氏正徳壬申流寇至見婦有姿色欲污之婦曰頭可斷身不可污賊迫之婦忿罵不絕口賊怒殺之

張權妻劉氏按開封府誌劉氏張權妻夫死子方五月氏朝暮涕泣三年服闋子離𦇤褓從容自縊柩傍

耿氏朱氏按開封府誌耿氏梁宗堯妻朱氏師嘉引妻俱夫亡自縊死

劉璟妻韓氏按開封府誌韓氏諸生劉璟妻歸未半年夫亡氏待遺腹子生撫之稍長曰吾志已慰夫死不得獨生乃自縊

王纘祖妻張氏按開封府誌張氏王纘祖妻夫沒不食十二日死紳士奠其柩有司旌之

辛春妻梁氏按開封府誌梁氏辛春妻夫亡自縊死

王文煥妻吳氏按開封府誌吳氏王文煥妻夫亡自縊死

李毓章妻程氏按開封府誌程氏李毓章妻年十八夫亡無子不食死

張義士妻胡氏按開封府誌胡氏諸生張義士妻性明敏粗識字適義士未三載夫亡遂自縊柩前

陳貢女按開封府誌陳貢女名扣兒禹州人正徳六年爲流賊所執欲污之女厲聲叱罵賊怒以父母家屬盡殲之女益罵不絕乘間投井死

吳維周妻孟氏按開封府誌孟氏吳維周妻周死於寇氏聞號泣奔赴勉力收殮至夜自縊柩傍

婁紹湯妻曹氏按開封府誌曹氏婁紹湯妻歸二載夫亡子九成方𦇤褓氏矢志守節十餘年九成應童子試舟覆沒於河氏涕泣捶地數日十指出血自縊死年三十六

王氏女按開封府誌王氏女項城人正徳中遇賊死事聞於朝旌表

張進妻孫氏按開封府誌孫氏張進妻夫亡縊死柩側

李氏女牛思智女附

按開封府誌李氏女延津人名穰兒父擇居朱家莊正徳五年女年十六遇賊欲污之女忿罵不從爲賊所殺同村牛思智女與同罵賊死

王孜妻李氏按開封府誌李氏王孜妻封丘人正徳七年遇賊不辱死

朱能妻張氏按開封府誌張氏朱能妻封丘人正徳七年賊至欲污之張不從賊怒以火炙之裂其支體棄於道三日面如生事聞旌表

賈氏女三才附

按開封府誌賈氏通許人夫爲梁山主簿正徳中賊陷城其夫被執死賈聞之曰吾夫死忠吾不能死義乎遂自縊女名三才亦赴火死事聞旌其門

七烈按開封府誌七烈李文明妻張氏李金妻吳氏張蓁妾李氏羅理妻楊氏直溝河李氏女張村吳氏女北關李氏女俱扶溝人正徳七年值寇掠境避亂爲賊所執義不受辱俱遇害人稱爲七烈

嶽葵妻陳氏按開封府誌陳氏嶽葵妻陳畱人夫亡自縊死

王周妻康氏按開封府誌康氏杞縣人王周妻夫亡自縊旌表

李潤妻馬氏按開封府誌馬氏陳畱人李潤妻夫亡自縊死

曹恕妻寧氏按開封府誌寧氏郾城人曹恕妻正徳七年趙璲作亂殺掠至郾城寧與同村婦女數十輩避丘木中賊執少艾四人三人上馬寧獨紿曰待我送歸懷中兒卽從汝賊持刀迫之寧投兒污池中亟趨廟欲自縊闔門不及賊提髻以出寧詬之曰吾捨兒死肯從賊耶賊怒劈其頭罵愈厲旣死賊欲刳其腹有棠老跪泣乞完其尸賊去鄕人出其兒得不死日暮寧亦蘇

王玹妻汪氏按開封府誌汪氏王玹妻封丘人正徳七年賊至被執驅之行汪不從賊怒醢之

馬旺妻楊氏按開封府誌楊氏馬旺妻西華人正徳七年流賊陷城旺與楊俱爲所獲夫婦義不從賊俱死之事聞旌表

李甫二女按開封府誌李甫二女尉氏人長十八次十四正徳七年流賊至恐爲所污長女置白練帶於袖中次女見而問之曰爲不失身計也次女悟遂亦裂帛袖之相戒曰愼勿使二親知也未幾賊果攻尉氏父甫守城母饋餉俄傳城陷二女俱縊死事聞詔旌其門

李宗妻尹氏按開封府誌尹氏李宗妻尉氏人正徳七年賊至不辱死事聞旌表

李傑女按開封府誌李傑女名那兒尉氏人年十六正徳七年流賊逼縣與母兄從舅氏陳鳳避匿邑西林莽中爲邏者所獲挈置馬上令鳳前引那兒不從投地者三賊殺其舅鳳母與兄皆驚僕地那兒色不爲動罵不絕口賊斷其首而去邑人陸鎭亦在擄中見之歸語其事禦史李元奏聞詔旌其閭

裴潼妻庾氏按開封府誌庾氏裴潼妻延津人正徳五年流賊劉六等陷城夫婦並投河死事聞詔旌其門

趙祚妻曹氏按開封府誌曹氏趙祚妻夫亡二子已長氏將殉之相守不得間遂不食死學使旌焉

張臺妻劉氏按開封府誌劉氏張臺妻諸生克恭母臺死氏從容自縊旌表

孫耀祖妻田氏按開封府誌田氏孫耀祖妻歸孫四載生一子夫亡氏堅欲殉葬父母翁姑防護一載姑沒氏抱子自縊於夫柩側

張舒翼妻黃氏按開封府誌黃氏士人張舒翼妻夫歿氏自縊以殉有司表其門

姬履貞妻席氏按太康縣誌席氏姬履貞妻賊至夫婦不屈同死

二鄭氏按太康縣誌二鄭氏一牛光斗妻寇至夫婦同縊死一李富春妻亦被執不屈夫婦皆遇害

諸生李允庚妻王氏郭舉興妻徐氏

葉楚秀妻韓氏

張瀾妻徐氏

李愼妻葉氏

王道顯妻張氏

萬一傑妻鄭氏

王榮敏妻吳氏

席貞祚妻陳氏

張正物妻王氏

張經世妻王氏

張正範妻李氏

曾約妻張氏

張濂妻劉氏

毛詩章妻符氏

李調鼎妻朱氏

李調元妻符氏

張正謨妻程氏按太康縣誌已上十八婦俱賊至自縊死

李貴春妻鄭氏按太康縣誌鄭氏李貴春妻寇至墜城死

劉鳳翔妻席氏按太康縣誌席氏劉鳳翔妻苦節五十年城破自焚死

張元善妻劉氏

李時蕃妻張氏

張壽妻曾氏

張於縉妻李氏

李新坤女

張寵妻段氏

陳鳴珂女

郭宜興妻劉氏

耿胡碧母李氏

李毓秀妻孫氏

李云鵠妻任氏

李杜朋妻王氏

張於紳妻郭氏按太康縣誌已上十三婦女俱被難罵賊不屈死

郭楠妻王氏按太康縣誌王氏郭楠妻城破並二子俱自殺

郭氏曾氏按太康縣誌郭氏李九成妻曾氏諸生王珂妻寇至同女自焚死

孟來遇妻徐氏

申文衡妻魏氏

張遐觀妻魏氏

孔引昌妻張氏

耿光觀妻孔氏

丁廷璨妻孟氏

張明世妻王氏按太康縣誌已上七婦俱寇至被執不屈死

聶從誨妻王氏按太康縣誌王氏諸生聶從誨妻寇至投井死正徳七年旌表

雷化鯤妻趙氏按太康縣誌趙氏雷化鯤妻寇至同夫死正徳七年旌表

張漢妻陳氏按太康縣誌陳氏張漢妻歸歲餘漢亡陳口不入水漿縊死於室

張修徳妻姜氏按太康縣誌姜氏禦史張修徳妻寇至公服待死罵賊被殺

杜文煥妻李氏按太康縣誌李氏參政杜文煥妻寇至墜樓而死

曾省信妻王氏女附

按太康縣誌王氏進士曾省信妻寇至同女王珂妻登樓自焚並幼甥女三人同死

張維世妻李氏按太康縣誌李氏巡撫張維世妻城陷閉樓投繯同子正誼死

馮貞吉妻任氏按太康縣誌任氏進士馮貞吉妻城潰投井夫婦同死

郭琰妻盧氏按太康縣誌盧氏舉人郭琰妻夫亡自殺柩側

魏觀揚妻王氏按太康縣誌王氏同知魏觀揚妻遇亂罵賊被殺

李逵妻馮氏曾其學其量妻附

按太康縣誌馮氏李逵妻遇難與諸生曾其學妻王氏其學弟其量妻王氏俱自縊死

耿於彜妻王氏按太康縣誌王氏諸生耿於彜妻城破投井折股賊出之罵賊斷舌而死

郭光妻何氏按太康縣誌何氏國學生郭光妻寇至投水死

諸生王耀徳妻郭氏李光縉妻鄭氏

朱聯芳妻申氏

李新坤妻郭氏

曾習孔妻吳氏

褚廣恩妻曾氏按太康縣誌已上六婦俱被難投水死

朱縉泰妻王氏宋

氏附

按太康縣誌王氏朱縉泰妻寇至母子共投水死同時有曾三省妻宋氏亦同夫溺焉

劉鉞女按鄢陵縣誌劉鉞女寇至不辱死正徳七年奏旌

遊溥妻胡氏按項城縣誌胡氏諸生遊溥妻正徳中流賊入城執氏欲污之氏拒賊大罵賊怒縛城南樹上射之復剜目肢解而死詔旌表

王軒女按項城縣誌王軒女正徳中流寇入城掠女行欲犯之女大罵不從見殺事聞旌表

閨烈部列傳十一

明六

張京封妻趙氏

朱氏女許字胡宗鼎

蔣氏女許字謝尙

魏景禹妻王氏按歸徳府誌已上四婦女俱永城人流寇至殉難

段鎰妻賀氏

馮堂妻謝氏

範崇契妻耿氏

範志懋妻郭氏按歸徳府誌已上四婦俱夫亡自縊死

何氏女按歸徳府誌何氏女夏邑人許聘陳氏未嫁而陳亡撫侄成立守節不嫁流寇至遇害

王瑋妻李氏

田業普妻李氏按歸徳府誌已上二婦俱爲流寇所執遇害

張祿女按歸徳府誌張祿女永城人正徳間流寇陷城女投井死賊怒出其屍磔之於市有司奏旌其門

龔存兒按歸徳府誌龔存兒龔秀女居尙家寨年十八未字事母以孝聞正徳四年文安賊劉六等作亂女被執不屈賊殺之碎其屍詔旌表

盧氏按歸徳府誌盧氏夏邑人失其夫名正徳六年流賊楊虎至欲擄其女氏厲聲罵曰吾女豈爲汝賊辱乎賊怒俱被害

張佳璐妻李氏

曹如麟妾辛氏王氏

蕭譜元妾張氏

蔣采妻髙氏

陳偁妻王氏

張才善妾藺氏

張佳琦妾郭氏

李華春妻成氏

蔣金壘妻裴氏

李爚妻劉氏按歸徳府誌已上十一婦俱永城人夫亡自縊死

張西星妾楊氏宋氏按永城縣誌楊氏宋氏贈公張西星側室夫亡同投繯以殉

黃氏女按睢州誌黃氏女正徳五年流賊過河嶺掠之上馬女墜地罵不絕口賊怒數段其身而死

髙小梅按彰徳府誌髙小梅髙岡女正徳辛未薊盜劉七寇晉下太行突至武安小梅年十六有姿色盜執之擁以上馬小梅瞑目大罵賊以刃脇之小梅益怒罵曰殺則任爾無望污我也時有張郗二生在旁賊顧曰殺此女爲令遂死事聞奉敕旌表建坊立祠春秋有司致祭

李登妻趙氏按彰徳府誌趙氏李登妻年二十二賊陷城氏抱幼子投火死

陳金妻張氏按彰徳府誌張氏陳金妻夫婦俱瞽夫歿婦哭之哀矢志殉夫臨葬自縊死遂合窆

龐喜成妻李氏按彰徳府誌李氏龐喜成妻夫歿家貧舅姑欲攺其節遂自縊死有司旌之

鄭永祿妻王氏按彰徳府誌王氏鄭永祿妻賊至投崖死賊髙其節負土瘞之副使楊表其門

楊文采妻張氏按彰徳府誌張氏楊文采妻年二十五賊至不受辱投崖死副使楊某表之

袁浚妻孔氏按衛輝府誌孔氏袁浚妻輝縣人年二十夫亡無子葬夫畢自縊死正徳間旌表

張小春按衛輝府誌張小春張善女胙城人正徳六年薊賊攻陷縣城張爲賊所執欲犯之不從逼之以刃遂大罵賊怒支解之七日面色如生

曹昂妻張氏按河南府誌張氏曹昂妻蘊之女洛陽人正徳辛亥流賊攻圍洛陽昂家東廓張氏爲賊所得紿賊曰某已不能脫有小物當攜之而行賊信之張入門急送姑逾短墻以避張亦攜幼子逃賊覺逐之至壕畔水深不得渡時昂方據堞城上張呼曰妾義不爲賊辱今死君前矣擲兒於地遂赴壕而死城頭觀者皆爲涕泣立祠祀焉

董英妻丁氏按汝州誌丁氏董英妻坊廓裏諸生丁亨女正徳辛未流賊猖獗聚眾號四十萬破寶丰丁避密室賊猝至碎其戶徑入欲攜之去氏大罵曰狗賊勿無狀我士人妻豈受汝狗賊辱乎賊猶婉乞欲其必從氏愈怒挺立以所持剪刀刺賊賊出七首拉其頸氏以兩手進刀自斷其頭賊怒未已仍以大刀劈氏額腦塗於地眾卒悉驚報賊首趙燧燧方與羣賊聚飲大聲曰我自山東起兵以來今七年矣未聞有此遂統羣賊親往弔之具牲醴作祭文羅拜贈白金五錠以資殮葬索元惡王昌梟首於宣化坊下遂下令凡士夫之家不許擅入犯者立斬以此闔邑儒家俱得保全事聞旌表

徐淳妻李氏按汝州誌李氏徐淳妻縣令文旗母正徳六年十二月薊賊破寶丰氏恐爲賊辱遂投於井時文旗方在腹人皆以爲死矣賊退救出復蘇事聞旌表

李棠妻葛氏李氏王氏附

按汝寧府誌葛氏固始諸生李棠妻正徳七年從夫避賊獅子口至史河賊騎卒至葛謂夫曰賊迫矣勢將不免遂攜夫投河而死時禦史朱冠母李氏妻王氏並死於賊事聞俱旌表

陸氏女按汝寧府誌陸氏女固始人幼有志操許聘里人某某之京別娶氏誓不他適母欲奪其志遂自縊死

麻袍女按汝寧府誌光山庠生麻袍女年十四許聘錢寧寧闔室病疫伯叔皆死止寧與其母存女曰患難坐視豺狼也懇求其母同往視之至則寧死女煎藥奉其母稍愈女欲死母曰爾未嫁何慮無夫女不聽至夜自縊有司以聞建坊旌表

吳氏女單氏申氏胡氏閆氏張氏單氏附

按汝寧府誌吳氏女固始人許聘徐蘭未成婚蘭以他事縊死女聞欲往弔母不聽亦縊死及葬百人舁之不動許與蘭合葬其棺始起又有夏家婦單氏孫守貞妻申氏胡登仕妻胡氏許允臧妻閆氏汪本源妻張氏周光宣妻單氏俱自縊以殉其夫惟戰被旌餘皆未及

許妻杭氏按汝寧府誌杭氏固始人許妻早夭遺子念敬方九月氏年二十欲投繯以殉姑力止之曰獨不爲九月孤兒地乎氏勉從姑命撫其子七歲能受書氏曰吾事畢矣不可負吾初心遂絕食數日死夫柩旁時年二十五後子念敬貴顯直指題請建坊

桂容妻諭氏按汝寧府誌諭氏商城桂容妻正徳七年遇流賊於廟子岡逼之上馬不從罵賊而死事平容收其屍貌尙如生

田臘梅按汝寧府誌田臘梅太學生田疇女年方及笄姿貌端麗正徳六年流賊陷上蔡被執將犯之乃大罵曰吾名家女肯從爾狗彘耶賊怒剖其腹八年事聞詔旌表仍行縣建烈女祠祀之

韓拱妻李氏按汝寧府誌李氏新蔡韓拱妻薊賊亂被擄知不可脫紿賊曰我有首飾在捨後並邊藏匿賊與往取比至投井而死事聞旌表

王尙徳妻丘氏按汝寧府誌丘氏上蔡民王尙徳妻正徳辛未流賊陷蔡城氏偕眾走避賊追之急顧道旁有井遂投井死有司上其事詔旌表

劉氏女按汝寧府誌劉氏女光山鄕民澤永之女也年十七聘於崔崔尪弱及親迎忽死女聞絕粒求殉母囑其嫂伴之一日乘間閉門自縊

程蘭香按汝寧府誌程蘭香上蔡民程秀女已許聘賈氏子正徳辛未爲流寇所執女大罵不從賊怒殺之

孔秋香霍氏女附

按汝寧府誌孔秋香光山民家女也正徳七年流寇至遇香於白雀園迫之香大罵舉刃傷賊賊怒支解之時有霍氏女亦爲賊所殺有司上其狀詔並旌表

李長春妻程氏按汝寧府誌程氏名英程蘭香之族也適李長春八年而夫亡英日夜號呼欲絕有少年圖娶之父母許聘英聞而飲泣乘間自縊柩旁邑令上其事詔旌表

王佩女按汝寧府誌新蔡庠生王佩女年十三受庠生袁奎子祚昌聘未嫁而祚昌病死女著麻衣隨父母往哭之慟幾絕旣歸夜自縊死

楊佐妻李氏按汝寧府誌李氏新蔡楊佐妻八追六年霸賊犯境李被執賊百計求合李大罵不從賊怒殺之裂其屍事聞旌表

王賜引妻髙氏按汝寧府誌髙氏新蔡庠生王賜引妻賊至被獲大罵求速死賊遂殺之碎其屍

魯聯芳妻鍾氏按汝寧府誌鍾氏新蔡魯聯芳妻夫亡氏日夜撫棺號哭誓死從葬其所親勸曰汝無翁姑子息𨿽死何益不如更嫁氏不應後所親漸迫之乃曰我知之矣至夜遂縊死夫柩側

董妙聰按汝寧府誌董氏名妙聰正徳間流賊驟至悅其貌驅使從行董厲聲曰我良家婦肯從賊乎以刀自刺其面賊怒殺之事聞旌表

周氏女按汝寧府誌周氏女西平人年十四許聘王姓不逾年夫病亡其母率之往弔女慟哭幾絕母勸之歸曰兒王氏人也奚歸王母曰吾家貧甚一身且無資胡能贍汝勿負汝一生也女曰不敢有累當紡績爲活計乃敝衣惡食奉王母二十年正徳辛巳流寇陷城與王母俱被擄賊欲毀其守紿賊曰釋此老嫗不難汝從王母得釋賊因而迫之曰殺則殺矣誰從汝耶遂罵不絕口賊怒其紿已乃斷其首支解之事聞上嘉其節賜名曰采蘋建坊旌表仍敕修貞烈祠祀之

黃色燦女按汝寧府誌新蔡庠生黃色燦女年十六未嫁寇至女大罵賊欲殺之未決女知不免語庖人曰我黃相公女汝寄言吾父吾死勿慮賊迫之罵愈厲遂被殺

李世纘妻金氏按汝寧府誌金氏新蔡庠生李世纘妻被賊擄懷抱小兒投井死

李紳女按汝寧府誌西平李紳女正徳六年寇至被擄大罵不從賊斷其舌尙怒目不已賊復刳其目比死身無完膚紳見其女死狀遂奮怒持刀殺賊賊並殺之事聞詔嘉其烈特賜名明良敕立貞烈祠春秋祀焉紳亦配享忠義王公祠

賈得山女劉

氏附

按汝寧府誌西平賈得山女正徳六年流寇陷城女年十五父被殺女罵不絕口賊愛其色不忍害乃以好言慰之遂奪刀自刎事聞敕建烈女祠賜名慧姿春秋祀之同時有毛選妻劉氏與俱死尢慘並有詔旌表從祀貞烈祠

溫國器妻李氏按汝寧府誌李氏新蔡溫國器妻庠生士奇女賊至呼父救父曰我常言兒不知乎遂大罵賊怒劈其首而死時年十六

史秀妻袁氏按汝寧府誌袁氏史秀妻年二十五夫亡守節不出戶外𨿽親戚罕見其面流賊至獲之求合袁大罵又焚其居恐之罵愈厲賊遂殺之事聞旌表

劉運新妻吳氏按汝寧府誌吳氏羅山劉運新妻劉疾革念吳無出諭攺適吳流涕謂曰吾方少艾君自不瞑目所以不忍言死者君無父母兄弟惟妾一身侍君藥餌糜粥冀君病愈今旣不可爲妾請先自裁決遂跪於﹠﹟之西隅經死劉家貧鮮妾媵復病困不能救惟僵臥相視越宿亦亡二櫬並舉人盡哀之

宋兩山妾張氏按汝寧府誌張氏開州知州宋兩山妾生而聰慧年十七事宋無何兩山病亡張舉首觸柱气不絕如﹠﹟必欲從死時兩山父亦初喪妾姑李氏慰之曰汝欲死是矣但家有二喪汝死當無懸柩處汝縱不爲我惜寧不爲主喪者惜乎氏因李言少進飲食一日李氏送翁殯畱張於家張乃於主前稽首再拜縊死其旁遂附葬於兩山之墓側

王氏女按汝寧府誌王氏女遂平人名九斤以誕時重九斤也正徳六年流寇亂執女欲犯之不從脇之以刃曰若不從則剜汝目女大罵曰吾目可剜而身不可辱賊遂剜其目殺之死三日兩手猶執中衣不釋其父母至呼其名曰九斤兒賊退矣若父母來爲汝整衣手方釋事聞旌表從祀貞烈祠

夏古淵妻左氏按西平縣誌左氏平陸令夏古淵妻古淵沒正徳六年霸寇陷城執其翁欲加之刃左跪求代死賊不可氏知不能救紿賊更衣登樓閉戶投繯而死賊閉翁於室焚之左祀貞節祠

李某妻陳氏按西平縣誌陳氏李某妻正徳中夫亡其母憐其蚤寡欲嫁之陳潛出城西北隅水涯自經於短桑之下

張堯心妻劉氏按西平縣誌劉氏張堯心妻夫亡自縊死

朱紀妻李氏王

氏附

按固始縣誌李氏春坊達之孫女幼習家教通孝經列女傳大義適封禦史朱紀與員外王道之孫女禦史朱冠妻俱敕封孺人正徳七年賊驚固始臨變抗節死事聞旌表

羅英妻黎氏按固始縣誌黎氏羅英妻遭亂流寇逼犯之氏罵不絕口遂遇害

司光宣妻畢氏按固始縣誌畢氏司光宣妻夫死夫弟逼嫁氏飲鴆而死

劉賜妻趙氏按南陽府誌趙氏劉賜妻事翁姑孝賜疾自揣不起謂趙曰我死汝將何歸趙出袖中練帛示之及賜危家人驚哭卽潛入幽室以帛自經死時年十八

吳璲妻梁氏按南陽府誌梁氏吳璲妻流賊寇裕避於城北林中爲賊所獲不從賊支解之於煉眞宮側

邢繼宗妻趙氏按南陽府誌趙氏邢繼宗妻適邢未逾月繼宗遘疾氏奉湯藥不辭辛苦及夫將絕氏先自縊死

許婉姝按南陽府誌許婉姝諸生許遷女幼許聘同邑李瓊子未嫁流賊陷城瓊父子遇害姝泣請歸李父母不從攺聘李湖姝聞自經死事聞建坊仍賜其弟評以生員奉祠祀

廣弘信妻趙氏按南陽府誌趙氏廣弘信妻裕州人夫亡遺孤未周趙苦節守孤旣而子以疹殤乃絕食數日舅姑泣勸之答曰婦無倚矣不死何爲遂自縊

侯章妻余氏按南陽府誌余氏侯章妻年十八母子皆被賊執余不從賊殺其母余以石自碎其首而死

賈春芳女按南陽府誌裕州賈春芳女春芳死母許字同州傅氏子傅貧不能娶母復陰許富人王某女聞自縊死

鄭榮女按南陽府誌葉縣鄭榮女正徳辛未流賊陷城被掠驅之使行不從投城壕死旌表

崔世祿妻鄭氏按南陽府誌鄭氏諸生崔世祿妻城陷被擄罵賊死

朱色正妻陳氏按南陽府誌陳氏朱色正妻流賊寇裕州夫婦先期逃往鎭平中途被掠罵賊而死

余婦劉氏按南陽府誌劉氏裕州人適同州余姓賊攻城氏以有娠不能遠去避窖中城陷賊搜出劉曰吾家世淸白無污我賊以刀割其腹胎出而死

孟子學妻張氏按南陽府誌張氏諸生孟子學妻夫亡氏年十八絕食三日縊死

李樂妻楊氏按南陽府誌楊氏李樂妻正徳六年流賊寇裕楊隨夫扶姑逃至潘河賊掠之楊坐地不從賊殺其子楊大罵賊復殺其姑與夫氏罵益甚奮身投河死

塗士明妻楊氏按南陽府誌楊氏塗士明妻年十八流賊陷城投水死

張鸑妻楊氏按南陽府誌楊氏張鸑妻正徳辛未霸州賊掠河南至舞陽楊夫婦俱被執賊殺其夫楊罵賊死

權信妻胡氏按南陽府誌胡氏權信妻流賊至匿積薪下賊搜出欲污之曰寧斷吾頭不爲賊辱賊以斧劈其頭而死

田萃妻余氏按南陽府誌余氏田萃妻避賊於羅漢山之麓爲賊所執拽逼上馬余厲聲曰吾身可斷不可辱賊以槍刺其喉而死

康鉞妻林氏按濟南府誌林氏歷城人康鉞妻正徳六年遇賊死

王綱妻吳氏按濟南府誌吳氏歷城人王綱妻遇難與子印前死於歷山頂

葉汝蕃妻鍾氏按濟南府誌鍾氏歷城人葉汝蕃妻城陷自縊死

賈槐妻項氏按濟南府誌項氏歷城人孝廉賈槐妻遇難投井死

朱邦基妻周氏按濟南府誌周氏歷城人朱邦基妻寇逼隨營氏抱幼女投城河死

王氏按濟南府誌王氏歷城人漢庶人髙煦至標山下見汲水婦王氏而美其姿執畱寨中王氏夜刺煦不中見殺

張純妻王氏按濟南府誌王氏樂陵人張純妻夫病篤氏曰有所囑否張曰汝無子惟再嫁而已氏曰我再嫁乎遂自縊越四日夫乃沒

張元英妻費氏按濟南府誌費氏歷城人孝廉張元英妻指揮惠女遇難自縊死

周之爵妾壬氏按濟南府誌壬氏歷城人太學生周之爵妾守節遇難罵賊被殺

趙化妻石氏按濟南府誌石氏歷城人趙化妻守節十年遇難投河死

王啟前妻範氏按濟南府誌範氏歷城人王啟前妻遇難投井死

趙淸印妻彭氏按濟南府誌彭氏歷城人趙淸印妻城陷自縊死

韓濟美妻陳氏按濟南府誌陳氏歷城人諸生韓濟美妻遇難溺死百花橋北

夏懷忠妻某氏按濟南府誌某氏夏懷忠妻臨邑人遇難不屈死

申記兒按濟南府誌申記兒章丘人民家女年十六端莊沈重不苟言笑正徳辛未盜大掠記兒被執迫之罵不絕口遂遇害敕建烈女坊

傅以中妻王氏按濟南府誌王氏歷城人傅以中妻遇變投井死

趙國璽妻某氏按濟南府誌某氏趙國璽妻臨邑人遇難不屈死

崔瑞妻吳氏按濟南府誌吳氏濟陽人崔瑞妻正徳六年從夫往萊蕪道遇賊挾之馬上氏投地罵不絕口賊怒支解之斷一足持去並殺其夫有司表其墓

張禮妻劉氏按濟南府誌劉氏長淸人張禮妻正徳六年罵賊死

楊宣妻田氏按濟南府誌田氏臨邑人楊宣妻正徳間賊入城氏方少迫之罵不絕口被殺

袁亨妻翟氏按濟南府誌翟氏肥城人袁亨妻翟英女年二十一賊肆掠持刀逼氏使從氏厲聲大罵抱樹環走髙叫曰快殺我快殺我賊斷其左膊僕地罵不絕口被剖腹而死

王繼宗妻張氏按濟南府誌張氏長淸人王繼宗妻正徳六年罵賊被殺

王誥妻劉氏按濟南府誌劉氏王誥妻泰安人正徳辛未寇陷城投井死旌表

李恭妻陳氏按濟南府誌陳氏李恭妻禹城人正徳七年流賊至逼之陳厲罵不屈死事聞給棺安葬復表其墓

篦巷婦按濟南府誌篦巷婦歷城人不知其姓氏同難者聞其言良家兒女誓死不屈被賊屠腸而死

李悅妻董氏按濟南府誌董氏李悅妻泰安人正徳辛未寇陷城投井死旌表

羽大妻劉氏按濟南府誌劉氏歷城人指揮陶羽大妻羽大死難氏亦被執不屈碎其屍

秦煥妻葉氏按濟南府誌葉氏歷城人秦煥妻遇難赴火死

範思恭妻蕭氏按濟南府誌蕭氏泰安人範思恭妻正徳辛未寇陷城投井死旌表

陳明徳妻傅氏按濟南府誌傅氏歷城人諸生陳明徳妻明徳守城死氏投火以殉

胡顯宗妻陳氏按濟南府誌陳氏歷城人孝廉胡顯宗妻遇難投西河死

徐欽時妻王氏按濟南府誌王氏泰安人廩生徐欽時妻遇亂奔山羣寇操刃逼之不從罵賊死

葉承基妻孫氏按濟南府誌孫氏歷城人諸生葉承基妻基守西門死氏投井以殉

韓敬侯妻史氏按濟南府誌史氏歷城人諸生韓敬侯妻遇難自縊死

張興業妻李氏按濟南府誌李氏新泰人張興業妻諸生李靜夫女年十八歸寧遇賊逼之罵曰死賊吾良家女寧死不辱賊以刃擊其頸而死旌表

韓之琦妻趙氏按濟南府誌趙氏歷城人韓之琦妻遇難同子天機並琦俱投華橋下死

劉普孝妻李氏按濟南府誌李氏歷城人諸生劉普孝妻遇難不辱死

朱鉦側室方氏按濟南府誌方氏陽信廩膳生朱鉦側室臨淸州人當多難誓不受辱自縫其衣投井死子百祥食餼有聲士林

李堂妻王氏才

氏附

按濟南府誌王氏陵縣人李堂妻正徳七年流賊陷城王與養婦才氏俱被執迫之姑婦相抱哭且罵賊俱殺之才時年十四

劉君印妻申氏按濟南府誌申氏陽信人劉君印妻至田視瓜棲蘧廬中彊暴持刃迫之婦以死拒身被數創而死

趙文秀妻谷氏按濟南府誌谷氏萊蕪人義官趙文秀妻正徳六年流賊至夫匿山谷爲賊殺婦被執不從賊剖其腹而死旌表

左文表妻程氏按濟南府誌程氏長山人左文表妻正徳六年爲流賊所劫大罵不辱賊殺之

張紹琦妻車氏按濟南府誌車氏商河人張紹琦妻諸生車宗聖妹夫遠出有惡少乘夜犯之氏以死拒惡少剖其腹並殺其懷中幼女氏死猶手持爨杖堅不可脫

周來鶴妻殷氏按濟南府誌殷氏歷城人諸生周來鶴妻賊殺其夫氏不辱死

王紹貴妻趙氏按濟南府誌趙氏沾化人王紹貴妻流賊欲殺貴氏抱貴哭罵賊刃貴復以氏支解

李氏女按濟南府誌李氏女名葉兒沾化人正徳六年流賊至女年十七潛匿艸中爲賊所擒迫之女厲聲曰狗彘何以加我賊怒以刃刺其首事聞旌表僉事錢宏爲立祠

劉聰妻蕭氏按濟南府誌蕭氏徳州人劉聰妻正徳六年遇賊死節

商氏女按濟南府誌商氏女陽信人年及笄父母俱亡恐爲彊暴所侵遂自縊死

劉觀女按濟南府誌諸生劉觀女濱州人寇至女密縫衣裙遇逼不從怒詈不已被殺於城隍廟前

李某妻馬氏按濟南府誌馬氏徳州人李某妻正徳六年遇賊死難

李金玉按濟南府誌李金玉濱州人年十八正徳六年流賊屠掠女伏地穴賊逼其父從髙殺之索得女迫污不從厲聲大罵曰賊曹害我父又欲污我願見殺賊怒斷其身

呂永幹妻裴氏按濟南府誌裴氏萊蕪人諸生呂永幹妻正徳六年流賊攻城氏被執大罵不從賊怒碎刃之旌表

劉江女按濟南府誌海丰人劉江女正徳六年遇流賊投水死

王兩兒按濟南府誌王兩兒濱州人年十七正徳六年流賊入境女潛匿積艸下爲賊牽出罵不絕口賊怒刃之

李自在按濟南府誌李自在長山人李和女正徳六年遇流賊劫女扶上馬女大罵不從賊怒支解之

李柰女按濟南府誌李柰女蒲臺人正徳六年流賊突至執女欲加刃女不屈賊殺之

張斗光妻滿氏按濟南府誌滿氏歷城人張斗光妻遇難攜女投大明湖死

李成南女按濟南府誌歷城人李成南女爲賊所逼憤極以斷菜刀擊賊賊怒縛之於樹射其目斷肘而死

裴春梅按濟南府誌裴氏女名春梅新泰人正徳六年遇賊不辱死

馬廣妻王氏按濟南府誌王氏陵縣人馬廣妻正徳六年流賊陷城王氏與婦俱爲賊所執迫之不從投井死有司葬祭之

王繼儒妻苑氏按濟南府誌苑氏陽信人王繼儒妻夫遠出夜紡至三更彊暴突至婦以鐮拒之斗而死

彭朝女按濟南府誌蒲臺人彭朝女爲賊所執不屈賊怒斷其一臂而死臂投屋上猶手取一瓦久而不釋

郭氏女按濟南府誌郭氏女歷城人正徳二年遇流賊不受辱紿賊飲水投河死

劉存禮妾朱氏按濟南府誌朱氏平原人知縣劉存禮妾存禮禦賊被殺朱詣死所自縊有司給棺合葬

孫羽女按濟南府誌孫羽女蒲臺人遇賊欲犯之大罵不從賊縱火焚其居死焉

薄氏女按濟南府誌薄氏女利津人許聘王隆隆亡卽墓樹自縊而死

某氏女按濟南府誌某氏女武定州人流賊犯境女匿柴下被獲迫之罵不絕口賊怒斫其頸血濺門扉痕不可滅

鄭海女按濟南府誌歷城人鄭海女有殊姿正徳間流賊肆虐女與母避兵禾中爲寇所得欲殺其母而掠女扶女上馬驅之行時天大雨溝澮盈溢前至一灣女自馬投焉寇急挽無及惟延岸環視良久咨嗟而去

李佐妻陳氏按兗州府誌陳氏李佐妻城武庠生陳逵之女正徳七年流賊劫掠佐爲窖避之賊至發窖叱陳使出陳罵不從賊怒以槊貫其子出陳氏出抱兒屍大哭且罵賊殺而焚之正徳九年詔旌表

胡拱樞妻陳氏按兗州府誌陳氏金鄕人諸生胡拱樞妻樞無子而死陳卽自縊以殉

嶽點兒

閨烈部列傳十二

明七

戈義妻焦氏按曹州誌焦氏儒者戈義妻義亡氏年二十哭不絕聲水漿不入口三日自縊於柩側州守請旌

馬州妻寇氏按曹州誌寇氏馬州妻年二十正徳六年流賊卒至氏抱子逃匿被執欲污之氏瞋目大罵奪刀刺賊賊怒支解死奏聞旌表

徐眉齡妻朱氏按曹州誌朱氏徐眉齡妻齡歿氏卽自縊旌表

周允傅妻蔣氏按曹州誌蔣氏周允傅妻允傅死氏自縊以殉直指旌之

劉士魁妻孫氏按曹州誌孫氏劉士魁妻魁死家貧鬻女殮夫求價弗售遂縊死夫傍時年二十九州守給葬直指奏旌

萬全妻趙氏按曹州誌趙氏諸生萬全妻夫亡氏卽自縊以兄救免遂絕飲食十日而死

成明楨副室李氏按曹州誌李氏舉人成明楨副室夫客死燕臺櫬返氏撫棺痛絕良久復蘇遂服毒長號嘔血死奉旨建坊立祠

朱士璉妻陳氏按曹州誌陳氏朱士璉妻夫亡盡出所有以遺家人卽潛服砒霜端坐而逝郡人爲之題墓建祠

程可憲妻張氏按曹州誌張氏程可憲妻夫亡氏七日不食死

杜再振妻李氏按曹州誌李氏杜再振妻夫亡不食數日不死復吞毒而斃

李光元妻劉氏按曹州誌劉氏定陶諸生李光元妻元寓曹州病亡氏無子祈死者再以家人防護不果自是更歷寒暑止服一單衣臥一敝席求立嗣於伯嗣旣立乘元宵夜家人出遊自縊死兗西兵憲立祠祀之

萬引妻劉氏按曹州誌劉氏諸生萬引妻歸五載孝行彰著夫亡氏自縊時年二十一兗西兵憲立祠祀之

石士傑妻楊氏按曹州誌楊氏石士傑妻歸一年翁姑歿又一年士傑死未幾遺孤亦殤遂辭親屬闔戶雉經州守申請督學巡撫遣官致祭題石以表墓道

王大兒按東昌府誌王大兒者民家女也正徳六年賊首傳令無入士人室大兒母呼之往避舍西王秀才家大兒曰兒生不識王秀才何可往亟冒父破帽衣父衣履父履辟後戶走出賊望見女也操刀追之大兒度不能脫投路旁眢井賊垂綆引之誘以語終不出遂下石死井中

姚氏二女﹝丁氏王氏睦氏楊氏蘭氏王氏孟崇梅劉端兒髙氏劉俊女髙氏王相妻

張靑苗閻氏郭斗女馮氏張氏王氏程﹠﹟女孫氏附﹞按東昌府誌姚氏二女主簿姚廷蔚女正徳六年賊破城執二女長玉果次玉香出郭外登舟及中流二女皆投於河賊去玉香遇救得不死武城武淵妻丁氏夫往爲曲阜掾道遇賊被擄氏抱淵號泣賊推刃頸上血濺衣不解賊異之兩釋焉丘縣申兒寨杜偉妻王氏夫爲賊殺抱兒追罵賊賊怒斷其頭兒猶呱呱在抱鄰人收活之李俊妻睦氏亦罵賊不從被害杜繩妻楊氏袁漢妻蘭氏俱相攜投井死館陶薛忠妻王氏爲賊追脇大罵不從被殺時年十八髙唐孟崇梅方笄被獲紿賊汲飲至井旁投而死又執劉氏女端兒逼令從行女厲聲曰寧死不從遂死亂刃中魏山妻髙氏方歸寧遇賊於夏津道中逼欲亂之髙罵賊被磔於道博平諸生劉俊女從其父自村捨入城賊殺其父擁女上馬女痛哭不行賊挺刃曰不行亦死女瞋目大罵曰恨不割爾萬段以報父仇父死奚以生爲賊怒亦殺之茌平居民蕭奉妻髙氏城破被執罵賊不屈賊以刀剺其面而死王相妻失其姓偕妹匿穴中賊搜得出之並懼辱投水死堂邑趙欽家婢張氏名靑苗趨匿不得遂見執堅不受辱死於刃下周銘妻閻氏早寡孀居賊斧其門閻曰吾柰何以冰玉之身橫罹賊手遂引刀自殺濮州郭斗女聞之先投井死儀銳妻馮氏李廷善妻張氏彭紀妻王氏及程﹠﹟女俱義不受辱死範縣邢隆妻孫氏夫賈販於外母老惟孫侍左右賊牽其臂孫怒罵賊賊挺刃剚其腹又殺其懷中女

齊之鼎妻程氏按博平縣誌程氏齊之鼎妻性聰慧善讀書夫患瘟疫死氏伏屍痛哭晝夜不離柩側絕粒數日姑饋食陽受之姑出卽以飼犬母家聞之迎歸勸曰女少年宜自愛氏忽云伊來喚我蓋指其夫也遂回夫家伏屍痛哭盥洗妝束潔服上堂詣舅姑再拜舅姑驚疑亦不謂其遽死也是夜卽自經

劉瑩妻李氏杜

氏附

按博平縣誌李氏貢士劉瑩妻與潞妻杜氏康功妻孫氏妯娌三人合筋數十年無間言及亂李率三女齊赴水死杜遇賊逼上馬不屈罵賊死孫母子赴水不溺獲免苦節二十七年

南郭傭婦按博平縣誌南郭傭婦不知其姓氏與夫居南郭貧無執業爲人操碓磑浣濯以給衣食正徳辛未邑城被寇圍一寇見婦欲犯之婦不從寇挺刃示之曰從我否婦不爲動曰寧死不汝從也寇曰汝不從吾耶汝試張口婦張口待刺寇刺刃入口穿其右頰曰從我否婦流血淋漓亦不爲動曰速殺我不從汝也寇又刺其口穿其左頰婦遂僵寇猶挺刃睥睨之旁有一寇嗤之曰人間更無婦女耶彼婦血污若此汝更欲何爲寇猶怒欲殺之嗤者曰諒彼已不活矣何乃爾耶寇乃斂刃去得不死及寇退瘡愈復治傭業後不知所終

孫延祚妻賈氏按博平縣誌賈氏廩生孫延祚妻延祚兄弘祚少年艱嗣垂老獲子生僅七月病將終托孤於弟延祚撫若己子會亂起度不能全活乃囑其家人曰寧爲玉碎不忍瓦全氏素行莊嚴聞言慷慨攜女赴寒泉死延祚棄己二子不顧懷抱其侄冒攖賊鋒至死不捨亂息子侄重遇縣令旌之

孫立姐按武城縣誌孫立姐孫九徵女生甫五月許陳其旺後旺貧入贅徵家徵常窘辱之旺不能堪走避他鄕十四年女年二十八徵托嫗議婚女瞪目咋指連日夜欲自縊兄守泉稔知妹志迎旺於姑蘇裏徵復索布帛旺無以應徵怒悉出其妝奩火之氏以上下衣密縫一處墮井死次日其侄女語人曰姑呼我亦墮井死有司上其事詔旌表

李應甲妻初氏按武城縣誌初氏舉人李應甲妻夫亡守節遇兵破城誓不受辱蹈火死建坊旌表

王鳴鶴女按武城縣誌王氏王鳴鶴女正徳辛未劉六等作亂女被驅義不受辱極口罵賊賊怒斷其三指死次日復蘇有司上其事詔旌表免其戶役

鄒奇齡妻李氏按武城縣誌李氏庠生鄒奇齡妻辛未夏賊掠武城氏被驅恐受污舉身投河賊亂矢射之浮沈再四流百步許竟得登岸賊異之遂捨去有司上其事詔旌表免其戶役

蘇氏田氏按武城縣誌蘇氏貢士李三錫妻田氏錫妾兵亂並被掠至河邊誓不受辱俱投河死

劉一麟妻霍氏按武城縣誌霍氏年十六適劉一麟遇亂與鄰家二婦同匿窖中兵至搜出掠二婦去驅氏不行以刃恐之氏罵不絕口被殺

徐衍四妻尹氏按武城縣誌尹氏庠生徐衍泗妻兵至以親在義不敢逃及兵迫以蔽翼舅姑冒刃而死

王九栗按靑州府誌王九栗安丘人正徳六年流賊陷城被執欲犯之王瞋目罵賊遇害

劉氏女按靑州府誌劉氏女臨淄人正徳六年爲流賊所執女度不能脫佯許之紿以視母賊持刃隨之行女左右顧乘閒躍入井中賊下亂石擊之死

髙賁女按靑州府誌髙賁女安丘人正徳六年流賊亂不辱死

王經妻潘氏按靑州府誌潘氏沂水人王經妻正徳六年十月流賊逼之行不屈罵不絕口至水紅莊殺之

石氏女按靑州府誌石氏女安丘人正徳六年遇賊不屈被害

畱泉烈婦按靑州府誌畱泉烈婦逸其姓氏昌樂人正徳六年遭流賊被執掖之行不從曰吾寧死豈從汝耶賊亂射殺之

朱柰妻張氏按靑州府誌張氏省祭朱柰妻日照人正徳六年流賊入縣剽掠見氏美欲犯之氏厲聲大罵被殺數日面色如生

桃海按靑州府誌桃海孫從女沂水人年十七正徳六年九月流賊至執之嗔罵不屈被害

劉成妻徐氏按靑州府誌徐氏諸生劉成妻沂水人正徳六年七月爲流賊所驅不屈赴水死流數里淤滯淺灘良久復蘇正徳間旌表

臧宿妻臧奉亭妻附

按靑州府誌臧宿妻逸其姓氏與臧奉亭妻俱昌樂人正徳七年爲流賊所執二婦義不受辱賊怒殺之

陳能女按靑州府誌陳能女昌樂人正徳七年六月流賊亂欲污之不從賊裂其額而去

蕭四姐按靑州府誌蕭四姐樂安人蕭宗輔女正徳六年流賊攻樂安城陷女爲賊所執逼之上馬不從瞑目大罵延頸受刃賊怒支解而死今縣治西有祠

小課兒按靑州府誌常維女小課兒博興人年十六姿容秀麗正徳間流賊倡亂父母慮女爲賊所掠覘望於外家掘一窖藏女畱祖常富守家賊猝至執祖將殺女從窖中躍出抱祖以身求代賊釋其祖執女行欲污之不從刀裂其面嚼齒大罵斷其臂及兩足罵不絕口遂支解剖其心賊退父母收其屍埋之是夜寢未瞑仿佛見女告曰我有腸一段在水缸下如何不埋明早果於其處得腸尺餘埋之縣尹以全城冒賞遂泯上聞訖不獲伸太僕卿顧釋作傳表之

桂眞按靑州府誌南龍灣張巡檢女名桂眞蠡縣人隨父居官父病亡與母兄共守喪正徳六年攻龍灣城甚急桂眞謂母曰賊且害我我少度不能免遂投海死越三日賊退其母往海涯哭之屍浮投處面色如生

公志繼妻張氏按靑州府誌張氏蒙陰人太學生公志繼妻夫亡氏孀居正徳六年流賊突至其家脇之火炙挺箠辱虐百出張大罵不屈死

張範妻隋氏按壽光縣誌隋氏張範妻正徳六年流賊入邑境氏潛匿艸中賊搜得之見氏少艾爭逼不從賊怒斷其左臂氏罵愈力乃共刃之

嶽情妻崔氏按壽光縣誌崔氏嶽情妻情年十八死氏伏屍痛哭水漿不入口曰夫旣死我何生爲卽闔門以帶自縊於梁

仲夢鯉妻張氏按登州府誌張氏儒士仲夢鯉妻黃縣人年十八夫亡餓十四日死

王之棟妻吳氏按登州府誌吳氏諸生王之棟妻黃縣人夫亡自縊死

隋一龍妻林氏按登州府誌林氏隋一龍妻棲霞人夫亡誓不獨生自縊死

唐令中妻鮑氏按登州府誌鮑氏唐令中妻福山人夫亡日夜哀號欲自盡家人防閒不得間乃彊進飯食以紿之閱十日乘家人就寢自縊死

康斌妻李氏按登州府誌李氏康斌妻福山人斌爲戎卒戍於京道死氏年二十二聞訃不食迎夫骨至家閉門自縊死

徐思仁妻隋氏按登州府誌隋氏諸生徐思仁妻棲霞人夫病篤氏誓從死入室整容自縊與夫同時气絕

王命徳妻孫氏按登州府誌孫氏福山王命徳妻夫亡氏日夜哀號乘間對夫柩自縊死

鄒著妻張氏按登州府誌張氏諸生鄒著妻棲霞人夫亡氏年二十四自縊死

王世初妻丁氏按登州府誌丁氏王世初妻黃縣人年二十三夫亡姑欲嫁之氏自縊死

李引昌妻楊氏按登州府誌楊氏萊陽李引昌妻年二十夫亡卽柩前自縊死

劉心赤妻馬氏按登州府誌馬氏劉心赤妻棲霞人夫病篤氏蓬跣蚤夜左右及疾革以死自誓夫歿次日盡散其囊﹠﹟歸拜姑嫜潛於柩旁自縊年二十一

孫昌世妻趙氏按登州府誌趙氏萊陽孫昌世妻年二十夫亡柩前自縊死

王化宣妻李氏按登州府誌李氏諸生王化宣妻棲霞人夫亡自縊柩前

趙英妻劉氏按登州府誌劉氏寧海人趙英妻夫亡自縊死

董尙義妻隋氏按登州府誌隋氏文登董尙義妻嫁六月夫從部京師中道得疾抵家七日而亡氏哭之幾絕鬻衣物終葬事紿其姑易米爲炊姑出氏閉戶易衣自縊死

姜球妻遲氏按登州府誌遲氏萊陽諸生薑球妻夫亡氏年十九父母勸守節氏云吾𨿽幼頗知守節事難遂自縊柩前死

閻鴻衎妻孫氏按登州府誌孫氏招遠人閻鴻衎妻年十八夫亡自縊死正徳中旌表

李云鶚妻陳氏按登州府誌陳氏寧海李云鶚妻夫病篤氏知不起先夫縊死

沈守仁女按登州府誌沈守仁女寧海人許嫁王世澤未嫁澤亡女求弔父母不許乃勺水不入口閉門自縊

徐尙妻王氏按登州府誌王氏名淑芳招遠庠生徐尙妻夫亡氏年二十一卽日自縊柩旁正徳中旌表

周之綱妻呂氏劉氏朱氏附

按登州府誌呂氏蓬萊庠生周之綱妻城陷與嬸母劉氏嫂朱氏同就縊自焚其屋

王湯臣妻康氏按登州府誌康氏王湯臣妻招遠人性聰慧湯臣出徵流賊忽馬驚氏以爲不利微言止之夫不聽慷慨而出及夫戰死氏日夜號泣絕食而死

張毓秀妻王氏按登州府誌王氏蓬萊廩生張毓秀妻城陷舉家男婦老幼爭先死義俱自縊於磨上

於日章妻鄧氏按登州府誌鄧氏寧海於日章妻諸生鄧攀龍女日章病氏侍湯藥年餘及死遂於柩前自縊

溫潮繼室袁氏按登州府誌袁氏招遠人通判溫潮繼室潮歷官淸苦病亡氏視殮畢自縊死

劉見龍女按登州府誌劉氏諸生劉見龍女蓬萊人年十七未字遇亂被擄賊以刀脇之大罵不屈而死

王相妻林氏按登州府誌林氏王相妻寧海人正徳六年年十七流賊逼之不屈先殺其婢以恐之又不屈縛而射之氏罵賊益厲遂支解死旌表

周道直女按登州府誌周道直女登州衛人年十七未字城陷舉家驚怖女夷然自如閉戶嚴妝出拜父母逾門屨偶裂還取鍼綫紉之遂閉戶自縊人服其從容

潘士元妻髙氏按登州府誌髙氏潘士元妻棲霞人夫亡自縊死

林發祥妻呂氏按登州府誌呂氏諸生林發祥妻棲霞人夫亡自縊以殉

髙尙徳妻朱氏按登州府誌朱氏萊陽人髙尙徳妻爲流賊所執殺其姑以脇之不屈遂遇害旌表

孫積妻於氏女

附

按登州府誌於氏萊陽人孫積妻夫亡守節正徳六年遇賊恐污同女自縊死子春亦被執見其母妹俱死亦罵賊被害

劉三姐按登州府誌劉三姐劉寬女賊破城欲污之三姐唾罵以木擊賊賊怒剖腹於市旌表

遲應聘妻董氏按登州府誌董氏遲應聘妻萊陽人流賊攻城被執紿取首飾走至橫水灣自沈而死翰林孔天引銘其墓旌表

曲溥妻閻氏按登州府誌閻氏萊陽人曲溥妻正徳六年流賊入城執閻欲污之閻不屈被創僕地已而聞夫被殺遂自縊旌表

姜徳仁妻髙氏

董朝佐妻姜氏

李經妻王氏

張信妻孫氏按登州府誌已上四婦俱正徳六年遇流賊不屈死並旌表

王儀妻髙氏按登州府誌髙氏萊陽王儀妻夫亡守節流賊陷城氏恐辱與女俱縊死旌表

宋選成妻王氏按登州府誌王氏棲霞人宋選成妻夫亡痛不欲生尋自縊死

林顯宗繼室馬氏按登州府誌馬氏文登庠生林顯宗繼室歸林年餘夫亡氏七日不食自縊死

李東﹠﹟妻張氏按登州府誌張氏文登諸生李東﹠﹟妻夫亡止遺女四歲氏欲自縊女牽衣哭不顧竟縊死柩前

蔡汝化妻李氏按登州府誌李氏成山諸生蔡汝化妻夫病將死氏痛哭數日不食夫亡自縊柩前

叢九思妻侯氏按登州府誌侯氏文登諸生叢九思妻夫亡哀毀不食自縊死

劉希信妻隋氏按登州府誌隋氏文登劉希信妻夫疾缺養典衣剪髮含淚以供湯藥夫死自縊柩前

陳汝新妻劉氏按登州府誌劉氏成山指揮陳汝新妻幼通經史夫亡自爲文以明志一夕整容自縊死

孫有成妻王氏按登州府誌王氏福山諸生孫有成妻夫亡尋自縊死

姚時中妻王氏按登州府誌王氏姚時中妻文登人夫亡自縊死

馬負圖妻鞠氏按登州府誌鞠氏文登諸生馬負圖妻夫亡自縊死

劉繼祿妻王氏按登州府誌王氏劉繼祿妻招遠人年二十夫亡自縊柩側

姜氏於氏按登州府誌姜氏成山參將袁膺轂妻於氏其妾夫亡姜自縊於自剄

侯沐庥妻叢氏按登州府誌叢氏文登侯沐庥妻年十七夫亡自縊死

李廷柱妻溫氏按登州府誌溫氏招遠諸生李廷柱妻夫亡自縊死

林肇甲妻曲氏按登州府誌曲氏寧海諸生林肇甲妻夫亡自縊死

胡文英妻李氏按登州府誌李氏寧海舉人胡文英妻夫亡自縊死

張瑄妻王氏按登州府誌王氏張瑄妻寧海人夫亡自縊死

木蓬髙妻顧氏按登州府誌顧氏寧海人木蓬髙妻夫亡自縊死

崔允聘妻蓋氏按登州府誌蓋氏崔允聘妻寧海人夫亡自縊旌表

沙儀妻王氏按登州府誌王氏寧海人沙儀妻年二十夫疾篤氏知不起先自縊死

鞠鉞妻於氏按文登縣誌於氏諸生鞠鉞妻正徳中流賊破城夫婦被執鉞厲聲罵賊不屈見害氏亦義不受辱觸石而死觀察使令有司禮葬之

周啟芳妻曹氏按文登縣誌曹氏周啟芳妻事姑嫜以孝稱夫疾革氏方孕五月欲殉羣嫗守之甚固氏日夜號泣營葬畢卽自縊死

於有爲妻林氏按文登縣誌林氏於有爲妻爲嗜讀左氏傳娶氏三載身亡林以夫所誦書置懷中縊死柩側直指表其閭

董汝傑妻邢氏按文登縣誌邢氏董汝傑妻傑死遺一女方周歲邢哀毀迫切不顧其女自縊柩旁死奏聞旌表

胡士傑妻江氏按文登縣誌江氏胡士傑妻傑亡氏以麻繩結其屨自縊而死縣令嘉其節備棺葬之開府表其墓

李凝本妻唐氏按文登縣誌唐氏成山李凝本妻夫亡從夫死事聞建坊旌表

劉玉亨妻李氏按文登縣誌李氏成山廩生劉玉亨妻亨歿自縊柩傍以殉事聞旌表

管克勤妻髙氏按文登縣誌髙氏靖海軍余管克勤妻勤死氏號泣三日水漿不入口自縊而死

初惟篤妻於氏按文登縣誌於氏初惟篤妻歸期年篤死氏自縊柩側

蕭鳳瑞妻邵氏按文登縣誌邵氏蕭鳳瑞妻年二十六夫亡氏以身殉縣令表其門

林起元母宋氏按文登縣誌宋氏南宮縣令林起元母隨元任南宮城陷死節

林起元妻劉氏按文登縣誌劉氏南宮縣令林起元妻歸元克盡婦道城陷殉夫死

姜桂蘭按萊州府誌姜桂蘭掖人姜漢女年十五許聘府學生毛樂未娶而樂亡女聞痛悼義不他適儒士王桂林求聘其父欲許之蘭遂自縊死

柳奇妻劉氏按萊州府誌劉氏濰縣人靈山衛指揮柳奇妻正徳六年爲賊所執欲犯之大罵觸石死旌表

李某妻徐氏按萊州府誌徐氏李某妻平度州人田家女也歸李三載夫襏襫力田氏絣絖佐之以糊其口兩人相敬如賓有冀缺風夫病疫徐知不起握手泣俄而夫目瞑氏泣斂其夫是夕﹠﹟戶自紐其裳以頭懸梁而手抱夫棺死詰旦鄰始覺之事聞巡按禦史旌其墓

欒弱蘭按萊州府誌欒弱蘭膠州人年十七適馬堂正徳六年流賊入境弱蘭被執賊以兵脇之弱蘭抗罵不屈尋被害事聞旌表

李錦妻楊氏按萊州府誌楊氏李錦妻平度州人正徳六年流賊掠山東楊被執賊欲污之以計脫自投井中賊引去鄰人救之己死良久復蘇事聞有司旌表

江湄妻周氏按萊州府誌周氏卽墨人舉人江湄妻湄病亡氏誓以死從九日不食餓而死有司旌之

李棟妻王氏按萊州府誌王氏昌邑人李棟妻正徳七年流賊至王攜小兒藏地窖中被獲欲污之王不從威以刃王罵不絕口賊怒系樹上支解之

亓守俸妻劉氏按萊州府誌劉氏昌樂朱畱店人年十七適濰縣固冢社亓守俸守俸病亡氏卽欲自盡家人多方防守不遂逾數月守俸兄守全爲弟治壙完劉往觀之曰美哉隹壙紿其婢妾往觀闔戶自縊死

唐越妻史氏按萊州府誌史氏靈山衛唐越妻正徳六年爲流賊所執不屈投海死旌表

唐麟妻董氏按萊州府誌董氏靈山衛唐麟妻正徳六年爲賊所執投海死旌表

孫氏女按萊州府誌孫氏女昌邑新伏社人值流賊亂女隨母避之賊遇迫上馬女不從賊挽之女躍而下復攜之女復下如是者四賊怒罵女亦罵遂被支解

王喜兒按萊州府誌王喜兒髙密人股之女正徳六年流賊執曳上馬不從賊怒砍之死久之復活臥數月始痊旌表

田氏女按萊州府誌田氏女昌邑新興社人流賊寇境聞女美徑入其家欲污之不從欲攜去又不從賊欲刃之不忍乃守之三日女罵不絕口賊怒腰斬之

趙錢兒按萊州府誌趙錢兒膠州人年十八正徳六年流賊剽掠卒至人皆望風奔走錢兒在室搗衣顏色不變一賊突入欲犯之錢兒怒以杵擊賊尋被賊害州守何繼周上其事旌表

唐滸妻崔氏按萊州府誌崔氏膠州人適靈山衛捨余唐滸正徳中流賊破衛驅羣婦而北崔亦在其中抗不從行遂被害事聞旌表

宮子隆妻劉氏按萊州府誌劉氏髙密人諸生宮子隆妻正徳六年爲流賊所執欲犯之不從賊怒砍其背而釋之奉旨旌表

王師龍妻匡氏按萊州府誌匡氏名金梅膠州人庠生王師龍妻師龍因病就醫京都回至興濟亡金梅聞訃以頭觸地死而復蘇哭聲不絕勺水不入口及師龍柩至卽﹠﹟戶自縊時年二十七

髙密府館女按萊州府誌女失其姓氏正徳六年賊入髙密府館女大罵不已賊怒支解之

髙密二烈女按萊州府誌二女失其姓氏正徳六年流賊寇髙密追欲執之並投張魯河黑墓田灣死

管二元妻髙氏按萊州府誌髙氏名八姐膠州人年十八適髙密管二元未逾年二元病亡髙慟哭泣血絕飲食誓以死殉家人守之頗密不獲如志僵伏柩前晝夜哀毀勺水不入口七日舌爛聲啞气絕而死事聞旌表

董學妻趙氏按萊州府誌趙氏膠州人董學妻學亡氏哭不絕聲吞石炭以殉家人救之得不死越二日自縊﹖

閨烈部列傳十三

明八

張經妻劉氏女春姐附

按陜西通誌劉氏張經妻平涼華亭人子二平康徳隆尙幼女春姐將笄正徳十年寇掠劉氏母女迫以刃母女咸大罵死之

毛浚妻魯氏按陜西通誌魯氏守備毛浚妻甘州人正徳間中官用事謂莊浪都督魯鑑女美可納爲嬪時魯已適毛上未之知也命太監趙璘來迎魯聞之引刀欲自刎婢覺救之得不死以艾燻灼其面抱忿成疾而死

張大器妻李氏按陜西通誌李氏生員張大器妻鞏昌安定人大器亡氏痛哭不食七日而死

鄒魯繼妻王氏按陜西通誌王氏太學生鄒魯繼妻甘州人夫亡氏年二十舅姑許嫁於任王弗聽姑竟納任金遂投井而死

王廷貞妻郭氏按陜西通誌郭氏王廷貞妻鞏昌安定人正徳中寇攻陷堡夫被殺欲驅氏去氏大罵批其頰遂遇害

董守中妻毛氏按陜西通誌毛氏臨洮狄道人董守中妻守中爲四川布政司都事沒於官毛家居聞訃慟哭曰夫死吾與俱死始無憾父母嚴爲之防一夕少懈遂自縊死

陳情妻李氏按陜西通誌李氏陳情妻漢中南鄭人正徳辛未蜀寇自靑石關來李從夫將入城避兵漢江未渡忽傳寇至眾各奔匿李誤以夫亡遂抱幼子赴水死

魏大信妻任氏按陜西通誌任氏臨洮狄道人魏大信妻大信病且革任泣曰若死吾必從夫亡遂自縊

張贇妻朱氏按陜西通誌朱氏臨洮渭源人張贇妻夫沒於京氏不食數日而死有司表其廬

甄鼐妻韓氏按陜西通誌韓氏生員甄鼐妻臨洮渭源人正徳中兵亂夫婦被執欲辱之韓大罵夫賂得脫韓竟不屈死

符廷瑀妻王氏按陜西通誌王氏生員符廷瑀妻漢中西鄕人夫歿氏以死殉奉旨建坊

彭玨妻王氏按陜西通誌王氏縣丞彭玨妻鞏昌會寧人正徳中流寇破鄢陵突入玨宅欲污氏氏大罵被殺

杜春輝妻王氏按陜西通誌王氏生員杜春輝妻漢中洋縣人夫亡氏年十九哀痛不食自縊而死

張猷妻安氏按陜西通誌安氏西安渭南人張猷妻夫亡氏自縊殉之正徳中旌表

趙氏女按陜西通誌趙氏女名孟英西安長安人許字王敷典未婚典病殂英同母往弔觸棺而死禦史徐某表其門

宋堯妻髙氏按陜西通誌髙氏西安華州人宋堯妻正徳十一年堯亡氏年二十服砒霜死

王繼忠妻李氏按陜西通誌李氏王繼忠妻鞏昌西和人年二十四夫亡母姚孀居病垂危氏內外交痛遂飲藥而死

張恩妻劉氏按陜西通誌劉氏西安涇陽人張恩妻年二十五歲夫亡氏痛哭不食七日而死事聞表其門

濮仕通妻關氏按陜西通誌關氏西安長安人生員濮仕通妻夫亡氏哀毀不食見爲通治槨謂姑曰作大槨容二棺可也乘間縊死啟廂篋視之冥衣諸物皆兩備蓋其志定久矣

米鳳鳳按鞏昌府誌米鳳鳳安定米金女年十七許聘王氏未及於歸婿卒鳳欲往弔父母不許承間徑至婿靈前哭弔還自縊死

傅萬輝妻楊氏按四川總志楊氏銅梁人傅萬輝妻正徳中流賊突至驅迫以行輝以騾追贖不聽至黑龍灣楊投水死

許錦秀按四川總志許錦秀渠人許景潤女年十八正徳中藍鄢賊寇境女家少長奔竄獨女坐深堂不去爲賊所獲賊見其美欲納之女罵不絕口遇害事聞旌表

張琴妻胡香按四川總志胡香瀘州人適張琴琴遘惡疾見者皆掩鼻走香事之不違琴沒號泣曰夫死無子復何待遂縊死得同穴焉

昌際明妻盧氏按四川總志盧氏榮昌諸生昌際明妻年十七明亡氏誓守節撫孤後數月孤殤中夜自縊死邑人無不流涕

良壽妻吳氏按四川總志吳氏渠人吳伸禹女適良壽壽愚且聾啞吳事之純謹流賊入其家見氏美欲劫去氏度不免紿賊抱幼子逾垣赴水而死

塗元晦女按四川總志嶽池塗元晦女正徳中流賊爲亂欲犯之女不從赴水死有司以聞旌表

羅松貞按四川總志羅松貞渠學生羅汝傑女藍鄢賊陷城舉家潛於白石洞賊攻洞執松貞欲犯之松貞罵不絕口投崖而死事聞旌表

唐宥妻李氏按四川總志李氏李陽春女適生員唐宥賊攻渠城陷被執賊以刃磨氏頸氏厲罵曰賊奴我李給事女唐知府媳肯從汝狗彘乎賊怒並所抱子殺之事聞旌表

楊淩曦妻侯氏按四川總志侯氏營山學生楊淩曦妻藍鄢賊攻縣侯攜女蕙英避叢薄中賊搜得欲犯之氏罵不絕口母女俱被殺事聞旌表

趙卯秀按四川總志趙卯秀西充趙子髙女同父避賊至南部寶馬井賊欲劫以行女卽投崖而死

樊小解按四川總志樊小解西充生員秉亮幼女藍鄢賊奄至獲之欲辱焉小解大罵不絕賊怒斷其首母歸收葬之

楊景新妻陳氏按四川總志陳氏嘉定州人陳政女參將楊景新妻袁韜賺殺景新之父楊展圍州三月景新逃氏遂自刎死

李瓚妻汪氏按四川總志汪氏綿州人劍州太學生李瓚妻有婦徳敬夫如賓藍鄢賊陷州城執其夫欲殺汪乞以身代賊遂殺之

毋道福妻楊氏

張氏女七花兒

諸生賈重妻董氏按四川總志已上三烈俱劍州人藍鄢之變各執節死

周孟端女按四川總志富順周孟端女正徳中廖賊至縣境周與羣女匿巖穴中賊獲之周奔脫投江死時年十九父母哭於江濱屍忽浮出

查伯女按四川總志永州查伯女名妙蓮正徳間賊劫鄕村妙蓮走避巖穴賊搜得欲犯之妙蓮唾罵不輟推刃欲斫賊賊怒殺之

張仁魁妻王氏按四川總志王氏永川人張仁魁妻年二十正徳中流賊入縣驅使行王唾罵不屈賊遂殺之

王仲玉女按四川總志榮昌王仲玉女名松秀正徳中流賊入境仲玉遇害執秀欲犯之秀罵曰汝殺我父恨不食汝肉遂投入深堰賊擊其首而死

馮大本女按四川總志銅梁馮大本女名桂秀正徳中遇賊欲犯之秀罵賊不屈而死

吳大有女按四川總志墊江吳大有女年十八正徳中賊至欲犯之吳投於水賊怒卽水中刺而死父母收其屍

陳氏二女按四川總志二女犍爲人庚午孝廉陳天佑之女蜀陷天佑夫婦俱被殺賊官任元佑拘二女舁去經縣學前揚聲曰我陳家二女也今往與父母同死誓不玷我鄕黨比至營門見父母屍踴身觸石指賊大罵遂遇害

李娥按四川總志李娥廣元李仲仁女母夢皓月入懷而孕及生時光輝滿室受社生陳遷聘遷夭死娥母往弔娥沐浴登樓自縊奉詔建坊旌之

鄭氏女按四川總志鄭氏女寧羌州人許聘利州衛百戶張鴻翼次子應奎未嫁父母俱亡撫於張氏應奎病夭女撫棺悲慟旋以綫密縫衣裳赴暗室自縊死

鄭玉紞妻陳氏按四川總志陳氏劍州鄭玉紞妻流賊攻城陳著男子衣助夫禦敵被執不從賊殺之奏聞旌表

陳匾兒按四川總志匾兒劍州陳萬鏊女也藍鄢之變同母王氏逃匿山中二騎追及殺其母匾兒恐爲賊污奔至溪邊投水而死奏聞旌表

李氏女按四川總志李氏女犍爲人正徳中賊亂女年十六與父母逃竄相失賊至李拒罵出走賊支解之而去

劉賽姑按四川總志賽姑潼川州人劉嘉雄女正徳中流賊剽掠姑避於大獲山被獲姑大罵不從賊怒斷其手

黃小姑按四川總志小姑黃大政女嫁李汝明爲賊所執黃罵不絕口遂遇害有司表其墓

王以衡妻張氏按四川總志張氏潼川人王以衡妻衡以訟被笞將死張舉首觸地哭聲震墻屋謂以衡曰君必不起我先死待君於地下是夜遂自縊救免衡死張遂勺水不入口旬日亦亡時年十七

王某妻謝氏按四川總志謝氏潼川王某妻夫亡謝年二十翁姑欲奪其志拒之不可佯諾先一夕哭奠其夫盡散其所藏簪珥絲縷於眾眾曰旣爲人新婦柰何散之謝曰聊以作念耳是夜宿於夫室遂自盡直指上其事詔旌門閭

劉景妻安氏按四川總志安氏西充髙陽裏民劉景妻年十六有美色正徳中流賊擄欲辱之安大罵不從被殺

李氏女按四川總志李氏女犍爲人名射姑年十六隨父母避難相失遇賊射姑拒罵出走賊怒殺之解其屍血痕至今不磨正徳中旌表

周宏智女按四川總志江津周宏智女年十七母喪紡績養父不出戶限正徳中流賊劫縣與父俱被擄不屈賊並其父殺之兵備何副使旌表仍優卹其家

楊通女按四川總志漢州楊通女正徳初爲流賊所執誓不受辱投水死

趙俊徳妻白氏按四川總志白氏綿州趙俊徳妻正徳間流賊渡河被執誓死不從遇害事聞旌表

陳鳳瑞妻楊氏按四川總志楊氏長壽陳鳳瑞妻正徳中流賊入縣氏被執彊牽上馬大罵不屈賊折其足而死

金秀按四川總志金秀大足人李實女正徳中流賊劫村落驅秀使前秀卽走入池自溺不死賊授戟援之時其兄亦在側秀大聲曰吾死矣兄善事父母賊遂殺之

嶽仲秀女按四川總志嶽仲秀女名士眞大足人正徳間被賊執眞大罵不屈賊怒殺之

馬正添妻梁氏按四川總志梁氏大足人馬正添妻添病篤伯兄受趙姓者聘彊攺嫁不從自縊死

郭嘉禾妻王氏按四川總志王氏安居人郭嘉禾妻正徳中流賊陷城被執欲犯之王罵不絕口遂遇害

鄒尙敬妻王氏按潼川州誌王氏鄒尙敬妻夫亡氏年二十誓不再嫁翁姑欲奪其志氏旋易衰服哭夫柩前自縊死

王塘妻趙氏按南江縣誌趙氏王塘妻正徳中夫被賊執氏挺身救夫賊捨其夫而執趙趙恐被污投水死

張隆妻劉氏按武昌府誌劉氏江夏張隆妻正徳中流賊入境劉匿艸澤間賊出之欲載以行劉踞地不可動賊殺之

胡氏女按黃州府誌胡氏女名黑女妹次女黃安人正徳七年爲流賊所掠年可十五六賊悅其姿欲污之女抗志不辱令羣婦誘之不從賊取刀斷女足趾不從如初復斷手指堅執益固遂殺之

劉氏女按黃州府誌劉氏女黃岡人父負薪爲活正徳間流賊過黃見女殊色欲亂之女紿賊入舟遂投江死

張文秀女按黃州府誌張文秀女蘄州人正徳末賊劉六逼城秀攜女避江南遇賊執之女罵不從並其母被殲

李富妻項氏按黃州府誌項氏黃岡李富妻正徳間爲流賊所劫項誓不辱赴水死

王循武妻梅氏按黃陂縣誌梅氏諸生王循武妻年二十二適循武甫五月武死撫遺腹子誓死守節勤紡績以飼孤正徳間流賊入境氏被執不從刺其面而死

葉貞明妻陳氏按徳安府誌陳氏隨州葉貞明妻正徳時賊亂氏挈二子出避遇賊於塗欲污氏不得賊殺其子挾之卒不顧乃刳其孕而去

華禎妻陳氏按徳安府誌陳氏應山華禎妻正徳中流寇至氏方娠寇欲污之不從殺其二子以挾之氏罵不絕口賊怒刳其胎而死

楊熙遠妻向氏按徳安府志向氏隨州楊熙遠妻侍郎八柱女爲賊所獲毒罵不輟賊怒碎磔之

靳龍顏妻王氏按徳安府誌王氏隨州靳龍顏妻遇亂挈幼子同父鏡門避賊榛莽中賊先得氏呼之不起殺其幼子挾之如故鏡門奮起賊遂殺鏡門氏大罵亦見殺

吳金妻周氏按徳安府誌周氏隨州吳金妻流賊入境執欲污之不從縛之幾上剖腹而死

陳氏女按荊州府誌陳氏女江陵人正徳壬申秋賊過其地被擄度不能免投水死久之得其屍面色如生

侯氏姊妹按荊州府誌侯氏姊妹江陵人父令丘姊適王妹適田田王皆諸生遇亂姊避賊湖中賊至投水死其妹未出避翁姑驚皇莫措妹曰無憂兒就掠一室可瓦全矣晚當尋兒於紀湖之潭語方竟賊驅之去翌日尋之不得後五日復涕泣往尋屍冒水出顏色如生鼻猶流血

王維﹠﹟妻梁氏按荊州府誌梁氏江陵王維﹠﹟妻夫亡氏年二十餘誓以身殉子女皆幼環泣於氏側氏輒驅去曰兒幸有祖無戀我遂絕食姑邵氏握手勸竟夕乃少進水一勺母素愛女日夕抱臥起娣若姒又率家人泣勸婦志愈堅越五日晨起拜姑及母撫棺慟哭眥裂流血死於喪次

胡公恪妻王氏女蕊姑附

按荊州府誌王氏監利胡公恪妻與女蕊姑俱爲賊擄蕊姑年十三母子相持誓不受辱餓七日憤詈不絕口賊怒戮蕊姑王氏抱幼女赴江死

關福妻李氏按荊州府誌李氏江陵關福妻夫醉臥鄰火延及屋氏不忍獨生負夫炎焰中相持莫能動並其子女俱死

張細姐按辰州府誌張細姐黔陽人受周成聘年二十未嫁成亡憂苦不自禁母鄭氏解之對曰生無所歸不如死母以爲誕是夜果自縊於後園椒樹下與成同穴而葬

張氏女按辰州府誌張氏女名完沅陵人姊適文思源生子三人正徳初姊沒議娶完完父母亦可之完曰以姊夫爲夫以甥爲子吾恥之越二年父母彊納采女痛哭絕食三日自縊死

陳廷璋妻鄧氏按沅州誌鄧氏陳廷璋妻年二十九爲賊所執恐被污卽引刀自刎

馮氏按沅州誌馮氏馮大猷女年十六嫁未彌月爲賊所執赴井死

陳思詩妻劉氏按衡州府誌劉氏名順貞安仁陳思詩妻美姿容正徳丁丑猺賊攻縣被執將污之氏引頸向刃曰寧死不汝辱賊怒置薪兩袖中發火裂膚越七日死

尹文光妻劉氏按衡州府誌劉氏酃縣人年十八歸尹文光正徳辛未寇至居民盡走劉侍姑病匿山澤中爲賊所執欲污之不從賊以刃加其頸劉厲聲曰斫卽斫我豈爲汝脇耶賊怒殺之

趙三妺按寧遠縣誌左所朝天坊趙龍女三妹正徳六年賊攻破城爲所執欲犯之女厲聲罵曰賊奴我身如玉可碎不可污有死而已賊怒遂殺之

袁文萃妻蒙氏按郴州誌蒙氏邑民袁文萃妻正徳間猺賊陳賓作亂侵晨猝至氏猶在﹠﹟賊將犯之大罵見殺並其二歲子亦死焉

李淳妻王氏按郴州誌王氏李淳妻正徳辛未流賊突入欲污之大罵不從遇害

諶珂妻蕭氏按南昌郡乘蕭氏南昌諶珂妻年二十歸珂正徳七年羣盜突至蕭攜幼子走避東坪圩塗公井側盜追及欲污之氏度不能免乃和顏紿脫猝投井死盜將刃其子賴鄰人王祿救焉至嘉靖間旌表

賴文璧妻胡氏按南昌郡乘胡氏字員貞丰城賴文璧妻歸賴旬日文璧訪外舅溺死璣上渡胡因歸寧過夫所溺處卽自沈於水家人援之得不死母憐其少諷攺適不從聞將納聘遂素妝靚服自縊而死

胡鍠妻何氏按南昌郡乘何氏進賢胡鍠妻善事舅姑正徳六年夏寇至姑老疾艱於行何竊負而﹠﹟姑尋沒逾年寇復至眾皆奔竄何泣守姑柩不去遂被執行至苦腸陂罵賊觸陂以死夫收其屍貌如生

諶烓妻陳氏按南昌郡乘陳氏丰城諶烓妻烓爲九江巡司掾攜陳及女壽英家焉流賊掠九江烓被執陳與壽英色俱麗賊欲污之遂殺烓陳指賊厲罵賊怒又殺壽英陳抱二屍以血塗面吁天而呼復厲聲罵賊並死於刃有詔旌其門

盧鵬舉妻聶氏按南昌郡乘聶氏武寧盧鵬舉妻舉客死於外聶年二十子伯軒方一歲訃聞悲泣欲殉父母托人防守數月不遂乃以紡績給守者伺稍懈卽自縊死

況夔妻廖氏按瑞州府誌廖氏名足貞況夔妻髙安云岡人正徳間華林賊寇其家廖爲所執迫之使行不從賊削其鼻砍其額而去

朱治一妻梁氏按瑞州府誌梁氏名雁貞朱治一妻髙安港西人正徳五年冬爲華林賊寇所執悅其少艾擁之行數里氏棄其子罵不絕口自陷淖泥中力扶不起賊怒殺之

朱應恢妻胡氏按瑞州府誌胡氏朱應恢妻髙安坡山人年十九喪夫撫遺腹子成人正徳間華林賊經其居被執不從賊怒斬其首而去

黃曖妻幸氏按瑞州府誌幸氏黃曖妻髙安堎上人華林賊起避居城中正徳六年夏賊寇府爲所執大罵不從賊愛其色不忍害系至水邊忽躍入塘中賊恚甚斫之數刀而死

易氏女按瑞州府誌易氏女名姝貞髙安易濱女年十一許聘南昌儀賓楊漳次子鐶未歸而鐶沒女聞訃痛絕泣請父母歸楊守節且語報訃婢曰一去汝家譬猶江水必不復歸矣遂以平日所積華綺悉付姊妺作柬寄鐶母預白其意鐶母拒之再三益感慨欲殉父母阻之不可乃衣麻徒跣登舟至則拜謁鐶父母爲文具奠首觸鐶棺死而復蘇自是朝夕奠必哀哭逾月托燒夜香卽柩前自縊死時年十八其鄕有連理樹與女同生事聞詔旌表

熊氏女按瑞州府誌熊氏女名貴貞髙安塞口人年十八正徳五年六月華林賊經其居女奔投河一賊見其美追至水中執之女乃捽賊發共入深潭傍一賊復拽其裙遂俱溺焉越三日屍浮於江執賊衣發尙未釋見者異之

張榮一妻蕭氏按瑞州府誌蕭氏張榮一妻髙安新陂人有殊色年二十七孀居三載正徳五年冬爲華林賊所執令徒眾擁之上馬氏自墜數次罵不絕口賊怒支解之而去

黎玉亮妻殷氏按瑞州府誌殷氏黎玉亮妻名妙慶髙安太平門人學正勤之女孀居十年正徳五年六月華林賊寇府被執脇之以刃不屈系至石磯上乃頓足罵賊奮身投河中賊怒以槍刺其胸背而死

熊武六妻胡氏按瑞州府誌胡氏熊武六妻髙安斜橋人正徳五年春華林賊寇其家胡被執驅之行不從賊微斫其脛胡厲聲拒罵賊悅其美必彊舁之行氏罵尢厲賊知不可奪剖其腹而去事聞崇祀貞烈祠

朱醜四妻熊氏按瑞州府誌熊氏朱醜四妻髙安社山人夫患風疾家貧甚紡績以供饘粥正徳五年七月爲華林賊所執彊之行二三里賊以言誘之氏厲聲奮罵賊怒殺之投許港塘中事聞詔祀貞烈祠

晏廷相妻李氏按瑞州府誌李氏名毓貞晏廷相妻正徳間華林盜其家李被執紿以取金自贖盜釋之氏入林中憤罵賊怒叢刺而死

聶端冕妻丁氏王

氏附

按瑞州府誌丁氏聶端冕妻正徳間華林賊執之以行氏堅不從迫至黃耆嶺殺之時年二十七同時死者有廖啟妻王氏世稱雙節嶺

傅經妻江氏按髙安縣誌江氏太平傅經妻正徳間華林賊寇城被獲死之事聞旌表

劉良﹠﹟妻單氏按髙安縣誌單氏劉良﹠﹟妻﹠﹟以力學成疾僅生一女彌畱之際囑單他適單泣對曰君去吾當相從及﹠﹟殯後以其女托之娣姒號泣數日絕粒而死

康萬欽妻彭氏按饒州府誌彭氏康萬欽妻正徳己巳賊掠段樹陂執彭彭紿以初免身得不犯系馬后行至祝家橋罵賊溺水死

夏祥二妻黃氏按饒州府誌黃氏夏祥二妻祥死守節正徳己巳賊至迫之黃手抱桑樹罵曰吾夫死十年所無他志者惜此身耳寧肯從狗盜耶賊怒斫其頭猶抱樹不僕後旌其門

曹旺七妻齊氏按饒州府誌齊氏曹旺七妻正徳戊辰冬餘幹樂平賊起己巳攻山口氏走匿艸莽中賊曳出之氏不行抱松樹大罵二賊攢槍刺殺之夫歸收其屍槍痕竟不漬血怒气勃勃如生後旌其閭

葉梁妻吳氏按萬年縣誌吳氏葉梁妻正徳初盜起梁被創垂死注目視吳意以吳年少有姿必有奪其志者吳因以刀碎其容又斷一指內棺中逾時母家彊他適遂不食而死

甘淸秀按南康府誌甘淸秀甘孟姍女年十五正徳間宸濠叛賊黨入境秀隨母﹠﹟避賊擄其母秀義不受辱投雞公潭而死卽今河﹠﹟﹠﹟久之其屍浮出如生焉里人收葬於少府嶺禦史李循義旌其門縣令張文煥爲立碑

余孝繡按九江府誌孝繡湖口人余志通女年十八以貧未受聘正徳七年爲賊所與鄰婦俱赴賊舟孝繡獨投河死

李氏女按九江府誌李氏女九江衛人諸生李溥妹年十五未嫁正徳己卯逆濠陷郡城女謂兄曰禍迫矣兄善爲全母計乃自匿鄰井傍有頃賊至遂投井死

曹鉦妻徐氏按九江府誌徐氏湖口人名細貞年十九歸曹鉦生

閨烈部列傳十四

明九

熊裴妻彭氏按臨江府誌彭氏淸江庠生熊裴妻正徳辛未華林盜入城彭氏被執義不受辱死學使李夢陽奏旌

劉淸徹妻邵氏按臨江府誌邵氏淸江劉淸徹妻年二十淸徹死邵撫孤守節正徳間華林賊入城邵走匿孔家塘賊系之登岸邵蒲伏於水堅不行賊怒殺之

鄧介妻易氏按臨江府誌易氏縣學生鄧介妻正徳乙亥盜入介室易奔出遇賊盡脫簪珥與之賊執不捨易紿與行賊不爲備至江濱赴水未死賊追殺之

陳氏女杜

氏附

按臨江府誌陳氏女淸江城北陳廷瓚女也與廷瓚子徳純妻杜氏俱避華林賊奔赴李家塘賊迫入空捨欲污之相持大罵俱被殺而投屍於水

劉淸渭妻熊氏按臨江府誌熊氏劉淸渭妻華林賊至淸渭寢疾垂絕家人悉奔竄惟熊在旁賊掠其貲擁之出戶乃抱幼子僞隨賊行至李隆徳塘置子水崖自投於水水淺不得溺以泥污面目且大罵賊殺之旣死子猶伏屍旁求乳鄰人曾魁憐而抱歸育之

陳雁妻周氏按興國縣誌周氏陳雁妻正徳五年流賊陷城擄掠婦女周被執脇之不從賊憐其少艾未忍遽殺攜至徳星橋氏乘賊防﹠﹟自刎而死

汪鳳苞妻吳氏按歙縣誌吳氏章岐汪鳳苞妻年二十夫死子國維在𦇤褓吳閉戶自縊姑救之諭曰徒死不若撫孤以延先祀吳從命抱孤拊棺而誓曰泉壤相見當於此子有室時自是紈綺不禦事親克勤以孝迨國維旣婚絕粒七日而死巡按遲大成奏聞旌表

程氏女按歙縣誌程氏女名關貞邑人程禧義女也古溪王鶚早死妻方氏年二十四撫孤廷用聘關貞爲妻正徳七年流言宸濠選嬪禧義倉卒以女歸時廷用隨祖文義客外未返明年俱死於盜程父母憐女勸別嫁女執不從與父母絕脫簪珥買門前地一畦嘗與用母理蔬曰他日與姑同葬此死不恨矣後父母紿之歸陰許某氏女覺逃回王從容謂用母曰姑孀無嗣吾在日爲姑炊爨夜斂衾溫足顧不可耶用母固諭之女入臥內自縊有煙气沖出屋上焰焰生光裏中驚謂失火亟走救乃程女死矣郡守何公旌其門給米卹之

王永盛妻汪氏按歙縣誌汪氏章岐汪良輔女王永盛妻家貧紡績事姑以孝聞盛臥病氏祈以身代及夫亡絕粒八日旣葬拜姑而死學使者奏聞旌表

管竽妾王氏按歙縣誌王氏新安衛舍人管竽妾竽病且死私付之金家人以王無子固欲嫁之王號哭不從久之將免喪度不能自全因密制棺衾潛仰藥徧與家人拜訣出竽遺金托家長撫其嫡孤遂死

朱汪妻吳氏按歙縣誌吳氏澤富吳玉女浯村朱汪妻汪病死吳視殮畢卽入室沐浴易衣仰藥而死

江棠妻汪氏幼

女附

按婺源縣誌汪氏旃坑庠生江棠妻正徳癸酉饒寇王浩八剽掠汪氏爲所驅行至果子﹠﹟躍入水中死幼女甫十歲亦罵賊從母焉其子燮方髫齡哭尋母姊越半月兩屍浮出神色如生時績溪司訓敖鉞以督餉見而義之更其﹠﹟曰烈女磯有司奏聞詔建雙烈坊

汪巨妻兪氏宋氏兪香閨孫氏吳氏汪時女附

按婺源縣誌兪氏浯村汪巨妻正徳癸酉爲盜所獲驅去兪氏度不能脫行經深潭卽投潭死妾宋氏娩子方五日亦抱子而投焉有司奏聞詔建雙烈坊同時又一兪氏名香閨鍾呂兪璇女與嫂江氏同匿山中賊搜之不得縱火焚其山烈焰將迫兪泣謂嫂曰人固有死避火遇賊不如就火嫂然之遂相抱焚死又旃坑江希浩妻孫氏外莊葉天奇妻吳氏阮田口汪時女名桓圭皆義不從賊被磔裂死

江文振妻汪氏按黟縣誌汪氏名淑閨汪天輔女年十八嫁江文振時振方病蠱未同牢而沒汪氏守服未三月惡少舒某擁眾彊娶汪剪髮破面至死不易縣令王家光嘉之令歸母家守節月給米以贍其生後值荒疫父母相繼亡氏三日不食沐浴告天自縊死縣給衣棺殮葬

王元龍妻汪氏按黟縣誌汪氏名愛城西王元龍妻年十九適龍家貧勤苦謹事翁姑龍疾謂氏曰翁姑老我死不可他適氏曰諾閱數日龍又問氏曰前言汝不過勉應一時耳烏保其終哉氏曰我心在腹君不得見有神明鑑之又數日龍病益篤復問氏曰言猶記之否氏曰旣不能信目終不瞑君病止在須臾無容待矣請爲君先之卽登樓自縊死龍亦尋喪

淩氏女按太平府誌淩氏女父守丞許聘鄭某未嫁而某殤女斷膏沐默坐一室父母隱痛之饋以飯每竭盂而出遂不覺越七日死檢笥得臭飯斗許

張氏女按太平府誌張氏女名仙貞舊縣張﹠﹟女正徳七年流賊剽掠仙貞年十七以母病不忍走被執欲挾私之至江口抱樹泣罵不受污賊磔之尋奉詔旌建祠其地

陡門婦按宣城縣誌陡門婦不知何氏女居陡門中正徳三年邑大旱婦從夫行乞金寶圩至陡門所夫約曰若居此吾得食當還飼汝去數日不返圩人唐甲者悅其貌邀與俱歸婦不可遣妻孥招之堅不往與之食終亦不食無何饑困就飲於河蹶而死里人貢汝成爲之傳

方說妻姚氏按安慶府誌姚氏桐城人諸生方說妻事繼母孝年十七歸說說亡一子荔兒殊幼說將葬姚欲與同棺日夜抱兒號泣姑慰之曰新婦念兒當自愛姚收淚曰荔兒有舅姑舅姑有叔娣無婦以也姑出姚﹠﹟戶沐浴服斬衰自縊死越二日與說同葬聞者流涕正徳間詔旌其門曰貞烈

汪世衡妻戴氏按安慶府誌戴氏桐城人汪世衡妻正徳間遇流賊驅之戴抱柳樹不動賊以刃礪其頸戴厲聲曰何不速殺賊怒殺之

華緯妻吳氏按江陰縣誌吳氏華緯妻稱華六娘子正徳壬申劉七連寇犯江陰舟至舜溝登岸六娘同緯兄光祿署丞純妻趙南奔寇追掠得之六娘詐僕負塗寇系而置諸帆檣之下令洗塗不洗令更衣不更與之肉不食寇又謂曰某爲某妻矣汝敢吾逆六娘罵曰汝賊當速死我江國襄烈忠孝家女受污汝賊耶明日又問答如前罵亦如前寇恚殺之沈江中

顧玉潔按靖江縣誌顧玉潔朱姓者妻年二十一而寡父與翁欲奪其志不得正徳壬申賊劉七掠境所在奔竄玉潔懷夫木主隨姑走匿卒與姑失與一鄰媼夜宿三日而歸姑勸其攺節是夕懷夫木主自縊死時年二十五

陳鸚奴按靖江縣誌陳鸚奴陳雲侍女也年十六抱雲幼子避倭亂卒遇賊欲掠之鸚紿曰此孩殊爲累當送之鄰家然後從汝耳賊監之行鸚舉孩付鄰嫗曰爲我還其母語畢坦然隨之賊不疑及登舟忽躍入江死

孫氏馮氏按靖江縣誌孫氏馮氏族類無考正徳七年流賊劉七掠境擄男女羣驅而行惟孫與馮不從賊以威迫脇益厲色拒之遂遇害嘉靖三年韋商臣建祠祀陳元奴並孫馮爲三烈

何氏按淮安府誌何氏泗州人𨿽小家容止端莊不妄言笑勤紡績諸女事父早死母病貧無以自存有夫婦寓淮上亡其姓名傳爲順天之通州人求氏爲介婦母不知其僞許之年十六歸其家尋徙居淮之滿浦誘以爲娼氏不從私謂鄰女曰渠以婦聘我今乃欲爲此寧死不爲越數日畱一賈人逼事之氏不勝忿佯許諾良久乃仰天大哭引刀自刎血流滿地都憲張敷華巡撫淮揚按其人不得以禮葬之已而天久旱耆民疑爲何氏冤气所致郡守楊侯遜表其墓祭之天果大雨三日乃止正徳五年推官馬騤爲立碑

申進妻徐氏按淮安府誌徐氏山陽人年十九歸大河衛軍申進甫三月夫挽漕歿於京訃至氏號哭不食旣有同運者自京回還其夫衣物氏衣其衣沒河死正徳四年推官馬騤配祀於府東貞烈祠

沙氏女按淮安府誌沙氏女贛楡人名小三父奉正徳六年流賊剽掠村落舉家奔走女被執堅不受辱賊怒支解之巡撫叢蘭爲文以祭勒文於石

顏銳兒按淮安府誌顏銳兒顏淸女正徳七年年十四爲賊執義不受辱自刎死事聞旌表

徐雪梅按淮安府誌徐雪梅睢寧人州判徐儀女正徳七年年十五爲流賊所執義不受辱罵賊被害旌表

謝達妻朱氏按宿遷縣誌朱氏生員謝達妻正徳十六年其夫感疾朱供侍湯藥衣不解帶語其母蔡氏曰夫倘不幸必與同死愼勿泄其母以告於姑李氏交口相慰越二日達死朱引刀自裁頸血沾裳家人趨救得不死旣而紿婢出自縊而絕有司以聞旌表

仲純妻嚴氏按沐陽縣誌嚴氏仲純妻正徳六年流賊掠境嚴攜二女避賊於縣東南銅盆蕩被逼不屈賊支解之有司致禮葬於北城原萬曆中學使旌表

王漢妻蔡氏按宿遷縣誌蔡氏年十八歸鄕民王漢正徳丙子漢患疫亡氏痛絕復蘇卽欲同死以親屬守衛不得久之防者怠忽赴水死

傅隨妻許氏按贛楡縣誌許氏傅隨妻正徳六年流寇掠縣氏被執賊悅其姿上馬不從仰天呼曰寧死不受辱直批賊頰抓破其面賊怒遂見殺

閻大祺妻金氏按贛楡縣誌金氏閻大祺妻年二十夫亡欲從親戚以遺孤爲勸氏日夜號泣以死

尹鎬妻霍氏按徐州誌霍氏尹鎬妻年二十鎬亡無嗣霍遂自縊死正徳六年有司上其事旌表

居瀚妻孟氏按徐州誌孟氏居瀚妻年二十餘夫亡孟誓與偕死旣殮畢遂自縊工部主事費瑄賦詩弔之

劉孝妻李氏按徐州誌李氏劉孝妻笄年歸孝孝遘疾李侍湯藥衣不解帶目不交睫三月孝亡脫簪珥易棺悲號達旦五日不食潛自縊柩側郡縣聞之給棺槨粟帛表其門

陳王道妻張氏按徐州誌張氏宿州人徐州生員陳王道妻夫亡自縊死有司以事聞詔旌其閭

蔣維賢妻張氏按徐州誌張氏州民蔣維賢妻維賢病亡氏卽夕自縊死有司上其事奉詔建坊表其門

武金璽妻張氏按徐州誌張氏宿州張維干女適徐州生員武金璽夫亡自縊死奉詔建坊表其門

魏嘉賓妻張氏按徐州誌張氏蘇州訓導張梴女適魏嘉賓夫病卒氏卽自縊有司上其事奉詔坊表

杜希甫妻王氏按徐州誌王氏生員王自新女杜希甫妻夫病亡氏哀號不已遂自縊有司上其事奉旨建坊旌表

李得一妻曹氏按徐州誌曹氏州民曹津女李榛子得一妻得一病亡氏卽是夜縊死建坊旌表

劉永源妻楊氏按徐州誌楊氏生員楊一化女適生員劉文華子永源夫病亡氏哭不絕聲不食十有四日而死巡按禦史王九敍哀之特爲題奏詔表其門

張爵妻石氏按徐州誌石氏張爵妻訓導天衢女爵病篤石與永訣先一日自縊死

陸鯨妾單氏按徐州誌單氏陸鯨妾年二十鯨病革因誓與同死旣屬纊卽自縊乃合殯焉

金鼒妻陳氏按徐州誌陳氏金鼒妻年十九夫亡雉經以殉與鼒同穴

劉卿妻張氏按徐州誌張氏劉卿妻年十六歸卿正徳壬申流賊攻碭城殺人無算賊驅諸婦女入其巢張獨不入賊迫之婦憤擊賊面罵不絕口賊怒舉刀截其掌刺殺之暴其屍於東門上

馬鼐妻武氏按徐州誌武氏馬鼐妻年三十一爲賊執賊食之武曰我良家子肯從爾賊但乞一死爾賊猶未怒武乃擲食於地憤罵激賊賊大怒殺之

趙鐵妻陳氏按徐州誌陳氏趙鐵妻居村落中賊至舉火家人俱逃散陳慮出門爲賊辱竟投烈火中死

向希堯妻朱氏按徐州誌朱氏向希堯妻年十八夫遘疾將革氏許以死殉夫旣殮卽從母家取色服母覺其有死意戒姑愼防之氏絕水漿七日姑力勸之勉啜粥一盂紿姑益粥姑入廚氏遽引聲長慟觸柩而死姑驚出扶之則顙裂血流被面不可救已事聞詔旌之

湯執中妻張氏按徐州誌張氏太學生湯執中妻夫病臥﹠﹟二載氏勤侍湯藥無怠容及病革不食誓與同棺氏母丁寧解勸氏曰吾志決矣何不諒遂自縊

劉氏女按揚州府誌劉氏女興化劉受女也許字生員吳作將婚作嬰疾亡女聞不食欲自盡父母防之一日父往田間母防少懈女束衣投屋後水中死縣令爲建祠於滄浪亭側

倪宗美妻施氏按揚州府誌施氏崇明人倪宗美妻夫婦寓如臯佃田以種正徳七年流賊掠臯邑見施美逼污之不從被殺於桃樹下

胡生妻某氏按揚州府誌某氏失其姓江都農家女嫁爲胡生妻生補郡弟子員性惰廢學好博遊諸娼家遇氏多不以禮尋歿舅姑憐氏少無子將嫁之使其父母來勸不從舅姑詬曰若夫以奴視若奚念不嫁不嫁他日孰汝贍向夕遂自沈死人咸哀之

仲伯姬按揚州府誌仲伯姬興化人許字王訓訓亡伯姬年十五聞之哀痛不食乘間自縊死

李宣妻吳氏按揚州府誌吳氏興化人李宣妻宣亡將葬吳氏臨穴一慟而絕有司爲建貞烈坊

曾昶妻陳氏按揚州府誌陳氏通州人曾昶妻昶溺死陳悲慟幾絕懷紙錢段水死

王文玉妻葛氏按揚州府誌葛氏臨淮葛欽女適江都王少卿子文玉生二女文玉死葛哀慟觸棺僕地其母李氏救之臥五日而歿

殷氏女按揚州府誌殷氏女名淑寅儀眞人生兩月父亡母史攺適張姓挾淑寅去鞠之長納張氏子聘女操嚴潔母兄弟過其家每嘆惜之謂張氏子非其偶也淑寅聞告母曰窮達有命奚悔焉未幾母歿張氏子旋死淑寅夕驚曉叩門甚急啟戶則張訃至女還寢整容更衣以帖剪雙蝶插笄上自縊死時年十七歸張氏合葬

李向榮妻殷氏按鳳陽府誌殷氏諸生李向榮妻賊至率一門死節

胡尊周妻楊氏按鳳陽府誌楊氏胡尊周妻周死氏以死自誓內外勸阻因紿守者曰爾暫退吾少臥遂自縊死

呂氏袁氏女附

按鳳陽府誌呂氏東萊後裔失其夫名姑老家貧贍養無出夫逼攺嫁赴濠水死事聞旌表同時有袁氏者袁領女也遭寇變女爲寇所執將辱之女執不從被磔而死

劉值妻朱氏按鳳陽府誌朱氏劉值妻以孝烈旌表事實不傳

樊氏女按鳳陽府誌樊氏女父九錫賊至執女不從身無完膚死於泥沛灣大路

趙靠妻顏氏按鳳陽府誌顏氏趙靠妻遭歲旱家赤貧夫逼攺嫁自縊死

胡貞啟妻侯氏按鳳陽府誌侯氏胡貞啟妻夫亡自縊柩前建烈婦碑於津泥集

胡氏女按鳳陽府誌胡氏女許聘某某死女自縊

劉氏女按鳳陽府誌劉氏女父劉大文有彊暴毆其母入房氏見勢急以身蔽之並受毆罵女曰焉有處女受人毆罵尙靦顏求活哉遂不食死

鍾氏女按鳳陽府誌鍾氏女父淳年十六許聘繆一元元客亡女哭泣不已父母曰何至是當更擇良配女垂首不應母彊問之曰﹠﹟犬乎人乎許一而已一日取繆氏聘物焚之自縊死父母歸其屍於繆氏與一元合葬以從其志

周六韜妻陳氏按鳳陽府誌陳氏周六韜妻年二十三夫亡子尙幼孀姑未幾死忌者迫他適遂自縊臥內詔賜建坊

周氏女按鳳陽府誌周氏女父爲狗屠女幼許潘明年十七未嫁明夭女願奔喪不果伺母炊自縊

何氏二女按鳳陽府誌何氏二女長名春景少名進喜並祭戶何雄養女雄逼爲娼二女聯臂投淮數日逆流雙浮水面顏色如生巡按具題奉旨建祠春秋致祭

嚴祿妻許氏按鳳陽府誌許氏諸生嚴祿妻正徳七年爲流賊所執不屈投水死

張妙蓮按鳳陽府誌張妙蓮張判簿女通經史適諸生李希儒流賊陷邑張懼污攜子投河死撫軍上其事詔旌表

韓欽妻王氏按鳳陽府誌王氏韓欽妻夫亡事姑正徳七年寇至姑使之避泣曰姑在我何忍偸生未幾爲寇所脇投水死

王婦胡氏按鳳陽府誌胡氏王蔡媳蔡灌園城北子亡胡年二十餘其姑欲嫁之乃自沈於河眾救歸母家異日姑爲季娶婦召還氏謂姑曰婦有夫服不祥應暫避去遂闔戶陳食夫靈前易服自縊死

張氏按鳳陽府誌張氏父應朋夫不才逼妻投人爲奴氏遂自縊死

吳氏女按鳳陽府誌吳氏女父濟正徳七年寇屠其家執女去不肯行哭且罵曰我一家被害畱我何爲寧死不受污躍入水中死

兪氏女按鳳陽府誌兪氏女父潭正徳間女年十七流寇犯境被執抗顏峻拒義不受辱賊以兵懼之罵曰我良家女豈汝狗盜偶耶賊怒叢刺之至死罵不絕口州守爲立祠本鎭後攺建於龍窩郡守爲之記

王綬妻徐氏按鳳陽府誌徐氏王綬妻生子之誥之訓俱方三四歲正徳六年流賊劉六等破城徐被擄恐爲所污卽棄二子投井中賊援之出欲攜行大罵不屈賊怒縛之樹上射之身被七箭罵益甚復被刺三槍而死奉旨旌表

周氏女按鳳陽府誌周氏女父夢熊所聘婿有廢疾欲辭婚女聞自縊

張朝京妻劉氏按鳳陽府誌劉氏張朝京妻初婚同夫歸寧母家俱被寇執欲污劉劉紿曰愧夫在幸縱他往乃相從賊釋京氏度夫去遠投井中賊出之加刃於項氏憤罵不屈賊怒磔其軀邑令旌之致奠焉

董鑾妻茅氏按鳳陽府誌茅氏董鑾妻正徳六年流賊入城茅被執時方有身抱一子攜一女投井死事聞詔旌表

徐澄妻朱氏按鳳陽府誌朱氏徐澄妻徐出遊寇至家氏方少艾賊欲污之紿以眠子入室閉門縊死寇破壁入忿氏死仍碎其屍

王漢妻徐氏按鳳陽府誌徐氏王漢妻漢貧出遊徐行野間采蘋而食彊暴葛爽欲私之裂其裾徐脫歸泣曰我爲婦人受辱至此遂縊死爽亦暴亡

袁某妻楊氏按鳳陽府誌楊氏年十六爲袁某妻色娟美袁甚窘乏不治生產氏箱篋俱盡遂攜氏之儀揚間入娼家楊不從箠楚萬狀遂自縊死

謝朋升妻汪氏按鳳陽府誌汪氏謝朋升妻升出城遭叛兵死氏號泣中野徧﹠﹟不得還家自縊鄕裏葬之

韓菊花按鳳陽府誌菊花韓禮女年十五正徳六年流賊破城禮以女藏入窖中賊執禮欲殺之女在窖中大呼勿殺我父賊啟窖得女之上馬女曰放我父卽從矣賊釋禮女遂引刀罵賊被殺

楊壽域妻袁氏韓

氏附

按鳳陽府誌袁氏貢士楊壽域妻遭亂罵賊死賊驚其節因釋壽域域弟生員壽朋妻韓氏投池自溺

管三捷妻陳氏按鳳陽府誌陳氏管三捷妻捷兄三仕以罪死丹徒捷千里﹠﹟葬刺血負骸骨歸未幾疾亡氏年三十有八號泣而死

王越妻張氏按鳳陽府誌張氏王越妻夫亡從死有司以聞詔建坊旌之

曹氏女按鳳陽府誌曹氏女父雲龍邑諸生女幼納謝誥聘誥亡宦家彊聘爲妾女號泣自縊死合葬於謝縣令旌之

饒文地妻王氏按鳳陽府誌王氏饒文地妻文地貧乏傭工死氏方少艾姑百計奪其志遂自縊死

遲義民妻陳氏按鳳陽府誌陳氏遲義民妻夫亡自縊死

石球妻熊氏按鳳陽府誌熊氏廩生呈夢女石玉聲子球妻家貧力食球死於寇氏匿艸中得免賊退氏尋夫屍葬之七日不食扼吭而死

李驥妻胡氏按鳳陽府誌胡氏李驥妻正徳六年流賊陷城健卒欲犯之不辱死賊將感其義乃殺卒以禮祭之有司以聞旌表

方淳妻居氏

方淸妻丁氏

賈淸妻王氏

鄭翺妻錢氏

鄭祥妻尉氏

尉柏妻沈氏

汪春妻陸氏

陳浦妻袁氏

吳方妻王氏

陳浙妾盛氏

鄒儒妻唐氏

周傑妻汪氏

吳裕妻朱氏

周天祿妻鄭氏

楊釗妻吳氏

呂鸞妻方氏

金慶妻王氏

潘沔妻沈氏

郭奉妻錢氏

張福妻汪氏

徐行繼母金氏

徐升妻鄭氏

徐冕妻沈氏

妙翠

聰女

妙蓮

智女

妙堂

艾女

妙壽

孫爵繼母陶氏

吳讓妻唐氏

方金妻吳氏

徐祿妻葉氏

鄒鳳妻王氏

方恩妻郭氏

徐禮妻陸氏

許爵妻楊氏

秀女

四女

金女

蘩女

妙聰

小六女

妙定

滿廂

珍女

畱女

臘女

奴女

所女

老姐

眞女按定遠縣誌正徳壬申四月流賊趙鐩陷定遠婦女不受辱自盡者五十餘人方淳妻居氏年二十七方淸妻丁氏年四十俱赴呂鸞塘溺死賈淸妻王氏年二十三赴城東河溺死鄭翺妻錢氏年二十二赴城南河溺死鄭祥妻尉氏年二十三溺死城東河尉柏妻沈氏年二十五溺死學宮傍塘內汪春妻陸氏年十八溺死王通塘內陳浦妻袁氏年二十五溺井死吳方妻王氏年二十走王益塘溺焉陳浙妾盛氏年三十二沈井死鄒汝妻唐氏年二十溺於塘周傑妻汪氏年三十溺於井吳裕妻朱氏年二十四死城東河周天祿妻鄭氏年二十死於井楊釗妻吳氏年十九自溺城北河呂鸞妻方氏年二十四溺後池死金慶妻王氏年二十五畢命鳳凰池潘沔妻沈氏年二十三自溺王金塘內郭奉妻錢氏年三十九投觀音庵池內死焉張福妻汪氏年二十五出其屍於井徐行繼母金氏年三十七徐升妻鄭氏年二十七俱溺死於城河徐冕妻沈氏年二十四奔赴城北河賊射殺之李海女妙翠年十六沈於塘而死顧銑侄女聰女年十七溺死城南河張旻女妙蓮年十六溺於井而死陶松女智女年十七溺於池葛祥妹妙堂年十八自縊死艾女父包易年十八不受辱被殺妙壽不知其姓氏年十九投井死孫爵繼母陶氏年四十二吳讓妻唐氏年三十方金妻吳氏年二十有三徐祿妻葉氏年三十鄒鳳妻王氏名惠聰年四十有二俱自溺方恩妻郭氏年三十有九徐禮妻陸氏年二十有四並經而死許爵妻楊氏年十七爲賊所殺沈淳女秀女方淸女四女金女秀女年十七四女年十九金女年十七皆溺死諸生沈舉女蘩女年十八顧惠女妙聰年十六尉海女小六年十五方銑女妙定年十七鄒鳳女滿廂珍女滿廂年十五珍女年十八方忠女畱女臘女畱女年十六臘女年十七吳方女奴女年十四陳恩女所女年十七呂潤女老姐年十九鄧宗女眞女年十八蘩女死於井妙聰死於河小六投塘而死妙定亦井死焉滿廂珍女並死學宮傍塘內畱女臘女同赴城東河奴女亦投河死所女走溺於鳳凰池老姐眞女俱各自沈有司悉以奏聞上嘉其貞烈命給銀殯葬仍立石於旌善亭俾垂永久嘉靖丁酉縣令陳銳爲建祠於南後街以便時祀

周桂四女按定遠縣誌周桂四女長妙壽年十九次妙奴年十七次妙聰年十六次五女年十五遇變同投井死

張娥按虹縣誌張娥鄕民秀之女年十五聰慧絕倫正徳六年流寇楊虎部眾萬餘入城所向披靡聞秀女有殊色突至其家娥匿囷中自度不能免出鍼紉其衣引繩自縊賊索得其屍嘆息而去縣令立碣表墓

鄭亨妾張氏按合肥縣誌張氏漳國鄭忠毅亨妾亨薨張自縊以殉詔贈貞烈淑人

吳復妾楊氏按合肥縣誌楊氏黔國吳威毅復妾及笄從復復薨楊年十七俟復殮畢卽沐浴更衣自縊以殉事聞贈貞烈詔從葬復墓仍旌異其門

吳一朝妻趙氏按合肥縣誌趙氏吳一朝妻年十八適朝期年產一女而朝亡氏抱女泣血矢志不二舅姑父母皆勸攺適氏恐至夜分﹠﹟戶自縊事聞詔建坊旌表

張氏二女按合肥縣誌張氏二女正徳壬申春流賊擁眾入境至其家欲驅二女以行女度不能免相攜赴塘水死

謝昌言妻詹氏按合肥縣誌詹氏生員謝昌言妻昌言病弱家徒四壁不能具湯藥詹曲意事之荼苦萬狀形銷骨立而昌言病不起憐詹無托呼詹曰若艱辛勞悴盡矣吾閨烈部列傳十五

明十

汪客子妻張氏按明外史列女傳張氏貞婦嘉定人嘉靖時人也嫁汪客之子其姑多與人私客老嗜酒日昏醉婦嫁之日諸惡少皆集其室治果殽爲宴姑令婦出拜婦不後稍稍見姑所爲問其夫此輩何人夫曰是吾父好友婦曰好友作何事若長大聽母如此不愧死耶一日姑與惡少同浴呼婦提湯婦見男子驚走遂歸母家哭數日久之姑佯爲好言謝婦婦至則百端辱之惡少中有胡巖者最桀黠羣黨皆聽其指使大言於眾曰汪嫗且老吾等不過利其財耳新婦大佳吾已寢處其姑其婦寧能上天乎於是與姑謀遣其子入縣爲卒而巖等日夕縱飲一日呼婦共坐不應巖從後攫其梳婦詈且泣還之婦折梳擲地姑以己梳與之又折其梳遂罷去頃之巖與姑浴竟姑曰今日與婦宿巖入犯婦婦大呼殺人以杵擊巖巖怒走出婦自投於地哭終夜不絕明日气息僅屬巖與姑恐事泄縶之﹠﹟足守之明日召諸惡少酣飲二鼓共縛婦槌斧交下婦痛苦宛轉曰何不以利刃刺我一人乃前刺其頸一人刺其脇又刺其陰舉屍欲焚之屍重不可舉乃火其室鄰里救火者蹋門入見嚇然死人驚報於官時嘉靖二十三年也官逮小女奴及諸惡少鞠之具得其實當姑與巖主使律諸惡少以次受刑邑故有烈婦祠婦未死前三日祠旁人聞空中有鼓樂聲火炎炎從祠柱中出人以爲貞婦死事之徵云婦死時年十九

許釗妻潘氏按明外史列女傳潘氏海寧人年十六歸許釗生子淮甫期年釗卒旣殮潘自經死已兩日矣有老嫗過之曰是可活也投之藥果蘇釗族兄欲不利於孤嗾潘攺適潘毀容自矢其人乃夜率勢家僕數十人誣以負債椎門入潘負子冒風雨逾垣而逸前距大河追者迫潘號慟投於河適有木浮至憑之以渡達母家遂止不歸及淮年十九始歸淮補諸生娶婦連舉五子適潘壽五十宗人聚而祝夫族兄亦來潘曰氏所以得有今日賴伯氏玉成之目淮酌酒飲伯卒爵北向拜曰未亡人三十年來瀕死者數矣而顧彊生獨以淮故耳今幸成立且多子復何憾語畢入室頃之宴徹諸宗人同淮入謝則縊死室中矣

許伸妻葉氏按明外史列女傳葉氏蘭溪人適神武中衛舍人許伸家素饒於財以不檢蕩且盡攜妻投所親卒於通州氏守屍晝夜跪哭或遺之食或饋金或勸攺嫁俱卻不應水漿不入口者十四日竟死屍傍年二十餘州人爲買棺合葬按通州誌許伸作許紳

吳仲淇妻楊氏按明外史列女傳楊氏桐城吳仲淇妻仲淇卒家貧舅欲更嫁之楊曰卽饑死必與舅姑俱舅不能奪數年家益貧舅謀於其父母將以償債楊仰天呼曰以吾口累舅姑不孝無所助於貧不仁失節則不義吾有死而已因咽發而死

繆釜妻張氏按明外史列女傳張氏蕪湖諸生繆釜妻年十八歸釜越四年而釜病囑張善自托張泣曰夫以吾有二心乎有子則守志以奉主妻道也無子則潔身以殉夫婦節也吾有以處此矣視湯藥已沐浴更衣闔戶自縊閱日而釜乃卒

汪某妻王氏按明外史列女傳王氏上元人性嗜酒廢業僦居江東門之積善橋破屋一間以竹篷隔內外婦日塞戶坐門扉績麻自給夫與博徒李遊李悅婦姿謀亂之夫被酒以狂言餂婦奔母家避之夫逼令歸夜持酒脯與李俱至引婦同坐婦駭走且罵夫以威挾之婦堅拒大被搒笞婦度不免夜潛攜幼女坐河幹慟哭投河死是夜大風雨屍不漂沒及曙女尙熟睡艸間

沈氏六烈婦按明外史列女傳慈溪沈氏六烈婦章氏祚妻周氏希魯妻馮氏信魁妻柴氏惟瑞妻孟氏弘量妻孫氏琳妻所居名沈師橋近海族眾二千人多驍黠善斗嘉靖中倭寇數入犯屢殲其魁奪還擄掠賊深讎之一日賊大至沈氏豪誓於眾曰無出婦女無輦貨財共以死守違者誅章亦集族中婦女誓於內曰男子死鬥婦人當死義無爲賊辱眾婦息聽命賊圍合羣婦聚一樓以待旣而賊入章先出投於河周與馮從之柴方爲夫礪刃卽以刃砍賊旋自刃孟與孫爲賊所得相抱持詈賊奪刀自刺死當是時沈宗婦死者三十餘人而此六人尢烈

張氏女按明外史列女傳張氏女秀水人年十四受同邑諸生劉伯春聘伯春少負才名必欲舉於鄕而後娶未幾卒女號泣截髮自爲詩祭之持服三年足不逾閫不茹葷服闋卽絕飲食父母彊諭之終不食旬日而卒年二十劉父母迎柩合葬焉

孫氏女按明外史列女傳孫氏女五河人性貞靜不苟嬉笑母朱卒父鑾繼娶李攜前夫子鄭州兒來州兒恃母欲私女嘗以手挑之女忿批其頰一日女方治面州兒從後摟之女揪發覓刀州兒嚙其臂得脫女奔訴於姊觸地慟哭曰母不幸父又他出賊子敢辱我必刃之而後死姊曲撫慰乃以臂痕示李使戒戢之州兒不悛紿李曰兒采薪臂力不勝置遺束於路李往取之回則戶﹠﹟甚嚴從母舒氏亦適趨至曰初聞如小犢悲鳴繼又響震如雷必有異並力啟之州兒死閾下項幾斷女亦倚壁死蓋州兒誑母出調女女陽諾而使之閉門卽躡其後殺之也

王珣妻黃氏按明外史列女傳沙縣王珣妻黃氏嘉靖中寇亂流劫其鄕鄕之比鄰皆操舟爲業賊至眾婦乘舟以避匿艙中獨黃兀坐於外眾婦呼之曰自露如此不虞賊見乎黃曰篷安坐恐賊至不得死我居外便投水耳賊至黃急溺死眾多不免

羅舉妻張氏按明外史列女傳羅舉妻張氏沙縣人嘉靖中倭亂舉攜妻妾竄巖穴間賊至張與妾及妾子俱爲所獲賊見張美欲犯之不從中途解發自縊賊覺斷之仍解行纏賊又覺奪之徒跣至營賊首大悅欲畱之張厲聲曰速賜一死賊曰不畏死吾殺汝妾遂拔刀向妾張引頸曰請代妾畱撫嬰孩存夫嗣賊命牽出殺之張先行了無懼色賊方猶豫張罵不絕口遂遇害投屍於河數日屍浮如生

劉氏二女按明外史列女傳劉氏二女興化人嘉靖四十一年與裏中婦同爲倭所掠系路傍祠中倭飲酣徧視系中得二女問之姊妹也姊年十七有殊姿倭先取姊姊厲聲曰我名家女也肯污賊乎倭微笑慰之曰若從我當詢父母歸汝女曰父母未可知此時尙論歸耶倭知其不從尙撫背作款曲狀女怒大罵時黃昏倭方縱火女卽赴火死已復侵其妹妹又大罵倭露刃脇之不爲動曰欲殺卽殺倭欲彊犯之女紿曰吾固願從俟姊骨燼乃可否則不忍也倭喜負薪益火火熾女又赴火死同時死者四十七人二女爲最

葉氏陳氏範氏附

按明外史列女傳葉氏松溪江華妻陳氏葉弟惠勝妻嘉靖四十一年冬二婦偕里人避寇匿於長潭值歲除裏嫗﹠﹟刀爲幼男剃髮弗得葉乃出之懷中眾問故曰以備急也獻歲四日倭圍長潭執二婦共系一繩葉謂陳曰我二人旣被系縱生還亦被惡名不如死爲愈陳唯唯葉探刀於懷則已失之遂各抱幼女躍潭中死同時林壽妻範氏亦與眾婦匿山塢倭搜得之偕眾婦至水南範獨與抗或謂姑順之家且來贖答曰身可贖也辱可贖哉我則寧死賊聞言殺其幼女以懼之不爲動曰並及汝矣厲聲曰固所願也賊殺之

陳諫妻李氏按明外史列女傳李氏番禺陳諫妻諫舉嘉靖進士爲太平推官兩月卒其弟扶櫬歸李曰吾少嫠也豈可與叔萬里同歸哉遂不食死

安尙起妻李氏按明外史列女傳安尙起妻李氏合陽人尙起商河南病亡氏聞訃盡變產完夫債且置棺以待夫櫬歸跪告族黨曰煩舉二棺入地閉戶將自縊鄰婦欲生之排闥曰爾尙有所逋何遽死氏啟門應曰然吾資已盡柰何請復待一日乃紉屨一雙往之曰得此足償矣歸家遂縊死

徐亞長按明外史列女傳徐亞長東莞徐添孫女添男徐姓僕生亞長四歲而死母以亞長還其主去而別適比長貞靜寡言笑居羣婢中凜然有難犯之色家童進旺欲私之不可亞長奉命剃穢豆田中進旺迹而迫之力拒獲免因哭曰聞郎君讀書有寡婦手爲人所引斧斷其手況我尙女也何以生爲遂投江死

葉三妻蔡氏按明外史列女傳蔡氏松陽葉三妻三貧負薪爲業蔡小心敬事三久病織供藥餌病篤執婦手訣曰及我生而嫁無受三年苦婦梳洗更衣袖刀前曰我先嫁矣刎頸死三驚嘆尋沒

姜士進妻蔣氏按明外史列女傳蔣氏丹陽姜士進妻幼﹠﹟悟喜讀書弟文止方就外傅夜歸輒以餅餌啖之令誦日所授書悉能記憶久之遂能文歸士進數年士進病瘵死婦屑金和酒飲之並飲鹽鹵其父偵知奔救免不食者十二日父啟其齒飲之藥復不死禮部尙書寶士進從父也知婦嗜讀書多置古圖記於其寢所令續劉向列女傳婦許諾然家人備之益謹一日婦命於繐帳前掘坎埋大缸貯水笑謂家人吾將種白蓮於此此花出泥淖無所染令亡者知予心耳於是日纂輯不懈書將成防者稍不戒則濡首缸中死矣爲文脫稿卽毀有上寶書辭極酸愴亦不傳所存列女傳及哭夫文四篇夢夫賦一篇皆竊而得之者禦史聞於朝榜其門曰文章貞節初其父見女能文以李易安朱淑眞比之輒嚬蹙曰易安更嫁而淑眞不慊其夫𨿽能文大節已虧矣其幼時志操已如此

楊玉英按明外史列女傳楊玉英建寧人涉獵書史善吟詠年十八許官時中時中有非意之獄父母受他聘玉英聞之囑婢曰吾篋有佩囊布鞋諸物異日以遺官官人婢弗悟諾之而已於是竊入寢室自經死目不瞑時中聞訃具禮往祭以手掩之遂瞑婢出所遺物付父母啟之得詩云昆山一片玉旣售與卞和和足苦被刖玉堅不可磨若再付他人其如平生何

蔡氏女按明外史列女傳蔡氏女上元人少孤與祖母居一日祖母出有逐僕爲僧者來乞食挑之不從脇以刃拒益堅賊逞其凶女徒手搏之受傷十餘處罵不絕口宛轉死下賊已遁去官行驗忽來首伏官怪問故賊曰女拘我至此遂抵罪

陳伯妻黃氏按明外史列女傳陳伯妻黃氏江寧人年十八歸伯父死母欲攺節氏苦諫不從竟他適一日母來省女閉門不與相見母﹠﹟而去後伯疾篤黃誓不獨生一日姑扶伯起坐黃熟視曰病至此吾無望矣走下碎食器刺喉不殊以廚刀自刎年二十一

趙一鳳妻尢氏按明外史列女傳尢氏昆山貢生鏞女嫁諸生趙一鳳早死將殉之顧二子𦇤褓爲彊食已而二子殤慟曰可以從吾夫矣又痛夫未葬黽勉營窀穸惡少年艷其色思彊聘之訾其目曰彼盼美而流烏能久也婦聞之夜取石灰手挼目血出立枯置棺自隨視夫葬畢卽自縊或解之乃觸石裂額趨臥棺中死

王寵麟繼室李氏按明外史列女傳李氏蘄水王寵麟繼室寵麟仕知府卒氏年二十餘哭泣不食經四十日疾革知族人利其資必以惡語傾孤預戒家人置己棺中勿封殮眾果蝟集噪孤殺母氏從棺中言已知汝輩計必出此也眾大慚而去然後瞑目

何璇妻李氏按明外史列女傳李氏東鄕何璇妻璇客死李有殊色父迫之嫁遂以簪入耳中手自拳之至沒復拔出血濺如注姑覺呼家人救則已死矣

吳廷桂妻孫氏按明外史列女傳甌寧孫氏幼解經史字吳廷桂廷桂死孫欲奔喪家人止不得父爲命輿曰奔喪而輿可乎入夜徒步往挾納采雙金雀以見舅姑拜畢奠柩側遂不離次期必死吳家故貧所治棺取具而已好事者助以美檟孫視之曰木以美逾吾夫非禮矣卻之以槥櫝來乃許屆期縊死書衣帶中云男毋附屍女毋啟衣

趙鈺妻鄭氏按明外史列女傳鄭氏安陸趙鈺妻性剛烈閨房中言動不涉非禮或饋茶餅問之云某寡婦更適人大怒且罵命傾之夫戲曰若勿罵人幸夫不死耳鄭正色曰君勿憂我豈爲此者後鈺疾將死回視鄭瞪目不瞑鄭曰君得毋疑我乎卽自縊於﹠﹟鈺少蘇回盻出淚而絕

項氏女按明外史列女傳項氏女秀水人國子生道亨女許字吳江周應祁精女工解琴瑟通列女傳事祖母及母極孝年十九聞周病瘵卽持齋日然香燈禮佛默有所祝侍女輩竊聽微聞以身代語一日謂乳媼曰未嫁而婿亡當柰何曰未成婦攺字無害女正容曰昔賢以一劍許人猶不忍負況身乎及訃聞父母祕其事然傳吳江人來女已諭祖母囑其母入視女畱母坐色甚溫母釋然去夜伺諸婢熟睡獨起以素絲約發衣內外悉易以縞而紉其下裳檢衣物當勞諸婢者名標之列之﹠﹟上大書於幾曰上告父母兒不得奉一日歡今爲周郎死矣遂自縊兩家父母從其志竟合葬焉

趙世明妻李氏按畿輔通誌李氏趙世明妻保定人嘉靖十五年年二十三殉夫死

趙國禎妻吳氏按畿輔通誌趙國禎妻吳氏順天府人禎亡氏二十歲守節嘉靖二十九年兵變遇擄峻拒不從被殺

陳汝忠妻劉氏按畿輔通誌陳汝忠妻劉氏順天府人忠病亡劉氏誓以死殉絕飲食不進所親百計慰解不從餓十餘日而死

魏爾直妻張氏按畿輔通誌魏爾直妻張氏順天人爾直亡氏年二十七誓不獨生絕食而死有司以聞建坊旌表

李珠妻張氏按畿輔通誌李珠妻張氏順天府人夫死七日不食而死

徐來儀妻盧氏按畿輔通誌徐來儀妻盧氏順天府人嘉靖三十六年兵變來儀被執氏罵不絕口與夫同遇慘害事聞旌其烈仍優卹其家

柳氏女按畿輔通誌柳氏女順天府人許嫁主事趙野未婚而野亡兄將奪其志女不從死

王守時妻丁氏按畿輔通誌王守時妻丁氏順天府人有姿色鄰人安文登伺其夫不在夤夜逼姦不從被殺死後有司置登於法

趙學書妻劉氏按畿輔通誌趙學書妻劉氏眞定府人嘉靖癸丑兵變執其姑氏冒死往救兵舍其姑而執氏欲污之不從赴火死

劉思縉妻張氏按畿輔通誌劉思縉妻張氏順天府人年二十五夫亡無嗣止一女殊幼遺命守之氏忍死鞠育寒燈夜紡母女相依人不勝其淒苦女長旣嫁氏卽闔戶自經事聞旌表

趙良臣妻王氏按畿輔通誌趙良臣妻王氏順天府人良臣病亡氏晝夜哀哭絕飲食七日而死建坊旌表

賈遇光妻李氏按畿輔通誌賈遇光妻李氏大名府人光早亡李年二十五撫棺慟哭自縊死事聞旌表

張文翰妻李氏按畿輔通誌張文翰妻李氏順天府人夫死不逾日自經

張大經妻於氏按畿輔通誌張大經妻於氏順天府人夫亡氏年十九不進水漿者六日翁姑苦慰之使左右防不虞氏佯許以不死乃乘隙自縊

劉汝爲妻馬氏按畿輔通誌劉汝爲妻馬氏順天府人夫病危卽以死許及夫歿絕食十餘日死於柩旁

王道成妻李氏按畿輔通誌李氏宣化府人王道成妻成以母病勞瘵而死氏年二十八扶柩號泣誓與同死母氏使人勸之不從遂絕食十餘日卒事聞詔建坊旌表

吳守節妻宮氏按畿輔通誌宮氏吳守節妻廣平府人年十九歸節家貧紡績以供朝夕不二年夫亡遺孤周歲父母欲奪其志不從與子共食糠﹠﹟及子成立曰今可以從夫地下矣遂縊死

鄭良妻王氏按畿輔通誌王氏宣府人鄭良妻良素以忠義自許會兵變與子某俱戰死氏聞亦自縊詔旌表

張鳳翼妻蕭氏按畿輔通誌張鳳翼妻蕭氏順天府人年十七歸鳳翼甫五月鳳翼病卒氏自縊以殉事聞建坊旌表

王某妾計氏按畿輔通誌計氏宣化府人王某妾夫亡跽泣柩前歷晝夜餓死

郝經妻諸氏按畿輔通誌諸氏順天府人郝經妻經亡泣屍側數日不食尋自經死嘉靖間旌表

臺氏女按畿輔通誌臺氏女廣平府人臺美中女兵變被執賊欲污之罵賊投井死亂平家人收其屍面色如生

王氏張氏按畿輔通誌王氏李增妻張氏黃悚妻大名府人嘉靖四十年夫亡並自經死

康我延妻田氏按畿輔通誌田氏宣府人康我延妻夫得羸病謂田氏曰我死無子汝必用更嫁但勿適我素交田故頷之夫死葬前三日痛哭自縊死

遲文卿妻李氏按畿輔通誌李氏宣府人遲文卿妻遇彊賊欲污之不從大罵而死

黃明妻張氏按畿輔通誌張氏宣府人黃明妻遇彊賊欲污之大罵不從被殺

楊江妻李氏按畿輔通誌李氏永平府人楊江妻夫死無子嘉靖九年寇自黃崖入被獲擁之上馬不從大罵見殺

呂淸妻蘇氏按畿輔通誌蘇氏宣府人呂淸妻兵變義不受辱被殺

段愚妻曹氏魯

氏附

按畿輔通誌曹氏宣府人段愚妻兵變與夫弟婦魯氏各抱一子投井死

林景雍妻張氏按畿輔通誌張氏宣府人林景雍妻有容色嘉靖丁巳兵變氏爲軍士所執逼污之張峻拒不屈軍士揮刃斷其身詔旌其閭

呂淵妾李氏按畿輔通誌李氏宣府人呂淵妾夫歿七日不進湯飲跪柩前號泣戚屬援之不起竟死於地有司旌之

張允妻衛氏按畿輔通誌衛氏宣府人張允妻同夫遇難不屈死

梅奉妻陳氏按畿輔通誌陳氏宣府人梅奉妻奉歿氏服衰縊死事聞旌表

石淸妻周氏按畿輔通誌周氏順天府人夫亡投繯死

李芬女按畿輔通誌李芬女順徳人年十六許字朱秉衡寇變不辱罵賊遇害至今每遇鬼節其冢上有雲气覆之人以爲異

郭登科妻賈氏按通州誌賈氏生員郭登科妻登科早沒氏縊死柩旁詔建坊旌表

陸大經妻華氏按通州誌華氏生員陸大經妻夫歿無子絕粒九日而歿詔旌表

李三才妾馬氏按通州誌馬氏戶部尙書李三才妾三才卒氏不食十二日死於喪次

康聯妻楊氏按順義縣誌楊氏洪勝裏康聯妻年十八夫病將革遂自縊家人驚走報聯聯卽瞑目嘉靖初人

郭鞏側室石氏按遷安縣誌石氏兵部侍郎郭鞏側室兵變陷城從容自縊而死縣北街有貞烈坊

沈鳳妻仇氏按遷安縣誌仇氏沈鳳妻鳳守﹠﹟車嶺寨北兵陷寨仇被擄將污之不從遂支解

徐文秀妻王氏按定興縣誌王氏山亭鄕王燻女年十七歸徐氏子文秀甫期而文秀亡氏卽有與亡之志抱苫塊並夫柩寢處朝夕眠食撫棺嗚咽如是七年手痕入木幾沒指凡夫所遺衣履藏之一笥歲時出曝輒盡哀久之其翁寶始卜冢於居室後葬焉氏無子寶夫婦煢獨且老又憐媳早寡欲子他姓而使婦婦之氏曰以死報夫吾志決矣且翁能與人以產誰不感者何藉於我苟得吾志甘衣食於鍼黹不願分一錢翁𨿽爲之寢謀然意猶未已值甲辰乙巳歲薦饑翁姑年益邁潛受吳某聘財俾彊婚之氏固拒翁固執驅逼萬方婦屢引頸就刀輒爲姑所奪自知不免乃詭曰翁姑甚愛我而我愛翁之子兩愛不相值以至於此翁爲召妾之宗告之故並設奠以辭死者則從命矣舅姑信之期旦夕置酒宴會因令吳某出召客而翁夫婦亦安心治具氏則沐浴取新布徧體結束襲素衣於上焚故所藏夫衣履遂延火焚其側室向夫冢樹縊死人皆奔救火及火定而氏死

王廷徵妻曹氏按容城縣誌曹氏王廷徵妻夫病卒氏晝夜悲號數日不食姑與母苦勸之延月餘仍不食死事聞有司旌表

劉渤妻王氏按容城縣誌王氏劉渤妻年二十夫亡無子止一女執志苦守嫁其女紡績勤苦二十餘年丙子之變氏從女家來賊欲攜之去氏不從被殺於道旁

李簡妻呂氏按祁州誌呂氏李簡妻年十九夫亡生一子撫之至弱冠亦死父兄勸之嫁氏哭夫墓側盡哀歸自經死

吳茂才妻髙氏按南皮縣誌髙氏吳茂才妻河間府人茂才年二十九始娶髙髙甫十七執婦道甚謹茂才遘痞疾臥﹠﹟髙昕夕進饘粥除糞污逾年不怠茂才知不可起執髙手曰吾不起命也願汝早得佳偶以答汝勞髙曰如君言是貳妾也君逝當與俱耳吳每言及髙卽卻走後茂才卒殮葬畢髙哀毀不食者累日父母與氏舅謀欲奪其志卜日將嫁聞於髙謾應曰如命請得絮酒炙雞致辭於亡者舅曰貧無以備請楮錢瓣香曰亦無以備婦恐疑而阻之遂往墓側哭盡哀墓前有樹僅拱把脫足纏就縊死跪而向墓面色如生

孫士儀妻韓氏按欒城縣誌韓氏進士孫士儀妻夫觀刑部政甫六月而卒氏號泣成疾未久亦死

劉豹妻徐氏按饒陽縣誌徐氏生員劉豹妻豹以痰疾暴死氏撫屍哀慟旣絕復蘇水漿不入口一意求死母百方勸慰稍彊飲食送葬曹莊見塗中井急投不得至家登樓收夫遺書號泣墜樓而死時年二十三建坊旌表

陳氏牛氏按髙邑縣誌陳氏牛氏並許顒妾顒亡遺一女二子女嫡滑氏出二子皆妾出滑持死志甚堅眾跬步覘視久之無間乃斷髮而止顒疾時二妾盟同死及沒陳自縊三日後牛亦死與顒合葬奏聞旌表

李從規妻韓氏按淸河縣誌韓氏李從規妻韓朝宗女淑哲有異姿五歲喪父逾年母羅氏更適女痛母棄己誓終身不與母相見年十七歸從規居二月從規忽嬰熱疾閱五月死氏卽是夕自縊以從時嘉靖乙巳年冬有司聞於朝詔旌表

李思明妻王氏按大名府誌李思明妻王氏夫病瘟不起囑氏曰汝年少無子宜再適氏請以死從夫死痛哭頭觸壁幾絕抵暮舉家聚哭氏乘其間自縊年十八

崔文俊妻黃氏按南皮縣誌崔文俊妻黃氏河間府人年未二十夫亡子僅周歲守節二十餘年己酉兵變破城逼之不屈死

趙廷璧妻李氏按魏縣誌趙廷璧妻李氏幼從父受列女傳諸書頗知大義十七歸趙以孝敬稱逾年夫亡無子氏指心自矢歲時伏臘祭饗輒悲痛欲絕舅姑憐其少擬俟服闋嫁之氏竊聞於除服前五日絕食死時年二十有一

張登妻袁氏按魏縣誌袁氏張登妻年二十夫亡晝夜號泣欲以身殉顧一子在抱彊起哺之未幾子殤死志遂決乘姑偶出潛營奠祭夫墓哭畢歸縊於室縊時忽迅雷驟雨大作鄰有嫠婦方謀適人聞袁氏死遂止

耿思惠妻曹氏按魏縣誌耿思惠妻曹氏夫亡子方在𦇤褓氏年二十二痛泣欲自縊父諭以撫孤爲重氏哭愈哀遂蓬首垢面終日向壁危坐骨立珊珊未幾卒

張齊妻李氏按長垣縣誌李氏張齊妻夫亡誓不欲生家人共防之李伺間縊死柩前

李增妻王氏按長垣縣誌王氏板丘里人李增妻初增未娶而病四年不愈及娶尢劇王垢面惡衣竭奩具爲饔飧藥餌費憂勤不懈增不食王亦不食歷五年無倦笥罄獨畱紅紵衣一襲於母人不知其故至是歸衣之以還增亡號泣絕食人勸之答曰少安當自食越三日衣前紵衣尙以素自縊柩前死年十九時嘉靖辛酉歲也

趙敕妻張氏按長垣縣誌張氏趙敕妻嘉靖十六年夫亡卽自經柩前死事聞詔旌其廬

唐詩妻王氏按長垣縣誌王氏生員唐詩妻嘉靖三十年夫亡氏年二十五絕谷漿自縊柩前事聞詔旌其廬舊有九貞坊因攺爲十貞坊云

張進妻王氏按北路志王氏龍門衛人張進妻夫亡年少一身靡依計難獨守伏﹠﹟稭泣八晝夜死於柩前

熊宗義妻鄔氏按全遼志鄔氏廣寧中屯衛軍余熊宗義妻嘉靖辛酉北兵至堡氏泣曰萬一不虞有死而已旣而夫宗義被殺鄔氏死之

於志祥妻劉氏按全遼志劉氏鐵嶺衛軍人於志祥妻有姿色嘉靖二十年大饑家人逼爲娼氏堅不從遂絕食而死有司以禮葬之

徐文中妻王氏按全遼志王氏定遼後衛人生員徐文中妻嘉靖四十年五月二十七日北兵至浪子山氏被執彊挾上馬投地數次厲聲大罵願卽死同難者勸從氏堅不屈遂斷其右手斫身七刀而去氏一息尙存見文中曰吾卽死名節無玷於汝無負遂絕有司旌表

陳文舉妻萬氏按全遼志萬氏鐵嶺衛生員陳文舉妻歸文舉克執婦道夫病疫死氏哀毀絕粒七日亦亡

張漢妻陳氏按開封府誌陳氏張漢妻太康人夫亡自縊有司以事聞旌表

柳金妻張氏按開封府誌張氏柳金妻祥符人年三十金死誓不攺節同邑谷姓者謀娶之金兄利其產詐稱張母病召歸至中途乃覺卽裂其衣欲自縊衛者嚴不得遂旣至谷欲犯之張唾其面曰吾家𨿽微豈從汝狗彘哉谷慚鞭之數百竟不從達旦而死有司嘉其節署其門曰貞烈

卜賀妻楊氏按開封府誌楊氏卜賀妻禹州人嘉靖二年遇賊不屈死後八年事聞詔旌其門

李逢昌妻呂氏按開封府誌呂氏郾城諸生李逢昌妻天性貞靜年十六適李恪執婦道夫早死氏年二十一子在孩提煢煢孑立躬蠶織糊口有勢豪欲彊娶之氏自縊而死有司驗其屍忽怒風大作黃霧四塞逾三月容色猶生有司旌其門置豪於法

司邦謨妻孟氏按開封府誌孟氏祥符諸生司邦謨妻謨病亡氏卽不食後夫十一日而死事聞旌表

劉檟妻李氏按開封府誌李氏劉檟妻陽武人檟亡氏年十八謂姑曰治棺必可容兩人者眾駭環守之一夕稍懈遂縊死柩前啟夫棺而合葬焉邑令上其事旌表

馮之漢妻李氏按開封府誌李氏馮之漢妻杞縣人夫亡氏沐浴更衣七日不食欲同死翁姑父母苦勸氏曰吾意

閨烈部列傳十六

明十一

王通妻洪氏按兗州府誌洪氏王通妻嶧縣人年二十二適通通亡哭撫夫柩自縊死嘉靖九年詔表其門刻石於墓

吳存禮妻蔡氏按兗州府誌蔡氏庠生桀女吳存禮妻嘉靖四年夫歿一子尙幼乃持囊篋攜幼子付其兄嫂泣與訣別夜分自縊柩前

董昂妻馮氏按兗州府誌馮氏董昂妻鄒縣人年十七歸昂合巹六日歸寧道遇流賊逼之不從爲賊所殺嘉靖間巡撫丁以忠檄縣封其墓爲文祭之

蘇範妻劉氏按兗州府誌劉氏金鄕人蘇範妻嘉靖二十六年夫歿縊於庭下死時年十九

鄭相妻徐氏按兗州府誌徐氏鄭相妻單縣人夫亡無後以貲產盡付弟侄自置棺衾從容縊於柩側與夫合葬

劉志妻宋氏按兗州府誌宋氏劉志妻滕縣人嫁未期而寡父母舅姑皆欲嫁之宋誓不從彊之自縊而死

劉訥妻閆氏按兗州府誌閆氏劉訥妻寧陽人夫亡自縊而死

耿暹妻塵氏按兗州府誌塵氏單縣人耿暹妻夫亡痛哭不輟自縊柩前死

王正色妻李氏按兗州府誌李氏寧陽人儒士王正色妻正色以哭父殞李哀痛絕食以遺孤托其兄嫂不食而死

蓋電妻陳氏按兗州府誌陳氏蓋電妻滕縣人嫁未期夫亡氏號泣勺水不入口三日自縊柩傍合葬有白鷺一雙翔鳴於墓嘉靖間奏聞旌表

張學詩妻黃氏按兗州府誌黃氏單縣人張學詩妻嘉靖二十六年學詩從軍遇害黃求屍具葬自縊墓前死

王尙仁妻髙氏按兗州府誌髙氏金鄕人王尙仁妻尙仁歿三日卽自縊死年十九里人嘉之立碑於冢

張棖妻王氏按兗州府誌王氏張棖妻單縣人年十八夫亡哀慟幾絕救蘇自縊柩前死

辛召妻史氏按兗州府誌史氏金鄕人諸生辛召妻夫死氏年十八縊於門楣以殉

陳蘊妻李氏按兗州府誌李氏金鄕人陳蘊妻夫亡氏自縊死里人爲之立石

髙光妻胡氏按金鄕縣誌胡氏諸生髙光妻夫病躬調藥餌及亡誓欲從死姑母防之甚密稍弛遂縊死柩前

周鎰妻潘氏按金鄕縣誌潘氏諸生周鎰妻少敏慧從父少司寇受女訓諸書旁及星數亦皆通曉及笄歸鎰克持婦道鎰有脾證氏從任城延醫脫簪珥爲資每朔望焚香吁天不茹葷者三年鎰病急氏見勢危殆絕食數日閱星書謂己命應﹠﹟夫屢欲自裁家人環泣相勸氏唯唯陽爲勉從尋自引決鎰亦隨死事聞臺使者旌之

汪躍鰲女按館陶縣誌汪躍鰲女居棗科裏年十六避兵東楊家莊兵至驅女上馬女紿曰前髙阜可梯而上知阜傍有古井至則投而死焉

張孝妻某氏按靑州府誌某氏益都人張孝妻孝與惡少曾東友善孝偶出往縣東窺氏獨居黑夜持刀入其家氏方明燈抱兒嬉見東驚曰爾夜至何爲東曰吾來所爲汝不知耶氏怒曰爾爲禽獸行何以見張孝東遂逼之不從殺其兒氏愈忿罵遂殺氏破其腹胎出而死東入時一婢在室東斫之佯死僕地東去乃蘇明日官捕殺人者問婢婢曰吾熟其人但不知姓名耳官乃令一街人皆赴縣後至者刑東夜殺氏欲遠竄至城門迷不能出回乃大明如是數次乃還待死聞官令遂至縣官令婢伏案下已呼名至東趨而過婢曰殺人者此也官捕審之猶抵諱出婢與對遂服曰天令我償命我何辭爲東旣伏大辟氏亦官爲旌葬事在嘉靖初年

李引全妻戚氏按寧海州誌戚氏衛指揮李引全妻夫殉難氏以夫家世職無嗣已方孕忍死以待後生女遂哭泣而死

兪價妾辛氏按寧海州誌辛氏禦史兪價妾子早亡止一孫幼小氏爲之保全家業撫養成人後以烈死

李襄妻王氏按寧海州誌王氏諸生李襄妻遇難被執不污以箭射之死最慘

寇禮女按寧海州誌諸生寇禮女許聘孫價以貧未娶價沒女不食自縊奉詔旌表

杜氏女按寧海州誌杜氏女許字童子王纊未嫁以烈死

吳氏女按寧海州誌吳氏女許字湯志徳未嫁以烈死

曲沼女按寧海州誌曲沼女幼失母因鄰婦戲言自縊死有司旌之

姜應魁妻劉氏按寧海州誌劉氏姜應魁妻方婚兩月夫行商爲盜所殺氏聞自縊死

侯堯妻王氏按寧海州誌王氏侯堯妻夫亡自縊鄰婦救止旋復經而死

王家棟妻趙氏按寧海州誌趙氏應襲王家棟妻嫁月餘夫死守節遇難自縊死二婢從焉

楊騰仁妻王氏按寧海州誌王氏楊騰仁妻夫死氏卽柩前自縊死

姜懋官妻滕氏按寧海州誌滕氏諸生薑懋官妻夫亡氏卽柩前自縊死

王琰妾孫氏按寧海州誌孫氏指揮王琰妾夫陣亡氏聞自縊死

王開基妻湯氏按寧海州誌湯氏諸生王開基妻夫亡自縊死

楊采妻孫氏按寧海州誌孫氏楊采妻夫將亡先自縊死

侯永祿妻李氏按寧海州誌李氏侯永祿妻夫亡卽柩前自縊死

曹琮妻姜氏按寧海州誌姜氏曹琮妻遇難不屈死

曲鳴鳳妻孫氏按寧海州誌孫氏曲鳴鳳妻夫亡自縊死

兪惟斂妻鹿氏按寧海州誌鹿氏兪惟斂妻夫亡自縊死

李兆淸妻祝氏按寧海州誌祝氏諸生李兆淸妻以烈死

孔鐸妻劉氏按寧海州誌劉氏孔鐸妻同夫死

林生瑞妻曲氏按寧海州誌曲氏林生瑞妻夫亡自縊死

王連城妻楊氏按寧海州誌楊氏諸生王連城妻以烈死

李爭華妻孫氏按寧海州誌孫氏李爭華妻夫亡自縊死

李崇起妻苖氏按寧海州誌苖氏李崇起妻遇難死

蘇大奎妻姜氏按寧海州誌姜氏諸生蘇大奎妻以烈死

王知言妻曲氏按寧海州誌曲氏王知言妻遇難自縊死

祝侖妻王氏按寧海州誌王氏諸生祝侖妻遇寇不屈死

戚啟宗妻黃氏按寧海州誌黃氏諸生戚啟宗妻遇難不屈死

兪逢時妻唐氏按寧海州誌唐氏兪逢時妻夫亡從死

李玆成妻王氏按寧海州誌王氏李玆成妻死事無考

顧應科妻李氏按寧海州誌李氏顧應科妻夫亡自縊死

張光裕妻謝氏按寧海州誌謝氏張光裕妻遇難死

韓起歐妻孫氏按寧海州誌孫氏諸生韓起歐妻以烈死

董勛妻於氏按寧海州誌於氏諸生董勛妻遇難自縊

劉旗妻賀氏按寧海州誌賀氏劉旗妻以身代夫死

林元芳妻髙氏按寧海州誌髙氏諸生林元芳妻遇難恐失其身自縊死

孫克元妻林氏按寧海州誌林氏諸生孫克元妻遇難誓不受辱投海死

姜兆妻劉氏按寧海州誌劉氏姜兆妻遇難以身代夫死其事實無考

遊豹妻李氏按萊州府誌李氏安丘李自然女年十七適髙密遊豹未一月豹亡女遂自縊家人救之獲免防守甚密越數日伺防者少懈復縊死焉嘉靖十四年奉旨旌表

魏邦治女按萊州府誌濰東郭人魏邦治女少端慧不妄出入許配同裏譚雍甫子遵詔一日遵詔中奇病物故女號天叩地哀毀數絕指心自誓請願往視喪父母覘其志決不許令一二女僕日夜防視惟謹比將窆又請往送喪不許乃水漿不入口數日偶見墻罅置鴆鼠藥匍匐取啖之遂僕地不醒以糞灌之得不死適同里人遣媒求婚父母欲許之女大憤恚引刀自剄賴乳媼陳氏救之一日紿其父母曰兒前誤今當攺圖毋久勞諸僕也父母信之防少弛遂解帶自縊死時嘉靖三十四年年十八劉應節爲之傳

燕國洽妻王氏按山西通誌王氏燕國洽妻夫亡氏年十六撫彌月子辛苦二十餘年流賊突至掠其家焚其室執氏欲污之堅不從賊怒殺之

畢某妻白氏按山西通誌白氏白鶴女適西城畢某方入門某以祖軍淸勾當起解懼而自縊氏與同死

李際時妻馬氏二

女附

按山西通誌馬氏生員李際時妻與夫攜二女長十六次十三避寇至沁濱謂夫曰此吾死所矣旣而與夫相失賊至逼之挾二女投河死

史鐵妻崔氏按山西通誌崔氏史鐵妻有姿色家極貧傭賃度日夫亡鄕人爭欲娶之氏詣夫墓自縊

張蘭妻馮氏按山西通誌馮氏張蘭妻年二十而寡守節三十餘年與張環妻同罵賊死旌表

劉禧妻段氏按山西通誌段氏生員劉禧妻禧亡氏年二十視夫殮畢及夜自縊柩側兩喪並停於家柩下忽生靈芝各一本皆異之有司表其門

賀氏女按山西通誌賀氏女年十七未嫁賊至從父匿山洞被執罵賊死旌表

王廷秀妻張氏按山西通誌張氏王廷秀妻年十七適廷秀克執婦道越二年夫疾臨危頻目氏氏跽謂夫曰爾勿我慮我必與爾偕遂潛赴後園自縊夫死同殮

安勛妻白氏按山西通誌白氏安勛妻聞賊入寨從夫入土穴賊攻穴甚急度難俱生令夫逸去氏罵賊不屈身被十餘槍死嘉靖間旌表

溫氏女按山西通誌溫氏女年十六賊至與母同被擄伏地不從死之旌表

阮福妻梁氏按山西通誌梁氏生員阮福妻夫亡氏年二十自縊合葬奏聞旌表

車煜妻張氏按山西通誌張氏生員車煜妻年十九夫亡從死有司旌表

郭朝臣妻羅氏按山西通誌羅氏郭朝臣妻年二十三止一女夫病篤謂氏曰而年少我死必擇人而嫁氏泣曰君休已吾不願聞此言俄以粥進食夫昏憒弗悟氏遂縊死次日夫亡

牛宗近妻李氏按山西通誌李氏牛宗近妻家貧隨夫傭作夫爲賊所獲氏伏夫身求代賊俱殺之旌表

宋師濂妻申氏按山西通誌申氏生員宋師濂妻濂亡子方六歲氏三日水漿未嘗入口及殮自剄柩前

侯景儒妻吳氏按山西通誌吳氏侯景儒妻賊至走避山洞中同伴婦女皆被劫氏度難免乃推兩兒山下自投水賊曳出載上馬遂自刺其面賊怒殺之旌表

張鈇妻臧氏按山西通誌臧氏張鈇妻年二十三夫亡朝夕哭泣盡哀乘間自縊死

喬甫妻郭氏按山西通誌郭氏喬甫妻喬貧賤而郭富貴氏下气奉翁姑盡孝賊至不屈被殺旌表

朱毓彜妻郭氏按山西通誌郭氏朱毓彜妻流寇之變夫婦避亂遇賊攜氏上馬彜怒擊賊被殺氏大罵並殺之奏聞建坊旌表

張環妻李氏按山西通誌李氏典膳張環妻年老寡居罵賊死旌表

郭永固妻焦氏按山西通誌焦氏甘泉縣令郭永固妻夫死難罵賊殉夫同賜諭祭贈爵蔭子兆祥官生

卞和玉妻朱氏按山西通誌朱氏卞和玉妻和玉與楊生忤刺死楊生自經氏年十九亦自縊

孔量妻李氏按山西通誌李氏銀匠孔量妻爲賊所執語之曰從我勝如銀匠氏罵曰窮銀匠夫也比汝賊乎賊彊挽之上馬渡河至中流奮身投河死

楊昱妻呂氏按山西通誌呂氏壺關縣人楊昱妻昱亡氏縊死嘉靖間旌表

栗某妻劉氏女

附

按山西通誌劉氏窶人栗某妻有女年十四絕美艷寇至懼辱令女先投井身從之俱死

廉名揚妻陸氏按山西通誌陸氏安邑廉名揚妻甲申之亂氏同劉氏母逃避至屯南兵突至竄匿野冢叢棘中爲賊搜出以利誘氏不從遂挾馬上行氏墮馬數次罵不絕聲賊執刃驅之氏益大罵曰死則死耳決不從賊遂自伏刃而死賊嘆曰此婦何性剛乃爾

燕國問妻李氏按山西通誌李氏燕國問妻寇獲之不從罵不絕口剖腹折骸而死邑令旌之

郭憲妻王氏牛

氏附

按山西通誌王氏郭憲妻嘉靖間北兵入境氏被掠大罵不從遇害憲繼娶牛氏憲亡牛分散所積於親族不飲食者十有四日而死

李博妻延氏按山西通誌延氏孝子李博妻賊至博守父柩不去氏聞變先自縊死

範蒲妻梁氏按山西通誌梁氏範蒲妻適蒲甫月餘蒲亡氏年十八欲從死母防之令與姑同寢伺姑晨興遂自縊嘉靖間事聞立祠祀之

王增保妻畢氏按山西通誌畢氏王增保妻僻居小莊寇至被執加刃於頸脇之爲亂終不從賊恚甚牽至場圃刳其腹曳腸於地猶罵賊有聲

王謨妻郭氏按山西通誌郭氏王謨妻嘉靖二十六年插部入境氏與村婦俱避走南山隱匿崖上未幾兵至驅之下眾皆從氏曰吾良家子豈爲異類所辱乃舉袂障面投崖而死

王桂妻李氏按山西通誌李氏王桂妻白巷民養賢女爲寇所掠牽至上佛寨前呼曰與我若干金當釋此婦無應者賊語氏曰無人贖汝當從我氏曰寧死不從殺之流血染地旋成白色

張天敍妻賀氏女

附

按山西通誌賀氏張天敍妻女年十五插部入境母女俱被掠女色美氏慮其見辱潛取刀與女女自殺部人相視錯愕稍稍縱氏脫者歸傳其事咸嘆異之

馬一乘妻李氏按山西通誌李氏生員馬一乘妻爲寇獲鞭撻逼淫不屈投﹠﹟中賊出之計不得脫紿賊曰身染糞穢﹠﹟就河洗之賊隨去遇井跳入賊恨甚下石擊死

薛塏妻崔氏按山西通誌崔氏薛塏妻夫亡遺子女各一氏紡績度日孝事孀姑彊暴謀娶憤恨投繯而死

王如秋女嫂

附

按山西通誌生員王如秋女年及笄未嫁與嫂同居賊將至與嫂約曰賊至有死耳及賊至家人競走避兩人不去闔戶共經死

邢淸妻劉氏按山西通誌劉氏邢淸妻淸有羸疾娶劉未合巹卽異室養﹠﹟未幾將死與氏訣曰我死汝何從氏泣曰萬一不幸從君已耳及亡視殮畢卽自縊死

李氏盧氏按山西通誌李氏石廷章妻盧氏廷章弟生員含章妻廷章亡李年十九無子以含章子維鼎爲嗣鼎甫彌月氏撫之成立及賊至氏被執不從割舌而死盧氏委身救護賊復斷其指亦遇害有司表其門

楊棟妻張氏按山西通誌張氏楊棟妻生員濟民女夫亡年十九子垂芳猶未周歲奉孀姑李氏溫凊不怠凡三十年值寇亂婦姑同雉經死

朱知妻賀氏按山西通誌賀氏鎭國中尉朱知妻封恭人中尉疾危氏晝夜悲痛二幼女繞膝啼不顧竟自縊家人救活尋服毒又救解遂絕食十日與中尉同日死嘉靖間旌表

陳尙策妻郭氏按山西通誌郭氏千戶陳尙策妻策客死白登氏不食二日旣殮自經柩側巡按銘之

王蜀妻侯氏按山西通誌侯氏王蜀妻年二十一夫亡枕屍痛哭欲自裁家人防之潛服毒死奏聞旌表

郭浤妻馮氏按山西通誌馮氏郭浤妻聰慧閒雅年十四適浤甫一載夫亡氏方妊哀慟觸地欲死姑托其母撫慰遂彊起視夫葬越八日生女氏泣曰今無所待矣卽絕食旬日而死詔旌其門

要氏二女按山西通誌要氏二女父要聚剛嘉靖間北兵至境二女爲兵所獲欲污之長女紿之曰我更有物在彼可急往取緩之必爲他人所有遂導之行至巓崖卽投而死次女繼之至今名其崖曰烈女崖

李永剛妻姜氏按太原縣誌姜氏李永剛妻嘉靖二十二年爲兵所掠驅之上馬氏大罵不從而死

李文傑妻梁氏按太原縣誌梁氏李文傑妻遇兵於羅城兵以刃脇之欲褫其衣氏曰殺卽殺衣不可去遂被殺已無頭猶行數步而僕

羅氏按太原縣誌羅氏不知其夫其姑淫亂彊氏與同以滅口氏不從竟自刎死

郭思徳妻安氏二

女附

按楡次縣誌安氏郭思徳妻嘉靖二十年北兵至境思徳挈家往避中途遇兵被害氏及二女俱有美色並被系驅走至風雲雷雨壇西恐爲所辱俱投井死女長年十九次年十七

寇一龍妻李氏按楡次縣誌李氏順天府尹敏女適庠生寇一龍龍以事憂勞疾卒氏年十五朝夕啼號期見夫地下遂飲毒而死

閻洪範妻李氏按壽陽縣誌李氏閻洪範妻嘉靖二十年八月北兵入境氏被掠不辱大罵死之事聞旌表洪範痛氏罹難終身不再娶

黃鑑妻靳氏按平定州誌靳氏黃鑑妻嘉靖辛丑北兵入境氏避亂山中爲兵所掠欲污之不屈剖腹刳胎而死

申尙義妻王氏按平定州誌王氏申尙義妻夫疾篤氏先縊死夫隨喪

喬毅側室髙氏按樂平縣誌髙氏工部侍郎樂平喬毅之側室毅妻王氏旣歿髙事毅勤謹毅遘疾稽顙於天祈以身代毅疾革顧謂曰吾殆不起吾子孫皆克自立獨汝未老無子柰何髙泣曰公脫不諱妾當從公地下毅卒哀毀引繩欲自縊爲家人所制不得死乃取平生衣飾投諸火於是防者益嚴及扶柩歸終伺間縊死柩旁時年三十有三死之日適朝廷遣山西布政使胡欽諭祭胡聞其事嗟嘆不置以狀聞請表其節詔旌其門後縣令王子玉卽邑中隙地構祠祀之

喬少保妾劉氏按樂平縣誌劉氏宛平人喬少保妾嘉靖七年喬寢疾甚劉氏欲死相從私以衣飾盡散諸僕至十年冬喬卒氏縊死柩旁年二十六有司上其事旌表

樊邦教妻張氏按定襄縣誌張氏樊邦教妻年十六夫亡無出有富民趙加賢賄姑逼嫁訟於縣氏拔簪自刺於公堂流血被體歸家自縊而死

曹小春按定襄縣誌曹小春曹廷輔女年十七未嫁鄰人張汝孝伺其獨居令妻盧氏紿至室逼姦不從被刺死事聞孝與盧氏皆置法

趙延祚妻張氏按定襄縣誌張氏趙延祚妻夫亡年三十九富而無子惟二女痛哭自縊救免不食而死

任堯﹠﹟妻楊氏按定襄縣誌楊氏任堯﹠﹟妻嘉靖三十七年堯﹠﹟死於非命氏年二十一號痛飲鴆而歿萬曆元年奏聞旌表

喬鍾秀妾盛氏按定襄縣誌盛氏安平令喬鍾秀妾順天宛平人年十五從秀性恭愼聰慧知書越數年秀病篤盛吁天乞以身代衣不解帶三月秀沒卽臥不食主母憐其苦狀以梨納其口復吐出越十九日死

李棟妻任氏按代州誌任氏李棟妻夫亡氏年二十方妊不甚哭泣越三月生子曰吾向者隱忍恐傷此兒遂不食而死

冀廷威妻王氏按代州誌王氏冀廷威妻有姿容性激烈北兵破堡氏避不及執欲污之氏大罵曰我良家子豈受辱於汝兵怒裂其屍

張大紀妻武氏按岢嵐州誌武氏生員張大紀妻嘉靖間寇臨城氏在鄕聞報同夫奔入城路遇寇夫被害氏遂投崖死

康弘業妻葛氏按岢嵐州誌葛氏康弘業妻弘業病革頻目氏氏曰得無疑我有他志耶遂斷髮以示夫目乃瞑氏水漿不入口者三日比葬哭於墓所自縊死

康所裏妻孫氏按興縣誌孫氏康所裏妻年荒同夫耕於北鄕爲賊所掠逼污不從賊持之行至黃河投水死

劉文妻樊氏按興縣誌樊氏生員劉文妻賊攻縣西關氏被掠投崖死

張子慶妻楊氏按楡社縣誌楊氏張子慶妻歸張一年夫亡年二十囑匠大其棺痛哭三日自縊屍旁

李好樂妻王氏按楡社縣誌王氏李好樂妻夫亡哀號不已旣畢葬自縊於室

楊墨女按楡社縣誌楊墨女父名傳芳女年十四嘉靖間寇變女隨眾避閣上賊縱火於下挾婦女以必從女遂從閣躍身入火距火不數步及地賊欲持之女急匍匐就火死

楊保姐按楡社縣誌保姐楊相女嘉靖間人年十五賊聞其美舉火劫之女卽奮身烈火中焚死

李舒馨妻連氏按楡社縣誌連氏生員李舒馨妻馨亡遺二孤氏年二十二晝夜哀號不食十日而死

李雲龍妻程氏按楡社縣誌程氏李雲龍妻龍病亡氏年二十三朝夕哭泣屢絕復蘇家人防之甚密尋伺便縊死

李鶴妻郭氏按陜西通誌郭氏李鶴妻鞏昌通渭人年二十一適鶴逾一載夫亡哀痛絕食以身殉焉

閨烈部列傳十七

明十二

吳某妻歐氏按衡州府誌歐氏桂陽州吳某妻夫病百藥不效氏誓曰天苟不佑吾夫必以身殉及沒治殮畢氏竟自縊死嘉靖間旌其門

劉鵬妻盧氏按黃州府誌盧氏黃岡劉鵬妻鵬病篤氏先期自盡嘉靖中旌其廬

張氏女按徳安府誌張氏女安陸市民張佩女也嘉靖己未年十六許聘朱鶚子比未嫁比亡女於是夜卽自縊死中丞汪道昆奏表其墓

龔天保妻牛氏按徳安府誌牛氏安陸龔天保妻夫亡誓偕夫死跪夫柩側不食十七日歙人程明著贈棺槥鄕人爭以美棺至皆不受尋絕性端靜每勸女婦修行初夫貧欲嫁之至死不從及是有司爲治墓立祠祀焉

劉自義妻李氏按徳安府誌李氏安陸諸生劉自義妻髙躬村人年十九適自義義病革與妻訣曰吾已矣父母曁三子惟汝在李泣曰君有兄嫂可勿慮亡何劉歿李一慟僕地起視含殮畢卽謁辭翁姑水漿不入口歷十有八日死部使者具聞旌之

李之喬妻曹氏按枝江縣誌曹氏生員李之喬妻流寇肆掠同妻被執不屈慷慨罵賊而死氏見夫被害索刃欲自殺亦斃焉

黃昌妻蔡氏按長沙府誌蔡氏寧鄕黃昌妻年二十六夫亡哀毀數絕父兄以藐孤勸之不從一夕自縊死是日黃生冢裂遂合葬焉裏中士大夫爲勒石於道

王道純妻譚氏按長沙府誌譚氏茶陵人王道純妻夫病痰手足拘攣不能動譚每夜焚香祈以身代卒不起手制一衣藏之及夫歿乃服前衣自刎夫側有司旌之

張逵妻王氏按長沙府誌王氏安化人張逵妻嘉靖元年八月逵爲賊所執欲並執王乃以首飾投賊脫去俄報逵被拷死曰夫死吾生何爲遂自沈屋後池中人不及救

張明儒妻向氏二田氏向晚女附

按辰州府志向氏張明儒妻向焦女嘉靖二十三年蠟爾苗叛剽掠鄕村氏與婦廷表妻侄婦廷相妻二田氏及向晚女共驚走藏甕池灘頭崖穴中頃之邏卒過灘恐不免至深湍同投水死脫者還道其事苗退家人求其屍悉獲焦女猶抱兒不釋時盛暑逾日面色如生縣令立碑致祭萬曆九年餘夢呂爲建四節祠

眭炯耀妻艾氏按永州府誌艾氏零陵諸生眭炯耀妻兵亂縱橫山谷間執艾欲污之艾曰我身終當屬爾然對眾辱我異日何以爲爾婦願且乘爾馬涉水執者信之氏馳馬深流赴水死眭按零陵縣誌作時

義氏女按道州新志義氏女名奎珠永明義天誥女也嘉靖戊戌爲流寇所擄抗罵不污遂遇害

楊俊妻謝氏按南昌郡乘謝氏南昌楊俊妻年十八適俊家甚貧婚甫逾月隨父客蜀謝家居奉姑至孝備嘗辛苦三年俊歸抵吳城溺水死謝聞之悲號幾絕引斧碎額娣姒驚救得蘇及夕自縊死

周珍妻吳氏按南昌郡乘吳氏丰城周珍妻年十八適珍二年珍沒吳以死誓殮畢入寢室自縊合葬登仙鄕

胡關七妻李氏按南昌郡乘李氏南昌胡關七妻七亡送葬扶靈歸有聚而觀之者氏問曰彼觀者何人侍者曰叔氏已許嫁爾矣李曰烈婦無二夫乃痛哭夫靈付孤於叔投水死

閔邦粲妻萬氏按南昌郡乘萬氏南昌閔邦粲妻年二十歸邦粲甫半載邦粲客遊三年歸墮湖死萬聞慟哭自期必死舅姑勸之不從復延其母諭之萬佯諾眾以爲信防護稍﹠﹟一夕具服從容自縊

蔣欽妻黎氏按南昌郡乘黎氏丰城蔣欽妻嘉靖辛酉廣寇肆掠黎恐被污遂投池死

舒銓妻余氏按南昌郡乘余氏南昌舒銓妻早寡寇至欲污之餘自墜溝中厲聲罵賊曰我名家子寧死豈受爾辱罵不絕口賊怒殺之

余陽妻張氏按南昌郡乘張氏奉新余陽妻年二十一華林賊入境張被掠行至後坪旅店賊欲污之張厲聲曰有死而已賊遂殺之至死罵不絕口

朱朝濟妻羅氏按南昌郡乘羅氏丰城朱朝濟妻父早喪母欲更適羅泣諫曰父死他適不如攜子女同死及歸朱二年而朝濟歿殮畢遂自縊嘉靖間旌其門

宋聰一妻鄒氏按南昌郡乘鄒氏丰城宋聰一妻聰一沒及殯鄒令工作雙壙歸卽自經

易功廉妻江氏按南昌郡乘江氏奉新易功廉妻年二十五遇華林賊被執賊愛其姿驅令同行至西岡段氏據地不起賊怒遂斷其首而去

余繼妻熊氏按南昌郡乘熊氏字譽奴丰城余繼妻孝事舅姑克盡婦道繼疾度不能起令備後事氏泣謂繼曰設不幸吾當與俱不能獨生也繼亡殮畢聞家人議焚棺卽衣所紉衣期赴火死家人察其意防之俟少懈遂自縊

饒宇棨妻張氏按進賢縣誌張氏大學士張位孫女尙寶丞大朴女年十七歸諸生饒宇棨事翁姑孝謹宗黨內外翕然稱之戊子秋偕夫避兵河東被執兵將加夫以刃氏盡出釵釧求贖兵卒害之氏搶地悲慟以敝席覆屍兵促與俱去氏曰吾相門女尙書子婦豈從汝行乎遂觸石死兵嘆息而去三水縣令羅儀則爲文紀之

熊惟簡妻謝氏按進賢縣誌謝氏文學熊惟簡妻兵至被執至蓑衣港不屈赴水死

熊惟燮妻何氏按進賢縣誌何氏文學熊惟燮妻避亂走匿叢棘中爲遊騎所獲挾至桂花塘畔投水死先是七月氏聞族中諭恭人以烈死慟哭嗟嘆曰今世變不可測恭人吾師也至是果盡節

舒駿聲妻陳氏按進賢縣誌陳氏文學舒駿聲妻賊至與侄才十妻陶氏同被掠氏斷臂不從行至境口墜馬自溺不半日屍浮其子負以歸葬

方義立妻支氏按進賢縣誌支氏性貞淑適儒士方義立嘉靖庚申義立溺水死支聞訃哀慟越數日悉出其資歸於姑沐浴更衣登樓自縊時年二十四事聞旌表

吳思讓妻陳氏按饒州府誌陳氏吳思讓妻年十八歸讓逾年讓病盡脫簪珥爲藥食資思讓度病不起囑氏再適氏以相從地下爲答未幾讓沒貧不能葬氏罄奩具襄事遂自縊死

夏一陽妻胡氏按饒州府誌胡氏名粹玉夏一陽妻幼讀列女傳明大義歸八日陽患痘不起哭絕復蘇者數次事姑至孝姑疾湯藥必親逾六年以母疾歸省或諷使他適甚力氏以石撾胸絕粒不食父懼亟返之至則禮舅姑於堂尋入寢室沐浴更衣自縊死時年二十四

程槐妻黎氏按饒州府誌黎氏名賢貞程槐妻歸三年槐疾革黎年二十五哀痛欲死撫遺腹女勉存活服闋歸省父母逼再嫁黎遂歸沐浴更衣抱夫神主潛縊於室天明孤女號哭弗止眾方覺

周統二妻張氏按饒州府誌張氏名鳳貞周統二妻統二早亡張年十八矢志守節父母舅姑欲奪其志張沐浴更服潛縊臥室嘉靖間旌表

史氏女按饒州府誌史氏女名長姜古埠史儼女也年十六將嫁儼被酒殺僕罪當坐死儼因誣僕犯長姜當讞姜實其誣儼遂免死異日姜泣曰自誣以救父義也污名而偸生恥也椎膺而死縣令立石表其墓

王廷卿妻徐氏按永丰縣誌徐氏王廷卿妻夫亡慟哭欲絕殮畢縊死柩旁

潘修言妻程氏按永丰縣誌程氏諸生潘修言妻幼婦道孝事舅姑言笑不苟會兵亂逃匿深林謂女伴曰與其倉卒辱身何如慷慨殉義遂抱幼女投深潭死時年十九

潘大申妻朱氏按永丰縣誌朱氏潘大申妻申有中表仕閩者招申申謁之攜二女歸朱氏其一也申在道見氏幽閒貞靜異於他女及歸遂娶之未幾申死貧無以殮賣衣衾以置棺時年二十餘或諷攺適氏笑應之遺養女於鄰曰汝昔依我愧不能成汝悉以器物與老僕曰若不辭辛苦以是償若凡平日稱貸於申者盡焚其券人疑其將去也尋沐浴縫其衣仰藥危坐潘族聞之皆入救氏曰以物解我徒污我衣耳乃嚙被而死

徐七一妻呂氏按永丰縣誌呂氏徐七一妻值兵亂恐爲所辱攜子女赴淸流死時當盛暑五日得屍面目猶生見者莫不垂淚

鐵銳妻黃氏按永丰縣誌黃氏諸生鐵銳妻夫死於兵氏避歸母家斷發誓無二志越數月以綫密縫其衣潛出城投濠水而死

劉景瑗妻程氏按永丰縣誌程氏諸生劉景瑗妻事舅姑以孝稱瑗嘗與兄談節烈事歸語於妻氏曰今日乃知夫子不獨以文章稱也歲丙戌瑗以書生奔走間關訛傳已死氏卽自縊遇救蘇匿山中爲兵所執大罵不絕口兵恚殺之

兪起芾妻夏氏按永丰縣誌夏氏兪起芾妻遘亂爲賊所掠不辱觸石而死

王士俊妻毛氏按興安縣誌毛氏王士俊妻年二十二而寡遭兵變欲污之不從兵怒三刃其首而云兄羽振收其屍

王氏女按興安縣誌王氏女文學王妹年十六未嫁性溫淑寇變系之馬上詬罵不辱遂遇害

陳天賦妻鄧氏按崇仁縣誌鄧氏名翠秀陳天賦妻氏性淑慧而天賦愚鹵夫兄天球有憾於翠秀輒污蔑之使離氏𨿽見逐亦無隱恨其父母恚之欲更擇婿氏卽自縊旣救免引刀斷指以示不二尋病歿郡縣憐之罪天球而表其墓

陳雪梅按崇仁縣誌陳雪梅劉冑監婢也辛酉流寇入縣主母前奔命梅捧釵篋隨後勢迫走池中以篋埋入深泥賊執之問所置雪梅紿賊往取隨投水死後賊退池涸釵篋如故

黎惟光妻樂氏按崇仁縣誌樂氏黎惟光妻嘉靖間爲流寇所執義不受辱賊怖以刃氏罵不絕口賊怒剖其腹而死年二十餘

虞世雄妻袁氏按崇仁縣誌袁氏虞世雄妻遭兵亂義不受辱投水死

黃文仁妻羅氏按崇仁縣誌羅氏黃文仁妻辛酉爲流寇所執氏自度不能免過子云湖奮身欲投阻之不得至暮賊犯之不從臠其軀

陳妹秀按崇仁縣誌陳妹秀陳叔利幼女辛酉流寇破城妹秀與伯鐸二子俱被擄欲污之姊與弟互相抱持賊不得辱乃以索貫姊弟衣袖驅之行氏自度必將受污至烏陂隨卸衣投陂以死時年十八

吳子材妻楊氏按崇仁縣誌楊氏名妹秀吳子材妻嘉靖間流寇突至夫婦俱被執賊殺子材欲污氏氏噴血大罵賊以木杖挺其手怖之使從氏罵益甚賊怒支解之

吳蓋八妻李氏按宜黃縣誌李氏名秀吳蓋八妻嘉靖辛酉夫死於寇氏年二十二被擄忿罵臥地嚼舌噀血寇面死於刃下有詔旌表鄕人建祠祀之

李邦植妻幸氏按建昌府誌幸氏李邦植妻廣昌人植病劇與兄樞曰婦少無子何依幸泣自縊家眾救之得不死植亡氏水漿不入口數日侍婢出遂縊死有司爲請旌度地營冢合葬於東州外之接官亭

李氏二女按建昌府誌李氏二女一銀瑛一玉瑛俱嘉靖辛酉避寇巖中見婦有被擄者並赴塘死縣令表之

黃佐妻李氏按建昌府誌李氏黃佐妻廣昌人佐亡哀毀骨立越半月乘間自縊死

吳氏女傅

氏附

按建昌府誌吳氏女南丰人避寇守荷石寨寇攻寨急女曰吾不可見賊伯叔曰以金贖或可免女曰擄而復贖𨿽生何爲與嫂傅氏奮身投崖死

賴公繚妻黃氏按建昌府誌黃氏賴公繚妻廣昌人年二十於歸越二月公繚疾篤自度不起顧黃而泣黃遂許以死及亡黃入密室自縊邑人士咸賦詩哀之

徐汝寬妻唐氏按建昌府誌唐氏徐汝寬妻廣昌人幼讀書明大義年十七歸徐未幾寬疾革執手叮嚀囑其再適及亡號慟失聲殮畢自營虛穴以待潛沐浴更衣自縊後於衣帶中得血書數字曰婦道已盡無所生

饒於鼎妻李氏按建昌府誌李氏饒於鼎妻廣昌人年十六歸饒生一女而夫歿親治喪具營虛壙以待姑慰之曰白頭黃口惟若是賴若死而吾與女皆死九原實更傷心乃彊理家事躬紡績養姑六年姑歿哀毀骨立越歲餘女復殤李持刀泣遂入室自刎事聞詔旌之

李氏女按建昌府誌李氏女名貴南丰人幼讀孝經通大義爲賊所逼女大罵不從賊磔殺之時年十九

割藕寨婦按南丰縣誌割藕寨婦逸其姓氏嘉靖三十六年流寇破砦投崖死

江以陽妻吳氏友悌傅氏附

按南丰縣誌吳氏江以陽妻少寡守節嘉靖四十年流寇屠荷石寨與吳宙女友悌吳宗澄妻傅氏同投崖死

胡汝棡妻曾氏按南丰縣誌曾氏胡汝棡妻事姑至孝年二十二夫亡𨿽極悲悼見姑必收淚和容懼增姑恫伯汝杞欲奪其志曾謂姑曰紡績以自給不敢以口腹累伯如必見逼惟死而已汝杞潛謀如故曾知之值大雨溪漲乃易衣屨中夜赴水死時嘉靖四十一年年二十有三翼日得屍自項至足皆縫紉完固後從祀節婦祠

顏簡妻伍氏按吉安府誌伍氏顏簡妻安福人簡貌陋且遘疾伍執婦道益恭未幾簡歿氏誓不再適軍人李惇率眾欲彊娶之伍自縊死嘉靖間詔旌其閭

桂秀按吉安府誌桂秀王世文妾安福蒙岡人世文歿桂秀年甚少主母將遣之遂自縊死尙書王學夔題其墓

曾周易妻羅氏按吉安府誌羅氏曾周易妻泰和人嘉靖辛酉流寇至周易遇害欲執羅羅哭罵賊賊怒剖其腹而死隆慶間詔旌其門

彭紹三妻周氏按吉安府誌周氏彭紹三妻安福嚴田人嘉靖壬辰寇攻嚴田周氏被執羣盜以周色殊於眾驅至巢脇使更衣氏憤罵不從不卽加害明日復脇之亦然又明日再脇之氏罵益厲盜度不可犯乃殺之斷其首棄澗壑中

曠子云妻袁氏按吉安府誌袁氏曠子云妻被寇擄誓不受辱抱子投水死時年二十五子云義之終身不娶

歐陽嵩妾劉氏按吉安府誌劉氏歐陽嵩妾名季姐泰和人嵩爲尙書郎病亡劉年二十五誓與正室蕭共守蕭曰此非易事且汝無嗣可去也劉曰宜人在生死相從乃眠食一室躬紡績不窺外戶蕭病劉侍湯藥月餘衣不解帶蕭慰之曰汝善自愛且命諸兒歸養劉曰妾矢志與宜人同生死宜人萬一不起妾不敢愛其生未幾蕭歿劉哭泣盡哀視殮畢遂自縊柩旁

曾氏女按吉安府誌曾氏女名淑貞泰和人幼許同裏任鋼鋼隨父之任沒於途訃聞女自縊死櫬歸與鋼合葬

劉婦龍氏按吉安府誌龍氏名琇劉姓婦安福人淮賊李明襲安福眾驚走欲西渡雨漲舟不可得賊奄至琇與姑訣曰吾世襲詩禮從父轉走十餘年未嘗辱於寇今至此命也義不可苟活當就死魚腹耳語且行姑呼止之賊逼遂投漲以溺賊急倒戈援之竟不起

郭安泰妻劉秀英

郭安鼎妻劉妙靜

郭敬儀妻王氏

郭敬熙妻陳慈貞

郭厥禎妻劉阿嬌

郭厥蘊妻戴芹英按吉安府誌已上六婦俱遇賊不屈死

羅揚淸妻王氏按吉安府誌王氏羅揚淸妻吉水人年十五適揚淸一年夫病死久之淸兄欲易其節使諷之王持三尺繩以對未幾仍陰受人聘鄰媼密以告王計欲自縊恐家人救之乃以夫所遺靑布衣衣之戴笠潛出赴池水死家人蹤迹不可得忽見池面笠露往視之已死

劉氏烈按吉安府誌劉氏雙烈安福劉蘊球二女也蘊球客思州以長女爲金田王邦潮妻年二十五次年十八未字會苗彜破思州殺掠慘毒姊妹遂相攜赴水死太守旌之

劉賦秀妻彭氏按吉安府誌彭氏劉賦秀妻廬陵遊田人年十九歸賦秀一年賦秀病亡彭矢志靡他姑逼再嫁彭泣曰他日何以見亡靈姑彊之遂閉戶縊死時年二十一

劉氏女按吉安府誌劉氏女泰和劉淸女也幼許聘張士廉子廉家故貧淸爲媒氏所惑議將攺適其女女聞罵媒自縊死

羅文忠妻劉氏按吉安府誌劉氏羅文忠妻名淑賢廬陵曲塘人文忠客死於楚時劉年二十四惟一女父母舅姑憐其少而無子諷使攺適劉以女托其娣姒入室自縊

蕭啟甫妻汪氏按吉安府誌汪氏蕭啟甫妻廬陵人啟甫以轉運入京歿於途訃至汪投池中死時年十九

胡孟賞妻劉氏按吉安府誌劉氏胡孟賞妻寇至被執罵不絕口賊支解之

郭永堅妻金氏按吉安府誌金氏郭永堅妻年二十夫歿矢志不二會裏中寇亂遇賊不辱投水死

郭氏女按吉安府誌郭氏女名參姑幼許蕭生蕭歿矢志不二諸父受金謀奪其志參聞自縊死

王玉二妻容氏按永丰縣誌容氏王玉二妻嘉靖癸巳流寇執容氏氏罵不受辱賊怒加之刃氏罵益厲身受數創而死

朱孟安妻劉氏按安福縣誌劉氏朱孟安妻年二十安歿劉紿治棺者曰大其棺以藏所愛衣物棺旣成沐浴更衣自縊死與夫同瘞梅溪山

王尹妻蕭氏按安福縣誌蕭氏王尹妻少寡撫孤苦節偶歸寧夢夫如平生速之歸且聞有異圖者次日馳哭墓所嘔血數升而死時年二十四

彭﹠﹟妻周氏按安福縣誌周氏彭﹠﹟妻嘉靖十三年爲寇掠去欲污之弗從遂折其足殺之逾旬得屍顏色如生有司表其閭

左氏女按安福縣誌左氏女幼許字湯氏子父母惑於媒言不知湯貧也後知欲攺聘女聞遂自縊死

王街妻湯氏按安福縣誌湯氏王街妻街死湯拜舅姑曰願終身事奉無他志及聞有別圖者泣曰吾已許石巖矣遂縊死葬石巖

劉堯妻顏氏按安福縣誌顏氏劉堯妻堯亡葬烏幕山陽裏民康希欒素跳悍稔此山多煤嘯黨掘穴數丈許顏以身哭阻不聽遂投穴中死直指捕希欒等箠殺之建坊表其墓道邑令吳應明爲之銘

彭維新妻王氏三女救貞附

按安福縣誌王氏彭維新妻有女三長翠適劉次啟亦遣嫁會歸寧在家季敬年十五未字值兵亂恐污王與啟敬二女相牽赴水死有婢名救貞者亦從之久之得屍母女猶抱不解長翠聞變號慟而絕是日五柩並葬

許宗慶妻劉氏鍾氏鄧氏劉氏附

按贛州府誌劉氏名潤貞瑞金庠生許宗慶妻嘉靖四十年流寇入犯宗慶挈家避陳石小寨賊攻寨甚急潤貞告其母曰此寨不守吾其死矣斷不爲賊污以辱吾夫時有劉尙卿妻鍾氏許受誥妻鄧氏李常森妻劉氏聞言憤激下越四日寨陷潤貞遂投崖鍾鄧劉三婦從之俱死有司奏聞旌表仍立祠祀之

曾志顏妻鄧氏謝氏附

按贛州府誌鄧氏寧都人曾志顏妻顏病篤鄧吁天願代遂自縊死其娣志聖妻謝氏以夫病極力扶持寢食俱廢旣死伏棺號泣次日自縊嘉靖中有司奏聞旌表雙烈

葉以淸妻陳氏按贛州府誌陳氏寧都葉以淸妻嘉靖末爲流賊所掠義不受辱觸石墻而死賊忿斷其首棄之路傍有司表其貞烈

曾立淸妻賴氏按贛州府誌賴氏寧都曾立淸妻夫亡視含殮畢卽自縊死時年二十二

賴氏女按贛州府誌賴氏女寧都人生有淑質及笄將歸羅歷生而歷生亡女告父母曰羅貧家無所資盍返所聘釵以助其喪而女誓不再嫁父母不許遂自縊

謝棟妻郭氏按贛州府誌郭氏瑞金謝棟妻嘉靖四十年攜子女避寇匿山中爲賊所獲欲污之忿罵不從殺同掠者以懼之亦不爲動已而奮拳擊賊賊怒遂支解有司請旌之

王化妻計氏按會昌縣誌計氏知縣王化妻化任平遠道經會昌值流寇充斥因畱妻子獨身以往越數日訛傳化爲寇所害氏聞慟哭以剪刀刺喉而死化秩滿載櫬以歸後以子貴上其事奉敕立祠春秋祭祀

劉沂妻周氏按會昌縣誌周氏劉沂妻年二十沂亡守節不二嘉靖中爲山寇所獲誓不受辱捐軀赴水死事聞旌表

王逵妻劉氏按會昌縣誌劉氏王逵妻嘉靖辛酉賊掠其鄕劉倉卒被執欲污之不從脇以利刃罵益厲賊怒刳之家人收其屍顏色如生

藍鳳暘妻羅氏按會昌縣誌羅氏藍鳳暘妻年十八夫亡矢無二志有勢豪欲彊娶賄其姑許焉逼之再四羅終不從復以重金啖其父羅度終墮其計遂赴水死嘉靖九年直指旌之

汪國奇妻李氏按會昌縣誌李氏汪國奇妻年二十四夫亡家貧無子矢志守節富兒謀娶姑諭之曰守節固美事寧忍二毛作溝中瘠耶李不獲已勉應姑命夜繞夫靈拜哭及至富兒家卽以尺組系頸而死聞者無不嘆息

謝碧妻羅氏按定南縣誌羅氏謝碧妻嘉靖二十九年岑賊李鑑突圍丁坊碧被殺擄羅氏行羅見夫死被髮跣足痛哭賊令妾女誘勸羅紿賊至將石擊破賊額流血厲聲罵曰吾夫被爾殺吾願求一死耳鑑怒拔刀砍之羅引頸迎刀就殺鑑令將羅支解萬曆間有司申請表其閭

蔣文亨妻楊氏按溧陽縣誌楊氏蔣文亨妻有暴男乘其夫出操刀逼亂之氏奪以自刎未殊姦恐事泄以杵碎其頭而死莫知誰殺也首於官官祈夢城隍神見氏披髮前訴捕姦懾服典刑

芮某妻何氏按溧陽縣誌何氏白沙嶺牧豎芮某妻容貌修潔芮病尪瘵欲賣氏以自食氏曰我去誰爲汝炊得食則已毋棄我也遂攜瓶﹠﹟乞食裏中以食芮一載芮疾稍愈復惑於眾終欲鬻氏氏知遂自縊死

史秉文妻宋氏按溧陽縣誌宋氏史秉文妻性貞順夫攻苦成疾割股和劑以進弗愈死氏哭屍旁越日而殞時年二十四縣令林文輝聞於巡方旌表

鄭元妻郭氏按六合縣誌郭氏名醜字道安美姿容父彬授之書輒通大旨母劉氏疾氏上侍起居下撫弟妹漱澣紉縫皆親之冬寒甚持鍼恆至夜半年十九歸同裏鄭元婦道甚修元難以列女傳氏一一解之無漏義元父讓素不悅元元悒悒氏曰子第盡誠孝瞽瞍底豫豈不聞耶氏秉性堅貞而讓有新臺之意屢見淩迫氏曰不幸遇此惟有死耳媵人勸曰何不告太君知閨烈部列傳十八

明十三

江世文妻汪氏按婺源縣誌汪氏江灣江世文妻年二十五世文客死訃聞汪慟絕不食三日而殞

李氏女按婺源縣誌李氏女名嬌云休寧流口李鵬時女許聘婺源沱川余坡將歸坡亡訃聞嬌云痛絕不食寢不能興者累日母彊起之一日出靑蓮白繡鞋示其妹曰此我殮裝也他日好爲我服之逾年父母欲納他聘女遂自盡年二十一

方應鳳妻饒氏按祁門縣誌饒氏城北方應鳳妻年二十四夫亡痛絕復蘇比葬虛右壙及服闋設奠盡哀闔戶飲藥而死縣令錢同文題其墓監司旌之

周元吉妻胡氏按祁門縣誌胡氏城東周元吉妻吉客死胡年十九晝夜號哭望櫬及二年櫬至撫棺哭踴袖匕首刺胸而死縣令孫光祖志其墓監司旌之

胡宗孔妻汪氏按祁門縣誌汪氏胡宗孔妻識字通書年十六歸宗孔五年宗孔以痘死汪拔劍欲自裁爲家人奪去乃痛哭絕粒七日復以姑疾彊起內水漿入侍及姑死扶櫬入山不食如故其母持糜粥諭解百端終不應而死邑令爲文躬奠巡按禦史表其墓

汪良鵬妻程氏按祁門縣誌程氏名賽玉庠生程宗濂女年十六歸汪良鵬鵬未發痘私自憂故以詰婦婦曰設不幸寧忍獨生無何鵬果以痘死揚州婦絕粒俟鵬柩柩至不食二十六日而死部使者題其墓

汪之望妻陳氏按祁門縣誌陳氏年十六歸汪之望望病革卽許以死及望死陳絕飲食久之復仰藥而死縣令表其門

周伯遷妻葉氏按祁門縣誌葉氏庠生周伯遷妻遷死家貧無子姑積病氏紡績以資藥餌及姑死往哭夫墳上晝夜不去亦不食每哭飛鳥隨集積半月死邑人葉一材捐貲表其墓道

胡舜妻王氏按祁門縣誌王氏名潤娘胡舜妻舜客南宿州固鎭潤娘從生子二歲會施尙詔反掠固鎭舜適出潤娘從鄰姬避亂抵蔡家湖賊突至執潤娘潤娘紿賊屬子於鄰姬自投湖賊起之三投三起罵賊不屈賊怒支解之棄湖中時年二十有一

蔣氏女按祁門縣誌蔣氏女給事蔣貫孫女許聘光有本本暴亡女聞伏枕絕粒請於父母願得躬一奠柩死不恨父母不許乃治奠具授行者致之其言不祥家人疑守之各紿使去櫛盥易常服登樓扼吭而死邑令爲卜地楊村舁有本合葬建祠祀焉

陳愛孫妻汪氏按祁門縣誌汪氏陳愛孫妻夫亡僅一女未幾殤汪具衣裳拜翁姑堂上闔門絕粒家人及親戚勸之不得積十有五日而死

張蔗妻陳氏按祁門縣誌陳氏石坑張蔗妻年十七蔗死遺妊生子三歲母欲奪其志詐病紿陳歸陳覺雪夜抱子奔還母憾令人賫毒餅餌其子子死營葬夫傍絕粒七日自縊於室

王承業妻倪氏按祁門縣誌倪氏歷溪王承業妻年十七歸承業三年夫亡氏欲殉之業弟欲爲立嗣冀勿死氏曰吾年少家四壁立死易爾立嗣難吾不願也彊之勉撫焉明年嗣子死氏曰吾固知其難也吾死暮矣潛市藥五兩藏之幽所力機杼以葬承業奠畢歸沐浴盡飲其所藏藥而死

汪尙保妻倪氏按祁門縣誌倪氏汪尙保妻年二十二尙保沒倪欲從之聞服金可死脫環珥吞之不死氏曰夫不卽要我地下耳服闋絕粒以死

周金章妻程氏按太平府誌程氏當塗博望鎭人周金章妻明末殘兵劫殺鄕野程猝遇之不屈赴水中與長子正體相抱而死

某妻郝氏按太平府誌郝氏繁昌庠生某妻夫蕩廢產業郝泣諫每被笞嗣夫迫於饑凍夜開戶躍入水死郝聞之抱子女數人從溺鄰人奔救見五屍相抱而出

胡效俊繼妻程氏按安慶府誌程氏桐城人胡效俊繼妻效俊死程縊於倉母救之會作佛事焚楮夜復縊靈前侍兒又救之次日又縊仍遇救乃紿人曰百日已過不死矣晚沐浴呼婢共臥婢臥熟徐起著衣密縫衣帶以白布懸榻梁而死邑令劉時俊表之

周見妻桂氏按安慶府誌桂氏桐城人諸生周見妻年十七歸見越三年見亡桂哭奠水漿不入口數日﹠﹟戶裂帛自縊死有司以聞嘉靖間詔旌其門

錢氏女按蘇州府誌錢氏女名如潔父皓許嫁僉事曹鏷子﹠﹟﹠﹟有廢疾不能娶自願罷婚女不聽曹乃先娶小家女沈氏以嘗之﹠﹟終不知夫婦之道於是又申前言錢父母從之更許烏程溫氏女聞累日不食母彊之乃食食止蔬食叩其故俛而不答及﹠﹟歿溫氏來迎女知不免乃屏人闔戶沐浴更衣書於寢壁云前緣已定禍福當同書畢自縊死年二十六遺書求葬曹氏墓從之

陶子舸妻方氏按蘇州府誌方氏昆山人蘄水令方玉岡女年十八歸士人陶子舸﹠﹟年陶死婦悲哀數欲自縊或責以姑在因默俯久之姑亦寡居同處一室甚相憐卹後九年姑病亡殮畢卽自投捨西水中手持茭根牢不可解家人得其屍面色如生遂啟其自置壙在子舸旁者葬之嘉靖間旌表

龔濂妻周氏按蘇州府誌周氏昆山人年十七適生員龔濂不三年濂以顚疾死於外周卽欲自縊其姑沈氏止之曰爲夫立後死未晚也因立族子文楷爲後遂絕食而死

沈昆妻薛氏按蘇州府誌薛氏太倉雙鳳人沈昆妻避倭難爲倭所襲脇以刃不動得間投水倭怒取路傍甕擊之死水中

周鑑妻王氏按蘇州府誌王氏昆山人周鑑妻少通經史年十八嫁鑑五年鑑亡遺二孤尋俱夭王決意求死有小姑與同起臥乘間出自縊年二十七嘉靖十九年旌表

王堯臣妻丘氏按蘇州府誌丘氏太倉沙頭鎭人王堯臣妻倭至以夫病不忍去賊彊污之不從爲賊支解

張氏婦按蘇州府誌裏涇張氏婦不知其姓夫死夫弟欲奪其產逼嫁之婦逃兄所夫弟偵其兄出以如所許陸氏者爲婦氏卽絕食陸氏婦女老嫗日說之不答竟縊死陸歸其屍葬於故夫之旁時嘉靖三十四年十月晦日

朱宋妻郁氏按蘇州府誌郁氏太倉雙鳳人朱宋妻方汲水井上二倭卒至欲污之郁寧死不受辱身被十五槍而死

陳林妻顧氏按蘇州府誌顧氏名阿妹長洲人陳林妻嘉靖間遭倭亂阿妹負兒走匿田間爲賊所得他婦同匿者掠其衣資皆得放獨妹以少美被羈劫之行至吳塘橋棄兒自溺

戴氏婦按蘇州府誌太倉沙頭鎭戴洗白妻失其姓氏以拒倭倭剖其腹投於河

趙賣面者妻按蘇州府誌趙賣面者妻失其姓氏沙頭鎭人遇倭不從身中數槍而死

韓廷珪妻孫氏二

女附

按蘇州府誌孫氏吳縣人韓廷珪妻珪販席潯陽孫與二女隨值逆濠兵陷九江廷珪適往龍坪鬻貨人勸其逃孫顧女曰逃必污辱計惟一死女曰生死無相離母女乃共取長繩系腰兵至赴河死孫年三十五長女年十四次女年十一嘉靖初奏聞旌表

沈思道妻孫氏按蘇州府誌孫氏嘉定人沈思道妻少知書思道病且死誓以身殉及歿引刀自刎以救不遂復百計自殘家人旦夕守視之逾年翁東溟方宴巡方守者稍懈遂閉戶自縊家人以報巡方爲撤宴明晨特疏題請詔旌其門時嘉靖十九年

吳緯妻錢氏按蘇州府誌錢氏嘉定人吳緯妻歸未期夫歿誓以身殉時﹠﹟方四月翁姑以大義解之已而生男里人或謀娶之語稍泄卽自經臥內家人驚救徹旦乃蘇一日設奠子匍匐取食錢喜且泣曰兒能自食無須我矣遂絕食而死時年二十三有司上其事詔旌表

曹氏按蘇州府誌曹氏失其夫名蘇州衛屯軍曹鑑女倭寇至以小舟藏蘆葦中勢急先抱幼男官壽投於水尋自溺後撈出母子屍猶相抱

洞庭婦人鄕民妻附

按蘇州府誌洞庭婦人少年美麗爲倭所掠前過獨板橋婦畏縮未登一倭引其手猶不肯舉步又一倭前後扶曳側足而進至橋心婦兩手堅握倭臂號呼踴而墮水二倭爲所牽力不能展俱溺死一鄕民夫婦相攜而奔遇倭至避匿渡僧橋下破船內倭搜得之殺其夫婦叫罵不從傍一倭提婦發一倭執刀示將殺狀婦瞋目罵益厲竟爲腰斬擲屍河下而去其夫中刃未絕得不死收葬婦終身不娶名氏俱不傳

周稱側室董氏按蘇州府誌董氏長洲人上虞丞周稱側室周疾革執氏手曰若春秋方富我死愼擇所之氏曰君不幸捐館妾有委賤軀相從耳周歿誓從死周母百計止之不可一日沐浴更衣取紈扇書冰淸玉潔四字於上以絰自經而死

三貞女按蘇州府誌三貞女嘉靖癸丑倭寇吳中婦女多被劫一弱女乘間逸去父母行求得之號泣曰我力不能自衛求死未得何顏復存世間遂投河死未悉其姓氏有蔡氏女者寇至家眾皆奔女獨仿徨不知所從賊執而褫其衣驅之前至橋邊遂竄入水賊復援之登岸至暮俟賊寢取其刀連刺之不能勝賊驚呼磔其肢體又韓碧溪女素有志操聞賊之暴嘗誓於父母曰緩急不能相顧生女何益惟不爲門戶羞耳及臨難倉皇而馳望見裸而持刀者遂投於河賊援之出復奮溺而死

吳會妻姜氏按蘇州府誌姜氏長洲人年十八適吳會會善丹靑婚數月會父曁大父相繼死於疫會亦歿獨與姑相守姑私念荒疫洊饑俾婦攺適可得粟爲終歲計隱諷之不得誶語激之不得謀於所親彊之姜不得已夜伺同寢小姑熟睡遂檢夫所遺丹靑一縑系﹠﹟帶間自縊死

五貞婦按蘇州府誌五貞婦嘉靖癸丑寇至洞庭東山周灣有婦夫死毀瘁衰麻總總寇見其少彊驅之婦懇曰人皆奔避我獨不去以夫喪在故願死守白刃固甘之但有嬰孺且姑老病莫養艷者固多何必此窮悴哉賊曰汝有志若此贈衣而釋之其鄰婦某氏賊戲之不從砍傷其鼻益奮不屈乃縱歸又一小家女寇始及門倒投井中死一婦夫病守視聞外哀號聲卽自刎周山又有婦少而麗導者固已知之首卽其室執之而婦以帛周其身束之甚緊不可解大罵賊賊怒以刀抉其體碎裂無完膚

黃璣妻陸氏按蘇州府誌陸氏長洲人黃璣妻璣病陸以女工佐藥餌璣沒其母陰受聘將嫁之陸私嘆曰違親非孝再嫁非義適遇寒食禱祭於夫至夜雉經死郡守表其閭

王士妻陸氏按蘇州府誌陸氏昆山人王士妻士習舉子業垂成而病革語其妻曰我死汝將安歸陸曰君設不幸我自有處必不爲君辱也士喜遂瞑目殮畢卽不食以楮帛奠柩前閉戶自縊死去夫死僅七日年二十有二其居在西湓瀆村與薛烈婦鄭宜君並死節邑人名其裏曰三烈先是陸氏墓在普福橋枯竹更靑三年三生芝艸皆雙莖及四年芝不生烈婦死嘉靖初年事也

錢氏女按常熟縣誌錢氏女封刑部主事體仁女嘗割臂肉救大母趙病值倭亂體仁匿女農家倭躪其旁女恐污及因投水家人挽出無何以臂瘡潰爛而死

桑瓊繼妻程氏按常熟縣誌程氏名蘭字妙音中書桑瓊繼妻明之女明就武職攜蘭至京瓊由舉人入國子監以能書選入內廷掌書誥命適喪偶因娶蘭生子克孝未期瓊病泄歲餘蘭奉事不怠瓊旣歿蘭祖洪憐蘭少令攺嫁先以柩南歸蘭哀痛幾絕一日媒來洪命蘭易妝接之蘭以白布裹頭泣臥不出洪怒閉之一室蘭擗踴嘔血三日不食而死年二十六克孝九歲抱骨歸與瓊合葬余姚余中立爲之傳

王某妻張氏按常熟縣誌張氏王某妻端秀有姿容三十而寡家貧嘗並日而食屋破恐漏濕棺往乞稻稭母家母憐之以微言諷張曰母柰何以貧故逆女有他志歸以薴綫易錢市雞酒奠夫訖自經死時嘉靖二十八年

徐氏女按嘉定縣誌徐氏女名懿順嘉定處士霽之女少有淑質能誦孝經女誡性行孤耿不類凡女同邑甘元雋聘爲子應麒婦嘉靖丁亥應麒亡女聞訃哭之慟請於父母將詣甘持服父母難之及聞葬期更素衣請往視葬復不許乃潛謂其妹曰服喪不可送喪又不可親意其謂何言訖泣下至夜遂自縊年二十有二郡縣各爲文祭之奏聞詔旌其門建祠祀焉

莫隱妻張氏按松江府誌張氏莫隱妻年十九歸隱逾年夫亡氏焚死者故衣遽投烈焰掖之出復蔽棺欲俱殮不得遂不食父母舅姑勸之第曰諾彊之藥悲咽不語比進食亦然家人不復彊旬日立棺側死奏聞旌表

陳氏女按松江府誌陳氏女琴村﹠﹟人許嫁沈槐槐亡欲往奠父母阻之竟自縊死

邢應鳳妻陳氏按松江府誌陳氏年十七適邢應鳳生二女夫亡矢志守節二弟素無行欲奪其志氏以死自誓後潛受上海某姓聘以母病紿之歸省夜泊舟浦口遽進簪珥請易吉氏號慟不從二弟隨發所伏輿人欲劫之行氏度不可脫佯爲溫語曰事旣爾無可柰何但未有婦再嫁而翁姑子女俱不聞者若輩能往白吾姑一訣乃可紿之去氏隨抱所生幼女躍入黃浦事聞郡守臧公奇其節抵二弟罪表其門所生長女年甫十歲朝夕悲哀凡二載哭聲枯竭而死及焚其骸則胸次俱血淤腸胃俱潰裂見者無不流涕

何良傅妻宋氏按松江府誌宋氏字子羽禮部郎中何良傅妻良傅素有羸疾氏日持誦楞伽祈佑之嘉靖戊子秋試良傅暈且死氏泣不食私欲自縊保母曰夫未屬纊何至是會疾漸瘳至癸巳病復作一日气絕氏卽縊於誦經室中已而良傅復蘇竟不死哭之曰哀哉子羽而欲就我泉下耶我又將何就焉終身不復娶

胡汝任妻瞿氏按松江府誌瞿氏太守霆孫女胡汝任妻時有倭難與賊遇瞿慮不免從眾中奮投道旁河中婢挽之不起竟溺死

何四妻王氏按松江府誌王氏琴村﹠﹟民何四妻琴童女嘉靖中被倭俘掠義不受辱殺於河越三日父母收其屍兩手猶堅握衣帶不釋

沈默甫妻李氏按松江府誌李氏練塘名家女旣笄歸小蒸庠生沈默甫三月夫死繼姑逼再適備加楚毒一夕沐浴潛自縊與夫合葬曹墳東

倪氏女按松江府誌倪氏女髙橋倪甫爵女倭寇上海女同嫂奔竄猝與寇值女見嫂被執投水死

陶氏女張氏女附

按松江府誌陶氏女南門四十保民應奎女貧未嫁倭至與其母奔避賊追及之遽投於河母挽之出答曰兒不能顧父母矣遂溺水死其鄰有桶匠張經之女聞陶死嘆曰嗟乎死得其所哉寇入其家死亦如陶焉

應禮妻髙氏二僕婦附

按松江府誌髙氏居華亭十保倭突至洋涇執氏並二僕婦欲污之髙罵不絕口被害斷其四肢二僕婦亦赴水死事聞奉旨旌表

蔡應奎妻周氏按松江府誌周氏蔡應奎妻靑浦人夫坐罪死家貧無倚姑彊之再適因抱女投河死

劉大章妻羅氏按松江府誌羅氏劉大章妻倭破靑村被擒投河死

韓洪謨妻張氏陸野塘妻附

按松江府誌張氏韓洪謨妻甲寅倭攻郡城入其家洪謨具儒衣冠迎之欲勸以好生勿殺語未脫口刀斷其臂矣氏號赴被執俱死焉越二日裏中收殮見氏左膊已受三槍尙堅執下體衣不解是時東郭有陸野塘者其妻亦不屈死焉

王嶽妻吳氏按武進縣誌吳氏無錫閭江裏民吳琰女適武進王嶽生一女嶽疾氏日侍湯藥嶽度不能起顧氏籌身後事氏曰君第安之妾當死君前每訊終不易辭已嶽病亟氏招兄弟三人至兄弟問欲何言氏曰無他言吾夫死請一面耳設酒饌且邀夫族屬咸會夜飲至更許令女就寢拊之曰吾不能顧汝矣跪嶽﹠﹟下與嶽訣嶽昏昏不知也起自縊死嶽少蘇嘆曰妻言死吾前果然後五日亦歿氏年二十四嘉靖中巡方表其墓

蔣氏按武進縣誌蔣氏失其夫名夫亡誓與同葬停柩不舉家人每防之經百日稍懈自縊死

杭氏女按武進縣誌杭氏女宜興貢生校女幼許字武進太學生楊墉子家日替校圖攺盟墉訟之監司判女歸楊未及娶而墉竟憊於訟鬱鬱成疾死女聞潛衣縞素絕滋味若居喪然父母兄嫂厭薄之女不自安往依外大母家寢處小樓旦夕焚香奉佛如是者五載校終欲攺聘女度不免私制衣履結束自縊死亦終身不娶宜興諸生列其狀將白於學使者或以有妨校功名沮之後數十年武進兵部尙書陸完學爲具疏請旌於朝

顧婦吳氏按武進縣誌吳氏馬迹山吳滿女嘉靖初許顧氏子父索厚聘不以時嫁顧氏子病篤始歸至則惟奉湯藥而已逾月夫亡哀慟甚舅姑令攺嫁乘間自縊死

陸子才妻蔡氏三婢附

按無錫縣誌蔡氏孝子元銳女適太學生陸子才嘉靖中倭亂蔡方歸寧家控江登舟將入城而賊突至見蔡美欲污之蔡悉出所攜金幣求免不得見旁有虛舟因紿賊過彼乃從賊喜牽其臂以往及船舷嚙賊手脫投水中死婢三人阿滿招女三英皆徐姓一時從死有司請詔旌其門

錢季子妻鄒氏按無錫縣誌鄒氏堠山錢季子妻嘉靖中避倭亂爲賊羣逐得之鄒死不從乃褫其衣而束以帛鄒念必不得免見賊植刃於陌遂盡力騰身上觸刃穿腹而死年二十有一

徐文秀妻王氏按宜興縣誌王氏王燻女年十七適徐文秀甫﹠﹟夫亡無嗣與柩寢處撫木幾穿卜地爲兩壙誓同穴逾七年嘉靖甲辰歲大饑翁潛納吳某聘擇日將贅王知沐浴更衣取所藏夫衣履焚之火延其室眾救火熄覓王已自縊夫墓萬曆庚辰旌表後其嗣孫貧弱墓幾不能守邑令陳遴瑋捐俸買田十畝畀其子孫世守之墓在南嶽

儲原善二女按宜興縣誌儲原善二女一受薛執中聘一未許人會紅巾亂舉家驚惶二女私誓同死及賊猝至家眾擁出過馬塘渡口顧河廣水闊遂相抱而溺後漉其屍葬之鄕人號曰貞墳母姚氏嘗夢二女魂化爲鳩每哭則鳩聚庭垂翅作悲泣狀哭已則去又哭則復來

吳妻李氏按宜興縣誌李氏吳妻年十六適生一女亡矢志守節族人嗜利逼嫁淩辱百端議成將別贅李計窮自縊死

周氏女按江陰縣誌周氏女名玉貞幼許字曹益益不才父仲義將議別婚女不從而止嘉靖元年五月益忽尋前盟父斥其儀而訟之女卽茹素稱疾密治喪葬衾服六月初三夜沐浴更衣書二詩於壁閉戶縊死時年二十三

夏秉常妻朱氏按江陰縣誌朱氏文林舊族女年十四歸涇裏夏秉常秉常時年十三未別男女時值嘉靖末倭寇涇裏入牽其臂以去女度不免詭謂倭曰我固願從若幸無扼我臂倭聽其自行不一里許望河流湯湯奮身躍入凡三沈三浮逾時竟沒里人莫不哀之

董氏女按鎭江府誌董氏女金壇人邑民張徳壽先議婚會太學生虞嶽爲義男王木求娶女不從自刎死嘉靖中禦史鄧某表其門葬北門外建烈女亭墓前

萬敬妻史氏按鎭江府誌史氏金壇人萬敬妻適敬未逾年敬以惡疾死史臥屍側水漿不入口者三日旣而家人火葬其夫史躍入火中幾死葬畢自縊部使者以聞詔旌表其閭

江相女按靖江縣誌江相女西沙人年十七會嘉靖三十五年倭寇至女泣謂父曰避無地願先死以免難父再三止之乃蒙垢敝衣塗其面以煤潛茂林中賊掠其家窺見女執欲污之女奮力奪刀自刎不能得遂投水死次日父收其屍面色如生觀者憐其志競爲辭挽之

陸鳴臯妻鮑氏按淮安府誌鮑氏宿遷陸鳴臯妻一年夫亡絕粒九日家人力勸乃勉食乘間自縊死

孟爌妾王氏按淮安府誌王氏贛楡諸生孟爌妾年二十三夫亡殮畢拜別眷屬或曰子在不可死曰我自完我事子有嫡母在乃從容自縊死

張肇先妻張氏按淮安府誌張氏張肇先妻年二十二夫亡殮畢捧篋跪姑前泣曰不能養老送終篋藏夫物也姑收之作後日棺殯費是夜縊夫柩側

王露妻郭氏按淮安府誌郭氏王露妻年二十九夫亡蓬首垢面不履戶外撫二子俱以痘疹相繼死氏遂自縊

張浚明妻髙氏按淮安府誌髙氏生員張浚明妻翁早亡善事姑浚明疾篤氏誓從死及歿遂自縊嘉靖間旌表

劉連妻金氏按桃源縣誌金氏劉連妻年二十五夫亡痛哭三日死

許滋妻趙氏按淸河縣誌趙氏邑庠生許滋妻歸歲餘夫亡號哭不欲食家人防之後數日飲食如常防者少懈遂閉戶自縊縣令郭琳申其事巡撫令立祠祭之

展浚妻索氏按邳州誌索氏展浚妻性至孝善事舅姑浚亡自縊死嘉靖中旌表

新河役夫婦按徐州誌新河役夫婦不知何許人夫本富家子流落不偶攜婦就食四方嘉靖初盛中丞新河之役夫在募中會其夏大疫夫死婦伏夫屍旁哭三日亦死督工官義而葬之

郝綦隆妻周氏按徐州誌周氏儒生郝綦隆妻夫亡自縊家人覺救得免翁姑慰曰與其殉夫死不如撫孤生氏稍悟無何遺孤亡復欲自縊家人防之甚嚴至夫葬期焚香酌茶夫柩前伺間終縊死與夫合葬

單士進妻王氏按碭山縣誌王氏諸生單士進妻士進夙嬰疾病氏年十六侍湯藥彌年不懈嘉靖癸亥進亡氏擗踴觸棺破面裂鼻家人力持之不得死翌日伺便自縊時年二十縣令上其事旌表學使移縣以公帑爲立碑志其墓

王珍妻馬氏按揚州府誌馬氏王珍妻年十九適珍二年珍嬰危疾顧謂父曰婦少艾兒死幸嫁之馬聞泣謂珍曰吾二人死未卜先後君何慮之遠也夜半潛自縊後四日珍乃死嘉靖中縣令旌其門

殷氏女按揚州府誌殷氏女江都人父安許某氏子未嫁某氏子歿殷聞閉戶自縊死歸其屍合葬焉

李婦盧氏按揚州府誌盧氏海門人夫李姓逸其名嘉靖中徙常熟倚豪民張島居島悅盧色誘其夫沈之江佯言爲盜所殺遂欲娶盧島之妻弟亦欲室其女盧痛夫讎莫雪欲自縊島遣老媼與居晝夜防之盧紿媼出闔門礪刃先刺其女遂自刎島召妻弟乘暮欲裒二屍焚之島族弟與島素有隙遙見島宅中火光夜扣戶入佯爲計曰暮夜誰知胡爲爇火以驚人乃作坎瘞屍竹林中後數年巡按陳蕙廉其事發屍驗之島與妻弟皆伏辜常熟如臯兩地立祠祀焉唐順之爲之記有司額表之

王之麟妻李氏按揚州府誌李氏名如芷興化人太學生王之麟妻大學士春芳女也於歸甫八月而麟歿於京邸李扶其柩歸不食死事聞建坊合祀於貞祠

杜儉妻周氏按揚州府誌周氏寶應人杜儉妻嘉靖間氏年二十儉死慟哭哀切夜更衣以白練自縊柩側

冀炯妻鄭氏按揚州府誌鄭氏寶應人冀炯妻年十九歸炯五年夫亡氏終喪盡禮哀慟而死

朱倌妻邵氏按揚州府誌邵氏名善果髙郵人邵琪女也字同郡朱倌家甚貧倌涉水死善果聞自脫一衣一帕令其弟往殮之旣返善果已閉門自縊死州守建祠祀焉

井旁女按揚州府誌井旁女泰興人不知其姓氏嘉靖丁巳倭寇焚掠被殺井旁以石欄壓其屍寇退鄕人殮之顏色如生其附體下裳皆縫綴不可解人知女預有死志必不可辱莫不哀之

鄭科妻張氏按揚州府誌張氏寶應人鄭科妻適科十四日科死張慟哭絕食誓與同穴翁姑晝夜守之將葬前九日竟自縊有司上其事給資爲治葬祭焉

李華妻黃氏按揚州府誌黃氏興化人李華妻華歿戍所氏紡績養姑家人欲嫁之佯許諾詣華冢慟哭竟日而死

馬氏女按揚州府誌馬氏女父泰泰興人許字黃瑚瑚家貧泰欲渝盟女堅不從未幾瑚暴亡泰喜女長號不起翌日更衣理容自縊於室邑令髙桂爲文祭其墓旌之

羅萬春妻劉氏按揚州府誌劉氏興化諸生羅萬春妻春亡密置利刃枕中家人覺而防之一日伺間自剄柩側縣令旌其門

周氏女按揚州府誌周氏女父懺泰州人年十六許字同裏王與未嫁與病亡女聞卽日投繯死事聞建坊旌之

向氏女按揚州府志向氏女泰州人年十六許字同裏朱舜舜死其父將往奠女欲從行父不可因紿母與幼弟他出卽自縊死時暑月家貧數日始殮面色如生比鄰失火獨越其廬不焚有司祭之旌表焉

陳藻妻丁氏按揚州府誌丁氏興化人陳藻妻夫病早亡氏自縊柩側以殉有司旌之

劉詔妻王氏按揚州府誌王氏興化人邑諸生劉詔妻年二十二劉歿撫遺腹子鳳雛甫能食卽抱付妯娌曰此劉氏血屬其善遇之遂絕粒死鳳雛曁子啟嘉俱爲邑弟子員

陸卿妻朱氏按揚州府誌朱氏興化人陸卿妻卿亡止二女旣長各遣嫁嘆曰吾事畢矣死無遺恨遂閉戶縊死縣令旌之

孫本元妻翁氏按揚州府誌翁氏興化人孫本元妻年二十本元死子甫三月翁哭曰不能顧汝遂自縊死邑令程鳴伊爲文躬往奠表其門

李二女按揚州府誌李二女泰州人年十七許字繆時雍未歸雍亡女聞訃涕泣不食越六日乘間自縊有司以聞旌表

趙卿妻殷氏按揚州府誌殷氏興化人縣民趙卿妻嫁期年卿病與殷訣曰我死汝更適否殷曰君不幸當先死卿未之信時殷已娠欲明其志遂縊死後六日卿乃亡鹺使胡植表其門

張仲辛妻洪氏按揚州府誌洪氏海門人張仲辛妻年十九辛羸疾將革與洪訣洪解指環約仲辛指而自畱其一曰當如此環生死不離也卽自縊後三日仲辛乃亡臺府旌其門

徐氏女按揚州府誌徐氏女許字淮安府諸生朱某未嫁而朱亡服喪於家詢知殯日卽沐浴自縊朱氏迎其柩合葬焉

陳某妻貴氏按揚州府誌貴氏名本賢江都人邑諸生貴枝侄女也適陳某陳富家子不善治生數年貧無一椽托身枝家一日陳謂氏曰吾將去汝任汝攺適貴嘿不應以告枝曰有夫如此命也一慟而絕

閨烈部列傳十九

明十四

周聰妻全氏縣誌作金氏沈茂華妻吳氏

汪志妻婁氏

顧惠妻金氏

吳銓妻沈氏

徐胡妻費氏按嘉興府誌已上六婦並嘉興人遇倭寇投水死

馬輿繼室沈氏按嘉興府誌沈氏嘉興人貞靜有至性爲漢陽守馬輿繼室輿沒沈年少無子悲泣八日夜自縊死

何鶴齡妻蔡氏按嘉興府誌蔡氏訓導蔡天錫女石門人許嫁同邑何鶴齡鶴齡無行兩家父母俱議攺婚蔡誓死不從旣婚蔡輒泣諫鶴齡不悛蔡憤懣自縊翁姑覺而解之翁死鶴齡不爲意蔡罄衣資治喪葬鶴齡迫蔡從娼蔡知不能免卒經死徐九臯作辭哀之

李斷女按嘉興府誌李斷女父金平湖諸生居乍浦嘉靖間倭入寇父攜之行女度不免乘間投海死學使阮立石海濱志曰李斷女死節處

徐氏女按嘉興府誌徐氏女秀水王江涇人幼許配鼎室子其父以醫致富而鼎室家落父欲餌婿罷婚婿亦甘焉女潛知之問父奩金幾何予我當從命父授以百金卽呼鼎室子與之抵暮自縊父以其柩歸鼎室子

馬維金妻趙氏按嘉興府誌趙氏平湖馬維金妻年二十維金亡欲自盡翁泣曰有孤兒在盍存之乃少進漿水已而姑病氏吁天燒指願以身代姑竟不起子亦殤遂不食而死

張一鵬妻趙氏按嘉興府誌趙氏平湖賈人張一鵬妻年十六適鵬鵬得瘵疾亟與趙訣趙咽哽不能語自指其心與幼子者三鵬亡子亦殤趙卽自縊死

陸美妻兪氏按嘉興府誌兪氏平湖陸美妻甫笄歸美嘉靖間倭寇至將逼其居美適外出兪亟渡河美弟與僕欲攜其手以行兪厲聲卻之遂自溺死

趙氏女按嘉興府誌趙氏女進士趙邦秩孫女平湖人許聘嘉邑生戴裕津未婚戴歿女擗踴闔門自縊母排闥救之閉口不言不食但以指叩胸疾呼往嘉興者三聲遂絕因合葬事聞建坊

陳貴妻李氏按嘉興府誌李氏陳貴妻秀水人甲寅倭變李方抱幼女被追遂躍入水中倭急持其髻李手格絕之倭怒以刃抉其首死詰旦母女相持出水次

孫承祖妻嚴氏按嘉興府誌嚴氏孫承祖妻嘉善人年二十二夫亡止一女欲以身殉念姑老乃已及姑歿女嫁曰我事畢竟不食死

包氏季女按嘉興府誌包氏季女秀水人許字李生將委禽母兄嫌李貧有他議女遂憤懣不食者七日長姊力持匕箸瀹女口未及咽而死

郁自魯妻馮氏按嘉興府誌馮氏嘉善郁自魯妻年二十六夫亡哀痛絕食姑勸之泣曰夫亡無嗣死何恨手書辭父兄乘間自縊死官爲殯葬

沈雷春妻張氏

許應鯉妻何氏

曾巖妻張氏

孫三妻郁氏

葉雷女按嘉興府誌已上五烈俱嘉善人遇倭寇投水死

沈氏女按嘉興府誌沈氏女名雲海鹽人年十七許聘同邑張生未娶張死邑人聞其工容爭來求聘父母將許之云覺投水死朱朴作烈女詩志其事

董壽妻王氏按嘉興府誌王氏董壽妻名桂芳嘉興人年十七歸壽逾年壽病革囑王更適王誓以死殉壽亡氏母湯亦寡居欲女歸同處氏不從母固彊之往家一飯哽塞不能下還過宣公橋顧其母曰河水淸冷可托以身母懼拽其衣至家以麻絰自縊邑令洪範爲撰墓表營葬鹽倉橋北嘉靖中佃爲民居移窆淸眞觀傍

錢氏女按嘉興府誌錢氏女錢君儀女也許字海鹽陳某陳初富後貧其姑無行婚有期矣女聞其事嘆曰盟不可變義不可辱吾以死謝之竟自縊

顧曄妻梅氏按嘉興府誌梅氏嘉興顧曄妻僉事梅江女曄登進士有志行爲給事中早亡梅不食死

向升妻王氏按海鹽縣誌王氏向升妻名月妝幼讀書通大義年十六歸升甫一年升歿設榻於升柩側舒帷蔽之朝夕坐臥其間自盡者屢爲姑覺救止居一年姑聽宗老言以十二歲從子後升王泣曰叔少六歲耳且名不可紊辟食三日俟姑寢櫛沐易衣雉經死嘉靖戊戌十一月五日也升臨亡以一帨遺王曰苟不相忘見此則如見吾矣王受帨朝夕持之至死猶不釋姑檢其笥得數詩皆自傷命薄之詞

步橋妻朱氏按海鹽縣誌朱氏海寧朱天宏女步橋妻嘉靖中遇倭寇欲污之不從抱幼子投虞溪橋下倭以槍﹠﹟引之朱罵不絕口倭輪槍刺之貫其頭顱母子同死

戴鑑妻周氏按海鹽縣誌周氏捨余戴鑑妻嘉靖中倭陷乍城義不受辱投河死

某氏女按海鹽縣誌某氏女者嘉靖中倭寇陷城有數倭共驅羣婦入兪姓者家恣污之兪姓者方匿承塵見旁一女乘間觸門門與頭俱碎而死賊退兪姓義此女不忍易門嘗指稱其事

李氏女按海鹽縣誌李氏女生員金之女嘉靖中倭陷乍城義不受辱投河死

沈表女按海鹽縣誌軍人沈表女嘉靖中倭陷乍城義不受辱投河死

江云妻林氏按平湖縣誌林氏林泓妹江云妻質健如男子兵獵之以頭觸刃入骨半寸許錚然有聲兵舍之得不死性亦烈矣

兪醒妻陸氏徐

氏附

按平湖縣誌陸氏諸生兪醒妻與其子欽亮妻徐氏姑媳共遇兵兪家帶同赴水死

馬二妻楊氏陳

氏附

按平湖縣誌楊氏李墩民馬二妻兵入境驅之登舟卽投河死明晨與馬慕南孫媳陳氏屍共浮遂以濕衣裹葬之

楊春綠妻吳氏按平湖縣誌吳氏諸生楊春綠妻美而賢城破兵欲污之氏手攫兵破其面兵斫其兩手大罵不絕復割其舌猶喃喃作聲乃刺殺之時年二十

陳銘妻戚氏按平湖縣誌戚氏諸生陳銘妻避難吳匯兵執其夫氏號呼出救兵曰從我當釋汝夫氏遂揮手令其夫去旣遠度弗能追乃隨兵行至一小橋遂投於水兵急持其足氏抱橋柱力下墜兵怒刺殺之

陸弘錦妻盛氏按平湖縣誌盛氏陸弘錦妻遇兵於慧華庵側亟投於河身被數槍而死

費孟韜妻馮氏孫

氏附

按平湖縣誌馮氏費孟韜妻與母孫氏遇兵並投松風港夫以手拯之曰不欲我全節耶遂溺死時年二十九

奚引佳妻李氏按平湖縣誌李氏奚引佳妻聞兵變預縫衣襟刺一人字於臂以爲志兵至投水死

馮某妻陳氏按平湖縣誌陳氏鄕民馮某妻居白潭兵至母女共匿田間被獲氏不從遂殺其母曰爾不從如之氏曰寧死如母必不從兵連砍之身受七創而死

倪氏女按平湖縣誌倪氏女年十八未字嘉靖間倭寇臨城女以麻纏身自誓必死倭逼之紿曰以鼓樂迎我當從若乘間投水死倭銜之攢刺以槍水爲之赤

王學古妻徐氏按平湖縣誌徐氏王學古妻避兵虹霓堰被執不從兵張弓脇之氏大罵被殺越十日獲其屍顏色如生邑令朱之翰上其事具題旌表

林泓妻沈氏徐

氏附

按平湖縣誌沈氏林泓妻與泓弟妻徐氏俱避兵逃竄沈氏先遇兵其翁匿稻塍中聞氏呼速殺我乃出拜曰請宥我婦兵嗤而刺殺之沈亦被創死復相傳一婦攜幼女溺水泓弟驗之則其妻徐氏也女尙未去於懷下裳百結不能解邑人施弘烈爲撰雙烈傳

石門五烈按石門縣誌嘉靖乙卯倭陷崇城大肆淫穢獨一女四婦潔身守義視死如歸人稱五烈一朱阿妹年十八市民朱潮女倭之至城隍廟橋將淫之女紿曰吾偕祖母來有藏金可共取也倭信之乘間投河觸石死一朱氏年二十七醫生陸道弘妻抱三歲子匿一樓爲倭所獲之行紿倭抱其孤下樓投井死一範氏年二十四朱貴妻也倭至與貴避園中時同避者數十人倭至獨挾範去貴見殺範厲聲曰何不並殺我倭怒剖其腹一菊香市民姚縉義女聞倭至眾皆恐怖香言笑自若眾嗤之香曰若輩第怕死耳及倭至遂抱孤子自沈於河數日屍浮母子相抱如生一戴氏吳鑾妻被俘將污之以死力拒倭大怒身被數刃而死按菊香府誌作蘭香

路氏按湖州府誌路氏梅溪路奇女年二十美姿色其夫貌甚寢且多病有富民見而悅之欲買爲妾厚賄其父令諭意路度不可拒佯許之比來迎路曰少緩當整容以行乃入臥內自經眾怪久不出視之死矣

錢欽妻茅氏按湖州府誌茅氏烏程人諸生錢欽妻避亂安固村遇寇茅不從自投於河寇怒剖其腹刳胎而死嘉靖間表其門

李茂妻髙氏按湖州府誌髙氏李茂妻安吉人茂死髙買棺葬之遂縊於墓側

嚴觀瀾女按歸安縣誌嚴觀瀾女溪亭先生其從祖也許徐渭文長爲繼室未嫁嘉靖間倭掠雙林斷其父臂女哭之慟倭系女去行至中途女奮身投井死至今虹橋有烈女井渭悼之作嚴列女傳

沈氏女按武康縣誌沈氏女幼盟於盛未婚而盛夭守志不嫁年十九父母欲奪贅章姓者女聞嗚咽絕食死

馮警妻張氏徐氏附

按寧波府誌張氏慈溪馮警妻年二十適警越六年嘉靖丙辰四月遇倭寇邑治被焚張攜子竄匿與其夫相失夫死於寇張亟收葬未數日寇復至張扶姑及妯娌買舟逃至管山江復爲寇所追知不免曰不死且受污賊手然馮之嗣不可絕也卽以幼子付其姑偕伯妾徐氏沈於江賊大驚異遂釋舟中所獲諸婦以去三日屍浮於江家人收而合葬於夫墓

竺欽妻陳氏按寧波府誌陳氏竺欽妻奉化人嘉靖三十四年五月二十八日倭寇入奉化陳方少艾攜姑及女而逃至徐家渡橋倭追甚迫陳度不得脫言於姑曰辱而生寧不辱而死遂令夫負其姑自抱女投水死

傅梓女李氏嚴氏附

按寧波府誌定海昌國傅梓女年十七美姿色未字嘉靖丙辰倭寇卒至梓家故瀕海女爲賊所得卽以石自破其面流血塗地賊怒磔之後二年甲寅有張棟妻李氏亦爲寇所執欲污之李罵賊不屈賊刃之縣令宋繼祖先後上於軍門禮葬焉先是庚戌有葉小九妻嚴氏者爲漳賊所驅知不免投河而死監司遣官禮祀之

蔣邦沛妻陳氏按寧波府誌陳氏名金象山人適馬岡蔣邦沛夫染瘵疾謂其妻曰吾不支矣汝年少好自爲之妻泣曰生則同生死則同死吾不知其他越日夫病亟氏沐浴更衣斂束手足潛自服鹵謂家人曰我身殊不快卽假寐夫側旣而呼之气已絕其舅謂其子曰汝婦死矣邦沛彊顧之亦瞑目而逝

王憲維妻丘氏按寧波府誌丘氏王憲維妻象山人嘉靖丁未四月漳賊劫西山王姓時夜分賊入丘氏室見其美欲污之丘不從執木棍擊之中賊首賊怒以刃刺其腹而死

某氏按慈溪縣誌某氏不知誰家婦丙辰夏倭入寇男婦踉蹌出走見一女子初嫁尙美衣飾顏色姣好賊注目蹤之餘得竄山谷中女遂不能脫賊欲污之女詈曰汝賊也吾儒家女寧從賊耶速殺吾當以頸血濺汝賊怒抽刃裂腹死同時葉郡守楩之祖姑於林箐中目擊而哀之爲言其事惜姓名不傳

姜阿龍妻桂氏按慈溪縣誌桂氏阿寶女姜阿龍妻方少艾嘉靖丙辰倭賊至桂與眾俱走匿馮氏僻室室後有池賊搜室眾婦俱赴於池賊悉以手援之獨婦力絕其袂竟溺死

章氏女按會稽縣誌章氏女許字王新建之子後父母以王貧更受他聘乳媼泄其語女痛哭截髮不下樓抑鬱而死

章如鍔妻張氏按會稽縣誌張氏章如鍔妻幼諳閨範事夫如嚴君夫早歿悲號欲絕殮畢自縊於柩旁聞者無不感悼族人爲之舉喪

陳堯還妻孫氏按臺州府誌孫氏名端方適陳堯還未幾堯還沒孫年二十三泣血絕粒旬日而死

孫季益妻應氏按臺州府誌應氏黃巖孫季益妻父母無男子以女贅季益冀倚之以終身逾十三年而季益亡季益兄利其產彊應他適應不從中分所有以安之兄意猶未愜乃劫季益柩以歸應訴之官斷依父母家守志出公門猶彊之不已應歸自經死

項巽妻徐氏按臺州府誌徐氏黃巖項巽妻年二十七有殊色嘉靖壬子倭寇至被執欲污之徐紿曰吾蓄在窖內願攜之以從賊縱之遂赴井死有司上其事詔旌其門

陳克諧妻解氏按臺州府誌解氏黃巖人名縑奴眞伯裔孫也年十五許字殿嶴陳克諧嘉靖壬子倭寇犯境克諧娶之以逃至邑西霓橋其姑分金授之曰賊至當以贖命解曰有死而已及賊至遂投河而死禦史旌其門

馮氏女按臨海縣誌馮氏女名光盧許字黃巖文學葛坤年十七未嫁嘉靖戊午海倭登岸焚掠父授以白金爲買命備女辭曰倘不幸遇賊有死而已何買爲力扶夫母陳入將軍山茂林中會有導倭入者獲之倭手引女臂女奮擊罵曰便殺我斷不汝從倭揮刀斷其右手五指左手猶掇石擊之倭遂三斷其體陳得免倭退父收其屍面色如生巡按禦史上其事賜敕書酒禮旌其門建坊鳳樓之北光盧按府誌作光奴

章佐妻周氏按寧海縣誌周氏海遊章佐妻壬子漳人引倭掠海遊周攜幼子與夫避山中遇賊殺其夫擄周往不從竟罵賊而死

王萬儀妻趙氏按寧海縣誌趙氏生員王萬儀妻廩生趙發姊歸王相夫力學克盡妻道儀早亡趙方妊摧裂傷痛抱屍一慟而絕眾力救蘇慰曰姑畱此身或可爲王氏畱一﹠﹟何必亟亟於死爲趙目曰且俟以決志及彌月生女遂頓足捶胸而死

陳音妻曹氏按天臺縣誌曹氏馬湖陳音妻性閒靜寡言笑事舅姑孝嘉靖乙卯年二十二倭寇入境氏隨姑出避與夫訣曰脫有不虞有死而已旣而遇寇度不得全遂投水死寇驚駭並捨其同行者而去

龐氏二女按天臺縣誌龐氏二女一龐貴女年十六一龐豪女年十五嘉靖乙卯倭寇剽掠至溪畔逐之甚急時大風寒並投水而死

顧氏女阿

香附

按仙居縣誌顧氏女名惜寶嘉靖間倭寇掠懷仁女年十五與父妾阿香同被執賊艷之迫以刃女佯可紿賊行至坐口湖層崖百丈下﹠﹟深淵語阿香曰吾得死所矣阿香曰爾能死吾豈獨生遂俱投於河而死

吳錫年妻王氏按仙居縣誌王氏生員吳錫年妻年二十五夫亡無子一慟而絕移時復蘇集族長者爲夫主嗣事畢自經棺側邑令表其門

葉茂陵妻余氏按仙居縣誌余氏生員葉茂陵妻茂陵以事系累會城灰橋防護綦嚴家人不得見越二稔氏始獲與茂陵一訣遂扼喉而死死之後空中常有亂石擊人咸嗟異之

錦娘按仙居縣誌錦娘廩生余廣生妹甲寅寇陷引刃自殺

鄭氏二女按仙居縣誌鄭氏二女父恕有旨族誅千戶某以兵至艷二女姿刃不能下要之曰若無拒可以無死鄭佯曰賤妾度已人鬼籙將軍幸憐而生之惟將軍命千戶以爲然不之防乘間投井死

倪良淘妻陳氏按金華府誌陳氏倪良淘妻素恭順修婦道寇亂氏見執知不能免乃投於西湖潭中賊怒以鐵鉤裂其體爲四聞者哀之

張文泰妻馬氏按金華府誌馬氏張文泰妻寇亂氏避匿山中大兵至徧搜山谷氏爲所擒獲馬上與所掠婦女從山岡出其下有淸塘氏躍入水而死

虞貞女按金華府誌貞女虞氏盧浚所聘也浚幼能詩文以痘殤女聞訃痛絕請奔喪父母難之遂求死旣而亦患痘口喃喃若與盧誓同穴者不逾時死盧迎其柩合葬焉

賈善明妻宋氏按金華府誌宋氏名賈善明妻戊戌歲同夫避兵浦江城竇山中未幾鄕民嘯聚倡亂殺人亡匿灌莽中爲遊賊所得乃抽銀條求脫不聽將亂之因以計紿之行至深潭側躍入死焉

周某妻趙氏按蘭溪縣誌趙氏周某妻早寡守貞茹荼課子𨿽爲太宰之婦而有杞梁之哀子長遂自盡其子日彊幾度吁號當事稱伊母死狀

郭浩卿妻王氏按蘭溪縣誌王氏郭浩卿妻兵亂被掠將迫辱之王誑之曰吾且飯飯畢從爾去兵信之王捉甕出若將爨然遂投沼死

方云鳳妻韋氏按東陽縣誌韋氏方云鳳妻名聰年十九適云鳳鳳歿哭三日不食死

徐蓮姑按衢州府誌徐蓮姑靈山鄕徐婁記女年十四許配方氏子鍾鍾行不檢爲其父斥逐流落於外幾十年相傳已死女詢知卽去鉛華誓不再嫁父母欲奪其志女涕泣不可父母令所親女兄弟勸之再三堅執不回請歸方氏築室以居越歲有諸生杜謙求爲配父母悅而彊之女斷髮持刀以示女伴令諭其親他日復給府帖假公吏脇之女毀其帖度終不免乃沐浴更衣從容自縊於室家人斧其門救之環守勿去女婉辭紿之就寢須臾仍縊死時年二十八嘉靖間詔旌其貞烈春秋祭祀

詹啟元妻王氏按常山縣誌王氏江山王鎭女後園詹啟元妻啟元不知誰氏子大城縣丞詹如金丐於京師逆旅中以爲已子欺王氏而娶焉旣歸始知之啟元又戇嘉靖辛亥間如金之家毀旣而遭訟客死啟元攜婦依翁翁恥之欲逐啟元王氏泣曰世有義子無義夫始之不審卽吾命矣吾義不可背啟元逐啟元吾必死翁懼不敢逐乃誘啟元出將以王氏別嫁之議成王乃闔戶自縊而死

詹天涵妻江氏按常山縣誌江氏都察院司務綏曾孫女後園諸生詹天涵妻也天涵病癘江氏來歸相愛無斁以小失姑徐氏意怒而出之父勸之嫁江曰吾旣不於母訓失媚於姑慚負多矣吾夫又不幸病而廢若乘其小異而有他志人其以我爲貪乖離而慕都狡也姑怒怠吾且歸視夫病望父無出此言父私與開化人行成得三十金江聞之懼其將見彊遂縊而死時嘉靖二十九年

應鏜妻林氏按溫州府誌林氏應鏜妻永嘉人家貧執苦孝養舅姑以鏜艱嗣罄服飾爲買妾生子嘉靖戊午賊至先執其子林悲痛又懼辱遂叫號抱女赴水死

葉一蘭妻劉氏按溫州府誌劉氏葉一蘭妻永嘉人年二十一歸一蘭僅數月嘉靖戊午倭寇掠鄕村劉與諸婦逃匿山谷間賊猝至諸婦披靡劉獨投崖而死

張遜志妻程氏按溫州府誌程氏張遜志妻永嘉人夫客亡慟哭幾絕隨浴屍盤水中衣盡濕勺漿不入口遂得疾惟曰吾得歸夫櫬死無恨矣力疾扶櫬歸抵家而卒

徐某妻王氏按溫州府誌王氏樂淸王諴女嫁爲徐某妻嘉靖戌午倭至氏欲避其夫玩寇勿聽乃夜紉其附身衣襦爲必死計比明登舟將發而寇至遽以兒並首飾授其婢誡曰寇至必活吾兒遂自沈死

胡廷相妻陳氏按溫州府誌陳氏胡廷相妻瑞安人居鳴珂裏嘉靖壬子海寇犯境廷相方臥病鄰婦呼陳俱去陳曰夫病去將何之已而閭巷悉奔竄陳乃掖夫出門至滴水巖遇賊驅去陳詈之賊睹其姿不忍害彊負陳於背陳嚙賊耳賊怒剖其腹而死俄而官兵至賊遁去乃得殯未幾夫亦亡鄕人以合葬於篔簹山

錢氏女按溫州府誌錢氏女父名樂淸人嘉靖戊午寇劫白石女年十八與諸女走匿米篩岡洞中寇至女墮千仞崖死事聞建坊旌表復其家

錢氏女按溫州府誌錢氏女父名泳樂淸人寇至泳與妻女俱被執至龍泉潭女紿賊曰吾願隨行盍釋吾父母賊喜聽之乃麾其父母亟去而身隨賊行至合湖橋度父母已遠賊不能追遂投於水賊刺殺之

周思兼妻林氏按樂淸縣誌林氏周思兼妻戊午賊掠其村落林與弟妹走避之遙望見賊懼不免卽以兒授夫曰君抱兒去我輕身易走耳旣前數步卽自投水死

髙攀桂妻徐氏按處州府誌徐氏諸生髙攀桂妻早年喪夫矢志守節丙戌夏亂兵入境劫掠彊辱不屈自縊而死

﹠﹟世忠妻張氏按處州府誌張氏麗水人百戶﹠﹟世忠妻寇掠城忠及長子俱爲賊所系氏恐其污己遂以懷中周歲女先投於井隨自溺焉時方六月至八月夫歸撈其屍顏色不變人以爲貞烈之驗

徐夢旐妻詹氏按處州府誌詹氏徐夢旐妻性柔順孝謹旐好學家貧氏出簪珥以從所志旐病危割左股爲劑療之病復作又割右臂及歿引刀自刎

謝俊升妻趙氏按處州府誌趙氏儒士謝俊升妻年十八方安國殘兵擁栝民避兵於鄕之獅子山山有穴髙十餘丈其鄕人每驅虎而﹠﹟之者夫語曰兵至矣柰何氏厲聲曰有死而已兵果至夫連被三槍血流僕地氏抱二歲子觸崖而墮子蹲母腹上得不死越日尋氏屍獲子育焉

王朝聖妻楊氏按處州府誌楊氏王朝聖妻避兵髙溪源後大竹山爲兵所掠家人皆散楊卽投山下死

張科妻葉氏按處州府誌葉氏齋夫張科妻長子年十五與其夫俱爲潰兵所捶系氏抱周歲女自溺於池

葉華妻季氏按處州府誌季氏葉華妻嘉靖間流賊入寇季避石馬山被執義不受污遂投崖死有司上其事建祠肖像春秋祀之善人陳尙誠捐田五十石以供祭事

陳昌引妻奚氏按處州府誌奚氏貢士陳昌引妻氏避潰兵於風山寨寨破恐爲所獲投坑而死

徐銓妻鄭氏按處州府誌鄭氏徐銓妻銓亡父令再醮鄭矢志不易父以計彊之鄭度不免乃佯言沐浴如內良久眾疑之開戶已縞衣自縊矣乃歸柩與其夫合葬

陳所學妻吳氏按處州府誌吳氏郡廩生陳所學妻所學赴科試死吳矢節靡他及方田兵潰氏避亂於風山寨寨破爲兵所負而趨氏痛嚙兵肩撒手墮地卽奪兵刃自刎死

王文奎女黃氏陳氏丘氏附

按閩書嘉靖癸未廣賊寇閩中江口前王村王文奎女方笄被賊掠行至屋後山紿曰吾欲汲江水飲之約帛束衣投江死順流下海數日屍乘潮回肌體不露顏色如生同時有詹秉植妻黃氏與其姑同爲賊獲賊索金帛箠姑慘甚黃曰願代賊不聽殺姑黃奪賊刀自殺事聞旌表鄭善夫作苦節行曰下南四郡三郡兵閩盜此日眞縱橫安溪莆口備慘毒殺气上閨烈部列傳二十

明十五

林氏二女按福州府誌林氏二女長金小次玉小閩縣人熹女也金小年二十嫁連江鄭輝生一子玉小未嫁嘉靖四十二年倭入寇至壺江村金小適歸寧與妹扶母乘舟避賊賊突登舟二女恐污皆自投於江金小且死置其子謂母曰抱還鄭郎玉小脫簪珥與母而沒數日二屍逆流而上其父收葬之

趙天麟妻方氏按福州府誌方氏閩縣趙天麟妻嘉靖二十八年倭寇入長灣天麟出禦賊舉家浮江賊突至舟驅天麟父母入水方氏及天麟妹坤淑俱年少恐受辱投於江

石采蒿按福州府誌石采蒿參政璧之孫女幼不妄言笑嘉靖間倭入寇采蒿隨母出避系小刀衣帶間母怪問之曰急卽死耳旣而遇賊赴水陷泥淖中賊欲援之采蒿自殺數日家人收其屍顏色如生

許鑑妻吳氏按福州府誌吳氏長樂許鑑妻嘉靖間倭寇長樂鑑夫婦俱見執賊挾刃睨鑑吳抱鑑哭請以身代賊遂殺吳

張氏女按福淸縣誌張氏女年十六倭寇犯境被執罵賊遇害族人過之恍見女寄言父母收其屍眾咸驚詫以爲烈魂不死

莊氏女按福淸縣誌莊氏女許配陳邦哲倭變女被執赴水死哲取葬其屍隨亦自經

林師學妻廉氏按福淸縣誌廉氏長樂林師學妻倭寇突至夫婦俱爲擁逼登舟氏謂夫曰汝可潛歸吾不汝辱也遂投海死

薛用溥妻葉氏按福淸縣誌葉氏大學士葉向髙之姑薛用溥妻倭難作氏被執恐見污憤罵不已賊怒甚手刃殺之糜其屍

林楠妻何氏按福淸縣誌何氏林楠妻楠死何年甫二十四父欲嫁之不從自刎死

陳日躋妻嚴氏按福淸縣誌嚴氏陳日躋妻年二十四夫亡孀居三載服闋自經死

林尙振妻何氏按福淸縣誌何氏林尙振妻夫歿投繯死

陳氏女按福淸縣誌陳氏女許聘嚴濤年十七未嫁而濤病亡女痛哭不食自縊死

陳氏女按福淸縣誌陳氏女小字履瑞許聘秦孟勤勤病亡履瑞制衰衣欲奔喪時已失母而父又他出獨祖在難其行遂欲自刎祖不得已遂歸秦至則拜廟抱屍哭不食姑彊之食不聽語之曰而翁且歸當俟履瑞唯唯迨勤父歸拜見如禮不食死時年十七

魏金妺按福淸縣誌魏金妹許聘何千石千石有姊爲金妹叔母往來母家言千石病狀金妹刲股付叔母曰以此爲何郎羹千石死金妹堅欲奔喪父母不許遂投繯死廉州守何玉成率族人迎其喪與千石合葬

翁應奎妻施氏按福淸縣誌施氏翁應奎妻歸七載夫亡氏伏屍嚼舌而死

鄭大鸞妻周氏按福淸縣誌周氏鄭大鸞妻歸十載夫疾革以無子令自爲計氏泣曰妻不二斬今則不待斬矣夫曰倘而不爽吾死豈不幸越七日夫亡遂自縊於柩側學使表其門太守志其墓

林尙菀妻薛氏按福淸縣誌薛氏林尙菀妻歸五載夫亡氏哭絕復蘇越六日成服遂沐浴更衣端坐自縊死

魏佑保妻陳氏按福淸縣誌陳氏化北裏魏佑保妻佑保病亡陳抱幼女哭訣姑覺其意謂曰汝幸與我共理家事徒死何益陳曰姑自有叔在婦何能爲旣而復曰敬如姑命姑遂不疑翌日入寢室自經死年二十有六嘉靖間事

韓一敬繼室林源徳按福淸縣誌林氏名源徳上澣人年十九適方民裏韓一敬爲繼室次歲夫亡林矢志守節撫前妻子韓云兄弟俱入膠庠語子曰爾兄弟成立吾可告無罪於爾父一夕與諸姆訣夜分抱鏡潛出投龍江屍至海門之東若有鬼神呵護急水爲之停流至七日始獲其屍顏色如生

何玉眞按福淸縣誌何玉眞化南里人許嫁徑江林文鐔之子侹年十九方婚未廟見而倭寇猝至侹與父匿於黃檗山中玉眞隨姑奔入縣賊搜黃檗山驅鐔去侹挺身出曰無害吾父罄其身之資藏以與賊父遂得還賊又驅侹至同安縣臨隊鄕烽火連村﹠﹟路無從玉眞與姑復故廬見翁還而夫不在欲自殺舉家諭之曰倘夫生還則汝爲徒死矣旣而有鄕人自臨隊回備言侹死之詳眞爲夫招魂以葬遂經死嘉靖間事

陳一徳妻施氏小

姑附

按福淸縣誌施氏陳一徳妻嘉靖間倭寇入其鄕施與小姑陳細娘俱遇賊恐污相持赴水死

林世蓁妻吳氏按福淸縣誌吳氏化北裏林世蓁妻嘉靖末倭寇至氏被執驅行不屈遇害萬曆乙酉其子林尙義舉於鄕禦史陳子貞奏旌其閭

張應駒妻薛氏按福淸縣誌薛氏張應駒妻夫病亡氏告姑曰兒以死許夫不能事姑矣自治殮具食鉛粉而死

鄭存晦妻莊董娘按福淸縣誌莊董娘適鄭存晦僅六載夫亡自經死

林尙瑚妾陳氏按福淸縣誌陳氏林尙瑚妾瑚亡從死

陳烑妻章氏按福淸縣誌章氏陳烑妻烑亡氏哭奠如禮及五七之日出拜翁姑自刎死

林守岡妻余氏按福淸縣誌余氏林守岡妻岡性至孝居喪哀毀病篤氏先岡九日自縊死

林守諤妻何氏按福淸縣誌何氏林守諤妻夫亡閉戶自經死年二十有一

林守業妻陳氏按福淸縣誌陳氏林守業妻夫病亟默祝求代度不起先二日自縊死

翁文妻嚴氏按福淸縣誌嚴氏翁文妻病篤氏嘗謂小姑曰人欲自盡宜何從姑曰縊氏曰此大黯昧當以堂堂正正死之及夫亡入帳仰臥自刎死巡按禦史題旌

林鍾相繼室陳氏按福淸縣誌陳氏林鍾相繼室相謁選例得兵馬司副指揮病沒於京氏聞訃勺水不入唇吞金服毒藥死年二十有八

陳某妻林氏按福淸縣誌林氏陳某妻海寇登蘇澳其翁陳振聲死氏抱子攜婢被獲在舟俱赴水死

張一仲妻林氏按福淸縣誌林氏張一仲妻仲賈海上遇賊死耗至氏撫二歲女曰吾當爲汝父死乃置女於潮頭縞素赴海而沒年二十有四

夏夢軫妻吳氏按福淸縣誌吳氏夏夢軫妻夫病篤氏剖腹刳肝和羹以進猶自取布束胸忍痛織胸前血水浹衣而出淋淋機杼間染布數重夫二姊勸之曰妗痛何能忍而彊爲此氏泣曰夫病革殮具微此無辦及夫亡氏閉戶更衣自經死年二十有四

林之特妻陳氏按福淸縣誌陳氏諸生林之特妻特病亡遺孤甫九月守之至十歲出痘殤氏哀痛不食旬日而死

吳開妻施氏按福淸縣誌施氏施起元女吳開妻夫亡卽絕粒欲死翁姑百端勸止其母令待父歸遲九閱月面父絕粒十日死巡按奏旌其門

蔡集妻鄭氏按福淸縣誌鄭氏蔡集妻歸未幾集病氏刲股和羹以進及集亡題詩明志不食閱月而死

夏膺隆妻鄭氏按福淸縣誌鄭氏夏膺隆妻隆亡氏以簪刺喉死

劉二鰲妻鄭氏按福淸縣誌鄭氏劉二鰲妻鰲授浙江寧波千總海上屢立戰功因乘勝輕敵被害訃至氏大慟自刎死

詹秉直妻黃氏按黃陳及丘以下諸烈閩書合傳縣誌特各立傳玆並錄之

按莆田縣誌黃氏詹秉直妻嘉靖癸未流寇猝至氏與姑共被獲賊索金帛拷其姑甚慘酷黃號哭願以身代賊殺姑遂罵賊奪其刀自殺有司以聞詔旌之

王原徳妻陳氏按莆田縣誌陳氏王原徳妻寡居二十餘年廣寇侵境掠之不去遂遇害榕城鄭善夫爲作傷哉行詔旌表其門

王二娘按莆田縣誌王二娘江口王待魁女方笄廣寇猝至掠女行至屋後山山下有大潭紿以吸水解帛束衣投潭死順流浮海數日後乘潮而回肌體不露顏色如生有司以聞詔建坊表其墓今人稱其潭爲烈女潭

陳準妻丘氏按莆田縣誌丘氏舉人謙女髙安簿陳準妻流賊入其家墜樓死郡守旌之

林觀文妻陳氏按莆田縣誌陳氏庠生林觀文妻年二十四夫亡守志越四年城陷被執不屈縛之投火中焚死

吳應桓妻陳氏按莆田縣誌陳氏吳應桓妻年二十七爲賊所獲陳大號曰我一死便休豈從汝賊耶遂僕地不起賊怒殺之

黃士寵妻陳氏按莆田縣誌陳氏黃士寵妻士寵歿翁欲嫁之氏涕泣跪於庭以好語勸翁乃止無何寇至被擄投水死

李塗妻陳氏按莆田縣誌陳氏尙寶卿箎女李塗妻塗嬰疾陳事姑甚孝年十九爲倭寇所執大罵投水死

髙翰妻翁氏按莆田縣誌翁氏布政茂南孫女髙翰妻賊入城翁抱姑哭賊殺其姑復殺其幼子擬以兵曰不從及汝矣翁罵曰吾姑死吾子死吾獨生乎伏姑屍大哭遂被害

鄭文煥繼室郭氏按莆田縣誌郭氏縣令鄭文煥繼室爲賊所執欲污之罵賊遇害於舊北門橋上

鄭若濟妻蕭氏按莆田縣誌蕭氏鄭若濟妻鄭家城外倭臨江口蕭入城若濟家居遇害訃聞蕭痛哭由東門出至﹠﹟尾橋遂投橋下死

鄭肇妻鄒氏按莆田縣誌鄒氏庠生鄭肇妻城陷同姑被執賊逼使前鄒奮曰死卽死耳不前也賊怒刺之洞其胸血被地猶屹然坐姑驚號賊斫姑僕地愈憤罵激烈賊刃其喉死時年二十九

王大勛妻張氏朱

氏附

按莆田縣誌張氏王大勛妻年二十二夫亡姑老家貧極力奉姑及賊入城與婦朱氏﹠﹟戶自燔死旌表

蘇繼茂妻唐氏按莆田縣誌唐氏庠生蘇繼茂妻倭圍城急指後庭井謂婢曰城陷吾以此爲死所旣而倭人城盡室﹠﹟竄唐投井死倭平獲其屍於井中子登龍貴贈孺人

陳復扶妻黃氏按莆田縣誌黃氏參議大廉女陳復扶妻城陷年十七賊逼之黃哭罵前奪賊刀賊怒拽之出黃指賊罵不絕賊斷其五指仍刺殺之同俘者覆以靑袍積薪焚之

鄭日新妾蕭氏按莆田縣誌蕭氏鄭日新妾與夫同被執卽以所生子付正室姚氏語以必死賊逼不從怒罵被殺

黃懋志繼室翁氏按莆田縣誌翁氏黃懋志繼室寇至欲犯之翁紿人更衣自縊死

黃約妻髙氏按莆田縣誌髙氏縣令黃約妻嘉靖壬戌之難抗賊死萬曆中有司旌之

林須恭妻劉氏按莆田縣誌劉氏都憲勛孫女庠生林須恭妻賊至彊侵之劉抗拒賊破其腹死同俘者見屍僕地猶手執﹠﹟襠不釋須恭是日亦被害於他所

陳在良妻方氏按莆田縣誌方氏陳在良妻城陷與在良母黃氏出北門走賊眾擁至夫母俱相失賊逼之罵賊投水死

王瓊娘按莆田縣誌王瓊娘福淸王汝采女年十四許待賢裏陳商越六年商死瓊娘聞訃七日不食往歸商家事商父母三年倭寇流與家人同竄梧嵩山賊獲之佯許賊懇釋商父母及夫二幼侄至涵江賊營以密藏剃刀自刎而死賊眾驚異以錦衣衣其屍扶上坐相率羅拜隨令羣婦舁以被置江邊爲潮沒去賊感激盡放同日所擄婦女無算

鄭三娘按莆田縣誌鄭三娘城左倉邊人母許婚庠生吳世勛其兄徳時娶林氏宦家女也恥吳貧挾勢悔婚而納富人聘三娘縞素臨之曰吾有死而已遂碎其儀登樓不食死死之日弔者塡門禦史聶豹按莆親往弔爲築烈女墓蓋亭墓前撰碑文勒其事以聞於朝詔旌表

翁妹娘按莆田縣誌翁妹娘溫莊翁玉屏女也許嫁朱紀紀亡女欲往弔父母不肯女含哀不食越月父爲卜婚遂自經死禦史方涯命築墳建坊旌之

鄭一娘按莆田縣誌鄭一娘城左義井人父謙議婚林嘉猷未成禮而猷亡一娘憂憤絕食自經死年十六禦史方涯行縣祭葬立石表其墓

康貞卿按莆田縣誌康貞卿許配林九錫父母聞其姑不卹前妻子遂潛取族女養之以代女知之卽不食私語族女曰吾誓必死族女亦欷歔泣下女遂絕粒死次日族女亦暴亡

陳若瑛按莆田縣誌陳若瑛義門人許配舒郎未嫁舒歿陳不食死其自題詩云有女名若瑛義門陳氏子女紅中饋余頗亦書史十九聘舒郎雙璧光盈笥百年偕老期天命永相阻妾身𨿽未明妾心良已許豈無逐風花離根妾所恥名旣爲君婦能不爲君死我生尙气節賦終毛髮豎

後﹠﹟婦梅峯寺前女朝天社邊女附

按莆田縣誌後村一婦人容色甚盛賊誘之不從延頸受刃賊不忍置之房自毀其面賊猶戀戀氏請死以火自焚其面皮如癩賊捨之又梅峯寺前有一女子抗賊不屈手足釘於壁以死朝天社邊槐樹下有女與父同執賊欲質其父女曰吾女流無能爲也放吾父乃可得贖金賊信之出其父女以身死

蔡崇妻朱福娘按仙遊縣誌朱福娘金沙蔡崇妻連江里人崇亡七日從死縣令表其門初邑庠陳康世母鄭氏鄭梓女也嘉靖倭變與父同被執賊以刀按其頸使偕行不從賊殺之福娘康世外孫女也人以爲母教有由焉

林咸妻陳氏按仙遊縣誌林咸妻陳氏折桂裏上塘汝賢女年二十二夫亡子甫二歲紡績養舅姑逾四載母兄﹠﹟許富室林仕卿爲繼配迫歸嫁之氏百計不能免乃抱兒訣別自縊死時嘉靖戊戌學使表其門令各官捐俸營葬

杜妹懿按福寧州誌杜妹懿字淑貞杜應鴻女嘉靖間賊掠九都妹懿年十七從母走十都上澳崖上將航海避之賊追逼妹懿恐見污遂投崖赴海鹵淖浸及胸舉手與母爲訣母誑賊曰我女懷多金幸活之以金爲償賊果泥行以槍引妹懿不顧而死十餘日屍流至本境江潯

鄭龍妻李息娘按福寧州誌李息娘李融女適鄭龍龍亡氏年二十七一子甫兩月所親逼他適不從子七歲殤息娘拊屍慟哭曰我勤苦衣食者爲汝今奚望哉遂自縊死

周文昌妻熊招娘按福寧州誌熊招娘生員周文昌妻嫁三年文昌死囑勿再嫁招娘斷指誓信孀居四年人議奪其志招娘撫夫棺大慟自縊不果是夜投井死嘉靖間詔旌其門

朱祚妻顧氏按福寧州誌顧氏後所朱祚妻𦇤褓而孤叔鄕司訓顧托撫之歸祚祚貧嬰疾顧鬻奩具用給衣食未幾祚疾革囑曰我在汝且饑死將何支況少而無子宜他適祚尋亡顧年二十有六罄所有營葬夫於木梳山爲人紡績取傭以供饋奠或濟之弗納或諷之嫁輒欲自盡母彊其歸不往絕粒七日而卒其涕泣處﹠﹟席皆腐嘉靖丁亥侄朱淮爲之合葬盛仕春作謠曰郎彌畱妻聽囑饑死事至微失節身極辱於焉絕粒窮哀哭哭之哭之思剖腹思剖腹入鬼關剜出生前心地下與郎看萬曆癸巳禦史陳子貞旌之

陳時表妻趙氏按福安縣誌趙氏漈頭人生員陳時表妻年二十七倭入城度不能脫攜二子赴火而死

楊宙娘按福安縣誌楊宙娘阮承祖妻倭入寇男子上城守禦婦人收簪珥爲逃匿計宙娘獨袖小刀妯娌笑曰何收此不切之務曰此物必有用處及城陷遂自刎

陳國祉妻郭氏按福安縣誌郭氏東門人陳國祉妻夫亡寡居值倭變解帶自經於樹而死

陳翰妻林氏按寧徳縣誌林氏陳翰妻與夫俱被倭執至營泣謂夫曰不幸至此勢難兩全吾有死而已汝歸撫子毋以吾爲念百計脫夫出營嘆曰吾事畢矣遂赴水死

曹逞妻謝氏按寧徳縣誌謝氏曹逞妻與數婦共被倭執拘於東門林家樓至晚度不能免乃托取水盥浴投井而死

林邦京妻陳氏按寧徳縣誌陳氏生員林邦京妻城陷爲賊所執拽至街尾宋家欲污之大罵不從被殺鄰婦匿暗室者俱聞之

林文奎妻何氏按寧徳縣誌何氏林文奎妻倭變擄掠婦女羣出逃匿數賊追至江邊度不能免謂諸婦曰與其受辱孰若一死之爲潔遂投於江

陳淑慈按寧徳縣誌陳淑慈經歷陳範長女許嫁林示纘倭賊陷城被執揮之行堅抱柱不爲動賊怒殺之庠生韓秉道被執在旁親見旣脫而述其事

黃熜妻林氏按寧徳縣誌林氏生員黃熜妻年十七歸熜十九熜亡一子甫兩月父母欲令更適林矢志不二泣血幾喪明及倭變赴火自焚

林鴻漸妻崔氏按寧徳縣誌崔氏生員林鴻漸妻倭變被擄不從見殺身臥磚地已而屋毀身焚天陰雨其形宛然在地

林執中妻吳氏按寧徳縣誌吳氏生員林執中妻徳性幽閒語言不苟相夫敬順不違倭賊陷城夫被執挺身救夫被殺

何琚妻吳氏按泉州府誌吳氏刑部員外郎何琚妻晉江人詩禮家女知書通大義夫亡年二十二無子卒哭之日囑置嗣區處後事從容自縊死所作奠夫哀辭酸楚不可讀嘉靖間旌表

王國助妻陳媚姜按泉州府誌陳氏王國助妻名媚姜晉江人生子甫四月夫病亟臥﹠﹟嘆曰吾死子將誰托陳曰吾決無二志君無累心夫亡獨撫幼孤躬織紝以爲衣食一日從母郭氏弔外祖喪舟回至江中賊舟逼甚急陳度不免赴水死賊悔隨旋舟去越四日屍浮色如生時年十七

黃思詔妾陳氏按泉州府誌陳氏訓導黃思詔妾南安人思詔沒以田園爲終老計氏誓必死時嫡子一良成進士在京師俟歸與訣遂自縊年二十七

謝應祚妻蔡氏按泉州府誌謝應祚妻蔡氏晉江人夫亡引帛自縊帛斷泣曰得無有身乎以筊祝之無有越七日遂死

吳煒妻莊願貞按泉州府誌莊願貞吳煒妻晉江人歸未﹠﹟而煒亡莊先與夫約同死父母知之告祖母與同臥起防之莊辭祖母曰夫無子莫與三年喪者吾何忍死祖母還報其母尋諷以他適莊憤自縊死

蔡任妻孫氏按泉州府誌孫氏蔡任妻晉江人夫亡年二十二事姑撫子越二年子殤姑亦歿氏遂自縊嘉靖間旌表

朱焯妻陳氏按泉州府誌陳氏朱焯妻晉江人都禦史鑑孫婦夫亡年二十六撫遺孤未幾而殤陳遂服毒死嘉靖間旌表

林應元妻許端娘按泉州府誌許端娘庠生林應元妻晉江人歸林五年夫歿密藏余帛小祥自經死

傅禧光妻蘇氏按泉州府誌蘇氏南安傅禧光妻晉江人封彰徳知府蘇士潛女歸逾年夫歿氏痛哭誓不獨生請於姑以夫兄子爲後拜父兄訣別謂其兄督學茂相曰兄爲綱常名教之官妹請爲綱常名教之防越九日自縊死年十九

林大娘按泉州府誌林大娘晉江人受余汝麗聘麗商於外舅姑預迎歸麗客死女自縊嘉靖間旌表

蘇希益妻陳氏按泉州府誌陳氏南安諸生蘇希益妻嘉靖甲子爲倭寇所俘義不受辱乘間投水寇以矛剸之罵不絕口與幼男俱被害

陳元登妻許七官按同安縣誌許七官陳元登妻登亡無子七官仰藥欲死姑亟救之卒哭夜又飲藥姑又灌救爲立嗣越三月嗣子夭七官鍵戶茹毒姑呼鄰人共破戶救之竟夜復蘇一日姑赴鄰人席七官自縊死年二十二

黃鼎在妻許良娘按同安縣誌許良娘黃鼎在妻鼎在因城陷死良聞訃遂自縊

黃順娘按同安縣誌黃順娘許文潛妻潛疾危囑順娘撫三歲孤順娘泣曰君卽不起妾不敢後潛亡順娘視殮畢卽自縊年三十三

林伯謙妻許氏按同安縣誌許氏林伯謙妻伯謙遘重疾氏百計不能療謙歿氏哭奠九旬畢遂投井而死

張鳳岐妻陳氏按同安縣誌陳氏儒士張鳳岐妻姑寢疾與夫奉侍湯藥衣不解帶凡三月姑歿岐哀毀病篤氏日減食吁天願以身代及夫歿請夫兄立侄爲後遂爲己治死具母與妯娌勸之不回越九日沐浴更衣哭拜夫靈並母兄戚族閉戶自經死

劉徳昭妻李氏按同安縣誌李氏年十九適劉徳昭越歲餘昭歿誓以死殉昭叔義而許之氏拜姑並妯娌沐浴更衣自經死

王從彜妻陳氏按同安縣誌陳氏諸生陳鼎女年二十歸龍溪王從彜逾月而孀父母慮其死彊舁之歸氏匿帶自縊

盧眞賜妻陳氏按同安縣誌陳氏盧眞賜妻賜系獨子死時氏方妊越二月生男不育氏慟哭曰所以未死者爲夫存後爾今旣死何以生爲遂自經於房時年二十五

王廷嶽妻許氏按同安縣誌許氏王廷嶽妻嶽亡子甫四歲氏痛哭欲死母與姑相慰藉之及小祥子殤氏大慟曰吾鞠兒無功何面目謝吾夫日夜撫柩哭勉襄葬事積毀成疾大祥日姑出理諸務紿其母曰吾甚病去此里許有神靈請母往禱之母疑躊躇氏曰母往亟歸母去氏經死年二十九

許復晉妻陳氏按同安縣誌陳氏許復晉妻晉應府試溺死訃至陳卽自縊

許子輝妻吳氏按同安縣誌吳氏許子輝妻輝歿及禫吞藥死年二十六

許致允妻張氏按同安縣誌張氏許致允妻允死卒哭張自經年二十二

王氏女按同安縣誌王氏女許字許世鐘鍾遠遊父母先期娶婦以待越三日世鍾訃聞女遂自縊死年十九

許元妻洪氏按同安縣誌洪氏許元妻歸許僅半載元客死訃至自縊死

張子異妻李氏按同安縣誌李氏張子異妻子異遘疾危氏泣語曰夫未有子旣不起吾與同日死異亡氏遂自縊年十八

陳安眾妻黃氏按同安縣誌黃氏陳安眾妻眾歿氏自經死年二十三

陳肇岡妻劉氏按同安縣誌劉氏陳肇岡妻岡死家貧多積負氏曰吾固當死但遽死使夫受逃債之名死有餘憾於是鍼剌紡績手胼足胝者窮日夜爲之及三年夙負盡酬謂其小姑曰吾事畢矣遂自經死年三十七

王廷椿妻蔡氏按同安縣誌蔡氏王廷椿妻椿試不售鬱鬱成疾氏侍湯藥罔懈及亡氏母往視氏告母曰兒負母恩矣將所有簪珥布衣付姑自經死年二十五

董嘉遇妻陳氏按同安縣誌陳氏董嘉遇妻嘉遇鬻技於外數歲無音信人言其已死父母諷使再適氏不肯後十三年嘉遇歸不一歲死氏遂自經年三十一

謝玉妻丘氏按同安縣誌丘氏謝玉妻玉亡自縊死

林繼賢妻李氏按同安縣誌李氏林繼賢妻賢歿氏絕粒毀容卒哭自縊死年二十有四

陳以恕妻何氏按同安縣誌何氏陳以恕妻恕亡殮時氏潛匿夫行纏是冬瀕海有警氏避於母家警退而歸卽以行纏自縊死年二十一

董尾吉妻王氏按同安縣誌王氏董尾吉妻吉舟遇颶風死氏夢夫歸徧體皆水驚問之曰予自水中來與夫同舟者歸親往問得夫溺狀遂自經年二十四

黃尾妻徐氏按同安縣誌徐氏黃尾妻尾病篤氏侍湯藥不懈夫亡自縊死年十八

李婦郭氏按同安縣誌郭氏諸生李躍龍孫婦歸五月夫亡欲死翁姑護之不得至大祥日哭奠自經死

謝愛娘按同安縣誌謝愛娘許字陳五美未嫁美亡愛娘恍惚見一男子入其門翌日訃聞卽往陳拜舅姑哭靈前至撤靈次日舅姑出視農務遂投繯死

王湍妻林三娘按同安縣誌林三娘年十六適庠生王湍六月而湍歿三娘以死自誓翁姑及母皆欲嫁之三娘曰夫有三弟在吾之未死正爲血食計耳豈以無子棄去耶翁姑知其志乃令至母家欲俟其母徐勸之三娘蓬垢三年足不出戶母密許富室劉姓三娘聞知乃於夫忌日歸飲毒發嘔人尙無知者至﹠﹟啄其沫盡斃姑始覺仍令歸母家三娘曰卽日從夫地下爲王氏鬼爾復何往乃撫膺僕地大慟幾絕姑令婢嫗十餘曳而過市見者無不流涕母遂彊奪之三娘懼無所逃乃語母曰女今嫁矣膏沐笑語異於平日母以爲然令媒往劉告期至日爲燕以待三娘竊入寢室自縊死事聞旌表

吳泰妻康氏按同安縣誌康氏廩生吳泰妻泰家貧篤學一試輒冠軍氏歸攻苦甫四月而泰亡氏矢志從死母與姑百方寬慰不聽惓惓致語夫弟以姑老爲囑伺間縊死禦史方公爲請建坊與夫合葬東嶽廟前道傍

呂潤妻陳氏按同安縣誌陳氏浯州林兜生員呂潤妻年二十而寡哀毀絕粒姑讓之曰汝欲以二喪累我耶乃就食三年日食不再面無怡顏偶歸省母或探之曰爾少艾家貧又無子將安終哉氏拂衣起告其姑曰生而啟人伺不如死計夫歿於嘉靖壬辰某月日卽以是日前飲毒期以明日死告於夫之靈曰生同年死同日家人灌解之越三日命絕

李一陽妻莊氏按同安縣誌莊氏李一陽妻陽登第待次銓部以疾乞歸卒於途莊設位哭哀毀逾禮以二孤付叔柩至自縊死有司表其門

王式妻吳氏按同安縣誌吳氏諸生王式妻嘉靖己未避倭大嶝寨中寨陷被執氏罵不絕口賊怒將殺之或教賊曰彼大家婦可挾以索厚贖乃令蔡嫗扶之行適道旁有泉深數丈遂投而死賊去收其屍因名其泉曰義泉

蔡士訓妻洪四娘按同安縣誌洪四娘蔡士訓妻嘉靖己未避賊大嶝嶼中及遇賊迫之行四娘坐地以瓦石擊賊厲聲大罵賊怒殺其一婢以恐之不爲動又殺其女及二稚子罵益甚賊度不可屈乃刺胸洞膈無血賊﹠﹟駭而去時同避賊者伏蘙莽中共爲埋屍淺沙比賊退凡四十九日發殮顏色如生至今嶝嶼人傳頌之

陳汝光妻許蓮娘按同安縣誌許蓮娘陳汝光妻賊劫其家將掠去蓮娘抱樹而哭罵不絕口爲賊所殺

黃貞妻許靖娘按同安縣誌許靖娘黃貞妻貞亡日夜慟哭自縊而死

呂登三妻許酉娘按同安縣誌許酉娘呂登三妻三家貧得損疾亡殮畢卽葬酉娘命作二穴不聽以手爬土指皆出血妯娌擁之歸自縊死年二十一

黃士觀妻趙氏按同安縣誌趙氏黃士觀妻士觀客死詔安氏年二十絕水漿七日值士觀忌辰從容處分後事自縊臥內

周仕昂妻陳二娘按同安縣誌陳氏周仕昂妻仕昂就婚十日告歸隨亡二娘年十八奔訃題其臥房曰三從四徳始終一節陰購鉤吻吞之鄰婦以他艸救之得不死時寇警二娘與二侍女守柩不去旣葬投河復救免謂其姒曰吾必死終自縊

張綬妻周仲娘按同安縣誌周仲娘張綬妻綬亡仲娘自經同居覺之赴救得蘇撤靈後沐浴更衣仍縊而死年二十三

張一睦妻葉三娘按同安縣誌葉三娘張一睦妻睦客死喪歸三娘矢志欲死父母知之防甚密及大祥哭奠畢忽有白﹠﹟從天下三娘曰吾夫生肖屬﹠﹟是其魂來招我也遂自經死年二十三時倉卒殮具未備家人奔走有黑﹠﹟據﹠﹟守護其屍至蓋棺乃去

李起滄妻陳酉娘按同安縣誌陳酉娘李起滄妻滄弱冠有文名兩試不售下帷過苦得虛損疾酉娘侍湯藥廢寢食滄棄世哀毀絕粒姑及母皆勸之自分必死卒哭自縊年二十七

楊廷樹妻範引娘按同安縣誌範引娘楊廷樹妻廷樹捕魚遇風舟覆引娘沿岸號三日夜淚盡血出獲夫屍負歸葬之撤靈日自縊死年二十二

陳臺宜妻王六娘按同安縣誌王六娘陳臺宜妻臺宜渡海遇颶舟不知所之後知臺宜死於交趾六娘哭奠備極哀痛欲燎薦其衣舅姑難之私謂所親曰終當送達而已撤靈之日夜自縊死年十九

陳璇九妻某氏按徳化縣誌陳璇九妻某氏嘉靖辛酉八月流賊猖獗突至其鄕倉卒抱周歲兒與夫同匿山中爲寇所獲夫身免寇見其姿美欲奪之不可寇手刃其兒氏撫兒慟哭震地厲聲罵賊不絕口遂被害年二十有五邑人聞之莫不以烈稱之

鄭仲輝妻陳氏按徳化縣誌鄭仲輝妻陳氏陳輝一之女也歸鄭兩月而鄭病事夫半載而夫亡哀慟七日慷慨就義通邑公舉旌其門

鄭馴妻王氏按永春縣誌王氏鄭馴妻嘉靖末山賊猝至抱子逃匿見夫爲賊所獲挺身救之紿賊曰以我爲質賊釋其夫度夫去遠遂發聲罵賊不休母子俱被害

林氏女按永春縣誌林氏女許字尢文炷未嫁文炷歿女年十九聞訃痛哭辭母徒走奔臨趨柩所慟絕復蘇謁炷父母再拜手裁束帛藏之迨二七之期對尊親肅拜畢雉經死

許朝槐妻黃氏按永春縣誌黃氏許朝槐妻槐病革氏年二十有六卽以死訂斷半櫛爲約槐沒勉爲夫治葬事復爲其女預制鞋遞長至三年以上遂自縊死有司上其事奉詔旌表

方其振妻陳氏按永春縣誌陳氏方其振妻振病亡氏年二十三號痛誓以身殉朝夕不離柩側至斷七拜辭舅姑投繯死

黃維禎妻楊氏按永春縣誌楊氏黃維禎妻禎病亡門戶單微僅有衰翁及幼叔氏年二十一誓從死翁以家貧勸之氏陽許至二七候翁出自經

劉毅齋女按永春縣誌劉毅齋女少讀書許字林永弘隨母歸寧至花石潭爲賊所逼恐受辱自溺死

李鏜妻林氏按安溪縣誌林氏庠生李鏜妻年二十八寇掠湖市林氏驚遁至溪畔忽憶被中阿女急歸反走至故處遇賊以釵簪賄其魁釋之又遇林氏紿曰我家穴藏財寶容回取賂賊聽之林氏過黃石潭潭深十仞余遂躍入死三日出其屍水中倚石僵立手持鑰如故

林超南妻黃愛玉按安溪縣誌黃愛玉南安人儒士林超南妻年二十三超南赴省死於途輿屍至氏﹠﹟哭哀慟親爲櫛殮時值倭警舉家夜遁氏對柩泣曰寇來吾死柩前矣號哭達旦自縊室中啟視渾身以布裹甚密臨死設座焚香委白袗布裙其上預囑婢春鶯莫令男子近其屍

某氏婦按安溪縣誌某氏婦者嘉靖四十一年倭人安海大掠男女被獲中有一婦姿容甚盛手牽一女背負一兒賊欲迫之不從恐之刃不動賊怒欲斬之引頸受刃罵不絕口死終不知其姓氏

張問行妻李氏按安溪縣誌李氏庠生張問行妻嫁一載行亡氏慟哭骨立越五旬自縊死

龔貞妻謝氏按安溪縣誌謝氏孝廉龔貞妻夫歿盡喪禮卒哭自盡面不攺色

李純香按安溪縣誌李純香感化里人晉江林泗妻年十九泗贅其家甫五旬歸省得病純香仿徨終夜明發馳去泗已死伏屍傍哭不絕聲絕水漿七日姑彊之進少許及卒哭夜櫛沐更衣自縊嘉靖十八年旌表閨烈部列傳二十一

明十六

黃四娘按漳州府誌黃四娘龍溪人嫁李能方十餘日時嘉靖辛酉流寇突至家人各逃四娘爲所獲入廟欲污之紿曰此地未便俟夜可乎賊然之過河投橋下死

黃二姐按龍溪縣誌黃二姐府學生元陽女初元陽與舉人林煉相友善許配煉之次子夔時年各幼交乳互育後元陽沒家日替未幾煉亦亡夔遂背盟別娶富民張氏女兄東升欲訟之官二姐泣曰訟吾姑吾夫是訟我也夔聞感愧以金二鎰懇賠別嫁二姐曰吾志必死何以賠爲求婚者踵至母兄婉諭二姐撫父柩泣曰幼曾見乳於林母長曾拜見於夫翁不幸見棄何顏別適生不爲林氏婦死必爲林氏鬼遂密自經於父柩側家人救不及卓立如生鄕人爭往弔同里人方伯蔡公自爲文祭之郡丞李畿嗣爲營葬於馬岐鋪之左表其墓

丁大娘按龍溪縣誌丁大娘鄒塘丁椿女嘉靖間饒賊流劫時丁年十八未嫁隨父﹠﹟散遇賊驅去不從罵曰眞賊我死不同汝去賊悅其姿復逼脇之丁望見前路有塘遂與行至塘投水死事聞有司爲祭葬仍表其門

陸瓊妻陳氏按漳浦縣誌陸瓊妻陳氏年十九嫁瓊未幾瓊亡翁以室隘移柩山陬陳請置臥內不聽明日往視柩大慟曰我在也夫暴荒野乎歸自縊死

康起鳴妻陳氏按漳浦縣誌陳氏陳徳昌女年十九適士人康起鳴將一月而夫亡罄房奩爲喪具及卒哭母令歸寧泣曰無復歸理矣入臥房自縊死嘉靖二十一年旌表

張冠期妻朱氏按漳浦縣誌朱氏張冠期妻嘉靖季倭寇攻城冠期登城禦賊被傷死朱遂自縊

黃輝妻王氏按漳浦縣誌王氏黃輝妻鎭海人嘉靖四十年閏五月饒賊襲陷衛城輝出覘賊賊猝至入室王度不免賊戴其夫帽氏大罵以手批賊頭墜其帽賊怒殺之事見黃氏家譜

林可貞妻遊氏按漳浦縣誌林可貞妻遊氏爲饒賊所擄系行至天尊堂投井死

陳基妻黃氏按漳浦縣誌衛學生陳基妻黃氏饒賊陷城基持刀與鬥賊格殺之黃投井死

朱氏黃氏按漳浦縣誌朱氏生員黃師文妻黃氏塗文妻姑嫂也嘉靖辛酉遇饒寇之難同被執俱投井死

翁瑞夫妻林氏按漳浦縣誌翁瑞夫妻林氏被賊執不屈抱子投井死

朱簧妻蕭氏許氏蔡氏張氏附

按漳浦縣誌朱簧妻蕭氏遇寇亂同妯娌許氏蔡氏張氏俱自縊死

吳志豪妻陳氏按漳浦縣誌陳氏吳志豪妻聞寇陷城投井死

蘇氏按漳浦縣誌蘇氏不知其夫遇賊罵不絕口被支解

朱鐸妻戴氏按漳浦縣誌戴氏生員朱鐸妻扶姑避賊遇賊欲系之罵曰吾頸可斷不可系賊怒斫之並欲殺姑戴負重傷翼蔽姑曰寧殺我賊義之並釋焉出城復遇倭寇不屈如初遂見殺後五日家人收其屍顏色如生

陳應科妻黃氏按漳浦縣誌陳應科妻黃氏嘉靖永饒賊陷城黃適歸母家父命與俱逃嘆曰賊盈城逃焉往賊至攻撤其門黃義不受辱投井死其母繼之

陳纘妻程氏按漳浦縣誌程氏陳纘妻纘客死髙郵程年二十八訃至號慟幾絕成服拜舅姑畢以舅姑托其姒就寢視之死矣有司上其事旌表

程嗣衮妻王京姐按漳浦縣誌王京姐知縣王謐女性慧知書年十七適邑人程嗣衮夫妻相敬如賓逾年衮死王年十九號哭頓絕家人防之不獲死將窆投穴眾扶抱而出遂登樓自縊死其衣衾簪珥皆以預置殮具有司以聞旌表

鄭承惠妻黃氏按漳浦縣誌黃氏黃仕求女年二十一適鄭承惠三年而寡哀號吁天願以死從越七日哭奠如禮自縊死其殮具皆預爲之嘉靖間有司上其事旌表

施君藎妻陳淸藻按漳浦縣誌陳淸藻佛潭橋人年十八適儒士施君藎施家貧陳甘辛苦孝養舅姑未幾君藎遘疾不起陳累禱請以身代及亡市衣飾以殮日夜號哭不食登樓自縊死

黃龍妻吳尾娘按漳浦縣誌吳尾娘雲霄人幼端靜讀書曉大義年十八適諸生黃龍事舅姑孝食貧采薪躬爨無所辭勞無何龍亡吳氏抱二歲子付其姑號慟絕粒兩拳撫膺五孔出血越二日死於棺側

林作惠妻郭氏按漳浦縣誌郭氏崎林人適林作惠生一男年二十八夫亡以死自誓其家防之嚴弗獲所志一日忽付孤於姑曰吾將往視夫墳至墳所拜哭盡哀投深潭死縣令房寰表其閭

陳茂馨妻許氏女

附

按南靖縣誌陳茂馨妻許氏資偉孫婦資偉歿時偉妻林年二十九子漢在𦇤褓越七日又產遺腹子湍家甚貧乃鬻嫁時衣物爲喪葬費繼祖姑憐林少寡欲嫁之林剪髮自誓指天泣曰婦去置二孤何地且婦欲死久矣所以不死者懼陳氏之不血食也祖姑聞其言悲之歲時祭祀賓客教養二孤俱以紡績自辦守節六十餘年學使廉其事給米帛表其門嘉靖辛酉饒賊攻陷邑城林氏年九十四子漢已死湍應貢郡下惟孫茂馨侍左右林氏曰吾今可以見而祖矣茂馨妻許氏度賊至不得免偕其女陳二姐與茂馨訣曰吾母女且死祖姑老汝第扶去或可脫免吾無恨矣賊旣至母女俱投井死賊倉皇不知所爲乃捨置茂馨令扶老嫗走仍爲出二屍付之十日始獲殮面色如生許氏峽江訓導許浩然女死時年三十四陳二姐年十四鄕人聞者見者無不泣下事聞郡守爲之助葬

王維垣妻楊氏按南靖縣誌楊氏舉人楊參之曾孫女生員王維垣妻性沈靜寡言事翁姑孝及翁姑沒翁有妾相夫事之如母夫有弟導夫撫之若子嘉靖辛酉饒賊陷城與夫相失被執欲污之不從罵賊而死時人欲上其事維垣止之

沈種妻黃氏按詔安縣誌黃氏沈種妻歸三載夫病亡越三日棄女投繯死年十有八奉詔旌表

毛氏按詔安縣誌毛氏懸鍾人嘉靖間曾一本作亂海上其夫從徵朝發而夕死氏聞哭之水涯見有扇從海上飄來氏認系夫手澤遂赴海而死時見有血一圈濆死所不散眾多異之

陳誥妻王品姐按詔安縣誌王品姐陳誥妻夫病減食積米爲市藥費夫死旣殮卽入自縊家人救之气未絕逾日而蘇朝夕哭奠及卒哭盡散器物與人人咸疑之至夕整服自縊死顏色如生時年二十一

胡士麟妻鍾尾娘按詔安縣誌鍾尾娘鍾邦華女年十八適生員胡士麟舅姑先喪事祖姑以孝聞嘉靖間麟以家貧教讀五都得病氏聞廢食與家人往視進奉湯藥越二日而麟死賃舟載屍歸殮畢卽潛入臥房自縊死縣令表其門

吳貞姐按詔安縣誌吳貞姐年十五未許人嘉靖間海賊突至貞姐與父俱擄焉賊欲犯之大罵不從賊取盛飾置前曰汝笄而飾吾將室汝貞姐度不能免紿曰吾當以告吾父時其父另載賊信之移舟遂躍入海屍浮數里不沈賊爲之嘆惜撈屍具棺以歸縣令聞而祭之

蕭哲妻黃氏按詔安縣誌黃氏蕭哲妻年二十六夫歿一女甫周歲守死不嫁舅姑陰受他聘擇日欲彊遣之黃懇於姑曰亟還他物吾死不入其門姑怒詈之黃度不免夜三鼓棄女潛出爲死計女啼不絕聲黃躊躇恐舅姑覺而追之反𦇤負其女趨江潭插竹掛衣其旁自沈死

鄒大澤妻許佳娘按詔安縣誌許佳娘鄒大澤妻許士悅女年十八歸鄒克盡婦道二十五夫亡遺一子慟哭頓絕誓不獨生每泣必撫其孤曰吾不能卒育汝矣姑聞防之頗嚴起居食宿與俱逾月守者懈一夕姑視釀於別室遂自縊死

陳養望妻吳英姐按詔安縣誌吳英姐陳養望妻夫亡自縊柩側縣令吳桂表其門

許傍妻林月娘按詔安縣誌林月娘生員林國光女年十八適許傍事舅姑未逾月夫亡月娘朝夕悲號誓欲與夫同死姑勸不聽勺水不入口哀毀骨立三越月而沒與夫同葬

吳開姐按海澄縣誌吳開姐許配儒士黃旭﹠﹟年十八聞旭﹠﹟病革密禱求以身代訃至欲自經父止之曰女子死夫當在夫家此非其所也遂吞聲抆淚促弟輩往白﹠﹟家素帷白燈導之去哭奠如儀晨夕坐臥喪側﹠﹟母知必死防之甚周迨卒哭成禮會諸姻戚談笑自若防者稍﹠﹟遂沐浴整衣自縊死奉旨建坊旌表

江勤姐按海澄縣誌江勤姐許配龍溪儒士郭遁遁病亡江持服哀慟累日不食所親譬解之不得自縊死合葬於郭有司旌其門

林鳳翔妻葉二娘按海澄縣誌林鳳翔妻葉二娘同安葉士品女也夫亡事姑孝謹嘉靖三十八年倭奴入寇流賊乘倭劫掠葉往同安襄父喪與眾婦避賊涉淺溪猝與賊遇眾婦被執葉獨與抗賊按刃其胸葉大罵曰死賊何不速殺我賊刳其唇罵不絕聲而死萬曆丁丑奉旨旌之

郭四娘按海澄縣誌郭四娘者郭明先女嘉靖間許配劉運復未嫁劉讀書抱奇疾未幾身死訃至四娘誓以身從父母防之密而志益堅歷五日晡時乘間自縊死遂合葬

蔡氏女按海澄縣誌蔡氏女父蔡明揚以女許配儒士郭顒仰仰死女年十八聞訃欲自經家人嚴守之不得死告父母欲奔喪父母難之潛受他聘女密縊寢室叔母救蘇父母還他聘閱二月之朔晨冒雨奔郭撫棺慟哭落淚皆血設榻傍柩斷指自盟時酷暑柩中液出女以舌吮之卒哭家長爲仰立嗣女相依不復歸寧親屬不得見面如是閱十年所仰始葬女哀慟絕粒死直指以聞建坊旌表

鍾三姐按海澄縣誌鍾三姐鍾可久女許配儒士曾省研研就學於外道亡女聞訃卽匍匐往治喪哀毀骨立日不再食旣終喪旋自縊死

謝君福妻許氏按海澄縣誌許氏謝君福妻嘉靖辛酉氏年二十餘倭掠海濱君福攜妻避難道遇賊追甚急氏曰賊所以窮追利妾也得妾君必死不如棄妾自全妾死決不出鄕可收吾骸福故勇悍左提刀右挈氏狂走氏嚙夫指自脫賊見氏美趣前擁之去氏佯從度去夫遠罵賊求殺不得遂投水中賊引出罵益甚賊刳其腹而死有司旌之

朱氏鍾氏按海澄縣誌許光妻朱氏許瑞妻鍾氏賊至溪尾先獲朱氏驅之去不從殺之並刳其孕曰使爾禍延鬼子繼獲鍾氏被脫追及之亦遇害屍寸寸斷里人傷焉

王大景妻蘇氏按海澄縣誌蘇氏王大景妻蘇克辧女也嘉靖間避倭鎭海饒賊襲陷衛城蘇氏與大景扶姑出奔遇賊死之賊退收其屍容色如生觀察黎元旌其門

鄭鴻澤妻詹氏按長泰縣誌詹氏欽化裏民鄭鴻澤妻詹思元長女事舅姑能執婦道嘉靖間倭寇充斥嘗與眾言曰寇擄掠日甚若不幸遇賊有死而已未幾掠其鄕擄獲婦女甚眾詹獨抱八月幼子坐於田間寇奪其子之使行詹唾罵不顧賊殺之嘆其節因捨其子置之近村竟得全活死時年二十八

楊端妻王氏按漳平縣誌王氏和睦裏謝畬民楊端妻嘉靖間饒賊攻劫土樓勢不能支王氏抱周歲兒投井中其夫急往援之曰爾男子也可以求生吾婦人義不可辱遂絕袂溺死

蔣元和妻鄧氏按漳平縣誌鄧氏名順感化里人文學鯤變女五歲通論語誦唐詩二百餘首年十二習女紅纂組工致每讀王婉容滿江紅詞及文山和句濡睫潸然蓋憐其薄命也十九適同裏蔣元和未﹠﹟而元和夭鄧哀毀忘生夫家故貧無子父母紿之歸欲嫁之鄧度不免乃先自治衣殮父母防之密不得間卽妝次服鉛粉數兩以故告庶母朱並囑歸葬夫家語畢而絕蔣族舁歸與元和同窆其父爲之銘曰上從無夫下從無子庶幾來歸首丘此土此土維何上有籊竿下有潺湲籊竿之貞潺湲之淸惟貞與淸更千秋兮與爾幽宮鄰

戴和妻兪赦娘按長汀縣誌兪赦娘戴和妻嘉靖間寇變和陣亡兪被掠不污死

吳紅保妻賴癸娘按長汀縣誌賴癸娘吳紅保妻年十九嘉靖辛酉五月被寇掠至潞潭投河死

鄧子舉妻楊氏女良姐附

按寧化縣誌楊氏鄧子舉妻也嘉靖四十年流賊過縣氏與小姑鄧良姐避賊至溪南烏磯石賊追將及度不能脫姑嫂相抱投水死

鍾世瑄妻丘細姑按上杭縣誌丘氏名細姑來蘇裏民鍾世瑄妻嘉靖四十年辛酉丘年二十三值廣寇梁紹祿劫縣丘被執於綠竹岡罵賊爲所殺遺三歲女於道旁家犬爲守之三日夫﹠﹟歸收之﹠﹟葬岡側有司表其廬

徐憲妻許氏按武平縣誌許氏庠生徐憲妻憲疾革令再嫁許泣誓無二志憲難之遂自縊憲亦尋亡有司臨奠題其墓

徐日煃妻舒氏按武平縣誌舒氏徐日煃妻年十八夫疾革命之曰善事後人氏曰爾先行我卽來視含畢密備殮具飲藥死合葬縣令巢之梁申請建祠城外祀之

鍾敬徳妻李氏按武平縣誌李氏太學生鍾敬徳妻年二十夫亡無子有老親守節四十年流賊破城以磁﹠﹟刺喉而死

程大韶妻張氏按武平縣誌張氏庠生程大韶妻年十七夫亡三日殮畢自縊死縣令表其門

諶進姑按歸化縣誌諶進姑下覺里人有殊色年二十二夫亡侍養其姑嘉靖辛酉山寇至婦姑並被擄賊奇進姑貌欲私之進姑紿以夜期前驅至將軍橋潭水淸深泣謂姑曰媳欲終養恐身辱爲姑羞姑善自保遂投水賊意其誤援之不及越三日賊去屍乃浮鄕人爲建橋亭以志之縣令表其門

饒紅姑按邵武府誌饒紅姑饒禮生女許配同裏黃黑未嫁黑亡紅姑聞訃爲持服旣三年父欲與締姻女不從父彊受某聘女潛入臥內自縊死嘉靖七年諸生以聞於侍禦聶豹下有司爲立石於墓

朱建妻施氏按建寧縣誌施氏朱建妻開山施宣保女也嘉靖辛酉賊掠開山施被執逼欲污之施以頭觸石大罵不止又取石擊賊賊婉語誘之罵曰砍頭奴汝逼我天將殺汝賊怒支解之其夫感婦義烈終身不復娶有司以祀風教祠

徐麟瑞妻唐丹桂按建寧縣誌唐丹桂廣昌唐坊人爲灣坊徐麟瑞妻年十七夫亡自經死邑人多作詩弔之

官異香按建寧縣誌官異香官祥之女失其夫名姑族有惡少潛入其室彊欲求合逐之旋自縊死

陳氏女按延平府誌陳氏女永安人嘉靖十二年流賊入境掠其家諸婦無一脫者女年甫及笄有殊色賊脇以刃不從諸婦曰姑從以緩死女號泣怒詈爪賊面流血遂遇害

賴孫盛妻陳氏按延平府誌陳氏名菊香賴孫盛妻永安人年二十四夫溺於灘遺孤甫三歲氏號泣累旬待柩歸治喪畢卽自經死

黃瓊妻徐氏按延平府誌徐氏黃瓊妻名冬使南平人少適瓊瓊宕子欲鬻之富商徐涕泣欲死富商驚異去瓊復誘惡少娶之徐度不能脫奔母與決母曰夫誠宕子惡少固不足托無他匹乎徐歸卽自縊死嘉靖間有司營葬題其墓

溫敬妻余氏按延平府誌余氏溫敬妻將樂人及笄適敬越五年敬歿於河氏痛屍弗獲逾月哭聲不止父母召勸之默然引去出所衣衣及夫常服焚之而歸所有於姑示訣姑止之對曰吾惟有死以謝夫恨未得屍耳又逾月屍終未獲乃沐浴縊於夫寢年二十二嘉靖二十九年縣令王鈴教諭何大章爲之傳贊與張貴娘同建祠雙烈亭勒二碑

黃尾四妻鄭氏按延平府誌鄭氏名冬女黃尾四妻遇賊於鄭嶺逼令同行不從罵不絕口賊怒刳其腹剖孕而死

林鳴鳳妻黃氏按延平府誌黃氏名怡姐林鳴鳳妻南平天笠里人嘉靖壬戌流賊猝至扶姑竄匿被獲以頭觸地鮮血迸流執至南樓奮身墮而死賊退七日收屍溪傍顏色如生年十七

王珙妻黃氏按延平府誌黃氏王珙妻名貴女永安人遇賊被執欲辱之不屈鎖禁一室其夫來贖氏曰我只以一死相謝無顏相見也遂縊死以屍歸

郭氏女按延平府誌郭氏女名善英大田人議配王永亮未嫁而亮沒女白父母欲奔喪至則畱焉成服朝夕奠臨躬執爨事亮父母敬愼不苟儀度整肅日治女紅未嘗與諸婦聚談亮將葬盛爲傭者治食具囑使大作壙人莫覺也及發引前一日自縊死年二十四合葬嘉靖乙酉學使周珫遣官祭其墓

陸文諒妻林氏按延平府誌林氏士人陸文諒妻沙縣人家貧親操井臼相夫力學嘉靖十一年諒患蠱幾絕氏奉湯藥不怠越歲病革以父母托弟以幼子托姑以二女歸許嫁之家言不及林林訝之曰君將何語妾諒曰吾無以養汝勿畱也林指身誓曰此身與君同生死當與君面決乃投繯死諒撫屍大慟次日亦亡

嚴氏女按延平府誌嚴氏女名寶使父惟中大田人也年十七嘉靖壬戌寇亂闔家被擄女懼辱自縊父救蘇賊拷其父索贖金無有將殺之女紿賊全父抵銘溪渡頭橋下乘賊午飯投橋下死賊驚嘆釋其父收其屍有司表之

葉周安妻吳氏髙

氏附

按延平府誌吳氏葉周安妻子天榮娶髙氏順昌人嘉靖四十年流賊至姑媳被擄脇污不從至婁杉灘俱投水死

姜成起妻鄧氏按延平府誌鄧氏姜成起妻沙縣人早寡守節𨿽弟侄罕見其面丙戌山寇亂氏被執賊悅其姿溫語誘之不動脇以刃遂大罵撞賊遇害

張氏女按延平府誌張氏女父理順昌人嘉靖二十九年流寇突至被掠罵賊死

郭茂賢妻林氏按延平府誌林氏郭茂賢妻嘉靖間爲流賊所擄不屈大罵不絕賊以刀斷其舌猶罵遂支解

包某妻按延平府誌包某妻不知其夫名並失姓氏將樂人郭賊陷城同夫被執不受辱賊殺其夫懼之氏懷子紿賊曰首飾予多私置金溪前岸茅葦中偕往取之從爾旣至投溪死

髙氏女按延平府誌髙氏女父簡之沙縣人嘉靖二十九年許配張從傳未嫁而傳沒涕泣廢食以死自誓母嫂議擇婿女潛自縊死有司表之

揭瓊芳妻蕭氏按延平府誌蕭氏庠生揭瓊芳妻將樂人戊子正月郭賊破城執其夫氏匿廚房從隙投釵與夫賂寇得免隨自縊

潘氏女按延平府誌潘氏女將樂人年十六未字嘉靖庚申大帽山寇掠欲污之女力拒不屈手扳一松枝爲之折被殺松樹下

陳漢杜妻鄭氏按延平府誌鄭氏鄭桂女陳漢杜妻永安人年二十六丙戌二月寇盜充斥鄭同六歲女夏蟾被獲賊欲污之佯許曰待女熟睡相從賊不之防將女縊遂自死

某氏女按延平府誌某氏女不知其姓氏水暴漲女偕母緣木漂流由建溪達延津有尢溪舟人援之悅其姿欲污之不從溺母以駭女女急投水死羅明祖爲作貞女賦

張氏女按大田縣誌張氏女農家女也許配詹氏子未嫁詹氏子亡女初知詹病篤未敢言時臨層軒治組紝是日聞家人驚呼女肅聽之知凶問至泣之哀值母下樓索所以者女遂投繯死機杼旁詹取其柩合葬

鄧琳祥妻林氏按沙縣誌林氏鄧琳祥妻三元人年二十四有盛色嘉靖庚申廣兵亂焚三元林被擄賊百計欲污之至死不受辱詈罵不絕口賊怒按劍猶罵不輟賊將殺之林引頸受戮賊截首剜舌毀其屍而去

眞序妻林氏按松溪縣誌林氏庠生眞序妻序往郡舟覆而沒氏年十四請於族以次房子樞爲嗣及卜葬囑樞作冢葬之日卽欲以身從姑泣曰我年老汝死則我隨之矣彊扶出之後姑亡氏年二十有七爲姑殯殮畢以簪珥分諸妯娌遂不食越十五日而卒因合葬焉

吳天秩妻池氏按政和縣誌池氏吏目吳天秩妻吳敷道母世居在坊壬戌倭寇陷城氏年三十二被執抗不入營賊按劍臨之顏色不變厲聲罵賊引頸受刃於雷家巷

李津妻黃氏按壽寧縣誌黃氏邑人李津妻年二十五津亡無舅姑兄嫂逼攺嫁黃曰存妾勝養一婢以紡績糊口嫂逼愈甚遂斷髮示志嫂曰發可斷亦可長豈以剪髮遂已哉氏遂自縊死

吳自修妻張氏按壽寧縣誌張氏邑人吳自修妻有美色知大義嘉靖間倭寇壽寧氏年十九負幼子匿巖下賊拽出之氏置兒道旁投崖下未死賊復驅之同擄婦勸之行氏曰寧死賊以其戀子遂抱其子氏奪棄諸地賊叱之曰不行吾先殺汝子氏曰吾子幼殺之何益殺吾可也賊以刀試其子氏奪其刀賊怒遂殺其子氏大罵亦被殺

方住女按廣東通誌方住女父戴新會民也年二十未嫁嘉靖間爲流賊所擄罵賊赴池死

李夔妻張氏按廣東通誌張氏順徳宗達女新會庠生李夔妻事姑有婦道丁未盜發破祿峒村張氏被執求死盜憐其色嚴護之至大陂陘欲犯之大罵不屈被殺裏老以事聞有司旌之

陳大賓妻鄧氏按廣東通誌鄧氏徐聞廩生陳大賓妻鄧邦基從女弟也嘉靖庚申避賊匿於新倉窟賊搜出之鄧抱樹不行驅之不動乃斷其左臂罵曰吾臂可斷志不可奪賊復刺其胸而死鄕人翟老時被擄目擊其事後脫歸徧告鄕裏有司表其門後大賓徙居錦囊倭寇犯城亦禦敵而死

董廷玉妻潘氏按廣東通誌潘氏電白主簿潘杲女本衛指揮董廷玉妻玉轉潯梧參將潘請畱侍姑姑念玉無子彊之行至英徳廷玉病亡抱屍痛哭三日始得具棺殮數自縊赴水皆爲侍婢救免經旬水漿不入口還至藤江諸婢困瘁遂自縊舟中潯守王貞潔上其事嘉靖丁未本郡守歐陽烈奏旌其門

巫女按廣東通誌巫女大埔人巫淸女也年十七未字嘉靖壬戌海賊張璉入寇女被執登舟度不免乃脫其簪珥授親屬囑還其母遂投水死

陳氏女鄭以興女丘氏婦姊妹吳氏女某氏女關氏張氏附

按廣東通誌陳氏女父懋黃岡人戊午冬倭破南洋女年及笄被執欲污之不從罵不絕口遇害同時生員鄭以興女年及笄未字賊至度不免投井死其明年正月倭破海陽有丘氏婦歸寧與其妹及母皆被執行至萬里橋倭相謂曰有二女在釋母使去驅二女行至半渡橋度母已免丘投橋下死倭方驚駭妹亦投焉後一年庚申冬倭陷銀湖裏執吳氏女獻之酋長酋長大喜女哭罵不已酋長怒奮刃斷其臂罵益厲乃殺之辛酉冬十一月八日夜半倭陷井洲寨殺掠者數千黎明執一女子行女哭且罵遇道旁木首觸之不死倭不忍殺觸益力罵益甚斫之時裏嫗伏莽中目其狀明日爲人述惜忘其姓氏壬戌冬倭突至海陽生員洪兆亨妻關氏被執不行倭懼以刃關伏地鞭之不起三斷其身而死同時有饒平張氏生員洪有則妻亦被擄手扳樹不行倭斫其手猶挺身倚樹被殺

梁興妻區氏按廣東通誌區氏梁興妻髙明人年二十七嘉靖間會寧賊掠其鄕區及姑姊皆被執區泣謂姑曰姑老矣且隨去以待贖區嚙縲赴於池賊怒刺其膊死次日夫贖母母泣曰汝婦死門前池中矣出其屍兩目突然如怒

陳積祿妻鍾氏按廣東通誌鍾氏髙要人歸陳積祿生一子甫六月嘉靖乙巳寧浪賊入境執積祿鍾冒刃救夫獲脫賊因執鍾欲犯之鍾據門限罵曰頭可斷此限不可越賊怒斷其臂而死年二十有二聞者莫不嗟悼學使旌之

楊氏女按廣東通誌楊氏女名金惜揭陽人海寇魏宗輝爲亂金惜逃竄爲賊掠入舟義不受辱投水死兵備毛吉督兵目擊其事立碑表之

梁立妻麥氏按廣東通誌麥氏陽江人梁立妻嘉靖二十八年歸寧道遇賊將辱之不從罵賊被害

葉綱妻張氏按廣東通誌張氏程鄕人生員葉綱妻孝事翁姑處妯娌和睦無猜夫遘疾焚香告天求以身代及夫歿氏方有身俟娩遂不食死時盛暑家貧無殮具越七日始殮顏色無變

陳氏女按廣東通誌陳氏女海陽人父注少許王鐸將婚鐸亡女聞訃自縊母救免日夜悲泣不已問名者至父祕之女覺遂減飲食逾月而沒

章漠妻蔡氏按廣東通誌蔡氏海陽蔡伯珪女章漠妻漠出遊囑婦善事老母漠道死喪歸氏撫棺慟哭曰君以母囑妾所不奉以終身者死有餘戮由是事姑益謹未幾姑次女死長婿張元森先贅於章持議欲以氏歸次婿氏不可元森夫婦入據氏室氏依宿夫柩旁元森乘夜犯之婦怒罵元森誣訴於姑姑惑女言反嫉氏氏以情告不聽每見輒詬之氏憂憤成疾以簪珥衣飾歸姑夜投於河鄰婦王氏覺而赴救慰解至旦鄰婦意其稍寬起如﹠﹟氏遂引刀自刎鄰婦大呼元森趨抱氏氏瞪視見元森力僕地嚙其舌以死年三十潮人盛端明作章婦行

蒙士彥妻趙氏按廣東通誌趙氏蒙士彥妻嘉靖己未與其姑譚氏俱爲賊執賊張旗欲殺姑以祭趙抱姑願以身代欲閨烈部列傳二十二

明十七

尹遂芬繼室毛氏按廣州府誌毛氏東莞舉人尹遂芬繼室事姑以賢孝稱年二十六芬亡氏矢志捐生日夜號泣不絕口家人進食皆密注空甕中越數日而死

黃氏女按廣州府誌黃氏女父彥章東莞人幼許西湖張祥電未嫁張病亡女聞奔喪欲死以殉張母守之與同寢處張母亡母彊其歸遂自縊死

利氏二婦按廣州府誌利氏二婦東莞學正利仁妻陳氏仁弟妻廖氏嘉靖元年山寇入境剽劫其村俱被縶縛奮罵不屈賊磔之棄溝中

黃兼倩妻蘇淸按廣州府誌蘇淸順徳文學應生女邑庠黃仲淩仲子兼倩妻淸四五歲時讀書識字卽能爲詩復善風鑑皆不學而知其所爲詩有恰似嶺雲飛不動天涯難住兩人身之句常自哦之每開鏡自照輒涓涓淚下人問之不應淸無兄弟父欲置妾淸曰父相無子𨿽多庶母何益詢其故又不答或偶言人之壽夭窮通往往皆中人益奇之及適黃甫浹晨數數歸寧父母誚其不憚煩淸曰吾與父母別不久矣未幾有娠數月會端午其夫欲出觀競渡淸止之曰君有水厄不宜往夫不從淸曰命也夫夫果舟覆溺死淸歸告其父母曰吾向有哦詩人多不解我亦不語人今方有身而死兩人身之詩此其應也父母嚴衛之氏坐﹠﹟上一嘆而絕人皆作爲詩歌挽之

葉朝和妻袁氏按廣州府誌袁氏東莞葉朝和妻和貧久客不歸袁爲人傭井臼給其繼姑備盡孝養惡少伺間握其臂袁終夜悲恨晨赴井死鄕人哀其志相率聞諸官置惡少於法

謝氏女按廣州府誌謝氏女父廷玉新會庠生以女許嫁富民子謝父母俱喪富民子悔婚女叔欲別嫁之女泣曰命若此生何爲哉卽閉戶自縊死

溫佳妻葉氏按廣州府誌葉氏溫佳妻夫亡守節母念其少令攺嫁氏聞恐見逼奪自經死

莫惟儆妻盧氏女

附

按廣州府誌盧氏東莞莫惟儆妻夫亡守節一女方笄嘉靖四十一年山寇竊發縱掠鄕間氏懼辱投井死女從焉

張元運妻何氏按廣州府誌何氏張元運妻新會人運家貧氏罄箱篋養姑閱數年生一子運死誓以身從姊妹多方衛之不得死一夕伺人靜抱幼女沈淵人覺救之不及乃就水涯殯之芳魂不昧每於深宵托夢家人致其哀懇有從元運冢邊拾兩紅繡履眾詫視之乃其殮時物也於是聞者多爲詩序以紀之

劉鳳娘按廣州府誌劉鳳娘東莞劉應鐫女許字徐啟運已卜婚期而運亡鳳娘驚僕絕食母多方勸之鳳娘曰偶病癉憚咽無他嫂疑之彊就食鳳娘取飯覆水盂中而笑語如平時母以爲誠然不之防遂闔戶縊死

林子瑄妻陳氏按廣州府誌陳氏新會陳學博策孫女歸林子瑄半載林中風歿氏周旋殯殮如禮殮畢大慟自縊死遂合葬

林氏按廣州府誌林氏新會鄕賓林東老女年十六於歸十九夫亡二十一被徑賊擄至河邊時林方負子賊迫之渡河乃棄兒岸上投河死楚人吳國倫賦詩弔之

陳夢龍妻劉氏按廣州府誌劉氏東莞劉景晁女適陳夢龍生一子二女龍豪縱破產病瘵不能爲生晁業工銀而氏藝極精巧遂以此自給會龍與子相繼歿氏治殮畢呼二女出拜兩嬸命善事之是夜卽結束自經於龍柩側

廖瑞娘按龍門縣誌廖瑞娘廖元通女城西人年十八丁亥四月二十九日彊賊破城引刀自決數日面色如生

許禎妻邵氏按龍門縣誌邵氏廩生許禎妻爲水源賊所獲劫之從行據地罵賊被殺直指旌之

劉耀妻葉氏按龍門縣誌葉氏庠生劉耀妻耀亡葉誓不獨生家人勸慰莫解絕粒而死

譚經濟妻徐氏按龍門縣誌徐氏譚經濟妻經濟家貧力學年二十三渡河水漲死徐聞奔抱夫屍擗踴幾絕投水眾救得蘇次日又潛往其處眾復救歸及卒哭祭奠如禮絕粒不食數日晝夜慟哭不絕而死

梁弘道妻胡氏按龍門縣誌胡氏西林都人梁弘道妻年二十五弘道喪胡氏安貧守節養姑撫女足不逾閾里人張士英賂其父欲娶之胡堅不從父私與張盟至期士英輿馬來迎父好言慰諭氏俯首不語尋入房卽茹藥死竟不知藥所從來縣令申請旌之

楊泮妻伍氏按新會縣誌伍氏羅坑村伍柏女仙洞村楊泮妻年二十二一子甫周嘉靖十六年流賊劫村中婦女凡數十人獨氏挺身罵賊速之殺賊憐其色不殺罵益厲賊終殺之後三日乃殮面色如生

戴彰緒妻林氏按新會縣誌林氏天臺戴彰緒妻年二十二緒亡守節撫幼子裔日抱裔痛哭嘉靖丙寅賊劫村氏抱裔﹠﹟命賊追逼度不能脫乃置裔斷崖投水死賊擄裔而去後裔生還存戴祀直指督學咸旌之

遊梁二女按新安縣誌遊氏女梁氏女歸徳沙浦人梁許遊之兄遊許徐某俱未嫁嘉靖壬辰海寇許折桂掠茅洲二女被擄曳至水濱脇登舟欲犯之二女罵不絕口賊怒曰從則生不然膏吾刃矣二女曰吾守正而死猶生也遂被害後﹠﹟二屍葬之石鼓墩

張隆嬌按惠州府誌張隆嬌興寧人嫁陳某其姑不正與蕭姓者通隆嬌知姑不可諫請歸寧自縊死邑人聞之令上其事詔表其烈置蕭於法

曾契玉按惠州府誌曾契玉興寧曾容女方周失怙母吳氏撫之許字陳義婚有日矣義忽亡契玉慟哭七日而死

陳木桓妻胡良嬌按博羅縣誌胡良嬌柏﹠﹟陳木桓妻蜢徑胡文韜女年十七歸桓越兩月歸寧而桓嬰疾胡別母泣曰夫子無恙見母猶有日倘不測無期矣桓尋歿胡哀慟卽自縊家人救之次日吞衣塞喉而死有司表之

徐國梓妻鄭氏按海丰縣誌鄭氏徐國梓妻年二十七無子梓死鄭悲哀不絕旣殮閉門嘆曰夫喪無嗣何以生爲遂自縊

鄭世達妻盧氏按海丰縣誌盧氏鄭世達妻年二十二夫亡毀瘠幾死比葬力請於翁築雙壙以示同穴翁從之旣葬育夫弟之子爲嗣居常必循矩度鄕裏推重是年流賊數百剽掠其家盧被執呼天大慟賊不敢辱絕粒數日嘔血而死

任現奎妻鄭氏按海丰縣誌鄭氏碣石指揮任現奎妻奎早亡矢以身從家人防守甚嚴氏絕粒數日伺間投井死官聞於朝賜綽楔旌表

王化妻計氏按潮州府誌計氏柳州馬平人平遠知縣王化妻嘉靖間南詔山賊流劫江西湖東西殺擄甚眾三省騷動數年已降而復叛去化受命爲平遠平遠時新建化開除荒萊招撫流亡規造新邑會田坑賊突起縣城櫓未立化以其孥寄會昌與賊戰黃沙石子嶺多有殺獲已復搗仙花洞擒斬賊首爲賊所困賊因遣間至會昌曰王知縣死矣計氏聞之沐浴更衣告天曰吾夫爲國死吾義不獨生因指六歲兒曰天乎願保此一息以延王氏血食抱兒置妾懷中遂自殺化以平賊功超拜廣東按察司副使詔計氏得春秋奉祀

李尙妻葉氏按程鄕縣誌葉氏西洋人李素子生員尙猷妻頗知書年十八而寡貞潔自守家人罕見其面撫遺腹子及五歲卽以祖遺書教之因名曰祖木窖賊起氏被獲欲污之瞋目大罵曰吾名門節婦肯爲汝賊污耶賊遂殺之嘉靖間邑令表其閭

古氏女按程鄕縣誌古氏女父煥衷邑之松口人許字葉鳳起子未嫁風起病革女悲悼不自勝欲往歸父母難之女固請遂歸葉而鳳起歿女執喪與葉母同起居非公事不見其子見亦語不及私鳳起葬告回未幾而葉子遘危疾女聞色變馳往事湯藥衣不解帶月餘葉子憐之曰而尙女也以吾故累汝柰何女含淚答曰君第自何無慮妾越日歿女持而泣幾絕復蘇入室自縊家人破門救之一日紿葉母曰築壙何所願往視之因就山﹠﹟毒艸食之遽歸死於家越三日始殮顏色如生家人成女志爲合葬焉

郭大順妻李氏按程鄕縣誌李氏郭大順妻鄭鈞人幼讀書識大義尢熟孝經年十七大順得痘證氏方有身順與訣曰生男幸爲我計門戶生女毋﹠﹟若芳年氏答曰生男如命生女卽促隨君後於臘月雪夜舉一女氏大哭七日夜不休咽井水七碗樹夫靈繞三匝一躍而死作絕命詞一首末云歲寒始見天地心梅花今夜冷如鐵里人每指其冢曰梅花冷鐵之墓也

謝元汴妻劉氏按澄海縣誌劉氏謝元汴妻因亂扶姑出避遂相失遇賊不屈而死

杜一命妻王氏按澄海縣誌王氏蘇灣南洋人杜一命妻歸杜克盡婦道嘉靖戊辰鄕酋朱良寶貪其姿掠之氏卽經死良寶恨捆棄溝壑家人獲屍貯程洋岡廟過者悲悼郡守郭子章旌之

周毓傑妻葉氏按澄海縣誌葉氏廩生周毓傑妻毓傑以應省試歸病亡氏勺飲不入口七日竟死直指旌其門

鄭氏女按陽江縣誌鄭氏女平地村鄭念云女也嘉靖中女年及笄賊破寨被執乘之以馬女投地幾斃賊負之而走女痛嚙其背罵賊而死

周從吾妻王氏按樂會縣誌王氏周從吾妻年二十八海逆林錄縱虐惡黨錢朝選執其夫入縣至夜不歸余惡據其室暴狠異常氏慮逼辱呼家人辦酒飯潛入臥內堅閉家人呼門不應破入已縊死

蔡瑤二女按廣西通誌蔡瑤二女一三妺一四妺洛容人三妺適褚本紀夫亡歸依瑤四妹許嫁潘仁尙未行嘉靖中以徵田州調永順保靖兵所經恣淫虐姊妹出走兵望見逐之計不能脫相攜墜崖三妹卽死四妹舁至家逾日而歿

梁容女按廣西通誌武緣人梁容女嘉靖間八寨賊四出流劫入其家將之以去欲奪梁耳金環梁潛取置握中賊笑曰爾身已屬吾何有於環氏行至前村木棉樹下抱木號呼賊曰爾不畏死乎梁曰人孰無死縱畏之不能免也賊知不可奪遂殺之

梁新姐按廣西通誌梁新姐﹠﹟林民梁英女年十七嘉靖乙丑流賊王道通剽掠鄕邑入貴平新姐被執欲污之罵曰首可碎身不可辱也彊扶上馬盤踞不從罵益厲賊折其齒殺之越宿其容如生

彭諫妻劉氏按廣西通誌劉氏宜山人彭諫妻諫出商遭賊死氏聞哭謂妯娌曰夫亡吾不能獨存幸善事姑及侄女遂閉戶自縊諸婦往救蘇護視甚密劉乃不飲食亡何喪至往迎且行且哭嚙舌而死

田侃妻張氏按貴州通誌張氏郡人田侃妻奎光女年二十侃亡無子卜葬河東張扶櫬登舟中途躍入水死比得其屍上下衣皆縫綴甚固

覃通妻張氏按貴州通誌張氏覃通妻安化人比部繼曾女兵亂通挈家避洞內洞被劫張投崖而死

舒英妻龔氏按貴州通誌龔氏舒英妻婺川人夫亡氏年十八以死自誓姑憫其少欲令再適遂自縊嘉靖間旌表

彭好古妻楊氏按貴州通誌楊氏郡諸生彭妤古妻夫亡楊年十八悲號不食旬日死合葬旌表

徐錦妻蒙氏按貴州通誌蒙氏郡人徐錦妻嘉靖間山賊攻劫夫婦避山箐爲賊所獲賊殺錦執蒙欲犯之蒙唾罵不絕引刀刺賊賊怒支解之

鄧再興妻吳氏按貴州通誌吳氏郡人鄧再興妻嘉靖間鎭筸苗叛陷石阡再興被殺吳聞死之旌表

陳謨妻王氏按貴州通誌王氏郡人陳謨妻流賊肆掠被執犯之大罵不從脇以兵罵愈甚賊怒殺之

張一應妻李氏按貴州通誌李氏郡人張一應妻叛兵肆掠夫婦潛匿山洞洞破一應投崖死李爲賊所執紿取金帛於山巓亦投崖死

覃吉甫妻陰氏按貴州通誌陰氏郡人覃吉甫妻適覃事兩世姑盡禮值叛兵剽掠祖姑姜氏被拷死姑何氏拷幾斃陰初匿林麓深處得免兵他往陰出尋兩姑姜氏死何氏气未絕脫衣襦覆之度兵復來遂縊樹下

楊氏女按貴州通誌楊氏女父弘祖幼許字諸生安學呂子如﹠﹟未嫁而﹠﹟亡女聞痛哭欲奔喪父母不允女封帛送殮不食數日死事聞詔建坊旌表

王朝妻劉氏按貴州通誌劉氏王朝妻印江人嘉靖十八年鎭筸苗攻縣城被掠不辱罵賊死

敖孫謀妻張氏按貴州通誌張氏敖孫謀妻廣文昱女生子甫二歲避兵洞中被執欲犯之觸地破面抱子投崖死

張守綸妻陳氏按雲南通誌陳氏孝廉張守綸妻太和人綸亡陳隨自縊嘉靖間督學趙維垣旌之

陳蕃妻任氏按雲南通誌任氏曲靖卒陳蕃妻年十六歸蕃生一女方歲許嘉靖乙巳蕃客死他郡任聞訃朝夕呼號至廢寢食翁姑厭之令其攺嫁任憤激以死自誓謂姑曰但得葬夫骸骨不敢以子母重累姑也姑不知其僞不之逼未數月喪至任攜女撫柩悲痛葬夫於漏澤園至夜分諸兒皆歸任緩步私語曰吾今歸翁姑必執前言不從則逆命從則逆天莫大焉惟死可兩全也復慮女幼無依乃負女投於瀟湘河舉家不知所之越三日方得其屍女猶在背鄕人聞之無不酸鼻嘉靖壬子督學趙維垣下有司售地合葬旌其門仍建祠於墓立碑於祠復其二丁以奉香火

南村婦按雲南通誌南村婦嘉靖間鳳克之變被驅奔竄始雜眾中至南霸河不能前行掩袂投河而死竟不知爲誰氏之女

李文妻戴氏按雲南通誌戴氏李文妻平彜人年十九夫亡一女尙幼姑彊欲嫁之自縊死有司旌其門

王宗仁妻宋氏按雲南通誌宋氏王宗仁妻宗仁家永平兵亂偕宋避於鏵子山夫婦並爲軍擄窺宋美欲害宗仁宋謂夫曰我不幸至此必不以身累君遂攜一女投井死年二十九

李氏女按雲南通誌李氏女父榛枝和曲人女年十八許聘張節未幾節死誓不更字嘉靖七年兵變途遇一男子執其手卽以刀自斷其手而死今東郭有旌節碑記

李五姐按雲南通誌五姐李含英女和曲州人志在養母不肯適人嘉靖七年鳳朝文叛刎頸死

趙璘妻王氏按雲南通誌王氏趙州人許聘趙璘後有土官願納白金五百償璘聘資以黃金五十饋其父欲攺圖氏不從竟歸璘不二年璘患疾不愈遺命更嫁王盡髡其發納夫袖中以矢同穴夫旣沒父母舅姑彊去不從垢面蓬首率其孤同農婦作止富室又彊委禽焉氏聞拊胸嘔血死嘉靖間監司旌表

劉繼文妻鄒氏按雲南通誌鄒氏劉繼文妻趙州人年十六嘉靖間箐賊掠白崖氏走水田中賊於崖上張弩以恐之氏曰寧射死必不從賊遂射貫顱而死

趙氏按雲南通誌趙氏夫姓夏失其名城陷趙自縊死

楊鈞妻李氏按雲南通誌李氏楊鈞妻夫任永安守歿於官氏痛哭幾絕攜幼子扶櫬還裏至廣陽堡遇寇恐爲所辱投水死永安人思鈞之廉髙李之節爲建雙節祠於江幹

楊洪妻釧氏按雲南通誌釧氏楊洪妻太和人年二十許字洪未幾洪病甚父母欲攺嫁不從竟歸洪侍藥吁禱逾月洪死釧遂自縊嘉靖間監司旌表

魏守恭妻胡氏按雲南通誌胡氏魏守恭妻祿勸州人守恭爲千戶遠出嘉靖末年阿克之變城陷氏率二子望闕叩頭自縊死

趙文振妾劉氏按雲南通誌劉氏趙文振妾太和人振爲通判臥病劉侍之甚謹逾年如一日旣歿劉送葬歸自縊嘉靖十七年大理守表其墓

成乃貞妻李氏按雲南通誌李氏成乃貞妻和曲人李爲勛女嘉靖七年鳳朝文變氏爲賊所執觸地而死州守爲之立石於墓

王氏按雲南通誌王氏祿丰人早歲孀居家貧苦守三十餘年事翁姑以孝稱翁姑歿葬畢卽自縊於墓上事聞詔建貞節坊後毀於賊夫名失傳

王業元妻許氏按雲南通誌許氏王業元妻祿丰人盛年喪夫孤潔自勵鳳賊之難祿邑受禍最慘許氏賦性貞烈於賊未至時先自刎死奏聞詔賜配享忠節祠

羅平姐按雲南通誌羅平姐昆明楊應春女年十五許聘三泊縣楊東明未歸明亡女欲死以救得免母欲嫁之不從自縊死事聞詔許祠祀建坊永淸門內

淑姐按雲南通誌淑姐趙女安寧人年十四未嫁遭鳳賊之亂慷慨自誓以衣蔽面投河而死有詔建坊旌表

沐天波妻焦氏陳

氏附

按雲南通誌焦氏沐天波妻江南人乙酉沙賊變作天波奔迆西滇民奉焦至城北金井庵其姑陳氏遣人問計於焦焦曰吾家累世重臣身爲命婦當死宗廟遂舉火自焚時幼女在傍見烈焰起懼甚焦彊抱與俱灰陳氏聞之笑曰吾婦能如此耶亦自焚死

瑞貞按雲南通誌瑞貞沐天波女甫十齡許配劉文秀子劉子痘殤天波謂女曰汝﹠﹟死矣我將往弔及至劉第家人馳報瑞貞自縊遂與秀子合葬

耿廷籙妻楊氏按河西縣誌楊氏耿廷籙妻避兵石山嘴爲賊所執楊罵曰吾夫居官何日不殺爾輩遂遇害

趙弘祚妻劉氏女

附

按通海縣誌劉氏趙弘祚妻其女秀姐許配闞舉人禎兆丁亥年沙酋焚掠縣中弘祚被害劉抱女投荷池而死

李圖功妻李氏按蒙自縣誌李氏諸生李圖功妻丁亥遇亂氏爲賊將卜寧所獲欲污之不從脇以兵威氏以頭觸石獅面目盡碎流血通身死於文廟前至今焚尸之處靑艸不生

李轍妻杜氏按蒙自縣誌杜氏邑增生李轍妻丁亥流寇突至合邑驚逃氏夫與子俱失散倉皇問鄕人皆答云不見氏痛哭曰夫與子不見生何爲卽投井中婢救之移時方蘇婢倦防怠遂投繯死夫歸收骨以葬

何雍妻史氏按蒙自縣誌史氏何雍妻年十五歸雍雍疾勤侍湯藥誓欲從死及雍歿號痛不絕以夫所常佩物系於身母氏接至家數日歸不復作悲戚狀妯娌以是防之稍疏是夜服其嫁衣外襲衰麻自經死時年二十三縣令表其門

楊廉妻張氏按鶴慶府誌張氏禦史宗戴女孫適郡庠生楊廉性端莊讀書善談論事舅姑至孝事夫舉案如賓丁亥流賊將至鶴慶廉挈家往麗江避之賊破麗江廉舉家被執欲污氏紿之曰闔家盡爲君有我一身敢自愛乎但今方入月體正不潔姑寬一二日當卽如命賊信爲實許之至夜遂自縊死賊義之釋其家

楊逢春妻朱氏按畿輔通誌楊逢春妻朱氏大名府人夫亡年二十二痛哭欲自盡姑苦勸之不聽次日乘間縊死柩前隆慶初詔旌表

劉金容按慶都縣誌劉氏名金容荊城村民劉廷福之女福早逝容適本村農家其家不善容少好如蓮花在污泥中纖塵不染惡少馬廷柱者容中姊夫也居且鄰慕而圖之久不可得恚甚言於妻曰不獲必殺之蓋柱素業屠挾黨輩污裏中少婦甚眾也一日氏翁姑出遊夫隸於官值日當早起柱偵知俟其夫出氏方乳子扉未及扃柱持刀入室展轉求之不得扼喉幾死柱曰天將明不從死吾手氏大罵曰殺便殺終不從也柱怒斷其頸時年二十有七隆慶辛未春二月十五日也夫泣訴於官未鞫問會柱兄廷梁亦懼禍首告遂捕之置於法柱曰吾淫人多矣死不爲枉但如此烈女子實所未見

魏一成妻杜氏按深州誌杜氏魏一成妻成死杜年十九痛哭盡哀必以死殉家人防之氏伺間自經死有司旌之以禮合葬

鄭國章妻元氏按沙河縣誌元氏鄭國章妻夫亡元年二十三毀形截髮不出庭戶生母惜其無嗣勸令他適元曰若逼我不復來家矣隆慶四年母潛受楊姓聘令兄子促歸與商元﹠﹟忿痛哭三日不食遂自縊事聞旌表仍遣官祭之

梁婦寧氏按南和縣誌寧氏宰相塋寧公卿女隆慶五年年十六歸本鄕梁環之孫環富而好善一切橋梁道路有當修補貧難廢疾有當救助者無不曰求梁善人環一一酬應多寡如願至老不衰孫當娶寧氏越三月當以小憤自縊死氏號踴不食誓以死殉父母舅姑勸不聽凡九日投繯死

鄭邦濟妻潘氏按歸徳府誌潘氏潘恆女年十九嘉靖末年歸鄭邦濟次年六月夫亡氏哀毀骨立欲自盡以家眾防衛至十六日自縊隆慶五年詔旌其門

連廷魁妻蔡氏按衛輝府誌蔡氏連廷魁妻輝縣人魁家素貧蔡勤女紅以助其乏夫病百方救禱及歿自縊死

吳思敬妾趙氏按衛輝府誌趙氏汲縣人輝縣太學生吳思敬妾主婦不能容使之別適趙號泣歸宗聞翁喪仍爲持服復懇親戚通其意願執箕以斃於吳不納其父訟於官斷令攺適趙夜於母家自縊聞者傷之

張汝桂妻王氏按衛輝府誌王氏張汝桂妻新鄕人夫亡自縊柩側有司上聞旌表

趙宗周妻王氏按河南府誌王氏節婦徐自化妻侄女趙宗周妻歸二年宗周病亡氏年二十號痛幾絕誓以死殉姑潘氏簡其袖中得繩二條曰生則同衾死則共穴得從良人地下足矣姑知其意防之愈密一日詐爲寬解少進飲食防者懈氏密以疥藥合砒霜奠酒靈前服之而死隆慶四年縣令髙一登上其事旌之仍附貞烈祠祭焉

李守貴妻孔氏按汝寧府誌孔氏遂平人李守貴妻隆慶二年春貴病革呼孔至榻前泣曰我死若好事新郎孔大哭以頭觸墻曰妾請先死以絕君念遂投繯而死守貴明日亦亡邑令徐世隆躬往弔之

周基妻藺氏按汝寧府誌藺氏汝陽人適邑庠生周基基病亡氏長號不食志甘同穴其兄妹勸慰之氏曰翁姑早世家無一丁何用生爲越二十日竟縊死柩側時隆慶三年春三月郡守史桂芳爲文以弔步送歸窆仍請於臺使者具題旌其門

王維祺妻張氏按濱州誌張氏貢士王維祺妻壬午之變兵入室欲系之去氏堅不從迫之以刃氏罵不絕口以手拂發引頸受刃逾時始僕

杜嗣妻羅氏按濱州誌羅氏鎭撫杜嗣妻兵至潛匿及被執窘索百端未遂所欲掖之馬上氏委身投地者三飲刃而死

張惟慈妻王氏按濱州誌王氏廩生張惟慈妻惟慈旣死於兵兵復欲攜氏去氏觸石哭詈以梃刃脇之亦不屈遂同遇害

周繡姐按濱州誌周繡姐太學生自女年十七兵至其家

閨烈部列傳二十三

明十八

趙大彥妻魏氏按陜西通誌魏氏西安合陽人趙大彥妻夫亡自縊死

焦玉兒按陜西通誌焦玉兒西安三水人夜有惡少執斧迫亂堅拒不從被殺建坊旌表

王思謙妻楊氏按陜西通誌楊氏王思謙妻西安朝邑人夫亡撫育幼子誓不他適翁姑屢欲嫁之不得故食以﹠﹟糠氏守益堅隆慶己巳翁姑陰納任希顏聘立逼就車氏無可柰何闔門抱幼子痛哭曰冤哉吾捨汝去矣遂自縊縣令表其門

黃運煜妻杜氏按陜西通誌杜氏黃運煜妻西安咸寧人夫亡私作繢縊於柩側

南養仲妻東氏按陜西通誌東氏西安生員南養仲妻渭南人仲早亡氏年十八哭踴伏屍欲以身殉母及姑密護兩月舉葬事畢東益號泣竟絕粒以死有司旌之

趙斌妻賀氏按陜西通誌賀氏舉人趙斌妻西安咸寧人斌中毒死京師賀聞訃慟絕誓以死殉一日紿女取水遂自縊女亦奮投井中鄰人救免郡伯躬弔之隆慶初旌表

閻視妻葛氏按陜西通誌葛氏生員閻視妻西安藍田人夫亡氏年二十一不食數日而死建坊旌表

史某妻馮氏按陜西通誌馮氏西安鄠縣人生員史某妻夫亡不食數日而死

奚洪斗妻李氏按白水縣誌李氏諸生奚洪斗妻斗病亡方斂氏擗踴哭已旋入室久不出視之已投繯死遠近弔者無不泣嘆

趙婦董氏按三水縣誌董氏年未笄適羅川趙姓不三載夫以疾亡氏哽咽悲泣誓不獨生舅姑諸親百計勸慰不從竟投崖而死建坊勒石以表之

賈昌引母李氏吳

氏附

按四川總志李氏昭化人生員賈昌引母與任如永母吳氏同避賊山中爲所執俱罵賊死

李茂植妻屈氏按四川總志屈氏新寧人年十七適李茂植鄢藍賊猝至夫遇害欲脇以去屈曰吾夫旣死恨不啖汝肉賊怒遂殺之

任髙妻李氏二

女附

按四川總志李氏溫江人貢士任髙妻隆慶初髙除景陵學訓李攜二女同赴景陵後遷萬載教諭舟行遇盜掠其妻女長女絕裙投河死李氏隨之次女罵不絕口亦投水死越日三尸畢浮面色如生事聞有司命合葬如禮置祭田祀焉萬曆初禦史復請建坊

趙炳然妾楊氏按劍州誌楊氏趙炳然妾性貞順夫亡七日不食而死

蔣淑姑按大足縣誌淑姑蔣永貞女年十六爲賊執鎖於房欲污之淑姑以剪刀刺項而死

樊伯妻吳氏按安陸府誌吳氏景陵廩生樊伯妻夫死誓以身殉元夜攜孤拜靈伏地長號而死閭裏哀之

羅天錦妻王氏按彜陵州誌王氏羅天錦妻爲賊所執罵賊死

王化育妻周氏按彜陵州誌周氏王化育妻西賊犯州氏避兵對馬山聞賊至持利刃自衛及爲賊所逼大罵不絕自刎而死

雷大壯妻陳氏按寶慶府誌陳氏邵陽生員雷大壯妻途遇亂兵殺其夫氏度不能脫卽赴水死

喬濟望妻段氏按寶慶府誌段氏武岡喬濟望妻避亂於羅圍魯塘爲遊兵所執以剪刀刺喉而死

彭瑄妻袁氏按寶慶府誌袁氏原武縣丞彭瑄妻也祖姑歐陽氏臥疾九載姑周以意時其起居罔不歡愜袁氏感姑孝事周亦如之歲庚午五開苗獠作亂袁挾其子走避至月照潭爲賊所追及義不受污投潭死其子從焉

湯葉娘按永新縣誌湯葉娘庠士招賢孫女故宦族也年十三母許嫁匪人女恥之遂自經死面赤如生

髙氏女按永丰縣誌髙氏女吉水髙禦史孫女幼許梁離明爲妻隆慶攺元有選妃之事女以沖齡避於梁端飾如成人梁母甚憐愛之逾年還住母家離明死女年十五諸大家爭聘之其父已諾女毅然曰吾夫死未﹠﹟翁姑多病願往省焉父不許屢遣人告梁父母曰合歸以終養梁父母以其少不答女日夜哭泣幾欲自盡及通媒妁卽自縊死母搜其篋得所制縞素殮衣一襲蓋志堅而謀豫定也

童寬妾章氏按涇縣誌章氏童寬妾寬爲萬載令沒於官章年二十餘哀痛欲死旣念寬無後正室不在任乃扶櫬歸舟中坐臥不離棺側將抵涇家人迎至悉以宦囊付之束髮易衣伺舁棺起卽自投河死

鄭瑤鼎妻沈氏按涇縣誌沈氏楚英諸生鄭瑤鼎妻北兵臨城見掠知不能免奮身觸石而死

查斌妻汪氏按涇縣誌汪氏查斌妻夫婦俱爲兵所執氏年二十餘有顏色兵迫之氏紿曰若縱吾夫則從若兵喜縱其夫氏﹠﹟其夫遠卽投塘水死

章世安妻文氏按涇縣誌文氏名萱淸震山徳昌女年十八歸茂林章世安甫七日安病癰文侍湯藥告天求代又八日夫沒父欲迎還不從令攺嫁輒大憤櫛沐衣衰密紉之以腰絰自經死時隆慶二年四月都禦史聞於朝旌其門復役二丁

趙汝淳妻胡氏按涇縣誌胡氏名順淸東隅趙汝淳妻幼有烈性歸趙五年張兵屠城見氏美欲挽至營氏大罵不從遇害

胡世彩妻程氏按涇縣誌程氏和蘭溪丁都胡世彩妻年二十彩客死河南氏聞訃痛不欲生因夫櫬未歸忍死脫簪珥服飾屬彩兄往載之曰我得迎櫬合殯死且無憾尋以途遙費重三年柩不得歸氏悲慟不已遂飲毒家人莫知也毒發徐曰我已仰藥從夫地下矣

徐瑾妻王氏按涇縣誌王氏名葆秀庠生昊女邑民徐瑾妻年十六於歸未半月瑾患痘氏與訣曰願皇天第保無恙萬一不幸有從君九原耳遂嚙一指以自盟瑾亡氏泣血屏處奉翁姑惟謹翁病刲股肉以進尋翁姑相繼沒夫兄伏謀奪其志淩逼殊甚氏不獲已迎其叔滴指數之叔彊寬之曰且暫歸寧答曰但死我在徐無生我歸王言畢而入自巳至午家人呼之不應排門視之死矣簪笄整肅裳衣密紉左手執剃刀包頭護頸血不污衣端坐如生越四日縣令臨驗詢所刎刀卽當年刲股者也時四方觀者千餘人無不太息

丁氏女按涇縣誌丁氏女父滔長樂都人幼養於婿家未婚婿不肖轉鬻於裏豪女自刎死

吳倍妻翟氏按涇縣誌翟氏吳倍妻氏歸寧其夫以暴疾聞氏心知不祥暗持一刀與母訣而往將及門凶報至遂抽刀自刎引喉而絕仍端坐輿中婢亦不覺比入視則兀然一血屍耳

童爟妻唐氏按涇縣誌唐氏徳淸童爟妻年二十二值北兵陷城爟被殺執氏知不能免紿賊曰固願相從第請以火焚夫屍火舉氏投烈焰中死

吳當道妻潘氏按涇縣誌潘氏名碩貞茂林都人適本都吳當道家貧井臼勤勞事翁姑甚孝逾七年夫亡守節翁姑欲其更嫁正言謝之而求者不絕乃密回母家與新寡弟婦約共終身求者托其伯父力主與其翁訂期彊之氏聞乃爲雞黍祭夫自經冢旁

沈恩妻曹氏按涇縣誌曹氏名英沈恩妻避兵柏林山氏方少艾爲兵追及迫之上馬氏踞地大罵兵怒砍之踐踏其胸氏罵不絕口而死

陸梅妻潘氏按蘇州府誌潘氏嘉定人陸梅妻隆慶辛未春鄕有訟梅逋賦者縣遣卒捕梅不得縛其妻不肯行彊之至吳興寺橋卻立不進卒挾以渡就縶外岡民家有頃梅至釋妻妻大慟曰我死矣身爲婦人而爲卒挾何用生爲念子饑復織一布貿米飼兒遂自經死

範希文女按鳳陽府誌範希文女許聘朱廷諫廷諫死女檢聘幣悉納火中出彩佩紺綠珠絡等給小弱妹自縊死

馬似龍妻史氏按鳳陽府誌史氏馬似龍妻年二十八龍死殯之前一日自縊柩旁

劉子安妻某氏按鳳陽府誌某氏不知何姓王家僕人劉子安妻童時鬻爲人婢王買之以配安安性無賴好賭竊其主之器用布粟以爲注數數亡去後安病死於外婦不知偶遇其叔道死故是夜疾作新履著之自縊死

鄧任妻丁氏按鳳陽府誌丁氏鄧任妻任病危家貧藥餌不給氏罄嫁笥市藥閱六月益危有聘簪二枝未賣一綰於任發一自綰哽咽納指任口中令嚙爲信任死三日自縊

唐汶妻郭氏按鳳陽府誌郭氏唐汶妻夫早亡翁姑俱八十餘氏拮據奉養殮葬如禮事訖不食死

黃鵠妻溫氏按鳳陽府誌溫氏黃造妻鵠幼穎慧工繪事知詩自號云臥子摹唐人塞馬圖不辧眞﹠﹟性孤憤自喜潁人不識也遊浮光劉懸子奇之南遊河下王元美爲下榻悉贈以詩歌往來吳會者六七年而溫同孀娣杜門藿食絕無愁嘆聲鵠病危而歸溫許偕死鵠嘆曰吾苦汝半生不我恚恨斯已難矣顧肯捐軀從我邪泣解所系付之及夫沒不能卒辦殮具三日乃畢以縊死柩旁時年二十有七

李枝茂妻王氏按鳳陽府誌王氏諸生李枝茂妻夫病氏剜肉救夫不愈自縊死

張大壯妾曹氏按鳳陽府誌曹氏錦衣衛指揮張大壯妾壯死曹哀毀甚語諸姨曰明早不相見矣眾以爲誕及辰曹門尙扃家人疑而窺之已經死

潁水婦按鳳陽府誌潁水婦不知其姓氏住潁河北夫爲人傭工病篤婦泣曰事急矣殮葬無所需請鬻妾以備遂自售於賈客得資爲夫置衣棺市酒肉炊糜食夫餘金置夫枕下揮淚別時隆慶三年大水兩岸不能辧牛馬婦回首呼天投潁水死

張思謙妻劉氏按蒙城縣誌劉氏張思謙妻事舅姑孝敬夫有疾值冬時單衣素食祈天求以身代夫亡隨以行纏自縊家人覺救防之甚密七日不食而死

戴而卓妻潘氏按蒙城縣誌潘氏戴而卓妻卓父松山仙居廉簿沒而家貧氏安之人呼爲癡婦卓病久湯粥無資氏告貸以給疾危知其不起伏﹠﹟泣曰君病篤矣妾願先君而死令君目睹也遂拜卓自縊卓痛哭止之不能卓徧告人知之又五日而卓死時當盛暑蚊蠅不集其身西橋李先生記其事有碑在東門外

武月溪妻閻氏按蒙城縣誌閻氏武月溪妻月溪中年娶氏恪守婦道未嘗少違月溪沒於京姦民慕其色使媒挑之氏不待其語卽發言破其說相與仰天大笑是夜不令婢女入房及明已縊死於榻

戴九姐按蒙城縣誌戴九姐淵女幼許聘張海海病亡女年十五聞訃卽易服哀痛不飲食父母眾姑姊勸之不言越三日自縊閨中巡撫旌表

何仲淸妻莊氏按蒙城縣誌莊氏何仲淸妻年二十二夫疾謹視湯藥進則歡然退則悲泣夫死晝夜哭不輟絕飲食三日姑密防之越數日防少疏遂自縊

戴韞珽妻田氏按蒙城縣誌田氏儒士戴韞珽妻甫離𦇤褓卽不窺嬉戲事及適韞珽珽以苦讀致疾死氏哭不成聲水漿不入口者三日母懼嚴守不離氏托浴從容命具湯母視其入浴使婢候門久之不聞聲入視已縊死事聞建坊旌表

薛銳妻段氏按碭山縣誌段氏太學生薛銳妻主簿廷光女銳卒業南雍疾革段吁天刲股和藥進之祈以身代銳竟不起段哀毀痛絕而死司成馬孟河爲文祭之命同捨生醵金賻之隆慶四年巡按禦史表其門

何寅妻朱氏按嘉善縣誌朱氏何寅妻年二十四寅亡氏日夜慟哭嘔血數升而歿遺孤斌甫匝月隆慶中有司旌表

潘氏女按臨海縣誌潘氏女父應化爲蘄州守許配潼川守陳承翁子奇策策童年病亡女絕飲食痛哭七日臨死告其母云明日午時當與叔諸兄嫂別曷置杯酒以致兒永訣之情母如其言設席於﹠﹟前嬸嫂皆集哭泣扶起拜別就枕囑以柩歸陳至午果歿隆慶間與策合葬

楊子善妻徐氏按常山縣誌徐氏名玉姑觀音閣下楊子善妻塘沿傑女也隆慶六年閏二月夜有盜數人斬一首囊之自南門圮城下入子善家呼之出擒縛外庭徐氏與其妾倉卒不知其故尙在室中盜挈所囊首至門脇之曰此汝夫也汝可疾從吾否則與汝夫同死矣徐氏度不能免使妾以好言款賊而身則急趨出後門投井死賊去索徐莫知所向黎明見屍浮井中兵巡道戒縣大索賊巡捕官無以塞命謀托諸姦以自解士民不平集二十餘人操文刑牲祭之然後巡捕之謀不行而徐節始暴

鄭二枝妻方氏按嚴州府誌方氏鄭二枝妻淳安人年二十餘二枝歿方矢志守節有程某欲娶之以死自誓事遂寢後復有某者以厚利啖其舅彊委禽焉方知之度不得免遂飲藥死隆慶間禦史以聞建坊旌表

遊政妻倪氏按閩書倪氏遊政妻政多病倪事之甚謹病革顧謂氏曰吾病必不起汝能從我乎倪泣不能答及亡口鼻出血倪悉餂之哭踴頓絕救蘇至夕更衣哭別室及明家人怪無聲啟戶視之死矣年二十有二

黃一卿妻陳宙姐按閩書陳宙姐布政使崇徳孫女年十八適諸生黃一卿逾八載一卿病劇囑之曰我死無子汝當歸汝家陳號泣曰吾安歸六日爲期當從君地下卿亡哭僕竊衣帶自經家人覺救之絕粒而死適合所期

翁文﹠﹟妻葉七娘按福州府誌葉七娘閩縣翁文﹠﹟妻隆慶三年海寇劫其鄕擄男女七十餘人葉不從行賊以刃迫之呼曰吾死不從賊賊怒斷其兩臂而死官爲給葬

昌森妻蔡氏按龍溪縣誌蔡氏昌森妻故驛丞蔡綸女年十六歸昌五載而夫亡哀毀逾禮坐臥不離夫柩食必先祭晝夜勤紡績以經營葬費隆慶六年夫將窆氏畢償失所貸物復爲酒食與姑母爲訣及送葬祭具完備周視壙出所藏刀自刎妯娌救之不及事聞旌表

梁勝祖按廣東通誌梁勝祖恩平人歇馬村梁惟現女年十八未嫁隆慶三年賊掠歇馬村勝祖被執罵賊不行賊拽之罵益厲遂被殺

李氏女按廣東通誌李氏女名蘭香合浦進城鄕李淸女也指揮張某聘爲婦張后以女貧別娶女聞誓不嫁母欲攺配女泣曰吾旣棄於人何顏復事人乎願守死父歸復彊之女乃書張氏子姓名置於懷自縊死

翁天經妾荀氏按廣東通誌荀氏廉州人翁天經妾也未笄歸翁事嫡甚謹嫡亡氏治家遇戚屬有加禮翁死殯殮服除或求之氏剪髮堅守誓從地下家人難之氏號泣哀毀數日而死

馬氏女按廣東通誌馬氏女泗州同知馬尙絅女孫三歲許比鄰林氏子昂絅死家浸落貲郎黎氏女奩甚厚林心利之陽以蜚語中馬陰聘黎馬女聞號泣聲震街巷郡司馬黃一中適視學聞之召集多士面質士唾林面而林剛愎自若女曰吾豈求嫁乎沐浴更衣縊於密室死之日弔者相望於道司馬爲建祠祀之

梁氏女按廣東通誌梁氏女四會人年十八未嫁所聘婿以事系獄彊暴彭浪甫彊拉至家欲奪其節女引刀自刎死邑令郡守置甫於法直指題奏奉旨旌表建祠於龍華寺左

林任重妻範氏按廣東通誌範氏林任重妻年二十二夫亡守志孀居隆慶末叛兵陳祿逼城婦女被系幾二百氏獨奮罵不爲所污遇害

許撝謙妻陶氏按廣東通誌陶氏軍人許撝謙妻隆慶六年倭陷海口陶被獲不辱死

周氏二女按廣東通誌周氏二女龍川屯軍周應艮女也隆慶六年劇賊鄒嘉儒破屯城男女就縛幾盡艮長女年十八被執慮賊污散發厲罵賊大怒刃於市次女賴眞年十六逃鄰家度勢難免解帶縊於僻室三日獲屍頸帶猶系

羅辛叔妻張氏按廣東通誌張氏連平州人年十八適羅辛叔甫半載渠賊陳萬出劫舉家被擄賊欲污之不從先斷其發次斷其手指堅拒罵賊而死

譚氏三女按廣東通誌譚氏三女博羅人諸生光旦女也長已適人仲季皆待字戊辰龍門賊破沙上擄男婦待贖光旦曰女從若生不如死賊釋其女明日賊復至旦挈家樓居長女恰歸寧賊攻樓急度不免姊妹相率墜樓死賊先執光旦知其女死釋之

葉氏女按廣東通誌葉氏女河源人年十七未嫁爲賊所擄將妻之行至磨刀石陡絕之崖下有不測深淵行者皆下馬女曰此吾死所矣奮身而下越旬日其父葉彥榮求屍出之面色如生名其石曰烈女石

梁兆鵬妻馮氏按廣東通誌馮氏梁兆鵬妻連平州人年十三歸鵬翁早喪事姑惟謹夫疾篤旦夕親湯藥不倦夫亡氏以孤子幼女五人托伯氏梁遠撫之不食而死

戴邦玉妻鄭氏按廣東通誌鄭氏海陽人歸大埔廩生戴邦玉食貧治女紅以佐朝夕甚謹隆慶二年三月海寇林道幹掠南郊鄭時歸寧將還舟發而寇舟奄至氏度不免遂負其嬰兒投韓江而死

陳某妻吳氏按廣東通誌吳氏海丰人陳某妻夫早亡翁姑頑陋欲令再偶不從久恐不免遂縊死

林彥翰妻李氏女玉愛附

按廣東通誌李氏吳川林彥翰妻隆慶二年賊各鄕婦女被掠者數十人獨李與女玉愛不從李極口罵賊賊殺於其家玉愛被系出市力拒不行亦刖其足而死有司表之

黃佩妻謝氏按廣東通誌謝氏黃佩妻和平人正徳中賊張文昌掠鄕聚謝被執不從將殺其女大罵並殺之時年十九

陳良言妻羅氏二

妾附

按廣東通誌羅氏職方司陳良言妻貴州石阡衛人良言攜眷屬寓長樂值樂城陷出札禪定寺賊劫之羅氏矢不受辱縊死妾徐氏兪氏亦相繼自經幼女二姐四姐婢福妹俱從死樂人哀之合葬寺傍並言弟僕稱九烈墓立祠祀之

徐亞孫按廣東通誌徐亞孫廣丰人子明女也年二十三未嫁爲海寇所獲義不受辱罵賊賊怒遂支解

徐嫩妹按廣東通誌徐嫩妹和平人升之女也年十六遭張文昌之亂被執賊美其姿容欲納之不從賊殺人以威之女延頸俟刀賊不忍殺多方誘之罵賊益厲遂遇害

黃萬金妻賴氏按廣東通誌賴氏興寧人黃萬金妻夫亡氏年二十五守志不渝弘治末流賊其鄕見賴逼之賴紿曰汝解刀卽從汝遂奪其刀反斫賊賊大怒呼黨類支解之

羅嫡金按廣東通誌羅嫡金興寧人幼喪父母有醜行嫡金長而慚憤一日火其衣縊死事聞監司表其閭

陶金娘按廣東通誌陶金娘年十六瓊山舜卿女隆慶六年賊陷海口獲女美其色欲污之唾賊大罵遇害

朱自省妻方氏按廣東通誌方氏朱自省妻歸善巽寮人年十六賊毛老虜使賊卒負以去方噬賊背齒肉俱脫賊怒臠之

黎天注妻邢氏按廣東通誌邢氏黎天注妻文昌人注兄天池負租錢府胥潘六符宗達攝之天池他往六符等見邢姿色執之去邢一子方在𦇤褓付天池妻韓氏與之訣曰此去母子無再見期晚至東坑村投宿解袗易燭明燈達旦六等不能近至宗達家置諸別室六果來犯邢大罵痛哭爪其胸流血六懼而去夜卽縊死宗達移之山麓五日面色如生鄭廷鵠記其事

黃五姐按廣東通誌黃五姐永安人黃君庸女也隆慶元年賊江漢破貴峯寨五姐年十六與父皆被執謂賊曰予必相從幸釋父歸養幼弟賊喜從之睨旁有刀遂自刎死棄其屍十日不變鄕民廖子信哀而瘞於髙車

朱紹周妻鄭氏按廣東通誌鄭氏電白人訓導鄭勉次女年十九歸朱紹周旬日紹周往省中道溺死氏聞屢自縊母姑救解乃自設靈於房中日夜號泣曰君死易我死難何不速取我以共歸地下一夕何間潛著嫁時衣將復自縊婢覺救之及扶櫬歸朝烏莊地多虎狼氏請往母不忍與俱氏痛哭相隨母姑防之愈謹尋翁晉秩抵家曰待翁歸少盡婦禮死有日也翁歸吉服以謁次易喪服涕泗注地見者皆爲感泣及紹周將葬忽自縊詔旌其門

鄧氏按連州誌鄧氏鄧家巷人不知其夫隆慶辛未大龍水賊寇州擄氏欲污之不從投水死

二鄭氏按新安縣誌二鄭氏南頭崇鎭里人一適平山方時登一適方時爵隆慶四年流賊剽掠二婦俱被執年俱二十二賊犯之二婦罵曰賊奴寧死不汝從也曳之行罵益厲遂俱殺之萬曆間有司表其門

範徳榮側室陳氏按電白縣誌陳氏參將範徳榮次妻隆慶六年倭寇破城舉家逃避陳獨懷剃刀抱幼子藏夾墻中倭破墻逼之出卽引刀自刎

唐應星妻張氏按灌陽縣誌張氏灌陽諸生唐應星妻貢士張鑑女隆慶五年古田猺賊肆張年二十一爲賊所獲厲罵不屈賊怒揮刀斷其腰死至崇禎六年巡按畢佐周奏聞詔旌其閭

樊氏女按雲南通誌樊氏女父惟卿爲新安所千戶女八歲失怙恃兄以許聘臨安庠生胡啟啟貧有疾弗克娶祖母欲另嫁女聞泣曰大義所定胡可更耶乃自縊家人解其屍猶抱胡生原聘物不置時年二十一隆慶三年巡按田應﹠﹟布政陳紹儒爲文祭之旌其門

包氏女按雲南通誌包氏女父遇景定遠人未許聘值鐵索箐寇掠執之女誓不受辱爲賊所殺隆慶六年縣令王廷爵表其墓

周國禎妻張氏按雲南通誌張氏周國禎妻定遠人年二十禎逾垣蹶死張舐其血情極哀慟逾三旬自縊

葉其瑞妻王氏按明外史列女傳王氏東莞葉其瑞妻其瑞貧操舟往來鄰境一月一歸婦紡績易食萬曆二十四年嶺南大饑民多鬻妻子其瑞將鬻婦博羅民家券成載其人俱來入門見氏羸甚問之不饘粥數日矣其瑞泣語之故且示之金婦笑而許之及舟發寶潭躍入潭中死兩岸觀者如堵皆謂水迅屍流無所底其瑞至從上流哭數聲屍忽湧出去所投處已逆流數十步矣

吳進學妻劉氏楊

氏附

按明外史列女傳吳進學妻劉氏進性妻楊氏俱博平人進學疫死旣葬劉夜匍匐縊於墓所未幾進性亦疫死楊一慟幾絕姑議嫁之楊曰我何以不如姒遂沐浴自經

方存業妻譚氏按明外史列女傳譚氏南海方存業妻生子三月而夫亡悲號欲殉母及姑交止之且諷攺適氏垂涕曰吾久不樂生特念姑與兒耳哽咽流涕不止二人不敢復言及子七歲遣就塾師先令拜姑微示付托意竊自喜曰吾今可

閨烈部列傳二十四

明十九

周引昌妻王氏按畿輔通誌周引昌妻王氏大名府人年十九昌病亡氏不食七日而死萬曆間建坊旌表

樊義妻張氏按畿輔通誌樊義妻張氏保定府人年二十餘夫亡矢志守節率一子二女日采蘋藻和糠﹠﹟以食萬曆甲辰歲大饑且死或勸鬻子女適人氏大哭曰所以受苦如此者正爲樊氏一綫耳今旣不能又何生爲悲泣三日投河死其女哀慟不食亦赴水死鄕人收葬二屍

郜和鳳妻崔氏按畿輔通誌郜和鳳妻崔氏大名府人少讀書知大義事翁姑以孝聞生子三歲而鳳亡氏矢以死從其母勸不聽每哭輒嘔血數升竟死萬曆中建坊旌表

劉應徵女按畿輔通誌劉應徵女順徳府人年十七許字李茂未嫁而茂亡女聞訃卽自縊死萬曆間詔建坊旌表立祠祀之

牛化蛟妻胡氏按畿輔通誌牛化蛟妻胡氏大名府人蛟亡氏年十九水漿不入口者六日自縊死萬曆時詔旌其門

梁銓妻劉氏女附

按畿輔通誌梁銓妻劉氏保定人夫亡年二十七撫侄爲嗣己丑賊乘墉氏聞變持十四歲女泣曰吾家世淸白孀婦處子無苟活理令女先投井死乃闔戶自經

武女按畿輔通誌武女大名府人許字李括括家貧不能娶病亡女聞之欲往弔父母不許遂自縊萬曆間建坊旌表

張羽妻孫氏按畿輔通誌張羽妻孫氏眞定府人羽病篤氏悲痛欲死張囑曰母老子幼若安得死羽亡氏年二十二撫孤養親苦守十五年如一日及姑沒祭葬如禮癸酉冬流寇之變氏恐不免投井死事聞建坊旌表

趙時敍妻張氏按畿輔通誌趙時敍妻張氏眞定府人歸敍三載敍亡氏年十八不食死

陳氏女按灤州誌陳氏女許聘髙士鳳師克永平家人彊字羅氏擁持以去女中夜題詩於壁以領巾自縊死詔與死義官同旌

陳予啟繼室陳氏按定興縣誌陳予啟繼室陳氏丙子之變啟被執氏年十九子方二周閉門撫孤日夜號泣焚祝以冀夫歸越五載適有自東逃回者云予啟不勝苦已死矣氏痛哭幾絕乃喚前子托以孤曰我所以不死者冀爾父歸耳今已矣幼弟以累爾遂不食數日而死

李定榮妻陳氏按定興縣誌李定榮妻陳氏丙子從姑避兵河內村坐井旁窖中姑語陳曰村故死地垣以外廣原丰艸可以幾免陳曰固也萬不免若何不如井之可終恃也遂決計無出一聞劈戶聲率子婦投井死

宋引昌妻杜氏按容城縣誌宋引昌妻杜氏夫亡氏哀痛不已死而復蘇者數次嫂姑相勸不聽絕飲食八日死遠近聞之無不嘆息淚下

王希禮妻喬氏按祁州誌王希禮妻喬氏夫亡年十九無出矢不再嫁姑憫之欲爲擇配氏聞自縊死萬曆二十四年旌表

劉瑤妻髙氏按祁州誌劉瑤妻髙氏致仕官髙隆女流賊持刀入室見髙美欲污之髙厲聲罵曰吾宦族女寧死不從賊怒剖孕腹而死事聞旌表立碑

薛二姐按束鹿縣誌薛二姐薛淸女萬曆間許字同鄕賈北安子七兒將嫁而七兒死北安復求爲長男婦淸許之女曰以叔妻嫁伯亂倫也不可自縊死

薛妻梁氏按安州誌薛妻梁氏年二十一夫亡欲從死其姑曰汝方有身倘生男使汝夫有嗣是吾兒不死也梁悟後果生子不逾月而殤梁遂自縊

杜瑛妻宋氏按新安縣誌宋氏儒士杜瑛妻年二十四瑛亡氏絕食數日將投繯爲家人所覺不果逾年仍自經死

仇憲稷妻張氏按新安縣誌張氏生員仇憲稷妻夫以喪親哀死氏數欲以身殉念兩姑無依彊視息每睹夫像輒痛哭不欲生長姑潛焚其像﹠﹟踴幾絕淚盡血枯未及期年而沒

王光中妻楊氏按河間縣誌王光中妻楊氏孝親敬夫二十年如一日歲壬午瀛城兵陷泣語夫曰城破玉石俱焚妾先死以絕君念遂赴井死

左紹蘇妻馮氏按河間縣誌左紹蘇妻馮氏夫亡撫孤自守壬午之變先數日令幼子左運之鄕獨居城內城陷投井死

王光輔妻樊氏按河間縣誌王光輔妻樊氏貞順宜家克婦道夫亡撫諸孤教訓有法歲壬午瀛城兵變與子弘基毓基敏基並殉城難

李某妻尹氏按河間縣誌尹氏李某妻少有姿容村豪郭世美窺之欲通情無便適暮春尹夫出世美潛夜入肆侮尹氏大呼世美懼而逃尹憤恚不勝詰旦乃持刀往趨世美家自刎而死事聞於官以世美坐抵事出萬曆十六年

趙朴妻劉氏按眞定縣誌劉氏趙朴妻朴亡嬸利其有逼再嫁氏自刎死縣令呂一奏營墓葬之

李綸妻胡氏按眞定縣誌李綸妻胡氏夫病篤將危誓與同死遂飲毒家人覺以救解未幾復飲藥死

李廷實妻馬氏按眞定縣誌馬氏李廷實妻廷實以國子生聽選沒於京師馬氏哀慟觸壁碎其首而死

某氏按冀州誌某氏癸未之變氏被驅入營兵欲污之問以姓氏終不答兵方就沐潛以菉豆一小囊奮力擊兵兵昏僕地餘兵十數輩爭毆殺之事定諸生白於州守建貞烈祠祀焉

張庚次女按南宮縣誌進士張庚次女母馮氏早世育於祖母習內則女誡列女傳諸書許字巨鹿楊鴻臚若柏長子之玉無何之玉亡女盛服扃戶自縊家人排闥入救哭曰人各有志柰何阻我祖母及父曰兒未歸楊何以死女曰未嫁不當殉不食祿者不當死君難耶父母許奔喪遂至玉墓衰服號哭聞者無不淒惋乃易婦冠歸楊日惟飯蔬食一盂僅延喘息服除絕粒而死萬曆三十五年學使題請建坊立祠東門外

裴尙儉繼妻張氏按棗彊縣誌張氏生員裴尙儉繼妻夫婦相敬如賓夫死氏尙少尋亦自經

張應麒妻魏氏按柏鄕縣誌魏氏太學生大用女年十四歸同邑張應麒麒父方宰臨淄麒有嘔血疾養於家氏奉湯藥寒暑不懈逾年疾革囑氏曰我死汝卽嫁氏大慟張亡毀容號泣不食數自縊以防嚴不果死羸瘠無人形舅姑自東省入覲歸視婦驚諭曰新婦爲吾兒守節足矣何自苦如此婦俯泣不應覲畢將攜之任婦辭曰婦宜朝夕侍舅姑第死者未葬棺棲堂除願畢相守之義因泣下沾襟遂守夫柩居飲食漸廢歲時奠獻嘔血數升以丙申十一月死年十有八邑大夫雷某嘆息上其事於臺使者檄下旌之

趙歸璧妻陳氏按隆平縣誌陳氏庠生趙歸璧妻夫亡號哭不食母勸之食不聽次夜自縊死有司旌其門

朱之翰妻孫氏按隆平縣誌孫氏朱之翰妻翰亡孫年十八哀毀骨立不食而死

張士傑妻李氏按隆平縣誌李氏張士傑妻少府李嘉猷女也夫亡年十六生遺腹女無何姑又亡李哀毀不食三日而死

趙一桂妻王氏按隆平縣誌王氏太醫院吏目趙一桂妻夫亡遺子燦尙幼王年二十燦亦死王哀毀幾絕求夫幼侄煜爲嗣煜長王自盡

劉六指妻馬氏按寧晉縣誌馬氏鄕民劉六指妻性貞淑言笑不苟年十七歸劉𨿽農家有眉案風劉甚敬之秋月歸省母遇屠兒李雄馬四於途直犯之氏大罵不屈被殺於田間禾內其家不知也田主見屍而報焉遂聞於縣令何廷魁魁性嚴毅執法不私是夜告廟詰晨策馬至死所驗畢次入六指家六指戰栗無措公疑之見壁上鐮刀微帶血痕以爲夫殺其妻實向以割雞者也逮縣拷訊鄕約劉升素剛直抗言代辯曰劉某夫婦和睦通鄕舉知願無冤平民公弗懌斥爲欺六指不勝刑遂誣服竟系獄死越歲餘李雄馬四酗飲市中酒酣相搏互訐不休見者縛赴縣庭陳狀令疑以爲醉也置之癸丑令遷樞部郎語人曰吾爲令事事皆可自信獨馬氏一案實爲吾終身悔後寧晉邑令修葺縣誌與庠生孫芝發夜夢人自言何姓名廷魁有烈婦宜載晝以告同列聞者異之

陳國增妻張氏按續深州誌陳國增妻張氏及笄適國增增農家子父蚤喪張躬操井臼事姑以餘力紡績治生夫婦甚相得閱四載生男女各一國增以勤苦致疾將革呼張前語曰我素貧窘今死衰年老母爾寧能拮據以養宜善事後人張泣曰君第保重無慮妾次日國增亡張撫屍哀痛無復生狀姑察其意頗防之越三日雞鳴時國增將殮謂姑曰婦憊甚姑暫護此兒將稍息姑以爲然張出縊於屍旁遂合葬年二十有二

趙之垣妻杜氏按沙河縣誌杜氏趙之垣妻垣得瘋證十數年不愈杜奉事惟勤及垣亡氏悲慟欲死誓不再嫁媒氏探之氏憤罵食杏仁而死萬曆四十年奉旨建坊旌表

尼政行妻馬氏按巨鹿縣誌馬氏廩膳生尼政行妻夙閒內則克修婦道行寢疾氏躬親湯藥行飲則飲行食則食及亡卽雉經死事聞題請建坊旌表

陳治安妻張氏按唐山縣誌陳治安妻張氏夫得奇疾張日侍湯藥形容俱悴因謂夫曰有如君不起吾必從君夫不許及夫亡遂自縊

王氏女按永平縣誌王氏女年十一與姊同事女紅姊年漸長調笑不飭女厲色禁止姊不聽恚曰我在終爲爾累遂自投井死逾數日家人覓得其屍不知何故後其姊自言人方知之

李希顏妻王氏按永平縣誌王氏李希顏妻年十七適希顏越歲餘希顏亡氏泣三日不食縊死柩前

王廣妻武氏按永平縣誌武氏王廣妻年十九生一子廣病瘵死武誓不獨生家人防之氏伺間縊死柩旁時萬曆十五年

宋應試妻劉氏按廣平縣誌劉氏廩生宋應試妻遇亂避伯氏樓中寇攻樓急氏曰無爲累伯氏潛與諸婦縋而下負幼子逃寇追之將及氏曰若吾子有托當以一死救眾人眾挾其子行氏乃回首迎抵賊大罵相持久之被殺眾得脫

李嶽妻盧氏按滑縣誌盧氏李嶽妻歸嶽方九月嶽疾革盧卽誓以死從嶽曰汝少無子當嫁盧氏佯許未幾自縊嶽亦尋亡遂合葬

劉良臣妻王氏按滑縣誌王氏生員劉良臣妻夫亡王年二十欲死父母防之一年卒縊死

王尙義妻白氏按滑縣誌白氏王尙義妻尙義爲房倒壓死氏隨自縊

趙九﹠﹟妻李氏徐

氏附

按開封府誌李氏諸生趙九﹠﹟妻九﹠﹟得胃病六日不食李氏亦六日不食潛以紅絹作己衣及﹠﹟沒殮畢卽入室理髮整容著前衣拜辭翁姑自縊而死萬曆十六年十一月十三日也前六月九﹠﹟從弟從朴病亡妻徐氏痛哭嘔血越二日密攜絹帶潛至夫柩前自縊母覺而救之時已三日不食至次日紿母姑曰吾不死矣願侍姑終身因少飲米汁皆信以爲然忽潛詣柩前縊死及是同樹坊表焉

劉自立妻許氏按開封府誌許氏劉自立妻夫亡自縊以殉旌表

湛宸衷妻範氏按開封府誌範氏諸生湛宸衷妻夫亡自縊死

梁較妻陳氏按開封府誌陳氏梁較妻夫亡卽日拜辭翁姑自縊旌表

顧弘善妻林氏按開封府誌林氏名玉蘭顧弘善妻弘善病篤氏不食誓必從死其父勸之氏曰父謂百年永邪因取原定婚指環二一約夫指一自約弘善少差乃彊食少許家人知不可奪延繪工傳其神弘善沒遂整衣拜辭翁姑就夫側自縊旌表

司彰光妻孟氏按開封府誌孟氏司彰光妻孟紹華女夫亡以身殉

牛宗正妻孟氏按開封府誌孟氏牛宗正妻夫亡年少母家富止一女虞其死防之越九日乘隙自縊柩前旌表

張升妻王氏按開封府誌王氏祥符舉人張升妻升扶病入戊子秋闈及發榜捷音至逾時升死王時隨升父任陜西聞訃遂投官衙井中死水香三日會題旌表

侯應璘妾按開封府誌侯應璘妾倡家女應璘舉於鄕聞其通書史買置別墅典校文籍及璘亡遂自縊而死

李之用妻張氏按開封府誌張氏李之用妻夫亡氏勵節事姑寇逼投井而死卽葬井旁

李用中妻賈氏按開封府誌賈氏禦史李用中妻夫亡殉之

田再稔妻劉氏按開封府誌劉氏田再稔妻夫沒投繯以解救不果不食十有三日而死死之日嚴妝危坐二女曳裾嗚咽氏仰呼天者再三日未殮玉顏赬理如生蘭陽梁云構志其墓

劉自修妻曹氏按開封府誌曹氏劉自修妻夫亡父欲奪其志氏不食而死旌表

韓守志妾張氏按開封府誌張氏故倡女也嫁韓守志爲妾志亡自縊死旌表

鄭學仲妻張氏按歸徳府誌張氏鄭學仲妻夫亡自縊以殉萬曆七年詔旌表

李朝憲妻王氏按歸徳府誌王氏李朝憲妻歸李三載夫病篤囑攺嫁氏涕泣以死自誓及夫亡自縊以殉詔旌表

羅昌圖妻劉氏按歸徳府誌劉氏羅昌圖妻夫亡自縊詔旌表

王依性妻張氏按歸徳府誌張氏王依性妻夫亡不食死萬曆七年詔旌表

張氏女按衛輝府誌張氏女汲縣人許聘蘇時霽年十一父母俱亡無所依倚遂養於蘇未婚而時霽沒女哀毀持禮無二志親族憐其幼諷使更適感憤不食而死

趙氏女按衛輝府誌趙氏女汲縣人許嫁田付先是田付之伯無子以付爲後而聘趙焉旣而伯有子遂逐付而並索原聘於趙女父欲嫁女以還其聘女聞乃自縊死事聞旌表

江躍鯉妻王氏按河南府誌王氏登封諸生江躍鯉妻萬曆四十二年死烈縣令表其墓

劉誠妻楊氏按河南府誌楊氏登封諸生劉誠妻嫁半載誠亡楊潛入臥內引練自決救之气絕矣有司奏聞給粟帛復其家

王安之妻髙氏按河南府誌髙氏登封唐莊民王安之妻安之病亡氏年十七哀痛欲以身殉其母救解不食七日死學使旌之

李加實妻朱氏按河南府誌朱氏閿鄕諸生李加實妻加實館於外賊突破塞氏告姑曰賊且至姑老不能逃柰何亟令子果馨扶姑潛行𦇤褓中自抱幼子幼女俄並爲賊執懼姑被害紿之曰汝勿傷吾姑有財物與汝賊信其言少頃覺姑去遠抱子女罵賊投井而死

張公論側室石氏按河南府誌石氏大中丞張公論側室永寧人性明決知大體聞流寇變起立語侍婢曰吾義不可辱賊手遂束髮紉衣屏息待盡城破遂投井死賊退出諸井中衣帶密縫如故顏色如生縣令呈請具題旌表

馮迅妻孫氏按河南府誌孫氏孟津庠生馮迅妻萬曆間夫亡守節其叔逼之嫁孫引刀自刎有司表其門

牛應宿女按河南府誌孟津孝廉牛應宿女年十三許配別駕楊某子楊子病亡女欲往弔不遂曰旣許爲楊氏婦死當爲楊氏鬼竟縊死有司表其門

柴嵩山妻胡氏按汝寧府誌胡氏光山鄕民柴嵩山妻萬曆癸未夫亡無子氏年二十五紡績養孤鄕人欲奪其節氏服毒自誓會白鴉悲鳴氏曰此吾夫嵩山之靈也當與同歸是夕遂死鄕人祕其事密瘞於溝壑鄰有士人陳暗知之而未發也至丙辰成名始述其狀於邑令李謙亨乃辟地修塋立碣以祀

郭維藩妻祝氏按汝寧府誌祝氏遂平郭維藩妻萬曆間維藩以疾亡祝年二十二乘夜自縊從夫死

髙攀妻胡氏按南陽府誌胡氏髙攀妻攜幼子避亂遇賊不辱而死

馮世泰妻李氏按南陽府誌李氏馮世泰妻夫亡氏年十六卽於夫死之夕伏柩自縊姑全氏解救乃臥﹠﹟卻食越六日死

李仲蘭按南陽府誌李仲蘭李實女萬曆二年許字同邑彭光澤未娶彭病亡女遂自縊於家

全金梅按南陽府誌全金梅全言道女許配同邑張邦彥未娶彥亡金梅年十四自制白衣裙隨母送葬是夕自縊死

朱溶妻李氏按濟南府誌李氏歷城人諸生朱溶妻城陷與一婦一女一孫女俱投河死

董和女按濟南府誌萊蕪士人董和女許婚劉縣丞子一約約病將亡父母攜女往省約死女屏漿水數日而歿父母傷其志同窆焉

成端徵側室倪氏按濟南府誌倪氏鄒平人武生成端徵側室徵分汛守城戰歿撫軍王題卹給葬氏年十七於夫葬前三日自縊死

孟氏女按濟南府誌孟氏女利津人許字諸生韓章章年十七溺死女年十六痛哭幾絕欲送葬歸韓守喪父母難之欲更爲擇婿女紿曰容終喪乃攺嫁也比終喪沐浴自縊死

孟士髙女按濟南府誌蒲臺人孟士髙女許字吳嘉恆未嫁嘉恆死女年十六號泣不食往送恆殯還家絕粒而死旌表

姜守身妻楊氏盛

兒附

按濟南府誌楊氏章丘人諸生薑守身妻姜亡楊慟絕數四至夜閉戶自縊母覺救之楊涕泣曰兒欲從夫地下不得爲母畱撫棺痛哭咄咄若與姜語諸婢皆感泣而一婢盛兒尢甚閱四月楊出諸婢而盛兒獨畱楊櫛沐自縊棺側盛兒從死楊旁若侍立然李開先太常爲碑記萬曆間﹠﹟賜廟額

郭氏四女按濟南府誌郭氏四女陽信人父梁多獸行生四女及笄欲入侵之女閉戶拒乃逼以火而四女拒門益力同死燼中時萬曆戊戌邑令路升建祠祀焉

呂氏女按濟南府誌呂氏女歷城人及笄選爲泰安王妃未婚王薨妃毀容絕食有司上其事旌表

賈儒女按濟南府誌臨邑人賈儒女年十六許字郝尙士未娶尙士亡女欲往弔弗果明日酌酒佯爲父母具食旋入室更嫁衣經死萬曆間建坊旌表

宋輦女按濟南府誌宋輦女齊河人許字儒士杜永實永實亡女不食欲殉父母阻之未幾求者至女卽引剪刀自刺其喉急救乃免久之又有媒求輦輦欲許之女潛佩永實原聘釵以密綫聯衣自縊死

閻守相女按濟南府誌肥城人閻守相女許聘吳賢子同盻未娶同盻亡女聞訃往弔痛絕旣蘇水漿不入口餓十一日死與盻合葬縣令旌之

洪津妻王氏按兗州府誌王氏滕縣人洪津妻奴殺人誣連津津不能明縊死王氏痛之謂子汝學曰兒幸稍長無事我矣吾當從夫訟冤於上帝乃沐浴更衣自縊柩前後十餘年奴竟伏辜

王陟妻梁氏按兗州府誌梁氏滕縣人王陟妻年二十夫亡氏號痛不食葬之前夕撫棺痛哭沐浴更衣自縊死萬曆十五年奏聞旌表

劉仲妻林氏按兗州府誌林氏滕縣人劉仲妻仲死氏年少而美里人爭謀之林恐不能免也煮豆湯沸自投釜中而死

張斗炫妻龍氏按兗州府誌龍氏嶧縣人適同裏張斗炫夫婦俱年十九炫病亡氏痛哭三夜雉經死萬曆四十一年旌表

黃忠妻胡氏按兗州府誌胡氏黃忠妻滕縣人年二十夫亡勺水不入口五日自縊柩旁萬曆十年奏聞旌表

劉氏女按兗州府誌劉氏女定陶宗江女也許字曹縣丘廷美未嫁美亡女哀痛不食聞其葬日素服自縊死有司立石表其墓

王用霖妻楊氏按兗州府誌楊氏濟寧人王用霖妻大理卿湘子婦也萬曆乙酉用霖舉省試沒楊哭泣成疾逾數月死年二十餘翰林李維禎志其墓

谷鍾秀妻陳氏按兗州府誌陳氏谷鍾秀妻嶧縣人秀邑諸生氏歸甫期年秀病亡陳卽自經以殉萬曆十年詔旌表

髙誠妻張氏按兗州府誌張氏髙誠妻滕縣人誠父朝用山西賈人也客於滕女生二歲許誠其後朝用貧不能聘自請罷婚張執不從父乃贅誠於家甫一年誠西歸不還明年傳言誠死誠兄論欲嫁之張剪髮以誓富人鄧謹欲娶之曰無發亦可張復割其耳謹懼乃止論又陰許賈人謝鳳將娶之夕張始知乃沐浴更衣懷其夫遺鏡泣謂所親曰吾所以斷髮割耳而不死者以誠存亡未可必欲有待也今已矣遂縊而死

孫豆兒按兗州府誌孫豆兒嶧縣歌妓也嫁爲王氏妾王沒豆兒從容自經柩前死

張氏女按兗州府誌張氏女徐州人張昆女也許聘嶧人劉氏子天民天民病沒女在室聞訃以首觸地隕而復蘇越數日自縊死時年十八因合葬遠近觀者無不泣下萬曆七年詔爲立石表墓

胡允靖妻楊氏按兗州府誌楊氏金鄕人胡允靖妻夫亡氏年十六雉經於屋梁而死里人悲之

趙夢鶴妻牛氏按兗州府誌牛氏定陶人趙夢鶴妻年二十夫亡敝衣垢面悲思成疾而死

陳玲妻劉氏按兗州府誌劉氏陳玲妻曹縣人夫亡號泣不食袖其筆硯冠履自縊柩旁死

王采妻蘇氏按兗州府誌蘇氏滕縣人王采妻采好與無賴子弟遊無賴子弟劫采爲盜采愧欲自裁乃與蘇訣蘇曰君無別我我與君同往也乃與采同縊死年二十四

王氏女按兗州府誌王氏女曹縣人故同知王擢女也許聘黃氏子未歸而黃子亡女年十五號泣旬日不食而死

張守義妻王氏按兗州府誌王氏張守義妻曹縣人萬曆十八年夫亡自縊以殉邑令親至其門爲文祭奠

顏弘素女按曲阜縣誌復聖裔顏弘素女許聘孔聞訓年十七聞訓亡女素衣求往弔父母不許欲求死防護嚴密乃彊自解防少疏遂自縊於室奉旨旌表

孔承巨妻塗氏按曲阜縣誌塗氏孔承巨妻夫亡號泣欲絕至夜縊死柩前越三日顏色不變事聞旌表

蘇鼎妾張氏按東昌府誌張氏蘇鼎妾堂邑人蘇病臥彌月張晝夜侍湯藥目不交睫蘇歿投繯死郡守董漢儒遣官祭之表其門

鄭銘妻髙氏按東昌府誌髙氏鄭銘妻臨淸人夫亡氏年二十七撫棺慟哭殯十年而葬撫前室三女如己出擇婿嫁之曰未亡人之事畢矣不食而死

王堂妻賈氏按東昌府誌賈氏臨淸人王堂妻歸數日堂亡賈慟哭自縊工部主事王大用卹其喪

薛應奎妻田氏按東昌府誌田氏薛應奎妻髙唐人年十五歸應奎甫一歲夫亡田撫屍大慟絕粒求死姑慰之曰吾兒不幸爾又欲死吾老將誰依田乃收淚彊進食已而鄰人致厚幣於姑姑將嫁之田哭曰異日何面目見死者是夜自經於室年甫十六

鄭佩璲妻馬氏按東昌府誌馬氏鄭佩璲妻聊城人夫亡欲殉葬舅姑以有身勸止已而命嫁乃自縊旌表

於剛女按東昌府誌於剛女恩縣人許字嶽天衢未合﹠﹟而夫亡父欲他許女不從乘間自縊死時年十七

李氏女按東昌府誌李氏女博平人小字石橊年十七許聘縣諸生王﹠﹟未嫁而﹠﹟亡女悲號不飲食未幾有媒氏造門求婚父諾之語女女痛哭曰聞一馬止一鞍吾身已許王更將誰適遂自經死

王邦寧妻莫氏按東昌府誌莫氏王邦寧妻髙唐人年十六歸邦寧邦寧沒誓不欲生姑力勸而止越九載有富民慕其姿容多方求之莫度不免納夫扇履袖中引繩自縊死

李資妻孫氏按東昌府誌孫氏李資妻恩縣人隨夫之遼東夫以役死錦州孫聞訃大哭觸墻而死事聞旌表

云﹠﹟妻任氏按東昌府誌任氏云﹠﹟妻髙唐人年十五歸﹠﹟越五年夫亡任悲號欲自盡姑曰吾宗如﹠﹟之緒所冀汝有遺腹豈可捐脰軀以殉小節任勉從之未幾誕女竟哀毀死

李璽妻邴氏按東昌府誌邴氏李璽妻茌平人璽以公遣死濟南邴聞訃哀號往扶櫬歸葬祖姑彊嫁之佯許諾密語所親曰不能終吾志何面目見死者於地下遂沐浴更衣以白紙束手指至夜自經夫冢樹下

馬大化妻黃氏按東昌府誌黃氏馬大化妻茌平人大化沒黃誓以身殉不食浹旬死弔者如市

王家相妻劉氏按東昌府誌劉氏王家相妻恩縣人家相亡劉忍死事姑閱八月姑沒痛哭曰夫與姑俱亡吾何以獨生遂縊死

閻有禮妻馬氏按東昌府誌馬氏閻有禮妻茌平人有禮沒氏絕飲食親屬屢諭不聽卽柩前自經左右覺而解之越宿仍縊園樹下事聞旌表

劉松妻李氏按東昌府誌李氏劉松妻平山衛人松貧爲人傭病亡李哭泣不食越十二日死年二十有二兩學諸生白於上官旌之葬城南龍灣樹石於墓

曹自悟妻張氏按東昌府誌張氏曹自悟妻茌平人自悟爲輝縣訓導沒於官張年二十二扶櫬歸屢求死不得一日服衰入臥室距戶自經家人急救已气絕

趙繼祖妻倪氏按東昌府誌倪氏趙繼祖妻聊城人繼祖早亡倪屢求死不得鬻居室葬夫姑迫攺嫁佯應諾少頃距戶自經年甫二十一旌表

髙守耕妻田氏按東昌府誌田氏髙守耕妻莘縣人守耕歿田拊棺痛哭不食三日死旌表

蕭光榮妻崔氏按東昌府誌崔氏蕭光榮妻恩縣人光榮沒崔年二十二屢求死不得葬夫畢趨後園投井死萬曆間巡閨烈部列傳二十五

明二十

李紹忠妻仇氏按山西通誌仇氏生員李紹忠妻婉娩有淑徳家貧竭力以事翁姑萬曆八年忠亡氏不食三日自經死

趙良進妻侯氏按山西通誌侯氏趙良進妻年十四嫁良進進貧傭工度日越二月進病又三月亡其姑與母議令攺嫁氏遂自經死時萬曆甲午夏久之始殮顏色如生鹺使曾舜漁命建祠以祀

王繼仁妻劉氏按山西通誌劉氏生員王繼仁妻夫亡氏哭泣不食及就窆氏令勿堅築不渝旬亦死禦史旌之

髙通妻溫氏按山西通誌溫氏髙通妻夫亡氏年未三十子女俱幼家貧依其兄嫂居兄嫂迫之嫁氏泣自明其志仍迫不已氏曰吾計決矣指子女曰我躬不閱遑卹吾後遂自縊其子女亦從母死叔父溫廷官悲之白於官罪其兄嫂旌表之

衛養民妻髙氏按山西通誌髙氏運司吏衛養民妻養民家頗饒以病亡有張某者利其資謀彊娶之氏遂自縊死

張旺妻武繼姑按山西通誌武繼姑父母早亡依兄簡居贅里人張旺爲婿會兄簡當役五臺以旺代行旺病歿役所同行者爲函骨歸繼姑哭之慟叔母李戲之曰哭何爲善擇所從可耳繼姑曰婦人有死無二是夕卽自縊

原湖妻王氏按山西通誌王氏原湖妻湖爲人傭居土﹠﹟中湖出外姦人乘隙犯之脇以刃不從縛其手足使不得動氏罵不絕口身轉地如輪卒不能近遂遇害縣令立碑道旁志其死處

朱翰垣繼妻阮氏按山西通誌阮氏朱翰垣繼妻避亂鍼漳村兵追急同夫投井死

仲儒妻劉氏按山西通誌劉氏千戶仲儒妻年十七適儒儒疾氏躬湯藥凡三月衣不解帶比沒氏年二十五求死以殉親戚防視不遂一日紿防者曰死眞無益第吾一時傷心至此汝市一瓜來解吾煩躁信之果爲市瓜至則已縊死儒柩前矣有司奏旌其閭

何志髙妻黃氏按山西通誌黃氏何志髙妻夫亡慟哭幾絕自縊死

郎蛾兒按山西通誌郎蛾兒孩時與貧人侯存兒家養爲媳未及笄有惡少窺其翁姑出調之女大罵遂自縊論置惡少於法萬曆間旌表

羅婦趙氏按太原縣誌趙氏趙維新女維新與陽曲縣羅繼武妻有私繼武利其酒食金錢不發聞氏殊色謀聘爲媳慮其不允乘其與妻處捕脇維新維新欲自脫不得已許之氏每自恨欲死及旣嫁繼武囑其妻誘氏爲亂圖射厚利氏垢面穢形斷髮以拒繼武夫婦展轉威逼無已遂自刎後武見氏索命暴死

何九畏妻苗氏按河曲縣誌苗氏何九畏妻父洋貧甚氏未笄卽歸畏﹠﹟耕作薪爨甚歡性靜默不喜言笑萬曆辛巳九畏病弗起與氏訣曰汝貧無倚何能相守但遲數月而嫁我死無恨氏誓曰有不諱當並入棺隨以枕空其半及夫歿哭盡哀檢夫平日遺發衣履及己髮絲之類盡入枕其父覺引諸戚勸慰又令氏弟護之越二日乘間火前枕物縊死屍旁年十有八

李春妾王氏按平定州誌王氏縣尹李春妾性溫良寡言笑春感痰疾晝夜服勤左右衣不解帶數月嘗泣謂春曰主君娶妾爲無後也今仍使蒸嘗無托妾負主君矣脫不諱妾不獨生春亡遂自縊

小四兒按定襄縣誌小四兒潘廷福女年十七未嫁惡少李實伺間欲亂之不從泣訴於母遂自縊死事聞置實於法萬曆三十一年奏旌其門

曲秋葉兒按五臺縣誌曲氏女名秋葉大同靈丘人父大保母馬氏弟價子家甚貧居代州碾玉村女生而頎﹠﹟性娟靜萬曆十七年歲值大祲女年十七父母攜就食五臺問捨於生員安崇徳家崇徳見女殊色以母所居東捨三楹僦之女見同院意甚不樂欲隔以居父曰暫畱俟再卜因乏食代爲人牧牛一日大保恐牛眾踐人田禾攜妻子同驅而出獨女在家崇徳瞰其獨處從門外揚穢言以蔑女曰女身大如許尙處子耶女聞計難與之較俟母回語之崇徳以女佯不知也復用言挑之因擲梨房內女遂大哭適母回見地遺一紅封發之則梨也女恚云拾此穢物何事姑畱原所以待父歸因哽咽曰此地吾固不願居今不速移不可母問故以告母反不信崇徳母欲掩子過亦在旁云必無是毋長舌女心憤之後父母三人復驅牛出崇徳又至挑女如前女嚴辭正色拒之崇徳罵曰汝訴若母能柰我何使人聞之河水不能滌也女益憤值母回入見女哭始信女見父母貧懦力不能去難自全乃宛轉紿母曰家明日無糧可往貸他所母不悟甫出門而女已闔門自縊矣因訟官置崇徳於法巡按具題旌表有司買地築墳建院使其弟居守歲時致祭焉

陸登驦妻王氏按岢嵐州誌王氏生員陸登驦妻驦患足癰醫藥無效王爲吮之終不能痊夫死王亦自盡

郭漸妻呂氏按岢嵐州誌呂氏郭漸妻年十六歸漸方歲餘漸亡呂睹物生悲痛哭無休日翁姑勸慰再三氏終不能自抑竟以哀死

陳氏女按保徳州誌陳氏女幼許州民郭姓子郭無賴父母議欲攺適女自縊死

馬上行妻楊氏按保徳州誌楊氏貢生馬上行妻夫亡自縊死

楊璋妻康氏按保徳州誌康氏生員楊璋妻夫亡年少無子視殮畢自縊柩前

劉希明妻張氏按保徳州誌張氏劉希明妻生二子希明被寇殺氏慟哭不食死

嚴機妻崔氏按保徳州誌崔氏嚴機妻萬曆間人生子方周歲夫亡視殮畢卽自縊死

張文蔚妻馬氏按保徳州誌馬氏張文蔚妻夫亡年二十七視殮畢服毒死

李氏按保徳州誌李氏夫某死於兵收者將至氏提刀俟於門將行刺比至知事不諧遂自刎死

孟端妻邵氏按蒲州誌孟端妻邵氏名恩蒲州大澗里人父東川嘗爲里人長娶石媼而生邵氏年十六歸端端家貧爲人傭邵氏績紡佐之朝夕事二親惟謹萬曆戊子夏端死於疫邵氏年二十五哀號不食欲從死姑勸止之旣葬端歸母家母曰吾聞婿有藏金二兩汝先出供母饑母將更爲汝擇婿焉邵氏泣曰金舅姑所有女曷敢私女分當死所以不死者未終舅姑養耳擇婿何言哉頃之母私議以姑爲婚主將逼嫁之邵聞不告而歸以金奉姑曰此夫子所藏養親資也﹠﹟不敢私請以供朝夕姑亦不疑﹠﹟死不過防邵潛出抱二歲幼女亥趨井側長女熙方八歲躡其後邵氏顧見熙以瓦擊之令返遂抱亥投井熙救不及亦投井俱死及出其屍母女各相抱不可解

陰根陽妻郭氏按沁源縣誌郭氏廩生陰根陽妻根陽卒時年二十七剪髮毀容誓不再嫁逾十二載翁亡姑耄族叔以氏方中年逼令攺適氏舉刀自刎

徐自立妻徐氏按沁源縣誌徐氏姚節婦媳徐自立妻自立病篤氏年十八知夫疾不起先投繯而死

衛思洛妻尙氏婦李氏附

按沁水縣誌尙氏衛思洛妻流寇陷城夫遇害氏與婦李氏投火死

張效濂妻衛氏按沁水縣誌張效濂妻衛氏流寇至夫被害氏墜城死

席太初妻紀氏按陜西通誌紀氏西安邠州人生員席太初妻萬曆中夫亡氏卽縊死柩前奉旨旌表

宣大治妻魏氏按陜西通誌魏氏寧夏人貢生宣大治妻萬曆初治亡氏觸棺而死巡按禦史具題奉旨旌表

師氏女按陜西通誌師氏女西安永壽人師第女也萬曆中師第坐事﹠﹟訟捕者詣家偶牽女衣女不勝憤恚自縊而死

俎衍溱妻陳氏按陜西通誌陳氏俎衍溱妻西安永壽人與姑及幼女被劫賊欲刃其姑挾氏以行氏奪賊刀殺女自刎賊驚異釋其姑

黃欽之妻黃氏按陜西通誌黃氏寧夏人指揮黃欽之妻欽之以事系懼罪自縊黃從死同殮焉

馬璟妻侯氏按陜西通誌侯氏馬璟妻西安武功人夫病篤侯知不起先夫自縊死有司旌之

蘇民望妻淩氏按陜西通誌淩氏寧夏人生員蘇民望妻適蘇生子四歲姑病失明氏旦夕扶掖不倦躬女紅佐夫讀書萬曆丁亥夫亡氏年二十二引刀自刎家人救之不死因痛惋不食次日伺家人就寢遂自縊事聞建坊旌表

楊采妻範氏按陜西通誌範氏寧夏人千戶楊采妻采運﹠﹟餉官兵賊執氏欲污不從被箠死

雷同妻較氏按陜西通誌較氏西安渭南人年十七嫁雷同同客鄖陽攜氏俱病亡無子一女方在抱氏絕水漿三日扶櫬還葬叔翁轟吞氏產幾盡糠﹠﹟不贍有張姓者賂轟謀娶之氏破面剪髮堅拒不從事親育嗣子晝夜紡績自備棺衾及親喪女嫁忽謂女曰往吾不死者以翁姑與若耳今翁姑就窆若又嫁吾無事矣遂絕粒數日而死萬曆中表其門

孟學孔妻惠氏按陜西通誌惠氏孟學孔妻西安富平人年二十四夫爲寧夏撫吏萬曆間病亡氏候喪至葬祭畢卽自縊死事聞有司旌之

郝聚女按陜西通誌生員郝聚女名拾翠洛川人年十七許聘諸生何三近已納采而三近亡女聞訃以所納幣制爲衣裳服之自縊萬曆二十二年旌表

李萼妻王氏按陜西通誌王氏西安富平人萬曆中適李萼萼病彌年氏事湯藥甚謹比病危延妻母語曰乘吾生取衣裝爲而女備氏泣謂萼曰果不諱有死耳何以衣爲翌日夫亡遂經死後園時年二十一頃之夫復活氏已不救

陳五典妻李氏按陜西通誌李氏陳五典妻漢中興安人年十七歸五典六載而典亡氏號泣七日飲食不入口自縊死有司旌之

李彥章妻楊氏按陜西通誌楊氏李彥章妻西安富平人年二十六夫死家貧甚紡績以鞠幼子翁姑勸攺節不可乙卯地震饑不得食鄰婦哀之饋食不受遂餓死子亦亡

楊汝松妻朱氏按陜西通誌朱氏寧夏人指揮楊汝松妻子湛爲王師糴糧決水哱賊恨執氏城頭欲污之氏大罵不從賊囚之氏投繯死

張氏女按陜西通誌張氏女西安朝邑人父世彊萬曆初許字市民魏珠珠亡女年十六衣縞不食誓以身殉母曰珠貧家子旣無緣早世何虞不得良匹女曰一女再許不爲也家人嚴防之乃佯飲食爲履以遺珠母乘間自經越三日舁就魏與珠合窆面色如生

李白妻張氏按陜西通誌張氏西安合陽人李白妻夫亡不食而死

楊專妻張氏按陜西通誌張氏西安朝邑人楊專妻萬曆丁亥歲大祲人相食專與子先斃氏自投於河旁人援之氏曰我義不爲乞丐故溺耳遂不起而死

葛寬妻郝氏按陜西通誌郝氏葛寬妻西安蒲城人夫亡自縊死萬曆三十年旌表

李煥妻薛氏按陜西通誌薛氏李煥妻西安韓城人萬曆中煥客死河南舁櫬歸裏氏號呼絕粒以奩具櫛珥鞶帨付姑服衰麻坐夫棺右而死

﹠﹟逵妻嚴氏按陜西通誌嚴氏西安華陰人﹠﹟逵妻夫亡氏矢從葬親戚勸以二孤無托氏曰吾志在死不知其他遂自縊

曹氏女按陜西通誌曹氏女名粉容西安合陽人未於歸﹠﹟亡父母令他適女投繯而死縣聞立石表其墓

胡文煥妻王氏按陜西通誌王氏胡文煥妻漢中漢陰人年二十夫亡氏枕屍泣血不食姑姒勸慰不變及百日致奠盡哀次晨服嫁時衣自縊柩側萬曆四十四年奉旨建坊按縣誌文煥作文煒

杜春芳妻康氏按陜西通誌康氏生員杜春芳妻漢中洋縣人夫亡氏年二十六悲號數日飲鴆而死萬曆中旌其門

王旗妻姜氏按陜西通誌姜氏西安白水人王旗妻萬曆末旗因鬥死於井氏聞亦投井以殉

王以諫妻靳氏按陜西通誌靳氏生員王以諫妻漢中寧羌州人夫亡氏年十九子尋喪氏不欲生姑勸曰我子已死更無兄弟可托將惟汝是依柰何棄我而死乎氏感痛從命曲盡孝養及姑歿殯殮方畢曰吾當從夫地下矣卽自縊萬曆中以貞烈奏旌

陳大策妻張氏按陜西通誌張氏生員陳大策妻漢中興安人貢士希載女癸未大水策溺死氏擗踴幾絕勺水不入口鄰﹠﹟泣勸不應七日而死口眼皆流血

陳弟妻賈氏按陜西通誌賈氏陳弟妻漢中略陽人年十五遇彊暴欲污之氏罵不絕口投漢江而死

成紹妻安氏按陜西通誌安氏西安耀州人生員成紹妻年十八歸紹四年紹亡氏痛甚欲以死殉語匠氏曰吾夫衣衾厚宜大其棺因示以度少頃自縊死同殮焉

安裕妻左氏按陜西通誌左氏安裕妻西安耀州人年十五歸裕裕病亡氏卽剪髮半頭破鏡半照納裕柩以示同死就﹠﹟無復一語餓十餘日而斃年十九萬曆中建坊旌表

王建績妻單氏按陜西通誌單氏西安蒲城人王建績妻年二十二夫亡痛哭嘔血累求死不得越明年正月乘間自縊死萬曆末旌其門

李氏姑媳按陜西通誌李氏寧夏人指揮趙炳妻子承先媳亦李氏姑媳俱名家女有淑徳萬曆中賊據城以叛官兵圍攻不下承先謀獻西城顧母有難色母曰兒第往勿吾慮妻亦促之謂事不諧吾當先死事泄被縛姑媳皆就死

劉秋喜按陜西通誌劉秋喜臨洮河州人司信女年十七許字義官任璉子國卿萬曆庚辰國卿病亡秋喜欲往弔母不可遂痛哭不食次日平旦整衣投井死州守劉以聞奏表其閭

米順貞妻常氏按陜西通誌常氏米順貞妻西安蒲城人吏部澄之女給諫若柱妹也夫見殺於寇歸其屍氏自煎湯浴屍凶服跪奠忽一日吉服臨哭幾設匕筋各二及晚自縊死

李時郁妻陳氏按陜西通誌陳氏生員李時郁妻臨洮狄道人夫亡次日自經死氏年二十四一子一女俱在𦇤褓

金國宗妻陳氏按陜西通誌陳氏金國宗妻臨洮金縣人夫亡氏年十八寢食俱廢閱七日以首擊柱未死遂抵墓自縊

文晉妻陳氏按陜西通誌陳氏文晉妻臨洮蘭州人秉徳女晉以郡吏給由京都陳從之晉亡氏哀毀幾絕扶櫬歸自經柩側

劉惟成妻王氏按陜西通誌王氏劉惟成妻漢中西鄕人夫亡痛哭而死

劉濂妻周氏按陜西通誌周氏臨洮河州人劉濂妻年二十五夫亡號泣七日而死

張存兒桂

花附

按陜西通誌張存兒鳳翔扶風張文杞女也文杞有三女長存兒次桂花皆及笄季名瓜尙幼同處一室裏中惡少瞰女父母他出突入求合姊妹並不從見殺幼女亦被傷邑令楊瞻建烈女祠祀之

李氏史氏按陜西通誌李氏生員丁泰妻史氏生員李應賢妻延安吳堡人萬曆中羣賊來劫二婦登樓避之賊舉火焚樓二婦約姊妹五人以布裹身端坐而斃邑令表其門

張價妾翟氏按陜西通誌翟氏張價妾漢中興安人價爲孟縣令沒於官妻劉氏同翟扶柩歸葬發引日翟自縊柩前時年十八

史文載妻楊氏按陜西通誌楊氏鳳翔隴州人史文載妻夫亡氏隨縊死萬曆中旌表

李小圓按陜西通誌李小圓鳳翔岐山人若梓女許字王邦寧未歸寧縊死小圓親臨赴弔入廚作粥拜食寧母端坐喪次而絕是夜雷電風雨大作

石可貞妻董氏按陜西通誌董氏石可貞妻鳳翔麟遊人夫亡氏誓以身殉姑以撫孤勸止後數年子殤氏卽自縊萬曆中詔表其門

王渼妾張氏按鄠縣誌張氏王渼妾渼病誓與俱死及亡氏哭之抵暮入室飲藥次日果死有司以聞於朝立碑墓前以彰其烈

官莊裏民女按臨潼縣誌官莊裏民有二女俱未嫁流賊至擁之馬上投地罵賊俱被殺

薛厚倫妻南氏按雒南縣誌南氏南文蔚季女適司馬薛國用第四子厚倫未逾年厚倫病劇南去璣翠紈綺侍湯藥不更二手厚倫歿南匕勺不入口慟絕而蘇卽引刀自刎眾救止之復引首觸柱又以救不得死諸姆勸諭諄切南泣對曰死固非我願但守節所關甚大吾自諒不如死耳姆及眷屬環向泣曰爾以幼艾爲婦未期何遽倉卒南正色曰夫妻寧計日耶旣守義卽當死今惟勸我死者爲愛我眾復曰爾父母行至矣寧忍不一見乎南曰至則必尼吾死遂自縊漏下三鼓丫鬟垂頭而睡明發起視顏色如生

王遷妻吳氏按同州誌吳氏王遷妻遷老爲傭以糊口值饑荒無所售傭恥入養濟院臥而死氏枕屍哭一晝夜而絕

周儀妻馮氏按同官縣誌馮氏周儀妻儀早亡氏慟甚欲以身殉朝夕撫棺痛哭絕食六日不死遂於棺旁自縊有司狀其事詔建坊旌之

王世從妻魏氏按長武縣誌魏氏王世從妻爲賊擄罵不絕口賊笑而慰之罵益厲旁賊怒爭下刃碎其屍

尙妻白氏按長武縣誌白氏尙妻健國之母父子與賊巷戰見賊勢眾令國出城請兵氏扶至家夫婦並投繯而死

魚璞妻尙氏按長武縣誌尙氏魚璞妻遭亂被擄佯爲歡容從賊行數步道旁有井遂投而死

李福春妻王氏按長武縣誌王氏李福春妻被賦擄不屈大罵以首觸石而死

王登泰妻黃氏按長武縣誌黃氏王登泰妻聞賊至恐見辱自縊死

李承祖妻髙氏按延安府誌髙氏楡林人副總兵汝楩女適李承祖承祖隨汝楩協鎭薊門病亡氏遂自縊有司爲題請旌其閭

楊坤妻柳氏按延安府誌柳氏楡林衛人百戶楊坤妻聞賊警舉家謀自全柳曰婦道以潔身爲正惟有死耳未幾城被圍急氏泣告姑曰賊入余必死但不能終養老姑反以幼子上累柰何及城破投井而死

羅宗臣妻王氏按鄜州誌王氏羅宗臣妻爲賊所獲欲污之氏罵賊不止賊怒砍之僕地賊以爲死棄去後數日復生

陳善妻王氏按鄜州誌王氏陳善妻夫婦避亂相失氏爲賊執曰夫不知死所我何用生誓死不從賊以皮條系之遇髙崖大呼投崖次日人聞哭聲舁至家夫亦無恙

柳輴妻王氏女瓊附

按鄜州誌王氏柳輴妻有女瓊年十六寇至輴他往諸婦女聞賊將至相與謀曰果爲賊掠若之何女瓊曰惟死耳已而被執瓊痛哭罵賊伏地不起賊知不可奪卽殺之王氏手抱幼男賊欲引去亦投崖死

吉孝妻王氏按鄜州誌王氏吉孝妻爲賊所掠掖之馬上罵賊曰我家世淸白肯從賊奴耶卽墜馬賊怒殺之

戴光文妻楊氏按蘭州誌楊氏戴光文妻文早沒氏泣血三年哭聲不輟服闋卽絕飲食哀號自盡肅藩表其閭賜祭焉

楊氏田氏按蘭州誌楊氏田氏肅藩貴嬪也癸未冬流寇薄城二嬪盥沐簪服從容投繯死宮人從死者二百餘中涓趙三策爲賊所執斷脛不屈怒罵亦被害

段鍠妻楊氏按蘭州誌楊氏安定人適舉人段鍠萬曆己酉厲疫盛行鍠染疾不起楊矢從夫地下或勸解之楊曰撫藐孤則有諸叔在安用我哉家人防數日稍懈紿子女異榻夜扃戶自縊觀察邢公作詩哀之

張氏按四川總志張氏劍州人不知其夫賊入州劫掠鄕村張氏年十八懼爲賊所污投溪水死

李瑞妻夏氏按四川總志夏氏簡州李瑞妻羣盜入室氏知難脫密令夫遁直以身當賊賊怒刃之自股逆割至乳而死

趙桂香按四川總志趙桂香徳陽人同知範鵬侍妾鵬亡卽絕飲食十七日姻親再三勸諭之曰何自苦如此趙答曰吾無所畏亦無所利業許主以死不可徒言尋匍匐赴葬所嗚咽而死時年十八

誾氏女按四川總志誾氏女名成哥徳陽人裏豪金海聘爲媳養於家海妻瞽子幼海百計誘之不從加捶楚焉如是三年餘終勿屈海恚甚一日入室逼之力拒海擊殺之訟於官驗之猶處子也上官捐金檄縣建祠祀之

馬昱妻薛氏按四川總志薛氏威州卒馬昱妻昱貿易茂州客死薛氏號泣奔喪葬之有張果者圖婚馬父母亦恐年少難守將許之薛閉閣自縊死

王元女按四川總志成都保縣王元女許聘於姨之子姨惑於星家言欲毀婚氏曰婚旣定毀之無殊犬彘父母彊之遂投皂江死

李勝髙女按四川總志金堂李勝髙女有美色許聘邑諸生彭尙仁鄢寇突至女隨母走避斜潭河寇騎迫之李投灌子潭死

李仕俊妻楊氏按四川總志楊氏金堂楊洪女適李仕俊甫二年值鄢寇至負兒逃匿至髙士橋投水死

李可植妻馬氏按四川總志馬氏什邡人馬桐女歸李可植八年可植死馬抱幼子晝夜行哭竟自縊萬曆四十三年直指檄表其門

田汝均妻徐氏按四川總志徐氏溫江民田汝均妻均亡徐年二十三服滿詣汝均墳痛哭歸辭舅姑還家堅臥不起水漿不入口者七日而死有司表其閭

李娥按四川總志李娥茂州李茂少女許聘王廷用未行茂夫婦適外出止娥在室廷用突入求合娥義不可以計紿出卽自縊死

李泰女按四川總志茂州李泰女生有異質方嫁有新臺之變遂引刀自刎幾絕未幾再犯之乃縊死已而其翁乃暴死於獄

任希祖妾楊氏

閨烈部列傳二十六

明二十一

鄭命賢妻黃氏按麻陽縣誌黃氏生員鄭命賢妻賢少負才名以應恩選沒於鄂氏年十九聞訃卽誓死越半月櫬歸氏啟棺撫屍痛哭殮祭畢隨自經死

李思幹妻張氏按麻陽縣誌張氏李思幹妻年二十喪夫無子孀苦六十年萬曆庚戌有司旌之

羅文繡妻聶氏按衡州府誌聶氏常寧羅文繡妻父廷鳳幼嘗授以女則女誡諸篇悉能解悟萬曆戊戌春羅妻經月蒲蹶於河聶挽之不及亦投水中舟人亟舉篙往援不受遂死越七日兩屍並浮顏色如生縣令表其地

黃琥妻雷氏按衡州府誌雷氏黃琥妻藍山人家貧拮據以資夫學夫尋喪氏哭之痛勺水不進者七日娣姒彊慰之氏曰夫存與存夫亡與亡吾志決矣俄檢緗帙盡焚遂自刎而死羣鳥環集其廬悲鳴不去人咸異之

曾三聘妻陳氏按祁陽縣誌陳氏祁陽儒生曾三聘妻尙書陳公薦女十歲失母晨昏依祖母膝下十六歸曾姑束濕異常兒女悉累之陳敬順無違罄其奩之所有以悅姑無驕心吝色翁姑後先繼喪倒囊以成厚斂曰送死大事無畱憾也人稱孝婦未幾夫亡觸棺垂斃以夫窀穸未營子方幼未可以死泣血三年口不嘗五味身不衣裘帛服除之明日沐浴危坐旬日不食而死事聞旌之

趙向貞按江華縣誌趙向貞太平鄕民趙志倫女年十八爲亂兵所獲不從矢口大罵拔賊佩刀刺賊賊怒斷其手足棄去邑令申請旌其家仍爲立祠祀之

夏氏按桂陽州誌夏氏文學汪泮妻事舅姑盡孝勉夫力學足不越閫泮捐館夏慟過甚姑慰曰已矣有弱息在何乃爾夏曰當俟姑地下遂七日不食死

曹顯濂妻伍氏按興寧縣誌伍氏縣丞曹顯濂妻夫亡守節爲寇所獲不從唾罵而死

樊興孟妻何氏按興寧縣誌何氏樊興孟妻孀居苦節爲紅寇所獲死之

唐才勝妻袁氏按興寧縣誌袁氏唐才勝妻兵驟至恐爲所辱自溺江口河中死

萬氏女按南昌郡乘萬氏女名會貞新建萬國隆女幼許南昌胡欽恭後欽恭患痘死女痛哭不欲生易縞衣將臨其喪母阻之及聞殯曰何不待我憑棺一哭耶自是以死自決家人防之甚周一日佯理髮整衣示以不疑遣婢出潛登樓自經時年十七萬曆間旌其門

萬氏女按南昌郡乘萬氏女名考英新建萬建言女幼許閔士毅會士毅病篤考英求侍湯藥父母難之及聞訃慟哭幾絕易縞衣願隨父往奠不可痛哭益甚諸母勸慰多方竟詣密室自縊死萬曆間旌其門

聶莊妻潘氏按南昌郡乘潘氏丰城聶莊妻莊客泗州病沒潘聞訃號哭幾絕舅姑促令攺嫁適驟雨溝中漲滿氏整衣赴水死

黃廷繼妻陳氏按南昌郡乘陳氏南昌黃廷繼妻於歸半載廷繼客遊南畿家徒壁立陳事績紝以供菽水三年旣而訃至慟哭七日潛自縊以殉萬曆間旌其門

李壽妻鄧氏按南昌郡乘鄧氏進賢李壽妻壽亡鄧年十七哭泣誓死葬後自縊以殉萬曆間旌其門

易氏女按南昌郡乘易氏女名妹貞髙安易濱女幼許聘弋陽府儀賓楊漳子鐶未婚鐶死妹貞年十七聞訃墜樓幾死持服奔喪舟至漳江之岸索木主如親迎禮以輿載主而入隨至柩前行禮畢朝夕哭奠期年一夕焚香自縊於鐶柩側事聞旌表

葉氏女按南昌郡乘葉氏女名兆姺南昌葉相女幼許字新建李光庭未婚而庭沒葉年十三先期夢光庭縞衣乘白馬入其室越數日聞訃誓不攺節父母憐其幼彊更聘姺卽於密室整衣自縊死

樊昱女按南昌郡乘樊昱女字鳳英南昌人許字新建萬尙弘未婚尙弘病鳳英爲廢寢食及病亟昱往視之三日不歸鳳英計尙弘已死白母欲往治喪母曰待爾父歸抵暮悲不自禁登樓潛縊死與尙弘合葬城頭山萬曆間旌其門

蕭一和妻劉氏按南昌郡乘劉氏蕭一和妻一和沒劉年二十九觸棺死而復蘇赴河護救越四日家人防稍懈乃沐浴告靈返室嚼舌而沒萬曆間旌其門

郭婦吳氏按南昌郡乘吳氏名順貞貢士吳如揆女年十四贅蘄水郭吏部長孫某未三月遇李賊於水次掠之不從怒髡共發以刃裂其頸幸不死及歸郭后山賊猖亂殺郭生並擄吳上馬吳口嚙賊指遂殺之

徐公一妻廖氏按奉新縣誌廖氏徐公一妻公一客死吳城氏聞訃泣命家人曰吾不能獨生矣當同穴葬我遂投繯死

劉日懋妻彭氏按奉新縣誌彭氏劉日懋妻年十六於歸時日懋已抱疾合﹠﹟僅七日日懋就醫外舍七閱月而日懋亡氏﹠﹟踴絕粒徒步臨夫墓泣曰幸虛一抔土以待我及期果痛悼死合葬

宋雍三妻熊氏按奉新縣誌熊氏北鄕宋雍三妻雍商於粵八年無音耗熊度夫已死或誘之攺嫁熊預備殮具一夕自縊死

溫捷生妻塗氏按寧州誌塗氏上坑溫捷生妻生亡氏金石白況績不輟乙卯冬賊攻城氏攜女菊貞及子奇梧自上坑走髙賊忽奔出炮聲如雷母子驚散氏抱女潛匿於南姑橋深茅溝圍城八日四山搜巡氏恐出被賊污忍饑以死賊退有樵夫見之歸報溝內兩死人端坐如生塘兵溫維賢同眾往觀卽其嬸也舁出而葬見者殞涕

張昶妻彭氏朱

氏附

按饒州府誌彭氏張昶妻因弟振元新娶婦朱氏氏畱母家未歸適兵過余幹爲所獲將殺其父彭伏抱痛哭復砍其夫彭目令去兵遂挾彭與朱上馬行峻岸彭投水死朱亦墮地不從被殺

王桂容按饒州府誌王桂容幼聰﹠﹟識烈女傳許字樂邑黎文年十七將於歸文忽病沒容聞號慟欲殉父母止之剪髮抉面誓不他適引石擊胸嘔血不食尋死萬曆間旌其閭

葉婦程氏按饒州府誌程氏名秀淸泰里人年十三世變歸葉某寇至殺其夫掠氏行度不能免便投井死

毛氏女按饒州府誌毛氏女九林人許聘故相馬廷鸞曾孫性聰慧知書會兵亂竄伏林中寇追之恐爲所污投崖死兵退父母得屍以葬明年肖像於饒娥祠祀之

戴鼎妻許氏按饒州府誌許氏名燦英戴鼎妻性莊靜不苟言笑年十九適鼎甫二月姑姒邀往觀劇英謝不往獨處一室鼎兄龍乘間挑之英怒泣訴於姑必欲一死以明志一夕沐浴更衣瞰夫睡自縊死有司置龍於法旌之

山曜妻鄭氏按饒州府誌鄭氏山曜妻名貴貞松女也歸逾年曜亡家貧無倚或勸攺適氏拒絕之母迎養於家亦貧甚衣食不給竟受他聘鄭知勢不可已乃紿就浴緘衣易鞋投繯而死

胡滿女按鄱陽縣誌胡滿女及笄未嫁避亂於湖邊兵至拽之行女堅不從乃斷其首數日家人收瘞顏色如生

洪栵妻汪氏按余幹縣誌汪氏名湘眞適洪栵年二十二夫亡無子父諷之嫁氏不答具雞黍奉父酒酣辭入內登樓雉經死

劉良坤妻王氏按南康府誌王氏星子劉良坤妻有殊色通書史歸良坤事姑以孝萬曆二年劇賊何鳳掠其家見氏欲污之不從恐以刃無懼色大呼家人殺賊日向晡聞官兵至乃引劍刺氏腹氏以手按劍遙拜其姑抽劍而死年二十四觀者如堵莫不痛哭而去巡方使者題請建坊

朱氏女按九江府誌朱氏女徳化人許字勞欽亮子未婚而勞子沒女年十六富室爭求之父母將許女曰死生易節吾不能安驀奔喪所自縊聞者傷之合葬南燻門外萬曆間請於朝建坊旌表

鄒東妻姚氏按徳安縣誌姚氏鄒東妻年十八夫亡歸依母家會兵從建昌來擄去婦女七十餘口主將恐兵辱之卽審明發回氏曰聞婦女不出閨門一出便當死矣遂自縊

桂登魁妾繆氏按徳安縣誌繆氏桂登魁妾年十七被兵擒欲污之不從扶之上馬不得命役舁之行亦不許哭曰事至今日止一死耳遂奪刀自刎

郭賢操妾劉氏傅氏馬氏附

按徳安縣誌劉氏劉國祖女郭賢操妾也先時避兵建昌東谷鄕聞操被殺遂服毒死其姆傅氏馬氏亦同時死焉

李時育妻謝氏按鉛山縣誌謝氏李時育妻時育沒於棘闈謝年十九剪髮入棺誓無二志後數年舅姑與子俱沒父母欲令攺適竟投井死

胡夢泰妻李氏按鉛山縣誌李氏進士胡夢泰妻翰林國球妹也性孝謹慈愛動無違禮泰死數日氏服毒臥﹠﹟呼諸子囑以後事聞者驚駭痛哭羅拜﹠﹟下捧藥求解李曰汝父約三日相會鬼門關今已七日人各有志莫能阻也言畢而絕

施氏三烈按永丰縣誌施廷翊妻王氏施廷翔妻周氏施廷栩妻吳氏嘉靖辛酉廣寇搜掠山村男子皆亡命去三婦扶姑裴氏匿巖中尋被擄各脫簪珥救姑賊釋其姑驅三婦行俱誓不受辱至雙塘王抱幼子赴水死周吳亦相繼奮躍賊怒並刺殺之塘水盡赤萬曆間詔建三節坊表之

潘肇薦妻夏氏按永丰縣誌夏氏郡諸生潘肇薦妻性貞靜寡言佐夫讀書成名薦方三十而歿家貧無子父兄欲易其志氏固辭不得密制殮服先期自經

紀引登妻鄭氏按永丰縣誌鄭氏紀引登妻夫蚤亡氏方懷娠勵志守節淸苦不移子尋夭氏沐浴自縊於宗祠

劉耀旦妻羅氏按永丰縣誌羅氏劉耀旦妻正徳辛未閩寇破縣被執賊欲污之婦紿以渴甚求飲水遂投井死縣令宋琎弔之以詩萬曆二年詔旌其門

哀端寅妻郭氏按萬安縣誌郭氏哀端寅妻夫死非命氏割耳刺目以絕見聞時有閨中延雪艸鏡裏見霜臺之句頌其貞烈

張氏女按萬安縣誌張氏女年十八避寇山陽與家人訣曰設遇寇有死而已寇奄至女卽奮躍宜徑塘越數日屍浮水際容色如生侍郎劉玉作詩哀之

劉一春妻彭氏按萬安縣誌彭氏劉一春妻遇寇劫其夫彭願以身代劉乃得釋賊欲逼之彭罵曰我文人妻何可侮也遂遇害

陳道妻蕭氏按萬安縣誌蕭氏陳道妻被擄不屈嘆曰妾若失身何以見祖宗於地下遂負女赴水死

周岐妻郭氏按萬安縣誌郭氏省祭周岐妻賊殺其夫郭與俱死寇退爲之合葬

彭春妻郭氏按萬安縣誌郭氏彭春妻遇賊爲所執賊美其姿交欲妻之彭罵曰賊奴不知我爲節婦耶賊遂以刀斷其齒舉火焚之

周賢佐妻胡氏按萬安縣誌胡氏周賢佐妻遇寇欲污之氏曰寧碎身萬段無自辱以苟全賊怒刺殺之

劉欽秀妻蕭氏按萬安縣誌蕭氏劉欽秀妻遇寇不辱以刃臨其頸卒閉目不言寇曰汝夫已爲諸軍所困婦何倔彊也蕭乃舉杖逐寇曰死卽死耳何多言羣賊以刀刺其背而死

李昭妻氏按瑞州府誌氏名美貞上髙李昭妻歸昭四年昭病劇焚香禱祝願以身代及亡哀毀號泣曰夫死無子不死何俟欲持刀自刎會娣姒勸慰佯止尋以石槌心後夫三日而死萬曆二十二年詔旌其閭

歐陽光繡妻劉氏王氏附

按分宜縣誌劉氏歐陽光繡妻安福劉尙賞女年十八𦇤未﹠﹟兒歸寧時兵馬往來袁吉卒遇焉氏同母王氏攜兒急避後園園有沼騎排墻突入揮刀咄﹠﹟氏與母並兒躍入沼死

周誥妻嚴氏按贛州府誌嚴氏雩都庠生周誥妻年十九而寡家貧子山負責不能償先死有孫堯典方幼責家訴於官勾攝者逼氏聽理氏嘆曰吾不出戶庭五十年矣今何得驟見官府遂縊死何水部廷仁表其墓

曾安邦妻孫氏按贛州府誌孫氏雩都曾安邦妻安邦以貢授南靖訓導孫隨之官偶山賊破城大肆焚劫安邦攜家走避男三俊被執而安邦亦爲賊戳傷孫意夫已死遂投火自焚三俊痛母悲號欲從賊爲感動出其屍於煨燼中令三俊收余骨還以殮當時安邦𨿽被傷猶幸脫於難萬曆丙午奉聞旌其閭

鍾廷用妻王氏按贛州府誌王氏興國鍾廷用妻夫亡無子以節殉夫屢經旌表

郭婦髙氏按贛州府誌髙氏安遠龍泉保人郭某妻爲流賊所執自知不免墜深潭死賊退家人迹之不得屍忽從石巖中浮出顏色如生

經國妻管氏按溧水縣誌管氏經國妻歸經歲餘夫死有遺腹自冀生男及娩女也遂縊死萬曆間表其門

端烈婦按溧水縣誌端烈婦逸其姓氏嫁月餘夫行賈不歸紡織養翁姑八年無間後夫病癩歸令婦他適婦具酒食獻翁姑曰今當去願以爲別舉家信之夜遂投水死旦得屍衣皆密縫

汪國瑾妻方氏按歙縣誌方氏汪國瑾妻瑾病怯方禱天刲股終不起因囑天立侄孔信爲後夫尋沒方撫棺泣血俟斂畢咽金而死年二十六

吳氏女按歙縣誌吳氏女父文燧南溪南人幼許聘孫氏子年十六孫氏子亡女號呼請母爲治絰往卒哭入拜孫母往哭於墓甚哀孫母防之凡繩帶皆匿因編髮纏頸而死邑令題其門曰一發千鈞

許顯時妻江氏按歙縣誌江氏江村人年十六爲許顯時妻時亡絕粒七日而死

程髙儀妻許氏按歙縣誌許氏塘模女歸槐臺程髙儀未有子儀客遊溺死許聞欲身殉思夫柩未歸忍死以待及至乃備衣衾聲言爲夫易斂竟自服投繯而死

張徳善妻程氏按歙縣誌程氏張徳善妻萬曆甲辰張沒於賈訃聞程誓死或勸以養姑乃止後媒氏議成程櫛沐若爲容以服珥寄鄰嫗曰吾將行矣以此備堂上一朝之匱是夕縊死族人葬之竹林山

黃世學妻董氏按歙縣誌董氏潭渡黃世學妻學貧無以養母董鍼紉得甘旨奉姑晝夜不懈十指盡血姑獲令終學死無子董自制長衫縫其隙不食九日卒衣繸皆作旃檀香時萬曆癸丑歲也

潘九如妻汪氏按歙縣誌汪氏潘九如妻夫亡含斂盡禮時翁作客未歸語傅母勿亟殯以俟翁每奠以期不夜哭哭不於房蓬首不髽衣麻而不絰闔戶隅坐一無所營或並日一食母窺其志私諭之氏曰所不急死者欲稟命翁姑爲夫饗祀耳翁聞故遲歸爲立嗣氏遂絕粒二十三日而沒顏色不變

鮑氏女按歙縣誌鮑氏女名展眞許字寒山方龍瑞方母歿女聞訃哭之慟已而龍瑞亦亡服而哭之父母勸不聽後將議納他聘女卽不食自縊死

閔文卿妻許氏按歙縣誌許氏閔文卿妻年二十一文卿死許絕粒而卒

許時功妻蔣氏潘氏徐氏附

按歙縣誌蔣氏許時功妻功亡哭絕復蘇自縊死同時許大文妻潘氏夫遊學客死柩歸潘號痛嘔血至夜自縊死許明俊妻徐氏歸三月俊死訃聞亦自經死

程道宏妻淩氏按歙縣誌淩氏沙溪人年十四歸托山程道宏宏罹重疾淩刲股療之尋亡哀毀絕粒念宏祖父俱未葬勉起治窀穸營六壙存一以自待值虞祭淩設奠墓上哭甚哀至夜投井死

桂喜按歙縣誌桂喜諸生黃景獻妻汪氏婢汪守節桂喜事之二年夫亡從死

鄭世亮妻呂氏按歙縣誌呂氏跳石鄭世亮妻夫歿撫遺孤勵志守節伯正亮潛謀嫁之呂計無柰以孤囑其侄經曰汝爲我善視此兒經偕妻勸百端呂佯笑以謝至夜自縊死

程氏女按歙縣誌程氏程道南女許字蔡天逵待年未嫁值大兵入境家人俱竄徙女度不可脫投井死

方思翾妻殷氏按歙縣誌殷氏上裏殷光立女忠堂方思翾妻夫病有男女各一而男先殤殷知病不起手書貽母家以言己志及夫亡絕粒九日而死

吳氏葉氏按歙縣誌吳氏石潭人歸洪鯨汪欽時葉氏邑文學葉燦女歸欽時子上國寇起慮爲兵校所逼吳伏劍死葉投井從之宗人爲建祠祀焉

黃汝材妻施氏按歙縣誌施氏名蘭如潭渡黃汝材妻東甌名家女幼失怙恃流入娼家汝材客東甌娶焉居二年貲盡挈歸而材嗜酒不休施坐臥一小樓刺﹠﹟文以自食足不履地十有二年旣而汝材死材母謀嫁之仰藥而死

鄭柏妾盛氏按歙縣誌盛氏巖鎭鄭柏妾柏無子病篤命盛攺適盛聞遂沐浴先自縊以殉有司遣使祭之

方時鵬妻莊氏按歙縣誌莊氏瀹沆方時鵬妻莊朝臣女鵬病亡莊自縊以殉

方以仁繼室黃氏按歙縣誌黃氏羅田方以仁繼室通經史能文以仁客嘉禾病亡黃買舟歸櫬載一鶴自隨洎歸卜壤穿二壙自爲文祭仁粘棺上讀者酸楚逾日遂刺鶴頂血飲而死鶴亦尋哀鳴不食躑躅而僕其鄕人葬鶴於黃冢旁碑曰鶴冢

汪應伭繼室李氏按歙縣誌李氏年十九歸潛口汪應伭爲繼室伭病瘵三年李奉湯藥惟謹及殆許應伭以死伭頓首謝尋沒殮畢縊死臥內年二十二

羅顯義側室童氏按歙縣誌童氏羅顯義側室義病革囑令攺適童曰死無二志義沒哭泣三日而死

趙泌妻吳氏按歙縣誌吳氏巖鎭趙泌妻泌亡吳視殮畢自縊死

黃應嶽妻王氏按歙縣誌王氏王仲禮女仇村黃應嶽妻嶽亡王年二十三誓死以殉祖姑年九十七謂曰汝死吾不生矣王諾日臨墓所號泣聞者哀之母意令攺嫁王憤絕粒數日而死

江東鳴妾鄭氏按歙縣誌鄭氏江東鳴妾鳴病亡鄭視殮畢自紉其衣仰藥而死

方應霖妻余氏按歙縣誌余氏芳川余可桂女瀹潭方應霖妻應霖客遊聞父訃抱恙匍匐而歸尋沒余拜姒托養姑登樓更衣絕粒逾六日死

吳氏女按歙縣誌吳氏女北岸吳繼潭女許字漳潭張氏子及笄張病亡女聞引刀自刎爲家人所救少間卒自縊時年十七

方仲昭妻程氏按歙縣誌程氏羅田方仲昭妻托山人嫁二年昭病死逾月子殤程誓以死從坐小樓姑使女侍環守之程陰置纑於奩中紿曰下會食侍者出遂持纑自經死

方世錦妻汪氏按歙縣誌汪氏路口方世錦妻姑嫠居侍養惟謹錦客死松江氏聞嗚咽不食起向姑慰謝雉經死年二十二有司旌其門

吳光妻項氏按歙縣誌項氏吳光妻光沒項自縊死年二十

方可承妻程氏按歙縣誌程氏岑山程光女羅田方可承妻承逆旅遇盜投之淮程聞訃卽絕粒泣曰良人葬魚腹且無嗣我取衣冠葬以相從倘宗老加惠我良人得祀春秋幸甚質明家人往視則已經死邑令旌其廬

方道彥妻洪氏按歙縣誌洪氏路口方道彥妻彥病亡洪水漿不入口者五日气絕復蘇旣而自經有司旌之

汪君峻妻方氏按歙縣誌方氏羅田人幼從母觀黃烈婦祭卽淚沾襟年十七適巖鎭汪君峻峻病亡含哀爲翁營封兆畢遂雉經死

胡爾式妻鄭氏按歙縣誌鄭氏鄭村人歸路口胡爾式式積學成瘵鄭侍湯藥二載不倦疾益劇鄭禱天刲股請以身代身素孱弱隨創而殞式聞號慟勺水不入口五日死縣令表其門

畢熙阜妻李氏按歙縣誌李氏畢熙阜妻阜死卽矢相從以舅姑二喪未葬因罄家所遺共營築四壙余其一以自爲地襄事後奉夫主入祠哭奠成禮遂絕粒九日而死部使者題旌

徐國起妻汪氏按歙縣誌汪氏徐國起妻起病妯娌謂曰脫不諱家貧不能守柰何汪含涕不答起沒汪擗踴不勝墜樓而死有司旌其門

洪其泮妻汪氏按歙縣誌汪氏西溪汪茂濱女洪源洪其泮妻曉詩書大義泮客蜀死訃至從容與諸戚訣勺水不入口者凡九日而死年二十四有司旌之

王氏潘氏按歙縣誌王氏南溪南吳文靖妻靖死其伯氏私約富豪娶之鼓吹及門王紿伯氏沐浴更新衣因閉戶自縊死潘氏吳敏學妻敏有惡疾潘侍湯藥不怠敏亡絕粒死俱年二十

鮑觀澳妻徐氏按歙縣誌徐氏蜀源鮑觀澳妻澳客死徐碎首裂面赴水姑力救之彊起慰姑夜以繩系頸數匝懸梁而死

吳道恆妻程氏按歙縣誌程氏太學生程九萬女適溪南文學吳道恆恆好學積勞病失血氏知不起卽以死誓屏絕飲食恆沒氏慟哭三晝夜勉扶柩登山歸遂僵臥吞金屑而卒時年二十

程士鶚妻方氏按歙縣誌方氏程士鶚妻槐塘人歸程未幾鶚病瘵氏竭誠侍湯藥衣不解帶數十旬及鶚死誓以身殉家人知其意環守之迨殯守者稍懈卽自經死有司綽楔旌之

汪文鳳妻鄭氏按歙縣誌鄭氏貞白裏鄭巖老女適西溪汪文鳳鳳客死無嗣鄭聞訃擗踴嘔血隨坐一小樓絕粒三日雉經而死邑令表其墓

二程氏按歙縣誌二程氏一岑川程徳晟女適吳同蘭一桃梅程興女適吳家贊蘭客亡程脫珥歸櫬仍穿兩壙於吳萬美妻朱烈婦墓側絕粒死贊娶甫一月卽服賈遠去九年大困而歸抱瘵不起婦手自紉裾襟視贊含斂閉戶經死死後蘭婦一日皆南溪南人

方瑞符妻黃氏方氏附

按歙縣誌黃氏潭濱人聯墅方瑞符妻翁巖泰姑汪氏汪方娠巖泰遊蜀不歸三十餘年汪守符長趣裝訪父償蜀中逋數千緡無何符死於蜀翁姑俱沒黃自蒲伏往歸符櫬營翁姑窀穸附二槨於旁置棺具等物辭家廟自卜死日命女婦舁入棺遂逝符宗人女名京適巖鎭謝遠子一駱甫三月駱客廣陵方歸寧後駱爲亂兵所殺方泣別母歸沐浴更衣衣裳皆閨烈部列傳二十七

明二十二

周自眷妻羅氏按太平縣誌羅氏諸生羅一新女年十五歸西隅周自眷眷習舉子業攻苦致瘵氏刲股療之創甚眷知之相對泣尋眷死七日後夜半伺人靜登樓斂諸什物壓其門自縊死萬曆間奉旨建坊麻陂潭側

周尙潔妻胡氏按太平縣誌胡氏西隅胡永光女光兄永祥嘗月朔率子侄輩聽講婦女悉侍﹠﹟下凡內則列女傳之類已稔聞之及笄歸西隅周尙潔七年潔病死氏閉戶自縊家人奔救破門解縳已絕矣萬曆間奉旨建坊

方誌亨妻陳氏按太平縣誌陳氏西隅方誌亨妻亨讀書瑤潭夏月浴潭中溺死舁屍至城下氏從城墜面破齒折絕而復蘇家人防護甚密求死不得及亨就窆喪事匆遽防稍疏一婢在側紿之出自縊死萬曆間建坊旌之

曹楷妻王氏按太平縣誌王氏涇陽廩生曹楷妻年二十一生一子才三齡夫病篤氏禱天求以身代數日夢神許代氏卽服夫衣冠自經夫果愈縣令旌之

陳中柱妻張氏按太平縣誌張氏東鄕陳中柱妻歸四載柱染沈﹠﹟氏吁天求代柱自度不起執氏手曰我與若鶼鶼一身也今苦二豎不能顧若亦已矣如宗祀何氏曰妾方疑有身天祚吾宗乳或可期君之慶也若天斬之一死以報君耳柱長吁而絕氏號慟絕而復蘇久之孕竟虛家人覘其志守甚密氏剔目剪髮伺間經死

葉尙亨妻劉氏按太平縣誌劉氏望仙葉尙亨妻年十八於歸嘗刲股療姑疾尙亨以邑掾上燕山沒訃至氏哀號顚踣水漿不入口者數日不死乃噎灰吞金又不死家人防之密乃詭辭告其姑曰守必需養幸代丐翁批給命田數畝斯可自安否則異日凍餒無寧今日從死也翁從之遂弛防氏焚香拜靈入臥內終朝不出急往視之已雉經於梁

李時通妻胡氏按太平縣誌胡氏望仙李時通妻歸兩月通從父賈羅山七年不返氏朝夕勤女工養姑通歸未逾月復往羅山瀕行囑曰我父子遠出家貧母老朝夕賴子耳氏唯唯謹析薪數米艱苦萬狀通死羅山訃至氏絕粒欲死姑泣止之曰我與若如形影若死我不獨存也氏憬然曰曩承夫托敢不終養奉姑益謹寢處與俱捆外罕聞其聲行汲必熟視無人始出逾年翁歸氏喜曰姑有托矣次早卽浣滌翁衣並檢點家用器物一一若有所交付尋以﹠﹟趣姑出舂又趣捨中婦各治務去遂闔門投繯死

崔日升妻焦氏按太平縣誌焦氏東鄕崔日升妻年十六歸日升舉一女日升遘危疾齋沐祈禱不愈及死目不瞑氏手摩之曰君所不瞑者以妾故耳君先行請以三日就君冥途目遂瞑氏自縊凡數四俱以救免因指其女泣曰夫不幸無子是雛亦遺體也我寧忍捨之家人遂不守次日啖女以餅令之姑所卽自縊

孫雙元妻項氏按太平縣誌項氏歸西隅孫雙元生一女而元死氏年十九百計欲從地下凡七日不得乃以油浸繩自縊﹠﹟中萬曆間建坊旌表順治中遊人見其墓松一叢枝必雙出共相感嘆中有一株雙枝間夾一小柏遊人戲曰是宜剪之不十日紅光皓日中忽霹靂一聲劈去小柏距死時五十年云

王應熊妻趙氏按太平縣誌趙氏王應熊妻熊少聘趙從友遊武林遇中使劉從遊甚歡給以儒士冠服是年秋歸娶趙氏亡何翁復命往武林明年死其地訃至氏哀痛求死姑諭之曰死何難爾夫客死魂魄滯異鄕當急爲歸骨計遑計死耶氏卽以所有資盡歸翁爲返葬取夫之冠服置房中朝夕哭奠越數日沐浴更衣臥﹠﹟以繩上系其喉下系其足奮力弩張斷咽而死

黃通妻孫氏按太平縣誌孫氏東隅孫元守女適本裏黃通通家旁落氏勤苦甘之通病侍湯藥惟謹晨夕吁天願以身代卒亡父母驚往視氏恐不得行其志遂紿歸卽投繯死所用麻繩預以油浸不可救也

林首春妻焦氏按太平縣誌焦氏弦一林首春妻春溺死吳江訃至卽引刀自刎妯娌奪之不得死夜復自經婢覺又不死遂閉目絕食其姑百方慰之曰汝卽欲死姑待櫬歸未晚也乃始稍稍進水漿日惟鍵戶僵臥一室悲哀數月櫬至舉奠禮畢拊棺慟絕七日不食而殞

陳上龍妻汪氏按太平縣誌汪氏陳上龍妻年十九歸龍一年父命龍往燕京視弟氏事舅姑孝姑嚴常令親井臼悵然謂妯娌曰夫行時誡我毋出閨今從姑則違夫誡計惟謹凜自持庶兩無拂耳上龍歸適父死夫婦黽勉襄事終歲哀號不輟聲上龍以毀瘠致羸疾醫不效氏刺股進之及再僅延半歲次年疾復大作死氏經營喪事畢遂自經

戴氏女按建徳縣誌戴氏女謳者戴六之女也寄居建徳城南其母抱琵琶向長門呈身乞憐女時年十餘歲許字邑民汪烈每不貫母行母彊之見客輒愀然出涕曰無苦我我未獲死所耳母怒鞭之乃出乍出復斂﹠﹟而退客以多金啖母思宣淫焉母告父皆許諾及期戒女修膏沐盛衣飾以迎客女不可父母共鞭之又不可煨鐵於火以爇其體乃佯應焉客至出見列坐酒進女請暫辭良久不出客殊不樂母訝其不至也往覓室中不得父覓於外則見縊死於麻丘客遁去事聞邑宰撲其父逐諸境外

王明徳妻按太平府誌王明徳妻淮安人失其姓氏明徳爲郡司鐸黃兵屠城郡大夫皆逃匿明徳不去偕妻溺死

胡之寧妻戴氏按太平府誌戴氏胡之寧妻黃兵屠郡殺其夫見戴﹠﹟美曳其發驅之行戴紿之曰毋曳我發當從汝但家有金鐲不忍棄也兵利其有釋戴時一婢亦被縛更紿之曰願得婢爲役同事爾兵又釋之經市河牽婢躍入水罵曰夫被殺我豈從汝狗彘耶隨伏水底兵度不能得亂槍創之後出其屍上下衣皆不可解

陳衷韞妻張氏按太平府誌張氏陳衷韞妻性至孝亂兵掠鄕張爲所掩急投深淵賊出之令更服張奮起奪刀斫兵不得遂自殺兵百計全之不能屈遂臠其屍

鄒氏婦按太平府誌鄒氏婦窶人女嫁爲農家婦黃兵掠鄕夫度婦不免以大盆積艸臥婦其內兵鉤得之欲挾去不其夫前勸曰汝毋過執爲將軍婦較樂也婦詈罵麾之去兀坐不動兵以刃示婦引頸曰死便死耳何懼兵怒傋加屠毒碎其屍數日容色如生

葛師夔女按太平府誌葛師夔女許聘庠生施必韶遇賊恐被執受污自溺死

王徳成妻蕭氏按太平府誌蕭氏王徳成妻蕭梅女徳成死蕭年二十一撫孤苦守有富商謀娶之翁利重聘遂堅許蕭知事已成佯應諾及嫁日密綴其衣閉戶投繯死梅構訟啟棺顏色如生萬曆間巡按禦史曹楷題旌

楊文俊妻李氏按太平府誌李氏名妙淸年十七適楊文俊未﹠﹟文俊病妙淸事之極謹病篤執妙淸手曰早嫁勿自困也妙淸泣曰第愛君身無我念兩家父母恐其情好有損欲暫舁妙淸回妙淸知之遂先自經死

方名蛟妻洪氏按太平府誌洪氏庠生方名蛟妻夫亡觸棺長慟勺水不入口七日乘間自縊死家人夜聞霹靂聲起視滿室如火萬曆間旌表建祠邑東

閻哈兒妻按太平府誌菜傭閻哈兒妻失其姓氏貌端麗適哈兒日不一食姑慮不能存活屢勸攺字不許一日陰諾富室子得金不貲徐謂婦曰吾兒食貧無存活理今爲謀所托吾與若可兩全矣婦曰姑受聘禮否姑云納已數日旦夕薪米皆是物也婦佯應曰兒意不欲捨姑姑忍割兒愛何戀爲請屆期如命及哈兒歸相抱長慟自縊死

呂怡妻雷氏按安慶府誌雷氏太湖呂怡妻怡死富兒李懋欲謀娶之雷自縊柩前邑令羅汝芳給衣棺親爲文以祭坐懋遣戍

朱乙妻申氏按安慶府誌申氏萬曆間人太湖朱乙妻朱貧且病腓恐氏不能相依屢諷去氏曰君不幸妾之不幸也寧有二心益相篤愛及朱死氏亦自經朱復蘇見之一叫而絕邑人憐而合葬家在汪洋鋪過者感焉

韓希歆妻唐氏按安慶府誌唐氏太湖國學生韓希歆妻以無子棄歸母家氏誓無他志希歆有武略常擒盜數人置之法郡守石簡以爲越職箠之遂死唐聞之哀毀水漿不入口者七日而絕

呂薦妻宋氏按安慶府誌宋氏太湖儒士呂薦妻薦赴郡試死宋方孕姑祕之宋覺嘔血不能自解喪還姑慰曰死者不可復生汝珍重婦佯諾至柩前一觸而死頭腦碎裂血沾棺墓在邑東有碑

溧陽婦按建平縣誌溧陽婦不知其姓氏萬曆庚辰江南大饑次春疫作婦𦇤負其子與夫轉徙丐食來邑之三都棲止張公廟中夫得疾大雨雪經旬無所乞食夫死婦抱其子日夜號泣居人慰之曰徒泣何爲呼與俱去婦不顧哭益哀居人憐之食以饘粥婦謝不食翌日過之則伏夫屍死矣其子尙含乳死母腹下見者莫不酸鼻居人義之並其夫埋之廟側

歸善世妻陳氏按蘇州府誌陳氏歸善世妻年十九嫁善世二年而世亡當世疾革遣歸與母居陳泣曰妾無歸理君卽死當隨君及死卽拔劍欲自裁母抱持奪劍謂母曰兒已許夫死矣自言宜死者四無子宜死年少宜死舅姑老異日無依宜死舅姑尙有子奉養無須婦宜死母守之三日夜又謂母曰兒一日生卽受刀刺一日願聽兒死毋使太苦婢以糜進則以置夫柩前曰君食我亦食含夫以玉珥卽畱一自含曰九泉之下以此爲信母知不可奪乃慨然從之相對縫裳市棺治殮沐浴更衣出拜舅姑歸寢自縊死其辭舅姑也以衰其縊也以殮服時萬曆三十三年

唐武揚妻徐氏按蘇州府誌徐氏太倉人唐武揚妻揚死母憐其少戒期歸寧徐屢呼天先一日自縊死

封瑗妻金氏按蘇州府誌金氏嘉定人封瑗妻萬曆乙卯年十九歸封甫三月瑗亡號慟不食舅姑彊之勉食少許嘗禱於佛願以此後壽算半益父母半益翁姑母曰兒幼且再商氏蹶然起曰從今安有商量法及瑗祖母亡卜葬金曰期至矣請於姑曰築幾室姑曰一室金輒淚下抵暮邀其姑語嘖嘖不休夜分姑就寢未成寐侍女哭報新婦死矣事聞詔旌其門

項氏女按蘇州府誌項氏女秀水人工文史善鼓琴許字吳江周應祁祁亡女攺妝剪爪獨語自如一夕父母聞琴聲淒苦明發往探則自縊死矣衣罅皆密紉萬曆八年旌表

潘日期妻劉氏按蘇州府誌劉氏潘日期妻嘉定人期亡絕食以姑命復食居二年欲奪其志劉聞卽歸與父母訣返設奠夫靈長號竟日乘家人熟寢整衣就縊年二十九萬曆十八年詔旌其門

姚時遇妻徐氏按吳江縣誌徐氏姚時遇妻年二十二遇亡徐營斂具悉周卽計與同死家人不知也自屬纊承衾哭踴如禮卒斂一號而絕知縣熊開元爲之傳欲上聞因去官不果

朱境妻徐氏按常熟縣誌徐氏名二細朱境妻彬之女境有疾富人何文﹠﹟欲娶二細爲妾兄伯楫陰主其謀糾錢省誣彬於縣捕彬及境夫婦拷掠二細不勝冤憤遂自經死經月顏色如生﹠﹟楫坐罪

朱一鴻妻張氏按常熟縣誌張氏朱一鴻妻汝東之女年二十三歸一鴻鴻不善治生貧甚爲村中童子師朝夕不給張或日一粥或屑麥雜菜食之閉戶紡績寒暑無怠一鴻歸相對晏如也久之益困一鴻有姊嫁諸生宗家相哀其窮爲授一廛居塘頭鎭一鴻復遠館出張借織於鄰有惡少年宗周者悅其容色爲俚語挑之曰有妻若此忍令其困極耶張聞之﹠﹟甚亟移織他所周忽夜撼其門樞張呼鄰鄰亦呼乃止明日周操豚酒袖多金以鄰鄰曰惟少年意不敢忤是夜二鼓周挾刃入室徑擁持之張號泣疾呼發被面頭觸瓶盎盡碎周錯愕而去張誓曰不自殺何以雪恥遂積薪臥其上火之延燒及屋鄰救火火息挽張出肩背焦爛徧體煙焰猶蓬蓬然頃之少蘇謂一鴻曰我得卽死爲幸凡醫藥水漿皆拒不受宛轉十六日以死縣丞胡某捐俸殯殮時萬曆二年六月二十四日張年三十三有司上其事於朝置周於法建祠予祭嚴文靖來弔賻趙文毅爲之傳

夏世勛妻王氏按松江府誌王氏文學夏世勛妻居葉謝鎭甲寅夏寇經鎭夫婦奉其母偕弟妹同載而逃賊邀之於浦氏語其小姑曰我兩人義不可辱挽袂而投於河世勛與弟皆遇害

李之葉妻趙氏按松江府誌趙氏泗涇居民李之葉妻甲寅五月寇至家人逃散氏獨南走抵官涇橋賊追之度不免赴水水淺不死賊搴衣逼焉氏瞋目大罵死

譚三妻張氏按松江府誌張氏浦南化成庵居民譚三妻甲寅四月避賊出奔賊追及欲淫之不從被殺於水涯

朱煥妻焦氏唐氏附

按松江府誌焦氏文學朱煥妻居浦南與家人避寇至黃浦賊追及煥獨扶其母逸焦被執與婦唐氏相率投河賊怒亂刺之死焉二子懋信懋謙亦死

馬鳴仲妻顧氏按松江府誌顧氏馬鳴仲妻值海寇亂掠之不辱死三日就殮顏色如生郡邑並旌之

張仲珍妻按松江府誌張仲珍妻泗涇人失其姓寇至夫逃氏爲賊得不辱死

陸懋廉妻盛氏按松江府誌盛氏堯崳女陸懋廉妻陸素有瘵癥娶甫八十日而死後姑輒謀嫁之氏歸避父家居無何或告盛曰若姑已受某聘矣盛泣下入簡歷自誦云今日是重喪死則不利生者紉履至雞鳴雉經於室有司旌其閭

陸氏婦按松江府誌陸氏婦七寶鎭居民陸臺蘭妻賊至出奔爲所逼投橋下死

於徐妻金氏按松江府誌金氏文學應登女於徐妻徐富家少以淫僻敗業父欲絕婚女不忍寒盟乃館爲﹠﹟後益蕩投身勢宦意揚揚歸妻方詰之而豪僕十數輩忽舁輿至登皇駭思脫女已闔戶自經死

錢婦包氏二

婢附

按松江府誌包氏上海人隨二女不知其姓蓋包婢云包字於錢年二十許姿容甚麗直倭亂家人奔竄遺包在後寇追及之相去百武包先赴水二婢從之浮沈間寇倒長戈授包溫言諭之令起包不顧寇以戈剌之二婢爭以身捍俱被重創死

張亮臣妻楊氏按松江府誌楊氏張亮臣妻生一子亮臣病歿氏誓以身殉及遺腹生男乳之至服闋托孤親族自縊死

李賓陽妻顧氏按松江府誌顧氏李賓陽妻上海顧定芳女歸李三載夫亡越四月生遺腹子泣曰夫有後可死矣遂以遺孤托兄從禮絕粒死年二十一邑令旌其門

顧萬里女按松江府誌顧萬里女幼受秦氏聘未娶秦病死女矢志不嫁父母彊之遂自縊邑令旌其墓

董繼資妻沈氏按松江府誌沈氏華亭人年十九歸董繼資二十六夫亡子賓大甫三歲有伯亦早沒四顧無依茹荼飲蘗力機杼以教子子旣爲諸生氏然曰藐孤能自存活吾二十年之志無負可從地下人矣不食而死

陳愷妻顧氏按松江府誌顧氏華亭陳愷妻年二十夫亡止一女翁惜其貧苦欲嫁之不從往依其父父意亦如翁氏悲憤不勝乃嘆曰予無所歸矣祀其夫慟哭至夜半乳其女投繯而死

陳允正妻唐氏按松江府誌唐氏大參本堯女適太史陳懿徳子允正生一子夫亡逾年子復殤會翁亦沒氏請於父自營壙畢忽沐浴更衣戒女奴曰吾困少憩汝暫出遂楗戶書後事畢自經死篋中凡含奩襚衣罔不預備衣帶間書夫婦合葬四字萬曆朝建坊旌表

朱氏二女秋

香附

按松江府誌朱氏二女浦南文學明輔妹寇臨境父兄挈之﹠﹟抵瓜涇塘爲賊追迫二女與婢秋香連袂投河死越三日父獲三尸於沙岡口顏色如生秋香姓張

楊氏女按松江府誌楊氏女受唐嘉會聘年十九未嫁會亡父母欲攺聘已擇吉女聞深夜自縊時萬曆癸丑十二月奉詔旌表與陳許並祀稱三烈祠

曹氏女按松江府誌曹氏女南橋里人年八歲許字薛繼﹠﹟將嫁﹠﹟死女哭踴幾絕毀奩焚紈綺自樓而墮所親勸諭之女曰若不容吾死卽此終身乃可耳未幾復議聘女竟絕粒死薛遂以禮迎女柩與﹠﹟合葬北郊外庵山之西

蘇香按松江府誌蘇香上海田家女年十九其父森受盛萬年聘萬年從軍未得歸娶俄聞戰敗香方織投杼嘆曰寧能獨全邪遂飲泣不食顧影語曰若能殉死我豈戀生父母慰諭再三乃彊食已知凶問投繯死其家以萬年衣冠合葬於斜橋左旌表

曹氏女按松江府誌曹氏女副使定庵女孫許爲舉人莫是元幼子後景妻年十四父母俱亡是元收爲養媳奉侍太姑經六年飲食與俱言笑不苟方擬成婚後景病亡女卽絕粒飲泣月餘而死巡按表其門

李光初妻楊氏按松江府誌楊氏庠生李光初妻年二十五生子僅𦇤褓光初病亡氏斷一指投棺中葬夫後悲哀骨立不能飲食而死靑浦令表其廬

張士震繼室陳氏按松江府誌陳氏庠生張士震繼室歸張僅歲餘張病不起及亡氏誓殉家人嚴防之氏促葬夫砌磚龕於柩側朝夕相依絕粒二十餘日而死郡守張九徳題其墓建祠學宮東偏春秋祀焉

呂克忠妻金氏按松江府誌金氏靑浦人呂克忠妻嫁甫彌月夫亡屢欲自經爲姑所阻於是蓬首垢面棄﹠﹟褥不寢或竟日不食未幾死

李九星妻康氏按松江府誌康氏李九星妻從翁宦遠方翁沒於官南還道出彭蠡湖夜半狂風撼舟幾裂氏驚起失足墮水姑急呼喚人援出之氏泣告姑曰兒夙承母訓言不出閨今乃假手漁人兒不願偸生以辱夫子絕粒三日及抵家甫入閣卽自經時萬曆甲辰九月年二十有一

胡體晉妻侯氏按松江府誌侯氏華亭人胡體晉妻婚甫一載夫亡有遺腹議欲奪其志遂自經年二十二貧不能葬裏中人士爭醵錢助之

楊毓藻妻陸氏按靑浦縣誌陸氏文學楊毓藻妻平湖陸樹聲女歲丙戌爲亂兵掠入舟中氏抱子躍入水兵從後持其帶氏一手抱子一手解帶與子同溺死

王世鳳妻吳氏按武進縣誌吳氏王世鳳妻夫亡氏閉口絕食七日而死

孟元卿妻李氏按武進縣誌李氏馬迹山孟元卿妻家貧勤苦力作事姑甚謹元卿早亡氏哀毀悲慟捐軀者三皆救免白姑曰姑在婦不宜死然婦少一旦冒淩犯死且不白姑愛婦俾早從郎君地下姑知志不可奪頷之而氏含殮諸物已備具乃櫛沐整衣笄向姑再拜闔戶自經死時日將晡姑倚戶外以耳附壁聞嗌嗌有聲嚙指出血汗流浹背不敢張目視時萬曆己丑年二十七

孟道傳妻李氏按武進縣誌李氏孟道傳妻傳早世與姑杭氏守喪哀毀不欲生旬日後乘姑夜臥自縊柩前

王氏女按武進縣誌王氏女夫椒山生員王三省女也幼以孝聞通孝經列女傳大義年未笄受許氏聘許子且爲盜女聞作詩曰我生倏忽十九春誓不污身嫁匪人恐來見逼難脫身故先一死明吾心獨貽父母悲痛深來生當報罔極恩復署曰妾生於嘉靖己未死於萬曆丁丑幸潔吾身𨿽死無憾千載後人知吾心否耶不暇計矣遂自經死

髙宗孝妻徐氏按無錫縣誌徐氏民家女年十七歸髙宗孝未越月而寡徐縊柩旁姑解之尋伺隙仍自經萬曆中巡按禦史坊表其墓

周珍妻張氏珍

妹附

按宜興縣誌張氏周珍妻年二十珍妹年十八讎人以飛語誣二女有穢行父兄知其罔不問二女痛憤曰非一死不足明心家人窺其意防之固數日稍懈遂於人定後赴水死其屍植立水中衣襪髻鬟皆密綫縫綴不能易衣而殮時萬曆三十六年里人上其事於郡縣立廟祀之

傅氏女按鎭江府誌傅氏女金壇人許字同邑孺子潘二郎未婚二郎溺死女斷發誓不二爲服喪過期不易家貧無依父母勸他適女惟流涕不言父母不諒許配王二十九聘日父速客母方治饌遂閉門自縊死巡撫禦史疏請建坊旌表墓在城北九曜村

姜纓妻靳氏按鎭江府誌靳氏丹徒人姜纓妻年二十六纓亡遺孤方𦇤褓門戶雕零以紡績爲衣食父母欲奪其志遂自經斷繩損背成疾而死萬曆間奉旨旌表

於天篤妻王氏按鎭江府誌王氏金壇人順天府照磨王朝宣女儒士於天篤妻歸未幾天篤亡卜葬有期遂絕粒觸棺死與夫同穴巡按禦史旌其門

王氏女按淮安府誌王氏女宿遷人年十七受馬京麒聘未嫁而京麒死女卽閉戶自縊

葉氏女按淮安府誌葉氏女名善祥淮安衛軍葉剛女年十四許嫁山陽張衢越二載未嫁而張亡訃至善祥廢女紅絕飲食泣數日不止家人嘲之彊應曰衢固我夫也旣死當哭何以嘲爲未幾父母遣還衢原聘善祥畱其雙釵後議婚納聘促善祥出拜善祥紿令坐待閉戶簪張聘釵自縊死

劉氏女按淮安府誌劉氏女名素貞父鏊洪都禦史肖巖之族商於宿遷而家焉素貞年十五許嫁管氏子評未歸而管夭女哀毀絕水漿三日或慰之曰汝未登管氏門尙劉女也好逑自在何苦乃爾女痛愈甚誓從管死不得便乃泣紿其母曰女欲長事二親柰哀悃未致幸乞往墓代奠之父母信而往祭及歸戶扃無人啟視之女已自縊死邑令諭某有碑記萬曆年間事

張化龍妻胡氏按徐州誌胡氏張化龍妻歸未幾夫遘疾亡胡慟絕復蘇三日不食欲自決家人守之甚密越明日五鼓守者稍倦遂自縊死

王嘉任妻張氏按徐州誌張氏荷寵女適廣戚鄕人王嘉任萬曆十年任病死氏年二十二誓不復活明日五鼓以所束麻繩自縊其夫屍傍死

卓冠倫妻張氏按徐州誌張氏生員張修女千秋鄕人卓冠倫妻冠倫素患瘰﹠﹟氏躬侍湯藥願以身代無何倫死氏飲泣匿哀佯爲不死狀家人失防至夜自經死

呂登瀛妻鄭氏按徐州誌鄭氏生員呂登瀛妻年十九歸瀛八年而瀛病痞亡氏以死自誓母秦氏防之嚴迨三日夜母倦睡熟氏沐浴更衣自縊於瀛柩前

陳季春按徐州誌陳季春千秋里人陳宣女性聰慧嘗讀孝經列女傳通大義里人甄時用聘之年十六未歸時用以疾終春聞入寢室手書時用及己姓名置諸懷中自經死與時用合殯

郭靑兒按徐州誌郭靑兒漢臺里人郭端女年十八許配里人王成一日成與鄰人競計欲自死乃詣靑兒求一相見拒之求至再三終不許成歸自經靑兒聞之痛哭不食母覺防甚嚴及成將就窆欲往送喪父母不許乃紿母求羹母入廚良久遂自經死縣令率僚屬往弔令與成合殯尋達於督學禦史立石表其墓

袁氏女按徐州誌袁氏女漢臺里人袁經女也性貞靜年十七未嘗一出門閾流賊鈔掠逮沛境邑人皆棄家走避經慮女爲賊所掠令男服雜眾走女出門里許還顧父曰我爲女子不能貞信自守僞飾偸生吾恥之俄而賊追迫將及適道傍有大坑塹女遂紿父前行墮塹中死

張氏女按徐州誌張氏女父文津許配宋奪先萬曆四十六年女年十四奪先病亡女聞哀泣欲奔喪父母不可遂自縊死數日就殮顏色如生崇禎六年奉旨建坊旌表

陳恕妻姜氏按徐州誌姜氏陳恕妻夫患腫疾氏日夕憂勞盡脫簪珥以佐醫藥逾年恕竟不起氏五日不進水漿解恕平日所束帶自縊死

陳應階媳彭氏按徐州誌彭氏彭萬程女許配徵聘太學生陳應階季子子沅氏少孤而育於陳及沅爲諸生始合﹠﹟氏賢而宜家爲婦三歲翁疾沅亦病氏奉湯藥周旋上下無或失閱六載如一日形容枯槁骨立珊珊甲午春沅病篤氏約與從退而理妝自著殮服沅歿目不瞑氏祝曰君其須我目遂瞑旣殮乃辭姑曰媳不克終婦道愼勿爲念已而散其笥中物告伯嫂諸姊以及婢僕惟善事翁姑是囑復與其胞兄訣家人猶守之越夕乘須臾間投繯死觀者莫不流涕

縫人妻女按徐州誌縫人不詳何許人業縫皮居夏鎭萬曆甲午歲大歉縫人迫於饑因謀鬻妻女於娼籍約成妻女知之遂相拉赴池水溺死女時年十四

馮東魯妻張氏按徐州誌張氏千秋鄕四圖民張光大女幼適馮東魯久而不育抱他女養之萬曆丙申東魯病亡氏於次日以所分地宅付其翁姑以所抱女付其本生父母夜自縊東魯柩前

孫繼忠妻周氏按丰縣誌周氏武學生孫繼忠妻繼忠亡氏年二十七子六歲氏誓死同穴至墳令人寬其墓眾覺嚴備之力勸撫孤未幾孤亦殤氏遂縊死

劉杭妻韓氏按丰縣誌韓氏儒士劉杭妻年十七杭亡氏方妊號泣不食矢以死從姑力勸而止越三月生男苦志撫孤歷十有八年子成立旣婚氏囑其婦托以翁姑因述其夫入夢之言泣數行下遂潛縊於室

周詩妻李氏按丰縣誌李氏年十六適周詩未逾年而詩亡李卽絕粒家人勸之不應潛雉經於柩旁因合葬

孫修妻王氏按丰縣誌王氏諸生孫修妻性貞靜事修恭謹修遘危疾王皇皇無計及沒泣曰子第俟我行相見於地下忽自經死

崔大節妻戴氏按丰縣誌戴氏崔大節妻年十八大節臥病不能起戴擬以死從竟不飲食及大節死戴亦亡

泰運妻顧氏按邳州誌顧氏泰運妻夫戍於京流賊入其家逼令供饌尋欲污之顧堅拒抓破其面罵賊被殺

張子道妻瞿氏按邳州誌瞿氏跛夫張子道妻夫病誓許以死及夫殮畢絕食十八日而亡萬曆元年旌表

閨烈部列傳二十八

明二十三

馮裔道妻張氏按嘉興縣誌張氏新丰鎭馮裔道妻道貧甚環堵蕭瑟氏處之恬然結褵兩月姑病以身禱沒爲營葬脫簪珥躬織紡惟力是視萬曆丁未夫亡哀毀自經柩側年二十二

賀徳修妻朱氏按嘉興縣誌朱氏賀徳修妻萬曆戊戌徳修病亡朱時年二十八哀號痛哭卽時服毒自盡聞者莫不哀悼

張氏按海鹽縣誌張氏給事張寧元孫女行六嫁某姓遭新臺之變墜樓死楊必泰作長歌挽之事晦而不彰云

陸某妻嚴氏按烏程縣誌嚴氏窶人陸某妻陸傭而力不任苦無以給氏貌甚莊𨿽貧事姑以禮而姑凶穢頑狠百計挫辱裏中惡少闞姑隙欲私之姑亦賣此意氏仰天自矢垢面毀容以拂姑願日夜被拷掠夜半赴水死

李大元妻龍氏按長興縣誌龍氏李大元妻十六歸大元不數月大元省父南安幕客死龍聞訃欲殉家人佯慰之曰誤爾郎固無恙未幾舅氏書至乃設位哭如禮父博士老而無子龍故爲好語安之俯仰內外必不可一日生仰天嘆曰嗚呼生之不辰安知夜臺非白日乎遣侍女歸寧與妯娌款洽竟日夜半紉衣裳經死詰旦有數行在幾別父母及嗣侄書也淚痕漬紙讀者嗚咽不能竟萬曆二十年旌表

沈萬鍾妻章氏按徳淸縣誌章氏新市鎭沈萬鍾妻年二十二夫亡抱孤付叔囑曰好看承之閉戶自縊姑救復蘇遂服鹵死見者無不哀之

車氏女按徳淸縣誌車氏女白彪村民車鏊女許配房煥如將嫁而房死女年十五聞訃奔喪守制服闋房祖母勸之茹葷不從日食﹠﹟十餘枚水一二杯而已如是者八年乃請立嗣爲後隨與娶婦婦入門執其手曰我忍死至此因汝翁無後今畢吾事矣遂並﹠﹟與水絕之數日而殞時年二十三巡按方元彥題請詔建坊旌表

陳大章妻談氏按徳淸縣誌談氏儒生陳大章妻年十七於歸甫七月而夫亡守逾七載偶歸寧父因無後諭以更適氏趨回面翁姑泣旋僕地扶之入室是夕竟緝衣閉戶自經縣令旌表

章云祺妻潘氏按孝丰縣誌潘氏章云祺妻祺亡氏年二十欲以身殉姑勸諭不能解傷悼不已絕粒而終

馮魁姐按慈溪縣誌馮魁姐進士馮任女生而端麗笑言不苟萬曆丁巳年十四父方爲工部侍郎侍父母京邸夜失火煙焰昏黑倉卒不相顧因以被自裹堅臥待死其兄象臨救父母畢出復赤身突火而入時火已薄﹠﹟女揮涕告兄曰吾衣裳不具不可起且亦不可就兄抱爲我謝父母有死而已其兄趨前欲彊抱之女﹠﹟投匿﹠﹟下摸索不可得及明枯骸出瓦礫中堅不成糜君子以比宋伯姬之烈

孫自捷妻陳氏按奉化縣誌陳氏姜山人年十八適孫自捷家甚貧甫一年自捷病亡氏日夕抱屍而泣誓從夫地下勺水不入於口父勸之食不從逾十三日遂死

趙嘉彥妻孫氏按紹興府誌孫氏趙嘉彥妻山陰人嘉彥入京沒於途孫聞之絕食十四日死萬曆間建祠祀之今祠在北小路

毛氏女按紹興府誌毛氏女會稽人有才色許配諸生董奕文奕文亡求婚者踵至一日女盛妝拜父母曰女不能爲董氏婦當爲董氏鬼父母朝夕守之遂絕飲食死

朱孔思妻白氏按紹興府誌白氏薊州人適余姚朱孔思萬曆間孔思以縣尉需次沒於京白治斂畢自刎死事聞於朝詔建坊春秋祀之

沈壽姐按紹興府誌沈壽姐會稽人年十八母早歿父以貿易出依寡居伯姆呂氏呂適歸寧因過其從伯姆張氏宿夜有狂且欲犯之姐驚駭大哭張慰之曰此誤也姐不言所以次日服鹵死

方逢泰妻錢氏按紹興府誌錢氏蕭山方逢泰妻年十九歸方三月隨舅姑居京邸逢泰沒錢絕食九日而死禦史疏題萬曆四十五年特賜建祠馳驛歸櫬

章憲妻金氏按紹興府誌金氏章憲妻會稽人安慶遊擊章方美媳遇兵難脇之不從遂磔之磔時無啼號聲惟閉目念觀音大士而已兵有以其肉爲戲者歸發譫語而死

徐中孚妻戴氏按紹興府誌戴氏諸生徐中孚妻蕭山人寡居二十餘年鄰人被火延且至戴守戶不出族黨勸之避不從遂焚死

王國生妻徐氏按蕭山縣誌徐氏王國生妻值兵亂以幼子付國生赴傅家峙石池死

余亨妻朱氏按會稽縣誌朱氏山陰余亨妻亨死朱年二十三無子旣葬夫遂投河死鄕人憐之

胡東升妾魏氏按余姚縣誌魏氏胡東升妾升亡自縊死

任鵬妻某氏按余姚縣誌某氏任鵬妻鵬死親屬欲奪其志遂自沈於江

徐萬選妻陳氏按上虞縣誌陳氏徐萬選妻幼警敏知書能詩然以爲非女子事不自表見年二十適萬選選力學病羸死家人環哭忽不見氏亟呼之已扃戶自縊救之移日始蘇自是絕飲食父母急迎歸奄奄不起一日遣人抱其子付姑口占詩送曰今日兒生離明朝娘死別兒長娘不知娘面兒安識遂瞑目年二十六

車見衡妻徐氏按上虞縣誌徐氏諸生車見衡妻工部宗孺女中丞純之孫媳也衡早亡年二十三遺二孤俱幼氏敬事舅姑訓二子入泮家貧就館於外戊子賊入城氏駭甚至夜懸燈兀坐聞叔鈞衡爲兵所殺遂舉利剪刺喉而死鄰里哀而頌之

蔡子旻妻牟氏按臺州府誌牟氏黃巖人名徳助年十八歸縣學生蔡子旻育一子而子旻沒徳助抱屍痛哭欲自盡姑力止之乃斷髮自誓頓僕絕食死

葉臺妻張氏按臨海縣誌張氏太平張涵女葉臺妻涵垂死氏方四歲兄突年八歲涵囑其母以嫁時奩田與女其母服闋招里人王水爲夫時水有事訟於府主郡人葉泉家甚相得卽以氏許泉子臺爲妻比年十五臺來贅於張明年挈之歸郡懷娠三月其兄突無賴將鬻氏之奩田母諭以父命輒誶其母母以不孝訴官突知罪無所逃乃謀嫁禍於其妹詐稱氏曾受其妻黨陳閒之聘而葉臺奪之婚太平令受囑立關臨海令械臺至鞫訊氏因懷孕未到令卽怒下臺於獄逼具析偶狀臺父泉驚奔訴於郡乞親鞫語多侵令守不爲理仍之縣令益怒擬臺奪陳婚律斷令氏歸陳獄成報郡郡轉報道悉如縣讞臺旣貧無所置辧次日當解氏自誓必死乃密藏一小刀拜別其祖先與舅姑閒賄差促行氏抱夫而哭差自樓曳而下手指俱碎血涔涔下遂登輿去不數武以刀三斷其喉猶未死閒欲療之氏以頭觸石死一時聞者無遠近皆瓣香哭之紳士卽爲建祠榜曰貞烈祠成刻其像祀焉時萬曆某年也

潘汝寧妻王氏按臨海縣誌王氏給事王亮女潘汝寧妻諧伉儷十載夫病劇藥不能愈割股救之亦不起王齋沐告天三斷喉而死萬曆間奉旨建坊旌表

胡三姊按寧海縣誌胡三姊五都人許聘奉邑諸生王繼美繼美亡卽變服飾志不他字後宋氏子來議婚父母將允三姊痛哭不可父母姑嫂諭之不從飲泣絕粒而死殮時兩目猶開其父許以歸王合葬目遂瞑年十七

石三妹按寧海縣誌石三妹博士文睿之孫邳州判官節之女也年十四隨父之任以喪歸舟出儀眞江口遇賊劫掠節居官廉介檢其行李無所得賊欲刃之三妹抱父哭悉脫簪珥與賊父獲免賊執三妹欲污之遂罵賊投水死事聞立祠儀眞河口祀焉萬曆戊子部使者疏請坊表

朱四妻吳氏按太平縣誌吳氏東寮朱四妻少寡父母欲奪其志赴水死建祠祀焉

葉某妻張氏按太平縣誌張氏名四女瑯嶴張與驥女也父亡母他適族人以女配葉某已成婚矣有陳姓者執稱女父在日曾許爲配訟於郡守判令從前女曰官有枉法婦無二天藏匕首於轎中自刎死今赤城有烈婦祠

趙偃按太平縣誌趙偃小名佛女松門趙貴之妹貴妻梁氏不孝其姑姑將聞之官梁氏懼卽自盡梁之兄弟怒將縛貴而甘心焉貴走匿乃迫佛女欲污之女不從遂遭羣凶擊死邦人哀之爲作長恨歌

嚴云按太平縣誌嚴雲松門人年十六許嫁鄕人鄭某未婚而某亡鄭欲以弟代父母利其貲聽委禽焉歸有日矣云紿以梳櫛遂自經以死

陳舜章妻王氏按太平縣誌王氏陳舜章妻王靖學妹因兄革除之難亦自縊死軍其子泰於羅龍衛舜章亦義不再娶萬曆十二年禦史奏免其軍泰之後裔仍回居屏下宅王氏從祀忠節祠

鄭元復妻楊氏舒

氏附

按蘭溪縣誌楊氏鄭元復妻舒氏其子趙雲妻楊年四十舒年十六姑婦雙寡畢葬兩喪具魚菽之祭結衽並經而死邑令親拜其門申請旌表

孔聞勉妻徐氏按衢州府誌徐氏孔聞勉妻夫患虛疾氏奉湯藥衣不解帶者三年兼事舅姑親操井臼萬苦不辭夫亡發引逾七日赴井死衣裳皆密縫觀者莫不流涕萬曆甲辰中丞遣官祭奠立石於墓

葉元會妻陳氏按衢州府誌陳氏陳正諭女廩生葉元會妻夫亡自縊死

項永實妻吳氏按龍遊縣誌吳氏項永實妻實客死嶺南吳聞抓地痛哭十指流血夫喪歸誓欲殉葬家人共守之少怠卽沐浴服斬衰衣內外手自聯綴經死年二十四

尹泗妻王氏按龍遊縣誌王氏尹泗妻泗病經歲氏事湯藥火撲傷左目泗垂絕數顧王不能捨泣曰君其欲妾同死耶妾不卽死欲具君後事耳因先自經於榻後

柯道妻鄭氏按嚴州府誌鄭氏柯道妻淳安人年十八而寡家貧無子守志不移舅姑欲令攺適自縊而死

葉迎妻盧氏繆

氏附

按淳安縣誌盧氏葉迎妻宋村人丙戌亂兵劫掠獲氏欲污之不從逼以利刃殺其懷中兒氏抱樹大罵被殺同時有東溪胡世宰妻繆氏亦不屈而死

鄧中華妻王氏按桐廬縣誌王氏坊郭鄧中華妻字叔媛里人王三佑女溫純閒雅姿婉而麗幼讀孝經能釋大義兒時父母呼曰女秀才年十四歸中華修婦道工女紅以賢孝稱中華素孱弱遘危疾王躬湯藥調飲食衣不解體數月憂勞交棘形容枯槁姑憐之謂曰得無恙乎泣曰夫可起卽萬死所願身何足雲華寖委頓執王手淚簌簌下語囁嚅不吐王諭所指泣曰死生契闊與子同穴萬一不諱誓以身從也語未竟相抱嗚咽聞者咸爲淒愴越數日華死王飲食不接於口桐俗夭折皆亟葬越三日將瘞王忽注水櫛沐餤飯半盂更衣叩柩登樓自縊死時年十九萬曆四年旌表

範氏婦按溫州府誌範氏婦吳興人年少美姿容從夫張文達戍溫州寓衛廊西達挾惡少逼令從姦範堅拒達笞之身無完膚一日設酒肉生祭勒之曰不從且死範泣願速死達持鐵椎擊之死二日面色如生達欲﹠﹟足不能前眾擒送府置之法邑人憲副王叔果葬範於白塔山立石表其墓

翁氏按溫州府誌翁氏樂淸人其夫棄農爲兵六年不返翁紡績自活及歸欲嫁之翁不從縊而死

林宗直妻陳氏按溫州府誌陳氏林宗直妻永嘉人直病亡陳年二十殮畢卽投水死撫按上其事詔建坊旌表

吳從憲妾沈槐英按閩書沈槐英參政吳從憲妾淮安人也憲病槐英預自矢及亡死之

許諸妻彭氏按閩書彭氏許諸妻家至貧夫亡朝夕哭奠不廢禮聞吳廷桂所聘女死卽日自縊

陳氏女按閩書陳氏女許配蔡遵課遵課從父客死喪將至女乘轎奔弔以轎外向示不返旣入門謝蔡父母曰不能養蔡氏勸之女曰吾若不死不入此門遂絕粒死萬曆中旌其門

林有栻妻許氏按閩書庠生林有栻妻許氏有栻館於陳陳兄弟不睦弟將毒兄有栻誤食之立死有栻子亦遄死氏鄕居奔赴郡館持喪百日自縊柩側事聞旌表下毒者伏誅

陳文銹妻姚氏按閩書姚氏惠安庠生陳文銹妻少通孝經烈女傳銹亡姚賦詩剪髮納柩中越五旬爲文辭家廟奠文銹拜姑及諸親黨俱畢遂自盡萬曆中旌表

洪伯大妻許氏按閩書諸生洪伯大妻許氏歸伯大初乳不育卽爲置妾陳氏生二子育如己出伯大遘疾革度不可起水漿不入口數日伯大卒殯殮畢收其遺書付陳曰愼貯之後日以示兒也潛入臥內自縊而死

周應泉妻林氏按閩書林氏周應泉妻泉以儒士赴省試溺死林痛哭求屍不得坐臥一席地淚漬數磚久之隱隱有血迹子尙徳萬曆舉辛卯鄕薦

張問行妻李氏按閩書邑庠生張問行妻李氏嫁一載問行卒越五旬自經以從

宋婦許梅按閩書許梅適宋隱山子夫得痼疾梅奉之恬然夫死不二父母憐其少逼使再適臨遣投海死潮漲而屍不流

張氏湯氏按閩書孫信妻張氏孫價妻湯氏娣姒也信價俱儒生信死張欲從之爲父母所持未得間亡何價以哭兄亦死湯語張曰吾二人從夫九原矣張然之湯屢縊家人覺而解之歲十一月二婦從俗拜讖畢人曰嫁乎曰然第嫁必欲同室眾莫測也張有女先以囑鄰人遂同浴洗結衣自斷其帶各懷夫遺書一所照鏡一共懸一楹而死萬曆中旌表

林翹妻黃氏按福建通誌黃氏晉江諸生林翹妻年十六歸翹翹歿易服拜天地家廟及舅姑畢遂死

郭氏女按福建通誌郭氏女晉江九都人年十九許字曾氏未歸夫死遂於是夜自縊數日陰霾不雨里人立石葬於其夫之側雨大降

伍計妻陳氏按福建通誌陳氏晉江伍計妻計亡氏更衣從容雉經死

莊珊妻吳氏按福建通誌吳氏惠安人莊珊妻夫亡吳年二十一無子自縊死

林氏女按福建通誌林氏女惠安人父毓幼許李氏子將嫁以端午競渡李氏子溺死女遂自縊

陳民安妻黃氏按福建通誌黃氏名淑坤南安諸生陳民安妻夫亡三月一子復殤氏哭辭夫靈囑夫弟勉學以繼兄業遂自縊

藍明娘按福建通誌藍明娘許配郡諸生黃祥獬未嫁而獬歿明娘聞訃哀慟自縊死有司建貞烈祠祀焉家住南門橋因名爲藍橋

歐陽觀妻姚氏按福建通誌姚氏永寧衛歐陽觀妻夫亡氏語夫兄鰲山刻期誓必死哭奠七旬鰲山知其志堅乃築壇於門經營殮具至日氏語妯娌曰幸伯成我志今日得從夫九京拜舅姑族人外戚畢赴壇自經死顏色如生

陳殷莊妻張氏按福建通誌張氏晉江陳殷莊妻莊賈於漳途中被害婦聞變號慟僕地幾絕曰吾死夫讎未報柰何因求得其人訟之官竟不服一日出拜舅姑曰夫讎不能復當報以死遂自縊年甫十八

陳殷道妻郭氏按福建通誌郭氏晉江陳殷道妻道遘疾死氏年二十五期必死舅姑諭之曰有幼子在柰何死氏泣曰舅姑齒未及暮且有伯氏子教育有人婦願從亡人地下手持遺物於柩前焚之曰卒哭日與汝相見也至期縊於中室

林永官按福建通誌林永官許配閩縣施鎬鎬病及娶彌甚永官刲股吁天不能救而死立後又殤永官遂自盡與夫合葬其家向有龍姐先以烈聞

張道膺妻林氏按福建通誌林氏張道膺妻年十八歸張丙申寇至氏令夫避欲自經死不得將赴井適遇寇拉入室不從擊數十罵不絕口斷其右臂罵益甚遂斫其頭气未絕告行者曰寄語道膺我以死報矣子增痛其母尋亡

孫魁兆妻陳氏按福建通誌陳氏孫魁兆妻被兵掠至城樓欲污之墜城死兵恨以石搗其屍

遊英妻林氏按福建通誌林氏遊英妻其夫爲兵所獲氏出救並執之夫曰渠有身二命可憐也氏投池死

王映妻鄭氏按福建通誌鄭氏王映妻遇變夫婦共刎死

黃淑眞按福建通誌黃淑眞許配方時興未嫁殉興死

余元鼎妻陳瓊使按福建通誌陳瓊使福淸人巖兜余元鼎妻夫亡哭踴旣絕復蘇次日拜奠靈前易服拜姑遂入室投繯死

陳守娘按福建通誌陳守娘莆田人適福淸田大眞夫亡子九歲氏孀居二十載子爲寇所害氏葬夫與子畢自縊死

林一纘妻鄭美宋按福建通誌鄭美宋福淸人林一纘妻纘遘疾且革但注目視氏氏默諭其意次日纘僅存一息氏振衣拜母雉經﹠﹟前纘方气絕

陳文禕妻蔡氏按福建通誌懷安陳文禕妻蔡氏遇賊抱幼子躍入南臺江而死

林霖懋妻陳氏按福建通誌陳氏福淸人閩縣諸生陳士宗女年二十適林霖懋懋亡絕粒五日投繯死

曹國輔妻吳氏按福建通誌吳氏閩縣曹國輔妻輔服賈江右客死氏托人舁棺歸將小祥服毒死

林圭使妻張氏按福建通誌張氏候官爪山人許嫁林圭使圭使驟染惡疾張氏父母欲罷婚林固聽之女聞泣曰此兒命也命定安往可逃父母知不可奪許林娶旣歸歲餘夫疾大發俗忌傳染勸焚之或乘其未死瘞之以絕其根遂營窀穸擇某日就瘞氏哀號設奠塋前願與同穴夫婦並活埋而死

王琪妻何氏按福建通誌何氏閩縣王琪妻海寇圍城氏抱幼子被執脇之登舟不從罵不絕口身被七創死子匍匐伏母屍哭寇退裹屍歸葬

鄭肇恭妻施乞宋按福建通誌施乞宋鄭肇恭妻恭客死聞訃自縊

何璘宋按福建通誌何璘宋福淸人借住候官許配洪塘林際會未嫁會客死浙江宋父祕其事不以告宋宋夢會至其家曰汝肯歸吾家守節耶璘宋驚異詰知其死卽欲奔喪父不能禁遂至林家自盡

林鳳儀妻馬氏按福建通誌馬氏粵瓊州人閩縣林鳳儀妻鳳儀客粵娶馬年十六攜之歸閩家貧甚氏困約與共歡然儀病數月不起屢目氏下氏曰妾知君意久矣倘欲妾先行妾當謀所以殮君者於是出其簪珥爲治喪費哭拜夫前曰事畢矣妾請先行九原有知當相俟遂死次日鳳儀亦亡時馬年二十四

鄭坤玉按福建通誌鄭坤玉幼許閩縣陳淸未嫁淸病篤坤玉年十七請探病母不許幾自刎遂奔陳不歸與淸母同寢食割左股奉淸調藥不少懈淸病革垂涕指母相托次年姑病復割右股調藥及沒旣殯玉遂投繯死諸親爲設祭奠

鄭端華按福建通誌鄭端華閩縣鄭應龍女許字程章紱未納幣應龍賈於吳適程病亡端華偵知盡散其服玩遺家人嚴妝登幾懸梁以死

林婦盧氏按福建通誌盧氏年二十歸林某夫亡欲偕死妯娌守護之逾月自縊

余崇茂妻曾萬姐按福建通誌曾萬姐余崇茂妻茂病危氏求以身代服毒絕而復蘇茂亡卽日死

方勝武妻林淑宋按福建通誌林淑宋福淸人候官方勝武妻勝武病亡子全質僅八歲亦殤宋閉戶自縊死

林儼妻翁氏按福建通誌翁氏狀元正春從孫女也配進士林愼從子儼儼亡丙申寇亂氏爲賊所執脇以刃氏罵不絕口遂支解

林肅瓊按福建通誌林肅瓊黃氏婦丙申避亂遇賊恐不免以子托同行者投水死

林肇恆妻廖氏按福建通誌廖氏候官林肇恆妻姑劉氏早寡丙申寇變氏同姑及夫避浦東寇執欲污之不從寇加刃其頸氏延頸就戮姑求免被殺夫抱母屍哭又殺之氏罵不絕口亦死

楊其森妻林茂卿按福建通誌林茂卿候官楊其森妻森亡茂卿哀慟欲死恐以重喪爲舅姑累至小祥乃哭奠夫前引繩自經而歿其衣帶間有遺詩見者傷之

沙成文妻熊氏按福建通誌熊氏沙成文妻生二子夫亡矢志守節丙戌八月兵至氏懷幼子投水死

吳佳鼎妻郭四娘按福建通誌郭四娘晉江諸生吳佳鼎妻歸甫數日夫亡欲死時姑方病篤勉侍湯藥姑愈自經死

楊再興妻許氏按福建通誌許氏楊再興妻晉江人年十七於歸一年夫夭無子服闋自縊

王孔賁妻洪氏按福建通誌洪氏惠安人王孔賁妻孀居撫子聞寇至吞金死

孫晟妻吳欽順按福建通誌吳欽順連江孫晟妻晟死周歲過忌日一慟而絕

林增慶妻孫引小按福建通誌孫引小候官孫可任女年十七歸連江林增慶才兩月夫爲漁溺死孫慟哭不欲生姑防之伺間乃以大帶系竹椽死

鄧茂藩妻蘇氏按福建通誌蘇氏寧洋學正鄧茂藩妻時寇亂蘇氏被執於百級嶺誓不受辱投萬丈崖有藤棘絆其身得不死子林爲楚雄府推官得誥封

曾安邦妻孫氏按福建通誌孫氏南靖人訓導曾安邦妻曾江西雩都人孫年十六歸曾爲繼室抵任之歲賊圍城急孫言於曾曰君儒官也非有地方寄脫有不測願自愛吾有死而已城陷賊執曾刺之孫卽赴火死其子三俊哀號伏地賊感動釋曾

張昆娘按福建通誌張昆娘諸生張管女受盛問智聘未嫁而盛亡昆娘不食而死合葬於西郊山著有貞閨磁鐵集

吳汝喬妻林瓊娘按福建通誌林瓊娘吳汝喬妻年十九夫亡遺孤數月母彊攺嫁林怒墜髙樓不死復屢自經並救免偕小姑侃娘纑存活及子長娶婦李氏生孫未閱歲萬曆九年水災三婦登樓以避時有掌筏者招同濟林顧姑媳曰死則死耳豈可與男子同渡乎抱子沒而死

鄭汝舟妻林氏按福州府誌林氏名懋細福淸人教諭資瀾女年十七適鄭汝舟汝舟父天佐爲惠州府同知攜其子與婦之任明年汝舟還應試數月感疾亡林聞訃奔喪憑棺哭奠閉戶自刎幾死家人救免藥護之乘間以指爪決藥斷喉而死萬曆間詔旌之

王徳渼妻馬氏按福州府誌馬氏大司徒森女歸王參政應鍾子徳渼甫逾月徳渼亡馬欲死已又念夫未有子無爲與三年喪遂畱終服乃絕食而卒

林守定妻葉氏按福州府誌葉氏名默福淸人知州贈太子太保葉朝榮女林守定妻歸逾年定亡氏慟哭僕地欲以身殉家人察其意防之父欲迎歸不聽無何翁質卿納富人聘將迫氏行氏度不免遂自刎萬曆十九年詔旌之

郭應璧妻林金妹按福淸縣誌林金妹徑江人適綿亭郭應璧六載璧病革囑曰吾家貧無子祖廟蒸嘗幸終汝爲之氏哭曰脫有不諱當相從地下璧亡哀毀骨立祭奠如禮十日勺水不入口縊死柩側年二十三萬曆庚子奉旨旌表

嚴端明妻陳氏按福淸縣誌陳氏江陰人年十八歸同裏嚴端明端明嘔血死氏不哭惟自治其衣髲帨櫛諸物至晚扃戶自縊縣令表其門時萬曆丁未年二十六

鄭勤娘按福淸縣誌鄭勤娘江陰里人許字同裏嚴仕擢擢父日幹以諸生從所親司李劉鎭於粵西宦邸病亡仕擢同其祖往迎喪於粵勤娘私告其母曰以一老翁攜一弱孫爲萬里行甚可虞也仕擢扶櫬歸去家僅一捨以勞瘁沒於舟中勤娘撫膺慟哭卽入臥內自經死仕擢祖迎其喪合殯焉萬曆間事

魏聚金

閨烈部列傳二十九

明二十四

陳渡海妻蔡氏按詔安縣誌蔡氏陳渡海妻夫客死屍歸哀毀爲夫立後越百日投繯死萬曆初氏從姑蔡克亦殉其夫時傳蔡氏雙烈

謝三娘按海澄縣誌謝三娘謝士棟女許配楊應鈞萬曆癸卯鈞以呂宋之變死異域三娘欲奔喪母不許號慟移時閉門自縊死年十六死之夕楊家女夢應鈞已娶婦新婦素衣侍立﹠﹟前質明而耗至縣令表其門

王仁妻張粹娘按長泰縣誌張粹娘者澄人儒家子也年十四歸王仁仁固儉而貧氏黽勉事之無慍色方有腹負帥慕氏美欲妻之因與氏父謀父私自念以爲吾女得伉儷豪將軍不愈於爲貧家婦乎況儷皮之數仍不薄也欣然許之慮氏不從乃詭曰吾昔與某家婚緣郎海外浪遊存亡未審是以姑聽王某委禽焉今郎已貴吾女正須歸之矣苛欲渝前盟請王以百金謝之蓋度仁貧不能具金故爲是言令仁計窮自詘爾女泣告曰此非人所爲父知弗遂乃誣仁以剽盜訟之官冀鍛煉成獄以得所圖氏聞痛不自勝向仁垂涕而言曰妾不幸以微軀賤質累君設君不獲自明請爲君當之仁愀然曰吾家自孝廉公來門衰祚薄不絕如縷今若甫﹠﹟五月倘獲生男庶以似續王氏一脈何忍輕生深夜喃喃竟昏悶鼾睡氏度仁寢已熟起覓衣帶懸梁而死年十七

王天保妻陳娥姐按長泰縣誌陳娥姐善化裏民王天保妻年十五適保家甚貧竭力操作以奉舅姑逾歲而天保暴亡娥姐抱屍慟哭誓以身殉自咬其舌昏僕於地姑母諸親亟救得蘇復絕粒不食者七日其母彊勸之曰吾兒年少何自苦如是娥姐曰人言一日夫妻百歲恩吾志決矣尋嫁時新衣數件縫綴爲一藏夫舊行纏一條舅姑防之甚嚴娥姐度不得死乃彊顏自寬旣卒哭數日紿姑曰婦困甚願一假寐遂入室扃其戶更著所縫衣以行纏自縊良久姑呼之不應從戶隙窺之死矣事聞旌其門

江妻林仙月按連城縣誌林仙月諸生江妻生一子承聘教之爲諸生丁亥臘土寇逼城囑其夫若子曰其各自爲計及寇陷城遂縊死越一月大兵恢復其子始獲屍於江祖祠中顏色不攺

林徳妻李官娥按連城縣誌李官娥林徳妻也性貞靜丁亥冬山寇陷城娥不屈自縊死

傅汝璧妻桑連姐按連城縣誌桑連姐傅汝璧妻傅桂繼母也丁亥冬山寇逼城桂曰勢危矣盍逃乎桑曰爾以吾故遲行則兩死不如爾逃遂泣別逮城陷桑攜女傅三姑投蓮塘而死

李氏林氏按連城縣誌李氏周廷詔母林氏廷詔妻生員徳輝母也丁亥冬寇陷城李曰命可捨身不可辱遂偕林氏抱幼子投泮池死

丘與仲妻吳氏按永定縣誌吳氏丘與仲妻仲亡守節丙戌城破被執誑賊曰池畔有窖旣得脫卽躍入池死

賴成徳妻鄭氏按永定縣誌鄭氏賴成徳妻夫早亡丙戌城破氏年二十二聞賊入城投水死

詹甘霖妻蘇氏按永定縣誌詹甘霖妻蘇氏丙戌城破甘霖被害氏自縊死

丘氏三烈按永定縣誌丘氏三烈庠生丘與長妻吳氏及其二女也長女吳文懋媳次女庠生賴其昌妻二女方歸寧聞賊破城母女共投池死

吳來獻妻陳氏按永定縣誌陳氏吳來獻妻丙戌城破被執罵賊投水死

賴心芊妻陳氏按永定縣誌陳氏賴心芊妻孝子陳吉輔女也年二十芊病革謂氏曰善事後人氏泣曰設不諱卽相隨遂截髮以誓未幾芊亡畢葬整衣自盡家人爲之合葬

鄭士儒妻江氏按永定縣誌江氏鄭士儒妻儒出不歸家甚貧氏朝夕紡績養姑盡孝二十餘年始終如一姑死營葬畢遂入房潛縊死

沈一旭妻鄭氏按永定縣誌鄭氏沈一旭妻戊子土寇破寨氏率眾禦敵被害

王銓爵妻陳氏按永定縣誌陳氏王銓爵妻事姑孝遇妯娌和丙戌廣寇破城自縊死

吳懋中妻王氏熊氏闕氏廖氏溫氏貞姑蘭娥招姊附

按永定縣誌王氏吳懋中妻丙戌廣寇破城王氏登堂詔諸媳曰婦人遇難有死耳於是姑媳羅拜爲壽序位次自相結束闔室雉經死長媳熊氏進士煌甲妻次闕氏庠生章甲妻次廖氏庠生人甲妻次溫氏庠生晉甲妻及其孫女貞姑侍女蘭娥招姊皆從焉時人爲作八烈詩

遊景芳妻吳氏按延平府誌吳氏遊景芳妻永安人丁亥歲城陷被獲自縊死

永安六烈按永安縣誌六烈者嚴師訓妻鄧氏遭變抗聲罵賊賊以刀鉗其口尙作咄啐聲至斷喉乃已鄧林彩妻陳氏亦詈賊求死賊怒叢刺之沈其屍吳天性妻某氏被執過井邊紿賊釋躍入井死羅正茂妻劉氏羅正卿妻姜氏妯娌同奔舟爲賊所追各相攜抱子投水死林佑女尾姑同母被執隙室度不能免乃拜母縊而死

羅聘吾妻鄧氏按沙縣誌鄧氏羅聘吾妻有婦徳居家嚴整庚寅遇寇罵賊死

鄧思謹妻練氏按沙縣誌練氏鄧思謹妻性端謹以勤儉治家禦下寬仁庚寅冬山寇突至尾歷氏避匿被獲罵賊不屈而死

範毛桃妻管氏按建寧府誌管氏浦城人範毛桃妻毛桃家貧管事之歡然未幾桃沒不能辦棺鄰人舉其屍焚之管慟哭跳入烈焰中抱夫屍同燼建坊旌表

李八姑按建寧府誌李八姑壽寧人年二十適周騫甫三月歸寧母家騫暴死氏徒步百里奔喪視殮畢卽自縊與夫合葬萬曆間有司旌其門

範灼妻林氏按政和縣誌林氏下裏範灼妻移居在坊年十八喪夫矢志守節縞素深居中庭不見其迹弟侄請問辭疾不見如此十二年壬戌倭寇陷城迫脇入營至死不就賊知不可屈殺之當時鄕官陳泗目擊其事萬曆間學使題請建坊旌之

紀欽明妻陳氏按廣東通誌陳氏萬州紀欽明妻年十七歸欽越四年欽歿氏悲哭欲偕死母密防之次日伺間卽自縊爲之合葬

林日照妻李氏按廣東通誌李氏平遠人年十七歸生員林日照逾年夫病值寇變家人皆避去李獨侍側深夜扶出城病加甚夫知李有死志托姑妹囑之曰有周歲子毋易一死而畏守節之難及沒不食數日姑妹復述遺言始進食家偶失火李獨前遷柩臂爲焦爛比子宸補邑弟子員嘆曰林氏有托吾事畢矣遂絕食死年三十七萬曆間有司旌之

張公宰妻李氏按廣東通誌李氏張公宰妻宰亡李年二十二無子絕食縊於柩側去夫死僅三日知縣遊之光旌其門

譚佳妻羅氏按廣東通誌羅氏髙要人羅徳正女譚佳妻萬曆三年正月富林賊掠村焚屋氏抱六月子付夫令逾垣先遁氏遂被執度不能免紿賊家有厚資入收之遂赴火死郡人多爲詩文弔焉

韓文進妻吳氏按廣東通誌吳氏韓文進妻年十六歸韓適海寇許萬載掠境氏與翁俱被掠趣之行不從觸石而死賊忿斫其屍越七日如生

譚良翰妻梁氏按廣東通誌梁氏譚良翰妻髙要人年十九萬曆三年被富霖賊執寧死不從賊戀其美掖之上馬抗罵墮地數四賊怒殺之刳其腹取孕見者無不泣下

吳世傑妻林氏按廣東通誌林氏吳世傑妻年十七歸傑甫三月而夫亡父母以家貧彊再適不從潛出屏婢更衣自縊死翁憐其節與傑合葬

劉二娘按廣東通誌劉二娘香山生員劉噩女性至孝極婉娩以女徳稱侍父讀書諳義理年十八未字萬曆己酉四月二日夜海賊飄劫攻其廬家人奔潰二娘以身力梯其母逾垣脫逃仍回𦇤負幼妹爲賊執憤激求死賊艷其姿系之去沿途罵賊賊以刃礪其頸罵益甚至龜頭賊擁之登舟適追兵至二娘乘間赴水死翌日屍浮逆流數十里旋於河幹握拳嚙齒尙作罵賊狀直指疏請旌表建祠祀之

殷氏女按廣東通誌殷氏從化殷朝輅女年十六受聘於鍾鍾亡訃至女默然卽更衣自盡兩姓父母以二棺合葬呼其冢爲雙燕窩

何愼儀妻甘氏按廣東通誌甘氏香山人何愼儀妻被賊掠赴水死旌表

黃氏女按廣東通誌黃氏女父東莞琥珀坑農夫也女許字何﹠﹟﹠﹟年二十一以母喪哀慟而死女絕粒不食父母知其志嚴防之不得已彊起而食防稍疏遂自縊時年十八

方愫一妻張氏按廣東通誌張氏東莞方愫一妻一以販鹽爲海寇所獲死氏聞招魂﹠﹟葬盡出其餘貲還姑與伯語人曰夫死無子生欲何爲第我死必葬諸﹠﹟衣之側遂自縊

岑甲妻林氏按廣東通誌林氏番禺岑甲妻岑爲富民佃富民見林悅之賂其夫以語林林笑不答復賂其翁姑將脇之林度不免拒戶自經夫慚悔無及

楊國柱妻蔡氏按廣東通誌蔡氏電白人楊國柱妻於歸兩月夫亡痛哭自盡者數適母在救蘇乃密制殮服俟母歸防者稍懈終自經死

林懋植妻陳氏按廣東通誌陳氏吳川庠生林懋植妻海寇突至氏與翁姑俱被執賊欲殺姑氏求代死曰釋姑先歸則贖金至矣賊乃縱其姑而縛翁婦及贖者至氏度賊必釋翁畱己乃剪髮付蒼頭曰持此以示郎君遂沈於海時年二十五

龍升妻李氏按廣東通誌李氏貢生應云女廩生龍升妻素姆訓歸升未幾升遇害於合江丁亥氏爲亂兵所執至合江曰昔吾夫遭難此處吾寧死他所耶遂抱其子投水死

林煌春妻徐氏按廣東通誌徐氏林煌春妻年十九適春甫二年夫病亡誓以身殉夫亡遺金環與母爲記痛哭不食自縊死萬曆間表其門

李彭年妻黃氏按廣東通誌黃氏電白人庠生李彭年妻彭年居父喪哀毀成疾死氏曰爾爲父亡我爲爾死遂自縊

林有源妻李氏按廣東通誌李氏林有源妻澄邁人萬曆元年海寇犯境李年二十被擄欲污之李厲聲奮罵延頸於石令其速殺賊遂殺之聞者爲之墮淚

李伯昭妻陳氏夢麒妻吳氏施氏何景升妻附

按廣州府誌陳氏李伯昭妻南海人丙戌之變與長子夢麒婦吳氏長女何景升妻同居省恐被辱同時死麒苦未嗣續娶施氏甫三年年二十七庚寅復值兵燹施懼投井兵見而拽之施力扳井圍兵憤殺之

李氏女按廣州府誌李氏女順徳人幼許配龍津林性月月未冠病亡女聞訃欲奔喪母阻之遂易服仰天痛哭越日私囑其婢拿舟共往母聞禁於樓不許下其志益堅日悲泣焚帛遇歲時必設酒肉望空而祭如是二載母私召媒議擇﹠﹟旣定卜日納聘先數日預買牲醴女怪問之母以實告女憤激哭之慟由是伏枕不食於納聘之日死焉

梁妃慶妻周氏按南海縣誌周氏梁妃慶妻慶作客回抱病死無子周慟哭幾絕及焚棺理妝易服莫測所以人散後卽投火死年二十五萬曆甲寅邑令表其門

陳毓瓚妻龐氏按南海縣誌龐氏陳毓瓚妻年十九歸毓瓚事孀姑李氏甚孝生子四歲而毓瓚亡龐號慟數絕已念老姑在堂恐重傷其志彊起字孤旦夕侍姑惟謹年二十六子以痘殤龐絕食死

秦帝錫妻黎氏按番禺縣誌黎氏秦帝錫妻年二十歸錫事舅姑以孝稱閱七載無子會錫病每日焚香祝天願以身代及錫亡痛哭悲傷潛竄入井而死夫婦同日殯葬聞者莫不傷心

何大化妻陳氏按番禺縣誌陳氏何大化妻韋湧人年二十爲逆賊曾一本所執堅不受辱投火死賊退侄何諒得屍收葬

鄒氏女按番禺縣誌鄒氏女年十七許嫁李生後李貧父母欲攺嫁女自經死葬於北郭

彭女按番禺縣誌彭女本良家子有美色家貧鬻爲人婢其主以許字僕某而復欲私之女不可主乃逐僕以絕其意僕臨行有言弗遜主怒撻之背流血女謂其儕曰某僕受杖凡以我也我食於主與母十餘年矣顧義有不可遂扼吭死事聞知縣髙瑤罪其主使治葬北郭樹華表於其墓

衛漢榮妻陳氏按番禺縣誌陳氏衛漢榮妻家貧紡績以給殫力事姑姑死殯殮如禮榮赴試沒於途氏聞慟哭幾絕柩至珠江徒跣往接時風濤大作不避舟遂覆沒人咸傷之求遺骸與榮合葬

王家泰妻張氏按番禺縣誌張氏邑庠生王家泰妻孝事翁姑居家勤謹大兵入城懷幼女觀麗投井死後十餘日出其屍顏色不攺

黎彭齡妻陳氏按番禺縣誌陳氏邑文學黎彭齡妻尙書陳紹儒孫女適黎三載生子方潞僅逾月彭齡溺於江氏撫遺孤事舅姑盡禮歲丁亥粵東亂氏從兄大學士子壯起兵被執氏以子壯近屬禍將及時舅姑已亡氏曰吾家世篤忠貞豈可受若輩污乃匿潞於眢井自赴水死潞在井不食三日夢神人救始得出又七年舉於鄕

梁映霄妻溫氏按保昌縣誌溫氏保昌貢生梁映霄妻年三十一歲己丑師至城陷負幼女觀姐投井而死

甘敬姊按保昌縣誌甘敬姊貢士甘起元女己丑城陷見營卒入室遂躍入井其母蔡與父皆隨之時有粵東理問官寓其家夢起元以實告遂書聯贈之

唐樹曁妻翁氏按潮州府誌翁氏唐樹曁妻曁病亡翁誓以死殉遺腹生女告其姑曰俟女長好擇婿不食數日而死

呂驚娘按潮州府誌呂驚娘臚岡庠生呂鏞女生而一目盲年及笄父母以女盲厚其資奩以擇婿女矢志不嫁固辭再四曰不得父母全體爲天地棄人願修身以俟死焉足矣親知其志不可回乃以腴田八十餘畝贍之丁丑歲家被寇掠女厲聲叱賊被殺

鄭應志孫女按潮州府誌鄭應志孫女者癸未烏禽嶂賊劫掠鄕村應志與妻方氏攜孫女避賊被執賊釋方掠其孫女女度不能免大罵死之

余衍年妻黃氏按海陽縣誌黃氏黃丞爽女生員余衍年妻年病亡黃痛悼不食旬日登樓自縊死年三十

張招叔按程鄕縣誌張招叔邑之西巖前人庠生張斗衡孫女父母早亡祖母撫之年十四未嫁丙戌三月隨祖母避寇於馬頭寨被執不從抽簪獻賊曰乞殺我賊彊之遂大罵賊怒砍數刀而去祖母視之睜目泣曰不能報祖母恩矣祖母曰若此何不勉從答曰死無憾索淸水一甌啜而絕﹠﹟葬於山麓越七日乃備棺殮發視顏色如生知縣王仕云爲作小傳

楊緣妻朱氏按平遠縣誌朱氏東石人楊緣妻年二十一夫亡朱哀痛不已屢自經皆救免遂絕食死萬曆間巡按禦史表其閭知縣李允懋立碑記其事

馬駱妻張氏按平遠縣誌張氏石窟人長田馬駱妻避亂山寨寨將破授一子與夫曰與君永訣矣遂自縊死越數日顏色如生駱亦終身不娶

王世鼎妻韓氏按平遠縣誌韓氏九鄕人王世鼎妻貢生韓偉女年二十二夫亡鍵戶自縊姑嫂救蘇勸撫幼子逾月子殤不食死

朱錫綬妻鄭氏按惠來縣誌鄭氏龍溪都鄭處士女年十六適本都朱錫綬甫四月錫綬感疾調攝不瘳氏誓以身殉數自經侍婢旦暮防救不得死未幾氏收淚歡然進鞋於姑潛入臥內自縊死

姚瑢妻林氏按惠來縣誌林氏靖海生員林朴翁仲女適潮陽諸生姚瑢爲繼室年十八容止端淑姚氏重焉無何瑢病且死顧謂林曰先妻不幸棄僕今僕又誤卿命矣卿年方少猶可攺圖幸毋以僕故自苦林曰妾以處女奉事君子山海之盟柰何忘之瑢攺容謝俄沒氏痛悼幾絕脫簪珥具儒服以殮家貧不能自食歸依父母家潛爲衣履殉身之具納笥中母察其意多方護之及姚姓謀舉葬瑢氏至期奔臨未至墓母追反之氏大慟曰吾不幸貧不能朝夕侍柩側及葬又弗克臨穴遂退入臥內更衣紿其婢出自經死與瑢合葬

謝徳輝妻林氏按鎭平縣誌林氏路亭人年十七適謝徳輝三年夫病死卽以己新衣衣夫解夫敝衣自衣甫就殮卽自縊萬曆間縣令立碑表其墓

鄭五喬妻任氏按電白縣誌任氏生員鄭五喬妻喬早亡氏年二十四守節撫孤作霖氏性嚴毅教訓有方作霖以孝聞早登乙酉鄕榜辛卯大兵入城氏年已五旬伏﹠﹟而死

鍾正气妻吳氏按文昌縣誌吳氏生員鍾正气妻夫亡苦守後因气僕弒气之弟詞波及氏縣丞梁勗誣氏知情執之未鞫氏曰余足迹未嘗逾閾今無辜受辱如此何以生爲遂投後坡河死三日後起其屍面色如生事聞郡守檄去勗官

王昌言妻陳氏按定安縣誌陳氏王昌言妻性至孝有淑徳侍父讀書諳義理歸昌言克謹婦道己丑六月許宗孔作亂昌言會師擊之身死氏卽挈家入城避難賊破城襲其家氏知不免而姑耄子懋曾在抱遂誘賊曰姑老子幼家惟我主拘此老少無益也賊信而釋之氏探姑子去遠乃痛哭罵賊曰吾祖爲尙書翁爲知府父孝廉夫受蔭職世守淸白夫死於汝手恨不得汝肉啖犬肯賂汝以生乎咋舌血噴賊而死

黎邦佐妻王氏按樂會縣誌王氏小鄕黎邦佐妻萬曆二十四年九月天同男逢孫渡流馬河破舟溺死王氏聞卽以家財文契悉付家翁奔赴溺所殉夫以死

李洪嗣妻梁氏按廣西通誌梁氏懷集人李洪嗣妻孝養老姑會一枝虎賊十餘萬破寨氏被擄攜之行氏曰我祖父詩書禮義之家豈從爾賊求生乎大罵不屈賊怒抽刀氏伸頭迎刃曰得其所矣遂戮死

王氏女按貴州通誌王氏女名伽藍石阡人年十八許字同郡庠生楊振未嫁隨父瑛省外家歸中途遇賊父老不能走被害執藍驅之行藍厲聲罵曰吾父爲汝害恨不啖汝肉尙從汝耶賊彊逼之藍唾賊面罵不絕口亦被害太守余志爲之傳萬曆五年祠祀九年禦史陳效具題旌表

安應袍妻簡氏按貴州通誌簡氏龍泉人安應袍妻歸甫一載袍暴亡氏年二十哀毀逾常絕粒三日引刀自刎於棺側

蔣公橋繼室吳氏按貴州通誌吳氏黔之普安人直指蔣克達母也幼嫻內則列女諸書年十四適蔣公橋爲繼室撫前室柳氏遺孤稱聖善旣生二子一女克達其孟也蔣𨿽望族然公橋以槧觚自立不事米鹽以故環堵蕭然一切饘粥之資俱取辦吳氏十指壬戌安寇圍州城公橋奮起艸檄與當事分戰守任久之援絕城陷賊執公橋吳氏請以身代賊將並之行吳指焚處紿之曰吾家在彼請爲若發所藏賊信之引至其地遂踴身入火前室子克修以足疾抱一女亦扃戶自焚吳母甘氏見女死自刎其姨適邵氏者見甥女入火挺身從之克達被掠轉入其窟公橋亦踉蹌奔滇閱四載歸聚如故丙子克達登賢書巡方以聞旌表其閭戊子克達始銜命爲繡衣直指

胡允朝妻楊氏按貴州通誌楊氏石阡諸生胡允朝妻夫亡矢志守節鎭遠監生羅某倚勢逼娶楊不從溺死有司奏旌

馬氏女按貴州通誌馬氏女父萬珠龍泉人年十七播賊李保倡亂女被執欲污之大罵不從賊裂其軀

盧惠妻寧氏

蔣輝妻塗氏

張自秉妻何氏

楊勝舉妻姚氏

熊觀海妻範氏

熊仁妻範氏

周氏女按貴州通誌已上七烈俱思州人值苗賊猖獗同時遇難義不受辱挺身迎刃而死萬曆間題請旌表

任效廉妻楊氏按貴州通誌楊氏任效廉妻印江人夫歿於官氏七日不食觸棺而死萬曆間巡按薛繼茂題旌

徐氏三婦按貴州通誌徐氏三婦徐萬謙妻範氏萬顯妻戴氏萬鵬妻余氏俱思州人妯娌並遇銅苗劫去相挽投河巡按宿應麟旌其門

劉辰秀郭氏張氏附

按貴州通誌劉辰秀通判劉仁女銅仁人年十六隨仁之任仁沒於官櫬還至昭平遭賊舟辰秀恐爲賊所污挽父之二妾郭氏張氏同赴水死巡按禦史蕭端蒙旌其門建祠祀之

卜壽妻髙氏按貴州通誌髙氏黎平人卜壽妻壽戍新化髙從之紡績以居壽沒氏年二十九遺命更嫁髙曰妾從君跋涉酸楚所以不忍死者君在耳君沒妾何用生旣葬壽遂自經死時人哀之

張春妻毛氏按貴州通誌毛氏石阡人張春妻萬曆二十六年播賊殺春將執毛氏去毛抱夫屍厲聲罵賊賊斷其手殺之禦史應朝卿題旌從祀烈婦祠

李士升妻周氏按雲南通誌周氏李士升妻曲靖人士升靑年沒父宦邸訃至氏繪己像於夫右每日悲泣哀毀而死

李萬年妻李氏按雲南通誌李氏李萬年妻萬年鳳梧所千戶李髫年於歸夫患瘋疾氏盡賣妝資調治疾惡甚氏毫無厭怨夫死盡哀苦節守志聞賊臨城恐受辱自縊死

何天相妻髙氏按雲南通誌髙氏何天相妻和曲州人萬曆三十五年克舉之變城破天相令同避難氏知無所避乃曰今日之事吾與若有死而已言訖抱八歲女投之於井次及幼女繼以身見者無不痛之

楊大謨妻段氏按雲南通誌段氏楊大謨妻彌勒州人段岡之女大謨爲黑舊哨戍卒萬曆三十二年寇至謨奮勇殺賊死於陣段撫其孤以節自持翁姑欲奪其志遂自縊天啟間奉旨旌表

曹氏女按建水州誌曹氏女父曲江生員某方許字流寇據滇僞將養馬於曲江彊議聘之父母不敢逆女夜自縊死

楊應梧妻劉氏按建水州誌劉氏楊應梧妻城陷率媳周氏等並自縊死先命子昺曰汝速縱火勿使賊見吾屍其子昺亦赴火死

劉世﹠﹟妻李氏按建水州誌李氏劉世﹠﹟妻普酋作亂同媳曹氏孫女惠姐科姐啟姐合門死節奉旨表其門

祁京妻楊氏按建水州誌楊氏祁京妻城陷氏年少賊欲犯之大罵不辱被支解

劉僖妻何氏按建水州誌何氏建水州守劉僖妻城陷先一日並闔門二十七口自焚死合葬於城東北五里白鶴鋪

李芬妻髙氏按建水州誌髙氏李芬妻城陷與子國杞女酉妹一家俱縊死

葉之蕃妻焦氏陳

氏附

按建水州誌焦氏葉之蕃妻守節二十餘年丁亥城陷同婢陳氏並縊死

趙敏妻王氏按建水州誌王氏趙敏妻敏死丁亥之難氏托其四歲子於老婢囑其保護率家屬投繯自焚其子邦彥後任北勝州牧申表其墓

陳竭忠妻楊氏按建水州誌楊氏陳竭忠妻忠由三科武舉任貴州他頗營守備因喬甸叛奉調徵討陣亡楊氏月給廩粟度日丁亥城陷自縊死

包家苑烈婦按建水州誌丁亥之變包家苑有婦被縛美姿容悍卒拉之婦大罵卒掣刀威迫不從去其兩手復斬兩足乃大呼其夫而死

張燮任妻龔氏鄒氏祁氏王氏蕭氏馬氏附

按建水州誌龔氏張燮任妻城陷氏先投火子媳鄒氏祁氏與姆王氏侄婦蕭氏馬氏俱從死

曾有朋妻王氏按建水州誌王氏曾有朋妻城將破朋出守氏率其子女嬸姑俱投繯死朋還亦舉火自焚

吳鼎衡妻洪氏按建水州誌洪氏吳鼎衡妻年二十二夫亡撫孤成立丁亥城陷年踰六十自焚死

劉昌妻王氏按建水州誌王氏劉昌妻丁亥城破賊縛之馬上彊登城氏紿賊下馬墮城濠死

劉晟妻臺氏按建水州誌臺氏劉晟妻城陷晟死於賊氏縱身入火死

曾左泉妻白氏按建水州誌白氏曾左泉妻城陷氏隨其夫率合家自焚死

夏啟昌妻沈氏鄒氏常氏附

按建水州誌沈氏夏啟昌妻城陷同子媳鄒氏常氏幼孫五人婢數十人並自焚死

閨烈部列傳三十

明二十五

喬起鶴妻範氏按畿輔通誌喬起鶴妻範氏順天府人泰昌元年起鶴賫詔房山夜中煤毒死範年二十三聞訃號哭不食及柩至遂自縊柩旁事聞建坊旌表

李繼志妻劉氏按畿輔通誌李繼志妻劉氏順天府人夫溺死哀慟不食欲自縊家人阻之劉曰夫子無後吾又無所歸不可以生哭累日不輟彊之食不食及葬乃投井死有司聞其事旌表

楊香哥妻樊氏按畿輔通誌楊香哥妻樊氏順天府人年十七歸楊不二年夫沒母欲奪其志不從自縊死

安守性妻孫氏按陜西通誌孫氏西安安守性妻長安人夫亡氏年二十八自縊死

楊楠妻劉氏按陜西通誌劉氏生員楊楠妻西安長安人夫亡氏視棺殮畢謂人曰幽明不甚相遠逝者其可追乎乘間縊死泰昌時題旌

甘氏女按太平府誌甘氏女名妙定灤州吏目甘譜女許聘丁國瑞將嫁瑞亡女年十六絕粒拒媒堅如金石及父母沒自經死

方氏女按休寧縣誌方氏女名管妹方村人許聘汪淮淮隨父客外十年已別娶母議另嫁女不從自縊死年二十一

李永年妻蘇氏按筠連縣誌蘇氏李永年妻寇亂蘇被獲至鳴鳳岡墜巖死

張洪徳妻王氏按畿輔通誌張洪徳妻王氏大名府人夫病亡年十六閉門自縊天啟元年旌表建坊

梁相女按畿輔通誌梁相女大名府人名梅年十八許字李東周未娶而周病密令其姊遺梅女巾帨女心許之已而東周死女聞欲自縊母防之未得間及母歸寧梅遂死與東周合葬

李繼祖妻髙氏按畿輔通誌李繼祖妻髙氏順天府人夫死不食日夜號哭七日而卒建坊旌表

武女按畿輔通誌武女大名府人初許字李生廓廓家貧又厄於繼母遘疾危篤女求往視父母不許廓歿氏絕食五日而死有司旌其門

張希﹠﹟妻劉氏按東安縣誌張希﹠﹟妻劉氏鄕民劉儒女也年十五歸﹠﹟爲繼室越十有二年﹠﹟死又閱月而劉自經以從時天啟元年正月十九日年二十有七劉生而貞靜於內則父母愛之不輕許字﹠﹟父張登云爲﹠﹟擇續配知劉淑女令委禽焉時劉僅及笄而婉孌端秀一切女紅無不詣極恭謹毖﹠﹟言不逾閫及阿翁捐館家日旁落﹠﹟與兄希稷謀析箸以分養其繼母母性奇嚴劉進羹脯朝夕侍立卒得其歡﹠﹟得田不及一頃濱於河常不逢年劉躬汫絖給食積數年稍贏羨然弗敢私銖縷也﹠﹟得瘵疾浹三月無起色劉晝夜泣禱願以身代坐立﹠﹟前都廢寢食﹠﹟死血淚交願如雨气絕僕地數絕復蘇進以水漿啖數匙而已稷密令左右防焉羸然把骨奄奄不起顧家中諸所儲曰吾夫素急其兄﹠﹟家奴輸其谷數十斛與稷筐筥錡釜之器雞豚絲枲之屬佐焉稷以十九日展墓劉泣奠畢歸拜靈幾爇香數瓣束髮剪爪服縞素大衣自經於柩旁以死是日白日黯慘悲風蕭條聞而走哭者以千計卽以其狀聞縣令縣令以報臺使者及諸監司焉

張肅紀妻孫氏按涿州誌孫氏省祭孫逢吉女適武生張肅紀頗嫻婦道因己不育勸肅紀納妾不允乃立侄爲嗣愛養不啻所生肅紀患病歲餘孫侍湯藥溲溺晝夜不惰時以好言勸慰肅紀及沒號哭求死家人防之嚴不克如志乃時時上食柩前不令埋葬一日晨起號泣上食畢怡然入室櫛沐易衣人問其故曰場中菽麥露積吾將收貯之命子僕先往人見其料理家事防稍弛乃將舊衣納斗中置柩下從容至場一一指揮多時還入閨閉門卸簪珥亦置斗中遂自縊於柩側面不攺色時年二十八

何中行妻王氏按涿州誌王氏何中行妻中行病亡王年十九慟哭欲絕因有身彊視息以待越月育女曰夫無後矣遂自盡

師瑋妻劉氏按淸苑縣誌師瑋妻劉氏遇賊以死衛其夫賊殺之

田之龍妻成氏按安州誌田之龍妻成氏兵入城氏以一子二女囑之龍同諸婦閉室中自縊未死兵至驅之出城婦曰我生長此城中焉肯出遂投水死

吳繼周妻武氏按贊皇縣誌武氏邑民吳繼周妻生員武肅女也遇叛兵被擄欲污之氏不從罵不絕聲兵以刀破其面折其手死而復蘇後氏面有刀痕手不能持物其夫憎之爲魑魅君子傷之

髙名儒妻楊氏按贊皇縣誌楊氏生員髙名儒妻事姑相夫賢孝勤儉遇歲饑荒有羣賊夜入其家欲氏以行氏罵賊而死

胡熙妻郭氏按贊皇縣誌郭氏邑民胡熙妻也美姿容值流寇至欲污之氏怒大罵寇彊逼之氏擊賊中目賊乃碎其首死

張女按贊皇縣誌張女名冬香邑民張廷珍女甫笄裏中少年伺間以言挑之女艴然怒罵泣下不食越數日竟縊死巡按禦史爲立碑記其事

閆調梅妻秦氏按贊皇縣誌秦氏邑民閆調梅妻夫死非命氏號泣不食曰生爲閆氏妻死爲閆氏鬼至夜自縊死

張洙妻竇氏按大名縣誌竇氏張洙妻性敏慧有美色歸張躬理絲枲軋軋竟夕篝火佐洙讀書洙以父喪哀痛病發卒不起氏哭僕兩日夜始蘇遂絕飲食諸妯娌勸之氏指所生子曰此弱息姒好育之念彌陀數聲而歿

成其功妻王氏按長垣縣誌王氏太學生成其功妻少保永光次女夫亡屢求自盡不得間及旣殯縊死夫遺像前天啟間有司表其門

張化麟妻許氏按歸徳府誌許氏諸生張化麟妻年十六適張未三載夫亡氏自縊以殉天啟三年旌表

劉永祿妻陳氏按夏邑縣誌陳氏劉永祿妻歸劉三載夫亡以死自誓家人不能奪其志及夫殯日自縊柩旁

曾泰妻淡氏按夏邑縣誌淡氏曾泰妻夫病死氏拜辭舅姑親戚自盡於夫屍傍

李振期妻趙氏按河南府誌趙氏孟津廩生李振期妻夫亡數欲自縊遺孤甫四歲姑慰止之逾四月遇賊擄掠村落氏懼不免遂自刎而死

李運康妻郭氏按河南府誌郭氏孟津李運康妻年十七夫歿矢志死守撫遺腹宗泌成立其艱苦之狀不可名言

危大姐按汝寧府誌危大姐眞陽危世文女許聘邑人段我用子華黼黼以摘棗墜傷左足其父請辭婚曰兒不幸折足已成廢人願更擇佳配勿忍辱公女也女時年十四聞之卽泣語其母曰天作婚姻一言已定婿之不幸吾之命也卽貧富好丑願生死以之後黼尋亡痛哭欲往弔其父兄止之不果行乃請以生平女紅及遣嫁衣飾悉以歸段其母曰此物尙可畱爲異日用何必悉歸之女曰段子不再起吾物可再用乎遂登樓自縊母急救之已無及矣天啟三年聞於朝詔建坊旌閭

趙聯璜妻李氏按濟南府誌李氏臨邑人諸生趙聯璜妻李永彊女適璜三載璜亡氏抱幼子嘉禎矢志靡他亡何姑迫更嫁氏以孤托姒斷發誓曰生爲趙氏妻死爲趙氏鬼絕食而死天啟六年旌表

王印昌妻某氏按濟南府誌某氏新城人諸生王印昌妻昌早世姑逼他適佯許之登車去及門已自縊車中

劉萱妻房氏按兗州府誌房氏嶧縣人年十七嫁劉萱夫亡不忍獨生自縊以殉其姑張氏嫠居四十餘年里人稱爲雙節

曹衎妻唐氏按兗州府誌唐氏單縣人曹衎妻夫亡氏痛哭幾絕復蘇越宿自縊死

黃國度妻侯氏按滕縣誌侯氏黃國度妻國度患瘡癩臥﹠﹟累歲衣不解帶朝夕謹事不懈國度疾篤握手訣曰我讀書原期遠大今百事皆休獨不忍於爾柰何氏慨然曰子無慮吾斷不使爾獨居地下未幾國度將危氏先自盡

蘇似韓妻方氏按滕縣誌方氏蘇似韓妻夫死將以身殉恐家人覺乘其出自縊柩傍奏聞建坊旌表

李侗妻張氏妾

附

按滕縣誌張氏諸生李侗妻遭妖亂賊勢逼近謂夫曰我不死必爲君累遂抱一女投深淵死妾李氏殉焉

王和妻趙氏鍾

氏附

按滕縣誌趙氏諸生趙相時女王和妻遭妖亂恐見淩因而自縊其子履貞娶鍾元聲女新婚一聞母變夫婦痛哭同日俱自縊死

吳贊化妻張氏按滕縣誌張氏太學生張家麟女適諸生吳贊化贊化早亡貞守孤孀及妖變投井死

王國佐妻王氏按滕縣誌王氏生員王國佐妻夫亡欲從死念二孤幼恐失養彊存視息妖變母子三人誓不從賊賊至闔家登樓長子夢庚爲賊所獲操之以劫其母氏卒不屈遂舉家焚死

趙文濟妻朱氏按滕縣誌朱氏庠生趙文濟妻夫早亡氏攜幼子守志孀居遭妖變室宇灰焚遂同家眾親鄰避難羊溫集結寨拒賊賊聞急攻之氏曰事至此命也與其辱於賊刃何如自決卽赴井死

魏顯昭妻髙氏按滕縣誌髙氏魏顯昭妻顯昭充縣役妖亂城陷縣令以印付顯昭殉難顯昭收殮營葬畢遂慟哭死其妻髙氏亦隨自盡

焦鼎勛妻戴氏按聊城縣誌戴氏焦鼎勛妻勛病亡氏年十六欲以身殉姑力止之水漿不入口兩日至晚飲鴆而死

顧元佐妾沈氏按聊城縣誌沈氏昌邑訓導顧元佐妾佐病革念氏少無子遣回母家氏號哭終日至夜自縊死

溫成修妻葛氏按昌邑縣誌葛氏溫成修妻成修病亡氏七日不食而死

王允明妻宋氏按昌邑縣誌宋氏王允明妻夫病亡氏號泣絕飲食三日期在必死家人日夜嚴防氏紿之曰吾熟思之不肯死矣索食飽啖解衣就寢數婦圍之而睡及醒氏已自經气絕天啟元年縣令率眾親祭申請具疏奉旨建坊旌表

王氏女按昌邑縣誌王氏女幼許字劉天增長而多慧常從寡伯姆齋戒誦佛經識字未幾天增病亡父母弔還悲未已女未知問故父母曰婿死矣女垂淚欲往親難之女遂痛哭絕粒眾勸莫解父曰定與汝覓一好婿兒且食女曰切淸風作餅以無底鐺煮茶吾乃食也是夜卽自縊桑樹下事聞奉旨旌表

孫氏溫氏按昌邑縣誌孫氏謝文瑾妻夫病孫奉湯藥久而不衰及沒哭泣絕食三日自縊柩前溫氏瑾弟文珍妻壬午兵殺其夫溫怒罵曰夫死畱我何用兵援之上馬屢墜不從遂亦被殺

趙鍼妻張氏按山西通誌張氏趙鍼妻夫亡氏年十七哭極哀家人疑之防守甚密越三日伺間縊死因同殮旌表

蘭應禎妻趙氏按山西通誌趙氏生員蘭應禎妻禎素以孝稱哭母致殞氏哭夫七日不食縊於柩側有司表其門

石光瑞妻趙氏按山西通誌趙氏生員石光瑞妻趙之瑜兄之鼎次女夫病半載日焚香求代忽晴空雷震紅光異香滿室不散夫遂歿氏閉戶自經死題請旌表

趙之璇妻李氏按山西通誌李氏生員趙之璇妻夫亡與偕死有司表其門

趙之瑜妻張氏按山西通誌張氏趙之瑜妻瑜病亡氏卽自縊題請旌表

雷煥妻趙氏按山西通誌趙氏名潤姐雷煥妻夫病足經年氏伺左右無懈夫亡自縊題請建坊旌表

王大統妾髙氏按山西通誌髙氏王大統妾夫亡殉節合葬城東南

任家聲妻楊氏按山西通誌楊氏生員任家聲妻少失父母陳氏撫之長歸任事翁姑孝姑歿夫亡舉家悲慟整飭盤匜略無戚容乘間自縊死題請建坊立祠祀之

董運昌妻陳氏按山西通誌陳氏董運昌妻夫亡從死年二十一天啟間有司表其門

吳安妻郭氏按山西通誌郭氏省祭吳安妻夫爲北京倉官沒於任氏扶柩歸裏及殯日自縊柩前與夫合葬

惠貞旺妻安氏按交城縣誌安氏惠貞旺妻時值大亂氏年十九一女甫三月夫被殺翁姑以孀婦避難不便欲令更適氏聞啼哭終日至夜潛出自縊死

聶三妻曹氏按交城縣誌曹氏聶三妻天啟初山賊嘯掠鄕村氏年二十三被執欲污之紿稍緩當從伺便縊死

陳烈女按保徳州誌陳烈女小字敬經歷嘉藎女經略奇瑜妹也母孟氏待嫂甚嚴峻嫂賴女調護得少安幼許字郭氏子及笄郭氏子無行且貧而奇瑜漸貴顯恥之會天啟丁卯下令募兵遂竄其名軍籍冀勾及而別嫁女女聞謂母曰嘻馬鞍矣母不省女徐曰勿呼兒兒垢甚須澡浴俾沸湯以進遂扃戶久不出呼之不應破戶視之縊死矣母驚悔號痛索其故所禦服飾悉焚之事聞旌表建坊崇祀

張兆祿妻張氏按陜西通誌張氏生員張兆祿妻漢中洋縣人天啟間夫亡氏懷利刃視殮畢自刎死

陳經濟妻趙氏按陜西通誌趙氏西安長安人生員陳經濟妻夫病亡氏絕粒七日而死督學表其門

馬蘭香按陜西通誌馬蘭香西安蒲城人鏜之孫女許聘李春煒煒罹官刑死訃至母將弔蘭香取自制女鞋寄煒母母往女私出新布裁衣低泣曰只想曾子養曾﹠﹟誰知顏路哭顏淵傍晚父母就寢乃自縊中庭杏樹下時盛暑停屍三日蠅不侵其膚異香滿室事聞旌表

郭氏王氏按陜西通誌郭氏生員東羣芳妻王氏芳妾也西安華州人芳病亟謂郭曰我死汝善事後人郭泣不答芳沒郭命匠作二棺王亦乞一棺郭許之越三日妻妾同縊死

李成梁妻閻氏按陜西通誌閻氏生員李成梁妻平涼隆徳人歸李生一女梁亡氏年十九過哀滅性臥不能起父母致醫藥不進曰第恐不得死耳遂絕

徐氏女按陜西通誌徐氏女平涼固原人受任子韓杞聘杞亡女潛自經死有司表其門

周仁學妻閻氏按陜西通誌閻氏西安涇陽人周仁學妻夫早亡無出自縊死

劉三重妻劉氏按陜西通誌劉氏平涼崇信人劉三重妻三重疾篤痛苦不可忍遂投崖氏號泣從之並死焉

王氏樊氏按陜西通誌王氏西安渭南人生員張而弛妻夫沒王絕食毀容百端求死家人救之防少疏卒自縊妾樊氏從焉天啟元年奉旨建坊旌表

張化龍妻謝氏按陜西通誌謝氏生員張化龍妻平涼人夫病侍湯藥惟謹溺矢狼藉日爲浣滌三年無倦色夫久病多恚稍不慊意卽大詬氏婉辭順之及亡視殮畢遂縊死柩前

曹鴻宇妻王氏按陜西通誌王氏渭南人生員曹鴻宇妻夫病氏告天求代及亡號泣幾絕數四以侄子爲夫後自縊後園桑下時一女方二歲牽衣號泣姑驚救气已絕年二十四縣令楊所修碑其墓

李能妻韓氏按陜西通誌韓氏西安咸寧人李能妻夫亡氏絕粒七日而死

孫坡妻張氏按陜西通誌張氏西安渭南人生員孫坡妻夫亡氏痛不自勝謂家人曰妾得從亡人地下志願畢矣至夜櫛沐縊死柩旁時年十九

曹椒葉按陜西通誌曹椒葉平涼靜寧人曹福女也端莊靜一寡言笑工女紅暇則讀列女傳年十六許配王守正未嫁正亡葉聞訃懼父母有他命潛入室自縊死

李應書妻原氏按陜西通誌原氏西安蒲城人李應書妻夫病亡氏以頭觸棺刺血書旌絕水漿幾死姑力勸慰之亡何生遺腹女數月而殤人爭求焉氏叱曰吾前所不死者冀爲夫畱後耳旣一女不存尙復冀生活耶遂自經三經三救之一日往祭其夫痛哭觸石血流不止扶歸六日而沒天啟中旌表

張氏宗氏按陜西通誌張氏張素含妻宗氏素謨妻西安長安人妯娌也遭賊難並投井死

朱朗釿妻孫氏按陜西通誌孫氏平涼人朱朗釿妻夫亡子海山方數歲氏托於翁姑七日不食不得死遂自刎同穴而葬

騫氏女按陜西通誌騫氏女西安永壽人九思女也幼許字趙本初初因九思家貧遺書罷婚女乃澡身整服彊婢導至趙門自刎而死

李萬庫妻張氏按陜西通誌張氏西安臨潼人李萬庫妻家西門外暴雨自驪山下廬舍皆圮其翁先登樹垂手挽張張不從爲水所衝激而死

樊希思妻許氏按陜西通誌許氏西安永壽人生員樊希思妻善事翁姑妯娌無間言年二十五夫亡嘔血以死

孫振譜妻張氏按陜西通誌張氏西安藍田人孫振譜妻夫亡絕食而死

張綸妻宋氏按陜西通誌宋氏西安臨潼人張綸妻夫亡子女皆幼家貧守節叔翁逼攺適服藥而死

尹孝策妻李氏按陜西通誌李氏西安渭南人尹孝策妻生一女夫亡氏年二十六叔翁謀奪其節陰許富民韓某氏每藏刀自戒歲除夜氏方同幼女臥眾突擁入門捆載疾馳叔母預匿車中奪其所懷刃擲之李以束髮簪刺喉七孔血流及抵韓門男女持簪衣以待李大聲詈曰速歸我勿自累韓見血污不可近遂令還史義伯率諸生白於有司表其門已而女嫁李遂不食而死

趙國寶妻石氏按陜西通誌石氏西安雒南人生員趙國寶妻夫病篤氏誓以身殉夫亡哭絕復蘇水漿不入口父母翁姑勉慰之不聽視殮畢入室縊死

景可樂妻李氏按陜西通誌李氏景可樂妻平涼固原人可樂以疾亡氏哀毀而死

張思靜妾田氏按陜西通誌田氏西安同州人按察使張思靜妾夫病革氏誓以死從及沒遂投繯監司旌表

李子友妻溫氏按陜西通誌溫氏李子友妻平涼固原人子友沒以身殉時年二十四天啟中旌表

石捷妻張氏按陜西通誌張氏西安朝邑人石捷妻天啟六年夫亡氏自縊家人毀壁救之不及死經日面色如生

雷一滋妻嚴氏按陜西通誌嚴氏西安合陽人雷一滋妻夫病亡氏不食而死

魏屏翰妻王氏按陜西通誌王氏西安合陽人魏屏翰妻夫亡號泣而死

任調元妾焦氏按盩厔縣誌焦氏西寨裏任侍禦長子調元妾也天啟三年元疾革氏先期自縊於密室所生弱息呱呱在旁曾不顧念

胡養正妻史氏按渭南縣誌史氏胡養正妻適胡甫一載正亡亡何流寇至逼亂不從碎其屍年十八

馬璉妻杜氏按渭南縣誌杜氏馬璉妻璉早亡杜俟葬後自縊

艾姬按四川總志艾姬者蜀之什邡縣艾榮女陶﹠﹟令綿竹納爲小姬初陶娶千黃無子而妒嘗納吳氏姬生一子且數歲黃陽愛之因勸陶再納其兄女兄女性悍而有妖態計納之足以薄吳姬寵而危其孤也陶尋攜兩姬之綿竹果不相能無何黃自往助之初入廨卽撫吳姬子陽泣曰久不抱兒兒瘠甚豈小婦不善視耶陶信以爲愛也遂不復有他慮會兒有微疾而陶適役於外二黃陰賂醫鴆殺之且目吳姬曰尙能恃兒惑吾夫否已陶知兒死二黃手而莫如之何第遣與吳姬俱歸吳姬遂見逐爲農人婦故陶得乘是時納艾姬年始十七端好寡言笑有寵於陶後陶遷姚安別駕攜艾過家與二黃異居黃竊恨之尋陶又坐事貶閩閫參軍獨攜艾姬往黃愈不能平嗾黃姬往制之比至則艾姬退處一室曰寧絕吾進禦毋使有惡聲污吾夫名是時陶已逾五十無嗣自憤鬱鬱成疹死黃姬恬不爲哀自括其囊中資爲再適計獨艾姬抱屍撫棺哭七日夜不食而死死之日囑其從者曰吾從夫子地下無恨幸焚吾屍裹骨以歸庶幾祔夫子之餘土藏焉從者如其言以骨從陶櫬還至家黃猶妒未已大罵曰婢子安得從葬尋瘞之壞垣下且徑其上黃姬竟不用命而自嫁矣後三年黃以惡疾死又二年郡牧楊仁甫始遷艾姬與陶合葬而爲文祭焉

王悅妻羅氏按四川總志羅氏合江生員王悅妻天啟辛酉賊陷城氏被執過馬街渡悅奔走求贖氏大聲曰君莫至贖我無具恐反罹害也言畢投中流死事聞旌之

胡大斗妻黎氏按四川總志黎氏瀘州黎鶴山女胡大斗妻流賊攻破白馬峒大斗遇害黎不屈自刎死

陳臺妻羅氏按筠連縣誌羅氏士人陳臺妻被難投崖死

秦一才繼室杜氏按黃州府誌杜氏滇之大理人黃岡秦一才爲大理倅娶爲繼室年十八一才且艾無子或慮其不能偕老杜曰命定矣不能偕老獨不能偕死乎一才困頓自滇歸與族弟繼宗謀畢首丘之願尋亡杜請繼宗爲治兩棺繼宗如其言杜服斬衰答弔客之禮自藝自紡成布以散婢僕三年喪畢服鴆以死鴆尙初嫁時所攜血盈盈漬五官猶自拂拭臨絕猶令加故褖衣於裼

湯婦徐氏田

婦附

按云夢縣誌徐氏邑民湯百合子婦與生員田野治子婦某氏俱以罵賊不屈而死

楊云伯妻魏氏按荊州府誌魏氏公安楊云伯妻夫久病氏服事勤苦至以口承痰唾夫歿鄕人勸其攺節從容自縊死

徐兆麟妻何氏按荊州府誌何氏石首徐兆麟妻事姑至孝遇賊赴水死

王登庸妻龔氏按荊州府誌龔氏石首王登庸妻夫亡閉戶自縊年二十五天啟二年旌表

王某妻侯氏按公安縣誌侯氏江陵庠生王某妻避賊於湖賊搜湖急蹈水死

李氏按長陽縣誌李氏貢士譚曉母避難江北夜爲賊所追投江而死

鄒張魯妻郭氏按常徳府誌郭氏桃源生員郭宗孟女生員鄒張魯妻魯應歲試沒於郡氏哭泣斷飲食三月而死天啟初有司旌之

彭

閨烈部列傳三十一

明二十六

胡萬倉妻張氏按畿輔通誌胡萬倉妻張氏保定唐縣人崇禎戊寅冬避難明伏山氏年十九娠將娩爲亂兵所執過唐河投橋下水淺不死復奮身躍入深處及冰解屍出顏色如生其家收而葬焉

範士楫妻馬氏按畿輔通誌範士楫妻馬氏保定府人丙子城陷攜三女曁婦王氏投井死

耿廣文妾某氏按畿輔通誌耿廣文妾某氏保定府人耿捍禦城頭氏爲之守印兵入城懷印投學宮井中死

杜升之妻馮氏按畿輔通誌杜升之妻馮氏保定府人崇禎戊寅遇難於城西三里溝被執扶之上馬氏墜馬傷面曳而復墜者再四發蓬衣裂至死不從血濺馬蹄屍橫野艸

王甫女按畿輔通誌王甫女保定府人幼許字仕族數年﹠﹟沒母欲令更字泣曰命耳忍他適以貽泉下羞遂服毒死

劉成憲妾黃氏按畿輔通誌劉成憲妾黃氏保定府人崇禎十五年城陷被執欲犯之大罵不從遇害

韓氏劉氏按畿輔通誌韓氏路進寶妻劉氏進財妻妯娌也皆廣平府人遇兵亂進寶等扶母偕兩婦東走塗次遇兵被擄兩婦見勢危急俱投河死進寶等扶其母逃去

石武光妻任氏按畿輔通誌石武光妻任氏保定府人甲申城破投井死

路守洪妻髙氏按畿輔通誌路守洪妻髙氏河間府人戊寅之亂同兄女被掠入營氏遇鄕人同難者告以祖父姓名曰寄聲我家當於此覓吾姑侄屍遂入營帳伺間取刀先殺侄女卽自殺鄕人語其家取屍而還

張文燦母湯氏按畿輔通誌張文燦母湯氏保定府人甲申城破投井死

董氏女按畿輔通誌董氏女河間府人大同衛都督董公之女受聘於都憲寇莊憲湣公孫璨璨死女欲歸養翁姑父母不從遂絕食懣懟而死寇禮迎而合葬焉

王鎭邦妻楊氏按畿輔通誌王鎭邦妻楊氏保定府人甲申城破投井死

魏氏女按畿輔通誌魏氏女河間府人少受聘同邑柳大節未婚大節病死及殯女啟其父母曰大節旣殯女欲往送父母許之旣至觸棺而死因合葬

齊弘謨妻喬氏按畿輔通誌齊弘謨妻喬氏保定府人甲申城破投井死

陳新國妻王氏按畿輔通誌陳新國妻王氏河間府人年二十七聞城陷堅閉戶持菜刀以俟及夫被執氏揮刀奪夫被砍死

祕養邃妻翟氏按畿輔通誌祕養邃妻翟氏河間府人辛巳兵變不辱投井死

齊弘勛妻王氏按畿輔通誌齊弘勛妻王氏保定府人甲申城破投井死

髙二姐按畿輔通誌髙二姐河間府人髙鑑女受丘氏聘未娶爲流賊所掠道經丘氏園乃紿賊曰此有一女甚美吾爲汝誘之賊從其言二姐入園縊死柳下

安邦母張氏按畿輔通誌安邦母張氏保定府人甲申城破投井死

郝允昭妻張氏按畿輔通誌郝允昭妻張氏河間府人戊寅兵變被獲不辱死

賀謙妻張氏按畿輔通誌賀謙妻張氏保定府人甲申城破投井死

孟章明妻王氏按畿輔通誌孟章明妻王氏河間府人甲申闖寇陷京師章父少司寇死難章曰吾不獨生當從死氏曰君死妾亦死遂自縊

賀諤妻劉氏按畿輔通誌賀諤妻劉氏保定府人甲申城陷投井死

王之俊妻李氏按畿輔通誌王之俊妻李氏順天府人年二十嫁未半載聞城破奔赴積薪內自縊旌表

李奇芳妻王氏按畿輔通誌李奇芳妻王氏保定府人甲申城破投井死

閻二姐按畿輔通誌閻二姐河間府人姐偶往田間惡少黃旺窺其色彊拉污之閻極口詈罵堅執不從旺怒持鐮殺之

李云蒸妻戈氏按畿輔通誌李云蒸妻戈氏河間府人崇禎十年蒸被難氏抗節不辱死

魯云妻吳氏按畿輔通誌魯云妻吳氏河間府人夫亡年二十五無子父母欲嫁之吳曰國有二主乎父母不聽私許於求婚者納采之日方與之言氏陽允之潛縊密室

郭其謀妻彭氏按畿輔通誌郭其謀妻彭氏保定府人甲申城破投井死

賈女按畿輔通誌賈女進士賈太初女壬午之變賈殉難女年十三抗節不辱與父同死

石文光母司氏婦任氏附

按畿輔通誌石文光母司氏保定府人甲申城破與文光妻任氏同投井死

朱嘉運妻祁氏按畿輔通誌朱嘉運妻祁氏河間府人壬午郡城陷氏恐被執閉戶自縊死

何光嶽妻師氏按畿輔通誌何光嶽妻師氏保定府人甲申城破被執彊污不從罵賊死

張之蓁妻郭氏按畿輔通誌張之蓁妻郭氏河間府人夫博飲無賴逼氏失身氏忿恨自挑其目夫猶逼不已遂投繯死

文鬥光妻李氏按畿輔通誌文鬥光妻李氏保定府人甲申城陷投井死

耿中丞繼室楊氏張氏馬氏許氏附

按畿輔通誌耿中丞繼室楊氏保定府人丙子之難攜子婦孫婦從容赴井死同宗太學耿學周妻張氏生員耿好閔妻馬氏率男婦許氏等十三人投井死

卞文明妻李氏按畿輔通誌卞文明妻李氏保定府人甲申城危投井死

樊得華妻楊氏按畿輔通誌樊得華妻楊氏河間府人有美色遭寇變彊之上馬大罵不從賊以金銀誘之罵益厲賊怒斬其首屍僵立不僕手猶作指罵狀賊驚異散去

董秀妻燕氏按畿輔通誌董秀妻燕氏保定府人城破被執不從死於刃

陳正心繼室姜氏楊

氏附

按畿輔通誌陳正心繼室姜氏保定府人正心歿孀居三十年丙子城陷同婦扆學妻楊氏投井死

劉世安妻王氏按畿輔通誌劉世安妻王氏保定府人甲申城陷被執不從死

賈詔庭妻孫氏按畿輔通誌孫氏賈詔庭妻廣平府人崇禎戊寅城破不辱而死

王氏女按畿輔通誌王氏女許字劉云書保定府人甲申城破自縊死

倪秉樞妻張氏按畿輔通誌倪秉樞妻張氏河間府人守節二十一年壬午之變抵死拒賊手傷賊面賊怒引刀刺其腹而死

梁芳妻王氏按畿輔通誌梁芳妻王氏保定府人甲申城破投水死

李春蓁妾馬氏按畿輔通誌馬氏李春蓁妾京師人甲申流寇敗回挾春蓁及馬氏西行至宜溝驛馬自縊死

劉自重妻羅氏按畿輔通誌劉自重妻羅氏保定府人甲申城破被賊執義不受辱爲所殺

靳朴妻韓氏按畿輔通誌靳朴妻韓氏眞定府人戊寅之變義不受辱墜樓而死

張映星妻李氏按畿輔通誌張映星妻李氏保定府人城破閉戶自縊死

殷應試妻馬氏按畿輔通誌馬氏殷應試妻廣平府人年十九夫亡無子矢志守節偶歸寧值叛兵突至令解襦搜財物馬大罵拒之兵怒刺以利刃斷腸而死猶兩手堅持衣領如生事聞旌表

何光二妹按畿輔通誌何光妹三姐四姐保定府人甲申寇攻城勢危急二女俱投井死

許聯昌妻田氏按畿輔通誌許聯昌妻田氏眞定府人寇入其家恐被污毀面塗容墜樓死

王徳元妻何氏按畿輔通誌王徳元妻何氏保定府人甲申城破投井死

李可畏妻鄭氏按畿輔通誌李可畏妻鄭氏眞定府人值兵變城陷恐被辱自刎死

何一中妻趙氏按畿輔通誌何一中妻趙氏保定府人甲申城危氏急投井死

鄭卿妻何氏按畿輔通誌鄭卿妻何氏保定府人卿卒氏年二十七夫殮雉經死

王崇化妻趙氏按畿輔通誌王崇化妻趙氏保定府人寇變城陷同二子罵賊被殺

董春妻田氏按畿輔通誌田氏董春妻廣平府人夫幼而騃姑淫悍與僕私百計誘之堅不爲動姑大怒剚其腹而死地鄰鳴於官淩遲其僕而杖殺其姑

韓楓妻王氏按畿輔通誌韓楓妻王氏保定府人甲申之變寇攻城危同楓投井死

周騰麟繼室許氏按畿輔通誌周騰麟繼室許氏順天府人城破氏芳年美麗兵欲犯之義不受辱遂死於兵旌表

胡應登妻侯氏二

女附

按畿輔通誌胡應登妻侯氏順天府人李自成之變登二女未字恐見辱皆自殺侯亦自剄

王延礽妻賈氏按畿輔通誌王延礽妻賈氏保定府人甲申城破投井死

婁邦衡妻馬氏按畿輔通誌婁邦衡妻馬氏眞定府人崇禎十七年遇兵變投井死從祀烈女祠

劉廷諫妻李氏按畿輔通誌李氏劉廷諫妻廣平府人遇亂被執不從投井死

劉弘妻王氏按畿輔通誌劉弘妻王氏保定府人甲申城陷投井死

袁陪妻史氏按畿輔通誌袁陪妻史氏廣平府人遇流賊於漳水濱欲污之不從投井死

王耀妻劉氏按畿輔通誌王耀妻劉氏保定府人甲申城陷投井死

王顯祿妻劉氏按畿輔通誌王顯祿妻劉氏河間府人年二十遇賊將辱之不從罵賊被殺

張純心妻李氏按畿輔通誌張純心妻李氏保定府人罵賊死

朱啟穎妻汪氏按畿輔通誌朱啟穎妻汪氏河間府人崇禎壬午瀛郡陷氏抗節不受辱被殺

韓拱妻任氏按畿輔通誌任氏韓拱妻廣平府人夫亡自縊死

宋允谷繼妻王氏按畿輔通誌宋允谷繼妻王氏保定府人遇兵變罵賊被害

王山妻常氏按畿輔通誌常氏王山妻廣平府人年未二十值流賊亂被執義不受辱罵賊投井死事聞旌表

李辧異母苗氏按畿輔通誌苗氏李辧異母眞定府人崇禎戊寅城陷不屈同十三歲小姑及十六歲長女十二歲次女三歲幼女相率投井死

孫佑妻唐氏按畿輔通誌孫佑妻唐氏河間府人夫亡年三十悲痛不食月餘而死

鄭鳳翽妻史氏按畿輔通誌鄭鳳翽妻史氏保定府人翽值戊寅之變守城殉難氏晝夜號哭求死報夫翁姑百端勸慰其志愈堅其言愈烈托五歲孤銹於翁姑七日不食而死

武彊妻常氏按畿輔通誌武彊妻常氏廣平府人常瑣女夫商於外姑淫悍日與羣惡少謀污婦以掩其穢不得痛加箠楚婦不從亦不言竟自死時大旱鄕人率眾往祭婦墳祭夕雨大注人以爲孝烈所感

王騰髙妻劉氏按畿輔通誌王騰髙妻劉氏保定府人裏中有惡少馬廷柱者心慕之闞其夫出持刀入室曰從我則生不則死氏曰寧死不從且擊且罵廷柱怒而殺之邑令趙公獲廷柱磔於市

髙梅女按畿輔通誌廣平府人髙梅女許字田旣庭未歸而庭亡父母方往弔女自縊於家

常律妻郭氏按畿輔通誌郭氏常律妻廣平府人年十七歲夫亡越七日自縊死

王新士妻李氏按畿輔通誌王新士妻李氏保定府人新士亡卽夕分衣物給子女自縊死

許世奇妻劉氏按畿輔通誌許世奇妻劉氏保定府人遇變與夫攜子行至野井邊謂夫曰妾以子付君藉此井全節矣遂投井死

張沼妻吳氏按畿輔通誌張沼妻吳氏保定府人寇變被執縛以威逼污氏大聲疾呼曰吾首可斷吾身不可污堅執唾罵竟遇害

張耀妻李氏按畿輔通誌張耀妻李氏保定府人夫溺死堅志守節聞有謀娶者遂縊死

張鑰妻管氏按畿輔通誌張鑰妻管氏保定府人鑰亡氏欲殉夫兩縊遇救遂絕食死旌表

王薦妻孫氏按畿輔通誌王薦妻孫氏保定府人丙子城陷促儕輩畢投繯引刀自剄死

李學泌妻葛氏按畿輔通誌李學泌妻葛氏保定府人年十九適泌泌病亡氏自縊於寢門以救免姑以冢婦子立爲後勉以撫孤氏不顧復兩縊皆不得死越七日托飲水以頭倒植水甕復出之遂朝夕伏夫棺水漿不入七日而死

王養志妻李氏按畿輔通誌王養志妻李氏保定府人年十七適志三載而志歿翁姑令別嫁二日不食乘間自縊死

張燧妻荊氏按畿輔通誌張燧妻荊氏保定府人夫亡數日不食及遇變投井死

金毓峒妻王氏按畿輔通誌金毓峒妻王氏保定府人甲申聞賊攻城三軍枵腹守陴盡出其簪珥冠帔以餉軍城陷自縊死

髙植妻王氏按畿輔通誌髙植妻王氏保定府人甲申城陷縊死

申錫妻王氏按畿輔通誌申錫妻王氏保定府人甲申城破投井死

孫誠妻許氏按畿輔通誌孫誠妻許氏保定人甲申城破投井死

張巽妻劉氏按畿輔通誌張巽妻劉氏保定人甲申寇變投井死

王傑妻董氏按畿輔通誌王傑妻董氏保定府人甲申寇至城破投井死

程格妻王氏按畿輔通誌程格妻王氏保定府人年十九歲甲申五月同姑避難宋莊猝遇敗寇欲擄以行氏抱樹不前厲聲罵賊賊以刃恐之罵愈厲遂遇害

連茹女按畿輔通誌連茹女保定府人甲申城破投井死

李祖庚妻韓氏按畿輔通誌李祖庚妻韓氏保定府人嫁三日而李病又三日夫亡氏十日不食死顏色如生

張春先妻陳氏按畿輔通誌張春先妻陳氏保定府人夫亡自縊死

黨鴻儀妻劉氏按畿輔通誌黨鴻儀妻劉氏保定府人甲申城破投井死

宋鎧妻趙氏按畿輔通誌宋鎧妻趙氏保定府人夫亡年二十二三日不飲食縊死柩旁

髙桂妻劉氏按畿輔通誌髙桂妻劉氏保定府人甲申城陷自縊死

劉兆貞妻吳氏按畿輔通誌劉兆貞妻吳氏保定府人甲申城破寇至投井死

袁希契妻劉氏按畿輔通誌袁希契妻劉氏保定府人契病危氏默辦二棺誓同死契亡隨自縊死兩棺同發見者墮淚

張邦正妻李氏按畿輔通誌張邦正妻李氏保定府人甲申城破投井死

師人哲妻王氏按畿輔通誌師人哲妻王氏年十七人哲亡氏誓殉節絕粒七日自縊死

王秀妻張氏按畿輔通誌張氏王秀妻廣平府人流賊亂欲污之不從身被數創而死時年二十五

鄭棐妻郭氏徐氏郭氏徐氏梁氏張氏附

按畿輔通誌鄭棐妻郭氏保定府人封宜人丙子兵破城同舉人鄭棻妻徐氏任子鄭延勛妻郭氏鄭延烋妻徐氏諸生鄭爾城妻梁氏鄭爾經妻張氏同死難

顧通妻楊氏按畿輔通誌楊氏顧通妻廣平府人年二十一而寡家貧無子鄰里欲謀娶之氏涕泣不食自縊於墓所

韓女按畿輔通誌韓女眞定府人韓邦振女年十四未字崇禎戊寅之亂同鄰婦避山中爲兵所獲義不受辱被殺

提兆吉妻紀氏按畿輔通誌提兆吉妻紀氏河間府人秉性貞潔動必循禮壬子城陷恐被辱投井死

陳擢穎妻楊氏按畿輔通誌陳擢穎妻楊氏保定府人丙子遇變勸其夫與子遠避曰勿以我爲念城存與存不然歸當求我於井中城陷與少子及女投井死

蘇有根妻髙氏劉

氏附

按畿輔通誌蘇有根妻髙氏保定府人遇變縊死其子時蘭妻劉氏從焉

劉得成妻李氏按畿輔通誌劉得成妻李氏河間府人夫亡守節遇亂恐辱投水死

趙鳴鳳妻劉氏按畿輔通誌趙鳴鳳妻劉氏保定府人遇兵脇逼義不受辱挾子投水死後屍浮水上母子猶相抱

胡垣妻李氏按畿輔通誌胡垣妻李氏保定府人事翁姑孝丙子被掠義不受辱寇彎弓射之投井死

王世琇妻武氏按畿輔通誌王世琇妻武氏保定府人世琇任歸徳司李壬午殉城氏聞訃一慟而絕久之復蘇泣托孤子幼女於妾汪氏閉戶投繯死

陳士章妻張氏按畿輔通誌陳士章妻張氏保定府人甲申之變辭家廟率女戚坐井﹠﹟以待城破捧誥命投井死侍婢抱周歲孫陳仔亦投井羣婢從者四人

馬仲斗女按畿輔通誌馬仲斗女河間府人年十六未字崇禎十二年寇變女被逼辱罵賊不從死

劉兆元妻賈氏按畿輔通誌賈氏保定府人河南方伯賈孔瀾次女歸文學劉生兆元生素文弱以苦讀致沈﹠﹟氏煮湯藥同臥起不解衣合睫者兩月餘生卒遂絕粒翁姑泣勸曰曷不少延治後事寬吾老人力乃稍沾勺水迨襄事泣謂翁姑曰兒已許良人矣以孫輩累翁姑臨穴一慟竟絕粒不復起卒之日郡大夫聞之曰女宗也卽日臨其喪諸以觀風至者無不表其門焉

李瀛妻郭氏按畿輔通誌李瀛妻郭氏淸苑人性淸潔閨門相敬如賓瀛卒無子郭與妾韓氏同時閉戶自縊親族解救韓復蘇郭已死矣

楊炫妻秦氏按畿輔通誌楊炫妻秦氏保定府人夫亡氏年二十九水漿不入口者七日不死遂自縊柩旁

劉光遠妻李氏按畿輔通誌劉光遠妻李氏保定府人遇兵彊逼不辱投井死

張璞妻王氏按畿輔通誌張璞妻王氏保定府人年十八癸未遇變逼之不屈殺旁列者數人以恐之曰汝不從視此氏怒罵以鈍刃剚喉數十而死

齊玉妻段氏按畿輔通誌齊玉妻段氏保定府人聞警卽誓以死及變投河死

孫正祚繼室遜氏按畿輔通誌孫正祚繼室遜氏順天府人事姑盡孝姑病默禱願以身代己巳城破扶姑潛藏於地窖甫封窖兵猝至氏曰姑得生吾死無恨矢志不屈身被重傷而死旌表

段尙志母王氏侯

氏附

按畿輔通誌段尙志母王氏保定府人崇禎九年遇變與尙志妻侯氏誓不受辱姑媳俱投河死

劉開科妻甄氏按畿輔通誌劉開科妻甄氏眞定府人夫亡止一女號泣不食自縊屍旁旌表

李志銘妻郭氏按畿輔通誌李志銘妻郭氏保定府人年二十夫疾亟謂郭曰我不復興汝少無子何所依郭曰萬一不諱當同棺言畢而夫逝郭亦潛入臥內自縊死與夫偕殯焉

楊家麟繼室周氏按畿輔通誌楊家麟繼室周氏眞定府人年十五歸楊甫歲餘夫覯疾旦夕進藥必親嘗夜則禱天願以身代夫歿哀毀骨立越三日乃盡簡囊篋付兄嫂撫棺長號欲死家人嚴伺之不得間數日不進勺水病不能起迫令家人扶掖至柩前哭不能出聲遂觸柩僕地頃之而絕時年十六事聞於朝建坊旌表

張奮翼妻王氏按畿輔通誌張奮翼妻王氏保定府人兵變恐爲所辱先投井死入烈女祠

劉維昌妻周氏按畿輔通誌奉政大夫劉維昌妻周氏蠡縣人崇禎十一年奉老姑攜幼子避難城中淩晨聞變不令姑知潛向樹間縊死督學旌之

張舒翼妻李氏按畿輔通誌張舒翼妻李氏保定府人聞警恐受辱投井死

李合天妻張氏按畿輔通誌李合天妻張氏保定府人合

閨烈部列傳三十二

明二十七

曹持巽母張氏按西陂類﹠﹟崇禎甲申三月流寇陷北京凡士女爲賊所戮辱者甚眾而曹持巽之母張孺人以一門死難聞曹故三河巨族籍隸興州後屯衛因家於京師其先兩世皆舉進士爲大官張孺人者官蔭生曜之妻也有婦徳曜歿四男子俱娶婦二女子已適人幼女順未嫁能教之以禮法閨門之內肅如朝典寇氛初迫人心恟恟不安咸欲出避孺人獨謂長子持巽曰吾家世受國恩不可臨難苟免天若祚明必且無事萬一不濟我當從汝父地下耳去將何之時都城守備廢弛人知寇至必陷諸子聞以告孺人孺人堅持前志且曰國家根本一動未有枝葉不隨之搖落者巢傾卵破在所不免我斷不肯偸旦夕不可必之生玷辱家門汝輩宜早散去以延先人血食但不失身逆賊我死亦瞑目矣三月十五賊薄城孺人率子持巽持敏持肅持毅婦李氏周氏鄧氏女順哭祭家祠中因與家人訣命各自爲計諸子與婦與女亦相向哭誓從母俱死十八夜外城陷孺人以尺練自隨神色陽陽不少變十九日辰刻內城陷卽以練縊死從死者曜父妾姜子持敏持肅持巽婦李持毅婦鄧女順及乳嫗孟也持巽自刎未絕肅婦周與持毅縊繩絕而蘇俄頃賊大至持巽爲賊執持毅乘間扶其嫂周逃去持巽陷賊中猶得具棺殮孺人及諸從死者賊退持毅奉以葬於永定門外石橊莊之祖塋

李慕懸母徐氏孫氏附

按順天府誌徐氏庠生李慕懸母少寡遺腹生慕懸以苦節教補諸生崇禎壬午有司旌之甲申流賊破都徐率其媳孫氏投井死

孫灝妻王氏按順天府誌王氏庠生孫灝妻也性貞順善事舅姑甲申三月十九日寇陷京師氏拜別舅姑曰婦少值此亂離惟有一死乃自縊年二十一

錢裕國妻劉氏王

氏附

按順天府誌劉氏太學生錢裕國妻流寇之變與弟婦王氏自縊於室

王法母胡氏按順天府誌胡氏庠生王法母流賊入都自縊死

何器妻夏氏按順天府誌夏氏郡諸生何器妻甲申三月流寇陷城自縊死

毛公望妻楊氏洪氏王氏附

按順天府誌楊氏毛公望妻流寇薄都公望奉母逃避楊卽許夫以死城破楊同母洪氏父妾王氏三妺一弟一女一婢俱投井死

彜典妻蕭氏按順天府誌蕭氏郡諸生彜典妻流寇破都縊死

劉世泰妻王氏世泰妹鄰女王氏附

按順天府誌王氏庠生劉世泰妻流寇之變同世泰妹及鄰女王氏同投井死

牛氏姊妹按順天府誌牛氏姊妹牛應象二女也甲申寇變二女皆及笄告父曰兒安所避父曰吾不忍爲汝明言乃指一坎示之二女泣拜投坎遂生埋之

戈氏二女婢榮花附

按順天府誌戈氏二女庠生戈元凱妹及元凱父妹也流寇破都率婢榮花同投井死

馬婦陳氏按順天府誌陳氏陳應選女適馬某流賊破都先殺其幼女引刀自剄

曹家麟妻於氏按順天府誌於氏舉人曹家麟妻夫死守節值流寇入都自縊死

王潔母魏氏四姐某氏梧鳳附

按順天府誌魏氏郡諸生王潔母流賊破都抱幼女與侄女四姐及侄女之庶母某氏婢梧鳳同投井死

王良眉妻張氏按順天府誌張氏安鄕伯張國柱女順天庠生王良眉妻甲申流賊入京恐見辱登樓自縊死

馮爾偃繼妻周氏馮爾發女爾﹠﹟妻附

按順天府誌周氏生員馮爾偃繼妻年十七歸馮馮多病居二年沒氏奉孀姑劉氏惟謹前女甫四歲愛之無異己出值流寇之變與貢生馮爾發女生員馮爾﹠﹟妻於氏同死

朱家麟妻李氏馮

氏附

按順天府誌李氏上林苑監丞朱家麟妻巡撫宣府朱之馮母戊寅冬之馮任靑州道以表入京寄家濟南公署己卯正月濟南遇變城陷之馮妻馮氏趨井邊李亦急往欲同死馮以姑年老必不至掠可不死家人扶姑泣馮抱女投井死李憑井長慟左右欲扶匿民家李曰卽死亦勿去公署抱幼孫危坐絕粒六日而卒制府上其節烈特賜建坊旌表俱加贈宜人

李華妻胡氏按宛平縣誌胡氏南城李華妻夫隨父出外其姑與人通因逼污胡氏以滅口胡堅不從姑與所私乘夜以土囊掩殺之事聞上命諭祭立祠

趙嘉彥妻孫氏按宛平縣誌孫氏中城時雍坊民趙嘉彥妻嘉彥病亡孫不食而死禦史楊鎬奏旌之

劉廷詿妻葉氏按宛平縣誌葉氏劉廷詿妻性貞烈气溫和事姑盡孝相夫極順叔嫂妯娌咸睦甲申闖逆陷京城遭害者彊半夫曰藏匿極密可以不死氏曰當此禍亂幸免於恐迫何如從容以死遂投繯

安爾芳妻梁氏按宛平縣誌梁氏安爾芳妻秉性貞潔甲申闖寇逼京恐被辱欲投井不識路投家中水缸死

蕭家熙妻李氏安氏陳氏附

按宛平縣誌李氏生員蕭家熙妻太僕寺卿李思啟女寇破城李率兩妾安氏陳氏從容自縊死

李賢妾余氏按宛平縣誌余氏丰城侯李賢妾侯病餘侍甚謹及沒余沐浴更衣泣柩前曰妾得侍侯房帷今從死分也遂不食死事聞追封淑人賜葬西山

楊國新妻朱氏按固安縣誌朱氏楊國新妻年十六夫死僵臥柩傍水漿不入口者十日死

楊光旦妻陳氏按固安縣誌陳氏都督同知楊光旦妻泰寧侯陳良弼第四女也夫早亡子孤幼氏守節京邸已經五載因候諭祭及給地營葬夫柩未歸崇禎甲申三月十七日流寇至昌平十九日城陷氏登樓以絲自縊而死

呂完聲妻陳氏按通州誌陳氏諸生呂完聲妻完聲疾亟召親族囑以後事族人畢至以氏在側不卽言氏心知其爲己也遂出戶外夫乃言曰吾旦夕且死婦少無子我不忍其煢獨語未竟氏遽入問適語云何夫不應氏曰我耳之矣今君一飯妾亦一飯君不食妾亦不食與君俱死未幾夫沒陳不食十四日死於柩側事聞旌其門

徐九徳妻翁氏按通州誌翁氏徐九徳妻崇禎己巳張家灣城破九徳被難氏匿神龕中自縊死

丁大志妻趙氏按通州誌趙氏諸生丁大志妻崇禎己巳張家灣城陷所生女被掠氏往奪之手指盡砍落爲所殺

劉杞芳妻林氏按通州誌林氏通州人年十七室於州庠廩生劉杞芳居恆倡隨以道好聽劉生陳說古先節義懿軌而心傾向之居三載生病亡氏悼慟幾絕咄咄若與生語矢絕粒共死而以翁姑及太翁姑在不欲遽言傷其意每家人進食爲匿少許若飲啜狀而實不以濡諸﹠﹟越五日困憊僕地夜半蘇家人以所匿飲食究問其故氏從容語其姑曰婦今欲從亡人地下誼不得爲翁姑及太翁姑畱姑抱其女泣勸氏曰傷哉吾天之死何卹一女戒家人勿復抱持來前因彊出寢曰此門一出無復更進遂臥夫柩傍不起翁姑及諸姻鄰累日慰解不爲動竟餓二十一日死學校具其事上之郡大夫請旌焉

李茂齡妻髙氏按通州誌髙氏李茂齡妻夫亡絕粒七日自縊柩前兵備道羅國華遣官祭之

袁希點妻張氏按通州誌張氏袁希點妻聞城將破先令三女俱縊後自死

楊二妻王氏按寶坻縣誌王氏楊二油匠之妻崇禎庚午浙兵入衛時天津翟巡撫靖以杭州營分汛梁城軍無紀律將懦兵驕人情震詟知生員張鸞翼家富假察姦細爲名搶掠一空窺王氏少艾因夫出彊欲污之氏閉戶詈罵勢急以菜刀自刎

劉儀寵妻韓氏按昌平州誌韓氏劉儀寵妻方婚會城將陷與姑艾氏投井而死

趙計良妻王氏按霸州誌王氏香營村人趙計良妻移居與賣茶李莪爲鄰莪屢圖不得一日入其室彊欲污之氏大罵力拒欲投井死會救至莪逸去越二日夫出竟縊死莪遂坐法

杜蕃繼室朱氏按薊州誌朱氏生員杜蕃繼室年十九歲適蕃甫二年而蕃病不起顧謂氏曰我死爾年少子幼又非爾出爾將安之氏以死許不數月而蕃沒旣殯氏赴井欲溺救之復引刀自刎又奪之乃絕粒三日閉門經死年二十一歲

韓禦史側室楊氏按永平府誌楊氏韓禦史側室庚午被執大罵而死

馬如麒妻陳氏按永平府誌陳氏馬如麒妻麒從鎭將追剿叛兵卸甲中風死陳聞變誓以身殉時年二十五有子甫四歲麒柩停北門外氏赴柩側哭三晝夜目不交睫食不進口姑勸以撫孤謂姑曰若非姑子耶二十六歲尙不能事姑以終天年此煢煢者又何恃焉遂棄不復顧乘間自縊死有司以聞配享貞女祠

王宗仁妻宋氏按盧龍縣誌宋氏王宗仁妻永平兵亂宗仁偕氏避於鏵子山夫婦爲軍所掠行至玉田軍人窺宋氏美欲害宗仁氏顧謂夫曰我不幸至此必不以身累君遂攜一女投井死

髙應礬妻侯氏

劉聲遠妻楊氏

劉承教妻賈氏

王惠民妻沙氏

陳蒙古妻宋氏

張國韓妻韓氏按盧龍縣誌已上六婦皆庚午城陷不屈而死

陳天祿妻孫氏按撫寧縣誌孫氏陳天祿妻夫亡舅姑以無子令攺嫁不從自縊死

張啟行妻陳氏按安肅縣誌張啟行妻陳氏事繼姑以孝聞兵將至姑臥病驚絕氏謂曰必同死毋恐兵旣至語夫避祖塋中以子拜托老嫗卽扶姑共投井死迨兵入其家老嫗告實兵不忍殺其子事聞奉詔旌表

張啟忠妻謝氏按安肅縣誌張啟忠妻謝氏兵至不辱投井死

劉芳聲妻許氏按安肅縣誌許氏劉芳聲妻兵攻城且破氏欲死其伯母止之再四氏曰吾斷不惜一死污吾祖父淸名遂挈一女抱一子投井中

王夢明妻劉氏按安肅縣誌王夢明妻劉氏兵變傭奴引之避難叱去兵至不從被殺

葛學亮妻李氏按安肅縣誌葛學亮妻李氏與亮安貧度日及兵變罵賊死

張妻王氏按安肅縣誌張妻王氏年十六遭兵掠不從被殺計刀傷十二處先嘗與閨人論節烈事或嘆其難氏謂當爲之事不得以難辭至是果然

張子耕妻南氏按安肅縣誌張子耕妻南氏夫亡守節羣盜劫其家氏曰我孀婦但無近我當給爾金一盜援南氏手怒曰我給爾金謂不辱耳今若此寧死不給由是罵賊被焚死

苗景珠妻姬氏婦楊氏女時逢吉妻附

按定興縣誌苗景珠妻姬氏性靜肅常舉女慕貞潔語爲家人訓丙子變起卽與婦楊氏坐井邊不去人或勸之曰吾輩婦人以得死爲幸其已嫁女爲生員時逢吉妻亦迎之來同宿食井邊四五日一聞城陷母女姑媳並投井死

王佐妻崔氏按定興縣誌王佐妻崔氏夫多學能文宿有徳望丙子之難城守推爲督率氏謂之曰城全固是美事萬一勢大難支君當自爲計勿顧家後園井是我畢命處也又囑其門人曰汝師素弱臨難恐不能自全汝輩扶持之方見平昔道義之重城陷死於井一一皆如其言

郭村雙烈按唐縣誌完縣之郭村有業爲豬毛繩者不知其姓氏崇禎戊寅冬攜兩媳避難於唐之西山夜宿雹水村顧氏店中亂兵猝至見少婦美色驅之行二婦互相抱持不去眾鞭擊威喝復堅抱柱兵大怒亂劈其頭腦裂而死

張煋妻齊氏按慶都縣誌齊氏張煋妻年二十戊寅之變隨夫避亂於車輪寨之南巓煋返探家遇難氏聞之以帛束身以帕裹面奮身投崖而死

王氏女按容城縣誌王氏女美姿容李化檟聘爲妻癸未聞警其母送至李家未合﹠﹟復送歸藏空房中兵曳出迫脇使去母執不與被殺又急持女女抱母屍痛罵不止殺母屍旁

劉嗣昌妻張氏按蠡縣續志張氏劉嗣昌妻崇禎十一年城潰氏抱幼女匿空室中爲亂兵所獲驅出門氏兩手扼門罵不絕口立死刀下學使旌其門

徐泑妻王氏按蠡縣續志徐泑妻王氏夫早亡氏欲死以子方在抱舅姑勸止之逾數月而子殤氏意遂決伺姑出自經死

郝廷儒妻王氏按深澤縣誌郝廷儒妻王氏年二十一夫亡水漿不入口者十四日而死與廷儒合葬焉

馬婦段氏按深澤縣誌段氏段緒女適富才村馬家崇禎十五年氏攜二女一子省父寇至恐不脫乃棄其子同二女急投井死數日屍出母女三人相抱不解面色如生

趙名英妻宿氏按束鹿縣誌良馬村趙名英妻宿氏崇禎六年盜其家家人驚走氏避樓上賊劈樓門將破氏墜樓死年三十歲

孫之萃妻邊氏按髙陽縣誌邊氏孫之萃妻戊寅城陷兵欲驅之去氏自擊其額血流滿面兵知不可奪揕其胸遂絕焚其室而去

孫之淐妻李氏按髙陽縣誌孫之淐妻李氏年十九夫亡子甫一歲氏欲死父母舅姑勸曰兒死此孤兒誰托能撫孤守節實勝於死遂苦節幾二十年而遭戊寅之變李曰吾前未死爲姑命撫孤今孤旣成立遇此大變尙何俟遂死

韓時懋妻成氏按髙陽縣誌韓時懋妻成氏城陷閉門坐樓上兵至擊門知不免遂投繯死

孫鈐妻杜氏按髙陽縣誌杜氏任丘人適孫文正公第三子鈐鈐死氏哭不止月餘作佛事罷遂絕粒諸娣姒勸不應侍婢以文正公命臨之亦不應諸子女環跪絮泣亦不應其母哭而勸曰兒過矣非無所依至不可守安用死爲杜曰使節婦必窮蹙而死忠臣必板蕩而死則死亦無聊之計耳人各有死何憾越七日竟死

陳我績妻張氏按髙陽縣誌張氏長史弦之女也適同邑陳我績績亡氏依母家二十年母沒奩旣罄紡紉自給戊寅城破不辱死

張復振妻王氏按新安縣誌王氏小陽村張復振妻父嘉策母楊氏古雄小王村人年十八歸振性閒婉不苟言笑居恆足不及外閫事祖姑舅姑怡色下气相夫恭順愛謹夫讀書氏手女紅伴夜分雞鳴而起先臧獲操作洴澼龜手績紡無寧晷四年如一日釵荊裙布甘之晏如己巳初夏夫疾作氏朝夕供湯藥焚香祝天願促己算以益夫每祝輒泣下歷久未嘗稍怠夫病革氏語人曰吾夫似無起色矣旣無兒可守不如從遊地下潛匿白練袖中復謂其姑曰郎將死矣倘有所叮嚀姑暫守之卽以巾服爲夫易倏不見姑驚疑促人徧索之已扃扉別室自縊急解之气猶奄奄夫聞哭無聲淚張口气絕氏亦瞑目時年二十有一崇禎庚午三月初六日也

郭雲路妻耿氏按易州誌郭雲路妻耿氏崇禎十六年三月遇賊不辱被殺

錢惇朴妻邊氏按阜城縣誌錢惇朴妻邊氏年十六歸錢不一載夫亡子女無出其母亦孀居勸之嫁氏曰如嫁好母胡不爲母遂無語家極貧事姑至孝崇禎十五年之變聞兵近城沐浴拜夫及翁之神主又拜其姑曰翁在以守節勉婦今乃報翁之日矣拜竟掩扉端坐及城陷兵入氏曰我自十七歲守寡曾受翁姑拜謝斷不受辱幸速殺我遂見殺於﹠﹟下

郭應璋妻沈氏李

氏附

按阜城縣誌沈氏郭應璋妻與應琮妻李娣姒也崇禎壬午城陷沈更衣端坐於室賊至氏神色不變但曰我讀書人家無所有止有一死遂殺之獲李氏援之上馬力掙不得脫有幼兒及乳姆在側氏疾呼曰乳姆用心與我看兒我好放心去死遂大罵激賊立碎其屍

伊汝嚴妻倪氏按阜城縣誌伊汝嚴妻倪氏幼而穎悟年十五歸伊克婦道善事翁姑嚴抱病臥半年氏未嘗解衣及病革卽以死誓旣葬每慟哭嘔血塊無算翁姑憐之命次子汝偲跪勸飲食氏曰汝哥死欲我生何爲母使送藥輒覆於地竟不食死

劉宗道妻李氏按任丘縣誌劉宗道妻李氏夫亡誓以死殉父母以其有幼女在百方勸諭固防之不得間日夜悲號哀痛嘔血三月而卒與夫同日葬焉

劉嗣成妻董氏馬氏謝氏附

按任丘縣誌鎭撫劉嗣成妻董氏少寡孀居三十年大兵入城義不受辱同母馬氏婦謝氏曁四孫二女共投井死

李士熠妻章氏

李士焯妻張氏

李畫圻妻邊氏

李畫域妻謝氏

太僕寺丞劉引賢妻史氏

徐自化妻髙氏

諸生徐與標妻閔氏

兵部尙書徐三畏妻曹氏

舉人史以愼妻邊氏諸生邊有道母蔡氏

長沙推官張廷對妻劉氏

劉引榮妻史氏

邊世興妻郭氏

邊世隆妻馮氏

邊三姐

閔棻妻張氏

閔祜妻李氏

閔弘煋妻李氏

閔之蕃妻張氏

通判閔洛妻謝氏

知縣閔鑑側室夏氏

諸生劉二典妻謝氏諸生張庚兆妻田氏

張樂善妻王氏

張樂善三女

把總邊維藩妻劉氏諸生邊大防妻劉氏

劉知化妻田氏

知府曹一鵬妻謝氏

知縣楊士奎妻謝氏諸生郭棟姑郭氏按任丘縣誌已上三十三人俱被難不辱死

龐招俊繼室曹氏按任丘縣誌曹氏龐招俊繼室崇禎末寇警家築土窖凡兩層事急命諸子婦居內以土隔之而己居外曰脫有變以身當之可也賊至爲無賴族子所教啟其閉出曹氏索金銀不得令入營造飯曹不從詈之賊怒系於室焚之並殺族子於庭而去

蘇大可妻張氏按交河縣誌蘇大可妻張氏居泊頭鎭崇禎十五年大兵至氏義不受污棄子抱女投井而死

劉鉞女若蘭按故城縣誌劉若蘭劉鉞女許某氏某有故避地遠去十餘年不相聞鉞亦貧富室慕若蘭美欲納聘議成若蘭自縊於室救之再縊死

孫能妻朱氏按天津衛志右衛捨余孫能妻朱氏年二十七夫亡致喪三年不出寢門服除之日卽閉門飲毒而死年三十歲

李庚妻王氏按滄州誌王氏李庚妻幼姆訓淑愼端莊於歸後恪事舅姑鄕黨稱孝崇禎十一年流寇肆掠氏年十九避難楊家村賊突至入室劫之氏以死拒指賊大罵被殺

白徳崇妻穆氏按南皮縣誌白徳崇妻穆氏爲大兵所執義不受辱投井而死

王文棟妻劉氏按鹽山縣誌王文棟妻劉氏崇禎己卯兵變氏攜女避地窖中尋被獲不辱死

邵汝徳妻霍氏按鹽山縣誌邵汝徳妻霍氏崇禎己卯兵變被掠自縊死遺子浺方六歲後成名

劉匯妻孫氏按鹽山縣誌劉匯妻孫氏崇禎己卯兵變不辱死

馬斯臧妻姜氏按慶雲縣誌馬斯臧妻姜氏歸三月夫亡欲從死不許會掃墓姑令小姑與偕姜紿小姑曰燎紙用薪可往采之小姑行姜遂雉經於墓樹

王氏女按眞定縣誌王氏女徐撫參幕衍範女也範原籍河南其人姦縱貪婪曾以女許同裏張氏子值中州寇變張子攜重橐赴恆依其家匝歲範盡侵其資逐張子於外寒盟中絕女甫齠年憤懣弗平不甘從父蔑理潛遣婢遺金張子令白於官冀復合張子懼範毒威竟逋不報女以絹自縊後因叛賊劫弒首坐誅範暴其屍

梁淸宣妻馬氏按眞定縣誌馬氏靈壽大司馬馬從聘孫女年十六歸刑科給事中梁維本第三子淸宣恪遵婦道宣﹠﹟疾臥﹠﹟氏憂悴成疾宣亡氏拊心泣血粒米不下逾十二日病增劇謂姑曰婦今愜所願矣語訖而絕有司以聞旌表

王原膴妻梁氏按眞定縣誌梁氏刑科給事中梁維本女生而貞靜不苟言笑年十六歸中書舍人王原膴事舅姑以孝聞及姑沒事祖姑如姑禮備極孝養晨夕視寢膳無少怠撫前室女如己出𨿽生名門蕭然荊布裏中稱少君徳耀焉崇禎甲申隨夫寓京邸值逆闖西遁氏偕夫妹曁祖姑避難出都城羣賊擁至氏誓死不辱拜辭祖姑攜小姑投井死數日後出之顏色如生巡按禦史具題旌表

王鍾龐女按眞定縣誌內院典籍王鍾龐女年甫十三端莊孝謹值寇變偕姒梁氏投井死

馬士昌妻鄭氏按靈壽縣誌鄭氏知縣馬士昌妻大金吾國瑊母也崇禎戊寅遭兵難翁馬從聘殉之鄭亦死焉事聞祔祠於翁側從祀焉

徐來朝妻範氏姚

氏附

按靈壽縣誌範氏副將徐來朝妻戊寅之難恐辱同妾姚氏攜幼子幼女並投井死

馬從龍妻張氏按靈壽縣誌張氏經歷馬從龍妻城陷投井死

馬國琳妻傅氏按靈壽縣誌傅氏庠生傅永淸女官生馬國琳妻幼事孀姑克盡婦道戊寅城陷辭其姑趙氏托以幼子聯其上下衣投園井死

馬國璋妻傅氏按靈壽縣誌傅氏徳平令傅永淑長女適庠生馬國璋年二十四夫亡撫一子一女守節戊寅兵難攜女坤姐投井死

馬國璞妻王氏按靈壽縣誌王氏庠生王之佐女太學生馬國璞妻聞兵警托幼子於鄰媼投井死後逾月始得屍面色如生

馬國妻傅氏按靈壽縣誌傅氏徳平令傅永淑次女武生馬國妻城陷投井死

馬國璠妻貢氏按靈壽縣誌貢氏諸生馬國璠妻城陷自經不死爲兵所執不屈奪兵佩刀自殺

馬國玠妻李氏按靈壽縣誌李氏太學生馬國玠妻吏部文選司郎中李昌齡女城陷投井死

李時升妻馬氏按靈壽縣誌馬氏生員李時升妻士顯次女城陷投井死

馬國璯妻齊氏按靈壽縣誌齊氏儒童馬國璯妻城陷同嫂雷氏投井死

馬國﹠﹟妻雷氏按靈壽縣誌雷氏馬國﹠﹟妻城陷投井死

傅永淸妻富氏按靈壽縣誌富氏封宣威將軍傅永淸妻甲申三月流寇猖獗僞令郭廉至靈壽肆暴橫遠近皆逃避氏與子婦輩匿山中數日聞京師失守帝崩遂痛哭不食入山洞自經死

耿氏女按元氏縣誌耿氏女年十七許字石教民未嫁崇禎六年秋遇流寇劫上馬不從被殺

曹貴中女按元氏縣誌曹貴中女年十四未嫁崇禎六年九月流寇至投井死

張好女按元氏縣誌張好女年十五未嫁崇禎六年九月遇流賊彊劫不從罵不絕口遂被害

髙笏妻閻氏按元氏縣誌閻氏諸生髙笏妻年二十二崇禎間遇亂兵劫之氏以頭觸石流血罵不絕口遇害

何起鳳妻石氏按元氏縣誌石氏何起鳳妻年二十餘崇禎十一年冬賊寇逼犯遂投井寇出之佯許行復投於井再撈之气絕矣

賈邦柱妻邵氏按元氏縣續志賈邦柱妻邵氏夫亡年二十有四流寇至氏投枯井寇見其美呼速出免死氏罵不絕口堅執不出寇怒拋火焚井中骨肉成灰巡撫旌表

耿志明妻董氏按元氏縣誌董氏鄕民耿志明妻耿死誓不再嫁鄰母常勸謝曰婦人從一耳氏無出夫兄志道與氏兄董守順合謀逐氏約共分其田產聘物遂許鄰縣魯某氏不從二人訟之官誣以桑間之事縣令怒下獄有敢稱氏枉者輒笞之立命隸必嫁也而後報逼者急於星火氏計無復之紿之曰妾弱質敢違命但嫁人而不別舊夫人情乎眾許持緡冢上呼天痛哭人見久伏不起往視之則血流滿地頸不續矣諸人失色驚走令亦深病之氏侄董騰蛟爲姑稱冤語出不遜令疑其與謀坐以奸殺姑母若氏之死有因久之公論漸明爲氏昭雪氏死之後頻年大旱人皆流離眾謂氏沈冤所致

李文煥妻王氏女

附

按無極縣誌王氏生員李文煥妻性至孝父乏嗣奉養三十餘年及沒一應喪具皆氏力備相夫訓子俱克有成生女適魏有仁值兵亂文煥遇難王謂女曰汝父男子尙不能保我等婦人豈能自全言畢投井中女亦抱磚而墜

裴成女三姐按無極縣誌裴三姐西關廂裴成女年十四未字崇禎十一年兵變隨父母避難於城城破被執去女佯謂家有財當歸取誘兵至家乃觸之曰寧殺我斷不汝從兵但欲女去不欲殺遂入室自取菜刀刎頸死

楊侖妻楊氏安氏附

按曲陽縣誌楊氏楊侖妻侖早死楊事舅姑孝謹教子如嚴師崇禎戊寅冬家人避兵於野楊請於翁曰翁偕子孫避徙婦等不畱此身以壞名節遂與其媳引繩登山巓移時兵四至楊投崖而死媳安氏見姑墜從之兵退獲二屍神色如生

韓氏女按曲陽縣誌韓氏女父武生名邦振女年十四未字崇禎戊寅之亂同眾婦避廟中兵至欲犯之女抱持佛像號泣不從眾彊挾之上馬女躍而墜者數四兵怒殺之

牛﹠﹟妻劉氏按曲陽縣誌牛﹠﹟妻劉氏年二十五夫亡哭泣幾絕乃以黃綫一條付匠者囑曰夫有遺命棺務寬如其綫廣棺成夜縊於側遂同殮

姚三才妻周氏按冀州誌周氏姚三才妻才亡氏撫柩痛哭不食七日而死知州鄭朝棟旌其門親往祭其墓

張煥然妾申氏按冀州誌申氏張煥然妾崇禎二年然病亡氏潛以綫帶纏身投井死

王珂妻趙氏按冀州誌趙氏生員王珂妻崇禎間避難南宮城陷不辱投井死

韓天徳妻王氏按冀州誌王氏韓天徳妻癸未城破氏年二十一抱幼子避難遇亂兵逼之行氏至死不從母子俱遇害

庠生杜銑妻韓氏

庠生馬驥妻杜氏

舉人白若妻連氏按南宮縣誌已上三婦俱死戊寅之難

白芹妻安氏按南宮縣誌安氏山西髙平令白芹妻崇禎十一年城破投井死

韓曰諒妻李氏按南宮縣誌李氏韓曰諒妻名家女歸諒執婦道甚謹戊寅城陷被系奮呼曰我宦門婦逢時不辰惟求速斬遂以刀貫其口死子之珍甫七歲痛哭願代母死眾奇而釋之

賈還素妻尹氏按南宮縣誌尹氏貢生賈還素妻年十七歸賈戊寅之變婦女避難尙有艷妝者尹見而大恚曰亂離之際尙飾爲冶容是欲何爲旣而城陷一子尙𦇤褓卽擇諸婢中老而願者付之曰宦家婦狼狽如此縱幸得生辱吾門矣遂攜家人婦共溺於捨傍井中死焉

丁繹母師氏按南宮縣誌師氏生員丁繹母繹叔祖丁際時娶孟氏無子崇禎十一年繹父與叔祖相繼亡師年二十二與孟相依苦守值戊寅之變繹甫十齡城陷孟商於師曰死孰與存孤難師曰願叔姑代爲其難者遂赴火而死迨事定求遺骸於灰燼中而葬之

連得志妻賈氏按南宮縣誌賈氏連得志妻侍禦道幹季女也性敏慧端潔工女紅年十六歸連姑性嚴刻一切彊所不堪賈皆婉順承之惟恐不當姑意戊寅城陷夫死未審處所徧城內積骸中求之不得一日訛傳或見於城西濠外乃晨攜女婢往時寒風凜冽濠中塡屍重疊不可辧識氏周繞啼呼轉轉欲死時鎭兵駐札關廂見而異之曰此少婦何爲者詰其故且知爲宦室女羣至前相與排列眾屍令賈認之卒不可得慟而返鎭兵無不爲之墮淚自是形神俱悴痛絕而死

韓之偉妻邢氏按南宮縣誌邢氏生員韓之偉妻夫亡邢年十九誓以死從密市毒藥恐不效試之雞犬立斃又恐其解也和豆汁飼之又死乃自藏衣帶中預囑爲夫壙必容兩棺及葬遂飲毒姑以藥解之不得遂絕崇禎元年縣令上其事奉詔建坊立祠

劉源淸妻姜氏按棗彊縣誌姜氏劉源淸妻秉性剛直素不得於夫然躬執婦道未嘗少懈一日夫嬰暴疾死氏卽引刀自裁年二十歲

王志觀妻魏氏按棗彊縣誌魏氏王志觀妻崇禎十一年冬十一月大兵西下被執不辱死

楊全斌妻楊氏按棗彊縣誌楊氏楊全斌妻崇禎十六年兵過一門被擄棄其餘獨驅楊行不從見殺

崔養民妻賀氏按棗彊縣誌賀氏生員崔養民妻年二十三夫病劇氏痛不食言夫死必不獨生病者將絕目尙未瞑急登樓投繯死旌表

符應科妻田氏按饒陽縣誌田氏符應科妻孀居二十六年教子成名戊寅遇難不辱攜女甥投井死具題旌表

許聯昌妻石氏按饒陽縣誌石氏生員許聯昌妻寇至攻樓氏恐被污毀面塗容墜樓而死

李容肅妻周氏按武彊縣誌周氏周衍女適庠生李容肅勉夫力學夫疾誓與同死未幾夫亡晝夜求死不得閱七日自縊柩前有司旌其門

杜惟林女按趙州誌太學生杜惟林女年及笄未嫁癸酉冬寇掠大石橋突入迫之女痛罵不絕寇刺以刃女罵愈厲賊怒刳其腹五臟塗地而死

白璋繼室楊氏按柏鄕縣誌楊氏邑人楊志學女諸生白璋繼室璋於崇禎己卯病疫死氏年二十五撫屍慟哭卽時自縊遠邇莫不悲悼學使者題表賑其遺孤

趙鳴臯妻張氏按續隆平縣誌趙鳴臯妻張氏性貞靜不妄言笑事姑武氏甚謹武年逾九十艱於動履戊寅之變女僕曰避之便張曰姑老相依爲命吾焉避城陷義不受辱遂及於難縣令上其事旌表

張爾妻馮氏三姐王氏附

按續隆平縣誌張爾妻馮氏性端莊寡言笑戊寅之變預誓諸婦曰人無不死者失節而生不如全節而死城陷率其女三姐並婦王氏共投井死

楊晉妻曹氏按續隆平縣誌楊晉妻曹氏性婉順善事姑戊寅之變眾議逃匿曹笑曰何必乃爾庭前井足完吾事矣城陷遂攜二女投井死

劉芳聞妻趙氏婦趙氏妾成氏附

按續隆平縣誌劉芳聞妻趙氏善治家戊寅之變知勢不可支恐見辱遂同婦趙氏妾成氏縊死巡按表其門

張應斗繼妻甄氏按續隆平縣誌張應斗繼妻甄氏戊寅之變被執驅之行二幼子從見路傍井密囑二子逃曰異日當於此中覓我遂脫身投而死三日後得其屍面色如生

郭允髙妻韓氏按續隆平縣誌郭允髙妻韓氏幼閒姆教戊寅之變見夫從翁死慨然曰夫死孝妻死夫又何恨焉遂投於井

張二陟妻孟氏按續隆平縣誌張二陟妻孟氏夫病亡幼子以疽夭孟撫兒屍泣曰天奪吾夫又奪吾子何以生爲慟哭徹夜達明兒蠕蠕動已而復蘇人驚異之後叛兵南逃孟同諸婦女避難水泊中被劫躍身入波中死

曹天錫妻王氏按續隆平縣誌王氏曹天錫妻天錫好賭不治生產王氏曲勸不聽家益貧不能償債負計窮服毒死王痛哭幾絕母諭之曰夫不才自取其斃可更事善人何苦乃爾對曰夫卽不才女不能失志也亦自藥死

李生業女二姐按續隆平縣誌李二姐李生業次女年及笄未許字有容色戊寅之變城陷兵獲女喜甚驅之行女艴然曰吾寧死於此不辱脇之以兵女卽以自毀其面兵大怒劈之受三創死旣而兵亦悔之泣嘆而去

趙樟妻宋氏按續隆平縣誌趙樟妻宋氏事舅姑以孝稱樟亡家貧甚一子安尙幼宋年二十有五勤紡織以供舅姑甘旨歷艱苦十餘年會寇變執其子邀宋同去宋曰我身可殺不可去也遂兵之

張一鶚妻趙氏按續隆平縣誌張一鶚妻趙氏有至性居家非門內親不見非捆內事不言戊寅之變女眾謀逃趙曰逃而脫亦無可自明不脫吾安得死所乎翌日城陷遂死於室縣令上其事旌表

喬己百妻魏氏按臨城縣誌喬己百妻魏氏柏鄕縣人城陷不辱投井死與喬璧星妻髙氏同疏具題附髙氏坊旌表

趙鼐母張氏按臨城縣誌趙鼐母張氏幼習內則列女傳諸書年十七適朝議大夫趙志鵬之孫居畱村莊崇禎十一年避兵城中城陷夫死張奮身墜城股折頭破不能動有一男子欲負送歸家不從遂死

馮靑選妻曹氏按寧晉縣誌曹氏生員馮靑選妻選亡一子甫二歲氏號泣不食以死自矢伯姒王氏讓之曰叔後止此一綫汝死但自爲計不顧此藐孤乎氏乃彊食飲撫孤越五歲至甲申春流寇從西入關破都城盜賊蜂起本縣賊首城南則有韓練長趙鳴梧城北則有寧四武雙槐陳白楚鄰境則有吳雙堂各率騎步千餘人屠城掠堡諸亡賴爭起從賊以侮良善家無安枕氏嘆曰吾勉撫孤兒原冀長成以慰吾夫今度不能矣姒曰何故對曰少婦值此亂世非死不保其身願托姒教吾子得長幸甚遂自縊時年二十五子名樾伯父母撫之成立舉孝廉

孫妻王氏按寧晉縣誌王氏孫妻歸二十七日死姑亦亡氏晝夜哭泣誓不再生時祖姑年八十四無所依以是不得死越二年夫弟朴旣娶氏曰侍祖姑有人矣不食而死

孫昌﹠﹟妻張氏按寧晉縣誌張氏生員孫昌﹠﹟妻張出自望族有女徳歸孫執婦道有禮頌新婦令淑者徧中外閱四年孫病張親藥餌數月不怠孫病篤囑張曰吾病必不起二親幼子並累若柰何張含淚曰設不幸妾不獨生未幾死張痛絕復蘇誓必死家人更嚴防久之防稍懈一夕人靜後闔門自經死時方亢旱忽雷雨大作電光繞室三日而殮容色如生

張羾妻孫氏按寧晉縣誌孫氏張羾妻羾歿氏年二十二矢志苦節姑病侍起居奉藥餌克盡心力教子明諤讀書成立崇禎六年流寇至氏欲自盡家人彊舁諸車走河幹寇迫投河死學使上其事詔旌之

商良弼妻田氏按寧晉縣誌田氏生員商良弼妻崇禎六年流賊至氏年二十八歲不辱投井死

張聯格妻王氏江氏大姐三姐十姐附

按寧晉縣誌王氏張聯格妻流寇至與張大吉妻江氏及其女大姐三姐十姐並投井死

馮道亨妻江氏按寧晉縣誌江氏馮道亨妻遇難與夫投井死

範士髦妻張氏

張自完妻李氏

舉人張來鳳妻劉氏遊擊張起鳳妻霍氏

諸生張附鳳妻章氏李某妻王氏

王宗孟妻張氏

諸生趙顯祚妻馮氏

諸生張載煜妻孫氏孫昌圖妻王氏

白三樂妻段氏

商良謀妻趙氏

王汾妻張氏

商名輝妻李氏

諸生王運昌妻李氏諸生王文傑妻李氏

孫昌國妻李氏

江源浺妻王氏

貢生張爾琦妻王氏張逢吉妻趙氏

王衮妻趙氏

白佩妻田氏

白琛妻馬氏

張明弼女二姐

諸生李源沆妻武氏張相女義姐

曹復新女大姐

白佩女二姐按寧晉縣誌已上二十八人俱遇兵投井死崇禎間題旌

孟文獻妻石氏按寧晉縣誌石氏孟文獻妻崇禎甲申春土賊竊發氏年二十四被執不辱抱石投井死

劉一忠妻謝氏按續深州誌劉一忠妻謝氏少而艷戊寅城破被執驅之行弗從執縛馬上至堤外逼之愈不從褫其衣氏度難免毒罵以激其怒遂剖其腹家人求其屍不得久之其保母兒拾柴野中見有風旋積艸往取之乃謝氏屍也刀痕𨿽舊顏色如生報其家收葬

陳素蘊妻馬氏按續深州誌陳素蘊妻馬氏崇禎十一年東兵破城擄逼弗從殺其三子氏罵不絕口遂遇害

馮云會妻張氏按續深州誌馮云會妻張氏崇禎十一年東兵圍城料必破恐見污投繯死

李熙昌妻劉氏按續深州誌千總李熙昌妻劉氏崇禎十六年東兵執之逼污不從遇害入烈婦祠

趙喬年繼室毛氏按續深州誌萬曆間副憲趙喬年繼室毛氏年二十六而寡子應泰甫六歲口授以孝經論語泰旣幼與前室兩子一同訓誨絕不計彼此常曰我第求其足以供菽水給館﹠﹟而已平居寡言笑崇儉勤絕﹠﹟貸禦臧獲俱有禮法外族不輕往來二十三年如一日崇禎癸未之變城破被執大罵死之

李抱陽妻蘇氏按續深州誌李抱陽妻蘇氏崇禎十一年被擄不辱死

張某妻李氏按續深州誌李氏父載陽張某妻崇禎十一年野遇東兵彊擄不從磔屍路傍

趙應淸妻張氏按續深州誌趙應淸妻張氏性端嚴事舅姑孝獨處幾二十年而婢妾專寵略無嫌忌惟以教子是務崇禎戊寅城破夫亡罵賊遇害

張可法妻郭氏按續深州誌郭氏張可法妻年二十三崇禎十一年十一月兵圍城懼城破受辱投水死

劉之俊妻王氏按續深州誌劉之俊妻王氏崇禎十一年東兵破城彊擄不從遇害

郭希先妻張氏按衡水縣誌張氏郭希先妻夫亡年二十一伏屍慟哭幾絕次日縊死柩旁合葬

崔邦召妻陶氏按衡水縣誌陶氏庠生崔邦召妻一女方𦇤褓而邦召患病陶躬侍湯藥知不起與夫密約同死絕飲食母姑百方勸弗聽及夫將絕閉門自縊死時年二十四有司以聞旌表

李令譽妻樊氏按沙河縣誌樊氏李令譽妻譽亡氏年十八矢志苦守事舅姑甚孝歷數十年如一日崇禎三年奉詔建坊旌表未幾世亂投井死

李成性妻孟氏盧

氏附

按沙河縣誌孟氏諸生李成性妻年十六適李事姑至孝姑病吁天求代逾年姑沒夫哀毀而死子珍方六歲氏矢志守節會世亂避兵沙城城陷率婦盧氏投井而死

左起源妻郭氏按南和縣誌郭氏義民左起源妻婚未及一載夫病日者言郭命刑﹠﹟所致郭以己生不利夫卽自刎會家人救蘇夫病亦愈中丞朱某親造門稱賀後二十年其夫復病且劇郭仍憶前言自殺而夫亦隨殞有司悉往弔之

朱秉衡妻李氏按巨鹿縣誌朱秉衡妻李氏年十六未嫁爲亂兵所執逼之怒罵不從支解而死

張彥方妻趙氏按唐山縣誌趙氏張彥方妻崇禎初彥方病亡趙卽是夕縊死

段某妻趙氏按唐山縣誌趙氏段某妻遭兵變殺其夫逼氏上馬不屈亦被害

杜偉妻趙氏按任縣誌趙氏都憲孔昭女適太學生杜偉偉年二十一得痼疾不可治將死趙先自縊於暗室婢覺救之旣蘇深咎救者無何偉絕趙求死益堅舅姑素愛其孝防益密趙泣訴姑曰一時之死易終身之守難遂不食而死建坊旌表

劉氏女按任縣誌劉氏女許字李日茂未嫁而茂亡年十七往視殮成服痛哭幾絕旣歸取服飾盡焚之母知其有死心令媒媼以豪門動之劉持刀逐媼乃謝母曰善撫二弟女不孝不能侍左右矣自縊而死

王璽女按永年縣誌貢生王璽女許字李球彜年及笄將嫁值戊寅之變姑姊輩謀避女曰死無恨但願作李家鬼耳及城陷不屈死之面色如生球彜感其義迎葬李氏先塋以成女志

冀有奮妻石氏按永年縣誌石氏冀有奮妻奮死守節期年聞有人來納聘氏卽整衣謁墓自縊死

武周妻胡氏按永年縣誌胡氏武周妻周以歲凶積逋索不能償自縊死氏誓不獨生翁姑潛防之百端勸慰氏唯唯故越三日翁姑偶出卽自縊柩前

楊鐸妻郝氏按永年縣誌郝氏楊鐸妻鐸病危令郝再適郝以死與夫誓鐸死卽自縊

楊守敖妻劉氏按永年縣誌劉氏楊守敖妻夫亡越七日自縊死

李純盛妻邵氏按周縣誌邵氏李純盛妻平居事姑以孝聞崇禎癸未北兵南下時各鄕俱爲地洞以避之兵至氏姑姒親鄰輩五十餘人俱入洞惟氏未及入爲兵所得問洞所在氏言無之兵覺其欺鞭刃交下極痛不能忍乃紿兵曰稍寬我我指以洞處兵喜隨之故經行井傍投井死洞中人俱賴無恙

曹炒兒妻霍氏按曲周縣誌霍氏曹炒兒妻炒兒繼母彊氏性毒而行醜彊其婦靚妝司炊以招行客氏不從遂惡之逐氏就宿堡內窮孀諸母家仍督以紡織井臼之務氏晝爲姑役夜作女紅糊口積糧不盈缶姑輒取去氏絕糧數日夜逾墻投井死

韓鐸妻李氏按曲周縣誌李氏韓鐸妻崇禎壬午叛兵南下氏翁日章死賊縛氏置馬上離鄕數里度不能免奮身墮地罵曰汝今擄我汝家父母妻子寧不爲人擄且我得當必殺汝矣賊大怒斫之腦血塗地而死

王國英妻張氏按曲周縣誌張氏王國英妻因張調甫之亂適槐橋母家避難爲賊所得逼上馬經井傍奮身投地抱幼男投井死

楊若夢妻霍氏按曲周縣誌楊若夢妻霍氏年二十戊寅之變北兵南下氏姑出避至百戶寨被劫氏曰姑老無用我願從爾兵釋其姑扶氏上馬行四里度其姑去遠躍下曰吾不往矣先者之言求免吾姑也我豈從汝者兵怒殺之斷其頭

曹淳妻劉氏按曲周縣誌曹淳妻劉氏雅度溫文於閨訓戊寅之變避難雞澤縣城破婦女驚惶逃竄氏曰兵戈滿地去將安之無翼能飛徒見辱耳提攜兩男投井而死

李琦妻侯氏按肥鄕縣誌侯氏李琦妻琦死三日自縊柩前

馬尙良妻李氏按肥鄕縣誌李氏馬尙良妻良染惡瘡年餘將死氏與約同棺良曰爾年少勿爲我﹠﹟氏曰空言何益事後方表此心及良亡氏伺間登樓潛縊死有司表其墓

秦齊妻李氏按肥鄕縣誌李氏秦齊妻夫病革氏焚香吁天求以身代竟雉經死其夫病尋愈

張﹠﹟翼妻劉氏按成安縣誌劉氏張﹠﹟翼妻性貞淑寡言笑事舅姑兄弟咸相得甚歡夫死哭曰天乎天乎必死我亦何辜乎姑蔡及其母潘逆知其意涕泣勸諭劉曰有伯叔能事我舅姑有弟能事我父母吾何不瞑目哉持其女撫膺痛哭哽咽死去者數姑與母陰令諸姑姊伺之偶得少間卽自經死後其夫止三日年二十二

鄭於泗妻韓氏按邯鄲縣誌韓氏鄭於泗妻性敏慧美姿容崇禎間寇賊剽掠執氏欲污氏度不免紿之曰俟闔戶從汝賊信之一釋手而氏已飛身入井中死矣賊惜之爲出其屍焚以紙錢而去

賈紹庭妻孫氏按威縣誌孫氏錦衣衛百戶賈紹庭妻戊寅之變兵薄城氏與庭訣曰事迫矣萬有不虞妾一死報君城陷氏令婢報夫曰吾其從銀瓶遊乎遂投井而死

張國翰妻李氏按威縣誌李氏增生張國翰妻生有烈性克盡婦道遭戊寅之變被執迫脇使從百計不能屈冒賊刃而死

王邦友妻張氏按雞澤縣誌張氏王邦友妻年十九友亡誓同死姒趙氏嚴防之越二日紿姒以炊卽自縊有司拜奠給葬奏聞旌表

賈聚樂妻張氏按雞澤縣誌張氏賈聚樂妻事孀姑以孝聞樂兄早亡遺寡姒殷氏賈事之如姑遇土寇變不辱死

趙管妻李氏按雞澤縣誌李氏趙管妻年二十管亡無子氏誓死不嫁立族子爲嗣撫之成人兵變城陷投井死

陳明道妻張氏按雞澤縣誌張氏陳明道妻事舅姑至孝勤儉相夫家不匱乏賊劫其家獲氏逼淫脇以刃不屈而死

康爾祚妻趙氏按雞澤縣誌趙氏舉人康爾祚妻性行端莊言笑不苟城陷被執抗節死之二子霖震奔救不得亦死事聞旌表

胡復澄妻徐氏按雞澤縣誌徐氏生員胡復澄妻克修婦道事繼姑盡誠敬有逃兵入其家逼亂氏憤怒自刎死

王氏女按雞澤縣誌王氏女父之玉年十四西山土寇竊發流及鄕村獲女彊之跪女坐地不少屈賊以兵按其項女以頭觸石而死

閨烈部列傳三十三

明二十八

魏靖妾楊氏羅氏按大名府誌楊氏羅氏魏靖之二妾靖故相國子樂昌人年十八奉命守禦蔚州二十六爲中山裨將無何與主將不合罷去遂日飲醇酒與客及健兒馳獵呼盧作復閣修廊綺曲檻貯佳麗其中自娛楊淸源人羅雲中人俱沈靜寡言笑多伎能並爲靖愛丁丑靖就所部防河之役以病復歸就﹠﹟褥二妾容色慘悴候匕箸急痛癢並曲體靖意靖呼諸姬罵曰吾且死若輩當自擇所去無望我復生諸妾前慰藉久之稍稍退去顧惟二人日夜不離左右淚痕如積問之曰天福我主君復何言靖曰我竟不起柰何對曰主君顧不能相知耶復叩之卽哽咽不語及病革二妾請靖弟謂曰主君設不諱吾兩人當從其殯我主君左右又出一小笥曰簪珥皆主君所賜願以此佐喪費言訖淚下僕不能起閱日靖忽自起出戶眾驚簇立檐下靖令牽所乘駿馬被寶鞍左右視又命取所愛雕弓橫臂引滿顧盼忽噴血滿裾楊以所佩巾拭之巾盡赤乃閉目返席未安而歿二妾更不易服家人知其事謹伺之不得間昧爽眾哭靈罷入覓二人門不可啟排戶入已相對縊死時崇禎十年十一月四日

宋欽妻郭氏

魏志妻江氏按大名府誌已上二婦俱遇變不辱罵賊不絕口被支解而死

馬斗南妻劉氏按元城縣誌劉氏馬斗南妻南爲賊所殺氏晝夜號泣服闋自縊死

房習曾妻範氏女

附

按元城縣誌範氏房習曾妻偕女房氏於崇禎十六年被寇掠不辱俱投井死

趙遐妻陳氏按元城縣誌陳氏趙遐妻遐有愛妾何氏與陳相得甚歡遐將死語其妻曰吾死何氏若不能守擇以良家子配之遐亡相守幾一載遐兄遠得銀七十兩賣何陳理諭而遠叱言將並賣陳陳不堪燒其所有奩服密綫縫衣投井而死

武緯妻趙氏朱氏二女附

按南樂縣誌趙氏舉人武緯妻崇禎十五年緯死難氏率婦朱氏並二女俱投井死

閻銘妻江氏按南樂縣誌江氏舉人閻銘妻崇禎十五年遇難投井死

李維禎妻張氏按浚縣誌張氏李維禎妻年十七夫亡日夜哭泣嘔血而死

周尙惠妻倪氏按滑縣誌倪氏周尙惠妻年二十夫病革與之訣曰我旦夕死家貧汝善擇去所氏誓不嫁恐不信且度夫病必不起遂入室自縊夫亦哀痛而絕

張氏女劉氏女按滑縣誌張氏女劉氏女俱年十六未嫁避寇奔西山遇寇於梨園村不爲賊污同投井死

康氏女按滑縣誌康氏女年十八未嫁爲流寇所掠恐被污投井水淺不能沒賊垂索援之不出賊怒下石擊死

段氏女按滑縣誌段氏女年十五隨母避盜被掠於途犯之不從威以刃女卽就刃賊愛其色不卽殺驅之八里營哺以酒食女罵不絕口終遇害

李黨兒妻焦氏按滑縣誌焦氏李黨兒妻夫死子才數月氏自縊於機中與黨兒同葬

孫如龍妻陳氏按東明縣誌陳氏觀察陳其猷女幼服閨訓動中禮法年十五適陳畱國子生孫如龍躬井臼紡績有梁孟風事翁姑以孝聞連舉數女始得一男遂爲夫廣置妾媵又生三子翁參藩遼海如龍侍奉陳氏統理家務夙夜劼毖使無內顧憂翁沒如龍亦暴疾死陳勺水不入口者數日當是時一門孤寡揶揄眾至陳始彊起飲食理家事教四子俱先後補博士弟子員崇禎甲申寇犯杜勝集執陳氏子拷逼金幣誤報已死陳頓足曰天乎以此兒守死十六年今若此遂投井死事平出之顏色如生

常日嚴妻王氏按開州誌王氏常日嚴妻歸常謙謹恭順克盡婦道常故富盜以數十人劫其家臧獲皆避散王登樓賊逐上欲執之王墜樓脇折而死

常時泰妻袁氏按開州誌袁氏常日嚴孫婦進士常時泰妻歸泰二載值崇禎壬午冬北兵南下袁同姒衛氏登樓兵至遂相率墮樓兵退家人扶之衛昏迷數日復蘇跛而聾猶活二十餘年袁尙能言曰吾身不辱死何恨語訖而絕樓卽其祖姑王氏所墜處因名爲世烈樓

王鋤妻張氏按開州誌張氏王鋤妻鋤病亡氏從死

郭繼先妻湯氏按開州誌湯氏郭繼先妻繼先亡七日氏自縊死

趙賢妻段氏按延慶州誌段氏趙賢妻年十八夫歿撫孤成長娶婦吳氏寇至子遇害吳氏引刀自殺段解救之吳遺腹生子愚未幾寇復入境挾污段氏段怒撾賊面被殺吳氏痛姑絕食幾死後愚亦死吳氏課孫成名年七十四歲

賈義居妻王氏按延慶州誌王氏名孤朵兒賈義居妻夫樵古城山中遇虎王氏聞匍匐往救已死負而歸虎亦隨至繞其室咆哮久之而去王氏乃以舌舐其血易以新衣紿匠曰爲我寬其棺將竭其衣衾以厚殮之至夜自縊遂同棺而葬

呂淸妻蘇氏按延慶州誌蘇氏呂淸妻居北山下聞賊至欲上山避匿乃遇賊賊欲犯之罵賊而死

張崇徳妻李氏按保安州誌李氏福寧州同知張崇徳妻崇禎七年城破投井死

朱天寵妻唐氏按保安州誌唐氏朱天寵妻夫亡家貧甚一子光幼而穎異氏聞鄕望張崇徳名命光就學張重其母卻其贄而誠教之光夜讀書氏竭績紡供膏火親縫紉以資衣食先是邊士多不售崇禎庚午甫頒貢舉額光首膺鄕薦遂爲玆郡開風會甲戌城破氏不辱投井死

侯維垣妻李氏按保安州誌李氏倉官侯維垣妻年二十六孀居崇禎七年城破自縊死

王論妻司氏畢

氏附

按保安州誌司氏河南祥符縣主簿王論妻崇禎七年城破投井死子澤民妻畢氏同死焉

魏嗣琦母朱氏按保安州誌朱氏生員魏嗣琦母崇禎甲戌之變投井死

楊氏女按保安州誌楊氏女者潼關衛訓導熙寰女也隨父之任會逆闖兵入城女恐被辱投井死

張氏女按保安州誌張氏女幼許郡人童兒未成婚而童沒女號泣悲痛制婦服旬日死

夏祖禹妻郭氏按保安州誌郭氏生員夏祖禹妻禹志行端介氏貞烈性成崇禎七年遇變挈子女與夫俱投井死

易成器妻董氏朱氏附

按保安州誌董氏訓導易成器妻甲戌之變率子女七人同投井死婦朱氏延羲妻俱死焉

張臣漢妻李氏按保安州誌李氏張臣漢妻二十八歲夫亡守節崇禎七年遇難投井死

林芝芳妻劉氏按保安州誌劉氏生員林芝芳妻芳沒氏年三十撫孤守節崇禎七年城破投井死

魏嗣琦妻劉氏按保安州誌劉氏生員魏嗣琦妻崇禎七年城破投井死

左梁妻張氏按保安州誌張氏生員左梁妻崇禎七年城破自縊死

梅奉妻陳氏按保安州誌陳氏邑人梅奉妻奉病氏憂惶失措徧求醫藥不瘳悲泣欲死不得間一日家人防少疏遂縊死奏聞旌表

趙雲妻於氏按盛京通誌於氏趙雲妻年二十餘云沒氏誓不二志自縊櫬旁而死

黃福妻臧氏按全遼志臧氏蓋州衛人黃福妻夫歿守節事舅姑髙氏以孝聞邑人以爲賢欲娶之知氏不可奪乃與其兄謀私納聘欲彊之氏向姑泣曰妾本欲與夫同死以姑缺養故隱忍至此今不能矣是夜自縊死

髙原昌妻金氏按遼陽州誌金氏髙原昌妻夫素有疾娶彌月病益篤母慰氏曰善視湯藥莫辭勞苦汝年少無出自有名門擇配氏泣曰夫未死何出此言及卒氏哭累日自縊死

邵倫妻張氏按遼陽州誌張氏邵倫妻夫亡年二十一哀號不絕寢食俱忘遂自縊死與夫合葬

韓連妻呂氏按遼陽州誌呂氏韓連妻家貧夫爲人傭氏奉舅姑以孝夫有疾將死氏知不起遂先自縊與夫同葬

馬汝鄰妻寧氏按遼陽州誌寧氏馬汝鄰妻夫亡抱屍痛哭三日不食自縊死

董欽妻劉氏按遼陽州誌劉氏董欽妻夫沒撫屍痛哭家人知其有死志防之嚴劉紿之曰死者已死生者當生防少懈遂自縊

張氏女按開封府誌張氏女行二父東光以許陳畱鄭瑁瑁死女聞欲自縊不得求往弔至柩前一號幾絕誓死不返母與瑁母環泣守之遂餓而死與瑁合葬兩縣聚觀者數千人

王基固妻朱氏按開封府誌朱氏王基固妻夫亡氏年十六撫遺腹子孝未幾孝又死後數年流賊犯汴氏遂自縊

白氏女按開封府誌白氏女許聘侯兆智兆智聰穎能文年十三而夭女方十二聞之不食七日死兆智父母迎其喪合葬焉

鄭逵妻朱氏伏

姐附

按開封府誌朱氏鄭逵妻逵兄封官行人逵隨寓燕京李賊破城氏聞驚絕旣蘇投繯家人救之語逵曰不死必爲君累幸善撫酉兒乘夜投禦河死逵感其義終身不娶教其子酉兒中丙辰進士封之女伏姐朱光普妻知大義聞朱投禦河抱女往與同死

乃國柱妻井氏按開封府誌井氏乃國柱妻幼知書達禮好讀列女傳夫歿欲以身殉或勸之流涕指子應張曰爲此子且苟活二三年後張與弟旣能自立號泣撫柩曰吾初不願活今子長可以報夫於地下矣遂哭死

鄭惟一妾胡氏按開封府誌胡氏鄭惟一妾夫病亡越三日氏遂自經死

林氏姊妹按開封府誌林氏姊妹林中鳳女姊字耿應張妹字張弟應芳芳歿妹年十六守節崇禎末城陷賊欲引之去姊已服毒未死賊砍之股中一刀疾趨投井中妹亦被殺巡按旌其廬

襜如妻張氏按開封府誌張氏祥符人翰林襜如妻甲申之變扶姑抱子避難遇寇驅逼不從受兩刃气絕復蘇創經年始合姑亦無恙

陳篤睦妻韓氏按開封府誌韓氏舉人陳篤睦妻夫亡投繯以殉旌表

耿應璧妻李氏趙

氏附

按開封府誌李氏耿應璧妻寇變與子同殉難子治赤妻趙氏義不受辱亦死焉

夏世英妻石氏按開封府誌石氏夏世英妻從夫任商丘教諭李自成犯歸徳城破自縊死

楊志華妻徐氏按開封府誌徐氏楊志華妻扶姑避難爲賊所執氏曰釋吾姑乃從爾不則同死矣賊釋其姑攜氏行至河投水死

郜霜兒按開封府誌郜霜兒當流賊趙燧之亂不肯野處父母不得已自逃賊至女厲罵投井中賊叢鉤出之女以汲器自破其首血蒙面賊怒殺之

髙維嵩妻趙氏按開封府誌趙氏髙維嵩妻夫亡不食十二日死

古質妻陳氏按開封府誌陳氏古質妻賊破城投繯死

王賜蕃妻趙氏按開封府誌趙氏王賜蕃妻避闖逆居摩天寨圍急子珙年十二氏泣囑曰事迫吾當死汝愼勿嬰害以絕先嗣珙挽之不顧以裾蒙面投黃河死

李士魁妻王氏按開封府誌王氏李士魁妻夫亡自縊死

曹應試妻張氏按開封府誌張氏曹應試妻崇禎間寇陷城投井死賊甫去子魁元從井中負屍出﹠﹟葬屋旁而遁疊經兵火墻含鞠爲茂艸及元歸謀葬迷其處禱於神焚楮忽飛去隨之遂得屍

張氏女按開封府誌張氏女父衝霄爲邑庠生住邑東之新莊崇禎末流寇過見女有殊色掖之上馬女曰吾士人女誓不從賊大罵自投於地賊復掖之復投如是者數四賊怒拔刀斫之女罵不絕口而死時年十五旌表

李端彥妻盛氏按開封府誌盛氏李端彥妻少寡守節撫子光閭入泮賊破城光閭投泮池死氏亦自縊

黃六妻楊氏按開封府誌楊氏黃六妻夫病篤語楊曰汝年少善事後人黃沒楊自縊死

六王川婦按開封府誌崇禎時流賊營六王川一婦攜四子並爲賊執欲辱之不從盡殺其子以脇終不顧隨殺之

湯祖契妻趙氏按開封府誌趙氏諸生湯祖契妻壬午賊破睢州環刃向之氏發指目裂數之曰勿謂我怯死爲厲鬼能磔爾勿謂我畏死訴上帝能誅爾賊大怒手刃之子斌後成進士攺庶吉士升檢討請旌表建祠於故居之東

朱守禮妻黃氏按開封府誌黃氏年十四嫁同裏朱守禮後三年歲饑比屋皆饑守禮與母約嫁之氏泣曰新婦願紡績采拾以待麥秋忍登他門耶母與夫執不聽旣許估客舉酒命之出拜黃入室托將梳洗隨自縊而死

孫一鵬妻董氏按開封府誌董氏孫一鵬妻鵬亡年二十子光方一歲自縊以殉旌表

李攀龍妻張氏按開封府誌張氏李攀龍妻事翁姑以孝聞侍夫疾久而愈勤病篤每不食及屬纊一慟而絕久復蘇自縊柩前旌表

張婦朱氏按開封府誌朱氏張氏婦夫死翁姑逼嫁氏密縫其衣娶者彊舁至家卽自縊死邑令韓一良拜其墓申請旌表而罪彊之者

程時出女按開封府誌程時出女幼許字安惟精子俊民年十六民亡女痛哭母往唁歸述安母議攺嫁語女乘間櫛沐靚妝若新婦自縊死時烏鵲羣噪木吼土飛縣令親詣奠卜葬近安氏之阡詔旌其墓

劉爾馥妻焦氏按開封府誌焦氏劉爾馥妻城圍爾馥縋城采艸食中賊矢死焦聞自縊

謝顏教妾何氏按開封府誌何氏謝顏教妾夫亡氏年十九其母欲引歸令攺適登樓自縊死

梁天才妻盧氏按開封府誌盧氏梁天才妻壬午河決入汴夫婦乘筏北渡至仁胡門遇賊船執氏登城欲污之氏紿曰幸逐夫去賊逐之氏隨投城死

張廣業妻韓氏王

氏附

按開封府誌韓氏張廣業妻年十七守節事姑送姑終撫三月遺孤懿長娶王氏姑媳如母子無所出爲子娶妾繼而懿沒韓呼天大哭曰向吾不死以有子在今子死何不見夫於地下乎語婦曰吾死汝尙幼可別作計也王曰夫與姑死婦豈獨生是時家產萬金焚散略盡命匠作棺及衣裳窀穸咸備遂同縊於室妾亦從死弔者數千人爲之立祠

許嘉言妻李氏李氏杜氏附

按開封府誌李氏儒士許嘉言妻夫亡紡績事孀姑姑劉常患病氏禱神泣以身代崇禎癸未寇破摩天寨氏自分一死誡兩媳李氏杜氏曰勢難活矣勿爲賊污蒙袂投於黃河兩媳見姑投河抱子攜女隨姑而逝氏子許仁痛母投河不顧妻子赴水救母賊鉤之至岸曰汝何不救少婦而援老嫗仁以母告賊義而釋之

朱崇宗妻趙氏按開封府誌趙氏朱崇宗妻流賊至執氏罵賊不辱兵刃交加面不攺色而死

左爲妻楊氏按開封府誌楊氏左爲妻夫亡守節撫子四人崇禎間大亂楊疾篤謂子輔璧輔漢曰我老病自分已死汝輩速去二子曰寧死安忍去母賊至拷掠之楊杖而起厲聲大罵母子皆被害

陳鈺妻丁氏按開封府誌丁氏陳鈺妻年二十夫疾篤無子以死自誓一日與夫訣遂先自縊死旌表

橋下節婦按開封府誌橋下節婦失其姓氏闖賊陷城眾婦女不及逃者咸匿於河伯祠前橋洞中賊來驅之出一婦年二十許美姿容賊悅而逼之大叱曰若輩不知死所掖予將何爲憤罵不屈怒賊腰斬之

王玉璣妻李氏按開封府誌李氏花隱王玉璣妻寇及葛聞璣有幹才先貽以金帛欲收致之璣欲遁頗以妻子爲念李氏曰名節所關勿以我爲念君去我不貽君羞璣脫身走河北賊至不得璣擒氏詰之氏大罵不告其處賊怒並其二子磔殺之

張勵妻吳氏按開封府誌吳氏張勵妻寇將至先自經家人救免城陷挈一幼女投井中賊引出之觸壁碎首血濺賊衣賊刺其脇而死

郭海鯤妻呂氏按開封府誌呂氏郭海鯤妻城陷被執罵賊以刃刺其背未殞乃抱子投井死

柳開妻李氏按開封府誌李氏柳開妻賊師尙詔寇縣見氏美欲污之不從持刀砍其足斷其首而死

楊愼微妻桑氏按開封府誌桑氏楊愼微妻夫亡幽貞自守勁節不回遭寇不辱死

尹貞妻王氏按開封府誌王氏尹貞妻年十九夫亡無子絕食數日死

羅啟昌妻劉氏按開封府誌劉氏羅啟昌妻昌與鄰生杜芳爲土寇郭景福所邀堅拒不入死之劉聞大哭自縊以殉遺三子繡嶽誕皆幼後俱爲諸生

李文韶妻楊氏按開封府誌楊氏李文韶妻城陷被執罵賊賊以刃揮之僕地則以爲死而棄之尋蘇

王遵義妻晉氏按開封府誌晉氏王遵義妻義居長諸弟皆賴以立氏實贊成之寇破城遵義自盡氏亦投繯死

孫顓師妻安氏女

附

按開封府誌安氏孫顓師妻城破氏長女年十四懼辱先投井賊至氏大罵趨井投二幼女於內而身隨之禦史旌表

劉理順繼室萬氏李

氏附

按開封府誌萬氏文烈公劉理順繼室封安人終身布素紡織不輟崇禎甲申三月十九日理順欲殉國萬曰吾不可以獨生遂先縊妾李氏曰吾獨未食君祿乎亦投繯而死文烈並拜之然後就義

髙彥敬妻劉氏按開封府誌劉氏髙彥敬妻夫亡次日自縊旌表

丁泰期妻王氏按開封府誌王氏丁泰期妻流寇之亂罵賊遇害以子敬貴贈宜人

劉竹繼室趙氏按開封府誌趙氏遼東錦州人訓導劉竹繼室前妻梁氏生子澤遠尙未成童氏撫若己出後竹升涼州鎭番衛教授氏與澤遠畱許崇禎末寇亂母子被拷掠氏大罵受槍洞脇而死

張朝儀妻李氏按開封府誌李氏張朝儀妻夫亡自縊死旌表

王者璽妻鄭氏按開封府誌鄭氏王者璽妻夫亡自縊死

王善政妻婁氏按開封府誌婁氏王善政妻賊破城子運門遊學他所僕勸之避不從端坐罵賊而死

淑姐按開封府誌淑姐庠生張印昌女年十五崇禎十五年闖賊圍汴隨兄宸極避難城耳岡聞遊騎至投井死

蘇太生妻張氏按開封府誌張氏蘇太生妻夫爲土寇所害父母憐氏少欲奪其志氏默無一語徐瞰家人晨炊入室自縊死旌表

林梏妻馬氏按開封府誌馬氏諸生林梏妻年二十夫亡子問禮甫一周長爲諸生病篤馬謂之曰向不隨汝父死者以汝故若汝死吾無生理及問禮歿馬拜辭翁姑自縊死旌表

馮大寅妻王氏按開封府誌王氏馮大寅妻夫亡逾月自縊死旌表

程惟炳妻段氏按開封府誌段氏諸生程惟炳妻夫亡自縊死

羅萬一妻李氏按開封府誌李氏羅萬一妻崇禎間遇寇於鳳形岡劫之馬上氏抵死不從極口肆罵賊彊挾至濠邊乘間投水死

曹棟繼室張氏按開封府誌張氏曹棟繼室棟居憂病亡越七日氏自縊死旌表

張存儒妻徐氏按開封府誌徐氏張存儒妻夫亡自縊以殉旌表

梁翰妻李氏邢氏附

按開封府誌李氏諸生梁翰妻事姑盡孝流寇之變氏同兒婦邢氏避難爲寇所擄不從殺之並迫邢亦不從又殺之後翰娶繼室席氏未幾翰死席氏勤苦持家教子加相成貢士

劉光遇妻王氏按開封府誌王氏劉光遇妻光遇歿氏卽日自縊旌表

劉源徳妻魏氏按開封府誌魏氏劉源徳妻夫亡三日不食自縊死

李可羣妻王氏按開封府誌王氏適李可羣年十八夫亡卽自經姑祝氏解救越三日又經母和氏解救又數日乘間卒投繯柩側旌表

孟紹雍妾連氏按開封府誌連氏諸生孟紹雍妾性淑而慧夫亡自縊閱十三年攺葬啟竁棺朽而顏色如生旌表

葛孟春妻邢氏按開封府誌邢氏葛孟春妻夫死於賊悲憤不食死

李可久妻張氏按開封府誌張氏進士張忠孫女適李可久年十九可久亡氏自縊家人解救不得死姑與母百方諭之不聽乘間終投繯旌表

趙氏女按開封府誌趙氏女家秋樹營父亦儒者崇禎乙亥女從家人避亂至婁岡遇賊時女年十六𨿽蓬首布服而丰姿甚異賊欲擄去至死不從賊不忍殺擁逼之女大罵不動賊怒以刀恐之女引頸而受遂殺之血上衝移時始僕

杜﹠﹟妻馬氏按開封府誌馬氏杜﹠﹟妻諸生馬之女闖寇破城罵賊而死

劉用久妻何氏按開封府誌何氏貴州思南府知府何維女年十七歸劉用久旣而夫病值父以家屬赴任何送父爲永訣語迨夫沒五日不食得間自縊柩側旌表

許三就妻趙氏按開封府誌趙氏諸生許三就妻闖寇破城罵賊遂被殺

劉志久妻包氏按開封府誌包氏適儒士劉志久夫病亡氏以所系麻縊死旌表

王錫第妻劉氏按開封府誌劉氏諸生劉朴女適邑諸生王錫第夫閨烈部列傳三十四

明二十九

黃大妻楊氏按祥符縣誌楊氏黃大妻夫病篤語楊曰汝年少善事後人楊泣曰旣爲汝妻安得再嫁黃沒楊自縊死

彊氏女按陳畱縣誌彊氏女年十四未字辛巳遇賊大罵不辱被殺

九烈婦按新鄭縣誌九烈婦者廩生唐寬妻李氏諸生楊名世妻全氏諸生髙克允妻張氏吳紹太妻苟氏馮三章妻毛氏諸生馮三賓妻劉氏馮三元妻黃氏楊旋妻翟氏馮國彥妻王氏俱遭流寇之變殉難死

李應祝妻毛氏按新鄭縣誌毛氏李應祝妻遇寇同夫死

陳赤衷妻王氏二

女附

按新鄭縣誌王氏諸生陳赤衷妻遇寇與所生二女同不辱死

髙祚昌妻陳氏按新鄭縣誌陳氏髙祚昌妻寇至與夫同殉難死

秦﹠﹟妻甘氏按新鄭縣誌甘氏生員秦﹠﹟妻遇難同夫死

馮三傑妻楊氏按新鄭縣誌楊氏馮三傑妻遇寇與夫同死

羅奇才妻任氏按鄭州誌任氏處士羅奇才妻夫亡年甫二旬撫三歲孤名儒事翁姑惟謹苦節四十年如一日闖逆破寨遂死於難

劉永祚女按鄭州誌諸生劉永祚女年十五許字未嫁闖逆破城罵賊自刎

李用中妻賈氏按杞縣誌賈氏禦史李用中妻用中亡氏殉之縣令表其門

張鋗母劉氏按陳州誌劉氏庠生張鋗母姑蔣氏年衰久病氏恆煮糜粥哺子乳姑不怠城陷罵賊死

趙氏女按商水縣誌趙氏女許嫁李姓未適李病亡女聞號泣越三日自縊死事聞﹠﹟賜旌表

柳堂妻陳氏按郾城縣誌陳氏柳堂妻年十八適柳不逾年夫病陳供給湯藥朝夕不倦夫久不差氏不食鹽豉每朔望稽顙破額爲夫祈佑夫病篤囑其善事後人陳哽咽不對夫死陳袒括痛絕三日水漿不入口命匠大其棺曰吾欲納亡者衣物及殯收發入暗室自經死

呂洪緒妻李氏按長葛縣誌李氏庠生呂洪緒妻年十八遇亂罵賊死

尹朝元妻李氏按長葛縣誌李氏鄕耆尹朝元妻廩生尹奇逢母也城陷賊欲殺其幼子氏大罵以頭觸刃賊怒殺之賊帥義之卽殺殺氏者奇逢有聞於時

張範孔妻郭氏按長葛縣誌郭氏庠生張範孔妻破城之先一日謂其夫曰君慷慨義烈吾斷不相負城陷遂先抱石投於井孔亦罵賊而死

梁國禎妻杜氏按歸徳府誌杜氏杜成業女適梁國禎未幾夫亡自縊時年十八

王永振妻竇氏按歸徳府誌竇氏王永振妻柘城邑庠竇如珠女崇禎十五年遭逆闖之變閉門自縊死

王榮妻李氏按歸徳府誌李氏孝子交承女適王榮崇禎己卯流寇攻縣城寨破投火死

陳僎妾孫氏按歸徳府誌孫氏陳僎妾維揚人僎殉劉超之難孫氏自縊

劉一魁妻藍氏

沈湛妻王氏

承啟仁妻李氏

班梯妻曹氏

周如砥妻張氏

李婁妻張氏

汪儀皇妻張氏

李廷柯妻卜氏

陳重光妻王氏

李一陽妻劉氏按歸徳府誌已上十婦夏邑人俱夫死自縊與夫合葬

軒迪妻楊氏

郭之籓妻王氏

雷氏女

張重升妻鐵氏按歸徳府誌已上四烈俱流寇破城恐被污辱自縊死

鄭氏女按商丘縣誌鄭氏女年十四未字崇禎壬午寇臨歸徳父母欲避女曰賊至惟死可也將欲何往父母彊之不從佯如廁遂投水死

黃嘉猷妻李氏按寧陵縣誌李氏孝廉黃嘉猷妻黃甫薦於鄕而沒李痛悼不食親識知其必死百計勸之李佯許諾旣三日縊死柩側有司以聞詔表其閭曰貞烈建祠祀焉

喬文光妻解氏按寧陵縣誌解氏喬文光妻光病革解以死許之光歿氏隨自盡有司上其事詔旌表建祠祀焉

焦廷美妻孫氏按寧陵縣誌孫氏焦廷美妻美傭夫也氏紡織養舅幾不能自存廷美疾孫賣衣以需湯藥竟不治孫每哭瀕死勸之者曰爾憂無依耶卽不得事貴人亦不失如爾夫者孫曰我所天也𨿽富貴吾何與焉明日舅欲嫁之以具喪孫聞而自縊時謁廟日士過其門者無不掩泣縣令楊公率士大夫奠其家表其墓道

張亶妻趙氏按寧陵縣誌趙氏張亶妻桃園趙祺之義女也夫婦佃人之田而貧甚亶疾氏傭佐湯藥人不堪其勤苦止一女許某家一日召婿翁付之人莫測其故夫死哭極哀比捨皆爲流涕舂不相杵旣而倒敝囊易二柳棺斂夫之夕遂縊死居人葬之至今稱烈婦冢云

張守孝妻曹氏按寧陵縣誌曹氏張守孝妻曹生崇臯之妹也其夫死遂自縊以殉初守孝之疾也曹廢食者數日涕泗無時夫憐之曰吾不能偕汝老矣對曰君果不相待請偕死旣而守孝死曹哭之盡哀乃靚妝拜其舅姑及母兄爲永訣語左右編麻以待曹曰吾不能爲死者服願以膏沐事張郎於地下勸慰者數十人竟不易辭而死

韓彊妻華氏按寧陵縣誌華氏韓彊妻生二女長者才四歲而彊死韓族屬𨿽眾無可依者乃抱女泣曰天喪吾家吾不與吾兒共人世矣鄰婦勸之不從其母曰如二孤何氏泣曰更切切割我心然不成良人有後姑遂吾志耳乃裂靈幃自縊而死

宋四知妻王氏按寧陵縣誌王氏宋四知妻夫亡無子卽日自縊其居孤僻無能道其詳者

杜桂姐按鹿邑縣誌杜桂姐許字儒士嶽大忠未娶大忠病亡桂姐往弔痛哭不歸乘隙縊死有司奏表其門

田思賢妻張氏按鹿邑縣誌張氏田思賢妻年十六歸思賢六月思賢病亡張自縊死

朱塤妻陳氏按鹿邑縣誌陳氏朱塤妻塤亡陳年十九慟哭不已越三月而死

劉時省妻劉氏按柘城縣誌劉氏諸生劉時省妻夫亡孀居未幾妖賊曹貢作亂氏懼污自縊死

李必名妻王氏按柘城縣誌王氏李必名妻崇禎十年流賊逼擄氏罵不絕口賊怒碎其屍

張子和妻張氏按柘城縣誌張氏張子和妻崇禎十五年流賊陡至被執逼令造飯大罵不從賊怒立刃之

夏云元妻薛氏按永城縣誌薛氏夏云元妻夫亡氏自縊以殉

任景元妻曹氏按永城縣誌曹氏任景元妻夫被寇害氏卽投井死

張越妻劉氏妾劉氏附

按永城縣誌劉氏守備張越妻越陷陣死劉與妾劉氏皆少艾聞訃遂籍所蓄付其舅姑發簪珥徧遺親知與決從容如平日總督遣人慰諭笑弗答已而拜其舅姑並縊於室縣令親臨拜祭立碑表其墓

王佺妻楊氏按彰徳府誌楊氏王佺妻佺死楊痛哭誓以身殉遂絕飲食數日而死

張世英妻孫氏按彰徳府誌孫氏張世英妻夫病且死囑曰汝幼可更適氏佯諾英沒三日卽自縊於柩前

劉嘉仕妻焦氏按彰徳府誌焦氏劉嘉仕妻年十八嘉仕暴疾亡氏欲從死取衣服文券盡焚之示不復用越七日自縊柩前顏色如生見者流涕學使表其門

劉夢祥妻龐氏按彰徳府誌龐氏劉夢祥妻夢祥崇禎壬午舉人流寇掠水冶夫婦俱被執龐佯語賊曰但釋夫還吾將從爾賊如其言夫得脫氏料追不能及乃墜馬指賊罵曰吾儒家女豈爲爾賊所辱哉賊脇以刃罵益厲賊怒刃之猶噀血詈賊血漬處艸俱枯死

劉恆妻王氏

申孟奇妻張氏

李庭蘭妻柴氏

張月祥妻王氏

李茂華妻黃氏

申日升妻陳氏

李正學妻王氏

王獻策妻髙氏

王祚昌妻李氏

李舜妻牛氏

王澤妻李氏

史中原妻程氏

許繡妻添氏

陳嘉謨妻陳氏

李蕡妻許氏

袁攀桂妻黃氏

陳加恭妻任氏

呂應龍妻任氏

陳濟民妻吳氏

陳加棟妻王氏

李顯妻井氏

龐居敬妻張氏

範愛妻王氏

陳春妻盧氏按彰徳府誌已上二十四婦俱遇寇不辱死建碑於水冶鎭東門外

陸鑰妻髙氏按彰徳府誌髙氏陸鑰妻鑰任滄州學正以文忤時陷於法髙聞之泣曰夫亡妾何適遂自縊死

薛妻馬氏按彰徳府誌馬氏名瑞香少通書史贅儒生薛拙於家人事翁媼數責之遂求離去時瑞香年二十二生一女矣父母欲嫁之潛入小園投井死畱片紙於懷上書曰適人不義違親不孝一死歸冥不知所報聞者傷之

焦三妻易氏按彰徳府誌易氏焦三妻夫歿氏年二十餘將治棺謂匠曰吾夫頗有衣今欲盡襚之可大其制棺成入室縊死遂同殮焉

王正心妻郭氏按彰徳府誌郭氏王正心妻崇禎十六年兵變郭年十八被執欲犯之厲聲大罵不屈伺賊他出投井死

尹九才女按彰徳府誌尹九才女年十七未嫁崇禎間寇亂被執紿賊曰我父埋金後園樹下賊喜同往取金至樹旁井邊奮身投井死

賈安妻栗氏按彰徳府誌栗氏賈安妻年二十四夫死於輝縣子方四齡栗鬻衣歸將葬遂以衣帶自縊柩側乃合窆於淇之陽有司旌表

髙金妻吳氏按彰徳府誌吳氏諸生髙金妻夫歿殮畢卽欲從死二幼子日牽袂涕泣氏伺長子寢遂自縊家人覺救之已絕猶執幼子手不釋有司表其門

劉傑妻王氏按彰徳府誌王氏劉傑妻年十九夫歿誓不復生及葬至墓所投穴中扶出復投河又救免一日防稍疏自縊死

陳倉妻師氏按彰徳府誌師氏陳倉妻年二十四夫亡撫孤守節彊賊持刀夜入欲犯之不屈觸刃而死

王弼妻鄭氏按彰徳府誌鄭氏王弼妻夫死氏年二十八誓死不二太行賊百人夜掠其家鄭恐見辱卽墜樓死詔旌表

劉三友妻張氏按彰徳府誌張氏劉三友妻夫病篤語氏曰汝年少吾死柰何氏泣請與君同穴三友死自縊園樹下事聞詔旌其門

韓正季女按彰徳府誌韓正季女年十五遭流寇亂被執氏持石擊賊賊怒縛於馬上以刀矢環逼氏罵不絕口賊殺之三日面色如生

武溥妻楊氏按彰徳府誌楊氏諸生武溥妻崇禎十五年寇亂氏被掠寇以刀環氏挾之上馬氏自墮者三不得死遂奪刀自刎賊亦驚嘆其奇

寧友直妾張檀香按彰徳府誌張檀香別駕寧友直妾直沒於官香隨旅櫬歸嫡妻以其幼將嫁之弗令知張聞乘夜自縊柩次

楊溢之妾王氏按彰徳府誌王氏舉人楊溢之妾溢寄籍京師病亡氏守喪哀慟絕食而死禦史以聞詔旌表

杜化妻龐氏按彰徳府誌龐氏年十六適杜化化有痼疾一日不食氏亦一日不食化疾革氏潛縊於室年方十九有司奏表其門

程琛妻陳氏按彰徳府誌陳氏程琛妻夫病刲股療治及歿誓以死殉絕食數日而卒詔表其門

郝修齡妻劉氏按磁州誌劉氏儒士郝修齡妻年十九適修齡孝事舅姑克相夫子越四年夫亡隨自縊柩側家人救蘇後姑欲奪其志氏告其母曰兒必死母勿憂喪畢不食而死

賀仲軾妻王氏按衛輝府誌王氏獲嘉忠烈賀仲軾妻封恭人崇禎末賊變軾欲死王與妾李氏張氏王氏同羣姬慷慨赴義並縊於巨柏莊樓上邑人爭以詩挽之

徐培植妻郭氏按衛輝府誌郭氏獲嘉進士徐培植妻崇禎間遇寇亂避之裴村寇逼倉皇投河而死有司申請旌表

浮尙魁妻杜氏按獲嘉縣誌杜氏浮尙魁妻尙魁騎驢田間遇盜欲奪之不與縱驢歸盜怒砍之氏聞趨救不及抱屍哭極哀遂歸投於井時署篆共城簿吳往臨其喪請於上旌表窮治賊黨皆置之理

錢繼賀妻吉氏按獲嘉縣誌吉氏郡庠生錢繼賀妻年十七夫病亡拊棺痛哭數日不止一日乘左右退縊死靈前郡縣申請具題奉旨旌表

郭養賢妻李氏按獲嘉縣誌李氏郭養賢妻適郭未周歲夫病亡氏晝夜哭泣絕粒不食父母舅姑百計勸諭號泣不應七日而殞縣令遣人祭弔旌其門

趙氏女按懷慶府誌趙氏女父綱幼聘王錦未嫁而錦亡或勸更字女泣不從造柩所哭泣盡哀遂不復歸旣葬錦劼女紅以養錦母及沒治喪畢遂自縊死有司以聞詔旌其閭郡守立祠祀之

張鳴鳳妻任氏按懷慶府誌任氏張鳴鳳妻淸化鎭人流賊陷淸化執氏氏大罵賊三斷其軀而死

張國士妻竇氏按懷慶府誌竇氏庠生張國士妻夫亡氏年二十四哀號擗踴自抉其面血流滿襟是夜自縊死時方酷暑忽晝晦寒風颯颯比殮顏色如生事聞詔建坊旌之

孫拱宸妾王氏按懷慶府誌王氏孫拱宸妾夫亡會寇賊縱橫郊野氏塗中被掠紿寇曰家有藏金可還取以從抵家向拱宸柩再拜又紿寇曰金在井及井作指顧狀寇方張皇左右望而氏復厲聲罵寇墮井死

吳氏女按懷慶府誌吳氏女幼許字蔡氏男未嫁而蔡子死女號泣不食姊彊食之不聽是夜縞服自縊詔建坊旌之

範克愚妻王氏按懷慶府誌王氏範克愚妻闖寇陷懷氏登樓自縊以救不卽死婢持食勸加紿婢去傾飯甕缶間絕飲食七日而卒

尙氏女按懷慶府誌尙氏女幼許字縉紳子唐七七亡女衰絰赴弔畱侍七母時佩魚刀自衛七嫡兄某謀吞七產不利女守以蜚語誣之兄尙邦才賂有力者控於官趣女歸女投繯死

蕭友楠妻史氏按懷慶府誌史氏蕭友楠妻夫亡氏年十七爲姑刲股守節二十餘載值流寇肆掠史義不辱閉戶自縊死

張杲妻秦氏按懷慶府誌秦氏張杲妻歸三月杲以父仇誣死舅爲營壙秦屬令髙大舅未知也及杲柩至秦自縊遂同葬

邢典妻左氏按懷慶府誌左氏邢典妻年二十四孀居無子以女紅養姑嫜三十一年營葬畢從容謝所親曰舅姑存日多見惠今死吾事畢願從夫地下是夜自縊死顏色如生

薛復亨妻王氏按懷慶府誌王氏薛復亨妻亨因母病祝以身代未幾病且劇與王訣王曰君爲母死妾且爲君死亨亡王自縊柩前詔旌其門

丹氏女按懷慶府誌丹氏女幼許字庠生賈一葵未嫁葵亡女悲痛奔喪願紡績事葵母哀毀減食而死詔建坊旌之

鄒思繹妻王氏按懷慶府誌王氏河內鄒思繹妻夫亡氏毀容自誓以弱女未嫁不卽死會闖寇脇以兵遂大罵死於刃

王﹠﹟妻趙氏李氏附

按懷慶府誌趙氏王﹠﹟妻夫亡趙六日不食而死後其孫一元又早世元妻李亦隨死學使旌其門

張文粹妻李氏按懷慶府誌李氏張文粹妻其芬女流寇至氏投小丹河死翌日家人覓其尸子猶在抱

金銳妻李氏按懷慶府誌李氏金銳妻夫死李自縊以殉直指旌其門

何炳若妻潘氏按懷慶府誌潘氏何炳若妻炳若任霍丘訓導逆闖攻霍丘城陷罵賊死潘見夫歿亦自縊以殉

穆永吉妻郝氏按懷慶府誌郝氏穆永吉妻永吉以上公車攜氏京邸吉亡氏哀慟絕粒竟死以殉事聞賜乘傳歸葬

邢繼蘇妻孫氏按懷慶府誌孫氏邢繼蘇妻年十六適邢半載夫亡欲同死親戚勸守三十五日乘間自鴆而絕

張可望妻王氏按懷慶府誌王氏諸生張可望妻望病亡氏年二十五悲痛投繯者再以姑救不得死一日紿姑他往盛飾縊柩前有司奏請建坊旌表

胡從周妻李氏按懷慶府誌李氏胡從周妻夫亡無子從容自縊邑令親哭於其家

任九敖妻陳氏按懷慶府誌陳氏任九敖妻夫亡子朝覲方三歲撫之長生二女而朝覲又夭值寇亂與二孫女以石系腰投水而死

趙躅愚妻李氏按懷慶府誌李氏趙躅愚妻躅愚署孟縣訓導會流寇陷孟李義不受辱身被數創投井死

秦宗民妻劉氏按懷慶府誌劉氏秦宗民妻流寇至氏恐不免自縊而死

張可信妻王氏按懷慶府誌王氏張可信妻夫亡氏年十七姑亦孀居夫柩歸窆王命畱右穴以待嘗語姒曰姒有子善事孀姑一日借綿於鄰媼衣縞素自縊

李成龍妻於氏按懷慶府誌於氏李成龍妻事姑極孝夫亡鄰里之無家者欲得之氏紿曰三年而後可及三年先一日具酒食爲翁姑壽曰新婦不能長事翁姑矣翁姑以爲且再適也中夜聞有聲如雷姑驚起已縊死詔旌其門

寧冉妻劉氏按懷慶府誌劉氏寧冉妻冉爲邑吏病死氏不食自縊以殉有司表其閭

劉氏女按懷慶府誌劉氏女名仲媛父應書家寧國西二里許流寇破淸化而東女不及避爲寇所掠大罵身被數創而死

璩義心妻申氏按懷慶府誌申氏璩義心妻崇禎壬申流寇肆掠夫與舅死於寇氏慟罵不絕口賊拔刀刺其舌立死越三日家人殮之顏色如生

陳三友妻孫氏按懷慶府誌孫氏陳三友妻三友爲瘈狗噬死氏慟絕卽自縊屍傍

荊衍祚妻李氏按懷慶府誌李氏荊衍祚妻年十七適荊以孝聞夫亡自縊以殉詔建坊旌表

魏季姐按懷慶府誌魏季姐幼許字王時宦時宦亡父受他聘季姐伏劍死詔建坊旌之

李文蘭妻張氏按懷慶府誌張氏李文蘭妻流寇突至張登樓扃其戶寇攻之急張大呼傳語家人幸好收吾骸骨遂赴火死

郭永祚妻左氏楊

氏附

按河南府誌左氏孝廉郭永祚妻辛巳城陷眷屬謂曰潛民捨可免氏曰翁爲太僕分應死難遂與其子塽妻楊氏俱投於井郡人爲作烈傳

潘原堪妻劉氏按河南府誌劉氏洛陽潘原堪妻知州劉芳契侄女夫亡無嗣卽於柩前自縊縣令申請旌之

吳甡妻何氏按河南府誌何氏洛陽諸生吳甡妻辛巳城破氏方省母泣告母曰吾爲吳氏妻應死吳門遂歸抱子投井而死

董維禎妻李氏按河南府誌李氏洛陽諸生董維禎妻寇變不辱投井死

孔印樟妻楊氏按河南府誌楊氏洛陽孔印樟妻寇變投井死

藺瑞徵妻史氏按河南府誌史氏偃師諸生藺瑞徵妻賊至投井死

程戴洙妻吳氏按河南府誌吳氏偃師程戴洙妻寨破氏不屈恐二女受辱攜之與共投崖死

袁本妻尢氏按河南府誌尢氏偃師諸生袁本妻賊破寨尢引刀自刎

孫得盛妻張氏按河南府誌張氏鞏人孫得盛妻夫爲怨家謀害獄中氏奮不顧身以白其冤冤旣白遂投井死詔建坊旌之

李炳妾李氏按河南府誌李氏盧氏縉紳李炳妾北京人避亂山中被土寇楊橋等截劫氏叱賊奪刀自刎不獲復縊死石龕尼捨後巡道戴某至縣擒賊誅之

尢四姐按河南府誌尢四姐陜州人未嫁被寇擄上馬自墮數次賊怒殺之

王允升妻潘氏按河南府誌潘氏陜州王允升妻寄居溫湯寨寨爲寇所破潘攜子以逃被擄不從罵賊死

郭名顯妻許氏按河南府誌許氏陜州郭名顯妻寇入城與眾婦避城隍廟寇至要眾出許面壁不動寇迫而殺之手抱六月子三日後夫得尸子猶活許顏色不攺

宣文興妻吉氏按河南府誌吉氏陜州宣文興妻崇禎末寇亂逆闖據潼關計平關東寨堡堡將破男女鼠竄吉厲聲曰勢至此不死必辱抱六歲幼女投井死

尙氏姊妹按河南府誌尙氏姊妹陜州貢士楠女一適王一適薛會歸寧值寇攻寨將破姊妹恐受辱走深谷中姊先投下其妹繼之同死

尙永昌妻趙氏按河南府誌趙氏陜州尙永昌妻寇攻寨破趙有次女年十二先擁女入井隨以身繼之並死

董大河妻莊氏按河南府誌莊氏宜陽董大河妻貢士莊爾身侄女夫受官刑死氏聞號哭幾絕尋自縊於室事聞建坊旌表

彭璜妻焦氏按河南府誌焦氏靈寶諸生彭璜妻崇禎末遭闖逆脇迫氏正色詈賊殞身於井賊撈其屍碎之士民公舉旌表

董景行妻郭氏按河南府誌郭氏洛陽貢士董景行妻翰林孔目郭顯星女辛巳洛陽城陷賊逼不從被磔而死

梁士彥妻郭氏按河南府誌郭氏登封諸生梁士彥妻崇禎末土寇圍寨急氏以死自誓義不辱身比寨陷氏卽投寨下死之

李永悅妻宋氏按河南府誌宋氏偃師諸生李永悅妻賊陷城家人欲乘間逃出氏恐爲賊執閉門不出賊至家索金帛氏曰窮秀才安得有此義不受辱大罵賊賊怒舉刀欲殺之氏紿以取金趨至後園投井死鼎革後子向芝登進士

劉芳燦妻康氏王

氏附

按河南府誌康氏偃師劉芳燦妻崇禎間流賊亂康挈媳王氏孫醜兒避河朔將渡河賊逼甚急氏懼不得脫厲聲罵賊率其媳及孫投河死

張毓粹妻藺氏席氏二女附

按河南府誌藺氏偃師諸生張毓粹妻太守藺完植次女幼淑慧容貌端莊有閫徳適毓粹生二子三女各有室家流賊攻城氏盥櫛更衣盡縫其裏衣外束一帶及城陷賊執氏氏曰白璧可碎不受瑕以頭觸石石裂頭破曰吾得天地正气以生死必有報遂率其子一鵬妻席氏並二女二孫俱投井死死之日黑風慘慘賊懼徙其營

蘇婦王氏按河南府誌王氏登封蘇桂枝子婦年少有美色爲流賊所掠不從寇怵以刃氏詈罵愈劇寇怒支解之

藺完﹠﹟妻張氏按河南府誌張氏偃師藺完﹠﹟妻賊執﹠﹟張氏大罵賊磔殺之

王三才妻李氏按河南府誌李氏偃師王三才妻崇禎間流賊破城李被執恐辱故惡罵以激賊怒賊愛之不遽加害氏乃伺賊寢投七里﹠﹟井中而死後其子鳴鳳爲沈丘訓導

焦復亨妻楊氏牛

氏附

按河南府誌楊氏焦復亨妻周藩典儀四聰之女事姑恭謹讀書識大體嘗手列女傳一編與姒謙亨妻牛氏講貫義旨悉通曉登封旣圍急楊知不免固紉其中外衣拜辭太君木主將引決侍婢止之曰吾城前受圍匝月不下今尙冀萬一得全且郎君不在主君旦暮守城盍俟休沐時一謀之乎楊七之曰吾奉先姑訓若不死且玷太僕家風乃約牛氏同死指梧下井曰此吾兩人畢命處也卒俱死

王建中妻秦氏按河南府誌秦氏醫官王建中妻靈寶人夫沒以殉夫自誓七日絕食遂不起夫婦同穴鄕人立石表其墓仍請建坊旌之

李明沆妻季氏張氏陳氏附

按河南府誌季氏靈寶坊西里人季秀女諸生李明沆妻崇禎十四年流寇破城與夫弟廩生明夔妻張氏諸生明龍妻陳氏妯娌三人並義不辱身各密縫其衣裙共投一井而死季年二十八張年二十陳年十九張父名太然陳父名大新

費必舉妻陳氏按河南府誌陳氏靈寶諸生費必舉妻舉亡氏堅心守節飲冰茹蘗三十年如一日流寇陷城罵賊而死

許灴妻李氏二姐附

按河南府誌李氏靈寶許灴妻寇至氏與其女二姐俱自刎而死

李士潔妻常氏按河南府誌常氏靈寶李士潔妻夫亡氏年二十撫二子華馨華馥苦節三十餘年遇亂罵賊死

李時潤妻趙氏按河南府誌趙氏靈寶庠生李時潤妻年二十七被寇擄百折不屈遂自刎越三日寇退其色如生

趙於莘妻張氏按河南府誌張氏永寧諸生趙於莘妻賊勢猖獗氏以死自誓城破賊入氏扶女泣曰時勢至此義不可生母女遂同赴井死

閨烈部列傳三十五

明三十

劉氏婦按新安縣誌劉氏婦不知其姓爲賊執不從死書其墻曰劉四之妻死此

梁士引妻楊氏按嵩縣誌楊氏庠生梁士引妻引省親死於橋北楊聞之痛哭不絕有二男甫離懷抱撫之曰吾將爲鬼往見若父於地下不復顧汝矣至夜竟縊死

馬通妻李氏按嵩縣誌李氏馬通妻年十八適通居三載通死李號哭瀕絕囑匠曰吾夫死有後言棺務廣容二人者令吾他日老死與之同棺不另置也棺成乃入室自縊死其親戚竟斂以一棺而葬之

某妻李氏按嵩縣誌李氏某妻於歸未逾月寇至破寨氏投井死

任楓妻王氏按汝州誌王氏進士任楓妻性敏慧喜讀小學列女傳手書成帙崇禎辛巳舉家遷寶丰未幾獻賊陷城氏被執厲聲曰逆賊吾豈從汝耶以頭觸刃至死罵不絕口

何天授妻張氏按汝州誌張氏諸生何天授妻夫亡氏年二十不食而死知州方應選爲建坊

王粉兒按汝州誌王粉兒王通女許字同裏張得山未幾得山歿粉兒卽柩傍痛哭幾絕旣葬至墓所奠畢遂自縊靑山樹下

李士標妻張氏按汝州誌張氏貢士李士標妻寇至攜一子二女同墜井死

楊詔妻詹氏按汝州誌詹氏楊詔妻夫亡教四子俊彥俊乂俊秀俊髦俱爲諸生城陷不辱死

趙廷瑤妻張氏按汝州誌張氏趙廷瑤妻賊至觸墻而死

怯泰運妻丁氏按汝州誌丁氏諸生怯泰運妻城破投井死

溫徳培妻趙氏按汝州誌趙氏太學生溫徳培妻孀居貞潔善事翁姑崇禎間流寇陷城投井死

怯迅然妻祁氏按汝州誌祁氏貢士怯迅然妻城破攜二女自縊死

怯邦傑妻孫氏按汝州誌孫氏殉難諸生怯邦傑妻城破罵賊死

柳成本妻張氏按汝州誌張氏柳成本妻流賊破城投井死

吳士璘妻朱氏按汝州誌朱氏吳士璘妻城陷抱女投井死

胡氏女按汝州誌胡氏女諸生胡中珠妹許配諸生陳淸崇禎壬午將嫁隨父母徙嵩縣遇賊痛哭罵賊被殺於西郭雙楊樹下

張奇妻吳氏按汝州誌吳氏張奇妻城破罵賊死

張曜妻常氏按汝州誌常氏南陽訓導張曜妻貢士常珣女也崇禎十三年土寇破城氏度不免遂與二子訣曰汝與父竭力衛姑毋以我爲念遂投井死

孫樂教妻王氏按汝州誌王氏孫樂教妻廩生孫承統母流寇陷城與統妻吳氏挾幼女同投井死

吳啟元女按汝州誌吳氏諸生吳啟元女夫亡守節寇至罵賊死

趙文運妻馬氏按汝州誌馬氏諸生趙文運妻流賊破城投井死

劉奇蘊妻夏氏按汝州誌夏氏劉奇蘊妻夫亡長子二歲次子在抱氏苦守二十年教子有方流寇破城自縊死

陳來泰妻龔氏按汝州誌龔氏諸生陳來泰妻崇禎十三年土寇陷城氏逃難至古城寨遇賊被執抗不受辱賊擄其五歲子以脇之不顧投井而死子遂被殺

張國彥妻李氏按汝州誌李氏張國彥妻流賊破城投井死

常新妻李氏按汝州誌李氏諸生常新妻崇禎十五年闖寇破城自縊死

趙惠女按汝州誌諸生趙惠女許配陳善化弟未嫁惠死家貧善化聽弟將渝盟女曰我陳氏人陳不我容生復何爲母賈氏兄友光哀勸莫挽但謂兄曰善事孀親乘隙自縊

馬龍驤妻栗氏按汝州誌栗氏庠生馬龍驤妻崇禎十五年闖賊入城閉戶張火火熾自縊死

張晏集妻劉氏按汝州誌劉氏諸生張晏集妻流賊破城與其女皆投井死

李文妻昝氏按汝州誌昝氏李文妻舉人節斯母崇禎十五年流賊攻城氏自焚其屋投火死

王遇相妻劉氏按汝州誌劉氏王遇相妻流賊破城自刎而死

馬云驤妻宗氏按汝州誌宗氏庠生馬云驤妻崇禎十五年逆賊陷城舉火自焚死

袁印綬妻劉氏按汝州誌劉氏諸生袁印綬妻劉毓女年十六夫亡氏三日不食痛哭而死

王賢妻崔氏按汝州誌崔氏王賢妻土賊破城自縊死

李廷柱妻楊氏按汝州誌楊氏貢士李廷柱妻崇禎壬午流寇陷城氏登樓自縊約婢女積油薪焚樓火息而骨化矣

張大振妻於氏按汝州誌於氏諸生張大振妻崇禎壬午流賊破城自縊死

張惟髙妻王氏按汝州誌王氏官莊保民張惟髙妻年十八夫亡扶柩痛哭數日不食自縊柩前

程丹桂妻袁氏按汝州誌袁氏諸生程丹桂妻年三十夫亡孀苦自守勤儉教子崇禎壬午城破氏整衣自縊懸絕復投井而死其子正儒被擄逃歸同姨母袁氏得屍於井而掩之鼎遷後儒啟屍合葬父穴率妻李氏開視形色如生

詹夢麟妻徐氏按汝州誌徐氏儒士詹夢麟妻闖賊破城自縊死

田我理妻李氏按汝州誌李氏魯學訓田我理妻崇禎十四年任魯八月十二日病亡氏扶柩而泣五日不食殉夫死

馬生香妻袁氏婦賀氏兩女附

按汝州誌袁氏庠生馬生香妻素行端謹壬午闖寇臨城囑其子玉麟善養後人吾當自決遂與麟婦賀氏並所出兩女俱縊死

袁從龍妻張氏按汝州誌張氏鄕民袁從龍妻張云望女歸龍恪執婦道年二十夫亡幼子維章方九歲遇亂登髙墜而死

董天淸妻李氏按汝州誌李氏儒士董天淸妻善事舅姑夫亡撫子熙明教以詩禮壬午城陷自縊死

丁運昌妻白氏按汝州誌白氏諸生丁運昌妻城破抱子投井死

賈瑞徵妻趙氏按汝州誌趙氏儒生賈瑞徵妻生三子夫亡閱十年壬午城陷整衣自縊死

詹夢暘妻毛氏按汝州誌毛氏詹夢暘妻夫亡孀居十餘年苦節教子崇禎末城破抱子投井死

周可全妻魏氏按汝州誌魏氏周可全書年十八被寇掠不受污投井中未死賊欲出之氏罵不絕口賊下石擊殺之

朱家珍妻於氏按汝州誌於氏朱家珍妻武進士都指揮東洋女年十六歸家珍未幾家珍病臥﹠﹟褥三年於奉湯藥如一日吁天乞代形毀骨立及珍病革永訣氏曰萬一不起相從地下已矣已而家珍歿氏屏飲食嘔血長號母姑妯娌百方勸解不應越七日死神色如生方繪形俄張一目炯然觀者駭異事聞建坊旌表

夏應臺妻程氏按汝州誌程氏諸生夏應臺妻寇至罵賊死

杜學妻侯氏按汝州誌侯氏杜學妻夫病危囑氏攺嫁氏但飲泣夫亡水漿不入口四日夜半縊死柩傍

傅忠良妻郭氏按汝州誌郭氏諸生傅忠良妻名世母夫早亡堅持苦節教子有方流寇陷城不屈自縊

袁廣生妻陳氏按汝州誌陳氏增廣生袁廣生妻崇禎壬午流寇攻城急氏度不能保謂其夫曰我一婦人死不足惜爾父子身關宗祀宜速潛逃囑畢自縊廣生痛哭攜子遁去後其子澍生孫曰紳曰繡俱入黌序

栗民梁妻郎氏按汝州誌郎氏舉人栗民梁妻崇禎壬午閏十一月流寇破魯對夫投井死

朱承祚妻郭氏按汝州誌郭氏貢生維寧女適西山朱承祚事舅姑至孝夫早亡伶仃孤苦撫子正成人崇禎末流寇搜山因遇害

袁湛然妻杜氏按汝州誌杜氏庠生袁湛然妻崇禎壬午流寇攻城將陷屬其家人曰城破在卽我誓不受辱因墜井而死其子佩珂後以明經薦

周鏞妻劉氏按汝州誌劉氏周鏞妻年三十一夫亡自縊死

徐暗修妻賈氏按汝州誌賈氏諸生徐暗修妻崇禎壬午閏月朔城陷夫婦同擄賊殺其夫氏衛夫罵賊亦被殺

李良爵妻範氏按汝州誌範氏李良爵妻爲賊執不從被殺

陳鼎銘妻吳氏按汝州誌吳氏諸生陳鼎銘妻崇禎十四年寇亂氏義不受辱登樓自焚事定覓遺骸僅得一股骨二子論語具棺與鼎銘合葬

張約兒按汝州誌張約兒室女也遇賊不從被殺

陳振民妻周氏按汝州誌周氏處士陳振民妻夫早亡家貧紡績以給翁姑畢喪葬訓子素蘊入庠孀居二十餘年壬午逆闖破城氏被執不屈罵賊而死

崔巍妻徐氏按汝州誌徐氏崔巍妻夫亡自縊死

李氏女按汝州誌李氏女耀州知州李應申女孫土寇破城自縊死

郝弘儒妻李氏按汝州誌李氏諸生郝弘儒妻土寇破城自縊死

髙性可妾張氏按汝州誌張氏髙性可妾夫亡無子自縊柩側邑人雙溪劉楠作詩弔之

張氏二女按汝州誌張氏二女父美含崇禎末流賊破城二女知不免相繼投井而死

張於庭妻李氏按汝州誌李氏諸生張於庭妻年二十五夫亡自縊死

同廷試妻郝氏按汝州誌郝氏諸生同廷試妻年二十五夫亡氏痛哭欲從死舅憲副諭以立後乃以仲兄廷奏子冬淸撫之三歲而殤氏撫膺大慟曰天乎吾忍死以存嗣也遂自縊

尹功懋妻尹氏按魯山縣誌尹氏諸生尹功懋妻懋血戰罵賊死氏不受辱冒刃殉之

魏調善妻吳氏按汝寧府誌吳氏邑庠生魏調善妻賊破城執調善殺之吳遂踴躍投火而死

朱筠軒妻魏氏按汝寧府誌魏氏遂平朱筠軒妻崇禎壬午氏爲賊所執筠軒尾之賊持劍逐軒氏遂疾馳投池死人呼其池曰烈婦池

李翊倫妻髙氏三

女附

按汝寧府誌髙氏信陽庠生李翊倫妻幼事孀姑至孝辛巳城陷氏有女三人少長俱未婚母女四人同投井中死

田貢妾劉氏按汝寧府誌劉氏汝陽田貢側室貢年七十病革置酒囑族人及子若侄曰吾病殆不起劉氏可令他適念其侍奉之勤爲求一良匹劉聞之痛哭幾絕迨貢歿七日家人往鄕刈麥氏自置殮具沐浴更衣縊於柩旁桂太常作歌以表其節

溫引厲妻韓氏按汝寧府誌韓氏汝陽諸生溫引厲妻夫亡氏年二十崇禎乙亥流賊破東關被執罵賊不從賊怒殺之次日其子往殮其屍目猶張見子始瞑司李於重華弔拜之

洪郇妻諭氏按汝寧府誌諭氏諸生洪郇妻諭璽女也事翁姑至孝年二十三獻賊破城與鄰婦同被擄至南河投水中賊下水撈起氏大罵不絕遂遇害鄰婦逃歸言狀郇同弟洪洧尋其屍舁而掩之

劉一俊妻陳氏按汝寧府誌陳氏諸生劉一俊妻年二十夫亡事翁姑以孝聞舅病篤氏夜禱天地然一指誓長齋終身以延舅算舅臥﹠﹟聞神語曰爾婦爲爾禱爾行愈矣病遂痊崇禎十七年汝城陷氏投井而死

王儋妻卜氏按汝寧府誌卜氏商城太學生王儋妻無出勸夫納妾生一子儋病危托以撫養獻賊破城子被執卜哀乞曰寧殺我無殺兒也賊竟殺之氏以頭觸賊大罵不已亦被害

程家瑞妻彭氏按汝寧府誌彭氏商城民程家瑞妻夫死無子或勸再適或歸養父母彭曰固不嫁亦無歸理越數日舉家皆苦勸答曰待收獲賣稻作齋家離墓遠日夜往返哭於夫冢三月𨿽虎豹在前不懼也百日齋畢四更鄰里聞哭聲曰彭氏又往哭夫矣黎明已縊死桑樹下

吳慈伯妻劉氏按汝寧府誌劉氏羅山編民恢元女少失怙恃依祖父母育成適同裏吳慈伯業紡績數年夫病篤與之訣曰爾無所出宜圖終身氏泣以同穴誓其祖父母防之嚴及夫沒罄衣飾易棺槨殮畢卽剔一目破其面昏僕於地久乃蘇防者益嚴不得死絕食七日又不死乃紿祖父母曰今不死是夫不欲我死何自苦遂飲食如常祖父母信之得間以腰絰自縊死

姚氏按汝寧府誌姚氏羅山人揖遜女夫某久病家貧不能具湯藥知其必死子甫歲餘先寄養於人夫死隨自縊

黎氏按汝寧府誌黎氏羅山人鄕民中粹女適孝感民某一載夫亡氏囑翁姑買大棺人莫解其意及買棺至翁姑方治喪事氏遂閉門自縊乃合殮焉

楊氏女按汝寧府誌楊氏女西平人許聘耿纘祖未嫁而祖亡女不欲生父母許其守志奉祖寡母及祖母后議攺嫁女遂焚其衣奩自縊死縣令申請建坊旌表

楊聖化妻呂氏二妹附

按汝寧府誌呂氏上蔡儒士楊聖化妻其妹適茂才張芳遠崇禎己卯流寇犯黃埠寨呂姊妹與其夫皆在焉夫令其走避並曰君等速去我兩人當就死倘出而遇賊欲死無及矣遂同自縊越二年其季妹適郡人李華壬午冬賊破郡城華亦勸之出謂婢曰賊眾蜂聚出將焉往昔我兩姊皆守節死我豈獨生乎紿婢出卽自縊

劉源妻王氏按汝寧府誌王氏上蔡諸生劉源妻生二子壬午流寇破城夫婦逃居東土後夫以病死王無所歸見寇氛日熾恐一旦失身遂仰天大哭推二子墜井隨投入死焉

劉漢英妻劉氏按汝寧府誌劉氏西平諸生劉漢英妻闖賊陷城罵賊被殺夫亦死焉

宋引寀妻薄氏裴

氏附

按汝寧府誌薄氏上蔡諸生宋引采妻流寇將陷城同佃戶妻裴氏自縊死

龔可印妻曹氏按汝寧府誌曹氏眞陽人龔可印妻年二十夫亡子欽方三歲撫之成立崇禎乙亥寇至被圍氏懼辱投井死

周綸女班

氏附

按汝寧府誌上蔡處士周綸女年十三值逆闖攻蔡城將破先期縊死綸語其子同婦班氏速出城班泣曰去能免死能免辱乎亦自縊死

丁進科妻左氏按汝寧府誌左氏西平鄕民丁進科妻崇禎十六年夫死於寇氏年十九誓不欲生殮夫畢慟哭幾死葬之日令廣其壙勿封至夜半縊死於夫柩側因同穴葬焉

李芬妻張氏按汝寧府誌張氏上蔡李芬妻有姿容適芬未二年芬病篤氏侍湯藥不倦及芬亡張欲從死母防之甚密不得間一日語其母曰自夫病以來不解衣寢者經月思一浣濯母喜爲具湯沐張遂自縊椒樹下

王瓚妻寇氏按汝寧府誌寇氏眞陽王瓚妻翁亡事姑曲謹夫病亡氏年十七欲殉其夫闔戶自經者三屢爲姑救得不死遂自矢不茹葷衣縞素經歲餘猶痛哭如初喪家貧姑陰納人聘氏偵知卽托疾不食而死崇禎四年事聞建坊

楊君明妻孟氏按汝寧府誌孟氏息縣人諸生楊君明妻崇禎乙亥流寇犯息孟偕姑皮氏走避不及賊執姑拷索孟以身覆姑代受梃刃賊捨姑逼孟同行孟曰吾家世淸白寧受賊污耶厲聲罵賊賊怒殺之姑得脫去有司以聞詔建坊旌表

王居一妻胡氏李

氏附

按汝寧府誌胡氏上蔡諸生王居一妻崇禎丁丑賊攻寨胡同姑常氏及諸婦登樓避之賊破寨將舉火焚樓曰下樓者不汝殺胡曰下樓受辱不如死乃抱七歲兒元哥及其姑俱死於火居一甥女李氏年十五墜樓欲死賊執之以頭觸石血濺賊衣遂亦遇害

李卓妻梁氏按汝寧府誌梁氏上蔡明經李卓妻崇禎壬午城陷卓攜妻他避所至四面皆賊梁度不能免先數日語其夫曰與其不義而生曷若淸潔而死遂自經

張纘妻魏氏按汝寧府誌魏氏名淑潤年十七適張纘僅期月壬午流寇攻寨寨陷曳之上馬氏力拒罵不絕口賊大怒殺之

劉元琛妻桂氏按汝寧府誌桂氏丙子舉人劉元琛妻元琛登賢書年餘病亡氏隨舅姑赴任柏鄕崇禎戊寅柏鄕城陷僕婦勸氏逃氏曰此去家鄕千有餘裏是處盜賊猖獗去將安之況吾爲未亡人自分一死久矣遂取案上刀自刎

桂泓妻王氏按汝寧府誌王氏汝陽庠生桂泓妻崇禎壬午闖賊圍城氏謂其女二姐曰汝姊隨姑柏鄕城破自刎今又遭亂指其屋邊大坑曰此我與汝之家也城陷抱女同溺死

闞隆云妻余氏婦張氏附

按汝寧府誌余氏光山闞隆云妻崇禎丁丑遇賊憤罵不從被害其子碧霞婦張氏於崇禎辛巳值流賊襲城亦自殺碧霞後登進士

門琳照妻桂氏按汝寧府誌桂氏庠生門琳照妻闖寇陷城氏跳入馬場街井中賊至撈起驅之行不聽以刀背擊之氏大罵賊砍傷其脊罵愈厲羣賊齊下刃立死於井邊汝人哀之

劉天捲妻戴氏按汝寧府誌戴氏劉天捲妻崇禎十八年流賊破西平氏懼不免整衣入室以火自焚而死

某氏按汝寧府誌某氏不知其姓汝陽人賊驅至營踞坐頻呼之不應眾婦擁之向賊至死不從賊曰汝敢不從乎對曰𨿽死無畏賊怒殺之次日賊嘆惜附以衣衾親瘞埋之

楊士選妻劉氏二

女附

按汝寧府誌劉氏楊士選妻崇禎九年流寇至其莊家人奔散劉與二女義不受辱母子爭死賊殺其母二女皆投火自焚邑令夏萬亨申請旌表

袁鎔妻王氏按汝寧府誌王氏商城儒士袁鎔妻鎔嘗有疾刲股療之及亡氏年二十撫三子成立守節二十餘年後夢與夫語及覺不言其故遂絕食而死

馮作霖妻史氏按汝寧府誌史氏西平馮作霖妻夫爲流寇所傷慟哭三日自縊死

謝維翰二女按汝寧府誌諸生謝維翰二女獻賊破城翰泣謂二女曰勿從賊女齊聲應曰父宜善避女不從賊也賊入罵不絕口皆被害

李永昌女按汝寧府誌上蔡村李永昌女許配鴛鴦店和氏未嫁崇禎末流賊破蔡城邑人東走有奔朱湖西王家樓者見賊迫四女至樓下勒令上馬三人皆從一年約十四五獨偃僕於地卽昌女也賊力攜之數自墜賊曰癡女不畏死乎因以刃加其頸恐之女不少懼踞起引頸受戮樓上見者無不驚嘆

楊所條妻沈氏妾王氏附

按汝寧府誌沈氏商城貢士楊所條妻獻賊破城與妾王氏相抱赴池而死

尹載妻馬氏按汝寧府誌馬氏汝陽民尹載妻夫亡日夜哭不絕聲水漿不入口七日死時年二十八

楊維鉞妾王氏按汝寧府誌王氏封翁楊維鉞侍妾獻賊破城王盛服坐中堂賊入王罵曰何賊大膽敢入我室賊挾之去王罵不絕口遂被害

胡封臣妻朱氏按汝寧府誌朱氏息縣人諸生胡封臣妻崇禎乙亥值寇難賊欲犯之罵賊不從賊怒甚縛之樹割其兩耳引弓四射之復罵曰賊奴速殺我遂殺之

李建元妻呂氏姊

附

按汝寧府誌呂氏光山庠生李建元妻年二十一夫亡子方月餘流寇薄城乃運磚石厝夫棺城陷攜子投井死其姊爲舉人劉奇勛妻亦罵賊投井時稱雙烈焉

髙岱妻張氏按汝寧府誌張氏確山髙岱妻年二十一夫亡自縊柩前死

扶氏女按汝寧府誌扶氏女光山諸生扶禎妹許字繆生之子繆子亡女年十三詣繆哭弔破面截耳自矢終身不字崇禎辛巳寇襲城不屈死之

唐福慧楊氏女附

按汝寧府誌唐福慧遂平唐懷女也懷攜女避賊至楚家鋪賊驟至擁福慧上馬泣罵不從賊怒剖其腹又有楊氏女者亦徒手拒賊爲賊所殺事聞俱旌表

胡演妻諭氏按汝寧府誌諭氏光山胡演妻夫早亡子之杞甫四歲乃閉戶紡績篝燈教之戶外絕行聲𨿽至戚不往二十餘年辛巳城陷顧謂其子曰自汝髙祖父及汝凡五世孤注先祀惟汝是賴保身力學汝之孝也宜善自愛麾之去子欲偕往不可乃閉樓自焚而死

張拱極妻柯氏按汝寧府誌柯氏光山太學生張拱極妻流寇陷城前一日與嫂諭氏曰城有變義無生理我兩人無相離也及賊至疾呼嫂同赴火而死

桂毓芳妻劉氏按汝寧府誌劉氏確山桂毓芳妻年十七毓芳病卽不飲食誓同死及毓芳沒縊死柩前縣令申請旌表

胡潛妻劉氏李延禧妻附

按汝寧府誌劉氏左通政士蘭女也適光州諸生胡潛崇禎間寇亂徙居武昌城陷與夫相失乃躍入沙湖水止尺許時居民慮焚其廬室多以几案浮水劉急竄身几案下死焉其妹適信陽州諸生李延禧崇禎癸酉冬賊焚信陽之南門入其郛延禧妻獨守院中一井謂人曰此我死所也後賊解去辛卯四月獻賊復襲信陽破之禧妻復走井邊麾其婢妾曰速去賊退當於此處﹠﹟我遂投井中死

王用極妻徐氏按汝寧府誌徐氏諸生王用極妻年十七而寡城陷逾重墻走慮以姿見污赴城東投深池死

丁四妻戴氏按汝寧府誌戴氏武夫丁四妻丁戰死或謀娶氏峻拒之盡變家財謀歸夫屍營葬卽自縊墓旁

李興妻陳氏按汝寧府誌陳氏諸生李興妻興他出而城陷氏抱孫女羣僕婢擁之擬縋城氏曰良人不在將奚竄仍囑乳媼善視其女自投泥淖中死賊退興舁歸梳盥宛有生气少選紫瘢起眉角間又頃之浮布滿面觀者駭異

新徳妻張氏按汝寧府誌張氏西平義民新徳妻夫亡孀居二十餘年遇流寇不受辱罵賊而死

黃之柱妻黎氏按汝寧府誌黎氏諸生黃之柱妻丁丑夏四月賊破邑東牛首山寨擄氏置馬上氏矢死不屈自投於地者再四賊怒殺之

劉澤遠妻梁氏按汝寧府誌梁氏遂平劉澤遠妻年少夫死悲啼不已或勸之曰此命也何自苦爲氏曰吾不幸至此誓將從夫於地下朝夕哭奠夜則宿於柩側卒哭之日閉戶自縊死

張氏女按汝寧府誌張氏女固始武允洪聘爲繼室未及婚允洪病亡女聞訃請於父母欲奔喪守節父母初不許女以死誓乃聽之遂衰絰詣武門撫前室遺孤尋殤與允洪母周氏誓同死乃移葬洪父及洪兩柩絕粒不食半月與洪母相對縊死崇禎五年邑令韓源親往弔之

余永泰妻黃氏按汝寧府誌黃氏商城黃惟吉女適里人余永泰性柔惠有志操夫亡黃號痛幾絕尋引繩自經母覺而解之後五日防少弛仍自經死時年二十三

張堯心妻劉氏按汝寧府誌劉氏遂平庠生張堯心妻嫁未期年夫亡氏入室自縊以救免數日劉解顏紿婢散遂縊死

王寬妻王氏按汝寧府誌王氏商城諸生王珽長女適諸生王寬城陷與夫不離賊執寬令運艸穀氏同負之入大寺西﹠﹟賊握寬發曰聞汝是按院侄常作火藥傷吾眾必殺汝氏曰彼非按院侄我乃王按院侄女如殺夫﹠﹟先殺我引頸就刃寬亦隨遇害

何士弘妻熊氏沈氏陳氏張氏朱氏楊氏任氏汪氏附

按汝寧府誌熊氏商城諸生何士弘妻獻賊破城氏同其女壽避於密室爲賊所得欲挾之去氏誘賊有金珠埋於後園同至園內井邊母子相繼溺死同時有貢士楊所修妻沈氏王炫妻陳氏諸生王說妻張氏彭商哲妻朱氏任容妻楊氏髙侗妻任氏藍斯茂妻汪氏俱罵賊而死

李金蘭妻曹氏按汝寧府誌曹氏信陽李金蘭妻父與夫俱業農嫁逾三載生子甫二齡夫患瘰﹠﹟死氏年二十四絕粒誓不欲生共指遺孤諭以承先繼後之義乃勉進湯水拮據葬夫衣食取辦鍼工逾歲子復殤氏捶胸呼絕望至夜自縊

蔡人俊妻辛氏按汝寧府誌辛氏信陽庠生蔡人俊妻夫病氏躬侍湯藥不暇餐沐人俊亡氏夜自經屍側家人驚救移時張目曰我必不生遂絕粒姑持糜哺之彊進一餐旋復不食如是者五十日擗踴哀號聲徹閭巷路人無不流涕竟哭泣而死州守以聞旌之

劉蓀芳妻胡氏按汝寧府誌胡氏信陽劉蓀芳妻少通文字熟習列女傳辛巳賊陷信陽子﹠﹟甫十歲氏攜之率僕婢逃難以賊眾擁街巷不得出乃跪語一老僕曰事急矣子母度不能兩全以子托爾老僕他遁遂自盡

柯氏髙氏按汝寧府誌柯氏信陽遼州知州李呈章妻髙氏其側室也同夫之任遭流寇猖獗章自度難支與妻妾訣曰我有官守宜與社稷爲存亡汝輩各攜子歸裏爲宗祧計二人泣下曰君自顧社稷妾等生死無相慮也章堅意遣歸及章遇難信至二婦擗踴哀泣相向投繯諸女戚解救婉勸曰汝知夫遣歸之意乎欲保其子也若憤不顧子不亦重傷泉下之心乎遂勉進水漿艱辛教子閱數年信陽城陷二婦據地大慟曰避遼州之難而彊生蓋爲子也今子可自立正我兩人盡節時也攜手墜城死

王祚女按汝寧府誌遂平諸生王祚女年十三有美色賊破城執女盡碎其衣不能奪賊恐之曰將粉汝身女俯首曰甘心賊遂粉其身

李窖白妻王氏

閨烈部列傳三十六

明三十一

趙之鉶妻張氏李氏於氏附

按濟南府誌張氏歷城人趙之鉶妻遇寇難同弟婦李氏於氏投水死

王與印妻於氏按濟南府誌於氏新城禦史王與印妻甲申流賊陷京師印家居聞變與氏及子諸生士和同縊死先是壬午城陷士和妻張氏死焉

李茂華妻張氏按濟南府誌張氏歷城人諸生李茂華妻城陷率諸女投歷山頂井中被鉤出張執不從以槍刺心而死

王綱女按濟南府誌歷城人王綱女己卯賊陷城自縊死

任兆林妻李氏按濟南府誌李氏臨邑人諸生任兆林妻崇禎間兵變夫婦伏地窖被髮先執其夫拷之哀聲達窖氏以爲夫死矣急出將與俱寇逼之氏曰窖中有物吾入取寇聽之氏恐兒驚啼以紙塞其口遂自經死

陳升妻張氏劉氏附

按濟南府誌張氏歷城人教諭陳升妻遇難同媳劉氏投河死

徐元祺妻王氏按濟南府誌王氏新城人徐元祺妻壬午城陷赴井死女甫七歲亦從母井中

胥啟明妻李氏按濟南府誌李氏歷城人諸生胥啟明妻啟明遇難死氏同一子二女投井以殉

松巖烈婦按濟南府誌松巖烈婦新泰人懷宗十五年山寇爲亂有李景者夫婦避難松巖景見賊勢急棄妻先奔妻爲賊所執告曰吾夫前去未遠願汝等追尋吾夫同從汝去遂紿以岐路追之不及賊令乘馬不從自觸死於松巖下其姓氏弗傳故曰松巖烈婦

王敏妻周氏按濟南府誌周氏徳州人王敏妻夫亡自縊事聞旌表

張爾穆妻張氏按濟南府誌張氏萊蕪人諸生張爾穆妻寧州守浹母增廣生時憲女浹生彌月爾穆亡崇禎辛巳賊至遇之途紿曰至前村當與汝金賊信之及門厲聲罵曰吾張家婦二十年苦節不宜暴骨中野故歸爾可殺不可辱賊怒殺之

吳景榮妻項氏按濟南府誌項氏徳州人左衛百戶吳景榮妻夫亡氏年二十一號哭不絕水漿不入口三日死與景榮並﹠﹟葬城北

吳暐妻朱氏婦亓氏張氏附

按濟南府誌朱氏萊蕪人觀察吳暐妻誥封淑人癸未城破時觀察柩殯於堂氏率長男庠生裔先次男廩生裔隆第三婦亓氏第四婦張氏環柩泣兵至闔家殉焉禦史余特表其閭

韓婦陳氏按濟南府誌陳氏徳州人千戶陳寶女適千戶韓璽次子夫死三日不食及殮遂死柩側

王象丰妻張氏按濟南府誌張氏新城人參戎王象丰妻髙苑進士平陽道張希稷女壬午城陷同幼子與滿投井死兵退得屍母子相抱如生

周光烈妻謝氏按濟南府誌謝氏徳州人禦史廷策女幼通女範內則諸書年十八適郡諸生周光烈事舅姑至孝光烈沒慟曰周生俟我整衣辭姑及母絕粒誓以身殉母與兄升遷諭之不聽觸階碎其首越五日死事聞旌表建祠

侯英妻張氏按濟南府誌張氏興泰人侯英妻壬午爲流賊所獲欲污之不屈死

王天民女按濟南府誌新城典史王天民女辛未之變罵賊赴火死年甫十二

汪氏周氏武氏按濟南府誌汪氏周氏武氏齊東人俱巡撫張夢鯨妾鯨憂勞王事死於邊三妾坐臥一樓十年不下崇禎間城破積薪自焚

武宣女按濟南府誌新城人武宣女流賊亂欲犯之女罵不絕口遇害有司以禮葬祭

趙一楠妻劉氏二

妾附

按濟南府誌劉氏陵縣人諸生趙一楠妻二妾吳氏姊妹也遭寇亂楠曰柰何吳曰斷不爲所辱寇至刺其姊死妹亦刎頸未斷延數日死劉氏適在母家後歸遇寇曰汝逼死我家兩命乃吾仇也罵不絕口遂亦遇害

許上選女按濟南府誌陵縣人許上選女年十四未嫁城破女匿地窖中被髮度不能免卽自縊女伴欲救之其母曰兒志如此不可奪也遂聽其死焉

楊松妻髙氏按濟南府誌髙氏萊蕪人楊松妻流賊陷城爲所掠大罵不從賊怒斷其首而死旌表

韓瑋女按濟南府誌陽信人安順知府韓瑋女當多難時恐受污辱投井死

魏髙妻張氏按濟南府誌張氏萊蕪人年十六歸魏髙崇禎間避流賊匿鵬山爲賊逼先殺其姑妹以恐氏氏大罵不從賊怒磔裂而死

於在瀛妻辛氏女

附

按濟南府誌辛氏新城人太學生於在瀛妻壬午城陷赴井死一女年十五從死焉

張三朋妻劉氏按濟南府誌劉氏鄒平諸生永錄女新城張三朋妻年十六歸張夫族兄某逼之氏泣罵不辱以死縣令李世振治其事開棺驗之顏色如生遂置某於法

孟珍妻蘇氏按濟南府誌蘇氏淄川人武昌知府孟珍妻遇亂被執驅之中途寄衣帶至家爲信乘便投井死

王自申妻梁氏按濟南府誌梁氏鄒平諸生王自申妻崇禎戊寅年二十九方乳被賊劫氏大罵云速殺我定不出此房遂被殺

王佑永妻韓氏按濟南府誌韓氏淄川人王佑永妻太醫院吏目韓明善女年十八於歸三載生子甫三月夫死水漿不入口誓以身殉翁姑以撫孤勸氏曰余惟夫是從遑卹其他於是侍者日夕更進守護之一日謂守者曰吾視此呱呱不忍棄之矣翁姑謂其意可回守漸懈乘夫窆日得間遂縊死事聞詔建貞烈坊

王宗賢女按濟南府誌王宗賢女鄒平人年十六遭戊寅之變被執伺間投井死越四日出其屍面色如生

王與齡妻孫氏按濟南府誌孫氏新城諸生王與齡妻鄒平人孀居厲操長齋奉佛舉動皆有禮法壬午城陷兵甫入卽赴井死兵退子士鵠求得之負出項猶系念珠容貌如平生

張美妻牛氏按濟南府誌牛氏淄川人張美妻崇禎戊寅遭兵亂美遇害氏見夫死持梃擊賊大罵亦被殺

韓至臨妻孫氏按濟南府誌孫氏淄川人韓至臨妻貢士琰齡女歸韓修婦事一切田舍芻牧無不經理相夫力學不怠丁亥賊陷城氏方歸寧賊至發氏於土窖中氏大罵曰賊速殺我罵不絕口賊驅之過官署奮身投井死時年二十一建坊旌表

王宗辰妻張氏按濟南府誌張氏商河人王宗辰妻大參琨從侄婦崇禎間兵變辰以書生編入城頭防禦城陷被殺壕次兵退張匍匐哀號尋得夫屍負歸時亂後倥﹠﹟舅姑命﹠﹟葬氏茹素紡績鬻釵珥逾年置棺衾請命舅姑啟夫骸殯祖阡成殮後撫棺哀泣切切默語至夕仰藥而死

王晏妻馬氏按濟南府誌馬氏利津人王晏妻年二十四生子未周歲夫亡痛絕自縊死縣令出絹五匹令作大棺合殮葬之

杜幹妻曾氏按濟南府誌曾氏武定人杜幹妻年十九夫亡止一子未周歲曾哭曰一﹠﹟未絕吾姑緩死未幾子殤曾遂不食期死家人引過夫墓及埋子處以泄其悲曾遙見其家樓上一人衣白作招呼狀瞀視爲幹亟返登樓杳無人蹤遂哽咽不能語次日死

孟進輔妻張氏按濟南府誌張氏利津人孟進輔妻夫亡氏年二十號泣不已至夜自縊柩前縣令弔祭給棺並殮表其門閭

劉前徽妻郝氏按濟南府誌郝氏新城人劉前徽妻知府溥元孫女崇禎辛未城陷被劫氏罵不絕口賊先摳其眼繼割其乳氏罵益厲又斷其舌猶怒指狂走賊遂磔之事聞建坊及祠春秋祀之

王溥妻髙氏按濟南府誌髙氏利津人王溥妻夫亡氏年二十二號泣不食或勸之曰吾嫂有子可以不死吾無出將安歸次夜潛縊柩側

牛炳曜妻張氏按濟南府誌張氏海丰人諸生大信女適明經牛向斗子炳曜婚六月夫亡願以身殉未遂尋遘疾明年與夫同月日死

髙玟妻翟氏按濟南府誌翟氏淄川人庠生髙玟妻益都進士翟世琪從妹丁亥城陷投井賊出之復登樓自墜死越歲啟櫬容色如生

戴彊妻趙氏按濟南府誌趙氏沾化人戴彊妻彊病篤氏以死許彊亡舅姑守之不果氏大慟逾七日紿其姑曰第殯夫吾不死姑釋不守氏遂自刎邑令爲文奠其墓

韓燦妻鄭氏按濟南府誌鄭氏淄川人韓燦妻益都學憲光溥女燦以棘闈不售成疾死氏日夜哀號守柩不去亦不食旬日死柩前時年十九

安恂如妻趙氏張氏按濟南府誌趙氏張氏淄川人庠生安恂如妻趙幼瞽母家代聘張氏女與趙偕適恂如恂如病篤趙張同縊死時年俱二十翼日恂如乃亡直指旌其閭

張書紳側室蘇氏按濟南府誌蘇氏陽信人別駕張書紳側室年三十紳病願以死殉紳肯之紳死遂從焉

喬三省女按濟南府誌歷城人喬三省女爲賊所執百計誘之不從遂遇害

安橘妻徐氏按濟南府誌徐氏安泰人安橘妻年十九夫疾篤令事後人徐請先死以慰夫遂自縊後二日夫乃亡

王士和妻張氏按濟南府誌張氏新城人諸生王士和妻壬午城陷自縊死兵退數日收殮之面色如生後二年士和亦從父母殉國難繼妻韓氏靑城人守節四十餘年教子啟沆成諸生世其家學

靳佑妻李氏按濟南府誌李氏徳平人靳佑妻佑疾篤與李訣曰予且死三子幼能守乎氏潛自語曰與其後死以致疑孰若先死以示信遂自縊時年三十後三子皆成立長天助主簿次天振散官次天壽訓導縣令旌表其門

吳妻秦氏按濟南府誌秦氏萊蕪舉人吳妻癸未城破氏毀面逃遁姑驚死夫慟哭觸石以殉人以報氏氏亦慟哭死焉

呂從周妻孫氏按濟南府誌孫氏鄒平人諸生呂從周妻年二十二夫病夫不食氏亦不食夫亡氏自縊死事聞旌表

朱倬名妻魏氏按濟南府誌魏氏萊蕪人朱倬名妻庠生魏洪贊女名讀書不售悒郁死魏年二十慟絕赴井會救免投繯者再皆不得死不食數日又不死佯復食越九日伺守者懈仍自縊旌表

李作舟妻孫氏按濟南府誌孫氏鄒平人李作舟妻年二十夫亡語人曰我所以不死者有子在也未幾子殤氏卽自縊柩旁縣令祭之

亓甸妻王氏按濟南府誌王氏萊蕪人亓甸妻王愼修女甸貧甚氏紡績以供饘粥越二年甸歿一子在𦇤褓未幾又殤或勸之曰守節有三姑在則守有子則守有家業則守今無一焉尙何恃氏不應一日戶不啟比鄰排戶入視則北面跪縊於中庭旁列自制衣衾含殮之具時年二十二

韓汴妻胡氏按濟南府誌胡氏淄川人韓汴妻邳州應朝孫女十七歲適汴越歲汴病胡焚禱願以身代及亡五日不食自經死禦史疏聞詔建二坊一在縣一在墓

孫琛妻李氏按濟南府誌李氏泰安人諸生孫琛妻年二十餘夫亡姑令攺嫁聘旣納至夜縊死

劉光宇妻苗氏按濟南府誌苗氏淄川人劉光宇妻年二十夫亡後二日自縊死奉詔建坊旌表

郇伯模妻譚氏按濟南府誌譚氏萊蕪人諸生郇伯模妻模死僅一女父兄憐其弱危辭激之氏曰守難死易吾將爲其易者嗣旣定喪畢拜別舅姑及內外諸戚各貽數言爲訣復一乳其女遂投繯去模死六日及殯顏色如生焉

徐云衢妻張氏按濟南府誌張氏新泰士人徐云衢妻夫早亡氏年二十四自縊以殉學使旌其門

亓文徳妻李氏按濟南府誌李氏萊蕪人亓文徳妻年十七於歸事舅姑孝居五年夫病亡氏哀毀誓死潛市毒藥自隨又五年母家因氏無出謀嫁之氏知長號數聲服毒而死

賈志誼妻範氏按濟南府誌範氏新泰人諸生賈志誼妻夫病亡氏哭泣三日勺水不入口卽柩前自盡

黃氏女按濟南府誌黃氏女商河人諸生黃建極女年十七許聘徳安府知府王治邦子冶新會土賊大掠縶其父榜之加以燻燎並及其弟時女匿別所聞變出長跪請免賊欲得之女紿曰宥我父弟將從汝賊喜並釋之女度父弟去遠乃惡言詈賊欲奪刀砍賊賊乃殺之將焚其屍會見靑旗冉冉遙至駭爲官兵乃捨去蓋女之精靈所致云

尙第妻蘇氏按濟南府誌蘇氏萊蕪人尙第妻年二十夫亡不食而死

張祿妻石氏按濟南府誌石氏歷城人張祿妻夫亡自縊與夫合葬旌表

夏加植妻李氏按濟南府誌李氏鄒平人夏加植妻戊寅之亂夫婦同被執至章丘水寨氏謂夫曰我不死汝不能生乃吞毒死植遂得﹠﹟

劉一泮妻張氏按濟南府誌張氏萊蕪人儒士劉一泮妻諸生張調剛女泮亡氏年二十拊棺號哭欲自盡姑母以子幼彊勸之食氏勉哺子數月見子能食遂屏食而死邑令表其門

董正道妻張氏按濟南府誌張氏章丘人諸生董正道妻夫亡氏年二十九縊死道旁

吳環妻丁氏按濟南府誌丁氏吳環妻濟南衛人夫死自縊

杜子登妻楊氏按濟南府誌楊氏杜子登妻靑城人年二十一登亡氏謀以身殉遺孤甫三歲諸親以爲言楊曰有叔在無虞也遂抱子置夫屍前自經死家貧無棺與夫同日﹠﹟葬邑令王建中遷其墓於邑厲壇側題石表之

陳策妻孫氏按濟南府誌孫氏靑城人陳策妻策拒流賊死之氏收其屍以禮殯悲號不食數日自縊死事聞旌表

程寵妻梁氏按濟南府誌梁氏泰安人諸生程寵妻司訓善政女歸未期夫死氏自刎家人救之繼而投繯復未遂常窺井自悲一夕整衣拜天仍自縊柩側

韓玟妻李氏按濟南府誌李氏鄒平人韓玟妻夫死子女俱無不食欲死夫葬有期乃佯喜悅操作如平常人不爲備及夜潛至園中自縊去夫死僅七日

鄧國印妻公氏按濟南府誌公氏新泰人鄧國印妻太史周庭女印早亡氏年二十遺孤在抱氏欲死父母以立孤勸氏勉從之無何子殤氏曰吾不死者爲此子也今天絕鄧氏吾志決矣遂閉門不食而死

關知柔妻於氏按濟南府誌於氏臨邑人諸生關知柔妻父一貫孝廉知柔病亡越數日氏乘間自經死事聞旌表

劉實妻劉氏按濟南府誌劉氏商河人劉實妻賊執實去氏往救死之邑人王詢作傳

辛鎭都妻汪氏按濟南府誌汪氏歷城人指揮辛鎭都妻隨夫死節旌表

耿鳴世妾李氏按濟南府誌李氏新城人參議耿鳴世妾夫亡殉之

尹湯輔妻許氏按濟南府誌許氏歷城人諸生尹湯輔妻城陷賊縱火氏閉戶不出攜一子一女焚死

譚其修妻亓氏按濟南府誌亓氏萊蕪人太學生譚其修妻大中丞詩教侄女癸未城陷與生母王氏偕赴井死

王象節妻畢氏按濟南府誌畢氏新城人檢討王象節妻夫病氏告天請以身代旣而請立侄與亮爲嗣夫病革遂自經事聞諭祭建坊

李揚休妻張氏按濟南府誌張氏長山人知縣李孝子揚休妻髙苑大理寺評事張希稷女年十九歸李未幾夫亡張卽自縊殮時顏色如生事聞旌表

孫文貞妻石氏按濟南府誌石氏長山人孫文貞妻夫亡守節逾年其子亦亡伯彊嫁之服毒而死

吳氏按濟南府誌吳氏失其夫名新城人嫁歲餘夫亡姑欲令攺適不從一日掃夫墓慟哭死有司題旌立碣於墓

陳應奎妻孟氏按濟南府誌孟氏長山人陳應奎妻夫亡氏自縊柩側家人救蘇後三日復縊死遂合葬

劉應熊妻趙氏按濟南府誌趙氏齊河人諸生劉應熊妻知縣趙鑑孫女年十七歸熊克修婦道熊病許以身殉及歿從容就縊事聞旌表

胡志秀妻崔氏按濟南府誌崔氏長山人胡志秀妻嫁未逾年志秀暴亡崔自縊死

王某妻姜氏按濟南府誌姜氏肥城人王某妻夫死號泣不食七日自縊死

楊一忠妻蕭氏按濟南府誌蕭氏濟陽人楊一忠妻年二十五夫死氏不食三日自經死

於登采妻孟氏按濟南府誌孟氏章丘人於登采妻登采病危气絕氏入他室自縊越日登采復蘇

杜梅妻馮氏按濟南府誌馮氏歷城人杜梅妻夫亡自縊死

於從信妻劉氏按濟南府誌劉氏禹城人於從信妻夫死劉擗踴欲絕舅姑貧無以葬欲奪劉節劉遂自縊事聞旌表

韓震吉妻楊氏按濟南府誌楊氏章丘人韓震吉妻夫死氏一慟而絕旣蘇語舅姑曰新婦業許亡人死不得奉舅姑歡舅姑泣止之不從彊之食輒吐曰毋苦我頃之抱女臥榻上眾旣就寢復起視氏已自縊事聞建坊旌表

李鳳翼妻馬氏按濟南府誌馬氏臨邑人諸生李鳳翼妻夫亡氏慟哭欲殉越三日自經死事聞建坊

梁潛妻王氏按濟南府誌王氏鄒平諸生梁潛妻齊東邑紳擢女戊寅之變氏避匿聞姑被執出紿執者曰我新婦有妝奩與若姑得釋氏大罵被殺

馬斯才妻程氏按濟南府誌程氏百戶馬斯才妻才從徵蓮賊死於陣氏卽投繯柩所旌表

陸琰妻劉氏按濟南府誌劉氏新泰人陸琰妻年二十五夫亡越三日自縊死

王禮予妻劉氏按章丘縣誌劉氏王禮予妻夫亡氏年三十無子女欲以死從父母防之甚嚴遂服喪三年除喪日沐髮潔衣自縊柩側

王與珍妻耿氏按新城縣誌耿氏貢士王與珍妻壬午冬賊攻城知不可保卽與夫訣城陷自縊死

諸生王士捷妻畢氏諸生王士揚妻鄭氏

諸生張炅然妻王氏張炳然妻髙氏

張衝然妻沈氏按新城縣誌已上五婦壬午城陷同殉難死

耿旦妻王氏按新城縣誌王氏常州通判象奎女庠生耿旦妻壬午城破被執不屈遇害旌表

王士表妻張氏按新城縣誌張氏諸生王士表妻壬午城陷被執不屈受刃死

孫曾援妻耿氏按新城縣誌耿氏萬曆中名禦史鳴雷曾孫女祖庭梓死崇禎壬午之難父弘文娶忠烈王百斯公與印女生氏幼適孫仲子曾援援亡氏不食三日父來視之一慟而絕

趙同象妻楊氏按長淸縣誌楊氏趙同象妻象爲邑庠名士氏年十七於歸克修婦道象遘疾氏禱以身代湯藥親嘗衣不解帶比沒無子氏泣血絕粒八日而死有司以聞旌表

白楹妻劉氏按陽信縣誌劉氏舉人白楹妻年十九夫亡日夜號哭年餘而卒有司請旌表

辛鼎妻王氏按樂陵縣誌王氏辛鼎妻壬午之變抱叔奉姑被執不屈其姑慰之曰汝去走走再來氏曰吾捨吾姑焉往終不從遂被殺

馮璞妻劉氏按蒲臺縣誌劉氏諸生劉源深女諸生馮璞妻崇禎間龍山賊寇掠氏避居東楡林莊賊至執之逼使上馬氏不屈身被數創而死

趙譚妻馬氏按兗州府誌馬氏費縣人趙譚妻夫亡命匠大其棺自縊以殉

尹修政女按兗州府誌滕縣諸生尹修政女崇禎甲申遇賊欲犯之女大罵不屈遂自殺不僕眾軍皆驚覆以茅而去鄰婦語其父收屍顏色如生邑令王鼒以詩弔

馬氏葛氏按兗州府誌馬氏郯城人魏梓妻年二十二夫亡號泣不食而死葛氏鄆城人趙炫妻適趙未期年夫亡以佩帨系樹面夫冢縊死

郭氏女按兗州府誌郭氏女金鄕人許聘李檢檢病劇女堅欲往視父母不能止入門對檢泣期以死從及歸至夜自經死明日檢亦亡

張子顥妻趙氏按兗州府誌趙氏平陰舉人貫臺長女歸東阿張子顥甲申遇變被賊挾至城北脫身投井死越十九日面目如生衣帶俱縫紉不可解年二十一

劉志魁妻孫氏按兗州府誌孫氏定陶人劉志魁妻值歲凶同夫就食曹州夫歿於道氏卽縊死道旁

杜方美妻鄭氏按兗州府誌鄭氏寧陽杜方美妻崇禎十一年夫死於難氏典簪珥爲立墓碑時年二十五其伯彊欲嫁之氏卽投繯死

甄慥妻韓氏妾李氏附

按兗州府誌韓氏邑諸生甄慥妻慥病亡韓無出妾李生子方周繼慥而殤韓謂李曰孤死何望遂同縊死柩側

董用威妻秦氏按兗州府誌秦氏城武董用威妻甲申土寇猖獗氏在樓中被圍賊積薪樓下示將焚以恐之氏厲聲曰吾死此樓矣賊𨿽暴柰我何賊舉火氏投火死

陳三謨妻張氏按兗州府誌張氏泗水人陳三謨妻崇禎十五年城陷不辱死

胡海妻羅氏按兗州府誌羅氏壽張人胡海妻海病篤羅度其必死泣曰吾不忍令吾夫以妾故死不瞑目也遂自縊

小喜姐按兗州府誌小喜姐鄒縣仲承緒女年十六未婚崇禎十四年五月三十日土寇姚三掠鄒被獲不從以衣蒙面投兩川橋下死

白氏二女按兗州府誌白氏二女濟寧白希錦女也一年十六一十四俱未聘賊渠姚三作亂肆掠魯橋居民驚竄二女並投水死

李勝任妻褚氏按兗州府誌褚氏嶧縣廩生李勝任妻夫亡事舅姑孝教諸子嚴戚黨莫不敬之壬午兵至長子在門欲奉母出城氏曰姑喪在室義不可去同其姊徐氏集家屬諭以大義曰時事至此只有一死吾當爲若輩先城破泣伏姑柩之側或勸逃匿曰逃匿得脫不過多活幾年耳不若守正而斃遂死之子在門亦從死

孫正心妻朱氏按兗州府誌朱氏孫正心妻滋陽人年十六崇禎壬午仲冬朔適正心季冬朔八日兵至正心死氏自縊

劉之芹妻楊氏古氏附

按寧陽縣誌楊氏諸生劉之芹妻崇禎十五年兵入山東逼寧陽城氏與從姑古氏咸誓死未幾城破楊古各抱幼子倉皇奔入街南井傍古氏先以其子投井而身隨之楊氏曰丈夫年逾四十甫舉此子豈可令劉氏無後乃屬婢抱兒他竄自懷石投井死

秦生鋌妻張氏按鄒縣誌張氏諸生秦生鋌妻遇賊大罵受刃而死

秦生鑰妻賈氏按鄒縣誌賈氏諸生秦生鑰妻寇至被執以兵脇之引頸無懼卒遇害時鑰臥病﹠﹟上聞變痛罵賊亦殺之

王氏女按魚臺縣誌王氏女許聘戴椿未嫁椿亡女隨往弔侍椿父母哀毀逾常迨椿將殯自經於柩側合葬

趙文景妻楊氏按魚臺縣誌楊氏趙文景妻景亡氏年十八有子數月尋喪氏遂自縊死

郭肇都妻李氏按魚臺縣誌李氏郭肇都妻年十九崇禎十四年遭寇擄罵賊而死

郭煥女按魚臺縣誌諸生郭煥女許字諸生劉祚遠子崇禎十五年城破不辱死

劉新祚妻李氏按魚臺縣誌李氏劉新祚妻適劉一月城陷自刎死

朱沅妻宋氏按魚臺縣誌宋氏諸生朱沅妻歸二載沅亡氏欲以死殉家人防護之不得及服闋歸辭父母返絕粒不食而死奉詔旌表

李在門女按嶧縣誌諸生李在門女年十三從祖母刺繡城將陷怡然如平常兵入引頸受刃無懼容逼易鮮衣手裂破之彊掖置馬上自墮數四流血被面愈迫愈烈乃見殺

魏大賓妻劉氏按嶧縣誌劉氏魏大賓妻崇禎壬午賓被殺氏年二十二號泣尋屍於山麓得之因有遺腹未死逾月產一女越三日起更衣自經於棺側

張汝霖妻趙氏按嶧縣誌趙氏張汝霖妻年十三歸霖霖病亡氏誓以死後家人防之嚴次日輟泣舉止如常眾以其無死志乃弛防遂乘夜經死臺使者疏聞於朝詔旌表

髙振龍妻王氏按嶧縣誌王氏廩生髙振龍妻振龍能文章以疾亡遺一子尙幼氏銜悲撫孤越一載子復死氏曰所以彊存視息者爲髙氏後耳今已矣乃沐浴更衣從容自經死觀風使者復其家

毛鳳文妻尹氏按嶧縣誌尹氏庠生毛鳳文妻文沒止一子氏泣告靈曰孤兒無依勢難從死志決同穴君勿疑也取刀自割一耳血淋漓納棺中與夫同殮苦節多年遇盜不屈而死

孫﹠﹟妻丁氏按嶧縣誌丁氏廩生孫﹠﹟妻﹠﹟亡氏投繯以殉旣死家人解其系久之復蘇曰夫子不欲有從死之婦故驅吾返耳然吾志已決再投繯乃死

朱永泰繼室劉氏按嶧縣誌劉氏諸生朱永泰繼室合﹠﹟兩月朱病亡氏哀痛絕粒次日棺殮畢卽自縊事聞建坊復其家

程氏女閻氏女附

按嶧縣誌醫生程良相之女年十八從父避亂於嶧之臺莊土寇奄至欲擄輕行女大罵不屈賊艷其貌縛置馬上氏寧死不受辱遂見殺又桃郭村民閻邦有女未字崇禎辛巳土寇大掠女隨母避難遇賊見執罵詈不已彊執至馬蘭屯終不屈賊對其母殺之

鄭閎中妻邵氏按嶧縣誌邵氏諸生鄭閎中妻甲申之亂氏同家眾乘舟避難微山湖賊伏叢葦中突起舟不及發驅氏不行彊曳之據地大罵遂被殺於湖濱

李勝遠妻徐氏按嶧縣誌徐氏廩生李勝遠妻兵臨城勝遠謂曰吾以母柩爲存亡汝且柰何氏曰君爲孝子我獨不能爲烈婦乎城潰不屈而死

姚肇虞妻李氏按嶧縣誌李氏勝任女適姚肇虞生一子城未陷歸寧母家兵至同母褚氏以死自誓忽瞿然曰吾姚氏婦此非吾死所攜二婢疾奔至家隨舅姑匿陋室中兵入舅被執氏紿曰舅貧儒吾母家有藏金可相贖也兵信之私囑婢曰導我達井所行至二郎廟側得井指一宅紿兵入急投井中死

髙升妻尹氏按嶧縣誌尹氏諸生髙升妻升死氏茹苦堅守後二年遇亂爲賊所掠氏罵賊毒厲賊怒磔之

姬祚亨妾金氏按嶧縣誌金氏姬祚亨妾崇禎末祚亨橫遭仇誣斃獄中氏聞變痛亨死非命卽日雉經

曹氏女按嶧縣誌曹氏女年未笄許字趙淸和淸和亡女聞訃欲奔喪父母不許後三日中夜潛起自縊巡方禦史奏聞建坊旌表

宋三姐按城武縣誌宋三姐諸生宋伯龍女年十三城破被獲驅之不行彊攜上馬僕地橫罵遇害

李廷相妻孟氏按城武縣誌孟氏諸生李廷相妻相亡無兄弟子方在抱父母兩柩俱未歸窀穸氏百計營葬如禮惟夫柩在寢崇禎壬午城將陷或勸之逃氏不忍棄夫柩抱子哭守柩前城破一悍卒奪其子去氏大哭罵不止賊遂殺之

翟堯念妻王氏秦

氏附

按城武縣誌王氏諸生翟堯念妻與妾秦氏隨姑避亂於鄕土寇圍樓索氏將舉火氏以刀與姑曰吾手﹠﹟不能自刃速殺我免受賊辱姑不忍氏與秦俱墮樓而死

張秀蓮按城武縣誌張秀蓮張鴻任女年十三無兒女態任常語家人曰女幼而端莊將來必大賢淑惜福薄耳壬午被掠大罵不受辱眾怒殺之

孟媛按城武縣誌孟媛孟萬程女年十五未字城破眾驅之上馬呼號屢躓罵不絕口受刃而死

邵伸妻張氏按城武縣誌張氏幼許配邵伸以世亂倉卒歸伸夜被賊欲載氏行氏不從以刃加頸諕之曰此頭可絕身不可辱遂遇害

魯文成妻李氏

諸生魯文琰妻胡氏

魯謙妻黃氏

秦應舉妻魯氏

李學惠妻張氏

劉朴妻商氏按曹州誌已上六婦俱壬午城破投井死

榮本仁繼室侯氏按曹州誌侯氏誥封孺人鄕官榮本仁繼室城破不污罵賊被殺

曹霞蒸妻彭氏趙

氏附

按曹州誌彭氏諸生曹霞蒸妻壬午城破隨姒趙氏投井死

曹煜妻李氏按曹州誌李氏諸生曹云蒸子諸生煜妻壬午城破隨繼姑趙投井死

諸生李云鵬妻林氏劉鴻圖妻楚氏

諸生成徳聞妻鄧氏諸生何上瑞妾張氏

諸生陳加言妻張氏按曹州誌已上五烈婦城破俱投井死

吳椅妾楊氏按曹州誌楊氏太學生吳椅妾夫亡無子矢志守節事孀姑以孝稱壬午城破不污死

吳相妻張氏按曹州誌張氏武舉吳相妻壬午城破見夫被殺奮罵遇害

曹暹妻張氏

李文光妻許氏

許承恩妻王氏按曹州誌已上三烈婦壬午城破俱投井死

張以涵女按巨野縣誌張以涵女未嫁夫亡自縊以殉鄕人哀之爲立石題墓奉旨旌表

謝氏婦按巨野縣誌謝氏婦謝仲申妻申死洪軍之難氏自刎以殉

尹思妻於氏按嘉祥縣誌於氏年十六適尹思思貧而瞽氏紡績養夫與姑寒不絮食不腥若將終身已而姑亡夫亦歿拊棺摧痛欲以死殉眾共泣勸之氏曰使吾幸而有子可不死卽無子而姑存亦不死今已矣安用生爲況人孰無死先後等死耳眾知志不可回防之益密偶一日得間自縊柩旁

安邦柱妻李氏按嘉祥縣誌李氏安邦柱妻夫徵土寇死氏聞號哭僕地日問詢數十次知果亡遂抱女投井死

劉名世妻李氏按鄆城縣誌李氏諸生劉名世妻城陷夫被執氏義不受辱率其子澤永女蓮姐長男婦苑氏次男澤裔女徳姐孫瑞哥孫女蓮姐投文淵井而死事聞旌表

王之道妻劉氏按鄆城縣誌劉氏王之道妻盜入室劉避一小樓盜焚樓逼之劉大罵竟抱子與樓俱焚

李芳萼妻賈氏按鄆城縣誌賈氏廩生李芳萼妻夫亡無子以死從夫奉詔旌表

李化鯨妻魏氏按鄆城縣誌魏氏李化鯨妻鯨亡魏縊死柩前奉詔旌表

王新政妻段氏按鄆城縣誌段氏王新政妻夫亡三日縊死柩前邑令往弔上其事奉詔旌表

侯度恪妻楊氏按鄆城縣誌楊氏侯度恪妻恪爲妖賊所害楊時方孕日惟涕泣及產子卽自縊死

王世寵女按鄆城縣誌諸生王世寵女江西人寄居鄆城許聘曲從化男中程程亡女聞訃涕泣不食乘母往弔自縊死於室時年十六

湯存信妻馬氏按鄆城縣誌馬氏湯存信妻年十八適湯二十而寡止一女家貧紡績敬事翁姑茹荼自苦後因續嗣未立不欲獨存飲鴆而死

康淑系妻呂氏按鄆城縣誌呂氏康淑系妻年二十淑系病亟氏許以身從及亡治喪甫畢自縊柩前死

周道光妻張氏按汶上縣誌張氏諸生周道光妻年十七適光四載夫亡氏欲殉之恐爲人所防乃佯笑語如平時夜沐浴整衣自經柩側臬司表其門

於自然妻張氏按汶上縣誌張氏於自然妻生子文徳夫歿氏撫孤成立娶婦二年文徳病疹死氏遂自經時年三十八

楊宗禹妻戴氏按汶上縣誌戴氏楊宗禹妻年二十夫病亡自縊有司以聞詔建坊旌之

胡臣妾彭氏按汶上縣誌彭氏胡臣妾臣病亡氏卽自縊喪次縣令爲文祭表其門

王襲芳妻張氏按汶上縣誌張氏諸生王襲芳妻歸數年無出芳得狂疾氏謹事不離側進飲食湯餌數爲夫所撲瀕死不懈及夫歿一哭而僵移時乃蘇竟日不絕聲乘夜自縊家人覺救遂絕粒數日而死

張丕聲妻畢氏按平陰縣誌畢氏諸生畢振翼女幼許字邑孝廉張中標子丕聲方於歸丕聲適病寢疾七日不食病且革氏尋欲自盡父母使女侍嚴防之女曰死則俱死防我亦無益吾志決矣伺防者寐自縊死邑令表其門

董攀龍妻呂氏按陽谷縣誌呂氏適董攀龍生子數月大兵入城逼使棄子氏身被數創不從竟抱兒投水死

魏弘濟妻門氏按陽谷縣誌門氏適諸生魏弘濟越數載大兵入城被執趣行氏瞋目而罵兵無敢加刃者因呼婢問曰吾宅西北有艾家園中有井安在婢密示之遂大呼曰吾得死所矣挺身躍入兵怒甚投以巨石沒其屍

郭興仁妻張氏妹附

按陽谷縣誌張氏明任長女適諸生郭興仁崇禎十五年冬城陷仁遇害氏死之其妹許字髙氏子城陷被執賊彊之弗從罵不絕口賊怒碎其屍投水中

髙熊妻祝氏按壽張縣誌祝氏汶上諸生髙熊妻年二十六崇禎壬午城陷夫死難氏慷慨臨井四子相隨咸執其﹠﹟而啼氏拂手謂曰汝等各速逃生言畢投井而死

王宗性妻孫氏按沂州誌孫氏進士王宗性妻性歷任保定知府沒於官時次子應龍隨任氏呼至榻前曰連日合眼卽見汝父語云夫乃婦之天今吾已無天死所甘心但爾祖與爾伯父居官皆有淸名爾當與爾兄苦志讀書以繼祖父之志爾兄弟更當友愛聽吾言不失爲忠臣孝子言訖不復及家事至夜自縊柩前

任者泰側室錢氏按沂州誌錢氏進士任者泰側室任山西屯畱縣令氏隨任所泰沒於官涉數千里扶柩抵家不食而死

劉業洪妻黃氏按沂州誌黃氏劉業洪妻歸未三載夫亡苦節自守孝翁姑教幼子裏黨稱其賢淑值崇禎末年之亂罵賊死刃下有司旌其節烈

張任士妻馬氏按沂州誌馬氏適諸生張任士任士病革氏許以身殉及歿果從容自經死

全安然妻徐氏按沂州誌徐氏太學生全安然妻夫以勤學病革氏絕飲食期先自盡遂與夫相繼而亡

朱應禎妻劉氏按沂州誌劉氏儒生朱應禎妻應禎病亡舉家悲號老母慟甚氏罷哭扶姑曰勿過痛尙有兄在旋伏屍拜又罷哭扶姑於眾不意中忽入室自縊有司公舉表其墓

傅婦王氏按沂州誌王氏年及笄適赤艸坡傅姓克修婦道以孝順聞崇禎十七年寇起裏中大亂婦年少負殊色賊擄欲污之婦抱幼女給賊曰余願從汝余有首飾一篋埋井邊今往取之賊許諾乃抱其女投井死

黃士昌側室蒯氏王氏附

按沂州誌蒯氏武庠黃士昌側室性婉順於姑於嫡事惟謹遠邇無間言夫歿與嫡王氏夜半潛起各持士昌腰帶相對經死奉旨建雙烈坊於其裏

黃九如繼室周氏按沂州誌周氏澤州守黃九如繼室夫病目月餘死前室子尙幼氏痛哭伏死柩旁直指使者具題旌表

周繼志妻胡氏按沂州誌胡氏周繼志妻志病亡氏號泣三晝夜不食自縊而死

張希孔妻傅氏按沂州誌傅氏張希孔妻孔爲州吏當事監禁欲致之死刑氏時饋食見夫形狀吁救無門因引刀自刎懷抱女甫周歲亦啼饑而死時兗東道梁新上任聞其事臨視懷中得冤狀一紙提鞫希孔立釋之

任斗明妻王氏按沂州誌王氏適任斗明斗明死氏歸拜父母至婿家贈以刀墨談笑如故回拜柩前至夜自縊死閨烈部列傳三十七

明三十二

杜之棟妻陳氏按郯城縣誌陳氏舉人杜之棟妻壬午城陷氏攜幼子泣於中庭兵至劫氏出氏大罵遇害

杜景煥妻謝氏田

氏附

按郯城縣誌謝氏廩生杜景煥妻城破與煥弟景煌妻田氏各持巾帶共懸梁而死

劉管妻蔡氏按郯城縣誌蔡氏諸生劉管妻管病亡氏年二十痛哭絕食卽自縊死

戴時和妻何氏按郯城縣誌何氏諸生戴時和妻年二十三夫亡撫一女守節值城破兵驅之不從復以刃脇之氏大罵挾女投井死

趙求愚妻周氏陳氏按郯城縣誌周氏陳氏並廩生趙求愚室人夫亡皆以死殉建坊旌表

王孝妻王氏按郯城縣誌王氏王孝妻孝病亡氏痛哭嘔血誓以身殉遂於次日縊死柩前

楊某妻彭氏按費縣誌彭氏楊某妻夫亡令攺嫁不從死

胡賓妻姚氏按費縣誌姚氏諸生胡賓妻夫病將絕氏年二十三湯飲不入口語夫曰稍候片時一路同行遂拜別翁姑及父母回房自縊夫亦隨死

髙天眷妻王氏按費縣誌王氏髙天眷妻崇禎四年夫被寇擄氏晝夜悲號及聞夫死大慟曰無復望矣卽日自縊

周之冕妻孫氏按費縣誌孫氏諸生周之冕妻年二十一孀居矢志撫孤崇禎十五年賊執之氏恐受污乘間投水死

王學周妻李氏按費縣誌李氏王學周妻年二十八夫病亡氏縊死柩側

郭如桂妻孫氏按費縣誌孫氏諸生郭如桂妻崇禎十五年爲山寇所掠不從懷抱幼子賊射殺之

範孟會女按費縣誌範孟會女年未及笄於崇禎十三年孟會被盜殺女抱父屍罵賊而死

李氏女按費縣誌李氏女許字王濟濟病亡女聞自縊死

喬氏女按費縣誌喬氏女年十六許聘蒙陰舉人李某李年十八病亡女隨母往弔夜臥棺側俟母睡熟自經死

姚招揚妻李氏按費縣誌李氏貢士姚招揚妻崇禎壬午爲東兵所掠索財無所得盡縛招揚家三十餘口出就戮獨畱氏欲擁去氏卽奮奪將軍佩刀自殺罵不絕聲將軍驚喜呼左右止之曰我自入關來未見此好女子令急放其翁夫並家人給令箭一枝護其家卽移兵去後四年氏病死

夏標之妻李氏按費縣誌李氏夏標之妻夫死於賊氏年二十三哀毀自縊死

胡明卿妻孫氏按費縣誌孫氏胡明卿妻夫死氏年二十四子三歲痘殤氏卽自縊

李養元妻秦氏按費縣誌秦氏諸生李養元妻夫妻俱被賊擄夫爲賊所殺氏投崖未死賊仍欲污之大罵被殺

劉大用妻徐氏按費縣誌徐氏巡檢劉大用妻用死難氏殉之

張國經妻趙氏按費縣誌趙氏諸生張國經妻夫亡氏盛年無子長號自經死

李堯民妻祝氏按莘縣誌祝氏李堯民妻堯民亡祝族逼嫁氏飲鴆而死有碑銘在墓

錢光泰妻沈氏按莘縣誌沈氏邑令錢光泰妻壬午之變氏同婢投井盡節井在縣署傍邑人名其井曰節井有碑

黃家相女按髙唐州誌醫官黃家相女許聘李某李年十五而夭女請諸父母往視含殮一慟幾絕歸斷飲食父母彊之食受而藏之絕粒七晝夜而殞後與李合葬冢名連理有司上其事於朝

朱少川副室張氏按髙唐州誌張氏朱少川副室崇禎十一年遇亂舉家避去氏獨畱守舍混迹窶婦中耳帶金環未脫賊疑拷之罵不絕口被殺

許河妻王氏按濮州誌王氏郡西關許河妻年三十七河病亡王不食數日乘夜自縊死陳副使邀縉紳禮奠之有司旌表

許卓妻任氏按濮州誌任氏開州司務許伸子卓妻年十五嫁許方三日與姒同車赴翁任旣至京卓復以考事還開臞弱不任勞苦試復不售憂懣成疾旬日而死任奔喪襄事歸養父相家相坐事死任隨寡祖母居三年祖母亦沒貧不能自給叔璋供之平居動止須臾不苟同宅男婦罕見其面諸生谷某求配或勸之嫁不聽餓七日而死年二十餘

許玠女按濮州誌知縣許玠與李先芳同學妻各有孕約婚旣產李男而許女遂聘之男女各十二歲李妻病危召女與男如橋相見遺之衣服簪珥而還如橋年十四死女不食數日憊甚不欲人解其意時復彊食任事有觀城趙氏者遣媒求婚母逼出見不起數日不食而死

張珍妻張氏按濮州誌張氏張珍妻夫病危迎娶夫亡尋自縊死

劉明瓚妻李氏按濮州誌李氏諸生劉明瓚妻縣令李性淳女夫病亡三日不食自縊而死郡守旌其節

李先得妻於氏按濮州誌於氏李先得妻嫁五月夫亡又五月生子飲冰茹蘗志堅金石遭變棄子投井而死

吳松年女按濮州誌吳松年女幼許字諸生陳可第長子未婚陳子亡女悲號不已乘母往弔自縊房中直指廉實上聞賜建烈女坊

李主中妻祝氏按濮州誌祝氏郡庠生李主中妻主簿祝潤女性貞靜寡言笑壬午城破從容自縊死子貞丙子舉人以救親殉難

王植之妻李氏按濮州誌李氏廩生王植之妻縣令李性淳女壬午城陷氏投眢井系死井中公舉旌表

王繼祚妻陳氏按濮州誌陳氏知縣王繼祚妻範寇陷城被執不屈斃刃下

李景淳妻張氏按濮州誌張氏諸生李景淳妻遇寇破城扶姑逃難姑投井死張隨亦投井焉

周鉞妻邢氏按濮州誌邢氏周鉞妻夫亡氏年二十三孀居十五載冰節凜然兵變城破投井死

盧重妻喬氏按濮州誌喬氏諸生盧重妻城破寇逼不辱投井死

鞏淑京妻李氏按濮州誌李氏諸生鞏淑京妻縣令李性淳女遇變投井死

王秉惇妻蘇氏按濮州誌蘇氏諸生王秉惇妻諸生蘇州土女壬午城破遇彊暴不受污大罵而死

韓康侯妻杜氏按觀城縣誌杜氏諸生韓康侯妻夫病劇杜祝天願代夫死氏年三十子方數齡仰天號泣曰我不卽死者爲韓家塊肉耳未幾子夭復求侄鈁爲後及鈁入庠又早喪流賊犯境氏閉門自焚

張灝妻呂氏按觀城縣誌呂氏貢士張灝妻氏居淸丰母家值流寇摽掠被執不從投井死數日得其屍顏色凜凜有生气

張升側室羅氏按範縣誌羅氏寧鄕尹張升側室事張未五載升亡氏方少艾人以風絮目之氏欲引決以防者眾乃紿之曰我分實當死第慮姑年老缺事奉待姑終我乃死也防者稍稍解去至夜以夫所嘗服禦巾履納懷中跪縊柩側

髙梯側室韓氏按範縣誌韓氏髙梯側室歸一年梯病亡韓年十七家微賤族人且以爲奇貨可鬻氏日夜悲泣以所積女紅徧給其婢三日殮後家人悉避眚氏獨泣柩側自縊死

劉輔世妻李氏按範縣誌李氏諸生劉輔世妻世病篤囑其妻攺嫁氏泣曰有不諱則相從地下耳期以七日內俟之世旣歿氏卽自縊柩前家人救蘇防閒甚密氏紿以不死防稍疏遂復縊直指上聞詔贈賢惠夫人發帑金三百爲之立廟令有司四時致祭

吳一脈妻李氏按範縣誌李氏吳一脈妻因亂被掠迫挾上馬氏不爲辱遂自投於地罵賊剖心而死事聞旌表

吳道東妻蔣氏按範縣誌蔣氏貢生吳道東妻東以守城拒敵死蔣氏聞之自縊以殉

蔣養正妻張氏按範縣誌張氏蔣養正妻土寇陷城養正縊死氏聞攜子女婢妾一家七口俱投井死

呂廷楫妻呂氏按範縣誌呂氏廩生呂廷楫妻夫以守城遇害氏攜幼女哭於屍傍鄰婦以追者近促去氏曰夫已死尙復何歸遂抱幼女投於井有婢殉焉

丁孔妻徐氏按範縣誌徐氏諸生丁孔妻土寇陷城死於難氏聞自縊以殉

陳諫議妻蔣氏按範縣誌蔣氏陳諫議妻封孺人土寇陷城義不爲辱抱石投井死

嶽爾髙妻孟氏婦呂氏三女附

按朝城縣誌孟氏廩生嶽爾髙妻秉性堅貞舉動不苟城陷聞夫及長子皆死難氏恐受辱攜幼子中琨至祖廟泣辭曰宗嗣攸關不可不存此根芽也命僕嫗護之去隨率長男婦呂氏並三女一時俱投井而死

孟卜熊妻劉氏按朝城縣誌劉氏諸生孟卜熊妻歸六載熊亡孝事舅姑慈訓孤子備嘗艱苦後遭兵變被系不屈死

劉邦化妻郭氏按靑州府誌郭氏儒士劉邦化妻日照縣人教諭郭天民女年二十夫病誓與共死及夫沒遂自縊柩旁邑令申請旌表

張大美妻劉氏按靑州府誌劉氏昌樂人張大美妻避寇南村美被殺氏誓以身殉家人密防之乃潛以紅帶自隨美旣殮將從舅姑入城佯謂舅姑曰我不忍遽棄柩去當守柩一夕而行乃自縊柩側邑令上其事臺使具題建坊旌表

張緒綸妾韓氏按靑州府誌韓氏安丘禦史張緒綸妾素侍張勤愼張病湯藥尢謹及病劇念其少遺命令更適韓飲泣誓以身殉及張歿韓痛哭幾絕勉致含殮如禮旋以所有散之家人覺防護甚密次日乘隙自縊死面色如生

馬珣妻劉氏按靑州府誌劉氏安丘人貢士鵬翺女年十九適馬珣次年夫亡氏誓以死殉時父翺適赴科試母董勸以待父因許諾待八日每旦至柩前謝曰非敢相忘以待我父耳及父至勸奉養舅姑氏曰尙有三子非我責也卽訣家人整衣出自縊崇禎間旌表

丁允元妻某氏按靑州府誌某氏日照縣人憲副丁允元妻鄕賢必中女候補給事中丁泰進士丁﹠﹟母天性端淑於歸時丁尙寒素氏親操井臼以養姑舅無疾言遽色深得二人歡旣貴盛逮下以恩無纖芥過分之事崇禎間避難安東衛遇變矢志不辱投井死

貨郎妻按靑州府誌貨郎妻蒙陰人失其姓名王村莊有貨郎者他出賊至擄其妻妻曰夫出外遺姑年老若執我去姑必餓死少頃賊黨擄一老嫗至婦大哭賊知其爲婦之姑也殺之謂婦曰汝姑死矣復何戀可從我去婦曰待掩姑屍從汝拽姑屍投於井婦卽投井死聞者感泣

三官閣女子按靑州府誌三官閣女子蒙陰人失其姓氏賊擄一女發垂髫拽之上馬女哭且罵投地數次賊怒殺之於三官閣下

隋藏修妻馬氏按靑州府誌馬氏樂安人適壽光隋藏修修以勤讀病死氏年十九號泣不食欲相從地下家人防之得不死其姑及母咸勸之氏佯謝曰姑在不敢死居數日防少疏夜潛以帶自經於夫柩側兩縣士民爭上其事會壽光令沒於官事遂寢

魏管妻劉氏按靑州府誌劉氏壽光人兵部侍郎魏管妻性莊靜事舅姑純孝善持閫政助侍郎勤學舉甲第撫愛諸子嚴而有法罹變攜其女並投井死旌表

黃鳳妻郝氏按靑州府誌郝氏樂安人黃鳳妻夫被系死氏聞投繯以殉雙柩赴葬邑人往哭爲之罷市

李謹妻隋氏按靑州府誌隋氏李謹妻壽光推官不伐子知府不矜之女年十七夫亡自縊柩側奉詔旌表

夏蓮妻王氏按靑州府誌王氏益都人夏蓮妻年十八適夏美而無子二十一夫病篤囑父母曰兒死命婦攺嫁氏聞曰我心如石寧死焉嫁爲旣而蓮气絕氏號泣欲死姑晝夜防之氏乘隙自縊柩側崇禎間邑令旌之

劉必顯妻鄭氏按靑州府誌鄭氏進士劉必顯妻諸城人夙閨範事舅姑至孝壬午避難膠州孝院村被圍屋內諸婦女有出而得生者氏曰我寧死不可辱卽自縊鄕人稱之

照墻七女子按靑州府誌照墻七女子皆蒙陰人丁賊陷城去後縣治墻左右有殺死七女多垂髫及笄者無人識認暴屍數日叢教諭命吳遠珠瘞之凡女子之被殺者必不屈之烈女也因無姓名但稱之曰照墻七女子

石藎妻姜氏按靑州府誌姜氏石藎妻夫亡自縊死

王詩妻鄧氏按靑州府誌鄧氏王詩妻益都人嫁一年夫亡翁欲葬之氏曰必營兩壙因未克葬氏遺腹生一女痘殤氏遂自縊

張浩然妻胡氏按靑州府誌胡氏張浩然妻益都人夫亡氏年少舅姑欲嫁之不從自縊死

趙應期妻李氏按靑州府誌李氏趙應期妻應期死李自縊

張祿女按壽光縣誌張祿女小字半廂祿家甚貧女饒有姿色年十七未適人流賊齊彥明等數千人犯境獲之半廂曰我良家女寧死不從賊罵不絕口賊怒殺之

徐禮妻王氏

張崇妻杜氏

王徳妻馬氏

蘇徳妻劉氏按壽光縣誌已上四婦遇流賊之亂俱以身殉難

鄭氏女按壽光縣誌鄭氏女小名八姐幼許字楊三偉女與三偉年皆十六未歸三偉病亡女聞之痛哭不食以死自誓母防護甚嚴女好謂母曰許兒往楊郎柩前一奠兒卽不死母知其意不聽往女又謂母曰兒業許楊氏卽不得往得楊郎母來一語兒亦不死母遂遣人邀楊母至女抱楊母痛哭絕而復蘇欲從俱去楊母亦不許母送之出門立語移時女遂闔扉自縊死

郝應璧妻王氏按壽光縣誌王氏郝應璧妻應璧遘疾氏誓以死殉及病亟知必不生遂先自縊死有司旌表給其子衣巾爲奉祀生

桑鳳翔妻王氏按壽光縣誌王氏適桑鳳翔鳳翔病亡氏以死殉

李時漸妻劉氏按壽光縣誌劉氏陜西道副使李時漸妻歸時漸十稔漸寢疾氏不解﹠﹟不交睫者八晝夜比屬纊仰天號泣以死自誓斷七之夕自經柩前

賈應孝妻張氏按壽光縣誌張氏樂安賈應孝妻應孝死氏卽以身殉

孟維新妻於氏按壽光縣誌於氏孟維新妻死事無考

徐蘭女按壽光縣誌諸生徐蘭女壬午之變女年十五被掠投井死事定後出之面色如生邑人士具實以聞縣令旌之刻石井邊以紀其事

丁珣妻王氏按壽光縣誌王氏丁珣妻珣亡氏投繯死

孫振基繼室趙氏按諸城縣誌趙氏徐州知州孫振基繼室事繼姑以孝撫前室子女如己出振基病沒氏不變服不哭泣誓以身殉子女環泣勸止不聽曰無誤我事恐追汝父不及也絕飲食三日自縊死

徐直妻王氏按諸城縣誌王氏諸生徐直妻年二十六直亡旣殮畢氏更促人治棺家人恐告其父父來氏拜曰兒別父將從夫地下矣父勸之不聽乘間遂自縊柩前

王咸貞妻燕氏按諸城縣誌燕氏諸生王咸貞妻咸貞亡氏卽自縊年二十一子尙𦇤褓

王文烺妻鄭氏按諸城縣誌鄭氏諸生王文烺妻文烺病且死氏旦夕涕泣矢志靡他壬午兵火徧地氏避亂山中道遇土寇將掠之不屈迫之乘氏大罵以石擊賊中其首賊怒殺之崇禎十六年奏聞﹠﹟銘其墓建坊旌表

隋毓侖妻王氏按諸城縣誌王氏諸生隋毓侖妻年二十一值土寇變羣賊相逼王曰我大家子豈受鼠輩辱耶以首觸刀環罵賊死

王沛愷妻鄭氏按諸城縣誌鄭氏諸生王沛愷妻壬午從姑曹氏避亂瑯邪臺不從寇辱大罵求死婦姑同斃於臺下目睹者咸稱其烈

劉梓妻丘氏按諸城縣誌丘氏劉梓妻梓感吐血疾丘見其尪羸料終不起卽以死自誓梓死丘痛哭晝夜不絕聲勺水不入口翁姑知其意使姒王氏行坐守之丘佯謂姒曰死生有命我夫不壽命也遂梳洗飲食如常翁姑信之防少疏丘乘間自縊於梓柩側直指上其事建坊旌表

賈﹠﹟妻魏氏按諸城縣誌魏氏靑州民賈﹠﹟妻﹠﹟流寓諸城居徐家莊以渡水溺死屍沿流而下魏亦沿流欲從之眾救得免氏堅執不回翁姑日夜守之乃佯許以不死防少懈竟自縊

李芳妻李氏按諸城縣誌李氏李芳妻芳病將死氏治棺衾各二人問其故曰夫死妾不獨生矣未幾芳沒旣殮氏卽自縊柩前

王徳純妻丘氏按諸城縣誌丘氏王徳純妻徳純病沒氏年二十九歲無子女誓以身殉舅姑勸止氏堅不可奪純亡次日氏徧拜舅姑妯娌自縊於徳純柩旁

王業新妻範氏按諸城縣誌範氏庠生王業新妻崇禎末土寇變避丁家大村莊業新遇難氏曰夫亡與亡命也投井而死子女羅啼井傍皆置不顧

某妻馬氏按諸城縣誌馬氏某妻崇禎末土寇至夫與子皆被殺復系馬氏將出門紿之曰家園井中有財可返取比至投井而死

王劭妻王氏按諸城縣誌王氏郡庠生王劭妻值寇亂劭莊居遇害闔莊避亂髙密氏年二十一堅不出閨遂遇害

李宜春妻謝氏按蒙陰縣誌謝氏李宜春妻年二十一春病亡氏終日痛哭不食而死

張孔彥祖母季氏按蒙陰縣誌季氏張孔彥祖母彥母某氏姑婦皆早孀貧苦守貞賣漿爲活郡邑旌其門後賊眾入其家執彥妻季率闔家大罵賊怒盡殺之

公登策妻聶氏按蒙陰縣誌聶氏太原府經歷公登策妻遇賊執索金氏曰我夫素行廉潔毫不苟取安有金與爾等死賊賊怒刀劍亂下氏神色自若而死

陳光輝妻公氏按蒙陰縣誌公氏陳光輝妻輝方舉孝廉沒氏年二十二痛哭不食七日死

王代妻薛氏按莒州誌薛氏諸生王代妻代沒氏泣曰我無家可依何以生爲遂縊死

孫勛妻周氏按莒州誌周氏孫勛妻嫁三月勛死氏卽日自縊柩前

李增妻周氏按莒州誌周氏李增妻增亡氏哭泣七日縊死柩前

馬徵妻王氏按莒州誌王氏適童子馬徵歲餘徵病亡氏矢志不字壬午兵變守貞不辱蹈白刃而死

季捷妻王氏按莒州誌王氏季捷妻捷爲父報仇偕弟掖俱死囹圄氏遂自縊與夫合葬所親誤認他屍爲捷屍具棺先入墓內繼舉氏棺力舉移時棺終不能動乃悟其誤另尋捷屍棺遂舉克合葬焉

來復妻段氏按莒州誌段氏年十四適童子來復是年復死未葬氏守節四載夫葬之前一夕縊死棺側州守旌其門

賀紱妻劉氏按莒州誌劉氏賀紱妻事翁姑以孝聞夫喪號泣數日自縊死

楊氏女按莒州誌楊氏女許聘州所應襲千戶侯萬里未娶裏亡女聞卽時縊死事聞奉﹠﹟旌表

王氏女按莒州誌王氏女年及笄未適人壬午兵至恐遭辱預自縊死

鄭氏女按日照縣誌鄭氏女許聘安承寵年十六遇難兵將掠之不從被殺

厲莊妻梁氏女

附

按日照縣誌梁氏厲莊妻遇兵變城將陷氏攜未嫁女赴倉江自盡水不能沒乃偃臥其中而死後得屍母女猶相抱

厲象孚妻丁氏按日照縣誌丁氏庠生厲象孚妻兵變被執卽願請死紿兵出旋與難婦言曰不死終不能免乃自刎

李天祚妻張氏按日照縣誌張氏縣丞李天祚妻遭兵變其姑申氏系命婦年邁欲自縊張時年十九在傍曰姑死媳願隨遂並縊死

李拓機妻費氏按日照縣誌費氏庠生李拓機妻崇禎壬午年十六合﹠﹟甫三月遊騎猝至氏不辱刀箠亂下死之

牟思勵妻張氏按日照縣誌張氏庠生牟思勵妻勵少孤在安東衛被難死氏候夫櫬回抱姑痛哭自縊

李天相妻牟氏按日照縣誌牟氏舉人李天相妻遇變城破不辱死

許廷珴妻申氏按日照縣誌申氏太學生許廷珴妻兵變珴挈家避難安東衛城陷被害申與側室張藏復壁中得免兵退申見夫屍橫地謂張曰夫若此我尙可活乎汝有子當善撫子遂自縊於屍傍

路執中妻申氏按日照縣誌申氏路執中妻夫病亡氏年二十一卽日自縊以殉

李時隆妻徐氏按日照縣誌徐氏李時隆妻年十六甫定婚期而隆忽染疾成禮三日隆死氏誓以身殉親黨勸畱之氏泣曰我已到李家豈可活耶遂自縊

劉啟妻於氏按登州府誌於氏萊陽諸生劉啟妻啟疾篤謂於曰我疾不起汝善事後人氏號泣自縊啟死合葬

孫繩遠妻戰氏按登州府誌戰氏萊陽廩生孫繩遠妻夫亡自縊死

李東耀妻楊氏按登州府誌楊氏萊陽人年十五適李東耀甫一年夫亡自縊死

呂鑑妻任氏按登州府誌任氏儒士呂鑑妻萊陽人夫疾篤氏以手承夫口候气俄而气漸微氏曰俟我須臾同去入室扃戶自縊

周維屏妻任氏按登州府誌任氏萊陽人儒士周維屏妻夫亡年二十閉門自縊死

沙應鶴妻王氏按登州府誌王氏郡人沙應鶴妻天性貞淑崇禎五年城陷不屈遇害子澄登進士官至侍郎贈母爲夫人

林碧梧妻宋氏按登州府誌宋氏黃縣諸生林碧梧妻夫亡守節聞城將陷投井死

王三策妻寧氏按登州府誌寧氏蓬萊人儒士王三策妻夫早亡氏年二十茹蘗撫幼子一驥苦節二十餘年城陷母子相失氏背負祖像及夫神主抱幼孫逃出遇賊不屈死子一驥登進士歷官翰林院左春坊左中允江南鳳宿道

李春躍妻鄒氏按登州府誌鄒氏黃縣人李春躍妻遼兵至黃境氏避於礦砌埠坑中被賊執擁置馬上氏叫罵投地羣賊復﹠﹟上馬氏投如前如此數次賊怒殺之賊退路人收其骨埋道左

張瑤妻齊氏按登州府誌齊氏推官張瑤妻城陷隨瑤赴東園井邊手攜二幼子與瑤訣曰此我母子死所也君宜自爲謀於是先投二子繼從之城復淘井屍僵立手攜二子面色如生

李遇春妻丁氏按登州府誌丁氏李遇春妻黃縣人夫亡遺孤七歲守節教子入泮賊攻城恐被辱閉戶自盡

陶致煒妻韓氏按登州府誌韓氏陶致煒妻天性貞淑城陷泣拜家廟抱孫罵賊遇害後長女亦以罵賊死

徐九鴻妻趙氏按登州府誌趙氏黃縣進士徐九鴻妻鴻理饒州沒於官氏年二十餘毀容厲節潛居一室日夜誦讀語孟白文三十餘年賊攻城闔戶投繯死

許煥妻陶氏按登州府誌陶氏蓬萊諸生許煥妻崇禎十六年於棲霞小寨村遭亂爲賊執罵賊不屈賊投之烈焰中焚死

義樂﹠﹟婦按登州府誌義樂﹠﹟婦不知其姓氏村居被賊獲見其少艾欲殺其夫而掠之婦笑紿曰得釋吾夫願以身侍賊喜叱其夫速走擁氏上馬氏俟夫去遠墮馬大罵賊怒殺之有竇福者匿艸中見焉

王弘基妻吳氏按登州府誌吳氏教諭應第女威海衛諸生王弘基閨烈部列傳三十八

明三十三

李向妻郭氏按山西通誌郭氏絳人郭郊女諸生李向妻也向以疾亡郭卽自經未遂越三日夫殯之夕復以衣帶系頸潛入園內墜井死頭埋淤泥尺許

姚在陛妻胡氏李

氏附

按山西通誌胡氏生員姚在陛妻子翼宸爲諸生娶李氏甲申闖逆將至胡氏謂媳李曰賊熾甚倘不免柰何毋寧先死遂以𦇤褓幼子囑付乳姆姑媳相繼投井而死

馬從麒妻寧氏按山西通誌寧氏馬從麒妻生員毓秀女夫亡無子年二十誓不再嫁甲申逆闖屠城投井死

薛可教妻髙氏按山西通誌髙氏薛可教妻崇禎間流賊破城氏墜城死

趙知二妻馬氏女

附

按山西通誌馬氏趙知二妻同知汝次女夫亡氏年二十二無子止一女立侄開圻以繼夫嗣事孀姑盡孝撫子入庠孀居五十餘年有司旌其門甲申闖賊攻城將陷氏與女魯參政妻同自經死

楊帝培妻郭氏

楊丕振妻張氏

張理芳妻劉氏

魯緝孔妻郭氏

文登妻張氏

郭繼章妻髙氏

劉戴明妻張氏

張金錞妻車氏

席國彥妻郭氏

車奇際妻張氏按山西通誌已上十婦俱甲申之變不辱投井死

崔嗣遠妻黃氏婦於氏女孫女全姐侍女春玉附

按山西通誌黃氏靜海令崔嗣遠妻逆闖陷縣城氏率其女及婦於氏孫女全姐侍女春玉同死一井

裴潤妻範氏按山西通誌範氏生員裴潤妻夫亡遺四女一子子希度方五歲氏哀毀屢欲投繯四女抱幼子環泣日夜哀請得不死苦節二十載課希度登進士授堂邑令每出氏誨以省刑卹民潔己報國秩滿封太孺人崇禎癸未以母節奏聞奉旨建坊未及舉行逆闖逼犯太原氏抱幼孫避北城別墅城陷呼老僕以幼孫付之投井死

宋偉妻邊氏按山西通誌邊氏總兵宋偉妻闖賊入城據其室刑其夫氏不爲屈膝厲聲大罵賊加以炮烙兩乳焦爛罵猶不已賊稱其烈釋之尋死

馬升云妻孫氏按山西通誌孫氏馬升云妻夫因試屈自經氏痛悼絕食而死有司旌之

裴禹卿妻陵川縣君按山西通誌陵川縣君輔國將軍朱聰淙女儀賓裴禹卿妻歸甫一年禹卿地震死縣君悲泣絕食誓不欲生越五日自縊有司以聞詔旌表

任佑妻楊氏按山西通誌楊氏生員任佑妻夫與友戲傷而死一子尙𦇤褓氏理於官事明沐浴更衣七日不食而死

朱新甄妻張氏按山西通誌張氏蒲城令朱新甄妻闖賊陷太原氏被執紿賊率其婢歸取貲財投井死

聶輝妻李氏按山西通誌李氏生員聶輝妻城陷投井死

王之云妻楊氏按山西通誌楊氏王之云妻幼女則事翁姑至孝姑病晝夜左右焚香禱神求以身代孝養歷二十年如一日崇禎間闖寇變不辱投井死

劉鳳翔妻馮氏按山西通誌馮氏生員劉鳳翔妻少寡子必大尙𦇤褓氏撫養成立壬申值賊難不受辱見殺

王爾揚妻朱氏按山西通誌朱氏王爾揚妻性嚴正明大義好施濟六親咸賴之事翁姑色養無違崇禎間以賢孝旌表闖寇至縊死中堂

陳見妻孔氏朱氏長姐附

按山西通誌孔氏太原左衛人庠生陳見妻夫亡孀居二十載甲申闖賊破城入其家被氏大罵死之媳朱氏孫女長姐俱投井死

劉時動妻李氏按山西通誌李氏陽城李榮先女許字沁水劉時動時動父歿家日零落榮先欲悔盟氏年十四聞父意嚙臂投崖賴艸藉不死卒歸動未幾動亡氏遂自縊年十九

張拱北妻劉氏按山西通誌劉氏生員張拱北妻壬申之變不受辱自縊死

李鴻桂妻崔氏按山西通誌崔氏李鴻桂妻夫亡視殮畢卽自縊死年二十

賈妻王氏按山西通誌王氏汾陽縣人生員賈妻夫亡自刎救之復生尋傷痛而死學使表其門

朱敏潫妻賈氏按山西通誌賈氏汾陽縣人朱敏潫妻夫亡年二十五朝夕號慟不百日而死有司旌之

趙完璧妻李氏按山西通誌李氏趙完璧妻夫亡氏痛哭自縊死

田賦妻霍氏按山西通誌霍氏田賦妻賦有孝行貢入太學以思母成疾卒氏慟曰夫死我豈得獨存遂縊喪次家人救之旣葬仍縊死

吉尙本妻王氏按山西通誌王氏吉尙本妻本死氏號泣晝夜不絕七日不食而死

賀新元妻張氏女

附

按山西通誌張氏生員賀新元妻生一女年十八嫁曹弘績爲妻會流寇困明峪寨環攻甚急女知寨不能守恐受玷遂與母永訣投崖死母亦觸石而亡移時寇破寨斷其屍

郝時雍妻李氏按山西通誌李氏郝時雍妻夫客死氏聞訃悲號卽自縊

王珙妻鄭氏按山西通誌鄭氏生員王珙妻歸未逾年珙沒氏杜門守節蓬首垢面𨿽至親莫能見事姑甚謹姑亡家眾欲奪其志氏嘆曰我之不死以有姑也遂縊死奏聞旌表

徐承祖妻李氏按山西通誌李氏徐承祖妻夫亡氏年未二十號泣不食越三日自縊死

張朱妻王氏按山西通誌王氏壺關縣人生員張朱妻歸二載夫亡撫周歲遺孤成立苦守二十餘載崇禎壬申流寇壓境爲所掠大罵不屈死

任克己妻孫氏按山西通誌孫氏任克己妻兵至扶姑入艸中兵先殺其姑欲降之氏罵不絕口遂遇害

王赴瀛妻陳氏按山西通誌陳氏王赴瀛妻夫亡卽是日自縊死與夫同殮年十八崇禎二年旌表

楊大仁妻張氏按山西通誌張氏楊大仁妻大仁好與惡少遊有曹姓者嘗至其家見氏姿色伺歸寧候氏於廣仁寺後壞垣旁紿曰而夫在此欲有語也未入垣卽牽衣欲私之氏大罵不從曹忿恨格殺之

霍欽翼妻常氏按山西通誌常氏生員霍欽翼妻遇寇驅逼氏罵賊不辱投井死縣令表其門

慶成王妃武氏按山西通誌武氏晉府慶成王妃崇禎癸未冬闖兵渡河妃聞蓬垢不事櫛沐左右問故妃曰天之所棄人不能惜也我待死而已無何賊至妃投井死闖賊大索府中兩日不能得閱十月始出其屍面色如生

王壯祚妻霍氏按山西通誌霍氏王壯祚妻遇寇被逼抱子投河死學使表其門

王俊士妻李氏按山西通誌李氏黎城縣人王俊士妻俊士性跅弛見疾於繼母父逐之母嗔不釋仍送官系獄逐氏攺嫁氏哭踴不從遂縊死

席崇儉妻張氏按山西通誌張氏席崇儉妻夫病氏侍湯藥浹旬不寐比沒自縊與夫並殮奉詔建坊旌表

李棻妻劉氏按山西通誌劉氏黎城縣人生員李棻妻夫病篤無子囑其攜二女攺嫁夫亡殮畢扃戶自縊死

辛門妻傅氏按山西通誌傅氏辛門妻夫爲亂兵所害投崖而死

常氏女按山西通誌常氏女父治躬寇亂逃避深山懼被執自縊死學使旌其門

袁汝器妻穆氏按山西通誌穆氏袁汝器妻夫亡止一女翁天保受郝養志聘欲奪其節遂自經死旌表

李佩妻陳氏按山西通誌陳氏生員李佩妻崇禎八年遇寇被執不從並幼子文龍死於賊手

王應春妻趙氏按山西通誌趙氏襄垣縣人王應春妻年十六歸春家貧甚氏勤紡織度日春竟以貧故自縊氏年二十三欲從死家人防之紿得間引刀自刎姑張氏哭之曰我於而翁亡時亦有此志特爲爾夫所累今婦乃不以姑爲累耶有司旌表

王沒妹按山西通誌王沒妹諸生王家俊女年十四值壬申流寇入城女登樓避之其母曰賊勢甚急我兒不可偸生女應曰死可矣遂引簪自刺觸柱死

喬廷瑞妻髙氏按山西通誌髙氏喬廷瑞妻夫亡年二十四止一幼女殮夫作一大棺以財賄付姑收檢至晚自縊

弓大姐按山西通誌弓大姐貢生發第長女年十六值壬申寇變聞賊將至卽投火死奉詔建坊旌表

任自立妻許氏趙

氏附

按山西通誌許氏任自立妻崇禎六年闖賊破城氏同婦趙氏罵賊墜城死有司表其門孫長慶曆官洮岷道多著仁聲趙夫號起家

邵明紀妻張氏按山西通誌張氏邵明紀妻夫亡閉戶自縊

王雍俊妻巨氏按山西通誌巨氏王雍俊妻處家克盡婦道壬申寇入城氏攜子避難勢急遂棄子自縊死

楊希賢妻薛氏按山西通誌薛氏楊希賢妻希賢被誣殺人當死氏赴闕擊登聞鼓自刎救復蘇詔覆治夫冤竟白

劉啟先妾王氏按山西通誌王氏生員劉啟先妾聞賊陷城抱二歲女投城隍廟前井中死

任自修妻程氏按山西通誌程氏任自修妻流賊至入氏家欲污之氏罵不絕口投崖而死

李佩玉妻王氏按山西通誌王氏黎城縣人李佩玉妻夫亡氏年十七母亦沒氏不食而死

韓魏妻王氏按山西通誌王氏黎城縣人生員韓魏妻夫亡年十八號哭絕粒而死

張玉蘭按山西通誌張玉蘭張俊次女年十八聞亂與羣女匿養濟院賊至擇美貌者十餘人以行玉蘭獨不從被害

郭建極妻孫氏按山西通誌孫氏郭建極妻年十七避闖寇匿崖巓﹠﹟中賊搜﹠﹟見氏美執其手氏奮脫投崖下死

小磚兒按山西通誌小磚兒曹錦長女年十九賊至母不忍女死令暫從賊磚兒曰今從賊偸生後將安歸不如死遂被害

武有升女按山西通誌生員武有升女許字柏氏子未嫁而柏氏子夭謀者遂欲委禽女聞入密室自縊死奏聞旌表

李坤妻劉氏按山西通誌劉氏生員李坤妻適坤半載坤亡氏令匠大其棺是夕自縊死遂與坤合葬

王敏妻宋氏按山西通誌宋氏王敏妻年二十四賊至與羣婦閉戶坐賊破門而入驅羣婦行氏獨匿房內自縊死

張拱辰妻賀氏按山西通誌賀氏太學生張拱辰妻寡居數十年壬申寇變避亂隰州州陷投井死

尙義妻李氏按山西通誌李氏尙義妻年二十賊至罵賊不屈投井死

崔有福妻按山西通誌崔有福妻失其姓氏甲申爲賊帥田虎所執大罵不從與子同被殺

原瑞妻侯氏按山西通誌侯氏長子縣人原瑞妻夫亡氏長號頓地﹠﹟裂出血明日忽聲咽不能出家人走視之僵立俯頸而死

薛宗善妻張氏按山西通誌張氏薛宗善妻年及笄許配宗善歲荒善出求食十餘年不返氏不從攺字其父尋宗善歸婚氏年二十七未幾遭流寇之變罵賊不辱賊怒以矢三穿其口而死

邢宗齊妻張氏按山西通誌張氏襄垣縣人生員邢宗齊妻流賊猝至闔門被執氏紿賊曰若放我翁姑及夫便當從汝賊從之行里許度一家去遠遂大罵曰我救家人耳豈從賊哉卽抱幼男投深溝死賊恨其賣己下石而去

杜相妻寧氏按山西通誌寧氏生員杜相妻夫亡氏治喪訖晝夜痛哭七日不食而死巡按表其門

阮夢鳳妻王氏按山西通誌王氏長子縣人阮夢鳳妻早寡子幼稚誓不更嫁守節二十餘年甲申闖亂投井死

暢家傳妻薛氏按山西通誌薛氏藍田教諭暢家傳妻尉氏知縣一鵬繼母夫亡氏年二十二守一鵬成名苦節三十年隨鵬之任尉氏流賊破城一鵬殉難母閉戶自焚死

任肯堂妻劉氏按山西通誌劉氏長子縣人生員任肯堂妻崇禎間爲賊所逼大罵不屈賊怒斷其左股罵愈厲復劈破其頭骨竟不卽死時年二十九方娠越三月生男相劉亡事繼母以孝聞

王承蔭妻譚氏女

附

按山西通誌譚氏王承蔭妻崇禎五年避寇柴家山賊至氏恐爲所辱攜女永樂裏劉永祚妻同墜千尺深崖屍無傷損鄕裏驚奇之

閻誠妻程氏按山西通誌程氏諸生閻誠妻誠應鄕試病歸自度不起謂氏曰我死善事翁姑死且無憾氏泣曰君自有兄嫂足事翁姑誠亡自縊死

宋璉妻王氏按山西通誌王氏生員宋璉妻夫亡自縊柩側

程天佑妻劉氏按山西通誌劉氏程天佑妻佑寢疾氏傾簪珥市藥及亡哀痛絕飲食九日自縊死

王孟才妻袁氏按山西通誌袁氏王孟才妻夫販鬻於外氏獨居惡鄰王永吉彊奸不從絕食三日時方妊以人苦勸乃彊食夫歸疑之仍出回母家遂投井而死永吉伏法

陳簡妻程氏按山西通誌程氏生員陳簡妻年二十夫亡守節十餘載值流寇入境氏恐辱投井死縣令旌其門

鄭林繼妻姬氏按山西通誌姬氏鄭林繼妻林亡氏痛哭潛縊柩側

李氏暢氏按山西通誌李氏貢士趙塽妻暢氏塽弟趙﹠﹟妻隨翁輝任霸州城破同日死

程氏姊妹按山西通誌程氏姊妹三人皆程宗道女一適本縣賈名卿一適壺關張斗熙一適本縣周基邠崇禎五年流賊焚掠西火鎭宗道率三女避洞中賊圍洞縱火匿者皆竄賊挾張婦上馬不從力自墜賊怒殺之賈婦倒投混廁死周婦墜崖自縊

程萬里妻袁氏按山西通誌袁氏程萬里妻夫爲流寇所殺氏抱幼子將二女及井長女徘徊氏先推下幼女逸去隨抱幼子自墜死

王日廷妻李氏按山西通誌李氏馮家莊王日廷妻崇禎十六年翻山鷂兵自河南下入其家悅氏姿色殺日廷掠氏上馬氏大罵不從兵怒拔刀並殺之時年二十二

朱綱妻賈氏按山西通誌賈氏朱綱妻流賊焚劫西火掠氏欲污之氏大罵不從賊縱火投氏烈焰中死焉

衛廷弼二女

梁之龍女愛愛

薛有梅妻藺氏按山西通誌已上四婦女俱遭流寇不辱投崖死同死者共三十五人余無姓名可紀

梁從髙妻陳氏按山西通誌陳氏生員梁從髙妻甲申之變率婦蘭氏郝氏許氏及女同投井死

趙惟徵妻秦氏璩

氏附

按山西通誌秦氏趙惟徵妻璩氏其媳也流賊至逼秦不從十指俱斷投火焚死璩氏亦不從投糞混賊以石擊死

髙明妻王氏按山西通誌王氏髙明妻甲申之變同二女投井死

張氏三烈按山西通誌張氏三烈者張於京母袁氏妻李氏京兄於正妻亦李氏遭壬申亂袁氏攜二李潛避於趙家莊洞中爲賊捕袁氏罵賊死賊系京妻於馬項不從遂馳馬曳死正妻亦大罵而死有司給銀收葬旌表其門

張荊璞妻馬氏按山西通誌馬氏張荊璞妻流賊破堡氏恐玷墜城賊執之罵不絕口奮身入池賊怒殺之

宋體道妻郭氏按山西通誌郭氏省祭宋體道妻崇禎壬午遭任國琦作亂賊至脇諸婦皆羅跪郭氏匿垝垣賊怒詰其不跪氏瞪目厲聲曰老婦已安排不活矣遂殺之

楊門四烈按山西通誌楊門四烈者楊九州妻劉氏九槐妻張氏九序妻宋氏九前妻孫氏也崇禎辛未流寇之變妯娌四人共投一井死

杜良材妻侯氏按山西通誌侯氏生員杜良材妻任賊亂執氏索金帛氏紿賊曰可隨我至埋金處及井遂投入死之

王璇繼室方氏按山西通誌方氏太學生王璇繼妻夫亡無出氏年未三十妾子甫四歲會闖寇破城恐爲所辱痛哭柩前自剄死

樊端妻郭氏按山西通誌郭氏樊端妻夫歿哀痛不食自縊以殉巡按李旌表

靳愈光妻王氏按山西通誌王氏生員靳愈光妻任賊亂氏攜一女二男避杜氏岑樓聞夫遇害先令及笄女投井中隨自墜俱死二幼子號泣亦隨母墮焉

郗自修妻郝氏按山西通誌郝氏襄垣縣人郗自修妻族弟無賴慕氏色求合不從引刀自刎有司以聞建坊旌表

張某妻許氏按山西通誌許氏張某妻甲申之變懼辱自縊死

劉守倉妻韓氏按山西通誌韓氏劉守倉妻任賊亂執守倉將殺之氏奔救伏夫身障蔽哀懇曰寧殺我毋殺夫賊先殺氏並殺守倉

﹠﹟唐佐妻支氏按山西通誌支氏生員﹠﹟唐佐妻夫亡年十九哀痛七日不食死題請建坊旌表

劉起蜀母賈氏起蜀妻妹附

按山西通誌賈氏劉起蜀母起蜀亦娶於賈而其妹適解傳崇禎辛未遇賊蜀母及妻妹相繼投崖死

尉章妻王氏按山西通誌王氏尉章妻夫耕於田爲部人所獲氏年十八母令攺適不從遂斷往來一日母至門見氏爲鄰媼辦米母叱之曰汝不我從今自苦乃爾氏不答遂投井死

任國祚妻張氏按山西通誌張氏任國祚妻崇禎辛未遇賊抱女投崖死

朱成妻劉氏按山西通誌劉氏朱成妻成因毆死宗人奉旨自盡氏年二十三詣禁所夫妻永訣夫曰我死後從汝自便氏云汝固當死我豈久生歸家卽自縊後二日成方死巡撫表其墓巡按表其門

崔氏按山西通誌崔氏下丁村人不知其夫寇變投火死

何大本妻武氏寧女附

按山西通誌武氏何大本妻忠湣媳闖寇破城大本遇害氏聞攜婦寧氏同縊死忠孝節義萃於一門

呂氏二婦按山西通誌呂氏二婦下丁村某妻寇變投井死

張大倉妻宋氏按山西通誌宋氏張大倉妻夫病惡瘡貧甚氏鬻女紅事夫三年無倦容夫歿姑欲奪其志氏佯許晚縊於室事聞旌表其門

吉氏婦按山西通誌吉氏婦楊莊人不知其姓流寇之變抉目破面罵賊死

申承文妻侯氏按山西通誌侯氏襄垣縣人申承文妻崇禎六年爲流賊所執痛罵被殺

王氏二妾按山西通誌王氏二妾一常貴女一常進勝女皆開州知州王臣直妾崇禎八年王沒二妾並自縊一妾救蘇

張道妻馬氏按山西通誌馬氏張道妻素抱病婚數月而歿氏誓以身殉家人嚴防之悲憤成疾後數月死年十六給諫楊時化爲文表其墓

李克乂妻常氏按山西通誌常氏李克乂妻乂累官事縊死氏從之

李日芳妻張氏按山西通誌張氏貢士李日芳妻質性端方閨閫嚴肅事姑盡孝相夫有禮崇禎癸酉八月流寇陷沁城氏攜幼子姚登樓寇舉火焚樓氏跪祝曰李日芳止此一子托天庇佑不罹寇慘縱死無憾祝畢擲子樓下坐受焚死學使表其門

張平妻許氏按山西通誌許氏張平妻平父被賊縛平求代脫父見殺許氏遂縊死

郝奇士妾吳氏按山西通誌吳氏生員郝奇士妾崇禎壬申丁寇變女孩年十四氏恐爲賊辱攜僻處命自縊氏坐待气絕隨亦經死

趙含貞妻王氏按山西通誌王氏生員趙含貞妻辛未流寇之變登樓自焚死

張拱辰妻趙氏按山西通誌趙氏張拱辰妻夫亡氏年十九卽於本日沐浴焚香自縊柩前有司旌表

李胎子妻李氏按山西通誌李氏李胎子妻年二十五遭流寇被擄大罵不辱死有司旌其門

趙芊妻閻氏按山西通誌閻氏趙芊妻辛未流賊之變護夫被殺

劉經璽妻蔡氏按山西通誌蔡氏劉經璽妻夫亡哀痛七日不食自縊死

王學孟妻段氏按山西通誌段氏省祭王學孟妻事姑至孝姑患瘡痍每以舌舐吮以適姑意寇猝至姑病臥同婦牛氏匿其姑罵賊被害崇禎間旌表

王懋窿妻嚴氏按山西通誌嚴氏王懋窿妻甲申遇亂墜堡城不死復投井而沒

劉鎭遠妻張氏按山西通誌張氏劉鎭遠妻姑王氏年二十夫亡遺鎭遠甫三歲王孤苦艱辛守鎭遠及長娶張氏甫四載鎭遠亦亡孤孫贊皇未百日王與張氏共守成立王卒張力營葬執志益堅紡績以賠遺累有司旌其門甲申城破張罵賊而死

段世命妻楊氏按山西通誌楊氏段世命妻甲申被賊執燒烙無完膚斷其首以威眾

孫敬承妻劉氏王

氏附

按山西通誌劉氏名二姐劉啟先女孫敬承妻方歸寧適聞城陷同庶母王氏投井死

馬應康妻馮氏按山西通誌馮氏馬應康妻甲申之變同婦投井死

秦之奇妻郝氏按山西通誌郝氏生員秦之奇妻壬申寇至舉家避難髙樓圍兩日不下寇怒積柴縱火焚樓氏知勢不支攜其子容語夫曰事急矣君弟兄五人止此一子挈之逃命夫曰我去爾若何氏卽投烈火死

李尙妻郭氏按山西通誌郭氏諸生李尙妻年十七夫亡越三日投井死學使表其門

張士采妻王氏按山西通誌王氏張士采妻年十九於歸夫病吁天願求代夫亡誓必死親戚力勸不聽乘間縊死有司表其門

洛川縣君按山西通誌洛川縣君陳嘉祿妻祿坐囹圄自縊縣君從死

郭東魯妻裴氏按山西通誌裴氏生員郭東魯妻幼聰慧淑愼知書歸魯事翁姑以孝稱躬勤紡績勸夫力學夫遘疾氏憂悴不食每夜焚香默禱求以身代夫亡氏年二十一遺孤周歲哭踴欲死家人苦勸不聽次日自縊柩前奏聞旌表

吉永泰妻王氏陳

氏附

按山西通誌王氏吉永泰妻崇禎辛未流寇掠泉掌泰格鬥死王與妾陳氏同自縊

靳毓奇妻劉氏按山西通誌劉氏靳毓奇妻崇禎間流賊破堡氏恐辱攜女投井死

樊鯉妻張氏按山西通誌張氏樊鯉妻張化女夫亡痛哭幾絕飲鴆而死

馬承學妻柴氏按山西通誌柴氏馬承學妻家貧夫溺死氏哀痛卽自縊

張家聲妻劉氏按山西通誌劉氏張家聲妻夫早亡氏年十八垢面被髮伏屍不起次日死

王右史女

趙臥龍妻劉氏

楊年妻譚氏按山西通誌已上三人俱甲申之變不屈墜堡而死

崔守仁妻原氏

閨烈部列傳三十九

明三十四

許憲祖妻王氏按絳州誌王氏許憲祖妻甲申之變闖賊陷城氏與諸婦坐書捨見賊登屋急走匿廁中須臾賊至索之已投繯死賊引刀斷其頸而去

張拱娃按稷山縣誌張拱娃所學女又名艾姑娘年十五未嫁崇禎十七年被擄罵賊死

劉鎭遠妻張氏按垣曲縣誌張氏亞魁張鵬翔女儒士劉鎭遠妻夫亡守節撫子成立甲申城破罵賊死

馮鍾靈妻郭氏按隰州誌郭氏馮鍾靈妻遇寇被執不辱死

牛友月妻宋氏按隰州誌宋氏牛友月妻聞寇入城度不能免投井死

李呈蘭妻馮氏按隰州誌馮氏李呈蘭妻年十八寇至抱女投井死

牛大吉妻蘇氏按隰州誌蘇氏牛大吉妻聞寇登城先投井死

王家材妻宋氏按隰州誌宋氏王家材妻遭寇變避匿磚樓樓陷氏墜樓折股賊仍執之不屈被殺

李淸秀妻員氏按隰州誌員氏李淸秀妻寇變抱孿子避入城被執不辱死死三日二子尙噙死乳不釋

劉兆麟妻馮氏按隰州誌馮氏劉兆麟妻有姿色寇至被執不辱死

史記妻楊氏按隰州誌楊氏史記妻賊至投井死

安三益妻張氏按大寧縣誌張氏安三益妻崇禎壬申闖賊陷城執氏逼辱氏峻拒罵賊眾賊大怒共剁殺之

楊穿羅趙興梅附

按長子縣誌楊穿羅諸生學程女也年十四未字崇禎七年遭流寇之亂父攜之避山中中道被執賊見羅幼艾爭以物誘之羅放聲大罵賊脇以刃罵愈厲遂支解學程亦遇害同時有趙興梅者趙民順之女幼許字同裏周氏子根幸年十六未嫁而幸亡訃至梅涕淚交下白父母欲往弔不許遂不食欲死其妹勸曰姊之年貌何患無佳婿梅厲色叱之乘間登樓投繯死

張隆母王氏張

氏附

按平順縣誌王氏生員張隆母流寇破城與隆妻張氏並爲賊擄欲污之同聲大罵不從遂遇害

李嘉妻崔氏按黎城縣誌崔氏李嘉妻嘉寒素好讀書氏適嘉相夫子事舅姑克盡婦道崇禎七年流寇剽掠男女逃避氏獨與賊遇賊簇擁欲劫去氏大罵賊環刃圍氏彊被以綺繡載馬上氏罵不絕口奮身墮地數四賊怒殺之時年十九

王氏按黎城縣誌王氏王進業女不知其夫姓字年二十而寡翁姑逼嫁不從潛出投河死

郭宗妻王氏按介休縣誌王氏郭宗妻有姿色同裏惡少久覬慕一日及暮夫往間惡私入室逼辱王氏大呼惡少逸去夫還氏語曰我身𨿽未污已爲禽獸所持抱恥孰甚焉遂縊死

王天福妻梁氏按介休縣誌梁氏王天福妻天福病噎氏徧禱神廟乞與偕亡及夫歿卽以家事囑兒婦食杏仁而死

張婦閻氏按介休縣誌閻氏諸生承績女幼通學庸二論內則年十五適生員張翼儒子甲申之變城中大震恐氏懼辱自縊死

樊節妻劉氏按臨縣誌劉氏樊節妻崇禎五年城陷被執罵賊死

郭孔照妻陳氏按臨縣誌陳氏郭孔照妻流寇入城登城自墜而死

賀寧邦妻賈氏按臨縣誌賈氏賀寧邦妻年二十流寇入城恐爲賊污以幼女先投井中隨自墜而死

郭增妻髙氏按臨縣誌髙氏郭增妻賊入城自經死

髙氏女按臨縣誌髙氏女父汝賢幼許配李自昌及笄未嫁流賊陷城挾之上馬自墮十餘次不屈賊怒殺之

王禎妻楊氏按寧鄕縣誌楊氏王尙書子禎妻年二十七闖賊破城殺禎擄楊楊罵不從賊彊扶上馬楊力奮墮地十餘次賊怒斫其左足楊罵益甚被殺同難婦皆股栗從賊得生鄕人詢之歷歷道其狀有司旌其門

王崇化妻任氏按沁州誌任氏王崇化妻年二十二夫亡無子痛哭幾絕以家事付族人自縊死

馮氏女按武鄕縣誌馮氏女襄垣人寄居攀龍鎭父九金以女許嫁韓燈裏胡棟棟貧九金欲攺字富民劉九齡女遂登樓縊

王婦杜氏按武鄕縣誌杜氏襄垣人寓居墨鐙之新村爲村民王氏婦家貧歲饑裏豪悅其色欲犯之氏以禮自防終不可近豪乃誘其姑逼之姑日笞婦杖痕徧體執志愈固豪遂肆彊淩氏疾走巓崖自墜死居人謂其死所曰淸風崖

董氏女按武鄕縣誌董氏女父國章年十五未字遇賊投糞混賊羨女色引繩出之女大罵被殺

李氏女按武鄕縣誌李氏女父克寧墨鐙人僑寓攀龍鎭崇禎壬申冬流賊攻寨幾陷聲言以婦女送出卽免女聞卽寨內投崖肌骨寸裂賊嘆息而去後父母俱以思女病亡

韓家奇妻李氏按武鄕縣誌李氏諸生韓家奇妻遭賊變家奇及母弟子侄俱被殺獨畱氏欲爲亂氏大罵不從抱嬰兒投崖死

史光顯妻劉氏按武鄕縣誌劉氏史光顯妻崇禎癸酉寇至舉家匿窨中氏從窨出炊飯猝遇賊被執欲污氏紿曰樓上有金帛當取與俱去賊信爲實氏登樓闔門墜而死

段錦女按澤州誌段錦女年十四崇禎五年爲流寇所擄女奪賊佩刀自刎死

劉鳴鷺妻李氏二

女附

按澤州誌李氏劉鳴鷺妻崇禎間流寇掠大陽氏攜二女長成憲西妻次田饒妻隨一婢倉皇出走道遇窪池謂二女曰吾等女流將焉適不如賴此全身遂俱投池死

李尙隆妻韓氏按澤州誌韓氏李尙隆妻夫死未葬值流寇至民人逃匿山谷氏獨潛壁中守柩賊火室柩焚氏縊死壁內

充妻魏氏按澤州誌魏氏輔國中尉充妻夫亡氏晝夜號哭死有司旌之

衛宗聖妻白氏按陽城縣誌白氏衛宗聖妻歸衛克修婦道姑嚴刻氏孝事愈謹家貧不能自給攜子就食母家得甘旨必以遺姑夫亡號泣父前棺衾葬具粗備夜半解腰絰自經死

嶽道徳女按楡社縣誌嶽道徳女有姿容年十九崇禎五年避流寇行至河邊與賊遇欲掠女女大罵不從割舌剖腹而死

裴爾榮女按楡社縣誌裴爾榮女年十七崇禎五年流寇至女被擄上馬自墜斷腰而死

劉調元妻支氏按靈丘縣誌支氏太學劉調元妻崇禎七年兵陷邑城子女俘掠甚眾氏潛出他匿兵追之氏知不能免墜井死

周遇吉妻劉氏按寧武關志劉氏寧武關總鎭周遇吉妻闖逆攻寧武夫死城陷氏武事率家眾射賊矢盡自焚而死

梁賓妻趙氏按陜西通誌趙氏梁賓妻漢中沔縣人崇禎間寇亂適夫病氏不忍離夫再四促之出避不動爲賊所得喝令入營趙厲聲罵曰我淸白良家婦肯從汝賊耶賊怒斷其兩手罵益厲又斷其兩足而死夫聞之觸墻立斃焉

劉煥妻任氏按陜西通誌任氏劉煥妻延安中部人崇禎末賊陷城獲任氏執之氏抗節不污厲聲罵賊賊以刃逼之氏曰死卽死必不從汝遂殺之

王大賓妻馮氏按陜西通誌馮氏廩生王大賓妻鞏昌會寧人年十七於歸逾歲夫亡氏哭踴幾絕不食累日數求死家人防之甚密越旬餘乘間就帷前縊死有司表其門

髙翔妻康氏按陜西通誌康氏髙翔妻西安咸寧人賊至入其室氏方乳賊欲劫去氏紿賊出卽樹刃於壁自鋸其首以死

王弘祖妻晉氏按陜西通誌晉氏王弘祖妻西安人以正長女封安人夫亡守節癸未城偕女寅姐投井死

宋國玠妻陳氏按陜西通誌陳氏延安鄜州人宋國玠妻年二十一遭亂寇至遂自縊

馮觀祥妻王氏按陜西通誌王氏馮觀祥妻延安米脂人崇禎初大荒盜起祥死焉氏義不受辱亦投河死

楊忠妻張氏按陜西通誌張氏鞏昌文縣人楊忠妻年二十忠因救父爲番兵所殺氏伏屍慟哭幾絕至夜自縊死

髙建鼎妻賈氏按陜西通誌賈氏髙建鼎妻延安米脂人崇禎三年賊亂至其村遇氏欲污之氏紿曰稍待我攜所藏卽與汝長往遂入內刎頸而死

寧娥按陜西通誌寧娥西安渭南人父邦舉賀兵劫掠一時婦女倉皇竄避家人邀女出女曰出將焉往遂解膝帶縊於後園樹下

王祚延妻劉氏按陜西通誌劉氏王祚延妻延安鄜州人年十九夫亡育幼子成名崇禎間兵叛憤罵被殺

李瑁妻楊氏按陜西通誌楊氏舉人李瑁妻西安盩厔人賊陷城大掠婦女氏抗節不從罵賊而死

李必灼妻雷氏按陜西通誌雷氏延安鄜州人李必灼妻賊至義不受辱投崖而死

羅章衮妻杜氏淑明淑儀附

按陜西通誌杜氏西安淳化人羅章衮妻夫亡守節十餘年寇襲淳化氏投井死弟華衮二養女淑明淑儀俱從之

劉天祥妻王氏按陜西通誌王氏劉天祥妻延綏鎭人夫亡自縊死柩前

邢其蘊妻何氏按陜西通誌何氏延安鄜州人邢其蘊妻賊殺其夫欲污之氏以石擊賊不中大罵賊怒殺之至死猶罵不絕口

羅羣芳妻田氏按陜西通誌田氏西安人羅羣芳妻章衮婦也夫亡守節聞賊變卽攜女投井死井卽其姑杜氏死處

任啟引妻姜氏按陜西通誌姜氏諸生任啟引妻延安鄜州人賊破其寨與姑同縊而死

劉懿宗妻南氏妾馬氏附

按陜西通誌南氏舉人劉懿宗妻西安渭南人克修婦道年三十六宗爲賊掠去南與妾馬氏俱投井死

許志尙妻靳氏按陜西通誌靳氏許志尙妻延安保安人年十八其夫禦賊城上被傷將死賊至欲掠氏氏紿之曰吾夫命在旦夕待歿吾掩屍從汝是夕果斃氏葬墻下遂投井賊掖之及井口復力墜而死

孫養廉妻楊氏按陜西通誌楊氏孫養廉妻慶陽安化人賊陷城不食而死

薛文炳妻白氏按陜西通誌白氏生員薛文炳妻延安定安人賊破城義不受污投井而死

賈氏女按陜西通誌賈氏女西寧鎭人洪基之女也年十六許字周英俊子琦未婚琦以他事投繯女聞慟哭絕水米七日亦自經死

馬萬選妻髙氏按陜西通誌髙氏馬萬選妻延安延川人兵亂避居山寨崇禎九年賊圍寨﹠﹟之氏行氏厲聲罵賊賊不聽彊扶上馬氏數自墜賊以繩縛之至仄徑遂奮身投崖並馬俱下而死眾賊相顧駭嘆

劉氏女按陜西通誌劉氏女延安淸澗人劉興女崇禎間盜賊﹠﹟起父母挈女避崖上﹠﹟中賊攻破欲污之女以帕蒙面投崖而死有司題請旌表

李氏女按陜西通誌李氏女西安興平人生員李廷杞女賊至被執罵賊死

方大猷妻羅氏按陜西通誌羅氏名竇芳方大猷妻西安淳化生員襄衮女與雁珠爲從姊妹三原兵亂墜樓死

張國時妻田氏按陜西通誌田氏延安鄜州人張國時妻幼讀書通經傳賊至罵賊死

孟自務妻申氏按陜西通誌申氏延安洛川人孟自務妻務家貧佃於趙順宰家趙悅氏色百方圖之夜乘孟出彊入室氏執刀逐之反被殺

侯在庠妻雷氏按陜西通誌雷氏生員侯在庠妻西安合陽人崇禎中寇至投井死邑令範建祠祀焉

羅鴻妻史氏

馮文可妻王氏

王鑑妻孫氏按陜西通誌已上三婦俱鳳翔扶風人賊陷城投井死

王氏女按陜西通誌王氏女合陽人進士又旦之妹許聘韓原張氏賊至家人逃散女投井而死

師以風母楊氏王

氏附

按陜西通誌楊氏師以風母鳳翔之郿人與媳王俱被賊楊罵賊被殺王挺身救之亦斃刃下郡縣旌表

馬翰如妻閻氏按陜西通誌閻氏馬翰如妻鳳翔隴州人年十六歸馬崇禎七年寇陷隴州氏投塘中寇出之氏大罵抉目復投而死後三日得屍衣裳襪履紉結如織

張文奇妻楊氏按陜西通誌楊氏張文奇妻鳳翔郿縣人夙閨訓善事翁姑崇禎七年流寇侵掠姑媳逃匿中途被執氏紿賊釋姑度姑去遠遂投崖賊救之氏據地大罵見殺

李啟明妻楊氏按陜西通誌楊氏李啟明妻慶陽安化人賊攻城將陷與夫永訣自縊死

胡氏按陜西通誌胡氏鳳翔寶雞人不傳其夫名崇禎六年流寇破縣逼之上馬氏大罵賊怒碎其屍

麻僖妻楊氏按陜西通誌楊氏麻僖妻慶陽安化人秉性聰慧讀書通大義崇禎癸未城將陷僖誓欲罵賊死楊曰子能死吾獨不能死乎請先之乃飲鴆數升比賊至已命絕矣

張玉峨按陜西通誌張玉峨鳳翔扶風人大參張繼孟女賊破城逼之不從見殺

徐士選妻王氏按陜西通誌王氏士選妻漢中略陽人崇禎甲戌遇寇被執欲污之氏大罵不從寇剖其腹而死

王繩祖妻陳氏按陜西通誌陳氏主事王繩祖妻鳳翔扶風人大參王秉鑑母賊陷城投井死

王彤妻李氏按陜西通誌李氏王彤妻鞏昌衛人夫亡氏年二十五自縊於室家人救之他日送母喪見同郡王朝用登科坊嘆曰與吾夫齊名者也今若此夫安在哉歸仍雉經死郡守張淑安聞之賻焉

馮可時妻周氏按陜西通誌周氏生員馮可時妻鳳翔扶風人崇禎八年賊逼不從被殺

氏女按陜西通誌氏女鳳翔麟遊人父尙忠崇禎七年爲賊所掠女自毀其面罵不絕口遂遇害

田幾妻張氏按陜西通誌張氏田幾妻鳳翔扶風人賊至罵賊而死

翟氏女按陜西通誌翟氏女西安興平人中軍自信女遭寇難恐辱投井死

丘淩妻薛氏按陜西通誌薛氏生員丘淩妻鳳翔扶風人縣破墜城而死

沈伯騰妻韓氏按陜西通誌韓氏西安長安人沈伯騰妻年十五賊陷城投井死

閻可讓妻楊氏按陜西通誌楊氏生員閻可讓妻鳳翔隴州人夫亡氏年二十二痛哭嘔血而死

張愼行妻馬氏按陜西通誌馬氏貢士張愼行妻鳳翔隴州人崇禎八年流寇陷城投水死

楊騰鳳妻吳氏按陜西通誌吳氏鳳翔人楊騰鳳妻崇禎七年鳳被賊執罵賊遇害賊退氏殮夫畢一哭嘔血而死

李洪遠妻祁氏按陜西通誌祁氏守備李洪遠妻甘州人崇禎十七年冬闖寇抵湟洪遠所部土兵守城拒敵城破奔山莊復練兵爲恢復計賊魁聞風率兵圍之屠其莊擒洪遠並祁祁不屈罵賊而死旌表

馬潤姐按陜西通誌馬潤姐鳳翔扶風人汝龍女崇禎七年流賊陷城賊逼污之女怒以梃擊賊遂被磔死

蕭偲妻吳氏按陜西通誌吳氏蕭偲妻延安米脂人臨淮侯女也逆闖陷京師偲年二十三死之吳氏亦自經以殉

張繼孟妻賈氏按陜西通誌賈氏大參張繼孟妻鳳翔扶風人夫死張獻忠之難賈氏殉焉

朱紹元妾王氏按陜西通誌王氏鞏昌文縣人生員朱紹元妾生一女尙未嫁崇禎十一年寇亂避山中母女俱被執氏知女不免以斧斫女幾死賊怒臠殺之女竟得釋

邵騰鳳妻霍氏按陜西通誌霍氏生員邵騰鳳妻平涼靜寧人崇禎七年賊亂被執氏觸石而死

李白滋妻戴氏按陜西通誌戴氏貢生李白滋妻延安府谷人崇禎三年賊圍城氏恐陷被辱欲先死遂白其夫抱子投崖越三日而死其子無恙

何自新妻仇氏按陜西通誌仇氏平涼靜寧人何自新妻賊至自縊死

王經妻方氏按陜西通誌方氏生員王經妻鞏昌定安人經遇賊害方聞之卽抱幼子投崖死年二十四

賈徳友妻陳氏按陜西通誌陳氏賈徳友妻平涼靜寧人爲寇所掠罵賊剖腹而死

馬健空妻朱氏按陜西通誌朱氏西安馬健空妻長安人姑病氏刲股以進獲愈賊陷城投井而死

王歷妻董氏按陜西通誌董氏王歷妻平涼隆徳人眞陽令三秦女崇禎甲戌賊破隆徳董率二女同赴池溺死三日屍浮顏色如生

王加賓妻楊氏按陜西通誌楊氏王加賓妻慶陽安化人夫亡孀居四十年賊至投井其婢小梅從死焉

雍氏女按陜西通誌雍氏女平涼隆徳人父鳳鳴賊破縣獲女峻厲不可犯賊遂殺之

曹良輔妻沈氏按陜西通誌沈氏曹良輔妻漢中寧羌人崇禎八年巨寇陷城沈知不免對夫自縊良輔爲寇執去見眾寇欲害州守羅某輔曰淸廉如羅公囊無半文錢必欲就戮願以身代寇服其義俱得免有司表其門曰節義

梁自立妻蒲氏關

氏附

按陜西通誌蒲氏梁自立妻平涼崇信人避亂山窟賊攻執之蒲不受辱遇害其子毓龍妻關氏病不及避方持繩自縊爲賊所獲關罵不絕口賊怒殺之

王泰妻劉氏按陜西通誌劉氏王泰妻慶陽衛人劉斌女歸泰僅歲餘夫亡自縊死

單養棟妾趙氏按陜西通誌趙氏平涼固原人單養棟妾夫亡氏年十九慟哭伏柩前死有司旌之

蔡一仕妻胡氏女

附

按陜西通誌胡氏蔡一仕妻漢中沔縣人崇禎間寇亂胡與次女欲渡河南避之女曰卽得渡河賊縱馬追之死亦不免何若葬此江中爲愈女先投江胡亦隨之

張國珍妻朱氏按陜西通誌朱氏平涼崇信人張國珍妻國珍被寇掠去三年不還氏茹苦自守姑叔謀令他適已納某姓聘氏泣曰媳去誰事姑況子尙孩提安忍棄之姑不聽氏度不可回乃紿曰姑命不敢違遂入室須臾自縊死

方大儒妻雍氏按陜西通誌雍氏方大儒妻平涼隆徳人夫早亡苦節自守賊陷城自縊死

李淳妻王氏按陜西通誌王氏平涼靜寧人李淳妻賊至被獲氏罵賊投井中賊引出支解之

王植妻米氏按陜西通誌米氏生員王植妻鞏昌文縣人嫁甫期年崇禎十一年寇亂避萬丈崖賊攻崖破氏危坐不動賊至以好言慰之其母亦勸其下崖氏不答投崖而死

王氏女按陜西通誌王氏女平涼華亭人父永紹年及笄未嫁遇流寇陷城執之女大罵不絕賊怒鞭之女罵益厲以頭觸石尋見殺

蘇育世妻劉氏按陜西通誌劉氏生員蘇育世妻延安中部人崇禎四年邑破義不受辱與一女共投井死

馬魁選妻陳氏按陜西通誌陳氏馬魁選妻平涼華亭人崇禎七年夫如京師氏聞賊警攜幼子與侍兒匿山谷中勢急氏知不免泣語侍兒曰善撫吾子吾義不苟生乃懷刃出紿賊曰若欲吾從幸勿傷吾子從行至蕭氏莊瞋目厲聲曰吾何人肯以身從賊乎遂出刃自刎而死

丁鴻圖妻李氏按陜西通誌李氏延安鄜州人丁鴻圖妻年二十寇入崖﹠﹟逼氏氏紿取衣物從牖中投崖死

紀言妻李氏按陜西通誌李氏紀言妻平涼華亭人方產未彌月流寇陷城賊入其家欲污之氏紿賊近﹠﹟以切刀砍死之後數賊入殺氏碎其屍

呼恆昌母劉氏按陜西通誌劉氏生員呼恆昌母延安中部人夫亡守節老而益堅崇禎四年流寇陷城死之

石起鳳妻趙氏按陜西通誌趙氏石起鳳妻平涼華亭人寇陷城恐爲所污潛入南察院自縊而死

沈文鬥妻蔡氏按陜西通誌蔡氏生員沈文鬥妻漢中寧羌人崇禎八年巨寇陷城夫婦同被執寇欲害沈蔡願以身代寇不從蔡痛罵夫妻俱死

閻汝化妻王氏按陜西通誌王氏閻汝化妻平涼隆徳人夫早亡氏哭泣晝夜不絕兩目遂瞽病臥積數月而死時年二十

劉爾駟妻宋氏按陜西通誌宋氏貢生劉爾駟妻延安中部人崇禎四年賊陷城氏方少艾罵賊遇殺

朱復初妻張氏

閨烈部列傳四十

明三十五

樊培己妻朱氏按咸寧縣誌朱氏教諭樊培己妻逆李破城投井死

周惟垣妻王氏楊氏周氏附

按咸寧縣誌王氏武生周惟垣妻李賊陷城與指揮蔣愈妻楊氏程安妻周氏俱投井死

郭晉妻曹氏按咸寧縣誌曹氏諸生郭晉妻給諫代之女賦性眞純儉朴事翁姑盡婦道荊布隨分不知爲貴家出也逆賊至義不受辱觸壁而死

陳治衡妾王氏按鄠縣誌王氏孝廉陳治衡妾闖逆陷城投井死

韓鼐妻茹氏按涇陽縣誌茹氏生員韓鼐妻年十六流寇至見而悅之令乘馬氏張目大罵賊猶豫未忍殺傍一賊揮刀斷其首

牛應麟妾齊氏按涇陽縣誌齊氏牛應麟妾寇至攜子象煌避樓中賊攻樓不下焚之氏推子墜樓自焚死子竟獲生

王養心女按涇陽縣誌王養心女年及笄值流寇劫掠投井死

王之臣妻呂氏按涇陽縣誌呂氏王之臣妻賊彊挾置馬上自墮者三賊怒殺之

王三有妻楊氏按涇陽縣誌楊氏王三有妻崇禎乙亥爲流寇所掠氏大罵不從賊怒斷兩臂及股剖其腹有犬守其殘骸逾二日瘞訖始去

柴良卿妻賈氏按涇陽縣誌賈氏柴良卿妻崇禎乙亥流寇至良卿投井氏適避他所賊去尋夫知不可救遂同死井中

牛象煜妻白氏按涇陽縣誌白氏牛象煜妻崇禎乙亥寇至被執罵不絕口賊怒焚之

楊方妻於氏按涇陽縣誌於氏楊方妻訓導於徵女年十九歸寧賊奄至彊之行氏攀樹大罵賊怒殺之

梁爾翰妻趙氏按涇陽縣誌趙氏梁爾翰妻賊至自縊督學旌其門

王三統妻陳氏按涇陽縣誌陳氏王三統妻流寇至氏投井中賊去鄰人引出賊又至復投井死

王運昌妻何氏按涇陽縣誌何氏太學生王運昌妻年二十流寇至令入廚爲具氏知不免以廚刀自刎死

韓爾訥妻張氏按涇陽縣誌張氏韓爾訥妻賊攻堡陷氏避髙樓賊焚樓氏抱𦇤褓子托乳保好撫之語畢墜樓而死

任氏女按涇陽縣誌任氏女父盡禮年及笄寇至掠之行女陽從見一井投焉賊怒下石遂死井中

焦希商妻李氏按涇陽縣誌李氏焦希商妻賊臨堡氏自縊死有司旌其門

何氏女按涇陽縣誌何氏女父承怡年及笄未字流寇至隨母避﹠﹟中賊焚﹠﹟獲之母子俱不從見殺

張佐妻李氏按涇陽縣誌李氏張佐妻流寇至喜其少艾與一扇氏佯受之紿至井傍賊覺坐井上忽有傳賊語者賊起應氏卽投井死

李魁吾妻楊氏按涇陽縣誌楊氏李魁吾妻流賊突至迫氏行氏不從賊牽其發去比見賊魁令其縫又不從賊怒殺之

王可久妻竹氏按涇陽縣誌竹氏王可久妻可久嬰疾氏敬事湯藥十年如一日夫亡哀痛不勝遂絕飲食伯可大以子幼勸之氏泣曰有伯在頃之嘔血而死

張紹祖妻王氏按涇陽縣誌王氏生員張紹祖妻年二十一夫病篤執氏手欲有言氏知其意與誓不再適夫沒恐舅姑奪其志痛哭不食七日而死有司祠祀之

師燮元妻韓氏按涇陽縣誌韓氏師燮元妻崇禎乙亥寇掠不從大罵死之

張附翺妾王氏按盩厔縣誌王氏名蘭卿娼家女也嫁爲靑州推官張附翺妾附翺失官後病亡王服毒以殉

何興瑞妻陳氏按盩厔縣誌陳氏諸生何興瑞妻孝事孀姑助夫教子崇禎八年流寇突至適興他出姑被重傷氏痛憤罵賊賊揮刀斷其臂而殺之有司以聞奉詔建坊旌表

燕鯤化女按盩厔縣誌武進士燕鯤化之女年十四習書史崇禎末寇至村人皆蟻竄女曰均死耳與其暴屍道路何如自斃閨中未幾賊入獲之牽拽上馬女投地大罵不絕賊舉刀恐之女奪欲自刎遂見殺

霍氏女按盩厔縣誌霍氏女給練文華公裔孫年十九未字崇禎七年爲寇所執捽之馬上氏大罵覆鞍自墜賊怒殺之顏色不攺

劉氏女按商州誌劉氏女劉邦教女也年十五許配張綿壽壽疾篤女聞之卽輟食比亡白父母詣弔臨柩哀哭乞立嗣以守父母促歸女不可彊之不食而死

李從文妻王氏按商州誌王氏李從文妻夫婦被寇擄入營欲辱氏不從動以金帛氏揮去之恐以梃刃氏目夫令逃尋自刎

薛匡倫妻邵氏按商州誌邵氏方伯可立女總制薛國用子匡倫妻城破被執欲辱氏大罵不從賊刖其足磔之

孔維朴繼室劉氏按商州誌劉氏諸生孔維朴繼室前室生子甫三歲亡劉歸孔未期朴死劉年十七矢志守節事翁姑撫前子歷四十餘年城破投井死

盧宜巍妻南氏按商州誌南氏諸生盧宜巍妻夫亡遺孤五齡孀姑晉氏年七十氏甘貧守節事姑教子二十五年城破飲藥而死

周之瑾妻南氏按商州誌南氏訓導南養邃女儒士周之瑾妻瑾亡氏年二十三堅志撫孤二十餘年城破執氏紿曰井邊有金比至遂投焉賊怒卸墻塡井

南士程妻程氏按商州誌程氏南士程妻城破與姑王氏及夫同被執賊欲納氏殺其姑與夫氏哭罵不絕奪刀自刎賊磔其屍時年十九

呂元聲母東氏薛

氏附

按商州誌東氏諸生呂元聲母賊攻城急東與媳薛氏促聲守城勿回及城陷聲大呼曰城破矣姑婦各執廚刀刎死聲亦自殺

孔剛妻呂氏按商州誌呂氏諸生孔剛妻城破投井賊引出逼污不從縛於柱剜其目投之火中

石中玉妻閻氏按商州誌閻氏石中玉妻玉歿氏年二十五家貧苦節二十七年城破罵賊求死賊殺而焚之

邵公正妻王氏按商州誌王氏諸生邵公正妻年二十夫亡守節十年城破自刎賊亟執之至泮池以頭觸石腦破血迸屍漂於池賊刺數槍而去

雷維元妻孔氏按商州誌孔氏雷維元妻夫死守節十二年城破恐辱自焚其室赴火而死

白玉潔妻呂氏按商州誌呂氏諸生白玉潔妻城破以剪刀自刺其喉未死嬰兒呱呱索乳遂抱兒匍匐投井死

姜騰鳳妻段氏按商州誌段氏姜騰鳳妻夫亡守節十年城破登城以衿覆面墜而下折骨裂腦以死

楊育楨妻武氏牛氏王氏附

按商州誌武氏生員楊育楨妻城破與生員陳宗器妻牛氏生員牛紹開妻王氏並自刎而死

楊氏孟氏按商州誌楊氏生員張曜明妻孟氏田應貢妻皆城破自縊死

雷維晃妻邢氏

生員張詣奇妻武氏

生員侯維垣妻呂氏南國禎妻王氏

生員周天琬妻王氏生員王英妻姚氏

生員牛維明妻南氏生員牛芳武妻劉氏

生員周志伊妻魚氏生員冀觀妻楊氏按商州誌已上十婦皆城破投井死國禎妻及王英妻皆節婦已守節二十年

楊育桂妻杜氏按商州誌杜氏生員楊育桂妻賊至被執抗節不辱剖腹而死

張希元妻姚氏按商州誌姚氏張希元妻夫亡守節五十年有司旌表賊至被殺

生員周之珽妻牛氏生員程彤錫妻王氏

貢士牛紹玉妻盧氏生員牛奇妻周氏

貢士牛振武妻王氏貢士閻調璽妻吳氏

署商洛道中軍守備朱從鎭妻李氏按商州誌已上七婦俱爲賊執抗節不屈死

樊氏女按蒲城縣誌樊氏女中丞東謨女也三歲許字淮安丞第四孫李耀如十年耀如死女欲往弔母呂不可朝夕哽咽麾衣飾翡翠不禦尋死年十四崇禎三年旌表

單惟欽繼妻張氏按蒲城縣誌張氏諸生單惟欽繼妻崇禎癸未夫婦避亂至朱牛山欽墜崖死賊定扶屍歸葬遂自縊

王延緒妻薛氏按洋縣誌薛氏諸生王延緒妻賊至擄欲犯之不從罵賊被殺

段際昌妻李氏按洋縣誌李氏諸生段際昌妻闖賊殺其夫氏罵不絕口亦被殺幼子爾康猶伏屍咂乳叔世昌收育之

王貴女按洋縣誌農夫王貴女許字程姓未嫁爲闖所掠欲污之女忿罵不從賊彊置馬上女投地毀容罵不絕口賊怒奮刀截其軀數段而去里人解衣裹屍以瘞

陳五美妻劉氏按興安州誌劉氏善人劉盈科女諸生陳五美妻賊陷州城投井死

謝賢謨妻劉氏胡

氏附

按興安州誌劉氏諸生謝賢謨妻流寇破城氏與其姑胡氏同避於閻王寨賊破寨逼之投巖死胡繼之

陳於堂妻席氏按興安州誌席氏陳於堂妻城破被迫自刎而死

王建極妻蔣氏按興安州誌蔣氏貢生王建極妻年二十八劉二虎屠城氏謂極曰君急逃吾義不辱遂引簪刺喉而死

某氏二婦按興安州誌某氏二婦不知何人妻劉二虎破州城一婦被擄入營欲污之大罵不從賊以石擊破其腦而死一婦從城中逃出賊追迫之投漢水死

梁信成妻諭氏按興安州誌諭氏梁信成妻城破罵賊被殺

馬兆祥妻張氏按興安州誌張氏諸生馬兆祥妻兆祥病亡氏大慟自縊以殉時年二十四有司臨其喪奏請建坊旌表

陳光啟妾王氏按漢陰縣誌王氏經歷陳光啟妾年少有艷色丁丑城陷被賊執奪刀自刎死

楊天培妻郭氏按漢陰縣誌郭氏廩生楊天培妻城陷爲賊所執不屈被殺於東門外

王道直妻鄭氏按漢陰縣誌鄭氏王道直妻城陷抱女投井死

劉文正妻譚氏按鳳翔縣誌譚氏佐陽里人諸生劉文正妻崇禎甲戌闖寇犯鳳翔氏爲賊所執欲擄去譚罵賊不從賊怒手刃之罵愈厲气絕而止

髙守業妻劉氏按鳳翔縣誌劉氏髙家莊髙守業妻崇禎甲戌爲賊所擄屢挫不辱紿賊投井賊怒下磚石擊死井中後三日賊行夫撈其屍顏色不變

李生妻張氏按鳳翔縣誌張氏適諸生李生性賢孝勤儉爲李自成所擄罵賊求死賊百計欲污之不從賊怒炙刀至紅破其腹氏含罵而死

陳璉妻李氏按扶風縣誌李氏明經陳璉妻崇禎八年爲賊殺於家有白犬守其屍七日不少離家人至瘞之犬乃去

王立極妻樊氏按扶風縣誌樊氏諸生王立極妻賊至投河死

羅儒童妻王氏按扶風縣誌王氏羅儒童妻貢生王琬妹賊至赴井死

髙士愼妻張氏按扶風縣誌張氏諸生髙士愼妻城陷氏與幼女同秉節死

諸生張彥珍妻唐氏武舉張英鍾妻韓氏

諸生韓一龍妻李氏諸生馬行健妻姜氏

諸生劉芳譽女八姐諸生劉文燦妻淮氏

宋吉祥妻劉氏

諸生張妻張氏

魏宗效妻楊氏

王在宗妻魏氏按扶風縣誌已上十人俱崇禎八年流寇陷城義不從賊而死

諸生馬相如妻李氏縣丞閻廣宗妻胡氏

諸生閻光忠妻李氏諸生閻光升妻何氏

諸生閻光京妻劉氏諸生李永茂妻閻氏

諸生楊世浩妻李氏貢士兪徽言妻閻氏

貢士王廷詔妻王氏醫生葛思洪妻李氏

諸生閻舜卿妻武氏諸生李振妻閻氏

貢士王標妻喬氏按隴州誌已上十三婦俱崇禎七年流寇陷城義不從賊赴水死有司題請建祠

吳守忠妻楊氏按延安府誌楊氏楡林人吳守忠妻守忠亡撫三子成立崇禎十六年城將陷孫一鯤泣請曰城旦夕不可支盍去諸氏曰將焉往若有急不以餘年累汝也城陷結束新衣投井而死有司旌之

劉爾申妻楊氏按延安府誌楊氏膚施人貢士劉爾申妻太保兆孫女崇禎九年避亂夜遇賊逼投崖死

姬氏按米脂縣誌姬氏崇禎十七年神木套寇掠縛氏馬上至髙石版自投河洲亂石中不死人悉異其事

馮金貴按靈臺縣誌馮金貴年十五許字李某未歸父以命案詿誤與母偕死惟貴獨守於家捕者至系去經良原河需索未遂戲貴推輻以渡遂溺水而死

多藎臣女按靈臺縣誌諸生多藎臣女早喪父未及許嫁崇禎七年流寇攻掠城邑女避於隱山北﹠﹟窨內被獲賊見其姿舁之馬上女奮躍投地者三賊以甘言誘之女兩手障面罵不絕口賊怒遂斷其手而殺之

王氏按靈臺縣誌王氏雙白裏王養貴女適隴州民未一月以上元日歸寧爲流賊所擄賊執刀挾之氏涕泣罵不絕口以求自斃賊曰此烈婦也釋之氏歸父家曰我身𨿽全我手已爲賊執自無生理夫至佯笑謂曰我遇變幸無恙無辱汝可急歸侍養髙堂俟賊息遣人來迎夫去至夜自縊死時崇禎四年

袁夢良妻劉氏按臨洮府誌劉氏諸生袁夢良妻良病篤謂氏曰我若不起汝年少無嗣可更適人劉涕泣誓死良沒自縊以殉侍禦盧公給幣合葬而祭之

劉氏女按臨洮府誌劉氏女許字任連之子國卿未幾卿病亡女年十七欲往弔母不許遂痛哭不食次日平旦整衣而起母不知所爲潛投井死州守劉琚以其事題請旌表給塋田與國卿合葬

張氏女按臨洮府誌張氏女許字狄民李奉元元歿訃聞父母往弔女悲不自勝自縊死禦史以聞詔建坊旌表

張建中妻趙氏按臨洮府誌趙氏諸生張建中妻夫亡一女方𦇤褓氏年二十九顧女曰我無復存人世理但爲汝勉活耳遂苦節撫女成立及適人三日餪畢紿其婢往省女家卽鍵門焚香再拜自縊死其女發嫁時筐篋已有孝服一襲貯其中有詔旌表

耿五姐王氏嚴氏附

按鞏昌府誌耿五姐西和人縣令之女崇禎八年六月初七夜破西和城五姐與嫂王氏嚴氏懼爲賊污同縊死明日賊頭搖天動見之亦爲嘆息有司爲立碑表之

張斗南妻張氏按鞏昌府誌張氏西河岐山裏貢士張斗南妻年二十二賊入城執之氏義不受辱紿賊先行攜二子甲寅庚午投火死羣賊驚駭縣令丁大年表揚之

鄭之禎妻盧氏女附

按鞏昌府誌盧氏西和鹽官裏諸生鄭之禎妻年三十攜十四歲女白衣逃避賊鋒被執於途賊逼上馬母女並不從罵賊賊怒磔之縣令爲請表揚

趙公選妻張氏按四川總志張氏劍州貢士趙公選妻賊陷城張逃至石子嶺被執將辱之氏登石大罵賊下其齒殆盡猶罵不絕遂以刃貫其胸而死

趙弘暢妻梁氏按四川總志梁氏劍州庠生趙弘暢妻獻賊據成都系暢夫婦將殺之氏呼獻忠名大罵賊怒懸於竿三日而死

王鐸妻趙氏按四川總志趙氏綿竹庠生王鐸妻崇禎十年流寇抵綿鐸夫婦俱被執賊令之跪鐸大罵不屈賊殺之復挾氏氏亦大罵不屈賊又殺之

張氏女按四川總志張氏女漢州人張代明女孫崇禎十七年流賊勢逼女以衣服周身固縫投井而死及賊退數日覓屍井中顏色如生

李資生妻董氏按四川總志董氏安縣人太學生李資生妻年二十三獻賊據蜀資生不屈以身殉氏從死

陶鳴鎬妻牟氏按四川總志牟氏綦江人陶鳴鎬妻播賊破城殺其夫氏伏屍大罵亦被害

帥勛妻胡氏按四川總志胡氏永川人胡天坤女未及笄爲帥勛之妻其姑妒而淫與所私楊起謀辱氏氏抵死不從投身城南帥家灘而死事聞坐姑與起如律禦史宋賢按部至永川夢一女子垂發衣濕訴於前明日閱卷乃知氏冤檄令辜佑賢備禮營葬爲文以祭之時方大旱入夜雷雨大作人以爲感應之神今東嶽橋邊有碑存焉

郭大年妻楊氏按四川總志楊氏武舉楊忠女諸生郭大年妻獻賊殺大年氏以所生幼子付姑從麗正門城上躍入江中死

髙在﹠﹟妻陳氏按四川總志陳氏瀘州舉人髙在﹠﹟妻避亂山中爲賊所執罵賊被殺

李正榮女按四川總志李正榮女南川人女許聘聶勝芳芳沒女聞自縊死

蒲氏女按四川總志蒲氏女射洪人崇禎中父母許聘楊慊未嫁慊亡女遂自縊有司旌表

劉宇揚妻李氏張氏宋氏附

按四川總志李氏綿竹人關南道劉宇揚妻獻逆之變與侍郎劉宇烈妻張氏大學士劉宇亮妻宋氏皆以未亡人避西山白﹠﹟溝賊魁劉文秀抵綿竹行且赴溝訪其所在三婦相謂曰吾姑昔日涪水遇盜懼辱投水死吾輩今若受辱異日何顏見姑於泉下遂同縊死

劉裔盛妻王氏按四川總志王氏劉宇亮子裔盛妻甲申賊獲裔盛於成都誘以官使回縣移家氏曰賊之官汝固可做賊之妻吾決不爲堅不往遂自縊

方之斗妻陳氏按四川總志陳氏仁壽方之斗妻適方二年之斗亡氏父欲奪其志不從投井死事聞旌之

劉應禧妻羅氏按四川總志羅氏仁壽舉人羅元徳次女庠生劉應禧妻夫婦避兵嘉陽應禧出門舟覆溺死氏聞置酒邀親戚泣曰世亂夫喪何以自存翼日登嘉城三江門投江死一婢殉焉

左灼妻閔氏按四川總志閔氏仁壽諸生左灼妻崇禎十三年流寇陷城同夫被執賊欲污之不從罵賊死

王鳴珂妻熊氏按四川總志熊氏成都王鳴珂妻事翁姑最孝賊破城執氏彊之從氏曰吾名家婦豈屈身從賊遂大罵被殺

羅銘鼎妻段氏按四川總志段氏茂州守羅銘鼎妻趙賊攻陷茂州銘鼎被執段氏投水而死

李氏二烈按四川總志李氏二烈什邡人明經李愛芳女也姊妹共適朱氏兄弟崇禎末蜀陷二朱先期出會城入山逃難獻忠大索宗室二朱知不能免自溺二李曰夫死安歸亦同溺水死

顧存志妻賈氏媳

附

按四川總志賈氏什邡顧存志妻崇禎間存志從剿楚黔家口仍居舊裏後蜀陷分掠什邡賈偕長媳金印妻焚其室自縊死

楊氏姊妹按四川總志楊氏姊妹內江縉紳楊浩女也奢寅掠縣浩全家被執母觸﹠﹟死二女將及笄義不受辱奪賊刀自殺不果奔投長江而死賊退屍浮姊妹猶相執手直指張論以聞有詔建坊旌表

楊先憲妻朱氏黃

氏附

按四川總志朱氏潼川人明經楊先憲妻甲申爲賊執罵賊被殺持其首去其夫以木首葬之同時解元黃文麟女適歐如虹亦被賊執罵賊死

萬谷暘妻吳氏按四川總志吳氏舉人萬谷暘妻獻賊將系之入城姑傅謂曰汝子幼女少宜撫之我當往吳曰姑年老願以身行子女泣畱之吳絕袂而去死焉

李寶哥按四川總志李寶哥資陽人一元女也受黃應奎聘未嫁而應奎病亡有陳孔仁者逐其妻而求娶寶哥李父母皆許之孔仁乃擇日來迎寶哥泣不從潛入臥房衣黃之聘衣自縊時年十九事聞建坊旌表

陳吾琳妻金氏按四川總志金氏長壽人諸生陳吾琳妻舉家避亂石柱司寇至系其翁及夫氏知不免告賊曰殺我以代夫何如賊不許金怒大罵賊遂殺氏次及其夫

蠱士榮女按四川總志永川人蠱士榮女幼讀書識女則年二十未嫁適流寇陷蜀女知不免於難常佩刀以死自衛賊掠永川與父兄避寺中賊至女卽引刀自刎气未絕更以兩手自裂其喉而死

黃纘妻張氏按四川總志張氏潼川人禦史張錫命女遂寧孝廉黃纘妻夫死孀居獻賊陷城執之罵不絕口而死

李爲鼐妻吳氏按四川總志吳氏進士李爲鼐妻夫遠出流賊至成都自縊死

楊文煥妾荊娘按四川總志荊娘樂至人楊文煥妾娶於荊因名焉事文煥未幾賊陷城罵賊被殺

杜瑤妻黃氏按四川總志黃氏太史黃輝孫女適杜瑤夫亡氏年十七撫遺腹子長齋奉佛甲申之變泣與其子曰我苦節十七年遘玆亂世敢求活乎我死汝勿事賊卽報汝父母也遂縊死

施奇才妻姜氏按四川總志姜氏綿竹人貢士施奇才妻崇禎丁丑奇才北上值流寇犯蜀姜避西山賊至姜以一簪授其婢曰吾不能﹠﹟汝速避萬一得生語而主言我已死言訖投崖碎其軀

江禹澤妻陶氏張

氏附

按四川總志陶氏漢川舉人江禹澤妻崇禎七年被賊執不從同媳張氏攜手罵賊引頸受刃而死

楊元吉妻蕭氏按四川總志蕭氏綿竹人諸生楊元吉妻李賊至氏閨烈部列傳四十一

明三十六

黃若水妻彭氏按武昌府誌彭氏嘉魚黃若水妻夫婦俱爲亂兵所擄彭謂兵曰若欲我去釋夫回乃可兵乃釋其夫氏望夫行遠度勢不及追乃放聲大呼曰汝放心去吾死不污遂被支解

胡肫妻程氏按武昌府誌程氏名香兒大冶程松女適里人胡肫甫婚八日以歸寧渡三山湖遇風濤溺其夫程卽赴水從之舟人救起竟絕袖而沒

楊世泰妻朱氏按武昌府誌朱氏江夏人適武昌衛指揮使楊世泰崇禎十六年世泰運﹠﹟京師遇張獻忠寇武昌城陷朱氏率子韜逃竄步不能前泣謂韜曰汝父生汝一人勿以予故致絕楊氏後汝其急逃汝父歸可白吾志言畢赴水死

樊口女按武昌府誌樊口女不知何姓年及笄未嫁左賊東下擄置馬上以手摩其乳女怒嚙之賊不能脫呼同夥斷其首批其頰而齒已入臂骨刳肉出齒其賊亦亡

李正芳母王氏按武昌府誌王氏興國州人庠生李正芳母獻賊入境偕二子避徐山聞警自縊夫本素同死

孟道異妻胡氏按武昌府誌胡氏大冶人適武昌太學生孟道異癸未之亂避賊永寧寺爲賊所執將逼之白刃臨頸不從賊怒刲其腹實艸飼馬而去

謝氏女按武昌府誌謝氏女名三淑蒲圻人幼讀列女傳能師法之許聘諸生魏柱國年十四獻逆屠城避地獺山爲賊所獲罵賊奮躍方塘而死邑令題其墓

劉學良妻莊八兒按武昌府誌莊八兒莊寧女興國州人寧三世爲莊家奴八兒年十六適劉學良學良亦人奴子越一年病亡八兒執喪甚哀屢絕復蘇久之有少年傭耕者求贅翁姑許之八兒自度不能抗佯諾焉及期更麻衣出拜翁姑不知其意以爲將受婿而喜之﹠﹟臾入室自縊死

趙璁妻從二姑按武昌府誌從二姑興國州人趙璁妻璁病且死目其妻而不能言二姑泣曰得無以妾爲念乎惟有與君同穴耳璁旣葬朝夕奠哭未幾私語其婢曰汝幸善事吾姑亡人待吾久不可緩也語畢遂不食尋紿婢出閉門自縊死

謝自彊妻姚氏按武昌府誌姚氏蒲圻謝自彊妻歸謝二載夫病飲泣吁天願以身代夫沒自經以救解居頃之語人以必死故仍自盡

熊魚山次室徐氏按武昌府誌徐氏嘉魚人熊魚山次室避亂至粵舟次程鄕縣嵩口勢急徐知不免謂魚山曰當使公見妾死必不死背後芥公懷次晨赴水援以篙櫓竟不受而沒翌日得其屍下流視其衣履皆疊疊縫無纖罅

尹洞庭繼室郭氏按武昌府誌郭氏嘉魚尹洞庭繼室尹夫婦避兵同至閩亂間亡郭郭獨畱石窟中不出已而尹求之獲所佩金剛經宛然委蛻

童氏女按武昌府誌童氏女嘉魚童洞儒長女流寇陷城女同兄伯隆避湖中兄怨妹曰此因汝累女曰如有事必不累兄兵至女知不免持所攜竹筐佯擲曰此中有寶汝可取之隨投水而死兵果取筐其兄亦得脫

郭翊中妻黃氏按武昌府誌黃氏咸寧諸生郭翊中妻夫早亡子民瞻始孩氏苦守以事翁姑畫荻教瞻於黃泥洞爲闖寇所執罵賊不辱觸石而死血漬石成碧

童心開妻章氏按武昌府誌章氏嘉魚貢士童心開妻世居白湖癸未獻賊入邑章隨夫抱子先登舟不可隨陟險入白雲山石洞賊大索山中開幸脫出章被執大罵而死

李之馨妻余氏按武昌府誌余氏嘉魚庠生李之馨妻爲獻賊所執大罵而死

鄭邦相妻楊氏周

氏附

按武昌府誌楊氏鄱陽令鄭邦相妻翰林鄭之諶母崇禎間叛兵衝斥望屋而噬楊不及避冒刃以死周氏相昆弟庠生邦遇妻與楊氏同日死難

潘心宇妻李氏

魯古愚妻劉氏按武昌府誌已上二婦僅存名氏死事無考

曹大春妻汪氏按武昌府誌汪氏武昌庠生曹大春妻司農若參次媳也年十四歸曹孝事翁姑內外無間崇禎癸未獻逆掠舟南渡氏避匿月山指懷中嬰謂其夫曰妾所生惟此子母子相爲存亡脫有不虞妾義不負君君當自爲計五月賊入樊湖大肆搜索氏抱兒赴水死越七日屍浮淺渚面色如生猶兩手握嬰兒不可解

邵云寰妻邵氏按武昌縣誌邵氏庠生邵圭桓祖母年十六適里人邵云寰閱七年夫亡三子俱幼家計蕭條夫兄以氏少勸他適不從值闖逆東奔氏挈三子避賊於天宮井賊至搜山兩子各竄伏惟幼子南依依不忍去子母同被執氏罵賊而死賊釋南南匿母屍崖谷間後四月南入山尋視顏色如生遂負歸葬焉

曾某妻吳氏按武昌縣誌吳氏庠生曾某妻耆民吳輅女也曾亡氏不食輅未知曾沒走問疾視女在﹠﹟寬之曰兒彊飯何用死爲氏瞠視曰父何言遂側身面壁又不食五日死夫婦合葬於賢庾曾氏竹林

王家臣繼母王氏按武昌縣誌王氏庠生王家臣繼母家臣生母亡兄弟三人仳失所父乃娶氏撫諸孤鞠育恩勤倍於生母凡饑渴寒暖纖悉必察父喜曰蘆衣涼薄常受後妻之毒吾今幸矣諸子皆能成立仲子爲邑諸生未幾夫亡氏甘淡守約荼苦勞瘁以固窮節值闖逆蹂躪山谷氏爲所執遂絕粒數日罵賊死

投江女子按武昌縣誌投江女子不知何縣人爲亂兵擄至營其帥欲納之至潯陽江投水死屍逆流四百里至武昌二洄間漁人收葬之發本有繩系油紙小封取以示人則女子絕筆詩也有云寄語親休綣念入江猶是女兒身按寶慶府誌載杜小英投江系衣帶詩中二句同此以事迹稍異並存之

孟魯難小妻黃氏按武昌縣誌黃氏維揚人太僕卿孟魯難小妻婁縣令孝廉道脈之生母也癸未夏獻逆犯境合邑逃竄殆盡臧獲言宜趨避氏唾之曰婦人行不逾閫吾守吾正而已及城陷氏不得已從其子由間道走豫章趣粵東後其子歸理先人塋兆氏畱寓潯陽突盜掠其囊篋執氏索金帛氏奪賊刀自刺死

張采妻萬氏按漢陽府誌萬氏漢川生員張采妻崇禎癸未氏甫嫁未數月左兵肆掠投塘水淺以首埋入深泥而死

李正開妻駱氏按漢陽府誌駱氏漢川諸生李正開妻崇禎壬午爲左兵所掠賊持刃逼之氏引頸受刃罵不絕口而死

王氏女按漢陽府誌王氏女漢川周陂鄕人未嫁所聘子亡自縊死

殷氏楊氏按漢陽府誌殷氏漢川諸生楊惇義妻楊氏馬呈祥妻惇義姑也義與祥相繼死二婦哀毀骨立並於死者忌日先後自縊以殉事聞有司旌之

周伏受妻江氏按漢陽府誌江氏周伏受妻孝感人嫁四年夫亡護衛林寬遣人聘之爲妾江詈其人而告伏受父兄曰不得輕易陷我寬復迫之江遂毀園籬走夫墳痛哭沈漳湖而死事聞表其門

王某妻石氏按漢陽府誌石氏漢陽蔡店人王某妻生一子夫亡有遺腹富民某謀娶之不從一日氏舟過南湖富民劫之湖中氏抱其子投水死訟之官擬富民大辟後竟賄脫有司立碑表之

羅某妻胡氏按漢陽府誌胡氏漢川羅某妻癸未白賊肆掠氏爲賊所執罵不絕口死之

易可久妻陳氏按漢陽府誌陳氏耆民易可久妻少適可久無愧婦道可久年四十無子勸夫納妾生二子長兆羲次開羲氏撫之不啻己出崇禎癸未獻賊陷鄂城延及漢陽氏爲所執罵賊不絕口賊磔殺之

魏晉封妻吳氏按漢陽府誌吳氏漢陽孝廉魏晉封妻封病篤謂吳曰喪亂之鄕爲嫠獨苦能從予於地下否對曰子自保無患我也封沒吳哭踴極哀百日祭畢自縊柩旁死時年三十有四

李氏女按漢陽府誌李氏濮陽人新寧令李國祚女聞警倉卒出走遇賊欲污之身被數創尋至馬家湖被殺賊旣去得其屍於湖中表裏密縫爪痕透掌顏色如生

曾氏女按漢陽府誌曾氏女漢川周陂鄕人未嫁值亂爲賊所擄欲污之不屈大罵而死

仲氏女按漢陽府誌仲氏女浙之湖州人有殊色隨父賈於楚城破賊大索婦女首執仲仲剺面披髮詬罵不屈賊具馬命二賊挾上力拒不得乃按刃迫之曰身往可保汝頭仲叱曰寧頭往也遂取其頭而去

王明儉妻成氏唐

氏附

按漢陽府誌成氏漢川生員王明儉妻崇禎癸未左兵南下恐不免與妾唐氏結帛共縊而死

李﹠﹟婦按漢陽府誌李﹠﹟婦濮陽某宅婢也爲數賊所挾驅至梅子山一別墅賊力犯不可得臨以刃婦引頸就之抓賊面流血賊怒甚遂殺婦

李珠妻徐氏女

附

按漢陽府誌徐氏濮陽生員李珠妻攜女避亂擷山賊倉卒突至欲犯之母女俱不屈而死

王維侃妻余氏按漢陽府誌余氏漢陽王維侃妻甲申三月兵亂夫婦俱爲所擄氏紿兵釋夫引頸就殺侃遂終身不娶

李友桃女按漢陽府誌漢陽諸生李友桃女未嫁遭左惠之變隨父母走寓虎頭山之田家左兵連檣搜湖女知不免預自約束凡裙裾衣屨無不重復紉緝賊至驅入舟欲犯之女紿賊登岸卽赴水賊怒殺之

胡粹然妻聞氏按黃州府誌聞氏羅田胡粹然妻爲賊所執大罵不從被支解

杜應芳妻樊氏按黃州府誌樊氏黃岡杜應芳妻年七十獻賊破城氏白髮皤皤坐於中堂賊亦不欲加害會見眷屬受侮乃正色大罵遂被殺

王夢貞按黃州府誌王夢貞河東王論女許聘某未字會論母喪某父子來奠女未出或嘲女窺某女聞曰造言嫁誣天自鑑之然我義不受誣遂不食三日自縊死

奚祿詒妻王氏按黃州府誌王氏黃岡奚祿詒妻通孝經及楊愼史談崇禎癸未張獻忠破城隨夫避難於大冶之駕虹山下冶令與夫舊交夫往訪之中途爲土賊石可鼎去氏聞信卽投水死惟八歲幼子在傍及夫脫難歸已死十餘日矣後以夫貴封孺人

胡氏按黃州府誌胡氏羅田人不知其夫避兵赤剝崖聞夫被殺哭數聲遂投崖而死

熊氏女按黃州府誌熊氏女父幼學麻城諸生以女許聘劉康康遘疾且篤女嚙左股肉欲遺之爲幼弟誤棄復刲寸許父母遣啖康康稍瘥越月仍死女聞訃絕粒父母力勸乃曰不令我哭弔於劉終不生於是偕之往觸棺摧毀是夜自縊者再康母救解泣諭之曰汝與吾子未諧伉儷何必乃爾女曰以肱食之卽身事之矣安能以殘肱事他人乎舉家遂防守益密女呼父母與康母曰請許我終身乃可康母喜諾女佯起櫛沐拜康靈入室閉戶觸柱壁而死遂合葬康穴有司奏表其門

袁三才妻龐氏按黃州府誌龐氏黃陂貧家女袁三才妻美姿容言動不苟三才酗酒遊食氏力勸不悛債家責負立夫婦身券爲質氏知不能免泣血曰死卽死耳不能自辱遂手刃七歲女復自刎數日乃殮顏色如生有司奏聞建坊旌表

楊啟顏妻王氏按黃州府誌王氏廣濟楊啟顏妻顏患癰久肢節潰臭氏左右之罔不曲當崇禎乙亥賊突至眾皆竄匿氏不忍離夫側顏遣之不去賊至笞顏氏輒身翼之顏垂死掠氏以行氏欣然乘馬行十餘里見一大塘遂溺而死越兩旬屍立水中見半體面色如生

王烶妻胡氏按黃州府誌胡氏王烶妻遇亂爲賊所擄竊刀自刎而死

董應長妻鄒氏按黃州府誌鄒氏麻城董應長妻應長疾錮臨危氏絕粒誓從及夫死六日亦亡

汪文柱妻汪氏按黃州府誌汪氏羅田汪文柱妻遇賊將殺柱挾氏去氏請釋夫乃從及柱行遠大罵死之

黃自誠妻林氏按黃州府誌林氏黃陂黃自誠妻年十七適誠有黃繪者彊奸不從訟繪於官得正其罪自縊而死有司各遣祭其墓

張氏女科甫女附

按黃州府誌張氏女名福瑗廣濟舉人張伯瑜女未嫁隨父避亂湖上賊至父爲所傷彊女乘馬女大罵不絕聲遂被害族人科甫女亦同被執欣然乘馬略不爲意及至家門投塘水死

葉振華妻余氏按黃州府誌余氏麻城葉振華妻崇禎乙亥流寇初入境氏聞警卽以節烈自矢及寇至隨夫竄斑竹園勢危迫度不免遂自經夫解之數次抵暮乘夫不見縊死樹間

戴崇禮妻董氏按黃州府誌董氏麻城庠生戴崇禮妻年二十崇禎乙亥流寇入境偕夫逃難顧夫曰如遇賊誓不生還時生子曜甫六月餘授其乳母囑善撫之行至楊家衝賊猝至擁氏上馬氏斷袖彊行遇深塘奮身躍入而死

周弘祁妻諭氏按黃州府誌諭氏麻城禦史諭希禮女適舉人周弘祁祁亡氏從死

盧震初妻袁氏按黃州府誌袁氏蘄州盧震初妻年二十二崇禎癸未賊陷城氏聞變度不能脫拜辭祖舅姑及舅姑抱周歲兒投井死

程夢斗妻周氏按黃州府誌周氏黃梅程夢斗妻夢斗遭裏中惡少窘辱喪軀氏痛夫死非命白於有司又不忍析屍讎黨止於坐戍氏以冤未盡雪觸棺嘔血而死

胡氏女按黃州府誌胡氏女廣濟人未及笄爲繼母所誣不能自明晨起投江而死後屍浮出逆流而上眾共冤之縣令夏可雷爲白其事

石一音妻梅氏按黃州府誌梅氏黃梅石一音妻崇禎丙子音被寇執不屈慷慨罵賊而死氏聞之痛哭觸地奔投於湖

王從禮妻陳氏按黃州府誌陳氏蘄州王從禮妻年十五適從禮生三子禮亡氏奉姑教子垂四十年崇禎癸未避亂於武昌城破指庭前井謂二媳曰是吾死所若有意乎二媳再拜先下氏取婦帨履標之井幹投井俱死

蔡永忠妻王氏按黃州府誌王氏廣濟蔡永忠妻夫亡數載姑與族人逼嫁不已遂赴水而死族人惡之窆水滸是歲大旱邑人陳愷聞之嘆曰一婦含冤三年不雨玆歲之旱未必不由王氏之冤致之遂僉議阡髙岡不數日而大雨

陶成芝女按黃州府誌大足陶成芝女年十四許聘黃岡朱君錫子廷傑傑死女欲往祭父母堅止之涕泣竟日遂縊死

金氏女按黃州府誌金氏女黃岡團風鴨蛋洲漁家女崇禎末許聘李人之次子曁長成李子尪呆日甚人之謀於金父母欲以長子移配父母許諾女聞悲憤曰此何事而可以移易乎父母彊定婚期先一夕女悉縫周身衣至夜半辟戶出追者不及直奔大江如履平地至波心而沒

李新期妻申氏按黃州府誌申氏蘄水李新期妻夫死不嫁土人李豺恃宦戚賄申兄弟謀娶申申斷髮不從彊束縛舁至家已縊死矣崇禎末危亂無有白其冤者

洪氏女按黃州府誌洪氏女父世寵黃梅人年及笄城陷被執知不免道經燎原投火而死

馮公甫妻商氏按黃州府誌商氏黃梅馮公甫妻有美色賊執而悅之又執其夫及姑氏詐許之先脫其姑繼復脫其夫遂狂奔投烈火中死

曾偉妻石氏按黃州府誌石氏黃梅曾偉妻崇禎壬午賊陷城夫婦俱被執私語夫曰我惟有死君可潛逃勿依我有頃賊勒上馬氏遂投井以頭觸石血流滿面罵不絕口賊怒殺之

劉滋妻徐氏按黃州府誌徐氏廣濟劉滋妻生子遇文才三齡而滋歿徐截髮毀容茹苦事舅姑撫孤舉三孫年七十闖賊掠省城死焉鼎革後題請建坊旌表

張問達妻李氏按黃岡縣誌李氏張問達妻問達亡氏甘貧苦節足不逾閫值獻逆陷城命子逃遂自投井死

王二林妻屠氏按黃岡縣誌屠氏王二林妻獻賊陷城爲所掠屠義不受辱罵不絕口賊悅其色婉令人說之氏終不從引頸受戮二林亦陷賊營閱兩月得婦屍不壞

李君實妻王氏按黃岡縣誌王氏李君實妻遇賊被執賊悅之不可奪殺其舅姑及夫以脇之氏奪刀自殺

黃正遠妻蕭氏按黃岡縣誌蕭氏生員王正遠妻崇禎乙亥爲獻賊所執不屈大罵死之

易氏十四烈按黃岡縣誌崇禎乙亥流寇焚殺十餘年間婦女慘死者不可勝紀其見聞詳確卽易氏一族有足紀者如易道尊妻王氏易道一妻熊氏易時升妻汪氏易吉甫妻陳氏易瞻明妻華氏易道重妻周氏與易仰之女適何剛者易文我女適夏繼璜者易道旦女適何際時者易道位女適李爾常者易道傅女適劉伯升者易爲繼女適方爾聞者凡十有二人或死於水火或死於刀繩後先一轍他如道久女適孫道光女適熊皆以罵賊不屈死不能盡書姑記易氏一族以槪其餘云

王封帶妻杜氏按黃岡縣誌杜氏王封帶妻封帶早亡氏年二十無子誓以死殉眾慰之氏號泣曰不死何歸從一而終分也日夜哭柩傍不食而死

諭於義妻董氏按羅田縣誌董氏貢士諭於義妻賊破城赴泮池溺死越十餘日形色如生

蔡氏女按羅田縣誌蔡氏女許聘余某賊破城爲賊所執逼之不從受刃而死

王繼室汪氏按羅田縣誌汪氏舉人王繼室爲賊所執欲污之氏怒罵攘賊刀奮殺羣賊共擊殺之

王靈妻孟氏按蘄水縣誌孟氏王靈妻崇禎八年流寇突至執孟氏提刀迫之上馬氏罵賊不休寧死不辱賊忿甚磔殺之

徐一三妻畢氏按蘄水縣誌畢氏徐一三妻崇禎八年流寇突至氏被執賊以刀脇氏欲污之氏抗聲罵賊自辰達午不絕卒不能屈賊乃殺之

郭鞏妻柴氏按蘄水縣誌柴氏郭鞏妻爲流寇所執欲污之氏曰余家累世淸徳安能從爾賊求生耶可速殺我賊就背砍之出肝而死

南有杞妻李氏按蘄水縣誌李氏生員南有杞妻崇禎間避寇寨上寨破爲賊所執促之上馬氏厲聲罵不止賊攢刃刺殺之

譚忠義妻黃氏按黃陂縣誌黃氏進士譚忠義妻處貧不言窘事舅姑盡誠崇禎八年賊突至氏隨姑匿夾室中以兒啼爲賊破壁出之姑被害氏奔投河水淺不得沒賊以亂石擊之頸腦盡裂終不起賊復以長矛刺殺之

王婦向氏按黃陂縣志向氏榮赤公少女性端重嚬笑不苟十歲時甫撚鍼刺繡卽工𨿽兄弟行不數見母晚多疾氏年十四藥餌必親不以委婢及母亡哀慟絕粒欲死諸姑姊謂曰母老當終父在可重以戚乎氏乃止越三載闖逆將屠城父避亂山中以嫁王姓者贊夫力學躬織以事舅姑逾年賊大至執氏迫脇之氏正色曰死吾幸爾盍速諸賊指眾曰若非汝父母卽汝舅姑兄弟苟不從必盡屠之而後及汝氏曰汝但殺吾爾與諸家人何與諸戚股栗垂淚視氏氏益怒曰我身在徒爲贄耳遂奮奪賊刀自刎賊怒殺之屍暴數日顏色如生

譚徳化妻楊氏按黃陂縣誌楊氏譚徳化妻崇禎八年賊警氏曰吾當死於家中不棄道路也賊至獲於壁間大罵死之

盧紱妻楊氏按蘄州誌楊氏諸生盧紱妻年三十五崇禎癸未獻逆毀城氏被擄寇欲負之氏曰我自能行攜母朱氏至火起處奔投烈焰而死

朱邦朴妻曹氏按廣濟縣誌曹氏朱邦朴妻性淳篤事姑孝與妯娌和年三十無出力勸納妾生子尋被寇不屈死

饒帝臣妻徐氏按廣濟縣誌徐氏饒帝臣妻遇賊溺水死

李日達妻陳氏按廣濟縣誌陳氏李日達妻遇寇不屈赴深潭死侍兒從之

王凝鼎妻張氏按廣濟縣誌張氏王凝鼎妻避寇殷衝寇攻寨甚急氏自投於波絲硐崖下死後月餘子秉鉞收瘞面色猶生秉鉞後任貴州普安守備贈氏恭人

吳氏徐氏按廣濟縣誌吳氏郭存仁妻徐氏趙家鼎妻俱遇賊不屈死

吳敏師妻劉氏按廣濟縣誌劉氏吳敏師妻攜子遇賊令子逃歸劉遂赴深潭死

許惟髙妻江氏按廣濟縣誌江氏許惟髙妻遇叛卒不屈賊先割其耳復劃其背刳食其心而死

查文生妻王氏按廣濟縣誌王氏查文生妻事舅姑甚孝崇禎八年流寇至氏抱小兒女逃伏爲賊所執彊之不從詈賊曰吾夫年四十止此子女寧殺我賊遂殺之

張成見妻劉氏按廣濟縣誌劉氏張成見妻遇寇怒罵不絕口賊殺之

鍾儉甫妻陳氏按廣濟縣誌陳氏鍾儉甫妻死事無考

黃伯常妻魯氏按廣濟縣誌魯氏黃伯常妻爲賊所執欲污之大罵不屈被支解

饒燮中妻張氏按廣濟縣誌張氏饒燮中妻經寇亂密以小刀自隨避亂新洲匿土窖中爲兵所執詈賊自殺

黃氏按廣濟縣誌黃氏不知其夫隨姑張氏避亂姑死黃亦赴水其子被系逃歸尋母不得亦悲號而死

劉氏徐氏按廣濟縣誌劉氏饒牧夫妻徐氏張明育妻爲賊所迫俱投水死

饒全中妻梅氏按廣濟縣誌梅氏饒全中妻遇寇不辱投塘水賊起縶之復罵賊見殺

吳敏功妻王氏按廣濟縣誌王氏吳敏功妻功寓蘄蘄城破自率妻女走符幹樓知勢不免舉家死濠塹中

田廣生妻張氏按廣濟縣誌張氏田廣生妻避亂髙山棘茨中爲賊所窺持槊刺之不出罵曰吾名家婦豈從汝賊以辱吾義賊怒引其裳倒曳之頭面破裂解其屍

劉仲霖繼妻胡氏按廣濟縣誌胡氏劉仲霖繼妻仲霖歿胡苦撫遺孤賊至避居山寨男婦皆被脇胡獨抗志不從賊奪懷中孤兒拉殺之胡气愈憤賊大怒以巨挺撞之頭漿迸裂而死

胡是恭妻饒氏按廣濟縣誌饒氏胡是恭妻爲寇所縶罵賊不屈被殺酷暑棄屍顏色如生

周士龍妻費氏按廣濟縣誌費氏周士龍妻從夫避亂山寨爲賊所縶屢促夫去曰女子死則死耳丈夫獨不見幾乎賊移營近蘄水士龍始脫走賊欲殺氏氏引頸就死賊退士龍裹屍歸葬

呂彰美妻胡氏按廣濟縣誌胡氏呂彰美妻夫歿胡年十九撫遺孤守節爲亂兵所執子始五歲有鄰婦亦在執中胡涕泣語曰我生以節自矢今豈爲賊辱望告吾家吾死矣此子爾幸爲我保之語已赴塘死

馮如集妻龔氏按廣濟縣誌龔氏馮如集妻孝事繼姑嘗爲姑病割股賊至被執求死不得詭曰阿夫有珍寶埋某林中汝取之釋我可也指其處賊往龔卽以所佩小刀自刺死

楊齊聖妻劉氏按廣濟縣誌劉氏楊齊聖妻適楊未一月避兵於小金衝之鳳凰山勢急投水死

張簡熙妻程氏按廣濟縣誌程氏張簡熙妻從夫避兵殷衝深澗中爲甲士所獲程怒罵求死甲士好語慰之程遙見古岸卽計紿甲士曰前後皆若輩吾安能逃甲士信然稍逸之不數武遂溺水死

張氏女按廣濟縣誌張氏女流寇至與兩嫂同避勢急先解帶自縊未死賊至而蘇之女罵不從賊磔殺之

劉官玉妻黃氏按廣濟縣誌黃氏劉官玉妻玉早亡黃守節撫一女避兵湖上攜女及數婢同一舟湖兵如織舟適膠淺勢急與女婢俱投水死經三伏余家人尋屍顏色如閨烈部列傳四十二

明三十七

徐弘修妻田氏按荊州府誌田氏江陵諸生徐弘修妻崇禎癸未春賊破白兔湖修死之氏哭奔溺水水淺賊追援欲犯之氏伏泥中大罵被害

李曙實妾潘氏按荊州府誌潘氏宜都諸生李曙實妾崇禎末王寇殺曙實逼氏爲媳潘開便門投河死三日屍浮顏色如生

塗升庸妻王氏按荊州府誌王氏江陵塗升庸妻有儉徳甘貧窘壬午賊至升庸被害氏罵賊攖其怒捽氏發控馳十餘里至馬驛街逼之不屈縛於杵殺之

王運達妻姜氏按荊州府誌姜氏興山王運達妻崇禎時夫妻避亂巖谷遭賊掠欲污之氏堅不從逼以刃氏曰汝釋吾夫身則聽汝賊如其言氏度夫去遠墜巖而死

萬邦孚妻李氏按荊州府誌李氏遠安萬邦孚妻崇禎甲戌賊犯遠安李被掠欲辱之大罵不屈爲所磔

塗麟妻殷氏按荊州府誌殷氏江陵塗麟妻年三十夫亡壬午闖賊陷荊二子執去殷被逼藏墻中夜靜以書櫃縱火而焚手抱孫女泣曰吾身守節多年汝亦不幸爲女於此不死更待何時遂與共死殷二子脫歸從鄰嫗得骸骨葬焉

黃鼎妻某氏按荊州府誌某氏施州衛黃鼎妻兵燹之後夫亡無棺氏積薪與夫同焚

李世昌妻張氏王

氏附

按荊州府誌張氏江陵李世昌妻崇禎癸未夫婦爲賊所掠偕行至於河張與其姨母魏弘化妻王氏同赴水死

裏民妻譚氏按荊州府誌譚氏施州衛裏民妻甲申軍民內哄土蠻乘隙肆掠婦女被辱譚臂負幼子隨眾行至竹王沱投水死越二日母子同浮水面

劉氏按荊州府誌劉氏江陵劉汝濟女年十八其夫某罹賊難死劉矢志孀居甲申獻逆大掠倉卒出走與祖母蕭同被執劉謂祖母曰吾家世淸白今日之事有死而已遂赴水死旬日汝濟得其屍並其夫合葬

繡衣女子按荊州府誌繡衣女子不知何許人荊賊犯之不從囚之別室遣老嫗勸諭之違則殺焉女曰妾已名登鬼錄非死不欲聞所乞於媼者死後以抔土掩吾體耳遂俯首受刃顏色不變觀者咸爲流涕

葉玉衡妻季氏按荊州府誌季氏葉玉衡妻衡蜀人官戶部主事致仕值大亂不獲歸乃流寓興山卦子山寨李來亨破其寨見氏美殺玉衡欲掠氏氏紿曰埋吾夫則從汝賊從之埋畢氏抱幼女墜巖死

徐永令妻竺氏按荊州府誌竺氏江陵徐永令妻事翁姑以孝聞崇禎癸未遭賊不屈赴水死

髙維遠妻簡氏按荊州府誌簡氏興山髙維遠妻太守簡而可女也崇禎己卯寇羅汝才掠境髙舉家被獲於巖穴氏度不免攜女墜巖死

傅秉幹妻文氏按荊州府誌文氏江陵傅秉幹妻紀山人夫亡氏方少艾崇禎癸未攜一子避賊宿林中不入人家子復死賊至不從身受八創而死

鄧宗啟妻唐氏按荊州府誌唐氏施州衛唐一鴻女主事鄧宗啟妻遭世亂唐誓不欲生求死者再俱救免後賊至賦詩畱別家人自縊於忠建村

王廷卿妻狄氏按荊州府誌狄氏江陵諸生王廷卿妻卿早亡未及塋葬狄誓免喪當與同穴至期竟不食而死

萬全珣妻鄭氏按荊州府誌鄭氏興山萬全珣妻遭賊掠彊之行氏踞地大罵賊怒射殺之

徐嶧母雷氏按荊州府誌雷氏江陵貢士徐嶧母早寡家貧苦節壬午冬闖賊劫掠沙市氏度不免自焚死

田弘錦妻李氏按荊州府誌李氏巴東田弘錦妻弘錦爲賊殺氏自刎死

譚弘勛妻蕭氏按荊州府誌蕭氏興山譚弘勛妻遭亂夫妻被掠行至水邊氏遂投水死弘勛亦從焉

蕭中妻張氏按荊州府誌張氏江陵蕭中妻壬午冬闖賊掠沙市執氏欲污之張罵不絕口死

宋錄女按荊州府誌宋錄女宜都人崇禎癸未賊將張君用屠其父伯全家獨畱女女遂自殺

馮某繼妻沈氏按荊州府誌沈氏江陵沈肇隆女年十九爲馮某繼室甫一載夫亡姑亦寡沈與姑同守崇禎末賊陷荊氏潛置刃懷間擬賊近卽殺之賊覺將劫氏氏大罵激賊刃其面數次猶罵不絕口遂被害

李成琪妻周氏成琳妻附

按荊州府誌周氏施州衛人李成琪妻琪弟成琳妻亦周氏賊兵入施二周俱爲所劫出郭赴水死

陳瑞妻盧氏按荊州府誌盧氏遠安陳瑞妻夫亡欲以身殉因姑在恐失養而止及姑沒兄憐其貧而無子勸之嫁遂閉門自縊

胡良儒妻袁氏按荊州府誌袁氏松滋胡良儒妻年二十夫亡悲慟赴水死有袁氏烈婦碑

李如琦妻周氏按荊州府誌周氏遠安李如琦妻夫亡守節三十餘年崇禎末流賊破寨墜巖而死

覃之晉妻向氏按荊州府志向氏長陽廩生覃之晉妻土司唐鎭邦兵圍晉第晉罵不絕口被殺氏抱屍痛哭贖夫首續以絲口吮血痕收斂土蠻逼氏行至一碗水奮身投巖死有二犬亦隨之土蠻驚異而去鄕人收其屍與夫合葬

鄒承先妻陳氏按荊州府誌陳氏遠安鄒承先妻年二十五夫亡守柩三年自營斂具畢閉門自盡與夫合葬

王奇妻尹氏按荊州府誌尹氏松滋諸生王奇妻夫婦並爲賊所執欲犯之先殺奇尹大罵以夫血塗面拔賊刀自刎死

張鴻業妻李氏按荊州府誌李氏遠安諸生張鴻業妻有淑徳崇禎末賊破寨觸巖而死

王氏女按荊州府誌王氏女枝江王弼汝女也許字張維維嬰危疾死女聞號泣不食數日欲往弔父母不可泣謂叔母曰兒卽不往請兄爲代奠死且瞑目父如其言母虞有他變遣婢守之俟婢寢熟潛出投水死

金震祚妻譚氏按荊州府誌譚氏興山金震祚妻夫婦避亂中途被擄賊欲辱氏先殺震祚氏罵曰吾夫慘死吾反受爾辱耶觸石而死

鄭名世母龔氏按荊州府誌龔氏公安諸生鄭名世母爲賊所執誘其子以僞官龔罵賊死賊焚其屍

潘有谷妻劉氏按荊州府誌劉氏監利潘有谷妻崇禎癸未城陷谷被害氏噴血罵賊死谷弟有彜觸墻痛哭並遇害巡按禦史疏請表其門

侯令丘妻劉氏按荊州府誌劉氏公安侯令丘妻崇禎癸未隨令丘官北都逆闖犯闕令丘知事急欲以劉輿送他所劉曰君早自匿勉圖報國其封置我一室中勿以我爲念令丘如其言脫身去劉自頂至踵皆縫固自縊死平時鍼匠黃某康徳甫時亦爲賊買棺葬之

咼校妻龔氏劉

氏附

按荊州府誌龔氏公安咼校妻賊至欲污龔龔不屈授首焉其子諸生修儀妻劉氏見姑死抱頸痛哭大罵亦伏劍屍旁賊眾嘆息而去

田學謨妻毛氏按荊州府誌毛氏公安田學謨妻夫亡無子守側室子如己出後遇賊被執不屈而死

徐繹妻劉氏按荊州府誌劉氏宜都徐繹妻甲申獻賊殺繹於道氏攜一女依父母避亂山村父母亡女亦夭營將欲彊娶之劉寓書兩兄遂自經死

郭天祚妻顏氏按荊州府誌顏氏興山郭天祚妻性貞淑因亂被掠彊之行不從乘間拔刀自刎死

謝三臺妻王氏三臺妹附

按長沙府誌王氏諸生謝三臺妻長沙人家天井廟所生子女共五孩臺妹適葉亦依兄嫂避亂聞左兵淫掠夫妻姑嫂子女一索共系七命同溺而死

汪醇宇妻郭氏按長沙府誌郭氏善化人諸生汪醇宇妻年二十而寡崇禎癸未避兵山中及子以程俱爲兵執郭投楓樹渡河水死以程隨兵行至王家坪約五里始知母溺亦赴水死後數日家人覓其屍母子攜手如生

何一蕃妻王氏按長沙府誌王氏諸生何一蕃妻癸未獻賊至夫婦被執氏有美色殺一蕃以逼氏氏曰瘞我夫屍從汝瘞畢乃大罵赴水死

廖姓妻謝氏按長沙府誌謝氏湘鄕人適農夫廖姓者崇禎末爲張先壁所俘求脫不得乃指懷中子紿兵曰吾夫匿葦中以子付之卽從爾賊以爲然謝至河岸抱子投水死

唐吉會妻錢氏按長沙府誌錢氏湘潭人貢士唐吉會妻夫爲獻賊所執將殺之錢急呼曰勿殺須我出旣出賊縱其夫索金錢紿之曰須夫還取乃得又密語夫夫去久不至賊欲污之因大罵而死

駱文吾妻車氏按長沙府誌車氏駱文吾妻癸未避兵郭家衝被執以刃加頸逼首其夫所匿處佯許諾引至油鋪橋投水死除夕獲其骸面色如生

王氏趙氏按長沙府誌王氏黎天俊妻趙氏蔡三逵妻俱長沙人崇禎末賊兵沿鄕炮烙二婦同匿藪菁中俱被執迫告夫所匿處二婦誓死不言同斃刃下兩夫皆得脫於難

劉大煥妻彭氏按長沙府誌彭氏茶陵人諸生劉大煥妻避亂黃塘夫婦俱被執彭厲聲曰寧殺我勿殺我夫言未竟遽奪刀自刎夫竟得免

文在中妻張氏按長沙府誌張氏諸生文在中妻癸未獻賊亂氏與諸婦女匿山中賊至疾驅諸婦下張抱樹大呼不移跬步卒被殺樹下

何敏遜妻潘氏按長沙府誌潘氏湘陰何敏遜妻何寄籍善化避亂家於山中夫婦相倚爲命獻賊搜山潘行絕壁下度不能脫顧何曰君其速避妾得死所矣行不數武觸石而死其地則花石崖也

長沙女子按長沙府誌崇禎末獻賊陷城兵吏皆逃惟女子執戈登城賊入擊之賊曰官兵不守汝一女子何能爲女曰吾以愧天下之爲男子者大罵以戈逐賊遂遇害不知其姓氏

王姓妻詹氏按長沙府誌詹氏王姓妻其夫出就學鄰豪其美誘以金不從越明年遭獻賊之難被執行經絕壁奮身躍入深淵而死

楊才英妻胡氏按長沙府誌胡氏楊才英妻寧鄕人爲左兵所執逼解衣胡搶地大罵曰吾大家婦豈辱於汝賊賊怒剖其腹死閱數日不腐里人哀而殮之

陳奇策妻劉氏按長沙府誌劉氏茶陵人諸生陳奇策妻值寇變舉家驚竄氏慮不免溺水死寇憫之從污泥中抱出气已絕矣

石麟妻周氏按長沙府誌周氏石麟妻善化農家婦也年二十夫死鄰豪謀娶之周堅拒而止左兵肆掠爲所獲怡然就道行經龍潭奮躍入水死

王載妻闕氏按長沙府誌闕氏湘潭人諸生王載妻獻賊亂夫婦被執俱死子安方五歲坐哭屍旁七日奄奄未絕有虎往來不嚙田夫聞哭聲救出載弟岱覓兄嫂屍合葬之攜安歸

胡士柱妻蔣氏按長沙府誌蔣氏諸生胡士柱妻崇禎末寇至柱挈家遠竄被執柱以蔣故不忍去見殺蔣奮身伏屍痛哭賊械系之罵益厲哭益慟賊怒斷其首賊退家人覓其屍神色如生

唐世起妻歐陽氏按長沙府誌歐陽氏湘潭人唐世起妻癸未獻賊亂夫婦並爲所執氏陰語夫曰汝與子逸去我自爲計及夜夫攜子逃賊旦詰之以實告怒而殺之賊去其子覓至死所已越月面色如生

管聲先妻張氏按寶慶府誌張氏武岡諸生管聲先妻丁亥被掠不辱逼之行至南門水南橋躍馬入河而死

劉源澄妻莫氏按寶慶府誌莫氏諸生劉源澄妻崇禎癸未源澄督鄕勇復城不克死之氏號呼數日柩至一慟而絕

伍鳳鳴妻劉氏按寶慶府誌劉氏邵陽諸生伍鳳鳴妻丁亥之變鳴爲兵所獲氏遂投崖死

李渾妻唐氏按寶慶府誌唐氏貢士李渾妻歸李恪恭婦道刺紡佐讀不怠癸未之變竄處梅塘鄕爲兵所迫赴水死

李孟佐妻韓氏按寶慶府誌韓氏邵陽諸生李孟佐妻年十八而寡孀居四十年聲不出閫年六十聞獻賊破城自縊死

杜小英按寶慶府誌杜小英小字湘娥武岡女子爲大兵擄至小姑山爲詩數絕系於衣帶投水而死屍逆流至洞庭浮數日顏色如生衣帶不解或云辰州人衣帶系詩云去鄕漂泊已經春今日含羞到漢城忽聽將軍搜索令教人爭敢惜餘生徵帆聞說到雙姑血枕啼魂怯夜烏早入江波葬魚腹不畱冰骨辱爲俘當年畫閣惜如珍野犴而今也逐人寄語爹娘休眷戀入江猶是女兒身平生經歷不堪題此際浮沈理總齊河伯有心憐薄命將身流向洞庭西顧影江幹只獨悲永辭鸞鏡委蛾眉朱門空許諧秦晉死去相逢總不知

嚴循閒妻羅氏按嶽州府誌羅氏華容嚴循閒妻年十八於歸閒貌寢而拙﹠﹟年生一女無何爲夫棄不入其室者十餘年氏獨與女共晨夕久之循閒病且死氏侍﹠﹟側私自泣指其女謂姑曰脫不諱當以身殉願姑善視此女比循閒死旣殮至夜靜自經棺側

李昌叔妻龔氏按嶽州府誌龔氏澧州諸生李昌叔妻賊一隻虎入澧掠氏氏罵賊不屈遂及於難

鄧於旬妻李氏按嶽州府誌李氏華容鄧於旬妻年二十旬亡李觸槐而死

任璋妻髙氏按嶽州府誌髙氏澧州任璋妻年二十六夫亡無子父母欲奪其志引刀自刎學使旌其門

楊賓朝妻丁氏按嶽州府誌丁氏臨湘楊賓朝妻崇禎癸未獻賊渡江走避亂山中每語夫曰若遇賊誓不受辱後果爲賊執不屈死之

姜振徳妻劉氏按嶽州府誌劉氏姜振徳妻闖賊陷城夫與姑俱被殺劉自縊死

宋世將妻琴氏按嶽州府誌琴氏永定衛指揮宋世將妻世將未襲職而沒氏年二十餘苦節撫孤昌引承襲祖職年四十餘遭亂懼辱自縊死

余所蘊妻湯氏按臨湘縣誌湯氏余所蘊妻崇禎癸未寇警氏別其伯姆云若遇賊不復相見矣無何避寇白泥湖被執將殺之其子禾兒甫八歲跪賊曰寧殺我毋殺我娘子母遂相抱赴水死

吳崇教媳陳氏賀氏按常徳府誌陳氏賀氏皆吳崇教媳獻賊破常徳爲所獲相與詬罵賊先殺陳以脇賀賀罵益厲復殺其子賀瞑目罵益厲賊剖其腹噴血丈餘而死

熊某妻何氏按常徳府誌何氏常徳衛何其禮女適熊某生一子遭亂俱陷兵中氏謂其夫曰君以妾故不能脫歸至與子俱陷是妾一身誤夫與子不如妾死君挈子逃歸以續熊氏後次早牽子江邊痛哭作別見者皆淚下時江水暴漲氏趨投江眾呼其夫氏搖手止之遂躍入而死

胡養衝妻燕氏按常徳府誌燕氏生員胡養衝妻崇禎癸未冬避亂黃溪港養衝遇賊被斷兩手執氏欲污之氏攜女善貞赴火死邑令親臨弔之

鄭人玫妻鍾氏按常徳府誌鍾氏生員鄭人玖妻年十九爲賊所擄囚禁慘逼至死不從飲食不進賊怒破其﹠﹟罵不絕口而死

楊鶚妻鄭氏按常徳府誌鄭氏總督楊鶚妻獻賊至氏率二妾出城遇賊城外叱跪鄭曰朝廷命婦肯跪賊耶謂兩妾曰爾等艷色必遭所污何以見而主地下立視兩妾伏劍乃自破面觸城以死

鮑啟登妻楊氏按常徳府誌楊氏諸生鮑啟登妻年二十餘夫亡矢志守節嘗泣告夫靈曰本欲相隨泉下以孀姑在堂子女俱幼不忍遽棄耳教長子延年入郡庠歷十九年如一日崇禎壬午姑死殯於家癸未風鶴空城楊氏扶喪避之圍堤是冬獻賊破常道經其居延年被執不屈遭殺幼孫恆罵賊死氏頓足視賊曰吾子若孫皆死汝手何能獨生賊憐之而去氏入戶取書數篋以枕子首曰吾兒烈士無負聖賢良久呼天號慟抱薪厝火身與茅屋俱燼焉

趙昌妻熊氏按常徳府誌熊氏安嶽縣令熊應期女適郡諸生趙昌年二十獻賊破城被擄脇污不從罵曰要殺卽殺決不受辱賊以刀背傷其兩臂氏罵益甚賊遂剖其腹而死

潘澍妻史氏按常徳府誌史氏郡諸生潘澍妻年二十餘闖賊破城剽掠鄕曲氏見賊至趨赴橫港水淺露發賊起之逼上馬氏怒罵不止賊截其口卽以口血噴賊賊磔之而去

李某妻汪氏按辰州府誌汪氏沅陵貢士汪大猷之女適生員李某夫亡誓以死守崇禎末寇掠辰州見氏有殊色遂扶掖上馬氏以遺孤付翁少川囑令逃去墜馬觸石而死

舒洪謨妻向氏按辰州府志向氏辰溪人生員舒洪謨妻年三十二夫亡殮畢自縊死有司奏聞詔旌表

馮學海妻丁氏按靖州誌丁氏生員馮學海妻崇禎末兵亂氏與其姑馮氏共被執不屈相攜投五龍潭而死

唐朝選妻梁氏按靖州誌梁氏生員唐朝選妻攜女月環避亂母女同被執於紅門塘不屈投水死

王氏女按靖州誌王氏女衛指揮王扆女也年十五許聘陶紘未歸而紘死女請於父母往弔之哭奠回坐輿中自經而死事聞建坊旌之

梁日榮妻粟氏按靖州誌粟氏縉紳梁日榮妻崇禎末爲兵執於平村不屈而死數日殮之面色如生

吳汝潤妻歐氏按衡州府誌歐氏諸生歐從女孝廉吳汝潤妻崇禎癸未逆獻縱掠氏匿山中被執將逼之氏罵曰死賊當旦夕殄亡乃敢迫我因揮礫中賊賊怒砍其頰而去賊退家人撫其膺气猶溫彊療之得蘇復舉二子森楫皆爲諸生年六十侍夫棲志林谷邑人莫不賢之

胡遵典妻譚氏按衡州府誌譚氏衡陽胡遵典妻崇禎癸未獻賊之亂譚被執不屈賊拔劍剚其腹以死

朱英武妻黃氏按衡州府誌黃氏衡陽庠生朱英武妻年及笄歸朱善事姑能習內則諸訓生二女長工秀次照秀崇禎末大馬副縱兵掠衡西北鄕所過村落荒翳相望英武挈家走永黃年二十九長女甫九齡次七歲倉皇謀避地會霖雨不得行黃度不免欲自縊英武固止之曰寧有預死以待禍之理萬一幸脫將何追夫婦相與仿徨終夜及曉兵果至遇其婢於門殺之驅英武及妻女俱去行數十武縛英武﹠﹟之索其金英武告以窶貧恃館谷自養僅餘數金置某所眾兵爭取之黃亟挈二女共躍入池中死時沍寒池冰將結軍士欲挽之已無及相顧愕眙乃拔刀斫英武及兵退英武竟得蘇訊妻女所在越數日池冰解三尸俱浮顏色如生兩女猶堅握母裾不釋聞者莫不悲之

康國妻賓氏按衡州府誌賓氏小字丁香衡山諸生賓應範女崇禎庚午年十五適康國越六年夫亡氏毀容垢面晨夕對木主隕泣五年如一日及衡湘亂作從父母匿白雲山遊騎四掠舉家被執騎卒欲盡殺之氏紿曰捨我父與弟吾願以身奉百年騎卒喜立釋之驅氏行至柳樹塘忽大哭曰此吾死所矣遂赴水死

鄧仁聲妻劉氏按衡州府誌劉氏桂陽州人小字戌妹諸生鄧仁聲妻崇禎末衡州爲郝鎭兵所陷夫素知其烈慰之曰萬一不測當勉存爲諸子地劉佯諾之及兵大至劉度不免乃碎磁自刎久之夫得其屍於亂骸中面色如生

鄒應昌妻劉氏按衡州府誌劉氏衡陽諸生鄒應昌妻崇禎癸未賊陷衡昌攜劉匿麥園鄕石巖中寇搜得之指應昌曰汝夫耶劉曰非是賊將逼之大罵曰死賊何敢犯我遂引刀自殺而應昌得脫

鄒榮華妻楊氏按衡州府誌楊氏衡陽衛卒鄒榮華妻崇禎戊寅氏年二十一時臨藍寇逼氏倉皇出走突與賊遇度不免遂赴水死經旬面色如生

張若瓊妻沈氏按衡州府誌沈氏衡陽諸生張若瓊妻年十六適張甫兩﹠﹟崇禎癸未逆獻四掠沈被執彊之行不從餌以所掠金玉沈唾之觸刃碎首而死

倪民恆妻劉氏按衡州府誌劉氏衡陽倪民恆妻年二十崇禎癸未獻賊陷衡掠麥園鄕劉被執賊挈之上馬劉大罵不從賊怒剖其心而死

李在公妻鄧氏按衡州府誌鄧氏常寧諸生李在公妻峒猺土官之女性端方年十六歸在公事姑以孝崇禎十一年礦寇攻城鄧被執將污之不從擁至北關橋睨守者失防躍入江心死越五日覓其屍逆流三里許色凜凜如生焉

彭某妻孫氏按衡州府誌孫氏衡陽百戶孫鳴衝之妹彭某妻崇禎癸未獻賊陷衡孫避居易陂町時年三十賊猝至孫匿復壁中賊覺拽出之孫力拒不從賊斷其手猶罵不輟賊怒刺殺之

劉氏女按衡州府誌劉氏女名靜貞衡陽諸生劉思文女許字大參陳聖典冢孫崇禎癸未遇變被賊執不從賊以巨石中其顙而死

熊兆佐妻劉氏按祁陽縣誌劉氏祁陽人崇禎間武弁以功食伯爵者熊兆佐妻也佐戰死粵西氏在梧之博白縣聞報一痛幾絕尋收淚曰我豈可泯泯同艸木諸婦皆不知其故時有同事周伯府曁左江道林潯州府萬知縣魯及左右協總兵並諸將官之住博白者氏悉召至公廳氏盛出見無戚容眾咸怪之徐語眾曰爲國死忠爲夫死義妾將從忠臣熊公於地下敢與諸公訣因出二子托焉乃三分其家資一給二子一犒兵從一供夫婦祭葬就中有勸之者氏笑曰方今干戈未寧夫早以身殉國區區一女子苟活何爲旣得死所寧復沮之公等教妾無乃姑息乎各官咸感嘆於是向氏求緩數日曰俾某等致祭然後從夫人便氏曰諾越日受各官祭畢氏升帳上座慷慨酣飲不作兒女狀頃之謝客入閣雉經死至今博白人咸能述之

何應舜妻朱氏應堯妻附

按郴州誌朱氏諸生何應舜妻崇禎四年賊鍾林秀陷城朱被執躍入浙波潭死夫兄經歷應堯妻亦朱氏同不屈被殺按察副使臨縣致祭旌其門

汪千偉妻徐氏按桂陽州誌徐氏小字柴秀庠生汪千偉妻年二十七夫亡遺一子一女俱殤徐飲藥而死

朱朝俊妻張氏按桂陽州誌張氏小字申秀年十九適朱朝俊未﹠﹟有娠俊病篤囑氏攺適撫遺腹存朱后張誓以身殉俊尋歿張遂投井死

餘劍光妻晏氏按丰城縣誌晏氏餘劍光妻遭亂獨攜幼女避兵崖下兵至欲污之氏曰有死而已毋相逼也遂見殺血染崖石至今猶不變色

於宇春女按丰城縣誌於宇春女受劉羽摶聘未嫁值兵至慮不免赴深潭死

熊州俊妻甘氏按丰城縣誌甘氏熊州俊妻兵至慮逼囑州俊負母逃州俊猶豫氏指水訣曰君勿憂是處乃吾死所遂赴水死直指具題旌表

陶妻姜氏按進賢縣誌姜氏陶妻爲熊成三彊擄不從拔刀自刎死事聞詔旌其門

熊明遠妻吳氏徐氏黃氏附

按進賢縣誌吳氏文學熊明遠妻性端莊娣姒間未嘗見其嬉笑年二十七生子人定甫晬而夫亡氏撫教成人娶徐刺史來風女訓飭尢至後定爲諸生復娶黃氏女爲副崇禎丙戌秋兵過裏氏同二媳走避龍岐沙洲賊至將殺吳以脇其二婦二婦大罵伏姑身同受刃死

徐文珙妻張氏按奉新縣誌張氏徐文珙妻年二十文珙以痘瘡夭氏哀慟以石擊額誓不獨生絕食半月而死直指具題旌表

王恪妻黃氏按瑞州府誌黃氏王恪妻髙安人華林兵變同夫渡河恪被兵執黃以身冒刃而死恪竟得免有司旌之

廖京妻陳氏按髙安縣誌陳氏名淸貞上坊廖京之妻荷山諸生閨烈部列傳四十三

明三十八

羅欽堯妻李氏女敬姑附

按吉安府誌李氏羅欽堯妻年二十一夫歿斷髮守節前妻女敬姑適李亦早寡歸守值兵起李氏語敬姑曰時至此止有一死耳丙戌兵入境遂俱赴水死有司旌其閭

胡原長妻曾氏劉

氏附

按吉水縣誌曾氏胡原長妻年十七歸胡家貧傾﹠﹟以資日用不卹已而家饒至巨萬未嘗以富矜人後原長以鄕人累坐戍邊尋死曾與子婦劉抱其孤孫於旅邸中孫忽病殤劉卽自經死曾亦自經爲人救蘇慨然曰吾夫亡不死尙憐此孤弱故忍死冀長養之今復死矣吾何用生爲旋不食死時年四十二

王徵明妻曾氏按吉水縣誌曾氏王徵明妻年十六歸徵明逾年生子璽徵明死氏水漿不入口者五日已而念王舅姑老藐孤無托勉稱未亡人事王舅姑以孝撫幼子以義方柏舟之操數十年如一日及王舅姑歿遺一幼女氏代撫成人旣嫁念氏教育恩事之如母每相抱泣曰爾於我特少十月懷耳聞者皆爲泣下崇禎癸酉子璽舉於鄕丁亥冬節鉞劉一鵬軍抵上游多擄掠氏避山中侍兒誤傳兵至遂投深潭死劉文忠爲之傳

左興國妻朱氏按永新縣誌朱氏左興國妻獻賊入永新執朱欲犯之臨以白刃不從有僕汝念者請以身代賊怒斷其頭朱仰天大呼罵聲愈厲賊遂剖其腹腸出而罵猶不絕乃復截其舌事聞立廟祀之

廖伯鐸妻吳氏按新淦縣誌吳氏廖伯鐸妻崇禎十六年流寇淫劫鄕村執吳欲污之吳罵曰寧死無辱竟斃於刃

李雙桂妻彭氏按新諭縣誌彭氏子籛長女年十四歸鄧州書生李雙桂寇至義不受辱厲聲大罵寇怒割其腕殺之寇退乃斂顏色如生有司表其閭

甘棠茂妻王氏按袁州府誌王氏萍鄕諸生甘棠茂妻崇禎丁丑十一月楚賊潰萍夫婦俱被執賊欲污氏紿曰夫在側不可且彼書生執之無用不若釋歸相從未晚賊如其言遂釋生攜氏出城南過萍實橋投江死賊平邑令程之惇親臨江爲文祭之

彭克成妻袁氏按袁州府誌袁氏字鳳英年十八歸宜春諸生彭士俊子克成癸未左兵至袁從姑易氏匿山中被獲殺其姑挾袁欲與俱往袁哀罵不絕躍入江流爲兵刺死事平郡守傅元禎請旌表

劉一菁妻甘氏按袁州府誌甘氏宜春人父名啟元以貢官饒州教授氏年十七適劉一菁婉孌曉大義年十九夫亡無子拮據葬夫服除母家爲計再適劉氏族姓亦以氏少寡無子義難彊畱氏曰我未讀書不知古節婦事但聞人言忠臣烈女有死無二嘗心識之今惟固守此語紡織以終餘生𨿽死無怨遂中分其產以半遺二伯氏安貧茹苦動循禮法平居親俗罕見其面崇禎癸未冬遭左兵掠挾氏勒其資氏大罵被殺

王道明妻易氏張氏楊氏張氏附

按袁州府誌易氏宜春人廩生王道明妻性溫淑孝事舅姑癸未冬避賊遠村爲左兵所獲牽其手易憤罵曰吾手豈可污奪刀自斷之復曰何不速殺我賊遂殺之事平有司旌表同時彭汝明妻張氏諸生彭汝聽妻楊氏彭汝楫妻張氏俱以不從遇害

李京之妻劉氏按袁州府誌劉氏貢士李京之妻宜春人性慈和治家有聲癸未冬偕子女避賊山中左兵獲之劉知不免卽叱罵求死兵百計窘逼終不可奪遂殺之

潘鑾妻翟氏按宜春縣誌翟氏廩生潘鑾妻崇禎癸未左兵肆掠氏年甫三十挈幼子避山巖兵圍之氏度不能脫奮身巖巓投石擊兵毒罵不絕口置子茅葦中引刀自刎投巖下而死

劉先四妻易氏按宜春縣誌易氏劉先四妻性貞靜端莊癸未被左兵擄挾不從投淸瀝江而死

劉峻植妻聞氏按宜春縣誌聞氏庠生劉峻植妻癸未冬左兵猖獗擒欲污之氏堅拒厲叱罵不絕聲兵怒甚拔刀亂砍身受數十創而死

郭民父妻易氏按南康縣誌易氏郭民父妻寓居大庾崇禎辛未流寇鍾三石犯境破府水城執氏逼之不遂刳其陰而殺之有司共旌其閭

汪偉繼妻耿氏按江南通誌耿氏檢討汪偉繼妻上元人隨夫官京邸崇禎甲申從夫死難建祠縣治

王懿眞按江寧府誌王懿眞錦衣指揮王賓妾賓亡懿眞欲自殲家人防之屏食垢面哭不絕聲卒自經死子琚甫百日

李秀妻達氏按江寧府誌達氏李秀妻六合人夫溺死氏自縊

許坦妻吳氏按江寧府誌吳氏六合人許坦妻夫死翁姑欲嫁之遂自經死

華氏張氏按江寧府誌華氏朱熙耀妻張氏熙代妻句容人妯娌孀居同守會大兵臨城眾皆逃散華張身受數矢赴水死華氏子之﹠﹟張氏二幼女皆哀泣自溺

毋承恩女按江寧府誌都司毋承恩女上元人許聘姚某未嫁而夫亡易服毀容聞葬期自縊死

徐思毅妻薛氏按江寧府誌薛氏太學徐思毅妻溧水人夫亡或犯之持剪刺犯者復自刺死

厲一鶴妻黃氏按江寧府誌黃氏諸生厲一鶴妻六合人流寇至縣氏與夫奉姑避與賊遇欲殺其姑與夫而掠氏氏詭從賊使釋姑與夫度去遠投水死

金馨妻馬氏按江寧府誌馬氏金馨妻六合人值亂爲兵所掠罵不絕口身被七矢投河死

楊阿三按江寧府誌楊阿三居孔廟浴沂橋側夫廢業而貧將挈阿三鬻身爲奴阿三諫不聽抱幼子投橋側小池死

孫某妻程氏按江寧府誌程氏新安程仲權孫女孫某妻祖父皆有詩名居秣陵關遭亂焚掠欲犯氏氏紿曰屋後池中有藏鏹可取之去因躍入池中罵詈不已兵怒甚以箭刺之池水盡赤而死

孫繼善妻謝氏按江寧府誌謝氏諸生孫繼善妻六合人無子立侄侄死曰吾無望矣遂自經

程有倫側室劉氏按江寧府誌劉氏太學程有倫側室程長劉四十餘歲倫亡絕粒不食十四日而死

張國權妻魏氏按江寧府誌魏氏江寧人魏珠女張國權妻居淳化鎭宋墅村遇兵被掠怒罵不從抱幼子投池死

胥庭治妻任氏按江寧府誌任氏諸生胥庭治妻遇亂兵夫婦俱投水死子時逢時迎相繼皆自溺

張羲瑞妻章氏按江寧府誌章氏張羲瑞妻六合人爲兵掠投水死

厲振鴻妻孫氏按江寧府誌孫氏厲振鴻妻六合人歸厲六月夫亡絕粒死

夏應升妻葉氏按江寧府誌葉氏六合人土寇之亂夫病不能避氏抱子投水死

詹明宇妻左氏按江寧府誌左氏詹明宇妻六合人被掠不從同夫投河死

黃氏按江寧府誌黃氏失其夫名夫亡翁姑欲奪其志自刎死余孟麟作歌弔之

吳復妾楊氏按江寧府誌楊氏安陸侯吳復妾復守黔陽沒於官氏自經以徇髙帝手詔曰楊氏身處偏微深知大義慨然自經從侯地下迹其志操𨿽秋霜勁柏何以加玆其追封貞烈夫人

杜鍵妻黃氏按江寧府誌黃氏杜鍵妻鍵大將軍弘瑋子將軍家金陵老而食貧鍵混迹行伍病死氏方少艾或勸攺適不應禮髙僧臥云剃髮爲尼受具戒半夜縊於柩旁有司醵分殮葬之

朱氏女按江寧府誌朱氏女父諸生嘉試溧水人許字陳彥璽及笄彥璽溺死哭請於母欲往弔父弗許有徐氏者彊委禽焉女聞之以筆書幾上曰願葬陳墓側遂自縊死縣令迎柩歸合葬焉

趙某妻楊氏按江寧府誌楊氏京衛人武進士楊應干女趙某妻夫陣亡氏投河死

徐徳甫女按江寧府誌徐徳甫女句容人年十七方許聘兵至欲挽上馬女堅拒兵怒斫其左臂痛僕於地後來者見其𨿽被創而貌甚美力欲挽之去女大罵死於亂刃下

王經妻朱氏按江寧府誌朱氏王經妻六合人夫失足墜樓死氏自縊

宣氏女按句容縣誌宣氏女許聘臨泉鄕池頭村湯維藩年十五未嫁藩病亡女自奔湯堅志不嫁父母逼之赴水自溺救蘇痛哭未數日而死葬兩山與藩兩冢相望

朱光政妻袁氏按六合縣誌袁氏諸生袁女幼適朱光政政孱弱多病氏三割股以救之光政亡哀號七日不食自縊而死

夏淸妻劉氏按六合縣誌劉氏邑諸生夏淸妻甲申五月叛兵掠棠邑氏攜女隨姑避河濱蘆葦中賊騎延及洲渚氏覓淸與訣不得遂棄女別姑投河死越數日得其屍於龍津橋側面目如生衣衫完固所攜簪珥猶在懷袖間

張起祥妻張氏按六合縣誌張氏張起祥妻甲申之變避難舟中賊船至欲污之氏曰我有諸衣物在船頭汝先取去賊隨出氏挈幼女投水死

謝湯妻汪氏按歙縣誌汪氏謝湯妻湯病癇會倭寇至居人奔竄湯亦狂走至宣城誤爲遊兵所執以形類寇見殺汪聞訃卽投水次日屍端坐石上不僕

程可祥妻汪氏按歙縣誌汪氏川程可祥妻績溪汪有章女年十七歸程居五載祥死汪絕粒十四日而卒計夫婦聚首僅三月

謝繼縉妻蔣氏按歙縣誌蔣氏謝繼縉妻年十八縉死蔣亦自縊姑持救之後絕食五日以斧自擊傷額鄰婦守護甚眾因墜樓自隕石階爲斷至今以斷石識其墓門

孫鶴妻姚氏按歙縣誌姚氏溪南人孫鶴妻鶴貧傭食裏中及亡姚自經以死曰吾學獬豸小娘也小娘謂吳誡妻鄭氏

程徳明繼妻盛氏按歙縣誌盛氏新鄕丞程徳明繼妻明沒於官盛俟家人扶櫬還盡以扃鐍付之夜半自縊死監司郡邑皆致賻奠

尹椿妻張氏按歙縣誌張氏潭渡尹椿妻椿病二年張亦同病椿亡張罄所有備二棺殮椿畢乃衣衫服仰臥棺中謂家眾曰盍閉以畢吾事久之不得死自起取石灰和鹽飲之復入臥遂絕

方長憲妻洪氏按歙縣誌洪氏結林方長憲妻憲死哀毀骨立及葬自營生壙其旁有鄰寡竊嫁人﹠﹟疑洪乃大慟曰鄰婦污我半夜自經死旦而墳所營壙土裂五寸許

汪一功妻程氏按歙縣誌程氏大裏汪一功妻待年時聞一功病瘵自請歸侍湯藥比一功垂絕遂先自縊後一功病愈

方文明妻鄭氏按歙縣誌鄭氏鄭鏜女瀹潭方文明妻明死絕粒不食晝夜號泣旬日而死

江禹治妻許氏按歙縣誌許氏新安衛人在城江禹治妻年十七治亡許守志事舅姑媒氏誘之嫁許怒閉門哭明日往治墓盡毀其羅綺而歸斷飲食咯血而死

鄭燮小妻王氏按歙縣誌王氏鄭燮小妻燮客亡王俟櫬歸葬畢自經死

汪永錫妻孫氏按歙縣誌孫氏艸市人松明山汪永錫妻錫食貧病瘵孫擬待錫俱死因人言遂先十日自盡

鮑云翔妻李氏按歙縣誌李氏棠樾鮑云翔妻槐塘李汝春女翔沒維揚喪至奉柩葬畢閉室自縊及殮則衣帶裙﹠﹟無不縫緝甚固

汪應宿妻鮑氏按歙縣誌鮑氏西沙溪汪應宿妻宿酷貧久病感鮑勞苦告母爲擇善配鮑聞先三日死

吳寬浩妻鄭氏按歙縣誌鄭氏茆田吳寬浩妻夫亡氏年二十拮據苦作以養姑姑沒兄子尙文無賴陰受人聘以計紿將使輿人擁去鄭知號咷無及遂佯更衣閉戶自經死里人鳴於郡邑置尙文於理監司給貲埋葬

方瑄妻汪氏按歙縣誌汪氏巖鎭方瑄妻瑄亡無子家貧甚守志事姑無何夫叔逼之嫁汪遂仰藥死

潘家會妻徐氏按歙縣誌徐氏巖鎭潘家會妻朱方徐度女年十三歸養於潘事姑甚謹及婚數月會以賈出病瘵濱死而返徐侍湯藥晝夜不怠及會死遂自經

吳勛妻謝氏按歙縣誌謝氏澄塘諸生吳勛妻勛遊學歿於東浙謝晝夜哀號絕食五日而死

羅光祖妻黃氏按歙縣誌黃氏呈坎羅光祖妻潭渡黃衍慶女光祖病疽氏躬親吮洗及亡引刀觸石求死左右防護不得久之稍怠遂自縊年二十三

黃九敍妻程氏按歙縣誌程氏潭渡黃九敍妻敍客死湖陰訃聞程念舅姑尙厝淺土畱簪珥爲葬資余悉分之親族更衣自紉絕粒十七日死

方勝按歙縣誌方勝北山方渭女幼許聘稠墅汪鳳時後十五年鳳時死女斷髮絕粒誓以死殉父母諭之百端不聽欲一見汪母母至女拜泣曰願以歸得拜郎君墓父母察其不可奪令汪遣車逆之至墓褰帷視已經死遂合葬之

汪友節妻吳氏按歙縣誌吳氏潛川汪友節妻溪南吳正寵女友節就學松江病亡吳聞訃絕粒而死年十九

程如璜妻汪氏按歙縣誌汪氏臨河程如璜妻石岡汪若水女璜乃方伯旦之孫家甚貧且病﹠﹟汪嫁時或諷之緩期以觀變女謂母曰貧富壽夭命也柰何以盛衰攺節歸六年而璜沒氏彊食營葬事祔壙於璜右服衰絰自經死

鄭瀚妾程氏按歙縣誌程氏巖鎭諸生鄭瀚妾歸瀚三年瀚亡旣葬程遂市肉半寘毒自食以其半奉瀚母詰其故泣對曰妾不得久侍左右矣瀚母勸諭之不聽至瀚墓慟哭歸拜瀚母前毒發而死

胡周保妻項氏按歙縣誌項氏方塘胡周保妻保病垂死以項少艾令無守志項請先死以明志遂自經

胡鑰妾程氏按歙縣誌程氏馬嶺人胡鑰妾從鑰妻方氏嫁至胡方早歿程撫其女惟謹旣而鑰死程絕粒不食將葬恐不亟死復引帶自經呼鑰而絕

汪彥云妻洪氏按歙縣誌洪氏桂林工部侍郎文衡女適叢睦茂才汪彥云雲中天啟丁卯副車抑鬱而死櫬還洪將以死殉家人勸曰下有子上有姑不可死洪厲聲曰姑不貧子不孑不死非吾志竟餓十二日而歿禦史奏請建坊旌表

黃正笏妻程氏按歙縣誌程氏槐塘程行健女適潭渡黃正笏笏死程屢自盡家人防之嚴遂絕粒不食一日襲新衣紉帶至夫歿所死焉

張友妻洪氏按歙縣誌洪氏西關張友妻友亡旣葬洪預結塋誓同穴姑憐其早寡無子陰納聘逼嫁洪佯語曰嫁不辭當與夫別乃具酒饌造夫墓慟哭而歸請姑從容告別入室閉門自縊死

鮑師周妻洪氏按歙縣誌洪氏棠樾鮑師周妻周亡無子家貧﹠﹟葬龍山洪卽投水眾救之絕粒不食尋仰藥而死

洪氏女按歙縣誌洪氏女父正初鮑潭人許字梅村葉春偉未嫁偉遊浙客亡女聞訃欲絕母欲受他聘女紿母延日者卜吉遂乘間投繯以殉時崇禎甲申歲也

江鰲妻姚氏按歙縣誌姚氏府治前江鰲妻姚有容儀而鰲穢陋難近姚歸而安之尋鰲溺死富陽姚聞旬日不食鰲妾在浙有娠乃往護視冀鰲嗣不絕旣而生女家人逼之嫁姚遂飲藥沐浴整衣拜訣於舅而沒

汪會一妻黃氏按歙縣誌黃氏潛口汪會一妻潭渡黃允周女夫客死黃適從治裝扶櫬歸葬畢束髮紉袂自經死

鄭瓛妻汪氏按歙縣誌汪氏長齡橋鄭瓛妻歸數月瓛客死旅櫬歸汪泣告翁預造二壙誓必死乘家人出自縊時年二十

程正幹妻吳氏按歙縣誌吳氏向杲人虹梁程正幹妻年十四母許氏疾篤刲臂爲糜以進及歸程會夫病數顧氏叮嚀之氏曰當待君泉下耳時子甫半齡女五歲卽抱子托夫同母弟正坤閉戶投繯死越數日正幹乃亡時崇禎五年

吳誡妻鄭氏按歙縣誌鄭氏雙橋鄭瑤女歸溪南吳誡夫亡無子欲以身殉乃擇地爲兩壙及葬先期沐浴易衣周身密縫外加衰絰自縊死

吳萬美妻朱氏按歙縣誌朱氏吳萬美妻浯村朱子與女美病手承溺穢剪髮剖鏡誓以死殉及亡絕粒十三日不死遂自縊

吳琥祥妻閔氏按歙縣誌閔氏巖鎭吳琥祥妻歸未期年夫客死閔易釵飾歸夫柩以葬家人謀奪其志閔度不免詣夫冢拜哭歸閉門自縊死

項長眉妻程氏按歙縣誌程氏小溪項長眉妻事姑極孝眉客死姑素習其性防閒備至氏反怡然惟促叔扶櫬還命治二壙葬畢自縊死信宿面色如生邑令旌表

吳惇義妻胡氏按歙縣誌胡氏名美英柳州守胡漢女溪南吳惇義妻方卜親迎惇義遘疾或謂胡母當俟吉凶女急請於母曰大義所在烏得觀望爲進止計母從之歸吳未幾翁挈家武林義病久呻吟爲鄕思胡趨母家速以﹠﹟歸歸數月病益劇歿寺旁捨父察女必死紿以義病稍瘳渴欲見母胡心知夫且死不忍言立奉姑就道食日僅一豆旣歸母趨爲庀食佯色喜食半而母欲淚下胡投箸起曰噫夫死矣一慟幾絕不食者八日端坐而逝入節烈祠祀焉

項啟進妻張氏按歙縣誌張氏小溪項啟進妻夫病亡遺田產頗丰氏逐一檢校面無戚容人疑其有二志越三日自經死前之檢校者使人不疑也邑令旌之

項秋士妻汪氏按歙縣誌汪氏小溪項秋士妻士早亡氏哀慟不已自縊以殉邑令旌之

吳嘉與妻潘氏按歙縣誌潘氏郡諸生吳嘉與妻年十七歸吳崇禎間夫試句曲病亡氏聞訃哀慟欲絕柩還撫棺號哭無間晨夕姑及妯娌環勸不聽傾奩償夫宿逋絕食越十有七日而死郡守旌之

項志震妻吳氏按歙縣誌吳氏小溪項志震妻夫客亡氏聞訃哀號墜樓不死遂引刀自刎脰未絕復以手自斷其喉而死有司旌之

程邦彥妻徐氏按歙縣誌徐氏臨河程邦彥妻朱坊徐某女同父僑居臨淸彥就婚於徐越二年彥亡徐卽移書請翁急來會翁以家事遲滯父母欲其攺適徐哀痛成疾逾年翁至扶疾出拜卽以囊橐鎖鑰付翁曰用以歸夫骨遂絕粒而死年十九

劉昌妻洪氏春

香附

按歙縣誌洪氏東南隅劉昌妻年二十而寡妾春香有姿色洪氏父徳潤念春香年少欲嫁之香不從縊死洪氏亦絕谷十日而歿

姜氏吳氏按歙縣誌姜氏黃應元妻吳氏以位妻妯娌也以位以諸生苦志積病死吳屢求殉力挽乃止後從姑依應元居河南正陽縣崇禎乙亥流寇犯正陽與姑俱被掠吳踴躍赴火死姑因得釋先是應元獨以姜氏登舟避難聞賊信尙遠復歸取輜重俄寇至元僅以身免姜赴水死

吳洧妻張氏按歙縣誌張氏休寧人歸巖鎭吳洧洧客遊感寒疾死張聞方隆冬衣單衣矢以死殉以姑在稍緩姑累彊其嫁佯許之夜半自經死

項大老妻吳氏按歙縣誌吳氏小溪項大老妻大老以傭爲業早亡其伯叔欲嫁之氏無難色曰葬我夫惟命是聽遂相與﹠﹟葬於郊氏歸止有一簪貰酒以酬伯叔正酣飲氏閉戶自經死

方大法妻程氏按歙縣誌程氏槐塘女爲巖鎭方大法妻婚甫五月大法客遊眞州死程聞慟哭幾絕孝事舅姑如平時期年值大法忌辰先數日不食仰藥而歿旌表

方憲濂妻金氏按歙縣誌金氏臨河方憲濂妻濂病瘵死金方娠冀得男及期生女氏大慟書其夫與己神主夜中自縊年二十八

汪知幾妻蔣氏按歙縣誌蔣氏潛口汪知幾妻幾以數奇不遇嘔血成病蔣親匕箸中夜露禱者九年及死蔣擗踴垂絕彊起治棺衾絕粒十晝夜殞於柩側崇禎間奉詔建坊旌表

王伯壽妻鮑氏按歙縣誌鮑氏潭渡王伯壽妻伯壽父鉉死淮揚壽往求父屍二姑相繼歿鮑脫簪珥襄事家貧甚僅一婢自隨無何伯壽亦報喪鮑大慟曰天乎夫死無嗣妾卽死誰爲歸夫骸乃賣婢分其半屬夫兄任歸夫柩以其半市地爲墳夫骨將至密制衫服紉之掩戶自盡以救免遂絕粒數日死家人遵遺命合葬之

洪令徳妻程氏按休寧縣誌程氏隆阜人適東湖洪如漢季子令徳甫三載夫客亡氏遽絕粒翁姑以無確耗解之迨訃至氏不食六日紿婢出自經於﹠﹟欞脰痕一綫而已邑令旌之

汪繼蔭妻黃氏按休寧縣誌黃氏五城女洪方汪繼蔭妻蔭遊學當湖病亡氏欲以身殉念翁姑俱老彊起立侄宗友爲嗣撫育三載知必成立遂不食死後以宗友貴蔭贈禦史氏贈孺人崇禎壬午詔建坊旌閭

金如坊妻吳氏按休寧縣誌吳氏吳田女適中街文學金開先孫如坊夫亡自紉其衣絕粒七日縊死時年二十

戴時達妻汪氏按休寧縣誌汪氏石田女適和村武生戴時達甫期而寡奉主入祠後呼婢出汲投繯死縣令旌之

程天受妻汪氏按休寧縣誌汪氏當坑街女年十八適楊村程天受方二載夫病刲股以進不愈及亡誓殉母以公姑在堂慰諭之乃少啜湯飲迨葬哀毀嘔血死邑令旌其門汪司理自周爲詩傳志其墓

程其賢妻王氏按休寧縣誌王氏文昌坊武生程其賢妻夫病痺臂廢再逾年歿氏絕食飲死年二十六

吳道成妻孫氏按休寧縣誌孫氏隆阜吳道成妻夫嬰痼疾氏鬻衣調治不效及亡將卜葬先期五日自縊死遠近嘆悼縣令旌之

程鎡妻汪氏按休寧縣誌汪氏富溪庠生程鎡妻夫客死柩歸迎泣忽登髙樓墜而死

範師聖妻汪氏按休寧縣誌汪氏口範師聖妻事姑極孝夫艱於子力勸納妾夫病刲股愈之數月復病再割勿效迄夫歿夜沐浴更衣縫紉自固遂縊死有司表其墓族人祔其主於烈女三娘之慈貞閣

汪湛然妻程氏按休寧縣誌程氏北村女適洪方汪湛然夫歿江右聞訃自經死縣令奉文旌之

陳邦偉妻範氏按休寧縣誌範氏範家墩女適東門陳邦偉夫抱病歿於途氏聞訃慟絕拜謝翁姑絕食三日紿婢出取水閉門自縊有司旌之

黃道生後妻吳氏按休寧縣誌吳氏雁塘人龍灣太學生黃道生後妻年二十一夫亡潛自縊以救不獲死越日從層樓墜下悶絕舁至﹠﹟子婦泣勸不顧越再日復吞碎金遂臥不起勸醫不許奄忽而歿縣令旌之

朱之偁妻汪氏按休寧縣誌汪氏南門人適鶴山裏朱之偁年二十餘夫亡誓以死殉密自縫其衣裾絕粒數自死衣裾固結不可解因卽以殮縣令旌之

吳維城妻程氏按休寧縣誌程氏汪童干女適商山太學吳維城夫病刲股調羹以進不起號慟而死邑令旌之

金吾棐妻查氏按休寧縣誌查氏北門人適中市金吾棐棐以公車道亡氏聞訃哀毀臥﹠﹟飲水浹旬而死里人金鼎鉉爲之傳

汪友賓妻吳氏按休寧縣誌吳氏棠源人適方塘汪友賓年二十三夫亡欲相從地下以母老弟幼而止苦守三十三年年五十六子一澄將卜葬賓氏遂於是夕自經死合葬焉縣令旌表

王廷薦妻吳氏按休寧縣誌吳氏上黃人適隱衝儒生王廷薦甫二旬薦出門死氏聞訃臥地絕粒七日自經縣令旌之

蘇廷煃妻汪氏按休寧縣誌汪氏蘇廷煃妻煃嬰瘕疾垂十年氏百計調攝不倦及亡次日自經死邑令旌之

劉師基妻金氏按休寧縣誌金氏峽東三申女從夫客武昌遇流寇欲犯之不從罵賊死賊退求其屍身被七創皆無血人咸異之

黃起說妻程氏按休寧縣誌程氏中澤女適龍灣儒生黃起說說應試武林歿氏嚙指出血綜理後事從容結束而死

潘英妻許氏按婺源縣誌許氏許村人太白潘英妻英苦志力學早亡氏年二十一守志不移母哀其年少欲令他適氏堅不從斷食而死

查懋功妻江氏按婺源縣誌江氏名流芳鳳山查懋功妻年十九夫客死維揚一子僅二齡又有遺腹未產訃至氏一踴閨烈部列傳四十四

明三十九

張元會妻倪氏按太平府誌倪氏張元會妻黃兵屠城元會死無子倪哭之慟大呼曰爾死我殮吾死誰殮乎遂自縊一婢十二歲亦從死

從吾女按太平府誌貢士從吾女許聘庠生姚之基賊至自溺巡按旌之

周氏女按太平府誌周氏女受庠生李模聘崇禎癸未左鎭兵自豫章下橫恣無律挾女不從臨以刃女拒益堅兵怒四剖其屍而去

劉余謨妻阮氏按安慶府誌阮氏懷寧人給諫劉余謨妻免身方半日值城破諸婢勸避賊阮曰夫主未歸婦人獨出不可事急惟死而已言未已賊突入執之欲拽去阮叱曰我命婦肯從汝豺狗乎奪賊刀自刎賊怒並其兩幼子殺之

江迥妻夏氏按安慶府誌夏氏名誥桐城人廩生江迥妻黃陂丞統春女也迥甲午應試江南歿於邸捨誥誓從夫地下勺水不入口櫬歸河下家人未知誥忽起沐浴更衣向木主再拜曰吾其從吾夫矣時絕粒已七日仰天一慟而死年二十八直指劉宗韓以事聞詔旌其閭誥有姊適儒生潘培年二十三而寡守志十七年而卒

金汝暘妻黃氏按安慶府誌黃氏懷寧人太學生黃鉉女適金汝暘中道而寡乙酉城破抗賊鐵佛庵死之皖遭劫灰婦女殉節者眾矣惟黃氏則輿論尢歸美焉蓋其爲女時卽禮法婦道妻道母道兼善無或缺焉守節教子捨身明志誠閨閣之完人也

陳自妻程氏按安慶府誌程氏懷寧儒生陳自妻賊殺自程抱夫罵賊同死婢重貞當流離中棄己子而育程孫得成立焉

汪之廣側室湯氏按安慶府誌湯氏懷寧人太僕主簿汪之廣側室城陷與廣母孫氏同被執賊欲殺孫湯請以身代賊尋置姑去執湯他往湯拒不從竟遇害

葉士璉妻吳氏按安慶府誌吳氏桐城人庠生葉士璉妻璉有瘵疾吳親饘粥治參苓三年湯藥皆手奉每倚伏﹠﹟楹肋爲之折及璉歿治喪畢絕粒七日而死直指旌之

劉若寬妻黃氏按安慶府誌黃氏懷寧人國子生劉若寬妻都督黃應甲女孀居二十年城已破猶長跪念佛賊欲執之猶持佛號不休而死

戴昶側室毛氏李

氏附

按安慶府誌毛氏懷寧少參戴昶側室昶亡姑令回家毛曰主死何歸城破與宗琇妻李氏同被執俱罵賊死

王眞卿妻梅氏按安慶府誌梅氏懷寧人王眞卿妻賊挾其夫往梅抱子望夫哭投塘而死

郭邦宰母劉氏按安慶府誌劉氏懷寧諸生郭邦宰之母城陷邦宰甫九齡被擄劉恐見執抱一歲幼女同夫奔至小演武場塘畔語夫曰子已失君宜急遁勿復戀我自誤倘子生還君善撫之則吾瞑目泉下矣言畢抱女投塘而死

錢巨瞻妻周氏按安慶府誌周氏桐城人錢巨瞻妻巨瞻病篤周泣曰脫不諱當以死從瞻亡周自縊家人救之周曰我曾以死許夫乃請家人集堂上長跪告舅姑曰婦幼失父母亦鮮兄弟賴祖母鞠育以至今日相夫子十年而無嗣命之窮矣偸生何益舅姑知其志不可奪哭而許之乃入室設夫靈案跪於前七日不食死

詹伯妻儲氏按安慶府誌儲氏桐城人詹伯妻年十四歸伯有志操田家罕蔽內外而儲獨謹出入不妄言動事孀姑楊甚孝操井臼辟纑以佐伯讀書伯渡石溪溺死儲繞岸長號求屍不得自投於河諸姒爭挽之士人感動爲之捩舟結网屍乃獲儲爲吮口鼻血已卽欲殉爲姒所持彌月扃戶沐浴自經於靈座下鄕人爲之樹石表墓云

周一脈妻陸氏按安慶府誌陸氏桐城人諸生周一脈妻一脈早卒陸年二十三子皆死僅一女夫旣葬仰天而呼曰天乎旣奪我夫又奪我子何能生不如死拜舅姑及伯叔娣姒至夜自縊於寢榻

胡紹虞妻蔣氏按安慶府誌蔣氏郡庠生胡紹虞妻城潰罵賊死

方九思妻吳氏按安慶府誌吳氏桐城人諸生吳應采女適方九思二年九思亡吳求殉舅姑慰之旣祥求者來吳瞑目叱曰安得爲此無禮語訖絕粒緘口八日而死

劉若妻吳氏按安慶府誌吳氏懷寧諸生劉若妻方伯吳嶽秀女城破數賊入家持戟格鬥被重創僕地死吳初避僻處知夫亡大號而出枕屍哭罵賊怒割其雙乳猶罵不絕口遂磔其軀

王彭年妻童氏按安慶府誌童氏桐城人孝廉王彭年妻崇禎丁丑賊犯桐彭年父以家貧意賊當不掠己已而賊至無一得脫彭年急救父賊刺其左頰挾童索金童紿曰金在火宅中共汝掘之賊因倒戟彭年父子得遁去賊怒殺童

璩伯昆妻王氏按安慶府誌王氏桐城人武寧知縣璩伯昆妻崇禎丁丑寇掠於鄕長子宣被圍王遣次子采奉宗器避賊自攜兩少子行賊追至方家湖欲驅之歸王罵曰汝視我爲何人而欲迫我賊怒殺其一子以恐之王愈罵曰何不速殺我賊掠其幼子去王奪之復曰頭可斷子不可從汝作賊賊怒殺之郡邑上其狀於直指得旌表

石應魁妻徐氏按安慶府誌徐氏桐城人石應魁妻賊搜龍眠氏密縫衣裳諭子韞輝韞光曰吾計定矣後果被獲氏大罵遭刺死

遊必常妻魯氏按安慶府誌魯氏懷寧諸生遊必常妻魯光國之女也必常往江寧時兵勢洶洶魯送常指門內井曰脫有變求我於此後城破遂投井

吳光攀妻舒氏按安慶府誌舒氏桐城人封刑部郎吳光攀妻崇禎末避賊雞棲山洞中賊舉火焚洞煙熾不可近舒攜次子及女俱死焉長子子云後成進士

房甲妻陳氏按安慶府誌陳氏懷寧小吏房甲妻崇禎乙亥賊猝至氏與甲俱被執賊舉刃砍甲陳氏以身蔽之面頂受二創陳手握其鋒斷四指賊竟殺甲陳氏經日復蘇枝節不續遂爲廢人

洪錦妻汪氏按安慶府誌汪氏桐城人洪錦妻錦疾篤不起汪誓與同穴錦亡殮殯畢夜不釋衰母詰之對曰夫窆而後釋也窆之先二日命壙者曰此方多蟻穴必大之越宿自經竟合葬

汪氏女按安慶府誌汪氏女桐城人汪之倫妹也流寇至樅陽女被執欲污之不屈紿賊曰後兵至賊回顧遂投蓮花池死

許聖徳妻徐氏按安慶府誌徐氏桐城人許聖徳妻聖徳服賈不數年致千金遘疾亡無子徐年二十餘購美木殮夫哭奠以其券冊授家監曰待族長至而呈之遂入室自經死

劉之馥妻石氏按安慶府誌石氏宿松儒生劉之馥妻寇至隨夫避於河西山麓賊殺其夫執石縛之馬上行二里許至大河見一潭甚深奮身墜潭中觸石頭破面裂而死

方如珽妻汪氏按安慶府誌汪氏桐城人方如珽妻歸三年如珽歿無子汪觸柱祈死不得號哭彌月持服三年晨夕哀奠服闋哭拜舅姑伏地滴血不能起姑扶之入帷不食七日而死與夫合葬諫潭

齊永淸妻姚氏按安慶府誌姚氏桐城儒生齊永淸妻賊至擊淸暈僕氏謂舅姑曰吾不忍獨生趨至賊前以石擊賊大罵且哭賊殺之夜分淸少蘇痛姚不已時年十九

潘遇妻按安慶府誌潘遇妻不知何許人流離歸遇數月遇死遂入松林自縊里人憐之葬於白沙嶺下

王天璧妻郎氏按安慶府誌郎氏舉人王天璧妻崇禎辛巳流賊至樅陽郎爲賊所執將及遂躍入龍潭死

袁祥妻何氏媳周氏附

按安慶府誌何氏宿松人袁祥妻賊至與媳周氏同溺水死

張瓚妻劉氏按安慶府誌劉氏宿松人儒士張瓚妻懷邑明經劉餘淸女年十七值乙酉城陷夫以救父死氏曰子能死父妻不能死夫乎大罵不絕而死

錢文炳繼妻顏氏按安慶府誌顏氏懷寧諸生錢文炳繼妻夫亡苦節二十餘年城陷罵賊死

徐行爲妻唐氏按安慶府誌唐氏宿松人唐士震女庠生徐行爲妻崇禎丁丑春賊搜山執之罵曰我家世淸白肯受爾辱乎賊怒殺之後得其屍巖下面目如生見者流涕

吳旵妻殷氏陳氏附

按安慶府誌殷氏宿松廩生殷祚昌女吳旵妻同妾陳氏隨夫避難於寨寇攻寨破爲賊所執旵多膂力武技賊旣彊之偕往復欲污其妻妾殷與妾並罵賊而死

胡聚成妻王氏按安慶府誌王氏懷寧胡聚成妻安慶衛人聚成歿王氏數日不食自經死狀聞表其門

汪澤妻胡氏按安慶府誌胡氏宿松人胡玉安女汪澤妻乙亥遇賊於金龍嘴欲辱之不從慷慨請死遂被殺

髙孝銘妻吳氏按安慶府誌吳氏懷寧諸生髙孝銘妻城陷誓不從賊鞭箠幾無完膚罵愈激烈被磔死

二張氏按安慶府誌二張氏宿松人一適王一適黃同爲賊執不從俱被殺

沈文樞妻蕭氏按安慶府誌蕭氏太湖太學生沈文樞妻中憲長媳也崇禎壬午城破賊以宦後求之氏罵賊不屈死

張秉文妻方氏妾陳氏附

按安慶府誌方氏桐城人方伯張秉文妻名孟式廷尉大鎭之長女也幼女史秉文無子爲廣置侍妾隨舉數子所著有紉蘭閣集十二卷崇禎己卯隨秉文任山東文殉難方率妾揚州陳氏同蹈後河寒冰鏗然方鑿罅就溺後得卹典各有差又一妾陳氏在圍城中以遺腹不死殯三喪輿歸請卹易棺營葬教子成立朝命予蔭不私其子終身布素茹齋三十年而沒

方訓義妻程氏女

附

按安慶府誌程氏太湖方訓義妻夫亡氏年三十餘避賊司空山被執不屈死女名正未及笄以身捍母亦遇害

阮之名妻袁氏按安慶府誌袁氏太湖庠生阮之名妻夫亡哀毀絕粒姑年老泣曰汝殉吾子吾何所終相持泣下乃彊視息尋姑歿號痛旬日死

陳蕙貞按安慶府誌陳蕙貞灊山太學生陳中美女也許聘王應宿宿病宿父母求娶中美許之時宿已病入膏肓貞毀容日侍湯藥宿謂曰我死爾將奚從貞曰從君地下耳侍疾八閱月見宿必不可起先櫛沐自縊姑覺挽之貞曰吾曩已許之言不可食也挽之徒苦我耳及夜半仍自縊後六日而宿始歿貞猶處女也直指具題奉詔建坊於縣南市旌之

金氏女按安慶府誌金氏女字捲貞望江諸生金學文女賊至執之罵賊被支解於赤土磡

陳所學妻唐氏張

氏附

按安慶府誌唐氏太湖人刺史陳所學妻誥封宜人崇禎中城陷賊擁入室氏罵曰汝輩皆天朝赤子何苦犯順我淸白吏家無可搜索賊怒殺之同死者貢生吉天助妻張氏俱經禦史黃澍題請旌表

曹某妻徐氏按安慶府誌徐氏望江人曹某妻流賊至擁之乘馬氏大罵抱女躍入塘中死

徐益晉妻石氏按安慶府誌石氏灊山諸生徐益晉妻性素幽貞舉動不妄明季寇至隨夫間行出避裙裾皆密紉挾匕首以從遇賊自剄賊奪其刃甘言慰藉氏大罵不顧被支解鼎革後學使王同春表其門從祀於烈女祠

劉允若妻蕭氏按安慶府誌蕭氏望江人劉允若妻賊殺其夫投之水氏罵賊從夫同死

李開妻余氏按安慶府誌余氏宿松人余少南女李開妻賊至偕妯娌及婢二十餘人將避俱被擄前遇一塘余獨投其中破頭面以示不屈賊殺之

甘尙珍妻袁氏按安慶府誌袁氏望江人甘尙珍妻賊殺尙珍投於火氏罵賊亦投火死

龍氏女按安慶府誌龍氏女桐城人許字梅衝楊郎年十三未嫁崇禎末爲賊所執欲犯之觸刀而死土人瘞之呼其地爲烈女墳

陳炯妻王氏按安慶府誌王氏桐城人陳炯妻年十六歸炯甫半載炯中危痘死館中王氏就館視殮畢一慟而絕

顏婦劉氏按安慶府誌劉氏懷寧人京兆顏素冢孫媳也壬午皖兵夜焚掠江市其翁與夫先在金陵劉孑身出避倉皇無所之見男婦雜步登舟慨然曰吾儕婦人乃亂奔乎遂投江死

王曰善妻左氏按安慶府誌左氏桐城人名眷諸生王曰善妻義士光燦之侄女也曰善亡左年十九慟絕闔戶自經姑排闥解之因悔曰姑在我何敢死事姑視曰善在日尢敬孝每日必哭祭其夫如是二十餘年流賊突至左倉皇無所之遂縊死夫柩旁崇禎壬午直指旌之

雷永祚妻汪氏按安慶府誌汪氏太湖人刺史雷永祚妻崇禎壬午城陷賊執之驅入營汪斥曰我命婦義不出閫賊奴敢無狀乎遂遇害後十年巡按上官鉉疏請建坊

方都韓妻呂氏按安慶府誌呂氏懷寧貢生方都韓妻事舅姑極孝城潰前一日呂以死自誓及韓救父爲賊所執呂復挺身往救同遇害

章於國母蔣氏女

孫附

按安慶府誌蔣氏太湖貢生章於國母壬午城陷氏攜女孫俱被賊執氏罵不絕口賊殺之女方十歲痛母死伏屍號哭亦被戮禦史黃澍並疏請旌

黃之正母王氏媳劉氏附

按安慶府誌王氏太湖人同知黃之正母崇禎間城陷氏與媳劉氏匿儒學尊經閣賊迹之遂躍入火媳赴泮池死七日得屍顏色如生禦史黃澍具疏詔旌之

唐祖舜妻楊氏按安慶府誌楊氏懷寧唐祖舜妻城潰爲賊所執不屈死

髙升妻劉氏按安慶府誌劉氏懷寧明經髙升妻諸生鍾嶽女也城破赴塘忽遇賊罵之遂被害

陳尙炳妻何氏按安慶府誌何氏懷寧陳尙炳妻賊欲挾去何自投橋下賊怒鋒刃交下而死

吳宗孔母胡氏按安慶府誌胡氏懷寧諸生吳宗孔母家於長衝宗孔負笈他郡流賊突至執其姑蕭氏去胡奔出抱姑哭不放均被害

徐憲武妻林氏按安慶府誌林氏懷寧諸生徐憲武妻城潰爲賊所執不屈死

葉﹠﹟妻汪氏按安慶府誌汪氏懷寧諸生葉﹠﹟妻城潰前三日母家迎汪汪曰舅姑在家安忍捨去賊至卽先縊死於舅姑旁

秦鑑母劉氏按安慶府誌劉氏懷寧儒士秦鑑母城潰爲賊所執罵不絕口死之

張明煒妻遊氏按安慶府誌遊氏懷寧諸生張明煒妻城潰匿復壁中賊執煒遊躍出曰幸釋吾夫願以身從賊見遊美遂釋煒遊睨煒行旣遠以頭觸地賊怒殺之

方大矩妻李氏按安慶府誌李氏太湖庠生方兆佑母大矩妻崇禎乙亥賊至送氏居皖賊勢甚熾傳聞大矩遇害氏慟哭僕地三日不食而死

胡翥鸞妻余氏程

氏附

按安慶府誌余氏太湖諸生胡翥鸞妻爲賊所執觸石死賊眾異之同時有程氏者與夫余從禮爲賊掠入營勸夫逃至夜自縊

朋至明妻侯氏按安慶府誌侯氏太湖朋至明妻年十九夫亡奉靈三載昕夕不離矢志隨夫九泉服滿竟自縊

周顯祖妻方氏按安慶府誌方氏桐城人周顯祖妻祖沒殮畢方哭曰無夫無子吾不可獨生觸棺破額流血被面號泣不絕聲翌午气絕僕地死合顯祖葬焉

謝賢貞按灊山縣誌謝賢貞儒生謝增新女幼端麗性貞靜年十五於崇禎八年二月聞寇入灊境密礪一刀懷之尋與父俱爲賊所執賊挾之上馬父隨之不忍捨氏目父曰兒從此逝矣父解意垂泣而止行數武度父可免抽刀自刎死

陳廷選妻陳氏按灊山縣誌陳氏審理陳邦符女陳廷選妻殉夫死

徐氏馬氏按灊山縣誌徐氏張棟與母馬氏其媳遭寇亂並赴塘死都督許推官薛以詩弔之

張昌佑母王氏桂

貞附

按灊山縣誌王氏邑諸生張昌佑母崇禎乙亥與佑及女桂貞同避亂俱被執憤罵不屈皆遇害

夏一成妻王氏按灊山縣誌王氏名本貞王魁女也年十五適諸生夏一成生子贊成爲賊逼溺死貞號痛閉目水漿不入口涕淚皆成血而死

範孫繩妻張氏按太湖縣誌張氏邑庠生範孫繩妻武舉文龍前母也崇禎末避亂許家寨寨破死之

聶亨祚妻黃氏按太湖縣誌黃氏邑庠生聶亨祚妻壬午城陷避賊唐家寨賊潛匿山下黃氏攜子歸爲賊所執賊誘以引路達寨卽釋氏氏不從被殺

祝大士妻淩氏按太湖縣誌淩氏庠生祝大士妻壬午城陷被賊執大罵不屈遇害

王登妻李氏按宿松縣誌李氏王登妻賊至避於郊被執欲污之不從賊怒殺之於長老嶺罵不絕口而死鄕人憐而瘞之

汪澤妻胡氏按宿松縣誌胡氏玉安女適汪澤乙亥遇賊於金龍嘴辱之不從慷慨趨死

徐行妻唐氏按宿松縣誌唐氏士震女適庠生徐行丁丑春賊搜山執之詈曰我家世書香肯受爾辱乎賊怒砍之巖下逾旬面目如生見者流涕

何介妻喬氏按蘇州府誌喬氏嘉定婁塘鎭人何介妻介以醫寓京師甲申三月之變有女年十四喬先令投繯見女死乃自縊介亦終身不娶

侯震暘妻龔氏劉氏金徳妻附

按蘇州府誌龔氏嘉定人方伯錫爵女給諫侯震暘妻誥封太恭人崇禎甲申流寇陷京師龔謂其子通政峒曾曰汝世受國恩當以身許毋以我爲念乃從季子岐曾郊居迨峒曾及其子演潔殉難岐曾復以故人亡命被執泣叩龔氏前龔語之曰吾昔爲卞壼母今寧不能爲孔褒母乎目岐曾行赴池水死從死者妾劉氏及婢數人先是龔有幼女歸太學生金徳開城陷偕兄峒曾死於家園之葉池

金聲亮妻張氏按蘇州府誌張氏太倉人金聲亮妻婚半載亮死張絕食以從崇禎間旌表

諸繼祥妻陸氏按蘇州府誌陸氏昆山人陸賢女年十六歸諸繼祥諸族叔宗性淫蕩居道褐浦慕陸美謀與同居挑之者數矣陸每密防之一日天未明呼繼祥出市乘間逾墻入抱持求合陸厲聲大呼宗捨去陸卽訴其母妻皆畏宗不出一言陸痛哭欲死適祥歸泣告之祥復懦不敢伸其憤陸乃距戶自經死年二十一時崇禎三年四月

殷妻葉氏按蘇州府誌葉氏吳縣東洞庭人殷妻客遊得疾葉聞焚香吁天及歸病篤旣沒自恨奉湯藥未久哭慟幾絕視含殮畢投繯死時年二十六

譚文煥妻陸氏按蘇州府誌陸氏常熟人譚文煥妻司李於墀母煥亡氏年二十九慟哭將自刎姑遽奪其刀殮時欲投身入棺棺蓋壓斷二指終七之日索刀不得以釘刺其喉而死崇禎間於墀旣官於朝兩疏具陳母節奉詔建坊

何述﹠﹟妻秦氏按蘇州府誌秦氏名淑常熟人生員何述﹠﹟妻知書能詩家有古鏡夫婦嘗指以爲誓約同生死崇禎壬午﹠﹟亡秦氏破鏡半貯棺半系臂不食七日而死

沈貞女按蘇州府誌沈貞女吳縣人年十六許字黃於庚庚得羸疾死訃聞女哀泣累日屏食禦素笄縞衣髽髻登樓不復下父母謀攺字女聞自縊急救得蘇他日乘間語之曰汝今年十九耳女曰將謂百年永耶死固旦夕事耳豈復向父母求活其意欲歸黃自守黃家事日落姑亦棄世女聞慟泣服衰長齋三十年而世變家人遠竄遂閉門絕粒死

曹憲輅妻周氏按蘇州府誌周氏吳縣東洞庭人年十九適曹憲輅家貧織自給越二載輅疾危語其兄曰婦也賢我負之當善爲遣勿﹠﹟少年也周聞曰是何言我不欲先死恐傷君心耳夫沒周從容爲夫沐屍易衣並易己衣周身密縫之卽自縊於側翌日兄來叩門寂不聞聲破扉入則二屍在焉哭弔者盈戶

葉氏女按蘇州府誌葉氏女吳縣東洞庭人幼許王氏子未結褵王病沒訃帛至抱帛而泣絕粒不食兄慰之曰爲烈女死易耳曷若生守之因勉進粥糜手制凶服詣王氏子柩前拜泣斷指自誓父母知不可奪姑聽之會有議聘者至女聞惋憤自經死

沈氏女按蘇州府誌沈氏女父信吳江人有美色與仲氏鄰居有王四者與仲通並謀淫女女斷一指以示王四復拉悍少年羣篡女女窘以碗傷王四面脫去卽自縊事聞王四坐如律

周嘉妻王氏按蘇州府誌王氏長洲人周嘉妻嘉爲練兵千總赴援江浦有功歸娶王年十九婚才一月復遣援宣城殺賊陣亡王矢以身殉斷髮絕食朝夕哀號越九日乘姑出縊死靈前崇禎十年撫按具題建坊旌表並置祠同嘉祠焉

葉暉客妻周氏按蘇州府誌周氏吳縣東洞庭人葉暉客妻夫賈雲間病亡周聞訃慟絕翌日自經死

史云翔妻黃氏按蘇州府誌黃氏長洲縣學生黃爲中女史云翔妻云翔父祖相繼歿流浪狹邪廢其家身染痼疾爲中不令成婚女曰一諾爲重死則死耳遂歸云翔黃切切勸勉晨夜刺繡養姑翔稍警惕忽亡氏年二十引刀自刎以救免又咽鐵飲金環不死姑欲爲翔舉喪黃泣曰有叔云翺在俟其娶婦生子承祧喪乃舉從之黃旦夕哀痛不輟竟死死前三日沐浴設祭酹酒夫靈見者無不泣下

方夢嘉妻瞿氏按蘇州府誌瞿氏昆山人教諭良學女方夢嘉妻生一女一子而嘉病亡瞿晝夜泣不成聲有姨姆念其姑老子勸攺適氏哀叫摧裂以死自矢姆再三彊之一夕私謂其女曰若與弟善事祖母餒無啼吾死毋更殮可以擔土葬汝父旁女小不甚防守黎明不見母袒而泣家人求之已投繯空室死矣時崇禎二年二月二十日

計來妻湯氏按蘇州府誌湯氏名尹字洽君吳江人計來妻工詩繪好琴來讀書中夜聞琴聲鏘鏘出於內卽起舞焚膏達旦生一子曰柏郎來將死執湯手曰夢與爾鼓琴而弦絕今有徵矣其善視吾子湯泣應曰無憂必不負君來亡三日湯絕粒而號明旦扶柩之墓嘔血數升而死年二十五

陳惠妻須氏按吳縣誌須氏西鄕善人橋農家女年十九適陳惠夫早亡無子土豪顧臣艷其姿欲攘爲妾糾黨百餘人入其居彊娶翁姑俯首涕泣莫敢誰何氏獨怡然密赴後園自經臣等徧覓揚炬於園始見縊於桑當獲鳴縣縣令周爾發痛笞擬抵將上其事於巡按具題會爾發調任未果

徐仿妻朱氏按常熟縣誌朱氏徐仿妻孀居值倭亂攜子敬徳女招細及妾楊婢閨秀往唐市母家倭猝至失敬徳朱顧女曰我嫠婦汝處子不幸罹此惟有死耳遂同女沈澤中妾婢隨之後敬徳至死所命漁舉网忽四鯉躍起隨得四屍朱與女猶相抱如生巡撫周如斗旌其門

陳某妻桑氏按常熟縣誌桑氏陳某妻遇寇攜十歲女投水死三日出之面色如生桑介有哀烈婦詩

楊氏女按常熟縣誌楊氏女生員簡女也遭倭亂自投水倭去簡救之水濱已稍蘇倭復至仍赴水死

蕭氏女按常熟縣誌蕭氏女生員仕女也遭寇欲污之女紿曰我怖利刃去刃可從寇信而去之蕭卽取以自刎

郁某妻王氏按常熟縣誌王氏郁某妻均墩里人年十九歸某無何某患瘋遂別寢王悉力調護數年某心徳之欲爲擇良配以報語之故王泣曰妾事君無失徳君何至此今夕請同衾雞鳴某蹴起之已自經死

範五昌妻姚氏按常熟縣誌姚氏範五昌妻五昌年少遊冶破家姚以女紅自給一日有冶郎過呼五昌姚曰適他出矣冶郎驀入內向姚曰吾實而夫許我來也姚大叫得脫遂赴水死時年二十

金孝細按常熟縣誌金孝細訥之女母包氏妊女五月而訥亡故名孝細包後欲攺嫁孝細嘆曰十七年冰霜一旦委地從母不可不若從父地下遂衣麻自經於靈幾前參政陳禹謨爲之傳

祝汝祥妻葉氏按常熟縣誌葉氏祝汝祥妻甲申國變與汝祥共投井死

蔣氏女按常熟縣誌蔣氏女名織素父暹母王識文義嘗以古今忠孝事爲之講論織素晨夕禮佛誦經超然有出世之想聞媒妁言卽乞死或乞爲尼父母不悅引趙普女語之裏嫗持錢乞繡織素辭曰女子手迹不可輕示人母沒哀毀嘔血目盡枯眚兩欲從死皆以救得免父爲仇所訟織素自愼不能白其冤痛哭曰彼緹縈何人哉乙酉六月海寇至福山將犯城父謀避僻所織素曰盜賊滿地何能自全夜衣淨服焚香向母柩前長跪唪金經畢以泉煮茶進父父命之睡迨曉數呼之不應啟戶視之已縊死矣

蕭爾亨妻許氏按常熟縣誌許氏蕭爾亨妻乙酉爲亂兵所執不辱被殺最慘烈

張敬懷妻某氏女

附

按常熟縣誌某氏張敬懷妻山涇農家婦也乙酉七月與其女並爲遊兵所執誓死不污母女皆被殺

周鎰妻王氏按太倉州誌王氏周鎰妻每聽鎰讀書遇節義事輒嘆息鎰死王年二十七欲從死抱兩孤泣曰失哺柰何未幾兩孤相繼夭王曰已矣遂自縊

金兆樂妻徐氏按太倉州誌徐氏大欽女大欽早歿氏甫三歲母淩氏守之長嫁金兆樂年十九兆樂復死母女茹茶三十年母病卒氏喪葬畢卽豫凶事卜日謝三黨分贈所遺旣沐浴隨自結束言笑就木戒家人生閉家人不忍遂斷飲食積數日顏色轉瑩偶復步履更珊珊輕舉閱十五日而僵又數日始絕

陸安妻鍾氏按太倉州誌鍾氏孝子陸安妻歸旬日安卽之京師代父死安出門呼鍾訣我死自所分汝年少其攺從行時可以一麥飯致墓頭鍾曰君且行吾有以處此旣翁收安骨歸鍾發哀入寢室自經死

張士柏妻陳氏按松江府誌陳氏蘇州吳江士人張士柏妻士柏死氏年二十三矢志自守裏﹖

閨烈部列傳四十五

明四十

鄧藩錫妾張氏按鎭江府誌張氏金壇人兗州知府鄧藩錫妾崇禎十五年兗州城陷藩錫死之張攜幼子自沈於井

胡覲龍妻陳氏按鎭江府誌陳氏丹徒鎭胡覲龍妻年二十餘夫歿鄰里以其年少勸攺節陳正色答之勸者益多陳慮終不能遂志一日告翁姑曰翁姑無養新婦在反爲翁姑憂不如從夫地下也翁姑亦不爲意迨夜姑聞其室有聲頗怪之將旦起視見戶外橫設一幾急呼之不應排戶入已縊死矣其設幾蓋夫位也

朱氏女按淮安府誌朱氏女父鸞山陽人母周氏鸞亡遺男女各一周謀攺適女年已十四屢勸母守節不聽母欲挾以行不從嫁之日哭送母於河幹遂投水死母竟去不顧時女已受聘屍逆流及所聘門而止

周鳳集妻耿氏按淮安府誌耿氏生員周鳳集妻夫久臥病氏周旋湯藥辛勤備至及沒視棺殮畢七日自縊柩前旌表

方經紳妻劉氏按淮安府誌劉氏方經紳妻壬午北兵陷城氏被執扶之上馬怒罵不從兵斫之數段時年二十餘

曹芝節妻髙氏按淮安府誌髙氏曹芝節妻年二十嫁曹未一月夫病氏晝夜衣不解帶百計構藥刲股俱不效夫亡未殯自縊死

陳廷誨妻顧氏按淮安府誌顧氏生員陳廷誨妻崇禎十五年北兵臨城氏恐被污縫其衣拜姑舅及夫神主投井死

王氏姊妹按淮安府誌王氏姊妹贛楡人一七姐一八姐王尙倫之二女也崇禎壬午亂兵至隨母避海上兵欲執之二女共投水死

潘自任妻薛氏按淮安府誌薛氏廩生潘自任妻年二十五夫遘疾不起焚香吁天願以身代及夫死殮畢沐浴更衣乘間投繯有司上其事旌表

魏文徵妻周氏按淮安府誌周氏魏文徵妻睢寧人諸生周鳳翔女年十九適魏一年夫亡投繯不得乃自刎死

陳信善妻胡氏按桃源縣誌胡氏陳信善妻年十八夫亡無子守節崇禎末年流賊猝至羣擁上馬氏自奮墮地抓面流血罵不絕口賊怒碎其屍而去

葛一麟妻朱氏按桃源縣誌朱氏吏員葛一麟妻崇禎十七年李賊猖獗氏避亂程子河賊逼舟氏恐以色累自縊死

陸爾睿繼妻張氏按宿遷縣誌張氏宿遷農家女性朴謹女誡內則不習而能及笄歸同裏陸爾睿爲繼妻睿客外氏理家事不少懈甲午秋睿病氏朝夕察聲色扶挾臥起未幾睿沒氏枕屍而哭面如灰土誓以死從地下家人止之氏慟絕久之乃蘇謂家人曰夫子未有嗣息翁姑且老我年甫逾笄不死將誰屬一日踐二庭人將謂乃聖平生气槪男子而其婦若此且死目不瞑乃聖睿字也自是家人守之謹氏不得間與家人同臥者剌剌夜語以須其倦家人果熟寐氏徐起肅衣履卽睿柩次伏吞聲而哭不能起有數歲兒在傍臥初醒見氏哭拜而去淩晨迹之死矣

陳璋妻朱氏按宿遷縣誌朱氏三歲時母再嫁姚姓遂育於姚甫髫年舉動如成人顰笑不苟見者皆愛重之稍長性方嚴年十九歸陳璋璋貢士弘謨子少年能文章旣婚伉儷甚篤甫九月璋感疾氏度不能起誓與同死璋亡大殮氏撫其屍哭曰君幸稍待當相從家人聞其言密防之屬老婦與共寢處越三日老婦困頓旣睡覺則氏已自縊於寢所

孫照妻呂氏按沭陽縣誌呂氏孫照妻事姑以孝稱相夫甚謹夫疾篤刲股爲羹以進矢曰愈則同生不愈則俱死無何夫竟不起氏躬親殮殯哭之盡哀蓋棺畢遂自縊遠近聞者莫不墮淚孫照一作孫燦

張國綸妻鄭氏按沭陽縣誌鄭氏諸生張國綸妻崇禎十六年城陷綸死於兵兵退鄭撫屍痛哭數日不食躬營棺殮畢往母家從容商之同母兄弟及諸父曰不幸夫死又無兒女煢煢一嫠婦何能支持門戶願明日來集我家以所有遺產公同托伯氏經理歲以衣食給未亡人足矣眾如約往氏設饌款之酒半乃盡出其券並鎖鑰置夫胞兄國紀前紀愕然眾以氏意告之紀哭堅辭眾力懇乃受氏拜謝國紀訖復勸眾曰大事已定宜寬懷飲旋入內眾未及卒爵俄侍婢哭報主母投繯死矣哭聲震動闔邑聞者無不垂涕

楊新泰妻尹氏按海州誌尹氏增廣生員楊新泰妻崇禎間兵亂寄居海東遇賊執逼之氏遺以白鏹得脫遂投井死十日屍出顏色如生

吳氏女按海州誌吳氏女父濟寰本籍徽州寄居爲縣民賊兵入城執女於市欲污之女罵之迎刃碎身而死

孫繼祖妻鄭氏按贛楡縣誌鄭氏孫繼祖妻崇禎壬午大兵入境氏與鄰婦數人避一室兵至慮不免當門自縊兵見之不入鄰婦賴以獲全事聞旌表

陳純姐按睢寧縣誌陳純姐嘉諤女年十七許聘諸生張洪典子梧鳳鳳死女聞訃一痛撲地絕復蘇遂斷粒誓死禁口不言父母彊叩之曰兒前夕夢日蝕頃之天陷今夢有徵死期至矣父母百計防之茹毒自經屢不遂志越半月乘父被事伺間投繯死崇禎十一年四月有司表其門

陳思孔妻葛氏按睢寧縣誌葛氏經歷陳思孔妻事親素以孝著孀居茹苦教子成名崇禎九年流寇犯境被執罵賊死旌表

丁氏女按徐州誌丁氏女父章州民也受里人葉孟春聘春亡女卽自縊死年十七有司上其事奉詔建坊

王氏女按徐州誌王氏女父三槐官訓導受生員陳汝鳳子洪謨聘謨亡女卽自縊死年十六有司以聞坊表

殷氏女按徐州誌殷氏女父生員柏受武舉吳應運子汝璐聘璐病亡女親奔視殮歸至夜自縊應運以鼓樂迎屍與其子合葬觀者甚眾戶部主事韓昭宣表之

陳氏女按徐州誌陳氏女胡山民陳於殿女也年十六崇禎十年流寇至迫女不從以刃加其頸女大罵遂殺之

劉澍妻馬氏按徐州誌馬氏名單父丰縣文學馬象干女機警通文字適邑文學劉澍澍尋物故遺孤梓甫離𦇤褓卽課督之稍長就外傅歸必叩所讀書壬午之變氏被執不屈遇害

孫繼忠妻周氏按徐州誌周氏東阿教諭周﹠﹟女適丰縣通判孫玠男繼忠忠早歿氏自經死知州孫養魁學正王佩樹坊表其門

吳廷傑妻陸氏按徐州誌陸氏生員陸四教姊貢生吳汝琦子生員廷傑妻善事舅姑廷傑病亡氏哀號欲死其母防之甚嚴氏三日不食紿母回乘間自縊年二十一知州朱統詣靈前拜祭

韓永慶妻左氏按徐州誌左氏生員左逢源女年十九嫁韓永慶未五稔病亡氏淚繼以血自經死

王前士妻李氏按徐州誌李氏王前士妻崇禎九年同夫攜十五歲女避流賊之難潛居劉村賊突至焚劫一空母女自度無逃交口毒詈賊痛箠之百餘罵不絕口殺之前士不久亦死

張頤妻伊氏按徐州誌伊氏張頤妻夫早亡無嗣氏親自殯葬誓死守節姑欲奪其志遂自經於墓側

張浩女按徐州誌漢臺里人張浩女年二十同裏蔣政聘之政亡女聞慟哭幾絕欲往弔父母不可比出殯欲往視葬又不可女曰若不吾從有死而已父母終弗聽自往送喪比歸女已縊死

石景兒按徐州誌石景兒廣戚里人石隆女父早亡獨與母居年十七許配里人張旺兒旺以疾亡景兒哀痛不已至夜自經死與旺合葬

馬世祿妻王氏按蕭縣誌王氏諸生馬世祿妻祿亡氏年二十二扶柩奔葬行泣失聲投壙身殉者再諸媼彊掖之歸卒雉經死鄕人悲憐爭質棺以殮卽日啟夫殯宮合窆縣令孫某爲撰墓表上聞旌其門

趙之璧妻馬氏按蕭縣誌馬氏趙之璧妻璧疾焚香請代度璧危先自經死越日璧亡同日棺殮觀察譚某爲建坊旌表仍奏聞褒之

彭好古妻丁氏按蕭縣誌丁氏諸生彭好古妻好古以勤學嬰疾丁事之至忘寢食疾且革丁泣曰子危矣願與子同歸但不忍見子死遂先一日自經有司以聞詔旌表戶部主事楊引賢爲作成仁堂記

元邦泮妻宗氏按蕭縣誌宗氏元邦泮妻夫婦相得甚敬泮病亡宗從容具殮畢大慟自經死

葛爲綌妻馮氏按蕭縣誌馮氏葛爲綌妻締婚未幾綌疾馮吁天祈佑疾劇馮治棺衾訖潛入臥內自經綌死遂與同殮

李世甲妻王氏按蕭縣誌王氏李世甲妻歸九月甲病亡王哭之嘔血聞者傷之越二日自經死

張恕妻蕭氏按蕭縣誌蕭氏仁壽裏張恕妻恕染疾日久蕭誓以死從及恕亡蕭遂自經與同殯有司以聞旌表

郝惟肖繼室李氏按蕭縣誌李氏郝惟肖繼室克婦道鄕裏以孝聞鞠養前妻子鍵無異所生佐夫庭訓得食餼學宮夫病躬侍湯藥數月不懈及亡一哭气絕至蘇自縊柩旁鄕人悲之以聞旌表後十年鍵以明經上春官言之輒簌簌淚下

寇自謙妻杜氏按蕭縣誌杜氏寇自謙妻謙與杜髫年結髮相愛如賓謙緣無嗣多蓄姬妾杜皆愛之略不妒忌謙病亡杜誓以死從越六日閉門自縊

嶽夢熊妻王氏按蕭縣誌王氏貢生王三槐長女嶽夢熊妻夫亡飲鴆自殺入烈女祠祠爲其妹建

張振鷺妻王氏按蕭縣誌王氏張振鷺妻夫病湯藥弗愈氏割左股爲湯以進病益篤及亡三日氏自縊死奉詔建坊復其家

王氏女按蕭縣誌王氏女許字任自英英疾危女惻然告父母欲往﹠﹟父母憐而從之得侍湯藥三月英亡撫棺泣血七日不食自經死縣令以聞詔旌其廬樹碑表墓

王弘基妻馬氏按蕭縣誌馬氏王弘基妻侍禦孫女夙閨範通內則大義崇禎九年闖賊破城夫死氏被執不辱遂自縊學使疏聞賜坊表

任時龍妻項氏劉

氏附

按蕭縣誌項氏任時龍妻闖寇入蕭龍以衛父被磔氏罵賊殉夫死學使上聞賜旌表龍側室劉氏亦被刃尋蘇次年寇至復罵賊死

縱鯤躍妻吳氏按蕭縣誌吳氏縱鯤躍妻揮使任宇公女寇攻城破夫死氏被創尋蘇明日賊退氏尋夫屍殮自縊柩旁學使以聞下禮部賜坊表

孟知性妻郝氏按蕭縣誌郝氏孟知性妻邑名宦圯曾女孫食貧能勞苦相夫持家生子鎭鑰﹠﹟錦俱楚楚可愛諸子憚氏過於翁城破父子相失獨鑰從氏至南門隍氏誡鑰曰婦人惟一死謝責兒錚錚丈夫亦隨城俱死乎語未卒投濠中鑰挽不及亦觸橋石死鑰得從祀鄕賢

何湖妻縱氏按蕭縣誌縱氏何湖妻性勤淑事翁姑以孝聞夫業殘敗氏勸耕督織家復振丙子寇破城氏攜幼子逃賊遇於巷索金錢氏憤不前觸石壁破額而死鄰嫗悉其事閱三年次子何岱弱冠請纓誓報母仇從劉將軍血戰蒙城死之邑人士哀鳴有司旌其廬

郝崇抱妻朱氏按蕭縣誌朱氏貢士郝崇抱妻幼好讀列女傳及桑麻種植諸書丙子寇破蕭氏被執大罵賊斷其十指痛僕罵不絕口賊怒刳其舌而死

張衝奎妻徐氏按蕭縣誌徐氏張衝奎妻幼閒閨訓孝事翁姑衝奎忽染瘋疾喑不能言氏焚香露禱夫沒自縊不得絕水漿七日而死有詔建坊旌之

許嘉宿妾唐氏按蕭縣誌唐氏許嘉宿妾蘇州人年十七事許生一子尋殤宿病篤唐怡然誓以身從家人靡不竊笑之及宿彌畱之晨气不絕者如縷唐以帶系許亡妻賀氏柩前跪而死宿亦尋歿

何拱瑞妻杜氏按蕭縣誌杜氏何拱瑞妻氏方歸何夫得異證數日死氏痛絕自經以殉

寇公引妻縱氏按蕭縣誌縱氏寇公引妻歸引三載而寡氏欲殉夫翁姑勸止之又一歲子殤氏哀痛五內爲摧埋子畢自經於夫柩旁

陳時鳴妻翁氏按蕭縣誌翁氏陳時鳴妻鳴病摰氏侍湯藥惟謹鳴亡從容畢殮事哭泣如常越三日淩晨自縊死年二十六有司旌之

縱爾翼妻宋氏按蕭縣誌宋氏明經徐坤女適縱爾翼翼早亡氏堅欲死家人防之力輒不食閱四日伺間自縊年二十學使旌之

何鳴漢妻許氏按蕭縣誌許氏何鳴漢妻事翁姑理家事有婦徳何病亡水漿不入口者三日登夫棺臥縊其上顏色不攺事聞旌其門

徐堯臣妻許氏按蕭縣誌許氏生員徐堯臣妻從謨女也年十八適堯臣挑燈佐夫讀書堯病亡氏哭泣悲號誓以身殉三日畢夫殮成服從容縊死柩側縣令表其門子琰尙才六月依大父日章撫養成立

任國寶妻戴氏按蕭縣誌戴氏任國寶妻丙子寇來氏扶姑北走鳳山被執不屈殺之血噴巖石經陰雨卽有人影數歲未滅

陳氏姊妹按蕭縣誌陳氏姊妹於前女姊適黃廷諫妹適劉希賢丙子賊破蕭妹因夫死罵賊碎其軀姊不受污投火焚死

陳開先妻郝氏按蕭縣誌郝氏陳開先妻年十七歸陳性恬靜無紈綺習事翁姑孝相夫子於風檠雪案中綽有古意生一子不育丙子城破投烈火自焚

王鼎妻朱氏歐陽氏附

按蕭縣誌朱氏王鼎妻崇禎十年流寇過朱珊鋪鼎傷股朱與婦歐陽氏共被執不污俱死

楊氏女按蕭縣誌楊氏女行四年十五從父自秀避亂龍蟠山中崇禎十年八月寇至欲污之不從賊怒碎其屍於松楸之下後八月夜過者靑燐中隱隱見一女子艷服發覆額曼聲長嘆水石俱寒

羅袍妻徐氏按蕭縣誌徐氏邑諸生徐昌吉季女年十六適羅浮長子袍二載而袍病誓以死殉袍亡哭泣不絕聲七晝夜縊於柩側

王基寧妻居氏按蕭縣誌居氏貢士王基寧妻有婦徳崇禎十六年土寇入蕭氏罵賊不屈而死子欽中欽陛同遇害

葛養性妻蔣氏女附

按蕭縣誌蔣氏葛養性妻性亡惟一女蔣誓從泉下伯氏養正慰之曰女幼不可死氏因茹苦守節四十餘年流寇經方山蔣被執索金錢紿之曰吾夫墓側埋養老貲至墓所罵賊曰吾覓死所耳果有金耶賊刺殺之後三年袁寇大掠蔣女適徐拱杓復爲賊所迫攜其女墜樓死鄕人以爲有胎教云

索鷺飛妻宋氏按邳州誌宋氏索鷺飛妻性貞靜寡言笑歸索期年寇至避於城聞飛遇害急至家視棺殮時有孕將娩謂家人曰生男吾當守女則否旣而生女遂自縊死

杜瑞女按邳州誌杜瑞女年十六未嫁爲賊所掠義不受辱投水死

許自俊妻陸氏按邳州誌陸氏許自俊妻寇亂俊被害氏投水死

張九鵬妻周氏按邳州誌周氏張九鵬妻寇至不辱抱幼女投水死

髙極建妻夏氏按邳州誌夏氏髙極建妻寇至不辱投河死

杜應魁妻萬氏按邳州誌萬氏杜應魁妻爲賊所驅投水中寇援之出令換衣氏罵賊被殺

魏氏韓氏按邳州誌魏氏韓氏張啟勛二妾也張娶周氏早亡無出繼納魏韓未幾啟勛歿二妾相向號痛俟夫殮畢同日投繯郡守朱逸泓旌其門仍親致奠賻焉

薛紅粹妻洪氏按邳州誌洪氏太學生薛紅粹妻寇亂粹遇害縛氏歸營氏紿賊曰釋我縛從汝行矣賊從之前渡一板橋氏投橋下水淺不能沒以頭搶入泥中賊怒殺之

孫氏女按邳州誌孫氏女年十七父成偶爲鄰人醉罵語言穢惡女羞惡忿恨引衣蔽面投河而死

孫紹遠妻韓氏按丰縣誌韓氏孫紹遠妻年二十三夫亡哭泣不食至三日夜解腰絰自縊柩左顏色如生

王善守妻李氏按丰縣誌李氏王善守妻年十九夫亡氏以死自矢悲號六日粒米不入口伏柩前縊死

李化龍妻韓氏按丰縣誌韓氏李化龍妻襄田農婦也化龍父病亡龍自鬻葬父稍畱其餘以養祖後化龍病篤氏許以死將絕氏謂化龍曰妾先死令汝一見遂闔戶自縊龍嘆息推己棺與之越一日龍亦亡

張日華妻李氏按丰縣誌李氏張日華妻金鄕文學李廷光女日華病革氏矢以身殉父兄勸諭之不聽及夜哭柩前從容自縊

鞏湯臣妻劉氏按丰縣誌劉氏鞏湯臣妻湯臣病亡氏年十九號泣不已越三日拜辭舅姑諸姒自縊柩前

李禎陽妻趙氏按丰縣誌趙氏李禎陽妻禎陽年十九病亡氏卽是日自縊死

馬文章妻師氏按丰縣誌師氏馬文章妻章歿氏以其子女予族之無子女者自縊於文章柩側

渠煜妻王氏按丰縣誌王氏廩生渠煜妻生員王講女也母鄒嘗稱是女吾賢子及歸煜適罹河患田盡沒氏食貧操作資煜力學及奉翁姑婦道無缺姑病氏露禱吁天求代姒劉早寡氏同居三十年身親下之無交謫語值歲大饑人相食氏贊煜出余積賑貸全活甚眾壬午城陷煜死氏卽投火自焚

朱炳妻趙氏按丰縣誌趙氏諸生趙志浩女及笄適嘉興守朱家柱次子炳炳病氏躬親湯藥積久不懈炳亡氏年十八絕不食飲泣拜辭舅姑及父母欲必殉炳舅姑父母泣勸再四終不聽至夜自經柩側

程氏女按碭山縣誌程氏女父恩智𦇤褓時許字里人王守仲仲病殤女年十四飲泣慘然父母方具冥鏹弔仲女曰願隨往父母大恚曰爾識守仲是何面貌囑其妹守之女紿妹嬉縱丱整裾自縊死父母歸驚號一時鄰媼耕婦羣走弔事聞有司題請坊表

許璟妻劉氏按碭山縣誌劉氏許璟妻布衣劉世隆女端靜寡言笑及笄歸璟孝養舅姑妯娌因之感化璟得弱病有年氏周旋湯藥星祈露禱無所不至及易簣家人方備殮事氏卽乘間投屋後深潭弟善水救出氏伏夫屍側哭三晝夜而死事聞旌表

倪士俊妻蘇氏按揚州府誌蘇氏江都人倪士俊妻蘇光達妹也幼聰慧通書史士俊死蘇年少無子乙酉城將陷蘇具酒泣奠其夫曰吾久欲死所不卽死者爲服未除也今不可待矣遂投井死

趙君謨妻方氏按揚州府誌方氏江都人明經方復初女歸武舉趙君謨君謨歿方年二十八撫𦇤褓二孤事瞽姑盡孝乙酉城陷自經學使旌其門孫有成食餼於庠

錢氏女卞氏女附

按揚州府誌錢氏女名淑賢丹徒人隨父述古家江都與外家卞氏女比鄰相得乙酉城陷二女同死而淑賢尢慘烈

邵允謙妻謝氏按揚州府誌謝氏江都人邵允謙妻幼稟母訓於內則城陷允謙爲亂兵所害謝聞卽蹈火自焚死

蔣氏女按揚州府誌蔣氏女泰興人年十二避亂賊至投水賊一手執刀一手就水援之女踴身以頭觸刀陷骨仍自拔以斷左臂而死

薛文龍妻丁氏按揚州府誌丁氏字景姒江都人丁半千女善女紅通經史適文學薛文龍舉一子遭亂龍死丁攜子明遠投眢井中家人引出明遠已死丁曰吾縋而上者欲存薛氏孤也孤亡吾何必生復入井死

張氏女按揚州府誌張氏女江都人幼許字髙魁未嫁魁爲亂兵所殺女年十三至魁家成服誓不爲他家婦逾年城陷抱魁木主自縛呼家人縱火焚之須臾魁母及二小女與靑衣俱赴火死

車畹英按揚州府誌車畹英諸生車鳴鸞女鸞以許甥李之珙大兵至珙死時女隨祖官太平署聞訃痛悼不食而死

潘氏女按揚州府誌潘氏女小字芝兒江都人崇禎甲申髙傑兵肆掠揚州芝兒年十四婉麗多姿避亂曠野中健兒執欲污之女詬詈激怒以祈死健兒不忍殺至河幹佯爲系屐遂投水死

吳爾成妻鄭氏按揚州府誌鄭氏郡諸生吳爾成妻兵部鄭元勛妹平居寡言笑事翁姑孝謹甲申鄭奉姑避亂吳門其兄僑寓金陵來迎鄭辭曰吾寧與姑同患難忍獨處樂土耶繼返郡遭亂投池中死

陳王寧妻遊氏按揚州府誌遊氏江都人陳王寧妻寧死氏斷髮自矢撫孤成立揚州陷夜舉火噪逐或勸乘夜可出城遊曰女不夜奔況孀婦乎偕幼女投井死

宋朝柱妻沈氏按揚州府誌沈氏江都人宋朝柱妻城陷投捨後河中死幼女年十一從焉

李載陽妻傅氏按揚州府誌傅氏江都人李載陽妻事翁姑以孝聞遭歲饑忍死以養姑曰姑耄失明吾何忍輕一死及力盡計無復之乃泣拜姑前投井死

衣惟友妻王氏按揚州府誌王氏登州人衣惟友妻避兵儀眞惟友亡子甫六月卽日投繯而死邑令姜采孝廉吳纘姬皆山左人爲之棺殮送其喪歸裏惟友與王同日生同日死人皆異之

周廷徳妻張氏按揚州府誌張氏江都諸生周廷徳妻家貧篝火佐廷徳夜讀中道捐棄張撫孤以鍼紉自贍值城陷偕三女投井死

汪承祖妻樊氏按揚州府誌樊氏江都人汪承祖妻祖歿氏纑撫孤十餘年兵至密縫其裳投井死

程宇妻吳氏按揚州府誌吳氏江都人太學生程宇妻乙酉城陷舉家匿地窖中閱三日被獲宇與二子同及於難季子汲年十四亦受創吳挈兩女奔比鄰虛室中投大水缸死數日鄰婦以告汲乃收殮合葬焉

瞿姑按揚州府誌瞿姑江都貢士瞿之秀女之秀家教整肅女服習甚許字文學焦賡泰未嫁城陷女請於父曰倘彊暴見侮死必悔晚遂書一帖置懷中自縊

宋朝相妻馬氏張氏馬氏附

按揚州府誌馬氏江都人宋朝相妻家貧操作以相其夫生二子城陷率長子之儒妻張氏次子之俊妻馬氏避舍後小屋曰我爲宋氏婦三十年死分耳汝輩尙少各有母家勿以我故至此兩婦共抱姑哭握手連袂同赴河死後之儒成進士南昌王猷定爲作貞婦行

馮上銓妻史氏按揚州府誌史氏湖廣參政啟元女侄適邵伯鎭馮上銓甲申髙傑兵駐揚州縱兵四掠氏避居田間會五月五日姑欲攜幼子並婦歸曰毋恐官兵會當觀龍舟也氏重違姑意偕與歸傑兵突至見其美欲污之氏紿以取金遂躍入河死先是氏不欲歸曰若不閨烈部列傳四十六

明四十一

楊芳溥妻王氏按鳳陽府誌王氏諸生楊芳溥妻夫亡自縊死

張鶴騰妻徐氏

張鶴騰妾周氏

李福徵妻陶氏按鳳陽府誌已上三婦遇亂俱焚死

王新籓妻張氏按鳳陽府誌張氏王新籓妻夫早亡遺女幼崇禎八年寇犯鳳陽舉家咸遁惟張攜女及婢守老姑比姑死服喪祭殮成禮賊至欲犯之張紿乞緩令女潛取賊刀先殺女後自刎未絕呼婢斷其喉婢從之賊驚嘆而去

方之奇妻胡氏按鳳陽府誌胡氏諸生方之奇妻乙亥之變舉家﹠﹟竄氏爲賊掠欲系之諸婦中大罵不屈死之越三日賊去之奇收其屍面色如生

李鐵匠妻顧氏按鳳陽府誌顧氏李鐵匠妻年二十四崇禎戊寅秋流寇突至顧急赴濠水賊見氏姿色加以溫語顧躍入深處死

汪泉妻許氏

曹宣妻楊氏

沈翺妻居氏

尉海妻顧氏

顧鐸妻陳氏

顧鉞妻沈氏

錢英母王氏

錢廣妻梅氏

陸紀妻王氏

居遂妻賈氏

杜翺妻李氏

胡景妻周氏

畢良妻蔣氏

彭良母姚氏

成瓚妻杜氏

方淳二女

周傑女

張旻養女端女

顧鉞二女

徐堂妻楊氏按鳳陽府誌已上二十二人趙鐩陷定遠俱不辱死

張希伯妻儲氏按鳳陽府誌儲氏張希伯妻夫亡氏絕飲食號泣墓前淚盡繼血七晝夜不輟遂死里人陳祭合葬立石表之

孫有繼妻何氏按鳳陽府誌何氏孫有繼妻夫亡氏年十九越三日閉戶自縊死

厲贊妻薛氏按鳳陽府誌薛氏典史玠女年十六適儒士厲贊三載夫疾篤薛云汝瞑目去我卽來贊死越二日卽自縊遺一月孤不顧焉

許良相妻張氏按鳳陽府誌張氏諸生許良相妻年十九相亡越七日自縊於夫柩旁縣令以聞旌表

張得英妻陳氏丁氏王氏張氏髙氏附

按鳳陽府誌陳氏張得英妻礦賊亂氏被獲罵賊求死賊不欲殺乃奪刀殺賊遇害旬月賊退收殮一時同死者四人魏名達妻丁氏陸履順妻王氏張得智妻張氏張得昂妻髙氏

劉綾妻梅氏按鳳陽府誌梅氏年十七適劉綾越九月夫亡氏事姑五年克盡婦道父母欲奪其志遂自經縣令以聞旌表

王璇側室楊氏按鳳陽府誌楊氏王璇側室崇禎八年賊入城氏偕一婢匿﹠﹟下賊索得之逼金帛氏厲聲罵賊拷之度不能免紿曰金帛藏房中及入急取剪刀自刺濺血滿地賊吐舌而去

王雄妻呂氏按鳳陽府誌呂氏王雄妻年二十適軍人王雄家素貧夫死無以葬氏罄其服飾賣之旣窆抱幼女托所親撫養自縊死縣令以聞旌表

張萃黃妻王氏按鳳陽府誌王氏張萃黃妻江寧人通翰墨與萃並精繪事萃黃死氏視殮畢出夫婦平日所繪納柩中旋登樓理妝取萃黃繪扇置袖間對鏡自縊事聞建坊旌之

華樓妻顧氏按鳳陽府誌顧氏諸生華樓妻年二十八樓亡氏數自縊爲救蘇越二十餘日家人失防卒雉經棺側邑令以事聞建坊旌表

李寧妻季氏按鳳陽府誌季氏李寧妻流賊劫掠寧同氏走艸野間相失分散賊見氏脇之上馬不從被殺經七日面色如生

顧賀泰妻席氏按鳳陽府誌席氏諸生顧賀泰妻崇禎八年被賊擄欲辱之不從賊割其舌剮其眼以炮裂其腹死

魏氏五烈按鳳陽府誌魏瑤妻謝氏孀居年已七十賊至其媳王氏負之逃至河邊暫息賊逼近謝曰勿以老身累爾遂投水中死王氏與其女二姐僕賀銘妻丁氏及其女春兒俱自溺後得屍五人手相挽邑令吳一鸞建祠祀之

王馭幹妻韓氏按鳳陽府誌韓氏王馭幹妻年十八幹病亡越十四日焚香哭奠自縊死邑令以事聞旌表

張汝敬妻蔡氏按鳳陽府誌蔡氏張汝敬妻諸生炳繼母乙亥之變賊圍城急氏整衣拜祖先畢與家人訣閉門坐室中了無倉皇色城陷伏劍而死縣令以配享女忠祠

李玉妻石氏按鳳陽府誌石氏李玉妻年二十四玉病亡蓋棺畢卽沐浴更衣自縊死玉赤貧僦屋以居氏死無棺太守給銀以殮邑令賈應龍復爲營地葬其夫婦蓋屋立碑於其墓事聞爲建貞烈坊

黃嘉賓母梁氏婦梁氏三女附

按鳳陽府誌梁氏黃嘉賓母崇禎八年寇至同媳梁氏與其女三人攜手結帶曰與其溺於人寧溺於淵共投深池死學使旌之

姚黨妻賈氏按鳳陽府誌賈氏姚黨妻黨家貧鬻网巾爲業夫亡氏泣曰君遲遲行卽相從也或勸他適賈曰夫死可反面事人乎遂自縊貧不能殮親友助棺葬之

穆際元事蔣氏按鳳陽府誌蔣氏穆際元妻夫死至夜自縊柩旁

杜應試妻趙氏按鳳陽府誌趙氏杜應試妻應試死氏自縊以殉

余妻徐氏胡氏王氏周氏李氏程氏菊姐附

按鳳陽府誌徐氏余妻性貞淑知大義崇禎八年寇變抱五月兒屬婢善匿之婢泣受猶戀戀牽氏衣氏絕裾投井死一時相繼沈井者之庶母胡氏王氏舅母周氏嫂李氏表嫂程氏曁氏之弱妹菊姐共七烈焉

楊蘊奇妻王氏按鳳陽府誌王氏楊蘊奇妻夫亡自縊死

王朴妻孔氏按鳳陽府誌孔氏王朴妻夫死三日不食自縊柩前

王景凡妻楊氏按鳳陽府誌楊氏王景凡妻生一女方九歲崇禎間土寇嘯聚擄凡入黨不從殺之逼氏行氏曰汝埋吾夫卽去寇從之氏知所過處有井因攜女隨行投井死越八年地主貢士楊鴻烈得二骸葬焉

李自修妻徐氏按鳳陽府誌徐氏李自修妻家貧無子修寢疾氏盡鬻簪珥衣飾爲湯藥費修亡殮畢自縊柩旁年二十有七邑令表之入烈女祠

靑陽民妻按鳳陽府誌靑陽民妻失其姓氏及夫名夫以官逋系獄久不得出妻曰鬻我於遠商庶可不偕亡也夫從其言旣成券乃痛哭分袂渡淮至中流赴水死生其夫卒全其節

張云鵬妻王氏按鳳陽府誌王氏張云鵬妻有殊色爲流賊所獲罵賊不屈賊怒割其舌碎其身死

翟雲府妻劉氏按鳳陽府誌劉氏翟雲府妻寇至全家被害欲擄氏氏曰吾夫有金埋後園賊欣然往至井邊抱子墮井死

李本妻段氏按鳳陽府誌段氏諸生李本妻事翁姑以孝聞崇禎甲申賊兵入懷掠子女段欲投井賊止之罵賊而死

馬鼎爵妻莊氏按鳳陽府誌莊氏馬鼎爵妻夫早亡遺子女各一氏年二十七崇禎中流寇破城氏攜五歲女奔出城賊追之遇一井氏隨攜女躍入賊下石擊之聞者無不傷痛

郭氏女按鳳陽府誌郭氏女崇禎甲申藩鎭劉良佐叛肆掠過懷女爲所執恐被污結其中衣帶如織兵執刃求合女變色大罵延頸受刃兵褫其衣曰肯相從卽富貴矣女佯嗔帶結請佩刀斷之及得刀大罵愈甚披面屠腸而死

牛光斗妻劉氏按鳳陽府誌劉氏牛光斗妻夫被殺氏年二十七自縊死

張顯思妻周氏按鳳陽府誌周氏張顯思妻端重寡言笑與顯思相敬如賓歷二十餘年不忤顏色顯思疾藥餌無資氏典鬻不遺寸縷思或小加﹠﹟詞徐言曰會須同歸何必爾及病革氏欲先死顯思止之曰俟吾友某某至一見蓋棺吾目乃瞑子以吾言語之然後聽子爲計氏泣受命友人至氏傳其言卽縊死去思沒五日入祀貞烈祠

屠照妻楊氏按鳳陽府誌楊氏楊鎰女屠照妻照亡氏哀毀誓死姑諭以保孤苦守二年子殤遂自縊

蔣如詡妻丁氏按鳳陽府誌丁氏蔣如詡妻崇禎十五年裏中大亂丁避於母家賊驟至獲氏因紿之曰吾父瘞金當指授汝賊至其處覓金丁躍入井中死

張煜妻杜氏按鳳陽府誌杜氏張煜妻年十八適合肥諸生張煜四載夫亡自縊以殉姑三度救之遂絕飲食哭七晝夜姑堅其志聽自盡

於京妻李氏按鳳陽府誌李氏諸生於京妻夫早亡氏撫孤子拱幹守節流賊至執京之祖有成欲殺之京父澤九泣代弗許同被殺氏與姑汪氏挺立大罵以瓦器擊賊賊怒又殺之時拱幹爲有成懷抱至死未釋血漬莫認乃免

張箕妻李氏按鳳陽府誌李氏張箕妻文茂女茂妻沈氏孀居撫女爲擇嫁李泣曰母女相依爲命兒去母更誰依乃贅箕箕驕佚不事生業得惡疾死二子在抱李含哀撫育曲慰母心沈年七十三病沒家益貧氏節益苦或求之遂自縊死

吳崇讓妻梁氏按鳳陽府誌梁氏吳崇讓妻崇禎十年扶其姑劉氏避流賊於毀室中爲賊所獲不從賊刃其姑以脇之氏抱姑痛哭罵賊賊剖其腹墮胎而死

趙三在妻司氏按鳳陽府誌司氏趙三在妻年十七有姿色流賊亂與父母同匿被擄迫令上馬不從奪刀刺賊賊怒糜其體猶戟手撼指不僕三在抱之哭父母傷痛搶地俱被殺

劉壯生妻範氏按鳳陽府誌範氏進士劉某季子壯生妻幼服母訓知孝經內則諸篇夫死毀容不食其姑素愛之泣曰婦死耶吾爲爾立嗣守以終我可乎範氏拭淚相從未幾翁沒姑攜氏就長子養於白下遭兵亂姑以長子死墜江範氏從焉

許諫妻劉氏按鳳陽府誌劉氏許諫妻遭亂不辱斷舌剖腹而死

趙四姑按鳳陽府誌趙四姑衛百戶趙國俊少女崇禎七年流賊屠鳳陽其母攜姑出避遭賊欲掠去母不忍捨姑拂衣佯爲樂從賊大喜令上馬不顧趨賊馬前疾步如飛至驛程橋離賊不數步嗔目大罵躍入水死越三日顏色如生里人憐而瘞之

髙氏女按鳳陽府誌髙氏女父雲路年十五未出室遭劉兵亂自投小南門河溺死三日返葬顏色如生

黃之奎妻汪氏按鳳陽府誌汪氏黃之奎妻事親以孝聞崇禎十一年流賊至欲害其翁姑氏大呼曰寧殺我迫之上馬不從刃之至死罵不絕口

王文燦妻髙氏按鳳陽府誌髙氏王文燦妻夫亡氏年二十一閉戶自縊合葬北門外

申大志妻周氏按鳳陽府誌周氏知縣申大志妻寇至罵賊死

張良臣妻張氏按鳳陽府誌張氏張良臣妻良臣山東人夫婦避荒於蒙臣病死氏自縊有墓碑

時二姐按鳳陽府誌時二姐志學女年十六許聘田儒儒死女欲往守喪父母不許乘父母往弔於田更素衣自盡邑令立石表之

趙光大妻孟氏按鳳陽府誌孟氏趙光大妻性嚴峻舉止端靜𨿽貧家汲饁迥異常人事寡姑盡孝光大經年沈痼氏以死許母嫂慰止之氏曰已籌之熟矣及光大死之明日自縊

姜氏女按鳳陽府誌姜氏女幼許聘何其恭恭死訃至女哀毀成疾不食而死父母憐之合葬西城以成其志

蔣應節女按鳳陽府誌蔣應節女年十六許聘李啟芳未嫁芳病死女聞焚女紅諸物語其嫂曰萬一得死乞葬予骸骨道西遂自縊有司上其事旌表

汪長卿妻詹氏按鳳陽府誌詹氏汪長卿妻乙亥城破氏扶姑出避遭賊於道姑被殺氏抱屍號慟罵賊以頭觸石死

馮氏女按鳳陽府誌馮氏女父時變未受聘賊至不受辱見殺

徐琳妻王氏按鳳陽府誌王氏之驌女年十七適儒生徐琳崇禎元年琳亡王自縊死

李氏按鳳陽府誌李氏不知其夫名夫被賊執氏與其女潔兒俱投井死

徐引幹妻程氏按鳳陽府誌程氏徐引幹妻崇禎中夫死越三日登樓自縊

張琦妻盧氏按鳳陽府誌盧氏張琦妻爲流賊所執驅之行抱女投水死

董琩妻王氏按鳳陽府誌王氏董琩妻琩始以治產成病繼以病罄產王氏鬻簪珥旣盡而十指續之琩死無族姓王竭力殮葬之歸依母居當除服之日湔洗故衣著之夜自縊死

陸捷略後妻段氏按鳳陽府誌段氏懷遠段鳴蛟女蒙城諸生陸捷略後妻也年十六歸捷略前妻楊氏子篤生甫周歲段撫之如己出崇禎十四年捷略病死段持門戶惟謹捷略兄弟四人其伯氏亦諸生涎其有謀去段則操縱惟我遂陰以段許嫁邑豪劉振吾劉登其堂婦知之叱去劉意其不可奪謀之主者乃夜率其徒黨數十人操刀排闥入劫段倉卒間段驚爲盜也亟攜其子避羣奴爭挾段出段堅不行遂縛之驢背以馳至中途段從火光人語中瞥見劉始覺之因呼謂曰若將以我爲婦而計出此名不順且我爲若所縛甚苦旣辱愛盍少假此地有穆姓者吾家戚屬也請與語當善成之劉見婦辭婉且狎知穆許之解其縛叩穆門入段因穆以語劉曰吾知君爲人所紿矣若幸全吾節吾家有牛八頭驢四口可盡舉以償也劉不應挾之去穆素長者飲泣而已比至劉劉偕其屬歡呼飲啖將黎明欲犯婦婦度不免陽謂曰吾與君百年姻好未脫故衣而薦枕席不吉且鐵鑪入阱﹠﹟吾奚適而用是汲汲焉劉信之婦因折節斂容與其眷屬好語申旦賀客闐門中外皆爲劉慶得新婦劉亦沾沾自喜段僞語劉曰夜來親戚俱勞苦請爲治具劉益喜段因入廚下料簡鮭菜申飭奴婢忽佯稱心痛不可忍入閨就寢家人匆遽告劉劉亟往視曰無憂吾比得心疾靜息片晌當自愈爲吾掩扉敕廚下蚤治諸姑飲劉益信不疑段乃取銀簪從心刺入極力一下進三寸許痛甚大聲一呼家人驚﹠﹟之則氏散發僕地瞑目﹠﹟齒猶罵死賊死賊云時崇禎十五年臘月事邑令置劉於法歸段棺合葬捷略之墓後劉舉家俱沒於疫

林沖漢妻朱氏按鳳陽府誌朱氏林沖漢妻崇禎甲戌衝漢死氏年二十五撫二孤守節壬午流寇至家人勸避氏曰夫柩在安忍棄耶隨匿其幼子於柩下身持刃以待賊入遽牽氏衣氏持刀大罵賊不能奪索得其子攜之而走氏前執子手曰嫠婦數年不卽死爲此子耳賊斷其右手氏易左手又斷之驅子而去氏昏僕猶喃喃罵不休賊怒殺之遺一子名起鵠比長食餼於庠

胡從政妻闞氏按鳳陽府誌闞氏胡從政妻年二十八夫亡守志崇禎壬午之變罵賊死

曾長治妻戴氏按鳳陽府誌戴氏曾長治妻長治系忠節曾翀第六孫以疾亡氏年二十五服鴆赴火皆母救之次日復經柩前又不得至第六日觸棺而死詔旌之

王冕妻姚氏按鳳陽府誌姚氏王冕妻夫病亡氏年二十九悲號不食而死

陶志善妻王氏按鳳陽府誌王氏陶志善妻年二十夫亡撫棺號哭七晝夜自縊死

常某妻張氏按鳳陽府誌張氏貧家女嫁常氏子一載夫亡氏遂自縊死

時慶妻曹氏按鳳陽府誌曹氏時慶妻年三十慶病易簣時顧謂氏曰家貧無子善事他人氏泣曰烈女不事二夫但父老弟幼奉養無人父終三日後卽來見君慶亡遂歸養十有二載父歿趨夫墓所絕飲食哀哭死有司奏請建坊水門塘

綠衣女按鳳陽府誌綠衣女不知姓名獻賊陷郡被掠眾賊爭犯之不從賊怒縛於庭槐灌油燎之嫚罵不輟而死

範﹠﹟妻陳氏按鳳陽府誌陳氏範﹠﹟妻﹠﹟以縫皮爲業病死家益窘遺孤四歲常枵腹以守之後子溺水死遂自縊

魏夢鶴妻時氏按鳳陽府誌時氏魏夢鶴妻事翁姑以孝稱乙亥之變夫爲寇殺投井死

瞿氏女按鳳陽府誌瞿氏女許字董君兆未嫁崇禎六年流賊猝至家人皆竄去女自度不能免遂自刎死

趙繼明妻周氏按鳳陽府誌周氏趙繼明妻夫死沐浴投繯巡方具題旌表比部毛湛爲撰碑文

陳一策妻王氏按鳳陽府誌王氏繼先女陳一策妻年十五歸本府軍人陳一策甘貧事翁姑六載夫亡氏不食自縊死

李準妻胡氏按鳳陽府誌胡氏諸生鼎彜女也年十九歸李準準不才蕩業以妻償逋氏遂自縊死

程稔妻韓氏按鳳陽府誌韓氏程稔妻家貧孝事孀姑夫死潛於柩旁以腰絰自縊死

張氏按鳳陽府誌張氏失其夫名僉憲孫女崇禎十年與流寇遇見氏少艾欲執去母稽首乞哀賊殺之旋牽氏臂氏罵曰賊奴污我手速斷去寇怒臠其軀時溽暑家犬爲守其屍不去他犬入則嗥吠逐之賊退家人爲收葬

徐長堅妻宋氏按鳳陽府誌宋氏徐長堅妻崇禎十二年夫亡氏年二十卽是日自縊死

丁可仕媳馬氏按鳳陽府誌馬氏丁可仕媳仕子早亡馬以死殉其父以爲害其女訴於官郡守乃旌其烈焉

王邦妻馬氏按鳳陽府誌馬氏王邦妻年十六歸邦方九日邦溺死於河氏欲往從家人阻之遂自縊知州王鎣卜地合葬焉

王鳳鳴妻張氏按鳳陽府誌張氏王鳳鳴妻孝事病姑夫亡水漿不入口者六日散衣飾於所親竟以死從時年二十葬相城西南隅

王之屏妻劉氏按鳳陽府誌劉氏王之屏妻夫病亡氏欲以身殉親鄰以姑老勸遂矢志養姑姑死會盜寇焚掠氏奔夫墓自縊死

耿二姐按鳳陽府誌耿二姐受臨淮吳大良聘未嫁良死二姐奔拜吳柩自縊死有司題請建坊

李國模妻黃氏按鳳陽府誌黃氏李國模妻夫亡年二十自縊柩前

李應元妻陸氏按鳳陽府誌陸氏李應元妻崇禎九年流賊破五河應元被擄時氏在河東聞之奔賊營泣告曰願畱妾贖夫賊欣然從之應元猶不忍去氏謂曰夫死妾亦必爲所擄俱死無益也久之夫遁已遠遂奪刀自殺賊吐舌相嘆不置

張氏三烈按鳳陽府誌張氏三烈州示縣鄕張國憲有二女長年十八次年十六憲弟國俊妻龔氏年二十五崇禎間礦賊數萬破寨陷樓三人並投繯死後數年具題坊表

滑鯤妻孫氏按鳳陽府誌孫氏滑鯤妻進士文蔚母以苦節自守遇變罵賊被殺其子慟哭不去賊義而捨之

馬鼎親妻王氏按鳳陽府誌王氏馬鼎親妻與其姒楊氏同寡楊有子氏無子因勸楊撫孤己自盡

孫氏女按鳳陽府誌孫氏女父天祿崇禎十七年劉兵駐五河劫掠過於賊女未及避兵持刃逼女女觸刃死

劉啟明妻周氏按鳳陽府誌周氏劉啟明妻夫亡殮畢焚香曰俟我同行遂自縊柩側

王養正妻張氏按鳳陽府誌張氏王養正妻養正官副使沒於任氏聞報設靈慟哭之絕粒七日死

潘養晦妻牛氏按鳳陽府誌牛氏潘養晦妻夫死氏欲自盡姑馬氏勸乳子以延夫嗣後子以痘殤乘姑睡投井中死事聞建貞烈坊

魯大智妻王氏按鳳陽府誌王氏魯大智妻夫被殺氏罵賊自刎

汪毓妻王氏按鳳陽府誌王氏汪毓妻崇禎乙亥城陷翁可奇被執拷逼極慘夫毓秀挺身赴救死氏見夫遇害抉石投之亦見殺

馬云衢妻田氏按鳳陽府誌田氏馬云衢妻夫病篤家貧無藥餌田竭力致之夫死越五日自盡邑令表其閭

萬言妻吳氏按鳳陽府誌吳氏萬言妻年十八歸萬言時流賊過縣吳與妹松花同往避母家遇賊懼受污相挽投水死

胡本廉妻周氏按鳳陽府誌周氏胡本廉妻年二十夫亡撫孤十七年孤以病死周盡焚其衣履遂自經

鄒述孔妻張氏按鳳陽府誌張氏張觀光女鄒述孔妻崇禎十年賊破城遇氏於城隍廟前罵賊見殺

劉惺如妻李氏按鳳陽府誌李氏生員劉惺如妻崇禎丁丑流寇犯靈璧李氏方妊遇賊恐不免引刀剖腹而死寇亦憐之邑令旌表

陳纘修妻鄒氏按鳳陽府誌鄒氏師孟女年十七適永丰鄕陳纘修修赤貧氏勤儉相夫崇禎九年流賊破城擄氏欲污之不從見殺

丁樞妻陳氏按鳳陽府誌陳氏丁樞妻夫死殮畢沐浴自縊

周竇蘭妻陶氏按鳳陽府誌陶氏周竇蘭妻夫亡氏誓與偕姑勸曰汝方妊若生男所賴者大奚輕死陶姑待之逾三月果生子七日而殤遂往夫墓悲號還自縊死

張起鳳妻許氏李澤溥妻附

按鳳陽府誌許氏張起鳳妻值寇亂夫妻被擄殺鳳畱氏氏手搏賊遇害其妹嫁李澤溥溥病革憐其年少無歸意使去笑曰我有歸也托取物入他室自縊溥隨死猶及知之事聞姊妹並入表貞祠祀焉

趙佳兆妻梁氏按鳳陽府誌梁氏生員趙佳兆妻遭寇亂被執知不可脫遂自刎死

李澤久妻李氏按鳳陽府誌李氏李澤久妻夫隨父任浙中死氏聞訃飲毒以殉

鄒承鳳妻盧氏按鳳陽府誌盧氏鄒承鳳妻夫死氏年十七縊死柩旁

鹿萬春妻張氏劉

氏附

按鳳陽府誌張氏鹿萬春妻夫亡撫孤矢志年七十賊索金帛不應以刃加其項氏引頸受之其子婦劉氏慟罵扃戶引火自焚賊嘆而捨之

趙氏姊妹按鳳陽府誌趙氏姊妹父文學崇禎八年流寇亂舉家被害二女潛地窖中得脫旣寇去出逃翁家寺村中寇復集二女恐污遂攜手投井死村人出之面色如生因名其井爲雙貞

駱某妻吳氏按鳳陽府誌吳氏駱某妻年二十夫亡撫幼子守節寇至登樓樓焚抱子下賊驅之去不從被殺

韓光祖妻武氏婦李氏妹女孫媳附

按鳳陽府誌武氏諸生韓光祖妻進士獻策母同婦李氏罵賊不屈投火自焚策請於上得恩卹贈孺人一妹一女一孫媳王氏俱從死

程姓妻倪氏按鳳陽府誌倪氏程姓妻夫病嘗刲股及死撫嗣子守節奉養二十餘年寇至欲亂之不從被殺

諭有仁妻賈氏按鳳陽府誌賈氏諭有仁妻崇禎八年流寇犯郡氏恐被辱投金水橋下死

崔起妻程氏胡

氏附

按鳳陽府誌程氏諸生崔起妻逆闖入羞出走與子天祥妻胡氏婦姑相向縊死

魏姓妻胡氏按鳳陽府誌胡氏魏姓妻年二十夫亡撫幼女守節十餘年寇至自縊死

王有聲妻郭氏按鳳陽府誌郭氏諸生王有聲妻城陷遇賊索銀罵賊死

懷毓秀妻冀氏按鳳陽府誌冀氏懷毓秀妻夫亡無子女氏自縊以殉

程宗洗妻王氏按鳳陽府誌王氏諸生程宗洗妻寇至氏恐被辱自縊死

鹿岱妻劉氏按鳳陽府誌劉氏鹿岱妻賊至執其姑將加害氏願以身代賊不許氏哀呼投烈焰死賊義而釋其姑

秦培篤妻王氏按鳳陽府誌王氏諸生秦培篤妻崇禎八年流寇入室夫婦罵賊相向死

盧敏妻劉氏

閨烈部列傳四十七

明四十二

申有綱妻劉氏按定遠縣誌劉氏淮安民劉彬宇女性聰慧識文墨年十五適山西申有綱未一載因家變自縊完節墓在東門外縣令爲立碑時崇禎十四年

徐旭妻韋氏按定遠縣誌韋氏江淮衛武舉徐旭妻崇禎乙亥流寇入宅投井死奉敕旌表

髙選妻時氏按虹縣誌時氏諸生髙選妻外翰時際明女流寇掠邑城其夫爲寇所追投河死氏年二十有二聞訃慟哭不絕七日水漿不入口卒不死遂自縊士民悲之崇禎中縣令張漢翀申請表其門

林起翰妻裴氏按霍丘縣誌裴氏父文學識量母趙氏育女三氏最少生有異稟孩時卽寡嬉笑及長日惟掃幾焚香默坐刺繡經年不一出寢門裏中鮮知裴家有此女也林閬頂與量爲世交爲其季子起翰求焉已納聘而閬頂以公車行次年春頂之魏其妻病甚氏聞憂損廢﹠﹟其冬頂還爲翰娶量贈奩甚丰歸三日上其筐篚管鑰於姑不自有也翰每夙興入館午夜讀書不輟頂喜以詢其妻曰兒向者不若是妻曰裴氏女孝而且賢兒之勤婦勸之也次年流寇逼城令他出人心洶洶頂亟率子弟鳴劍登墉支一晝夜次日寇﹠﹟蟻上官束手無尺鐵寸鏃相拒頂遣諸婦歸母家自完氏曰我林氏婦幸則相隨不幸亦俱死翰曰卽不歸亦須稍避遂至一茅舍見有池水渟然氏已心屬之旣而顧其婢曰此水惜甚淺爾可遠探賊一賊將近捨婢入報而氏已解帶雉經於梁婢以刀斷之氏蘇曰爾乃苦我婢曰頃賊遠矣氏出睨視有間又二賊躍馬來氏項間尙餘斷帶力以兩手自勒婢持之曰俟賊至爲之氏曰我志決矣遂奮身池中扼斷帶死婢不得援據地而號賊過下馬問曰好妮子尙可救乎婢曰气絕矣賊撫婢曰其善守之越三日婢奔告頂收其屍顏色如生因設位於堂之右頂率家人哭之無大小俱慟次日賊大至家人咸驚竄獨前婢不去見一渠魁擁導入室觀靈位曰烈婦耶頭者再隨下令曰無傷烈婦家無敢偃臥靈傍拔令箭送其婢出曰夜來爾於此不便可止城外五里許明日再來視香火也

劉在寧妻王氏按霍丘縣誌王氏邑諸生劉在寧妻貢士瀇母也崇禎十五年流賊再破縣城氏老且病瀇跪泣請負以逃氏不可曰垂朽之身不應偸生與其野死何如家中語未竟賊至執在寧及瀇去氏憤詈不已賊殺之

義烈婦按霍丘縣誌義烈婦不知其名賊於邑南鄕邏得逼之婦拒不從賊挾婦歸營又不往賊怒曳之一步一搒掠之移時婦隨杖步步嘔血而死

汪良夔妻江氏二

女附

按霍丘縣誌江氏賈人子汪良夔妻有機智婦姑子女偕遇賊賊手刃其舅姑江意次將及己與二女乃餌賊以錢帛誘及河度二女已遠舉身入河賊知其詐急擊之推刃破額而斃後二年賊又至二女俱及笄受聘而未歸舉家避賊舟中賊抵舟長女自艙中躍出投於河季繼之爲賊所持挈登岸將污之女極口詬詈賊大怒支解而去

程汝倫妻汪氏沈

氏附

按霍丘縣誌汪氏諸生程汝倫妻倫居集之北樓有子翼聖亦庠員寇至倫憑樓與賊持賊急攻樓勢不能守汪誓不辱身先自縊妾沈氏見汪死亦投繯焉

張異寵妻吳氏按合肥縣誌吳氏府學生員張異寵妻年十九壬午寇亂氏扶姑至東關外小港內以泥塗其面匿城坳蘆葦中賊搜得命洗垢欲彊之去氏罵不絕聲死之

張天寵妻程氏按合肥縣誌程氏年十八適邑庠生張天寵流賊之變氏居母家同孀婦嚴氏及弟妹避賊於褚家堂賊逼之遂投水死妺年十四許字孫鏐罵賊不屈賊怒傷其面死而復生

蕭嗣傑妻葛氏按合肥縣誌葛氏貢生蕭嗣傑妻壬午城破氏懷孕避賊度不能全遂自溺於月堂庵池水中死

儲汝英妻王氏按合肥縣誌王氏諸生儲汝英妻城破赴水水淺不得死賊逼之上岸氏罵不絕口引懷中剃刀刺喉湧血數升而死賊相顧愕然而去里人共捐金葬之呼爲烈婦冢云

成允母陳氏張

氏附

按合肥縣誌陳氏生員成允母壬午寇變允方九齡氏指允謂其父曰善護之妾當赴淸流不以累君也遂偕其妯娌張氏投井而死

胡一龍妻闞氏按合肥縣誌闞氏童子胡一龍妻崇禎八年寇至投水死

王之翰妻陸氏妾張氏附

按合肥縣誌陸氏庠生王之翰妻夫亡與妾張氏守志賊入郡擄其子兩寡曰所以不卽死者爲此藐孤兒耳肯與爾賊乎身被十餘創抱子不釋遂同遇害

王希松繼室臧氏按合肥縣誌臧氏王希松繼室城陷自剄翌日死邑令旌其門

趙觀乙妻王氏按合肥縣誌王氏舉人趙觀乙妻崇禎末遇害投水爲家人所救聞夫被掠哀號絕食而死邑令題其墓

髙士貞妻王氏長女婢梅兒附

按合肥縣誌王氏孝廉髙士貞妻壬午賊至以簪珥分賜婢僕令護其子出城自與長女守閨不出眾促之不行欲投井其婢梅兒牽衣勸曰見賊死未晚也氏曰見賊不得死所矣遂投井長女繼之梅兒亦從焉

胡璞母余氏按合肥縣誌余氏郡庠生胡璞母壬午流賊破合肥氏隨姑抱子逃難出門一望號痛曰賊騎充斥如此去將焉往吾以皎皎之軀葬於淸波耳以兒付姑赴園池死經旬乃殮顏色如生

夏聘功妻韓氏按合肥縣誌韓氏夏聘功妻年十九生子淳未周聘功沒氏撫育孤兒冰霜自矢壬午寇變自縊死

縣橋婦按合肥縣誌縣橋婦不知其名壬午之變避難至縣橋賊見其少艾馳馬逐之婦自橋投水賊下馬扶之婦披髮大罵中數矢而死

李蒼霖妻王氏按合肥縣誌王氏李蒼霖妻年二十五壬午城陷賊殺其夫欲犯之氏抱夫屍且哭且罵不屈而死

汪瑛母周氏按合肥縣誌周氏生員汪瑛母城破被執不屈身被三創罵不絕口而死

趙函乙妻解氏按合肥縣誌解氏進士趙函乙妻壬午寇變母髙氏挈之行遇賊將犯之氏曰吾名門女名儒之婦賊徒敢污我乎與母同赴塘水死後函乙成進士督學江西欲請旌未果媳汪氏進士浴日女以節稱

胡拱極妻黃氏按合肥縣誌黃氏鄕民胡拱極妻夫早喪撫諸孤備歷艱苦流賊突至被執氏遙指諸兒大呼曰若﹠﹟未成人有負汝父之托惟潔身見汝父地下也遂大罵賊賊怒白刃交下血濺滿庭而死

王羅春妻李氏按合肥縣誌李氏適王羅春未期年羅春遘疾氏刲股至再羅春死將葬欲生殉家人止之而志愈篤屢自縊爲翁姑救免婢感其誠亦願從死夜半與婢同死家人驚救之婢生而氏不活矣與羅春合葬

唐經國妻董氏按合肥縣誌董氏唐經國妻壬午寇變氏年十九抱幼子赴水賊追及之氏大罵賊怒攢槍刺之至死罵不絕口並其幼子俱斃經國目擊其事誓不再娶未幾亦亡

王時彥母湛氏張

氏附

按合肥縣誌湛氏邑廩生王時彥母壬午城破彥與賊格鬥被殺媳張氏攜幼子投水湛見之罵賊而死

王孫謀妻張氏姚氏呂氏附

按廬江縣誌張氏貢士王孫謀妻中書舍人永年太學生延年之母工部主事鳳鼎之祖母也事翁姑盡孝訓子慈崇禎乙亥廬城爲賊所破張與鳳鼎妻姚氏俱死延年妻呂氏遇賊不屈墜城毀齒被殺

姚履和妻丁氏談氏附

按廬江縣誌丁氏貢士姚履和妻城陷與妾談氏俱赴水死長女卽丁亥進士王鳳鼎妻

李靑妻呂氏按廬江縣誌呂氏儒生李靑妻崇禎十年流寇至西鄕氏攜八歲幼子生謙匿馬槽山洞賊見氏少艾欲污之氏大罵不從賊脇以刃氏曰殺則殺耳何脇爲賊連刺之氏罵益厲四賊共運巨石摶之遂成虀粉時邑紳宋志靈避賊在對山親見之後四十餘年始得縣令旌表

張大受妻楊氏按廬江縣誌楊氏舉人張大受妻貢生張瓊母也崇禎乙亥流寇圍城危在旦夕氏慷慨泣下語夫曰賊攻甚力城必破我義不受辱計惟先君避泉下耳復拊諸兒曰不能相顧矣城陷賊入眾倉皇避氏直走宅後乘闉墜而死賊去家人得其屍顏色如生

王歷年妻盧氏按廬江縣誌盧氏貢生王歷年妻壬午寇至氏年二十四攜二幼女匿母家夾墻中賊索得之時道旁有井氏紿賊曰渴甚能以一瓢飲我乎我必從汝也賊因釋手將汲氏翻身抱石投井死賊怒連操長矛刺之井水爲赤並殺其二女婢冬桂目擊其慘以述於人

毛可逵妻姚氏按廬江縣誌姚氏毛可逵妻年二十七夫亡遺腹生子雋矢志苦守撫訓長子尙偉並雋成立城陷罵賊而死

王祈年妻呂氏按廬江縣誌呂氏諸生王祈年妻流寇充斥道路流離祈年攜幼子與妻出奔勢不能兩全氏垂涕叮嚀夫一轉瞬觸石碎首而死幼子名鳳來以明經爲丰縣教諭

曹二妻周氏按廬江縣誌周氏曹二妻夫歿無子伯氏逼其攺嫁氏不從堅守三十載足不逾閾並絕歸寧賊至登樓焚死

趙天任妻徐氏按廬江縣誌徐氏趙天任妻年二十四夫亡三子孤幼家貧紡績爲生苦志守節五十餘年年七十六賊至赴水死

丁氏女按廬江縣誌丁氏女許聘王子詔詔病歿女爲持服三年服闋歲大祲人心洶洶父謂曰殍在旦夕曷若擇可者字之女泣謝曰女自有死所終不以饑死也父潛許鄰子某親迎有日女陽爲不聞一夕整衣危坐俟間投捨旁井中時縣令以勸農至得死狀因碑其墓表其閭焉

季氏女按無爲州誌季氏女陳氏臧獲之女也父死獨母在陳陳素爲虎冠之吏與州武弁朱姓者交甚密一日朱過陳猝與女遇見其美而艷凝睇者久之因問陳曰何物老嫗生此尢物曰此老僕女也其父早亡獨嫗在耳曰婚何姓曰受聘馬姓未娶也朱默然良久而別謀於媒氏求爲繼室使請於陳不可曰彼許字有年矣媒以告朱思有以動之翌日攜白鏹百金過陳謂曰嫗女果聘於馬乎吾聞馬氏貧甚不惟無以娶且無以生若轉而歸我償其聘令他娶彼得厚資營什一之利亦足以謀生兩便之道也惟君圖之言畢因出袖中金置幾上陳心動曰當爲君圖謀朱出陳呼嫗語之曰若女許馬姓馬姓者貧無以謀朝夕若攺適於朱朱固望族愈於馬嫗厲聲對曰妾𨿽賤素聞女箴矣豈以身賤而乖大義乎陳知不可彊乃私造馬婉言之馬初有難色旣而畏二人彊禦恐生不測彊應之朱遂納聘於陳陳受之嫗無可柰何惟命而已女聞不動聲色佯謂母曰今奉主命諒不可違違之則殃必及身但兒與馬郎十餘年婚姻之約一旦背而他適情亦難堪惟母邀至家與兒一面以了宿緣嫗如言設酒食延馬至女隨母出再拜而入檢篋中聘擲於庭大聲曰業已生離需此何爲徒增人恨耳馬聞之涕泣交頤勸之酒不能下咽起去女見郎去謂嫗曰馬郎無復再會母可遠送之嫗亦眷眷不忍別送近馬捨而返入門見杯盤狼籍﹠﹟其無人扣其扉則堅閉唾﹠﹟紙而窺之女已自經於﹠﹟急破戶解其繯不蘇嫗枕屍而哭且詈曰惡奴何索吾母女命至此於邑悲哀至夜半亦縊而死聞者莫不駭異諸生沈惟淸者陳氏比鄰也目擊其事邀同學諸生具其事白於州守旌之

陸官治妻沈氏蟾

姑附

按無爲州誌沈氏陸官治妻年十八歸官治官治有妹名蟾姑年十四兩人甚相親愛流寇蹂躪江淮間氏與蟾姑過後園露井指曰倘遇變此其畢命處也崇禎壬午賊夜陷城氏方乳兒聞變急付保母曰善持去兒命在汝矣遂與蟾姑以絹帛連屬手背投井死經七日家人獲二屍於井中顏色如故衣屐皆纏束緊密水不能入聞者莫不淚下梅村吳偉業題曰濡須城下起干戈二女芳魂葬汨羅安得米顚書大字井邊刻石比曹娥

蕭貞白妻張氏按無爲州誌張氏幼失父母祖秀峯撫之長適蕭貞白崇禎末流寇掠其鄕夫婦匿九卿山洞爲賊搜得見氏美悅之氏度不能免因紿賊曰若縱吾夫當從若賊縱其夫去卽罵賊賊縛至火側欲逼污之罵益甚賊斷其舌投烈焰中僕蕭隨目擊其慘厲聲前罵賊亦被支解

劉光生妻朱氏按無爲州誌朱氏諸生劉光生妻年十九值流寇破城氏扶姑走避被執宛轉求脫姑於難姑旣脫遂罵賊觸墻而死

張景平妻朱氏按無爲州誌朱氏張景平妻朱合浦女年二十餘萬歸寧流寇襲破郡城倉卒莫避宅後有官渠氏抱其子投於水水僅深尺許求死不得以頭沒泥中良久乃絕

蘇蔭芝妻阮氏按無爲州誌阮氏年二十二歸蘇蔭芝時黃藩得功鎭州戍卒散處民家蔭芝家二卒寓焉芝偶他出悍卒遂入調其婦見虛無人可脇而從也婦度不免紿之曰我性愛潔俟兩君沐浴卽聽所爲二卒不疑因就浴婦闔戶自縊死蔭芝回控於兵備痛杖兩卒遣弁員祭之旌其門蔭芝遂棄家爲僧

畢力尙妻張氏按無爲州誌張氏畢力尙妻崇禎壬午流寇至鎭氏負老姑趨船避方置姑船中賊忽至氏知不免投江中死而姑獲全

張必美妻蕭氏按無爲州誌蕭氏張必美妻嫁甫半載美亡氏年十七與姑王氏同孀居姑憐其少勸攺適不從鄰人徐爾興富而猾稔氏美色賄其兄羽徵欲彊委禽焉氏堅拒之適黃得功鎭州爾興投充掾吏以勢脇之姑懼禍勸氏氏曰我死彼卽禍也潛啟後扉投井婢知救免翌日爾興果集兵至門氏避至空室縊死雞杙上美伯正卿訴其狀於藩鎭鎭鞫實杖爾興擬辟隨旌氏門

石汝瓊妻蔡氏按無爲州誌蔡氏石汝瓊妻年二十六生一女二男崇禎十五年流賊破城氏率子女同溺水死葬天王廟有石碑立墓前

宇達道妻耿氏按無爲州誌耿氏貢生宇達道妻鄕飲賓耿天化女年十七適達道有流寇之警先期自誓曰脫有不測吾惟一死及城破遂投於河時年十九

趙文姑按無爲州誌趙文姑趙崇仕之女許聘沈可鋐崇禎十五年流寇陷濡女從父母避山中爲賊所獲欲攜去彊之乘女持石自碎其首罵賊不絕賊大怒解其屍時年十四

董國治妻馬氏按無爲州誌馬氏董國治妻崇禎壬午流寇掠州之北鄕氏被執賊悅其色欲污之氏拒罵百端以頭觸賊刃血淋漓僕地賊怒劃其腹而死

周培忠妻張氏按無爲州誌張氏周培忠妻崇禎壬午流寇掠北鄕男女皆奔避氏以夫病篤不忍離爲賊所獲悅其色欲攜之去氏且哭且罵堅不行賊以槍戳其足昏絕僕地更火其廬夫婦同時焚死氏年十九

胡羽生妻呂氏按無爲州誌呂氏胡羽生妻崇禎壬午流寇破州氏被執厲聲罵賊賊怒加以刃氏抱幼女投水死時年十九羽生與侍女桂喜亦赴水而死

李從仕妻嚴氏按巢縣誌嚴氏李從仕妻爲流賊所獲脇之入營氏堅不往賊曰不行卽驅入火中氏紿賊曰放手我自行行見烈焰遂奮身投入賊呼眾救之已無及矣

徐奇女按巢縣誌徐奇女許字生員曹大復年未及笄以名節自勵遭變遵父命自縊死

陶燦妻管氏按巢縣誌管氏陶燦妻與姑及祖姑同遇賊賊拉氏行氏揣不去必遺禍兩姑遂振衣而前姑漸遠遂坐地不起賊驅之指賊大罵賊怒以梃擊之首碎血流人無敢救者次日賊並火其屍

趙宏勛母熊氏按巢縣誌熊氏趙宏勛母賊至家戕其孫女氏抱屍痛哭罵賊不休被殺

嚴成寬妻鍾氏按巢縣誌鍾氏嚴成寬妻爲賊所執彊之行不從以刀斧擬之亦不屈誓曰我但願作淸白鬼引頸就殺眾迫之行前至瑪瑙澗踴身投之觸石而死

胡學禮妻徐氏按巢縣誌徐氏胡學禮妻徐奇妹奇挈妻女寓其家守城城破氏引刀自剄賊去復蘇又數日而死

髙某妻兪氏按巢縣誌兪氏髙某妻家居銅煬鎭西北賊入其家挈之行氏坐地罵賊賊怒縛之攘臂不就遂刃其一臂氏大罵賊遂刳其腹分其屍而去

嚴成志妻陳氏女五一兒附

按巢縣誌陳氏嚴成志妻志與賊格鬥死氏助斗見夫傷觸壁而死其女五一兒年十六賊欲挈以行不動賊婉言誘之不答及牽其衣卽大罵賊知不可奪並殺之

葉士彥側室陳氏胥氏按巢縣誌陳氏胥氏皆葉士彥側室居無爲州田莊夫變檄至籍其產二婦聞之從容理髮易新衣履以鍼密縫攜手投水死有司親詣撈屍驗之玉面如生兩手仍相攜不解命殮設奠含淚酹酒觀者如堵莫不隕涕

胡氏女按巢縣誌胡氏女巢之柘﹠﹟鄕人許字吳宗堯將嫁宗堯忽得不起疾未幾訃聞女方食投筋趨入閣藏匿而泣父母諭解益啼不止不食七日以死楊五奠爲之贊曰於惟聖朝式彰教化作忠於上迪孝於下貞哉烈女殉夫未嫁爲木則松爲日則夏於斯萬年其名不謝

徐奇妻姜氏按巢縣誌姜氏徐奇妻崇禎乙亥寇變隨夫人城守禦城陷聞賊殺掠慘狀謂夫曰吾家世淸白斷不受賊屈辱君等須自裁決做个漧淨人卽同其女縊死

陶之令妻沈氏按巢縣誌沈氏陶之令妻生員陶希周長媳沈珂鳴次女乙亥賊至其家闔門被執賊獨呼氏起氏奮然而前延頸求殺同列嗤之冀以稍緩賊怒氏作色曰我豈肯偸生忍辱貽笑後人賊見不可奪遂殺之時學師王某適有一婢在氏家﹠﹟難親見其事婢獨得遁出以其事白於學師云

葛遇明妻尹氏按巢縣誌尹氏葛遇明妻流賊入城夫被執氏奮臂直前解縛妄欲脫夫賊眾大怒梃刃交加血流滿身罵不絕口而死

趙宏勛女佛兒按巢縣誌佛兒趙宏勛女年十五爲賊所執厲聲痛罵死於刃下與祖母熊氏同旌表

段再振妻王氏按英山縣誌王氏邑庠生段再振妻年十九崇禎九年秋避流賊於羊角山被執罵賊不屈而死

鄧我榮妻馬氏按英山縣誌馬氏邑貢生鄧我榮妻崇禎八年爲流寇所執罵曰何物賊奴敢近我乎賊怒殺之死甚慘

張子玉妻王氏按滁州誌王氏張子玉妻崇禎丙子寇掠滁南僥王被擄不從大罵見殺

余應鳳妻趙氏

夏禹準妻武氏

丁華所妻沈氏按滁州誌已上三婦俱崇禎丙子遇流寇不屈先後遇害

胡繼業妻丁氏按滁州誌丁氏胡繼業妻崇禎丙子流寇攻滁殺掠珠龍鎭擄丁欲姦之弗從脇以刃大罵不絕口遂被磔死

袁蘭妻丁氏按滁州誌丁氏袁蘭妻百戶興之女於歸四月蘭死明日卽自縊有司奏表建坊於門復其家

楊希魯妻吳氏按滁州誌吳氏楊希魯妻年二十夫亡母再三勸嫁佯諾母去自縊死

何氏女按滁州誌何氏女家郡之烏衣鎭性柔淑女工父母鐘愛獨甚年十六崇禎丙子寇由江浦蜂擁至鎭渠魁見女姝麗欲私之女堅拒罵不絕口被支解血漬漫檐砌間屢拭如故

金楚珍妻吳氏按滁州誌吳氏金楚珍妻居邑西程市崇禎乙亥賊至卒不及避氏被執不屈身受數創流血被體以死

張君常妻晉氏按全椒縣誌晉氏太學生晉國士養女儒生張君常妻崇禎乙亥流寇奄至氏避亂村中賊騎突入氏遂爲賊所執以刃脇之大罵遇害至死猶罵不絕口

簡居敬妻戴氏按來安縣誌戴氏簡居敬妻年十七適居敬居敬宿疾六年氏侍湯藥不倦事舅姑尢孝居敬沒及葬戴奮身投穴欲與同埋其父沂救歸至夕佯爲舅姑治節物候人寢夜靜自縊臥內有司旌之

康春花按來安縣誌康春花父保以許配陳祥之子洪洪遠適保死母陸他適春花依其祖母馮及姑母衣食凡七易寒暑洪不歸有茅富者謀妻之不從潛剪髮指所葬地曰吾將結庵終身於此又三年洪猶不歸富竟彊委禽於馮且紿曰陳祥亦諾矣女度勢不可已密詣父墳痛哭歸而自縊縣令聞於上置額於旌善亭親祭拜立碑表其墓

劉之翼母葉氏按和州誌葉氏劉之翼母賊至率婦湯氏同溺死

羅春育妻黃氏按和州誌黃氏羅春育妻遇賊不屈自溺死

盛塘妻髙氏按和州誌髙氏盛塘妻賊至同姑赴水死

葛某妻諭氏按和州誌諭氏葛某妻江右人寓銅城閘鎭夫歿朝夕哭泣致死居鄰感慟上其事於令旌之

成君立妻王氏女轉姐附

按和州誌王氏成君立妻乙亥之冬秦寇猖獗和城將陷街巷喧沸攜兒挈婦者奔雜如蟻君立父上池手南華一卷閉戶自飲把酒而歌歌曰世有治亂兮數莫能﹠﹟分牙建纛兮推轂徒勞狂賊殺人兮芟艸刈蒿孤城將危兮風何颾颾我生不辰兮白髮礪刀念家世之儒素兮義不屈以爲髙年七十而今盡矣且飲醇醪歌畢命孫性取飯粒粘壁上復益酒再酌及更深狂風撼堞火光四發殺聲如雷而城陷矣上池乃攜性避五顯廟中時君立及弟五敷俱以諸生分守君立知城陷攜王氏及女轉姐子遐齡走城南之菜圃菜圃左右皆大塘取近水可就死也五敷守數日未歸於時不知所之及明上池又攜性逾撒氏之園忽數賊突至向上池索金上池曰予家素淸貧給飲食不暇安有餘資畀爾耶賊遂以石擊其首上池大罵不絕賊復砍之𨿽未卽死而傷已甚越歲正月初四日賊去性奔前所見上池倚墻而死因慟哭偕從兄懌移屍於家聞君立及王氏母女屍俱出於水往理屍將埋之見王氏﹠﹟前有數刀孔雜水流血如濆沫衣帶上有一剃刀而遐齡屍亦在焉

楊徳隆妻張氏按和州誌張氏生員楊徳隆妻蔭繼母城陷賊欲牽去氏抱柱不前十指皆斷死於家

張國維母陳氏按和州誌陳氏諸生張國維母城陷居捨皆燼氏撥灰圍坐兩晝夜未離城賊疑其有匿拷掠之陳曰我貧家焉得金賊掘其坐處氏力阻曰我之坐守者爲家譜耳無金也賊必掘得之見其先人有科貢出仕名目遂以爲富家拷訊愈甚挺刃交加穿喉而死

張延引妻田氏按和州誌田氏儒士張延引妻遇賊大罵不屈觸階而死賊怒支解之其孫婦劉氏曁孫女皆見殺

葉潼妻髙氏宋氏楊氏附

按和州誌髙氏葉潼妻崇禎乙亥冬流賊以百萬之眾攻和潼年逾象蒿指揮矍鑠督眾嚴守忽風霾大作臨陴者不能立賊夜乘風魚貫而登城遂陷潼縱火焚宅火甫舉而賊至被執度不能脫紿賊曰吾家有藏金可以相贈至捨後池遽沈水死方圍城時婦宋氏謂髙曰舅姑老脫有不虞宜圖保黃髮若兒輩惟死而已髙曰均之耳至是城陷髙率宋並次婦楊及兩幼孫婦女共十八人連臂臨池宋誓曰有敢奔者吾死爲厲鬼殺之遂同聲入池而死賊退家人求閨烈部列傳四十八

明四十三

唐運昌妻洪氏韓

氏附

按含山縣誌洪氏唐運昌妻性至孝姑胡氏病痰侍奉不離左右崇禎乙亥隨昌避寇和州寓中表楊鳳墀家賊攻城囑夫攜長子育蕃逃歸自攜幼子同楊家婦韓氏自焚死韓崇祀香烈祠氏不獲與

蔣曙妻胡氏按含山縣誌胡氏蔣曙妻諸生蔣逢年前母崇禎乙亥寇亂氏奉姑避寇中途爲所執氏誑賊釋姑姑旣脫遂不屈而死

童惇妻李氏按浙江通誌李氏名榮壽昌人童惇妻年二十四而惇亡舅爲惇營葬所李卽求結壙於惇旁喪終父彥眞奪其志私許同裏蔣姓者逼嫁之李知勢不可遏乃告於舅姑曰婦素志欲奉舅姑以終身今爲父母所迫勢不我由安忍虧行以苟生乎妾死於此父必構訟於官是因妾而兆禍也歸死於家則無患矣屬舅姑以後事且泣且拜而別至夫塋所慟哭而去母見其歸甚喜李以失釵詭母出家有一妹又令尾母后而從之遂入室自縊母歸則已死矣父母大怒欲焚其屍適舅姑送衣衾及棺至乃斂而見其釵縛於左股間遂舁葬於惇旁鄕閭感其義送者數百人莫不流涕

符松妾眞奴按浙江通誌眞奴黃巖符松妾也松旣死其妻鍾氏將歸母家欲有他志眞奴泣諫求欲終喪鍾大怒亂捶之逼以去眞奴潛還慟哭遂縊死於柩上

陳婦胡氏按於潛縣誌胡氏昌化人川後陳姓婦也夫坐累死舅姑相繼沒胡殯殮畢從容自鴆死

沈二姑按於潛縣誌沈二姑仁和平安里人少習書知大義父名皇恩家貧以鬻綫爲生年十二許聘坊郭儒生兪國柱柱父文輝爲臬吏隨寓會城天啟丁卯柱遘瘵疾死訃至女悲痛不自勝請於父母往視含殮哭踴如喪夫禮畱兩月歸坐臥一樓縞服茹素折紙爲主手書柱姓名生死月日祀焉每飯必祭題詩藏奩中慨然以貞烈自矢崇禎己巳女年十九有媒議婚女聞涕泣遂夜系聘書並紙主縫於裼衣啟後扉赴渠死合葬北門禦史題請旌表

鍾鴻是妻髙氏按嘉興府誌髙氏桐鄕諸生鍾鴻是妻年十九夫亡號慟誓不獨生姑再三慰勉竟絕粒死縣令旌之

費金菊按嘉興府誌費金菊石門費霆女許聘範氏子未婚範死女號痛成服往送葬或議遣媒泣曰我心已死豈再適其父潛許張姓氏自經死有司買地葬之

丁鳳鳴妻楊氏按嘉興府誌楊氏丁鳳鳴妻秀水端平巷人鳳鳴爲衣工娶楊歲餘而死家貧火葬楊號泣赴火姑力持得免已欲令再嫁遂自剄喉不絕如﹠﹟家人急市藥敷瘡楊搔藥斷喉死郡人賀燦然義之爲經紀其喪葬於杉靑道旁

朱氏女按嘉興府誌朱氏女行四平湖朱炳少女也年十六許姚某未及行炳亡無子女日夜哀思依寡母居或挑之女慟哭於庭恨無父而爲人所淩至夜自縊死

鮑文化妻濮氏按嘉興府誌濮氏鮑文化妻桐鄕人年十四歸鮑夫病疫死年荒無食兄欲奪其志卽密縫身衣投河死事聞建坊

徐尙友妻馬氏按嘉興府誌馬氏嘉邑諸生徐尙友妻友病亡氏年十九卽明日自縊柩前死縣令何源親祭拜之

錢淳妻曹氏按嘉興府誌曹氏嘉善錢淳妻崇禎間兵亂淳去鄕間鄰婦拉氏以逃氏曰寧死也遂抱幼女赴水越五日淳歸得屍面色如生猶抱女不釋淳感泣不復娶漳南黃道周爲之傳

張婦沈氏按嘉興府誌沈氏秀水人年二十一適張某未半載遇亂避兵陶墩被掠引刀自殺守者奪之乘間投於河數日雷雨大作屍浮至門顏色如生上下衣密縫甚固夫感其義削髮爲僧

兪光翼妻陸氏按嘉興府誌陸氏平湖諸生兪光翼妻兪奇窮不聞交謫崇禎間兵亂被俘不屈引頸受刃死懷有幼兒繞屍而啼夜猶咂乳不置禦史秦世禎奏旌之

汪桂奇妻沈氏按嘉興府誌沈氏年十九適嘉興汪桂奇未一月奇死家貧甚氏嗚咽不出一言視含殮越三日舉柩夜靜自縊死

黃一卷妻崔氏按嘉興府誌崔氏海鹽諸生黃一卷妻崇禎末避亂石馬山兵至先投幼女於池與長女奮身躍入水死一卷方被刺危急忽見氏撲面迎刃蔽之得不死越七日屍浮面傷刀痕人咸嘆其靈異

包永錫妻楊氏按嘉興縣誌楊氏包永錫妻大父萬曆間進士父仁和學諸生氏幼閨訓柔順溫和及歸包執婦道修女紅事姑如母姑病醫藥不能愈氏割股以進疾竟瘳飲食寢處未嘗與姑離探所嗜甘旨不計有無竭其力以奉不使姑知其艱苦崇禎末賦役繁重士大夫家不得免包以書生奔命挽輸不堪勞苦遂以此遘疾氏廢膏沐視湯藥若子之侍父病劇禱於神願以身代包濱死與氏永訣而絕氏仰天長號飲毒死良久包蘇家人驚喜問故則曰頃夢楊氏乞命於神願代余死神許之我乃得復蘇眾異之由是包疾漸差終身不再娶氏卒於崇禎壬午無子

徐士模妻陸氏二女及婢附

按嘉興縣誌陸氏明經徐士模妻當湖侍禦女孫也幼閨訓好記古來節烈事年及笄適徐生二女崇禎末兵戈四起邑多萑苻陸攜其女相戒曰男盡忠女盡節分也倘遇不測毋苟偸生已而避居兪家村盜至迫陸陸卽拉女及婢同投河而死

袁烺妻呂氏按嘉善縣誌呂氏諸生袁烺妻崇禎末寇亂氏與夫約死客有遺烺匕首者氏竊佩之一日舟行猝與寇遇遂赴水寇追及以鉤提其髻氏從波間出佩刀截髮而沒更三日屍浮烺取葬焉

陳蒼永妻彭氏按海鹽縣誌彭氏名孫懿字嗣徽上海縣令長宜女海寧諸生陳蒼永妻永爲學士之遴子少負才不售嘔血死臨終彭執其手與約同死旣殮畢謝舅姑曰婦已與夫約同死不敢倍也止之不可乘間吞一金珥姑徐哭探之不吐姑亦持金挾之曰若必不吐吾亦效若矣彊吐之不食數月而絕巡按祖光先題請旌表

石天球妻查氏按平湖縣誌查氏鄕民石天球妻居灣梁涇與姑同避兵叢棘中姑目雙瞽聞棘外行簌簌有聲頃之問曰兵過否婦急掩其口兵聞聲復返搜得之氏雄健有力與之角時兵不挾刀持梃擊之氏終不屈久之而斃

過季商女按平湖縣誌諸生過季商女幼許字陸浚默以喪母無依歸養於陸性靜默寡言笑浚默殤女抑﹠﹟飲泣而死合葬於六里墩

過明堂妻陸氏按平湖縣誌陸氏過明堂妻年二十一夫亡遂自縊死

倪嗣調繼母陳氏按平湖縣誌陳氏倪嗣調繼母遇兵投糖餅橋下死

程靑子妻彭氏按平湖縣誌彭氏程靑子妻年十九方娠三月兵至大陸匯氏投河死

趙志采婢嶽綠云陸

氏附

按平湖縣誌嶽綠云太學生趙志采婢納之未幾采死嶽年二十餘遣之嫁弗肯尋遇兵不屈被創死采媳陸氏亦投於河

陶氏女按平湖縣誌陶氏女居虹霓堰許聘劉擊生年十三兵亂與兩嫂俱被執女以手攀水車兵砍其手更以足挽復砍其足遂僕地以刃貫其胸而死

陳氏女按平湖縣誌陳氏女參政九韶女孫許字陸津陽子麟錫錫十歲而殤女年亦如之卽立志不嫁坐臥一樓中家人罕見其面遇亂城破被驅抱堂前柑子樹厲聲大罵兵怒砍殺之手猶抱樹不可脫時年三十有一

吳鳳姐按平湖縣誌吳鳳姐吳士璋女隨其母呂氏避兵橫河兵至負之行鳳姐嚙其項兵怒磔之道旁

毛徵妻楊氏按平湖縣誌楊氏楊垣女年十八嫁毛徵三年徵亡翁姑令攺嫁卽自縊死沈圻作詩弔之

張一鵬妻趙氏按平湖縣誌趙氏賈人張一鵬妻鵬疾革訣曰愼勿更嫁賈者氏哽咽不能語自指其心與幼兒者三鵬死慟極乳竭兒亡遂自縊死

潘汝升妻趙氏按烏程縣誌趙氏庠生潘汝升妻因避亂居潘店夫遇寇害並掠氏氏曰夫死安歸卽奪刀自盡

嚴爾元妻沈氏按烏程縣誌沈氏嚴爾元妻年十九歸嚴二年夫亡扃戶自經死

嚴正度妻施氏按歸安縣誌施氏儒士嚴正度妻早孀毀容勵志裏中無行者隔垣窺之施大聲疾呼徧告宗黨自刎死時方炎暑越三日始殮顏色如生郡守陳幼學遣官致祭

李世彩妻徐氏施氏梁氏周氏朱氏孫氏二女附

按長興縣誌徐氏李世彩妻遇亂倉皇避匿被獲度不得脫紿以瘞金處偕往取至則赴池死焉同時劉國美妻施氏兵迫與偕行不從兵磔之而去諸生楊髮妻梁氏亦被掠不從自沈於河楊亨妻周氏負子奔避遘騎欲污之憤拒曰寧殺我母子遂一時俱死馮聖源妻朱氏被掠戟手罵賊賊斷其兩手益厲罵不絕遂寸臠之孫氏二女一爲孫文明女一爲諸生孫枝茂女俱義不受污自沈於盧圻漾

林大茂妻沈氏按紹興府誌沈氏林大茂妻山陰人隨夫京邸夫愛樗蒱廢家業沈怡然無怨夫病侍藥飲頃刻不離左右茂謂曰予死不足慮第念爾無子苦耳沈泣曰君第先行妾且隨君逝矣旣夫亡殮畢絕食而死崇禎間中城董禦史捐金建祠同貞女王慕貞祀之

朱縉妻姚氏按紹興府誌姚氏朱縉妻山陰人縉嗜酒失業並其妻議鬻於宦家將行姚覺恚曰吾儒家女柰何蒙辱至此遂夜縫其衣裙抱石沈河而死郡人爲立碑於沈所

葉文傑妻徐氏按紹興府誌徐氏葉文傑妻山陰人文傑死徐撫孤守節親屬利其產逼攺適構媒劫之徐乘夜加禮服越而出投河死崇禎間學使檄縣致祭

王延祚妻黃氏令髙妻附

按紹興府誌黃氏王延祚妻崇禎間延祚爲應天檢校輦貢過夏津縣夫婦並爲遊兵所執一卒擊延祚垂斃黃紿卒曰釋此我當與汝取寓中財物卒信之黃揣夫脫去乃嘆曰我其死矣何財之有遂被害後四年子令髙爲臨淸守城將陷妻亦黃氏赴井死

吳邦璇妻傅氏按紹興府誌傅氏吳邦璇妻山陰人邦璇遇亂有職守知不能免囑其妻從間道遁去傅曰豈不能先死耶遂吉服自縊

韓氏按紹興府誌韓氏蕭山人夫某以貿腐爲業耽酒好博醉輒毆婦韓受之無怨夫尋以負博鬻其妻屆期遣之韓潔服自縊死事在崇禎間

陳大熙妻秦氏按紹興府誌秦氏陳大熙妻山陰人夫死無子守節父母欲奪其志自縊死旌表

盧憲章妻兪氏按紹興府誌兪氏盧憲章妻上虞人年二十一生子女各一而憲章亡尋子亦殤氏誓無他志鄕有富室求娶兪聞卽自縊家人救免復有陳姓者結其親黨以威力脇之兪紿入更衣仍縊死時鄰有金氏婦孀居聞之亦自縊

葉汝妻某氏按紹興府誌某氏舉人葉汝妻會稽人甲申寇變汝赴水死妻從之

諸仕俊妻舒氏按紹興府誌舒氏諸仕俊妻余姚舒慶女名貞年十八歸仕俊俊業賈旣娶稍怠居不出貞曰人將謂我何力贊之行行未兩月訃至貞哀慟屢絕設位朝夕泣奠閱三月仕俊骨歸貞親營墓葬時往展拜悲哀不忍去其姑念身老家貧恐婦無依謀嫁之父母復受人重賂貞知不免乃紿父曰俟薦夫畢惟父命於是賣其衣裝擇日治齋供畢漏下四鼓速其母與姑就寢沐浴衣麻衣以長衰結之而截其餘帶用素帛裹其足取己與夫故所服禦實一篋中著以火乃自經焉俄而火熾眾驚救則貞已死

陳孔教妻孔氏按紹興府誌孔氏陳孔教妻教字魯生會稽人萬曆壬子舉於鄕歷工部郎中崇禎癸未出爲四川僉事方蒞任獻賊破省城孔教以川南道督所部守禦旋被執不屈而死先是謂孔氏曰賊勢急我行不利必以身殉爾爲命婦宜藏利器以自衛及孔教殉難子以衡紿其母南竄祕不與知逾年孔氏偶詣以衡書室見兵備道周夢尹所請有孔教盡節應卹事讀畢哀號殞地罵以衡汝父死已二載我尙偸生不肖子使我無顏見汝父地下卽發所藏匕首斷喉死

吳善慶妻孫氏按紹興府誌孫氏名妙吉山陰人吳善慶妻善慶死氏少艾無子執節不移叔祖小觀納鄰邑人幣將嫁之孫聞乃紿曰幸得爲亡夫供佛事小觀如其言孫沐浴更衣禮佛頃之走夫墓縊樹下死小觀怒殘其屍而覆葬之聞者嗟嘆然其家甚微不能聞諸有司可悲也

包愼妻徐氏按紹興府誌徐氏包愼妻山陰人愼死無子右族利誘其姑及其夫之弟欲彊娶之不從其姑故投以艱冀變其志徐知不免自縊死

莫潤妻沈氏按紹興府誌沈氏莫潤妻余姚人有美色潤暴悍不能治生輒逼其妻爲不義沈曰但有一死潤知不從乃陰與富者約攺嫁之遂自縊死

鄭翰卿妻徐氏按紹興府誌徐氏鄭翰卿妻翰卿出遊山西十年不返徐獨奉舅姑姑疾劇吁天請代疾遂愈翰卿歸旬日病亡徐營殮畢嘆曰向不忍死以夫在今何復生爲遂絕粒七日而死

葛璋妻蔡氏按紹興府誌蔡氏葛璋妻上虞人年十七歸璋明年璋亡未三月裏中屠兒某謀娶之某姊蔡妯娌也假他事紿與姊會而旁竊視蔡蔡覺奉舅姑夜膳畢沐浴服衰自縊死

徐士觀妻孫氏按紹興府誌孫氏余姚諸生徐士觀妻夫亡喪畢不食而死

姚旭輝妻屠氏按紹興府誌屠氏姚旭輝妻嵊人旭輝貧役於公屠勤織紝供舅姑或不繼遭詬詈必婉容以受嘗日食一餐鄰婦憐而進之食辭曰吾腹未枵也夫免役歸益貧窘謀出其妻屠哀泣以死誓不聽乃密紉裏衣乘夜沈百尺潭撈屍數日不得逾月浮屍原所顏色如生

羅某妻黃氏按紹興府誌黃氏羅某妻嵊人夫亡翁且耄夫弟欲亂之黃覺密綴其衣不寐者累月鄰婦以邪語諷婦不應疑其勿拒乃設宴邀之黃自縊死

浙東十六烈按紹興府誌崇禎間浙東亂大兵將戡越土寇乘間四掠一時婦女死者十六人先時死者趙逢元妻張氏王九龍妻戴氏皆沈湘湖諸生來冠朝妻何氏儒士來逢盛妻黃氏來冠倫母兪氏妻任氏太學生沈驤妻來氏皆於長興鄕赴水諸生黃奇英妻於氏諸生來裕女及婢小春皆赴水死諸生楊守程妻湯氏並一子俱抱石投於池貢士來逢時母王氏自縊死張家村楊梅樹下諸生胡光樞妻徐氏被掠不辱奪賊刀自剄諸生來夢麟妾程氏自溺白馬湖韓時雍妻來氏寡居已二十載赴水死徐喬椿妻沈氏自縊於龍山嶺翁氏二女長年十六許字汪姓幼年十四未字避難經株墅橋俱躍入水王國幹妻兪氏被執不屈爲土寇所害

裘氏女按紹興府誌裘氏女嵊人許字史自和未娶自和罹重辟入獄裘欲一見不可得聞以讞出裘隨父至南溪隔樓遙問曰君可終脫否自和謂曰獄成無生理矣願子自擇良偶裘收淚歸自縊死年十八

劉婦丁氏按紹興府誌丁氏新昌人禦史劉忠器媳也器居官廉旣沒諸子不善治生家甚窘丁拮據茹荼卒不能支其夫欲鬻之潛受聘丁乃扃戶沐浴更衣自經死

陳曙妻張氏按紹興府誌張氏陳曙妻曙初聘氏後日潦倒不能娶父將有異議氏寧死不願更及歸陳未幾曙亡與姑同寢一日白姑曰天气甚熱可獨宿姑聽之是夕卽自縊於﹠﹟距夫亡未三月也

宋允中妻魏氏按紹興府誌魏氏宋允中妻會稽人年十六允中贅於魏尋歿其家火之投骸澗水魏奔號就水拾骸瘞夫家圃中服喪三年父母欲嫁之卽號泣欲自殺家人知不可奪然業已受他幣第嚴爲之守比迓者臨門魏乃潛之圃中自縊死

金彥敬母梅氏按臺州府誌梅氏太平金彥敬母彥敬方四歲而父喪梅氏裂其吭以殉郭元亮有詩云烈婦處其變感激蹈勇決引刀裂其吭悲風灑腥血孤兒棄弗顧吐气淩霜雪天仍卹其孤不使宗祀絕今其子孫居於小溪猶蕃盛云

林汝殷妻王氏按臺州府誌王氏太平林汝殷妻泉溪人年二十歸林未幾汝殷沒事姑極孝里人陳文白欲娶之王斷髮以死自決父母防之勸之甚力王佯應焉久之防者懈乃陰囑侍女分其嫁時服一歸其母一予其妹一以爲殯殮之具遂自經而死

黃氏姊妹按天臺縣誌黃氏姊妹臨海人同祖出也長名大山適桐橋胡崇選次名三奴適南溪吳克表並恭順協和克遵婦道後吳以解糧違期系京師獄兩家相去里許其姊遣人戒妹曰若夫罹譴必貽累妻孥宜早見幾無辱玷我家時妹已預決於心扃門自縊旣而獄連於胡其姊亦死於捨側池中姊年三十妹年二十九皆有容色鄕大夫莫不悲之

谷氏按天臺縣誌谷氏小家婦也夫亡年二十三人欲娶之勿從乃詐爲母家召及途舁者語實谷氏號哭墮地身陷污泥中死不肯往舁者彊致之乃紿其人曰欲與君爲夫婦須沐浴更衣主者如其言遂閉戶縊死

張元妻趙氏按仙居縣誌趙氏儒士炳旻女張元妻明亡被俘至河埠溪兒口聞夫見殺嚙指血題一絕於衣間云笳聲滿地不堪聞天道人倫那足云殺妾睢陽空有舌蛾眉祗欲弔湘君遂投河而死

劉志浩妻華氏按金華府誌華氏劉志浩妻年十七於歸二年浩亡遺孤周歲卽欲從死翁姑力勸乃止鄰有童某者利富室賄來爲媒先謀諸其翁姑知媳志堅不允繼﹠﹟其翁他出姑歸外家計使伯妾名念姐者甘言勸氏氏痛恨叱詈童遂出惡言迫之氏不勝忿潛自縊賴鄰婦覺而救解氏卽嚼舌以死有司題請建坊

李汀妻呂氏按金華府誌呂氏名主奴李汀妻汀赴姚泉汲水失足溺死呂慟哭僕地水漿不入口者數日舅姑憐其少彊更適乃縫衣秉燭赴汀溺所死直指具奏建坊立祠有司歲時致祭

趙世對妻余氏女螽及媳諸葛氏附

按金華府誌余氏諸生趙世對妻崇禎間潰兵肆掠余氏攜女螽及媳諸葛奔蹶折其右肱媳灑血別夫盟以再世螽年未笄誓與同死相謂曰事急矣稍緩卽欲求死不可得各縫其衣閉戶自縊一室時人異之

趙以嶽妻章氏王

氏附

按金華府誌章氏諸生趙以嶽妻崇禎間潰兵搶掠四出章與妾王氏見勢危迫勸其夫遁去一子甫六齡脫簪珥焚香拜囑蒼頭攜付河西舊識老嫗撫之乃並更衣密縫襟裾自縊死時正酷暑死六日而屍不變縣令申請旌表

盧鍧妻胡氏按金華府誌胡氏盧鍧妻年二十一鍧遘疾家貧以紡績供醫藥數年不怠及夫沒父母憐其年少欲令更適氏絕粒數日而死有司以聞旌其閭

王世名妻兪氏按金華府誌兪氏孝子王世名妻方世名死時兪與之訣曰君爲父死妾豈能獨生乎世名曰孤兒方育爲吾撫之兪曰不死非君婦也請以三年爲期從君地下世名死兪乳其孤於柩側及三年將葬其夫兪曰兒能自食吾可與夫同穴矣遂托其子於韓生光濟不食而死事聞旌曰貞烈

陳花容妻鞏氏按金華府誌鞏氏裏民陳花容妻夫死伯叔逼令攺嫁不從重賄鞏父母許之肩輿將至氏度不能拒遂密縫其襟﹠﹟自衣至履無少罅隙閉戶自經事聞旌表

楊國瑞妻徐氏按金華府誌徐氏諸生楊國瑞妻年十九夫亡遺腹生一女繼母欲奪其志氏剪髮毀容以死拒之屏居一室足不逾閫擇﹠﹟嫁女以終夫志崇禎十六年東陽許都倡亂武邑震驚居民多挈家逃避男婦載途徐氏聞之瞿然曰未亡人待死之日久矣今亂且未艾吾豈能從諸妯娌偸生乎遂自縊死時年三十餘

朱男妻李氏按金華府誌李氏幼許朱男爲妻未嫁而夫患癩疾體腐穢不可近其父母請命於翁若姑許令攺嫁卜日將適他姓李氏紿其父曰必至朱家別夫而後行比至遂爲婦誓不復歸敬事其夫逾年而夫歿氏哀慟不食死

陳章甫妻黃氏按金華府誌黃氏陳章甫妻年二十夫亡剪髮系夫手誓同死遂絕飲食蓬首垢面依夫像號泣淚盡繼之以血而死

趙有念妻柯氏按金華府誌柯氏諸生趙有念妻杭州人崇禎間兵潰有念入山爲避難計中途爲悍兵所殺氏聞之觸石痛哭嘔血數升旋易衣自縊死時年二十餘值炎暑深山無棺可殮權﹠﹟葬至十二月有念入土遷氏同穴面色如生四肢不腐人咸異之

陳所思妻戴氏按金華府誌戴氏戴貞妹女弟適庠生陳所思當鼎革之際避兵於售溪山兵抵郡全家被執戴於袖中自出利剪刺喉而死其將義之遂釋其夫與子歸

程浪妻朱氏按金華府誌朱氏名妙祿年十八歸程浪未一月促浪往南京從叔大理程銈讀書行至句容縣病亡柩回朱日號慟自咎有黃某者求之朱泣告舅姑曰烈女不更二夫願終吾志必欲嫁我惟有一死舅姑以其無子暗許黃朱聞拊哭夫柩沐浴更衣自縊死郡守以聞旌之

王世慶妻應氏按金華府誌應氏王世慶妻年二十寡居避寇靑山口聞警投水死女覓其屍衣﹠﹟皆結不可解

戴貞妹按金華府誌戴貞妹諸生戴嘉茂女幼許配王畿華未歸畿華患痘亡貞妹自備麻服跪告父母叩門弔奠誓終身不醮王父母欲以配次子貞妹悲泣不從及選吉將成婚貞妹遂持刀自刎事聞題請建坊

柳升大妻陸氏按蘭溪縣誌陸氏柳升大妻年二十於歸一載升大夭氏悲痛幾不欲生遺孤庚孫方四歲終日呼庚孫父不輟未幾死

徐允妻黃氏按蘭溪縣誌黃氏徐允妻家貧佐夫讀書夫亡年二十餘矢志靡他抱子依弟侄度日子稍長卽投繯死縣令旌之

徐燮妻章氏按蘭溪縣誌章氏諸生徐燮妻年二十三而寡崇禎間潰兵肆掠同鄰婦數十人避兵碧霞宮被執章奮身就死兵拔刀恐之章引頸以就脇臂俱斷兵嘆駭而去刀瘡不藥自合未幾死

胡夢熊妻方氏按蘭溪縣誌方氏胡夢熊妻方徳顯女年二十歸熊孝事翁姑妯娌咸睦居三載夫病𨿽處極困而醫禱竭誠夫旣死子復殤殆撤座之日密縫其衣抱石沈塘而死郡縣旌之

童云完妻龔氏按蘭溪縣誌龔氏童云完妻性幽靜姑陳氏沒居喪哀毀急遽間誤以夫兄爲夫牽其衣而命之殯覺而悔曰我牽夫兄衣人謂我何遂自經聞者嗟其貞烈郡縣以聞旌表

胡士言妻尹氏按金華縣誌尹氏胡士言妻孝姑相夫家譽夙著夫亡自縊死

程國駿妻劉氏按西安縣誌劉氏貢生劉一誠女故民程國駿妻歸未久崇禎末城破兵士入其家氏恐被辱急取簪珥散擲之兵競攫氏得間躍入井中以死

鄭道翼妻方氏按西安縣誌方氏鄭道翼妻崇禎間爲亂兵所獲氏以死自衛不受污已而紿以同行乘間躍入河死兵恨甚以長矛刺之數十而後去血肉狼籍河水盡赤至今閭巷猶傳頌嘆息焉

何金鹿妻魯氏按淳安縣誌魯氏何金鹿妻岐山人年十六歸何甫三載夫亡哀毀幾絕家貧窘舅姑憫其無子諷攺適乃奮然執刀以死自誓舅姑遂不之彊逾年舅姊執柯彊爲童氏子委禽魯勺水不入口七日而議者不已恐終見奪遂自經而死

鄭應妻戴氏按溫州府誌戴氏鄭應妻永嘉人性至孝父痼疾積年侍奉不懈及嫁鬻簪珥養舅勉夫力學崇禎間避兵入山俄而白寇嘯聚氏恐見污乘夜投溪死後夫令襄陵贈孺人

李萬妻潘氏按溫州府誌潘氏平陽李萬妻萬亡無子潘依母家其父許攺適許廷寶旣納幣矣潘一日徧謁其族之女婦若告別者眾莫測其意及期潛自縊於室郡守表其門

朱國祚妻許氏按溫州府誌許氏遊擊朱國祚妻崇禎間亂軍至氏積艸端坐其上舉火自焚死

程子文妻楊氏按溫州府誌楊氏程子文妻永嘉人年十八歸程不逾年夫溺死誓不再醮越五稔舅姑憐之曰吾家貧汝又無子不能守族眾又苦勸之氏截髮割耳爲誓已又自計萬一夫家貪賄逼我將柰何遂午夜抱石自沈詰旦得屍江渚面色如生郡守洪垣遣祭之仍建亭立石

劉瀚妻林氏按溫州府誌林氏劉瀚妻永嘉人夫亡水漿不入口臥則倚柩爲榻時晝晦有妖匿坐隅電燭其上林覺起雷乃下擊扶夫柩歸葬一慟而卒

葉俊妾何氏按溫州府誌何氏永嘉何京女知府葉俊妾俊亡成喪後三日潛沐浴傅粉施朱衣彩服向嫡薛氏拜曰大人在日妾禦不敢當夕今地下乏侍妾願從之薛嗔以爲連日過哀失神至此何竟自縊死

李盤妻盧氏按溫州府誌盧氏生員李盤妻樂淸人盤病盧刺掌血和藥貧無以酬醫解耳環跪致之又潛焚香割股肉以進尋愈後盤復病沒盧絕飲食死

陳一鶚妻夏氏按溫州府誌夏氏瑞安所軍夏育女年十八歸陳一鶚鶚織屨爲生家故貧娶三月病瘋數年轉劇謂氏曰吾貧病若此汝不如他適兩得其所氏堅拒不從益操作奉養無倦鶚尋死於疫氏奔母家借殯殮資母家懼疫染閉門辭之氏號泣歸抱所生女投井死邑令吳養忠親臨奠哭之爲舉三喪焉

方日升妻林氏按溫州府誌林氏方日升妻永嘉人歸方六年夫亡族人謀嫁之紿以母家來迎氏覺號泣赴水以救止氏請夫木主拜泣抱主觸﹠﹟而死事聞於朝建節烈坊旌表

吳寶秀妻陳氏按溫州府誌陳氏知府吳寶秀妻封孺人平陽人事繼姑至孝寶秀任南康以稅廠捏奏被逮陳堅請同行不許晝夜悲號忽檢篋中簪珥及碎銀三兩許手縫布囊盛之語婢妾曰明日用爲路費且戒各就寢早起治具眾莫解其意至夜潛自經而死寶秀后得釋還及卒贈太僕寺少卿陳贈恭人賜祭蔭一子官

李傳妾阿釧按溫州府誌阿釧樂淸李傳妾有艷姿傳妻陳氏生子未﹠﹟而傳亡陳有異志輒勸阻之裏有聞釧美者謀欲娶陳冀並得釧陳密許之釧覺泣白曰主父有子復從人柰何陳遂先行遣人迎釧釧度不能拒乃設酒饌醉飽潛出投河死眾莫知其所在後三日水有浮屍視之則釧也

項宗孔妻華氏按處州府誌華氏諸生項宗孔妻歸項六年宗孔甫入泮而沒氏不勝悲憤以死自誓防護稍﹠﹟竟投繯死

胡鼎元妻楊氏按處州府誌楊氏衛軍胡鼎元妻夫亡篤志紡績力女工以備菽水孝事孀姑夫駕運艘出氏朝夕承歡靡怠崇禎癸酉七月訛傳夫被盜殺拋屍河涯氏聞慟僕地鄰嫗救蘇卽登樓自墮而死鄰里人聞者無不悲悼

朱球妻夏氏按處州府誌夏氏朱球妻年二十二夫亡矢志撫孤再越歲兩子俱喪自是悲悒每欲自絕父懼彊之歸寧勸攺嫁夏曰我之所以生者以子在爲夫守也今已矣豈再醮乎值夫忌日感傷僕地潛入臥內引刀自刎夫家迎柩與球同寄於外次日洪水暴漲時喪柩漂去無算獨夏氏與夫二柩皆閣髙墩人皆異之事聞巡撫謝廷傑行文禮葬立石表墓

包宇彥妻徐氏按處州府誌徐氏包宇彥妻未嫁時已知宇彥飲博狂蕩旣於歸悉出其簪珥以償債勉令讀書而宇彥不肖如故歲杪爲索逋人逼自縊死氏亦投繯救蘇姑慰以育遺腹畱夫一﹠﹟有頃父母以其悲哀迎歸所親諭之曰爲蕩子婦未逾年情好旣﹠﹟系戀安屬靑年慧質何苦乃爾氏唾之不應一日胎墮復求死父母日夜守之號泣頭觸﹠﹟壁悉腫黑血從口鼻出別父母曰兒不求死且死矣得姑一面無恨也不能肩輿舁置酒桶中與姑一慟而絕時年十七

華志遠妻鄭氏按處州府誌鄭氏華志遠妻參知鄭秉厚仲女十五歸華夫病割兩股以療夫亡從臥內設巾履相對哭泣妯娌知其意更守之值新歲事冗遂乘間投繯死中丞項應祥上其事旌表

吳化妻葉氏按處州府誌葉氏太學生吳化妻性沈默端重好讀書尢喜評騭列女傳每至節義事輒三復不忍置年十四適吳夫肄業南雍值姑病躬調湯藥極勞瘁比夫歸得羸疾乃旦暮祈天叩頭出血願以身代夫疾革遺囑曰吾死汝善擇所適毋徒自苦泣而應曰是何言哉設不幸當以身殉君耳夫歿哀慟擗踴絕而復蘇自經求死家人嚴守之遂絕飲食七日放聲一慟嘔血而殞時年二十

葉應善妻周氏按處州府誌周氏葉應善妻家四壁立淸苦自守鄰里罕睹其面夫病亡哀痛誓以死從夫伯彊其再醮遂引刀自裁縣令胡順化爲立石表其墓

鄭好密妻詹氏按處州府誌詹氏鄭好密妻密嘗忤大姓劉某劉伺傾之適土寇聚采銀坑誣坐密巡司戒捕密逃去捕卒四人縲詹入官晡時涉漭瀁三十里無人煙詹自度不免時一卒﹠﹟勇三卒惟命詹知之目屬﹠﹟勇卒背三卒紿之曰暝涉深麓三管勾無禮願君爲主毋縱其亂妾行君家惟所私﹠﹟勇卒意詹悅己頷之三卒言稍涉戲輒詬之越二十里至黃壇遇歸樵詹顧﹠﹟勇卒曰妾履折不利暝行假樵刀去之執履呼四卒戲曰妾擲履先得者當侍寢遠投屐於棘叢四卒喧笑望屐競趨詹引樵刀自刎四卒驚走時盛夏暴屍於道經旬蠅蚋不侵面色如生事聞有司執四卒斃之邑人陳中州爲之傳

祝士奇妻章氏按宣平縣誌章氏祝士奇妻翁姑早逝夫亦繼亡家貧紡績以給饔﹠﹟辛苦難以具述積銀數兩贖回夫田一畝將翁與夫靈送入寶勝院存祀年四十三崇禎末年歲荒世大亂慮兵入境不保其身遂備棺更衣登樓自縊

閨烈部列傳四十九

明四十四

陳向茂妻翁氏按福建通誌翁氏長樂人陳向茂妻家貧夫亡卽自刎姑奪其刀防之閱兩月餘防稍﹠﹟以小刀自破腹割肺管之半越七日不死更以手掏斷肺管而絕

傅夏姐按福建通誌傅夏姐連江鄭邦槐妻崇禎間夫質於寇婦漚麻自給久之聞夫死曰要我何用入室自縊

鄭克妻陳氏按福建通誌陳氏僞總制陳永華女也少適鄭克克以僞藩事幽系別室而僞藩弟溫有憾於克卽於是夜格殺之氏旦暮泣絕粒不食自縊柩旁

黃气娘按福建通誌黃气娘黃堂女也年十九適僞賓客司傅爲霖次子爲霖行反間事泄僞藩磔之並誅其子气娘聞爲霖父子受戮哭辭其兄遂自縊而死

謝燦妻鄭氏按福建通誌鄭宜娘漳郡人年十八歸謝燦燦貧遠賈三載歸病亡宜娘誓欲死鄰媼慰以姑老夫無兄弟又家貧不可宜娘答云事已至此不能顧矣遂自縊年二十一建坊旌之

王尋妻阮氏按福建通誌阮氏字蔭娘漳州人父以操舶爲生年十六適王尋尋銀同浯江人也貧食於兵其兄有遺子幼母他適阮取而撫之教養周至鄰莫知其爲侄後尋病沒阮屬其仲兄以所撫侄嗣爲後自縊死時年二十九

博善妻許松姐按福建通誌許松姐連江人許元實女年十七歸博善事姑孝博善罹重疾囑氏曰汝未有子當他適及沒氏搏膺慟哭視殮畢自縊於室年二十有二

嚴重光妻林氏按福建通誌林氏福淸人嚴重光妻光早亡氏泣血終喪慟哭別翁姑整服縊死柩側

胡上琛妾劉蕙姐按福建通誌劉蕙姐閩縣人指揮使胡上琛妾歲丙戌琛矢殉國惠姐曰妾亦何難殉主晨具湯沐鶴酒以待琛衣冠束帶坐堂上蕙姐西向舉酒曰妾請先飲遂引滿而絕

林登龍妻鄭氏按福建通誌鄭氏林登龍妻歸三載夫亡屢投繯家人救止越兩月絕食死崇禎間旌表

何癸宋按福建通誌何癸宋福淸人許聘王三長未嫁三長沒女奔喪服終自經死

謝貞小按福建通誌謝貞小連江人謝玉璇女幼許字黃羽未嫁而羽亡貞小號慟幾絕奔羽喪不返姑病割肉以進隨廣積薪艸置庭前人莫知其故姑沒畢喪端坐薪上縱火自焚死

朱英妻謝淸小按福建通誌謝淸小連江人朱英妻歸僅八月英亡氏卽自經姑覺救之不食三日伺間仍登樓縊死

劉以永妻陳氏按福建通誌陳氏名英﹠﹟連江諸生陳啟震女劉以永妻夫亡不食死

蘇六娘按福建通誌蘇六娘連江人年十六許配黃舜舉未嫁舉亡六娘奔喪父母迫之歸遂自縊死

林珠姐按福建通誌林珠姐長樂人王定鼎妻鼎亡自縊死

翁婦蔡氏按福淸縣誌蔡氏適翁某甫六日夫暴亡氏卽自刎死

林氏女按福淸縣誌林氏女許配敖魁春魁春疾篤其家謂喜事可禳遂迎女歸旣至魁春死林卽欲從姑防之閱十載兀然如枯木崇禎壬申逢魁春忌日忽自盡

郭鼎妻林錦宋按福淸縣誌林錦宋徑江人適綿亭郭鼎夫病亡吞金不死鉛粉又不死乃絕粒二十五日而沒時崇禎辛未孟夏

林云彤妻江新宋按福淸縣誌江新宋方民裏儒士林云彤妻夫病割股和劑以進彤亡治喪畢遂入臥內易衣以釵刺喉閱三晝夜不死復出所藏刀割喉寸許爲姑逼奪絕復蘇遂引帛自縊崇禎間事

林用進妻謝亨宋按福淸縣誌謝亨宋方民裏廩生謝嘉譽女母夢玉兔投懷而生甫七歲父沒與母潘煢居一室歸化北林用進進疾篤氏誓必死及進亡氏絕粒旬餘不死私取所藏金益以鉛粉雜吞之猶不死面腫目突出寸餘僅畱殘喘偶家人挈用進書篋至見有遺磺與硝因取盡之嘔血盈盆遂絕距夫死三十六日時崇禎辛未年六十有一

周榮藻妻陳藻宋按福淸縣誌陳藻宋髙巷人增生陳逢春女適同裏周榮藻藻病篤與氏訣曰吾負若柰何氏曰妾知所處矣何憂藻目遂瞑氏以簪刺喉幾絕姑急救之復蘇越二日吞金環未死姑又泣諭之氏號慟曰婦已許榮藻矣仍自縊气絕時崇禎壬申年二十有三

翁克甫妻金氏按福淸縣誌金氏平北里人年十七歸化南裏翁克甫克甫病語氏曰吾病無起色親老家貧若何以自存曷變計乎氏曰噫何言之謬也卽不諱一死相從吾志決矣克甫銜其言又一年病益篤彌畱之際顧氏曰言猶在乎氏默然治殯具畢入內攺衣自經死有頃姑心動求之气絕矣克甫餘息奄奄猶張目睨之乃瞑崇禎丁丑間事

林思妻連氏按福淸縣誌連氏西港人年十九歸大丘林思風神俊爽談論不凡成婚後卽往金陵謁其伯父吉度度與祭酒文安之交善每接輒坐語移日甚器重焉未幾而沒於京氏聞訃哀毀守制三載服闋遂不食以崇禎癸未四月九日卒年二十五事聞旌表

劉良﹠﹟妻廖氏按福淸縣誌廖氏劉良﹠﹟妻生二子倭寇陷城﹠﹟爲賊殺子幼爲俘氏極口罵賊奪子回賊怒拔刀斷氏兩腕而死

魏亦永妻林氏按福淸縣誌林氏魏亦永妻姑遇寇寇殺其姑氏冒刃捍姑寇怒棄姑屍園中砍氏數刀罵聲不絕而死時年二十巡按奏聞詔立碑志其冢

方廷揚妻陳氏按福淸縣誌陳氏適生員方廷揚寇起廷揚避山中被執氏脫簪珥詣賊營贖夫途遇廷揚奔回抵家月餘病亡氏慟哭欲絕祭奠畢更衣自盡

嚴麒妻王氏按福淸縣誌王氏臨江里人年十七歸江陰裏嚴麒麒客死訃至氏不欲生念方﹠﹟須娩而後死至期生女棄之拜翁姑於堂泣曰亡人旅魂不返婦當以死尋之族之先達倘有憐而歸之者遂自縊夫侄進士嚴通率闔族歸麒櫬合葬焉

張季臨妻林氏按福淸縣誌林氏諸生張季臨妻倭變與姑同被執賊欲殺其姑林求以身代姑得免林謂賊曰我宅前池中藏有金寶賊信之林導往至則自投池中賊刺殺之

林應科妻余氏按福淸縣誌余氏林應科妻倭變姑被執氏挺身救姑義不受辱死之

方嶽妻陳氏按福淸縣誌陳氏永賓裏庠生陳祥女適時和裏庠生方嶽崇禎間嶽病亡氏卽自經

陳端妻黃氏按莆田縣誌黃氏名寶姬陳端妻夫亡自縊死年十有九

顧大名妻林氏按莆田縣誌林氏顧大名妻大名病亡無子誓同死旣立嗣解所衣麻焚於靈次更衣以帛自覆瞑目而逝

何氏女按莆田縣誌何氏名榮使許配卓爾植植亡訃聞請奔喪母不可女曰兒身已許卓郎今卓死兒生何爲竟奔往撫屍哭是夕解襟帶自經顏色如生郡守髙射斗旌之

吳鴻猷妻莫氏按莆田縣誌莫氏吳鴻猷妻年十七夫亡氏夜設艸薦臥柩下晨夕上奠取夫書籍陳於前一日回家辭父母歸卽整衣悉以管鑰付姑自經於﹠﹟

唐端位妻張氏按莆田縣誌張氏唐端位妻年十九夫亡母令攺適不從母稱疾召歸潛許姊子鄭某張聞自經學使題請旌表

陳伯瑜妻林氏按莆田縣誌林氏陳伯瑜妻夫歿號哭七日自經死

薛巨霖女金姐按仙遊縣誌薛金姐楓溪薛巨霖女許配香田裏陪貢嚴志彜子士貞崇禎壬申貞歿金姐夢一偉男子立其側及寤告其母翌晚訃至欲奔喪父母難之三日黎明自笄擊鼓謁廟拜父母會宗族以奔喪告辭送者下淚金姐顏不爲少變到門哭柩拜貞父母及家人等殺秩加衰絰成服朝夕設奠拊柩而哭七日不食柩爲之裂曰使得侍湯藥三日卽以節終今猶女也義不可久令嫗回告其母早起沐浴盥櫛笄冠整衣展帷奠香辭貞父母曁家人閉門端坐自經死時白晝如晦霖雨驟至四方來弔者以萬計有司畢臨祭奠

林向幹妻羅氏嚴氏劉氏嚴氏附

按延平府誌羅氏永安貢堡人貢川庠生林向幹妻崇禎間寇亂與夫及子並被擒氏懼污縊死又林安居妻嚴氏亦爲所執不從被支解羅立妻劉氏賊晨入其門執欲污之力與賊抗大罵不已被刺死劉麟生妻嚴氏猝遇賊力拒不受辱咬賊臂受數創而死

楊鐘弘妻湯氏按漳浦縣誌湯氏峛嶼人適書生楊鐘弘事姑孝崇禎己卯鐘弘病亡湯誓以死殉姑力止之旣卒哭自縊死有司祭之表其門

黃祖姐按長泰縣誌黃祖姐旌孝里人父奕云許配賈人劉鼎初仲子志鋐鋐與童子試弗售鬱鬱不得志一日忽自經祖姐聞之撫膺慟哭同室咸異之私語其母曰未聞有處女哭未嫁郎者今旣哭則當奔喪若奔喪後來作何究竟母微言之女不哭亦不言至夜伺二親寢遂投繯死天明父母見之嗟悼莫及報知劉翁鼎初備棺衾以婦道收殮畢擇地與志鋐合葬崇禎間奏聞詔建坊旌表

雷酉生妻余氏按淸流縣誌余氏旭仲女雷酉生妻酉生年二十三亡氏年亦如之子僅周歲治喪不甚哭營窀穸令寬數尺人弗以爲意及葬哀慟盡禮以子屬姑閉戶就寢及昏呼之不應啟戶視之已自縊死

丁大徳妻郭氏按上杭縣誌郭氏名子姑孝廉郭見龍女年十七歸丁大徳越三年大徳夭歿郭慟哭不欲生越二十四日大徳旣殯詰朝潛服殮服披麻闔戶自經死崇禎七年巡按路振飛具題未及旌

盧卯姑按永定縣誌盧卯姑盧曰型女受聘於龍巖謝龍官卯姑年十四而曰型歿姑執父喪茹素一年每日焚香涕泣於父靈前至次年龍官夭死卯姑聞訃卽欲自盡嬸嫂力勸之卯姑嚙指血書辭誓必死伺間卽拜辭父靈潛縊死龍巖紳衿爲作傳贊

賴紹宗妻張氏按永定縣誌張氏賴紹宗妻鼎革時夫被賊害氏痛哭不食視夫殮畢卽死

龔士遴妻王滿娘按建安縣誌王滿娘舉人龔士遴妻遴早亡止一子氏撫育成立生一孫無何子死孫又殤氏痛絕投井死崇禎間題請建坊旌之

雷燦章妻魏氏按甌寧縣誌魏氏庠生雷燦章妻章歿氏年二十淚盡繼血目爲之枯不食七日死

楊公範妻黃氏按甌寧縣誌黃氏楊公範妻年二十五範亡越日裂所服衰自縊死

蔡郎妻陳氏按建陽縣誌陳氏三桂人蔡郎妻郎貧負債窮迫欲嫁陳以償陳見勢不可已自刎死推官胡緝表其門欲聞於朝緝尋去任事寢

郭壽娘按廣東通誌郭壽娘興寧人汝盛女也惡少羅萬祥白晝逾垣逼姦不從鄰婦董氏救解壽娘含羞自盡巡按立碑表其墓

吳驤妻劉氏按廣東通誌劉氏生員吳驤妻爲亂兵所掠扶之上馬劉知不免從容騎坐以釋其疑行至赤石徑見路傍有大塘遂投塘死

陳喬宇妻梁氏按廣東通誌梁氏增城江口村陳喬宇妻早孀守節崇禎二年流賊掠江口梁被執罵賊不絕口及河不肯渡奪刀自刎死

姚公襄妻李氏按廣東通誌李氏姚公襄妻歸三月襄病李侍湯藥三百餘日死李氏痛絕欲殉姑勸以立嗣遂守節翁姑終葬祭盡禮孀居骨立就醫母家父母陰欲嫁之氏覺涕泣絕飲食三日歸襄柩前死

傅天佑妻陳氏按廣東通誌陳氏龍川人傅天佑妻歸未周夫病氏晨昏親湯藥不怠夫死遂自縊有司表其門

黃思位妻羅氏按廣東通誌羅氏淸溪黃思位妻年二十生子方𦇤褓崇禎三年賊至被執氏義不受辱誘至塘邊罵賊赴水而死賊置其孤而去

李棠妻卓氏按廣東通誌卓氏海丰人孝廉李棠妻海寇薄甲子城棠被執百計贖之不得氏白衣抱幼子易棠歸密囑赴鄕試目送遠脫遂抱子投水死棠舉於鄕追悼葬其衣帨立祠祀之

黃氏六烈馮氏賴氏附

按增城縣誌黃氏六烈田尾黃燦陽妻湯氏陽弟一初女曰愼曰志曰愛曁庠生森然妹曰可再曰蝦湯孀居鞠子閫閾不逾五女亦未字同處樓中崇禎戊辰賊寇黃仲積攻樓湯曰賊勢熾樓必不完若等柰何五女相抱泣曰辱身以求活不若死湯卽躍身墮樓五女相繼從之賊退中有二女復蘇復自經死邑令方大猷爲賦六烈詩以哀之黃無隅妻馮氏黃華石妻賴氏皆爲賊所執逼淫不從被殺

湯悌妻彭氏按增城縣誌彭氏邑人湯悌妻年十八歸湯甫六月而悌遘疾死彭痛哭數絕舅姑謂曰汝少無子無庸守徒自絕也彭泣曰婦人守節豈徒以有子故哉旣七日彭勉治食視昔益虔舅姑意彭無他至夕彭抱棺哭不絕聲遂死棺下

吳氏女按新安縣誌吳氏女父元明崇禎八年劉香入寇女隨母避亂南山之麓爲賊所獲欲污之女忿持石擊賊傷其鼻賊怒殺之

梁氏女按順徳縣誌梁氏女受童子黃熙緝聘未字而熙緝死女奔喪守之二十年海寇劫鄕執女不受污被殺

梁秦升妻黃氏按順徳縣誌黃氏大學士黃玉侖女崇禎壬午適督糧道梁衍泗長子秦升逾年夫亡氏方有身撫膺大慟矢志殉夫父兄竭力救蘇逾月孿生一子一女毀容鞠抱數月絕飲食對柩嘔血而死甲申禮部主事陳士梅疏請旌表

梁若鑑妻勞氏按順徳縣誌勞氏新村人早喪母事繼母至孝年二十適龍頭堡儒士梁若鑑鑑父母及祖父母俱存氏事之惟謹未一載夫溺死氏捐身以殉先是鑑治麟經就館於外氏家居偶得異夢早候姑起卽以所夢告曰外館宜備非常願遣僕侍伴焉次日果聞夫變撫膺大慟曰夫亡吾何以獨生死同日葬同穴吾願畢矣戒侍女踵喪廚檢遺衣親視殮旣畢觸棺而死

姚以詵妻李氏按順徳縣誌李氏槎湧姚以詵妻年十九歸姚詵客陽江中途被寇爲邏卒獲解髙涼羈於獄氏聞憂悶不食後詵幸脫桎梏病痢死氏拊膺大慟哭不成聲日覓死所爲妯娌所防不遂忽一夕整妝密縫其裳衣夜潛出飛鳳橋下投水而死舟人聞有呼天而哭者數聲援之已絕面色如生遠近聞者莫不哀悼葬於金釵腦可識其處至今橋下夜有火光不滅人以爲英爽所在云

陳俊文妻羅氏按順徳縣誌羅氏葛岸陳俊文妻年十八適陳甫五月而夫患癰羅侍湯藥不離旦夕癰潰吮之及將死陳執氏手訣曰吾不起矣汝少可他適氏哽咽悲不勝曰婦人依所天以終身果不起願以身殉夫亡泣血矢志未越旬痛悼而死

梁公詔妻陳氏按順徳縣誌陳氏梁公詔妻詔死未有所出孀居十餘年孝慈兼備崇禎癸未盜劫鄕氏赴大江死其屍盤旋水面不隨水飄沒賊退其嗣子媳周氏入水負屍歸葬

譚潔娘按順徳縣誌譚潔娘舉人譚心得女許配何濟良之子昺心得沒良欲悔婚昺不可父終悔之昺乃潛令媒妁密囑潔娘誓終完娶潔娘應曰天下豈有無翁之婦哉乃憂悶不食日尋死所母爲攺受李聘潔娘泣謂母曰頭可斷身不可二許遂自縊禦史田奏聞旌表

袁大和妻何氏按始興縣誌何氏袁大和妻崇禎辛未流賊破城何墮井而死

黃錫之妾鄧氏按始興縣誌鄧氏貢生黃錫之妾年二十二崇禎辛未流賊入城被執欲污之鄧紿賊曰汝旣獲我須從容以﹠﹟何相逼也及暮托浴入室易衣自縊死

黃金耀妻丘氏按始興縣誌丘氏邑廩生黃金耀妻辛未流賊肆掠夫妻攜子逃至塘邊賊追急丘揮淚別夫曰君可抱兒疾走遲恐誤大事吾終於此矣黃遲回猶不忍去丘遂赴水而死

超秀郭

氏附

按始興縣誌超秀邑庠生黃銘女崇禎辛未年十五流寇攻城與其嫂郭氏二人同闔戶自縊死

林九娘按揭陽縣誌林九娘洋下人父時蔓早沒母孀居女年十七未嫁崇禎三年二月寇賊千餘人掠其鄕男女甚眾九娘拒賊大罵賊憐其艷未忍殺脇之上馬不從罵愈厲終死創下賊退收屍顏色如生鄕族共表其墓有司旌之

謝徵長妻韓氏按瓊州府誌韓氏文昌邁犢人韓之儉女謝徵長妻年三十一歸寧母家海寇突至氏母及子俱被擄賊逼之氏曰幸全我母及子則惟命賊送其子及母登岸歸氏意無恙遂投於海賊急救之氏罵不絕口賊怒連刺數創而死數日氏兄夢氏撐傘行海傍就所夢地求之見其屍覆破傘下面色如生乃舁歸葬焉

丘鼓子妻湯氏按瓊州府誌湯氏丘鼓子妻丘亡哀毀骨立旬日不飲食罄家貲以營窀穸葬畢自縊死

王覬妻汪氏按廣西通誌汪氏慶遠衛舍人王覬妻年二十二夫罹辟被箠肉腐汪朝夕供湯藥不能療乃告翁姑曰夫死妾不忍獨生幼女幸善撫之俄撫﹠﹟扼吭而死

朱澄妾茉莉按廣西通誌茉莉貴縣故長史朱澄妾澄亡茉莉年僅二十邑豪欲娶之倚勢相逼茉莉度不能免泣訴於嫡自縊死

譚氏女按廣西通誌譚氏女名顯姑懷集人遭山寇掠劫一家被難女年十七有美色私謂嫂曰我斷不受賊辱有死而已嫂勸之涕泣不聽過石橋乘隙投水寇見女死攜嫂去未幾家人贖嫂回詳言其死狀尋屍葬之

楊四妻劉氏按廣西通誌劉氏興業人楊頂村楊四妻年二十四而楊亡有富商欲聘之其家以財劉矢志不二乃逮之獄彊以必從遂服毒而死

劉思聰妻莫氏按廣西通誌莫氏蒼梧舉人劉思聰妻聰授程鄕縣教諭赴任爲賊所執莫聞撫膺嘔血死邑人士憐之爲建坊於程鄕學前

王尙忠妻彭氏按廣西通誌彭氏王尙忠妻宜山人尙忠母孫氏老而瞽彭事之曲謹孫甚安之尙忠爲都司承差攜彭往居廨僅四月每思其姑輒垂涕未幾尙忠得檄遣之京送彭西還舟經落黃灘遇獞遮劫尙忠與鬥不勝而死獞系彭登岸令數人守之隨入舟取其貨彭遂投水死越數日二屍並浮水上顏色如生

劉濟邦妻麥氏按廣西通誌麥氏蒼梧人劉濟邦妻劉病篤麥知其不起預爲二棺劉亡卽自經死

潘聰妻傅氏按廣西通誌傅氏懷集人潘聰妻聰客死同客者攜其骸歸氏抱之哀號幾絕及葬遂自縊於後圃鄰婦力救不得死未幾潛復縊於寢室所親買棺殮之與其夫並葬

魏希儒妻劉氏按臨桂縣誌劉氏臨桂舉人魏希儒妻年十五歸魏儒上春官客死訃至氏慟哭幾絕家人屢諭弗止七日不食而死臨死謂父綱曰以孝衣殮無易也

徐駿妻陶氏按臨桂縣誌陶氏臨桂縣舍人徐駿妻駿沒於龍州陶聞訃哀毀卽刺血寫云烈女不二夫夫亡無子不如一死寫訖藏之篋笥以衣奩悉還翁姑自縊死三日托夢女侄曰吾心事盡在篋中啟之得所寫血字有司以聞旌之

趙元傑妻黎氏按靈川縣誌黎氏趙元傑妻夫死氏年二十哀毀欲絕鄰媼勸之氏曰使有子可以無死今孑然一身不死何爲營夫葬畢遂自縊

蔣拯世妻唐氏按全州誌唐氏蔣拯世妻崇禎末世變爲流寇所掠當渡河賊抱氏馬上同渡氏乘便奪刀自刎時年三十

滕愈浙妻謝氏按全州誌謝氏滕愈浙妻年二十二大兵平粵被執不辱攜二子一女投昭平江中死

蔣維藻妻唐氏按灌陽縣誌唐氏蔣維藻妻夫婦同被亂兵所掠行至拱橋兵欲拉藻別去唐顧藻大呼曰吾不卽死以君在今何往遂投於江藻亦隨溺

鄧氏姊妹按灌陽縣誌鄧氏姊妹姊唐兪妻妹唐之夔妻並爲亂兵所擄閉倉中尋與眾婦共驅行姊妹並誓不從相持痛哭詈罵投崖兵怒揮刀殺之

馬之騶妻蕭氏按隆安縣誌蕭氏馬之騶妻年二十有六夫亡絕食七日死於柩旁旌表

朱玉妻張氏按貴州通誌張氏朱玉妻興隆人夫死氏年二十一哭三日絕而復蘇衰絰自縊死

張映宸妻吳氏按貴州通誌吳氏邑民張映宸妻有殊色父母故寒微素不聞戒訓及適映宸甚相敬愛有舉案風倡隨之義出乎天性鄕裏率賢之逾數稔映宸病將屬纊目其妻而不能言氏曰得毋念妾乎君行矣妾將從君決不蒙面再入他門也映宸目瞑氏撫屍號咷幾絕姑勸慰之終不解罄其釵釧爲夫治喪朝夕哭奠甚哀路人皆爲之哽咽旣畢葬遂不復飲食鄰婦力勸之不聽惟淚下如雨哭無聲居數日辦棺槨衣衾治酒奠夫靈一慟而絕年二十許與宸合葬遺一子育於姑

黃渤妻宋氏按貴州通誌宋氏黃渤妻甕安人父傑病危宋刲股療之後隨渤避兵黃連山爲土賊所執宋知不可脫紿賊欲飲水賊以磁甌貯水授之宋擊碎其甌以磁鋒自剄死

譚先哲妻劉氏按貴州通誌劉氏譚先哲妻先哲平壩人官戶部郎中氏封安人丁亥流賊入黔劉氏罵賊不絕口舉家盡死氏與夫枕藉月餘顏色不變見者莫不傷悼有司以事聞疏請旌表

張國揚妻劉氏按貴州通誌劉氏張國揚妻黃平人夫亡氏年二十三矢志守節紡績撫子翁姑令攺適不違親迎時劉櫛沐更衣入室自縊死有司旌表

杜存愛妻黃氏按雲南通誌黃氏杜存愛妻嶍峨人黃中元女土賊入境被執石山嘴氏奮身投巖頭面皆破痛罵不已賊大怒裂其屍崇禎間學使旌其門

周如盤妻陸氏按雲南通誌陸氏周如盤妻夫亡年十五悲哭不已至夜死於屍側建坊旌表

奉祿妻猛氏按雲南通誌猛氏奉祿妻順寧人土司猛雍女適大候土官奉祿雍惑於後妻欲使攺嫁土捨奉誥會猛氏歸寧誥以本邦兵攻大候掠奉祿氏素衣獨居一樓憂憤雍諷其服飾之陋女曰夫存亡未可知欲與俱死何心於服乎雍約奉誥將逼之氏備刀自防數月乃餌以毒氏恨不見夫畱書一紙詞气甚悲巡撫王啟命有司遣官祭奠

孫宙妻

閨烈部列傳五十

明四十五

張云鵬妻臺氏按明外史列女傳臺氏潁州諸生張云鵬妻夫病氏單衣蔬食禱天願代割臂爲糜以進而夫病轉危許以身殉訂期三日夫付紅帨爲訣氏號泣受之越三日結所授帨就縊侍婢救不死恨曰何物奴敗我事令我負三日約自是水漿不入口舉聲一號熱血迸流至七日頓足曰遲矣郎得無疑我母偶出櫛沐扃戶縊死

林與岐妻張氏按明外史列女傳張氏林與岐妻臨淸人夫亡欲自縊舅姑覺而慰之曰爾死如遺孤何氏以衣服倩乳嫗育其子三月知子已安不食而死

髙文學妻王氏按明外史列女傳王氏桐城人髙文學妻文學早喪父道美來弔王哭之慟父曰無過哀事有三等在汝自爲之耳王輟問之父曰其一從夫地下爲烈次則冰霜以事翁姑爲節三則恆人事也氏卽鍵戶絕粒七日而逝

王錫田繼室崔氏按明外史列女傳崔氏香河人王錫田繼室崇禎二年城破氏與眾訣曰義不受辱但幼女呱呱未免遺恨耳乃涕泣乳其女將自縊家人力持不得遂兵至門眾俱奔氏倉皇系索門樞縊於戶後

劉光燦妻李氏按明外史列女傳李氏髙陵人劉光燦妻夫亡勵志苦守崇禎四年賊陷髙陵氏年七十九矣其家人掖之走不可曰未亡人棄先夫室何往語未已賊入氏卽取刀自刺流血淋漓賊壯其烈與飲食怒不受以擊賊罵曰吾忍死四十九年今啜賊食耶遂遇害

孫貞妻柴氏按明外史列女傳柴氏夏縣人孫貞妻崇禎四年冬夫婦避賊山中賊搜山見氏悅之執其手氏以口嚙肉棄之曰賊污我手繼扳其肱又以口嚙肉棄之曰賊污我肱賊捨之去氏罵不絕口乃還殺之

王永命妻周氏按明外史列女傳周氏登州人王永命妻都督遇吉兄女幼通孝經列女傳永命家新城遊學登州娶焉崇禎五年叛將耿仲明李九成等據城反縱兵淫掠一小校將迫辱之氏紿之去卽投繯死明日賊至怒其誑己支解之事平永命偵賊所在擊斬之以其首祭墓永命祖好智勇力絕倫爲毛文龍部將文龍死失官家居久之從遇吉於寧武李自成來犯自請爲先鋒力戰陷城死

浦延禧妻王氏按明外史列女傳王氏蓬萊人浦延禧妻年二十守節撫孤崇禎五年李自成等叛城陷氏叔允章至其家問所向答曰兒豈向患難中求活時有麻索在﹠﹟頭叔以手振之曰然則宜決計於此氏首肯遂就縊

髙荊媧按明外史列女傳荊媧陜西淳化人姓髙氏其兄諸生起鳳崇禎五年流賊掠繼母及荊媧去起鳳馳赴賊營請贖賊索一二馬起鳳傾其貲求得一馬予之賊止還其母起鳳與妹訣曰我去汝卽死賊遂不聽去令勸妹從之且欲畱爲書記起鳳大罵不從被殺遂百計誘脇荊媧義不受辱大罵求死賊悅其色猶不忍殺割發裂衣以恐之媧益罵不已賊乃殺之時年甫十六巡按吳甡上其事兄妹俱旌表

陳丹余妻朱氏按明外史列女傳朱氏鄖陽人諸生陳丹余妻崇禎六年賊至被掠並執其女迫令入空室適屋前有古槐母女抱樹立罵賊曰吾母子死白日下耳豈受污暗室中乎大罵不行賊斷其兩手益大罵皆被害

黃日芳妻李氏陳氏按明外史列女傳李氏陳氏霍丘人知縣黃日芳妻崇禎八年日芳賫計簿入郡流賊突至圍城二人相謂曰主君未還城必不守我二人獨有一死謝主君耳密縫內外衣甚固城陷南望再拜攜赴藏天澗死越三日日芳乃號泣澗側兩屍應聲浮出顏色如生

何之旦妻李氏按明外史列女傳李氏蘄水人諸生何之旦妻事舅姑以孝聞崇禎八年二月流賊至蘄執而逼之去氏不從則眾挾之李罵益厲嚙賊求死賊怒刺之創徧體未嘗有懼色賊斷其頸而死從婢阿來抱李幼女守哭賊奪其女將殺之不與伏地以身庇之刺數十創婢女皆死婢素醜陋不爲人所喜及死貴賤皆零涕

姚守中妻萬氏按明外史列女傳萬氏和州儒土姚守中妻泉州知府慶女孫也生六子皆有室崇禎八年流賊陷城慟哭孀姑前命諸婦曰我等誓必爲夫死節見諸子環泣急麾之曰汝輩當圖存宗祀何泣爲長子承舜泣曰兒讀書惟識忠孝願爲厲鬼殺賊何忍母獨死遂負母投於塘諸婦女孫相隨死者十餘人僅存子希舜求其屍共聚塘坳無一相離者

王用賓妻尹氏

用賢妻杜氏

用聘妻魯氏

用極妻戴氏

劉臺妻王氏

王良器女按明外史列女傳尹氏王用賓妻杜氏用賢妻魯氏用聘妻戴氏用極妻王氏劉臺妻與王良器女俱和州人崇禎八年流賊圍城五人同匿城西別墅誓偕死及賊登陴呼聲震地五人相持泣曰亟死亟死毋污賊刃結繯繯斷適用賢所佩劍掛壁上杜趨拔之爭磨以頸次第而死

明倫堂烈女按明外史列女傳明倫堂烈女和州人失其姓氏崇禎八年之難與民間婦女共匿堂後其四人已爲賊所執用帛牽之獨此女不肯就執多方迫之不得四婦勸之泣曰我女也豈可與男子去耶以頭搶地賊搴其足而曳之女大罵賊怒以一手搴足以刀從下劈之體裂爲四

王生妻陳氏按明外史列女傳陳氏涇陽人王生妻有子方晬生疾將死以遺孤爲念陳曰吾當生死以之崇禎八年九月流賊至氏抱一子避樓上賊燒樓陳從樓檐跳下母子俱不死賊視其色麗挾之馬上陳躍身墜地者再最後以索縛之行數里陳力斷所系並鞍墜焉賊知不可奪乃殺之賊退家人收其尸子呱呱懷中兩手猶堅抱如故

六安烈女按明外史列女傳六安烈女不知其姓氏崇禎中流賊見其美將犯之以帕蒙其頭輒壞之曰毋污吾發以錦衣被其體又擲之曰毋污吾身彊擁諸馬上復投地大罵請死賊怒刃之旣而嘆曰眞烈女也謂他婦曰爾輩牝犬耳呼之卽來不愧此女耶

宋徳成妻姜氏按明外史列女傳姜氏臨淸人贊皇知縣宋徳成妻巨寇入署姜投井賊出之逼令食罵曰待官兵剿汝醢爲脯吾當食之以簪自剔一目示賊曰吾廢人也速殺爲幸賊怒殺之

石氏女按明外史列女傳石氏女失其邑裏隨父守仁寓五河崇禎十年流賊突至執欲污之女抱樹厲聲罵賊賊使數人牽之不解乃斷其兩手罵如初又斷其兩足愈罵不絕痛僕地佯死賊就褫其衣女以口嚙賊指斷其三含血升許噴賊面乃瞑賊擁薪焚之厥後所焚地血痕耿耿遇雨則燥暘則濕村人嗟異掘去之色赤入土凡三尺許

唐烈妻陳氏按明外史列女傳陳氏孝感諸生唐烈妻崇禎十年從夫避難山寨賊突至夫與子皆奔散陳獨行山谷間寨人曰非唐氏嫗乎事迫矣可急入保陳問夫與子至未人曰未也陳泣曰我煢煢一婦靡因靡至諸君𨿽憐而生我我何面目安玆土耶夫存亡未可知依人以生不義棄夫之難不貞失貞與義何以爲人吾其行也卒不入少選賊至逼去不從大罵而死

梁凝僖妻馮氏按明外史列女傳馮氏隨州人諸生梁凝僖妻崇禎十年八月聞賊警夫婦買舟逃難行至西河賊追急登岸奔魏家寨賊將近夫欲同死氏訣凝僖曰同死固甘但君尙無子又有老母在堂幸速逃明早可於此地尋我凝僖遂逃次早果得屍於分手處

王瀚妻盧氏按明外史列女傳盧氏潁州人王瀚妻家貧舂織終歲崇禎十四年大饑夫患疫氏語夫曰君死我當從聞者莫信未幾夫死時溽暑氏求親戚斂錢以葬之曰我當死但酷暑無衣棺恐更爲親戚累遲至秋爽耳聞者益咍之及秋氏至田間盡糶其新谷置粗布衣余買酒蔬祀夫墓歸至家市梨數十進姑並貽妯娌語人曰我可以死矣至半夜卽自縊死

張鐸妻於氏按明外史列女傳於氏汝州張鐸妻崇禎十四年流賊破城入其門氏謂婢曰吾輩今日必死曷若先出擊賊苟殺賊而斃猶不失爲義烈鬼於是執梃而前賊先入者三出不意悉爲所踣羣賊怒攢刺之皆死

仲氏女按明外史列女傳仲氏女湖州人隨父賈漢陽崇禎中漢陽陷從羣婦將出城賊守門者止之有頃賊大肆淫掠見女美首執之女剺面披髮大罵賊具馬命二賊挾之上連墜傷額終不肯往賊露刃迫之曰身往何如頭往笑曰頭往善遂被害

楊祖契妻趙氏按明外史列女傳趙氏睢州人諸生楊祖契妻知書有志節崇禎十五年賊陷太康將抵睢豫以死自誓及聞城破卽自縊爲家人所解欲赴井不得聞賊至其家將牽之出厲聲訶曰汝曹悖逆行當伏天誅寸寸磔矣尙敢脇我耶罵不絕口遂遇害

蕭來鳳妻倪氏按明外史列女傳倪氏商城人貢士蕭來鳳妻來鳳慷慨有大節崇禎十五年流賊陷商城逼受職不屈而死倪氏自經從之

張一桂妻邵氏李

氏附

按明外史列女傳邵氏鄒縣人張一桂妻與妾李氏遇賊欲迫李行邵罵曰亡夫以妾托我豈令受賊辱賊怒乃殺之李知不免紿曰我有簪珥埋後園井旁賊隨李發之至則曰主母爲我死我豈獨生卽投井賊下扶之李披髮破面罵不已扭其衣欲令並死井底叫聲若雷賊知不可彊乃刃之

梁以樟妻張氏按明外史列女傳張氏大興人商丘知縣梁以樟妻崇禎十五年流賊圍商丘急婦積薪樓下集婢女其上俱令就縊謂子燮曰汝父守城命不可知宗祀惟汝是賴囑乳嫗往匿民家自縊死家人舉火屍俱燼

宗引芳妻江氏袁氏附

按明外史列女傳江氏魯山人宗引芳妻崇禎十五年流賊亂與長男進士麟祥妻袁氏率孫女婦登樓命俱懸於梁視其已死乃引刀自刎

金一龍妻黃氏按明外史列女傳黃氏余姚人金一龍妻龍早亡氏截髮自誓立從子爲嗣與姑相依崇禎十五年熊氏子欲娶之母黨利其財紿令還家間道送於熊黃知不可挽願搜括所有以償聘金不相待至夜深引刀自刎未殞其姑聞之急趨視黃曰婦所以未卽死者欲姑一面耳今復何待遂剜喉以絕

宋體道妻郭氏按明外史列女傳郭氏長治人宋體道妻崇禎十五年任國琦作亂同居諸婦皆羅跪呼郭不出獨匿垝垣賊怒詰其不跪郭瞪目厲聲曰我跪亦死不跪亦死已安排不活矣賊加數刃迄死罵不絕聲

顏素孫婦劉氏按明外史列女傳劉氏懷寧人應天府丞顏素之孫婦也崇禎十五年兵亂乘夜焚掠江市其舅與夫先在南京劉孑身出避倉皇無所之見男婦雜走登舟慨然曰吾儕婦人保姆不在義不出帷敢亂羣乎遂投江而死

吳道震妻姚氏按明外史列女傳姚氏桐城人湘潭知縣之騏女諸生吳道震妻年十九夫亡以子徳堅在𦇤褓忍死撫之越二十六年至崇禎末流賊掠桐城兄孫林奉母避潛山氏偕行賊奄至孫林格鬥死徳堅負母而逃氏曰勢急矣汝書生焉能負我遠行倘賊至卽皆死汝不能全母顧反絕父祀乎叱之去徳堅泣勿忍氏推之墜層崖下須臾賊至叱曰出金可免氏曰我流離遠人安得有金賊令解衣驗之罵曰我生平解衣子婦不得在側賊奴敢作此語賊怒刃交下而死

徐畢璋妻朱氏徐京附

按明外史列女傳朱氏無爲州徐畢璋妻年十七歸璋璋有一妹名京年十五未字崇禎十五年五月流賊破城朱方懷孕奔井邊謂京曰吾﹠﹟在懷井口狹可推而納之京曰惟納畢卽哭呼曰父母安在乎吾伴嫂死矣遂一躍而入焉

胡敬妻姚氏按明外史列女傳姚氏孝感貢士胡敬妻崇禎十六年流賊陷孝感氏避難南湖欷歔不已鄰舟婦解之曰賊入黃從未殺人何畏氏曰我非畏殺畏其不殺耳賊將入湖曰賊至而死辱矣遂攜二女僮投水死

李敬妻胡氏按明外史列女傳胡氏諸城人遂平知縣麗明孫女也年十七歸李敬中生一女夫亡氏哭踴甚哀比三日止哭盥櫛拜舅姑堂下家人咸怪之答曰婦不幸失所天無子將從死於地下不得復事舅姑幸彊飯自愛他日叔有子爲亡人立嗣歲時奠麥飯足矣姑及其母泣止之不可乃焚香告柩前顧家人曰洗含汝等親之不可近男子遂入室距戶自縊母與姑捶門痛哭疾呼終不顧而死

郝生妻李氏按明外史列女傳李氏定州人廣平教授元薦女歸同裏郝生崇禎十六年州被兵生將奉親避山中畱李與二子居其母家生控馬將發李哭拜馬前指庭中井訣曰若有變卽潔身此中以衣袂爲識旁有白綫一行者卽我也比城破藏二子他所入井死兵退生出其屍顏色如生

李藎臣妻熊氏按明外史列女傳熊氏武昌人大名知縣正南女贛州知府李周華子藎臣妻也藎臣從父之官畱婦於家崇禎十六年武昌陷婦匿林藪中爲賊所得奪刀自刎賊去鄰嫗救活之明年李自成率殘卒南奔婦隻身竄山谷有胡姓者欲爲子娶之婦曰吾頸可斷汝不聞前事乎已藎臣自江西來遇賊被殺婦慟三日卽自縊死

劉應景妻丘氏按明外史列女傳丘氏孝感劉應景妻崇禎末爲賊所執逼從不可賊曰刃汝丘曰得死爲幸賊注油滿甕漬其衣語同類曰此婦倔彊將爇之丘哂曰若謂死溺死焚死於刃有間乎官兵朝夕至若求如我得哉賊怒束於木焚之火熾罵不絕口

髙文煥妻幹氏按明外史列女傳幹氏孝感人髙文煥妻年十七夫亡無子拔刀自裁母及姑救之越三日復蘇自是斷葷腥日不再食崇禎十六年流賊陷徳安從子髙騫將扶避山寨氏曰吾老矣豈復出門求活行吾四十年前之志可也投後園池中死

洗馬畈烈婦按明外史列女傳蘄水洗馬畈烈婦不知其姓崇禎間爲賊所執不從賊刃其腹一手抱嬰兒一手捧腹使气不卽盡以待夫夫至付兒放手而斃

賴南叔妻蕭氏按明外史列女傳蕭氏萬安人賴南叔妻夫亡無子遺一女寇大起築室與女同居如是者數年盜突至率女持利刃遮門罵曰昔寧化曾氏婦立寨殺賊舉室以守汝謂我刃不利邪犯我必殺賊怒縱火焚之二人咸燼

鄺抱義妻何氏按明外史列女傳何氏臨武人諸生鄺抱義妻崇禎末爲賊所執何垢面蓬發紿以病疫賊懼釋之及賊退家人咸喜何泣曰平昔謁拜叔伯猶赭顏汗發今匿身不固以面目對賊徒牽臂引裾𨿽免污辱何以爲人竟忿恚不食而死

李純盛妻邵氏按明外史列女傳邵氏曲周人李純盛妻崇禎末寇亂姑姊妹俱避地洞中邵爲寇所得問洞所在紿之行寇喜隨之徑往井傍投水死洞中數十人俱獲免

宋愈亨妻王氏韓氏附

按明外史列女傳王氏舉人宋愈亨妻崇禎末寇亂愈亨投井死氏嘆曰夫旣如此吾敢相負媳韓生男甫六日願從死遂相對自縊

鄭完我母石氏按明外史列女傳石氏甘州衛人南陽同知鄭完我母完我旣之官妻王氏奉姑家居崇禎十六年賊圍甘州石預戒家人積薪室中及城陷攜王及一孫女縱火自焚死寇退出屍灰燼間姑媳牽挽不釋手女距三尺許覆以甕啟視色如生

王旦士妻向氏按明外史列女傳向氏黃陂人母亡哀慟絕粒欲以身殉家人慰而食之遂卻葷三載裏中以孝女稱十八歸王旦士未久賊陷黃陂被執賊持刀迫之氏罵不絕口賊指眾曰若非汝父母卽舅姑兄弟必盡殺而後及汝氏曰我義不辱與家人何與奪刀自刎賊怒立磔之

劉長庚妾雷氏按明外史列女傳雷氏同州人諸生劉長庚妾賊陷潼關將及州長庚晚拜家廟召妻及二子曰汝年長且有子當逃召雷及所生子女曰汝年少當從吾死雷曰妾志也長庚攜酒上樓謂妾曰汝平日不飲今當共醉妾欣然引滿長庚且飲且歌夜半徧題四壁拔刀示妾曰可以行乎對曰請先之奪刀自刎長庚解所系絳縊於梁女方七歲橫刀於壁以頸就之死

關陳諫妻呂氏按明外史列女傳呂氏云夢人諸生關陳諫妻事舅姑孝族有安氏者殉其夫關坤呂每談及輒感慨欷歔曰婦人義當如此崇禎末寇陷諸邑郡呂謂夫曰賊焰方張其終能免乎不如早爲之所吾將從安氏姑地下取魚网結其體甚固俄寇至俾縫衣呂投剪破賊面罵曰賊敢辱我鍼黹乎手可斷衣不可縫賊怒磔之投於水

水中二烈女按明外史列女傳水中二烈女興安人崇禎末其地遭大水死者甚眾有結筏自救者鄰里多附之忽聞波中呼救聲漸近見二女附一朽木倏沈倏浮引筏救之年皆十六七問其姓不答二女見筏上男子有裸者嘆曰吾姊妹倚木不死冀有善地可存也今若此何用生爲相攜躍入波中而死

劉應龍妻王氏按明外史列女傳王氏宛平人劉應龍妻年十六於歸家貧以女紅養公姑應龍父子相繼亡王事姑撫子閱二十年賊陷都城泣拜其姑曰畱長孫奉事祖子閱二十年賊陷都城泣拜其姑曰畱長孫奉事祖母婦死已決遂攜幼子投井有先入者屍橫其下水僅至腰不得死幼子呼救氏以掌擊之遂抵淵而死

吳之瑞妻張氏按明外史列女傳張氏宿松諸生吳之瑞妻福王時城陷軍士欲污之張恐與忤則禍及夫與二子紿之曰此吾家塾師攜其子在此吾丑之若遣去則惟命夫與子去已遠張乃厲聲唾罵撞石死

韓鼎引妻劉氏女

附

按明外史列女傳劉氏懷寧人諸生韓鼎引妻事舅姑以孝聞福王時城潰舅姑雙亡殯於堂家人盡散氏獨守不去賊疑棺內有所藏欲剖視氏抱棺號哭賊惻然釋之一女年十三先匿別所見賊去出就母賊又入欲縱火而數盼其女氏紿之曰苟不驚先柩女非所惜也賊喜投炬攜女去劉送女目門外池示之女卽投池賊怒刃劉劉罵不絕口而死

程娥劉氏鄒氏胡氏林氏婦李氏婦附

按明外史列女傳程娥江都人諸生陳煜節妹未字城被圍以死自誓與叔母劉約各以大帶置袖中城破女理髮更衣再拜別其母遂縊死劉有女甫一歲啼甚慘劉乳之復以糕餌一器置女側乃死劉妯娌鄒氏胡氏亦同死女之祖姑適林者投井死姑適李者遭掠紿卒至井傍大罵投井死時稱一門六節

史著馨妻張氏按明外史列女傳張氏江都人史著馨妻年二十六夫亡後城陷撫子泣曰向也撫孤爲難今也全節爲大兒其善圖吾不能顧矣遂投並而死

曹復彬妻楊氏二

女附

按明外史列女傳楊氏江都人諸生曹復彬妻城破復彬中創僕地楊匿破屋中長女蒨文年一十四趣母決計次女蒨紅年十二請更衣死母止之復彬執不可乃爲三繯次第而縊

孫氏九烈陳氏薛氏張廷鉉妹附

按明外史列女傳江都蘭氏孫道升繼妻其前妻女曰四蘭所生曰七皆嫁古氏次曰存孫女曰巽皆未嫁其弟道乾道新並先卒道幹妻王氏子天麟妻丁氏道新妻古氏其從弟子啟先妻董氏江都之圍諸婦女各手一刃一繩自隨城破巽先縊死蘭時年五十四或曰母老可無死弗聽引繩自縊繩斷墮地不死再縊一卒至揮刃斷繩不死兵去又縊乃死王氏丁氏方縊會卒至急走匿夜相持投捨後汪中死古氏亦五十四守節三十年頭盡白投井眾止弗聽遂死有女嫁於吳生女曰睿方八歲適在外家從死於井董氏居僻室念卒且至以帶系門樞縊死存病足力疾趨井傍投井死董氏之娣有祖母曰陳氏方寄居與董同處僻所及孫之婦女皆死陳氏亦自縊四與七同縊於﹠﹟四死七素壯不死彊其婢以手扼喉乃死同時張廷鉉妻薛氏城破自縊死廷鉉之妹曰五遇卒鞭撻使從己大呼曰殺卽殺何鞭爲遂殺死

張秉純妻劉氏按明外史列女傳劉氏和州人諸生張秉純妻秉純家貧氏操井臼處之怡然國亡秉純絕粒死氏勺水不入口閱十有六日饑骨銷鑠命子扶至柩前祭拜痛哭而絕

孫士毅妻陶氏按明外史列女傳陶氏當塗人孫士毅妻守節十年值南都覆爲亂卒所掠縛其手介刃於指而問曰從我則完否則裂陶曰義不受辱速盡爲惠兵不忍殺稍創其指血流竟手曰從乎曰不從卒怒裂其手而下且剜其胸寸磔死陶母奔護亦被殺

張侶顏妻王氏按明外史列女傳王氏和州人諸生張侶顏妻南都不守劉良佐部卒肆掠氏同母匿朝陽洞卒攻洞急氏以子付母曰賊勢洶洶我少婦卽能苟免何面目回夫家此張氏一﹠﹟善撫之言訖挺身跳洞外洞髙數十仞亂石巉巖若鋒刃氏碎身死焉

錢秉鐙妻方氏按明外史列女傳方氏桐城人錢秉鐙妻避寇亂流寓南都歲祲饘粥不給以女紅易米食其夫而己與婢僕雜食糠秕客過潔茗治饌取諸簪珥與秉鐙遊者未嘗知其貧也秉鐙與阮鉞同裏有隙避之吳中方挈子女追尋得之已而吳中亦亂方知不免乃密紉上下衣服抱女赴井而死

黃道弘妻二

女附

按明外史列女傳嘉定黃應爵少喪家貧妻陸守志紡績自給逾三十年甫歿值天下大亂嘉定城破子道弘妻持二女倉卒欲赴井長女曰若使母先投必戀念二女不如先之乃挽妹亟入道弘妻繼之並溺水而死

項淑美按明外史列女傳項淑美淳安人適方希文希文好蓄書值杭州不守大帥方國安潰兵掠江滸數百里無寧宇希文避山間載書以往會幼子病疹希文出延醫淑美與一嫗一婢處是夕亂兵突至縱火肆掠婢挽淑美衣欲與俱出正色叱曰出則死於兵不出死於火等死耳死火不辱時嫗已先去見火熾復入呼曰火已至比落諸嫗皆匿別處柰何弗出淑美不應急取書堆左右髙與身等坐其中須臾火迫書盡焚遂死賊退希文歸則餘燼旋而成堆若護其骨者一慟灰卽散乃收骨瘞先址

楊文瓚妻張氏沈氏陸氏朱氏附

按明外史列女傳張氏錢塘人適鄞縣舉人楊文瓚國變後文瓚與兄文琦友華夏屠獻宸俱坐死張紉箴聯其首棺殮畢卽衣盛服題絕命詩徧拜族戚吞腦子不死以佩帶自縊而卒文琦妻沈氏亦自縊夏繼妻陸氏結帨於梁引頸就縊身肥重帨絕墮地時炎暑流汗沾衣乃坐而搖扇謂其人曰余且一涼旣復取帨結之而盡有司聞楊華三婦之縊遣丐婦四人至獻宸家防其妻朱氏甚嚴朱不得間陽爲歡笑以接之且時時誚三婦之徒自苦也數日防者稍懈因謂之曰我將一浴汝儕可暫屏丐婦聽之遂闔戶自盡時稱甬上四烈婦

閨烈部列傳五十一皇淸一

﹠﹟妻郭氏

按畿輔通誌﹠﹟妻郭氏保定府人歸﹠﹟甫三

年﹠﹟卒貧不能葬氏罄衣飾以發喪居無何忽

有貴人家幹以威勢相劫彊委幣焉氏厲聲斥

之乃持女與其姑曰婦不能復事姑矣以女孫

相累截髮毀面深夜取砒霜服之盡二兩姑覺

解以藥勿進至損其兩齒終勿納也越數日毒

始發家人聚泣問有遺恨否曰﹠﹟郎臨終以孀

母幼女屬我今負所托以是爲恨繼復曰阿翁

不可無後言未畢而腹中腸裂矣邑令兪允光

聞而哀之書諸豪罪狀上於大司寇論如律氏

奉詔旌表

範海妻竇氏

按畿輔通誌範海妻竇氏河間府人海與其母

往田間氏鍵戶業女紅無賴方應奎素與海相

識偶來叩門氏誤以爲海啟戶奎見氏美卽彊

逼姦氏執杖擊之奎奪杖彊逼不已氏復揮菜

刀削破其頭顱二寸奎怒以磚擊其首腦裂而

死

王汝礪妻蔡氏

按畿輔通誌王汝礪妻蔡氏河間府人夫亡氏

一痛僕地旣投繯復飲鴆皆救不死遂閉目絕

食子女田產悉置不顧越旬日卒年三十有二

宮朝棟妻髙氏

按畿輔通誌宮朝棟妻髙氏順天府人年二十

五夫亡苦志守節撫兩孤成立歷六十年順治

七年河東寇變執氏索金氏罵賊死

李國瑜妻趙氏

按畿輔通誌李國瑜妻趙氏保定府人事姑孝

夫亡氏慟哭絕粒誓殉之姑曰爾無子盍俟立

嗣後成爾志趙許之剪髮納夫棺居六年嗣不

立家益貧母家憐而勸再嫁趙佯應之背語人

曰不如此吾發何時去尋瀕嫁靚妝至夫木主

前大慟與姑語至夜分告倦欲寢姑亦寢翊日

晨刻戶猶閉呼不應啟之已經死合邑悼嘆表

其事於官

王夢尹妻汪氏

按畿輔通誌王夢尹妻汪氏眞定府人夢尹官

巡撫順治五年寇入其家執氏逼索金寶氏大

罵不絕被殺

柴生妻蔡氏

按畿輔通誌柴生妻蔡氏大名府人年十六歸

柴居三年柴病亡氏以腰帛自經姑屢救之及

送葬徒步二十里臨窆投穴中其兄復救之歸

卽絕食死

劉泓源妻駱氏

按畿輔通誌劉泓源妻駱氏眞定府人源病沒

氏不食而死

徐惟福妻陳氏

按畿輔通誌徐惟福妻陳氏河間府人夫病將

終請於翁姑以兄之子爲嗣翁姑佯應之及福

死不與嗣姑復唆其翁逼嫁氏從容惟諾虞哭

之夜自縊於柩側越數日方殮容貌如生

田雯妻陳氏

按畿輔通誌田雯妻陳氏保定府人夫亡氏年

十七欲以身殉念有娠恐死絕夫嗣遂彊自守

及娩生女氏泣告母曰我之不死者欲生男以

嗣夫今已矣痛不能報母恩望勿爲念言訖一

號而絕

曹際昌妻張氏

按畿輔通誌曹際昌妻張氏眞定府人年二十

二夫亡晝夜悲號服毒死

馬氏女

按畿輔通誌馬氏女大名府人馬永國女有美

色盜物色之乘夜劫其家索女不得欲殺其母

女遂挺身出盜挾之上馬女罵不絕口被害

王祚昌妻陳氏

按畿輔通誌王祚昌妻陳氏眞定府人遇變被

執逼行拒之威以刃罵益厲賊度不可屈殺之

事聞旌表

馮瑞繼室白氏

按畿輔通誌馮瑞繼室白氏大名府人順治五

年山東賊數萬掠淸丰縣執氏縛之大罵被殺

李文秀妻陳氏

按畿輔通誌李文秀妻陳氏河間府人順治戊

子土寇竊發執氏欲污之轉輾相拒不辱而死

丁本培妻劉氏

按畿輔通誌丁本培妻劉氏順天府人夫亡年

二十五無子淚盡流血未幾絕食死

劉名卿妻馬氏

按畿輔通誌劉名卿妻馬氏河間府人遇變被

執不辱死

張聯標妾傅氏

按畿輔通誌張聯標妾傅氏順天府人隨夫之

官值寇陷城被掠不屈死土人收葬至今有烈

婦冢

姚時宜妻周氏

按畿輔通誌姚時宜妻周氏眞定府人夫亡誓

以死殉痛哭不食親戚苦勸不聽數日死於柩

前

蕭黨女

按畿輔通誌蕭黨女保定府人年十七歲兵至

彊脇不從大罵不絕聲被殺

梁可均母杭氏

按畿輔通誌梁可均母杭氏保定府人己丑賊

變投井死

王所錫妻張氏

按畿輔通誌王所錫妻張氏順天府人夫亡無

子數日不食而死

徐鳳賢妻郭氏

按畿輔通誌徐鳳賢妻郭氏眞定府人夫亡矢

志守節教子克欽成名遇國難慷慨就戮含笑

而終崇祀忠烈祠

李有謙妻蘇氏

按畿輔通誌李有謙妻蘇氏眞定府人夫病氏

侍湯藥惟謹及亡氏號泣靈前自縊死事聞建

坊旌表

李尙信妻王氏

按畿輔通誌李尙信妻王氏順天府人夫亡氏

年二十四歲自縊於墓側

王興宗妻苗氏

按畿輔通誌王興宗妻苗氏眞定府人適興宗

方二載興宗亡氏年十七七日不食而死

段其妻趙氏

按畿輔通誌段其妻趙氏順徳府人遭兵變夫

死氏罵賊不已亦被害

馬瑞妻史氏

按畿輔通誌馬瑞妻史氏順天府人歸瑞三年

生二子夫從友人宦蕪湖姑歿氏竭力營葬不

畱纖末爲生計過二載傳聞瑞歿親族勸之嫁

不從以二孤付族人曰攜此子南尋父吾從姑

矣泣與子別而死

李星耀妻王氏

按畿輔通誌李星耀妻王氏順天府人值兵變

被掠不辱死旌表

劉上才妻郭氏

按畿輔通誌劉上才妻郭氏河間府人少寡其

母欲嫁之誓不從未幾姑亡氏亦死焉

白鴻儒妻王氏

按畿輔通誌白鴻儒妻王氏保定府人己丑賊

至投井死

宋登龍妻趙氏

按畿輔通誌宋登龍妻趙氏保定府人順治六

年土賊破城自縊

趙遐妻陳氏

按畿輔通誌趙遐妻陳氏大名府人夫亡投井

死有司表其門

張魁妻牛氏

按畿輔通誌張魁妻牛氏大名府人與姦民劉

均比屋而居均闞魁出入其家彊求合牛急呼

家人均懼越墻走氏愧恨乘隙往縊均門

王明妻張氏

按良鄕縣誌張氏房山生員王明妻明沈﹠﹟不

起執氏手訣曰汝方娠倘生男幸矣若生女柰

何曰生男固善生女則從子九原耳夫歿哀慟

不食人勸以全孕乃稍節哀旣而生女氏晝夜

悲號嘔血而沒

張予卿妻趙氏

按良鄕縣誌趙氏陽信令張予卿妻節操堅貞

壼範足法從一不二慷慨殉夫

王季銓妻張氏胡

氏附

按霸州誌張氏信安舉人張斗綱之孫女本州

鄕官王季銓之妻其子王世績娶胡氏舉人胡

永定之孫女姑婦俱出名族值兵變被掠誓死

不屈立斃刀下鄕裏壯之

朱孔思繼妻劉氏

按薊州誌劉氏流寓民劉宗仁之女年十八適

朱孔思爲繼室孔思浙之餘姚人曾爲陜西平

涼府鎭原縣丞僑居於薊食貧年五十餘矣娶

劉僅八載而疾作劉割股以進竟不起劉不忍

獨生遂引刀自剄伏屍夫側士民觀者如堵有

司奏聞旌之

劉氏

按昌黎縣誌劉氏夫名弗傳舅名趙萬忠氏年

十九歲夫死無子父母勸其攺適不從備楮帛

奠夫墓潛自縊死

田氏女

按昌黎縣誌田氏女年十七未婚養於姑姑早

孀有人乘姑外出誘之女拒罵人怒擊碎其首

而死邑人爲營烈女墳

李天祚妻穆氏

按山海關志穆氏衛民李天祚妻年二十六居

盛水莊離城八里許順治元年闖賊寇關天祚

送之入城賊兵忽至欲見逼穆怒罵不從抱女

投井而死

張應諤妻劉氏

按慶都縣誌張應諤妻劉氏性貞淑嫻姆訓撫

前子過於己出夫殉戊寅之難氏自焚花窖赴

火而死

袁邦璽妻楊氏

按深澤縣誌烈婦楊氏深澤馬壘村人昭武將

軍化儒女也名賜娘婉變莊雅夙閒內則年十

六歸袁繼禎第四子邦璽邦璽攻書能文伉儷

靜好繼禎有子六人長者皆已先邦璽婚娶楊

氏爲第四婦同居合爨餘二弟尙幼楊氏事舅

姑不敢以娣姒諉每昧爽櫛沐出謁翁姑供巾

櫛進膳羞惟飭洽妯娌及夫之姊妹雍雍如也

家素拮據楊氏甘貧苦惟勗夫子奮力硯田以

大厥家聲壬寅歲邦璽以童子試不售﹠﹟憤成

疾僅四日而歿楊氏哭甚哀是日卽投井幾絕

遇救復蘇舅姑伯叔妯娌勸慰備至將爲邦璽

立後而楊氏死志終堅持不易邦璽旣殮五日

猶水漿不入口慟哭不絕聲家人懼日夜防守

惟謹楊氏忽自披衰絰告詣夫冢焚楮錢哭罷

歸至家與諸姑暱顏色無大戚家人謂其弛哀

或不死速議立後以安厥志訂期舉行氏以事

紿家人陰持白練至邦璽讀書處灑淚自經死

年二十有五壬寅八月十一日也家人哀之與

邦璽合葬於馬壘村之道北許來音爲作烈婦

傳

王文美妻邸氏

按束鹿縣誌裴新莊生員王文美妻邸氏順治

初年大盜李成文圍文美樓劫掠勢甚危氏墜

樓死樓髙數丈頭沒軀內僅見血肉一團

許養元妻孫氏

按鹽山縣誌許養元妻孫氏順治六年賊變氏

被掠擁至金鐘寺迫淫之氏痛罵求死賊眾彊

持之罵益厲賊怒抽刀洞其腹脇而死

李棟芳妻牛氏

按曲陽縣誌牛氏李棟芳妻順治二年年二十

一夫與舅姑他出族人某持刀排闥入彊犯之

不從罵不絕口面被數創而死

宗元會妻康氏

按寧晉縣誌康氏少適大召村農宗元會性貞

靜夫獲於田舅姑往饁裏中惡少﹠﹟氏獨處挾

刃往逼之氏大罵不屈飲刃而死惡少逃匿屍

坐不僕三日面色如生事聞於府遣官以禮收

殮並爲文祭之刻碑表其墓

李珩妻王氏

按寧晉縣誌王氏李珩妻珩歿氏年十八哭泣

不輟誓以必死親戚勸解之氏曰守節者固多

以妾之時與地不能也竟不食死順治十二年

旌表

馮學曾妻王氏

按寧晉縣誌王氏巡撫湖廣僉都禦史王夢尹

女適馮學曾學曾亡王年二十三生遺腹子晉

祺一女甫四歲值夫弟夫妻相繼沒遺侄盛祺

方三歲王撫之如己出會鄕寇掠境王攜子女

幼侄入城依母汪氏居順治五年寇破城入夢

尹宅汪端坐罵之賊執刃攜火以迫汪汪持梃

奮擊一賊僕地頭破血流羣賊呼集汪遂遇害

復擁火圍燒王氏王從火光中躍出大罵不絕

亦死焉

吳氏女

按邢臺縣誌吳氏女父建功容色艷麗年十六

失母未字一日父出有鄰人子王謨白晝持刀

入逼污之女哭叫謨彊逼之女嚙謨手謨以刃

敲其齒罵愈厲謨斷其舌裂其衣殺之女姑母

自外至驚痛發喊聚視千人聞於縣捕謨鞫實

坐斬女死之日迅雷暴雨天地晦冥尋奉旨旌表立祠祀之

魏國輔妻祝氏

按唐山縣誌祝氏武生魏國輔妻年十六歸魏

不逾年輔亡臨終相抱而哭氏卽矢以死從翁

姑知之百計防閒數月不得間氏卽絕食七日

死

李合天妻張氏

按成安縣誌張氏保定新安人武進士鉦之女

適李合天合天失業避地至成安城西讀書教

授張布衣操作佐之無子一女年十五歸孫溥

合天有病張竭力延醫脫簪珥爲用合天卒張

哀毀骨立決意自盡勺水粒米不入口者五日

娣姒勸之弗聽其女泣曰父已棄兒母又欲從

父孤女何所托命且母讀書嘗以古人自期之

死靡他獨不可效共姜乎張曰古人守節或以

存其孤或舅姑老耄無人奉甘旨不得已而爲

之者也今我無是𨿽有女已嫁從夫我事畢矣

生何爲哉女知不可挽率家人防視不離左右

旦日張謂女曰我夜來思汝言亦有理當爲汝

茹苦終身也遂稍進湯粥理家事人皆信之又

明日失其所在家人奔赴中堂排闥入則縊於

柩旁死矣縣令以事聞旌表

耿大姐

按滑縣誌耿大姐年十七未字順治七年四月

盜突入其家劫女以白刃女大罵不絕口愈迫

愈罵遂遇害

鄭文會妻宗氏

按東明縣誌宗氏生員鄭文會妻夫暴疾亡氏

痛哭誓以死殉越三日投繯棺側家人急救復

蘇姑慰之曰夫𨿽死有幼子何苦乃爾氏翻然

曰婦爲一時哀痛所激弱息豈不念哉於是勤

理家事親任庖廚如平日又數日忽服毒死

朱燦妻石氏

按開州誌石氏年十四適朱燦數年燦死父母

憐其無子欲令他適因女歸寧微以言動之女

默然而返明旦翁將赴州氏止曰願奉盥漱進

飲食旣畢翁去氏遂入寢室自縊死

黃士昌妻吳氏

按開州誌吳氏黃士昌妻有婦徳順治戊子冬

東賊入城氏適歸寧被執氏曰我不肯從賊當

速殺我賊猶豫未忍氏戟手大罵激怒羣賊交

爭殺之

龐質妻王氏

按開州誌龐質妻王氏年十四歸龐執婦道惟

謹夫病侍湯藥晝夜不怠及亡氏年十六卽日

自縊於夫屍側時值溽暑越三日顏色如生

仲儒妻劉氏

按南路志劉氏廣昌所人仲儒妻夫亡年二十

七歲自縊柩前死

宋女

按南路志宋女年十六許字州民蘭狀未納幣

而蘭狀暴死訃至女悲卽以問名時所納羅帕

縊於寢門之旁面貌如生建坊旌表

魏婦王氏

按西路志王氏適正黃旗魏思相子甫一月夫

出痘疹死氏號泣不食家人環守不輟氏尋歡

笑如常家人亦倦稍散走竟縊死於柩前

劉印興妻楊氏

按開封府誌楊氏劉印興妻夫早亡氏遺腹甫

三月矢志守節後二年遺腹子死伊父思奪其

志氏覺急趨拜夫墓自縊死邑令躬詣墓所祭

之

張斌妻毛氏

按開封府誌毛氏張斌妻夫死守節撫嗣子際

泰未幾忽死太息曰所以忍死須臾者欲延夫

嗣今已矣奚以生爲遂自縊

穆國﹠﹟妻孟氏

按開封府誌孟氏孝廉冏騜少女年十九適穆

國﹠﹟赴南陽試暴死氏聞訃絕復蘇家人防護

甚周越二旬國﹠﹟櫬歸停北郭氏偕家人出哭

奠盡禮而返仍率眾辦祭夜深眾怠不爲備氏

卽自經檐下救已無及顏色如生死之前八日

佃丁送鮮豆所束之索尋失至是始知氏預藏

以待用也

侯延禔妻趙氏

按開封府誌趙氏侯延禔妻夫亡氏誓以死從

因有遺腹彊進食及女也棄而弗顧曰幾誤

我大事遂不食七日死

張升繼母韓氏

按開封府誌韓氏張升繼母夫早亡子升繼又

夭乃與媳王氏並縊而死邑人哀之建雙烈祠

孟弘恂妻軒氏

按開封府誌軒氏孟弘恂妻事孀姑盡孝弘恂

疾侍左右不倦曰脫有不諱當以死相從恂沒

自縊柩側顏色如生睢州湯司空爲之傳

申雍妻周氏

按開封府誌周氏增生申雍妻夫亡氏年十八

晝夜痛哭誓不欲生家人防之甚密憂﹠﹟成病

絕食而死

何其宣妻馬氏

按開封府誌馬氏何其宣妻其宣死氏殉之其

從妹景寧縣令侯體隨妻慕姊烈亦殉其夫

車孕崧妻王氏

按開封府誌王氏車孕崧妻崧爲諸生時家四

壁立氏勤紡績佐讀賊陷城謂夫曰君可逃吾

義不辱遂抱八歲女投井中死婢某從之

柴逢春妻楊氏

按開封府誌楊氏柴逢春妻郾城人順治八年

七月夫亡氏年二十六越十五日長慟縊於柩

側九年禦史王亮教題請旌表

李徳仁妻陳氏

按開封府誌陳氏李徳仁妻事姑極孝姑死悲

痛營葬聞闖賊逼城自縊死

邢國璽妻袁氏

按開封府誌袁氏故宦邢國璽妻長葛人夫任

海防副使流寇發難同二子血戰死氏與婦董

氏髙氏並一孫女俱赴澤自溺順治九年禦史

奏旌其門

陳文衡妻萬氏

按開封府誌萬氏陳文衡妻兵火後家赤貧衡

死未入棺爭勸攺適萬氏哭持三歲兒付姑曰

婦今日命盡矣遂閉口不復言少間縊於文衡

屍側乃以一棺並殮之

謝士訓妻吳氏

按開封府誌吳氏守貴女年十四適謝士訓閱

四年訓歿預畜毒藥自設﹠﹟於夫柩側飲藥端

臥而死時年二十五女蕙姐方九歲中丞題請

旌之

張其芳妻王氏

按開封府誌王氏張其芳妻夫死欲殉防之逾

數月得間卽投繯死邑令爲文祭之

鄭百朋妻張氏

按開封府誌張氏鄭百朋妻姑孫氏早世祖姑

老且病氏委曲將順事翁及繼姑小心敬愼百

朋北渡失足河流死氏慟絕復蘇不食欲身殉

家人勸諭防護甚至歸寧欲墮臺爲人覺不得

死返而防護如舊乃彊笑語祖姑曰姑欲畱婦

願伏勞如夫在祖姑允焉稍任之遂投繯死學

校公舉胡觀察爲之傳張祠祭作墓志銘

楊天惠妻李氏

按開封府誌李氏李海淸女年十六適楊天惠

惠死氏縊死柩側紳士白於官躬爲設祭奉入

烈女祠

趙遵普妻孟氏

按開封府誌孟氏趙遵普妻夫亡氏以死自誓

越六十日籌畫後事畢投繯而死

郝林妻馬氏

按開封府誌馬氏郝林妻夫死自縊以殉

王世選妻許氏

按開封府誌許氏王世選妻夫亡三日自縊死

學使旌其門

王紀妻張氏

按開封府誌張氏王紀妻歸寧還值公姑俱他

出佃工馬備者窺氏孤且地僻持斧挾逼氏叱

曰若賤傭敢無禮吾頭可斷身不可辱也傭急

復畏人知遂劈其頸血濺滿衣罵不絕聲而死

傭將逸見氏魂憤擊自以刃斷其頭

李氏女

按開封府誌李氏女徳俊子也許聘陸士奇未

嫁士奇溺死女聞訃哭一日至夜投繯死

徐士超妻李氏

按開封府誌李氏徐士超妻方嫁有所聞恐誣

污不明卽自縊死

石璧妻王氏

按開封府誌王氏石璧妻寇陷城投井死賊平

攺葬

齊大起妻鄭氏

按開封府誌鄭氏齊大起妻年十九夫亡以死

殉縣令旌表

李成方妻聶氏

按開封府誌聶氏莊龍李成方妻方牧牛於外

氏出刈菜彊暴逼污不從被殺邑令置惡於法

謝朝遴妻陳氏

按開封府誌陳氏謝朝遴妻夫亡氏年十六矢

志守節後因歸寧其父彊欲擇配遂服毒死

李印升妻王氏

按開封府誌王氏李印升妻準諫女也印升早

世氏矢志撫孤夫兄印貞欲嫁之土人張有才

者聞其美而賢遣媒議並餌其父議盡協氏不

知也印貞妻賺氏之野采蔬有才從而窺焉乃

覺遽返跪請姑命嫁跪請兄嫂命嫁遂歸寧以

白父父貪賄亦命嫁氏再三請挽準諫轉怒氏

觸地死復蘇慟而返印貞命嫁益急氏以鐮刀

自刎血流被體爲眾所持不得死夜深潛出投

井中及曉眾索氏不得久之乃見於井出其屍

凜凜有生气邑令率僚屬公祭之杖印貞準諫

等各數十邑諸生田首﹠﹟醵金鐫石紀其事

趙彥升妾楊氏

按開封府誌楊氏故倡女也諸生趙彥升納爲

妾彥升死當六月楊卽自縊三日始殮顏色如

生蠅蚋不至

張鳴鳳妻黨氏

按開封府誌黨氏張鳴鳳妻避亂汜水遇寇躍

入山澗而死

趙序妻孫氏

按開封府誌孫氏趙序妻年少夫亡白族人丐

一子爲夫後許之遂黽勉事姑以待數歲嗣未

定或以﹠﹟者掛名又去來不常氏曰是玩我也

未亡人忍死數年爲何不如報夫於地下耳遂

投繯死

許氏女

按開封府誌許氏女河陰人父連榜未出閨﹠﹟

病亡女同母往弔歸不食而死

楊妻李氏

按開封府誌李氏楊妻年二十六夫亡一女

甫四歲氏乘間自縊死

張令望妻周氏

按開封府誌周氏汜水人張令望妻夫亡守節

被賊執佯從之紿以河旁有藏金賊低首掘金

氏抽刀殺賊眾怒來擊氏又殺一賊投河死

楊珍妻張氏

按開封府誌張氏楊珍妻生一子一女而夫亡

泣血二十九日自縊死

李繼室楊氏

按開封府誌楊氏庠生李繼室夫亡氏年十

九生子甫五月無何子殤痛夫無後爲立嗣嗣

又夭遂自縊死旌表

郭大玉妻馬氏

按開封府誌馬氏郭大玉妻夫死自縊墓在韓

莊西

趙文舉妻陳氏

按開封府誌陳氏趙文舉妻夫亡自縊死

張云鳳妻秦氏

按開封府誌秦氏張云鳳妻城破自縊死

李繼妻劉氏

按開封府誌劉氏諸生李繼妻夫亡氏年十閨烈部列傳五十二皇淸二

於某妻石氏

按濟南府誌石氏武定州人適於某僅五月歸

寧時值麥登場有惡少某挑之氏恥甚斂容入

幃系組而死

王亮章女

按濟南府誌海丰諸生王亮章女許字李明經

孫格格死女年十九欲往哭不得自經以救蘇

久之防視漸弛一夕仍縊死牖下女幼聞談古

節烈事輒喜及是嘆曰人生可有兩舅姑哉卒

行其志事聞旌表

韓永髙妻聶氏

按濟南府誌聶氏蒲臺人韓永髙妻歲饑就食

博興永髙好博輸錢無以償眾惡欲得其妻永

髙許之氏怒以死自誓夫與眾惡逼之終不屈

遂爲眾毆死

郭氏女

按濟南府誌郭氏女新泰人及笄未字順治六

年南寇掠境被執彊之不前罵不絕聲被殺於

橫山之南原

郭安妻李氏

按濟南府誌李氏淄川人郭安妻安爲怨家擊

死氏伏屍號哭訟之官驗尸之日卽欲投六龍

橋下死姑力挽之歸以遺腹爲勸終不顧居二

日自縊又不死絕食六日乃死時年十八

張永年女

按濟南府誌泰安貢士張永年女順治七年盜

迫脇不辱罵賊死事聞建坊

韓必宣妻趙氏

按濟南府誌趙氏萊蕪人庠生韓必宣後妻趙

炯女撫前妻子女愛之無異所生順治五年寇

至氏被執逼上馬搶地者三賊怒以力脇之氏

大罵被殺年二十三邑令表其門

史髙印妾郭氏

按濟南府誌郭氏樂陽人提學副使史髙印妾

順治五年遇賊罵不絕口死之旌表

趙日亨妻李氏

按濟南府誌李氏新泰諸生趙日亨妻順治六

年土寇陷城執氏逼置馬上三墮不能脫紿賊

抵家取財投井死有司旌之

董其纕妻王氏

按濟南府誌王氏臨邑人董其纕妻諸生王鍾

侖女嫁三年夫亡絕食三日不起五日不言七

日死順治間旌表

張遇畱妻王氏

按濟南府誌王氏新泰人諸生張遇畱妻教諭

之輔女遇畱死於難氏數日不食而絕

孫琰齡妻袁氏二

女附

按濟南府誌袁氏淄川人太史孫之獬子貢士

琰齡妻庠生袁奇女適琰齡生女二人長韓至

臨妻季尙未字丁亥寇入城臨妻方歸寧母子

三人相率潛土窖中賊至發之長女乘機投井

死賊驚縛袁氏及季女同諸婢婦錮一廢宅中

袁取鍼綫母子互紉衣裾縷密如織相期共死

賊覺袁猛走倒觸破腦投井死季女爲賊所持

大呼亦投井死賊滅得屍母女衣縫宛然面色

如生

王曰爲妻陳氏

按濟南府誌陳氏徳平人舉人王曰爲妻王早

亡氏撫二子俱成立順治六年寇入其家索財

無以應脇之以刃罵不絕口被殺

張印泰妻金氏

按濟南府誌金氏徳州人廩生張印泰妻泰下

第憤郁死金年二十七不食求殉勉從姑勸少

進水漿七日語人曰夜夢張郎召我業已許之

恐不得終事舅姑遂絕

馮云襄妻李氏

按濟南府誌李氏武定州人太學生馮云襄妻

大學士之芳女事舅姑以孝聞夫丁外艱哀毀

死殮畢氏慟哭欲殉至戚百方勸諭閉目若無

聞者遂不食五日死建坊旌表

周士選妻劉氏

按濟南府誌劉氏陽信人周士選妻新婚彌月

歸寧遇賊掠之上馬數自墮賊怒鞭之罵不絕

口賊殺之碎其屍而去

某氏女

按濟南府誌某氏女淄川人許字某將嫁數日

前某死炭井中女卽自縊死

谷琮妻武氏

按濟南府誌武氏海丰人明經弘圖女適谷司

馬元孫琮逾年琮亡嗣子復夭武服闋哭於墓

歸絕粒七日死

張泰瑞妻譚氏婦髙氏附

按濟南府誌譚氏淄川人官生張泰瑞妻別駕

誠言女寇陷城泰瑞遇害氏日夜泣納帶懷中

顧男譜妻髙氏曰若累我累我髙氏合﹠﹟甫十

八日解姑意乃晝夜與姑俱姑泣亦泣姑食乃

食一日晨起聞兵行聲曰可矣叱髙氏使避不

從遂赴別室出懷中帶自縊髙氏亦縊於側兵

至驚嘆而去

張惟養妾毛氏

按濟南府誌毛氏齊東人參政張惟養妾養亡

三時哭奠勸之食曰公食乃食泣四十六日死

張化一妻王氏

按濟南府誌王氏商河人諸生張化一妻化一

素擅勇略明末爲徳州營都司順治三年隨武

徳道剿賊死於戰王撫遺孤隕涕殯殮畢乘夜

自縊柩側旌表

韓茂椿妻賈氏

按濟南府誌賈氏淄川儒生士鵬女吏科給事

韓源長子茂椿妻丁亥之亂氏掖姑胡氏伏匿

蒿藋中被獲榜之楚甚賈曰請殺我勿驚我老

姑也賊操刀加其頸無懼卒釋之亡何賊復驅

胡與賈氏鈐之一室賈紉衣數重告諸婦曰吾

死姑可全昧爽賊又扶賈賈大詈曰何不速殺

我握發伸頸觸賊遂遇害時年四十四事聞建

坊旌表

馬驌側室趙氏

按濟南府誌趙氏鄒平進士馬驌側室江南興

化人夫亡氏矢志無他扶柩歸裏乘間閉戶縊

死時年二十四

張嚴妻朱氏

按濟南府誌朱氏萊蕪人諸生張繩武子進士

嚴妻明崇禎末寇亂嚴母李倉卒攜幼女避爲

所獲李曰惟有死耳安肯從汝賊怒殺之其女

號泣抱母屍吮血拭面痛絕復蘇賊迫之女怒

罵亦死順治間南賊又至朱氏遇賊掠上馬號

曰吾姑死於賊吾小姑死於賊吾寧復偸生也

賊怒斷其首

沈鼎妻王氏

按濟南府誌王氏長山人庠生沈鼎妻夫亡氏

一哭幾絕後二十餘日夜以麻絰自縊柩前顏

色如生

唐之傑妻馬氏

按濟南府誌馬氏淄川人唐之傑妻順治己丑

南賊北掠氏倉卒逃山谷間與諸難婦俱被執

氏子五兒隨左右賊以槍擬之五兒不敢從遂

與諸婦俱驅之南氏不行賊倒戈撻之復不行

賊令諸婦系驢上至南山石門河氏墜驢自山

崖投河中不得死賊撈出氏大罵賊怒殺之碎

其屍

王禎妻韓氏

按濟南府誌韓氏長山人太常寺卿王禎妻順

治丁亥土寇破城罵賊死贈孺人新城王士禎

爲立傳

劉士俊妻冀氏

按濟南府誌冀氏新泰人諸生劉士俊妻諸生

冀東蒙女家貧事姑至孝順治五年賊至被執

以刃加其項氏大罵不屈身被數創死督學旌

之

趙塋妻劉氏

按濟南府誌劉氏齊東人儒士趙塋妻順治三

年遇賊不從奮臂厲罵挺身迎刃遇害後三年

啟葬膚髮如生

李林妻殷氏

按濟南府誌殷氏濱州人李林妻年二十五夫

疾篤顧謂氏曰若何氏以死誓林亡夜半自縊

死

李天開妻邢氏

按濟南府誌邢氏臨邑人李天開妻庠生邢王

升女順治五年遇賊逼之罵賊被殺

王鳳翔妻曹氏

按濟南府誌曹氏新泰諸生王鳳翔妻順治六

年土賊陷城氏因父疾歸省賊至家人散去氏

獨畱守父賊擄之不從投井死有司旌之

孫慶錫妻張氏

按濟南府誌張氏萊蕪人諸生孫慶錫妻贈學

憲張布女事舅姑以孝聞順治七年土賊發氏

計匿舅姑及子女八人餱糧修脯粗具賊卒至

氏被執紿之曰盍釋吾還取金與若至宅旁古

井遂墮而死事聞詔下部議旌

韋守官妻梁氏

按長淸縣誌梁氏少許韋守官值歲凶父鬻之

於河南及笄主爲之謀配氏泣白初盟主人感

之遂爲達韋韋往聘歸持婦道甚備已而舅姑

俱亡韋亦尋歿親族憐而謀嫁之氏投大淸河

以死自誓眾援慰之泣曰韋之遠迎我於河南

義也予何忍相負議遂寢嘗自治一棺口死卽

以此殯我順治乙酉冬兵過盈屯所氏懼污積

薪自焚死年三十有四鄕民以其事白於官立

碑爲銘以表之

宣體仁妻楊氏

按兗州府誌楊氏滋陽宣體仁妻年方弱齡夫

亡氏遂以身殉

張養靜妻董氏

按兗州府誌董氏諸生張養靜妻滕縣董中丞

女土賊猖亂倉皇出城至董氏塋四望皆賊夫

婦相謂吾家世以忠義聞萬一擒入賊營何以

爲人遂同時經死墓側

顏從道妻賈氏

按兗州府誌賈氏滋陽人年十七歸復聖裔顏

從道甘貧盡孝事夫以禮逾十年從道病亟賈

密令匠斫大棺從道亡舉家防守夜半乃投石

井中紿家人尋覓於井乘隙走後園自縊事聞

旌表

程良相女

按兗州府誌滕縣程良相女年十六隨父避亂

嶧境賊騎忽至掠上馬女奮身投地罵不絕口

而死居人哀之爲築冢葬焉

鹿鳴熙妻李氏

按兗州府誌李氏滕縣鹿鳴熙妻夫病侍湯藥

衣不解帶數旬夫亡二子尙幼氏視含殮畢不

食七日而卒

李振幹妻陳氏

按兗州府誌陳氏滕縣李振幹妻順治二年土

寇劫掠迫之入山氏年十九大罵不屈賊怒割

其舌遂死

侯穎妻李氏

按兗州府誌李氏朝用女滕縣諸生侯穎妻妖

賊至戚城環刃相逼夫婦抗節不屈率三女及

家眾凡十一人皆自盡

賀氏女

按兗州府誌賀氏女嶧縣人幼許字杜生順治

四年六月杜生歿女年十六聞之含淚潛覓死

母令姊侄嚴護之數日誌益決所親有再嫁者

歸母使勸之女曰汝偸生事二姓狗彘之行吾

不爲也言者慚而退屢欲投繯不得餓而死

張美妻王氏

按兗州府誌王氏沂州張美妻夫病亡氏年二

十哀毀三晝夜自縊死

胡廉法妻劉氏

按兗州府誌劉氏嶧縣胡廉法妻芳聲女孫也

法應童子試不售感疾死氏年二十遺孤三周

氏扃戶自縊以救不克死諸母勸以撫孤延嗣

氏泣頷之逾載子殤於痘氏絕粒十日不死乃

以絰系頸自盡

樊民瞻妻聶氏女

附

按兗州府誌聶氏廩生樊民瞻妻魚臺人夫亡

守節訓子值兵變與其女房崇髙妻同室共縊

而死絕气三日顏色如生

範懷仁妻褚氏

按兗州府誌褚氏嶧縣中書褚徳坦女年十四

適滋陽諸生範懷仁一年懷仁亡氏年十五卽

欲身殉家人防衛不得遂姑憐其幼數勸攺嫁

不從又密令其父母勸之氏以石灰揉兩目成

雙瞽未幾卒

王琮繼妻毛氏

按兗州府誌毛氏嶧縣諸生王琮繼妻琮死氏

年十八無子夫旣殮拜辭翁姑及母焚其衾帷

衣物脫縗絰易彩服閉戶投繯而死

徐則孔妻滿氏

按兗州府誌滿氏沂州徐則孔妻伉儷三年夫

病歿氏大慟卽於柩前投繯姑急救免防護甚

嚴氏勺水不入口越五日不死乘間自縊聞者

流涕

褚懋淇妻任氏

按兗州府誌任氏嶧縣褚懋淇妻年十八歸淇

淇遘危疾易簀氏許以死至暮登樓易衣拜辭

其舅自縊柩前死尋忽蘇次夜三鼓再投繯復

不死遂剪髮以撫孤女無何女以痘殤又自經

樓梯之下索絕翌日往淇墳酹酒祝奠抵家仍

自縊死事聞旌表

田畯妻曹氏王氏燕氏附

按兗州府誌曹氏嶧縣田畯妻順治甲申山寇

猖獗攻樓三日將陷氏恐被辱率子婦王氏燕

氏同縊死邑令表其門

周象巽妻胡氏

按兗州府誌胡氏名榮金鄕庠生胡玠女年十

六適儒生周象巽巽夙有血疾年二十死榮年

十九潛焚衣飾期與同穴母與姑多方防禦托

浴自縊死

任大妻胡氏

按兗州府誌胡氏嶧縣諸生鑄蒙女任大妻任

居密邇賊藪人皆據樓而守順治甲申冬賊突

入任氏樓殺任大劫氏行氏罵曰汝戕吾夫誓

不共天恨不寸臠汝肯從汝狗活乎遂被殺

潘啟睿妻徐氏

按兗州府誌徐氏沂州潘啟睿妻罵賊不屈賊

美其容百計紿之不從遂磔殺之

趙鐮妻李氏

按兗州府誌李氏嶧縣趙鐮妻年二十四夫亡

越三日自刎死

姚程六女

按兗州府誌郯城民姚程六女年十八順治五

年十月西山賊掠馬頭鎭見女欲挾之去女不

從大罵賊眾共挾之至死不屈賊砍其一膊女

罵愈甚賊遂殺之

吳堉妻馬氏

按兗州府誌馬氏曹州儒生吳堉妻年十五於

歸甫一載夫病亡氏誓不獨生越三日自縊柩

側

宋培妻秦氏田

氏附

按兗州府誌秦氏城武宋培妻土寇亂白晝劫

奪氏與媳田氏攜孫男女登樓避賊賊攻樓將

舉火氏知不免厲聲大罵俱墜樓而死

張惇雅妻周氏

按兗州府誌周氏曹州儒生張惇雅妻雅遇賊

身死氏聞變往哭夫屍以手批賊頰破其面賊

支解之里人請表其閭

馬折桂妻朱氏

按兗州府誌朱氏單縣儒士馬折桂妻諸生朱

正俗女夫亡矢欲身殉三日水漿不入口待夫

殮畢從容縊死柩前

劉澤延妻蔣氏

按兗州府誌蔣氏郯城諸生劉澤延妻事舅姑

至孝夫亡絕食三日自縊死

田荊州妻劉氏妾趙氏附

按兗州府誌劉氏曹州儒士田荊州妻荊州乏

嗣劉氏勸夫娶妾趙氏相善無異言荊州祖居

蒲蓮集東村順治元年春髙傑叛兵至所過劫

掠無遺荊州遇賊中箭死賊去劉與趙同收夫

屍棺殮畢並縊柩前

王福女

按兗州府誌王福女曹縣人性端嚴美姿容逆

賊過曹欲掠之罵賊而死時年十八

卜鏡妻王氏

按兗州府誌王氏東平進士卜鏡妻遇寇彊之

行氏厲聲大罵賊引刀恐之氏曰有死不辱賊

射之應弦而僕猶罵不絕口中五矢而死

謝國璧妻劉氏

按兗州府誌劉氏曹縣謝國璧妻闖賊敗沿途

焚劫劉氏避居河汀見數騎將近遂投河死

馬騰彩女

按兗州府誌濟寧馬騰彩女許聘某未適某亡

女聞自縊死

劉維宗女

按兗州府誌曹縣布衣劉維宗女幼許字紀大

靑順治五年遊騎獲大靑驅之北女年十三又

三年紀母詣劉謝曰吾兒至今不返是終不返

矣女年已及笄可別議婚女聞大哭失聲不食

翌夕雉經而死

蘇州元女

按兗州府誌嘉祥蘇州元女順治五年八月十

八賊潛入城至元家元遁去賊獲女欲污之女

厲聲曰狗賊何不速殺我我名家女肯從汝耶

罵不絕口遂遇害時年十四

李愉心繼室戴氏

按兗州府誌戴氏曹縣李愉心繼室年十九適

李撫前室子如己出戊子李化鯨之亂氏方抱

幼孫坐室中倉卒遇賊持刀逼之氏仰天慟哭

曰今日是吾與孫永別時也遂置於地以頭觸

賊賊怒斷其左臂罵不絕口支解而死時年三

十一

馬氏

按兗州府誌馬氏濟寧人不知其夫遇賊掠大

罵誓不受污賊擁至金鄕過城下氏大呼曰何

不擊賊城上矢石交下賊碎女屍而去

邵純妻髙氏

按兗州府誌髙氏濟寧庠生邵純妻莊居被盜

純爲所執索財炮烙甚慘氏避樓上聞夫呼聲

仰天嘆曰夫若死妻生何益遂下樓紿賊曰釋

吾夫可得財遂捨之而財終不可得賊怒其誑

刃之而去

劉浩妻董氏

按兗州府誌董氏嘉祥劉浩妻年十九夫病篤

每夜焚香禱天願以身代數日不飲食舅姑慰

之氏曰夫子不食婦不能下咽未幾夫亡擗踴

哀毀剪髮焚夫柩前誓必死舅姑密守不得三

日浩殯氏聞南向再拜自縊死時順治十四年

九月日

許維新妻王氏

按兗州府誌王氏許維新妻單縣人夫亡七日

不食而死

黃都陽妻牛氏

按兗州府誌牛氏鄆城人黃都陽妻年二十三

夫亡越三日縊死柩前

孔光顯妻姚氏

按兗州府誌姚氏平陰孔光顯妻順治間周賊

亂迫氏行氏以頭觸賊罵不絕口賊怒刃之

禮明倫妻李氏

按兗州府誌李氏沂州李之斗女禮明倫妻夫

亡氏年十八矢志殉夫五七之辰投井死

賈懋業妻程氏

按兗州府誌程氏鄆城人賈懋業妻夫亡姑欲

奪其志遂自縊柩前

張起浚妻孫氏

按兗州府誌孫氏單縣武生張起浚妻夫病不

能起氏曰後夫死不如先夫死隨自縊

鍾婦孟氏

按兗州府誌孟氏陽﹠﹟鍾學可第四子妻也年

十七適鍾五月夫亡志欲殉夫姑覺防護惟謹

涕泣諭曰殉夫𨿽義畱身代夫事父母不尢孝

乎氏唯唯朝夕侍奉甚得舅姑歡後三年舅姑

憫其少而無嗣致意氏父曰君女少吾老矣恐

吾子輩異日不能相庇盍勸從權氏知之曰吾

義久當死遵舅姑命延至今日復益舅姑憂生

何爲哉遂涕泣弗食三日嘔血數升而死

張筠妻阮氏

按兗州府誌阮氏嘉祥庠生張筠妻順治七年

春湖寇蹂躪新河氏被掠不屈詈罵求死賊以

刀斫其面比死罵猶厲

解婦辛氏

按兗州府誌辛氏東平庠生敬修女適解朗男

三日拜見舅姑見翁衣敝卽出妝奩制新衣進

之逾年夫歿氏哀毀成殮自經死

陳良才女

按嶧縣誌臺莊陳良才女順治丁亥山寇大掠

氏投身洿池中水淺不能沒賊百計誘之起不

從賊以槊刺殺之

孫成美繼室謝氏

按嶧縣誌謝氏孫成美繼室值寇亂樓居順治

辛卯春賊攻樓甚急氏自樓躍下被執詈罵不

辱賊殺之

徐耀妻髙氏

按嶧縣誌髙氏年十六適徐耀生一子越六載

耀病癖疾革氏不忍見夫死先自經於室次日

耀乃亡

焦宏道妻閻氏

按嶧縣誌閻氏年十六適焦宏道逾年生一女

宏道病死氏卽靈前焚香拜禱隨乳其女訖從

容自縊死縣令請旌表

王應信妻王氏

按嶧縣誌王氏王應信妻年十九歸應信信貧

無立錐爲人傭作每得升斗歸氏炊以供姑而

糠﹠﹟蕨虀自給己未應信遘疾死氏卽日投繯

空室中時年二十二邑令給棺以葬捐俸建祠

立碑

王質溥妻孫氏

按嶧縣誌孫氏王質溥妻歸溥六載溥患痰疾

亡氏痛夫成病越五月病起往哭其夫墓歸中

夜自縊邑令上其事於郡

王洵妻賈氏

按嶧縣誌賈氏諸生王洵妻生一子二女洵病

亡氏絕粒不食舅姑泣勸𨿽勉彊就食而死志

益堅歲除其父至與訣遂絕粒六日死學使旌

之

褚氏女

按嶧縣誌褚氏女許字李應軫將親迎而應軫

病亡女哭求奔喪父母不許固請許之乃焚其

備嫁女紅諸物手制縗絰服之拜訣父母兄弟

徧辭家眾從容登車隨母兄至李入哭靈次拜

見軫父母及諸尊屬藉艸伏臥薄暮潛至後圃

以絰掛樹枝自縊枝折墜地家人驚覺扶歸中

夜僵立而死死一晝夜復生自此堅臥柩側水

漿不入二十一日乃絕年十九撫軍特疏奏聞詔建坊旌表

李應張妻孫氏

按嶧縣誌孫氏李應張妻應張沒氏檢衣物笥

鑰上之於姑以女付托兩姒姑覺諭之再三會

其父病令母道意將扶病來視氏夙有孝行因

忍死以待訣已而父以疾篤愆期乃早起潛拜

姑寢遂投繯於喪次面柩而立顏色如生年二

十有六

鄭悟妻孫氏

按嶧縣誌孫氏鄭悟妻悟疾革誓以身殉悟曰

吾無子殮葬祭享汝事也氏泣諾自含殮以迄

窀穸事事如禮歲時奠獻必丰必親三年哀悼

如一日旣除服曰吾志畢矣遂雉經年二十四

鄭妻孫氏

按嶧縣誌孫氏鄭妻年十九於歸二載夫亡

兩縊遇救未遂因念夫﹠﹟葬未安俟三年攺葬

先塋然後從死遂銜悲以待至期擇日啟殯伯

氏沮之氏泣曰負吾初心矣乃於夫生日多市

楮帛焚之不食飲十餘日絞頸而死

王俊妻李氏

按魚臺縣誌李氏王俊妻俊死氏年二十四哀

慟誓以身殉父母舅姑咸勸守節不聽夜潛縊

柩前順治十五年建坊旌表

夏九圍妻王氏

按魚臺縣誌王氏夏九圍妻九圍外出彊徒劉

小和突入其室欲污之王持鋼鐮以拒不能勝

遂自刺胸而死縣令申請給銀表其墓

翟三姐

按城武縣誌翟三姐貢生翟乃俊之女年十四

賊陷城投水死

李大姐

按城武縣誌李大姐邑民李春芳女城陷投水

死

邵魁姐

按城武縣誌邵魁姐諸生邵振烈女許字譚諭

年十八未嫁諭浴於河溺死魁姐聞訃闔戶自

經奉旨旌表

於禧妾張氏

按城武縣誌張氏於禧妾年二十禧亡投繯死

於柩側

王鴻基妻王氏

按城武縣誌王氏王鴻基妻基死氏年二十三

矢死隨夫地下眾勸不回自縊死有司表其閭

邵鵬上妻孟氏

按城武縣誌孟氏諸生邵鵬上妻順治五年李

賊陷城三子相守不忍去氏曰爾等宗祀所關

可速避去無慮我也三子遂逃事急抱幼女赴

水死

田生妻秦氏

按城武縣誌秦氏諸生田生妻李賊陷城同眾

逃難賊環逼氏罵賊投水而死

張師栻妻田氏

按城武縣誌田氏太學生張師栻妻栻亡氏孀

居撫子玿入庠城陷赴水死

宋雯妻王氏

按城武縣誌王氏儒士宋雯妻雯壬午死難氏

年十八矢志守節越七載城陷投水死

翟乃牧妻邵氏

按城武縣誌邵氏翟乃牧妻牧亡無子氏守節

三十餘年城陷赴水死

王玉圭妻孫氏

按城武縣誌孫氏鄕民王玉圭妻圭亡無子氏

絕粒欲殉眾勸止之遷柩之夕自縊死

王浩生妻盛氏

按城武縣誌盛氏王浩生妻爲賊所擄不得脫

賊煮豆飼馬鍋水沸氏以首投鍋賊至扶出須

臾死

邵挺妻劉氏

按城武縣誌劉氏庠生邵挺妻偶歸寧母家夜

盜圍樓攻甚力氏懼墮樓死

王客妻嶽氏

按城武縣誌嶽氏王客妻客死子方周歲氏勵

志撫孤越三載子殤號泣數日不食而死

白珩妻陳氏

按城武縣誌陳氏年十七適白珩珩病亡氏以

身殉親戚勸止之又二年子殤氏泣曰夫弟新

娶可事舅姑此我瞑目時也是夜自縊

韓邦信妻李氏

按城武縣誌李氏韓邦信妻信亡氏年二十子

佩尙在抱所親勒令再適氏誓不從泣曰俟子

成立可也撫子成立遂死

李體元妻程氏

按城武縣誌程氏庠生李體元妻明末壬午之

難元死氏哭曰非不能殉但兩孤未成耳攜子

紹緒依母以延朝夕及二子入庠氏詣墓哭曰

前言今日可踐遂不食而死

蘇成妻聞氏

按城武縣誌聞氏蘇成妻成死氏年二十一撫

幼子事姑苦守六年子死姑亦旋沒乃盡賣宅

地葬之絕粒死

閨烈部列傳五十三皇淸三

王斗維妻沈氏

按諸城縣誌沈氏孝子王斗維妻天性純孝年

二十三土寇蜂起斗維以廬墓被殺氏哭曰子

從父死妻不當從夫死乎親戚勸曰柰夫絕後

何不如撫孤以全夫嗣爲大再三彊之乃不死

撫周歲子偉躬親教誨備嘗艱苦順治九年西

山土寇至或勸之避氏曰夫柩未葬去將焉往

此吾從夫地下時也寇至氏罵賊死夫柩前

丘志科繼妻範氏

按諸城縣誌範氏庠生丘志科繼妻志科亡誓

不獨生幼子六生攀母號泣不捨氏彊視息撫

育之六生以癖殤氏泣曰吾爲夫撫子子喪當

同見夫地下以遂吾初心家人勸救不聽自縊

而死

周浩妻馮氏

按諸城縣誌馮氏周浩妻浩歿氏年二十三號

泣自縊從一而終

王延年妻楊氏

按諸城縣誌楊氏王延年妻天性柔順年十九

適延年夫妻相敬如賓事舅姑克盡孝道延年

病劇氏衣不解帶誓以身殉及沒哭泣絕粒是

夜自縊柩前有司申請旌表

田紹謨妻李氏

按沂水縣誌李氏田紹謨妻謨於順治十七年

病亡李年二十六有三子或幼或𦇤褓李堅

撫諸孤誓不他適三子尋相繼殤時夫尙未葬

李臨柩號哭泣血三年經營葬具畢欲以身殉

家人防之甚密將葬之日紿守者王嫗曰汝急

起視飯轝柩人我卽起也嫗甫去隨綰髽服

衰絰縊死柩側

張璇妻髙氏

按沂水縣誌髙氏張璇妻年二十七順治五年

二月夫婦及十歲子俱爲西山土寇所執驅行

山谷中至桃峪﹠﹟日暮賊疲止臥髙氏密解夫

縛令逃去自度難脫抽賊刀自刎賊怒斫其屍

數段賊旣去璇收葬之後三年其子逃歸訴其

狀甚悉

劉之奇妻厲氏

按日照縣誌厲氏庠生劉之奇妻順治元年奇

病疫亡氏卽自縊屍側

宋徽妻劉氏

按日照縣誌劉氏武生宋徽妻楡園賊騎千餘

突至濤洛氏趨避不及謂夫曰汝速走我但有

死耳羣賊執氏氏大罵不從賊猶戀戀未忍殺

氏冀速死復極口大罵曰爾不殺我前途官軍

剿爾無遺類賊怒攢槍亂刺殺之

丁修己繼室萬氏

按日照縣誌萬氏太學生丁修己繼室順治八

年沂費山賊掠濤洛店氏義不辱同嫂陳氏罵

賊賊卽戶內攢刃殺之

鄭祥妻髙氏

按日照縣誌髙氏庠生鄭祥妻性至孝居姑喪

不茹葷三年夫遘疾將危氏謂夫曰萬一不諱

吾不難相從但恨舅氏望九之年無所依賴耳

然亦舅之命也吾志決矣及夫沒遂托其舅於

族人著嫁時衣自縊年二十二

張士諤妻魏氏

按濰縣誌魏氏張士諤妻幼內則恪守母訓

年十七歸張逾年士諤病亡氏自縊柩傍以殉

時順治三年公舉旌表

王來妻張氏

按濰縣誌張氏王來妻順治六年來欲入羣盜

之黨氏泣止之曰汝若失身我必死來不聽徑

出氏自縊於家而死來夕歸見之大慟悔悟因

攺行獲令終焉氏死時年十九里人蔡宗襄爲

作佳婦吟

髙自卑妻王氏

按膠州誌王氏髙自卑妻順治十年叛兵劫掠

氏矢死不屈從容投繯而死其後有欒檀妻卽

其女也

郭士驊妻崔氏

按膠州誌崔氏諸生郭士驊妻生二女二子順

治十年海逆噪叛徧擄婦女時驊匿他室子女

皆亡去氏偵驊匿處訣曰我年已邁誓不見賊

但不知兒女死所徘徊有頃潛歸自縊死

欒升妻宋氏

按膠州誌宋氏諸生欒升妻生二子二女順治

十年海逆橫掠氏長子方總角長女已適人惟

幼兒幼女爲累氏先系繯梁間抱兒女投繯中

乃自經繯絕女墮地復蘇氏與兒俱死

劉重祥妻郭氏

按膠州誌郭氏諸生劉重祥妻順治十年海鎭

兵叛氏伏匿賊大索不得安踉蹌出走見路旁

有井遂躍入乃枯井也有老媼見氏入井語氏

賊來必覺引之出行數武有水盈池遂投水死

於成龍妾逄氏

按膠州誌逄氏諸生於成龍妾龍亡逄守節順

治十年海賊叛逆氏被執挾以行過道旁深澗

撒手躍入賊立視其死而去後家人收取其屍

頭顱俱碎

趙伯恭妻李氏

按膠州誌李氏歸孝廉趙僎子伯恭恭英年每

試輒利僎甚愛之恭死氏拜翁姑曰媳亦從此

逝矣姑曰兒生女賴汝撫之氏曰事已至此遑

問女乎遂自縊

髙筠妻袁氏

按膠州誌袁氏髙筠妻筠病亡氏卽自縊荒艸

間

夏大亨妻李氏

按膠州誌李氏諸生夏大亨妻亨父從舊相國

髙客死東越訃聞亨舉家號泣氏不之戚見者

異之氏曰主爲君死舅爲主死何憾爲及亨病

亡氏不戚如前見者更異氏曰夫爲父死妾爲

夫死何憾言訖閉戶自縊

張喬年妻髙氏李

氏附

按膠州誌髙氏庠生張喬年妻喬年疾篤氏誓

以死從喬年一息未絕氏衣絳衣拜天地附喬

年若有所言親戚環勸之絕袂而去卽自經死

喬年尋亦亡喬年有妾李氏髙臨死出所蓄以

付李李嗚咽不顧見髙死亦卽以髙所投繯自

盡

董之英妻李氏

按膠州誌李氏董之英妻英病亡氏從容視殮

畢卽夕縊死柩前

陳氏姊妹

按膠州誌順治元年土寇破靈山衛陳氏姊妹

未及笄避於竹山之巓賊將及姊妹擲包裹予

之冀自免賊指曰此女美可擄因卽攜手投峭

壁澗中以死

欒瑛妻髙氏

按膠州誌髙氏年十九適儒生欒瑛甫六月順

治十年海鎭兵叛倉卒出走至雲溪橋東岸被

執賊曰汝從我爲我縫衣氏力拒之賊曰我等

義舉當從我氏曰如此擄掠何爲義舉賊怒急

促之行氏大罵不絕爲亂刀斫死

欒檀妻髙氏

按膠州誌髙氏欒檀妻檀亡撫孤守節順治十

年海鎭變起倉卒未及避鄰家婦女多有被挾

以行者賊叩門急氏疾走投井兒年十二見母

墮井從井救母母子相抱死井中

楊玉泰妻孫花鈴

按山西通誌孫花鈴董村孫石山女楊玉泰妻

歸未幾知縣孫芝華引兵屠店頭堡沿及董村

擄花鈴上馬花鈴大罵奮臂拉兵俱墮馬下兵

怒亂剁殺之時南鄕一帶數十村投崖投井不

辱其身者不可勝紀惜湮沒不傳

薛寧妻方氏

按山西通誌方氏薛寧妻寧家貧爲傭度日氏

以女紅佐之夫亡遺一女在𦇤褓或慕氏賢欲

娶之氏嚴辭拒絕逾年窘迫愈甚抱女投井而

死里人斂財市棺與其夫合葬焉

暢體元妻賀氏

按山西通誌賀氏貢士暢體元妻順治元年闖

逆攻故鎭垂破氏攜幼子幼女並婦呂氏及幼

孫並投井死

張鵬翔妻劉氏

按山西通誌劉氏舉人張鵬翔妻名宦應科女

夫亡氏年二十三慟哭號泣欲以身殉母氏苦

勸乃止子金鑑甫六歲撫之成立孝事翁姑金

鑑得食廩餼尋遭寇變城破氏遂投井死守節

已四十八年

魏振聲妻侯氏

按山西通誌侯氏魏振聲妻夫亡家極貧撫周

歲子建藩守節備極辛苦寇變投河死建藩成

進士

李冠楠妻劉氏

按山西通誌劉氏貢士李冠楠妻性貞介不喜

華飾姜逆之亂被執不屈毀形自廢不食數日

而死

宋典姐

按山西通誌宋典姐有女徳性謹朴寡言笑年

十六許配蘭州廝甫納幣蘭州廝暴亡訃至女

決死父母婉慰之意稍解及就寢乘隙自縊有

司請建坊旌表

喬振茂妻張氏

按山西通誌張氏生員喬振茂妻年二十四生

子士客甫三月茂亡氏號慟欲自縊防之不得

間遂毀容自廢哀哭一年而死順治二年旌表

範鼎鉉妻趙氏陳氏附

按山西通誌趙氏知縣範鼎鉉妻鼎鉉弟貢士

臺鉉兄弟同居左云川衛己丑之變城被圍臺

鉉妻陳氏與趙相約不爲所辱及城破各抱幼

女投井死越數日出其屍女猶在抱

張廣士女

按山西通誌守備張廣士女許字生員徐恆子

弼世世亡女聞以守節自矢母潛許範姓子彊

舁轎中中途自縊人覺救蘇至範門語範子父

曰汝有財便可得婦何苦逼此女範知不可諧

願罷婚送回母家母由此聽之及弼世忌辰向

墳頭泣奠往拜弼世父母恪執婦道內外大小

皆敬重之越歲餘而卒有司旌表

趙福溥妻牛氏

按山西通誌牛氏趙福溥妻順治六年寇陷邑

寨氏被執不辱投井死

李棠繼妻田氏

按山西通誌田氏太學生李棠繼妻己丑姜逆

之變潞澤間賊盜蜂起氏避亂東莊﹠﹟中賊攻

燻甚力﹠﹟陷被執氏叱曰我舊家兒女豈辱身

從逆賊賊﹠﹟之氏罵愈厲遂被殺之

張王綱妻崔氏

按山西通誌崔氏張王綱妻順治六年氏年二

十避兵髙﹠﹟賊入牽之氏不受污蒙面投髙崖

死

岐女

按山西通誌岐女許配李軒之子軒子與人戲

中箭死女聞悲慟以聘帛自縊

李嵩妻林氏

按山西通誌林氏侍郎李嵩妻嵩病劇氏卽絕

粒嵩亡自縊柩旁死時年二十有五

張晊妻袁氏

按山西通誌袁氏張晊妻晊以拔貢授河南陽

武丞會賫軍餉至閩旋舟次白下病殞其弟若

子扶櫬抵邑治氏撫棺痛哭不食眾慮之令僕

婢環守氏曰若毋守必以櫬歸爲死期信之夜

不及防忽投繯陽武人感其義爲流涕罷市督

撫表其門

鄭玹妻張氏女生姐附

按山西通誌張氏生員鄭玹妻姑久病臥牀氏

每抱姑寢遇寇變恐見辱與女生姐並自縊而

死

陶克相妻孫氏

按山西通誌孫氏陶克相妻己丑之變與不知

姓氏三婦俱被擄不辱死

介星妻劉氏

按山西通誌劉氏介星妻寇變其姑方病氏抱

姑不去賊至姑驚死彊擄氏氏罵不絕口死之

有司旌表

周光祚妻犢氏

按山西通誌犢氏生員周光祚妻有美色順治

六年兵變被擄氏紿兵曰我子在抱累我不便

喚我夫來以子付之當隨爾去兵喚夫至氏以

幼子授夫待其遠竄乃大罵不屈兵怒殺之

薛懋徳妻賈氏

按山西通誌賈氏生員薛懋徳妻夫病叩天求

代及臨危先自縊死鹺使表其門

張克儉妻王氏

按山西通誌王氏前副使張克儉妻克儉監軍

襄陽城陷死氏無子寡居己丑之變逃避故縣

土洞中兵至攻洞垂破氏遂投崖死

杜正根妻孫氏

按山西通誌孫氏生員杜正根妻己丑南店頭

堡破被擄投井死

任憲妻李氏

按山西通誌李氏生員任憲妻己丑避亂關壁

村爲大兵所獲挾之上馬屢自墮求死兵殺之

吳大勛妻李氏

按山西通誌李氏生員吳大勛妻夫妻避亂於

潞城南社村勛病死氏哀號七日不食親鄰慰

之曰死者不可復生何自苦乃爾氏曰吾祈速

死耳竟自縊於小樓

馮養宅妻王氏

按山西通誌王氏丘村馮養宅妻兵﹠﹟村堡掠

婦女甚眾氏匿空房中兵至牽之氏曰勿拉我

自行出門抱一子躍入路傍井中兵怒復下石

擊之驅眾婦女去

杜大壯妻張氏

按山西通誌張氏杜大壯妻避亂破城村兵至

夫被殺氏觸石而死

趙惟祚妻賈氏

按山西通誌賈氏生員趙惟祚妻己丑遭亂投

井死

申周翰妻朱氏

按山西通誌朱氏申周翰妻兵至姑投井氏被

掠挾之行不去從姑投井而死

王嘉言妻吉氏

按山西通誌吉氏生員王嘉言妻己丑遭變投

井死

姚玉鏡

按山西通誌姚玉鏡鳳翀次女受趙璲聘年及

笄未嫁遭己丑之亂同母妹三人避走南坡遇

兵於道迫之女密囑母妹東奔以身當之女度

母妹去遠卽以石自破其面伏地大罵遂被殺

席於陛妻胡氏

按山西通誌胡氏生員席於陛妻順治六年兵

變恐被辱投井死

王之興妻張氏

按山西通誌張氏名佛兒王之興妻己丑之變

猝爲兵所掠驅之行經井旁卽躍入死

申嘉行妻程氏

按山西通誌程氏生員申嘉行妻己丑之亂舉

族避難奔至壺關橋上村與兵遇皆爲所系引

至安城營氏乘間攜三女並投營旁井中死其

家不知也後月餘始出其屍顏色如生

張茂遠妻韓氏

按山西通誌韓氏張茂遠妻結褵未久己丑兵

變氏懼辱投井死越八日得其屍顏色如生夫

痛之病亡

張鳳鳴妻馬氏

按山西通誌馬氏張鳳鳴妻順治六年爲兵所

擄大罵被殺

孫萬禎妻王氏女

附

按山西通誌王氏孫萬禎妻生一女年及笄值

己丑之變恐被污先推女入井隨自墜

郭懷妻周氏

按山西通誌周氏郭懷妻夫亡守節四十年家

貧無子淸操堅貞順治六年賊據城投井死

劉際﹠﹟妻路氏

按山西通誌路氏生員劉際﹠﹟妻夫亡守志撫

孤順治六年兵變恐被辱自縊

王希望妻趙氏

按山西通誌趙氏王希望妻年十九遭己丑之

亂中途遇兵不辱投井死

郭永寧妻彭氏

按山西通誌彭氏生員郭永寧妻己丑隨永寧

避兵於馬家寨兵攻寨急永寧謂氏曰可自尋

生路不須顧我氏曰去焉往不如先君死令君

一見以明吾志遂自縊

蕭禹妻李氏

按山西通誌李氏蕭禹妻省祭國楫女順治己

醜大亂兵逼之氏年二十餘義不受辱揮刀自

刎脰未絕復投井而死

景光大妻李氏

按山西通誌李氏貢士景光大妻己丑之變光

大遇害於南寨氏謂其子星曰婦女無論被擄

受辱卽死令屍骸暴露亦不可遂穿穴井中自

匿及兵以火爇遂自破面流血變形投繯而死

李禧印妻王氏

按山西通誌王氏生員李禧印妻順治六年兵

變被掠不從躍入溝中死

董建都妻楊氏

按山西通誌楊氏董建都妻年二十五值己丑

之亂抱子投井死

張君惠妻胡氏媳李氏趙氏附

按山西通誌胡氏張君惠妻惠長子其謨娶李

次其策娶趙順治六年兵變婦姑皆投井死

薛珍妾董氏

按山西通誌董氏諸生薛珍妾珍好華侈家中

落抑﹠﹟以死氏慷慨殉之

張君綸妻郭氏

按山西通誌郭氏張君綸妻年十九夫亡守節

兵變不辱死

李肇元妻曹氏

按山西通誌曹氏李肇元妻都憲貞千次女性

孝謹貞淑順治六年兵入城投井死

魯崇謙妻文氏妾衛氏女瑞姐附

按山西通誌文氏訓導魯崇謙妻生員騰龍女

夙內則習女誡闖賊攻城將陷先期率妾衛

氏女瑞姐抱石投井死有司旌其門

丁養珍妻孫氏

按山西通誌孫氏丁養珍妻家貧守節順治六

年兵變不辱死

郭鞏固妻楊氏張

氏附

按山西通誌楊氏生員郭鞏固妻殉難儒官楊

自發女闖賊攻城將陷恐辱同父族侄婦張氏

墜井中死有司旌其門

白亮兒

按山西通誌白亮兒白母女年未及笄家貧獨

居不爲彊暴所污閉戶自經死縣令置彊暴於

法

辛全妻張氏

按山西通誌張氏理學辛全妻己丑之變被擄

不從遇害

趙應命妻張氏女

附

按山西通誌張氏生員趙應命妻年二十闖賊

破寨氏與侄女三進趨避賊至誘曰勿驚畏當

隨我氏與女恐受辱投千尺懸崖粉其身賊駭

去有司旌其閭

路光奎母申氏

按山西通誌申氏舉人路光奎母運城陷恐辱

自殺

張治光妻郭氏媳馬氏女蘭姐附

按山西通誌郭氏張治光妻光子翰芳娶馬氏

女蘭姐未嫁賊破葛伯寨並投黃河死

按山西通誌聶氏陳憲妻己丑之變不辱死

李俊機妻馬氏

按山西通誌馬氏李俊機妻兵變不屈而死

趙光重妻張氏

按山西通誌張氏趙光重妻翁姑早喪與光燦

妻妯娌同居和好無間順治六年兵變投井死

張士美妻於氏

按陽曲縣誌於氏諸生張士美妻美亡氏年十

九父母以其少而無子勸攺適氏曰言之已可

恥何能行姑復勸之遂剪髮臥病兩月而歿

孟孫蕙妻楊氏

按陽曲縣誌楊氏孟孫蕙妻年十八夫亡欲自

盡姑勸止之遂勵志守節尋以哀毀成病其父

延醫治之辭曰今死已晚尙服藥耶遂死

張孔教母孔氏

按太谷縣誌孔氏邑庠生張孔教母性剛烈訓

子有方孀居三十載遇變不屈而死

趙乘龍妻杜氏

按太谷縣誌杜氏趙乘龍妻闖賊陷城被擄或

謂曰爾從去則免死氏曰寧死不辱大罵死之

侯化龍妻李氏女婦諸婢附

按太谷縣誌李氏侯化龍妻順治元年五月逆

闖未殲侯室被掠氏率其子萬方妻任氏及未

嫁三女侄萬里妻王氏妾趙氏並諸婢約十三

口俱投井死

樊明月妻陳氏

按定襄縣誌陳氏樊明月妻順治十二年秋山

賊竊發氏被擄擁之共騎氏罵不絕口行至滹

沱河奮身躍入河水賊撈起氏罵愈甚遂被害

胡月亮妻任氏

按定襄縣誌任氏胡月亮妻亮遠出不歸家貧

翁力不能養數令別嫁不從以鍼黹自給值歲

荒翁潛受人聘鄰婦密以告氏遂自縊死

吳子照妻鄭氏

按定襄縣誌鄭氏吳子照妻年十八夫亡誓不

二志或勸之厲色曰吾守此身待見夫地下也

日號泣越四月而死

張廣學妻髙氏

按定襄縣誌髙氏張廣學妻張遘惡疾謂氏曰

吾家貧病廢汝當別嫁氏曰烈女無二心吾聞

之也旣而張自縊氏從死

薄綬廣妻郭氏

按定襄縣誌郭氏薄綬廣妻夫亡年十九氏觸

棺長慟潛自縊姑覺救蘇使氏歸寧冀寬其心

氏絕飲食屏藥餌尋還卽死

柴雲龍妻任氏

按五臺縣誌任氏夏縣柴雲龍妻寄居五臺云

龍行賈於山東遇盜被殺氏聞變痛哭不食自

縊而死

羅淸妻沈氏

按五臺縣誌沈氏羅淸妻淸病劇囑其妻再嫁

氏泣曰卽不幸妾惟一死而已淸死旣殮觸柩

死年二十餘

王則堯妻安氏

按五臺縣誌安氏王則堯妻堯以家貧傭工他

郡氏采田薊以食遇族叔翁王伏髙於野髙詭

借鍼因持氏求淫氏大罵奔訴於縣乃引刀自

刺人救之醒歸卽自縊死

平陽烈婦

按臨汾縣誌婦不知姓氏亦不知何許人因姜

瓖之亂爲兵所掠順治七年行至定州唐城村

淸水河側文昌閣下以燼煤書絕命詞於壁自

縊而死定州知州王某具棺殮致祭立墓殯於

閣後勒其詩於石豎之閣下其題云妾古晉平

陽名族女因姜瓖作亂爲官兵所掠迫脇不從

至古滱中山陶唐故墟回首家鄕曰歸無日遙

遙山水見父母以何年戚戚心顏睹良人之不

再明月在天淸水在地願畢命於玆所庶幾其

與水同淸與月同明而已詩曰血淚春衫染絳

紗天涯哭望已無家寄將樓下香魂在與結來

生並蒂花紅顏白首盡成灰棄女拋男逐馬來

夫面已知無日見妾身今去不須回兩行血淚

頻偸滴百道愁眉鎖不開今夜風淸天上月存

亡乖隔實堪哀生長深閨二十年豈知今日逐

風煙一身未死遭彊逼歸潔惟應有夜泉淸水

從教流弱質涼蟾可許引歸魂深恩未報今生

志願與來生作子孫古滱能分濁與淸妾身怎

肯落風塵孤兒未許從他姓烈女何曾事二人

白練無情心似鐵黃泉有恨骨如銀從他巴峽

猿啼苦到此應知不慘神

劉廷贊妻梁氏

按襄陵縣誌梁氏劉廷贊妻贊僑寓廣陵乙酉

城陷攜二子登樓舉火自焚死

晉淑說妻衛氏

按洪洞縣誌衛氏晉淑說妻順治六年平寇陷

城執搢紳比餉或遊宦則執其妻子時說任歙

氏偕嗣子避山寨賊役翁滿躡捕氏氏憂其嗣

子恐及於難因益深匿滿搜索益迫氏知不免

遂自縊死

趙國士妻範氏

按洪洞縣誌範氏趙國士妻夫亡年十九撫二

幼子甘貧守節值逆寇作亂生民塗炭氏恐辱

先期密縫上下衣抱子投井死

支姓者妻段氏

按洪洞縣誌段氏銀工支姓者妻適支未久支

發惡疾數年益篤氏度不能起潛辦衣衾及棺

具畢先自縊死越明日支亡遂得合葬時年二

十二

晉承賓妻左氏

按洪洞縣誌左氏晉承賓妻夫亡年二十六遺閨烈部列傳五十四皇淸四

陶修吉妻龐氏

按四川總志龐氏綿竹諸生陶修吉妻乙丑賊

陷城夫婦俱被縛中塗氏語賊曰我固願往何

用縛爲賊釋之遂共投崖死

趙繼鱗妻李氏傅

氏附

按四川總志李氏納溪諸生趙繼鱗妻遇曾英

敗兵投崖死鱗繼娶傅氏丙戌歲大歉斗米十

金鱗語傅曰我將從河伯遊矣若尙少當有卹

之者傅曰君疑我不能死耶卽隨夫共沈深淵

易衍禹妻王氏

按四川總志王氏諸生易衍禹妻乙酉之變氏

爲賊所獲義不受污大罵墜崖死

閔翼聖妻王氏

按四川總志王氏納溪諸生閔翼聖妻乙酉避

亂藘延鄕賊將謀之王遂投繯死賊義而葬焉

顧天澤妻雷氏

按四川總志雷氏綿竹諸生顧天澤妻乙酉賊

薄城嘆曰死有遲早終不免也抱幼女投井死

文仕舉妻勾氏

按四川總志勾氏綿竹人文仕舉妻夫婦俱被

賊執賊見氏色麗迫從己氏大罵不屈被支解

蘇亮工母毋氏

按筠連縣誌毋氏士人蘇亮工母乙酉之變被

流賊獲去行至鳴鳳岡墜巖死

危寧野妻劉氏

按武昌府誌劉氏江夏危寧野妻年二十六值

獻賊屠楚寧野走失劉抱子隨母與姑入恩武

村賊追至見劉欲辱之劉紿曰吾羞野合後將

相從賊彊之上馬劉度不免復紿之曰軍中不

能攜幼子吾與母姑及子一別乃從容哺其子

尋拜其母與姑作上馬狀路旁有一塘停泓不

可測回顧之曰兒去矣遂赴水死

長山烈婦

按武昌府誌長山烈婦不知何許人順治乙酉

闖賊南竄驅郢襄士民以從烈婦與夫俱被擄

至壽昌得脫夫病於長山鋪身餘一珥夫亡婦

卽以珥泣倩人抉穴羣少陰喜婦美而無依卽

爲穿穴穴成彊氏偕去婦紿曰俟我下視穴甫

下卽以手枕夫屍痛哭觸顙流血批土自掩曰

乞並埋我眾挽之不起會天晚暴雨眾皆委去

平明往視則見血流滿面而婦死矣里人拜奠

成冢遂號爲長山烈婦

郭婦吳氏

按武昌縣誌吳氏名阿順貢生如揆女年十四

贅蘄水郭吏部長孫爲婿未三月遇李賊於水

次擄之不從截髮破面幾斷其喉得免順治四

年遭蘄邑四十八寨之變殺郭生擄阿順六墮

馬口嚙不能馴羣凶揮刃並殺於郭生屍側越

二日夫婦合瘞於郭氏花園

孟髙是妻胡氏

按武昌縣誌胡氏光祿孟髙是妻明天啟中夫

以鹽運判考成奏績覃恩封安人氏徳工俱備

博通經史尢孝於其親順治乙酉父病不起氏

躬侍藥餌脫簪珥購棺葬親葬未畢闖賊突至

執氏命治飪且索金帛氏罵賊而死

羅氏女

按漢陽府誌羅氏女漢川鄕民羅瑚女也順治

乙酉年十八爲賊所執以首觸地取石自破其

腦血流滿面賊怒殺之

姚相國﹠﹟斗側室王氏劉氏

按蘄水縣誌王氏劉氏姚相國﹠﹟斗側室順治

乙酉楚兵亂相國徙家西江之信州道經潯陽

都統兵士云屯鼓行劫鈔利鏃如雨相國躍入

小艇得脫王劉恐不免爭赴水死

郭管虞妻吳氏

按蘄水縣誌吳氏諸生郭管虞妻家曾家寨順

治戊子春東山黨數十萬攻蘄破寨殺管虞擄

吳氏令上馬去氏曰吾夫死矣吾爲爾辱耶願

與夫死一處兵遂殺之

胡廷聘妻許氏

按鄖陽府誌許氏原任均陽營胡廷聘妻順治

四年爲逆賊所擄不從罵賊剔目斷髮投水死

順治十二年旌表

張廷芝妻章氏

按鄖陽府誌章氏浙江紹興人竹溪典史張廷

芝妻順治三年隨夫赴任止宿馬鞍寨芝先行

賊突至居民欲逃氏脫簪珥犒眾抗守見力不

支囑同處婦曰煩語我官人今世無見期矣俄

寇入氏解佩刀自刎賊咋舌而去

李紹先妻李氏

按鄖陽府誌李氏生員李紹先妻遭王逆之變

赴水而死

馬士秀妻李氏

按鄖陽府誌李氏生員馬士秀妻王光泰之變

氏與夫同爲所掠渡江及半顧其夫曰君善自

愛遂躍入漢江而死

馬之讓妻段氏

按鄖陽府誌段氏生員馬之讓妻王逆之變渡

江中流赴水死賊爲咋舌嘆息

陳壯猷妻劉氏

按荊州府誌劉氏江陵陳壯猷妻順治乙酉爲

賊所掠氏罵曰我忠臣劉孫女也豈受汝賊

污賊怒殺之至死罵不絕口

王某妻鄭氏

按荊州府誌鄭氏江陵鄕民王某妻夫亡市豪

見氏美彊娶之氏密縫其衣牢結不可解憤罵

而死

裴旗徵妻王氏

按荊州府誌王氏太學生裴旗徵妻闖賊敗被

追東走過監邑擄旗徵去氏方抱嬰兒守河幹

以望夫還賊奄至驅氏行不從母子俱死旗徵

歸﹠﹟屍攺葬面色如生

畢右奇妻孟氏

按荊州府誌孟氏石首畢右奇妻夫亡不食而

死

陳勝貞

按長沙府誌勝貞陳蕃女茶陵人年十五爲賊

所執復擄一僧負之以行至百丈潭女紿僧曰

姑釋負徐行方脫肩卽奮身投潭中賊怒僧戮

之三日屍浮顏色不變

髙位妻龍氏丘氏張氏附

按長沙府誌龍氏醴陵人髙位妻年十九與文

首幹妻丘氏丘嫂張氏同避亂胡家壠三婦昕

夕相聚甚歡每私戒曰我三人愼毋爲兵所辱

倘遇之有死耳尋兵至將追及三婦遽聯手躍

入港中死先是避﹠﹟內恐不密乃亟謀渡港後

家人從﹠﹟中檢其坐處得所遺繩圈三焉蓋所

預備自縊者也

王姓妻彭氏

按長沙府誌彭氏湘鄕人適梓田王姓者丁亥

潰兵駐永丰四散劫掠彭與其妯娌俱見執彭

少艾兵屢目屬之彭度不得脫乃私謂其妯娌

曰吾所以未死者以幼子耳今諒不能保不復

顧矣遂抱其子投池中死

劉自妻董氏

按長沙府誌董氏劉自妻攸縣人避亂林

中爲遊兵所掠欲污之董堅拒不屈立死刀下

龍孔然妻陽氏

按長沙府誌陽氏孝廉龍孔然妻湘鄕人戊子

潰兵大掠於湘陽與夫及子俱被執兵脇之行

陽攀竹據山堅拒不前時二子皆幼號呼於側

陽目不爲瞬兵彊拉之乃大呼罵賊曰吾死爲

貞鬼肯從汝狗盜乎遂被毒割而死

向髙圖妻劉氏

按長沙府誌劉氏茶陵人諸生向髙圖妻十四

歸向生子二歲圖墮水死是日劉適誕一兒變

聞劉欲死者再忽念所誕之兒或爲夫再生遂

節哀鞠之每哺兒淚與乳相浹著地皆血痕未

幾兒殤慟哭以死

陳六禮妻朱氏

按長沙府誌朱氏攸縣諸生陳六禮妻丙戌山

賊竊發六禮率鄕勇禦之被執罵賊死朱亦自

經順治十四年建坊旌表

譚伯生妻陳氏

按長沙府誌陳氏茶陵生員譚伯生妻年二十

三爲賊所逼攜子投澗中賊援出之義不受污

奪刀自殺三日神色不變順治十一年奉旨旌表建坊

胡懋進妾張氏

按長沙府誌張氏胡懋進妾寧鄕人戊子潰兵

所過虔劉張氏知不免語進曰吾志已決有死

無二也尋被執逼之不服乃殺其侍女以懼之

張愈罵不絕賊怒縛張於樹射殺之進藏林薄

間潛見之明日往殮亦被殺

諭方衢妻張氏

按長沙府誌張氏寧鄕人生員諭方衢妻戊子

冬潰兵大掠衢挈家避罘罳峯率眾拒守力盡

爲兵所乘遽縱火紛紛投崖張懼不免赴火死

章曠妾陳氏

按長沙府誌陳氏巴陵人華亭章曠妾曠守湘

陰不利棄家輕騎轉戰粵楚間召陳父光國令

相依共匿爲言吾以身許國生死不保汝有可

托命處無嫌攺適也遂僑寓於湘之溪口後聞

曠歿於東安哀毀幾絕有武弁陶姓者聞其美

脇其父娶之勢不可卻陳曰公𨿽命我嫁然人

各有志不能彊也陶迫登舟行至深潭躍入水

死舟人驚呼挽之無及

丁文衡妻康氏

按慈利縣誌康氏邑庠生丁文衡妻生子一震

避兵山中賊索山執之康恐見辱誑賊曰若釋

吾子與夫當隨汝去賊從之度去遠康正色曰

吾家男女世守節義豈從汝賊耶賊彊之行氏

拔賊所佩刀自刎

於引明妻康氏

按慈利縣誌康氏貢士於引明妻年二十二生

子旭順治十年土賊臨縣大掠夫妻並攜旭避

芙蓉洲康曰於氏世系如縷此子惟善保之令

二婢伴我足矣旋與二婢匿於蘆林賊至擄船

渡河抵岸康從容赴水二婢隨之三日浮於七

裏祠二婢皆相抱顏色如生

向鼎妻谷氏

按慈利縣誌谷氏向鼎妻年二十生一子僅歲

余順治十一年姚黃賊兵擄其夫婦鼎度難脫

懇賊釋己回貸物返贖其妻谷氏私語夫曰我

死矣汝速逃何待贖也鼎去賊欲污之氏罵不

絕口撞石礎而死

龍顏近妻陳氏

按辰州府誌陳氏郡諸生龍顏近妻順治四年

冬避兵北河王家村爲王進才兵所擄見其美

欲污之閉之空室適顏近亦被擄至鄰家氏遙

呼其夫刺項而死賊焚其骸骨厝之釋顏近去

郗爲翰側室戴氏

按辰州府誌戴氏沅陵人漵浦諸生郗爲翰側

室生子逾年而郗生卽世順治丁亥潰兵爲亂

氏從姑避於白巖潭爲賊所掠縶其子於別室

以逼之氏紿賊曰還我兒當卽從汝賊以兒畀

之遂抱兒墜巖入水而死

田招弟

按辰州府誌田招弟沅陵鄕耆田加茂女順治

四年冬避兵明溪舟中爲馬進忠兵所擄女振

衣投水中伊父不忍持篙援之女搖手自沈而

死

石維珽妻李氏

按瀘溪縣誌李氏石維珽妻順治五年爲亂兵

所掠不辱引領受刀而死

李長靑妻楊氏

按瀘溪縣誌楊氏李長靑妻早寡爲營兵逼娶

父母屈於勢勸之氏不得已登舟赴水死

王啟幹妻何氏

按衡州府誌何氏衡陽儒生王啟幹妻性溫莊

寡言笑事夫相敬如賓明末軍士所在焚掠何

每患之一日爲夫緝履涕涓涓下不禁夫詰之

何曰世亂方熾常慮無死所恐不久爲君縫緝

矣及丁亥春何果爲潰卒所獲將迫之何度不

免掇磁盂碎之以其鋒截喉而死啟幹亦以憤

悼尋沒

劉之紀妻王氏

按衡州府誌王氏耒陽王某女適庠生劉之紀

順治戊子氏年二十餘值兵變被執大罵不屈

兵裂其體而去

伍一盈妻譚氏

按衡州府誌譚氏衡陽舉人譚允都妹適伍定

相子一盈性婉靜孝淑一盈文酒髙邁譚怡然

柔順安貧佐讀順治丁亥避兵祁陽界兵卒至

睨譚譚大罵曰狗卒吾家世淸白豈容汝賊睨

速殺爲幸兵操刀試之譚舉頸承刃遂遇害

何鳳翎妻鄒氏

按衡州府誌鄒氏衡陽諸生展季妹適儒生何

鳳翎善事繼姑年十九而鳳翎沒時湖南大亂

一子方在𦇤褓人咸勸攺適氏泣曰卽有不測

惟一死耳越三年馬進忠兵掠衡氏匿山中絕

食數日被執兵授以衣裂而棄之授之食輒以

盂擲地兵怒殺其子脇之氏罵不輟遂遇害

吳鴻名妻王氏

按衡州府誌王氏常寧諸生吳鴻名妻性溫淑

壼訓順治十五年遊兵掠境王與庶姑劉倉

卒出走遇兵執之姑媳俱抗節不從並見殺

蘇斌妻馬氏

按衡州府誌馬氏郡庠生蘇斌妻順治戊子冬

避亂慕化鄕斌病亡氏五日不食值亂兵至猶

守夫櫬不去遂被執大罵不從被殺柩旁

胡某妻張氏

按衡州府誌張氏衡陽諸生若瓊姊也年十八

適胡某胡頗饒貲產﹠﹟於遊惰氏每斂容諫之

及家已貧落氏躬自操作慮少拂夫意尢恭謹

無懟聲順治戊子氏聞亂挈兒出走爲遊卒所

掠將迫之氏詭曰妾貧無夫惟弱子僅存願托

終身當以禮遇卒然之行數十步值道左有大

池泱漭凝碧氏奮軀投入卒驚顧不能持兒挽

母裾行猶未釋遂俱溺死

譚振漢妻李氏

按衡州府誌李氏酃縣諸生譚振漢妻順治壬

辰李年二十七漢攜妻避亂於江西永新鄕冬

十一月有步騎萬餘突至家人各驚散李偕一

婢走雞冠塘遇兵執之大罵不屈躍塘中死初

李嘗繡七星﹠﹟語夫曰兵亂未已請以此識骸

骨因相與泣及殉難覓屍塘中果以是得驗

鄒應逢妻周氏

按衡州府誌周氏行三常寧諭祉之女孝廉士

儀同母妹也年十七適同邑鄒應逢順治戊子

粵兵東下主將失守土寇云擾村落爲墟應逢

偕母妻避永福鄕先是逢大父希臯登先朝神

廟時賢書耕千頃食千指蓋巨族也寇弁夙耳

其名揭竿之始卽率徒走徑道大索之氏被執

賊睨氏曰是子當攫去氏瞋目叱之賊按刃曰

不我從固當死且及汝夫與姑氏仰天太息曰

吾可以身故累吾夫與姑耶遂出藏刀自截頸

血濺賊襟賊錯愕驚顧而去移時復蘇姑對之

泣急呼醫療治之然已傷要害气息僅屬家人

環視弗敢懈俄而風鶴再傳舉家倉皇欲走彊

舁氏出氏遂引手自抉其喉以死時年二十有

四氏女甫四歲初避亂淬小刀爲女剃髮拊之

曰今無尺寸安土萬一罹寇我死不惜柰此弱

息何言訖搤腕藏其刀巾帨間果卽以是自殺

羅明寰妻吳氏

按衡州府誌吳氏衡陽鄕民羅明寰妻順治壬

辰城東百里盡爲牧馬地雞犬無聲吳匿山中

爲遊騎搜獲不屈赴水死夫感其烈祝發爲僧

余大中妻蔣氏

按衡州府誌蔣氏衡陽諸生余大中妻順治壬

辰值兵變大中自縊越三月訃至蔣泣曰夫亡

與亡及夜自刎死

鄺士仰妻羅氏

按衡州府誌羅氏臨武羅文翼女適鄕民鄺士

仰二年而寡堅貞自守撫夫侄承嗣順治己丑﹝L﹪C

有遊兵經其鄕執羅將污之大罵遇殺

胡價妻鍾氏

按衡州府誌鍾氏衡陽孝廉大鵬曾孫茂才天

瑞女也母蕭氏早寡撫鍾長字諸生胡價閒靜

謹嘿頗達古義居四載生灝明末兵亂民間婦

女少免者鍾以死許價價不以爲意順治壬辰

冬戎馬大躪東郊百里皆蜂屯氏年三十與夫

匿叢藪中不火食者數日卒爲搜得將逼鍾鍾

罵不屈至撻楚不可忍乃奮臂躍入深澗中身

受數創兵去气猶奄奄價夜起將﹠﹟療之鍾以

鋒炬四匝慮復及乃解腰間帶自經俄價往視

則气絕矣價飲泣覆以艸土及氛靖攺葬去歿

時已歷兩月而猶如生價遂不復娶祝發南嶽

山中釋名寂貢

劉光璧妻丁氏

按衡州府誌丁氏衡陽劉光璧妻順治己丑年

二十四潰兵掠衡光璧挈妻避小泉鄕舉家皆

被執丁獨逸入櫪中得脫及聞夫被掠煢煢自

傷視前村烽火烈焰迷天恐終不免泣曰夫已

不知存否吾何愛餘生乃納石衣袖中沈水死

越旬日光璧亡歸得浮屍池上收瘞焉

伍星燦妻洪氏

按衡州府誌洪氏衡陽諸生洪元標妹適同學

生伍星燦順治壬辰氏年三十居淸化鄕值永

州潰兵東下突入室殺其翁姑及夫氏匿暗壁

間聞之卽挺出大罵引刀自殺

張國秀妻王氏

按衡州府誌王氏衡陽貢生張國秀妻幼育於

姑夫胡懋用順治戊子國秀暴死於外氏以不

得永訣爲恨及夫喪歸號慟不輟死於柩旁

羅興恆妻譚氏

按衡州府誌譚氏酃縣羅興恆妻平居聞亂常

以死自期順治九年紅頭賊壓城興恆攜家奔

避至石圍江岸突與賊遇被獲逼辱之譚唾罵

不從賊置其子於烈焰旁脇之譚不顧投江而

死賊怒卒焚其子奉旨建坊

謝士珍妻劉氏

按衡州府誌劉氏衡山謝士珍妻尙臯女也初

臯與士珍父友善兩人指腹締婚及臯女長歸

謝甫匝年士珍死於虎氏大慟方治殮忽閉戶

投繯啟扉視之气絕矣家人爲合棺以葬時順

治十八年

曹毅生妻楊氏

按衡州府誌楊氏衡山曹毅生妻順治十四年

氏年二十毅生亡誓死不二晝夜哭不輟聲久

之流淚皆血遂死有司旌之

丁士升妻左氏

按衡陽縣誌左氏諸生丁士升妻順治九年遭

李定國之亂大兵進徵牧馬於郡之東鄕士升

偕氏謀避兵至家人驚竄氏同四歲女被執彊

之行氏棄女水中觸樹而死

朱垣薇妻髙氏

按永州府誌髙氏零陵朱垣薇妻順治四年朱

宗子懷順王破永垣薇夫婦縶城中三閱月堅

潔自全後垣薇死於法氏聞遂自經

江湧瑞妻李氏

按永州府誌李氏零陵洛川裏民江湧瑞妻順

治五年兵過其鄕姑伍氏攜氏避兵江家衝爲

所執欲污之氏曰頭可斷身不可辱寧受一刀

以死兵遂殺之

盛世臣妻陳氏

按零陵縣誌陳氏零陵盛世臣妻乙酉爲流寇

所獲不從其夫同氏侄於璜跪懇贖歸陳氏寇

見氏美不許贖陳泣謂夫侄曰吾命如此必死

矣寇驅之過登塘河遂投河死時年二十九子

四自發自登自啟自佑

鄭某妻李八姑

按寧遠縣誌李八姑出花橋李族西鄕鄭某妻

世居陳下洞順治庚寅兵入道州路經其鄕八

姑被執厲聲喝曰何不殺我兵怒遂殺之

李春麗妻鄭氏

按寧遠縣誌鄭氏名秀鳳花橋庠生李春麗妻

爲亂兵所執從其姑鄭氏皆死焉

奉某妻黃小姑

按寧遠縣誌黃小姑花橋奉某妻性剛烈遇變

聞婦女被害甚慘遂自決曰我遇此必死明日

兵至遂負一女自溺於江

彭大用妻汪氏徐

氏附

按桂陽縣誌汪氏小字兆璋貢士彭大用妻郝

賊陷城汪登樓自刎姑徐氏鄕官徐孔第女名

秀諸生彭定妻亦死之

夏九萬妻尹氏

按桂陽縣誌尹氏夏九萬妻賊至投水死

李應雋妻駱氏

按桂陽縣誌駱氏庠生李應雋妻郝賊陷城自

縊死

曹宗謨妻何氏

按桂陽縣誌何氏曹宗謨妻年十八順治七年

賊兵雲集何被獲夫曰姑從我卽來贖婦曰彼

必殺汝汝死不見我死矣遂罵賊死兵退收殮

面不變色

唐仲蘭妻範氏

按桂陽縣誌範氏生員唐仲蘭妻千戶劍泉孫

順治八年仲蘭夫婦被擄氏與夫連袂共結賊

殺其夫氏引刀自刎

歐祥映妻朱氏

按桂陽縣誌朱氏生員歐祥映妻順治己丑爲

賊所掠溺水死

範克諧女

按桂陽縣誌生員範克諧女年十七未字順治

七年爲賊首陳和尙所獲女散發破面衣袂不

振同擄者勸其斂衣女厲聲曰到此尙求生耶

賊不能逼遂殺之

劉元鏜妻吳氏朱

氏附

按南昌郡乘吳氏南昌劉元鏜妻順治戊子突

騎南來元鏜攜吳與其側室朱氏度如社岡避

之朱氏中途被執縛之行不數十步過東溪朱

奮躍索絕騎怒斷其頭死吳亦旋被執至南陂

投水而死

許氏女蔡

氏附

按南昌郡乘許氏女孝廉許儔女也順治戊子

避亂新建畬牟村大兵漸迫攜僕婦蔡氏詣洪

井投旋湍而死蔡亦從焉

鞠某妻某氏

按新建縣誌某氏椽吏鞠某妻戊子遭亂夫死

於兵薄暮兵歸營氏具棺衾以殮隨乞族人厝

葬次早同居者欲挾之偕逃氏紿以櫛沐入房

整衣自縊而死

羅廷璠妻楊氏

按新建縣誌楊氏太守羅廷璠妻戊子遇亂兵

執之楊曰吾名門婦肯爲汝辱耶兵以刃﹠﹟之

楊探懷出白鏹曰求全屍以死兵怒刺殺之

葉韞華妻曹氏

按新建縣誌曹氏葉韞華妻戊子避亂靑嵐鄕

兵至執之驅行曹曰寧死不從兵彊挾置馬上

至黃忠橋奮躍投橋下兵怒支解之

裘士光妻李氏

按新建縣誌李氏裘士光妻戊子夏避兵山中

兵至被執挾置馬上李大罵不從過善果寺之

石壁有懸崖數仞遂投崖下兵怒刺殺之

李萬鎰妻朱氏

按新建縣誌朱氏李萬鎰妻故宗侯統女鎰

父三楚以太學生授陜西布政司正理問鎰隨

之任絕音問數年南州連歲災祲饑民載道朱

日勤鍼紉以謀饘粥嘗累日不舉火不以升斗

告人戊子夏叛兵至朱被執慨然曰吾向恐不

獲死所今有以報吾夫矣遂投水而死

歐陽五敕妻穆氏

按新建縣誌穆氏孝廉歐陽五敕妻戊子之亂

遇兵哭罵不受辱扼吭而死

歐陽觀妻朱氏

按新建縣誌朱氏歐陽觀妻戊子被兵執夫先

遇害朱枕屍痛哭伏劍以死

萬時興妻陳氏

按新建縣誌陳氏萬時興妻順治戊子年二十

二爲亂兵所獲不受污而死

萬氏女

按新建縣誌萬氏女名申秀年十六戊子之變

不受污投井死

李一和妻鄧氏胥

氏附

按新建縣誌鄧氏李一和妻戊子之亂與萬象

妻胥氏俱被執不從觸石而死

程顯妻朱氏

按新建縣誌朱氏孝廉程顯妻故宗侯朱鶴臯

女鶴臯仲子統﹠﹟與顯同登鄕薦統﹠﹟復以其

女妻顯長子顯初居會城戊子之亂挈家避西

山銅源兵至舉家被執或傳顯已遇害朱謂媳

曰若翁死吾何爲生獨念汝在柰何媳曰姑死

婦亦不獨活朱遂解帶自縊於樹垂絕兵至救

之復蘇朱以石擊兵兵怒砍之朱以頭觸樹死

媳亦大罵觸樹兵急抱之嚙兵指流血拔兵所

佩刀自殺是日無雲似有雷聲後晝晦如夜同

時婦女被執者多感激自盡里人爲之掩其屍

程以身妻吳氏

按新建縣誌吳氏程以身妻戊子遇賊驅去吳

一手抱子一手抱柱大罵不從兵以刃恐之益

罵不絕口母子俱觸柱而死

羅經淑妻陳氏

按新建縣誌陳氏文學羅經淑妻戊子被兵執

與幼女同赴水死越三月屍相抱浮出尙凜凜

有生气

李勝妻劉氏

按新建縣誌劉氏李勝妻戊子爲亂兵所執義

不受辱被支解

譚廷琮妻文氏二夏氏附

按新建縣誌文氏邑諸生譚廷琮妻年三十遭

戊子之叛遇賊執將亂焉文正襟以拒賊斷其

頭而去同時被執者有譚守斌妻夏氏年二十

七亦罵賊被殺譚守恭妻夏氏年三十三投井

而死

熊氏女

按新建縣誌熊氏女名仲貞幼端莊言笑不苟

許聘髙安郜氏未幾郜死越二年父母議婚他

族女佯喜躬入廚治饌及暮歸寢室簪郜氏釵

珥謂從嫂曰昔父母以薄命之軀許郜氏不幸

早逝命也不忍復爲他人任舂矣嫂弗悟不及

防潛投井而死

雷元璐妻黎氏

按新建縣誌黎氏雷元璐妻戊子之難攜子起

發出走遇兵不屈母子相抱身受百餘創而死

萬之祥妻熊氏

按新建縣誌熊氏萬之祥妻戊子遇亂罵兵觸

石而死

潘象一妻姚氏

按新建縣誌姚氏潘象一妻戊子爲兵所獲不

受污伏劍死

諭希周妻徐氏

按新建縣誌徐氏諭希周妻戊子遇難投水中

被射而死

徐文璠妻朱氏

按新建縣誌朱氏諸生徐文璠妻戊子之亂爲

兵所執彊之上馬不從兵割其左乳復斷其頭

而去

程肅二妻任氏

按新建縣誌任氏程肅二妻戊子夫死於兵氏閨烈部列傳五十五皇淸五

柳泩妻文氏

按九江府誌文氏瑞昌人年十七贅文學柳泩

爲婿方七日泩以省親歸郡越三月辭世訃至

氏大慟闔戶自經死

鄧之元妻孫氏

按九江府誌孫氏瑞昌儒士鄧之元妻順治戊

子氏年十九金王叛亂有楚兵過縣騎數十突

掠其家促氏上馬欲污之氏踞地罵不絕口兵

怒斷其喉而去

戴注禮妻何氏鄧氏婦附

按九江府誌何氏瑞昌諸生戴注禮妻李賊犯

縣氏避匿河濱賊至欲污之氏遂沈河死同時

有鄧氏婦亦死焉

劉健恆妻畢氏

按九江府誌畢氏彭澤劉健恆妻嫁二旬夫喪

守節三十餘年乙酉仲夏遇兵彊欲污之氏大

罵自殺

廖士貞妻史氏王氏萬氏附

按九江府誌史氏徳化孝廉廖士貞妻事舅姑

至孝相夫以禮乙酉左逆屠城先期自縊而死

貞祖母王氏後母萬氏俱相繼投繯

馮士翼妻丁氏

按九江府誌丁氏彭澤忠諫丁湛孫女適諸生

馮士翼逾年夫亡僅遺一女姑王氏亦孀居氏

觸棺死三日復蘇曰夫令我回撫女養姑也以

夫病中指甲藏之每朔望啟視痛哭不已家貧

以紡績爲生事姑至孝姑病割股以和藥姑亡

女嫁曰吾事畢矣未亡人豈可貪生遂觸夫墓

而死其女傷之以葬於南石峯在士翼墓西數

十武后墓木枝葉悉東向闔邑異之

朱召廉妻金氏

按九江府誌金氏徳化諸生朱召廉妻乙酉城

將陷氏率二女入室並縊之死復從容自盡一

婢亦自經於側召廉見之一慟而絕越七日弟

維鼎爲具殮宛然如生

萬堯化妻樊氏

按九江府誌樊氏徳安萬堯化妻廩生邦孚母

遭左逆之難爲所執樊大罵賊賊怒剖其胸出

其腸而去

萬有年妻毛氏

按九江府誌毛氏徳化孝廉萬有年妻乙酉城

陷爲兵所執欲污之氏奪刀反擊兵怒裂其軀

而死

文華衮妻何氏

按九江府誌何氏瑞昌文華衮妻年二十二闖

賊敗走瑞昌氏負其女避山中賊追得之欲污

焉氏抱女指賊罵曰死賊自救不暇尙欲爲惡

乎賊怒遂殺之

黃堯師妻何氏崔氏王氏附

按徳化縣誌何氏省祭贊宇女明經黃堯師妻

端莊靜穆言笑不苟篝燈佐讀寒暑無倦夫試

髙第輒喜或偶躓則迷悶伏枕旬日不食乙酉

左逆圍九江氏避﹠﹟戚閔氏宅見滿城火起徧

地殺人遂同姑崔氏娣王氏及閔氏一門共自

焚死何遺二子俱脫於難長啟昌次裔昌皆爲

名諸生

葉邦化妻傅氏

按徳化縣誌傅氏葉邦化妻諸生葉蘧葉芬繼

母乙酉四月城陷氏赴井死數日得屍懷抱幼

子面貌如生

吳士章妻王氏

按徳化縣誌王氏行人汝賓孫女貳尹吳士章

妻乙酉兵變子用一負逃能仁寺勢迫矢之神

曰吾不死子不去幸大士座傍有井吾得此淸

淨足矣語畢躍入用一不及救隨逃尋父士章

俱脫於難

陳力妻饒氏

按彭澤縣誌饒氏諸生陳力妻左兵叛氏避聶

家山爲所掠欲擁之去氏罵不絕口賊怒磔之

汪士芳妻李氏

按瑞昌縣誌李氏汪士芳妻乙酉李賊攻瑞昌

氏獨攜幼女避大塘﹠﹟賊突至度不能免抱女

泣曰不親見汝死死有遺憾遂搤殺之隨自縊

陳其瑞妻李氏

按瑞昌縣誌李氏陳其瑞妻性謹飭克修婦道

贊夫必以義每曰我兩家世傳詩禮苟有失徳

辱及先人矣乙酉李賊掠符陽﹠﹟氏與夫衛姑

走避陡病不能起泣謂夫曰急負母逃無我慮

也彊匿林中爲賊所獲氏端坐石上厲聲曰死

賊安敢辱我賊連刺之旣死仍端坐不僕賊戰

栗而去

李尙俊妻周氏

按瑞昌縣誌周氏李尙俊妻性貞靜年二十四

而寡孝事舅姑勤課二子每遇朔望及夫生日

必晨起對主哭泣終日不食乙酉闖賊經瑞昌

周與子訣曰汝等幸已成人我死可慰汝父於

地下矣及城破之日投河死時當盛暑逾十餘

日顏色如生

汪應祥妻沈氏

按湖口縣誌沈氏汪應祥妻年二十四乙酉左

逆攻城急時應祥有繼母老不能行語妻曰事

至今日勢難兩全將奉母而逃不能復顧汝且

恐遇兵必辱在家被擄亦辱不如先死氏答曰

妾可死姑不可棄請保姑急去毋爲妾慮遂自

縊而死

汪氏女

按湖口縣誌汪氏女幼失怙恃依於叔嬸左逆

破城女年十三嬸旣自縊叔應祥謂女曰嬸已

死汝柰何女曰吾志亦爾遂自縊於嬸側順治

三年旌表

楊靑妻王氏

按廣信府誌王氏守備楊靑妻順治間靑隨貝

勒統兵入閩氏年二十六居永丰忽山賊圍城

恐城陷身辱乃寫血書縫長子宏衣帶中囑侍

婢俟事平送子還靑投池中死

童士祺妻陳氏

按廣信府誌陳氏上饒童士祺妻避難坑頭被

賊擒逼氏攜二子俱溺死山茄塢塘中郡守旌

之

葛人臨妻張氏

按廣信府誌張氏上饒貢生葛人臨妻避亂靈

山賊至氏知不免投水死

鄭永祿妻王氏

按玉山縣誌王氏鄭永祿妻生子方晬戊子春

被兵執欲污之不從抱子投河死

江毓鵬妻丁氏

按鉛山縣誌丁氏江毓鵬妻太守閬山之裔鼎

革時聞兵至持白練誓必死二子環泣不顧計

令他出隨上樓自縊軍兵感其義以所掠婦女

俱放還鄕

張孔伸妻詹氏孔伸妹附

按鉛山縣誌詹氏張孔伸妻鼎革時避兵山中

兵至脇之使從氏遂自刎孔伸之妹年十七亦

投崖死

劉逵妻管氏

按臨川縣誌管氏丰城人臨川劉逵妻逵幼孤

且貧氏父擇以爲婿旣歸饔﹠﹟不給氏解衣飾

佐之夜勤女紅伴讀庚午逵領鄕薦第一甲戌

成進士令寶應旋擢禦史巡按廣東會國變不

果行未幾閩寇踞撫州逵挈家依劍江之引陂

會白花馬兵突至氏被執奮罵曰我命婦恨無

力磔汝肯受辱乎眾怒殺之子年甫十三亦死

焉逵痛妻子俱亡不越月亦沒

樂氏女

按臨川縣誌樂氏女孝廉樂徽聲女孫庠生大

薦女戊子土寇作女爲賊執堅抱一柳樹不行

拽之不能動賊大怒以利刀斷其頭與木俱截

而兩手尙抱樹不僕

熊立四妻徐氏徐氏嚴氏附

按臨川縣誌熊立四妻臨川人失其姓氏遇亂

投印山池死又黃徽十八妻徐氏投古井死熊

軒一妻徐氏被執投回龍岡池中死托夢於夫

求之果得其屍鄒賡錫妻嚴氏被掠不從身受

數創墜坑中越日復蘇自乙酉及甲寅相繼被

難不能詳其先後

徐婦曾氏

按臨川縣誌曾氏憲長曾益幼女節推徐景行

仲媳年十五歸徐敬修婦道乙酉避兵母家爲

所執不從兵截其發斷其臂終不能犯益罵不

已兵怒縛於柱裂體剖腹以死

李長玉

按臨川縣誌長玉孝廉李士益女爲賊所執不

從投池死

某氏婦

按臨川縣誌某氏婦不知其姓氏乙酉夏兵至

撫州男女鼠竄暴屍枕藉次日兵入盱眾於南

市天符廟側見殺一婦約年二十時當盛暑衣

皆重襲紉固結不可解眾皆嘆息斂棺瘞之

傅太常云岑爲作歌紀其事

黃希倫妻郭氏

按臨川縣誌郭氏黃希倫妻乙酉被賊執行裏

許紿賊曰釋我我願行賊信而解其縛猝投深

池以死

黃天十妻徐氏

按金溪縣誌徐氏名桂英徐源女黃天十妻丙

戌寇至氏將赴河被執寇欲污之氏罵曰身可

殺不可辱乃奮臂絕袂復躍入河寇怒刺之身

中七鎗而死

何九鼎妻黃氏寶

姑附

按金溪縣誌黃氏字蘇英何九鼎妻鼎早世氏

勵志孀居躬績紡以事舅姑中外無間言戊子

亂兵四掠氏攜女寶姑逃至淸江橋兵迫謂女

曰吾與若無自取辱遂連袂赴水死後三日得

其屍顏色如生寶姑時年十八

徐翊龍妻傅氏

按金溪縣誌傅氏陜西華州判徐翊龍妻乙酉

寇亂時翊龍尙爲諸生勢急欲奔避氏不肯行

爲寇劫不屈擊之以劍氏遂投池死一時縉紳

各以詩悼之

李元善妻聶氏

按金溪縣誌聶氏大參文麟女適谷城令長子

李元善遭變聶爲賊魁所獲聶國色也賊悅之

委曲婉誘聶奪刀自殺太史謝徳溥等俱作詩

哀之

二吳氏

按金溪縣誌二吳氏橫塘張思理及其弟繼理

妻也俱早孀亥子間寇掠金溪妯娌共扶姑避

他所途遇寇執索金帛無可應將刃其姑思理

妻曰姑老不堪辱君利刃願以身代奮起奪刀

誤傷賊指遂見殺繼理妻色美懼爲所污並罵

賊死姑竟得釋

熊車轍妻聶氏

按金溪縣誌聶氏諸生熊車轍妻歸熊九載家

人並賢之乙酉兵警氏爲寇所掠引頸受刃以

死

吳之錦妻傅氏

按金溪縣誌傅氏字珥英諸生吳之錦妻貞靜

賢淑不苟言笑丙戌之役傅攜諸稚子避山谷

間夫解佩纓與訣曰事急矣其死乎傅曰諾已

而兵至被執抱子赴水死

劉藝先妻曾氏二

女附

按金溪縣誌曾氏小字碧玉庠生劉藝先妻生

二女長芳摯次芳拿丙戌之亂奉姑與二女匿

山中兵入山欲亂之恐以威碧玉跪泣姑前自

刎而死二女竄逃自經松樹下聞者流涕

張燦如女

按金溪縣誌徐玉連橋張燦如女性貞淑有艷

姿年十六未字丙戌之亂同母避兵於外祖家

兵至彊攜上馬女伏地不起兵怒殺之

陳其諤妻王氏

按金溪縣誌王氏小字去華方伯如水女孫諸

生陳其諤妻年二十二隨母避亂咸塘其諤病

往謁醫會兵自石門來所至蹂躪將及咸塘氏

攺服蓬垢棄簪珥衣襆獨持一手卷置懷中與

母倉卒徙鄭家源初諤大父蒼梧令元亭僻嗜

書畫尢愛蘇文忠所書醉翁亭記墨迹常自袖

之出必藏王氏所卽氏所懷捲也蓋以祖翁所

好不敢失耳有頃噪呼自後至氏孱弱不能疾

走且欲俟其父翰卿及弟惟矩故不欲行母彊

行之稍前得一池深二尺許氏謂母曰母老幸

自竄無顧女他日告陳郎求我屍於此地可也

遂置捲池旁投池死母尋亡三日兵退人民追

贖妻女載道諤意不樂久之氏弟哭曰君尙不

知吾姊耶吾姊前發咸塘誓必死彼不妄言但

南求無北索遂偕行至池邊求之不得眾曰安

有數日而屍不浮者諤不聽使人涸池宛然如

生焉惟十指甲盡脫諤慟幾絕以禮葬之

王永貞妻李氏

按金溪縣誌李氏字淑芳性聰慧幼喜讀列女

傳及內則諸篇及笄適臨坊王永貞言笑不苟

舉止端莊養子有胎教會叛將王得仁自盱江

抵溪南擄殺婦女無算一日黎明賊猝至氏泣

謂夫曰若負兒速逃愼勿吾慮永貞猶豫未決

氏曰君慮家財耶吾力能拒賊賊必不能掠永

貞堅欲同走氏急揮之去隨撿收堂中餘物閉

門縊死

胡其敬妻苗氏

按金溪縣誌苗氏副軍苗幹臣女進士胡大定

子其敬妻性貞毅寡言笑事翁以孝相夫無違

歸胡期年敬死苗誓以身殉旬日不食而卒

聶以偕妻桂氏母孫氏附

按金溪縣誌桂氏字良英方伯紹龍次女幼涉

經史通大義字同邑聶以偕故霸州副使廷璧

之孫孝廉志宏季子氏年十六於歸事舅姑極

婉順甫二載以偕沒氏矢志從夫不食欲自縊

母孫氏力護不克死越數載神樞都督趙民懷

率其旅道江西南歸貴州溪邑人民挈室遠避

氏隨母徙於鄕之張坊忽傳有兵入掠食眾皆

踉蹌奔竄氏撫膺泣拜曰亂今伊始未亡人豈

忍再罹此厄兒不復事母矣會姑亦至訊知深

憫焉旣抵家眾倦不及防至夜解帶自經死其

後庚寅有亂兵剽掠黃通裏氏母孫避其地爲

賊執厲聲罵賊被刳腹斷喉而死

曾汝仁妻賴氏

按金溪縣誌賴氏小字愛姑邑庠生予弼之女

適諸生曾汝仁克承父志婦道無虧丙戌之役

兵猝至氏懼污自縊死時年十九

聶莘野妻姜氏

按金溪縣誌姜氏聶莘野妻伉儷相對琴瑟靜

好莘野亡薑水漿不入口者旬日而死

湯文煥妻吳氏

按金溪縣誌吳氏名貞媛理學名臣疏山女侄

也適湯文煥越六年文煥死生一子才二歲家

甚貧礪節撫孤順治丙戌寇據金溪氏投井死

李愈謙妻原氏

按樂安縣誌原氏名猶麟象峯孝子原迪徳女

周坊李愈謙妻順治丙戌爲亂兵所掠不從身

被數創而死

楊鑾妻鄔氏

按樂安縣誌鄔氏楊鑾妻順治丙戌遇寇彊脇

上馬氏憤罵不從以頭觸石血流被面賊遂腰

斬之

陳本禮妻王氏

按樂安縣誌王氏名蘭英陳本禮妻順治庚寅

爲賊張洪所掠罵賊不屈賊怒磔殺之

許朝顯妻蔡氏

許朝榮妻朱氏

丁顯祖妻蘇氏

許朝盛妻丁氏

許爾官妻陳氏

詹言達妻許氏

聶登祿妻陳氏

丁升妻董氏

按樂安縣誌已上八婦俱順治丙戌避亂蓮河

賊至恐辱同至會春門外塘中溺水而死里人

呼爲義婦塘直指旌之

李巨二妻龔氏

按樂安縣誌龔氏李巨二妻年二十五夫亡無

子勺水不入口者七日家人力勸之始略進食

約父母昆弟至告別扃戶自縊死

楊誦六妻龔氏

按樂安縣誌龔氏荷源楊誦六妻順治庚寅悍

僕爲亂結眾陵主淫殺靡忌一日圍荷源婦女

被掠者數十龔獨挺身相抗身被寸臠罵不絕

口而死

張美立妻董氏

按樂安縣誌董氏名育蘭望仙張美立妻年二

十一遭寇亂同夫避難行未遠寇至掠氏去欲

污之氏以頭觸地奪刀自刎寇怒遂加慘害

董徳序妻丁氏

按樂安縣誌丁氏董徳序妻年二十一夫歿男

之仁甫三歲氏安貧苦守丙戌遭寇亂氏不屈

死一家五口俱殲焉

龔俊選妻伍氏

按樂安縣誌伍氏庠士龔俊選妻順治丁亥值

王得仁之變氏避不及會路傍有池躍入兵拔

箭擬之氏不顧沈而死

陳應試妻張氏

按樂安縣誌張氏陳應試妻順治己丑小約倡

亂入境焚劫氏被執迫之不從使同執婦誘之

張詈曰吾豈若汝輩耶小約怒撻之磔而死

章潤三妻譚氏

按宜黃縣誌譚氏大司馬襄敏公曾孫女適﹠﹟

下章潤三章家貧好讀書𨿽饑餓吟詠不輟庚

寅山寇躪﹠﹟下譚攜兩幼女奔竄途遇賊執至

東陂石壁氏推女墮崖奮身投深溪罵曰我名

家女豈爲賊污賊怒以長矛刺殺之後覓得其

屍面目如生遠近哀悼

許濤妻黃氏

按宜黃縣誌黃氏諸生許濤妻順治二年王得

仁兵至濤奉九十三歲祖母遠避男位僅二歲

弟汀十歲同黃氏居城不及竄甫出至胥氏祠

前兵已擁集黃自度不免顧視前後適臨深池

乃取所攜金擲於地曰以贖叔與子遂投於池

學使旌之

吳越妻徐氏

按宜黃縣誌徐氏名象金別駕徐一麟女諸生

吳越妻順治壬辰山寇曾九龍蹂躪崇鄕吳舉

家被執賊彊欲污氏氏唾其面嚙指爲誓尋奪

刀自刎有司疏請旌之

盧氏女

按宜黃縣誌盧氏女年十六爲賊執不從被肢

解

吳公邁妻周氏

按東鄕縣誌周氏吳公邁妻端美穎異涉獵經

書通曉大義年十六歸吳敬謹事夫嘗篝燈以

佐讀若賓友然無何公邁疾篤氏衣不解帶者

累月及亡哀毀骨立願以身殉念舅姑衰老忍

死育孤奉姑從翁之任西粵返至虔吉會北兵

掠縣剽掠女子無算氏度不免整衣投沼而死

楊同人妻黎氏

按東鄕縣誌黎氏名佩玉珠溪楊同人妻幼通

書史尙慕古節烈風及適楊裙布荊釵甘貧無

怨乙酉兵亂偕夫避竹山裏坐臥一小樓五月

𨿽歷顚沛起居益謹丙戌復避於余幹﹠﹟頭裏

惡其略近市集遂遷避山塢前後左右﹠﹟無人

煙虎嘯猿啼聞者皆懼而黎處之晏如及亂稍

息轉徙本邑東源裏越二年己丑土兵復至黎

與兵遇於塗奪釵釧去返寓嘆曰女子𨿽不失

身物爲所奪名固難潔矣我何惜一死哉遂勺

水不入口者三日夫解之曰世亂事危婦人不

免失身從賊失物猶可復得何死之有氏不聽

至夜自縊死

盛婦李氏

按南城縣誌李氏諸生盛美侄婦不詳其夫名

夫亡以身殉有詔建坊旌閭

黃宜會妻王氏

按新城縣誌王氏黃宜會妻年十四丙戌正月

師定新城王被兵執痛罵不辱死之

裘紹祺妻饒氏

按新城縣誌饒氏裘紹祺妻年二十丙戌正月

師定新城爲兵所執驅之行不從同伴婦女力

勸不聽抱子溺水死三日後兵退尋其屍殮之

顏色如生

潘鍾秀妻璩氏

按新城縣誌璩氏潘鍾秀妻丙戌正月師定新

城璩被執至三角塘逼辱之不從被刃而死

江人玉妻許氏

按新城縣誌許氏江人玉妻丙戌正月兵入城

夫婦共投池而死

李藻妻余氏

按新城縣誌余氏李藻妻庠生李長猷母丙戌

正月官兵入城余被獲箕踞不行中槍而死

王四玉

按新城縣誌四玉庠生王聘女丙戌正月官兵

入城倉卒不及避兵欲攜之行玉厲聲曰惟有

一死以代我父母遂被害時年十六

趙玉鉉妻朱氏

按新城縣誌朱氏趙玉鉉妻年三十夫亡遺一

子一女子殤人以家貧疑有他志朱苦操益堅

後數年舅姑繼歿家益落女適朱迎母就養氏

日夕治麻縷以佐之機杼絡緯聲雜雞鳴丙戌

師定新城城陷母女共匿牀壁間爲騎卒所獲

女堅拒不從被刃流血滿地騎卒謂已死捨去

有頃復蘇氏顧謂女曰女能如是與爾偕死遂

解帶自縊女繼之遇其姑解縛得蘇

鄧在學妻劉氏

按新城縣誌劉氏邑貢士鄧在學妻丙戌師入

城居民倉皇不及避劉氏見俘驅去途中遇僕

曰遇有池塘處亟指示我僕未應將入城百步

有池一區劉遂躍入羣卒共舉石擊之額裂迸

血而死時年三十有一

程子貴妻張氏

按新城縣誌張氏程子貴妻辛卯張自盛寇新

城氏被擄逼欲污之張罵不絕口賊裂其屍爲

四焉

吳瑞甫妻塗氏

按新城縣誌塗氏桃源吳瑞甫妻諸生芬之母

也年三十二順治己丑參將胡大功兵過桃源

氏倉皇不知所避爲騎卒所追竄入稻田騎逼

出將辱之氏罵曰有死耳不汝從也威之以刃

不屈如故騎怒射之洞胸而死

楊日華母劉氏

按新城縣誌劉氏楊日華母年二十餘夫遠賈

姑疾劉侍奉湯藥晝夜不倦及病危藥餌不效

劉禱天刲股和藥以進姑遂獲痊順治六年山

寇剽劫樟村劉被執大罵不屈爲賊所殺順治

九年縣令楊成徳申請旌表

吳應陳妻封氏

按南丰縣誌封氏石油吳應陳妻順治乙酉閻

羅寇至封年二十二抱數月子逃竄山谷爲賊

所執不屈以刃脇之封奪刀自刎賊怒碎其屍

而去應陳感之終身不娶織屨糊口三十餘年

封得從祀節婦祠

李昌妻

按南丰縣誌李昌妻失其姓氏閻寇亂昌臥病

金城寺妻攜三歲子不忍去賊至欲亂之堅拒

不從鞭撻甚楚昌彊起赴池死妻抱屍大哭罵

賊被殺子餓死乳下後從祀節婦祠

李三嗃妻趙氏昭

姑附

按南丰縣誌趙氏李三嗃妻夫早死氏年少守

棺乙酉八月閻羅寇至縣人皆避趙不忍棄夫

柩遂被執抗罵不屈觸城而死其婢昭姑殉焉

賊大驚曰非獨主賢其婢亦烈矣遂以禮葬之

後從祀節婦祠

湯學仁妻徐氏

按南丰縣誌徐氏文學湯學仁妻乙酉十月一

日閻羅寇猝至所過焚掠徐泣與夫訣登樓去

梯引帶自縊旬日夫還顏色如生

李自時妻趙氏

按南丰縣誌趙氏李自時妻趙伯文妹閻寇敗

逃至縣自時適病疫被殺於古冢旁趙隨﹠﹟殯

寇復來恐見辱自溺於河數日屍浮發麻猶在

蔣徳勝妻黃氏

按南丰縣誌黃氏北門蔣徳勝妻其夫貧而惰

順治丁亥歲饑夫欲爲盜氏苦諫不聽乃厲聲

曰必若所爲將鳴於官夫畏而止遂逼以穢事

黃罵曰寧餓死耳夫竊其衣去氏不能起餓數

日夫回勸其攺嫁又不聽復餓兩日不死遂自

經

劉仁順妻鄧氏

按南丰縣誌鄧氏劉仁順妻順治六年己丑正

月逃兵至邑鄧被執紿以終身相從乃潛縊死

時年二十有一

陳儀妻劉氏

按南丰縣誌劉氏陳儀妻劉多孕女順治辛卯

賊破丁橋寨氏與子俱被執謂賊曰釋吾子吾

卽從汝賊聽之乃私謂子曰汝速歸告父勿念

我遂自縊賊義之歸屍於陳令葬焉

余伯定妻饒氏

按南丰縣誌饒氏余伯定妻順治壬辰冬大雪

賊寇曾九龍攻寨勢不能支饒慮見辱投絕壁

墜潭而死數日屍浮顏色如生

符幹妻李氏

按南丰縣誌李氏文學符幹妻夫婦相敬如賓

有冀缺風產一子氏嘗謂其不壽夫素有羸疾

謂李曰吾子旣不壽吾又將死其若之何李曰

夫子朝逝而夕不從者非人夫沒哀哭一慟而

止隨治牀笫理衣服竟日不休闔室怪異逮暮

扃戶雉經衣皆紉不可易後從祀節婦祠

鄧妻符氏

按南丰縣誌符氏鄧妻順治甲午山寇至將

避四應巖行至江家邊遇賊驅去不行挾之上

馬行里許至陂頭自投於地賊以刃脇之罵曰

頭可斷身不可辱賊怒殺之後從祀節婦祠

鄧臺輔妻吳氏

按南丰縣誌吳氏鄧臺輔妻寇入甘坊執吳欲

亂之抗節不從被殺

饒穎妻黃氏

按廣昌縣誌黃氏饒穎妻性貞靜不妄舉動年

二十六避亂山中常戒婦輩曰事急有死而已

丙戌遇寇圖石將執之卽赴水求死鄰嫗救之

登樓寇益逼竟墜樓溺池中後三日屍出顏色

不變

謝炳妻胡氏

按廣昌縣誌胡氏謝炳妻年十七適謝五年遭

乙酉之亂避兵被獲挾之登騎至奧查四面皆

池卽躍入池而死

饒州牧妻唐氏

按廣昌縣誌唐氏饒州牧妻早失所天撫一子

以死自誓丙戌母子皆遇寇殺其子欲挾氏去

氏義不受辱引頸就刃神色不變

何振先妻曾氏

按廣昌縣誌曾氏何振先妻丁亥寧都潰兵猝

至夫婦俱被執曾紿兵釋夫罵哭僕地不屈兵

恚其賣己磔殺之

吳惟一妻李氏

按廣昌縣誌李氏吳惟一妻戊子避兵東西坑

被執以刃脇之大罵不從剖其心而死

揭尊行妻魏氏

按廣昌縣誌魏氏揭尊行妻己丑避兵桃林爲

所執欲辱之氏罵不絕口身被數刃血漬地經

旬猶赤年二十有二

饒朝棟妻黃氏

按廣昌縣誌黃氏饒朝棟妻年二十避亂龍鳳

巖己丑山寇攻之黃棄𦇤褓中子謂人曰事急

矣寧死不可爲若輩擄語未竟賊至遂投崖而

死

李瑞甫妻林氏

按瀘溪縣誌林氏李瑞甫妻順治庚寅土寇竊

發林氏同姑出避被獲欲彊污之同伴勸其勉

從脫難林愈不屈大罵不已遂遭慘戮

曾曰上妻林氏

按瀘溪縣誌林氏曾曰上妻年二十二兵驟至

奔竄不及被執促去林視路傍有深潭遂投潭

中死

王拱盤妻孫氏傅氏張氏福貞附

按瀘溪縣誌孫氏孝廉王拱盤妻性貞毅不妄

言笑丙戌土兵徧掠鄕村孫與家眾扶八十老

翁避兵中途遇賊執其手氏詬叱之屢以身翼

翁賊遂殺氏並及其翁同時與難者王維南妻

傅氏並寡婦張氏婢福貞福貞誘脫主母而代

死者也諸名士並爲立傳

王俊徳妻丘氏

按瀘溪縣誌丘氏王俊徳妻丙戌之亂丘被兵

獲以甘言誘脇上馬丘哀號攜數歲兒不釋賊

先殺其兒曰俾汝無累可行矣丘益憤罵遂被

戮

魏萬妻鄧氏

閨烈部列傳五十六皇淸六

沈幹妻居氏

按江南通誌居氏沈幹妻常熟人幹與嗣父名

甫者同居甫無賴多獸行艷居色彊欲爲亂居

不從告之幹夫婦憤甚夜至鄰家空樓中同縊

而死

張熙明妻陳氏胡

氏附

按句容縣誌陳氏大參張熙明圯上之妻陳𦇤

而失怙笄而失恃年十六歸明其家素涼薄上

有孀母下有稚弟明每當食而嘆陳見之叩其

故曰吾聞樂羊子拾遺金於道其妻誚之是無

夫也列禦寇拒鄭人之粟其妻怒之是無婦也

吾欲得協志聯徳之耦勞則均勞逸則共逸是

以嘆耳陳曰妾𨿽不肖嘗聞先世之遺訓矣君

何相畜之淺也君耕於前妾鋤於後何不可者

若能自致靑雲綜括民務亦能爲君助理不敢

自後倘遇無妄之世值意外之虞固能死君也

君何相畜之淺也明拍案而起曰有是哉吾婦

也自是一意下帷業日上名日起選入成均遊

子不歸瓶罍將罄陳以十指供堂上之奉無匱

焉卯辰之歲明連第作令粵東陳侍姑率子子

駒及媳胡氏就養於粵晨起庀家務勤相夫子

恆相勸誡曰無忘貧賤淒涼味也明尋擢居銓

部陳爲主於內私謁一無所受明風格孤峻不

屑與世委蛇循例請告一臥八年起參藩於連

陽時獻賊陷襄樊據臨武明從大司馬攻下臨

武擒僞帥朱衣點恢復湖南十一城又剿淸遠

峒賊焚一十八寨異績方上於朝俄聞燕都已

隳明又調任興泉時彊賊閻羅總羅亞福等縱

橫粵閩明畱陳及子媳於廣城舊署而獨入閩

且語氏曰今廣州步步皆土賊帶甲滿地生死

難期曩日言勿忘也氏抆淚曰君第往無以妾

爲念妾必不回面污行以羞君遂別未幾訛傳

明遇難氏命其子曰父有難爾亟赴之吾與若

婦當相守以待汝子駒乃間關戎馬歷九死一

生以達閩乙酉之臘廣城聞報一日百變廣人

夜不敢臥氏與媳集諸僕婢告之曰人有逆旅

相從周旋數月一人有難將棄之乎皆應曰不

忍也氏曰主婦有難僕婢當棄之乎皆應曰主

僕豈逆旅等誰忍棄之氏乃分敕婢僕汝主扃

鑰汝主伺察汝主餱糧吾死勿暴吾屍皆泣應

曰諾又佯語胡氏曰我老矣且兩受敕命不可

辱死固其分汝年少歸吾家產二子二女皆自

乳事上撫下勤苦已極宜亟攜汝子或徑或竇

萬一得免猶可與子駒相見汝意何如語未畢

胡面赤跪曰姑爲命婦不可辱媳亦爲命婦之

媳其可辱乎請先效死姑前以明我志卽拔刀

自刎氏驚止之曰能如是與爾皆死賊至未晚

也因相與移臥井傍凡三日報者曰兵入城矣

又聞羣呼號嘯之聲姑媳焚香拜天地祖考撫

其二歲子曰汝失乳亦當死不如早從爾母遂

相攜投井越二日僕婢見官兵至土賊退乃撈

屍以殮而幼子气猶未絕明年熙明還吳子駒

聞變入廣載二柩時粵東叛服不常子駒攜柩

崎嶇兵火中亟伏亟行卒達其家明亦無恙而

歸

武艾

按溧水縣誌武艾蒲村庠生武可偮長女年十

六侍父母孝工織女工之暇則讀女論語旁

及琵琶記古木蘭詩母曰女學宜習琵琶劇也

烏用艾曰記中趙五娘之婦道不足法耶母頷

而聽之武爲詩禮望族女子多習訓教而艾尢

慧乙酉蔓兵至村艾與幼妹橘並被執以罵兵

受刃傷項臂赴水救起得蘇艾伺隙以帶自縊

死

兪熊妻周氏

按溧水縣誌周氏兪熊妻順治二年亂兵經其

鄕挾之馬上氏誓不受污伺過橋奮躍入水時

有婢從亦同死

錢化龍妻陳氏

按溧水縣誌陳氏邑庠生錢化龍妻乙酉之亂

兵入其家欲犯之赴水死

許氏女

按溧水縣誌許氏女年十六未字隨父夢明避

亂於外家兵至挾之上馬女紿曰我有金鐲諸

飾在敗屋壁中願取以相從兵利其有縱往久

不出入視之已投屋後塘中死矣兵怒破其屋

而去

孫某妻程氏

按溧水縣誌程氏石湫壩流寓程天成女適邑

庠孫某兵至竄入村捨兵追得之以索系行近

河岸躍入水溺不出兵恨以槍戳其腹斷索而

去詰晨孫至收殮焉

陳氏女

按溧水縣誌陳氏女烏山人父爲西寧侯莊戶

女年十五已許人未嫁兵至欲殺其父索金女

跪泣救父挾之去行經一村遙見一井詐言口

渴兵亦渴欲得水飲入村屋取汲具女投井死

兵出失女所在追屋後徧覓不得始汲水則其

屍與汲桶相觸兵知已死碎桶而去村人出見

井有碎桶視井得女不知爲何許人女父尋至

乃知井主卽女所許家也

汪紹祖女

按溧水縣誌汪紹祖女性至孝年及笄遭乙酉

之亂兵掠其村眾婦皆驚竄女嘆曰事勢如此

逃恐不免卽投湖死

張司扳妻陳氏

按髙淳縣誌陳氏張司扳妻年二十遇亂兵劫

去至水濱紿兵曰吾渴思飲水求暫釋旣釋卽

投水死扳亦尋沒

岑明俊妻趙氏

按髙淳縣誌趙氏金陵女也生而聰慧能讀列

女傳尢工書適岑明俊事姑以孝著生女三歲

子甫周避亂湖陽兵執至塘溝舟中氏躍入水

婦女相繼二十餘人皆從氏全節後追至得子

女收屍浮瘞之女尋死俊亦沒一子獲存

曹弘昌妻錢氏

按髙淳縣誌錢氏曹弘昌妻年十九負二歲子

懷兩月孕舉家逃亂湖中兵執其姑陳氏陳墮

湖氏投水救姑兵舍姑執氏俱不得一門皆溺

死

王汝梅妻楊氏

按髙淳縣誌楊氏王汝梅妻年十九遇亂兵入

汝梅家梅父錫蕃負母走梅急衛去勿顧楊氏

氏匿稻田中兵搜出扶上馬氏揮手墮地受數

十刃死田中至今血迹屢耕不沒

王錫堯妻陳氏

按髙淳縣誌陳氏王錫堯妻年二十三兵初亂

氏曰若遇兵惟有一死兵至氏抱子臨澗側兵

漸近投水死家人追尋數日屍浮抱子如故

孔應珂妻王氏吳氏附

按髙淳縣誌王氏庠生孔應珂妻遇亂與應珙

妻吳氏妯娌同舟避花山與兵相觸俱投水兵

援起大罵不絕聲身被數槍遂躍入河一婢從

之途人撈掩湖岸三閱月家人尋至三尸如生

楊楚妻夏氏女附

按髙淳縣誌夏氏楊楚妻年十八避兵北湖遇

盜抱兒投水死越三日屍忽浮於母家河幹鄕

人駭其異女適庠生吳錫智亦遇亂同死

楊正化妻陳氏

按髙淳縣誌陳氏長蘆楊正化妻兵至正化被

執罵賊投水死氏避兵湖東聞變泣歸塗又遇

兵亦投水死

孫尙策妻柳氏

按髙淳縣誌柳氏汝傑女適孫尙策孫夭柳誓

不嫁尋抑﹠﹟不食死

李思泰妻杭氏

按髙淳縣誌杭氏年十六歸李思泰未幾夫亡

族屬利其去危中之屢縊救蘇終不能奪

夏望妹

按髙淳縣誌夏望妹中義女年十五遇難隨母

趙氏投新橋下溺死

夏安妹

按髙淳縣誌夏安妹近奎女年十四遇難被掠

至塘溪投水死

夏邦綬女

按髙淳縣誌夏邦綬女年十八遇難被掠碎首

斷臂不屈而死

夏延榮妻芮氏

夏延華妻邢氏

夏延富妻楊氏

按髙淳縣誌已上三婦妯娌也遇難同不辱死

夏正吉妻韋氏

夏謙亨妻錢氏

夏近蕙妻陶氏

按髙淳縣誌已上姑媳三婦同難死

夏巨亨妻楊氏

夏期亨妻孔氏

夏福卿妻陳氏

按髙淳縣誌已上三人遇難同投石臼湖死

蕭徳宇妻夏氏

按髙淳縣誌夏氏蕭徳宇妻遇難負子溺水三

日屍浮母子相抱不釋

夏昌賢妻吳氏

按髙淳縣誌吳氏夏昌賢妻遇難置子水涯投

水死

袁鳳陽妻夏氏

按髙淳縣誌夏氏袁鳳陽妻見夫被害罵賊死

夏延齡妻陳氏

按髙淳縣誌陳氏夏延齡妻遇難紿賊釋夫自

投水死

劉永時妻夏氏

夏學應妻邢氏

夏建賓妻陸氏

邢綸芳妻夏氏

按髙淳縣誌已上四婦遇難同負子投水死

夏建庠妻王氏

夏正身妻許氏

夏近禮妻祖氏

按髙淳縣誌已上三婦遇難不從同被戮死

夏延元妻張氏

邢復中妻夏氏

夏學瑞妻徐氏

趙茂明妻夏氏

夏之久妻史氏

楊尙文妻夏氏

夏延昌母孫氏

夏延昌妻管氏

按髙淳縣誌已上八婦遇難同投水死

楊逢翰妻劉氏陳

氏附

按髙淳縣誌劉氏楊逢翰妻乙酉之亂避兵舟

中兵登舟姑赴水氏不忍捨左手抱姑右手抱

十四日子同投水死屍浮猶相抱同時楊存顯

妻陳氏夫死守志及是亦避兵舟中預以瓶貯

水系身曰倘入水易沈也兵至赴水死

陳光懿妻孔氏

按髙淳縣誌孔氏陳光懿妻遭亂爲賊所執彊

逼污之氏罵賊不從賊斷其右臂復碎其頭顱

而死

陳無過妻諸氏

按髙淳縣誌諸氏陳無過妻乙酉之亂爲兵所

執號泣罵詈口不絕聲兵怒剖腹而死無過亦

被殺

曹文淸妻王氏

按歙縣誌王氏艸市曹文淸妻淸病王蓬垢以

事湯藥晨夕吁天願以身代淸死無子絕食七

日不死遂投繯

吳勛妻謝氏

按歙縣誌謝氏澄塘諸生吳勛妻勛遊學沒於

東浙謝聞訃晝夜哀號絕食五日而死巡按禦

史立碑旌表

胡震妻汪氏

按歙縣誌汪氏名玉貞歙巖鎭人幼失母隨父

遷浙父名用嘉爲紹郡諸生博學潛修授徒武

林氏侍左右檢書問難不倦及笄歸太倉胡生

震閱四年夫病亡日夕悲號欲以身殉家人護

持不得間乘姑出賀歲雉經於胡生柩側衣皆

縫紉手書一緘遺死所啟視之則告尊輩永訣

辭也年二十一

吳氏女

按歙縣誌吳氏女名復貞澄塘吳仲孺側室所

出生母早亡父遠遊養於嫡母許配程氏子觀

鳳鳳隨父客外遇盜墮水死訃聞嫡母弗以告

女鄰母偶泄其事女遂絕食誓死母密防之逾

三日笑語飲啖如常母度其幼稚終無定識防

閒遂疏越數日晨起會母往鄰家女卽更衣閉

戶自經死衣裾上下皆自縫紉時年十六發猶

未盡束也縣令旌其門族人合建貞烈祠春秋

祀之

吳沛妻黃氏

按歙縣誌黃氏吳沛妻沛亡絕粒以殉順治間

具題旌表

羅氏女

按歙縣誌羅氏女名玉滿呈坎羅天吉女許字

溪南吳兆綱次女玉秀先嫁郡胥朱瑞迨玉滿

及笄值饒寇至﹠﹟匿山中瑞亦攜妻至見玉滿

美欲兼有之會吳氏親迎瑞造謗誣之吳由是

不娶女聞恨甚欲死絕粒三日母防甚嚴父獲

瑞欲雪之訟庭瑞夜遁女恨不得白紿母曰女

思食粥母喜自往炊糜玉滿盥櫛戴吳所聘簪

投繯邃閣母持粥往女已死比鳴有司瑞服法

擬斬後援恩幸脫諸當事咸表其廬判瑞出資

令迎柩歸吳氏置祭田入祠葬於溪南之烏瑤

勒碑封樹以昭貞烈

吳隆吉妻洪氏

按歙縣誌洪氏溪南吳隆吉妻乙酉揚城將陷

洪度不免諭諸婢僕曰死可耳柰何俯首乞活

念三子在圍中因出首飾付老僕阿二囑啖敵

爲安全計囑畢潛投井中三子卒被執得歸其

一焉

吳繼初妻許氏

按歙縣誌許氏名鸞適溪南吳繼初夫患病垂

絕氏與夫訣誓死相從夫亡無嗣氏爲經紀其

後區畫無遺而自具棺衾以待一日往辭父歸

拜妯娌黎明練服自經夫柩側時年三十有司

旌之

吳期伸妻沈氏

按歙縣誌沈氏澄塘吳期伸妻江西學道沈匡

濟女伸幼嘗受業於濟濟居松江以女許伸後

伸就婚生一子一女國朝大兵破松江伸被執不屈迎刃受殺沈氏拽

其子女奔屋後城河邊先抱女投諸河再抱其

子力竭抱不起兵漸逼遂捨其子自躍河中兵

追至岸時河涸水淺乃攛入深泥而死子名翰

徵族人收養歸裏

吳之賓妻葉氏

按休寧縣誌葉氏北城吳之賓妻乙酉秋適兵

臨城聞夫客亡姑邀避不去置毒於餅食之而

死年二十六縣令旌之

洪咸慶妻金氏

按休寧縣誌金氏陽關女適回溪洪咸慶事姑

孝姑病夜不能寐氏爲撫摩朝夕不倦夫病侍

湯藥數年如一日年二十四夫亡無子請命於

姑以伯次子肇瑚爲嗣遂閉戶自經死縣令旌

之

朱文昭妻黃氏

按休寧縣誌黃氏洋湖朱文昭妻戊子之亂兵

臨境尋入室氏匿層樓未去梯爲索得子承器

匿壁間聞母被執躍出黃氏義不受辱投水死

承器奔援爲兵所傷並溺焉器年十六

洪氏女

按休寧縣誌洪氏女名良玉回溪人許字上溪

口汪棲岷岷亡女欲往執喪以父客未稟命慟

哭目爲之盲媒至議他婚嘔血死

吳管妻戴氏

按休寧縣誌戴氏應昌女商山吳管妻夫亡欲

殉因防密不果至百日乃輟哭小祥祭畢自經

死

程志臯妻黃氏

按休寧縣誌黃氏五城女適山斗儒士程志臯

孝事孀姑順治丙戌山寇亂執氏欲污之氏罵

不絕口賊傷其左臂血染袖猶舉刃挾之罵益

厲遂斷其喉死

孫時寧妻葉氏

按休寧縣誌葉氏雁塘女適髙﹠﹟孫時寧寧攻

舉子業未成死氏年二十二絕粒從之邑令旌

表

王之璘妻程氏

按休寧縣誌程氏山斗女適三溪王之璘璘亡

氏年二十二孝事翁姑勤撫幼孤順治戊子山

寇竊發氏被執拒之被斷兩手自午至晡拒罵

益力盜怒支解之鄕人祀焉先是姑遊氏同遭

賊刃賴氏以身翼蔽死復蘇氏母吳氏亦遇盜

不屈慘死

程堯徵妻吳氏

按休寧縣誌吳氏商山人適口程堯徵順治

丙戌避兵梓嶺被掠挾之馬上兩騎夾之氏怡

然不語過石橋忽躍入水死

吳道錡妻戴氏

按休寧縣誌戴氏隆阜女年十八適商山吳道

錡夫病刲股不效及亡守志不食鹽酪不櫛發

遂至羸瘠枯槁逾年姑又歿絕粒死發膠至不

能解

邵元佐妻黃氏

按休寧縣誌黃氏黃村女適閔口庠生邵元佐

順治乙酉山寇亂氏登樓去梯突聞叩戶聲墜

樓碎首死年二十三時方有身五月聞者流涕

吳逢年妻陳氏

按休寧縣誌陳氏吳逢年妻潛阜女年二十七

夫亡一慟嘔血數升不食累日積兩月而沒縣

令旌之

朱元徳妻程氏

按休寧縣誌程氏山斗程應元女適月潭朱元

徳徳亡氏慷慨殺身以殉郡邑聞於朝特許建坊立祠

朱正煬妻汪氏

按休寧縣誌汪氏渠口女年十八遭兵亂被擒

馬上欲自刎求刃不得過古樓橋忽躍入水死

謝爾瓛繼妻程氏

按休寧縣誌程氏汊川人適同裏臨安令謝應

麒孫爾瓛乙酉冬兵將入室氏升屋墜而死

程﹠﹟妻畢氏吳氏附

按休寧縣誌畢氏程﹠﹟妻順治戊子土賊焚劫

與鎰妻吳氏妯娌同赴火死

戴光祀妻黃氏

按休寧縣誌黃氏黃村黃開文女隆阜戴光祀

妻家貧脫簪珥佐光祀讀書祀赴南闈病亡氏

聞訃絕粒將殉之諸婦苦慰稍進粥飲及櫬歸

吞鉛粉死

吳爾城妻黃氏

按休寧縣誌黃氏馮村廩生黃一寶女適上溪

口諸生吳爾城撫前室汪氏子女逾己出順治

丙戌避亂被掠誓不受辱刎頸而死

範士端妻戴氏

按休寧縣誌戴氏隆阜女適林塘生員範士端

夫亡絕粒數日死郡邑旌之

朱煟妻程氏

按休寧縣誌程氏洋湖朱煟妻戊子之亂兵圍

門氏曰兵入必辱婦人遂縊死煟父子皆被殺

程朝生妻範氏

按休寧縣誌範氏博村女率口程朝生妻夫死

無嗣五服內無可爲後者氏欲以身殉緣翁姑

與夫三喪未葬茹荼三年脫簪珥營葬畢遂絕

粒十八日而死郡邑旌之

汪國瑛妻程氏

按休寧縣誌程氏東林竹汪國瑛妻丁亥山寇

竊發避巖樓勢迫氏墜樓死郡邑旌之

汪﹠﹟英妻吳氏

按休寧縣誌吳氏城南以潔女適東門汪樹鳳

子﹠﹟英英客亡遺一孤氏年二十一過痛臥病

屏藥而死

程樹徳妻徐氏

按休寧縣誌徐氏率口太學生程樹徳妻徳嗜

學好義入成均爲陳司成所器重慷慨有爲常

輸金以排鄕裏之患無何病亡氏擗踴絕粒而

死邑令旌之

汪士任妻程氏

按休寧縣誌程氏四都程仲華女適國唐汪士

任年二十夫亡絕粒七日不死復自經邑令旌

之

江汝舟妻黃氏

按休寧縣誌黃氏商山人梅田江汝舟妻舟客

亡氏欲以身殉公姑防護之三年足不逾閾托

病絕粒而死年二十三

楊可遐妻汪氏

按休寧縣誌汪氏板橋楊可遐妻夫亡無子翁

姑以家貧令攺適不從至母家父母亦爾遂投

水死縣令旌之

汪大經妻吳氏

按休寧縣誌吳氏霞槎塘人適﹠﹟充汪大經年

十九經亡臨沒囑有遺言氏守志終三年喪足

不逾閫服闋憶夫言不勝憤恨自刎死

張正晟妻葉氏

按休寧縣誌葉氏本城張正晟妻晟亡撫孤孤

殤絕粒死

黃肇基妻戴氏

按休寧縣誌戴氏隆阜進士靜夫曾孫女適由

潭黃肇基事後姑盡孝年二十五基客正陽鎭

歿於痘訃聞氏哀痛欲絕尋自經死邑令旌之

汪光裕妻黃氏

按休寧縣誌黃氏洪方汪光裕妻夫亡絕粒死

縣令旌之

鄭國鏡妻汪氏

按休寧縣誌汪氏石屯人適新屯鄭國鏡年二

十一夫亡拜姑入室旬日不食吞鉛斷腸死邑

令旌之

潘士敏妻汪氏

按休寧縣誌汪氏潘士敏妻奉翁姑孝謹敏客

歸死氏哀痛幾絕未逾月而亡邑令旌之

朱可賀妻胡氏

按黟縣誌胡氏名長玉朱可賀妻歸朱克盡婦

道順治丙戌之變兵欲污之氏投水死年二十

一

舒婦葉氏

按黟縣誌葉氏名玉蘭縣丞某之少女邑廩生

葉其荃妹也生而孝謹未及笄歸舒姓夫亡葉

矢志從一抑鬱閫中經半載托病不食而死閭

裏爲之流涕

史誌全妻韓氏

按黟縣誌韓氏諸生史誌全妻年二十順治戊

子金逆叛豫蹂躪徽疆氏避亂叢桂池館指館

池語全曰倘賊來後求我屍於此越旬日賊果

至韓奮身自溺於池數日後賊退屍浮顏色如

生遠近聞者皆泣涕稱異邑令旌之

汪四老妻許氏

按績溪縣誌許氏汪四老妻年十五嫁汪家貧

同力作苦乙酉避兵郎山兵索婦女氏無所避

投混廁而死

程祚盛妻胡氏

按績溪縣誌胡氏市中程祚盛妻氏年二十四

祚年倍之家貧乏食祚欲遣氏求活氏不從自

縊死

汪朝吏妻方氏

按寧國府誌方氏汪朝吏妻乙酉值賊兵殺掠

氏偕眾逃於山睹賊披猖懼爲所辱遂棄其女

而縊死於林

王有聘妻張氏

按南陵縣誌張氏名信姑年十四適東溪王有

聘三月聘亡枕屍而哭旣發引囑窀穸者曰爲

我廣穴將投焉父母彊舁歸啜粥延喘刻木肖

夫對之悲泣父母不能諭會兵起遂絕食投河

死舉其屍衣襦紉結面色如生年二十四

魏氏女

按宣城縣誌魏氏女許字貧家子某里豪艷之

以金五十彊納爲媵旣至堅不從撻之垂斃問

曰若從尙可活也卒抗聲死杖下

髙桂妻梅氏

按宣城縣誌梅氏髙桂妻從夫攜子出避兵適

與兵遇梅被執驅行不從兵以刃批其頰血流

被面梅喋血大罵兵斷其腕擊其齒刺其腹至

死猶罵不絕聲

貢祖禹妻徐氏梅

氏附

按宣城縣誌徐氏諸生貢祖禹妻乙酉山陬寇

起禹挈家避南湖於舟次被執徐不受辱投於

湖子登俊及弟成功成章挽之皆死登俊妻梅

氏並死之時方嫁數月

徐士榮妻吳氏

按宣城縣誌吳氏徐士榮妻遭亂兵掖之馬上

中道投澗水淺不得溺兵以槊擬之曰上則活

汝不應遂戳死

賽娥賽英

按宣城縣誌賽娥賽英城山趙氏女年皆及笄

未字乙酉兵叛被執娥自經英痛哭罵賊被支

解事聞旌表

麻三充妻朱氏

按宣城縣誌朱氏麻三充妻遇寇劫使同騎朱

大罵賊刺之被血沾體卽投河死年二十一

許村湖二婦

按宣城縣誌許村湖二婦不知其姓氏乙酉兵

掠其地二婦死於道皆盛年背各有槍痕土人

收葬之

羅愷妻孫氏

按宣城縣誌孫氏諸生際明女羅愷妻年十六

以避兵倉卒歸愷從愷母匿石塘衝松下姑被

執將殺孫出請代兵劫孫共載不從兵怒刺其

足抱松大呼曰死耳終不可辱遂見殺越三日

猶抱松不僕人呼爲抱松女里人施潤章爲之

歌

侯氏許氏

按宣城縣誌侯氏梅經祚妻許氏梅關保妻乙

酉師起經祚關保俱死許聞之遂自沈侯攜其

子遇寇沈村埠與其子俱自溺

閨烈部列傳五十七皇淸七

段志髙妻李氏

按安慶府誌李氏懷寧人段志髙妻年二十七

乙酉城潰會夫遠出攜幼子啟泰逃至關外遇

賊賊欲犯之氏以子授婢罵賊而死

劉蕃素妻阮氏

按安慶府誌阮氏名女宗懷寧人禮部如嵩之

曾孫女適桐城貢生劉蕃素工書史有婦徳乙

酉城陷蕃倉皇無措氏曰君無子宗祧爲重毋

以我爲念遂自溺雙蓮寺傍池水中

何尹妻許氏

按安慶府誌許氏懷寧人何尹妻城陷被賊執

許大罵賊怒破其腦而死棄屍何宅園內同死

者十四人俱腐惟許如生

戴堯封妻劉氏

按安慶府誌劉氏懷寧人戴堯封妻乙酉城破

姑老不能行劉守之不去賊刃其姑劉號痛遂

自投水其子宗燦亦從母死

李秀野妻余氏

按安慶府誌余氏懷寧人儒士李秀野妻乙酉

城潰火熾余以長子付其夫囑速避兵逼遂懷

幼子赴火死

謝氏女

按安慶府誌謝氏女父增新灊山人遇賊掖上

馬父隨之下忍捨目父曰兒從此逝矣行數武

度父可免於衣衽中抽刀自刎死

吳孟傳妻姚氏

按安慶府誌姚氏桐城人吳孟傳妻孟傳早亡

無子姚年二十自經於榻姑解之嘆曰吾猶見

夫子之歸土孟傳旣葬夜復以黃絲結吭死啟

孟傳墓合葬焉邑令胡方義表其門

王自鑨妻陳氏

按安慶府誌陳氏灊山人王自鑨妻諸生衷赤

女城陷爲賊執氏見路旁有巨塘投水大罵曰

死賊奴我豈從爾者賊怒環射之項背集十餘

箭而死

熊蒙篆妻金氏

按安慶府誌金氏灊山熊蒙篆妻夫歿不食哀

號不絕聲觸棺而死

徐氏女

按安慶府誌徐氏女父樂濩灊山人許字胡幹

幹夭將別許女遂自縊死

陳毓純妻黃氏

按安慶府誌黃氏懷寧人諸生陳毓純妻城破

賊脇以刃不屈被創赴水死

王夢桂妻汪氏

按安慶府誌汪氏灊山王夢桂妻夫病亡不食

吐血而死

錢妻劉氏

按安慶府誌劉氏懷寧人郡庠生錢妻劉若

宏女也家貧鬻婢以佐饋乙酉兵亂劉聞變卽

閉戶自縊幾絕其姑章驚救之及夜兵至劫劉

劉紿之曰吾有埋金在室當回取之兵以爲然

劉還家以子授姑遂投烈火死

熊繼妻某氏

按安慶府誌某氏灊山熊繼妻賊至被擄不從

死

張繼新妻羅氏

按安慶府誌羅氏懷寧人郡庠生張繼新妻也

乙酉城陷羅年二十九被賊挾往道經雙塘氏

奮身投水水淺以首濡泥淖而絕

操髙極妻聶氏陳

氏附

按安慶府誌聶氏灊山操髙極妻同媳陳氏俱

被賊執憤詈而死

崔勝浚妻王氏

按安慶府誌王氏灊山人鄕飲賓崔勝浚妻流

賊初入灊境時勝浚方捐資保聚忽狡賊突入

破寨執之勝浚不屈投巖死王氏聞之亦自溺

有司旌表

朱嘉興妻余氏

按安慶府誌余氏灊山朱嘉興妻賊至執上馬

氏痛哭伏地不起賊取其首而去

余之吉妻詹氏王

氏附

按安慶府誌詹氏太湖余宣子之吉妻宣妻馮

氏生二子之吉之星宣亡馮至死不變事姑以

孝四十年冰操特著之吉娶詹氏尋亡詹哀毀

備至嘔血死之星生子旦娶王氏年十七被寇

執引刀自刎縣令旌之

韓鼎引妻劉氏

按安慶府誌劉氏懷寧人庠生韓鼎引妻事舅

姑以孝聞乙酉城潰舅姑雙柩殯於中庭家人

盡驚散劉獨守之泣不忍去賊疑棺內有藏欲

剖視劉抱棺號哭賊惻然釋之女年甫十三先

匿隱處見賊去甫出而賊復入將縱火數盼女

劉知賊意紿之曰但得不驚吾先靈女非所惜

也賊喜投炬攜女去劉知門外有池故送女目

池示之女卽奮投池中死賊怒殺劉事聞詔建坊旌之

王維寧妻嚴氏

按安慶府誌嚴氏灊山諸生王維寧妻避賊皖

城左逆破皖被獲欲辱之氏大罵引頸受刃而

死逆伍有憐其義者葬之

詹大啟妻何氏

按安慶府誌何氏太湖詹大啟妻年二十夫亡

撫幼子世祥苦節後值闖寇屠羅溪氏匿丘壑

間被搜得不屈死之世祥負母屍投崖而殞

林見妻張氏

按安慶府誌張氏灊山林見妻避寇虎頭寨賊

圍之氏告夫曰寨旦暮必破誓不爲賊系也君

善撫諸子吾計決矣遂投繯

汪興之妻嚴氏

按安慶府誌嚴氏太湖汪興之妻年二十四興

亡痛哭異常三日不食殮欲同棺葬欲同穴家

人勸止隨姑祭墓畢歸仍自縊族眾哀之爲合

葬

雷澤母楊氏吳

氏附

按安慶府誌楊氏懷寧郡庠生雷澤生母乙酉

城潰楊攜媳吳氏出逃於市遇賊彊楊去楊罵

賊不絕口奮身赴烈焰中吳見姑死亦蹈火從

焉

桂昌妻張氏

按安慶府誌張氏灊山桂昌妻賊至被執伺間

赴水死

桂明命妻黃氏

按安慶府誌黃氏灊山人桂明命妻遇賊自墜

白巖寨下賊扶起奪刀自刎

孫玉妻金氏

按安慶府誌金氏灊山孫玉妻教諭道合女賊

破虎頭寨不屈投井死

金道全妻劉氏

按安慶府誌劉氏灊山人金道全妻進士劉伯

輝孫女典膳劉肖華女賊擄不從被支解

丁一驤妻石氏

按安慶府誌石氏灊山丁一驤妻爲賊所執奮

身投火死

張夢鼎妻張氏

按安慶府誌張氏懷寧諸生張夢鼎妻家貧敬

奉舅姑備極艱苦乙酉兵亂氏負姑潛遁賊欲

殺姑以擄氏氏泣求全姑賊舉刀氏奪之自刎

孫萬程妻徐氏

按安慶府誌徐氏灊山孫萬程妻賊破虎頭寨

爲所執不屈被支解

余氏女

按安慶府誌余氏女父嘉臣灊山人賊逼解衣

大罵不受辱賊刃其胸洞背而死

葛氏女

按安慶府誌葛氏女父修暗灊山人遇賊欲污

之罵賊不屈賊怒甚遂支解

葉應暹妻金氏

按安慶府誌金氏灊山葉應暹妻夫死削髮爲

尼左兵破郡焚庵赴水死

張麟之母徐氏

按安慶府誌徐氏懷寧郡諸生張麟之母性慈

孝乙酉城潰全家避萬億倉內賊至先殺一婢

氏潛醮血塗面攜麟伏井旁俄見賊執翁慘縳

搒掠因泣持簪珥出救不免並欲挾氏往麟又

爲一賊劫去遙望母撫膺欲絕氏遂罵賊死翁

亦遇害

陳鉉妻胡氏

按安慶府誌胡氏灊山陳鉉妻鉉郡庠生早亡

遺孤四齡氏守制撫育迄於有成流寇入境氏

抱幼孫守柩不去寇持刀剖棺氏痛哭伏棺上

寇怒並幼孫殺之事聞旌表

熊應輝妻盧氏

按安慶府誌盧氏灊山人熊應輝妻賊至投身

巖下賊挈之上馬罵不受污被醢

陳啟聰母李氏

按安慶府誌李氏陳啟聰母灊山人爲賊所執

大罵死之

蔡復克妻江氏

按安慶府誌江氏桐城江生女適懷寧蔡復克

事姑極孝乙酉賊薄皖城氏自母家奔百里省

姑不離寢食城破被執挾以銛刃氏泣辭姑大

罵賊賊怒斷其臂罵益厲遂截其首時同難諸

生於廷璋目擊其慘至今述之猶髯戟泣下氏

無子夫亦善士感妻孝烈誓不再娶尋憤死與

氏合葬

黃氏女

按安慶府誌黃氏女父之瑞灊山人賊至攜之

上馬自墮者三終不屈觸石而死

吳之雅妻楊氏

按安慶府誌楊氏灊山吳之雅妻叛兵破皖被

執不屈幼子在旁手摩之延頸受刃而死閱三

月長子道敏攺瘞顏色如生

張起鳳妻黃氏

按安慶府誌黃氏懷寧人張起鳳妻城陷時與

媳方氏並爲賊所執不從俱被殺

劉瓊妻張氏

按安慶府誌張氏灊山劉瓊妻遇叛兵不辱投

水死

汪啟臯妻江氏

按安慶府誌江氏灊山人汪啟臯妻夫死左兵

陷皖江抱夫主投蔭塘死

王承商母汪氏

按安慶府誌汪氏灊山王承商母爲賊所逼投

巖死

汪應巍妻王氏

按懷寧縣誌王氏汪應巍妻性醇謹禮法平

居不妄言笑敬事舅姑克盡婦道閨閣稱其賢

乙酉城潰家人離散王孑身出避不爲賊污赴

江而死子海爲邑諸生

楊應漸妻王氏

按懷寧縣誌王氏泰州守楊應漸妻封宜人漸

宦遊王氏家居乙酉城潰家人奔散氏誓死房

中素愛妾子壇母子依依不捨賊至系逼財貨

挾刃臨之氏大罵不絕子欲全母以捍賊負重

創氏挺身犯賊遇害

王親寵妻陳氏

按太湖縣誌陳氏王親寵妻年二十無子氏脫

簪珥爲夫買妾生子端撫如己子叛賊犯城殺

其子氏罵不絕口賊並磔之

管氏女

按蘇州府誌管氏女生﹠﹟山名族性幽靜父文

華甚愛之許字包宗賢無何賢病死管泣告其

母曰生不相見死而送殮於禮可乎母以告文

華文華曰可遂縗髽以往視殮畢止於賢母之

室父母勸之歸曰俟送葬旣葬曰請終喪固彊

之乃歸住小樓禮佛敝服蔬食不下樓十三年

順治二年邑被兵或勸之出答曰我應死久矣

將何之乃扃戶自縊時年三十

潘興玉妻時氏

按蘇州府誌時氏常熟諸生潘興玉妻順治二

年七月遊兵掠城興玉一門數口皆遇害氏亦

被執痛憤罵不絕口遂爲兵所殺

楊兆紳女

按蘇州府誌嘉定諸生楊兆紳女許字王新政

年十四新政亡女欲視含斂父母止之蔬食布

衣誓從死未幾兆紳渡海舟覆女決意自盡家

人勸曰母老弟幼誰復可相依耶乃截髮毀容

勤機杼以資俯仰四年政母聞其賢而憐其少

面諭之翌日女遣婢復於政母曰得無疑吾志

不堅乎密紉衣裳剪髮置父靈座投繯於側順

治十八年旌表

景運昌妻陳氏

按蘇州府誌陳氏﹠﹟山儒家女年十八歸景運

昌一年夫亡矢從死家人多護持之歸曰我宜

死者三翁姑有長子可終事一也己無子二也

身出儒家知義理三也夫死後十八日守者稍

懈遂自縊死

章淳妻薛氏

按蘇州府誌薛氏常熟人縣令志學女章淳妻

自幼端重寡言笑歸淳事翁姑相夫教子無不

盡意順治二年子與夫死於兵薛號泣欲投井

兵挽其手薛忿甚嚙兵一指血淋漓兵遂破其

頭而死

張某妻楊氏

按蘇州府誌楊氏張某妻太倉人順治二年璜

涇兵至隨婦女匿蘆荻中被獲眾皆系累去楊

大罵不從騎拔刀砍之聲愈厲遂刳其腹殊其

體五六而去

王璣妻許氏王

完附

按蘇州府誌許氏太倉人武進士王璣妻璣妹

曰完與許素以志節相砥礪甲申之亂璣謂許

曰吾丈夫當出身任國事難及汝柰何許正色

曰君有丈夫事我有婦人事何慮爲完聞之慨

然曰吾志也嫂果然我不孤矣順治二年大兵

徇劉河許謂完曰爾我豈忘宿約乎完曰諾完

自經許視之泣曰姑眞不背其言矣赴水死

郭澥妻朱氏

按蘇州府誌朱氏太倉人生員郭澥妻家劉河

城順治二年秋與澥抱女匿海濱水中知不免

先投女於海兵至急赴潮而逝兵嘖嘖嘆烈婦

因援澥得全

張禹定妻丁氏

按蘇州府誌丁氏吳江人張禹定妻順治三年

元宵之變丁抱二女投河死

潘爾成妻姚氏姚氏女顧氏朱氏馬氏附

按蘇州府誌姚氏潘爾成妻順治二年七月昆

山城陷姚氏有女年十八同被執至朝陽門城

樓女大罵兵怒從樓推墜城下殺之母亦不受

污並死焉諸生髙明妻顧氏知城陷持剪刀刺

喉死章某妻朱氏晉丹妻馬氏俱投於井

黃道弘妻王氏二女附

按蘇州府誌王氏黃道弘妻順治二年兵興王

氏率二女將投井長女曰若使母先則女反在

上乃挽妹先之王氏隨墮母女三人同死焉順

治七年旌表

顧錫眉妾蔡氏王

氏附

按蘇州府誌蔡氏吳縣人昆山太學生顧錫眉

妾年二十九眉死蔡撫二孤教之成立順治二

年昆民揭竿兵臨屠之顧一家二十餘口悉罹

難長媳王氏年十九懷孕八月兵將污焉王奪

刀欲自刎兵疑其害己揮刃斷其首兵又欲劫

蔡氏蔡赴水兵怒戳數槍而死

張氏女

按蘇州府誌張氏女許聘童子黃耀忠忠歿奔

喪孝事忠母忠母亡女身旣無依父欲嫁之遂

自經死

王端門妻任氏

按蘇州府誌任氏太倉人王端門妻有姿容性

貞靜順治二年遭亂謂其夫曰不幸丁多難旣

不能遠去堂下井我死所耳鄕兵至北關城中

發騎出任聞門外馬足聲遂投井死

蔡懋良妻張氏

按蘇州府誌張氏蔡懋良妻昆山人夫亡守志

順治二年六月兵至張懼污謀自盡少子方燧

止之不從赴水死

宋爾城妻葉氏

按蘇州府誌葉氏宋爾城妻長洲人順治二年

六月湖寇入城爾城與子實穎謀避兵葉正色

曰出走者爾輩事吾婦人去將安之俄有兵持

刃觸門葉遽投井死仲子實栗年十七哭井旁

曰母死兒何能獨生亦投於井實穎有女景昭

許字計準準夭守節死

鄒化明妻王氏

按蘇州府誌王氏鄒化明妻順治二年八月避

亂吳淞遇兵船至急促化明曰翁姑在靑浦君

速往吾死矣遂抱幼子赴水死時年三十化明

卽於是年十月中鄕榜仕興安縣令

袁氏女

按蘇州府誌袁氏女崇明人許聘施雍和崇禎

末年十七和病亡袁奔喪執婦事順治十年寇

圍城慮城潰玉石不分女哭於柩前自縊死麻

衣內外皆縫結巡按題請建坊

趙徳培妻王氏

按蘇州府誌王氏太倉人居璜涇夫亡守節數

年順治二年兵至被掠伺隙投水兵援之大罵

不絕口援者大恚投石碎其頭顱而死越數日

族人收其屍合葬於徳培墓

唐世俊妻盛氏

按蘇州府誌盛氏嘉定人唐世俊妻夫病篤欲

先死以明不二夫不許及夫歿殮畢卽自經貧

無以葬族人憐而葬之

胡泓時妻陸氏

按蘇州府誌陸氏長洲陳墓鎭人適昆山諸生

胡泓時順治二年七月城陷泓時遇害陸聞變

抱三歲子欲赴井飛騎突至索金錢不得縶之

行陸徒跣被髮解佩刀自毀其面兵怒先殺其

子陸痛罵不絕至維亭剖其腹而死時方懷孕

年二十一

吳善妻王氏

按蘇州府誌王氏太倉人吳善妻順治二年徙

居沙頭兵至被掠投水兵援起迫登舟不從兵

怒刳其孕腹而死

管正偁妻徐氏

按蘇州府誌徐氏管正偁妻年二十歸正偁以

試事﹠﹟﹠﹟成疾卒殮時徐欲附棺以殉眾挽之

乃已旣設座每食必舉案以對夜臥棺側中宵

時聞翻卷帙聲兩兄來曰七終當挈以歸徐曰

我今尙可歸乎兄善事父母置我如無可也生

女甫三歲提抱甚疏曰親婆甚慈盍累諸終七

後二日視庭前日已晡起燃香顧爨婢曰吾登

樓誦經汝爲吾瀹茗茗熟梯而上則香在佛前

徐經墉下矣

程公益妻楊氏

按蘇州府誌楊氏新安楊茂枝女鄕人程公益

寓吳爲人司貨殖茂枝招以爲婿婚七日主家

以歲冗促之去歸患喉疾竟不起氏撫屍慟哭

三晝夜衣夫衣於內食必祭祭必哀越十日有

女戚來與母語兩家貧不若徐圖後配婦聞嗚

咽不能出聲頃之戚去母送之門氏紿幼妹伺

母於外以白練縊夫棺側事聞旌表

嚴燦妻顧氏

按吳縣誌顧氏柳社人庠生顧明命女年十四

適嚴燦順治二年湖寇陳攀劫金華家明年攀

系獄華與燦素有隙陷以攀黨置之辟七年敕

按臣覆讞就戮時巡按禦史張愼學按臨氏挾

刃懷詞進院歷階遽剸一刃身僕地禦史驚視

之猶張眸熟視復剸一刃而吭絕會禦史還臺

中燦累囚如故八年禦史秦世禎按吳張托之

疏白燦冤表氏爲烈婦葬虎丘山塘

徐樹聲妻張氏

按長洲縣誌張氏文學弘謨女適名家子徐樹

聲婚未期而樹聲死遺腹生一子乙酉秋亂兵

潰縱橫剽掠氏懷孤兒匿僻室中佩刀以自防

兒啼爲前騎所得婦卽解刀抹頸刀小不能深

入蒙血淋漓僵僕不起騎視其足徒跣投兩朱

鞋彊攜之與俱婦怒麾之罵不絕口復刺其頸

騎惡其不可彊遂攢刀斃之其侄張葩爲之傳

陳婦周氏張氏女孫附

按長洲縣誌周氏副使陳琦孫婦也乙酉六月

湖寇蜂起放舟引避猝爲寇所執甘言誘之氏

大罵曰死則已耳奮袂赴水死其娣張氏亦大

呼繼姒自溺女孫甫十三罵不絕口被刺數刃

尋亦死

陳氏女

按吳江縣誌陳氏女年十七未字丙戌兵亂猝

遇之恐爲所辱毒罵而死

陳彥鼎女

按吳江縣誌梅堰陳彥鼎女順治丙戌年及笄

避難田間兵欲污之女大哭痛罵被殺

陸增妻屠氏

按吳江縣誌屠氏庠生陸增妻順治甲午氏年

二十六增亡撫四歲孤琦以守琦十歲托於伯

氏絕飲食而死

陳元芳妻陸氏

按吳江縣誌陸氏陳元芳妻順治初與元芳同

舟避兵芳病不能行兵追及眾俱泊岸而逃陸

曰我夫在舟不可棄去兵至欲挾陸行陸怒曰

吾頭可斷身不可辱遂殺之投於湖

陳偉妻張氏

按吳江縣誌張氏諸生陳偉妻順治丙戌正月

兵亂張與婢爲所掠縶之舟中行至寶帶橋張

竊語婢曰汝母死歸報而主我屍在此遂乘間

躍入水翌日屍浮里人埋於塘左偉至發之顏

色如生

葉舒妻錢氏

按吳江縣誌錢氏分湖葉舒妻丙戌五月十

五日遇兵不辱投湖死

馬捷妻許氏

按吳江縣誌許氏太學生馬捷妻丙戌被兵劫

傷手及胸誓不受辱投水死旌表

陳裕容妻徐氏

按吳江縣誌徐氏沙﹠﹟陳裕容妻順治丙戌裕

容死於兵徐氏哀號半年忽寂然以一子一女

托其姒曰我暫歸寧卽返乃至夫棺厝處慟哭

赴水死

龔廷諫妻王氏

按嘉定縣誌王氏龔廷諫妻王伯升女歸龔二

載廷諫亡矢志自守乙酉夏裏凶徐月溪糾眾

劫王欲犯之王紿曰汝遠來勞苦姑少憩吾卽

出耳乃入別室以鍼縫表裏衣裳赴宅後池中

死眾猶索之屍特立水面示不可犯狀眾駭散

龔氏收之與廷諫合葬時邑無長吏法不伸未

幾月溪病背癰死旣掩坎雷發其棺碎擊之裏

儒諸士儼爲之傳

吳三谷妻陶氏

按嘉定縣誌陶氏吳三谷妻順治乙酉年二十

七兵至自投淸鏡塘死其女婿沈元熙述其事

金徳開妻侯氏

金起士妻李氏

龔孫玹妻金氏

李杭之妻鄭氏

黃淵耀妻王氏

婁復聞妻張氏

沈大道妻顧氏

張宏幹妻金氏

李昂妻金氏

孫何金妻髙氏

朱世臣妻姚氏

何淩虛妻李氏

按嘉定縣誌已上十二婦俱乙酉之難義不受

辱而死

黃銘丹妻施氏攝

氏附

按崇明縣誌施氏生員黃銘丹妻崇禎十二年

流寇毀鳳陽陵丹慟憤從戎鼎革後總鎭楊承

祖泊師施翹河下令凡男子不在家者著鄰里

公舉施氏同裏婦攝氏俱投河而死

何氏女

按上海縣誌何氏女名佩年十九父死依母居

已許字而未嫁順治二年避兵洋涇一騎突至

毀其衣逼污之女號泣且罵以死拒之遂遇害

母亦死越三日所聘家至收其屍顏色如生因

同母合葬洋涇北原士民爭賦詩挽之樹碑旌

焉

喬以韶妻何氏

按上海縣誌何氏喬以韶妻順治二年八月避

亂母家遇遊兵掠之縛馬后至肇嘉﹠﹟奮身赴

水死時年十九

周氏孫氏

按靑浦縣誌周氏薛奉泉妻孫氏鄭文光妻並

少艾順治二年遇兵見掠共投於河援之出復

自沈時謂雙烈

沈婦曹氏

按靑浦縣誌曹氏沈家婦也年二十八爲寇所

掠逼登舟氏抱三歲幼女投溪死越兩日寇去

屍浮抱女不釋其夫收瘞之

陳有量妻海氏

按武進縣誌海氏徐州陳有量妻有量家貧因

妻侄海秀甫爲松江營武職挈妻往投比至松

秀甫已調鎭遠方無力圖歸遂回至毗陵蹴居

俟北舟爲附計比鄰楊二者窺海氏少艾欲挑

之不得因投匿名詞誣指逃人差役查報楊詭

爲力解且代賄脫有量徳之遂與結義往來其

家海氏毅然終不可犯楊大失望值有舊交林

顯瑞者鳳陽右衛運丁也凶淫而富時方兌漕

舟泊毗陵水次楊誇海氏色動之且曰是可計

餌也因語陳曰子羈此久今同鄕林某船甚便

能爲出力一無所費子盍就之陳欣然允臘月

二十四日偕妻登舟不數日遣其夫往鎭多方

誘海海不爲動時已明察其姦然無可如何惟

閉艙謹守而已未幾又遣其夫往吳門復托老

嫗持金誘之海變色怒罵嫗驚沮而退是夕海

以周身上下衣密縫坐而不臥以防彊暴無何

顯瑞果排闥直前抱之海氏大呼驚起鄰舟得

脫氏念已墮﹠﹟中終不能免及夜深遂自縊而

死林懼事泄賄囑水工藍九廷往刺其夫九廷

佯許抱贓詣司李朱士達鳴冤一訊伏罪屍藏

米中發之面色如生顯瑞引稱楊二指使鞫得

實眾共恨之立斃磚石之下獄成越數月炎暑

中棺無穢气好義之士共爲捐貲於西城外立

祠祀焉

許之浚妻吳氏

按武進縣誌吳氏廩生許之浚妻大中丞鼎臣

之媳大理卿亮之女值兵亂之浚欲他適送氏

居馬迹山湖寇擄掠見氏美欲污之氏大罵不

辱被殺之浚往救亦遇害

蔣九棣妻嶽氏

按武進縣誌嶽氏延政鄕蔣九棣妻年二十六

九棣遘奇疾未屬纊許以身殉及沒家貧無子

力營衣棺葬畢從容自縊死鄰里聞於縣旌之

王翼事妻莊氏

按武進縣誌莊氏郡庠生莊先登女王翼事妻

北兵過其鄕氏踉蹌抱幼女投河兵射之負矢

沈水死翼事後入天臺爲僧

須成孫妾宗氏

按武進縣誌宗氏邑庠生須成孫妾年少有姿

容嫡死撫嫡子如己出順治二年成孫因弟禍

波及見收氏恐被辱卽整衣笄欲投井而捕役

踵至氏紿之曰當取物犒汝役縱之急躍入井

時方娠五月有幼婢寅女從死焉方酷暑旬日

出其屍面色如生笄發不亂

張維禎妻髙氏

按江陰縣誌髙氏司訓拱極女張維禎妻年二

十六而寡慟哭失明事翁姑至孝乙酉之變時

苦節已四十年無資遠避城破日偕子諸生邁

及其孫赴文廟泮池中死維禎弟諸生維佑有

文行死圍中妻王氏晝夜悲啼至雙瞽後年七

十終事略同髙氏

許國棟妻李氏

按江陰縣誌李氏許國棟妻夫亡孀居十餘載

乙酉難作人爭出走氏度勢迫攜媳並少子二

女綆系環坐舉火自焚死

顧瑞甫妻髙氏

按江陰縣誌髙氏顧瑞甫妻乙酉大兵至觀山

扶姑避墓棘中爲所執欲殺其姑氏泣拜求免

兵遂逼氏氏猝奪利刃毀其面深入寸許淚血

交湧哀號肆罵兵怒磔其軀爲七焉年二十一

徐步妻許氏

按江陰縣誌許氏學彜女徐步妻乙酉難作一閨烈部列傳五十八皇淸八

史今範妻道氏

按鎭江府誌道氏史今範妻今範以法死氏自

縊遇救溺水又不得被解至揚州服金屑而斃

呂太和妻吳氏

按鎭江府誌吳氏丹徒人諸生呂太和妻太和

以法死吳自縊

張綖妻錢氏萬

氏附

按鎭江府誌錢氏丹徒人張綖妻少敏慧適綖

數載無出甲申冬方孕婢亦有身乙酉五月綖

攜之避兵城西山中山中男婦多被掠綖夜同

妻婢走深處風雨昏黑達旦僅行五里至分流

岡兵突至迫錢及婢以行令綖牽一犢錢泣欲

死綖慰之令勿死以孕爲念錢曰君得生安慮

無婦有婦安慮不孕吾苟辱君又何取於此孕

遂偕婢赴水死從錢死者有其嫂萬氏

於珣妻賀氏荊

氏附

按鎭江府誌賀氏金壇人於珣妻諸生鑄詠母

乙酉湖寇掠金壇城中悉驚避縣令胡延年以

劉良佐三千騎剿之賀偕詠妻荊氏守泊陸家

莊馬口渡兵入舟姑媳同躍入水死七日始殯

顏色如生

姜夢熊妻馮氏

按鎭江府誌馮氏金壇人馮厚惇女適丹陽諸

生薑夢熊性至孝父司教江陰城陷死之女聞

涕泣不食亦自經死

虞聲先妻王氏

按鎭江府誌王氏金壇人諸生虞聲先妻年二

十遭乙酉之變避邑東之周公橋遇彊卒欲劫

之大罵不屈投於河卒怒以利刃剔其腹中兒

以死

姜廷貴妻趙氏

按鎭江府誌趙氏姜廷貴妻順治己亥夏海寇

犯境遇趙逼之趙大罵自溺運河之豬婆灘以

死廷貴感其烈終身不再娶

卞宸兪妻顏氏

按鎭江府誌顏氏丹徒人諸生卞宸兪妻舉人

士弘母順治己亥夏寇陷鎭江宸兪與士弘憂

甚謀徙避之未遂顏獨慰之曰此中固有天數

居一月寇敗遁去大肆焚掠火彌漫城中外兵

刃閃爍男女呼號顏獨戒闔戶毋出頃之亂兵

排戶入顏時疾臥忽躍起奔墜於井宸兪與士

弘及幼子士彊各倉皇相繼赴井賊去家人出

之宸兪及二子皆得生而顏已死宸兪工文藝

不治家人生產顏節儉以女紅助之閒居嘗語

士弘曰爾能嗣若父志勤苦我復何憾𨿽環堵

屢空固愉愉相和樂也越十年己酉士弘舉於

鄕

王重妻曹氏

按鎭江府誌曹氏金壇人明吏部郎王重妻重

以法死曹吞金不卽斃立銼爲末食之遂絕

張翥妻孫氏

按鎭江府誌孫氏諸生張翥妻博羅令孫應宗

女先是應宗有姊適韓弘典未三十孀居歷荼

苦以撫兩孤孫心慕之歲己亥海寇犯京口翥

挈家避城南及中途遇寇孫遂抱幼子赴水隨

從水中大呼侍婢蘭花曰亟爲我抱此子覓汝

主付之言已遂沒

張祖恆妻夏氏

按鎭江府誌夏氏丹徒人封翰林院編修夏民

儀女也適同裏張祖恆以勤儉相其夫順治己

亥寇犯鎭江夏義不受辱先以死誓及城陷賊

逼夏夏大罵不從身被數創赴火死年二十一

龔行妻謝氏

按鎭江府誌謝氏龔行妻揚州興化人避水患

從夫攜女巧兒移居丹徒南關口河幹業屑豆

爲生是時城中外分屯卒盈萬民間無賴少年

糾合嬉遊憑借放息錢网利江寧人田五竄身

行伍亦僦肆南城外與行居相望瞰謝曁女美

數數恣戲謔謝拒避之更匿其女一日行偶出

田偕諸少年飲酒醉期必犯之謝未及避大怒

髙聲號呼田僕謝於地跨其身拳毆之女急出

救田乃起持女手戲女奮力脫走取械擊田比

鄰至解之田竟揚揚去有何三者田黨也索白

金二兩爲田主畫令樊某作龔行負息錢券羣

過行執券索負恣怒毆愈甚謝與行仰天號呼

至出血鄕鄰並怵其威無敢一言直之者乃訴

之官官勿辯券僞竟笞行令償田負且敕來日

系謝同候質行歸語謝語未畢隸急擁之去謝

旣自恨故家子女橫受侮辱更慟夫無罪被笞

念非捐身田惡狀不彰冤亦不能白於是篝燈

持女哭女感激願從母死母女哭竟夜乃以赤

帶系女臂連袂投於河謝年三十四女年十七

謝方有身一時實殞三命隸猶責行匿妻弗出

鄰述其狀行沿河大號聲發屍湧水中立復訴

之官田何始並逮系是時戊午之夏屍逾五日

方殮無穢气河上下相往來者紛紛率維舟拜

奠弗絕巡撫都禦史律田罪當斬疏聞建坊諸

生葬之釜鼎山側

周統妻吳氏

按鎭江府誌吳氏周統妻統以法死吳服金末

而殞

範紹淳妻朱氏

按鎭江府誌朱氏丹徒人進士範紹淳妻紹淳

以法誅朱系獄服冰腦又飲鹵汁死

汪廣國女

按鎭江府誌汪廣國女許配太學生程道翼程

汪皆休寧人占籍丹徒道翼病亡女哀毀絕粒

父母百端慰之從容進曰父母必欲兒食當從

兒所請遂請爲比丘尼不許又請如程守喪父

母心難之然欲女食姑許焉始進薄粥一盂久

之審知父母意亦聊慰之耳遂自經死先是其

父母甚防之令諸妾及侍婢環伺未死前數日

進粥視前少加哭泣亦漸少父母方竊喜遂得

間以行其志方死程生之母至撫之慟哭雙目

復開良久乃瞑平居嚴重端愼臨事引義堅決

蓋其性然也事聞奉詔建坊旌表

余有徳妻趙氏

按鎭江府誌趙氏揚州瓜渚人年十四適丹徒

余有徳早夜勤女工奉姑弗少怠有徳嗜酒嘗

與營丁宴遊有出徵歸者過有徳家值徳母子

俱出突入見趙輒恃彊逼犯趙急奔入廚取刀

自刎營丁逸去姑回趙已死呼比鄰哭訴訟之

兵官官護其出徵功不論抵僅鞭責而已有徳

卒不能白婦冤趙旣死手猶執刀指爪陷掌堅

不可剖血流涔涔浸灌滿體越數日面色如生

時年二十四葬城南釜鼎山側臨大河之濱

儲天澤妻邵氏王氏附

按鎭江府誌邵氏儲天澤妻與天源妻王氏俱

金壇人妯娌也寇犯其村並避難於湖濱時年

俱未三十遇寇被逼大罵不從以刃加頸不懼

伺間同赴水死

毛重泰妻史氏

按鎭江府誌史氏金壇人宜興諸生毛重泰妻

孝廉培元女也幼聰敏能詩文善事父母乙酉

避兵太湖史不願往重泰彊之泣辭母曰吾極

知此行不利但爲婦以從夫爲義設有不測自

保其節而已以利刃自隨及遇兵鄰舟婦女皆

被掠將及舟史持刃抱幼子赴水衣浮水面健

卒鉤之自揮刃斷衣沒水死

孫廣妻張氏

按鎭江府誌張氏金壇人孫廣妻繼姑悍氏謹

事之乙酉劉良佐率兵殲湖寇於北城已而騎

卒四出張避林叢中軍士先得其母索鏹無有

將殺之張奔救願以身代卒縛之馬上張曰束

縛甚苦欲吾往願勿系也卒解其縛至中途經

危橋遂躍入水三躍而死時年二十九

馮厚惇妻王氏

按鎭江府誌王氏金壇人江陰訓導馮厚惇妻

城陷厚惇死之王亦投水

王汲妻余氏

按鎭江府誌余氏丹徒人諸生王汲妻汲以法

死余自縊

盛士熊妻魏氏

按鎭江府誌魏氏揚州府人丹徒舉人盛士熊

妻士熊以法死魏自縊

顧世賞妻吳氏李

氏附

按鎭江府誌吳氏丹徒人顧世賞妻歸世賞甫

六載明天啟癸亥賞病亟頻涕視吳嘆息時吳

年二十五泣謂世賞曰我必不負夫子靑天白

日實鑑此盟世賞歿兄世臯子紹弼嗣焉紹弼

長爲娶婦程氏三載紹弼又亡吳復撫遺孫希

曾順治乙酉吳挈婦與孫避亂城西石坑尋聞

兵且至石坑界夜起投石坑水死世賞侄驊妻

李氏平居事吳如姑每共談古今節烈娓娓不

倦年二十五同死難石坑二屍糾結至不可解

水志龍妻徐氏

按鎭江府誌徐氏水志龍妻志龍龍遊人祖父

居丹陽遘疾徐調護甚謹屢閱月不倦及沒徐

矢志同死勺水不入口數日父吉勸之曰兒年

二十三未舉子家貧舅姑老勢難守節氏曰將

使女更事人耶父持之泣舅姑亦淚下恐傷老

人心彊進食閱三月龍葬投身壙中欲抱夫柩

以殉不得歸而死志益堅徐有小姑先寡翁令

與徐共起臥密防之又閱兩月聞媒灼爲小姑

議婚泣告父曰是不入耳之言不久及兒矣不

死奚待父曰人各有志兒勿疑又閱月哭泣漸

輟防稍懈會修佛事家人羣治具徐遂投繯簪

佩衣履裝束端然距夫死凡六月衣未嘗解帶

父至語其翁曰兒蓄志久矣翁無傷

徐開妻範氏

按鎭江府誌範氏丹徒人舉人徐開妻開任來

安學教諭以法死範服金屑飲鹵汁而殞

王士弘妻尹氏

按鎭江府誌尹氏王士弘妻士弘嘗燈下讀書

閱歸有光所著歸烈婦傳爲擊節三嘆尹詢之

士弘語以故尹曰孰謂古今人不相及哉閱五

載士弘歿無子請於族人爲夫立後乃告於夫

柩前曰君有子矣入夜自縊死

陳太初妻夏氏

按鎭江府誌夏氏陳太初妻歸初六載初病劇

泣謂夏曰自汝爲吾家婦備歷艱苦吾愧爲汝

夫甚矣吾歿後汝當善擇所歸陳斂容對曰醫

者言君當愈脫有不幸妾將有以自處不煩君

慮也未幾太初歿氏盡鬻所有以葬夫閉戶沐

浴自縊而死

孫繼先妻沈氏

按鎭江府誌沈氏丹徒人舉人孫繼先妻繼先

以法死沈時居金壇自縊

尢元豹妻何氏

按鎭江府誌何氏丹徒人諸生尢元豹妻元豹

系獄何自縊不得死繼墜井爲家人救出執赴

獄遂死於獄門外

史廷謨妻王氏

按鎭江府誌王氏丹徒人諸生史廷謨妻廷謨

以法死王氏墜井而歿

程復生妻張氏

按鎭江府誌張氏諸生程復生妻復生以法死

張自縊姑以其有身救之遂絕食而殞

沈鸞妻某氏

按鎭江府誌某氏郡民沈鸞妻鸞以法死氏自

縊

周璉妻髙氏

按鎭江府誌髙氏丹徒人諸生周璉妻璉以法

死髙被解赴北至儀眞舟中飲藥而殞

王世春妻趙氏尢

氏附

按鎭江府誌趙氏諸生王世春妻乙酉江南大

亂土寇四起世春父年八十不能遠出躬自侍

養於家令其妻偕妾尢氏避城南山莊一日寇

至見尢美欲掠之去以鄰村多富室意先掠金

帛趙謂尢曰我輩不可爲所辱幸寇暫去得緩

須臾復至必爲所掠矣遂與尢攜手躍入池中

僕婦趨援之尢已死而趙得蘇叱僕婦曰彼已

死我若偸生何面目見而主乎復躍入池中亂

定世春合葬二婦於九華山之原

查爾瑩妻戴氏

按鎭江府誌戴氏丹徒人查爾瑩妻諸生戴世

立姊乙酉避亂塌山值亂兵夫婦失散竟日抵

暮瑩於一塘中得戴屍血痕淋漓身受數十創

舁歸途遇所失婢知戴被兵掠上馬過塘忽自

墜取石擊頭面躍入塘中兵怒引弓亂射殺之

蘇桂妻張氏

按淮安府誌張氏贛楡安東衛生員蘇桂妻也

桂病亡張乘含殮之際人不知覺入房自縊死

王所相妻周氏

按淮安府誌周氏睢寧人生員王所相妻順治

十年膠寇陷城獲氏欲犯之氏大罵奪刀欲自

刎賊怒亂砍殺之旌表

張星焯妻羅氏

按淮安府誌羅氏宿遷人羅濤女年二十適張

星焯夫病不起氏衣不解帶湯藥必嘗及死一

切喪具無不親視私飲毒藥救之家人防甚嚴

遂伺間自縊於柩旁建坊旌表

髙華宗妻張氏

按淮安府誌張氏髙華宗妻年十六適髙甫三

日夫亡欲從死防者甚嚴氏視夫殮畢乘間自

縊死奉旨建坊旌表

樂環妻薛氏

按淮安府誌薛氏鹽城人年二十二夫亡自縊

爲家人救免復碎絕脰亦被救仍閉戶經死

趙錫疇妻宋氏

按淮安府誌宋氏鹽城貢士宋之驥女適諸生

趙錫疇鹽邑誤累通學掛賦百八十一人錫亦

與焉入都叩閽事將釋歸次沂州錫死於地震

氏聞變痛哭絕食及柩歸撫之大哭嘔血數升

而死

王在丰妻龔氏

按淮安府誌龔氏王在丰妻年十六歸王夫病

危預制緋衣一襲人莫曉其故屬纊之夕哭不

成聲因掇水一器閉戶作澣濯聲已而寂然排

戶視之則衣緋衣自經而死奉旨建坊旌表

閻祚兆妻曹氏

按淮安府誌曹氏閻祚兆妻年十九適曹半載

夫亡閱七日自縊夫柩前

陳朝欽妻葛氏

按桃源縣誌葛氏陳朝欽妻夫亡撫二幼子家

貧鍼黹度日閱六年所忽遭蝗歲大饑父翁勸

攺適氏遂自縊縣令旌其門

蔣筠孫妻尢氏

按桃源縣誌尢氏蔣筠孫妻夫病十餘載勤侍

湯藥不怠家貧掘野菜充饑夫亡募棺以葬尋

自縊

孫榮國妻裴氏

按桃源縣誌裴氏孫榮國妻年二十一家貧夫

亡尋自縊柩側

汪鳴佩女

按贛楡縣誌汪鳴佩女年十七順治七年楡園

寇劫靑口鎭女被擄以死拒賊賊怒殺之磔其

屍

張其著女

按贛楡縣誌張其著女年十八賊至靑口女聞

恐被執自縊死

張其羔妻田氏

按贛楡縣誌田氏鄕民張其羔妻年二十三羔

病亡氏欲從死恐貽禍夫家俟其父母兄弟俱

至然後自盡

徐弘道妻李氏

按贛楡縣誌李氏鄕民徐弘道妻年二十六弘

道病亡氏於次日自縊死遺子方五歲

朱鍾妻汪氏

按睢寧縣誌汪氏朱鍾妻年二十七順治十年

膠賊破城義不受辱投泮池死

胡成姐

按睢寧縣誌胡成姐維綱妹順治十年九月膠

賊攻城綱率眾拒守南門城破巷戰身被數創

猶殺賊數人遇害成姐年十七未適人賊執不

從受傷投泮池死

同刨妻沙氏

按睢寧縣誌沙氏同刨妻順治十年九月膠寇

陷城刨戰死氏從舅姑避兵於鄕歸治葬畢次

月自縊死遺一子方匝月嫂魏氏撫之成人

劉師云妻陳氏

按睢寧縣誌陳氏劉師云妻生員陳思道女也

年十七適師云二載夫病亡氏嘔血死

劉矞云妻馮氏

按雎寧縣誌馮氏劉矞云妻山東舉人馮天祿

女年十六適云未三載夫病瘋癲氏蓬首垢面

躬侍飲食藥餌七載不倦及亡三日視殮畢自

縊柩前縣令請旌表

趙璧女

按睢寧縣誌生員趙璧女許字邳州張景緒未

嫁景緒病亡女年十六聞訃自縊死與景緒合

葬於邳治北之竹園

傅麟生妻張氏

按睢寧縣誌張氏傅麟生妻邑人張國俊女年

十九歸麟麟抱病二載氏躬親湯藥晝夜不懈

順治十七年麟病亡氏自縊夫柩前姑救復蘇

絕粒不食翁姑泣勸再三不得已日飲白水半

勺越十有九日嘔血升許而絕有司旌其門

朱錦妻楊氏春姐附

按睢寧縣誌楊氏廬州府教授朱廷獻子錦妻

邑庠生楊履泰女也順治十年膠寇至攻城破

之氏年二十五錦倉皇謂氏曰賊至矣若當毀

容以自伏匿氏笑曰此身不令賊見毀容何爲

遂淡雅服與小姑春姐同赴泮池死三日賊

去錦得其屍於泮池之東姑嫂相攜宛然如生

全翹妻張氏

按睢寧縣誌張氏全翹妻邑庠生張毓琦女順

治十年膠寇破城張與翹扶祖母丘氏逃難路

遇賊欲殺丘夫妻泣跪抱丘賊怒殺丘而翹亦

遇害張號痛投井死

王廣引妻胡氏

按睢寧縣誌胡氏名官人字於朝邑貢生胡致

中女性穎異喜讀書垂髫卽善屬文年十六適

太學生王某子廣引閨門之內孝友惇篤居無

何引病劇氏視藥餌浹旬不解衣帶引亡氏慟

絕僕地次夜閉戶投繯姑覺之急救蘇自是無

生志矣每朔望艸小紮命婢焚夫墓前祈死一

日歸寧忽心痛父母彊以藥置之尋起作矢別

集慨然曰畱此數月少盡父母歡今當永訣畢

我生平事耳趨歸隨絕矢別集並諸名人挽詩

俱傳

程晉生妻何氏

按揚州府誌何氏名珍江都人適新安程晉生

晉生善病久不愈氏刲股肉療之及歿無嗣何

哀毀誓以身殉湯藥不入口者累日弟起泰憐

之請以己子嗣氏曰以何繼程等無也終不許

及百日葬畢遂絕粒死年二十四

林氏女

按揚州府誌林氏女父聲宏儀眞諸生女幼許

字於純嘏年十八未婚純嘏病死女聞悒悒不

樂遂以成疾月餘亦亡

吳二妻兪氏

按揚州府誌兪氏新安人吳二妻僑居泰州家

貧歲暮爲索逋者所困飲鴆死兪痛哭治喪具

旣畢舉其餘鴆一飲而盡鄰人欲以藥解兪拒

不納遂亡

淩思賢妻任氏

按揚州府誌任氏江都人淩思賢妻賢亡泣血

三年殯葬成禮隨自縊

陳世紀妻何氏

按揚州府誌何氏如臯人陳世紀妻年十七歸

世紀甫年餘紀病瘵死何欲以死殉時方娠姑

勸之曰汝從夫死何如使夫有後倘邀天幸得

男未可知也何勉從姑言旣產果男何終有死

志姑又婉諭曰家貧不能傭乳保願新婦且乳

兒一日其父迓之歸寧何知有異婉謝之是夜

竟自經死後數日知其父受他聘誘歸耳

仲惇妻苗氏

按揚州府誌苗氏泰州人適仲惇惇遘疾謂苗

曰我死汝少無子當爲終身計苗泣曰惟相從

地下耳未幾惇亡苗號慟僕地幾絕者數四至

夜潛自縊於西園樹下成婦僅九十四日聞者

悲之

吳允執妻張氏

按揚州府誌張氏吳允執妻允執僦居山東及

返泰州得疾死張哭之哀治殮畢三日後遂自

縊

甘氏女

按揚州府誌甘氏女泰州人許字州民冷啟元

冷病亡訃至甘勺水不入口者三日遂自經州

守親詣門致奠表其廬

汪引英妻夏氏

按揚州府誌夏氏汪引英妻英籍休寧授徒江

都體素羸恐遺親憂諱不言疾客安東死夏適

英甫一載聞訃哀慟水漿不入口七日而歿

李薌妻王氏

按揚州府誌王氏李薌妻遭亂投井死

桑暘谷妻吳氏李

氏附

按揚州府誌吳氏泰州人桑暘谷妻年二十六

暘谷死吳事孀姑盡孝順治三年寇亂子九級

適他出吳倉卒聞變偕婦李氏抱幼孫匿艸間

賊搜得之彊與俱行以刃加其頸吳厲聲罵賊

賊怒殺之李氏見姑死亦大罵母子俱被害

賀美明妻林氏

按揚州府誌林氏儀眞人賀美明妻父以操舟

爲業生林姿甚麗性端恪日俯首事女紅父無

子館美明甥捨未二月同美明掛帆渡洞庭值

逆兵阻絕逾四年始歸未一月明病亡林哭甚

哀鄰婦勸之曰負此色目富貴何難林不應殮

夫畢潛投井死衣皆密縫牢固不可解郡縣上

其事旌之

於元璜妻範氏

按揚州府誌範氏潤州工部尙書侖之曾孫女

適江都孝廉於元璜己亥元璜公車北上會海

寇破城被獲不從賊按刃脇之氏奮罵不已知

不可屈遂加害時年二十一

居士驥妻向氏

按揚州府志向氏髙郵居士驥妻夫臨死托孤

於族人居軒軒窺向美百計誘之向拒不從遂

被害父訟於官軒夤賄幾脫司理按之得實軒

伏辜棄市請於朝建坊旌表

陳三寶妻張氏

按揚州府誌張氏儀眞人陳三寶妻寶鄕居鄰

有少年顧英慕張色逼之張堅拒投繯事覺獄

成斬英建坊旌表

池氏女

按揚州府誌池氏女江都人父天祥母早喪女

年及笄許字吳氏長子廷望會有南粵之變廷

望以勇敢應募絕音問七年吳氏欲易次子納

池女彊委禽焉親迎有日矣女知之伺其父出

遂自縊死

李英妻蔣氏

按揚州府誌蔣氏兩廣督標副將李英妻英捧

檄桂林偵逆信值孫延齡叛英奮不顧身奔報

逆形氏誓死訣別曰君爲國忘家妾爲君忘身

矣索鴆懷之及逆屠城氏懼見辱服鴆死督撫

具題奉旨建坊旌表墓在江都淮子橋北

閻麟生妻鄭氏

按揚州府誌鄭氏中丞茂華孫女適廩生閻麟

生幼閒詩書動以古烈女爲法夫病亡絕粒六

日夫葬虞祭畢遂自縊死

王二姑

按儀眞縣誌王二姑郡功曹王國祚女許字吳

與鄰未嫁會兵興入揚州國祚諭以名節女陰

與嫂如東鄰井不獲投遂自縊而死

王鯨妻施氏

按儀眞縣誌施氏王國祚長子鯨妻乙酉夏大

兵克揚國祚集親丁七口戒之曰男子將死幼

婦弱女盍早自裁皆唯唯而退施與姑私相謂

曰可同入井主井家拒之堅不克入方皇措而

兵已入其家國祚夫婦及三子皆死施度不能

脫佯丐生於兵乞拜翁姑而從去許之因匍匐

大慟舉刀一刎而僕兵舍走施命未絕但口不

能言隱隱聞人語曰風入肺卽不活或又曰得

馬糞裹之卽生惜喑矣治如法而施起且能言

但口苦喫有蒼頭王倫匿其子尋夫婦俱陷營

中施與人曰不得吾兒生不若死百計求之蒼

頭夫婦果抱其子而至復相與徧覓其翁姑與

夫妹及弟鱒骸骨歸葬儀眞越二十四年子旣

授室且弄孫王氏得有後

王房妻劉氏

按儀眞縣誌劉氏王房妻年十八歸房生一子

未周房病劉每煮藥必跪祝於天十數月衣不

解帶尋子殤房亦歿劉告父母曰婦人所依者

惟夫與子今俱亡獨生何爲哀毀成疾而死

鄭姑

按儀眞縣誌鄭姑誥封庶吉士俠如女許字諸

生程起善會善回新安經富春以父舟火往救

溺江中訃至姑日飲泣三年不言笑家人數挑

之姑曰非不卽死欲有待耳父母窺其志遣之

程以婦禮見善父母服喪謀立嗣畢設奠大慟

絕粒而死督學李嵩陽題旌

池氏霍氏

按江都縣誌池氏霍氏皆小人家女許人未出

室夫亡一自縊死一自刎死紳士徵雙烈詩匯

成一集有司建雙烈祠於平山堂之西

季秋實妻成氏

按寶應縣誌成氏諸生季秋實妻實與兄良玉

並溺死成年二十守節五年父母憐其無子數

彊之嫁因自縊順治間建坊旌表良玉妻張氏

年二十五守節四十七年

袁君如妻朱氏

按寶應縣誌朱氏袁君如妻家松原莊城守兵

殷鳳髙升友至莊瞰君如他出乘夜入室氏無

備因被污遂自縊死縣令葉上其事二凶皆伏

誅

張文昌妻韓氏

按如臯縣誌韓氏張文昌妻邑諸生圯授母昌

歿無子立授爲嗣韓年二十授僅二歲授稍長

聰慧韓聞陸舜名通五經因攜授之海安依母

家就陸氏學申酉之變兵戈四起大肆殺掠睹

韓美扶之上馬韓大罵墮馬卒大恚兵刃交下

腦血迸流而死

馬文運妻錢氏

按如臯縣誌錢氏丰利場諸生馬文運妻順治

二年沿海兵亂肆行抄掠運欲錢避亂他走錢

曰我能往彼亦能來不如無出運彊之行中途

果遇兵運與妻匿艸中被搜得勒上馬凡三拒

文運護其妻兵怒揮刀斷運指三錢奮力奪刀

自刎死

何執子妻江氏

按通州誌江氏何執子妻甫及笄歸何止十日

適髙兵焚劫江場氏同母姜氏挈一老婢逃竄

爲賊所追女大呼曰余不能扶母俱生矣投河

而死母復奔泣數里兵復迫之亦赴水死越三

日母子抱立水中顏色如生

王取妻楊氏

按通州誌楊氏王取妻因時事擾攘依其兄隆

以居藩鎭旣敗隆不免取亦見收官軍悅氏姣

好欲有之氏請死不從彊劫馬上去氏罵不絕

口奮身投地者三軍竟殺之取已先死於倉卒

土人憐而合葬之

李徳明妻王氏

按通州誌王氏李徳明妻大兵臨城紳民咸避

村落氏以徳明爲學中掾史從官分守於外義

不肯獨行及城下鄰媼憐而伴之夜赴倉河求

死媼勸畱至再氏曰妾與媼不同也年少而無

援脫或被淫辱媼能免我乎言訖而瞑

嚴氏兩婦

按通州誌嚴氏兩婦妯娌也不知其姓居西南

營問罪之師猝至兩婦不能出城迷道至西寺

前爲兵所逐恐被污辱結襟赴池中兵亟呼救

之已不及矣

江完初妻彭氏

按通州誌彭氏江完初妻父取采就養婿家寇

至老不能行彭扶之而逃爲賊所迫跪獻衣飾

乞父命不克欲狎之遂奪賊刀自刎僵立不僕

賊驚異不敢攜一物而去

梁天峻妻羅氏

按通州誌羅氏諸生梁天峻妻幼讀列女傳頗

能解悟平時整風儀禮法髙進忠作亂兵將

劫而污之氏號罵不屈褫其衣縛之羅自嚼其

舌噴血滿賊面罵不絕口賊以刀剖其腹臟腑

迸流猶恨詈有聲賊黨驚畏爭以衣覆之而散

曹敏行妻徐氏

按通州誌徐氏諸生曹敏行妻年二十七夫亡

孀居十五年義不從賊被支解

湯氏女

按通州誌湯氏女受聘於單茂芬乙酉之變從

其親避亂於鄕遇兵河口挾上馬相狎女探刀

刺兵兵驚躍擲之女更追殺兵兵竟殺女

周氏女

按通州誌周氏女幼許字張人經經未娶而夭

女往弔之初不哭泣而毀容守喪不復歸母家

或問之曰以身許人義不可返然面不相識未

爲有情於何而哭一日鄰家失火勢漸逼家人

皆避出女獨伏棺號泣火熄而棺僅存其事經

父母甚孝年逾五十齒已半落面毫長寸許見

者無不起敬

陳迎妻淩氏

按通州誌淩氏陳迎妻家世衣冠有禮教里人

稱內則焉乙酉夏亂民殺州長吏城中人知旦

夕兵至避入鄕迎亦避嚴家東原氏謂家人曰

兵未必可避皇皇焉憂之時時自爲計將以死

自全撫其子若女屬左右善視之而分給以簪

珥示相托旣而兵大至城中相傳首禍者在東

原舉相驚竄果有戎馬數十騎來捕亂民馬上

或挾少婦往來田間畏死者恣受其辱氏聞遂

投水死

陳酉妻昝氏

按通州誌昝氏漆匠陳酉妻家甚貧夫婦頗相

得大兵臨城城中有力者先避去獨酉夫婦靡

所適兵且至乃倉皇出城婦又怯步不得前泣

謂其夫曰倘爲所掠柰何吾義不負汝不若先

死爲潔酉曰何至是婦曰必迫而後死晚矣俄

見被創者渡河而來人咸大驚婦卽投於水酉

撫膚大痛亦投水抱其婦屍同歿焉

郝赳妻張氏

按鳳陽府誌張氏郝赳妻年十七夫亡自縊而

死

阮蘊貞妻陸氏

按鳳陽府誌陸氏阮蘊貞妻夫避寇亂覆舟死

氏聞投繯以殉

侯世祿妻韓氏

按鳳陽府誌韓氏侯世祿妻年十六夫亡自縊

死

周之璋妻王氏

按鳳陽府誌王氏周之璋妻之璋久在牀褥氏

侍湯藥不遑寢處二年順治十二年璋死泣語

其姒曰予失所天不能獨生姑之生養死葬惟

姒始終其事伺姑就寢潛往拜辭自縊邑令上

其事請旌之

亓敬修妻時氏

按鳳陽府誌時氏亓敬修妻順治十七年年二

十夫亡自縊死

孫會隆妻羅氏張

氏附

按鳳陽府誌羅氏孫會隆妻與培隆妻張氏妯

娌並早喪夫共依夫兄運隆住石橋集順治八

年賊至執運隆拷掠二婦自後門乘小船走賊

追及之張罵賊賊怒殺之羅急持棹擊賊中首

並見殺羅執棹甚堅不得去遂鋸桿兩頭握中

節以殮羅年二十張年十九

曹廷琇妻甘氏

按鳳陽府誌甘氏曹廷琇妻甫親迎而夫病篤

未行合﹠﹟氏奉湯藥朝夕匪懈半載夫亡氏自

縊翁姑驚救尋翁歿與孀姑同寢處彊存視息

及服除之日仍自縊死

張氏婦

按鳳陽府誌張氏婦不知其姓順治十四年閔

孝鄕有張氏子樵於野遇狼逐之氏夫往救被

噬氏哭至其所以鐮絕脰而死

張海女

按鳳陽府誌張海女幼許嫁唐昕昕死女毀容

不食欲自盡父母止之將擇配女曰天乎是不

容吾生也遂自縊死邑令往祭其家旌表

楊三魁妻馮氏

按鳳陽府誌馮氏楊三魁妻以彊奸不從投水

死奉旨建坊

孔氏女

按鳳陽府誌孔氏女孔士毅妹許字明季鎭將

之子後以遠隔音耗不聞或勸攺聘女卽自縊

死

張煒妻劉氏

按鳳陽府誌劉氏潯州府同知劉鳴鳳女張煒

妻煒有淮安之役鄕賊突入劉室執劉劉誑之

曰是窖藏所在賊擁往掘之劉乘間取刀自刎

死順治十七年巡方上其事建坊旌之

劉擴妻李氏

按鳳陽府誌李氏劉擴妻進士李敏孫女十歲

失怙哀痛如成人年十八歸劉事翁姑未逾年

夫病藥餌饘粥必親夫與訣曰余不孝不能奉

養父母爾年方富無所出柰何氏曰勿以我爲

念我不負汝夫亡投繯兩次俱救免時方有身

眾勸久之遂不言死未幾女復不育乃於葬

前三日手滌瓣香再拜自經柩側及家人驚覺

起視已死縞素重襲密紉如織郡守申請旌之

姚心妻李氏

按鳳陽府誌李氏姚心妻心病亡氏視殮畢隨

自縊柩前具題旌表

王臣賡妻齊氏

按鳳陽府誌齊氏王臣賡妻年十九夫亡殯殮

畢卽自縊死順治十五年奉旨建坊

李珩妻魏氏

按鳳陽府誌魏氏李珩妻生子梴杵珩年十五

病亡梴杵亦殤氏涕泣欲死當歸寧其母常畱

之曰久住何爲歸卽拜墓夜易衣自縊死邑令

表其墓

牧兒妻郭氏

按鳳陽府誌郭氏農家牧兒妻夫與其儕浴於

河溺死氏詢知其處以襟蒙面自投明日二屍

相抱而出

劉某妻沈氏

按定遠縣誌沈氏耆民沈望樓女少適劉某赤

貧無依以女工給饘粥一日劉出有彊暴艷其

姿欲犯之沈峻拒自揣夫懦門單恐貽橫辱遂

自縊柿下遺詩末句云靑泥莫漫污冰雪明月

蘆花不系舟

夏景虞妻劉氏

按太和縣誌劉氏生員夏景虞妻年十二養於

夏長乃畢婚夫病亡遺囑令撫女順治七年女

殤氏自縊死

趙鴻基妻方氏

按太和縣誌方氏趙鴻基妻幼時母病禱天願

以身代年十七適鴻基越二載夫亡自縊死與

夫同殮有司旌其門

張氏女

按合肥縣誌張氏女張慊庵女也許字黃穆生

子未嫁穆生子亡訃聞女素服悲號遙拜之夜

靜自縊而死

陳忠妻李氏

按合肥縣誌李氏陳忠妻年二十夫亡守節撫

孤孤殤遂投水死

張妻杜氏

按合肥縣誌杜氏本定遠人適諸生張嬰

弱疾不起杜刲股進藥不效亡哀號欲以身

殉輒爲家人救免後紿侍婢寢自經死年二十

父啟元白髮蹌踉向人陳請得具題旌表

畬達遠妻錢氏

按無爲州誌錢氏大理卿策之女孫廩生人贍

女也年十七適武昌節推畬有灝之子達遠順

治乙酉翁隨左鎭投誠至江寧大淳關兵噪逼

舟時達遠在運漕氏知不免以幼子付乳母李

氏投江而死時年二十

童師聖妻朱氏

按無爲州誌朱氏童師聖妻順治五年僞史閣

部破州舉家逃避氏子才數月度必爲賊獲遂

納子懷中縫其衣閉門自縊死子亦死於懷

季仲千妻曹氏

按無爲州誌曹氏季仲千妻年二十夫亡殯訖

投水死

謝桂女

按無爲州誌謝桂女年十四許聘王道未嫁道

死女隨母往奠至道家撫棺哭幾絕以死自誓

遂畱不歸久之父母念其幼欲令攺適紿以母

病篤誘之回私約媒妁令鱠魚款媒女悉其事

謂母曰此魚生可憫柰何必令之死也母不覺

從容入房櫛沐坐帷中縊死年十五項無縊痕

面色如生順治三年兵憲旌其門

劉有紳妻謝氏

按無爲州誌謝氏劉有紳妻紳亡二子俱殤氏

投繯家人救蘇泣曰我不卽從夫地下者以兩

孤今復何事遂不食死

蔡蒙勛妻董氏

按無爲州誌董氏蔡蒙勛妻嫁未期夫病羸疾

氏扶持起居供湯藥數年其兄素無行料弟必

不起逼令攺嫁氏泣誓同穴欲先夫死夜投於

河時盛夏河流湍急遂死焉經二晝夜顏色如

生猶銜發於口作切齒狀

黃瓚妻吳氏

按無爲州誌吳氏黃瓚妻年二十四夫亡族人

逼攺適不從彊許胡姓入贅及期乃潛啟後扉

沈冰池中死

沈可釗妻張氏

按無爲州誌張氏諸生沈可釗妻順治五年僞

史閣部自他郡擁眾據州百姓爭攜家避大兵

至撲滅之搜索藏匿氏隨姑避鄰家壁中爲兩

卒所獲因跪祈曰姑老疾幸釋之對門卽吾家

家有厚藏引君至彼任所取擇身亦惟命卒遂

不疑與俱往二卒見所藏爭攫之氏乘間至寢

室堅抵扉老婢抱其子入拒之門外且拜之曰

我不獲事姑煩爾並撫我子也遂自縊婢大呼

救二卒急啟戶視之死矣後數月兵解去乃得

殮

剛啟元妻陸氏

按巢縣誌陸氏生甫七日失恃寄養舅氏家齠

年還父所年十四適剛啟元元有慧質能文諧

伉儷五年生一子剛病篤執氏手泣曰汝有懷

中雛幸無萌異志氏泣曰惡是何言汝去吾卽

來耳及元歿氏悲慟匝旬果死

陳氏女

按和州誌陳氏女和州陳孟玨女也生而端淑

識文字通孝經論語大義幼許字黃季子彜鉉

將歸而鉉死女聞訃數引決皆救免慨然曰父

母欲兒不死當令歸黃或以未嫁不可女曰我

聞古有共姜豈已嫁耶勸者語塞自是縞衣蔬

食不安寢食越七日如黃拜鉉父母夕與保姆

臥將五更保姆夢中遽驚醒索火燭之則女發

繯辮繞作數結以死啟其篋則豫遺書焉有

司聞之爲致祭

閨烈部列傳五十九皇淸九

朱登召妻方氏

按錢塘縣誌方氏新安人徙錢塘適同郡朱登

召登召有才气明司李蔡懋徳薦爲臨川主簿

後遷官於廣西柳州又攺福建漳州俱不赴及

鼎革攜方及二子歸行至龍溪亂兵阻道而返

丙戌大兵至城下登召與二長子先後被掠方

氏獨處一室惟一男一女從男三歲女五歲聞

信乃大哭曰時移家破一至於此吾當殉汝父

地下顧汝姊弟幼小無知流落祗辱門戶計惟

偕死耳乃舉剪刀先刺女後刺男卽自剌入喉

寸許二男驚呼僕地方亦暈絕室中矣遊騎窺

壁聞人聲破壁見母子三人宛轉血污中驚嘆

而去遂爲鄰媼所救得不死三日登召同其兩

長男歸相抱而哭俱得蘇登召沒方教其子輅

孝友稱於鄕黨

李士鈐妻蔡氏

按錢塘縣誌蔡氏李士鈐妻鈐病劇母翁念鈐

甚得心疾卒鈐於﹠﹟蓐間號慟嘔血數升後十

日亦歿蔡氏殮姑及夫經營喪葬越七日亦死

母慈子孝婦烈各得其死可嘆也

傅氏三烈

按錢塘縣誌傅氏三烈傅元英繼室莊氏元英

子與霖妻陳氏陳弟世禎婦錢氏也乙酉夏遊

騎抵武林城中人四竄與霖友鄭故浮山人浮

山去會城五十里地僻鄭拿舟迎與霖霖奉祖

三臺及母莊妻陳曁妻弟婦錢氏同往抵鄭鄭

指金家塍最善左江右林可避兵遂移就焉亡

何騎﹠﹟至家人競走林樾中莊及錢氏獨走江

陳氏念翁饑速晨炊備榼飲促與霖迹翁乃攜

蒼頭望林奔奔稍後一騎猝至陳擲珠串祈免

旣入橐仍以威逼陳大罵被三創罵愈烈死之

莊及錢沿江遇騎亦死焉先是莊與錢相約若

變生不測一死全節耳及是果然

唐之坦妻曹氏

按海寧縣誌曹氏諸生穎洙女性貞淑嫁爲文

學唐煥子之坦婦六載不孕謀納妾會夫病未

果丙辰四月復患毒疾益亟迄九月坦亡氏奉

湯藥衣不解帶者已半載同死之約訂之有素

預蓄砒霜灰水鹽鹵於僻處凡殯殮所需之物

必兼家人疑之當坦死前一日卽不食其母彊

之乃曰夫食我亦食及坦絕旋取向所蓄砒霜

服之爲妯娌所救不得死稍間更取灰水飲之

急奪已無及腹攪終夜又不死次日夫殮擗踴

暈絕復蘇姑母戚屬力衛之方就寢徐起又取

鹽鹵急服之碎其爲弟所窺有頃大呼五內

如焚者再忽上吐下瀉竟不得死母解之曰獨

不顧爾老母乎氏曰母尙有子女四人無憂也

母曰翁姑年老無依兒應養生送死氏曰業已

許夫不能全孝矣不食二十有二日而容貌如

故夜半啟戶出投於捨旁池中家人覺出之池

气已絕少頃復蘇又不得死於是不復言死飲

食起居如故尋剪其機軸制衣一稱余布七尺

有小婢乞之不與家人竊議曰尺布尙惜其不

死明矣其時庭中臘梅方開氏視而嘆曰昔董

節婦有菊花詩美其不落也此花亦不落因爲

詩曰獨出冰霜枝葉無此花自與眾花殊共知

秋菊心常在尙有黃梅抱樹枯至除夕得間取

七尺餘布自經夫柩旁家人始知惜布故也邑

令聞其事親式其閭致奠焉

周宗彜妻卜氏朱衣紫衣附

按海寧縣誌卜氏孝廉周宗彜妻順治乙酉八

月十五日硤川被兵孝廉不顧家死氏聞變曰

夫必死矣妻當死夫子當死父遂攜其幼子及

二妾朱衣紫衣溺死後園靑蘿池內次日族人

舉其屍三人相抱其子而出面色如生一時全

家婢女及親族婦女後死者四十八人

楊友松妻朱氏

按富陽縣誌朱氏江陰貢生朱萬邦女歸靈泉

諸生楊友松明季庚午伯兄鼎臣領鄕薦叔季

鼎調鼎梅與友松同入泮宮朱祖父母重慶一

時稱盛友松性迂緩氏佐以勤儉家賴以不墜

順治末山寇竊發氏挈婦宋氏避兵田舍私謂

父曰吾少受家訓不幸遇此設有不測當以死

自守無輕罹辱也已而寇兵猝至氏攜婦宋急

趨園林池中相抱自沈以死翌日出之姑媳環

抱不解觀者莫不掩涕生徒聞於有司旌表

丁元徳妻周氏

按嘉興府誌周氏秀水丁元徳妻順治初元徳

以從徵功任廣東大埔教諭氏獨操持門戶上

事耄翁下撫稚子克盡慈孝及元徳亡氏哀毀

目盲終喪卽絕粒死學使旌之

金元奎妻徐氏

按嘉興府誌徐氏名婉秀水人七歲能讀列女

傳十六歸金二月而夫亡慟視含殮卽自縊俄

復蘇更六閱月語其弟弘貞曰姊今日死矣至

暮果逝時順治丁酉元旦里人譚貞默爲志銘

葬於嘉興之永丰裏七世祖孝義徐瓚墓傍有

司具題坊表

徐幹貞妻朱氏商氏顧氏附

按海鹽縣誌朱氏絳州知州學忠女太學生徐

幹貞妻貢士儲元母順治乙酉避兵丰山兵至

幹貞先他徙朱病不能行同二婢商氏顧氏伏

艸莽中兵登髙見之執朱朱誓不辱悉以攜金

予之兵去復返問秀才安在告則生否則死朱

罵曰吾安知卽知之亦不告汝兵持刃牽之罵

益厲遂見害二婢不屈亦死順治三年巡按禦

史王應昌旌之

郭幹妻何氏

按海鹽縣誌何氏諸生浚女邑人郭幹妻年十

九夫亡苦節二十年乙酉大兵至西郊郭家盡

室行何氏獨不可曰死耳將安之彊之終不聽

與二婢俱畱以大石支門而臥兵至排門何氏

自經死年三十有七

陸定徵妻曾氏

按平湖縣誌曾氏陸定徵妻夫亡不食而死

趙氏女

按平湖縣誌趙氏女系出名族許配髙某髙起

家微驟富且曾爲其外祖前馬女愧之將嫁自

縊死

王爾榮妻吳氏

按平湖縣誌吳氏王爾榮妻榮負金陵客銅價

客往索詬詈備至氏憤自縊死時順治七年縣

令劉秉鈞額其堂曰帷薄幹城

金明和女

按石門縣誌錢林裏農家金明和女順治六年

盜賊猖獗婦女被污女年十五聞之以死自期

家貧無力遷避是年冬盜沿村劫掠執女欲污

之大罵不屈投水死越二日屍浮其家始知

祝守道妻姚氏

按石門縣誌姚氏儒生祝守道妻事姑盡孝順

治乙酉兵寇淫掠氏家臨運河戎馬往來絡繹

一日晨興亂兵猝至倉皇出避追逼將及見路

傍有池遂奮身躍入溺死時當盛暑屍停三日

顏色如生督學旌之

夏承啟妻周氏

按石門縣誌周氏夏承啟妻順治丙戌亂兵橫

淫氏與眾同被掠逼污之堅拒不從罵不絕口

賊怒以刀按其頸罵愈厲賊欲釋之恐眾婦不

順遂斷其頸鄕人莫不嘆惜

管賡韶女

按石門縣誌海昌文學管賡韶女許字邑人勞

之芳將請期而之芳死訃聞父母祕而未發女

方刺﹠﹟微聞之卽裂﹠﹟而慟請縗麻往哭父母

意猶豫女披髮慟曰請立視兒死以骨往殉乃

許之旣至縗麻就位擗踴不欲復活之芳祖母

髙氏見而愛之甚引與同臥起久之父母念女

迎歸加椎結衣大布不事鉛飾無何傷痛而絕

張伯慶妻沈氏

按烏程縣誌沈氏父沈吉系溫家僕以女嫁

裏民張伯慶順治九年姜汝成以索負爲名值

伯慶他出逼姦不從自縊死

汪逢源妻丘氏

按歸安縣誌丘氏嫁參軍汪翰子逢源未期年

夫死欲自盡舅姑止之乙酉夏寇據湖城丘恐

見污亟投井爲汲者拽出丘卽鍵戶登夫棺懸

梁死家人舁丘屍以土覆之越三日始殮面色

如生郡人嚴經世目擊其事徧語同人爲挽歌

百篇悼之

茅引旗妻周氏

按歸安縣誌周氏封禦史周文鳳女適歸安庠

生茅引旗性至孝裏黨重之翁瑞徵淸宦京卿

氏躬操節儉相夫勗子倍極勤勞順治中羣盜

突入氏室氏恐見污潛赴水死次日屍浮水面

顏色如生里人嘉其烈請於郡邑旌之

顧季蘩

按歸安縣誌顧季蘩歸安人庠生顧漢女許聘

張九彰未嫁聞彰死欲以縗絰往守父母不允

會顧祖母喪彰父來弔顧登樓紿侍婢出觀祭

奠卽鍵戶投繯死侍婢至見戶閉從牖中入已

气絕矣所著有絕命詞三首張迎其櫬歸附其

子靈奉詔建坊旌表

姚氏女

按歸安縣誌姚氏女姚文成女也自幼寡言笑

不出中門許聘楊文未幾父母歿女恨不

及奉養常於密室中悲悼罕令人知癸丑夏文

病亡女聞仍爲父母理家事訖至更餘從容

紉衣自經死越三日始殮顏色如生都人士迎

棺與文合葬

吳允培妻沈氏

按徳淸縣誌沈氏下捨村諸生吳允培妻年十

八歸吳寇至氏行避中途遇盜急奔投於河以

死

王法妻沈氏

按徳淸縣誌沈氏敢山王法妻沈年二十國初寇亂避匿林莽間爲寇所逼倉卒間以手格

刀赴河而死

沈元復妻徐氏

按徳淸縣誌徐氏新市人適新塘民沈元復一

年夫死無子舅姑皆亡家貧日鬻女紅佐給每

終日不舉火秉節八載或歆以富室諷之再嫁

氏憤而呼天嚙指以誓順治辛丑春貧日甚家

人憫之益欲謀移其守婦微聞不語竟日母窺

其意與共寢是夕伺母睡酣潛從窗牖躍出投

於淸潭而死事聞縣令祭奠表其門

謝氏

按鄞縣誌謝氏幼端慧知書年十六從母避亂

之天臺道遇土賊盡掠其資氏懼賊侵先臨溪

而立示將溺焉賊欲得其金鐲氏亟取而投之

溪曰吾物寧付淸流豈入賊手年二十二歸同

裏某氏固美姿容而某貌極醜且貧人謂其必

不相能氏則情好甚篤未幾夫病亡日夜號慟

幾絕者再遂以死自誓其母常慰解之則曰兒

旣已失所天何樂乎有生順治甲午有新孝廉

慕其色遣媒妁來氏卽呼號狂慟欲絕裂媒妁

衣罵而唾之卽日冒風雨奔哭殯所比歸大呼

心痛嘔血而死

華夏妻陸氏

按鄞縣誌陸氏華夏妻其夫坐罪棄市婦女法

當分配氏慮有污辱卽沐浴更衣拜辭尊長從

容就縊死鄕人稱之爲烈婦

錢某妻徐氏

按鄞縣誌徐氏錢某妻順治己亥東鄕海寇大

入欲污徐徐不從賊以刃脇之堅拒罵詈賊怒

以刃刺其陰穿腹而死

趙文炳妻陳氏

按鄞縣誌陳氏趙文炳妻海寇大入欲污氏不

從脇之不屈赴水死

應氏

按鄞縣誌應氏不知其夫年十八羣婦偕其避

兵村廟中俄一卒帶兵入氏奔出廟門外將投

道傍井爲賊所持不得入復威逼數次終號泣

不就賊大怒殺之

鄭宗英妻張氏

按紹興府誌張氏上虞人與其姑避寇入珠龍

山忽寇至掠之迫脇使行張牽姑衣袂寇以刀

鞘擊其姑僕地挾張行可里許寇不及防張躍

入施家池死

張氏陳氏

按紹興府誌張氏王肅三妻陳氏徐炳龍妻並

上虞人戊子夏四月賊首王雅四構亂營兵剿

之居民婦女不免於兵張被縛置馬上經交水

橋躍入水中觸石死陳避匿黃家嶴兵突至陳

曰我可殺不可辱遂被害

王嶙妻張氏

按紹興府誌張氏諸生王嶙妻會稽人嶙苦讀

早亡張絕粒而死

謝弘濟妻車氏

按紹興府誌車氏謝弘濟妻上虞人戊子四月

山賊陷虞夜半援兵至賊遁走邑民方倉皇逃

竄車素有婦徳足不履戶外聞金革聲遂躍人

城河死

徐承明女

按紹興府誌徐承明女諸曁人年及笄未字歲

丙戌大兵進徵越地有遊卒執女置馬上過全

湖女躍入水死時溽暑逾數日屍浮顏色如生

車元衡妻徐氏

按紹興府誌徐氏上虞人諸生車元衡妻嫠居

有年城陷懸燈夜坐兵入門殺其夫弟徐遂以

利剪刺喉而死

童汝茂妻陶氏二章氏二妹附

按紹興府誌陶氏童汝茂妻會稽人與弟妻

章氏弟綜妻章氏及二妹同舟避寇寇至陶奮

身投河四人從之次日得屍猶握手不解

陶士章妻章氏

按紹興府誌章氏九江同知陶士章妻會稽人

戊子土賊肆掠居民多出匿章以貧無舟匿於

近廬賊至聞兒啼曳其發出﹠﹟下欲辱之章大

罵觸刃而死

周振躬妻徐氏

按紹興府誌徐氏周振躬妻山陰人順治初越

地新定土寇出沒居民率匿水鄕徐亦附焉忽

聞有眾至氏曰事急矣名節爲重遂抱兒赴水

死次早屍浮猶堅抱其兒

林占春妻姚氏

按紹興府誌姚氏林占春妻會稽人歸林三載

占春亡痛哭欲自盡母常慰解之明年夫葬母

亦死姚嘆曰吾所以不卽死者爲夫未葬母在

故也至此復何生遂以一幼女托其姑絕食數

日而死

章氏女

按紹興府誌章氏女會稽人許字王姓父母嫌

王貧欲更之乳媼泄其語女截髮扃樓餓而死

沈與參妻王氏

按紹興府誌王氏沈與參妻會稽人參以戶部

倉場辦事偕居京邸參亡或欲謀娶倩鄰﹠﹟餂

以言王微笑不答未幾縊死夫柩側司庾白侍

郎爲文祭之

陳肇新妻楊氏

按紹興府誌楊氏諸生陳肇新妻會稽人家瀝

海城北枕大洋丙申海寇登岸焚劫時肇新客

江南楊孑身苦不能避猝遇警投井而死

胡廷聘妻許氏

按紹興府誌許氏鄖陽副將胡廷聘妻山陰人

順治四年楚寇亂被掠許不屈抱石投金魚河

死疏聞建坊旌表

徐氏女

附

按紹興府誌徐氏何家婦山陰人土寇竊發徐

攜女長姐避山中賊至欲辱之徐大罵賊以刀

刺其腋不屈賊抱其女以去徐張目呼曰有死

而已無被辱女應如響賊亦刺之俱不受辱死

陳氏女

按紹興府誌陳氏女會稽人許聘姚世治兩家

俱寄居京師世治南歸女父謀攺字之女易

作徵夫狀潛覓世治於濟寧泣謂曰余違父不

孝今得見君子事畢矣遂奮身投河死

馬氏吳氏

按紹興府誌馬氏姚家婦吳氏沈之泰妻遇亂

馬氏被驅出投洋溪死吳卽自縊

黃文備女

按紹興府誌黃文備女爲亂兵所逼雙手握其

裏衣旣砍死其手猶不可解

黃聖質妻姚氏

按紹興府誌姚氏黃聖質妻遭亂爲兵所逼不

從兩手抱桑樹兵斫其首首倒垂而抱如故

茹芳妻倪氏

按紹興府誌倪氏諸生茹芳妻山陰人年十七

歸芳芳與武弁有隙以兵至芳遁掠倪及其子

女倪與姑泣訣曰身惟一死斷不受玷弁迫脇

之羈空房房臨龐公池倪以鍼綫縫襦膝抵暮

越出投池而死

黃鏞妻汪氏

按紹興府誌汪氏黃鏞妻余姚人順治五年山

寇亂官兵討之居民走避近山鏞負母汪抱子

及幼叔以行事急母脫走鏞轉抱其弟有二卒

追及之一執鏞一執汪逼汪上馬汪曰寧死斷

不從汝二卒相謂曰不殺其夫彼終不肯去揮

刃向鏞汪曰寧殺我毋殺我夫卒牽其發鞭之

汪引頸呼曰速斷我頭必不從汝遂斫之僕地

卒去猶能言至家而絕

周某妻夏氏

按紹興府誌夏氏嵊人適周某家貧居鹿苑山

官塘順治九年山寇突至殺其夫與家人共八

口見氏麗欲辱之不屈死刃下

富時異妻徐氏

按蕭山縣誌徐氏長山農民富時異妻年十八

歸富甫四十日夫亡將葬氏乞姑營雙穴不許

遂自經墓側順治十七年縣令旌之

周淸新妻胡氏

按嵊縣誌胡氏諸生周淸新妻承達女貞靜

姆訓母家下相村氏方歸寧適山寇至逼不受

辱被創母金氏冒死奔救並遇害

邢克威妻胡氏

按嵊縣誌胡氏太平鄕邢克威妻武昌諭淮之

女幼通書史年十九夫亡兄弟以無子欲嫁之

氏曰兄弟不我知尙誰望焉遂自縊死

尹燦妻唐氏

按嵊縣誌唐氏尹燦妻丙戌逃難入山怨家掠

其貲氏懼辱觸而死

鄭品二妻陳氏

按嵊縣誌陳氏鄭品二妻順治丙戌兵掠境被

逼投長橋津潭死

孫淸五妻張氏

按嵊縣誌張氏東土鄕孫淸五妻父俊貧弱獨

居沙塢贅淸五相依裏有劣生董信謀奪其婚

令族人張十三千爲媒俊拒之信訟於官托其

新第門人囑有司骫法縲系其父兄氏曰以吾

故貽辱一家我不死事不白遂閉門自經死

孫景山妻呂氏

按新昌縣誌呂氏余姚孫景山妻山業成衣順

治間大兵進剿山寇副將趙登科札營邑中一

卒潛入氏室挑之氏厲聲堅拒不得遂持剪刺

喉以死卒逃去縣令及合邑士人爲文祭之

楊耀然妻張氏

按臺州府誌張氏淸洋人有殊色適楊耀然生

子甫四月丁酉八月海艘泊城張與其夫匿養

濟院城陷被逼急棄其子投井中其夫從救亦

投於井

鄭文妻丁氏

按臺州府誌丁氏黃巖鄭文妻年二十九丁酉

海艐破城丁預紉衣裳避假山井賊至將犯之

棄其子投井死

鄧士鉉妻詹氏

按臨海縣誌詹氏鄧士鉉妻順治十三年馬信

叛掠婦女入海賊兵久駐臺習聞北閭婦女多

美色槪不免詹色尢麗其夫先被逼挑行李下

舟詹閉門獨守賊忽劈門入卽投後園井死賊

退出之顏色如生

樓廷挺妻黃氏王氏陳氏蔣氏李氏吳氏王氏附

按金華府誌黃氏樓廷挺妻有殊色寇入其都

黃與廷挺父子皆被執彊之不從乃磔其夫以

脇之氏罵不絕口復殺其子罵益甚遂並殺之

其家昆弟子侄婦相繼死者六人廷策妻王氏

賢材妻陳氏用意妻蔣氏用京妻李氏用孝妻

吳氏用聲妻王氏各抱幼子赴水自溺

趙忠興妻虞氏

按金華府誌虞氏趙忠興妻年二十適興順治

五年寇亂以家貧不能遠避而寇兵猝至氏攜

三歲兒急走被執置馬上氏投馬者三寇知不

可辱橫刺其脇以斃越數日寇退收殮顏色如

生

李汜妻黃氏潘氏陳氏附

按金華府誌黃氏千戶李汜妻順治三年大兵

破城被執氏與媳潘氏並觸階死次媳陳氏亦

自縊

陳廷雪妻張氏

按金華府誌張氏陳廷雪妻性孝謹歸雪六年

生二子順治五年寇亂奉姑避他處姑先歸氏

語其夫曰姑老矣焉有爲人子爲人婦而避地

違親者乎因亦與雪歸侍寇適至被執氏罵曰

頭可斷身不可辱遂仰天大慟寇以刀叩頸者

數氏厲聲曰殺卽殺唬我何爲遂殺之

王忭之妻陳氏

按金華府誌陳氏王忭之妻素嫻女徳順治初

大兵臨境從夫避於南山遇兵大小奔散氏年

甫二十止攜七歲孤侄兵欲污之氏紿曰王門

宗祀全賴此兒乞釋還家吾當甘心侍執巾櫛

兵信其言聽放孤侄氏卽赴水死夫覓其屍衣

帶重結腰系其夫平日所用詩箑神色如生

郭時行繼室王氏

按金華府誌王氏年十八爲郭時行繼室時行

素多病氏日夕供藥餌前室遺媵有娠以時行

病革潛欲投藥墮胎氏寢食不離以防之逾數

月時行沒哀痛幾絕母家勸他適不可迨夫撤

靈冀以身自焚而眾護不得又數月媵生男氏

喜曰是可以死矣竟絕食而歿郡邑表其門

王瓘妻柳氏

按金華府誌柳氏王瓘妻年十七歸瓘時瓘已

病爲脫簪珥求醫瓘病革與氏訣曰汝年少無

子我死汝當別嫁氏以死殉對奉養不懈迨瓘

死殮畢欲投於棺及撤靈又投於火姑與妯娌

力救之哀哭不絕聲潛爲送死衣履翁姑懼不

測密遣孫女伴睡氏語女曰明早翁姑問汝但

云夜半子時女幼莫知所云俟女睡沐浴更衣

就縊女驚覺亟呼翁姑救之不及蓋子時也禦

史王上其事旌表

方滿妻徐氏

按金華府誌徐氏方滿妻年十八於歸數年而

滿患淋瘋倩媒欲令再嫁婦覺詰之曰爾欲賣

我乎盍畱我紡績以相給必棄我有死而已夫

見其志堅而止氏日夜勞瘁供藥食毫無倦色

後五載夫亡哀毀幾絕翁姑欲爲擇嫁氏見父

母泣曰我將去可收拾房中物謂其安心嫁矣

一夕自縊死

包姜姑

按金華府誌包姜姑包湘女也家甚貧而性孝

謹年𨿽少能以禮自閒族叔欽武斷一鄕鄕之

婚娶必欽主之而姜始許聘朱楫欽深以爲憾

適富賈範天生有女意欽遂爲之謀揚言湘

先受天生聘而楫奪之訟於官範富欽險而湘

與楫俱怯訥卒不能自明女聞而號曰已許朱

卽其家鬼官能離我親其能折我心乎赴水者

三四竟瞰父母出自縊而死遠近見聞無不悲

悼士夫弔賻哀挽者不知其幾巡撫劉督學滕

遣奠於墓表其門

何棨妻陳氏

按金華府誌陳氏歸蓮湖何棨年三十棨得暴

疾亡氏哀哭絕而復蘇者再夫殯前山氏常謂

幼輩曰吾死當置其旁妯娌慰諭之不聽一日

乘夫祖忌辰具蔬飯進舅姑畢命婢取湯浴久

不出婢啟門則已自縊死身悉換新衣用綫密

縫一箱固鎖則預儲殯殮物也郡縣以聞得賜

旌表

趙養生妻楊氏

按金華府誌楊氏趙養生妻年十八歸趙期年

夫亡氏送殯躍入池中以救免尋自縊復救之

姑與母環守進湯飲氏裂其碗割喉而死

嚴寅華妻黃氏

按金華府誌黃氏諸生嚴寅華妻順治三年被

兵所執堅志不從投潭水而死

葉鍾芝妻趙氏徐

氏附

按金華府誌趙氏進士葉鍾芝妻順治三年潰

兵剽劫趙與鍾芝弟鍾藻妻徐氏並爲所獲呼

曰任汝殺我我不去卽共跳入荷花塘中兵怒

刺數槍而死芝藻歸見雙屍浮水面顏色如生

有司題請樹坊旌表

張妻麻氏

按金華府誌麻氏張妻年十九歸輸糧

金陵病亡訃聞氏慟哭三日不食姑慰勉至再

惟飲茗汁翼日沐浴整以鎖鑰付姑至夜自

縊於寢

潘士柱妻童氏

按金華府誌童氏潘士柱妻年十八於歸奉姑

以孝聞越五年丙戌七月亂兵經其地氏扶姑

逃至白蓮塘爲悍兵所獲以馬脇之使乘氏詈

不絕口曰汝賊也吾豈從乎有死而已兵仍扶

之行又至一塘投水水涸不能沒兵拽之出加

以鞭笞氏益肆詈兵乃手刃之而去其姑尾得

之抱屍泣時盛暑色不少變見者駭異

胡旵妻汪氏

按金華府誌汪氏胡旵妻嫁未幾旵亡家甚貧

誓不更適旵弟昉貪鄙時加逼挾不聽乃私受

人財許嫁之及舁轎至氏易服願行眾方喜飲

因從便門趨出溺萬安橋下家人索之不得蹤

迹至橋畔沙磧中見雙履入水求之屍已僵矣

程懋銓妻徐氏

按永康縣誌徐氏諸生程懋銓妻年二十一乙

酉寇至門閉戶自刎死有司旌之

葉應愷妻馬氏

按西安縣誌馬氏諸生葉應愷妻孝敬端恪夙

婦道丙戌秋城陷卒拉婦女十餘人將赴營

馬氏與焉途經菱池度不得脫大罵躍入池中

水淺不沒卒怒以戈刺之被三創乃死夫收其

屍衣服表裏皆連﹠﹟縫綴不畱纖隙

吳士昌妾髙氏

按建徳縣誌髙氏吳士昌妾鄭芝龍敗兵回閩

所至淫掠氏爲兵所攫厲罵不屈兵脇以刃氏

曰寧死耳決不爾從遂投於塘而死越數日家

人撈其屍顏色如生或曰氏姓趙

黃阿繼妻柳氏

按溫州府誌柳氏黃阿繼妻永嘉人順治戊戌

海艘犯江北氏遇賊度不能免抱子投河死寇

哀之爲取富室棺殯之夫感其義削髮爲僧

施曉宇妻楊氏

按溫州府誌楊氏施曉宇妻永嘉人偕夫避亂

山中兵欲犯之不從被殺三日不殯面色如生

趙存洵妻髙氏

按溫州府誌髙氏趙存洵妻樂淸人於歸二載

夫遘危疾氏登屋吁天而夫已逝墜檐折足幾

殞殮夫後歸母家罄衣資以遺內外子侄遂絕

粒死

蔣世鵬妻林氏

按溫州府誌林氏蔣世鵬妻永嘉人順治十四

年海舟掠象浦氏年二十同姑遇賊欲犯之不

從罵賊而死

吳徳馨妻汪氏

按溫州府誌汪氏樂淸人順治十四年海寇掠

南陽獲氏脇以行氏大罵不從寇怒殺之

林元標妻馮氏

按溫州府誌馮氏林元標妻永嘉人順治甲午

海艘劫掠羅浮氏與元標同被執賊首欲妻之

氏恐被污投海死次日屍逆流而上浮至羅浮

人咸異之

趙應彩妻戴氏

按溫州府誌戴氏趙應彩妻樂淸人海寇陷縣

城氏走匿雙瀑潭爲所獲紿賊下山至潭際躍

入水中死

秦益蕃妻林氏

按瑞安縣誌林氏秦益蕃妻諸生林得時女也

歸秦甫期而秦沒林年二十一無子夫弟方四

歲林與姑撫長之爲謀娶生子二撫其一爲夫

後國朝師至家人議徙避村堡林自縊死初林自夫沒

凡櫛有遺發指有落爪皆拾而函之其靡他之

志蓋如此

李應官妻吳氏

按平陽縣誌吳氏貢生李應官妻庠生君城母

也世籍樂淸徙居平陽順治戊子山寇猖獗吳

同眾婦女逃至江口遇兵盡掠登舟渡江氏獨

在船頭悲號兵見其迫切恐赴水牽其衣吳度

不能免將半渡卽以所懷銀飾擲舟中眾兵爭

拾吳遂起投江而死其屍逆流四十里到蕭家

渡時應官尙在樂之玉甑峯是夕夢吳曰君在

此妾已至蕭家渡矣次日果聞家難遂往蕭家

渡尋覓得吳屍時已半月面貌如生人咸異之

合邑紳士爲詩哀之積累成帙名蓉江芳烈集

有司旌其門

張聯標妾傅氏

按泰順縣誌傅氏知縣張聯標妾年少有異姿

從標令羅陽時流寇餘孽未殄突陷邑城知縣

被執死之氏被拘於賊營中賊令小卒百計誘

之不從一夕擁至渠前令諸賊環刃以待詰其

死與生孰願氏願死久無異詞延頸就戮渠知

不屈遂繯其首﹠﹟葬城東

徐日華妻葉氏

按處州府誌葉氏徐日華妻年十八寇入南洲

氏避亂於山賊逼不從墜巖而死

駱佛喜妻周氏

按處州府誌周氏駱佛喜妻居楊門口爲農家

婦秉性貞潔不妄言動丁亥冬大兵剿寇氏爲

所掠挾坐馬上行五里至三墩橋有崖塹下臨

深澗筍石削立忽飛身投崖血濺崖石而殞

李含章妻楊氏

按處州府誌楊氏庠生李含章妻寇亂大兵臨

村氏奉姑往避適遇單騎追迫慮不得全遂溺

水死

李斐然妻鄭氏

按處州府誌鄭氏貢士李斐然妻敬恭婦道不

喜華飾每篝燈佐讀寒暑不輟織斐然官襄

陽流寇逼城值斐然攝篆光化氏哭囑兩兒曰

汝家世忠貞不願見賊入此城也惟有姑在堂

弗復能奉侍爲恨遂扃戶自縊死巡撫王揚基

匯題旌表

杜某妻李氏

按處州府誌李氏杜某妻美姿容夫早喪矢志

苦節有惡役鄭立者倚勢慕色逼娶之氏不從

彊之月餘氏紿謀曰伊擇吉吾當攺及期遂

閉戶自經事聞邑令論役死旌表其閭

朱泰來妻李氏

按處州府誌李氏朱泰來妻幼事孀母善承慈

訓及嫁孝舅姑和妯娌備惇女行順治初山寇

作難官兵會剿氏避亂山谷間爲兵所執欲污

之氏紿曰緩當從汝行數百步遇塔潭深淵跳

入水而死

朱持獻妻沈氏

按處州府誌沈氏朱持獻妻順治初臺婺山寇

爲亂官兵驅剿經氏裏氏爲所執並其幼子在

抱挾之行氏號呼曰誰爲我攜子還夫連呼無

應者兵逼之愈急諒身死子無生理遂先擲殺

其子隨觸石而殞

閨烈部列傳六十皇淸十

李肇驊妻張氏

按福建通誌張氏晉江儒士李肇驊妻肇驊歿

未殮氏具盛服拜哭乘間閉戶經死夫旁年二

十有六

呂某妻朱氏

按福建通誌朱氏晉江人歸呂某事舅姑孝夫

病亡旣殮卽欲死其家防之密至撤靈日乘間

鍵戶經死

歐陽八哥妻林氏

按福建通誌林氏泉州永寧衛人歐陽八哥妻

八哥以醫遊四方氏以紡績自給順治丁亥兵

入衛林氏恐爲污辱偕女子二人投劉衙前池

中里人撈三尸葬之時林氏母家嫂妹三人一

經於臥內二赴水而死同日死者六人

鄭氏女

按福建通誌鄭氏女許配儒士蘇獻臣蘇歿女

聞訃閉閣飲泣是夜沐浴更衣私囑幼婢曰吾

死必合葬於蘇及夜靜自經顏色如生年十九

張開宗妻阮氏

按福建通誌阮氏名淸霜晉江尙書林學曾養

女也年二十配張開宗甫一年開宗歿越五日

氏服嫁時衣鍵戶經死面色如生

同安姑嫂

按福建通誌同安姑嫂失其姓氏順治戊子秋

寇亂姑嫂相攜避於石馬寇至挾姑不從以刀

揕其胸血濺寇面死旋挾嫂嫂又不從賊裂其

軀顏色不變

王錫祉妻黃氏

按福建通誌黃氏舉人黃鳳翼女適惠安王錫

祉夫病經年湯藥罔懈夫死三日後自經

髙氏女

按福建通誌髙氏女寧化人諸生髙士弘女順

治六年寇至母鄧病廢速之走女堅不行曰母

行偕行母不行偕死竟被焚

歐陽復妻黃氏

按福建通誌黃氏名月娘晉江人儒士歐陽復

妻復疾氏晝夜禱天願以身代復死卽絕水漿

越六日沐浴拜辭舅姑從容投繯死顏色如生

時年二十五

王汝妻鄭氏

按福建通誌鄭氏仙遊人適惠安沙格王汝夫

亡值順治十三年九月兵至沙格系氏馬上過

洛陽橋氏遂投海死越日屍出衣服顏色如故

陳元超妻許氏

按福建通誌許氏名吉娘晉江陳元超妻夫商

於粵客死氏聞訃哀慟欲死復念翁老奉養無

人遂止已而翁沒氏鬻服飾具喪服闋自縊顏

色如生

王定安妻陳氏遊

氏附

按福建通誌陳氏惠安人適王定安生男娶婦

遊氏順治十三年兵至沙格姑婦俱爲所獲男

被殺遊投井死陳號泣曰婦能殉夫余忍獨存

亦赴水死

翁嗣光妻吳氏

按福建通誌吳氏晉江儒生翁嗣光妻夫亡氏

哭踴不欲生越七日拜翁闔戶自縊

吳肇焞妻陳氏

按福建通誌陳氏南安縣儒生吳肇焞妻幼端

方知大義不苟言笑年十七歸吳時翁宦江嶺

肇焞往覲父歿於途氏聞訃慟絕入室命婢抱

幼子出遂閉戶自縊年二十有一

吳瓜生妻蔡氏

按福建通誌蔡氏晉江人諸生成金長女適吳

瓜生生歿氏日夜哀慟水漿不入口十餘日自

縊死

楊平妻藍氏

按福建通誌藍氏平和人楊平妻年十八順治

戊子東寨破家人各倉卒逃生氏與夫訣曰苟

不免自當畢命一刃君自去毋以予爲累事平

夫入室果見一刃洞胸倚壁而死顏色不變

何其達妻葉氏

按福建通誌葉氏福淸諸生何其達妻達多才

好學順治戊子闈撤不售﹠﹟﹠﹟以死氏絕食從

之年四十八

鄭郡使

按福建通誌鄭郡使閩縣貢生鄭斑熊女戊子

從父母避地連江居停於外家之東園兵入投

井死年十九

鄭世甄妻詹豫官

按福建通誌詹豫官閩縣鄭世甄妻甄死氏以

夫所服衣及平昔習用筆墨等物置其坐側戊

子隨翁姑避地吳航兵至投井死次日屍出衣

裾上有紅點驗之卽向所置坐側之服物皆附

於身其紅點者朱也

謝廷謨妻王冬使

按福建通誌王冬使謝廷謨妻閩縣人歸謝七

十餘日謝卒冬使爲易凶服至夜半投繯死時

年二十二

陳三遷妻鄭管宋

按福建通誌鄭管宋閩縣人長樂陳三遷妻年

十八歸陳夫病刲股和糜以進竟不起管宋躬

畢殮事次晨自經死時年十九

蒲愛姐

按福建通誌蒲愛姐閩縣人幼許配郡諸生吳

肇衮肇衮病亡愛姐聞訃欲奔喪父母不可越

五日袖剃刀至家廟自刎挺立不僕顏色如生

鄭蘇使

按福建通誌鄭蘇使兵部司務鄭燠女燠初署

仙遊教諭女隨之官賊陷城脇蘇使去蘇使自

面皮毀容罵不絕口身受數創而死

邵楚玉

按福建通誌邵楚玉閩縣人許聘陶應科亡何

應科病亡女請歸陶母不許遂乘間入室解帶

自經死年甫十六母以屍歸陶合葬

鄭典妻柯氏

按福建通誌柯氏永福人鄭典妻典死於鄕氏

往舁棺歸哀祭如禮越四十九日設臺自經死

鄭君瑞妻某氏

按福建通誌某氏鄭君瑞妻永福人戊子寇變

被執投巖死托夢於君瑞覓屍回葬顏色如生

鄢廷致妻遊氏

按福建通誌遊氏永福人鄢廷致妻歸數年夫

死自縊

陳士敬妻何輝官

按福建通誌何輝官閩縣人陳士敬妻敬爲兵

辱蹈江死輝官聞變號泣僕地及舁夫屍還葬

向姑長跪曰願姑自愛婦與仲子不孝負姑遂

起投繯死

余宸綸妻吳淑玉

按福建通誌吳淑玉候官人福淸余宸綸妻宸

綸家故貧多病淑玉所有篋中資悉出致藥物

竟不起逾旬一子復殤玉泣告父曰兒死日至

矣夜縊不死吞金不能下越月祭日又縊家人

解之越三月夜半終縊死

林籹妻郭氏

按福建通誌郭氏閩縣人林籹妻籹沒撫孤及

七歲而殤氏抱屍號哭令勿槥曰待吾翼汝於

棺中旣絕食九日不死次日晨興櫛沐叩兒槥

曰母來也絕食久力弗勝父走掖出遂投繯而

死年二十八

林徳翯妻黃氏

按福建通誌黃氏福淸人徑江林徳翯妻海寇

突至氏出遇賊欲劫之行不從被五創斷一掌

死路旁賊捨去復活後翯遘疾氏知不起密約

與同死私自治具至期梳洗整衣自縊

施叔琬妻張荊玉

按福建通誌張荊玉福淸施叔琬妻琬年十九

亡一女僅周歲氏慟哭曰吾不敢卽死遺女爲

舅姑累及女殤氏遂取簪珥服玩徧分妯娌不

食七日不死服毒藥又不死啖野葛而歿

王國璽妻蔡氏

按福建通誌蔡氏景州知州王國璽妻丙申寇

入洪塘氏遇賊罵不絕口被害

周合官

按福建通誌周合官閩縣周之夔孫女許配庠

生鄭爌子長開未嫁長開沒女偵知自縊父母

急救之次日欲奔喪止之復自縊因從其志入

門拜長開柩畢投繯繯再絕再縊死具題旌表

歲蠲米三石

湯彥遠妻羅氏妹

附

按福建通誌羅氏閩縣湯彥遠妻有妹幼孤依

氏戊子大饑寇至氏爲所獲欲污之不從被殺

夫與妹出救寇欲污妹妹紿之曰此吾父也求

釋之卽願爲夫婦兵因駕舟送之渡江舟將近

岸妹仍上樓墜死

李四媽

按福建通誌李四媽農家妻也值亂爲山賊所

獲賊系諸婦於屋中欲徧污之四媽大罵遇殺

王慧貞

按福建通誌王慧貞小字玉使閩縣王鎭女許

聘楊儼未嫁儼亡慧貞求死者數家人請緩歸

楊慧貞卽是日禮儼父母畢撫棺﹠﹟踴取練自

經而死

翁卿材妻鄭氏

按福建通誌鄭氏翁卿材妻材亡氏絕水漿絕

而復蘇爲夫謀立嗣畢自縊於夫柩側有自悼

詩若干首

余京候妻吳長使

按福建通誌吳長使候官余京候妻夫病篤豫

誓從死及夫亡其子又殤於卒哭日登小樓自

縊年二十七

何玉姐

按福建通誌何玉姐候官人許字閩縣鄧琨琨

亡女請奔喪母不許自縊以救不得死兄以母

老請緩之於是閉居小閣事母六年母沒乃趣

駕歸鄧琨父母具禮以迎謁廟召嗣子前涕泣

慰勉遂入室七日不食而死

林志妻鄭氏

按福建通誌鄭氏仙遊林志妻年二十夫亡鄭

刻期誓死裏老聞於縣至期素衣端坐自縊

郭子爵妻阮氏

按福建通誌阮氏仙遊諸生其偉妹郭子爵妻

爵家貧以裁縫養母及幼弟爵死氏守志奉姑

撫子兼字幼叔順治十二年縣城陷不辱死

鄭貢甫妻林氏郭氏附

按福建通誌林氏仙遊鄭貢甫妻夫亡與嗣子

彥晉婦郭氏同孀居會寇亂姑婦避難山寨未

幾寨破被執姑婦俱投水死

李仲居妻鄭氏

按福建通誌鄭氏仙遊李仲居妻仲居遭亂被

執鄭聞投水死

林萬泓妻劉氏

按福建通誌劉氏仙遊諸生林萬泓妻泓亡一

男二女俱幼劉矢志撫孤寇亂攜二女奔堡路

遇寇被執不受辱遂同遇害

林氏女

按福建通誌林氏女父林國鼎莆田人女甫笄

賊至逼之女佯諾彊隨賊行至數里逢一井作

結衣帶狀卽投井死

吳仲舉妻鄭氏

按福建通誌鄭氏仙遊吳仲舉妻舉久病氏紡

績供藥餌舉每嘆息願早死鄭曰是何言哉倘

不測誓以身殉舉亡遂自經死

鄭伯紹妻陳玉姐

按福建通誌陳玉姐閩縣人家貧喪父與母相

依母贅光徳裏鄭伯紹爲婿甫一載伯紹溺陽

岐江死氏日走哭江濱覓夫屍夕仍織席給母

如是者四旬屍弗獲遂自縊年十九

張徳瑗陳

氏附

按福建通誌張徳瑗永福張上椿女移居會城

許嫁閩縣倪廣年順治丙申寇警避地甘蔗洲

寇迫與嫂陳氏並投水死年十九

何福卿

按福建通誌何福卿福淸何長﹠﹟女受聘於黃

元愷愷亡聞訃欲奔喪因父遠客繼母諭以未

請命於父非禮阻之不果行女自是屏膏沐絕

笑語媒嫗以富人子密來求婚女覺遂閉戶投

繯繼母救之蘇泣曰女不卽死者欲待父歸永

訣也今已矣竟搤喉而死

馬婦林氏

按福建通誌林氏長樂馬思理孫婦也夫客死

粵中氏聞訃將自殺妯娌以二歲兒爲勸不顧

自縊死及殮兒尙伏母胸覓乳

鬻香人妻王氏

按福建通誌王氏長樂人適鬻香人某徙居閩

縣夫死家極貧獨與姑共臥起經數日姑寐密

爇香拜姑牀前自縊死里人爲斂錢代殮合葬

焉年十九

陳文妻許氏

按福建通誌許氏閩安鎭營卒陳文妻閩縣人

也文墜巖死氏覓屍巖下舁歸葬同部人遽通

媒欲娶之氏佯許曰服成後而嫁至期輿來氏

痛哭入室不出視之已縊死

林士章妻柯旺使

按福建通誌柯旺使永福諸生柯有啟女歸福

淸孝廉林懋勉子士章章遘疾將死氏密制錦

囊付士章曰郎佩此地下待妾於五日之後士

章受而瞑目焉旣殮畢裂布爲兩魂帛以綿聯

之並置於座至期沐浴縞素登堂祭奠夫靈隨

拜姑及夫伯叔依次成禮從容投繯死時年二

十

郭賢錦妻翁好宋

按福建通誌翁好宋福淸翁燕夫女郭賢錦妻

錦亡氏誓以死殉或勸守節氏曰守難而死易

今婦年少故爲其易者且已與郭郎訂矣及錦

喪畢於是月晦日自經死年二十有二

陳起璋妻林璧官

按福建通誌林璧官福淸明經林纘孫女陳起

璋妻起璋病篤气將絕張目視氏氏一哭吞聲

上樓璋尙張目視樓上母怪而登樓則氏已投

繯死矣璋見氏先死逾時目乃瞑年二十四

李某妻張氏

按福建通誌張氏李某妻夫亡殉節鄕裏欽之

張愚繼室陳安官

按福建通誌陳安官閩縣人四川長壽丞陳文

女也年十六歸張愚爲繼室愚詩酒豪狂陳

每乘間以養生勸後隨夫徙永陽夫病亡陳慟

幾絕積六日不食夜三鼓衣白衣向靈前泣拜

撫棺三呼自縊死

嚴夏妹林

氏附

按福建通誌嚴夏妹福淸林家僕婦也順治間

夫死自縊又瑟江翁家僕婦林氏夫亡飲毒死

施二媼

按福建通誌施二媼長樂謝家僕婦夫亡默然

不語入室支戶自經死

張引引

按福建通誌張引引候官張大光婢大光沒眾

謀鬻婢婢哭告有身眾疑其詐議成婢縞素伏

大光柩哭極哀自剄血流滿地急延醫視曰喉

尙在無大傷婢以指穿喉斷竟死

翁石卿妻陳氏

按福建通誌陳氏候官人龍巖翁石卿妻石卿

與庶母相依鬻枕爲業得疾臥三歲而死氏持

喪絕食旬餘不死越兩月當祭痛哭向庶姑辭

訣自縊

林景髙妻何端儀

按福建通誌何端儀福淸人林景髙妻髙以遷

海寓會城尋病篤還縣氏親湯藥密治周身衣

履及亡不哭殮已告姑及兄與訣爲夫立嗣畢

遂入內寢自縊死

陳舜亦妻王氏

按福建通誌王氏閩縣販魚人王國經女長樂

陳舜亦妻舜亦業攻銀病篤氏刲臂三寸肉作

羹以療不愈死氏告其叔翁用炳欲從死用炳

迎其父母共止之氏堅不肯遂聽之擇期盥櫛

易衣稽顙舜亦柩前又易衣拜父母及用炳裏

人爲樹彩棚陳鼓吹於閭氏升棚南向拜引頸

投繯從容自盡端拱蔽面顏色不變年二十三

歐廷琰妻林氏

按福建通誌林氏永寧衛人歸歐廷琰順治丁

亥土賊入據衛城林氏率二女赴水死裏中女

從死者十餘人數日屍浮皆相抱糾結不可解

鄧某妾扈氏

按福建通誌扈氏北平人年十七歸鄧某爲妾

妻奇妒閉氏幽室數年鄧歿氏哀號欲絕乃出

之奠柩前自經死衣帶間有詩云徵塵萬里伴

夫君冷落深閨哭不聞薄命蛾眉終見妒一縑

傳送到燕云又雲飛燕伯勞此日分斷腸無計

黯消魂願從野蝶依靑艸雙宿雙飛在墓門

黃安觀妻許氏

按福建通誌許氏名髙娘黃安觀妻同安人夫

歿號慟欲絕及周年父母誑氏歸寧欲奪其志

氏歸於夫小祥日伺母出遂沐浴自經死

張可表妻賴氏

按福建通誌賴氏永安人張可表妻年十八適

張未幾夫亡誓不攺適壁間徧書烈女不事二

夫六字服滿閉門自縊死

蔡應選妻李氏

按福建通誌李氏名瑞娘南安諸生李覺女適

諸生蔡應選生一男不育未幾應選沒氏潔治

衣服佯爲歸寧狀家人不之防遂投繯死年二

十有一

何氏女

按福淸縣誌何氏女許聘王三長長亡女請奔

喪至則撫屍痛哭誓以死殉長母因勸止之女

勉從畱養惟謹及大祥女從容謂長母曰服終

之日死之期也至期竟雉經死

陳士碩妻翁氏

按福淸縣誌翁氏陳士碩妻嫁未幾碩亡氏卽

引刀自裁爲家人救奪又嚼鉛粉絕粒五日而

死

林遇天妻吳氏

按福淸縣誌吳氏本衛林遇天妻丁亥寇踞鎭

城遇天逃命出氏偕兒女匿於溝穸被擒逶迆

行至井邊忽抱女投井死

翁應旗妻林氏

按福淸縣誌林氏翁應旗妻夫病謂氏曰我死

而必歸而父氏取帛示之及夫死氏哀泣絕粒

吞金以刀刲喉復以釵刺俱爲家人救不死卒

閉戶取帛自縊年二十有二

陳民望妻吳氏

按福淸縣誌吳氏諸生陳民望妻會寇圍城氏

私蓄一小刀自隨忽遇兵懼辱自刎死

謝瑗妻林氏女宜宋附

按福淸縣誌林氏謝瑗妻瑗從師贛州沒於陣

氏聞訃欲死女宜宋泣勸而止丁亥歲氏攜女

依其弟宗平戊子初夏寇掠境氏偕女俱投井

死

毛翼禎妻陳氏

按福淸縣誌陳氏毛翼禎妻丁亥寇警其夫歿

於陣及舁屍歸鼻口污血氏舐之殯畢不食七

日死

張可裕妻謝氏

按福淸縣誌謝氏張可裕妻寇亂夫遇害屍棄

於路氏盡出所藏服飾爲夫殯葬畢投繯死

林徳妻周氏

按福淸縣誌周氏林徳妻夫病氏方妊三月

夫死卽絕粒與父訣別父曰汝腹中安卜非男

盍少畱爲林氏計氏曰死易立孤難兒不能爲

其難況男女尙不可知遂投繯死

莊士瑯妻嚴氏

按福淸縣誌嚴氏莊士瑯妻瑯被寇害遺腹生

男及周而殤氏仰天泣曰吾歷辛苦不卽死爲

此孤今旣死已矣遂自縊年三十

郭有執妻林氏

按福淸縣誌林氏郭有執妻夫死子甫周歲氏

爲夫治喪如禮撫遺孤孀居一十六載而子亡

氏長號曰予前未死者以子故也今曷望乎乃

與伯叔諸妯娌娣姒告訣從容投繯死

張士升妻翁氏

按福淸縣誌翁氏張士升妻升賈姑蘇病亡耗

至氏遙奠哭甚哀及夫喪至乃沐浴更衣投繯

死

郭帶河妻劉氏

按福淸縣誌劉氏郭帶河妻河病亡氏哀哭僕

地嘔血傾盆絕食七日撫棺大慟而絕年二十

張可淸妻曾氏

按福淸縣誌曾氏張可淸妻夫亡引刀自刎流

血數升死夫柩傍年二十一

陳鳴珂妻髙氏婦莊氏附

按福淸縣誌髙氏貢生髙拱女陳鳴珂妻年二

十三子於奎甫三歲夫亡氏痛哭欲死其父勉

以立孤乃止於奎長娶貢士莊重女僅三年而

奎又夭姑媳哀慟營葬畢爲其前後三世立祭

產於祠永祔血食乃擇死日至期姑媳並梳櫛

焚香展拜相對自縊死

翁應璣妾葉氏

按福淸縣誌葉氏粵東番禺人瑟江翁應璣妾

翁客粵娶之生二男一女順治己丑大兵入粵

璣及男女各自逃生氏恐出戶受辱自經死越

三日璣免於難奔歸兒女無一存惟氏懸屍在

梁顏色不攺璣抱屍而哭有二健兒過而傷之

助葬而去旬餘璣之市兒女認父而哭兵憐皆

還使帶歸後女配博羅諸生余大鶚二子回閩

依嫡母陳撫養

吳毓琮妻官瑤玉

按福淸縣誌官瑤玉三山明經官懋功女順治

間歸玉塘吳毓琮夫亡玉伏屍哭曰丈夫如此

無以妾爲也殯畢遂引刀自刎爲親者救奪不

得死破磁刲喉幾斷又不得死乃以金釵折吞

之復裂素自縊手弱不勝又不得死遂絕粒十

八日乃死年二十有四

楊日遇妻吳毓礎

按福淸縣誌吳毓礎玉塘人諸生吳臨璣女歸

明經楊元倓子日遇夫死屬纊畢卽扃戶自縊

眾排闥救之翁姑父母寬譬百端皆不答祇灑

淚而已家人防之密不得死乃陽爲不死者狀

飲食自若時當暑夜暴熱與姑同宿爲其姑扇

姑安寢潛起自縊姑急起覓火鑪悉淋以水

比得火而气已絕時順治庚寅巡按禦史王應

元請旌

何所獻妻林氏

按福淸縣誌林氏東瀚人順治間適時和裏龍

田靖江長史何英才仲孫所獻獻死尙未殮林

卽自縊

翁﹠﹟妻兪秀官

按福淸縣誌兪秀官平北裏諸生兪長祚女瑟

江翁﹠﹟妻順治間夫遊學秦川客亡訃至兪舉

刀自刎僕地頃之而蘇曰造次未及肅拜翁姑

乃命盆水濯去血污探喉抽筋絲絲洗滌觀者

毛竦遂整衣出拜翁姑起入室至雞鳴仍割其

喉血盡气絕至午復蘇恚而泣曰何一死之難

若是乃裂帛自縊力弱不繼兪母至呼母曰助

兒半臂使兒早見翁郎也乃絕

髙彥寵妻李宋

按福淸縣誌李宋平北里人年十八歸瑤江

髙彥寵順治辛丑海寇突至犯境氏被系縲至

白鶴賊迫之登舟躍入波心而死白鶴距瑤江

五里許屍不隨潮倒流至所居江頭家人獲之

尙抱幼女在懷容顏不攺觀者皆嘆異年二十

有四

何師稷妻鄭氏

按福淸縣誌鄭氏何師稷妻稷亡鄭絕粒十八

日不死遂雉經年二十七

方捷武妻余氏

按福淸縣誌余氏諸生余際亨女年十七歸方

捷武成婚僅五月而武病亡氏卽自縊於牀祖

姑救蘇復以小刀割其喉臥牀不食死

林大升妻鄭氏

按福淸縣誌鄭氏諸生林大升妻丙申東南有

海警檄騎千餘入援徵索無已大升代父受辱

歸而盡燔所讀書畱字衣帶與父訣曰日後士

禍當不止此潛入積翠亭自經死氏視夫殮畢

至文廟哭拜訴其夫冤死狀伏地不起扼吭而

絕

何徳坦妻林氏

按福淸縣誌林氏何徳坦妻寇亂氏與夫踉蹌

逃避及白水湖賊追且至告其夫曰君速行勿

爲妾所累乃抱石沈湖而死

林百驎妻黃氏

按福淸縣誌黃氏林百驎妻驎溺死氏撫膺痛

哭爲夫殯殮畢引刀自刎血流數升气絕復蘇

乃取鐵筋刺入喉傷處攪斷喉根而死年二十

有三

李道先妻陳氏

按福淸縣誌陳氏李道先妻夫病求速死氏許

以身從夫婦提攜而出至大井傍以繩共束其

腰相抱投井死

嚴孟蘭妻林氏

按福淸縣誌林氏孝廉林時應長女適孝廉嚴

宗望長子孟蘭蘭得疾林割身肉和藥以進及

死號慟欲絕取碎金吞之嘔血數升而死時年

二十

姚文瓊妻劉氏

按福淸縣誌劉氏姚文瓊妻瓊鬻香爲活道過

薛港海寇至索裝無所得截其首而去舁屍歸

氏舐其夫血吞之縫布爲首綴於頸以殮請伯

氏次子爲嗣盡鬻衣飾葬夫淸明奠墓所哀慟

異常歸屑銅咽之竟死時年十九

郭紹唐妻陳氏

按福淸縣誌陳氏郭紹唐妻生子肇斌方三歲

而唐沒氏撫子成立值內遷子病亡氏葬子於

邑南回至白水湖赴水死

髙暢夫妻林氏

按福淸縣誌林氏髙暢夫妻年三十無子庚子

秋海寇劫髙族火延宗祊暢夫大喊殺賊賊眾

反攻之爲所殺賊退氏抱夫首泣告宗老曰夫

爲祖宗殺賊死祖宗亦憐之願宗老爲夫穴氏

從夫地下當相爲厲鬼衛宗祊也遂投繯而死

翁長羲妻鄭氏

按福淸縣誌鄭氏諸生翁文炳子長羲妻夫病

亡抱屍大哭曰君遲我時翁肄業三山聞訃馳

還次日服成氏以頭觸柱血濺數尺絕飲食日

夜捶胸哭失聲胸赤墳起如是十三日遂扃戶

投繯而死

張祈之妻葉氏

按福淸縣誌葉氏孝廉張可仰子諸生祈之妻

己亥春於歸隨夫翁之建寧縣廣文任所一年

夫病刲股和蓮實湯以進夫死檢服飾以遺姊

弟又封識書物寄諸母弟乃泣拜翁姑曰自去

春於歸隨夫間關千里實圖承歡菽水今所天

旣喪無地可容不敢視息苟活行且訣矣拜畢

遂就苫次寢不食閱三十日而死年二十有一

周子映妻林氏

按福淸縣誌林氏廷元林朝龍女周子映妻庚

子臘海逆變作氏被擄入舟中乃密囑同難者

曰吾且死幸爲吾語兄弟好視吾八齡稚兒吾

死後吾屍隨歸裏耳語畢投水死閱三月得其

屍於海嶕膚髮不壞衣履如故及舁至家臨殮

鼻尙涕流見者大異

魏氏女

按福淸縣誌魏氏女受聘於尢溪黃金理未嫁

而理沒女年十六聞訃易縞素別父母抵黃門

至理殯所撫棺﹠﹟踴袖出祭文以奠一慟而絕

頃之復蘇及夜引理旌帛結頸懸欞上身傍於

榻拱手端然而死順治十六年巡按禦史成性

具題奉旨旌表

吳氏女

按福淸縣誌吳氏女受聘於施延哲將請期而

哲病亡訃至女哀請奔喪拜哲父母於門內更

素衣往拜施郎墓及返夜自縊救蘇隨嚼蘭根

食斷腸艸水漿不入口者十三日臨死家人具閨烈部列傳六十一皇淸十一

蘇娘

按仙遊縣誌蘇娘本縣儒學教諭鄭燠女燠甲

午公車北上乙未城陷女被執不辱被殺於龍

門下身無完膚燠歸以聞有司共旌表

羅子珣妻鄭氏

按仙遊縣誌鄭氏邑庠生羅子珣妻金沙鄭士

章女年十七歸珣敬戒無違珣死無子氏年二

十七訣以十日爲期期至族黨俱生奠之氏拜

慰翁姑辭妯娌禮諸族黨從容就死事聞於官

旌表

蘇元遠妻陳氏

按仙遊縣誌陳氏蘇元遠妻郡庠生蜚聲女夫

亡姑老孀居克盡婦道乙未城破投井死

黃衝甫妻張氏

按仙遊縣誌張氏黃衝甫妻同夫避難邑中城

破夫婦俱被執氏罵不絕口死之

陳日京妻吳氏

按仙遊縣誌吳氏儒士陳日京妻萬善裏碧潭

吳復初女賦性端敏足不出庭戶京舌耕爲活

四壁蕭然二親俱垂白氏晝夜勤女紅以助饘

粥積錙銖以備老族鄰推爲孝婦乙未城陷服

藥而死

林茂烈妻陳氏

按仙遊縣誌陳氏善人林茂烈妻功建裏陳臺

衡女歸林敬執婦道姑施氏病篤刲股愈之乙

未城陷被執不屈劫之以刃神色不變遂死焉

陳龍光妻林氏

按仙遊縣誌林氏福州教授陳龍光妻端莊靜

一內徳咸備順治十一年臘月城被圍困乙未

元旦氏焚香告天拜祖曰城保無失邑之福家

之幸萬一不然必死無辱及城陷投井死

李瑄妻鄭氏

按仙遊縣誌鄭氏李瑄妻折桂裏庠生鄭引瓚

女性好潔年十八歸瑄飲食器用必自具人皆

以爲矯情乙未城被圍氏密藏剃刀二柄誓必

死城陷遂引刀刺喉婢奪之不及遂死

鄭國翰妻曾氏

按仙遊縣誌曾氏儒士鄭國翰妻翰慈孝裏畱

宅人曾孝廉崧之妹有母教頗識字乙未城破

氏攜幼子剡避難礪壁寨中路被擄氏厲聲罵

曰吾儒家婦義不從賊遂與子俱死

張鍾毅妻易氏

按徳化縣誌易氏張鍾毅妻丁亥之亂山賊入

寨欲擄鍾毅害之氏匿其夫於倉以身當之賊

系氏欲與俱去紿以飲食入室語人曰婦人可

爲賊系乎遂縊死

柯仲之妻殷氏

按安溪縣誌殷氏儒士柯仲之妻嫁未逾年仲

歿越七日殷自縊姑泣救之邑亂有材官朱姓

者彊委禽殷乃蓬跣衰服號痛於縣庭縣令徐

騰鯨憫其貞取橐金償解之越數日氏自經死

年二十有一

龍溪李氏

按漳州府誌李氏龍溪人順治三年大兵初入

漳郡與夫逃難相失爲亂兵所獲載之馬上過

南河投橋下而死不知其夫名

黃義妻郭氏

按漳州府誌郭氏龍溪人順治十八年彊寇夜

劫氏與夫黃義俱被擄至中途氏紿賊曰有我

在縶我夫何益不如釋我夫可備銀贖我也賊

然其說釋義還氏度夫去遠遂不行賊急驅之

曰逆賊我豈從汝耶賊怒遂殺之

朱傳妻林氏

按漳州府誌林氏龍溪人年十八適朱傳未有

所出傳卒於臺灣訃至林方歸寧是夜卽欲赴

水死母覺救之明日奔回家招夫魂而奠之妯

娌知其欲死也防之密林乃佯爲舉止如常忽

一日沐浴更衣閉戶投繯而死

魏士睿妻翁氏

按漳州府誌翁氏龍溪魏士睿妻年二十六睿

死氏日夜悲哭閱二十有八日梳洗畢詣靈前

拜哭隨入臥內自經死

鄒延年妻許氏

按漳州府誌許氏龍溪鄒延年妻鄒卒氏悲泣

不勝遂自刎死

鄭澤妻莊氏

按漳州府誌莊氏南靖人鄭澤妻年十九夫亡

有遺腹誓守孤旣而生女日夜痛哭旬日不食

而死

鄭曇妻李氏

按漳州府誌李氏龍溪人鄭曇妻曇死大祥日

慟哭絕食越七日而死

柯上迪妻郭氏

按漳州府誌郭氏龍溪舉人郭漸鴻女適禮部

主事柯願子上迪迪病氏親湯藥不懈及亡自

縊家人救之未幾縊死

歐諒妻劉氏

按漳州府誌劉氏龍溪儒家女也歐諒妻諒家

甚貧傭耕自活劉旣歸卽攜綆自汲備歷艱苦

會歲屢祲諒貸戍卒一金爲市販無以償被系

劉脫衣免之諒日爲人擔負受直以勞死劉負

土爲夫築墳旣畢泣謂姑曰兒不能復爲婦矣

有仲叔在善視之遂自經於冢下里人陳常夏

聞而悲之爲之傳

薛燕妻洪氏

按漳州府誌洪氏漳浦人年十八歸薛燕執翁

喪哀毀如禮夫病劇洪謂其母曰上無舅姑下

無子女有從夫死而已母一日攜菜幹相餉洪

泣曰兒與婿俱不食矣安用此未幾燕死洪遂

自縊縣令旌其閭

李忍妻蘇氏

按漳州府誌蘇氏海澄人李忍妻歸李期年忍

得暴疾將死命蘇曰余家貧無子若勉事後人

蘇哽咽不能對數日忍亡蘇令匠大其棺將殮

舉刀自刺姑奪之不死復自縊又救之其母私

謂曰死故夫易新夫俗固常爾蘇曰是固狗彘

而人形者也兒不能與若輩並因紿其母曰兒

有舅姑在不得死母還遂自縊

陳宜妻林姜

按漳州府誌林姜海澄陳宜妻善事舅姑家貧

紡績以助夫養夫病篤與之訣林曰君先行當

相從耳夫沒哀毀卒哭投繯死有司咸造廬拜

奠

曾合妻鄭碧娘

按漳州府誌鄭碧娘海澄人年十六適士人曾

合方十月而夫亡氏哭甚哀取其環瑱﹠﹟發及

綺羅華麗之物悉投之火朔望哭奠家人莫不

知其志及小祥祭畢閉戶投繯死

許良惇妻沈氏

按漳州府誌沈氏詔安人父勝爲廣東提督以

女適標員許貞侄良惇惇海澄人也氏爲婦方

八月而惇死遂服毒家人救之防甚密氏乃佯

自解一日忽自縊復救蘇不食七日而死

曾美妻鄭氏

按漳州府誌鄭氏海澄人年十七歸曾美甫數

月而美亡氏痛哭昏絕者數姑憐之特爲寬解

而氏日毀瘠十月初冬寒風颯至氏瞿然曰吾

去年以是月來初不意爾今吾夫幸有兄以終

父母餘年他無所累恐九原無侶旦暮入地下

共度此歲寒耳月之十日昨歲歸曾之日也氏

炙雞酹酒哭盡哀夜定闔戶俄而房中格格有

聲排戶視之已縊死矣

莊介夫妻謝氏

按漳州府誌謝氏南靖莊介夫妻介夫善吹簫

夫婦相得甚歡未有所出偶於月下打魚蛇嚙

其指明日遂死殮時謝砍額叩棺流血爲家人

所持越十餘日具禮服出拜翁姑求夫兄之子

爲嗣許之至夕家人寢畢解帶自經死

丘萬妻蔣氏

按漳州府誌蔣氏南靖丘萬妻夫死哀痛不已

時往夫墓哭其叔勸之歸寧答曰上無公姑下

又無子予焉得歸旣卒哭自縊死

鄭堅妻王護

按漳州府誌王護龍巖人適南靖鄭堅事翁姑

以孝稱堅病篤護衣不解帶久之夫亡閉戶自

經死

嚴姜

按漳州府誌嚴姜諸生以訓女長泰人年十一

忽吟曰蒲葦紉如絲盤石難轉移父怪而問故

答曰夢中得之父亡歸於王未幾王得髒病又

有終風之暴氏曲意事之未嘗少拂王死氏號

哭幾絕者數彊起爲梳沐畢殮盡哀七日自縊

死無子年二十有二嗚呼蒲葦如絲盤石難移

命也夫

張兆亨妻林氏

按漳州府誌林氏龍巖張兆亨妻亨患瘋三年

氏服事無倦容一日亨痛劇投井中林從之水

淺皆不死鄰人拯而出之逾月亨亡父令林攺

適曰兒不能也葬訖投繯而死

陳友妻廖氏

按漳州府誌廖氏陳友妻家貧不給事姑以孝

聞當國初兵興之際謂夫曰亂離景況擄掠不堪君愼

扶持老母勿以妾爲念倘有不測惟死而已值

官兵討賊湖西氏恐見掠遂投水死越三日顏

色如生夫感其義終身不娶

遊晏妻鄭氏

按漳州府誌鄭氏鎭海遊晏妻也晏素貧賤朝

夕不能自給氏以女紅資薪水一日晏病革謂

氏曰家貧子幼守節實難且汝年少我死可亟

嫁氏泣曰妾爲遊家婦當作遊家鬼豈有生同

衾而死不同穴者耶遂更衣嚴妝自縊夫前有

司旌表

李樂只妻謝二娘

按海澄縣誌謝二娘庠生李樂只妻石塘謝瑛

瑤女旣歸樂只常夜績佐讀夫病禱以身代夫

亡謝年二十三不食幾死期年歸與父母訣曰

願從李生地下父母告其舅姑防之怡然曰無

是也伺間忽自縊顏色如生順治七年縣令旌

之邑文學許濱詠謝烈婦詩曰經年血淚秋霜

冷千古貞魂夜月髙宿艸荒丘埋不得鴛鴦從

此逐蓬蒿

曹元瑜妻範氏

按寧洋縣誌範氏蓋洋人性堅貞無巾幗气年

二十歸庠生曹元瑜順治戊子兵亂氏被擄度

不能脫及暮恐爲賊污棄所抱子自經死顏色

如生

曹暲妻廖氏

按寧洋縣誌廖氏庠生曹暲妻年十七適暲其

姑亦廖姓孀居守暲性甚嚴暲生一子名應瑞

方𦇤褓暲又早亡姑媳孀居躬勤紡績以撫藐

孤至中葉姑耄家益貧糊口無策氏志益勵荼

苦備嘗種植不辭胼胝姑不忍其焦勞勸之他

適不從後數年姑謝世瑞稍長與瑞謀卜地葬

姑及瑞亦有室廖氏之心少慰順治初山寇作

亂氏母子被擄寇將殺瑞氏哭抱瑞頸同遇害

鄧成藩妻蘇氏

按寧洋縣誌蘇氏學正鄧成藩妻藩未仕時艸

寇亂蘇氏被擄於百級嶺之山巖誓不受辱分

必死涕泣祝天投萬石巖巖之半有藤棘絆系

恍惚之間得履實地頃刻還家眾皆異之後生

四子一子林爲楚雄府推官誥封宜人

羅一鶴妻陰氏

按寧化縣誌陰氏教授羅一鶴繼室幼好讀列

女傳年十八歸鶴而鶴已逾艾夫妻相敬如賓

及鶴亡絕粒半月而死禦史表其門

雷月孫妻伊好姑

按寧化縣誌伊好姑雷月孫妻也年十九美儀

容順治三年九月汀州新下大帥李成棟率萬

騎自建寧入寧化居民竄伏伊扶姑匿烏路峽

深山土窖中三日無食姑餒甚彊爲姑舉火適

兵移營隔溪魚龍村遙見煙從山谷起躡之遂

獲焉姑泣曰去此非汝罪當忍之伊不答逮入

舟理鬢肅衿了無怨色從容謂卒曰身旣屬汝

復何系爲卒欣爲釋縛自袒而刺舟至中流奮

身躍入白浪中卒度不可得以槊刀刺之越二

日屍見刃銳洞腹

賴恩海妻雷媚

按寧化縣誌雷氏名媚年十七歸賴恩海事舅

姑接妯娌具得歡心海性不檢以博塞蕩產家

徒壁立媚忍饑寒未嘗向母家索升斗以彰海

過一日泣謂海曰君儒家子當厚自磨濯今落

拓如此妾縱耐糟糠如君狼狽何海感其言始

發憤力學遂籍諸生顧豪宕成習每徵逐酒食

數窘急媚黽勉織作給之歷十載無怨辭而海

亦染瘵媚旣不孕欲擇嗣咸無願爲海後者海

旣死媚絕而蘇者再𨿽彊起治喪慘淡有求死

之色旣而告其兄雷駿鳴曰兄能告賴族擇一

嗣以續亡者妹當忍死剃墓艸耳久之媚知賴

氏無立嗣意遂哭訴柩前自經死族戚賢而哀

之使與海合葬於祖墓傍俾得祔食焉

羅養妻丁素娥

按寧化縣誌丁素娥官坊羅養妻也事舅姑以

淑令聞順治癸巳正月二十五日流寇突經其

鄕羅族男婦悉累系就道獨娥以艷逸不加縶

脇之偕行娥宅前臨大溪有橋俯溪甚峻娥抱

二歲女行至中橋忽躍入深溪中賊愕眙無如

何但羣駐而噪呼曰好婦女那得轟烈如許嘖

嘖惋嘆而去賊退求屍得之橋下深潭曲躬趺

坐手牢據地乃並女葬於橋之宅傍行者指其

墓莫不泣下

丘澍妻謝陵娘

按寧化縣誌謝陵娘泉下裏諸生丘澍妻陵娘

祖以明經仕粵之陵水子媳咸侍產女孫而字

曰陵志地也年十八歸丘性淳靜能忍人所不

能忍姑嚴事之備愉惋卽拂﹠﹟無慍色丙戌八

月田仰率潰卒將趨東粵道走建寧出泉下裏

居民駭竄陵之翁姑得騎先遁陵獨扶小姑躑

躅在後爲賊騎追及目其艷欲擁之上馬陵伏

地大罵賊知不可彊拔佩刀刺之中左脇未絕

語小姑曰死不可偃地彊起赴叢薄中解帶自

縊展兩手引帶死而弗釋南昌彭士望作溫泉

行曰錢塘潮信金風急尙書兵遁緣閩入間道

離披去僻鄕豕竄狐嗥猶肆劫其時泉下有幹

城倉卒鄕兵便迎敵鄕兵一散居無人喪亂初

經行不得賊徒得意便窮追好女驅連動千百

謝家有女名羅敷嫁得丘生名藉藉閨房年少

性幽貞兼有如花好顏色賊逼再三不肯前抽

刀一揮頭未絕小姑最小旁驚號起立還僵僕

無力賊去扶持帶血行倚樹援柯暫休息爲語

姑歸報阿兄從此人間當永訣殷勤自掛東南

枝奮脰王生死同烈世上男兒一死難遇賊殘

傷苦求活何如謝女獨從容已死得生生再擲

尙書者田海忠伯客死若敖餒無食尙書求宦

死燕門地下雷崖可相識雩都易學實陵娘行

云梨關八月艸木摧鐵騎如雲江上來紅裙繡

﹠﹟髑髏堆鳴弦一聲昏風哀陵娘生長名家子

嫁得夫君奇節士一朝亂卒忽縱橫山南山北

氛煙紫老翁猶擁後姑行小妹嬌持奔且止出

門岐別蒼黃銀鈿冰綃沈錦水提刀揮鞭呼

殺人踏落驚魂罩雙珥寺前髙樹枝琳瑯玉領

吹光堪比死惟知結彩報夫君地下董狐自有

史順治己丑教諭盛世楨縣令鄒鍾秀欲爲請

旌丘澍聞而具狀力辭其略曰旌典宜加其大

幽志務求所安亡妻義激一時僅完身事匹夫

之諒窮檐實多遇難憤死寧無湮沒若旌一遺

十獨幸爲慚且垂白在堂顯揚弗及而恩榮先

及其妻揆諸本懷無榮有辱死者有靈必非所

願於是鄒盛寢其議延津餘恩復遺以詩末云

靑天尙有明明月照見泉臺萬古心

丘九苞妻陳氏

按寧化縣誌陳氏丘九苞妻年十七歸丘二十

而苞死苞父以其年少無子又家貧欲其攺適

陳父母復勸誘百端至衣食不給身無所容意

其或當從順遂議嫁苞父已納財陳聞之舉聲

一號僕地幾絕旣而引刀截髮矢曰必如此命

盡今日議遂寢未幾哀死

羅茂端妻魏敬娘

按歸化縣誌魏敬娘柳楊李坑魏棲松女凹頭

羅茂端妻也孀居二十餘載順治五年八月流

寇至凹頭氏被擄卽大聲罵賊賊不會其鄕音

未覺行至途伏坐道旁不動賊持刀挾之同系

者勸之行曰吾孀居茹素二十餘年安肯受辱

於賊耶任殺我而已賊見不可屈殺之極其慘

酷鄕民不能以其事上達人咸哀之

廖氏

按歸化縣誌廖氏沙邑庠生某妻年少美姿容

順治七年山寇竊發民甚苦廖逃匿山中爲沿

剿參將龍得云邏卒所獲得云艷其色欲犯之

不屈龍怒曰若不從卽齒吾劍廖拒之愈厲挾

歸至縣城南賴生宅乃出奇服玩飾誘之廖惟

絕食涕泣龍復劫以威鞭撲交下苦楚備至欲

就死則禁錮甚密一日乃紿曰我不可以威劫

但可以禮屈若成禮則從矣得云大喜如其言

廖乃艷妝捧杯勸酒得云喜過望不覺大醉健

兒扶就寢輒酣睡廖竟入得云臥室扃扉作伴

睡狀俟人靜以行纏自縊死夜半得云驚寤索

廖不得蹶然起撞廖屍呼燭視之屍懸跣一足

得云怒刀欲砍已而惻然擲刀於地邑庠生

賴世澄憫其節貯以棺命僕舁瘞城南丁坑對

山之麓

謝兆基妻揭員娘

按歸化縣誌揭員娘揭喬衡女蓋洋謝兆基妻

衡死繼母楊氏年二十有兩月身或逼其嫁員

娘力全之楊得生子成芳隨沒員娘撫幼弟成

立家蓋洋無子順治四年十月賊劫蓋洋兆基

遇害員娘抱夫屍大哭罵不絕口賊並殺員娘

吳可章妻梁氏

按歸化縣誌梁氏邑民吳可章妻年二十餘丁

亥十一月廣寇攻城內外炮聲如雷氏約諸妯

娌曰城潰我等當自計誓不受辱至午時唬聲

震地氏疑城破遂自縊室中鄰里上其事表之

曾惟道妻江氏

按歸化縣誌江氏孝廉曾惟道妻惟道邑柳楊

大陂人國朝初羣盜蜂起惟道挈家避亂黃牛寨順治六

年賊攻破寨江被執義不受辱賊持刃劫之江

怒目叱曰予身可殺不可辱肯向賊奴求活耶

促之行坐地﹠﹟罵愈厲賊憤遂殺之

丘與長繼室吳氏

按永定縣誌吳氏丘與長繼室名淑祥通翰墨

乙卯城陷自縊前丙戌之難與長前妻吳氏曁

二女稱三烈吳氏又繼之

王賡臣妻簡氏

按永定縣誌簡氏王賡臣妻年十九夫服賈客

死櫬歸氏慟哭委地起而捧香鑪號曰魄歸閭

神歸室妾亦與爾同歸地下遂沐浴更衣入室

自縊

林登縉妻張氏

按永定縣誌張氏林登縉妻年十八夫病革憐

其少囑勿守夫死姑防之氏伺隙投繯死

陳周四妻髙氏

按邵武府續志髙氏陳周四妻順治戊子爲郭

兵所擄負至對岸石﹠﹟其下深淵莫測氏卽投

崖死越三日屍浮出原墜所面色如生

朱子長妻蕭氏

按邵武府續志蕭氏朱口蕭徳亮女朱子長妻

丙戌秋避兵於椒坑兵破石輞路經其地氏抱

子被執因賺之曰我抱兒不能走汝若抱之願

同行卒信而抱之氏乃投身深池兵亦隨擲其

子子母俱滅

馮肇先妻楊氏

按邵武府續志楊氏福山保女適石輞庠生馮

肇先三載值兵興避難於南石寨寨未破時預

訣姑嫂將所佩釵環分給諸人以銀鐲托嬸付

交肇先曰我爲君死善﹠﹟遺物以當永訣言畢

翻身投崖而死

謝經靜妻鄒氏楊

氏附

按邵武府續志鄒氏在城北隅人交溪保謝經

靜妻順治丁亥郭天才麾下兵執之不從於林

間裂襟自縊子二人應彥爲兵擄去應傑病死

傑妻楊氏歸傑甫數旬見姑死叔俘翁以憤歿

度無所依遂盡貿所貯以治喪喪畢自縊

童光美妻丁氏

按邵武府續志丁氏信義保某女嫁龍湖保童

光美有殊色年十七爲魯兵所執逼令從己大

罵不屈兵以威劫之復以好言誘之氏怒罵益

力縛之馬前百端恐嚇終不可奪遂殺之

謝九升妻李氏

按邵武府續志李氏在城人幼知書年十四適

交黃坑庠生謝九升順治戊子郭兵焚掠各鄕

將至其地舉村逃竄氏亦隨叔九進同走僅半

里許兵勢急叔欲負之以逃氏不可曰叔但速

行毋以我故累叔倏忽回顧氏已投身溺於深

池矣

聶齊妻何氏

按邵武府續志何氏將樂崇善人美丰姿年十

九嫁梅林聶齊齊貧夫妻相得無間越三載夫

爲虎所噬氏亟募鄰人追之得屍卽以所服白

衫拭血痕殮畢出所有供葬事以所餘分酬諸

人乃服其血衫爲裏衣或戒以不祥氏不答入

內自經死

虞閏四妻黃氏

按邵武府續志黃氏古山虞閏四妻順治五年

江寇入境大肆剽掠氏爲寇所獲悅其色欲逼

之義不受污抱子觸地而死是後更靜月明之

夜每見一女子亭亭獨立

江南妻陳炫

按邵武府續志陳炫邵武界首人華暘之女江

南妻也能讀書識大義辛卯正月寇從潭陽

至氏投河蒼頭周文順拯之乙未六月寇復來

驟入其家驅氏行弗從眾寇刃叢氏頸迫之亦

不行寇彊負之氏嚙斷其耳以血唾之寇貪其

色終不加害氏大罵不絕遂殺之寇首聞其烈

狀索負者誅焉時年三十旌表

張祈妻葉氏

按邵武府續志葉氏名進端福唐葉君節女明

太師文忠臺山之曾孫也性聰穎淑愼喜讀書

蠶杼鍼黹涉之卽工君節與氏翁張山只故同

硯席張生長子祈與進端同歲因以婚姻請君

節諾遂委禽焉會山只秉鐸綏安而海氛告熾

阻隔逾數年比祈稍長補邑弟子員有聲歲庚

子就試三山撤棘後辦具擇吉親迎明年春載

婦而西謁父翁於黌署行廟見禮時姑先卽世

葉旣爲婦卽卸妝操作𨿽瑣屑力勞弗辭孝事

翁伉儷相得每夜與祈分燭觀書漏數下始止

無何祈以下帷攻苦不勝瘁又以兵叛之歲立

泮池中寒侵腠理旋染瘵疾山只遣祈靜攝於

城西之瑯園內外暌隔積有時日蒲節後病寢

劇不得已輿歸便湯藥葉見夫瘦形憂甚兢兢

侍﹠﹟幃衣帶不解二十餘日叩天密祝刲臂肉

雜蓮實烹進之祈啖疑曰玆蓮實也胡葷气觸

鼻乎卻弗食婦祕不與語忍痛趨蹌如故漸而

創陷欲潰血漬衣婦易衣復前覺者惟女奴耳

未幾祈亡哀慟號擗水漿不入口三日夫之姊

及家媼百計勸之俱弗應越日成服遂以遺奩

故服分貽夫姊夫弟餘者以給家媼臧獲又寫

書緘物寄訣於己母弟手紉襚衣戒襚斂勿用

男子令家媼扶出拜翁曰婦不得爲翁媳也幸

叔長婚期在卽菽水將有賴稍慰矣言畢返苫

次臥於柩側不哭不言手挽柩環聲咿嚶不絕

久之﹠﹟然眾疑其死矣忽起而謂人曰吾家差

魏三來詰朝日午魏三果來自福唐賫其母弟

之書至榻前葉啟函閱之嘆曰母亦不諒我乎

越二日丙夜忽又朗語曰張郎在此雙鶴翔舞

路列紗燈似迎我者俄而气絕祈死在六月二

十三日距氏死方一月夫婦年俱二十一有司

旌表

張新甫妻晏氏

按邵武府續志晏氏裏民張新甫妻奉姑嫜菽

水甚歡戊子土寇猖獗氏爲亂兵所獲不污伏

刃自殺時年二十有二

廖愈達妻李氏汪氏張氏附

按邵武府續志李氏大田庠生廖愈達妻丙戌

九月大兵至達於病中先期挈家登寨李與達

妾汪氏張氏皆有殊色並自相誓曰國破家亡

玉石俱毀兒女子決難自全迨破石輞李遽投

崖達與汪張他遁爲兵所﹠﹟喊殺震驚張踵李

自盡未幾達捐金得令箭以防身汪從容告達

曰妾所以後死者扶君病故也今有令箭君可

全生以奉翁姑矣卽撒手投崖身激石齒轉轉

相觸筋骨俱糜逸民某傳其事

章云漢妻聶攀姑

按光澤縣誌聶攀姑李子章次子云漢妻也年

十八適云漢甫數月遇亂避居西鄕寇至氏徒

行避之被執脇同去不從遂砍之氏厲聲罵曰

寧死不從汝行頭可斷身不可辱賊砍十一刀

而死里人同難者匿榛莽中竊見寇退云漢殮

屍歸葬

李思爲妻曾氏

按光澤縣誌曾氏庠生李思爲妻順治庚寅七

月避寇莊上寇猝至被獲不從潛入田間縊死

郭正玉

按光澤縣誌郭正玉許字何國權權病歿正玉

及笄方納采未幾聞訃奔喪撫屍哀慟袖出雙

指環與權分佩祝曰佩此以爲黃泉相見驗也

權屍陳一日肢體猶溫玉疑能復生取管引气

通之不活隨以湯沐殯殮哭泣拜奠闔棺畢拭

淚謂權父曰玉生死不去何氏毋謂有異志也

請他日卜葬處畱一塊土安骨足矣翼日歸棄

脂膩廢飲食垢面蓬頭求死舉室防護之權父

命婢子來探玉蹙容相告曰我旦暮死以母弟

相守不離弗獲明志汝歸盍記我生辰爲誦之

郎君靈前冀可尋於地下也逾日婢又來玉云

婦儀有制年鞋進舅姑者遂刺鞋

閏烈部列傳六十二皇淸十二

楊偉妻齊氏

按建安縣誌齊氏邑庠生楊偉妻戊子之變夫

在外氏謂其女曰事至此逃將焉避與其被執

受污毋寧先死遂與女相繼投井

張夔妻薛氏

按建安縣誌薛氏郡庠生薛瑄女年二十適張

夔甫數月夔遘疾薛刲股禱神願以身代夔﹠﹟

撫棺痛哭不食八日而死

黃震妻馮氏

按甌寧縣誌馮氏庠生黃震妻順治十年賊破

大樂震與兄宮殺賊數人賊益至宮震鬥死馮

正立侍姑側曰毋傷我姑賊遂捨姑執馮去馮

紿曰事至此生死惟命然吾有所藏幸少縱取

以與汝賊許之馮入室闔門抽刀自刎賊破戶

入已死矣

黃以緯妻陶氏

按甌寧縣誌氏洛容令宗器女文學黃以緯

妻癸巳賊掠謝墩緯率妻子逃山谷中賊執緯

殺之棄屍巖下氏罵賊不已賊並殺之

遊侯度妻龔氏

按甌寧縣誌龔氏遊侯度妻順治九年山寇竊

發徧村焚掠氏少艾被執以刃不從罵賊死

王氏三婦任師尹母妹附

按甌寧縣誌王氏三婦者一婁氏一徐氏庠生

王公槐之妻妾一槐弟公翰妻陳氏也戊子克

城大兵入其家婁抱一子躍入井徐陳繼之比

鄰有任師尹母妹亦相繼死

張氏二婦

按崇安縣誌張氏二婦者將村裏張伯顯仲弟

素若妻胡氏若從弟步云妻丁氏也世亂均爲

山賊所掠驅之行丁氏投水死胡氏罵賊被殺

王新運妻李毓秀

按崇安縣誌李毓秀邑廩生王新運妻故民李

椿之女母楊氏丰楊裏中節婦也李未字時能

受母訓十六爲新運婦克宜其家壬辰歲新運

就試郡中李歸寧母家會山寇卒至避山中爲

賊丘迓所執抗志不辱飲刃而死新運誓不再

娶邑人義之

曁壽富妻江氏

按崇安縣誌江氏石雄裏幹溪鋪人曁壽富妻

年三十五而寡紡績治生寒暑不輟順治九年

冬山賊圍城七日大索附郭諸山江氏被執攜

十三歲女懷姐七歲子七生至佛領民捨中先

縊其子女隨自縊

周吉甫妻林氏

按崇安縣誌林氏周吉甫妻壬辰山寇四掠氏

以釵釧縫衣中方欲避爲所執行二里許躍入

深潭賊以爲死捨之浮沈水中遇鄰人救歸又

遇賊逼之行以昔所縫衣間物遺賊請早畢命

無辱吾身賊不聽奪賊刀自殺其族人有同時

被執者逃歸言其事越七日收殮面色如生

彭澤民妻曁氏

按崇安縣誌曁氏彭澤民妻丙戌寇逼石雄氏

手抱幼子自縊深林中越數日族人葬之

嶽堯時妻丘氏

按崇安縣誌丘氏邑諸生嶽堯時妻壬辰六月

山賊王文肆掠大安夫婦被執堯時罵賊責以

大義而死氏殉焉

楊二浩母洪氏

按崇安縣誌洪氏小洋農家婦也同子楊二浩

並爲賊所執賊索二浩金畱氏爲質氏語浩曰

善事汝父吾死矣罵賊不辱賊磔其軀

藍繡妻謝氏

按崇安縣誌謝氏邑廩生藍繡妻避寇鼓子巖

爲寇所執逼之不從手抱周歲子奮身投巖下

子母俱斃眾爲立碑其下邑人爲之繪圖賦詩

縣令申請旌表繡終身不娶

丘世震妻吳氏

按崇安縣誌吳氏石舊裏黎口民丘世震妻年

二十爲賊所執誘之吳曰頭可斷身不可辱遂

飲刃而死時駐鎭曹公勒兵黎口悉其事表之

曁丙一妻王氏

按崇安縣誌王氏大安民曁丙一妻年十八夫

亡撫遺腹子守節丙戌之亂兵至其家自縊族

人葬之

彭鶚薦妻周氏

按崇安縣誌周氏石舊里人邑庠生彭鶚薦妻

薦授經遠出氏奉姑家居己丑年山寇四掠姑

病氏扶之出避被執於途請曰姑老矣寧殺我

逼之不從遇害

江有祿母何氏

按建陽縣誌何氏江有祿母素性端﹠﹟寄居邵

屬梅裏順治壬辰秋山寇陳徳容掠其地氏逃

避遇賊迫之使行氏曰此足一移便非人賊引

刀懼之氏詈罵不絕曰命可棄身不可辱吾豈

從賊者哉賊遂殺之

範庸妻吳參娘

按建陽縣誌吳參娘崇化人範庸妻家貧事姑

孝且勤越數月夫亡順治乙未土豪陳瑞巖聞

其少艾謀娶之姑懼欲許氏度不免紿姑曰媳

無子當去且得資可養姑餘年遂攺妝出拜姑

及夫靈慷慨就道姑駭甚入門出袖刀殺巖未

遂氏忽顚僕巖異之遣還一見姑而目遂瞑蓋

當攺妝時已服毒矣鄕人立碑紀其事知縣錢

民瞻序之

金鉉妾勝娘

按松溪縣誌勝娘眞中丞子金鉉妾鼎革初眞

氏全家被逮鉉亦被殺勝娘大哭曰吾必從主

君於地下卽躍入水死

有北妻葉氏

按松溪縣誌葉氏邑人有北妻丁亥之變同夫

匿鄭墩山廠突遇遊兵肆掠見氏色甚麗將污

之遂殺其夫而抱氏於馬上氏憤躍下大罵不

從賊殺之

張守符妻江氏

按壽寧縣誌江氏坊二﹠﹟民張守符妻年三十

一順治戊子白頭變亂大兵克之發兵搜山氏

及六歲侄被執兵欲污之不從意決一死計紿

兵至城始許成配及逾東郊溪頭嶺置侄道旁

奮身投崖而死

林公興妻符氏

按壽寧縣誌符氏林公興妻年二十六有淑徳

順治己丑土寇據福安大肆擄掠遠近悉爲所

害氏被執彊污不從投河死

林朝綱妻李鳳姑

按壽寧縣誌李鳳姑林朝綱妻有姿色順治戊

戌彊寇王撈天作亂統賊夥二千餘人掠洋海

村氏被執賊首欲污之不從復囑同擄婦百計

引誘終不能屈以美衣加其體彊合﹠﹟氏怒大

罵不絕賊剖其腹支解之投屍河中

易閨超

按廣東通誌易閨超生員肇文女年十八未字

順治四年叛兵羅士璧掠城市肇文被執閨

超自縊死

何月客妾譚氏

按廣東通誌譚氏香山人把總何月客妾姿容

絕世不妄言笑時鄕徙寄寓順徳碧鑑津口月

客從戎戰死輿屍歸氏號泣躬含殮入室沐浴

擬自裁婦嫗環守之曰姐奚自苦主翁死不可

復生爾非正室固可別爲計也氏手摑其口曰

無多言徒污人耳淚交睫下越日家人方聚泣

繐幃氏疾馳伏橋上哀呼投水而死橋上下觀

者如堵莫不嗟吁泣下

黃河妻程氏

按廣東通誌程氏南海金利黃河妻順治癸巳

被賊掠氏曰寧受刀不受辱罵賊不絕遭殺於

石湖塘

霍云客妻崔氏

按廣東通誌崔氏太學生霍云客妻夫亡撫子

廷祚歷官參將皇師恢粵兵至三元裏氏與乳保楊氏抱四歲孫觀

長赴水死祚歸尋母骸不獲刺血書木主與父

合葬

黃鶴仙妻盧氏

按廣東通誌盧氏番禺進士黃鶴仙妻庚寅大

兵入城氏被執眾操刀欲脇去不從旁觀者曰

事勢至此隱忍待贖庸何傷氏曰吾身爲命婦

名節所關豈爲若輩辱乎有死而已遂投火而

死

陳子晉妻莫氏

按廣東通誌莫氏連州陳子晉妻夫亡守節事

姑李氏祖姑張氏均盡誠孝祖姑病篤躬侍湯

藥弗離左右丁亥寇至將臨城其父母買舟遠

避使人迎氏與俱氏抱其幼子相付曰幸爲我

善保持之吾有二老姑在義不同去生死惟命

也及賊破城遂投井死

徐基妻吳氏

按廣東通誌吳氏海丰人諸生徐基妻庚寅冬

兵克城擄氏欲污之堅執不屈被殺兵嘆其烈

埋之仍書木牌署其上曰烈婦徐秀才娘吳氏

屍在此其夫徐基亦終身不娶

郭淩漢母盧氏

按廣東通誌盧氏始興廩生郭淩漢生母己丑

八月流賊寨被圍盧厲聲罵賊赴火自焚死

林象鎔妻陳氏

按廣東通誌陳氏林象鎔妻海丰人歲丙戌年

十九佟部院統兵入粵道經其鄕兵欲污之氏

不從自盡

馮夢蓮妻霍氏

按廣東通誌霍氏南海人郡文學馮夢蓮妻甫

笄歸馮事翁姑孝順治丙申冬歸寧母家適海

寇起爲掠去舟至橫流賊欲逼之氏厲聲罵曰

吾尙書孫婦豈從汝賊乎賊怒欲兵之引頸就

刃賊復置刃旣而紿曰吾有女方五歲攜來與

我母子相見卽從爾賊喜往尋氏卽奮身躍入

海死康熙七年學使請旌表

黃鼎甲妻藍氏

按廣東通誌藍氏龍川人黃鼎甲妻寓長樂城

陷負幼子滿幼女淑英投深淵溺死

梁仕昌妻黃氏

按廣東通誌黃氏花縣人梁仕昌妻居郡城順

治七年兵圍廣州與弟士龍訣曰吾姑不出城

我萬無出理城破當求我井中又謂其夫曰事

在旦夕君宜與子逃吾計決矣次日城陷遂服

嫁時禮服躍入井死

蘇秩妻張氏霍

氏附

按廣東通誌張氏蘇秩妻順徳人署陸川訓導

美嫡母年十八歸蘇事姑謝氏甚孝夫四十無

子納妾霍氏生美張愛之如己出迨美任陸川

家居石頭氏與妾霍舉家爲賊所執霍囑其僕

曰速備金贖老姑吾誓不爲賊污言訖赴水而

死張年八十亦罵賊遇害時有婢亦同死

周子顯妻黎氏

按廣州府誌黎氏東莞人周子顯妻諸生翰蕡

母事姑祁氏至孝姑八旬多病且日篤氏侍湯

藥三月不就寢姑沒泣血三年未嘗見齒偕夫

隱居仙溪灌園自給山寇至罵賊自刎其季孫

肅侄孫猷赴救亦爲賊所害

陳基砥妻許氏

按廣州府誌許氏新會孝廉許泓女歸陳基砥

順治間兵徵其鄕氏方有幼子在抱被擄至省

寄語其夫贖子家人至許大哭持子付之曰吾

所以忍死含羞者以夫無他子存此爲後計耳

今有所屬吾事畢矣明晨往則已死井中

丁有儀妻陳氏

按廣州府誌陳氏浙江烏程人陳端女適丁有

儀儀家山陰爲明季番禺典史倡隨和睦出自

天性人皆賢之庚寅大兵環困廣城氏謂夫曰

孤城無援其勢必破生死期共耳未幾城破倉

皇入城隍廟避之而儀爲兵所執曰有金貸汝

死儀因呼救氏抱一歲兒從鼓腹中躍出盡以

其所懷金與之求免死氏年少有殊色兵喜而

謬許之以組系儀頸謂曰不如是更恐爲他人

所得也於是牽之甫出廟卽刺之於地下儀猶

目氏已不能言矣氏乃棄兒伏屍大慟且詈曰

汝得吾財復殺吾夫吾夫婦死必有以報汝兵

笑以好言慰之罵更甚威之以刃不顧又一兵

語氏曰彼殺汝夫者故不從今捨而從我何如

因手引氏臂使起氏口嚙其手復大罵二兵知

不可奪相與共殺之被傷更慘越三日棄兒猶

匍匐屍旁吮其乳過者見之無不淚下

李仲珍妻何氏

按廣州府誌何氏新會泗人新寧諸生李仲

珍妻順治甲午之變何年二十六兵驅之下船

何兩手據地大罵不絕兵彊之力掙脫投鰔魚

嘴河而死

戴王言妾鍾氏陳氏

按廣州府誌鍾氏陳氏並南海庠生戴王言妾

也言素不飲酒庚寅大兵入城先日二妾設酒

款言言曰予不嗜酒此舉何爲二妾曰城將破

矣妾等不貽君辱今爲君永訣遂相繼投井死

蕭若辰妻林氏

按廣州府誌林氏東莞人侍禦培孫女死難推

官洊之妹也適蕭若辰鼎革時夫婦爲亂兵所

執氏紿兵曰釋夫歸備鏹贖我兵從之夫歸氏

大罵不辱立死刃下

黎斯覺妻陳二娘

按廣州府誌陳二娘石岡黎斯覺妻戊子爲賊

所擄二娘抱幼子不行賊並兒殺之斯覺感激

終身不娶

衛婦翟氏

按廣州府誌翟氏東莞人適衛某少失所天順

治間黃麻園賊墩頭獲氏至大望巷欲淫之

語之曰從則釋汝氏憤激不從罵不絕口拾石

塊擊賊賊怒剖其心而死

楊春魁妻胡氏

按廣州府誌胡氏新會古勞楊春魁妻甲午之

難胡氏赴井死其子與幼女殉焉

黃元嘉妻曾氏秀

葵附

按廣州府誌曾氏南海生員曾道約長女年二

十適郡諸生黃元嘉僅八閱月丙戌之變夫婦

自經死氏遺囑媵婢馳告父母皆以義理爲慰

婢秀葵見主盡節亦自經死

翁萬可妻張氏

按廣州府誌張氏新會許家奴翁萬可妻可傭

保於譚譚有優伶呼可隨入北洋賊寨演劇適

官兵搗賊巢可死焉張聞變同翁姑尋至寨所

求可屍不得歸絕飲食哭不欲生姑從容勸慰

之張惟飲泣而已卒哭日遂以縫衣綫結繩自

經死

吳恪甫女

按廣州府誌增城吳恪甫女年未笄性貞靜工

女紅大兵臨境有悍卒突入圍寨女驚走父被

執女懼逼辱遂赴水死

勞貞娘

按廣州府誌勞貞娘新會人少孤性狷潔順治

甲午秋聞李定國殘賊嘗語其姑姊妹以死自

誓及寇至貞娘遂投水死

古周平妻李氏靈

娘附

按廣州府誌李氏新會古勞人古周平妻甲午

冬李定國圍古學李氏更服肅拜辭於周平

赴井死其女靈娘亦死焉

霍黃裳妻羅氏

按廣州府誌羅氏南海庠生霍黃裳妻同知羅

紳孫女歸霍事翁姑至孝丙申海寇焚石頭

鄕系氏至船欲犯之氏號泣厲聲大罵以首觸

賊縛斷亟赴水而死子女二人亦同死焉

梁學章妻謝佳娘

按廣州府誌謝佳娘新會人年二十歸梁學章

甫閱月章渡河溺焉氏撫膺哀號寢食俱廢旬

日嘔血而死

利女

按廣州府誌利女者新會諸生利應昌女也丙

戌寇掠城西濠獲利女利女紿曰吾多簪珥藏

某井畔領將軍臨取之乃引至井旁遂自投而

死賊退應昌歸迹其女在井中面目如生時新

被寇不能致棺衾收置衣箱中瘞於雙節蕭莊

墓傍

馬伯奇妻吳氏

按廣州府誌吳氏連州馬伯奇妻丁亥土寇薄

城氏偕夫攜子避亂九陂夫與子旋被戮見夫

罹難恐墮賊手遂引刀自殺

容昂霄妻麥仙娘

按廣州府誌麥仙娘新會河塘容昂霄妻順治

戊子寇掠河塘氏被擄至步海邊赴海波湧

身浮兵急下出之氏力脫遂沈死翌辰屍浮水

面溯洄不去鄕人撈葬立廟祀之榜曰麥仙娘

廟祈禱輒驗

林宜逢妻陳氏

按廣州府誌陳氏新會人郡學生林宜逢妻宜

逢扶母避難官廨陳氏罷病不能從悍兵閉之

空室陳解行纏自經死

張嘉立妻吳氏

按廣州府誌吳氏新會張嘉立妻年二十五夫

爲賊所殺突至其家見吳美欲污之吳大哭罵

不絕口賊怒以石磨壓死之

魯氏姊妹

按廣州府誌魯氏姊妹新會庠生魯鰲妹也長

年十八次十六皆有殊色甲午兵變入其家殺

魯鰲欲彊污其妹妹同聲大罵兵並殺之

古嘉賢妻勞氏任氏附

按廣州府誌勞氏新會人古嘉賢妻甲午之難

勞氏與其姒任氏赴東池或救之勞曰毋救我

死爲幸竟與任氏並二女赴西池死

魯赫妻徐氏李

氏附

按廣州府誌徐氏新會人庠生魯赫妻年二十

八遭甲午之變夫被擄徐從容語兵曰吾夫已

瘦斃殺之何爲苟捨之則妾之身家皆公有也

兵然之踞其家徐密告夫別竄屆晚兵逼污徐

抱幼女大罵拒之兵怒殺徐又逼其妾李氏李

亦大罵死

殷奕煌妻廖氏

按廣州府誌廖氏東莞人郡庠廖作魯女適殷

奕煌事舅姑孝謹歸三年煌死氏誓以死殉水

漿不內口舅姑曲爲寬譬志不可移越四日衣

故衣衰絰以煌所遺錦帶自縊死年二十四

彭孫謀妻趙氏

按廣州府誌趙氏東莞人彭孫謀妻孫謀貧而

好學氏紡績佐之夫病逾年日侍湯藥不倦瀕

危吁天願以身代及亡自經死年二十三與殷

奕煌妻廖氏同裏死相距兩日

樊應元女阿珠

按廣州府誌阿珠番禺舉人樊應元女也順治

丙戌花山巨寇萬數蜂擁鄕鄕人與賊拒死

者甚眾阿珠年十六賊縶之逼乘牛與俱行阿

珠罵賊觸石被殺

張耀思妻徐氏

按廣州府誌徐氏新會張耀思妻年二十二被

賊擄度不可脫投井死

張先初妻區氏

按廣州府誌區氏新會人張先初妻歸張七年

鄰右不識其面辛丑爲賊黃景緣擄去罵賊不

屈墜橋而死後撈其屍埋亂冢中久失其處一

夕其夫夢氏曰某地吾葬所也如言發之顏色

如生夫感其烈終身不復娶

亞安

按廣州府誌亞安尹振明女新會人年十六順

治壬辰被兵擄不辱縶至田稔村殺之

楊苑我妻伍氏

按廣州府誌伍氏新會人適楊柏相子苑我被

賊擄赴海而死其屍溯流歸鄕浮沈門外家人

收瘞之

吳細權妻林氏

按廣州府誌林氏新會人吳細權妻歸三日夫

妻俱被賊擄賊殺其夫欲畱氏氏抱夫屍大哭

不釋並爲賊殺見者無不泣下

周三妹

按廣州府誌周三可女三妹新會人年十五遭

甲午之變避難容家塘基爲兵擄紿兵隨行至

莫家塘基投深塘而死

衛崇敏妻黃氏

按廣州府誌黃氏番禺諸生衛崇敏妻性孝謹

姑陳氏年九十五氏晨昏定省調羹進食老而

不倦庚寅王師臨省不食而死年八十

陳奇姐

按廣州府誌陳奇姐新會人陳念其次女年未

及笄順治丙戌逆寇犯城擄掠郭外奇姐懼辱

於賊告母曰賊黨眾必不能全是固吾命卒之

時矣言訖賊至與其母黃俱赴水死

黃圭瓚妻黎氏

按廣州府誌黎氏新會人郡諸生黃圭瓚妻邑

庠黎夢鴻女年三十遭順治甲午之變與七歲

女英姬同被執自縊死

李洪圖女

按番禺縣誌李氏女父洪圖邑諸生丙戌臘月

大兵入城女年十六恐被污自經死同時有邑

庠生李伯飛弟某居仙湖街二女三妾相繼投

繯而死

郝載霞妻何氏

按番禺縣誌何氏大石何進士際泰之姑歸車

陂郝載霞五載生女而霞死戊子四月李成棟

發兵村何氏同二女自焚死

郭景相妻黃氏周

氏附

按番禺縣誌黃氏孝廉日寧女郡庠郭景相妻

僅生一女庚寅王師恢廣景相死之氏偕其女

投井死翁陽齡以長子子引啟嗣之收其骨合

葬於北門外牛眠岡翁銘其墓曰夫死難婦死

節白刃不回淵冰表烈同時樊良佐妻周氏及

女媳十餘口皆投池死

屈一鳴妻黃氏

按番禺縣誌黃氏屈一鳴妻氏性孝謹與姒梁

氏同事姑盡禮大兵入粵氏披髮赴水死後數

日其子尋屍葬焉

梁克持妻黃氏

按番禺縣誌黃氏梁克持妻順治庚寅大兵破

廣州先一日氏謂克持曰城破在旦夕君宜偕

幼子出避吾已決計有變當求我井中次日城

果陷遂取嫁時禮服衣之投井死

劉若纘妻李氏

按番禺縣誌李氏柏堂鄕李念忠長女年十八

歸庠生劉若纘未幾纘亡一子兆松甫三歲氏

撫教成人孀居四十餘年事翁姑以孝生死盡

禮癸巳大兵剿茭塘海寇蔓蹂各鄕氏𦇤孫出

避猝爲兵掠大罵而死

淩慧娘

按番禺縣誌淩慧娘淩邊鄕人父漢生以女許

市橋謝氏謝子早夭父欲彊字他人慧娘不從

一日佯訪舅氏賄老媼導至謝子墓痛哭自經

墓旁

譚山三烈女

按番禺縣誌三烈女皆譚山人同堂姊妹也一

爲許和宗女智聰年十九許字板橋黎美趙子

一爲許明宗女智隆年十九許字淩邊淩兆璉

子一智積年十七許字新廳屈日生子順治十

年癸巳大兵剿茭塘經譚山擄居人三女聞變

次第共投一井而死家人爲共葬一冢詩人多

憑弔焉

淩獎隆妻關氏

按番禺縣誌關氏南亭人適淩邊鄕淩獎隆順

治十年海賊猖獗王師往剿兵逼淩邊氏恐被

污與夫訣赴井死

馮當世妻何氏

按番禺縣誌何氏沙灣何景雪女適龍灣馮當

世三載生一女值折海令下龍灣多盜官兵捕

剿何懼污辱抱幼女沈海而死

劉廷桂女

按番禺縣誌劉氏女父廷桂茭塘塘頭村人受

禮園鄕黎某聘未字而黎亡女聞訃慘然謝鉛

華絕慶賀同侶咸誚其癡未幾父母欲受他聘

定禮前一日女始聞知不可回卽自縊死

曾升妻李氏

按從化縣誌李氏水東民曾升妻生員李汝玠

女順治三年花山賊楊亞三剽劫氏挈子女出

走賊追急呼子女潛遁氏以身阻賊賊至詈罵

觸石而死賊碎其屍而去

何氏諸婦女

按龍門縣誌順治元年賊攻破朝陽樓何氏諸

婦女賦性剛烈不爲賊辱何弼生妻廖氏年三

十九元貞妻王氏年三十六生員鴻羽妾陳氏

年二十四俱縊死何士敬弼生女年十六何三

娘生員岸子妹年十五俱自刎皆何村人

劉二娘三娘附

按龍門縣誌劉二娘生員廖閏奇妻年三十有

妹年十七未字並生員劉璧妹俱社潭人順治

十八年六月賊破獨石圍姊妹並持視發刀相

對刎而死

繆志﹠﹟妻楊氏唐

氏附

按香山縣誌楊氏繆志﹠﹟妻歸四載夫﹠﹟撫孤

及長爲娶婦唐氏順治壬辰值梁賊變寇交集

城下氏慮辱偕媳投井死

黃肇揚妻麥氏

按香山縣誌麥氏小欖人庠生黃肇揚妻家貧

紡績以供膏火客過飯以脫粟𨿽野蔌必整列

羹湯熒然可鑑眉髮田家瓦盤濯磨如彜鼎蓋

其性至端潔也癸卯冬官兵方捕蛋船遂掠欖

鄕執肇揚去氏與一子二女別掠置戈船中氏

散發號哭不止兵初爲好語勸令勿苦氏憤罵

曰狗輩安敢覬我兵怒出利刃加氏頸曰再哭

卽砍汝矣氏曰狗輩殺我我死訴上帝寸磔汝

屍語畢赴水兵挽其發系樓櫓間氏私囑其子

初畫曰我非捨兒不死不能全身異日父當來閨烈部列傳六十三皇淸十三

蔣達可妻唐氏

按全州誌唐氏西粵洮陽宜湘唐郁華女郁華

父民拱罷宦歸老於家有子二長郁華無嗣生

三女氏其第二也幼失怙家業零落偕姊妹依

母氏居性聰慧內則通書數及笄歸蔣達可

事舅姑甚謹族黨咸以賢淑稱理家儉勤每以

廉潔勗其夫壬午達可登鄕薦公車北上氏謂

曰夫子成名妾之幸也但闖獻二賊勢方熾途

多梗塞宜見可而進不可卽止毋罹於難以貽

父母憂達可然其言果中道而返未幾達可父

歿明崇禎甲申闖寇陷京師三晉齊秦吳越湖

北之地漸次陸沈僅楚南諸郡無恙督師閣部

何騰蛟帥眾敗帥拒長沙爾時諸帥驕橫不戢

軍士肆行剽掠所過無不蹂躪民皆以賊呼之

順治丁亥冬寇迫諸帥奔潰走粵西達可以家

臨孔道謂氏曰此地不可居將柰何氏曰惟七

旬老姑十歲兒是念妾身無足慮若遘難誓以

死報決不受辱因徙建鄕大馬堰避焉戊子夏

四月郝胡復合餘燼突下全境殺人爲戲數十

裏村捨蕩爲焦土慘毒不忍言一日過大馬堰

村民悉散達可倉卒負母走氏孱弱不及避遂

遇賊賊執氏以行求死不可得尋乘馬渡河至

中流奮身挾賊同墜水中水淺不得溺氏度不

能脫必受辱計無所出忽顧賊所佩劍卽掣以

自剄血濺賊甲賊驚乃棄之賊退達可出覓氏

得屍於河舁歸奄奄微有息方求醫忽蘇謂達

可曰我喉已斷不可續也幸我身未污無玷於

夫子𨿽死無愧但姑老不能終事子稚未成人

爲可恨耳言訖淚湧如雨一痛而絕

文王卿女陸

氏附

按灌陽縣誌文王卿女年十八未嫁李定國之

亂女與其嫂陸氏同避火星山箐中被執見逼

各自剄時稱雙烈

王士魁二女

按柳州府誌王士魁二女一春姑年十八一袒

姑年十五系治廂民族俱未適人順治四年土

寇覃鳴珂作亂攻城掠地慘殺異常二女與母

逃古帶村山中繼而四面皆賊料不能脫母女

對泣以所懷斷腸艸並食之頃刻而死母爲人

救蘇二女竟絕气

田茂繹妻張氏

按貴州通誌張氏田茂繹妻朗溪司人年十七

避兵洞中被攻投崖死

田養民妻楊氏

按貴州通誌楊氏朗溪司正長官田養民妻邑

梅司人年十二刲股以救母病民早亡氏守節

撫子仁壽襲職遇亂避兵山洞中賊攻洞氏墜

崖死

徐耀妻任氏

按貴州通誌任氏廩生徐耀妻戊子避亂扶羅

爲袁韜兵所逼死之

顏綸妻王氏

按雲南府誌王氏顏綸妻順治十五年潰兵四

掠氏與綸訣曰好保護三子無爲我憂也言訖

自縊死

戴立禮妻孫氏

按雲南府誌孫氏戴立禮妻戊戌冬潰兵四掠

氏自縊於省城之城隍廟前

範立朝妻王氏

按雲南府誌王氏範立朝妻順治丁亥流寇入

滇王與孫女慷慨賦詩投菱角塘而死

丁炳南妻金氏

按雲南府誌金氏丁炳南妻同娣焜南妻任氏

及小姑避兵於北山羅母之五道河潰兵至俱

自縊死

金應麟妻朱氏

按雲南府誌朱氏金應麟妻順治戊戌兵變隨

母避兵投昆明池死土人哀之收瘞髙峣山

單允若妻李氏

按雲南府誌李氏單允若妻單有心疾遠出不

歸李苦志守節順治丁亥流寇至投板灞河死

羅綺妻張氏綺妹附

按雲南府誌張氏羅綺妻戊戌潰寇肆掠氏與

夫妹俱避兵於羅家營勢漸急懼不能保對夫

曰名節所關萬一有失𨿽生猶死幸善事翁姑

我死猶生矣遂與夫妹並縊死

葉淩雲妻楊氏

按雲南府誌楊氏葉淩雲妻戊戌潰賊肆掠恐

被執受辱夜自縊死淩雲倉卒焚屋骸骨俱化

獨心不能燼鄰里異之

司氏李氏

按雲南府誌司氏熊才妻李氏張耀妻熊與張

姻家也戊戌兵變二婦約同死從容拜告天地

宗祖各抱兒女共投於南壩閘塘

徐盛妻邵氏女

附

按雲南府誌邵氏徐盛妻順治丁亥流寇至氏

自縊其女聞之亦投云津橋河中死

黃之龍妻唐氏

按雲南府誌唐氏黃之龍妻沙酋叛夫婦移居

官渡丁亥流寇入滇龍往省阻於道氏望龍至

晚不歸慮有辱身之禍遂自縊龍感其意遂髡

頂爲僧

陳履蘊妻劉氏

按雲南府誌劉氏陳履蘊妻世亂家貧夫婦傭

工自給𨿽流離患難中亦相敬無怨色履蘊病

篤氏哀毀痛切告助鄰里哭禱於天夫死尋亦

自縊死

薛之藩妻楊氏

按雲南府誌楊氏薛之藩妻丁亥流寇入滇氏

與夫泣別從容就死有二女年俱及笄亦自縊

之藩終身不娶

趙廷璧妻黃氏

按雲南府誌黃氏趙廷璧妻丁亥流寇陷曲靖

氏妹適曲靖蔣氏者城破被執墜井死氏聞訃

泣曰我妹見賊而後死何若先死之爲愈遂自

縊

何誥妻王氏

按雲南府誌王氏許配何誥未嫁順治戊戌兵

變其父送歸何倉卒未及成禮與諸婦避亂石

壁村潰兵至氏入深巖得免己亥元日泣別翁

姑閉門自縊

徐大妻竇氏女

附

按雲南府誌竇氏徐大妻順治戊戌潰兵肆掠

氏與其子徐學中及女大姐一門自焚而死

朱鼐妻張氏寇氏附

按雲南府誌張氏朱鼐妻戊戌之變與其姒朱

霞妻寇氏避亂於官渡木龍村兵至同寇氏並

縊死

尹弼妻楊氏

按雲南府誌楊氏尹弼妻順治丁亥賊入其室

彊逼之至死不從賊防鎖甚力氏乘間奔出投

水而死

周氏女

按雲南府誌周氏女父天昌賦性貞烈年十五

未字順治丁亥聞沙賊叛恐爲所獲閉門卽自

縊死

彭氏

按雲南府誌彭氏夫名失傳年十六夫亡守節

孀居鄰里罕見其面順治戊子賊兵肆掠恐爲

所逼投河死

瞿鸞妻孫氏

按雲南府誌孫氏瞿鸞妻順治丁亥同夫避兵

晉寧遇流寇相逼大罵而死

王錫衮妾尙氏宋

氏附

按雲南府誌尙氏明侍郎王錫衮妾順治丁亥

衮死沙賊之難尙與衮弟妻宋氏恐受污俱自

縊死

張翹妻周氏

按雲南府誌周氏張翹妻孀居二十六年順治

戊戌潰兵肆掠周恐爲賊所辱投井死

許廷議妻孫氏

按雲南府誌孫氏許廷議妻順治戊戌潰兵西

遁氏夜避廟中次日負二子出不見其夫置子

於地投塘死夫至不知其所在祝天尋覓九日

後屍浮州守旌之

羅肇龍妻楊氏

按雲南府誌楊氏羅肇龍妻昆明楊達﹠﹟女其

母聞流寇入省授之以繩期與同死及賊至氏

同母扃戶自縊與母合葬

楊順成妻舒氏

按雲南府誌舒氏楊順成妻戊戌兵變人心倉

皇氏慮有不測乃以毒物塗身剪髮垢面自炙

成瘡爲鄰婦所嫉訐其患處非瘡遂被執抗節

不辱夜自縊死

沈應蛟妻胡氏

按雲南府誌胡氏沈應蛟妻戊戌潰兵肆掠告

夫曰婦人值此兵亂之際豈能再生君請自避

毋過爲我慮也遂自縊死

髙遇說妻何氏黃氏髙氏附

按雲南府誌何氏髙遇說妻性貞烈克盡婦道

戊戌兵變泣拜翁姑曰婦生恐失身死慮失養

然有夫在猶可自解萬一不復得侍左右矣翁

姑泣慰之不聽潛閉一室與姻家黃氏姑姊髙

氏同縊死

金應斗妻張氏

按雲南府誌張氏金應斗妻賦性端嚴緘默貞

靜克事翁姑年二十八夫亡撫四子皆成名孀

居四十五年順治戊戌大兵入滇潰寇肆掠闔

家走避於羅畝之黃毛箐氏謂諸婦曰萬一寇

至我年已七十死亦無憾汝輩幸勿貽羞家世

可攀崖深避我率家人婦女在此勿以我爲念

也諸婦泣拜而去而潰寇猝至氏厲聲大罵起

投羅畝河死諸婦皆得全焉

嚴賓妻徐氏諸婦女附

按雲南府誌徐氏嚴賓妻恭肅淸季媳也年六

十四流寇入滇召諸婦女聚一室訓之曰我家

世受國恩當死遂舉火自焚鄰里救之乃與諸

婦女別移一室相繼投繯其時死者長媳白氏

王氏次媳羅氏季媳施氏孫女萬氏婦張氏婦

女李氏婦幼孫女壽貞二妹侄婦韓氏侄孫婦

何氏侄孫女淑貞表侄孫婦胡氏也長孫媳任

氏在母家聞信亦自縊時小﹠﹟村佃民楊思義

妻陳氏聞田主闔家盡節夫婦亦投井而死至

戊戌之變嚴敏培妻丁氏避難北山聞敏培被

擄復自縊其繼姑張氏女錫慶嚴恕培女大妹

皆相繼自縊十二年間一門死節者共十九人

李祚昌妻謝氏

按雲南府誌謝氏李祚昌妻順治戊戌潰兵執

其夫焚之氏厲聲罵賊閉戶自縊死

楊三畏妻陸氏汪

氏附

按雲南府誌陸氏楊三畏妻戊戌兵潰與楊偉

秀妻汪氏同避於復壁中被執二婦皆少艾欲

辱之紿曰姑緩俟櫛沐同去爲妙賊喜不逼二

婦各抱幼子投井死

山侖妻趙氏

按雲南府誌趙氏山侖妻順治戊戌潰寇肆掠

人皆逃氏獨不避及聞警遂與媳王氏及幼女

二姐三姐嬸沈氏侄女某氏婦並幼侄女姑姊

表侄女徐大姐曁同居婦楊氏同縊死一室裏

人稱十節焉

徐大聘妻陳氏楊

氏附

按宜良縣誌陳氏縣民徐大聘妻順治十六年

大兵臨滇潰寇四出陳與妾楊氏於城南紅石

巖被執誓不受辱相攜投江而死

汪元翰妻羅氏婦

女附

按宜良縣誌羅氏邑人汪元翰妻及笄適汪奉

舅姑甚謹治家有法生子娶庠生陳一徳女順

治十六年大兵克黔與李定國大戰於安臨定

國敗走永昌士卒沿村擄掠大擾元翰家羅閉

戶謂婦及女曰與辱賊手而生不如死遂並自

縊賊破戶見三尸懸梁皆嘆息而去

苗元昌妻劉氏

按宜良縣誌劉氏邑武生苗元昌妻廩生劉大

器女也幼聰慧父教以小學孝經能通大義行

止端謹言笑不苟父母鐘愛之及笄歸元昌恪

持婦道足不逾閫丁亥流賊入滇孫可望兵入

元昌家逐元昌執劉欲污之不從以刃脇之氏

奪刀自刎死

文化孚妻傅氏

按呈貢縣誌傅氏廩生文化孚妻昆明大司馬

傅忠莊公孫女伉儷甫一載值己亥之亂避兵

石硐亂卒攻硐破之氏拜姑辭夫以帨巾自縊

死

李珩妻張氏曲

召附

按呈貢縣誌張氏邑廩生李珩妻值流寇猖獗

紛紛避難氏謂其幼女曲召曰吾家世宦汝父

亦當代通儒義不奔竄求活且不聞汝父平日

訓乎竇氏奉天之事今可法也曲召年始十一

哭拜其母相繼自縊

張夔龍妻趙氏

按呈貢縣誌趙氏張夔龍妻己亥避兵縣東石

硐亂兵攻硐陷之氏率其女妹孫女及媳等五

人辭夫並投繯而死

曹小姑

按安寧州誌曹小姑庠生曹賞女大賓孫女也

年十五未字有殊色丁亥流寇入滇賊帥曹名

臣駐師安寧賊兵驕橫騷擾居民一兵居鄰小

姑瞰室中無人遂逾墻犯女女度不免紿之曰

污體暴露日光是大罪過就暗室中可耳兵從

之女入室自刎死

楊恆謙妻張氏

按安寧州誌張氏生員張修幼女楊恆謙妻歸

未一載謙奉文往省交印被難氏聞卽自縊死

某妻張氏

按安寧州誌張氏生員張維樞女年二十一隨

夫某避兵羅衣島被獲欲污之不從刺死崖下

楊昭妻彭氏

按安寧州誌彭氏楊昭妻年三十六避兵山中

兵至投河死屍出面色如生有司聞而旌之

孟之功妻郎氏

按安寧州誌郎氏孟之功妻年二十六潰寇入

宅氏越墻出投河而死州守表其門

李恪妻楊氏

按安寧州誌楊氏李恪妻經歷楊臻女丁亥避

兵曹溪石硐遇賊投崖死

楊廷﹠﹟妻楊氏

按安寧州誌楊氏楊廷﹠﹟妻丁亥流寇入黔氏

與其女羅肇龍妻絞綫爲繩各佩其一勢迫同

女扃戶自縊死

任允升妻趙氏

按安寧州誌趙氏任允升妻縉紳趙珣女新婚

三月避兵五道河匿石穴中爲對岸卒所見卒

欲渡氏遂拜辭翁婿躍入深水經七十四日始

獲其屍面色如生

李源妾姚氏

按昆陽州誌姚氏李源妾流寇入滇源死氏聞

變抱女投由義坊大井鄰人勇之

張如良妻段氏李氏王氏附

按昆陽州誌段氏張如良妻丁亥流寇入滇氏

年七十與子廩膳生景暉婦李氏景曜婦王氏

闔戶並縊死

於氏女

按昆陽州誌於氏於自萬長女年十八流寇至

荒川搜刮山林男婦劓鼻﹠﹟手見女少艾命乘

載之去氏紿之曰我不慣乘馬願步行賊信之

及臨河奮身投水死

朱荃妻陳氏

按昆陽州誌陳氏幼許字安寧廉使朱化孚次

子荃已而荃隨父寓江南明崇禎末世亂相隔

孚以書辭婚陳氏剪髮自誓封發復報孚感其

義命荃繞道歸娶後荃死王自奇之難陳絕食

殉之

胡彬然妻王氏

按昆陽州誌王氏胡彬然妻丁亥流寇掠境氏

被執奮身投水死後三日屍出顏色如生彬然

痛之誓不再娶

邢淑妻李氏

按昆陽州誌李氏邢淑妻少寡遇賊赴火死

吳國慶妻閔氏

按昆陽州誌閔氏吳國慶妻夫死氏年二十三

守節五十二年撫子大周成立丁亥流寇屠城

氏罵賊投井死

孫綖緒妻張氏

按馬龍州誌張氏曲靖南城人張天偉妹適馬

龍州庠生孫綖緒性謹朴寡言笑事夫周愼順

治十六年大兵臨滇大肆擄掠氏避山中度不

免投河死屍在急流中數日不移尺寸

明朝佐妻張氏

按馬龍州誌張氏曲靖張拱垣女隨父母居馬

龍梳洽村適庠生明朝佐順治十六年大軍恢

滇氏年十七朝佐被殺氏藏硐中勺水不入口

父母勸解不聽兵稍退同父母歸至河邊赴水

死其屍直立水中又二日焚其骸夫婦二屍相

去里許兩處煙相合經時不散

闞氏五烈

按通海縣誌闞氏五烈諸生闞琦兆母祁氏妻

王氏女廣引媳王氏孫女英也順治戊戌潰寇

竄緬焚掠通邑祁率諸婦女同蹈海而死督學

及觀察使並表其門

陳明汲妻臺氏

按通海縣誌臺氏舉人陳明汲妻年逾二十順

治戊戌潰寇焚臺避西山巖下被執欲污之

不從投泥塘死

菊秀

按通海縣誌菊秀楊國柱女順治戊戌潰寇執

秀義不受污自溺民食塘中死

王緒永妻繆氏

按通海縣誌繆氏王緒永妻順治戊戌潰寇脇

逼欲污繆抱柱不從厲聲大罵死於刃

劉開熙妻師氏

按河陽縣誌師氏劉開熙妻年二十四己亥寇

亂同夫攜幼子潛避中途驚散氏爲寇所執威

脇以從氏大罵堅不受辱寇怒甚並母子俱殺

之同難者目擊其慘

盧惠武妻雷氏

按新興州誌雷氏盧惠武妻年二十三順治五

年流賊擾新興入惠武家雷患被污投井死

盧女雷氏附

按新興州誌盧女父鑣年十二未許人順治五

年流賊入其家嫂雷氏赴井死女從之出屍如

生

某妻楊氏

按弭勒州誌楊氏東鄕楊騰龍女嫁某順治戊

戌潰寇剽掠鄕民盡避氏爲所追以幼子付其

姑追及驅之行適過橋投水死

楊氏二姑

按弭勒州誌楊氏二姑州西鄕扯龍村女丁亥

之亂姊妹相率投河而死

楊鼎錫妻王氏

按楚雄府誌王氏楊鼎錫妻順治十六年姑遇

寇於象山氏往救賊欲污之不從被殺時嬰兒

在抱氏旣死兒猶抱母乳不釋賊並刃之

趙隆妻李氏

按楚雄府誌李氏趙隆妻隆遠客病歸未幾死

氏勉力畢葬遂自縊縣令表其門

史成賢妻王氏

按楚雄府誌王氏史成賢妻順治十六年避兵

石壁箐洞中殘賊擄之逼污王墜崖死婦女相

繼而墜不計其數

楊璧妻李氏

按楚雄府誌李氏楊璧妻順治十六年避兵井

北爲寇所擄犯之不從投崖死

李氏女

按定遠縣誌李氏女彜民李六八義女年十六

土惡彊逼爲妾不從遂自縊有司表其門

周輔國妻陳氏

按定遠縣誌陳氏周輔國妻本縣人年三十一

懷孕將彌月遇猓逆屠縣氏被執不從剖其腹

而死

龔堯年妻徐氏

按姚州誌徐氏龔堯年妻本州人年二十五順

治己亥王師入滇余氛未靖氏夫婦出走爲賊

所執欲犯之氏怒罵曰命可絕身不可污乃躍

入大石淜死越三日屍浮立水面顏色如生康

熙五十五年學使旌表

席上珍妻封氏

按姚州誌封氏席上珍妻姚安人己丑四月張

虎亂擒上珍珍不屈死繼逼封氏氏紿之曰夫

方死豈可遽從姑俟七日因禁錮之密室乘間

鑿壁遁出投井死

楊鵬升妻李氏

按元謀縣誌李氏生員楊鵬升妻順治十八年

山賊張毓秀謀奪氏殺其夫氏罵不絕口賊怒

斷其頭而去康熙三十四年縣令莫舜鼐詳請

立碑旌表

李獻忠妻阮氏

按大理府誌阮氏阮尙賓女知縣李獻忠妻順

治丙戌沙賊亂罵賊死

楊憲妻陽氏諸婦女附

按大理府誌陽氏楊憲妻沙賊破城陽率婦艾

氏女奇璐奇玙孫女順貞習貞舉火焚室隨共

縊死滅其屍同時楊愻妻陽氏與女奇璧及婿

李孔昭俱焚死

李瑤妻楊氏

按大理府誌楊氏李瑤妻沙賊圍城急氏先期

拜辭父母與夫城破自縊死

鄒氏洪氏

按大理府誌鄒氏胡康妻洪氏尹弘載妻並罵

賊被殺於夫側

宋鼎母楊氏

按大理府誌楊氏宋鼎母與媳段氏及孫女等

共七口俱以城破自焚死

鄭宗儒妻丘氏

按大理府誌丘氏鄭宗儒妻城陷率媳及女共

五口俱焚死

楊瑀妻陽氏

按大理府誌陽氏楊瑀妻城陷率媳李氏沈氏

侄媳楊氏孫男亨哥二孫女及子時華振華共

九人一時焚死

朱正泰妻黃氏

按大理府誌黃氏朱正泰妻沙賊破城氏被執

罵賊不屈死

李瓊貞

按大理府誌李瓊貞許字蘇公賦年十二城陷

投井死

張弘緒妻王氏

按大理府誌王氏張弘緒妻順治十五年李定

國潰兵過擄弘緒去王年十七知不免遂自縊

死

王宗仁母楊氏

按大理府誌楊氏王宗仁母城陷率其媳及孫

與女孫共十口聚一樓焚死

閔祖法妻楊氏

按大理府誌楊氏千戶閔祖法妻年二十一同

夫避寇山中寇窮山而掠氏投崖死

董維嶽妻閔氏

按大理府誌閔氏庠生董維嶽妻順治十六年

避李定國於海東賊船追之氏抱子投海死

蘇公舟妻蘇氏

按大理府誌蘇氏庠生蘇公舟妻年二十四爲

賊所執紿賊釋夫夫去遠遂大罵不屈死

蘇元度妻李氏

按大理府誌李氏諸生蘇元度妻順治十六年

爲賊兵所執罵不絕口被殺

趙擴基妻楊氏

按大理府誌楊氏趙擴基妻順治十六年李定

國潰兵恣淫掠氏靑年被擄罵賊不屈自刎死

楊光祖妻趙氏

按大理府誌趙氏楊光祖妻順治十六年避兵

山中被執氏搤賊臂拔其刀欲斫賊力不勝卒

遭慘害

鄒學魯妻鄭氏

按大理府誌鄭氏鄒學魯妻年二十四順治丁

酉賊至執學魯去氏避後園亦被執負子抱女

投池死

馬兆麟妻黃氏

按大理府誌黃氏馬兆麟妻順治丙戌沙賊過

恣掠婦女黃氏有美色或導賊污之氏卽自縊

死

王家婦

按大理府誌王家婦昆明人不知其名氏順治

戊子夫婦避亂迷渡婦年三十夫病謹侍湯藥

禱天願以身代未幾夫亡自行買二棺哭三日

夜不絕聲葬夫畢卽自縊死鄰人以其所買棺

殮葬於夫側

蘇鉉度妻李氏

按大理府誌李氏諸生蘇鉉度妻太和人年三

十夫亡矢死靡他教子成立順治十六年爲李

定國潰兵所執罵賊死

楊克勤妻董氏

按大理府誌董氏楊克勤妻順治丙戌氏抱一

子爲亂兵所掠欲污之不從兵怒殺其子氏罵

不絕口兵益怒割其兩乳而殺之

段之嫡妻王氏

按大理府誌王氏段之嫡妻順治十六年潰兵

過氏避山中爲所獲欲污之氏以兩手穿石竅

抱石大罵賊怒斷其十指而死

廖偕亨妻鄭氏

按大理府誌鄭氏廖偕亨妻亨爲趙州同知順

治丁酉楚雄兵反掠趙州鄭被獲欲污之鄭以閨烈部列傳六十四皇淸十四

錢棟妾張氏呂氏

按開封府誌張氏呂氏錢棟妾夫久病無嗣囑

嫁之旣沒張截耳斷髮以誓呂慷慨以死殉

丁文煥妻陳氏

按開封府誌陳氏丁文煥妻夫亡無子自縊柩

側州牧表之祭其墓

季繡妻王氏

按開封府誌王氏童子季繡妻卽繡母舅王尙

琛女也年少夫亡自縊柩側公舉表其門

楊柱妻張氏

按開封府誌張氏楊柱妻夫賣菜死於市舁屍

歸殮於家是夜氏自縊柩傍州牧立石以紀其

事

趙徵繼室戴氏

按開封府誌戴氏趙徵繼室年十六徵亡數投

繯俱以救不得死及小祥拜墓哭盡哀歸澣濯

入室夜自縊死

楊敷榮妻趙氏

按開封府誌趙氏楊敷榮妻生一男一女年二

十三榮死七日而葬氏往送臨穴欲下投眾扶

歸家人守視垂二十日乘間閉戶自縊死

底二醜妻張氏

按開封府誌張氏底二丑妻年十八鄰惡少窺

其姿乘酒入室張峻拒咬惡少胸血肉潰墮逃

去張不食欲死其姑勸曰我本小家無人非笑

況彼亦未曾污汝今汝方娠若死柰此腹中兒

何張曰人等耳安論小大防偶﹠﹟遂自縊死

程之瑾妻孫氏

按開封府誌孫氏年十六適程之瑾兩月夫亡

自縊以殉是夜邑令李芳春夢冥判承印鬼使

持仗前導至一處見縊死婦人面色如生次日

恰有死節之事爲請旌表

張文典女

按開封府誌張文典女許字傅玉蘭玉蘭豪家

門役女曰賤役也從之實爲我玷不從我將安

歸惟有一死以全此軀而已遂自縊

李奇妻劉氏

按開封府誌劉氏李奇妻年二十八夫歿無子

止一女推以與姒視夫含殮畢自縊柩側有司

表其閭

李大妻王氏

按開封府誌王氏李大妻年十九歸大未幾而

夫歿遂自縊以殉

郭寧甫妻王氏

按開封府誌王氏郭寧甫妻年少夫亡父母以

其無出欲奪其志氏哽咽不食自縊死

郭灝妻謝氏

按開封府誌謝氏郭灝妻年二十三夫歿慟哀

絕气者再日暮竟死柩前

張體仁妻許氏

按開封府誌許氏張體仁妻年少夫亡自縊以

殉

張凝妻曹氏

按開封府誌曹氏張凝妻夫亡氏哭而祝曰郎

待我夫目瞑而復開若相待者家人防之次日

出不意自經庭前果樹下臺使表其門

李喬芳妻郜氏

按開封府誌郜氏李喬芳妻喬芳病篤氏卽登

樓自縊其母孫氏念女亦自經學使旌之

王碧壺妻孔氏

按開封府誌孔氏名婉先聖六十七代孫歸王

生碧壺王歿號痛气絕復蘇投繯入火三次不

得死紿家人曰不死矣忽自縊遠近爭爲歌詩

弔之

王楷妻李氏

按開封府誌李氏王楷妻夫亡家貧無翁姑子

女營葬畢遂投繯死縣令表其門

顧斗二妻劉氏

按開封府誌劉氏顧斗二妻二亡姑欲奪其志

度不能拒乘間自經夫墓縣令表其門

馬性敏妻張氏

按開封府誌張氏邑庠生馬性敏妻夫亡年二

十有遺孕望生子產女不育遂於性敏啟殯日

自縊死臺使表其廬

方良琮妻劉氏

按開封府誌劉氏方良琮妻年少夫亡屢欲投

繯不得撫嗣子以守子喪氏曰命乖至此今年

夫服滿是我歸期矣家人防之中夜乘便自盡

旌表

王進科妻郭氏

按新鄭縣誌郭氏王進科妻科亡無子卽日自

縊柩前族人同棺葬之

馮三顧妻牛氏

按新鄭縣誌牛氏諸生馮三顧妻夫早亡氏哭

死而蘇者三服闋哭墓歸自縊死

王爾遴妻李氏

按彰徳府誌李氏諸生王爾遴妻歸王二載夫

歿自經以殉姑救之復蘇勸曰爾有遺腹何可

以死絕爾夫後逾月生女不育自是遂絕食而

卒士林公舉旌之

崔進經妻郭氏

按彰徳府誌郭氏崔進經妻年二十二夫亡閱

四月遺腹生子氏矢志育孤備歷艱苦夫有兩

弟俱幼同撫之成立兄欲奪其志氏知乘夜自

縊死有司表其墓

張玉野妻楊氏

按彰徳府誌楊氏貧民張玉野妻康熙七年鄰

人曲星偵玉野出樵入室欲污之婦怒罵不從

星慮事露因刺楊以滅口知其實者執之官卽

時杖殺之

徐滚妻張氏

按安陽縣誌張氏徐滚妻滚早亡遺孤甫數月

或勸攺適氏誓死守節勤紡績事孀姑甚謹姑

亡殯殮如禮非有故足未嘗逾閾向居天池村

因父在城年八十餘隻身無依遂入城同居事

父盡孝康熙己卯春氏昏夜爲人所殺並及一

小女疑獄久不決縣令忽感異夢遂得凶人馮

三鞫訊一一吐實云本欲求合不從利誘威脇

不動怒罵不已故殺之以冀滅口誰知天网難

逃願伏死罪獄成馮論抵張建坊旌表

金才妻齊氏

按衛輝府誌齊氏新鄕金才妻康熙二十三年

六月初七夜土人王運子窺氏美乘才出入室

求合氏抗執不從呼聲達戶外運子以鐮鋤殞

其命事聞詔給官銀建坊

張信妻馮氏

按衛輝府誌馮氏襄城訓導張信妻與夫同死

難子婦崔氏事姑至孝時在任亦同死襄城士

民俱作詩美之

張廷璧妻傅氏

按汲縣誌傅氏張廷璧妻年十八夫亡子女俱

無堅志守節父母憐其幼令攺適氏恐不終其

志自縊死

李印妻員氏

按河南府誌員氏陜州李印妻員益女印患

痘疹亡氏痛哭幾斃乘間自縊州守立石作歌

以表之

張帝錦妻勤氏

按河南府誌勤氏閿鄕張帝錦妻歸二載於康

熙十八年夫亡氏拊棺痛哭誓以身殉及百日

紿往夫墓焚一陌紙錢是晚卽自縊死旌表

萬得芝女

按河南府誌閿鄕萬得芝女許配李準之子康

熙元年準子死女年及笄至墓焚紙錢痛哭不

歸往守於李旬月尋殞

孔氏女

按汝州誌孔氏女邑令孔貞璞女也幼許字曲

阜顏氏子顏氏子亡遂自縊疏聞旌表

張光妻程氏

按汝州誌程氏進士張鳳鳴子光妻舉人程琮

女也光早亡氏年十九欲自盡家人更伺不得

間旣服闋姑謀奪其志遂自縊死

張聯貴妻楊氏

按汝州誌楊氏鄕民張聯貴妻康熙二十四年

夫病亡氏於次日自縊州守羅大美旌之

趙蘊璋繼妻霍氏

按汝州誌霍氏諸生趙蘊璋繼妻璋父母俱年

七十前室遺子甫離𦇤褓氏年十八適趙養親

育子鄕黨推其賢璋病亡氏父念其年少無出

屢勸他適不從一日父過視送至門偶遇一男

子窺之氏疑父有異志至夜自縊邑令旌其門

張誠姐

按汝寧府誌張誠姐西平人貢士我志女許配

同裏王道久垂婚而久夭誠姐年十七絕飲食

欲死母勸諭之不聽遂自經於室

秦氏女

按汝寧府誌秦氏女汝陽廩生費貽徳爲其子

有純聘未娶純亡女父母弔之卽曰女不食七

日矣未返而女死

時文泰妻孟氏

按汝寧府誌孟氏汝陽人年十七嫁圃人子時

文泰年餘夫亡矢志必死氏時在父母家一日

父呼氏出迎姑及出見一男子驚回問故父曰

爲汝所擇婿也是夕懷刃歸夫家舅姑亦謹防

之夜使一女伴寢女寐熟氏遂自刎未殊人驚

起救猶手拒之以指自斷其喉而死

魏繼孔妻扈氏

按汝寧府誌扈氏汝陽畱盆店魏繼孔妻年三

十五夫病亡氏曰夫死無子不如早死痛哭絕

食七日自縊柩前親戚奔救見所焚紙錢灰未

滅氏已气絕矣

劉氏女

按汝寧府誌劉氏女陳州諸生劉瑞徵女許字

上蔡太學生王官淳子志王與劉世親也康熙

乙巳將嫁而王氏子死女矢志從王執婦道已

而王母果至執手泣訣稽顙悲號以合葬爲請

聞者哽咽難語僕從莫不長號失聲王母婉言

勸諭而去女旋自縊一切金珠羅綺素珍愛者

悉擯弗禦惟以王氏所送孝服與聘簪函殮焉

女居蔡之東鄙王處蔡之西偏遵其遺言合窆

楊華生妻趙氏

按西平縣誌趙氏楊華生妻華生得痿疾及篤

氏曰倘不諱妾當殉華生曰我幼實通於僕妾

生子後鬻他姓可謀撫之以全宗祀及華生亡

謀不果氏遂死縣令請於上建碑北門外表之

胡淸妻徐氏

按光山縣誌徐氏鄕民胡淸妻諸生徐宗周女

年二十夫亡無子僅一老姑念夫死無與奉者

因代夫侍養𨿽苦必竭力康熙三十四年姑歿

氏曰我事畢矣卽自縊里人聞之官邑令旌表

於應昌女

按南陽府誌西平於應昌女許字舞陽庠生王

其楫楫歿女年十四自制白衣裙隨父往弔遂

畱王家毀容勤作事楫孀母越九年楫兩弟受

室女遂墜樓而死康熙十四年旌表

鄒知靈女

按南陽府誌麻城鄒知靈女幼許陳天柱仲子

後知靈流寓舞陽歿數年陳氏音問不通其母

欲攺字女泣曰背父忘盟何以生爲遂自縊死

王修身妻張氏

按濟南府誌張氏陽信人庠生王修身妻年二

十七夫亡家貧無依啼饑號寒室廬不蔽風雨

六十里外遣子就學束脩飲食之費盡出紡織

越五六年遺孤凝命補邑庠生垂泣謂曰兩弟

未成維爾是賴其勉之飲冰茹蘗我自甘焉門

以內爾不必問也維時三子始知向學尋盜起

罵賊死凝命撫育兩弟十餘年皆入邑庠凝命

薦鄕書任桐城縣令旌表

亓間妻王氏

按濟南府誌王氏萊蕪人亓間妻間死氏年二

十五守孤三年復殤氏乃置棺槨殮具卽日自

經殮時顏色如生康熙間知縣葉方恆表其門

朱大丰妻魏氏

按濟南府誌魏氏萊蕪人朱大丰妻進士魏似

韓女大丰病亡氏年二十五子方數月矢志撫

孤月餘子殤遂誓以死殉家人防之大恚曰我

義不偸生何必苦我取新麥薦夫柩前餘款親

族女伴旣散遂以腰絰自經苫次顏色如生有詔建坊

王應錫妻王氏

按新城縣誌王氏諸生王啟聲女年十九適長

山王應錫夫病亡以家貧謀急葬時氏孕將

以殉夫請於舅不獲命自縊死

呂宮妻田氏

按新城縣誌田氏諸生呂宮妻宮以父讎不得

復發憤自經死氏殉焉行路哀之

張中運妻夏氏

按濱州誌夏氏張中運妻年二十三家甚貧﹠﹟

菜於野遇惡少安英彊欲污之氏怒罵不從遂

被殺之

吳姐

按濱州誌吳姐登名之女值父母外出旁無

女伴彊暴晝入其室欲污之女號叫不從被斫

十餘刀血流滿地死州守贈詩勒石

徐奮義妻褚氏

按寧陽縣誌褚氏徐奮義妻歸未逾年夫亡氏

謀死者數翁姑令小姑與之共起居不得死父

母欲嫁之不從旣而小姑將於歸先期一夜托

疾謝小姑曰汝且從母去我今日病甚獨宿得

自如遂自縊於臥所之梁上時年十九

王三益妻侯氏

諸生孫發秀妻顏氏

張表妻孔氏

王果修妻張氏

王秉衡妻張氏

諸生郭連城妻劉氏

李天相妻髙氏

按滕縣誌已上七婦俱以烈而死事實未詳

李有林妻仝氏

按曹州誌同氏李有林妻年及笄歸李有賢聲

年二十一林病亡氏誓與同死投繯者數家人

防護弗果孀居三載服闋縞素不變歸寧母家

三月及反展謁姑姒气色和豫夜闌出藏毒吞

之次早彊起言笑操作如平時徐出奩中物分

貽小姑頃之嘔吐家人駭問祇云偶病終不言

服毒事抵夕气絕時年二十四康熙十一年闔

學公舉州守表其門

張梅修妻郭氏

按曹縣誌郭氏張梅修妻康熙元年縣衙夜有

警人多避之梅修持槍獨當一面保守倉庫中

流矢而死氏聞長號數聲入內雉經死

張筠妻阮氏

按濟寧州誌阮氏張筠妻年二十夫亡自縊死

髙女

按鄆城縣誌髙女邑南村人幼孤依母十五未

字康熙甲子七月母偕諸母往拾花畱女治餉

鄰惡曹六星突入犯之女大罵抓其面曹怒斧

之死邑令爲封墓

王養徳妻劉氏

按沂州誌劉氏王養徳妻養徳病亡氏對父曰

我也死了罷其母以爲戲言而弗信至夜竟自

縊屍旁本州學正率眾立石公助合葬往送者

三百餘人莫不感泣

李遇師繼室孫氏

按沂州誌孫氏年十六爲庠生李遇師繼室越

十年夫病臨終家人爲備衣衾氏連聲曰待我

待我眾意其覓用物乃入室投繯與夫同時死

楊徳煐妻魏氏

按沂州誌魏氏衛鎭撫楊茂林子徳煐妻年十

七於歸一載夫病亡氏遂自縊柩前州守表之

張宜家妻任氏

按沂州誌任氏張宜家妻生一女夫亡誓欲從

死母王氏慰之曰我爲未亡人四十年原爲爾

計爾夫𨿽歿獨不念我與汝女乎任益悲痛淚

盡血流而死

劉漢側室張氏

按沂州誌張氏庠生劉漢側室漢夫婦俱亡姑

以張幼家貧欲令攺嫁張抱嫡出子痛哭漢墓

祝曰妾自十六歸劉侍君十載不幸君命不永

本欲撫子守節恐太君奪志以辱君故不能也

泣叩歸至夜自縊內室

楊文妻劉氏

按沂州誌劉氏楊文妻嫁未四年文病亡遺一

子立志苦守母家以年少欲逼攺嫁氏陽從盛

妝祭奠夫墓自縊死

朱瑋繼室關氏

按沂州誌關氏諸生朱瑋繼室瑋病氏奉侍湯

藥歷久不懈及歿哀泣痛悼形毀骨立猶勉支

葬事凡百備具於葬前一日撫棺哭奠自縊死

朱叔顥妻宋氏

按費縣誌宋氏沂宦念祖女費文學朱叔顥妻

素以孝謹聞康熙二十一年夫病且死氏痛哭

不自勝與父訣曰兒從此不見父矣遂投繯奉旨表宅建坊

王洵妻賈氏

按費縣誌賈氏諸生王洵妻洵亡氏絕粒七日

死學使旌之

姚擇揚妻王氏

按費縣誌王氏進士姚擇揚妻夫死卽自經柩

側母以刀斷繩旣蘇復閉戶縊死

傅沛妻田氏小

春附

按聊城縣誌田氏傅沛妻年十七夫亡孀居十

四載遭亂攜婢小春投水死

劉氏王氏

按聊城縣誌劉氏柳應武妻王氏滿旺妻俱因

亂被擄入營詈不受污被殺

王存姐

按聊城縣誌王存姐東關人早孤寡母守之長

年十六母病出戶取柴同居楊守奇彊奸之破

其衣力脫母回與言羞恨至夜投井而死

彭萬好妻孫氏

按冠縣誌孫氏廣平府威縣民彭萬好妻寄居

於冠年二十三康熙三十四年有淫惡閻世印

窺其姿容乘其夫出傭工夤夜入室摟氏氏死

不從惡竟殺之奉旨建坊旌表

江世茂妻樊氏

按朝城縣誌樊氏江恭襄公嫡孫舉人世茂妻

方於歸卽能相夫以道夫應戊午鄕薦死氏無

子與妾吳氏相勗守義撫其子如己出及吳亡

樊冰操益堅訓子彌篤子繼盛髫年入庠后土

寇猖獗猝遇隘巷中氏以釵刺額血流滿面寇

不敢迫及聞賊渡河有掠孀婦給軍之說氏憂

懼自縊家人救解竟不食而死

孟澤洙妻嶽氏

按朝城縣誌嶽氏廩生嶽鎭女年十七歸舉人

孟鏐次子澤洙甫四月澤亡氏撫屍哀號不食

母姑勸之不聽家人日夜守之惟呼天痛哭不

已延數月而死

安佑繼妻蘇氏

按靑州府誌蘇氏日照縣人貢士安佑繼妻禦

史蘇京女鴻臚寺丞安大觀婦也夫病歿氏年

二十一誓死從夫殮夫畢從容就縊士民公舉

於康熙十一年上其事於朝詔旌表建坊

成﹠﹟妻劉氏

按靑州府誌劉氏成﹠﹟妻日照縣人年十七夫

亡辭翁姑夜縊柩側母覺急救蘇二日不飲食

泣盡繼之以血仍自縊死邑令申請直指上其

事詔旌其門

申楨妻金氏

按靑州府誌金氏日照人大使金銘女適絳州

知州申其學子諸生楨夫亡自縊柩側邑令上

其事詔旌表

牟國翰妻宋氏

按靑州府誌宋氏諸生牟國翰妻日照人夫亡

自縊柩側邑令上其事詔旌其門

郭九﹠﹟妻申氏

按靑州府誌申氏日照人諸生郭九﹠﹟妻年二

十四夫貧無所依申賣女紅以給燈火夫病盡

典妝奩以供湯藥凍餓自甘形容憔悴夫病篤

賣婢預置二棺及歿以一棺殮夫以一棺置柩

側是夜自縊聞者莫不泣下邑令申請上其事詔旌之

張源津妻金氏

按靑州府誌金氏廩生張源津妻日照人夫病

亡氏遂自縊邑令哭祭之申請上其事詔旌表

許廷瑗妻劉氏

按靑州府誌劉氏許廷瑗妻日照人幼時聽講

列女傳能解大義適瑗未幾夫有腹疾每夜焚

香禱天願以身代及疾甚乃曰天定之矣死則

同穴寧再計哉姻戚有相勸者以大義卻之夫

歿之夕從容就縊三日而殮面色如生邑令上

其事於提學奏聞旌表

楊源浚妻隋氏

按壽光縣誌隋氏庠生楊源浚妻貢士隋鵬程

女天性順婉事翁姑以孝聞康熙十三年源浚

病氏奉湯藥晝夜無懈容當夫彌畱之際卽誓

以身殉及死後三日投繯柩側年三十事聞詔建坊旌表尙書翁叔元爲之作傳修撰彭定求以

詩紀其事

孫淳妻劉氏

按壽光縣誌劉氏孫淳妻夫亡自縊以殉

陳貞吉妻柳氏

按壽光縣誌柳氏陳貞吉妻貞吉夭亡氏誓以

身殉翁姑日夜防衛之不得間遂絕口不言死

事親孝謹備至一日隨姑出門外觀舉葬者慨

然嘆曰死則同穴夫婦之事畢矣少頃入室雉

經距貞吉死逾數月

張福春妻王氏

按壽光縣誌王氏張福春妻春貧爲人傭耕娶

氏甫五月而死氏晝夜啼泣誓以身殉其舅姑

護持不獲間氏以好語紿其姑持麥往鄰捨求

舂比返舍盥櫛著嫁衣投繯而絕去其夫死僅

九日縣令表其門

丁允巘妻李氏

按壽光縣誌李氏丁允巘妻巘早世氏誓以身

從家人護持惟謹不獲間不食六日而死邑人

士憐其節爲請旌子世澄邑諸生

趙印妻常氏

按壽光縣誌常氏趙印妻康熙辛未七月氏拾

棉於野有某氏子挾白刃逼污之不從被殺越

三日始得屍某氏子逸竟漏网後聞其爲盜亦

死於非命

趙氏女

按壽光縣誌趙氏女小字姤姐年十三出觀演

劇晚歸遇彊暴欲辱之不從被殺康熙三十六

年奉﹠﹟建坊旌表

秦璇繼妻孫氏

按蒙陰縣誌孫氏貢士秦璇繼妻遭丁賊之亂

爲賊苦逼不從大罵曰我名家女尙書兒婦肯

從汝賊乎當速殺我若得從夫地下死勝於生

賊怒支解之

公素妻禹氏

按蒙陰縣誌禹氏公素妻爲滕縣賊所執不屈

死

李範妻齊氏

按蒙陰縣誌齊氏諸生李範妻範病亡氏痛哭

不食家人勸之不聽遂成疾月餘死

張王良繼妻楊氏

按蒙陰縣誌楊氏張王良繼妻良系沂鎭兵偕

妻防守蒙陰數月病亡氏年二十四沿街募財

買棺殮畢卽日以鹽米之類悉散於鄰人闔戶

自縊死

王儒妻賈氏

按蒙陰縣誌賈氏王儒妻儒年二十一死遺子

甫三月氏撫之期年子殤遂不食死

吳七姐

按登州府誌吳七姐鄕民吳自立女年十五許

聘孫管柱管柱病亡女欲往弔父母禁不許遂

自縊康熙五年旌表

胡瑄妻孫氏

按登州府誌孫氏蓬萊庠生孫起元女年十五

於康熙十年許聘諸生胡永淸第三子瑄越三

年歸胡又七年瑄患腰癰死氏卽柩前自縊時

年二十六康熙二十三年奉旨建坊旌表

董攝元妻都氏

按登州府誌都氏威海諸生董攝元妻夫亡不

顧幼子殉夫死奉旨建坊旌表

畢晉妻盧氏

按登州府誌盧氏威海人畢晉妻殉夫死節不

顧子女奉旨建坊旌表

周廷椿妻何氏

按登州府誌何氏蓬萊周廷椿妻夫亡自縊死

郡縣旌之

阮希朝妻張氏

按登州府誌張氏威海人阮希朝妻夫亡自縊

奉旨建坊旌表

李延徳妻楊氏

按登州府誌楊氏舉人楊焌女招遠人李延徳

妻夫歿氏以簪珥付翁姑乘夜自縊夫側

孫得親妻張氏

按登州府誌張氏寧海孫得親妻年二十一夫

死自縊奉旨旌表

初皎妻姜氏

按登州府誌姜氏寧海初皎妻年十八夫亡自

縊死奉旨旌表

王心妻楊氏

按登州府誌楊氏招遠人縣令王心妻夫亡自

縊柩前

楊覲光側室李氏

按登州府誌李氏通政楊覲光側室招遠人夫

亡同日自縊年二十六

王賓仁妻林氏

按黃縣誌林氏王賓仁妻年十六賓仁病亡氏

慟哭死而復蘇其姑慰勉防護晝夜不懈數日

粒米勺水不入口至十日死縣令親臨祭奠詳

請旌表

李贊妻林氏

按棲霞縣誌林氏庠生李贊妻夫亡自縊奉旨旌表

李浚妻牟氏

按棲霞縣誌牟氏李浚妻年二十五夫亡孀居

六載因亂自縊

牟國縉妻宋氏

按棲霞縣誌宋氏庠生牟﹠﹟子國縉妻遭亂氏

將死其姑徐氏以子幼勸之不聽與夫姊同日

自縊

劉坦妻呂氏

按棲霞縣誌呂氏劉坦妻夫死自縊

李三妻唐氏

按棲霞縣誌唐氏李三妻其夫不事生理浪遊

忘家氏塞其戶牖穴竇以通飲食獨處於中三

年有輕薄者自竇挑之氏卽自縊啟戶視之面

色如生

髙灝妻柳氏

按棲霞縣誌柳氏庠生髙灝妻灝家甚單寒氏

甫歸夫卽臥病病憊多怒气氏笑語寬慰奉事

惟謹歷久不怠及夫死欲殉或勸曰勿自苦氏

曰命也對眾自縊面色如生縣令親往祭之鄕

官李唐裔捐金以葬爲作傳立碑

李塤妻王氏

按棲霞縣誌王氏萊州李塤妻夫病篤氏不哭

曰相從於地下耳及夫亡氏將死其父亦不阻

其死氏從容整衣焚香祝告天地曰某年某月

某日某人從夫殉節祝罷聚其親長一一拜辭

之遂自縊

馬健妻衣氏

閨烈部列傳六十五皇淸十五

劉葵妻叢氏

按文登縣誌叢氏諸生劉葵妻葵亡氏哀毀絕

粒乘隙自縊柩前

孫映第妻蘇氏

按文登縣誌蘇氏瞽者女嫁孫映第孝姑順夫

極盡婦道夫性愚頑每撻辱至苦殊無懈怨及

夫歿尋縊死

劉芳淸女

按文登縣誌劉芳淸女許聘陶性陶亡訃聞女

從容自盡縣令旌表

於承諫妻李氏

按文登縣誌李氏於承諫妻奉姑以孝稱事夫

至順夫亡痛哭自縊死

於化妻劉氏

按文登縣誌劉氏某家婢贅於化爲婿性貞潔

夫病亡氏料理葬具畢昧爽自縊於柩前族裏

立碑嘉其節烈

劉榮引妻李氏

按文登縣誌李氏劉榮引妻夫病亡氏自縊以

殉事聞奉旨旌表

宋伸妻髙氏

按濰縣誌髙氏儒士宋伸妻夫死以絰自縊時

康熙元年年十七邑人李葆玉爲之傳

王﹠﹟妻夏氏

按昌邑縣誌夏氏諸生王﹠﹟妻﹠﹟病亡氏日夜

啼哭欲自盡姑令婢防禦甚嚴未克遂志越數

月得間仍縊死夫柩前有司旌表

陳光顯妻邵氏

按昌邑縣誌邵氏陳光顯妻顯病亡氏早夜啼

哭數日不食於夫柩前自縊有司旌之

李蕡妻王氏

按膠州誌王氏庠生李蕡妻蕡病亡氏卽夕整

衣自經死

紀瑂妻宋氏

按膠州誌宋氏紀瑂妻瑂病氏侍湯藥衣不解

帶泣願代死夫亡殮畢遂投繯

韓士楷妻張氏

按膠州誌張氏韓士楷妻楷病氏亦病氏扶病

侍夫晝夜不懈及夫亡氏自經死事聞旌表

李仙品妻髙氏

按膠州誌髙氏髙密李仙品妻孝事翁姑克盡

婦道夫病亡一慟幾絕父母兄弟勸之弗聽卒

投繯死

黃貞復妻張氏

按膠州誌張氏卽墨黃貞復妻復病氏誓必死

及亡氏從容自縊

薛竹兆妻唐氏

按膠州誌唐氏薛竹兆妻竹兆遊學江右數年

不返氏孝事孀姑數年如一日康熙七年春忽

聞夫訃一痛幾絕誓必死泣告孀姑撫養幼女

遂自經

髙昆之妻張氏姊

附

按膠州誌張氏庠生髙昆之妻昆之病亡氏矢

志從夫拜辭孀姑囑幼女從容自經死氏姊適

姜長菁菁歿死亦如之

雒獻圖妻張氏

按膠州誌張氏進士雒獻圖妻獻圖爲諸生時

氏荊釵裙布親操井臼幾十年獻圖初貴南遊

病亡氏痛絕粒米不入口七日誓必死夫同年

至勸之氏曰妾生無爲願與俱逝但家貧無以

爲殮幸購薄木爲棺卽君年誼也言訖拂袖而

入不復語亦不復哭獻圖柩至氏倚門望之撫

而大慟安靈畢卽入室自經

談必中側室楊氏

按膠州誌楊氏庠生談必中側室必中病劇語

妻曰我死楊將從我其止之又謂諸弟曰我休

矣預爲我備後事楊於內亦曰願薄具以賜殉

者人不爲意及必中气絕楊卽整衣投繯死

張煦妻宋氏

按膠州誌宋氏張煦妻煦病亡遺孤素蘊方十

歲氏矢志撫素蘊八年蘊病夭氏含殮畢號泣

不止卽是夜自縊死

匡基盛妻薛氏

按膠州誌薛氏庠生匡基盛妻盛疾篤氏曰如

不諱當相從盛曰女將總角可矣氏母止之氏

自是不復言及盛气絕屬纊後以女托母遂投

繯時年三十歲

劉漢妻尹氏

按膠州誌尹氏靈山衛劉漢妻漢病亡誓以身

殉念翁姑老且無子畱家貲無益乃盡去之爲

翁姑置壽具至厚有所餘悉以散之諸侄經理

畢視夫殮謂叔嫂曰髙堂菽水尙藉承歡絕粒

三日不死遂投繯時年二十九

李茂才妻劉氏

按山西通誌劉氏李茂才妻避賊崖窟賊索之

急夫被害氏出枕屍大哭賊擁之上馬自墮者

再同難婦勸之大罵不從死里人立祠祀焉

薛佩蘭妻王氏

按山西通誌王氏生員薛佩蘭妻夫亡拊棺哀

號伺便自經死

劉弘方妻周氏

按山西通誌周氏錫衮女幼嘗以節烈自許年

十五許配劉弘方當合﹠﹟之日弘方暴死欲自

盡而不肯傷肢體必思善全遂漸絕飲食數月

而亡有司旌表

張元吉妻趙氏

按山西通誌趙氏張元吉妻康熙九年夫亡不

食親族力勸不聽越十日自縊死

劉煌妻杜氏

按山西通誌杜氏武生劉煌妻美而無子煌患

瘡歿於平陽府鐵佛寺喪還氏哭死救之復蘇

於夫殯前一日自縊懷中有字曰欲從夫及葬

送者皆大哭平陽推官奏請旌表

王汝器妻張氏

按山西通誌張氏生員王汝器妻夫婦克諧以

孝得翁姑歡夫病亡自縊柩側學使題旌

李名關妻鄭氏

按山西通誌鄭氏襄垣縣人李名關妻夫被誣

死氏誓與同穴家人防之晝夜啼泣越百日後

自縊夫柩前

呂林鍾妻趙氏

按山西通誌趙氏呂林鍾妻蘭應禎妻之女侄

夫亡殉節死

李守忠妻梁氏

按山西通誌梁氏李守忠妻守忠因拆屋壓死

氏泣三晝夜自縊有司立碑表其墓

姚嗣前妻苗氏

按山西通誌苗氏襄垣縣人姚嗣前妻夫亡投

井而死

楊月蘭妻解氏

按山西通誌解氏楊月蘭妻秉性貞淑動循禮

法比鄰董胎子爲月蘭表侄素往來其家以至

親畜之一日月蘭行販於外氏獨居董胎子乘

夜彊奸解氏舉凳揕之胎子奪凳還擊氏身無

完膚血漬墻屋猶大罵不絕胎子遂以刀斷其

頭而遁事明伏法縣令表其墓爲文祭之

張任妻王氏

按山西通誌王氏戶部主事張茂子任之妻也

聰慧柔嘉年十六歸任甫數月任赴考補博士

弟子員抵家病數日死氏絕食居樓上誓必死

家人環守之明日紿其家人使下取食有小婢

在旁佯怒婢驚出遂以夫腰組自縊項下痕處

襯以白縑數寸衣上下縫紉不可解未死前一

日以嫁時衣巾首飾諸物得之母家及夫家者

分二處置之室中羅列完整時年十七康熙庚

申八月初一日也

劉輔國妻文氏

按山西通誌文氏劉輔國妻文進之女也貞淑

莊靜幼內則年十六歸輔國事翁姑盡婦道

生子娃方三歲輔國病亡氏哀慟不食欲以身

殉姑勸曰我年已老爾子且幼今不食是速我

與子之命也況爾有身倘再生一男劉氏宗亦

不危爾素曉事獨不解此乎氏乃稍進食後六

月生子二劉氏含辛哺之三年二劉始離𦇤褓

氏曰我今可見良人地下矣遂不飲食而死時

年二十二

張講妻秦氏

按山西通誌秦氏生員張講妻夫亡密處一室

𨿽盛暑不出衣裳極垢敝亦不浣濯哀泣歲餘

而死

張琦妻裴氏

按山西通誌裴氏張琦妻琦服賈往來河南客

死禹州氏號泣絕食五日不得死其家防視愈

嚴彊之食亦稍稍進食越六日遲明家人起視

已自經死時康熙己未正月二十三日

董其宇妻王氏

按山西通誌王氏巡檢董其宇妻夫亡氏年少

子在𦇤褓守節二十餘年自刎死有司爲勒石

墓前

姚黃黃

按山西通誌姚黃黃登位女指腹許同裏原剛

子長長爲配及笄剛貧不能爲子婚長長病夭

不能具棺其舅爲之殮黃黃姊私謂曰窮根可

拔矣黃黃揮泣曰設再字亦然誰爲造命長長

將厝前一夕黃黃自縊死與長長合葬焉縣令

請建坊旌之

石基永妻李氏

按山西通誌李氏石基永妻基永家貧好學饘

粥不繼而誦讀不輟遭時坎坷年二十七鬱鬱

以死有二女一男男甫二歲後父一日殤越五

日始殮氏取基永手錄秦漢文及唐詩內棺中

是夕櫛沐自縊柩旁

李春泰繼母馬氏李

氏附

按楡次縣誌馬氏庠生李春泰繼母甲申寇變

不辱罵賊投井死泰姊李氏適王一元亦被獲

不屈被烙死

申燦妻溫氏

按祁縣誌溫氏生員申燦妻己丑姜襄之變賊

殺燦迫氏不從彊持上馬自墮者三終不屈遂

遇害

閻士弘妻劉氏

按徐溝縣誌劉氏監生閻士弘妻年二十七夫

亡欲從死不得間旦夕伺便未百日終縊死

孫氏曹氏

按交城縣誌孫氏李佩妻曹氏李環妻山賊肆

掠妯娌相戒誓不受辱賊至迫脇相繼投井賊

出之二婦大罵仍投井死

張允中繼妻封氏

按崞縣誌封氏吏部主事張允中繼妻中歿於

京邸氏扶櫬歸裏卽自縊柩前

陳奇瑜妾張氏郭氏王氏

按保徳州誌張氏郭氏王氏皆經略陳奇瑜妾

瑜顯貴多姬婢旣罷歸會國變逆闖徙大族實

咸陽瑜計遷避而賊將郝安才者與公僕謀誘

致瑜畱之張氏名耐見其主不反知事敗懼辱

身飲毒死後奇瑜嗾唐通殺安才取僕首以祭

姬塑其像於烈女祠中郭氏名宗正王氏名綴

宗正性烈而婉善事嫡張奇瑜歿父欲嫁之宗

正拒父不從遂速之訟宗正與綴謀決詣嫡張

操櫛畢卽自澡盛飾紉其衣飲毒覆衾以臥久

之呼不應發衾視之則兩人皆死

許應鳳妻賈氏

按襄陵縣誌賈氏許應鳳妻因迫官糧賣其女

子於西王村旣送女獨歸路遇惡鄰衛某欲亂

之氏堅不從衛扼其喉而死事聞置衛於法建

坊旌表

王興娥

按太平縣誌王興娥年十四父耕田娥往餉路

遇惡少逼爲亂不從被殺投其屍於井中事發

出屍鐮痕徧體兩手猶握中衣不釋

韓養度繼妻張氏

按太平縣誌張氏韓養度繼妻夫亡年二十撫

前妻子如己出爲父兄逼嫁自縊死

郭鵬翔妻王氏

按曲沃縣誌王氏郭鵬翔妻翔家貧稱貸甚眾

旣死氏盡鬻奩產殮夫畢舉其仂盡償諸逋或

疑有他志微諷之氏不答以剩米數升遺其家

人遂自縊死

趙雲﹠﹟妻呂氏王

氏附

按曲沃縣誌呂氏趙雲﹠﹟妻家貧無子女夫亡

設兩棺欲以身殉鄰婦勸云死必累我家氏卽

投牒本縣祈無累鄰人令亦批勸不聽會姻戚

設祭其夫氏得間自縊死面色如生同時有帽

工曹應志妻王氏其死事與此略同邑人稱爲

雙烈

秦琬妻董氏

按曲沃縣誌董氏秦琬妻夫病篤囑氏攺適氏

以死誓夫亡氏自縊夫復蘇知妻死復絕

李敬妻賈氏

按曲沃縣誌賈氏李敬妻夫亡子夭氏哭其子

曰我與兒同見爾父於地下遂死

張渾然妾王氏

按曲沃縣誌王氏張渾然妾然病篤氏備衣衾

並爲己制或詢之答曰是人必須者及然歿服

所制衣自縊死柩旁

石崖烈婦

按翼城縣誌石崖烈婦王七莊農家妻也夫遠

出婦與姑處安定國之亂賊掠王七莊見婦美

欲亂之不從賊殺其姑以懼婦婦紿曰若好葬

我姑便相從不且死賊覓棺以葬葬已婦遂投

石崖死賊愕然嘆息而去不知其姓氏故曰石

崖烈婦云

秦楷妻周氏

按翼城縣誌周氏秦楷妻年二十五夫亡母氏

勸嫁不從彊之遂自經死

盧春魁妻李氏

按翼城縣誌李氏盧春魁妻夫亡三日不食自

縊死柩前有司旌表

盧慶瀛妻王氏

按翼城縣誌王氏盧慶瀛妻年二十夫亡旣葬

父偶至微諷之嫁氏弗答父還泣拜於堂櫛沐

易衣縊死柩側

楊文焯妻髙氏

按翼城縣誌髙氏楊文焯妻年二十四夫亡哀

痛幾絕復蘇視殮畢自縊柩旁死

賈學路妻呂氏

按翼城縣誌呂氏賈學路妻年三十七夫亡撫

幼子二年子殤氏遂自縊族人憐之與立侄曰

可爲嗣

房可棟妻郭氏

按靈石縣誌郭氏房可棟妻歸未一年夫遠出

不返族人屢逼其嫁遂自縊死

房星耀妻王氏

按靈石縣誌王氏房星耀妻年二十夫病將終

命更適遂自縊死

李盈院妻杜氏

按滎河縣誌杜氏李盈院妻年二十夫亡號痛

擗踴誓從死家人嚴防之氏伺間自經柩側

陳可濟妻任氏

按猗氏縣誌任氏陳可濟妻家貧竭力操作勉

支朝夕日不再食未嘗乞憐親戚亦無所怨十

餘年如一日歲大饑夫餓死氏枕屍痛哭營葬

畢長號墓前投井死

李應髙妾張氏

按解州誌張氏江都人宜黃令李應髙妾也父

揚州衛籍緣鼎革家破當歲荒石米錢二千炊

煙屢斷氏誓鬻身以活父母應髙艱於嗣欲置

妾以禮聘氏由江都載入宜黃官廨髙父爲兩

淮運判卒於官髙奔喪廣陵挈家至浦口或勸

氏從之東下歸寧父母氏曰奔喪大故也妾若

與俱將不免人言爲主君累遂隨髙妻徑歸解

梁后髙扶櫬歸裏居二年病篤氏誓不欲生家

人防之密佯自遣若忘所誓尋伺間忽閉戶自

經死次日髙亡時年十八康熙二十三年十一

月也氏幼聰慧能默誦女孝經女訓頗知書法

然不令人知當歸解梁次浦口時始索筆作字

以寄父母書中有詞云他日魂歸不識江南路

惟聽春山啼杜鵑家人始驚異嗣後絕不舉筆

晉思忠妻盧氏

按夏縣誌盧氏晉思忠妻年二十二夫亡子三

歲氏孝事孀姑守節越四載於康熙二十五年

族惡少文忠與氏居比鄰窺氏姑出乘間入室

氏織縑機中惡彊求亂不從捩其衫襟氏大罵

文忠取機旁鐵錘擊氏額血流滿地而死

賈玗妻傅氏

按夏縣誌傅氏賈玗妻夫亡無出誓從死家人

防之氏曰非其時何防爲殯夫越月出貲賄服

飾與夫弟語其兄弟曰我死不得借端誣我翁

姑乘間易服上下縫固懸梁而死

吳發隆妻令狐氏

按平陸縣誌令狐氏吳發隆妻隆役於官家徒

四壁氏美而賢力勤作苦晏如也隆赴省月餘

不歸氏獨處室偶往田間道經元帝廟爲惡少

拉入廟逼姦不從死

荊捷然妻趙氏

按平陸縣誌趙氏荊捷然妻年二十五夫亡縊

死柩側有司旌其門

李煥妻王氏

按平陸縣誌王氏李煥妻夫本屠兒氏亦小家

女裙布釵荊潔澤楚楚康熙三十一年歲大疫

煥亡遺二幼女氏哀慟自縊死二女亦隨殤

馬應龍妻王氏

按平陽府誌王氏馬應龍妻年四十九夫出外

招薛永良妻李氏伴宿並令李氏父李三爲司

門戶李三復畱伊戚衛延同住一日李三偶出

李氏亦就宿姑所獨氏在家衛延突入逼污氏

大叫罵延懼扼其頸須臾气絕次日白官延論

死王氏得旌表

劉士元妻杜氏

按絳州誌杜氏劉士元妻士元貧且病氏勤事

數年如一日比亡晝夜哀號越數月投繯死

王永康妻梁氏

按絳州誌梁氏王永康妻夫亡無出氏年二十

五翁姑許婚他姓氏先夫葬五日投繯死

郝付華妻張氏

按絳州誌張氏郝付華妻夫亡自縊死

朱同福妻蘇氏

按稷山縣誌蘇氏朱同福妻夫亡守節撫孤有

暴男寅夜持鐮入室逼污之不從被殺縣令申

請建坊旌表

裴恆祚妻李氏

按絳縣誌李氏裴恆祚妻夫亡縊死柩前

史氏女

按鄕寧縣誌史氏女年十六許配張星元子未

嫁婿被虎食女欲往弔父母不許適有求婚者

至父母欲許之女不從父母弗悅一日告母欲

殺﹠﹟爲食母從其言遂與祖母及母共食食畢

出久不見尋之自縊死矣

郭世旺妻李氏

按永和縣誌李氏郭世旺妻年二十康熙三十

六七年連遭荒疫郭迫於饑將鬻氏氏知不能

止遂投於河

馮某妻

按永和縣誌馮某妻年十九康熙三十七年歲

饑疫翁與夫賣氏與秦人不從投繯死

李小更妻栗氏

按襄垣縣誌栗氏李小更妻嫁甫九日夫﹠﹟食

河南負煤折腿十載不歸翁姑憫其年少報

兒死冀絕婦念令他適氏號泣數日自縊死

陳氏女

按襄垣縣誌陳氏女小字珍姐陳三星妹母栗

氏以女許字於李希賢嗣子璽璽不材逐歸本

宗三星逼璽退婚更許郝訓女口不言而心已

誓死母覺密防之未月餘伺間投繯死

鄭惇仁妻丘氏

按襄垣縣誌丘氏鄭惇仁妻年十八夫亡子未

周歲氏誓於神前曰俟子長成舅姑終老卽從

夫地下越十六年舅姑歿旣葬子藩周旣娶爲

諸生遂絕食而死周早喪妻馬氏年二十七守

節終身

劉才妻石氏

按黎城縣誌石氏劉才妻適才四年育子女各

一家貧甚挑野菜以供孀姑才病篤與氏訣曰

我死後汝當另嫁可愼擇人無復如我貧者氏

不答後才歿三日投井中死

李甲黃側室馬氏

按黎城縣誌水部李甲黃側室馬氏代州人年

十五歸水部能詩沈默自持無矜容嘗許李以

死而乞從葬李贈以詩康熙丙午冬李歿於官

馬年二十一隨柩歸裏及葬親詣其穴謂其子

若侄曰爲我畱一塊地卽墜樓死

李深妻趙氏

按黎城縣誌趙氏李深妻深被誣死氏號泣絕

食而歿

毛世武妻鞏氏

按平遙縣誌鞏氏毛世武妻夫客亡裏中惡少

戲之氏大罵爲所殺

董鎧妻王氏

按沁源縣誌王氏庠生董鎧妻康熙二十六年

夫亡氏年二十七無子撫幼叔成立爲婚娶以

延董祀曰我事畢矣於二十九年投繯死

朱明﹠﹟妻王氏

按澤州誌王氏朱明﹠﹟妻年二十一夫亡甘貧

守孤未一歲子死於疫氏痛哭曰我前不死者

爲朱氏延此一綫今復何望哉遂不食九日死

張子修妻段氏

按澤州誌段氏張子修妻年二十二修亡氏自

縊柩前死紳士共誄之

李養徳妻畢氏

按澤州誌畢氏李養徳妻徳貧苦業種菜氏方

妊而寡焚香告天縊死柩側

趙良富妻苗氏

按澤州誌苗氏趙良富妻良業販炭傷力死氏

誓不獨生母謹防之至殮日謂母往視殮得間

縊死樹下

孔銓妻毛氏

按澤州誌毛氏孔銓妻歸銓五月銓亡氏方妊

慟絕欲投繯侍婢謹衛之謂婢曰若輩不須防

我俟生男女再決也治夫墓以繩度尺寸計容

兩棺嗣生女朝夕痛哭日進米汁一盞兩月而

卒巡按題請旌之

張應嵩繼妻焦氏

按澤州誌焦氏張應嵩繼妻夫客死氏年二十

二畢夫葬不食死

張珽妻王氏

按髙平縣誌王氏張珽妻王女幼失父母嫂

李氏哺長之年十六歸珽珽亦少無怙恃依於

舅氏袁震家震待之猶子氏事舅翁夫婦如舅

姑禮珽嘗遠客病失血歸淹﹠﹟褥二年及危慮

妻無依氏泣曰君脫不諱我不獨生及珽死氏

哭之哀不食不寐含殮畢投繯死年二十有五

李徳恆妻秦氏

按髙平縣誌秦氏李徳恆妻恆性孝友氏事舅

姑亦以孝聞恆病篤氏誓從死及亡氏欲自盡

無他便因乘間竊入寢室引刀自刎

趙建紀妻王氏

按髙平縣誌王氏趙建紀妻性貞淑年二十五

夫亡投繯死

馬艾志妻栗氏

按陽城縣誌栗氏馬艾志妻夫遭土崩壓死氏

年十七無子女號痛以所願囑其父母自經

譚佳章繼妻王氏

按陽城縣誌王氏譚佳章繼妻歸章三載夫病

亡氏墜樓幾殞救之復活姑懼禍俟葬後將送

還母家氏亦恐貽累召其兄至與訣哭拜夫靈

掩戶自縊

劉中和妻張氏

按蔚州誌張氏生員張宏抱女劉中和妻劉病

亡張年二十二哀痛不已遂自縊

康我廷妻田氏

按蔚州誌田氏衛民康我廷妻夫得羸疾謂田

曰我死無子汝必更嫁第弗適我素交者田頷

之夫死葬前三日哭之痛姑勸不止眾方理葬

事田忽不見求之已自縊死

楊酉妻席氏

按陜西通誌席氏西安咸寧人楊酉妻進士式

長女夫亡以剪刀自刎死禦史梁熙碑表其墓

李光啟後妻吳氏王氏附

按陜西通誌吳氏漢中白河人李光啟後妻啟

先妻無出娶吳爲洵邑大姓生二女一男徳麟

盜賊所在蹂躪吳與夫訣曰麟兒與君我與女

惟死而已其寨右懸壁千仞吳與妾王氏攜二

女坐其上以待死數日寇果環攻啟拒守勢潰

皆投嶺而死

王有章妻辜氏

按陜西通誌辜氏西安咸寧人王有章妻夫早

亡孀居持身峻介嘗曰我宜死久矣徒以子女

幼耳未幾子殤女且適人會山賊亂慨然投崖

而死

李躍龍妻張氏

按洋縣誌張氏諸生李躍龍妻賊至夫婦俱被

執賊欲污氏氏罵賊被害

張兆驄妻李氏

按洋縣誌李氏諸生張兆驄妻避賊入山被掠

脇迫不從罵賊投崖死

翟雯妻段氏

按洋縣誌段氏翟雯妻雯亡氏年二十二翁

姑欲嫁之氏聞至夜自縊死

範文奎妻侯氏

按興安州誌侯氏範文奎妻劉二虎陷城投井

而死

崔尙志妻單氏

按興安州誌單氏諸生崔尙志妻吳逆竊據州

城餘黨攻破山寨氏托其子於鄰婦投巖而死

薛之光妻田氏

按延安府誌田氏膚施人諸生薛之光妻事舅

姑至孝年二十於康熙十六年遭朱逆之叛擄

氏縛馬上氏罵不絕口死之

宋薊妻髙氏

按延安府誌髙氏宋薊妻安塞人艸寇竊發氏

自鄕入城以避道遇寇氏大罵賊截其耳以

繩束置馬上臨崖墜而死

周國璧女

按蘭州誌周國璧女年十四值變避難東灘

爲賊所掠挾置馬上而走女度不得脫泣向母

曰母弗憂我𨿽被擄誓不辱身爲父母羞渡河

至中流擁賊與俱墮水賊援馬尾以出女竟溺

死

張希堯妻顏氏

按蘭州誌顏氏戍徒張希堯妻順治戊子逆

據河州攻城希堯中炮死顏聞慟哭自縊

張友科妻駱氏

按蘭州誌駱氏張友科妻科早亡戊子變氏

攜其子張云同婦曁孫並已嫁女及外孫並投

河而死

王文學妻韓氏

按蘭州誌韓氏庠生王文學妻戊子變文被

害氏聞卽日自縊其翁收屍與子合葬

於養鯤妻陳氏

按蘭州誌陳氏於養鯤妻歸四載夫病不起囑

陳曰我必死矣爾善事後人陳曰生同人死同

鬼無他志也及夫亡勺水不下咽三日自縊柩

旁

王三閏妻張氏

按蘭州誌張氏王三閏妻閏患疹死氏年二十

二枕屍於肱泣曰俟我同去也抵暮潛赴黃河

投而死

張師夔妻邵氏

按金縣誌邵氏諸生張師夔妻性端謹寡言笑

善於治家夔病亡越二日自縊死

朱麟妻李氏

按河州誌李氏州民朱麟妻生二男俱幼麟亡

氏年二十八母舅欲奪其志氏以死自誓越三

日祭畢以二子付伯氏飲鴆而死有司旌其門

閻﹠﹟妻韋氏

按鞏昌府誌韋氏秦州人閻﹠﹟妻﹠﹟得疾暴亡

韋痛哭幾絕至夜自縊死奉旨旌表

馬海妻楊氏

按鞏昌府誌楊氏靖遠衛人馬海妻海亡楊絕

食號泣自縊奉旨旌表

嶽存虎妻王氏

按鞏昌府誌王氏安定縣人嶽存虎妻虎早亡

氏年二十哀痛自縊康熙二十三年奉旨旌表

陳啟堯妻王氏

按鞏昌府誌王氏靖遠衛人陳啟堯妻堯亡氏

號泣自縊康熙二十六年奉旨旌表

邢世耀妻張氏

按鞏昌府誌張氏徽州人邢世耀妻耀死氏跪

縊柩前奉旨建坊旌表

趙子英妻王氏

按隴西縣誌王氏諸生趙子英妻孝事翁姑治

家勤儉夫婦相對如賓子英病亡氏年二十一

哀慟持刀欲自刎翁姑救免絕食哭三日不止

至晚伺翁姑寢潛投繯而死有司疏聞奉旨建坊旌閭

楊啟泰妻張氏

按秦州誌張氏楊啟泰妻康熙乙卯南逆猖獗

避居雲光寺賊乘夜據寺啟泰被擄氏誑賊曰

但釋我夫妾願終身奉君賊遂釋啟泰氏卽墜

懸崖而死

閨烈部列傳六十六皇淸十六

陳玉弦妻徐氏

按仁壽縣誌徐氏前明戊午舉人徐逵女庠生

陳玉弦妻夫病亡氏痛哭三日水漿不入口嘔

血數升服毒而死

於之騏妻陳氏

按順慶府誌陳氏湖南耒陽令陳﹠﹟女性純淑

﹠﹟慧幼與兄黼公同讀書及笄歸潤州太守於

紀龍次子太學生之騏夫妻相敬室家頗宜勵

其夫力學𨿽歷經兵燹險阻倍常而唱隨如故

翁姑南宦烽煙隔絕氏每一念及未嘗不淚下

沾襟庚申冬王師東伐羣氛電掃而騏父訃音

隨至氏同夫南向再拜相對號泣幾不欲生卽

擬從夫奔喪而伏兵載途逡巡不果騏遂別氏

而南氏泣曰君往善事老母二子二女妾自教

之幸早歸無使妾念由是足不履戶外﹠﹟年而

之騏之訃音又至氏兄及母皆知之而未敢泄

婢僕尋以告氏氏哀毀不欲生設靈祭告顧謂

兄曰孀母兄自奉養更有此弱息亦以累兄言

畢卽自剄死

劉宗現妻李氏

按順慶府誌李氏劉宗現妻夫病氏許以同死

及夫亡營葬心殊坦然人以爲將更嫁而求者

尋至葬畢遂縊死鄕人爲文以祭焉

於之驥妻陳氏

按順慶府誌陳氏於之驥妻驥入太學肄業歿

於京邸訃聞氏悲啼數月禮夫靈畢卽引刀自

刎死邑令題請旌表

張鶴翔妻吳氏

按閬中縣誌吳氏孝廉張鶴翔妻吳逆之變逆

賊吳之茂以厚聘彊求爲妾氏斷髮毀面堅執

不從將以威劫遂自縊死進士劉迪曾爲作傳

何獻圖妻鄧氏

按南部縣誌鄧氏長溝民何獻圖妻乙卯十月

逆營守備張弘徳牧馬長溝窺氏少而孤處欲

亂之氏不從髙聲呼救徳遂拔刀斷其右臂會

他卒至徳懼事露自刎氏尋亦亡里人以葬道

旁名曰斷臂墓仍立祠以彰其節

王之翰妻裴氏

按梓潼縣誌裴氏邑民王之翰妻事姑孝謹治

家有方康熙十三年爲吳寇所逼度不能脫投

潼水死

李氏女

按逵州誌李氏女年十四待字閨中乙酉賊臨

城女焚香告祖廟泣別父母遂自盡

何三聘妻向氏

按逵州志向氏何三聘妻爲亂兵所逼不從奮

身墜崖腦裂而死

張國縉妻夏氏

按重慶府誌夏氏巴縣人張國縉妻夫亡氏年

二十有四誓以身殉投井二次被救免復於七

終日自縊而死奉旨建坊旌表

範孝純妻師氏

按彭水縣誌師氏範孝純妻遇賊孝純被害賊

執氏欲辱之罵曰夫已死我生何爲賊遂殺之

龐徳惠妻董氏

按彭水縣誌董氏龐徳惠妻夫婦並爲賊所執

以綆相系赴水死

葛朝英妻陳氏

按彭水縣誌陳氏葛朝英妻爲賊所擄不屈死

汪仲學妻周氏

按彭水縣誌周氏汪仲學妻賊將譚天敍寇郁

鎭掠男婦數百氏亦在擄奪刀刺賊不克死之

冉仲道妻王氏

按涪州誌王氏冉仲道妻仲道與淫惡況榮謙

比屋而居康熙四十一年二月二十四日榮謙

瞰仲道出以計誘氏氏堅不受污榮謙卽持斧

脇逼氏大罵遂中重傷越五日死州牧徐烺招

置惡於法聞其事於朝有詔旌表

何婦張氏

按夔州府誌張氏巫山下里人也生於明崇禎

間父士魁爲邑吏邑人皆愛之氏其季女性聰

慧美容姿工刺繡善洞簫幼許聘何氏子將及

笄何氏子因病跛其一足尋又遭父母之喪旣

娶家日貧氏敬執婦道裏中輕薄兒語曰張氏

女故尢物也豈甘爲跛﹠﹟妻耶語聞於其夫何

氏子自揣殘疾疑爲婦所厭惡聲厲色日加焉

氏順受之無怨執箕帚益恭丁亥歲寇亂夫婦

潛避於東北之豆子寨辛卯劉體純連營過江

縱兵分掠攻破寨何氏子不能行墜巖而死氏

被擄至營時劉踞坐髙阜旁設烈火數十鑪﹠﹟

赤鐵以備炮烙札利刃數十副以截腰斬手小

刀鐵鉤以剔目拔舌斷筋植大橛用以披剝酷

刑慘烈見者心﹠﹟俱喪叫號之聲振動山谷氏

面不攺色惟背坐掩泣有甲將見氏色殊麗欲

得以爲妻劉許之甲將趨至促行氏以頭觸地

誓死不從劉面諭曰彼吾將也爾爲之婦不愈

於民間耶氏拒益力劉佯以刃恐之卽引頸就

戮劉置刃嘆曰我馳戎馬間數十年僅見此婦

乃攺容謝曰今不彊爾且釋爾歸邑中男婦盡

使隨去氏曰少年寡婦去將誰依劉曰畱爾不

從釋爾不去爾欲云何氏曰遭時至此豈忍偸

生倘蒙矜憐容自盡足矣劉曰聽便氏遂拭淚

從容起就營傍空室中解帶自縊劉具棺衾厚

葬之時方亂無知者康熙間有司聞而表焉

李梁

按夔州府誌李梁邑民李國虎季女也方九歲

父以許邑民謝昌永尋父喪女年十二母季氏

攺適周三女從焉逾三載周之侄應洪見女美

欲娶之陰請於叔叔首肯以謀於其母母應且

憎乃試女曰我適周則惟周之命是聽周侄欲

妻汝盍背謝而歸周女正色曰父命弗敢違也

周聞之怒以威力懼之女嚴詞正議如故周弗

聽遂令其侄筮吉牽牲將幣以逆女女知勢不

可挽乃從容自適若爲不知仍假采薪出戶走

入林間仰天泣曰哀哉惟以一死報謝郎耳遂

自縊時康熙十四年冬邑士大夫咸作詩歌播

諸鄕國壬戌秋有司疏聞奉詔建坊旌其墓

樊一蓬妻張氏

按宜賓縣誌張氏邑諸生張讜女樊一蓬妻賊

執張訊一蓬所在張曰死矣賊與一蓬有隙必

欲殺知其言詐熾火以炙氏遂死

張文富女

按南溪縣誌邑民張文富女幼閨訓性聰慧

年及笄未嫁康熙十九年永城失守逆賊犯境

父母倉卒計避女曰避於山不若水濱賊不能

飛渡且不患渴眾從之未幾賊潛渡父母怨之

曰絕去路矣女指江曰此豈不是大路及賊至

同避者俱被執女奮躍入江中離岸約丈許半

晌方歿賊相顧駭散執者俱脫眾皆徳之縣令

王大騏爲詩以弔

田秉貞妻郭氏

按馬湖府誌郭氏郡人田秉貞妻被賊擄佯喜

使賊不防卽投崖而死

戴應良妻牟氏

按馬湖府誌牟氏宦家女適邑庠生戴應良氏

美而慧乙酉秋爲賊將費際時所掠欲以爲室

氏矢死不從費以威劫氏氏曰寧殺我不受辱

於賊罵不絕口賊怒殺之賊所殺眾屍皆被犬

食氏屍獨全

張廷機妻梅氏

按洪雅縣誌梅氏諸生張廷機妻獻賊未殄機

與合邑士人赴省死舉家避義公山梅徹夜泣

次早遷徐郲方渡梅謂姑曰不能長事姑矣凡

百耐煩遂投水死

周方旦妻蔡氏

按黃州府誌蔡氏麻城周方旦妻適周一年而

方旦病疽淹抑﹠﹟席四年竟不起將屬纊值氏

生辰登樓揮其女曰汝可依外祖母勿戀我女

去遂雉經死方旦聞之瞑目而逝康熙十九年

建坊旌表

朱若士妻張氏

按安陸府誌張氏京山朱若士妻若士臨終囑

其再嫁張以死許夫未幾郢人羅廣生聞其姿

逼娶之張曰君葬吾夫卽如命羅爲營葬畢氏

夜潛出小東門外投死花臺堰中時康熙元

年

魯氏

按長沙府誌魯氏瀏陽人不知其夫康熙十五

年避亂於壚煙岡爲賊所執義不受辱罵賊遇

害巡撫韓世琦題請旌表

許某妻康氏

按嶽州府誌康氏生員許某妻事姑孝夫婦俱

爲兵執恐夫不免謂賊曰釋吾夫願從汝賊如

其言康溺水死司李旌之

李氏女

按衡州府誌李氏桂陽州諸生李之立女幼聰

慧解讀毛詩年及笄郝將陷城女懼爲所辱請

於父願飾男子服以自蔽或曰柰弓﹠﹟﹠﹟小何

女悟頃之遂扃戶自殺康熙初州守張之楙封

其冢祀之

劉聯升妻周氏

按衡陽縣誌周氏劉聯升妻康熙己未避亂湘

鄕值吳逆潰兵四掠升與母妻相失氏以帶束

一歲兒於背與姑匿叢薄間俄而兵且逼氏度

母子理不兩全將解兒以授姑而獨以身殉會

雨漬帶結卒不可解遂負兒側身如轆轤轉入

溪中亂兵攀巖而下引出之婦已气絕子尙呱

呱未絕姑取歸養之周年方十九

吳鴻鳴庶母劉氏王

氏附

按常寧縣誌劉氏庠生吳鴻鳴庶母遭世亂出

避同媳王氏俱被遊兵所擄欲污之不從並死

於刃

胡氏女

按永安府誌胡氏女父玉池居桴江河於康熙

己未春恢復永城兵入山擄掠女見兵至遂投

水而死

鄧髙宇妻李氏

按零陵縣誌李氏裏民鄧髙宇妻康熙己未春

兵索小水口山氏避於桹漕尾兵執欲污之氏

不從乃斷其手截其項而死

王三仕妻蔣氏

按零陵縣誌蔣氏零邑東隅人也父之昌爲郡

諸生止生此女年十七歸裏民王三仕仕頗饒

於產無男一女嫁諸生伍典庸子教乃撫一螟

蛉曰標以續後無何三仕死蔣氏依標以終余

年族之不逞三俊三傑﹠﹟﹠﹟虎視已有年所幸

其死而攘踞之止以十畝給氏氏不較也俊傑

日事六博浮大白所攫得者未幾雲散乃復覬

其餘且及其身氏知潛歸母家依孀嫂俊傑陰

受狂且金設局促之歸不從又威逼之氏知事

不可已陽從鄰婦勸至夜扃戶剪髮自縊於梁

傑之子知之以語傑傑曰若以死恐人耳死則

其柰我何詰旦叩戶而氏果死縣令勒石於墓

以旌揚之卒無有白其冤者

胡禧妻謝氏

按桂陽州誌謝氏胡禧妻歸胡年十八禧爲藩

司承差婚兩閱月遽供役星沙未幾遘疾不起

一日謝夢夫衣白立榻前驚寤則禧母弟以訃

至持釧帶數事遺謝謝隨邀父母至家嚴裝靚

服登樓雉經死

王國錫妻魏氏

按桂陽州誌魏氏王國錫妻年十八適王生一

子一女夫病亡氏誓不復生哀慟絕粒五日自

縊死

艾子髙妻李氏

按余幹縣誌李氏仲公女仲公避兵臨川因歸

臨川艾子髙生子方𦇤褓苗兵突起李與子髙

俱遁因倉卒遺其兒李復入被執欲污之不屈

死

劉文浚妻祝氏

按廣信府誌祝氏劉文浚妻避亂山中爲賊所

獲迫脇不從誑賊至井邊投井而死

吳升妻詹氏

按廣信府誌詹氏玉山吳升妻遭亂徙避西鄕

康熙甲寅遇賊洪橋溪被執迫辱之不從抱子

投河而死

徐增壽妻周氏

按廣信府誌周氏永丰徐增壽妻及笄於歸未

二年耿逆叛夫婦避深林中兵索之被執氏曰

頭可斷身不受辱遂縊而死

練豪妻夏氏

按廣信府誌夏氏永丰練豪妻康熙十八年江

逆掠村氏潛身林莽中被獲逼污之不屈隨竄

身入河大罵被戮賊攜其幼女去女亦號泣不

從死

潘肇斌妻王氏

按廣信府誌王氏永丰潘肇斌妻爲賊執大罵

投河而死

姚玉上妻惠氏

按廣信府誌惠氏玉山姚玉上妻年少有美色

康熙甲寅夫婦避亂山中氏爲兵執挾上馬堅

拒不從兵怒剮之事聞旌表

李廿八妻洪氏

按廣信府誌洪氏弋陽李廿八妻康熙甲寅賊

入山焚劫氏被執誓死不從初憐其貌不忍加

害氏罵不絕口遂爲所殺

兪瑚妻徐氏

按廣信府誌徐氏永丰兪瑚妻康熙甲寅秋賊

黨掠村氏被擄紿賊至池邊奮身投水賊叢刺

而死

璩遂生妻毛氏

按廣信府誌毛氏名貞媛年十五嫁貴溪璩遂

生孝事舅姑克相夫子譽聞宗族間康熙甲寅

避賊山中𨿽歷顚沛而勤事無懈賊入山遂生

負兒遁氏爲所執將脇去大罵不從賊怒刺殺

之時年十九屍暴七日顏色如生縣令畢士俊

表其墓

彭元卿妻姜氏

按廣信府誌姜氏貴溪彭元卿妻寄居上饒城

內康熙甲寅避兵玉山勢迫度不免潛縊死深

林中郡守旌表

詹四徳

按廣信府誌詹四徳貴溪詹先之女許聘劉姓

劉父曾爲人僕女恥不從劉恃富訟於官拘詹

父系獄責令於歸四徳赴縣自呈願如判以釋

父約日親迎至期自刎而死

鴻漸妻紀氏

按廣信府誌紀氏永丰鴻漸妻康熙甲寅避寇

後倉山爲賊所擄厲聲罵賊延頸受刃而死

張彬妻楊氏

按廣信府誌楊氏興安張彬妻避賊山巓遇賊

迫脇不從觸崖而死

邵世科妻程氏

按弋陽縣誌程氏邵世科妻科善騎射以馬蹶

墮崖死氏年二十無所依族弁程徳化謀獻營

主氏知自刎而死

範冠羣妻葉氏

按弋陽縣誌葉氏諸生範冠羣妻秉性純一口

不妄言戊子六月寇掠其家挾氏上馬不從磔

殺之劈其屍爲四其同族濟明之妻亦於是日

自刎

劉元子妻程氏

按鉛山縣誌程氏劉元子妻康熙甲寅之變元

子挈家走旁羅適氏病足不能行囑夫善事母

夫唯唯不知其意明日寇至紿夫先負母去旣

而復出負氏而氏已自刎死時年二十一

歐陽﹠﹟妻傅氏

按鉛山縣誌傅氏歐陽﹠﹟妻夫亡家貧無子會

耿逆之變先期投河死數日獲屍面色如生

詹氏

按鉛山縣誌詹氏不知誰妻其夫負租而逃氏

依其姊居數年姊議嫁之詹辭曰夫死猶守況

其生耶姊弗察受聘遂赴水死

劉兆峨妻兪氏祝

氏附

按永丰縣誌兪氏劉兆峨妻康熙十三年耿逆

陷永丰兪匿山谷中兵至拔刀脇之不從彊挾

以去氏厲聲辱罵兵怒殺之旬日得其屍神色

如生婦祝氏同時被執乘間赴井死

潘妻劉氏祝

氏附

按永丰縣誌劉氏潘妻耿逆之叛劉恐失身

偕媳祝氏共投河而死

紀永妻姜氏

按永丰縣誌姜氏紀永妻耿逆之變氏避居

鄕僻勢迫遂以子托僕投水而死

黃某妻傅氏揭氏徐氏附

按臨川縣誌傅氏占衡女黃某妻甲寅之變爲

賊逼同女投河死鸛塘揭阿徐徐阿丘亦自溺

樂淸雅妻陳氏鄒氏武氏鳳蘭附

按樂安縣誌陳氏名順貞樂淸雅妻遭亂與妾

鄒氏慶貞及淸雅侄仲止妻武氏層貞避亂陳

陂俱爲賊所執欲污之不從賊殺其子以恐之

不顧復殺其女貴娥三婦怒罵益甚賊憤刳其

腹而死仲止亦被殺獨其婢鳳蘭以行鳳蘭

遂觸石死康熙甲辰有司疏聞旌表

李梅實妻何氏

按樂安縣誌何氏諸生李梅實妻性溫柔有气

節勉夫力學蚤歲成名未幾客死氏卽求自盡

姑泣救之曰汝存猶吾子毋更捐生以重予戚

遂忍死侍養育侄爲嗣不二載寇入肆掠何懼

污入室自經死

賣豆漿者妻

按南丰縣誌賣豆漿者妻住舊司前夫婦俱不

詳姓氏乙卯城陷爲賊所執力拒不從拔賊所

佩小刀自刺血濺滿地婉轉未死賊哀之爲抉

斷其喉其夫尋亦死於賊

曾曰斌妻胡氏

按南丰縣誌胡氏曾曰斌妻事舅姑極孝康熙

乙卯城陷胡與夫訣誓必死言未訖而賊至胡

抱幼子不行賊以刃傷其右肱置子道旁挾至

邵氏塘投池不得伺間自經死

譚仲明妻江氏

按南丰縣誌江氏譚仲明妻康熙乙卯閩寇圍

縣城氏知必陷預藏毒衣帶間城破走匿長安

觀樓中墜樓不死遂服毒又不死乃自縊賊憐

而葬之

鄧益妻曾氏

按南丰縣誌曾氏鄧益妻康熙乙卯城陷賊逼

辱之自刎死

方朔妻李氏

按龍泉縣誌李氏諸生方朔妻康熙甲寅山賊

寇九都氏竄匿白水洞勢迫度不能免遂抱幼

女觸石而死

曾國奇妻康氏

按龍泉縣誌康氏曾國奇妻康熙乙卯九月同

夫泛舟避兵於下沿村山寇操﹠﹟驅之登岸氏

不屈赴水死

某氏女

按龍泉縣誌某氏女康熙戊午三月山寇猝至

婦女奔竄投水而死者不可勝計一女投溪中

賊往援之女曳賊與俱溺數日挺立面貌如生

聞者異之

彭選元妻郭氏

按龍泉縣誌郭氏彭選元妻年十六歸彭元家

貧力學氏以紡績佐之事姑至孝越三年元亡

痛不欲生葬畢自刎墓前

梁懋熙妻郭氏

按龍泉縣誌郭氏諸生梁懋熙妻年十六歸熙

生二子熙歿氏哀毀骨立及葬畢托其子於姑

自縊死

劉子顓妻賀氏

按永新縣誌賀氏劉子顓妻己丑六月有步騎

千餘圍沙陂劉姓執氏氏大罵求死騎怒箠之

不死縛而牽之以行至洋埠江邊奮躍入江而

死

陳昌言妻劉氏潘

氏附

按宜春縣誌劉氏增生陳昌言妻康熙甲寅九

月內棚寇猖獗氏攜媳潘氏潛匿龍坡嶺五日

不食賊至不能起姑媳度必受污拾亂石擊賊

賊怒俱戮之及平覓其屍惟白骨數條而已

曹鈺妻甘氏

按信丰縣誌甘氏曹鈺妻因避亂徙居鄕間流

賊至同眾奔逃遇賊執驅行紿賊曰我不能疾

走容我緩行賊信之至一潭其深無底氏遂赴

而死

戴璉妻劉氏

按信丰縣誌劉氏戴璉妻戊子寇破城恐爲所

污赴井死半月撈其屍不壞

趙昌宋妻張氏

按信丰縣誌張氏趙昌宋妻戊子兵破城執氏

欲污之大罵不從以刃脇之罵愈厲遂割其左

乳罵如故復割其右乳乃死賊復裂其屍

劉照海妻曹氏

按信丰縣誌曹氏劉照海妻避亂居羅峯頭旱

坑寨翻天營溫旺率數千人圍寨斷其汲道寨

垂破氏知不免抱一子墜巖而死巖髙數丈越

五日夫覓其屍頭骨已碎屍猶未腐

王文華妻皮氏

按興國縣誌皮氏王文華妻康熙八年鄰縣賊

劫掠關廂皮被擄引刀自刎賊奪之罵不絕口

遂殺而剖其腹

文宗孔妻謝氏

按會昌縣誌謝氏國學生文宗孔妻戊子之變

兵薄城下謝有孫在玆被縶入營其弁素識之

釋其縛玆泣告曰玆蒙厚恩獲全祖母年老恐

性命不保柰何弁感其誠縋城以出密往迎謝

謝笑曰吾孫賴君得無恙足矣吾何足惜輕出

奚爲未幾城潰死之

鄧祥生妻賴氏

按會昌縣誌賴氏鄧祥生妻戊子爲亂兵所執

度必受污瞪目謂曰吾衣冠子女義不爲若所

辱言畢觸石而死兵感其烈以棺函其屍而去

李瑋母歐氏

按會昌縣誌歐氏諸生李瑋母兵薄城下遂絕

粒不食顧謂其子曰城潰舉家爲俘不如死及

被執大罵身受數十創洞胸而死

劉慶庠妻歐氏

按會昌縣誌歐氏劉慶庠妻年二十六夫亡子

幼矢志靡他值兵亂挈子逃匿舟至橫石江爲

兵追及遂溺水死

郭同衍妻歐氏

按會昌縣誌歐氏郭同衍妻爲亂兵所執欲污

之不從投江而死

王信妻胡氏

按會昌縣誌胡氏諸生王信妻攜幼子避亂爲

兵所執彊之登舟胡恐受污與子同自溺死

劉慶助妻諭氏

按會昌縣誌諭氏劉慶助妻年十九夫亡矢志

守節值兵至諭不及避恐至失身溺水而死

蕭冠芳妻歐氏

按會昌縣誌歐氏蕭冠芳妻兵亂被執抗不受

污墜樓而死

李克榮妻彭氏

按會昌縣誌彭氏邑庠生李克榮妻榮死於兵

彭亦被執乃奪劍自刎兵怒裂其屍先是與夫

訣曰事急君但爲自全計無慮妾決不失身以

辱君也至是果然

李光華妻陳氏

按定南縣誌陳氏李光華妻康熙九年冬流賊

劫掠光華被執氏冒死救夫夫克全而氏死

陳大冶妻黃氏

按石城縣誌黃氏陳大冶妻聞亂促夫還舊居

曰其地有池倘不測可得死所己丑十一月夜

寇破城竟赴水死

賴徳固妻陳氏

按石城縣誌陳氏賴徳固妻年十八歸賴兩月

而寡撫遺腹子天錫守節戊子邑變彊暴乘勢

欲娶之氏以死拒得免己丑城破賊獲之罵賊

不從被殺

黃鍾秀妻周氏

按石城縣誌周氏黃鍾秀妻己丑城破夫婦避

居何石下壬辰四月寇逼獲之行周罵不絕口

賊怒殺之

賴一振妻黃氏

按石城縣誌黃氏賴一振妻己丑城破夫婦皆

被執氏紿賊曰爾等欲得金耳有我爲質但釋

吾夫何求不得賊信而從之夫旣去遂罵賊死

賴龍光妻黃氏

按石城縣誌黃氏庠生賴龍光妻生子二俱

城破氏攜子出戶付家人囑曰爲我保全此兒

遂溺池水死

陸思賢妻殳氏

按江寧府誌殳氏陸思賢妻溧水人土寇姜十

六掠之不從死

汪大姑

按江寧縣誌大姑汪齡女其先歙人籍江寧家

焉幼端淑事父母孝待弟妹愛勤儉恪謹好讀

女史諸書康熙三十一年許字侍禦陳菁孫式

玠未嫁玠病久而不痊大姑積憂減食室供大

士像每夜焚香默禱家人怪之則曰我有病祈

神佑耳尋玠歿父母祕不使知令其妹與同寢

大姑旣覺語老媼曰吾夢不祥當死愼勿泄也

由是夜禱益切父母益周防之一日母出遂誘

小婢登樓閉戶訊之知玠果亡卽椎胸長慟托

病絕粒母歸出迎彊言笑如常至夜乘妹睡熟閨烈部列傳六十七皇淸十七

周文遂妻馬氏

按吳縣誌馬氏東洞庭人周文遂妻年二十二

文遂死無子氏以死自誓截一指納棺中曰吾

弗忍卽死以待夫之葬也居二年姑喪又二年

父呼歸令攺節氏持指曰此不能復伸矣泣而

歸周家人疑之防閒甚密不得間紿家人曰勿

疑吾吾固云待夫之葬而後死也據﹠﹟制鞋歡

笑如故是夕闔戶經死家人晨入衣袂肅然殮

含事無不先具惟鞋乃昨制也年二十六康熙

三年四月總河都禦史朱之錫題其墓

沈子猷妻金氏

按吳縣誌金氏沈子猷妻康熙戊午年十六適

子猷越明年正月子猷赴都猷姑沈氏亦寡居

迎與爲伴沈素與鄰惡周丑通子猷客死邸寓

訃聞宗黨沈君昭等逼金氏攺適不從沈以侄

死與醜姦愈密是年八月夜丑欲污金金堅拒

痛罵醜擎木棍擊之僕地沈恐其蘇以被按其

口而死巡撫湯斌勘實上聞沈與醜俱棄市丁卯巡撫趙士麟奏請有詔旌表

顧汝紘妻沈氏

按吳縣誌沈氏東洞庭人年二十適顧汝紘事

舅姑以孝聞越二載夫病久而不痊氏默割股

以進康熙辛未五月夫死臨沒時氏泣曰君去

八日後當來接我夫曰如是我安逝矣氏哀號

絕粒五日不死十七日自刎僕地頃之復起整

衣蔽體而絕戚裏聞於有司詳請旌表東山好

義士捐金買地合葬以彰其烈

沈大姐

按嘉定縣誌沈大姐來之女許嫁張昂昂病亡

大姐年十七聞訃請於父母欲奔喪父母不許

大姐號泣曰父母弗許我奔喪者將有他志也

我寧死不可以貳乃許焉旣往哭泣盡禮居頃

之舅姑憐其少與其父謀爲之擇婿大姐知之

三日不食乘間投淵而死

朱氏女

按嘉定縣誌朱氏女外岡鎭朱某之女也許字

錢氏子玉玉家貧未娶患痢死女年二十餘聞

訃去飾居私室輒嗚咽不自勝母多方諭之女

曰兒必死然不敢先吾母也及母亡女視殮畢

遂投繯死

張旦兮妻範氏

按上海縣誌範氏張旦兮妻事孀母孀姑以孝

謹聞旦兮館於外範與幼女獨居康熙乙丑六

月初九夜鄰賊潘成挾利刃穴壁而入以威逼

姦範峻拒大罵成手刃洞其胸腹而死成逃至

浦濱雷雨大作終不得路復歸爲鄰人所擒伏

法學使題請奉詔建坊縣令復爲建祠樹碑

曹氏女

按靑浦縣誌曹氏女父平子以女許字徐鏡白

將婚白訃至女截髮自誓悲悼成疾死徐氏哀

其志迎之合葬於畬山

蘇某妻葉氏

按靑浦縣誌葉氏名壽英葉瀛孫女歸蘇某年

十九夫亡絕粒而死

陳慈錫妻施氏

按靑浦縣誌施氏陳慈錫妻施元會女年二十

一歸陳未﹠﹟夫死守節十年康熙丁未夫就窆

不食死年三十一

周魁妻何氏

按武進縣誌何氏太平鄕村民周魁妻魁販薪

溺死氏沿河號哭不絕聲兩晝夜始得夫屍旣

葬翁姑好言謂曰我兩口旦晚無他倚當爲新

婦贅一婿視吾老氏艴然曰新婦願從兒子地

下不願得婿也後一日翁姑同上魁冢氏以他

故辭不往翁姑行氏閉戶自經死時康熙十三

年年二十一

李某妻朱氏

按武進縣誌朱氏橫林鎭農家女也嫁李某生

一女不數年某病瘵死伯氏欲嫁之氏剪髮毀

容自誓彊之乃積薪自圍抱女坐其上發火欲

焚鄰人驚救之得免議遂寢逾數年氏女已十

歲裏有薛某計籠取其女爲從嫁不許薛變色

左右盼勢欲劫之氏踉蹌牽女出投河死里人

撈其屍母子猶相抱不解氏無父李族貧弱遂

無與聲其冤事在康熙某年

王煜女

按武進縣誌王煜女年十三許字孫鳳儀逾五

載鳳儀死女聞卽鍵戶絕飲食以死誓父母勸

諭之女曰歸孫可無死母又曰幸爲終身計女

不答書曰終身事小煜知不可奪命歸孫拜儀

父母數伏哭儀棺側旣免喪或諷之女斷髮號

慟不欲生已而曰人謂我年少未笄耳乃復蓄

發展鳳儀墓行笄禮白儀母擇族孫某爲鳳儀

嗣亡何嗣子殤哭之成疾煜延醫謝不可不食

三日而死死之時猶目儀母曰無傷會左右取

梨進彊儀母啖梨一片乃瞑目時康熙十一年

年二十有九

姚友石妻王氏

按武進縣誌王氏爾嘉女嫁同裏姚友石友石

嘗醉迕酒家酒家以他事逮之獄論戍氏脫簪

珥圖救不得檄旣下妻例隨行旁人相顧泣下

氏曰行則行耳何泣爲曰汝兒方匝月柰何曰

將托吾母一日盥沐縞衣拜別父母長跪曰夫

族某許貸路費期以今日往乃陰懷匕首過仇

家入見其母從容談笑如常時忽出匕首斷喉

血淋漓驚呼視之死矣爾嘉檢衣帶間得血書

數行曰財賄已盡殉夫以身願親撫女無棄孤

甥夫若得歸淚灑吾墳聞者哀之

朱承宇妻曹氏

按武進縣誌曹氏新塘鄕曹昌女無錫朱承宇

妻承宇病篤氏割股肉以療人無知者宇死其

弟甫利聘金屢逼嫁不從奪其懷中兒擲地幾

斃氏佯許曰但須一見吾姊耳甫喜氏一日夜

取兒女衣裳補綴浣濯畢攜詣姊曰叔迫攺嫁

不得已聽之特不能累累然抱兒女去作新婦

故以累姊俟三日後取歸愼毋與吾叔姊意頗

不悅而漫許之氏欲別顧男女若痛割不可忍

姊曰三日耳何悲也氏不答歸拜夫墓號哭抵

暮始入門娶者至氏遂自縊死姊聞攜其子女

往視目猶注視姊姊撫屍長慟許養其子女目

乃瞑而左臂創猶未愈凝血殷然始知向曾爲

夫割股父訟於縣縣令吳興祚論甫如律附祀

慧山貞女祠事在康熙年間

司馬徳大妻華氏

按無錫縣誌華氏司馬徳大妻大本農家以教

授自給無父母子女疾甚問華曰吾死何依華

曰從君死耳及亡華不哭旣殮成服設奠入闔

門久之寂然人怪而排其戶已自刎南向正臥

衣裙不亂年二十有九

黃洛源妻繆氏

按無錫縣誌繆氏黃洛源妻夫死方﹠﹟及生男

三日而殤繆亦不食七日死

曹氏女

按無錫縣誌曹氏女生武進農家幼失父母撫

於邑西鄕朱氏因許朱氏子未嫁朱病劇女割

股以療不愈死女矢志不嫁旣而求者彊委禽

焉女度不可解一夕衰服自經有司聞之罪其

人而祀女於惠山貞節祠

錢氏女

按無錫縣誌錢氏女處士肅潤女也許字黃炎

云云死女哀泣逾年而沒兩家舉而合葬焉

諸士蘭妾葉氏

按無錫縣誌葉氏贈編修諸士蘭妾士蘭歿荊

湘訃至顧二子保宥豫曰待其長而死耳及稍

長葉年二十有七遂死焉

王仁浤妻堵氏

按無錫縣誌堵氏王仁浤妻引錫女仁浤歿氏

年十六以死自期尋病不食而殞

蔡氏女

按宜興縣誌蔡氏女許聘談邦植康熙五年邦

植沒女欲奔喪父紿緩之旣而父欲攺字女女

自縊而死

堵道楠妻湯氏

按宜興縣誌湯氏湯振鷺女適堵道楠道楠亡

江寧市曹父持一囊付女曰有急則服此女曰

終不貽父辱也三年當解北潛取囊中所貯毒

和茶末食之死於旅捨

張氏女

按宜興縣誌張氏女父生員張﹠﹟進士張炳侄

女也許字邰正垣正垣疾革女父母往視之及

歸而女已自經死康熙十一年縣令史宗堯立

碑志之

吳某妻王氏

按宜興縣誌王氏吳某妻夫亡年少武生路溥

彊娶之號哭不從乘間自縊死母家鳴於官抵

路於法給貲建坊以表之

萬文彪繼室曹氏

按宜興縣誌曹氏邑諸生曹宏女府學生萬文

彪繼室年十七歸文彪以孝謹稱先時翁以次

子早亡艱於孫爲文彪置妾氏禦之以禮有樛

木逮下之仁文彪擅才名苦讀致疾而殞氏誓

以身殉嘗絕粒數日不死乘間遂投井中子廷

詔康熙壬戌進士

尹佐妻陳氏

按宜興縣誌陳氏尹佐妻佐訓蒙於外因逋糧

縣役沈湘執氏應比欲污氏氏乘間自刎死湘

與黨碎其屍投諸水以脫逃報氏婿潘朗疑之

倩生員王某路某往覘湘計窮取其抱中兒

擲死又驅投河遂執二生以殺命告縣令吳

一鯤鞫坐二生威逼致死並坐尹佐匿妻抗糧

獄具邑紳史夏隆謁推官田俊民極言此獄冤

俊民頷之比覆審刑訊湘黨張二乃供陳氏屍

處於是逐一訊實漉屍結案諸凶咸服其辜

丁氏女

按鎭江府誌丁氏女名文彬父大成鎭江丹徒

人寄居常州之江陰文彬幼聰慧未嘗讀書其

兄子自外塾歸間以句讀相解說卽識字曉大

義癸亥年十九於十月許字丹徒徐祗先數日

祗先以沙證夭歿文彬聞訃號哭幾死手制麻

衣擬赴徐殉死父母相勸阻文彬勺水不入口

一夕乘家人睡熟自縊死懷中有數紙詞意俱

言死志別一紙字重疊顚倒不可讀徐氏請與

祗先合葬丹徒

殷鴻學妻王氏

按丹徒縣誌王氏殷鴻學妻嫁未半載鴻學亡

逾三年服除聞有媒來議婚王夜半起服嫁時

衣自縊而死

王啟禎妻周氏

按淮安府誌周氏府學生周秉正女王啟禎妻

家貧氏變奩爲生計刲股以療翁疾閱三月夫

病藥餌無功復刲股亦不效氏慟幾絕中夜始

蘇及夫亡後飲食益不給日夜操鍼黹以延一

息三年服闋請姑覆墓暮回仍服喪服畱詩於

衣帶閉戶自縊死

程元相妻兪氏

按淮安府誌兪氏徽州兪之相女山陽人程元

相妻夫賈沒貲縊死氏痛甚亦自縊夫柩前

王氏女

按淮安府誌王氏女父升以女許字馮京麒京

麒病亡女聞變慟哭累日不食乘間自縊人覺

救之乃毀妝易服以死自誓越月縊死

殷尙義妻李氏

按淮安府誌李氏殷尙義妻美姿容家貧苦饑

夫約鄰與通妻知紿夫出系兒女於﹠﹟投河死

沈氏女

按淮安府誌沈氏女父楷生年二十四許嫁薛

國琳國琳病八載未婚而亡訃聞閉戶自縊奉旨建坊

錢氏女

按淮安府誌錢氏爾榮女許字生員郭建城未

嫁建城死氏卽欲自盡母力勸不從服鹵而卒

朱得春妻孫氏

按淮安府誌孫氏朱得春妻家極貧無生計夫

謂之曰合則俱死分則兩全爾謂之何氏曰寧

死不從命又數日夫餓不能起氏幡然曰節義

廉恥人有同心如天意何我且屈身以活汝但

汝得物卽他往不可一刻遲遂嫁至其家卽目

刎死

趙氏女

按淮安府誌趙氏女名賢年十七許字諸生張

令憲季子景緒景緒孱弱攻學致成癆瘵遂不

起訃聞女素服欲往弔父母以未嫁禁勿往女

曰我義不爲他家婦未嫁何害遂聽之及弔歸

不食閉戶自縊死令憲乞女柩合葬城北竹園

汪起鵠妻徐氏

按淮安府誌徐氏徽州人育於淮年十六歸同

邑汪起鵠康熙五年汪病肺癰語氏曰我死家

貧汝好爲之氏泣曰一子二女俱幼設不幸爲

君圖後計六年春子夭夫病益篤復勸去氏嘆

曰前因子故許君以守今已矣先死以慰君先

是夫初病卽不施膏沐衣不解帶七八閱月矣

是日忽新裝以二女囑僕婦對鏡呼夫曰吾先

去矣遂自刎三日後夫亡

彭萬壽妻杭氏

按淮安府誌杭氏宿遷人康熙七年年十七歸

彭萬壽爲妻事病姑盡職以孝稱鄰人李二者

市惡也於九年三月十二日誘萬壽出至夜冒

爲萬壽潛入杭室杭異其舉動惶惑知其非夫

乃大呼翁李二逸去氏曰致賊入內室𨿽未受

污何顏復見人耶乃縊死奉詔建坊

馬延超妾鍾氏

按宿遷縣誌鍾氏邑武舉馬延超妾事延超甚

謹超病氏侍飲食藥餌晝夜不解衣嘗糞割股

無所不至超亡氏號慟不食誓以身殉家人防

之越三日伺間自經死縣令旌其門

王氏女

按宿遷縣誌王氏女順徳鄕王於泰侄女幼喪

父育於於泰克盡孝道年十七許字本縣馬大

達未歸而達沒女誓從死家人防護甚謹女婉

紿家人閉戶自縊

蔡珂妻陳氏

按宿遷縣誌陳氏涿州人父官靖江氏幼失母

隨父事繼母以孝著年十八適明經蔡毓﹠﹟子

太學生珂克盡婦道珂遘疾氏調藥餌三年無

倦意刲股和藥神色不變勸夫勉食婉轉若平

時夫亡誓不獨存家人衛之嚴氏乃佯理家事

如常衛者稍懈隨扃戶自經有司爲請旌表

施妻葉氏

按宿遷縣誌葉氏晏窩人性貞淑年十七歸裏

人施事舅姑以孝聞楡賊突至晏窩執父

索金痛加箠楚氏跪懇願以身代賊欲執氏去

氏紿之曰翁所蓄覆井側賊果引氏詣井上乃

投井中賊愕然垂韁使出氏大罵賊怒下巨石

碎其首死翁得免越數日鄕人出氏於井顏色

如生

朱起妻龔氏

按宿遷縣誌龔氏邑人朱起妻起亡家貧無棺

氏號哭乞於里人旣殮欲身殉時有身將鄰

婦勸慰之不從竟自縊死

馮偶側室倪氏

按邳州誌倪氏生員馮偶側室與偶妻宋氏俱

儒家女偶暴病亡妻妾俱願從死倪曰娘子有

子死誰乳哺我死乃不恨偶父母勸諭百端不

應日夜哭泣絕飲食俟偶殮畢夜五鼓投繯死

時年二十三

婁氏女

按邳州誌婁氏女旗丁婁士超女也許字徐州

李之馨未嫁馨偶感風疾死女聞訃飲泣告父

母往送喪殯葬畢母彊之歸女變色曰尙欲畱

女何爲家人防閒甚密女伺間入房自經死

鄭瑞妻宋氏

按邳州誌宋氏鄭瑞妻歸鄭周歲夫病不起氏

親侍湯藥歷久不懈求訣時氏靚服整妝舅姑

莫知所爲頃之闔戶自縊一時弔者感泣郡守

賻贈致奠焉

黃妻陳氏

按邳州誌陳氏諸生陳世遴女黃妻年十七

歸黃讀書攻苦幼抱羸疾旣而兄玲弟琛相

繼死哀痛嘔血如湧少頃遂殂氏水漿不入

口六日乘間閉戶自縊面不攺色衣裾時有異

香觀者稱異康熙二十六年奉詔旌其閭

武思章妻李氏

按睢寧縣誌李氏武思章妻年十八適思章五

載生一女康熙十六年章病亡氏撫伯子爲夫

後翁姑以氏少將嫁之旣卜期氏浣濯嫁時衣

先日哭辭夫墓拜別翁姑至夜自縊死縣令勒

石表其墓

鄭氏女

按揚州府誌鄭氏女新安人生於江都侍禦爲

光妹也幼許字諸生程起善善溺死女聞飲泣

茹素三年未嘗嬉笑數欲自盡父母見其志不

可奪乃令歸程爲立嗣值善忌辰泣奠絕粒而

死年十七禦史李嵩陽旌之

方本素妻仇氏

按儀眞縣誌仇氏歙人方本素妻其先由儀眞

遷新安年十五許字本素素父述之早歿伯父

善之無嗣以素爲子家貧遠賈凡十二年不得

娶或以攺婚嗾仇父母仇聞舉刀誓死及嫁素

三月毀釵股衣飾資素販於儀歷三年一返室

又八載翁老且病仇以婦代子生養死葬無不

克盡厥職丁未夏素病篤仇自歙偕子言陰攜

刃趨省素素不起引刃批股肉薦之不克枕屍

大慟欲從死本生姑汪氏年八十餘掖之同寢

密防之逾年仇伺姑稍倦值素忌辰先數日寄

書於父將奠墓大雨不果乃抱靈﹠﹟而哭至夜

自縊時康熙七年六月縣令汪時泰旌之

周徳昌妻張氏

按儀眞縣誌張氏周徳昌妻適周數載而寡止

一幼女家貧甚常斷炊煙翁勸攺節張厲色誓

與夫同穴以衣裙密縫自縊死

葉氏女倪烈女附

按髙郵州誌葉氏女曾祖榮本明某科舉人父

云州諸生母車氏女幼孤依兄尹尹娶丁亥進

士孫宗彜長孫女二年尹亡女與嫂相依嫂課

之女史每漏數下輒相對泣旣許字車敏學敏

學能文章髙郵州守白公試童子拔第一未幾

嘔血死女聞痛哭不食嫂勸之曰姑未歸車何

自苦先是嫂妹亦許字諸生車奭子奭子死妹

布衣疏食自守歲餘哭泣死女聞嫂言大哭曰

嫂守節人乃亦爲此言嫂今勸我而何不勸汝

妹我縱不若嫂妹宦家女顧獨出倪烈女下邪

孫驚泣不復言女遂自縊倪烈女者產民家許

字髙氏髙貧落爲僧久之以書抵倪曰吾終不

歸汝女可別字女嘆曰一女可兩許邪乃盡散

服飾於家人雉經死故引以諭己也孫氏痛哭

不輟朝夕數月成疾而沒

黃立功妻李氏粉

姐附

按髙郵州誌李氏趙氏僕黃立功妻功主死負

某金某索金居其家數日某奴龐慧元者窺氏

美乘其夫他出夜逾墻破戶入氏驚起大罵奴

直前扼其吭聲不得出而手力握其褌不釋奴

憤不得逞扼愈力良久氏死奴逃去知州事某

者欲爲解乃曰寧有是乎及驗屍內衣由堅結

左手中指擘之不得解乃捕奴庭鞫曰婦縱死

彊暴烏知其必若人乃逮氏弟五歲兒在氏室

者雜眾奴隸中令識之兒指奴曰殺吾姊者此

是眾大驚稱異於是不得已刑訊之案吏方錄

讞詞一燕飛集其首揮之復集錄畢始去後淮

揚道僉事佟康年論奴如法聞於朝建坊旌表

又粉姐迮氏蒼頭女也許字某年饑某流轉四

方十餘年不歸一日女父遇之江都市上行乞

持之哭數之曰爾若此如吾女何某曰吾終不

得娶縱娶亦必同餓死翁與我原聘金聽攺字

耳女父大喜立招所親二人挾某至酒肆飲之

酒出金予之某欣然立券及歸白其主女聞默

然背人嗚咽久之至夜自縊

楊廷桓妻余氏

按興化縣誌余氏楊廷桓妻桓蚤夭餘年方及

笄誓死守節及夫將殯撫棺號哭數日縊死於

傍鄕鄰聞之無不感泣縣令旌表

王元曾妻鄭氏

按興化縣誌鄭氏王元曾妻年二十餘元曾客

死京口櫬還氏遂自縊

卞潔士妻諭氏

按興化縣誌諭氏卞潔士妻年十九而嫁未一

年夫亡遺腹八月父母舅姑皆憐之令攺嫁不

可彊之乃嘆曰吾忍死須臾者以有身耳旣不

獲遂志盍從所願遂自經死

陸賁妻朱氏

按興化縣誌朱氏陸賁妻夫死百日舅姑議攺

適朱聞不食攜弱女登樓爲之盥櫛撫之曰今

日有母爲兒梳頭不知明日尙有母否尋令女

下樓自經死年二十二康熙七年七月十六日

事也縣令陳洪諫旌之

朱氏女

按寶應縣誌朱氏女產農家許字刁啟沃沃亡

女號泣覓死母救免因請視啟沃殮母不可女

恚甚自截其發母與鄰人議婚遂自縊時康熙

元年正月

朱扆女

按寶應縣誌孝廉朱扆女許字劉亹亹歿哀毀

而死

張烈妻塗氏

按寶應縣誌塗氏張烈妻歸一載夫亡遺腹生

子尋殤氏決從夫地下姑林氏微覺之與同臥

起歲除具湯爲林沐浴侍林寢從容曰旦日伯

叔輩來請避宿己捨姑許之乃燃燭拜張之祖

考及夫木主會大雪深尺餘踏雪投門外水中

死明日家人按雪迹尋之見氏立水中顏色如

生初嘗語其母曰兒家貧曾爲姑拮據治一棺

倘兒死勿奪也奪則目且不瞑至是從其意薄

葬之時康熙二十年年二十有一

賁琮女

按如﹠﹟縣誌儒生賁琮女郡庠生曹繡聘爲子

期婦年十六期亡女臥不食累日逾年問名者

至女復臥不食琮諭其意姑止又二年繡病劇

女聞泣曰曹氏絕矣兒義不復生琮嘆曰兒女

子乃如是乎當送爾之曹氏旣往繡亡女哀號

累日不食嘔血十餘日而歿郡縣上其事撫軍

監司共旌之

吳氏李氏

按如﹠﹟縣誌吳氏丰利﹠﹟庠生桑九級母李氏

九級妻遇賊蹂躪村市吳與李竄伏艸間賊搜

得之劫與偕行吳厲聲罵賊賊怒殺之李抱姑

大哭罵益甚賊並殺之縣令旌表

李信章妻潘氏

按鳳陽府誌潘氏李信章妻年二十七夫亡自

縊墓傍死

張士純妻魏氏

按鳳陽府誌魏氏諸生張士純妻親操井臼善

事翁姑未久夫病死氏號天泣血自縊柩旁康

熙二十年奉旨旌表

夏天祥妻某氏

按鳳陽府誌某氏夏天祥妻祥傭工以食夫婦

僦居南關外祥病篤氏刲股救之弗愈及亡殮

畢隨投繯死

陳遇妻張氏

按鳳陽府誌張氏陳遇妻年二十夫亡泣血經

一月而死

夏日升女

按鳳陽府誌夏日升女年十五許聘董貞吉貞

吉死女不言而泣似有所請父憐其志許令合

葬乃不食閱月死

卞魯妻楊氏

按鳳陽府誌楊氏卞魯妻夫亡氏年二十不食

自縊死

黑昆妻楊氏

按鳳陽府誌楊氏諸生黑昆妻歸三歲昆病劇

泫然與氏訣氏曰妾隨君去耳旣而病愈越一

年昆病復作氏曰君不記去歲約乎妾終當不

負乃密市鴆藏之昆亡氏飲鴆家人百計解救

不許姑抱其子前哭勸氏不顧乘閒復飲其餘

時方視殮毒發死康熙十三年奉旨旌表

胡氏女

按鳳陽府誌胡氏女父尙徳年十四刲股以救

母病許聘楊三極極爲人傭工死於梅城父母

欲更卜婚女曰願歸極骸葬之聽命父母捐貲

取極柩歸及葬女往拜奠歸是夜自經死時年

十七

劉漢妻何氏

按鳳陽府誌何氏劉漢妻夫亡以身殉有司

旌之

宋尙義妻兪氏

按鳳陽府誌兪氏宋尙義妻夫亡無子赴水死

侯謹度妻張氏

按鳳陽府誌張氏侯謹度妻秉性孝謹允協內

則夫亡絕飲食而死建坊旌之

趙民化妻周氏

按鳳陽府誌周氏趙民化妻年二十六夫亡越

三日泣辭孀姑自縊死邑令旌之

許會妻張氏

按鳳陽府誌張氏許會妻其姑素與寺僧有私

並欲污氏氏遂投井死

倪景妻王氏

按鳳陽府誌王氏倪景妻夫貧與兄禦車至山

東客死兄歸告氏慟哭絕粒時歸倪甫二年母

迎女歸勸慰之尋辭母曰今夕爲婿七期請暫閨烈部列傳六十八皇淸十八

汪亢宗妻鮑氏

按錢塘縣誌鮑氏舉人經綸之女武進士汪亢

宗妻亢宗病亡鮑欲以身殉舅姑勉之曰死易

也立孤難乃止已而二子俱殤鮑泣曰婦人出

嫁從夫夫死從子子死復何俟遂閉戶服鹵而

死康熙九年旌表

張訒女

按海寧縣誌諸生張訒女孝廉待軒曾孫女也

許字查徳昌少承家訓端靜有儀生三歲卽爲

繼祖母吳所撫甫議婚徳昌訃至女顏色不變

家居如平常𨿽微見淚痕不令人知其意禦素

服握發椎髻六年如一日癸亥疾作猶彊起至

甲子正月忽發暈死而復蘇乃哽咽呼其父曰

初兒有言不敢告今且死矣忍不明此志乎兒

當查郎死時已欲捐軀念祖母老姑緩數年耳

是夕夢中與彼有同穴之訂今所期已至兒不

能復畱矣語畢而絕時年二十有六親戚莫不

哀之事聞旌表

查亦林妻馮氏

按海寧縣誌馮氏查亦林妻亦林年二十三歿

馮以節自矢久之有陰奪其志者馮遂自縊死

張氏女

按嘉興府誌張氏女父海昌張佩賈於桐鄕之

靑鎭家焉年五十無子贅陸堯煥爲婿氏勤於

奉養斗室近市人莫聞其聲婚六日佩遊楚又

十日堯煥亡氏卽躍入河救起以母故忍死越

三年聞楚寇亂計父終不歸遂自經死

鄭引妻徐氏

按嘉興府誌徐氏桐鄕靑鎭人年十六歸鄭引

素患羸疾氏勤女紅以養及疾篤以家

貧無子囑攺適氏號泣不許旣歿父母哀其無

依勸如婿言氏卽嚴服毒而死年二十有八

張國柱妻徐氏

按海鹽縣誌徐氏進士邁姊張國柱妻柱髙要

令源思侄讀書力學徐執纂組挑燈伴之輒達

宵旦柱屢困棘闈不得志徐慰之曰窮達命也

何鬱鬱耶惟盡人事以俟之可也柱亡徐痛哭

欲死父宗曰子女幼不可死令婢妾謹伺之

不得間徐乃飲食如平時數月侍者懈遂赴井

死時康熙十二年十月

沈登妻張氏

按平湖縣誌張氏沈登妻夫早亡不食而死

朱氏女

按平湖縣誌朱氏女母亡居喪其姊婿入繐帷

逼姦女遂自縊死今人名其墓曰阿姨墩云

顧季蘩

按桐鄕縣誌顧季蘩縣人也幼通詩史嫻內則

許配吳江張迪九迪九苦讀成病年二十將婚

遽亡訃聞季蘩遂賦絕命詞一章投繯焉時康

熙九年三月上巳年二十有一張氏遂迎其柩

合葬於洚溪浙撫範承謨題旌建坊烏戍

費皓妾張氏

按烏程縣誌張氏杭州儒族女年及笄爲中書

費皓副室生子陛甫﹠﹟而皓病氏糜股以進日

夜呼天願以身代及皓卒欲從死家人以陛方

孩力阻之氏截髮茹素坐臥一小樓郁悒而死

嚴麒姑

按烏程縣誌嚴麒姑司空後裔庠生嚴嶸女許

字盛世瑞未嫁康熙二十六年六月瑞夭麒姑

聞訃登樓自縊以救蘇復吞金舉家泣勸環守

累日瞪目視曰許我過盛我自有主張次日父

與俱往拜盛父母畢隨奠世瑞靈復至殯所撫

棺大慟遂絕食潛吞鍼及磁鋒而死年十八

王姓妻任氏

按紹興府誌任氏王姓妻會稽人夫亡守節三

十餘年有狂徒以非禮犯之自縊死

黃嘉文妻蔡氏

按臨海縣誌蔡氏名慧奴黃巖人蔡礎之女黃

嘉文妻美姿容知書史生一女一子俱幼康熙

甲寅耿精忠叛於閩陷黃巖圍臺郡軍於城之

南定海將軍固山貝子統大兵駐郡城阻江而

陳明年乙卯秋貝子潛遣師自黃之西茅坪﹠﹟

棚半山嶺而進截賊之後賊遁凡大兵所過諸

鄕咸以其民附賊悉俘焉慧奴並女子爲駐防

杭州滿帥所獲帥年邁有子未婚瞰慧奴端莊

秀麗冀配爲子媳善待之越月遣卒赴杭迎其

子至臺成禮其子將至時九月望前一日帥語

慧奴曰翼日是汝團圓日汝知之乎慧奴初不

解徐驚曰得毋將迫我乎旣而帥子至慧奴覺

夜半私謂其女曰吾忍死須臾爲汝故也今不

能爲汝計矣弟尙幼汝善撫之言畢遂竊帥壁

間所掛佩刀自刎而死帥覺大怒旣悔且媿投

其屍於江系其女子歸於杭州滿城中江通大

海茫茫巨浸一瞬千里嘉文痛妻屍不可得宛

轉匍匐而至於杭家貧赤手子女無從得贖帥

恨其母之不諧厥願故髙索值見嘉文操戈以

逐之流離凍餒無所居止武林好義者一時聞

風悼嘆爲之僦廬以處給以衣食資斧未旬日

得八十金羣相率赴滿城贖其子女付嘉文以

歸是夕慧奴父蔡礎夢其女告曰翼日當收我

於海濱某村桑陰下幸無後期次日礎如言至

其處忽見颶風大作海潮湧起慧奴屍隨波而

至顏色如生縣令奇之贈棺殮以葬黃氏祖塋

之側越數日其夫偕兒女俱至慧奴死於九月

之望及是蓋三閱月矣

褚氏女

按寧海縣誌褚氏女東嶴褚宗領女也康熙十

五年年十六海寇犯境擄女與其兄至舟欲污

女女誑曰釋兄回我從汝賊如其言縱兄登陸

乃厲聲曰吾欲全兄耳豈爲賊妻耶遂躍入海

越三日屍浮於所居門前港上服飾整然面色

如生

陳君翰妻丘氏

按太平縣誌丘氏泉溪人三嶴陳君翰妻海寇

入犯同羣婦匿山中寇搜山遇氏欲污之不從

脇以刃氏引刀自刎手攜一子直立不僕夫至

取子始僕

吳金妻顧氏

按仙居縣誌顧氏平泰女夏閣吳金妻甲寅寇

陷城乙卯克復士女玉石俱焚顧氏年十六色

甚麗避難湖頭爲旗軍所獲抱馬上疾馳氏計

紿之得間赴水死

申可賢妻沈氏

按金華府誌沈氏申可賢妻夫亡安貧撫子康

熙十五年閩寇焚掠各鄕氏令其子逃避賊拿

氏子歸巢氏厲聲大罵賊遂斷其肢體而去

鄭榮祖妻徐氏

按西安縣誌徐氏邑庠生鄭榮祖妻於康熙二

十六年父被讎鄭邦璧等毆死氏矢志執仇未

得遂觸死縣﹠﹟邑人爲之罷市至丁丑邑令陳

鵬年詢知氏冤暴棺未葬特爲考案牒正立墓

建祠總督郭世隆復旌其門

徐學詩妻余氏

按西安縣誌余氏徐學詩妻學詩南鄕前河人

家最貧與氏依苫茅咽﹠﹟秕度日康熙乙亥歲

歉迫於公私逋負值歲暮惶急自經死氏撫屍

一慟爲薄置殯具﹠﹟葬訖卽闔門自縊於夫死

處時年三十餘

黃厥昌妻董氏

按溫州府誌董氏黃厥昌妻永嘉人康熙十四

年避亂禁山兵突至被脇詈曰吾儒者妻豈受

爾辱遂投峭壁下兵怒抽刃斷其喉督學旌表

林占春妻童氏

按溫州府誌童氏林占春妻永嘉人性端肅康

熙十四年閩變避亂雅山兵猝至掠羣婦閉一

室氏度不免取竹簪自釘耳中不死乃抽壁間

懸刃斷喉死兵亦嘆惜而去督學旌焉

鄭國幹妻徐氏

按溫州府誌徐氏鄭國幹妻永嘉人康熙十四

年避亂朱山遇兵眾婦悉被掠徐寧死不受辱

遂殺之督學旌表

林元標側室馮氏

按永嘉縣誌馮氏林元標側室海寇掠羅浮氏

被執賊欲犯之投海死次日屍逆流至羅浮江

下鄕人稱異

東湖烈淑

按樂淸縣誌東湖烈淑不知其爲婦爲女康熙

十四年八月閩亂避山中遇掠至港橋吞聲飲

恨投水死諸君子共弔以詩邑令徐公表之

趙君揚妻張氏

按樂淸縣誌張氏庠生趙君揚妻同夫避亂山

中被獲至湖邊躍入水中死其夫覓葬之遂不

再娶居數年亦死邑令旌之

王兆琰妻陳氏

按瑞安縣誌陳氏場橋王兆琰妻康熙己未三

月海寇乘夜登掠子女陳年二十八陳夫及子

俱被執並驅陳行不從羣賊拽走五六里許發

盡落脊肉脫見骨將近賊艘罵益厲賊怒其終

不可奪亂砍之隨斃

周貞一妻吳氏

按處州府誌吳氏慶元庠生周貞一妻康熙十

四年耿逆陷城氏命子三錫從吳陳仁起義以

圖恢復不克死之氏聞泣云兒死於難吾不死

必辱遂投繯賊兵至氏二目怒張眾賊懼退及

賊殲旌表

華國治妻翁氏

按處州府誌翁氏華國治妻勤操井臼克婦

道國治少遊蕩無檢家殖盡落勒氏攺醮氏遂

操刀銼頸未洞喉眾知擁護得蘇刀痕未愈復

行彊逼隨復加刃而殞里人莫不切齒於華

陳桂姑

按景寧縣誌陳桂姑康熙十三年爲閩寇所擄

不辱投溪死桂姑諸生陳浩然女住縣南隔溪

陶國俊妻杜氏

按縉雲縣誌杜氏庠生陶國俊妻乙卯春因閩

變大兵進剿杜攜一子避難深山爲兵所執杜

曰我寧死決不受辱抱兒痛哭大罵兵怒斷其

頸而死越五日國俊收其屍顏色不變其畜犬

守屍七日杜殯犬赴水死

朱以欽妻陳氏

按縉雲縣誌陳氏朱以欽妻及笄於歸安貧端

謹乙卯閩變縉邑婦女爲亂兵所辱不堪陳被

掠卽赴水死

翁大城妻林定宋

按福建通誌林定宋福淸武舉人翁大城妻初

姑病刲左股和藥姑得痊及大城病復刲右股

大城亡林哀痛不欲生謀爲立嗣嗣定投繯死

年二十有五

吳捷妻遊端容

按福建通誌遊端容諸生吳捷妻大兵將至趣

夫出避自赴後亭投池中死

陳達如妻趙錦姐女

附

按福建通誌趙錦姐陳達如妻兵將至謂女壽

姐曰善事爾父女曰母死兒豈可受辱泣拜其

父與母同赴江死

吳際翔繼母陳敬姐遊端宜丘貞姐順姐附

按福建通誌陳敬姐諸生吳際翔繼母與婦遊

端宜孫婦丘貞姐孫女順姐同避兵復壁中相

謂曰事至此柰何貞姐遂以懷中兒付婢自縊

順姐引繩跪母求縊端宜手不能舉遂自就縊

呼母者三而絕端宜亦自縊敬姐抱三尸慟哭

尋亦投繯

劉鼎烈妻董氏

按福建通誌董氏諸生劉鼎烈妻兵至氏自抽

刀刎死鼎烈亦自殺

王燮妻孫氏

按福建通誌孫氏王燮妻歸未期夫亡事姑甚

謹兵至別姑投井死

章時葆妻蘭居姐訓

姐附

按福建通誌蘭居姐章時葆妻兵至同女訓姐

死泮池中女年十三

章日孟妻陳氏

按福建通誌陳氏章日孟妻兵至與小姑啟姐

約同死遂殺其幼女自裁啟姐年未笄亦自刎

林翼昭妻孫淑英陳氏附

按福建通誌孫淑英諸生林翼昭妻兵至同弟

孫賢妻陳氏投井死

吳光祚妻陳氏

按福建通誌陳氏諸生吳光祚妻兵至投井死

吳駿聲妻陳氏

按福建通誌陳氏諸生吳駿聲妻孀居二十年

兵至投井死

吳道成妻孫氏

按福建通誌孫氏吳道成妻孀居十年兵至投

井死

吳孔鉉妻李氏

按福建通誌李氏吳孔鉉妻福州人歸未期夫

死孀居兵至投井死

蘭夢麟後妻林進姐林

氏附

按福建通誌林進姐諸生蘭夢麟後妻兵至與

侄婦林氏同刎死

林四姐

按福建通誌林四姐林昂女城陷投井死

周國學妻陳玉姐靜姐附

按福建通誌陳玉姐周國學妻與侄女靜姐同

紡績兵至因指屋旁污池問靜姐曰此可溺否

慮其涸也靜曰常聞赴水者以面撲地卽死遂

相率死於池靜姐年未及笄

陳雲金妻吳粹茂孫氏許氏琚姐附

按福建通誌吳粹茂陳雲金妻兵至與陳宏謨

妻孫氏妾許氏同投井死粹茂小姑琚姐先之

琚姐年十四

吳一凱妻張寧姐

按福建通誌張寧姐吳一凱妻兵至投井死

楊承鐸妻林氏

按福建通誌林氏楊承鐸妻兵至投河死

陳承髙妻林氏

按福建通誌林氏陳承髙妻兵至聞夫被害氏

墮樓死

竹工妻某氏

按福建通誌某氏夫爲竹工不知其姓氏兵至

以大箕覆衣飾自刎其上

吳兆鯤妻林氏

按福建通誌林氏諸生吳兆鯤妻兵至被獲詰

夫所在紿以遠出拷掠竟日終不言乘間投井

死

楊承宣妻林氏

按福建通誌林氏楊承宣妻兵至執拷其夫氏

出救兵欲亂之不從被殺子兆熊抱母屍慟哭

不食死年十九

孫毅妻張氏

按福建通誌張氏孫毅妻兵至投池死

陳承禮妻何氏

按福建通誌何氏陳承禮妻禮父爲兵所執拷

逼財禮計無所出投井死氏絕食七日嘔血而

歿

林琛妻張氏黃

氏附

按福建通誌張氏林琛妻琛被兵執受拷掠氏

出救兵殺其夫氏痛哭同婦黃氏投井死

楊八妻張氏

按福建通誌張氏楊八妻夫死孀居兵至攜子

避樓上被獲乘間抱子上城時江水正漲氏從

城跳入江中尸逐水去三日湧出猶抱子如生

林明夏妻淩氏

按福建通誌淩氏林明夏妻兵至彊擄歸營覓

死無路至督學郭之奇祠前紿兵曰吾實從汝

宜釋我兵信之爲解系猝取石破兵頭顱繼至

者大怒以刃抉其陰溝而死是夜魂歸訴姑告

死所天明前石磴有血迹夫求屍瘞顏色如

生

文廟女子

按福建通誌女子不知其名避難文廟兵入被

拘堅拒不從威以刃女惟以頭觸地詬罵百端

兵問爲誰女不答兵怒欲殺之女卽引喉受刃

兵猶不忍急斂刃而喉已斷

陳圭姐

按福建通誌陳圭姐諸生陳九霄女兵至被劫

至城上乘間躍下折足兵恨投以巨石猶匍匐

赴河死

林翥妻孫酉姐

按福建通誌孫酉姐林翥妻兵至以幼子付姑

將投水適爲兵獲紿之曰我有金藏某處願贖

兵信之至途中墮井死

劉璧妻陳氏

按福建通誌陳氏劉璧妻兵至投井死

鄭訊妻孫氏

按福建通誌孫氏鄭訊妻兵至投井死

陳九重妻蔡氏

按福建通誌蔡氏諸生陳九重妻兵至投井死

梅煃春妻徐氏林氏附

按福建通誌徐氏梅煃春妻兵至與妯娌梅烘

春妻林氏同投井而死

陳子禎妻遊氏

按福建通誌遊氏陳子禎妻同幼子坐井傍適

兵至遂投井子見母墮亦隨下同死

遊子驥妻陳氏

按福建通誌陳氏諸生遊子驥妻兵至殺其子

自經死

陳仕策妻卓氏王英聚妻王守禮妾附

按福建通誌卓氏陳仕策妻兵至與王英聚妻

鄭氏黃守禮妾某氏俱投井死

張九妻某氏露錦妹妹附

按福建通誌某氏張九妻兵至投河死時有陳

士楷婢露錦林﹠﹟婢妹妹年皆幼俱投井死

陳聘妻孫氏

按福建通誌孫氏陳聘妻同父孫如蘇避難被

獲不從兵傷其喉從父投井死

陳氏

按福建通誌陳氏農家婦也兵至欲犯之不從

投井死

李大妻何長妹

按福建通誌何長妹連江何懷正女李大妻夫

爲寇所殺何聞自縊死

林婦陳氏

按福建通誌陳氏連江人林挺梅子妻夫本牧

豎氏歸未一歲而寡貧無以殮氏枕屍哭三日

夜投繯死

王元吉妻吳玉姐

按福建通誌吳玉姐連江諸生王元吉妻寇至

謂吉曰明早爲陳太姑忌辰今當整饌先嘗明

日爲奴死期後來得附太姑之享也寇入被掠

奪刀就斗僕地呼太姑者三遂受刃死

陳慈姐

按福建通誌陳慈姐諸生陳蓋瀚女寇陷城被

擄忿詈不從寇力挽之奮觸欲死見殺年十五

陳宜姐

按福建通誌陳宜姐陳元暉女寇至被獲欲污

之死拒不從脇以刃終不屈遂被害年十七

林云姐

按福建通誌林云姐早失父母許聘吳氏寇起

被獲故作病狀徐行不數武得一並紿寇曰旣

從汝盍緩我行乃憩於井側遂忽躍入年十四

陳用建妻林氏

按福建通誌林氏陳用建妻戊子城陷同伯姒

卓氏投井尋救出見夫被傷挺身翼之兵怒擊

其首不死至是又被獲欲犯之不從子有琠出

救同遇害

林如錦妻章氏

按福建通誌章氏林如錦妻寇起城未陷早懷

毒以待及爲所獲咽毒死

林仲蔚妻劉小珠

按福建通誌劉小珠林仲蔚妻寇至爲所獲不

從被扃於樓自經死

孫次琇妻趙裾姐

按福建通誌趙裾姐元亮女孫次琇妻寇至抱

周歲兒避農捨恐不免以兒囑其婢投井死

蔡錫蕃妻黃連姐引姐附

按福建通誌黃連姐晉江蔡錫蕃妻從夫寓連

江爲寇所獲同蕃母姨引姐投﹠﹟死

翁茂宋

按福建通誌翁茂宋福淸太學生翁輔長女許

配林輝祖未嫁祖死女夢垂發少年面有憂色

坐倚東序心頗疑之及訃聞女號泣幾絕獨處

一小樓或數日不﹠﹟或彊進一匕形枯骨立服

縞素三載一日恍睹少年前揖而去女因愴然

流涕曰三年歲月非惜餘生實不獲死且未知

林郎歸葬何所今又見告豈敢稍延遂絕食而

沒

陳芹楷

按福建通誌陳芹楷閩縣陳公壽女被兵掠去

女佯告兵以瘞金處俄奪兵佩刀自刎死

林鼎湟妻劉秉順

按福建通誌劉秉順林鼎湟妻長樂人鼎湟攜

家避寇秉順與婦謝氏及長女淑徳次女某分

藏匕首衣帶間未幾寇掠其地秉順偕婦並二

女相繼自刎死四屍相抱血流山谷越明日﹠﹟

葬焉

杜汝諒妻葉添使

按福建通誌葉添使閩縣杜汝諒妻夫避兵溺

死葉聞訃招魂以葬散簪珥及汝諒書籍於宗

族從容自縊死

陳得棟妻蔣氏周

氏附

按福建通誌蔣氏長樂人福淸陳得棟妻與後

莊人陳雲元妻周氏同被兵掠迫污不從兵以

刃按二婦頸並大罵兵怒磔之

吳邦瞻妻某氏薛禹孟妻附

按福建通誌某氏福淸吳邦瞻妻適遷海檄下

夫婦無依棲宿樹蔭邦瞻病亡氏行乞於道爲

墳瘞之自縊死樹下時有同邑薛禹孟妻某氏

值禹孟行賈某氏依甥以居檄催徙急氏佯許

甥同往俄自經死

胡守謙妻黃氏

按福建通誌黃氏武進士黃邦鎭女武舉胡守

謙妻康熙十三年逆變守謙遺書於外言逆勢

必敗狀爲守城者所獲出斬郊外氏隕涕相隨

於市願以身代不許乃乞其首手綴於項殮畢

自具棺衾設左右位置守謙木主痛哭飲毒死

王善謨妻某氏

按福建通誌某氏王善謨妻古田人康熙甲寅

逆變破縣氏被執罵不絕口賊怒刺其心而死

郭聖昌妻黃氏

按福建通誌黃氏古田黃龍女郭聖昌妻歸郭

三載昌亡氏事瞽姑姚氏十餘年康熙十三年

逆變破城閉門自縊死

林駿功妻施氏

按福建通誌施氏候官人孝廉林際開子駿功

妻功病亡無子氏被髮披麻治喪服闋投繯死

陳恆妻王珠使

按福建通誌王珠使候官民陳恆妻恆病家貧

氏刲股代藥不愈死氏泣別父母自縊距夫死

僅三日

劉自姐

按福建通誌劉自姐永福人年十六兵略其地

自姐被執迫污之不從遇害

林聖極妻張淑燕

按福建通誌張淑燕候官林聖極妻極病淑燕

方歸未幾亡哀慟不已殮畢送柩墳前飲鳩死

許鳳潛妻鄭祈使

按福建通誌鄭祈使候官儒士許鳳潛妻夫病

吁天割股以進夫歿含痛治喪服闋泣訣翁姑

父母擇日投繯死

林鐸妻王允靜

按福建通誌王允靜閩縣民林鐸妻鐸病亡家

貧王號泣抱姑﹠﹟踴殯殮畢奄奄臥棺側﹠﹟年

死

潘淸源妻羅氏

按福建通誌羅氏候官諸生潘淸源妻源亡至

大祥日自經死

李﹠﹟妻蔡氏

按福建通誌蔡氏名璧福淸人候官諸生李﹠﹟

妻夫疾醫﹠﹟投藥蔡倉卒捉績筐中剪刀刺胸

取肝爲糜以進﹠﹟竟死蔡欲從舅姑泣止之扶

創彊起日進一粥越三年以母病歸寧數日得

疾進醫不許一日問其弟曰古云三年之喪則

當三歲今人以二十七月爲終喪不亦短乎又

兩月夜二更自縊死時康熙丙辰距﹠﹟亡恰三

十有六月滿三年之數云

陳文匯妻薛正宋

按福建通誌薛正宋福淸諸生薛懋賞女陳文

匯妻夫亡氏慟哭幾絕欲投繯家人倉皇解救

一晝夜方蘇自是足不下﹠﹟勺水不入口者七

日死

何錧昌妻陳氏

按福建通誌陳氏福州人都司僉書其蘊孫女

福淸何錧昌妻昌亡子三歲殤氏乃拜姑泣辭

明日早起整衣飾鑰戶投繯死

陳元綏妻林靑官

按福建通誌林靑官長樂陳元綏妻產一子綏閨烈部列傳六十九皇淸十九

林云禧妻翁氏

按福淸縣誌翁氏林云禧妻禧遘疾氏刲股和

糜以進及死逾夕卽取夫魂帛經柩側爲婢救

蘇遂不食延至六七之晨復自縊死禦史蕭震

爲之銘

髙聳妻吳氏

按福淸縣誌吳氏髙聳妻生男女各一辛丑海

寇至氏匿山中夫與子俱被執索金貲無有子

遇害夫悲痛亦以是日死氏撫二屍慟哭气絕

者數謀葬未遂會有調遷之令迫促就道往依

弟居省中閱三年喪畢邑令許歸葬氏語其女

曰今幸得歸吾事畢矣此行當不返顧其女訣

別而去至瑤江寢處棺側出其三年中十指所

積爲墳於祖塋之旁泣奠畢撫棺長號自經死

太史鄭開極爲之傳

黃英彀妻林氏

按福淸縣誌林氏諸生黃英彀妻彀死適丁亂

氏以夫薄殮﹠﹟埋淺土自念曰吾夫無子終鮮

兄弟翁姑柩尙暴露吾未可以死孀居九年刺

繡織累積羨余買山葬翁姑與夫又歸葬其

父母乃曰吾事畢矣整衣登堂辭拜戚屬從容

投繯死

林其標妻韓氏

按福淸縣誌韓氏林其標妻標苦貧患血疾氏

仿徨藥餌無所出刲股和糜以進標沒其姊爲

買山葬標氏曰幸余抔土俾婦得祔夫傍次日

標葬氏送歸呼姊與訣姊密伺守氏紿曰須三

日後持杯酒澆夫墳方死守者懈卽自經

余其晁妻林氏

按福淸縣誌林氏余其晁妻夫外出經營死於

虎氏擗踴哀哭爲夫招魂越三日投繯年二十

有六

鄭默妻吳氏

按福淸縣誌吳氏鄭默妻夫亡卽扃戶自經死

歐如經妻林氏

按福淸縣誌林氏年十九適歐如經僅一載夫

死氏飲泣絕粒爲母防救不得死越三日乙夜

沐浴投繯縣令請表之

夏可仁妻黃氏

按福淸縣誌黃氏夏可仁妻夫死守喪三年乃

辭訣翁姑父母投繯死

翁肇正妻鄭氏

按福淸縣誌鄭氏翁肇正妻夫亡氏將自經翁

泣諭之氏曰孤已長翁壽未艾不患其不底於

成也婦死決矣遂扃戶投繯年二十有三

髙希良妻林氏

按福淸縣誌林氏髙希良妻良往古田病客捨

臨沒斷髮裂襟函以遺氏後火骸而歸氏哀慟

欲絕投繯死

李志俊妻陳氏

按福淸縣誌陳氏李志俊妻產一女志俊病亡

氏及夫小祥語家人曰余守夫制已﹠﹟年今將

從亡人地下矣遂雉經年二十二

吳焲妻張氏

按福淸縣誌張氏諸生吳焲妻焲亡氏擗踴號

痛服成扃戶自縊母姑急救蘇七日不食夜半

起沐浴更衣拜夫主啖藥至日中毒發端坐而

逝巡撫許世昌旌之

何源灝妻林氏

按福淸縣誌林氏何源灝妻灝出經商遇賊掠

其貨殺之氏哀慟欲殉其姑泣諭曰余孀居撫

三孤不幸喪其一今若夫又死若宜苦守待季

叔成立以延宗祀否則吾無生理矣相對大慟

氏自是與姑相依爲命及姑沒治喪事如禮叔

長生男氏喜曰吾夫有後可以死矣遂沐浴更

衣從容投繯死年三十有二

郭名堪妻薛氏

按福淸縣誌薛氏郭名堪妻夫病篤語氏曰我

料無起色若何以自計氏慨然曰有死而已及

夫亡氏遂不食越七日自經死

翁長鉞妻林氏

按福淸縣誌林氏翁長鉞妻鉞病篤語氏曰子

當浣衣同我遠行氏答曰君病若此猶欲出乎

鉞微笑曰子未諭耶氏愀然答曰唯唯及鉞亡

氏爲夫殯殮畢遂伏枕不食防者嚴不得死乃

彊起櫛沐飲食言笑如常未幾忽縊死

薛棨妻韓氏

按福淸縣誌韓氏薛棨妻棨病革氏割股和藥

吁天請代及亡具祭饌拜夫靈端然縊於柩側

年二十有七

翁應﹠﹟妻魏氏

按福淸縣誌魏氏諸生翁應﹠﹟妻﹠﹟讀書榕城

病亡氏聞訃奔喪欲自裁復念二歲孤無依乃

矢志苦守日勤織作十二年弗少休孤以疾暴

亡遂呼其弟之三山運其夫櫬歸撫棺哀慟曰

郎不庇若雛余今引雛隨郎一丘眠矣戒家人

具酒脯祭其夫遂入內寢雉經年三十七

施國度妻方氏

按福淸縣誌方氏施國度妻度亡氏卽是夜引

繩欲自經家人防之嚴及小祥忽投繯死年二

十有七

戴可頌妻林氏

按福淸縣誌林氏戴可頌妻頌父母早亡家貧

苦讀得內傷疾氏晝夜奉事弗倦及夫沒卽欲

從死家人勸解以夫死未有葬所徒死無益乃

少寬假罄其衣飾付伯氏謀卜兆營二穴迨小

祥爲夫禮懺畢遂雉經年二十有五

陳元城妻王氏

按福淸縣誌王氏陳元城妻城家貧業漁施罟

江邊溺死氏號哭奔赴江畔招魂覓屍殯之越

十日自經

陳初圻妻施氏

按福淸縣誌施氏陳初圻妻圻病亡氏水漿不

入口者凡數日服成拜奠畢遂入內寢投繯死

年十九

余瑞莘妻翁氏

按福淸縣誌翁氏余瑞莘妻莘以父命省祖塋

死於途是夜氏得凶夢晨起聞門有侘傺聲無

何凶聞至氏哀慟絕食擇死期至日沐浴整衣

出拜舅姑畢遂從容入戶投繯而逝年三十有

一

何繼響妻遊氏

按福淸縣誌遊氏何繼響妻響客建寧病亡初

氏爲夫置媵生子佳瑢至是以孤囑媵曰善撫

之越七日晨興自經死年二十四

施堯蓋妻江氏

按福淸縣誌江氏施堯蓋妻家甚貧值遷移僦

居新丰裏編茅爲室氏怡然居之堯蓋病亡哀

慟欲絕內外無親棺衾皆氏躬親治之視殮畢

遂絕粒雉經死

林百驥妻劉氏

按福淸縣誌劉氏林百驥妻驥病氏刲股肉和

藥以進及死檢衣從容洗濯以備殮至晚謂鄰

嫗曰苦人恐明早起遲煩將所曬衣代收之嫗

亦不之覺次晨鄰嫗視戶不開推而呼之則懸

屍在室矣

陳氏女

按福淸縣誌陳氏女許聘王世名世名歿訃至

女哀慟幾絕請於父往奔王喪撫棺三呼入世

名寢室仍服初服仰視小樓有兩板系繩自經

死年十九

林兆機女

按福淸縣誌諸生林兆機女許聘陳歲可可苦

讀抱﹠﹟女聞輟食累日以香燃臂吁天求代晨

昏爲常及可沒女大慟欲奔喪母未之許女曰

兒心已死三月矣母知計決命輿具縞素往就

喪次撫棺三呼詢陳郎寢室入曰吾得死所矣

出繯於袖自經死年二十有二

郭孫章妻劉氏

按福淸縣誌劉氏諸生劉三英女年十八適郭

孫章其夫病瘵沒劉視含殮畢次早從容投繯

死年二十七

郭文富妻楊氏

按福淸縣誌楊氏郭文富妻歸郭生一女值內

遷寄居仁壽裏郭刺史莊中未幾富亡貧不能

殮刺史贈之以棺舁至氏從容治具殯夫己自

經柩側

陳彥綸妻何氏

按福淸縣誌何氏陳彥綸妻綸讀書不就棄家

客遊一十六載家貧氏堅心耐苦紡績以奉舅

姑比夫歸未一年得病死氏從焉

李鍾英妻林氏

按莆田縣誌林氏李鍾英妻英少病風痺其父

願罷婚氏不可未幾父母俱歿母舅陰許他姓

氏覘知夜奔李氏拜舅姑及夫夫病如前氏扶

以出入夫亡慟哭數日亦死

趙氏女

按莆田縣誌趙氏女許字林文恢文恢早夭女

服喪至次年父欲議別配遂自經學使及諸有

司並旌之

方塘妻鄭氏

按莆田縣誌鄭氏方塘妻甲寅之亂山民閉寨

自守塘病亡寇攻寨急氏恐辱自經年二十一

何琮妻陳氏

按仙遊縣誌陳氏何琮妻折桂里人康熙二年

琮病氏刲股焚香求以身代越明年琮亡氏年

二十六悲號哀慟期以七日後死遂屏絕水漿

以其夫之珍玩及己之服飾手書分遺所親以

爲訣別自理殮具備極周悉至期沐浴更衣拜

辭夫靈及族黨親戚端坐扼吭而死縣令旌之

林宣妻鄭氏

按仙遊縣誌鄭氏林宣妻功建西關外鄭安女

年十六歸林二十林亡於康熙十九年六月初

三日永訣誓以七月望日午刻當相見至日裏

老聞於邑侯鄭氏覺恐不及時卽素衣端坐於

正室引繩經死會邑侯同紳衿士民禱雨於壇

聞氏死遂同往弔不啻千餘人

張氏女

按同安縣誌張氏女許聘陳郊郊歿女年十九

聞訃奔喪越三年自縊

黃奕娘

按同安縣誌黃奕娘許聘王鳳鳳歿臺灣訃至

自縊死

陳八娘

按同安縣誌陳八娘許聘林萬燧燧歿自經死

吳氏女

按同安縣誌吳氏女許聘林烇烇歿女聞訃奔

喪一慟而絕

石錦娘

按同安縣誌石錦娘許聘林原原歿錦娘聞訃

服毒而死

義娘

按同安縣誌義娘系鷺人失其姓氏甫及笄遭

亂被擄以頭觸地幾死行至東嶽道旁投井死

其後天寒月白每見一女子往來井畔康熙十

二年鄕人蘇貴夢見女子曰吾屍陷井中子能

出而瘞之吾厚報子於是鄕人掘井果見白骨

以素練合裹之及葬素練俱化爲水鄕人驚異

爲立祠於墳上號曰義娘井曰義井

吳子俊妻林氏

按同安縣誌林氏吳子俊妻年二十六俊死卒

哭自縊家人救之不遂久之防懈遂自盡

蔡迪愚妻許氏

按同安縣誌許氏蔡迪愚妻夫亡自經死

陳某妻林氏

按同安縣誌林氏﹠﹟上陳某妻夫亡氏年甫十

七以夫腰帶自經死

陳雙妻黃氏

按同安縣誌黃氏陳雙妻雙死氏自經以殉鄕

人義之與葉賞妻周氏同立祠於灌口路旁

紀四妻蔡氏

按同安縣誌蔡氏紀四妻賊掠其家以兵劫之

氏義不受辱賊殺之至死猶手執衣帶不置

葉賡朝妻郭氏

按同安縣誌郭氏儒士葉賡朝妻性至孝事姑

有加禮家貧郭入門卽脫簪珥佐中饋夫將歿

氏誓以死殉夫解之曰而素明大義毋以我故

重傷吾母心氏佯許諾竟毀形絕粒而死年二

十有四

楊六妻王氏

按同安縣誌王氏楊六妻六死氏年十七撤帷

之日集父母昆弟曰毋驚吾繼姑也投繯而死

沈勇妻楊氏

按同安縣誌楊氏沈勇妻夫死自縊年二十四

陳京妻許氏

按同安縣誌許氏陳京妻爲豪彊所迫義不受

辱被擊死屍無完膚後豪母見鬼病死

劉宗道妻李氏

按同安縣誌李氏諸生劉宗道妻宗道以乩仙

之禍被執李以不肯行磔死西源人至今祀之

曾婦陳氏

按同安縣誌陳氏蔡塘曾家婦曾溺死陳自經

以從

魏準生妻丘氏

按同安縣誌丘氏魏準生妻夫亡母令再適不

從及小祥遂自經死年二十二

許彭妾黃氏

按同安縣誌黃氏許彭妾遇悍卒張考彊污不

從死之事聞考正法黃得旌表

劉宜娘

按同安縣誌劉宜娘許聘蔡徳徳死宜娘義不

再字求婚者至遂投繯而死

紀寬捨

按同安縣誌紀寬捨許聘陳陣捨陣捨歿紀入

視陣目不瞑紀拭其目矢以身殉哭奠十餘日

投繯陣捨母解之復蘇諭之曰烈女之後歲多

大旱汝以一人累一邑不如無死爲愈紀曰無

庸憂也我死將殮置水一碗於棺下遇旱求雨

以此水潑吾棺雨卽降竟復自縊後果大旱試

之立驗

林科娘

按同安縣誌林科娘許字李燕燕病亡科娘聞

訃沐浴更衣自縊死繯絕墜地挺立不僕是日

前一夕里人夜見神燈千餘從埭岸至其家

洪標娘

按同安縣誌洪標娘許聘生員鄭毓浚浚試臺

灣船飄逾年無蹤迹父欲再議婚不從自縊死

林雅娘

按同安縣誌林雅娘許聘海澄謝昂昂病篤林

馳魂省視早晚常見昂﹠﹟前家人驚駭及昂歿

聞訃遂自縊馳報謝昂母至已越日矣顏色如

生昂母視曰曩在吾家﹠﹟前羣訝爲祟者孰

知其爲吾婦也年二十四

黃維楨妻楊氏

按同安縣誌楊氏浯州人年十四歸南安黃維

楨徙居永春姑沒氏事翁甚孝謹楨病鄰婦代

卜云夫妻難兩全氏泣謂夫願以身代意未行

而楨歿其俗病死者卽火其枕席氏畱寢如故

每取筊向靈前卜曰三旬許我歸乎翁微聞托

鄰婦代慰之一日翁出氏整衣冠拜告鄰婦詢

其故佯曰祈翁康寧爾又曰欲少憩翁歸幸爲

言午飯已在案矣翁歸食畢呼婦不應鄰婦入

視已自縊帷中年十有七時大旱紳士咸集祈

雨齊往觀之顏色如生邑令以聞奉旨旌表

劉修妻鄭氏

按同安縣誌鄭氏舉人鄭中偕女年十八適劉

修修病侍湯藥衣不解帶修歿水漿不入口久

之越明年七夕投繯死

陳是演妻周氏

按同安縣誌周氏陳是演妻夫亡氏慟哭絕粒

私辦殯具卒哭日沐浴更衣自經死

陳泗觀妻黃氏

按同安縣誌黃氏陳泗觀妻夫亡痛哭誓不獨

生自縊而死

周之翰妻鄭氏

按同安縣誌鄭氏諸生周之翰妻逆卒掠城中

氏恐不自保捨二子赴水死

黃興妻莊氏

按同安縣誌莊氏優伶黃興妻興鬻劇於外時

或寄其餘資付氏爲事翁費翁歿氏賣薪市棺

不給泣貸富家期以夫回刻償及夫病客邸氏

求夫之中表與幼弟偕往扶夫歸夫歿氏悉出

其獘衣殘器以償負者服藥而死

劉畿妻葉氏

按同安縣誌葉氏劉畿妻畿死於盜氏自經死

趙印芳妻傅敏娘

按南安縣誌傅敏娘趙印芳妻芳病亡氏年二

十有二無嗣痛夫柩未厝矢志守節奉姑數載

不茹葷與姑共守幼叔圖繼厥後亡何有豪弁

欲彊娶之氏語姑曰叔𨿽未婚漸及長成婦今

可得死矣姑與其母力慰之氏佯諾夜潛自經

於後園橘樹下

鄭朝新妻呂氏

按永春縣誌呂氏名昭容歸化教諭兆熊之孫

女幼讀孝經曉大義年十八歸鄭朝新相夫謹

事孀姑黃氏孝越五年朝新歿氏遺腹生女不

育卽誓以身殉適夫兄舉次男姑謀立後勉婦

饘粥爲撫孤計遂取侄腹之密裁絹作母子還

顧圖繡明月二金字於圖上自題云身體執金

玉志節淩冰霜藏篋中及大祥前一日氏父震

章適過其家氏曰呵爹來兒願畢矣父不意其

爲永訣也大祥日雞初鳴請主拜奠告其姑廢

徹將就浴姑許之遂詣旁捨掩戶掛繡圖於壁

上結繯而絕時年二十有四

張賡卿妻周氏

按永春縣誌周氏儒士張賡卿妻賡卿病篤氏

告其母曰夫必不起夫死無子望已絕矣兒惟

一死從之也卿執氏手訣曰我死汝善事後人

氏嗚咽不能語卽是夜投繯而死時年二十有

一

謝某妻盧氏

按漳州府誌盧氏龍巖人年十七嫁謝某夫死

哀泣三年喪畢自縊而死

湯氏女

按漳州府誌湯氏女漳浦人許聘林攀攀亡女

聞訃哀泣往奔喪親視含殮葬畢投繯死里人

上其事旌之

林菶娘

按漳州府誌林菶娘漳浦林光尙女幼聰慧能

識字許聘同邑吳鶴鶴死菶娘欲往奠父母難

之乘間雉經家人破戶救之誓死不更字會有

議婚者至菶娘取吳氏納幣所制衣衣之貼身

夜投井死衣帶間有字曰屍歸吳父母乃聞於

吳而與鶴合葬焉縣令旌其閭

謝氏女

按漳州府誌謝氏女龍溪人許聘於魏年十六

魏死女奔喪守志撫嗣子俱不育遂自縊死

盧氏女

按漳州府誌盧氏女龍巖人許聘於謝未嫁而

謝沒旬日不食自縊死年十七

張氏女

按漳州府誌張氏女龍巖人幼許字黃苑靑年

十二失怙恃歸育於黃苑靑挾岐黃出遊旋抱

病歸女年十七未合﹠﹟苑靑死女絕食誓不欲

生眾勸之不得竟投繯死

李琱姑

按漳州府誌李雕姑平和人生而秀慧以孝聞

年十八許字龍溪趙氏越四年趙沒姑悲痛不

勝潛毀妝衣布素明年父將攺聘姑泣謂其嫂

曰趙郎不幸夭折無再配理今趙不能迎我歸

是使我自絕於人世也有父有母幸慰存之嫂

心竊笑之日暮幼弟方明燭讀書姑令大書節

義兩字明晨洗妝縊死父母大驚悔曰吾﹠﹟待

此女矣因遣人赴趙至殮顏色如生縣令親往

祭之旌其門

林樞妻吳招娘

按漳州府誌吳招娘詔安吳帶女林樞妻樞病

亡氏年二十三無子自矢殉夫飲毒刎吭俱以

救免或勸之嫁答曰吾非惜名節但無顏事他

人耳一日祭其夫至夜盥櫛雉經死合葬於馬

山之麓縣令旌之

胡欣然妻鄭氏

按漳州府誌鄭氏詔安生員胡欣然妻欣然沒

氏將死之家人曰何如守節答曰必守節者有

孤在或舅姑無倚耳今我未有子而舅姑有叔

可賴安用守節哉遂投繯死

楊氏女

按漳州府誌楊氏女平和人父敏許配同裏朱

某朱客許灣兩載不歸女年已及笄有客從許

灣來得朱死信女卽自經

楊玉娘

按漳州府誌楊玉娘龍溪農家女年十六許配

鄰村吳穆穆病篤女請於父母往視未半日穆

死女悲不自勝穆父將以殤禮葬女曰玉在乃

用成人禮女斬衰就位哭三日將題墓石女曰

請題烈女楊玉娘夫吳某之墓玉未嫁當歸死

於楊不便相累也翁駭告以立嗣女曰未成婦

非所敢任遂以死期告其母勸之不可曰吾有

兄弟五人可事父母志已決但不當家死請就

外眾知不可奪也爲之築臺至期鄕人畢至縣

令聞之遣吏來曰諭守節女曰村家女非求名

何與官事遂從容投繯死乃合葬於楊裏渡頭

陳兌娘

按漳州府誌陳兌娘龍溪陳宸綸女幼許字姚

錦未嫁錦遊學粵東道亡訃至兌欲死父母防

之伺間竟自縊

曾檜妻林氏

按漳州府誌林氏平和人曾檜妻檜瀕死呼之

曰我死汝別從可耳氏不應及檜死遂自縊家

人亟救之防密不得死遂絕粒十七日而沒年

二十有三

黃賓妻張氏

按漳州府誌張氏平和人黃賓妻賓海澄公族

也賓早亡張撫其遺孤成長乙卯之變其子從

人突圍出請援不遂城旣陷張遂懷石投井而

死

陳夢龍妻張氏

按漳州府誌張氏平和陳夢龍妻龍病藥不效

醫曰盡今夕矣氏大戚遂自刎時月方望忽黑

風從屋中起十里內屋瓦皆飛咫尺莫辧人形

須臾气絕月復明夢龍亦死越七日合葬於孔

道之旁鄰家井水盡赤三日居人禱於墓乃復

故有司旌之

莊某妻謝氏

按漳州府誌謝氏龍巖人嫁莊某方六月而夫

亡送葬觸柩而死年十八

商兆琛妻陳姐

按漳浦縣誌陳巽姐白沙陳氏女商兆琛妻琛

客寓坑園生一子方周歲爲賊許遜所擄欲污

之氏義不受辱遂遇害時年二十有七事在康

熙二年

張敏妻劉馮姐

按漳浦縣誌劉馮姐雲霄人故田家女十五適

張敏敏牧豎也鄰有惡少方悌謂馮艷而敏憨

可私誘之百端不爲動俄以獨居見迫堅拒得

脫不勝憤自縊死爲婦未四月也時康熙十七

年父劉蔡訟於官悌賄胥吏緩獄會總督姚啟

聖鎭漳嘉劉節烈顏某閭命同知李甲聲致祭

械悌伏几下榜其背百不死幽於獄甲聲爲記

其事並頌以詩

林甫妻朱氏

按漳浦縣誌朱氏諸生林甫妻康熙二年甫病

亡一子尋亦死朱往訣其母送之還勸立孤以

嗣夫佯諾之詒母歸越旬餘伺間整衣正容自

縊死

黃氏女

按漳浦縣誌黃氏女許字於楊未嫁楊亡女號

呼欲絕欲以生軀殉葬爲諸姆舁起勉彊畢喪

從容自盡有司旌之

吳氏女

按漳浦縣誌吳氏女碼硜吳三女也年十六值

民變官兵四出焚掠吳與父伏林莽間兵獲之

父出護遇害縶吳歸抵縣治觸柱不死竟自縊

林就妻康氏

按漳浦縣誌康氏佛潭人林就妻食貧事姑以

孝稱丙申大兵至康慮不測與妯娌訣夜登樓

自縊死

林幹妻程氏

按漳浦縣誌程氏書生林幹妻有姿容康熙壬

寅山寇劉暢哨聚馬婆山氏被擄迫之勿從令

他婦誘之曰我輩到此卽欲全節誰能相信何

如忍辱須臾以望生還氏曰吾行吾志耳何求

人信卽不得已計惟一死耳賊怒加之刑氏罵

不絕口而死

陳斗慶妻遊尾姑

按龍巖縣誌遊尾姑營兵陳斗慶妻年二十夫

病亡而姑又沒遊孑身守孝矢志靡他有防守

壯丁欲彊娶之因自縊死奉旨建坊旌表

張萬操妻林二姑

按龍巖縣誌林二姑裏民張萬操妻也年十七

被廣寇擄至西門外逼辱不屈自縊死縣令旌

之

謝楚材妻吳二娘

按海澄縣誌吳二娘謝楚材妻吳我敬女也康

熙癸卯遷界移居楚材故懦弱夫婦相攜遇盜

爲所執盜紿欲奉楚材爲主其實利吳姿吳知

之遽前拔賊刀自刎羣盜方駭愕楚材亦逸去

無有表之者惟鄕裏能道之

卒婦林忍姐

按海澄縣誌卒婦林忍姐者同安人﹖

閨烈部列傳七十皇淸二十

吳光扆妻謝氏

按建寧府誌謝氏政和人吳光扆妻夫死於賊

姑令攺適氏自殺

丘參妻周氏

按建寧府誌周氏崇安人丘參妻參死慟哭幾

殞姑苦勸以食逾月遺腹生一女氏抱棺號泣

曰夫𨿽棄我我敢負夫乎不食數日死

王初石妻黃氏

按建寧府誌黃氏崇安人王初石妻石貧爲父

行役溺死氏聞哭幾絕遺腹生子撫之及三歲

爲剃髮氏拜夫靈遂自刎太姑亟救不及啟其

梳匣得詩曰常說死同穴怎忘生共衾夜泉難

負約一劍托貞心時年二十遠近咸作詩挽之

童先聲妻範氏

按建寧府誌範氏崇安庠生童先聲妻值寇亂

被掠不屈罵賊投河死

丘世蕃妻倪氏

按建寧府誌倪氏崇安丘世蕃妻康熙十六年

值寇亂避居下東坑六月三十日寇臨其地被

逼弗從大罵不絕遭慘害

劉昌仁妻張細娘

按建寧府誌張細娘崇安人劉昌仁妻年二十

一爲賊所掠逼之氏叱曰我自有夫不受污也

賊挾之以刃益厲聲曰吾頭可斷腹可剖身不

可辱罵不絕口遂遇害

遊月淸

按建寧府誌遊月淸政和人君正女年十四以

美色聞於裏中賊欲圖之圍其室月淸抱幼弟

潛匿水碓下賊聞呱呱聲蹤迹之殺其弟逼月

淸不從遂遇害

嚴志振妻王氏

按甌寧縣誌王氏嚴志振妻振福淸人流寓甌

寧年二十四夫亡止遺一子矢志鞠之逾年一

子亦喪王悲痛賦十嘆詩親設酒醴祭姑曁夫

端坐自縊而死

施端宋

按甌寧縣誌施端宋國綱女流寓甌寧幼誦內

則諸篇年十五議配諸生林玉子長培未嫁培

歿女聞訃辭父母易服至林視培目猶未瞑慟

哭撫之解巾自縊於側發中有一紙書云受聘

女端宋𨿽與郎未合﹠﹟不可無別我死另置一

棺祔葬康熙二十七年建坊旌表

阮蔭娘王

尋妻

按臺灣府誌阮氏蔭娘本漳州人父操舶爲業

年十六適王尋尋同安人貧不聊生寄身行伍

氏歸未幾尋伯兄沒伯姒棄遺腹子別適氏撫

之如己出尋尋亡其仲兄某偕妻遠來哭尋氏

請所撫侄爲夫後仲許之夜靜仲姒就寢氏卽

自縊家人救蘇自是防甚密氏恐不得遂紿姒

曰吾嘗縊甚苦今不敢爾時或佯笑語不復過

爲哀慟姒以爲信防稍﹠﹟旣卒哭又乘隙就縊

姒急救泣慰曰叔死不可復活何自苦氏曰誓

不獨生得遂同歸之願足矣仲使人隨之不離

氏乃醉之以自脫嚴妝投繯死時康熙二十年

梁佐卿妻關氏

按廣東通誌關氏梁佐卿妻年二十三歸梁事

翁姑孝二十五夫亡無子父母欲嫁之氏以死

誓紡績貞守糟糠不飽甘之如飴康熙癸卯鄕

遭焚賊至以白刃逼偕行氏罵曰吾節婦惡

賊乃敢辱我賊怒殺之鄕人無不墮淚

張氏女

按廣東通誌張氏女父康侯早沒母蘇氏鞠之

甚苦女生而孝謹幼許同裏莊之信信病亡女

聞訃哀痛欲奔喪母不許女晝夜悲泣水漿不

入口母彊之食已而食不下咽未幾而死

朱氏七烈

按廣東通誌朱氏七烈者南海朱協蓮妻妾女

婢也海寇掠蓮家蓮妻盧氏被執罵不絕口飲

刃而死蓮妾周氏李氏婢張繡雲幼女尾姑俱

以盧死憤罵同斃賊手蓮長女十姑年十七細

姑年十六賊挾之渡海二女並號泣奮身赴海

賊拽之旋以頭觸賊刃賊怒殺之

羅世賢妻鍾氏

按廣東通誌鍾氏番禺庠生羅世賢妻賢居承

宣街夫亡孀居二十餘載事翁姑極孝庚寅大

兵入城氏投井死時年六十二

馮亞斗妻潘氏

按廣東通誌潘氏新會馮亞斗妻歸馮周歲事

姑以孝聞甲午李定國困城守兵糧缺掠民爲

食其夫臥病呼母妻語曰變至此卽康彊且不

免況如我者乎與其葬凶殘腹中孰與自死母

妻哭慰之乃自彊起碎廚戶爲薪潘泣曰夫行

婦隨吾敢惜死乎偵姑已睡夫婦舉火自焚同

室救之不得次早檢閱火堆惟兩心不燼而已

王命召妻滕氏

按廣東通誌滕氏靖藩下王汝庫子命召妻命

召隨徵病亡氏哀慟不食七日死夫婦年俱十

六康熙十三年靖南王題請旌表奉旨建坊

方馨娘

按廣東通誌方馨娘東莞河田人文學方鉉女

八歲許聘文學陳龍騶子澄如康熙癸丑年甫

及笄陳子夭歿馨娘矢志從死至冬月夜半換

白衣固紉投水死遠近哀之陳母迎其柩合葬

陳婦阮氏

按廣東通誌阮氏田家婦夫陳姓不知其名生

未嘗知姆訓康熙三年奉旨徙瀕海居民流離乏食其夫挈之托身牛舒云

虎家爲奴任耕作居邑城東門外一子一女皆

幼夫死阮方有娠旁皇哀號已念身爲人奴又

少艾若戀戀諸孤勢不自全乃決志殉夫往從

主人翁乞錢以殯旣葬閉戶自縊鄰媼救之勸

慰曰卽不愛生柰諸孤何且又未也阮唯唯

他日撫其二孤曰吾不能爲汝計矣遂投水死

彭焨女

按廣東通誌東莞貢生彭焨女賦性貞靜許嫁

禦史尹明翼孫滋康熙庚戌滋弱冠病亡女聞

計號慟擗踴幾絕或議擇婿曰有死無二勸祝

發則又曰誓不爲尼父母不得已許往視殮伏

屍哭盡哀殮畢守喪不歸與滋生母胡氏形影

相依撫育嗣子鬻簪珥以營滋葬地未幾病卻

藥嘔血而死死復蘇數日與家人訣乃瞑目而

逝與滋合葬

許康策妻陳氏

按廣州府誌陳氏新會人許康策妻康熙初新

寧賊首鍾吉伍生世喜甄參相擁眾圍劫其鄕

氏夫被殺舅姑及家人俱擄禁陳氏不受辱大

罵奪刀自刎死

黃震妻鍾氏

按廣州府誌鍾氏南海人黃震妻夫早亡子幼

家貧孀居十七年康熙己酉土賊劫之下船逼

污氏嚼舌噴血罵賊不絕口賊磔殺之

梁伯仁妻黎氏

按順徳縣誌黎氏梁伯仁妻仁死無子翁姑歿

氏年二十六苦節守義康熙甲辰海賊劫其鄕

氏倉皇逃難賊追迫抱石自沈死

梁亞喜蘇氏梁亞蟾閏明附

按順徳縣誌梁亞喜年二十值海賊披猖鄕村

危急諸母曰賊充斥柰諸女何喜答曰有死而

已無畏也甲辰歲盜攻其兄梁簡侯樓喜在焉

樓將破喜墮樓而死其姊亞蘭已適何因避亂

回家亦墮而死同時生員梁鍚蓮妻蘇氏及烈

女梁亞蟾年十八梁閏明年二十俱罵賊不絕

口被殺

陳攺娘

按順徳縣誌陳攺娘生員陳宗謙女年十六未

受聘甲辰海賊劫其鄕偕弟避難賊漸逼氏遂

投大江死

盧尙雍妻鄭氏

按香山縣誌鄭氏庠生盧尙雍妻康熙甲辰海

寇掠其鄕尙雍與父母妻子皆被執母衰病不

前賊棄之鄭氏方𦇤負其子度姑可幸脫卽解

釋其子於地目送姑姑乃攜孫歸鄭死不隨賊

賊曰我釋汝後復有執汝者第隨我去可贖汝

翁與夫鄭氏曰非所計也遂觸石而死

陳昌昆妻梁氏

按香山縣誌梁氏莆山村陳昌昆妻康熙三年

春海寇入村昌昆父子被執賊持刀逼氏隨往

氏不從引頸受戮賊殺之

歐帝佑

按淸遠縣誌歐瑛女名帝佑許嫁某氏康熙元

年將親迎被賊劫去不受辱爲賊所殺

彭氏二女

按連山縣誌彭氏二女父鏜澄邁縣訓導康熙

五年流賊入境二女同時被執堅拒不辱詈不

絕口爲賊所殺邑令旌之

楊徽勛母陳氏

按乳源縣誌陳氏生員楊徽勛母大賊曹營劫

縣因大水不能過河遂攻楊家圍臨破氏卽自

縊死

李光亨妻張氏妾劉氏附

按翁源縣誌張氏生員李光亨妻與妾劉並被

賊擄義不受污共投崖死縣令李上林旌之

林萬壽妻沈氏

按翁源縣誌沈氏生員林萬壽妻賊破圍見氏

佳冶彊欲污之氏罵賊不屈死縣令李上林旌

之

王應會妻陳火姑

按歸善縣誌陳火姑邑諸生王應會妻歸寧途

次鹽埠﹠﹟遇大蓬盜被擄不爲所污次日盜回

營經赤沙渡火姑自舟中奮身入海死

陳年姐

按歸善縣誌鐵鑪湖叔冠女許嫁邑庠生李花

結歲丙戌定婚期至九月寇陳耀入據縣城年

姐懼爲所污密縫其衣以羅帶自縊死

潘氏女

按長樂縣誌潘氏女年十六未嫁城破被執欲

污之至死不從賊懼以刃女益奮罵奪刀自殺

賊恨支解其屍

陳阿戌妻張順娘

按海陽縣誌張順娘海陽下底鄕人年十七適

鸛塘陳阿戌事翁姑以孝謹稱居家勤恪夫妻

相敬如賓一日阿戌入叢竹中樵薪薄暮不歸

其父爇炬往尋已爲虎啖盡惟頭顱背骨在林

莽中順娘走拾殘骸徧舐其血抱之號慟旋入

室割喉垂死姑救蘇守之母至慰諭再三謂曰

兒年少好境尙多何苦爲此順娘大呼曰此語

非所願聞已辦一死何事多言以戌平日衣器

雜物盡納其棺中齋醮懺悔資死者冥福括其

簪珥指環僅得兩余付翁襄事翁不忍用醮畢

躬負土以葬畱旁穴相待母辭歸慰諭益懇順

娘曰兒從此無回頭日矣次夜二鼓竟縊死於

﹠﹟時康熙癸丑二月也康熙二十二年奉旨建坊旌表

鄒永福妻鍾氏

按程鄕縣誌鍾氏邑民鄒永福妻年十八歸鄒

貧甚日事紡績夫婦煢煢孑立氏有姿色裏屠

黃伺夫出詐事挑之氏正色閉門夫歸告之夫

艴然以刀授妻曰再來有刀在次日夫出氏績

如故屠至遽奪其刀曰汝眞不從殺汝猶殺一

﹠﹟也手摩其乳氏右手持棍左手捉衾瞋目大

罵曰鼠賊吾頭可斷吾身不可辱欲殺卽殺屠

遂殺之夫歸報縣縣令典史往驗見氏捉衾持

木狀儼然若生坐榻不僕典史捕獲黃賊對屍

杖之屍方顚遂斃屠於獄籍其產爲氏供祭立

廟祀之表其門時康熙六年

許乃振妻張氏

按埔陽縣誌張氏許乃振妻年十七歸許甫一

載夫勤學山中受濕致病兩足不能動履氏朝

夕舉案甚謹康熙丁巳夫遭回祿死氏自近采

藥聞夫變奔回仰天哀號曰夫死吾豈獨生時

火方烈氏卽投火共燼

梁指妹

按髙要縣誌指妹處士梁迥淸女生而聰敏

閫訓許嫁周頌頌少補邑弟子員年二十未婚

而沒妹聞訃素衣號哭白父母欲奔喪不可設

位晨暮痛哭至明年頌死之日妹哭訖盛飾登

樓自縊死歸其柩與頌合葬旌表

梁象震妻余氏

按新興縣誌余氏生員梁象震妻避亂寓居大

隱村山賊焚氏被擄不辱適傍有魚池奮入

池死

李昌運妻何氏

按徳慶州誌何氏庠生李昌運妻昌運死欲以

身殉屢爲母阻時方亂潛逃有彊暴乘亂威

之何據刀厲聲曰此刃可蹈吾身不可污若輩

乘危傾人天當不若宥也遂自刎

溫月嬌陳

氏附

按徳慶州誌溫月嬌溫和鼎女世亂避地三洲

爲羣盜所執嬌語嫂陳氏曰可死不可辱也嫂

許諾遂相攜觸石而死

孔宗堯女

按徳慶州誌孔氏貢生孔宗堯女少許知縣吳

語論次子語論攜子宦遊四川遇難不返女誓

志不字會某官以事遣卒執堯女不及避爲健

卒見歸自悔曰吾何當露面爲鼠輩熟視耶畱

此淸白身歸泉下也遂絕粒死

郝熙女

按合浦縣誌郝熙女許聘儒士黃朝熙遭兵逃

散朝熙流落異省有遊擊王繼學子王韜聞郝

女容貌絕倫遣兵子持聘金擲其家適朝熙回

鄕訂期迎親韜倚勢奪之女知父一貧儒難與

抗衡遂自縊

王大年妻陳氏

按靈山縣誌陳氏王大年妻河南人康熙二年

大年任靈山縣丞甫兩月而沒陳痛夫泣血殮

畢卽自縊死邑令義之命合葬東門郊外隨僕

二人感其節烈尋皆痛悼而死

陳總兵妻曾氏

按靈山縣誌曾氏湘潭人總兵陳某妻寓於靈

年少而艷其夫被賊殺於橫州博合墟氏聞厚

賂購屍殯殮成禮約三七後以身殉慕其姿者

百計誘之不應預懸一練於梁置備棺衾經理

後事屆日召諸鄰婦飲各相饋別家人老幼分

班生祭畢乃易妝自酌俗名曰喫上路飯拜夫

靈柩從容自經

許耀斗妻陳氏

按瓊州府誌陳氏澄邁北橋人同知陳時政曾

孫女大同府同知許汝都仲子耀斗妻也年二

十夫病亡僅一女歸依母家矢志不嫁會歲大

祲餓殍塞道氏母度難存活欲奪其志私爲受

聘將娶前一日氏知之抱女慟哭紿之出遂自

縊死

程演妻韋氏

按定安縣誌韋氏程演妻性貞靜明達義理閨

門裏戚無間言遭黎賊之變擄氏不行賊褫其

衣氏厲聲罵曰身可殺而衣不可褫時有稚女

在抱料不能免乃置於道傍賊復逼之嚙唇噴

賊遂被殺暴露二日顏色如生夫及鄰里潛伏

山林目睹其事賊退合眾殯葬聞者無不傷感

徐氏何氏

按貴州通誌徐氏盧龍云妻何氏龍鼎妻俱郡

人亂兵逼城二婦恐污俱自經死康熙九年旌

其閭

江婦柯氏

按貴州通誌柯氏閩人寓鎭遠適江氏子生一

女夫溺死柯聞擗踴哀號誓不欲生翁姑多方

慰之終不可解乃爲築臺柯辭翁姑別女伴赴

臺受親屬祭畢其女牽衣涕泣畱之從容語女

曰婦人未嫁從父旣嫁從夫夫死從子吾夫死

無子殆天喪我也遂自經

敖氏二女

按貴州通誌敖氏二女父鳴雷與兄啟宗妻張

氏皆同郡人寇至挈家避坉後洞中賊緣巖至

知不免姑嫂並結襟投巖死郡守姜登髙上其

事學使旌之

詹俸祿妻吳氏

按貴州通誌吳氏詹俸祿妻蠻彜司人賊兵亂

氏避難孫巖山兵至度不免投巖死巖髙數十

仞肢體不損顏色如生人咸異之

李氏三女周氏田氏附

按貴州通誌李氏三女父承春同母姊妹也與

嫂周氏及外姊田氏皆同郡人賊兵追急恐辱

同墜巖死學使旌之

江氏女

按貴州通誌江氏女父之鴻永寧普市所官女

年十六未字遭亂被掠不辱自經死康熙三年

旌表

任尊徳妻敖氏

按貴州通誌敖氏貴陽人任尊徳妻事姑及祖

姑盡孝夫歿氏年二十三子賢甫一歲撫養成

立襲朗溪司副長官值僞兵潰亂氏避箐中不

食而死

邵堯章妻陳氏

按貴州通誌陳氏邵堯章妻安化人爲兵掠去

被迫攜兩幼女投江死

葛氏女

按貴州通誌葛氏女父應啟許字王若陵未嫁

而陵亡女聞不食死

潘奎妻吳氏

按貴州通誌吳氏新貴人明經吳和修女年十

六適鎭西庠生潘奎六年而奎亡遺子四歲復

殤吳曰不卽隨夫地下者爲此兒今復何望其

母聞往視之默無一言閱三日紿其母寢漏下

三﹠﹟悉取平日澣衣著之投繯而死及母覺气

已絕矣

冉國輔妻張氏

按貴州通誌張氏冉國輔妻安化人賊兵縱掠

氏竄洞中被獲度必受辱投崖死

楊郁妻何氏

按貴州通誌何氏楊郁妻修文人夫客死普安

何以死自誓家人防之何佯爲談笑慰其姑防

者稍懈乃解帶自縊康熙十年巡撫佟鳳彩旌

其門

牟婦李氏

按貴州通誌李氏適牟氏子遇難自刎從人急

救奪其刃喉未絕以手斷之而斃

楊昌裕妻劉氏

按貴州通誌劉氏楊昌裕妻安化人年十八爲

僞兵所執死之

時際明妻王氏

按雲南通誌王氏千戶時際明妻趙州人郡廩

生王曰都女年二十與夫及舅姑避兵於楊柳

衝順治末爲賊所執自揣不能脫引刀刎頸血

噴賊衣觀者無不流涕康熙元年巡撫袁懋功

具題旌表

陸萬頃妻楊氏

按雲南通誌楊氏太學生陸萬頃妻趙州人性

剛烈順治末年賊兵猝至避不及引廚刀自刎

顏色如生康熙元年巡撫袁懋功具題旌表

楊朝棟妻蘇氏

按雲南通誌蘇氏諸生楊朝棟妻趙州人廩生

蘇浚女順治末年避兵於莊西穴中爲賊所逼

不辱而死康熙元年具題旌表

盧惠妻寧氏

按雲南通誌寧氏盧惠妻惠爲思州經府銅苗

攻城寧投河死旌表

吳伯佑妻張氏

按蒙化府誌張氏吳伯佑妻年十九沙逆破城

被掠不從賊殺其乳子終不從以頭觸刃賊怒

殺之

周興祚妻楊氏楊氏髙氏附

按雲南府誌楊氏周興祚妻事翁姑至孝相夫

有禮戊戌之歲避亂於石壁村氏年少方﹠﹟謂

興祚曰事急矣妾懼不免願以一死釋君累興

祚泣曰爾一死則殞二命盍避之氏曰妾固知

其必不能免也奚避爲遂潛入室自縊死其弟

婦楊氏侄婦髙氏從之康熙丙午呈請旌表

白應科妾馬氏

按雲南府誌馬氏白應科妾陜西漢中府人賦

質幽閒操行貞潔康熙二十二年應科任雲南

按察使馬隨之官科遘疾危篤馬親嘗湯藥衣

不解帶科卒哀痛拒食投繯死年二十二有司

事請表其節

施堯心妻龍氏蔡氏金氏朱氏金妹海長劉氏婦周氏婦段氏婦傅氏附

按雲南府誌龍氏施堯心妻戶部郎合川孫女

歸施七年而寡寇入滇龍與媳蔡氏金氏孫媳

朱氏女金妹孫女海長闔門自縊又有前妻女

劉氏婦侄女周氏婦段氏婦侄婦傅氏皆同時

自縊死人稱施氏十烈

王起鳳妻張氏

按富民縣誌張氏縣民王起鳳妻年二十餘適

鳳甫一載鳳病淹臥日久張侍湯藥不倦及亡

張痛哭自縊死

許純臣妻謝氏

按富民縣誌謝氏貢生許純臣妻賦性端潔善

事翁姑戊戌潰寇搶掠氏慮不免泣謂子曰好

從爾父吾不能復顧矣言訖自刃而死

丘允元妻徐氏

按宜良縣誌徐氏生員丘允元妻徐允聘女年

二十二夫亡遺孤僅二歲族人逼攺節氏自斷

一指示志撫孤二十餘年大兵臨省潰寇四出

氏投巖死康熙五十四年學使旌之

顧連城妻王氏

按嵩明縣誌王氏顧連城妻楊林人城溺水死

氏年二十二號慟欲絕聞夫柩將至躍入水順

流而下尸迎夫殯見者皆爲傷悼以詩弔之州

守雷禦龍爲文致祭勒碑其墓焉

徐孔昌妻管氏

按嵩明縣誌管氏徐孔昌妻明經管調陽女少

惇重寡言笑年十六歸昌康熙癸巳地震昌壓

死氏痛不欲生至暮投繯死州守吳寶林因驗

災親詣其地詢其家及鄰右無不交口稱賢云

將死之夕惟以奉養老姑諄囑仲叔不及他事

州守以聞旌其門

永貴妻張氏

按尋甸州誌張氏永貴妻年十六歸貴年餘夫

亡氏痛哭擗踴至送葬前一日夜俟人靜自縊

死

魏韓者後妻馮氏

按建水州誌馮氏燕源女有楚客魏韓者聞其

賢求爲繼室韓年兩倍於馮馮敬事之無怨甫

一年韓病且死謂馮曰鄕遠難歸吾命也幸爲

覓一棺地或有餘資善事後人可也馮不言韓

卒傾囊以爲殮葬設奠舉頭觸棺不死遂托病

入臥自縊與韓合葬城南時年十七

丁女

按建水州誌丁女父雲龍中營卒也以女字營

丁張弘徳徳邪蕩父母欲辭婚女乃懷張聘物

中夜縊死州牧旌其門

艾女

按建水州誌艾女名淑徳許字李姓李子無行

及笄忽遺書相離或勸另字女不應自縊死有

司旌之

史小二妻史氏

按通海縣誌史氏史小二妻曲江東山人康熙

三十一年夫死於虎殮畢氏引刃自殺

朱英女

按通海縣誌朱英女名受祿未適人康熙二十

一年逃兵掠欲污之女投水死

劉祚妻陳氏

按通海縣誌陳氏劉祚妻舉人明汲妹潰寇肆

掠陳投井死

王義妻周氏

按嶍峨縣誌周氏棋陽文學鼎黃女幼閒靜有

淑質大父師稷鐘愛之教以閨範能明古訓年

十八適邑庠生王義親操井臼孝事翁姑有賢

婦稱康熙乙巳土酋叛亂恐爲所執投井死時

年二十有八所生子昌祉癸亥奉朝命補行辛酉鄕試舉孝廉待銓縣令贈孺人

張應升妻趙氏

按嶍峨縣誌趙氏張應升妻康熙四年土逆叛

爲所執不屈投河死

王聖妻鄭氏

按嶍峨縣誌鄭氏生員王聖妻康熙四年土逆

叛爲所執不辱自縊死

張聯耀妻吳氏

按嶍峨縣誌吳氏張聯耀妻康熙四年土逆叛

爲所執不屈投濟川橋而死

董恆妻段氏

按嶍峨縣誌段氏董恆妻康熙四年土逆叛氏

與恆同避兵於艸屋中時大兵撲剿已至賊巢

賊益肆搶殺氏與恆誓必死賊攻急恆令少緩

以待氏曰事至此得死君前幸矣何得以兒女

累耶恆方危坐氏舉火焚屋遂自縊以焚其身

頃之恆亦罹難

阿期妻祿馬

按蒙自縣誌祿馬阿期妻彜人也寄居新安阿

期常爲人傭工染工外瘴至家而沒祿馬撫屍

哭甚痛勸之終不攺越七日翁姑爲人獲稻僅

外祖姑坐廬外祿馬以幼子置其懷自縊於廬

中

龍齡妻閔氏

按蒙自縣誌閔氏龍齡妻康熙十九年氏翁龍

廷漢爲土司所殺後復遣兵抄其家男女俱被

系氏恐受污紿兵眾曰房有金帛取以分給汝

等遂入房自縊死兵眾大駭觀者如堵有司旌閨烈部藝文一

齊杞梁妻贊

晉左貴嬪遭命不辰逢時險屯夫卒埸莒郊弔不賓哀崩髙城訴情穹是遂赴淄川托軀淸津

髙湣女碑

唐李翺湣女姓髙妹妹名也生七歲當建中二年父彥昭以濮陽歸天子前此者有質妹妹與其母兄者使彥昭守濮陽及彥昭以城歸妹妹與其母兄皆死其母李氏也將死憐妹妹之幼無辜請獨免其死而以爲婢於官皆許之妹妹不欲曰生而受辱不如死母兄皆不免何獨生爲其母與兄將被刑咸拜於四方妹妹獨曰我家爲忠宗族誅夷四方神祇尙何知問其父所在之方西向哭再拜遂就死明年太常謚之曰湣當此之時天下之爲父母者聞之莫不欲湣女之爲子也天下之爲夫者聞之莫不欲湣女之爲室家也天下之爲女與妻者聞之莫不欲湣女之行在其身也昔者曹娥思父自沈於江獄吏﹠﹟囚章女悲號思唁其兄作詩載馳緹縈上書乃除肉刑彼四女或孝或智或仁或義噫此湣女厥生七年天生其知四女不倫向遂推而布之於天下其誰不從而化焉𨿽有逆子必攺行𨿽有悍妻必易心賞一女而天下勸亦王化之大端也異哉湣女之行莫不家聞戶知也貞元十三年翺在汴州彥昭時爲潁州刺史昌黎韓愈始爲餘言余旣悲而嘉之於是作髙湣女碑

露筋廟碑

宋米芾天地之間大體陽況君子陰比小人而五行交相爲功各有正位其龐雜者亦交處於陰陽之間蓋亂臣賊子之所稟婦人女子之所羞𨿽其粉飾一時班域聖賢明未卽察而陰譴亦不旋踵則澤國之女噆膚露筋不就有幃之子名不顯於一時祠方揭於千古庸夫愚婦之所傳稱有如昨日是幽顯之所共信而古今不可得而議者然則伯夷叔齊之節不必俟聖人萬世所自知明矣紹聖元年十月中嶽外史米芾東歸過其下刻石贊曰王化煥猗盛江漢叔運煽猗人倫亂一徳產猗昭世典情莫轉猗天質善楚澤緬猗云木偃煒斯圖猗日星建

史母程氏傳

元袁桷嗚呼余嘗得三卯錄讀之蜀禍之慘誠不忍言也夫朱﹠﹟孫之死而復生也蜀民就死率五十人爲一聚以刀刺之乃積屍至暮疑不死復刺之﹠﹟孫屍積於下刺者偶不及屍血淋漓入﹠﹟孫口夜半始蘇匍匐入林薄匿他所後出蜀爲樞密使嘗袒裼示人未嘗不泣下賀靖權成都錄城中骸骨一百四十萬城外者不計嗚呼蓋可悲也蜀眉州史氏由唐吏部侍郎儼從僖宗幸蜀因家焉其先墓在靑神將二十世宋世號名族其出蜀者今惟居湖州一房讀其遺事益悲之史母程夫人蘇文忠之母之族也夫人將攜其家下峽江以橐金腰纏之兵暴至伏林莽與鄰嫗謀曰輸金果可生吾兒無資不復能出蜀史宗無惟類矣縱得生旦夕兵復至亦決死均死死以全史兒誠不恨嫗見身死爲吾出腰中金告兒使速走須臾兵果執母謝以實無金遂遇害翼日嫗語於鄰告史氏兒兒甫十三從艸野得屍如其言窆以歸且亟圖其象識曰史光母年五十有四嘉熙二年十月二十七日申時死兵難兒遂東南來占籍湖州刻意自奮以右科爲浙東兵馬鈐轄軡轄生子圭文嘉定儒學教授嘉定生子臺孫介喜臺孫習儒術通吏文復有子幾人而史氏繇嘉熙至於今且四傳矣噫蜀繇秦帝入中夏至於宋凡一千五百餘年文物大盛絕不知有兵革一旦掃削殆盡迄今百餘年遺墟敗棘郡縣降廢幾半可哀也已可哀也已

雙節廟記

揭奚斯皇帝元年江浙行省言漳州萬戶府知事闞文興死其君厥配王氏死其夫邦人旣爲之立廟請加褒顯以慰邦人以爲天下後世勸乃下吏部定封太常議謚而封闞文興爲英毅侯王氏爲貞烈夫人廟曰節之廟今右司郎中範陽張侯士弘爲吏部侍郎時所力行也新安鄭玉復持張侯命請暴其事於麗牲之石謂闞文興不知何許人王氏金陵民家女至元十三年從萬戶賈將軍戍漳州十七年八月望劇賊陳弔眼夜率眾爲亂殺招討傅全及其一家官軍死者十八九闞文興戰死其配王氏有美色爲賊所執逼欲污之紿曰我不幸至此豈敢愛其身願收葬吾夫然後惟命賊義而許之得其夫亂屍中置積薪火之遂自躍火中並燒死後十八年府始上其事連帥及部使者以達行省又九年行省始聞於朝下禮部議部請訪王氏族裏旌其門閭收卹其宗親仍以其事付史館事下江浙求之六年無所得乃用漳守言表其故營曰烈女之坊然無及文興者又二十有一年士民言之不已以有今日之請於戲二人之死卓卓如此猶歷五十有四年始獲五鼎之封節之錫且必待張侯贊之人之伏巖藪沈下寮砥名礪操欲聞於天下亦難矣況數十年之間有司之請朝廷之議皆爲王氏而止王氏信莫及也闞文興詎亦可少哉天下綰符杖節擁萬夫之眾鎭千里之地者不知其幾一旦四方有急天子之命未及於境已閉閣稱疾者有矣遂委眾而逃者有矣當是時變起倉卒使闞文興第守簿書期會之常負妻子逾垣而避之人孰得議之而蒙凶威蹈白刃奮不顧身死而無悔者何耶蓋禍亂逼於前忠義激於內不暇擇地而死也至於王氏決死生於俄頃不辱其身烈丈夫有弗逮矣君子曰人皆死於危二人獨死於安以皆有苟免之道而不爲也然江浙之請𨿽堅中書之命𨿽下微張侯英毅必不侯貞烈之封亦不及而闞之死其君王之死其夫亦豈欲求廟食冀褒寵要譽於天下哉誠不忍棄君臣夫婦之義焉耳傅全闔門死難有司之請朝廷之議皆不及者武臣死事國有常典云其詞曰世道升降視綱與常綱常弗紊國乃吉昌仡仡闞侯夙在戎幕匪矛伊而簿書攸托婉婉王姬來嬪於闞夙興夜寐惟警戒是監元有南土爰鎭於漳閩山巖巖以海爲疆謂國旣平徳威旣加弗戒弗備而內生﹠﹟芽盜夜斫營侯亦戰死王姬不辱入火如水五十四年民請弗郤廟有新號而封有新爵載念厥初風教未立三綱如此命胡不集惟侯克齊爾家而婦克配爾徳生𨿽不融沒有遺則民心孔懷廟食孔宜式著刻辭爲臣妾之規

蔡氏贊

蘇偀恂恂蔡女敏慧而賢嬪於王郎佐讀有年胡天不弔白日沈淵一言相許追赴黃泉嗚呼冰﹠﹟其心兮松柏爲操死而不朽兮終不可以爲夭木可連理兮白兔馴饒貞魂之不泯兮佇看丹詔之下九霄

題天臺三節傳後

明宋濂余修元史時天臺以三節婦之狀來上命他史官具﹠﹟親加刪定類入烈女傳中奉詔刻梓行世先是會稽楊廉夫爲之作傳其事頗多於史官蓋國史當略私傳宜詳其法則然也近與臺士遊嘗詢之則廉夫所載猶有闕遺者因摭其言補之杜思﹠﹟娶沈沈生三女及子勤而死繼室宗媛祕書丞陶誼女兄也生一女思﹠﹟亦亡宗媛棄膏沐弗禦上奉七十之姑獲其歡心下視沈之子女不翅若親育十八年間悉畢其婚姻歲丁未九月壬寅臺城陷火焰燭天宗媛護姑柩不忍他適爲兵所縶驅之行宗媛不從兵怒剚刃於頸深入二寸餘不見血而沒瀕死無他言惟念勤不置曰勤苟不存吾尙何望哉宗媛妹宗婉歸周本亦同日死於水誼婦王淑見事急抱其子名長已者屬傅母曰持以歸其父長已存吾不死矣乃被髮亂走明日事定求之不得淑見夢媵人曰吾義不辱身赴南鄰杜氏井死矣所懷簪珥亦投其中可聞漢生知之漢生其夫字也媵人以告黎明覓之皆在焉實十月乙巳也然人之受刃無血者宗媛則以之淑𨿽死其精靈猶能動物不亂是知貞節之女其超絕誠與常人殊薦紳家相訾嗷者輒斥曰女子婦人女子婦人猶有是嗚呼

王媛頌

前人王媛貞阮者名淑﹠﹟城人均州守阮容之子歷陽王瑀之妻也瑀故名閥淑亦出右族好禮而貞一陽和陰肅懿聞流三族間瑀以材起家爲裨將當戍夫槪夫槪與敵土犬牙瑀將邏騎偵其營敵意勁兵壓境悉力迎戰瑀知不能免蹈白刃前邏騎皆逝瑀尋被執以不屈死淑慟曰夫者婦天也吾天傾矣尙何所仰哉遂蒙被泣臥不粒食媵人以食進淑麾曰吾不食矣已而气阽阽若絲先後僅屬媵人又以藥進淑復麾曰去吾不藥矣如此者七日竟終年甫二十三爾淑葬金華城北黃塢其顚有異瓜生蔓一而四實其色光翠如沐者君子謂淑能知貞道矣貞道明則常倫定矣詩云髧彼兩髦實維我儀之死矢靡他此之謂也頌曰翼翼貞阮執行有常夫戍而俘盡然隱傷不食以死其節煒煌瓜瓞之生天旌厥祥

宋烈婦傳

前人烈婦宋字新金華潛溪人美姿容幼卽讀書知大義搦管作字亦莊正可觀旣長歸烏傷賈明善足不妄逾戶閾𨿽家人弗聞其語笑聲一宗歡曰是端簡靜默也賈氏有婦矣父母亦賢之不忍其遠去左右越一年令與夫來居潛溪烈婦孝養益謹見諸女讀古烈女事則慨然想其爲人旣而曰是亦不難爲婦者當璧碎而潔無寧瓦全而穢也歲戊戌十月西兵搗蘭溪遠近大震烈婦不自安同夫避入浦陽城竇山中未幾鄕民嘯聚倡亂樹旌纛執劍殺人如刈艸菅烈婦亡匿灌莽中爲遊卒所執乃抽銀條脫求解不聽將亂之烈婦以計紿曰吾有珠可直數千緡昨夕瘞山前坎中爾幸無急我急我我將死於爾何利不若導爾發之遊卒悅其言從之行至深淵側竟躍入死焉時十一月十四日也其兄濂聞而哭曰天乎烈婦在家爲淑女歸人爲良婦旣淑且良縱不備有胡福豈不得考終於寢乎嗚呼自古莫不有死當是時執法之大吏秉鉞之將帥守土之二千石或有不能而烈婦獨能捐軀徇義千載猶生視彼弗死而若死者何如也縱遘兵禍又何傷焉然而婦之守貞猶人子之當孝人臣之當忠也烈婦之死恆道爾何足深羨乎𨿽然人之所欲莫甚乎生苟所見一發未盡則幸存之念生含辱忍垢何所不至哉想其臨淵之時貞剛之气充塞上下天不足爲髙地不足爲厚日月不足爲明視微生直鴻毛耳不然何以能若是之烈也烈婦之事與軋之竇氏越之王氏無大相遠求之千百而不一二見焉濂因不避親摭其行實著爲私傳一通所以白烈婦之志他日傳之竹帛詔諸海內良史氏職也非之所計也

謝烈婦贊

前人謝烈婦芾婺之金華人年十三適蘭溪吳履奉尊章處宗族以禮性勤而剛事非義毅然執弗行鞠撫眾鶵紉箴補綴常至夜分𨿽血貫指不自寧履貧而宦遊家政一聽芾能弗墜戊戌春三月西師破睦州遊騎日壓境上芾懼急謂履曰妾聞西師鐵騎逾十萬數出則塵埃蔽天白日爲黃旣得睦必東窺婺謂其不至者妄也卿讀書號男子宜察知之妾衰瘦如鬼旦暮禍及決不能挈弱幼遠遁曷若先買舟東下爲上計否則歸妾母家母家南有池卽有急以身餵魚﹠﹟爾履重於行紿曰勿恐有履在也冬十月二日丁卯履出城南芾復申前言且祝履曰宜急旋稍緩無及矣履復答如初越四日辛未芾見潰軍被血衣東奔不絕謂媵人曰事急矣候﹠﹟再號裹糧挾季女以東媵人負小兒以從明日壬申力憊甚芾猶手牽女且行且泣曰汝父不得復見矣吾與汝死卽死耳身不可失也遂避入金華山中媵人後視芾不相及棄小兒道上亦泣去已而遊兵四至赤幟徧山澤東西作呼嘯聲擄女婦無算芾度不可免力疾捫蘿而上抱女投﹠﹟下死履歸求之浹日始得屍母與女相向其貌如生時嗚呼人極之所由建者三綱也使臣子之於君父皆如芾之弗畔其夫國家安有喪亂之禍哉嗚呼世之號士君子者平居暇日髙自稱譽曰我學周公仲尼之道一旦君父有難輒或竄或伏不翅狐兔是婦人女子之弗如抑又何說也然自兵興以來女婦以節著者亦頗見之未有若芾之烈者也夫豈樂死惡生者哉誠以義塞於內與其生而抱愧寧若死而就安推其所志神明可通金石可貫衡嶽之層雲可開非細故也彜倫風教於是所系爲甚重濂故爲文道其事嗚呼彼有家而奉箕者孰非人婦孰非人婦哉贊曰戊戌之變濂女弟亦以秉節沈淵死後烈婦特三十有六日爾濂悲之淚落弗止聞有如間者必謹叩之或歷其地以訪焉間嘗過金華山中問烈婦投崖處悲風四集林木怒立猶凜凜有生气豈其貞魂烈魄猶足以感人耶烈婦𨿽死其弗死矣夫

貞婦郭醜小傳

前人郭氏醜字道安六合人也美姿容其父彬授之詩書輒通大旨母劉氏得疫疾諸弟妹尙幼無所倚賴道安上扶掖母氏起居下撫孩漱澣紉綴之事皆親之冬盛寒燈火蕭然持書恆至夜半不休且不樂靡麗身衣紈素同綺繡女偕坐不視也彬絕愛之不肯歸凡子同裏鄭元來求婚彬激曰爾能從師攻文辭卽可爾元乃力學道安年十九竟妻元婦道甚修譽起一鄕元間以古列女傳難之道安曰某女事如此其女事如彼一一舉之無漏文元不能屈因加進學功其父讓滋不悅痛繩之元悒悒不樂道安曰子但盡誠盡孝他非所知也瞽叟底豫之言不聞耶元釋然不知其父意別有在也後見侵道安厲色叱之去彈指出血曰父誤我父誤我不幸遇此惟有一死爾媵人勸曰何不告夫君知之道安曰吾苟白其故父子何面目相見耶媵曰此人倫之變宜走訴父母使知所忌不敢肆道安曰祗揚惡聲無益也不如死之爲安日向中道安潛出沈於河時洪武十年七月十七日也彬聞之悲欲無生瘞於揚子西沙淸水潭上一夕元夢其來車馬儀衛甚都且曰妾今在長蘆水府掌鉤考人問善惡念子索居故一來耳不可久畱也言畢颯然如風雨而去次夕其姑夢亦如之長蘆在六合城南二十五里云史氏曰郭氏素稱詩禮之家婦人女子亦有異於人彬之姑眞適許士瞻生一女而士瞻死年始二十三耳今垂五十節操凜然而道安又貞烈如此誠可敬仰傳言忠節之人歿必爲神明長蘆之事𨿽近誣亦不敢謂決無是理也嗚呼新臺之什孔子刪詩而不削者其垂訓遠矣哉

貞母阡記

徐一夔貞母阡者昂上人之母禹氏所葬處也阡在崇徳縣之石門鎭初張氏陷姑蘇江浙丞相檄苗獠以禦之苗獠素暴悍所過務淫時禹氏從其夫吳避地石門苗獠前隊將過其處禹氏有姿色自度不免亟告其夫具舟出避比登舟前隊已策馬至叱禹氏使弗避禹氏遂躍水死其夫倉卒葬之鎭側而去時上人年才十三含哀茹毒從其父適越未幾其父亦沒於兵上人無依走金華山中學爲浮屠時兵事方殷日夜虞其母墓或毀遂渡浙江抵石門行泣訪墓所在四顧艸莽莫知葬處有語之者曰非物色吳貞婦所葬處耶此是上人見墓不毀且悲且喜將治墓會國家已取元詔巨儒纂修元史上人曰治墓且可緩不宜使吾母懿節泯沒遂走京師以其母死事告於史氏一時秉史筆者多其父友咸爲文詞送之皆美上人爲浮屠而不失儒者之行也乃還治墓剪荊棘培土壤以固兆域旣固將去墓而還事其浮屠師乃具湯茗以召裏之長者且告之曰吾母不幸而死乃托體魄於此經涉喪亂而墓幸無恙里長者之賜也今粗修治而不肖托迹沙門不能守先墓又將去此願長者終惠之長者僉曰吾黨宜謀所以護之使不知者不至踐且伐也乃本其母之行表之曰貞母阡云嗚呼以孝悌告人𨿽悍夫勁卒未有不動心者孝弟之心人皆有之里長者旣相與謀護其墓而﹠﹟然石表立於荒丘野水之濱斯誠義舉矣裏名勝母曾子不入過玆阡者固將然而敬寧有踐且伐者哉使有踐且伐者是無仁心者也世寧有無仁心者得恣其行而莫之禁乎上人可無虞或曰爲上人計返其初服乃爲合道𨿽然曰親曰師均有恩義在焉上人必有以處之矣乃爲之記

七姬墓銘

張羽七姬皆良家子事浙江行省左丞滎陽潘公皆爲側室性柔慧姿容皆端麗修潔善女紅剪制衣繡精巧絕倫事其主及夫人皆能以禮其羣居和而有序皆不爲怙寵忮忌之行公每聞閭閻婦女能以節槪自立者歸必爲語其事皆應曰彼亦人耳公笑曰若果能耶及外難興敵抵境公日臨戰一日歸召七姬謂曰我受國重寄義不顧家脫有不宿誡若等宜自引決毋爲人嗤也一姬跪而前曰主君遇妾厚妾終無二心請及君時死毋令君疑也遂趨入室以其帨自經死於戶六人者亦皆相繼經死公聞之曰噫若遽死耶實至正丁未七月五日也以世難弗克葬乃殮其屍焚之以其骸瘞於後圃合爲一冢公還顧其封且泣曰是非若所安也行營髙敞地而遷焉時以日薄故未暇爲志及逾月始狀其事屬羽將勒石追瘞於冢側嘗觀古之史氏所載貞妃烈婦能識節義決生死而不顧者恆曠世而一見今乃於一家一日而得七人焉吁亦奇矣哉乃列其姓氏於石而系之以銘程氏蜀郡人年三十生女一人翟氏名生奴廣陵人年二十三徐氏黃岡人年亦二十三生女一人羅氏名不惜濮州人卞氏海陵人年皆如翟徐之歲彭氏與卞氏同郡年亦如之段氏大寧人年十八其率先者也公名元紹字仲昭實宋魏王廷美之裔其先以避禍易今姓未復云銘曰生也同其天死也同其時而瘞又同其封壤樹蕭條匪子之宮尙卜髙原以永無窮

方氏二烈女小傳

章嶽正學方先生一門四節之盛世所共知而二女子之死未有聞也先年天臺老儒西軒王宗元九十歲時與石梁王君度言授經烏傷山中有祝監生者老矣謂及見西楊閣老嘆方先生二女當先生死時年俱未笄被逮過淮相與投橋水死其事甚烈當時西楊欲爲傳未就西軒以屬王君後石梁由南部出守建昌亦未及爲當時嶽與石梁之子祚東與聞之玆錄此附載紀中以見先生篤學守道不貳厥心而死君難精誠燻浸家庭閨閫間𨿽二小女子臨變赴義視死如歸不懾不回與先生伯仲之死同時爭烈者

林烈女哀辭

林蘭生兮葳蕤沐芳馨兮爲誰施指蒼天以爲正兮矢肝膽而陳詞曰余未見君子兮心旣許而不移之死匪他兮幸父母焉聽之躬自悼兮遂余志夫何女弟之嬋娟兮友因心而獨至羌日夜其唁余兮忘寢食與勞瘁彼鶺鴿之在原兮痛婉孌之永棄余旣悲余命之不辰兮又重之以慘傷涕闌干而橫流兮魂恍恍而飛揚掩浮雲而上徵兮求靈修於帝傍過宋都兮弔伯姬航淇水兮訊共姜歷九疑之巑岏兮謁帝女而浮湘形蘧蘧而不可化兮又難以假翼於鳳凰吁嗟父母養我不卒兮不如無生覽女圖以自鏡兮吾慕夫古人之有行𨿽歸骨於山麓兮惟皇穹照余之精誠千秋兮萬﹠﹟仰安節兮垂令名

何氏烈女墓碑記

馬騤烈女姓何氏泗州人容止莊懿𨿽小家未嘗妄笑語紡績織供女事甚循整父早死母貧病無以存有夫婦僑寓泗上亡其名氏頗傳爲順天之通州人紿母求女爲介婦母不知其無子也而許之年十六歸其家尋徙居淮之滿浦誘以爲娼女泣不從私謂鄰女曰渠以爲介婦聘我今乃欲我爲此寧死不受辱越數日畱一賈人逼女事之女不勝忿佯許諾良久乃仰天大泣以刀自刎血流滿地人競往觀之其貌如生眾皆嗟悼有泣下者時都憲張公敷華巡撫淮揚聞其事遣指揮丁輔往按之至則夫婦與賈人已逸去不可得隨命所司以禮葬之而女之冤竟未之伸已而天久旱耆民康鎭疑爲冤气所致白之郡守楊侯遜爲表其墓祭之天果大雨三日乃止時人異之惜無爲上聞以旌其事者余旣於府治東立祠以祀之書其事於石矣而墓在郭西七里之新街地形卑下環墓皆水浸及墓封慮歲久墮爲平野甚非所以安幽靈而示後人也乃命髙其封廣其墓封四域又慮行之不聞於世也乃碣石於墓以表其烈焉女之死當弘治十三年五月十二日楊侯表其墓在弘治十七年閏七月二十四日余碣墓在正徳五年四月十一日九原有知庶稍舒其哀云

重刻露筋碑

都穆露筋貞女祠在髙郵城南三十里餘以升斗之祿奔走南北嘗兩至祠下訊之土人考之州誌露筋女不知何許人亦莫詳其時相傳因避難與嫂夜行時溽暑蚊盛道有耕捨嫂止宿而女不從伏處湖濱蚊嘬之至曉女死而其筋見焉州之人遂爲立祠夫女之事貞矣余則謂髙郵之蚊𨿽盛且暴未必至是又似有可疑者然予觀宋歐陽少師憎蚊詩有傷哉露筋女萬讎不復之句而米元章之過髙郵復爲撰碑則其事傳於世蓋已久矣淳熙中庱亭翟畋爲帥府丞嘗以元章眞迹刻置公署世遠石已不存余好集錄古文近得翟氏刻本出示髙郵賈使君明之君以碑爲其鄕故物人所罕見請重刻之維昔蘇文忠公稱元章之書曰超邁入神而於其文乃曰淸雅絕俗至今以爲口實則元章文字之妙有不俟言而況重以貞女之事乎是碑顯晦𨿽若有數然非賈君之好古則亦莫能使之傳也

潞州貞烈倡和序

王云鳳我國家百四十五年矣治化浹洽民物繁富海宇熙熙干戈不用然文驕武惰上慢下頹罔念人窮惟事貪黷閭閻之下怨咨相聞於是梟黠之徒呼羣嘯朋竊弄弓矢自知釜魚延喘糜爛必至大肆淫凶以快目前所過之地公私一空而猶以擄掠婦女爲急庸將怯卒迓途避之凡再逾年厥勢益熾正徳六年五月六日自靑兗彰徳西上太行至潞州之西火鎭居民走匿山林賊散兵搜索驅婦女數百人有趙氏女賊擁致馬上女曰我良家子死則死誓不受辱則投地如是者三賊見其美不肯殺脇之刃女舉止自若罵賊求死賊怒矢落其一目罵愈厲斷其左臂而死程氏者焦相妻賊牽之曰從我則生否則死程曰吾有夫寧就死不汝從也遂僕地不起賊彊拽之程仰面背著地曳半里許膚肉綻裂血流滿道罵賊不從賊殺之袁氏女年十六歲與程同爲賊獲見程氏死亦不肯行賊好言慰誘之罵而不從被殺平氏者王川妻賊迫之行見路傍一井謂同行婦女曰吾志得遂矣抱幼女投井而死嗟乎近世士大夫習於阿諛﹠﹟熟以詭隨污合爲通才一遇秉正守介之士指爲怪異不祥之物靡焉成風莫或自振虧閒爽操廉恥衰微豈意窮鄕下邑閨閣弱質乃有知節義爲美而挺然各行其志不與眾同若四女者哉是時賊中從來婦女不啻四五百人皆金珠錯落羅綺熒煌揚鞭語笑略無靦顏所驅數百人者亦俯首莫敢出一語四女平日非有姆傅教訓之素世家燻染之風一旦事起倉卒獨能卻之於羣趨共赴之時塞耳於飴言甘語之誘閉目於腥刀血鍔之威必求一死之爲安非其天資髙潔確有定守安能偶爾而爲之或以慷慨從容之難易爲議而不察所遇之事勢緩急不同則若王蠋嵇紹諸賢卒然捐生者皆將可貶必如豫讓之屢求殺襄文山之三載畱燕然後爲貴凡史傳所載拒賊遇害婦女皆不得與年老守節之嫠比矣豈理也哉賊自西火南抵趙城北旋至遼州歷州縣十餘自五月六日至六月四日出境未及一月四女外不從賊而死者尙有二十八人自賊起山東已二年往來三四千里之地全節婦女耳中寥寥何三晉婦女之多賢也西火百家之鄕乃有四女何潞州婦女之多賢四女之死皆卓卓可書𨿽大丈夫臨難又何以加之初賊旣去州人致仕宿州吏目仇時濟書其事以授其弟瀋藩儀賓時茂商於儀賓牛廷瑞宿以徳栗廷佩郗宗魯白於部使者而疏聞焉吾觀今戚畹之家惟以撞鐘伐鼓沈酣歌舞爲務而時茂乃畱意於扶名教勵風俗之事其志遠矣時濟去官家居實首倡焉潞之士風如此則其多賢婦女豈無自哉旌命旣下五君作詩詠其事聞者和之積爲巨帙將捐俸刻以傳之徵序於予嗟乎四女之死有關於綱常之大五君之舉實爲國家風化之助故爲書之以待他日史氏之采錄時茂名森廷瑞名麟以徳名政廷佩名瑢宗魯名賢時濟名楫

新建忠烈祠碑記

陳琳臣之於君婦之於夫一也隨其所事而竭力委身利害不能奪其志死生不能挫其節炳炳烺烺與日星爭曜天壤俱敝夫然後謂之忠謂之烈忠烈秉彜恆性而人每自戕故志士仁人必曠世乃一見而表忠旌烈豈不爲扶綱常風世教之盛舉哉池倅趙公昂發方元兵渡江守臣相繼以遁公死守弗去與妻雍氏訣使自便雍曰若爲忠臣我獨不能爲忠臣婦乎遂書幾上誓夫婦同死共縊於所建從容堂其忠烈昭昭迄今猶在人耳目也我文皇帝靖難時黃公觀起兵入援至池州聞事去豫知妻翁氏必不辱招魂葬之翁並二女果給配紿配者得間與家屬十餘人死於淮淸橋下而公亦死於闌江磯其大節與趙公夫婦相符弘治間有朱婦唐氏池口人其夫孱弱姑利商人金令私之唐不從姑誣訟拷掠無完膚度不免自經梅樹下鄕人謂其節操比徳於梅號梅婦云正徳間有康氏淸溪人年甫十七時流賊突至擄康去父奪之爲賊傷面流血康紿曰勿殺我父願從行比至舟投水賊亂刃斃之唐與康之死視趙之雍黃之翁無愧也趙黃死於君盡臣道焉雍翁死於夫盡婦道焉均爲風教攸系宜崇祀而趙之舊祠混於民居黃私祠於邑學之側今亦頗廢其妻若女且未與祀今建安田侯賦以給捨奉上命守池下車未幾百廢具舉於是詢謀士民卜府治之西北隅隙地十二畝以建祠爰請於當道報可遂庀材鳩工諏日舉事偕寮屬諸生董役夙夜靡懈民翕然樂成之正中爲堂六楹東西各序八楹寢四楹後爲風化堂東西廂凡若干楹爲廚庫余選諸生之有志者藏修於中傍置田五畝以充祀費甃池四以備田之旱澇構亭二以爲息遊之所辟門五建坊三東雙忠西六烈又爲社學二選民之秀者延師教育之功昉乎嘉靖癸未九月廿七日迄於甲申四月廿五日棟宇偉麗丹碧晃耀規制奕奕堂祀二公寢祀二夫人以黃二女曁唐康二女祔焉嗚呼以死勤事祭法具載趙公以孤城抗元兵而死城破之日元將伯顏尙義之以禮合葬祭其墓而去黃公旣死文皇初未嘗不惜其死而褒其忠然則二公死於國以化及其家足以感人心於當時去今數百載凜凜猶有生气其所漸被未斬又有二烈者出焉豈非聞風而興起者乎表遺忠以勵風教固今日建祠者意也乃爲之記

書貞烈集後

史學鳳凰橋跨洮瀨二水上雄偉奇秀吾溧陽最淸勝處也令尹符君建祠於兩橋之間以祀春秋史氏貞義女而以宋忠臣趙淮二妾翠蓮綠云配祠庭幽雅欄檻輝映矧以溧城爲負扆以二水爲藩塹以靑龍瓦屋諸山爲屏障以風帆沙島漁歌牧唱爲目前之景而唐宋以來名公諸作又皆足以發幽潛慰精爽祠之淸勝亦云絕矣而符侯之意猶以爲未足仍徙宋令夏侯氏模刻李翰林貞義碑宋髙宗禦書賜趙丞相髙靜石樹之祠前石勒以銘碑覆以亭俾一貞二烈之淸風峻節與是碑是石相與窮天地亙古今而不廢是又符侯好古圖舊表異前修風勵後人之深意也若夫符侯政教之善貞烈事行之詳是祠之建置是集之傳刻則具見吾同年陳宗之吏部及吾弟巽仲給事之著述玆不復贅云

願代夫死疏

張氏罪臣楊繼盛妻張氏謹奏臣夫楊繼盛前諫阻馬市預伐仇鸞逆謀蒙恩僅從薄謫旋因鸞敗首賜湔洗一歲四遷歷躐原職臣夫拜命之後銜恩感泣私圖報效或中夜起立或對食忘臣所親見不意誤聞市井之談尙狃書生之習遂發狂論致幹宸怒復荷髙厚之恩不卽加誅俾從吏議臣夫自受杖入獄死閨烈部藝文二詩

貞女引

琴苑要錄曰貞女引者魯次室女之所作也次室女倚柱悲吟而嘯鄰人謂曰欲嫁耶何吟之悲也次室女曰嗟乎吾傷民心悲而嘯豈欲嫁哉自傷懷潔而爲鄰人所疑於是褰裳而去之入山林中見貞女之廟喟然嘆悲援琴而歌云云自縊而死系骸骨於林木附神靈於貞女故曰貞女引樂錄曰魯處女見女貞木而作歌亦謂之女貞木歌菁菁茂木隱獨榮兮變化垂枝含蕤英兮修身養志建令名兮厥道不同善惡並兮屈躬就濁世疑淸兮懷忠見疑何貪生兮

思歸引

琴苑要錄曰思歸引者衛女之所作也昔衛有女邵王聞其賢請聘之未至而王薨太子欲畱之女不聽拘於深宮欲歸不得援琴而歌曲終縊而死涓涓泉水流及於淇兮有懷於衛靡日不思執節不移兮行不隳軻何辜兮離厥災嗟乎何辜兮離厥菑涓涓淇水流於淇兮有懷於衛靡日不思執節不移兮行不詭隨坎坷何辜兮離厥茨

烏鵲歌

韓憑戰國時爲宋康王舍人妻何氏美王欲之捕舍人築靑陵臺何氏作烏鵲歌以見志遂自縊死南山有烏北山張羅烏自髙飛羅當柰何烏鵲雙飛不樂鳳凰妾是庶人不樂宋王

又答夫歌其雨淫淫河大水深日出當心

康王得歌以問蘇賀賀曰雨淫淫愁且思也河水深不得往來也日當心有死志也俄而憑自殺妻亦死

三節歌

漢應季先永初中廣漢漢中羌反虐及巴郡有馬妙祈妻義王元憒妻姬趙蔓君妻華夙喪夫執共姜之節守一醮之禮號曰三貞遭兵迫匿懼見拘辱三人同時自沈於西漢水而沒死有黃鳥鳴其亡處徘徊焉國人傷之應乃作詩曰關關黃鳥爰集於樹窈窕淑女是繡是黼惟彼繡黼其心匪石嗟爾臨川邈不可獲

秋胡行

晉傅休奕秋胡子娶婦三日會行仕宦旣享顯爵保玆徳音以祿頤親韞此黃金睹一好婦采桑路傍遂下黃金誘以逢卿玉磨逾潔蘭動彌馨源流潔淸水無濁波柰何秋胡中道懷邪美此節婦髙行巍峨哀哉可湣自投長河

和秋胡行

前人秋胡納令室三日宦他鄕皎皎潔婦姿泠泠守空房燕婉不終夕別如參與商憂來猶四海易感難可防人言生日短愁者苦夜長百艸揚春華攘腕采柔桑素手尋繁枝落葉不盈筐羅衣翳玉體回目流采章君子倦仕歸車馬如龍驤精誠馳萬里旣至兩相忘行人悅令顏借息此樹傍誘以逢卿諭遂下黃金裝烈烈貞女忿言辭厲秋霜長驅及居室奉金升北堂母立呼婦來歡情樂未央秋胡見此婦惕然懷探湯負心豈不慚永誓非所望淸濁必異源鳧鳳不並翔引身赴長流果哉潔婦腸彼夫旣不淑此婦亦太剛

秋胡詩九首

宋顏延之椅桐傾髙鳳寒谷待鳴律影響豈不懷自遠每相匹婉彼幽閒女作嬪君子室峻節貫秋霜明艷侔朝日嘉運旣我從欣願自此畢燕居未及好良人顧有違脫巾千里外結綬登王畿戒徒在昧旦左右來相依驅車出郊郭行路正威遲存爲久離別沒爲長不歸嗟餘怨行役三陟窮晨暮嚴駕越風寒解鞍犯霜露原隰多悲涼回﹠﹟捲髙樹離獸起荒蹊驚鳥縱橫去悲哉遊宦子勞此山川路超搖行人遠宛轉年運䢐良時爲此別日月方向除孰知寒暑積俯見榮枯歲暮臨空房涼風起坐隅寢興日已寒白露生庭蕪勤役從歸願反路遵山河昔辭秋未素今也歲載華蠶月歡時暇桑野多經過佳人從所務窈窕援髙柯傾城誰不顧弭節停中阿年往誠思勞路遠闊音形𨿽爲五載別相與﹠﹟平生捨車遵往路鳧藻馳目成南金豈不重聊自意所輕義心多苦調密比金玉聲髙節難久淹朅來空復辭遲遲前途盡依依造門基上堂拜嘉慶入室問何之日暮行來歸物色桑楡時美人望昏至慚嘆前相持有懷誰能已聊用申苦難離居殊年載一別阻河關春來無時豫秋至恆早寒明發動愁心閨中起長嘆慘淒歲方晏日落遊子顏髙張生絕弦聲急由調起自昔枉光塵結言固終始如何久爲別百行諸己君子失明義誰與偕沒齒愧彼行露詩甘之長川汜

和南海王殿下詠秋胡妻七首齊王融日月共爲照松筠俱以貞佩紛甘自遠結鏡待君明且協金蘭好方愉琴瑟情佳人忽千里幽閨積思生

其二景落中軒坐悠悠望城闕髙樹升夕煙層樓滿初月光陰非或異山川屢難越輟泣揜鉛姿搔首亂雲發

其三傾魄屬䢐火搖念待方秋涼气承宇結明熠傃階流三星亦虛映四屋慘多愁思君如萱艸一見乃忘憂

其四杼軸郁不諧契闊彌新故朔風上發寒鳥林間度客晚乏衣裘歲晏饒霜露參差興別緒依遲起離慕

其五願言如可信行邁亦云返睇景不告勞瞻途寧遽遠何以淹歸轍蠶妾事春晚送目亂前華馳心迷舊婉

其六椒佩容有結振芳跂路隅黃金徒以賦白珪終不渝明心良自皎安用久踟﹠﹟遄車及枌巷流日下西虞

其七披帷悵有望出門遲所欲彼美復來儀慚顏變欣矚蘭艾隔芳臭涇渭分淸濁去去夫人子請殉川之曲

公無渡河

梁劉孝威請公無渡河河廣風威厲檣偃落金烏舟傾沒犀枻紺蓋空嚴祠白馬徒生祭銜石傷寡心崩城掩霜袂劍飛猶共水魂沈理俱逝君爲川後臣妾作江妃娣

詠貞婦彭城劉氏八章

北魏髙允渤海封卓妻劉氏彭城人成婚一夕卓官於京師以事見法劉氏在家忽形夢想知卓已死哀泣不止經旬凶問果至遂憤嘆而終時人比之秦嘉妻云念其義髙而名不著乃爲之詩曰兩儀正位人倫肇甄爰制夫婦統業承先𨿽曰異族气猶自然生則同室終契黃泉封生令達卓爲時彥內協黃中外兼三變誰能作配克應其選實有華宗挺生淑媛京野勢殊山川乖互乃奉王命載馳在路公務旣弘私義獲著因媒致幣遘止一暮率我初冠眷彼弱笄形由禮比情以趣諧忻願難常影迹易乘悠悠言邁戚戚長懷時值險屯橫離塵网伏鑕就刑身分土壤千里𨿽遐應如影響良嬪洞感發於夢想仰惟親命俯尋嘉好誰謂會淺義深情到畢志守窮誓不二醮何以驗之殞身是效人之處世孰不厚生心存於義所重則輕結憤鍾心甘就幽冥永捐堂宇長辭母兄茫茫中野翳翳孤丘葛虆冥蒙荊棘四周理苟不﹠﹟神必俱遊異哉貞婦曠世靡儔

綠珠怨

唐喬知之石家金穀重新聲明珠十斛買娉婷此日可憐君自許此時可喜得人情君家閨閣不曾難常將歌舞借人看意气雄豪非分理驕矜勢力橫相干辭君去君終不忍徒勞掩袂傷鉛粉百年離別在髙樓一代紅顏爲君盡

秋胡行

髙適妾本邯鄲未嫁時容華倚翠人未知一朝結髮從君子將妾迢迢東魯一作路陲時逢大道無艱阻君方遊宦從陳汝蕙樓獨臥頻度春彩閣辭君幾䢐暑三月垂楊蠶未眠攜籠結侶南陌邊道逢行子不相識贈妾黃金買少年妾家夫婿經離久寸心誓與長相守願言行路莫多情道一作送妾貞心在人口日暮蠶饑相命歸攜籠端飾來庭闈勞心苦力終無恨所冀﹝一作貴﹞君恩卽一

作那可依聞說行人已歸止乃是向來贈金子相看顏色不復言相顧懷慚有何已從來自隱無疑背直爲君情也相會如何咫尺仍有情況復迢迢千里外誓將一作此時顧恩不顧身念君此日赴河津莫道向來不得意故欲畱規誡後人

烈女操

孟郊梧桐相待老鴛鴦會死貞女貴徇夫捨生亦如此波瀾誓不起妾心井中水

公無渡河

王建渡頭惡天一作風兩岸遠波濤塞川如疊﹠﹟幸無白刃驅向前何用將身自棄捐蛟龍嚙骨一

作﹩魚食血﹝一作肉﹞黃泥直下無靑天男兒縱輕婦人語惜君性命還須取婦人無力挽斷一作短衣舟沈身死悔難追公無渡河公須一本無須字自爲

綠珠怨

劉商從來上臺榭不敢倚欄幹零落知成血髙樓直下看

靑陵臺

李商隱靑陵臺畔日光斜萬古貞一作春魂倚暮霞莫許韓憑爲蛺蝶等閒飛上別枝花

綠珠詠

李昌符洛陽佳麗與芳華金穀園中見百花誰遣當年墜樓死無人巧笑破孫家

公無渡河

李咸用有叟有叟何淸狂行搔短髮提壺漿亂流直涉神洋洋妻止不聽追沈湘偕老不偕死箜篌遺淒涼刳松輕穩瑯玕長連呼急榜庸何妨見溺不援能語忍麗玉傳悲傷

公無渡河

王濁波洋洋兮凝曉霧公無渡河兮公竟渡風號水激兮呼不聞提壺看入兮中流去浪擺衣裳兮隨步沒沈屍深入兮蛟螭窟蛟螭盡醉兮君血幹推出黃沙兮泛君骨當時君死妾何適遂就波濤合魂魄願持精衛銜石心窮取河源塞泉脈

杞梁妻

貫休秦之無道兮四海枯築長城兮遮北胡築人築土一萬里杞梁貞婦啼嗚嗚上無父兮中無夫下無子兮孤復孤一號城崩塞色苦再號杞梁骨出土疲魂饑魄相逐歸陌上少年莫相非

虞美人

宋魏夫人鴻門玉斗紛如雪十萬降兵夜流血咸陽宮殿三月紅霸業已隨煙燼滅剛彊必死仁義王陰陵失道非天亡英雄本學萬人敵何用屑屑悲紅妝三軍散盡旌旗倒玉帳佳人坐中老香魂夜逐劍光飛靑血化爲原上艸芳心寂寞寄寒枝舊曲聞來似斂眉哀怨徘徊愁不語恰如夜聽楚歌時滔滔逝水流今古漢楚興亡兩丘土當年遺事久成空慷慨樽前爲誰舞

題桂烈女金釵

梅詢干戈一夕近山隈烈女捐生獨可哀嘆息黃巢千古恨轆轤荒井沸金釵

巴陵女子行並

序

元郝經

己未秋九月王師渡江大師拔都及萬戶解成等自鄂渚以一軍覘上流遂圍嶽嶽潰入洞庭俘其遺民以歸節婦巴陵女韓希孟誓不辱於兵書詩衣帛以見意赴江流以死其詩悲婉激切辭意壯烈有古義士未到者嗚呼宋有天下文治三百年其徳澤龐厚膏於肌膚藏於骨髓民知以義爲守不爲偸生一時計其培植也厚故其持藉也堅乃知以義爲國者人必以義歸之故希孟一女子而義烈如是彼振纓束髮曳裾峨冠名曰丈夫而誦詩學道以天下自任一旦臨死生之際操履云爲必大有以異於希孟矣余旣髙希孟之節作巴陵女子行以申其志云北來諸軍飛渡江突騎一夜滿嶽陽樓頭火起入閭巷曹逃偶走如牛羊巴陵女子尙書婦生平不識門前路亂兵驅出勢倉皇夫婿翁姑在何處吞聲掩淚行且啼啼痕沾濕越羅衣此身忍使人再辱裂帛暗寫臨終詩上言社稷安危事下說投江誓天志一回宛轉一回辛心折魂飛不成字詩成淚盡赴江流蛾眉蕭颯天爲愁芙蓉零亂入秋水玉骨直葬靑海頭古來烈婦才一二誰似巴陵更文理名與長江萬里流丞相魏公還不死

公無渡河

趙文河之水深復深舟以濟猶難諶被髮之叟狂不可箴豈無一壺水力難任與公同匡﹠﹟恨不挽公襟亂流而渡直下千尋我泣眼爲枯我哭聲爲喑投身以從公豈不畏胥沈同歸尙可忍獨生亦難禁公死狂妾死心蛟龍食骨有時盡惟有妾心無古今河之水深復深

烈婦行

趙孟俯至元七年冬濱州軍士劉平之戍棗陽與其妻胡俱道宿車下平爲虎所得胡起追及之殺虎脫其夫吾聞之中原賢士大夫如此乃爲感激慷慨作烈婦行以歌之客車何焞焞夫挽婦爲推問君將安去言往棗陽戍官事有程宿軍下夜半可憐逢猛虎夫命懸虎口婦怒發指天十步之內血相濺夫難再得虎可前寧與夫死毋與虎生呼兒取刃力與爭虎死夫活心始平男兒節義有如許萬歲千秋可以事明主馮婦卞莊安足數嗚呼猛虎逢尙可寧成寧成柰何汝

烈婦行

吳萊落日沈海云壓城官軍多載婦女行大弓勁箭自山下顏色如灰愁上馬我生不慣生馬駒存者吾子亡吾夫毋寧完身吐玉雪忍使餒肉當熊貙靑風嶺頭望回浦血指畫巖心獨苦老螭扣地救未及芳艸迷天淚零雨卓哉一死可百年此事已過永泰前黃沙野塞多降骨忠義傳中收不得

公無渡河

曹文晦燻風蕭蕭黃流渾渾上無舟與梁下有鼉與黿勸公無渡河駭浪相吐吞惜君只欲畱何不妾言東趨滄海湄西極昆侖源浩浩無際流何處招郎魂公無渡河爲郎載歌往者已矣來者多歌兮歌兮柰若何

秋胡妻詞

王餘慶桑顚日射黃金枝桑間美人白玉肌采桑盈筐郎未歸東風吹淚濕羅衣郎未歸在遠道妾尙少兮親已老郎心如蘗妾如丹富貴應須到家早采桑待露晞養蠶圖得絲生男且富貴甘旨當及時千金卻爲一笑資倚閭日暮無窮悲願嫁反哺烏不忍見秋胡

綠珠

袁桷金穀煙迷淸曉玉簫春怯餘寒可恨花鈿委地當時莫倚危闌

殺虎行

楊維楨劉平妻胡氏從平戍棗陽平爲虎擒胡殺虎爭夫千載義烈有足歌者恨時之士大夫其作未雄故爲賦是章夫從軍妾從主夢魂猶痛刀剪瘢況乃全軀飼豺虎拔刀誓天天爲怒眼中於菟小於鼠血號虎鬼冤魂語精光夜貫新阡土可憐三世不復仇泰山之婦何足數

焦仲卿妻

前人生爲仲卿妻死與仲卿齊廬江同樹鳥不過別枝啼

雙珠詞

王逢遊鯉山石髙孱顏遊鯉溪水淸回灣中有峨峨靑結鬟望如春云不可攀壬辰仲冬寇蜂起乳臭將軍先披靡民人顚連社稷圮我固當爲貞白鬼後來小妹復被驅亦葬魚腹全其軀山髙水淸幾千載虹月夜貫雙驪珠夜深蛟宮屏機杼風吹艸寒髑髏語何爲生長江沱間及見王睢鼓衣羽願爲堯天行化日女子有家男有室地下甘心燈似漆

哀烈婦費氏詞

前人靑蘋花白蒲水黃雲日黯慘悲風涼停艫西向三酬觴旌旗葆幢來混茫若有人兮凜如霜星流電驅誰可望微言夙習大洞章功成拔宅居帝鄕鵲河蟾竁肆翺翔笑援北斗挹酒漿帝曰欽哉無太康下爲濁世扶綱常進規退矩禮自防釵荊裙布卽孟光尊姑養之植徳堂堂階珠樹聯瑤芳明璫蒼佩森琳瑯考鐘撾鼓樂未央楚氛遮山擁天狠飄然歸寧父母傍正坐漆室憂葵傷官兵寇我加劍鋩昊天不常海變桑身有濺血無回腸稽首再拜淚雨滂輾焉直上驂鸞皇

董婦行並

序

前人

婦董滕人劉進妻也進與兄順並以勇稱金季山東亂盜蜂起因共募丁壯保裏閈天兵駐嶧山進單騎覘之中流矢死順徙家淮南舉室溺淮水董爲宋招撫呂文徳裨將所獲欲犯之度不免乃謂曰夫喪不遠家難薦臻一身流離在旦暮死生非我有願將軍勿疑夜果生一男先是順已入濟州訴於石太尉珪曰順有弟不幸沒於敵其妻在孕爲南軍拘幽舟中萬一不得收遺息使弟爲厲實順之罪也惟明公是圖石爲發步卒三百人迹其所往次淮陽始知董所在陰使人偵之生子蓋三日矣及見具道順意董悲感不自勝且抆淚曰妾以﹠﹟不得先夫死今幸不辱先所天使有後皆伯賜敢名此子曰伯佑以志不忘遂抱授偵者目送數十步投江以死至正五年秋進元孫士行語其事於逢逢髙其節義作詩哀之北軍南軍和議時兩壘對立龍鸞旗羣雄棋峙國瓦解乃與婦董光門楣星辰錯亂風雲气乾坤造就冰雪姿渾家性命葬魚腹一舸涕淚隨鴟長眠自足爲義鬼後死只望予孤兒兒在腹中兵在目憶夫心頭臂消肉日晝慘慘陰靈啼夜黑冥冥波浪觸馬駝磧遠暗塵土雞犬村空疏樹木嶧山誰收白玉骨蔡州地陷黃金屋太尉前歸明主化招撫姑存寡妻宿羞看人面問消息彊通語笑寬羈束伯順見義勇著鞭銳士協力爭鋒先道傍弩伏荊棘底掌上珠還江海邊將門有後傳世世墓祭無所從年年湘妃摻袂﹠﹟寥廓漢女結佩窮幽元縞衣綦巾共縹緲文魚赤長周旋唇亡未久齒亦喪獨聞其風猶凜然中原山河想如故目斷幾點滕州煙

三貞篇

前人棲西女陳氏顏色絕勝玉阿爺燈﹠﹟下古傳常暗讀義須嫁官人麻枲心所足兵麾忽東指烽火蔓平陸魚﹠﹟遭顚連雞狗同迫逐猰多其口反噬幾上肉母子泣相誓寧死不汝辱春輝黯門楣寒日照鬼錄皇天實臨家廟爲慘肅髽婦亦在難自判受命獨臂血濺賊﹠﹟賊嘆爲斂縮差差白刃間偉節驚耳目荒野雲雷暮緬思會深竹水流風悲鳴星迸萬羽鏃回首陷沒地何限委溝瀆大參行當來卹典具簡牘前湖百世祠明妝儼車服從以素鸞配享疇敢黷孤蓬任漂轉余齒寄艸木倡玆三貞篇庶用矯浮俗

鍾陵行並序

吳志淳

眞定劉生客死閩中同行者爲歸其骨其妻吳氏自圖夫容以祀哭而絕鄰人憐之合葬鍾陵東門鍾陵東門白楊樹行人指點是雙墓墓中夫婦俱少年一雙白璧薶黃泉黃泉相逢語嗚咽一一從前向郎說前年郎去客三山今年郎歸白骨還當時自畫蛾眉樣今日卻寫郎容顏容顏轉似心轉切叫郎不應心斷絕生時不得逐郎行死時卻與郎同穴丹靑遺像畱人間年年淚竹寒生斑當年曾過延平渡還見雙龍化劍灣堂前旣無父與母堂下又無兒與女使妾有子堂有姑丹心一寸那能枯六朝盛事付流水忠義幾人能到底秋風月冷鳳凰來與郎同上吹簫臺

贈王汝礪妻蔡氏

黃挺華昔有狂夫渡河流妻臨河岸鼓箜篌箜篌音絕逐夫去悲風烈烈鳴千秋猗嗟王生本儒雅射策有志窺龍頭人間未鑄黃金榜天上先修白玉樓玉樓惟聞長吉賦同歸未傳長吉婦誰似君家伉儷奇挽驂同上丹霄路兒哭女啼都不聞垂白翁姑欣有付我心匪石石可吞送君追君十朝暮朝暮殉夫古所稀甘淩節烈行人悲靑簡丹書他日事乘鸞化鶴幾時歸夜臺髙築埋香骨碧者血胸委者肌遙知冢樹成連理上有靈禽相並棲

周烈婦

謝應芳陳君手持烈婦碑勸我爲作烈婦歌人生自古孰無死烈婦之死名不磨本是東倉小家女粉黛不施容自嫵父憐母惜不忍違納婿於家半年許阿爺從軍气頗粗欲殺不義奔京都手持芒刃機不密身落禍坑家乃屠繡衣郎君元帥子少年絕愛傾城美願言攜手與同歸卽免頭顱棄諸市郎君滿屋堆黃金安知難買烈婦心耳邊言逐飄風遠腹內怨含滄海深罵聲不絕郎君怒馬上揮刀斫頭去雙鸞羞睹靑銅鏡全家甘赴黃泉路娟娟肌體嬌如雪烈烈肝腸堅似鐵一團冤血注婁江至今流水聲嗚咽男兒讀書峨冠巾偸生或忍忘君親奴顏婢膝曳朱紫得不愧此裙釵人

虞美人曲

明髙啟明月帳中泣悲風營外歌仿徨夜驚起何事楚人多回燈擁綠髻向劍戚靑娥效命自無恨君王其柰何

虞美人歌

謝肅美人已爲英雄死鄕裏猶綿歲時祀娟然珠翠照羅幃兩兩女巫歌舞起短簫咽鼓相喧啾回風吹入楚云愁楚雲爲雨幾千里似洗重瞳垓下羞山河百戰雄圖喪顧妾何勞怨玉帳寶劍臨危妾自裁素心不二君應諒願從躍馬出重圍艱難又渡淮西涯終將血染原上土空餘碧艸春離離我憶從君經此地南公慷慨言遺事香魂一斷招不來今日荒祠堪重哀

秋胡行

唐仲實依依陌上桑婉婉桑間婦嫣然紅羅襦采桑濕雲霧相逢馬上郎停鞭一回顧回頭遺巧笑脈脈此情露誰知婦人身托生膠漆固本期骨肉親反被紅顏﹠﹟憶昔送郎時徙倚門前樹篋笥滿徵裳一一裁繒素繡爲雙鴛鴦猶懼觀者妒願郎早歸來恨不與俱去塵埃撲﹠﹟帷蛸蝛网﹠﹟戶上有白髮姑羞以衷情訴可憐不相識春心中路倉皇下馬時﹠﹟﹠﹟意未晤洞房埽春蠶一見生愧負妾身固可棄老親寧弗慕黃金無虧盈白璧有點污嫁郎恩義乖何如江水赴江水惟東流不似郎他顧

雲中兩烈婦

錢宰竹貞鎭雲中縱遊兵掠鄕鄙張思孝妻華氏偕子婦劉罵賊死之作雲中兩烈婦詩雲中兩烈婦風節何雄哉婦姑誓同死軍馬倏已來姑言我死命之遭爾方年少不得逃欲自經不得索欲自刎不得刀少婦潛致詞不用刀與索兒當激賊怒婦姑頭共落姑如湛盧劍罵賊獵獵生剛風婦如黃間弩蹶張放弦气愈雄厲聲奮激膺賊鋒萬古雙烈誇雲中

十女墓

王孜沔陽悍奴橫鼠目兵火中宵陷姑孰葛家小婦丁家姊芙蓉嬌面煙塵撲一女沈淵九女從長河六月生悲風蛟魚七日不敢食鬼神默護精靈忠雲濤擁起冰綃濕驪珠無光野翁泣屋頭髙冢對靑山落日行人看碑石十女墓頭千尺樹冷風撼葉敲﹠﹟戶孤燈夜雨伴紅顏凍死不剪他家布

孝烈橋

前人淮賊舳艫蔽江滸銅鼓如雷箭如雨山川艸木盡顚連誰家裙釵心有主帳前花枝漾蜂目橋下春波照紅玉白頭魂返豺虎口翠翹影落魚龍窟露筋女祠曹娥碑河流一帶雙淸輝

靈澤夫人廟

李貢畫船載酒艤靑山拂拭殘碑艸莽間先主遐升誰北伐夫人哀殞不西還海門潮落鳴瓊佩劍閣云來擁玉顏宮壼凜然餘烈在又隨風浪激江灘

貞女廟

陸弼古廟無名氏蕭條湖水濱露筋空往事雪涕自行人山霧羅巾薄庭花玉貌新南宮詞不愧獨與表貞

題邵烈婦墓

沈周湓瀆西滸薛媛邵婦邵史坐法吏人如虎逮悅薛嫵佻語肆侮死生休違夫命懸汝薛醜其語身雉經誓不辱夫以死明黃犀辟塵塵不生白玉絕玷玷不成嗚呼荒冢久欲平後人立石題烈名

烈女死篇

前人周家女子李家婦未嫁夫家但相許正如一樹未開花分明自有春爲主李郎病瘵兩年彊說道今年番上﹠﹟聞來人語多不的口又藏羞難問娘只對寒燈淚如霰爲重爲輕果誰見此身空負嫁夫名此眼何曾辧郎面阿娘背女泣堂前忖是郎邊凶信傳烈姬重義輕一死貞女安心無二天徧身示孝衣裳白長練髙經繡房夕在世鴛鴦不得雙同到黃泉願成匹

烈女生篇

前人阿娘心悸夜不眠起來顧女曰雉懸肉寒气絕彊求艾引息微微吹壁煙奪鬼爲人假天手天亦憐渠能過厚怕教此義世無知不使其人世無有夫妻未媾本何私分在名存白日知何如死向白日下千載分明心不欺今載聊因阿娘活枯木暫回根已撥將心化石立郎塋表是郎妻刻妾名

漸臺水

李東陽漸臺水深幾許使者來誰遣汝不見君王符空傳君王語漸臺水行宮不可度妾死猶首丘君行在何處平生委質身爲君此時重信妾輕身君不還妾當死臺髙髙水彌彌

王凝妻

前人妾生愛身如愛玉玉可玷身不可辱生不逢魯男子彼氓何知妾爲恥揮刀斷臂不自謀已看此臂爲妾仇不恨妾身出無主但恨妾身爲婦女君不見中原將相誇男兒朝梁暮周皆逆旅

趙氏二烈

顧璘千金買妾不許心此語自誰傳至今長沙老將買雙妾玉顏臨危爲君滅百年箕多深恩可憐君死妾圖存戲下健兒漫豪貴人情豈獨憐珠翠由來節義在感激夫婦君臣祗如一君不見豫讓吞炭死不辭爲報當年國士知

挽烈婦張氏

陳逅一室蕭然慮萬端力貧全節兩艱難悲來迸淚俱成血思結遊魂合化丹雁叫碧天秋耿耿雉經長夜月漫漫柏舟風操無今古爲托哀吟與稗官

挽盛烈婦烈婦吳江下裏村女也其姑利僧賈誘之淫不從遂經死

潘一桂迷離黑雨鳴飛瓦饑鴟嚇雛鳴四野蝮虺侁侁依﹠﹟幃叢棘莽莽芳蘭摧冢底寒香畱土脈石上幽魂弔殘月不從鄰鬼唱新歌只聽寒江咽逝波

張烈婦

失名嘉定張烈婦嫁汪生之子汪母與羣惡少亂烈婦恥之姑怒謀令一人亂烈婦烈婦不從殺之餘友歸燕甫髙其節行紀其事請余作詩抱璧置泥塗皎然質不泯菖蒲九節花𨿽死常流芬十三學裁衣十六誦詩書十七婦道成十八爲君妻君家本富貴家累千金資大艑建髙檣商販名四馳髙門安亭裏公姥相共居升堂見公姥稱婦好容儀置酒大設樂四座爭喧豗黃衫少年子綠幘侯家奴謔浪間調笑踞坐气何粗阿姑召新婦出見勿遲遲耳著瑟瑟鐶頭簪辟寒犀步搖九威鳳跳脫雙文螭濃妝勿艸艸傅粉更施朱貴客握瓊玖待汝系羅襦新婦口不言中心自思惟少長父母側不令見男兒今在舅姑傍內外豈有殊赳赳諸少年何用見妾爲妝成更卻坐抑首故徘徊諸客不自得恨恨各自歸入門不數月數數見所私人語何嘈嘈朋至何施施出入閨闥間戚施與籧篨目成更耳語無復避尊卑新婦心內傷掩面淚雙垂往昔辭家日母命一從姑姑今旣若此稟命將何如入室問客子彼人爲阿誰何大無禮節來共阿姑嬉客子答新婦通家卿勿疑出入有何嫌卿勿煩言詞中冓不可道雄狐來綏綏阿姑昨入浴邀客解裙裾提湯見並﹠﹟新婦大驚啼徒跣走歸家見母一何悲父母擇婚時胡不惜門楣奔奔鶉有偶疆疆鵲有妃關關雎翼﹠﹟翩翩鳦羽齊豈無淸白門棄之道路隅少小聽姆訓貞節自操持十三學裁衣十六誦詩書十七婦道成十八爲人妻舉動循禮法許身秦羅敷阿姑旣失行賤妾蒙其污願歸供養母苦辛長不辭勿令蕭艾叢一變蘭與芝勿令瓦礫場得混瑾與瑜阿母見女言捶胸大悲摧嫁女爲永畢不意有崎嶇且住勿遽去姑應有攺圖閨烈部紀事谷梁傳宋災伯姬之舍失火左右曰夫人少辟火乎伯姬曰婦人之義傅母不在宵不下堂左右又曰夫人少辟火乎伯姬曰婦人之義保母不在宵不下堂遂逮乎火而死西京雜記魯人秋胡娶妻三月而遊宦三年休還家其婦采桑於郊胡至郊而不識其妻也見而悅之乃遺黃金一鎰妻曰妾有夫遊宦不返幽閨獨處三年於玆未有被辱如今日也采不顧胡慚而退至家問家人妻何在曰行采桑於郊未返旣還乃向所挑之婦也夫妻並慚妻赴沂水而死越絕書子胥行至溧陽界中見一女子擊絮於瀨水之中子胥曰豈可得托食乎女子曰諾卽發簞飯淸其壺漿而食之子胥食已而去謂女子曰掩爾壺漿毋令之露女子曰諾子胥行五步還顧女子自縱於瀨水之中而死吳越春秋子胥行至吳疾於中道乞食溧陽適會女子擊綿於瀨水之上筥中有飯子胥遇之謂曰夫人可得一餐乎女子曰妾獨與母居三十未嫁飯不可得子胥曰夫人賑窮途少飯亦何嫌哉女子知非恆人遂許之發其簞筥飯其盎漿長跪而與之子胥再餐而止女子曰君有遠逝之行何不飽而餐之子胥已餐而去又謂女子曰掩夫人之壺漿無令其露女子嘆曰嗟乎妾獨與母居三十年自守貞明不願從適何宜饋飯而與丈夫越虧禮義妾不忍也子行矣子胥行反顧女子已自投於瀨水矣於乎貞明執操其丈夫女哉子胥至吳以吳師破楚逐昭王屠平王墓戮其屍還過溧陽瀨水之上乃長太息曰吾嘗饑於此乞食於一女子女子飼我遂投水而亡將欲報以百金而不知其家乃投金水中而去有頃一老嫗行哭而來人問曰何哭之悲嫗曰吾有女子守居三十不嫁往年擊綿於此遇一窮途君子而輒飯之而恐事泄自投於瀨水今聞伍君求不得其償自傷虛死是故悲耳人曰子胥欲報百金不知其家投金水中而去矣嫗遂取金而歸史記趙世家晉出公十七年簡子卒太子毋卹代立是爲襄子趙襄子元年越圍吳襄子降喪食使楚隆問吳王襄子姊前爲代王夫人簡子旣葬未除服北登夏屋請代王使廚人操銅枓以食代王及從者行斟陰令宰人各以枓擊殺代王及從官遂興兵平代地其姊聞之泣而呼天摩笄自殺代人憐之所死地名之爲摩笄之山戰國策張儀爲秦破從連橫謂燕王曰昔趙王以其姊爲代王妻欲並代約與代王遇於句注之塞乃令工人作爲金斗長其尾令之可以擊人與代王飲而陰告廚人曰卽酒酣樂進熱歠卽因反斗擊之於是酒酣樂進取熱歠廚人進斟羹因反斗而擊代王殺之王腦塗地其姊聞之摩笄以自刺也故至今有摩笄之山太平禦覽後漢秦彭字伯平爲山陽太守民江伯欲嫁寡﹠﹟﹠﹟乃引鎌自割伯因前救﹠﹟觸鐮傷遂亡縣正論法彭曰救無惡志乃輕罪之古今注霍裏子髙晨起刺船而棹有一白首狂夫被髮提壺亂流而渡其妻隨呼止之不及遂墮河水死於是援箜篌而鼓之作公無渡河之歌聲甚淒愴曲終自投河而死寰宇記合肥有小吏港漢建安中廬江小吏焦仲卿妻劉氏爲姑所出自誓不嫁其家逼之乃投水死仲卿聞之亦自縊時人憐之爲賦焦仲卿妻詩晉書石崇傳崇穎悟有才气而任俠有別館在河陽之金穀時趙王倫專權崇甥歐陽建與倫有隙崇有妓曰綠珠美而艷善吹笛孫秀使人求之崇時在金穀別館方登涼臺臨淸流婦人侍側使者以告崇盡出其婢妾數十人以示之皆蘊蘭麝被羅縠曰在所擇使者曰君侯服禦麗則麗矣然本受命指索綠珠不識孰是崇勃然曰綠珠吾所愛不可得也使者曰君侯博古通今察遠照邇願加三思崇曰不然使者出而又反崇竟不許秀怒乃勸倫誅崇建崇建亦潛知其計乃與黃門郎潘嶽陰勸淮南王允齊王冏以圖倫秀秀覺之遂矯詔收崇及潘嶽歐陽建等崇正宴於樓上介士到門崇謂綠珠曰我今爲爾得罪綠珠泣曰當效死於君前因自投於樓下而死解系傳系弟結字叔連少與系齊名辟公府掾累遷黃門侍郎歷散騎常侍豫州刺史魏郡太守禦史中丞時孫秀亂關中結在都坐議秀罪應誅秀由是致憾及系被害結亦同戮女適裴氏明日當嫁而禍起裴氏欲認活之女曰家旣若此我何活爲亦坐死朝廷遂議革舊制女不從坐由結女始也十六國春秋後燕錄慕容垂後段氏遼西鮮卑段末柸之女也垂爲吳王時立爲妃段氏才髙性烈自以貴姓不尊事太后可足渾氏渾氏銜之﹠﹟又素不平於垂中常侍涅皓因希﹠﹟旨告段氏及吳國典書令遼東髙弼爲巫蠱欲以連污垂遂收段氏及弼下大長秋廷尉考治段氏及弼志气確然終無撓辭拷掠甚急垂湣之私使人謂段氏曰人生會當一死何堪楚毒如此不若引服段氏嘆曰吾豈愛死者耶若自誣以惡逆上辱祖宗下累於王固不爲也辯答益明故垂得免禍而段氏竟死獄中垂卽位追謚曰成昭皇后前秦錄苻丕後楊氏仇池氐人初爲長樂公妃太安初立爲後慕容永殺丕將以楊氏爲上夫人楊氏不從引劍刺永爲永所殺苻登嗣位追謚哀平皇后水經注江水東北徑郫縣下民有姚精者爲叛夷所殺掠其二女二女見夢其兄當以明日自沈江中喪後日當至可伺候之果如所夢得二女之屍於水郡縣表異焉黎州圖經漢源縣人義成妻壯年無子夫死將葬及殯含毒藥酒至入墓時拊棺吞之而死乃爲合葬焉時以狀聞有詔賜帛北齊書樂陵王傳樂陵王百年被召自知不免乃割帶玦畱與妃斛律氏見帝於元都苑令左右斬棄之池妃把玦哀號不食月餘亦死玦猶在手拳曲不可開時年十四其父光自擘之乃開朝野僉載唐工部尙書魏知古妻性正善屬文古年七十卒於位妻蘇氏不哭比至香水洗浴含襲訖舉聲一慟而絕與尙書同日合喪時奇其節以爲前代未有趙州刺史髙妻秦氏默啜賊破定州部至趙州長史已下開門納賊計無所出與秦氏仰藥而詐死舁至啜所良久啜以金獅子帶紫袍示之曰降我與爾官不降卽死視而無言乃顧其婦秦氏秦氏曰受國恩報在此今日受賊一品何足爲榮俱合眼不語經兩日賊知不可屈乃殺之玉泉子鄭路昆仲有爲江外官者維舟江渚羣偸奄至卽以所有金幣羅列岸上而恣賊運取賊一不犯曰但得侍禦小娘子足矣其女有美色賊潛知之骨肉相顧不知所以答女欣然請行其賊卽具小舟載之而去謂賊曰君𨿽爲偸得無所居與親屬焉然吾家衣冠族也旣爲汝妻豈以無禮見逼若達汝所止一會親族以托好逑足矣賊曰諾又指所諧來二婢曰公旣以偸爲名此婢不當有爲公計不若歸吾家賊以貌美其言且順顧已無不可者卽自鼓其棹載二婢而去女於是赴江而死妖亂志有豫章民周迪貨利於廣陵其妻偕焉遇師鐸之亂不能去至是迪饑將絕妻曰兵荒若是必不相全君親老家遠不可與妾俱死願見鬻於屠民則君歸裝濟矣迪從之以所得之半賂守者求去守者詰之迪以實對羣輩不信遂與迪往其處驗焉至則見首已在於肉案聚觀者莫不嘆異競以金帛遺之迪收其餘骸負之而歸唐書成汭傳秦宗權故將許存奔禹宗權餘黨常厚攻夔州西川節度使王建遣將屯忠州與夔州刺史毛湘相唇齒厚屯白帝汭率存乘二軍之間攻之二軍使人誶辱汭韓楚言尢劇汭恥之曰有如禽賊當支解以逞會存夜斬營襲厚破之存入夔州楚言妻李語夫曰君常辱軍且支解不如前死楚言不決李礪刀席下方共食復語夫曰未可知李取刀斷其首並殺三子乃自剄汭畏其烈禮葬之刻石表曰烈女蜀檮杌王建太昌軍使徐瑤字伯玉長葛人從建入蜀勇猛善格鬥建初在韋昭度幕府其兵皆文身黧黑衣裝詭異眾稱爲鬼兵稱瑤爲鬼魁建克成都瑤多污辱士女富人李希妻兪氏有異色瑤逼之兪氏曰吾夫嘗爲鄕貢進士風流儒雅人比之相如尙亦非匹爾鬼兒也焉得無禮於我瑤仗劍謂曰而畏此乎兪氏曰吾寧死必不受辱瑤欲殺之左右謂曰城中婦人無限何必暴至於此遂壯而釋之十國春秋徐知誥族朱瑾家瑾妻陶氏臨刑而泣其妾曰何爲泣乎今行見公矣陶氏收淚欣然就戮聞者哀之陶故潯陽公雅之女也黃嶽福州人通經學唐末王審知爲威武節度使聞其名累辟爲屬辭不就後度不能拒遂投淵而死嶽妻林曰夫能爲忠臣妾獨不能爲忠臣婦乎亦投淵從之邦人爲立祠祀於其地前蜀宮人劉氏不知何地人鬒發如雲而有殊色秦川之變行刑者將免之劉氏曰家國喪亡義不受辱遂就死南唐劉澄者後主藩邸舊人也後主末吳越克常州兵勢日逼朝議潤州要害當得良將以守乃以澄爲節度使鎭之及吳越兵至澄開門降金陵益震收其父母妻子斬之澄一女許嫁未適有司議宥之女曰叛逆之餘生世何顏乃就戮南唐龔氏二女父愼儀爲盧絳所殺二女被鹵以行至邵武香嚴寺絳置酒恣飲二女遂縊於寺後之小墩後人名其所爲烈女臺玉堂閒話南中有大帥世襲爵位然頗恣橫有善歌者與其夫自北而至頗有容色帥聞而召之每入輒與其夫偕至更唱疊和曲有餘態帥欲私之婦拒而不許帥密遣人害其夫而置婦於別室多其珠翠以悅其意逾年往詣之婦亦欣然接待情甚婉孌及就榻婦忽出白刃於袖中擒帥而欲刺之帥掣肘而逸婦逐之適有二奴居前闔其扉由是獲免旋遣人執之已自斷其頸矣老學庵筆記王黼在翰苑嘗病疫危甚國醫皆束手妾曰素娥艷娥侍疾坐於足素娥泣曰若內翰不諱我輩豈忍獨生惟當俱死耳艷娥亦泣徐曰人生死有命固無可柰何姊宜自寬黼𨿽昏臥實具聞之旣愈素娥專房燕封至淑人艷娥遂辭去及黼誅素娥不三日亦死曩曰俱死之言遂驗宋史趙遹傳政和五年晏州夷酋卜漏反陷梅嶺堡知寨髙公老遁公老之妻宗女也常出金玉酒器飲卜漏等漏心艷之會瀘帥賈宗諒以斂竹木擾夷部且誣致其酋斗个旁等罪夷人咸怨漏遂相結因上元張燈襲破寨擄公老妻及其器物四出剽掠髙公老妻不辱而死詔贈節義族姬籀史晏溥字慧開丞相元獻公之孫叔原之子豪傑不羈好古文邃於籀學作晏氏鼎彜譜一卷載所親見三代鼎彜及器窾靖康初官河北散家財募兵扞賊妻玉牒趙氏戎服率義士力戰而死陶朱新錄建炎間收陳州賊杜用軍於陳之鄧灣都統制官曹實塞分韓宏守統制王渙塞門中夜聞小喧徐擁一美婦出斬之行刑者語二將曰其屢斬無辜矣重自嘆息曰適婦人自云陳之胥妻也早來王統制得之賊中欲與之私不允已刺一刀適又逼之婦人曰統制軍官也隨都統來破賊本爲百姓除害若要新婦爲婢使則可若欲見私所不願也王渙欲彊之且曰我當殺汝婦人又曰如此統制亦賊耳一死何懼遂命斬之二將嗟嘆通夕不能寐噫保其貞潔而不愛死𨿽古烈女不能過之宋史鄭覃傳覃明州人建炎四年金人陷明州覃拏小舟與妻董同載去復爲兵所劫覃不屈躍入水中董哭曰夫亡矣與其生不如死亦自沈陳寅傳寅紹定初知西和州北兵至城陷寅顧其妻杜氏曰若速自爲計杜厲聲曰安有生同君祿死不共王事者卽自飲藥死二子及婦俱死母傍臨海縣誌徳佑二年元伯顏統兵入境王玨倡義守城力盡死於池妾張氏號泣隨其後亦投水死金史奚王回離保傳回離保南寇眾奔潰耶律奧古哲及甥八斤家奴白底哥等殺之其妻阿古聞之自剄而死忠義傳王維翰貞佑初爲定海軍節度使至鎭無兵備維翰率吏民結營堡自守力窮被執不肯降妻姚氏亦不肯屈與維翰俱死詔贈姚氏芮國夫人謚貞潔烏古論徳升知太原府事興定二年太原城破徳升謂其姑及其妻曰吾守此數年不幸力窮乃自縊而死其姑及其妻皆自殺隱逸傳張潛幼有志節娶魯山孫氏有賢行夫婦相敬如賓負薪拾穗行歌自得不知其貧也天興間潛挈家避兵少室不食七日死孫氏亦投絕澗死焉李禎秋千會記元大徳二年戊戌孛羅以故相齊國公子拜宣徽院奄都剌爲僉判東平王榮甫爲經歷三家聯住海子橋西宣徽生自相門窮極富貴第宅宏麗莫與爲比然讀書能文敬禮賢士時譽翕然私居後有杏園一所取春色滿園關不住一枝紅杏出墻來之意花艸之奇亭榭之好冠於諸貴家每季春宣徽諸妹諸女邀院判經歷宅眷於園中設秋千之戲盛陳飲宴歡笑竟日各家亦隔日設饌自二月末至淸明後方罷謂之秋千會適樞密同僉帖木爾不花子拜住過園林聞笑聲於馬上欠身望之正見秋千競蹴歡哄方濃乃潛於柳陰中窺之諸女皆絕色遂久不去爲閽者所覺走報宣徽索之亡矣拜住歸具白於母母解意遣媒於宣徽家求親宣徽曰得非窺墻兒乎吾正擇婿可遣來一觀佳則許之媒歸報同僉飾拜住以往宣徽見其美少年也心稍喜但未知其才試之曰爾喜觀秋千以此爲題菩薩蠻爲調賦詞一闋能乎拜住揮筆以國字寫之宣徽𨿽愛其敏捷恐屬預構或假手於人因盛席待之席間命作滿江紅詠鶯詞拜住拂拭剡藤用漢字書呈宣徽宣徽喜曰得婿矣遂面許第三夫人女速哥失裏爲姻且召夫人並呼女出與拜住相見他女亦於隙中窺之私賀速哥失裏曰可謂門闌多喜气女婿近乘龍也擇日遣聘禮物之多辭翰之雅喧傳都下以爲盛事旣而同僉豪宕簠簋不飭竟以墨敗系禦史臺獄得疾弗起闔室染疾爲之一空獨拜住在然財散人亡宣徽將呼拜住歸教而養之三夫人堅執不肯蓋宣徽𨿽多內嬖而三夫人者獨專寵見他姬女皆歸富貴獨己婿家雕敝如此決意悔親速哥失裏諫曰結親卽結義一與證盟終身不攺兒見諸姊妹家榮盛亦心慕之但寸絲爲定豈可以其貧賤而易之乎父母不聽別議平章闊闊出之子僧家奴儀文之盛視昔有加曁成婚速哥失裏行至中道潛解腳紗縊於轎中比至死矣夫人以愛女輿回盡傾家奩及夫家聘物殮之暫寄棺淸安僧寺拜住聞變是夜私往哭之且拍棺曰拜住在此忽棺中應曰可開棺我活矣周視四隅漆釘牢固無由可啟乃謀於僧曰勞用力開棺之罪我承之不以相累當共分所有也僧知其厚殮亦萌利物之意遂斧其蓋女果活彼此喜極乃脫金釧及首飾之半以謝僧計其餘尙值數萬緡因托僧買漆整棺不令事露拜住遂挈速哥失裏走上都居一年人無知者所攜旣厚兼拜住又教蒙古生數人復有月俸家道從容不期宣徽出尹關平下車之始卽求館客而上都儒者絕少或曰近有士人自大都挈家寓此亦色目人設帳民間大有學問府君欲覓西賓惟此人爲稱亟召之至則拜住也宣徽意其必流落死矣而人物整然怪之問何以至此且娶誰氏拜住實告宣徽命舁至則眞其女也一家驚動且喜且怒然猶恐其鬼假人形幻惑年少陰使人詣淸安詢寺僧其言一同及發殯空櫬而已宣徽夫婦愧嘆待之甚厚收爲贅婿終老其家元史孛朮魯翀傳翀子遠居南陽賊大至遠被害遠妻雷爲賊所執欲妻之乃詆賊曰我參政冢婦縣令嫡妻夫死不貳肯從汝狗彘以生乎賊丑其言將辱之雷哭罵不從乃見殺醜閭傳醜閭出知安陸府至正十二年蘄賊犯安陸醜閭不屈而死賊以布囊囊其屍舁置其家醜閭妻侯氏出大哭且列酒肉渴者令飲酒饑者令食肉以紿賊不防己至夜自經事聞贈醜閭河東行省參政侯氏寧夏郡夫人立表其門曰雙節有馮三者湖廣省一公使也湖廣爲寇陷皂隸輩悉起爲盜三勿從賊縛諸十字竿舁之以行而刲其肉抵江上斷其喉去其妻隨三號泣俯拾刲肉納布裙中伺賊遠收三血骸脫衣裹之大哭投江死朵裏不花傳朵裏不花拜江西行省平章政事降土寇金元佑而元佑有異志其子榮率外賊突入朵裏不花遂被執爲賊殺其妻卜顏氏妾髙麗氏在側不去大罵曰我平章遇爾父子厚矣爾父子何暴逆至此亦遇害普顏不花傳普顏不花守禦益都明兵壓境死之其妻阿魯眞歷呼家人告之曰我夫受國恩我亦受封齊國夫人今事至此惟有死耳家人莫不嘆息泣下已而普顏不花二弟之妻各抱幼子及婢妾溺捨南井死比阿魯眞欲下而井塡咽不可容遂抱子投捨北井其女及妾女孫女皆隨溺焉閔本傳本授集賢侍講學士明兵薄京師本謂其妻程氏曰國事至此敢愛六尺軀苟活哉程氏曰君能死忠我尙有愛於君乎遂各縊焉二女長眞眞次女女見本死呼天號泣亦自縊於其旁趙弘毅傳明兵入京城弘毅與妻解氏皆自縊子恭亦縊死恭女官奴年十七見恭死方大泣適鄰嫗數輩來相率出避曰我未適人避將何之不聽嫗力挽之女曰人生便百歲亦一死乃潛入中堂解衣帶自縊柏帖穆爾傳柏帖穆爾至正中爲福建行省左右司郎中明兵至柏帖穆爾知城不可守引妻妾坐樓上慷慨謂曰丈夫死國婦人死夫義也今城且陷吾必死於是若等能吾從乎皆泣曰有死無他也縊而死者六人髙坡異纂楊廉夫題臨海王烈婦詩曰介馬馱馱百里程靑楓後夜血書成秪應劉阮桃花水不似巴陵漢水淸後廉夫無子一夕夢一婦人謂曰爾知所以無後乎曰不知婦人曰爾憶題王烈婦詩乎爾𨿽不能損烈婦之名而心則傷於刻薄毀謗節義其罪至重故天絕爾後廉夫旣寤大悔遂更作詩曰天隨地老妾隨兵天地無情妾有情指血嚙開霞嶠赤苔痕化作雪江淸願隨湘瑟聲中死不逐胡笳拍裏生三月子規啼斷血秋風無淚寫哀銘後復夢婦人來謝未幾果得一子明外史張士誠傳方士誠之被圍也語其妻劉曰吾敗且死矣若曹何爲劉答曰君毋憂妾必不負君積薪齊雲樓下及城破驅羣妾登樓令養子辰保縱火焚之亦自縊死諸王傳郢王妃郭氏武定侯英女也王歿妃慟哭曰王捨我去未亡人無子誰恃引鏡寫容付宮人曰俟諸女長令識母遂自經死名山藏本行記鄭濂浦江人九世同居內外雍睦有弟洪爲藏庫提點司同官坐罪連及死獄中妻石氏當配而絕粒從之廣西通誌正統間參軍範信兵旣入大同裏俘獲甚眾旗牌官人給賊婦一二人值昏暮拘系一室中夜半哄然視之乃三四人就經也此或懾威懼死而然又一婦年尙少負一小兒過嶺忽不行曰吾欲乳兒從之婦乘間自投嶺下死名山藏臣林記張昺知鉛山縣昺與民約有孀婦願嫁與守者具牒受判庭立二木一木書羞願嫁者跪之一木書節願守者跪之民傅四死妻祝不願嫁舅姑奪之不從乃紿授願嫁牒使往判判出曰張公判嫁矣更何待期有日祝束裝哭奠潛投其家汪舅怒塡土實汪事久不泄自後不雨者﹠﹟月昺齋禱不應一日宿城隍廟夢婦抱牒訴冤旣覺悉記其都裏姓名詣其家鞫問啟土得婦厥貌如生昺嘆曰殺婦者我也爲文慟祭天忽大雨卽殮葬婦表門旌祀而罪其舅姑太倉州誌陸文量參政浙江時行縣至桐廬有婦長號稱冤召問之婦泣曰妾夫陳乙於潛民也與妾弄猴乞食暮投山中漁家漁兄弟誘殺妾夫相與逼妾妾不從並殺妾及猴適若有人蹴妾﹠﹟曰明星至矣曷走訴妾驚寤從墓隙出乃知瘞廢墓中公怪捕得漁兄弟服罪而所殺猴亦生蘭溪章公懋神其事爲作記雲南通誌永昌人謝定妻王氏年十四通文藝能詩對成化二年定除四川開縣尹王以翁姑春秋髙勸定終養定不聽竟獨往有二子亦弗攜去久不通音問王周旋勞瘁日夜紡績得菽水以事翁姑歷九年如一日定父常扶杖出北門望兒去路且拜且泣曰安得吾兒從此來乎見者酸心無何遣二孫往迎定官定方沈酣寵妾相繼毒殺二子訃至王與姑哭絕王藉救得蘇姑竟死翁憊甚糞穢在﹠﹟席間王手運不厭所居皆頹垣破壁見者無不泣下翁憐婦辛苦邀親鄰勸之嫁乃作詩曰雲鬢如蓬久不梳紡麻直至日將晡人皆謂我嫁郎去我去嫁郎饑舅姑翁沒拮據以襄喪葬廬墓一月旣除服曰吾事已畢乃用土坯砌戶七日不食而死親戚鄧氏子買棺殯之是時謝族無人矣定亦不知所終其所作絕命詞不復全記終有云翁姑日夜相熬煎嗟怨錯教兒做官三旬九食腹未飽一夜十起身難眠翁常思兒出北門望闕哀哀哭放聲日日喚兒兒不見攜杖歸來淚滿襟翁驅二子往探父親姑鄧母挽不住誰知夫寵異鄕妾尋將二子用毒治凶問傳來至永昌姑聞气絕回仙鄕翁歸泣聲震天地彜倫大變遭非殃妾扶姑柩埋荒冢日慘風淒山色冷又云泣翁歸兮無兒葬泣姑亡兮爲孫喪天地爲愁兮人心惶艸木爲悲兮猿鶴傷見聞錄初閹瑾竊柄大盜煽亂所突奔潰吏多棄城走上蔡縣霍侯恩故武嗣知兵乃增陴浚隍繕甲實庾申令嚴約愼邏謹諜泣誓曰今日有死而已退而訣諸妻妻泣曰脫城破妾焉死霍侯曰築臺屋後賊至汝登而望之潰汝則死之已而賊果一騎來勒降曰大王至矣亟辦牛酒犒侯聞之怒執而戮之徇於師曰吾不盡磔諸狗奴決不共戴此天賊聞之乃大怒悉眾而圍之侯禦之力竭而潰賊執之妻見其潰也下臺而經不死簪諸心拳之入而死名山藏臣林記喬宇太原人拜吏部尙書宇沒有二妾殉其一宛平之劉其一儀眞之許楊繼盛居獄三年冬月晦當行刑妻張氏上書曰臣妾夫楊繼盛先以諫阻馬市預折仇鸞姦逆聖恩薄謫旋因鸞敗一歲四遷臣夫湔洗之後銜恩感泣私圖報效或中夜起立或對食忘餐不意誤聞道路昧發狂言陛下不卽加誅曲從吏議杖後入獄筋肉斷腐膿血腥臊死而復蘇者數年荒家貧不能給口皆妾紡績織屨以續獄食妾仰惟陛下方頤養天和保合元气昆虫艸木皆欲得所豈惜一回日月下照覆盆若謂罪重不赦願斬妾首以贖夫生不報是時倭寇江南都禦史張經禦史李天寵以養寇坐論死行賄於嵩求與繼盛同奏冀天子尙無意誅繼盛疏入遂一時死西市其妻亦遂同日自縊明外史諸王傳晉王曾孫中尉知疾篤淑人賀氏欲先死以殉取澒一勺咽之左右力救賀曰澒毒入臟腑無可救理卽可救我必死遂絕食飲竟與知同時卒奏聞禮官按典無旌命婦例世宗特命旌之謚貞烈嘉定縣誌甲辰夏五月安亭鎭女子張氏年十九姑脇與賊亂不從夜羣賊戕諸室縱火焚屍天反風滅火賊共舁欲投火屍如數石重莫能舁縣故有貞節廟前此三日廟旁人聞鼓樂從天下火出柱轟轟有聲時大旱三月無雨縣令自往拜之士大夫哀祭已大雨如注賊子亦吁天拜忽兩腋血流死縣宰命暴其屍壇上禁其家不得收其家夜收之雷電暴至羣鬼百數啾啾共來逐遂棄走及官奉檄啟視氏屍時經暑三月不腐僵臥膚肉如生頸脇二創有血沫仵人吐舌謂未有也寶應縣誌戚家婦相傳爲洪武時人親迎之夕夫墮水死婦系詩衣帶亦投水而沒詩云畫虎𨿽成未點斑百年夫婦號空懸歡聲竟逐悲聲盡賀客偏爲弔客先孔雀屏前聲寂寂鴛鴦枕上淚涓涓從來不識兒夫面那得相隨到夜泉崇禎末文文肅震孟宿縣郵署夢一女告以城北隅有碑及詩文肅詢劉職方永澄澄曰此必戚家婦也掘土果得碑因募杜氏地建祠祀之舉人桑體幹讀書其中不敬癇廢喬禦史修葺復立碑記焉明外史忠義傳福王時褒卹忠義甚至建旌忠祠於都城曰正祀文臣曰正祀武臣曰正祀內臣又祀烈婦成徳母張氏金鉉母章氏汪偉妻耿氏劉理順妻萬氏妾李氏馬世奇妾朱氏李氏陳良謨妻時氏吳襄妻祖氏九人曰正祀婦人徐汧傳楊廷樞字維斗與汧幼相善有文名乙酉大兵下蘇州攜一女避亂山中追兵至女前請曰父盍死少緩則求死不得矣遂踴身入水死曲周縣誌五間房西北有龍母三娘廟始於唐時有黑龍潭通海眼歲奉敕虔祀乃安瀾否則騰湧四溢渰沒數百里郡守因罰俸待罪禍且不測其三夫人憂之請代禱躬行水上投水死而泉遂塞事聞敕封建廟祀焉其漳水凡泛漲漫堤而過廟直隨水增長莫能流灌其中易州誌範女年十六許字田乃倉未娶倉病故女告母臨弔母阻其志女慟哭絕食遂飲杏毒死人義之合葬焉時倉家庭前有海棠二株正花一夕盡變爲白匝月不落柏鄕縣誌胥吏趙權悅白勤妻李氏陰圖之會勤遠行李年十六倩鄰嫗髙氏伴宿髙早歸紡權體不掛絲直入臥內氏疾呼極詈權懼而逸去勤歸白之訟於官將對簿勤遇權於途奮擊之邑令孔某護胥而笞勤用刑詢勤負痛歸氏殷勤問慰勤不能應氏懣恚覓死適母兄至力勸之氏佯應須其返夜就勤慰謝候其睡熟密縫身衣出大門自經死卽墨縣誌縣東南六十里有貧女臺相傳有王氏女從夫秦友築朱毛城荷畚鍤裹糧以隨旣而夫亡女貧苦不能葬乃乞棺殮之葬畢剖心以殉時人哀之爲立祠臺上因以名臺隰州誌侍郎李呈祥妻劉夫人崇禎壬申寇變投井井水深丈餘旁有橫竇遂匿其中賊退引出幸不死驗井竟無竇疑鬼神護之也吳江縣誌乙酉六月諸生沈致柔偕子女避兵匿竹林中其一女已嫁陳啟瀛時亦挈子女同避爲兵所追乃倚竹誓死兵怒斷其臂九截死七日手握竹猶固不可下母吳氏號曰今日殮汝當全而歸乃脫臺州府誌黃巖符松妻鍾氏妒悍松死將歸母家欲他適妾眞奴泣諫求欲終喪鍾大怒捶之逼與俱去眞奴潛還慟哭縊死松柩側臨安縣誌貞女井在白沙村貞女者童氏婢也遺其名遭亂爲兵所掠捆載馬上以行經井邊女奮身躍入井中死屍沈於淖康熙十一年井號三日水腥不可食里人爲設醮水復淸平湖縣誌丙戌五月二十日兵剿白寇至張豹烈家其妻兪氏與妯娌匿叢竹中諸婦驚悸竹搖兵持炬照之執兪兪投以簪珥兵意不滿欲挾之去不從以刀鐶擊之牽出墻氏力躍墮塹兵復迫之攀樹呼曰若不速殺終無柰我何也兵怒斫之僕地乃去時一婢伏樹杪熟視趨下擁之气微屬呼痛者再遂絕江山縣誌縣人徐忠一日偕其妻往東嶽廟抱幼子過羅娘橋忽墮下其妻囑長子歸依祖母遂挽髮投水與夫俱死邑人競爲詩弔之山陰縣誌有營兵薛姓者索負於朱振伯家見其妻張氏美遂設謀誘振伯爲債保振伯愚墮其術乙巳五月囚振伯逼書質妻券券入手卽來舁氏氏曰夫果質我當面與夫訣紿二卒去飽乳其幼兒攜燈拜辭姑於門內束髮縫衣詣河邊以磚護其兒旁置燈遂赴水死時年二十五明日屍浮水面越七日色如生同安縣誌順治戊子相傳杏根塘前有騎挾女數十一女散發下馬自沈於水索之不得四五日後有弟自漳來匝塘一慟屍自浮出竅血汪然

閨烈部外編元池說林金陵極多蟹古傳有巨蟹背圓五尺足長倍之深夜每出嚙人其地有貞女三十不嫁夜遇盜逃出遇巨蟹橫道忽化作美男子誘之貞女怒曰汝何等精怪乃敢辱我我死當化毒霧以殺汝遂自觸石而死明日大霧中人見巨蟹死於道於是行人無復慮矣至今大霧中蟹多僵者幹寶訴冤記漢九江何敞爲交州刺史行部蒼梧郡髙安縣暮宿鵠奔亭夜未半有二女從樓下出呼曰妾姓蘇名娥字始珠廣信縣修里人早失父母無兄弟嫁同縣施氏薄命夫死有雜繒帛百二十匹及婢一人名致富妾孤窮羸弱不能自振欲之旁縣賫繒從同縣男子王伯賃牛車一乘直錢萬二千載妾並繒令致富執轡以前年四月十日到此亭外於時日已向暮行人斷絕不敢復進因卽畱止致富暴得腹痛妾之亭長捨乞漿取火亭長龔壽操戈持戟來至車旁問妾曰夫人從何所來車上所載何物丈夫安在何故獨行妾應曰何勞問之壽因持妾臂曰少年愛有色冀可樂也妾懼怖不從壽卽持刀刺脇下一創立死又刺致富亦死壽掘樓下合埋妾在下婢在上取財物去殺牛燒車車杠及牛骨貯亭東空井中妾旣冤死無所告訴故來自歸於明使君敞曰今欲發出汝屍以何爲驗女曰妾上下著白衣靑絲履猶未朽也願訪鄕裏以骸骨歸死夫掘之果然敞乃馳還遣吏捕捉拷問具服下廣信縣驗問與娥語合壽父母兄弟悉捕系獄敞表壽常律殺人不至族誅然壽爲惡首隱密數年王法自所不免今鬼神訴者千載無一請皆斬之以明鬼神以助陰誅上報聽之襄陽府誌漢彭娥時遭亂娥方出汲聞賊至棄汲器走還與賊敵賊縛娥出溪邊將污之溪邊有峭壁娥呼曰皇天有神否我豈受污於賊奴遂以頭觸石者再山忽開數丈娥卽趨入賊急逐之山復合賊皆壓死娥遂不知所生遺汲器化爲石形似雞山曰石雞山潭曰女娥潭異聞錄唐貞元中河南獨孤穆者客淮南夜投大儀縣宿未至十里餘見一靑衣乘馬顏色頗麗穆微以詞調之靑衣對答甚有風格俄路北有導者引之而去穆遽謂曰向者粗承顏色謂可以終接周旋何乃頓相捨乎靑衣笑曰愧恥之意誠亦不足但娘子少年獨居性甚嚴整難以相許耳穆因問娘子姓氏及中外親族靑衣曰姓楊第六不答其他旣而不覺行數里俄至一處門館甚肅靑衣下馬入久之乃出延客就館曰自絕賓客已數年矣娘子以上客至無所爲辭勿嫌疏漏也於是秉燭陳榻衾褥備具有頃靑衣出謂穆曰君非隋將獨孤盛之後乎穆乃自陳是盛八代孫靑衣曰果如是娘子與郎君乃有舊穆詢其故靑衣曰某賤人也不知其由娘子卽當自出申達須臾設食水陸畢備食訖靑衣數十人前導曰縣主至見一女年可十三四姿色絕代拜跪訖就坐謂穆曰莊居寂寞久絕賓客不意君子惠顧然與君有舊不敢使婢僕言之幸勿爲笑穆曰羈旅之人館谷是惠豈意特賜相見兼許敍故且穆平生未離京洛是以江淮親故多不識之幸盡言也縣主曰欲自陳敍竊恐驚動長者妾離人間已二百年矣君亦何從而識初穆聞其姓楊自稱縣主意已疑之及聞此言乃知是鬼亦無所懼縣主曰以君獨孤將軍之貴裔世﹠﹟忠烈故欲奉托勿以幽冥見疑穆曰穆之先祖爲隋室將軍縣主必以穆忝有祖風欲相顧托乃平生所樂聞也有何疑焉縣主曰欲自宣泄實增悲感妾父齊王隋帝第二子隋室傾覆妾之君父同時遇害大臣宿將無不從逆惟君先將軍力拒逆黨妾時年幼常在左右具見始末及亂兵入宮賊黨有欲相逼者妾因辱罵之遂爲所害因悲不自勝穆因問其當時人物及大業末事大約多同隋史久之命酒對飲言多悲咽爲詩以贈穆曰江都昔喪亂闕下多構兵豺虎恣吞噬干戈日縱橫逆徒自外至半夜開重城膏血浸宮殿刀槍倚檐楹今知從逆者乃是公與卿白刃污黃屋邦家遂因傾疾風知勁艸世亂識忠臣哀哀獨孤公臨死乃結纓天地旣板蕩云雷時未亨今者二百載幽懷猶未平山河風月古陵寢露煙靑君子乘祖徳方垂忠烈名華軒一惠顧土室以爲榮丈夫立志操存沒感其情求義若可托誰能抱幽貞穆深嗟嘆以爲班婕妤所不及也因問其平生制作對曰妾本無才但好讀古集常見謝家姊妹及鮑氏諸女皆善屬文私懷景慕帝亦雅好文學時時被命當時薛道衡名髙海內妾每見其文心頗鄙之向者情發於中但直敍事耳何足稱贊穆曰縣主才自天授乃鄴中七子之流道衡安足比擬穆遂賦詩以答之曰皇天昔降禍隋室若綴旒患難在雙闕干戈連九州出門皆凶豎所向多逆謀白日忽然暮頹波不可收望夷旣結釁宗社亦貽羞溫室兵始合宮闈血已流憫哉吹簫子悲啼下鳳樓霜刃徒見逼玉笄不可求羅襦遺侍者粉黛成仇讎邦國已淪覆餘生誓不畱英英將軍祖獨以社稷憂丹血濺黼扆丰肌染戈矛今來見禾黍盡日悲宗周玉樹已寂寞泉臺千萬秋感玆一顧重願以死節酬幽顯倘不昧中焉契綢繆縣主吟諷數四悲不自堪者久之逡巡靑衣數人皆持樂器而前有一人白縣主曰言及舊事但恐使人悲感且獨孤郎新至豈可終夜啼淚相對乎某請充使召來家娘子相伴縣主許之旣而謂穆曰此大將軍來護兒歌人亦當時遇害近在於此俄頃卽至甚有姿色善言笑因作樂縱飲甚歡來氏歌數曲穆惟記其一曰平陽縣中樹久作廣陵塵不意何郎至黃泉重見春良久曰妾與縣主居此二百餘年豈期今日忽有嘉禮縣主曰本以獨孤公忠烈之家願一相見欲豁幽憤耳豈可以塵土之質厚誣君子穆因吟縣主詩落句云求義若可托誰能抱幽貞縣主微笑曰亦大彊記穆因以歌諷之曰金閨久無主羅袂坐生塵願作吹簫伴同爲騎鳳人縣主亦以歌答曰朱軒下長路靑艸啟孤墳猶勝陽臺上空看朝暮云來氏曰曩日蕭皇后欲以縣主配後兄子正見江都之亂其事遂寢獨孤冠冕盛族忠烈之家今日相對正爲嘉耦穆問縣主所封何邑縣主云兒以仁壽四年生於京師時駕幸仁壽宮因名壽兒明年太子卽位封淸河縣主上幸江都宮徙封臨淄縣主特爲皇后所愛常在宮內來氏曰夜已深矣獨孤郎宜且成禮某當奉候於東閣伺曉拜賀於是羣婢戲謔皆若人間之儀旣入臥內但覺其气奄然其身頗冷頃之泣謂穆曰殂謝之人久爲塵灰幸將奉事巾櫛死且不朽於是復召來氏飲燕如初因問穆曰承君今適江都何日當回有以奉托可乎穆曰死且不顧其他有何不可縣主曰帝旣攺葬妾獨居此今爲惡王墓所擾欲聘妾爲姬妾以帝王之家義不爲凶鬼所辱本願相見正爲此耳君將適江南路出其墓下以妾之故必爲所困道士王善交書符於淮南市能制鬼神君若求之卽免矣又曰妾居此亦終不安君江南回日能挈我俱去葬我洛陽北﹠﹟上得與君相近永有依托生成之惠也穆皆許諾曰遷葬之禮乃穆家事矣酒酣倚穆而歌曰露艸芊芊頹塋未遷自我居此於今幾年與君先祖疇昔恩波死生契闊忽此相過誰謂佳期尋當別離俟君之北攜手同歸因下淚沾巾來氏亦泣語穆曰獨孤郎勿負縣主厚意穆因以歌答曰伊彼維揚在天一方驅馬悠悠忽來異鄕情通幽顯獲此相見義感疇昔言存繾綣淸江桂州可以遨遊惟子之故不遑淹畱縣主泣謝穆曰一辱佳貺永以爲好須臾天將明縣主涕泣穆亦相對而泣凡在坐者穆皆與辭訣旣出門回顧無所見其地平坦亦無墳墓之象穆意恍惚良久乃定因徙柳樹一枝以志之家人索穆頗甚忽復數日穆乃入淮南果遇王善交於市遂獲一符旣至惡王墓下爲旋風所撲三四穆因出符示之乃止先是穆頗不信鬼神之事及縣主言無不明曉穆深嘆訝亦私與所親者言之時年正月自江南回發其地數尺得骸骨一具以衣衾斂之穆以其死時艸艸葬必有闕旣至洛陽大具威儀親爲祝文以祭之葬於安善門外其夜獨宿於村墅縣主復至謂穆曰遷神之徳萬古不忘幽滯之人分不及此幸君惠存舊好使我永得安宅道途之間所不奉見者以君見我腐穢恐致嫌惡耳穆睹其車輿導從悉光赫於當時縣主亦指之曰皆君之賜也歲至己卯當遂相見其夕因宿穆所至明早乃去穆旣爲數千里遷葬復昌言其事凡穆之故舊親戚無不畢知貞元十五年歲在己卯穆晨起將出忽見數車至其家謂穆曰縣主有命穆曰相見之期至乎其夕暴亡遂合葬於楊氏傳奇進士趙合貌溫气直行義甚髙太和初遊五原路經沙磧睹物悲嘆遂飲酒與僕使並醉因寢於沙磧中宵半醒月色皎然聞沙中有女子悲吟曰雲鬟消盡轉蓬稀埋骨窮荒無所依牧馬不嘶沙月白孤魂空逐雁南飛合遂起而訪焉果有一女子年猶未笄色絕代語合曰某姓李氏居於奉天有姊嫁洛源鎭帥因往省焉道遭黨羌所擄以不受辱至此撾殺其首飾而去後爲路人所悲掩於沙內經今三載知君頗有義心儻能爲歸骨於奉天城南小李村卽某家枌楡耳當有奉報合許之請示其掩胳處女子感泣告之合遂收其骨包於橐中挈至奉天訪得小李村而葬之明日合遇昔日之女子來謝而言曰感君之義吾大父乃貞元中得道之士有演參同契續混元經子能窮之龍虎之丹不日而成矣合受之遂究其元微居於少室燒之一年能使瓦礫爲金寶二年能起斃者三年餌之能度世今時有人遇之於嵩嶺耳涉異志羅源紫霄巖有二女神號石眞妃靈顯頗著永樂初出海軍張元誨等戴星過嶺遇轎二乘侍女數輩執燭籠前導元誨等疑其爲於歸之婦弛擔候之忽然不見知爲二妃叩謝而過二妃者羅源徐公里石氏女也姊曰月華妹曰雪英皆有姿色習書史五代末處州靑巾賊作亂二女被擄義不受辱相繼投河死宋時林孝子戇孫入山采樵遇二女明裝儼然肅入其家延茶久之月華吟曰世亂年荒起盜兵紛紛螻蟻尙逃生妾身不幸遭俘虜雨涕何時積恨平百尺潺湲探禹穴寸心皎潔付陶泓皇天不泯堅貞女召拜云階浪得名雪英吟曰昔日繁華若轉蓬千璣萬緋總成空肉芝勝比蓮花鮓甘露何如竹葉醲物外煙霞隨處得世間風雨任牢籠知君已有曾參行暫與尋常一徑通吟畢謂戇孫曰吾石氏女遭難而死上帝憫吾貞烈敕吾爲火部曜靈眞妃吾妹爲水部風毒眞妃封此巖爲紫霄巖命吾主之俗呼曰石八娘巖是也君以孝聞今𨿽貧不久當貴已而相別送出﹠﹟孫回望無復人宇矣

閨烈部雜錄

