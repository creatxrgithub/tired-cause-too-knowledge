

朋友部匯考禮記

曲禮寡婦之子非有見焉弗與爲友

陳注

有見才能卓異也若非有好徳之實則難以避好色之嫌故謹之

又父母存不許友以死

陳注

不許友以死謂不爲其友報讎也親在而以身許人是有忘親之心

檀弓曾子曰朋友之墓有宿艸而不哭焉

陳注

艸根陳宿是期年之外可無哭矣周禮

天官太宰以九兩系邦國之民八曰友以任得民

注鄕田同井合志之友能保任民自不忍棄故以任得民疏友以任使知人道之交不可間也

地官大司徒以本俗六安萬民五曰聯朋友

注鄕田同井學校同藝疏

同師曰朋同志曰友朋

友之交在師儒以下但朋疏而多友親而少尙書泰誓我友邦冢君是謂諸侯爲友洛誥云孺子其朋謂羣臣爲朋也

又以鄕三物教萬民二曰六行孝友睦�任卹

注任信於朋友疏

朋友有道徳者則任信之以鄕八刑糾萬民五曰不任之刑師氏掌教國子三行二曰友行以尊賢良

注君子以友輔仁故友行次之司諫掌糾萬民之徳而勸之朋友正其行而彊之道藝巡問而觀察之以時書其徳行道藝辧其能而可任於國事者以考鄕裏之治以詔廢置以行赦宥注司諫以道諫正人之行者徳成於朋友糾其徳而使之無謬戾勸之朋友則使之致力以相輔也疏勸之朋友欲其同志以輔仁也

�

朋友部總論易經

豫卦九四由豫大有得勿疑朋盍簪

程傳

四居大臣之位獨當上之倚任而下�同徳之助所以疑也惟當盡其至誠勿有疑慮則朋類自當益聚

復卦復亨出入�疾朋來�咎

程傳

君子之道旣消而復豈能便勝於小人必待其朋類漸盛則能協力以勝之也大全

或問復一陽動

於下而云朋來�咎何也朱子曰方一陽生未有朋類畢竟是陽長將次並進以其爲君子之道故亨通而�咎也

解卦九四解而拇朋至斯孚

程傳

居上位而親小人則賢人正士遠退矣斥去小人則君子之黨進而誠相得也四能解去初六之陰柔則君子之朋來至而誠合矣東巖易傳四徳不若

震初之陽朋陽之來明徳益修五動以應誠意交通然後生化之功自是興也嗚呼大臣居解惟患不得其朋而已得我朋也而�之遠之則非但不能格君心中才之君豈能無疑於我哉戒之哉象曰解而拇未當位也程

傳解者本合而離之也必解拇而後朋孚蓋君子之交而小人容於其間是與君子之誠未至也

兌卦象曰麗澤兌君子以朋友講習

程傳

兩澤相麗交相浸潤互有滋益之象故君子觀其象而以朋友講習互相益也先儒謂天下之可說莫若朋友講習講習固可說之大者然當明相益之象大全

進齋徐氏曰天下之至可說者�如朋

友講習講而不習則言語徒詳綢繹�得𨿽曰爲學亦將枯燥生澀而�可嗜之味危殆杌捏而�可卽之安矣豈能終悅懌於心乎故必從容論說以講之於先又必切實體驗以習之於後則心與理相涵而所知者益精身與事相安而所能者益固麗澤之益庶乎其有相資之實而眞說在我矣禮記

緇衣子曰惟君子能好其正小人毒其正故君子之朋友有鄕其惡有方是故邇者不惑而遠者不疑也詩云君子好仇注

正當爲匹匹謂知識朋友鄕方諭輩類也小人僥利其友無常也邇近也仇匹也疏此一節明其

朋匹之事以下云君子好仇故此正爲匹也君子所親朋友及所惡之人皆有輩類故善者與之交不以榮枯爲異不善者則憎惡之言有常也好惡有定可望貌而知故近不惑而遠不疑也集說

藍田

呂氏曰鄕人皆好之未可也鄕人皆惡之未可也不如鄕人之善者好之其不善者惡之蓋善者好之由君子所好者善也不善者惡之由君子所惡者不善也君子之好不可以非其人故曰朋友有鄕所惡不可以及善人故曰其惡有方蓋君子所好者皆正小人所惡亦皆正故曰君子能好其正小人毒其正好惡旣明亦歸於一此遠邇所以不疑惑也詩云君子好仇仇匹也其匹者皆好也先儒以好其正毒其正皆當爲匹只作正字亦可長樂陳氏曰君子周而不比其取友也必端故言能好其正小人比而不周其交也皆其類而已故毒其正蓋君子小人道相異也故君子好之而小人毒之鄕也方也皆言其所聚善惡各以類而善不同於惡惡不同於善故能成其信是以朋友之邇於我者信我之深而不惑其遠於我者亦信之而不疑矣邇者不惑儒行所謂並立則樂相下不厭也遠者不疑儒行所謂久不相見聞流言不信其行也嚴陵方氏曰君子非特其身正而已於正人又能好而與之小人非特身不正而已於正人又且毒而害之此君子小人好惡之辧也朋友有鄕其惡有方者以言取捨之有常也馬氏曰君子之朋友有鄕所謂直也諒也多聞也其惡有方所謂便辟也善柔也便佞也朋友有鄕君子所以致其好也其惡有方君子所以致其惡也廬

陵胡氏曰君子正直是與故好之小人惡直醜正故毒之故曰君子居必擇鄕遊必擇士所以防邪辟而近中正也子曰輕絕貧賤而重絕富貴則好賢不堅而惡惡不著也人𨿽曰不利吾不信也詩云朋友攸攝攝以威儀注

𨿽曰不利吾不信也言此近微利也攸所也言朋友以禮義相攝正不以貧富貴賤之利也疏此

一節明朋友之道惟善是仇以威儀相攝佐也以賢而貧賤則輕絕之是好賢不堅也而富貴則重絕之是惡惡不著也如此者是貪利人集說

藍田呂

氏曰此章又申言前章好惡不可不明也以爲可賢而重絕以爲不足賢而輕絕則不當有富貴貧賤之異矣均可絕也富貴未絕貧賤者先絕則惡惡不著均未可絕也貧賤者先絕富貴者未絕則好賢不堅推是心也謂之不利於富貴則不可信也詩云朋友攸攝攝以威儀言朋友以禮義相正豈以貧賤富貴易其心哉嚴陵方氏曰可友者以其賢可絕者以其惡然賢者不必富貴惡者不必貧賤苟輕絕貧賤而重絕富貴則勢利之交而已

儒行儒有合志同方營道同術並立則樂相下不厭久不相見聞流言不信其行本方立義同而進不同而退其交友有如此者疏

方法也經營道藝同齊於術同術則同方也但合志同方據所懷志意營道同術據所習道藝並立謂同仕朋友久不相見聞流謗之言欲譖毀之己則不信也其行所本必方正所立必存義朋友所爲與己同則進而從之不與己同則退而避之集說

藍田呂氏曰所以任舉其交友者則好惡憂樂與之同也然盡交友之分則理義必與之同君子之道或出或處或默或語二人同心其利斷金同心之言其臭如蘭凡所謂同者理也義也出於人心之所同然賢者能存而勿喪之故不患乎不同也合志同方則志同好矣營道同術則學同道矣並立則樂相下不厭好同則同體矣久不相見聞流言不信學同則信其行矣其行本方立者立行本其志之所同方也行同則學同矣義同而進不同而退同斯義以進退也進退同則同好矣交友之分至於無一不同者學一於理而不惑也嚴

陵方氏曰並立則樂以其無忌心相下不厭以其有孫志久不相見聞流言不信以其久要不忘而相信之篤本方者以方爲本也道同則進而與之交不同則退而與之辧夫道不同不相爲謀而況交友乎子貢問友子曰忠告而善道之不可則止毋自辱焉以是而已馬氏曰方者道之所也志在於道惟合志故同方術者所資以適道惟營道故同術營道方將入於道故以術言之也山陰陸氏曰同方言同所向同術言同所由易曰方其義也蓋義未有不因方而立者晏氏曰合志同方言趨向者同也營道同術言修爲者同也方言趨向之地術言修爲之業語曰士志於道是志必在於道也道不外於志也故始焉合志而趨向者不殊則終焉營道而修爲者一致矣有朋自遠方來不亦樂乎故並立則樂以能問於不能昔者吾友嘗從事於斯矣故相下不厭流言止於知者如曰曾參殺人若顏回者豈信之哉故曰聞流言不信機在內故欲其圓而能應行在外故欲其方而有守執規司春者主乎仁執矩司秋者主乎義故曰其行本方立義易曰義以方外是也相視而笑莫逆於心然後足以爲友故義同而進不同而退也同方同術者講習之友並立相下者相成之友不信流言義同而進者同徳之友故曰其交友有如此者按孔疏以本方立義爲句而宋儒以義字屬下句玆並存之

孔子家語

顏回顏回問朋友之際如何孔子曰君子之於朋友也心必有非焉而弗能謂吾不知其仁人也不忘久徳不思久怨仁矣夫荀子

大略匹夫者不可以不愼取友友者所以相有也道不同何以相友也均薪施火火就燥平地注水水流濕夫類之相從也如此之著也以友觀人焉所疑取友求善人不可不愼是徳之基也詩曰無將大車維塵冥冥言無與小人處也漢班固白虎通

三綱六紀朋友者何謂也朋者黨也友者有也禮記曰同門曰朋同志曰友朋友之交近則謗其言遠則不相訕一人有善其心好之一人有惡其心痛之貨則通而不計共憂患而相救生不屬死不托故論語曰子路云願車馬衣輕裘與朋友共敝之又曰朋友無所歸生於我乎館死於我乎殯朋友之道親存不得行者二不得許友以其身不得專通財之恩友饑則白之於父兄父兄許之乃稱父兄與之不聽卽止故曰友饑爲之減大寒爲之不重裘故論語曰有父兄在如之何其聞斯行之也徐幹中論

貴驗小人尙明君子尙至言至言也非賢友則無取之故君子必求賢友也詩曰伐木丁丁鳥鳴嚶嚶出自幽谷遷於喬木言朋友之義務在切直以升於善道者也故君子不友不如己者非羞彼而大我也不如己者須己而植者也然則扶人不暇將誰相我哉吾之僨也亦無日矣故僨極則縱多友邪則己僻也是以君子愼取友也孔子曰居而得賢友福之次也夫賢者言足聽貌足象行足法加乎善獎人之美而好攝人之過其不隱也如影其不諱也如響故我之憚之若嚴君在堂而神明處室矣𨿽欲爲不善其敢乎故求益者之居遊也必近所畏而遠所易詩云無棄爾輔員於爾輻屢顧爾僕不輸爾載親賢求助之謂也小學

廣明倫橫渠先生曰今之朋友擇其善柔以相與拍肩執袂以爲契合一言不合怒气相加朋友之際欲其相下不倦故於朋友之間主其敬者日相親與得效最速注善柔謂善爲柔媚气合謂意气相合相下謂彼此相讓效卽忠告善道之益也朱子語類

力行問朋友之義自天子至於庶人皆須友以成而安卿只說以類聚莫未該朋友之義否曰此亦只說本來自是如此自天子至於庶人未有不須友以成乃是後來事說朋友功效如此人自與人同類相求牛羊亦各以類相從朋友乃彜倫之一今人不知有朋友之義者只緣但知有四个要緊而不知朋友亦不可闕朋友之於人倫所關至重問與朋友交後知其不善欲絕則傷恩不與之絕則又似匿怨而友其人曰此非匿怨之謂也心有怨於人而外與之交則爲匿怨若朋友之不善情意自是當疏但疏之以漸若無大故則不必峻絕之所謂親者毋失其爲親故者毋失其爲故者也性理會通

人倫君臣朋友之際其合不正未有久而不離者故賢者順理而安行智者知幾而固守人之大倫其別有五自昔聖賢皆以爲天之所敍而非人之所能爲也然以今考之則惟父子兄弟爲天屬而以人合者居其三焉是則若有可疑者然夫婦者天屬之所由以續者也君臣者天屬之所賴以全者也朋友者天屬之所賴以正者也是則所以紀綱人道建立人極不可一日而偏廢𨿽或以人而合其實皆天理之自然有不得不合者此其所以爲天之所敍而非人之所能爲者也然是三者之於人或能具其形矣而不能保其生或能保其生矣而不能存其理必欲君臣父子兄弟夫婦之間交盡其道而無悖焉非有朋友以責其善輔其仁其孰能使之然哉故朋友之於人倫其勢若輕而所系爲甚重其分若�而所關爲至親其名若小而所職爲甚大此古之聖人修道立教所以必重乎此而不敢忽焉者也然自世教不明君臣父子兄弟夫婦之間旣皆莫有盡其道者而朋友之倫廢闕爲尢甚世之君子𨿽或深病其然未必深知其所以然也予嘗思之父子也兄弟也天屬之親也非其乖戾之極固不能輕以相棄而夫婦君臣之際又有雜出於物情事勢而不能自已者以故𨿽或不盡其道猶得以相牽聯比合而不至於盡壞至於朋友則其親不足以相維其情不足以相固其勢不足以相攝而爲之者初未嘗知其理之所從職之所任其重有如此也且其於君臣父子兄弟夫婦之間猶或未嘗求盡其道則固無所藉於責善輔仁之益此其所以恩�而義薄輕合而易離亦無�其相視漠然如行路之人也夫人倫有五而其理則一朋友者又所藉以維持是理而不使悖焉者也由夫四者之不求盡道而朋友以無用廢然則朋友之道盡廢而責善輔仁之職不舉彼夫四者又安得獨立而久存哉勉齋黃氏曰朋友者人類之中志同而道合者也故曰天敍有典豈人力也哉君臣父子夫婦長幼一失其序則天典不立矣朋友道絕則此四者𨿽欲各居其分不可得也善而莫予告也過而莫予規也觀感廢而怠心生講習疏而實理晦則五常百行顚倒錯謬而不可勝救矣然則朋友者列於人倫而又所以紀綱人倫者也所可重者若此而世莫之重焉可不爲之屢嘆也耶廣平遊氏曰孟子之論尙友也以一鄕之善士爲未足而求之一國以一國之善士爲未足而求之天下以天下之善士爲未足而求之古人無友不如己者尙友之道也求得賢者尙而友之則聞其所不聞見其所不見而徳日起矣此仲尼所以期子夏之日進也朱子曰朋友之交責善所以盡吾誠取善所以益吾徳非以相爲賜也然各盡其道而無所苟焉則麗澤之益自有不能已者勉齋黃氏曰斯道之顯晦系於人物之盛衰蓋義理以講習而明徳性以相觀而善孑然獨立而無與爲侶則學問廢而識見淺繩約弛而怠慢生古之人所以重朋來之樂者豈不以此與魯齋許氏曰凡取友必須趨向正當切磋琢磨有益於己者若乃邪僻卑污與夫柔佞不情相誘爲非者謹勿近之明西域利瑪竇友論

雜論交友利瑪竇曰吾友非他卽我之半乃第二我也故當視友如己焉友之與我𨿽有二身二身之內其心一而已相須相佑爲結友之由孝子繼父之所交友如承受父之產業矣時當平居無事難指友之眞僞臨難之頃則友之情顯焉蓋事急之際友之眞者益近密僞者益�散矣有爲之君子無異仇必有善友交友之先宜察交友之後宜信𨿽智者亦謬計已友貴乎實矣

愚人妄自侈口友似有而還無智者抑或謬計友無多而實少友之饋友而望報非饋也與市易者等耳友與仇如樂與�皆以和否辧之耳故友以和爲本焉以和微業長大以爭大業消敗樂以導和�則失和友相和則如樂仇不和則如�在患時吾惟喜看友之面然或患或幸何時友無有益憂時減憂欣時增欣仇之惡以殘仇深於友之愛以恩友豈不驗世之弱於善彊於惡哉人事情莫測友誼難憑今日之友後或變而成仇今日之仇亦或變而爲友可不敬愼乎徒試之於吾幸際其友不可侍也

脈以左手驗耳左手不幸際也旣死之友吾念之無憂蓋在時我有之如可失及旣亡念之如猶在焉各人不能全盡各事故上帝命之交友以彼此胥助若使除其道於世者人類必散壞也可以與竭露發予心始爲知己之友也徳志相似其友始固

友也雙又耳彼又我我又彼正友不常順友亦不常逆友有理者順之無理者逆之故直言獨爲友之責矣交友如醫疾然醫者誠愛病者必惡其病也彼以救病之故傷其體苦其口醫者不忍病者之身友者宜忍友之惡乎諫之諫之何卹其耳之逆何畏其額之蹙友之譽及仇之訕並不可盡信焉友者於友處處時時一而已誠無近遠內外面背異言異情也友人無所善我與仇人無所害等焉友者過譽之害較仇者過訾之害尢大焉

友人譽我我或因而自矜仇人訾我我或因而加謹視財勢友人者其財勢亡卽退而離焉謂此不見其初友之所以然則友之情遂渙矣友之定於我之不定事試之可見矣爾爲吾之眞友則愛我以情不愛我以物也交友使獨知利己不復顧益其友是商賈之人耳不可謂友也小人交友如放帳惟計利幾何友之物皆與共交友之貴賤在所交之意耳特據徳相友者今世得幾雙乎友之所宜相宥有限

友或有罪惟小可容友如犯義必大乃棄友之樂多於義不可久友也忍友之惡便以他惡爲己惡焉我所能爲不必望友代爲之友者古之尊名今出之以售比之於貨惜哉友於昆倫邇故友相呼謂兄而善於兄弟爲友友之益世也大乎財焉無人愛財爲財而有愛友特爲友耳今也友旣沒言而諂諛者爲佞則惟存仇人以我聞眞語矣設令我或被害於友非但恨己害乃滋恨其害自友發矣多有密友便無密友也如我恆幸無禍豈識友之眞否哉友之道甚廣闊𨿽至下品之人以盜爲事亦必以結友爲黨方能行其事焉視友如己者則遐者邇弱者彊患者幸病者愈何必多言耶死者猶生也我有二友相訟於前我不欲爲之判恐一以我爲仇也我有二仇相訟於前我可猶爲之判必一以我爲友也信於仇者猶不可失況於友者哉信於友不足言矣友之職至於義而止焉如友寡也予寡有喜亦寡有憂焉故友爲美友不可棄之也無故以新易舊不久卽悔旣友每事可同議定然先須議定友友於親惟此長焉親能無相愛親友者否蓋親無愛親親倫猶在除愛乎友其友理焉存乎獨有友之業能起友友之友仇友之仇爲厚友也

吾友必仁則知愛人知惡人故我據之不扶友之急則臨急無助者俗友者同而樂多於悅別而畱憂義友者聚而悅多於樂散而無愧我能防備他人友者安防之乎聊疑友卽大犯友之道矣上帝給人雙耳雙目雙手雙足欲兩友相助方爲事有成矣友字古篆作爻卽兩手也可有而不可無朋字古篆作羽卽兩羽也鳥備之方能飛古賢者視朋友豈不如是耶天下無友則無樂也以詐待友初若可以籠人久而詐露反爲友厭薄矣以誠待友初惟自盡其心久而誠孚益爲友敬服矣我先貧賤而後富貴則舊交不可棄而新者或以勢利相依我先富貴而後貧賤則舊交不可恃而新者或以道義相合友先貧賤而後富貴我當察其情恐我欲親友而友或�我也友先富貴而後貧賤我當加其敬恐友防我�而我遂自處於�也夫時何時乎順語生友直言生怨視其人之友如林則知其徳之盛視其人之友落落如晨星則知其徳之薄君子之交友難小人之交友易難合者難散易合者易散也平時交好一旦臨小利害遂爲仇敵由其交之未出於正也交旣正則利可分害可共矣我榮時請而方來患時不請而自來夫友哉世間之物多各而無用同而始有益也人豈獨不如此耶良友相交之味失之後愈可知覺矣居染廛而狎染人近染色難免無污穢其身矣交友惡人恆聽視其醜事必習而浼本心焉吾偶候遇賢友𨿽僅一抵掌而別未嘗少無裨補以洽吾爲善之志也交友之旨無他在彼善長於我則我效習之我善之於彼則我教化之是學而卽教教而卽學兩者互資矣如彼善不足以效習彼不善不可以變動何殊盡日相與遊謔而徒費陰影乎哉無益之友乃倫時之盜偸時之損甚於偸財財可復積時則否使或人未篤信斯道且修徳尙危出好入醜心戰未決於以剖釋其疑安培其徳而救其將墜計莫過於交善友蓋吾所數聞所數睹漸透於膺豁然開悟誠若活法勸責吾於善也嚴哉君子嚴哉君子時𨿽言語未及怒色未加亦有徳威以沮不善之爲與爾不得用我爲友而均爲嫵媚者友者相褒之禮易施也夫相忍友乃難矣然大都友之皆感稱己之譽而忘忍己者之徳何歟一顯我長一顯我短故耳人人不相愛則耦不爲友臨當用之時俄識其非友也湣矣務來新友戒無喧舊者友也爲貧之財爲弱之力爲病之藥焉國家可無財庫而不可無友也仇之饋不如友之棒也世無友如天無日如身無目矣友者旣久尋之旣少得之旣難存之或離於眼卽念之於心焉知友之益凡出門會人必圖致交一新友然後回家矣諛諂友非友乃偸者偸其名而僭之耳吾福社所致友必吾災禍避之友旣結成則戒一相斷友情情一斷可以姑相著而難復全矣玉器有所惡於觀易散也而寡有用耶醫士之意以苦藥瘳人病諂友之向以甘言長人愆不能友己何以友人智者欲離浮友且漸而違之非速而絕之欲以眾人交友則繁焉余竟無冤仇則足已彼非友信爾爾不得而欺之欺之至惡之之效也永徳永友之美餌矣凡物無不以時久爲人所厭惟徳彌久彌感人情也徳在仇人猶可愛況在友者歟歷山王大西城古總王值事急躬入大陣時有弼臣止之曰事險若斯陛下安以免身乎王曰汝免我於詐友且顯仇也自乃能防之歷山王亦喜交友賢士名爲善諾先使人奉之以數萬金善諾怖而曰王貺吾以玆意吾何人耶使者曰否也王知夫子爲至廉是奉之耳曰然則當容我爲廉已矣而麾之不受史斷之曰王者欲買士之友而士者毋賣之歷山王未徳總值時無國庫凡獲財厚頒給與人也有敵國富盛惟事務庫譏之曰足下之庫在於何處曰在於友心也昔年有善待友而丰惠之將盡本家產也傍人或問之曰財物畢於友何畱於己乎對曰惠友之味也別傳對曰畱惠友之冀也意傀異而均美古有二人同行一極富一極貧或曰二人爲友至密矣竇法徳古者名賢聞之曰旣然何一爲富者一爲貧者哉

言友之物皆與共也昔有人求其友以非義事而不見與之曰苟爾不與我所求何復用爾友乎彼曰苟爾求我以非義事何復用爾友乎西土之一先王曾交友一士而腆養之於都中以其爲智賢者日曠弗見陳諫卽辭之曰朕乃人也不能無過汝莫見之則非智士也見而非諫則非賢友也先王勿見諫過且如此使值近時文飾過者當何如是的亞是北方國名俗獨多得友者稱之謂富也客力所西國王名以匹夫得大國有賢人問得國之所行大旨答曰惠我友報我仇賢曰不如惠友而用恩俾仇爲友也墨臥皮古聞上者折開大石橊或人問之夫子何物願獲如其子之多耶曰忠友也按友論乃西域文注辭多費解

薛文淸讀書錄

交友程子曰始比不以道隙於終者多矣故結交貴乎謹始朱子曰觀其始合之不正知終之有敝蓋人之相交始合以不正欲其無隙於終者難矣故交在謹始以勢利交者安得不終離人之邪正必謹於所習習與正人居則正習與不正人居則不正此前賢之至論萬世之明戒韓文公交友忠而不返於退面可以爲百世之師矣不相知者𨿽終日同處亦不知也友正直者日益友邪柔者日損導友善不納則當止宜體此言不以利交則無咎

�

朋友部藝文一

張耳陳余傳贊

漢司馬遷太史公曰張耳陳余世傳所稱賢者其賓客廝役莫非天下俊桀所居國無不取卿相者然張耳陳余始居約時相然信以死豈顧問哉及據國爭權卒相滅亡何鄕者相慕用之誠後相倍之戾也豈非以利哉名譽𨿽髙賓客𨿽盛所由殆與太伯延陵季子異矣

與侍郎曹長思書

魏應璩璩白足下去後甚相思想叔田有無人之歌闉闍有匪存之思風人之作豈虛也哉王肅以宿徳顯授何曾以後進見拔皆鷹揚虎�有萬里之望薄援助者不能追參於髙妙復斂翼於故枝塊然獨處有離羣之志汲黯樂在郎署何武恥爲宰相千載揆之知其有由也徳非陳平門無結駟之迹學非揚雄堂無好事之客才劣仲舒無下帷之思家貧孟公無置酒之樂悲風起於閨闈紅塵蔽於幾榻幸有袁生時步玉趾樵蘇不爨淸談而已有似周黨之過閔子夫皮朽者毛落川涸者魚逝春生者繁華秋榮者零悴自然之數豈有恨哉聊與大弟陳其苦懷耳想還在近故不益言璩白

思舊賦有

序

晉向秀

嵇康善鍛秀爲之佐相對欣然旁若無人又共呂安灌園於山陽康旣被誅秀應本郡計入洛文帝問曰聞有箕山之志何以在此秀曰以爲巢許狷介之士未達堯心豈足多慕帝甚悅秀乃自此役作思舊賦云以上題解

余少與嵇康呂安居止接近其人並有不羈之才然嵇志遠而�呂心曠而放其後各以事見法嵇博綜技藝於絲竹特妙臨當就命顧視日影索琴而彈之餘逝將西邁經其舊廬於時日薄虞淵寒冰淒然鄰人有吹笛者發聲寥亮追思曩昔遊宴之好感音而嘆故作賦云將命適於遠京兮遂旋反而北䢐濟黃河以泛舟兮經山陽之舊居瞻曠野之蕭條兮息余駕乎城隅踐二子之遺迹兮歷窮巷之空廬嘆黍離之湣周兮悲麥秀於殷墟追古昔以懷今兮心徘徊以躊躇棟宇存而弗毀兮形神逝其焉如昔李斯之受罪兮嘆黃犬而長吟悼嵇生之永辭兮顧日影而彈琴托運遇於領會兮寄余命於寸陰聽鳴笛之慷慨兮妙聲絕而復尋停駕言其將邁兮遂援翰而寫心

鮑叔贊

夏侯湛鮑叔愔愔式昭徳音綢繆敬叔二人同心厥芳猶蘭其堅如金遙遙景迹君子攸欽

弔衛巨山文

束�元康元年楚王瑋矯詔舉兵害太保衛公及公四子三孫公世子黃門郎巨山與�有好交時自本郡來赴其喪作弔文一篇以告其柩曰同志舊友陽平束�頃聞飛虎肆暴竊矯皇制禍集子子宗祊幾滅越自冀方來赴來闕遙望子第銘旌藂立旣窺子庭其殯盈十徘徊感動載號載泣斂袂升階子不我揖引袂受袪子不我執魂兮魂兮於焉棲集

與戴季甫書

晉陸云季鸞公世相系䢐落俊徳茂業邦家之彥一朝並逝永爾淪沒哀痛切裂不能自勝柰何柰何江南初平人物失敍當賴俊彥彌縫其闕加在二賢楚國之良沈寶積實未重大朝重惟痛恨言增哀咽誠念仁風篤烈如在疇昔意愛所隆嗟悼之心誠不可言備蒙其分情兼切傷加承仁誨益以惻愴

又

前人周安東昔奄薨䢐追慕切剝不能自勝勛業弗究早爾背世遺惠鄙州民物同哀備記名義情兼切裂在此會同每言髙重武陵至心款列誠念篤終必垂淒愴王季楊孝友行素旣簡淸塵在此接近備其所顧居心秉尙用志不苟公私操實足爲美器今爲土斷品還此郡前羣小虛妄遂下其編牒爲之憤嘆人物遠士彜倫多失顧垂末光益有以潤區區至心謹復言意戴彥遠永昌猶爲遠小想其必有惠政耳

又

前人武陵於荊州云多人士聞周孟子伍令明潘世長諸人並爲美徳心常依依今日遭遇良驥展才之秋也不審達者凡有幾人無因聽承誨語咨稟未聞每懷勤企表不盡言

又

前人長遊前下停此十餘日想徳欣喜無以爲諭分別恨恨於今戀之當署遠涉益追心懸淸粹沈茂思敏通微居徳履道秉心眞實貴一時良彥君之別久見之歡察風姿美令心神烈暢已成美器欽愛之情款然至實近聞若思未有通塗每用於邑

管鮑述

陶潛知人未易相知實難淡美初交利乖歲寒管生稱心鮑叔必安奇情雙亮令名俱完

懷舊志序

梁元帝吾自北守瑯臺東探禹穴觀濤廣陵面金湯之設險方舟宛委眺玉笥之幹霄臨水登山命儔嘯侶中年承乏攝牧神州戚裏英賢尙冠髦俊蔭眞長之弱柳觀茂弘之舞鶴淸酒繼進甘果徐行長安郡公爲其延譽扶風長者刷其羽毛於是駐伏熊回結駟命鄒湛召王祥顧而言曰斯樂難長誠有之矣日月不居零露相半素車白馬往矣不追春華秋實懷哉何已獨軫魂交情深宿艸故備書爵裏陳懷舊焉

資遣孔燾二女教

簡文帝夫思人生至輕事惟悼往表閭式墓義匪字孤至如遊殷之息見撫張旣橋元之子受托魏王斯故美在令終愛兼身後故無錫令孔燾經術弘長志履貞槪遊處積年一朝長往聞其在室二女並未有行可廣訪姻家務求偶對

傷友人賦有

序

江淹

僕之神交者嘗有陳郡之袁炳焉有逸才有妙賞博學多聞才明敏而識奇異僕以爲天下絕倫黯與秋艸同折今不復見矣旣而陳書有念橫瑟無從𨿽乏張範通靈之感庶同嵇向篤徒之哀乃爲辭曰泫然沾衣兮悲袁友之英秀系神緒而作氏嗣靈枝而啟冑轢四代而式昌洎十葉而克茂友人之生川岫降明峻調迥韻慧志聰情倜儻遠度寂寥靈素文攀淵卿史類遷固譬如冬雪旣潔將似秋月至澈乃上代而少雙故叔世而曠絕弔蕙若之暫芳慟琬琰之永闕余旣好於斯友乃神交於一顧邈疇年之繾綣窈生平之遊遇旣遊遇兮可尋乃協好兮契心懷愛重於素璧結分珍於黃金拾一代而笑淺訪古人而求深故髙術而共徑豈異袖而同襟爾掛情於霜柏我發意於冬桂掔千品之消散鏡百候之衰替帶瑤玉而爭光握隋珠而比麗披圖兮照籍抽經兮閱史共檢兮雒書同析兮河紀旣思遊兮百說亦窮精兮萬里愛詩文之綺發賞賦艷兮錦起罄古今之寶贐殫竹素之琛奇信朝日之徒昃屬夜星之空移攬秋實於西苑摘春華於東池蚤同歲於上京未滿年於下國爾湘水兮深沈我前山兮眇默惟音華與書酒伊楚越兮南北余結誼兮梁門復從宦兮朱藩何人遙而困阻而天道之匪存雕碧玉之神樹銷紫石之靈根永遠書於江澨結深痛於爾魂魂�昧其若絕泣縈盈其若結妙賞之不畱悼知音之已逝金𨿽重而見鑄桂徒芳而被折百年一盡兮貴揚蕤於後烈

知己賦有

序

前人

陳國之華者故吏部郎殷孚其人也博而能通學無不覽雅賞文章尢愛奇逸𨿽志隱巖石而名動京師矣才多深見气有遠度𨿽安期千里不能尙焉始於北府相值傾蓋無已僕乃得罪嶠外遐路窈然始還舊都會君尋卒故爲玆賦以寄深哀順祗效寶瀆靈會昌時雨種祉山云降祥承瑤葉之餘曖系金枝之末光聳孤韻以風邁騫逸气以煙翔故學不常師而心鏡羣籍理不啟問而情照諸密采圖辧緯遊璣訪歷潛志百氏沈神六經冥義象該洽性靈儒不隱迹墨無遁形旣含道潤亦發才華采耀秋月文麗冬霞有體有艷光國光家識包上仁義兼髙行如彼淸波可挹可鏡又象衝室惟淸惟淨气擬北海情方中散風流未輟盛名猶纂英馳芬激譽流聲滿我筠心而松性君金采而玉相伊邂逅之未遇爰契闊於朱方丹瓊譬而非寶綠蘭比而無芳每賞矜其如契貴懷允而不忘亟閒席兮惆悵屢緩帶而從容論十代兮興毀訪五都兮異同談天理之開基辧人道之始終罄龍圖及鳳書傾蒼冊與篆字儲西國之闕文采東京之逸記閱歆向之舊旨闡鍾王之新意對楚漢之贍墨覽魏晉之鴻策校遠近之眞假削古今之名實每齊韻而等徑輒同懷而共術�情志而深賞忘年齒而隆眷擬餘才兮前華比余文兮後彥余結袂於山石君憑神於寒霰何遠期之未從痛戢景其如電堂酒兮一塵暮燈兮萬春黛艸兮永祕朱丹兮何晨聞瑤質兮可變知余采兮易奪惟華名與芳暉兮爭日月而無沫

袁叔明傳

前人友人袁炳字叔明陳郡陽夏人其人天下之士幼有異才學無不覽文章俶儻淸贍出一時任心觀書不爲章句之學其篤行則信義惠和意罄如也常念蔭松柏詠詩書志气跌宕不與俗人交俯眉暫仕歷國常侍員外郎府功曹臨湘令粟之入者悉散以贍親其爲節也如此數百年未有此人焉至乃好妙賞文獨絕於世也又撰晉史奇功未遂不幸卒官春秋二十有八與余有靑雲之交非直銜杯酒而已嗟乎斯才也斯命也天之報施善人何如哉何如哉

思賢賦

丘遲豈顧問哉相然信死斯則結深念於撫翼跂雄飛而但起知我於財利之間何足多於鮑子目擊而道存至味其如水未見其人吾聞其理矣夫子長之托意甘執鞭於異世在慈明之慕義聊�馭而追稅況至徳之可師無兼裘以共敝有樂安之任子偉羣才而稱傑備百行之髙致該九流之洪藝諒可雜而非染迹每同而常別墻易入而難窺關無鍵而有閉思若神而泉湧翰如雲而積袂沈潛於懷抱之間蕭散於天人之際日下愧其未雙關西慚於上哲紛吾旣有此固陋荷君子之渥惠塵非府而分深葉未移而好結尋宿艸之宴處歷三紀於玆日性有同於杞梓心獲變於丹漆文何屬而不辧理何疑而匪質問不休而鐘扣答無窮而座謐

與沈約書

任昉範僕射遂不救疾範侯純孝睦友在家必聞直道正色立朝斯著一金之俸必徧親倫鍾庾之秩散之故舊佐命興王心力俱盡謀猷忠允諒誠匪躬破產而字死友之孤開門而延故人之殯則惟其常無得而稱矣器用車馬無攺平生之素憑論款對不易布素之交若斯人者豈云易遇昉將蒞此邦務在遄邁𨿽解駕流連再貽款顧將乖之際不忍告別無益離悲秖增今恨永念平生忽焉疇曩追尋笑緒皆成悲端

弔樂永世書

前人永世孝友之至發自天眞皎潔之操曾非矯飾意有所固白刃不移理有所托淄澠自辧餘息𨿽存視陰無幾終始之托方寄祁侯豈謂樂生反先朝露以理遣滯鄙識未曉以事尋悲哀楚交至松檟可拱悲緒無窮

答陸倕知己賦

前人原知己之時義故相知之信然乃貪廉之異貫柰勇怯之相懸貪在物而成累怯在我而可甄旣自得於爲禦復甘心於執鞭矧相知其如此獨攬涕而潺湲𨿽有望於己知更非謂其知己信偉人之世篤本侯服於陸鄕緬風流於道素襲衮衣與繡裳逮伊人而世載並三駿而龍光過龍津而一息望鳳條而載翔彼白玉之𨿽潔此幽蘭之信芳思在物之取譬非升斛而能量匹聳峙於東嶽比凝厲於秋霜不一飯以忘過每三錢以投渭匪蒙袂之敢嗟豈溝壑之能衣旣蘊藉其有餘又淡然而無味得意同乎捲懷違方似乎仗气類平叔而靡雕似子臺而不朴冠眾善而貽操綜羣言而名學折髙戴於後臺異鄒顏乎董幄探三詩於河間訪九師於淮曲術兼口傳之書藝廣鏗鏘之樂時坐睡而懸梁裁據梧而錐幄旣文過而意深又理勝而辭縟咨餘生之荏苒追歲暮而傷情測䢐陰於堂下聽鳴鐘於洛城惟忘年之陸子定一遇於班荊余獲田蘇之價爾得海上之名信落魄而無產終長勤於短生饑虛表於徐步逃責顯於疾行子比我於叔則又方余於耀卿心照情交流言靡惑萬類暗求千里懸渴言象可廢筌蹄自默居非連棟行則同車冬夜不長夏日靡余肴核非餌絲竹豈娛我未捨駕子已回輿中飲相顧悵然動色邦壤𨿽殊離會難測存異山陽之居沒非要離之測以膠投漆中離婁豈能識

思舊銘有

序

北周庾信

歲在攝提星居鶉首梁故觀寧侯蕭永卒嗚呼哀哉人之戚也旣非金石所移士之悲也寧有春秋之異髙臺已傾稷下有聞琴之泣壯士一去燕南有擊築之悲項羽之晨起帳中李陵之徘徊岐路韓王孫之質趙楚公子之畱秦無假窮秋於時悲矣況復魚飛武庫預有棄甲之徵鳥伏翟泉先見橫流之肇星紀吳亡庚辰楚滅紀侯大去鄅子無歸原隰載馳轘轅長別甲裳失矣艅皇棄焉河傾酸棗杞梓與樗櫟俱流海淺蓬萊魚鱉與蛟龍共盡焚香復道詎斂遊魂載酒屬車寧消愁气芝蘭蕭艾之秋形殊而共瘁羽毛鱗介之怨聲異而俱哀所謂天乎乃曰蒼蒼之气所謂地乎其實摶摶之土怨之徒也何能感焉雕殘殺翮無所假於風飆零落春枯不足煩於霜露幕府昔開賢俊翹首爲羈終歲門人謝焉至於東首告辭西陵長往山陽車馬望別郊門潁川賓客遙悲松路嵇叔夜之山庭尙多楊柳王子猷之舊徑惟餘竹林王孫葬地方爲長樂之宮烈士埋魂卽是將軍之墓昔�歡宴風月畱連追憶平生宛然心目及乎垂翅秦川關河羈旅降乎悲谷之景實有憂生之情美酒酌焉猶憶建業之水鳴琴在操終思華亭之鶴重爲此別嗚呼甚哉麟亡星落月死珠傷瓶罄罍恥芝焚蕙嘆所望鐘沈徳水聲出風雲劍沒丰城气存牛斗潸然思舊乃作銘云風雲上慘舟壑潛移駸駸霜露君子先危紀侯大去懷王不返玉樹長埋風流遂遠荀伯舊縣慶封余邑萬里歸魂修門詎入城連武庫山枕盧龍思歸道遠返葬無從徒畱送雁空靡長松平陵之東無復梧桐松聲蕭瑟長起秋風疇昔隆貴提攜語默托情嵇阮風雲相得有酒如澠終溫且克朝陽落鳳大野傷麟佳城鬱鬱流寓於秦山陽相送惟餘故人孀機嫠緯獨鶴孤鸞閨深夜靜風髙月寒生平已矣懷舊何期匣中弦絕鄰人笛悲昔爲幕府今成繐帷

延陵季子遇徐君贊

前人徐君有禮季子惟賢經過一遇如舊依然人非別後心許生前長松𨿽合寶劍猶懸

夫子見程生贊

前人程生夫子一遇相知薄言傾蓋桑陰遂移淸陽共美賢聖同羈陳詩難別贈絹傷離

山亭思友人序

唐王勃髙興之後中宵起觀舉目四望風寒月淸鄰人張氏有山亭焉洞壑橫分奇峯直上郁然有造化之功矣嗟乎大丈夫荷帝王之雨露對淸平之日月文章可以經緯天地器局可以畜泄江河七星可以气沖八風可以調合獨行萬里覺天地之崆峒髙枕百年見生靈之齷齪𨿽俗人不識下士徒輕顧視天下亦可以敝寰中之一半矣惜乎此山有月此地無人淸風入琴黃雲對酒𨿽形骸眞性得禮樂於身中而宇宙神交卷煙霞於物表至若開辟翰苑掃蕩文場得宮商之正律受山川之傑气𨿽陸平原曹子建足可以車載斗量謝靈運潘安仁足可以膝行肘步思飛情逸風雲坐宅於筆端興洽神淸日月自安於調下云爾

答知己書

劉蛻蛻嘗感近世知己隳離交道沈廢不忍終日疚之於心思出其門閭上謁於公卿水行吳楚之城陸走商周之甸旁聽天下歲晚而歸卒無所遇是十六國之故墟四瀆之隅落未足爲大也卒不能副蛻也區區之望況有一言解相印一見爵上卿者乎斯不無人蛻乃遇之不自紹介之口不因媒屬之勢纓綏車佩下入蓬蒿一言而膠附不離有憂其終始出處之事者況蛻之遇執事於南康也其來六月而余無不得日奉論議欲變陰谷爲生植之地起死人爲奔走之夫反復逾時將止復動𨿽人有昆弟親戚之愛哭其死憂其病榮其達則或過於執事之心至於誘掖殷勤不遽以違命見絕者則昆弟親戚相彊一不相從則終身不復憶之蛻前日來求人爲知己交道之心一旦得遇昆弟親戚之愛又自思之而夫人之身宜如何以報謝將報謝復與執事何所補哉然而有意益厚違命固難者則不敢書且試托之於韓繁秀才風雪滿硯不獲多書

春夜令狐正字田子過獘廬序宋之問田二官考室潁陽令狐九閒居渭涘徵君太守世業相親洛邑秦京道遊非遠春山采藥揖二子之髙蹤夜月回車入故人之窮巷辟書幌捲琴帷綠竹一藂淸風三尺幽吟所托遊仙招隱之詩嘉話伊何丹丘白雲之事榮枯未薦飽我以老氏之言舉白無嘩醉餘以胡丘之說池塘潤於時雨衣巾漸於和气蘭欲芳而逼人林將曙而催鳥嗟乎語恆理聚散何常請揮翰寫心用旌厥事使嵩髙洞裏記玆夕之當歌太白巖中念今宵之秉燭共編四韻貽諸好事云

上安州裴長史書節

李白白昔與蜀中友人吳指南同遊於楚指南死於洞庭之上白禫服慟哭其喪伏屍泣盡而繼之以血行路聞者悉皆傷心猛虎前臨堅守不動遂權殯於湖側便之金陵數年來觀筋肉尙在白雪泣持刃躬申洗削裹骨徒步負之而趨寢興攜持無輟身手遂貸丐營葬於鄂城之東故鄕路遠魂魄無主禮以遷窆式昭朋情此則是白存交重義也

廣喪朋友議

崔佑甫殿中侍禦史安定皇甫政字公理佑甫昔年嘗爲左丞使介而公理又余之族甥故狎焉大歷七年餘寓滁而公理寓楚適有來訊示余以所著喪朋友議余美其重禮義有古之遺範公理又諗余曰政自從事於文舅氏未嘗以一言見誨豈所望哉盍示今議之利病猗歟公理年未四十班在赤墀簪筆持簡爲王近臣頃又佐廉問董淮海之部名遂矣權厚矣固當緩步闊視光車美服爲貴爲達而已矣乃不遺我謏狹不略我衰憊念噬膚之戚收門吏之舊周爰諮詢以師道見待吾亦何有但美子之求益不倦𨿽一勺而進可以浸天壤一拳之多可以鎭方域況其渺彌旣廣�崒已峻增之廓之於成名乎必矣皇甫氏有子哉因覽斯議忽憶永泰中於穆鄂州寧會客席與故湖南觀察韋大夫之晉同宴適值有發遠書者知鄭郴州炅之龐歙州浚或以疾而歿或遇戕於盜韋氏出涕若而言曰二刺史之晉之交友也於是斂匕箸離筵席因歸於所次而哭三日人來弔之者韋則盡哀長號不徒戚容而已又間歲佑甫佐江南西道連帥魏尙書時屬幕中之參佐有加官者聚合樂餌卜日爲宴宴前行人至知團練副使考功邢郎中宇捐館於荊南邢與魏鄕國接近且邢郎中則諸魏之出於尙書又爲內外昆弟適受朝命爲尙書倅僕感杜蕢規平公之事將入言於府主請罷宴若不可則請徹樂卒事而同列之士惡我者嗤鄙之詞充牣於聽謂我樵夫農叟之智也好我者頻戚而相誨曰愼無以方枘施圓鑿自取辱焉諄諄然如不能僕懦夫也因是而自悔及其宴也太庖具酒車傾鄭衛之女列於賓席之末俳優侏儒設於公堂之下晝日不足繼之以燭使膳夫�來酌曰曠飲斯必當見輿曳之無算又焉得終其詞哉使我不言適其宜也今者追想韋湖南猶孔門之訓其他則吾不知因縱言之以報公理示之議當矣又何以規議旣成客或謂佑甫曰韋湖南魏江西二觀察頗嘗知其風味公直簡諒魏則先之飾情彊仁韋之志也今吾子之論無乃剝魏而附韋乎且子魏之上介也論議不隱恐非春秋內魯故宋之義盍辯焉佑甫應之曰噫寧以他規我是論也吾復之熟之有日矣韋湖南之晉飾情彊仁誠如來議禮不云乎先王制禮賢者俯而就之不肖者企而及之子張曰先王制禮不敢不至焉韋氏之喪朋友縱不由衷亦與夫二者之義合矣吾𨿽欲不與其可得哉至於故府公魏尙書公直簡諒淸身敬職郡人戴於下朝聽滿於上狼藉甚盛豈造次之所盡哉但於邢副使之喪若忍悲而就宴可謂哀樂失其節乃左氏傳所載樂祁告人曰君與叔孫其皆死乎及子招樂憂謂也若情不至焉率而爲宴則禮經所謂直情而徑行者吾𨿽欲勿議又不可得也且吾之所論者因公理所著喪朋友議故縱言及之非敢定二觀察之褒貶湖南吾取節焉而已矣來議又以吾嘗爲魏公使介今玆著論異於春秋隱魯故宋者玆又近而非中也僕才𨿽不腆中臺之劇曹郎且兼柱下史有名於著定矣受命爲尙書介彌縫潤色之職事安可見責以敬故君之祀嗚呼晉悼公魏絳之君也絳戮悼公之弟韓厥趙宣之所任也厥戮宣子之僕及其終也悼公謝魏絳曰無重寡人之過宣子曰可賀我矣而絳厥無罪焉豈當不愼重公平之世論議之與刑罰當豈異哉子何見過深也自漢徐孺子於故舉主之喪徒步千里而行一祭厚則厚矣其於傳繼非可也歷代莫之非也近日張荊州九齡又刻石而美之於是後來之受舉爲參佐者報恩之分住往過當或撓我王憲捨其親戚之罪負舉其不令子孫以竊名位背公死黨玆或近之時論從而與之通人又不救遂往而不返徐生徐生得非失中之履霜也常積憤懣因而書之

臣友論

李徳裕君之擇臣士之擇友當以气志爲先患難爲急漢髙以周勃可任大事又曰安劉氏者必勃也文帝戒太子曰卽有緩急亞夫眞可任將兵此皆得於气志之間而後知可以托孤寄命矣何者人君不能無緩急士君子未嘗免於憂患故漢髙知周勃可托文帝識亞夫可任信陵降志於朱亥爰盎不拒於劇孟且夫周文有閎夭而禦侮宣孟以彌明而免難孔聖得仲由而不聞惡言宋祖失穆卿而謂人輕我則擇臣求友得不先於此乎太倉令淳於公嘆生子不生男緩急非有益也女緹縈自傷乃上書贖父罪詩曰鶺鴒在原兄弟急難父子兄弟未�不以赴急難爲仁孝況朋友之際本以義合貴盛則相須以力憂患而不拯其危自保榮華坐觀顚覆可不痛哉昔衛靑之衰也故人多事冠軍而任安不去吳章之敗也門人更名他師而幼孺自效此所以可貴也善人良士祇可以淡水相成虛舟相值聞其患也則策足先去曰見幾而作不俟終日知其危也則奉身而退曰旣明且哲以保其身世之人如是曷若識劇孟朱亥哉

答李秀才書

韓愈愈白故友李觀元賓十年之前示愈別吳中故人詩六章其首章則吾子也盛有所稱引元賓行峻潔淸其中狹隘不能包容於尋常人不肯苟有論說因究其所以於是知吾子非庸眾人時吾子在吳中其後愈出在外無因緣相見元賓旣歿其文益可貴重思元賓而不見見元賓之所與者則如元賓焉今者辱惠書及文章觀其姓名元賓之聲容恍若相接讀其文辭見元賓之知人交道之不污甚矣子之心有似於吾元賓也子之言以愈所爲不違孔子不以琢雕爲工將相從於此愈敢自愛其道而以辭讓爲事乎然愈之所志於古者不惟其辭之好好其道焉爾讀吾子之辭而得其所用心將復有深於是者與吾子樂之況其外之文乎柳州刺史柳君宗元墓志銘照謝疊山節本

前人其召至京師而復爲刺史也中山劉夢得禹錫亦在遣中當詣播州子厚泣曰播州非人所居而夢得親在堂吾不忍夢得之窮無辭以白其大人且萬無母子俱往理請於朝將拜疏願以柳易播𨿽重得罪死不恨遇有以夢得事白上者夢得於是攺刺連州嗚呼士窮乃見節義今夫平居里巷相慕悅酒食遊戲相徵逐詡詡彊笑語以相取下握手出肺肝相示指天日涕泣誓生死不相背負眞若可信一旦臨小利害僅如毛髮比反眼若不相識落陷�不一引手救反擠之又下石焉者皆是也此宜禽獸所不忍爲而其人自視以爲得計聞子厚之風亦可以少愧矣子厚前時少年勇於爲人不自貴重顧藉謂功業可立就故坐廢退旣退又無相知有气力得位者推挽故卒死於窮裔才不爲世用道不行於時也使子厚在臺省時自持其身已能如司馬刺史時亦不自斥斥時有人力能舉之且必復用不窮然子厚斥不久窮不極𨿽有出於人其文學辭章必不能自力以致必傳於後如今無疑也𨿽使子厚得所願爲將相於一時以彼易此孰得孰失必有能辧之者

與崔羣書

前人自足下離東都凡兩度枉問尋承已達宣州主人仁賢同列皆君子𨿽抱羈旅之念亦且可以度日無入而不自得樂天知命者固前修之所以禦外物者也況足下度越此等百千輩豈以出處近遠累其靈臺耶宣州𨿽稱淸涼髙爽然皆大江之南風土不並於北將息之道當先理其心心閒無事然後外患不入風气所宜可以審備小小者亦當自不至矣足下之賢𨿽在窮約猶能不攺其樂況地至近官榮祿厚親愛盡在左右者耶所以如此云云者以爲足下賢者宜在上位托於幕府則不爲得其所是以及之乃相親重之道耳非所以待足下者也僕自少至今從事於往還朋友間一十七年矣日月不爲不久所與交往相識者千百人非不多其相與如骨肉兄弟者亦且不少或以事同或以藝取或慕其一善或以其久故或初不甚知而與之已密其後無大惡因不復決捨或其人𨿽不皆入於善而於己已厚𨿽欲悔之不可凡諸淺者固不足道深者止如此至於心所仰服考之言行而無瑕尢窺之閫奧而不見畛域明白淳粹輝光日新者惟我崔君一人僕愚陋無所知曉然聖人之書無所不讀其精粗巨細出入明晦𨿽不盡識抑不可謂不涉其流者也以此而推之以此而度之誠知足下出羣拔萃無謂僕何從而得之也與足下情義寧須言而後自明耶所以言者懼足下以爲吾所與深者多不置白黑於胸中耳旣謂能粗知足下而復懼足下之不我知亦過也比亦有人說足下誠盡善盡美抑猶有可疑者僕謂之曰何疑疑者曰君子當有所好惡好惡不可不明如淸河者人無賢愚無不說其善服其爲人以是而疑之耳僕應之曰鳳皇芝艸賢愚皆以爲美瑞靑天白日奴隸亦知其淸明譬之食物至於遐方異味則有嗜者有不嗜者至於稻也粱也膾也炙也豈聞有不嗜者哉疑者乃解解不解於吾崔君無所損益也自古賢者少不肖者多自省事已來又見賢者恆不遇不賢者比肩靑紫賢者恆無以自存不賢者志滿气得賢者𨿽得卑位則旋而死不賢者或至眉壽不知造物者意竟如何無乃所好惡與人異心哉又不知無乃都不省記任其死生壽夭耶未可知也人固有薄卿相之官千乘之位而甘陋巷菜羹者同是人也猶有好惡如此之異者況天之與人當必異其所好惡無疑也合於天而乖於人何害況又時有兼得者耶崔君崔君無怠無怠僕無以自全活從一官於此轉困窮甚思自放於伊潁之上當亦終得之近者尢衰憊左車第二牙無故動搖脫去目視昏花尋常間便不分人顏色兩鬢半白頭髮五分亦白其一須亦有一莖兩莖白者僕家不幸諸父諸兄皆康彊早世如僕者又可以圖於久長哉以此忽忽思與足下相見一道其懷小兒女滿前能不顧念足下何由得歸北來僕不樂江南官滿便終老嵩下足下可相就僕不可去矣珍重自愛愼飲食少思慮惟此之望愈再拜

與微之書

白居易四月十一日夜樂天白微之不見足下面已三年矣況以膠漆之心置於胡越之身進不得相合退不能相忘牽率乖隔各欲白首微之微之如何如何天實爲之謂之柰何僕初到潯陽時有熊孺登來得足下前年病甚時一札上報病狀次序病心終論平生交分且云危惙之際不暇及他惟收數帙文章封題其上曰他日送達白二十二郎便請以待盡悲哉微之於我也其若是乎又觀所寄聞僕左降詩云殘燈無焰影幢幢此夕聞君謫九江垂死病中驚起坐暗風吹雨入寒�此句他人尙不可聞況僕心哉至今每吟猶惻惻耳且置是事略敍近懷僕自到九江已涉三載形骸且健方寸甚安下及家人幸皆無恙長兄去夏自徐州至有諸院孤幼弟妹六七人提挈同來頃所牽念者今悉致在目前得同寒暖饑飽此一泰也江州風候稍涼地少瘴癘乃蛇虺蚊蚋𨿽有甚稀湓魚頗肥江酒甚美其餘食物多類北地僕門內之口𨿽不少司馬之俸𨿽不多量入儉用亦可自給身衣口食且免求人此二泰也僕去年秋始遊廬山到東西二林間香鑪峯下見雲水泉石勝絕第一愛不能捨因置艸堂堂前喬松十數株修竹千餘竿靑蘿爲墻垣白石爲橋道流水周於舍下飛泉落於檐間紅橊白蓮羅生池砌大抵若是不能殫記每一獨往動彌旬日平生所好者盡在其中不惟忘歸可以終老此三泰也計足下久不能得僕書必加憂望今故錄三泰以先奉報其餘事況條寫如後云云微之微之作此書夜正在艸堂中山�下信手把筆隨意亂書封題之時不覺欲曙舉頭但見山僧一兩人或坐或睡又聞山猿谷鳥哀鳴啾啾平生故人去我萬里瞥然陳念此際暫生余習所牽便成三韻云憶昔封書與君夜金鑾殿後欲明天今夜封書在何處廬山庵裏曉燈前籠鳥檻猿俱未死人間相見是何年微之微之此夕此心君知之乎居易頓首

畱別知己序

宋向敏中古者無患身不立患道之不彰偉哉達士之格言人倫之妙端也敏中始學於六經舊史氏見砥名勵行濟時於有道者則臨文慨慕景遺範而耿光見竊榮冒進致身於非據者則執捲窮微想前事而太息頃歲�侍立於先人謂予曰矜功者弗立僥望者勿成無徇俗以彊媒苟名而自是三省前訓克荷靡忘曁予忝官聿來南夏終朝若勵臨事且繁總地千里成賦百萬編民剛勁庶務稠雜約乎風土陋豫章之奧壤比其井制越金陵之上邦布術懵從繩之理化民無偃艸之謠迅速周天疊換四稔忽奉宸詔俾歸闕庭駕言於邁中心郁然同年執友通才巨儒咸貺以序文歌詩送別者多矣其間探味述作希閱詞旨大約以踐淸華居近密名器偉重組紱超峻爲進身之望也激揚之意𨿽知己之虛談潤色之詞復文士之恆態豈若出直言以誡之垂有益以諭之使敏中於太平之朝彰其道成其業去邪助正嫉惡揚善移風以變俗悛僞以復古則可矣將逮於竊榮冒進之輩豈可得乎況吾性甚拙揣心愈��以居人臣之位握刑賞之柄煥耀當世賁飾後昆者宜乎富於道徳飽於忠鯁求於至理盡於至公然後不求名而名自彰也不竊榮而榮自至也設不能量力以再思約己以務進逐本徇末爭利忘義心爲�螫面作狐貍縱峨冠鳴佩左金右玉上倚千尋一去九萬躡迹於賢人君子之右者復不愧歟願言故交勉樹令徳俟他日將前言以辧釋之則知敏中平生之志有在矣

張子野墓志銘

歐陽修吾友張子野旣亡之二年其弟充以書來請曰吾兄之喪將以今年三月某日葬於開封不可以不銘銘之莫如子宜嗚呼予𨿽不能銘然樂道天下之善以傳焉況若吾子野者非獨其善可銘又有平生之舊朋友之恩與其可哀者皆宜見於予文宜其來請於予也初天聖九年予爲西京畱守推官是時陳郡謝希深南陽張堯夫與吾子野尙皆無恙於時一府之士皆魁傑賢豪日相往來飲酒歡呼上下角逐爭相先後以爲笑樂而堯夫子野退然其間不動聲色眾皆指爲長者予時尙少心壯志得以爲洛陽東西之衝賢豪所聚者多爲適然耳其後去洛來京師南走夷陵並江漢其行萬三四千里山砠水�窮居獨遊思從曩人邈不可得然𨿽洛人至今皆以謂無如向時之盛然後知世之賢豪不常聚而交遊之難得爲可惜也初在洛時已哭堯夫而銘之其後六年又哭希深而銘之今又哭吾子野而銘於是又知非徒相得之難而善人君子欲使幸而久在於世亦不可得嗚呼可哀也已子野之世曰贈太子太師諱某曾祖也宣徽北院使樞密副使累贈尙書令諱遜皇祖也尙書比部郎中諱敏中皇考也曾祖妣李氏隴西郡夫人祖妣宋氏昭化郡夫人孝章皇后之妹也妣李氏永安縣太君子野家聯後姻世久貴仕而被服操履甚於寒儒好學自力善筆札天聖二年舉進士歷漢陽軍司理參軍開封府咸平主簿河南法曹參軍王文康公錢思公謝希深與今參知政事宋公咸薦其能攺著作佐郎監鄭州酒稅知閬州閬中縣就拜祕書丞秩滿知亳州鹿邑縣寶元二年二月丁未以疾卒於官享年四十有八子伸郊社掌坐次從次幼未名女五人一適人矣妻劉氏長安縣君子野爲人外𨿽愉怡中自刻苦遇人渾渾不見圭角而志守端直臨事果決平居酒半脫冠垂頭童然禿且白矣予固已悲其早衰而遂止於此豈其中亦有不自得者耶子野諱先其上世博州髙堂人自曾祖已來家京師而葬開府今爲開封人也銘曰嗟夫子野質厚材良孰屯其亨孰短其長豈其中有不自得而外物有以戕開封之原新裏之鄕三世於此其歸其藏

友箴

司馬光余何遊乎余將遊聖人之門仁人之裏非聖不師非仁不友可乎未可不若遊眾人之場聞善而遷觀過而攺

同學一首別子固

王安石江之南有賢人焉字子固非今所謂賢人者予慕而友之淮之南有賢人焉字正之非今所謂賢人者予慕而友之二賢人者足未�相過也口未�相語也辭幣未�相接也其師若友豈盡同哉予考其言行其不相似者何其少也曰學聖人而已矣學聖人則其師若友必學聖人者聖人之言行豈有二哉其相似也適然予在淮南爲正之道子固正之不予疑也還江南爲子固道正之子固亦以爲然予又知所謂賢人者旣相似又相信不疑也子固作懷友一首遺予其大略欲相扳以至乎中庸而後已正之蓋亦�云爾夫安驅徐行中庸之庭而造於其堂捨二賢人者而誰哉予昔非敢自必其有至也亦願從事於左右焉爾輔而進之其可也噫官有守私有系會合不可以常也作同學一首別子固以相警且相慰云

答楊忱書

前人承賜書屈欲交之不知其爲懼與愧也已又喜焉聞君子者仁義塞其中澤於面浹於背謀於四體而出於言惟志仁義者察而識之耳然尙有其貌濟其言匱其言濟其實匱者非天下之至察何與焉某嘗竊觀古之君子所以自爲者顧而自忖其中則欿然又思昔者得見於足下甫數刻爾就使其中有絕於眾人者亦未嘗得與足下言也足下何愛而欲交之邪或者焯然察其有似邪夫顧而自忖其中則欿然其爲貌言也乃有以召君子之愛宜乎不知其爲懼與愧也然而足下自許不妄交則其交之固宜相切以義以就其材則某也甚有賴其爲言也可以已邪

懷知賦

張耒嗟餘生之苦艱涉世故而多違坌羣嘲而眾侮獨孑孑其從誰嗟若人之好修外洵直而中奇挈予手而指津謂余車之不迷遵常度以夷行正六轡而安馳嗟終日而無禽曰固然而曷疑惟言動之合符若方圓於矩規振髙言於皇極流余麗於奇辭沃道徳以相酬心厭滿而忘饑愛日月而畏別卒悠遠而多懷跂余望兮莫瞻將駕言其從之何出門之多難頓我馬以嗟咨山叢叢而造天車欲進而畏摧臨江湖以浮舟蛟龍郁其揚鬐路幽迥而莫通心郁塞而增悲贈瓊瑤以致情恐所托之吾欺惟至技之難投或舉世而莫知儻一遇而見明蓋至樂之無儷彼取捨之迷方或骨肉而相遺苟我心之不察𨿽至愛而何施故烈士之報知己或殺身而不辭豈以生而易名誠內激而忘私風蕭蕭以戒秋蟬嘒嘒而鳴悲白露漙兮夕涼庭木颯其先衰羈我馬於東周蓋三歲其於玆老駸駸而來逼心鬱鬱而不夷顧所樂之莫徙托宵寐兮庶幾酌尊酒以忘憂寫我心兮陳詩

告友文

王回古之言天下達道者曰君臣也父子也夫婦也兄弟也朋友也五者各以其義行而人倫立其義廢則人倫亦從而亡矣然而父子兄弟之親天性之自然者也夫婦之合以人情而然者也君臣之從以眾心而然者也是𨿽欲自廢而理勢持之何能斬也惟朋友者舉天下之人莫不可同亦舉天下之人莫不可異同異在我則義安所卒歸乎是其漸廢之所繇也君之於臣也父之於子也夫之於婦也兄之於弟也過且惡必亂敗其國家國家敗而皆受其難被其名而終身不可辭也故其爲上者不敢不誨爲下者不敢不諫世治道行則人能循義而自得世衰道微則人猶顧義而自全間有不若則亦無害於眾焉耳此所謂理勢持之𨿽百代可知也親非天性也合非人情也從非眾心也羣而同別而異有善不足與榮有惡不足與辱大道之行公於義者可至焉下斯而言其能及者鮮矣是以聖人崇之以列於君臣父子夫婦兄弟而壹爲達道也聖人旣沒而其義益廢於今則亡矣夫人有四肢所以成身一體不備則謂之廢疾而人倫缺焉何以爲世嗚呼處今之時而望古之道難矣姑求其肯告吾過也而樂聞其過者與之乎

跋胡文定公與呂尙書帖節

朱熹朋友之交責善所以盡吾誠取善所以益吾徳非以相爲賜也然各盡其道而無所苟焉則麗澤之益自有不能已者讀此帖使人凜然起敬若嚴師畏友之在其左右前後也嗚呼是數君子者其可謂盡朋友之道而無所苟矣

答余占之

前人熹比亦粗遣但老衰殊甚疾病益侵仇怨交攻益未知所稅駕也今年絕無朋友相過近日方有至者只一二輩猶未有害若多則恐生事矣無由會面遠書不能盡懷不知冬間能枉路一顧否

求友賦答袁養直

元趙孟俯思古人之不可見兮心鬱結而不舒登髙丘而遠望兮獨嘆慨乎增歔波洋洋其泛濫兮欲濟而無航膏吾車而孤往兮山郁乎其蒼蒼四顧�其寂寥兮思蹇產而不鑠采眾芳以自娛兮聊假日以愉樂搴長洲之芙容兮大澤之蘭�擷江蘺之秀穎兮結秋蘭以爲佩世俗方尙同兮余獨異乎今之人謂蘭�爲不芳兮蛾眉枉之以善淫眾不可以戶說兮歷年歲而覯閔變心以從俗兮而吾又不忍徯朝陽之鳴鳳兮企空谷之白駒何駑駘之眾多兮鷃雀紛其瞿瞿寧饑渴以需時兮恥屬饜乎腥腐古道久其弗繼兮吾惕焉爲此懼何美人之好修兮獨與余其同心懷余以厚徳兮遺余以好音世固有同居而不察兮何千里而能同亂浙江之滔滔兮涉遠道以相從覿淸揚之信美兮懷盛年而莫當子濯足於東海兮晞發乎扶桑吸沆瀣以爲飲兮餐朝霞以爲糧被列星之粲爛兮抱明月之夜光駕靑雲而髙馳兮鳴和鸞之鏘鏘擾蒼龍使挾輈兮服白虎以驅不祥願發軔其勿亟兮聊弭節而抑志指黃昏以爲期兮夫孰遠而弗至亂曰鹿鳴呦呦猶求友兮曾謂斯人不如物之知兮獨行無儔吾將與子爲類兮

思友賦

塗幾步平原之春雨搴綠陰以成幄懷美人於山丘悵音書之寥邈時也光風泛叢綠水揚波女條桑而侶行男負薪而載歌靄靄幽谷娟娟薜蘿良朋不來流光蹉跎慨嘉樹之生仁將遺余以秋實孰伊人之靈哲不反求而有獲屏葩華之浮辭奉溫恭之明式儻精微之可期庶永保乎貞吉

思友賦

明夏邦謨何繁思之糾結兮中悶瞀以罔休晝屢餐而調饑兮寧膳餼之匪羞夢雜糅以恍惘兮曼旅夜之悠悠息壅翳其煩促兮心震蕩而若浮气鬱鬱以塡臆兮淚熒熒而漲眸志沈抑而慊慊兮魂離散而難收罹顚躓以厄窮兮玆遷逐子海陬哀蕪城之卑濕兮古濞廣之所都形孑孑而窘束兮竊滯此其窮途覽芳菲之變化兮恆感物以增愁獸求曹而躑躅兮鳥失侶而啁啾矧離索之淒惻兮顧寂寥而無儔謇廓落而冥寞兮阻容與以優遊極兄弟於四海兮偉曠士之徽猷人固各有所志兮焉深淺其相侔豈不語洽而貌澤兮惟知心之難求慨仲身之多颣兮得鮑叔而攄幽僑札相感於傾蓋兮或獻紵而縞酬仰尼父之禮瑗使兮慕贈處於回由世重陳雷之懿行兮況以膠漆之相投王貢出以類聚兮慶廉義以爲疇古固惇斯軌躅兮余於是之敢偸伐木興刺於鳥鳴兮谷風以棄予爲仇張陳隙以反目兮蕭朱卒判然其相矛悲夫人之昧昧兮胡纖介而成就喟斷金之日遠兮懼麗澤之皆流時矯首以遙望兮渺云木之相樛敻山川之蔽虧兮邈傳置之迥修月輝輝而照夜兮霜稜稜以驚秋風蕭蕭而振樹兮雨汨汨以沈丘情縹緲以怏悒兮然侘傺而夷猶懷孤憤以紆郁兮邅回腸而優柔嗟百歲之易邁兮胡歡寡而多憂當其羣嬉而愉樂兮寧知愁苦而淹畱欲剪迹而橫逝兮非弱質之勝耰欲蕩志以怡悅兮畏淫肆之爲尢固自厲其不豫兮惟靜默之相攸庶尙友於古人兮考往則以臧謀

策問

鍾惺問朋友列達道爲五而又皆居其會以爲用乃所云不信乎友不獲乎上似獨與君臣相關何也詩言求友何至遂云神之聽之終和且平非以其信歟觀古交道有異常情夫旣云知我矣何不舉以自代已不相能矣何知其必薦己厥何以戮僕向何以不謝河曲折趙穿之躁矣穿出而身與俱出胡以不幸其敗伐蜀駁司馬錯之�矣錯未行而已先行何以不忌其成乃至生臣死臣覆楚復楚立孤死難何不同若是然皆面相質而預言之初終不爽信矣於和平何居夫信友獲上旣合爲一而詩所云得罪乎天子怨及朋友似又分而二之今君臣朋友之際其難猶未至是夫亦有所不能自信而信於上者而未可謂獲上之難乎是宜深自反也故信之說願諸士索言之人與人相與也𨿽君臣父子夫婦兄弟中亦何�無朋友哉然必專立朋友之名與數者而五何也�試思之人於數者之人蓋有偶然不相接之時而又不能不別有所接別有所接而若不相識相識而不相關則人生之趣至此時而幾乎盡孰使之幾盡而復生者其朋友之交乎按其迹但若舉數者外所不能收拾無所隸屬間剩浮逸之人委以爲歸而受其所有餘究其用又若舉數者中所不能與共不可相分泮渙虧缺之事待以爲繼而周其所不足則𨿽欲不專立朋友之名與數者而五不可得也伐木之詩言求友不過飲食歌舞之事精感幽通至於神之聽之終和且平朋友之道孚格神明而況於人乎何者信故也孔子曰不信乎朋友不獲乎上似獨觀友道於君臣之際者愚生知之矣蓋此中流品所聚相引相推而君臣之道藉朋友以與立名利所生相引相推而朋友之道至君臣而易衰盛衰之際疑信所感上與下得失之關也夫五倫惟朋友曰交是必有所以交者故其時之師濟無論也𨿽亂朝險世苟其气類相求必有所不可解者人之聖賢無論也𨿽偏人奇士苟其肝膽相照必有所不忍負者其志同道合無論也𨿽分途異趣苟其才情相慕必有所不能捨者其永好久要無論也𨿽中乖晚隙苟其風期相賞必有所不能忘者管仲之於鮑叔其知我至比於父母仲且死君問鮑叔牙何如仲不答知叔之工於知人而拙於自運也仲舉叔是�國且�叔也曹參之於蕭何已不相能矣何且死人疑誰代何者參知其必薦己知何之急於公家而緩於私嫌也何捨參非負參乃負國也宣子舉韓厥厥戮其僕惟宣子之僕是以戮之非其人僕未易戮也祁奚脫叔向於死惟祁奚故向可不往謝非其人不謝不可也河曲之役穿欲戰盾不欲戰矣穿出而舉俱出曰秦獲穿也獲一卿矣何以不幸其敗國之敗其可幸乎伐蜀之議錯曰可儀曰不可錯未行而先行至城闕邑裏皆儀手置何以不忌其成國之成其可忌乎管仲召忽之事糾也一曰子爲生臣一曰子爲死臣伍員申胥之別於楚也一曰我必覆楚一曰我必復楚程嬰公孫杵臼之在趙氏也一曰立孤難子爲其難一曰死易我爲其易者豫道之不虞其泄分任之不必相侵各擇其志所欲爲所不欲爲其力所能爲所不能爲其地其時所得爲所不得爲而卒皆無不爲何其信也是其意皆起於國家不起於私交卽眞爲私交而原不爲勢利愚以爲眞有爲私交不爲勢利之心則𨿽不盡爲國家皆可以自信而不見疑於上不見疑於上者獲上之道也今天下無人而非友也無地而非交也反而思之有生不用其言死而流涕如孔明之於費禕者乎有其友已死不惜身爲優伶表其身之廉以振其子之困若優孟之於叔敖者乎有其人已降敵旣與之友不廢交情賦詩錄別如蘇武之於李陵者乎有旣以名節相友窺其人熱中榮利而割席規之如管寧之於華歆者乎有受其恩禮終不可屈而終報之旣已報之而又以死脫之於厄如關壯繆之於曹公者乎有當人彊盛能亢異同旣睹衰危反生憫惻望屋奔亡具舟相待如王江州之於王應者乎有廢其人使之咄咄書空而猶稱其有徳有言如桓溫之於殷浩者乎有旣相仇殺遇有興會輒而相思如王忱之於王恭者乎有素負時名與之友善功隳名敗上書相理寧與同罪如杜甫之於房管者乎有以黨友牽竄念其親老以近易遠如柳宗元之於劉夢得者乎之數者惟武侯關公爲國家居多其餘則皆爲友耳要其眼底曠而不卑其胸中皆特達髙遠而不沾滯其情皆眞至而無飾其肝腸皆熱舉止皆快而不悶其識力皆專定途皆直遂而無依傍無紆回𨿽不必盡爲國家而用其道皆可以獲上何者信故也孔子以信友獲上爲一而詩則曰云不可使得罪於天子亦云可使怨及朋友又似分而爲二今君臣朋友之間其難未至是也聖天子深心慧眼無所事事而髙其視聽誠有怨及朋友其人者聖天子必不以爲不可使而罪之愚觀今之交道得無有不能自信而輕且疑於上者乎請以眞心反之蹊徑破可也不破可也而人才不可不惜眞有惜人才之心無蹊徑可破矣意見化可也不化可也而國是不可不定眞有定國是之心無意見可化矣嫌疑忘可也不忘可也而國體不可不存眞有存國體之心無嫌疑可忘矣議論省可也不省可也而職業不可以不修眞有修職業之心無議論可省矣夫眞心爲朋友可以取信於上而況眞心爲國家乎夫有初乖而終豫者廉藺也寇賈也有相反而相成者房杜也姚宋也司馬光蘇軾也有進而爭退而如故者韓範諸公也凡此皆不害爲和平卽不盡和平而不害爲眞心眞心之謂信信故不得輕且疑之而卒收獲上之效今使深心慧眼無所事事之聖天子視聽於上謂此屬憧憧往往不起於國家而起於私交且不以爲起於私交而起於名位𨿽風偃波流之中不無特立之人水落石見之後不無徐定之日上且以爲天下盡如是而長此不反則舉君臣朋友之間遂無一可信者而天下之事殆不忍言之矣

朋友箴

舒芬道同爲朋誌異爲友異以義合同以敬久善則相稱過則相規人道之立此實綱維君子貴信死生無悔亦或千里神交心會小人反復須防不仁民亦有言白頭如新

朋友箴

李汝桂五倫有友紀綱此道毋比淫朋自淪不肖所貴誠交豈徒笑貌直諒多聞同聲感召相規相勸莫忘久要一鄕一國隨寓聚樂蚤夜羹墻堯舜是效是又論世尙友先覺

朋友部藝文二詩

小雅伐木三章

此燕朋友故舊之樂歌伐木丁丁鳥鳴嚶嚶出自幽谷遷於喬木嚶其鳴矣求其友聲相彼鳥矣猶求友聲矧伊人矣不求友生神之聽之終和且平興也

伐木許許釃酒有藇旣有肥羜以速諸父寧適不來微我弗顧於粲灑埽陳饋八簋旣有肥牡以速諸舅寧適不來微我有咎伐木於阪釃酒有衍豆有踐兄弟無遠民之失徳幹餱以愆有酒醑我無酒酤我坎坎鼓我蹲蹲舞我迨我暇矣飲此湑矣

谷風三章

此朋友相怨之詩習習谷風維風及雨將恐將懼維予與女將安將樂女轉棄予興也

習習谷風維風及頹將恐將懼置予於懷將安將樂棄予如遺習習谷風維山崔嵬無艸不死無木不萎忘我大徳思我小怨

越謠歌

風土記曰越俗性率朴初與人交有禮封土壇祭以犬雞祝曰君乘車我帶笠他日相逢下車揖君擔簦我跨馬他日相逢爲君下

河上歌

吳越春秋曰楚白喜奔吳吳王闔閭以爲大夫與謀國事吳大夫被離問子胥曰何見而信喜子胥曰吾之怨與喜同子不聞河上歌乎同病相憐同憂相救驚翔之鳥相隨而集瀨下之水因復俱流胡馬望北風而立越燕向日而熙誰不愛其所近悲其所思者乎

雜詩

晉張華逍遙遊春宮容與淥池阿白蘋開素葉朱艸茂丹華微風搖�若層波動芰荷榮彩曜中林流馨入綺羅王孫遊不歸修路邈以遐誰與玩遺芳佇立獨咨嗟

又荏苒日月運寒暑忽流易同好逝不存迢迢遠離析房櫳自來風戶庭無行迹蒹葭生�下蛛蝥网四壁懷思豈不隆感物重郁積遊雁比翼翔歸鴻知接翮來哉彼君子無愁徒自隔

擬庭中有奇樹

陸機歡友蘭時往迢迢匿音徽虞淵引絕景四節逝若飛芳艸久已茂佳人竟不歸躑躅遵林渚惠風入我懷感物戀所歡采此欲貽誰

擬明月皎夜光

前人歲暮涼風發昊天肅明明招搖西北指天漢東南傾朗月照閒房蟋蟀吟戶庭翻翻歸雁集嘒嘒寒蟬鳴疇昔同宴友翰飛戾髙冥服美攺聲聽居愉遺舊情織女無機杼大梁不架楹

思友人詩

曹攄密雲翳陽景霖潦淹庭除嚴霜雕翠艸寒風振纖枯凜凜天气淸落落卉木�感時歌蟋蟀思賢詠白駒情隨元陰滯心與回�俱思心何所懷懷我歐陽子精義測神奧淸機發妙理自我別旬朔微言絕於耳褰裳不足難淸揚未可俟延首出階檐佇立增想似

贈摯仲治詩

杜育之子於歸言秣其駒矧乃斯人乃邁乃䢐𨿽非顯甫餞彼百壺𨿽非張仲將膾河魚人亦有言貴在同音𨿽曰翻飛曾未異林顧戀同枝增其慨心望爾不遐無金玉音

答龐參軍

陶潛龐爲衛軍參軍從江陵使上都過潯陽見贈衡門之下有琴有書載彈載詠爰得我娛豈無他好樂是幽居朝爲灌園夕偃蓬廬人之所寶尙或未珍不有同好雲胡以親我求良友實覯懷人歡心孔洽棟宇惟鄰伊餘懷人欣徳孜孜我有旨酒與汝樂之乃陳好言乃著新詩一日不見如何不思嘉遊未斁誓將離分送爾於路銜觴無欣依依舊楚邈邈西云之子之遠良話曷聞昔我云別倉庚載鳴今也遇之雪霰飄零大藩有命作使上京豈忘宴安王事靡寧慘慘寒日肅肅其風翩彼方舟容裔江中勗哉徵人在始思終敬玆良辰以保爾躬

示周續之祖企謝景夷三郎

前人負屙頹檐下終日無一欣藥石有時閒念我意中人相去不尋常道路邈何因周生述孔業祖謝響然臻道喪向千載今朝復斯聞馬隊非講肆校書亦已勤老夫有所愛思與爾爲鄰願言誨諸子從我潁水濱

憶費昶

梁吳均皎皎日將上獵獵起微風山沒淸波內帆在浮雲中直趣珠星北斜開碧海東故人若思我當念離根蓬

迎柳吳興道中

前人團團日西靡客念已蹉跎長風倒危葉輕練网寒波白雲光彩麗靑松意气多所言飽恩徳忘我北山蘿

傷友

前人可憐桂樹枝懷芳君不知摧折寒山裏遂死無人窺

從主移西州寓直齋內霖雨不晴懷郡中遊聚

何遜寓直慚虎賁沈迷豈職事祈祈寒枝動蒙蒙秋雨駛不見眼中人空想山南寺雙桐傍上長楊夾門植夙昔構良遊接膝同歡志東西忽爲阻向隅懷獨思颯颯履聲喧擾擾羣分異臥聞復雷響坐視重�祕欲寄一行書何解三秋意

寓居公廨懷何秀才

髙爽寄止鄰城闕徒然失遊聚臥聞雜沓路坐對空寂宇風扉乍開合粉蝶時翻舞若人不在玆煩憂何得愈

贈陰梁州

荀濟梁州刺史陰子春左遷濟作大詩贈之文傳時俗或稱於帝者帝曰个人𨿽有才亂俗好反不可用濟以不得志常懷悒怏二十餘載後以論佛法奔魏副尉西域返伏波南海還坎壈多構難郁怏少騰遷孰云功未立寧是契不全直爲逢迎寡良由聽受偏若人本髙絕芬馥邁蘭荃驅車趨折�匡坐酌涼泉洗幘豈虛唱席皮良信然羣醉嫉孤醒眾恐獨妍龍旗翻委郁鷁軸更回邅�勢終橫海鵬力會衝天昔余遇知己一面深千祀紆人重結襪辱徳逾過市詩酒悅風雲琴歌賞桃李淹畱漢水曲契闊渝川涘結綬惟貢公推名實鮑子徒然懷伏劍終無報國士髙懷不可忘劍意何能已已作金蘭契何言雲雨別咄嗟攺容鬢俄頃彌年歲海曲窮地表江源渺天際云泥已殊路暄涼詎同節柳絮亟如絲梅花屢成雪月落桂陰遠風起萱條結鶴舞想低昂�弦夢淸切聞君戍靈關瓜時猶未還數泛明月沼頻遊向日灣金碧應仿�輪鏡幾登攀復承西歸後將兵出湖口經過道路長往來日月久玉體何容歇金漿故應有陽臺可燕私章華堪置酒旣彈趙人瑟復擊秦人缶缶瑟多奇調秦趙饒姝妙得意在雙眸傾城猶一笑伯喈恩實早十柱夭終少歿等盛姬傷存同魏車照君子篤久要宿昔盛賓僚依依集鱗羽眷眷共枝條一朝限岐路萬里異波潮容儀𨿽眇眇夢想尙昭昭新人不相識故人詎相憶杳杳間山川迢迢阻音息各附靑雲遠詎假排虛力風月接歡宴酒醴承顏色安知慕儔者潺潺涕沾軾僕本不平人悲愁眉亦嚬年來空自老歲去不知春未能全體命於中欲問津五噫如適越十上似遊秦肌膚積霜露膂力倦風塵烏裘日日故白髮朝朝新人生感意气相知無富貴懷趙實廉頗思燕惟樂毅大選咆咻士廣募嫖姚尉映月比刀環瞻星看劍气郢路一迢遠長楸幾歔欷渤海水尙寬崦嵫日猶未丈夫志四海兒女多辭費待余濟濁河從君宿淸渭

寄徐陵

北周庾信故人倘思我及此平生時莫待山陽路空聞吹笛悲

寄王琳

前人玉關道路遠金陵信使�獨下千行淚開君萬里書

贈薛播州十四首

隋楊素北史曰素�以五言詩七百字贈播州刺史薛道衡詞气穎拔風韻秀上爲一時盛作未幾而卒道衡曰人之將死其言也善若是乎在昔天地閉品物屬屯蒙和平替王道哀怨結人風麟傷世已季龍戰道將窮亂流飛海若貫日引長虹干戈異革命揖讓非至公兩河定寶鼎八水域神州函關絕無路京洛化爲丘漳滏爾連沼涇渭余別流生郊滿戎馬涉路起風牛班荊疑莫遇贈縞竟無由五緯連珠聚千載濁河淸金亡潛虎質閏盡自蛙聲聖期伊旦暮天祿啟炎精霧生三日重星飛五老輕禋宗答上帝攺物創羣生道�𨿽已朗政故猶未新刳舟洹水濟結网大川濱出遊迎釣叟入夢訪幽人植林𨿽各樹開榮豈異春相逢一時泰共幸百年身有帛賁丘園生芻自幽谷塵芳金馬路瀾淸鳳池澳零露旣垂光淸風復流穆傾蓋如舊知彈冠豈新沐利心金各斷芬言蘭共馥自余歷端揆緝熙恧時彥及爾陪帷幄出納先天眷髙調發淸音縟藻流余絢或如彼金石歲暮無雕變余松待爾心爾筠畱我箭荏苒積歲時契闊同遊處閶闔旣趨朝承明還宴語上林陪羽獵甘泉待淸曙迎風含暑气飛雨淒寒序相顧惜光陰畱情共延佇滔滔彼江漢實爲南國紀作牧求明徳若人應斯美髙臥未褰帷飛聲已千里還望白雲天日暮秋風起峴山君儻遊淚落應無已漢陰政已成嶺表人猶�彈冠比方新還珠總如故楚人結去思越俗歌來暮陽烏尙歸飛別鶴還回顧君見南枝巢應思北風路北風吹故林秋聲不可聽雁飛窮海寒鶴唳霜臯淨含毫心未傳聞音路猶惟有孤城月徘徊獨臨映弔影余自憐安知我疲病養病願歸閒居榮在知足棲遲茂陵下優遊滄海曲古人情可見今人遵路躅荒居接野窮心物俱非俗桂樹芳叢生山幽竟何欲所欲棲一枝稟分丰諸己園樹避鳴蟬山梁遇雌雉野陰冒叢灌幽气含蘭芷悲哉暮秋別春艸復萋矣鳴琴久不聞屬聽空流水秋水魚遊日春樹鳥鳴時濠梁暮共往幽谷有相思千里悲無駕一見杳難期山河散瓊蕊庭樹下丹滋物華不相待歲暮有餘悲銜悲向南浦寒色黯沈沈風起洞庭險煙生云夢深獨飛時慕侶寡和乍孤音木落悲時暮時暮感離心離心多苦調詎假雍門琴

秋日贈王中捨

虞世基秦關望吳苑渭涘去江濆天漢星躔絕山川地角分百年變朝市千里異風雲雙鴛難可贈別鶴不相聞忽值從遊士玳簪光素履歡言悅鄭郊雪泣悲燕市契闊論談笑殷勤訪生死思君在一方無由同四美尺素乃云披投瓊慰久離雲開縟錦散霞照綠緹披相思嘆河廣相望阻天垂贈言方杜若握手代萱枝伊昔風期早金蘭信爲寶去來金馬門畱連鬥鷄道鷲嶺訪三禪商山追四皓勝地俱遊息披文遞論討虛薄官聯喬木遂同遷濯纓升博望闊步入崇賢髙軒照流水長劍聳秋蓮南風忽不競東海遂成田喧喧狹斜路隱隱平陵樹鳳闕曖西臨星橋耿南注五方多異俗四海皆行路士衡嗟苦辛徳璉傷流寓鞏洛重行行寓目盡傷情太行臨北絳函谷拒西京雀書圖久滅龍文鼎遂輕淩雲余構盡蒙汜曲池傾徘徊殊未極惆悵空云纓伊川忽會面畱連展言宴東西一背飛翻然成異縣哀哉人道促痛矣嗟埋玉嵇生顧影琴裴子飄風燭摧玆激水意頓此浮雲足棄置勿重陳難終惟此曲漢陽趙元淑薛縣雍門周淸文寧解病妙曲反增愁翳翳神逾伏懍懍歲方遒雙崤飛暗雨八水凍寒流蘭枯芳艸歇槐古憶前秋江幹不可望徒此嘆離憂

寒夜思友

唐王勃雲間徵思斷月下歸愁切鴻雁西南飛如何故人別

其二朝朝翠山下夜夜蒼江曲復此遙相思淸尊湛芳綠

贈祖三詠

王維蠨蛸掛虛牖蟋蟀鳴前除歲晏涼風至君子復何如髙館�無人離居不可道閒門寂已閉落日照秋艸𨿽有近音信千里阻河關中復客汝潁去年歸舊山結交二十載不得一日展貧病子旣深契闊余不淺仲秋𨿽未歸暮秋以爲期良會詎幾日終自長相思

傷懷贈故人

孟云卿稍稍晨鳥翔淅淅艸上霜人生早罹苦壽命恐不長二十學已成三十名不彰豈無同門友貴賤易中腸驅馬行萬里悠悠過帝鄕幸因弦歌末得上君子堂眾樂互喧奏獨予備笙簧坐中無知音安得神揚揚願因髙風起上感白日光

以詩代書答元丹丘

李白靑鳥海上來今朝發何處口銜云錦書與我忽飛去鳥去淩紫煙書畱綺�前開緘方一笑乃是故人傳故人深相勗憶我勞心曲離居在咸陽三見秦艸綠置書雙袂間引領不暫間長望杳難見浮雲橫遠山

讀諸葛武侯傳書懷贈崔少府叔封昆季

前人漢道昔云季羣英方戰爭霸圖各未立割據資豪英赤伏起頹運臥龍得孔明當其南陽時隴畝躬自耕魚水三顧合風雲四海生武侯立岷蜀壯志吞咸京何人先見許但有崔州平余亦艸間人頗懷拯物情晚途值子玉華發同衰榮托意在經濟結交爲弟兄毋令管與鮑千載獨知名

淮陰書懷寄王宗城

前人沙墩至梁苑二十五長亭大舶夾雙中流鵝鸛鳴雲天掃空碧川嶽涵餘淸飛鳧從西來適與佳興並眷言王喬舄婉孌故人情復此親懿會而增交道榮沿洄且不定飄忽悵䢐徵暝投淮陰宿欣得漂母迎鬥酒烹黃雞一餐感素誠予爲楚壯士不是魯諸生有徳必報之千金恥爲輕緬書羇孤意遠寄棹歌聲

重憶賀監

前人欲向江東去定將誰舉杯稽山無賀老卻棹酒船回

相逢行

韋應物二十登漢朝英聲邁今古適從東方來又欲謁明主猶酣新丰酒尙帶灞陵雨邂逅兩相逢別來問寒暑寧知白日晚暫向花間語忽聞長樂鐘走馬東西去

城中臥疾知閻薛二子屢從邑令飲因以贈之

前人車馬日蕭蕭胡不枉我廬方來從令飲臥病獨何如秋風起漢臯開戶望平蕪卽此稀音素焉知中密�渴者不思火寒者不求水人生羇寓時去就當如此猶希心異迹眷眷存終始

暮相思

前人朝出自不還暮歸花盡發豈無終日會惜此花間月空館忽相思微鐘坐來歇

春中憶元二

前人雨歇萬井春柔條已含綠徘徊洛陽陌惆悵杜陵曲遊絲正髙下啼鳥還斷續有酒今不同思君瑩如玉

夏夜憶盧嵩

前人藹藹髙館暮開軒滌煩襟不知湘雨來瀟灑在幽林炎月得涼夜芳樽誰與斟故人南北居累月間徽音人生無閒日歡會當在今反側候天旦層城苦沈沈

酬盧嵩秋夜見寄

前人喬木生夜涼月華滿前墀去君咫尺地勞君千里思素秉棲遁志況貽招隱詩坐見林木榮願赴滄洲期何能待歲晏攜手當此時

答李博士

前人休沐去人遠髙齋出林杪晴山多碧峯顥气凝秋曉端居喜良友枉使千里路緘書當夏時開緘時已度檐雛已飄揚荷露方蕭颯夢遠竹�幽行稀蘭徑合舊居共南北往來只如昨問君今爲誰日夕度淸洛

長安遇馮著

前人客從東方來衣上灞陵雨問客何爲來采山因買斧冥冥花正開揚揚燕新乳昨別今已春髮絲生幾縷

期盧嵩枉書稱日暮無車馬不赴以詩答

前人佳期不可失終願枉衡門南陌人猶度西林日未�庭前空倚杖花裏獨畱樽莫道無來駕知君有短轅

淮上喜會梁州故人

前人江漢曾爲客相逢每醉還浮雲一別後流水十年間歡笑情如舊蕭�鬢已斑何因不歸去淮上有秋山

贈李白

杜甫二年客東都所歷厭機巧野人對膻腥蔬食常不飽豈無靑精飯使我顏色好苦乏大藥資山林迹如掃李侯金閨彥脫身事幽討亦有梁宋遊相期拾瑤艸

夢李白

前人死別已吞聲生別常惻惻江南瘴癘地逐客無消息故人入我夢明我長相憶恐非平生魂路遠不可測魂來楓林靑魂返關塞黑君今在羅网何以有羽翼落月滿屋梁猶疑照顏色水深波浪闊無使蛟龍得

其二浮雲終日行遊子久不至三夜頻夢君情親見君意告歸常局促苦道來不易江湖多風波舟楫恐失墜出門搔白首苦負平生志冠蓋滿京華斯人獨��孰云网恢恢將老身反累千秋萬歲名寂寞身後事

寄岑嘉州

前人不見故人十年餘不道故人無素書願逢顏色關塞遠豈意出守江城居外江三峽且相接鬥酒新詩終自�謝朓每篇堪諷誦馮唐已老聽吹噓泊船秋夜經春艸伏枕靑楓限玉除眼前所寄選何物贈子云安雙鯉魚

寄韓諫議注

前人今我不樂思嶽陽身欲奮飛病在�美人娟娟隔秋水濯足洞庭望八荒鴻飛冥冥日月白靑楓葉赤天雨霜玉京羣帝集北斗或騎騏驎翳鳳皇芙蓉旌旗煙霧樂影動倒景搖瀟湘星宮之君醉瓊漿羽人稀少不在旁似聞昨者赤松子恐是漢代韓張良昔隨劉氏定長安帷幄未攺神慘傷國家成敗吾豈敢色難腥腐餐楓香周南畱滯古莫惜南極老人應壽昌美人何爲隔秋水焉得置之貢玉堂與李十二白同尋範十隱居

前人李侯有佳句往往似陰鏗余亦東蒙客憐君如弟兄醉眠秋共被攜手日同行更想幽期處還尋北郭生入門髙興發侍立小童淸落景聞寒杵屯云對古城向來吟橘頌誰欲討蒓羹不願論簪笏悠悠滄海情

贈衛八處士

前人人生不相見動如參與商今夕復何夕共此燈燭光少壯能幾時鬢髮各已蒼訪舊半爲鬼驚呼熱中腸焉知二十載重上君子堂昔別君未婚兒女忽成行怡然敬父執問我來何方問答未及已兒女羅酒漿夜雨剪春韭新炊間黃粱主稱會面難一舉累十觴十觴亦不醉感子故意長明日隔山嶽世事兩茫茫追酬故髙蜀州人日見寄

前人開文書帙中檢所遺忘因得故髙常侍適往居在成都時髙任蜀州刺史人日相憶見寄詩淚灑行間讀終篇末自枉詩已十餘年莫記存歿又六七年矣老病懷舊生意可知今海內忘形故人獨漢中王瑀與昭州敬使君超先在愛而不見情見乎辭大歷五年正月二十一日卻追酬髙公此作因寄王及敬弟自蒙蜀州人日作不意淸詩久零落今晨散帙眼忽開迸淚幽吟事如昨嗚呼壯士多慷慨合沓髙名動寥廓嘆我淒淒求友篇感時鬱鬱匡君略錦裏春光空爛熳瑤侍臣已冥寞瀟湘水國旁黿鼉鄠杜秋天失雕鶚東西南北更堪論白首扁舟病獨存遙拱北辰纏寇盜欲傾東海洗乾坤邊塞西蕃最充斥衣冠南渡多崩奔鼓瑟至今悲帝子曳裾何處覓王門文章曹植波瀾闊服食劉安徳業尊長笛誰能亂愁思昭州詞翰與招魂

贈髙式顏

前人昔別是何處相逢皆老夫故人還寂寞削迹共艱虞自失論文友空知賣酒壚平生飛動意見此不能無

冬日有懷李白

前人寂寞書齋裏終朝獨爾思更尋嘉樹傳不忘角弓詩裋褐風霜入還丹日月遲未應乘興去空有鹿門期

天末懷李白

前人涼風起天末君子意如何鴻雁幾時到江湖秋水多文章憎命達魑魅喜人過應共冤魂語投詩贈汨羅

寄髙適

前人楚隔乾坤遠難招病客魂詩名惟我共世事與誰論北闕更新主南星落故園定知相見日爛漫倒芳樽

寄賀蘭二銛

前人朝野歡娛後乾坤震蕩中相隨萬里日總作白頭翁歲晚仍分袂江邊更轉蓬勿云俱異域飲啄幾回同

寄髙三十五詹事

前人安穩髙詹事兵戈久索居時來知宦達歲晚莫情�天上多鴻雁池中足鯉魚相看過半百不寄一行書

赴靑城縣出成都府寄陶王二少尹

前人老被樊籠役貧嗟出入勞客情投異縣詩態憶吾曹東郭滄江合西山白雪髙文章差底病回首興滔滔

寄邛州崔錄事

前人邛州崔錄事聞在果園坊久待無消息終朝有底忙應愁江樹遠怯見野亭荒浩蕩風塵外誰知酒熟香

寄杜位

前人寒日經檐短窮猿失木悲峽中爲客恨江上憶君時天地身何往風塵病敢辭封書兩行淚沾灑裛新詩

奉寄李十五祕書文嶷

前人避暑云安縣秋風早下來暫畱魚復浦同過楚王臺猿鳥千崖窄江湖萬里開竹枝歌未好畫舸且遲回

其二行李千金贈衣冠八尺身飛騰知有策意度不無神班秩兼通貴公侯出異人元成負文采世業豈沈淪

重簡王明府

前人甲子西南異冬來只薄寒江云何夜靜蜀雨幾時干行李須相問窮愁豈自寬君聽鴻雁響恐致稻粱難

徐九少尹見過

前人晚景孤行僻行軍數騎來交新徒有喜禮厚愧無猜賞靜憐云竹忘歸步月臺何當看花蕊欲發照江梅

範二員外邈吳十侍禦郁特枉駕闕展待聊寄

此作

前人暫往比鄰去空聞二妙歸幽棲誠簡略衰白已光輝野外貧家遠村中好客稀論文或不愧重肯款柴扉

王竟酒髙亦同過共用寒字

前人臥病荒郊遠通行小徑難故人能領客攜酒重相看自愧無鮭菜空煩卸馬鞍移時勸山簡頭白恐風寒

九月一日過孟十二倉曹十四主簿

前人藜杖侵寒路蓬門啟曙煙力稀經樹歇老困撥書眠秋覺追隨盡來因孝友偏淸談見滋味爾輩可忘年

過客相尋

前人窮老眞無事江山已定居地幽忘盥櫛客至罷琴書掛壁移筐果呼兒問煮魚時聞系舟楫及此問吾廬

晚晴吳郎見過北捨

前人圃畦新雨潤愧子廢鉏來竹杖交頭拄柴扉隔徑開欲棲羣鳥亂未去小童催明日重陽酒相迎自潑醅

所思

前人鄭老身仍竄臺州信始傳爲農山澗曲臥病海云邊世已�儒素人猶乞酒錢徒勞望牛斗無計龍泉

不見

前人不見李生久佯狂眞可哀世人皆欲殺吾意獨憐才敏捷詩千首飄零酒一杯匡山讀書處頭白好歸來

逢唐興劉主簿弟

前人分手開元末連年絕尺書江山且相見戎馬未安居物外官人冷關中驛騎�輕舟下吳會主簿意何如

聞斛斯六官未歸

前人故人南郡去去索作碑錢本賣文爲活翻令室倒懸荊扉深蔓艸土銼冷�煙老罷休無賴歸來省醉眠

得廣州張判官叔卿書使還以詩代意

前人鄕關胡騎遠宇宙蜀城偏忽得炎州信遙從月峽傳云深驃騎幕夜隔孝廉船卻寄雙愁眼相思淚點懸

渝州候嚴六侍禦不到先下峽

前人聞道乘驄發沙邊待至今不知雲雨散虛費短長吟山帶烏蠻闊江連白帝深船經一柱觀畱眼共登臨

西閣三度期大昌嚴明府同宿不到

前人問子能來宿今疑索故要匣琴虛夜夜手板自朝朝金吼霜鐘徹花催蠟炬銷早鳧江檻底雙影謾飄颻

憑孟倉曹將書覓土婁舊莊

前人平居喪亂後不到洛陽岑爲歷雲山問無辭荊棘深北風黃葉下南浦白頭吟十載江湖客茫茫遲暮心

暮登西安寺鐘樓寄裴十迪

前人暮倚髙樓對雪峯僧來不語自鳴鐘孤城返照紅將斂近市浮煙翠且重多病獨愁常�寂故人相見未從容知君苦思緣詩瘦太向交遊萬事慵

寄常徵君

前人白水靑山空復春徵君晚節傍風塵楚妃堂上色殊眾海鶴�前鳴向人萬事糾紛猶絕粒一官羈絆實藏身開州入夏知涼冷不似云安毒熱新

所思自注云崔吏部漪

前人苦憶荊州醉司馬謫官樽酒定常開九江日落醒何處一柱觀頭眠幾回可憐懷抱向人盡欲問平安無使來故憑錦水將雙淚好過瞿塘灩澦堆

贈王二十四侍禦契四十韻

前人往往𨿽相見飄飄愧此身不關輕紱冕俱是避風塵一別星橋夜三移斗柄春敗亡非赤壁奔走爲黃巾子去何瀟灑余藏異隱淪書成無過雁衣故有懸鶉恐懼行裝數伶俜臥疾頻曉鶯工迸淚秋月解傷神會面嗟黧黑含淒話苦辛接輿還入楚王粲不歸秦錦裏殘丹花溪得釣綸消中祇自惜晚起索誰親伏柱聞周史乘槎有漢臣鴛鴻不易狎龍虎未宜馴客卽掛冠至交非傾蓋新由來意气合直取性情眞浪迹同生死無心恥賤貧偶然存蔗芊幸各對松筠粗飯依他日窮愁怪此辰女長裁褐穩男大卷書勻漰口江如練蠶崖雪似銀名園當翠巘野棹汲靑蘋屢喜王侯宅時邀江海人追隨不覺晚款曲動彌旬但使芝蘭秀何須棟宇鄰山陽無俗物鄭驛正畱賓出入並鞍馬光輝席珍重遊先主廟更歷少城闉石鏡通幽魄琴臺隱絳唇送終惟糞土結愛獨荊榛置酒髙林下觀棋積水濱區區甘累趼稍稍息勞筋网聚粘圓鯽絲繁煮細蒓長歌敲柳癭小睡�藤輪農月須知課田家敢忘勤浮生難去食良會惜淸晨列國兵戈暗今王徳教淳要聞除貐休作畫麒麟洗眼看輕薄虛懷任屈伸莫令膠漆地萬古重雷陳

移居公安敬贈衛大郎

前人衛侯不易得余病汝知之雅量涵髙遠淸襟照等夷平生感意气少小愛文辭河海由來合風雲若有期形容勞宇宙質朴謝軒墀自古幽人泣流年壯士悲水煙通徑艸秋露接園葵入邑豺狼鬥傷弓鳥雀饑白頭供宴語烏幾伴棲遲交態遭輕薄今朝豁所思

秦州見敕目薛三璩授司議郎畢四曜除監察

與二子有故遠喜遷官兼述索居凡三十韻

前人大雅何寥闊斯人尙典刑交期余潦倒材力爾精靈二子聲同日諸生困一經文章開穾奧遷擢潤朝廷舊好何由展新詩更憶聽別來頭並白相見眼終靑伊昔貧皆甚同憂歲不寧棲遑分半菽浩蕩逐流萍俗態猶猜忌妖氛遂杳冥獨�投漢閣俱議哭秦庭還蜀祗無補囚梁亦固�華夷相混合宇宙一膻腥帝力收三統天威總四溟舊都俄望幸淸廟肅惟馨雜種𨿽髙壘長驅甚建瓴焚香淑景殿漲水望云亭法駕初還日羣公若會星宮臣仍點染柱史正零丁官趨棲鳳朝回嘆聚螢喚人看騕裊不嫁惜娉婷掘劍知埋獄提刀見發硎侏儒應共飽漁父忌偏醒旅泊窮淸渭長吟望濁涇羽書還似急烽火未全停師老資殘寇戎生及近坰忠臣辭憤激烈士涕飄零上將盈邊鄙元勛溢鼎銘仰思調玉燭誰定握靑萍隴俗輕鸚鵡原情類鶺鴒秋風動關塞髙臥想儀形

答嚴大夫

賈至今夕秦天一雁來梧桐墜葉搗衣催思君獨步華亭月舊館秋陰生綠苔

長安逢故人

郎士元數年音信斷不意在長安馬上相逢久人中欲認難一官今懶道雙鬢竟羞看莫問生涯事只應持釣竿

酬裴十四

皇甫冉淮海各聯翩三年方一見素心終不易元發何須變舊國想平陵春山滿陽羨鄰雞莫遽唱共惜良夜燕

寄髙云

前人南徐風日好悵望毗陵道毗陵有故人一見恨無因獨戀靑山久惟令白髮新每嫌持手板時見著頭巾煙景臨寒食農桑接仲春家貧仍嗜酒生事今何有芳艸徧江南勞心憶手

贈史修文

沈千運故人隔千里會面非別期握手於此地當歡返成悲念離宛如昨俄已二十�疇昔皆少年別來發如絲不道舊姓名相逢知是誰曩遊盡騫翥與君仍布衣豈曰無其才命理應有時前路漸欲少不覺生涕洟

巴嶺答杜二見憶

嚴武臥向巴山落月時兩鄕千里夢相思可但步兵偏愛酒也知光祿最能詩江頭赤葉楓愁客籬外黃花菊對誰跂馬望君非一度冷猿秋雁不勝悲

酬別杜二

前人獨逢堯典日再睹漢官時未效風霜勁空�雨露滋夜鐘淸萬戶漏拂千旗並向殊庭謁俱承別館追斗城憐舊路渦水惜歸期峯樹還相伴江云更對垂試回滄海棹莫�敬亭詩祇是書應寄無忘酒共持但令心事在未肯鬢毛衰最悵巴山裏淸猿惱夢思

海上寄蕭立

前人朔風剪寒艸寒冰日夜結行行到瀛壖歸思生暮節驛樓見萬里延首望遼碣遠海入大荒平蕪際窮發舊國在夢想故人胡且越契闊阻風期荏苒成雨別海西望京口兩地各天末索居動經秋再笑知曷月目窮南云盡惟見飛鳥滅音塵未易得何由慰饑渴

擬古

顧況龍劍昔藏影送雄畱其雌人生阻歡會神物亦別離碧樹感秋落佳人無還期夜瑟爲君咽浮雲爲君滋愛而傷不見星漢徒參差

和李益

前人戚戚一西東十年今始同可憐風雨夜相對兩衰翁

贈盧綸

李益世故中年別餘生此會同卻將悲與病獨對朗陵翁

江上逢司空曙

李端共爾髫年故相逢萬里餘新春兩行淚故國一封書夏口帆初泊潯陽雁已�惟當執杯酒暫食漢江魚

宿淮憶司空文明

前人愁心一倍長離憂夜思千重戀舊遊秦地故人成遠夢楚天涼雨在孤舟諸溪近海潮皆應獨樹邊淮葉盡流別恨轉深何處寫前程惟有一登樓

寄司空曙

盧綸壯志隨年盡謀身獨未安艱危交契絕老大別離難臘近晴多暖春遲夜卻寒誰憐少兄弟五十未爲官

春日灞亭同苗員外寄庾侍郎

前人坐見春雲暮無因報所思川平人去後日暖雁飛遲對酒山長在看花鬢自衰誰堪登灞岸還作異鄕悲

冬夜耿拾遺王秀才就宿因傷故人

司空曙舊時聞笛淚此夜重沾衣方恨同人少何堪相見稀竹煙凝澗壑林雪似芳菲多謝勞車馬應憐獨掩扉

逢江客問南中故人因以詩寄

前人南客何時去相逢問故人望鄕空淚落嗜酒轉家貧�懶辭微祿東西任老身上樓多看月臨水共傷春五柳終期隱雙鷗自可親應憐折腰吏冉冉在風塵

醉畱東野

韓愈昔年因讀李白杜甫詩長恨二人不相從吾與東野生並世如何復躡二子蹤東野不得官白首誇龍鐘韓子稍姦黠自�靑蒿倚長松低頭拜東野願得終始如駏蛩北方有獸名蟨食得甘艸必嚙以遺蛩蛩駏虛二獸見人來必負蟨以走東野不回顧有如寸莛撞巨鐘吾願身爲云東野變爲龍四方上下逐東野𨿽有別離無由逢

獨宿峴首憶長安故人

孟郊月迥無隱物況復大江秋江城與沙村人語風颼颼峴亭當此時故人不同遊故人在長安亦可將夢求

秋夕會友

姚系倦客易相失歡遊無良辰忽然一夕間稍慰闔家貧白露下庭梧孤琴始悲辛回風入幽艸虫響滿四鄰會遇更何時持杯重殷勤

憶江上吳處士

賈島閩國揚帆去蟾蜍缺復圓秋風吹渭水落葉滿長安此地聚會夕當時雷雨寒蘭橈殊未返消息海云端

秋暮寄友人

前人寥落關河暮霜風樹葉低遠天垂地外寒日下山西有志煙霞切無家歲月迷淸宵話白閣已負數年棲

期呂逸人不至

前人逸人期宿石�中遣我開扉對晚空不知何處嘯秋月閒卻松門一夜風

寄宋州田中丞

前人古郡近南徐關河萬里餘相思深夜後未答去秋書自別知音少難忘識面初舊山期已久門掩數畦蔬

夜雨寄北

李商隱君問歸期未有期巴山夜雨漲秋池何當共剪西�燭卻話巴山夜雨時

宿駱氏亭寄懷崔雍崔

前人竹塢無塵水檻淸相思迢遞隔重城秋陰不散霜飛晚畱得枯荷聽雨聲

寄令狐郎中

前人嵩云秦樹久離居雙鯉迢迢一紙書休問梁園舊賓客茂陵秋雨病相如

寓居寄友人

劉滄雨餘虛館竹陰淸獨坐書�軫旅情芳艸衡門無馬迹古槐深巷有蟬聲夕陽云盡嵩峯出遠岸煙銷洛水平入夜南原賞佳景月髙風定苦吟生

秋日山寺懷友人

前人蕭寺樓臺對夕陰淡煙�磬散空林風生寒渚白蘋動霜落秋山黃葉深云盡獨看晴塞雁月明遙聽遠村砧相思不見又經歲坐向松彈玉琴

友人南遊不回

於武陵相思春樹綠千里各依依鄠杜月頻滿瀟湘人未歸桂花風半落煙艸蝶雙飛一別無消息水南車迹稀

岐陽逢曲陽故人話舊

馬戴異地還相見平生分可知壯年俱欲暮往事盡堪悲道路頻艱阻親朋久別離解兵逃白刃謁帝值明時淹疾生涯故因官世業移雞鳴關月落雁度朔風吹客淚翻岐下鄕心落海湄積愁何計遣滿酌浣相思

秋日懷江上友人

羅鄴行子寧知煙水勞西風獨自泛徵艘酒醒孤館秋簾捲月滿寒江夜笛髙黃葉夢餘歸朔塞靑山家在極波濤去年今日逢君處雁下蘆花猿正號

朋友部藝文三詩

詞

上巳觀花思友人

宋卲雍上巳觀花花意濃今年正與昔年同當時同賞知何處把酒猶能對遠風

思友吟

前人欲見心無已久違情柰何雲煙𨿽咫尺不得屢相過

八月十五日夜寄友人

司馬光故人音信絕對月動相思淸露滴紅葉此懷當告誰秋風廣陵郭正是望淸時

獨遊石巖寄諸友

範純仁亂石巉空聳翠稜攀蘿尋勝逐溪聲愛山懷友情無限日暮巖邊獨記名

懷西湖晁美叔同年

蘇軾西湖天下景遊者無愚賢深淺隨所得誰能識其全嗟我本狂直早爲世所捐獨專山水樂付與寧非天三百六十寺幽尋遂窮年所至得其妙心知口難傳至今淸夜夢耳目餘芳鮮君持使者節風采爍雲煙淸流與碧巘安肯爲君妍胡不屏騎從暫借僧榻眠讀我壁間詩淸流洗煩煎策杖無道路直造意所便應逢古漁父葦間自夤緣問道若有得買魚勿論錢

懷友

郭祥正夕陽在戶涼風何處來微風泛庭柯蕭蕭歷空階抱琴一瀉之冰霜濺孤懷但惜對尊酌而無良友偕聊將幽獨思滔滔寄長淮

晚春寄友人

唐庚眼底春愁惱殺儂揚州往事旋成空風流只合稱狂客衰颯何堪作病翁水國春深梅子雨江天日暮鯉魚風何時執手同尊酒收拾淸歡笑語中

有懷南軒老兄呈伯崇擇之二友二

首朱熹憶昔秋風裏尋盟湘水旁勝遊朝挽袂妙語夜連�別去多遺恨歸來識大方惟應微密處猶欲細商量積雨芳菲暗新晴始豁然園林媚幽獨�戶愜淸妍晤語心何遠書題意未宣懸知今夜月同夢舞雩邊

秋夕懷子厚二首

前人雨歇林气爽月華湛遙暉齋居玩物變廓落滄洲期焚香散碧虛撫節陳淸詩抗志屬云端非君諒誰知涼風沈齋宇夕陰未渠央寒棲屬遙夜長簟捲單�浮雲蔽中天愁霖隔秋�思君一晤對耿耿何能忘

病中呈諸友

前人窮居值秋晦抱疾獨齋居行稀艸生徑一雨復旬餘交親各所營曠若音塵�始悟端居樂復理北�書讀誦興已闌起坐方躊躇綠樹滿空庭策策涼飆初良時不復停煩吝未云袪還思對君子日夕佇軒車

懷友

前人山夕煙景亂林空鳥啼幽懷人隔春江夢想積離憂覽物懷悄悄臨觴但悠悠徘徊東西步悟嘆復何求

酬友人

翁捲常憂別時數每苦歡事�矧玆同心人契闊三月餘昨日攜瘦藤往訪林間廬差池不一見出門恨何如今晨蒼童來贈言委璠玙吟玩弗忍釋絢彩搖襟裾子有供世才胡爲未展舒我無資身策合守貧賤居積�困疲薾焉得愁悶除殷勤荷久要尙肯念到予南枝早梅白古澗寒流虛明當復相尋行遊帶琴書嚼花飲芳泉哦詩更躊躇

西徵有寄翁趙徐三友

徐璣窮冬逆旅身薄宦此艱辛渡水添愁思看山憶故人煙生�落晚雨過竹松新昨夜還鄕夢逢君苦未眞

夏日懷詩友

前人流水階除靜孤眠得自由月生林欲曉雨過夜如秋遠憶荷花浦誰吟杜若洲良宵恐無夢有夢卽俱遊

答友生

劉克莊讀易參禪事事奇髙情已恨掛冠遲淸於楚客滋蘭日貧似唐人乞米時家爲買琴添舊債廚因養鶴減晨炊君看江表英雄傳何似孤山一卷詩

懷三山友人

陳起春前深惜別病後政無詩靑又生菱角紅應熟荔枝魚甘賓席暖風送客帆遲徒結連宵夢郵音負所期

春暮寄友人

兪桂日暖�花雪風吹楊柳綿春逾三月半夢憶十年前詩借鸞聲和書無雁字傳東君還似舊吾鬢嘆皤然

寄西湖友人

林尙仁湖邊春還好別後費吟思載酒曾遊處憶君同醉時面風花落易背日雪消遲早晚攜琴去山中與鶴期

寄鄕友

前人此身拘不得暮楚又朝吳故國幾人在三年一字無天風潮信急江月雁聲孤久不看明鏡年來有白須

懷友

鄭思肖今日樽前忽憶君爲憐秋事又平分坐來凝西風久過盡天邊數片雲

寄友

王鎡發影明寒鏡蕭蕭亦自憐故人難會面行客又經年晴雪添崖瀑春云雜曉煙相思有書札寫盡夜燈前

懷劉京叔

金曹之謙奕世金蘭契於今只有君英才殊落落餘子謾紛紛一別幾春艸相思空暮云何時展良覿把酒共論文

懷友

龐鑄鏡裏衰顏失舊紅當年豪逸夢魂中山城對月中秋夜隴雁寄書西北風遣興與誰同酒盞相思無處附詩筒憑髙想到消魂處落日無言水自東

思友人

元耶律楚材落日蕭蕭萬馬聲東南回首暮雲橫金朋蘭友音書絕玉軫朱弦塵土生十里春風別野店五年秋色到邊城雲山不礙歸飛夢夜夜隨風到玉京

寄友人

劉秉忠悠悠離闊感中年我輩情鍾豈不然好景與時渾易過可人和月只難圓五更殘夢雞聲裏千里歸心雁影前漠北雲南空浪走今春又負杏花天

山中懷友

白珽幾年音問絕此夕更關情寒雨人孤坐殘燈雁一聲干戈猶故國貧病自空城惟有琴堪訴愁深彈不成

寄吳中諸友六首錢徳鈞

袁易風雨蕭齋裏雞鳴夜向晨簡編心力盡燈火鬢毛新餘地知遊刃何人解斫輪願君勿割席漂轉暫埃塵

蕭子中並馬春風陌髙歌夜雨�遨遊前夢失漂泊此身忙綠酒西湖色冰肌六月涼難招�似戟來對玉成行

湯師言卓行拘常調微官更數移君懷同棄屣吾道嘆如絲濩落才髙世飛騰命與時晚成梁棟器剩碎十年遲

唐希賢枉策招尋密髙談謔浪俱他鄕懷楚奏何日攬桓須白月垂文練靑天落酒壺看君話心事餘子盡崎嶇

趙明仲共話巴山雨曾題華步秋儒官𨿽寂寞公子是風流卽擬同吳詠焉知效楚囚江南新作賦寄爾恐添愁

馮景說之子華簪裔簞瓢祇晏如爲郎應駐輦延客愧無車早托襟期合能容禮法�一燈何日共料理讀殘書

秋夜懷友二首

前人平生故舊誰知我潦倒襟期子略同縱酒秖判千日醉讀書少忍十年窮歲華晼晚欺霜鬢物色淒涼入井桐未用相看嘆搖落古來江漢有秋風屋角闌干北斗垂誰家長笛夜深吹月畱河漢天機急秋到山川木葉知老去潘生聊漫賦向來宋玉不勝悲四時代謝渾閒事有底窮愁入兩眉

寄城南友人

袁桷三入承明願已酬蓬瀛又復接淸流碧箋時寫飛花恨寶瑟曾傳細雨愁夢繞故園追過雁眼穿鄕樹認歸舟荼落盡啼鵑急慚愧羣公得縱遊

神州寄友

小云石海涯滄海茫茫敍遠音何人不發故鄕吟十年故舊三生夢萬里乾坤一寸心秋水夜看燈下劍春風時撫壁間琴邇來自愧頭尢黑贏得人呼小翰林

懷友

李存美人不可見煙雨一登樓隔岸誰家竹娟娟不解愁

懷京中親友

範�海上經年思殺人絕憐京國舊交親過江惟有傳柑使寄得書回是暮春

寄友人

黃溍憐君山水意局促守柴扉故里悲秋艸涼風滿葛衣滄洲斜日晚白社幾人歸寂寞分遙念天寒木葉稀

山中懷友

前人卓犖恆山秀相逢幾抱琴五年風雨別四海弟兄心雪外梅花遠山中桂樹深定知嵇叔夜髙興薄雲林

寄友

陳深海內皆兄弟情深莫若君那知經亂後翻作久離羣皎皎天邊月悠悠巖上云相思不可見淸夢繞江濆

懷友

陳髙作客黃山下思君漢水濱愁牽淸夜夢吟瘦老夫身漂泊誰知我交遊獨此人春來尋小艇江上問通津

寄友生

僧善住分違若未久相憶是多時後會將何日重來預作期夕風翻急浪寒月墮髙枝寄語同人說詩翁鬢已絲

懷友

卜友曾憶得城東賣酒旗維舟立馬意誰知江流滚滚相思後帆影悠悠獨去時巫峽秋云連泰華金陵春艸接黃陂紅塵辜負滄浪釣猶擬梅邊寄一詩

病中懷友

潘如瑗煙霞門巷少人行吟對淸秋鬢雪新愁裏常中酒賢聖病來多辧藥君臣林梢斜日明紅葉池面微風弄白蘋惟有山翁最知我無由縮地謾勞神

山中寄友人

潘音我來臥白雲潭影淸華發經年無稻粱侵晨采薇蕨峯頭天籟鳴隴上樵歌發還擬醉濁醪與君弄山月

月夜懷十五友錄八首

鄭元佑

庚寅中秋夜月色如晝而貧居溪渚因念晉人云感念存歿心焉如割遂用東坡明月明年何處看詩懷友云

趙宛丘剡剡臺躔映五云通明殿上玉宸君今宵賞月延秋桂滿袖天香不見分

張貞君月華浮海綠煙收曾照神光湖上樓惆悵塵生白玉麈詩盟從此負閒鷗

李雲中屋角冰盤擁爛銀淸光千里不�親棄官歸去輕如葉應念滄江有釣綸

倪雲林覽古樓髙桂影寒飛觴不厭接淸歡天香落盡黃金粟�語何由接夜闌

泰白野天章閣下月孤明仍是中秋此夜情便到蓬萊宮裏住謝安元自念蒼生

艸堂賓主芝云如蓋擁冰盤攜得王珣午夜看山色湖光秋十里詩成應更刻瑯玕

陳敬初兄弟闔閭城裏寄閒身四壁秋蛩語近人何異京華舊時月淸光相照白頭親

王季野錢伯行飛雲樓上月華明幾度中秋在帝京卻有錢郎揮翰手倚闌橫笛最含情

懷友人徐伯貞

沈存去年秋風捲黃埃美人躍馬沙邊來今年秋髙灑白日美人遠上黃金臺黃金臺下燕山道漠漠寒云接衰艸雁飛不斷天邊長長使徵人路旁老美人美人胡不歸淸霜雕盡珊瑚枝臨風三嘆思欲絕悲莫悲兮生別離

寄淦川友人

劉永之廢郭浮煙合綠蕪茅茨星散縣樓孤江連戈舫鳴春鸛樹對寒燈起夜烏古研自磨銅雀瓦坐氈還疊罽賓羭市南美酒梨花白最憶靑絲系玉壺

寄友人

貢性之瘴雨蠻煙萬里餘別來消息近何如誰憐白髮�狂處猶寫平安兩字書

寄友人宋邦彥

金涓故人別後見尢難彼此詩盟尙未寒寧暇對�論契闊謾勞折簡報平安春山裂竹愁如海流水飛花紅滿灘九十春光都過去諸君何以罄交歡

寄友人

陳基扁舟三月到江城匹馬先尋北郭生雨過小樓春寂寂鳥啼修竹曉嚶嚶家無黃耳傳鄕信門有蒼頭記客名見說終南眞可隱剩判秋色爲君淸

憶鄕中諸故友

明汪克寬東麓溪頭蟹渚陰故鄕幾度憶同襟詩聯石鼎秋燈冷韭剪春園夜雨深白髮每馳張長夢靑山慵鼓伯牙琴客�寥落情無賴月滿空梁彊自吟

寄錢彥良

陶安離羣憶鄕裏知子歷艱難博士官三考空齋食一簞江風吹鬢濕竹雪照衣寒淸气相酬酢新詩正耐看

吳門懷友人

王褘三月長洲苑重來意惘然江南春似海客邸日如年舊約今何處新題定幾篇相望不得見獨立最堪憐

五月餘還至渭南適克正博士爲丞於玆賦詩

道舊並以畱別

前人曩余客南京結交盡名友文采競聯翩气義互纏糾子也時所需翻然起江右譬如丰城藏紫气映牛斗神物一朝伸光價孰能扣五年教成均後學資善誘紛紛貴遊子成材郁先後交契豈不多於余誼尢厚誓偕古尊罍共棄俗盆缶世情略外緣古道堅素守艱難共嗟咨疑惑同析剖黌齋夜鐙苦輦路晨轡偶蹉跎歲年深顏面俱老丑我從去年秋將指事西走今春子亦出丞哉實爲負豈期淸渭濱乃此獲攜手始晤含悲辭稍坐開笑口旣懸徐孺榻且酌陶潛酒問勞益情傾談諧仍意掫延畱甚殷勤未厭浹旬久會合烏可常別離諒非苟炎埃滿徵塗我馬不堪趣明當復東邁行止庶無咎上以奉明君下以慰慈母平生功名心蕭條亦何有惟是故意長欲報乏瓊玖英英華陽云勞我重回首

春日懷十友詩錄

四首

髙啟

余司馬堯臣列戟衛嚴關應無休沐暇羣英罷追遊餘香掩空榭飛花北郭晚華月南園夜淸景不能同蹉跎恐年謝

宋軍咨克看花西澗寺憶子昔同行蘭入華觴气波泛綠琴聲玆歡隨節逝離恨坐相嬰安得重聯騎射雉出東城

陳孝廉則䢐春易爲感復此棲孤寂鶯啼遠林雨悵望鄕園隔客捨換衣晨僧齋聽鐘夕知君思正紛雜英共如積

王隱君行共此一里居誰令阻良覿惆悵步芳園山櫻還獨摘風含駐花意雨散流池迹尊酒不來同玆晨端可惜

夜懷王校書

前人燈暗獨吟余疏桐月滿除虫寒初入戶鼠餓欲侵書河漢三更望江湖兩地居相思無去夢今夜恨何如

夢故人髙季迪

楊基辛亥八月十八夜夢與季迪論詩已而各出詩�互相商確季迪在吳時每得一詩必走以見示得意處輒自詫不已夢中扺掌故態如常時因賦二絕季迪且索其舊作云詩社當年共頡頏我才慚不似君長可應句好無人識夢裏相尋與較量驚人新句嘆無前故態�狂似少年便寫錦囊三百首爲君披�步涼天

續懷友五

首

張羽

予在吳城圍中作懷友詩廿三首其後題識四人乃嘉陵楊孟載介休王止仲渤海髙季迪郯郡徐幼文也時予與諸君及永嘉余唐卿者遊皆落魄不任事故得流連詩酒間若不知有風塵之警者及兵後予移寓武林向所懷者往往不相見而五君者或謫或隱又各暌異嘆離合之靡常感遊從之難得也故云幽居古垣下共彼佳樹陰裏鄰豈無好念子是同心芳英帶露折淸樽向月斟欲往尋遺躅荒園春艸深右余左司

藩翰屈長才蹉跎事文筆賓筵罷醇醲容臺淹下秩髙門去復醉孤帆望中疾少別歲已華思君無終日右楊典簿

衡廬古巷中髙駕日相顧芳艸掩空扉知君斷幽步殘煙北寺鐘暮雨西閶樹賞邈難期庶望遺緘素右王逸人

予旣遷山郡子亦返郊園兩地花俱發離愁春共繁已罷臨池賞仍暌傾座言從來作者意寂寞向誰論右髙徵君

常懷稚子悲復灑佳人泣艸艸從軍旅悠悠去鄕邑芳郊連騎行煙郭同舟入當時苟不樂追歡何由及右徐軍咨

寄友

前人客路尋常怨別離況逢秋色倍堪悲一封書到千山暮正是思君獨坐時

贈友

楊訓文與子分攜後星霜二十年重逢驚老大惜別更畱連花落春江雨鵑啼綠樹煙幽懷浩難寫愁墮酒尊前

寄友

韓奕杏花落盡曉風顚隱幾懷人白晝眠寒食漸分新攺火春衣猶戀舊裝綿陶潛入社何妨醉齊己吟詩不廢禪朝市悠悠塵土隘莫教飛到白鷗邊

二月二日寄友

前人頻年芳節兩匆匆往事閒思半夢中江郭春寒連夕雨海棠花信幾番風萋萋遠浦迷芳艸歷歷靑天沒斷鴻悵望思君無限意扁舟一醉故人同

懷友

張弼飛花渺渺送春歸忽漫鉤簾對夕暉竹下小池雙翡翠�魚飛過綠苔磯

遊寶石山有懷舊遊諸友

史鑑山靈謝逋客陰雲故彌漫�淫雨日潺潺朝來稍停倦出門望西湖如見故人面眷玆寶石峯樓臺憶曾館�老僧擁破衲松下一笑粲�

興懷舊遊者零落已將半�

淒然不成歡臨風發長嘆�

主人遠追隨況乃集文彥共言春將歸與子同飲餞徙倚被層闌逍遙寄華燕暢心風振衣屬耳泉鳴澗無端霧雨霏須臾益零亂�初疑水气浮復訝山林暗�

佳景能娛人過眼無畱盻�

一適乃云可得喪非所患�

嗟彼牛山遊胡爲淚如霰

寄友二首

前人與君傾蓋二毛初別後無由數寄書江上逢人問消息紅妝隨馬射遊魚柴門流水釣磯間夢繞天涯鬢已斑酒債詩逋還未了又隨人去看靑山

懷京友

熊卓閬苑十年同會好滄江千里獨棲安燕臺遠樹春云暗楚館繁花晝雨寒不分山鐘搖夢促無端海鶴度書難傷心桂棹風波隔日晏空歌澧有蘭

懷友人

前人昔別柳條綠如今霜葉翻思君獨無語寒日下荒原

對月懷閩中諸友

鄭善夫潞河今夜月卻望晉安城少谷堂猶在東峯花正明旅愁存世故鄕夢逐人情展轉懷諸子風沙吾獨行

嘉興晚發別陳子常

田汝成江南春盡落花天桑柘籠煙水滿田野店酒香新雨後斷橋人渡夕陽邊羈懷瀟灑惟歌嘯世路崎嶇只醉眠傾蓋逢君成坐久片帆乘月下吳川

悼亡友周詩二首

皇甫汸昔我求友生周郎早投分藻綴攄元思雄談發孤憤壁立常晏如崖檢若乖性落魄懷英風晤言每祛吝歲中從薄遊時復惠芳訊謝秩始歸田延益擬開徑詎意云靡依忽隨露先盡登座揮素琴巡檐度哀磬遺令�約終裂書寄遐殯陶令棄官日徵君寢瘵時巨卿宵夢愕元伯晨訃馳申緘五情塞撫膺雙涕垂旣捐韓康肆復捲嚴平帷冥數豈無驗良藥寧自醫夙昔重季諾感激平原知𨿽乏擔石蓄能薄千金施遊魂眷仲裏托體虞山隈死生交已謝畱恨翟門題

立秋日憶陳從訓將至燕都

郭第黃鳥忽飛過窅然思故人不知千里外若个酒杯頻客路燕山曉河橋禦水濱焦山凝望處梧葉下秋旻

秋日懷友人

屠隆寒砧萬戶滿黃葉下空城叢菊堪垂淚江流不住聲病惟詩得意貧覺酒多情同是傷搖落秋天日暮行

閒居寄友

胡宗仁家住靑溪曲春深花竹迷君來若相問直過石梁西屋壁峯陰合門籬槿葉齊蕭然半迂事課水灌園畦

寄友客北都

袁昭暘髙臥滄洲驚歲晚幽棲白晝自閒情山中麋鹿逢人慣樹底鷗鳧戲浪輕修竹蒼蒼風閣倚浮雲片片野堂明故人冀北傷千里忽聽關河朔雁聲

雨過有懷山中素友

顧祖辰雨過一天碧風來滿鬢涼餘酣消枕簟長病積年光靜愛蛛絲巧閒多燕子忙有懷賦招隱叢桂小山芳

夜坐懷顧益卿按察

沈明臣髙雲南去夜郎低萬里秋風過五溪玉笛不吹江水綠美人猶在月明西

寄兪八介甫讀書處

呂時臣夢寐殊方外相思澤國邊山沈於毒霧天落在平川橘柚連書捨鸕鶿滿釣船五年常憶爾多病似今年

到家苦雨寄城中諸友

前人歲晏兼貧病歸心詎可論寒潮冰下咽饑雀雨中翻野徑蒼苔合山窗白晝昏還家已十日愁絕舊柴門

訪友

盧澐訪友入南山扣門不聞語欲數靑瑯玕錯錯知幾許

江行有懷社中諸友

康從理扁舟投落日遙夜楚江隅月上寒潮靜燈依野岸孤驅馳悲斷雁牢落愧棲烏一灑並州淚東流入舊都

山中贈友人

潘緯西園獨偃息伏枕連朝昏送客偶出戶看云還倚門田蕪沒平野木落見前村憐爾幽懷者時來相與論

寄金子坤

陳鶴思君不可見漸覺歲年過世事猶如此生涯近若何天長紅樹沒雨後亂山多何日金陵道相一和歌

寄陸子和博士

童佩樹裏看雲遠更濃與君止隔幾山松論交未卽眉間色識面難將病後容春盡黃鸝啼處處雨深靑嶂濕重重陸機孫楚官相似倘肯來尋石竹蹤

懷譚思重太常

前人東望相思淚欲流尺書緘就寄無由詩當窮巷何人采業有殘篇只自讎一片靑山寒屋上半村紅杏老枝頭五湖城外陶家柳雨後新巢幾个鳩

答錢山人惟實

前人論交不是路岐情靑眼爭隨楊柳生故國年華花一樹貧家尊俎酒三行石邊流水原無味門外靑山豈必名卻恐君歸近城郭倘將詩句落公卿

寄秦汝立

前人思君無那路重重何處山形是九龍蔣詡門前三徑竹陶潛宅裏一株松汲泉釀酒添新甕畱客裁詩入莫鐘今夜闌干掛春月淸光可似別時濃

中秋寄周簡臣

張明弼獨夜淸光誰與期故人千里坐相思知君亦在月光下兩地銜杯話舊時

雨中懷友人

曾異撰獨倚樓獨自言離羣白鶴失髙原霏霏有雨似無雨數數開門難出門得意詩文看也厭向明�幾坐如昏知君此際還相憶滿把黃花立小園

滿江紅寄朱鄂州

宋蘇軾江漢西來髙樓下蒲萄深碧猶自帶岷峨云浪錦江春色君是南山遺愛守我爲劍外思歸客對此間風物豈無情殷勤說江表傳君休讀狂處士眞堪惜對空洲鸚鵡葦花蕭瑟獨笑書生爭底事曹公黃祖俱飄忽願使君還賦謫仙詩追黃鶴

南鄕子九日寄彭道微

黃庭堅臥稻雨餘收處處遊人簇遠洲白髮又挨紅袖醉戎州亂摘黃花插滿頭靑眼想風流畫出當時一秋卻憶去年歡意舞梁州塞雁西來特地愁

水龍吟寄無愧丈

晁補之滿湖髙柳搖風坐看驟雨來湖面跳珠濺玉圓荷翻倒輕鷗驚散堂上涼生檻邊暑退羅裙零亂想東山謝守綸巾羽扇髙歌下靑天半應記狂吟司馬去年時黃花髙宴竹枝苦怨琵琶多淚新年鬢換常恐歸時眼中物是日邊人遠望隋河一帶傷心霧靄遣離魂斷

賀新郎獨坐停雲有懷親友辛棄疾甚矣吾衰矣悵平生交遊零落只今餘幾白髮空垂三千丈一笑人間萬事問何物能令公喜我見靑山多嫵媚料靑山見我應如是情與貌略相似一尊搔首東�裏想淵明停雲詩就此時風味江左沈酣求名者豈識濁醪妙理回首叫雲飛風起不恨古人吾不見恨古人不見吾狂耳知我者二三子

沁園春寄鍾賢良

劉克莊我夢見君帶飛霞冠著宮錦袍與牧之髙會齊山風月謫仙同載采石雲濤萬卷星羅千篇電掃不學窮兒賦楚騷掀�處有魚龍起舞狐兔悲嗥英雄埋沒蓬蒿暗摸索當年劉與曹嘆事機易失功名難偶誅茆西崦種秫東臯柵有�豚庭無羔雁不是先生索價髙人間窄待相期海上共摘蟠桃

虞美人寄李公定

王千秋流蘇斗帳泥金額我亦花前客謫仙標韻勝瓊枝一�一觴常是得追隨自從風借雲帆便冷落靑樓宴石橋風月也應猜過盡中秋不見晚歸來

沁園春寄辛承旨

劉過鬥酒彘肩風雨渡江豈不快哉被香山居士約林和靖與坡仙老駕勒吾回坡曰西湖正如西子濃抹淡臨鏡臺二公者皆掉頭不顧只管傳杯白雲天竺去來圖畫裏崢嶸樓閣開愛縱橫二澗東西水繞兩峯南北髙下云堆逋曰不然暗香浮動不若孤山先訪梅須晴去訪稼軒未晚且此徘徊

前調寄孫竹湖

前人問訊竹湖竹如之何如何未歸道吳山越水無非佳處來無定止去亦何之只怕秋來未能忘耳心與輕雲一樣飛愁無柰但北�寄傲南澗題詩人生萬事成癡算世上久無公是非恨雲臺突兀無君子者雪堂流落有美人兮�雨梧桐微云河漢鐘鼎山林無限悲陽山縣是昌黎誤汝汝誤昌黎

蝶戀花秋夜簡趙尉

汪�午夜涼生風小住銀漢無聲雲約�星度佳客欲眠知未去對�只欠瀟瀟雨素月四更山外吐酒醒衾寒消盡沈煙縷料想玉樓人倚處歸帆目佇煙中浦

洞仙歌對雨思友

蔣捷世間何處最難忘杯酒惟是停雲想親友此時無一盞千種離愁西風外長伴枯荷衰柳去年深夜雨傾倒書�短燭心懸小紅豆記得到門時雨正瀟瀟嗟今雨此情非舊待與子相期采黃花又未卜重陽果然晴否

水龍吟寄袁竹初

張炎幾番問竹平安雁書不盡相思字籬根半樹村深孤艇闌干屢倚遠艸兼云凍河膠雪此時行李望去程無數並州回首還又渡桑幹水笑我曾遊萬里甚��便成歸計江空歲晚棲遲猶在吳頭楚尾�柳經寒斷槎浮月依然��待相逢說與相思想亦在相思裏

瀟瀟雨泛江懷友

前人空山彈古瑟掬長流洗耳復誰聽倚闌干不語江潭樹老風挾波鳴愁裏不須啼花落石�平歲月鷗前夢耿耿離情記得相逢竹外看詞源倒寫一雪塵纓笑��呼酒飛雨夜舟行又天涯零落如此掩閒門得似晉人淸相思恨趁楊花去錯到長亭

念奴嬌客中寄友

前人西秦倦旅是幾年不聽西湖風雨我把長鑱垂短髮心事時看天語吟篋空隨徵衣休換薜荔猶堪補山能招隱一瓢閒掛煙樹方嘆舊國人稀花間忽見傾蓋渾如故客裏不須談世事野老安知今古海上盟鷗門深款竹風月平分取陶然一醉此時愁在何處

念奴嬌懷

霅友

前人異鄕倦旅問扁舟東下歸期何日琴劍空隨身萬里天地誰非行客李杜飄零羊曇悲感回首俱陳迹羈懷難寫豆虫吟破孤寂柳外門掩�陰佳人何處溪上蘋花白畱得一方無用月隱隱山陽聞笛舊雨不來風流雲散惟有長相憶雁書休寄寸心分付梅驛

摸魚兒春雪客中寄友

前人又孤吟灞橋深雪千山絕盡飛鳥梅花也著東風笑一夜瘦添多少春悄悄正斷夢愁時忘卻池塘艸前�路杳看野水流冰舟閒渡口何必見安道慵登眺脈脈霏霏才了寒威猶自淸峭終須幾日開晴去無柰此時懷抱空懊惱料酒興歌情未肯隨人老惜花起早拌醉裏忘歸接更好一笑任傾倒

齊天樂抵吳寄舊友

前人分明柳上春風眼曾看少年人老雁拂沙黃天垂海白野艇誰家昏曉驚心夢覺漫慷慨悲歌賦歸不早想得相如此時終是倦遊了經行幾度怨別酒痕消不盡空被花惱茂苑重來竹溪深隱還勝飄零多少羈懷頓埽尙識得妝樓那回蘇小寄語鷗盟問春何處好

憶舊遊寓毗陵有懷澄江舊友前人笑銘崖筆倦訪雪舟寒覓裏尋鄰半掩閒門艸看長松落蔭舊榻懸塵自憐此來何事不爲憶鱸蒓但回首當年芙蓉城裏勝友如雲思君度遙夜謾疑是梅花檐下空巡蝶與周俱夢折一枝聊寄古意殊眞渺然望極來雁傳與異鄕春尙記得行歌陽關西出無故人

憶舊遊寄

友

前人記瓊筵卜夜花檻移春同惱鶯嬌暗水流花徑正無風院落銀燭遲銷�枝淺壓髫髻香臉泛紅潮甚如此遊情還將樂事輕趁冰綃飄零又成夢但長歌裊裊柳色迢迢一葉紅心冷望美人不見隔浦難招認得舊時鷗鷺重過月明橋�萬里天風淸聲漫憶何處簫

木蘭花慢寄朱子西

元尹濟翁渺渺懷芳意苦對景可憐生記燕外鶯邊柳深竹嫩度密穿靑如今淡煙細雨正午�半夢酒初醒樂事怎堪重省起來一晌愁縈悠然又把酒壺傾擺不動離情想閒卻春遊綠陰深院芳艸長亭幹愁有誰解得傍晚來風起碎池萍坐待晴雲四卷依然月上�欞

水龍吟贈

友

薩都剌王郎錦帶吳鉤醉騎赤鯉銀河去絳袍弄月銀壺吸酒錦箋揮兔禿鬢西風短篷落月東吳西楚悵丹陽郭裏相逢較晚共剪燭西�雨文采風流俊偉碧紗巾掛珊瑚樹出門萬里掀�一笑靑山無數揚子江頭凍沙寒雨暮天飛鷺待明朝酒醒金焦擊楫過瓜洲渡

風入松寄

友

明文徵明日長無事掩精廬繞屋樹扶�南雨過湘簾卷煙霏帳冰簟平鋪午困全消茗�宿酲自倒冰壺虛堂風定一塵無香裊博山鑪何時去覓山公笑花間醉樹底樗蒱見說香生丹桂莫教秋近庭梧

念奴嬌贈

友

邊貢山城雨過望靑郊迢遞碧山連屬岸旭林霏縈遠帶回首屢看僮僕白石橋邊蒼松澗底冉冉云相逐野猿孤鶴晚來聊伴幽獨幾度夢到江南畫船簫鼓夜傍蘆花宿烏帽錦衣騶唱處猶是當年拘束布衲綸巾芒�藜杖無寵還無辱閒觀塵世幾人能此知足

桂枝香寄友村居

張逸天髙气肅正一泒秋聲悲吟萬木瀟灑遠山抹翠澄溪漾玉故人家住殘陽外小楓村低低茅屋煙生蘆渚霜沾菊浦酒香茶熟�籬畔山中野服想竹欄琴韻松棋局四壁淸幽愛掛雲林幾幅鯉魚風起天橫雁待一葉尋他剡曲開尊長笑池邊蟹紫墻頭橘綠

滿庭芳歲暮過西村王叔遠

沈歲暮偸閒殘冬訪道隔溪扶過危橋癡情懶骨傲俗自逍遙�北�南景況完鄕社鄰父招邀眞閒甚開門汲水淺灌美人蕉客來山犬吠不通名姓直入書巢笑吟吟握手木榻相勞綠淨幽光幾知交者野牧漁樵無今古淸談一席爾我共蕭騷

朋友部選句漢揚雄逐貧賦朋友道絕進官淩遲厥咎安在職汝爲之晉潘尼安身論朝有彈冠之朋野有結綬之友梁昭明太子十二月啟宿昔親朋平生益友不謂窮通有分雲雨將乖旣深伐木之聲更問采葵之詠古詩昔我同門友髙舉振六翮不念攜手好棄我如遺迹晉嵇康詩思我良朋如渴如饑願言不獲愴矣其悲陶潛詩出門萬里客中道逢嘉友宋鮑照詩出入重宮裏結友曹與何車馬相馳逐賓朋何容華又結友多貴門出入富兒鄰唐杜甫詩精理通談笑忘形向友朋

朋友部紀事一禮記檀弓文伯之喪敬姜據其�而不哭曰昔者吾有斯子也吾以將爲賢人也吾未嘗以就公室今及其死也朋友諸臣未有出涕者而內人皆行哭失聲斯子也必多曠於禮矣夫子夏喪其子而喪其明曾子弔之曰吾聞之也朋友喪明則哭之莊子大宗師篇子祀子輿子犁子來四人相與語曰孰能以無爲首以生爲脊以死爲尻孰知生死存亡之一體者吾與之友矣四人相視而笑莫逆於心遂相與爲友子桑戶孟子反子琴張三人相與友曰孰能相與於無相與相爲於無相爲孰能登天遊霧撓挑無極相忘以生無所終窮三人相視而笑莫逆於心遂相與友子輿與子桑友而霖雨十日子輿曰子桑殆病矣裹飯而往食之史記管仲列傳管仲夷吾者潁上人也少時嘗與鮑叔牙遊鮑叔知其賢管仲貧困常欺鮑叔鮑叔終善遇之不以爲言已而鮑叔事齊公子小白管仲事公子糾及小白立爲桓公公子糾死管仲囚焉鮑叔遂進管仲管仲旣用任政於齊齊桓公以霸九合諸侯一匡天下管仲之謀也管仲曰吾始困時嘗與鮑叔賈分財利多自與鮑叔不以我爲貪知我貧也吾嘗爲鮑叔謀事而更窮困鮑叔不以我爲愚知時有利不利也吾嘗三仕三見逐於君鮑叔不以我爲不肖知我不遭時也吾嘗三戰三走鮑叔不以我爲怯知我有老母也公子糾敗召忽死之吾幽囚受辱鮑叔不以我爲無恥知我不羞小節而恥功名不顯於天下也生我者父母知我者鮑子也鮑叔旣進管仲以身下之子孫世祿於齊有封邑者十餘世常爲名大夫天下不多管仲之賢而多鮑叔能知人也伍子胥傳子胥者楚人也名員與申包胥爲友員之亡也謂包胥曰我必覆楚包胥曰我必存之及吳兵入郢掘楚平王墓出其屍鞭之三百申包胥亡於山中使人謂子胥曰子之報讎其已甚乎吾聞之人眾者勝天天定亦能勝人今子故平王之臣親北面而事之今至於僇死人此豈其無天道之極乎伍子胥曰爲我謝申包胥曰吾日暮途遠吾故倒行而逆施之於是申包胥走秦告急求救於秦秦不許包胥立於秦廷晝夜哭七日七夜不絕其聲秦哀公憐之曰楚𨿽無道有臣若是可無存乎乃遣車五百乘救楚擊吳六月敗吳兵於稷張儀傳蘇秦已說趙王而得相約從親然恐秦之攻諸侯敗約後負念莫可使用於秦者乃使人微感張儀曰子始與蘇秦善今秦已當路子何不往遊以求通子之願張儀於是之趙上謁求見蘇秦蘇秦乃誡門下人不爲通又使不得去者數日已而見之坐之堂下賜僕妾之食因而數議之曰以子之材能乃自令困辱至此吾寧不能言而富貴子子不足收也謝去之張儀之來也自以爲故人求益反見辱怒念諸侯莫可事獨秦能苦趙乃遂入秦蘇秦已而告其舍人曰張儀天下賢士吾殆弗如也今吾幸先用而能用秦柄者獨張儀可耳然貧無因以進吾恐其樂小利而不遂故召辱之以激其意子爲我陰奉之乃言趙王發金幣車馬使人微隨張儀與同宿舍稍稍近就之奉以車馬金錢所欲用爲取給而弗告張儀遂得以見秦惠王惠王以爲客卿與謀伐諸侯蘇秦之舍人乃辭去張儀曰賴子得顯方且報徳何故去也舍人曰臣非知君知君乃蘇君蘇君憂秦伐趙敗從約以爲非君莫能得秦柄故感怒君使臣陰奉給君資盡蘇君之計謀今君已用請歸報張儀曰嗟乎此吾在術中而不悟吾不及蘇君明矣吾又新用安能謀趙乎爲吾謝蘇君蘇君之時儀何敢言且蘇君在儀寧渠能乎廉頗藺相如傳頗爲趙將相如拜爲上卿位在頗之右頗恥爲之下宣言曰我見相如必辱之相如不欲與頗爭列已而相如出望見頗引車避匿於是舍人諫曰君與廉頗同列廉君宣惡言而君畏匿之恐懼殊甚相如曰吾念之彊秦之所以不敢加兵於趙者徒以吾兩人在也今兩虎共斗其勢不俱生吾所以爲此者以先國家之急而後私讎也頗聞之肉袒負荊因賓客至藺相如門謝罪曰鄙賤之人不知將軍寬之至此也卒相與歡爲刎頸之交管子大匡篇施伯曰夫管仲天下之大聖也今彼反齊大下皆鄕之豈獨魯乎今若殺之此鮑叔之友也鮑叔因此以作難君必不能待也不如與之孔子家語孔子之舊曰原壤其母死夫子將助之以沐槨子路曰由也昔者聞諸夫子曰無友不如己者過則勿憚攺夫子憚矣姑已若何孔子曰凡民有喪匍匐救之況故舊乎非友也吾其往及爲槨原壤登木曰久矣予之不托於音也遂歌曰貍首之斑然執女手之捲然夫子爲之隱佯不聞以過之子路曰夫子之屈節而極於此失其與矣豈未可以已乎孔子曰吾聞之親者不失其爲親也故者不失其爲故也孔子曰吾死之後則商也日益賜也日損曾子曰何謂也子曰商也好與賢己者處賜也悅不若己者處不知其子視其父不知其人視其友不知其君視其所使不知其地視其艸木故曰與善人居如入芝蘭之室久而不聞其香卽與之化矣與不善人居如入鮑魚之肆久而不聞其臭亦與之化矣丹之所藏者赤漆之所藏者黑是以君子必愼其所處者焉曾子從孔子於齊齊景公以下卿之禮聘曾子曾子固辭將行晏子送之曰吾聞之君子遺人以財不若善言今夫蘭之本三年湛之以漉酳旣成啖之則易以匹馬非蘭之本性也所以湛者美矣願子詳其所湛者夫君子居必擇處遊必擇方仕必擇君擇君所以求仕擇方所以修道遷風移俗者嗜欲移性可不愼乎孔子聞之曰晏子之言君子哉依賢者固不困依有者固不窮馬蚿斬足而復行何也以其輔之者眾也孔叢子連叢子下篇魯人有同歲上計而死者欲爲之服問於季彥季彥曰有恩好其緦乎昔諸侯大夫共會事於王及以君命同盟霸主其死則有哭臨之禮今之上計並覲天子有交燕之歡同盟綈素上紀先君下錄子弟相惇以好相厲以義又數相往來特有私親𨿽比之朋友不亦可乎陳士義篇東裏閭魏人空腹而好自賢欲自親於子順子順不下或曰君子之交於世士亦取其一節而已東閭子疏達亮直大丈夫也求爲先生役而先生無意接之斯者無乃非周公之交人乎子順曰此吾所以行周公之行也夫東閭子外質頑拙有似疏直然內懷容媚諂魅非大丈夫之節也若其度骸稱膚面目鬢眉實美於人聖人論士不以爲貴者無益於徳故也然東閭子中不應外侮慢世士卽所謂愚人而謂人爲愚者也持其虛狀以不徳於人此乃周公之所罪何交之有宮他魏人見子順曰他困貧賤將欲自托富貴之門庶克免乎子順曰富而可以托貧貴而可以寄賤者天下寡矣非信義君子明識窮達則不可今子所欲托者誰也宮他曰將適趙公子子順曰非其人矣𨿽好養士自奉而已終弗能稱也宮他曰將適燕相國子順曰彼徒兄弟甥舅各濟其私無求賢之志不足歸也宮他曰將適齊田氏子順曰齊大國也其士大夫皆有自多之心不能容子也宮他曰然則何向而可子順曰吾勿識也宮他曰惟先生知人願告所擇將往庇焉子順曰濟子之欲則宜若郈成子者也昔郈成子自魯聘晉過乎衛右宰谷臣止而觴之陳樂而不作送以寶璧反過而不辭其僕曰日者右宰之觴吾子甚歡也今過而不辭何也成子曰夫止而觴我與我歡也陳樂而不作告我哀也送我以璧寄之我也若由此觀之衛其有亂乎背衛三十里聞寧喜作難右宰死之還車而臨三舉而歸反命於君乃使人迎其妻子隔宅而居之分祿而食之其子長而反其璧夫子聞之曰智可與徵謀仁可與托孤廉可以寄財者其郈成子之謂乎今子求若人之比庇焉可也宮他曰循先生之言捨先生將安之請從執事子順辭不得已乃言之魏王而升諸朝列士傳六國時羊角哀與左伯桃爲友聞楚王賢俱往仕至梁山逢雪糧盡度不兩全遂並糧與角哀哀至楚楚用爲上卿後來收葬伯桃伯桃墓逼近荊將軍陵而伯桃告云我日夜被荊將軍伐之哀乃加兵未知勝否云我向地下看之遂自刎死史記酈商傳商子寄字況與呂祿善及髙後崩大臣欲誅諸呂呂祿爲將軍軍於北軍太尉勃不得入北軍於是乃使人劫酈商令其子況紿呂祿呂祿信之故與出遊而太尉勃乃得入據北軍遂誅諸呂是歲商卒謚爲景侯子寄代侯天下稱酈況賣交也漢書張耳傳張耳大梁人也少時及魏公子毋忌爲客宦爲外黃令陳余亦大梁人好儒術遊趙苦陘餘年少父事耳相與爲刎頸交秦滅魏購求耳千金餘五百金兩人變名姓俱之陳爲裏監門吏嘗以過笞余余欲起耳攝使受笞吏去耳數之曰始吾與公言何如今見小辱而欲死一吏乎余謝罪陳涉起蘄至陳耳余上謁涉涉及左右生平數聞耳余賢見大喜耳余說陳王請奇兵略趙地許之以所善陳人武臣爲將軍耳余爲左右校尉至諸縣說其豪傑收兵得數萬人號武信君下趙十餘城至邯鄲說武臣立爲趙王以余爲大將軍耳爲丞相使人報陳王陳王徙系武臣等家宮中封耳子敖爲成都君使使者賀趙趣兵西入關趙王使韓廣略燕李良略常山廣至燕燕人因立廣爲燕王趙王乃與耳余北略地燕界趙王間出爲燕軍所得燕囚之欲與分地使者往燕輒殺之有廝養卒說燕載趙王以歸李良已定常山還報遂襲邯鄲殺武臣趙人多爲耳余耳目者故得脫出收兵得數萬人求得趙后趙歇立爲趙王居信都李良擊余余敗良良走歸章邯邯引兵至邯鄲耳與趙王歇走入巨鹿王離圍之餘北收常山兵得數萬人軍巨鹿北章邯軍巨鹿南棘原築甬道屬河餉王離離兵食多急攻巨鹿巨鹿城中食盡耳數使人召余余自度兵少不能敵秦不敢前數月耳大怒怨余使張黶陳釋往讓余曰始吾與公爲刎頸交今王與耳旦暮死而公擁兵數萬不肯相救胡不赴秦俱死且什有一二相全余曰所以不俱死欲爲趙王張君報秦今俱死如以肉餵虎何益張黶陳釋曰事已急要以俱死立信安知後慮余曰吾顧以無益乃使五千人令張黶陳釋先嘗秦軍至皆沒當是時燕齊楚聞趙急皆來救張敖亦北收代得萬餘人來皆壁余旁項羽兵數絕章邯甬道王離軍乏食項羽悉引兵度河破章邯軍諸侯軍乃敢擊秦軍遂虜王離於是趙王歇張耳得出巨鹿與余相見責讓余問張黶陳釋所在余曰黶釋以必死責臣臣使將五千人先嘗秦軍皆沒耳不信以爲殺之數問余余怒曰不意君之望臣深也豈以臣重去將哉乃脫解印綬與耳耳不敢受余起如廁客有說耳曰天予不取反受其咎今陳將軍與君印綬不受反天不祥急取之耳乃佩其印收其麾下余還亦望耳不讓趨出耳遂收其兵余獨與麾下數百人之河上澤中漁獵由此有隙趙王歇復居信都耳從項羽入關項羽立諸侯分趙立耳爲常山王以余不從入關聞其在南皮卽以南皮旁三縣封之而徙趙王歇王代耳之國余愈怒曰耳與余功等也今耳王余獨侯及齊王田榮叛楚欲樹黨乃遣兵從余余悉三縣兵襲常山王耳耳敗走漢漢王厚遇之餘已敗耳皆收趙地迎趙王於代復爲趙王趙王徳余立以爲代王余爲趙王弱國初定畱傅趙王而使夏說以相國守代漢二年東擊楚使告趙欲與俱余曰漢殺張耳乃從於是漢求人類耳者斬其頭遺余余乃遣兵助漢漢敗於彭城西余亦聞聞耳詐死卽背漢漢遣耳與韓信擊破趙井陘斬余泜水上追殺趙王歇張釋之傳釋之爲廷尉是時中尉條侯周亞夫與梁相山都侯王恬咸見釋之持議平乃結爲親友張廷尉由此天下稱之何武傳武詣博士受業治易以射策甲科爲郎與翟方進交志相友王吉傳吉爲諫大夫謝病歸吉與貢禹爲友世稱王陽在位貢禹彈冠言其取捨同也蕭望之傳望之子育字次君爲人嚴猛尙威居官數免稀遷少與陳咸朱博爲友著聞當世往者有王陽貢禹故長安語曰蕭朱結綬王貢彈冠言其相薦達也始育與陳咸俱以公卿子顯名咸最先進年十八爲左曹二十餘爲禦史中丞時朱博尙爲杜陵亭長爲咸育所攀援入王氏後遂並歷刺史郡守相及爲九卿而博先至將軍上卿歷位多於咸育遂至丞相育與博後有隙不能終故世以交爲難兩龔傳兩龔皆楚人也勝字君賓捨字君倩二人相友並著名節故世謂之楚兩龔李尋傳曲陽侯王根爲大司馬驃騎將軍厚遇尋尋乃說根曰將軍一門九侯二十朱輪漢興以來臣子貴盛未嘗至此夫物盛必衰自然之理惟有賢友彊輔庶幾可以保身命全子孫安國家陳遵傳遵與張竦伯松俱爲京兆史竦博學通達以廉儉自守而遵放縱不拘操行𨿽異然相親友哀帝之末俱著名字爲後進冠毋將隆傳隆爲都尉王莽少時慕與隆交隆不甚附哀帝崩莽秉政免官徙合浦陳畱志韋庾字宣明襄邑人也常居園中故世謂之園公與河內軹人甪裏先生綺裏季夏黃公爲友皆修道潔己非義不踐當秦末避代入商洛山隱居自娛後漢書郅惲傳惲字君章汝南西平人也惲恥以軍功取位遂辭歸鄕裏縣令卑身崇禮請以爲門下掾惲友人董子張者父先爲鄕人所害及子張病將終惲往候之子張垂歿視惲歔欷不能言惲曰吾知子不悲天命而痛讎不復也子在吾憂而不手子亡吾手而不憂也子張但目擊而已惲卽起將客遮仇人取其頭以示子張子張見而气絕惲因而詣縣以狀自首令應之遲惲曰爲友報讎吏之私也奉法不阿君之義也虧君以生非臣節也趨出就獄令跣而追惲不及遂自至獄令拔刀自向以要惲曰子不從我出敢以死明心惲得此乃出因病去逢萌傳萌字子慶北海都昌人也與同郡徐房平原李子云王君公相友善王良傳良拜諫議大夫後以病歸一歲復徵至滎陽疾篤不任進道乃過其友人友人不肯見曰不有忠言奇謀而取大位何其往來屑屑不憚煩也遂拒之良慚自後連徵輒稱病詔以元纁聘之遂不應廉範傳範與洛陽慶鴻爲刎頸交時人稱曰前有管鮑後有慶廉尹敏傳敏字幼季南陽堵陽人也拜郎中與班彪親善每相遇輒日旴忘食夜分不寢自以爲鍾期伯牙莊周惠施之相得也後三遷長陵令永平五年詔書捕男子周慮慮素有名稱而善於敏敏坐系免官及出嘆曰喑聾之徒眞世之有道者也何爲察察而遇斯患乎楊政傳政不拘小節果敢自矜然篤於義時帝婿梁松皇后弟陰就皆慕其聲名而請與交友政每共言論常切磋懇至不爲屈撓嘗詣揚虛侯馬武武難見政稱疾不爲起政入戶徑升�排武把臂責之曰卿蒙國恩備位藩輔不思求賢以報殊寵而驕天下英俊此非養身之道也會陰就至責數武令爲交友其剛果任情皆如此也任末傳末字叔本蜀郡繁人也少習齊詩遊京師教授十餘年友人董奉徳於洛陽病亡末乃躬推鹿車載奉徳喪至其墓所由是知名崔駰傳駰上四巡頌以稱漢徳辭甚典美帝見駰頌嘗嗟嘆之謂侍中竇憲曰卿寧知崔駰乎對曰班固數爲臣說之然未見也帝曰公愛班固而忽崔駰此葉公之好龍也試請見之駰由此候憲憲屣履迎門笑謂駰曰亭伯吾受詔交公公何得薄哉遂揖入爲上客孔僖傳僖曾祖父子建少遊長安與崔篆友善及篆仕王莽嘗勸子建仕對曰吾有布衣之心子有衮冕之志各從所好不亦善乎道旣乖矣請從此辭遂歸終於家僖與崔篆孫駰復相友善梁鴻傳鴻字伯鸞扶風平陵人也友人京兆髙恢少好老子隱於華陰山中及鴻東遊思恢作詩曰鳥嚶嚶兮友之期念髙子兮僕懷思想念恢兮爰集玆二人遂不復相見恢亦髙抗終身不仕王符傳符少好學有志操與馬融竇章張衡崔瑗等友善範式傳式字巨卿山陽金鄕人也一名汜少遊太學爲諸生與汝南張劭爲友劭字元伯二人並告歸鄕裏式謂元伯曰後二年當還將過拜尊親見孺子焉乃共克期日後期方至元伯具以白母請設饌以候之母曰二年之別千里結言爾何相信之審耶對曰巨卿信士必不乖違母曰若然當爲爾醞酒至其日巨卿果到升堂拜飲盡歡而別式仕爲郡功曹后元伯寢疾篤同郡郅君章殷子徵晨夜省視之元伯臨盡嘆曰恨不見吾死友子徵曰吾與君章盡心於子是非死友復欲誰求元伯曰若二子者吾生友耳山陽範巨卿所謂死友也尋而卒式忽夢見元伯元冕垂纓屣履而呼曰巨卿吾以某日死當以爾時葬永歸黃泉子未我忘豈能相及式恍然覺寤悲嘆泣下具告太守請往奔喪太守𨿽心不信而重違其情許之式便服朋友之服投其葬日馳往赴之式未及到而喪已發引旣至壙將窆而柩不肯進其母撫之曰元伯豈有望乎遂停柩移時乃見有素車白馬號哭而來其母望之曰是必範巨卿也巨卿旣至叩喪言曰行矣元伯死生路異永從此辭會葬者千人咸爲揮涕式因執紼而引柩於是乃前式遂畱止冢次爲修墳樹然後乃去後到京師受業太學時諸生長沙陳平子亦同在學與式未相見而平子被病將亡謂其妻曰吾聞山陽範巨卿烈士也可以托死吾歿後但以屍埋巨卿戶前乃裂素爲書以遺巨卿旣終妻從其言時式出行適還省書見瘞愴然感之向墳揖哭以爲死友乃營護平子妻兒身自送喪於臨湘未至四五里乃委素書於柩上哭別而去其兄弟聞之尋求不復見長沙上計掾史到京師上書表式行狀三府並辟不應舉州茂才四遷荊州刺史友人南陽孔嵩家貧親老乃變姓名傭爲新野縣阿里街卒式行部到新野而縣選嵩爲導騎迎式式見而識之呼嵩把臂謂曰子非孔仲山邪對之嘆息語及平生曰昔與子俱曳長裾遊息帝學吾蒙國恩致位牧伯而子懷道隱身處於卒伍不亦惜乎嵩曰侯嬴長守於賤業晨門肆志於抱關子欲居九夷不患其陋貧者士之宜豈爲鄙哉式敕縣代嵩嵩以爲先傭未竟不肯去嵩在阿里正身厲行街中子弟皆服其訓化遂辟公府之京師道宿下亭盜共竊其馬尋問知其嵩也乃相責讓曰孔仲山善士豈宜侵盜乎於是送馬謝之嵩官至南海太守式後遷廬江太守有威名卒於官陳重傳重字景公豫章宜春人也少與同郡雷義爲友太守張云舉重孝廉重以讓義云不聽雷義傳義舉茂才讓於陳重刺史不聽義遂佯狂被髮走不應命鄕裏爲之語曰膠漆自謂堅不如雷與陳吳佑傳佑舉孝廉將行郡中爲祖道佑越壇共小史雍丘黃眞歡語移時與結友而別眞後亦舉孝廉時公沙穆來遊太學無資糧乃變服客傭爲佑賃舂佑與語大驚遂共定交於杵臼之間佑以光祿四行遷膠東侯相時濟北戴宏父爲縣丞宏年十六從在丞捨佑每行園常聞諷誦之音奇而厚之亦與爲友卒成儒宗知名東夏官至酒泉太守範康傳康字仲眞渤海重合人也少受業太學與郭林宗親善舉孝廉遷潁陰令有能迹遷太山太守岑晊傳晊有髙才郭林宗朱公叔等皆爲友王允傳允字子師太原祁人也同郡郭林宗嘗見允而奇之曰王生一日千里王佐才也遂與定交申屠蟠傳蟠友人陳郡馮雍坐事系獄豫州牧黃琬欲殺之或勸蟠救雍蟠不肯行曰黃子琰爲吾故耶未必合罪如不用吾言𨿽往何益琬聞之遂免雍罪韓說傳說字叔儒會稽山陰人也博通五經尢善圖緯之學舉孝廉與議郎蔡邕友善何顒傳顒少遊學洛陽郭林宗賈偉節等與之相好顯名太學友人虞偉髙有父讎未報而篤病將終顒往候之偉髙泣而訴顒感其義爲復讎以頭醊其墓及陳蕃李膺之敗顒以與蕃膺善遂爲宦官所陷乃變姓名亡匿汝南間所至皆親其豪傑有聲荊豫之域袁紹慕之私與往來結爲奔走之交禰衡傳衡字正平少有才辯而气尙剛傲好矯時慢物建安初來遊許下惟善魯國孔融及弘農楊修融亦深愛其才衡始弱冠而融年四十遂與爲交友風俗通太尉沛國劉矩叔方爲尙書令失將軍梁冀意遷常山相去官冀妻兄孫禮爲沛相矩不敢還鄕裏訪友人彭城環玉都玉都素敬重矩欲得其意喜於見歸爲除處所意气周密人有請玉都者禍至無日何宜爲其主乎玉都因事遠出家人不復占問暑則鬱蒸寒則凜凍且饑且渴如此一年矩素直亮眾談同愁冀亦舉悟轉薄爲厚上補從事中郎復爲尙書令五卿三公爲國光鎭玉都慚悔自絕司徒中山祝恬字伯休公車徵道得溫病過友人鄴令謝著著拒不通因載病去至汲積六七日止客捨中諸生曰今君所苦沈結困無醫師聞汲令好事欲往語之恬曰謝著我舊友也尙不相見視汲令初不相知語之何益死生命也醫藥何爲諸生事急坐相守吉凶莫見收舉便至寺門口白時令汝南應融義髙聞之驚愕卽嚴便出徑詣�褥手自收摸對之垂涕曰伯休不世英才當爲國家幹輔人何有生相知者默止客捨不爲人所知邂逅不自負哉家上有尊老下有弱小願相隨俱入解傳伯休辭讓融遂不聽歸取衣車厚其薦褥躬自禦之手爲丸藥口嘗饘粥身自分熱三四日間加甚劣極便制衣棺器送終之具後稍加損又謂伯休吉凶未諱憂怖交心間粗作備具相對悲喜宿止傳中數十餘日伯休彊健入舍後室家酣宴乃別伯休到拜侍中尙書僕射令豫章太守大將軍從事中郎義髙爲廬江太守八年遭母喪停柩官舍章百餘上得聽行服未闋而恬拜司隸薦融自代歷典五郡名冠遠近著去鄴淺薄流聞不爲公府所取司徒潁川韓演伯南爲丹陽太守坐從兄季朝爲南陽太守刺探尙書演法車徵以非身中贓舋道路聽其從容至蕭蕭令吳斌演同歲也未至謂其賓從到蕭乃一相勞而斌內之狴犴堅其鐶挺躬將兵馬送之出境從事汝南閻符迎之於杼秋相得令止傳捨解其桎梏入與相見爲致肴饌曰明府所在流稱今以公徵往便原除不宜深入以介意意气過於所望到亦遇赦其間無幾演爲沛相斌去官乃臨中臺首辟符焉世說新語服虔旣善春秋將爲注欲參考同異聞崔烈集門生講傳遂匿姓名爲烈門人賃作食每當至講時輒竊聽戶壁間旣知不能逾己稍共諸生敍其短長烈聞不測何人然素聞虔名意疑之明蚤往及未寤便呼子愼子愼虔不覺驚應遂相與友善世說補朱文季與張堪同縣張於太學中見文季甚重之把臂語曰欲以妻子托朱生文季不敢對張亡後聞其妻子貧困自往候視厚賑贍之子怪問曰大人不與吾父爲友何忽如此文季曰汝父嘗有知己之言吾以信於心也

朋友部紀事二魏志袁紹傳紹有姿貌威容能折節下士士多附之太祖少與友焉劉表傳注漢末名士錄劉表與汝南陳翔字仲麟範滂字孟博魯國孔昱字世元勃海範康字仲眞山陽檀敷字文友張儉字元節南陽岑晊字公孝爲八友袁渙傳渙字曜卿陳郡扶樂人也子侃淸粹閒素歷位郡守尙書初渙從弟霸公恪有功幹魏初爲大司農及同郡何夔並知名於時而霸子亮夔子曾與侃復齊聲友善裴潛傳注黃朗字文達沛郡人也爲人弘通有信實父爲本縣卒朗感其如此抗志遊學由是爲方國及其郡士大夫所禮異特與東平右姓王惠陽爲碩交惠陽親拜朗母於�下朗始仕黃初中爲長吏遷長安令會喪母不對復爲魏令遷襄城典農中郎將涿郡太守以明帝時疾病卒始朗爲君長自以父故常忌不呼鈴下伍伯而呼其姓字至於憤怒亦終不言朗旣仕至二千石而惠陽亦歷長安令酒泉太守故時人謂惠陽外似粗�而內堅密能不顧朗之本末事朗母如己母爲通度也王修傳注脂習字元升京兆人也中平中仕郡公府辟舉髙第除太醫令天子西遷及東詣許昌習常隨從與少府孔融親善太祖爲司空威徳日盛而融故以舊意書疏倨傲習常責融欲令攺節融不從會融被誅當時許中百官先與融親善者莫敢收卹而習獨往撫而哭之曰文舉卿捨我死我當復與誰語者哀嘆無已太祖聞之收習欲理之尋以其事直見原徙許昌土橋下習後見太祖陳謝前愆太祖呼其字曰元升卿故慷慨因問其居處以新移徙賜谷百斛至黃初詔欲用之以其年老然嘉其惇舊有欒布之節賜拜中散大夫陳羣傳羣字長文潁川許昌人也祖父實父紀魯國孔融髙才倨傲年在紀羣之間先與紀友後與羣交更爲紀拜由是顯名王淩傳淩與司馬朗賈逵友善及臨兗豫繼其名迹傅嘏傳注傅子曰嘏自少與冀州刺史裴徽散騎常侍荀甝善徽甝早亡又與鎭北將軍何曾司空陳泰尙書僕射荀顗後將軍鍾毓並善相友綜朝事俱爲名臣蜀志諸葛亮傳亮躬�隴畝每自比於管仲樂毅時人莫之許也惟博陵崔州平潁川徐元直與亮友善謂爲信然張嶷傳嶷字伯岐巴郡南充國人也爲縣功曹州召爲從事時郡內士人龔祿姚位二千石當世有聲名皆與嶷友善楊戲傳戲居誠存厚與巴西韓儼黎韜童幼相親後儼痼疾廢頓韜無行見捐戲經紀振卹恩好如初吳志張昭傳昭少好學與瑯邪趙昱東海王朗俱發名友善弱冠察孝廉不就與朗共論舊君諱事州裏才士陳琳等皆稱善之周瑜傳瑜性度恢廓惟與程普不睦江表傳普頗以年長數陵侮瑜瑜折節容下終不與校普後自敬服而親重之乃告人曰與周公瑾交若飲醇醪不覺自醉時人以其謙讓服人如此魯肅傳肅大散財資以賑窮獘結士爲務周瑜爲居巢長求資糧肅指一囷與瑜瑜益知其奇也遂相親結定僑札之分東渡因與同行時孫權住吳瑜因薦肅才權見肅與語甚悅劉表死肅請說備使撫表眾共拒曹操肅行到夏口曹公已向荊州備欲南渡江肅徑到當陽長阪與備會時諸葛亮與備相隨肅謂亮曰我子瑜友也卽共定交陸績傳績容貌雄壯博學多識虞翻舊齒名盛龐統荊州令士年亦差長皆與績友善孫權統事辟爲奏曹掾嚴畯傳畯避亂江東與諸葛瑾步騭齊名友善張昭進之於孫權權以爲騎都尉從事中郎吳範傳範素與魏滕同邑相善滕嘗有罪權責怒甚嚴敢有諫者死範謂滕曰與汝偕死滕曰死而無益何用死爲範曰安能慮此坐觀汝邪乃髡頭自縛詣門下使鈴下以聞鈴下不敢曰必死不敢白範曰汝有子邪曰有曰使汝爲吳範死子以屬我鈴下曰諾乃排合入言未卒權大怒欲便投以戟逡巡走出範因突入叩頭流血言與涕並良久權意釋乃免滕滕見範謝曰父母能生長我不能免我於死丈夫相知如汝足矣何用多爲呂蒙傳蒙拜偏將軍領尋陽令魯肅代周瑜當之陸口過蒙屯下肅意尙輕蒙或謂肅曰呂將軍功名日顯不可以故意待也君宜顧之遂往詣蒙酒酣蒙問肅曰君受重任與關羽爲鄰將何計略以備不虞肅造次應曰臨時施宜蒙曰今東西𨿽爲一家而關羽實熊虎也計安可不豫定因爲肅畫五策肅於是越席就之拊其背曰呂子明吾不知卿才略所及乃至於此也遂拜蒙母結友而別顧雍傳雍子邵字孝則起家爲豫章太守初錢塘丁諝出於役伍陽羨張秉生於庶民烏程吳粲云陽殷禮起於微賤卲皆拔而友之爲立聲譽呂岱傳孫亮卽位岱拜大司馬始岱親近吳郡徐原慷慨有才志岱知其可成賜巾�與共言論後遂薦拔官至侍禦史原性忠壯好直言岱時有得失原輒諫諍又公論之人或以告岱岱嘆曰是我所以貴徳淵者也及原死岱哭之甚哀曰徳淵呂岱之益友今不幸岱復於何聞過談者美之諸葛恪傳丹陽太守聶友素與恪善友字文悌豫章人也注吳錄曰友有唇吻少爲縣吏虞翻徙交州縣令使友送之翻與語而奇焉爲書與豫章太守謝斐令以爲功曹斐乃用爲功曹使至都諸葛恪友之由是知名冊府元龜張溢爲中郎聘蜀與諸葛全結金蘭好陳表少知名與諸葛恪步騭齊名友善性質直純厚其於人物忠告善道志存補益位尙書令吳祺與張溫顧譚友善孫皎善於結交與諸葛瑾至厚三輔決錄蔣詡字元卿捨中三徑惟羊仲求仲從之遊二仲皆推廉逃名晉書山濤傳濤與嵇康呂安善後遇阮籍便爲竹林之交著忘言之契晚與尙書和逌交又與鍾會裴秀並申款暱以二人居勢爭權濤平心處中各得其所而俱無恨焉嵇康傳康以髙契難期每思郢質所與神交者惟陳畱阮籍河內山濤豫其流者河內向秀沛國劉伶籍兄子咸瑯邪王戎遂爲竹林之遊世所謂竹林七賢也東平呂安服康髙致每一相思輒千里命駕康友而善之荀崧傳崧父頵羽林右監安陵鄕侯與王濟何劭爲拜親之友崧弱冠太原王濟甚相器重泰始中詔以崧襲父爵與王惇顧榮陸機等友善孫楚傳楚與同郡王濟友善濟爲本州大中正訪問銓邑人品狀至楚濟曰此人非卿所能目吾自爲之乃狀楚曰天才英博亮拔不羣楚少時欲隱居謂濟曰當欲枕石漱流誤云漱石枕流濟曰流非可枕石非可漱楚曰所以枕流欲洗其耳所以漱石欲厲其齒楚少所推服惟雅敬濟初楚除婦服作詩以示濟濟曰未知文生於情情生於文覽之淒然增伉儷之重夏侯湛傳湛幼有盛才文章宏富與潘嶽友善每行止同輿接茵京都謂之連璧紀瞻傳瞻愼行愛士老而彌篤尙書閔鴻太常薛兼廣川太守河南褚沈給事中宣城章遼歷陽太守沛國武嘏並與瞻素�咸籍其髙義臨終托後於瞻瞻悉營護其家爲起居宅同於骨肉焉少與陸機兄弟親善及機被誅瞻卹其家周至及嫁機女資送同於所生王機傳機美姿儀俶儻有度量常慕王澄爲人澄亦雅知之以爲己亞遂與友善內綜心膂外爲牙爪尋用爲成都內史庾衮傳衮鄰人褚徳逸者善事其親老而不倦衮每拜之嘗與諸兄過邑人陳準兄弟諸兄友之皆拜其母衮獨不拜準弟徽曰子不拜吾親何衮曰未知所以拜也夫拜人之親者將自同於人之子也其義至重衮敢輕之乎遂不拜準徽嘆曰古之亮直之士君近之矣君若當朝則社稷之臣歟君若握兵臨大節孰能奪之方今徵聘君實宜之王戎傳戎從弟衍衍弟澄封南鄕侯遷建威將軍雍州刺史不之職時王惇謝鯤庾敳阮修皆爲衍所親善號爲四友而亦與澄狎又有光逸胡毋輔之等亦豫焉劉琨傳琨年三十六爲司隸從事時徵虜將軍石崇河南金穀澗中有別廬冠絕時輩引致賓客日以賦詩琨預其間文詠頗爲當時所許祕書監賈謐參管朝政京師人士無不傾心石崇歐陽建陸機陸云之徒並以文才降節事謐琨兄弟亦在其間號曰二十四友琨少負志气有縱橫之才善交勝己而頗浮誇與範陽祖逖爲友聞逖被用與親故書曰吾枕戈待旦志梟逆虜常恐祖生先吾著鞭其意气相期如此庾敳傳王衍不與敳交敳卿之不置衍曰君不得爲爾敳曰卿自君我我自卿卿我自用我家法卿自用卿家法衍甚奇之王接傳接字祖遊平陽太守柳淡散騎侍郎裴遐尙書僕射鄧攸皆與接友善戴若思傳若思少好遊俠不拘操行遇陸機赴洛船裝甚盛遂與其徒掠之登岸機察見之知非常人在舫屋上遙謂之曰卿才器如此乃復作劫邪若思感悟因流涕投劍就之機與言深加賞異遂與定交焉若思後舉孝廉入洛機薦之於趙王倫應詹傳詹假節都督江州刺史初京兆韋泓喪亂之際親屬遇饑疫並盡客遊洛陽素聞詹名遂依托之詹與分甘共苦情若弟兄遂隨從積年爲營伉儷置居宅並薦之於元帝曰自遭喪亂人士易操至乃任運固窮耿介守節者�矣伏見議郎韋泓年三十八字元量執心淸衝才識備濟躬耕隴畝不煩人役靜默居常不豫政事昔年流移來在詹境經寇喪資一身特立短褐不掩形菜蔬不充朝而抗志彌厲不遊非類顏回稱不攺其樂泓有其分明公輔亮皇室恢維宇宙四門開辟英彥鳧藻收春花於京輦采秋實於巖藪而泓抱璞荊山未剖和璧若蒙銓召付以列曹必能�隆鼎味緝熙庶績者也帝卽辟之自後位至少府卿旣受詹生成之惠詹卒遂制朋友之服哭止宿艸追趙氏祀程嬰杵臼之義祭詹終身羊曼傳曼任達頹縱好飲酒溫嶠庾亮阮放桓彜同志友善並爲中興名士周訪傳訪爲縣功曹時陶侃爲散吏訪薦爲主簿相與結友桓彜傳彜字茂倫性通朗與庾亮深交雅爲周顗所重顗嘗嘆曰茂倫嵚崎歷落人也起家州主簿累遷中書郎以疾去職嘗過輿縣縣宰徐寧通朗博涉彜遇之欣然停畱累日結友而別周顗傳王惇之舉兵也劉隗勸帝盡除諸王司空導率羣從詣闕請罪值顗將入導呼顗謂曰伯仁以百口累卿顗直入不顧旣見帝言導忠誠申救甚至帝納其言顗喜飲酒致醉而出導猶在門又呼顗顗不與言顧左右曰今年殺諸賊奴取金印如斗大系肘旣出又上表明導言甚切至導不知救己而甚銜之惇旣得志問導曰周顗戴若思南北之望當登三司無所疑也導不答又曰若不三司便應令僕邪又不答惇曰若不爾正當誅爾導又無言導後料檢中書故事見顗表救己殷勤款至導執表流涕悲不自勝告其諸子曰吾𨿽不殺伯仁伯仁由我而死幽冥之中負此良友袁喬傳喬字彥叔爲廣陵相初喬與褚裒友善及康獻皇后臨朝喬與裒書曰皇太后踐登正祚臨禦皇朝將軍之於國外姓之太上皇也至於皇子近屬咸有揖讓之禮而況策名人臣而交媟人父天性攸尊亦宜體國而重矣故友之好請於此辭染絲之變墨翟致懷岐路之感楊朱興嘆況與將軍遊處少長𨿽世譽先後而臭味同歸也平昔之交與禮數而降箕踞之歡隨時事而替𨿽欲虛詠豪肆脫落儀制其能得乎來物無停變化遷代豈惟寸晷事亦有之夫禦器者神制眾以約願將軍怡情無事以理勝爲任親杖賢達以納善爲大執筆惆悵不能自盡論者以爲得禮王羲之傳許邁字叔元家世士族恬靜不慕仕進永和二年移入臨安西山有終焉之志羲之造之未嘗不彌日忘歸相與爲世外之交荀崧傳崧子羨弱冠與瑯邪王洽齊名沛國劉惔太原王蒙陳郡殷浩並與交好驃騎將軍何充出鎭京口請爲參軍王蒙傳蒙與沛國劉惔齊名友善惔嘗稱蒙性至通而自然有節蒙每云劉君知我勝我自知時人以惔方荀奉倩蒙比袁曜卿凡稱風流者舉蒙惔爲宗鄧粲傳粲長沙人以髙潔著名與南陽劉驎之南郡劉尙公同志友善世說新語陳畱阮籍譙國嵇康河內山濤三人年皆相比康年少亞之預此契者沛國劉伶陳畱阮咸河內向秀瑯邪王戎七人常集於竹林之下肆意酣故世謂竹林七賢阮宣子有令聞太尉王夷甫見而問曰老莊與聖教同異對曰將無同太尉善其言辟之爲掾世謂三語掾衛玠嘲之曰一言可辟何假於三宣子曰苟是天下人望亦可無言而辟復何假一遂相與爲友有往來者云庾公有東下意或謂王公可潛稍嚴以備不虞王公曰我與元規𨿽俱王臣本懷緇衣之好若其欲來吾角巾徑還烏衣何所稍嚴賀司空入洛赴命爲太孫舍人經吳閶門在船中彈琴張季鷹本不相識先在金閶亭聞弦甚淸下船就賀因共語便大相知說問賀卿欲何之賀曰入洛赴命正爾進路張曰吾亦有事北京因路寄載便與賀同發初不告家家追問乃知小名錄王沈字元達坦之子王恭隨父蘊在會稽王大都來拜墓恭暫往墓下看之二人素善遂十餘日方還父問何故多日對曰與阿大語蟬連不得歸因語之曰恐非爾之友中乖愛好後爲王緒所間終成怨隙果如其言宋書謝述傳述爲司徒左長史轉左衛將軍尙書僕射殷景仁領軍將軍劉湛並與述爲異常之交臧燾傳燾子邃邃子凝之學涉有當世才具與司空徐湛之爲異常之交南史謝晦傳淡字景恆晦從叔也任達仗气不營當世與順陽範泰爲雲霞之交謝靈運傳靈運父祖並葬始寧縣並有故宅及墅遂移籍會稽修營舊業傍山帶江盡幽居之美與隱士王弘之孔淳之等放蕩爲娛有終焉之志文帝徵爲祕書監尋遷侍中陳疾東歸與族弟惠連東海何長瑜潁川荀雍泰山羊浚之以文章賞會共爲山澤之遊時人謂之四友惠連幼有奇才不爲父方明所知靈運去永嘉還始寧時方明爲會稽郡靈運造方明遇惠連大相知賞靈運性無所推惟重惠連與爲刎頸交時何長瑜教惠連讀書亦在郡內靈運又以爲絕倫謂方明曰阿連才悟如此而尊作常兒遇之長瑜當今仲宣而飴以下客之食尊旣不能禮賢宜以長瑜還靈運載之而去向靖傳靖子柳字元季有學義才能立身方雅太尉袁淑司空徐湛之東揚州刺史顏竣皆與友善及竣貴柳猶以素情自許不推先之順陽範璩戒柳曰名位不同禮有異數卿何得作曩時意邪柳曰我與士遜心期久矣豈可一旦以勢利處之及柳爲南康郡涉義宣事敗系建康獄屢密請竣求相申救孝武嘗與竣言及柳事竟不助之柳遂伏法柳元景傳世隆元景弟子也挺然自立不與眾同與張緒王延之沈琰爲君子之交貧士傳孔淳之字彥深魯人也孔子二十六代孫性好墳集山水爲太原王公所稱居會稽郯縣茅屋蓬戶庭艸蕪徑�上有書數帙而已與處士戴顒王弘之王敬弘等並爲人外之交南齊書杜京產傳京產少恬靜閉意榮宦會稽孔覬淸剛有峻節一見而爲款友徐伯珍傳伯珍叔父璠之與顏延之友善還祛蒙山立精舍講授伯珍往從學積十年究尋經史遊學者多依之徵士沈儼造膝談論申以素交孔稚珪傳稚珪風韻淸�好文詠與外兄張融情趣相得又與瑯邪王思遠廬江何點點弟引並款交王思遠傳思遠與顧皓之友善皓之卒後家貧思遠迎其兒子經卹甚至南史何尙之傳尙之子偃偃弟子點齊初累徵中書侍郎太子中庶子不就與陳郡謝吳國張融會稽孔徳璋爲莫逆友劉琎傳琎與友人會稽孔�同舟入東於塘上遇一女子�目送曰美而艷琎曰斯豈君子所宜言乎非吾友也於是解裳自隔或曰與友孔徹同舟徹畱目觀岸上女子琎舉席自隔不復同坐劉懷珍傳懷珍族弟善明與崔祖思友善祖思出爲靑冀二州善明遺書敍舊因相勗以忠槪及聞祖思死慟哭得病建元二年卒冊府元龜檀超爲南徐州西曹書佐與別駕蕭惠開相抗禮惠開稍相陵辱超謂惠開曰我與卿並有何等俱是國家微賤時外戚爾惠開欣然便爲刎頸交南史張裕傳裕曾孫率除太子舍人與陸倕陸厥幼相友狎嘗同載詣左衛將軍沈約遇任昉在焉約謂昉曰此二子後進才秀皆南金也卿可識之由此與昉友何承天傳承天曾孫遜八歲能詩賦弱冠州舉秀才南鄕範云見其對策大相稱賞因結忘年交梁書曹景宗傳景宗除屯騎校尉少守督峴南與州裏張道門厚善道門齊車騎將軍敬兒少子也爲武陵太守敬兒誅道門於郡伏法親屬故吏莫敢收景宗自襄陽遣人船到武陵收其屍骸迎還殯葬鄕裏以此義之範云傳云好節尙奇專趣人之急少時與領軍長史王�善�亡於官舍貧無居宅云乃迎喪還家躬營含殯到漑傳漑性不好交遊惟與朱異劉之遴張綰同志友密及臥疾家園門可羅雀三君每歲時常鳴騶枉道以相存問置酒敍生平極歡而去臨終托張劉勒子孫以薄葬之禮卒時年七十二陸倕傳倕與樂安任昉友善爲感知己賦以贈昉昉因此名以報之曰信偉人之世篤本侯服於陸鄕緬風流與道素襲衮衣與繡裳還伊人而世載並三駿而龍光過龍津而一息望鳳條而曾翔彼白玉之𨿽潔此幽蘭之信芳思在物而取譬非斗斛之能量匹聳峙於東嶽比凝厲於秋霜不一飯以妄過每三錢以投渭匪蒙袂之敢嗟豈溝壑之能衣旣蘊藉其有餘又淡然而無味得意同乎捲懷違方似乎仗气類平叔而靡雕似子云之不朴冠眾善而貽操綜羣言而名學折髙戴於後臺異鄒顏乎董幄采三詩於河間訪九師於淮曲術兼口傳之書藝廣鏗鏘之樂時坐睡而梁懸裁枝梧而錐握旣文過而意深又理勝而辭縟咨餘生之荏苒追歲暮而傷情測䢐陰於堂下聽鳴鐘於洛城惟忘年之陸子定一遇於班荊余獲田蘇之價爾得海上之名信落魄而無產終長對於短生饑虛表於徐步逃責顯於疾行子比我於叔則又方余於耀卿心照情交流言靡惑萬類暗求千里懸得言象可廢蹄筌自默居非連棟行則同車冬日不足夏日靡余肴核非餌絲竹豈娛我未捨駕子已回輿中飯相顧悵然動色邦壤旣殊離會莫測存異山陽之居沒非要離之側似膠投漆中離婁豈能識其爲士友所重如此劉顯傳顯與河東裴子野南陽劉之遴吳郡顧協連職禁中遞相師友時人莫不慕之韋放傳放與吳郡張率皆有側室懷孕因指爲婚姻其後各產男女未及成長而率亡遺嗣孤弱放常贍卹之及爲北徐州時有勢族請姻者放曰吾不失信於故友乃以息岐取率女又以女適率子時稱放能篤舊孫謙傳有彭城劉融者行乞疾篤無所歸友人輿送謙捨謙開廳事以待之及融死以禮殯葬之眾皆服其行義王僧孺傳僧孺出爲錢唐令初僧孺與樂安任昉遇竟陵王西邸以文學會友及將之縣昉贈詩曰惟子見知惟餘知子觀行視言要終猶始敬之重之如蘭如�形應影隨曩行今止百行之首立人斯著子之有之誰毀誰譽修名旣立老至何遽誰其執鞭吾爲子禦劉略班藝虞志荀錄伊昔有懷交相欣勗下帷無倦升髙有屬嘉爾晨燈惜余夜燭其爲士友推重如此南史徐勉傳勉遷臨海王西中郎田曹行參軍俄徙署都曹時瑯邪王融一時才�特相慕悅嘗請交焉許懋傳懋篤志好學爲豫章王行參軍轉法曹后兼國子博士與司馬褧同志友善江夷傳夷六世孫總轉侍郎尙書僕射範陽張纘度支尙書瑯邪王筠都官尙書南陽劉之遴�髙才碩學總時年少有名纘等雅相推重爲忘年交張弘策傳弘策子纘累遷尙書吏部郎俄而長兼侍中河東裴子野曰張吏部有喉唇之任已恨其晚矣子野初未與纘遇便虛相推重因爲忘年之交裴松之傳松之曾孫子野與沛國劉顯南陽劉之遴陳郡殷蕓陳畱阮孝緒吳郡顧協京兆韋稜皆博學深相賞好顯尢推重之徐伯陽傳伯陽除記室參軍太建初中記室李爽記室張正見左戶郎賀徹學士阮卓黃門郎蕭詮三公郎王由禮處士馬樞記室祖孫登比部郎賀循長史劉刪等爲文會之友後有蔡凝劉助陳暄孔範亦預焉此一時之士也遊宴賦詩動成卷軸伯陽爲其集序盛傳於世魏書辛紹先傳紹先明敏有識量與廣平遊明根範陽盧度世同郡李承等甚相友善崔模傳模長者篤厚不營榮利與崔頤相親往來如家胡叟傳叟拜虎威將軍髙宗時歸家不治產業饑貧不以爲恥見車馬榮華者視之蔑如也初叟一見髙允曰吳鄭之交以縞紵爲�談吾之於子以弦韋爲幽贄以此言之彼可無愧也李彪傳彪字道固頓丘衛國人𨿽與宋弁結管鮑之交弁爲大中正與髙祖私議猶以寒地處之殊不欲微相優假彪亦知之不以爲恨及弁卒彪痛之無已爲之哀誄備盡辛酸郭祚爲吏部彪爲子志求官祚仍以舊第處之彪以位經常伯又兼尙書謂祚應以貴遊拔之深用忿怨形於言色時論以此譏祚祚每曰爾與義和至交豈能饒爾而怨我乎任城王澄與彪先亦不睦及爲雍州彪詣澄爲志求其府寮澄釋然爲啟得列曹行參軍時稱美之張彜傳彜性公彊有風气歷覽經史與盧淵李安民等結爲親友往來朝會常相追隨淵爲主客令安民與彜�爲散令崔休傳休少孤貧矯然自立舉秀才入京師與中書郎宋弁通直郎邢巒雅相知友畢眾敬傳眾敬爲兗州刺史太和中髙祖賓禮舊老眾敬與咸陽公允引至方山𨿽文武奢儉好尙不同然亦與允甚相愛敬接膝談款有若平生裴伯茂傳伯茂末年劇飲不已乃至傷性多有愆失未亡前數日忽云吾得密信將被收掩乃與婦乘車西逃避後因指顧壁中言有官人追逐其妻方知其病卒後殯於家園友人常景李渾王元景盧元明魏季景李騫等十許人於墓傍置酒設祭哀哭涕泣一飲一酹曰裴中書魂而有靈知吾曹也乃各賦詩一篇李騫以魏收亦與之友寄以示收收時在晉陽乃同其作論敍伯茂其十字云臨風想元度對酒思公榮時人以伯茂性侮傲謂收詩頗得事實索敞傳敞爲劉�助教專心經籍涼州平入國以儒學見拔爲中書博士敞在州之日與鄕人陰世隆文才相友世隆至京師被罪徙和龍屆上谷困不前達土人徐能抑掠爲奴五年敞因行至上谷遇見世隆語其由狀對泣而別敞爲訴理得免北史崔亮傳亮居貧傭書自業時隴西李衝當朝任事亮族兄光往依之光言之於衝衝召亮與語衝甚奇之迎爲館客謂其兄子彥曰大崔生寬和篤雅汝宜友之小崔生峭整淸徹汝宜敬之邢巒傳巒叔祖佑佑從子虯虯長子臧和雅信厚有長者之風爲時人所愛敬與裴敬憲盧觀兄弟�結友曾共讀回文集臧獨先通之臧弟邵少在洛陽廣尋經史五行俱下一覽無遺文章典麗旣贍且速吏部尙書隴西李神�大相欽重引爲忘年之交北齊書宋遊道傳遊道以本官兼司徒左長史及文襄疑黃門郎溫子升知元瑾之謀系之獄而餓之食敝襦而死棄屍路隅遊道收而葬之文襄謂曰吾近書與京師諸貴論及朝士卿僻於朋黨將爲一病今卿眞是重舊節義人此情不可奪子升吾本不殺之卿葬之何所憚天下人代卿怖者是不知吾心也遊道重交遊存然諾之分歷官嚴整而時大納賄分及親故之艱匱者其男女孤弱爲嫁娶之臨喪必哀躬親襄事爲司州綱紀與牧樂昌河西二王乖忤及二王薨每事經卹之與頓丘李獎一面便定死交獎曰我年位已髙會用弟爲佐史令弟北面於我足矣遊道曰不能旣而獎爲河南尹辟遊道爲中正使者相屬以衣帢待之握手歡謔元顥入洛將受其命出使徐州都督元孚與城人趙紹兵殺之遊道爲獎訟冤得雪又表爲請贈回己考一泛階以益之又與尉廞結交托廞弟粹於徐州殺趙紹後平之梟粹首於鄴市孫騰使客告市司得錢五百萬後聽收遊道時爲司州中從事令家人作尉粹所親於州陳訴依律判許而奏之敕至市司猶不許遊道杖市司勒使速付騰聞大怒時李獎二子構訓居貧遊道後令其求三富人死事判免之凡得錢百五十萬盡以入構訓其使气黨俠如此時人語曰遊道獼猴面陸操科斗形意識不關貌何謂醜者必無情構嘗因遊道會客戲之曰賢從在門外大好人宜自迎接爲通名稱族弟遊山遊道出見之乃獼猴衣帽也將與構絕構謝之豁然如舊遊道死後構爲定州長史遊道第三子士遜爲墨曹博陵王管記與典簽共誣奏構構於禁所祭遊道而訴焉士遜晝臥如夢者見遊道怒己曰我與構恩義汝豈不知何共小人謀陷淸直之士士遜驚跪曰不敢不敢旬日而卒王昕傳昕少與邢邵俱爲元羅賓友及守東萊邵舉室就之郡人以邵是邢杲從弟會兵將執之昕以身蔽伏其上呼曰欲執邢子才當先殺我邵乃免焉封隆之傳隆之弟子孝琬爲東宮洗馬天保二年卒帝聞而嘆惜焉孝琬性恬靜頗好文詠太子少師邢邵七兵尙書王昕�先達髙才與孝琬年位懸隔晚相逢遇分好遂深孝琬靈櫬言歸二人送於郊外悲哭淒慟有感路人荀仲舉傳仲舉與趙郡李槪交款槪死仲舉因至其宅爲五言詩十六韻以傷之詞甚悲切世稱其美崔傳子瞻除給事黃門侍郎與趙郡李槪爲莫逆之交槪將東還瞻遺之書曰仗气使酒我之常獘詆訶指切在卿尢甚足下告歸吾於何聞過也盧潛傳潛從祖兄懷仁有行檢善與人交與瑯邪王衍隴西李壽之情好相得曾語衍云昔太丘道廣許邵知而不顧嵇生性惰鍾會過而絕言吾處季孟之間去其太甚衍以爲然袁聿修傳聿修除都官尙書仍領本州中正轉兼吏部尙書儀同三司尙書尋卽眞聿修少平和溫潤素流之中最有規檢以名家子歷任淸華時望多相器待許其風監在郎署之日值趙彥深爲水部郎中同在一院因成交友彥深後被沙汰停秩門生藜藿聿修猶以故情存問往來彥深任用銘戢甚深𨿽人才無愧蓋亦由其接引周書張軌傳軌字元軌濟北臨邑人也父崇髙平令軌少好學志識開朗初在洛陽家貧與樂安孫樹仁爲莫逆之友每易衣而出以此見稱永安中隨爾朱榮擊元顥除討寇將軍奉朝請軌常謂所親曰秦雍之間必有王者爾朱氏敗後遂杖策入關賀拔嶽以軌爲記室參軍典機務尋轉倉曹加鎭遠將軍時谷糴湧貴或有請貸官倉者軌曰以私害公非吾夙志濟人之難詎得相違乃賣衣物糴粟以賑其乏薛善傳善河東汾陰人也弟愼字佛護好學能屬文善艸書少與同郡裴叔逸裴諏之柳虯範陽盧柔隴西李璨�相友善世說補王沙彌母終後遨遊鞏洛悅其山水與範陽盧元明巨鹿魏季景結侶同契往天陵山浩然有終焉之志隋書薛道衡傳道衡待詔文林館與範陽盧思道安平李徳林齊名友善元巖傳巖好讀書不治章句剛鯁有器局以名節自許少與渤海髙熲太原王韶同志友善裴肅傳肅少剛正有局度少與安平梁毗同志友善王孝籍傳孝籍少好學博覽羣言頗有文翰與河間劉炫同志友善崔廓傳廓與趙郡李士謙爲忘年之友每相往來時稱崔李及士謙死廓哭之慟爲之作傳輸之祕府士謙妻盧氏寡居每有家事輒令人諮廓取定北史李�傳�曾孫密少襲爵蒲山公養客禮賢無所愛吝與楊元感爲刎頸交房法壽傳法壽元孫彥謙超授鄀州司馬內史侍郎薛道衡一代文宗位望淸顯所與交結皆海內名賢重彥謙爲人深加友敬及爲襄州總管詞翰往來交錯道路黃門侍郎張衡亦與彥謙相善太原王邵北海髙構蓨縣李綱中山郎茂郎潁河東柳彧薛孺皆一時知名雅淡之士彥謙�與爲友𨿽冠蓋成列而門無雜賓文中子禮樂篇子之叔弟績字無功子曰字朋友之職也神人無功非爾所宜也常名之季弟名靜薛收字之曰保名子聞之曰薛生善字矣靜能保名有稱有誡薛生於是乎可與友也

朋友部紀事三唐書王義方傳義方善張亮亮抵罪故貶吉安丞道南海舟師持酒脯請福義方酌水誓曰有如忠獲戾孝見尢四維廓氛千里安流神之聽之無作神羞時盛夏濤霧蒸湧旣祭天雲開露人壯其誠吉安介蠻夷梗悍不馴義方召首領稍選生徒爲開陳經書行釋奠禮淸歌吹鑰登降跽立人人悅順久之徙洹水丞而亮兄子皎自朱崖還依義方將死諉妻子願以屍歸葬義方許之以皎妻少故與之誓於神使奴負柩輟馬載皎妻身步從之旣葬皎原武歸妻其家而告亮墓乃去魏元同傳元同與裴炎締交能保終始號耐久朋韋貫之傳貫之兄子溫少合所善惟蕭祜祜謷然不以塵事自蒙故溫號山林友雲杜審言傳審言少與李嶠崔融蘇味道爲文章四友世號崔李蘇杜融之亡審言爲服緦云陸元方傳元方從父餘慶雅善趙貞固盧藏用陳子昂杜審言宋之問畢構郭襲微司馬承禎釋懷一時號方外十友餘慶才不逮子昂等而風流敏辯過之盧藏用傳藏用與陳子昂趙貞固友善子昂貞固前死藏用撫其孤有恩人稱能始終交狄仁傑傳仁傑爲並州法曹參軍同府參軍鄭崇質母老且疾當使絕域仁傑謂曰君可貽親萬里憂乎詣長史藺仁基請代行仁基咨美其誼時方與司馬李孝廉不平相語曰吾等可少愧矣則相待如初每曰狄公之賢北斗以南一人而已蘇�傳�子晉終太子左庶子始晉與洛人張循之仲之兄弟善而二人以學顯循之上書忤武后見殺仲之神龍中謀去武三思爲宋之愻等所發死晉厚撫其子漸爲營婚宦晉卒漸喪之若諸父云吳保安傳保安字永固魏州人气挺特不俗睿宗時姚雋蠻叛拜李蒙爲姚州都督宰相郭元振以弟之子仲翔托蒙蒙表爲判官時保安罷義安尉未得調以仲翔里人也不介而見曰願因子得事李將軍可乎仲翔𨿽無雅故哀其窮力薦之蒙表掌書記保安後往蒙已深入與蠻戰沒仲翔被執蠻之俘華人必厚責財乃肯贖聞仲翔貴冑也求千縑會元振物故保安畱雋州營贖仲翔苦無資乃力居貨十年得縑七百妻子客遂州間關求保安所在困姚州不能進都督楊安居知狀異其故貲以行求保安得之引與語曰子棄家急朋友之患至是乎吾請貸爲貲助子之乏保安大喜卽委縑於蠻得仲翔以歸始仲翔爲蠻所奴三逃三獲乃轉鬻遠酋酋嚴遇之晝役夜囚役凡十五年乃還安居亦丞相故吏嘉保安之誼厚禮仲翔遺衣服儲用檄領近縣尉久乃調蔚州錄事參軍以優遷代州戶曹母喪服除喟曰吾賴吳公生吾死今親歿可行其志乃求保安於時保安以彭山丞客死其妻亦沒喪不克歸仲翔爲服縗絰囊其骨徒跣負之歸葬魏州廬墓三年乃去後爲嵐州長史迎保安子爲娶而讓以官趙宗儒傳宗儒遷祕書少監惇交友行義不以夷險慁操少與殷寅顏眞卿柳芳陸據蕭穎士李華邵軫善時爲語曰殷顏柳陸李蕭邵趙謂能全其交也蕭穎士傳穎士嘗兄事元徳秀而友殷寅顏眞卿柳芳陸據李華邵軫趙驊所與遊者孔至賈至源行恭張有略族弟季遐劉穎韓拯陳晉孫益韋建韋收獨華與齊名世號蕭李嘗與華據遊洛龍門讀路旁碑穎士卽誦華再閱據三乃能盡記聞者謂三人才髙下此其分也權�傳�父倕與席豫蘇源明以蓺文相友�擢進士第元宗拜監察禦史詔命不至李華柳識韓洄王定皆仰�節與友善張九齡傳九齡與嚴挺之袁仁敬梁升卿盧怡善世稱其交能終始者崔造傳造與韓會盧東美張正則三人友善居上元好言當世事皆自謂王佐才故號四夔陸贄傳贄第進士中博學宏辭壽州刺史張鎰有重名贄往見語三日奇之請爲忘年交柳並傳柳並者字伯存大歷中辟河東府掌書記遷殿中侍禦史喪明終於家初並與劉太眞尹徵閻士和受業蕭穎士而並好黃老穎士常曰太眞吾入室者也斯文不墜寄是子云徵博聞彊識士和鉤深致遠吾弗逮已並不受命而尙黃老予亦何誅並弟談字中庸穎士愛其才以女妻之士和字伯均著蘭陵先生誄蕭夫子集論因榷歷世文章而盛推穎士所長以爲聞蕭氏風者五尺童子羞稱曹陸楊虞卿傳虞卿父寧有髙操談辯可喜擢明經調臨渙主簿棄官還夏與陽城爲莫逆交楊憑傳憑重交遊尙气節然諾與穆質許孟容李墉相友善一時歆慕號楊穆許李柳宗元傳宗元元和十年徙柳州刺史時劉禹錫得播州宗元曰播非人所居而禹錫親在堂吾不忍其窮無辭以白其大人如不往便爲母子永決卽具奏欲以柳州授禹錫而自往播會大臣亦爲禹錫請因攺連州韓愈傳孟郊少隱嵩山性介少諧合愈一見爲忘形交舊唐書蕭昕傳昕舉宏辭授壽安尉遷左拾遺昕嘗與布衣張鎬友善館而禮之表薦之曰如鎬者用之則爲王者師不用則幽谷一叟爾元宗擢鎬拾遺不數年出入將相劉允濟傳允濟博學善屬文與絳州王勃早齊名特相友善薛登傳登博涉文史每與人談論前代故事必廣引證驗有如目擊少與徐堅劉子元齊名友善柳公綽傳公綽性端介寡合與錢徽蔣乂杜元穎薛存誠文雅相知交情款密李泌傳泌流放江南與柳渾顧況爲人外之交吟�自適而渾先達故泌復得入官於朝王仲舒傳仲舒嗜學工文凡與結交必知名之士與楊頊梁聿裴樞爲忘形之契貞元十年拜右拾遺元和五年自職方郎中知制誥京兆尹楊憑爲中丞李夷簡所劾貶臨賀尉仲舒與憑善宣言幹朝言夷簡掎摭憑罪仲舒坐貶硤州刺史遷蘇州本事詩元相公稹爲禦史鞫獄梓潼時白尙書在京與名輩遊慈恩小酌花下爲詩寄元曰花時同醉破春愁醉折花枝當酒籌忽憶故人天際去計程今日到梁州時元果及褒城亦寄夢遊詩曰夢君兄弟曲江頭也向慈恩院裏遊驛吏喚人排馬去忽驚身在古梁州千里神交合若符契友朋之道不其至歟會昌解頤錄史無畏者曹州人也與張從眞爲友無畏止耕壠畝衣食窘困從眞家富乃謂曰弟勤苦田園日夕區區奉假千緡貨易他日但歸吾本無畏忻然賫緡父子江淮射利不數歲已富從眞繼遭焚及罹劫盜生計一空遂詣無畏曰今日之困不思弟千緡之報可相濟三二百乎無畏聞言輒作拒扞報曰若言有負但執券來從眞恨怨塡臆乃歸庭中焚香泣淚詛之言詞慷慨聞者戰栗午後東南有片黑雲驟起須臾�雨雷電兼至霹靂一震無畏遽變爲牛朱書腹下云負心人史無畏經旬而卒刺史圖其事而奉奏焉甘澤謠圓觀者大歷末雒陽惠林寺僧能事田園富有粟帛梵學之外音律大通時人以富僧爲名而莫知所自也李諫議原公卿之子當天寶之際以遊宴飲酒爲務父�居守陷於賊中乃脫粟布衣止於惠林寺悉將家業爲寺公財寺人日給一器食一杯飲而已不置僕使斷其聞知惟與圓觀爲忘年交促膝靜話自旦及昏時人以淸濁不倫頗生譏誚云仙雜記李初直遇與人相知則曰棠棣之好何以過此喜慶倍常戴弘正每得密友一人則書於編簡焚香告祖考號爲金蘭簿尙書故實兵部李員外約言汧公之子也識度淸曠迥出塵表與主客張員外諗同棄官並韋徵君況墻東遁世不婚娶不治生業李尢厚於張每與張匡�靜言達旦不寢人莫得知贈張詩曰我有心中事不向韋二說秋夜洛陽城明月照張八全唐詩話白敏中有詩名王起長慶中再主文柄意欲以第一人處敏中恨其與賀拔惎爲友惎有文而落魄因密令親知述意俾與惎絕敏中欣然曰如斯教旣而惎造門左右紿以敏中也適惎遲畱不言而去俄頃敏中躍出見惎於是悉以實告乃曰一第何門不致柰輕負至交相與歡醉或語於起起曰我比只得敏中今當更取惎矣遂以第一人處惎而敏中居三焉白樂天在洛太和中元微之拜左丞相自越過洛以二詩別樂天云君應怪我畱連久我欲與君辭別難白頭徒侶漸稀少明日恐君無此歡又云自識君來三度別這回白盡老髭須戀君不去君須會知得後回相見無未幾死於鄂樂天哭之曰始以詩交終以詩訣玆筆相絕其今日乎張說謫嶽州常鬱鬱不樂時宰相以說機辯才略互相排擯蘇頲方大用說與善說因爲五君詠致書封其詩以貽頲誡其使曰當候忌日近暮送之使者近暮弔客至多說先公僚舊頲覽詩嗚咽流涕翌日上對大陳說忠正蹇諤人望所屬不宜淪滯遐方上因降璽書勞問俄遷荊州長史由是陸象先韋嗣立張廷珪賈曾皆以譴逐歲久因加甄敍頲以父之執友事之甚謹王冷然上燕公書云詩云投我以木瓜報之以瓊琚此言𨿽小可以諭大相公五君詠曰淒涼丞相府餘慶在元成蘇公一聞此詩移公於荊府積漸至相由蘇得也今蘇屈居益部公坐廟堂投木報瓊義將安在亦可舉蘇以自代然後爲朔方之行冷然書又曰相公嶽陽樓送別詩云誰念三千里江潭一老翁今日忘往日之棲遲貪暮年之富貴可乎韋丹與東林靈澈上人爲忘形之契丹嘗爲思歸絕句以寄澈云王事紛紛無暇日浮生冉冉只如雲已爲平子歸休計五老巖前必共聞澈奉酬詩曰年老身閒無外事麻衣艸坐亦容身相逢盡道休官去林下何曾見一人僧可朋與盧延讓爲風雅之友有詩千餘篇號玉罍集西溪叢話白樂天與故刑部李侍郎早結道友以藥術爲事詩云金丹同學都無益水竹鄰居竟不成見聞搜玉天寶中元子遊長安與丐者爲友或曰君友丐者不太下乎對曰古人鄕無君子則與雲山爲友裏無君子則與松竹爲友坐無君子則與琴酒爲友出遊於國見君子則友之丐者今之君子吾恐不得與之友也何也其所丐者不過丐人之棄衣丐人之棄食貧者內不愧心外不掩形今之人非不富且貴也而乃丐人之權勢以欺人丐人之容悅以媚世陰受陽施靡所不爲是誠丐之不如矣然則吾非丐之友而誰友與讀書鏡皎然以詩名於唐有僧袖詩謁之皎然者指禦溝詩云此波涵聖澤波字未穩當攺僧艴然作色而去僧亦能詩者也皎然度其去必復來乃取筆作中字於掌中握之以待僧果復來云欲更爲中字如何皎然展手視之遂定交賢奕編李泌兒時張曲江公常引致臥內公與嚴挺之蕭誠善嚴惡蕭佞勸公絕之公獨念嚴太苦勁不若蕭�美可喜方命左右召蕭泌在旁率爾曰公起布衣以直道至宰相顧善�美者乎九齡攺容敬謝因呼小友世說補南部新書李白山東人父任城尉因家焉少與魯中諸生孔巢父韓沔裴政張叔明陶沔隱於䢐徠山號竹溪六逸陸遊南唐書髙越傳越遷軍事判官與隱士陳曙爲物外交淡然不志榮利劉洞傳洞隱居廬山二十年能詩長於五字與洞同時有夏寶松者亦隱廬山相與爲詩友洞有夜坐詩寶松有宿江城詩皆見稱一時號劉夜坐夏江城云遼史耶律夷臘葛傳應歷初以父任入侍數歲始爲殿前都點檢時上新卽位疑諸王有異志引夷臘葛爲布衣交一切機密事必與之謀耶律良傳良讀書醫巫閭山學旣博將入南山肄業友人止之曰而無僕禦驅馳千里縱聞見過人年亦垂暮今若卽仕已有餘地良曰窮通命也非爾所知不聽畱數年而歸王鼎傳鼎涿州人博通經史時馬唐俊有文名燕薊間適上巳與同志祓禊水濱酌酒賦詩鼎偶造席唐俊見鼎朴野置下坐欲以詩困之先出所作索賦鼎援筆立成唐俊驚其敏妙因與定交宋史趙上交傳秦王從榮開府兼判軍衛以上交爲虞部員外郎充六軍諸衛推官李澣張沆魚崇遠皆白衣在秦府悉與上交友善楊徽之傳徽之寡諧於俗惟李昉王佑深所推服與石熙載李穆賈黃中爲文義友陳從易傳從易字簡夫歷龍圖閣學士王欽若善之嘗曰數日不見簡夫輒忽忽不懌及廢居南京時丁謂方用事人畏謂無敢往見欽若者從易將使湖南欲過之遇汴水旱涸遂告謂曰從易願使湖外者非獨爲貧也亦以王公在宋故就省之爾今汴涸義不可從他道進幸公許少畱謂卽大喜曰王公之門獨君爲知我者畱權糾察刑獄從易不敢當乃聽歸館須汴通乃行時寇準貶道州謂又謂從易曰廬陵之事可以釋憾矣從易對曰當以故相事之爾謂有愧色畢士安傳士安凡交遊無黨援惟王佑呂端見引重王旦寇準楊億相友善劉溫叟傳溫叟子煜字耀卿累遷刑部郎中龍圖閣直學士知河南府徙河中府卒初王曙坐寇準貶官在朝無敢往見者煜嘆曰友朋之義獨不行於今歟往餞之經宿而還嘗善河中處士李瀆瀆死爲陳其髙行詔以著作郎贈之李昌齡傳昌齡子紘歷龍圖閣直學士方介有吏材篤於交遊與劉顏爲友顏死移任子恩官其子弟蔡齊傳丁謂秉政欲齊附己齊終不往少與徐人劉顏善顏罪廢齊上其書數十萬言得復官顏卒又以女妻其子庠吳遵路傳遵路徙陜西都轉運使遷龍圖閣直學士知永興軍平居廉儉無他好旣沒室無長物其友範仲淹分奉賙其家田京傳京字簡之爲人尙气節少時與常山董士廉汾陰郭京相友善俱以倜儻聞範正辭傳正辭子諷類曠達然捭闔圖進不守名檢所與遊者輒慕其所爲時號東州逸黨山東人顏太初作逸黨詩刺之而姜潛者又嘗貽書以疏其過宋庠傳庠弟祁祁子與越國夫人曹氏客張彥方遊而彥方僞造敕牒爲人補官論死諫官包拯奏庠不戢子弟又言庠在政府無所建明庠亦請去乃以刑部尙書觀文殿大學士知河南府祁初爲給事中兼龍圖閣學士坐其子從張彥方遊出知亳州梅堯臣傳堯臣字聖兪宣州宣城人工爲詩初未爲人所知錢惟演畱守西京特嗟賞之爲忘年交引與酬唱一府盡傾歐陽修與爲詩友自以爲不及堯臣益刻厲精思苦學由是知名於時王回傳回福州候官人嘗舉進士中第爲衛眞簿有所不合稱病自免退居潁州與處士常秩友善熙寧中秩上其文集補回子汾爲郊社齋郎蔡襄傳襄於朋友尙信義聞其喪則不禦酒肉爲位而哭歐陽修傳修篤於朋友生則振掖之死則調護其家侯可傳可與田顏爲友顏病重千里求醫未歸而顏死目不瞑人曰其待侯君乎且斂而可至拊之乃瞑顏無子不克葬可辛勤百營鬻衣相役卒葬之方天寒單衣以居有饋白金者顧顏之妹處室舉以佐其奩具一日自遠歸家以窶告適友人郭行扣門曰吾父病醫邀錢百千賣吾廬而不售可惻然計橐中裝略當其數盡與之關中稱其賢範鎭傳鎭平生與司馬光相得甚歡議論如出一口且約生則互爲傳死則作銘光生爲鎭傳服其勇決鎭復銘光墓云熙寧姦朋淫縱險詖憸猾賴神宗洞察於中其辭峻光子康屬蘇軾書之軾曰軾不辭書懼非三家福乃易他銘鎭從孫祖禹幼孤叔祖鎭撫育如己子祖禹自以旣孤每歲時親賓慶集慘怛若無所容閉門讀書未嘗預人事旣至京師所與交遊皆一時聞人鎭器之曰此兒天下士也進士甲科從司馬光編修資治通鑑在洛十五年不事進取書成光薦爲祕書省正字時王安石當國尢愛重之王安國與祖禹友善嘗諭安石意竟不往謁富�致仕居洛素嚴毅杜門罕與人接待祖禹獨厚疾篤召授以密疏大抵論安石誤國及新法之害言極憤切�薨人皆以爲不可奏祖禹卒上之鄒浩傳田晝字承君陽翟人樞密使況之從子議論慷慨有前輩風與鄒浩以气節相激勵元符中浩爲諫官晝監京城門往見浩曰平生與君相許者何如今君爲何官浩曰上遇羣臣未嘗假以辭色獨於浩差若相喜天下事固不勝言意欲待深相信而後發貴有益也晝然之旣而以病歸許邸狀報立後晝謂人曰志完不言可以絕交矣浩得罪晝迎諸塗浩出涕晝正色責曰使志完隱默官京師遇寒疾不汗五日死矣豈獨嶺海之外能死人哉願君毋以此舉自滿士所當爲者未止此也浩茫然自失嘆謝曰君之贈我厚矣王回字景深仙遊人與鄒浩友善皇后劉氏立浩將論之密告回回曰事寧有大於此者乎子𨿽有親然移孝爲忠亦太夫人素志也浩南遷人莫敢顧回斂交遊錢與治裝往來經理且慰安其母邏者以聞逮詣詔獄眾爲之懼回居之晏然禦史詰之對曰實嘗預議不敢欺也因誦浩所上章幾二千言獄上除名停廢卽徒步出都門行數十里其子追及問以家事不答徽宗立召還舊官擢監察禦史李光傳光爲太常博士遷司封首論士大夫諛佞成風至妄引荀卿有聽從無諫諍之說以杜塞言路又言怨嗟之气結爲妖沴王黼惡之令部注桂州陽朔縣李綱亦以論水災去國居義興光伺於水驛自出呼曰非越州李司封船乎畱數日定交而別鄧肅傳肅字志宏南劍沙縣人少警敏能文美風儀善談論李綱見而奇之相唱和爲忘年交吳師禮傳師禮遊太學時兄師仁爲正字春秋學它學官有惡之者條其疑問諸生師禮悉以兄說對學官怒鳴鼓坐堂上眾質之師禮引據三傳意气自如江公望時在旁心竊喜後相遇於泌陽公望謂曰子異日得志當如何曰但爲人作丰年耳遂定交宋汝爲傳汝爲丰縣人靖康元年金人犯京師闔門遇害汝爲思報讎建炎三年金人再至補修武郎奉國書使金拘畱之紹興十三年汝爲亡歸作恢復方略獻於朝變姓名爲趙復徒步入蜀楊企道者遇之溪上企道曰必奇士也款畱之見其論議英發洞貫古今靖康離亂事歷言之企道驚遂定交假僧捨居之秦檜死汝爲曰朝廷除此巨�中原恢復有日矣企道勸其理前事汝爲慨然太息曰吾結髮讀書奮身一出志在爲國復讎收還土宇頗爲諸公所知命繆數奇軋於權臣今老矣新進貴人無知我者其客蜀也史載之邵博宇文亮臣李燾相得甚歡趙沂王京魯關民先楊采惠疇經紀其喪事蘇云卿傳云卿廣漢人紹興間來豫章東湖結廬獨居少與張浚爲布衣交浚爲相馳書函金幣屬豫章帥及漕曰余鄕人蘇云卿管樂流亞遁迹湖海有年矣近聞灌園東湖其髙風偉節非折簡能屈幸親造其廬必爲我致之帥漕密物色曰此獨有灌園蘇翁無雲卿也帥漕乃屏騎從更服爲遊士入其圃翁運鋤不顧進而揖之翁曰二客何從來耶延入室土銼竹幾地無纖塵案上有西漢一冊二客恍若自失默計此爲蘇云卿也旣而汲泉煮茗意稍款浹遂扣其鄕裏徐曰廣漢客曰張徳遠廣漢人翁當識之曰然客又問徳遠何如人曰賢人也第長於知君子短於知小人徳有餘而才不足因問徳遠今何官二客曰今朝廷起張公欲了此事翁曰此恐怕他未便了得在二客起而言曰張公令某等致公共濟大業因出書函金幣置幾上云卿鼻閒隱隱作聲若自咎嘆者二客力請共載辭不可期以詰朝上謁旦遣使迎伺則扃戶�然排闥入則書幣不啟家具如故而翁已遁矣竟不知所往帥漕復命浚拊幾嘆曰求之不早實懷竊位之羞作箴以識之曰云卿風節髙於傅霖予期與之共濟當今山潛水杳邈不可尋弗力弗早予罪曷鍼許奕傳安撫使安丙新立大功讒忌日聞宰相錢象祖出謗書問奕奕喟而言士不愛一死而困於眾多之口亦可悲也奕願以百口保之象祖艴然曰公悉安子文若此乎適宇文紹節宣撫荊湖還亦曰僕願亦以百口信許公之言於是異論頓息委寄益專奕於丙深相知而職事所關必反復辯數以求直其後士多畔丙奕獨以書疏候問愈數羅從彥傳從彥字仲素南劍人聞同郡楊時得河南程氏學遂往學焉沙縣陳淵時之�也嘗詣從彥必竟日乃返謂人曰自吾交仲素日聞所不聞奧學淸節眞南州之冠冕也劉勉之傳勉之建州崇安人人號曰白水先生其友朱松卒屬以後事且戒其子熹受學勉之經理其家而誨熹如子侄熹之得道自勉之始茅亭客話咸平庚子歲正元日神衛卒殺主將竊據益郡四月天軍來討至城下賊拒天軍驅脇老幼以乘城天軍煙以環城晝夜攻擊城內死傷且甚天耶命耶前進士張及有哀亡友楊錫辭前進士彭乘有郝逢傳今具其事迹及錄其辭傳非止楊錫郝逢而已庶後之人覽之得無傷嘆叛君殘民之事者哉其哀亡友辭序云亡友楊錫字孝隆誠至之士也昔與趙郡李畋蜀郡任玠南陽張逵洎及結文學友咸治經義於樂安先生悉潛心於六教然後觀史傳徧百家之說探奧索微取其貫於道者旣積中而發外遂下筆楮文其撰論考賢士節夫之動靜明古人沿習之廢置紀績義之大小辧適用之邪正不虛美不隱惡庶達乎心志之所冀也日執是道以出身入仕俾其抱策書而不愧怍持言行以符會同十五年未始一日而忘此也亡友居吾羣中尢爲靜退者蓋不徒爲進以希名苟譽速售其身誠俟乎鄕賢裏能拜書獻於春官氏不幸去歲盜賊竊據城邑亡友卽日憂懣成疾莫能遠遁及復避地於西山不得與亡友言別每念迹𨿽離而心同室在遠而人邇意其與終合而成前志也至王師討平凶醜我𨿽歸正友則憤極而死矣冢嗣始孺又且夭矣嗚呼亡友業已著書未伸命何艱而至此身旣沒而嗣亡地仍僻而知寡彼蒼何司使輔善疾惡者罹戾若是之甚耶願表其懿行錄其遺文同三友入關示儒林豪傑必推而知之少贖永恨今姑爲辭舒交情之悲爾曰予取來之得朋兮接羣居之及義不隕獲於貧賤兮恥喧呶於聲利炳舊史之遠目兮飫六經之正味議班紀之九流兮廣劉書之七志旣積中之發外兮幸入官以蒞事將結綬之彈冠兮匪君翔之於墜何賊卒之妖興兮據藩服之城壘君豈適遠之無所兮柰病來之難起我阻西山兮不與子別或出處兮其心曷異凶醜之長然誠會合之密邇洎王師之討平兮聞吾友之巳矣燕雀啁啾兮遼鶴幽病豺狼噬嚙兮騶虞憤死嗟慶緒之不續兮復嗣子之隨躓徒呼天之云亡故使其秀疾而神駛志願表其文行兮示廣場之豪士異知子之若然兮俾徳之無愧今空抑哀以摛辭兮報亡友之終始聞見前錄韓參政億李參政若谷未第時皆貧同途赴試京師共有一席一氈乃割分之每出謁更爲僕李先登第授許州長社縣主簿赴官自控妻驢韓爲負一箱將至長社三十里李謂韓曰恐縣吏來箱中止有錢六百以其半遺韓相持大哭別去次舉韓亦登第後皆至參知政事世爲婚姻不絕韓參政之孫宗師侍郎云薛簡肅公知成都範蜀公方爲舉子一見愛之館於府第俾與子弟講學每曰範君廊廟人也公益自謙退乘小駟至銅壺閣下卽步行至府門逾年人不知爲帥客也簡肅還朝載蜀公以去或問簡肅曰自成都歸得何奇物曰蜀珍產不足道吾歸得一偉人耳時二宋公有大名一見與公爲布衣交公後爲賢從事其所立溫公自以爲不可及也嗚呼簡肅公者可謂知人矣呂獻可言安石不已出知鄧州康節先生與獻可善方獻可初赴召康節與論天下事至獻可謫官無一不如所言者故獻可之爲鄧州也康節寄以詩云一別星霜二紀中升沈音問不相通林間談笑須歸我天下安危且系公萬乘幾前當蹇諤百花洲上略相從不知月白風淸夜能憶伊川舊釣翁獻可和云冥冥鴻羽在雲天邈阻風音已十年不謂聖朝求治理尙容遺逸臥林泉羨君自有隨時樂顧我官閒飽晝眠應笑無成三黜後病衰方始賦歸田獻可尋請宮祠歸洛溫公康節日相往來靑箱雜記洛陽龍門有呂文穆公讀書龕云文穆昔嘗棲偃於此初有友二人一人則溫尙書仲舒一人忘其姓名而三人誓不得狀元不仕及唱第文穆狀元溫已不意然猶中甲科遂釋褐其一人徑拂衣歸隱後文穆作相太宗問昔誰爲友文穆卽以歸隱者對遽以著作佐郎召之不起故文穆罷相尹洛作詩曰昔作儒生謁貢闈今提相印出黃扉九重鵷鷺醉中別萬里煙霄達了期鄰叟盡垂新鶴髮故人猶著舊麻衣洛陽漫道多才子自嘆遭逢似我稀所謂故人蓋斥其友歸隱者王公旦楊公億爲空門友楊公謫汝州公適當軸每音問不及他事惟談論眞諦而已余嘗見楊公親筆與公雲山栗一秤聊表村信蓋汝惟產栗而億與王公忘形以一秤栗遺之斯亦昔人雞黍縞紵之意也卻掃編王荊公司馬溫公呂申公黃門韓公維仁宗朝同在從班特相友善暇日多會於僧坊往往談燕終日他人罕得而預時目爲嘉佑四友老學庵筆記孫少述一字正之與王荊公交最厚故荊公別少述詩云應須一曲千回首西去論心有幾人又云子今此去來何時後有不可誰予規其相與如此及荊公當國數年不復相聞人謂二公之交遂暌故東坡詩云蔣濟謂能來阮籍薛宣眞欲吏朱云劉舍人貢父詩云不負興公遂初賦更傳中散絕交書然少述初不以爲意也及荊公再罷相歸過髙沙少述適在焉亟往造之少述出見惟相勞苦及弔元澤之喪兩公皆自忘其窮達遂畱荊公置酒共飯劇談經學抵暮乃散荊公曰退卽解舟無由再見少述曰如此更不去奉謝矣然惘惘各有惜別之色人然後知兩公之未易測也春渚紀聞祝舜兪伯祖與張乖�公交契公善劍術一日濮水還遙見一舉子乘驢徑前意甚輕揚心忽生怒未至百步而舉子驢避道張因就揖詢其姓氏蓋王元之也問其引避之由曰我視君昂然飛步神韻輕舉知必非常人故願加禮焉張亦語之曰我初視子輕揚之意忿起於衷實將不利於君今當同宿村捨取酒盡懷遂握手俱行共話通夕結交而去桯史內黃傅玨者以財雄大名父世隆決科爲二千石玨不力於學弁鶡碌碌下僚獨能知人嘗坐都市閱公卿車騎之過者言它日位所至無毫髮差初不能相術每曰予自得於心亦不能解也嘗寓北海王沂公曾始就鄕舉玨偶俟其姻於棘闈之外遇之明日以雙筆要而遺之曰公必冠多士位宰相它日無相忘聞者皆笑玨不爲怍遂定交傾貲以助其用沂公賴之旣而如言故沂公與其二弟以兄事之終身不少替前輩風誼凜凜固可敬而玨之識亦未易多得也名臣言行錄外集呂希哲嘗言文潞公與故舊款接一生未嘗犯其祖父諱揮麈餘話陳禾字秀實四明人陳瑩中寓居郡中禾交遊日久又遣其子正匯來從學後瑩中論列蔡元長得罪禾上書力爲救解及正匯告發蔡氏事父子俱就逮監獄者知瑩中與禾遊謂言必自禾發移文取證禾答以事誠有之罪不敢逃人謂禾曰豈宜以實對禾曰禍福死生吾自有處豈肯以一死易不義耶儻得分賢者�固所願也朝廷指以爲黨勒停王氏談錄蔡文忠守南都公時爲書院說書且將薦公而謂公曰欲薦而未有人可令艸奏以敍君之美莫若相煩君自爲之公謝曰某之才不足當公薦今石太祝延年眾所愛重宜置某而薦石蔡公曰石固欲薦之亦當自令艸奏公徐曰得之矣遂命公艸石奏而石爲公艸奏初罷野城尉居裏中時晏丞相爲畱守方修後圃使諸曹掾賦馴鶴小池戶曹掾王初邀同賦旣成並上臨淄公公喜遇之甚厚及臨淄公還朝力薦爲應天府學講書語在公家傳中是後蔡文忠繼守畱鑰復待以上客蔡公旣去而宋公來其所以遇之尢加每公事退開郡閣邀公殆日以爲常相對但持書冊論議而已宋公嗜食幹果羅列左右間或相勸食或以文章示公句意有所欲易及一字不安者必曰君試思之公曰以某句易某字如何曰更試思之或至再三遂用後宋公還朝公亦入上庠又陪佐史局無一日異於初宋公薨公爲之議謚撰著行狀象篆勒墓銘諸宋以服帶緡錢遺於公甚厚公不發其封悉還之李邯鄲公戲簡公曰可惜筆端得來盡被車兒推去後老思宋公平昔之知嘗嘆曰相知之厚不愧古人今亡矣夫去年公謁告還裏中錢於飛侍讀爲畱守其妻宋公女也聞錢公宴於郡齋曰是昔者日與君父論書於此齋日吾家爲肴羞尊酒以待者也因泣下明日錢以其妻語語公公亦爲淒然公始爲進士時居裏中與嵇穎竇充締交各爲箴以自警過庭錄謝景武師直與王存正仲友善謝仕褒陽王遠至夜叫門見之師直屣履出迎率子侄行家人禮慷慨道舊喜而有詩云倒著衣裳迎戶外盡呼兒女拜燈前崔比部諱公立韓魏公妻弟也爲人古直有操行居許與忠宣鄰忠宣除文正服托妻子於崔幹祿上都崔晨夕顧矚始終不怠時七伯祖爲單州推官人來報疾篤魏國夫人驚憂欲往視之崔公力阻曰而爲婦人夫出獨安往吾受而夫之托因立杖幹門曰出者吾杖之魏國不敢復言忠宣歸而謝焉王觀與章子厚友善俱以�散稱時號觀三惇七各言其第也子厚執政觀蹭蹬不達至堂見子厚邀至閣中話舊欲去子厚令引馬就登觀上馬對眾顧謂子厚曰相公莫要忘了觀三子厚頗有慚色厚徳錄蘇子瞻云慶曆三年有李京者爲小官吳鼎臣在侍從二人相與通家一日京薦其友人於鼎臣求聞達於朝廷鼎臣卽繳其書奏之京坐貶官未行京妻謁鼎臣妻取別鼎臣妻慚不出京妻立廳事召鼎臣幹僕語之日我來旣爲往還之久欲求一別亦爲乃公嘗有數帖在吾夫禱私事恐汝家終以爲疑索火焚之而去貴耳集王嘉叟題王龜齡祠堂詩云當時孤論偶相同終始知心每愧公才見安車延綺季遽嗟石室祀文翁百年公議分明在一餉紛華究竟空白髮舊交衰甚矣尙能畱面對髙風自注云始予與龜齡別嘗謂吾輩會合不可常但令常畱面目異時可復相見龜再三擊節後一見必誦此言捫虱新話予嘗造故人林邦翰於東坡酒庫因與儀眞艾愼幾邂逅遂爲傾蓋之交時乙丑三月也予以再不利去官而二公者亦相獲譴於簿書皆宜有不遇之嘆然當此時都人士女方幸一時之無事日日出遊湖上而予乃日陪二公坐酒局中淸談終日語不及榮利視其貌皆不足之色其迂如此一日邦翰自城中歸語予曰錢塘門外眞如錦繡矣予次日復爲艾丈言之坐間相與嘆息予因詠萊公句曰野水無人渡孤舟盡日橫遂不覺相視而笑羅湖野錄太史黃公魯直元佑間丁家艱館黃龍山從晦堂和尙遊而與死心新老靈源淸老尢篤方外契趙淸獻公平居以北京天�元禪師爲方外友名臣言行錄外集劉靜春先生與人交推誠懇惻語約理盡見有親在必勉之以孝敬見有子在必勉之以教子爲急務見初仕者必勉之以事君澤民爲志聞人之善樂道不已聞人之過慘然如痛在己尢愛惜士類稗史徐司戶逸字無競天臺人號竹溪又號抱獨子少與朱文公爲友公提舉常平日過天臺訪其家挑燈夜話至鐘鳴而別公嘗托無競作謝恩表書曰可放筆力稍低使人見之無假手之意也其受人推獎如此名臣言行錄外集魏艮齋先生與人交盡其情然不爲苟合長善救失惟恐不及後進有一長必亟稱而力推之位尊望重者苟有不合己意亦面質不避大抵爲人最隆於義也金史曹勇義傳勇義召爲樞密副使加太子少保與大公鼎虞仲文龔誼友善與虞仲文同在樞密羣少擠之復出爲三司使元史虞集傳集字伯生父汲黃岡尉宋亡僑居臨川崇仁與吳澄爲友澄稱其文淸而醇元明善傳明善初在江西金陵每與虞集劇論以相切劘明善言集治諸經惟朱子所定者耳自漢以來先儒所嘗盡心者考之殊未博集亦言凡爲文辭得所欲言而止必如明善云若雷霆之震驚鬼神之靈變然後可非性情之正也二人初相得甚歡至京師乃復不能相下董士選之自中臺行省江浙也二人者俱送出都門外士選曰伯生以教導爲職當早還復初宜更送我集還明善送至二十里外士選下馬入邸捨中爲席出橐中肴酌酒同飲乃舉酒屬明善曰士選以功臣子出入臺省無補國家惟求得佳士數人爲朝廷用之如復初與伯生他日必皆光顯然恐不免爲人構間復初中原人也仕必當道伯生南人將爲復初摧折今爲我飲此酒愼勿如是明善受�酒跪而釂之起立言曰誠如公言無論他日今隙已開矣請公再賜二�明善終身不敢忘公言乃再飲而別眞人吳全節與明善交尢密嘗求明善作文旣成明善謂全節曰伯生見吾文必有譏彈吾所欲知成季爲我治具招伯生來觀之若已入石則無及矣明日集至明善出其文問何如集曰公能從集言去百有餘字則可傳矣明善卽泚筆屬集凡刪百二十字而文益精當明善大喜乃歡好如初集每見明經之士亦以明善之言告之東園友聞余客京口聞有閔仲達陳子方者幼同讀書長同習吏事又同籍杭郡吏循次錄敍則陳在先閔乃以計先之陳終無幾微怨嫉意適故人約陳偕入京達官貴卿交薦以仕尋僉憲浙西閔方以日月升掾憲府聞陳之來嘆曰何面目見之稱疾不出陳下車亟問吏曰閔仲達何不見邪咸以疾對陳曰非疾憚我也我將見之及其門閔皇懼出肅陳曰吾與君交至深誼至篤君昔先我而吏郡者命也非此吾所就寧至是耶今又幸同處苟有未至方賴於君何稱疾爲宜亟出閔感激從事相好如初輟耕錄顧仲庸與保定張文友交文友嵊縣尹秩滿僑居江陰一日暴卒時仲庸畱京師友人以訃告戒勿泄友詢其故曰文友賢而貧在六品選人中吾將與其子爲地卽走告當路者曰張文友疾病矣願致仕因代入狀中書遂獲以奉政大夫嘉定知州致仕旣領宣命數月又代文友之子告蔭尋注常州晉陵縣尉便其養母也其家悉無所知仲庸南歸遣人致賻奠奉宣敕以授其子聞者驚嘆陳雲嶠柏泗州人性豪宕結客其祖平章故宋制置卽龍麟州題琵琶亭以譏之者凡積金七屋不數年散盡嘗爲侍儀舍人館閣諸老朝省名公莫不折輩行與交咸稱之曰公子吾鄕呂徽之先生與陳剛中治中遇於道治中策蹇驢時猶布衣見先生風神髙簡問曰得非呂徽之乎曰然足下非陳剛中乎曰然握手若平生歡吾鄕周待制先生仁榮字本心築一室才落成友人楊公道輿疾至門曰願假君新宅以死先生讓正寢居之妻子咸不然先生弗顧未幾楊死箱財廿八莫有主者楊之弟詣先生求分財先生曰若兄寄死於我意固在是喪事之費自己出終不利其一毫對眾封籍自平陽呼其子來悉付與之杭州屬邑有一巨室怙財挾勢虐害良善邑官貪墨莫敢誰何眾不可堪走訴憲府巨室逃匿憲使怒督責有司示罪賞揭大逵且家至壁白隱藏者罪連坐首捕者賞萬緡其友人王一山者世業儒居湖山第一樓藏彼於密期月不發鄰家察知圖給賞錢告報於官官搜索得之並王逮系囚見憲使使問云女知彼所犯乎王曰知之女聞國有制乎曰知之女見揭示罪賞乎曰見之女奚不就利避害乎曰朋友顚連來奔乘其危以售之則名教中有所不容某誠弗忍爲事覺連坐乃甘心焉使竦然曰君子所謂臨難毋苟免其人踐之矣眞義士也若加以罪是吾政苛而刑濫民何以勸遂釋之使卽許文正公子也國初張公可與李公仲方鮮於公伯機同仕於朝旣而張除浙省郎中李除都事鮮於除浙東宣慰經歷胥會於杭歡甚李卒於官張移書鮮於曰仲方歿矣家貧子幼吾輩若不爲之經紀則孤寡何所依也吾以一女許配其仲子矣公以爲何如鮮於聞訃哀祭成禮亦以一女許贅其長子卽從善也後官至紹興推官仲子字復初官至淮安總管於此可見前輩結交重義气不以貴賤貧富易其心誠可敬也張公官至中書左丞墨池浪語張千載廬陵人也文山貴顯屢以官辟皆不就文山自廣還至吉州城下千載來見遂同赴京寓文山囚所側日以美食奉之文山受刑潛造一櫝卽藏其首尋訪文山妻歐陽夫人於俘虜中俾出火其屍千載拾骨置囊並櫝南歸付其家葬之似此朋友眞堪千載不愧其名已見聞搜玉元末江西程國儒因亂來依方國珍與呂元英爲友程有鶴傍牡丹圖索呂題云牡丹花畔鶴精神飛落雲林似倚人萬里靑霄不歸去洛陽能有幾時春程卽日歸湖廣通誌王賢字希昭江陵人洪武初入太學同邑友王讓有銀十兩並衣一篋寄賢所他往賢受鹽城尹攜之任讓授宓陽令卒於任後十餘年賢致仕歸以所寄畀其子其子曰父素貧安有物寄人且沒時言未及此賢固與之其子發封見父故衣乃泣而受之蘇州府誌尢安禮字文度父裔官武昌與楊文貞士奇及楊尙書翥友善以徳業相勵同學生陳某當遠戍妻女稚弱泣告安禮吾必不生還妻少且更嫁柰幼女何安禮曰吾在何患已而陳果死安禮贍其妻得守節以弟之子配其女弟以女疾難之曰吾豈食言於亡友卒娶之明外史姚廣孝傳廣孝年十四度爲僧名道衍燕府陰事一切與謀燕王卽帝位拜資善大夫太子少師復其姓賜名廣孝出賑蘇湖至長洲訪其友王賓賓不見但遙語曰和尙誤矣和尙誤矣正气紀程本立傳本立有大志讀書不務章句與海鹽沈壽康友善壽康惇孝行南臺論薦與官力辭不受鄕人稱爲孝隱先生嘗與本立言世之學者爭務科舉以經學爲名而無實吾所不取子之質近厚年且富當志於聖賢之學本立由是篤志修行王稌傳稌受業於方孝孺時詔毀方孝孺文集曰敢有收藏者與姦惡同罪有庶吉士章朴素喜孝孺文家藏若干與友人楊善私言善借觀密聞於朝上怒戮朴於市而升善官自是天下惻然胡閏傳閏少與吳存何英徐素爲同志友以忠義相砥礪嘗畫松長沙王廟壁題曰蒼虯出壑復詩曰幽人無俗懷寫此蒼龍骨九天風雨來飛騰作靈物陳性善傳北兵南下性善被執旋從遣之性善愧忿入河而死同時有黃墀陳子方皆余姚人與性善友性善死二人約赴難墀有詩曰爲臣眞欲效全忠豈料翻成與叛同子方詩云北狩緣藏靑史筆南還猶是白頭翁湖廣通誌劉魁字景星監利人明初爲諸生從石首楊文定遊文定曰此老友也不宜在弟子列初讀書荊臺觀與羽流任倫友勉以歸儒倫遂先魁鄕舉於直指前言其才立命追至江上同鹿鳴宴次科丁酉魁果獲舉陜西通誌於寬在太學時友人任良病故良妻鬻二女治喪寬爲贖還仍告諸友朋合貲歸其喪廣西通誌舒綱賓州人弘治間綱鄕薦計偕有友人以金托途遇盜資裝罄洗獨所托金在抵京悉以金歸其友友卻之曰聞公被盜金何得存綱曰幸此在也見聞搜玉弘治間有友二人最契厚一人先仕江西一人遠造館於章江門外略無顧盻題一絕於亭而去十年心事酒杯間坐對江鷗去復還一帶西山靑入眼幾人靑眼似西山明外史吳寬傳寬有田數頃嘗以周親故之貧者友人賀恩疾遷至邸旦夕視之恩死爲衣素一月賢奕編吳司空廷舉平生篤友誼見良士身下之在太學兄事羅��病痢會僕死公煮粥負之如廁一晝夜十數返�病瘥同登進士語人曰�四十前生我者父母四十後獻臣生我也湖廣通誌謝文祥與羅倫莊昶友善性皆骨鯁世號三剛吉安府誌劉周萬安人淳篤慈惠有李具顯者病且死子幼盡籍其田廬屬之周曰周與君平生未接杯酒殷勤之歡地且遠君柰何以妻子托耶顯泣曰小人重君君不憐小人何耶周諾之爲經紀其家顯子旣長歸所籍田廬視初不減分毫列朝詩集史鑑字明古少受知於徐武功與吳文定公寬及沈啟南爲友弘正之間吳中髙士首推啟南次則明古文定表其墓殷雲霄字近夫壽張人修眉碧目口可容拳平生方峭克約與孫太初鄭繼之爲友所至登臨山水亦不羈之士也王寵字履吉吳縣人所與遊者文徵仲唐伯虎最善徵仲長於履吉二十四歲折輩行與定交而伯虎以女妻其子都穆字元敬吳縣人少與唐伯虎交最莫逆伯虎鎖院得禍元敬實發其事伯虎誓不與相見而吳中諸公皆薄之元敬晚年深自悔恨其歿也不請銘於吳人而遠求胡孝思蓋亦其遺意云溫州府誌方輶樂淸人友人屠希顏無子妾有孕妻悍不能容顏以托輶卽避書捨居之候長乃還屠門人稱古君子紹興府誌胡淮字宗豫嵊人正徳初遊邑庠與友人鄭軫同試貢淮得中式憐軫衰貧義不忍先讓之明外史蔣瑤傳瑤端亮淸介旣歸僻處陋巷與尙書劉麟顧應祥輩結文酒社徜徉峴山間年幾九十卒湖廣通誌周思久字柳塘麻城人嘉靖癸丑進士任瓊州守致仕抗志希古品詣卓犖與耿恭簡相友善列朝詩集劉繪字子素一字少質嘉靖乙未進士與李開先唐順之趙時春爲文章意气之交李舜臣字懋欽樂安人與章丘李伯華才名相頡頏會則夜數易燭離則月不乏書有作必走使相示兩人學業不同而志趣欣合栗應字道父耕讀太行山中髙子業解司封歸道父擔簦相造雞黍定交子業作紫團山人歌贈之云紫團髙山槪靑雲栗家兄弟殊不羣陳州一出驅五馬令弟二十窺三墳陳州者道父兄應麟字仁甫祁門縣誌馬祿常旅常州友人以四百金寄祿所同旅者盜金亡去祿祕不言罄己貲償之已而盜敗得所寄金友人始知初所償金祿代之也乃訪至祿所邀祿里人置酒宴會以前金爲壽祿竟不受人義之無錫縣誌秦柱字汝立能文工書以薦授中書舍人與大學士髙拱有交舊未嘗數至其門及拱爲張居正所傾禍且不測士皆引去拱歸柱獨遠將護之懷慶府誌蕭永命隆慶舉人友人有負貸者病且劇命自往視出其券焚之友人伏枕嗚咽命曰君幼女未字是宜使君不瞑目吾有子當爲問名友益感痛及卒果禮聘其女兗州府誌韓升字景暉單縣人一日詣其友孫適孫撅地得金一釜見升色甚倉皇升遽助孫運於室中詰旦孫懷十金以謝升曰此天所以賜汝也吾何爲分之堅執不受彰徳府誌尙坤好善樂施有友寄金於家值漳水暴漲廬舍漂沒坤獨負金避髙樹水定歸其原金汝州誌馬國驤城破流離寶丰有友攜老母相投貧無資贈盡出其妻簪珥以濟俾得子母全活陜西通誌劉子諴字叔貞卜居靑門與崔爾進文翔鳳等結耆英社有雒下遺風濟南府誌髙所蘊字爾施號宏室淄川人長山李司寇化熙嘗言萬曆癸丑年東省大饑�友陳浣初偶相過有憂色詢之則曰宏室折柬相邀或爲予所逋耶翌日再過則有喜色又詢之則曰往歲予以試事曾貸宏室數金後止完其六昨抵其裏具酒款語移時乃出前金曰二不登得無苦炊煙斷耶前物幸完璧以歸他人恐有侵漁故煩枉駕耳廣東通誌李孔修字子長順徳人僑居省之髙第街吳廷舉由縣令歷藩臬在粵最久與孔修爲布衣交兩人髙風在塵埃之表粵人常道之無錫縣誌施方升字仲光爲郡諸生慷慨好義重然諾其友有華兆登者姊適彊以虐死兆登訟於官而直之彊以是讎兆登必報焉亡何兆登家有喪事華之少長畢會而族人某者以攘義田租爲眾所疾遂羣擊之喪所而死彊曰是可以殺兆登矣厚資其家使力主兆登誣服系獄於是方升命其子元徽曰善人在患饑不及況而師邪子必勉之元徽敬受命每左右兆登不能脫久之朝廷遣使者卹刑江南元徽乃挾貲走荊溪謀營救兆登竟得釋歸徳安府誌沈惟耀字斗伯天啟甲子歲貢授武學訓導魏忠賢竊弄威權楊漣出都門人莫敢餞惟耀獨跨一馬送漣於蘆溝以少女字其子而別及漣死惟耀具衣冠覓二騶歸其輤人曰公獨不自愛乎惟耀曰我與大洪交數十年重之以婚媾一朝死喪便同行路不忍爲也西湖志余淩彥翀於瞿宗吉爲大父行彥翀作梅詞霜天曉角柳詞柳梢靑各百首號柳梅爭春宗吉一日盡和之彥翀驚嘆呼爲小友宗吉以此知名後彥翀自南荒歸葬西湖宗吉作詩送之云一去西川隔夜臺忽看白璧瘞蒼苔酒朋詩友雕零盡只有存齋冒雨來存齋宗吉自號也賢奕編昔楚人有宿於其友之家者其僕竊友人之履以歸楚人不知也適使其僕市履於肆僕私其直而以竊履進楚人不知也他日友人見其履在楚人足而心駭曰我固疑之果然竊吾履遂與之絕逾年而事暴友人踵楚人之門悔謝曰請爲友如初列朝詩集童佩字子鳴嘗與髙淳韓邦憲定交逆旅邦憲守衢過其家龍丘山塢中序布衣兄弟之誼山西通誌韓仰斗字仲濟沁水生員落落寡合惟與楊沁湄張藐山爲文字交或村醪野蔌歡飲竟日王昱字陽夏縣人事親極孝人咸稱爲王孝子居恆貧而有守不苟言笑不事舉業不見有司從曹眞予於汴書院講學與安邑孝廉李貞佐善貞佐任郟縣昱訪焉適流賊至李促昱行昱曰安趨而危去吾不忍也城破李罵賊不屈賊剜之割舌斷臂死李母喬氏赴城罵賊亦爲賊害家人俱逃昱獨不去賊曰爾何人昱曰諸生賊命削去耳鼻昱仍不去賊又詰曰令爾何人曰窗友賊曰何不去昱曰爲�友收骨骸賊義之釋不殺仍抱骸去掩貞佐母子後行抵裏會講弘運書院人望其耳鼻咸稱爲王義士寧波府誌陸符字文虎生而英偉視世俗齷齪士疾之若仇自諸生時已名聞四方學使者曁郡邑有司必與爲忘形交時東林復社方盛其在鄞惟符與萬泰爲之冠而是是非非不少假借以故人多畏避之董守諭字次公負性耿介深疾媕阿之徒諸以虛名相附麗者皆痛絕之故知交滿天下而合意者無數人在同裏惟與陸文虎萬悔庵髙旦中及族弟天鑑友善而已萬泰字履安晚號悔庵都督邦孚子也少爲都生肆力古學才名赫然爲人尙气節立品行超越流輩所交皆海內俊傑如同裏陸符髙斗魁姚江黃宗羲兄弟慈水劉應期交歡如骨肉尢好汲引後進崇禎丙子舉於鄕所至倒屣迎之常解人之紛出人於厄不避艱險見義必爲罄其所有無吝容崇禎末年行薦舉之令學使者許豸以泰應固辭以讓陸符甲申之後謝絕交遊惟與一二同志相往來髙斗魁字旦中精於醫同邑萬泰陸符慈溪劉應期及姚江黃宗羲兄弟相與爲忘年友唱酬吟�以抒其志時失職之士多罹慘禍斗魁常破產營救或遇害則爲之經紀其喪後出遊吳會三吳諸名士皆樂與之交而以醫延致者無虛日斗魁常分其餘以資貧友友多徳之太平縣誌程國聘與京口王生者善生家貧尙气節以忤勢要下獄幾斃聘往省之主其家夜有少婦款門卽其妾也厲聲呵之俄而其妻至具道失陷縲紲辱身求救意聘麾使亟去且曰吾千里跋涉爲爾夫也如使爾失節夫𨿽生亦靦顏人世矣大丈夫何忍爲此因呼從人秉燭達旦爲畫策傾囊救之而王生竟得免於難常熟縣誌張�字鑑翁父慶之自蘇挈家居沂川依其友朱景云�與其友舜民俱避兵昆山舜民駕春簾舫以聲樂自隨�辭曰公方避患不知斂戢禍將及矣不聽至巴城湖羣盜縳之罄其資去�惟載米百石亦遇盜聽其自取人不過一石遂以余米濟舜民旣歸舜民將酬之堅拒不受靑州府誌李尙思字希聖樂安人稟姿寬厚惇素好學不修邊幅專以平心濟物爲事馮可教貧生也少同學書老而寒餓公迎之家衣食之每飯與同席病則親視之相依者二十年公病且危馮偶他出家人請後命公泫然曰吾無所憾獨恨不得與馮生一訣耳彌畱者竟日已而馮聞公病奔而來公執手一笑而逝馮大感慟立觸�僕地舁至家卽日死諸子先葬馮而後殯公人皆感嘆李相諸城人會試時與友同旅爨其友不至終日不食友感其髙誼願以兄事之揚州府誌鄭之彥字東裏爲郡諸生兩中副車幼以孝童稱汪道昆司馬器重之與訂忘年交太平府誌章杞字弘奎采石鎭人與韓守直爲莫逆友韓疾劇以三十金授杞不令妻見囑之曰妻王氏有孕幸男也以此撫之杞諾而返無一人知者韓歾果舉子名嗣龍杞給衣食得成立一日杞病篤呼家人曰促韓氏子來一訣家人不知何故嗣龍至杞啟�頭篋約三百金封識付龍語曰汝父臨終遺三十金爲汝營息今十倍矣有簿會計甚悉第謹守之龍驚愕不敢受杞曰此應歸爾何拒爲龍以白母母感泣數日杞卒命其子衰絰答拜如喪父禮歲時伏臘祀之浙江通誌姚世贇武康人其友以千金寄贇將死謂曰不必還我後其子產業蕩盡贇重爲之立業江南通誌江大�建徳人淹博絕倫家藏書萬卷日手一編同時英俊無不從其問字與閣學孔貞運吏部鄭三俊爲貧賤交葉以淸字子澄華亭人淸貧尙气節徳淸尉劉昶監黟縣伯顏調兵昱嶺昶囑妻子曰吾死母老當往依華亭葉子澄遂死以淸夜夢昶來曰以八口累君越二日其妻子果奉母至善撫卹之晚築室蕭塘躬耕而食一時士大夫重焉湖廣通誌蕭逵字文谷漢陽人以明經任泰安知州逵爲諸生有聲與甑山張緒遊雅知性命之學陜西通誌蕭如燻爲一代名將家居溫恭自將喜怒不形王世貞袁宏道陳繼儒王登皆相友善常熟縣誌劉振時江陰人本姓張祖禱於劉武穆而生遂爲姓事母以孝聞僑居縣之城東天啟丁卯解後新安金景寅一見莫逆聯爲兄弟相與謀什一之利生計日饒所入悉公貯無纖毫欺衣服器皿不問爾我敝而無憾共炊爨以爲食中外絕無間言景寅有父振時執猶子禮事之甚恭歿爲親含殮振時苦目眚妻產難死景寅醫禱省視之蓋兩人休戚相關二十年如一日也至丁亥歲兩人耄且病或以爲異姓同居後不可繼勸之分析兩人猶不忍遠離對戶而居人稱爲城東二義云巡撫周國佐以友誼克惇可風後世巡按秦世禎以利始義終不失爲善人之語獎之四方人士作爲傳贊歌詩甚多太倉安道先生曰五倫之道朋友有信正也今觀劉金兩人之均甘苦通有無疾病喪葬聯爲一體而一家之中耦俱無猜又推其愛以及其父子兄弟此固同气所難而乃於投分得之不亦異乎或疑其過於中庸然亦可以愧後世之凶終而隙末者矣休寧縣誌汪雅會遊楚與劉克猷韋念莪汪千頃諸名公爲莫逆友靑陽縣誌王之璘字伯玉嗜古好學徧交諸名公如譚元春夏云鼎鍾惺蔡復一皆稱其文似韓昌黎品似陳仲弓武昌府誌余順明博極羣籍以扶衰起獘爲己任鉛槧帖括之業下筆妙天下一時詞壇名宿莫不推牛耳蝥弧焉如楚之譚子友夏閩之蔡子敬夫吳之楊子子常許子孟宏或拿舟相訪或商確往復其酬答倡和諸集充簏盈笥至今猶膾炙人口松江府誌顧秉禮字育宇砥志力學研窮理要於書無不綜覽性恬質不交勢援太僕李時榮吏部夏嘉遇少同硯席文成必取正甚見欣賞每以行誼勗之兩人如師事焉寶慶府誌卿之印邵陽人有一生甚貧每大小試皆爲具裝歲時薪米酒脯取之若寄而此生亦若以爲固然其篤厚友誼類如此

朋友部雜錄易經損卦六三三人行則損一人一人行則得其友詩經邶風匏有苦葉章招招舟子人涉邛否人涉�否�須我友小雅常棣章脊令在原兄弟急難每有良朋況也永嘆兄弟鬩於墻外禦其務春秋傳作侮每有良朋烝也無戎喪亂旣平旣安且寧𨿽有兄弟不如友生雨無正章云不可使得罪於天子亦云可使怨及朋友禮記檀弓朋友哭諸寢門之外王制朋友不相踰集

說嚴陵方氏曰朋友不相逾謂各以其齒而爲先後之序也祭義朋友不信非孝也坊記子云寡婦之子不有見焉則弗友也君子以辟遠也故朋友之交主人不在不有大故則不入其門以此坊民民猶以色厚於徳奔喪哭朋友於寢門外左傳翹翹車乘招我以弓豈不欲往畏我友朋關尹子七釜篇人之少也當佩乎父兄之教人之壯也當達乎朋友之箴人之老也當警乎少壯之說萬化𨿽移不能厄我管子法禁篇以朋黨爲友聖王之禁也大匡篇夫國之亂也智人不得作內事朋友不能相合摎而國乃可圖也詩小序伐木燕朋友故舊也自天子至於庶人未有不須友以成者親親以睦友賢不棄不遺故舊則民徳歸厚矣墨子所染篇子墨子見染絲者而嘆曰所入者變其色亦變非獨染絲然也國亦有染非獨國有染也士亦有染其友皆好仁義淳謹畏令則家日益身日安名日榮處官得其理矣則段幹木禽子傅說之徒是也其友皆好矜奮創作比周則家日損身日危名日辱處官失其理矣則子西易牙豎刁之徒是也詩曰必擇所堪必謹所堪者此之謂也兼愛篇使其一士者執別使其一士者執兼是故別士之言曰吾豈能爲吾友之身若爲吾身爲吾友之親若爲吾親是故退睹其友饑卽不食寒卽不衣疾病不侍養死喪不葬埋別士之言若此行若此兼士之言不然行亦不然曰吾聞爲髙士於天下者必爲其友之身若爲其身爲其友之親若爲其親然後可以爲天下髙士是故退睹其友饑則食之寒則衣之疾病侍養之死喪葬埋之兼士之言若此行若此荀子性惡篇嗜欲得而信衰於友大略篇子貢問於孔子曰賜倦於學矣願息於朋友孔子曰詩云朋友攸攝攝以威儀朋友難朋友焉可息哉子道篇入而行不修身之罪也出而名不章友之過也故君子入則篤行出則友賢何爲而無孝之名也黃石公素書安禮章枉士無正友淮南子說山訓因人而友不因人而親韓詩外傳有親可畏有君可事有子可遺此一樂也有親可諫有君可去有子可怒此二樂也有君可諭有友可助此三樂也少學長忘此一費也事君有功而輕負之此二費也久交友而中絕之此三費也大戴禮主言篇上親賢則下擇友曾子立事篇能取朋友者亦能取所予從政者矣宮中雍雍外焉肅肅兄弟��朋友切切遠者以貌近者以情友以立其所能而遠其所不能苟無失其所守亦可與終身矣曾子大孝篇朋友不信非孝也揚子學行篇朋而不心面朋也友而不心面友也論衡累害篇凡人操行不能愼擇友友同心恩篤異心�薄�薄怨恨毀傷其行一累也風俗通愆禮篇南陽張伯大鄧子敬小伯大三年以兄禮事之伯臥�上敬寢下小榻言常恐淸旦朝拜俱去鄕裏居緱氏城中亦教授坐養聲價伯大爲議郎益州太守子敬辟司徒公車徵謹按禮記十年兄事之五年肩隨之詩云如切如磋如琢如磨朋友衎衎誾誾各長其儀也凡兄弟相愛尙同輿而出同�而寢今相校三年耳幸無骨血之屬坐作鬼怪旦朝言恐論語恭而無禮則勞且晏平仲稱善與人交豈徒拜伏而已哉汝南陳茂君因爲荊州刺史時南陽太守灌恂本名淸能茂不入宛城引車到城東爲友人衛修母拜到州恂先是茂客仕蒼梧還到修家見修母婦說修坐事系獄當死因詣府門移辭乞恩隨輩露首入坊中容止嚴恪須眉甚偉太守大驚不覺自起立賜巾延請甚嘉敬之卽焉出修南陽士大夫謂恂能救解修茂彈繩不撓修竟極罪恂亦以他事去南陽疾惡殺修爲之語曰衛修有事陳茂治之衛修無事陳茂殺之謹按春秋王人之微處於諸侯之上坐則專席止則專館朱軒駕駟威烈赫奕就恂素爲官速謗當便入傳引見詰問糾其贓狀以時列聞文王日昃不暇食周公坐而俟旦且非爲己私背公也何有忘百姓塗炭之急便乃光昭舊交之問乎鮑宣州牧行部多宿下亭司直舉劾以爲輕威損命坐之刑黜今茂泯棄天常進止由己孰使毀之小人譽之自我爲之古人病諸以爲大譏茂與修善猶鴟鴞之愛其子適所以害之者譙周法訓君子處陋巷之中奚樂也曰樂得其親樂得其友樂聖人之道也文中子述史篇子曰宗祖廢而氏姓離矣朋友廢而名字亂矣譚子海魚篇觀傀儡之假而不自疑嗟朋友之逝而不自悲北夢瑣言白太保與元相國友善以詩道著名時號元白其集內有哭元相詩云相看掩淚俱無語別後傷心事豈知想得咸陽原上樹已抽三丈白楊枝洎自撰墓志云與彭城劉夢得爲詩友殊不言元公人疑其隙終也鄭文公畋與盧相親表也閥閱相齊詞學相均同在中書因公事不�揮霍間言語相擠詬不覺硯瓦�潑謂宰相鬥擊亦不然也竟以此出官易潛虛醜友也天地相友萬匯以生日月相友羣倫以明風雨相友艸木以榮君子相友道徳以成初素絲皓如適緇適朱適緇適朱惟所擇也二意气相許不以利取取不以利能擇交也三水石相親石潔水淸蓬麻共植惟蓬亦直惟蓬亦直近賢也四總角綢繆膠而漆投半塗分流注矢操矛注矢操矛反相賊也五春耕秋獲易力並作遊惰勿諾遊惰勿諾不如已也六毛羣羽聚糧食之�糧食之�無所益也上一首三尾先完後毀惟初之罪惟初之罪不早識也東坡志林班固有云當孝文時天下以酈寄爲賣友夫賣友者謂見利而忘義也若寄父爲功臣而又勢劫摧呂祿以安社稷誼存君親可也東坡先生曰當是時寄固不得不賣友也罪在於以功臣子而與國賊遊且相厚善也石碏之子厚與州吁遊碏禁之不從卒殺之君子無所譏曰大義滅親酈之賢不及石碏故寄得免於死古之幸人也而固又爲洗賣友之穢固之於義陋矣溪詩話司馬溫公云淸茶淡話難逢友濁酒狂歌易得朋𨿽造次間語亦在於直諒之益而退便僻之損也容齋續筆朋友之義甚重天下之達道五君臣父子兄弟夫婦而至朋友之交故天子至於庶人未有不須友以成者天下俗薄而朋友道絕見於詩不信乎朋友弗獲乎上見於中庸孟子朋友信之孔子之志也車馬衣裘與朋友共子路之志也與朋友交而信曾子之志也周禮六行五曰任謂信於友也漢唐以來猶有範張陳雷元白劉柳之徒始終相與不以死生貴賤易其心本朝百年間此風尙存嗚呼今亡矣滄浪詩話少陵與太白獨厚於諸公詩中凡言太白十四處至謂世人皆欲殺吾意獨憐才醉眠秋共被攜手日同行三夜頻夢君情親見君意其情好可想遁齋閒覽謂二人名旣相逼不能無相忌是以庸俗之見而度賢哲之心也予故不得不辧捫虱新話韓退之與孟東野爲詩友近歐陽公復得梅聖兪謂此事比肩韓孟故公詩云猶喜共量天下事亦勝東野亦勝韓也蓋嘗目聖兪爲詩老云五色綫長慶集白樂天以詩酒琴爲三友曰昨日北下自問何所爲所親惟三友三友者爲誰琴罷輒飲酒酒罷輒吟詩三友遞相引循環無已時元次山集古之君子居無友則友松竹出無友則友雲山禦龍子集無友不如己友其定志合交之謂耶賢乎己則事之齊乎己則友之下乎己則與之一鄕之善士斯友一鄕之善士友其如己者乎使一鄕而國士在焉吾之所事不得而友矣其友一國天下之士也亦然天下之善士得友百世之士哉誦其詩讀其書論其世事之云乎豈曰友之云乎雞鳴偶記學者不可不擇友道義相砥過失相規畏友也緩急可共死生可托密友也甘言如飴遊戲徵逐暱友也利則相攘患則相傾賊友也學主忠信友先直諒聖人之戒嚴哉範竹溪集友而曰交非交不成其爲友非信不成其爲交信則言可踐非哆口而盟轉盼而寒信則行可質非面對一體衷隔千里信則利可共管鮑之讓也信則害可任羊桃之殉也信則終身可憑信則妻子可托如獻臣篤羅�古庵卹梁禋也是謂心友而指天畫日肝膽可捐膏晷一室同心誓水詎不稱信哉彼落石於阱萎木於山坐偃月計翻云者非交也君子惟信我之方寸耳重友者交時極難看得難以故轉重輕友者交時極易看得易以故轉輕吾生平有一貧友不忮亦不求吾生平有一文字友忘驕且忘吝劉念臺集處嚴憚之友最有益使人簡身之功惟恐不及遇異己者亦然賀陽亨集近溪一日朝食與坐者十人黎允儒曰吾十人今日在此學問他日無分窮達能爲十路福星庶幾哉不負師恩也近溪曰是不難如予一人能孚十友十友各孚十友百人矣百友各孚十友千人矣而萬而億達之四海運掌也笑禪錄舉一僧問雪峯乞師指示佛法峯云是甚麼說甲乙兩友平素極厚一日甲偶病不勝愁苦乙來問云兄是何病所須何物我皆能辦甲云我是害了銀子的病只得二三錢便彀了乙卽徉爲未聞乃吞咽云汝說甚麼頌曰黃金貴似佛法佛法貴似黃金�時了不可得吾已與汝安心溶溪雜記劉忠宣語陸吉士深曰初入仕不可受人知知己多難立朝矣只如朋友若三數人得力者自可了一生過多則晚年受累比事摘錄狄仁傑爲並州法曹時同僚鄭崇質當使絕域崇質母老且病仁傑曰彼母如此豈可使之有萬里之憂詣長史藺仁基請代之行仁基允其代行仁基素與司馬李孝廉不�因相謂曰吾輩豈可不自愧乎遂相與輯睦夫善之感人有如此者柳宗元初遷柳州刺史其友劉禹錫得播州宗元曰播非人所居而夢得親在萬無母子俱往理欲請於朝願以柳易播會裴度亦爲禹錫言得攺連州韓退之作子厚墓志實載其事以爲世勸夫卽一善而稱之宗元可追蹤於仁傑矣見聞搜玉友道之絕久矣獨不思記禮者曰父母存不許友以死夫死亦可許特以親存不許耳隨武子謀其身不遺其友左儒爭其友於君之前謂友道君逆則順友以違君友義之重如此然則君子之於交也其可苟焉已乎漢侯霸欲友王丹霸子見丹下車拜丹答之霸子曰大人方願交歡柰何拜小子丹曰君房有是言丹未許也魏張遼求交胡質質辭以疾曰古之人交多取知其不貪奔敗知其不怯聞流言不信是以可終武南伯身爲雅士往者將軍稱之不置而今以睚�成隙如質才薄豈能終好故不願也若二子者庶其免輕交易絕之悔乎遵生八箋勝果寺左山有石壁削立秋時與詩朋酒友賡和淸賞更聽萬壑江聲滿空海色自得一種世外玩月意味梁王繹博覽羣書才辯冠世不好聲色愛重名賢與裴子野蕭子云布衣交白居易與元相國稹友善以詩道著名號元白集內有哭元相詩云相看掩淚俱無語別有傷心事豈知想得咸陽原上樹已抽三丈白楊枝自昔士之閒居野處者必有同道同志之士相與往來故有以自樂淵明詩曰昔欲居南村非爲卜其宅聞多素心人樂與數晨夕又云鄰曲時來往抗言談往昔奇文共忻賞疑義相與析則南村之鄰豈庸庸之士哉杜少陵與宋山人詩曰相近竹參差相過人不知幽花欹滿徑野水細通池歸客村非遠殘尊席更移看君多道气從此數追隨李太白與範居士詩曰忽憶範野人閒園養幽姿又云還傾三五酌自�猛虎詞近作十日歡遠爲千載期風流自簸蕩謔浪偏相宜觀此則朱山人範居士者可爲非常流矣東谷所見君子以文會友以友輔仁友之者友其徳也當親密之時握手論心必使君臣父子之倫兄弟夫婦之倫粹然一出於正此交友第一義自世風日變日薄友道掃地惟酒饌追隨有無周濟穢談相謔術數相勝於是規圖便利諛取容此妾婦耳非友也啖以濡沬甘效奔走此奴隸耳非友也惟恐少有攖拂而取�遠故隨事苟徇而覬親密乘其父子之睚�卽導之以不慈不孝乘其兄弟之鬩墻卽導之以不友不恭乘其夫婦之反目卽導之以不琴不瑟謬引古語眩亂是非指鹿爲馬野鳥爲鸞皆此等輩也其間稍有見識廉恥者必浩然而去所友者惟小人亦何所不至哉太平淸話顧司馬益卿云與其結新知不若惇舊好與其施新恩不若還舊債讀書鏡東坡上韓魏公乞葬董傳書軾再拜近得秦中故人書報進士董傳三月中病死軾往歲官岐下始識傳至今七八年知之熟矣其爲人不通曉世事然酷嗜讀書其文字蕭然有出塵之姿至詩與楚詞則求之於世可與傳比者不過數人此固不待軾言公自知之然傳嘗望公不爲力致一官軾私心以爲公非有所愛也知傳所稟賦至薄不任官耳今年正月軾過岐下而傳居喪二曲使人問訊其家而傳徑至長安見軾於傳捨道其饑寒窮苦之狀以爲幾死者數矣賴公而存又且薦我於朝吾平生無妻近有彭駕部者聞公薦我許嫁我其妹若免喪得一官又且有妻不虛作一世人皆公之賜軾旣爲傳喜且私憂之此二事生人之常理而在傳則爲非常之福恐不能就今傳果死悲夫書生之窮薄至於如此其極耶夫傳之才與器不通於世用然譬之象犀珠玉𨿽無補於饑寒要不可使在泥塗中此公所以終薦傳也今父子暴骨僧寺中孀婦弱弟自謀口腹不暇決不能葬軾與之故舊在京師者數人相與出錢賻其家而气力微薄不能有所濟甚可憫也公若猶憐之不敢望其他度可以葬傳者足矣陳繹學士當往涇州而宋迪度支在岐下公若有以賜之軾且斂眾人之賻並以予陳而致之宋使葬之有餘以予其家傳平生所爲文當使人就其家取之若獲當獻諸公上冒左右無任戰越又與孫叔靜書云眉山人有巢谷者字元修曾應進士武舉皆無成篤於風義已七十餘矣聞某謫海南徒步百里來相勞問至新興病亡官爲�殯錄其遺物於官庫元修有子蒙在裏中某已使人呼蒙來迎喪頗助其路費仍約過永而南當更資之但未到耳旅殯無人照管或毀壞暴露願公湣其不幸因巡檢至其所特爲一言於彼守令得稍修治其殯常戒主者保護之以須其子之至則恩及存亡耳死罪死罪夫世人但知有範氏之麥舟而不知蘇公之急死者至此文人無行托言狂簡如此事其可簡耶續筆記嘉佑四友王荊公呂申公司馬溫公韓少師元佑四友蘇子瞻錢穆公王仲至蔣穎叔野志朋友列在人倫與忠孝並大正緣徳藝攸賴切磨所關故於有身以來宇宙之內相比而立相持而成蓋生於父子而不辱食於君臣而不恥微朋友而誰歸晚世道衰失其初義笑言歡洽何取於羣儕乖忿分違祗增其瑕釁恬愉佞諛者何關有亡背棄艱虞者安能輕重蓋自漢道以還日加淪喪由今之俗益覺絕然世道人心於玆永嘆今卽不能盡責古初亦宜審厥才品端良純雅當無意外之生伉直方莊或有名教之助資道決疑是我學之所需援溺扶顚是彼誼之獨厚簡淡有久要之望傾輸無隱曲之嫌此亦近代之良交人類之好合也若其傾憸猖狂貪殘穢逆在血气尙懷相畏何況餘人語曰以友輔仁仁不足輔卽令許身相死亦屬世情在倫之義曾不爲是尼父夷俟之叩曾子西河之責此友道也朋友部外編

