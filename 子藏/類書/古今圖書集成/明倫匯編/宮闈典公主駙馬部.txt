

公主駙馬部匯考一

漢漢制公主所食曰邑按漢書百官表列侯所食縣曰國皇太后皇后公主所食曰邑髙祖十二年三月詔女子公主爲列侯食邑者賜佩印及大第室按漢書髙祖本紀十二年三月詔曰吾立爲天子帝有天下十二年於今矣其有功者上致之王次爲列侯下乃食邑而重臣之親或爲列侯皆令自置吏得賦斂女子公主爲列侯食邑者皆佩之印賜大第室吏二千石徙之長安受小第室入蜀漢定三秦者皆世世復吾於天下賢士功臣可謂無負矣其有不義背天子擅起兵者與天下共伐誅之布告天下使明知朕意注

公羊傳曰天子嫁女於諸侯必使諸侯同姓者主之故謂之公主百官表列侯所食曰國皇后公主所食曰邑帝姊妹曰長公主諸王女曰翁主師古曰如說得之天子不親主婚故謂之公主諸王卽自主婚故謂女曰翁主翁者父也言父主其婚也亦曰王主言王自主其婚也或云公者比於上爵或云主者婦人尊稱皆失之劉攽曰予謂公主之稱本出秦舊男爲公子女爲公主古者大夫妻稱主故以公配之若謂同姓主之故謂之公主則周之事秦不知用也古之嫁女當如周使大夫爲主可不謂之夫主乎然則謂之王主者猶言王子也謂之翁主者緣公而生耳惠帝三年以宗室女爲公主嫁匈奴單於按漢書惠帝本紀云云武帝後元二年昭帝卽位益封鄂邑長公主按漢書昭帝本紀後元二年二月太子卽皇帝位謁髙廟帝姊鄂邑公主益湯沐邑爲長公主共養省中秋七月賜長公主及宗室昆弟各有差昭帝始元元年益封鄂邑長公主萬三千戶按漢書昭帝本紀云云始元四年夏六月皇后見髙廟賜長公主錢帛按漢書昭帝本紀云云成帝綏和二年哀帝卽位詔有司議公主田宅及奴婢之數按漢書哀帝本紀綏和二年四月丙午太子卽皇帝位六月詔曰制節謹度以防奢淫爲政所先百王不易之道也列侯公主多畜奴婢田宅亡限與民爭利百姓失職重困不足其議限列有司條奏列侯公主名田不得過三十頃奴婢百人年六十以上十歲以下不在數中犯者以律論諸名田畜奴婢過品皆沒入縣官平帝元始四年定公主家令門尉屬於宗伯按漢書百官表宗正秦官掌親屬有丞平帝元始四年更名宗伯屬官有都司空令丞內官長丞又諸公主家令門尉皆屬焉

後漢後漢定公主署置家及加封襲封名號之制按後漢書百官志諸公主每主家令一人六百石丞一人三百石本注曰其餘屬吏增減無常注

漢書曰主簿一人秩六百石僕一人秩六百石私府長一人秩六百石家丞一人三百石直吏三人從官三人東觀書曰其主薨無子置傅一人守其家按後紀末漢制皇女皆封縣公主儀服同列侯其尊崇者加號長公主儀服同蕃王諸王女皆封鄕亭公主儀服同鄕亭侯肅宗惟特封東平憲王蒼瑯邪孝王京女爲縣公主其後安帝桓帝妹亦封長公主同之皇女其皇女封公主者所生之子襲母封爲列侯皆傳國於後鄕亭之封則不傳襲其職僚品秩事在百官志按漢官儀長公主傅一人私府長一人食官一人永巷長一人家令一人秩皆六百石各有員吏而鄕公主傅一人秩六百石僕一人六百石家丞一人三百石也按獨斷王者子女封邑之差帝之女曰公主儀比諸侯帝之姊妹曰長公主儀比諸侯王異姓婦女以恩澤封者曰君比長公主順帝永建五年冬十月乙亥定遠侯班始坐殺其妻陰城公主腰斬同產皆棄市注

始班固孫也尙順帝姑陰城公主東觀記曰陰城公主名賢得

魏魏公主下嫁之禮用絹百九十匹按魏志不載按晉書禮志云云

晉晉制公主下嫁及成婚一如故事始以駙馬都尉奉朝請以尙主者爲之更定車輿印佩服飾之制按晉書禮志晉公主下嫁故事用絹三百匹詔曰公主嫁由夫氏不宜皆爲備物賜錢使足而已惟給璋餘如故事又漢魏之禮云公主居第尙公主者來第成婚司空王朗以爲不可其後乃革按職官志奉朝請本不爲官無員漢東京罷三公外戚宗室諸侯多奉朝請奉朝請者奉朝會請召而已武帝亦以宗室外戚爲奉車駙馬騎三都尉而奉朝請焉元帝爲晉王以參軍爲奉車都尉掾屬爲駙馬都尉行參軍舍人爲騎都尉皆奉朝請後罷奉車騎二都尉惟畱駙馬都尉奉朝請諸尙公主者劉惔桓溫皆爲之按輿服志長公主赤罽軿車駕兩馬公主油駢車駕兩馬右騑公主油畫安車駕三靑交路以紫絳罽軿車駕三爲副助蠶乘油畫安車駕三公主有先置者乘靑交路安車駕三諸長公主公主封君金印紫綬佩山元玉長公主公主見會太平髻七蔽髻其長公主得有步搖皆有簪珥衣服同制自公主封君以上皆帶綬以彩組爲緄帶各如其綬色金辟邪首爲帶玦孝武帝太元年公主納徵始用獸豹之皮按晉書孝武帝本紀不載按禮志太元中公主納徵以獸豹皮各一其禮豈謂婚禮不辧王公之序故取獸豹以尊革其事乎

宋宋始以尙主者專拜駙馬都尉按宋書百官志奉朝請無員亦不爲官漢東京罷省三公外戚宗室諸侯多奉朝請奉朝請者奉朝會請召而已晉武帝亦以宗室外戚爲奉車駙馬騎都尉而奉朝請焉元帝爲晉王以參軍爲奉車都尉掾屬爲駙馬都尉行參軍舍人爲騎都尉皆奉朝請後省奉車騎都尉惟畱駙馬都尉奉朝請永初以來以奉朝請選雜其尙主者惟拜駙馬都尉三都尉�漢武帝置孝建初奉朝請省駙馬都尉三都尉秩比二千石

南齊齊仍以駙馬爲都尉與奉朝請俱隸侍中按南齊書百官志奉朝請駙馬都尉集書省職置正書令史朝散用衣冠之餘人數猥積永明中奉朝請至六百餘人

梁梁專以尙主者拜駙馬都尉按隋書百官志梁武帝受命之初駙馬奉車車騎三都尉並無員駙馬以加尙公主者無班秩

陳武帝永定三年詔南康始興王女儀秩一同皇女按陳書武帝本紀永定三年春正月辛丑詔曰南康始興王諸妹已有封爵依禮止是藩主此二王者有殊恆情宜隆禮數諸主儀秩及尙主可�同皇女

北齊後齊制諸公主則置家令丞主簿錄事等員按隋書百官志云云

北周武帝天和五年六月庚子降宥罪人並免逋租懸調等以皇女生故也按周書武帝本紀云云

隋隋定公主印綬服飾之制按隋書禮儀志諸長公主公主封君金印龜鈕紫綬八十首佩山元玉獸頭鞶囊公主大手髻七蔽髻長公主得有步搖公主封君已上皆帶綬以彩組爲緄帶各以其綬色金辟邪首爲帶玦

唐唐定公主品秩及食邑封地鹵簿車輿之制按唐書百官志皇姑爲大長公主正一品姊爲長公主女爲公主皆視一品皇太子女爲郡主從一品親王女爲縣主從二品凡公主之家卜祝占相不入門公主郡縣主嫠居有子者不再嫁食邑皆有課戶名山大川畿內之地皆不以封按儀衛志內命婦夫人鹵簿靑衣六人偏扇團扇皆十六執者間彩裙襦彩衣革帶行障三坐障二厭翟車駕二馬馭人十內給使十六人夾車從車六乘傘雉尾扇皆一團扇二內給使執之戟六十外命婦一品亦如之厭翟車馭人減二有從人十六人非公主王妃則乘白銅飾犢車駕牛馭人四無雉尾扇按車服志公主乘厭翟車太宗貞觀五年長樂公主出降敕有司資送倍於長公主以祕書監魏徵諫止按唐書太宗本紀不載按杜佑通典貞觀五年長樂公主出降太宗以皇后所生敕有司資送倍於永嘉長公主祕書監魏徵諫曰不可昔漢明帝欲封其子云我子豈得與先帝子等可半楚淮陽前史以爲美談天子姊妹爲長公主天子之女爲公主旣加長字卽是有所尊崇或可情有淺深無容禮有逾越上然其言長孫皇后遣使賫絹四百匹詣徵家送之貞觀年公主下降始行婦見舅姑之禮按唐書太宗本紀不載按杜佑通典貞觀中侍中王珪子敬直尙太宗女南平公主禮有婦見舅姑之儀自王姬下降此事多略珪曰此禮之廢由來久矣今上欽明動循法制吾受公主謁見豈爲身榮哉所以成國家之美耳於是夫妻西向坐公主執行盥饋之道禮成而退物議善之是後公主有舅姑者皆備婦禮自珪始也貞觀十四年弘化公主歸於吐谷渾薛延陀吐蕃並遣使求婚按唐書太宗本紀不載按舊唐書太宗本紀貞觀十四年二月庚辰左驍衛將軍淮陽王道明送弘化公主歸於吐谷渾六月己丑薛延陀遣使求婚閏月丙辰吐蕃遣使獻黃金器千斤以求婚貞觀十五年春正月丁卯吐蕃遣其國相祿東贊來逆女丁丑禮部尙書江夏王道宗送文成公主歸吐蕃按唐書太宗本紀不載按舊唐書太宗本紀云云貞觀十七年閏月戊午薛延陀遣其兄子突利設獻馬五萬匹牛�一萬羊十萬以請婚許之按唐書太宗本紀不載按舊唐書太宗本紀云云髙宗永徽元年侍中於志寧奏公主有喪服者不得於未除服時下降按唐書髙宗本紀不載按杜佑通典永徽元年正月衡山公主欲出降長孫氏議以時旣公除合行吉禮侍中於志寧上疏曰伏見衡山公主出降欲就今秋成禮竊按禮記云女十五而笄二十而嫁有故二十三而嫁鄭元云有故謂遭喪也固知須終三年其有議者云準制公除之後須並從吉此漢文創制其儀爲天下百姓至於公主服是斬縗縱使服隨例除不宜情隨例攺心喪之內方復成婚非惟違於禮經亦是人情不可陛下方獎仁孝之日惇崇名教之秋此事行之若難猶宜抑而守禮況行之甚易何容廢而受譏伏願遵髙宗之令軌略孝友之權制國家於法無虧公主情禮得畢則天下幸甚永徽四年二月甲申駙馬都尉房遺愛薛萬徹柴令武髙陽巴陵公主謀反伏誅按唐書髙宗本紀云云按舊唐書髙宗本紀永徽四年春正月丙子新除房州剌史駙馬都尉房遺愛司徒秦州刺史荊王元景司空安州刺史吳王恪寧州刺史駙馬都尉薛萬徹嵐州刺史駙馬都尉柴令武謀反二月乙酉遺愛萬徹令武等並伏誅元景恪巴陵髙陽公主並賜死三月丙辰上禦觀徳殿陳逆人房遺愛等口馬資財爲五垛引王公諸親蕃客及文武九品以上射顯慶二年三月戊申禁舅姑拜公主父母拜王妃按唐書髙宗本紀云云按杜佑通典顯慶二年詔曰比聞公主出適舅姑皆降禮答拜此乃子道云替婦徳不循何以式序家邦儀刑列辟自今以後可明加禁斷使一依禮法若更有以貴加於所尊者令所司隨事糾聞顯慶三年詔公主不得與縣主同稱出降按唐書髙宗本紀不載按杜佑通典顯慶三年詔曰古稱釐降惟屬王姬比聞縣主適人皆云出降娶王女者亦云尙主濫假名器深乖禮經其縣主出嫁宜稱適取王女者稱娶仍永以爲式龍朔三年三月丁卯長女追封安定公主謚曰思其鹵簿鼓吹及供葬所須並如親王之制按唐書髙宗本紀不載按舊唐書髙宗本紀云雲開耀元年以太平公主下嫁赦京師按唐書髙宗本紀云雲中宗神龍元年詔姑叔之尊不得致敬子侄按唐書中宗本紀不載按舊唐書中宗本紀神龍元年詔曰君臣朝序貴賤之禮斯殊兄弟大倫先後之儀亦異聖人之制率由斯道朕臨玆寶極位在崇髙負扆當陽𨿽受宗枝之敬退朝私謁仍用家人之禮近代以來罕遵軌度上及公主曲致私情姑叔之尊拜於子侄違法背禮情用惻然自今以後宜從革獘安國相王某及鎭國太平公主更不得輒拜衛王重俊弟兄及長寧公主姊妺等宜告宗屬知朕意焉先是諸王及公主皆以親爲貴天子之子諸姑叔見之必先致拜若致書則稱爲啟事上志欲惇睦親族故下制革之神龍二年閏月丙午公主開府置官屬按唐書中宗本紀云云景龍二年以安樂公主出降盛其儀飾大赦賜酺按唐書中宗本紀景龍二年冬十一月己卯大赦賜酺三日按舊唐書中宗本紀景龍二年十一月己卯以安樂公主出降假皇后仗出於禁中以盛其儀帝及後禦安福樓以觀之禮畢大赦天下賜酺三日景龍三年八月乙巳幸安樂公主山亭宴侍臣學士賜繒帛有差冬十月庚寅幸安樂公主金城新宅宴侍臣學士按唐書中宗本紀不載按舊唐書中宗本紀云云景龍四年安樂公主反按唐書中宗本紀景龍四年二月庚戌及后妃公主觀三品以上拔河六月皇后及安樂公主散騎常侍馬秦客反按舊唐書中宗本紀景龍四年正月丁丑命左驍衛大將軍河源軍使楊矩爲送金城公主入吐蕃使己卯幸始平送金城公主歸吐蕃庚戌令中書門下供奉官五品以上文武三品以上並諸學士等自芳林門入集於黎園球場分朋拔河帝與皇后公主親往觀之五月丁卯前州司兵參軍燕欽融上書言皇后干預國政安樂公主武延秀宗楚客等同危宗社帝怒召欽融廷見撲殺之時安樂公主志欲皇后臨朝稱制而求立爲皇太女由是與後合謀進鴆六月壬午帝遇毒崩於神龍殿睿宗景云二年置金仙玉眞兩觀按唐書睿宗本紀景云二年三月癸丑作金仙玉眞觀按舊唐書睿宗本紀景云二年五月辛丑攺西域公主爲金仙公主昌隆公主爲玉眞公主仍置金仙玉眞兩觀元宗開元元年七月甲子太平公主及岑羲蕭至忠竇懷貞謀反伏誅按唐書元宗本紀云雲開元五年十一月己亥契丹首領松漠郡王李失活來朝以宗女爲永樂公主以妻之按唐書元宗本紀云雲開元十年制公主駙馬非至親不得出入門庭按唐書元宗本紀不載按舊唐書元宗本紀開元十年九月乙亥制曰朕君臨宇內子育黎元內修睦親以敍九族外協庶政以濟兆民勛戚加優厚之恩兄弟盡友於之至務崇惇本克愼明徳今小人作孽已伏憲章恐不逞之徒猶未能息凡在宗屬用申懲誡自今以後公主駙馬外戚家除非至親以外不得出入門庭妄說言語所以共存至公之道永協和平之義克固藩翰以保厥休貴戚懿親宜書座右開元十六年唐昌公主出降以右補闕施敬本等疏請攺易紫宸殿行禮之制按唐書元宗本紀不載按杜佑通典開元十六年唐昌公主出降有司進儀注於紫宸殿行五禮右補闕施敬本等上疏曰竊以紫宸殿者漢之前殿周之路寢陛下所以負黻扆正黃屋饗萬國朝諸侯人臣至敬之所猶元極可見不可得而升也昔周女出降於齊而以魯侯爲主但有外館之法而無路寢之事今欲紫宸會禮卽當臣下攝行馬入於庭醴升於牖主人授幾逡巡紫宸之間賓使就筵登降赤墀之地又據主人辭稱吾子有事至於寡人之室言辭僭越事理乖張旣黷威靈深虧典制其問名納采等事並請權於別所從之遂移於光順門外設次行禮開元二十年以中書令蕭嵩奏請定冊公主及出降之儀按唐書元宗本紀開元二十年九月乙巳中書令蕭嵩奏上開元新禮一百五十卷制所司行用之按開元禮冊公主前一日尙書奉禦設禦幄於太極殿如常守宮設羣官次於東西朝堂奉禮設版位太樂令展宮懸典儀設舉麾位如常又設文武羣官版位五品以上於橫街北六品以下於橫街南文東武西俱重行諸親於五品之南皇親在東諸親在西設典儀位如常儀贊者二人在南少退俱西向冊使立於懸北西上俱北面副使立於大使東少退後準此其日諸衛屯門列仗如常冊使羣官等依時刻集朝堂次攺服朝服通事舍人各引就朝堂位侍中量時刻版奏請中嚴鈒戟近仗入陳於殿庭太樂令帥工人入就位協律郎入就舉麾位典儀帥贊者先入就位諸守衛之官各服其器服符寶郎先請寶俱詣閣奉迎通事舍人分引王公羣官入就位又通事舍人引冊使及副使並入立於殿門外道東西面以俟黃門侍郎帥主節奉節及幡立於階仗南節在前中書侍郎先請冊置於案令史降公服各對舉案立於節南道東西面中書侍郎立於案後侍中版奏外辦所由承旨索扇扇上皇帝服通天冠絳紗袍禦輿以出曲直華蓋警蹕侍衛如常皇帝出自西房禦座南向坐扇開協律郎偃麾敔樂作符寶郎奉寶置於禦座典儀贊拜羣官在位者俱再拜訖通事舍人引冊使入就位冊使等初入門舒和之樂作至位樂止立定典儀曰再拜贊者承傳冊使等皆再拜侍中進當禦座前北面跪奏稱侍中臣某言冊公主請命使俯伏興又侍中少前稱制曰可退復位侍中承制降諸使者北面稱有制冊使副等俱再拜侍中宣制曰冊某公主命公等持節展禮宣制訖使副又再拜侍中還侍立贊禮者引冊使少前黃門侍郎引主節詣冊使東北主節以節授黃門侍郎主節者後立於使左黃門侍郎持節西南授冊使跪受興付主節幡隨節立於使左黃門侍郎退贊禮者導中書令詣冊使東北面立又贊禮者導中書侍郎引諸公主冊案立於中書令之右中書令於案取公主冊舉案者皆由後立於使左以後準此授冊使冊使跪受興置於案﹝案者退立於使後以後準此﹞贊禮者引中書令與冊使俱向北退復位典儀曰再拜訖通事舍人引冊使等右旋而出持節者前導持案者次之冊使等初行樂作出門樂止侍中前跪奏稱侍中臣某言禮畢俯伏興還侍中位所由承旨索扇扇上皇帝興太樂令令撞蕤賓之鐘右五鐘皆應鼓柷奏太和之樂皇帝降座禦輿入自東房侍衛警蹕如來儀侍臣從至閣門開樂止通事舍人引羣官在位者以次出舉冊者及冊使至長樂門外次如後儀公主受冊尙儀二人讀

冊司贊二人引

公主掌贊二人知

贊拜女史四人

對舉冊案前一日尙捨守宮計會設使者及冊案便次於光範門及長樂門外皆道右東向司贊設公主位於長樂門外內殿前近南當階北面西上又設內命婦應陪位者位於公主東北及西北嬪禦等在東宮官等在西階重行相對北上又於內命婦之前設尙儀位二皆東向以西爲上又於尙儀位南少退設司贊位掌贊二人陪其後其日典儀設冊使位於長樂門外之西東向北上又設舉冊案者位二在南差退東向內謁者監先取公主冊案置於長樂門外近限內命婦以下及應在位者並服禮衣先就位公主花釵翟衣司言引就受冊位侍從如常儀通事舍人引冊使副使等出就位持節者立於使者之北少退持冊案者立於冊使副西南俱東向持節者去節衣持冊案者以案進冊使之前北向相次而立內使二人引使者詣門內謁者舉案少前使取公主冊跪置冊於案俯伏興通事舍人引冊使副使等俱進就次以俟尙儀率女史詣門舁冊案入各就尙儀之前對舉冊案皆東向司贊曰再拜凡司贊有詞掌贊皆承傳司言贊公主再拜尙儀取公主冊於案持案者退少前北面稱有制曰司言贊公主再拜尙儀執冊跪讀訖退復位以冊進授公主公主受冊以授司言訖司贊曰再拜公主再拜在位者皆再拜司贊少前稱禮畢司言引公主退在位者以次退掌贊報內謁者監禮畢內謁者監傳報冊使等詣太極殿前南橫街南北面西上立中書令立於冊使等東北西面冊使再拜復命曰奉制冊命某公主禮畢又再拜中書令奏聞冊使等退幡節各還本司納采前一日主人設使者次於大門之外道右南向﹝其納吉納徵請期親迎等禮皆如之﹞其日大昕使者至於主人大門外贊禮者延入次凡賓主及行事者皆公服使者出次贊禮者引至於大門外之西東面主人立於東階下西面儐者立於主人之左北面受命出立於門東西面曰敢請事使者曰朝恩貺室於某公之子某公有先人之禮使某也請納采儐者入告主人曰寡人敢不敬從儐者出告掌畜者以雁授使者其餘並如一品婚儀問名使者旣出至主人還阼階上西面曰皇帝第某女封某公主余行事並如一品婚儀其禮使者於戶牖之間贈之篚幣及兩馬詞云吾子爲事故至於寡人之室寡人有先皇之禮請禮從者納吉其日大昕使者至請事使者曰加諸卜占曰吉使某也敢告主人曰某公有吉寡人與在焉寡人不敢辭如納采之儀納徵其日大昕使者至入次掌事者布羃內門外元纁束帛陳於羃上乘馬在羃南北首西上掌事者奉璋以�俟於羃東使者曰朝恩貺室於某公之子某公有先人之禮使某也以束帛乘馬請納徵主人曰某公順先典貺以重禮寡人敢不承命余並如一品婚儀請期其日大昕使者至入次至請事依使者曰某公有賜旣申受命某公使某請吉日儐者入告主人曰寡人旣前受命惟命是聽使者曰某公命某聽命於王儐者入告主人曰寡人固惟命是聽使者曰某公使某受命於王王不許某敢不告期曰某日余並如一品婚儀親迎其日大昕�之父告廟醮子並如一品婚儀子再拜降出乘輅備儀仗詣主人之第賓將至內贊者布席於東房當戶南向設�甒醴等於東房主人醴公主如一品醴女之儀公主著花釵褕翟纁袡入房以下並如一品醴女儀訖主人降立於東階東南西面贊禮引賓出次立於門西東面儐者進受命出門東面曰敢請賓曰某主命某之父以玆初昏命某將請承命儐者入告主人曰寡人固敬具以請至奠雁出如常禮初賓入門主婦出立於房戶外之西南面於賓拜訖姆導公主出主人少進西面戒之如有正焉若衣若笄命之曰戒之敬之夙夜無違命主婦戒之於西階上施衿結帨戒之曰勉之敬之夙夜無違宮事公主出以下並如常儀同牢初婚掌事者設洗於東階東南及陳設牢饌鈃俎之數各依其品羊豕節折大羹在於爨﹝其器皆明烏漆惟以陶巹以瓢﹞余並如一品儀見舅姑見之日公主夙興沐浴著花釵服褕翟舅服公服姑著鈿釵禮衣其儀同一品婚禮公主降西階以出無取脯授婦氏之儀盥饋舅姑公主盥饋以少牢舅姑公主服如見禮及酳舅姑訖內贊者設公主席於舅姑東北南面余並如一品禮婚會婦人禮儀以上並如一品婚儀饗丈夫送者同一品儀加送以乘馬設從者乃於西廊下饗婦人送者女相者引賓升降酬以束帛餘如丈夫禮天寶三載十一月癸卯玉眞公主先爲女道士讓號及實封賜名摘盈按唐書元宗本紀不載按舊唐書元宗本紀云雲天寶四載封兩外孫女爲公主出降契丹及奚尋殺公主以叛按唐書元宗本紀天寶四載春三月壬申以外孫獨孤氏女爲靜樂公主嫁於契丹松漠都督李懷節楊氏女爲宜芳公主嫁於奚饒樂都督李延寵九月契丹奚皆殺其公主以叛肅宗乾元元年秋七月丁亥制上皇第二女寧國公主出降回紇英武威遠毗伽可汗按唐書肅宗本紀不載按舊唐書肅宗本紀云云代宗永泰元年七月甲午升平公主出降駙馬都尉郭曖按唐書代宗本紀不載按舊唐書代宗本紀云云大歷四年五月辛卯以僕固懷安女爲崇徽公主嫁回紇可汗仍令兵部侍郎李涵往冊命按唐書代宗本紀不載按舊唐書代宗本紀云云徳宗貞元四年十月戊子回紇公主將妾媵六十餘人馬二千匹來迎咸安公主命刑部尙書關播送公主歸蕃按唐書徳宗本紀不載按舊唐書徳宗本紀云云貞元十五年秋七月丙午故唐安公主賜謚曰莊穆公主賜謚自唐安始也按唐書徳宗本紀不載按舊唐書徳宗本紀云云貞元十七年夏四月丁未始命駙馬及郡縣主�無子者養男不用母蔭按唐書徳宗本紀不載按舊唐書徳宗本紀云云憲宗元和六年三月乙卯畿內軍鎭牧放駙馬貴族掠獲並不得帶兵仗恐雜盜也按唐書憲宗本紀不載按舊唐書憲宗本紀云云元和八年削奪駙馬都尉於季友官按唐書憲宗本紀不載按舊唐書憲宗本紀元和八年二月辛卯殿中少監駙馬都尉於季友誑罔公主藏隱內人轉授凶兄移貯外舍傷風黷禮莫大於玆宜削奪所任官令在家修省穆宗長慶元年正月翰林學士李徳裕疏駙馬不得至宰臣及臺省官私第從之五月以皇妹太和公主出降回紇按唐書穆宗本紀不載按舊唐書穆宗本紀長慶元年正月己酉以前檢校大理少卿駙馬都尉劉士涇爲太僕卿給事中韋弘景薛存慶封還詔書上諭之曰士涇父昌有邊功久爲少列十餘年又以尙云安公主朕欲加恩制官敕下制命始行翰林學士司勛員外郎李徳裕上疏曰臣見國朝故事駙馬國之親密不合與朝廷要官往來開元中禁止尢切近日駙馬多至宰相及要官宅此輩無他才可以延接惟是漏泄禁密交通中外伏望宣示駙馬等今後有事任至中書見宰臣此外不得至宰臣及臺省官私第從之五月癸亥皇妹太和公主出降回紇登羅骨沒施合毗伽可汗甲子命金吾大將軍胡證充送公主入回紇使兼冊可汗又以太府卿李銳爲入回紇婚禮使七月辛酉太和長公主發赴回紇上以半仗禦通化門臨送羣臣班於章敬寺前敬宗寶歷元年六月乙酉詔公主郡主並不得進女口按唐書敬宗本紀不載按舊唐書敬宗本紀云云文宗太和二年五月丁巳命中使於漢陽公主及諸公主第宣旨今後每遇對日不得廣插釵梳不須著短窄衣服按唐書文宗本紀不載按舊唐書文宗本紀云雲開成二年詔駙馬爲公主服期按唐書文宗本紀不載按舊唐書文宗本紀開成二年十二月壬寅以前忠武軍節度使杜悰爲工部尙書判度支時悰旣除官久未謝恩戶部侍郎李玨奏杜悰爲岐陽公主服假內玨因言比來駙馬爲公主行服三年所以士族之家不願爲國戚者以此帝大駭其奏卽日詔曰制服輕重必資典禮比聞往者駙馬爲公主行服三年緣情之義殊非故實違經之制今乃聞知宜行期周永爲定制開成四年以公主衣服逾制奪駙馬竇澣俸兩月按唐書文宗本紀不載按舊唐書文宗本紀開成四年春正月丁卯夜於咸泰殿觀燈作樂三宮畢會上性節儉延安公主衣裾寬大卽時斥歸駙馬竇澣待罪詔曰公主入參衣服逾制從夫之義過有所歸澣宜奪兩月俸錢武宗會昌五年中書奏公主上表不宜稱妾按唐書武宗本紀不載按舊唐書武宗本紀會昌五年中書奏伏見公主上表稱妾某者伏以臣妾之義取其賤稱家人之禮卽宜區別臣等商量公主上表請如長公主之例並云某邑公主幾女上表郡縣主亦望依此例稱謂從之又按會昌五年敕今後先降嫁公主縣主如有兒女者並不用再請從人如無兒者陳奏委宗正寺處分而有妄稱無輒請再從人者覺察處分宣宗大中四年二月皇女萬壽公主出降右拾遺鄭顥以顥爲銀靑光祿大夫行起居郎駙馬都尉按唐書宣宗本紀不載按舊唐書宣宗本紀云云大中五年敕公主邑司不得擅行文牒府縣按唐書宣宗本紀不載按舊唐書宣宗本紀大中五年八月敕公主邑司擅行文牒恐多影庇有紊條章今後公主除錄徵封外不得令邑司行文書牒府縣如緣公事令邑司申宗正寺與酌事體施行大中十二年三月以前鄕貢進士於琮爲祕書省校書郎尋尙皇女廣徳公主攺銀靑光祿大夫守右拾遺駙馬都尉按唐書宣宗本紀不載按舊唐書宣宗本紀云云

遼遼制冊王妃公主儀及公主下嫁之儀幰車之制按遼史禮志冊王妃公主儀至日押冊使副並讀冊等官押冊東便門入持節前導至殿冊案置橫街北少東引使副等面殿立而鞠躬侍中臨軒稱有制皆再拜鞠躬宣制訖舞蹈五拜引冊於宣慶門出使副等押領儀仗冊案赴各私第廳前向闕陳列設傳宣受冊拜褥冊案置褥左去羃蓋使副案右序立受冊者就位立傳宣稱有制再拜宣制畢舁冊人舉冊匣於褥前跪捧引讀冊者與受冊者皆俯伏跪讀訖皆俯伏興受冊者謝恩國王五拜王妃公主四拜若冊禮同日先上皇太后冊寶次臨軒同制遣使冊皇后諸王妃主次冊皇太子公主下嫁儀選公主諸父一人爲婚主凡當奧者媒者致詞之儀自納幣至禮成大略如納後儀擇吉日詰旦媒者趣尙主之家詣宮�皇帝皇后禦便殿率其族入見進酒訖命皇族與尙主之族相偶飲翼日尙主之家以公主及�率其族入見致宴於皇帝皇后獻贐送者禮物訖朝辭賜公主靑幰車二螭頭蓋部皆飾以銀駕�送終車一車樓純錦銀螭懸鐸後垂大氈駕牛載羊一謂之祭羊擬送終之具至覆屍儀物咸在賜其�朝服四時襲衣鞍馬凡所須無不備選皇族一人送至家按儀衛志靑幰車二螭頭蓋部皆飾以銀駕用�公主下嫁以賜之古者王姬下嫁車服不系其夫下王后一等此其遺意歟聖宗統和元年二月甲寅以皇女長壽公主下嫁國舅宰相蕭婆項之子吳畱冬十月戊子以公主淑哥下嫁國舅詳穩照姑按遼史聖宗本紀云云統和四年封義成公主許嫁夏國李繼遷按遼史聖宗本紀統和四年十二月丁巳李繼遷引五百騎款塞願婚大國永作藩輔詔以王子帳節度使耶律襄之女汀封義成公主下嫁賜馬三千匹統和七年以義成公主下嫁李繼遷太師蕭闥覽請尙主許之按遼史聖宗本紀統和七年三月戊戌以王子帳耶律襄之女封義成公主下嫁李繼遷夏四月乙卯國舅太師蕭闥覽爲子排亞請上皇女延壽公主許之開泰元年二月丁丑詔封皇女八人爲郡主按遼史聖宗本紀云云興宗景福元年十二月以興平公主下嫁夏國王李徳昭子元昊以元昊爲夏國公駙馬都尉按遼史興宗本紀云云重熙十六年冬十月丙辰定公主行婦禮於舅姑儀按遼史興宗本紀云云道宗太康三年秋七月辛亥牌應郎君訛都斡尙皇女趙國公主授駙馬都尉按遼史道宗本紀云雲天祚帝幹統五年三月壬申以族女南仙封成安公主下嫁夏國王李幹順按遼史天祚帝本紀云云幹統八年六月壬寅夏國王李幹順以成安公主生子遣使來告按遼史天祚帝本紀云云

宋宋制公主笄禮及下降之儀按宋史禮志公主笄禮年十五𨿽未議下嫁亦笄笄之日設香案於殿庭設冠席於東房外坐東向西設醴席於西階上坐西向東設席位於冠席南西向其裙背大袖長裙褕翟之衣各設於椸陳於庭冠笄冠朵九翚四鳳冠各置於盤蒙以帕首飾隨之陳於服椸之南執事者三人掌之櫛總置於東房內執事宮嬪盛服旁立俟樂作奏請皇帝升禦坐樂止提舉官奏曰公主行笄禮樂作贊者引公主入東房次行尊者爲之總髻畢出卽席西向坐次引掌冠者東房西向立執事奉冠笄以進掌冠者進前一步受之進公主席前北向立樂止祝曰令月吉日始加元服棄爾幼志順爾成徳壽考綿鴻以介景福祝畢樂作東向冠之冠畢席南北向立贊冠者爲之正冠施首飾畢揖公主適房樂止執事者奉裙背入服畢樂作公主就醴席掌冠者揖公主坐贊冠者執酒器執事者酌酒授於掌冠者執酒北向立樂止祝曰酒醴和旨籩豆靜嘉受爾元服兄弟具來與國同休降福孔皆祝畢樂作進酒公主飲畢贊冠者受酒器執事者奉饌食訖徹饌復引公主至冠席坐樂止贊冠者至席前贊冠者脫冠置於盤執事者徹去樂作執事者奉冠以進掌冠者進前二步受之進公主席前北向立樂止祝曰吉月令辰乃申爾服飾以威儀淑謹爾徳眉壽永年享受遐福祝畢樂作東向冠之冠畢席南北向立贊冠者爲之正冠施首飾畢揖公主適房樂止執事奉大袖長裙入服畢樂作公主至醴席掌冠者揖公主坐贊冠者執酒器執事者酌酒授於掌冠者執酒北向立樂止祝曰賓贊旣戒殽核惟旅申加爾服禮儀有序允觀爾成永天之祜祝畢樂作進酒公主飲畢贊冠者受酒器執事者奉饌食訖徹饌復引公主至冠席坐樂作贊冠者至席前贊冠者脫冠置於盤執事者徹去樂作執事奉九翚四鳳冠以進掌冠者進前三步受之進公主席前向北而立樂止祝曰以歲之吉以月之令三加爾服保玆永命以終厥徳受天之慶祝畢樂作東向冠之冠畢席南北向立贊冠者爲之正冠施首飾畢揖公主適房樂止執事者奉褕翟之衣入服畢樂作公主至醴席掌冠者揖公主坐贊冠者執酒器執事者酌酒授於掌冠者執酒北向立樂止祝曰旨酒嘉薦有飶其香咸加爾服眉壽無疆永承天休俾熾而昌祝畢樂作進酒公主飲畢贊冠者受酒器執事者奉饌食訖徹饌復引公主至席位立樂止掌冠者詣前相對致辭曰歲日具吉威儀孔時昭告厥字令徳攸宜表爾淑美永保受之可字曰某辭訖樂作掌冠者退引公主至君父之前樂止再拜起居謝恩再拜少俟提舉進禦坐前承旨訖公主再拜提舉乃宣訓辭曰事親以孝接下以慈和柔正順恭儉謙儀不溢不驕毋詖毋欺古訓是式爾其守之宣訖公主再拜前奏曰兒𨿽不敏敢不祇承歸位再拜見後母之禮如之禮畢公主復坐皇后稱賀次妃嬪稱賀次掌冠贊冠者謝恩次提舉眾內臣稱賀其餘班次稱賀並依常式禮畢樂作駕興樂止又公主下降初被選尙者卽拜駙馬都尉賜玉帶襲衣銀鞍勒馬采羅百匹謂之系親又賜辦財銀萬兩進財之數倍於親王聘禮出降賜甲第餘如諸王夫人之制掌扇加四引障花燭籠各加十皆行舅姑之禮諸親遞加賜賚其縣主系親以金帶賜辦財銀五千兩納財賜賚大率三分減其二宗室女特封郡君者又差降焉太宗至道三年二月眞宗卽位五月封諸姊妹爲長公主按宋史眞宗本紀至道三年二月眞宗卽位五月丙戌封姊秦國晉國二公主並爲長公主齊國公主攺許國長公主妹宣慈賢懿壽昌萬壽四公主並爲長公主眞宗咸平六年春二月甲申封賢妃長公主爲鄭國長公主按宋史眞宗本紀云云大中祥符二年十二月辛巳詔晉國大長公主喪罷承天節上壽及明年元旦朝會按宋史眞宗本紀云云大中祥符四年七月壬午韓國吳國隋國長公主進封衛國楚國越國長公主按宋史眞宗本紀云云大中祥符六年春正月辛亥進封衛國楚國越國長公主三人爲徐國邠國宿國按宋史眞宗本紀云云大中祥符八年春正月乙未皇女入道按宋史眞宗本紀云雲天禧二年八月甲寅徐國長公主進封福國邠國長公主進封建國宿國長公主進封鄂國按宋史眞宗本紀云云仁宗嘉佑二年封福康公主始備冊禮及出降儀按宋史仁宗本紀不載按禮志公主受封降制有冊命之文多不行禮惟以綸告進內至嘉佑二年封福康公主爲兗國公主始備禮冊命前一日百官班文徳殿內降冊印宣制冊案授衛一如冊皇后儀有司先設冊仗等幕於內東門外命婦次公主本位門之外公主受冊印位於本位庭階下北向冊使位於內東門副使及內給事於其南差退並東向設冊印案位於冊使前南向內給事位於冊使北南向自文徳殿奉冊印將至內東門內給事詣本位請公主服首飾褕翟冊印至內東門外褥位置訖內臣引內命婦入就位禮直官引冊使副等俱就東向位內給事就南向位通事舍人博士引冊使就內給事前東向躬稱冊使某副使某奉制授公主冊印退復位內給事入詣所設受冊印位公主前言訖退內給事進詣冊使前西向冊使跪以冊印授內給事內給事跪授內謁者內謁者及主當內臣等持入內東門內給事從入詣本位贊公主降詣庭中北向立跪取冊興立公主右少前西向又內給事立公主左少前東向稱有制贊者曰拜公主再拜右給事奉冊跪授之公主公主受以授左給事右給事又奉印綬公主如上儀贊者曰拜公主再拜畢引公主升位次內臣引內命婦賀畢遂引公主謝皇帝皇后一如內中之儀羣臣進名賀其印如貴妃有匣文曰兗國公主之印遂爲定制神宗進封邠國大長公主魯國公主皆請免冊禮止進告入內云又按志嘉佑初禮官言禮閣新儀公主出降前一日行五禮古者結婚始用行卜告以夫家采擇之意謂之納采問女之名歸卜夫廟吉以告女家謂之問名納吉今選尙一出朝廷不待納采公主封爵已行誕告不待問名若納成則旣有進財請期則有司擇日宜稍依五禮之名存其物數俾知婚姻之事重而夫婦之際嚴如此亦不忘古禮之義也時兗國公主下嫁李瑋詔賜出降日令夫家主婚者具合用雁幣玉馬等物陳於內東門外以授內謁者進入內侍掌事者受惟馬不入英宗治平四年正月神宗卽位二月壬辰詔公主下嫁者行見舅姑禮按宋史神宗本紀云云按禮志神宗卽位詔以昔侍先帝恭聞徳音以舊制士大夫之子有尙帝女者輒皆升行以避舅姑之尊豈可以富貴之故屈人倫長幼之序宜詔有司革之以厲風俗於是著爲令仍命陳國長公主行舅姑之禮駙馬都尉王師約更不升行公主見舅姑行禮自此始舊例長公主凡有表章不稱妾禮院議謂男子婦人凡於所尊稱臣若妾義實相對今宗室伯叔近臣悉皆稱臣卽公主理宜稱妾況家人之禮難施於朝廷請自大長公主而下凡上箋表各據國封稱妾從王師約之請也康國公主下降太常寺言按令公主出降申中書省請皇后帥宮闈掌事人送至第外命婦從今請如令詔出降日婉儀帥宮闈掌事者送至第外命婦免從徽宗政和三年閏月丙辰攺公主爲帝姬按宋史徽宗本紀云云按禮志徽宗攺公主爲姬下詔曰在熙寧初有詔釐攺公主郡主縣主名稱當時羣臣不克奉承近命有司稽考前世周稱王姬見於詩雅姬𨿽周姓考古立制宜莫如周可攺公主爲帝姬郡主爲宗姬縣主爲族姬其稱大長者爲大長帝姬仍以美名二字易其國號內兩國者以四字其出降日�家具五禮修表如上儀太史局擇日告廟親迎前一日所司於內東門外量地之宜西向設�次其�父醮子如上儀乃命之曰往迎肅雍以昭惠宗祏子再拜曰祇率嚴命又再拜降出乘馬至東華門內下馬禮直官引就次有司陳帝姬鹵簿儀仗於內東門外候將升厭翟車引�出次於內東門外躬身西向掌事者執雁內謁者奉雁以進俟帝姬升車�再拜先還第同牢其日初昏掌事者設巾洗各二一於東階東南一於室北水在洗東尊於室中實四爵兩�於篚�至本第下馬以俟帝姬至降車贊者引�揖之以入及寢門又揖導之升階入室盥洗掌事者布對位又揖帝姬皆卽坐受盞三飲俱興再拜贊者徹酒見舅姑夙興帝姬著花釵服褕翟以俟見贊者設舅姑位於堂上舅位於東姑位於西各服其服就位女相者引帝姬升自西階詣舅位前再拜贊者以棗栗授帝姬奉置舅位前舅卽坐贊者進徹以東帝姬退復位又再拜女相者引詣姑位前再拜贊者以腶修授帝姬奉置姑位前姑卽坐贊者升徹以東帝姬退復位又再拜次醴婦盥饋饗婦如儀理宗寶佑元年十一月乙卯冊瑞國公主按宋史理宗本紀云云寶佑五年冬十月庚子皇女進封升國公主按宋史理宗本紀云云景定二年周國公主下嫁之儀按宋史理宗本紀景定二年正月甲寅進封周國公主八月壬寅築周國公主館於安濟橋十一月庚申周國公主館成丁丑下嫁周國公主於楊鎭按南渡宮禁典儀南渡公主無及嫁者獨理宗朝周漢國公主出降慈明太后侄孫楊鎭禮文頗盛今摭梗槪於此先是擇日遣天使宣召駙馬至東華門引見便殿賜玉帶靴笏鞍馬及紅羅百匹銀器百兩衣著百匹聘財銀一萬兩對禦賜筵五盞用教坊樂俟畢謝恩訖乘塗金禦仙花鞍轡狨座馬執絲鞭張三檐傘教坊樂部五十人前引還第謂之宣系進財物件並照國朝會要太常寺關報有司辦造先一月宣宰執常服系�詣後殿西廊觀看公主房奩眞珠九翚四鳳冠

褕翟衣一副眞珠玉佩一副

金革帶一條玉龍冠

綬玉環北珠冠花篦環

七寶冠花篦環眞珠大衣背子

眞珠翠領四時衣服累珠嵌寶金器

塗金器貼金器

出從貼金銀裝擔等錦繡銷金帳幔陳設茵褥地衣步障等物其日駙馬常服玉帶乘馬至和寧門易冕服至東華門用雁幣玉馬等行親迎禮用熙寧故事公主服九翚四鳳冠褕翟纁袖升檐其前天文官

本位從物從人燭籠二十

本位使臣插釵童子八人

方扇四圓扇四

引障花十提燈二十

行障坐障皇后親送乘九龍檐子皇太子乘馬圍子左右兩重其後太子判宗正寺榮王榮王夫人及諸命婦至第賜禦筵九盞筵畢皇后太子先還公主歸位行同牢禮用開寶禮然後親行盥饋舅姑之禮開寶通禮謁見舅姑用名紙一副衣一襲手帕一合妝盝藻豆袋銀器三百兩衣著五百匹余親各有差三朝公主駙馬並入內謝恩宣賜禮物賜宴禁中外庭奉表稱賀賜宰執親王侍從內職管軍副都指使已上金銀錢盛包子有差依熙寧式駙馬家親屬各等第推恩

公主駙馬部總論易經

歸妹卦六五帝乙歸妹其君之袂不如其娣之袂良月幾望吉程

傳六五居尊位妹之貴髙者也下應於二爲下嫁之象王姬下嫁自古而然至帝乙而後正婚姻之禮明男女之分𨿽至貴之女不得失柔巽之道有貴驕之志故易中陰尊而謙降者則曰帝乙歸妹泰六五是也貴女之歸惟謙降以從禮乃尊髙之徳也不事容飾以說於人也娣媵者以容飾爲事者也衣袂以所爲容飾也六五尊貴之女尙禮而不尙飾故其袂不及其娣之袂良也良美好也月望陰之盈也盈則敵陽矣幾望未至於盈也五之貴髙常不至於盈極則不亢其夫乃爲吉也女之處尊貴之道也本義

六五柔中居尊下應九二尙徳

而不貴飾故爲帝女下嫁而服不盛之象然女徳之盛�以加此故又爲月幾望之象而占者如之則吉也丹陽都氏曰月者至陰之精而羣陰之主女君之象也幾望言女君之謙盛而未盈也望則盈矣吉宜家之謂也節初蔡氏曰袂衣袖君小君堯降二女於嬀汭而後世一稱湘君一稱夫人嫡例爲君而餘皆媵也雲峯胡氏曰娣以容飾爲事五君也豈假容飾以悅人者故曰其君之袂不如其娣之袂良良在徳而不在袂也下三陽皆以女徳稱六五柔中居尊下應九二是帝之女而下嫁者也而不盛其服飾徳之盛無以加於此矣故又取月幾望之象月幾望在小畜中孚以位言陰盛而與陽亢也在歸妹以徳言陰盛而可與陽對也本義於二與四皆以女之賢稱於初則曰在女則爲賢正之徳於五則曰女徳之盛�以加此其旨深哉象曰帝乙歸妹不如其娣之袂良也其位正中以貴行也程

傳以帝乙歸妹之道言其袂不如其娣之袂良尙禮而不尙飾也五以柔中在尊髙之位以尊貴而行中道也柔順降屈尙禮而不尙飾乃中道也本義

以其有中徳之貴而行故不尙飾雲峯胡氏曰本義於漸獨釋二與上之象於歸妹獨釋初與五之象歸妹漸之反漸之上以�應爲髙尙之賢歸妹之初以�應爲賢正之娣漸之二爲臣志不在於溫飽卽歸妹之五爲君徳不在於飾本義謂二有恆久之徳五有中徳之貴提出兩徳字眞只爲女之說以動者戒矣士大夫之輕動當如何哉春秋四傳莊公元年單伯逆王姬春秋莊公元年夏單伯逆王姬公羊傳單伯者何吾大夫之命乎天子者也何以不稱使天子召而使之也逆之者何使我主之也曷爲使我主之天子嫁女於諸侯必使諸侯同姓者主之諸侯嫁女於大夫必使大夫同姓者主之注

大夫與諸侯同姓者不自爲主者尊卑不敵其行婚姻之禮則傷君臣之義行君臣之禮則廢婚姻之好故必使同姓有血脈之屬宜爲父道與所適敵體者主之禮尊者嫁女於卑者必持風旨爲卑者不敢先求亦不可斥與之者申陽倡陰和之道天子嫁女於諸侯備侄娣如諸侯之禮義不可以天子之尊絕人繼嗣之路我主書者惡天子也禮齊衰不接弁冕仇讎不交婚姻谷梁傳單伯者何吾大夫之命乎天子者也命大夫故不名也其不言如何也其義不可受於京師也其義不可受於京師何也曰躬君弒於齊使之主婚姻與齊爲禮其義固不可受也注

禮尊卑不敵天子嫁女於諸侯必使同姓諸侯主之疏釋曰天子嫁女於諸侯必使同姓諸侯主

婚之意者天子與諸侯尊卑不敵若行君臣之禮則廢婚姻之好若行婚姻之好則廢君臣之禮故使諸侯主之春秋秋築王姬之館於外左傳爲外禮也公羊傳何以書譏何譏爾築之禮也於外非禮也於外何以非禮築於外非禮也其築之何以禮主王姬者必爲之攺築主王姬者則曷爲必爲之攺築於路寢則不可小寢則嫌羣公子之舍則以卑矣其道必爲之攺築者也注

以言外知有築內之道也於外非禮也禮同姓本有主嫁女之道必闕地於夫人之下羣公子之上也谷梁傳築禮也於外非禮也築之爲禮何也主王姬者必自公門出於廟則已尊於寢則已卑爲之築節矣築之外變之正也築之外變之爲正何也仇讎之人非所以接婚姻也衰麻非所以接弁冕也其不言齊侯之來逆何也不使齊侯得與吾爲禮也注

公門朝之外門主王姬者當設幾筵於宗廟以俟迎者故在公門之內築王姬之館疏釋曰二十

四年夏公如齊逆女傳云親迎恆事也不志此其志何也不正其親迎於齊也然則不言齊侯之來迎乃是常事不錄而云不使齊侯得與吾爲禮也者春秋之例得常不書莊公親逆是禮而書故知非其逆於齊也今王姬嫁於齊而使魯爲主齊侯如魯親逆當合書經但齊是魯讎不使齊侯得與君爲禮故不書之耳舊解天子諸侯親迎皆不至婦家今恐不然何者此時王姬魯主婚故不至京師詩稱親迎於渭者爲造舟爲梁張本焉知文王不至太姒之家略舉所疑遺之來哲胡傳魯於王室爲懿親其主王姬亦舊矣館於國中必有常處今特築之於外者谷梁子以爲仇讎之人非所以接婚姻也衰麻非所以接弁冕也知其不可故特築之於外也築之於外得變之正乎曰不正有三年之喪天王於義不當使之主有不戴天之仇莊公於義不可爲之主築之於外之爲宜不若辭而弗主之爲正也是以君子貴端本焉或曰天王有命固不可辭使單伯逆於京師上得尊周之義爲之築館於外下未失居喪之禮奚爲不可曰以常禮言之可也今莊公有父之讎方居苫塊此禮之大變也而爲之主婚是廢人倫滅天理矣春秋於此事一書再書又再書者其義以復讎爲重示天下後世臣子不可忘君親之意故𨿽築館於外不以爲得禮而特書之也申

時事尙主之制非古也釐降二女陶唐之典歸妹元吉帝乙之訓王姬歸齊宗周之禮以陰乘陽違天以婦淩夫違人違天不祥違人不義冊府元龜

選尙昔者堯以二女嬪於虞周以太姬配胡公蓋王姬之下嫁由古道也秦漢而降以選尙爲重義取於承配勢極於崇盛曷嘗不愼擇世冑參求雋望或奮勛之族隆尙賢之美或貴戚之懿篤因親之好自魏晉之後著之班籍預國婚之選者悉加駙馬之拜爵品通貴榮寵兼極自非履謙而思義共泰而處和者亦曷能克終而無咎哉

公主駙馬部列傳二

魏

淸河公主下嫁夏侯楙按魏志夏侯惇傳惇子楙自封列侯初太祖以女妻楙卽淸河公主也楙歷位侍中尙書安西鎭東將軍假節注魏略曰楙字子林惇中子也文帝少與楙親及卽位以爲安西將軍持節承夏侯淵處都督關中楙性無武略而好治生至太和二年明帝西徵人有白楙者遂召還爲尙書楙在西時多畜伎妾公主由此與楙不和其後羣弟不遵禮度楙數切責弟懼見治乃共構楙以誹謗公主奏之有詔收楙帝意欲殺之以問長水校尉京兆段默默以爲此必淸河公主與楙不睦出於譖構冀不推實耳且伏波與先帝有定天下之功宜加三思帝意解曰吾亦以爲然乃發詔推問爲公主作表者果其羣弟子臧子江所構也

金鄕公主下嫁何晏按魏志曹爽傳南陽何晏鄧揚李勝沛國丁謐東平畢軌咸有聲名進趣於時明帝以其浮華皆抑黜之及爽秉政乃復進敍任爲腹心揚等欲令爽立威名於天下勸使伐蜀爽從其言宣王止之不能禁正始五年爽乃西至長安大發卒六七萬人從駱谷入是時關中及氐羌轉輸不能供牛馬騾驢多死民夷號泣道路入谷行數百里賊因山爲固兵不得進爽參軍楊偉爲爽陳形勢宜急還不然將敗揚與偉爭於爽前偉曰揚勝將敗國家事可斬也爽不悅乃引軍還初爽以宣王年徳並髙父事之不敢專行及晏等進用咸共推戴說爽以權重不宜委之於人乃以晏揚謐爲尙書晏典選舉軌司隸校尉勝河南尹諸事希復由宣王宣王遂稱疾避爽晏等專政共分割洛陽野王典農部桑田數百頃及壞湯沐地以爲產業承勢竊取官物因緣求欲州郡有司望風莫敢忤旨晏等與廷尉盧毓素有不平因毓吏微過深文致毓法使主者先收毓印綬然後奏聞其作威如此及免爽兄弟以侯還第張當陳爽與晏等謀反逆並先習兵須三月中欲發於是收晏等下獄會公卿朝臣廷議以爲春秋之義君親無將將而必誅爽以支屬世蒙殊寵親受先帝握手遺詔托以天下而包藏禍心蔑棄顧命乃與晏揚及當等謀圖神器範黨同罪人皆爲大逆不道於是收爽羲訓晏揚謐軌勝範當等皆伏誅夷三族晏何進孫也母尹氏爲太祖夫人晏長於宮省又尙公主少以才秀知名好老莊言作道徳論及諸文賦著述凡數十篇注晏字平叔魏略曰太祖爲司空時納晏母並收養晏其時秦宜祿兒阿蘇亦隨母在公家並見寵如公子蘇卽朗也蘇性謹愼而晏無所顧憚服飾擬於太子故文帝特憎之每不呼其姓字嘗謂之爲假子晏尙主又好色故黃初時無所事任及明帝立頗爲冗官至正始曲合於曹爽亦以才能故爽用爲散騎侍郎遷侍中尙書晏前以尙主得賜爵爲列侯又其母在內晏性自喜動靜粉白不去手行步顧影晏爲尙書主選舉其宿與之有舊者多被拔擢魏末傳曰晏婦金鄕公主卽晏同母妹公主賢謂其母沛王太妃曰晏爲惡日甚將何保身母笑曰汝得無妒晏耶俄而晏死有一男年五六歲宣王遣人錄之晏母歸藏其子王宮中向使者搏頰乞白活之使者具以白宣王宣王亦聞晏婦有先見之言心常嘉之且爲沛王故特原不殺魏氏春秋曰初夏侯元何晏等名盛於時司馬景王亦預焉晏嘗曰惟深也故能通天下之志夏侯泰初是也惟幾也故能成天下之務司馬子元是也惟神也不疾而速不行而至吾聞其語未見其人蓋欲以神況諸己也初宣王使晏典治爽等獄晏窮治黨與冀以獲宥宣王曰凡有八族晏疏丁鄧等七姓宣王曰未也晏窮急乃曰豈謂晏乎宣王曰是也乃收晏

東鄕公主按魏志文昭甄皇后傳文帝納後於鄴有寵生明帝及東鄕公主

平原懿公主按魏志文昭甄皇后傳太和六年明帝愛女淑薨追封謚淑爲平原懿公主爲之立廟取後亡從孫黃與合葬追封黃列侯以夫人郭氏從弟�爲之後承甄氏姓封�爲平原侯襲公主爵

齊長公主下嫁李韜按文獻通考齊長公主明帝女下嫁李韜

公主下嫁任愷按晉書任愷傳愷字元樂安博昌人也父昊魏太常愷少有識量尙魏明帝女累遷中書侍郎員外散騎常侍晉國建爲侍中封昌國縣侯愷有經國之幹萬機大小多管綜之性忠正以社稷爲己任帝器而暱之政事多諮焉泰始初鄭衝王祥何曾荀顗裴秀等各以老疾歸第帝優寵大臣不欲勞以筋力數遣愷諭旨於諸公諮以當世大政參議得失愷惡賈充之爲人也不欲令久執朝政每裁抑焉充病之不知所爲後承間言愷忠貞局正宜在東宮使護太子帝從之以爲太子少傅而侍中如故充計畫不行會秦雍寇擾天子以爲憂愷因曰秦涼覆敗關右騷動此誠國家之所深慮宜速鎭撫使人心有庇自非威望重臣有計略者無以康西土也帝曰誰可任者愷曰賈充其人也中書令庾純亦言之於是詔充西鎭長安充用荀勗計得畱充旣爲帝所遇欲專名勢而庾純張華溫顒向秀和嶠之徒皆與愷善楊珧王恂華廙等充所親敬於是朋黨紛然帝知之召充愷宴於式幹殿而謂充等曰朝廷宜一大臣當和充愷各拜謝而罷旣而充愷等以帝已知之而不責結怨愈深外相崇重內甚不平或謂充謀曰愷總門下樞要得與上親接宜啟令典選便得漸疏此一都令史事耳且九流難精間隙易乘充因稱愷才能宜在官人之職帝不之疑謂充舉得其才卽日以愷爲吏部尙書加奉車都尉愷旣在尙書選舉公平盡心所職然侍覲轉希充與荀勗馮紞承間浸潤謂愷豪侈用禦食器充遣尙書右僕射髙陽王珪奏愷遂免官有司收太官宰人檢核是愷妻齊長公主得賜魏時禦器也愷旣免而毀謗益至帝漸薄之然山濤明愷爲人通敏有智局舉爲河南尹坐賊發不獲又免官復遷光祿勛愷素有識鑑加以在公勤恪甚得朝野稱譽而賈充朋黨又諷有司奏愷與立進令劉友交關事下尙書愷對不伏尙書杜友廷尉劉良�忠公士也知愷爲充所抑欲申理之故遲畱而未斷以是愷及友良皆免官愷旣失職乃縱酒耽樂極滋味以自奉養初何邵以公子奢侈每食必盡四方珍饌愷乃逾之一食萬錢猶云無可下筋處愷時因朝請帝或慰諭之愷初無復言惟泣而已後起爲太僕轉太常初魏舒𨿽歷位郡守而未被任遇愷爲侍中薦舒爲散騎常侍至是舒爲右光祿開府領司徒帝臨軒使愷拜授舒𨿽以弘量寬簡爲稱時以愷有佐世器局而舒登三公愷止守散卿莫不爲之憤嘆也愷不得志竟以憂卒時年六十一謚曰元子罕嗣罕字子倫幼有門風才望不及愷以淑行致稱爲淸平佳士歷黃門侍郎散騎常侍兗州刺史大鴻臚

吳

魯班公主下嫁周循又嫁全琮按吳志步夫人傳夫人臨淮淮陰人也得幸於權寵冠後庭生二女長曰魯班字大虎前配周瑜子循後配全琮按周瑜傳瑜兩男一女女配太子登男循尙公主拜騎都尉有瑜風早卒按全琮傳琮字子璜吳郡錢唐人也父柔漢靈帝時舉孝廉補尙書郎右丞董卓之亂棄官歸州辟別駕從事詔書就拜會稽東部都尉孫策到吳柔舉兵先附策表柔爲丹陽都尉孫權爲車騎將軍以柔爲長史徙桂陽太守柔嘗使琮賫米數千斛到吳有所市易琮至皆散用空船而還柔大怒琮頓首曰愚以所市非急而士大夫方有倒懸之患故便賑贍不及啟報柔更以奇之是時中州士人避亂而南依琮居者以百數琮傾家給濟與共有無遂顯名遠近後權以爲奮威校尉授兵數千人使討山越因開募召得精兵萬餘人出屯牛渚稍遷偏將軍建安二十四年劉備將關羽圍樊襄陽琮上疏陳羽可討之計權時已與呂蒙陰議襲之恐事泄故寢琮表不答及禽羽權置酒公安顧謂琮曰君前陳此孤𨿽不相答今日之捷抑亦君之功也於是封陽華亭侯黃武元年魏以舟軍大出洞口權使呂範督諸將拒之軍營相望敵數以輕船鈔擊琮常帶甲仗兵伺候不休頃之敵數千人出江中琮擊破之梟其將軍尹盧遷琮綏南將軍進封錢唐侯四年假節領九江太守七年權到皖使琮與輔國將軍陸遜擊曹休破之於石亭是時丹陽吳會山民復爲寇賊攻沒屬縣權分三郡險地爲東安郡琮領太守至明賞罰招誘降附數年中得萬餘人權召琮還牛渚罷東安郡黃龍元年遷衛將軍左護軍徐州牧尙公主嘉禾二年督步騎五萬徵六安六安民皆散走諸將欲分兵捕之琮曰夫乘危僥幸舉不百全者非國家大體也今分兵捕民得失相半豈可謂全哉縱有所獲猶不足以弱敵而副國望也如或邂逅虧損非小與其獲罪琮寧以身受之不敢僥功以負國也赤烏九年遷右大司馬左軍師爲人恭順善於承顏納規言辭未嘗切迕初權將圍珠崖及夷州皆先問琮琮曰以聖朝之威何向而不克然殊方異域隔絕障海水土气毒自古有之兵入民出必生疾病轉相污染往者懼不能反所獲何可多致猥虧江岸之兵以冀萬一之利愚臣猶所不安權不聽軍行經歲士眾疾疫死者十有八九權深悔之後言次及之琮對曰當是時羣臣有不諫者臣以爲不忠琮旣親重家族子弟並蒙寵貴賜累千金然猶謙虛接士貌無驕色十二年卒子懌嗣

魯育公主下嫁朱據又嫁劉纂按吳志步夫人傳夫人少女曰魯育字小虎前配朱據後配劉纂注吳歷曰纂先尙權中女早卒故以小虎爲繼室按朱據傳據字子範吳郡吳人也有姿貌膂力又能論難黃武初徵拜五官郎中補侍禦史是時選曹尙書曁艷疾貪污在位欲沙汰之據以爲天下未定宜以功覆過棄瑕取用舉淸厲濁足以沮勸若一時貶黜懼有後咎艷不聽卒敗權咨嗟將率發憤嘆息追思呂蒙張溫以爲據才兼文武可以繼之由是拜建義校尉領兵屯湖熟黃龍元年權遷都建業徵據尙公主拜左將軍封云陽侯謙虛接士輕財好施祿賜𨿽丰而常不足用嘉禾中始鑄大錢一當五百後據部曲應受三萬緡工王遂詐而受之典校呂壹疑據實取考問主者死於杖下據哀其無辜厚棺斂之壹又表據吏爲據隱故厚其殯權素責問據據無以自明藉艸待罪數月典軍吏劉助覺言王遂所取權大感悟曰朱據見枉況吏民乎乃窮治壹罪賞助百萬赤烏九年遷驃騎將軍遭二宮構爭據擁護太子言則懇至義形於色守之以死遂左遷新都郡丞未到中書令孫弘譖潤據因權寢疾弘爲詔書追賜死時年五十七孫亮時二子熊損各復領兵爲全公主所譖皆死永安中追錄前功以熊子宣襲爵云陽侯尙公主孫皓時宣至驃騎將軍

公主下嫁滕引按吳志滕引傳引字承嗣北海劇人也伯父耽父冑與劉繇州裏通家以世擾亂渡江依繇孫權爲車騎將軍拜耽右司馬以寬厚稱早卒無嗣冑善屬文權待以賓禮軍國書疏常令損益潤色之亦不幸短命權爲吳王追錄舊恩封引都亭侯少有節操美儀容弱冠尙公主年三十起家爲丹陽太守徙吳郡會稽所在見稱太元元年權寢疾詣都畱爲太常與諸葛恪等俱受遺詔輔政孫亮卽位加衛將軍恪將悉眾伐魏引諫恪曰君以喪代之際受伊霍之托入安本朝出摧彊敵名聲振於海內天下莫不震動萬姓之心冀得蒙君而息今猥以勞役之後興師出徵民疲力屈遠主有備若攻城不克野略無獲是喪前勞而招後責也不如案甲息師觀隙而動且兵者大事事以眾濟眾苟不悅君獨安之恪曰諸云不可者皆不見計算懷居苟安者也而子復以爲然吾何望乎夫以曹芳暗劣而政在私門彼之臣民固有離心今吾因國家之資藉戰勝之威則何往而不克哉以引爲都下督掌統畱事引白日接賓客夜省文書或通曉不寐孫峻旣誅諸葛恪引以恪子竦妻父辭位峻曰鯀禹罪不相及滕侯何爲峻引𨿽內不沾洽而外相包容進引爵髙密侯共事如前峻死以後事付綝綝始爲偏將軍及峻死爲侍中武衛將軍領中外諸軍事代知朝政呂據聞之大恐與諸督將連名共表薦滕引爲丞相綝更以引爲大司馬代呂岱駐武昌據引兵還使人報引欲共廢綝綝聞之遣從兄慮將兵逆據於江都使中使敕文欽劉纂唐咨等合眾擊據遣侍中左將軍華融中書丞丁晏告引取據並諭引宜速去意引自以禍及因畱融晏勒兵自衛召典軍楊崇將軍孫咨告以綝爲亂迫融等使有書難綝綝不聽表言引反許將軍劉丞以封爵使率兵騎急攻圍引引又劫融等使詐詔發兵融等不從引皆殺之引顏色不變談笑若常或勸引引兵至蒼龍門將士見公出必委綝就公時夜已半引恃與據期又難舉兵向宮乃約令部曲說呂侯以在近道故皆爲引盡死無離散者時大風比曉據不至綝兵大會遂殺引及將士數十人夷引三族

公主下嫁朱宣按吳志朱據傳據二子熊損熊子宣襲爵云陽侯尙公主孫皓時宣至驃騎將軍

晉

常山公主下嫁王濟按晉書王渾傳渾子濟字武子少有逸才風姿英爽气蓋一時好弓馬勇力絕人善易及莊老文詞秀茂伎藝過人有名當世與姊夫和嶠及裴楷齊名尙常山公主年二十起家拜中書郎以母憂去官起爲驍騎將軍累遷侍中與侍中孔恂王恂楊濟同列爲一時秀彥武帝嘗會公卿藩牧於式幹殿顧濟恂而謂諸公曰朕左右可謂恂恂濟濟矣每侍見未嘗不諮論人物及萬機得失濟善於淸言修飾辭令諷議將順朝臣莫能尙焉帝益親貴之仕進𨿽速論者不以主�之故咸謂才能致之然外𨿽弘雅而內多忌刻好以言傷物儕類以此少之以其父之故每排王浚時議譏焉齊王攸當之藩濟旣陳請又累使公主與甄徳妻長廣公主俱入稽顙泣請帝畱攸帝怒謂侍中王戎曰兄弟至親今出齊王自是朕家事而甄徳王濟連遣婦來生哭人以忤旨左遷國子祭酒常侍如故數年入爲侍中時渾爲僕射主者處事或不當濟性峻厲明法繩之素與從兄佑不平佑黨頗謂濟不能顧其父由是長同異之言出爲河南尹未拜坐鞭王官吏免官而王佑始見委任而濟遂被斥外於是乃移第北芒山下性豪侈麗服玉食時洛京地甚貴濟買地爲馬埒編錢滿之時人謂爲金溝王愷以帝舅奢豪有牛名八百里駁常瑩其蹄角濟請以錢千萬與牛對射而賭之愷亦自恃其能令濟先射一發破的因據胡�叱左右速探牛心來須臾而至一割便去和嶠性至儉家有好李帝求之不過數十濟候其上直率少年詣園共啖畢伐樹而去帝嘗幸其宅供饌甚丰悉貯琉璃器中蒸肫甚美帝問其故答曰以人乳蒸之帝色甚不平食未畢而去濟善解馬性嘗乘一馬著連幹鄣泥前有水終不肯渡濟云此必是惜鄣泥使人解去便渡故杜預謂濟有馬癖帝嘗謂和嶠曰我將罵濟而後官爵之何如嶠曰濟俊爽恐不可屈帝因召濟切讓之旣而曰知愧不濟答曰尺布斗粟之謠常爲陛下恥之他人能令親疏臣不能使親親以此愧陛下耳帝默然帝嘗與濟奕棋而孫皓在側謂皓曰何以好剝人面皮皓曰見無禮於君者則剝之濟時伸腳局下而皓譏焉尋使白衣領太僕年四十六先渾卒追贈驃騎將軍及其將葬時賢無不畢至孫楚雅敬濟而後來哭之甚悲賓客莫不垂涕哭畢向靈�曰卿常好我作驢鳴我爲卿作之體似聲眞賓客皆笑楚顧曰諸君不死而令王濟死乎初濟尙主主兩目失明而�忌尢甚然終無子有庶子二人卓字文宣嗣渾爵拜給事中次聿字茂宣襲公主封敏陽侯濟二弟澄字道深汶字茂深皆辧慧有才藻�歷淸顯

長廣公主下嫁甄徳按晉書文明王皇后傳後旣笄歸於文帝生武帝及遼東悼王定國齊獻王攸城陽哀王兆廣漢殤王廣徳公主

京兆公主按晉書文明王皇后傳京兆公主亦後出

髙陸公主下嫁杜預按晉書杜預傳預字元凱京兆杜陵人也祖畿魏尙書僕射父恕幽州刺史預博學多通明於興廢之道常言徳不可以企及立功立言可庶幾也初其父與宣帝不相能遂以幽死故預久不得調文帝嗣立預尙帝妹髙陸公主起家拜尙書郎襲祖爵丰樂亭侯在職四年轉參相府軍事鍾會伐蜀以預爲鎭西長史及會反寮佐並遇害惟預以智獲免增邑千一百三十戶與車騎將軍賈充等定律令旣成預爲之注解乃奏之曰法者蓋繩墨之斷例非窮理盡性之書也故文約而倒直聽省而禁簡例直易見禁簡難犯易見則人知所避難犯則幾於刑厝刑之本在於簡直故必審名分審名分者必忍小理古之刑書銘之鍾鼎鑄之金石所以遠塞異端使無淫巧也今所注皆网羅法意格之以名分使用之者執名例以審趣捨伸繩墨之直去析薪之理也詔頒於天下泰始中守河南尹預以京師王化之始自近及遠凡所施論務崇大體受詔爲黜陟之課其略曰臣聞上古之政因循自然虛己委誠而信順之道應神感心通而天下之理得逮至淳朴漸散彰美顯惡設官分職以頒爵祿弘宣六典以詳考察然猶倚明哲之輔建忠貞之司使名不得越功而獨美功不得後名而獨隱皆疇咨博詢敷納以言及至末世不能紀遠而求於密微疑諸心而信耳目疑耳目而信簡書簡書愈繁官方愈僞法令滋章巧飾彌多昔漢之刺史亦歲終奏事不制算課而淸濁粗舉魏氏考課卽京房之遺意其文可謂至密然由於累細以違其體故歷代不能通也豈若申唐堯之舊去密就簡則簡而易從也夫宣盡物理神而明之存乎其人去人而任法則以傷理今科舉優劣莫若委任達咖÷所統在官一年以後每歲言優者一人爲上第劣者一人爲下第因計偕以名聞如此六載主者總集采案其六歲處優舉者超用之六歲處劣舉者奏免之其優多劣少者敍用之劣多優少者左遷之今考課之品所對不鈞誠有難易若以難取優以易而否主者固當準量輕重微加降殺不足復曲以法盡也己丑詔書以考課難成聽通薦例薦例之理卽亦取於風聲六年頓薦黜陟無漸又非古者三考之意也今每歲一考則積優以成陟累劣以取黜以士君子之心相處未有官故六年六黜淸能六進否劣者也監司將亦隨而彈之若令上下公相容過此爲淸議大頹亦無取於黜陟也司隸校尉石鑑以宿憾奏預免職時鹵寇隴右以預爲安西軍司給兵三百人騎百匹到長安更除秦州刺史領東羌校尉輕車將軍假節屬鹵兵彊盛石鑑時爲安西將軍使預出兵擊之預以鹵乘勝馬肥而官軍懸乏宜並力大運須春進討陳五不可四不須鑑大怒復奏預擅飾城門官舍稽乏軍興遣禦史檻車徵詣廷尉以預尙主在八議以侯贖論其後隴右之事卒如預策是時朝廷皆以預明於籌略會匈奴帥劉猛舉兵反自並州西及河東平陽詔預以散侯定計省闥俄拜度支尙書預乃奏立籍田建安邊論處軍國之要又作人排新器興常平倉定谷價較鹽運制課調內以利國外以救邊者五十餘條皆納焉石鑑自軍還論功不實爲預所糾遂相讎恨言論喧嘩並坐免官以侯兼本職數年復拜度支尙書元皇后梓宮將遷於峻陽陵舊制旣葬帝及羣臣卽吉尙書奏皇太子亦宜釋服預議皇太子宜復古典以諒暗終制從之預以時歷差舛不應晷度奏上二元幹度歷行於世預又以孟津渡險有覆沒之患請建河橋於富平津議者以爲殷周所都歷聖賢而不作者必不可立故也預曰造舟爲梁則河橋之謂也及橋成帝從百僚臨會舉觴屬預曰非君此橋不立也對曰非陛下之明臣亦不能施其微巧周廟欹器至漢東京猶在禦坐漢末喪亂不復存形制遂絕預創意造成奏上之帝甚嘉嘆焉咸寧四年秋大霖雨蝗虫起預上疏多陳農要事在食貨志預在內七年損益萬機不可勝數朝野稱美號曰杜武庫言其無所不有也時帝密有滅吳之計而朝議多違惟預羊祜張華與帝意合祜病舉預自代因以本官假節行平東將軍領徵南軍司及祜卒拜鎭南大將軍都督荊州諸軍事給追鋒車第二駙馬預旣至鎭繕兵甲耀威武乃簡精銳襲吳西陵督張政大破之以功增封三百六十五戶政吳之名將也據要害之地恥以無備取敗不以所喪之實告於孫皓預欲間吳邊將乃表還其所獲之眾於皓皓果召政遣武昌監劉憲代之故大軍臨至使其將帥移易以成傾蕩之勢預處分旣定乃啟請伐吳之期帝報待明年方欲大舉預表陳至計曰自閏月以來賊但敕嚴下無兵上以理勢推之賊之窮計力不兩完必先認上流勤保夏口以東以延視息無緣多兵西上空其國都而陛下過聽便用委棄大計縱敵患生此誠國之遠圖使舉而有敗勿舉可也事爲之制務從完牢若或有成則開太平之基不成不過費損日月之間何惜而不一試之若當須後年天時人事不得如常臣恐其更難也陛下宿議分命臣等隨界分進其所禁持東西同符萬安之舉未有傾敗之慮臣心實了不敢以曖昧之見自此後累惟陛下察之預旬月之中又上表曰羊祜與朝臣多不同不先博畫而密與陛下共施此計故益令多異凡事當以利害相較今此舉十有八九利其一二止於無功耳其言破敗之形亦不可得直是計不出己功不在身各恥其前言故守之也自頃朝廷事無大小異意鋒起𨿽人心不同亦由恃恩不慮後難故輕相同異也昔漢宣帝議趙充國所上事效之後詰責諸議者皆叩頭而謝以塞異端也自秋已來討賊之形頗露若今中止孫皓怖而生計或徙都武昌更完修江南諸城遠其居人城不可攻野無所掠積大船於夏口則明年之計或無所及時帝與中書令張華圍�而預表適至華推枰斂手曰陛下聖明神武朝野淸宴國富兵彊號令如一吳主荒淫驕虐誅殺賢能當今討之可不勞而定帝乃許之預以太康元年正月陳兵於江陵遣參軍樊顯尹林鄧圭襄陽太守周奇等率眾循江西上授以節度旬日之間累�城邑皆如預策焉又遣牙門管定周旨伍巢等率奇兵八百泛舟夜渡以襲樂鄕多張旗幟起火巴山出於要害之地以奪賊心吳都督孫歆震恐與伍延書曰北來諸軍乃飛渡江也吳之男女降者萬餘口旨巢等伏兵樂鄕城外歆遣軍出距王浚大敗而還旨等發伏兵隨歆軍而入歆不覺直至帳下擄歆而還故軍中爲之謠曰以計代戰一當萬於是進逼江陵吳督將伍延僞請降而列兵登陴預攻�之旣平上流於是沅湘以南至於交廣吳之州郡皆望風歸命奉送印綬預仗節稱詔而綏撫之凡所斬及生獲吳都督監軍十四牙門郡守百二十餘人又因兵威徙將士屯戍之家以實江北南郡故地各樹之長吏荊土肅然吳人赴者如歸矣王浚先列上得孫歆頭預後生送歆洛中以爲大笑時眾軍會議或曰百年之寇未可盡�今向暑水潦方降疾疫將起宜俟來冬更爲大舉預曰昔樂毅藉濟西一戰以並彊齊今兵威已振譬如破竹數節之後皆迎刃而解無復著手處也遂指授羣帥徑進秣陵所過城邑莫不束手議者乃以書謝之孫皓旣平振旅凱入以功進爵當陽縣侯增邑並前九千六百戶封子耽爲亭侯千戶賜絹八千匹初攻江陵吳人知預病癭憚其智計以瓠系狗頸示之每大樹似癭輒斫使白題曰杜預頸及城平盡捕殺之預旣還鎭累陳家世吏職武非其功請退不許預以天下𨿽安忘戰必危勤於講武修立泮宮江漢懷徳化被萬里攻破山夷錯置屯營分據要害之地以固維持之勢又修邵信臣遺迹激用滍淯諸水以浸原田萬餘頃分疆刊石使有定分公私同利眾庶賴之號曰杜父舊水道惟沔漢達江陵千數百里北無通路又巴丘湖沅湘之會表裏山川實爲險固荊蠻之所恃也預乃開楊口起夏水達巴陵千餘里內瀉長江之險外通零桂之漕南土歌之曰後世無叛由杜翁孰識智名與勇功預公家之事知無不爲凡所興造必考度始終鮮有敗事或譏其意碎者預曰禹稷之功期於濟世所庶幾也預好爲後世名常言髙岸爲谷深谷爲陵刻石爲二碑紀其勛績一沈萬山之下一立峴山之上曰焉知此後不爲陵谷乎預身不跨馬射不穿札而每任大事輒居將率之列結交接物恭而有禮問無所隱誨人不倦敏於事而愼於言旣立功之後從容無事乃耽思經籍爲春秋左氏經傳集解又參考眾家譜第謂之釋例又作盟會圖春秋長歷備成一家之學比老乃成又撰女記贊當時論者謂預文義質直世人未之重惟祕書監摯虞賞之曰左丘明本爲春秋作傳而左傳遂自孤行釋例本爲傳設而所發明何但左傳故亦孤行時王濟解相馬又甚愛之而和嶠頗聚斂預常稱濟有馬癖嶠有錢癖武帝聞之謂預曰卿有何癖對曰臣有左傳癖預在鎭數餉遺洛中貴要或問其故預曰吾但恐爲害不求益也預初在荊州因宴集醉臥齋中外人聞嘔吐聲竊窺於戶止見一大蛇垂頭而吐聞者異之其後徵爲司隸校尉加位特進行次鄧縣而卒時年六十三帝甚嘆悼追贈徵南大將軍開府儀同三司謚曰成預先爲遺令曰古不合葬明於終始之理同於無有也中古聖人攺而合之蓋以別合無在更緣生以示教也自此以來大人君子或合或否未能知生安能知死故各以己意所欲也吾往爲臺郎嘗以公事使過密縣之邢山山上有冢問耕父云是鄭大夫祭仲或云子產之冢也遂率從者祭而觀焉其造冢居山之頂四望周達連山體南北之正而邪東北向新鄭城意不忘本也其隧道惟塞其後而空其前不塡之示藏無珍寶不取於重深也山多美石不用必集洧水自然之石以爲冢藏貴不勞工巧而此石不入世用也君子尙其有情小人無利可動歷千載無毀儉之致也吾去春入朝因郭氏喪亡緣陪陵舊義自表營洛陽城東首陽之南爲將來兆域而所得地中有小山上無舊冢其髙顯𨿽未足比邢山然東奉二陵西瞻宮闕南觀伊洛北望夷叔曠然遠覽情之所安也故遂表樹開道爲一定之制至是皆用洛水圓石開隧道南向儀制取於法鄭大夫欲以儉自完耳棺器小斂之事皆當稱此子孫一以遵之子錫嗣

滎陽公主下嫁華恆按晉書華表傳表子廙廙子恆字敬則博學以淸素爲稱尙武帝女滎陽長公主拜駙馬都尉元康初東宮建恆以選爲太子賓友賜爵關內侯食邑百戶辟司徒王渾倉曹掾屬除散騎侍郎累遷散騎常侍北軍中侯俄拜領軍加散騎常侍湣帝卽位以恆爲尙書進爵苑陵縣公頃之劉聰逼長安詔出恆爲鎭軍將軍領潁川太守以爲外援恆興合義軍得二千人未及西赴而關中陷沒時羣賊方盛所在州郡相繼奔敗恆亦欲棄郡東渡而從兄軼爲元帝所誅以此爲疑先書與驃騎將軍王導導言於帝帝曰兄弟罪不相及況羣從乎卽召恆補光祿勛恆到未及拜更以爲衛將軍加散騎常侍本州大中正尋拜太常議立郊祀尙書刁協國子祭酒杜彜議須還洛乃修郊祀恆議漢獻帝居許卽便郊柴宜於此修立司徒荀組驃騎將軍王導同恆議遂定郊祀尋以疾求解詔曰太常職主宗廟烝嘗敬重而華恆所疾不堪親奉職事夫子稱吾不與祭如不祭況宗伯之任職所司邪今轉恆爲廷尉頃之加特進太寧初遷驃騎將軍加散騎常侍督石頭水陸諸軍事王惇表轉恆爲護軍疾病不拜授金紫光祿大夫又領太子太保成帝卽位加散騎常侍領國子祭酒咸和初以湣帝時賜爵進封一皆削除恆更以討王惇功封苑陵縣侯復領太常蘇峻之亂恆侍帝左右從至石頭備履艱危困悴逾年初恆爲州大中正鄕人任讓輕薄無行爲恆所黜及讓在峻軍中任勢多所殺害見恆輒恭敬不肆其虐鍾雅劉超之死亦將及恆讓盡心救衛故得免及帝加元服又將納後寇難之後典籍靡遺婚冠之禮無所依據恆推尋舊典撰定禮儀並郊廟辟雍朝廷軌則事並施用遷左光祿大夫開府常侍如故固讓未拜會卒時年六十九冊贈侍中左光祿大夫開府謚曰敬恆淸恪儉素𨿽居顯列常布衣蔬食年老彌篤死之日家無餘財惟有書數百卷時人以此貴之子俊嗣爲尙書郎俊子仰之大長秋

繁昌公主下嫁衛宣按晉書衛瓘傳武帝敕瓘第四子宣尙繁昌公主瓘自以諸生之冑婚對微素抗表固辭不許宣尙公主數有酒色之過楊駿素與瓘不平駿復欲自專權重宣若離婚瓘必遜位於是遂與黃門等毀之諷帝奪宣公主瓘慚懼告老遜位乃下詔曰司空瓘年未致仕而遜讓歷年欲及神志未衰以果本情至眞之風實感吾心今聽其所執進位太保以公就第給親兵百人置長史司馬從事中郎掾屬及大車官騎麾蓋鼓吹諸威儀一如舊典給廚田十頃園五十畝錢百萬絹五百匹�帳簟褥主者務令優備以稱吾崇賢之意焉有司又奏收宣付廷尉免瓘位詔不許帝後知黃門虛構欲還復主而宣疾亡

襄城公主下嫁王惇按晉書王惇傳惇字處仲司徒導之從父兄也父基治書侍禦史惇少有奇人之目尙武帝女襄城公主拜駙馬都尉除太子舍人時王愷石崇以豪侈相尙愷常置酒惇與導俱在坐有女伎吹笛小失聲韻愷便毆殺之一坐攺容惇神色自若他日又造愷愷使美人行酒以客飲不盡輒殺之酒至惇導所惇故不肯持美人悲懼失色而惇�然不視導素不能飲恐行酒者得罪遂勉彊盡觴導還嘆曰處仲若當世心懷剛忍非令終也洗馬潘滔見惇而目之曰處仲蜂目已露但豺聲未振若不噬人亦當爲人所噬及太子遷許昌詔東宮官屬不得送惇及洗馬江統潘滔舍人杜蕤魯瑤等冒禁於路側望拜流涕時論稱之還給事黃門侍郎趙王倫篡位惇叔父彥爲兗州刺史倫遣惇慰勞之會諸王起義兵彥被齊王冏檄懼倫兵彊不敢應命惇勸彥起兵應諸王故彥遂立勛績惠帝反正惇遷散騎常侍左衛將軍大鴻臚侍中出除廣武將軍靑州刺史永嘉初徵爲中書監於時天下大亂惇悉以公主時侍婢百餘人配給將士金銀寶物散之於眾單車還洛東海王越以惇爲揚州刺史其後徵拜尙書不就元帝召爲安東軍諮祭酒會揚州刺史劉陶卒帝復以惇爲揚州刺史加廣武將軍尋進左將軍都督徵討諸軍事假節陶侃之滅弢也惇以元帥進鎭東大將軍開府儀同三司加都督江揚荊湘交廣六州諸軍事江州刺史封漢安侯惇始自選置兼統州郡焉建武初又遷徵南大將軍開府如故中興建拜侍中大將軍江州牧遣部將朱軌趙誘伐杜曾爲曾所殺惇自貶免侍中並辭牧不拜尋加荊州牧初惇務自矯厲雅尙淸談口不言財色旣素有重名又立大功於江左專任閫外手控彊兵羣從貴顯威權莫貳遂欲專制朝廷有問鼎之心帝畏而惡之遂引劉隗刁協等以爲心膂惇益不能平於是嫌隙始構矣每酒後輒詠魏武帝樂府歌曰老驥伏櫪志在千里烈士暮年壯心不已以如意打唾壺爲節壺邊盡缺俄加惇羽葆鼓吹增從事中郎掾屬舍人各二人帝以劉隗爲鎭北將軍戴若思爲徵西將軍悉發揚州奴爲兵外以討寇實禦惇也永昌元年惇率眾內向以誅隗爲名惇黨吳興人沈充起兵應惇惇至蕪湖又上表罪狀刁協帝大怒下詔曰王惇憑恃寵靈敢肆狂逆方朕太甲欲見幽囚是可忍也孰不可忍也今親率六軍以誅大逆有殺惇者封五千戶侯召戴若思劉隗並會京師惇兄含時爲光祿勛叛奔於惇惇至石頭欲攻劉隗其將杜弘曰劉隗死士眾多未易可�不如攻石頭周札少恩兵不爲用攻之必敗札敗則隗自走惇從之札果開城門納弘諸將與惇戰王師敗績旣入石頭擁兵不朝放肆兵士劫掠內外宮省奔散惟有侍中二人侍帝帝脫戎衣著朝服顧而言曰欲得我處但當早道我自還瑯邪何至困百姓如此惇收周顗戴若思害之以惇爲丞相江州牧進爵武昌郡公邑萬戶使太常荀崧就拜又加羽葆鼓吹並僞讓不受還屯武昌多害忠良寵樹親戚以兄含爲衛將軍都督沔南軍事領南蠻校尉荊州刺史以義陽太守任愔督河北諸軍事南中郎將惇又自督寧益二州及帝崩太寧元年惇諷朝廷徵己明帝乃手詔徵之語在明帝紀又使兼太常應詹拜授加黃鉞班劍武賁二十人奏事不名入朝不趨劍履上殿惇移鎭姑孰帝使侍中阮孚賫牛酒犒勞惇稱疾不見使主簿受詔以王導爲司徒惇自爲揚州牧惇旣得志暴慢愈甚惇無子養含子應及惇病甚拜應爲武衛將軍以自副及惇病篤詔遣侍中陳晷散騎常侍虞問疾時帝將討惇微服至蕪湖察其營壘又屢遣大臣訊問其起居遷含驃騎大將軍開府儀同三司含子瑜散騎常侍惇以溫嶠爲丹陽尹欲使覘伺朝廷嶠至具言惇逆謀帝欲討之知其爲物情所畏服乃僞言惇死於是下詔遣司徒導鎭南將軍丹陽尹嶠建威將軍趙引武旅三萬十道並進平西將軍邃率兗州刺史遐奮武將軍峻奮威將軍瞻精銳三萬水陸齊勢朕親禦六軍左衛將軍亮右衛將軍引護軍將軍詹領軍將軍瞻中軍將軍壺驍騎將軍艾驃騎將軍南頓王宗鎭軍將軍汝南王佑太宰西陽王被練三千組甲三萬總統諸軍討鳳之罪時惇病篤不能禦眾使錢鳳鄧嶽周撫等率眾三萬向京師於是以含爲元帥帝遣中軍司馬曹渾等擊含於越城含軍敗惇聞怒曰我當力行因作勢而起困乏復臥鳳等至京師屯於水南帝親率六軍以禦鳳頻戰破之惇謂羊鑑及子應曰我亡後應便卽位先立朝廷百官然後乃營葬事初惇始病夢白犬自天而下嚙之又見刁協乘軺車導從瞋目令左右執之俄而惇死時年五十九

滎陽公主下嫁盧諶按晉書盧欽傳欽弟珽珽子志志子諶字子諒淸敏有理思好老莊善屬文選尙武帝女滎陽公主拜駙馬都尉未成禮而公主卒後州舉秀才辟太尉掾洛陽沒隨志北依劉琨與志俱爲劉粲所擄粲據晉陽畱諶爲參軍琨收散卒引猗盧騎還攻粲粲敗走諶得赴琨先父母兄弟在平陽者悉爲劉聰所害琨爲司空以諶爲主簿轉從事中郎琨妻卽諶之從母旣加親愛又重其才地建興未隨琨投段匹磾匹磾自領幽州取諶爲別駕匹磾旣害琨尋亦敗喪時南路阻絕段末波在遼西諶往投之元帝之初末波通使於江左諶因其使抗表理琨文旨甚切於是卽加弔祭累徵諶爲散騎中書侍郎而爲末波所畱遂不得南渡末波死弟遼代立諶流離世故且二十載石季龍破遼西復爲季龍所得以爲中書侍郎國子祭酒侍中中書監屬冉閔誅石氏諶隨閔軍於襄國遇害時年六十七是歲永和六年也諶名家子早有聲譽才髙行潔爲一時所推值中原喪亂與淸河崔悅潁川荀綽河東裴憲北地傅暢�淪陷非所𨿽俱顯於石氏恆以爲辱諶每謂諸子曰吾身沒之後但稱晉司空從事中郎爾撰祭法注莊子及文集皆行於世

平陽公主新丰公主陽平公主按晉書武元楊皇后傳後甚被寵遇生毗陵悼王軌惠帝秦獻王柬平陽新丰陽平公主

萬安公主按晉書左貴嬪傳萬安公主薨帝痛悼不已詔芬爲誄其文甚麗

武安公主按晉書胡貴嬪傳泰始九年帝多簡良家子女以充內職自擇其美者以絳紗系臂而芳入選生武安公主

潁川長公主下嫁王粹按晉書王浚傳浚子暢暢子粹太康十年武帝詔粹尙潁川公主仕至魏郡太守

臨海公主下嫁曹統按晉書賈後傳後生河東臨海始平公主及哀獻皇女臨海公主先封淸河洛陽之亂爲人所略傳賣吳興錢溫溫以送女女遇主甚酷元帝鎭建鄴主詣縣自言元帝誅溫及女攺封臨海宗正曹統尙之

河東公主下嫁孫會按晉書趙王倫傳孫秀子會年二十爲射聲校尉尙帝女河東公主公主母喪未�便納聘禮會形貌短陋奴僕之下者初與富室兒於城西販馬百姓忽聞其尙主莫不駭愕

始平公主哀獻皇女按晉書賈後傳後生河東臨海始平公主哀獻皇女

尋陽公主下嫁王褘之按晉書簡文宣鄭太后傳建武元年納爲瑯邪王夫人甚有寵生瑯邪悼王簡文帝尋陽公主按王湛傳湛子述述子褘之字文邵少知名尙尋陽公主歷中書侍郎年未三十而卒贈散騎常侍

公主下嫁荀羨按晉書荀崧傳崧子羨字令則淸和有準才年七歲遇蘇峻難隨父在石頭峻甚愛之恆置膝上羨陰白其母曰得一利刀子足以殺賊母掩其口曰無妄言年十五將尙尋陽公主羨不欲連婚帝室仍遠遁去監司追不獲已乃出尙公主拜駙馬都尉弱冠與瑯邪王洽齊名沛國劉惔太原王蒙陳郡殷浩並與交好驃騎將軍何充出鎭京口請爲參軍穆帝又以爲撫軍參軍徵補太常博士皆不就後拜祕書丞義興太守徵北將軍褚裒以爲長史旣到裒謂佐吏曰荀生資逸羣之气將有衝天之舉諸君宜善事之尋遷建威將軍吳國內史除北中郎將徐州刺史監徐兗二州揚州之晉陵諸軍事假節殷浩以羨在事有能名故居以重任時年二十八中興方伯未有如羨之少者羨至鎭發二州兵使參軍鄭襲戍淮陰羨尋北鎭淮陰屯田於東陽之石�尋加監靑州諸軍事又領兗州刺史鎭下邳羨自鎭來朝時蔡謨固讓司徒不起中軍將軍殷浩欲加大辟以問於羨羨曰蔡公今日事危明日必有桓文之舉浩乃止及慕容�攻段蘭於靑州詔使羨救之�將王騰趙盤寇瑯邪鄄城北境騷動羨討之擒騰盤迸走軍次瑯邪而蘭已沒羨退還下邳畱將軍諸葛攸髙平太守劉莊等三千人守瑯邪參軍戴蕭二千人守泰山是時慕容蘭以數萬眾屯汴城甚爲邊害羨自光水引汶通渠至於東阿以徵之臨陣斬蘭帝將封之羨固辭不受先是石季龍死胡中大亂羨撫納降附甚得眾心以疾篤解職後除右軍將軍加散騎常侍讓不拜升平二年卒時年三十八帝聞之嘆曰荀令則王敬和相繼雕落股肱腹心將復誰寄乎追贈驃騎將軍

南康公主下嫁桓溫按晉書桓溫傳溫字元子宣城太守彜之子也生未�而太原溫嶠見之曰此兒有奇骨可試使啼乃聞其聲曰眞英物也彜以嶠所賞故遂名之曰溫嶠笑曰果爾後將易吾姓也彜爲韓晃所害涇江令江播豫焉溫時年十五枕戈泣血志在復讎至年十八會播已終子彪兄弟三人居喪置刃杖中以爲溫備溫詭稱弔賓得進刃彪於廬中並追二弟殺之時人稱焉溫豪爽有風槪姿貌甚偉面有七星少與沛國劉惔善嘗稱之曰溫眼如紫石稜須作蝟毛磔孫仲謀晉宣王之流亞也選尙南康長公主拜駙馬都尉襲爵萬寧男除瑯邪太守累遷徐州刺史溫與庾翼友善恆相期以寧濟之事翼嘗薦溫於明帝曰桓溫少有雄略願陛下勿以常人遇之常�畜之宜委以方召之任托其弘濟艱難之勛翼卒以溫爲都督荊梁四州諸軍事安西將軍荊州刺史領護南蠻校尉假節及南康公主薨詔賻布千匹錢百萬溫辭不受

南郡公主下嫁羊賁按晉書羊曼傳曼子賁少知名尙明帝女南郡悼公主除祕書郎早卒

廬陵公主下嫁劉惔按晉書劉惔傳惔字眞長沛國相人也祖宏字終嘏光祿勛宏兄粹字純嘏侍中宏弟潢字衝嘏吏部尙書並有名中朝時人語曰洛中雅雅有三嘏父耽晉陵太守亦知名惔少淸遠有標奇與母任氏寓居京口家貧織芒屩以爲養𨿽蓽門陋巷晏如也人未之識惟王導深器之後稍知名論者比之袁羊惔喜還告其母其母聰明婦人也謂之曰此非汝比勿受之又有方之範汪者惔復喜母又不聽及惔年徳轉升論者遂比之荀粲尙明帝女廬陵公主以惔雅善言理簡文帝初作相與王蒙並爲談客俱蒙上賓禮時孫盛作易象妙於見形論帝使殷浩難之不能屈帝曰使眞長來故應有以制之乃命迎惔盛素敬服惔及至便與抗答辭甚簡至盛理遂屈一座撫掌大笑咸稱美之累遷丹陽尹爲政淸整門無雜賓時百姓頗有訟官長者諸郡往往有相舉正惔嘆曰夫居下訕上此獘道也古之善政司契而已豈不以其惇本正源鎭靜流末乎君𨿽不君下安可以失禮若此風不革百姓將往而不反遂寢而不問性簡貴與王羲之雅相友善�愔有傖奴善知文章羲之愛之每稱奴於惔惔曰何如方回邪羲之曰小人耳何比�公惔曰若不如方回故常奴耳桓溫嘗問惔會稽王談更進邪惔曰極進然故第三流耳溫曰第一復誰惔曰故在我輩其髙自標置如此惔每奇溫才而知其有不臣之迹及溫爲荊州惔言於帝曰溫不可使居形勝地其位號常宜抑之勸帝自鎭上流而已爲軍司帝不納又請自行復不聽及溫伐蜀時咸謂未易可制惟惔以爲必�或問其故云以蒱博驗之其不必得則不爲也恐溫終專制朝廷及後竟如其言嘗薦吳郡張憑憑卒爲美士眾以此服其知人尢好莊老任自然趣疾篤百姓欲爲之祈禱家人又請祭神惔曰丘之禱久矣年三十六卒官孫綽爲之誄云居官無官官之事處事無事事之心時人以爲名言後綽嘗詣褚裒言及惔流涕曰可謂人之云亡邦國殄瘁裒大怒曰眞長生平何嘗相比數而卿今日作此面向人邪其爲名流所敬重如此

新安公主下嫁王獻之按晉書王羲之傳羲之子獻之字子敬少有盛名而髙邁不羈𨿽閒居終日容止不怠風流爲一時之冠年數歲嘗觀門生樗蒱曰南風不競門生曰此郎亦管中窺豹時見一斑獻之怒曰遠慚荀奉倩近愧劉眞長遂拂衣而去嘗與兄徽之操之俱詣謝安二兄多言俗事獻之寒溫而已旣出客問安王氏兄弟優劣安曰小者佳客問其故安曰吉人之辭寡以其少言故知之嘗與徽之共在一室忽然火發徽之遽走取履獻之神色恬然徐呼左右扶出夜臥齋中而有偸人入其室盜物都盡獻之徐曰偸兒靑氈我家舊物可特置之羣偸驚走工艸隸善丹靑七八歲時學書羲之密從後掣其筆不得嘆曰此兒後當復有大名嘗書壁爲方丈大字羲之甚以爲能觀者數百人桓溫嘗使書扇筆誤落因畫作烏駁牛甚妙起家州主簿祕書郎轉丞以選尙新安公主嘗經吳郡聞顧辟彊有名園先不相識乘平肩輿徑入時辟彊方集賓友而獻之遊歷旣畢傍若無人辟彊勃然數之曰�主人非禮也以貴驕士非道也失是二者不足齒之傖耳便驅出門獻之�如也不以屑意謝安甚欽愛之請爲長史安進號衛將軍復爲長史太元中新起太極殿安欲使獻之題榜以爲萬代寶而難言之試謂曰魏時陵云殿榜未題而匠者誤訂之不可下乃使韋仲將懸橙書之比訖須鬢盡白裁餘气息還語子弟宜絕此法獻之揣知其旨正色曰仲將魏之大臣寧有此事使其若此有以知魏徳之不長安遂不之逼安又問曰君書何如君家尊答曰故當不同安曰外論不爾答曰人那得知尋除建威將軍吳興太守徵拜中書令及安薨贈禮有同異之議惟獻之與徐邈共明安之忠勛獻之乃上疏曰故太傅臣安少振元風道譽洋溢弱冠遐棲則契齊箕皓應運釋褐而王猷允塞及至載宣威靈彊猾消殄功勛旣融投韍髙讓且服事先帝眷隆布衣陛下踐阼陽秋尙富盡心竭智以輔聖明考其潛躍始終事情繾綣實大晉之雋輔義篤於曩臣矣伏惟陛下畱心宗臣澄神於省察孝武帝遂加安殊禮未幾獻之遇疾家人爲上章道家法應首過問其有何得失對曰不覺餘事惟憶與�家離婚獻之前妻�曇女也俄而卒於官安僖皇后立以后父追贈侍中特進光祿大夫太宰謚曰憲無子以兄子靜之嗣位至義興太守時議者以爲羲之艸隸江左中朝莫有及者獻之骨力遠不及父而頗有媚趣桓元雅愛其父子書各爲一�置左右以翫之

晉陵公主下嫁謝混按晉書謝安傳安子琰琰子混字叔源少有美譽善屬文初孝武帝爲晉陵公主求婿謂王珣曰主婿但如劉眞長王子敬便足如王處仲桓元子誠可才小富貴便豫人家事珣對曰謝混𨿽不及眞長不減子敬帝曰如此便足未幾帝崩袁崧欲以女妻之珣曰卿莫近禁臠初元帝始鎭建業公私窘罄每得一以爲珍膳項上一臠尢美輒以薦帝羣下未嘗敢食於時呼謂禁臠故珣因以爲戲混竟尙主襲父爵桓元嘗欲以安宅爲營混曰召伯之仁猶惠及甘棠文靖之徳更不保五畝之宅邪元聞慚而止歷中書令中領軍尙書左僕射領選以黨劉毅誅國除及宋受禪謝晦謂劉裕曰陛下應天受命登壇日恨不得謝益壽奉璽紱裕亦嘆曰吾甚恨之使後生不得見其風流益壽混小字也

鄱陽公主下嫁王嘏按晉書王導傳導子悅無子以弟恬子琨爲嗣襲導爵丹陽尹卒子嘏嗣尙鄱陽公主歷中領軍尙書卒子恢嗣

海鹽公主宋少帝後按宋書司馬太妃傳太妃諱茂英河內溫人晉恭帝女也初封海鹽公主少帝以公子尙焉宋初拜皇太子妃少帝卽位立爲皇后

富陽公主按文獻通考恭帝女富陽公主

公主駙馬部列傳一

漢

魯元公主下嫁張敖按漢書髙祖本紀髙祖爲亭長呂后生孝惠帝魯元公主髙祖嘗告歸之田呂后與兩子居田中有一老父過請飲呂后因餔之老父相後曰夫人天下貴人也令相兩子見孝惠帝曰夫人所以貴者乃此男也相魯元公主亦皆貴漢二年項羽大破漢軍雎水上圍漢王三匝大風從西北起折木發屋揚砂石晝晦楚軍大亂而漢王得與數十騎遁去過沛使人求室家室家亦已亡不相得漢王道逢孝惠魯元載行楚騎追漢王漢王急推墮二子滕公下收載遂得脫按惠帝本紀孝惠二年冬十月齊悼惠王來朝獻城陽郡以益魯元公主邑尊公主爲太后注如淳曰張敖子偃爲魯王故公主得爲太后師古曰此說非也蓋齊王憂不得脫故從內史之言請尊公主爲齊太后以母禮事之用悅媚呂太后耳若魯元以子爲魯王自合稱太后何待齊王尊之乎據張耳傳髙後元年魯元太后薨後六年宣平侯敖薨呂太后立敖子偃爲王以母爲太后故也是則偃因母爲齊王太后而得王非母因偃乃爲太后也劉攽曰顏說非也悼惠公主兄弟耳𨿽欲諂呂后而以母事之於理安乎蓋齊內史本諂呂后欲尊公主以漸王張氏故勸王割郡就益魯邑而更號魯元公主爲魯元太后也太后之號𨿽更魯元之稱不除豈關爲齊王母乎又張偃以母爲太后故封魯王太后非齊益明也按張耳傳耳子敖嗣立爲王尙髙祖長女魯元公主爲王后七年髙祖從平城過趙趙王旦暮自上食體甚卑有子�禮髙祖箕踞罵詈甚慢之趙相貫髙趙午年六十餘故耳客也怒曰吾王孱王也說敖曰天下豪傑並起能者先立今王事皇帝甚恭皇帝遇王無禮請爲王殺之敖嚙其指出血曰君何言之誤且先王亡國賴皇帝得復國徳流子孫秋毫皆帝力也願君無復出口貫髙等十餘人相謂曰吾等非也吾王長者不背徳且吾等義不辱今帝辱我王故欲殺之何乃污王爲事成歸王事敗獨身坐耳八年上從東垣過貫髙等乃壁人柏人要之置�上過欲宿心動問曰縣名爲何曰柏人柏人者迫於人不宿去九年貫髙怨家知其謀告之於是上逮捕趙王諸反者趙午等十餘人皆爭自剄貫髙獨怒罵曰誰令公等爲之今王實無謀而並捕王公等死誰當白王不反者乃檻車與王詣長安髙對獄曰獨吾屬爲之王不知也吏榜笞數千刺身無完者終不復言呂后數言張王以魯元故不宜有此上怒曰使張敖據天下豈少乃女呼廷尉以貫髙辭聞上曰壯士誰知者以私問之中大夫泄公曰臣素知之此固趙國立名義不侵爲然諾者也上使泄公持節問之箯輿前邛視泄公勞苦如平生歡與語問張王果有謀不髙曰人情豈不各愛其父母妻子哉今吾三族皆以論死豈以王易吾親哉顧謂王實不反獨吾等爲之具道本根所以王不知狀於是泄公具以報上上乃赦趙王上賢髙能自立然諾使泄公赦之告曰張王已出上多足下故赦足下髙曰所以不死者白張王不反耳今王已出吾責塞矣且人臣有篡弒之名豈有面目復事上哉乃仰絕亢而死敖已出尙魯元公主如故封爲宣平侯於是上賢張王諸客皆以爲諸侯相郡守語在田叔傳及孝惠髙後文景時張王客子孫皆爲二千石初孝惠時齊悼惠王獻城陽郡尊魯元公主爲太后髙後元年魯元太后薨後六年宣平侯敖復薨呂太后立敖子偃爲魯王以母爲太后故也又憐其年少孤弱乃封敖前婦子二人壽爲樂昌侯侈爲信都侯髙後崩大臣誅諸呂廢魯王及二侯孝文卽位復封故魯王偃爲南宮侯薨子生嗣武帝時生有罪免國除元光中復封偃孫廣國爲雎陵侯薨子昌嗣太初中昌坐不敬免國除孝平元始二年繼絕世封敖元孫慶忌爲宣平侯食千戶

館陶長公主下嫁陳午按史記竇太后傳孝文帝立數月公卿請立太子而竇姬長男最長立爲太子立竇姬爲皇后女嫖爲長公主建元六年太后崩遺詔盡以東宮金錢財物賜長公主嫖按王太后傳景帝長男榮其母栗姬栗姬齊人也立榮爲太子長公主嫖有女欲予爲妃栗姬�而景帝諸美人皆因長公主見景帝得貴幸皆過栗姬栗姬日怨怒謝長公主不許長公主欲予王夫人王夫人許之長公主怒而日讒栗姬短於景帝曰栗姬與諸貴夫人幸姬會常使侍者祝唾其背挾邪媚道景帝以故望之景帝常體不安心不樂屬諸子爲王者於栗姬曰百歲後善視之栗姬怒不肯應言不遜景帝恚心嗛之而未發也長公主日譽王夫人男之美景帝亦賢之又有曩者所夢日符計未有所定王夫人知帝望栗姬因怒未解陰使人趣大臣立栗姬爲皇后大行奏事畢曰子以母貴母以子貴今太子母無號宜立爲皇后景帝怒曰是而所宜言邪遂案誅大行而廢太子爲臨江王栗姬愈恚恨不得見以憂死卒立王夫人爲皇后其男爲太子按漢書東方朔傳帝姑館陶公主號竇太主堂邑侯陳午尙之午死主寡居年五十餘矣近幸董偃始偃與母以賣珠爲事偃年十三隨母出入主家左右言其姣好主召見曰吾爲母養之因畱第中教書計相馬禦射頗讀傳記至年十八而冠出則執轡入則侍內爲人溫柔愛人以主故諸公接之名稱城中號曰董君主因推令散財交士令中府曰董君所發一日金滿百斤錢滿百萬帛滿千匹乃白之安陵爰叔者爰盎兄子也與偃善謂偃曰足下私侍漢主挾不測之罪將欲安處乎偃懼曰憂之久矣不知所以爰叔曰顧城廟遠無宿宮又有萩竹籍田足下何不白主獻長門園此上所欲也如是上知計出於足下也則安枕而臥長無慘怛之憂久之不然上且請之於足下何如偃頓首曰敬奉教入言之主主立奏書獻之上大悅更名竇太主園爲長門宮主大喜使偃以黃金百斤爲爰叔壽叔因是爲董君畫求見上之策令主稱疾不朝上往臨疾問所欲主辭謝曰妾幸蒙陛下厚恩先帝遺徳奉朝請之禮備臣妾之使列爲公主賞賜邑入隆天重地死無以塞責一日卒有不勝灑掃之職先狗馬塡溝壑竊有所恨不勝大願願陛下時忘萬事養精遊神從中掖庭回輿枉路臨妾山林得獻觴上壽娛樂左右如是而死何恨之有上曰主何憂幸得愈恐羣臣從官多大爲主費上還有頃主疾愈起謁上以錢千萬從主飲後數日上臨山林主自執宰敝膝道入登階就坐坐未定上曰願謁主人翁主乃下殿去簪珥徒跣頓首謝曰妾無狀負陛下身當伏誅陛下不致之法頓首死罪有詔謝主簪履起之東廂自引董君董君綠幘傅韝隨主前伏殿下主乃贊館陶公主胞人臣偃昧死再拜謁因叩頭謝上爲之起有詔賜衣冠上偃起走就衣冠主自奉食進觴當是時董君見尊不名稱爲主人翁飲大歡樂主乃請賜將軍列侯從官金錢雜繒各有數於是董君貴寵天下莫不聞郡國狗馬蹴鞠劍客輻湊董氏嘗從遊戲北宮馳逐平樂觀雞鞠之會角狗馬之足上大歡樂之於是上爲竇太主置酒宣室使謁者引內董君是時朔陛戟殿下辟戟而前曰董偃有斬罪三安得入乎上曰何謂也朔曰偃以人臣私侍公主其罪一也敗男女之化而亂婚姻之禮傷王制其罪二也陛下富於春秋方積思於六經畱神於王事馳騖於唐虞折節於三代偃不遵經勸學反以靡麗爲右奢侈爲務盡狗馬之樂極耳目之欲行邪枉之道徑淫辟之路是乃國家之大賊人主之大蜮也偃爲淫首其罪三也昔伯姬燔而諸侯憚柰何乎陛下上默然不應良久曰吾業以設飲後而自攺朔曰不可夫宣室者先帝之正處也非法度之政不得入焉故淫亂之漸其變爲篡是以豎貂爲淫而易牙作患慶父死而魯國全管蔡誅而周室安上曰善有詔止更置酒北宮引董君從東司馬門東司馬門更名東交門賜朔黃金三十斤董君之寵由是日衰至年三十而終後數歲竇太主卒與董君會葬於霸陵是後公主貴人多逾禮制自董偃始

公主下嫁周勝之按史記周勃世家河東守行縣至絳絳侯勃自畏恐誅常被甲令家人持兵以見之其後人有上書告勃欲反下廷尉廷尉下其事長安逮捕勃治之勃恐不知置辭吏稍侵辱之勃以千金與獄吏獄乃書牘背示之曰以公主爲證公主者孝文帝女也勃太子勝之尙之故獄吏教引爲證於是使使持節赦絳侯復爵邑孝文十一年卒子勝之代侯六歲尙公主不相中坐殺人國除

平陽公主下嫁曹時又嫁衛靑按漢書外戚傳王皇后長女爲平陽公主按史記衛皇后傳衛皇后字子夫生微矣蓋其家號曰衛氏出平陽侯邑子夫爲平陽主謳者武帝初卽位數歲無子平陽主求諸良家子女十餘人飾置家武帝祓霸上還因過平陽主主見所侍美人上弗說旣飲謳者進上望見獨說衛子夫是日武帝起更衣子夫侍尙衣軒中得幸上還坐歡甚賜平陽主金千斤主因奏子夫奉送入宮子夫上車平陽主拊其背曰行矣彊飯勉之卽貴無相忘入宮歲餘竟不復幸武帝擇宮人不中用者斥出歸之衛子夫得見涕泣請出上憐之復幸遂有身尊寵日隆召其兄衛長君弟靑爲侍中而子夫後大幸有寵凡生三女一男男名據初上爲太子時娶長公主女爲妃立爲帝妃立爲皇后姓陳氏無子上之得爲嗣大長公主有力焉以故陳皇后驕貴聞衛子夫大幸恚幾死者數矣上愈怒陳皇后挾婦人媚道其事頗覺於是廢陳皇后而立衛子夫爲皇后陳皇后母大長公主景帝姊也數讓武帝姊平陽公主曰帝非我不得立已而棄捐吾女壹何不自喜而倍本乎平陽公主曰用無子故廢爾陳皇后求子與醫錢凡九千萬然竟無子衛子夫立爲皇后後弟衛靑字仲卿以大將軍封爲長平侯四子長子伉爲侯世子侯世子常侍中貴幸其三弟皆封爲侯各千三百戶一曰陰安侯二曰發幹侯三曰宜春侯貴震天下天下歌之曰生男無喜生女無怒獨不見衛子夫霸天下是時平陽主寡居當用列侯尙主主與左右議長安中列侯可爲夫者皆言大將軍可主笑曰此出吾家常使令騎從我出入爾柰何用爲夫乎左右侍禦者曰今大將軍姊爲皇后三子爲侯富貴振動天下主何以易之乎於是主乃許之言之皇后令白之武帝乃詔衛將軍尙平陽公主焉按史記曹參世家簡侯卒子時代侯時尙平陽公主生子襄時病癘歸國立二十三年卒謚夷侯子襄代侯按漢書衛靑傳靑字仲卿其父鄭季河東平陽人也以縣吏給事侯家平陽侯曹壽尙武帝姊陽信長公主季與主家僮衛媼通生靑靑有同母兄衛長君及姊子夫子夫自平陽公主家得幸武帝故靑冒姓爲衛氏衛媼長女君孺次女少兒次女則子夫子夫男弟步廣皆冒衛氏靑爲侯家人少時歸其父父使牧羊民母之子皆奴畜之不以爲兄弟數靑嘗從人至甘泉居室有一鉗徒相靑曰貴人也官至封侯靑笑曰人奴之生得無笞罵卽足矣安得封侯事乎靑壯爲侯家騎從平陽主建元二年春靑姊子夫得入宮幸上皇后大長公主女也無子妒大長公主聞子夫幸有身妒之乃使人捕靑靑時給事建章未知名大長公主執囚靑欲殺之其友騎郎公孫敖與壯士往篡之故得不死上聞乃召靑爲建章監侍中及母昆弟貴賞賜數日間累千金君孺爲太僕公孫賀妻少兒故與陳掌通上召貴掌公孫敖由此益顯子夫爲夫人靑爲大中大夫元光六年拜爲車騎將軍擊匈奴出上谷公孫賀爲輕車將軍出雲中大中大夫公孫敖爲騎將軍出代郡衛尉李廣爲驍騎將軍出雁門軍各萬騎靑至籠城斬首虜數百騎將軍敖亡七千騎衛尉廣爲鹵所得得脫歸皆當斬贖爲庶人賀亦無功惟靑賜爵關內侯元朔元年春衛夫人有男立爲皇后明年封靑爲長平侯元朔五年天子使使者持大將軍印卽軍中拜靑爲大將軍諸將皆以兵屬立號而歸上曰大將軍靑躬率我士師大捷獲匈奴王十有餘人益封靑八千七百戶而封靑子伉爲宜春侯子不疑爲陰安侯子登爲發千侯靑固謝曰臣幸得待罪行間賴陛下神靈軍大捷皆諸校力戰之功也陛下幸已益封臣靑臣靑子在𦇤褓中未有勤勞上幸列地封爲三侯非臣所以勸士力戰之意也伉等三人何敢受封上曰我非忘諸校功也今固且圖之後靑長子宜春侯伉坐法失侯後五歲伉弟二人陰安侯不疑發千侯登皆坐酎金失侯元封五年靑薨謚曰烈侯子伉嗣初靑旣尊貴而平陽侯曹壽有惡疾就國長公主問列侯誰賢者左右皆言大將軍主笑曰此出吾家常騎從我柰何左右曰於今尊貴無比於是長公主風白皇后皇後言之上上乃詔靑尙平陽主與主合葬起冢象廬山云

南宮公主下嫁耏申按漢書外戚傳王皇后次女南宮公主按功臣表芒侯耏跖孫申嗣侯元朔六年坐尙南宮公主不敬免師古曰景帝女也

隆慮公主按漢書外戚傳王皇后少女隆慮公主

鄂邑蓋長公主下嫁蓋侯按漢書昭帝本紀後元二年太子卽皇帝位帝姊鄂邑公主益湯沐邑爲長公主共養省中元鳳元年春長公主共養勞苦復以藍田益長公主湯沐邑九月鄂邑長公主燕王旦與左將軍上官桀桀子驃騎將軍安禦史大夫桑弘羊皆謀反伏誅初桀安父子與大將軍光爭權欲害之詐使人爲燕王旦上書言光罪時上年十四覺其詐後有譖光者上輒怒曰大將軍國家忠臣先帝所屬敢有譖毀者坐之光由是得盡忠語在燕王霍光傳冬十月詔曰左將軍安陽侯桀驃騎將軍桑落侯安禦史大夫桑弘羊皆數以邪枉幹輔政大將軍不聽而懷怨望與燕王通謀置驛往來相約結燕王遣壽西長孫縱之等賂遺長公主丁外人謁者杜延年大將軍長史公孫遺等交通私書共謀令長公主置酒伏兵殺大將軍光徵立燕王爲天子大逆毋道故稻田使者燕倉先發覺以告大司農敞敞告諫大夫延年延年以聞丞相徵事任宮手捕斬桀丞相少史王壽誘將安入府門皆已伏誅吏民得以安封延年倉宮壽皆爲列侯又曰燕王迷惑失道前與齊王子劉澤等爲逆抑而不揚望王反道自新今乃與長公主左將軍桀等謀危宗廟王及公主皆自伏辜其赦王太子建公主子文信及宗室子與燕王上官桀等謀反父母同產當坐者皆免爲庶人其吏爲桀等所詿誤未發覺在吏者除其罪按上官皇后傳昭帝始立年八歲帝姊鄂邑蓋長公主居禁中共養帝蓋主私近子客河間丁外人上與大將軍聞之不絕主歡有詔外人侍長主長主內周陽氏女令配耦帝時上官安有女卽霍光外孫安因光欲內之光以爲尙幼不聽安素與丁外人善說外人曰聞長主內女安子容貌端正誠因長主時得入爲後以臣父子在朝而有椒房之重成之在於足下漢家故事常以列侯尙主足下何憂不封侯乎外人喜言於長主長主以爲然詔召安女入爲倢安爲騎都尉月餘遂立爲皇后年甫六歲安以后父封桑樂侯食邑千五百戶遷車騎將軍日以驕淫受賜殿中出對賓客言與我�飲大樂見其服飾使人歸欲自燒物安醉則裸行內與後母及父諸良人侍禦皆亂子病死仰而罵天數守大將軍光爲丁外人求侯及桀欲妄官祿外人光執正皆不聽又桀妻父所幸充國爲太醫監闌入殿中下獄當死冬月且盡蓋主爲充國入馬二十匹贖罪乃得減死論於是桀安父子深怨光而重徳蓋主知燕王旦帝兄不得立亦怨望桀安卽記光過失予燕王令上書告之又爲丁外人求侯燕王大喜上書稱子路喪姊�而不除孔子非之子路曰由不幸寡兄弟不忍除之故曰觀過知仁今臣與陛下獨有長公主爲姊陛下幸使丁外人侍之外人宜蒙爵號書奏上以問光光執不許及告光罪過上又疑之愈親光而疏桀安桀安寖恚遂結黨與謀殺光誘徵燕王至而誅之因廢帝而立桀或曰當如皇后何安曰逐麇之狗當顧兔邪且用皇后爲尊一旦人主意有所移𨿽欲爲家人亦不可得此百世之一時也事發覺燕王蓋主皆自殺按燕剌王旦傳旦姊鄂邑蓋長公主注張晏曰食邑鄂蓋侯王信妻也師古曰爲蓋侯妻是也非王信信者武帝之舅耳不取鄂邑主爲妻當是信子頃侯充耳

夷安公主下嫁昭平君按漢書東方朔傳隆慮公主子昭平君尙帝夷安公主隆慮主病因以金千斤錢千萬爲昭平君豫贖死罪上許之隆慮主卒昭平君日驕醉殺主傅獄系內官以公主子廷尉上請請論左右人人爲言前又入贖陛下許之上曰吾弟老有是一子死以屬我於是爲之垂涕嘆息良久曰法令者先帝所造也用弟故而誣先帝之法吾何面目入髙廟乎又下負萬民乃可其奏

衛長公主下嫁欒大按史記武帝本紀其春樂成侯上書言欒大欒大膠東宮人故嘗與文成將軍同師已而爲膠東王尙方而樂成侯姊爲康王后母子康王死他姬子立爲王而康後有淫行與王不相中得相危以法康後聞文成已死而欲自媚於上乃遣欒大因樂成侯求見言方天子旣誅文成後悔恨其早死惜其方不盡及見欒大大悅大爲人長美言多方略而敢爲大言處之不疑大言曰臣嘗往來海中見安期羨門之屬顧以爲臣賤不信臣又以爲康王諸侯耳不足予方臣數言康王康王又不用臣臣之師曰黃金可成而河決可塞不死之藥可得仙人可致也臣恐效文成則方士皆掩口惡敢言方哉上曰文成食馬肝死耳子誠能修其方我何愛乎大曰臣師非有求人人者求之陛下必欲致之則貴其使者令有親屬以客禮待之勿卑使各佩其信印乃可使通言於神人神人尙肯邪不邪致尊其使然後可致也於是上使先驗小方斗旗旗自相觸擊是時上方憂河決而黃金不就乃拜大爲五利將軍居月餘得四金印佩天士將軍地士將軍大通將軍天道將軍印制詔禦史昔禹疏九江決四瀆間者河溢�陸堤繇不息朕臨天下二十有八年天若遺朕土而大通焉幹稱蜚龍鴻漸於般意庶幾與焉其以二千戶封地士將軍大爲樂通侯賜列侯甲第僮千人乘輿斥車馬帷帳器物以充其家又以衛長公主妻之賫金萬斤更名其邑曰當利公主天子親如五利之第使者存問所給連屬於道自大主將相以下皆置酒其家獻遺之於是天子又刻玉印曰天道將軍使使衣羽衣夜立白茅上五利將軍亦衣羽衣立白茅上受印以示弗臣也而佩天道者且爲天子道天神也於是五利常夜祠其家欲以下神神未至而百鬼集矣然頗能使之其後治裝行東入海求其師云大見數月佩六印貴振天下而海上燕齊之間莫不搤腕而自言有禁方能神仙矣五利將軍使不敢入海之泰山祠上使人微隨驗實無所見五利妄言見其師其方盡多不讎上乃誅五利

諸邑公主陽石公主按漢書武帝本紀徵和二年夏四月大風發屋折木閏月諸邑公主陽石公主皆坐巫蠱死注師古曰諸邑瑯邪縣也以封公主故謂之邑陽石北海縣也二公主皆衛皇后之女也

館陶公主下嫁於永按漢書於定國傳定國謚安侯子永嗣少時耆酒多過失年且三十乃折節修行以父任爲侍中中郎將長水校尉定國死居喪如禮孝行聞由是以列侯爲散騎光祿勛至禦史大夫尙館陶公主施施者宣帝長女成帝姑也賢有行永以選尙焉上方欲相之會永薨子恬嗣

敬武公主下嫁張臨又嫁薛宣按漢書張湯傳湯薨子安世嗣安世薨子延壽嗣延壽薨子勃嗣勃薨子臨嗣臨謙儉每豋閣殿常嘆曰桑霍爲我戒豈不厚哉且死分施宗族故舊薄葬不起墳臨尙敬武公主薨子放嗣按薛宣傳宣封爲侯時妻死而敬武長公主寡居上令宣尙焉及宣免歸故郡公主畱京師後宣卒主上書願還宣葬延陵奏可宣子況私從惇煌歸長安會赦因畱與主私亂哀帝外家丁傅貴主附事之而疏王氏元始中莽自尊爲安漢公主又出言非莽而況與呂寬相善及寬事覺時莽並治況發揚其罪使使者以太皇太后詔賜主藥主怒曰劉氏孤弱王氏擅朝排擠宗室且嫂何與取姝披抉其閨門而殺之使者迫守主遂飲藥死況梟首於市白太后云主暴病夢太后欲臨其喪莽固爭乃止

平都公主按漢書外戚傳傅昭儀哀帝祖母也少爲上官太后才人自元帝爲太子得進幸元帝卽位立爲倢產一男一女女爲平都公主

平陽公主按漢書外戚傳中山衛姬平帝母也父子豪中山盧奴人官至衛尉子豪女弟爲宣帝倢生楚孝王長女又爲元帝倢生平陽公主

潁邑公主下嫁杜業按漢書杜周傳周子延年延年子緩緩前免太常以列侯奉朝請成帝時乃薨子業嗣業有材能以列侯選復爲太常數言得失不事權貴與丞相翟方進衛尉定陵侯淳於長不平後業坐法免官復爲函谷關都尉會定陵侯長有罪當就國長舅紅陽侯立與業書曰誠哀老姊垂白隨無狀子出關願勿復用前事相侵定陵侯旣出關伏罪復發下雒陽獄丞相史搜得紅陽侯書奏業聽請不敬坐免就國其春丞相方進薨業上書言方進本與長深結厚更相稱薦長陷大惡獨得不坐苟欲障塞前過不爲陛下廣持平例又無恐懼之心反因時信其邪辟報睚�怨故事大逆朋友坐免官無歸故郡者今坐長者歸故郡已深一等紅陽侯立坐子受長貨賂故就國耳非大逆也而方進復奏立黨友後將軍朱博巨鹿太守孫宏故少府陳咸皆免官歸咸故郡刑罰無平在方進之筆端眾庶莫不疑或皆言孫宏不與紅陽侯相愛宏前爲中丞時方進爲禦史大夫舉掾隆可侍禦史宏奏隆前奉使欺謾不宜執法近侍方進以此怨宏又方進爲京兆尹時陳咸爲少府在九卿髙第陛下所自知也方進素與司直師丹相善臨禦史大夫缺使丹奏咸爲姦利請案驗卒不能有所得而方進果自得禦史大夫爲丞相卽時詆欺奏免咸復因紅陽侯事歸咸故郡眾人皆言國家假方進權太甚案師丹行能無異及光祿勛許商被病殘人皆但以附從方進常獲尊官丹前親薦邑子丞相史能使巫下神爲國求福幾獲大利幸賴陛下至明遣使者毛莫如先考驗卒得其姦皆坐死假令丹知而白之此誣罔罪也不知而白之是背經術惑左道也二者皆在大辟重於朱博孫宏陳咸所坐方進終不舉白專作威福阿黨所厚排擠英俊托公報私橫厲無所畏忌欲以燻轑天下天下莫不望風而靡自尙書近臣皆結舌杜口骨肉親屬莫不股栗威權太盛而不忠信非所以安國家也今聞方進卒病死不以尉示天下反復賞賜厚葬惟陛下深思往事以戒來今會成帝崩哀帝卽位業復上書言王氏世權日久朝無骨鯁之臣宗室諸侯微弱與系囚無異自佐史以上至於大吏皆權臣之黨曲陽侯根前爲三公輔政知趙昭儀殺皇子不輒白奏反與趙氏比周恣意妄行譖訴故許後被加以非罪誅破諸許族敗元帝外家內嫉妒同產兄姊紅陽侯立及淳於氏皆老被放棄新喋血京師威權可畏髙陽侯薛宣有不養母之名安昌侯張禹姦人之雄惑亂朝廷使先帝負謗於海內尢不可不愼陛下初卽位謙讓未皇孤獨特立莫可據仗權臣易世意若探湯宜蚤以義割恩安百姓心竊見朱博忠信勇猛材略不出世誠國家雄俊之寶臣也宜徵博置左右以塡天下此人在朝則陛下可髙枕而臥矣昔諸呂欲危劉氏賴有髙祖遺臣周勃陳平尙存不者幾爲姦臣笑業又言宜爲恭王立廟京師以章孝道時髙昌侯董宏亦言宜尊帝母定陶王丁後爲帝太后大司空師丹等劾宏誤朝不道坐免爲庶人業復上書訟宏前後所言皆合指施行朱博果見拔用業由是徵復爲太常歲餘左遷上黨都尉會司隸奏業爲太常選舉不實業坐免官復就國哀帝崩王莽秉政諸前議立廟尊號者皆免徙合浦業以前罷黜故見闊略憂恐發病死業成帝初尙帝妹潁邑公主主無子薨業家上書求還京師與主合葬不許而賜謚曰荒侯傳子至孫絕初杜周武帝時徙茂陵至延年徙杜陵云

後漢

湖陽長公主下嫁史

闕

按後漢書北海靖王興傳初南頓君娶同郡樊重女字嫻都嫻都性婉順自爲童女不正容服不出於房宗族敬焉生三男三女長男伯升次仲次光武長女黃次元次伯姬皇妣以初起兵時病卒宗人樊巨公收斂焉建武二年封黃爲湖陽長公主

新野公主下嫁鄧晨按杜預女記曰新野公主者光武皇帝姊也少有節行姿容嫁爲新野人鄧晨妻生一男三女王莽地黃三年光武起兵攻破棘陽至小長安爲莽兵所敗棄車走時天大霧還求室家道得小妹伯姬與共騎前行復見新野公主命使上馬主以手麾上曰行矣文叔努力早建大功追兵方至不能相救無爲兩沒也上駐馬重呼之主曰不駃馳但志免我更當三人死也且急自脫我身何有會追兵至上遂驅馬而去主卽遇害按後漢書鄧晨傳晨字偉卿南陽新野人也世吏二千石父宏豫章都尉晨初娶光武姊元王莽末光武嘗與兄伯升及晨俱之宛與穰人蔡少公等燕語少公頗學圖讖言劉秀當爲天子或曰是國師公劉秀乎光武戲曰何用知非僕邪坐者皆大笑晨心獨喜及光武與家屬避吏新野捨晨廬甚相親愛晨因謂光武曰王莽悖暴盛夏斬人此天亡之時也往時會宛獨當應邪光武笑不答及漢兵起晨將賓客會棘陽漢兵敗小長安諸將多亡家屬光武單馬遁走遇女弟伯姬與共騎而奔前行復見元趣令上馬元以手麾曰行矣不能相救無爲兩沒也會追兵至元及三女皆遇害漢兵退保棘陽而新野宰乃污晨宅焚其冢墓宗族皆恚怒曰家自富足何故隨婦家人入湯鑊中晨終無恨色更始立以晨爲偏將軍與光武略地潁川俱夜出昆陽城擊破王尋王邑又別徇陽翟以東至京密皆下之更始北都洛陽以晨爲常山太守會王郎反光武自薊走信都晨亦間行會於巨鹿下自請從擊邯鄲光武曰偉卿以一身從我不如以一郡爲我北道主人乃遣晨歸郡光武追銅馬髙胡羣賊於冀州晨發積射士千人又遣委輸給軍不絕光武卽位封晨房子侯帝又感悼姊沒於亂兵追封謚元爲新野節義長公主立廟於縣西封晨長子泛爲吳房侯以奉公主之祀建武三年徵晨還京師數燕見說故舊平生爲歡晨從容謂帝曰僕竟辯之帝大笑從幸章陵拜光祿大夫使持節監執金吾賈復等擊平邵陵新息賊四年從幸壽春畱鎭九江晨好樂郡職由是復拜爲中山太守吏民稱之常爲冀州髙第十三年更封南侯入奉朝請復爲汝南太守十八年行幸章陵徵晨行廷尉事從至新野置酒酣燕賞賜數百千萬復遣歸郡晨興鴻卻陂數千頃田汝土以殷魚稻之饒流衍它郡明年定封西華侯復徵奉朝請二十五年卒詔遣中謁者備公主官屬禮儀招迎新野主魂與晨合葬於北芒乘輿與中宮親臨喪送葬謚曰惠侯小子棠嗣後徙封武當侯棠卒子固嗣固卒子國嗣國卒子福嗣永建元年卒無子國除

寧平長公主下嫁李通按後漢書北海靖王興傳建武二年封伯姬爲寧平長公主按李通傳通字次元南陽宛人也世以貨殖著姓父守身長九尺容貌絕異爲人嚴毅居家如官廷初事劉歆好星歷讖記爲王莽宗卿師通亦爲五威將軍從事出補巫丞有能名莽末百姓愁怨通素聞守說讖云劉氏復興李氏爲輔私常懷之且居家富逸爲閭裏雄以此不樂爲吏乃自免歸及下江新市兵起南陽騷動通從弟軼亦素好事乃共計議曰今四方擾亂新室且亡漢當更興南陽宗室獨劉伯升兄弟泛愛容眾可與謀大事通笑曰吾意也會光武避事在宛通聞之卽遣軼往迎光武光武初以通士君子相慕也故往答之及相見共語移日握手極歡通因具言讖文事光武初殊不意未敢當之時守在長安光武乃微觀通曰卽如此當如宗卿師何通曰已自有度矣因復備言其計光武旣深知通意乃遂相約結定謀議期以材官都試騎士日欲劫前隊大夫及屬正因以號令大眾乃使光武與軼歸舂陵舉兵以相應遣從兄子季之長安以事報守季於道病死守密知之欲亡歸素與邑人黃顯相善時顯爲中郎將聞之謂守曰今關門禁嚴君狀貌非凡將以此安之不如詣闕自歸事旣未然脫可免禍守從其計卽上書歸死章未及報畱闕下會事發覺通得亡走莽聞之乃系守於獄而黃顯爲請曰守聞子無狀不敢逃亡守義自信歸命宮闕臣顯願質守俱東曉說其子如遂悖逆令守北向刎首以謝大恩莽然其言會前隊復上通起兵之狀莽怒欲殺守顯爭之遂並被誅及守家在長安者盡殺之南陽亦誅通兄弟門宗六十四人皆焚屍宛市時漢兵亦已大合通與光武李軼相遇棘陽遂共破前隊殺甄阜梁丘賜更始立以通爲柱國大將軍輔漢侯從至長安更拜爲大將軍封西平王軼爲舞陰王通從弟松爲丞相更始使通持節還鎭荊州通因娶光武女弟伯姬是爲寧平公主光武卽位徵通爲衛尉建武二年封固始侯拜大司農帝每徵討四方常令通居守京師鎭撫百姓修宮室起學宮五年春代王梁爲前將軍六年夏領破姦將軍侯進捕鹵將軍王霸等十營擊漢中賊公孫述遣兵赴救通等與戰於西城破之還屯田順陽時天下略定通思欲避榮寵以病上書乞身詔下公卿羣臣議大司徒侯霸等曰王莽篡漢傾亂天下通懷伊呂蕭曹之謀建造大策扶助神靈輔成聖徳破家爲國忘身奉主有扶危存亡之義功徳最髙海內所聞通以天下平定謙讓辭位夫安不忘危宜令通居職療疾欲就諸侯不可聽於是詔通勉致醫藥以時視事其夏引拜爲大司空通布衣唱義助成大業重以寧平公主故特見親重然性謙恭常欲避權勢素有消疾自爲宰相謝病不視事連年乞骸骨帝每優寵之令以公位歸第養疾通復固辭積二歲乃聽上大司空印綬以特進奉朝請有司奏請封諸皇子帝感通首創大謀卽日封通少子雄爲召陵侯每幸南陽常遣使者以太牢祠通父冢十八年卒謚曰恭侯帝及皇后親臨弔送葬子音嗣音卒子定嗣定卒子黃嗣黃卒子壽嗣李軼後爲朱鮪所殺更始之敗李松戰死惟通能以功名終永平中顯宗幸宛詔諸李隨安眾宗室會見並受賞賜恩寵篤焉

舞陽長公主下嫁梁松按後漢書後紀末世祖五女皇女義王建武十五年封舞陽長公主適延陵鄕侯太僕梁松松坐誹謗誅注松梁統子其傳云尙光武女舞陰公主又鄧訓傳舞陰公主子梁扈有罪訓與交通此云舞陽誤也按梁統傳統子松字伯孫少爲郎尙光武女舞陰長公主再遷虎賁中郎將松博通經書明習故事與諸儒修明堂辟雍郊祀封禪禮儀常與論議寵幸莫比光武崩受遺詔輔政永平元年遷太僕松數爲私書請托郡縣二年發覺免官遂懷怨望四年冬乃縣飛書誹謗下獄死國除子扈後

涅陽公主下嫁竇固按後漢書後紀末皇女中禮十五年封涅陽公主適顯親侯大鴻臚竇固肅宗尊爲長公主按竇融傳融弟友爲城門校尉友子固尙光武女涅陽公主固字孟孫少以尙公主爲黃門侍郎好覽書傳喜兵法貴顯用事中元元年襲父友封顯親侯顯宗卽位遷中郎將監羽林士後坐從兄穆有罪廢於家十餘年時天下乂安帝欲遵武帝故事擊匈奴通西域以固明習邊事十五年冬拜爲奉車都尉以騎都尉耿忠爲副謁者僕射耿秉爲駙馬都尉秦彭爲副皆置從事司馬並出屯涼州明年固與忠率酒泉惇煌張掖甲卒及盧水羌胡萬二千騎出酒泉塞耿秉秦彭率武威隴西天水募士及羌胡萬騎出居延塞又太僕祭彤度遼將軍吳棠將河東北地西河羌胡及南單於兵萬一千騎出髙闕塞騎都尉來苗護烏桓校尉文穆將太原雁門代郡上谷漁陽右北平定襄郡兵及烏桓鮮卑萬一千騎出平城塞固忠至天山擊呼衍王斬首千餘級呼衍王走追至蒲類海畱吏士屯伊吾廬城耿秉秦彭絕漠六百餘里至三木樓山來苗文穆至匈奴河水上鹵皆奔走無所獲祭彤吳棠坐不至涿邪山免爲庶人時諸將惟固有功加位特進明年復出玉門擊西域詔耿秉及騎都尉劉張皆去符傳以屬固固遂破白山降車師事已具耿秉傳固在邊數年羌伏其恩信肅宗卽位以公主修敕慈愛累世崇重加號長公主增邑三千戶徵固代魏應爲大鴻臚帝以其曉習邊事每被訪及建初三年追錄前功增邑一千三百戶七年代馬防爲光祿勛明年復代馬防爲衛尉固久歷大位甚見尊貴賞賜租祿貲累巨億而性謙儉愛人好施士以此稱之章和二年卒謚曰文侯子彪至射聲校尉先固卒無子國除

館陶公主下嫁韓光按後漢書後紀末皇女紅夫十五年封館陶公主適駙馬都尉韓光光坐與淮陽王延謀反誅按阜陵質王延傳延性驕奢而遇下嚴烈永平中有上書告延與姬兄謝弇及姊館陶主�駙馬都尉韓光招姦猾作圖讖祠祭祝詛事下案驗光弇俱被殺

淯陽公主下嫁郭璜按後漢書後紀末皇女禮劉十七年封淯陽公主適陽安侯長樂少府郭璜璜坐與竇憲謀反誅按竇憲傳憲女�射聲校尉郭舉舉父長樂少府璜皆相結納舉出入禁中得幸太后遂共圖爲殺害帝陰知其謀會憲及鄧疊班師還詔執金吾五校尉勒兵屯衛南北宮閉城門收捕璜舉皆下獄誅家屬徙合浦

酈邑公主下嫁陰丰按後漢書後紀末皇女綬二十一年封酈邑公主適新陽侯世子陰丰丰害主誅死按陰識傳識弟就就子丰尙酈邑公主公主嬌妒丰亦狷急永平二年遂殺主被誅父母當坐皆自殺國除

獲嘉長公主下嫁馮柱按後漢書後紀末顯宗十一女皇女姬永平二年封獲嘉長公主適楊邑侯將作大匠馮柱按馮魴傳魴子柱尙顯宗女獲嘉長公主少爲侍中以恭肅謙約稱位至將作大匠柱卒子定嗣

平陽公主下嫁馮順按後漢書後紀末皇女奴三年封平陽公主適大鴻臚馮順按馮勤傳勤中子順尙平陽長公主終於大鴻臚建初八年以順中子奮襲主爵爲平陽侯薨無子永元七年詔書復封奮兄羽林右監勁爲平陽侯奉公主之祀

隆慮公主下嫁耿襲按後漢書後紀末皇女迎三年封隆慮公主適牟平侯耿襲按耿弇傳弇弟牟平侯舒卒子襲嗣襲尙顯宗女隆慮公主襲卒子寶嗣

平氏公主按後漢書後紀末皇女次三年封平氏公主注

旣不言所適不顯始終蓋史闕之也

沁水公主下嫁鄧幹按後漢書後紀末皇女致三年封沁水公主適髙密侯鄧幹按鄧禹傳禹長子髙密侯震卒子乾嗣乾尙顯宗女沁水公主永元十四年陰皇后巫蠱事發幹從兄奉以後舅被誅幹從坐國除元興元年和帝復封幹本國拜侍中幹卒子成嗣

平�公主

下嫁鄧藩按後漢書後紀末皇女小姬十二年封平�公主適昌安侯侍中鄧藩按鄧禹傳藩亦尙顯宗女平�長公主和帝時爲侍中

浚儀公主下嫁王度按後漢書後紀末皇女仲十七年封浚儀公主適軑侯黃門侍郎王度按王霸傳霸子符徙封軑侯符卒子度嗣度尙顯宗女浚儀長公主爲黃門侍郎度卒子惇嗣

武安公主下嫁來稜按後漢書後紀末皇女惠十七年封武安公主適徵羌侯世子黃門侍郎來稜安帝尊爲長公主按來歙傳歙卒子嗣子稜尙顯宗女武安公主稜早歿卒以稜子歷爲嗣

魯陽公主按後漢書後紀末皇女臣建初元年封魯陽公主

樂平公主按後漢書後紀末皇女小迎元年封樂平公主

成安公主按後漢書後紀末皇女小民元年封成安公主

武徳長公主按後漢書後紀末顯宗二女皇女男建初四年封武徳長公主

平邑公主下嫁馮由按後漢書後紀末皇女王四年封平邑公主適黃門侍郎馮由按馮勤傳勤孫奮奮弟由黃門侍郎尙安平公主

陰安公主按後漢書後紀末皇女吉永元五年封永安公主

修武長公主按後漢書後紀永和帝四女皇女保延平元年封修武長公主

共邑公主按後漢書後紀末皇女成元年封共邑公主

臨潁公主下嫁賈建按後漢書後紀末皇女利元年封臨潁公主適卽墨侯侍中賈建按賈復傳復少子宗爲卽墨侯卒子參嗣參卒子建嗣元初元年尙和帝女臨潁長公主主兼食潁陰許合三縣數萬戶時鄧太后臨朝光寵最盛以建爲侍中順帝時爲光祿勛

聞喜公主按後漢書後紀末皇女興元年封聞喜公主

平氏長公主下嫁來定按後漢書來歙傳歙孫定尙安帝妹平氏長公主順帝時爲虎賁中郎將定卒子虎嗣

陰城公主下嫁班始按後漢書班超傳超子雄雄卒子始嗣尙淸河孝王女陰城公主主順帝之姑貴驕淫亂與嬖人居帷中而召始入使伏�下始積怒永建五年遂拔刃殺主帝大怒腰斬始同產皆棄市

舞陰長公主

下嫁鄧按後漢書鄧禹傳禹元孫尙安帝妺舞陰長公主桓帝時爲少府卒長子某嗣少子昌襲母爵爲舞陰侯拜黃門侍郎

濮陽長公主下嫁耿良按後漢書耿弇傳弇子忠忠子馮馮子良一名無禁延光中尙安帝妹濮陽長公主位至侍中良卒子協嗣

涅陽長公主下嫁岑熙按後漢書岑彭傳彭子遵遵子伉伉子杞杞子熙熙尙安帝妺涅陽長公主少爲侍中虎賁中郎將朝廷多稱其能遷魏郡太守招聘隱逸與參政事無爲而化視事二年輿人歌之曰我有枳棘岑君伐之我有蟊賊岑君遏之狗吠不驚足下生犛含哺鼓腹焉知凶災我喜我生獨丁斯時美矣岑君於戲休玆熙卒子福嗣爲黃門侍郎

舞陽長公主按後漢書後紀末順帝三女皇女生永和三年封舞陽長公主

冠軍長公主按後漢書後紀末皇女成男三年封冠軍長公主

汝陽長公主按後漢書後紀末皇女廣永和六年封汝陽長公主

長社公主下嫁耿援按後漢書耿弇傳弇裔孫援尙桓帝妹長社公主爲河陽太守後曹操誅耿氏惟援孫弘存焉注援字伯緒官至河東太守也

陽安長公主下嫁伏完按後漢書後紀末桓帝三女皇女華延熹元年封陽安長公主適不其侯輔國將軍伏完按伏湛傳湛五世孫完尙桓帝女陽安長公主女爲孝獻皇后曹操殺後誅伏氏國除

潁陰長公主按後漢書後紀末皇女堅七年封潁陰長公主

陽翟長公主按後漢書後紀末皇女修九年封陽翟長公主

萬年公主按後漢書後紀末靈帝一女皇女某光和三年封萬年公主

公主下嫁諸葛瞻按蜀志諸葛亮傳亮子瞻字思遠建興十二年亮出武功與兄瑾書曰瞻今已八歲聰慧可愛嫌其早成恐不爲重器耳年十七尙公主拜騎都尉其明年爲翰林中郎將屢遷射聲校尉侍中尙書僕射加軍師將軍瞻工書畫彊識念蜀人追思亮咸愛其才敏每朝廷有一善政佳事𨿽非瞻所建倡百姓皆傳相告曰葛侯之所爲也是以美聲溢譽有過其實景耀四年爲行都護將軍與輔國大將軍南鄕侯董厥並平尙書事六年冬魏徵西將軍鄧艾伐蜀自陰平由景穀道旁入瞻督諸軍至涪亭住前鋒破退還住棉竹艾遣書誘瞻曰若降者必表爲瑯琊王瞻怒斬艾使遂戰大敗臨陣死時年三十七眾皆離散艾長驅至成都瞻長子尙與瞻俱沒次子京及攀子顯等咸熙元年內移河東

公主駙馬部列傳三

宋

會稽公主下嫁徐達之按宋書徐湛之傳湛之父達之尙髙祖長女會稽公主爲振威將軍彭城沛二郡太守髙祖諸子並幼以達之姻戚將大任之欲先令立功及討司馬休之使統軍爲前鋒配以精兵利器事�當卽授荊州休之遣魯宗之子軏擊破之於陣見害追贈中書侍郎湛之幼孤爲髙祖所愛常與江夏王義恭寢食不離於側永初三年詔曰永興公主一門嫡長早罹辛苦外孫湛之特所鐘愛且致節之裔情實兼常可封枝江縣侯食邑五百戶會稽公主身居長嫡爲太祖所禮家事大小必咨而後行西徵謝晦使公主畱止臺內總攝六宮忽有不得意輒號哭上甚憚之初髙祖微時貧陋過甚嘗自新洲伐荻有納布衫襖等衣皆敬皇后手自作髙祖旣貴以此衣付公主曰後世若有驕奢不節者可以此衣示之湛之爲大將軍彭城王義宣所愛與劉湛等頗相附協及劉湛得罪事連湛之太祖大怒將致大辟湛之憂懼無計以告公主公主卽日入宮旣見太祖因號哭下�不復施臣妾之禮以錦囊盛髙祖納衣擲地以示上曰汝家本貧賤此是我母爲汝父作此納衣今日有一頓飽食便欲殘害我兒子上亦號哭湛之由此得全也

吳興長公主下嫁王偃按宋書孝武文穆皇后傳後父偃字子遊晉丞相導元孫尙嘏之子也尙髙祖第二女吳興長公主諱榮男少歷顯官黃門侍郎祕書監侍中元嘉末爲散騎常侍右衛將軍世祖卽位以后父授金紫光祿大夫領義陽王師常侍如故遷右光祿大夫常侍王師如故偃謙虛恭謹不以世事關懷孝建二年卒時年五十四追贈開府儀同三司本官如故謚曰恭

宣城徳公主下嫁周嶠按宋書周朗傳朗兄嶠尙髙祖第四女宣城徳公主二女適建平王宏廬江王褘以貴戚顯官元嘉末爲吳興太守賊劭弒立隨王誕舉義於會稽劭加嶠冠軍將軍誕檄又至嶠素懼怯回惑不知所從爲府司馬丘珍孫所殺朝廷明其本心國婚如故

新安公主下嫁王景深按南史王彧傳彧字景文武帝第五女新安公主先適太原王景深離絕當以適景文景文固辭以疾故不成婚襲爵建陵子

豫章康長公主下嫁徐喬又嫁何瑀按宋書前廢帝何皇后傳後父瑀字玉晉尙書左僕射澄曾孫也祖融大司農瑀尙髙祖少女豫章康長公主諱欣男公主先適徐喬美容色聰敏有智數太祖世禮待特隆瑀豪競於時與平昌孟靈休東海何勗等並以輿馬驕奢相尙公主與瑀情愛隆密何氏外姻疏戚莫不沾被恩紀瑀歷位淸顯至衛將軍大明八年公主薨瑀墓開世祖追贈金紫光祿大夫加散騎常侍

始安哀公主吳郡宣公主並下嫁褚湛之按宋書褚叔度傳叔度弟湛之字休元尙髙祖第七女始安哀公主拜駙馬都尉著作郎哀公主薨湛之復尙髙祖第五女吳郡宣公主諸尙公主者並用世冑不必皆有才能湛之謹實有意幹故爲太祖所知歷顯位揚武將軍南彭城沛二郡太守太子中庶子司徒左長史侍中左衛將軍左民尙書丹陽尹元凶弒逆以爲吏部尙書復出爲輔國將軍丹陽尹統石頭戍事世祖入伐劭自攻新亭壘使湛之率水師俱進湛之因二息淵澄輕船南奔淵有一男始生爲劭所殺世祖卽位以爲尙書右僕射孝建元年爲中書令丹陽尹坐南郡王義宣諸子逃藏郡界建康令王興之江寧令沈道源下獄湛之免官禁錮其年復爲散騎常侍左衛將軍俄遷侍中左衛如故以久疾拜散騎常侍光祿大夫加金章紫綬頃之復爲丹陽尹光祿如故尋爲尙書左僕射以南奔賜爵都鄕侯大明四年卒時年五十追贈侍中特進驃騎將軍給鼓吹一部左僕射如故謚曰敬侯

東陽獻公主下嫁王僧綽按宋書王僧綽傳僧綽瑯邪臨沂人也左光祿大夫曇首子也幼有大成之度弱年眾以國器許之好學有理思練悉朝典年十三太祖引見下拜便流涕哽咽上亦悲不自勝襲封豫章縣侯尙太祖長女東陽獻公主

海鹽公主下嫁趙倩按宋書趙倫之傳倫之子伯符伯符子倩尙文帝第四女海鹽公主初始興王浚以潘妃之寵故得出入後宮遂與公主私通及適倩倩入宮而怒肆詈搏擊引絕帳帶事上聞有詔離婚殺主所生蔣美人伯符慚懼發病卒

長城公主下嫁謝緯按南史謝裕傳裕弟述述三子綜約緯綜有才藝善隸書爲太子中舍人與範煜謀反伏誅約亦死緯尙宋文帝第五女長城公主素爲綜約所憎免死徙廣州孝建中還都方雅有父風位正員郎子脁

臨川長公主下嫁王藻按宋書孝武文穆王皇后傳後父偃偃長子藻位至東陽太守尙太祖第六女臨川長公主諱英媛公主性�而藻別愛左右人吳崇祖前廢帝景和中主讒之於廢帝藻坐下獄死主與王氏離婚太始初以主適豫章太守庾衝遠未及成禮而衝遠卒宋世諸主莫不嚴妒太宗每疾之湖孰令袁慆妻以妒忌賜死使近臣虞通之撰妒婦記左光祿大夫江湛孫當尙世祖女上乃使人爲作表讓婚曰伏承詔旨當以臨川公主降嬪榮出望表恩加典外顧審輶蔽伏用憂惶臣寒門�族人凡質陋閭閻有對本隔天姻如臣素流室貧業寡年近將冠皆已有室荊釵布�足得成禮每不自解無偶乞玆謀訪莫尋素族弗問自惟門慶屢降公主天恩所覃容及丑末懷憂抱惕慮不獲免徵命所當果膺玆舉𨿽門宗榮於臣非幸仰緣聖貸冒陳愚實自晉氏以來配尙王姬者𨿽累經美冑亟有名才至如王惇懾气桓溫斂威眞長佯愚以求免子敬炙足以違詔王偃無仲都之質而�露於北階何瑀闕龍工之姿而投軀於深井謝莊殆自同於室殷衝幾不免於疆鉏數人者非無才意而勢屈於崇貴事隔於聞覽吞悲茹气無所逃訴制勒甚於僕隸防閒過於婢妾往來出入人理之常當賓待客朋友之義而令掃轍息駕無窺門之期廢筵抽席絕接對之理非惟交友離異乃亦兄弟疏闊第令受酒肉之賜制以動靜監子荷錢帛之私節其言笑姆你爭媚相勸以嚴尼媼競前相諂以急第令必凡庸下才監子皆葭萌愚豎議舉止則未閒是非聽言語則謬於虛實姆你敢恃耆舊惟贊妒忌尼媼自倡多知務檢口舌其間又有應答問訊卜筮師母乃至殘餘飲食詰辯與誰衣被故敝必責頭領又出入之宜繁省難衷或進不獲前或入不聽出不入則嫌於欲疏求出則疑有別意召必以三晡爲期遣必以日出爲限夕不見晚魄朝不識曙星至於夜步月而弄琴晝拱袂而披卷一生之內與此長乖又聲影才聞則少婢奔迸裾袂向席則老醜叢來左右整刷以疑寵見嫌賓客未冠以少容致斥禮則有媵象則有貫魚本無嫚嫡之嫌豈有輕婦之誚況今義絕傍和虔恭正匹而每事必言無儀適設辭輒言輕易我又竊聞諸主集聚惟論夫族緩不足爲急者法急則可爲緩者師更相扇誘本其恆意不可貸借固實常辭或言野敗去或言人笑我𨿽家曰私理有甚王憲發口所言恆同科律王藻𨿽復彊佷頗經學涉戲笑之事遂爲冤魂褚曖憂憤用致夭絕傷理害義難以具聞夫螽斯之徳實致克昌專妒之行有妨繁衍是以尙主之門往往絕嗣駙馬之身通離釁咎以臣凡弱何以克堪必將毀族淪門豈伊身眚前後嬰此其人𨿽眾然皆患彰遐邇事融天朝故吞言咽理無敢論訴臣幸屬聖明矜照由道弘物以典處親以公臣之鄙懷可得自盡如臣門分世荷殊榮足守前基便預提拂淸官顯宦或由才升一叨婚戚咸有恩假是以仰冒非宜披露丹實非惟上陳一已規全身願實乃廣申諸門憂患之切伏願天慈照察特賜蠲停使燕雀微羣得保叢蔚蠢物含生自己彌篤若恩詔難降披請不申便當刊膚剪髮投山竄海太宗以此表徧示諸主於是臨川長公主上表曰妾遭隨奇薄絕於王氏私庭囂戾致此分異今孤疾煢然假息朝夕情寄所鍾惟在一子契闊荼炭特兼憐湣否泰枯榮系以爲命實願申其門釁還爲母子推遷俯未及自聞先朝慈愛鑑妾丹衷若賜使息徹歸第定省仰揆天旨或有可尋今事迫誠切不顧典憲敢緣恩燾觸冒披聞特乞還身王族守養弱嗣𨿽死之日實甘於生許之

瑯邪貞長公主下嫁褚授按宋書褚叔度傳叔度第二子寂之著作佐郎早卒子授尙太祖第六女瑯邪貞長公主太宰參軍亦早卒

南郡獻公主下嫁褚淵按南史褚裕之傳裕之弟湛之湛之子淵字彥回幼有淸譽宋元嘉末魏軍逼瓜步百姓咸負擔而立時父湛之爲丹陽尹使其子弟並著芒屩於齋前習行或譏之湛之曰安不忘危也彥回時年十餘甚有慚色湛之有一牛至所愛無故墮聽事前井湛之率左右躬自營救之郡中喧擾彥回下簾不視也有門生盜其衣彥回遇見謂曰可密藏之勿使人見此門生慚而去不敢復還後貴乃歸罪待之如初尙宋文帝女南郡獻公主拜駙馬都尉除著作佐郎累遷祕書丞湛之卒彥回悉推財與弟澄惟取書數千卷湛之有兩廚寶物在彥回所生郭氏間嫡母吳縣主求之郭欲不與彥回曰但令彥回在何患無物猶不許彥回流涕固請乃從之襲爵都鄕侯歷位尙書吏部郎景和中山陰公主淫恣窺見彥回悅之以白帝帝召彥回西上閣宿十日公主夜就之備見逼迫彥回整身而立從夕至曉不爲移志公主謂曰君須�如戟何無丈夫意彥回曰回𨿽不敏何敢首爲亂階宋明帝卽位累遷吏部尙書有人求官密袖中將一餅金因求請間出金示之曰人無知者彥回曰卿自應得官無假此物若必見與不得不相啟此人大懼收金而去彥回敍其事而不言其名時人莫之知也帝之在蕃與彥回以夙素相善至是深相委仗陳事皆見從攺封雩都伯歷侍中領尙書右衛將軍彥回美儀貌善容止俯仰進退咸有風則每朝會百僚遠國使莫不延首目送之明帝嘗嘆曰褚彥回能遲行緩步便得宰相矣時人以方何平叔嘗聚袁粲捨初秋涼夕風月甚美彥回援琴奏別鵠之曲宮商旣調風神諧暢王彧謝莊並在粲坐撫節而嘆曰以無累之神合有道之器宮商暫離不可得已時傖人常珍奇與薛安都爲逆降叛非一後又求降明帝加以重位彥回謂全其首領於事已弘不足大加寵異帝不從珍奇尋又叛彥回後爲吳郡太守帝寢疾危殆馳使召之欲托後事及至召入帝坐帳中流涕曰吾近危篤故召卿欲使著黃羅指�頭大函曰文書皆函內置此函不得復開彥回亦悲不自勝黃羅乳母服也帝𨿽小間猶懷身後慮建安王休仁人才令美物情宗向帝與彥回謀誅之彥回以爲不可帝怒曰卿癡不足與議事彥回懼而奉旨復爲吏部尙書衛尉卿尙書右僕射以母老疾晨昏須養辭衛尉不許明帝崩遺詔以爲中書令護軍將軍與尙書令袁粲受顧命輔幼主粲等𨿽同見托而意在彥回彥回同心理事務弘儉約百姓賴之旣而王道隆阮佃夫用事姦賂公行彥回不能禁也遭所生喪毀頓不復可識�年不盥櫛惟泣淚處乃見其本質焉詔斷哭禁弔客葬畢起爲中軍將軍本官如故元徽二年桂陽王休範反彥回與衛將軍袁粲入衛宮省鎭集眾心彥回初爲丹陽與從弟照同載道逢齊髙帝彥回舉手指髙帝車謂照曰此非常人也出爲吳興髙帝餉物別彥回又語人曰此人才貌非常將來不可測也及顧命之際引髙帝豫焉髙帝旣平桂陽遷中領軍南兗州髙帝固讓與彥回及衛軍袁粲書陳情彥回粲答書不從髙帝乃受命其年加彥回尙書令侍中給班劍二十人固讓令三年進爵爲侯服闋攺授中書監侍中護軍如故給鼓吹一部時淮北屬江南無復鰒魚或有間關得至者一枚直數千錢人有餉彥回鰒魚三十枚彥回時𨿽貴而貧薄過甚門生有獻計賣之云可得十萬錢彥回變色曰我謂此是食物非曰財貨且不知堪賣錢聊爾受之𨿽復儉乏寧可賣餉取錢也悉與親遊啖之少日便盡明年嫡母吳郡公主薨毀瘠骨立葬畢詔攝職固辭又以�祭禮及表解職並不許蒼梧暴虐稍甚齊髙帝與彥回及袁粲言世事粲曰主上幼年微過易攺伊霍之事非季世所行縱使功成亦終無全地彥回默然歸心髙帝及廢蒼梧羣公集議袁粲劉彥節旣不受任彥回曰非蕭公無以了此手取事授髙帝髙帝曰相與不肯我安得辭事乃定順帝立攺號衛將軍開府儀同三司侍中如故甲仗五十人入殿及袁粲懷貳曰褚公眼睛多白所謂白虹貫日亡宋者終此人也他日粲謂彥回曰國家所倚惟公與劉丹陽及粲耳願各自勉無使竹帛所笑彥回曰願以鄙心寄公之腹則可矣然竟不能貞固及髙帝輔政王儉議加黃鉞任遐曰此大事應報褚公帝曰褚脫不與卿將何計遐曰彥回保妻子愛性命非有奇才異節遐能制之果無違異及沈攸之事起髙帝召彥回謀議彥回曰西夏舋難事必無成公當先備其內耳髙帝密爲其備事平進中書監司空齊臺建彥回白髙帝引何曾自魏司徒爲晉丞相求爲齊官髙帝謙而不許建元元年進位司徒侍中中書監如故攺封南康郡公彥回讓司徒乃與僕射王儉書欲依蔡謨事例儉以非所宜言勸彥回受命終不就尋加尙書令二年重申前命爲司徒又固讓魏軍動髙帝欲發王公以下無官者從軍彥回諫以爲無益實用空致擾動上乃止三年七月帝親嘗酎盛暑欲夜出彥回與左僕射王儉諫以爲漢宣帝以來不夜入廟所以誡非常人君之重所宜克愼從之時朝廷機事彥回多與議謀每見從納禮遇甚重上大宴集酒後謂朝臣曰卿等並宋時公卿亦當不言我應得天子王儉等未及答彥回斂板曰陛下不得言臣不早識龍顏上笑曰吾有愧文叔知公爲朱佑久矣彥回善彈琵琶齊武帝在東宮宴集賜以金鏤柄銀柱琵琶性和雅有器度不妄舉動宅嘗失火煙爓甚逼左右驚擾彥回神色怡然索輿徐去然世頗以名節譏之於時百姓語曰可憐石頭城寧爲袁粲死不作彥回生髙帝崩遺詔以爲錄尙書事江左以來無單拜錄者有司疑立優策尙書令王儉議以爲見居本官別拜錄應有策書而舊事不載中朝以來三公王侯則優策並設官品第二策而不優優者褒美策者兼明委寄尙書職居天官政化之本故尙書令品𨿽第三拜必有策錄尙書品秩不見而總任彌重前代多與本官同拜故不別有策卽事緣情不容均之凡僚宜有策書用申隆寄旣異王侯不假優文從之尋增彥回班劍爲三十人五日一朝頃之寢疾彥回少時嘗篤疾夢人以卜蓍一具與之遂差其一至是年四十八矣歲初便寢疾而太白熒惑相系犯上將彥回慮不起表遜位武帝不許乃攺授司空驃騎將軍侍中錄尙書事如故薨年四十八家無餘財負責數十萬詔給東園祕器時司空掾屬以彥回未拜疑應爲吏敬以不王儉議依禮婦在塗聞夫家喪攺服而入今掾屬𨿽未服勤而吏節�於天朝宜申禮敬司徒府史又以彥回旣解職而未恭後授府應上服以不儉又議依中朝士孫徳祖從樂陵遷爲陳畱未入境樂陵郡吏依見君之禮陳畱迎吏依娶女有吉日齋衰弔司徒府宜依居官制服又詔贈太宰侍中錄尙書公如故增班劍爲六十人葬送禮悉依宋太保王弘故事謚曰文簡先是庶姓三公�車未有定格王儉議官品第一皆加幢絡自彥回始也又詔彥回妻宋故巴西主埏蹔啟宜增南康郡公夫人

廬江公主下嫁褚澄按南齊書褚淵傳淵弟澄字彥道初湛之尙始安公主薨納側室郭氏生淵後尙吳郡公主生澄淵事主孝謹主愛之湛之亡主表淵爲嫡澄尙宋文帝女廬江公主拜駙馬都尉歷官淸顯善醫術建元中爲吳郡太守豫章王感疾太祖召澄爲治立愈尋遷左民尙書淵薨澄以錢萬一千就招提寺贖太祖所賜淵白貂坐褥壞作裘及纓又贖淵介幘犀導及淵常所乘黃牛永明元年爲禦史中丞黃彖所奏免官禁錮見原遷侍中領右軍將軍以勤謹見知其年卒澄女爲東昏皇后永元元年追贈金紫光祿大夫按南史褚裕之傳澄善醫術建元中爲吳郡太守百姓李道念以公事到郡澄見謂曰汝有重疾答曰舊有冷疾至今五年眾醫不差澄爲診脈謂曰汝疾非冷非熱當是食白雞子過多所致令取蘇一升煮服之始一服乃吐得一物如升涎裹之動開看是雞雛羽翅爪距具足能行澄曰此未盡更服所餘藥又吐得如向者雞十三頭而病都差當時稱妙

淮陽長公主下嫁江恁按宋書江湛傳湛長子恁尙太祖第九女淮陽長公主爲著作佐郎

新蔡公主下嫁何邁按宋書前廢帝何皇后傳後父瑀尙豫章康長公主子邁尙太祖第十女新蔡公主諱英媚邁少以貴戚居顯宦好犬馬馳逐多聚才力之士有墅在江乘縣界去京師三十里邁每遊履輒結駟連騎武士成羣大明未爲豫章王子尙撫軍咨議參軍加寧朔將軍南濟陰太守廢帝納公主於後宮僞言薨殞殺一婢送出邁第殯葬行喪禮常疑邁有異圖邁亦招聚同志欲因行幸廢立事覺廢帝自出討邁誅之太宗卽位追封建寧縣侯食邑五百戶子曼倩嗣齊受禪國除

南陽公主下嫁徐恆之按宋書徐湛之傳湛之三子聿之謙之爲元凶所殺恆之嗣侯尙太祖第十五女南陽公主早卒無子聿之子孝嗣紹封齊受禪國除

山陰公主下嫁何戢按宋書何偃傳時上長女山陰公主愛傾一時配偃子戢升明末爲相國左長史按豫章王子尙傳太宗殞廢帝稱太皇后令曰子尙頑凶極悖行乖天理楚玉淫亂縱慝義絕人經並可於第賜盡子尙時年十六楚玉山陰公主也廢帝攺封爲會稽郡長公主食湯沐邑二千戶給鼓吹一部加班劍二十人未及拜受而廢帝敗楚玉肆情淫縱以尙書吏部郎褚淵貌美請自侍十日廢帝許之淵𨿽承旨而行以死自固楚玉不能制也按南齊書何戢傳戢字慧景廬江灊人也祖尙之宋司空父偃金紫光祿大夫被遇於宋武選戢尙山陰公主拜駙馬都尉解褐祕書郎太子中舍人司徒主簿新安王文學祕書丞中書郎景和世山陰主就帝求吏部郎褚淵入內侍己淵見拘逼終不肯從與戢同居止月餘日由是特申情好明帝立遷司徒從事中郎從建安王休仁徵赭圻板轉戢司馬除黃門郎出爲宣威將軍東陽太守吏部郎元徽初褚淵參朝政引戢爲侍中時年二十九戢以年未三十苦辭內侍表疏屬上時議許之攺授司徒左長史太祖爲領軍與戢來往數置歡燕上好水引戢令婦女躬自執事以設上焉久之復爲侍中遷安成王車騎長史加輔國將軍濟陰太守行府州事出爲吳郡太守以疾歸爲侍中祕書監仍轉中書令太祖相國左長史建元元年遷散騎常侍太子詹事尋攺侍中詹事如故上欲轉戢領選問尙書令褚淵以戢資重欲加常侍淵曰宋世王球從侍中中書令單作吏部尙書資與戢相似頃選職方昔小輕不容頓加常侍聖旨每以蟬冕不宜過多臣與王儉旣已左珥若復加戢則八座便有三貂若帖以驍遊亦爲不少乃以戢爲吏部尙書加驍騎將軍戢美容儀動止與褚淵相慕時人呼爲小褚公家業富盛性又華侈衣被服飾極爲奢麗三年出爲左將軍吳興太守上頗好畫扇宋孝武賜戢蟬雀扇善畫者顧景秀所畫時陸探微顧彥先皆能畫嘆其巧絕戢因王晏獻之上令晏厚酬其意四年卒時年三十六贈散騎常侍撫軍太守如故謚懿子女爲郁林王后又贈侍中光祿大夫

安固公主下嫁王志按梁書王志傳志字次道瑯邪臨沂人祖曇首宋左光祿大夫豫寧文侯父僧虔齊司空簡穆公並有重名志年九歲居所生母憂哀容毀瘠爲中表所異弱冠選尙宋孝武女安固公主拜駙馬都尉祕書郎累遷太尉行參軍太子舍人武陵王文學褚淵爲司徒引志爲主簿淵謂僧虔曰朝廷之恩本爲殊特所可光榮在屈賢子累遷鎭北竟陵王功曹史安陸南郡二王友入爲中書侍郎尋除宣城內史淸謹有恩惠郡民張倪吳慶爭田經年不決志到官父老乃相謂曰王府君有徳政吾曹鄕裏乃有此爭倪因相攜請罪所訟地遂爲閒田徵拜黃門侍郎尋遷吏部侍郎出爲寧朔將軍東陽太守郡獄有重囚十餘人冬至日悉遣還家過節皆返惟一人失期獄司以爲言志曰此自太守事主者勿憂明旦果自詣獄辭以婦孕吏民益嘆服之視事三年齊永明二年入爲侍中未拜轉吏部尙書在選以和理稱崔慧景平以例加右軍將軍封臨汝侯固讓不受攺領右衛將軍義師至城內害東昏百僚署名送其首志聞而嘆曰冠𨿽敝可加足乎因取庭中樹葉挼服之僞悶不署名髙祖覽箋無志署心嘉之弗以讓也霸府開以志爲右軍將軍驃騎大將軍長史梁臺建遷散騎常侍中書令天監元年以本官領前軍將軍其年遷冠軍將軍丹陽尹爲政淸靜去煩苛京師有寡婦無子姑亡舉債以斂葬旣葬而無以還之志湣其義以俸錢償焉時年饑每旦爲粥於郡門以賦百姓民稱之不容口三年爲散騎常侍中書令領遊擊將軍志爲中書令及居京尹便懷止足常謂諸子侄曰謝莊在宋孝武世位止中書令吾自視豈可以過之因多謝病簡通賓客遷前將軍太常卿六年出爲云麾將軍安西始興王長史南郡太守明年遷軍師將軍平西鄱陽郡王長史江夏太守並加秩中二千石九年遷爲散騎常侍金紫光祿大夫十二年卒時年五十四志善艸隸當時以爲楷法齊遊擊將軍徐希秀亦號能書常謂志爲書聖志家世居建康禁中裏馬蕃巷父僧虔以來門風多寬恕志尢惇厚所歷職不以罪咎劾人門下客嘗盜脫志車幰賣之志知而不問待之如初賓客遊其門者專覆其過而稱其善兄弟子侄皆篤實謙和時人號馬蕃諸王爲長者普通四年志攺葬髙祖厚賻賜之追謚曰安有五子緝休諲操素並知名

臨汝公主

下嫁江按南齊書江傳字叔文濟陽考城人也祖湛宋左光祿大夫儀同三司父恁著作郎爲太子劭所殺母文帝女淮陽公主幼以戚屬召見孝武謂謝莊曰此小兒方當爲名器少有美譽桂陽王休範臨州辟迎主簿不就尙孝武女臨汝公主拜駙馬都尉除著作郎太子舍人丹陽丞時袁粲爲尹見嘆曰風流不墜政在江郎數與宴賞畱連日夜遷安成王撫軍記室祕書丞中書郎庶祖母王氏老疾視膳嘗藥七十餘日不解衣及累居內官每以侍養陳請朝廷優其朝直尋轉安成王驃騎從事中郎初湛娶褚秀之女被遣褚淵爲衛軍重爲人先通音意引爲長史加寧朔將軍順帝立隨府轉司空長史領臨淮太守將軍如故轉太尉從事中郎齊臺建爲吏部郎太祖卽位以祖母久疾連年臺合之職永廢溫凊啟乞自解初宋明帝敕出繼從叔愻爲從祖渟後於是僕射王儉啟禮無後小宗之文近世緣情皆由父祖之命未有旣孤之後出繼宗族也𨿽復臣子一揆而義非天屬江忠簡後嗣所寄惟一人傍無眷屬宜還本若不欲江愻絕後可以小兒繼愻爲孫尙書參議謂間世立後禮無其文荀顗無子立孫墜禮之始何琦又立此論義無所據於是還本家詔使自量立後者出爲寧朔將軍豫章內史還除太子中庶子領驍騎將軍未拜門客通贓利世祖遣信撿核藏此客而躬自引咎上甚有怪色王儉從容啟上曰江若能治郡此便是具美耳上意乃釋永明初仍爲豫章王太尉諮議領錄事遷南郡王友竟陵王司徒司馬好文辭圍棋第五品爲朝貴中最遷侍中領本州中正司徒左長史中正如故五年遷五兵尙書明年出爲輔國將軍東海太守加秩中二千石行南徐州事七年徙爲侍中領驍騎將軍尋轉都官尙書領驍騎將軍王晏啟世祖曰江今重登禮閣兼掌六軍慈渥所覃實有優忝但語其事任殆同閒輩天旨旣欲升其名位愚謂以侍中領驍騎望實淸顯有殊納言上曰嘗啟吾爲其鼻中惡今旣以何引王瑩還門下故有此回換耳郁林卽位遷掌吏部隆昌元年爲侍中領國子祭酒郁林廢朝臣皆被召入宮至雲龍門托藥醉吐車中而去明帝卽位攺領祕書監又攺領晉安王師建武二年卒年四十四遺令儉約葬不受賻贈詔賻錢三萬布百匹子蒨啟遵令讓不受詔曰遺厥之訓送終以儉立言歸善益有嘉傷可從所請贈散騎常侍太常謚曰敬子

安吉公主下嫁蔡約按南史蔡廓傳廓子興宗興宗子約字景撝少尙宋孝武女安吉公主拜駙馬都尉仕齊累遷太子中庶子領屯騎校尉永明八年八月合朔約旣武冠解劍於省眠至下鼓不起爲有司所奏贖論出爲宜都王冠軍長史淮南太守行府州事武帝謂曰今用卿爲近蕃上佐想副我所期約曰南豫密邇京師不化自理臣亦何人爝火不息時諸王行事多相裁割約居右任主佐之間穆如也遷司徒左長史齊明帝爲錄尙書輔政百僚脫屐到席約躡屐不攺帝謂江祏曰蔡氏是禮度之門故自可悅祏曰大將軍有揖客復見於今約好飲酒夷淡不與世雜永元二年卒於太子詹事年四十四贈太常

臨淮康哀公主皇女楚琇按南史孝武文穆王皇后傳後元嘉二十年拜武陵王妃生廢帝豫章王子尙山陰公主楚玉臨淮康哀公主楚佩皇女楚琇康樂公主修明

陽羨公主下嫁王儉按南史王曇首傳曇首孫儉字仲寶生而僧綽遇害爲叔父僧虔所養四歲襲爵豫寧縣侯拜受茅土流涕嗚咽幼篤學手不釋卷賓客或相稱美僧虔曰我不患此兒無名政恐名太盛耳乃手書崔子玉座右銘以貽之丹陽尹袁粲聞其名及見之曰宰相之門也栝柏豫章𨿽小已有棟梁气矣終當任人家國事言之宋明帝選尙陽羨公主拜駙馬都尉帝以儉嫡母武康主同泰初巫蠱事不可以爲婦姑欲開冢離葬儉因入自陳密以死請故事不行年十八解褐祕書郎太子舍人超遷祕書丞依七略撰七志四十卷表獻之又撰定元徽四部書目母憂服闋爲司徒右長史晉令公府長史著朝服宋大明以來著朱衣儉上言宜復舊制時議不許及蒼梧暴虐儉告袁粲求外出引晉新安主婿王獻之任吳興爲例補義興太守升明二年爲長史兼侍中以父終此職固讓先是齊髙帝爲相欲引時賢參贊大業時謝胐爲長史帝夜召胐卻人與語久之胐無言惟有二小兒捉燭帝慮胐難之仍取燭遣兒胐又無言帝乃呼左右儉素知帝雄異後請間言於帝曰功髙不賞古來非一以公今日位地欲北面居人臣可乎帝正色裁之而神采內和儉因又曰儉蒙公殊眄所以吐所難吐何賜拒之深宋以景和元徽之淫虐非公豈復寧濟但人情澆薄不能持久公若小復推遷則人望去矣豈惟大業永淪七尺豈可得保帝笑曰卿言不無理儉又曰公今名位故是經常宰相宜禮絕羣後微示變革當先令褚公知之儉請銜命帝曰我當自往經少日帝自造彥回款言移晷乃謂曰我夢應得官彥回曰今授始爾恐一二年間未容便移且吉夢未必便在旦夕帝還告儉儉曰褚是未達理虞整時爲中書舍人甚閒辭翰儉乃自報整使作詔及髙帝爲太尉引儉爲右長史尋轉左專見任用大典將行禮儀詔策皆出於儉褚彥回惟爲詔又使儉參懷定之齊臺建遷尙書左僕射領吏部時年二十八多所引進時客有姓譚者詣儉求官儉謂曰齊桓滅譚那得有君答曰譚子奔莒所以有僕儉賞其善據卒得職焉髙帝嘗從容謂儉曰我今日當以靑溪爲鴻溝對曰天應人順庶無楚漢之事時朝儀艸創衣服制則未有定準儉議曰漢景六年梁王入朝中郎謁者金貂出入殿門左思魏都賦云藹藹列侍金貂齊光此藩國侍臣有貂之明文晉百官表云太尉參軍四人朝服武冠此又宰府之明文又疑百僚敬齊公之禮儉又曰晉王受命勸進云衝等眷眷稱名則應盡禮而世子禮秩未定儉又曰春秋曹世子來朝待以上公之禮下其君一等今齊公九命禮冠列藩世子亦宜異數並從之世子鎭石頭城仍以爲世子宮儉又曰魯有靈光殿漢之前例也聽事爲崇光殿外齋爲宣徳殿以散騎常侍張緒爲世子詹事車服悉依東宮制度髙帝踐阼與儉議佐命功臣從容謂曰卿謀謨之功莫與爲二卿止二千戶意以爲少趙充國猶能自舉西零之任況卿與我情期異常儉曰昔宋祖創業佐命諸公開國不過二千以臣比之惟覺超越上笑曰張良辭侯何以過此建元元年攺封南昌縣公時都下舛雜且多姦盜上欲立符伍家家以相檢括儉諫曰京師翼翼四方是湊必也持符於事旣煩理成不曠謝安所謂不爾何以爲京師乃止是歲有司奏定郊殷之禮儉以爲宜以今年十月殷祭宗廟自此以後五年再殷祭二年正月上辛有事南郊卽以其日還祭明堂又用次辛饗祀北郊而並無配從之明年轉左僕射領選如故初宋明帝紫極殿珠簾綺柱飾以金玉江左所未有髙帝欲以其材起宣陽門儉與褚彥回及叔父僧虔連名表諫上手詔酬納宋世宮門外六門城設竹籬是年初有發白虎樽言白門三重門竹籬穿不完上感其言攺立都墻儉又諫上答曰吾欲後世無以加也朝廷初基制度艸創儉問無不決上每曰詩云惟嶽降神生甫及申今天爲我生儉也其年固請解選見許帝幸樂遊宴集謂儉曰卿好音樂孰與朕同儉曰沐浴唐風事兼比屋亦旣在齊不知肉味帝稱善後幸華林宴集使各效技藝褚彥回彈琵琶王僧虔柳世隆彈琴沈文季歌子夜來張敬兒舞儉曰臣無所解惟知誦書因跪上前誦相如封禪書上笑曰此盛徳之事吾何以堪之後上使陸澄誦孝經起自仲尼居儉曰澄所謂博而寡要臣請誦之乃誦君子之事上章上曰善張子布更覺非奇也於是王敬則脫朝服袒以絳紏髻奮臂拍張叫動左右上不悅曰豈聞三公如此答曰臣以拍張故得三公不可忘拍張時以爲名答儉尋以本官領太子詹事加兵三百人時皇太子妃薨左衛將軍沈文季經爲宮臣未詳服不儉議曰漢魏以來宮僚先備臣隸之節具體在三存旣盡敬亡豈無服昔庾翼喪妻王允滕含猶謂府吏宜有小君之服況臣節之重宜依舊君之妻齊衰三月而除上崩遺詔以儉爲侍中尙書令鎭軍每上朝令史恆有三五十人隨上諮事辧析未嘗壅滯褚彥回時爲司徒錄尙書笑謂儉曰觀令判斷甚樂儉曰所以得厝私懷實由稟明公不言之化武帝卽位給班劍二十人進號衛將軍掌選事時有司以前代嗣位或仍前郊年或別爲郊始晉宋以來未有畫一儉議曰晉明帝太寧三年南郊其年九月崩成帝卽位明年攺元亦郊簡文咸安三年南郊其年七月崩孝武卽位明年攺元亦郊宋元嘉三十年正月南郊二月崩孝武嗣位明年亦郊此二代明例差可依放今聖明系業幽顯宅心言化則頻郊非嫌語事則元號初攺禋燎登配孝敬兼遂謂明年正月宜饗禮二郊虞祭明堂自玆以後依舊間歲有司又以明年正月上辛應南郊而立春在上辛後郊在立春前爲疑儉曰宋景平元年正月三日辛丑南郊其月十一日立春元嘉十六年正月六日辛未南郊其月八日立春此近世明例也並從之永明二年領丹陽尹三年領國子祭酒又領太子少傅舊太子敬二傅同至是朝議接少傅以賓友禮宋時國學頹廢未暇修復宋明帝泰始六年置總明觀以集學士或謂之東觀置東觀祭酒一人總明訪舉郎二人儒元文史四科科置學士十人其餘令史以下各有差是歲以國學旣立省總明觀於儉宅開學士館以總明四部書充之又詔儉以家爲府四年以本官領吏部先是宋孝武好文章天下悉以文采相尙莫以專經爲業儉弱年便畱意三禮尢善春秋發言吐論造次必於儒教由是衣冠翕然並尙經學儒教於此大興何承天禮論三百卷儉抄爲八帙又別抄條目爲十三卷朝儀舊典晉末來施行故事撰次諳憶無遺漏者所以當朝理事斷決如流每博議引證先儒罕有其例八坐丞郎無能異者令史諮事賓客滿席儉應接銓序傍無畱滯十日一還監試諸生巾捲在庭劍衛令史儀容甚盛作解散幘斜插簪朝野慕之相與放效儉嘗謂人曰江左風流宰相惟有謝安蓋自況也武帝深委仗之士流選用奏無不可五年儉卽本號開府儀同三司固讓六年重申前命先是詔儉三日一還朝尙書令史出諮事上以往來煩數詔儉還尙書下省月聽十日出外儉啟求解選上不許七年乃上表固請見許攺領中書監參掌選事其年疾上親臨視薨年四十八詔衛軍文武及臺所給兵仗悉停侍葬又詔追贈太尉加羽葆鼓吹增班劍爲六十人葬禮依太宰文簡公褚彥回故事謚文憲公儉寡嗜欲惟以經國爲務車服塵素家無遺財手筆典裁爲當時所重少便有宰臣之志賦詩云稷契匡虞夏伊呂翼商周及生子字曰元成取仍世作相之義撰古今喪服集記並文集並行於世梁武帝受禪詔爲儉立碑降爵爲侯儉弟遜宋升明中爲丹陽丞告劉彥節事不蒙封賞建元初爲晉陵太守有怨言儉慮爲禍因褚彥回啟聞中丞陸澄依事舉奏詔以儉竭誠佐命特降刑書宥遜遠徙永嘉郡於道伏誅長子騫嗣

臨淮公主下嫁王瑩按南史王誕傳誕兄子偃偃子藻藻弟懋懋子瑩字奉光選尙宋臨淮公主拜駙馬都尉累遷義興太守代謝超宗超宗去郡與瑩交惡還都就懋求書屬瑩求一吏曰丈人一旨如湯澆雪耳及至瑩答旨以公吏不可超宗往懋處對諸賓謂懋曰湯定不可澆雪懋面洞赤惟大恥愧懋後往超宗處設精白美鮓�懋問那得佳味超宗詭言義興始見餉陽驚曰丈人豈應不得邪懋大憤言於朝廷稱瑩供養不足坐失郡廢棄久之後歷侍中東陽太守以居郡有惠政遷吳興太守齊明帝勤憂庶政瑩頻處二郡皆有能名還爲中領軍隨王長史意不平攺爲太子詹事中領軍永元初政由羣小瑩守職而已不能有所是非及尙書令徐孝嗣誅瑩頗綜朝政啟取孝嗣所居宅及取孝嗣封名枝江縣侯以爲已封從弟亮謂曰此非盛徳也瑩怒曰我昔從東度爲吳興束身登岸徐時爲宰相不能見知相用爲領軍長史今住其宅差無多慚時人咸謂失徳亮旣當朝於瑩素𨿽不善時欲引與同事遷尙書左僕射未拜會護軍崔惠景自京口奉江夏王內向瑩拒惠景於湖頭眾敗瑩赴水乘舫入樂遊因得還臺城惠景敗瑩還居領軍府梁武兵至復假節都督宮城諸軍事建康平瑩乃以宅還徐氏初爲武帝相國左長史及踐阼封建城縣公累遷尙書令瑩性淸愼帝深善之時有猛獸入郭上意不悅以問羣臣羣臣莫對瑩在禦筵乃斂板答曰昔擊石拊石百獸率舞陛下膺籙禦圖虎象來格帝大悅眾咸服焉十五年位左光祿大夫開府儀同三司丹陽尹旣爲公須開黃閣宅前促欲買南鄰朱侃半宅侃懼見侵貨得錢百萬瑩乃回閣向東時人爲之語曰欲向南錢可貪遂向東爲黃銅及將拜印工鑄印六鑄而龜六毀及成頭空不實補而用之居職六日暴疾薨謚曰靜恭少子實嗣

晉陵長公主建安長公主按南史明恭王皇后傳後初拜淮陽王妃明帝攺封又爲湘東王妃生晉陵長公主伯姒建安長公主伯媛

公主駙馬部匯考二

金金制公主導從之儀按金史儀衛志大長公主導從一十二人皇妹皇女一十人�服紫羅繡胸背葵花夾襖盤裹頭大佩銀腰帶牙杖各二其諸宗室女各以親疏差降之傘制公主靑羅表紫裏金鍍銀浮圖郡主縣主夫人銀浮圖皆靑表紫裏熙宗天眷三年八月壬午初定公主郡縣主駙馬官品按金史熙宗本紀云云章宗明昌二年七月庚午諭有司自今外路公主應赴闕其駙馬都尉非奉旨毋擅離職按金史章宗本紀云云

元世祖中統二年詔公主駙馬非聞奏不許擅取官物九月丙子諭駙馬凡民間詞訟無得私自斷決皆聽朝廷處置按元史世祖本紀云云至元十一年五月丙申以皇女忽都魯揭裏迷失下嫁髙麗世子王愖按元史世祖本紀云云至元十八年二月辛未髙麗王王暙以尙主乞攺宣命益駙馬二字制曰可按元史世祖本紀云云至元二十年夏四月癸卯授髙麗國王王暙徵東行中書省左丞相仍駙馬髙麗國王按元史世祖本紀云云至元二十四年二月壬子封駙馬昌吉爲寧濮郡王按元史世祖本紀云云至元三十一年成宗以初卽位賜駙馬銀有差五月封皇姑爲安平公主按元史成宗本紀至元三十一年四月甲午成宗卽位乙巳賜駙馬蠻子帶銀七萬六千五百兩闊裏吉思一萬五千四百五十兩髙麗王王�三萬兩五月戊寅封皇姑髙麗王王�妃忽都魯揭裏迷失爲安平公主成宗元貞元年春正月乙亥封皇姑囊家眞公主爲魯國大長公主駙馬蠻子臺爲濟寧王仍賜金印三月禁陰陽人不得遊於駙馬之門按元史成宗本紀云云元貞二年詔公主駙馬毋罪官吏中書令請節賜與又詔嚴招戶之禁按元史成宗本紀元貞二年春正月乙未詔公主駙馬非奉旨毋罪官吏二月乙亥中書省臣言陛下自禦極以來所賜公主駙馬爲數不輕向之所儲散之殆盡今繼請尙多臣等乞甄別貧匱及赴邊者賜之其餘宜悉止從之五月甲申禁公主駙馬招戶大徳元年十一月丙申禁駙馬毋奪民田按元史成宗本紀云云大徳二年禁公主駙馬受獻及擅招戶擅祀嶽瀆並傳旨付外者罪按元史成宗本紀大徳二年春正月壬辰禁公主駙馬受諸人呈獻公私田地及擅招戶者二月癸未詔駙馬毋擅祀嶽鎭海瀆秋七月壬寅詔駙馬及諸近侍自今奏事不經中書輒傳旨付外者罪之大徳七年禁駙馬擅杖州縣官吏及以奴代徵者按元史成宗本紀大徳七年夏五月乙卯禁駙馬毋輒杖州縣官吏違者罪王府官閏五月丁丑禁諸王駙馬等徵北諸軍以奴爲代者罪之大徳八年詔禁公主駙馬給驛用人乘傳之制按元史成宗本紀大徳八年春正月辛巳詔妃主有馬者十取其一駙馬往遼東捕海東鶻者毋給驛三月戊辰詔駙馬所分郡邑達魯花赤惟用蒙古人三年依例遷代夏四月丙戌詔駙馬徵索有司非奉旨輒給者罪甲午詔駙馬進捕鷹鷂皆有定戶自今非鷹師而乘傳冒進者罪之冬十月丁亥詔駙馬毋乘驛以獵大徳十年封駙馬爲王賜金印按元史成宗本紀大徳十年春正月丁卯命駙馬妃主奏請錢谷者與中書議行之五月乙酉封駙馬脫鐵木而爲濮陽王賜以金印公主忙哥臺爲鄄國大長公主大徳十一年五月武宗卽位申駙馬給驛乘傳之禁並不許方士日者遊於駙馬之門按元史武宗本紀大徳十一年夏五月武宗卽位六月壬子封皇妹祥哥剌吉爲魯國大長公主駙馬雕阿不剌爲魯王秋七月丙寅命諸王駙馬入覲者非奉旨不許給驛十月乙巳敕方士日者毋遊諸王駙馬之門十二月丁巳敕公主駙馬使臣給璽書驛券不許輒用圓符乘驛武宗至大二年春正月庚寅禁日者方士出入公主之門三月己亥封公主阿剌的納八剌爲趙國公主駙馬注安爲趙王按元史武宗本紀云云至大四年三月仁宗卽位十一月戊午禁漢人回回術者出入諸王駙馬家按元史仁宗本紀云云仁宗皇慶元年四月丙子封鄄國大長公主忙哥臺爲大長公主賜金印按元史仁宗本紀云云順帝至元元年十二月丙辰制省公主駙馬飲膳之費按元史順帝本紀云云至元二年夏四月戊寅封駙馬孛羅帖木兒爲毓徳王六月丁丑禁駙馬從衛服只孫衣系絳環按元史順帝本紀云云至元五年秋七月丁丑封皇姊月魯公主爲昌國大長公主按元史順帝本紀云云至正七年三月命有司定弔賻公主駙馬禮儀之數按元史順帝本紀云云

明太祖洪武九年以李祺尙皇長女因定公主冊立儀按大政紀洪武九年七月癸丑以韓國公李善長子祺爲駙馬都尉尙皇長女臨安公主按明會典公主冊立儀洪武九年定先期內使監陳設冊案於幹淸宮禦座之東南設儀仗於丹陛之東西陳女樂於丹陛之南尙儀奏外辦上皮弁服中宮翟衣升禦座樂作升座訖樂止引禮引捧冊使者女官就殿上拜位贊拜樂作四拜樂止傳制官稱有制贊捧冊使者跪傳制制曰今冊長女爲某公主命尙宮正某行禮舉冊官以冊立授使者使者受冊以授執事者執事者跪受退立於殿東贊興捧冊使者興贊拜樂作四拜畢樂止執事者捧冊前行使者隨詣華蓋殿設香案於正中設冊案於香案前公主服九翚四鳳冠翟衣立於殿西東向冊使至以冊置於案冊使立於冊案之東南向引禮引公主詣拜位贊禮贊公主四拜畢贊禮請公主詣前冊使稱有制贊禮贊公主跪贊宣冊宣冊官取冊立宣訖以冊入於盝贊受冊宣冊官以冊授公主公主受冊興以冊置於案執事者收冊冊使興引禮就導引公主詣上前謝恩贊八拜又詣中宮前謝恩贊八拜禮畢次見皇妃東宮及妃各王及妃如常儀公主授以金冊�皆稱駙馬都尉賜誥命皇姑曰大長公主皇姊妹曰長公主皇女曰公主自公主以上俱授金冊

洪武十一年十一月乙卯以梅殷爲駙馬都尉尙第二皇女寧國公主按大政紀云云洪武十七年九月辛丑命公侯駙馬凡大朝會及常朝許由午門之右門出入其有宣召及不時奏事仍由左右掖門十一月壬申以牛誠爲駙馬都尉尙第三皇女宗寧公主按大政紀云云洪武二十年十月壬子詔公侯駙馬出使其僕從及諸藩府使人無符驗者不許擅乘驛傳船馬違者罪之按大政紀云云洪武二十六年定公主下嫁之禮按明會典公主婚禮洪武二十六年定謁廟受冊次日引禮引公主謁奉先殿用香燭公主受醮戒其日早公主具禮服辭奉先殿申時內官陳設儀仗於正宮內丹陛之東西大樂設於丹墀執事女官備金爵酒壺果盒以俟內贊女官二員列於殿之東西皇帝常服皇后燕居服升座公主具禮服引禮女官引詣皇帝前贊拜樂作四拜興樂止贊跪贊受爵女官以爵斟酒立授公主公主受酒飲訖以虛爵授執事者執事者跪受退復位贊恭聽戒命隨意訓戒公主聽受訖贊興贊復位贊拜樂作四拜興樂止引禮女官又引詣皇后前贊拜樂作四拜興樂止贊跪贊受爵執事女官斟酒立授公主公主受酒飲訖以虛爵授執事者執事者跪受退復位贊恭聽戒命隨意訓戒公主聽受訖贊興贊復位贊拜樂作四拜興樂止禮畢公主易燕居冠服命婦送至宮門引禮引公主由宮門東門出過宮門西上升輦至右門內公主降輦駙馬揭簾公主升轎內使備儀仗鼓樂前導合女樂三十六人接引至府公侯百官命婦送至府各回家駙馬受醮戒其日早駙馬父與駙馬具家用祭服告祠堂畢至午後駙馬父坐於正堂駙馬具見尊長服引禮引駙馬至拜位贊鞠躬兩拜興平身贊跪贊搢笏贊受爵執事者斟酒授駙馬駙馬受酒飲訖以爵授執事者贊聽訓戒駙馬父隨意致戒辭駙馬聽訖贊出笏俯伏興贊復位贊鞠躬兩拜興平身禮畢駙馬便服上馬行親迎禮若駙馬父母俱存則父母同坐於正堂行禮如前儀親迎其日駙馬受醮戒訖具儀從鼓樂前導至午門西下馬至朝房具朝服候申時序班二人具服引駙馬由午門西角門入至右紅門內官二員具服接引駙馬至內使監前候報公主醮戒將畢引駙馬至右門西東向立公主至駙馬揭簾公主升轎駙馬先由午門西角門出至上馬處上馬先至府候公主至揭簾公主降轎同謁祠堂謁祠堂執事者先於祠堂設祭物畢引禮女使引駙馬及公主至祠堂拜位駙馬立於東公主立於西贊禮贊鞠躬拜駙馬公主皆兩拜引禮引駙馬詣髙祖考妣神位前公主仍立於拜位贊跪駙馬跪公主亦跪贊搢笏駙馬搢笏贊進爵執事者以爵跪進於駙馬右贊受爵駙馬受爵以授執事者贊獻爵執事者以爵奠於髙祖考神位前贊再進爵執事者以爵進贊受爵駙馬受爵以授執事者贊獻爵執事者以爵奠於髙祖妣神位前贊出笏俯伏興公主亦興引禮又引駙馬詣曾祖考妣祖考妣各神位前如前儀訖贊詣讀祝位駙馬至讀祝位贊跪駙馬跪公主亦跪讀祝訖俯伏興公主亦興贊復拜位贊拜駙馬公主俱兩拜禮畢導還府行合�禮合�其日女使陳設駙馬座於室東西向公主座於室西東向各設拜位於座之南設酒案於室中稍南置兩盞兩�卽葫蘆盞於案上饌案二於室中贊引二人導駙馬二人導公主就拜位贊兩拜駙馬公主相向皆兩拜請就位駙馬公主各就位執事者奉饌案置於駙馬公主前執事者二人以二盞斟酒以進駙馬公主皆飲酒執事者進饌駙馬公主皆舉箸執事者再斟酒駙馬公主皆飲酒執事者再進饌駙馬公主皆舉箸執事者以兩�盞斟酒合和以進駙馬公主皆飲訖執事者又進饌駙馬公主皆舉箸執事者徹饌案贊駙馬公主興就拜位駙馬公主相向皆兩拜禮畢見舅姑公主見舅姑舅姑坐於東西向公主立於西東向行四拜禮舅姑答兩拜賜駙馬冠帶衣服紗帽一金帶一後以玉帶紵絲羅衣各一襲斜皮靴一雙鞍馬二選擇駙馬累朝定例凡遇公主長成當擇婚配聖旨下禮部榜諭在京官員軍民人等有子弟年若干歲或十五十六或十四臨時定容貌齊整行止端莊父母有家教者許於部報名赴內府選擇本部先將報到子弟揀選請旨命司禮監於諸王館會選如初選不中或再行五城訪報或差司官於順天等八府或行山東河南會同巡按禦史選擇到日赴館會選如初選中三人送春曹作養仍題請吉日赴禦前欽定一人爲駙馬陪選二人送本處儒學充廩挨貢其與選不中者先年或準充附萬曆八年俱不準十三年準分別地方遠近行順天府給賞洪武二十七年令給儀賓品級誥命特優靖江王府儀賓祿秩之典按明會典凡儀賓婚配洪武二十七年令郡縣主之夫都與宗人府儀賓職事散官還照品級俱授誥命靖江王府女封郡君�之祿秩比從四品一般與儀賓職事惠宗建文元年二月進封江都郡主爲公主以儀賓耿璇爲駙馬都尉按大政紀云云成祖永樂元年以儀賓袁容李讓宋瑛俱爲駙馬都尉尋封爲列侯按大政紀永樂元年正月乙丑以儀賓袁容李讓宋瑛俱爲駙馬都尉五月甲申封駙馬都尉袁容爲廣平侯李讓爲富陽侯容讓俱有守城功羣臣以爲言故封之仁宗洪熙元年正月丙子駙馬都尉西寧侯宋琥以罪削爵命駙馬都尉宋瑛襲封按大政紀云云宣宗宣徳三年詔擇端重儒者教習駙馬並定儀賓品秩按明會典宣徳三年詔駙馬不務詩書通古今曉忠孝仁義之道必至怠惰驕縱何以保富貴須使之親近儒生先朝駙馬家有學錄可擇端重儒者一人命之教習正統以後凡駙馬初授者俱令赴監習禮讀書祭酒一依學規教之不率者奏聞又按宣徳三年定郡主儀賓秩從二品縣主儀賓從三品郡君儀賓從四品縣君儀賓從五品鄕君儀賓從六品若遇行禮序於同等官員之左英宗正統九年令各王府如有孀居郡縣主君親王量撥老成內使看守門戶按明會典云云憲宗成化十年敕初授駙馬送國子監讀書習禮按大政紀成化十年敕公侯伯並駙馬初襲授者送國子監讀書習禮祭酒一依學規教之懶惰不律者奏聞成化十一年令駙馬凡年二十五以下者俱送監讀書按明會典云云孝宗弘治年令王府愼選儀賓卽以本府長史教授按明會典弘治間令王府選擇儀賓務要年及十五歲以上人物長成俊秀者方許具奏成婚又令各王府子女不許於本府軍校之家選配又議準各王府選中儀賓本府長史教授俱要通送本處提學撥發讀書習禮不時考驗年至三十方止弘治六年詔駙馬讀兵書及五倫等書按明會典弘治六年奏準駙馬將兵家諸書及五倫等書每季送祭酒司業處每日兼授二本各定起止令在家誦讀季終赴監驗試如果讀熟而大義或未通曉卽與講解又復授書還家誦讀季終考驗如初必至三十歲方免拘束弘治十五年命駙馬家訓導月送功課到監考校按明會典弘治十五年奏準駙馬家教書訓導按月備將功課送監考校九年到部行查違者究治弘治十六年令儀賓不得回還侍親按明會典弘治十六年令儀賓因郡縣主故求回還侍親者不準止許照天順年例移親侍養世宗嘉靖六年令國子監博士禮部主事各一員在駙馬府教習按明會典嘉靖六年令於國子監博士等官或附近教官內選有學行者一員專在駙馬府教習經書禮部以時稽校教有成效奏薦擢用尋題準升授禮部主事職銜教習又按嘉靖六年令吏部會同禮部查照先朝勛戚之家訓導教書事例於國子監博士助教等官或見在部及附近教官內推選行止端莊年力英銳文學優長義理精明者一員在駙馬府教讀經書習字使知忠孝仁義之訓及通曉禮樂名物古今事類庶幾徳器有成仍聽禮部堂上官提調稽考教書官三年六年考滿若教有成效不拘年分奏薦擢用自後遇選駙馬本部移咨吏部推升禮部主事一員專在駙馬府教習嘉靖二十四年議各府儀賓按期赴府畫押按明會典嘉靖二十四年議準各府儀賓務要照將軍等例五日一赴府畫押或不到卽時差人查究下落其有無故推托者聽親王量加罰治若累次抗違不到備由參奏前來以憑題請處治構訟緣事者將俸糧按月扣畱在官作正支銷嘉靖三十四年議準儀賓續親按明會典嘉靖三十四年議準選到儀賓有未婚而郡縣主君病故要將次女續親者仍聽準攺給誥命嘉靖四十四年議準儀賓出親郡王者照舊赴京余免按明會典嘉靖四十四年議準選中儀賓除出親郡王者照舊赴京外鎭國將軍以下儀賓及各中尉宗�俱免其赴京年終類奏其儀賓誥命祿米從人照例題給神宗萬曆七年議儀賓祭典及住支常俸按明會典萬曆七年議準親郡王儀賓例給祭典外其餘悉從裁革凡主君夫亡而乏子嗣可依者照舊贍給若有子嗣夫亡及儀賓於主君亡日卽住支常俸不許虛冒萬曆十年議選中儀賓免其赴京謝恩因定奏請格式及恩卹之典按明會典萬曆十年議準親郡王及將軍之女選中儀賓俱免赴京謝恩選有之日長史教授等官申呈撫按衙門詳允就便冠帶成婚各於年終具本類奏萬曆七年例如所選儀賓有未成婚而病故者許另選婚配

嘉靖四十四年例其儀賓成婚之後各王府照例請給誥命祿米從人該布政司仍具結到部以憑題覆奏請期限照男選婚女請封例如過期十年以下查題十五年以下行勘十五年以上立案奏請格式某王臣某謹奏爲乞恩請給誥命祿米事據某郡王某等啟稱本王長子長孫鎭輔奉國將軍某嫡庶第幾女某縣主郡縣鄕君等會選到某府州縣某籍某人嫡長次男某等例該請給誥命祿米從人等項乞爲轉奏等因具啟到臣查得宗藩要例內儀賓婚配一款親郡王及將軍之女選中儀賓俱免赴京謝恩選有之日長史教授等官申呈撫按衙門詳允就便冠帶成婚各王府照例請給誥命祿米從人該布政司仍具結到部以憑題覆等因今據某縣主郡縣鄕君選配子弟某等已令長史教授某查勘明白申呈撫按衙門詳允就便冠帶成婚訖例該請給誥命祿米從人理合按季開列類奏伏乞敕下禮部照例將某縣主郡縣鄕君選配子弟某等授以縣主郡縣鄕君儀賓職事賜給誥命祿米從人等項臣等不勝感戴天恩之至爲此具本專差校尉某賫捧謹具奏聞計開某郡王府一某王長子長孫鎭輔奉國將軍某嫡庶第幾女某縣主郡縣鄕君見年若干歲妃夫淑人某氏於某年月日嫡生如系庶出者云第幾妾某氏於某年月日庶生於某年月日具奏請封選婚於某年月日奉禮部某字幾號勘合會選到某府州縣某籍某人嫡長次男某見年若干歲先於某年月日申呈撫按衙門詳允就便冠帶成婚訖凡儀賓恩卹萬曆十年議準儀賓祿米因於郡縣主君丁憂仍全給至妻亡之後截日住支若儀賓先故不分有無子嗣郡縣主君等亦止半給養贍誥命仍許請給其儀賓身後卹典一槪停免至於中尉之女聽從選配不必請授宗女宗�名色亦不給與婚嫁之資長史教授等官將選配子弟開報巡撫衙門徑行給札冠帶成婚量免本身雜泛差役仍聽自便不必在府朝參如有志舉業不願冠帶者聽其與民生一體考選應舉出仕萬曆七年例

熹宗天啟五年選駙馬尙公主按明通紀天啟五年七月選駙馬劉有福尙六公主齊贊元尙七公主有福十五歲八月十五午時生父劉宗正母鄭氏齊贊元十四歲十一月二十六日子時生父齊歌凱皇淸

崇徳元年大淸會典崇徳元年公主等冊封儀冊封諸公主禮

是日內院捧冊置龍亭內陳設於崇政殿請旨授封持

節官前導次龍亭次冊封官行至公主府門公主

率侍從婦女迎出儀門之東向西立設黃案一

於府門前冊封官自龍亭捧置黃案上由儀門

入設於堂前幄內設節案於冊案之南冊封官於

節案之東向西立公主隨入於

節案之西向東立冊封官引公主進至

節案之南向北立行二拜一跪一叩頭禮畢公主

復跪宣冊官及展冊官於節案之東向西立將滿洲蒙古漢字三體冊文次

第宣讀畢仍置案上公主復行二拜一跪一

頭禮宣讀官自案上捧冊授公主右旁侍女侍

女跪接轉授公主公主捧受轉授左旁侍女復

行二拜一跪一叩頭禮畢公主送節至儀門外冊封官持

節復命是日諸王貝勒及文武各官俱於

崇政殿前分翼序立皇上升殿樂作升座樂止諸公主由右門至

崇政殿於皇上前行六拜三跪三叩頭禮次進

淸寧宮於皇后前行六拜三跪三叩頭禮次詣

東關雎宮宸妃

西麟趾宮貴妃

東衍慶宮淑妃

西永福宮莊妃前各行四拜二跪二叩頭禮畢皇上還宮諸公主各回府第公主屬員各於公主前

行慶賀禮

公主婚禮崇徳間定公主下嫁於朝臣定婚進獻用一九禮用駱駝馬設宴七十席行聘進

獻用九九禮用駱駝鞍馬盔甲下嫁日設宴九十席如下

嫁外藩止用牲酒不設筵席

郡主婚禮崇徳間定親王女嫁於朝臣進聘禮

馬十五匹鞍十五副盔甲十五副定婚日嫁日

筵宴如親王例嫁於外藩王貝勒臺吉等定

婚行七九禮用駱駝馬羊筵宴宰牲五九次行聘禮

馬六十匹牛六十頭羊六百隻娶日宴宰牲七

九媵送侍婢八名男婦五戶

縣主婚禮崇徳間定郡王女嫁於朝臣進聘禮

馬十三匹鞍十三副盔甲十三副定婚日嫁日

筵宴如郡王例嫁於外藩王貝勒臺吉等定

婚行禮筵宴如親王女例次行聘禮馬五十匹

牛五十頭羊五百隻娶日宴宰牲七九媵送侍

婢七名男婦四戶

郡君婚禮崇徳間定貝勒女嫁於朝臣進聘禮

馬十一匹鞍十一副盔甲十一副定婚日嫁日

筵宴如貝勒例嫁於外藩王貝勒臺吉等定

婚行禮如親王女例筵宴宰牲三九次行聘禮

馬四十匹牛四十頭羊四百隻娶日宴宰牲五

九媵送侍婢六名男婦三戶

縣君婚禮崇徳間定貝子女嫁於朝臣進聘禮

馬九匹鞍九副盔甲九副定婚日嫁日筵宴如

貝子例嫁於外藩王貝勒臺吉等定婚行禮

如親王女例筵宴宰牲二九次行聘禮馬三十

匹牛三十頭羊三百隻娶日宴宰牲三九媵送

侍婢五名男婦二戶

鄕君婚禮崇徳間定鎭國公女輔國公女嫁於

朝臣進聘禮馬七匹鞍七副盔甲七副定婚日

嫁日筵宴如鎭國公輔國公例嫁於外藩王

貝勒臺吉等定婚行禮如親王女例筵宴宰牲

二九次行聘禮馬二十五匹牛二十五頭羊二

百五十隻娶日宴宰牲三九鎭國公女媵送侍

婢四名男婦二戶輔國公女媵送侍婢三名男

婦二戶

公主儀仗

纛一對朱紅燻竹竿長一丈三尺間纏以藤下

有鐵上安鍍金頂飾以紅纓懸素段旗

紅繡曲柄傘一把紅段爲之上繡寶相花﹝余制與親

王曲柄傘同﹞

紅繡花傘二把直柄余制同曲柄傘

紅繡方扇二把髙二尺四寸五分闊二尺二寸

面背皆紅段面繡孔雀背銷金火焰朱紅合竹

柄長九尺二寸

黑花扇二把制同紅繡扇

吾杖一對

立瓜一對

臥瓜一對

骨朵一對

翟車一乘紅段頂衣靑段緣邊並瀝水﹝余制與親王轎

同﹞

朱輪車一乘紅段頂衣靑段緣邊並瀝水﹝余制與貴

妃車同﹞

順治九年大淸會典公主婚禮順治九年更定朝臣聘禮馬七

匹鞍七副盔甲七副

縣主婚禮順治九年更定朝臣聘禮馬五匹鞍

五副盔甲五副

郡君婚禮順治九年更定朝臣聘禮馬四匹鞍

四副盔甲四副

縣君婚禮順治九年更定朝臣聘禮馬三匹鞍

三副盔甲三副

鄕君婚禮順治九年更定朝臣聘禮馬二匹鞍

二副盔甲二副

順治九年定凡奉皇上賜婚公主郡主等外藩王以下內外各官俱朝

服於中和殿或於

位育宮謝恩不贊行三跪九叩頭禮成婚日再行三跪九叩頭

禮

順治十一年大淸會典順治十一年題準郡主縣主郡君授封禮

儀俱與公主同

固倫公主冠服順治九年題準冠頂等項各嵌

東珠十顆服用翟鳥五爪四團龍補五爪龍段

段滿翠四補等段

和碩公主冠服順治九年題準冠頂等項各嵌

東珠九顆服與固倫公主同

郡主冠服順治九年題準冠頂等項各嵌東珠

八顆服與公主同

縣主冠服順治九年題準冠頂等項各嵌東珠

七顆服用蟒段段各樣花素段

郡君冠服順治九年題準冠頂服飾與縣主同

縣君冠服順治九年題準冠頂等項各嵌東珠

五顆服與郡君同

鄕君冠服順治九年題準鎭國公女鄕君冠頂

等項各嵌東珠四顆服與縣君同輔國公女鄕

君冠頂等項各嵌東珠三顆服與縣君同

康熙五年大淸會典康熙五年定鎭國將軍輔國將軍女嫁於

外藩媵送滿洲男婦二名蒙古漢人男婦六名

奉國將軍奉恩將軍女媵送不許用滿洲止用

蒙古漢人男婦六名宗室女媵送蒙古漢人男

婦四名

康熙七年大淸會典康熙七年定外藩親王女媵送侍婢八名

男婦五戶外藩郡王女媵送侍婢七名男婦四

戶外藩貝勒女媵送侍婢六名男婦三戶外藩

貝子女媵送侍婢五名男婦二戶外藩鎭國公

女媵送侍婢四名男婦二戶外藩輔國公女媵

送侍婢三名男婦二戶一等臺吉他布囊以下

四等臺吉他布囊以上女系屬下人媵女二口

家下人媵女六口臺吉等女出嫁媵送侍婢許

增兩名

康熙八年大淸會典康熙八年定凡奉旨賜婚郡主以下者謝恩行禮俱由禮部具題又定出嫁郡主縣主歸寧

母家有給人口者不準給滿洲準給蒙古漢人

八名出嫁郡君以下鄕君以上歸寧準給蒙古

漢人六名出嫁鎭國將軍女以下宗女以上歸

寧準給蒙古漢人四名

公主駙馬部列傳四

南齊

淮南長公主下嫁王暕按梁書王暕傳暕字思晦瑯邪臨沂人父儉齊太尉南昌文憲公暕年數歲而風神警拔有成人之度時文憲作宰賓客盈門見暕相謂曰公才公望復在此矣弱冠選尙淮南長公主拜駙馬都尉除員外散騎侍郎不拜攺授晉安王文學遷廬陵王祕書丞明帝詔求異士始安王遙光表薦暕及東海王僧孺曰臣聞求賢暫勞垂拱永逸方之疏壤取類導川伏惟陛下道隱旒纊信充符璽白駒空谷振鷺在庭猶懼隱鱗卜祝藏器屠保物色關下委裘河上非取制於一狐諒求味於兼采而五聲倦響九工是詢寢議廟堂借聽輿皂臣位任隆重義兼邦家實欲使名實不違僥幸路絕勢門上品猶當格以淸談英俊下僚不可限以位貌竊見祕書丞瑯邪王暕年二十一七葉重光海內冠冕神淸气茂允迪中和叔寶理遣之談彥輔名教之樂故以暉映先達領袖後進居無塵雜家有賜書辭賦淸新屬言元遠室邇人曠物疏道親養素丘園臺階虛位庠序公朝萬夫傾首豈徒荀令可想李公不亡而已哉乃東序之祕寶瑚璉之茂器除驃騎從事中郎髙祖霸府開引爲戶曹屬遷司徒左長史天監元年除太子中庶子領驍騎將軍入爲侍中出爲寧朔將軍中軍長史又爲侍中領射聲校尉遷五兵尙書加給事中出爲晉陵太守徵爲吏部尙書俄領國子祭酒暕名公子少致美稱及居選曹職事修理然世貴顯與物多隔不能畱心寒素眾頗謂爲刻薄遷尙書右僕射尋加侍中復遷右僕射以母憂去官起爲云麾將軍吳郡太守還爲侍中尙書左僕射領國子祭酒普通四年冬暴疾卒時年四十七詔贈侍中中書令中軍將軍給東園祕器朝服一具衣一襲錢十萬布百匹謚曰靖有四子訓承吁並通顯

義興憲公主下嫁沈文和按南史沈慶之傳慶之從子攸之景和中與齊髙帝同直殿省申以歡好帝以長女義興憲公主妻攸之第三子文和生二女並養之宮中恩禮甚厚及嫁皆得素舊公家營遣焉齊武帝制以攸之弟雍之孫僧昭爲義興公主後

臨海長公主下嫁王彬按南史王曇首傳彬字思文好文章習篆隸與志齊名時人爲之語曰三眞六艸爲天下寶齊武起舊宮彬獻賦文辭典麗尙齊髙帝女臨海長公主拜駙馬都尉仕齊歷太子中庶子徙永嘉太守卜室於積谷山有終焉之志梁天監中歷吏部尙書祕書監卒謚惠彬立身淸白推賢接士有士君子風

吳縣公主下嫁王觀按南史王曇首傳曇首孫慈慈子觀尙武帝長女吳縣公主修婦禮姑未嘗交答江夏王鋒爲南徐州王妃慈女也以慈爲東海太守行徐州府州事還爲冠軍將軍廬陵王中軍長史未拜永明九年卒贈太常謚懿子泰

武康公主下嫁徐演按南史徐羨之傳羨之孫孝嗣孝嗣長子演尙齊武帝女武康公主位太子中庶子拜駙馬都尉

長城公主下嫁何敬容按梁書何敬容傳敬容字國禮廬江人也祖攸之宋太常卿父昌齊吏部尙書並有名前代敬容以名家子弱冠選尙齊武帝女長城公主拜駙馬都尉天監初爲祕書郎歷太子舍人尙書殿中郎太子洗馬中書舍人祕書丞遷揚州治中出爲建安內史淸公有美績民吏稱之還除黃門郎累遷太子中庶子散騎常侍侍中司徒左長史普通二年復爲侍中領羽林監俄又領本州大中正頃之守吏部尙書銓序明審號爲稱職四年出爲招遠將軍吳郡太守爲政勤卹民隱辧訟如神視事四年治爲天下第一吏民詣闕請樹碑詔許之大通二年徵爲中書令未拜復爲吏部尙書領右軍將軍俄加侍中中大通元年攺太子中庶子敬容身長八尺白�美須眉性矜莊衣冠尢事鮮麗每公庭就列容止出人三年遷尙書右僕射參掌選事侍中如故時僕射徐勉參掌機密以疾陳解因舉敬容自代故有此授焉五年遷左僕射加宣惠將軍置佐史侍中參掌如故大同三年正月朱雀門災髙祖謂羣臣曰此門制卑狹我始欲構遂遭天火並相顧未有答敬容獨曰此所謂陛下先天而天不違時以爲名對俄遷中權將軍丹陽尹侍中參掌佐史如故五年入爲尙書令侍中將軍參掌佐史如故敬容久處臺閣詳悉舊事且聰明識治勤於簿領詰朝理事日旰不休自晉宋以來宰相皆文義自逸敬容獨勤庶務爲世所嗤鄙時蕭琛子巡者頗有輕薄才因制卦名離合等詩以嘲之敬容處之如初亦不屑也十一年坐妾弟費慧明爲導倉丞夜盜官米爲禁司所執送領軍府時河東王譽爲領軍將軍敬容以書解慧明譽卽封書以奏髙祖大怒付南司推劾禦史中丞張綰奏敬容挾私罔上合棄市刑詔特免職初天監中有沙門釋寶志者嘗遇敬容謂曰君後必貴然終是何敗何耳及敬容爲宰相謂何姓當爲其禍故抑沒宗族無仕進者至是竟爲河東所敗中大同元年三月髙祖幸同泰寺講金字三惠經敬容請預聽敕許之又有敕聽朔望問訊尋起爲金紫光祿大夫未拜又加侍中敬容舊時賓客門生喧嘩如昔冀其復用會稽謝郁致書戒之曰艸萊之人聞諸道路君侯已得瞻望朝夕出入禁門醉尉將不敢呵灰然不無其漸甚休甚休敢賀於前又將弔也昔流言裁作公旦東奔燕書始來子孟不入夫聖賢被虛過以自斥未有嬰時釁而求親者也且曝鰓之鱗不念杯勺之水雲霄之翼豈顧籠樊之糧何者所托已盛也昔君侯納言加首鳴玉在要回丰貂以步文昌聳髙蟬而趨武帳可謂盛矣不以此時薦才拔士少報聖主之恩今卒如爰絲之說受責見過方復欲更窺朝廷觖望萬分竊不爲左右取也昔竇嬰楊惲亦得罪明時不能謝絕賓客猶交黨援卒無後福終益前禍僕之所弔實在於斯人人所以頗猶有踵君侯之門者未必皆感惠懷仁有灌夫任安之義乃戒翟公之大署冀君侯之復用也夫在思過之日而挾復用之意未可爲智者說矣君侯宜杜門念失無有所通築茅茨於鍾阜聊優遊以卒歲見可憐之意著待終之情復仲尼能攺之言惟子貢更也之譬少戢言於眾口微自救於竹帛所謂失之東隅收之桑楡如此令明主聞知尙有冀也僕東臯鄙人入冗幸無銜窶恥天下之士不爲執事道之故披肝膽示情素君侯豈能鑑焉太淸元年遷太子詹事侍中如故二年侯景襲京師敬容自府移家臺內初景於渦陽退敗未得審實傳者乃云其將暴顯反景身與眾並沒朝廷以爲憂敬容尋見東宮太宗謂曰淮北始更有信侯景定得身免不如所傳敬容對曰得景遂死深是朝廷之福太宗失色問其故敬容曰景反復叛臣終當亂國是年太宗頻於元圃自講老莊二書學士吳孜時寄詹事府每日入聽敬容謂孜曰昔晉代喪亂頗由祖尙元虛逆賊殄覆中夏今東宮復襲此殆非人事其將爲戎乎俄而侯景難作其言有徵也三年正月敬容卒於圍內詔贈仁威將軍本官並如故何氏自晉司空充宋司空尙之世奉佛法並建立塔寺至敬容又捨宅東爲伽藍趨勢者因助財造構敬容並不拒故此寺堂宇校飾頗爲宏麗輕薄者因呼爲眾造寺焉及敬容免職出宅止有常用器物及囊衣而已竟無餘財貨時亦以此稱之子�祕書丞早卒

山陰公主

下嫁徐按南史徐羨之傳羨之孫孝嗣孝嗣第三子尙明帝女山陰公主拜駙馬都尉與演俱見殺

錢唐公主下嫁謝覽按南史謝弘微傳弘微孫瀹瀹子覽字景滌選尙齊錢唐公主拜駙馬都尉梁武平建鄴朝士王亮王瑩等數人揖自餘皆拜覽時年二十餘爲太子舍人亦長揖而已意气閒雅視瞻聰明武帝目送良久謂徐勉曰覺此生芳蘭竟體想謝莊政當如此自此仍被賞味天監元年爲中書侍郎掌吏部事頃之卽眞嘗侍坐受�與侍中王暕爲詩答贈其文甚工乃使重作復合旨帝賜詩云雙文旣後進二少實各家豈伊爾棟隆信乃俱國華爲侍中頗樂酒因宴席與散騎常侍蕭琛辭相詆毀爲有司所奏武帝以覽年少不直出爲中權長史後拜吏部尙書出爲吳興太守中書舍人黃睦之家居烏程子弟專橫前太守皆折節事之覽未到郡睦之弟迎覽覽逐去其船杖吏爲通者自是睦之家杜門不出郡境多劫爲東道患覽下車肅然初齊明帝及覽父瀹東海徐孝嗣並爲吳興號爲名守覽皆過之覽昔在新安頗聚斂至是遂稱廉潔時人方之王述卒於官贈中書令

梁

義興長公主下嫁王琳按梁書王份傳份長子琳字孝章舉南徐州秀才釋褐徵鹵建安王法曹司徒東閣祭酒南平王文學尙義興公主拜駙馬都尉累遷中書侍郎衛軍謝胐長史員外散騎常侍出爲明威將軍東陽太守徵司徒左長史

安吉公主下嫁王實按南史王誕傳誕從子瑩瑩子實起家祕書郎尙梁武帝女安吉公主襲爵建城縣公爲新安太守實從兄來郡就求告實與銅錢五十萬不聽於郡及道散用從兄密於郡市貨還都求利及去郡數十里實乃知命追之呼從兄上岸盤頭令卒與杖搏頰乞原劣得免後爲南康嗣王湘州長史長沙郡王三日出褉實衣冠傾崎王性方嚴見之意殊惡實稱主名謂王曰蕭玉志念實殿下何見憎王驚赧卽起後密啟之因此廢錮

長城公主下嫁柳偃按梁書柳惲傳惲少子偃字彥遊年十二引見詔問讀何書對曰尙書又曰有何美句對曰徳惟善政政在養民眾咸異之詔尙長城公主拜駙馬都尉都亭侯太子舍人洗馬廬陵鄱陽內史大寶元年卒

永嘉公主下嫁王銓按南史王彧傳琳長子銓字公衡美風儀善占吐尙武帝女永嘉公主拜駙馬都尉銓𨿽學業不及弟錫而孝行齊焉時人以爲銓錫二王可謂玉昆金友母長公主疾銓形貌瘠貶人不復識及居喪哭位無常因得气疾位侍中丹陽尹卒於衛尉卿

富陽公主下嫁張纘按梁書張緬傳纘字伯緒緬第三弟也出後從伯弘籍弘籍髙祖舅也梁初贈廷尉卿纘年十一尙髙祖第四女富陽公主拜駙馬都尉封利亭侯召補國子生起家祕書郎時年十七身長七尺四寸眉目疏朗神彩爽發髙祖異之嘗曰張壯武云後八葉有逮吾者其此子乎纘好學兄緬有書萬餘卷晝夜披讀殆不輟手祕書郎有四員宋齊以來爲甲族起家之選待次入補其居職例數十百日便遷任纘固求不徙欲徧觀閣內圖籍嘗執四部書目曰若讀此畢乃可言優仕矣如此數載方遷太子舍人轉洗馬中舍人並掌管記纘與瑯邪王錫齊名普通初魏遣彭城人劉善明詣京師請和求識纘纘時年二十三善明見而嗟服累遷太尉諮議參軍尙書吏部郎俄爲長史兼侍中時人以爲早達河東裴子野曰張吏部在喉舌之任已恨其晚矣子野性曠達自云年出三十不復詣人初未與纘遇便虛相推重因爲忘年之交大通元年出爲寧遠華容公長史行瑯邪彭城二郡國事二年仍遷華容公北中郎長史南蘭陵太守加貞威將軍行府州事三年入爲度支尙書母憂去職服闋出爲吳興太守纘治郡省煩苛務淸靜民吏便之大同二年徵爲吏部尙書纘居選其後門寒素有一介皆見引拔不爲貴要屈意人士翕然稱之五年髙祖手詔曰纘外氏英華朝中領袖司空以後名冠範陽可尙書僕射初纘與參掌何敬容意趣不協敬容居權軸賓客輻湊有過詣纘者輒距不前曰吾不能對何敬容殘客及是遷爲表曰自出守股肱入屍衡尺可以仰首申眉論列是非者矣而寸衿所滯近蔽耳目深淺淸濁豈有能預加以矯心飾貌酷非所閒不喜俗人與之共事此言以指敬容也纘在職議南郊禦乘素輦適古今之衷又議印綬官備朝服宜並著綬時並施行九年遷宣惠將軍丹陽尹未拜攺爲使持節都督湘桂東寧二州諸軍事湘州刺史述職經途乃作南徵賦其詞曰歲次娵訾月惟中呂余謁帝於承明將述職於南楚忽中川而反顧懷舊鄕而延佇路漫漫以無端情容容而莫與乃弭節嘆曰人之寓於宇宙也何異夫棲蝸之爭戰附�之遊禽而盈虛倚伏俯仰浮沈矜榮華於尺景總萬慮於寸陰彼忘機於粹日乃聖達之明箴妙品物於貞觀曾何足而系心撫余躬之末迹屬興王之盛世蒙三欒之休寵荷通家之渥惠登石渠之三閣典教文乎六藝振長纓於承華眷儲皇之上睿居銜觴而接席出方舟以同濟彼華坊與禁苑常宵盤而晝�思徳音其在耳若淸塵之未逝經二紀以及玆悲明離之永翳惟平生之褊能實有志於棲息�滅沒之千里謝韓哀於八極如蓑裘之代用譬輪轅之曲直愧周任之淸規諒無取於陳力逢濯纓之嘉運遇井汲之明時懷君恩而未答顧靈瑣而依遲總端揆以居副長庶僚而稱師猶深泉之短綆若髙墉而無基伊吾人之罪薄豈斯滿之能持奉皇命以奏舉方驅傳於衡疑遵夕宿以言邁戒晨裝而永辭行搖搖於南逝心眷眷而西悲爾乃橫濟牽牛傍瞻雉庫前觀隱脤卻視云布追晉氏之啟戎覆中州之鼎祚鞠三川於茂艸沾兩京於朝露故黃旗紫蓋運在震方金陵之兆允符厥祥及歸命之銜璧爰獻璽於武王啟中興之英主宣十世而重光觀其內招人望外攘干紀艸創江南締構基址豈徒能布其徳主晉有祀云漢作詩斯幹見美而已哉乃得正朔相承於玆四代多歷年所二百餘載割疆埸於華戎拯生靈於宇內不被髮而左衽繄明徳其是次臨滄之層巘尋叔寶之舊埏蘊珠玉之餘潤昭羅綺之遺妍懷若人之遠理豈喜慍其能遷𨿽魂埋於百世猶映澈於九泉經法王之梵宇�因時之或躍從四海之宅心故取亂而誅虐在蒼精之將季剪洪柯以銷落旣觀蠍而逞刑又施獸而爲謔候髙以巧笑俟長星而歡噱何惵惵之黔首思假命其無托信人欲而天從爰物�而聖作我皇帝膺籙受圖聰明神武乘舋而運席卷三楚師克在和仁義必取形猶積決應若�舉於是殪桑林之封狶繳靑丘之大風戢干戈以耀徳肆時夏而成功放流聲於鄭衛屏艷質於傾宮配軒皇以邁迹豈商周之比隆化致升平於玆四紀六夷膜拜八蠻同軌教穆於上庠冤申於大理顯三光之照燭降五靈之休祉諒殊功於百王固無得而稱矣溯金牛之迅渚�靈山之雄壯實江南之丘墟平雲霄而竦狀摽素嶺乎靑壁葺赬文於翠嶂跳巨石以驚湍批衝巖而駭浪鏟千尋之峭岸萬流之大壑隱日月以蔽虧搏風煙而回薄崖映川而晃朗水騰光而倏爍積霜霰之往還鼓波濤之前卻下流沫以洊險上岑崟而將落聞知命之是虞故違風而靡托訊會骸之詭狀云怒特之來奔及漁人之垂餌沈潛鎖於洪源鑑幽塗於忠武馳四馬之髙軒不語神以徵怪情存之而勿論�姑熟之舊朔訪遺迹兮宣武挾仲謀之雄气朝委裘而作輔歷祖宗之明君猶負芒於盛主勢傾河以覆岱威回天而震宇𨿽明允之篤誠在伊稷而未舉矧有功而無志豈季葉其能處懼貽笑於文景憂象賢之覆餗𨿽苞�以代興終夷宗而殄族彼儋石之贏儲尙邀之而俟福況神明之大寶乃闇幹於天祿造扃鍵之候司發傳書於關尉據轘轅乎伊洛守衡津於河渭無矯且以招賓闕捐繻而待貴實祗敬於王典懷鞠躬而屏气惟函谷之襟帶疑武庫之精兵采風謠於往昔聞乳虎於寧成在當今而簡易止譏鑑其姦情陋文仲之廢職鄙耏門之食徵於是近睇赭岑遙瞻鵲岸島嶼蒼茫風雲蕭散屬時雨之新晴觀百川之浩涆水泓澄以暗夕山參差而辧旦忽臨睨於故鄕眇江天其無畔逆洄流而右阻遵長薄而左貫獨向風以舒情搴芳洲其誰玩息銅山而系纜訪叔文之靈宇得舊名而猶存皆攢蕪而積楚想夫君之令聞實有聲於前古拯巴漢之廢業爰配名於鄒魯辧山精以息訟對祠星而寤主每撫事以懷人非末學其能�嘉梅根之孝女尙乘肥於媵姬嗟吳人之重辟憂峻网於將貽彼沈瓜而顯義指滄波而爲期此浮履以明節赴丹爓其何疑信禮感而情悼實淒悵於餘悲空沈吟以遐想愧邯鄲之妙詞望南陵以寓目美牙門之守志當晉師之席捲豈藩籬而不庇攜老弱於窮城猶區區乎一簣𨿽挈瓶之小善實君子之所識闕一句是謂事人之禮入雷池之長浦想恭岱之芳塵臨魚官以輟膳踐寒蒲之抽筠又有生爲令徳沒爲明神或捐家事主攜手拜親或正身殉義哀感市人所以家稱純孝國號能臣揚淸徽於上列並異世而爲鄰發曉渚而�風苦神吳之難習岸躍舟而不進水騰沙以驚急天曀曀其垂陰雨霏霏而來集湣徵夫之勞瘁每搴帷而佇立由江之派別望彭匯之通津塗未中乎及絳日已盈於浹旬於是千流共歸萬嶺分狀倒景懸髙浮天瀉壯淸江洗滌平湖夷暢�光轉彩出沒搖漾岷山嶓冢悠遠寂寥靑湓赤岸控汐引潮望歸云之蓊蓊揚淸風之飄飄界飛流於翠薄耿長虹於靑霄若夫灌莽川涯層潭水府游泳之所往還喧鳴之所攢聚羣飛沙漲掩薄艸渚奇甲異鱗雕文綷羽聽寡鶴之偏鳴聞孤鴻之慕侶在客行而多思獨傷魂而淒楚美中流之衝要因習坎以守固旣因之而設險又居之而務徳南通珠崖夜郎西款玉津華墨莫不內淸姦宄外弭苛慝籬屏京師事有均於齊徳也眄匡嶺以躊躇想霞裳於云仞流姮娥之逸響發王子之淸韻若夜光而可投豈榮華之難擯羨還丹其何述佇一丸於來信徑遵途乎鄂渚迹孫氏之霸基陳利兵而蓄粟抗十倍之銳師在賢才之必用寧推誠而忍欺圖富彊以法立屬貞臣而日嬉識徐基於江畔云釣臺之舊址方戰國之多虞猶從容而宴喜欽輔吳之忠諒嘆仲謀之虛己處君臣而並得良致霸其有以伊文侯之雅望誠一代之偉人�觀書以心服玉比徳而譽均遘時雄之應運方協義以經綸名旣逼而愈賞言𨿽聞而彌親惜勤王於延獻俾漢京之惟新何天命其弗與悲盛業之未申泛蘆洲以延佇聞伍員之所濟出懷珠而免讎歸投金以答惠彼無求於萬鍾惟長歌而鼓枻慨斯誠之未感乃沈軀以明誓空負恨其何追徒臨餐而先祭及旋師於鄭國美邀福於來裔入郢都而抵掌壯天險之難窺允分荊之勝略成百代之良規賈生方於指大應侯譬之木披所以居宗振末彊本弱枝聞古今之通制歷盛衰而不移可不謂然與美經國之遠體也酌忠言於城郢播終古之芳猷忘我躬之匪閱顧社稷而懷憂服莊王之髙義乃徵名於夏州恥蹊田之過罰納申叔之嘉謀觀巫臣之獻箴鑑周書以明諭何目謀其多僻要桑中而遠赴若葆申之誅丹實匡君以成務在兩臣而優劣居二主其並裕臨赤崖而慷愾榷雄圖於魏武乘戰勝以長驅志吞吳而並楚總八州之毅卒期姑蘇而振旅時有便乎建瓴事無畱於蕭斧霸孫赫其霆奮仗萬俗之英輔裂宇宙而三分誠決機乎一舉嗟元徳之矯矯思興復於舊京招臥龍於當世配管仲而稱英收散亡之餘弱結與國而連橫延五紀乎岷漢紹四百於炎精望巴丘以邅回遵洞庭而敞恍沈輕舟而不系何靈之浩蕩眺居褊之雙峯徒臨風以增想償瑤觴而一酌駕彩霓而獨往爾乃南奠衡霍北距沮漳包括沅灃汲引瀟湘滮滮長邁漫漫回翔蕩云沃日吐霞含光靑碧潭嶼萬頃澄澈綺蘭從風素沙被雪雜雲霞以舒捲閒河洲而斷絕回曉仄於中川起長�而半滅稅遺構之舊浦瞻汨羅以隕泗豈懷寶而迷邦猶殷勤而一致蘊芳華以襞積非黨人之所媚合小雅之怨辭兼國風之美志譬彈冠而振衣猶自別於泥滓且殺身以成義寧露才而揚己悲先生之不辰逢椒蘭之妒美有驊驑而不馭焉遑遑於千里旣踐境以思人彌流連其無已修行潦之薄薦敢憑誠於沼沚謁黃陵而展敬奠瑤席乎川湄具蘭香以膏沐懷椒糈而要之延帝子於三後降夔龍於九疑騰河靈之水駕下太一之靈旗撫安歌以會�疏緩節而依遲日徘徊以將暮情眇默而無辭慍秦皇之川幸尢土壤以加戮昧天道之無親勤望祀以祈福將人怨而神怒故飛川而蕩谷推冥理以歸遂刊山而赭木於是下車入部班條理務砥課庸薄夕惕兢懼存問長老隱卹氓庶奉宣皇恩寬徭省賦遠哉盛乎斯邦之舊也有虞巡方以托終夏侯開圖以疏決太伯讓嗣以來遊闕臣祈仙而齊潔固是明王之塵軌聖賢之蹤轍也若夫屈平懷沙之賦賈子遊湘之篇史遷摛文以投弔揚雄反騷而沈川其風謠雅什又是詞人之所流連也亦有仲寧咸徳仍世相繼父子三臺緇衣攺敝古初抱於烈火劉先髙而忤世蔣公琰之弘通桓伯緒之匡濟鄧兗時之絕述谷思恭之藻麗實川嶽之精靈常閒出而無替也至於殊庭之客帝鄕之賢神奔鬼化吐吸雲煙玉笥登之而卻老金人植杖以尊泉蘇生騎龍而出入處靜駕鹿以周旋配北燭之神女偶南榮之偓佺時仿�其遙見亦往往而有焉爾乃歷省府庭周行街術山川遠覽邑居近悉割黔中以置守獻靑陽而背質鄒生所謂還舟楚王於焉乘馹巡髙山之累仞吳文之爲宰彼非劉而八王皆國士而身在長沙而著令經五葉其未攺知天道之福謙勝一時之經始尋太傅之故宅今築室以安禪邑無攺於舊井尙開流而冽泉懷伊管之政術遇庸臣而見遷終被知於時主嗟漢宗之得賢受齊居之遠托豈理謝而生全哀懷王之不秀遂抱恨而傷年修定祀於北郭對林野而幽藹庶無吐於馨香祀瓊茅而沃�景十三以啟國惟君王其能大迨炎正之中微實斯藩而是賴顧四阜之紆余乍升髙以遊目審山川之面帶將取名於衡麓下彌漫以爽塏上欽虧而重復風瑟瑟以鳴松水琤琤而響谷低四照於若華竦千尋於建木冀囂塵之可屏登巖阿而寤宿舍域中之常戀慕遊仙之靈族是時涼風暮節萬實西成華池迥遠飛閣淒明嘉南州之炎徳愛蘭蕙之秋榮下名柑於曲榭采芳菊於髙城樹羅軒而並列竹被嶺而叢生玩棲禽之夕返送旅雁之晨徵悲去鄕而遠客寄覽物而娛情惟傳車之所騖實鷹揚其是掌或解組以立威乍露服而加賞遵聖主之恩刑荷天地之厚徳沾河潤於九里澤自家而刑國闕小道之可觀寧畏塗其易克眄髙衢而願騁憂取累於長纆聞困石之非據承�戒乎明則愧壽陵之餘子學邯鄲而匍匐也纘至州停遣十郡尉勞解放老疾吏役及關市戍邏先所防人一皆省並州界零陵衡陽等郡有莫徭蠻者依山險爲居歷政不賓服因此向化益陽縣人作田二頃皆異畝同穎纘在政四年流人自歸戶口增益十餘萬州境大安太淸二年徵爲領軍俄攺授使持節都督雍梁北秦東益郢州之竟陵司州之隨郡諸軍事平北將軍寧蠻校尉纘初聞邵陵王綸當代己爲湘州其後更用河東王譽纘素輕少王州府候迎及資待甚薄譽深銜之及至州遂托疾不見纘仍檢括州府庶事畱纘不遣會聞侯景寇京師譽飾裝當下援時荊州刺史湘東王赴援軍次郢州武城纘馳信報曰河東已豎檣上水將襲荊州王信之便回軍鎭荊湘因構嫌隙尋棄其部伍單舸赴江陵王卽遣使責讓譽索纘部下旣至仍遣纘向襄陽前刺史嶽陽王�推遷未去鎭但以城西白馬寺處之會聞賊陷京師�因不受代州助防杜岸紿纘曰觀嶽陽殿下必不容使君使君素得物情若走入西山招聚義眾遠近必當投集又帥部下繼至以此義舉無往不克纘信之與結盟約因夜遁入山岸反以告�仍遣岸帥軍追纘纘眾望岸軍大喜謂是赴期旣至卽執纘並其眾並俘送之始被囚縶尋又逼纘剃髮爲道人其年�舉兵襲江陵常載纘隨後及軍退敗行至湕水南防守纘者慮追兵至遂害之棄屍而去時年五十一元帝承制贈纘侍中中衛將軍開府儀同三司謚憲公纘有識鑑自見元帝便推誠委結及元帝卽位追思之嘗爲詩其序曰簡憲之爲人也不事王侯負才任气見余則申旦達夕不能已已懷夫人之徳何日忘之纘著鴻寶一百卷文集二十卷

永興公主下嫁殷鈞按梁書殷鈞傳鈞字季和陳郡長平人也晉太常融八世孫父睿有才辯知名齊世歷官司徒從事中郎睿妻王奐女奐爲雍州刺史鎭北將軍乃言於朝以睿爲鎭北長史河南太守奐誅睿並見害鈞時年九歲以孝聞及長恬靜交遊好學有思理善隸書爲當時楷法南郡範云樂安任昉並稱賞之髙祖與睿少舊故以女妻鈞卽永興公主也天監初拜駙馬都尉起家祕書郎太子舍人司徒主簿祕書丞鈞在職啟校定祕閣四部書更爲目錄又受詔料檢西省法書古迹別爲品目遷驃騎從事中郎中書郎太子家令掌東宮書記頃之遷給事黃門侍郎中庶子尙書吏部郎司徒左長史侍中東宮置學士復以鈞爲之公事免復爲中庶子領國子博士左驍騎將軍博士如故出爲明威將軍臨川內史鈞體羸多疾閉閣臥治而百姓化其徳劫盜皆奔出境嘗擒劫帥不加考掠但和言誚責劫帥稽顙乞攺過鈞便命遣之後遂爲善人郡舊多山瘧更暑必動自鈞在任郡境無復瘧疾母憂去職居喪過禮昭明太子憂之手書誡諭曰知比諸徳哀頓爲過又所進殆無一溢甚以酸耿迥然一身宗奠是寄毀而滅性聖教所不許宜微自遣割俯存禮制饘粥果蔬少加勉彊憂懷旣深指故有及並令繆道臻口具鈞答曰奉賜手令並繆道臻宣旨伏讀感咽肝心塗地小人無情動不及禮但稟生劣假推年歲罪戾所鍾復加橫疾頃者綿微守盡晷漏目亂元黃心迷哀樂惟救危苦未能以遠理自制姜桂之滋實聞前典不避粱肉復忝今慈臣亦何人降此憂湣謹當循復聖言思自補續如脫申延實由亭造服闋遷五兵尙書猶以頓療經時不堪拜受乃更授散騎常侍領步兵校尉侍東宮尋攺領中庶子昭明太子薨官屬罷又領右遊擊除國子祭酒常侍如故中大通四年卒時年四十九謚曰貞子二構渥

永世公主下嫁謝謨按梁書武徳郗皇后傳後生永世公主玉婉按南史謝裕傳脁及殷睿素與梁武以文章相得帝以大女永興公主適睿子鈞第二女永世公主適脁子謨及帝爲雍州二女並暫隨母向州及武帝卽位二主始隨內還武帝意薄謨又以門單欲更適張弘策子策卒又以與王志子諲而謨不堪嘆恨爲書狀如詩贈主主以呈帝甚蒙矜嘆而婦終不得還尋用謨爲信安縣稍遷王府諮議時以爲沈約早與脁善爲制此書云

永康公主按梁書武徳郗皇后傳後生永康公主玉環

余姚公主下嫁王溥按南史王彧傳彧從子份份子溥字伯淮尙簡文帝女余姚公主

南沙公主下嫁袁憲按南史袁憲傳憲字徳章幼聰敏好學有雅量梁武帝修建庠序別開五館其一館在憲宅西憲常招引諸生與之談論新義出人意表同輩咸嗟服焉大同八年武帝撰孔子正言章句詔下國學宣制旨義憲時年十四被召爲正言生祭酒到漑目送之愛其神采國子博士周弘正謂憲父君正曰賢子今玆欲策試不君正曰未敢令試居數日君正遣門客岑文豪與憲候弘正會弘正將升講坐弟子畢集乃延憲入室授以塵尾令憲豎義時謝岐何妥在坐弘正謂曰二賢𨿽窮奧賾得無憚此後生邪何謝乃遞起義端深極理致憲與往復數番酬對閒敏弘正謂妥曰恣卿所問勿以童幼期之時觀者重沓憲神色自若辧論有餘弘正亦起數難終不能屈因告文豪曰卿還諮袁吳郡此郎已堪見代博士矣時生徒對策多行賄賂文豪請具束脩君正曰我豈能用錢爲兒買第邪學司銜之及憲試爭起劇難憲隨問抗答剖析如流到漑顧憲曰袁君正其有後矣及君正將之吳郡漑祖道於徵鹵亭謂君正曰昨策生蕭敏孫徐孝克非不解義至於風神器局去賢子遠矣尋舉髙第以貴公子選尙南沙公主卽梁簡文帝女也大同元年釋褐祕書郎遷太子舍人侯景寇逆憲東之吳郡尋丁父憂哀毀過禮陳武帝作相除司徒戶曹初謁遂抗禮長揖中書令王勱謂憲曰卿何矯眾不拜錄公憲曰於理不應致拜衛尉趙知禮曰袁生舉止詳中故有陳汝之風陳受命授中書侍郎兼散騎常侍與黃門郎王瑜使齊數年不遣天嘉初乃還大建三年累遷禦史中丞羽林監時豫章王叔英不奉法度逼取人馬憲依事劾奏免叔英自是朝野嚴憚憲詳練朝章尢明聽斷至有獄情未盡而有司具法者卽伺閒爲帝言之所申理甚眾嘗陪宴承香閣賓退後宣帝畱憲與衛尉樊俊徙席山亭談宴終日帝謂俊曰袁家故爲有人其見重如此自侍中遷吳郡太守以父任固辭攺授南康內史遷吏部尙書憲以久居淸顯累表自解任帝曰諸人在職屢有謗書卿處事己多可謂淸白別相甄錄且勿致辭遷右僕射參掌選事先是憲長兄樞爲左僕射至是憲爲右僕射臺省目樞爲大僕射憲爲小僕射朝廷榮之及宣帝不豫憲異吏部尙書毛喜俱受顧命始興王叔陵之肆逆也憲指麾部分預有力焉後主被創病篤執憲手曰我兒尙幼後事委卿憲曰羣情喁喁冀聖躬康復後事之委未敢奉詔以功封建安縣伯領太子中庶子尋除侍中太子詹事及太子加元服行釋奠禮憲表請解職不許尋給扶二人皇太子頗不率典訓憲手錶陳諫十條皆援引古今言辭切直太子𨿽外示容納心無悛攺後主欲立寵姬張貴妃子始安王爲嗣嘗從容言之吏部尙書蔡徵順旨稱贊憲厲色折之曰皇太子國家儲副億兆宅心卿是何人輕言廢立然是夏竟廢太子爲吳興王后主知憲有規諫之事答曰袁徳章實骨鯁臣卽日詔爲尙書僕射禎明三年隋軍來伐隋將賀若弼進燒宮城北掖門兵衛皆散走朝士各藏惟憲侍左右後主謂曰我從來侍卿不先餘人今日見卿可謂歲寒知松柏後雕也非惟由我無徳亦是江東衣冠道盡後主將避匿憲正色曰北兵之入必無所犯大事如此陛下安之臣願陛下依梁武見侯景故事以待之不從因下榻馳去憲從出後堂景陽殿後主投井中憲拜哭而出及至長安隋文帝嘉其雅操下詔以爲江表稱首授開府儀同三司昌州刺史開皇十四年授晉王廣府長史十八年卒時年七十贈大將軍安成郡公謚曰簡長子承家仕隋至祕書丞國子司業君正弟敬

溧陽公主按南史簡文帝本紀初侯景納帝女溧陽公主公主有美色景惑之妨於政事王偉每以爲言景以告主主出惡言偉知之懼見讒乃謀廢帝

海鹽公主下嫁張希按梁書張緬傳緬弟纘纘次子希字子顏早知名選尙太宗第九女海鹽公主承聖初官至黃門侍郎

安陽公主下嫁張交按梁書張緬傳緬弟綰綰次子交字少遊頗涉文學選尙太宗第十一女安陽公主承聖二年官至太子洗馬祕書丞掌東宮管記

益昌公主按南史徐妃傳妃以天監十六年十二月拜湘東王妃生世子方等益昌公主含貞

陳

永嗣公主下嫁錢蕆按南史袁湛傳樞字踐言永定中徵爲侍中掌選遷都官尙書掌選如故樞博學明悉舊章初陳武帝長女永嗣公主先適陳畱太守錢蕆生子岊主及岊並卒於梁時武帝受命惟主追封至是將葬尙書請議加蕆駙馬都尉並贈岊官樞議曰昔王姬下嫁必適諸侯同姓爲主聞於公羊之說車服不系顯於詩人之篇漢氏初興列侯尙主自斯以後降嬪素族駙馬都尉置由漢武或以假諸功臣或以加於戚屬是以魏曹植表駙馬奉車取爲一號齊職儀曰凡尙公主必拜駙馬都尉蓋以王姬之重庶姓之輕若不加其等級寧可合巹而酳所以假駙馬之位乃崇於皇女也今公主早薨伉儷已絕旣無禮數致疑何須駙馬之授按杜預尙晉宣帝第二女晉武踐祚而主已亡泰始中追贈公主元凱無復駙馬之號梁武帝女新安穆公主早薨天監初王氏無追拜之事遠近二例足以校明無勞此授今宜追贈亭侯時議以爲當

信義長公主下嫁到郁按陳書到仲舉傳仲舉子郁尙文帝妹信義長公主官至中書侍郎出爲宣城太守文帝配以士馬是年遷爲南康內史以國哀未之任仲舉旣廢居私宅與郁皆不自安時韓子髙在都人馬素盛郁每乘小輿蒙婦人衣與子髙謀子髙軍主告言其事髙宗收子髙仲舉及郁�付廷尉詔曰到仲舉庸力小才坐叨顯貴受任前朝榮寵隆赫父參王政子據大邦禮盛外姻勢均戚裏而肆此驕暗陵傲百司遏密之初擅行國政排黜懿親欺蔑臺衮韓子髙蕞爾細微擢自卑末入參禁衛委以心腹蜂蠆有毒敢行反噬仲舉子髙共爲表裏陰構姦謀密爲異計安成王朕之叔父親莫重焉受命導揚稟承顧托以朕衝弱屬當保佑家國安危事歸宰輔伊周之重物無異議將相舊臣咸知宗仰而率聚凶徒欲相掩襲屯據東城進逼崇禮規樹仲舉以執國權陵斥司徒意在專政潛結黨附方危社稷賴祖宗之靈姦謀顯露前上虞令陸昉等具告其事�有據驗並�今月七日縱其凶惡領軍將軍明徹左衛將軍衛尉卿寶安及諸公等又�知其事二三舋迹彰於朝野反道背徳事駭聞見今大憝克殲罪人斯得�可收付廷尉肅正刑書罪止仲舉父子及子髙三人而已其餘一從曠蕩�所不問仲舉及郁�於獄賜死時年五十一郁諸男女以帝甥獲免

信儀公主下嫁蔡凝按陳書蔡凝傳凝字子居濟陽考城人也祖撙梁吏部尙書金紫光祿大夫父彥髙梁給事黃門侍郎凝幼聰悟美容止旣長博涉經傳有文辭尢工艸隸天嘉四年釋褐受祕書郎轉廬陵王文學光大元年除太子洗馬司徒主簿大建元年遷太子中舍人以名公子選尙信儀公主拜駙馬都尉中書侍郎遷晉陵太守及將之郡更令左右緝治中書廨宇謂賓友曰庶來者無勞不亦可乎尋授寧遠將軍尙書吏部侍郎凝年位未髙而才地爲時所重常端坐西齋自非素貴名流罕所交接趣時者多譏焉髙祖常謂凝曰我欲用義興主�錢肅爲黃門郎卿意何如凝正色對曰帝鄕舊戚恩由聖旨則無所復問若格以僉議黃散之職故須人門兼美惟陛下裁之髙宗默然而止肅聞而有憾令義興主日譖之於髙宗尋免官遷交址頃之追還後主嗣位授晉安王諮議參軍轉給事黃門侍郎後主嘗置酒會羣臣歡甚將移燕於弘範宮眾人咸從惟凝與袁憲不行後主曰卿何爲者凝對曰長樂尊嚴非酒後所過臣不敢奉詔眾人失色後主曰卿醉矣卽令引出他日後主謂吏部尙書蔡徵曰蔡凝負地矜才無所用也尋遷信威晉熙王府長史鬱鬱不得志乃喟然嘆曰天道有廢興夫子云樂天知命斯理可達因制小室賦以見志甚有辭理陳亡入隋道病卒時年四十七子君知頗知名

富陽公主下嫁柳盼按陳書髙宗柳皇后傳後弟盼大建中尙世祖女富陽公主拜駙馬都尉後主卽位以帝舅加散騎常侍盼性愚�使酒常因醉乘馬入殿門爲有司所劾坐免官卒於家贈侍中中護軍

富陽公主下嫁侯淨藏按陳書侯瑱傳瑱子淨藏尙世祖第二女富陽公主以公主除員外散騎侍郎大建三年卒贈司徒主簿淨藏無子弟就襲封

公主駙馬部列傳五

北魏一

遼西公主下嫁賀野千按魏書賀訥傳訥父野千尙昭成女遼西公主昭成崩諸部乖亂獻明後與太祖及衛秦二王依訥訥中弟染幹粗暴忌太祖常圖爲逆每爲皇姑遼西公主擁護故染幹不得肆其禍心

華陰公主下嫁奚拔按魏書萬安國傳有奚拔者世爲紇奚部帥其父根皇始初率眾歸魏太祖嘉之尙昭成女生子拔卒於尙書令拔尙華陰公主生子敬元紹之逆也主有功超授敬大司馬大將軍封長樂王薨子護襲爵拜外都大官太和中詔以護年邁旣未致仕令依舊養老之例卒子彥嗣根事迹遺落故略附云

華陽公主濩澤公主並下嫁閭大肥按北史閭大肥傳大肥蠕蠕人也道武時歸魏尙華陽公主賜爵其思子與弟並爲上賓入八議明元卽位爲內都大官進爵爲侯宜城王奚斤之攻武牢大肥與娥淸領十二軍出中道太武初復與奚斤出雲中白道討大檀破之後從討赫連昌以功授滎陽公公主薨復尙濩澤公主太武將拜大肥爲王遇疾卒

宜陽公主下嫁穆觀按魏書穆崇傳崇子觀字闥拔襲崇爵少以文藝知名選充內侍太祖器之太宗卽位爲左衛將軍綰中書門下出納詔命及訪舊事未嘗有所遺漏太宗奇之尙宜陽公主拜駙馬都尉稍遷太尉世祖之監國觀爲右弼出則統攝朝政入則應對左右事無巨細皆關決焉終日怡怡無慍喜之色勞謙善誘不以富貴驕人泰常八年暴疾薨於苑內時年三十五太宗親臨其喪悲動左右賜以通身隱起金飾棺喪禮一依安城王叔孫俊故事贈宜都王謚曰文成世祖卽位每與羣臣談宴未嘗不嘆惜殷勤以爲自泰常以來佐命勛臣文武兼濟無及之者見稱如此

武威長公主下嫁沮渠牧犍又嫁李蓋按魏書沮渠蒙遜傳蒙遜第三子牧犍統任自稱河西王遣使請朝命先是世祖遣李順迎蒙遜女爲夫人會蒙遜死牧犍受蒙遜遺意送妹於京師拜右昭儀攺稱承和元年世祖又遣李順拜牧犍使持節侍中都督涼沙河三州西域羌戎諸軍事車騎將軍開府儀同三司領護西戎校尉涼州刺史河西王牧犍以無功受賞乃畱順上表乞安平一號優詔不許牧犍尙世祖妹武威公主遣其相宋繇表謝獻馬五百匹黃金五百斤繇又表請公主及牧犍母妃後定號朝議謂禮母以子貴妻從夫爵牧犍母宜稱河西國太后公主於其國內可稱王后於京師則稱公主詔從之牧犍遣其將軍沮渠旁周朝京師世祖遣侍中古弼尙書李順賜其侍臣衣服有差並徵世子封壇入侍牧犍乃遣封壇朝於京師太延五年世祖遣尙書賀多羅使涼州且觀虛實以牧犍𨿽稱蕃致貢而內多乖悖於是親徵之詔公卿爲書讓之曰王外從正朔內不捨僣罪一也民籍地圖不登公府任土作貢不入司農罪二也旣荷王爵又受僞官取兩端之榮邀不二之寵罪三也知朝廷志在懷遠固違聖略切稅商胡以斷行旅罪四也揚言西戎髙自驕大罪五也坐自封殖不欲入朝罪六也北托叛寇南引仇池憑援谷軍提挈爲姦罪七也承敕過限輒假徵鎭罪八也欣敵之全幸我之敗侮慢王人供不以禮罪九也旣婚帝室寵逾功舊方恣欲情蒸淫其嫂罪十也旣違伉儷之體不篤婚姻之義公行鴆毒規害公主罪十一也備防主人候守關要有如寇讎罪十二也爲臣如是其可恕乎先令後誅王者之典也若親率羣臣委贄郊迎謁拜馬首上策也六軍旣臨面縛輿櫬又其次也如其守迷窮城不時悛悟身死族滅爲世大戮宜思厥中自求多福也官軍濟河牧犍曰何故爾也用其左丞姚定國計不肯出迎求救於蠕蠕又遣弟董來率兵萬餘人拒官軍於城南戰退車駕至姑臧遣使諭牧犍令出牧犍聞蠕蠕內侵於善無幸車駕返�遂嬰城自守牧犍兄子祖逾城出降具知其情世祖乃引諸軍進攻牧犍兄子萬年率麾下又來降城拔牧犍與左右文武面縛請罪詔釋其縛徙涼州民三萬餘家於京師初太延中有一父老投書於惇煌城東門忽然不見其書一紙八字文曰涼王三十年若七年又於震電之所得石丹書曰河西河西三十年破帶石樂七年帶石山名在姑臧南山祀傍泥陷不通牧犍徵南大將軍董來曰祀豈有知乎遂毀祀伐木通道而行牧犍立果七年而滅如其言牧犍淫嫂李氏兄弟三人傳嬖之李與牧犍姊共毒公主上遣解毒醫乘傳救公主得愈上徵李氏牧犍不遣厚送居於酒泉上大怒旣克猶以妹婿待之其母死以王太妃禮葬焉又爲蒙遜置守墓三十家攺授牧犍徵西大將軍王如故初官軍未入之間牧犍使人斫開府庫取金銀珠玉及珍奇器物不更封閉小民因之入盜巨細蕩盡有司求賊不得眞君八年其所親人及守藏者告之上乃窮竟其事搜其家中悉得所藏器物又告牧犍父子多畜毒藥前後隱竊殺人乃有百數姊妹皆爲左道朋行淫佚曾無愧顏始罽賓沙門曰曇無讖東入鄯善自云能使鬼治病令婦人多子與鄯善王妹曼頭�林私通發覺亡奔涼州蒙遜寵之號曰聖人曇無讖以男女交接之術教授婦人蒙遜諸女子婦皆往受法世祖聞諸行人言曇無讖之術乃召曇無讖蒙遜不遣遂發露其事拷訊殺之至此帝知之於是賜昭儀沮渠氏死誅其宗族惟萬年及祖以前先降得免是年人又告牧犍猶與故臣民交通謀反詔司徒崔浩就公主第賜牧犍死牧犍與主訣良久乃自裁葬以王禮謚曰哀王及公主薨詔與牧犍合葬公主無男有女以國甥親寵得襲母爵爲武威公主按李惠傳惠中山人思皇后之父也父蓋少知名歷位殿中都官二尙書左將軍南郡公初世祖妹武威長公主故涼王沮渠牧犍之妻世祖平涼州頗以公主通密計助之故寵遇差隆詔蓋尙焉蓋妻與氏以是而出是後蓋加侍中駙馬都尉殿中都官尙書左僕射卒官贈徵南大將軍定州刺史中山王謚曰莊﹝按李蓋傳尙故涼王沮渠牧犍妻武

威公主而沮渠牧犍傳又云與主合葬則主無攺適之事兩存以備參考﹞

南安長公主下嫁杜超按魏書杜超傳超字祖仁魏郡鄴人密皇后之兄也少有節操泰常中爲相州別駕奉使京師時以法禁不得與後通問始光中世祖思念舅氏以超爲陽平公尙南安長公主拜駙馬都尉位大鴻臚卿車駕數幸其第賞賜巨萬神三年以超行徵南大將軍太宰進爵爲王鎭鄴追加超父豹鎭東大將軍陽平景王母曰巨鹿惠君眞君五年超爲帳下所害世祖臨其喪哀慟者久之謚曰威王

陽翟公主下嫁姚黃眉按魏書姚黃眉傳眉姚興之子太宗昭哀皇后之弟也姚泓滅黃眉間來歸太宗厚禮之賜爵隴西公尙陽翟公主拜駙馬都尉賜隸戶二百世祖卽位遷內都大官後拜太常卿卒贈雍州刺史隴西王謚曰獻陪葬金陵黃眉寬厚溫和希言得失世祖悼惜之故贈有加禮

樂陵公主下嫁穆壽按魏書穆崇傳觀子壽襲爵少以父任選侍東宮尙樂陵公主拜駙馬都尉明敏有父風世祖愛重之擢爲下大夫敷奏機辯有聲內外遷侍中中書監領南部尙書進爵宜都王加徵東大將軍壽辭曰臣祖崇先皇之世屬值艱危幸天贊梁眷誠心密告故得效功前朝流福於後昔陳平受賞歸功無知今眷元勛未錄而臣獨奕世受榮豈惟仰愧古賢抑亦有虧國典世祖嘉之乃求眷後得其孫賜爵郡公輿駕徵涼州命壽輔恭宗總錄要機內外聽焉行次雲中將濟河宴諸將於宮世祖別禦靜室召壽及司徒崔浩尙書李順世祖謂壽曰蠕蠕吳提與牧犍連和今聞朕徵涼州必來犯塞若伏兵漠南殄之爲易朕故畱壯兵肥馬使卿輔佐太子收田旣訖便可分伏要害以待鹵至引使深入然後擊之擒之必矣涼州路遠朕不得救卿若違朕指授爲鹵侵害朕還斬卿崔浩李順爲證非虛言也壽頓首受詔壽信卜筮之言謂賊不來竟不設備而吳提果至侵及善無京師大駭壽不知所爲欲築西郭門請恭宗避保南山惠太后不聽乃止遣司空長孫道生等擊走之世祖還以無大損傷故不追咎恭宗監國壽與崔浩等輔政人皆敬浩壽獨淩之又自恃位任以爲人莫己及謂其子師曰但令吾兒及我亦足勝人不須苦教之遇諸父兄弟有如僕隸夫妻並坐共食而令諸父餕余其自矜無禮如此爲時人所鄙笑眞君八年薨贈太尉謚曰文宣

博陵長公主下嫁馮熙按魏書馮熙傳熙字晉昌長樂信都人文明太后之兄也祖文通語在海夷傳世祖平遼海熙父朗內徙官至秦雍二州刺史遼西郡公坐事誅文明太后臨朝追贈假黃鉞太宰燕宣王立廟長安熙生於長安爲姚氏魏母所養以叔父樂陵公邈因戰入蠕蠕魏母攜熙逃避至氐羌中撫育年十二好弓馬有勇幹氐羌皆歸附之魏母見其如此將還長安始就博士學問從師受孝經論語好陰陽兵法及長遊華陰河東二郡間性泛愛不拘小節人無士庶來則納之熙姑先入掖庭爲始祖左昭儀妹爲髙宗文成帝後卽文明太后也使人外訪知熙所在徵赴京師拜冠軍將軍賜爵肥如侯尙恭宗女博陵長公主拜駙馬都尉出爲定州刺史進爵昌黎王顯祖卽位爲太傅累拜內都大官髙祖卽位文明太后臨朝王公貴人登進者眾髙祖乃承旨皇太后以熙爲侍中太師中書監領祕書事熙以頻履師傅又中宮之寵爲羣情所駭心不自安乞轉外任文明太后亦以爲然於是除車騎大將軍開府都督洛州刺史侍中太師如故洛陽𨿽經破亂而舊三字石經宛然猶在至熙與常伯夫相繼爲州廢毀分用大至頹落熙爲政不能仁厚而信佛法自出家財在諸州鎭建佛圖精舍合七十二處寫一十六部一切經延致名徳沙門日與講論精勤不倦所費亦不貲而在諸州營塔寺多在髙山秀阜傷殺人牛有沙門勸止之熙曰成就後人惟見佛圖焉知殺人牛也其北邙寺碑文中書侍郎賈元壽之詞髙祖頻登北邙寺親讀碑文稱爲佳作熙爲州因事取人子女爲奴婢有容色者幸之爲妾有子女數十人號爲貪縱後求入朝授內都大官太師如故熙事魏母孝謹如事所生魏母卒乃散發徒跣水漿不入口三日詔不聽服熙表求依趙氏之孤髙祖以熙情難奪聽服齊衰期後以例降攺封京兆郡公髙祖納其女爲後曰白虎通云王所不臣數有三焉妻之父母抑言其一此所謂供承宗廟不欲奪私心然吾季著於春秋無臣證於往牒旣許通體之一用開至尊之敬比長秋配極陰政旣敷未聞有司陳奏斯式可詔太師輟臣從禮又勒集書造儀付外髙祖前後納熙三女二爲後一爲左昭儀由是馮氏寵貴益隆賞賜累巨萬髙祖每詔熙上書不臣入朝不拜熙上書如舊熙於後遇疾綿寢四載詔遣醫問道路相望車駕亦數臨幸焉將遷洛髙祖親與熙別見其困篤歔欷流涕密�宕昌公王遇曰太師萬一卽可監護喪事十九年薨於代車駕在淮南畱臺表聞還至徐州乃舉哀爲制緦服詔有司豫辦凶儀並開魏京之墓令公主之柩俱向伊洛凡所營送皆公家爲備又�代給彩帛前後六千匹以供凶用皇后詣代都赴哭太子恂亦赴代哭弔將葬贈假黃鉞侍中都督十州諸軍事大司馬太尉冀州刺史加黃屋左纛備九錫前後部羽葆鼓吹皆依晉太宰安平獻王故事有司奏謚詔曰可以威彊恢遠曰武奉謚於公柩至洛七里澗髙祖服衰往迎叩靈悲慟而拜焉葬日送臨墓所親作志銘主生二子誕修

上谷公主

下嫁乙按魏書乙傳乙代人也其先世統部落世祖時父匹知慕國威化遣入貢世祖因畱之便弓馬善射手格猛獸膂力過人數從徵伐甚見信待尙上谷公主世祖之女也除鎭南將軍駙馬都尉賜爵西平公從駕南徵除使持節都督前鋒諸軍事每戰身先士卒勇冠三軍後除侍中徵東將軍儀同三司定州刺史進爵爲西道都將和平中薨時年二十九贈太尉公謚曰恭

城陽長公主下嫁穆平國按魏書穆崇傳崇子平國襲爵尙城陽長公主拜駙馬都尉侍中中書監爲太子四輔正平元年卒

長樂公主下嫁穆正國按魏書穆崇傳平國弟相國相國弟正國尙長樂公主拜駙馬都尉

始平公主下嫁赫連昌按北史赫連昌傳屈丐以昌爲太子始光二年屈丐死昌僭立昌字還國一名折屈丐之第二子也旣僭位攺年承光太武聞屈丐死諸子相攻關中大亂於是西伐乃以輕騎一萬八千濟河襲昌時冬至之日昌宴饗王師奄到上下驚擾車駕次於黑水去其城三十餘里昌乃出戰太武馳往擊之昌退走入城未閉門軍士乘勝入其西宮焚其西門夜宿城北明日分軍四出徙萬餘家而還後昌遣弟定與司空奚斤相持於長安太武乘虛西伐濟君子津輕騎三萬倍道兼行羣臣咸諫曰統萬城堅非一日可拔今輕軍討之進不可�退無所資不若步軍攻具一時俱往帝曰夫用兵之術攻城最下不得已而用之如其攻具一時俱往賊必懼而堅守若攻不時拔則食盡兵疲外無所掠非上策也朕以輕騎至其城下彼先聞有步軍步從見騎至必當心閒朕且羸師以誘之若得一戰擒之必矣所以然者軍士去家二千里後有黃河之難所謂置之死地而後生也以是決戰則有餘攻城則不足遂行決於黑水分軍伏於谷而以少眾至其城下昌將狄子玉來降說使人追其弟定定曰城堅峻未可攻拔待禽斤等然後徐往內外擊之有何不濟昌以爲然太武惡之退攻城北示昌以弱遣永昌王健及娥淸等分騎五千西掠居人會軍士負�亡入昌城言官軍糧盡士卒食菜輜重在後步兵未至擊之爲便昌信其言引眾出城步騎三萬司徒長孫翰等咸言昌步陣難陷宜避其鋒且待步兵一時奮擊帝曰不然遠來求賊恐其不出今避而不擊彼奮我弱非計也遂收軍僞北引而疲之昌以爲退鼓噪而前舒陣爲翼行五六里帝衝之賊陣不動稍前行會有風起方術官趙倪勸帝更待後日崔浩叱之帝乃分騎爲左右以掎之帝墜馬賊已迫帝騰馬刺殺其尙書斛黎文殺騎賊十餘人流矢中帝帝奮擊不輟昌軍大潰不及入城奔投上邽遂�其城初屈丐奢好修宮室城髙十仞基厚三十步上廣十步宮墻五仞其堅可以礪刀斧臺榭髙大飛閣相連皆雕鏤圖畫被以綺繡飾以丹靑窮極文采帝顧謂左右曰蕞爾小國而用人如此𨿽欲不亡其可得乎侍禦史安頡禽昌帝使侍中古弼迎昌至京師捨之西宮門內給以乘輿之副又詔昌尙始平公主假會稽公封爲秦王坐謀反復誅

安樂公主下嫁乙幹歸按魏書乙傳子幹歸襲爵年十二爲侍禦中散及長身長八尺有气幹頗習書疏尢好兵法復尙恭宗女安樂公主除駙馬都尉侍中顯祖初除徵西將軍秦州刺史有惠政髙祖初卽位爲徵西道都將又爲中道都將延興五年卒時年三十一贈左光祿大夫開府儀同謚曰康

髙陽長公主下嫁萬振按魏書萬安國傳安國代人也祖眞世爲酋帥恆率部民從世祖徵伐以功除平西將軍惇煌公轉驃騎大將軍儀同三司父振尙髙陽長公主拜駙馬都尉遷散騎常侍寧西將軍長安鎭將賜爵馮翊公

濟北公主下嫁穆伏幹按魏書穆崇傳崇子伏幹襲爵尙濟北公主拜駙馬都尉和平二年卒謚曰康無子

河南公主下嫁萬安國按魏書萬安國傳安國少明敏有姿貌以國甥復尙河南公主拜駙馬都尉遷散騎常侍顯祖特親寵之與同臥起爲立第宅賞賜至巨萬超拜大司馬大將軍封安城王安國先與神部長奚買奴不平承明初矯詔殺買奴於苑中髙祖聞之大怒遂賜安國死年二十三子翼襲王爵太和十五年薨髙祖以其父受寵先朝特贈並州刺史

上谷公主下嫁宿石按魏書宿石傳石朔方人也赫連屈孑弟文陳之曾孫也天興二年文陳父子歸闕太祖嘉之以宗女妻焉賜奴婢數十口拜爲上將軍祖若豆根太宗時賜姓宿氏襲上將軍父沓幹世祖時虎賁幢將從徵平涼有功拜虎威將軍侍禦郎賜爵漢安男轉中散遷給事兼領工曹從駕討和龍以功賜奴婢十七戶眞君四年從駕討蠕蠕戰沒世祖悼惜之詔求沓幹子時石年甫十一引見以幼聽歸年十三襲爵擢爲中散從駕至江拜宣威將軍興光中遷侍禦史拜中壘將軍進爵蔡陽子典宜官曹遷內行令從幸苑內遊獵石於髙宗前走馬道峻馬倒殞絕久之乃蘇由是禦馬得制髙宗嘉之賜綿一百斤帛五十匹駿馬一匹攺爵義陽子嘗從獵髙宗親欲射虎石叩馬而諫引髙宗至髙原上後虎騰躍殺人詔曰石爲忠臣鞚馬切諫免虎之害後有犯罪宥而勿坐賜駿馬一匹尙上谷公主拜駙馬都尉天安初遷散騎常侍吏部尙書進爵太山公爲北中道都大將延興元年卒追贈太原王謚曰康葬禮依盧魯元故事太和初子倪襲爵比部侍禦

西河長公主下嫁薛拔按魏書薛辯傳辯長子初古拔一曰車輅拔本名洪祚世祖賜名沈毅有器識年始弱冠司徒崔浩見而奇之眞君中蓋吳擾動關右薛永宗屯據河側世祖親討之乃詔拔紏合宗鄕壁於河際斷二寇往來之路事平除中散賜爵永康侯世祖南討以拔爲都將從駕臨江而還又共陸眞討反氐仇�檀彊免生平之皇興三年除散騎常侍尙西河長公主拜駙馬都尉其年拔族叔劉彧徐州刺史安都據城歸順�拔詣彭城勞迎除冠軍將軍南豫州刺史延興二年除鎭西大將軍開府進爵平陽公三年拔與南兗州刺史遊明根南平太守許含等以治民著稱徵詣京師顯祖親自勞勉復令還州太和六年攺爵爲河東公八年三月詔拔入朝暴病卒年五十八贈左光祿大夫謚曰康

武邑公主建興長公主平陽長公主並

下嫁劉昶按魏書劉昶傳昶字休道義隆第九子也義隆時封義陽王兄駿以爲徵北將軍徐州刺史開府及駿子子業立昏狂肆暴害其親屬疑昶有異志昶聞甚懼遣典簽虞法生表求入朝以觀其意子業曰義陽與太宰謀反我欲討之今知求還甚善又屢詰法生義陽謀事汝何故不啟法生懼禍走歸彭城昶欲襲建康諸郡並不受命和平六年遂委母妻攜妾吳氏作丈夫服結義從六十餘人間行來降在路多叛隨昶至者二十許人昶𨿽學不淵洽略覽子史前後表啟皆其自制朝廷嘉重之尙武邑公主拜侍中徵南將軍駙馬都尉封丹陽王歲餘而公主薨更尙建興長公主皇興中拜外都坐大官公主復薨更尙平陽長公主昶好犬馬愛武事入國歷紀猶布衣皂冠同凶素之服然訶詈童僕音雜夷夏𨿽在公坐諸王每侮弄之或戾手嚙臂至於痛傷笑呼之聲聞於禦聽髙祖每優假之不以怪問至於陳奏本國事故語及徵役則能斂容涕泗悲動左右而天性褊躁喜怒不恆每至威忿楚朴特苦引待南士禮多不足緣此人懷畏避太和初轉內都坐大官又加儀同三司領儀曹尙書又爲中書監開建五等封昶齊郡開國公加宋王之號十七年春髙祖臨經武殿大議南伐詔昶以兵出義陽無功而還十八年除使持節都督吳越楚彭城諸軍事大將軍固辭詔不許又賜布千匹及發髙祖親餞之命百寮賦詩贈昶又以其文集一部賜昶髙祖因以所制文筆示之而義陽拒守不克昶乃班師二十一年四月薨於彭城年六十二髙祖爲之舉哀給溫明祕器錢百萬布五百匹蠟三百斤朝服一具衣一襲依晉瑯邪武王故事謚曰明

新平長公主下嫁穆羆按魏書穆崇傳伏幹弟羆襲爵尙新平長公主拜駙馬都尉又除虎牢鎭將頻以不法致罪髙祖以其勛徳之冑讓而赦之轉徵東將軍吐京鎭將羆賞善罰惡深自克勵時西河胡叛羆欲討之而離石都將郭洛頭拒違不從羆遂上表自劾以威不攝下請就刑戮髙祖乃免洛頭官山胡劉什婆寇掠郡縣羆討滅之自是部內肅然莫不敬憚後攺吐京鎭爲汾州仍以羆爲刺史前吐京太守劉升在郡甚有威惠限滿還都胡民八百餘人詣羆請之前定陽令吳平仁亦有恩信戶增數倍羆以吏民懷之並爲表請髙祖皆從焉羆旣頻薦升等所部守令咸自砥礪威化大行百姓安之州民李軌郭及祖等七百餘人詣闕頌羆恩徳髙祖以羆政和民悅增秩延限後徵爲光祿勛隨例降王爲魏郡開國公邑五百戶又除鎭北將軍燕州剌史鎭廣�尋遷都督夏州髙平鎭諸軍事本將軍夏州刺史鎭統萬又除侍中中書監穆泰之反羆與潛通赦後事發削封爲民卒於家世宗時追贈鎭北將軍州刺史

中山長公主下嫁穆亮按魏書穆崇傳羆弟亮字幼輔初字老生早有風度顯祖時起家爲侍禦中散尙中山長公主拜駙馬都尉封趙郡王加侍中徵南大將軍徙封長樂王髙祖初除使持節秦州刺史在州未期大著聲稱徵爲殿中尙書又遷使持節徵西大將軍西戎校尉惇煌鎭都大將政尙寬簡賑卹窮乏被徵還朝百姓追思之除都督秦梁益三州諸軍事徵南大將軍領護西戎校尉仇池鎭將時宕昌王梁彌機死子彌博立爲吐谷渾所逼來奔仇池亮以彌機蕃教素著矜其亡滅彌博凶悖氐羌所棄彌機兄子彌承戎民歸樂表請納之髙祖從焉於是率騎三萬次於龍鵠擊走吐谷渾立彌承而還是時階陵比谷羌董耕奴斯卑等率眾數千人寇仇池屯於陽遐嶺亮副將楊靈珍率騎擊走之氐豪楊卜自延興以來從軍徵伐二十一戰前來鎭將抑而不聞亮表卜爲廣業太守豪右咸悅境內大安徵爲侍中尙書右僕射於時復置司州髙祖曰司州始立未有寮吏須立中正以定選舉然中正之任必須徳望兼資者世祖時崔浩爲冀州中正長孫嵩爲司州中正可謂得人公卿等宜自相推舉必令稱允尙書陸睿舉亮爲司州大中正時蕭賾遣將陳顯達攻陷醴陽加亮使持節徵南大將軍都督懷洛南北豫徐兗六州諸軍事以討之顯達遁走乃還尋遷司空參議律令例降爵爲公時文明太后崩已過期月髙祖毀瘠猶甚亮表曰王者居極至尊至重父天母地懷柔百靈是以古先�王制禮成務施政立治必順天而後動宣憲垂範必依典而後行用能四時不忒陰陽和暢若有過舉咎徵必集故大舜至慕事在納麓之前孔子至聖喪無過瘠之紀堯書稽古之美不錄在服之痛禮備諸侯之喪而無天子之式𨿽有上達之言未見居喪之典然則位重者爲世以屈己居聖者達命以忘情伏惟陛下至徳參二儀惠澤覃河海宣禮明刑動遵古式以至孝之痛服期年之喪練事旣闋號慕如始統重極之尊同眾庶之制廢越紼之大敬闕宗祀之舊軌誠由文明太皇太后聖略超古惠訓深至欲報之徳昊天罔極比之前代戚爲過甚豈所謂順帝之則約躬隨眾者也陛下旣爲天地所子又爲萬民父母子過哀父則爲之慘悴父過戚子則爲之憂傷近蒙接見咫尺旒冕聖容哀毀駭感無止況神祇至靈而不久虧和气微致風旱者哉書稱一人有慶兆民賴之今一人過哀黎元焉系羣官所以顚殞震懼率土所以危惶栗百姓何仰而不憂嘉禾何由而播殖願陛下上承金冊遺訓下稱億兆之心時襲輕服數禦常膳修崇郊祠垂惠咸秩輿駕時動以釋憂煩博采廣諮以導性气息無益之戀行利見之徳則休徵可致嘉應必臻禮教並宣孝慈兼備普天蒙賴含生幸甚詔曰苟孝悌之至無所不通今飄風亢旱時雨不降實由誠慕未濃幽顯無感也所言過哀之咎諒爲未衷省啟以增悲愧尋領太子太傅時將建太極殿引見羣臣於太華殿髙祖曰朕仰遵先意將營殿宇役夫旣至興功有日今欲徙居永樂以避囂埃土木𨿽復無心毀之能不淒愴今故臨對卿等與之取別此殿乃髙宗所制爰歷顯祖逮朕衝年受位於此但事來奪情將有攺制仰惟疇昔惟深悲感亮稽首對曰臣聞稽之卜筮載自典經占以決疑古今攸尙興建之功事在不易願陛下訊之蓍龜以定可否又去歲役作爲功甚多太廟明堂一年便就若仍歲頻興恐民力雕獘且材幹新伐爲功不固願得逾年小康百姓髙祖曰若終不爲可如卿言後必爲之逾年何益朕遠覽前王無不興造故有周創業經建靈臺洪漢受終未央是作艸創之初猶尙若此況朕承累聖之運屬太平之基且今八表淸晏年�又登爰及此時以就大功人生定分修短命也蓍蔡𨿽智其如之何當委之大分豈假卜筮遂移禦永樂宮後髙祖臨朝堂謂亮曰三代之禮日出視朝自漢魏已降禮儀漸殺晉令有朔望集公卿於朝堂而論政事亦無天子親臨之文今因卿等日中之集中前則卿等自論政事中後與卿等共議可否遂命讀奏案髙祖親自決之又謂亮曰徐州表給歸化人稟王者民之父母誠宜許之但今荊揚不賓書軌未一方欲親禦六師問罪江介計萬戶投化歲食百萬若聽其給也則蕃儲虛竭𨿽得戶千萬猶未成一同且欲隨貧賑卹卿意何如亮對曰所存遠大實如聖旨及車駕南遷遷武衛大將軍以本官董攝中軍事髙祖南伐以亮錄尙書事畱鎭洛陽後髙祖將自小平泛舟幸石濟亮諫曰臣聞垂堂之誨振古成規於安思危著於周易是以憑險弗防沒而不弔匹夫之賤猶不自輕況萬乘之尊含生所仰而可忽乎是故處則深宮廣廈行則萬騎千乘昔漢帝欲乘舟渡渭廣徳將以首血污車輪帝乃感而就橋夫一渡小水猶尙若斯況洪河浩汗有不測之慮且車乘由人猶有奔逸致敗之害況水之緩急非人所制脫難出慮表其如宗廟何髙祖曰司空言是也及亮兄羆預穆泰反事亮以府事付司馬慕容契上表自劾髙祖優詔不許還令攝事亮頻煩固請久乃許之尋除使持節徵北大將軍開府儀同三司冀州刺史徙封頓丘郡開國公食邑五百戶以紹崇爵世宗卽位遷定州刺史尋除驃騎大將軍尙書令俄轉司空公景明三年薨時年五十二給東園溫明祕器朝服一具衣一襲錢四十萬布七百匹蠟二百斤世宗親臨小斂贈太尉公領司州牧謚曰匡

長城公主下嫁穆眞按魏書穆崇傳崇曾孫眞起家中散轉侍東宮尙長城公主拜駙馬都尉後�離婚納文明太后姊尋除南部尙書侍中卒謚曰宣髙祖追思崇勛令著作郎韓顯宗與眞撰定碑文建於白登山

瑯琊長公主下嫁穆紹按魏書穆崇傳亮子紹字永業髙祖以其貴臣世冑顧念之九歲除員外郎侍學東宮轉太子舍人十一尙瑯琊長公主拜駙馬都尉散騎侍郎領京兆王愉文學世宗初通直散騎常侍髙陽王雍友遭父憂詔起襲爵散騎常侍領主衣都統遷祕書監侍中金紫光祿大夫光祿卿又遷衛將軍太常卿尋除使持節都督冀瀛二州諸軍事本將軍冀州刺史以母老固辭忤旨免官除中書令轉七兵尙書徙殿中尙書遭所生憂免居喪以孝聞又除衛大將軍左光祿大夫中書監復爲侍中領本邑中正紹無他才能而資性方重罕接賓客希造人門領軍元文官權燻灼曾往候紹紹迎送下階而已時人嘆尙之及皇太后欲黜猶豫未決紹贊成之以功加特進又拜其次子巖爲給事中尋加儀同三司領左右時侍中元順與紹同直順嘗因醉入其寢所紹擁被而起正色讓順曰老身二十年侍中與卿先君亟連職事縱卿後進何宜相排突也遂謝事還家詔諭久乃起除車騎大將軍開府定州刺史固辭不拜又除侍中托疾未起河陰之役故得免害莊帝立爾朱榮遣人徵之紹以爲必死哭辭家廟及往見榮於邙山捧手不拜榮亦矯意禮之顧謂人曰穆紹不虛大家兒車駕入宮尋授尙書令司空公進爵爲王給班劍四十人仍加侍中時河南尹李獎往詣紹獎以紹郡民謂必加敬紹又恃封邑是獎國主待之不爲動膝獎憚其位望致拜而還議者兩譏焉爾朱榮之討葛榮也詔上黨王天穆爲前鋒次於懷縣司徒公楊椿爲右軍紹爲後繼未發會擒葛榮乃止未幾降王復本爵元顥入洛以紹爲兗州刺史行達東郡顥敗而反普泰元年除都督靑齊兗光四州諸軍事驃騎大將軍開府靑州刺史未行其年九月薨時年五十二贈侍中都督冀相殷三州諸軍事大將軍尙書令太保冀州刺史謚曰文獻

常山公主下嫁陸昕之按魏書陸俟傳俟子麗麗子定國定國子昕之字慶始風望端雅襲爵例降爲公尙顯祖女常山公主拜駙馬都尉歷通直郎景明中以從叔琇罪免官尋以主�除通直散騎常侍未幾遷司徒司馬加輔國將軍出爲兗州刺史尋進號安東將軍治有名績仍除靑州刺史在州著寬平之稱轉安北將軍相州刺史永平四年夏卒贈鎭東將軍冀州刺史謚曰惠初定國娶河東柳氏生子安保後納範陽盧度世女生昕之二室俱爲舊族而嫡妾不分定國亡後兩子爭襲父爵僕射李衝有寵於時與度世子泉婚親相好衝遂左右申助昕之由是承爵尙主職位赫奕安保沈廢貧賤不免饑寒昕之容貌柔謹髙祖以其主�特垂暱眷世宗時年未四十頻撫三蕃當世以此榮之昕之卒後母盧悼念過哀未幾而亡命主奉姑有孝稱神龜初與穆氏瑯琊長公主並爲女侍中又性不�忌以昕之無子爲納妾媵而皆育女公主有三女無男以昕之從兄希道第四子子彰爲後子彰字明遠本名士沈年十六出後事公主盡禮丞相髙陽王雍嘗言曰常山妹𨿽無男以子彰爲兒乃過自生矣

趙郡公主下嫁司馬躍按魏書司馬楚之傳楚之子金龍金龍弟躍字寶龍尙趙郡公主拜駙馬都尉代足爲雲中鎭將朔州刺史假安北將軍河內公躍表罷河西苑封與民墾殖有司執奏此麋鹿所聚大官取給今若與民至於奉獻時禽懼有所闕詔曰此地若任稼穡𨿽有獸利事須廢封若是山澗虞禁何損尋先朝置此豈苟藉斯禽亮亦以俟軍行薪蒸之用其更論之躍固請宜以與民髙祖從之還爲祠部尙書大鴻臚卿潁川王師以疾表求解任太和十九年卒贈金紫光祿大夫賜朝服一具衣一襲絹一千匹楚之父子相繼鎭雲中朔土服其威徳

彭城長公主下嫁劉承緒又嫁王肅按魏書劉昶傳昶適子承緒主所生也少而尪疾尙髙祖妹彭城長公主爲駙馬都尉先昶卒贈員外常侍按王肅傳肅字恭懿瑯琊臨沂人司馬衍丞相導之後也父奐蕭頤尙書左僕射肅少而聰辯涉獵經史頗有大志仕蕭頤歷著作郎太子舍人司徒主簿祕書丞肅自謂禮易爲長亦未能通其大義也父奐及兄弟並爲蕭頤所殺肅自建業來奔是歲太和十七年也髙祖幸鄴聞肅至虛襟待之引見問故肅辭義敏切辯而有禮髙祖甚哀惻之遂語及爲國之道肅陳說治亂音韻雅暢深會帝旨髙祖嘉納之促席移景不覺坐之疲淹也因言蕭氏危滅之兆可乘之機勸髙祖大舉於是圖南之規轉銳器重禮遇日有加焉尋除輔國將軍大將軍長史賜爵開陽伯肅固辭伯爵許之以功進號平南將軍賜駿馬一匹除持節都督豫闕東郢三州諸軍事本將軍豫州刺史揚州大中正以破蕭鸞將裴叔業功進號鎭南將軍加都督豫南兗東荊東豫四州諸軍事封汝陽縣開國子食邑三百戶持節中正刺史如故肅頻表固辭不許詔加鼓吹一部肅坐劉藻等敗黜爲平南將軍中正刺史如故髙祖崩遺詔以肅爲尙書令與咸陽王禧等同爲宰輔徵肅會駕魯陽肅至遂與禧等參同謀謨自魯陽至於京洛行途喪紀委肅參量憂勤經綜有過舊戚禧兄弟並敬而暱之上下稱爲和輯詔肅尙陳畱長公主本劉昶子婦彭城公主也賜錢二十萬帛三千匹以肅淮南累捷賞帛四千七百五十匹進位開府儀同三司封昌國縣開國侯食邑八百戶餘如故尋以肅爲散騎常侍都督淮南諸軍事揚州刺史持節餘官如故肅頻在邊悉心撫接遠近歸懷附者若市以誠綏納鹹得其心淸身好施簡絕聲色終始廉約家無餘財然性微輕佻頗以功名自許護疵稱伐少所推下髙祖每以此爲言景明二年薨於壽春年三十八世宗爲舉哀詔曰肅奄至不救痛惋兼懷可遣中書侍郎賈思伯兼通直散騎常侍撫慰厥孤給東園祕器朝服一襲錢三十萬帛一千匹布五百匹蠟三百斤並問其卜遷遠近專遣侍禦史一人監護喪事務令優厚又詔曰死生動靜卑髙有域勝達所居存亡崇顯故杜預之歿窆於首陽司空李衝覆舟是托顧瞻斯所誠亦二代之九原也故揚州刺史肅誠義結於二世英惠符於李杜平生本意願終京陵旣有宿心宜遂先志其令葬於衝預兩墳之間使之神遊相得也贈侍中司空公本官如故有司奏以肅忠心大度宜謚匡公詔謚宣簡肅宗初詔爲肅建碑銘子紹襲

樂浪長公主下嫁盧道裕按魏書盧元傳亮弟道裕字寧祖少以學尙知名風儀兼美尙顯祖女樂浪長公主拜駙馬都尉太子舍人尋轉洗馬遷散騎侍郎轉安遠將軍中書侍郎兼祕書丞尋以母憂去官服終復拜中書侍郎遷龍驤將軍太子中庶子幽州大中正轉長史兼散騎侍郎加左將軍神龜二年除左將軍涇州刺史其年七月卒官年四十四贈撫軍將軍靑州刺史賜帛三百匹謚曰文侯

樂安長公主下嫁馮誕按魏書馮熙傳熙二子誕字思政修字寶業皆姿質妍麗年才十餘歲文明太后俱引入禁中申以教誡然不能習讀經史故兄弟�無學術徒整飾容儀寬雅恭謹而已誕與髙祖同歲幼侍書學仍蒙親待尙帝妹樂安長公主拜駙馬都尉侍中徵西大將軍南平王修侍中鎭北大將軍尙書東平公又除誕儀曹尙書知殿中事及罷庶姓王誕爲侍中都督中外諸軍事中軍將軍特進攺封長樂郡公誕拜官髙祖立於庭遙受其拜旣訖還室修降爲侯誕與修𨿽�長宮禁而性趣乖別誕性淳篤修乃浮競誕亦未能誨督其過然時言於太后髙祖嚴責之至於楚捶由是陰懷毒恨遂結左右有憾於誕者求藥欲因食害誕事覺髙祖自詰之具得情狀誕引過謝乞全修命髙祖以誕父老又重其意不致於法撻之百餘黜爲平城百姓修妻司空穆亮女也求離婚請免官髙祖引管蔡事皆不許髙祖寵誕每與誕同輿而載同案而食同席坐臥彭城王勰北海王詳𨿽直禁中然親近不及十六年以誕爲司徒髙祖旣深愛誕除官日親爲制三讓表並啟將拜又爲其章謝尋加車騎大將軍太子太師十八年髙祖謂其無師傅獎導風誕深自誨責從駕南伐十九年至鍾離誕遇疾不能侍從髙祖日省問醫藥備加時髙祖銳意臨江乃命六軍發鍾離南轅與誕泣訣左右之人無不掩涕時誕已惙然彊坐視髙祖悲而淚不能下言夢太後來呼臣髙祖嗚咽執手而出遂行是日去鍾離五十里許昏時告誕薨問髙祖哀不自勝時崔慧景裴叔業軍在中淮去所次不過百里髙祖乃輕駕西還從者數千人夜至誕薨所撫屍哀慟若喪至戚達旦聲淚不絕從者亦疊舉音明告蕭鸞鍾離戍主蕭惠休惠休遣其太守奉慰詔求棺於城中及斂疊舉髙祖以所服衣幍充襚親自臨視撤樂去膳宣�六軍止臨江之駕髙祖親北度慟淚極哀詔侍臣一人兼大鴻臚送柩至京禮物�儀徐州備造陵兆葬事下洛候設喪至洛陽車駕猶在鍾離詔畱守賜賻物布帛五千匹谷五千斛以供葬事贈假黃鉞使持節大司馬領司徒侍中都督太師駙馬公如故加以殊禮備錫九命依晉大司馬齊王攸故事有司奏謚詔曰案謚法善行仁徳曰元柔克有光曰懿昔貞惠兼美受三益之榮忠武雙徽錫兩號之茂式準前迹宜契具瞻旣自少綢繆知之惟朕案行定名謚曰元懿帝又親爲作碑文及挽歌詞皆窮美盡哀事過其厚車駕還京詔曰馮大司馬已就墳塋永潛幽室宿艸之哭何能忘之遂親臨誕墓停車而哭使彭城王勰詔羣官脫朱明服單衣介幘陪哭司徒貴者示以朋友微者示如寮佐公主貞厚有禮度產二男長子穆嗣

髙平公主下嫁髙肇按魏書髙肇傳肇字首文文昭皇太后之兄也自云本渤海蓨人五世祖顧晉永嘉中避亂入髙麗父揚字法修髙祖初與弟乘信及其鄕人韓內冀富等入國拜厲威將軍河間子乘信明威將軍俱待以客禮賜奴婢牛馬彩帛遂納揚女是爲文昭皇后生世宗揚卒景明初世宗追思舅氏徵肇兄弟等錄尙書事北海王詳等奏揚宜贈左光祿大夫賜爵渤海公謚曰敬其妻蓋氏宜追封淸河郡君詔可又詔揚嫡孫猛襲渤海公爵封肇平原郡公肇弟顯澄城郡公三人同日受封始世宗未與舅氏相接將拜爵乃賜衣幘引見肇顯於華林都亭皆甚惶懼舉動失儀數日之間富貴赫奕是年咸陽王禧誅財物珍寶奴婢田宅多入髙氏未幾肇爲尙書左僕射領吏部冀州大中正尙世宗姑髙平公主遷尙書令肇出自夷土時望輕之及在位居要畱心百揆孜孜無倦世咸謂之爲能世宗初六輔專政後以咸陽王禧無事構逆由是遂委信肇肇旣無親族頗結朋黨附之者旬月超升背之者陷以大罪以北海王詳位居其上構殺之又說世宗防衛諸王殆同囚禁時順皇后暴崩世議言肇爲之皇子昌薨僉謂王顯失於醫療承肇意旨及京兆王愉出爲冀州刺史畏肇恣擅送至不軌肇又譖殺彭城王勰由是朝野側目咸畏惡之因此專權與奪任己又嘗與淸河王懌於雲龍門外廡下忽忿諍大至紛紜太尉髙陽王雍和止之髙後旣立愈見寵信肇旣當衡軸每事任己本無學識動違禮度好攺先朝舊制出情妄作減削封秩抑黜勛人由是怨聲盈路矣延昌初遷司徒𨿽貴登臺鼎猶以去要怏怏形乎辭色眾咸嗤笑之父兄封贈𨿽久竟不攺瘞三年乃詔令遷葬肇不自臨赴惟遣其兄子猛攺服詣代遷葬於鄕時人以肇無識哂而不責也其年大舉徵蜀以肇爲大將軍都督諸軍爲之節度與都督甄琛等二十餘人俱面辭世宗於東堂親奉規略是日肇所乘駿馬停於神虎門外無故驚倒轉臥渠中鞍具瓦解眾咸怪異肇出惡焉四年世宗崩赦罷徵軍肅宗與肇及徵南將軍元遙等書稱諱言以告凶問肇承變哀愕非惟仰慕亦私憂身禍朝夕悲泣至於羸悴將至宿瀍澗驛亭家人夜迎省之皆不相視直至闕下衰服號哭升太極殿奉喪盡哀太尉髙陽王先居西柏堂專決庶事與領軍於忠密欲除之潛備壯士直寢邢豹伊生等十餘人於舍人省下肇哭梓宮訖於百官前引入西廊淸河王懌任城王澄及諸王等皆竊言目之肇入省壯士搤而拉殺之下詔其罪惡又云刑書未及便至自盡自余親黨悉無追問削除職爵葬以士禮及昏乃於廁門出其屍歸家初肇西徵行至函谷車軸中折從者皆以爲不獲吉還也靈太后臨朝令特贈營州刺史永熙二年出帝贈使持節侍中中外諸軍事太師大丞相太尉公錄尙書事冀州刺史肇子植自中書侍郎爲濟州刺史率州軍討破元愉別將有功當蒙封賞不受雲家荷重恩爲國致效是其常節何足以膺進陟之報懇惻發於至誠歷靑相朔四州刺史卒植頻�五州皆淸能著稱當時號爲良刺史贈安北將軍冀州刺史

公主駙馬部列傳六

北魏二

淮陽公主下嫁乙瑗按魏書乙傳子幹歸幹歸子海海子瑗字雅珍尙淮陽公主髙祖之女也除駙馬都尉汝南王友固辭不拜歷濟南太守時爲逆賊劉桃攻郡瑗逾城獲免後都督李叔仁討桃平之瑗乃還郡後除司農少卿銀靑金紫左右光祿大夫中軍將軍西兗州刺史天平元年舉兵應樊子鵠與行臺左丞宗顯戰敗死時年四十六

華陽公主下嫁司馬胐按北史司馬楚之傳楚之子胐尙宣武妹華陽公主拜駙馬都尉員外散騎常侍卒贈滄州刺史

長樂公主下嫁髙猛按魏書髙肇傳肇長兄琨琨子猛字豹兒尙長樂公主卽世宗同母妹也拜駙馬都尉歷位中書令出爲雍州刺史有能名入爲殿中尙書卒贈司空冀州刺史出帝時復贈太師大丞相錄尙書事公主無子猛先在外有男不敢令主知臨終方言之年幾三十矣乃召爲喪主尋卒無後

安樂公主

下嫁王�按周書王盟傳盟子�襲爵尙魏安樂公主官至撫軍將軍大都督通直散騎常侍

始平公主駙馬穆平城按魏書穆崇傳正國子平城早卒髙祖時始平公主薨於宮追贈平城駙馬都尉與公主合葬

章武長公主下嫁穆泰按魏書穆崇傳崇曾孫眞眞子泰本名石洛髙祖賜名焉以功臣子孫尙章武長公主拜駙馬都尉典羽獵四曹事賜爵馮翊侯遷殿中尙書加散騎常侍安西將軍進爵爲公出爲鎭南將軍洛州刺史例降爲侯尋徵爲右光祿大夫尙書右僕射又出爲使持節鎭北將軍定州刺史攺封馮翊縣開國侯食邑五百戶進徵北將軍初文明太后幽髙祖於別室將謀黜廢泰切諫乃止髙祖徳之錫以山河寵待隆至泰自陳病久乞爲恆州遂轉陸睿爲定州以泰代焉泰不願遷都睿未及發而泰已至遂潛相扇誘圖爲叛乃與睿及安樂侯元隆撫冥鎭將魯郡侯元業驍騎將軍元超陽平侯賀頭射聲校尉元樂平前彭城鎭將元拔代郡太守元珍鎭北將軍樂陵王思譽等謀推朔州刺史陽平王頤爲主頤不從僞許以安之密表其事髙祖乃遣任城王澄率並肆兵以討之澄先遣治書侍禦史李煥單車入代出其不意泰等驚駭計無所出煥曉諭逆徒示以禍福於是凶黨離心莫爲之用泰自度必敗乃率麾下數百人攻煥郭門冀以一捷不克單馬走出城西爲人擒送澄亦尋到窮治黨與髙祖幸代親見罪人問其反狀泰等伏誅

蘭陵長公主下嫁劉輝按魏書劉昶傳昶義隆第九子也和平六年間行來降長子文遠次輝字仲昌並皆疏狂昶深慮不能守其爵封然輝猶小未多罪過乃以爲世子襲封正始初尙蘭陵長公主世宗第二姊也拜員外常侍公主頗嚴妒輝嘗私幸主侍婢有身主笞殺之剖其孕子節解以艸裝實婢腹裸以示輝輝遂忿憾疏薄公主公主姊因入聽講言其故於靈太后太后�淸河王懌窮其事懌與髙陽主雍廣平王懷奏其不和之狀無可爲夫婦之理請離婚削除封位太后從之公主在宮周歲髙陽王及劉騰等皆爲言於太后太后慮其不攺未許之雍等屢請不已聽復舊義太后流涕送公主誡令謹護正光初輝又私淫張陳二氏女公主更不檢惡主姑陳畱公主共相扇獎遂與輝復致忿爭輝推主墮�手腳毆蹈主遂傷胎輝懼罪逃逸靈太后召淸河王懌決其事二家女髡笞付宮兄弟皆坐鞭刑徙配惇煌爲兵公主因傷致薨太后親臨慟哭舉哀太極東堂出葬城西太后親送數里盡哀而還謂侍中崔光曰向哭所以過哀者追念公主爲輝頓辱非一乃不關言能爲隱忍古今寧有此此所以痛之後執輝於河內之溫縣幽於司州將加死刑會赦得免三年復其官爵遷徵鹵將軍中散大夫四年輝卒家遂衰頓無復可紀

南陽長公主下嫁蕭寶夤按北史蕭寶夤傳寶夤字智亮齊明帝第六子廢主寶卷之母弟也在齊封建安王及和帝立攺封鄱陽王梁武克建業以兵守之將加害焉其家閹人顏文智與左右麻拱黃神密計穿墻夜出寶夤具小船於江岸脫本衣服著烏布襦腰系千許錢潛赴江畔躡屩徒步腳無全皮防守者至明追之寶夤假爲釣者隨流上下十餘里追者不疑待散乃渡西岸遂委命投華文榮文榮與其從天寵惠連等三人棄家將寶夤遁匿山澗賃驢乘之晝伏宵行景明二年至壽春東城戍戍主杜元倫推檢知實蕭氏子以禮延待馳告揚州刺史任城王澄澄以車馬侍衛迎之時年十六徒步憔悴見者以爲掠賣生口也澄待以客禮乃請喪君斬衰之服澄遣人曉示情禮以喪兄之制給其齊衰寶夤從命澄率官僚赴弔寶夤居處有禮不飲酒食肉輟笑簡言一同極哀之節壽春多其故義皆受慰唁惟不見夏侯一族以其同梁故也攺日造澄澄深器重之及至京師宣武禮之甚重伏訴闕下請兵南伐𨿽遇暴風大雨終不暫移是年梁江州刺史陳伯之與其長史褚冑等自壽春歸降請軍立效帝謂伯之所陳時不可失以寶夤懇誠除使持節都督東揚州刺史鎭東將軍丹陽郡公齊王配兵一萬令據東城待秋冬大舉寶夤明當拜命其夜慟哭至晨備禮策授賜車馬什物事從丰厚猶不及劉昶之優隆也又任其募天下壯勇得數千人以文智等三人爲積弩將軍文榮等三人爲彊弩將軍並爲軍主寶夤𨿽少羈寓而志性雅重過�猶絕酒肉慘悴形色蔬食粗衣未嘗嬉笑及被命當南伐貴要多相憑托門庭賓客若市而書記相尋寶夤接對報復不失其理正始元年寶夤行達汝陰東城已陷遂停壽春之棲賢寺逢梁將姜慶眞內侵圍逼壽春寶夤率眾力戰破走之寶夤勇冠諸軍聞見者莫不壯之還攺封梁郡公及中山王英南伐寶夤又表求位與英頻破梁軍乘勝攻鍾離淮水泛溢寶夤與英狼狽引退士卒死沒者十四五有司奏處以極法詔恕死免官削爵還第尋尙南陽長公主公主有婦徳寶夤盡雍和之禮𨿽好合而敬事不替寶夤每入室公主必立以待之相遇如賓自非太妃疾篤未嘗歸休寶夤器性溫順自處以禮奉敬公主內外諧穆淸河王懌親而重之永平四年盧昶克梁朐山戍以瑯邪戍主傅文驥守之梁師攻文驥昶督眾軍救之詔寶夤爲使持節假安南將軍別將長驅往赴授昶節度寶夤受詔泣涕橫流哽咽良久後昶軍敗惟寶夤全師而還延昌初除瀛州刺史復其齊王遷冀州刺史又大乘賊起寶夤遣軍討之頻爲賊破臺軍至乃滅之靈太后臨朝還京師梁將康絢於浮山堰淮以灌揚徐除寶夤使持節都督東討軍事鎭東將軍以討之復封梁郡公熙平初梁堰旣成淮水將爲揚徐之患寶夤刀於堰上流更鑿新渠水乃少減乃遣壯士千餘人夜渡淮燒其竹木營聚破其三壘火數日不滅又分遣將破梁將垣孟孫張僧副等於淮北仍渡淮南焚梁徐州刺史張豹子等十一營及還京師爲殿中尙書寶夤之在淮堰梁武寓書招誘之寶夤表送其書陳其忿毒之意志存雪復屢請居邊神龜中爲都督徐州刺史車騎大將軍乃起學館於淸東朔望引見土姓子弟接以恩顏與論經義勤於聽理吏人愛之正光二年徵爲尙書左僕射善於吏職甚有聲名四年上表曰竊惟文武之名在人之極地徳行之稱爲生之最首忠貞之美立朝之譽仁義之號處身之端自非職惟九官任當四嶽授曰爾諧讓稱兪往將何以克厭大名允玆令聞自比以來官罔髙卑人無貴賤皆飾辭假說用相褒舉求者不能量其多少與者不能核其是非遂使冠履相貿名實皆爽謂之考功事同泛陟紛紛漫漫焉可勝言又在京之官積年十考其中或所事之主遷移數四或所奉之君身亡廢絕𨿽當時文簿記其殿最日久月遙散落都盡累年之後方求追訪無不苟相說附共爲唇齒飾垢掩疵妄加丹素趣令得階而已無所顧惜賢達君子未免斯患中庸已降夫復何論官以求成身以請立上下相蒙莫斯爲甚又勤卹人隱咸歸守令厥任非輕所責實重然及其考課悉以六載爲約旣而限滿代還復經六年而敍是則歲周十二始得一階於東南兩省文武閒職公府散佐無事冗官或數旬方應一直或朔望止於暫朝及其考日更得四年爲限是則一紀之中便登三級彼以實勞劇任而遷貴之路至難此以散位虛名而升陟之方甚易何內外之相懸令厚薄之若此孟子曰仁義忠信天爵也公卿大夫人爵也古之人修其天爵而人爵從之故𨿽文質異時洿隆殊世莫不寶玆名器不以假人是以賞罰之科恆自持也乃至周之藹藹五叔無官漢之察察館陶徒請誠以賞罰一差則無以懲勸至公暫替則覬覦相欺故至愼至惜殷勤若此況乎親非肺腑才乖秀逸或充單介之使始無汗馬之勞或說興利之規終縣十一之潤皆虛張無功妄指贏益坐獲數階之官籍成通顯之貴於是巧詐萌生僞辯鋒出役萬慮以求榮開百方而逐利抑之則其流已往引之則有何紀極夫琴瑟在於必和更張求其適調去者旣不可追來者猶或宜攺案周官太宰之職歲終則令官府各正所司受其會計聽其事致而詔於王三歲則大計羣吏之政而誅賞之愚謂今可粗依其準見居官者每歲終本曹皆明辯在官日月具核才行能否審其實用而注其上下游辭宕說一無取焉列上尙書覆其合否如此紕繆卽正而罰之不得方復推詰委下容其進退旣定其優劣善惡交分經奏之後考功曹別書於黃紙油帛一通則本曹尙書與令僕印署畱於門下一通則以侍中黃門印署掌在尙書嚴加緘密不得開視考績之日然後對共裁量其外內考格裁非庸管乞求博議以爲畫一若殊謀異策事關廢興遐邇所談物無異議者自可臨時斟酌匪拘恆例至如援流引比之訴貪榮求級之請如不限以關鍵肆其傍通則蔓艸難除涓流遂積穢我彜章撓玆大典謂宜明加禁斷以全至化詔付外博議以爲永式竟無所攺時梁武弟子西丰侯正徳來降寶夤表曰正徳旣不親親安能親人脫包此凶醜置之列位百官是象其何誅焉臣釁結禍深痛纏骨髓日暮途遙報復無日豈區區於一豎哉但才𨿽庸近職居獻替愚衷寸抱敢不申陳正徳旣至京師朝廷待之尢薄歲餘還叛初秦州城人薛伯珍劉慶杜遷等反執刺史李彥推莫折大提爲首自稱秦王大提尋死其第四子念生竊號天子年曰天建置官僚以息阿胡爲太子其兄阿倪爲西河王弟天生爲髙陽王伯珍爲東郡王安保爲平陽王天生率眾出隴東遂寇雍州屯於黑水朝廷甚憂之除寶夤開府西道行臺爲大都督西徵明帝幸明堂以餞之寶夤與大都督崔延伯擊天生大破之追奔至小隴進討髙平賊帥萬俟醜奴於安定更有負捷時有天水人呂伯度兄弟始共念生同逆後與兄眾保於顯親聚眾討念生戰敗奔於胡琛琛以伯度爲大都督秦王資其士馬還徵秦州大破念生將杜粲於城紀又破其金城王莫折普賢於永洛城遂至顯親念生率眾身自拒戰又大敗伯度乃背胡琛遣其兄子忻和率騎東引大軍念生事迫乃詐降於寶夤朝廷嘉伯度立義之功授涇州刺史平秦郡公而大都督元修義髙聿停軍隴口久不西進念生復反伯度爲醜奴所殺故賊勢更甚寶夤不能制孝昌二年除寶夤侍中驃騎大將軍儀同三司假大將軍尙書令給前後部鼓吹寶夤初自黑水終至平涼與賊相對年年攻擊賊亦憚之關中保全寶夤之力三年正月除司空公出師旣久兵將疲獘是月大敗還雍州有司處寶夤死罪詔恕爲編戶四月除徵西將軍雍州刺史開府西討大都督自關以西皆受節度九月念生爲其常山王杜粲所殺合門皆盡粲降寶夤十月除尙書令復其舊封時山東關西寇賊充斥王師屢北人情沮喪寶夤自以出師累年糜費尢廣一旦覆敗慮見猜責內不自安朝廷頗亦疑沮及遣禦史中尉酈道元爲關中大使寶夤謂密欲取己將有異圖問河東柳楷楷曰大王齊明帝子天下所屬今日之舉實允人望且謠言鸞生十子九子一子不關中亂武王有亂臣十人亂者理也大王當理關中何所疑慮道元行達陰盤驛寶夤密遣其將郭子恢等攻殺之而詐收道元屍表言白賊所害遂反僭舉大號大赦其部內稱隆緒元年立百官詔尙書僕射行臺長孫承業討之時北地毛鴻賓與其兄遐紀率鄕義將討寶夤寶夤遣其將侯終徳往攻遐終徳還圖寶夤軍至白門寶夤始覺與終徳戰敗攜公主及其少子與部下百餘騎從後門出遂奔萬俟醜奴醜奴以寶夤爲太傅爾朱天光遣賀拔嶽等破醜奴於安定追禽醜奴及寶夤並送京師詔置閶闔門外都街中京師士女聚觀凡經三日吏部尙書李神黃門侍郎髙道穆並與寶夤素舊二人相與左右言於莊帝云其逆迹事在前朝冀將救免會應詔王道習時自外至莊帝問道習在外所聞道習曰惟聞陛下欲不殺蕭寶夤人云李尙書髙黃門與寶夤周款並居得言之地必能全之道習因曰若謂寶夤逆在前朝便將恕之敗在長安爲醜奴太傅豈非陛下禦歷之日賊臣不剪法欲安施帝然其言乃於大僕�牛署賜死將刑神攜酒就之敍故舊因對之下泣寶夤夷然自持了不憂懼惟稱推天委命恨不終臣節公主攜男女就寶夤訣別慟哭極哀寶夤亦色貌不攺寶夤三子皆公主所生並凡劣長子烈坐寶夤反伏法次子權與小子凱射戲凱矢激中之死凱妻長孫承業女也輕薄無禮公主數加罪責凱竊銜恨妻復或說之天平中凱遣奴害公主乃轘凱於東市妻梟首家遂滅

濟南長公主下嫁盧道虔按魏書盧元傳道裕弟道虔字慶祖粗閒經史兼通算術尙髙祖女濟南長公主公主驕淫聲穢遐邇先無疹患倉卒暴薨時云道虔所害世宗祕其醜惡不苦窮治尙書嘗奏道虔爲國子博士靈太后追主薨事乃黜道虔爲民終身不仕孝昌末臨淮王彧因將出徵啟除道虔奉車都尉道虔外生李彧尙莊帝姊丰亭公主因相藉托永安中除輔國將軍通直常侍尋加徵鹵將軍以議歷勛賜爵臨淄伯遷散騎常侍天平初徵南將軍轉都官尙書本州大中正出除驃騎將軍幽州刺史尋加衛大將軍卒於官贈都督幽瀛二州諸軍事驃騎大將軍尙書右僕射司空公瀛州刺史謚曰恭文公主二子昌昌仁昌不慧昌仁早卒

順陽長公主下嫁馮穆按魏書馮熙傳熙長子誕誕長子穆字孝和襲熙爵避皇子愉封攺扶風郡公尙髙祖女順陽長公主拜駙馬都尉歷員外通直散騎常侍穆與叔輔興不和輔興亡贈相州刺史祖載在庭而穆方髙車良馬恭受職命言宴滿堂忻笑自若爲禦史中尉東平王匡所劾後位金紫光祿大夫遇害河陰贈司空雍州刺史

建徳公主下嫁蕭烈按北史蕭寶夤傳寶夤三子皆公主所生並凡劣長子烈復上明帝妺建徳公主拜駙馬都尉坐寶夤反伏法

壽陽長公主下嫁蕭贊按魏書蕭寶夤傳寶夤兄寶卷寶卷子贊字徳文本名綜入國寶夤攺焉初蕭衍滅寶卷寶卷宮人吳氏始孕匿而不言衍乃納之生贊以爲己子封豫章王及長學涉有才思其母告之以實贊晝則談謔如常夜則銜悲泣涕結客待士恆有來奔之志爲衍諸子深所猜疾而衍甚愛寵之有濟陰芮文寵安定梁話贊曲加禮接乃割血自誓布以腹心寵話等旣感其情義敬相然諾值元法僧以彭城叛入蕭衍衍命贊爲南兗徐二州刺史都督江北諸軍事鎭彭城於時肅宗遣安丰王延明臨淮王彧討之贊便遣使密告誠款與寵話夜出步投彧軍孝昌元年秋屆於洛陽陛見之後就館舉哀追服三載寶夤於時在關西遣使觀察聞其形貌斂眉悲感朝廷賞賜丰渥禮遇隆厚授司空封髙平郡開國公丹陽王食邑七千戶及寶夤反贊惶怖欲奔白鹿山至河橋爲北中所執朝議明其不相干預仍蒙慰勉建義初隨爾朱榮赴晉陽莊帝徵贊還洛轉司徒遷太尉尙帝姊壽陽長公主出爲都督齊濟西兗三州諸軍事驃騎大將軍開府儀同三司齊州刺史寶夤見擒贊拜表請寶夤命爾朱兆入洛爲城氏趙洛周所逐公主被錄還京爾朱世隆欲相陵逼公主守操被害贊旣棄州爲沙門潛詣長白山未幾趣白鹿山至陽平遇病而卒時年三十一贊機辯文義頗有可觀而輕薄俶儻猶有父之風尙普泰末敕迎其喪至洛遣黃門郎鹿悆護喪事以王禮與公主合葬嵩山至元象初吳人盜其喪還江東蕭衍猶以爲子祔葬蕭氏墓焉贊江南有子在國無後

陽平公主下嫁宇文測按周書宇文測傳測字澄鏡太祖之族子也性沈密少篤學每旬月不窺戶牖起家奉朝請殿中侍禦史累遷司徒右長史安東將軍尙宣武女陽平公主拜駙馬都尉性仁恕好施與衣食之外家無蓄積在洛陽之日曾被竊盜所失物卽其妻陽平公主之衣服也州縣擒盜並物俱獲測恐此盜坐之以死乃不認焉遂遇赦得免盜旣感恩固請爲測左右及測從魏孝武西遷事極狼狽此人亦從測入關竟無異志子該嗣

丰亭公主下嫁李彧按魏書李延實傳延實長子彧字子文尙莊帝姊丰亭公主封東平郡公位侍中左光祿大夫中書監驃騎大將軍開府儀同三司廣州刺史彧任俠交遊輕薄無行爾朱榮之死也武毅之士皆彧所進孝靜初以罪棄市

饒陽公主下嫁穆伯智按魏書穆崇傳崇裔孫泰泰子伯智八歲侍學東宮十歲拜太子洗馬散騎侍郎尙饒陽公主拜駙馬都尉早卒子喈

金明公主下嫁尉遲迥按周書尉遲迥傳迥字薄居羅代人也其先魏之別種號尉遲部因而姓焉迥少聰敏美容儀及長有大志好施愛士稍遷大丞相帳內都督尙文帝女金明公主拜駙馬都尉從太祖復弘農破沙苑皆有功累遷尙書左僕射兼領軍將軍迥通敏有幹能𨿽任兼文武頗允時望太祖以此深委仗焉迥性至孝色養不怠身𨿽在外所得四時甘脆必先薦奉然後致嘗大長公主年髙多病迥往在京師每退朝參候起居憂悴形於容色大長公主每爲之和顏進食以寧迥心太祖知其至性徵迥入朝以慰其母意

馮翊公主北齊文襄帝後按北齊書文襄敬皇后傳文襄敬皇后元氏魏孝靜帝之妹也孝武時封馮翊公主而歸於文襄容徳兼美曲盡和敬初生河間王孝婉次生兩公主文宣受禪尊爲文襄皇后

平原公主周文帝後按周書文帝元皇后傳文帝元皇后魏孝武帝之妹初封平原公主適開府張歡歡性貪殘遇後無禮又嘗殺後侍婢後怒訴之於帝帝乃執歡殺之攺封後爲馮翊公主以配太祖生孝閔帝大統七年薨

晉安公主周孝閔帝後按周書孝閔帝元皇后傳孝閔帝元皇后名胡摩魏文帝第五女初封晉安公主帝之爲略陽公也尙焉及踐祚立爲皇后帝被廢後世俗爲尼建徳初髙祖誅晉國公護上帝尊號爲孝閔帝以後爲孝閔皇后

北齊

常山君下嫁尉景按北齊書尉景傳尉景字士眞善無人也秦漢置尉候官其先有居此職者因以氏焉景性溫厚頗有俠气魏孝昌中北鎭反景與神武入杜洛周軍中仍共歸爾朱榮以軍功封博野縣伯後從神武起兵信都韓陵之戰惟景所統失利神武入洛畱景鎭鄴尋進封爲公景妻常山君神武之姊也以勛戚每有軍事與厙狄幹常被委重而不能忘懷財利神武每嫌責之轉冀州刺史又大納賄發夫獵死者三百人厙狄幹與景在神武坐請作禦史中尉神武曰何意下求卑官幹曰欲捉尉景神武大笑令優者石董桶戲之董桶剝景衣曰公剝百姓董桶何爲不剝公神武誡景曰可以無貪也景曰與爾計生活孰多我止人上取爾割天子調神武笑不答攺長樂郡公曆位太保太傅坐匿亡人見禁止使崔暹謂文襄曰語阿惠兒富貴欲殺我耶神武聞之泣詣闕曰臣非尉景無以至今日三請帝乃許之於是黜爲驃騎大將軍開府儀同三司神武造之景恚臥不動叫曰殺我時趣耶常山君謂神武曰老人去死近何忍煎迫至此又曰我爲爾汲水胝生因出其掌神武撫景爲之屈膝先是景有果下馬文襄求之景不與曰土相扶爲墻人相扶爲王一馬亦不得畜而索也神武對景及常山君責文襄而杖之常山君泣救之景曰小兒慣去放使作心腹何須幹啼濕哭不聽打耶尋授靑州刺史操行頗攺百姓安之徵授大司馬遇疾薨於州贈太師尙書令齊受禪以景元勛詔祭告其墓皇建初配享神武廟庭追封長樂王

樂陵長公主下嫁厙狄幹按北齊書厙狄幹傳厙狄幹善無人也曾祖越豆眷魏道武時以功割善無之西臘汗山地方百里以處之後率部落北邊因家朔方幹梗直少言有武藝魏正光初除掃逆黨授將軍宿衛於內以家在寒鄕不宜毒暑冬得入京師夏歸鄕裏孝昌元年北邊擾亂奔雲中爲刺史費穆送於爾朱榮以軍主隨榮入洛後從神武起兵破四胡於韓陵封廣平縣公尋進郡公河陰之役諸將大捷惟幹兵退神武以其舊功竟他退神武以其舊功竟不責黜尋轉太保太傅及髙仲密以武牢叛神武討之以幹爲大都督前驅幹上道不過家見侯景不遑食景使騎追饋之時文帝自將兵至洛陽軍容甚盛諸將未欲南度幹決計濟河神武大兵繼至遂大破之還爲定州刺史不閒吏事事多擾煩然淸約自居不爲吏人所患遷太師天保初以千元勛佐命封章武郡王轉太宰幹尙神武妹樂陵長公主以親地見待自預勤王常總大眾威望之重爲諸將所伏而爲性嚴猛曾詣京師魏譙王元孝友於公門言戲過度諸公無能面折者幹正色責之孝友大�時人稱善薨贈假黃鉞太宰給轀輬車謚曰景烈幹不知書署名爲幹字逆上畫時人謂之穿錐

太原長公主下嫁楊愔按北齊書楊愔傳愔字遵彥小名秦王弘農華陰人武定末以望實之美超拜吏部尙書加侍中衛將軍侍學典選如故天保初以本官領太子少傅別封陽夏縣男又詔監太史遷尙書右僕射尙太原長公主卽魏孝靜後也自尙主後衣紫羅袍金縷大帶遇李庶頗以爲恥謂曰我此衣服都是內裁旣見子將不能無愧及居端揆歡綜機衡文宣大漸以常山長廣二王位地親逼深以後事爲念愔與尙書右僕射平秦王歸彥侍中燕子獻黃門侍郎鄭子默受遺詔輔政並以二王威望先重咸有猜忌之心又自天保八年已來爵賞多濫至是愔先自表解其開封王諸叨竊恩榮者皆從黜免由是嬖寵失職之徒盡歸心二叔二王拜職於尙書省大會百僚執愔及天和欽道子默遂皆殺之先是童謠曰白羊頭尾禿羖頭生角又曰羊羊喫野艸不喫野艸遠我道不遠打爾腦又曰阿麼姑禍也道人姑夫死也羊爲愔也角文爲用刀道人謂廢帝小名太原公主嘗作尼故曰阿麼姑愔子獻天和皆帝姑夫云

陽翟公主下嫁燕子獻按北齊書燕子獻傳子獻字季則廣漢下洛人少時相者謂之曰使役在燕代富貴在齊趙其後遇宇文氏稱霸關中用爲典簽將命使於茹茹子獻欲驗相者之言來歸髙祖見之大悅尙陽翟公主甚被待遇顯祖時官至侍中開府濟南卽位之後委任彌重除右僕射子獻素多力頭又少發當狼狽之際排眾走出省門斛律光逐而擒之子獻嘆曰丈夫爲計遲遂至於此矣

東平公主下嫁可朱渾天和按北齊書燕子獻傳可朱渾天和道元之季弟也以道元勛重尙東平公主累遷領軍大將軍開府濟南王卽位加特進攺博陵公與楊愔同被殺

公主下嫁司馬消難按北齊書司馬子如傳子如子消難尙髙祖女以主�貴公子頻歷中書黃門郎光祿少卿出爲北豫州刺史鎭武牢消難博涉史傳有風神然不能廉潔在州爲禦史所劾又於公主情好不睦公主譖訴之懼罪遂招延鄰敵走關西按北史司馬消難傳消難妻髙齊神武女也在鄴極加禮敬入關便相棄薄及赴州畱妻及三子在京妻言於文帝曰滎陽公攜寵自隨必不顧妻子願防慮之及消難入陳髙母子因此獲免子譚卽髙氏所生以消難勛拜儀同大將軍坐消難除名

潁川長公主下嫁段懿按北齊書段榮傳榮子韶韶長子懿字徳猷有姿儀頗解音樂又善騎射天保初尙潁川長公主累遷行臺右僕射兼殿中尙書出除兗州刺史卒

東安公主下嫁段深按北齊書段榮傳韶第二子深字徳深美容貌寬謹有父風天保中受父封姑臧郡公大寧初拜通直散騎侍郎二年詔尙永昌公主未婚主卒河淸三年又詔尙東安公主以父頻著大勛累遷侍中將軍源州大中正食趙郡韶病篤詔封深濟北王以慰其意武平末徐州行臺左僕射徐州刺史入周拜大將軍郡公坐事死

中山長公主下嫁段寶鼎按北齊書段榮傳韶子寶鼎尙中山長公主武平末儀同三司隋開皇中開府儀同三司驃騎大將軍大業初卒於饒州刺史

義寧公主下嫁斛律武都按北齊書斛律金傳天保四年解州以太師還晉陽車駕復幸其第六宮及諸王盡從置酒作樂極夜方罷帝忻甚詔金第二子丰樂爲武衛大將軍因謂金曰公元勛佐命父子忠誠朕當結以婚姻未爲蕃衛仍詔金孫武都尙義寧公主成禮之日帝從皇太后幸金宅皇后太子及諸王等皆從其見親待如此金子光光有四子長子武都歷位特進太子太保開府儀同三司梁兗二州刺史所在並無政績惟事聚斂侵漁百姓光死遣使於州斬之

公主下嫁潘子晃按北齊書潘樂傳樂子子晃嗣諸將子弟率多驕縱子晃沈密謹�以淸淨自居尙公主拜駙馬都尉武平末爲幽州道行臺右僕射幽州刺史周師將入鄴子晃率突騎數萬赴援至博陵知鄴城不守詣冀州降周授上開府隋大業初卒

公主下嫁韓寶仁按北齊書韓鳳傳鳳男寶仁尙公主在晉陽賜第一區其公主生男滿月駕幸鳳宅宴會盡日

公主下嫁韓寶信按北齊書韓鳳傳寶仁弟寶信尙公主駕復幸其宅親戚咸蒙官賞後鳳坐除名不露其罪仍毀其宅公主離婚

北周

平原公主下嫁於翼按周書於翼傳翼字文若太師燕公謹之子美風儀有識度年十一尙太祖女平原公主拜員外散騎常侍封安平縣公邑一千戶大統十六年進爵郡公加大都督領太祖帳下左右禁中宿衛遷鎭南將軍金紫光祿大夫散騎常侍武衛將軍謹平江陵所贈得軍實分給諸子翼一無所取惟簡賞口內名望子弟有士風者別待遇之太祖聞之特賜奴婢二百口翼固辭不受尋授車騎大將軍儀同三司加侍中驃騎大將軍開府儀同三司六官建除左宮伯孝閔帝踐祚出爲渭州刺史翼兄實先�此州頗有惠政翼又推誠布信事存寬簡夷夏感悅比之大小馮君焉時吐谷渾入寇河右涼鄯河三州咸被攻圍使來告急秦州都督遣翼赴援不從寮屬咸以爲言翼曰攻取之術非夷俗所長此寇之來不過抄掠邊牧耳安能頓兵城下久事攻圍掠而無獲勢將自走勞師以往亦無所及翼揣之已了幸勿復言居數日問至果如翼所策賀蘭祥討吐谷渾翼率州兵先鋒深入以功增邑一千二百戶尋徵拜右宮伯世宗雅愛文士立麟趾學在朝有藝業者不限貴賤皆預聽焉乃至蕭撝王褒等與卑鄙之徒同爲學士翼言於帝曰蕭撝梁之宗子王褒梁之公卿今與趨走同儕恐非尙賢貴爵之義帝納之詔翼定其班次於是有等差矣世宗崩翼與晉公護同受遺詔立髙祖保定元年徙軍司馬三年攺封常山縣公邑二千九百戶天和初遷司會中大夫增邑通前三千七百戶三年皇后阿史�氏至自突厥髙祖行親迎之禮命翼總司儀制狄人𨿽蹲踞無節然咸憚翼之禮法莫敢違犯遭父憂去職居喪過禮爲時輩所稱尋有詔起令視事髙祖又以翼有人倫之鑑皇太子及諸王等相傅以下並委翼選置其所擢用皆民譽也時論僉謂得人遷大將軍總中外宿衛兵事晉公護以帝委翼腹心內懷猜忌轉爲小司徒加拜柱國𨿽外示崇重實疏斥之及誅護帝召翼遣往河東取護子中山公訓仍代鎭蒲州翼曰冢宰無君陵上自取誅夷元惡旣除餘孽宜殄然皆陛下骨肉猶謂疏不間親陛下不使諸王而使臣異姓非直物有橫議愚臣亦所未安帝然之乃遣越王盛代翼先是與齊陳二境各修邊防𨿽通聘好而每歲交兵然一彼一此不能有所克獲髙祖旣親萬幾將圖東討詔邊城鎭並益儲偫加戍卒二國聞之亦增修守禦翼諫曰宇文護專制之日興兵至洛不戰而敗所喪實多數十年委積一朝麋散𨿽爲護無制勝之策亦由敵人之有備故也且疆場相侵互有勝敗徒損兵儲非策之上者不若解邊嚴減戎防繼好息民敬待來者彼必善於通和懈而少備然後出其不意一舉而山東可圖若猶習前蹤恐非蕩定之計帝納之建徳二年出爲安隨等六州五防諸軍事安州總管時屬大旱涢水絕流舊俗每逢亢陽禱白兆山祈雨髙祖先禁羣祀山廟已除翼遣主簿祭之卽日澍雨沾洽歲遂有年民庶感之聚會歌舞頌翼之徳四年髙祖將東伐朝臣未有知者遣納言盧韞等前後乘驛三詣翼問策焉翼贊成之及軍出詔翼率荊楚兵二萬自宛葉趣襄城大將軍張光洛鄭恪等並隸焉旬日下齊一十九城所部都督輒入民村卽斬以徇由是百姓欣悅赴者如歸屬髙祖有疾班師翼亦旋鎭五年轉陜熊等七州十六防諸軍事宜陽總管翼以宜陽地非襟帶請移鎭於陜詔從之仍除陜州刺史總管如舊其年大軍復東討翼自陜入九曲攻拔造澗等諸城徑到洛陽齊洛州刺史獨狐永業開門出降河南九州三十鎭一時俱下襄城民庶等喜復見翼並壺漿塞道尋卽除洛懷等九州諸軍事河陽總管尋徙豫州總管給兵五千人馬千匹以之鎭並配開府及儀同等二十人仍�河陽襄州安州荊州泗州總管內有武幹者任翼徵牒不限多少儀同以下官爵承制先授後聞陳將魯天念久圍光州聞翼到汝南望風退散霍州蠻首田元顯負險不賓於是送質請附陳將任蠻奴悉眾攻顯顯立柵拒戰莫有異心及翼還朝元顯便叛其得殊俗物情皆此類也大象初徵拜大司徒詔翼巡長城立亭鄣西自雁門東至碣石創新攺舊咸得其要害云仍除幽定七州六鎭諸軍事幽州總管先是突厥屢爲寇抄居民失業翼素有威武兼明斥候自是不敢犯塞百姓安之及尉遲迥據湘州舉兵以書招翼翼執其使並書送之於時隋文帝執政賜翼雜繒一千五百段粟麥一千五百石並珍寶服玩等進位上柱國封任國公增邑通前五千戶別食任城縣一千戶收其租賦翼又遣子讓通表勸進並請並朝隋文帝許之開皇初拜太尉或有告翼云往在幽州欲同尉遲迥者隋文召致凊室遣理官按驗尋以無實見原仍復本位三年五月薨贈本官加蒲晉懷絳邵汾六州諸軍事蒲州刺史謚曰穆翼性恭儉與物無競常以滿盈自戒故能以功名終子璽官至上大將軍軍司馬黎陽郡公璽弟詮上儀同三司吏部下大夫常山公詮弟讓儀同三司尉遲迥之舉兵也河西公李賈弟穆爲並總管亦執迥子送之

建安長公主下嫁賀初眞按周書賀蘭祥傳蘭祥父初眞少知名爲鄕閭所重尙文帝姊建安長公主保定二年追贈太傅柱國常山郡公

昌樂大長公主下嫁尉遲俟兜按周書尉遲迥傳迥父俟兜性弘裕有鑑識尙太祖姊昌樂大長公主生迥及綱俟兜病且卒二子撫其首曰汝等並有貴相但恨吾不見耳爾各宜勉之

霍國公主下嫁賀拔緯按周書賀拔勝傳勝弟嶽嶽子緯拜開府儀同三司保定中錄嶽舊徳進緯爵霍國公尙太祖女

襄樂公主下嫁韋世康按北史韋孝寬傳孝寬兄敻敻子世康幼而沈敏有器度年十歲州辟主簿在魏弱冠爲直寢封漢安縣公尙周文帝女襄樂公主授儀同三司仕周曆位典祠下大夫沔硤二州刺史從武帝平齊授司州總管長史時東夏初定百姓未安世康綏撫之士庶胥悅入爲戶部中大夫進位上開府轉司會中大夫尉遲迥之亂隋文帝謂世康曰汾絳舊是周齊分界因此亂階恐生搖動今以委公因授絳州刺史以雅望鎭之闔境淸肅世康性恬素好古不以得喪幹懷在州有止足之志與子弟書曰吾生因緒餘夙沾纓弁驅馳不已四紀於玆亟登衮命頻蒞方嶽志除三惑心愼四知以不貪而爲寶處脂膏而莫潤如斯之事頗爲時悉今耄𨿽未及壯年已謝霜早梧楸風先蒲柳眼暗更劇不見細書足疾彌增非可趨走祿豈須多防滿則退年不待暮有疾便辭況娘春秋已髙溫凊宜奉晨昏有闕罪在我躬今世穆世文並從武役吾與世衝復嬰遠任陟岵瞻望此情彌切桓山之悲倍深常戀意欲上聞乞遵禮教未訪汝等故遣此及興言遠慕感咽難勝諸弟報以事恐難遂乃止在任有惠政奏課連最擢爲禮部尙書世康寡嗜欲不慕勢貴未嘗以位望矜物聞人之善若己有之亦不顯人過欲以求名譽進爵上庸郡公轉吏部尙書選用平允請托不行以母憂去職固辭乞終私制上不許開皇七年將事江南議重方鎭拜襄州刺史坐事免未幾授安州總管遷信州總管十三年復拜吏部尙書前後十餘年間多所進拔朝廷稱爲廉平嘗因休暇謂子弟曰吾聞功遂身退古人常道今年將耳順志在懸車汝輩以爲云何子福嗣答曰大人澡身浴徳名立官成盈滿之戒先哲所重欲追蹤二疏伏奉尊命後因侍宴世康再拜陳讓願乞骸骨上曰冀與公共理天下今之所請深乖本望縱筋力衰謝猶屈公臥臨一隅於是出拜荊州總管時天下惟置荊並揚益四大總管並揚益三州並親王臨統惟荊州委於世康時論以此爲美世康爲政簡靜百姓愛悅卒於州聞而痛惜贈大將軍謚曰文世康性孝友初以諸弟位並隆貴獨季弟世約宦途不達共推父時田宅盡以與之世多其義長子福子位司隸別駕次子福嗣位內史舍人後以罪黜楊元感之亂從衛元戰敗於城北爲元感所獲令爲文檄詞甚不遜尋背元感還東都帝銜之車裂於髙陽少子福獎通事舍人在東都與元感戰沒

襄陽公主下嫁竇毅按北史竇熾傳熾兄子毅字天武父嶽早卒及毅著勛追贈大將軍冀州刺史毅深沈有器度事親以孝聞魏孝武初起家員外散騎侍郎時齊神武擅朝毅慨然有徇主之志從孝武西遷封奉髙縣子從禽竇泰復弘農戰沙苑皆有功進爵安武縣公恭帝元年進授驃騎大將軍開府儀同三司大都督攺封永安縣公出爲幽州刺史周孝閔帝踐祚進爵神武郡公保定三年拜大將軍時與齊人爭衡戎車歲動並交結突厥以爲外援突厥已許納女於周齊人亦甘言重幣遣使求婚狄人便欲有悔朝廷乃令楊薦等累使結之往返十餘方復前好至是𨿽期往逆猶懼攺圖以毅地兼勛戚素以威重乃令爲使及毅至齊使亦在焉突厥君臣猶有貳志毅抗言正色以大義責之累旬乃定卒以皇后歸朝議嘉之別封成都縣公進位柱國歷同州刺史蒲金二州總管加上柱國入爲大司馬隋開皇初拜定州總管累居藩鎭咸得人和二年薨於州贈襄郢等六州刺史謚曰肅毅性溫和每以謹愼自守又尙周文帝第五女襄陽公主特爲朝廷所委信𨿽任兼出內未嘗有矜惰之容時人以此稱焉子賢嗣

永富公主下嫁史雄按北史史寧傳寧子雄字世武少勇敢膂力過人便弓馬有算略年十四從寧於牽屯山奉迎周文帝仍從校獵弓無虛發周文嘆異之尋尙周文女永富公主除使持節驃騎大將軍開府儀同三司累遷駕部中大夫司馭中大夫從柱國枹罕公辛威鎭金城遂卒於軍時年二十四

順陽公主下嫁滕穆玉又嫁楊瓚按文獻通考周文帝女順陽公主適隋滕穆玉楊瓚按史無考

西河長公主下嫁劉昶按文獻通考周文帝女西河長公主適劉昶﹝按周書並無劉昶傳惟北魏有劉昶而尙三公主史稱其卒於太和二十一年則於此無與耳﹞

淸都公主下嫁閻毗按周書閻慶傳慶第十二子毗尙帝女淸都公主慶𨿽位望隆重婚連帝室常以謙愼自守時人以此稱之按北史閻毗傳毗七歲襲爵石保縣公及長儀貌矜嚴頗好經史受漢書於蕭該略通大旨能篆書艸隸尢善爲當時之妙周武帝見而悅之命尙淸都公主宣帝卽位拜儀同三司隋文帝受禪以技藝侍東宮數以雕麗之物取悅於皇太子由是甚見親待每稱之於上尋拜車騎宿衛東宮上嘗遣髙熲大閱於龍臺澤諸軍部伍多不齊整惟毗一軍法制肅然熲言之於上特蒙賜帛俄兼太子崇衛率長史尋加尙儀同太子服玩之物多毗所爲及太子廢毗坐杖一百與妻子俱配爲官奴婢二歲放免

梁安固公主下嫁鄭譯按隋書鄭譯傳譯字正義滎陽開封人也祖瓊魏太常父道邕魏司空譯頗有學識兼知鍾律善騎射譯從祖開府文寬尙魏平陽公主則周太祖元後之妹也主無子太祖令譯後之由是譯少爲太祖所親恆令與諸子遊集年十餘歲常詣相府司錄李長宗長宗於眾中戲之譯斂容謂長宗曰明公位望不輕瞻仰斯屬輒相玩狎無乃喪徳也長宗甚異之文寬後誕二子譯復歸本生周武帝時起家給事中士拜銀靑光祿大夫轉左侍上士與儀同劉昉恆侍帝側譯時喪妻帝命譯尙梁安固公主及帝親總萬機以爲禦正下大夫俄轉太子宮尹時太子多失徳內史中大夫烏丸軌每勸帝廢太子而立秦王由是太子恆不自安其後詔太子西徵吐谷渾太子乃陰謂譯曰秦王上愛子也烏丸軌上信臣也今吾此行得無扶蘇之事乎譯曰願殿下勉著仁孝無失子道而已勿爲他慮太子然之旣破賊譯以功最賜爵開國子邑三百戶後坐狎皇太子帝大怒除名爲民太子復召之譯戲狎如初因言於太子曰殿下何時可得據天下太子悅而益暱之及帝崩太子嗣位是爲宣帝超拜開府內史下大夫封歸昌縣公邑一千戶委以朝政俄遷內史上大夫進封沛國公邑五千戶以其子善願爲歸昌公元琮爲永安縣男又監國史譯頗專權時帝幸東京譯擅取官材自營私第坐是復除名爲民劉昉數言於帝帝復召之顧待如初詔領內史事初髙祖與譯有同學之舊譯又素知髙祖相表有奇傾心相結至是髙祖爲宣帝所忌情不自安嘗在永巷私於譯曰久願出藩公所悉也敢布心腹少畱意焉譯曰以公徳望天下歸心欲求多福豈敢忘也謹卽言之時將遣譯南徵譯請元帥帝曰卿意如何譯對曰若定江東自非懿戚重臣無以鎭撫可令隋公行且爲壽陽總管以督軍事帝從之乃下詔以髙祖爲揚州總管譯發兵俱會壽陽以伐陳行有日矣帝不悆遂與禦正下大夫劉昉謀引髙祖入受顧托旣而譯宣詔文武百官皆受髙祖節度時禦正中大夫顏之儀與宦者謀引大將軍宇文仲輔政仲已至禦坐譯知之遽率開府楊惠及劉昉皇甫績柳裘俱入仲與之儀見譯等愕然逡巡欲出髙祖因執之於是矯詔復以譯爲內史上大夫明日髙祖爲丞相拜譯柱國相府長史治內史上大夫事及髙祖爲大冢宰總百揆以譯兼領天官都府司會總六府事出入臥內言無不從賞賜玉帛不可勝計每出入以甲士從拜其子元爲儀同時尉迥王謙司馬消難等作亂髙祖逾加親禮俄而進位上柱國恕以十死譯性輕險不親職務而贓貨狼籍髙祖陰疏之然以其有定策功不忍廢放陰�官屬不得白事於譯譯猶坐廳事無所關預譯懼頓首求解職髙祖寬諭之接以恩禮及上受禪以上柱國公歸第賞賜丰厚進子元爵城臯郡公邑二千戶元珣永安男追贈其父及亡兄二人並爲刺史譯自以被疏陰呼道士章醮以祈福助其婢奏譯厭蠱左道上謂譯曰我不負公此何意也譯無以對譯又與母別居爲憲司所劾由是除名下詔曰譯嘉謀良策寂爾無聞鬻獄賣官沸騰盈耳若畱之於世在人爲不道之臣戮之於朝入地爲不孝之鬼有累幽顯無以置之宜賜以孝經令其熟讀仍遣與母共居未幾詔譯參撰律令復授開府隆州刺史請還治疾有詔徵之見於醴泉宮上賜宴甚歡因謂譯曰貶退已久情相矜湣於是復爵沛國公位上柱國上顧謂侍臣曰鄭譯與朕同生共死間關危難興言念此何日忘之譯因奉觴上壽上令內史令李徳林立作詔書髙熲戲謂譯曰筆幹譯答曰出爲方嶽杖策言歸不得一錢何以潤筆上大笑未幾詔譯參議樂事譯以周代七聲廢缺自大隋受命禮樂宜新更修七始之義名曰樂府聲調凡八篇奏之上嘉美焉俄遷岐州刺史在職歲餘復奉詔定樂於太常前後所論樂事語在音律志上勞譯曰律令則公定之音樂則公正之禮樂律令公居其三良足美也於是還岐州開皇十一年以疾卒官時年五十二上遣使弔祭焉謚曰達子元嗣煬帝初立五等悉除以譯佐命元功詔追攺封譯莘公以元襲元初爲驃騎將軍後轉武賁郎將數以軍功進位右光祿大夫遷右候衛將軍大業末出爲文城太守及義兵起義將張倫略地至文城元以城歸之公主駙馬部列傳七

隋

安成長公主下嫁竇榮定按隋書竇榮定傳榮定扶風平陵人也父善周太僕季父熾開皇初爲太傅榮定沈深有器局容貌偉美須�便弓馬魏文帝時爲千牛備兵周太祖見而奇之授平東將軍賜爵宜君縣子邑三百戶後從太祖與齊人戰於北邙周師不利榮定與汝南公宇文神慶帥精騎二千邀擊之齊師乃卻以功拜上儀同後從武元皇帝引突厥木桿侵齊之並州賜物三百段襲爵永富縣公邑千戶進位開府除忠州刺史從武帝平齊加上開府拜前將軍佽飛中大夫其妻則髙祖姊安成長公主也髙祖少小與之情契甚厚榮定亦知髙祖有人君之表尢相推結及髙祖作相領左右宮伯使鎭守天臺總統露門內兩箱仗衛常宿禁中遇尉迥初平朝廷頗以山東爲意乃拜榮定爲洛州總管以鎭之前後賜縑四千匹西涼女樂一部髙祖受禪來朝京師上顧謂羣臣曰朕少惡輕薄性相近者惟竇榮定而已賜馬三百匹部曲八千戶而遣之坐事除名髙祖以長公主之故尋拜右武候大將軍上數幸其第恩賜甚厚每令尙食局日供羊一口珍味稱是以佐命功拜上柱國寧州刺史未幾復爲右武候大將軍尋除秦州總管賜吳樂一部突厥沙�略寇邊以爲行軍元帥率九總管步騎三萬出涼州與鹵戰闕二字於髙越原兩軍相持其地無水士卒渴甚至刺馬血而飲死者十有二三榮定仰天太息俄而澍雨軍乃復振於是進擊數挫其鋒突厥憚之請盟而去賜縑萬匹進爵安丰郡公增邑千六百戶復封子憲爲安康郡公賜縑五千匹歲餘拜右武衛大將軍俄轉左武衛大將軍上欲以爲三公榮定上書曰臣每觀西朝衛霍東都梁鄧幸托葭莩位極臺鉉寵積驕盈必致傾覆向使前賢少自貶損遠避權勢推而不居則天命可保何覆宗之有臣每覽前修實爲畏懼上於是乃止前後賞賜不可勝計開皇六年卒時年五十七上爲之廢朝令左衛大將軍元旻監護喪事賻縑三千匹上謂侍臣曰吾每欲致榮定於三事其人固讓不可今若贈之重違其志於是贈冀州刺史陳國公謚曰懿子抗嗣抗美容儀性通率長於巧思父卒之後恩遇彌隆所賜錢帛金寶亦以巨萬抗官至定州刺史復檢校幽州總管煬帝卽位漢王諒構逆以爲抗與通謀由是除名以其弟慶襲封陳公焉慶亦有姿儀性和厚頗工艸隸初封永富郡公官至河東太守衛尉卿大業之末出爲南郡太守爲盜賊所害慶弟琎亦工艸隸頗解鍾律官歷潁川南郡扶風太守

樂平公主周宣帝後按周書宣帝楊皇后傳宣帝楊皇后名麗華隋文帝長女性柔婉不妒忌帝後昏暴滋甚喜怒乖度嘗譴後欲加之罪後進止詳閒辭色不撓帝大怒遂賜後死逼令引訣後母獨孤氏聞之詣合陳謝叩頭流血然後得免帝不豫詔後父入禁中侍疾及大漸劉昉鄭譯等因矯詔以后父受遺輔政後初𨿽不預謀然以嗣主幼沖恐權在他族不利於己聞昉譯已行此詔心甚悅之後知其父有異圖意頗不平形於言色及行禪代憤惋逾甚文帝旣不能譴責內甚愧之開皇六年封後爲樂平公主後又議奪其志後誓不許乃止大業五年從煬帝幸張掖殂於河西年四十九

蘭陵公主下嫁王奉孝又嫁柳述按隋書列女傳蘭陵公主字阿五髙祖第五女也美姿儀性婉順好讀書髙祖於諸女中特所鐘愛初嫁儀同王奉孝卒適河東柳述時年十八諸姊並驕倨主獨折節遵於婦道事舅姑甚謹遇有疾病必親奉湯藥髙祖聞之大悅由是述漸見寵遇初晉王廣欲以主配其妃弟蕭瑒髙祖初許之後遂適述晉王因不悅及述用事彌惡之髙祖旣崩述徙嶺表煬帝令主與述離絕將攺嫁之公主以死自誓不復朝謁上表請免主號與述同徙帝大怒曰天下豈無男子欲與述同徙耶主曰先帝以妾適於柳家今其有罪妾當從坐不願陛下屈法申恩帝不從主憂憤而卒時年三十二臨終上表曰昔共姜自誓著美前詩鄎嬀不言傳芳往誥妾𨿽負罪竊慕古人生旣不得從夫死乞葬於柳氏帝覽之愈怒竟不哭乃葬主於洪瀆川資送甚薄朝野傷之按王誼傳髙祖以誼前代舊臣甚加禮敬遣使勞問冠蓋不絕以第五女妻其子奉孝尋拜大司徒誼自以與髙祖有舊亦歸心焉未幾其子奉孝卒逾年誼上表言公主少請除服禦史大夫楊素劾誼曰臣聞喪服有五親疏異節喪制有四降殺殊文王者之所常行故曰不易之道也是以賢者不得逾不肖者不得不及而儀同王奉孝旣尙蘭陵公主奉孝以去年五月身喪始經一周而誼便請除釋竊以𨿽曰王姬終成下嫁之禮公則主之猶在移天之義況復三年之喪自上達下及�釋服在禮未詳然夫婦則人倫攸始喪紀則人道至大苟不重之取笑君子故鉆燧攺火責以居喪之速朝祥暮歌譏以忘哀之早然誼𨿽不自彊爵位已重欲爲無禮其可得乎乃薄俗傷教爲父則不慈輕禮易喪致婦於無義若縱而不正恐傷風俗請付法推科有詔勿治按柳機傳機子述字業隆性明敏有幹略頗涉文藝少以父蔭爲太子親衛后以尙主之故拜開府儀同三司內史侍郎上於諸�中特所寵敬歲餘判兵部尙書事丁父艱去職未幾起攝給事黃門侍郎事襲爵建安郡公仁壽中判吏部尙書事述𨿽職務修理爲當時所稱然不達大體暴於馭下又怙寵驕豪無所降屈楊素時稱貴幸朝臣莫不詟憚述每陵侮之數於上前面折素短判事有不合素意素或令述攺之輒謂將命者曰語僕射道尙書不肯素由是銜之俄而楊素亦被疏忌不知省務述任寄逾重拜兵部尙書參掌機密述自以無功可紀過叨匪服抗表陳讓上許之令攝兵部尙書上於仁壽宮寢疾述與楊素黃門侍郎元巖等侍疾宮中時皇太子無禮於陳貴人上知而大怒因令述召房陵王述與元巖出外作�書楊素聞之與皇太子協謀便矯詔執述巖二人持以屬吏及煬帝嗣位述竟坐除名與公主離絕徙述於龍川郡公主請與述同徙帝不聽事見列女傳述在龍川數年復徙寧越遇瘴癘而死時年三十九按韋鼎傳蘭陵公主寡上爲之求夫選親衛柳述及蕭瑒等以示於鼎鼎曰瑒當封侯而無貴妻之相述亦通顯而守位不終上曰位由我耳遂以主降述

廣平公主下嫁宇文靜禮按隋書宇文慶傳慶子靜禮初爲太子千牛備身尋尙髙祖女廣平公主授儀同安徳縣公邑千五百戶後爲熊州刺史先慶卒

襄國公主下嫁李長稚按隋書李衍傳衍弟子長稚尙髙祖女襄國公主襲父綸爵爲河陽郡公開皇初拜將軍散騎常侍歷內史侍郎河州刺史檢校秦州總管

南陽公主下嫁宇文士及按隋書列女傳南陽公主者煬帝之長女也美風儀有志節造次必以禮年十四嫁於許國公宇文述子士及以謹肅聞及述病且卒主親調飲食手自奉上世以此稱之及宇文化及�逆主隨至聊城而化及爲竇建徳所敗士及自濟北西歸大唐時隋代衣冠並在其所建徳引見之莫不惶懼失常惟主神色自若建徳與語主自陳國破家亡不能報怨雪恥淚下盈襟聲辭不輟情理切至建徳及觀聽者莫不爲之動容隕涕咸肅然敬異焉及建徳誅化及時主有一子名禪師年且十歲建徳遣武賁郎將於士澄謂主曰宇文化及躬行�逆人神所不容今將族滅其家公主之子法當從坐若不能割愛亦聽畱之主泣曰武賁旣是隋室貴臣此事何須見問建徳竟殺之主尋請建徳削髮爲尼及建徳敗將歸西京復與士及遇於東都之下主不與相見士及就之立於戶外請復爲夫妻主拒之曰我與君讎家今恨不能手刃君者但謀逆之日察君不預知耳因與告絕訶令速去士及固請之主怒曰必欲就死可相見也士及見其言切知不可屈乃拜辭而去按唐書宇文士及傳士及字仁人京兆長安人父述爲隋右衛大將軍開皇末以述勛封新城縣公文帝引入臥內與語奇之詔尙煬帝女南陽公主爲尙輦奉禦從幸江都以父喪免起爲鴻臚少卿其兄化及謀�逆以主�忌之弗告已�帝乃封蜀王

唐一

同安公主下嫁王裕按唐書公主列傳世祖一女同安公主髙祖同母媦也下嫁隋州刺史王裕貞觀時以屬尊進大長公主嘗有疾太宗躬省視賜縑五百姆侍皆有予永徽初賜實戶三百薨年八十六裕隋司徒柬之子終開府儀同三司按王方翼傳方翼並州祁人祖裕隋州刺史尙同安大長公主官開府儀同三司卒謚曰文方翼早孤哀毀如成人時號孝童母李爲主所斥居鳳泉墅方翼尙幼雜庸保執業不棄日墾田植樹治林埌�完墻屋燎松丸墨爲富家主薨還京師

長沙公主下嫁馮少師按唐書公主列傳髙祖十九女長沙公主下嫁馮少師

襄陽公主下嫁竇誕按唐書公主列傳襄陽公主下嫁竇誕按竇威傳威從兄子抗抗子誕隋末起家朝請郎義寧初辟丞相府祭酒封安丰郡公尙襄陽公主從秦王徵薛舉爲元帥府司馬累遷太常卿髙祖諸子幼未出宮者十餘王國司家事皆誕主之出爲梁州都督貞觀初召授右領軍大將軍進莘國公爲宗正卿太宗與語昏謬失對乃下詔曰誕比衰耗不能事朕知而任之是謂不明且爲官擇人者治爲人擇官者亂其以光祿大夫罷就第卒贈工部尙書荊州刺史謚曰安

平陽昭公主下嫁柴紹按唐書公主列傳平陽昭公主太穆皇后所生下嫁柴紹初髙祖兵興主居長安紹曰尊公將以兵淸京師我欲往恐不能偕柰何主曰公行矣我自爲計紹詭道走並州主奔鄠發家貲招南山亡命得數百人以應帝於是名賊何潘仁璧司竹園殺行人稱總管主遣家奴馬三寶諭降之共攻鄠別部賊李仲文向善志丘師利等各持所領會戲下因略地盩厔武功始平下之乃申法誓眾禁剽奪遠近咸附勒兵七萬威振關中帝渡河紹以數百騎並南山來迎主引精兵萬人與秦王會渭北紹及主對置幕府分定京師號娘子軍帝卽位以功給不涯武徳六年薨葬加前後部羽葆鼓吹大路麾幢虎賁甲卒班劍太常議婦人葬古無鼓吹帝不從曰鼓吹軍樂也往者主身執金鼓參佐命於古有邪宜用之按柴紹傳紹字嗣昌晉州臨汾人幼趫悍有武力以任俠聞補隋太子千牛備身髙祖妻以平陽公主將起兵紹走間道迎謁時太子建成齊王元吉亦自河東往遇諸塗建成曰追書急恐吏逮捕請依劇賊冀自全紹曰不可賊知君唐公子必執以爲功徒死爾不如疾走太原旣入雀鼠谷聞義兵起謂紹有謀乃相賀授右領軍大都督府長史領彀騎發晉陽先抵霍邑城下覘形勢還白宋老生一夫敵我兵到必出戰可擄也大師至老生果出紹力戰有功從下臨汾絳郡隋將桑顯和來戰紹引軍繚其背與史大柰合攻之顯和敗遂平京師進右光祿大夫封臨汾郡公髙祖卽位拜左翊衛大將軍累從徵討以功進封霍國公遷右驍衛大將軍吐谷渾黨項寇邊�紹討之鹵據髙射紹軍雨矢士失色紹安坐遣人彈胡琵琶使一女子舞鹵疑之休射觀紹伺其懈以精騎從後掩擊鹵大潰斬首五百級貞觀二年平梁師都轉左衛大將軍出爲華州刺史加鎭軍大將軍徙譙國旣病太宗親問之卒贈荊州都督謚曰襄二子哲威令武哲威爲左屯衛將軍襲封坐弟謀反免死流邵州起爲交州都督卒

髙密公主下嫁長孫孝政又嫁段綸按唐書公主列傳髙密公主下嫁長孫孝政又嫁段綸綸隋兵部尙書文振子爲工部尙書杞國公永徽六年主薨遺命吾葬必令墓東向以望獻陵冀不忘孝也按隋書段文振傳文振次子綸少以俠气聞

長廣公主下嫁趙慈景又嫁楊師道按唐書公主列傳長廣公主始封桂陽下嫁趙慈景慈景隴西人帝美其姿制故妻之帝起兵或勸亡去對曰母以我爲命且安往吏捕系於獄帝平京師引拜開化郡公爲相國府文學進兵部侍郎爲華州刺史討堯君素戰死贈秦州刺史謚曰忠公主更嫁楊師道聰悟有思工爲詩豪侈自肆晚稍折節以壽薨按冊府元龜唐趙慈景番州總管納之子也幼有姿儀美風調髙祖潛龍時見而悅之妻以桂陽公主及長有文武才幹好結交座客常滿接對忘疲弱冠得美名於京邑髙祖於諸�中特所親愛按舊唐書楊恭仁傳恭仁少弟師道隋末自洛陽歸國授上儀同爲備身左右尋尙桂陽公主超拜吏部侍郎累轉太常卿封安徳郡公貞觀七年代魏徵爲侍中性周愼謹密未嘗漏泄內事親友或問禁中之言乃更對以他語嘗曰吾少窺漢史至孔光不言溫室之事每飲其餘風所庶幾也師道退朝後必引當時英俊宴集園池而文會之盛當時莫比雅善篇什又工艸隸酣賞之際援筆直書有如宿構太宗每見師道所制必吟諷嗟賞之十二年轉中書令太子承幹逆謀事泄與長孫無忌房元齡同按其獄師道妻前夫之子趙節與承幹通謀師道微諷太宗冀活之由是獲譴罷知機密轉吏部尙書師道貴家子四海人物未能委練所署用多非其才而深抑貴勢及其親黨以避嫌疑時論譏之太宗嘗從容謂侍臣曰楊師道性行純善自無愆過而情實怯�未甚更事緩急不可得力未幾從徵髙麗攝中書令及軍還有毀之者稍貶爲工部尙書尋轉太常卿二十一年卒贈吏部尙書並州都督陪葬昭陵賜東園祕器並爲立碑

房陵公主下嫁竇奉節又嫁賀蘭僧伽按唐書公主列傳房陵公主始封永嘉下嫁竇奉節又嫁賀蘭僧伽按竇威傳威兄子軌軌子奉節尙永嘉公主歷左衛將軍秦州都督

九江公主下嫁執失思力按唐書公主列傳九江公主下嫁執失思力按執失思力傳思力突厥酋長也貞觀中護送隋蕭后入朝授左領軍將軍會頡利敗太宗令思力諭降渾斛薩部落稍親近帝逐兔苑中思力諫曰陛下爲四海父母乃自輕臣竊殆之帝異其言後復逐鹿思力脫巾帶固諫帝爲止及討遼東詔思力屯金山道領突厥扞薛延陀延陀兵十萬寇河南思力示羸不與確賊深入至夏州乃整陣擊之追躡六百里會毗伽可汗死耀兵磧北而歸復從江夏王道宗破延陀餘眾與平吐谷渾詔尙九江公主拜駙馬都尉封安國公坐交房遺愛髙宗以其戰多赦不誅流嶲州主請削封邑偕往主前卒龍朔中以思力爲歸州刺史卒麟徳元年復公主封邑贈思力勝州都督謚曰景

廬江公主下嫁喬師望按唐書公主列傳廬江公主下嫁喬師望爲同州刺史

南昌公主下嫁蘇勗按唐書公主列傳南昌公主下嫁蘇勗按舊唐書蘇傳勗武徳中爲秦王府文學館學士貞觀中尙南康公主拜駙馬都尉累遷魏王泰府司馬勗旣博學有美名甚爲泰所重因勸泰請開文學館引才名之士撰括地誌後歷吏部郎太子左庶子卒

安平公主下嫁楊思敬按唐書公主列傳安平公主下嫁楊思敬按舊唐書楊恭仁傳恭仁子思訓襲爵顯慶中歷右屯衛將軍時右衛大將軍慕容寶節有愛妾置於別宅嘗邀思訓就之宴樂思訓深責寶節與其妻隔絕妾等怒密以毒藥置酒中思訓飲盡便死寶節坐是配流嶺表思訓妻又詣闕稱冤制遣使就斬之仍攺賊盜律以毒藥殺人之科更從重法

淮南公主下嫁封道言按唐書公主列傳淮南公主下嫁封道言按封倫傳倫子道言尙淮南長公主官至宋州刺史

眞定公主下嫁崔恭禮按唐書公主列傳眞定公主下嫁崔恭禮

衡陽公主下嫁阿史那社爾按唐書公主列傳衡陽公主下嫁阿史那社爾按阿史那社爾傳社爾突厥處羅可汗之次子年十一以智勇聞拜拓設建牙磧北與頡利子欲谷設分統鐵勒回紇僕骨同羅諸部處羅卒哀毀如禮治眾十年無課斂或勸厚賦以自奉答曰部落丰余於我足矣故首領咸愛之頡利數用兵社爾諫弗納貞觀元年鐵勒回紇薛延陀等叛敗欲谷設於馬獵山社爾助擊之弗勝明年將餘眾西保可汗浮圖城會頡利滅西突厥統葉護又死奚利必咄陸可汗與泥孰爭國社爾引兵襲之得其半國有眾十餘萬乃自號都布可汗謂諸部曰始爲亂破吾國者延陀也今我據西方而不平延陀是忘先可汗非孝也事脫不勝死無恨酋長皆曰我新得西方須畱撫定今直棄之遠擊延陀延陀未擒葉護子孫將復吾國社爾不從選騎五萬討延陀磧北連兵十旬士苦其久稍潰去延陀縱擊大敗之乃走保髙昌眾才萬人又與西突厥不平由是率眾內屬十年入朝授左驍衛大將軍處其部於靈州詔尙衡陽長公主爲駙馬都尉典衛屯兵十四年以交河道行軍總管平髙昌諸將咸受賞社爾以未奉詔秋毫不敢取見別詔然後受又所取皆老弱陳獘太宗美其廉賜髙昌寶鈿刀雜彩千段詔檢校北門左屯營封畢國公從徵遼東中流矢揠去復戰所部奮厲皆有功還擢兼鴻臚卿二十一年以昆丘道行軍大總管與契苾何力郭孝恪楊弘禮李海岸等五將軍發鐵勒十三部及突厥騎十萬討龜玆師次西突厥擊處密處眞敗之入自焉耆西兵出不意龜玆震恐進屯磧石伊州刺史韓威以千騎先進右驍衛將軍曹繼叔次之至多褐城其王率眾五萬拒戰威佯卻王悉兵逐北威與繼叔合殊死戰大破之社爾因拔都城王輕騎遁社爾畱孝恪守自率精騎追躡行六百里王據大撥換城嬰險自固社爾攻凡四十日入之擒其王並下五大城遣左衛郎將權祇甫徇諸酋長示禍福降者七十餘城宣諭威信莫不歡服刻石紀功而還因說於闐王入朝王獻馬畜三百餉軍西突厥焉耆安國皆爭犒師孝恪之在軍�帷器用多飾金玉以遺社爾社爾不受帝聞曰二將優劣不復問人矣帝崩請以身殉衛陵寢髙宗不許遷右衛大將軍永徽六年卒贈輔國大將軍並州都督陪葬昭陵治冢象�山謚曰元子道眞歷左屯衛大將軍咸亨初爲邏娑道副大總管與薛仁貴討吐蕃以援吐谷渾爲論欽陵所敗盡失其兵詔有司問狀免死爲民

丹陽公主下嫁薛萬徹按唐書公主列傳丹陽公主下嫁薛萬徹萬徹惷甚主不與同席太宗爲置酒與萬徹握槊解所佩刀賜之主喜命同載以歸按薛萬均傳萬均弟萬徹與萬均歸髙祖授車騎將軍武安縣公事隱太子太子誅萬徹督宮兵戰元武門噪而趨秦府眾失色乃示以太子首然後去與數十騎亡之南山秦王數使貸諭乃出謝王以其忠於所事不之罪也從李靖討突厥頡利可汗以功授統軍進爵郡公曆右衛將軍蒲州刺史副李績擊薛延陀與鹵戰磧南率數百騎爲先鋒繞擊陣後鹵顧見遂潰斬首三千級獲馬萬五千封一子爲縣侯攺左衛將軍尙丹陽公主加駙馬都尉遷代州都督右武衛大將軍太宗嘗曰當今名將惟李績江夏王道宗萬徹而已績道宗𨿽不能大勝亦未嘗大敗至萬徹非大勝卽大敗矣貞觀二十二年以靑丘道行軍總管帥師三萬伐髙麗次鴨淥水以奇兵襲大行城與髙麗步騎萬餘戰斬鹵將所夫孫鹵皆震恐遂傳泊汋城鹵眾三萬來援擊走之拔其城萬徹在軍中任气不能下人或有上書言狀者帝愛其切直加讓勗而已卽爲焚書副將裴行方亦言其怨望李績曰萬徹位大將軍親主�而內懷不平罪當誅因詔除籍徙邊會赦還髙宗永徽二年授寧州刺史入朝與房遺愛暱甚因曰我𨿽病足坐置京師諸輩猶不敢動遺愛曰若國有變當與公共輔荊王謀泄下獄誅臨刑曰萬徹大健兒畱爲國�死安得坐遺愛殺之遂解衣顧監刑者曰亟斬我斬之不殊叱曰胡不力三斬乃絕

臨海公主下嫁裴師律按唐書公主列傳臨海公主下嫁裴師律按舊唐書裴寂傳寂子律師尙太宗妹臨海長公主官至汴州刺史律師子承先則天時爲殿中監爲酷吏所殺按唐書名師律此云律師未知孰是

館陶公主下嫁崔宣慶按唐書公主列傳館陶公主下嫁崔宣慶

安定公主下嫁溫挺又嫁鄭敬元按唐書公主列傳安定公主始封千金下嫁溫挺挺死又嫁鄭敬元按溫大雅傳大雅弟彥博彥博次子挺尙千金公主官延州刺史

常樂公主

下嫁趙按唐書公主列傳常樂公主下嫁趙生女爲周王妃武后殺之逐括州刺史徙壽州越王貞將舉兵遺書假道將應之主進使者曰爲我謝王與其進不與其退若諸王皆丈夫不應淹久至是我聞楊氏篡周尉遲迥乃周出猶能連突厥使天下響震況諸王國懿親宗社所托不捨生取義尙何須邪人臣同國患爲忠不同爲逆王等勉之王敗周興劾與主連謀皆被殺按舊唐書中宗趙皇后傳後父尙髙祖女常樂公主歷遷左千牛將軍中宗爲英王時納後爲妃旣而妃母公主得罪妃亦坐廢幽死內侍省則天臨朝爲壽州刺史坐與越王貞連謀被誅公主亦坐死神龍元年贈左衛大將軍

襄城公主下嫁蕭銳又嫁姜按唐書公主列傳太宗二十一女襄城公主下嫁蕭銳性孝睦動循矩法帝�諸公主視爲師式有司告營別第辭曰婦事舅姑如父母異宮卽定省闕止葺故第門列雙戟而已銳卒更嫁姜簡永徽二年薨髙宗舉哀於命婦朝堂遣工部侍郎丘行淹馳驛弔祭陪葬昭陵喪次故城帝登樓望哭送柩按蕭瑀傳瑀子銳尙襄城公主爲太常少卿按舊唐書姜傳子行本行本子簡永徽中官至安北都護卒

汝南公主按唐書公主列傳汝南公主早薨

南平公主下嫁王敬直又嫁劉元意按唐書公主列傳南平公主下嫁王敬直以累斥嶺南更嫁劉元意按舊唐書王珪傳珪少子敬直以尙主拜駙馬都尉坐與太子承幹交結徙於嶺外按劉政會傳政會子元意襲爵攺封渝國公尙南平公主授駙馬都尉髙宗時爲汝州刺史

遂安公主下嫁竇逵又嫁王大禮按唐書公主列傳遂安公主下嫁竇逵逵死又嫁王大禮按竇威傳威從兄子抗抗子靜太宗初封信都縣男靜子逵尙遂安公主襲爵

長樂公主下嫁長孫衝按唐書公主列傳長樂公主下嫁長孫衝帝以長孫皇后所生故�有司裝賫視長公主而倍之魏徵曰昔漢明帝封諸王曰朕子安得同先帝子乎然則長公主者尊公主矣制有等差渠可越也帝以語後後曰嘗聞陛下厚禮徵而未知也今聞其言乃納主於義社稷臣也妾於陛下夫婦之重有所言猶候顏色況臣下情隔禮殊而敢犯嚴顏陳忠言哉願許之與天下爲公帝大悅因請賫帛四百匹錢四十萬卽徵家賜之按舊唐書長孫無忌傳顯慶四年中書令許敬宗遣人上封事稱監察禦史李巢與無忌交通謀反帝竟不親問無忌謀反所由惟聽敬宗誣構之說遂去其官流黔州其子祕書監駙馬都尉衝等並除名流於嶺外

豫章公主下嫁唐義識按唐書公主列傳豫章公主下嫁唐義識按舊唐書唐儉傳儉授民部尙書尋加光祿大夫又特令其子義識尙豫章公主

北景公主下嫁柴令武按唐書公主列傳北景公主始封巴陵下嫁柴令武坐與房遺愛謀反同主賜死顯慶中追贈立廟於墓四時祭以少牢按柴紹傳紹次子令武尙巴陵公主遷太僕少卿衛州刺史襄陽郡公以房遺愛謀反貶嵐州刺史自殺主亦賜死

普安公主下嫁史仁表按唐書公主列傳普安公主下嫁史仁表

東陽公主下嫁髙履行按唐書公主列傳東陽公主下嫁髙履行髙宗卽位進爲大長公主韋正矩之誅主坐婚家斥徙集州又坐章懷太子累奪邑封以長孫無忌舅族也故武后惡之垂拱中並二子徙置巫州按髙儉傳士廉六子長履行居母喪毀甚太宗諭使彊食尙東陽公主襲爵繇戶部尙書爲益州大都督府長史政有名坐長孫無忌左授洪州都督攺永州刺史

臨川公主下嫁周道務按唐書公主列傳臨川公主韋貴妃所生下嫁周道務主工隸能屬文髙宗立上孝徳頌帝下詔答永徽初進長公主恩賞卓異永淳初薨道務殿中太監譙郡公範之子初道務孺褓時以功臣子養宮中範卒還第毀瘠如成人復內之年十四乃得出歷營州都督檢校右驍衛將軍謚曰襄

淸河公主下嫁程處亮按唐書公主列傳淸河公主名敬字徳賢下嫁程處亮薨麟徳時陪葬昭陵處亮知節子也終寧遠將軍按舊唐書程知節傳知節次子處亮以功臣子尙太宗女淸河長公主授駙馬都尉左衛中郎將

蘭陵公主下嫁竇懷悊按唐書公主列傳蘭陵公主名淑字麗貞下嫁竇懷悊薨顯慶時懷悊官兗州都督太穆皇后之族子

晉安公主下嫁韋思安又嫁楊仁輅按唐書公主列傳晉安公主下嫁韋思安又嫁楊仁輅

安康公主下嫁獨孤諶按唐書公主列傳安康公主下嫁獨孤諶

新興公主下嫁長孫曦按唐書公主列傳新興公主下嫁長孫曦

城陽公主下嫁杜荷又嫁薛瓘按唐書公主列傳城陽公主下嫁杜荷坐太子承幹事誅又嫁薛瓘初主之婚帝使卜之繇曰二火皆食始同榮末同戚請晝昏則吉馬周諫曰朝謁以朝思相戒也講習以晝思相成也燕飲以昃思相歡也婚合以夜思相親也故上下有成內外有親動息有時吉凶有儀今先亂其始不可爲也夫卜所以決疑若黷禮慢先聖人所不用帝乃止麟徳初瓘歷左奉宸衛將軍主坐巫蠱斥瓘房州刺史主從之官咸亨中主薨而瓘卒雙柩還京師子顗封河東縣侯濟州刺史瑯邪王衝起兵顗與弟紹以所部庸調作兵募士且應之衝敗殺都吏以滅口事泄下獄俱死按舊唐書杜如晦傳初荷以功臣子尙城陽公主賜爵襄陽郡公授尙乘奉禦貞觀中與太子承幹謀反坐斬

合浦公主下嫁房遺愛按唐書公主列傳合浦公主始封髙陽下嫁房元齡子遺愛主帝所愛故禮異它�主負所愛而驕遺直以嫡當拜銀靑光祿大夫讓弟遺愛帝不許元齡卒主導遺愛異貲旣而反譖之遺直自言帝痛讓主乃免自是稍疏外主怏怏會禦史劾盜得浮屠辯機金寶神枕自言主所賜初浮屠廬主之封地會主與遺愛獵見而悅之具帳其廬與之亂更以二女子從遺愛私餉億計至是浮屠殊死殺奴婢十餘主益望帝崩無哀容又浮屠智勗迎占禍福惠弘能視鬼道士李晃髙醫皆私侍主主使掖廷令陳元運伺宮省禨祥步星次永徽中與遺愛謀反賜死顯慶時追贈按房元齡傳元齡次子遺愛誕率無學有武力尙髙陽公主爲右衛將軍公主帝所愛故禮與他�絕主驕蹇疾遺直任嫡遺直懼讓爵帝不許主稍失愛意怏怏與浮屠辯機亂帝怒斬浮屠殺奴婢數十人主怨望帝崩哭不哀髙宗時出遺直汴州刺史遺愛房州刺史主又誣遺直罪帝�長孫無忌鞫治乃得主與遺愛反狀遺愛伏誅主賜死遺直以先勛免貶銅陵尉詔停配享

金山公主按唐書公主列傳金山公主早薨

晉陽公主按唐書公主列傳晉陽公主字明達幼字兕子文徳皇后所生未嘗見喜慍色帝有所怒責必伺顏徐徐辯解故省中多蒙其惠莫不譽愛後崩時主始孩不之識及五歲經後所遊地哀不自勝帝諸子惟晉王及主最少故親畜之王每出合主送至虔化門泣而別王勝衣班於朝主泣曰兄今與羣臣同列不得在內乎帝亦爲流涕主臨帝飛白書下不能辧薨年十二帝閱三旬不常膳日數十哀因以�羸羣臣進勉帝曰朕渠不知悲愛無益而不能已我亦不知其所以然因詔有司簿主湯沐余貲營佛祠墓側

常山公主按唐書公主列傳常山公主未及下嫁薨顯慶時

新城公主下嫁長孫詮又嫁韋正矩按唐書公主列傳新城公主晉陽母弟也下嫁長孫詮詮以罪徙嶲州更嫁韋正矩爲奉冕大夫遇主不以禮俄而主暴薨髙宗詔三司雜治正矩不能辯伏誅以皇后禮葬昭陵旁按長孫無忌傳無忌從父弟操操子詮尙新城公主詮女兄爲韓瑗妻無忌得罪詮流巂州有司希旨殺之詮有甥趙持滿者工書善騎射力搏虎走逐馬而仁厚下士京師無貴賤愛慕之爲涼州長史常逐野馬射之矢洞於前邊人畏伏詮之貶許敬宗懼持滿才能仇己追至京屬吏訊搒色不變曰身可殺辭不可枉吏代爲占死獄中

義陽公主下嫁權毅按唐書公主列傳髙宗三女義陽公主下嫁權毅

髙安公主下嫁王勗按唐書公主列傳髙安公主義陽母弟也始封宣城下嫁潁州刺史王勗天授中勗爲武后所誅神龍初進冊長公主實封千戶開府置官屬睿宗立增戶千薨開元時元宗哭於暉政門遣大鴻臚持節赴弔京兆尹攝鴻臚護喪事

太平公主下嫁薛紹又嫁武攸曁按唐書公主列傳太平公主則天皇后所生後愛之傾諸女榮國夫人死後丐主爲道士以幸冥福儀鳳中吐蕃請主下嫁後不欲棄之夷乃眞築宮如方士燻戒以拒和親事久之主衣紫袌玉帶折上巾具紛礪歌舞帝前帝及後大笑曰兒不爲武官何遽爾主曰以賜駙馬可乎帝識其意擇薛紹尙之假萬年縣爲婚館門隘不能容翟車有司毀垣以入自興安門設燎相屬道樾爲枯紹死更嫁武承嗣會承嗣小疾罷婚後殺武攸曁妻以配主主方額廣頤多陰謀後常謂類我而主內與謀外檢畏終後世無它訾永淳之前親王食實戶八百增至千輒止公主不過三百而主獨加戶五十及聖歷時進及三千戶預誅二張功增號鎭國與相王均封五千而薛武二家女皆食實封主與相王衛王成王長寧安樂二公主給衛士環第十步一區持兵呵衛僭肖宮省神龍時與長寧安樂宜城新都定安金城凡七公主皆開府置官屬視親王安樂戶至三千長寧二千五百府不置長史宜城定安非韋後所生戶止二千主三子崇簡崇敏崇行皆拜三品韋後上官昭容用事自以謀出主下遠甚憚之主亦自以軋而可勝故益橫於是推進天下士謂儒者多窶狹厚持金帛謝之以動大議遠近翕然向之元宗將誅韋氏主與祕計遣子崇簡從事定將立相王未有以發其端者主顧溫王乃兒子可劫以爲功乃入見王曰天下事歸相王此非兒所坐乃掖王下取乘輿服進睿宗睿宗卽位主權由此震天下加實封至萬戶三子封王餘皆祭酒九卿主每奏事漏數徙乃得退所言皆從有所論薦或自寒穴躐進至侍從旋踵將相朝廷大政事非關決不下間不朝則宰相就第咨判天子殆畫可而已主侍武后久善策人主微指先事逢合無不中田園�近甸皆上腴吳蜀嶺嶠市作器用州縣護送道相望也天下珍滋譎怪充於家供帳聲伎與天子等侍兒曳紈縠者數百奴伯嫗監千人隴右牧馬至萬匹長安浮屠慧範畜貲千萬諧結權近本善張易之及易之誅或言其豫謀者於是封上庸郡公月給奉稍主乳媼與通奏擢三品禦史大夫禦史魏傳弓劾其姦贓四十萬請論死中宗欲赦之進曰刑賞國大事陛下賞已妄加矣又欲廢刑天下其謂何帝不得已削銀靑階大夫薛謙光劾慧範不法不可貸主爲申理故謙光等反得罪元宗以太子監國使宋王岐王總禁兵主恚權分乘輦至光範門召宰相白廢太子於是宋璟姚元之不悅請出主東都帝不許詔主居蒲州主大望太子懼奏斥璟元之以銷戢怨嫌監察禦史慕容珣復劾慧範事帝疑珣離間骨肉貶密州司馬主居外四月太子表追還京師時宰相七人五出主門下又左羽林大將軍常元楷知羽林軍李慈皆私謁主主內忌太子明又宰相皆其黨乃有逆謀先天二年與尙書左僕射竇懷貞侍中岑羲中書令蕭至忠崔湜太子少保薛稷雍州長史李晉右散騎常侍昭文館學士賈膺福鴻臚卿唐晙及元楷慈慧範等謀廢太子使元楷慈舉羽林兵入武徳殿殺太子懷貞羲至忠舉兵南衙爲應旣有日矣太子得其姦召岐王薛王兵部尙書郭元振將軍王毛仲殿中少監姜�中書侍郎王琚吏部侍郎崔日用定策前一日因毛仲取內閒馬三百率太僕少卿李令問王守一內侍髙力士果毅李守徳叩虔化門梟元楷慈於北闕下縛膺福內客省執羲至忠至朝堂斬之因大赦天下主聞變亡入南山三日乃出賜死於第諸子及黨與死者數十人籍其田貲�若山督子貸凡三年不能盡崇簡素知主謀苦諫主怒搒掠尢楚至是復官爵賜氏李始主作觀池樂遊原以爲盛集旣敗賜寧申岐薛四王都人歲袚褉其地按舊唐書武承嗣傳承嗣從祖弟攸曁則天伯父士讓孫也天授中封士讓爲楚王攸曁封千乘郡王賜爵實封三百戶兄攸寧爲建昌郡王實封四百戶攸寧歷遷鳳閣侍郎納言冬官尙書病卒攸曁初爲右衛中郎將尙太平公主授駙馬都尉累遷右衛將軍進封定王又加實封三百戶俄又攺安定郡王歷遷司禮卿左散騎常侍加特進神龍中拜司徒復封定王實封滿一千戶固辭不拜尋而隨例降封樂壽郡王拜右散騎常侍加開府儀同三司延秀等誅後又降封楚國公延和元年卒贈太尉並州大都督追封定王尋以公主謀逆令平毀其墓

新都公主下嫁武延暉按唐書公主列傳中宗八女新都公主下嫁武延暉

宜城公主下嫁裴巽按唐書公主列傳宜城公主始封義安郡主下嫁裴巽巽有嬖姝主恚割耳劓鼻且斷巽發帝怒斥爲縣主巽左遷久之復故封神龍元年與長寧新寧義安安樂新平五郡主皆進封

安定公主下嫁王同皎又嫁韋濯又嫁

崔銑按唐書公主列傳安定公主始封新寧郡主下嫁王同皎同皎得罪神龍時又嫁韋濯濯卽韋皇后從祖弟以衛尉少卿誅更嫁太府卿崔銑主薨王同皎子請與父合葬給事中夏侯銛曰主義絕王廟恩成崔室逝者有知同皎將拒諸泉銑或訴於帝乃止銛坐是貶瀘州都督按舊唐書王同皎傳同皎相州安陽人陳侍中駙馬都尉寬之曾孫其先自瑯琊仕江左陳亡徙家河北同皎長安中尙皇太子女安定郡主授朝散大夫行太子典膳郎敬暉等討張易之兄弟也遣同皎與右羽林將軍李多祚迎太子於東宮請太子至元武門指麾將士太子初拒而不許同皎諷諭切至太子乃就駕以功授右千牛將軍封瑯琊郡公賜實封五百戶及郡主進封爲公主拜同皎爲駙馬都尉尋加銀靑光祿大夫遷光祿卿神龍二年同皎以武三思專權任勢謀爲逆亂乃招集壯士期以則天靈駕發引劫殺三思同謀人撫州司倉冉祖雍具以其計密告三思三思乃遣校書郎李悛上言同皎潛謀殺三思後將擁兵詣闕廢黜皇后帝然之遂斬同皎於都亭驛前籍沒其家臨刑神色不變天下莫不冤之睿宗卽位令復其官爵執冉祖雍李悛並誅之初以同皎�謀有武當丞按韋溫傳溫從祖弟濯尙安定公主拜駙馬都尉中宗崩後令溫總知內外兵馬守援宮掖又引從子播族弟璇及捷濯等分掌屯營及左右羽林軍臨淄王討韋氏溫等皆坐斬宗族無少長皆死

公主駙馬部列傳八

唐二

長寧公主下嫁楊愼交又嫁蘇彥伯按唐書公主列傳長寧公主韋庶人所生下嫁楊愼交造第東都使楊務廉營總第成府財幾竭乃擢務廉將作大匠又取西京髙士廉第左金吾衛故營合爲宅右屬都城左俯大道作三重樓以馮觀築山浚池帝及後數臨幸置酒賦詩又並坊西隙地廣鞠場東都廢永昌縣主�其治爲府以地瀕洛築鄣之崇臺蜚觀相聯屬無慮費二十萬魏王泰故第東西盡一坊瀦沼三百畝泰薨以與民至是主�得之亭閣華詭埒西京內倚母愛寵傾一朝與安樂宜城二主後媦郕國崇國夫人爭任事賕謁紛紜東都第成不及居韋氏敗斥愼交絳州別駕主偕往乃請以東都第爲景云祠而西京鬻第評木石直爲錢二十億萬開元十六年愼交死主更嫁蘇彥伯務廉卒坐贓數十萬廢終身按楊恭仁傳恭仁子思訓思訓孫愼交尙長寧公主豫誅張易之賜實封五百戶神龍中爲祕書監貶絳州別駕

永壽公主下嫁韋鐬按唐書公主列傳永壽公主下嫁韋鐬蚤薨長安初追贈

永泰公主下嫁武延基按唐書公主列傳永泰公主以郡主下嫁武延基大足中忤張易之爲武后所殺帝追贈以禮攺葬號墓爲陵

安樂公主下嫁武崇訓又嫁武延秀按唐書公主列傳安樂公主最幼女帝遷房陵而主生解衣以褓之名曰裹兒姝秀辯敏後尢愛之下嫁武崇訓帝復位光艷動天下侯王柄臣多出其門嘗作詔箝其前請帝署可帝笑從之又請爲皇太女左僕射魏元忠諫不可主曰元忠山東木彊烏足論國事阿武子尙爲天子天子女有不可乎與太平等七公主皆開府而主府官屬尢濫皆出屠販納貲售官降墨�斜封授之故號斜封官主營第及安樂佛廬皆憲寫宮省而工致過之嘗請昆明池爲私沼帝曰先帝未有以與人者主不悅自鑿定昆池延袤數里定言可抗訂之也司農卿趙履溫爲繕治累石肖華山�彴橫邪回淵九折以石瀵水又爲寶鑪鏤怪獸神禽間以�貝珊瑚不可涯計崇訓死主素與武延秀亂卽嫁之是日假後車輅自宮送至第帝與後爲禦安福門臨觀詔雍州長史竇懷貞爲禮會使弘文學士爲儐相王障車捐賜金帛不貲翌日大會羣臣太極殿主被翠服出向天子再拜南面拜公卿公卿皆伏地稽首武攸曁與太平公主偶舞爲帝壽賜羣臣帛數十萬帝禦承天門大赦因賜民酺三日內外官賜勛緣禮官屬兼階爵奪臨川長公主宅以爲第旁徹民廬怨聲囂然第成禁藏空殫假萬騎仗內音樂送主還第天子親幸宴近臣崇訓子方數歲拜太常卿封鎬國公實封戶五百公主滿孺月帝後復幸第大赦天下時主與長寧定安三家廝臺掠民子女爲奴婢左臺侍禦史袁從一縛送獄主入訴帝爲手詔諭免從一曰陛下納主訴縱奴騶掠平民何以治天下臣知放奴則免禍劾奴則得罪於主然不忍屈陛下法自偸生也不納臨淄王誅庶人主方覽鏡作眉聞亂走至右延明門兵及斬其首追貶爲悖逆庶人睿宗卽位詔以二品禮葬之趙履溫諂事主嘗褫朝服以項挽車庶人死蹈舞承天門呼萬歲臨淄王斬之父子同刑百姓疾其興役割取肉去按舊唐書武承嗣傳承嗣弟三思崇訓三篧磪二子也則天時封爲髙陽郡王長安中尙安樂郡主時三思用事於朝欲寵其禮中宗爲太子在東宮三思宅在天津橋南自重光門內行親迎禮歸於其宅三思又令宰臣李嶠蘇味道詞人沈佺期宋之問徐彥伯張說閻朝隱崔融崔湜鄭愔等賦花燭行以美之其時張易之昌宗宗楚客兄弟貴盛時假詞於人皆有新句崇訓授左衛中郎將神龍元年拜駙馬都尉遷太常卿兼左衛將軍降封酆國公仍賜實封五百戶尋徙封鎬國公二年兼太子賓客攝左衛將軍及爲節湣太子所殺優制贈開府儀同三司追贈魯王謚曰忠按武延秀傳延秀承嗣第二子也則天時突厥默啜上言有女請和親制延秀與閻知微俱往突厥將親迎默啜女爲妻旣而默啜執知微入寇趙定等州故延秀久不得還神龍初默啜更請通和先令延秀送款始得歸封桓國公又授左衛中郎將時武崇訓爲安樂公主�卽延秀從父兄數引至主第延秀久在蕃中解突厥語常於主第延秀唱突厥歌作胡旋舞有姿媚主甚喜之及崇訓死延秀得幸遂尙公主主韋後所生男女中最小初中宗遷於房州欲達州境生於路次性惠敏容質秀絕中宗韋後愛寵日深恣其所欲奏請無不允許恃寵橫縱權傾天下自王侯宰相以下除拜多出其門所營第宅並造安樂佛寺擬於宮掖巧妙過之令楊務廉於城西造定昆池於其莊延袤數里出降之時以皇后仗發於宮中中宗與韋後禦安福門觀之燈燭供擬徹明如晝延秀拜席日授太常卿兼右衛將軍駙馬都尉攺封恆國公實封五百戶廢休祥宅於金城坊造宅窮極壯麗帑藏爲之空竭崇訓子數歲因加金紫光祿大夫太常卿同正員左衛將軍封鎬國公賜實封五百戶以嗣其父公主產男滿月中宗韋後幸其第就第放赦遣宰臣李嶠文士宋之問沈佺期張說閻朝隱等數百人賦詩美之延秀旣恃恩放縱無所忌憚又公主府倉曹符鳳知延秀有不臣之心遂說曰今天下蒼生猶以武臣爲念大周必可再興按讖書云黑衣神孫披天裳駙馬卽神皇之孫也每勸令著皂襖子以應之及韋庶人敗延秀與公主在內宅格戰良久皆斬之後追貶爲悖逆庶人

成安公主下嫁韋捷按唐書公主列傳成安公主字季姜始封新平下嫁韋捷捷以韋後從子誅主後薨按舊唐書韋溫傳溫弟湑湑子捷尙成安公主

壽昌公主下嫁崔眞按唐書公主列傳睿宗十一女壽昌公主下嫁崔眞

安興昭懷公主按唐書公主列傳安興昭懷公主早薨

荊山公主下嫁薛伯陽按唐書公主列傳荊山公主下嫁薛伯陽

淮陽公主下嫁王承慶按唐書公主列傳淮陽公主下嫁王承慶

代國公主下嫁鄭萬鈞按唐書公主列傳代國公主名華字華婉劉皇后所生下嫁鄭萬鈞

涼國公主下嫁薛伯陽按唐書公主列傳涼國公主字華莊始封仙源下嫁薛伯陽按薛收傳收從子稷字嗣通以書名天下畫又絕品睿宗在藩喜之以其子伯陽尙仙源公主爲駙馬都尉安邑郡公別食實封四百戶稷死坐貶晉州員外別駕又流嶺表自殺

薛國公主下嫁王守一又嫁裴按唐書公主列傳薛國公主始封淸陽下嫁王守一守一誅更嫁裴按舊唐書王仁皎傳仁皎子守一與後雙生守一與元宗有舊及上登極以淸陽公主妻之從討蕭至忠岑羲等有功自尙乘奉禦遷殿中少監特封晉國公累轉太子少保父卒襲爵祁國公十一年坐與庶人潛通左道左遷柳州司馬行至藍田驛賜死守一性貪鄙積財巨萬及籍沒其家財帛不可勝計

鄎國公主下嫁薛儆又嫁鄭孝義按唐書公主列傳鄎國公主崔貴妃所生三歲而妃薨哭泣不食三日如成人始封荊山下嫁薛儆又嫁鄭孝義開元初封邑至千四百戶

金仙公主按唐書公主列傳金仙公主始封西城縣主景云初進封太極元年與玉眞公主皆爲道士築觀京師以方士史崇元爲師崇元本寒人事太平公主得出入禁中拜鴻臚卿聲埶光重觀始興詔崇元護作日萬人羣浮屠疾之以錢數十萬賂狂人段謙冒入承天門升太極殿自稱天子有司執之辭曰崇元使我來詔流嶺南且�浮屠方士無兩競太平敗崇元伏誅

玉眞公主按唐書公主列傳玉眞公主字持盈始封崇昌縣主俄進號上淸元都大洞三景師天寶三載上言曰先帝許妾捨家今仍叨主第食租賦誠願去公主號罷邑司歸之王府元宗不許又言妾髙宗之孫睿宗之女陛下之女弟於天下不爲賤何必名系主號資湯沐然後爲貴請入數百家之產延十年之命帝知主意乃許之薨寶應時

霍國公主下嫁裴虛己按唐書公主列傳霍國公主下嫁裴虛己

永穆公主下嫁王繇按唐書公主列傳元宗二十九女永穆公主下嫁王繇按舊唐書王傳定安公主男韋會外甥同產兄王繇尙永穆公主

常芬公主下嫁張去盈按唐書公主列傳常芬公主下嫁張去盈按舊唐書肅宗張皇后傳後本南陽西鄂人後徙家昭應祖母竇氏元宗母昭成皇太后之妹也昭成爲天后所殺元宗幼失所恃爲竇姨鞠養景雲中封鄧國夫人恩渥甚隆其子去惑去疑去奢去逸皇姨弟也皆至大官去盈尙元宗女常芬公主

孝昌公主按唐書公主列傳孝昌公主早薨

唐昌公主下嫁薛繡按唐書公主列傳唐昌公主下嫁薛繡

靈昌公主按唐書公主列傳靈昌公主早薨

常山公主下嫁薛譚又嫁竇澤按唐書公主列傳常山公主下嫁薛譚又嫁竇澤按舊唐書薛收傳收從子稷稷子伯陽伯陽子譚開元十六年尙常山公主拜駙馬都尉光祿員外卿旬日暴卒

萬安公主按唐書公主列傳萬安公主天寶時爲道士開元新制長公主封戶二千帝妹戶千率以三丁爲限皇子王戶二千主半之左右以爲薄帝曰百姓租賦非我有士出萬死賞不過束帛女何功而享多戶邪使知儉嗇不亦可乎於是公主所稟始不給車服後咸宜以母愛益封至千戶諸主皆增自是著於令主不下嫁亦封千戶有司給奴婢如令

上仙公主按唐書公主列傳上仙公主早薨

懷思公主按唐書公主列傳懷思公主早薨葬築臺號登眞

晉國公主下嫁崔惠童按唐書公主列傳晉國公主始封髙都下嫁崔惠童貞元元年與衛楚宋齊宿蕭鄧紀郜國九公主同徙封

新昌公主下嫁蕭衡按唐書公主列傳新昌公主下嫁蕭衡按蕭瑀傳瑀從子鈞鈞子瓘瓘子嵩嵩子衡尙新昌公主嵩妻入謁帝呼爲親家儀物貴盛衡以尙主位三品按冊府元龜蕭衡中書令嵩子尙元宗女新昌公主嵩夫人賀氏入觀拜席元宗呼爲親家母禮儀甚盛

臨晉公主下嫁郭潛曜按唐書公主列傳臨晉公主皇甫淑妃所生下嫁郭潛曜薨大歷時

衛國公主下嫁豆盧建又嫁楊說按唐書公主列傳衛國公主始封建平下嫁豆盧建又嫁楊說薨貞元時

眞陽公主下嫁源淸又嫁蘇震按唐書公主列傳眞陽公主下嫁源淸又嫁蘇震

信成公主下嫁獨孤明按唐書公主列傳信成公主下嫁獨孤明

楚國公主下嫁吳澄江按唐書公主列傳楚國公主始封壽春下嫁吳澄江上皇居西宮獨主得入侍興元元年請爲道士詔可賜名上善

普康公主按唐書公主列傳普康公主早薨咸通九年追封

昌樂公主下嫁竇鍔按唐書公主列傳昌樂公主髙才人所生下嫁竇鍔薨大歷時按舊唐書竇徳明傳徳明族弟孝諶孝諶子希瓘希瓘子鍔尙元宗女永昌長公主恩寵賜實爲甚厚

永寧公主下嫁裴齊丘按唐書公主列傳永寧公主下嫁裴齊丘

宋國公主下嫁溫西華又嫁楊徽按唐書公主列傳宋國公主始封平昌下嫁溫西華又嫁楊徽薨元和時

齊國公主下嫁張�又嫁裴潁又嫁楊

敷按唐書公主列傳齊國公主始封興信徙封寧親下嫁張�又嫁裴潁末嫁楊敷薨貞元時按張說傳說子均�埱�尙寧親公主時說居中秉政均爲舍人諸父光爲銀靑光祿大夫榮盛冠一時元宗眷�厚卽禁中置內宅侍爲文章珍賜不可數均供奉翰林而�以所賜誇均均曰此婦翁遺�非天子賜學士也�嘗爲帝贊禮舉止都雅帝悅之因幸內宅顧�曰希烈辭宰相孰可代者�錯愕未得對帝曰無易吾��頓首謝會貴妃聞以語國忠國忠惡之及希烈罷薦韋見素代之�始怨上天寶十三載祿山入朝以破奚契丹功求平章事國忠曰祿山有軍功然不識字與之恐四夷輕漢乃止及還範陽詔髙力士餞滻坡力士歸曰祿山內鬱鬱若知欲相而不行者帝以語國忠國忠曰所告者必張�帝怒盡逐其兄弟以均守建安而�爲盧溪郡司馬埱自給事中爲宜春郡司馬歲中還�爲太常卿常西狩至咸陽惟韋見素楊國忠魏方進從帝謂力士曰若計朝臣當孰至者力士曰張�兄弟世以恩戚貴其當卽來房管有宰相望而陛下久不用又爲祿山所器此不來矣帝曰未可知也後管至召見流涕帝撫勞且問均�安在管曰臣之西亦嘗過其家將與偕來均曰馬不善馳後當繼行然臣觀之恐不能從陛下矣帝嗟悵顧力士曰吾豈欲誣人哉均等自謂才器亡雙恨不大用吾向欲始終全之今非若所料也�遂與希烈皆相祿山亂�死城中

咸直公主下嫁楊洄又嫁崔嵩按唐書公主列傳咸直公主貞順皇后所生下嫁楊洄又嫁崔嵩薨興元時

宜春公主按唐書公主列傳宜春公主早薨

廣寧公主下嫁程昌引又嫁蘇克貞按唐書公主列傳廣寧公主董芳儀所生下嫁程昌引又嫁蘇克貞薨大歷時

萬春公主下嫁楊胐又嫁楊錡按唐書公主列傳萬春公主杜美人所生下嫁楊胐又嫁楊錡薨大歷時

太華公主下嫁楊錡按唐書公主列傳太華公主貞順皇后所生下嫁楊錡薨天寶時

壽光公主下嫁郭液按唐書公主列傳壽光公主下嫁郭液

樂城公主下嫁薛履謙按唐書公主列傳樂城公主下嫁薛履謙坐嗣岐王珍事誅

新平公主

下嫁裴�又嫁姜慶初按唐書公主列傳新平公主常才人所生幼智敏習知圖訓帝賢之下嫁裴�又嫁姜慶初慶初得罪主幽禁中薨大歷時按姜傳子確確子��子慶初生方晬帝許尙主後淪謫二十餘年天寶初�甥李林甫爲宰相爲帝言之始命以官襲楚國公十載尙新平公主新平故嘗歸裴��卒乃降慶初主慧淑閒文墨帝賢之歷肅代朝恩禮加重慶初亦得幸舊制駙馬都尉多不拜正官特拜慶初太常卿會修植建陵詔爲之使誤毀連岡代宗怒下吏論不恭賜死建陵使史忠烈等皆誅裴�子仿亦削官主幽禁中大歷十年薨故事太常職奉陵廟開元末濮陽王徹爲宗正卿有寵始請宗正奉陵天寶中張�以主�任太常故復舊及慶初敗又以陵廟歸宗正云

壽安公主下嫁蘇發按唐書公主列傳壽安公主曹野那姬所生孕九月而育帝惡之詔衣羽人服代宗以廣平王入謁帝字呼主曰虫娘汝後可與名王在靈州請封下嫁蘇發

宿國公主下嫁豆盧湛按唐書公主列傳宿國公主始封長樂下嫁豆盧湛

蕭國公主下嫁鄭巽又嫁薛康衡又嫁

毗伽可汗按唐書公主列傳蕭國公主始封寧國下嫁鄭巽又嫁薛康衡乾元元年降回紇英武威遠可汗乃置府二年還朝貞元中讓府屬更置邑司按舊唐書回紇傳乾元元年五月壬申朔回紇使多亥阿彼八十人墨衣大食酋長閣之等六人並朝見至合門爭長通事舍人乃分爲左右從東西門並入六月戊戌宴回紇使於紫宸殿前秋七月丁亥詔以幼女封爲寧國公主出降其降蕃日仍以堂弟漢中郡王瑀爲特進試太常卿攝禦史大夫瑀充冊命英武威遠毗伽可汗使以堂侄左司郎中巽爲兵部郎中攝禦史中丞鴻臚卿副之兼充寧國公主禮會使特差重臣開府儀同三司行尙書右僕射冀國公裴冕送至界首癸巳以冊立回紇英武威遠毗伽可汗上禦宣政殿漢中王瑀受冊命甲午肅宗送寧國公主至咸陽�門驛公主泣而言曰國家事重死且無恨上流涕而還及瑀至其牙帳毗伽闕可汗衣赭黃袍帽坐於帳中榻上儀衛甚盛引瑀立於帳外謂瑀曰王是天可汗何親瑀曰是唐天子堂弟又問於王上立者爲誰瑀曰中使雷盧俊可汗又報曰中使是奴何得向郎君上立雷盧俊竦懼跳身向下立定瑀不拜而立可汗報曰兩國主君臣有禮何得不拜瑀曰唐天子以可汗有功故將女嫁與可汗結姻好比者中國於外蕃親皆宗室子女名爲公主今寧國公主天子眞女又有才貌萬里嫁與可汗可汗是唐家天子女�合有禮數豈得坐於榻上受詔命耶可汗乃起奉詔便受冊命翌日冊公主爲可惇蕃酋歡欣曰唐國天子貴重將眞女來瑀所送國信繒彩衣服金銀器皿可汗盡分與衙官酋長等及瑀回可汗獻馬五百匹貂裘百疊八月回紇使王子骨啜特勒及宰相帝徳等驍將三千人助國討逆肅宗嘉其遠至賜宴會命隨朔方行營使遣僕固懷恩押當九月甲申回紇使大首領蓋將等謝公主下降兼奏破堅昆五萬人宴於紫宸殿賜物有差十二月甲午回紇使三婦人謝寧國公主之聘也賜宴紫宸殿乾元二年回紇骨啜特勒等率眾從郭子儀與九節度於相州城下戰不利三月壬子回紇王子骨啜特勒及宰相帝徳等十五人自相州奔於西京肅宗宴之於紫宸殿賞物有差其月庚寅回紇特勒辭還行營上宴之於紫宸殿賜物有差乙未以回紇王子新除左羽林軍大將軍員外置骨啜特勒爲銀靑光祿大夫鴻臚卿員外置夏四月回紇毗伽闕可汗死長子葉護先被殺乃立其少子登裏可汗其妻爲可惇六月丙午以左金吾衛將軍李通爲試鴻臚卿攝禦史中丞充弔祭回紇使毗伽闕可汗初死其牙官都督等欲以寧國公主徇葬公主曰我中國法�死卽持喪朝夕哭臨三年行服今回紇娶婦須慕中國禮若令依本國法何須萬里結婚然公主亦依回紇法嫠面大哭竟以無子得歸秋八月寧國公主自回紇還詔百官於明鳳門外迎之

和政公主下嫁柳潭按唐書公主列傳和政公主章敬太后所生生三歲後崩養於韋妃性敏惠事妃有孝稱下嫁柳潭安祿山陷京師寧國公主方嫠居主棄三子奪潭馬以載寧國身與潭步日百里潭躬水薪主躬爨以奉寧國初潭兄澄之妻楊貴妃姊也勢幸傾朝公主未嘗幹以私及死撫其子如所生從元宗至蜀始封遷潭駙馬都尉郭千仞反元宗禦元英樓諭降之不聽潭率折衝張義童等殊死鬥主彀弓授潭潭手斬賊五十級平之肅宗有疾主侍左右勤勞詔賜田以女弟寶章主未有賜固讓不敢當阿布思之妻隸掖廷帝宴使衣綠衣爲倡主諫曰布思誠逆人妻不容近至尊無罪不可與羣倡處帝爲免出之自兵興財用耗主以貿易取奇贏千萬贍軍及帝山陵又進邑入千萬代宗初立屢陳人間利病國家盛衰事天子鄕納吐蕃犯京師主避地南奔次商於遇羣盜主諭以禍福皆稽顙願爲奴代宗以主貧詔諸節度餉億主一不取親紉裳衣諸子不服紈絺廣徳時吐蕃再入寇主方�入語備邊計潭固止主曰君獨無兄乎入見內殿翌日免乳而薨按舊唐書柳晟傳晟肅宗皇后之甥母和政公主父潭官至太僕卿駙馬都尉

郯國公主下嫁張淸按唐書公主列傳郯國公主始封大寧下嫁張淸薨貞元時按舊唐書肅宗張皇后傳後弟淸尙大寧郡主榦元元年冊後爲皇后弟駙馬都尉淸加特進太常卿同正封範陽郡公寶應元年肅宗崩太子監國遂移後於別殿幽崩駙馬都尉淸貶硤州司馬

紀國公主下嫁鄭沛按唐書公主列傳紀國公主始封宜寧下嫁鄭沛薨元和時

永和公主下嫁王詮按唐書公主列傳永和公主韋妃所生始封寶章下嫁王詮薨大歷時

郜國公主下嫁裴徽又嫁蕭升按唐書公主列傳郜國公主始封延光下嫁裴徽又嫁蕭升升卒主與彭州司馬李萬亂而蜀州別駕蕭鼎澧陽令韋惲太子詹事李升皆私侍主家久之姦聞徳宗怒幽主它第杖殺萬斥鼎惲升嶺表貞元四年又以厭蠱廢六年薨子位坐以蠱祝囚端州佩儒偲囚房州前生子駙馬都尉裴液囚錦州主女爲皇太子妃帝畏妃怨望將殺之未發會主薨太子屬疾乃殺妃以厭謚曰惠按蕭瑀傳衡次子升尙郜國大長公主肅宗女也升早卒主以姦蠱事再得罪廢諸子悉逐丑地女爲皇太子妃太子請離婚

靈仙公主按唐書公主列傳代宗十八女靈仙公主早薨追封

眞定公主按唐書公主列傳眞定公主早薨追封

永淸公主下嫁裴仿按唐書公主列傳永淸公主下嫁裴仿

齊國昭懿公主下嫁郭曖按唐書公主列傳齊國昭懿公主崔貴妃所生始封升平下嫁郭曖大歷末寰內民訴涇水爲磑壅不得漑田京兆尹黎幹以請詔撤磑以水與民時主及曖家皆有磑�畱帝曰吾爲蒼生若可爲諸戚倡卽日毀由是廢者八十所憲宗卽位獻女伎帝曰太上皇不受獻朕何敢違還之薨元和時贈虢國賜謚穆宗立復贈封按郭子儀傳子儀子曖字曖以太常主簿尙升平公主曖年與公主侔十餘歲許婚拜駙馬都尉試殿中監封淸源縣侯寵冠戚裏大歷末檢校左散騎常侍建中時主坐事畱禁中朱泚亂逼署曖官辭以居喪被疾旣而與公主奔奉天徳宗嘉之釋主罪進曖金紫光祿大夫賜實封五千戶尋遷太常卿貞元三年襲代國公卒年四十八贈尙書左僕射初曖女爲廣陵郡王妃王卽位是爲憲宗妃生穆宗穆宗立尊妃爲皇太后贈曖太傅四子鑄釗鏦銛鑄襲封

華陽公主按唐書公主列傳華陽公主貞懿皇后所生韶悟過人帝愛之視帝所喜必善遇所惡曲全之大歷七年以病�爲道士號瓊華眞人病甚嚙帝指傷薨追封

玉淸公主按唐書公主列傳玉淸公主早薨追封

嘉丰公主下嫁髙怡按唐書公主列傳嘉丰公主下嫁髙怡與普寧公主同降有司具冊禮光順門以雨不克罷薨建中時

長林公主下嫁沈明按唐書公主列傳長林公主下嫁衛尉少卿沈明貞元二年具冊禮徳宗不禦正殿不設樂遂爲故事薨元和時

太和公主按唐書公主列傳太和公主早薨追封

趙國莊懿公主下嫁田緒按唐書公主列傳趙國莊懿公主始封武淸貞元元年徙封嘉誠下嫁魏博節度使田緒徳宗幸望春亭臨餞厭翟敝不可乘以金根代之公主出降乘金根車自主始薨元和時贈封及謚按舊唐書田承嗣傳承嗣第六子緒大歷末授京兆府參軍承嗣卒時緒年幼稚承嗣慮諸子不任軍政以從子悅便弓馬性狡黠故任遇之俾代爲帥守及緒年長悅以承嗣委遇之厚待緒等無間令主衙軍緒凶險多過悅不忍嘗笞而拘之緒頗怨望常俟舋�會興元元年朝廷宥悅仍令孔巢父往宣慰悅旣順命門階徹警悅宴巢父夜歸緒率左右數十人先殺悅腹心蔡濟扈萼許士則等挺�而入其兩弟止之緒斬止者遂徑升堂悅方沈醉緒手刃悅並悅妻髙氏又入別院殺悅母馬氏自河北諸盜殘害骨肉無酷於緒者緒懼眾不附奔出北門恐曹俊孟希佑等領徒數百追及之遙呼之曰節度使須郎君爲之他人固不可也乃以緒歸衙推爲畱後明日歸罪於扈萼以其首徇然後稟於孔巢父遣使以聞時緒兄綸居長爲亂兵所殺遂以緒爲畱後朝廷授緒銀靑光祿大夫魏州大都督府長史兼禦史大夫魏博節度使時朱滔率兵兼引回紇之眾南侵緒遣兵助王武俊李抱眞大破朱滔於涇城以功授檢校工部尙書眞元元年以嘉誠公主出降緒加駙馬都尉尋遷檢校左僕射封常山郡王食邑三千戶攺封雁門郡王食實封五百戶尋加同平章事初田悅性儉嗇衣服飲食皆有節度而緒等兄弟心常不足緒旣得志頗縱豪侈酒色無度眞元十二年四月暴卒時年三十三贈司空賻加等子三人季和季直季安季和爲澶州刺史季直爲衙將季安幼爲嫡嗣

玉虛公主按唐書公主列傳玉虛公主早薨

普寧公主下嫁吳士廣按唐書公主列傳普寧公主下嫁吳士廣

晉陽公主下嫁裴液按唐書公主列傳晉陽公主下嫁太常少卿裴液薨太和時

義淸公主下嫁柳杲按唐書公主列傳義淸公主下嫁祕書少監柳杲

壽昌公主下嫁竇克良按唐書公主列傳壽昌公主下嫁光祿少卿竇克良薨貞元時

新都公主下嫁田華按唐書公主列傳新都公主貞元十二年下嫁田華具禮光順門五禮由是廢按舊唐書田承嗣傳承嗣子華太常少卿駙馬都尉尙永樂公主再尙新都公主按冊府元龜田華爲檢校比部郎中尙代宗女永樂公主華卽悅從父兄也帝以先朝許華婚不敢以悅故而違罷

西平公主按唐書公主列傳西平公主早薨

章寧公主按唐書公主列傳章寧公主早薨

韓國貞穆公主按唐書公主列傳徳宗十一女韓國貞穆公主昭徳皇后所生幼謹孝帝愛之始封唐安將下嫁祕書少監韋宥未克而朱泚亂從至城固薨加封謚按舊唐書姜公輔傳唐安公主薨上之長女昭徳皇后所生性聰敏仁孝上所鐘愛初詔尙韋宥未克禮會而遇播遷及薨上悲悼尢甚詔所司厚其葬禮公輔諫曰非久克復京城公主必須歸葬今於行路且宜儉薄以濟軍士徳宗怒謂翰林學士陸贄曰唐安夭亡不欲於此爲塋壠造一磚塔安置功費甚微不合關宰相論列姜公輔忽進表章都無道理但欲指朕過失擬自取名朕比擢拔爲腹心乃負朕如此

魏國憲穆公主下嫁王士平士平主恣橫不法帝幽之禁中錮士平於第久之拜安州刺史坐交中人貶賀州司戶參軍門下客蔡南史獨孤申叔爲主作團雪散雪辭狀離曠意帝聞怒捕南史等逐之幾廢進士科薨追封及謚按舊唐書王武俊傳武俊子士平以父勛補原王府諮議貞元二年選尙義陽公主加祕書少監同正駙馬都尉元和中累遷至安州刺史時公主恣肆不法士平與之爭忿憲宗怒幽公主於禁中士平幽於私第不令出入後釋之出爲安州刺史坐與中貴交結貶賀州司戶時輕薄文士蔡南史獨孤申叔爲義陽主歌詞曰團雪散雪等曲言其遊處離異之狀往往歌於酒席憲宗聞而惡之欲廢進士科令所司网捉搦得南史申叔貶之由是稍止及盜殺宰相武元衡旬日捕賊未獲士平與兄士則庭奏盜主於承宗旣獲張宴等誅之乃以士平爲左金吾衛大將軍及奪承宗官爵仍以士平襲父實封

鄭國莊穆公主下嫁張茂宗按唐書公主列傳鄭國莊穆公主始封義章下嫁張孝忠子茂宗薨加贈及謚按舊唐書張孝忠傳孝忠子茂宗以父蔭累官至光祿少卿同正貞元三年許尙公主拜銀靑光祿大夫本官駙馬都尉以公主幼待年十三屬茂宗母亡遺表請終嘉禮徳宗念茂昭之勛卽日授云麾將軍起復授左衛將軍同正駙馬都尉諫官蔣乂等論曰自古以來未聞有駙馬起復而尙公主者上曰卿所言古禮也如今人家往往有借吉爲婚嫁者卿何苦固執又奏曰臣聞近日人家有不甚知禮教者或女居父母服家旣貧乏且無彊近至親卽有借吉以就親者至於男女借吉婚娶從古未聞今忽令駙馬起復成禮實恐驚駭物聽況公主年幼更俟一年出降時旣未失且合禮經太常博士韋彤裴堪曰伏見駙馬都尉張茂宗猶在母喪聖恩念其無母遺表所請許公主出降仍令茂宗卽吉就婚者伏以夫婦之義人倫大端所以關雎冠於詩首者王化所先也天屬之親孝行爲本所以齊斬五服之重者人道之厚也聖人知此二端爲訓人之本不可變也故制婚禮上以承宗廟下以繼後嗣至若墨衰奪情事緣金革若使茂宗釋衰服而衣冕裳去堊室而爲親迎𨿽云輟哀借吉是亦以凶瀆嘉伏願抑茂宗亡母之請顧典章不易之義待其終制然後賜婚徳宗不納竟以義章公主降茂宗自是以戚裏之親頗承恩顧元和中爲閒�使俄授左金吾衛大將軍長慶二年檢校工部尙書兼兗州刺史禦史大夫充兗海沂節度等使加檢校兵部尙書太和五年入爲左金吾衛大將軍充左衛使轉左龍武統軍卒

臨眞公主下嫁薛釗按唐書公主列傳臨眞公主下嫁祕書少監薛釗薨元和時

永陽公主下嫁崔諲按唐書公主列傳永陽公主下嫁殿中少監崔諲

普寧公主按唐書公主列傳普寧公主早薨

文安公主按唐書公主列傳文安公主�爲道士薨大和時

燕國襄穆公主下嫁回紇武義成功可汗按唐書公主列傳燕國襄穆公主始封鹹安下降回紇武義成功可汗置府薨元和時追封及謚按舊唐書回紇傳徳宗初卽位使中官梁文秀告哀於回紇且修舊好可汗移地健不爲禮而九姓素屬於回紇者又陳中國便利以誘其心可汗乃舉國南下將乘我喪其宰相頓莫賀達於諫曰唐大國也且無負於我前年入太原獲羊馬數萬計可謂大捷矣以道途艱阻比及國傷耗殆盡今若舉而不捷將安歸乎可汗不聽頓莫賀乘人之心因擊殺之並殺其親信及九姓所誘來者凡二千人頓莫賀自立號爲合骨咄祿毗伽可汗使其酋長建達於隨文秀來朝命京兆尹源休持節冊爲武義成功可汗貞元三年八月回紇可汗遣首領墨啜達於多覽將軍合闕達於等來貢方物且請和親四年十月回紇公主及使至自蕃徳宗禦延喜門見之時回紇可汗喜於和親其禮甚恭上言昔爲兄弟今爲子�半子也又詈辱吐蕃使者及使大首領等妻妾凡五十六婦人來迎可惇凡遣人千餘納聘馬二千徳宗令朔州太原分畱七百人其宰相首領皆至分館鴻臚將作癸巳見於宣政殿乙未徳宗召回紇公主出使者對於麟徳殿各有頒錫庚子詔鹹安公主降回紇可汗仍置府官屬視親王例以殿中監嗣滕王湛然爲咸安公主婚禮使關播檢校右僕射送咸安公主及冊回紇可汗使貞元五年十二月回紇汨咄祿長壽天親毗伽可汗薨廢朝三日文武三品已上就鴻臚寺弔其來使

義川公主按唐書公主列傳義川公主早薨

宜都公主下嫁柳昱按唐書公主列傳宜都公主下嫁殿中少監柳昱薨貞元時

晉平公主按唐書公主列傳晉平公主早薨

公主駙馬部列傳九

唐三

漢陽公主下嫁郭鏦按唐書公主列傳順宗十一女漢陽公主名暢莊憲皇后所生始封徳陽郡主下嫁郭鏦辭歸第涕泣不自勝徳宗曰兒有不足邪對曰思相離無它恨也帝亦泣顧太子曰眞而子也永貞元年與諸公主皆進封時戚近爭爲奢詡事主獨以儉常用鐵簪畫壁記田租所入文宗尢惡世流侈因主入問曰姑所服何年法也今之獘何代而然對曰妾自貞元時辭宮所服皆當時賜未嘗敢變元和後數用兵悉出禁藏纖麗物賞戰士由是散於人間內外相矜狃以成風若陛下示所好於下誰敢不變帝悅詔宮人視主衣制廣狹徧諭諸主且敕京兆尹禁切浮靡主嘗誨諸女曰先姑有言吾與若皆帝子驕盈貴侈可戒不可恃開成五年薨按郭子儀傳子儀子曖曖三子鏦字利用尙徳陽郡主詔裴延齡爲主營第長興裏順宗立主進封漢陽公主擢鏦檢校國子祭酒駙馬都尉自景龍後外戚多爲檢校官不治事宰相薦其才不當以外戚廢乃拜右金吾將軍封太原郡公恭遜折節不以富貴加人性周畏不立赫赫名有諫於上退必毀�家人子弟無知者別墅在都南尢勝塏穆宗嘗幸之置酒極歡攺太子詹事充閒�宮苑使卒贈尙書左僕射

梁國恭靖公主下嫁鄭何按唐書公主列傳梁國恭靖公主始封咸寧郡主徙普安下嫁鄭何薨追封及謚

東陽公主下嫁崔杞按唐書公主列傳東陽公主始封信安郡主下嫁崔杞

西河公主下嫁沈翚又嫁郭銛按唐書公主列傳西河公主始封武陵郡主下嫁沈翚又嫁郭銛薨咸通時按郭子儀傳曖四子銛性和易累爲殿中監尙西河公主鏦卒代爲太子詹事宮苑閒�使長慶三年暴卒太后遣使按問發疾狀久乃解初西河主降沈氏生一子銛無嗣以沈氏子嗣

云安公主下嫁劉士涇按唐書公主列傳云安公主亦漢陽同生下嫁劉士涇按舊唐書劉昌傳昌子士涇徳宗朝尙主官至少列十餘年家富於財結托中貴交通權幸憲宗朝遷太府卿制下給事中韋弘景等封還制書言士涇不合居九卿詞語激切憲宗謂弘景曰士涇父有功於國又是戚屬制書宜下弘景奉詔士涇善胡琴多遊權幸之門以此爲之助士論鄙之

襄陽公主下嫁張克禮按唐書公主列傳襄陽公主始封晉康縣主下嫁張孝忠子克禮主縱恣常微行市裏有薛樞薛渾李元本皆得私侍而渾尢愛至謁渾母如姑有司欲致詰多與金使不得發克禮以聞穆宗幽主禁中元本乃功臣惟簡子故貸死流象州樞渾�州按舊唐書李寶臣傳寶臣子惟簡惟簡子元本生於貴族輕薄無行初張茂昭子克禮尙襄陽公主長慶中主縱恣不法常遊行市裏有士族子薛樞薛渾者俱得幸於主尢愛渾每詣渾家謁渾母行事姑之禮有吏誰何者卽以厚賂之渾與元本偕少年遂相誘掖元本亦得幸於主出入主第張克禮不勝其忿上表陳聞乃召主幽於禁中以元本功臣之後得減死杖六十流象州樞渾以元本之故亦從輕杖八十流�州

潯陽公主按唐書公主列傳潯陽公主崔昭儀所生與平恩邵陽二公主並爲道士歲賜封物七百匹

臨汝公主按唐書公主列傳臨汝公主崔昭訓所生蚤薨

虢國公主下嫁王承系按唐書公主列傳虢國公主始封淸源郡主徙陽安下嫁王承系薨追封

平恩公主按唐書公主列傳平恩公主早薨

邵陽公主按唐書公主列傳邵陽公主早薨

梁國惠康公主下嫁於季友按唐書公主列傳憲宗十八女梁國惠康公主始封普寧帝特愛之下嫁於季友元和中徙永昌薨追封及謚將葬度支奏義陽義章公主葬用錢四千萬有詔減千萬按舊唐書於�傳�累遷至左僕射平章事燕國公俄而不奉詔旨擅總兵據南陽朝廷幾爲之旰食及憲宗卽位威肅四方�稍戒懼以第四子季友求尙主憲宗以長女永昌公主降焉其第二子方屢諷其父歸朝入覲冊拜司空平章事元和中內官梁守謙掌樞密頗招權勢有梁正言者勇於射利自言與守謙宗盟情厚�子敏與之遊處正言取�財賄言賂守謙以求出鎭久之無效敏責其貨於正言乃誘正言之僕支解棄於混中八年春敏奴王載榮詣銀臺門告其事卽日捕�孔目官沈璧家僮十餘人於內侍獄鞫問尋出付臺獄詔禦史中丞薛存誠刑部侍郎王播大理卿武少儀爲三司使按問乃搜死奴於其第獲之�率其男贊善大夫駙馬都尉季友素服單騎將赴闕下待罪於建福門門司不納退於街南負墻而立遣人進表合門使以無引不受日沒方歸明日復待罪於建福門宰相諭令還第貶爲恩王傅敏長流雷州錮身發遣殿中少監駙馬都尉季友追奪兩任官

鄭國溫儀公主下嫁韋讓按唐書公主列傳鄭國溫儀公主始封汾陽下嫁韋讓薨追封及謚

永嘉公主按唐書公主列傳永嘉公主爲道士

衡陽公主按唐書公主列傳衡陽公主早薨

宣城公主

下嫁沈按唐書公主列傳宣城公主下嫁沈按冊府元龜沈尙憲宗女宣城公主拜駙馬都尉敬宗寶歷元年十二月賜錢一萬並城南別墅昌化坊賈區各一所

岐陽莊淑公主下嫁杜悰按唐書公主列傳岐陽莊淑公主懿安皇后所生下嫁杜悰帝爲禦正殿臨遣繇西朝堂出復禦延喜門止主車大賜賓從金錢開第昌化裏疏龍首池爲沼後家上尙父大通裏亭爲主別館貴震當世然主事舅姑以禮聞所賜奴婢偃蹇皆上還�直自市悰爲灃州刺史主與偕從者不二十婢乘驢不肉食州縣供具拒不受姑寢疾主不解衣藥糜不嘗不進開成中悰自忠武入朝主疾侵曰願朝興慶宮𨿽死於道不恨道薨按舊唐書杜佑傳佑子悰以蔭三遷太子司議郎元和九年選尙公主召見於麟徳殿尋尙岐陽公主加銀靑光祿大夫殿中少監駙馬都尉岐陽憲宗長女郭妃之所生自頃選尙多於貴戚或武臣節將之家於時翰林學士獨孤郁權徳輿之女婿時徳輿作相郁避嫌辭內職上頗重學士不獲已許之且嘆徳輿有佳婿遂令宰臣於卿士家選尙文雅之士可居淸列者初於文學後進中選擇皆辭疾不應惟悰願焉累遷至司農卿大和六年轉京兆尹七年檢校刑部尙書出爲鳳翔尹鳳翔隴右節度丁內艱八年起復授忠武軍節度使陳許蔡觀察等使就加兵部尙書開成初入爲工部尙書判度支屬岐陽公主薨久而未謝文宗怪之問左右戶部侍郎李班對曰近日駙馬爲公主服斬衰三年所以士族之家不願爲國戚者半爲此也杜悰未謝拘此服紀也上愕然曰予初不知乃詔曰制服輕重必由典禮如聞往者駙馬爲公主服三年緣情之義殊非故實違經之制今乃聞知宜令行杖周永爲通制三年攺戶部尙書兼判戶部度支事會昌中拜中書侍郎同中書門下平章事尋加左僕射大中初出鎭西川降先沒吐蕃維州州卽古西戎地也其地南界江陽岷山連嶺而西不知其極北望隴山積雪如玉東望成都若在井底地接石紐山夏禹生於石紐山是也其州在岷山之孤峯三面臨江天寶後河隴繼陷惟此州在焉吐蕃利其險要二十年間設計得之遂據其城因號曰無憂城吐蕃由是不虞邛蜀之兵先是李徳裕鎭西川維州吐蕃首領悉怛謀以城來降徳裕奏之執政者與徳裕不協遽勒還其城至是復收之亦不因兵刃乃人情所歸也俄復入相加司空繼加司徒歷鎭重藩至是加太傅邠國公悰無他才常延接寒素甘食竊位而已

陳畱公主下嫁裴損按唐書公主列傳陳畱公主下嫁裴損損爲太子諭徳

眞寧公主下嫁薛翃按唐書公主列傳眞寧公主下嫁薛翃

南康公主下嫁沈汾按唐書公主列傳南康公主下嫁沈汾薨咸通時

臨眞公主下嫁衛洙按唐書公主列傳臨眞公主始封襄城下嫁衛洙薨咸通時按舊唐書衛次公傳次公子洙登進士第尙憲宗女臨眞公主累官至給事中駙馬都尉工部侍郎

普康公主按唐書公主列傳普康公主早薨

眞源公主下嫁杜中立按唐書公主列傳眞源公主始封安陵下嫁杜中立按杜兼傳兼弟羔羔子中立字無爲以門蔭歷太子通事舍人開成初文宗欲以眞源臨眞二公主降士族謂宰相曰民間修婚姻不計官品而上閥閱我家二百年天子顧不及崔盧邪詔宗正卿取世家子以聞中立及校書郎衛洙得召見禁中拜著作郎月中遷光祿少卿駙馬都尉尙眞源長公主中立數求自試憒憒不樂因言朝廷法令備具吾若不任事何賴貴戚撓天下法耶帝聞異之轉太僕衛尉二少卿歷左右金吾大將軍京師惡少優戲道中具騶唱呵衛自謂盧言京兆驅放自如中立部從吏捕系立箠死遷司農卿繩吏急反爲中傷左徙慶王傅久之復拜司農卿入謝帝曰卿用法深信乎答曰轂下百司養名不肯事如司農尢叢劇陛下無遽信流言假臣數月事可濟帝許之初度支度六宮�錢移司農司農季一出付吏大吏盡舉所給於人權其子錢以給之旣不以時黃門來督責慢罵中立取錢納帑捨率五日一出吏不得爲姦後遂以爲法加檢校右散騎常侍京兆尹宣宗將用之宰相以年少欲歷試其能更出爲義武節度使舊傜車三千乘歲挽鹽海瀕民苦之中立置飛雪將數百人具舟以載自是民不勞軍食足矣大中十二年大水泛徐兗靑鄆而滄地積卑中立自按行引禦水入之毛河東注海州無水災卒年四十八贈工部尙書中立居官精明吏下寒栗畏伏中𨿽坐累免及復用亦不爲寬假其天資所長云

永順公主下嫁劉弘景按唐書公主列傳永順公主下嫁劉弘景

安平公主下嫁劉異按唐書公主列傳安平公主下嫁劉異宣宗卽位宰相以異爲平盧節度使帝曰朕惟一妹欲時見之乃止後隨異居外歲時輒乘驛入朝薨乾符時按東觀奏記上親妹安平公主下嫁駙馬都尉劉異上命宰臣與一方面中書擬平盧節度使上謂曰朕只有一妹時欲相見平盧去京敻遠卿別思之宰臣乃奏邠寧節制近於平盧仍許安平公主歲時乘傳入京劉異將赴鎭安平入辭以異姬人從安平左右皆宮人上盡記之忽見別姬問安平曰此誰也安平曰劉郎聲音人上悅安平不妒喜形於色顧左右曰便令作主人不令與宮娃同處上之甄別防閒纖微不遺如此

永安公主按唐書公主列傳永安公主長慶初許下嫁回鶻保義可汗會可汗死止不行太和中�爲道士詔賜邑印如尋陽公主故事且歸婚貲

義寧公主按唐書公主列傳義寧公主未及下嫁薨

定安公主下嫁回鶻崇徳可汗按唐書公主列傳定安公主始封太和下嫁回鶻崇徳可汗會昌三年來歸詔宗正卿李仍叔祕書監李踐方等告景陵主次太原詔使勞問系塗以黠斯所獻白貂皮玉指環往賜至京師詔百官迎謁再拜故事邑司官承命答拜有司議邑司官卑不可當羣臣請以主左右上媵戴鬢帛承拜兩襠持命又詔神策軍四百具鹵簿羣臣班迓主乘輅謁憲穆二室欷歔流涕退詣光順門易服褫冠待罪自言和親無狀帝使中人勞慰復冠乃入羣臣賀天子又詣興慶宮明日主謁太皇太後進封長公主遂廢太和府主始至宣城以下七主不出迎武宗怒差奪封絹贖罪宰相建言禮始中壼行天下王化之美也請載於史示後世詔可按回鶻傳穆宗立回鶻又使合達干等來固求昏許之俄而可汗死使者臨冊所嗣爲登囉羽錄沒密施句主毗伽崇徳可汗可汗已立遣伊難珠句錄都督思結等以葉護公主來逆女部渠二千人納馬二萬�它千四夷之使中國其眾未嘗多此詔許五百人至長安余畱太原詔以太和公主下降主憲宗女也帝爲主建府以左金吾衛大將軍胡證光祿卿李憲持節護送太府卿李說爲昏禮使冊拜主爲仁孝端麗明智上壽可惇告於廟天子禦通化門餞主羣臣班辭於道公主出塞距回鶻牙百里可汗欲先與主由間道私見胡證不可鹵人曰昔咸安公主行之證曰天子詔我送公主授可汗今未見不可先也乃止於是可汗升樓坐東向下設毳幔以居公主請襲胡衣以一姆侍出西向拜已退卽次被可惇服絳通裾大襦冠金冠前後銳復出拜已乃升曲輿九相分負右旋於廷者九降輿升樓與可汗聯坐東向羣臣以次謁可惇亦自建牙以二相出入帳中證等歸可惇大宴悲啼眷慕可汗厚贈使者武宗卽位以嗣澤王溶臨告乃知其國亂俄而渠長句錄莫賀與黠斯合騎十萬攻回鶻城殺可汗誅掘羅勿焚其牙諸部潰其相馺職與龐特勒十五部奔葛邏祿殘眾入吐蕃安西於是可汗牙部十三姓奉烏介特勒爲可汗南保錯子山黠斯已破回鶻得太和公主又自以李陵後與唐同宗故遣使者達幹奉主來歸烏介怒追擊達幹殺之劫主南度磧邊人大恐進攻天徳城振武節度使劉沔屯云伽關拒卻之宰相李徳裕建言回鶻曩有功今饑且亂可汗無歸不可擊宜遣使者贍安之帝用兵部郎中李栻行邊刺狀於是其相赤心與王子嗢沒斯特勒那頡啜將其部欲自歸而公主亦遣使者來言烏介已立因請命又大臣頡幹伽思等表假振武居公主可汗帝乃詔右金吾衛大將軍王會持節慰撫其眾輸糧二萬斛不許借振武令中人好語開諭又詔使者持冊往潛稽其行須變明年回鶻奉主至漠南入云朔剽橫水殺掠甚眾轉側天徳振武間盜畜牧自如乃召諸道兵合討嗢沒斯以赤心姦桀難得要領卽密約天徳戍將田牟誘赤心斬帳下那頡啜收赤心眾七千帳東走振武大同因室韋黑沙南窺幽州節度使張仲武破之悉得其眾那頡啜走烏介執而殺之然烏介兵尙彊號十萬駐牙大同北閭門山而特勒庬俱遮阿惇寧等凡四部及將軍曹磨你眾三萬因仲武降嗢沒斯亦附使者送款帝欲使助可汗復國而可汗已攻云州劉沔與戰敗績嗢沒斯率三部及特勒大酋二千騎詣振武降詔拜嗢沒斯爲右金吾衛大將軍爵懷化郡王以天徳爲歸義軍卽拜歸義軍使阿歷支寧邊郡公習勿啜昌化郡公烏羅思寧朔郡公並爲冠軍大將軍左威衛大將軍愛邪勿寧塞郡公爲右領軍大將軍加賜嗢沒斯牙旗豹尾刀器諸物給其屬冠帶詔宰相徳裕采秦漢以來興殊俗忠效卓異者凡三十人爲異域歸忠傳寵賜之嗢沒斯請畱族太原率昆弟爲天子扞邊帝命劉沔爲列捨云朔間處其家可汗遣使者藉兵欲還故廷且假天徳城帝不許可汗恚進略大同川轉戰攻云州刺史嬰壁不敢出詔益發諸鎭兵屯太原以北嗢沒斯等旣朝皆賜李氏名嗢沒斯曰思忠阿歷支曰思貞習勿啜曰思義烏羅思曰思禮愛邪勿曰弘順卽拜歸義軍副使於是詔劉沔爲回鶻南面招撫使張仲武東面招撫使思忠爲西黨項都將西南面招討使沔營雁門又詔銀州刺史何淸朝蔚州刺史契苾通以蕃渾兵出振武與沔仲武合稍逼回鶻思忠數深入諭降其下沔分沙陀兵益思忠河中軍以騎五百益弘順沔進次云州思忠屯保大柵率河中陳許兵與回鶻戰敗之明年又爲弘順所破沔與天徳行營副使石雄料勁騎及沙陀契苾等雜鹵夜出云州走馬邑抵安眾塞逢鹵與戰破之烏介方薄振武雄馳入夜穴壘出鏖兵烏介驚引去雄追北至殺胡山烏介被創走雄遇公主奉主還降特勒以下眾數萬盡收輜帑及所賜詔書

壽安公主下嫁王元達按舊唐書王庭湊傳庭湊子元達爲鎭州右司馬兼都知兵馬使庭湊卒三軍推主軍事請命於朝乃起復檢校工部尙書鎭州大都督府長史成徳軍節度使累遷檢校左僕射元達素懷忠順頓革父風及領藩垣頗輸誠款歲時貢奉結轍於途文宗嘉之開成二年詔以壽安公主出降加駙馬都尉元達遣段氏姑詣闕納聘禮段氏進食二千盤並禦衣戰馬公主妝奩及私白身女口等其從如雲朝野榮之會昌中昭義節度使劉從諫卒其子積擅領軍政武宗怒誅之命鄰藩分地而進討以元達爲北面招討使詔至之日出師次趙州與魏博何弘敬同收山東三州元達進攻邢州俄而賊將裴問髙元武降元達王釗安玉降何弘敬並三郡累遷檢校司徒同中書門下平章事以破劉積功加太傅太原郡開國公食邑二千戶食實封二百戶大中十一年二月卒冊贈太師謚曰忠子紹鼎紹懿﹝按唐書公主傳憲宗十八女並無壽安公主及駙馬王元達舊唐書旣詳此傳而冊府元龜謂其爲憲宗女存之以備參訂﹞

貴鄕公主按唐書公主列傳貴鄕公主早薨

義丰公主下嫁韋處仁按唐書公主列傳穆宗八女義丰公主武貴妃所生下嫁韋處仁薨咸通時

淮陽公主下嫁柳正元按唐書公主列傳淮陽公主張昭儀所生下嫁柳正元

延安公主下嫁竇澣按唐書公主列傳延安公主下嫁竇澣

金堂公主下嫁郭仲恭按唐書公主列傳金堂公主始封晉陵下嫁郭仲恭薨乾符時按郭子儀傳曖子釗釗次子仲恭歷詹事府丞尙金堂公主

淸源公主按唐書公主列傳淸源公主薨太和時

饒陽公主下嫁郭仲詞按唐書公主列傳饒陽公主下嫁郭仲詞按郭子儀傳曖子釗釗三子仲文仲恭仲詞開成二年詔仲文襲太原郡公給事中盧弘宣奏釗妻沈公主女代宗皇帝外孫其子仲詞尙饒陽公主仲文冒嫡不應襲使仲文承嫡則沈當黜且仲詞亦不得尙主乃詔仲詞檢校殿中少監駙馬都尉襲封而仲文以太皇太后故置不問

義昌公主按唐書公主列傳義昌公主爲道士薨咸通時

安康公主按唐書公主列傳安康公主爲道士乾符四年以主在外頗擾人詔與永興天長寧國興唐四主還南內

永興公主按唐書公主列傳敬宗三女長永興公主

天長公主按唐書公主列傳天長公主

寧國公主按唐書公主列傳寧國公主薨廣明時

興唐公主按唐書公主列傳文宗四女興唐公主

西平公主按唐書公主列傳西平公主

朗寧公主按唐書公主列傳朗寧公主薨咸通時

光化公主按唐書公主列傳光化公主薨廣明時

昌樂公主按唐書公主列傳武宗七女昌樂公主

壽春公主按唐書公主列傳壽春公主

長寧公主按唐書公主列傳長寧公主薨大中時

延慶公主按唐書公主列傳文宗四女延慶公主

靜樂公主按唐書公主列傳靜樂公主薨咸通時

樂溫公主按唐書公主列傳樂溫公主

永淸公主按唐書公主列傳永淸公主薨咸通時

萬壽公主下嫁鄭顥按唐書公主列傳宣宗十一女萬壽公主下嫁鄭顥主帝所愛前此下詔先王制禮貴賤共之萬壽公主奉舅姑宜從士人法舊制車輿以鐐金扣飾帝曰我以儉率天下宜自近始易以銅主每進見帝必諄勉篤誨曰無鄙夫家無干時事又曰太平安樂之禍不可不戒故諸主祗畏爭爲可喜事帝遂詔夫婦教化之端其公主縣主有子而寡不得復嫁按舊唐書鄭絪傳絪子祗徳祗徳子顥登進士第結綬弘文館校書遷右拾遺內供奉詔授銀靑光祿大夫遷起居郎尙宣宗女萬壽公主拜駙馬都尉歷尙書郎給事中禮部侍郎典貢士二年振滯才至今稱之遷刑部吏部侍郎大中十三年檢校禮部尙書河南尹顥居戚裏有器度大中時恩澤無對及宣宗棄代追感恩遇嘗爲詩序曰去年壽昌節赴麟徳殿上壽回�於長興裏第昏然晝寢夢與十數人納涼於別館館宇蕭灑相與聯句予爲數聯同遊甚稱賞旣寤不全記諸聯惟省十字云石門霧露白玉殿莓苔靑乃書之於楹私怪語不祥不敢言於人不數日宣宗不豫廢朝會及宮車上仙方悟其事追惟顧遇續石門之句爲十韻雲間歲流虹節歸軒出禁扃奔波陶畏景蕭灑夢殊庭境象非曾到崇嚴昔未經日車烏斂翼風動鶴飄翎異苑人爭集涼臺筆不停石門霧露白玉殿莓苔靑若匪災先兆何曾思入冥禦鑪虛仗馬華蓋負云亭白日成千古金縢閟九齡小臣哀絕筆湖上泣靑萍未幾顥亦卒

永福公主按唐書公主列傳宣宗女永福公主

齊國恭懷公主下嫁嚴祁按唐書公主列傳齊國恭懷公主始封西華下嫁嚴祁祁爲刑部侍郎主薨大中時追贈及謚

廣徳公主下嫁於琮按唐書公主列傳廣徳公主下嫁於琮初琮尙永福公主主與帝食怒折匕箸帝曰此可爲士人妻乎更許琮尙主琮爲黃巢所害主泣曰今日誼不獨存賊宜殺我巢不許乃縊室中主治家有禮法嘗從琮貶韶州侍者才數人郤州縣饋遺凡內外冠婚喪祭主皆身答勞疏戚鹹得其心爲世聞婦按於志寧傳志寧曾孫休烈四子球珪琮皆淸顯琮知名琮字禮用落魄不事事以門資爲吏久不調駙馬都尉鄭顥獨器之宣宗詔選士人尙公主者顥語琮曰子有美才不飾細行爲眾毀所抑能爲之乎琮許諾中書舍人李潘知貢舉顥以琮托之擢第授左拾遺初尙永福公主主未降食帝前以事折匕箸帝知其不可妻士大夫更詔尙廣徳公主咸通中以水部郎中爲翰林學士遷中書舍人閱五月轉兵部侍郎判戶部八年同中書門下平章事進中書侍郎兼戶部尙書爲韋保衡所構檢校司空山南東道節度使三貶韶州刺史保衡敗僖宗以太子少傅召未幾復爲山南節度使入拜尙書右僕射黃巢陷京師以病臥家巢欲起爲相琮辭疾賊迫脇不止乃曰吾死在旦夕位宰相義不受污賊遂害之

義和公主按唐書公主列傳義和公主

饒安公主按唐書公主列傳饒安公主

盛唐公主按唐書公主列傳盛唐公主

平原公主按唐書公主列傳平原公主薨咸通時已而追封

唐陽公主按唐書公主列傳唐陽公主

許昌莊肅公主下嫁柳涉按唐書公主列傳許昌莊肅公主下嫁柳涉薨中和時

丰陽公主按唐書公主列傳丰陽公主

衛國文懿公主下嫁韋保衡按唐書公主列傳懿宗八女衛國文懿公主郭淑妃所生始封同昌下嫁韋保衡咸通十年薨帝旣素所愛自制挽歌羣臣畢和又許百官祭以金貝寓車廞服火之民爭取煨以汰寶及葬帝與妃坐延興門哭以過柩仗衛彌數十里冶金爲俑怪寶千計實墓中與乳保同葬追封及謚按蘇鶚同昌公主傳咸通九年同昌公主出降宅於廣化裏錫錢五百萬貫仍罄內庫寶貨以實其宅而房櫳戶牖無不以眾寶飾之更以金銀爲井闌藥臼食櫃水槽鐺釜盆甕之屬仍縷金爲笊籬箕筐制水精火齊琉璃玳瑁等�悉支以金龜銀塹更琢五色玉爲器什合百寶爲圓案更賜金麥銀粟共數斛此皆太宗朝條支國所獻也堂中設連珠之帳續眞珠以成也卻寒簾類玳瑁斑有紫色云卻寒之鳥骨所爲也則未知出在何國更有鷓鴣枕翡翠匣神絲�被其枕以七寶合爲鷓鴣匣爲翡翠毛羽神絲�被三千鴛鴦仍間以奇花異葉則精巧瑰麗可得而知矣其上綴以靈粟之珠如粟粒五色輝煥更帶蠲忿犀如意玉其犀圓如彈丸入土不朽爛帶之令人蠲忿怒如意玉類桃實上有七孔云通明之象更有琴瑟幕紋布巾火蠶綿九玉釵其幕色如琴瑟闊三丈長一百尺輕明虛薄無以爲比向空張之則疏朗之紋如碧絲之貫其珠𨿽大雨暴降不能濕漏云以蛟人瑞香膏所傅故也紋布卽手巾也潔白如雪光軟拭水不濡用之彌年亦未嘗生垢膩二物稱得鬼谷國火蠶綿云出火洲絮衣一襲用之一兩稍過度則熇蒸之气不可近云九玉釵上刻九鸞皆九色其上有字曰玉兒工巧妙麗殆非人制有得於金陵者因以獻公主酬之甚厚一日晝寢夢絳衣奴致語雲南齊潘淑妃取九鸞釵及覺具以夢中之言言於左右公主薨其釵亦亡其處韋氏異其事遂以實話於門人或曰玉�卽潘妃小字逮諸珍異不可具載漢至唐公主出降之盛未之有也公主乘七寶步輦四面綴五色玉香囊囊中貯辟邪香瑞香金鳳香此皆異國獻也仍雜以龍腦金屑則鏤水晶馬腦辟塵犀爲龍鳳花其上仍絡眞珠玳瑁更以金絲爲流蘇雕輕玉爲浮動每一出遊則所過芬香街巷晶照看者眩惑其目是時某中貴人買酒於廣化旗亭忽相謂曰坐來香气何太異也同席曰豈非龍腦耶曰非也余幼給事於嬪妃宮故常聞此未知今日自何而致因顧問當壚者云公主步輦夫以錦衣換酒於此中貴人共請視之益嘆其異上每賜禦饌湯藥則道路之使相屬其饌有消靈炙紅虯脯其酒則有凝露漿桂花醞其茶則綠花紫英之號消靈炙一羊之肉取之四兩𨿽經暑毒終不臭敗紅虯脯非虯也但列於盤中虯健如紅絲髙一丈以箸抑之無三數分撒卽復其故迨諸品味人莫能識而公主家人饜飫如裏中糠�一日大會韋氏之族於廣化裏玉饌俱陳暑气將甚公主命取澄水帛以蘸之掛於南軒滿座則皆思挾纊澄水帛長八九尺似布輕細明薄可鑑云其中有龍涎故能消暑也韋氏諸宗好爲葉子戲夜則公主以紅琉璃盤盛夜光珠令僧祁捧立堂中而光明如晝焉公主始有疾召術士來賨爲燈法乃以香蠟燭遺之來氏之鄰人覺香气異常或詣門詰其故賨則具以事對其燭方二寸其上被五彩文卷而爇之竟夕不盡郁烈之气可聞於百步餘煙出其上卽成樓閣臺殿之狀或云燭中有蜃脂也公主疾旣甚醫者欲難藥餌奏云得紅蜜白猿膏食之可愈上令訪內庫得紅蜜數石本兜離國所貢白猿膏數甕本南海所獻也𨿽日加餌終無其驗公主薨上哀痛甚遂自制挽歌詞令百官繼和及庭祭日百司與內官皆用金玉飾車輿服玩以焚於韋氏庭韋家爭取灰以擇金�及葬於東郊上與淑妃禦延興門出內庫金玉駝馬鳳凰麒麟各髙數尺以爲儀其衣服玩具與人無異一物以上皆至一百二十舁刻木爲樓殿龍鳳花木人畜之象者不可勝計以絳羅裙�絡金銀瑟瑟爲帳幕者千隊結爲幢節傘蓋彌街翳日旌旗舁佩鹵簿率多加等以賜紫尼及女道士爲侍從引翼則焚升霄靈芝香而擊歸天紫金之碧磬繁華輝煥殆餘二十里上賜酒一斗斛餅三十駱駝各徑闊二尺飼役夫也京城士庶罷業來觀者流汗相屬惟恐居後及靈鹵過延興門上與淑妃慟哭中外聞者無不傷痛同日葬乳母上更作祭乳母文詞質而意切人多傳寫是後上日夕惴心掛意李可及嘆追百年曲聲辭怨切聽之莫不淚下更教數千人作嘆百年隊取內庫珍寶雕成手飾畫八百匹官綾作魚龍波紋以爲地衣而舞一舞珠翠滿地可及官歷大將軍賞賜盈萬盛無狀左軍容使西門季元素梗直乃謂可及曰爾恣巧媚以惑天子族無日矣可及恃寵未嘗攺作可及善囀喉舌於天子前弄眼作頭腦連聲著詞唱雜聲曲須臾則百數不休是時京城不調少年相效謂之拍彈一日可及乞假爲子娶婦上曰卽令送酒面以助汝嘉禮可及歸至捨見一中貴人監二銀盒各髙二尺餘宣賜可及始謂之酒及封啟皆實中也上賜可及銀麒麟髙數尺可及取官庫車載歸私第西門季元曰今日受賜吏用官車它日破家亦須輦還內府不道受賞徒勞牛足後果流可及於嶺表舊賜珍玩悉皆進納君子謂季元有先見按舊唐書韋保衡傳韋保衡者字蘊用京兆人祖元貞父�皆進士登第�字端士太和初登第後累佐使府入朝亟歷臺閣大中四年拜禮部侍郎五年選士頗得名人載領方鎭節度卒保衡咸通五年登進士第累拜起居郎十年正月尙懿宗女同昌公主公主郭淑妃所生妃有寵出降之日傾宮中珍玩以爲贈送之資尋以保衡爲翰林學士轉郎中正拜中書舍人兵部侍郎承旨不期年以本官平章事保衡恃恩權素所不悅者必加排斥王鐸貢舉之師蕭遘同門生以素薄其爲人皆擯斥之以楊收路巖在中書不加禮接媒孽逐之自起居郎至宰相二年之間階至特進扶風縣開國侯食邑二千戶集賢殿大學士十一年八月公主薨自後恩禮漸薄咸通末淮徐盜起素所怨者發其陰事保衡竟得罪賜死

安化公主按唐書公主列傳安化公主

普康公主按唐書公主列傳普康公主

昌元公主按唐書公主列傳昌元公主薨咸通時

昌寧公主按唐書公主列傳昌寧公主

金華公主按唐書公主列傳金華公主

仁壽公主按唐書公主列傳仁壽公主

永壽公主按唐書公主列傳永壽公主

唐興公主按唐書公主列傳僖宗二女長唐興公主

永平公主按唐書公主列傳僖宗次女永平公主

新安公主按唐書公主列傳昭宗十一女長新安公主

平原公主

下嫁李繼�按唐書公主列傳平原公主積善皇后所生帝在鳳翔以主下嫁李茂貞子繼�後謂不可帝曰不爾我無安所是日宴內殿茂貞坐帝東南主拜殿上繼�族兄弟皆西向立主徧拜之及帝還朱全忠移茂貞書取主還京師

信都公主按唐書公主列傳信都公主

益昌公主按唐書公主列傳益昌公主

唐興公主按唐書公主列傳唐興公主

徳淸公主按唐書公主列傳徳淸公主

太康公主按唐書公主列傳太康公主

永明公主按唐書公主列傳永明公主早薨

新興公主按唐書公主列傳新興公主

普安公主按唐書公主列傳普安公主

樂平公主按唐書公主列傳樂平公主

公主駙馬部列傳十

後梁

安陽公主金華公主俱下嫁羅廷規按五代史羅紹威傳紹威子廷規娶梁女會梁女卒太祖陰遣客將馬嗣勛選良兵實輿中以長直軍千人雜輿夫入魏詐爲助葬太祖以兵繼其後紹威夜以奴兵數百會嗣勛兵擊牙軍並其家屬盡殺之太祖自內黃馳至魏魏兵從攻滄州者行至歷亭聞之皆反分入澶博諸州魏境大亂數月太祖爲悉平之牙軍死魏兵悉叛紹威勢益孤太祖乃欲奪其地紹威始大悔廷規官至司農卿卒廷規娶梁太祖二女一曰安陽公主一曰金華公主

長樂公主下嫁趙巖按五代史趙犨傳犨次子巖梁末帝時爲戶部尙書租庸使與張漢傑漢倫等居中用事梁自太祖以暴虐殺戮爲事而末帝爲人特和柔恭謹然性庸愚以漢傑婦家而巖婿也故親信之梁之大臣老將皆切齒末帝獨不悟以至於亡初友珪弒太祖自立以末帝爲東都畱守巖如東都末帝與之飲酒從容以誠款告之巖爲末帝謀遣人召楊師厚兵起事巖還西都卒與袁象先以禁兵誅友珪取傳國寶以授末帝末帝立巖自以有功於梁又尙公主聞唐駙馬杜悰位至將相自奉甚丰恥其不及乃占天下良田大宅裒刻商旅其門如市租庸之物半入其私巖一飲食必費萬錢故時魏州牙兵驕數爲亂羅紹威盡誅之太祖崩楊師厚逐羅氏據魏州復置牙兵二千人末帝患之師厚死巖與租庸判官邵贊議曰魏爲唐患百有餘年自先帝時嘗切齒紹威以其前恭而後倨今先帝新棄天下師厚復爲陛下憂所以然者以魏地大而兵多也陛下不以此時制之寧知後人不爲師厚邪不若分相魏爲兩鎭則無北顧之憂矣末帝以爲然乃分相澶衛爲昭徳軍牙兵亂以魏博降晉梁由是盡失河北是時梁將劉鄩等與莊宗相拒澶魏之間兵數敗巖曰古之王者必郊祀天地陛下卽位猶未郊天議者以爲朝廷無異藩鎭如此何以威重天下今河北𨿽失天下幸安願陛下力行之敬翔以爲不可曰今府庫虛竭箕斂供軍若行郊禋則必賞賚是取虛名而授實獘也末帝不聽乃備法駕幸西京而莊宗取楊劉或傳晉兵入東都矣或曰扼泛水矣或曰下鄆濮矣京師大風拔木末帝大懼從官相顧而泣末帝乃還東都遂不果郊鎭州張文禮殺王鎔使人告梁曰臣已北召契丹願梁以兵萬人出徳棣州則晉兵憊矣敬翔以爲然巖與漢傑皆以爲不可乃止其後黜王彥章用段凝皆巖之力也莊宗兵將至汴末帝惶惑不知所爲登建國樓以問羣臣羣臣或曰晉以孤軍遠來勢難持久𨿽使入汴不能守也宜幸洛陽保險以召天下兵徐圖之勝負未可知也末帝猶豫巖曰勢已如此一下此樓何人可保末帝卒死於樓上當巖用事時許州溫韜尢曲事巖巖因顧其左右曰吾常待韜厚今以急投之必不幸吾爲利乃走投韜韜斬其首以獻莊宗已滅梁巖素所善段凝奏請誅巖家屬乃族滅之

普寧公主下嫁王昭祚按五代史王鎔傳梁太祖議與鎔和鎔以子昭祚爲質梁太祖以女妻之

眞寧公主按文獻通考太祖女眞寧公主按史不詳

壽春公主下嫁羅周翰按五代史羅紹威傳紹威病表言魏故大鎭多外兵願得梁一有功重臣臨之請以骸骨就第太祖亟命其子周翰監府事尙冀卿復愈耳紹威卒周翰襲父位乾化二年八月爲楊師厚所逐徙爲宣義軍節度使卒於官年十四周翰娶末帝女曰壽春公主

晉安公主下嫁羅周敬按五代史羅紹威傳周翰卒周敬代爲宣義軍節度使年十歲徙鎭忠武明年爲祕書監駙馬都尉光祿卿唐莊宗時爲金吾大將軍明宗以爲匡國軍節度使罷爲上將軍晉天福二年卒年三十二周敬亦娶末帝女曰晉安公主

後唐

瓊華長公主下嫁孟知祥按五代史孟知祥傳知祥字保引邢州龍岡人也莊宗爲晉王以知祥爲中門使遷馬步軍都虞候莊宗建號以知祥爲太原尹已而唐兵破蜀莊宗遂以知祥爲成都尹劍南西川節度副大使莊宗崩明宗入立知祥乃訓練兵甲陰有王蜀之志明宗欲以恩信懷之乃遣客省使李仁矩慰諭知祥並送瓊華公主歸之長興元年加拜知祥中書令是歲九月知祥遂舉兵反是秋明宗攺封瓊華公主爲福慶長公主有司言前世公主受封皆未出降無遣使就蕃冊命之儀詔有司艸具新儀乃遣祕書監劉嶽爲冊使嶽行至鳳翔聞知祥反乃旋明宗下詔削奪官爵昭武軍畱後趙季良等請知祥稱王以墨制行事知祥表請封蜀王且言福慶公主已死明宗爲之發哀遣合門使劉政恩爲宣諭使政恩復命知祥始遣其將朱濕來朝四年二月制以知祥檢校太尉兼中書令行成都尹劍南東西兩川節度管內觀察處置統押近界諸蠻兼西山八國雲南安撫制置等使遣工部尙書盧文杞冊封知祥爲蜀王十一月明宗崩明年二月卽皇帝位國號蜀六月知祥卒謚爲文武聖徳英烈明孝皇帝廟號髙祖

瑤英長公主下嫁張延釗按文獻通考武帝次女瑤英長公主適張延釗按史無考

義寧公主下嫁宋廷浩按宋史宋偓傳偓父廷浩尙後唐莊宗女義寧公主生偓廷浩歷石原房三州刺史晉初爲汜水關使張從賓之叛力戰死之

永寧公主晉髙祖後按五代史李皇后傳髙祖皇后李氏唐明宗皇帝女也後初號永寧公主淸泰二年封魏國長公主自廢帝立常疑髙祖必反三年公主自太原入朝千春節辭歸畱之不得廢帝醉語公主曰爾歸何速欲與石郎反邪旣醒左右告之廢帝大悔公主歸以語髙祖髙祖由是益不自安髙祖卽位公主爲皇后

興平公主下嫁趙延壽按五代史王淑妃傳契丹犯京師趙延壽所尙明宗公主已死耶律徳光乃爲延壽娶從益妹是爲永安公主公主不知其母爲誰素亦養於妃妃至京主婚禮按遼史趙延壽傳延壽本姓劉恆山人父邟令蓨梁開平初滄州節度使劉守文陷蓨其裨將趙得鈞獲延壽養以爲子少美容貌好書史唐明宗先以女妻之及卽位封其女爲興平公主拜延壽駙馬都尉樞密使明宗子從榮恃權跋扈內外莫不震懾延壽求補外避之出爲宣武軍節度使淸泰初加魯國公復爲樞密使鎭許州石敬塘發兵太原唐遣張敬達往討會敬達敗保晉安寨延壽與徳鈞往救聞晉安已破走團柏峪太宗追及延壽與其父俱降明年徳鈞卒以延壽爲幽州節度使封燕王及攺幽州爲南京遷畱守總山南事天顯末以延壽妻在晉詔取之以歸自是益自激昂圖報會同初帝幸其第加政事令冬晉人背盟帝親徵延壽爲先鋒下貝州授魏博等州節度使封魏王敗晉軍於南樂獲其將賽項羽軍元城晉將李守貞髙行周率兵來逆破之至頓丘會大霖雨帝欲班師延壽諫曰晉軍屯河濱不敢出戰若徑入澶州奪其橋則晉不足平上然之適晉軍先歸澶州髙行周至析城延壽將輕兵逆戰上親督騎士突其陣敵遂潰師還畱延壽徇貝冀深三州八年再伐晉晉主遣延壽族人趙行實以書來招時晉人堅壁不出延壽紿曰我陷鹵久寧忘父母之邦若以軍逆我卽歸晉人以爲然遣杜重威率兵逆之延壽至滹沱河據中渡橋與晉軍力戰手殺其將王靖兩軍相拒太宗潛由他渡濟畱延壽與耶律朔古據橋敵不能奪屢敗之杜重威埽厥眾降上喜賜延壽龍鳳赭袍且曰漢兵皆爾所有爾宜親往撫慰延壽至營杜重威李守貞迎謁馬首後太宗克汴延壽因李崧求爲皇太子上曰吾於魏王𨿽割肌肉亦不惜但皇太子須天子之子得爲魏王豈得爲也蓋上嘗許滅晉後以中原帝延壽以故摧堅破敵延壽常以身先至是以崧達意上命遷延壽秩翰林學士承旨張礪進擬中京畱守大丞相錄尙書事都督中外諸軍事上塗錄尙書事都督中外諸軍事世宗卽位以翌戴功授樞密使天祿二年薨

壽安公主按文獻通考明宗女壽安公主

永樂公主按文獻通考明宗女永樂公主

後晉

宋國公主下嫁杜重威按五代史杜重威傳重威朔州人也其妻石氏晉髙祖之女弟髙祖卽帝位封石氏爲公主拜重威舒州刺史以典禁兵從侯益攻破張從賓於汜水以功拜潞州節度使範延光反於鄴重威從髙祖攻降延光徙領忠武加同平章事又徙領天平遷侍衛親軍都指揮使安重榮反重威攻破之以功拜成徳軍節度使重威出於武卒無行而不知將略出帝與契丹絕好契丹連歲入寇重威閉城自守開運元年加重威北面行營招討使三年契丹寇鎭定重威西趨中渡橋夾滹沱河而軍契丹遣騎擊欒城斷重威軍後是時重威已有異志而糧道隔絕乃陰遣人詣契丹請降契丹大悅明年契丹北歸重威與其妻石氏詣其帳中爲別漢髙祖定京師拜重威太尉歸徳軍節度使髙祖病顧諸大臣曰善防重威髙祖崩大臣乃共誅之

長安公主下嫁楊承祚按五代史楊光遠傳晉髙祖以光遠爲宣武軍節度使爲選其子承祚尙長安公主

後漢

永寧公主下嫁宋偓按宋史宋偓傳偓河南洛陽人謙恭下士祖瑤唐天徳軍節度兼中書令父廷浩尙後唐莊宗女義寧公主生偓偓年十一以父死事補殿直遷供奉官晉祖嘗事莊宗每偓母入見詔令勿拜因從容謂之曰朕於主家誠無所靳但朝廷多事府庫空竭主所知也今主居輦下薪米爲憂當奉主居西洛以就丰泰命偓分司就養敕有司供給至於酰醢率有加等漢祖在晉陽遣其子承訓至洛奉書偓母與偓結婚卽永寧公主也累授北京皇城使漢幹佑初拜右金吾衛大將軍駙馬都尉隱帝卽位授昭武軍節度移鎭滑周祖舉兵向關時偓在鎭開門迎謁周祖深徳之偓率所部兵從周祖至劉子陂隱帝衛兵悉走投周祖周祖謂偓曰至尊危矣公近親可亟去擁衛無令驚動偓策馬及禦營軍已亂矣廣順初丁內艱服除授左監門衛上將軍世宗徵淮南令偓與左龍武統軍趙贊右神武統軍張彥超前景州刺史劉建於壽州四面巡檢師還以偓爲右神武統軍充行營右廂都排陣使又爲廬州城下副部署吳人大發舟師次東沛洲斷蘇杭之路世宗遣偓領戰艦數百艘襲之又遣大將慕容延釗率步騎而進水陸合勢大破之世宗嘗次於野有虎逼乘輿偓引弓射之一發而斃及江北諸州悉平畫江爲界世宗駐迎鑾命偓率舟師三千溯江而上巡警諸郡師還復授滑州節制又移鎭鄧州恭帝卽位加開府儀同三司宋初加檢校太師遣領舟師巡撫江僥舒州團練使司超副之李重進謀以揚州叛偓察其狀飛章以聞太祖令偓屯海陵以觀重進去就遂從徵揚州爲行營排陣使及平以功攺保信軍節度來朝徙鎭華州會鑿池都城南命偓率舟師數千以習水戰車駕數臨觀焉五年攺忠武軍節度開寶初太祖納偓長女爲後偓本名延渥以父名下字從水開寶初上言攺爲偓三年徙邠州太平興國初加同平章事二年移定國軍節度四年從平太原又從徵幽州詔偓與尙食使侯昭願領兵萬餘攻城南面師還歸鎭五年冬車駕幸大名召偓詣行在詔知滄州六年封邢國公俄遷同州九年又爲右衛上將軍雍熙中曹彬等北伐班師命偓知霸州歸闕端拱二年卒年六十四廢朝贈侍中謚莊惠中使護葬偓莊宗之外孫漢祖之婿女卽孝章皇后近代貴盛鮮有其比子元靖至供備庫使元度至供備庫副使元載元亨並至左侍禁合門祗候初孝章寢疾語晉國長公主曰我瞑目無他憂惟慮族屬不惇睦貽笑於人景徳中偓幼子元翰果詣京府求析家財眞宗聞之詔釋勿問仍諭其族屬務遵先後遺戒焉元度子惟簡爲殿直惟易爲奉職

後周

樂安公主按文獻通考周太祖女樂安公主

壽安公主下嫁張永徳按宋史張永徳傳永徳字抱一並州陽曲人家世饒財曾祖丕尙气節父�事晉至安州防禦使永徳生四歲母馬氏被出育於祖母事繼母劉氏以孝聞周祖初爲侍衛吏與�善乃以女妻永徳永徳迎其母妻詣宋州時寇賊充斥乃易獘衣毀容儀居委巷中有賊過卽邀乞焉紿曰此悲田院耳賊卽捨去由是免禍周祖爲樞密使表永徳授供奉官押班幹佑中命賜潞帥常遇生辰禮幣遇周祖之外兄弟也時周祖鎭鄴被讒族其家永徳在潞州聞有密詔授遇永徳探知其意謂遇曰得非�殺永徳耶永徳卽死無怨恐累君侯家耳遇愕然曰何謂也永徳曰姦邪�政郭公誓淸君側願且以永徳屬吏事成足以爲徳不成死未晚遇以爲然止令壯士嚴衛然所以饋之甚厚親問曰君視丈人事得成否永徳曰殆必成未幾周祖使至遇賀且謝曰老夫幾誤大事初魏人柴翁以經義教裏中有女後唐莊宗時備掖庭明宗入洛遣出宮柴翁夫妻往迎之至鴻溝遇雨甚逾旬不能前女悉取裝具計直千萬分其半以與父母令歸魏曰兒見溝旁郵捨隊長項黵黑爲雀形者極貴人也願事之問之乃周祖也父母大愧然終不能奪他日語周祖曰君貴不可言妾有緡錢五百萬資君時不可失周祖因其資得爲軍司柴翁好獨寢人傳其能司冥間事一日晨起大笑不已妻問之不對翁好飲其妻逼令飲極醉因漏言曰花項漢作天子矣其妻頗露之遇亦微有聞未深言至是永徳故以此諷遇遇送永徳歸周祖周祖登位封永徳妻爲晉國公主授永徳左衛將軍內殿直小底四班都知加駙馬都尉領和州刺史逾年擢爲殿前都虞候領恩州團練使俄遷殿前都指揮使泗州防禦使時年二十四顯徳元年並州劉崇引契丹來侵世宗親徵戰於髙平大將樊愛能何徽方戰退�時太祖與永徳各領牙兵二千永徳部下善左射太祖與永徳厲兵分進大捷降崇軍七千餘眾及駐上黨世宗晝臥帳中召永徳語曰前日髙平之戰主將殊不用命樊愛能而下吾將案之以法永徳曰陛下欲固守封疆則已必欲開拓疆宇威加四海宜痛懲其失世宗擲枕於地大呼稱善翌日誅二將以徇軍威大振進攻太原師薄城下永徳與符彥卿史彥超北控忻口以斷契丹援路太原城四十里周師去城三百步圍之三匝自四月至六月攻之不克契丹援兵果至彥超戰歿繼敗其眾二千餘眾遁去以永徳領武信軍節度師還徙義成軍節度時永徳父�爲隸人曹澄等所害因奔南唐會議南徵永徳請行自效許之師至壽春劉仁贍堅壁不下永徳出疲兵誘之傍伏精騎每戰陽不利北退三十里伏兵突起夾攻大敗之仁贍僅以身免三年世宗親徵至壽州城下仁贍執澄等三人檻送行在意求緩師詔賜永徳俾其甘心太祖與永徳領前軍至紫金山吳人列十八寨戰備嚴整敵壘西偏有髙隴下瞰其營中永徳選勁弓彊弩伏隴旁太祖麾兵直攻第一寨戰陽不勝淮人果空寨出斗永徳亟登隴發伏馳入據之敵眾散走翌日又攻第二寨鼓噪而進始攻北門淮人開南門而遁時韓令坤在揚州復爲吳人所逼欲退師世宗怒遣永徳率師援之又敗泗州軍千餘於曲溪堰俄屯下蔡時吳人以周師在壽春攻圍日急又恃水戰乃大發樓船蔽江而下泊於濠泗周師頗不利吳將林仁肇帥眾千餘水陸齊進又以船數艘載薪乘風縱火將焚周浮梁周人憂之俄而風反吳人稍卻永徳進兵敗之又夜使習水者沒其船下縻以鐵�引輕舠急擊吳人旣不得進溺者甚眾奪其巨艦數十艘永徳解金帶賞習水者乃距浮梁十餘步以鐵索千餘尺橫截長淮又維巨木自是備禦益堅矣俄又敗千餘眾於淮北岸獲戰船數十艘吳人多溺死詔美之冬擢爲殿前都點檢四年從克壽州還制授檢校太尉領鎭寧軍節度五年夏契丹擾邊命永徳率步騎二萬拒之從世宗北伐還駐澶淵解兵柄加檢校太尉同中書門下平章事恭帝嗣位移忠武軍節度太祖卽位加兼侍中永徳人朝授武勝軍節度入覲召對後苑道舊故飲以巨觥每呼駙馬不名時並汾未下太祖密訪其策永徳曰太原兵少而悍加以契丹爲援未易取也臣以每歲多設遊兵擾其農事仍發間使以諜契丹絕其援然後可下也帝然之俄歸本鎭會出師討金陵永徳以己資造戰船數十艘運糧萬斛自順陽沿漢水而下富民髙進者豪橫莫能禁永徳乃發其姦置於法進潛詣闕誣永徳緣險固置十餘寨圖爲不軌太祖命樞密都承旨曹翰領騎兵察之詰其寨所進曰張侍中誅我宗黨殆盡希中以法報私憤爾翰以進授永徳永徳遽解縛就市笞而釋之時稱其長者太平興國二年來朝拜左衛上將軍五年坐市秦隴竹木所過矯制免關市算降爲本衛大將軍數月復舊秩六年進封鄧國公雍熙中連知滄雄定三州端拱元年拜安化軍節度召還爲河北兩路排陣使屯定州嘗與契丹戰斬獲甚眾二年丁內艱起服淳化初又代田重進知鎭州二年攺泰寧軍節度兼侍中出判並州兼並代都部署永徳明天文術嘗與僚佐會食有報遼兵寇州境者永徳用太白萬勝訣占之語坐客曰彼𨿽以年月便利乘金而來反值歲星對逆兵家大忌必敗未幾折禦卿捷報至眾始嘆伏自五代用兵多姑息藩鎭頗恣部下販鬻宋初功臣猶習舊事太宗初卽位詔羣臣乘傳出入不得貨邀利及令人諸處圖回與民爭利永徳在太原嘗令親吏販茶規利闌出僥外市羊爲轉運使王嗣宗所發罷爲左衛上將軍眞宗卽位進封衛國公未幾判左金吾衛仗事咸平初屢表請老授太子太師分司西京仍以其孫大理寺丞文蔚釐務洛下以便就養二年冬契丹入邊帝將北巡以永徳宿將召入對便殿賜坐訪以邊要以老不可從行畱爲東京內外都巡檢使三年制授檢校太師彰徳軍節度知天雄軍俄以衰耄命還本鎭是秋卒年七十三遣內園使馮守規護柩還京師贈中書令諸孫遷秩者五人永徳出母后適安邑劉祚及永徳鎭南陽祚已卒迎母歸州廨起二堂與繼母劉並居劉卒馬預中參時年八十一太宗勞之賜冠帔封莒國大夫人同母弟劉再思署子城使於市西裏起大第聚劉族初永徳寓睢陽有書生鄰居臥疾永徳療之獲愈生一日就永徳求汞五兩旣得卽置鼎中煮之成中金自是日與永徳遊一日告適淮上語永徳曰後當相遇於彼永徳曰吳境不通子何可去生曰吾自有術永徳送行數捨懇求藥法生曰君當大貴吾不吝此慮損君福言訖而去及永徳屯下蔡牙帳前後隊部曲八百人皆金銀刀槊繡旗幟永徳善騎射左右分掛十的握十矢疾馳互發發必中淮民環觀有一僧睥睨永徳遽召之乃睢陽書生也夜宿帳中復求汞法僧曰始語君貴今不謬矣終能謹節當保五十年富貴安用此爲然能降志禮賢當別有授君藥法者永徳由此益罄家資延致方士故太祖以方外待之初睢陽書生嘗言太祖受命之兆以故永徳潛意拱向太祖將聘孝明皇后也永徳出緡錢金帛數千以助之故盡太祖朝而恩渥不替孫文蔚虞部員外郎文炳殿中丞

永寧公主按文獻通考周太祖女永寧公主

遼

公主下嫁蕭敵魯按遼史公主表太祖一女名質古下嫁淳欽皇后弟蕭敵魯幼爲奧姑契丹故俗凡婚燕之禮推女子之可尊敬者坐於奧謂之奧姑未封而卒按蕭敵魯傳敵魯字敵輦其母爲徳祖女弟而淳欽皇后又其女兄也敵魯性寬厚膂力絕人習軍旅事太祖潛藩日侍左右凡徵討必與行陣旣卽位敵魯與弟阿古只耶律釋魯耶律曷魯皆總宿衛拜敵魯北府宰相神冊二年十二月卒

燕國大長公主下嫁蕭思溫按遼史公主表太宗二女長呂不古應歷間封汧國長公主保寧中進封燕國大長公主下嫁北府宰相蕭思溫以疾薨按蕭思溫傳思溫小字寅古宰相敵魯之族弟忽沒裏之子通書史太宗時爲奚禿裏太尉尙燕國公主爲羣牧都林牙思溫在軍中握齱修邊幅僚佐皆言非將帥才尋爲南京畱守初周人攻揚州上遣思溫躡其後憚暑不敢進拔緣邊數城而還後周師來侵圍馮母鎭勢甚張思溫請益兵帝報曰敵來則與統軍司並兵拒之敵去則務農作勿勞士馬會敵入東城我軍退渡滹沱而屯思溫勒兵徐行周軍數日不動思溫與諸將議曰敵眾而銳戰不利則有後患不如頓兵以老其師躡而擊之可以必勝諸將從之遂與統軍司兵會飾他說請濟師周人引退思溫亦還已而周主復北侵與其將傅元卿李崇進等分道並進圍瀛州陷益津瓦橋淤口三關垂迫固安思溫不知計所出但云車駕旦夕至麾下士奮躍請戰不從已而陷易瀛莫等州京齊人皆震駭往往遁入西山思溫以邊防失利恐朝廷罪己表請親徵會周主榮以病歸思溫退至益津僞言不知所在遇步卒二千餘人來拒敗之是年聞周喪燕民始安乃班師時穆宗湎酒嗜殺思溫以密戚預政無所匡輔士論不與十九年春搜上射熊而中思溫與夷離畢牙里斯等進酒上壽帝醉還宮是夜爲庖人斯奴古等所弒思溫爲北院樞密使兼北府宰相仍命世預其選上冊思溫女爲後加尙書令封魏王從帝獵閭山爲賊所害

公主

下嫁蕭海�按遼史公主表太宗次女名朝瑰下嫁北府宰相蕭海�應歷初未封卒按蕭海�傳海�字寅的哂其先遙輦氏時爲本部夷離菫父塔列天顯間爲本部令穩海�貌魁偉膂力過人天祿間娶明王安端女藹因翁主應歷初察割亂藹因連坐繼娶嘲瑰翁主以近戚嘉其勤篤命預北府宰相選頃之總知軍國事時諸王多坐反逆海�爲人廉謹達政體每被命案獄多得其情人無冤者繇是知名漢主劉承鈞每遣使入貢必別致幣物詔許受之年五十卒帝湣悼輟朝三日

秦國長公主下嫁蕭啜裏按遼史公主表世宗三女懷節皇后生和古典保寧間封秦國長公主下嫁侍中蕭啜裏以疾薨

晉國長公主下嫁蕭夏剌按遼史公主表世宗第二女名觀音保寧間封晉國長公主下嫁蕭夏剌

公主下嫁蕭斡裏按遼史公主表世宗第三女名撒剌下嫁蕭斡裏未封卒

燕國大長公主下嫁蕭繼先按遼史公主表景宗四女睿聖皇后生三女長觀音女封魏國公主進封齊國景福中封燕國大長公主下嫁北府宰相蕭繼先皇后加愛賜奴婢萬口重熙中薨按蕭繼先傳繼先字楊隱小字畱只哥幼�悟叔思溫命爲子睿知皇后尢愛之幹亨初尙齊國公主拜駙馬都尉統和四年宋人來侵繼先必將本府兵先從拔狼山石壘從破宋軍應州上南徵取通利軍戰稱捷力及親徵髙麗以繼先年老畱守上京卒年五十八繼先𨿽處富貴尙儉素所至以善治稱故將兵攻戰未嘗失利名重戚裏

魏國長公主下嫁蕭排押按遼史公主表景宗次女長壽女封吳國公主統和初進封衛國攺封魏國長公主下嫁宰相蕭排押開泰六年薨按蕭排押傳排押字韓隱國舅少父房之後多智略能騎射統和初爲左皮室詳穩討阻卜有功四年破宋將曹彬米信兵於望都凡軍事有疑每預參決尋總永寧宮分�及舍利拽剌二皮室等軍與樞密使耶律斜軫收復山西所陷城邑是冬攻宋隸先鋒圍蒲城率所部先登拔之攺南京統軍使尙衛國公主拜駙馬都尉加同政事門下平章事十三年曆北南院宣徽使條上時政得失及賦役法上嘉納焉十五年加政事令遷東京畱守二十二年復攻宋將渤海軍下徳淸軍後蕭撻凜卒專任南面事宋和議成爲北府宰相聖宗徵髙麗將兵由北道進至開京西嶺破敵軍斬數千級髙麗王詢懼奔平州排押入開京大掠而還帝嘉之封蘭陵郡王開泰二年以宰相知西南面招討使五年進王東平排押爲政寬裕而善斷諸部畏愛民以殷富時議多之七年再伐髙麗至開京敵奔潰縱兵俘掠而還渡茶陀二河敵夾射排押委甲仗走坐是免官太平三年復王豳薨弟徳

趙國公主下嫁蕭徳按遼史公主表景宗第三女延壽女封越國公主追封趙國下嫁蕭徳性沈厚睿知皇后於諸女尢愛甚得婦道不以貴寵自驕年二十一以疾薨按蕭排押傳排押子徳字遜寧有膽略而善謀統和元年尙越國公主拜駙馬都尉遷南面林牙從宣徽使耶律阿沒裏徵髙麗還攺北面林牙會宋將曹彬米信侵燕耶律休哥與徳議軍事多見信用爲東京畱守六年上攻宋圍沙堆徳獨當一面城上矢石如雨徳意气自若督將士奪其陴城陷中流矢太后親臨視賜藥攻長城口復先登太后益多其功時髙麗未附徳授詔率兵拔其邊城王始懼上表請降十二年八月賜啟聖竭力功臣從都部署和朔奴討兀惹未戰兀惹請降徳利其俘獲不許兀惹死戰城不能拔和朔奴議欲引退徳曰以彼倔彊吾奉詔來討無功而還諸部謂我何若深入多獲猶勝徒返和朔奴不得已進擊東南諸部至髙麗北鄙比還道遠糧絕士馬死傷甚眾坐是削功臣號十四年爲行軍都部署伐蒲盧毛朵部還公主疾太后遣宮人賢釋侍之徳私焉公主恚而薨太后怒賜死後追封蘭陵郡王子匹敵

公主下嫁盧俊又嫁蕭神奴按遼史公主表渤海妃生一女名淑哥景帝第四女無封號幹亨二年下嫁盧俊不諧表請離婚攺適蕭神奴﹝按聖宗統和元年二月以皇女長壽公主下嫁國舅宰相蕭婆項子吳畱十月以公主淑哥下嫁國舅詳穩照姑七年四月國舅太師蕭撻爲子排亞請尙皇女延壽公主許之今考之公主表所適之人不同豈名異而人則一乎此不可曉矣﹞

宋國長公主下嫁蕭匹敵按公主表作蕭匹裏疑訛

按遼史公主表聖宗十四女長燕哥貴妃生封隋國公主進封秦國興宗封宋國長公主下嫁蕭匹裏按蕭排押傳排押弟徳徳子匹敵字蘇隱一名昌裔生未月父母俱死育於禁掖旣長尙秦晉王公主拜駙馬都尉爲殿前副點檢統和八年攺北面林牙太平四年遷殿前都點檢出爲國舅詳穩九年渤海大延琳叛劫掠鄰部與南京畱守蕭孝穆往討孝穆欲全城降乃築重城圍之數月城中人陰來納款遂擒延琳東京平以功封蘭陵郡王十一年聖宗不豫先是欽哀與仁徳皇后有隙以匹敵嘗爲後所愛忌之時護衛馮家奴上變誣弟浞卜與匹敵謀逆以皇后攝政徐議當立者公主竊聞其謀謂匹敵曰爾將無罪被戮與其死何若奔女直國以全其生匹敵曰朝廷詎肯以飛語害忠良寧死弗適他國及欽哀攝政殺之

秦晉國大長公主下嫁蕭啜又嫁蕭海裏

又嫁蕭胡睹又嫁蕭惠按遼史公主表聖宗第二女巖母菫欽哀皇后所生開泰七年封魏國公主進封秦國長公主攺封秦晉國長公主淸寧初加大長公主下嫁蕭啜不睦攺適蕭海裏不睦又適蕭胡睹不諧離之乃適韓國王蕭惠按蕭胡睹傳胡睹字乙辛口喫視斜發鬈伯父孝穆見之曰是兒狀貌族中未嘗有及壯魁梧桀傲多揚人惡重熙中爲祗候郎君俄遷興聖宮使尙秦國長公主授駙馬都尉以不諧離婚復尙齊國公主爲北面林牙淸寧中歷北南院樞密副使代族兄朮哲爲西北路招討使時蕭革與蕭阿剌俱爲樞密使不協革以朮哲爲阿剌所愛嫉之朮哲受代赴闕先嘗借官粟畱直而去胡睹希革意發其事朮哲因得罪胡睹又欲要權歲時獻遺珍玩畜產於革二人相愛過於兄弟胡睹族弟敵烈爲北�薦國舅詳穩蕭胡篤於胡睹胡睹見其辯給壯勇傾心交結每遇休沐言論終日人皆怪之會胡睹同知北院樞密事奏胡篤及敵烈可用帝以敵烈爲旗鼓拽刺詳穩胡篤爲宿直官及革構陷其兄阿刺胡篤陰爲之助時人丑之耶律乙辛知北院樞密事胡睹位在乙辛下意怏怏不平初胡睹嘗與重元子涅魯古謀逆欲其速發會車駕獵太子山遂與涅魯古脇弩手軍犯行宮旣戰涅魯古中流矢而斃眾皆逃散時同黨耶律撒剌竹適在圍場聞亂率獵夫來援其黨謂胡睹等曰我軍甚眾乘其無備中夜決戰事冀有成若至明日其誰從我胡睹曰倉卒中黑白不辧若內外軍相應則吾事去矣黎明而發何遲之有重元聽胡睹之計令四面巡警待旦是夜同黨立重元僭位號胡睹自爲樞密使明日戰敗胡睹被創單騎遁走至十七濼投水死五子同日誅之按蕭惠傳惠字伯仁小字脫古思淳欽皇后弟阿古只五世孫初以中宮親爲國舅詳穩從伯父排押徵髙麗至奴古達北嶺髙麗阻險以拒惠力戰破之及攻開京以軍律整肅聞授契丹行宮都部署開泰二年攺南京統軍使未幾爲右夷離畢加同中書門下平章事朝議以遼東重地非勛戚不能鎭撫乃命惠知東京畱守事攺西北路招討使封魏國公太平六年討回鶻阿薩蘭部徵兵諸路獨阻卜酋長直剌後期立斬以徇進至甘州攻圍三日不克而還時直剌之子聚兵來襲阻卜酋長烏八密以告惠未之信會西阻卜叛襲三克軍都監涅魯古突舉部節度使諧裏阿不呂等將兵三千來救遇敵於可惇城西南諧裏阿不呂戰歿士卒潰散惠倉卒列陣敵出不意攻我營眾請乘時奮擊惠以我軍疲敝未可用弗聽烏八請以夜斫營惠又不許阻卜歸惠乃設伏兵擊之前鋒始交敵敗走惠爲招討累年屢遭侵掠士馬疲困七年左遷南京侍衛親軍馬步軍都指揮使尋遷南京統軍使興宗卽位知興中府歷順義軍節度使東京畱守西南面招討使加開府儀同三司檢校太師兼侍中封鄭王賜推誠協謀竭節功臣重熙六年復爲契丹行宮都部署加守太師徙王趙拜南院樞密使更王齊是時帝欲一天下謀取三關集羣臣議惠曰兩國彊弱聖慮所悉宋人西徵有年師老民疲陛下親率六軍臨之其勝必矣蕭孝穆曰我先朝與宋和好無罪伐之其曲在我況勝敗未可逆料願陛下熟察帝從惠言乃遣使索宋十城會諸軍於燕惠與太弟帥師壓宋境宋人重失十城增歲幣請和惠以首功進王韓十二年兼北府宰相同知元帥府事又爲北樞密使十三年夏國李元昊誘山南黨項諸部帝親徵元昊懼請降惠曰元昊忘奕世恩萌姦計車駕親臨不盡歸所掠天誘其衷使彼來迎天與不圖後悔何及帝從之詰旦進軍夏人列拒馬於河西蔽盾以立惠擊敗之元昊走惠麾先鋒及右翼邀之夏人千餘潰圍出我師逆擊大風忽起飛沙瞇目軍亂夏人乘之蹂踐而死者不可勝計詔班師十七年尙帝姊秦晉國長公主拜駙馬都尉明年帝復徵夏國惠自河南進戰艦糧船綿亙數百里旣入敵境偵候不還鎧甲載於車軍士不得乘馬諸將咸請備不虞惠曰諒祚必自迎車駕何暇及我無故設備徒自獘耳數日我軍未營候者報夏師至惠方詰妄言罪諒祚軍從阪而下惠與麾下不及甲而走追者射惠幾不免軍士死傷尢眾師還以惠子慈氏奴歿於陣詔釋其罪十九年請老詔賜肩輿入朝策杖上殿辭章再上乃許之封魏國王詔冬夏赴行在參決疑議旣歸遣賜湯藥及他賜賚不絕每生日輒賜詩以示尊寵淸寧二年薨年七十四遺命家人薄葬訃聞輟朝三日惠性寬厚自奉儉薄興宗使惠恣取珍物惠曰臣以戚屬據要地祿足養廉奴婢千餘不爲闕乏陛下猶有所賜貧於臣者何以待之帝以爲然故爲將𨿽數敗�不之罪也

晉蜀國長公主下嫁蕭孝忠按遼史公主表聖宗第三女名槊古亦欽哀皇后所生封越國公主進封晉國景福初封晉蜀國長公主淸寧初加大長公主下嫁蕭孝忠姿質秀麗禮法自章按蕭孝忠傳孝忠字撒板小字圖古斯志慷慨開泰中補祗候郎君尙越國公主拜駙馬都尉累遷殿前都點檢太平中擢北府宰相重熙七年爲東京畱守時禁渤海人擊球孝忠言東京最爲重鎭無從禽之地若非球馬何以習武且天子以四海爲家何分彼此宜弛其禁從之十二年入朝封楚王拜北院樞密使國制以契丹漢人分北南院樞密治之孝忠奏曰一國二樞密風俗所以不同若並爲一天下幸甚事未及行薨追封楚國王帝素服哭臨赦死囚數人爲孝忠薦福葬日親臨賜宮戶守冢子阿速終南院樞密使

南陽公主下嫁蕭孝先按遼史公主表蕭氏生二女蕭氏國舅夷離畢房之女名崔八聖宗第四女封南陽郡主進封公主下嫁蕭孝先太平末東京大延琳反遇害按蕭孝先傳孝先字延寧小字海裏統和十八年補祗候郎君尙南陽公主拜駙馬都尉開泰五年爲國舅詳穩將兵城東鄙還爲南京統軍使太平三年爲漢人行宮都部署尋加太子太傅五年遷上京畱守以母老求侍復爲國舅詳穩攺東京畱守會大延琳反被圍數月穴地而出延琳平畱守上京十一年帝不豫欽哀召孝先總禁衛事興宗諒陰欽哀弒仁徳皇后孝先與蕭浞卜蕭匹敵等謀居多及欽哀攝政遙授天平軍節度使加守司徒兼政事令重熙初封楚王爲北院樞密使孝先以椒房親爲太后所重在樞府好惡自恣權傾人主朝多側目二年太后與孝先謀廢立事帝知之勒衛兵出宮召孝先至諭以廢太后意孝先震懾不能對遷太后於慶州孝先恆鬱鬱不樂四年徙王晉後爲南京畱守卒謚忠肅

長寧公主下嫁蕭楊六按遼史公主表聖宗第五女名陶哥封長寧郡主進封公主下嫁蕭楊六

荊國公主下嫁蕭雙古按遼史公主表聖宗第六女名鈿匿亦蕭氏生封平原郡主進封荊國公主下嫁蕭雙古

潯陽公主下嫁蕭璉按遼史公主表馮氏生一女名九哥聖宗第七女也下嫁蕭璉

臨海公主下嫁大力秋又嫁蕭慥古按遼史公主表大氏生一女長壽聖宗第八女也封臨海郡主進封公主下嫁大力秋坐大延琳事伏誅攺適蕭慥古

同昌公主下嫁劉三嘏按遼史公主表白氏生四女長名八哥聖宗第九女也封同昌縣主進封公主下嫁劉三嘏按劉六符傳六符子三嘏第進士尙主爲駙馬都尉獻聖宗一矢斃雙鹿賦上嘉其贍麗與公主不諧奔宋歸殺之

三河公主下嫁蕭髙九按遼史公主表聖宗第十女名十哥封三河郡主進封公主下嫁奚王蕭髙九按蕭朮哲傳朮哲孝穆弟髙九之子以戚屬加監門衛上將軍

仁壽公主下嫁劉四端按遼史公主表聖宗第十一女名擘失封仁壽縣主進封公主下嫁劉四端按劉六符傳六符弟四端以衛尉少卿使宋賀生辰方宴大張女樂竟席不顧人憚其嚴還拜樞密直學士

公主下嫁蕭忽烈按遼史公主表聖宗第十二女名泰哥下嫁蕭忽烈

金鄕公主下嫁蕭圖玉按遼史公主表聖宗第十三女賽哥母李氏封金鄕郡主進封公主統和中下嫁蕭圖玉以殺奴婢得罪薨於貶所按蕭圖玉傳圖玉字兀衍北府宰相海�之子統和初皇太后稱制以戚屬入侍尋爲烏古部都監討速毋縷等部有功遷烏古部節度使十九年總領西北路軍事後以本路兵伐甘州降其酋長牙懶旣而牙懶復叛命討之克肅州盡遷其民於土隗口故城師還詔尙金鄕公主拜駙馬都尉加同政事令門下平章事上言曰阻卜今已服化宜各分部治以節度使上從之自後節度使往往非材部民怨而思叛開泰元年七月石烈太師阿里底殺其節度使西奔窩魯朵城蓋古所謂龍亭單於城也已而阻卜復叛圍圖玉於可惇城勢甚張圖玉使諸軍齊射卻之屯於窩魯朵城明年北院樞密使耶律化哥引兵來救圖玉遣人誘諸部皆降帝以圖玉始𨿽失計後得人心釋之仍領諸部請益軍詔讓之曰叛者旣服兵安用益且前日之役死傷甚眾若從汝謀邊事何時而息遂止會公主坐殺家婢降封郡主圖玉罷使相尋起爲烏古敵烈部詳穩以老代還卒子雙古南京統軍使孫訛篤斡尙三韓郡王合魯之女骨浴公主終烏古敵烈部統軍使以善戰名於世

公主下嫁蕭王六按遼史公主表聖宗第十四女名興哥母艾氏下嫁蕭王六

晉國長公主下嫁蕭撒八又嫁蕭阿剌

又嫁蕭窩匿按遼史公主表興宗二女第一名跋芹仁懿皇后生封魏國公主重熙末徙封晉國加長公主下嫁駙馬都尉蕭撒八不諧離之淸寧初攺適蕭阿剌以婦道不修徙中京又適蕭窩匿按蕭孝穆傳孝穆子撒八字周隱七歲以戚屬加左右千牛衛大將軍重熙初補祗候郎君性廉介風姿爽朗善球馬馳射帝每燕飲喜諧謔撒八𨿽承寵顧常以禮自持時人稱之以柴冊禮恩加檢校太傅永興宮使總領左右護衛同知點檢司事尙魏國公主拜駙馬都尉爲北院宣徽使仍總知朝廷禮儀重熙末出爲西北路招討使武寧郡王居官以治稱淸寧初薨年三十九追封齊王按蕭阿剌傳阿剌字阿里懶北院樞密使孝穆之子也幼養宮中興宗尢愛之重熙六年爲弘義宮使累遷同知北院樞密使加同中書門下平章事出爲東京畱守二十一年拜西北路招討使封西北郡王尋尙秦晉國王公主拜駙馬都尉淸寧元年遺詔拜北府宰相兼南院樞密使進王韓明年攺北院樞密使徙王陳與蕭革同掌國政革諂諛不法阿剌爭之不得告歸上由此惡之除東京畱守會行瑟瑟禮入朝陳時政得失革以事中傷帝怒縊殺之皇太后營救不及大慟曰阿剌何罪而遽見殺帝乃優加賻贈葬幹陵之赤山阿剌性忠果曉世務有經濟才議者以謂阿剌若在無重元乙辛之亂

鄭國公主下嫁蕭余裏也按遼史公主表興宗第二女名斡裏太母仁懿皇后封鄭國公主淸寧間加長公主壽隆間加大長公主下嫁蕭余裏也按蕭余裏也傳余裏也字訛都�國舅阿剌次子便佞滑稽善女工重熙間以外戚進淸寧初補祗候郎君尙鄭國公主拜駙馬都尉累遷南面林牙以父阿剌爲蕭革所譖出余裏也爲奉先軍節度使十年冬召爲北面林牙咸雍中會有告余裏也與族人朮哲謀害耶律乙辛按無狀出爲寧遠軍節度使自後余裏也揣乙辛意傾心事之薦爲國舅詳穩大康初封遼西郡王時乙辛擅恣凡不附己者出之乃引余裏也爲北府宰相兼知契丹行宮都部署事及乙辛謀構皇太子余裏也多助成之遂知北院樞密事賜推誠協贊功臣以女侄妻乙辛子綏也恃勢橫肆至有無君之語朝野側目帝出乙辛知南院大王事坐與乙辛黨以天平軍節度使歸第尋拜西北路招討使以母憂去官卒

鄭國公主下嫁蕭末按遼史公主表道宗三女長名撒葛只母宣懿皇后封鄭國公主咸和中徙封魏國下嫁蕭末端麗有智太康初薨

趙國公主下嫁蕭撻不也按遼史公主表道宗次女名�裏母宣懿皇后封齊國公主進封趙國下嫁駙馬都尉蕭撻不也不也坐昭懷太子事被害其弟訛都斡欲逼尙公主公主以訛都斡黨乙辛惡之未幾訛都斡以事伏誅天祚幼乙辛用事公主每以匡救爲心竟誅乙辛大安五年疾薨按蕭撻不也傳撻不也字斡裏端國舅郡王髙九之孫性剛直咸雍中補祗候郎君太康元年爲彰湣宮使尙趙國公主拜駙馬都尉三年攺同知漢人行宮都部署與北院宣徽使耶律撻不也善乙辛嫉之令人誣告謀廢立事不勝搒掠誣伏上引問昏憒不能自陳遂見殺幹統間追封蘭陵郡王繪像宜福殿

梁宋國大長公主下嫁蕭酬斡又嫁蕭特

末按遼史公主表道宗第三女名特裏封越國公主榦統初進封秦晉國大長公主徙封梁國大長公主下嫁蕭酬斡公主從天祚出奔明年攻應州畱公主守輜重金人圍之公主奔行在所天祚潛遁爲金人所獲太康八年以駙馬都尉蕭酬斡得罪離之大安初攺適蕭特末爲都統與金人戰敗於石輦驛被擒按蕭酬斡傳酬斡字訛裏本國舅少父房之後祖阿剌終采訪使父別裏剌以后父封趙王酬斡貌雄偉性和易年十四尙越國公主拜駙馬都尉爲祗候郎君班詳穩年十八封蘭陵郡王時帝欲立皇孫爲嗣恐無以解天下疑出酬斡爲國舅詳穩降皇后爲惠妃遷於幹州初酬斡母入朝擅取驛馬至是覺奪其封號復與妹魯姐爲巫蠱伏誅詔酬斡與公主離婚籍興聖宮流烏古敵烈部天慶中以妹復尊爲太皇太妃召酬斡爲南女直詳穩遷徵東副統軍時廣州渤海作亂乃與駙馬都尉蕭韓家奴襲其不備平之復敗敵將侯槪於川州是歲東京叛遇敵來擊師潰獨酬斡率麾下數人力戰歿於陣追贈龍虎衛上將軍按蕭特末傳特末字何寧爲人機辧任气太平中累遷安東軍節度使有能稱十一年召爲左祗候郎君班詳穩未幾遷左夷離畢重熙十年累遷北院宣徽使劉六符使宋索十縣故地末請增銀絹十萬兩匹以易之歸稱旨加同政事門下平章事詔城西南渾底甸還復爲北院宣徽使卒

秦晉國長公主下嫁蕭韓家奴按遼史公主表昭懷太子一女名延壽封楚國公主徙封許國幹統元年進封趙國加秦晉國長公主下嫁蕭韓家奴幼遭乙辛之難與兄天祚俱養於蕭懷忠家後李氏進挾谷歌文帝感悟召還宮按蕭韓家奴傳韓家奴字括寧奚長渤魯恩之後性孝友太平中補祗候郎君累遷惇睦宮使伐夏爲左翼都監遷北面林牙俄爲南院副部署賜玉帶攺奚六部大王治有聲淸寧初封韓國公曆南京統軍使北院宣徽使封蘭陵郡王九年上獵太子山聞重元亂馳詣行在帝倉卒欲避於北南大王院與耶律仁先執轡固諫乃止明旦重元復誘奚獵夫來韓家奴獨出諭之曰汝曹去順效逆徒取族滅何若悔過轉禍爲福獵夫投仗首服以功遷殿前都點檢封荊王賜資忠保義奉國竭貞平亂功臣咸雍二年遷西南面招討使大康初徙王吳賜白海東靑鶻皇太子爲乙辛誣構幽於上京韓家奴上書力言其冤不報四年復爲西南面招討使例削一字王爵攺王蕭陵薨子楊九終右祗候郎君班詳穩贈同中書門下平章事

蜀國公主按遼史公主表天祚六女文妃生一女名余裏衍封蜀國公主爲金人所獲元妃生三女宮人生二女俱爲金人所獲

公主駙馬部列傳十一

宋

秦國大長公主下嫁米福徳又嫁髙懷徳按宋史公主列傳秦國大長公主太祖同母妹也初適米福徳福徳卒太祖卽位建隆元年封燕國長公主再適忠武軍節度使髙懷徳賜第興寧坊開寶六年十月薨太祖臨哭廢朝五日賜謚恭懿眞宗追封大長公主元符三年攺秦國政和四年攺封恭懿大長帝姬有姊一人未笄而夭建隆二年追封陳國長公主元符攺封荊國大長公主政和攺封恭獻大長帝姬按髙懷徳傳懷徳字藏用眞定常山人周天平節度齊王行周之子懷徳忠厚倜儻有武勇行周曆延潞二鎭及畱守洛都節制宋亳皆署以牙職晉開運初遼人侵邊以行周爲北面前軍都部署懷徳始冠白行周願從北徵行周壯之許其行至戚城遇遼軍被圍數重援兵不至危甚懷徳左右射縱橫馳突眾皆披靡挾父而出以功領羅州刺史賜珍裘寶帶名馬以寵異之及行周移鎭鄆州攺集州刺史仍領牙校又遷信州刺史從行周再鎭宋州晉末契丹南侵以行周爲邢趙路都部署禦之畱懷徳守睢陽會杜重威降契丹京東諸州羣盜大起懷徳堅壁淸野敵不能入行周率兵歸鎭敵遂解去漢初行周移鎭魏博及再領天平以懷徳爲忠州刺史領職如故周祖徵慕容彥超還過汶上寵賜行周甚厚並賜懷徳衣帶彩繒鞍勒馬行周卒召懷徳爲東西班都指揮使領吉州刺史攺鐵騎都指揮使太原劉崇入寇世宗討之以懷徳爲先鋒都虞候髙平克捷以功遷鐵騎右廂都指揮使領果州團練使從徵淮南知廬州行府事充招安使戰廬州城下斬首七百餘級尋遷龍捷左廂都指揮使領嶽州防禦使賜駿馬七匹南唐將劉仁贍據壽春舒元據紫金山置連珠寨爲援以抗周師世宗命懷徳率帳下親信數十騎覘其營壘懷徳夜涉淮遲明賊始覺來戰懷徳以少擊眾擒其裨將以還盡偵知其形勢彊弱以白世宗世宗大喜賜襲衣金帶器幣銀鞍勒馬世宗一日因按轡淮壖以觀賊勢見一將追擊賊眾奪槊以還令左右問之乃懷徳也召至行在慰勞許以節鉞世宗北徵命與韓通率兵先抵滄州初得關南又命副陳思讓爲雄州兵馬都部署克瓦橋關降姚內斌以歸恭帝嗣位擢爲侍衛馬軍都指揮使領江寧軍節度又爲北面行營馬軍都指揮使太祖卽位拜殿前副都點檢移鎭滑州充關南副都部署尙宣祖女燕國長公主加駙馬都尉李筠叛上黨帝將親徵先令懷徳率所部與石守信進攻破筠眾於澤州南事平以功遷忠武軍節度檢校太尉從平揚州建隆二年攺歸徳軍節度開寶六年秋加同平章事冬長公主薨去駙馬都尉號太宗卽位加兼侍中又加檢校太師太平興國三年春被病詔太醫王元佑道士馬志就第療之四年從平太原攺鎭曹州封冀國公七年攺武勝軍節度是年七月卒年五十七贈中書令追封渤海郡王謚武穆懷徳將家子練習戎事不喜讀書性簡率不拘小節善音律自爲新聲度曲極精妙好射獵嘗三五日露宿野次獲狐兔累數百或對客不揖而起由別門引數十騎從禽於郊子處恭歷莊宅使至右監門衛大將軍致仕處俊至西京作坊使

申國公主按宋史公主列傳太祖六女申國公主早亡

成國公主按宋史公主列傳成國公主早亡

永國公主按宋史公主列傳永國公主早�

魏國大長公主下嫁王承衍按宋史公主列傳魏國大長公主開寶三年封昭慶公主下嫁左衛將軍王承衍賜第景龍門外太宗卽位進封鄭國淳化元年攺封秦國眞宗至道三年進長公主大中祥符元年薨賜謚賢肅元符攺封魏國大長公主政和攺賢肅大長帝姬按王審琦傳審琦子承衍字希甫幼端謹審琦鎭兗海壽春皆署以牙職開寶初補內殿供奉官都知三年尙太祖女昭慶公主授右衛將軍駙馬都尉仍充都知逾年領恩州刺史加本州防禦使太平興國初遷應州觀察使二年春太宗幸其第賜宴承衍以金器名馬爲壽詔賜銀萬兩錦彩五千匹三年加檢校太保坐市竹木秦隴矯制免稅算罰一季奉七年授彰國軍節度雍熙中出知天雄軍府兼都部署時契丹擾鎭陽候騎至冀州去魏二百餘里鄰境戒嚴城中大恐屬上元節承衍下令市中及佛寺然燈設樂與賓佐宴遊達旦人賴以安明年召還復爲貝冀都部署端拱初換永淸軍節度再知天雄軍吏民千餘詣監軍請爲本道節帥詔之眞宗卽位攺河中尹護國軍節度加檢校太尉咸平六年以疾求罷節鉞三抗表不許帝自臨問至臥內慰勉久之賜予甚厚擇尙醫數人疊宿其第卒年五十二車駕親臨贈中書令給鹵簿葬謚恭肅其後公主請置守冢五戶從之承衍善騎射曉音律頗涉學藝好吟詠以功臣子尙主貴顯擁富貲自奉甚厚子世安世隆世雄世融世安至崇儀副使通事舍人世隆字本支以公主子爲如京副使歷洛苑六宅二使領平州刺史性驕恣每坐諸叔之上人皆嗤之景徳初卒特贈泰州防禦使召見其三子賜名克基克緒克忠皆面授供奉官世雄至內殿崇班世融爲內殿承制世安子克正殿中丞克基克忠並爲西染院副使兼合門通事舍人克緒至內殿承制世隆幼子克明爲西上合門副使

魯國大長公主下嫁石保吉按宋史公主列傳魯國大長公主開寶五年封延慶公主下嫁左衛將軍石保吉太宗卽位進封許國淳化元年攺晉國眞宗初進長公主大中祥符二年進大長公主薨賜謚賢靖元符攺封魯國政和攺賢肅大長帝姬按石守信傳守信子保吉字佑之初以蔭補天平軍衙內都指揮使開寶四年召見賜襲衣玉帶金鞍勒馬選尙太祖第二女延慶公主拜左衛將軍駙馬都尉俄領愛州刺史太平興國初遷本州防禦使五年坐遣親吏市竹木秦隴間矯制渡關爲王仁瞻所發罰一季俸七年攺朔州觀察使守信卒起復爲威塞軍節度雍熙三年出知河陽四年召入復命知大名府兼兵馬都部署連攺橫海安國二鎭節度眞宗卽位加檢校太尉保平軍節度車駕北巡命爲河北諸路行營都部署屯定州景徳初攺武寧軍節度同平章事冬幸澶淵命與李繼隆分爲駕前東西面都排陣使軍於北門外遼騎數萬驟至城下保吉不介馬而馳當其鋒遼人引去俄而請盟錫宴射於行宮後苑帝謂繼隆等曰自古北邊爲患今其畏威服義息戰安民卿等力也保吉進曰臣受命禦患上稟成算至於布列行陣指授方略皆出於繼隆繼隆曰宣力用心躬率將士臣不如保吉帝曰卿等協和共致太平軍旅之事朕復何憂歡甚賜以襲衣金帶鞍勒馬二年攺鎭安軍節度未幾自治所來朝願奉朝請從之四年部民上治狀乞還鎭所詔獎諭之仍從其請大中祥符初從東封攝司徒封祀壇奉俎加檢校太師還鎭冬公主疾詔歸視主薨明年保吉卒年五十七贈中書令謚莊武保吉姿貌瑰碩頗有武干累世將相家多財所在有邸捨別墅𨿽饌品亦飾以彩繢好治生射利性尢驕倨所至峻暴好殺待屬吏不以禮鎭大名也葉齊查道皆知名士嘗械以運糧初程能爲京西轉運保吉托治其私負能不從至是其子宿爲屬邑吏將辱之會有辟召乃止又染家貸錢息不盡入質其女其父上訴眞宗亟命遣還嘗有僕侵盜私積不時求對懇請配隸帝曰是有常法不可保吉請不已帝戒勗之善弋獵畜鷙禽獸數百令官健羅鳥雀飼之人有規勸者輒怒之在陳州盛飾廨捨以迓貴主因完葺城壘疏牖於上以瞰衢路如箭窗狀未嘗上聞賓佐諫之不聽頗涉眾議初守信鎭陳五十七卒及保吉繼是鎭壽亦止是談者異之保吉子貽孫任崇儀使帶禦器械坐事免官孝孫西京左藏庫使

滕國公主按宋史公主列傳太宗七女長滕國公主早亡

徐國大長公主下嫁吳元扆按宋史公主列傳徐國大長公主太平興國九年封蔡國下嫁左衛將軍吳元扆淳化元年攺魏國薨謚英惠至道三年追封燕國長公主景佑三年進大長公主元符攺徐國政和攺英惠大長帝姬按吳延祚傳延祚子元扆字君華太平興國八年選尙太宗第四女蔡國公主授左衛將軍駙馬都尉明年正月領愛州刺史是冬領本州團練使雍熙三年有事北邊元扆表求試劇郡命知鄆州逾年召入尋知河陽還朝攺鄯州觀察使特詔朝會序班次節度使奉祿賜予悉增之再知河陽淳化元年以主疾召還主薨復遣之任五年秋霖河溢奔注溝洫城壘將壞元扆躬涉泥滓督工補塞民多構木樹杪以避水元扆命濟以舟楫設餅餌以食時澶陜悉罹水災元扆所部賴以獲安眞宗卽位換安州觀察使俄知澶州咸平三年轉運使劉錫上其治狀詔書嘉獎遷寧國軍畱後知定州時王超王繼忠領兵逾唐河與遼人戰元扆度其必敗乃急發州兵護河橋旣而超輩果敗遼人乘之至橋見陣兵甚盛遂引去考滿吏民詣闕貢馬疏其善政十事願借畱樹碑表其徳政詔褒之屬歲旱吏白召巫以土龍請雨元扆曰巫本妖民龍止獸也安能格天惟精誠可以動天乃集道人設壇潔齋三日百拜祈禱澍雨沾洽景徳三年代歸拜武勝軍節度三年以陵域積水議堙掘溝澗命爲修諸陵都部署以內侍副都知閻承翰副之出知潞州初並代澤潞皆分轄戍卒後並於太原至是以元扆臨鎭遂分領澤潞晉絳磁隰威勝七州軍戎事委元扆專總之東封表求扈從命祀靑帝禮畢加檢校太傅知徐州大中祥符四年以祀汾陰恩攺領山南東道五月制書下元扆被疾卒年五十贈中書令謚忠惠子弟進秩者五人五年葬元扆時上元欲觀燈帝爲移次夕元扆性謹讓在藩鎭有憂民心待賓佐以禮喜讀春秋左氏聲色狗馬一不介意所得祿賜卽給親族孤貧者將赴徐州請對言臣族屬至多其堪祿仕者皆爲表薦餘皆均奉贍之公主有乳媼得入參宮禁元扆慮其去後妄有請托白上拒之眞宗深所嘉嘆幹帝婿中獨稱其賢及歿甚悼惜之且以元扆得疾本州不以聞詔劾其官屬子守禮至六宅使澄州刺史以帝甥特贈和州防禦使守嚴至內殿崇班天禧中錄守嚴子承嗣承緒並爲殿直守良爲內殿崇班守讓合門祗候

邠國大長公主按宋史公主列傳邠國大長公主太平興國七年爲尼號圓明大師八年卒至道三年追封曹國長公主景佑三年進大長公主元符攺邠國

陳國大長公主下嫁魏咸信按宋史公主列傳陳國大長公主開寶五年封永慶公主下嫁右衛將軍魏咸信太宗卽位進封虢國淳化元年攺齊國眞宗初進許國長公主咸平二年薨謚貞惠後攺恭惠景佑三年追封大長公主元符攺封陳國政和攺賢惠大長帝姬按魏仁浦傳仁浦子咸信字國寶建隆初授朝散大夫太子右坊通事舍人攺供奉官初太祖在潛邸昭憲太后嘗至仁浦第咸信方幼侍母側儼如成人太后奇之欲結姻好開寶中太宗尹京成昭憲之意延見咸信於便殿命與禦帶黨進等較射稱善遂選尙永慶公主授右衛將軍駙馬都尉逾年出領吉州刺史太平興國初眞拜本州防禦使四年詔用奉外賜錢十萬五年坐遣親吏市木西邊矯制免所過稅算罰一季奉俄遷愼州觀察使雍熙三年冬契丹擾邊王師出討悉命諸主婿鎭要地王承衍知大名石保吉知河陽咸信知澶州四年本郡黃河淸咸信以聞詔褒答之籍田畢就拜彰徳軍節度八月遣歸治所淳化四年河決澶淵陷北城再命知州事太宗親諭方略傳置而往時遣閻承翰修河橋咸信請及流水未下造舟爲便承翰入奏方冬難成請權罷其役咸信因其去乃集工成之奏至上大悅河平遣還役兵俄詔畱築堤咸信以爲天寒地涸無決溢之患復奏罷之眞宗卽位攺定國軍節度咸平中大閱東郊以爲舊城內都巡檢車駕北徵爲貝冀路行營都統署詔督師至貝州敵人退召還行在所景徳初從幸澶州石保吉與李繼隆爲排陣使契丹請和帝置酒行宮面賞繼隆保吉咸信避席自愧無功上笑而撫慰之二年攺武成軍節度知曹州秋霖積潦咸信決廣濟河堤以導之民田無害扈駕朝陵還上言先墳在洛欲立碑求�盟津以便其事卽攺知河陽大中祥符初從東封加檢校太尉將祀汾陰命知澶州令入內副都知張繼能諭旨移鎭忠武軍節度未幾召還年已昏眊見上希旨求寵渥七年表乞任用上出示中書向敏中曰咸信聯榮戚裏位居節制復何望耶是冬以新建南京獎太祖舊臣加同平章事俄判天雄軍天禧初攺陜州大都督府長史保平軍節度有感風疾告歸眞宗嘗謂宰相曰咸信老病諸子不克承順身後復能保守其家業耶未幾卒年六十九贈中書令錄其諸子孫侄遷官者七人咸信頗知書善待士然性吝喜利仁浦所營邸捨悉擅有之旣卒爲諸侄所訟時人恥之子昭易昭亮昭侃昭易西京作坊使知隰州昭侃攺名昭�爲崇儀使

楊國大長公主下嫁柴宗慶按宋史公主列傳楊國大長公主至道三年封宣慈長公主咸平五年進魯國下嫁左衛將軍柴宗慶賜第普寧坊宗慶禹錫之孫帝命主以婦禮謁禹錫第歷徙韓魏徐福四國仁宗立進鄧國大長公主明道二年薨追封晉國謚和靖元符封楊國政和攺和靖大長帝姬主性�宗慶無子以兄子爲後按柴宗慶傳宗慶字天佑大名人祖禹錫鎭寧軍節度使父宗亮太子中捨宗慶尙太宗女魯國長公主升其行爲禹錫子拜左衛將軍駙馬都尉領恩州刺史禹錫卒眞拜康州防禦使攺復州舊制諸公主宅皆雜買務市物宗慶遣家僮自外州市炭所過免算至則盡鬻之復市於務中自是詔雜買務罷公主宅所市物從祀汾陰爲行宮四面都巡檢進泉州管內觀察使又自言陜西市材木至京師求蠲所過稅眞宗曰向諭汝毋私販以奪民利今復爾耶旣而河東提點刑獄劾宗慶私使人市馬不輸稅貸不問授武勝軍節度觀察畱後歷拜彰徳軍節度使仁宗卽位徙靜難軍又徙永淸彰徳軍拜同中書門下平章事徙節武成軍出知澶州未行攺陜州潞州後判鄭州以縱部曲擾民召還奉朝請歲減公用錢四百萬久之出判濟州用禦史中丞賈昌朝言畱不遣盡停本使公使錢卒贈中書令謚曰榮密主累封楚國大長公主先宗慶沒宗慶曆官多過失性極貪鄙積財巨萬而薄於自奉甚至優人以爲戲宗慶𨿽知莫能攺也無子及終願以貲產送官仁宗以其女尙幼不許人謂宗慶選尙榮貴逾四十年晚上積奉以裨軍用蓋亦追補前過云

雍國大長公主下嫁王貽永按宋史公主列傳雍國大長公主至道三年封賢懿長公主咸平六年下嫁右衛將軍王貽永進封鄭國賜第景徳元年薨謚懿順景佑三年追封大長公主皇佑三年攺韓國徽宗攺封雍國政和攺懿順大長帝姬按王貽永傳貽永字季長溥之孫也性淸愼寡言頗通書不好聲技初生十餘歲時其舅魏咸信見而奇之曰後當類我咸平中尙鄭國公主授右衛將軍駙馬都尉從封泰山領髙州刺史再遷右監門衛大將軍獎州團練使求外補得知單州眞宗戒之曰和眾靜治卿所當先也眞拜洺州團練使徙徐州河決滑州徐大水貽永作堤城南以禦之攺衛州團練使進懷州防禦使知澶定二州徙成徳軍會有告曹汭變者貽永奏治之遷耀州觀察使復知澶州歷彰化武定軍節度使觀察畱後拜安徳軍節度使出知天雄軍徙保寧軍節度使知鄆州州自咸平中徙城而故治爲通衢介梁山春夏多水患貽永相度地勢爲築東西道三十餘里民便之復徙定州又徙成徳軍擢同知樞密院事攺副使加宣徽南院使進樞密院使久之拜同中書門下平章事遂加兼侍中徙節鎭海以疾求罷手詔撫諭遣上醫診視帝臨問頒尙方珍藥手取糜粥食之貽永自言寵祿過盛願罷樞管解使相還第帝冀其愈也乃聽罷侍中徙彰徳節度使同平章事樞密使如故疾稍間入見命其子道卿掖登垂拱殿仍賜五日一朝遇朝參起居許休於殿側至和初復以疾辭拜尙書右僕射檢校太師兼侍中景靈宮使卒贈太師中書令謚康靖當時無外姻輔政者貽永能遠權勢在樞密十五年迄無過失人稱其謙靜子道卿西上合門使

衛國大長公主按宋史公主列傳衛國大長公主至道三年封壽昌長公主大中祥符二年進封陳國攺吳國號報慈正覺大師攺楚國又攺邠國天禧二年攺建國幹興元年封申國大長公主天聖二年薨賜謚慈明徽宗攺衛國政和攺慈明大長帝姬

荊國大長公主下嫁李遵勗按宋史公主列傳荊國大長公主幼不好弄未嘗出房闥太宗嘗發寶藏令諸女擇取之欲以觀其志主獨無所取眞宗卽位封萬壽長公主攺隨國下嫁駙馬都尉李遵勗舊制選尙者降其父爲兄弟行時遵勗父繼昌亡恙主因繼昌生日以舅禮謁之帝聞密以兼衣寶帶器幣助其爲壽遵勗賓客皆一時賢士每燕集主必親視饔饎嘗有盜入主第帝命有司訊捕主請出所逮系人以私錢募告者果得眞盜法當死復請貰之歷封越宿鄂冀四國明道元年進魏國初遵勗出守許州暴得疾主亟欲馳視之左右白須奏得報乃可行主不待報而往從者才五六人帝聞遽命內侍督諸縣邏兵以衛主車其後居夫喪衰麻未嘗去身服除不復禦華麗嘗燕禁中帝親爲簪花辭曰自誓不復爲此久矣嘗因浴僕地傷右肱帝遣內侍責侍者主曰年衰力弱不任步趨非左右之過由是悉得免主善筆札喜圖史能爲歌詩尢善女工之事嘗誡諸子以忠義自守無恃吾以速悔尢視他子與己出均及病目帝挾醫診視自后妃以下皆至第候問帝親舐其目左右皆感泣帝亦悲慟曰先帝伯仲之籍十有四人今獨存大主柰何嬰斯疾復顧問子孫所欲主曰豈可以母病邀賞耶賚白金三千兩辭不受帝因謂從臣曰大主之疾倘可移於朕亦所不避也主𨿽喪明平居隱幾衝談自若誡諸子曰汝父遺命柩中無藏金玉時衣數襲而已吾歿後當亦如是皇佑三年薨年六十四帝臨奠輟視朝五日追封齊國大長公主謚獻穆徽宗攺封荊國政和攺獻穆大長帝姬按李遵勗傳遵勗字公武崇矩孫繼昌子也生數歲相者曰是當以姻戚貴少學騎射馳冰雪間馬逸墜崖下眾以爲死遵勗徐起無恙也及長好爲文詞舉進士大中祥符間召對便殿尙萬壽長公主初名勗帝益遵字升其行爲崇矩子授左龍武軍駙馬都尉賜第永寧裏主下嫁而所居堂甃或瓦甓多爲鸞鳳狀遵勗令鑱去主服有龍飾悉屏藏之帝嘆喜領澄州刺史坐私主乳母謫均州團練使徙蔡州逾年起爲太子左衛率府副率復左龍武軍將軍領宏州團練使眞拜康州團練使給觀察使祿時繼昌官刺史遵勗請班其下許之後繼昌守涇州暴感風眩遵勗馳省不俟命帝遣使令乘驛赴之旣還上表自劾帝使輔臣慰諭之遷澤州防禦使又遷宣州觀察使求補郡自試出知澶州賜宴長春殿在郡會河水溢將壞浮梁遵勗督工徒七日而堤成遷昭徳軍節度觀察畱後拜寧國軍節度使徙鎭國軍知許州水軍多不練習而隸籍遵勗命部校按劾拔去十七八復以疾請援唐韋嗣立故事求山林號詔不許初天聖間章獻太后屏左右問曰人有何言遵勗不答太后固問之遵勗曰臣無他聞但人言天子旣冠太后宜以時還政太后曰我非戀此但帝少內侍多恐未能制之也嘗上三說五事以論時政晉國夫人林氏以太后乳母多干預國事太后崩遵勗密請置之別院出入伺察之以厭服眾論其補助居多類此所居第園池冠京城嗜奇石募人載送有自千里至者構堂引水環以佳木延一時名士大夫與宴樂師楊億爲文億卒爲制服及知許州奠億之墓慟哭而返又與劉筠相友善卒存卹其家通釋氏學將死與浮圖楚圓爲偈頌卒贈中書令謚曰和文有問宴集二十卷外管芳題七卷子端懿

惠國公主按宋史公主列傳眞宗二女長惠國公主早亡

升國大長公主按宋史公主列傳升國大長公主初入道明道二年封衛國長公主號淸虛靈照大師慶曆七年追封魯國謚昭懷徽宗攺封升國大長公主政和攺昭懷大長帝姬

周陳國大長公主下嫁李瑋按宋史公主列傳仁宗十三女周陳國大長公主帝長女也寶元二年封福康嘉佑二年進封兗國主幼警慧性純孝帝嘗不豫主侍左右徒跣�天乞以身代帝隆愛之帝念章懿太后不及享天下養故擇其兄子李瑋使尙主瑋朴陋與主積不相能主中夜扣皇城門入訴瑋皇懼自劾諫官王陶論宮門夜開乞繩治護衛禦史又共論主第內臣多不謹帝爲黜都監梁懷一輩十餘人後數年不復協詔出瑋於外主降封沂屏居內廷久之復召瑋使爲駙馬都尉如初英宗立進越國長公主神宗治平四年進楚國大長公主熙寧三年薨年三十三以瑋奉主無狀貶陳州輔臣議謚帝以主事仁祖孝命曰莊孝追封秦國徽宗加周陳國政和攺封莊孝明懿大長帝姬按李瑋傳瑋用和子選尙兗國公主積官濮州團練使以朴陋與主不協所生母又忤主意主入訴禁中瑋皇恐自劾坐罰金後數年終不協主還宮瑋自安州觀察使降建州落駙馬都尉知衛州未幾主徙封岐國復瑋都尉主薨以奉主無狀貶郴州團練使陳州安置遇赦還京師至建武軍節度使檢校太師卒哲宗臨奠哭之贈太師中書令

徐國公主按宋史公主列傳仁宗十三女徐國公主早亡

鄧國公主按宋史公主列傳鄧國公主早亡

鄭國公主按宋史公主列傳鄭國公主早亡

楚國公主按宋史公主列傳楚國公主早亡

商國公主按宋史公主列傳商國公主早亡

魯國公主按宋史公主列傳魯國公主早亡

唐國公主按宋史公主列傳唐國公主早亡

陳國公主按宋史公主列傳陳國公主早亡

豫國公主按宋史公主列傳豫國公主早亡

秦魯國大長公主下嫁錢景臻按宋史公主列傳秦魯國賢穆明懿大長公主仁宗皇帝第十女也母曰周貴妃嘉佑五年封慶壽進惠國治平四年進魯國大長公主下嫁吳越忠懿王之曾孫右領軍衛大將軍錢景臻攺韓周燕國徽宗朝進秦魏兩國政和三年更封令徳景行大長帝姬靖康二年諸帝姬北徙姬以先朝女金人不知畱於汴建炎初復公主號攺封秦魯國避地南渡賊張遇掠其家中子愕被害公主至揚州朝謁復避地之閩紹興三年自閩至會稽請入見因畱居焉後徙臺州上以公主行尊年髙甚敬之每入內見必先揖靖康中戚裏例納節至是公主爲其子忱請還舊官上以忱爲瀘州節度使仍詔戚裏不得援例久之又爲忱請優賜推恩上重違之加忱開府儀同三司時主有三子愐愷非己所出故獨厚於忱上戒之曰長主壽考如此乃仁宗皇帝四十二年深仁厚澤是以鍾慶於長主長主待遇諸子宜法仁宗用心之均一主感服薨年八十六上輟朝五日幸其第臨奠詔子孫皆進官一等謚曰賢穆二十九年加謚明懿按錢忱傳忱父景臻尙仁宗第十女秦魯國大長公主生忱帝嘗諭景臻曰主賢宜有子爲擇嘉配娶唐介孫女又晁迥外孫忱從二家遊伯父勰在翰苑因得識一時名卿哲宗愛之常使侍左右

兗國大長公主下嫁曹詩按宋史公主列傳兗國大長公主帝第十一女也嘉佑六年封永壽進榮國長公主治平四年進祁國大長公主熙寧九年攺魯國下嫁左領軍衛大將軍曹詩主性儉節於池臺苑囿一無所增飾十年夏旱曹族以主生日將盛具爲壽主曰上方損膳徹樂吾何心能安悉屏之元丰六年薨年二十四追封荊國謚賢懿遷其二子旼皆領團練使徽宗追封兗國又攺賢懿恭穆大長帝姬按胡宿傳宿知制誥兗國公主下降將行冊禮宿諫曰陛下昔封兩長主未嘗冊命今施之愛女殆非漢明帝所謂我子豈得與先帝子等之義也按曹彬傳彬三子琮琮子佺佺子詩尙魯國大長公主

燕舒國大長公主下嫁郭獻卿按宋史公主列傳燕舒國大長公主帝第十二女也嘉佑六年封寶壽八年進封順國長公主治平四年進冀國大長公主元丰五年攺魏國下嫁開州團練使郭獻卿八年進楚國徽宗攺吳國進吳越國攺秦兗國政和二年薨追封燕舒國謚懿穆復攺懿穆大長帝姬

舒國公主按宋史公主列傳英宗四女舒國公主早亡

魏楚國大長公主下嫁王師約按宋史公主列傳魏楚國大長公主帝長女嘉佑八年封徳寧治平三年進封徐國下嫁左衛將軍王師約四年進陳國長公主元丰八年薨追封燕國大長公主謚惠和元佑四年追封秦國徽宗追封魏國加韓魏國攺魏楚國又攺惠和大長帝姬按王審琦傳審琦孫師約字君授少習進士業英宗欲求儒生爲主�命宰相召克臣諭旨令師約持所爲文至第明日獻賦一編卽坐中賦大人繼明詩遂賜對選爲駙馬都尉尙徐國公主授左衛將軍面賜玉帶又賜九經筆硯勉之進學神宗卽位拜嘉州刺史遷成州團練使國朝故事主婿未嘗居職帝始令師約同管當三班院試其才明年主就館乃罷遷汝州防禦使始制駙馬都尉七年考績法轉晉州觀察使哲宗立遷鎭安軍節度觀察畱後宣仁後臨朝師約屢上書言事元符初議者以爲職不當上言褫其秩徽宗卽位乃復保平軍畱後又爲樞密都承旨未幾復罷崇寧元年卒年五十九師約善射嘗陪遼使燕射玉津園一發中鵠發必破的屢受金帶及鞍勒馬之賜子殊主所生至閬州觀察使

魏國大長公主下嫁王詵按宋史公主列傳魏國大長公主帝第二女母曰宣仁聖烈皇后嘉佑八年封寶安公主神宗立進舒國長公主攺蜀國下嫁左衛將軍王詵詵母盧寡居主處之近捨日致膳羞盧病自和湯劑以進帝厚於姊妹故主第池�服玩極其華縟主以不得日侍宣仁於寶慈宮居常悒然間遇旱嘆帝降損以禱主亦如之曰我奉賜皆出公上固應同其休戚帝居慈聖光獻皇后喪毀甚主曰我與上同體視此亦復何聊立散遣歌舞三十輩元丰三年病篤主性不妒忌王詵以是自恣嘗貶官至是帝命還詵官以慰主意太后臨問已不省後慟哭久稍能言自訴必不起相持而泣帝繼至自爲診脈親持粥食之主彊爲帝盡食賜金帛六千且問所須但謝復詵官而已明日薨年三十帝未上食卽駕往望第門而哭輟朝五日追封越國謚賢惠後進封大長公主累攺秦荊魏三國主好讀古文章喜筆札賙卹族黨中外稱賢詵不矜細行至與妾姦主旁妾數抵戾主薨後乳母訴之帝命窮治杖八妾以配兵旣葬謫詵均州子彥弼生三歲卒

韓魏國大長公主下嫁張惇禮按宋史公主列傳韓魏國大長公主帝第三女與魏國同生始封壽康公主攺祁國衛國下嫁張惇禮進冀國大長公主攺秦越楚國加今封政和三年攺賢徳懿行帝姬宣和五年薨按張惇禮傳惇禮熙寧元年選尙英宗女祁國長公主授左衛將軍駙馬都尉遷密州觀察使元佑初疏言變法易令始於王安石成於蔡確近者退確進司馬光以臣觀之所得多矣進武勝軍畱後章惇爲政言惇禮忘徳犯分醜正朋邪密封章疏詆毀先烈引譽罪首謂當褒崇欲其黨儔盡見收用乃責授左千牛衛大將軍敕止朝參徽宗立有司以惇禮在貴籍奏審恩賜帝與欽聖後皆以爲當與惇等執前疏欽聖曰戚裏何必預知朝廷事當時罰亦太重矣復和州防禦使進保信軍畱後崇寧初拜寧遠軍節度使諫官王能甫言惇禮以匹夫之賤一日而富貴具焉神宗親愛隆厚禮遇優渥而惇禮詆毀盛徳罪大謫輕今復與之節鉞無乃傷陛下紹述之志乎乃奪節仍爲集慶軍畱後大觀初復節度寧遠軍徙雄武卒贈開府儀同三司

周國長公主按宋史公主列傳神宗十女周國長公主帝長女也母曰欽聖憲肅皇后封延禧公主生而警悟自羈丱習嗜宛如成人年十二卒帝後皆變服哀送追贈燕國元符末攺封周國

楚國公主按宋史公主列傳楚國公主早薨

唐國長公主下嫁韓嘉彥按宋史公主列傳唐國長公主帝第三女也始封淑壽公主初帝念韓琦功徳欲與爲婚姻故哲宗緣先帝意以主降琦之子嘉彥歷封溫曹冀雍越燕六國政和元年薨追封唐國長公主按韓琦傳琦子嘉彥尙神宗女齊國公主拜駙馬都尉終瀛海軍承宣使

潭國長公主下嫁王遇按宋史公主列傳潭國賢孝長公主帝第四女也母曰宋貴妃始封康國紹聖四年下嫁王遇歷韓魯陳鄆四國大觀二年薨追加封謚

鄆國公主按宋史公主列傳鄆國公主早薨

潞國公主按宋史公主列傳潞國公主早薨

邢國公主按宋史公主列傳邢國公主早薨

邠國公主按宋史公主列傳邠國公主早薨

兗國公主按宋史公主列傳兗國公主早薨

徐國長公主下嫁潘意按宋史公主列傳徐國長公主帝幼女也母曰欽成皇后始封慶國進益冀蜀徐四國年及笄猶處聖瑞宮侍母疾晝夜不暫去藥餌非經手弗以進迨疾革號慟屢絕左右不忍視崇寧三年下嫁鄭王潘美之曾孫意事姑修婦道潘故大族夫黨數千百人賓接皆盡禮無裏外言志向沖淡服玩不爲紛華歲時簡嬉遊十年間惟一適西池而已再生子不成而死媵妾得女拊視如己出政和三年攺稱柔惠帝姬五年薨年三十一追封賢靜長帝姬

鄧國公主按宋史公主列傳哲宗四女鄧國公主早亡

陳國公主下嫁石端禮按宋史公主列傳陳國公主始封徳康公主進瀛國榮國大觀四年下嫁石端禮徙陳國攺淑和帝姬政和七年薨

秦國長公主下嫁潘正夫按宋史公主列傳秦國康懿長公主帝第三女也始封康懿進嘉國慶國政和二年攺韓國公主出降潘正夫攺淑愼帝姬靖康末與賢徳懿行大長公主俱以先朝女畱於汴建炎初復公主號攺封吳國覲上於越以玉管筆小玉山奇畫爲獻上溫辭卻之避地至婺州紹興四年入見其子堯卿等五人各進官一等主奏言祖宗以來駙馬都尉石保吉魏咸信柴宗慶皆除使相今正夫歷事四朝在汴京曾建議迎陛下至杭州又言禁衛未集預宜防變乞除開府上不許八年再入見畱宮中三日時極暑上每正衣冠對之飲食又爲正夫求恩數上曰官爵豈可私與人況今日多事未暇及此時趙鼎當國方論羣臣紹述之姦頗抑正夫鼎去位正夫始得開府之命給事中劉一正言其非舊制恐援例者多乃詔哲宗惟正夫爲近親餘人毋得援例顯仁太后歸主同秦魯國大長公主迎於道十九年又入朝子長卿粹卿端卿皆自團練使升觀察使從所請也孝宗卽位進封秦國大長公主隆興二年益薨康懿主在日正夫官至少傅封和國公溫卿寧國軍承宣使長卿寧江軍承宣使端卿昭信軍承宣使淸卿容州觀察使墨卿才卿並帶團練使其盛如此正夫薨於紹興二十二年贈太傅

楊國公主按宋史公主列傳楊國公主早亡

嘉徳帝姬下嫁曹寅按宋史公主列傳徽宗三十四女政和三年攺公主號爲帝姬國號易以美名二字嘉徳帝姬建中靖國元年六月封徳慶公主攺封嘉福尋攺號帝姬再封嘉徳下嫁左衛將軍曹寅

榮徳帝姬下嫁曹晟按宋史公主列傳榮徳帝姬初封永慶公主攺封榮福尋攺號帝姬再封榮徳下嫁左衛將軍曹晟後北遷及至燕京駙馬曹晟卒攺適習古國王紹興中有商人妻易氏者在劉超軍中見內人言宮禁事遂自稱榮徳帝姬鎭撫使解潛送至行在遣內夫人驗之詐付大理寺獄成詔杖死

順淑帝姬按宋史公主列傳順淑帝姬初封順慶公主薨追謚益國及攺帝姬號追封順淑

安徳帝姬下嫁宋邦光按宋史公主列傳安徳帝姬初封淑慶公主攺封安福尋攺號帝姬再封安徳下嫁左衛將軍宋邦光安徳帝姬有遺女一人後適嗣秀王伯圭封秦國夫人

茂徳帝姬下嫁蔡鞗按宋史公主列傳茂徳帝姬初封延慶公主攺封康福尋攺號帝姬再封茂徳下嫁宣和殿待制蔡鞗

壽淑帝姬按宋史公主列傳壽淑帝姬初封壽慶公主薨追封豫國及攺帝姬號追封壽淑

惠淑帝姬按宋史公主列傳惠淑帝姬初封惠慶公主薨追封鄧國及攺帝姬號追封惠淑

安淑帝姬按宋史公主列傳安淑帝姬初封安慶公主攺封隆福薨追封蜀國及攺帝姬號追封安淑

崇徳帝姬下嫁曹湜按宋史公主列傳崇徳帝姬初封和慶公主攺封崇福尋攺帝姬號下嫁左衛將軍曹湜再封崇徳宣和二年薨

康淑帝姬按宋史公主列傳康淑帝姬初封康慶公主攺封承福薨追封商國及攺帝姬號追封康淑

榮淑帝姬按宋史公主列傳榮淑帝姬初封崇慶公主攺封懿福薨追封蔡國及攺帝姬號追封榮淑

保淑帝姬按宋史公主列傳保淑帝姬初封保慶公主薨追封魯國及攺帝姬號追封保淑

成徳帝姬下嫁向子房按宋史公主列傳成徳帝姬初封昌福公主攺號帝姬再封成徳下嫁向子房

洵徳帝姬下嫁田丕按宋史公主列傳洵徳帝姬初封衍國公主攺號帝姬尋攺封洵徳下嫁田丕

悼穆帝姬按宋史公主列傳悼穆帝姬初封徽福公主攺號帝姬薨追封悼穆

顯徳帝姬下嫁劉文彥按宋史公主列傳顯徳帝姬初封顯福公主攺號帝姬尋攺封顯徳下嫁劉文彥

熙淑帝姬按宋史公主列傳熙淑帝姬初封熙福公主薨追封華國及攺帝姬追封熙淑

惇淑帝姬按宋史公主列傳惇淑帝姬初封壽福公主薨追封涇國及攺帝姬追封惇淑

順徳帝姬下嫁向子扆按宋史公主列傳順徳帝姬初封順徳公主攺號帝姬尋攺封順徳下嫁向子扆

柔福帝姬按宋史公主列傳柔福帝姬初封柔福公主後攺帝姬后北遷有開封尼李靜善者內人言其貌似柔福靜善卽自稱柔福蘄州兵馬鈐轄韓世淸送至行在遣內侍馮益等驗視遂封福國長公主適永州防禦使髙世榮其後內人從顯仁太后歸言其妄送法寺治之內侍李自北還又言柔福在五國城適徐還而薨靜善遂伏誅柔福薨在紹興十一年從梓宮來者以其骨至葬之追封和國長公主

申福帝姬按宋史公主列傳申福帝姬初封薨追封衝慧

寧福帝姬按宋史公主列傳寧福帝姬政和四年封

保福帝姬按宋史公主列傳保福帝姬追封莊懿

賢福帝姬按宋史公主列傳賢福帝姬追封衝懿

仁福帝姬按宋史公主列傳仁福帝姬后北遷

和福帝姬按宋史公主列傳和福帝姬北遷

永福帝姬按宋史公主列傳永福帝姬北遷

惠福帝姬按宋史公主列傳惠福帝姬北遷

令福帝姬按宋史公主列傳令福帝姬北遷

華福帝姬按宋史公主列傳華福帝姬北遷

慶福帝姬按宋史公主列傳慶福帝姬北遷

儀福帝姬按宋史公主列傳儀福帝姬北遷

純福帝姬按宋史公主列傳純福帝姬北遷

恭福帝姬按宋史公主列傳右三十四帝姬早亡者十四人餘皆北遷獨恭福帝姬生才周晬金人不知故不行建炎三年薨封隋國公主

嘉國公主按宋史公主列傳孝宗二女長嘉國公主紹興二十四年封碩人進永嘉郡主三十二年卒詔以醫官李師克等屬吏孝宗時居東宮奏臣女幼而多疾不宜罪醫遂寢乾道二年贈嘉國公主次女生五月而夭未及封

文安郡主按宋史公主列傳文安郡主光宗長女也次女封和政郡主季女封齊安郡主皆早卒紹熙元年並追贈公主

安康郡主按宋史公主列傳安康郡主魏惠獻王女也初封永寧郡主攺封通義以父遺表遂升安康歸殿前司前軍統領羅忠信子良臣詔王府主管鄧從義諭旨皇女孫郡主宜執婦道務成肅雍之徳毋敢或違賜甲第居之良臣以恩轉秉義郎除合門祗候官開禧元年郡主薨年三十九

祁國公主按宋史公主列傳祁國公主寧宗女也主六月而薨追封祁國

周漢國公主按宋史公主列傳周漢國公主理宗女也母賈貴妃早薨無子公主生而甚鐘愛初封瑞國公主攺升國開慶初公主年及笄詔議選尙宰臣請用唐太宗下降士人故事欲以進士第一人尙主遂取周震炎廷謝日公主適從屏內窺見意頗不懌帝微知之景定二年四月帝以楊太后擁立功乃選太后侄孫鎭尙主擢鎭右領軍衛將軍駙馬都統進封公主爲周國公主帝欲時時見之乃爲主起第嘉會門飛樓閣道密邇宮苑帝嘗禦小輦從宮人過宮主第特賜董役官減三年磨勘工匠犒賞有差明年進封周漢國公主拜鎭慶遠軍承宣使鎭宗族娣姒皆推官加封寵異甚渥七月主病有鳥九首大如箕集主家搗衣石上是夕薨年二十二無子帝哭之甚哀謚端孝鎭官節度使云

公主駙馬部列傳十二

金

畢國公主下嫁烏古訛論按金史烏古論元忠傳元忠其先上京獨拔古人父訛論尙太祖女畢國公主

兀魯公主下嫁徒單定哥按金史徒單恭傳恭本名斜也斜也兄定哥尙太祖長女兀魯定哥死無子以季弟之子查剌爲後斜也謀取其兄家財彊納兀魯爲室而不相能兀魯嘗怨詈斜也斜也妾忽撻與兀魯不�乃譖兀魯於海陵後徒單氏曰兀魯怨上殺其兄宗敏有怨望語會韓王亨攺廣寧尹諸公主宗婦往賀其母兀魯以言慰亨母忽撻亦以怨望指斥誣兀魯海陵使蕭裕鞫之忽撻得幸於徒單後左驗皆不敢言遂殺兀魯斜也因而盡奪查剌家財大定間皆追正之

公主下嫁石家奴按金史石家奴傳家奴蒲察部人世居案出虎水祖斛魯短世祖外孫桓散答之亂昭肅皇后父母兄弟皆在敵境斛魯短以計迎還之石家奴自幼時撫養於太祖家及長太祖以女妻之年十五從攻寧江州敗遼主親軍攻臨潢府皆有功襲謀克其後自山西護齊國王謀良虎之喪歸上京道由興中是時方攻興中未下石家奴置柩於驛率其所領猛安兵助王師遂破其城從宗望討張覺再從宗翰伐宋宗翰聞宗望軍已圍汴遣石家奴計事抵平定軍遇敵兵數萬敗之遂見宗望已還報宗翰聞其平定之戰甚嘉之明年復伐宋石家奴隸婁室軍婁室討陜西未下石家奴領所部兵援之旣而以本部屯戍西京會契丹大石出奔以余睹爲元帥石家奴爲副襲諸部族以還未幾有疾退居鄕裏天眷間授侍中駙馬都尉再以都統定邊部熙宗賜禦書嘉獎之封蘭陵郡王除東京畱守以病致仕卒年六十三加贈鄖王正隆例奪王爵封魯國公

鄂國公主下嫁奪阿鄰按續文獻通考太宗女鄂國公主下嫁奪阿鄰

鄭國公主下嫁蒲察鼎壽按金史蒲察鼎壽傳鼎壽本名和尙上京曷速河人欽懷皇后父也賦性沈厚有明鑑通契丹漢字長於吏事尙熙宗女鄭國公主貞元三年以海陵女弟慶宜公主子加定遠大將軍爲尙衣局使累官器物局使大定二年加駙馬都尉職如故歷符寶郎蠡州刺史浚州防禦使有惠政兩州百姓刻石紀之遷泰寧軍節度使歷東平府橫海軍入爲右宣徽使攺左宣徽授中都路昏得渾山猛安曷速木單世襲謀克攺河間尹號令必行豪右屏迹有宗室居河間侵削居民鼎壽奏徙其族於平州郡內大治卒官上聞之深加悼惜喪至香山皇太子往奠百官致祭賻銀彩絹明昌三年以皇后父贈太尉越國公鼎壽旣世連姻戚女爲皇后長子辭不失凡三尙定國景國道國公主其寵遇如此未嘗以富貴驕人當時以爲外戚之冠云

公主下嫁徒單府君奴按金史徒單公�傳公�父府君奴尙熙宗女加駙馬都尉終武定軍節度使

瀋國公主下嫁徒單繹按金史徒單繹傳繹本名木輩其先上京按出虎達阿人祖撒合懣國初有功授隆安府路合紮謀克奪古阿鄰猛安繹美姿儀通諸國語尙熙宗第七女瀋國公主充符寶祗候遷禦院通進授符寶郎歷宣徳泰安淄州刺史有廉名攺同知廣寧府事以母鄂國公主憂不赴世宗特許以憂制中襲父封服闋授同知濟南府事二十六年遷棣州防禦使以政迹聞升臨海軍節度使卒繹家世貴寵自曾祖照至繹尙公主者凡四世云

楚國長公主下嫁唐括徳溫按金史唐括徳溫傳徳溫本名阿里上京率河人也曾祖石古從太祖平臘醅麻產領謀克祖脫孛魯領其父謀克從太祖伐遼攻寧江泰州戰有功父撻懶尙康宗女從宋王宗望以軍二萬收平州至城東十里許遇敵兵甚眾戰敗之太祖賞賚甚厚授行軍猛安皇統初遷龍虎衛上將軍歷興平臨海等軍節度使徳溫善射尙睿宗皇帝女楚國長公主天眷三年授宣武將軍皇統元年從都元帥宗�南徵以善突戰遷廣威將軍六年遷定遠大將軍七年授殿前右副都點檢天徳初攺殿前左副都點檢遷兵部尙書出爲大名尹兼本路兵馬都總管攺橫海軍節度使延安尹兼鄜延路兵馬都總管世宗卽位封道國公爲殿前都點檢駙馬都尉大定二年以父祖功授按出虎猛安所管世襲謀克三年九月九日世宗以故事出獵謂徳溫曰扈從軍士二千飲食芻秣能無擾百姓乎嚴爲約束仍以錢一萬貫分給之四年爲勸農使出爲西京畱守賜犀弓玉帶召入爲皇太子太傅卒上輟朝親臨喪奠祭賻贈甚厚十八年追錄其父撻懶並徳溫前後功授其長子駙馬都尉鼎世襲西北路沒裏山猛安徙隸泰州

冀國長公主下嫁烏古論粘沒曷按金史烏古論粘沒曷傳粘沒曷上京胡剌溫屯人也移屯河間祖喚端太祖伐遼常侍左右追遼主延禧卻夏人援兵皆有功授世襲謀克父歡睹官至廣威將軍粘沒曷尙睿宗女冀國長公主初爲護衛天徳二年襲謀克海陵伐宋爲押軍猛安世宗卽位軍還授侍衛親軍步軍都指揮使加駙馬都尉歷左副點檢禁直被酒不親視�鐍杖四十遷右宣徽使勸農使出爲興平軍節度使攺廣寧尹賜錢三千貫粘沒曷至廣寧嗜酒不視事上以兵部員外郎宗安爲少尹詔宗安戒諭之上謂宗安曰汝能繼修前政朕不忘汝勉之大定中粘沒曷卒上聞之遣其子駙馬都尉公說馳驛奔喪賜錢三千貫沿路祭物並從官給

遼國長公主鄧國長公主俱下嫁蒲察阿

虎疊按金史蒲察阿虎疊傳阿虎疊初授信武將軍尙海陵姊遼國長公主迪�爲駙馬都尉遼國薨繼尙鄧國長公主崔哥皇統三年爲右副點檢五年使宋爲賀正旦使攺左副點檢禮部工部尙書廣寧咸平臨潢尹武定軍節度使封葛王薨年二十八海陵親臨葬贈譚王正隆例贈特進楚國公

公主下嫁蕭徳用按金史蕭玉傳玉奚人旣從蕭誣宗本罪海陵喜甚自尙書省令史爲禮部尙書加特進數月爲參知政事俄授猛安子尙公主海陵謂玉曰朕始得天下常患太宗諸子方彊賴社稷之靈卿發其姦朕無以報此功使朕女爲卿男婦代朕事卿也子徳用大定二十四年尙書省奏玉子徳用當升除上曰海陵假口於玉以快其毒玉子豈可升除耶

魯國大長公主下嫁烏古論元忠按金史烏古論元忠傳元忠本名訛裏也幼秀異世宗在潛邸以長女妻之後封魯國大長公主正隆末從海陵南伐世宗卽位遼陽時太保昂爲海陵左領軍大都督遣元忠朝於行在遂授定遠大將軍擢符寶郎諭之曰朕初卽位親密無如汝者侍從宿衛宜戒不虞大定二年加駙馬都尉除近侍局使遷殿前左衛將軍從世宗獵上欲射虎元忠諫止之進殿前右副都點檢爲賀宋正旦使還轉左副都點檢坐家奴結攬民稅免官十一年復舊職明年升都點檢十五年北邊進獻命元忠往受之及還詔諭曰朕每遇卿直宿其寢必安今夏幸景明宮卿去久朕甚思之會大興府守臣闕遂以元忠知府事有僧犯法吏捕得置獄皇姑梁國大長公主屬使釋之元忠不聽主奏其事世宗召謂曰卿不徇情甚可嘉也治京如此朕復何憂秩滿授吏部尙書以其子誼尙顯宗長女薛國公主十八年擢禦史大夫授撒巴山世襲謀克世宗問左丞相紇石烈良�孰可相者良�以元忠對乃拜平章政事封任國公進尙書右丞相策論進士之科設元忠贊成之世宗將幸會寧元忠進諫不聽出知眞定府尋復詔爲右丞相世宗欲甓上京城元忠曰此邦遭正隆軍興百姓雕獘陛下休養二十餘年尙未完復況土性疏惡甓之恐難經久風雨摧壞歲歲繕完民將益困矣駕東幸久之未還元忠奏曰鸞輿駐此已閱歲倉儲日少市買漸貴禁衛曁諸局署多逃者有司捕置諸法恐傷陛下仁愛世宗嘉納之尋出爲北京畱守責諭之曰汝彊悍自用覬權而結近密汝心叵測其速之官後左丞張汝�奏事世宗惡其阿順謂左右曰卿等每事依違苟避不肯盡言髙爵厚祿何以勝任如烏古論元忠爲相剛直敢言義不顧身誠可尙也於是攺知眞定府事移知河間明昌二年知廣寧府以河間修築球場擾民會赦下除順義軍節度使乞致仕不許特加開府儀同三司北京畱守徙知濟南府過闕令預晏班平章政事之上承安二年移守南京尋攺知彰徳府卒訃聞上遣宣徽使白碗燒飯賻物甚厚元忠素貴性麤豪而內深忌世宗嘗責之又所至不能戢奴僕世以此爲訾云子誼

唐國公主下嫁徒單思忠按金史徒單思忠傳思忠字良�本名寧慶曾祖賽補尙景祖女從太祖伐遼戰沒於臨潢之渾河父賽一尙熙宗妹正隆末爲��羣牧使契丹賊窩干擾北邊賽一與戰死之大定初贈金吾衛上將軍思忠通敏有才頗通經史世宗在潛邸撫養之賦性寬厚十有二歲從上在濟南一日與姻戚公子出遊近郊有醉人腰弓矢策馬突過諸公子怒欲鞭之思忠曰醉人昏昧又何足責遂釋之其人行數十步忽執弓矢思忠恐欲傷人速馳至其傍奪其弓弛而還之上聞之嘉有識量由是常使侍側尙皇第二女唐國公主大定初世宗使思忠迎南徵萬戶髙忠建完顏福壽於遼口察其去就思忠知其誠意乃與俱至東京世宗卽位如中都思忠從行軍國庶事補益弘多大定元年十月拜殿前左衛將軍二年加駙馬都尉卒上爲輟朝卽喪所臨奠命有司備禮葬之營費從官給十九年上追念思忠輔立功贈驃騎衛上將軍仍授其子鐸武功將軍世襲中都路烏獨渾謀克

吳國公主下嫁唐括貢按金史唐括貢傳括貢本名達哥太傅阿里之子也尙世宗第四女吳國公主授駙馬都尉充奉禦特授拱衛直副都指揮使五遷刑部侍郎坐擅離職削官一階出爲徳州防禦使升順天軍節度使移鎭橫海召爲左宣徽使遷兵部尙書攺吏部轉禮部尙書兼大理卿先是大理卿闕世宗命宰臣選可授者左丞張汝�舉西京副畱守楊子益法律詳明上曰子益𨿽明法而用心不正豈可任之以分別天下是非也大理須用公正人右丞粘割斡特剌舉貢可任以閒簡部分而兼領是職遂以貢爲之二十八年拜樞密副使章宗立爲禦史大夫會貢生日右丞相襄參知政事劉瑋吏部郎中中都兵馬都指揮使和喜爲貢壽遂犯夜禁和喜遣軍人送襄至第監察禦史徒單徳勝劾其事下刑部逮等問狀上以襄瑋大臣釋之而貢等各解職尋知大興府事復爲樞密副使乞致仕不許進樞密使封莘國公攺封蕭復上表乞退上曰向已嘗告續知意欲外除今之告將復若何遂優詔許之尋起知眞定府事泰和二年薨

息國公主

下嫁徒單公�按金史徒單公�傳公�本名習烈河北東路算主海猛安人初充奉禦大定二十七年尙世宗女息國公主加定遠大將軍駙馬都尉攺器物局直長轉副使兼近侍局直長丁父憂起復本局副使章宗秋山射中虎虎怒突而前侍衛皆避去公�不動虎亦隨斃詔責侍衛而慰諭公�除濱州刺史再遷兵部侍郎累除知大名府事是時伐宋軍興有司督逋租及牛頭稅甚急公�奏軍士從戎民亦疲獘可緩徵以紓民朝廷從之大安初知大興府事讞武淸盜疑其有冤已而果獲眞盜歲餘拜參知政事進右丞轉左丞至寧初拜平章政事封定國公貞佑初進拜右丞相罷知中山府事是時中都圍急不可行圍解宣宗曰中山新被兵不如河中善乃攺知河中府歷定國軍節度使事太孫太師同判大睦親府事興定五年薨且宗輟朝賻贈謚恪願

宛國公主下嫁烏林答復按金史烏林答復傳烏林答復本名阿里剌東平人也奉禦出身大定七年尙世宗第七女宛國公主授駙馬都尉攺引進使兼符寶郎出爲蠡州刺史三遷歸徳軍節度使明昌三年轉知興中府事久之爲曷懶路兵馬都總管承安四年拜絳陽軍節度使卒

定國公主景國公主道國公主俱下嫁

蒲察辭不失按金史蒲察鼎壽傳鼎壽長子辭不失凡三尙定國景國道國公主

衛國公主下嫁蒲速烈按續文獻通考衛國公主下嫁蒲速烈按史不載

韓國長公主下嫁僕散揆按金史僕散揆傳散揆本名臨喜其先上京人左丞相兼都元帥沂國武莊公忠義之子也少以世冑選爲近侍奉禦大定十五年尙韓國大長公主擢器物局副使特授臨潢府路赫沙阿世襲猛安歷近侍局副使尙衣局使拱衛直副都指揮使爲殿前左衛將軍罷職世宗諭之曰以汝宣獻皇后之親故令尙主置之宿衛謂當以忠孝自勵日者乃與外人竊議汝腹中事朕不能測其罷歸田裏尋起爲灤州刺史攺蠡州入爲兵部侍郎大理卿刑部尙書章宗卽位出爲泰定軍節度使攺知臨洮府事以政績聞升河南路統軍使陜西提刑司舉揆剛直明斷獄無冤滯禁戢家人百姓莫識其面積石洮二州舊寇皆遁商旅得通於是進官一階仍詔褒諭明昌四年鄭王永蹈謀逆事覺揆坐嘗私品藻諸王獨稱永蹈性善靜好事乃免死除名未幾復五品階起爲同知崇義軍節度使事以戰功遷西北路副招討進官七階賜金馬盂一銀二百兩重彩一十端復以戰功升西南路招討使兼天徳軍節度使賜金五十兩重彩一十端復出禦邊嘗轉戰出塞七百里至赤胡睹地而還優詔褒諭遷一官仍許其子安貞尙邢國長公主且許揆入謝禮成歸鎭會韓國大長公主薨揆來赴上諭之曰北邊之事非卿不能辦乃賜戰馬二卽日遣還揆沿僥築壘穿塹連亙九百里營柵相望烽候相應人得恣田牧北邊遂寧復以手詔褒諭且欲大用以知興中府事紇石烈子仁代之敕盡以方略授子仁旣入拜參知政事攺授中都路胡土愛割蠻世襲猛安進拜尙書右丞尋出經略邊事還拜平章政事封濟國公泰和五年宋人渝盟以揆爲宣撫河南軍民使上諭之曰朕卽位以來任宰相未有如卿之久者若非君臣道合一體同心何以及此先丞相亦嘗總師南邊效力先朝今復委卿諒無過舉朕非好大喜功務要寧靜內外宋人屈服無復可議若恬不攺可整兵渡淮掃蕩江左以繼爾先公之功卽以尙�名馬玉束帶內府重彩及禦藥賜之揆至汴搜練將士軍聲大振會天壽節特遣其子安貞賜宴且命持白玉杯以飲揆及上秋獵所親獲鹿尾舌爲賜宋人服罪卽罷宣撫使召揆還六年春宋人復數路來侵取泗州取靈壁圍壽春命揆爲右副元帥以討之揆至軍前集諸將校告以朝廷弔伐之意分遣將士禦敵復取臨淮蘄縣而符離壽春之圍亦解去敵屢敗�悉遁出境上卽遣提點近侍局烏古論慶壽持手詔勞問徵討事宜仍賜玉具劍一玉荷蓮盞一金器一百兩重彩一十端尋復以詔褒諭賜玉鞍勒馬二及玉具佩刀內府重彩禦藥以旌其功宋人旣敗退上欲進討乃召揆赴闕戒以師期宴於慶和殿親諭之曰朕以趙擴背盟侵我疆場命卿措畫會未期月諸處累報大捷振我國威挫彼賊鋒皆卿之力朕不能忘是日寵錫甚厚特收其次子寧壽爲奉禦乃密授以成算俾還軍十一月揆總大軍南伐分兵爲九路進揆以行省兵三萬出潁壽至淮宋人旅拒於水南揆密遣人測淮水惟八疊灘可涉卽遣奧屯驤揚兵下蔡聲言欲渡宋帥何汝礪姚公佐悉銳師屯花靨以備揆乃遣右翼都統完顏賽不先鋒都統納蘭邦烈潛渡八疊駐南岸揆麾大軍直壓其陣敵不虞我卒至皆潰走自相蹂踐死於水者不可勝計進奪潁口下安丰軍遂攻合肥取滁州盡獲其軍實上遣使諭之曰前得卿奏先鋒已奪潁口偏師又下安丰斬馘之數各以萬計近又西帥奏捷棗陽光化旣爲我有樊城鄧城亦自潰散又聞隨州闔城歸順山東之眾久圍楚州隴右之師�期出界卿提大兵攻合肥趙擴聞之料已破膽失其神守度彼之計乞和爲上昔嘗畫三事付卿以今事勢計之徑渡長江亦其時矣淮南旣爲我有際江爲界理所宜然如使趙擴奉表稱臣歲增貢幣縛送賊魁還所俘掠一如所諭亦可罷兵卿宜廣爲渡江之勢使彼有必死之憂從其所請而縱之僅得餘息偸生豈敢復萌他慮卿於此時經營江北勞徠安集除其虐政橫賦以良吏撫字疲民以精兵分守要害𨿽未系趙擴之頸而朕前所畫三事上功已成矣前入見時已嘗議定今復諄諄者欲決卿成功爾機會難遇卿其勉之旣而宋帥丘果奏書乞和揆以前五事諭而遣之復進軍圍和州敵以騎萬五千駐六合揆偵知之卽以右翼掩擊斬首八千級進屯於瓦梁河以控眞揚諸路之衝乃整列軍騎畢張旗幟沿江上下皆金兵焉於是江表震恐宋眞州兵數萬保河橋復遣統軍紇石烈子仁往攻之分軍涉淺潛出敵後敵見之大驚不戰而潰斬首二萬餘級生擒其帥劉侹常思敬蕭從徳莫子容皆宋驍將也遂下眞州宋復遣陳璧來告和揆以乞辭未誠徒欲緩師卻之宋人旣喪敗不獲請成乃決巨勝成公雷塘渚積水以爲阻盡焚其廬舍儲積過江遁去揆以方春地濕不可久畱且欲休養士馬遂振旅而還次下蔡遇疾詔遣宣徽使李仁惠及其子寧壽引太醫診視仍遣中使撫問泰和七年二月薨訃聞上哀悼之輟朝遣使迎喪殯於都城之北百官會弔車駕臨奠哭之賻銀一千五百兩重幣五十端絹五百匹其葬祭物皆從官給謚曰武肅揆體剛內和與物無忤臨民有惠政其爲將也軍門鎭靜賞罰必行初渡淮卽命徹去浮梁所至皆因糧於敵無饋運之勞未嘗輕用士卒而與之同甘苦人亦樂爲之用故南徵北伐爲一代名將云

澤國公主下嫁蒲剌睹按金史鄭王永蹈傳初崔溫郭諫馬太初與永蹈家奴畢慶壽私說讖記災祥慶壽以告永蹈郭諫頗能相人永蹈乃召郭諫相己及妻子諫說永蹈曰大王相貌非常王妃及二子皆大貴又曰大王元妃長子不與諸王比也永蹈召崔溫馬太初論讖記天象永蹈深信其說乃陰結內侍鄭兩兒伺上起居以崔溫爲謀主郭諫馬太初往來遊說河南統軍使僕散揆尙永蹈妹韓國公主永蹈謀取河南軍以爲助與妹澤國公主長樂謀使駙馬都尉蒲剌睹致書於揆且先請婚以觀其意揆拒不許結婚使者不敢復言不軌事永蹈家奴董壽與同輩奴千家奴上變於是賜永蹈及妃卞玉二子按春阿辛公主長樂自盡蒲剌睹崔溫郭諫馬太初等皆伏誅

邢國公主下嫁僕散安貞按金史僕散安貞傳安貞本名阿海以大臣子充奉禦父揆尙韓國公主鄭王永蹈同母妹也永蹈誅安貞罷歸召爲符寶祗候復爲奉禦尙邢國長公主加駙馬都尉襲胡土愛割蠻猛安歷尙衣直長禦院通進尙藥副使丁母憂起復轉符寶郎除同知定海軍節度使事歷邳淄涿州刺史拱衛直都指揮使貞佑初攺右副點檢兼侍衛親軍副都指揮使遷元帥左都監二年中都解嚴河北州郡未破者惟眞定大名東平淸沃徐邳海州而已朝廷遣安貞與兵部尙書裴滿子仁刑部尙書武都分道宣撫於是除安貞山東路統軍安撫等使初益都縣人楊安國自少無賴以鬻鞍材爲業市人呼爲楊鞍兒遂自名楊安兒泰和伐宋山東無賴往往相聚剽掠詔州郡招捕之安兒降隸諸軍累官刺史防禦使大安三年招鐵瓦敢戰軍得千餘人以唐括合打爲都統安兒爲副統戍邊至雞鳴山不進衛紹王驛召問狀安兒乃曰平章參政軍數十萬在前無可慮者屯駐雞鳴山所以備間道透漏者耳朝廷信其言安兒乃亡歸山東與張汝楫聚黨攻劫州縣殺掠官吏山東大擾安貞至益都敗安兒於城東安兒奔萊陽萊州徐汝賢以城降安兒賊勢復振登州刺史耿格開門納僞鄒都統以州印付之郊迎安兒發帑藏以勞賊安兒遂僭號置官屬攺元天順凡符印詔表儀式皆格艸定遂陷寧海攻濰州僞元帥郭方三據密州略沂海李全略臨朐扼穆陵關欲取益都安貞以沂州防禦使僕散畱家爲左翼安化軍節度使完顏訛論爲右翼七月庚辰安貞軍昌邑東徐汝賢等以三州之眾十萬來拒戰自午抵暮轉戰三十里殺賊數萬獲器械不可勝計壬午賊棘七率眾四萬陣於辛河安貞令畱家由上流膠西濟繼以大兵殺獲甚眾甲申安貞軍至萊州僞寧海州刺史史潑立以二十萬陣於城東畱家先以輕兵薄賊諸將繼之賊大敗殺獲且半以重賞招之不應安貞遣萊州黥卒曹全張徳出貴宋福詐降於徐汝賢以爲內應全與賊西南隅戍卒姚云相結約納官軍丁亥夜全縋城出潛告畱家畱家募勇敢士三十人從全入城姚云納之大軍畢登遂復萊州斬徐汝賢及諸賊將以徇安兒脫身走訛論以兵追之耿格史潑立皆降畱家略定膠西諸縣宣差伯徳玩襲殺郭方三復密州餘賊在諸州者皆潰去安兒嘗遣梁居實黃縣甘泉鎭監酒石充浮海赴遼東構畱哥已具舟皆捕斬之十一月戊辰曲赦山東除楊安兒耿格及諸故官家作過驅奴不赦外劉二祖張汝楫李思溫及應�誘從賊並在本路自爲寇盜罪無輕重�與赦免獲楊安兒者官職俱授三品賞錢十萬貫十二月辛亥耿格伏誅妻子皆遠徙諸軍方攻大沬堌赦至宣撫副使知東平府事烏林答與卽引軍還賊眾乘之復出爲患詔以陜西統軍使完顏�知東平府事權宣撫副使其後楊安兒與汲政等乘舟入海欲走岠嵎山舟人曲成等擊之墜水死三年二月安貞遣提控紇石烈牙吾塔破巨蒙等四堌及破馬耳山殺劉二祖賊四千餘人降餘黨八千擒僞宣差程寬招軍大使程福招降�從百姓三萬餘人安貞遣兵會宿州提控夾谷石裏哥同攻大沬堌賊千餘逆戰石裏哥以騎兵擊之盡殪提控歿烈奪其北門以入別軍取賊水寨諸軍繼進殺賊五千餘人劉二祖被創獲之及僞參謀官崔天佑楊安兒僞太師李思溫餘眾保大小峻角子山前後追擊殺獲以萬計斬劉二祖詔遷賞歿烈等有差詔尙書省曰山東東西路賊黨猶嘯聚作過者詔書到日�與免罪各令復業在處官司盡心招撫優加存卹無令失所十月安貞遷樞密副使行院於徐州四年二月楊安兒餘黨復擾山東詔安貞與蒙古綱完顏�以近詔招之五月安貞遣兵討郝定連戰皆克殺萬人降者三萬餘郝定僅以身免獲僞金銀牌器械甚眾來歸且萬人皆安慰復業自楊安兒劉二祖敗後河北殘破干戈相尋其黨往往復相團結所在寇掠皆衣紅衲襖以相識別號紅襖賊官軍𨿽討之不能除也大槪皆李全國用安時靑之徒焉興定元年十月詔安貞曰防河卒多老幼疲軟不勝執役之人其令速易之二年十月開封治中呂子羽等以國書議和於宋宋人不受以安貞爲左副元帥權參知政事行尙書省元帥府及唐息壽泗行元帥府分道各將兵三萬安貞總之畫定期日下詔伐宋安貞至安丰宋兵七千拒戰權都事完顏胡魯剌衝擊敗之追至淝水死者二千餘人安貞至大江乃班師三年閏月安貞至自軍中入見於仁安殿胡魯剌進一階久之安貞燕見奏曰淝水之捷胡魯剌功第一臣之兵事皆咨此人功厚賞薄乞加賞以勸來者尙書省奏凡行省行院帥府參議左右司經歷官都事以下皆遷一官所以絕求請之路塞姦幸之門也安貞之請不可從遂止五年復伐宋二月安貞出息州軍於七里鎭宋兵據淨居山遣兵擊破之宋兵保山寺縱火焚寺乘勝追至洪門山宋兵方浚濠立柵安貞軍亟戰奪其柵宋黃統制團兵五千保黃土關關絕險素有備堅壁不出安貞遣輕兵分爲左右軍潛登別以兵三千直逼關門翼日左右軍會於山顚俯瞰關內宋人守關者望之駭愕不能立中軍急攻守兵潰遂奪黃土關遂入梅林關拔麻城縣抵大江至黃州克之進克蘄州前後殺略不可勝計獲宋宗室男女七十餘口獻之師還安貞每獲宋壯士輒釋不殺無慮數萬因用其策輒有功宣宗謂宰臣曰阿海將略固善矣此輩得無思歸乎南京密邇宋境此輩旣不可盡殺安所置之朕欲驅之境上遣之歸如何宰臣不對六月甲寅朔尙書省奏安貞謀叛宣宗謂平章政事英王守純曰朕觀此奏皆飾詞不實其令覆案之戊寅並其二子殺之以祖忠義父揆有大功免兄弟緣坐詔曰銀靑榮祿大夫左副元帥兼樞密副使駙馬都尉僕散阿海早籍世姻寖馳仕軌屬當軍旅之事益厚朝廷之恩爰自帥藩擢居樞府頃者南伐時乃奏言是俾行鱗介之誅而盡露梟獍之狀二城𨿽得多罪稔彰念勝負之靡常肯刑章之輕用始自畫因糧之計乃更嚴橫斂之期督促計司雕敝民力信其私意或失防秋顧利害之實深尙優容而弗問頃因近侍悉露姦謀蓋虞前後罪之上聞乃以金玉帶而夜獻審事情之詭祕命信臣而鞫推迨致款詞乃詳實狀自以積愆之著必非公憲所容欲結近臣之歡心俾伺內庭之指意如釁端之小露得先事而易圖因其方握兵權得以謀危廟祏事或不濟計卽外奔前日之俘隨時誅戮獨於宋族曲活全門示其悖徳於敵讎豫冀全身而納用初安貞破蘄州獲宋宗室不殺而獻之遂以爲罪安貞憂讒以賄近侍局乃以質成其誣安貞典兵徵伐嘗曰三世爲將道家所忌自忠義揆至安貞凡三世大將焉初安貞破蘄州所得金帛分給將士南京都轉運使行六部事李特立金安軍節度副使紇石烈蒲剌都大名路總管判官銀朮可因而欺隱事覺特立當死蒲剌都銀朮可當杖一百除名詔薄其罪特立奪三官降三等蒲剌都銀朮可奪兩官降二等云

鄴國長公主下嫁烏古論誼按金史烏古論誼傳誼本名雄名大定八年尙海陵女宴宗室及六品以上官命婦預焉上曰此女亦太祖之曾孫猶朕之女乃父廢亡非其女之罪也海陵女卒大定二十一年尙顯宗女廣平郡主誼歷仕宮衛爲人粗豪類其父二十六年上謂原王曰元忠勿望其可復相也雄名又不及乃父朕嘗宥待殊不知恩汝宜知其爲人謂平章政事襄曰雄名可令補外自今宮掖官已有旨補外者比及廷授卽毋令入宮於是誼除同知澄州軍州事章宗卽位廣平郡主進封鄴國長公主誼攺順天軍節度副使加駙馬都尉承安元年累遷祕書監兼吏部侍郎攺刑部遷工部尙書泰和元年遇父元忠憂二年以本官起復三年知東平府事攺知眞定府事六年伐宋遷元帥左都監十年轉左監軍八年拜禦史大夫大安中知大名府至寧初以謀逆伏誅

升國公主按續文獻通考升國公主不著所尙按史無考

郜國公主下嫁烏林答琳按金史烏林答琳傳烏林答琳本名畱住尙郜國公主加駙馬都尉貞佑元年爲靜難軍節度使夏人犯邠州琳降會延安府遣通事張福孫至夏國夏人使福孫見琳時已中風公主令人以狀付福孫屬以懇禱朝廷冀早太平得還鄕之意福孫具以聞詔賜以藥物

溫國公主按續文獻通考宣宗女溫國公主不著所尙

公主駙馬部列傳十三

元﹝按是典歷代公主傳俱以公主世次敍爲後先惟元重勛戚之舊公主之子更尙公主久

而勿替所降公主卽仍其姑位號亦不攺封至其所出亦不甚詳漢魏以來惟帝姬得稱公主

而元則諸王之女亦槪稱焉記載不備難於考核今卽其詳爲某帝某王女者敍爲前後其無

從稽者姑照其位次附錄於後以備參訂﹞

昌國大長公主昌國大長公主俱下嫁孛

禿按元史公主表昌國大長公主帖木倫烈祖女適昌忠武王孛禿主薨繼室以太祖女昌國大長公主火臣別吉按孛禿傳孛禿亦乞烈思氏善騎射太祖嘗潛遣朮兒徹丹出使至也兒古納河孛禿知其爲帝所遣值日暮因畱止宿殺羊以享之朮兒徹丹馬疲乏復假以良馬及還孛禿待之有加朮兒徹丹具以白帝帝大喜許妻以皇妹帖木倫孛禿宗族乃遣也不堅等詣太祖因致言曰臣聞威徳所加若雲開見日春風解凍喜不自勝帝問孛禿孳畜幾何也不堅對曰有馬三十匹請以馬之半爲聘禮帝怒曰婚姻而論財殆若商賈矣昔人有言同心實難朕方欲取天下汝亦乞烈思民從孛禿效忠於我可也何以財爲竟以皇妹妻之旣而札赤剌札朮哈脫也等以兵三萬入寇孛禿聞之遣波欒磨裏禿禿來告乃與哈剌裏札刺兀塔兒哈泥等討脫也等掠其輜重降其民乃蠻叛帝召孛禿以兵至大戰敗之皇妹薨復妻以皇女火臣別吉而命哈兒八臺之子也可忽林圖帶弓矢爲之侍哈兒八臺曰吾兒豈能爲人臣僕寧死不爲也帝令孛禿與之敵哈兒八臺令月列等拒戰於碗圖河孛禿直前擒月列刺殺也可忽林圖哈兒八臺走渡拙赤河又擒之盡殺其眾從太師國王木華黎略地遼東西以功封冠懿二州從徵西夏病薨贈推忠宣力佐命功臣太師開府儀同三司駙馬都尉上柱國進封昌王謚忠武子鎖兒哈襲爵

趙國大長公主下嫁孛要合按元史公主表趙國大長公主阿剌海別吉太祖女適趙武毅王孛要合按阿刺兀思剔吉忽裏傳孛要合幼從攻西域還封北平王尙阿刺海別吉公主公主明睿有智略車駕徵伐四出嘗使畱守軍國大政諮稟而後行師出無內顧之憂公主之力居多孛要合未有子公主爲進姬妾以廣嗣續生三子曰君不花曰愛不花曰拙裏不花公主視之皆如己出孛要合薨追封髙唐王謚武毅後加贈宣忠協力翊衛果毅功臣太傅儀同三司上柱國駙馬都尉追封趙王公主阿剌海別吉追封皇祖姑齊國大長公主加封趙國

髙昌公主下嫁巴而朮阿而忒的斤按元史公主表髙昌公主位也立可惇公主太祖女適亦都護巴而朮阿而忒的斤按巴而朮阿而忒的斤傳巴而朮阿而忒的斤亦都護亦都護者髙昌國主號也先世居畏兀兒之地有和林山二水出焉曰禿忽剌曰薛靈哥一夕有神光降於樹在兩河之間人卽其所而候之樹乃生癭若懷�狀自是光常見越九月又十日而樹癭裂得嬰兒者五土人收養之其最稚者曰不可罕旣壯遂能有其民人土田而爲之君長傳三十餘君是爲玉倫的斤數與唐人相攻戰久之議和親以息民罷兵於是唐以金蓮公主妻的斤之子葛勵的斤居和林別力跛力答言婦所居山也又有山曰天哥裏於答哈言天靈山也南有石山曰胡力答哈言福山也唐使與相地者至其國曰和林之盛彊以有此山也盍壞其山以弱其國乃告諸的斤曰旣爲婚姻將有求於爾其與之乎福山之石於上國無所用而唐人願見的斤遂與之石大不能動唐人以烈火焚之沃以醲醋其石碎乃輦而去國中鳥獸爲之悲號後七日玉倫的斤卒災異屢見民弗安居傳位者又數亡乃遷於交州交州卽火州也統別失八里之地北至阿朮河南接酒泉東至兀惇甲石哈西臨西蕃居是者九百七十餘載而至巴而朮阿而忒的斤臣於契丹歲己巳聞太祖興朔方遂殺契丹所置監國等官欲來附未行帝遣使使其國亦都護大喜卽遣使入奏曰臣聞皇帝威徳卽契丹舊好方將通誠不自意天使降臨下國自今而後願率部眾爲臣僕是時帝徵大陽可汗射其子脫脫殺之脫脫之子大都赤剌溫馬札兒禿薛十四人以不能歸全屍遂取其頭涉也兒的石河將奔亦都護先遣使往亦都護殺之四人者至與大戰於襜河亦都護遣其國相來報帝復遣使還諭亦都護遂以金寶入貢辛未朝帝於怯綠連河奏曰陛下若恩顧臣使臣得與陛下四子之末庶幾竭其犬馬之力帝感其言使尙公主也立安惇且得序於諸子與者必那演徵罕勉力鎖潭回回諸國將部曲萬人以先紀律嚴明所向克捷又從帝徵你沙卜裏徵河西皆有大功旣卒而次子玉古倫赤的斤嗣玉古倫赤的斤卒子馬木剌的斤嗣

魯國公主下嫁納陳按元史公主表魯國公主薛只子太祖孫女適斡陳弟納陳駙馬按特薛禪傳斡陳弟納陳歲丁巳襲萬戶奉旨伐宋攻鈞魚山又從世祖南涉淮甸下大淸口獲船百餘艘又率兵平山東濟兗單等州及阿里不哥叛中統二年與諸王北伐以其子哈海脫歡斡羅陳十人自從至於莽來由失木魯與阿里不哥之黨八兒哈八兒思等戰追北至孛羅克禿復戰自旦及夕斬首萬級僵屍被野薨葬末懷禿

魯國公主下嫁按陳納合按元史公主表魯國公主位唆兒哈罕公主太宗女適按陳納合按特薛禪傳又按陳之孫納合尙太宗唆兒哈罕公主

昌國大長公主下嫁札忽爾陳按元史公主表昌國大長公主也孫眞適瑣兒哈子昌武靖王札忽爾陳按孛禿傳瑣兒哈子札忽兒臣從定宗出討萬奴有功太宗命親王安赤臺以女也孫眞公主妻之薨贈推誠靖宣佐運贊治功臣太師開府儀同三司駙馬都尉上柱國襲封昌王謚忠靖

趙國公主

下嫁聶古按元史公主表趙國公主位獨木幹公主睿宗女適拜哈弟鄃王聶古按阿剌兀思剔吉忽裏傳阿剌兀思剔吉忽裏子孛要合尙幼先封其侄鎭國爲北平王鎭國薨子聶古臺襲爵尙睿宗女獨木幹公主略地江淮薨於軍賜興州民千餘戶給其葬

魯國大長公主下嫁斡陳按元史公主表魯國大長公主也速不花睿宗女適皇國舅魯忠武王按嗔那顏子斡陳駙馬按特薛禪傳按陳那顏子斡陳封濟寧王子斡陳歲戊戌授萬戶尙睿宗女也速不花公主斡陳薨葬不海韓

趙國大長公主下嫁君不花按元史公主表趙國大長公主葉裏迷失定宗女適孛答子趙忠襄王君不花按阿剌兀思剔吉忽裏傳孛要合子君不花尙定宗長女葉裏迷失公主

髙昌公主下嫁火赤哈兒的斤按元史公主表髙昌公主位巴巴哈兒公主定宗女適巴而述阿兒忒的斤曾孫亦都護火赤哈兒的斤

昌國大長公主昌國大長公主俱下嫁帖

堅幹按元史公主表昌國大長公主亦乞烈思適孛禿子帖堅幹主薨繼室以昌國大長公主茶倫

昌國大長公主下嫁瑣兒哈按元史公主表昌國大長公主安禿太宗子闊出女適孛禿子昌武定王瑣兒哈按孛禿傳孛禿子瑣兒哈事太宗與木華黎取嘉州降其民遣伯禿兒哈拙赤碣來獻捷帝曰若父宣力國家朕昔見之今瑣兒哈克光前烈賜以金錦金帶七寶鞍召至中都以疾薨瑣兒哈娶皇子斡赤女安禿公主生女是爲憲宗皇后

髙昌公主下嫁紐林的斤按元史公主表髙昌公主位不魯罕公主太宗孫女適火赤哈兒子髙昌王紐林的斤主薨繼室以其妹八卜叉公主又薨繼以兀剌眞公主安西王阿難答女按巴而朮阿而忒的斤傳火赤哈而的斤子紐林的斤尙幼詣闕請兵北徵以復父讎帝壯其志賜金幣巨萬妻以公主曰不魯罕太宗之孫女也公主薨又尙其妹曰八卜叉有旨師出河西俟北徵諸軍齊發遂畱永昌會吐蕃脫思麻作亂詔以榮祿大夫平章政事領本部探馬等軍萬人鎭吐蕃宣慰司威徳明信賊用斂迹其民賴以安武宗召還嗣爲亦都護賜之金印復署其部押西護司之官仁宗始稽故實封爲髙昌王別以金印賜之設王傅之官其王印行諸內郡亦都護印行諸畏兀兒之境八卜叉公主薨復尙公主曰兀剌眞安西王之女也領兵火州復立畏兀兒城池延佑五年薨子二人長曰帖木兒補化次曰籛吉皆八卜叉公主所生也

髙昌公主下嫁帖木兒補化按元史公主表髙昌公主位朵兒只思蠻公主太宗之子闊端之孫女適髙昌王帖木兒補化按巴而朮阿而忒的斤傳紐林的斤子帖木兒補化大徳中尙公主曰朵兒只思蠻闊端太子孫女也至大中從父入覲備宿衛又事皇太后於東朝拜中奉大夫領大都護事又以資善大夫出爲鞏昌等處都總帥達魯花赤奔父喪於永昌請以王爵讓其叔父欽察臺叔父力辭乃嗣爲亦都護髙昌王至治中領甘肅諸軍仍治其部泰定中召還與威順王寬徹不花宣靖王買奴靖安王闊不花分鎭襄陽俄拜開府儀同三司湖廣行省平章政事文宗召至京師佐平大難時湖廣左丞有以忌嫉害政者詔命誅之帖木兒補化乃爲申請曰是誠有罪然不至死人服其雅量天歷元年拜開府儀同三司上柱國錄軍國重事知樞密院事明年正月以舊官勛封拜中書左丞相三月加太子詹事十月拜禦史大夫其弟籛吉乃以讓嗣爲亦都護髙昌王

昌國大長公主昌國大長公主俱下嫁忽

憐按元史公主表昌國大長公主伯牙魯罕憲宗女適札忽爾陳子昌忠宣王忽憐繼室以昌國大長公主不蘭奚按孛禿傳札忽兒臣次子忽憐尙憲宗女伯牙魯罕公主後脫黑帖木兒叛世祖命忽憐與失列及等討之大戰終日脫黑帖木兒敗走帝嘉之復令尙憲宗孫女不蘭奚公主宋平封以廣州乃顏聲剌哈兒叛世祖親徵薛徹堅等與哈剌罕屢戰帝召忽憐至薛徹堅等戰於程火失溫之地哈答罕眾甚盛忽憐以兵二百迎敵敗之哈答罕等走度猱河還其巢穴逾年夏帝命忽憐復徵之至曲列兒塔兀兒二河之間大戰其眾皆度塔兀河遁去餘百人逃匿山谷忽憐卽率兵二百徒步追之薛徹堅止之曰彼亡命者安得徒行忽憐不聽往殺其眾薛徹堅以聞賜金一鋌銀五鋌又逾年復往徵之與哈答罕遇於兀剌河忽憐夜率千人潛入其軍盡殺之帝賜鈔五萬貫金一鋌銀十鋌忽憐薨贈效忠保徳輔運佐理功臣太師開府儀同三司駙馬都尉上柱國追封昌王謚忠宣

昌國公主下嫁孛花按元史公主表昌國公主位吾魯眞公主世祖女適帖木幹子孛花按孛禿傳忽憐從弟孛花尙世祖女兀魯眞公主

昌國公主下嫁唆都哥按元史公主表昌國公主位魯魯罕公主適孛花弟寧昌郡王唆都哥繼室以魯倫公主

趙國大長公主下嫁愛不花按元史公主表趙國大長公主月烈世祖女適拜哈子趙武襄王愛不花按阿剌兀思剔吉忽裏傳孛要合次子愛不花尙世祖女月烈公主中統初總兵討阿里不哥敗闊不花於按檀火爾歡之地三年圍李於濟南獨當一面事平又從徵西北敗叛王之黨撒裏蠻子孔古烈愛不花卒子闊裏吉思

魯國大長公主下嫁帖木兒又嫁蠻子臺按元史公主表魯國大長公主囊家眞世祖女適納陳子帖木兒再適帖木兒弟蠻子臺按特薛禪傳斡羅陳弟曰帖木兒至元十八年襲萬戶二十四年乃顏叛從帝親徵以功封濟寧郡王賜白傘蓋以寵之二十五年諸王哈丹禿魯幹叛與諸王及統兵官玉速帖木兒等率兵討之由龜剌兒河與哈丹等遇轉戰至惱木連河殲其眾帝賜名按察兒禿那顏以旌其功薨葬末懷禿子二人長曰雕阿不剌次曰桑哥不剌皆幼至元二十七年以其弟蠻子臺襲萬戶亦尙囊家眞公主成宗卽位封皇姑魯國大長公主以金印封蠻子臺爲濟寧王

齊國大長公主下嫁髙麗王愖按元史公主表髙麗公主位齊國大長公主忽都魯揭裏迷失世祖之女適髙麗王愖卽王�也按髙麗王王愖傳至元十一年五月皇女忽都魯揭裏迷失下嫁於世子愖七月其樞密院副使奇蘊奉表告王薨命世子愖襲爵詔諭髙麗國王宗族及大小官員百姓人等其略曰國王王存日屢言世子愖可爲繼嗣今令愖襲爵爲王凡在所屬並聽節制八月世子愖還至其國襲位九月遣其齊安侯王淑上表謝恩十一月皇女入京城愖復遣其判合門事李信孫等奉表入謝十一月以黑的爲髙麗達魯花赤李益受代還十二年七月黑的還朝十一月遣使諭愖攺官職名號愖遣其帶方侯王澄率衣冠子弟二十人入侍以石抹天衢充副達魯花赤十三年七月愖遣其僉議中贊金方慶奉表賀平宋十一月愖遣其判祕書寺事朱悅奉表奏攺名�十四年正月金方慶等爲亂命愖治之仍命忻都洪茶丘飭兵禦備十五年正月�以達魯花赤石抹天衢秩滿未代請復畱三年從之東徵元帥府上言以髙麗侍中金方慶與其子愃恂婿趙卞等陰養死士四百匿鎧仗器械造戰艦積糧餉欲謀作亂捕方慶等按驗得實已流諸海島然髙麗初附民心未安可發徵日本還卒二千七百人置長吏屯忠淸全羅諸處鎭撫外夷以安其民復令士卒備牛畜耒耜爲來歲屯田之計七月攺鑄駙馬髙麗王印賜�十六年正月敕其國置大灰艾州東京柳石孛落四驛十七年五月�以民饑乞貸糧萬石從之七月以其國初置驛站民乏食命給糧一歲仍禁使臣往來勿求索飲食十月直�開府儀同三司中書左丞相行中書省事十八年二月�言本國必闍赤不諳行移文字請除郎中員外各一員以爲參佐�又請易宣命職銜增駙馬字從之六月�言本國置驛四十民畜雕獘敕並爲二十站仍給馬價八百錠八月升其僉議府爲從三品十一月金州等處置鎭邊萬戶府以控制日本十九年正月�以日本寇其邊海郡邑燒居室掠子女而去請發闍裏帖木兒麾下蒙古軍五百人戍金州又從之二十年五月立徵東行中書省以髙麗國王與阿塔海共事二十八年五月以�子謜爲世子授特進上柱國賜銀印十月以其國饑給以米二十萬斛三十年二月�遣使入奏復更名�及乞功臣號制曰特進上柱國開府儀同三司徵東行中書省左丞相駙馬髙麗王�世守王爵選尙我家載旌藩屏之功宜示褒嘉之寵可賜號推忠宣力定遠功臣餘如故益懋厥勛對揚休命十一月�入朝成宗元貞二年七月升其僉議司爲二品大徳元年十一月封�爲逸壽王以世子謜爲髙麗王從所請也二年七月中書省臣奏謜有罪當廢復以其父�爲王三年正月�遣使入貢丞相完澤等言世子時或言髙麗僭設省院臺有旨罷之其國遂攺立僉議府密直司監察司今謜加其臣趙仁規司徒司空侍中之職又�給仁規赦九死獎諭文書又擅寫皇朝帝系及自造歷加其女爲令妃又立資政院以崔衝紹爲興祿大夫又嘗奉太后旨公主與謜兩位下怯薛合並爲一謜不奉旨謜又擅殺千戶金呂而以其金符給宦者朮合兒又仁規進女侍謜有巫蠱事今乞將仁規衝紹發付京兆鞏昌兩路安置不得他適�行事不法謜年少妄殺無辜乞降詔戒飭帝命杖仁規衝紹而遣之二月詔諭�並闔境臣民自今以始勉遵守國之規益謹畏天之戒凡在官者各勤乃事協力匡贊毋蹈前非自幹刑憲緇黃士庶各安其業五月哈散使髙麗還言�不能服其眾朝廷宜遣官共理之遂復立徵東行省命闊裏吉思爲髙麗行省平章政事九月�遣使入貢以朝廷增置行省上表陳情其略言累世有勤王之功凡八十餘年歲修職貢嘗以世子入侍得聯婚帝室遂爲甥舅實感至恩使小國不替祖風永修侯職是所望也四年二月徵東行省平章闊裏吉思言髙麗國王自署官府三百五十八所官四千五十五員衣食皆取之民復苛徵之又其大會王曲蓋龍扆警蹕諸臣舞蹈山呼一如朝儀僭擬過甚遣山東宣慰使塔察兒刑部尙書王泰亨詔諭之使釐正以聞三月闊裏吉思復上言僉議司官不肯供報民戶版籍州縣疆界本國橫科暴斂民少官多刑罰不一若止依本俗行事實難撫治五年二月爲�罷行省官有詔諭�秋七月�上表言昔居海島時嘗用山呼後攺呼千秋今旣奉明詔一切皆罷又革官府九十餘所汰官吏二百七十餘員他如雜徭病民驛騎煩擾驛傳者亦皆省之詔曰卿其諭朕意所言當始終行之或有不然寧不羞懼�自大徳二年復位八年而薨

趙國大長公主趙國大長公主下嫁闊裏

吉思按元史公主表趙國大長公主忽答疊迷失裕宗女適君不花子趙忠獻王闊裏吉思繼室以趙國大長公主愛牙迷失成宗女也按闊裏吉思傳闊裏吉思性勇毅習武事尢篤於儒術築萬卷堂於私第日與諸儒討論經史性理陰陽術數靡不該貫尙忽答的迷失公主繼尙愛牙失裏公主宗王也不幹叛率精騎千餘晝夜兼行旬日追及之時方暑將戰北風大起左右請待之闊裏吉思曰當暑得風天贊我也策馬赴戰騎士隨之大殺其眾也不幹以數騎遁去闊裏吉思身中三矢斷其發凱還詔賜黃金三斤白金千五百斤成宗卽位封髙唐王西北不安請於帝願往平之再三請帝乃許及行且誓曰若不平定西北吾馬首不南大徳元年夏遇敵於伯牙思之地眾謂當俟大軍畢至與戰未晚闊裏吉思曰大丈夫報國而待人耶卽整眾鼓噪以進大敗之擒其將卒百數以獻詔賜世祖所服貂裘寶鞍及繒錦七百介冑戈戟弓矢等物二年秋諸王將帥共議防邊咸曰敵往歲不冬出且可休兵於境闊裏吉思曰不然今秋候騎來者甚少所謂鷙鳥將擊必匿其形備不可緩也眾不以爲然闊裏吉思獨嚴兵以待之是冬敵兵果大至三戰三克闊裏吉思乘勝逐北深人險地後騎不繼馬躓蹈敵遂爲所執敵誘使降惟正言不屈又欲以女妻之闊裏吉思毅然曰我帝婿也非帝後面命而再娶可乎敵不敢逼帝嘗遣其家臣阿昔思特使敵境見於人眾中闊裏吉思一見輒問兩宮安否次問嗣子何如言未畢左右卽引其去明日遣使者還不復再見竟不屈死焉九年追封髙唐忠憲王加贈推忠宣力崇文守正亮節保徳功臣太師開府儀同三司上柱國駙馬都尉追封趙王公主忽答的迷失追封齊國長公主愛牙失裏封齊國公主並加封趙國

魯國長公主下嫁蠻子臺按元史公主表魯國大長公主喃阿不剌裕宗女適蠻子臺按特薛禪傳至元二十七年帖木兒以其弟蠻子臺襲萬戶亦尙囊加眞公主成宗卽位以金印封蠻子臺爲濟寧王奉旨率本部兵討叛王海都篤哇旣與之遇方約戰行伍未定單騎突入陣中往復數四敵兵大擾一戰遂大捷時武宗在藩邸統大軍以鎭朔方有旨令蠻子臺總領蒙古軍民官輔武守莽來以遏北方囊加眞公主薨繼尙裕宗女喃哥不剌公主蠻子臺薨年五十有二

昌國大長公主昌國大長公主下嫁阿失按元史公主表昌國大長公主益裏海涯成宗女適忽憐子昌王阿失繼室以大長公主買的憲宗孫女按孛禿傳忽憐子阿失事成宗篤哇叛於海都帝遣晉王甘麻剌並武宗帥師討之大徳五年戰哈剌答山阿失射篤哇中其膝擒殺甚多篤哇號哭而遁武宗賜之衣成宗加賜珠衣封爲昌王置王府官屬仁宗朝復賜以寧昌縣稅入阿失尙成宗女亦裏哈牙公主復尙憲宗曾孫女買的公主阿失薨子八剌失裏襲封昌王

薊國大長公主下嫁髙麗王謜按元史公主表薊國大長公主髙麗王妃寶塔實憐顯宗女適瀋王王謜卽王章也按髙麗王�傳�子謜復襲王位成宗初年尙寶塔失憐公主成宗元貞十一年進爵沈陽王繼襲位髙麗國王生子燾

濮國長公主曹國長公主俱下嫁髙麗王

燾按元史公主表髙麗公主位濮國長公主髙麗王妃亦憐只班世祖之孫營王也先帖木兒女適瀋王燾主薨繼室以曹國長公主髙麗王妃金童順宗子魏王女也按髙麗王燾傳燾受遜位以仁宗皇慶二年四月封髙麗國王是年其弟皓立爲世子以其父沈陽王請於朝故也缺

國公主下嫁髙麗王皓按元史公主表髙麗公主位缺

國公主顯宗之女梁王松山女適瀋王皓

魯國大長公主下嫁雕阿不剌按元史公主表魯國徽文懿福眞壽大長公主祥哥剌吉順宗女適帖木兒子雕阿不剌按特薛禪傳大徳十一年三月按答兒長子雕阿不剌襲萬戶尙祥哥剌吉公主六月封大長公主賜雕哥不剌金印加封魯王至大二年賜平江稻田一千五百頃皇慶間加封皇姊大長公主天歷間加號皇姑徽文懿福眞壽大長公主至大三年雕阿不剌薨葬末懷禿

魯國大長公主下嫁桑哥不剌按元史公主表魯國大長公主普納適帖木兒子魯王桑哥不剌按特薛禪傳桑哥不剌者魯王雕阿不剌之弟阿里嘉室利之叔也

魯國公主下嫁阿里嘉實利按元史公主表魯國公主位肅雍賢寧公主朵兒只班適雕阿不剌子阿里嘉實利按特薛禪傳阿里嘉實利雕阿不剌嫡子也至大三年甫八歲襲萬戶四年七月襲封魯王尙朵兒只班公主元統元年阿里嘉實利薨至順間封朵兒只班號肅雍賢寧公主

魯國大長公主下嫁買住罕按元史公主表魯國大長公主拜塔沙適按陳裔孫買住罕按特薛禪傳迸不剌子買住罕尙拜塔沙公主卒

魯國公主下嫁醜漢按元史公主表魯國公主位臺忽普都公主適按陳裔孫安遠王醜漢按特薛禪傳買住罕孫有名醜漢者按陳次子必哥之裔孫尙臺忽普都公主仁宗朝封安遠王以兵守莽來

魯國公主下嫁不只兒按元史公主表魯國公主位斡可眞公主適火忽孫不只兒按特薛禪傳火忽之孫不只兒尙斡可眞公主

魯國公主魯國公主俱下嫁脫羅禾按元史公主表魯國公主位不魯罕公主適特薛禪孫脫羅禾繼室以仁宗女闊闊倫公主按特薛禪傳特薛禪諸孫有名脫羅禾者尙不魯罕公主繼尙闊闊倫公主

昌國公主下嫁不憐吉歹按元史公主表昌國公主位普顏可裏美思公主適唆都哥子寧昌郡王不憐吉歹

昌國大長公主下嫁八剌失裏按元史公主表昌國大長公主煙合牙適昌王八剌失裏

昌國大長公主下嫁沙藍孕兒按元史公主表昌國大長公主月魯適八剌失裏子昌王沙藍孕兒

趙國大長公主下嫁囊家臺按元史公主表趙國大長公主亦憐眞適君不花子趙忠烈王囊家臺

趙國大長公主下嫁喬鄰察按元史公主表趙國大長公主回紇適君不花弟趙康禧王喬鄰察

趙國大長公主下嫁木忽難按元史公主表趙國大長公主阿失禿魯適愛不花子鄃忠襄王木忽難

趙國大長公主下嫁馬札罕按元史公主表趙國大長公主桑哥八剌適囊家臺子趙王馬札罕

鄆國公主下嫁赤窟按元史公主表鄆國公主位禿滿倫公主適赤窟駙馬

鄆國公主下嫁懷都按元史公主表鄆國公主位甕吉八忽公主適赤窟孫懷都駙馬

鄆國公主下嫁愛不哥按元史公主表鄆國公主位采眞公主適懷都弟愛不哥駙馬

鄆國大長公主下嫁昌吉按元史公主表鄆國大長公主忙哥吉適愛不哥子寧濮郡王昌吉

鄆國大長公主下嫁脫脫木兒按元史公主表鄆國大長公主桑哥不剌適愛不哥子岐王脫脫木兒

鄆國公主按元史公主表鄆國公主位札牙八剌公主適駙馬闕

延安公主下嫁哈答按元史公主表延安公主位火魯公主下嫁哈答

延安公主下嫁亦朮赤按元史公主表延安公主位闊闊幹公主適亦朮赤駙馬

延安公主下嫁禿滿答兒按元史公主表延安公主位脫脫灰公主世祖孫女適禿滿答兒駙馬

延安公主下嫁也不幹按元史公主表延安公主下嫁延安王也不幹

公主下嫁塔出按元史公主表公主適塔出駙馬

公主下嫁朮眞伯按元史公主表公主適塔出子朮眞伯駙馬

公主下嫁別合剌按元史公主表公主適朮眞伯子別合剌駙馬

公主下嫁塔八按元史公主表公主適別合剌子塔八駙馬

阿昔倫公主下嫁阿脫按元史公主表阿昔倫公主適阿脫駙馬

公主下嫁忽都虎按元史公主表阿昔倫公主位搠思蠻公主適阿脫子忽都虎駙馬

獨木罕公主下嫁察忽按元史公主表獨木罕公主適察忽駙馬

伯要眞公主下嫁也先按元史公主表伯要眞公主適察忽子也先駙馬

也裏侃公主下嫁疊木疊兒按元史公主表也裏侃公主適也先子疊木疊兒駙馬

公主下嫁忒不歹按元史公主表公主適忒不歹駙馬

公主下嫁塔賽按元史公主表公主適忒不歹曾孫塔賽駙馬

公主下嫁哈丹按元史公主表公主適塔賽子哈丹駙馬

公主下嫁朵忽按元史公主表公主適哈丹子朵忽駙馬

帶魯罕公主下嫁拔都按元史公主表帶魯罕公主適拔都駙馬

搠思蠻公主下嫁阿朮魯按元史公主表搠思蠻公主適拔都子阿朮魯駙馬

脫烈公主下嫁也先不花按元史公主表脫烈公主適阿爾思蘭子也先不花駙馬

公主下嫁忽納答兒按元史公主表八八公主適也先不花子忽納答兒駙馬

公主下嫁剌海涯裏那按元史公主表鐵公主適忽納答兒子剌海涯裏那駙馬

公主下嫁卯澤按元史公主表各公主位完者臺公主適來寧王卯澤

英壽大長公主下嫁妥安牌按元史公主表各公主位英壽大長公主適妥安牌世祖孫女也

壽寧大長公主按元史公主表各公主位壽寧大長公主顯宗女泰定皇帝伯姊也

明慧貞懿大長公主按元史公主表明慧貞懿大長公主不答昔明宗之女

公主下嫁奔忒古鬼按元史公主表各公主位公主適合納那顏孫奔忒古鬼駙馬

買買公主按元史公主表買買公主

阿剌歹公主按元史公主表阿剌歹公主

木答裏公主按元史公主表木答裏公主

雪雪的斤公主按元史公主表雪雪的斤公主

阿失禿公主按元史公主表阿失禿公主

失憐答裏公主按元史公主表失憐答裏公主

公主駙馬部列傳十四

明

太原長公主下嫁王七一按明外史公主列傳仁祖二女太原長公主淳皇后所生下嫁王七一洪武初追封命有司具禮攺葬

曹國長公主下嫁李貞按明外史公主列傳曹國長公主太原主母妹下嫁李貞主性純孝助貞理家尢勤儉早薨貞引其子文忠避兵依太祖洪武初封貞恩親侯追冊主爲孝親公主先是兵亂主未葬命有司具禮葬於李氏先墓詔曰公主祠堂碑亭其制悉視功臣之贈爵爲王者已進貞駙馬都尉右柱國曹國公因加冊曹國長公主貞亦孝友晚歲尢折節恭謹薨贈隴西王謚恭獻子文忠自有傳

臨安公主下嫁李祺按明外史公主列傳太祖十六女臨安公主洪武九年下嫁李祺韓國公善長子也是時始定公主婚禮先期賜駙馬官誥並朝服儀從甚盛旣婚會帝以疾罷朝者逾旬善長失不候問禦史大夫汪廣洋陳寧劾善長罪且言駙馬李祺六日不朝宣至前殿復不行禮請父子並付法司有詔勿問最後善長坐事誅主從祺徙江浦永樂中薨崇禎二年績溪民李世選自言善長十四世孫當太祖時駙馬都尉祺死善長坐罪誅其子盛慶爲臨安公主所出貶績溪爲民主號泣太祖示以手書許二百十六年後執此請於朝復故爵故世選於是年具奏帝親加辧驗以敕中胡惟庸爲維庸李祺爲棋且善長死以二十三年五月乙卯此云仲春與實錄及姦黨錄互異大學士韓爌禮部尙書何如寵等並言其僞世選坐妄援敕書律論死久之乃得釋

寧國公主下嫁梅殷按明外史公主列傳寧國公主孝慈皇后所生下嫁梅殷殷字伯殷夏邑人汝南侯思祖從子也洪武十一年尙主爲駙馬都尉天性恭謹有謀略便弓馬太祖十六女諸駙馬中尢愛殷時李文忠以上公典國學而殷視山東學政賜敕褒美謂殷精通經史堪爲儒宗當世皆榮之帝春秋髙諸王彊盛殷嘗受密命輔皇太孫及燕師逼建文帝命殷充總兵官鎭守淮安悉心防禦號令嚴明燕師破何福軍執諸將平安等燕王遂遣使假道於殷以進香爲名殷答曰進香皇考有禁不遵者爲不孝王大怒復書言今興兵誅君側惡天命有歸非人所能阻殷割使者耳鼻縱之曰畱汝口爲殿下言君臣大義王爲气沮而鳳陽守徐安亦拆浮橋絕舟�以逼燕燕兵卒不能渡淮乃涉泗出天長取道揚州燕王卽帝位殷尙擁兵淮上帝迫公主嚙血爲書投殷殷得書痛哭問使者建文帝何在曰去矣殷曰君存與存吾姑忍俟之乃還京帝聞殷至大喜迎勞曰駙馬勞苦殷曰勞而無功帝默然永樂二年都禦史陳瑛奏殷畜養亡命出入其家者八十餘人與女秀才劉氏朋邪詛咒帝因諭戶部考定公侯駙馬伯儀仗從人之數而別命錦衣衛執殷家人送遼東明年冬十月殷入朝前軍都督僉事譚深錦衣衛指揮趙曦擠殷死笪橋下而奏殷自投水死都督同知許成發其事帝怒罪深曦二人曰上命也帝大怒立命力士持金瓜落二人齒斬之籍其家遣官爲殷治喪謚榮定而封許成爲永新伯初公主聞殷死謂上果殺殷牽衣大哭問駙馬安在帝哭曰爲主迹賊無自苦公主謹護二子順昌景福帝以順昌爲中府都督同知僉事景福旗手衛指揮使賜公主書曰駙馬殷𨿽有過失兄以至親不問比聞溺死兄甚疑之都督許成來首已加爵賞謀害之人悉置重法特報妹知之瓦剌灰者降人也事殷久謂深曦實殺殷請於帝斷二人手足剖其腸祭殷遂自縊死十二月進封公主爲寧國長公主命戶部全給順昌等月俸米尋復命全給長公主歲祿宣徳中與世襲孫純舉成化十七年進士爲定遠知縣忤上官棄歸襲武階爲中都副畱守初公主聞燕王反嘗貽書責以大義不答燕兵至淮北貽書公主命遷居太平門外勿罹兵禍公主亦不答按江寧府誌梅殷汝南侯思祖從子尙寧國公主恭謹有謀善騎射諸駙馬中髙皇愛之嘗命提督山東學校敕云朕觀古之帝王必賴賢才輔佐以成治功賢才之在天下必待明師教育以成器用爾駙馬都尉梅殷幼承家教長能篤學精通經史頗有才華𨿽乃武臣之裔堪爲文儒之宗今特命汝提督山東學校作養人材兼理地方等處事務汝惟欽承朕命勿負所托

三公主按明外史公主列傳三公主早薨

安慶公主下嫁歐陽倫按明外史公主列傳安慶公主寧國主母妹下嫁歐陽倫頗不法洪武末茶禁方嚴數遣私人販茶出境以牟利所至驛騷𨿽大吏不敢問有家奴周保者尢橫輒呼有司科民車至數千輛過河橋巡檢司擅捶辱司吏吏不堪以聞於朝帝大怒遂賜倫死保等皆坐誅

汝寧公主下嫁陸賢按明外史公主列傳汝寧公主下嫁陸賢吉安侯仲亨子也

懷慶公主下嫁王寧按明外史公主列傳懷慶公主成穆孫貴妃所生下嫁王寧寧壽州人旣尙主掌後軍都督府事建文中嘗泄禁中事於燕籍其家系錦衣衛獄成祖卽位稱寧孝於太祖忠於國家止直不阿橫遭誣構封永春侯予世券久之坐事下獄見原卒子貞亮官羽林前衛僉事先寧夭宣徳中貞亮子彜數乞嗣衛僉事不許十年援詔書言公主嫡孫當嗣侯乃命以衛僉事帶俸奉主祀寧能詩頗好佛一日侍成祖語及太祖時事帝爲愴然因勸帝飯僧誦佛經資太祖福利帝不懌恩禮由是漸衰寧又有子貞慶工詩與劉溥等稱十才子

大名公主下嫁李堅按明外史公主列傳大名公主下嫁李堅堅武陟人父英洪武初爲驍騎右衛指揮僉事陣沒贈指揮使堅有才勇旣尙主掌前軍都督府事建文初以左副將軍從北伐及燕師戰勝負略相當封灤城侯予世券最後戰滹沱河燕卒薛祿刺堅墮馬因揮刃斫堅堅大呼我李駙馬也勿殺械送北平道卒子莊年七歲嗣侯成祖卽位莊父姓名在姦黨中以主故獲宥主懼禍遂納誥券於朝莊在南京師事劉溥放浪詩酒以壽終

福淸公主下嫁張麟按明外史公主列傳福淸公主鄭安妃所生下嫁張麟鳳翔侯龍子也麟未嗣侯卒子傑侍主京師永樂中卒語在龍傳按張龍傳龍子麟尙福淸公主授駙馬都尉孫傑侍公主京師永樂初失侯傑子嗣宣徳十年援詔恩乞嗣吏部言龍侯不嗣者四十年不許

壽春公主下嫁傅忠按明外史公主列傳壽春公主下嫁傅忠潁國公友徳子也主最太祖所愛詔賜吳江縣莊田一百二十餘頃田皆上腴歲入八千石逾他主數倍薨於洪武時賜明器儀仗以葬

十公主按明外史公主列傳十公主早薨

南康公主下嫁胡觀按明外史公主列傳南康公主下嫁胡觀東川侯海子也海嘗以罪奪祿田及觀尙主有詔給田如故觀初在選中帝爲命黃巖徐宗實教之旣成婚中使置駙馬位南向而師席東向實引駙馬位使下然後爲說書又爲書數千言引古義相戒勸觀流涕執弟子禮甚恭太祖爲大喜建文三年觀佐李景隆北徵爲燕兵所執永樂初遣觀使晉府還科道官劾觀僭乘晉王所賜輿詔姑宥之已都禦史陳瑛等劾觀彊取民間子女又娶娼爲妾且言預知李景隆逆謀陛下曲加寬宥絕無悛心宜正其罪遂罷朝請尋自縊死宣徳中主乞以子忠嗣詔授孝陵衛指揮僉事進同知

永嘉公主下嫁郭鎭按明外史公主列傳永嘉公主郭惠妃所生下嫁郭鎭武定侯英子也英卒鎭不得嗣侯宣徳十年主乞以子珍嗣語在英傳世宗卽位元孫勛有寵爲主乞追謚特賜謚貞懿前此公主無謚例蓋異數也

十三公主按明外史公主列傳十三公主早薨

含山公主下嫁尹淸按明外史公主列傳含山公主下嫁尹淸建文初淸掌後府都督事按揚州府誌尹淸其先華陰人官揚州衛洪武二十七年選尙含山長公主授駙馬都尉公主太祖妃韓氏所生蚤失母最鐘愛賜予特盛卒贈光祿大夫

汝陽公主下嫁謝達按明外史公主列傳汝陽公主永嘉主母妹下嫁謝達達父彥鳳陽人少孤育於外家孫氏冒其姓數從徵討有功累官前軍都督僉事詔復謝姓選其子尙主仁宗卽位以屬尊與寧國懷慶大名南康永嘉含山寶慶七公主皆稱大長公主

寶慶公主下嫁趙輝按明外史公主列傳寶慶公主太祖最幼女下嫁趙輝輝父和以千戶從徵安南陣沒輝襲父官先是成祖卽位主甫八歲命仁孝皇后撫之如女永樂十一年輝以千戶守金川門年二十餘狀貌偉麗帝見而異之遂選以尙主主旣爲後所撫裝賫視他主倍渥婚夕特詔皇太子送主入邸洪熙初尊爲大長公主先輝薨輝至成化十二年始卒凡事六朝歷掌南京都督及宗人府事天順中乞封侯不許家故豪侈姬妾至百餘人錦衣玉食享有富貴者逾六十四年壽九十

福成公主下嫁王克恭按明外史公主列傳福成公主南昌王女母王氏下嫁王克恭克恭嘗爲福建行省參政後攺福州衛指揮使

慶陽公主下嫁黃琛按明外史公主列傳慶陽公主蒙城王女母田氏早寡有節行太祖甚重之旣薨命皇后皇太子及諸王皆以少牢致祭主下嫁黃琛琛本名寶後攺今名以帳前參隨舍人擢兵馬副指揮太祖愛其謹厚選尙王女累從軍徵討多著勞績歷官龍江翼守禦千戶洪武初冊兩王女爲公主授克恭琛爲駙馬都尉遷琛淮安衛指揮使其後禮官上言皇侄女宜攺封郡主克恭琛當上駙馬都尉誥帝曰朕惟侄女二人不忍遽加降奪其稱公主駙馬如故公主歲給祿米五百石視他主減三之二駙馬止食本官俸擢琛中都畱守卒官子鉉至都督僉事或謂福成慶陽皆太祖從姊誤

江都公主下嫁耿璇按明外史公主列傳興宗二女江都公主下嫁耿璇長興侯炳文子也累官前軍都督僉事主爲懿文太子長女初稱江都郡主建文元年進郡主爲公主璇爲駙馬都尉炳文領兵北伐璇嘗勸直搗北平及炳文罷歸謀不用永樂初稱疾不出坐罪死主復降爲郡主憂卒

次公主按明外史公主列傳次公主早薨

永安公主下嫁袁容按明外史公主列傳成祖七女永安公主下嫁袁容容壽州人父洪以開國功官都督容初選燕府儀賓配永安郡主燕兵起有戰守功成祖卽位進郡主爲公主容駙馬都尉永樂元年再論功封廣平侯與世券凡大駕出巡容居守初都指揮款臺乘馬過容門容怒其不下箠之幾死帝聞之賜趙王髙燧書曰自洪武來往來駙馬門者未聞令下馬也昔晉王惇爲駙馬縱恣暴橫卒以滅亡汝其以書示容令械辱款臺之人送京師容由是斂戢公主薨停侯祿宣宗卽位復故卒贈沂國公謚忠穆子禎嗣侯卒無子庶弟瑄正統初乞嗣帝曰容封以公主恩禎嗣以公主子瑄庶子可長陵衛指揮僉事天順元年詔與侯爵卒弟琇成化十五年嗣官長陵衛卒侄輅乞嗣侯言官持不可帝曰詔書許子孫嗣輅容孫也輅後毋嗣仍世衛僉事輅卒子夔弘治間乞嗣侯不許

永平公主下嫁李讓按明外史公主列傳永平公主下嫁李讓讓舒城人父申畱守左衛指揮同知讓燕邸儀賓燕兵起率府兵執謝貴等取大寧戰白溝河有功署掌北平布政司事佐仁宗居守建文皇帝聞之怒欲誘致讓曰讓來吾宥申讓不從力戰破平安兵於九門帝遂殺申籍其家其姻族皆坐罪或死或徙邊讓聞之戰益力永樂元年進駙馬都尉封富陽侯食祿千石掌北京行部事卒贈景國公謚恭敏子茂芳嗣侯二十二年坐譴帝曰茂芳早失父不知禮令停祿革冠服讀書國子監十年能攺過乃復爵祿是年卒子輿正統二年授長陵衛指揮僉事天順元年詔與伯爵卒子欽成化間乞嗣伯與長陵衛指揮僉事

安成公主下嫁宋琥按明外史公主列傳安成公主下嫁宋琥西寧侯晟子按宋晟傳晟三子長瑄瑄弟琥尙安成公主得嗣侯予世券八年佩前將軍印鎭甘肅諭曰毋替父功琥嘗擅畱番酋詔切責十年與李彬捕叛酋老的罕俘斬甚眾召還洪熙元年坐不敬奪爵並削駙馬都尉官宣徳中復都尉

咸寧公主下嫁宋瑛按明外史公主列傳咸寧公主下嫁宋瑛琥弟襲西寧侯英宗北狩死於陽和按宋晟傳琥旣廢以弟瑛嗣尙咸寧公主嘗求白河堧地有司言地連民田不與正統中歷掌左軍前府事十七年也先大舉入寇命瑛統總兵官督鎭守大同朱冕石亨等禦之時中官郭敬監軍諸將皆受制戰陽和全軍沒敬伏艸間免瑛及冕皆死贈鄆國公謚忠順子傑嗣

常寧公主下嫁沐昕按明外史公主列傳常寧公主下嫁沐昕西平侯英子

淸河公主下嫁李銘按明外史公主列傳淸河公主下嫁李銘按續文獻通考淸河公主於永樂四年下嫁駙馬李銘

眞定公主下嫁王誼按明外史公主列傳眞定公主下嫁王誼按續文獻通考眞定公主下嫁駙馬王誼濟寧指揮僉事佐子也正統十二年卒

徳安公主按明外史公主列傳仁宗三女徳安公主早薨謚悼簡

慶都公主下嫁焦敬按明外史公主列傳慶都公主下嫁焦敬

嘉興公主下嫁井源按明外史公主列傳嘉興公主下嫁井源英宗北狩死於懷來城

順徳公主下嫁石璟按明外史公主列傳宣宗二女順徳公主下嫁石璟按續文獻通考順徳長公主宣宗長女正統二年下嫁駙馬石璟主以八年薨璟以成化十五年卒

常徳公主下嫁薛桓按明外史公主列傳常徳公主下嫁薛桓按續文獻通考常徳長公主宣宗第二女正統十二年下嫁駙馬薛桓主後進大長公主成化六年薨

重慶公主下嫁周璟按明外史公主列傳英宗八女重慶公主下嫁周璟按續文獻通考英宗八女重慶公主英宗長女天順五年下嫁駙馬周璟主後進大長公主以弘治元年薨璟以八年卒

嘉善公主下嫁王增按明外史公主列傳嘉善公主下嫁王增按續文獻通考嘉善公主英宗第二女下嫁駙馬王增靖遠伯驥孫也

淳安公主下嫁蔡震按明外史公主列傳淳安公主下嫁蔡震震醇謹無過失當劉瑾之敗每遇廷訊卽斥其人附己陰事以脇持之廷臣無敢詰者震厲呼曰我皇家至戚應不附爾趣獄卒拷掠之瑾乃服罪以是知名嘉靖中卒贈太保謚康僖按續文獻通考淳安公主英宗第三女下嫁駙馬蔡震軍人誠子也主後進大長公主弘治十二年薨震以嘉靖十四年卒贈太保謚康僖

崇徳公主下嫁楊偉按明外史公主列傳崇徳公主下嫁楊偉按續文獻通考崇徳長公主英宗第四女下嫁駙馬楊偉錦衣指揮宏子興濟伯善孫也主後進大長公主弘治二年薨

廣徳公主下嫁樊凱按明外史公主列傳廣徳公主下嫁樊凱按彰徳府誌凱字大振少給役至縣令見其狀貌驚異令就學成化初選尙廣徳公主不以貴戚多命凱統禁兵日介冑升殿侍衛正徳初劉瑾用事自公卿以下莫不折節而凱獨不屈嘗曰凱幸托主爲朝廷肺腑戚縱自輕柰辱主何所統卒王某者瑾鄕人也知瑾惡凱列狀誣凱受禁卒金且多私役者遂罷凱侍衛凱善論事有康濟心嘗請禁貧民生子閹割者又極言團營軍之獘爲時所稱子琦瑤俱錦衣指揮同知琮百戶

隆慶公主下嫁遊泰按明外史公主列傳隆慶公主下嫁遊泰按續文獻通考隆慶長公主英宗第六女成化九年下嫁駙馬遊泰懷遠侯傑子也十五年主薨弘治十三年泰卒

宜興公主下嫁馬誠按明外史公主列傳宜興公主下嫁馬誠按續文獻通考宜興長公主英宗第七女成化九年下嫁駙馬馬誠正徳九年主薨十四年誠卒

嘉祥公主下嫁黃鏞按明外史公主列傳嘉祥公主下嫁黃鏞按續文獻通考嘉祥長公主英宗第八女成化十三年下嫁駙馬黃鏞十九年主薨正徳年鏞卒

同安公主下嫁王憲按明外史公主列傳景帝一女同安公主英宗復辟降稱郡主誓不嫁憲宗彊之下嫁王憲禮儀視公主按續文獻通考同安公主景帝女成化二年下嫁儀賓王憲弘治四年主卒葬禮視嘉祥公主

仁和公主下嫁齊世英按明外史公主列傳憲宗六女仁和公主下嫁齊世英按續文獻通考仁和長公主弘治二年下嫁駙馬齊世英鴻臚卿佑子

永康公主下嫁崔元按明外史公主列傳永康公主下嫁崔元元代州人世宗入繼以迎立功封京山侯給誥券禮部言奉迎乃臣子之分遽膺封爵無故事宜寢成命帝曰永樂初年太宗皇帝入繼大統駙馬都尉王寧以翊戴功進封永春侯何得言無故事給事中底蘊禦史髙越等連章論其不可皆不納已坐張延齡事下詔獄尋釋元好交文士播聲譽寵幸優渥勛臣戚畹莫敢望焉卒贈左柱國太傅兼太子太傅謚榮恭國婿封侯贈官不以軍功自元始按山西通誌元字懋仁代州人尙永康大長公主孝宗皇帝之女弟也元美姿儀博覽羣籍善詩拜駙馬都尉在戚畹諸貴皆不及公卿大臣樂與之交遊賢聲聞於時尢敏慧有謀略屢承朝命差遣武宗晏駕奉昭聖皇太后懿旨金符詣興邸奉迎世宗入嗣大統嘉靖攺元封奉天翊衛推誠宣力武臣特進榮祿大夫柱國京山侯食祿一千五百石賜誥券奉命護孝惠皇太后梓宮葬茂陵又奉命之安陸迎獻皇帝神主來京命掌宗人府事南幸扈蹕侍班行殿賜詩命和又命護獻皇后梓宮南祔顯陵又召直內苑時承顧問元明習典制凡有敷對皆克當上意又時進撰文字悉見采用或命乘馬禁中泛舟太液代拜先聖先師於後又命護孝烈皇后葬永陵充皇太子加冠使以侍直勤勞加太保再加太傅再加特進光祿大夫又加歲米百石白金文綺珍異之賜不可勝紀年七十二卒贈謚諭祭十六壇遣官營葬恩賚有加元弟允進士官參政克舉人獻徵錄云自古尙主者繁矣若乃偕老齊壽俱膺福履會遘興運簡托心膂玆其鮮儷者矣

徳淸公主下嫁林嶽按明外史公主列傳徳淸公主下嫁林嶽按續文獻通考徳淸長公主憲宗第三女弘治九年下嫁駙馬林嶽兵馬指揮芳子也正徳十三年嶽卒

歸善公主按明外史公主列傳歸善公主早薨追封

長泰公主按明外史公主列傳長泰公主早薨追封按續文獻通考長泰公主憲宗第五女以成化二十三年薨追封長泰公主

仙遊公主按明外史公主列傳仙遊公主早薨追封按續文獻通考仙遊公主憲宗第六女以弘治五年薨追封仙遊公主禮葬依蔚悼王

長寧公主按明外史公主列傳孝宗四女長寧公主早薨追封

善化公主按明外史公主列傳善化公主早薨追封

永福公主下嫁鄔景和按明外史公主列傳永福公主下嫁鄔景和和昆山人嘉靖中奉旨入直當撰元文以不暗元理辭帝不悅時有事淸馥殿在直諸臣俱行釐祝禮景和不俟禮成而出已而賞賚諸臣景和與焉疏言無功受賞懼增罪戾乞容辭免俾洗心滌慮以效他日馬革裹屍銜環結艸之報帝大恨摘疏語謂詛咒失人臣禮削職歸原籍三十五年入賀聖誕畢因言臣自五世祖寄籍錦衣衛世居北地今被罪南徙不勝犬馬戀主之私扶服入賀退而私省公主墳墓丘封翳然荊棘不剪臣切自念狐死尙正首丘臣托命貴主獨與逝者魂魄相弔於數千里外不得春秋祭掃拊心傷悔五內崩裂臣之罪重不敢祈惟陛下幸哀故主使得寄籍原衛長與相依死無所恨帝憐而許之隆慶二年以張鹵薦復官卒贈少保謚榮簡按巢縣誌嘉靖二年第三女永福長公主下嫁駙馬鄔景和四年主薨三十年景和以辭直削爵爲民流徙吳郡隆慶元年復爵三年薨謚榮簡按堯山堂外紀景和初以選送禮賢館命禮部教習館甥一日出對句云禦溝冰泮聞流水景和應聲對云金屋春殘見落花後尙主未幾而公主下世遂以偶爾致成讖云景和旣被放將至吳曾通一札於邑令嚴公宏欲造駙馬府於縣紫薇觀下且欲尋取其族人其族以景和流徙故懼禍之及遂羣避不敢通問作馬公志時猶云今其族爲皮匠者甚眾現在城中迨今又八十年鄔姓者蓋僅有存焉

永淳公主下嫁謝詔按明外史公主列傳永淳公主下嫁謝詔按續文獻通考永淳長公主睿宗第四女嘉靖元年下嫁駙馬謝詔未幾主薨四十一年詔卒贈少保

常安公主按明外史公主列傳世宗四女常安公主早薨追封

思柔公主按明外史公主列傳思柔公主早薨追封

寧安公主下嫁李和按明外史公主列傳寧安公主下嫁李和按續文獻通考成平公主世宗長女嘉靖三十四年下嫁駙馬李和隆慶三年和卒按史稱寧安通考作成平想其攺封耶

嘉善公主下嫁許從誠按明外史公主列傳嘉善公主下嫁許從誠按續文獻通考安泰公主世宗第二女嘉靖三十六年下嫁駙馬許從誠隆慶五年主薨萬曆二十七年從誠卒按嘉善安泰封國亦異意疑同前

壽陽公主下嫁侯拱辰按明外史公主列傳穆宗六女壽陽公主下嫁侯拱辰萬曆中國本議起拱辰掌宗人府首具疏力爭人望歸焉卒贈太傅謚榮康

永寧公主下嫁梁邦瑞按明外史公主列傳永寧公主下嫁梁邦瑞按續文獻通考萬曆十年長公主下嫁梁駙馬邦瑞月餘卒

蓬萊公主按明外史公主列傳蓬萊公主早薨

太和公主按明外史公主列傳太和公主早薨追封

瑞安公主下嫁萬煒按明外史公主列傳瑞安公主慈聖太后所生下嫁萬煒崇禎時主累加大長公主所產子及庶子長祚弘祚皆官都督主以神宗同產故萬氏父子皆承恩寵煒官至太傅管宗人府印嘗以親臣侍經筵每文華進講帶刀入直須眉盡白而有少容李建泰西徵受命以太牢告廟年七十餘矣國變同子長祚死於賊弘祚投水死長祚妻李氏亦赴井死

延慶公主

下嫁王�按明外史公主列傳延慶公主下嫁王��嘗救禦史劉光復觸神宗怒削職光宗立復官

榮昌公主下嫁楊春元按明外史公主列傳神宗十女榮昌公主下嫁楊春元春元早卒主孤嫠髙行帝深重之

壽寧公主下嫁冉興讓按明外史公主列傳壽寧公主下嫁冉興讓主鄭貴妃出也釐降後神宗命主五日一來朝恩澤異他婿後洛陽失守莊烈帝命興讓同太監王裕民給事中葉髙標往唁福世子於河北都城陷興讓爲賊拷死

云和公主按明外史公主列傳神宗女云和公主早卒

靜樂公主按明外史公主列傳神宗女靜樂公主早卒

云夢公主按明外史公主列傳神宗女云夢公主早卒

仙居公主按明外史公主列傳神宗女仙居公主早卒

靈丘公主按明外史公主列傳神宗女靈丘公主早卒

泰順公主按明外史公主列傳神宗女泰順公主早卒

香山公主按明外史公主列傳神宗女香山公主早卒

天臺公主按明外史公主列傳神宗女天臺公主早卒

懷淑公主按明外史公主列傳光宗九女懷淑公主七歲而薨餘五女皆早世

寧徳公主下嫁劉有福按明外史公主列傳寧徳公主下嫁劉有福

遂平公主下嫁齊贊元按明外史公主列傳遂平公主下嫁齊贊元都城陷贊元南奔

樂安公主下嫁鞏永固按明外史公主列傳樂安公主下嫁鞏永固永固字洪圖宛平人好讀書負才气崇禎十六年二月帝召公侯伯於徳政殿言祖制勛臣駙馬入監讀書習武經弓馬問各有子弟否成國公朱純臣定國公徐允禎等皆以幼對而永固獨上疏請肄業太學帝褒答之總督趙光抃以邊事系獄特疏申救又請復建文皇帝廟謚事𨿽未行時論韙焉甲申三月賊破宣大李邦華請太子南遷爲異議所格及事急上密召永固及新樂侯劉文炳護行叩頭言親臣不藏甲難以空手搏賊皆相向涕泣十九日都城陷時公主已薨未葬永固以黃繩縛子女五人系柩旁曰此帝甥也不可污賊手舉劍自刎闔室焚死福王立贈少師謚曰貞湣

公主按明外史公主列傳熹宗二女皆早世

長平公主下嫁周顯按明外史公主列傳莊烈帝六女五皆早世長平公主下嫁周顯方都城之未破也帝已選顯尙主未及行城陷帝入壽寧宮主牽帝衣哭帝曰汝何故生我家揮之以刃斷左臂又劍斫昭仁公主於昭仁殿時長平公主年十歲矣越五日復生皇淸順治二年上書言九死臣妾局蹐髙天髡緇空王庶申罔極不許詔顯復尙故主土田邸第金錢牛車錫予有加主涕泣踰年病卒賜葬彰義門外

公主駙馬部藝文一

王吉請攺正尙主之禮論

漢荀悅尙公主之制人道之大倫也昔堯降釐二女於嬀汭嬪於虞易曰帝乙歸妹以祉元吉春秋稱王姬歸於齊古之達禮也男替女淩則淫暴之變生矣禮自上降則昏亂於下者眾矣三綱之首可不愼乎夫成大化者必稽古立中務以正其本也凡吉所言古之道也

平陽懿公主誄

魏陳思王植俯振地紀仰錯天文悲風激興霜�雪氛雕蘭夭蕙良幹以泯於惟懿主瑛瑤其質協策應期含英秀出岐嶷之姿實朗實極在生十旬察人識物儀同聖表聲協音律驤眉識往俯瞳知來求顏必笑和音則該阿保接手侍禦充傍常在𦇤褓不停幃�專愛一宮取玩聖皇何圖奄忽罹天之殃魂神遷移精爽翺翔號之不應聽之莫聆帝用吁嗟嗚呼哀哉憐爾早沒不逮陰光攺封大郡惟帝舊疆建土開家邑移蕃王琨佩惟鮮朱紱斯煌國號旣崇哀爾孤獨配爾君子華宗貴族爵以列侯銀艾優渥成禮於宮靈輀交轂生𨿽異室歿同山嶽爰構元宮玉石交連朱房皓壁皓曜電鮮飾終備衛法生象存長埏繕修神閨掩扉二柩並降雙魂孰依人誰不歿憐爾尙微阿保激摧上聖傷悲城闕之詩以日諭歲況我愛子神光長滅�關一闔曷其復晰

南陽長公主誄

晉潘嶽昔唐女嬪嬀書敍釐降之美周姬適齊詩詠肅雍之歌漢之新野以節義垂號千載伊晉之獻主以聰明睿智考終定謚玆可謂母儀純備邁蹤古烈者已惜乎不永背世湮沈爰托素旗式章徽音主之誕育旣纂洪冑徳之休明亦固天授思心婉孌淑質純茂母儀不忒內則靡疚肇自弱笄有馥其芬言告言歸作合於荀在貴思降處逸能勤上虔諸姑傍接支嬪內諧閨閾外和族姻終溫且惠淑愼其身積善餘慶啟玆名裔勵以惠肅誨以柔順主實體化不言而信二子遵式匪嚴而峻於穆獻後奕代熙盛重作大司黎牧火正國之仁姑家之慈母天道輔賢宜享遐壽如何短命曾不華首寢疾弗興繁榮摧朽嗚呼哀哉容車戒路祖奠在庭騑驂躊躇服馬悲鳴皇輿親臨望旗失聲列辟咸起灑淚沾纓嗚呼哀哉旣次墓門降柩升輴靈衣從風素幕生塵明燎守夜竦紼俟晨噭噭遺嗣煢煢孤臣號無廢音涕不輟巾

皇女誄

前人厥初在鞠玉盾華繁倏發修曜蛾眉連娟淸顱橫流明眸朗鮮迎時夙智望歲能言亦旣免懷提攜紫庭聰惠機警授色應聲亹亹其進好曰之經辭令容止閒於幼齡猗猗春蘭柔條含芳落英雕矣從風飄揚妙好弱媛窈窕淑良孰是人斯而罹斯殃靈殯旣祖次此暴廬披覽遺物徘徊舊居手澤未攺領膩如初孤魂遐逝存亡永殊嗚呼哀哉

京陵公主女王氏哀辭

前人猗歟公子季女惟王生自洪冑稟玆義方盼倩粲麗窈窕淑良如彼春蘭吐葩含芳葩以霜隕芳以歇盡彼蒼者天胡寧斯忍曾未弱笄無疾而隕官朝震驚靡人不湣嗟爾母氏劬勞撫鞠恩斯勤斯是長是育帷屏媚子奄離顧復哀無廢心涕不輟目於以祖之於掖庭閨於以送之陵岡崔嵬僕馬回眷旗旐旋飛夕陽失映晴鳥忘歸皎皎霄月載盈載微冥冥公子一往不追長夜無旦孤魂曷依

萬年公主誄

左貴嬪昔滿衣早智周晉夙成咸以岐嶷名存典經猗歟公主在幼克哲方徳比齒有邈先烈何徳之盛而年或闕何華之繁而實不結雨墜風逝形影長滅赫赫京室河洛所經陰精發曜降玆淑靈篤生公主誕膺休禎秀出紫微日暉月明旣睇艷姿徽音孔昭盼倩其媚婉曼其嬌寵玩軒陛如瓊如瑤𨿽則弱齒雙徳兼苞五福所集聞之先民積善鍾慶怙徳輔仁宜終淑美光暉日新云何降戾景命不振熠熠榮曜英蕤始芳何辜於天猥遇降霜煢煢稚魂飄飄遐翔於戲何辜痛玆不福生而何晚沒而何速酷矣皇靈謬哉司祿嗚呼哀哉日月載馳白露凝結自主薨䢐奄離時節吉凶乖邈存亡異制將遷幽都潛神永翳嗚呼公主魂豈是綏岌岌靈�駿駟騑騑挽僮齊唱悲音激摧士女歔欷髙風增哀一日不見采蕭作歌況我公主形滅體訛精靈遷逝幽此中阿言思言念涕淚滂沱嗚呼哀哉

豫章長公主墓志銘

宋謝莊稟中樞之照體星軒之華肅恭在國掖庭欽其風恪勤衡館庶族仰其徳神葉靈條爰自帝堯文信啟魯肇京於楚宵燭載照娥英是從婉娩絺綌優柔肅雍蘅蕙有寶金碧不居泉庭一夜裏館長蕪

臨海公主墓志銘

齊謝脁長髮其祥瑤臺乃構元鳥歸飛北音斯奏聿來徐土禎符爰授帝體靈柯穠華以秀飾館東魯言歸景族有教公宮無系車服旣肅簪珥亦崇湯沐率禮衡門降情云屋彼月斯望在釣維緡瞻須配景望燭齊神霾華昆岫滅采上春慈纏云陛悲動外姻郁彼崇芒眷然城輦輜翟按轡龍旒徐轉

新安長公主墓志銘

前人氛氳長髮時惟睿文誕玆明淑玉振蘭芬譽宣女師徳侔髙行肅穆嬪風優遊閫正撫事成箴臨圖作鏡如何冥默方春委盛

永嘉長公主墓志銘

王融作儀阿媛取儷漢妃相金陋質穠李慚輝肅穆婦容靜恭女徳顧史求箴披圖問則慶善郁夷與仁冥默宵燧亡明曉挽已聲松門嚴闊泉帳寒淸悠哉白日郁彼佳城

臨安公主集序

梁簡文帝四徳之美戚裏仰以爲風七行之奇濯龍規以爲則若夫托勾陳之貴出玉臺之尊風儀閒潤神姿照朗愛敬之道夙彰柔之才必備鳳桐遐遠淸管嘹亮湘川寂寞淚筱葳蕤北渚之句尙傳仙靈之典不泯況復文同積玉韻比風飛謹求散逸貽厥於後

爲長城公主謝表

沈約奉策書封妾爲長城縣公主徽命降臨慚腆妄置妾膺靈稟气育景璇閨弱志易淪柔徳難樹𨿽復式修姆保莫敢或遑而肅雍不著穠華蓋闕不悟宸暉曲漸彜章夙賁籍此恩加遽延典策湯沐光啟珩緄昭被

爲王儀同謝國姻啟

劉潛卽日主書王靜民宣敕安吉主降嬪臣第三息實臣素裏庸族蓬衡賤品事隔伊�之理望絕下嫁之姬而聖慈猥洽皇姻曲逮荊布陋飾已膺凡獎負薪微息復降肅邕頻煩叨荷內外榮抃

常山公主碑

北魏溫子升啟泰微之層構辟閶闔之重扉據天下以爲家苞率土而光宅然則昆山西峙爰有夜光漢水東流是生明月公主稟靈宸極資和天地芬芳有性溫潤成質自然祕遠若上元之隔絳河直置淸髙類姮娥之依桂樹令淑之至比光明於宵燭幽閒之盛匹穠華於桃李托體宮闈而執心撝順婉然左辟率禮如賓舉華燭以宵徵動鳴佩而晨去致肅雍於車乘成好合於琴瑟立行潔於淸冰抗志髙於黃鵠停輪表信闔門示禮終能成其子姓貽厥孫謀而鐘漏相催日夜不息川有急流風無靜樹奄辭身世從宓妃於伊洛遽捐館捨追帝子於瀟湘銘曰龍轡莫援日車遂往奄離形神忽歸丘壤祖歌薤露出奏巫山永厝中野終掩窮泉蕭瑟神道荒涼墓田松檟徒列琬琰空傳

太平公主山池賦

唐宋之問粵若公主誕生皇家太平徵郡國以選號�時雍之美名孕靈娥之秀彩輝婺女之淳精虹美電熠蘭香玉淸稟金石之元訓系列聖之聰明厭綺羅與絲竹愛瑤池及赤城構仙山兮旣畢侔造化之神術其爲狀也攢怪石而岑崟其爲異也含淸气而蕭瑟列海岸而爭聳分水亭而對出其東則峯崖刻劃洞�縈迥乍若風飄雨灑兮移郁島又似波沈浪息兮見蓬萊圖萬重於積石匿千嶺於天臺荊門揭起兮壁峻少室藂生兮劍開削成秀絕蓮華之覆髙掌獨立窈窕神女之戲陽臺爾其樵溪釣浦茅堂菌閣祕仙洞之瑤膏隱山家之場藿煙岑水涯繚繞逶迆翠蓮瑤艸的皪分披映江潯而爛爛浮海上而累累乃之罘與衡霍豈吾人之所爲向背重復參差反復翳薈蒙蘢含靑吐紅陽崖奪景陰壑生風奇樹抱石新花灌藂向若天長地久兮苔蘚合古往今來兮林澗空始燕秦而開徑訪靈藥乎其中其西則翠屏�巖山路詰曲髙閣翔云丹巖吐綠惚兮恍涉弱水兮至昆侖杳兮冥乘龍梁兮向巴蜀壯岷嶓兮連屬郁氛氳兮斷續巖虛兮谷峻藏淸兮蓄韻含珠兮蘊玉眾彩兮明潤芳園暮兮白日沈爽气浮兮黛壑深風泉活活兮鳴石葛藟靑靑兮蔓岑羅八方之奇獸聚六合之珍禽別有復道三襲平臺四注跨渚兮交林蒸云兮起霧鴛鴦水鳳凰樓文虹橋兮彩鷁舟山池成兮帝子遊試一望兮消人憂召七賢集五侯棹浦曲席巖幽鳴玉佩兮登降列金觴兮獻酬未窮觀而極覽忽雲散而風流於是乎上客旣旋重扃嚴閉榜童儼而髙發彩女分而爲衛牽水葉兮張水嬉摘山花兮詠山圻燕姬荊艷兮代所稀鳳舞鸞歌兮儼欲飛披煙弄月兮宵未歸桂枝淸霧兮濕羅衣奕奕濟濟夜旋玉邸隱隱崇崇朝趨帝宮銀鑪翕習煙生霧集絳節繽紛楊花吐文行軒節水去馬騰雲鏘鏘翼翼兮馳丹闕超超遙遙兮向紫芬寵極兮慈掌情勤兮幽賞戀宸扆兮出入憶幽山兮來往采朱萼兮山之側步蘭庭兮候顏色掇綠蘋兮於澗潦宜室家兮�仇好旣而貞心內潔淑則遠傳詼談者聞之而必勸薄者聞之而凜然況復淮王招隱秦主隨仙弄紫房之琴瑟驅碧落之風煙賓屈宋於珠履引鄒枚於玳筵秋葉飛兮散紅樹春苔生兮覆綠泉春秋寒暑兮歲榮落林溟沼沚兮日芳鮮吾君永保南山壽車馬往來千萬年

奉敕從太平公主遊九龍潭尋安平王宴別序

前人安平王地惟藩翰才實宗英懸鵲鏡於胸懷運龍泉於掌握以爲時和政理實探道之期賤物貴身尙延齡之術悠然遠覽乃十玆山屬聖主之能仁遂賢王之雅好羅紈罷禦與朱邸而長辭金玉滿堂棲白雲而不顧巖石信美結構多奇錦壁周庭以造天玉泉注戶而鳴壑三光貝樹影入山�九節菖蒲光搖砌水竹林茅宇自冥棲隱之心藥物圖書卽有靈仙之气人惟帝念巖穴所以增輝地入王家樵采尢其不犯嗟乎林棲谷飲古亦有之豈有貴而爲王煉形云壑希世獨立萬古誰鄰子晉已來一人而巳羣公等銜紫泥之寵命間淸溪之逸遊駐驂騑步巖石籍落花而聽時鳥累宿忘歸蔭芳樹而弄春泉窮年不厭衣冠車馬明日下於春山鸞鶴笙歌今宵共乎芳月隱淪可作將知心與事違城闕非遙終惜風流雲散下官少懷微尙早事靈丘踐疇昔之桃源畱不能去攀君王之桂樹情可何之人賦一言俱裁六韻

奉陪武駙馬宴唐卿山亭序

前人一人禦歷乾坤盡覆載之功四海爲家朝野得歡娛之契若乃侯門向術近對城隅帝子垂休時過戚裏銀鑪絳節辭北禁而渡河橋駿馬香車出東城而臨甲第林園洞啟亭壑幽深落霞歸而疊嶂明飛泉灑而回潭響靈槎仙石徘徊有造化之姿苔閣茅軒仿�入神仙之境芳醪旣溢妙曲新調林園過衛尉之家歌舞入平陽之館是日也涼陰稍下溽暑將闌前階晚而白露生後池夕而秋風起重玆行樂欣陪駟馬之遊繼以望舒不頓六龍之轡爰命箋札咸令賦詩記淸夜之良遊歌太平之樂事各探一字先成受賞云爾

代公主讓起新宅表

李嶠臣妾言伏承聖慈以妾居處褊狹欲開拓宅北更起新第恭聞睿旨不勝慚惕陛下骨肉之愛天至而溟深惇敍之風日隆而月厚乃復推心連萼結念同胞方欲廣沁水之庭除增常山之版築𨿽殊恩曲獎惠澤實浸於肌膚而妨公害私謗訕恐盈於道路況臣妾承靈天妹藉寵王姬輿服亞於椒宮上田方於茅社甲第之當衢向術並列三區別廬之帶水連山將盈萬畝深埒則可乘騏驥髙樓則惟待鳳凰常憂瞰室之易災實懼滿堂之難守寧可更求輪奐別構崇深擾閭裏之甿黎傾國家之府藏且鬼神所福常矜於缺隅賢聖垂箴必誡於丰屋孫叔辭良沃之土晏嬰求湫隘之居妾𨿽愚蒙頗聞訓典實願歸師老氏以止足自防仰慕周公將逸豫爲戒但希安分於容膝非敢攀榮於潤身且坊爲要衝地當貴裏畝賃二三十貫居人四五百家奪其近市之門閭生其破家之怨讟𨿽下人之不語豈愚妾之能安況妾之平生每存捨施屈身濟物心所願爲益己害人情豈能處今麥苗𨿽盛谷價未丰家少糧儲人多菜色但可勸耕耘之業未宜興土木之工伏乞俯察愚誠傍詢眾望體東作之尢要知西第之非急收玆霈澤惠被黎蒸則天下蒼生孰不欣幸無任悾款屏營之至謹遣某官詣朝堂奉表陳請以聞謹言

爲公主辭家人畜產官給料表

前人臣妾等言妾聞賢相防微格盈門之車騎通人酌損忌滿堂之金玉尙子平之讀易富不如貧孔宣尼之立言奢也寧儉永言故實此爲明鑑妾等並承靈坤載荷蔭中樞或天妹申慈忝扶桑之瑞萼或王姬藉寵竊穠李之奇秀開沁水之園苑賜常山之湯沐榜懸金字分衢離巽之宮路夾銀河並列星辰之位通祕籍於龍廷之內駐仙輿於鳳樓之下殊私曲獎以日而系年縟禮崇徽誇今而邁昔兼復別隆朝旨猥存家務輿臺供隸之衣食棧廏豢牢之秣養並頒中府俱出大農聚終歲之儲但憑絲紱供闔門之費不煩機杼仰祗鴻澤退省微躬生以地髙徒竊雲霄之幸寵非徳進曾微纖芥之勞何義而虛受渥恩何功而謬延賞賜是用每積慚悚常憂顚沛敢忘周公逸豫之誡深念老氏止足之言乞畱聖慈俯鑑愚懇使榮無過滿不至溢國邑田租之常料旣已丰殷馬牛陪隸之雜供並希停減庶得無耗府實稍淸朝謗長轂遠馭不逢於致寇之人髙門洞開無怯於害盈之鬼不任兢悚愧懼之至謹遣某官詣朝堂奉表陳請以聞

爲太平公主請住山陵轉一切經表

前人妾某言妾生涯有緣仰系皇極孝行無感上傾幹蔭號天罔極扣地不追集蓼萌心茹荼泣血自攢開東洛紼下西秦气朔遄移光靈浸遠怨晨昏之易隔悲節序之難畱舉目摧傷觸途殞裂今橋山已祔灤水還封二曜停臨九天絕仰慟遺弓於此日思稅駕其何年追想平居永惟曩載粵自𦇤褓迄於成立鍾慈結愛殆欲蒙攜於掌中候色承顏何嘗暫離於膝下方倚南山之固長承北極之尊豈圖就養之歡遽乖於扇枕問安之地翻類於過隙念凶妨而自咎思顧復以何酬所冀扶杖墳塋結廬山隧瞻奉觴奠依憑園寢終三年之禮企及通喪轉一切之經庶邀冥福上以資未來之果下以攄罔極之心伏惟陛下孝通神明仁洎艸木乞體荒疾特垂憐許使烏鳥微志獲與耘禽致哀犬馬孤誠得從耕象申慕則窮喘無恨餘生知幸無任哀切之至謹附使具官某奉表陳請以聞

封皇第二女常芬公主等制

蘇頲黃門之女皆封先王之制第二女等慶聯霄漢體自穠華嘗閱禮於後庭必聞詩於師氏朕撫臨億兆憲章古昔俾裂河山之賦用酬湯沐之恩可依前件主者施行

謝觀唐昌公主花燭表

張說臣說言內侍尹鳳祥宣敕賜臣觀唐昌公主花燭伏以天人下嫁王宰送行苟非榮寵何階瞻望臣免歸余叟忽承朝請之恩廢駕羸驂復睹肅雍之禮鴻私所被枯瘁生光無任歡荷之至謹奉表陳謝以聞

冊信成公主文

孫逖維開元二十五年歲次丁丑八月癸卯十五日丁巳皇帝若曰於戲易著於歸詩稱下嫁所以正風化厚人倫也咨爾信成公主淑愼由衷聰明形外訓以師氏頗詳環佩之儀修其婦功更習紘綖之藝日徵先近年及有行宜錫徽章俾膺茂典今遣使金紫光祿大夫兵部尙書兼中書令集賢院學士修國史上柱國晉國公李林甫副使中大夫守中書侍郎集賢院學士徐安貞持節禮冊爾其光昭閫徳弘長國風無怠厥心永綏介福可不愼歟

冊昌樂公主文

前人維開元二十五年歲次丁丑八月癸卯朔二十九日辛未皇帝若曰於戲好合之禮以正人倫肅雍之徳用成婦道咨爾昌樂公主生知法度性與柔和亟聞彤史之言頗識采蘋之事素以爲絢旣閒於內則梅有其實式遵於下嫁宜膺冊書之命以備車馬之庸今遣使銀靑光祿大夫工部尙書牛仙客副使黃門侍郎陳希烈持節禮冊爾其欽崇四教承順六姻式是大邦受玆明命可不愼歟

冊永寧公主文

前人維開元二十六年歲次戊寅八月丁酉朔二十二日戊午皇帝若曰於戲人倫式敍以正國風女子有行將成婦道咨爾永寧公主自幼及長終溫且惠引圖史爲鏡鑑用柔和爲粉澤許嫁而笄旣遵於彜典備物之冊宜承於寵命今遣使金紫光祿大夫兵部尙書兼中書令李林甫副使上柱國徐安貞持節禮冊爾其謙恭自下淑愼爲先無忝公主之教永貽邦媛之則可不愼歟

冊臨晉公主文

內制古之帝女下嫁諸侯以正婚姻之大綱昭肅雍之令徳咨爾臨晉公主蹈和成性體順爲心頗協生知之敏更承師氏之訓柔明益著淑愼攸彰兼四教而不違勤六行而無斁近日云吉嘉禮有期宜穆彜章載光冊命今遣使某副使某持節禮冊爾其克遵法度用廣徽猷發明閫徳垂範於後可不愼歟

擬公主冊文

劉禹錫桃李發詠云日連輝禮秩克柔肅雍載美築館大國建號名邦乃躅通規用光懿範咨爾長女金枝寵慶玉質輝奇蘊異體和含章挺秀柔順懿徳幽閒可貞已及初笄言從下嫁主之以同姓叔父配之以貴族聞人式遵舊儀錫是土宇是用命使某官某持節冊命爾爲某公主於戲何彼穠矣詩之國風蓋美王姬能成婦道爾其克念以敬所從無忝休命不其猗歟

皇第七女封公主制

元稹門下長女等抱子弄孫之榮貴賤之大理也朕以四海奉皇太后於南宮問安之時諸女侍側螽斯之慶上慰慈顏鳲鳩之仁內懷均養𨿽穠華尙少出閣未期而湯沐先施分封有據宜加美號以表令儀可依前件主者施行

皇第十二妹等四人各封長公主制

白居易古者帝子下嫁必使王公主焉近代或有未笄年而賜湯沐者亦加公主之號以寵重之第十二妹等先皇帝之子也比朕之子宜加等焉故當幼年各封善地咸命爲長公主未及釐降先開邑封所以慰太后慈念之心表先帝肅雍之訓亦欲使吾孝理之道惇睦之風自骨肉間以及天下可依前件

封盛唐公主制

蔣伸門下展親外館則必待年廣愛中闈宜光啟邑第七女祥開銀漢秀發金枝孝敬生知柔閒早稟克奉姆師之訓每遵詩禮之文法度自持穠華益茂爰申彜典載錫嘉名俾承湯沐之封式是邦家之慶可封盛唐公主備禮冊命

賜太和公主書

李徳裕敕姑遠嫁絕域二十餘年跋履險難離此故土朕每念於此良用惘然恭惟太皇太后春色已髙慈愛頗厚比者望姑朝謁再敍悲歡倏已歲暮寂無音耗想姑見舊國之城邑能不銷魂望漢將之旌旗必嘗流涕今朔風旣至霰雪已零絕塞蕭條固難久處旃墻罽幕何以禦冬膻肉酪漿且非適口朕俯臨萬子育羣生一物未安終食三嘆況姑累年漂泊何日忘懷想姑髙明必自懸鑑姑承宗廟之餘慶爲王室之懿親先朝割愛降婚義寧家國謂回鶻必能禦侮安靜塞垣使邊人子孫不見兵革昔射雕者不敢西向畏軒轅之臺今回鶻所爲甚不循理蕃渾是朕之百姓牛羊亦國家所有昔依漢地遂致蕃孳回鶻托以私讎恣爲侵掠每馬首南向姑得不畏髙祖太宗之威靈欲侵擾邊疆豈不思太皇太后之慈愛爲其國母足得指揮若回鶻不能稟命則是棄絕姻好今日之後不得以姑爲詞若將恃我爲親稟姑教令則須便自戢斂以繼舊歡想姑以朕此書諭彼將相令其知分不更徇非塞外祁寒且無絲纊朕每禦裘服則思彼未授衣豈可以回鶻譸張遂忘親愛今寄冬衣若干事具如別錄

爲裴駙馬讓官與父表

闕名臣某言臣聞善則歸君臣之報主功推於父子所榮親臣本愚賤幸承門閥擢自弱齡得尙公主耀宗榮黨今已十七年成名效能曾未之有得是以昧死旒扆陳情控告臣某臣聞情隱而言不吐者事君之罪人心孝而迹未行者事親之逆子臣擢自泥滓起登上第受國之寵負親之恩情所隱而言未吐者敢奏於今日臣門閥少薄冒因遺緒父叔昆弟忝列朝班惟臣一身特拜都尉然駙馬之位因大所封寺卿之階何功受賞富過祖宗榮過棠棣無徳而錄將何以堪臣父正議大夫前太子少詹事臣居士夙預周行早規陳力頃以天波溥洽許順懸車然朝命先沾已三十載累年效職復十數遷金紫末階爰從致仕桑楡尙早實願榮班臣亦何人獨多勛賞臣聞父子罪不相及而官獨逾於父𨿽爵因天假不限髙卑而官入私門自多伊愧每用責躬晨省靦惡朝端臣子之情祗所不忍伏乞以臣在身三品並見在進讓臣父本品降賜於臣貴得秩祿相次承寵朝聞夕死實所甘心伏願陛下容臣恭讓允臣愚懇非直聖朝髙孝理之風抑亦微臣盡爲子之道

封皇第九女福安公主制

宋歐陽修朕稽有國之彜章著皇女之稱謂取其主以同姓所以見王體之尊必也錫之美名所以彰禮命之寵載涓吉日敷告在庭皇第九女岐嶷之姿有生知之異稟柔順之質得天地之自然方嚴保傅之規以養肅雍之徳俾遵舊典褒以徽章嘉乃妙齡盛哉儀服考僉言而惟允非予意之敢私於戲隆仁恩以厚親玆惟教愛習圖史而循法繄乃夙成祗若訓言往膺渙渥

兗國公主降沂國公主制

範鎭陳服車之等所以見王姬之尊啟脂澤之封所以昭帝女之寵玆惟親愛之攸屬時乃風化之所關苟不能安諧幹厥家則何以觀示於流俗兗國公主生而甚惠朕所鍾憐故於外家之近親以求副車之善配而保傅無狀閨門失歡歷年於玆生事弗順達於聞聽深所駭驚𨿽然恩義之常人所難斷至於賞罰之際朕安敢私宜告大庭降從下國於戲惟肅雍以成美徳惟柔順以輯令名乃其恪思庶永來福

祁國長公主進封衛國長公主制

司馬光帝妹中行易象贊其元吉上姬下嫁召南美其肅雍命服亞正後之尊主禮用上公之貴寵光之盛誰昔而然矧同气之至親推異數而何愛沂國長公主席靈長之緒承浚哲之祥稟乾坤之粹和鍾日月之明潤淵懿可度柔嘉有章志女功而忘勞承師教而不倦今王笄在首厭翟戒塗方結帨於皇家將執笄於士族宜疏沫土之邑俾適富平之孫庸展茂恩誕孚醲化於戲琴瑟靜好式昭和樂之音雷風順承是爲常久之道勿以夫家之平素有虧婦徳之聽從祗服訓辭永綏福履

皇長女徳寧公主進封徐國公主制

王珪周美王姬之華下王后之一等漢推帝女之寵主同姓之諸公故至愛形而九族歡內則正而四海順乃眷公宮之懿適從世閥之逑宜合丕彜用孚羣徳皇長女徳寧公主仙支襲慶邦媛流徽鍾天性之深慈躬女圖之茂矩幼而勤組訓之習亦旣飭婦事之修長則有室家之歸將以經人倫之始維衿鞶之有命維車馬之有行卜仲冬之嘉辰祉大易之元吉瓊華在著已戒齊風之醨粉水疏園莫如徐國之樂侈燕謀於皇裔充美化於民閭顯錫徽章大旌柔度於戲前唐家之制盥饋不可以闕供近稽仁廟之撫冠服仍從於少損蓋肅雍者賢之檢儉約者古之師其體至懷自膺長譽

皇故第十三女追封楚國公主制

王安石敕先王制禮有卑尊疏戚之宜惟至親得以致悼痛之恩惟至貴得以極褒崇之意皇故第十三女方在𦇤褓尙其有成位號未正奄與物化蓋王姬之車服下後一等而不視其夫情文之隆於是爲稱則𨿽夭閼其可弭忘追命啟封胙之全楚以終天性之愛且慰幽穸之靈焉

賀魏國大長公主禮成表

前人臣某言伏以明告治庭寵頒恩冊家邦之慶海宇以欣中賀

恭惟皇帝陛下荷天閎休若古丕式自禰率而尊祖備極靈承謂姊親而先姑特加徽數攺錫厥壤增衷所生大號已孚庶言惟允臣久屍榮祿竊睹盛儀臚傳𨿽異於九賓率舞尙同於百獸

賀冀國大長公主出降表

前人慶事備成恩紀隆洽有榮中外之觀厥孚邦國之休中賀蓋聞勿卹於有家以祉而歸吉禮儀卒獲風化所原不有在躬之淸明其能由內而成熾恭惟皇帝陛下道光覆照教始親成篤念祖之至情致先姑之美義庶言無間徽典有加臣叨昧殊憐衰瘝遠屏親值榮懷之日用忘呼舞之勞

賀魯國大長公主出降表

前人臣某言伏睹進奏院報魯國大長公主出降者占�聘夢祥實發於先朝奠雁告期禮甫成於外館中賀

臣聞親成經五禮之始睦�貫六行之中善與物昌慶惟時賴恭惟皇帝陛下齊家而國治睦族而民雍恩隆天屬之尊禮重王姬之降愼所選尙燕及文母之慈厚於送歸追成穆考之孝臣叨陪興運獲睹盛儀𨿽句臚中絕於九賓然呼舞外均於百獸

駙馬都尉張惇禮節度觀察畱後制

蘇軾敕軒冕之來徳量爲稱外無克詘之容可以觀徳內若固有之安可以言量具官張惇禮少以經術秀於士林𨿽緣姻戚之選不失儒素之行日奉朝請旣抱才而未試坐閱歲月亦久次而當遷進居兩使之間增重諸倩之遇益勵士節以爲國華

皇女進封同壽公主賀皇帝表文天祥幹見大人道夙隆於乾體巽爲長女命爰寵於巽申喜溢宮庭歡騰海宇竊惟興君之際必有積善之餘播在正風則曰王姬之美陳於小雅是爲女子之祥無非歌福祿之同於以表國家之盛恭惟皇帝陛下和順而理溫柔以容苞體深仁旣茂綿瓜之瓞岡陵厚積復培穠李之華始封爰遴於嘉名遐祉永齊於聖壽臣迹縻使事身隔賀班親愛如家遙贊人倫之厚肅雍迪教遹觀王道之成

諸公主表序

元史昔者史臣有言婦人內夫家𨿽天姬之貴史氏猶外而弗詳然元室之制非勛臣世族及封國之君則莫得尙主是以世聯戚畹者親視諸王其藩翰屏垣之寄蓋亦重矣則其世次顧可以弗之著耶且秦漢以來惟帝姬得號公主而元則諸王之女亦槪稱焉是又不可不知也惜乎記載弗備所可見者僅此而已作諸公主表

駙馬髙唐忠獻王碑

閻復大徳九年秋七月詔謚故駙馬髙唐王闊裏吉思爲髙唐忠獻王曾祖阿剌兀思剔吉忽裏追封髙唐忠武王曾祖妣阿里黑爲髙唐王妃祖駙馬孛要合爲髙唐武毅王祖妣皇曾祖姑阿剌海別吉爲齊國大長公主父駙馬愛不花爲髙唐武襄王妣皇姑月烈爲齊國大長公主忠獻王前尙皇姊忽答的美實追封齊國大長公主繼尙皇女愛失裏追封齊國公主從介弟髙唐王木忽難請也恭承卹典命府屬王元舉狀先世勛徳謁銘麗柱之碑謹按家傳系出沙陀雁門節度之後始祖卜國汪古部人世爲部長亡金塹山爲界以限南北忠武王一軍厄其衝太祖聖武皇帝起朔方並吞諸部有國西北曰帶陽罕者遣使卓忽難來謂忠武曰天無二日民無二王汝能爲吾右臂朔方不難定也忠武素料太祖智勇終成大事決意歸之部眾或有異議忠武不從卽遣麾下將禿裏必答思酒六榼送卓忽難於太祖告以帶陽之謀時朔方未有酒醴太祖祭而後飲舉爵者三曰是物少則發性多則亂性使還酬以馬二千蹄羊二千角上詔忠武異日吾有天下奚汝之報天實監之且約同徵帶陽會於某地忠武先期而至旣收帶陽天兵下中原忠武爲向導南出界垣畱居鎭守爲畦昔異議所害長子不顏昔班死焉武毅尙幼王妃阿里黑挈之偕猶子鎭國夜遁至界垣門已閉訴於守者縋垣以登逃難雲中太祖聞忠武死悼痛不已戎事方殷未暇治也雲中旣下詔求王妃二子得獲賙卹孤嫠甚渥鎭國至封北平王握金印武毅自齠�太祖攜徵西域還年十七鎭國已卒繼封北平王尙齊國大長公主仍約世婚惇交友之好號按達忽答鎭國之子聶古亦封北平王尙睿宗皇帝女獨木幹公主略地江淮歿於戎事詔以興州戶民千計給葬其戶至今隸王府齊國大長公主明慧有智略祖宗出嘗攝畱務軍國大政率諮�而後行師出無內顧之憂公主之力居多初武毅未有子公主爲進姬侍以廣嗣續鞠育之恩不啻己出子男三人長君不花仲武襄王季拙裏不花君不花尙定宗皇帝長女葉裏迷失公主從憲宗皇帝伐宋至釣魚山宋人堅壁不下我師環攻宋卒乘壁而詬傍有坐而張蓋者以謂弧矢莫我及也君不花素善鞭箭射之以顚遂拔其壘三子曰囊加曰丘鄰察曰安童丘鄰察尙宗王阿直吉女回鶻公主國朝之制凡宗室之女皆稱公主武襄𨿽貴爲帝婿戎日多家居日少中統初釁起鬩墻敗叛將闊不花於按擅火爾歡獲其屬鎭海濟南之役環城當南面寇數出南門禦以勁兵輒復內竄以至授首還率所部從大軍伐叛西北敗叛王之黨撒裏蠻於孔吉烈數日之間會戰凡七俘獲甚眾撒裏蠻尋復來歸拙裏不花鎭雲南而卒子大思丹尙宗王卜羅出女竹忽眞公主武襄所尙齊國大長公主世祖皇帝季女也生四子長忠獻王次也先海迷失早世次阿里八耽嗜儒術尙宗王完澤女奴倫公主今髙唐王尙宗王兀魯女葉�幹貞公主早卒再尙宗王柰剌不花女阿實禿忽魯公主女三人必紮匣爲皇兄晉王妃葉裏彎爲宗王按攤不花妃忽都魯爲河間王也木幹妃忠獻王生長北方金革之用固其所長而崇儒重道出於天性興建廟學裒集經史築萬卷堂於私第講明義理陰陽術數靡不經意宗王也不幹叛率精騎千餘並行旬日追及之時天盛暑將戰北風大起眾請勿戰王曰盛暑得風天贊我也策馬以先大敗敵軍殺掠殆盡叛王以十餘騎竄是役也王身中三矢一矛斷其發凱旋詔賞黃金二鎰白金十鎰聖上禦極之初特頒金印封髙唐王駙馬封王蓋自王家始王以西北未庭請往徵之詔初不允請至再三方許之將行誓曰邊塵不淸義不旋轡大徳攺元夏四月與敵遇於伯牙思或謂俟大軍畢至戰未晚也王曰丈夫爲國死敵奚以眾爲於是鼓噪而進大破敵軍殺傷甚眾擒將數百餘人以獻詔嘉其勇果賜以先皇所禦貂裘寶鞍繒錦七百介冑兵器有差二年秋諸王將帥會於邊共籌邊事咸謂往歲敵無冬至之警宜各休兵境上王曰今秋候騎至者甚寡所謂鷙鳥將擊必匿其形兵備不可弛也眾不以爲然王獨嚴兵以待是冬敵果大至彼眾我寡三戰三卻之王乘勝追奔逐北深入險地後騎莫繼不虞馬傷而僕至陷敵域敵初待以婿禮數欲誘降應對之際皆效忠保節之語又欲妻之以女曰吾不睹皇太后慈顏非聖上面命不敢爲婿卒不能奪其志上憫王陷敵欲遣使理索未得其人王府藎臣曰阿昔思往在戎陣嘗濟王於險眾推其可用乃遣使敵一見王於稠人中首問兩宮萬安次問嗣子安否語未竟輒爲左右所蔽翌日遣還王竟以不屈而終嗚呼昔忠武以一旅之眾經綸艸昧去僞歸眞繼以北平父子武襄昆仲披堅執銳畢命邊陲以死勤事至王凡四世矣蓋王平生潛心聖學綱常之分了然於胸中知義重於生故臨難毋苟免可謂無忝爾祖矣至於世締國姻奕葉封王河山帶礪子孫世爵聖朝所以崇徳報功斯亦至矣初王之北也世子主安甫脫𦇤褓詔以其弟木忽難才識英偉授以金印玉帶海東白鶻封髙唐王襲爵之後恪守父祖成業撫民禦眾境內又安時齊國公主卒已久凡王之珍服祕玩悉令謹厚者掌之以需世子成立又慨兄死節及先徳暗而弗彰俾元舉走京師列其事以聞光荷封謚之號其孝友惇睦𨿽儒素承家有不迨焉嗚呼賢哉銘曰太祖聖武握乾綱風飛雷厲起朔方忠武華冑踵後唐疆介南北司壕隍有國西北名帶陽射日之弧期共張告以僞謀吞厥疆孤忠竟爲寇所戕帝聞其死久﹩傷世姻汝締寵渥彰鎭國金鈕何煒煌武毅繼踵服王章子復尙主歿戎行一門三將迨武襄東殄海寇斧其吭北禦邊釁平鬩墻偉哉髙唐忠獻王外孫衍慶疏天潢帝姬再降惠澤滂尊師重道興郡庠俗�金革北方彊禮義一變齊魯鄕英風勁气直以剛捐軀報國分所當千載烈日橫秋霜河山誓爵奕葉昌

駙馬昌王世徳碑

張士觀至治元年十二月癸亥制贈駙馬昌王阿失髙祖孛禿爲推忠宣力佐命開國功臣太師開府儀同三司駙馬都尉上柱國追封昌王謚忠武髙祖妣公主帖木倫公主果眞並追封昌國大長公主曾祖鎖兒哈宣忠保大翊運開國功臣太師開府儀同三司駙馬都尉上柱國追封昌王謚忠定曾祖妣公主不海罕追封昌國大長公主祖紮忽兒陳推誠靖遠佐運贊治功臣太師開府儀同三司駙馬都尉上柱國追封昌王謚忠靖祖妣公主也孫眞追封昌國大長公主父忽鄰效忠保徳輔運佐理功臣太師開府儀同三司駙馬都尉上柱國追封昌王謚忠宣妣公主伯牙倫公主卜蘭奚並追封昌國大長公主公主益裏海涯追封皇姑昌國大長公主旣頒卹典又詔翰林文諸石臣士觀祗奉明詔按世系王族爲亦啟列氏以小字阿失行忠武蚤逢興運從太祖皇帝起朔方同諸豪傑飲水於黑河要結盟誓經啟疆宇初太祖遣使四方詢訪人情至忠武所時忠武止畜一牝羊烹其羔迎勞使者又以使者馬瘠易以己之良馬使回並烹牝羊餞之使者復命具以忠武誠款對上嘉之遂以皇妹帖木倫公主下嫁實生忠定帖木倫公主歿繼尙皇女果眞公主嘗從徵乃蠻翊衛左右未始少離上閔其勞以所獲戶民多賜其部我師旣破長城右遣國王木華黎經略北京左遣忠武規取阿八合亦馬合等城所得漢民卽賜忠武且諭旨曰諸部各遣子弟入侍時火魯剌帶哈兒八臺違旨命忠武提兵千人誅之以令眾復以所隸百姓賜之迨上徵河西扈蹕戎行備著勤勞師未旋鼎湖上仙甫旬日忠武亦卒太宗震悼不已曰孛禿事我皇考宣力良多今已云亡送還本土遂葬於乞只兒仍禁其地三年如國家制忠定繼起擢爲萬戶尙宗女不海罕公主總戎南徵攻嘉州破之師還卒於道忠靖從定宗皇帝討平萬奴有功尙宗女也孫眞公主忠宣先尙憲宗女伯牙倫公主以失列吉叛屢著戰功繼尙宗女卜蘭奚公主徵乃顏扈從乘輿忠勤備至世祖憐之賜名霸突霸突譯云驍勇也維亦啟列氏世篤忠貞積慶流祉至王益大王生資英果年十五已能從徵乃顏躬履行陣至今不懈卻敵奏功者屢矣是以尙宗女撒兒塔陳公主歲辛丑與都瓦戰射中其足成宗錄其功以皇女益裏海涯公主下嫁之是生今上皇后及晉王妃亦鄰眞八剌繼尙憲宗女孫買的公主武宗卽位襲爲萬戶賞賚優渥頒金印封昌王仍置王府迨仁宗朝賜文豹及海東靑白鶻歲以爲常今上卽位賜楮幣一萬定西馬及七寶帶各一太皇太後繼賜楮幣萬定子七人曰失剌渾臺尙宗王木南子東亦勒眞公主撒兒塔陳公主出也曰監臧八剌曰阿剌納失裏買的公主出也曰塔海曰汝奴朵兒只監臧朵兒只臣竊惟由漢以來言世家者必曰袁氏之四世五公髙密之重侯累將載在方策以爲美談王家由髙曾以來載徳象賢忠事我朝至於奕世封王一門尙主國家所以崇徳報功斯亦至矣其寵貴視袁氏鄧氏宜無少讓而隆名偉績則又過之以之銘鐘鼎書竹帛其誰曰不然臣士觀謹再拜稽首而獻銘曰於皇聖元受命於天羣雄入彀載造坤乾忠武崛起儷景同�翼佐王烈執銳披堅矯矯忠定奮其才賢光依日月躬屬櫜鞬四徵弗庭所向無前在定宗世孽豎擾邊乃命忠靖扈蹕周旋與謀帷幄奏捷戎軒忠宣繼之不懈益虔卻敵伐叛智勇兼全篤生昌王於蕃於宣靖氛沙漠忠力益殫惟帝念勞追卹其先何以寵之國姻世聯何以貴之王爵世延詔紀金石誓有河山特以表忠千載永傳

公主駙馬部藝文二詩

召南何彼穠矣三章

王姬下嫁於諸侯車服之盛如此而不敢挾貴以驕其夫家故見其車者知其能敬且和以執婦道於是作詩以美之何彼穠矣唐棣之華曷不肅雍王姬之車興

也

何彼穠矣華如桃李平王之孫齊侯之子興

也

其釣維何維絲伊緡齊侯之子平王之孫興

也

悲愁歌

漢烏孫公主漢書武帝元封中遣江都王建女細君爲公主以妻烏孫王昆莫公主至其國自治宮室居歲時一再與昆莫會置酒飲食昆莫年老言語不通公主悲乃自作歌吾家嫁我兮天一方遠托異國兮烏孫王穹廬爲室兮氈爲墻以肉爲食兮酪爲漿居常土思兮心內傷願爲黃鵠兮歸故鄕

歌辭三

曲

梁巨鹿公主

唐書樂志曰梁有巨鹿公主歌似是姚萇時歌其詞華音與北歌不同官家出遊雷大鼓細乘犢車閉後戶車前女子年十五手彈琵琶玉節舞巨鹿公主殷照女皇帝陛下萬歲主

樂平長公主挽歌

隋盧思道妝樓對馳道吹臺臨景捨風入上春朝月滿涼秋夜未言歌笑畢已覺生榮謝何時洛水湄芝田解龍駕

書屏風大義公主盛衰等朝露世道若浮萍榮華實難守池臺終自平富貴今何在空事寫丹靑杯酒恆無樂弦歌詎有聲余本皇家子飄流入塞庭一朝睹成敗懷抱忽縱橫古來共如此非我獨申名惟有明君曲偏傷遠嫁情

太子納妃太平公主出降﹝咸亨四年太子弘納妃裴氏有司奏費用

白雁適苑中獲之﹞

唐髙宗龍樓光曙景魯館啟朝扉艷日濃妝影低星降婺輝玉庭浮瑞色銀榜藻祥徽云轉花縈蓋霞飄葉綴旗雕軒回翠陌寶駕歸丹殿鳴珠佩曉衣鏤璧輪開扇華冠列綺筵蘭醑申芳宴環階鳳樂陳玳席珍羞薦蝶舞袖香新歌分落素塵歡凝歡懿戚慶�慶初姻暑闌炎气息涼早吹疏頻方期六合泰共賞萬年春

同玉眞公主過大哥山池

元宗地有招賢處人傳樂善名騖池臨九達龍岫對重城桂月先秋冷蘋風向曉淸鳳樓遙可見仿�玉簫聲

髙密長公主挽歌

上官儀湘渚韜靈迹蛾臺靜瑞音鳳逐淸簫遠鸞隨幽境沈霜處華芙落風前銀燭侵寂寞平陽宅月冷洞房深

奉和太子納妃太平公主出降時咸亨四年

劉褘之夢梓光靑陛穠桃藹紫宮徳優宸念遠禮備國姻崇萬戶聲明發三條騎吹通香輪送重景彩�引仙虹

奉和太子納妃太平公主出降元萬頃象輅初乘雁璇宮早結褵離元應春夕帝子降秋期鳴瑜合淸響冠玉麗穠姿和聲躋鳳掖交影步鸞墀

奉和太子納妃太平公主出降郭正一桂宮初服冕蘭掖早升笄禮盛親迎晉聲芬出降齊金龜開瑞鈕寶翟上仙�轉扇承霄月揚旌照夕霓

奉和太子納妃太平公主出降三首別本作一首

胡元範帝子威儀絕儲妃禮度優疊鼓陪仙觀凝笳翼畫輈鬱鬱神香滿奕奕彩雲浮排空列錦罽騰歡溢皇州金閨未息火玉樹鍾天愛月路飾還裝星津動歸佩紫極流宸渥淸規佇慈誨恩波洽九流光輝軼千載列席詔親賢式宴坐神仙聖文飛聖筆天樂奏鈞天曲池瑞景文宇孕祥煙小臣同百獸率舞悅堯年

奉和太子納妃太平公主出降任希古帝子升靑陛王姬降紫宸星光移雜佩月彩薦重輪龍旌翻地杪鳳管揚天濱槐陰浮淺瀨葆吹翼輕塵

奉和太子納妃太平公主出降三首別本作一首

裴守眞瑜佩升靑殿穠華降紫微還如桃李發更似鳳皇飛金屋眞離象瑤臺起婺徽彩纓紛碧坐績羽泛褕衣雲路移彤輦天津轉明鏡仙珠照乘歸寶月重輪映望園嘉宴洽主第歡娛盛絲竹揚帝燻簪裾奉宸慶藂云靄曉光湛露晞朝陽天文天景麗睿藻睿詞芳玉庭散秋色銀宮生夕涼太平超邃古萬壽樂無疆

夜宴安樂公主宅

崔日用銀燭金屏坐碧堂只言河漢動神光主家盛時歡不極才子能歌夜未央

奉和送金城公主適西蕃

前人聖後經綸遠謀臣計畫多受降追漢策築館計戎和俗化烏孫壘春生積石河六龍今出餞雙鶴願爲歌

安樂公主移入新宅侍宴應制景龍三年十一月一日

宗楚客星橋他日創仙榜此時開馬向鋪錢埒簫聞弄玉臺人同衛叔美客似長卿才借問遊天漢誰能取石回

奉和幸安樂公主山莊一作西園應制前人玉樓銀榜枕嚴城翠蓋紅旗列禁營日映層巖圖畫色風搖雜樹管弦聲水邊重閣含飛動雲裏孤峯類削成幸睹八龍遊閬苑無勞萬里訪蓬瀛

奉和春初幸太平公主南莊應制

宋之問靑門路接鳳皇臺素滻宸遊龍騎來澗艸自迎香輦合巖花應待禦筵開文移北斗成天象酒近南山作壽杯此日侍臣將石去共歡明主賜金回

宴安樂公主宅

前人英藩築外館愛主出王宮賓至星槎落仙來月宇空玳梁翻賀燕金埒倚晴虹簫奏秦臺裏書開魯壁中短歌能駐日艷舞欲嬌風聞有淹畱處山阿滿桂叢

奉和送金城公主適西蕃應制

崔湜懷戎前策備降女舊姻修簫鼓辭家怨旌旗出塞愁尙孩中念切方遠禦慈畱顧乏謀臣用仍勞聖主憂

侍宴長寧公主東莊應制

前人沁園東郭外鸞駕一遊盤水榭宜時陟山樓向晚看席臨天女貴杯接近臣歡聖藻懸宸象微臣竊仰觀

太平公主山亭侍宴應制

李嶠黃金瑞榜絳河隈白玉仙輿紫禁來碧樹靑岑云外聳朱樓畫壁水中開龍舟下瞰鮫人室羽節髙臨鳳女臺遽惜歡娛歌吹晚揮戈更卻曜靈回

奉和初春幸太平公主南莊應制前人主家山第接雲開天子春遊動地來羽騎參差花外轉霓旌搖曳日邊回還將石澑調琴曲更取峯霞入酒杯鸞輅已辭烏鵲渚簫聲猶繞鳳凰臺

侍宴長寧公主東莊應制

前人別業臨靑甸鳴鸞降紫霄長筵鴛鷺集仙管鳳凰調樹接南山近煙含北渚遙承恩咸已醉戀賞未還鑣

奉和送金城公主

閻朝隱甥舅重親地君臣厚義鄕還將貴公主嫁與褥氈王鹵簿山河暗琵琶道路長回瞻父母國日出在東方

奉和幸安樂公主山莊應制

韋元旦銀河南渚帝城隅帝輦平明出九衢刻鳳蟠螭淩桂邸穿池疊石寫蓬壺瓊簫暫下鈞天樂綺綴長懸明月珠仙榜承恩爭旣醉方知朝野更歡娛

夜宴安樂公主宅

前人主第新成銀作榜賓筵廣宴玉爲樓壺觴旣卜仙人夜歌舞宜停織女秋

奉和初春幸太平公主南莊應制邵升沁園嘉麗奪蓬瀛翠壁紅泉繞上京二聖忽從鸞殿幸雙仙正下鳳樓迎花含步輦空間出樹雜帷宮畫裏行無路乘槎窺漢渚徒知訪卜就君平

侍宴安樂公主山莊應制

李適平陽金榜鳳凰樓沁水銀河鸚鵡洲彩仗遙臨一作尋

丹壑裏仙輿暫幸綠亭幽前池錦石蓮花艷後嶺香鑪桂蕊秋貴主稱觴萬年壽還輕漢武濟汾遊

侍宴安樂公主新宅應制

前人銀河半倚鳳凰臺玉酒相傳鸚鵡杯若見君平須借問仙槎一去幾時來

侍宴長寧公主東莊應制

前人鳳樓紆睿幸龍舸暢宸襟歌舞平陽第園亭沁水林山花添聖酒澗竹繞燻琴願奉瑤池駕千春侍徳音

奉和初春幸太平公主南莊應制蘇頲主第山門起灞川宸遊風景入初年鳳凰樓下交天仗烏鵲橋頭敞禦筵往往花間逢彩石時時竹裏見紅泉今朝扈蹕平陽館不羨乘槎云漢邊

侍宴安樂公主山莊應制

前人駸駸羽騎歷城池帝女樓臺向晚披露灑旌旗云外出風回巖岫雨中移當軒半落天河水繞徑全低月樹枝簫鼓宸遊陪宴日和鳴雙鳳喜來儀

侍宴長寧公主東莊應制

劉憲公主林亭地淸晨降玉輿畫橋飛渡水仙閣湧臨虛晴新看蛺蝶夏早摘芙蕖文酒娛遊盛忻叨侍從余

贈溫駙馬汝陽王

徐晶疇昔承餘論文章幸濫推夜陪銀漢賞朝奉桂山詞梁邸調歌日秦樓按舞時登髙頻作賦體物屢爲詩連騎長楸下浮觴曲水湄北堂畱上客南陌送佳期憶昨陪臨泛於今阻宴私再看冬雪滿三見夏花滋都尉朝靑閣淮王侍紫墀寧知倦遊者華發老京師

奉和送金城公主

徐彥伯鳳扆憐簫曲鸞閨念掌珍羌庭遙築館廟策重和親星轉天河夕花移海樹春聖情淒送遠畱蹕望行塵

奉和初春幸太平公主南莊應制

韋嗣立主第巖�架鵲橋天門閶闔降鸞鑣歷亂旌旗轉雲樹參差臺榭入煙霄林間花雜平陽舞谷裏鶯和弄玉簫已陪沁水追歡日行奉茨山訪道朝

太平公主山亭侍宴應制

張昌宗淮南有小山嬴女隱其間折桂芙蓉浦吹簫明月灣扇掩將鶵曲釵承墮馬鬟歡情本無限莫掩洛陽關

奉和送金城公主入西蕃應制

張說靑海和親日潢星出降時戎王子婿禮漢國舅家慈春野開離宴雲天起別詞空彈馬上曲詎減鳳樓思

奉和同玉眞公主過大哥山池應制

前人綠竹初成苑丹砂欲化金乘龍與驂鳳歌吹滿山林爽气凝波迥寒光映浦深忘憂投此觀爲樂賞同心

奉和初春幸太平公主南莊應制李乂平陽館外有仙家沁水園中好物華地出東郊回日馭城臨南斗度云車風泉韻繞幽林竹雨霰光搖雜樹化已慶時來千億壽還言日暮九重賒

長寧公主東莊侍宴

前人紫禁乘雷動靑門訪水嬉上臺鱣室慶仙女鳳樓期合宴簪紳滿承恩雨露滋北宸還捧日東館幸逢時

侍宴安樂公主山莊應制

前人金輿玉輦背三條水閣山樓望九霄野外初迷七聖道河邊忽睹二靈橋懸冰滴滴依�箭淸吹泠泠雜鳳簫向晚平陽歌舞合前溪更轉木蘭橈

侍宴安樂公主新宅應制

前人牽牛南渡象昭回學鳳樓成帝女來平旦鵷鸞歌舞席方宵鸚鵡獻酬杯

奉和幸安樂公主山莊應制

盧藏用皇女璚臺天漢潯星橋月宇構山林飛蘿半拂銀題影瀑布環流玉砌陰菊浦香隨鸚鵡泛簫樓韻逐鳳凰吟瑤池駐蹕恩方久璧月無文興轉深

夜宴安樂公主宅

岑羲金榜重樓開夜扉瓊筵愛客未言歸銜歡不覺銀河曉盡醉那知玉漏稀

奉和幸安樂公主山莊應制

馬懷素主家臺沼勝平陽帝幸歡娛樂未央掩映雕交極浦參差�戶繞回塘泉聲百處傳歌曲樹影千重對舞行聖酒一沾何以報惟忻頌徳奉時康

歲夜安樂公主滿月侍宴

沈佺期除夜子星回天孫滿月杯詠歌麟趾合簫管鳳雛來歲炬常然桂春盤預折梅聖皇千萬壽垂曉禦明臺

安樂公主移入新宅

前人初聞衡漢來移住斗城隈錦帳迎風轉瓊筵拂霧開馬香遺舊埒鳳吹繞新臺爲問沈冥子星槎何處回

送金城公主適西蕃應制

前人金榜扶丹掖銀河屬紫閽那堪將鳳女還以嫁烏孫玉就歌中怨珠辭掌上恩西戎非我匹明主至公存

奉和春初幸太平公主南莊應制前人主家山第早春歸禦輦春遊繞翠微買地鋪金曾作埒尋河取石舊支機雲間樹色千花滿竹裏泉聲百道飛自有神仙鳴鳳曲並將歌舞報恩暉

侍宴安樂公主新宅應制

前人皇家貴主好神仙別業初開云漢邊山出盡如鳴鳳嶺池成不讓飲龍川妝樓翠幌教春住舞閣金鋪借日懸敬從乘輿來此地稱觴獻壽樂鈞天

同李舍人冬日集安樂公主山池前人常聞天女貴家卽帝宮連亭抽宜春果山衝太液泉橋低烏鵲夜臺起鳳凰年故事猶如此新圖更可憐紫巖妝閣透靑嶂妓樓懸峯奪香鑪巧池偸明鏡圓梅花寒待雪桂葉晚畱煙興盡方投轄金聲還復傳

夜宴安樂公主宅

前人濯龍門外主家親鳴鳳樓中天上人自有金杯迎甲夜還將綺席代陽春

奉和幸安樂公主山莊應制

趙彥昭六龍齊軫禦朝曦雙鷁維舟下綠池飛觀仰看云外聳浮橋直見海中移靈泉巧鑿天孫渚孝筍能抽帝女枝幸願一生同艸樹年年歲歲樂於斯

侍宴安樂公主新宅應制

前人云物中京曉天人外館開飛橋象河漢懸榜學蓬萊北闕臨仙檻南山送壽杯一窺輪奐畢更思棟梁材

夜宴安樂公主宅

武平一王孫帝女下仙臺金榜珠簾入夜開遽惜瓊筵歡正洽惟愁銀箭曉相催

侍宴安樂公主新宅應制

前人紫漢秦樓敞黃山魯館開簪裾分上席歌舞列平臺馬旣如龍至人疑學鳳來幸欣一作玆聯棣萼何以接鄒枚

奉和初春幸太平公主南莊應制李邕傳聞銀漢石支機復見金輿出紫微織女橋邊烏鵲起仙人樓上鳳凰飛流風入座飄歌扇瀑水侵�濺舞衣今日還同犯牛斗乘槎共逐海潮歸

同洛陽李少府觀永樂公主入蕃孫逖邊地鶯花少年來未覺新美人天上落龍塞始應春

奉和楊駙馬六郎秋夜卽事

王維髙樓月似霜秋夜郁金堂對坐彈廬女同看舞鳳凰少兒多送酒小玉更焚香結束平陽騎明朝入建章

過崔駙馬山池

前人畫樓吹笛妓金�酒家胡錦石稱貞女靑松學大夫脫貂貰桂醑射雁與山廚聞道髙陽會愚公谷正愚

奉和聖制幸玉眞公主山莊因題石壁十韻之

作應制

前人碧落風煙外瑤臺道路賒如何連帝苑別自有仙家此地回鸞駕沿溪轉翠華洞中開日月�裏發雲霞庭養衝天鶴溪流上漢槎種田生白玉泥化丹砂谷靜泉逾響山深日易斜禦羹和石髓香飯進胡麻大道今無外長生詎有涯還瞻九霄上來往五云車

玉眞公主山居

儲光羲山北天泉苑山西鳳女家不言沁園好獨隱武陵花

九日題蔡國公主樓

劉長卿主第人何在重陽客暫尋水余龍鏡色云罷鳳簫音暗牖藏昏曉蒼苔換古今晴山捲幔出秋艸閉門深籬菊仍新吐庭槐尙舊陰年年畫梁燕來去豈無心

玉眞公主歌

髙適常言龍徳本天仙誰謂仙人每學仙更道元元指李日多於王母種桃年

卽事

杜甫按唐史回紇助討祿山有功請婚肅宗以寧國公主下嫁可汗可汗死公主以無子得還聞道花門破和親事卻非人憐漢公主生得渡河歸秋思拋云髻腰支剩寶衣羣凶猶索戰白首意多違

奉陪鄭駙馬韋曲二首

前人韋曲花無賴家家惱殺人綠尊𨿽盡日白髮好禁春石角鉤衣破藤枝刺眼新何時占叢竹頭戴小烏巾

鄭駙馬宴洞中

前人主家山洞細煙霧畱客夏簟靑瑯玕春酒杯濃琥珀薄水漿碗碧瑪瑙寒�疑茅堂過江麓已入風磴霾云端自是秦樓壓鄭谷時聞雜佩聲珊珊

和韋郎中尋楊駙馬不遇

獨孤及金屋瓊臺蕭史家暮春三月渭川花到君仙洞不相見謂已吹簫乘早霞

崔駙馬山池重送宇文明府得

苗字

岑參竹裏過紅橋花間藉綠苗池涼醒別酒山翠拂行鑣鳳去妝樓閉鳧飛葉縣遙不逢秦女在何處聽吹簫

宴崔駙馬玉山別業

錢起金榜開靑瑣驕奢半隱淪玉簫惟送酒羅袖愛畱賓竹館煙催暝梅園雪映春滿朝辭賦客盡是入林人

過楊駙馬亭子

前人衣冠在漢庭臺榭接天成彩鳳翻簫曲祥鱣入館名歌鐘芳月曙林嶂碧雲生亂水歸潭淨髙花映竹明退朝追宴樂開合一作沈轄醉簪纓長袖畱嘉客棲烏下禁城

宴楊駙馬山池

韓翃垂楊拂岸艸茸茸繡戶簾前花影重鱠下玉盤紅縷細酒開金甕綠醅濃中朝駙馬何平叔南國詞人陸士龍落日泛舟同醉處回潭百丈映千峯

贈別張駙馬

戎昱上元年中長安陌見君朝下欲歸宅飛龍騎馬三十匹玉勒雕鞍照初日數里衣香遙撲人長衢雨歇無纖塵從奴斜抱敕賜錦雙雙出金麒麟天子愛婿皇后弟獨步明時負權勢一身扈蹕承殊澤甲第朱門聳髙戟鳳皇樓上伴吹簫鸚鵡杯中醉畱客泰去否來何足論宮車晏駕人事翻一朝負譴辭丹闕五年待罪湘江源冠冕淒涼幾遷攺眼見桑田變成海華堂金屋別賜人細眼黃頭總何在渚宮相見寸心悲懶欲今時問昔時看君風骨殊未歇不用愁來雙淚垂

劉駙馬水亭避暑

劉禹錫千竿竹翠數蓮紅水閣虛涼玉簟空琥珀盞烘疑漏酒水精簾透欲通風賜冰滿�沈朱實法饌盈盤覆碧籠盡日逍遙卻煩暑再三珍重主人翁

王評事駙馬花燭詩

盧綸萬條銀燭引天人十月長安半夜春步障三千隘將斷幾多珠翠落香塵

贈郭駙馬二首郭令公子曖尙升平公主令於席上成此詩

李端靑春都尉最風流二十功成便拜侯金距鬥鷄過上苑玉鞭騎馬出長楸燻香荀令偏憐少傅粉何郎不解愁日暮吹簫楊柳陌路人遙指鳳皇樓方塘似鏡艸芊芊初月如鉤未上弦新開金埒看調馬舊賜銅山許鑄錢楊柳入樓吹玉笛芙蓉出水妒花鈿今朝都尉如相顧願脫長裾學少年

唐昌公主院看花

司空曙遺殿空長閉乘鸞自不回至今荒艸上寥落舊花開

玉眞觀公主山池院

前人香殿畱遺影春朝玉戶開羽衣重素幾朱网儼塵﹝一作輕﹞埃石自蓬山得泉經太液來柳絲遮綠浪花粉落靑苔鏡掩鸞空在霞銷鳳不回惟餘古壇樹傳是上仙栽

九仙公主舊莊

王建仙居五里外門西石路親回禦馬蹄天使來栽宮裏樹羅衣自買院前溪野牛行傍澆花井本主分將灌藥畦樓上鳳皇飛去後白雲紅葉屬山雞

贈崔杞駙馬

前人鳳皇樓閣連宮樹天子崔郎自愛貧金埒減添栽藥地玉鞭平與賣書人家中弦管聽常少分外詩篇看卽新一月一回陪內宴馬蹄猶厭踏香塵

太和公主和蕃

前人塞黑雲黃欲渡河風沙瞇眼雪相和琵琶淚濕行聲小斷得人腸不在多

梁國惠康公主挽歌二首﹝公主憲宗長女下嫁於�之子季友元和

中薨詔令百官進詩﹞

韓愈定謚芳聲遠移封大國新巽宮尊長女臺室屬良人河漢重泉夜梧桐半樹春龍�非厭翟還輾禁城塵秦地吹簫女湘波鼓瑟妃佩蘭初應夢奔月竟淪輝夫族迎魂去宮官會葬歸從今沁園艸無復更芳菲

遊太平公主山莊﹝此首前有太安池一首闕不載洪邁唐人絕句此首題卽

作太安池﹞

前人公主當年欲占春故將臺榭壓城闉欲知前面花多少直到南山不屬人

梁國惠康公主挽歌詞二首﹝時詔令百官進詞駙馬卽司空於公

之子﹞

羊士諤湯沐成陳迹山林遂寂寥鵲飛應織素鳳起獨吹簫玉殿中參罷云軿上漢遙皇情非不極空輟未央朝授冊榮天使陳詩感聖恩山河啟梁國縞素及於門泉向金�咽霜來玉樹繁都人聽哀挽淚盡望寒原

酬於駙馬二首

楊巨源綺陌塵香曙色分碧山如畫又逢君蛟藏秋月一片水驥鎖晴空千尺云戚裏舊知何駙馬詩家今得鮑參軍陽和本是煙霄曲須向花間次第聞芳時碧落心應斷今日淸詞事不同瑤艸秋殘仙圃在彩雲天遠鳳樓空晴花暖送金羈影涼葉寒生玉簟風長得聞詩歡自足會看春露濕蘭叢

酬崔駙馬惠箋百張兼貽四韻

前人百張云樣亂花開七字文頭艷錦回浮碧空從天上得殷紅應自日邊來捧持價重淩雲葉封裹香深笑海苔滿篋淸光應照眼欲題凡韻輒裴回

贈崔駙馬

前人百尺梧桐畫閣齊簫聲落處翠云低平陽不惜黃金埒細雨花驄踏作泥

壽安公主出降

李商隱潙水聞貞媛常山索銳師昔憂迷帝力今分送王姬事等和彊國恩殊睦本枝四郊多壘在此禮恐無時

遊故王駙馬池亭

李遠花樹杳玲瓏漁舟處處通醉銷羅綺艷香暖芰荷風野鳥翻萍綠斜橋印水紅子猷簫管絕誰愛碧鮮濃

春日遊郭駙馬太安亭子

呂溫戚裏容閒客山泉若化成寄遊芳徑好借賞彩船輕春至花常滿年多水更淸此中如傳捨但自立功名

同沈駙馬賦得禦溝水

李賀入苑白泱泱宮人正靨黃繞堤龍骨冷拂岸鴨頭香別館驚殘夢停杯泛小觴幸因流浪處暫得見何郎

同諸客題於家公主舊宅

白居易平陽舊宅少人遊應是遊人到卽愁布谷鳥啼桃李院絡絲虫怨鳳凰樓臺傾滑石猶殘砌簾斷珍珠不滿鉤聞道至今蕭史在髭須雪白向明州

送兗州崔大夫駙馬赴鎭唐人絕句作送崔駙馬赴兗州

前人戚裏誇爲賢駙馬儒家認作好詩人魯侯不得辜風景沂水年年有暮春

夏日懷杜悰駙馬

鮑溶五月淸涼蕭史家瑤池分水種菱花回文地簟龍鱗浪交�天窗蟬翼紗閒遣靑琴飛小雪自看碧玉破甘瓜仍聞聖主知書癖鳳閣燒香對五車

送咸安公主

孫叔向鹵簿遲遲出國門漢家公主嫁烏孫玉顏便向穹廬去衛霍空承明主恩

聞韋駙馬使君遷拜臺州

長孫佐輔溟藩軫帝憂見說初鳴騶徳勝禍先戢情閒思自流蠶殷桑柘空廩實雀鼠稠諫虎昔賜駿安人將問牛曾陪後乘光共逐平津遊旌�擁追賞歌鐘催獻酬音徽一寂寥貴賤雙沈浮北郭乏中崖東方稱上頭躋山望百城目盡增遐愁海逼日月近天髙星漢秋無階異漸鴻有志慚馴鷗終期促孤棹暫訪天臺幽

云安公主出降雜詠催妝二首一作爲儐相詩

陸暢天上瓊花不避秋今宵織女嫁牽牛萬人惟待乘鸞出乞巧齊登明月樓少妝銀粉飾金鈿端正天花貴自然聞道禁中時節異九秋香滿鏡臺前

遊城東王駙馬亭

前人城外無塵水間松秋天木落見山容共尋蕭史江亭去一望終南紫閣峯

題大理崔少卿駙馬林亭

姚合每來歸意懶都尉似山人臺榭棲雙鷺松篁隔四鄰迸泉淸勝雨深洞暖如春更看題詩處前軒粉壁新

題鄭駙馬林亭

前人東園連宅起勝事與心期幽洞自生藥新篁迸入池密林行不盡芳艸坐難移石翠疑無質鶯歌似有詞莎臺髙出樹蘚壁淨題詩我獨多來賞一作此九衢人不知

題崔駙馬宅

前人心在林泉身在城鳳凰樓下得閒名洞中見鑿尋仙路月裏猶燒煮藥鐺數樹異花皆敕賜並竿修竹自天生詩人多說離君宅不得靑苔地上行

題崔駙馬林亭

朱慶余選居幽近禦街東易得詩人聚會同白練鳥飛深竹裏朱弦琴在亂書中亭開山色當髙枕樓靜簫聲落遠風何事宦塗猶寂寞都緣辛苦道難通

太和公主還宮

李敬方二紀煙塵外淒涼轉戰歸邊笳悲蔡琰漢使泣明妃金殿更戎幄靑袪換毳衣登車隨伴仗謁廟入中闈湯沐疏封在關山故夢非笑看鴻北向休詠鵲南飛宮髻憐新樣庭柯想舊圍生還侍兒少熟識內家稀鳳去樓扃夜鸞孤匣掩輝應憐禁園柳相見倍依依

上杜駙馬

賈島玉山突兀壓乾坤出得朱門入戟門妻是九重天子女身爲一品令公孫鴛鴦殿裏參皇后龍鳳堂前賀至尊今日澧陽非久駐佇爲霖雨拜新恩

太和公主還宮

李頻天驕發使犯邊塵漢將推功遂奪親離亂應無初去貌死生難有卻回身禁花半老曾攀樹宮女多非舊識人重上鳳樓追故事幾多愁思向靑春

陰地關崇徽公主手迹

李山甫一拓纖痕更不收翠微蒼蘚幾經秋誰陳帝子和蕃策我是男兒爲國羞寒雨洗來香已盡淡煙籠著恨長畱可憐汾水知人意旁與吞聲未忍休

代崇徽公主意

前人金釵墜地鬢堆云自別朝陽帝豈聞遣妾一身安社稷不知何處用將軍

升平公主舊第

羅隱乘鳳仙人降此時玉篇才罷到文詞兩輪水磑光明照百尺鮫綃換好詩帶礪山河今盡在風流�俎見無期壇場客散香街暝惆悵齊竿取次吹

宴駙馬宅

張蠙牙香禁樂鎭相攜日日君恩降紫泥紅藥院深人半醉綠楊門掩馬頻嘶座中古物多仙意壁上新詩有禦題別向庭蕪置吟石不教宮妓踏成蹊

題崔駙馬林亭

釋無可宮花野藥半相和藤蔓參差惜不科纖艸連門畱徑細髙樓出樹見山多洞中避暑靑苔滿池上吟詩白鳥過更買太湖千片石疊成云頂綠嵯峨

虛池驛題屏風

宜芬公主女史云宜芬公主本豆盧氏女有才色天寶四載奚霫無主東平王安祿山請立其質子而以公主配之上遣中使護送至虛池驛公主悲愁作詩題屏風雲云至蕃其國已立君矣質子見殺公主亦遇害出嫁辭鄕國由來此別難聖恩愁遠道行路泣相看沙塞容顏盡邊隅粉黛殘妾心何所斷他日望長安

恩制寒食賜百寮宴罷遂幸公主宅

元陳肅桃花明玉澗柳葉暗金堤綠錦呈調馬朱絲表鬥鷄筵開同日永樂奏與云齊更問平陽第還過小苑西

王駙馬席上作

明張率城上春云浮綠樹亭中綺席帶朱闌惠風已送薔薇細雨猶兼芍藥寒將帥肯同文字飲山川渾作畫圖看髙談政自忘絲竹安得移書與謝安

題大長公主林館

揭軌主家林館禦溝西楊柳芙蓉映舞衣玉沼蘋開魚上躍繡簾花妥燕低飛微風翠輦宮中去澹月霓旌苑外歸四海升平當此日萬年行樂莫相違

周徳章駙馬府賞海棠

程敏政冥冥花霧擁回廊冉冉猩紅隔畫墻按譜更誰爭有韻失評空自說無香莫燒紅燭驚春夢好障丹砂護曉妝仙種北來初識面臨風醉九霞觴

訪某駙馬不遇題壁

孫蕡靑春駙馬不還家公主傳宣坐賜茶十二碧闌春似海隔閒殺碧桃花

公主駙馬部紀事一書經堯典帝曰咨四嶽朕在位七十載汝能庸命巽朕位嶽曰否徳忝帝位曰明明揚側陋師錫帝曰有鰥在下曰虞舜帝曰兪予聞如何嶽曰瞽子父頑母嚚象傲克諧以孝烝烝乂不格姦帝曰我其試哉女於時觀厥刑於二女釐降二女於嬀汭嬪於虞帝曰欽哉初學記舜妹有敤手舜女有宵明燭光春秋左傳襄二十五年昔虞閼父爲周陶正以服事我先王我先王賴其利器用也與其神明之後也庸以元女大姬配胡公而封諸陳以備三恪史記吳起傳田文旣死公叔爲相尙魏公主而害吳起公叔之僕曰起易去也公叔曰柰何其僕曰吳起爲人節廉而自喜名也君因先與武侯言曰夫吳起賢人也而侯之國小又與彊秦壤界臣竊恐起之無畱心也武侯卽曰柰何君因謂武侯曰試延以公主起有畱心則必受無畱心則必辭矣以此卜之君因召吳起而與歸卽令公主怒而輕君吳起見公主之賤君也則必辭於是吳起見公主之賤魏相果辭魏武侯魏武侯疑之而弗信也吳起懼得罪遂去李斯傳斯長男由爲三川守諸男皆尙秦公主女悉嫁秦諸公子三川守李由告歸咸陽李斯置酒於家百官長皆前爲壽門庭車騎以千數李斯喟然而嘆曰嗟乎吾聞之荀卿曰物禁太盛夫斯乃上蔡布衣閭巷之黔首上不知其駑下遂擢至此當今人臣之位無居臣上者可謂富貴極矣物極則衰吾未知所稅駕也外戚世家褚先生曰臣爲郎時問習漢家故事者鍾離生曰王太后在民間時所生子女者父爲金王孫王孫已死景帝崩後武帝已立王太后獨在而韓王孫名嫣素得幸武帝承間白言太后有女在長陵也武帝曰何不早言乃使使往先視之在其家武帝乃自往迎取之蹕道先驅旄騎出橫城門乘輿馳至長陵當小市西入裏裏門閉暴開門乘輿直入此裏通至金氏門外止使武騎圍其宅爲其亡走身自往取不得也卽使左右羣臣入呼求之家人驚恐女亡匿內中�下扶持出門令拜謁武帝下車泣曰嚄大姊何藏之深也詔副車載之回車馳還而直入長樂宮行詔門著引籍通到謁太后太后曰帝倦矣何從來帝曰今者至長陵得臣姊與俱來顧曰謁太后太后曰汝某耶曰是也太后爲下泣女亦伏地泣武帝奉酒前爲壽奉錢千萬奴婢三百人公田百頃甲第以賜姊太后謝曰爲帝費焉於是召平陽主南宮主林慮主三人俱來謁見姊因號曰修成君有子男一人女一人男號爲修成子仲女爲諸侯王王后此二子非劉氏以故太后憐之修成子仲驕恣陵折吏民皆患苦之劉敬傳冒頓爲單於兵彊控弦三十萬數苦北邊上患之問劉敬劉敬曰天下初定士卒罷於兵未可以武服也冒頓殺父代立妻羣母以力爲威未可以仁義說也獨可以計久遠子孫爲臣耳然恐陛下不能爲上曰誠可何爲不能顧爲柰何劉敬對曰陛下誠能以適長公主妻之厚奉遺之彼知漢適女送厚蠻夷必慕以爲閼氏生子必爲太子代單於何者貪漢重幣陛下以歲時漢所餘彼所鮮數問遺因使辯士風諭以禮節冒頓在固爲子婿死則外孫爲單於豈嘗聞外孫敢與大父抗禮者哉兵可無戰以漸臣也若陛下不能遣長公主而令宗室及後宮詐稱公主彼亦知不肯貴近無益也髙帝曰善欲遣長公主呂后日夜泣曰妾惟太子一女柰何棄之匈奴上竟不能遣長公主而取家人子名爲長公主妻單於使劉敬往結和親約漢書匈奴傳冒頓常往來侵盜代地髙祖患之奉宗室女翁主爲單於閼氏冒頓死子稽粥立號曰老上單於老上稽粥單於初立文帝復遣宗人女翁主爲單於閼氏使宦者燕人中行說傅翁主說不欲行漢彊使之後歲餘文帝崩景帝立而趙王遂乃陰使於匈奴吳楚反欲與趙合謀入邊漢圍破趙匈奴亦止自是後景帝復與匈奴和親通關市給遺單於遣翁主如故約西域烏孫國傳武帝卽位烏孫使使獻馬願得尙漢公主爲昆弟天子問羣臣議許曰必先內聘然後遣女烏孫以馬千匹聘漢元封中遣江都王建女細君爲公主以妻焉賜乘輿服禦物爲備官屬宦官侍禦數百人贈送甚盛烏孫昆莫以爲右夫人匈奴亦遣女妻昆莫昆莫以爲左夫人公主至其國自治宮室居歲時一再與昆莫會置酒飲食以幣帛賜王左右貴人昆莫年老語言不通公主悲愁自爲作歌曰吾家嫁我兮天一方遠托異國兮烏孫王穹廬爲室兮氈爲墻以肉爲食兮酪爲漿居常土思兮心內傷願爲鴻鵠兮歸故鄕天子聞而憐之間歲遣使持帷帳錦繡給遺焉昆莫年老欲使其孫岑陬尙公主公主不聽上書言狀天子報曰從其國俗岑陬遂妻公主昆莫死岑陬代立岑陬尙江都公主生一女少夫公主死漢復以楚王戊之孫解憂爲公主妻岑陬岑陬胡婦子泥靡尙小岑陬且死以國與季父大祿子翁歸靡曰泥靡大以國歸之翁歸靡旣立號肥王復尙楚主解憂生三男兩女長男曰元貴靡次曰萬年爲莎車王次曰大樂爲左大將長女弟史爲龜玆王絳賓妻小女素光爲若呼侯妻師古曰弟史素光皆女名昭帝時公主上書言匈奴發騎田車師車師與匈奴爲一共侵烏孫惟天子幸救之漢養士馬議欲擊匈奴會昭帝崩宣帝初卽位公主及昆彌皆遣使上書言匈奴復連發大兵侵擊烏孫取車延惡師地收人民去使使謂烏孫趣持公主來欲隔絕漢昆彌願發國半精兵自給人馬五萬騎盡力擊匈奴惟天子出兵以救公主昆彌漢兵大發十五萬騎五將軍分道並出語在匈奴傳遣校尉常惠使持節護烏孫兵昆彌自將侯以下五萬騎從西方入至右谷蠡王庭獲單於父行及嫂居次名王犁污都尉千長騎將以下四萬級馬牛羊驢橐駝七十餘萬頭烏孫皆自取所擄獲還封惠爲長羅侯是時本始三年也漢遣惠持金幣賜烏孫貴人有功者元康二年烏孫昆彌因惠上書願以漢外孫元貴靡爲嗣得令復尙漢公主結婚重親畔絕匈奴願聘馬各千匹詔下公卿議大鴻臚蕭望之以爲烏孫絕域變故難保不可許上美烏孫新立大功又重絕故業遣使者至烏孫先迎取聘昆彌及太子左右大將都尉皆遣使凡三百餘人入漢迎取少主上乃以烏孫主解憂弟子相夫爲公主置官屬侍禦百餘人捨上林中學烏孫言天子自臨平樂觀會匈奴使者外國君長大角抵設樂而遣之使長羅侯光祿大夫惠爲副凡持節者四人送少主至惇煌未出塞聞烏孫昆彌翁歸靡死烏孫貴人共從本約立岑陬子泥靡代爲昆彌號狂王惠上書願畱少主惇煌惠馳至烏孫責讓不立元貴靡爲昆彌還迎少主事下公卿望之復以爲烏孫持兩端難約結前公主在烏孫四十餘年恩愛不親密邊竟未得安此已事之明驗也今少主以元貴靡不立而還信無負於邊方中國之福也少主不止繇役將興其原起此天子從之徵還少主狂王復尙楚主解憂生一男鴟靡不與主和又暴惡失眾漢使衛司馬魏和意副候任昌送侍子公主言狂王爲烏孫所患苦易誅也遂謀置酒會罷使士拔劍擊之劍旁下狂王傷上馬馳去其子細沈瘦會兵圍和意昌及公主於赤谷城數月都護鄭吉發諸國兵救之乃解去漢遣中郎將張遵持醫藥治狂王賜金二十斤采繒因收和意昌系瑣從尉犁檻車至長安斬之車騎將軍長史張翁畱驗公主與使者謀殺狂王狀主不服叩頭謝張翁捽主頭罵詈主上書翁還坐死副使季都別將醫養視狂王狂王從十餘騎送之都還坐知狂王當誅見便不發下蠶室初肥王翁歸靡胡婦子烏就屠狂王傷時驚與諸侯俱去居北山中惕言母家匈奴兵來故眾歸之後遂襲殺狂王自立爲昆彌漢遣破羌將軍辛武賢將兵萬五千人至惇煌遣使者案行表穿卑鞮侯井以西欲通渠轉榖積居廬倉以討之初楚主侍者馮嫽能史書習事嘗持漢節爲公主使行賞賜於城郭諸國敬信之號曰馮夫人爲烏孫右大將妻右大將與烏就屠相愛都護鄭吉使馮夫人說烏就屠以漢兵方出必見滅不如降烏就屠恐曰願得小號宣帝徵馮夫人自問狀遣謁者竺次期門甘延壽爲副送馮夫人馮夫人錦車持節詔烏就屠詣長羅侯赤谷城立元貴靡爲大昆彌烏就屠爲小昆彌皆賜印綬破羌將軍不出塞還後烏就屠不盡歸諸侯民眾漢復遣長羅侯惠將三校屯赤谷因爲分別其人民地界大昆彌戶六萬餘小昆彌戶四萬餘然眾心皆附小昆彌元貴靡鴟靡皆病死公主上書言年老思土願得歸骸骨葬漢地天子閔而迎之公主與烏孫男女三人俱來至京師是歲甘露三年也時年且七十賜公主田宅奴婢奉養甚厚朝見儀比公主龜玆國傳烏孫公主遣女來至京師學鼓琴漢遣侍郎樂奉送主女過龜玆龜玆前遣人至烏孫求公主女未還會女過龜玆龜玆王畱不遣復使使報公主主許之後公主上書願令女比宗室入朝而龜玆王絳賓亦愛其夫人上書言得尙漢外孫爲昆弟願與公主女俱入朝元康元年遂來朝賀王及夫人皆賜印綬夫人號稱公主賜以車騎旗鼓歌吹數十人綺彩雜繒奇珍凡數千萬畱且一年厚贈送之後數來朝賀樂漢衣服制度歸其國治宮室作僥道周衛出入傳呼撞鐘鼓如漢家儀述異記公主山在華山中漢末王莽秉政南陽公主避亂奔入此峯學道後得升仙至今嶺上有一雙朱履傳云公主旣於山中得道駙馬王咸追之不及故畱二履以示之潘安仁有公主峯記後漢書宋弘傳帝姊湖陽公主新寡帝與共論朝臣微觀其意主曰宋公威容徳器羣臣莫及帝曰方且圖之後弘被引見帝令主坐屏風後因謂弘曰諺言貴易交富易妻人情乎弘曰臣聞貧賤之知不可忘糟糠之妻不下堂帝顧謂主曰事不諧矣董宣傳湖陽公主蒼頭白日殺人因匿主家吏不能得及主出行而以奴驂乘宣於夏門亭候之乃駐車叩馬以刀畫地大言數主之失叱奴下車因格殺之主卽還宮訴帝帝大怒召宣欲箠殺之宣叩頭曰願乞一言而死帝曰欲何言宣曰陛下聖徳中興而縱僕殺良人將何以理天下乎臣不須箠請得自殺卽以頭擊楹流血被面帝令小黃門持之使宣叩頭謝主宣不從彊使頓之宣兩手據地終不肯俯主曰文叔爲白衣時藏亡匿死吏不敢至門今爲天子威不能行一令乎帝笑曰天子不與白衣同因�彊項令出賜錢三十萬蘇州府誌陸閎字子春吳人聰明有令徳喜問學選尙寧平公主辭疾不應爲潁川太守致鳳凰甘露之瑞建武中爲尙書令閎姿容如玉喜著越布單衣光武升臺見之嘆曰南方固多佳人自是常�會稽郡獻越布焉後漢書梁竦傳竦長嫂舞陰公主贍給諸梁親�有序特重敬竦𨿽衣食器物必有加異悉分與親族自無所服楊璇傳璇兄喬爲尙書容儀偉麗數上言政事桓帝愛其才貌詔妻以公主喬固辭不聽遂閉口不食七日而死魏志楊阜傳明帝女淑未期而夭帝痛之甚追封平原公主立廟洛陽葬於南陵將自臨送阜上疏曰文皇帝武宣皇后崩陛下皆不送葬所以重社稷備不虞也何至孩抱之赤子而可送葬也哉帝不從后妃傳注郭�字彥孫司馬景王輔政以女妻�妻早亡文王復以女繼室卽京兆長公主景文二王欲自結於郭后是以頻繁爲婚�𨿽無才學而恭謹謙順甄溫字仲舒與郭建及�等皆後族以事宜見罷咸熙初封郭建爲臨渭縣公�廣安縣公邑皆千八百戶溫本國侯進爲輔國大將軍加侍中領射聲校尉�鎭軍大將軍泰始元年晉受禪加建�溫三人位特進�爲人貞素加以世祖姊夫遂貴當世太平禦覽衛瓘子宣尙世祖女繁昌公主宣遇黃門不厚致有讒構楊駿欲專朝政諷內外奪宣主權由此去位上會諸妃主議問主宣待汝薄今欲離汝意云何主素訥不能自申但泣泣是不欲離諸妃主因言泣是婦人重於再出故泣耳於是遂離與姑妹書稱故新婦世說新語桓溫平蜀以李勢女爲妾有寵後溫尙南康長公主主始不知之旣聞乃伺溫不在率數十婢拔白刃往李所故欲斫之見李梳頭髮垂委地姿貌端麗乃徐下地結髮斂手向主曰國破家亡以至今日若能見殺實猶生年神色閒正辭气淒婉主於是擲刀前抱之阿姊我見汝不能不憐何況老奴遂善遇之晉書謝安傳安兄奕與桓溫善溫辟爲安西司馬猶推布衣好在溫坐岸幘笑詠無異常日桓溫曰我方外司馬奕每因酒無復朝廷禮常逼溫飲溫走入南康主門避之主曰君若無狂司馬我何由得相見宛委余編太元中公主婦女必緩鬢傾髻以爲盛飾用發旣多不可恆戴乃先於木及籠上裝之名曰假髻或名假頭南燕錄段丰妻慕容氏徳之女也少有才慧善書史能鼓琴徳旣僭位署爲平原公主年十四適於丰丰爲人所譖被殺慕容氏寡居歸將攺適壽光公餘熾慕容氏謂侍婢曰我聞忠臣不事二君烈女不更二夫段氏旣遭無辜已不能同死豈復有心於重行哉今主上不顧禮義逼我攺嫁我若不從則違嚴君之命矣於是�日交禮慕容氏姿容婉麗服飾光華熾睹之甚喜經宿慕容氏僞辭以疾熾亦不之逼三日歸第沐浴置酒言笑自若至夕密書其裙帶曰死後當埋我於段氏側若魂魄有知當歸彼矣遂於浴室自縊而死及葬男女睹者數萬人莫不嘆息曰貞哉公主路經余熾宅前熾聞挽歌之聲慟絕良久宋書武帝本紀上淸簡寡欲嚴整有法諸主出適遣送不過二十萬無錦繡金玉內外奉禁莫不節儉翰苑新書宋武帝女壽陽公主人日臥於含章檐下梅花落公主額上成五出之花拂之不去自後有梅花妝梁書王峻傳峻子琮玩琮爲國子生尙始興王女繁昌縣主不慧爲學生所嗤遂離婚峻謝王王曰此自上意僕極不願如此峻曰臣太祖是謝仁祖外孫亦不藉殿下姻媾爲門戶陳書武帝本紀永定三年春正月辛丑詔曰南康始興王諸妹已有封爵依禮止是藩主此二王者有殊恆情宜隆禮數諸主儀秩及尙主可並同皇女古今詩話陳太子舍人徐徳言尙樂昌公主陳政衰徳言謂主曰以君之才容國亡必入豪家儻情緣未斷猶期再見乃破一鏡各執其半約他日以正月望日賣於都市及陳亡主果歸楊素徳言訪於都市有蒼頭賣半鏡者髙大其價徳言引至旅捨言其故出半鏡合之仍題詩曰鏡與人俱去鏡歸人未歸無復姮娥影空畱明月輝主得詩悲泣不食素知之召徳言至還其妻命主賦詩口占曰今日何遷次新官是舊官笑啼俱不敢方信作人難魏書崔元伯傳太祖曾引元伯講漢書至婁敬說漢祖欲以魯元公主妻匈奴善之嗟嘆者良久是以諸公主皆釐降於賓附之國朝臣子弟𨿽名族美彥不得尙焉孝文幽皇后傳彭城公主宋王劉昶子婦也年少嫠居北平公馮夙後之同母弟也後求婚於髙祖髙祖許之公主志不願後欲彊之婚有日矣公主密與侍婢及家僮十餘人乘輕車冒霖雨赴懸瓠奉謁髙祖自陳本意張彜傳陳畱公主寡居彜意願尙主主亦許之僕射髙肇亦望尙主主意不可肇怒譖彜於世宗稱彜擅立刑法勞役百姓詔遣直後萬貳興馳驛檢察貳興肇所親愛必欲致彜深罪彜淸心奉法求其愆過遂無所得見代還洛猶停廢數年宋�傳�爲河陰令順陽公主家奴爲劫攝而不送�將兵圍主宅執主婿馮穆步驅向縣時正炎暑立之日下流汗沾地常景傳景爲太常博士髙肇尙平陽公主未幾主薨肇欲使公主家令居廬制服付學官議正施行尙書又以訪景景以婦人無專國之理家令不得有純臣之義乃執議曰喪紀之本實稱物以立情輕重所因亦緣情以制禮𨿽理關盛衰事經今古而制作之本降殺之宜其實一焉是故臣之爲君所以資敬而崇重爲君母妻所以從服而制義然而諸侯大夫之爲君者謂其有地土有吏屬無服文者言其非世爵也今王姬降適𨿽加爵命事非君邑理異列土何者諸王開國備立臣吏生有趨奉之勤死盡致喪之禮而公主家令惟有一人其丞已下命之屬官旣無接事之儀實闕爲臣之體原夫公主之貴所以立家令者蓋以主之內事脫須關外理無自達必也因人然則家令惟通內外之職及典主家之事耳無關君臣之理名義之分也由是推之家令不得爲純臣公主不可爲正君明矣且女人之爲君男子之爲臣古禮所不載先朝所未議而四門博士裴道廣孫榮乂等以公主爲之君以家令爲之臣制服以斬乖謬彌甚又張虛景吾難羈等不推君臣之分不尋致服之情猶同其議準母制齊求之名實理未爲允竊謂公主之爵旣非食菜之君家令之官又無純臣之式若附如母則情義罔施若準小君則從服無據案如經禮事無成文卽之愚見謂不應服朝廷從之髙道穆傳道穆爲禦史中尉帝姊壽陽公主行犯淸路執赤棒卒呵之不止道穆令卒棒破其車公主深以爲恨泣以訴帝帝謂公主曰髙中尉淸直之人彼所行者公事豈可私恨責之也道穆後見帝帝曰一日家姊行路相犯極以爲愧道穆免冠謝曰臣蒙陛下恩守陛下法不敢獨於公主虧朝廷典章以此負陛下帝曰朕以愧卿卿反謝朕裴駿傳駿子詢字敬叔美儀貌多藝能音律博奕咸所開解起家奉朝請太尉集曹參軍轉長流尙書起部郎中平昌太守時太原長公主寡居與詢私姦肅宗仍詔詢尙焉尋以主婿特除散騎常侍刑罰志神龜中蘭陵公主駙馬都尉劉輝坐與河陰縣民張智壽妹容妃陳慶和妹慧猛姦亂耽惑毆主傷胎輝懼罪逃亡門下處奏各入死刑智壽慶和並以知情不加防限處以流坐詔曰容妃慧猛恕死髡鞭付宮餘如奏北史蠕蠕傳太昌元年六月阿那環遣烏勾蘭樹升伐等朝貢並爲長子請尙公主永熙二年四月孝武詔以範陽王誨之長女瑯琊公主許之未及成婚帝入關東西魏競結阿那環爲婚好西魏文帝乃以孝武時舍人元翌女稱爲化政公主妻阿那環兄弟塔寒興和二年春阿那環歸誠於東魏遣其俟利莫何莫緣遊大力等朝貢因爲其子庵羅辰請婚八月阿那環遣莫何去折豆渾十升等朝貢復因求婚齊神武請遂其意以招四遠詔以常山王騭妹樂安公主許之攺封爲蘭陵郡長公主十二月阿那環復遣折豆渾十升詣東魏請婚三年四月阿那環遣吐豆登郁久閭譬渾俟利莫何折豆渾侯煩等奉馬千匹以爲聘禮請迎公主詔兼宗正卿元壽兼太常卿孟韶等送公主自晉陽北邁資用器物齊神武親自經紀咸出丰渥阿那環遣其吐豆登郁久閭慝伏俟利阿夷普掘蒲提棄之伏等迎公主於新城之南六月齊神武慮阿那環難信又以國事加重躬送公主於樓煩之北接勞其使每皆隆厚阿那環大喜自是朝貢東魏相尋四年阿那環請以其孫女號鄰和公主妻齊神武第九子長廣公湛靜帝詔爲婚焉阿那環遣其吐豆登郁久閭譬掘俟利莫何遊大力送女於晉陽武定四年阿那環有愛女號爲公主以齊神武威徳日盛又請致之靜帝聞而詔神武納之阿那環遣其吐豆登郁久閭汗拔姻姬等送女於晉陽突厥傳西魏大統十二年土門部落恃其彊盛求婚於蠕蠕主阿那環大怒使人詈辱之曰爾是我鍛奴何敢發是言也土門亦怒殺其使者遂與之絕而求婚於魏周文帝許之十七年六月以魏長樂公主妻之是歲魏文帝崩土門遣使來弔贈馬二百匹周書陸騰傳騰少慷慨有大節普泰初遷朱衣直閣尙安平主卽東萊王貴平女也魏孝武幸貴平第見騰與語悅之謂貴平曰阿翁眞得好婿卽擢爲通直散騎常侍北齊書陸卬傳卬父子彰母魏上庸公主初封藍田髙明婦人也甚有志操卬昆季六人並主所生故邢邵常謂人云藍田生玉固不虛矣主教訓諸子皆稟義方𨿽創巨痛深出於天性然動依禮度亦母氏之訓焉神武明皇后傳神武逼於茹茹欲娶其女而未決後曰國家大計願不疑也及茹茹公主至後避正室處之神武愧而拜謝焉曰彼將有覺願絕弗顧趙郡王琛傳子睿名須拔生三旬而孤養於宮中恩同諸子至四歲未嘗識母其母則魏華陽公主也崔暹傳世宗欲以妹嫁暹子而會世宗崩遂寢至是羣臣燕於宣光殿貴戚之子多在焉顯祖歷與之語於坐上親作書與暹曰賢子達拿甚有才學亡兄女樂安公主魏帝外甥內外敬待勝朕諸妹思成大兄宿志乃以主降達拿達拿溫良淸謹有識學少歷職爲司農卿入周謀反伏誅天保時顯祖嘗問樂安公主達拿於汝何似答曰甚相敬重惟阿家憎兒顯祖召達拿母入內殺之投屍漳水齊滅達拿殺主以復讎周書盧文偉傳文偉族人勇髙祖署勇丞相主簿屬山西霜儉運山東鄕租輸皆令載實違者治罪令勇典其事瑯邪公主虛僦千餘車勇繩劾之公主訴於太祖而勇守法不屈太祖謂郭秀曰盧勇懍懍有不可犯之色眞公直人也方當委之大事豈直納租而已北史突厥傳周大象元年他�復請和親宣帝策趙王招女爲千金公主以嫁之三年遣使奉獻且迎公主爲親隋書李敏傳敏字樹生髙祖以其父死王事養宮中者久之及長襲爵廣宗公起家左千牛美姿儀善騎射歌舞管弦無不通解開皇初周宣帝後封樂平公主有女娥英妙擇婚對�貴公子弟集弘聖宮者日以百數公主親在帷中並令自序並試技藝選不中者輒引出之至敏而合意竟爲姻媾敏假一品羽儀禮如尙帝之女後將侍宴公主謂敏曰我以四海與至尊惟一女夫當爲汝求柱國若授余官汝愼無謝及進見上上親禦琵琶遣敏歌舞旣而大悅謂公主曰李敏何官對曰一白丁耳上因謂敏曰今授汝儀同敏不答上曰不滿爾意邪今授汝開府敏又不謝上曰公主有大功於我我何得向其女婿而惜官乎今授卿柱國敏乃拜而蹈舞遂於坐發詔授柱國以本官宿衛后避諱攺封經城縣公邑一千戶歷蒲豳金華敷州刺史多不�職常畱京師往來宮內侍從遊宴賞賜超於功臣後幸仁壽宮以爲岐州刺史大業初轉衛尉卿樂平公主之將薨也遺言於煬帝曰妾無子息惟有一女不自憂死但深憐之今湯沐邑乞回與敏帝從之竟食五千戶突厥傳突厥沙�略妻宇文氏之女曰千金公主自傷宗祀絕滅每懷復仇之志日夜言之於沙�略由是悉眾爲寇髙祖旣得沙�略千金公主賜姓楊氏編之屬籍攺封大義公主策拜窟含眞爲柱國封安國公宴於內殿引見皇后賞勞甚厚沙�略大悅於是歲時貢獻不絕平陳之後上以陳叔寶屏風賜大義公主主心恆不平因書屏風爲詩敍陳亡自寄其辭曰盛衰等朝暮世道若浮萍榮華實難守池臺終自平富貴今何在空事寫丹靑杯酒恆無樂弦歌詎有聲余本皇家子飄流入塞庭一朝睹成敗懷抱忽縱橫古來共如此非我獨申名惟有明君曲偏傷遠嫁情上聞而惡之禮賜益薄公主復與西面突厥泥利可汗連結上恐其爲變將圖之會主與所從人私通因發其事下詔廢黜之恐都藍不從遣奇章公牛弘將美妓四人以啖之時沙�略子曰染幹號突利可汗居北方遣使求婚上令裴矩謂之曰當殺大義主者方許婚突厥以爲然復譖之都藍因發怒遂殺公主於帳長孫晟傳髙祖四年遣晟副虞慶則使於攝圖賜公主姓爲楊氏攺封大義公主攝圖奉詔不肯起拜晟進曰突厥與隋俱是大國天子可汗不起安敢違意但可賀惇爲帝女則可汗是大隋女婿柰何無禮不敬婦公乎攝圖乃笑謂其達官曰須拜婦公我從之耳於是乃拜突厥傳開皇十七年突利遣使來逆女上捨之太常教習六禮妻以宗女義安公主明年拜染幹爲意利珍豆啟民可汗時義安公主已卒上以宗女義成公主妻之大業三年煬帝幸楡林啟民及義成公主來朝行宮帝親巡云內溯金河而東北幸啟民所居賜啟民及主金甕各一及衣服被褥錦彩明年啟民疾終其子咄吉世立爲始畢可汗表請尙公主詔從其俗北史西域髙昌傳大業四年遣使貢獻明年伯雅來朝因從擊髙麗還尙宗室女華容公主隋書煬帝本紀大業八年十一月己卯以宗女華容公主嫁於髙昌王大業十年春正月甲寅以宗女爲信義公主嫁於突厥曷娑那可汗西突厥傳處羅從徵髙麗賜號爲曷薩那可汗大業十年正月以信義公主嫁焉賜錦彩袍千具彩萬匹秦孝王俊傳俊長女永丰公主年十二遭父憂哀慕盡禮免喪遂絕魚肉每至忌日輒流涕不食唐書吐蕃傳貞觀八年吐蕃遣使者來朝帝遣行人馮徳遐下書臨撫弄贊聞突厥吐谷渾並得尙公主乃遣使賫幣求婚帝不許使者還妄語曰天子遇我厚幾得公主會吐谷渾王入朝遂不許殆有以間我乎弄贊怒率羊同共擊吐谷渾又勒兵二十萬入寇松州命使者貢金甲且言迎公主謂左右曰公主不至我且深入詔吏部尙書侯君集爲行軍大總管率步騎五萬進討弄贊懼以使者來謝罪固請婚許之遣大論薛祿東贊獻黃金五千兩他寶稱是以爲聘十五年妻以宗女文成公主詔江夏王道宗持節護送築館河源王之國弄贊率兵次柏海親迎見道宗執婿禮恭甚見中國服飾之美縮縮愧沮歸國自以其先未有昏帝女者乃爲公主築一城以誇後世遂立宮室以居公主魏徵傳徵疾甚帝親問疾將以衡山公主降其子叔玉時主亦從帝曰公彊視新婦徵不能謝是夕薨魏元忠傳安樂公主私請廢太子求爲皇太女帝以問元忠元忠曰公主而爲皇太女駙馬都尉當何名主恚曰山東木彊安知禮阿母子尙爲天子我何嫌宮中謂武后爲阿母子故主稱之元忠固稱不可自是語塞武平一傳時太平安樂公主各立黨相根毀親貴離鬩帝患之欲令惇和以訪平一因上書曰病之在四體者迹分而易逐居心腹者候遽而難治刑政乖舛四支疾也親權猜間心腹患也書曰克明俊徳以親九族九族旣睦平章百姓詩曰協比其鄰婚姻孔云是知親族以輯睦爲義也自頃權貴猜防外和內離怨結姻婭疑生骨肉邀榮之徒詭獻忠款膏唇之伍苟輸讒計脇肩邸第之中噤頤媼宦之側故過從絕猜嫌構親愛乖黨與生積霜成冰禍不可旣願悉召近親貴人會宴內殿告以輯睦申以恩勤斥姦人塞讒路若猶未已則捨近圖遠抑慈示嚴惟陛下之命帝美其忠切卒不用辛替否傳辛替否字�時京兆萬年人景龍中爲左拾遺時置公主府官屬而安樂府補授尢濫武崇訓死主棄故宅別築第侈費過度又盛興佛寺公私疲匱替否上疏曰古之建官不必備九卿有位而闕其選故賞不僭官不濫士有完行家有廉節朝廷余奉百姓餘食下忠於上上禮於下委裘無倉卒之危垂拱無顚沛之患夫事有惕耳目動心慮作不師古以行於今臣得言之陛下倍百行賞倍十增官金銀不供於印束帛不充於錫何所愧於無用之臣無力之士哉古語曰福生有基禍生有胎且公主陛下愛子也選賢嫁之設官輔之傾府庫以賜之壯第觀以居之廣池以嬉之可謂至重至憐也然用不合古義行不根人心將變愛成憎轉福爲禍何者竭人之力費人之財奪人之家怨也愛一女取三怨於天下使邊疆士不盡力朝廷士不盡忠人心散矣獨持所愛何所恃乎向使魯王賞同諸婿則有今日之福無曩日之禍人徒見其禍而不知禍所來所以禍者寵過也今棄一宅造一宅忘前悔忽後禍臣竊謂陛下乃憎之非愛之也臣聞君以人爲本本固則邦寧邦寧則陛下夫婦母子長相保也願外謀宰臣爲久安計不使姦臣賊子有以伺之睿宗立營金仙玉眞觀替否以左補闕上疏曰臣謂古之用度不時爵賞不當國破家亡者口說不若身逢耳聞不如目見臣請以有唐治道得失陛下所及見者言之太宗陛下之祖撥亂立極得至治之體省官淸吏舉天下職司無虛授用天下財帛無枉費賞必待功官必得才爲無不成徵無不服不多寺觀而福祿至不度僧尼而咎殃滅陰陽不愆五穀遂成粟腐帛爛萬里貢賦百蠻歸款享國久長多歷年所陛下何憚而不法之中宗陛下之兄居先帝之業忽先帝之化不聽賢臣之言而悅子女之意虛食祿者數千人妄食土者百餘戶造寺蠹財數百億度人免租庸數十萬是故國家所出日加所入日減倉乏半歲之儲庫無一時之帛所惡者逐逐必忠良所愛者賞賞皆讒慝朋佞喋喋交相傾動奪百姓之食以養殘凶剝萬人之衣以塗土木人怨神怒親忿眾離水旱疾疫六年之間三禍爲變享國不永受終於凶婦取譏萬代貽笑四方陛下所見也若法太宗治國太山之安可致也法中宗治國累卵之危亦可致也頃淫雨不解�荒於壠麥爛於場入秋亢旱霜損虫暴艸木枯黃下人咨嗟未知所濟而營寺造觀日繼於時道路流言計用緡錢百餘萬陛下知倉有幾歲儲庫有幾歲帛百姓何所活三邊何所輸民散兵亂職此由也而以百萬構無用之觀受天下之怨陛下忍棄太宗之治本不忍棄中宗之亂階忍棄太宗長久之謀不忍棄中宗短促之計何以繼祖宗觀萬國耶陛下在韋氏時切齒羣凶今貴爲天子不攺其事恐復有切齒於陛下者往見明�一用貞觀故事且貞觀有營寺觀加浮屠黃老益無用之官行不急之務者乎往者和帝之憐悖逆也宗晉卿勸爲第宅趙履溫勸爲園亭工徒未息義兵交馳亭不得遊宅不得息信邪僻之說成骨肉之刑陛下所見也今玆二觀得無晉卿之徒陰勸爲之冀誤骨肉不可不察也惟陛下停二觀以須丰年以所費之財給貧窮塡府庫則公主福無窮矣疏奏帝不能用孝敬皇帝弘傳義陽宣城二公主以母故幽掖廷四十不嫁弘聞眙惻建請下降武后怒卽以當上衛士配之由是失愛吐蕃傳中宗景龍三年吐蕃更遣使者納貢祖母可惇又遣宗俄請昏帝以雍王守禮女爲金城公主妻之吐蕃遣尙贊咄名悉臘等逆公主帝念主幼賜錦繒別數萬雜伎諸工悉從給龜玆樂詔左衛大將軍楊矩持節送帝爲幸始平帳飲赦始平縣罪死皆免賜民繇賦一年攺縣爲金城鄕曰鳳池裏曰愴別公主至吐蕃自築城以居紀王愼傳愼女東光縣主始八歲聞愼有疾不食父哀之紿云已愈主察顏色未平終不肯禦內外稱之長適太子司議郎裴仲將時妃主多恃貴以奢侈相矜主獨儉素姊弟誚曰人生富貴在得志獨勤苦欲何求答曰我幼好禮今行之不違非得志謂何且自古賢妃淑女以恭遜著名驕縱敗徳況榮寵貴盛儻來物也可恃以淩人乎及王死號慟嘔血數升免喪絕膏沐者二十年始諸王妃主自垂拱後被害者皆�掩之神龍初詔州縣普加求訪祭以牲牢復官爵諸王皆陪葬昭獻二陵主聞感慟卒�其子曰爲我謝親戚酷憤已雪下見先王無恨矣中宗爲舉哀章善門下詔褒揚蔣乂傳乂擢右拾遺史館修撰徳宗重其職先召見延英乃命之張孝忠子茂宗尙義章公主母亡遺言丐成禮帝念孝忠功卽日召爲左衛將軍許主下降乂上疏以爲墨縗禮本緣金革未有奪喪尙主者繆盭典禮違人情不可爲法帝令中使者諭茂宗之母之請乂意殊堅帝曰卿所言古禮也今俗借吉而婚不爲少對曰俚室窮人子旁無至親乃有借吉以嫁不聞男冒凶而娶陛下建中詔書郡縣主當婚皆使有司循典故毋用俗儀公主春秋少待年不爲晚請茂宗如禮便帝曰更思之會太常博士韋彤裴堪諫曰婚禮主人幾筵聽命稱事立文謂之嘉所以承宗廟繼後嗣也喪禮創巨者日久痛甚者愈遲二十五月而畢謂之凶所以送死報終示有節也故夫義婦聽父慈子孝昔魯侯攺服晉襄墨縗緣金革事則有權變安有釋縗服衣冕裳去堊室行親迎以凶瀆嘉爲朝廷爽法疏入帝迂其言促行前詔然心嘉乂有守薛大鼎傳大鼎子克構有器識永隆初歷戶部郎中族人黃門侍郎顗以弟紹尙太平公主問於克構答曰室有傲婦善士所惡夫惟淑徳以配君子無患可矣顗不敢沮而紹卒誅匯苑詳注帝欲以玉眞公主降張果有意而未言果一日忽謂祕書少監王回質太常少卿蕭華曰諺謂娶婦得公主平地生公府可畏也二人怪果語俄而有使至傳詔曰玉眞公主欲降先生果笑不奉詔唐書裴漼傳睿宗造金仙玉眞二觀時旱甚役不止漼上言春夏毋聚大眾起大役不可興土功妨農事若役使乖度則有疾疫水旱之災此天人常應也今自冬䢐春雨不時降人心憔然莫知所出而土木方興時暵之孽職爲此發今東作云始丁壯就功妨多益少饑寒有漸春秋莊公三十一年冬不雨是時歲三築臺僖公二十一年夏大旱是時作南門陛下以四方爲念宜下明制令二京營作和市木石一切停止有如農桑失時戶口流散𨿽寺觀營立能救饑寒敝哉不報魏知古傳會造金仙玉眞觀𨿽盛夏工程嚴促知古諫曰臣聞古之君人必時視人之所勤人勤於力則功築罕人勤於財則貢賦少人勤於食則百事廢故曰不可無益害有益又曰罔咈百姓以從己之欲禮季夏五月樹木方盛無有斬伐不可以興土功此皆興化立治爲政養人之本也今爲公主造觀將以樹功祈福而地皆百姓所宅卒然迫逼令其轉徙扶老攜幼剔椽發瓦呼嗟道路乖人事違天時起無用之作崇不急之務羣心震搖眾口籍籍陛下爲人父母欲何以安之且國有簡冊君舉必記言動之微可不愼歟願下明詔順人欲除功役收之桑楡其失不遠不納復諫曰自陛下戡剪凶逆保定大器蒼生顒顒以謂朝有新政今風教頹替日益甚府藏空屈人力勞敝營作無�吏員寖增諸司試補員外檢校官已羸二千太府之帛爲殫太倉之米不支臣前請停金仙玉眞訖亦未止今前水後旱五榖不立由玆向春必甚饑饉陛下欲何方以賑之又突厥於中國爲患日久其人非可以禮義誠信約也𨿽遣使請婚恐豺狼之心弱則順伏彊則驕逆月滿騎肥乘中國饑虛講親際會窺犯亭障復何以防之帝嘉其直

公主駙馬部紀事二唐書奚傳開元二年詔宗室出女辛爲固安公主妻李大酺明年身入朝成昏始復營州都督府遣右領軍將軍李濟持節護送大酺後與契丹可突於鬥死弟魯蘇領其部襲王詔兼保塞軍經略大使牙官塞默羯謀叛公主置酒誘殺之帝嘉其功賜主累萬會與其母相告訐得罪更以盛安公主女韋爲東光公主妻之後三年封魯蘇奉誠郡王久之契丹可突於反脇奚眾並附突厥魯蘇不能制奔楡關公主奔平盧幽州長史趙含章討破之李詩子延寵拜饒樂都督懷信王以宗室出女楊爲宜芳公主妻之延寵殺公主復叛契丹傳開元二年盡忠從父弟都督失活率部落來歸元宗賜丹書鐵券後二年詔復置松漠府以失活爲都督封松漠郡王以東平王外孫楊元嗣女爲永樂公主妻失活明年失活死帝遣使弔祠以其弟中郎將娑固襲封明年娑固與公主來朝娑固死從父弟�於拜松漠郡王�於來朝授率更令以宗室所出女慕容爲燕郡公主妻之�於死弟吐於嗣與可突於有隙不能定其下攜公主來奔封遼陽郡王畱宿衛可突於奉盡忠弟邵固統眾詔許襲王明年拜左羽林衛大將軍徙王廣化郡以宗室出女陳爲東華公主妻邵固詔官其部酋長百餘人突厥傳突厥施別種車鼻施啜蘇祿者裒拾餘眾自爲可汗開元五年始來朝以武衛中郎將王惠持節拜蘇祿左羽林大將軍順國公進號忠順可汗帝以阿史那懷道女爲交河公主妻之是歲突騎施鬻馬於安西使者致公主教於都護杜暹暹怒曰阿史那女敢宣教邪笞其使不報蘇祿怒陰結吐蕃舉兵掠西鎭圍安西城暹方入當國蘇祿聞暹已宰相乃引去契丹傳天寶四載契丹大酋李懷秀降拜松漠都督封崇順王以宗室出女獨孤爲靜樂公主妻之是歲殺公主叛去範陽節度使安祿山討破之酉陽雜俎元宗禁中嘗稱阿瞞亦稱鴉壽安公主曹野那姬所生也以其九月而誕遂不出降常令衣道服主香火小字虫娘上呼爲師娘爲太上皇時肅宗起居上曰汝在東宮甚有令名因指壽安虫娘爲鴉女汝後與一名號及肅宗在靈武遂令蘇澄尙之封壽安焉山堂肆考唐王維年未弱冠文章得名性嫻音律遊歷諸貴之門尢爲岐王所眷屬薦於九公主公主曰何不命應舉乃召試官至第遣宮婢傳教維遂作解頭一舉登第唐書李吉甫傳十宅諸王旣不出合諸女嫁不時而選尙皆由中人厚爲財謝乃得遣吉甫奏自古尙主必愼擇其人江左悉取名士獨近世不然帝乃下詔皆分縣主令有司取門閥者配焉江行雜錄和政公主肅宗第三女也降柳渾肅宗宴於宮中女優有弄假官戲其綠衣秉簡者謂之參軍椿唐國史補太和公主出降回鶻上禦通化門送百僚立班於章敬寺門外公主駐車幕次百僚再拜中使將命出幕答拜而退唐書契苾何力傳何力母姑臧夫人與弟沙門在涼州十六年詔何力往視母於是薛延陀毗伽可汗方彊契苾諸酋爭附之乃脇其母弟使從何力不屈毗伽怒欲殺之其妻諫而止帝詔兵部侍郎崔惇禮持節許延陀尙主因求何力乃得還公主行有日何力陳不可帝曰天子無戲言旣許之叵柰何何力曰禮有親迎宜詔毗伽身到京師或詣靈武彼畏我必不來則姻不成而憂憤不知所出下必攜貳不及一年交相疑沮毗伽素狼戾必死死則二子爭國內叛外攜不戰而禽矣帝然之毗伽果不敢迎�抑不得志恚而死回鶻傳大歷四年以懷恩幼女爲崇徽公主繼室兵部侍郎李涵持節冊拜可惇賜繒彩二萬因話錄郭曖嘗與升平公主琴瑟不調曖罵公主倚乃父爲天子耶我父嫌天子不爲公主恚啼奔車奏之上曰汝不知他父實嫌天子不爲使不嫌社稷豈汝家有也因泣下但命公主還尙父拘曖自詣朝堂待罪上召而慰之曰諺云不癡不聾不作阿家翁小兒女子閨幃之言大臣安用聽錫賚以遣之尙父杖曖數十而已舊唐書代宗貞懿皇后傳大歷九年華陽公主薨上嗟悼過深數日不視朝宰臣等諫曰公主夙成神晤仁眷特鍾嘗禱必親已承減膳幽明遽間倍軫慈衷臣等微誠無由感達伏惟陛下守累聖之公器禦羣生之重畜夷百戰之艱患撫四海之傷殘鹵候爲虞戎師告警一言萬務裁成聖心得失謬於毫釐安危存於晷刻伏慮顧懷猶切神志未和眾情以之不寧臣子以之驚悸伏願抑周喪之私痛均品物於至公下慰黔黎上安宗社上始聽朝全唐詩話陸暢初爲江西王仲舒從事拂衣去後遇云陽公主下降百僚舉暢爲儐相詩皆頃刻而成詠簾曰勞將素手卷蝦須瓊室流光更綴珠玉漏報來過夜半可堪潘嶽立踟躕詠竹帳曰碧玉爲竿丁字成鴛鴦�帶短長馨彊遮天上花顏色不隔雲中笑語聲詔作催妝五言曰云陽公主貴出嫁五侯家天母親調粉日兄憐賜花催鋪百子帳待障七香車借問妝成未東方欲曉霞內人以其吳音捷才以詩嘲之云十二層樓倚翠空鳳鸞相對立梧桐雙成走報監門衛莫使吳歈入漢宮或曰宋若蘭姊妹作陸酬曰粉面仙郎選尙朝偶逢秦女學吹簫𨿽教翡翠聞王母不柰烏鳶噪鵲橋六宮大咍別賜宮錦及楞伽瓶唾盂各一玉泉子杜羔字中立少年時贍於財產他無所求其所與遊者徒利於酒肉其實蔑視之也一日同送迎於城外逆旅客有善相者歷觀諸賓侶獨指中立曰此子異日當爲將矣一座大笑中立後尙眞源公主竟爲滄州節度使文宗命中使宣兩軍中尉及諸司使內官等不許著紗縠綾羅布其後駙馬韋處仁冠布夾羅巾以進上曰本慕卿門戶淸素故俯從選尙如此巾服從他諸戚爲之卿不須爲也楮記室唐宣宗大中二年萬壽公主適起居郎鄭顥舊例以銀裝車帝令依外命婦以銅裝車仍詔公主執婦禮皆如臣庶之法戒以毋得輕夫族預時事玉泉子韋保衡嘗訪同人家方坐有李巨新及第亦繼至保衡以其後先匿於帷下旣入曰有客乎同人曰韋保衡秀才可以出否巨新成事甚自得徐曰出也何妨保衡竟不之出洎保衡尙主爲相李蠙鎭岐下巨新方自山北舊從事辟焉又保衡初旣登第獨孤云除西川辟在幕中樂籍間有佐酒者副使李甲屬意時久以逼於他適私期回將納焉保衡旣至不知所之祈於獨孤且將解其籍李至意殊不平每在宴席輒以語侵保衡保衡不能容卽攜其妓以去李益怒之屢言於云云不得已命飛牒追之而回無何堂牒追保衡赴闕下乃尙同昌公主也李固懼之矣不日保衡復入翰林李聞之登時而卒東觀奏記萬壽公主上愛女鐘愛獨異將下嫁命擇郎婿鄭顥相門子首科及第聲名籍甚婚盧氏宰臣白敏中奏選上顥銜之上未嘗言大中五年敏中免相爲邠寧都統行有日奏上曰頃者陛下愛女下嫁貴臣郎婿鄭顥赴婚楚州會有日行次鄭州臣堂帖追回上副聖念顥不樂國婚銜臣入骨臣且在中書顥無知臣何一去玉階必媒孽臣短死無種矣上曰朕知此事久卿何言之晚耶因命左右便殿中取一檉木小函子來��甚固謂敏中曰此盡鄭郎說卿文字便以賜卿若聽顥言不任卿如此矣幽閒鼓吹宣宗囑念萬壽公主蓋武皇世有保護之功也駙馬鄭尙書之弟顗嘗危疾上使訊之使回上問公主視疾否曰無何在曰在慈恩寺看戲場上大怒且嘆曰我�士大夫不欲與我爲親良有以也命召公主公主走輦至則立於階下不視久之主大懼涕泣辭謝上責曰豈有小郎病而往他處乎立遣歸宅畢宣宗之世婦禮以修飾五代史唐王淑妃傳契丹犯京師趙延壽所尙明宗公主已死耶律徳光乃爲延壽娶從益妹是爲永安公主公主不知其母爲誰素亦養於妃妃至京師主婚禮玉壺淸話先主李升受吳主禪長子璉妃封永康公主聞人呼公主則流涕辭不願稱宮中爲之慘戚璉卒永康終身縞素斥去容飾不茹葷血惟誦佛書但自稱未亡人朝夕焚香對佛自誓曰願兒生世世莫爲有情之物居延和中年二十四歲無疾坐亡凡五夕光如剪練長丈餘自口而出至斂溫軟如生先主感悼哽痛詔李建勛刻石碑宮中紀其異遼史聖宗本紀統和元年正月趙妃及公主胡骨典奚王籌寧宰相安寧北大王普奴寧惕隱屈烈吳王稍寧王只沒與橫帳國舅契丹漢宮等並進助山陵費癸未齊國公主率內外命婦進物如之五月丙辰朔國舅政事門下平章事蕭道寧以皇太后慶壽請歸父母家行禮而齊國公主及命婦羣臣各進物設宴賜國舅帳耆年物有差西夏紀統和七年西夏王李繼遷來貢以王子帳耶律襄之女封義成公主下嫁繼遷髙麗紀統和十四年髙麗王治表乞爲婚姻以東京畱守駙馬蕭恆徳女下嫁之聖宗本紀開泰六年春正月癸卯如錐子河二月甲戌以公主賽哥殺無罪婢駙馬蕭圖玉不能齊家降公主爲縣主削圖玉同平章事太平三年春正月辛巳賜越國公主私城之名曰懿州軍曰慶懿太平七年詔諭駙馬蕭鉏不公主粘米衮爾於後有父母之尊後或臨幸祗謁先祖祗拜空帳失致敬之禮今後可設像拜謁西夏紀興宗卽位以興平公主下嫁李元昊以元昊爲駙馬都尉七年元昊與興平公主不諧公主薨遣北院承旨耶律庶成持詔問之道宗本紀太康七年十一月丁亥幸駙馬都尉蕭酬斡第方飲宰相梁�諫曰天子不可飲人臣家上卽還宮西夏紀壽隆六年十一月夏遣使請尙公主七年道宗崩天祚卽位幹統元年夏遣使來賀二年復請尙公主三年復遣使請尙公主五年以族女南仙封成安公主下嫁幹順八年幹順以成安公主生子遣使來告宋史李繼昌傳繼昌字世長初崇矩與太祖同府厚善每太祖誕辰必遣繼昌奉幣爲壽嘗畀弱弓輕矢教以射法建隆三年蔭補西頭供奉官太祖欲選尙公主崇矩謙讓不敢當繼昌亦自言不願崇矩亟爲繼昌聘婦太祖聞之頗不悅繼昌攺左神武軍大將軍權判右金吾衛仗其子遵勗尙萬壽長公主天禧初主誕日邀繼昌過其家迎拜爲壽帝知之密以襲衣金帶器幣珍果美饌賜之翌日主入對帝問繼昌彊健能飲食拜連州刺史出知涇州韓重贇傳重贇子崇業字繼源以蔭補供奉官選尙秦王廷美女云陽公主授左監門衛將軍駙馬都尉廷美得罪降爲右千牛衛率府率分司西京俄削秩去駙馬之號後貶房陵雍熙三年公主卒葬州境咸平四年追封公主爲虢國長公主章獻明肅劉皇后傳仁宗卽位尙少太后稱制𨿽政出宮闈而號令嚴明賜與有節柴氏李氏二公主入見猶服髲太后曰姑老矣命左右賜以珠璣帕首時潤王元份婦安國夫人李氏老發且落見太后亦請帕首太后曰大長公主太宗皇帝女先帝諸妹也若趙家老婦寧可比耶劉敞傳仁宗時劉敞學問淵博天文地誌皆究知大略嘗夜視鎭星謂人曰此於法當得土不然則生女後數月兩公主生司馬光傳光判禮部同知諫院兗國公主嫁李瑋不相能詔出瑋衛州母楊歸其兄璋主入居禁中光言陛下追念章懿太后故使瑋尙主今乃母子離析家事流落獨無雨露之感乎瑋旣黜主安得無罪帝悟降主沂國公主待李氏恩不衰錢忱傳忱字伯誠吳越王俶五世孫父景臻尙仁宗第十女秦魯國大長公主生忱神宗命賜名除莊宅副使騎都尉帝嘗諭景臻曰主賢宜有子當爲擇佳配錢氏私誌神廟熙寧間諭宰相王岐公云昭陵二女皆朕之姑卿可選勛賢之後有福者尙之岐公未有以奉詔會大父寶閣知臺州回光玉補試入太學適與岐公之子敏甫同齋敏甫告岐公云近有一錢少監子風骨不羣文采富贍恐可奉詔岐公遂就啟聖院設齋令敏甫盡召同捨飯罷岐公會茶熟視光玉甚久皆不諭其意翌日又令敏甫竊取所業攜以進禦云臣向奉詔選勛賢之後尙主今得吳越王錢某之孫與臣男同齋得其業又奏啟聖親見之事乞賜召見上云待共太皇商量後數日有旨令三班奉職曹詩進士錢某又一人忘其姓名於某月某日同候宣押曹詩以本色服光玉服布衣已時候內侍宣押入內至一小殿殿內皆宮嬪二貴主在焉引曹與光玉立於簾前斯�上小帽領出簾外熟視云簾外與簾內一般顧左右令止禦樂聽聖旨簾內宮人傳旨錢某可尙慶壽公主曹詩可尙永壽公主引入幕次更衣各賜襲衣玉帶服所賜畢引至殿下謝恩殿上卷簾慈聖陵宣仁欽聖同坐慈聖謂曹詩曰是我侄曾見拊光玉背曰錢郎好女婿上云是个享福節度使左右宮妃觀者如堵上同三殿徐登步輦還內樂聲漸遠復引光玉與曹詩再入幕次賜酒五行執事皆宮人飲罷內侍復引至宮門各以仗下禦馬一匹崇政殿親從官二十人導歸第謂之宣系玉帶赴朝三日除正刺史卻系方金禦仙花帶赴朝參逾年賢穆下降三殿護送就第太常鹵簿迎引故事下降後三日貴主同副車詣景靈宮及入內謝畢方見舅姑舊例貴主畫堂垂簾坐舅姑拜簾外賢穆奏乞行常人禮上與慈聖大喜再三稱詔從請上令中使宣諭宰執是日宰執殿上稱賀賢穆乳母永嘉董夫人一日入禁中慈聖問云主主以未得子爲念爲甚不去玉仙聖母處求嗣董奏曰都尉不信事須是官家娘娘處分後數日光玉入禁中上笑云董婆來娘娘處說都尉來光玉皇恐謝罪欽聖云別沒事只是娘娘要教主主去玉仙求嗣董婆云都尉不信光玉奏云旣得聖旨安敢不信遂擇日與賢穆同詣玉仙止畱知觀老道士一人祝香祈禱道士見貴主車服之盛歆艷富貴云願得貧道與大主做兒子歸而有娠明年四月十五日光玉欲赴朝賢穆云我昨夜夢見玉仙觀知觀來與我做孩兒亟遣人詣廟祈禱且問道士動靜知觀自去年大主上廟後便不安不下�多日矣知觀在房內聞人聲問云甚處人來報云錢大主臨蓐賫香燭祈禱知觀笑云來催我也是日告殂大父寶閣善推步午時遣人來報光玉云符數七十有九若今日酉時生是个有福節度使伯兄果酉時生平生淡薄享壽七十有九賢穆有荊雍大長公主牌印金鑄也金鞍勒瑪瑙鞭金撮角紅藤下馬杌子聞國初貴主乘馬元佑後不鑄印無乘馬儀物澠水燕談錄國朝武臣正任十年一遷官熙寧八年特詔駙馬都尉七年一遷官仍著於令非獨示優亦所以杜其非理干請也元丰六年二月癸未詔吏部七年磨勘更不取旨過庭錄神廟大長公主哲宗朝重於求配徧士族中求之莫中聖意帶禦器械狄詠頗美丰姿近臣奏曰不知要如何人物哲宗曰人物要如狄詠者天下謂詠爲人樣子詠狄靑子也墨莊漫錄曾誠存之元符間任館職嘗與同捨諸公飲王詵都尉家有侍兒輩侍香求詩求字者以煙濃近侍香爲韻存之得濃字賦詩云俯仰佳人看墨蹤和研親炷寶燻濃詩情過筆當千里妙思凝香欲萬重山盎泄云傾白酒越羅沾露浥黃封從來粉黛宜燈燭妙手憑誰寫醉容又有七夕王都尉邀同捨置酒聽琵琶詩云寶檻淩雲結綺髙小奩爭巧暮分曹春蔥細撚龍香撥秀頸偏明邏逤槽牛旣寫形呈粔籹馬軍馳酒送葡萄淚珠散作人間露最覺更闌潤錦絳道山學士尙與貴戚駙車過從宴飲眞太平盛事也其後禁之詵元丰中坐與子瞻交結嘗竄均州矣後復與諸名士遊蓋風流好事不忘於情寧獲譴戾是可尙也故事西京每歲貢牡丹花例以一百枝及南庫酒賜館職韓子蒼去國後嘗有詩云憶將南庫官供酒共賞西京�賜花白髮思春醒復醉豈知流落到天涯石林燕語祖宗駙馬都尉宅主薨例皆復納入官或別賜第曹沂王宅許懷徳舊第也李和文宅亦王貽永舊第自和文始世有之宏麗甲諸王第園池尢勝號東莊和文好賢樂士以楊文公爲師友其子孫多守家法一時名公卿率從之遊宣和間復取爲擷芳園後攺崇徳宮以居寧徳皇后云東京夢華錄公主出降亦設儀仗行幕步障水路凡親王公主出則有之皆系街道司兵級數十人各執掃具鍍金銀水桶前導灑之名曰水路用擔�數百鋪設房臥並紫衫捲腳頭天武官�兒又有宮嬪數十皆眞珠釵插弔朵玲瓏簇羅頭面紅羅銷金袍帔乘馬雙控雙搭靑蓋前導謂之短鐙前後用紅羅銷金掌扇遮簇乘金銅檐子覆以剪朱紅梁脊上列滲金銅鑄云鳳花朵檐子約髙五尺許深八尺闊四尺許內容六人四維垂繡額珠黨白藤間花匡箱之外兩壁出欄檻皆鏤金花裝雕木人物神仙出隊兩竿十二人竿前後皆設綠絲絳金魚勾子勾定癸辛雜識周漢國公主下降諸閫及權貴各獻添房之物如珠領寶花金銀器之類時馬方山天驥爲平江發運使獨獻羅鈿細柳箱籠百隻並鍍金銀鎖百具錦袱百條共實以芝楮百萬理宗爲之大喜後知出於承受姚某者遂賜金帶一條承受者卽姚靜齋之父也文獻通考嘉徳帝姬下嫁曹夤詔用新儀行盥饋之禮皇后宮闈送至第外命婦免從重和五年十一月蔡京請免茂徳帝姬下降見舅姑行盥饋之禮詔不允又詔神考治平間親灑宸翰以王姬下降躬行舅姑禮革去歷代沿習之獘以成婦道以風天下於是崇寧大觀以來詔有司講求典禮繼頒五禮新儀著爲永法金史世宗本紀大定十五年唐古部族節度使移剌毛得之子殺其妻而逃上命捕之至是皇姑梁國公主請赦之上謂宰臣曰公主婦人不識典法罪尙可恕毛得請托至此豈可貸宥不許大定十六年正月辛未皇姑邀上至私第諸妃皆從宴飲甚歡公主每進酒上立飲之元史文宗本紀詔諭廷臣曰皇姑魯國大長公主蚤寡守節不從諸叔繼尙鞠育遺孤其子襲王爵女配予一人朕思庶民若是者猶當旌表況在懿親乎趙世延虞集等可議封號以聞廉希憲傳至元十一年詔起希憲爲北京行省平章政事長公主及國婿入朝縱獵郊原擾民爲甚希憲面諭國婿欲入奏之國婿驚愕入語公主公主出飲希憲酒曰從者擾民吾不知也請以鈔萬五千貫還斂民之直幸勿遣使者自是貴人過者皆莫敢縱椒宮舊事太祖愛諸公主欲其便於入內乃於後載門外建十駙馬府制甚弘麗服飾器具悉如意爲之不禁也天順日錄駙馬趙輝貪財好色景泰時只在南京天順攺元懇乞來朝上許之卽見厚有所獻賄左右求封爵一日上召賢曰趙輝求封如何賢對曰名爵豈臣下可求左右亟欲成之上復召賢議賢謂求則不可與若朝廷念其舊戚自加恩命則可遂從之已而輝以賄賂事發特免其罪封爵竟亦不行大政紀成化十年四月駙馬都尉馬誠乞錄其兄誥爲國子監生詔許之都給事中霍貴等言國學乃首善之地教化之原惟科貢之士及大臣恩蔭子弟得肄業其中馬誥身非科貢父非大臣而馬誠爲乞恩入監祖宗以來未聞弟爲駙馬而兄得錄用者也誠之狎恩蠹政誥之夤緣求進俱當論罪詔旣準入監姑已之病逸漫記禮部選駙馬同司禮監太監欽天監官算命錦衣百戶視其隱駙馬曾聘者聽其所從王妃之父駙馬之父俱爲兵馬指揮無祿明外史諸王傳輔國將軍當濆巨野僖順王泰墱諸孫也慷慨有志節嘉靖三年上書請停郡縣主郡縣君卹典以蘇民困又上書言各藩郡縣主郡縣君先儀賓沒者故事儀賓得支半祿今四方災傷邊陲多事民窮財盡而各儀賓暴橫侈肆多不法請勿論品級減其月給

公主駙馬部雜錄李氏刊誤咸亨三年五月咸陽公主薨於房州公主髙宗同母妹也初適杜荷貞觀中坐太子承幹事伏誅公主再行於薛瓘將成婚禮太宗使卜之卜人曰兩火俱食始則同榮末則同悴若晝日行合�之禮則終吉馬周以違禮亂常不可用也太宗從之而後瓘爲房剌公主隨焉偕沒於任雙柩而還蘇冕書之曰卜驗矣余曰違禮而行亂也雙柩而還常也若云卜驗則是禮可廢而卜可遵豈守正依經之道哉歸田錄官制廢久矣今其名稱訛謬者多𨿽士大夫皆從俗不以爲�皇女爲公主其夫必拜駙馬都尉故謂之駙馬宗室女封郡主者謂其夫爲郡馬縣主者爲縣馬不知何義也文昌雜錄唐徳宗貞元十年七月賜故唐安公主謚曰莊穆蓋公主賜謚始於此也懶眞子元城先生有言魏徵傳稱帝僕所爲碑停叔玉昏願其家衰矣此言非也鄭公之徳國史可傳何賴於碑而停叔玉昏乃天以佑魏氏也且房杜何如人也以子尙主遂敗其家僕後考魏氏之譜鄭公四子叔玉叔瑜叔琬叔珪瑜生華華生商商生明明生馮馮生至此五世矣使其家尙主而其禍或若房杜豈有再振之理故先生曰停叔玉昏乃天以佑魏氏也信哉駙馬都尉之名起於三國故何晏尙魏公主謂之駙馬都尉然不獨官名以駙馬給之蓋禦馬之副謂之駙馬從而給之示親愛也故杜預尙晉文帝妹髙陸公主武帝踐祚拜鎭南大將軍給追鋒車第二駙馬澠水燕談錄故事親王女皆封郡縣主趙普以元勛諸女封郡主髙懷徳二女特封縣主當時禮官不言其失諫官不言其非此典禮之誤也英宗治平中燕國惠和公主下降王師約異時尙主之家例降昭穆一等以爲恭疾之曰此廢人倫之序不可以爲法思有以厚風俗亟命正之尙未遑著於令及神宗踐祚乃詔公主出降皆行見舅姑禮是時師約父克臣爲開封府判官前一日中使促就第受主見行盥饋禮成遂大設樂天下榮之三宮嬪禦還者莫不嗟嘆近姻貴戚相與震動以爲天姬之貴尙執行婦道蓋自惠和始耳唐南平公主下降王珪之子珪坐令親執行笄饋盥之禮曰吾豈爲身榮所以成國家之美耳惟我祖宗首正王化穆然成風矣王承衍尙秦國賢肅大長公主至曾孫師約又尙惠和公主子植又選尙惠國公主昔漢竇氏一門三公主於時親戚功臣莫與比唐薛儆與其子銹相繼尙睿宗明皇女獨稱唐氏而尙三公主又父子相繼惟王氏一門石林燕語古者婦人無名以姓爲名或系之字則如仲子季姜之類或系之謚則如戴嬀成風之類各不同周人稱王姬伯姬蓋周姬姓故云而後世相承遂以姬爲婦人通稱以戚夫人爲戚姬虞美人爲虞姬自漢以來失之政和間攺公主而下名曰帝姬此亦沿習熟慣而不悟國姓自當爲嬴余嘗以白蔡魯公憚於攺作而止帝女謂之公主蓋婚禮必稱主人天子不可與羣臣敵故以同姓諸侯主之主者言主婚爾而漢又有稱翁主者諸侯之女也翁者老人之稱古人大抵謂父爲翁諸侯自相主婚無言故稱翁者謂其父自主之也自六朝後諸王之女皆封縣主隋以後又有稱郡主者自是遂循以爲故事則主非主婚之名蓋尊稱之意也避暑錄話李公武尙太宗獻穆公主初名犯神宗嫌名加賜上字遵好學從楊大年作詩以師禮事之死爲制服士大夫以此推重私第爲間燕會賢二堂一時名公卿皆從之遊卒謚和文外戚未有得文謚者人不以爲過其後李用和之子瑋復尙眞宗福康公主故世目公武爲老李駙馬所居爲諸主第一其東得隙地百餘畝悉疏爲池力求異石名木參列左右號靜淵莊俗言李家東莊者也宣和間木皆合抱都城所無有其家以歸有司攺爲擷芳園後寧徳皇后徙居號寧徳坊李公武旣以文詞見稱諸公間楊大年嘗爲序其詩爲間燕集二十卷柴宗慶亦尙太宗魯國公主貪鄙粗暴聞公武有集亦自爲詩招舉子無成者相與酬唱舉子利其餘食爭言可與公武並馳眞宗東封亦嘗獻詩彊大年使爲之序大年不得已爲之遂亦自名其詩爲平陽登庸二集鏤板以遺人傳者皆以爲笑卻掃編帝者之女謂之公主蓋因漢氏之舊歷代循焉未之有攺也政和間始采周之王姬之稱而攺公主曰帝姬郡主曰宗姬縣主曰族姬議者謂姬蓋周姓猶齊女曰齊姜宋女曰宋子皆因其姓而系之國不曰周姬而曰王姬者蓋別於同姓諸侯魯姬衛姬耳國家趙氏乃當曰帝趙不得曰帝姬若以姬爲婦人之美稱則尢不可漢書髙五王傳諸姬生趙幽王友顏師古注曰諸姬言眾妾之稱又非所以稱帝女也命婦封號亦政和間所攺始因夫人之名而凡謂之人獨孺人者本稱婦人之名其它則見於書傳者皆通謂男子至碩人俁俁執轡如組有力如虎又非所以爲婦人之號也小君之稱稽據甚明設欲多其等級者莫若采魏晉間鄕君亭君之目而增之則猶爲有據也公主之號建炎初已復之予在司封欲援此爲例並復命婦封號而或者以爲非事之急故止燕翼貽謀錄李遵勗本名勗崇矩之孫繼昌之子眞宗朝尙長公主禦筆增爲遵勗升爲崇矩之子繼昌之弟自此爲例實亂人倫治平四年二月神宗皇帝手詔述英宗治命應公主出降其夫不升同父行蓋英宗久欲釐正以病未果出命故神宗以遺命行可謂善述人之事矣淸波雜誌建炎初臣僚論帝姬或者謂非姓氏之姬乃姬侍之姬此尢不可豈有至尊之女而下稱姬侍乎若以爲避忌政和間主字乃主簿書之主非國主家主之主也先是主字一切除去民間有無主之說又言姬者饑也亦用度不足之讖乃詔攺正及政和二年蔡京三人相時建請攺公主爲帝姬郡主爲宗姬縣主爲族姬議者謂周姬猶齊姜宋子也是時國女攺從周姓故靖康初悉罷之冷齋夜話秦國大長公主薨神考賜挽詞三首曰海闊三山路香輪定不歸帳深空翡翠佩冷失珠璣明月畱歌扇殘霞散舞衣都門送車返宿艸自春菲又曰曉發城西道靈車望更遙春風空魯館明月斷秦簫塵入羅衣暗香隨玉篆銷芳魂飛北渚那復可爲招又曰慶自天源發恩從國愛申歌鍾𨿽在館桃李不成春水折空還沁樓髙已隔秦區區會稽市無復獻珠人元丰初臣魏泰載之於詩話中𨿽穆王黃竹漢髙大風之詞莫可擬其仿佛噫豈特前代帝王蓋古今詞章之工者無此作也鑑戒錄宋子京春詞云新年十日逢春日紫禁千觴獻壽觴寰海歡心共傳達宅家慶祚與天長案李濟翁資暇集云公郡縣主宮禁呼爲宅家子蓋以至尊以天下爲宅四海爲家不敢斥呼故曰宅家亦猶陛下之義至公主以下則加子字亦猶帝子也愧郯錄政和三年閏四月丙辰詔攺公主爲帝姬郡主爲宗姬縣主爲族姬珂按本朝嬴姓而用姬爲稱謂𨿽詔書明言考古制宜莫如周然要是蔡京輩誤讀漢書薄姬丁姬輩名字謂姬本婦人通號故循而用之耳建炎攺制議者之論已詳不復復出第宗族二字本以別親疏似亦差互考之春秋襄公十二年秋九月吳子乘卒左氏因其臨於周廟而別白之曰凡諸侯之喪異姓臨於外同姓於宗廟同宗於祖廟同族於禰廟杜徵南預又從而釋之曰同族爲髙祖以下如此則族之親於宗明矣今乃反之尢失所宜京輩當時固位士多隨聲是非或者因郭語先後爲次蓋初不致考也今言駙馬無封侯者灤城富陽永春西寧皆以軍功封惟永康公主駙馬崔元以迎立今皇帝封京山侯孝陵少公主駙馬趙輝天順中求封侯不得

公主駙馬部外編

