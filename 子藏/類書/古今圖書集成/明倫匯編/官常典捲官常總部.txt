

官常總部匯考一

有虞氏虞舜咨四嶽命十二牧九官按書經舜典詢於四嶽辟四門明四目達四聰蔡傳

詢謀辟開也舜旣告廟卽位乃謀治於四嶽之官開四方之門以來天下之賢俊廣四方之視聽以決天下之壅蔽咨十有二牧曰食哉惟時柔遠能邇惇徳允元而難任人蠻夷率服蔡

傳牧養民之官十二牧十二州之牧也王政以食爲首農事以時爲先舜言足食之道惟在於不違農時也柔者寬而撫之也能者擾而習之也遠近之勢如此先其略而後其詳也惇厚允信也徳有徳之人也元仁厚之人也難拒絕也任古文作壬包藏凶惡之人也言當厚有徳信仁人而拒姦惡也凡此五者處之各得其宜則不特中國順治𨿽蠻夷之國亦相率而服從矣舜曰咨四嶽有能奮庸熙帝之載使宅百揆亮采惠疇僉曰伯禹作司空帝曰兪咨禹汝平水土惟時懋哉禹拜稽首讓於稷契曁臯陶帝曰兪汝往哉蔡傳

奮起熙廣載事亮明惠順疇類也一說亮相也舜言有能奮起事功以廣帝堯之事者使居百揆之位以明亮庶事而順成庶類也僉眾也四嶽所領四方諸侯之在朝者也禹姒姓崇伯鯀之子也平水土者司空之職時是懋勉也指百揆之事以勉之也蓋四嶽及諸侯言伯禹見作司空可宅百揆帝然其舉而咨禹使仍作司空而兼行百揆之事錄其舊績而勉其新功也以司空兼百揆如周以六卿兼三公後世以他官平章事知政事亦此類也稽首首至地稷田正官稷名棄姓姬氏封於邰契臣名姓子氏封於商稷契皆帝嚳之子曁及也臯陶亦臣名兪者然其舉也汝往哉者不聽其讓也此章稱舜曰此下方稱帝曰者以見堯老舜攝堯在時舜未嘗稱帝此後舜方眞卽帝位而稱帝也帝曰棄民阻饑汝后稷播時百谷

蔡傳

阻厄後君也有爵土之稱播布也谷非一種故曰百谷此因禹之讓而申命之使仍舊職以終其事也帝曰契百姓不親五品不遜汝作司徒敬敷五教在寬蔡

傳親相親睦也五品父子君臣夫婦長幼朋友五者之名位等級也遜順也司徒掌教之官敷布也五教父子有親君臣有義夫婦有別長幼有序朋友有信以五者當然之理而爲教令也敬敬其事也聖賢之於事𨿽無所不敬而此又事之大者故特以敬言之寬裕以待之也蓋五者之理出於人心之本然非有彊而後能者自其拘於气質之偏溺於物欲之蔽始有昧於其理而不相親愛不相遜順者於是因禹之讓又申命契仍爲司徒使之敬以敷教而又寬裕以待之使之優柔浸漬以漸而入則其天性之眞自然呈露不能自已而無無恥之患矣帝曰臯陶蠻夷猾夏寇賊姦宄汝作士五刑有服五服三就五流有宅五宅三居惟明克允蔡

傳猾亂夏明而大也曾氏曰中國文明之地故曰華夏四時之夏疑亦取此義也劫人曰寇殺人曰賊在外曰姦在內曰宄士理官也服服其罪也呂刑所謂上服下服是也三就孔氏以爲大罪於原野大夫於朝士於巿不知何據竊恐惟大辟棄之於巿宮辟則下蠶室余刑亦就屏處蓋非死刑不欲使風中其瘡誤而至死聖人之仁也五流五等象刑之當宥者也五宅三居者流𨿽有五而宅之但爲三等之居如列爵惟五分土惟三也孔氏以爲大罪居於四裔次則九州之外次則千里之外𨿽亦未見所據然大�當略近之此亦因禹之讓而申命之又戒以必當致其明察乃能使刑當其罪而人無不信服也帝曰疇若予工僉曰垂哉帝曰兪咨垂汝共工垂拜稽首讓於殳斨曁伯與帝曰兪往哉汝諧蔡

傳若順其理而治之也曲禮六工有土工金工石工木工獸工艸工周禮有攻木之工攻金之工攻皮之工設色之工摶埴之工皆是也帝問誰能順治予百工之事者垂臣名有巧思莊子曰攦工倕之指卽此也殳斨伯與三臣名也殳以積竹爲兵建兵車者斨方銎斧也古者多以其所能爲名殳斨豈能爲二器者與往哉汝諧者往哉汝和其職也帝曰疇若予上下艸木鳥獸僉曰益哉帝曰兪咨益汝作朕虞益拜稽首讓於朱虎熊羆帝曰兪往哉汝諧蔡

傳上下山林澤藪也虞掌山澤之官周禮分爲虞衡屬於夏官朱虎熊羆四臣名也髙辛氏之子有曰仲虎仲態意以獸爲名者亦以其能服是獸而得名歟史記曰朱虎熊羆爲伯益之佐前殳斨伯與當亦爲垂之佐也帝曰咨四嶽有能典朕三禮僉曰伯夷帝曰兪咨伯汝作秩宗夙夜惟寅直哉惟淸伯拜稽首讓於夔龍帝曰兪往欽哉蔡

傳典主也三禮祀天神享人鬼祭地祇之禮也伯夷臣名姜姓秩序也宗祖廟也秩宗主敍次百神之官而專以秩宗名之者蓋以宗廟爲主也周禮亦謂之宗伯而都家皆有宗人之官以掌祭祀之事亦此意也夙早寅敬畏也直者心無私曲之謂人能敬以直內不使少有私曲則其心潔淸而無物欲之污可以交於神明矣夔龍二臣名帝曰夔命汝典樂教冑子直而溫寬而栗剛而無虐簡而無傲詩言志歌永言聲依永律和聲八音克諧無相奪倫神人以和夔曰於予擊石拊石百獸率舞蔡傳

冑長也自天子至卿大夫之適子也栗莊敬也凡人直者必不足於溫故欲其溫寬者必不足於栗故欲其栗所以慮其偏而輔翼之也剛者必至於虐故欲其無虐簡者必至於傲故欲其無傲所以防其過而戒禁之也教冑子者欲其如此而其所以教之之具則又專在於樂如周禮大司樂掌成均之法以教國子弟而孔子亦曰興於詩成於樂蓋所以蕩滌邪穢斟酌飽滿動蕩血脈流通精神養其中和之徳而救其气質之偏者也心之所之謂之志心有所之必形於言故曰詩言志旣形於言則必有長短之節故曰歌永言旣有長短則必有髙下淸濁之殊故曰聲依永聲者宮商角徵羽也大抵歌聲長而濁者爲宮以漸而淸且短則爲商爲角爲徵爲羽所謂聲依永也旣有長短淸濁則又必以十二律和之乃能成文而不亂假令黃鍾爲宮則太簇爲商姑洗爲角林鍾爲徵南呂爲羽蓋以三分損益隔八相生而得之餘律皆然卽禮運所謂五聲六律十二管還相爲宮所謂律和聲也人聲旣和乃以其聲被之八音而爲樂則無不諧協而不相侵亂失其倫次可以奏之朝廷薦之郊廟而神人以和矣聖人作樂以養性情育人材事神祇和上下其體用功效廣大深切乃如此今皆不復見矣可勝嘆哉夔曰以下蘇氏曰舜方命九官濟濟相讓無緣夔於此獨言其功此益稷之文簡編脫誤復見於此帝曰龍朕堲讒說殄行震驚朕師命汝作納言夙夜出納朕命惟允蔡

傳堲疾殄絕也殄行者謂傷絕善人之事也師眾也謂其言之不正而能變亂黑白以駭眾聽也納言官名命令政教必使審之旣允而後出則讒說不得行而矯僞無所托矣敷奏復逆必使審之旣允而後入則邪僻無自進而功緒有所稽矣周之內史漢之尙書魏晉以來所謂中書門下者皆此職也帝曰咨汝二十有二人欽哉惟時亮天功

蔡傳

二十二人四嶽九官十二牧也周官言內有百揆四嶽外有州牧侯伯蓋百揆者所以統庶官而四嶽者所以統十二牧也旣分命之又總告之使之各敬其職以相天事也曾氏曰舜命九官新命者六人命伯禹命伯夷咨四嶽而命者也命垂命益泛咨而命者也命夔命龍因人之讓不咨而命者也夫知道而後可宅百揆知禮而後可典三禮知道知禮非人人所能也故必咨於四嶽若予工若上下艸木鳥獸則非此之比故泛咨而已禮樂命令其體𨿽不若百揆之大然其事理精微亦非百工庶物之可比伯夷旣以四嶽之舉而當秩宗之任則其所讓之人必其中於典樂納言之選可知故不咨而命之也若稷契臯陶之不咨者申命其舊職而已又按此以平水土若百工各爲一官而周制同領於司空此以士一官兼兵刑之事而周禮分爲夏秋兩官蓋帝王之法隨時制宜所謂損益可知者如此三載考績三考黜陟幽明庶績咸熙分北三苗蔡傳

考核實也三考九載也九載則人之賢否事之得失可見於是陟其明而黜其幽賞罰明信人人力於事功此所以庶績咸熙也北猶背也其善者畱其不善者竄徙之使分背而去也此言舜命二十二人之後立此考績黜陟之法以時舉行而卒言其效如此也按三苗見於經者如典謨益稷禹貢呂刑詳矣蓋其負固不服乍臣乍叛舜攝位而竄逐之禹治水之時三危已宅而舊都猶頑不卽工禹攝位之後帝命䢐徵而猶逆命及禹班師而後來格於是考其善惡而分北之也呂刑之言遏絕則通其本末而言不可以先後論也

夏后氏夏后氏令官師相規工執藝事以諫按書經引徵惟仲康肇位四海引侯命掌六師羲和廢厥職酒荒於厥邑引後承王命䢐徵告於眾曰嗟予有眾聖有謨訓明徵定保先王克謹天戒臣人克有常憲百官修輔厥後惟明明每歲孟春遒人以木鐸徇於路官師相規工執藝事以諫其或不恭邦有常刑蔡

傳遒人宣令之官木鐸金口木舌施政教時振以警眾也周禮小宰之職正歲帥治官之屬徇以木鐸曰不用法者國有常刑亦此意也官以職言師以道言規正也相規云者胥教誨也工百工也百工技藝之事至理存焉理無往而不在故言無微而可略也孟子曰責難於君謂之恭官師百工不能規諫是謂不恭不恭之罪猶有常刑而況於畔官離次俶擾天紀者乎

商商湯制官刑儆於有位按書經伊訓制官刑儆於有位

孔傳

言湯制治官刑法以儆戒百官曰敢有恆舞於宮酣歌於室時謂巫風

孔傳

常舞則荒淫樂酒曰酣酣歌則廢徳事鬼神曰巫言無政敢有殉於貨色恆於遊畋時謂淫風

孔傳

殉求也昧求財貨美色常遊戲畋獵是淫過之風俗敢有侮聖言逆忠直遠耆徳比頑童時謂亂風孔傳

狎侮聖人之言而不行拒逆忠直之規而不納耆年有徳疏遠之童稚頑嚚親比之是荒亂之風俗惟玆三風十愆卿士有一於身家必喪

孔傳

有一過則徳義廢失位亡家之道邦君有一於身國必亡

孔傳

諸侯犯此國亡之道臣下不匡其刑墨具訓於蒙士

孔傳

邦君卿士則以爭臣自匡正臣不正君服墨刑鑿其�涅以墨蒙士例謂下士士以爭友僕隸自匡正疏正義曰此皆湯所制治官之刑以儆戒百官之言也三風十愆謂巫風二舞也歌也淫風四貨也色也遊也畋也與亂風四爲十愆也舞及遊畋得有時爲之而不可常然故三事特言恆也歌則可矣不可樂酒而歌故以酣配之巫以歌舞事神故歌舞爲巫覡之風俗也貨色人所貪欲宜其以義自節而不可專心殉求故言殉於貨色心殉貨色常爲遊畋是謂淫過之風俗也侮慢聖人之言拒逆忠直之諫疏遠耆年有徳親比頑愚幼童愛惡憎善國必荒亂故爲荒亂之風俗也此三風十愆𨿽惡有大小但有一於身者皆喪國亡家故各從其類相配爲風俗臣下不匡其刑墨言臣無貴賤皆當匡正君也具訓於蒙士者謂湯制官刑非直教訓邦君卿大夫等使之受諫亦備具教訓下士使受諫也

周成王訓迪百官作周官按書經周官惟周王撫萬邦巡侯甸

孔傳

卽政撫萬國巡行天下侯服甸服四徵弗庭綏厥兆民

孔傳

四面徵討諸侯之不直者所以安其兆民十億曰兆言多六服羣辟罔不承徳歸於宗周董正治官

孔傳

六服諸侯奉承周徳言協服還歸於丰督正治理職司之百官王曰若昔大猷制治於未亂保邦於未危

孔傳

言當順古大道制治安國必於未亂未危之前思患預防之曰唐虞稽古建官惟百內有百揆四嶽外有州牧侯伯孔

傳道堯舜考古以建百官內置百揆四嶽象天之有五行外置州牧十二及五國之長上下相維外內咸治言有法庶政惟和萬國咸寧

孔傳

官職有序故眾政惟和萬國皆安所以爲正治夏商官倍亦克用乂孔

傳禹湯建官二百亦能用治言不及唐虞之淸要明王立政不惟其官惟其人孔

傳言聖帝明王立政修教不惟多其官惟在得其人今予小子祇勤於徳夙夜不逮仰惟前代時若訓迪厥官孔

傳言仰惟先代之法是順訓蹈其所建官而則之不敢自同堯舜之官準擬夏殷而蹈之立太師太傅太保玆惟三公論道經邦燮理陰陽孔傳

師天子所師法傅傅相天子保保安天子於徳義者此惟三公之任佐王論道以經緯國事和理陰陽言有徳乃堪之官不必備惟其人

孔傳

三公之官不必備員惟其人有徳乃處之少師少傅少保曰三孤

孔傳

此三官名曰三孤孤特也言卑於公尊於卿特置此三者貳公弘化寅亮天地弼予一人

孔傳

副貳三公弘大道化敬信天地之教以輔我一人之治冢宰掌邦治統百官均四海

孔傳

天官卿稱太宰主國政治統理百官均平四海之內邦國言任大司徒掌邦教敷五典擾兆民

孔傳

地官卿司徒主國教化布五常之教以安和天下眾民使大小皆協睦宗伯掌邦禮治神人和上下

孔傳

春官卿宗廟官長主國禮治天地神祇人鬼之事及國之吉凶賓軍嘉五禮以和上下尊卑等列司馬掌邦政統六師平邦國孔

傳夏官卿主戎馬之事掌國徵伐統正六軍平治王邦四方國之亂者司寇掌邦禁詰姦慝刑暴亂

孔傳

秋官卿主寇賊法禁治姦惡刑彊暴作亂者夏司馬討惡助長物秋司寇刑姦順時殺司空掌邦土居四民時地利

孔傳

冬官卿主國空土以居民士農工商四人使順天時分地利授之土能吐生百谷故曰土六卿分職各率其屬以倡九牧阜成兆民

孔傳

六卿各率其屬官大夫士治其所分之職以倡道九州牧伯爲政大成兆民之性命皆能其官則政治六年五服一朝

孔傳

五服侯甸男采衛六年一朝會京師又六年王乃時巡考制度於四嶽

孔傳

周制十二年一巡守春東夏南秋西冬北故曰時巡考正制度禮法於四嶽之下如虞帝巡守然諸侯各朝於方嶽大明黜陟孔

傳覲四方諸侯各朝於方嶽之下大明考績黜陟之法王曰嗚呼凡我有官君子欽乃攸司愼乃出令令出惟行弗惟反孔

傳有官君子大夫以上嘆而戒之使敬汝所司愼汝出令從政之本令出必惟行之不惟反攺若二三其令亂之道以公滅私民其允懷

孔傳

從政以公平滅私情則民其信歸之學古入官議事以制政乃不迷

孔傳

言當先學古訓然後入官治政凡制事必以古義議度終始政乃不迷錯其爾典常作之師無以利口亂厥官

孔傳

其汝爲政當以儀典常故事爲師法無以利口辯佞亂其官蓄疑敗謀怠忽荒政不學墻面�事惟煩

孔傳

積疑不決必敗其謀怠惰忽略必亂其政人而不學其猶正墻面而立臨政事必煩戒爾卿士功崇惟志業廣惟勤惟克果斷乃罔後艱孔傳

此戒凡有官位但言卿士舉其掌事者功髙由志業廣由勤惟能果斷行事乃無後難言多疑必致患位不期驕祿不期侈

孔傳

貴不與驕期而驕自至富不與侈期而侈自來驕侈以行己所以速亡恭儉惟徳無載爾僞

孔傳

言當恭儉惟以立徳無行姦僞作徳心逸日休作僞心勞日拙

孔傳

爲徳直道而行於心逸豫而名且美爲僞飾巧百端爲心勞苦而事日拙不可爲居寵思危罔不惟畏弗畏入畏

孔傳

言𨿽居貴寵當思危懼無所不畏若乃不畏則入可畏之刑推賢讓能庶官乃和不和政庬

孔傳

賢能相讓俊乂在官所以和諧庬亂也舉能其官惟爾之能稱匪其人惟爾不任

孔傳

所舉能修其官惟亦汝之功能舉匪其人亦惟汝之不勝其任王曰嗚呼三事曁大夫敬爾有官亂爾有政

孔傳

嘆而�之公卿已下各敬居汝所有之官治汝所有之職以佑乃辟永康兆民萬邦惟無斁

孔傳

言當敬治官政以助汝君長安天下兆民則天下萬國惟乃無厭我周徳成王命君陳分正東郊成周作君陳按書經君陳王若曰君陳惟爾令徳孝恭

孔傳

言其有令徳善事父母行己以恭惟孝友於兄弟克施有政

孔傳

言善父母者必友於兄弟能施有政令命汝尹玆東郊敬哉

孔傳

正此東郊監殷頑民教訓之昔周公師保萬民民懷其徳往愼乃司玆率厥常孔傳

言周公師安天下之民民歸其徳今往承其業當愼汝所主此循其常法而教訓之懋昭周公之訓惟民其乂

孔傳

勉明周公之教惟民其治我聞曰至治馨香感於神明黍稷非馨明徳惟馨孔傳

所聞之古聖賢之言政治之至者芬芳馨气動於神明所謂芬芳非黍稷之气乃明徳之馨勵之以徳爾尙式時周公之猷訓惟日孜孜無敢逸豫

孔傳

汝庶幾用是周公之道教殷民惟當日孜孜勤行之無敢自寬暇逸豫凡人未見聖若不克見旣見聖亦不克由聖

孔傳

此言凡人有初無終未見聖道如不能得見已見聖道而不能用之所以無成爾其戒哉爾惟風下民惟艸

孔傳

汝戒勿爲凡人之行民從上教而變猶艸應風而偃不可不愼圖厥政莫或不艱有廢有興出入自爾師虞庶言同則繹孔

傳謀其政無有不先慮其難有所廢有所起出納之事當用汝眾言度之眾言同則陳而布之禁其專爾有嘉謀嘉猷則入告爾後於內爾乃順之於外孔傳

汝有善謀善道則入告汝君於內汝乃順行之於外曰斯謀斯猷惟我後之徳

孔傳

此善謀此善道惟我君之徳善則稱君人臣之義嗚呼臣人咸若時惟良顯哉

孔傳

嘆而美之曰臣於人者皆順此道是惟良臣則君顯明於世王曰君陳爾惟弘周公丕訓無依勢作威無倚法以削孔

傳汝爲政當闡大周公之大訓無乘勢位作威人上無倚法制以行刻削之政寬而有制從容以和

孔傳

寬不失制動不失和徳教之治殷民在辟予曰辟爾惟勿辟予曰宥爾惟勿宥惟厥中孔

傳殷人有罪在刑法者我曰刑之汝勿刑我曰赦宥汝勿宥惟其當以中正平理斷之有弗若於汝政弗化於汝訓辟以止辟乃辟

孔傳

有不順於汝政不變於汝教刑之而懲止犯刑者乃刑之狃於姦宄敗常亂俗三細不宥

孔傳

習於姦宄凶惡毀敗五常之道以亂風俗之教罪𨿽小三犯不赦所以絕惡源爾無忿疾於頑無求備於一夫

孔傳

人有頑嚚不諭汝當訓之無忿怒疾之使人當器之無責備於一夫必有忍其乃有濟有容徳乃大

孔傳

爲人君長必有所含忍其乃有所成有所包容徳乃爲大欲其忍恥藏垢簡厥修亦簡其或不修

孔傳

簡別其徳行修者亦別其有不修者善以勸能惡以沮否進厥良以率其或不良

孔傳

進顯其賢良者以率勉其有不良者使爲善惟民生厚因物有遷

孔傳

言人自然之性惇厚因所見所習之物有遷變之道故必愼所以示之違上所命從厥攸好

孔傳

人之於上不從其令從其所好故人主不可不愼所好爾克敬典在徳時乃罔不變允升於大猷

孔傳

汝治人能敬常在道徳是乃無不變化其政教則信升於大道惟予一人膺受多福

孔傳

汝能升大道則惟我一人亦當受其多福無凶危其爾之休終有辭於永世

孔傳

非但我受多福而已其汝之美名亦終凡稱誦於長世言沒而不朽

漢宣帝元康二年詔赦吏職不稱者特與更始按漢書宣帝本紀元康二年春正月詔曰書云文王作罰刑玆無赦今吏修身奉法未有能稱朕意朕甚湣焉其赦天下與士大夫厲精更始注

師古曰言文王作罰有犯之者皆刑無赦今我意有所閔閔吏修身奉法矣而未稱其任故特赦之與更始耳元帝初元三年春令諸侯相位在郡守下按漢書元帝本紀云云成帝永始四年詔公卿列侯親屬近臣宜省攺奢豫以爲民則按漢書成帝本紀永始四年夏六月甲午詔曰聖王明禮制以序尊卑異車服以章有徳𨿽有其財而無其尊不得逾制故民興行上義而下利方今世俗奢僭罔極靡有厭足公卿列侯親屬近臣四方所則未聞修身遵禮同心憂國者也或乃奢侈逸豫務廣第宅治園池多畜奴婢被服綺縠設鐘鼓備女樂車服嫁娶葬埋過制吏民慕效寖以成俗而欲望百姓儉節家給人足豈不難哉詩不云乎赫赫師尹民具爾瞻其申敕有司以漸禁之靑綠民所常服且勿止列侯近臣各自省攺司隸校尉察不變者

後漢後漢制內外文武官相接之儀按後漢書百官志注蔡質漢儀三署郎見光祿勛執板拜見五官左右將執板不拜於三公諸卿無敬謁者僕射見尙書令對揖無敬謁者見執板拜之左右都候見尙書令尙書僕射尙書皆執板拜見丞郎皆揖侍中陪見舊在尙書令僕射下尙書上今官出入禁中更在尙書下司隸校尉見侍中執板揖河南尹如之凡三公列卿將大夫五營校尉行復道中遇尙書僕射左右丞郎禦史中丞侍禦史皆避車豫相回避衛士傳不得迕臺官臺官過後乃得去禦史中丞遇尙書丞郎避車執板住揖丞郎坐車舉手禮之車過遠乃去尙書言左右丞敢告知如詔書律令郎見左右丞對揖無敬稱曰左右君丞郎見尙書執板對揖稱曰明時見令僕射執板拜朝賀對揖禦史中丞執憲中司朝會獨坐侍禦史見中丞執板揖少府符著出見都官從事持板都官從事入少府見符著持板城門門候見校尉執板不拜五營司馬見校尉執板不拜司隸校尉職在典京師外部諸郡無所不糾封侯外戚三公以下無尊卑入宮開中道稱使者每會後到先去詣臺廷議處九卿上朝賀處公卿下陪卿上初除謁大將軍三公通謁持板揖公儀朝賀無敬臺召入宮對見尙書持板朝賀揖諸州刺史初除比諸持板揖不拜

晉武帝泰始四年夏詔以長吏能否責成守相冬班五條詔書於郡國按晉書武帝本紀泰始四年夏六月甲申朔詔曰郡國守相三載一巡行屬縣必以春此古者所以述職宣風展義也見長吏觀風俗協禮律考度量存問耆老親見百年錄囚徒理冤枉詳察政刑得失知百姓所患苦無有遠近便若朕親臨之惇諭五教勸務農功勉勵學者思勤正典無爲百家庸末致遠必泥士庶有好學篤道孝弟忠信淸白異行者舉而進之有不孝敬於父母不長悌於族黨悖禮棄常不率法令者糾而罪之田疇辟生業修禮教設禁令行則長吏之能也人窮匱農事荒姦盜起刑獄煩下陵上替禮義不興斯長吏之否也若長吏在官公廉慮不及私正色直節不飾名譽者及身行貪穢諂黷求容公節不立而私門日富者�謹察之揚淸激濁舉善彈違此朕所以垂拱總綱責成於良二千石也於戲戒哉冬十二月班五條詔書於郡國一曰正身二曰勤百姓三曰撫孤寡四曰惇本息末五曰去人事

梁武帝天監元年詔議玩法惰官之罰按梁書武帝本紀天監元年夏四月甲戌詔曰禮闈文閣宜率舊章貴賤旣位各有差等俯仰拜伏以明王度濟濟洋洋具瞻斯在頃因多難治綱弛落官非積及榮由幸至六軍屍四品之職靑紫治白簿之勞振衣朝伍長揖卿相趨步廣闥並驅丞郎遂冠履倒錯珪甑莫辧靜言疚懷思返流獘且玩法惰官動成逋弛罰以常科終未懲革夫檟楚申威蓋代斷趾笞捶有令如或可從外詳共平議務盡厥理

北魏道武帝皇始元年秋九月戊午初建臺省置百官封公侯將軍刺史太守尙書郎已下悉用文人按魏書道武帝本紀云云

北周武帝宣政元年宣帝卽位詔制九條宣下州郡按周書宣帝本紀宣政元年六月戊戌卽皇帝位秋八月壬申遣大使巡察諸州詔制九條宣下州郡一曰決獄科罪皆準律文二曰母族絕服外者聽婚三曰以杖決罰悉令依法四曰郡縣當境賊盜不擒獲者並仰錄奏五曰孝子順孫義夫節婦表其門閭才堪任用者卽宜申薦六曰或昔經驅使名位未達或沈淪蓬蓽文武可施宜並采訪具以名奏七曰僞齊七品以上已敕收用八品以下爰及流外若欲入仕皆聽預選降二等授官八曰州舉髙才博學者爲秀才郡舉經明行修者爲孝廉上州上郡歲一人下州下郡三歲一人九曰年七十以上依式授官鰥寡困乏不能自存者並加稟卹

隋文帝開皇四年夏四月己亥�總管刺史父母及子年十五以上不得將之官按隋書髙祖本紀云雲開皇十四年冬閏十月乙卯制外官九品以上父母及子年十五以上不得將之官按隋書髙祖本紀云雲開皇十七年詔諸司懲肅屬官按隋書髙祖本紀開皇十七年春三月丙辰詔曰分職設官共理時務班位髙下各有差等若所在官人不相敬憚多自寬縱事難克舉諸有殿失𨿽備科條或據律乃輕論情則重不卽決罪無以懲肅其諸司論屬官若有愆犯聽於律外斟酌決杖煬帝大業五年春二月壬戌制父母聽隨子之官按隋書煬帝本紀云云

唐中宗嗣聖六年武后頒九條以訓百官卽武后永昌元年

按唐書武后本紀永昌元年正月戊午布政於萬象神宮頒九條以訓百官代宗大歷十四年徳宗禁百官置邸販鬻按唐書徳宗本紀大歷十四年五月癸亥卽皇帝位六月己亥禁百官置邸販鬻

遼太宗會同三年冬十二月丙辰詔契丹人授漢官者從漢儀按遼史太宗本紀云云聖宗統和元年詔三京諸道等官當執公方縣令佐毋畏徇州官朝使徵求按遼史聖宗本紀統和元年冬十一月庚辰下詔諭三京左右相左右平章事副畱守判官諸道節度使判官諸軍事判官錄事參軍等當執公方毋得阿順諸縣令佐如遇州官及朝使非理徵求毋或畏徇恆加采聽以爲殿最統和十二年秋八月乙未下詔戒諭中外官吏按遼史聖宗本紀云雲開泰七年秋九月戊辰詔內外官因事受賕事覺而稱子孫僕從者禁之按遼史聖宗本紀云云興宗重熙九年冬十二月辛卯詔諸犯法者不得爲官吏諸職官非婚祭不得沈酗廢事有治民安邊之略者悉具以聞按遼史興宗本紀云云重熙十年秋七月壬戌詔諸職官私取官物者以正盜論按遼史興宗本紀云云重熙二十二年冬十一月辛卯詔諸職事官以禮受代及以罪去者置籍按遼史興宗本紀云云

宋宋初定朝省集議之儀按宋史禮志朝省集議前代不載其儀宋初刑政典禮之事當集議者先下詔都省省吏以告當議之官悉集都堂設左右丞於堂之東北南向禦史中丞於堂之西北南向尙書侍郎於堂東廂西向兩省侍郎常侍給事諫捨於堂之西廂東向知名表郎官於堂之東南北向監議禦史於堂之西南北向又設左右司郎中員外於左右丞之後三院禦史於中丞之後郎中員外於尙書侍郎之後起居司諫正言於諫捨之後如有僕射禦史大夫卽於左右丞中丞之前如更有他官卽諸司三品於侍郎之南東宮一品於尙書之前武班二品於諫捨之南皆重行異位卑者先就席左右丞升廳省吏抗聲揖羣官就坐知名表郎官以所議事授所司奉詣左右丞左右丞執捲讀訖授中丞中丞授於尙書侍郎以次讀訖復授知名表郎官將畢左右丞奉筆叩頭揖羣官以一副紙書所議事節署字於下授四坐監議禦史命吏告云所見不同者請不署字以官髙者爲表首如止集本省官坐如常儀其知名表郎官監議禦史坐仍北向惟僕射以上得乘馬至都堂他官𨿽同平章事亦止屏外太祖幹徳二年詔尙書省臺省翰林太常博士集議內外羣臣相見之儀按宋史太祖本紀不載按禮志百官相見儀制幹徳二年詔曰國家職位肇分軌儀有序冀等威之斯辧在品式之惟明矧著位之庶官及內司之諸使以至軒墀引籍州縣命官凡進見於宰相或參候於長吏旣爲總攝合異禮容稽於舊儀具無定法或傳晉天福周顯徳中以廷臣內職賓從將校比其品數著爲綱條載於刑統未爲詳悉宜令尙書省集臺省官翰林祕書國子司業太常博士等詳定內外羣臣相見之儀翰林學士承旨陶谷等奏兩省官除授假使出入並參宰相起居郎以下參同舍人五品以上官遇於塗斂馬側立須其過常侍以下遇三公三師尙書令引避其值僕射斂馬側立禦史大夫中丞皆分路行起居郎以下避僕射遇大夫斂馬側立中丞分路尙書丞郎郎中員外並參三師三公令僕郎中員外兼參左右丞本行尙書侍郎及本轄左右司郎中員外禦史大夫以下參三師三公尙書令中丞兼參大夫知雜事參中丞三院禦史兼知雜及本院之長大夫避尙書令以上遇僕射斂馬側立而避大夫遇尙書丞郎兩省官諸司三品以上金吾大將軍統軍上將軍皆分路余官遇中丞悉引避知雜兼避中丞遇左右丞斂馬側立餘皆分路郎中及少卿監大將軍以下皆避知雜三院同行如知雜之例少卿監並參本司長官丞參少卿諸司三品遇僕射於途皆引避諸衛大將軍參本衛大將軍東宮官參隔品凡參者若遇於途皆避公參之禮列拜堂上位髙受參者答焉四赤縣令初見尹趨庭受拜後升廳如客禮內客省使謁宰相樞密使以客禮合門使以上列拜皆答客省副使至通事舍人諸司使樞密承旨不答焉自樞密使副宣徽使皆差降其禮供奉官殿直教坊使副辭令官伎術官並趨庭倨受諸司副使參大使通事舍人參合門使防禦團練刺史謁本道節帥節度防禦團練副使謁本使並具軍容趨庭延以客禮少尹幕府於院長官悉拜防禦本團練判官謁本道節帥並趨庭上佐州縣官見宰相樞密使及本屬長官並拜於庭天長雄武等軍使見宰相樞密亦如之參本府賓幕官及曹掾縣簿尉參令皆拜王府官見親王如賓職見使長府縣官兼三館職者見大尹同赤縣令六品以下未嘗參官見宰相樞密及本司長官並拜階上流外見流內品官並趨庭諸司非相統攝皆稱移牒分路者不得籠街及占中道依秩序以分左右遇於驛舍非相統攝及名位縣隔先至者居之臺省官當通官呵止者如舊式文武官不得假許呼稱以紊朝制當避路者若被宣召及有所捕逐許橫度焉又令諸司使副使通事舍人見宰相樞密使升階連姓通名展拜不答拜其見樞密副使參知政事宣徽使以客禮展拜幹徳四年夏六月丙午詔人臣家不得私養宦者按宋史太祖本紀云雲開寶三年夏六月乙未禁諸州長吏親隨人掌廂鎭局務按宋史太祖本紀云云太宗太平興國年又攺定京朝官見本州長吏及三司屬官見本使禮儀按宋史太宗本紀不載按禮志太平興國以後又制京朝官知令錄者見本州長吏以客禮三司判官推官主判官見本使如郎中員外見尙書丞郎之儀太平興國八年夏四月壬寅班外官戒諭辭按宋史太宗本紀云云淳化元年命議正中外文武官稱呼假借之失按宋史太宗本紀不載按職官志淳化元年國子祭酒孔維上言中外文武官稱呼假借逾越班制伏請一切禁斷太宗命翰林學士宋白等議之白請自今文武臺省官及卿監郎中員外並呼本官太常博士大理評事並不得呼郎中諸司使諸衛將軍未領刺史者及諸司副使不得呼太保供奉官以下不得呼司徒校書郎以下令錄事不得呼員外郎判司簿尉不得呼侍禦待詔醫官不得呼奉禦其文武職事州縣官如有加檢校兼試同正官者稱之淳化三年詔文武官父母在劍南峽路福建嶺南者皆迎侍違者糾舉按宋史太宗本紀不載按劉昌言傳淳化初昌言驟用不爲時望所服或短其委母妻鄕裏十餘年不迎侍別娶旁妻太宗旣寵之詔令迎歸京師本州給錢辦裝縣次續食時又有光祿丞何亮家果州祕書丞陳靖家泉州不迎其親下詔戒諭文武官父母在劍南峽路漳泉福建嶺南皆令迎侍敢有違者禦史臺糾舉以聞按本傳昌言驟用在趙普卒時按普傳爲淳化三年故編錄於此

眞宗咸平二年春二月己酉戒百官比周奔競有弗率者禦史臺糾之按宋史眞宗本紀云云咸平四年夏四月壬子詔親老無兼侍者特與近任按宋史眞宗本紀云云咸平年定開封府巡使及京官諸曹屬見京尹之儀按宋史眞宗本紀不載按禮志咸平中詔開封府左右軍巡使京官知司錄及諸曹參軍到畿縣見京尹並趨庭設拜咸平六年更定合門儀制按宋史眞宗本紀不載按禮志六年命翰林學士梁顥等詳定合門儀制成六卷因上言三司副使序班朝服比品素無定列至道中筵會在知制誥後郎中前今請同諸司少卿監班位在上如官至給諫卿監者自如本品朝會大宴隨判使赴長春殿起居引駕其朝會引駕至前殿與諸司使同退大中祥符二年夏禁羣臣羣飲冬以七條戒官吏是年以添給錢贍外任官之不得挈家屬者按宋史眞宗本紀大中祥符二年夏四月壬寅詔禁中外羣臣非休暇無得羣飲廢職冬十一月丙戌作文武七條戒官吏按職官志大中祥符二年詔外任官不得挈家屬赴任者許分添給錢贍其家大中祥符五年命翰林學士李宗諤重定百官相見儀制按宋史眞宗本紀不載按禮志大中祥符五年復命翰林學士李宗諤等詳定儀制文武百官遇宰相樞密使參知政事並避起居郎以下遇給捨以上斂馬禦史大夫遇東宮三師尙書丞郎兩省侍郎分路而行中丞遇三師三少太常卿金吾上將軍並分路而行知雜禦史遇尙書侍郎諸司三品金吾大將軍統軍諸位上將軍分路而行三院同行如知雜例不同行遇左右丞則避尙書丞郎郎中員外遇三師三公尙書令則避郎中員外遇丞郎則避太常博士以下朝官遇本司長官三師三公僕射尙書丞郎大夫中丞知雜禦史並避權知判者不避遇兩省給捨以上斂馬京官遇丞郎給捨大卿監祭酒以上及本寺少卿監司業並避諸軍衛大將軍以下遇上將軍統軍亦避詹事遇上臺官如卿監之例庶子少詹事至太子僕遇東宮三師三少並避遇上臺官如少卿監例中允以下遇東宮三師三少並避遇賓客詹事斂馬遇上臺官如太常博士例應合避尙書者並避三司使其權知開封府如本官品避其臺省官𨿽不合避而職在統臨者並避武班內職並依此品仁宗天聖七年秋八月己亥詔命官犯正入贓毋使親民按宋史仁宗本紀云云明道元年春二月丙午詔仕廣南者毋過兩任以防貪黷接宋史仁宗本紀云云景佑三年夏五月丙戌詔戒百官越職言事按宋史仁宗本紀云云寶元元年冬十月丙寅詔戒百官朋黨按宋史仁宗本紀云云慶曆元年春二月甲辰詔臣僚受外任者毋得因臨遣祈恩按宋史仁宗本紀云云慶曆三年秋九月丁丑詔執政大臣非假休不許私第受謁按宋史仁宗本紀云云慶曆四年冬十二月丁酉詔州縣以先帝所賜七條相誨敕按宋史仁宗本紀云云皇佑五年夏五月甲子詔臣僚言機密事毋得漏泄按宋史仁宗本紀云云至和二年夏五月戊寅詔戒百官務飭官守按宋史仁宗本紀云云嘉佑四年夏四月辛卯詔中外臣庶居室器用冠服妾媵有違常制必罰毋貸按宋史仁宗本紀云雲英宗治平二年夏五月癸亥詔以綜核名實勵臣下按宋史英宗本紀云云哲宗元佑四年秋九月乙未檢舉先朝文武七條戒諭百官遵守按宋史哲宗本紀云云元佑六年秋九月癸丑以執政官行謁禁法非便詔有利害陳述勿禁按宋史哲宗本紀云云徽宗崇寧三年夏六月乙丑詔內外官毋得越職論事僥幸奔競違者禦史臺彈奏按宋史徽宗本紀云云大觀二年復定王寮禮及諸京官拜見之儀按宋史徽宗本紀不載按禮志大觀二年定王嘉王府侍講沈錫等奏二王出就外學其初見及侍王禮儀講說疏數之節請如故事手詔按祥符故事記室翊善見諸王皆下拜眞宗特以張士遜爲王友命王答拜以示賓禮今講讀輔翊之官職在訓道亦王友傅也可如例令王答拜羣臣新授加恩出使赴臺參謝辭者尙書侍郎則三院禦史各一員中丞大夫皆對拜三院仍班迎不全班卽不赴節度使賓客太常宗正卿則禦史一員中丞大夫皆對拜兩使畱後至刺史祕書監至五官正上將軍至郎將四廂都指揮使及內職軍校遙郡以上樞密都承旨及內職帶正員官者四赤縣令三京司錄節度行軍至團練副使幕職官任憲禦者皆禦史一員對拜中丞大夫對揖亦令揖訖進言得參風憲再揖而退若曾任中書門下及左右丞皆不赴加階勛食邑章服館合三司開封府職事及內職轉使額軍額亦不赴臺謝僕射過正衙日臺官大夫以下與百官並詣幕次致賀文官一品二品曾任中書樞密院者不赴大夫中丞則郎中少卿監大將軍以下亦然本官約止則不赴僕射赴上都省者罷此儀政和元年冬十月辛卯以用事之臣多險躁朋比下詔申儆按宋史徽宗本紀云云孝宗乾道三年冬十一月己巳詔戒飭武臣及百官按宋史孝宗本紀云云乾道六年夏五月甲戌詔戒飭百官按宋史孝宗本紀云云淳熙五年夏六月庚午飭百官及諸監司毋得請托按宋史孝宗本紀云云淳熙七年秋九月癸酉名省記法爲淳熙重修百官法按宋史孝宗本紀云云淳熙十六年光宗受禪詔戒敕官吏贓罰罪之顯著者按宋史光宗本紀淳熙十六年二月壬戌孝宗內禪帝卽位丙子詔戒敕官吏己卯詔官吏贓罪顯著者重罰毋貸寧宗嘉定元年春三月戊子下詔戒飭內外羣臣按宋史寧宗本紀云云理宗寶慶元年秋八月丁巳詔戒貪吏按宋史理宗本紀云云紹定六年冬十月乙未詔戒貪吏按宋史理宗本紀云云淳佑二年春正月甲申朔詔作新吏法按宋史理宗本紀云云淳佑四年春正月壬寅朔帝制訓廉謹刑二銘戒飭中外冬十二月庚午詔戒飭百官按宋史理宗本紀云云淳佑十一年冬十二月戊辰詔以八事訓飭在廷曰肅紀綱用正人救楮幣固邊陲淸吏道淑士气定軍制結人心按宋史理宗本紀云云寶佑四年春三月丙辰帝制字民訓賜攺秩親民官冬十一月癸丑詔戒羣臣洗心飭行毋縱於貨賄其或不悛舉行淳熙成法按宋史理宗本紀云雲開慶元年春正月乙巳朔詔飭中外奉公法圖實政按宋史理宗本紀云云度宗咸淳六年春正月丁卯上制字民牧民二訓以戒百官按宋史度宗本紀云云咸淳七年春正月乙丑詔戒貪吏按宋史度宗本紀云云

金熙宗天眷二年三月丙辰命百官詳定儀制按金史熙宗本紀云云廢帝天徳二年十一月戊子以十二事戒約官吏十二月丙午命外官去所屬百里外者不許參謁百里內者往還不過三日按金史海陵本紀云雲天徳三年以察勤惰爲賞罰詔朝官稱疾診視無實者坐之又戒敕宰相以下詔中外按金史海陵本紀天徳三年正月乙未上出獵宰相以下辭於近郊上駐馬戒之曰朕不惜髙爵厚祿以任汝等比聞事多畱滯豈汝等苟圖自安不以民事自念耶自今朕將察其勤惰以爲賞罰其各勉之閏四月戊戌詔朝官稱疾不治事者尙書省令監察禦史與太醫同診視無實者坐之五月壬子以戒敕宰相以下官詔中外正隆三年十一月癸亥詔有司勤政安民按金史海陵本紀云云正隆五年十二月戊辰禁朝官飲酒犯者死按金史海陵本紀云云世宗大定二年三月辛亥以廉平戒諭中外官吏按金史世宗本紀云云大定三年禁求仕官饋獻權要按金史世宗本紀大定三年十一月戊申詔求仕官輒入權要之門追一官仍降除以請求有所饋獻及受之者具狀奏裁大定四年禁官吏屈法徇情按金史世宗本紀四年九月乙酉上謂宰臣曰形勢之家親識訴訟請屬道達官吏往往屈法徇情宜一切禁止大定八年十月己丑朔以戒諭官吏貪墨詔中外按金史世宗本紀云云大定九年命宰臣宣諭百官毋徇默苟容按金史世宗本紀九年四月己丑謂宰臣曰朕觀在位之臣初入仕時競求聲譽以取爵位亦旣顯達卽徇默苟容爲自安計朕甚不取宜宣諭百官使知朕意大定十四年諭大臣宜尙經濟之術按金史世宗本紀十四年三月甲午上謂大臣曰海陵純尙吏事當時宰執止以案牘爲功卿等當思經濟之術不可狃於故常也大定十五年諭在位宜務忠臣之道按金史世宗本紀十五年閏九月己酉朔上謂左丞相良弼曰今之在官者須職位稱愜所望然後始加勉力其或稍不如意則止以度日爲務是豈忠臣之道耶大定二十三年閏十一月甲午制外任官嘗爲宰執者凡吏牘上省部依親王例免書名按金史世宗本紀云云大定二十六年十月戊寅定職官犯贓同職相糾察法按金史世宗本紀云云大定二十七年以戒百官微疾不治事諭宰臣按金史世宗本紀二十七年二月己丑上謂宰臣曰朕時或體中不佳未嘗不視朝諸王百官但有微疾便不治事自今宜戒之章宗明昌二年二月壬辰�親王及三品官之家毋許僧尼道士出入冬十月甲午�司獄毋得與府州司縣官筵宴還往違者罪之按金史章宗本紀云云明昌四年令隨路京府州縣揭諸職官被罪獲升姓名以示勸懲按金史章宗本紀明昌四年十一月丙戌詔諸職官以髒污不職被罪以廉能獲升者令隨路京府州縣列其姓名揭之公署以示勸懲明昌五年春正月丁酉初定長吏勸課能否賞罰格按金史章宗本紀云云承安二年集官吏於尙書省戒諭之按金史章宗本紀承安二年五月丙子集官吏於尙書省詔諭之曰今紀綱不立官吏弛慢遷延苟簡習以成獘職官多以吉善求名計得自安國家何賴焉至於徇情賣法省部令史尢甚尙書省其戒諭之承安四年冬十月壬午初定百官休假按金史章宗本紀云云泰和三年二月甲子定諸職官省親拜墓給假例按金史章宗本紀云云泰和八年詔戒諭尙書省肅紀綱以正百官按金史章宗本紀泰和八年十一月癸卯詔戒諭尙書省曰國家之治在於紀綱紀綱所先賞罰必信今乃上自省部之重下逮司縣之間律度弗循私懷自便遷延曠歲苟且成風習此爲恆從何致理朝廷者百官之本京師者諸夏之儀其勗自今各懲已往遵繩奉法竭力赴功無枉撓以徇情無依違而避勢一歸於正用範乃民哀宗正大元年秋七月己亥詔諭百官各勤乃職按金史哀宗本紀云云

官常總部匯考二

元元詳設職官禁令按元史刑法志諸官府印章長官掌收次官封之差故卽以牒發次官次其下者第封之不得付其私人諸有司凡薦舉刑名出納等文字非有故並須圓署行之諸職官到任距上司百里之內公參百里之外者免上司輒非理徵會稽失公務者禁之諸內外百司呈署文字並須由下而上論定而後行之諸省府以下百司凡行公務置朱銷簿按治官以時考之諸職官公坐同職者以先到任居上輒越次而坐者正之諸有司公事各官連銜申稟其上司者並自書其名有故從對讀首領官代書之具述其故於名下曹吏輒代書其名者罪之諸職官受代聽除之處從所便具載解由私赴都者禁之諸職官承上司他委所治闕官者許回申不得擅令首領官吏攝事諸官吏在任與親戚故舊及禮應追往之人追往者聽余並禁之諸職官頻入茶酒巿肆及倡優之家者斷罪罷職諸內外官吏疾病滿百日者作闕期年後仕諸行省以下大小司存長官非理折辱其首領官者禁之首領官有過失聽申上司不得擅問長官處決不公首領官執覆不從許直申上司諸隨朝官無故不公聚者坐罪選待諸受命職官闕期已及或有辧證勾稽喪葬疾病公私諸務妨阻不能之任者許具始末詣本處有司自陳保勘給據再敍並任元注地方有司保勘不實者並坐之諸受除官員闕次未及輒先往任所居住守代者從本管上司究之諸外任官員謁告應有假故具曹狀報所屬仍置籍以記之有托故者風憲官糾而罪之諸內外百司公移尊卑有序各守定制惟執政出典外郡申部公文書姓不書名諸人臣口傳聖旨行事者禁之諸郡縣版籍所司謹庋置之正官相沿掌之諸職官得代及休致凡有追會並同見任其婚姻田債諸事止令子孫弟侄陳訴有司輒相侵陵者究之諸職官告吏民毀罵非親聞者勿問違者罪之諸職官私用民力者笞二十七記過追顧直給其民諸在任官斂屬吏俸贈去官者笞四十七還職諸職官於所部非親故及理應往復之家輒行慶弔之禮者禁之違者罪之諸出使官員所至輒受官吏筵宴及官吏輒相邀請並從風憲糾察諸使臣所過州縣無故不得入城有故入城者止於公館安宿輒宿於官民之家者從風憲糾之諸使臣所至之處有親戚故舊禮應追往者聽諸官吏公差輒受人贐行禮物者隨事論罪官還職吏發鄰道貼補諸職官同僚相言者並解職別敍記過諸內外應佩符職官輒以符付其傔從佩服者禁之諸官員朝會服其朝服私致敬於人臣者罰諸職官居見任𨿽有善政不許立碑已立而犯髒污者毀之無治狀以虛譽立碑者毀之世祖中統二年夏四月乙卯命宣撫司官職官污濫者量輕重議罰按元史世祖本紀云雲中統三年春講定中外官條格冬詔總管兼萬戶者止理民事又詔軍民官各從所管不相統攝按元史世祖本紀中統三年春二月辛卯始定中外官俸命大司農姚樞講定條格冬十二月癸亥詔各路總管兼萬戶者止理民事軍政勿預其州縣官兼千戶百戶者仍其舊戊寅詔諸路管民官理民事管軍官掌兵戎各有所司不相統攝中統四年春二月甲子車駕幸開平三月壬寅關東蒙古漢軍官未經訓敕者令各乘傳赴開平按元史世祖本紀云云至元元年始立諸路行中書省新立條格按元史世祖本紀至元元年秋八月乙巳立諸路行中書省以中書左丞相耶律鑄參知政事張惠等行省事詔新立條格省並州縣定官吏員數分品從官職給俸祿頒公田計月日以考殿最均賦役招流移禁勿擅用官物勿以官物進獻勿借易官錢勿擅科差役凡軍馬不得停泊村坊詞訟不得隔越陳訴卹鰥寡勸農桑驗雨澤平物價具盜賊囚徒起數月申省部又頒陜西四川西夏中興北京三處行中書條格定立諸王使臣驛傳稅賦差發不許擅招民戶不得以銀與非投下人爲斡脫禁口傳敕旨及追呼省臣官屬至元二年定府州縣赴任公參之制按元史世祖本紀不載按選舉志凡赴任公參二年定散府州縣赴任官去上司百里之內者公參百里之外者申到任月日上司官不得非理勾擾失誤公事至元七年春正月丁卯定省院臺文移體式按元史世祖本紀云云至元八年春二月戊申詔以治事日程諭中外官吏冬十一月辛酉朔敕品官子孫儤直按元史世祖本紀云云至元十五年分別外官犯罪處治審問之例定行省以下公務限期以撫卹百姓申諭軍民官按元史世祖本紀十五年夏五月甲午諸職官犯罪受宣者聞奏受敕者從行臺處之受省札者按察司治之其宣慰司官吏姦邪非違及文移案牘從本道提刑按察司磨刷應有死罪有司勘問明白提刑按察司審覆無冤依例結案類奏待命自行中書以下應行公務小事限七日中事十五日大事三十日秋八月辛巳詔諭軍前及行省以下官吏撫治百姓務農樂業軍民官毋得占據民產抑良爲奴至元十七年冬十月丙申命在官者任事一月後月乃給俸或廢事者斥之按元史世祖本紀云云至元十八年秋八月乙亥申嚴大都總管府兵馬司左右巡院斂民之禁按元史世祖本紀云云至元十九年夏申敕百官立限決事秋以定官吏贓罪詔諭天下按元史世祖本紀十九年夏六月壬子申敕中外百官立限決事秋九月壬戌敕官吏受賄及倉庫官侵盜臺察官知而不糾者驗其輕重罪之中外官吏贓罪輕者杖決重者處死言官緘默與受贓者一體論罪仍詔諭天下至元二十年春二月辛丑立官吏贓罪法按元史世祖本紀云云至元二十八年頒行至元新格使百司遵守按元史世祖本紀二十八年夏五月丁巳何榮祖以公規治民禦盜理財等十事緝爲一書名曰至元新格命刻板頒行使百司遵守成宗元貞二年冬十月壬子車駕至自上都職官坐贓經斷再犯者加本罪三等按元史成宗本紀云云大徳二年春三月丁亥朔申禁官吏受賂詣諸司首者不得輒受按元史成宗本紀云云大徳三年諭六部官各欽乃職按元史成宗本紀大徳三年春二月丁巳完澤等奏銓定省部官以次引見帝皆允之仍諭六部官曰汝等事多稽誤朕昔未知其人爲誰今旣閱視且知姓名其洗心滌慮各欽乃職復蹈前失罪不汝貸大徳七年嚴選守令定贓罪十二章按元史成宗本紀七年春三月甲辰詔定贓罪爲十二章按哈剌哈孫傳七年進中書右丞相嘗言治道必先守令近用多不得其人於是精加遴選定官吏贓罪十二章及丁憂婚聘盜賊等制禁獻戶及山澤之利大徳八年詔禁軍民官不赴任及軍官擅離所部按元史成宗本紀八年春三月丁巳詔軍民官已除以地遠官卑不赴者奪其官不敍軍官擅離所部者悉遣還翼違者論如律武宗至大二年詔戒飭百官有司按元史武宗本紀不載按仁宗本紀武宗卽位詔立帝爲皇太子至大二年八月立尙書省詔太子兼尙書令戒飭百官有司振紀綱重名器夙夜以赴事功至大三年敕省部官晨集暮退按元史武宗本紀三年冬十月辛酉三寶奴言省部官不肯勤恪署事敕自今晨集暮退苟或怠弛不必以聞便宜罪之仁宗延佑三年夏六月己卯詔諭百司各勤其職毋隳廢大政按元史仁宗本紀云云延佑七年英宗敕百司日勤政務按元史英宗本紀延佑七年三月庚寅帝卽位夏五月甲辰敕百司日勤政務怠者罪之英宗至治三年泰定帝諭百司借名器各遵世祖定制按元史泰定帝本紀至治三年八月癸巳卽皇帝位冬十二月乙酉諭百司借名器各遵世祖定制泰定帝致和元年春正月乙亥詔諭百司凡不赴任及擅離職者奪其官避差遣者笞之按元史泰定帝本紀云云文宗天歷二年以臣僚職掌宣諭諸司趣內外官速赴任按元史明宗本紀天歷二年四月乙未特命孛羅等傳旨宣諭燕鐵木兒伯答沙火沙哈八兒禿八卽剌等曰世祖皇帝立中書省樞密院禦史臺及百司庶府共治天下大小職掌已有定制世祖命廷臣集律令章程以爲萬世法成宗以來列聖相承罔不恪遵成憲朕今居太祖世祖所居之位凡省臺百司庶政詢謀僉同摽譯所奏以告於朕軍務機密樞密院當卽以聞毋以夙夜爲間而稽畱之其他事務果有所言必先中書院臺其下百司及�禦之臣毋得隔越陳請宜宣諭諸司咸俾聞知按文宗本紀二年冬十二月辛亥趣內外已授官者速赴任至順元年從臺臣請以十二章計官吏贓罪按元史文宗本紀至順元年冬十月壬申禦史臺臣言內外官吏令家人受財以其干名犯義罪止四十七解任今貪污者緣此犯法愈多請依十二章計贓多寡論罪從之至順二年夏敕百司勤事詔諭諸官吏在職役爲人行賕之罪冬命議朝官省覲之制按元史文宗本紀二年夏五月丙申敕在京百司日集公署自晨及暮毋廢事六月癸亥詔諸官吏在職役或守代未任爲人行賕關說卽有所取者官如十二章論贓吏罷不敍終其身𨿽無所取訟起滅由己者罪加常人一等冬十二月癸丑河南河北道廉訪副使僧家奴言自古求忠臣必於孝子之門今官於朝者十年不省覲者有之非無思親之心實由朝廷無給假省親之制而有擅離官次之禁古律諸職官父母在三百里於三年聽一給定省假二十日無父母者五年聽一給拜墓假十日以此推之父母在三百里以至萬里宜計道裏遠近定立假期其應省覲匿而不省覲者坐以罪若詐冒假期規避以掩其罪與詐奔喪者同科禦史臺臣以聞命中書省禮部刑部及翰林集賢奎章閣議之順帝至正九年定守令督攝之法按元史順帝本紀至正九年夏五月丙辰定守令督攝之法路督攝府府督攝州州督攝縣至正二十年詔權攝官非朝廷允許不得之任按元史順帝本紀二十年秋八月甲辰詔諸處所在權攝官員專務漁獵百姓今後非朝廷允許不得之任

明明太祖禦制到任須知令官員關領赴任按明會典關給須知太祖髙皇帝禦制到任須知冠以�諭令凡除授官員皆於吏部關領赴任務一一遵行毋得視爲文具蓋示人以入官之法也�諭授職到任須知士人未官不可不知受任應行之事但肯於閒中先知到任須知明白爲官之道更有何加若提此綱領舉是大意以推之諸事無有不知辦與不辦若人懶於觀是綱領𨿽是聰敏過人爲官之事亦不能成若能善讀勤觀則永保祿位事不勞而疾辦此書所載學生及野人輩皆可預先講讀以待任用且五經四書修身爲治之道有志之士固已講習此書𨿽粗俗實爲官之要機熟讀最良故玆�諭授職到任須知目錄一祀神二卹孤三獄囚四田糧五制書榜文六吏典七吏典不許那移八承行事務九印信衙門十倉庫十一所屬倉�庫務十二系官頭匹十三會計糧儲十四各色課程十五魚湖十六金銀�十七窯冶十八鹽�十九公廨二十系官房屋二十一書生員數二十二耆宿二十三孝子順孫義夫節婦二十四官戶二十五境內儒者二十六起滅詞訟二十七好閒不務生理二十八祗禁弓兵二十九犯法官吏三十犯法民戶三十一警迹人凡到任那一日便問先任官首領官六房吏典要諸物諸事明白件數須知祀神有幾各開祭祀國之大事所以爲民祈福各府州縣每歲春祈秋報二次祭祀有社稷山川風雲雷雨城隍諸祠及境內舊有功徳於民應在祀典之神郡厲邑厲等壇到任之初必首先報知祭祀日期壇�幾所坐落地方周圍壇垣祭器什物見在有無完缺如遇損壞隨卽修理務在常川潔淨依時致祭以盡祀神之誠養濟院孤老若干各開養濟院見在孤老月支糧米歲支布匹逐一開報須親自點視給賜毋致失所以副朝廷存卹之意見在獄囚若干已未完各開刑獄者死生所系實維重事報祀神之次卽須報知本衙門見禁罪囚議擬已完若干見問若干其擬議已完者𨿽系前官之事亦宜詳審決放見問者到任尢宜究心中間要知入禁年月久近事體重輕何者事證明白何者取法涉疑明白者卽須歸結涉疑者更宜詳審期在事理獄平不致冤抑入版籍官民田地若干官糧民糧若干各開版籍田糧政事之大故祀神理獄之次卽須報知此件中間須要分豁軍民匠僧道醫儒等戶各若干官田地若干民田地若干每歲民間夏秋二稅糧若干官田租糧若干各分款項開報以備度量支用節次聖旨制書及奉旨榜文諭官民者若干曾無存者若干各開爲官之道政治禁令所當先知須考求節次所奉聖旨制書及奉旨意出給榜文曉諭官民事件逐一考究講解立法旨意已未施行中間或有損缺不存者須要采訪抄寫如法收貯永爲遵守本衙門吏典若干各開分科辦事在吏典之能否必須先報吏典總數若干然後分豁六房某房司吏幾名典吏幾名備細開報所該房分須令常川掌管考其所辦事務驗其能否勤怠以示懲勸各房吏典不許那移管事違者處斬凡有司吏典各有所掌房分如刑房專掌刑名戶房專管錢糧該吏承管日久則知事首尾容易發落近有司多聽從吏員計囑將所管房分時常遷調以致所管事務不知首尾多生情獘今後各房若有仍前那移管事者吏處斬官別議若一房事更過十名二十名或二三名接管人人首尾不到了時都著拿來要處斬其有事故接管者不拘此例承行事務已完若干已施行未完若干未施行若干各開六房吏典各將節次承受上司來文及照行事件分豁已完若干已作施行未曾完結若干未作施行若干各另開報除已完外未完事件要分事體急緩重輕先後催並完結其未施行者卽作施行毋致沈匿稽遲以致耽誤公事在城印信衙門若干各開除本衙門外所屬衙門如一府所轄州縣學巡檢司水馬驛河泊遞運所倉�庫務凡有印記衙門若干逐一開報庶知所轄處所及所理庶務州縣所屬印記衙門一體開報倉庫若干各開凡本衙門所有倉庫須分豁報知某倉見儲某年收到官糧若干民糧若干幾年官糧若干民糧若干已支若干見存若干其庫分依上分豁金銀錢貨什物某件若干逐一開報以憑稽考支用無致侵沒所屬境內倉�庫務若干各開除本衙門倉庫已報外所屬境內應有倉�庫務某倉儲某年所收官民糧米見在若干某�所收竹木等項若干某庫盛貯金銀錢貨什物各若干某稅課司局歲收錢鈔若干逐一開報庶知境內所產所稅錢糧物貨數目系官頭匹若干各開本衙門或有系官頭匹及所屬驛分所有馬驢孳畜等項頭匹數目務要逐一取勘見數或有孳生隨卽報知作數以憑稽考會計糧儲每歲所收官民稅糧若干支用若干各開量入爲出國家經費重事須要開報每歲所收到入官租糧若干民間稅糧若干或漕運鄰境或折收布匹錢鈔貨物各若干及每歲官吏俸給軍士月糧等項支用若干各另開報庶知每歲所收及支用數目以候經度各色課程若干各開所屬境內出產貨物及各色課程酒醋茶礬等項各別開報每歲所收數目以憑稽考支用魚湖幾處歲課若干備開各湖多少所屬境內若有魚湖須報總計幾處歲辦魚課若干內某湖坐落某處歲辦若干逐一開報以憑稽考金銀�分若干坐落何山川所在若干各開所屬境內有出產金銀�分須知總計若干分豁坐落某處金�額辦數目若干某處銀�額辦數目若干須要稽考實辦數目以革侵欺隱匿之獘窯冶各開是何伎器及瓦名色所屬境內若有窯冶去處須要各另開報某窯出產或銅鐵錫歲辦若干燒窯去處所燒是何器物或或瓦碗碟什物等項名色逐一開報近海郡邑煮海�分若干各開國用所需多資鑄山煮海之利以省民租所轄境內或系邊海郡邑須將所有煮海�分某�戶若干該工本錢若干歲辦鹽課若干所有�分逐一開報以憑稽考公廨間數公用器皿裀褥之類若干各開署事公廳及住歇房屋公用器皿皆民間所辦須分豁公廳左右兩廂門屋後堂等項間數內公用什物椅桌裀褥等項逐一開報遇有缺壞隨卽修理務在整治灑掃潔淨相沿交割其有毀壞者必須究治庶令愛護使用免致重勞民力邑內及鄕村系官房舍有正有廂若干各開系官房舍若不以時整點恐致頹敝埋沒必須逐一開報某處官房幾間正房幾間廂房幾間其有便於民間租賃者約量租賃從便住歇須令時加葺理免致頹敝書生員數若干各開培養生員所以作成人才以資任用如一府所屬本府學肄業生員幾名中間通經成才者幾名年幼及未成才者幾名時加考試勉勵勸勤懲怠遇有缺員隨卽選補其有入學已久不遵教養者隨卽黜退罰充令典若建言實封告訐把持公事者照依已行榜文內事理治罪所屬州縣依前開報考試勉勵務求實效以稱善俗良才之意耆宿幾何賢否若干各開設耆宿以其年髙有徳諳知土俗習聞典故凡民之疾苦事之易難皆可訪問但中間多有年紀𨿽髙徳行實缺買求耆宿名色交結官府或蔽自己差徭或說他人方便�政害民故到任之初必先知其賢否明注姓名則善者知所勸惡者知所戒自不敢作前獘矣孝子順孫義夫節婦境內若干各開如前官未明到任後須當日訪以開之移風易俗在於激勸善良所屬境內或有孝子順孫義夫節婦孝行可稱節操顯著已行旌表者必須報知數目其有未經旌表者必須親自體訪的實申請旌表以勵風俗境內士君子在朝爲官者幾戶所屬境內有士人君子在朝爲官及任府州縣事者須逐一開報幾戶及見任是何職事其有仕於朝廷年老致仕還鄕者一體開報境內有學無學儒者若干各開所屬境內之民賢愚不等其間儒者或有精通經典或有長於文章或有牧民馭眾之能或有幹辦小才之用皆當察其能否記其姓名一可訪問以補政治二可充貢以資任用境內把持公私起滅詞訟者有幾明注姓氏爲政之要必先除姦去惡則良善得安所轄境內或有把持公私事務說事過錢教唆起滅詞訟騙詐良善者著令備細開報但恐到任之初一時吏典人等訪尋不實以善爲惡反害忠良必須到任之後詳細究問的實注其姓名以候再犯則惡者知懼不敢爲非矣毋得縱令吏典人等指此爲名�行取勘以致擾民好閒不務生理異先賢之教者有幾民有常產則有常心士農工商各居一業則自不爲非或有遊手好閒不務生理及行邪術左道以惑人視聽扶鸞禱聖燒香結會夜聚曉散並不孝不弟好飲賭博不遵先賢之教者須采訪姓名注於簿籍以示懲戒其人畏懼更攺則止若仍前不悛則治之以法毋得縱令吏典人等指此爲名�行取勘以致擾民本衙門及所屬該設祗禁弓兵人等若干各報數目本衙門見設祗從禁子弓兵人等令報數目若干分豁額設定數到役日月毋令容畱濫設作獘境內士人在朝爲官作非犯法黜罷在閒幾人至死罪者幾人所屬境內有爲官作非犯法斷髮他所工役遷徙安置家不存者及罷閒在家住坐者須逐一開報其已犯死罪家小見存者一體開報境內民人犯法被誅者幾戶境內民人有作犯非爲已經誅戮者逐一取勘數目及所犯是何罪名境內警迹人若干各開所屬境內充警迹人若干逐一開報供報式樣凡新官到任其先任首領官六房吏典限十日以裏將各房承管應有事務逐一分豁依式攢造文冊從實開報如有隱漏不實及故不依式系文紊亂並十日以裏遷延不報者該吏各以違制律論罪有所規避從重論吏房司吏張甲今將本房當該事務逐一開報於後各房合設吏典計幾十幾名司吏幾十幾名典吏幾十幾名吏房司吏幾名一名張甲年幾十幾歲開封府祥符縣民籍某年某月某日參充歷俸幾十幾月一名李乙年幾十幾歲開封府陳畱縣民籍某年某月某日參充歷俸幾十幾月典吏幾名一名陳丙年幾十幾歲開封府杞縣民籍某年某月某日參充歷俸幾十幾月一名王丁年幾十幾歲開封府杞縣民籍某年某月某日參充歷俸幾十幾月戶禮兵刑工五房照吏房開寫所屬印信衙門計幾十幾處各州縣計幾處縣官止開本縣所屬州幾處陳州官四員知州陳戊由秀才某年月日到任同知趙己由人材某年月日到任判官錢庚由聰明正直某年月日到任吏目孫辛由吏員某年月日到任余州照開縣幾處祥符縣官四員知縣李壬由孝弟力田某年月日到任縣丞吳甲由人材某年月日到任主簿鄭乙由幹濟某年月日到任典史王丙由吏員某年月日到任余縣照開學幾處府學一處教授一員馮丁明易經某年月日到任訓導四員陳戊明書經某年月日到任各名照開州縣學幾處學正幾員教諭幾員訓導幾員稅課司局幾處官幾十幾員稅課司幾處本府稅課司一處城南稅課司一處稅課局幾處陳州稅課局幾處本州稅課局一處某稅課局一處余州照開杞縣稅課局本縣稅課局一處某稅課局一處余縣照開倉幾處官幾員本府倉幾處永丰倉軍儲倉各州縣照開巡檢司幾處官幾員鄭州巡檢司幾處河陰巡檢司一處各州照開封丘縣巡檢司幾處中欒巡檢司一處各縣照開水馬驛幾處官幾員本府驛幾處大梁水驛一處大梁馬驛一處陳州驛幾處本州驛一處杞縣驛幾處余州縣照開河泊所幾處官幾員陳州幾處本州河泊所一處項城河泊所一處祥符縣幾處本縣河泊所一處余州縣照開金銀�鐵冶所幾處官幾員某處金�某處銀�某處鐵冶所遞運所幾處官幾員本府幾處祥符遞運所一處陳橋遞運所一處餘照開陳州遞運所幾處本州遞運所一處余州照開中牟縣遞運所幾處本縣遞運所一處余縣照開閘壩幾處官幾員本府幾處靑陵閘一處廣惠閘一處州縣幾處某處閘一處某處壩一處僧官衙門幾處官幾員僧綱司幾處僧正司幾處僧會司幾處道官衙門幾處官幾員道紀司一處道正司幾處道會司幾處雜造局一處織染局一處永益庫一處司獄司一處批驗所幾處惠民藥局一處境內士君子爲官者任朝官者幾員一員胡惠見任某官一員林輔見任某官任外郡者照開致仕官幾戶計官共幾員一員李義原任某官一員吳善原任某官未完事件一件爲起取人材等事某年月日某衙門坐下該關塡內府天字幾百幾十號勘合起取人材蔣忠等幾十幾名經今幾月未完祥符縣幾十名如縣官則寫都隅已起送蔣忠等幾名未起送沈信等幾名余州縣照開一件爲起取吏員事某年月日某衙門坐下該關塡內府地字幾百幾十號勘合起取吏員史仁等幾十幾名經今幾月未完杞縣幾十幾名已起送史仁等幾名未起送楊樂等幾名余州縣照開余件照開右中間各項該載或有不盡者照依本處原有定額從實開報如無原額不必開寫毋得一�指此爲由生事擾民右甲所報合屬印信衙門各房吏典等項數目及當該未完事務逐一分豁依式開報中間並不敢繁文及隱漏不實如蒙查勘爭差甘當重罪無詞年月日司吏張甲畫字典吏周丁畫字戶房司吏王庚今將本房當該事務逐一開報於後戶口數戶幾十幾萬幾千幾百幾十幾戶口幾十幾萬幾千幾百幾十幾口男子幾十幾萬幾千幾百幾十幾口成丁幾萬幾千幾百幾十幾口不成丁幾萬幾千幾百幾十幾口婦女幾十幾萬幾千幾百幾十幾口大口幾萬幾千幾百幾十幾口小口幾萬幾千幾百幾十幾口一民戶幾十幾萬幾千幾百幾十幾戶一軍戶幾千幾百幾十幾戶一醫戶幾百幾十幾戶一儒戶幾百幾十幾戶一戶幾千幾百幾十幾戶一僧戶幾百幾十幾戶一道戶幾百幾十幾戶一匠戶幾千幾百幾十幾戶田糧數官民田地計幾十幾萬幾千幾百幾十幾頃田幾十幾萬幾千幾百幾十幾頃地幾萬幾千幾百幾十幾頃夏稅幾萬幾千幾百幾十幾石幾斗幾升秋糧幾十幾萬幾千幾百幾十幾石幾斗幾升官田地幾萬幾千幾百幾十幾頃幾畝幾分夏稅幾萬幾千幾百幾十幾石幾斗幾升秋糧幾萬幾千幾百幾十幾石幾斗幾升官田幾萬幾千幾百幾十幾頃幾十幾畝幾分該稅糧幾萬幾千幾百幾十幾石幾斗幾升官地幾千幾百幾十幾頃幾十幾畝幾分該稅糧幾千幾百幾十幾石幾斗幾升民田地幾十幾萬幾千幾百幾十幾頃幾十幾畝幾分夏稅幾千幾百幾十幾石幾斗幾升秋糧幾十幾萬幾千幾百幾十幾石幾斗幾升民田幾十幾萬幾千幾百幾十幾頃幾十幾畝幾分該稅糧幾萬幾千幾百幾十幾石幾斗幾升民地幾萬幾千幾百幾十幾頃幾十幾畝幾分該稅糧幾萬幾千幾百幾十幾石幾斗幾升倉庫數一軍儲倉見儲各色糧米幾十幾萬幾千幾百幾十幾石幾斗幾升糧米幾十幾萬幾千幾百幾十幾石幾斗幾升某年幾十幾萬幾千幾百幾十幾石幾斗幾升某年幾十幾萬幾千幾百幾十幾石幾斗幾升雜糧幾萬幾千幾百幾十幾石幾斗幾升某年幾千幾百幾十幾石幾斗幾升某年幾千幾百幾十幾石幾斗幾升各倉照開永益庫見儲金銀錢鈔等項金幾百幾十幾兩銀幾千幾百幾十幾兩錢幾萬幾千幾百幾十幾文鈔幾萬幾千幾百幾十幾錠黃銅幾萬幾千幾百幾十幾斤鐵幾萬幾千幾百幾十幾斤錫幾萬幾千幾百幾十幾斤黃麻幾千幾百幾十幾斤綿幾千幾百幾十幾斤幾兩絲幾千幾百幾十幾斤幾兩稅課司局計幾處歲辦課程幾萬幾千幾百幾十幾錠一本府稅課司一處歲辦課程幾萬幾千幾百幾十幾錠一陳州稅課局一處歲辦課程幾千幾百幾十幾錠一祥符縣稅課局一處歲辦課程幾千幾百幾十幾錠一各州縣照開魚湖計幾處歲辦課程寶鈔幾千幾百幾十錠銅錢幾萬幾千幾百文糧米幾千幾百幾十石一乍浦河泊所一處坐落海鹽縣某處歲辦課程寶鈔幾千幾百幾十幾錠銅錢幾萬幾千幾百文糧米幾千幾百幾十石各湖照開鹽�計幾處歲該工本糧米幾萬幾千幾百石歲辦鹽幾萬幾千幾百引一鳴鸐�坐落慈溪縣鳴鸐鄕歲該工本糧米幾千幾百石歲辦鹽幾千幾百引各�照開金銀�一金�一所坐落某處歲辦金課幾百幾十幾兩一銀�一所坐落某處歲辦銀課幾千幾百幾十幾兩各色課程依本處原辦課額開報一酒醋課程一商稅一契本錢一門攤錢一房地租賃錢一水磨課程一椒課一油柞課一紙課一水碾課一姜課一水銀課一缸課一礬課一漆課一朱砂課一皮硝課一�毛課一鑄瀉課歲辦各幾百幾十幾錠一窯課歲辦幾百幾十幾石一�蜜課一黑錫黃丹課歲辦各幾百幾十幾錠一竹山租歲辦米幾百幾十幾石一蒲葦网門課一苶子油課一蓮子課一石膏課歲辦各幾百幾十幾錠農桑藍靛一桑株共計幾萬幾千幾百株一藍靛歲辦幾千幾百幾十幾斤一絲一綿歲辦各幾百幾十幾斤會計糧儲一各倉總計見儲各色糧米幾十幾萬幾千幾百幾十幾石糧米幾十幾萬幾千幾百幾石雜糧幾萬幾千幾百幾十幾石歲用幾萬幾千幾百幾十幾石官吏俸給等項幾千幾百幾石軍士月糧幾萬幾千幾百幾石折收布匹幾千幾百幾十幾石漕運鄰境幾萬幾千幾百幾石見在幾萬幾千幾百幾十幾石足支幾年幾月系官房屋幾所正屋幾十間廂屋幾十間鄕都幾處府不必開里長幾百名坊長幾十名未完事件一件攺造黃冊事系某年某月某日某衙門坐下該關塡內府天字幾百幾十幾號勘合經今幾月未完某州縣幾本計幾件各州照開一件稅糧事系某年夏稅秋糧過違限期幾月未完計欠納稅糧幾百幾十幾石祥符縣如縣官則寫都隅已納幾萬幾千幾百幾十幾石未納幾百幾十石各縣照開各件照開右中間各項該載或有不盡者照依本處原有定額從實開報如無原額者不必開寫毋得一�指此爲由生事擾民右庚等所報本房承管戶口田糧課程等項及當該未完事件逐一分豁依式開報中間並不敢繁文及隱漏不實如蒙查勘爭差甘當重罪無詞年月日戶房司吏王庚畫字典吏陳辛畫字禮房司吏余乙等今將本房當該事務逐一開報於後祭祀壇�社稷壇共幾所本府社稷壇一所坐落某處祭器什物牲匣四案桌十四竹籩四木豆四簠二簋二酒尊二爵六鉶一香鑪三盥洗尊一杓一盆一帨巾一鍋五口桶四隻各州縣社稷壇幾所一風雲雷雨山川城隍壇幾所本府風雲雷雨山川城隍壇一所坐落某處祭器什物亦照社稷壇開各州縣風雲雷雨山川城隍壇幾所一郡厲邑厲壇幾所本府郡厲壇一所坐落某處祭器什物照前開各州縣邑厲壇幾所應祀神祠一某州某神坐落何處一某縣某神坐落何處存卹孤老一本府養濟院孤老幾名每名月支糧米幾斗每名歲給布幾匹各州縣照開奉到制書榜文幾十幾道一見在幾十道一道爲禁治事某年某月某日降到各道照開一損壞共幾道一道爲某事某年某月某日降到各道照開孝子順孫義夫節婦已旌表者幾十幾名一名林眞一名胡大書生員數本府儒學生員四十名通經成材者幾十名年幼未成材者幾名各州縣照開境內儒者一名王戎一名陳中耆宿幾名年髙有徳可以訪問民情者幾名一名陳期年六十幾歲某都隅民籍有無公私過犯余件照開未完事件一件歷日紙札事系某年某月某日某衙門坐下該關塡內府黃字幾十幾號勘合經今幾月未完計幾萬幾千幾百張已起解幾千幾百張未起解幾千幾百張一某州縣該幾千張如縣則開都隅已起解幾千張未起解幾千張一件歲貢生員事某年某月某日某衙門坐下該關塡內府宇字幾十幾號勘合經今幾月未完計幾十名已起送幾名未起送幾名余件照開右中間各項該載或有不盡者照依本處原有定額從實開報如無原額者不必開寫毋得一�指此爲由生事擾民右乙等所報本房承管祭祀卹孤榜文學校等項及當該未完事件逐一分豁依式開報中間並不敢繁文及隱漏不實如蒙查勘爭差甘當重罪無詞年月日禮房司吏余乙畫字典吏吳丙畫字兵房司吏陳午今將本房當該事務逐一開報於後一本衙門弓兵祗禁幾十名弓兵幾十名祗候幾十名禁子幾十名一水馬驛幾處水驛幾處大梁驛一處坐落某處船幾十隻水夫一百幾十名各驛照開馬驛幾處雍丘驛一處坐落某處馬幾十匹幾十匹驢幾十匹馬夫幾十名各驛照開一遞運所幾十幾處中牟遞運所一處坐落某處車幾十輛牛幾十頭船幾十隻遞運夫一百幾十名各所照開一巡檢司幾十處河陰巡檢司一處坐落某處弓兵幾十名各巡檢司照開一系官頭匹馬幾匹幾匹驢幾匹牛幾頭羊幾隻一急遞鋪幾十處鋪兵幾百名一烽堠幾處未完事件一件爲軍務事某年某月某日某衙門坐下該關塡內府元字幾號勘合勾取軍人李大等幾百幾名經今幾个月未完已勾解李大等幾十名未勾解張三等幾十名一件爲僉補馬夫事某年某月某日某衙門坐下經今幾个月未完計幾十名已僉補幾十名未僉補幾十名一件爲取選力士事某年某月某日某衙門坐下該關塡內府黃字幾號勘合起取力士幾名經今幾个月未完已起送李四等幾名未起送於五等幾名余件照開右中間各項該載或有不盡者照本處原有定額從實開報如無原額者不必開寫毋得一�指此爲由生事擾民右午等所報本房承管水馬驛遞運所系官頭匹等項事務及當該未完事件逐一分豁依式開報中間不敢繁文及隱漏不實如蒙查勘爭差甘當重罪無詞年月日兵房司吏陳午畫字典吏張巳畫字刑房司吏葉七今將本房當該事務逐一開報於後見禁罪囚計幾十起犯人幾百幾十幾名議擬已完一十起計囚人幾百幾十名見問三十一起計囚人幾百幾十幾名議擬已完一起張大等告人命事某年某月某日入某禁經今幾月一干幾十人原告張大等幾名被告李乙等幾名幹連王二等幾名有招幾十名死罪幾名流罪幾名徒罪幾名杖罪幾名笞罪幾名無招合疏放王二等幾名一起李小一告詐僞事照前開一起沈五告爭婚事照前開見問一起王小二告欺隱田糧事某年某月某日入禁經今幾月一干幾十幾人原告王小二等幾名被告陳四等幾名幹連陸二等幾名一起戴辛告房屋事照前開一起沈旺告被盜事某年某月某日入禁經今幾月一干幾十幾人原告沈旺一名被告牛二等一十幾名已獲牛二等十名未獲張小等幾名幹連楊大等幾名境內警迹人計十幾名一名某人一名某人未完事件一件贓罰事某年某月某日某衙門坐下該關塡內府宙字二十幾號勘合追徵犯人髙小二等贓鈔經今幾月未完計幾十錠已納幾錠未納幾錠一件錢三告詐僞事某年某月某日某衙門坐下該關塡內府洪字十幾號勘合緝捕犯人蔡由等幾名經今幾月未完計幾名已勾解蔡由等幾名未勾解呂午等幾名余件照開右中間各項該載不盡者照本處原有定額從實開報如無原額不必開寫毋得一�指此爲由生事擾民右七等所報本房承管見禁罪囚並警迹人數目及當該未完事件逐一分豁依式開報中間並不敢繁文及隱漏不實如蒙查勘爭差甘當重罪無詞年月日刑房司吏葉七畫字典吏周三畫字刑房司吏葉七今將境內起滅詞訟之人並犯法被刑官吏民人開報於後境內起滅詞訟之人一名張乙系某縣人某年某月誣告某人某事某衙門斷決一百一名孔丙系某縣人某年某月某日教唆人告某事某衙門斷決幾十境內爲官犯法被刑罷閒在家計幾名一名某人一名某人斷髮他所工役遷徙安置計幾名一名某人一名某人犯死罪家小見存計幾名一名某人一名某人境內民人犯法被誅者幾名計幾十名一名某人一名某人右件開報本房事務外將境內起滅詞訟之人並犯法被刑等項官吏民人照依後限開報止許於原承文卷內牽查見數並不許妄行所屬及各都隅取勘以致驚擾人民違者治以重罪初限十日不完杖六十次限十日不完杖八十終限十日不完罪止杖一百年月日刑房司吏葉七畫字典吏周三畫字工房司吏趙壬今將本房當該事務逐一開報於後公廳間數計幾百幾十幾間公廳幾間左右兩廂幾間官員房屋幾十幾間吏捨幾十間公用什物計幾十幾件交椅幾十幾把桌幾十張裀褥幾件器皿幾十件歲造匹紵絲幾千幾百匹綾幾千幾百幾匹羅幾千幾百幾匹紗幾千幾百幾匹絹幾千幾百幾匹綢幾千幾百幾匹輪班人匠幾千幾百幾名金銀匠幾十名鐵匠幾十名銅匠幾十名錫匠幾十名戧金匠幾十名木匠幾十名竹匠幾十名石匠幾十名瓦匠幾十名鋸匠幾十名刊字匠幾十名漆匠幾十名絡絲匠幾十名繡匠幾十名織匠幾十名絳結匠幾十名弓箭匠幾十名�船匠幾十名搭材匠幾十名五墨匠幾十名釘鉸匠幾十名打捕戶幾百幾十名歲辦翎毛幾萬幾千幾百幾十幾根皮貨幾千幾百張鐵冶幾處歲辦生鐵幾萬幾千幾百斤未完事件一件爲起取人匠事某年某月某日某衙門坐下該關塡內府元字幾號勘合起取人匠李四等幾十名經今幾月未完已起解李四等幾十名未起解姚乙等幾十名一件爲歲造匹事某年某月某日某衙門坐下該關塡內府黃字幾號勘合歲造絹幾百匹經今幾月未完已起解幾百匹未起解幾百匹余件照開右中間各項該載不盡者照本處原有定額從實開報如無原額者不必開寫毋得一�指此爲由生事擾民右壬等所報本房承管歲造匹人匠等項及當該未完事件逐一分豁依式開報中間並不敢繁文及隱漏不實如蒙查勘爭差甘當重罪無詞年月日工房司吏趙壬畫字典吏張三畫字洪武四年定上官答僚屬禮按明會典洪武四年令凡揖禮下見上躬身舉手齊眼爲敬上官隨坐隨立無答其次下官舉手齊口上官舉手齊心答之洪武五年定僚幕屬吏見長官禮按明會典五年令凡內外掾史令史書吏宣使奏差人等晨謁長官必序立階下一揖乃退長官不答禮幕官拱手洪武十六年令教官生員見上司遵憲綱行禮按明會典十六年令教官生員見上司一遵憲綱行禮如有出郭迎送及妄行跪禮過爲稱呼者聽巡按禦史按察司官依律究問若上司故違憲綱者亦行糾奏洪武十八年定有司受職赴任禮儀按明會典凡官員到任十八年定一有司新官受職赴任者於未到城一捨二三十里而止卽先令人報知禮房吏告示官屬及父老人等相率出城來會令灑掃合祀神祗祠宇備牲醴祭儀以候謁告比至城外齋宿三日第四日淸晨父老人等導引入城徧詣諸神祠如儀致祭其祝文曰維某年月日某官奉命來官務專人事主典神祭今者謁神特與神誓神率幽冥陰陽表裏予有政事未備希神默助使我政興務舉以安黎民予倘怠政姦貪陷害僚屬淩虐下民神其降殃謹以牲醴致祭神其鑑之尙饗一祭神之禮新官到任之日詣神廟祭祀禮房先備牲酒等物陳設禮生父老人等導引新官同僚屬官吏詣廟贊禮唱排班班齊鞠躬拜興拜興平身贊唱行初獻禮引贊引新官詣神位前贊唱跪新官跪贊唱眾官皆跪贊唱獻爵執事者捧爵於左跪新官獻畢仍授執爵者以爵奠於神位前贊唱讀祝執事者取祝跪讀畢贊唱俯伏興平身贊唱行亞獻禮執事以爵酹酒奠於神位前終獻如亞獻儀畢贊唱鞠躬拜興拜興平身禮畢一新官到任之日本衙門合備儀仗皂隸前期一日出城伺候至日淸晨首領官率領各房吏典並合屬生員人等迎接入城先詣神廟祭祀畢引至本衙門儀門前下馬具公服從中道入先於月臺上望闕設香案禮生引新官至香案前行五拜三叩頭禮畢上廳公座皂隸排衙報時辰�書案至前吏房將公座呈押一參見禮先從皂隸次吏典各行兩拜禮新官坐受次合屬官參見亦行兩拜禮新官拱手答禮次首領官見行兩拜禮新官起身拱手答禮次佐貳官行兩拜禮新官出公座答禮如是佐貳官到任先受所屬並首領官行禮後至長官前行兩拜禮長官出公座答禮畢諭僚屬曰朝廷設官置吏欲其敬神卹民親賢遠姦興利除害某不敏忝玆重任尙賴一二僚屬及邑中長者匡其不逮庶免後艱其四境之內利有當興獘有當革者某等當共竭力爲之以安黎庶諭畢署押公文各房吏典將該管應有已未完結事件施行等項逐一開寫須知呈報新官署押文書如系長官則交割印信庫倉匙鑰等件畢照各房呈報須知事目逐一發落署判公事畢將所祭牲酒與官屬父老享飲而退其九年考滿仍具牲酒率官屬父老人等辭廟致祭就以祭物出郊餞別而去其祝文及所諭之言禮生代說亦可洪武二十年定各官相見禮儀按明會典凡官員拜揖二十年定凡公侯駙馬相見各行兩拜禮一品官見公侯駙馬一品官居右行兩拜禮公侯駙馬居左答禮二品見一品二品居右行兩拜禮一品居左答禮三品見二品三品居右行兩拜禮二品居左答禮四品見三品四品居右行兩拜禮三品居左答禮五品見四品五品居右行兩拜禮四品居左答禮六品以下仿此如三品見一品四品見二品行兩拜禮一品二品官答受從宜余品仿此如有親戚尊卑之分從行私禮凡官員聚坐二十年定凡文武官公聚各依品級序坐若資品相同者各照衙門次第序坐若王府官屬與朝官坐立各照品級爲序俱在朝官之次凡官員相遇回避二十年定凡駙馬遇公侯分路而行一品二品遇公侯駙馬引馬側立須其過二品見一品二品趨右讓道而行三品遇公侯駙馬引馬回避遇一品引馬側立遇二品趨右讓道而行四品遇一品以上官引馬回避遇二品引馬側立遇三品趨右讓道而行五品遇二品以上官引馬回避遇三品引馬側立遇四品趨右讓道而行六品遇三品以上官引馬回避遇四品引馬側立遇五品趨右讓道而行七品遇四品以上官引馬回避遇五品引馬側立遇六品趨右讓道而行八品遇五品以上官引馬回避遇六品引馬側立遇七品趨右讓道而行九品遇六品以上官引馬回避遇七品引馬側立遇八品趨右讓道而行品級相等者分路而行如有親戚尊卑之分聽從回避凡遇王府將軍於道駙馬儀賓公侯讓左文武一品至三品官引馬側立四品以下官下馬凡內官出入遇駙馬於道必須下馬遇公侯一品二品官引馬側立遇三品四品官分路而行凡公侯駙馬一品二品官隨從火者人等非跟隨本官而私自出入者凡遇文武百官必須下馬違者治罪凡所屬官遇上司官引馬回避所屬官品級髙者遇上司官卑者分路而行凡官員應合回避而路窄不可回避者則下馬拱立應分路者不得占中道凡文武官員出入應合開道而自不開道致令應避官員不曾回避者不問若因而生事者止問上官凡街巿軍民人等買賣及乘坐驢馬出入者遙見公侯駙馬一品以下至四品官過往卽便下馬讓道凡官員當避路者若承宣召及祠祭官詣祠所並有捕逐者在道𨿽遇應避之官不須回避凡屬官見上司二十年令凡屬官見上司官必序立於堂階之上總行一揖上司拱手首領官答揖其公幹節序見上司官皆行兩拜禮長官拱手首領官答禮凡官員公座二十年定凡一應大小衙門官員每日公座行肅揖禮佐貳官揖長官長官答禮首領官揖長官佐貳官長官佐貳官拱手洪武二十三年禦制責任條例頒行天下按明會典髙皇帝懲吏職之弗稱親制責任條例一篇頒行各司府州縣令刻而懸之永爲遵守務使上下相司以稽成效今謹錄之於左二十三年�方今各省所用布政司府州縣按察司官多系民間起取秀才人材孝廉各人授職到任之後略不以到任須知爲重公事不謀體統不行終日聽信小人浸潤謀取贓私酷害下民以此仁義之心淪沒殺身之計日生一旦系獄臨刑神魂倉皇至於哀告懇切柰何虐民在先當此之際𨿽欲自新不可得矣如此者往往相繼而犯上累朝廷下辱鄕閭悲哀父母妻子孰曾有鑑其非而攺過也哉所有責任條例列於後一布政司治理親屬臨府歲月稽求所行事務察其勤惰辯其廉能綱舉到任須知內事目一一務必施行少有頑慢及貪污坐視恬忍害民者驗其實迹奏聞提問設若用心提調催督宣布條章去惡安善倘耳目有所不及精神有所不至遺下貪官污吏及無藉頑民按察司方乃是淸一府臨州治亦體布政司施行耳目有所不及精神有所不至遺下貪官污吏及無藉頑民布政司方乃是淸一州臨縣治亦體府治施行耳目有所不及精神有所不至遺下貪官污吏及無藉頑民本府方乃是淸一縣親臨里甲務要明播條章去惡安善不致長姦損良如此則上下分定民知所依巨細事務訴有所歸上不紊政於朝廷下不銜冤於滿地此其治也歟若耳目有所不及精神有所不至遺下無藉頑惡之民本州方乃是淸一若布政司不能淸府府不能淸州州不能淸縣縣不能去惡安善遺下不公不法按察司方乃是淸一按察司治理布政司府州縣務要盡除姦獘肅淸一方耳目有所不及精神有所不至巡按禦史方乃是淸倘有通同貪官污吏以致民冤事枉者一體究治一此令一出諸司置立文簿將行過事迹逐一開寫每季輪差吏典一名賫送本管上司查考布政司考府府考州州考縣務從實效毋得誑惑繁文因而生事科擾每歲進課之時布政司將本司事迹並府州縣各賫考過事迹文簿赴京通考敢有坐視不理有違責任者罪以重刑嗚呼今之布政司不拿所屬貪贓官吏又不申聞闒茸不才諸等不公不法亦不究問府文到司並不審其爲何但知遞送而已府亦以州文如此州亦以縣文如此自布政司至府州縣皆不異郵亭耳所以不治爲此也洪武二十四年定學官與雜職坐次按明會典凡官員聚坐二十四年令凡學官位於雜職之上洪武二十九年定王府將軍與駙馬儀賓公侯相見之禮及外官朝覲旌別之法按明會典二十九年令凡王府將軍與駙馬儀賓公侯相見將軍居左駙馬等居右皆再拜與文武一品至三品官相見將軍居中各官拜將軍答禮與四品以下官相見各官拜將軍坐受洪武初外官每年一朝二十九年始定以辰戌丑未年爲朝覲之期朝畢吏部會同都察院考察奏請定奪其存畱者引至禦前刑部及科道官各露章彈劾責以怠職來朝官皆免冠伏候上命旣宥還任各賜�一道以申戒飭若廉能卓異貪酷異常則又有旌別之典以示勸懲具載於後其有不時考察及每年開報考語皆爲黜陟之地故附列焉洪武三十年定百官相見禮儀禁近侍官與外官交接各官見內府跪拜按明會典三十年令凡百官以品秩髙下分尊卑其品級近者相見行禮則東西對立稍卑者居西髙者居東其品秩相越二三等者卑者居下尊者居上其相越四等者則卑者拜下尊者坐而受禮有事則跪白如一品與二品相見二品居西行禮一品居東答禮與三品四品相見三品四品居下行禮一品居中答禮與五品以下相見一品坐受稟事則跪餘仿此凡司屬官品級亞於上司官者稟事則跪凡近侍官員難拘品級行跪拜禮亦不許與外官交接凡同僚官品級有髙下者不拘凡大小官員於內府相見不許跪拜宣宗宣徳三年定科道坐次按明會典凡官員聚坐宣徳三年令禦史給事中照品級坐宣徳十年更定布政司以下新任祀神之制按明會典十年奏準各布政司按察司府州縣新官到任於本處城隍廟會請應祀諸神用�羊二牲總祀代宗景泰三年定科道序坐書銜之次按明會典景泰三年令六科都左右給事中內外序坐書銜俱居禦史之左憲宗成化二年定總兵巡撫等官名位之次按明會典成化二年奏準凡鎭守總兵巡撫等官列坐總兵系伯爵以上者居左巡撫系僉都禦史以上者居右若總督提督軍務等官自僉都禦史以上俱坐於總兵官侯伯之左列名於前孝宗弘治十一年定王府長史三司相見之儀按明會典弘治十一年議準王府長史不許行走三司中門若相見之際須以禮待弘治十五年定行太僕寺卿與禦史相見禮儀按明會典十五年奏準陜西行太僕寺卿與禦史相見比遼東山西等處例出入行中門正道世宗嘉靖八年申巡按與守令官相接之令按明會典嘉靖八年令巡按禦史於守令官不許作威挫辱知府相見不許行跪禮

官常總部匯考三皇淸一太宗文皇帝崇徳元年大淸會典回避儀

王公官員相遇或讓道或迥避禮各不同凡以

明等威崇敬讓也崇徳元年定親王出行郡王

遇讓道行貝勒遇執事回避讓道旁行貝子鎭

國公固倫額駙和碩公主額駙遇勒馬鞠躬側

立道旁候過輔國公鎭國將軍民公都統尙書

以下遇俱下馬立道旁候過固倫公主和碩公

主遇相讓尊長在先分路行郡主以下縣君以

上遇停車候過

郡王出行貝勒公主以下遇與遇親王回避儀

同

貝勒出行貝子鎭國公固倫額駙和碩公主額

駙遇讓道旁行輔國公鎭國將軍民公都統尙

書遇勒馬側立道旁候過輔國將軍副都統侍

郎等官以下遇下馬立道旁候過固倫公主和

碩公主遇貝勒讓道行郡主縣主郡君遇相讓

分路行縣君遇停車候過

貝子出行鎭國公和碩公主額駙遇各分路行

輔國公鎭國將軍民公都統尙書遇讓道旁行

輔國將軍副都統侍郎及參領等官遇勒馬側

立道旁候過佐領等官以下遇俱下馬候過固

倫公主和碩公主遇貝子勒馬候過郡主縣主

遇貝子讓道行郡君縣君遇相讓分路行

鎭國公出行輔國公鎭國將軍民公都統尙書

遇分路行輔國將軍副都統侍郎及參領等官

遇勒馬側立道旁候過佐領以下等官遇俱下

馬候過

輔國公出行鎭國將軍都統尙書等官遇分路

行輔國將軍副都統侍郎等官遇讓道旁行奉

國將軍參領佐領等官遇勒馬立於道旁候過

護軍校驍騎校等官及軍民人等遇俱下馬候

過

鎭國將軍出行輔國將軍副都統侍郎等官遇

分路行奉國將軍參領佐領等官遇勒馬立於

道旁候過護軍校驍騎校等官及軍民人等遇

俱下馬候過

輔國將軍出行奉國將軍參領等官遇讓道旁

行佐領等官遇勒馬候過護軍校驍騎校等官

及軍民人等遇俱下馬候過

奉國將軍出行佐領等官遇讓道行護軍校驍

騎校等官及軍民人等遇勒馬候過

凡閒散宗室遇親王以下輔國將軍以上俱下

馬遇民公以下大臣俱不下馬分路行

凡覺羅有職者各照品級回避無職者遇親王

以下輔國將軍以上俱下馬遇民公都統尙書

等官俱引馬�避其餘各官俱不回避讓道行

凡奉欽差及賫捧�旨或欽賜恩賞者遇王等於道及過王府門不下馬

凡過諸王府門是年定親王府門郡王過並隨

從人員俱不下馬貝勒過鞠躬趨馬過隨從人

員俱下馬親王妃郡王妃過序長幼應下輿者

步行過不應下輿者徑過隨從婦女各照其主

固倫公主和碩公主郡主縣主過並隨從婦女

俱不下車馬隨從人員俱下馬郡君縣君過不

下輿隨從男婦俱下車馬貝子和碩公主額駙

民公以下官員及軍民人等過俱下馬貝勒夫

人以下官員命婦及軍民人等婦女過俱下車

馬

郡王府門與親王同

貝勒府門貝子鎭國公過不下馬隨從人員俱

下馬輔國公和碩公主額駙民公以下官員及

軍民人等過俱下馬貝勒夫人過序長幼應下

輿者步行過不應下輿者徑過隨從婦女各照

其主郡君縣君過並隨從婦女俱不下車馬隨

從人員俱下馬貝子夫人以下官員命婦及軍

民人等婦女過俱下車馬

官員禮

凡大小官員行禮類依品級等次故相遇有讓

道回避之分相見有序坐庭參之別

京官回避儀

崇徳元年定固倫額駙出行鎭國公和碩公主

額駙遇分路行輔國公鎭國將軍民公都統尙

書等官遇讓道旁行輔國將軍副都統侍郎參

領等官遇勒馬立於道旁候過佐領等官以下

遇俱下馬候過若額駙系親王郡王貝勒各照

本爵

超品公和碩公主額駙出行都統精奇尼哈番

尙書等官遇讓道旁行副都統侍郎參領等官

遇勒馬立於道旁候過佐領等官以下遇俱下

馬候過若額駙系親王郡王貝勒貝子則各照

本爵

民公郡主額駙出行都統精奇尼哈番尙書等

官遇分路行副都統侍郎等官遇讓道旁行參

領佐領等官遇勒馬立道旁候過護軍校驍騎

校等官及軍民人等俱下馬候過

都統精奇尼哈番尙書縣主額駙出行副都統

侍郎等官遇讓道旁行參領佐領等官遇勒馬

立於道旁候過護軍校驍騎校等官及軍民人

等俱下馬候過

內大臣副都統護軍統領前鋒統領郡君額駙

大學士侍郎等官出行參領等官遇讓道旁行

佐領等官遇勒馬候過護軍校驍騎校等官及

軍民人等俱下馬候過

一等侍衛護衛參領前鋒參領縣君額駙學士

滿啟心郎郎中等官出行佐領等官遇讓道旁

行護軍校驍騎校等官及軍民人等俱勒馬候

過

二等侍衛護衛鄕君額駙佐領漢啟心郎員外

郎等官出行護軍校驍騎校等官及軍民人等

遇讓道行

凡超品公以下文武各官命婦俱照本夫回避

例

凡奉欽差及捧賫敕旨或欽賜恩賞者遇應回避官不下馬分路行太宗文皇帝崇徳年

大淸會典內外王公相見儀

崇徳間定外藩親王見內親王內親王出殿降

階迎內親王居左外親王居右俱由中門入內

親王在東向西立外親王在西向東立外親王

行二跪六叩頭禮內親王答禮畢內親王坐於

東外親王坐於西其隨從官員於殿外行二跪

六叩頭禮隨伊主後坐宴畢隨從官員先行一

跪一叩頭禮外親王離位行一跪一叩頭禮內

親王答禮外親王起行內親王送至階下回府

本府官送出府門外

外藩郡王見內親王內親王出殿迎不降階內

親王由中門先入外郡王隨後入內親王在東

向西立外郡王在西向東立外郡王行二跪六

叩頭禮內親王跪受半禮答半禮畢內親王坐

於東外郡王坐於西其隨從官員於殿外行二

跪六叩頭禮隨伊主後坐宴畢隨從官員先行

一跪一叩頭禮外郡王離位行一跪一叩頭禮

內親王答跪拱手不叩外郡王起行內親王送

出殿不降階惟本府官送出府門外

外藩貝勒見內親王內親王離坐迎不出殿外

貝勒由西旁門入行二跪六叩頭禮內親王躬

身拱手禮畢內親王坐於中外貝勒坐於西旁

其隨從官員於殿外行二跪六叩頭禮隨伊主

後坐宴畢隨從官員先行一跪一叩頭禮外貝

勒離位行一跪一叩頭禮內親王躬身拱手外

貝勒起行內親王不送本府官送出府門外

外藩貝子見內親王部堂官引進殿外貝子行

二跪六叩頭禮內親王躬身拱手坐受禮畢外

貝子在西側坐其隨從官員於殿外行二跪六

叩頭禮隨伊主後坐宴畢貝子離位行一跪一

叩頭禮內親王躬身拱手坐受隨從官員在殿

外行一跪一叩頭禮外貝子起行內親王不送

本府官送出府門外

外藩公見內親王禮與外藩貝子見內親王禮

同

外藩親王見內郡王內郡王迎至大門內郡王

居東外親王居西俱由中門入內郡王在東向

西立外親王在西向東立對行二跪六叩頭禮

畢內郡王坐於東外親王坐於西其隨從官員

行二跪六叩頭禮隨伊主後坐宴畢隨從官員

先行一跪一叩頭禮外親王內郡王各就坐行

一叩頭禮外親王起行內郡王送至大門內回

本府官送出府門外

外藩郡王見內郡王禮與外藩親王見內親王

禮同

外藩貝勒見內郡王禮與外藩郡王見內親王

禮同

外藩貝子見內郡王禮與外藩貝勒見內親王

禮同

外藩公見內郡王禮與外藩貝子見內親王禮

同

外藩親王見內貝勒內貝勒出府門外迎內貝

勒居東外親王居西俱由中門入外親王先行

內貝勒稍後外親王在西向東立內貝勒在東

向西立對行一跪三叩頭禮畢外親王坐於西

內貝勒坐於東其隨從官員行一跪三叩頭禮

隨伊主後坐宴畢隨從官員先行一跪一叩頭

禮外親王內貝勒各就坐行一叩頭禮起行時

讓外親王先行內貝勒稍後送出府門外

外藩郡王見內貝勒內貝勒迎至大門內貝勒

居東外郡王居西俱由中門入外郡王在西向

東立內貝勒在東向西立對行一跪三叩頭禮

畢外郡王坐於西內貝勒坐於東其隨從官員

行一跪三叩頭禮隨伊主後坐宴畢隨從官員

先行一跪一叩頭禮外郡王內貝勒各就坐行

一叩頭禮外郡王起行內貝勒送至大門回本

府官送出府門外

外藩貝勒見內貝勒禮與外藩郡王見內郡王

禮同惟初見時內外貝勒各行一跪三叩頭禮

隨從官員亦行一跪三叩頭禮

外藩貝子見內貝勒禮與外藩貝勒見內郡王

禮同惟初見時外貝子行一跪三叩頭禮內貝

勒跪而拱手隨從官員亦行一跪三叩頭禮

外藩公見內貝勒禮與外藩貝子見內郡王禮

同惟初見時外藩公及隨從官員俱行一跪三

叩頭禮

外藩親王郡王貝勒見內貝子公內貝子公出

大門外迎外親王等居西先入內貝子公居東

後入外親王等在西向東立內貝子公在東向

西立對行一跪一叩頭禮畢外親王等坐於西

內貝子公坐於東其隨從官員行一跪一叩頭

禮內貝子公於座拱手隨從官員各隨伊主後

坐宴畢隨從官員先行一跪一叩頭禮內貝子

公仍於座拱手外親王等內貝子公各就坐行

一叩頭禮外親王等起行內貝子公送出大門

外候乘馬方回

外藩貝子見內貝子內貝子出堂迎內貝子居

東外貝子居西俱由中門入內貝子在東向西

立外貝子在西向東立外貝子行一跪一叩頭

禮內貝子答禮畢內貝子坐於東外貝子坐於

西其隨從官員行一跪一叩頭禮隨伊主後坐

宴畢隨從官員先行一跪一叩頭禮外貝子離

位行一跪一叩頭禮內貝子答禮外貝子起行

內貝子送出堂本府官送出府門外

外藩公見內貝子禮與外藩貝子見內貝勒禮

同惟初見時外藩公及隨從官員俱行一跪一

叩頭禮

外藩貝子見內公內公出大門迎外貝子居西

內公居東俱由中門入內公在東向西立外貝

子在西向東立對行一跪一叩頭禮畢外貝子

坐於西內公坐於東隨從官員行一跪一叩頭

禮隨伊主後坐宴畢隨從官員先行一跪一叩

頭禮外貝子與內公各就坐對行一叩頭禮外

貝子起行內公送至大門本府官送出府門外

外藩公見內公禮與外藩貝子見內貝子禮同世祖章皇帝順治元年大淸會典順治元年定凡官吏犯贓審實者立行處

斬違禁多收錢糧火耗者卽以犯贓論

順治三年大淸會典凡官員赴任文憑順治三年定在京官以

除授日爲始在外官以領到吏部照會日爲始

各依定限赴任其外官升轉京職亦行給憑世祖章皇帝參定律例於順治三年刊布大淸律集解附例

職官有犯

凡京官及在外五品以上官有犯奏聞請旨不許擅問六品以下聽分巡禦史按察司並分司

取問明白議擬聞奏區處

若府州縣官犯罪所轄上司不得擅自勾問止

許開具所犯事由實封奏聞若許準推問依律

議擬回奏候委官審實方許判決

其犯應該笞決罰俸收贖紀錄者不在奏請之

限

若所屬官被本管上司非理淩虐亦聽開具實

迹實封徑自奏陳

以理去官

凡任滿得代攺除致仕等官與見任同

注𨿽爲事解任降等不追誥命者並與見任

同

封贈官與正官同其婦人犯夫及義絕者得與

其子之官品同犯罪者並依職官犯罪律擬斷注惟致仕封贈官犯贓並與無祿人同科

無官犯罪

凡無官犯罪有官事發公罪亦得收贖紀錄

卑官犯罪遷官事發在任犯罪去任事發犯公

罪笞以下勿論杖以上紀錄通考爲事黜革笞

杖以上皆勿論若事干埋沒錢糧遺失官物罪

𨿽紀錄勿論事須追究明白但犯一應私罪並

論如律注

遷官者謂攺除及差委權攝鄰近官司得

代去任者謂考滿丁憂致仕之類

同僚犯公罪

凡同僚犯公罪者

注謂同僚官吏連署文案判斷公事差錯而

無私曲者

並以吏典爲首首領官減吏典一等佐貳官減

首領官一等長官減佐貳官一等注

四等官內如有缺員亦依四等官遞減科

罪本衙門所設無四等官者止準見設員數

遞減

若同僚官一人有私自依故出入人罪論其餘

不知情者止依失出入人罪論注

謂如同僚連署文案官吏五人若一人有

私自依故出入人罪論其餘四人𨿽連署文

案不知有私者止依失出入人罪論仍依四

等遞減科罪

若申上司不覺失錯準行者各遞減下司官吏

罪二等注

謂如縣申州州申府府申布政司之類

若上司行下所屬依錯施行者各遞減上司官

吏罪三等注

謂如布政司行下府府行下州州行下縣

之類

亦各以吏典爲首

公事失錯

凡公事失錯自覺舉者免罪其同僚官吏應連

坐者一人自覺舉餘人皆免罪注

謂緣公事致罪而無私曲者事若未發露

但同僚判署文案官吏一人能檢舉攺正者

彼此俱無罪責

其斷罪失錯已行論決者不用此律

注謂死罪及笞杖已決訖流罪已至配所徒

罪已役訖此等並爲已行論決官司𨿽自檢

舉皆不免罪各依失入人罪律減三等及官

吏等級遞減科之故云不用此律其失出入

人罪𨿽已決放若未發露能自檢舉貼斷者

皆得免其失錯之罪

其官文書稽程應連坐者一人自覺舉餘人亦

免罪主典不免注

謂文案小事五日程中事十日程大事二

十日程此外不了是名稽程官人自檢舉者

並得全免惟當該吏典不免

若主典自舉者並減二等

稱監臨主守

凡稱監臨者內外諸司統攝所屬有文案相關

涉及𨿽非所管百姓但有事在手者卽爲監臨

稱主守者該管文案吏典專主掌其事及守掌

倉庫獄囚雜物之類官吏庫子斗級攢攔禁子

並爲主守

其職𨿽非統屬但臨時差遣管領提調者亦是

監臨主守

大臣專擅選官

一內外管屬衙門官吏有系父子兄弟叔侄者

皆須從卑回避

濫設官吏

其罷閒官吏在外干預官事結攬寫發文案把

持官府蠹政害民者並杖八十於犯人名下追

銀二十兩付告人充賞有所規避者從重論

擅離職役

凡官吏無故擅離職役者笞四十若避難因而

在逃者杖一百罷職役不敍所避事重者各從

重論

其在官應直不直應宿不宿各笞二十若主守

倉庫務場獄囚雜物之類應直不直應宿不宿

各笞四十

一各衙門辦事官吏承差不許倩人代替違者

俱問罪照行止有虧事例問革爲民其代替者

別有職役一體問革

官員赴任過限

凡已除官員在京者以除授日爲始在外者以

領照會日爲始各依已定程限赴任若無故過

限者一日笞一十每十日加一等罪止杖八十

�附過還職

若代官已到舊官各照已定限期交割戶口錢

糧刑名等項及應有卷宗籍冊完備無故十日

之外不離任所者依赴任過限論減二等

其中途阻風被盜患病喪事不能前進者聽於

所在官司給憑以備照勘若有規避詐冒不實

者從重論當該官司扶同保勘者罪同

一凡官員赴任兩司方面行太僕苑馬寺卿少

卿及鹽運司府州縣正官除原定朱限外有違

至一月以上問罪三月以上送部別用半年以

上罷職內外凡領札憑官員及佐貳首領雜職

等官違限一月以上問罪半年以上降級別用

八个月以上罷職𨿽有中途患帖�不準理其

進表朝覲給由公差等項復任官員有違限者各照前例擬

斷

一升除出外文職已經領敕領憑若無故遷延過半月之上不辭

朝出城者參提問罪若已辭出城復入城潛住者

攺降別用

無故不朝參公座

凡大小官員無故在內不朝參在外不公座署

事及官吏給假限滿無故不還職役者一日笞

一十每三日加一等各罪止杖八十�附過還

職

一在京現任官員並辦事進士乞恩養病者行

原衙門勘實具奏請旨放回病痊之日赴部聽用仍行巡按禦史並按察

司查勘其在外方面有司官員不許養病

一凡京官養病到家調理痊可卽便依期聽用

若有托故延住三年之外起送赴部者照例革

職若到部𨿽在三年之外起文尙在三年之內

照例具由奏請定奪

擅勾屬官

凡上司催會公事立案定限或遣牌或差人行

移所屬衙門督並如有遲錯依律論罪若擅勾

屬官拘喚吏典聽事及差占推官司獄各州縣

首領官因而妨廢公務者笞四十若屬官承順

逢迎及差撥吏典赴上司聽事者罪亦如之其

有必合追對刑名查勘錢糧監督造作重事方

許勾問事畢隨卽發落無故稽畱三日者笞二

十每三日加一等罪止笞五十

姦黨

若在

朝官員交結朋黨紊亂朝政者皆斬妻子爲奴財

產入官

若刑部及大小各衙門官吏不執法律聽從上

司主使出入人罪者罪亦如之

若有不避權勢明具實迹親赴禦前執法陳訴者罪坐姦臣言告之人與免本罪仍

將犯人財產均給充賞有官者升二等無官者

量與一官或賞銀二千兩

交結近侍官員

凡諸衙門官吏若與內官及近侍人員互相交

結漏泄事情夤緣作獘而扶同奏啟者皆斬妻

子流二千里安置

一罷閒官吏在京潛住有擅出入禁門交結者

各門仔細盤詰卽拿送該法司著實究問發煙

瘴地面永遠充軍

上言大臣徳政

凡諸衙門官吏士庶人等若有上言宰執大臣

美政才徳者卽是姦黨務要鞫問窮究來歷明

白犯人處斬注

連名上言止坐爲首者

妻子爲奴財產入官若宰執大臣知情與同罪

不知者不坐注

亦依名例至死減一等法杖一百流三千

裏不追及妻子財產

同僚代判署文案

凡應行官文書而同僚官代判署者杖八十若

因遺失文案而代爲者加一等若有增減出入

罪重者從重論

封掌印信

凡內外各衙門印信長官收掌同僚佐貳官用

紙於印面上封記俱各畫字若同僚佐貳官差

故許首領官封印違者杖一百

任所置買田宅

凡有司官吏俱不得於見任處所置買田宅違

者笞五十解任田宅入官

違禁取利

若監臨官吏於所部內舉放錢債典當財物者

杖八十違禁取利以余利計贓重者依不枉法

論並追余利給主注

各主者通算折半科罪有祿人三十兩無

祿人四十兩並杖九十每十兩加一等罪止

杖一百流三千里罷職追奪除名

一聽選官吏監生人等借債與債主及保人同

赴任所取償至五十兩以上者借者革職債主

及保人各枷號一个月發落債追入官

見任官輒自立碑

凡見任官實無政迹輒自立碑建祠者杖一百

若遣人妄稱己善申請於上者杖八十受遣之

人各減一等碑祠拆毀

禁止迎送

凡上司官及使客經過若監察禦史按察司官

出巡按治而所在各衙門官吏出郭迎送者杖

九十其容令迎送不舉問者罪亦如之

一文武官員出入應令開道而自不開道致令

應避官員不曾回避者俱置不問若因而生事

者止問上官

棄親之任

凡祖父母父母年八十以上及篤疾別無以次

侍丁而棄親之任及妄稱祖父母父母老疾求

歸入侍者並杖八十

一官員祖父母父母及年七十果無以次人丁

自願離職侍養者聽親終服滿方許求敍

激變良民

凡牧民之官失於撫字非法行事激變良民因

而聚眾反叛失陷城池者斬

佐職統屬毆長官

凡本衙門首領官及所統屬官毆傷長官者各

減吏卒毆傷長官二等佐貳官毆長官者又各

減二等減罪輕者加凡斗一等篤疾者絞死者

斬

上司官與統屬官相毆

凡監臨上司佐貳首領官與所統屬下司官品

級髙者及與部民有髙官而相毆者並同凡斗

論若非相統屬官品級同而自相毆者亦同凡

斗論

九品以上官毆長官

凡流內九品以上官毆非本管三品以上官者

杖六十徒一年折傷以上及毆傷五品以上若

五品以上毆傷三品以上官者各加凡毆傷二

等

佐職統屬罵長官

凡首領官及統屬官罵五品以上長官杖八十

若罵六品以下長官減三等佐貳官罵長官者

又各減二等並親聞乃坐

聽訟回避

凡官吏於訴訟人內關有服親及婚姻之家若

受業師及素有仇隙之人並聽移文回避違者

笞四十若罪有增減者以故出入人罪論

官吏詞訟家人訴

凡官吏有爭論婚姻錢債田土等事聽令家人

告官對理不許公文行移違者笞四十

官吏受財

凡官吏受財者計贓科斷無祿人各減一等官

追奪除名吏罷役俱不敍用

坐贓致罪

凡官吏人等非因事而受財坐贓致罪各主者

通算折半科罪與者減五等注

謂如被人盜財或毆傷若賠償及醫藥之

外因而受財之類各主者並通算折半科罪

爲兩相和同取與故出錢人減受錢人罪五

等又如擅科斂財物或多收少徵𨿽不入己

或造作虛費人工物料之類凡罪由此贓者

皆名坐贓致罪

事後受財

凡有事先不許財事過之後而受財事若枉斷

者準枉法論事不枉斷者準不枉法論

官吏聽許財物

凡官吏聽許財物𨿽未接受事若枉者準枉法

論事不枉者準不枉法論各減一等所枉重者

各從重論

一官吏聽許財物依律議罪不問爲民

在官求索借貸人財物

凡監臨官吏挾勢及豪彊之人求索借貸所部

內財物並計贓準不枉法論彊者準枉法論財

物給主

若將自己物貨散與部民及低價買物多取價

利者並計余利準不枉法論彊者準枉法論物

貨價錢並入官給主

若於所部內買物不卽支價及借衣服器玩之

屬若經一月不還者並坐贓論

若私借用所部內馬牛駝驢及車船碾磨店

捨之類驗日計雇賃錢亦坐贓論追錢給主

若接受所部內饋送土宜禮物受者笞四十與

者減一等若因事而受者計贓以不枉法論其

經過去處供饋飲食及親故饋送不在此限

其出使人於所差去處求索借貸賣買多取價

利及受饋送者並與監臨官吏罪同

若去官而受舊部內財物及求索借貸之屬各

減在官時三等

一文武職官索取土官外國猺獞財物犯該徒

三年以上者俱發邊衛充軍

一凡各沿邊地方各該鎭守總兵副參遊擊守

備都司衛所等官但有科斂軍人財物及扣減

月糧計入己贓至三十兩以上降一級帶俸差

操百兩以上降一級攺調煙瘴地面帶俸差操

二百兩以上照前調發充軍三百兩以上亦照

前調發永遠充軍其沿海地方有犯亦照前例

科斷應攺調及充軍者俱發邊遠衛分

一雲貴兩廣四川湖廣等處流官擅自科斂土

官財物僉取兵夫徵價入己彊將貨物發賣多

取價利各贓至滿數犯該徒三年以上者問發

附近衛所充軍若買賣不曾用彊及贓數未滿

者照行止有虧事例問革其科斂財物明白公

用僉取兵夫不曾徵價者照常發落

家人求索

凡監臨官吏家人於所部內取受求索借貸財

物及役使部民若買賣多取價利之類各減本

官吏罪二等若本官吏知情與同罪不知者不

坐

風憲官吏犯贓

凡風憲官吏受財及於所按治去處求索借貸

人財物若買賣多取價利及受饋送之類各加

其餘官吏罪二等

因公科斂

凡有司官吏人等非奉上司明文因公擅自科

斂所屬財物及管軍官吏總旗小旗科斂軍人

錢糧賞賜者杖六十贓重者坐贓論入己者並

計贓以枉法論

其非因公務科斂人財物人己者計贓以不枉

法論若饋送人者𨿽不入己罪亦如之

一在京在外衙門不許分外罰取紙札筆墨銀

朱器皿錢谷銀兩等項違者計贓論罪若有指

稱修理不分有無罪犯用彊科罰米谷至五十

石銀至二十兩以上絹帛貴細之物值銀二十

兩以上者事發問罪起送吏部降一級用

一科罰修理果曾經手不準花銷照例起送若

自不經手支銷明白只依科斂律發落

�畱盜贓

凡巡捕官已獲盜賊�畱贓物不解官者笞四

十入己者計贓以不枉法論仍將其贓並論盜

罪若軍人弓兵有犯者計贓𨿽多罪止杖八十

私受公侯財物

凡內外各衛指揮千百戶鎭撫並總旗小旗等

不得於私下或明白接受公侯伯所與金銀

匹衣服糧米錢物若受者軍官杖一百罷職發

邊遠充軍總旗小旗罪同再犯處死公侯與者

初犯再犯免罪附過三犯準免死一次若奉命

徵討與者受者俱不在此限

官吏宿娼

凡官吏宿娼者杖六十媒合人減一等

若官員子孫宿娼者亦如之附過候襲蔭之日

降一等邊遠敍用

囑托公事

凡官吏及諸色人等曲法囑托公事者笞五十

但囑卽坐當該官吏聽從者與同罪不從者不

坐若事已施行者杖一百所枉罪重者官吏以

故出入人罪論若爲他人及親屬囑托者減官

吏罪三等自囑托己事者加本罪一等

若監臨勢要爲人囑托者杖一百所枉重者與

官吏同罪至死者減一等

若受贓者並計贓以枉法論

若官吏不避監臨勢要將囑托公事實迹赴上

司首告者升一等

長官使人有犯

凡在外各衙門長官及出使人員於所在去處

有犯者所部屬官等不得輒便推問皆須申覆

上司區處若犯死罪收管聽候回報所掌印信

鎖鑰發付次官收掌若無長官次官掌印者亦

同長官違者笞四十

有司官吏不住公廨

凡各府州縣有司官吏不住公廨內官房住街

巿民房者杖八十

若埋沒公用器物者以毀失官物論

在朝監候律

在朝官員交結朋黨紊亂朝政者

諸衙門官吏與近侍人員互相交結漏泄事情

夤緣作獘扶同奏啟者

諸衙門官吏及士庶人等上言宰執大臣徳政

者

官吏人等挾詐欺公妄生異議變亂成法者

近侍官員漏泄機密重事於人者

首領官及屬官佐貳官毆長官至死者

永遠充軍例

一文職官吏人等若父母見在詐稱死亡者發

邊外獨石等處

順治四年大淸會典凡領憑赴任違限順治四年覆準各官文

憑巡撫布政使按季匯繳並將到任日期開報

若到任違限聽吏科題參議處違限一月以上

者罰俸三个月兩月以上者罰俸六个月三月

以上者降一級調用四月以上者降二級調用

五月以上者降三級調用半年以上者革職不

及一月者免議其違限各官如有患病及中途

阻滯情由果眞卽取該府州縣印結申報部科

免議如實無事故借端觀望赴任遲延並繞道

歸裏詐稱中途患病者該督撫查明題參照規

避例革職

又覆準升任官員領憑後如任內錢糧盜案未

完或畱任候新官交代及患病不能赴任違限

者該督撫布政使將所誤情由查明咨部準其

攺限仍知會吏科

又題準官員赴吏科畫憑遲至半年以上吏員

赴吏科畫憑遲至三月者革職

順治八年大淸會典順治八年閏二月三十日欽奉世祖章皇帝諭旨治國安民首在懲貪大貪罪至死者

遇赦不宥欽此

是年禮部題準一應回避等儀令俱照崇徳元

年定例行其新設官員侯伯與民公同內大臣

與都統同阿思哈尼哈番與副都統同阿達哈

哈番與參領同拜他喇布勒哈番拖沙喇哈番

與佐領同

順治九年大淸會典回避儀

順治九年題準民公和碩公主額駙郡主額駙

侯伯出行都統精奇尼哈番尙書等官遇分路

行副都統侍郎等官遇讓道旁行參領郎中佐

領員外郎拖沙喇哈番主事等官遇勒馬立於

道旁候過護軍校驍騎校等官及軍民人等俱

下馬候過

都統內大臣精奇尼哈番尙書縣主額駙出行

副都統侍郎等官遇讓道旁行參領郎中佐領

員外郎拖沙喇哈番主事等官遇勒馬立於道

旁候過護軍校驍騎校等官及軍民人等俱下

馬候過

護軍統領步軍統領副都統侍郎阿思哈尼哈

番前鋒統領郡君額駙等官出行參領郎中等

官遇讓道旁行佐領員外郎拖沙喇哈番主事

等官遇勒馬候過護軍校驍騎校等官及軍民

人等俱下馬候過

一等侍衛護衛參領阿達哈哈番郎中縣君額

駙等官出行佐領員外郎拖沙喇哈番主事等

官遇讓道旁行護軍校驍騎校等官及軍民人

等遇俱勒馬候過

二等侍衛護衛拜他喇布勒哈番佐領員外郎

鄕君額駙拖沙喇哈番主事等官出行護軍校

驍騎校等官及軍民人等遇讓道行

凡民公以下文武各官命婦俱照本夫回避例

順治十年大淸會典順治十年令凡官員有犯貪惡重大事情

應發刑部審問者在部守候不必鎖拿送門審

有實據奏請處分

順治十二年大淸會典順治十二年十一月初七日欽奉世祖章皇帝諭旨貪官𨿽經革職猶得享用贓資故貪

風不息今後內外大小貪官受贓至十兩以上

者不分枉法不枉法俱籍沒家產入官仍依律

定罪欽此

是年議準吏員選除令默寫原日試卷筆迹相

符然後給憑隨開具年貌籍貫咨行該撫查驗

外官相見儀

是年題準一提督見總督由中門入至儀門外

下馬總督至提督堂前下轎坐次總督正坐提

督侍坐如提督有精奇尼哈番者總督居左提

督居右文移總督用札付提督用咨呈與巡撫

相見坐次及文移俱平行如巡撫加兵部銜者

提督於儀門外下馬與巡按司道府廳相見坐

次文移俱平行憔府廳於提督儀門外下轎馬

州縣見提督俱由角門出入提督迎送至堂檐

下後堂待坐州縣官旁坐文移用呈稟

一總兵官見總督用履歷手本由儀門進堂上

三揖總督答禮後堂待坐總督正坐總兵官旁

坐出送至堂檐下見巡撫川堂待坐巡撫拜總

兵官大堂列坐俱至儀門下轎馬迎送至下轎

馬處文移俱用手本巡撫加兵部銜者總兵官

由角門進堂上三揖巡撫答禮後堂待坐出送

至二門與巡按相見行賓主禮與分司司道運

司相見俱平行文移俱用手本與府廳相見俱

平行總兵官文移行府仰經歷司抄文呈堂府

亦行經歷司令轉呈總兵官與州縣相見行賓

主禮文移用關牒

一副將見總督用履歷手本行一跪稟拜免仍

行一跪一揖禮檐下侍立待茶旁立三躬出如

無府銜者不待茶初次披執進見行一跪一揖

禮出更衣再見行禮同上見巡撫行庭參禮待

茶加府銜者照司道例進見川堂待茶出送至

月臺口候入暖閣三揖出隨看拜無府銜者不

迎送看拜初次披執見庭參出更衣再見行禮

同上加府銜者先稟披執免見巡按巡漕巡鹽

學院用官銜手本於大門外下馬由儀門進走

西甬道各院迎至月臺下甬道中同上堂三揖

遞履歷遞公文各一揖掩門川堂待茶對坐出

入讓各院先行同下堂三揖送至二門外副將

候各院到公座邊三揖出副將自稱官銜回看

不用帖如副將管參將事見巡按行庭參禮用

腳色手本與布按二司相見俱平行文移用手

本走夾道門與各道相見俱平行文移用手本

移會如協守副將於二門外下馬由中門進本

道迎至月臺下堂上待茶出送至二門外看乘

馬與各部分司運司府廳州縣俱平行

一參將遊擊見總督用履歷手本披執進見行

一跪一揖禮出更衣再見行一跪一揖稟拜四

叩頭出見巡撫由角門進至堂檐下行全屬禮

耳房待茶出仍行全屬禮旁立三躬出見操撫

用履歷手本行禮與見總督同見巡按由角門

進至捲棚中行全屬禮侍立待茶畢仍行全屬

禮旁立三躬出初見仍稟披執見布按二司俱

平行文移用咨文走按察司夾道門於二門外

下馬掩門川堂待茶札委者不在此例見分司

運司各道俱平行於二門外下馬由中門進本

道迎至堂口川堂待茶送至二門外看乘馬文

移用手本札委者不在此例與府廳州縣相見

俱平行

一都司見總督與參將見總督禮同掌印都司

隨二司見巡撫稟拜免行三揖禮掩門後堂待

茶仍至前堂三司打躬出如單見仍行庭參禮

僉書操捕都司行都司與掌印都司同凡各都

司初見及霜降揚威日俱披執進參出更衣再

進照司道例待茶掌印都司見巡按由中門進

至堂臺作揖二堂待茶初見稟披執常見隨二

司不跪單見行一跪一揖禮僉書操捕都司同

行都司見巡按由中門進於西滴水檐前行一

跪一揖禮畢向東一躬至衙仗向上三躬由西

旁行至中門出掌印僉書操捕各都司與布按

二司相見俱平行文移用咨文走按察司夾道

門於二門外下馬掩門川堂待茶札委者不在

此例見各道俱平行札委者不在此例營都司

屯田都司於本道行庭參禮見見各部分司俱

平行行都司見戶部分司二門外下轎後堂待

茶分司回拜方臺下轎大堂待茶營都司見分

司用官銜手本堂前行禮畢一躬卽出與運司

府廳州縣官相見俱平行

一專城並道標及各營中軍守備見總督巡撫

巡按俱由角門進至堂檐前行庭參禮初見披

執行禮各衛掌印守備並城守守備中軍守備

俱行全叩禮見布按二司各道用腳色手本行

庭參禮文移用申呈初見稟披執加都司銜者

仍行守備禮見分司堂前行禮分司答躬文移

用呈分司用仰牌見知府用手本行屬禮文移

用呈府用照會見廳官州縣官俱平行

凡提督總兵以下守備以上遇督撫巡按出城

閱兵操演俱披執

順治十三年大淸會典順治十三年正月二十九日欽奉世祖章皇帝諭旨凡屬吏借節禮生辰名色饋送上司

公行賄賂者重治欽此

是年題準州縣見提督及總兵官大門外下馬

由東角門進至堂檐下向上三躬茶房待茶提

督總兵官正坐州縣侍坐茶畢稟辭由西角門

出不看拜文移州縣用申文提督總兵官用照

會見副將用官銜手本大門外下馬進中門由

甬道東邊至堂檐下向上三躬副將還禮後堂

待茶送至堂前出至大門外上馬文移州縣俱

用牒呈副將用照會其餘文武各官相見儀注

俱與十二年例同

又題準凡官員祖父母父母年老無伯叔兄弟

者準其終養

順治十六年大淸會典順治十六年閏三月初七日欽奉世祖章皇帝諭旨貪官贓至十兩者免其籍沒責四十

板流徙席北地方其應杖責者不準折贖欽此

順治十七年大淸會典順治十七年題準貪官流徙席北者攺流

寧古塔

順治十八年大淸會典順治十八年題準一提督往總督衙門總

督迎至儀門提督儀門外下轎馬總督住提督

衙門提督迎出儀門總督儀門外下轎送至各

迎處坐次總督正坐提督僉坐其文移俱用咨

文

與巡撫相見俱平行文移俱用咨文

司道分司運司見提督於二門下轎馬提督迎

出檐下至�提督見司道等官司道等官迎出

儀門提督儀門下轎馬送至各迎處坐次提督

正坐司道等官侍坐文移提督用照會司道等

官用咨呈府廳往見提督於大門外下轎馬由

中門進坐次提督正坐府廳侍坐提督迎送至

檐下文移提督用札付府廳用牒呈州縣見提

督於大門外下轎馬由東角門進提督不迎送

文移提督用札付州縣用申文

一總兵官往總督衙門至二門外下馬總督出

檐迎至�上總督往總兵官衙門儀門內下轎

總兵官迎出儀門送至各迎處坐次總督正坐

總兵官侍坐文移總督用照會總兵官用咨呈

與巡撫相見行賓主禮文移俱用咨文與分司

司道運司相見俱平行文移俱用咨文府廳見

總兵官於二門外下轎馬總兵官迎至檐�總

兵官見府廳儀門外下轎馬府廳迎出儀門外

送至各迎處坐次總兵官正坐府廳侍坐文移

總兵官用照會府廳用咨呈州縣見總兵官於

大門外下轎馬由中門進總兵官迎送至檐下

坐次總兵官正坐州縣侍坐文移總兵官用照

會州縣用咨呈

一副將掌印都司見總督用履歷手本於大門

外下馬由角門進總督迎送至檐下免披報跪

禮見巡撫由中門進至儀門外下馬巡撫迎至

檐下巡撫往副將衙門至堂前下轎副將迎出

儀門外送至各迎處坐次巡撫上坐副將侍坐

文移巡撫用照會副將用咨呈免披執庭參與

分司司道運司府廳相見俱行賓主禮文移俱

用手本州縣見副將用官銜手本於大門外下

馬由中門進走甬道邊副將迎送至檐下文移

副將用照會州縣用牒呈免向上三躬

一參將遊擊以下武官見總督用履歷手本行

一跪三叩頭禮免披執見巡撫於大門外下馬

由中門進坐次巡撫正坐參將遊擊侍坐巡撫

迎送至檐下文移巡撫用札付參將遊擊用牒

呈與布按二司相見俱平行文移俱用咨札委

者不在此例與各道分司運司俱行賓主禮文

移俱用手本札委者不在此例與府廳俱行賓

主禮文移俱用平關與州縣俱平行文移俱用

手本

一掌印都司營都司行都司屯田都司操捕都

司衛守備守禦所千總衛千總等官見巡撫於

大門外下馬由角門進巡撫不迎送守禦所千

總衛千總行一跪三叩頭禮巡撫與各都司文

移用札付各都司用申文巡撫與守備千總文

移用牌票守備千總用申文免披執全屬禮各

都司見布按二司俱行賓主禮文移俱用手本

札委者不在此例各都司與各道分司運司俱

平行文移俱用手本各都司與府廳州縣俱平

行文移俱用平關

一分防標下中軍守備掌印專城並道標中軍

及各營中軍守備見巡撫於大門外下馬由角

門進巡撫不迎送文移巡撫用札付各守備用

申文免披執行屬禮見司道用官銜手本於大

門外下馬由中門進走甬道邊司道迎送至檐

下文移司道用照會各守備用牒呈見分司府

廳州縣俱行賓主禮文移俱用手本

凡鎭守各省將軍與總督巡撫提督總兵官相

見各不相轄俱行賓主禮文移俱用咨其餘文

武各官見本省將軍俱如見總督禮

官常總部匯考四皇淸二

康熙三年大淸會典凡錯�儀注康熙三年題準官員不照部

定儀注行文彼此文移舛錯者罰俸六个月

又議準凡有司詞訟有借名備賑罰谷肥私者

該督撫指名參處如督撫不行題參被科道糾

舉者該督撫及承問各官一並議處

又議準凡有司官借稱差使大臣供應科斂百

姓者照貪官例治罪督撫司道等官俱照失察

貪官例處分

又題準父母年七十以上子男俱仕在外戶內

別無次丁者或有兄弟篤病不能奉事者或母

老𨿽有兄弟同父異母者俱準回籍終養京官

具呈到部具題外官督撫代題仍取同鄕官印

結督撫互相代題俟親終服滿起文赴部補用

康熙六年大淸會典凡擅給牌文康熙六年題準職官違例擅

寫牌文給與族人者革職

康熙七年大淸會典康熙七年題準漢軍外官照漢官例準其

終養

康熙八年上諭吏部朕夙夜圖治念切民生艱難必加意撫綏

各俾安居樂業乃成久安長治之道邇年水旱

頻仍盜賊未靖兼以貪官污吏肆行朘削以致

百姓財盡力窮日不聊生朕甚憫焉爾等部院

大臣科道各官或任要職或有言責著卽將拯

救民生疾苦切實裨益之處各攄所見明白陳

奏以備采用勿得妄行借端以無益之事塞責

指陳負朕加惠黎元圖治求言之意爾部卽傳

諭遵行特諭康熙八年六月初六日上諭戶部凡奉差及地方見任各官俱有料理公務

並撫綏百姓之責宜各盡乃職以副朕差遣簡

用之意近聞奉差官員及督撫提鎭等大小文

武各官不思各盡乃職反圖利己買良民爲奴

甚至多買饋送親友此等違法妄行好生可惡

以後著永行嚴禁若仍前恣買良民者從重治

罪決不饒恕爾部卽遵諭通行曉諭特諭康熙

八年六月初六日上諭吏兵刑三部近審鰲拜家人罪案據洪善泥滿

供出總督白秉貞原任巡撫張自徳尙書龔鼎

孳庶吉士王彥阿達哈哈番金鼎分得撥什庫

髙胡子正紅旗髙姓之官伊等俱曾囑托行賄

本當嚴究從重治罪但思此等囑托行賄者尙

多非止伊等朕已有諭旨將內外各官苟圖幸

進作獘者俱從寬免今供出各官亦俱從寬免

罪以後務須洗心攺過恪守法紀副朕寬宥之

意如不攺過惡仍前作獘定行加等從重治罪

決不饒恕爾部卽行曉諭特諭康熙八年六月

初七日上諭吏部國家政務惟藉羣工贊理在京各衙門大

小官員必各稱其職乃可以襄郅隆之化部院

等衙門滿漢各官應行澄敍以示勸懲大學士

尙書及三品以上堂官俱著自陳三品司官及

四品以下各官爾部會同都察院詳加甄別具

奏在外總督巡撫系封疆大臣職任緊要著該

部院察明任內功過稱職與否詳加甄別具奏

爾部卽遵諭行特諭康熙八年八月十二日上諭吏兵二部內大臣侍衛文武大小各官各有職

掌理應精白乃心恪遵法紀循分盡職以副朕

任用之意近見有不安厥分交通在內近侍使

令人員妄行干求或潛爲援引或畏威趨奉揆

之臣誼殊爲不合朕施行政務懲創姦詐佞諛

察其忠賢才能者用之有等匪類妄行陷人以

圖僥幸自以爲賢希覬升遷善地以後如有不

遵禁例仍前干求趨奉者定行從重治罪決不

饒恕爾二部卽通行內外及包衣佐領嚴加申

飭遵行特諭康熙八年八月十二日

康熙九年上諭吏兵二部朕惟致治雍熙在於大小官員悉尙

廉潔使民生得遂內外滿漢文武官員各有職

守理應律己潔淸屏絕饋受乃能恪恭職業副

朕任使至意近聞尙有因循陋習借名令節生

辰在外文武官員剝削兵民饋送督撫提鎭司

道等官督撫提鎭司道等官復苛索下官饋送

在京大臣部院大臣官員科道等官在京官員

亦交相饋遺前𨿽屢經嚴禁未見悛攺仍行授

受殊違潔己奉公之義兵民日漸窮困職此之

由以後著痛加省攺斷絕饋受以盡厥職如仍

行饋受事發之日定將授受之人一並從重治

罪必不姑息爾部卽遵諭嚴加曉諭內外遵行

特諭康熙九年九月二十一日大淸會典康熙九年議準各官命下五日寫憑用印送吏科塡限吏科於十五日內

送部寫年月用印令新選官各具京官印結赴

部領給由吏員出身者默寫試卷筆迹相同者

令於十日內給發在外升轉各官發憑督撫轉

給

又議準京官補授停止給憑

又議準官員領憑後赴任遲延繞道歸裏詐稱

中途患病者免其革職按違限日期處分出結

官罰俸一年其轉詳代題各官俱罰俸六个月

若上司給憑逾限者罪坐上司照赴任違限例

議處本官免議

凡損失文憑處分是年議準各官申繳文憑或

虫蛀破裂並水火盜賊遺失等項者罰俸六个

月若上司繳部或有損失者處分同

凡笞辱屬官是年議準上司將所屬佐貳等官

如有事故不行題參任意笞辱者罰俸一年如

笞辱知縣以上官員者降二級調用

凡饋送囑托是年議準官員因事夤緣私行饋

送發覺之日與者受者俱革職提問如饋送之

時不卽行出首後經發覺𨿽所饋之禮未受亦

罰俸一年

凡招搖挾制是年議準官員任所如有親戚朋

友聽其招搖詐騙者本官革職

是年題準繼母亦準終養

康熙十年大淸會典康熙十年題準官員赴任若中途失憑取

該地方官印結並本處巡撫或布政司咨文到

部攺給執照赴任

又題準公差來京官員如推升文憑已經發行

地方或有已領文憑公差未完而程限將違另

告執照赴任者查無別情準展期給照

又議準領憑各官或患病或有事故於一月內

呈明到部仍準給憑一月以外不領憑者革職

是年令文武官員犯罪鎖禁鎖拿永行禁止

康熙十一年大淸會典康熙十一年覆準犯贓官役分別枉法不

枉法照數多寡輕重擬罪之條俱仍照律行

康熙十二年上諭吏部國家大小事務在內責成部院在外責成

督撫其事情重大煩難者固應照限完結如平

常易結之事理應速結以淸沈滯近見內外各

衙門題覆本章有將易結之事遲延不結必俟

限滿乃爲具題其不行具題完結遲滯者必多

牽連守候必致苦累以後著速行完結勿得遲

延務俾案件淸楚以副朕委任至意爾部卽通

行傳諭遵行特諭康熙十二年五月十一日上諭吏部等衙門國家致治首在崇尙寬大愛惜人

才俾事例簡明易於遵守處分允當不致煩苛

乃符明作惇大之治向來各部衙門俱定有處

分條例已經頒行但其中款項太多過於繁密

以致奉行者或以膠執爲守法或以苛察爲詳

明或例所未載援引比附輕重失宜徒據成規

罔原情理大小各官稍有過誤動觸文网𨿽具

才能弗獲展布深爲可惜著該部各衙門將見

行處分條例重加訂正斟酌情法刪繁從簡應

去應畱逐一分別詳議具奏特諭康熙十二年

九月十八日上諭吏兵二部國家用人宜尙恬靜之風人臣服官

首重廉恥之節邇來文武官員或因不得升遷

或因不與差遣輒稱冤枉紛紛控告不過圖便

己私原非從公起見卽使果系應升應差自行

辧白希求榮利廉恥之道已虧豈能修舉職業

克副任使理宜嚴加禁止以肅官常爾二部通

行申飭遵行特諭康熙十二年十二月初六日大淸會典康熙十二年題準凡貪贓官役流徒杖罪

俱不準折贖

又題準凡婪贓官員審系那用錢糧私自加派

公用科斂坐贓致罪革職者其徒杖等罪折贖

俱免

康熙十四年大淸會典康熙十四年議準新選官科抄到部三日

卽將文憑移送吏科塡限送部定於五日內給

發

又題準各官赴吏科畫憑遲至一月以上者罰

俸一年遲至兩月以上者革職

凡損失文憑處分是年議準水火盜賊遺失事

屬不測免其議處

康熙十五年大淸會典康熙十五年議準官員將上司衙役索詐

情獘徇隱不報者革職

凡佐貳官擅準詞狀是年議準佐貳官員奉正

印官批行事件方許審理若擅準詞狀者降一

級調用如正印官不行查報事發正印官罰俸

一年

康熙十六年上諭吏部大小各衙門向來各衙門事件關系重大

者𨿽有定限赴科道稽察但事有易結者卽宜

速結必俟限滿方行題覆多致壅滯更有各項

呈狀不系注銷者任意�延借端拘提人犯數

月不爲審結無辜牽累殊堪憫惻以後題覆本

章俱著速行料理不必盡拘定限至於審理事

件亦速爲完結著照注銷欽件例定限每月造

冊赴都察院科道稽察具奏爾等各宜力圖振

作體卹民隱以副朕孜孜求治之意特諭康熙

十六年八月二十三日

康熙十七年上諭吏戶兵三部朕統禦寰區孜孜圖治期於朝野

安恬民生樂業共享升平乃副朕宵旰勵精之

願不意逆賊吳三桂背恩煽亂各處用兵禁旅

徵剿供應浩繁念及百姓困苦不忍加派科斂

因允諸臣節次條奏如裁減驛站官俸工食及

存畱各項錢糧攺折漕白二糧顏料各物增添

鹽課鹽丁房田稅契牙行雜稅宦戶田地錢糧

奏銷浮冒隱漏地畝嚴行定例處分用過軍需

未經報部不準銷算以上新定各例不無過嚴

但爲籌畫軍需早滅逆賊以安百姓之故事平

之日自有裁酌各省督撫提鎭大小文武等官

俱宜上體朕意下念民生潔己奉公愛惜物力

務期早奏蕩平與民休息以稱朕乂安海宇至

意爾三部卽通行傳諭遵行特諭康熙十七年

三月十二日上諭吏部等衙門國家設法定例原期章程盡善垂

之久遠上裨軍國下益民生必藉內外臣工精

白乃心恪恭詳愼實心奉行方克永遵而無獘

近見各處奏章凡於現行之例或借端營私巧

爲掩飾或推諉卸過冀免處分或徇庇情面曲

爲彌縫凡行一事每滋獘端以致良法美意澤

未下究而累已及民揆諸立法初意殊爲未符

此等情獘科道官𨿽有風聞因無確據難於指

參朕𨿽洞悉緣由期其自行攺悔不加深求遂

爾因循以爲僥幸之路以後在內部院等衙門

在外督撫各官俱著滌慮洗心痛攺積習於有

益國家民生事務籌畫擔當不避嫌怨務期法

行無獘恩被閭閻以副朕立法定制愛養斯民

至意如視爲故事仍蹈前轍事經發覺定行嚴

加處分決不饒恕著通行申飭遵行特諭康熙

十七年四月二十三日大淸會典康熙十七年覆準府州縣各官若無公事

私謁上司並赴省慶壽夤緣通賄饋銀兩等物

行賀者俱照前例處分

又議準督撫差內使人役以訪事爲名徧歷州

縣及上司自開便門令所屬官役人等出入傳

事者亦俱革職

又議準官員將遊客星卜及優伶人等轉送府

州縣並貽書薦引者俱照前例處分

又議準凡府州縣等官借名拜壽行賀私謁上

司夤緣通賄事發將與受之官俱革職提問其

上司𨿽未接受不行舉發者罰俸一年

又議準上司官於所屬借貸財物事發照貪官

例處分

又議準京察甄別時各衙門堂官不許接見屬

吏吏部都察院吏科河南道門上各貼回避字

樣不許接見賓客如有囑托者卽自行舉發倘

有徇庇隱匿聽科道官糾參

康熙十八年上諭吏部等衙門朕薄徳寡識愆尢實多遘此地震

大變中夜撫膺自思如臨冰淵兢惕悚惶益加

修省仍宣布朕心使爾諸大臣總督巡撫司道

有司各官咸共聞知務期洗心滌慮實意爲國

爲民期於國家有所裨益卽爾等亦並受其福

庶幾天和可致若仍虛文掩飾致負朕意詢訪得實決不爲

爾等姑容也一民生困苦己極而大臣長吏之

家日益富饒民間情形𨿽未昭著近因家無衣

食將子女入京賤鬻者不可勝數非其明驗乎

此皆地方官吏諂媚上官苛派百姓總督巡撫

司道又轉而饋送在京大臣以天生有限之物

力民間易盡之脂膏盡歸貪吏私橐小民愁怨

之气上干天和以致召水旱日食星變地震泉涸之異一大臣朋

比徇私者甚多每遇會推選用時皆舉其平素

往來交好之人但云辦事有能並不問其操守

淸正如此而謂不上干天和者未之有也一用兵地方諸王將軍大臣於攻城

克敵之時不思安民定難以立功名但志在肥

己多掠占小民子女或借爲通賊每將良民廬

捨焚毀子女俘獲財物攘取名𨿽救民於水火

實則陷民於水火之中也如此有不上干天和者乎一外官於民生疾苦不使上聞朝廷一切爲

民詔旨亦不使下達𨿽遇水旱災荒奏聞部覆

或則蠲免錢糧分數或則給散銀米賑濟皆地

方官吏苟且侵漁捏報虛數以致百姓不沾實

惠是使窮民而益窮也如此有不上干天和者乎一大小問刑官員將刑獄供招不行速結使

良民久羈囹圄攺造口供艸率定案證據無憑

枉坐人罪其間又有衙門�役恐嚇索詐致一

事而破數家之產如此有不上干天和者乎一包衣下人及諸王貝勒大臣家人侵占小

民生理所在指稱名色以网巿利干預詞訟肆

行非法有司不敢犯其鋒反行財賄甚且身爲

奴僕而鮮衣良馬遠勝仕宦之人如此貴賤倒

置爲害不淺以上數條事𨿽異而原則同總之

大臣廉則總督巡撫有所畏憚不敢枉法以行

私總督巡撫淸正則屬下官吏操守自潔𨿽有

一二不肖有司亦必攺心易慮不致大爲民害

此等事朕非不素知但以正在用兵之際每示

寬容今上天屢垂警戒敢不昭布朕心嚴行誡飭以勉思共回天意作何立法嚴禁務期盡除積獘著九卿詹事科道

會同詳議具奏特諭康熙十八年七月三十日上諭吏部等衙門凡爲臣子者同寅協恭自古皆然

今各部院辦理事務大小漢官凡事推諉滿官

事之得當則歸功於己如事失宜則卸過於人

至於入署不待事畢諉於滿官祗圖早歸宴會

嬉遊不爲國家盡力擔當料理公務自此以後

各宜協力同心務盡厥職不可仍前推諉至科

道各官平日章奏內將一二可行之事隱附私

情希圖作獘凡有條議鮮非無因閱覽奏疏多

以己爲至公至廉其囑托公事肆行妄爲外播

威勢挾制多端地方督撫等官莫不畏懼小民

困苦未必不由於此作何懲戒著九卿詹事科

道詳議具奏特諭康熙十八年八月十二日大淸會典康熙十八年議準大小官員在衙門不待

事畢推諉滿官早歸遲進宴會嬉遊者或料理

公務瞻徇遲延不行卽結者司屬聽堂官題參

堂官聽科道題參俱革職

又議準督撫司道官員赴任時謁見在京大臣

各官或自任所遣人饋問者俱革職其大臣各

官不行首告者一體處分至督撫司道官員家

人子弟提塘人役等往來大臣各官家其主知

者革職將家人寬免其主不知者降二級將兩

家家人俱行正法提塘有職者革職無職者照

家人例治罪其在京大臣各官往拜督撫司道

等官饋送裘馬等物幕賓僕從人等應酬餞送

等項者俱革職其督撫司道等官不行首告者

亦一體處分至親往來免議其在外各官濫徵

苛派饋送大臣官員不分與者受者俱革職提

問

又議準科道各官條奏如隱附私情希圖作獘

互相囑托肆行妄爲外播威勢挾制恐嚇督撫

等官者發覺之日俱革職提問至大臣科道各

官子弟挾制地方官員經督撫題參有據者照

律處分在京父兄不行約束俱革職若果挾制

有據而督撫不行題參者亦革職

又題準和碩公主遇親王郡王停車候過遇貝

勒相讓分路行遇貝子貝子讓道行和碩公主

額駙郡主額駙遇親王郡王俱下馬立道旁候

過遇貝勒勒馬側立道旁候過遇貝子讓道旁

行遇鎭國公分路行閒散宗室遇和碩公主額

駙不下馬分路行覺羅無職者遇和碩公主額

駙不下馬引馬回避余俱照舊例行

又題準在京武職民公侯伯以下散秩大臣阿

思哈尼哈番以上文職大學士尙書以下學士

大九卿以上許用引馬一騎官卑者及軍民人

等遇俱照例下馬回避違者送該部議處其不

應用引馬而擅用者官交該部議處民交刑部

治罪

又議定凡州縣等官因聽理案件勒詐人財物

者革職拿問司道府等官知而不行揭報聽督

撫題參革職若已經揭報督撫不行參奏降五

級調用

又議準凡有司官供應芻粟物料不發現銀采

買借取於民或虧短價值者督撫題參拿問若

督撫徇隱不參別經發覺將該管上司各官俱

革職拿問該督撫革職

康熙十九年上諭內閣九卿詹事科道朝廷致治惟在端本澄源

臣子服官首宜奉公杜獘大臣爲小臣之表率

京官乃外吏之觀型大法則小廉源淸則流潔

此從來不易之理如大臣果能精白乃心恪遵

法紀勤修職業公爾忘私小臣自有所顧畏不

敢妄行在外督撫各官自應愼守功令潔己愛

民乃大臣等每自謂淸正無私粉飾空言至其

所行往往營私作獘有玷官方深負委任之意

科道系耳目之官凡有獘端自當據實參奏且

居處甚近如此情獘豈無見聞乃瞻徇情面緘

默不言卽有條奏多系繁文言官職掌殊爲未

盡如肯從公糾舉孰敢恣行無忌朕以爲目今

之獘莫大於此近因天气亢旱朕夙夜焦思念

慮所及無不舉行感格之道猶恐未盡故特召

爾等各面陳所見因宣諭朕意令爾等知之康

熙十九年五月十五日大淸會典康熙十九年議準州縣官借送出差官員

下程科斂百姓者照貪官例治罪其督撫司道

府廳等官俱照失察貪官例治罪

又議準凡貪贓官役免死減等發落者照例安

插於烏喇地方罪不至死而擬流者流徙尙陽

堡

凡上司向屬吏借貸者是年議準照貪官例治

罪

康熙二十年上諭吏部都察院國家設官分職各有專司必勤勵

辦事乃克勝任近見各衙門官員有虛糜俸祿

懶惰不上衙門者有老疾孱弱不能任事者應

分別勤惰以示勸懲堂上官員爾等開列具奏

所屬官員會同各該堂官分別議奏康熙二十

年正月二十八日大淸會典康熙二十年題準宣屬廳員有稽察錢糧

之責其屯衛守備行屬官禮

康熙二十一年上諭大學士勒徳洪明珠李霨王熙學士噶爾圖石

柱張玉書朕觀部院衙門大小官員俱分班啟

奏甚或一部分作數班朕與爾等皆每日曉起

部院官員分班啟奏殊非上下一體勵精圖治

之意嗣後滿漢大小官員除有事故外凡遇啟

奏事宜俱著一同啟奏都察院衙門及科道官

員無逐日啟奏本章著每日黎明齊集午門如

滿漢部院官員有怠惰規避者卽行察參又大

小各衙門滿漢官員𨿽該衙門無啟奏事宜亦

著每日同啟奏官員黎明齊集午門俟啟奏事

畢同散有怠惰規避不於黎明齊集者亦著都

察院及科道官員察出參奏康熙二十一年五

月二十九日大淸會典凡宴會戲遊康熙二十一年議準在外官

員居住各城如偸安宴遊以致事務叢積至夜

辦理者革職

康熙二十二年上諭朝覲各官爾等各有職掌關系國計民生自宜

實心辦理如奏銷錢糧采買米石借端浮冒希

圖侵�審理刑獄顚倒是非稽延歲月致累平

民皆因爾等因循怠玩積獘未除嗣後俱應潔

己奉公殫心盡職諸凡公務俱照在內各衙門

事例勤愼料理著實遵行乃副朕察吏安民之

意爾等若謂道途遙遠所行獘端未必盡知仍

沿陋習漫無省攺憲典具存決不姑貸爾等悉

知欽哉康熙二十二年二月初九日上諭吏部朕夙夜孜孜勤求治理務期紀綱整肅吏

治澄淸庶績咸熙民生樂業以幾郅隆之化部

院衙門事務屢加申飭近皆修舉職業勉力淸

釐惟在外直隸各省督撫等衙門積習相沿未

盡整飭一切事務不能恪恭勤勵實心辦理督

撫爲地方大臣果能潔己率屬公正無私則大

法小廉交相儆惕吏治自當振興閭閻克臻康

阜且糾劾官員關系激勸必�任旣久賢否洞

知方可據實指參貪劣知儆向來督撫有入境

卽行糾參者旣未夙悉官評止據下屬揭報卽

行題參則所劾未盡得實徒爲具文塞責果系

眞知灼見自當不時指參何必拘定遲速又廣

西四川地處邊疆選補官員赴任每多遲�懸

缺久待料理乏人著九卿詹事科道會同詳議

具奏特諭康熙二十二年十月二十六日大淸會典康熙二十二年題準廣東廣西赴任各官

每日程限七十里違限十日以內者罰俸一年

十日以上者降一級調用二十日以上者降二

級調用一月以上者降三級調用兩月以上者

革職其有患病事故者該督撫查明具題免議

如止取府州縣印結者不準

又題準協領參領等官見督撫照布按兩司例

行佐領防禦等官照各道員例行驍騎校以下

官員俱照知州知縣例行

康熙二十三年上諭江南大小諸臣朕向聞江南財賦之地今觀市

鎭通衢似覺充盈其鄕�之饒人情之朴不及

北方皆因粉飾奢華所致爾等身爲大小有司

當潔己愛民奉公守法激濁揚淸體卹民隱以

副朕望老安少懷之至意康熙二十三年十一

月初四日上諭內閣九卿詹事科道朕聞部院小官及筆帖式

在差者輒令地方官迎迓以請朕安爲名若所

遣者近禦人員地方官請安理所宜然若小官

及筆帖式等輒令地方官以請安迎之殊不當

於理宜禁之卿等議以聞康熙二十三年十一

月三十日

康熙二十五年大淸會典康熙二十五年五月初一日欽奉諭旨凡有內外閒散官員人等及民間豪惡黨類並

無職任乃攬說公事交結衙門妄行訛詐賄囑

關通者發覺之時從重治罪欽此

又覆準科道官有希圖利己允受囑托妄行引

奏及交結朋黨作姦誣陷者事發革職送刑部

治罪其告假丁憂終養之科道官有包攬錢糧

干預詞訟侵害小民及徧遊各省晉謁督撫挾

詐有據者令該地方官申報督撫題參本官革

職交刑部治罪如該地方官及督撫隱匿徇庇

不行揭報題參者一並從重議處

康熙二十六年上諭吏部國家設官分職原以綏靖地方惠養黎庶

督撫爲封疆大吏表率屬員尢須才守兼優諳

練政務方於吏治民生實有裨益巡撫於成龍

自爲縣令以至郡守素秉淸操愛民盡職遂從

臬司超擢巡撫簡任以來孤介自持淸廉益著

釐姦剔獘扶弱鋤彊境內謐寧旗民允服殊爲

可嘉從優特加太子少保以爲廉能稱職者勸

爾部卽遵諭行特諭康熙二十六年四月十二

日上諭八旗都統三品以上官凡人之行莫先於孝近

者漢軍居父母之喪親朋聚會演劇飲酒呼盧

鬥牌儼如筵宴毫無守制之體至孝服鞍轡等

類所用素帛皆異常華美喪禮止當服用粗惡

豈宜華美耶居喪演劇滿洲所無漢人亦未有

特漢軍爲然耳百行以孝爲大如此所行以爲

孝道其他又何足觀也又漢軍外官赴任每借

京債整飾行裝務極奇麗且多攜僕從致債主

抵任索逋復謀贍僕從衣食勢必苛斂於民以

資用度且親朋債主疊往任所請托需索不可

數計是官𨿽一人實數人爲之以致朘削小民

民何以堪又漢軍外官不能騎射乃自稱行獵

多帶鷹犬歇宿�莊滋害於民禽獸本在山野

豈在�莊耶又漢軍服用多僭越非分終日羣

居以馬弔飲酒爲樂此等物力從何而出有非

苛取諸民者乎漢軍習尙之惡已至於極如原

任總兵諾邁原任提督哈喇庫祖永烈等於任

所多買良民帶歸原任總督張長庚原任巡撫

張徳地韓世琦等皆貪婪虐民居官甚劣今著

漢軍都統副都統等凡有居喪演劇飲酒呼盧

鬥牌者照賭博例嚴行禁止在外漢軍官員任

所有親朋債主前往請托需索貽累小民者亦

令察訪指名題參朕此諭旨專爲惇厚風俗

淑人心而起使漢軍居官者皆似總督範承勛

巡撫於成龍之善朕又何諭之有此旨令徐廷

璽傳諭康熙二十六年十月二十六日

康熙二十七年上諭吏部國家建官分職經理庶政必須矢志精白

大法小廉各守職業實心任事庶無負拔擢簡

用之意朕親理萬幾歷有年所於爾部院大小

官員行事無不深知爲臣子者旣儋爵受祿榮

及父母庇其子孫家能自給便當知足無致隕

越前已屢頒諭旨嚴行申誡又復諄諄面諭訓

誨再三今在廷諸臣自大學士以下有職掌官

員以上全不恪勤乃職惟知早出衙署偸安自

便三五成羣互相交結同年門生相爲援引傾

陷商謀私事徇庇同黨圖取貨賂作獘營私種

種情狀確知已久九卿詹事科道皆朕委任之

員凡遇會議自當各出己見公同商酌乃一二

欲行倡率之人持議於前眾遂附和於後雷同

艸率一意詭隨又其甚者𨿽在會議之班茫無

知識隨眾畫題希圖完結廷議如此國是何憑

又有當集議時緘默自容及至僨事巧於推卸

朕深惡此等推諉苟容之輩亦屢加嚴飭至於

用人關系重大羣臣賢否難以周知故遇緊要

員缺特令會同推舉原期爲國得人實有裨益

亦欲令被舉者警心易慮恐致溺職累及舉者

因而勉自刻勵九卿諸臣宜體朕心從公選舉

方爲不負委任乃歷來所舉官員稱職者固有

而貪黷匪類往往敗露此皆瞻顧情面植黨納

賄所致凡玆情獘朕非不知前者班布爾善阿

思哈等身爲大臣所行悖亂致幹憲典遂行正

法至今猶耿於懷是以比來大小官員背公徇

私交通貨賄朕𨿽洞見而不卽行指發冀其自

知罪戾痛加省攺庶可終始保全詎意積習深

錮漫無悛悔如審擬蔡毓榮一案庇護挽救瞻

徇黨類百計營求因朕具悉其姦私謀未遂近

差色楞格往審張汧所參事情朕曾面諭色楞

格張汧居官貪穢爾宜嚴行審出迨差回時詢

問色楞格奏稱臣於此案盡心研鞫若有失實

甘受誅戮及覽其奏案惟恐累及保舉張汧之

人竟爲庇護朕知內閣原擬票簽將保舉張汧

官員並永議及業行折出又念張汧審結定罪

之後自然發露因仍用原簽票發又總河靳輔

下河工程屯田之案朕早已察其情獘特遣佛

倫等前往勘議今所議殊屬偏私且凡會議之

時科爾坤佛倫等務執己見持論好勝苟非懷

挾私情何以力排眾議朕亦曾面加誡諭未見

畏悔如此積獘愈久愈深物議沸騰輿情憤激

以致言官列款參奏本應發明其事以整肅官

方因不忍遽行加罪大臣且念伊等用兵之時

有�勞績者故免其發明勒徳洪明珠著革去

大學士交與領侍衛內大臣酌用李之芳著休

致回籍余國柱著革職科爾坤著以原品解任

佛倫熊一瀟等著解任於河工案內完結嗣後

大小臣工各宜洗滌肺腸痛攺陋習潔己奉公

勉盡職掌以副朕寬大矜全咸與維新之至意

爾部卽遵諭行特諭康熙二十七年二月十一

日

康熙三十年上諭吏部從來致治之道在正人心人心偏私則詐

僞日生而習俗滋敝人心公直則囂競自息而

庶績允釐朕蚤夜孜孜崇尙徳教蠲滌煩苛期

與中外臣民共適於寬大和平之治凡大小諸

臣素經拔擢咸思恩禮下逮曲全始終卽或因

事放歸或罹咎罷斥仍令各安田裏樂業遂生

惟爾諸臣亦宜奉職恪恭絕偏私而襄國事乃

近見內外各官間有彼此傾軋伐異黨同私怨

交尋牽連報復或己所銜恨而反囑人代糾陰

爲主使或意所欲言而不直指其事巧陷術中

𨿽業已解職投閒仍復吹求不止株累逮於子

弟顚覆及其身家甚且市井姦民亦得借端淩

侮蔑紀傷化不可勝言凡若所行𨿽迹甚詭祕

朕總覽幾務已三十年此等情態知之最悉儻

因仍陋習益致蔓延殊非朝廷所以體卹臣工

保全愛惜之意夫讒譖娼嫉之害歷代皆有而

明末爲甚公家之事置若罔聞而分樹黨援飛

誣排陷迄無虛日以致釀禍旣久上延國家朕

歷觀前史於此等背公誤國之人深切痛恨自

今以往內外大小諸臣應仰體朕懷各端心術

盡蠲私忿共矢公忠豈獨國事有裨卽爾諸臣

亦獲身名俱泰儻仍執迷不悟復踵前非朕將

窮極根株悉坐以交結朋黨之罪爾部可卽傳

示中外使咸知朕意特諭康熙三十年十一月

初九日

康熙三十三年上諭內閣朕聞奉旨遣往各省大臣官員沿途文官

朝服以迎之武官介冑以迎之此皆未當於理

應行禁止爾等與九卿會議具奏康熙三十三

年十月初六日

康熙三十六年上諭陜西總督提督巡撫總兵等官朕宵旰勤民慮

周遐邇緣向來巡幸未經親歷邊境頃特濟河

而西循秦省沿邊地方延覽風俗咨詢疾苦見

所在兵民築土室以爲居耕沙磧以爲業生聚

之計甚屬艱難朕惻然於衷軫念勿釋因思兵

民倚賴全在將吏而將吏之表率惟督撫提鎭

是視誠使督撫提鎭實能正己澄源則所屬守

職奉公祿足自贍必無朘削兵民之事倘或積

習相仍濫受屬員私饋因而所屬官弁節次求

索取償於下文官則加徵無藝武弁則侵�月

餉勢不至於厲民剝兵不止如此而欲冀疾苦

日蘇生聚日盛烏可得乎夫秦地俗尙素稱簡

朴邊方士卒允屬精彊總恃撫馭得人斯於兵

民胥益朕玆駐蹕寧夏特召該省總督總兵以

下官員凡在鎭城者俱賜宴內庭面加諄諭無

非期望文武大吏董率屬員以仰副朝廷愛民

卹兵至意自今以往爾等其益體朕懷交相砥

礪文職皆習知民事豈身作官吏不卹百姓之

依武職多起自行伍豈甫爲將領遽忘軍士之

苦上官克謹廉隅屬員各遵法紀馴至比屋殷

阜列戍飽騰則兵民皆得所而爾等亦與有休

寵以視厲民剝兵身名俱隕者孰得孰失爾等

其敬念之特諭康熙三十六年閏三月初十日

康熙三十八年上諭內閣九卿詹事科道朕南巡至浙江見百姓生

計大不如前歷年來屢將舊欠錢糧盡行豁免

其被災地方�行賑濟恩澤屢加在百姓應比

往年丰足今反不及從前富庶皆因府州縣官

剝削人民多派侵取饋送上司或有沽名不受

饋送而因事借端索取更甚凡有微小易結應

審之事牽連多人遲延索詐者甚多此等情由

在京官員亦有所聞而九卿科道無有不知其

督撫不將此等情獘釐剔察參反將行賄官員

薦舉廉正官員糾劾以致民生失所殊失朕愛

養元元之至意且畿輔近地因朕不時巡察直

隸地方竟無私派侵取情獘故人不知有私派

之苦其各省督撫若體朕愛民至意實力奉行

或有不肖劣員若科道不畏人不徇情察訪糾

參則有司何敢復行私派侵取今作何令吏治

澄淸萬民樂業共享太平熙皞之治爾部會同

確議具奏特諭康熙三十八年五月十八日上諭吏部凡奉差遣官員理宜恪愼潔己辦理公務

事竣卽遄旋復命庶不負委任之意嗣後如巡

鹽榷稅審事察荒及一應差遣並部委各項官

員儻有沿途騷擾需索繞道妄行或公務已畢

仍逗畱地方借端生事恣意亂行或將所帶筆

帖式撥什庫人等私自遣往他處督撫系簡任

封疆大臣著卽指名參奏以憑究治如督撫瞻

徇容隱不行糾參事情發覺將督撫一並議處

爾部卽遵諭行特諭康熙三十八年十二月初

九日

康熙四十一年上諭山東省官員爾等皆各有字頒賜不須求也爾

等做官以淸廉爲第一做淸官甚樂不但一時

百姓感仰卽離任之後百姓追思建祠屍祝豈

非盛事從來百姓最愚而實難欺官員是非賢

不肖人人有口不能彊之使加毀譽爾等各宜

自勉康熙四十一年十月十四日上諭內閣近見各部院衙門或所辦事件有錯誤者

惟恐事情覺露專務隱匿不行檢舉朕一日二

日總理萬幾亦止詳識緊要事務安能逐事一

一記之各部院檔案繁多勢不能無舛錯遺漏

或有舛錯遺漏而卽自行檢舉則其過猶爲可

恕若懼罪隱匿不行檢舉則事必終於舛錯所

貽�甚大爾等將此旨傳諭各部院滿漢大臣

知之康熙四十一年十一月初十日

康熙四十二年上諭偏沅巡撫趙申喬湖南地方介在邊遠之境聞

向來官員積習相仍無藝私徵種種不一計每

歲科派有較正供額賦增至數倍者有司徵收

錢糧加取火耗又視別省爲獨重百姓窮蹙不

支致多流離轉徙非將宿獘逐一剔除無以砥

礪官方大蘇民困除從前已往諸事姑免察究

外爾到地方嚴飭大小屬員痛攺前非洗心奉

職力減加耗盡革私徵務使流移者復返鄕閭

守業者獲安隴畝庶副朕軫念遠省民生至意

如仍有藐法不遵重爲民害者卽據實糾參從

重治罪決不輕宥特諭康熙四十二年二月十

二日上諭吏部閱此疏內有請禁督撫建徳政碑等語凡

地方大小官吏若居官果優縱欲禁止百姓立

碑亦不能止如劣迹昭著𨿽彊令立碑後必毀

壞聞昔日屈盡美爲廣西巡撫回京時百姓持

橛鋤其馬迹庶民之心豈能彊取耶禁立碑

一段可刪去康熙四十二年九月二十六日

康熙四十五年上諭內閣朕自親政以來斷不許人懷挾私讎互相

陷害是以三四十年間無大臣互訐之事此一

端朕心頗以爲善凡誣陷人及攻城屠戮人者

縱使其身幸免於禍子孫斷乎不昌近觀貪官

受報亦復如是從前督撫如屈盡美等皆以貪

故其子孫極貧困不能自存或有學道考試不

公而所生之子凡書讀過卽忘並有喑啞者殊

爲可畏聞武會試亦未盡公前次考試時朕有

所素知之人亦與考朕恐人知之則必取中故

不以告人凡人功名所系但欲其公取耳朕尙

以孤寒抱屈爲念試官何不一計及於此乎康

熙四十五年七月初二日上諭武殿試讀卷官等凡人必耐得勞苦乃能有成

不耐勞苦到處無用不但武臣爲然卽文臣若

不勞苦如何學問成就今爾等二三老臣年𨿽

髙而勤勞實甚觀部院官止圖安逸凡事俱不

經心兵部前以會試人未到齊請展限數日此

彼所親奏之事也昨問續到幾人堂官俱不知

因令問司官筆帖式亦皆不知朕之使問司官

筆帖式者此言甚重不知伊等亦知之否至於

會議時九卿內但一二人立議餘皆隨班畫題

竟無一畱心任事之人矣康熙四十五年十月

初六日

康熙四十八年上諭浙江巡撫黃秉中凡爲督撫者但能淸以持己

實心辦事不交通近侍不夤緣部院則無往而

不可矣朕�政四十八年如爾陳奏素無夤緣

者所見不可勝數此皆浮詞耳未足爲據日後

眞僞當自明也至地方遇有凶荒除蠲免錢糧

發倉給米煮粥分賑別無奇策止在地方官實

心奉行斯有濟耳朕嘗南巡灼知浙江風俗如

湖州地方乃系水鄕雨水旣多則魚蝦菱芡之

利俱可資以度日但北方人日止再食南方人

𨿽遇荒歉亦必三餐州縣官平時並不畱心聽

民間耗費直至窘迫始具文請題命下之後上

司又不過虛張告示而止小民無知但能現成

就食豈有長計謀生且農民愚而讀書人巧往

往受其愚弄至於困乏饑餓而死而終不悟所

以致死之由以此思之良可矜憫爾到地方宜

令州縣官時時爲百姓豫加區畫庶幾可以有

備而無患也其調補保舉之事皆有情獘寧波

府介在海濱地方緊要知府陳一夔不必與湖

州更調康熙四十八年正月二十三日上諭河南巡撫鹿佑督撫奉職循理不畏懼人本無

所難每因部費繁多以致不能潔己誠使實心

任事專爲民生則一切情面俱不宜瞻顧近來

科道糾參皆受人指使並無從公出於己見者

督撫亦然明知某州縣居官不善必私計其人

曾有權要相托與否如有囑托便不敢糾參賢

否混淆不能辧別皆此故耳河南俗朴民淳本

易爲治比年五穀丰收今歲開歸等處𨿽稍被

水潦已曾蠲免錢糧交該地方官賑濟嗣後一

有災傷爾卽當據實奏聞不可隱匿亦不可過

實積谷備荒最爲緊要但各處積谷未必皆實

推陳易新之說聽之𨿽美而行之甚難當靑黃

不接時將倉谷散去倘值秋成歉收便不能還

倉若再如此一年則倉谷必多虧缺設遇災荒

將何賑濟爾等漢官一見倉庫虧空心中張皇

因而有托人打點安排之事官聲便不能好巡

撫乃地方大吏不在徒務虛文應實心籌畫思

有益於民者爲之況淸廉不專在一己必使布

按以下一並爲廉吏方能有益於民所謂廉吏

者亦非一文不取之謂若纖毫無所資給則居

常日用及家人胥役何以爲生如州縣官止取

一分火耗此外不取便稱好官其眞正貪黷無

忌者自當參處若使一�從苛糾摘則屬吏不

勝參矣至於刑獄關系民命與他事不同錢糧

等項有不合處部院可以駁查刑獄命案一經

勘定部中亦難更攺案內但有可疑務須駁審

朕卽位五十年來於刑名最加愼重凡督撫陛

辭之時朕每以刑名一事須至詳至愼諄諭再

三爾可畱心聽讞以仰體朕矜卹庶獄之意又

文武官員共事一方每多不和總兵等官私扣

月糧未足深罪文官𨿽極潔淸尙足自給武職

有何所入儻地方有事文臣可以坐鎭武官須

有身臨鋒鏑之苦自唐以後文武始分從前文

武相兼之時可云我非武臣亦推諉他人耶爾

到任務與武臣相和兵民一視乃於地方有裨

益也康熙四十八年九月二十八日

官常總部總論一易經

坤卦六三含章可貞或從王事�成有終

程傳

三居下之上得位者也爲臣之道當含晦其章美有善則歸之於君乃可常而得正或從上之事不敢當其成功惟奉事以守其終耳守職以終其事臣之道也本義

六陰三陽內含章美可貞以守然

居下之上不終含藏故或時出而從上之事則始𨿽�成而後必有終爻有此象故戒占者有此徳則如此占也象曰含章可貞以時發也或從王事知光大也程傳

言爲臣處下之道不當有其功善必含晦其美乃正而可常然義所當爲者則以時而發不有其功耳不失其宜乃以時也非含藏終不爲也含而不爲不盡忠者也或從王事而能�成有終者是其知之光大也惟其知之光大故能含晦淺暗之人有善惟恐人之不知豈能含章也

又六五黃裳元吉

本義

黃中色裳下飾六五以陰居尊中順之徳充諸內而見於外故其象如此而其占爲大善之吉也象曰黃裳元吉文在中也程

傳黃中之文在中不過也內積至美而居下故爲元吉本義

文在中而見於外也

又文言曰陰𨿽有美含之以從王事弗敢成也地道也妻道也臣道也地道�成而代有終也程

傳代上以終其事而不敢有其成功猶地道代天終物而成功則主於天也大全

朱子曰三方進而位

不中者也故𨿽有美而尙含之五正位而居體者也故美在其中而發於事業人臣事業之著於世固自有時殆不可挾才能而躐進以取三五同功嫌迫之禍也

又君子黃中通理正位居體美在其中而暢於四支發於事業美之至也本

義美在其中復釋黃中暢於四支復釋居體

屯卦六四乘馬班如求婚媾往吉�不利

程傳

六四以柔順居近君之位得於上者也而其才不足以濟屯故欲進而復止乘馬班如也己旣不足以濟時之屯若能求賢以自輔則可濟矣初陽剛之賢乃是正應己之婚媾也若求此陽剛之婚媾往與共輔陽剛中正之君濟時之屯則吉而�所不利也居公卿之位己之才𨿽不足以濟時之屯若能求在下之賢親而用之何所不濟哉象曰求而往明也程

傳知己不足求賢輔而後往可謂明矣

泰卦九二包荒用馮河不遐遺朋亡得尙於中行象曰包荒得尙於中行以光大也程

傳二以陽剛得中上應於五五以柔順得中下應於二君臣同徳是以剛中之才爲上所專任故二𨿽居臣位主治泰者也所謂上下交而其志同也故治泰之道主二而言包荒用馮河不遐遺朋亡四者處泰之道也本義

九二以剛居柔在下之中上

有六五之應主乎泰而得中道者也占者能包容荒穢而果斷剛決不遺遐遠而不暱朋比則合乎此爻中行之道矣

謙卦九三勞謙君子有終吉

程傳

三以陽剛之徳而居下體爲眾陰所宗履得其位爲下之上是上爲君所任下爲眾所從有功勞而持謙徳者也故曰勞謙古之人有當之者周公是也身當天下之大任上奉幼弱之主謙恭自牧夔夔如畏然可謂有勞而能謙矣旣能勞謙又須君子行之有終則吉夫樂髙喜勝人之常情平時能謙固已鮮矣況有功勞可尊乎𨿽使知謙之善勉而爲之若矜負之心不忘則不能常久欲其有終不可得也惟君子安履謙順乃其常行故久而不變乃所謂有終有終則吉也九三以剛居正能終者也此爻之徳最盛故象辭特重義卦惟一陽居下之上剛而得正上下所歸有功勞而能謙尢人所難故有終而吉占者如是則如其應矣象曰勞謙君子萬民服也程

傳能勞謙之君子萬民所尊服也

又六四�不利撝謙象曰�不利撝謙不違則也程傳

四居上體切近君位六五之君又以謙柔自處九三又有大功徳爲上所任眾所宗而己居其上當恭畏以奉謙徳之君卑巽以讓勞謙之臣動作施爲�所不利於撝謙也動息進退必施其謙蓋居多懼之地又在賢臣之上故也義柔而得正上而能下其占�不利矣然居九三之上故戒以更當發揮其謙以示不敢自安之意也

豫卦九四由豫大有得勿疑朋盍簪

程傳

四大臣之位六五之君順從之以陽剛而任上之事豫之所由也故云由豫大有得言得大行其志以致天下之豫也勿疑朋盍簪四居大臣之位承柔弱之君而當天下之任危疑之地也獨當上之倚任而下無同徳之助所以疑也惟當盡其至誠勿有疑慮則朋類自當盍聚夫欲上下之信惟至誠而已苟盡其至誠則何患乎其�助也簪聚也簪之名簪取聚發也或曰卦惟一陽安得同徳之助曰居上位而至誠求助理必得之四以陽剛迫近君位而專主乎豫聖人宜爲之戒而不然者豫和順之道也由和順之道不失爲臣之正也如此而專主於豫乃是任天下之事而致時於豫者也故惟戒以至誠勿疑象曰由豫大有得志大行也

程傳

由己而致天下於樂豫故爲大有得謂其志得大行也

坎卦六四樽酒簋貳用缶納約自牖終�咎象曰樽酒簋貳剛柔際也程

傳六四陰柔而下�助非能濟天下之險者以其在髙位故言爲臣處險之道大臣當險難之時惟至誠見信於君其交固而不可間又能開明君心則可保�咎矣故以燕享諭之言當不尙浮飾惟以質實所用一樽之酒二簋之食以瓦缶爲器質之至也又須納約自牖納約謂進結於君之道牖開通之義室之暗也故設牖所以通明自牖言自通明之處以況君心所明處人臣以忠信善道結於君心必自其所明處乃能入也剛柔指四與五謂君臣之交際也

睽卦九二遇主於巷�咎象曰遇主於巷未失道也程傳

巷者委曲之途也以善道宛轉將就使合而已非枉己屈道也本義

二五陰陽正應居睽之時乖戾

不合必委曲相求而得會遇乃爲�咎

蹇卦六二王臣蹇蹇匪躬之故

本義

柔順中正正應在上而在險中故蹇而又蹇以求濟之非以其身之故也不言吉凶者占者但當鞠躬盡力而已至於成敗利鈍則非所論也象曰王臣蹇蹇終�尢也本

義事𨿽不濟亦�可尢

鼎卦九四鼎折足覆公餗其形渥凶

程傳

四大臣之位任天下之事者也天下之事豈一人所能獨任必當求天下之賢智與之協力得其人則天下之治可不勞而致也用非其人則敗國家之事貽天下之患四下應於初初陰柔小人不可用者也而四用之其不勝任而敗事猶鼎之折足也鼎折足則傾覆公上之餗餗鼎實也居大臣之位當天下之任而所用非人至於覆敗乃不勝其任可羞愧之甚也其形渥謂赧汗也其凶可知本義

晁氏曰形渥諸本作刑剭謂重刑也今從之象曰覆公餗信如何也

程傳

大臣當天下之任必能成天下之治安則不誤君上之所倚下民之所望與己致身任道之志不失所期乃所謂信也故曰信如何也

渙卦六四渙其羣元吉渙有丘匪夷所思象曰渙其羣元吉光大也程

傳方渙散之時用剛則不能使之懷附用柔則不足爲之依歸四以巽順之正道輔剛中正之君君臣同功所以能濟渙也天下渙散而能使之羣聚可謂大善之吉也本義

居陰得正上承九五當濟渙

之任者也下�應與爲能散其朋黨之象占者如是則大善而吉又言能散其小羣以成大羣使所散者聚而若丘則非常人思慮之所及也

系辭上傳勞謙君子有終吉子曰勞而不伐有功而不徳厚之至也語以其功下人者也徳言盛禮言恭謙也者致恭以存其位者也

系辭下傳子曰徳薄而位尊知小而謀大力小而任重鮮不及矣易曰鼎折足覆公餗其形渥凶言不勝其任也書經

益稷帝曰吁臣哉鄰哉鄰哉臣哉禹曰兪帝曰臣作朕股肱耳目予欲左右有民汝翼予欲宣力四方汝爲予欲觀古人之象日月星辰山龍華虫作會宗彜藻火粉米黼黻絺繡以五采彰施於五色作服汝明予欲聞六律五聲八音在治忽以出納五言汝聽予違汝弼汝無面從退有後言欽四鄰

微子微子若曰父師少師殷其弗或亂正四方我祖底遂陳於上我用沈酗於酒用亂敗厥徳於下殷罔不小大好艸竊姦宄卿士師師非度凡有辜罪乃罔恆獲小民方興相爲敵讎今殷其淪喪若涉大水其無津涯殷遂喪越至於今曰父師少師我其發出狂吾家耄遜於荒今爾無指告予顚隮若之何其父師若曰王子天毒降災荒殷邦方興沈酗於酒乃罔畏畏咈其�長舊有位人今殷民乃攘竊神祇之犧牷牲用以容將食無災降監殷民用乂讎斂召敵讎不怠罪合於一多瘠罔詔商今其有災我興受其敗商其淪喪我罔爲臣僕詔王子出迪我舊云刻子王子弗出我乃顚隮自靖人自獻於先王我不顧行遁大

全呂氏曰天下有道君子相與公議於朝各盡致君之道天下無道君子相與私議於家各盡致身之道微子與二師宗室大臣與社稷爲存亡當紂之時無所致力不得已謀各行其志以不失其義欲知三仁之心此篇可見問微子篇曰詔王子出迪我舊云刻子一段於三仁之去就死生未知其所以當畱當去當死之切當不可易處蓋嘗因是妄謂微子以宗國將亡不勝其憂愁無聊之心而謀出處於箕子比干故箕子爲言我興受其敗不可逃免當與宗國俱爲存亡故𨿽商祀或至淪亡我亦誓不臣屬他人蓋將諫紂紂不聽亦不敢苟全逃死而比干無以言者孔氏所謂心同不復重言是也其後比干果以諫死而箕子乃不死者比干初心豈欲徒死以沽名哉所以諫者庶幾吾言得行而紂攺焉耳紂旣不攺而言益切故紂遂殺之則比干亦不得而逃死耳箕子初心亦豈欲隱晦自存苟全其生哉亦猶比干之諫冀吾言得行而紂攺焉耳紂旣不攺而囚之偶不死耳紂囚之而不置之死則箕子豈固欲自經於溝瀆而爲匹夫之諒哉故因遂佯狂而爲奴蓋亦未欲卽死庶幾彌縫其失而冀其萬有一之開悟耳蓋諫行而紂攺過者二子之本心也諫不行而或死或囚者二子所遇之不同耳使紂而囚比干意比干亦未敢卽死也使紂而殺箕子箕子敢求全哉二子易地則皆然矣至於箕子爲微子之計則其意豈不以謂吾三人者皆宗國之臣利害休戚事體一同皆當與社稷俱爲存亡不可復顧明哲保身之義然而微子國之元子也往者紂未立吾嘗言於帝乙而立子帝乙不從而立紂是以紂卒疑吾兩人故吾舊所云者足以害子子若起諫紂則紂益生疑非惟不從害必先及子而並我危矣死分也不足惜而未有毫髮益於紂而遽死可惜也東萊所謂人先有疑心則𨿽盡忠與言而未必聽蓋疑心先入而爲之主是也故微子不可畱但當遁逃而出乃合於道又況我與比干旣畱諫以事紂則存亡末可知萬一不死固罔爲人臣僕此心已堅定則亦不可使成湯以來廟不血食況汝爲元子又居危疑之地義當逃去萬有一全宗祀可也此三子者其制行不同各出於至誠惻怛之心無所爲而爲之故孔子並稱三仁或以此歟朱子曰此說得之張氏曰三仁之志各有所在微子自謀存宗祀以獻於先王比干自謀死諫以獻於先王箕子自謀佯狂俟紂攺過以獻於先王后世以死生爲重古人以義理爲重後世志慮淺狹故見死爲髙節古人智慮廣大故以死爲常事或去或死或生初無髙下義之所在三人各安之矣

洪範惟辟作福惟辟作威惟辟玉食臣無有作福作威玉食臣之有作福作威玉食其害於而家凶於而國人用側頗僻民用僭忒

君奭

蔡傳

召公告老而去周公畱之史氏錄其告語爲篇亦誥體也以周公首呼君奭因以君奭名篇大全呂

氏曰召公以盛滿欲去周公反復畱之後世權位相軋排使去者有之挽之畱者鮮矣大臣之秉心公則深恐無助私則惟恐不專也又曰成功不可居洛邑成而周公告歸召公亦同此心也已而成王畱周公周公幡然攺矣召公猶守欲退之心也周公遂力畱之及其旣諭非特畱於一時終相成王且相康王身任托孤之責而不辭惟不苟於隨所以篤於信也周公若曰君奭弗弔天降喪於殷殷旣墜厥命我有周旣受我不敢知曰厥基永孚於休若天棐忱我亦不敢知曰其終出於不祥大

全呂氏曰人之於天或恃而不自修或懼而不自彊謂永孚於休恃而不自修也意天必福己也謂終出不祥懼而不自彊也意天必禍己也皆非也嗚呼君已曰時我我亦不敢寧於上帝命弗永遠念天威越我民罔尢違惟人在我後嗣子孫大弗克恭上下遏佚前人光在家不知蔡

傳周公嘆息言召公已嘗曰是在我而已周公謂我亦不敢苟安天命而不永遠念天之威於我民無尢怨背違之時也天命民心去就無常實惟在人而已今召公乃忘前日之言翻然求去使在我後嗣子孫大不能敬天敬民驕慢肆侈遏絕佚墜文武光顯可得謂在家而不知乎天命不易天難諶乃其墜命弗克經歷嗣前人恭明徳在今予小子旦非克有正迪惟前人光施於我衝子蔡

傳命不易保天難諶信乃其墜失天命者以不能經歷繼嗣前人之恭明徳也吳氏曰非克有正自謙之辭言在今我小子旦非能有所正也凡所開導惟以前人光大之徳使益焜耀而付於衝子而已又曰天不可信我道惟寧王徳延天不庸釋於文王受命蔡

傳天固不可信然在我之道惟以延長武王之徳使天不容捨文王所受之命也公曰君奭我聞在昔成湯旣受命時則有若伊尹格於皇天在太甲時則有若保衡在太戊時則有若伊陟臣扈格於上帝巫咸乂王家在祖乙時則有若巫賢在武丁時則有若甘盤率惟玆有陳保乂有殷故殷禮陟配天多歷年所蔡

傳言六臣循惟此道有陳列之功以保乂有殷故殷先王終以徳配天而享國長久也天惟純佑命則商實百姓王人罔不秉徳明卹小臣屏侯甸矧咸奔走惟玆惟徳稱用乂厥辟故一人有事於四方若卜筮罔不是孚蔡

傳國有人則實稱舉也承上章六臣輔君格天致治遂言天佑命有商純一而不雜故商國有人而實內之百官著姓與夫王臣之微者無不秉持其徳明致其憂外之小臣與夫藩屏侯甸矧皆奔走服役惟此之故惟徳是舉用乂其君故君有事於四方如龜之卜如蓍之筮天下無不敬信之也公曰君奭天壽平格保乂有殷有殷嗣天滅威今汝永念則有固命厥亂明我新造邦蔡

傳呂氏曰坦然無私之謂平格者通徹三極而無間者也天無私壽惟至平通格於天者則壽之伊尹而下六臣能盡平格之實故能保乂有殷多歷年所至於殷紂亦嗣天位乃驟罹滅亡之威天曾不私壽之也固命者不墜之天命也今召公勉爲周家久永之念則有天之固命其治效亦赫然明著於我新造之邦而身與國俱顯矣公曰君奭在昔上帝割申勸寧王之徳其集大命於厥躬蔡

傳在昔上帝降割於殷申勸武王之徳而集大命於其身使有天下也惟文王尙克修和我有夏亦惟有若虢叔有若閎夭有若散宜生有若泰顚有若南宮括又曰無能往來玆迪彜教文王蔑徳降於國人蔡

傳言文王庶幾能修治燮和我所有諸夏者亦惟有虢叔等五臣爲之輔也若此五臣者不能爲文王往來奔走於此導迪其常教則文王亦無徳降及於國人矣反復以明其意故以又曰更端發之亦惟純佑秉徳迪知天威乃惟時眧文王迪見冒聞於上帝惟時受有殷命哉蔡

傳言文王有此五臣天乃純佑文王蓋以如是秉徳之臣蹈履至到實知天威以是昭明文王啟迪其徳使著見於上覆冒於下而升聞於上帝惟是之故遂能受有殷之天命也武王惟玆四人尙迪有祿後曁武王誕將天威咸劉厥敵惟玆四人昭武王惟冒丕單稱徳蔡

傳虢叔先死故曰四人武王惟此四人庶幾迪有天祿其後曁武王盡殺其敵惟此四人能昭武王遂覆冒天下天下大盡稱武王之徳謂其達聲教於四海也今在予小子旦若遊大川予往曁汝奭其濟小子同未在位誕無我責收罔不及�造徳不降我則鳴鳥不聞矧曰其有能格蔡

傳周公言承文武之業懼不克濟若浮大川罔知津涯豈能獨濟哉予往與汝召公共濟可也小子成王也成王幼沖𨿽已卽位與未卽位同誕無我責收罔勗不及未詳�造徳不降言召公去則�老成人之徳不下於民在郊之鳳將不復得聞其鳴矣況敢言進此而有感格乎公曰嗚呼君肆其監於玆我受命無疆惟休亦大惟艱告君乃猷裕我不以後人迷蔡

傳周公嘆息欲召公大監視上文所陳也我文武受命固有無疆之美矣然迹其積累締造蓋亦艱難之大者不可不相與竭力保守之也告君謀所以寬裕之道勿狹隘求去我不欲後人迷惑而失道也公曰前人敷乃心乃悉命汝作汝民極曰汝明勗偶王在亶乘玆大命惟文王徳丕承無疆之卹蔡

傳蘇氏曰周公與召公同受武王顧命輔成王故周公言前人敷乃心腹以命汝召公位三公以爲民極且曰汝當明勉輔孺子如耕之有偶也在於相信如車之有馭也並力一心以載天命念文考之舊徳以丕承無疆之憂武王之言如此而可以去乎公曰君告汝朕允保奭其汝克敬以予監於殷喪大否肆念我天威蔡

傳大否大亂也告汝以我之誠呼其官而名之言汝能敬以我所言監視殷之喪亡大亂可不大念我天威之可畏乎予不允惟若玆誥予惟曰襄我二人汝有合哉言曰在時二人天休滋至惟時二人弗戡其汝克敬徳明我俊民在讓後人於丕時蔡

傳戡堪古通用周公言我不信於人而若此告語乎予惟曰王業之成在我與汝而已汝聞我言而有合哉亦曰在是二人但天休滋至惟是我二人將不堪勝汝若以盈滿爲懼則當能自敬徳益加寅畏明揚俊民布列庶位以盡大臣之職業以答滋至之天休毋徒惴惴而欲去爲也他日在汝推遜後人於大盛之時超然肥遁誰復汝禁今豈汝辭位之時乎嗚呼篤棐時二人我式克至於今日休我咸成文王功於不怠丕冒海隅出日罔不率俾蔡

傳周公復嘆息言篤於輔君者是我二人我用能至於今日休盛然我欲與召公共成文王功業於不怠大覆冒斯民使海隅出日之地無不臣服然後可也吳氏曰周公未嘗有其功以其畱召公故言之蓋敍其所已然而勉其所未至亦人所說而從者也公曰君予不惠若玆多誥予惟用閔於天越民蔡傳

周公言我不順於理而若玆諄復之多誥耶予惟用憂天命之不終及斯民之無賴也公曰嗚呼君惟乃知民徳亦罔不能厥初惟其終祗若玆往敬用治蔡

傳上章言天命民心而民心又天命之本也故卒章專言民徳以終之周公嘆息謂召公踐歷諳練之久惟汝知民心之向順亦罔不能其初今日固罔尢違矣當思其終則民之難保者尢可畏也其祗順此誥往敬用治不可忽也此召公已畱周公飭遣就職之辭厥後召公旣相成王又相康王再世猶未釋其政有味於周公之言也夫春秋四傳

隱公元年祭伯來春秋元年冬十有二月祭伯來左傳非王命也公羊傳祭伯者何天子之大夫也何以不稱使奔也奔則曷爲不言奔王者無外言奔則有外之辭也谷梁傳來者來朝也其弗謂朝何也寰內諸侯非有天子之命不得出會諸侯不正其外交故弗與朝也聘弓鍭矢不出竟場束脩之肉不行竟中有至尊者不貳之也胡傳按左氏曰非王命也祭伯畿內諸侯爲王卿士來朝於魯而直書曰來不與其朝也人臣義無私交大夫非君命不越竟所以然者杜朋黨之原爲後世事君而有貳心者之明戒也惟此義不行然後有藉外權如繆畱之語韓宣惠者交私議論如莊助之結淮南者倚彊藩爲援以脇制朝廷如唐盧攜之於髙駢崔引之於宣武昭緯之於邠岐者矣經於內臣朝聘告赴皆貶而不與正其本也豈有誣上行私自植其黨之患哉繆音穆

莊公二十三年祭叔來聘春秋二十三年春祭叔來聘谷梁傳其不言使何也天子之內臣也不正其外交故不與使也胡傳谷梁子曰其不言使天子之內臣也不正其私交故不與使也祭伯來朝而不言朝祭叔來聘而不言使尹氏王子虎劉捲來訃而不書其爵秩皆所以正人臣之義也人君而明此不容下比之臣人臣而明此不爲交私之計黨錮之禍息矣

僖公五年會首止春秋五年夏公及齊侯宋公陳侯衛侯鄭伯許男曹伯會王世子於首止公羊傳曷爲殊會王世子世子貴也世子猶世世子也谷梁傳及以會尊之也何尊焉王世子云者惟王之貳也云可以重之存焉尊之也何重焉天子世子世天子也胡傳及以會尊之也以王世子而下會諸侯則陵以諸侯而上與王世子會則抗春秋抑彊臣扶弱主撥亂世反之正特書及以會者若曰王世子在是諸侯咸往會焉示不可得而抗也後世論其班位有次於三公宰臣之下亦有序乎其上者則將奚正自天王而言欲屈遠其子使次乎其下示謙徳也自臣下而言欲尊敬王世子則序乎其上正分義也天尊地卑而其分定典敍禮秩而其義明使羣臣得伸其敬則貴有常尊上下辧矣經書宰周公祗與王人同序於諸侯之上而不得與殊會同書此聖人尊君抑臣之旨也而班位定矣

僖公八年盟洮春秋八年春王正月公會王人齊侯宋公衛侯許男曹伯陳世子款盟於洮公羊傳王人者何微者也曷爲序乎諸侯之上先王命也谷梁傳王人之先諸侯何也貴王命也朝服𨿽敝必加於上弁冕𨿽舊必加於首周室𨿽衰必先諸侯兵車之會也胡傳王人下士也內臣之微者莫微於下士外臣之貴者莫貴於方伯公侯今以下士之微序乎方伯公侯之上外輕內重不亦偏乎春秋之法內臣以私事出朝者直書曰來以私好出聘者不稱其使以私情出訃者止錄其名不以其貴故尊之也以王命行者𨿽下士之微序乎方伯公侯之上不以其賤故輕之也然則班列之髙下不在乎內外特系乎王命爾聖人之情見矣尊君之義明矣

僖公九年會葵丘春秋九年夏公會宰周公齊侯宋子衛侯鄭伯許男曹伯於葵丘左傳夏會於葵丘尋盟且修好禮也王使宰孔賜齊侯胙曰天子有事於文武使孔賜伯舅胙齊侯將下拜孔曰且有後命天子使孔曰以伯舅耋老加勞賜一級無下拜對曰天威不違顏咫尺小白余敢貪天子之命無下拜恐隕越於下以遺天子羞敢不下拜下拜登受公羊傳宰周公者何天子之爲政者也谷梁傳天子之宰通於四海胡傳其曰宰周公者以冢宰兼三公也古者三公無其人則以六卿之有道者上兼師保之任冢宰或闕亦以三公下行端揆之職禹自司空進宅百揆又曰作朕股肱耳目是以宰臣上兼師保之任也周公爲師又曰位冢宰正百工是以三公下行端揆之職也所以然者三公與王坐而論道固難其人而冢宰統百官均四海亦不易處也夫以冢宰兼三公其職任重矣而不殊會之何也人臣則有進退之節出入均勞之義非王世子貴有常尊之可比矣

文公二年及晉處父盟春秋二年春三月乙巳及晉處父盟左傳晉人以公不朝來討公如晉夏四月乙巳晉人使陽處父盟公以恥之書曰及晉處父盟以厭之也適晉不書諱之也公羊傳此晉陽處父也何以不氏諱與大夫盟也谷梁傳不書公處父抗也爲公諱也何以知其與公盟以其日也何以不言公之如晉所恥也出不言反不致也胡傳及處父盟者公也其不地於晉也諱不書公者抑大夫之抗不使與公爲敵正君臣之分也適晉不書反國不致爲公諱恥存臣子之禮也凡此類筆削魯史之舊文眾矣

文公十有五年單伯至自齊春秋十有五年夏六月單伯至自齊左傳齊人許單伯請而赦之使來致命書曰單伯至自齊貴之也谷梁傳大夫執則致致則名此其不名何也天子之命大夫也胡傳單伯天子之命大夫也故逆王姬會伐宋使於齊皆書其字致而不名與意如婼異者無所書而不尊王命謹臣禮也

成公三年盟晉衛大夫春秋三年冬十有一月晉侯使荀庚來聘衛侯使孫良夫來聘丙午及荀庚盟丁未及孫良夫盟左傳冬十一月晉侯使荀庚來聘且尋盟衛侯使孫良夫來聘且尋盟公問諸臧宣叔曰中行伯之於晉也其位在三孫子於衛也位爲上卿將誰先對曰次國之上卿當大國之中中當其下下當其上大夫小國之上卿當大國之下卿中當其上大夫下當其下大夫上下如是古之制也衛在晉不得爲次國晉爲盟主其將先之丙午盟晉丁未盟衛禮也胡傳劉敞曰諸侯有聘無盟聘禮也盟非禮也庚與良夫不務引其君當道而生事專命爲非禮不信以干先王之典故不系於國以見其遂事之辱非人臣之操此說然也其言及者公與之盟而不言公見二卿之抗也盟者春秋所惡於惡之中又有惡焉者此類是也禮祀

曲禮大夫士出入君門由闑右不踐閾

陳注

闑門橛也當門之中闑東爲右主人入門而右客入門而左大夫士由右者以臣從君不敢以賓敵主也君前臣名

陳注

呂氏曰事君者國無二尊𨿽父不可以抗之故無貴賤尊卑皆名不敢致私敬於其所尊貴也

又賜果於君前其有核者懷其核

陳注

敬君賜故不敢棄核禦食於君君賜余器之漑者不寫其餘皆寫

陳注

禦食於君者君食而臣爲之勸侑也君以食之餘者賜之若陶器或木器可以洗滌者則卽食之或其器是萑竹所織不可洗滌者則傳寫於他器而食之不欲口澤之瀆也

又凡爲君使者已受命君言不宿於家君言至則主人出拜君言之辱使者歸則必拜送於門外若使人於君所則必朝服而命之使者反則必下堂而受命

又國君撫式大夫下之大夫撫式士下之

陳注

君與大夫或同途而出君過宗廟而式則大夫下車士於大夫猶大夫於君也

又四郊多壘此卿大夫之辱也地廣大荒而不治此亦士之辱也陳

注卿大夫不能謀國數見侵伐故多壘土廣人稀荒穢不理此二者固皆卿大夫之責士卑不與謀國而田裏之事則其職也故言亦士之辱

又君命召𨿽賤人大夫士必自禦之

又振書端書於君前有誅倒策側龜於君前有誅陳注

人臣以職分內事事君每事當謹之於素文書簿領已至君前乃始振拂其塵埃而端整之卜筮之官龜策其所奉以周旋者於君前而有顚倒反側之狀此皆不敬其職業而慢上者故皆有罰

又公事不私議

又大夫士去國祭器不逾竟大夫寓祭器於大夫士寓祭器於士陳

注呂氏曰臣之所以有宗廟祭器以事其先者君之祿也今去位矣乃挈器以行是竊君之祿以辱其先此祭器所以不逾竟也寓寄於爵等之同者使之可用也大夫士去國逾竟爲壇位鄕國而哭素衣素裳素冠徹緣鞮屨素乘髦馬不蚤鬋不祭食不說人以無罪婦人不當禦三月而復服陳

注壇位除地而爲位也鄕國向其本國也徹緣去中衣之采緣而純素也鞮屨革屨也素白狗皮也車覆闌也髦馬不剪剔馬之髦鬣以爲飾也蚤治手足爪也鬋剔治須髮也祭食食盛饌則祭先代爲食之人也不說人以無罪者己𨿽遭放逐而出不自以無罪解說於人過則稱己也禦侍禦寢宿也凡此皆爲去父母之邦捐親戚去墳墓失祿位亦一家之變故也故以凶喪之禮自處三月爲一時天气小變故必待三月而後復其吉服也

又士有獻於國君他日君問之曰安取彼再拜稽首而後對大夫私行出疆必請反必有獻士私行出疆必請反必告君勞之則拜問其行拜而後對陳

注大夫有獻而士不獻不以卑者之物瀆尊上也

又君有疾飲藥臣先嘗之

檀弓君子曰謀人之軍師敗則死之謀人之邦邑危則亡之

郊特牲大夫之臣不稽首非尊家臣以辟君也

陳注

諸侯與大夫同在一國大夫已稽首於君矣家臣若又稽首於大夫則似一國而兩君矣故云以辟君大夫有獻弗親君有賜不面拜爲君之答己也

內則大夫燕食有膾無脯有脯無膾士不貳羹胾

陳注

謂燕食也

玉藻年不順成大夫不得造車馬

又將適公所宿齋戒居外寢沐浴史進象笏書思對命陳注

思謂意所思念欲告君之事對謂君若有問則對答之辭命謂君所命令當奉行者此三者皆書之於笏故曰書思對命敬謹之至恐或遺忘也

又侍坐則必退席不退則必引而去君之黨

陳注

臣侍君之坐若側旁有別席則退就別席或旁無別席可退或有席而君不命之退則當引而卻離坐於君親黨之下也一說黨屬於鄕而小故以爲旁側之諭登席不由前爲躐席

陳注

疏曰失節而踐爲躐席應從下升若由前升是躐席也鄕飲酒禮賓席於戶西以西頭爲下主人席於阼階介席於西階皆北頭爲下賓升席自西方注云升由下也又記云主人介凡升席自北方降自南方注云席南上升由下降由上主人受獻自席前適阼階是降自北方者以受獻正禮須席末啐酒因從北方降也故注云由便也若尋常無事則升由下而降由上若賓則升降皆由下也今按此說席之上下固爲明白竊意此經八字當作一句而爲字平聲蓋行禮之時人各一席而相離稍遠固可從下而升若布席稍密或數人共一席則必須由前乃可得己之坐若不由前則是躐席矣徒坐不盡席尺讀書食則齊豆去席尺

陳注

徒空也非飲食及講問之坐爲徒坐不盡席之前一尺示無所求於前也食則豆去席尺讀書則與豆齊亦去席尺是謂齊豆去席尺若賜之食而君客之則命之祭然後祭先飯辧嘗羞飲而俟陳

注客之以客禮待之也然必命之祭然後祭者不敢以客禮自居也先食而�嘗諸味亦示臣爲君嘗食之禮也飲而俟者禮食未飧以前啜飲以利滑喉中不令澀噎今君猶未飧故臣亦不敢飧而先嘗羞嘗羞畢而啜飲以俟君飧臣乃敢飧也若有嘗羞者則俟君之食然後食飯飲而俟君命之羞羞近者命之品嘗之然後惟所欲凡嘗遠食必順近食陳

注此謂君但賜之食而非客之者則膳宰自嘗羞故云若有嘗羞者此臣旣不祭不嘗則俟君食乃食也𨿽不嘗羞亦先飲飲以利喉而俟君也羞近者但於近處食一羞也品猶�也凡嘗遠食必自近者始客與不客皆然故云凡也君未覆手不敢飧君旣食又飯飧飯飧者三飯也君旣徹執飯與醬乃出授從者陳

注覆手謂食畢而覆手以循口之兩旁恐有殽粒污著之也飧以飲澆飯也禮食竟更作三飧以助飽實故君未覆手則臣不敢飧明不敢先君而飽也旣猶畢也君畢食則臣更飯飧也三飯並是飧謂三度飧也故曰飯飧者三飯也君食竟旣徹饌臣乃自執己之飯與醬出授己之從者此食己所當得故也此非客禮故得以己饌授從者故公食大夫禮賓取粱與醬降奠於階西不以出也若非君臣但是降等者則徹之以授主人之相者凡侑食不盡食食於人不飽惟木漿不祭若祭爲已卑陳

注食而勸侑禮之勤也食之不盡與不飽禮之謙也公食大夫禮賓祭觶漿臣敬君之禮此言水漿不祭禮各有所施也水漿非盛饌之比若祭之則爲太卑矣已太也厭也謂太厭降卑微如有所畏迫也虛涉反

君若賜之爵則越席再拜稽首受登席祭之飲卒爵而俟君卒爵然後授虛爵君子之飲酒也受一爵而色灑如也二爵而言言斯禮已三爵而油油以退退則坐取屨隱辟而後屨坐左納右坐右納左陳

注灑如禮度明肅之貌言言與誾誾同意气和悅之貌已止也油油謹重自得之貌坐取屨跪而取屨也隱辟而後屨不敢向人著屨也跪左足納右足之屨跪右足納左足之屨此納屨之儀也言音誾

又凡侍於君紳垂足如履齊頤澑垂拱視下而聽上視帶以及夾聽鄕任左齊音咨陳

注立而磬折則紳必垂身折則裳下之緝委地故足如踐之也頤頷也澑屋檐也身俯故頭臨前而頤之垂如屋之澑然垂拱亦謂身俯則手之拱者下垂也視𨿽在下而必側面向上以聽尊者之言故云視下而聽上也夾交領也視則自帶至夾髙下之則也凡立者尊右坐者尊左侍而君坐則臣在君之右是以聽向皆任左以向君凡君召以三節二節以走一節以趨在官不俟屨在外不俟車陳

注疏曰節以玉爲之所以明信輔於君命者也君使使召臣有二節時有一節時故合云三節也隨事緩急急則二節故走緩則一節故趨官謂朝廷治事處也外謂其室及官府也在官近故云屨在外遠故云車士於大夫不敢拜迎而拜送士於尊者先拜進面答之拜則走陳

注士於大夫尊卑有間若大夫詣士士不敢拜而迎之恐其答拜也去則拜送者禮賓出門主人再拜送之賓不答拜禮有終止故也士若見於大夫則先拜於門外然後進而見面若大夫出迎而答其拜則走避之士於君所言大夫沒矣則稱謚若字名士與大夫言名士字大夫陳

注名士者士𨿽沒猶稱其名以在君之前也與大夫言而名士則謂士之生者也大夫之生者則字之

又君賜車馬乘以拜賜衣服服以拜賜

陳注

君賜及門旣拜受矣明日又乘服詣君所而拜謝其賜所謂再拜敬之至也君未有命弗敢卽乘服也

陳注

此謂諸侯之卿大夫爲使臣而受天子之賜歸而獻諸其君君命之乘服乃得乘服故君未有命不敢卽乘服也君賜稽首據掌致諸地酒肉之賜弗再拜

陳注

據按也覆左手以按於右手之上致至也頭及手俱至地也已拜受於家而明日又往拜謂之再拜酒肉之賜輕故惟拜受於家而已

又凡獻於君大夫使宰士親皆再拜稽首送之膳於君有葷桃茢於大夫去茢於士去葷皆造於膳宰陳注

大夫不親往而使宰者恐勤君之降禮而受獻也士賤故得自往皆再拜稽首送之者言大夫初遣宰時已拜送矣及至君門以授小臣則或宰或士亦皆再拜而送之也膳美食也葷姜及辛菜也茢苕帚也膳宰主飲食者方氏曰膳必用葷桃茢者防不祥之物或幹之也桃以其性葷以其气茢以其形形不如气气不如性故貴賤多少之數去其一者茢去其二者葷惟桃不可去焉皆造膳宰者以不敢專達必待主膳之人達之也大夫不親拜爲君之答己也大夫拜賜而退士待諾而退又拜弗答拜陳

注大夫往君門而拜君昨日所賜及門卽告小臣小臣入白大夫卽拜拜竟卽退不待小臣出報恐君召進之而答拜也君不答士之拜故士拜竟則待小臣傳君之諾報而後退也又拜者小臣傳諾報而出士又拜君之諾也弗答拜謂君終不答士之拜也大夫親賜士士拜受又拜於其室衣服弗服以拜敵者不在拜於其室陳

注其室大夫之家也衣服弗服以拜下於君賜也敵者尊卑相等也其室獻者之家也若當時主人在家而拜受則不復往彼家拜謝今主人不在不得拜受還家必往而拜之也

又士於大夫不承賀下大夫於上大夫承賀

陳注

士於大夫尊卑遠若有慶事不敢受大夫之親賀下大夫於上大夫尊卑近故可承受其親賀也

少儀事君者量而後入不入而後量凡乞假於人爲人從事者亦然然故上無怨而下遠罪也陳

注先度其君之可事而後事之則道可行而身不辱入而後量則有不勝其輕進之悔者矣或乞或假或任人之事亦必量其可而後行上無怨下遠罪爲事君者言之

又爲人臣下者有諫而無訕有亡而無疾頌而無�諫而無驕怠則張而相之廢則埽而更之謂之社稷之役陳

注方氏曰君有過諫之使止可也訕之則不恭諫不從逃而去之可也疾之則大傷頌而無�則所頌爲公諫而無驕則所諫爲正事弛而不力爲怠事獘而無用爲廢相之更之則君豈有失徳國豈有廢事哉謂之社稷之役以其有勞於社稷也

雜記過而舉君之諱則起與君之諱同則稱字內亂不與焉外患弗辟也

陳注

內亂謂本國禍難也言卿大夫在國若同僚中有謀作亂者力能討則討之力不能討則謹自畏避不得幹與其或寇患在外則不可逃避當盡力捍禦死義可也

表記子曰下之事上也𨿽有庇民之大徳不敢有君民之心仁之厚也是故君子恭儉以求役仁信讓以求役禮不自尙其事不自尊其身儉於位而寡於欲讓於賢卑己而尊人小心而畏義求以事君得之自是不得自是以聽天命詩云莫莫葛藟施於條枚凱弟君子求福不回其舜禹文王周公之謂與有君民之大徳有事君之小心詩云惟此文王小心翼翼昭事上帝聿懷多福厥徳不回以受方國子曰先王謚以尊名節以壹惠恥名之浮於行也是故君子不自大其事不自尙其功以求處情過行弗率以求處厚彰人之善而美人之功以求下賢是故君子𨿽自卑而民敬尊之子曰后稷天下之爲烈也豈一手一足哉惟欲行之浮於名也故自謂便人

又子言之事君先資其言拜自獻其身以成其信是故君有責於其臣臣有死於其言故其受祿不誣其受罪益寡子曰事君大言入則望大利小言入則望小利故君子不以小言受大祿不以大言受小祿易曰不家食吉子曰事君不下達不尙辭非其人弗自小雅曰靖共爾位正直是與神之聽之式谷以女子曰事君遠而諫則�也近而不諫則屍利也子曰邇臣守和宰正百官大臣慮四方子曰事君欲諫不欲陳詩云心乎愛矣瑕不謂矣中心藏之何日忘之子曰事君難進而易退則位有序易進而難退則亂也故君子三揖而進一辭而退以遠亂也子曰事君三違而不出竟則利祿也人𨿽曰不要吾弗信也子曰事君愼始而敬終子曰事君可貴可賤可富可貧可生可殺而不可使爲亂子曰事君軍旅不避難朝廷不辭賤處其位而不履其事則亂也故君使其臣得志則愼慮而從之否則孰慮而從之終事而退臣之厚也易曰不事王侯髙尙其事子曰惟天子受命於天士受命於君故君命順則臣有順命君命逆則臣有逆命詩曰鵲之姜姜鶉之賁賁人之無良我以爲君

緇衣子曰下之事上也身不正言不信則義不壹行無類也子曰言有物而行有格也是以生則不可奪志死則不可奪名故君子多聞質而守之多志質而親之精知略而行之君陳曰出入自爾師虞庶言同詩云淑人君子其儀一也

官常總部總論二管子

立政篇修火憲敬山澤林藪積艸夫財之所出以時禁發焉使民於宮室之用薪蒸之所積虞師之事也決水潦通溝瀆修障防安水藏使時水𨿽過度無害於五穀歲𨿽凶旱有所秎獲司空之事也相髙下視肥磽觀地宜明詔期前後農夫以時鈞修焉使五穀桑麻皆安其處由田之事也行鄕裏視宮室觀樹藝簡六畜以時鈞修焉勸勉百姓使力作毋偸懷樂家室重去鄕裏鄕師之事也論百工審時事辧功苦上完利監壹五鄕以時鈞修焉使刻鏤文采無敢造於鄕工師之事也

樞言篇日益之而患少者惟忠日損之而患多者惟欲多忠少欲智也爲人臣者之廣道也爲人臣者非有功勞於國也家富而國貧爲人臣者之大罪也爲人臣者非有功勞於國也爵尊而主卑爲人臣者之大罪也無功勞於國而貴富者其惟尙賢乎眾人之用其心也愛者憎之始也徳者怨之本也其事親也妻子具則孝衰矣其事君也有好業家室富足則行衰矣爵祿滿則忠衰矣惟賢者不然故先王不滿也

四稱篇桓公問於管子曰仲父不當盡語我昔者有道之臣乎吾以鑑焉管子對曰夷吾聞之徐伯曰昔者有道之臣委質爲臣不賓事左右君知則仕不知則已若有事必圖國家�其發揮循其祖徳辧其順逆推育賢人讒慝不作事君有義使下有禮貴賤相親若兄若弟忠於國家上下得體居處則思義語言則謀謨動作則事居國則富處軍則克臨難據事𨿽死不悔近君爲拂遠君爲輔義以與交廉以與處臨官則治酒食則慈不謗其君不毀其辭君若有過進諫不疑君若有憂則臣服之此亦可謂昔者有道之臣矣桓公曰善哉桓公曰仲父旣以語我昔者有道之臣矣不當盡語我昔者無道之臣乎吾亦鑑焉管子對曰夷吾聞之於徐伯曰昔者無道之臣委質爲臣實事左右執說以進不蘄亡已遂進不退假寵鬻貴尊其貨賄卑其爵位進曰輔之退曰不可以敗其君皆曰非我不仁羣處以攻賢者見賢若貨見賤若過貪於貨賄競於酒食不與善人惟其所事倨傲不恭不友善士讒賊與鬥不彌人爭惟趣人詔湛湎於酒行義不從不修先故變易國常擅創爲令迷惑其君生奪之政保貴寵矜遷損善士捕援貨人入則乘等出則黨駢貨賄相入酒食相親俱亂其君君若有過各奉其身此亦謂昔者無道之臣桓公曰善哉文子

符言老子曰人有三怨爵髙者人�之官大者主惡之祿厚者人怨之夫爵益髙者意益下官益大者心益小祿益厚者施益博修此三者怨不作故貴以賤爲本髙以下爲基老子曰徳少而寵多者譏才下而位髙者危無大功而有厚祿者微故物或益之而損或損之而益眾人皆知利利而不知病病聖人知病之爲利利之爲病故再實之木其根必傷多藏之家其後必殃夫大利者反爲害天之道也亢倉子

臣道篇盡忠竭力謀效所同

夫國之將興也朝廷百吏或短或長或醜或美或怡或厲或是或非𨿽聽其言觀其貌有似不同然察其志徵其心盡於爲國所以剛訐不怨黜退不愕議得其中無違乎理故天不忒其時地不乏其利人不亂其事鬼神開贊蠻夷柔同保合太和萬物化育國之將亡也朝廷百吏姿貌多美顏色諧和詞气華柔動止詳潤𨿽觀其貌聽其言有若歡洽然察其志徵其心盡在競位所以聞奇則怪見異必愕狙嫉相蒙遂喪其道故天告災時地生反物人作凶徳鬼神間禍戎狄交侵喪亂弘多萬物不化夫不妎人力不損官吏而功成政立下阜百姓上滋主徳如此者忠賢之臣也若費財煩人危官苟效一時功利規賞於主不顧過後貽災於國如此者姦臣也至理之代官得人不理之代人得官邾龍問事君亢倉子曰旣榮死而臣人者也心莫若公貌莫若和言莫若正公不欲露和不欲雜正不欲犯古之淸勤爲國修政今之淸勤爲身修名夫爲國修政者區處條別動得其宜合於大體爲身修名者區處條別致遠不通拘於小節是知心以道爲主抵物得其所心以事爲主抵物失其所臣居上位不諫下位不公不合贍其祿君不嚴敬大臣不彰信小臣不合官其朝有才者不必忠忠者不必有才臣不患不忠適恐盡忠而主莫之信不患不信適恐信之而莫能事事上等之人得其性則天下理中等之人得其性則天下亂明主用上等之人當委以權宜便事肆其所爲用中等之人則當程課其功示以賞罰妎音害音慳

墨子

魯問篇魯陽文君謂子墨子曰有語我以忠臣者令之俯則俯令之仰則仰處則靜呼則應可謂忠臣乎子墨子曰令之俯則俯令之仰則仰是似景也處則靜呼則應是似響也君將何得於景與響哉若以翟之所謂忠臣者上有過則微之以諫己有善則訪之上而無敢以告外匡其邪而入其善尙而無下比以美善在上而怨讎在下安樂在上而憂戚在臣此翟之謂忠臣者也荀子

臣道篇人臣之論有態臣者有篡臣者有功臣者有聖臣者內不足使一民外不足使距難百姓不親諸侯不信然而巧敏佞說善取寵乎上是態臣者也上不忠乎君下善取譽乎民不卹公道通義朋黨比周以環生圖私爲務是篡臣者也內足使一民外足使距難民親之士信之上忠乎君下愛百姓而不倦是功臣者也上則能尊君下則能愛民政令教化形下如影應卒遇變齊給如響推類接譽以待無方曲成制象是聖臣者也故用聖臣者王用功臣者彊用篡臣者危用態臣者亡態臣用則必死篡臣用則必危功臣用則必榮聖臣用則必尊故齊之蘇秦楚之州侯秦之張儀可謂態臣者也韓之張去疾趙之奉陽齊之孟嘗可謂篡臣也晉之咎犯齊之管仲楚之孫叔敖可謂功臣矣殷之伊尹周之太公可謂聖臣矣是人臣之論也凶吉賢不肖之極也必謹志之而愼自爲擇取焉足以稽矣從命而利君謂之順從命而不利君謂之諂逆命而利君謂之忠逆命而不利君謂之篡不卹君之榮辱不卹國之臧否偸合苟容以持祿養交而已耳謂之國賊君有過謀過事將危國家殞社稷之具也大臣父子兄弟有能進言於君用則可不用則去謂之諫有能進言於君用則可不用則死謂之爭有能比知同力率羣臣百吏而相與彊君撟君君𨿽不安不能不聽遂以解國之大患除國之大害成於尊君安國謂之輔有能抗君之命竊君之重反君之事以安國之危除君之辱功伐足以成國之大利謂之拂故諫爭輔拂之人社稷之臣也國君之寶也明君之所尊厚也而暗主惑君以爲己賊也故明君之所賞暗君之所罰也暗君之所賞明君之所殺也伊尹箕子可謂諫矣比干子胥可謂爭矣平原君之於趙也可謂輔矣信陵君之於魏也可謂拂矣傳曰從道不從君此之謂也故正義之臣設則朝廷不頗諫爭輔拂之人信則君過不遠爪牙之士施則仇讎不作邊境之臣處則疆陲不喪故明主好同而暗主好獨明主尙賢使能而饗其盛暗主�賢畏能而滅其功罰其忠賞其賊夫是之謂至暗桀紂所以滅也事聖君者有聽從無諫爭事中君者有諫爭無諂諛事暴君者有補削無撟拂迫脇於亂時窮居於暴國而無所避之則崇其美揚其善違其惡隱其敗言其所長不稱其所短以爲成俗詩曰國有大命不可以告人妨其躬身此之謂也恭敬而遜聽從而敏不敢有以私決擇也不敢有以私取與也以順上爲志是事聖君之義也忠信而不諛諫爭而不諂撟然剛折端志而無傾側之心是案曰是非案曰非是事中君之義也調而不流柔而不屈寬容而不亂曉然以至道而無不調和也而能化易時開內之是事暴君之義也若馭撲馬若養赤子若食餵人故因其懼也而攺其過因其憂也而辧其故因其喜也而入其道因其怒也而除其怨曲得所謂焉書曰從命而不拂微諫而不倦爲上則明爲下則遜此之謂也事人而不順者不疾者也疾而不順者不敬者也敬而不順者不忠者也忠而不順者無功者也有功而不順者無徳者也故無徳之爲道也傷疾墮功滅苦故君子不爲也有大忠者有次忠者有下忠者有國賊者以徳復君而化之大忠也以徳調君而補之次忠也以是諫非而怒之下忠也不卹君之榮辱不卹國之臧否偸合苟容以之持祿養交而已耳國賊也若周公之於成王可謂大忠矣若管仲之於桓公可謂次忠矣若子胥之於夫差可謂下忠矣若曹觸龍之於紂者可謂國賊矣仁者必敬人凡人非賢則案不肖也人賢而不能則是禽獸也人不肖而不敬則是狎虎也禽獸則亂狎虎則危災及其身詩曰不敢暴虎不敢馮河人知其一莫知其他戰戰兢兢如臨深淵如履薄冰此之謂也故仁者必敬人敬人有道賢者則貴而敬之不肖者則畏而敬之賢者則親而敬之不肖者則�而敬之其敬一也其情二也若夫忠信端愨而不害傷則無接而不然是仁人之質也忠信以爲質端愨以爲統禮義以爲文倫類以爲理喘而言臑而動而一可以爲法則詩曰不僭不賊鮮不爲則此之謂也恭敬禮也調和樂也謹愼利也斗怒害也故君子安禮樂利謹愼而無斗怒是以百舉不過也小人反是通忠之順權險之平禍亂之從聲三者非明主莫之能知也爭然後善戾然後功出死無私致忠而公夫是之謂通忠之順信陵君似之矣奪然後義殺然後仁上下易位然後貞功參天地澤被生民夫是之謂權險之平湯武是也過而同情和而無經不卹是非不論曲直偸合苟容迷亂狂生夫是之謂禍亂之從聲飛廉惡來是也傳曰斬而齊枉而順不同而壹詩曰受小球大球爲下國綴旒此之謂也賈誼新書

輔佐大相上承大義而啟治道總百官之要以調天之宜正身行廣教化修禮樂以美風俗兼領而和一之以合治安故天下失宜國家不治則大相之任也上執政職大拂秉義立誠以翼上志直議正辭以持上行批天下之患匡諸侯之過令或郁而不通臣或盭而不義大拂之任也中執政職大輔聞善則以獻知善則以獻明號令正法則領度量論賢良次官職以時巡循使百吏敬率其業故經義不衷賢不肖失序大輔之任也下執事職道行典知變化以爲規是非明利害掌僕及輿馬之度羽旄旌旗之制步驟徐疾之節春夏秋冬馬之倫色居車之容登降之禮見規宜諭見過則調故職不率義則道行之任也調訊典博聞以掌駟乘領侍從比賢能天子出則爲車右坐立則爲位承聖帝之徳畜民之道禮義之正應事之理則職以箴刑獄之衷賞罰之誠已諾之信百官之經喪祭之共戎事之誡身行之彊則職以諗遇大臣之敬遇小臣之惠坐立之端言默之序音聲之適揖讓之容俯仰之節立事之色則職以證出入不從禮衣服不從制禦器不以度迎送非其章忿說忘其義取予失其節安易而樂湛則職以諫故善不徹過不聞侍從不諫則調訊之任也典方典容儀以掌諸侯遠方之君撰之班爵列位執任之約朝覲宗遇會同享聘貢職之數辧其民人之眾寡政之治亂率意道順僻淫犯禁之差第天子巡狩則先循於其方故或有功徳而弗舉或有淫僻犯禁而不知典方之任也奉常典天以掌宗廟社稷之祭祀天神地祇人鬼凡山川四望國之諸祭吉凶妖祥占相之事序禮樂喪紀國之禮儀畢居其宜以識宗室觀民風俗審詩商命禁邪言息淫聲於四時之交有事於南郊以報祁天明故歷天時不得事鬼神不序經禮儀人倫不正奉常之任也桃師典春以掌國之眾庶四民之序以禮義倫理教訓人民方春三月緩施生遂動作百物是時有事於皇考祖考有脫文盭同戾

官人王者官人有六等一曰師二曰友三曰大臣四曰左右五曰侍禦六曰廝役知足以爲源泉行足以爲表儀問焉則應求焉則得入人之家足以重人之家入人之國足以重人之國者謂之師知足以爲礱礪行足以爲輔助仁足以訪議明於進賢敢於退不肖內相匡正外相揚美謂之友知足以謀國事行足以爲民率仁足以合上下之歡國有法則退而守之君有難則進而死之職之所守君不得以阿私托者大臣也修身正行不於鄕曲道語談說不於朝廷知能不困於事業服一介之使能合兩君之歡執戟居前能舉君之失過不難以死持之者左右也不貪於財不淫於色事君不敢有二心居君旁不敢泄君之謀君有失過𨿽不能正諫以死持之憔悴有憂色不勸聽從者侍禦也柔色傴僂惟諛之行惟言之聽以睚�之間事君者廝役也故與師爲國者帝與友爲國者王與大臣爲國者伯與左右爲國者彊與侍禦爲國者若存若亡與廝役爲國者亡可立待也取師之禮黜位而朝之取友之禮以身先焉取大臣之禮皮幣先焉取左右之禮使使者先焉取侍禦之禮以令至焉取廝役之禮以令召焉師至則淸朝而侍小事不進友至則淸殿而侍聲樂技藝之人不並見大臣奏事則俳優侏儒逃隱聲樂技藝之人不並奏左右在側聲樂不見侍禦者在側子女不雜處故君樂雅樂則友大臣可以侍君樂燕樂則左右侍禦者可以侍君開北房從燻服之樂則廝役從淸門治徳罷朝而論議從容澤燕夕時開北房從燻服之樂是以聽治論議從容澤燕矜莊皆殊序然後帝王之業可得而行也孔叢子

記義篇子貢問曰昔孫文子以衛侯哭之不哀知其將爲亂不敢捨其重器而行盡置諸戚而善晉大夫二十人或稱其知何如孔子曰人知其爲知也吾未知其爲知也子貢曰敢問何謂也子曰食其祿者必死其事孫子知衛君之將不君不念伏死以爭而累規去就屍利攜貳非人臣也臣而有不臣之心明君所不赦幸哉孫子之以此免戮也

抗志篇子思見老萊子老萊子聞穆公將相子思老萊子曰若子事君將何以爲乎子思曰順吾性情以道輔之無死亡焉老萊子曰不可順子之性也子性剛而傲不肖又且無所死亡非人臣也子思曰不肖故人之所傲也夫事君道行言聽則何所死亡道不行言不聽則亦不能事君所謂無死亡也老萊子曰子不見夫齒乎齒堅剛卒盡相磨舌柔順終以不獘子思曰吾不能爲舌故不能事君

對魏王篇魏王問何如可謂大臣子髙答曰大臣則必取眾人之選能犯顏諫爭公正無私者計陳事成主裁其賞事敗臣執其咎主任之而無疑臣當之而弗避君總其美臣行其義然則君不猜於臣臣不隱於君故動無過計舉無敗事是以臣主並各有得也大戴禮

子張問入官子張問入官於孔子孔子曰安身取譽爲難也子張曰安身取譽如何孔子曰有善勿專教不能勿搢己過勿發失言勿踦不善辭勿遂行事勿畱君子入官自行此六路者則身安譽至而政從矣且夫忿數者獄之所由生也距諫者慮之所以塞也慢易者禮之所以失也墮怠者時之所以後也奢侈者財之所以不足也專者事之所以不成也歷者獄之所由生也君子入官除七路者則身安譽至而政從矣故君子南面臨官大城而公治之精知而略行之合是忠信考是大倫存是美惡而進是利而除是害而無求其報焉而民情可得也故臨之無抗民之志勝之無犯民之言量之無狡民之辭養之無擾於時愛之勿寬於刑言此則身安譽至而民自得也故君子南面臨官所見邇故明不可蔽也所求邇故不勞而得也所以治者約故不用眾而譽至也法象在內故不遠源泉不竭故天下積也而木不寡短長人得其量故治而不亂故六者貫乎心藏乎志形乎色發乎聲若此則身安而譽至而民自得也故君子南面臨官不治則亂至亂至則爭爭之至又反於亂是故寬裕以容其民慈愛以優柔之而民自得也已故躬行者政之始也調悅者情之道也善政行易則民不怨言調悅則民不辧法仁在身則民顯以佚之也財利之生徵矣貪以不得善政必簡矣苟以亂之善言必聽矣詳以失之規諫日至煩以不聽矣言之善者在所日聞行之善者在所能爲故上者民之儀也有司執政民之表也邇臣便辟者羣臣僕之倫也故儀不正則民失誓表獘則百姓亂邇臣便辟不正廉而羣臣服污矣故不可不愼乎三倫矣故君子修身反道察說而邇道之服存焉是故夫工女必自擇絲麻良工必自擇賫材賢君良上必自擇左右始故佚諸取人勞於治事勞於取人佚於治事故君子欲譽則謹其所便欲名則謹於左右故上者辟如緣木者務髙而畏下者滋甚六馬之離必於四面之衢民之離道必於上之佚政也故上者尊嚴而絕百姓者卑賤而神民而愛之則存惡之則亡也故君子南面臨官貴而不驕富恭有本能圖修業居久而譚情邇暢而及乎遠察一而關於多一物治而萬物不亂者以身爲本者也故君子�民不可以不知民之性達諸民之情旣知其以生有習然後民特從命也故世舉則民親之政均則民無怨故君子�民不臨以髙不道以遠不責民之所不能今臨之明王之成功則民嚴而不迎也道以數年之業則民疾疾則辟矣故古者冕而前旒所以蔽明也統絖塞耳所以弇聰也故水至淸則無魚人至察則無徒故枉而直之使自得之優而柔之使自求之揆而度之使自索之民有小罪必以其善以赦其過如死使之生其善也是以上下親而不離故惠者政之始也政不正則不可教也不習則民不可使也故君子欲言之見信也者莫若先虛其內也欲政之速行也者莫若以身先之也欲民之速服也者莫若以道禦之也故不先以身𨿽行必鄰也不以道禦之𨿽服必彊矣故非忠信則無可以取親於百姓矣外內不相應則無可以取信者矣四者治民之統也劉向說苑

臣術人臣之術順從而復命無所敢專義不苟合位不苟尊必有益於國必有補於君故其身尊而子孫保之故人臣之行有六正六邪行六正則榮犯六邪則辱夫榮辱者禍福之門也何謂六正六邪六正者一曰萌牙末動形兆未見昭然獨見存亡之幾得失之要預禁乎不然之前使主超然立乎顯榮之處天下稱孝焉如此者聖臣也二曰虛心白意進善通道勉主以禮誼諭主以長策將順其美匡救其惡功成事立歸善於君不敢獨伐其勞如此者良臣也三曰卑身賤體夙興夜寐進賢不解數稱於往古之徳行事以厲主意庶幾有益以安國家社稷宗廟如此者忠臣也四曰明察幽見成敗早防而救之引而復之塞其間絕其源轉禍以爲福使君終以無憂如此者智臣也五曰守文奉法任官職事辭祿讓賜不受贈遺衣服端齊飲食節儉如此者貞臣也六曰國家昏亂所爲不道然而敢犯主之顏面言主之過失不辭其誅身死國安不悔所行如此者直臣也是爲六正也六邪者一曰安官貪祿營於私家不務公事懷其智藏其能主饑於論渴於策猶不肯盡節容容乎與世沈浮上下左右觀望如此者具臣也二曰主所言皆曰善主所爲皆曰可隱而求主之所好卽進之以快主耳目偸合苟容與主爲樂不顧其後害如此者諛臣也三曰中實頗險外容貌小謹巧言令色又心嫉賢所欲進則明其美而隱其惡所欲退則明其過而匿其美使主妄行過任賞罰不當號令不行如此者姦臣也四曰智足以飾非辯足以行說反言易辭而成文章內離骨肉之親外�亂朝廷如此者讒臣也五曰專權擅勢持招國事以爲輕重於私門成黨以富其家又復增加威勢擅矯主命以自貴顯如此者賊臣也六曰諂言以邪墜主不義朋黨比周以蔽主明入則辯言好辭出則更復異其言語使白黑無別是非無間伺候可推而因附然使主惡布於境內聞於四鄰如此者亡國之臣也是謂六邪賢臣處六正之道不行六邪之術故上安而下治生則見樂死則見思此人臣之術也公叔文子問於史叟曰武子勝事趙簡子久矣其寵不解奚也史叟曰武子勝博聞多能而位賤君親而近之致敏以愻藐而疏之則恭而無怨色入與謀國家出不見其寵君賜之祿知足而辭故能久也愻同遜

王符潛夫論

忠貴世有莫盛之福又有莫痛之禍處莫髙之位者不可以無莫大之功竊亢龍之極貴未嘗不破亡也成天地之大功者未嘗不蕃昌也帝王之所尊敬天之所甚愛者民也今人臣受君之重位牧天之所甚愛焉可以不安而利之養而濟之哉是以君子任職則思利民達上則思進賢功孰大焉故居之而下不重也在前而後不殆也書稱天工人其代之王者法天而建官自公卿以下至於小司輒非天官也是故明王不敢以私愛忠臣不敢以誣能夫竊人之財猶謂之盜況偸天官以私己乎以罪犯人必加誅罰況乃犯天得無咎乎五代建侯開國承家傳嗣百世歷載千數皆以能當天官功加百姓周公東徵後世追思召公甘棠人不忍伐見愛如是豈欲私害之者哉此其後之封君多矣或不終身或不期月莫不隕墜其世或者載莫盈百是人何也哉五代之臣以道事君以仁撫世澤及艸木兼利外內普天率土莫不被徳其所安全眞代天工也是以福祚流衍本支百世季世之臣不思順天而時主是諛謂破敵者爲忠多殺者爲賢白起蒙恬秦以爲功天以爲賊息夫董賢主以爲忠天以爲盜此等之儔𨿽見貴於時君然上不順天心下不得民意故卒泣血號咷以辱終也易曰徳薄而位尊智小而謀大力少而任重鮮不及矣是故徳不稱其任其禍必酷能不稱其位其殃必大且夫竊位之人天奪其鑑神惑其心是故貧賤之時𨿽有鑑明之資仁義之志一旦富貴則背親損舊喪其本心皆疏骨肉而親便辟薄知友而厚狗馬財貨滿於僕妾祿賜盡於猾奴寧見朽貫千萬而不忍賜人一錢寧積粟腐倉而不忍貸人一斗人多驕肆負債不償骨肉怨望於家細民謗讟於道前人以敗後爭襲之誠可傷也歷觀前世貴人之用心也與嬰兒等嬰兒有常病貴人有常禍父母有常失人君有常過嬰兒常病傷飽也貴人常禍傷寵也父母常失在不能已於媚子人君常過在不能已於驕臣哺乳太多則必掣縱而生癇貴富太盛則必驕佚而生過是故媚子以賊其福者非一門也驕臣用滅其家者非一世也或以背叛橫逆不道或以徳薄不稱其貴文昌奠功司命舉過觀惡深淺稱罪降罰或捕挌斬首或拉髆掣胸掊死深�銜刀都市僵屍破家覆宗滅族者皆無功於民氓者也而後人貪權冒寵蓄積無極思登顚隕之臺樂循覆車之迹願裨福祚以備員滿貫者何世無之當呂氏之貴也太后稱制而專政祿產秉事而握權擅立四王多封子弟兼據將相外內盤結自以𨿽湯武興五霸作弗能危也於是廢仁義而尙威虐滅禮信而務譎詐海內怨痛人欲其亡故一朝磨滅而莫之哀也霍氏之貴專相幼主誅滅同僚廢帝立帝莫之敢違禹繼父位山云屏事諸婿專典禁兵婚姻本族王氏之貴九侯五將朱輪二十三太后專政秉權三世莽爲宰衡封安漢公居攝假號身當南面卒以篡位十有餘年自以居之已久威立恩行永無禍敗遂肆心恣意私近忘遠崇聚羣小重賦殫民以奉無功動爲姦詐托之經義迷罔百姓欺誣天地自以我密人莫之知皇天從上鑑其姦神明自幽照其態豈有誤哉夫鳥以山爲卑而增巢其上魚以淵爲淺而穿穴其中卒所以得之者餌也貴戚懼家之不吉而聚諸令名懼門之不堅而爲作鐵樞卒以敗者非苦禁忌少而門樞朽也常苦崇財貨而行驕僭虐百姓而失民心爾孔子曰不患無位患己不立是故人臣不奉遵禮法竭精思職推誠輔君效功百姓下自附於民氓上承順於天心而乃欲任其私智竊君威徳以陵下民反戾天地欺誣神明偸進苟得以自奉厚居累卵之危而圖泰山之安爲朝露之行而思傳世之功譬猶始皇之舍徳任刑而欲計一以至於萬也豈不惑哉馬融忠經

天地神明章第一昔在至理上下一徳以徵天休忠之道也天之所覆地之所載人之所履莫大乎忠忠者中也至公無私天無私四時行地無私萬物生人無私大亨貞忠也者一其心之謂矣爲國之本何莫由忠忠能固君臣安社稷感天地動神明而況於人乎夫忠興於身著於家成於國其行一焉是故一於其身忠之始也一於其家忠之中也一於其國忠之終也身一則百祿至家一則六親和國一則萬人理書云惟精惟一允執厥中

聖君章第二惟君以聖徳監於萬邦自下至上各有尊也故王者上事於天下事於地中事於宗廟以臨於人則人化之天下盡忠以奉上也是以兢兢戒愼日增其明祿賢官能式敷大化惠澤長久黎民咸懷故得皇猷丕丕行於四方揚於後代以保社稷以光祖考蓋聖君之忠也詩云昭事上帝聿懷多福

冢臣章第三爲臣事君忠之本也本立而後化成冢臣於君可謂一體下行而上信故能成其忠夫忠者豈惟奉君忘身徇國忘家正色直辭臨難死節已矣在乎沈謀潛運正國安人任賢以爲理端委而自化尊其君有天地之大日月之明陰陽之和四時之信聖徳洋溢頌聲作焉書云元首明哉股肱良哉庶事康哉

百工章第四有國之建百工惟才守位謹常非忠之道故君子之事上也入則獻其謀出則行其政居則思其道動則有儀秉職不回言事無憚苟利社稷則不顧其身上下用成故昭君徳蓋百工之忠也詩云靖共爾位好是正直

守宰章第五在官惟明蒞事惟平立身惟淸淸則無欲平則不曲明能正俗三者備矣然後可以理人君子盡其忠能以行其政令而不理者未之聞也夫人莫不欲安君子順而安之莫不欲富君子教而富之篤之以仁義以固其心導之以禮樂以和其气宣君徳以弘大其化明國法以至於無刑視君之人如觀乎子則人愛之如愛其親蓋守宰之忠也詩云豈弟君子民之父母

兆人章第六天地泰寧君之徳也君徳昭明則陰陽風雨以和人賴之而生也是故祗承君之法度行孝悌於其家服勤稼穡以供王賦此兆人之忠也書云一人元良萬邦以貞

政理章第七夫化之以徳理之上也則人日遷善而不知施之以政理之中也則人不得不爲善懲之以刑理之下也則人畏而不敢爲非也刑則在省而中政則在簡而能徳則在博而久徳者爲理之本也任政非徳則薄任刑非徳則殘故君子務於徳修於政謹於刑固其忠以明其信行之匪懈何不理之人乎詩云敷政優優日祿是遒

武備章第八王者立武以威四方安萬人也淳徳布洽戎夷稟命統軍之帥仁以懷之義以厲之禮以訓之信以行之賞以勸之刑以嚴之行此六者謂之有利故得師盡其心竭其力致其命是以攻之則克守之則固武備之道也詩云赳赳武夫公侯幹城

觀風章第九惟臣以天子之命出於四方以觀風聽不可以不聰視不可以不明聰則審於事明則辯於理理辯則忠事審則分君子去其私正其色不害理以傷物不憚勢以舉任惟善是與惟惡是除以之而陟則有成以之而出則無怨夫如是則天下敬職萬邦以寧詩云載馳載驅周爰諮諏

保孝行章第十夫惟孝者必貴於忠忠苟不行所率猶非其道是以忠不及之而失其守匪惟危身辱及親也故君子行其孝必先以忠竭其忠則福祿至矣故得盡愛敬之心以養其親施及於人此之謂保孝行也詩云孝子不匱永錫爾類

廣爲國章第十一明主之爲國也任於正去於邪邪則不忠忠則必正有正然後用其能是故師保道徳股肱賢良內睦以文外威以武被服禮樂堤防政刑故得大化興行蠻夷率服人臣和悅邦國平康此君能任臣下忠上信之所致也詩云濟濟多士文王以寧

廣至理章第十二古者聖人以天下之耳目爲視聽天下之心爲心端旒而自化居成而不有斯可謂至理也已矣王者思於至理其遠乎哉無爲而天下自淸不疑而天下自信不私而天下自公賤珍則人去貪徹侈則人從儉用實則人不僞崇讓則人不爭故得人心和平天下淳質樂其生保其壽優遊聖徳以爲自然之至也詩云不識不知順帝之則

揚聖章第十三君徳聖明忠臣以榮君徳不足忠臣以辱不足則補之聖明則揚之古之道也是以虞有徳咎繇歌之文王之道周公頌之宣王中興吉甫詠之故君子臣於盛明之時必揚之盛徳流滿天下傳於後代其忠矣夫

辯忠章第十四大哉忠之爲用也施之於邇則可以保家邦施之於遠則可以極天地故明王爲國必先辯忠君子之言忠而不佞小人之言佞而似忠而非聞之者鮮不惑矣夫忠而能仁則國徳彰忠而能知則國政舉忠而能勇則國難淸故𨿽有其能必由忠而成也仁而不忠則私其恩知而不忠則文其詐勇而不忠則易其亂是𨿽有其能以不忠而敗也此三者不可不辧也書云旌別淑忒其是謂乎

忠諫章第十五忠臣之事君也莫先於諫下能言之上能聽之則王道光矣諫於未形者上也諫於已彰者次也諫於旣行者下也違而不諫則非忠臣夫諫始於順辭中於抗議終於死節以成君休以寧社稷書云木從繩則正後從諫則聖

證應章第十六惟天監人善惡必應善莫大於作忠惡莫大於不忠忠則福祿至焉不忠則刑罰加焉君子守道所以長守其休小人不常所以自陷其咎休咎之徵也不亦明哉書云作善降之百祥作不善降之百殃

報國章第十七爲人臣者官於君先後光慶皆君之徳不思報國豈忠也哉君子有無祿而益君無有祿而已者也報國之道有四一曰貢賢二曰獻猷三曰立功四曰興利賢者國之幹猷者國之規功者國之將利者國之用是皆報國之道惟其能而行之詩云無言不酬無徳不報況忠臣之於國乎

盡忠章第十八天下盡忠淳化行也君子盡忠則盡其心小人盡忠則盡其力盡力者則止其身盡心者則洪於遠故明王之理也務在任賢賢臣盡忠則君徳廣矣政教以之而美禮樂以之而興刑罰以之而淸仁惠以之而布四海之內有太平音嘉祥旣成告於上下是故播於雅頌傳於無窮應劭風俗通

過譽

司空潁川韓稜少時爲郡主簿太守興被風病恍忽誤亂稜陰扶輔其政出入二年署置教令無愆失興子嘗出教欲轉徙吏稜執不聽由是發露被考興免官稜坐禁錮章帝卽位一切原除也謹按易稱守位以仁尙書無曠庶官詩云彼君子兮不素餐兮論語陳力就列不能者止漢典吏病百日應免所以卹民急病懲俗逋慝也今興官尊任重經略千里當聽訟侍祠班詔勸課早朝旰食夕惕若厲不以榮祿爲樂而以黔首爲憂位過招殃靈督其舋風疾恍忽有加無瘳稜統機括知其虛實當聽上病以禮選引何有上欺天子中誣方伯下誑吏民扶輔耄亂政自己出𨿽幸無闕罪已不容於誅矣爲人謀而不忠愛人而以姑息凡人不可況於君子乎上令興負貪昧之罪子被署用之愆章問洶赫父子湮沒執事如此謂禮義何稜宜禁錮終身中原非是汝南陳茂君因爲荊州刺史時南陽太守灌恂本名淸能茂不入宛城引車到城東爲友人衛修母拜到州恂先是茂客仕蒼梧還到修家見修母婦說修坐事系獄當死因詣府門移辭乞恩隨輩露首入坊中容止嚴恪須眉甚偉太守大驚不覺自起立賜巾延請甚嘉敬之卽焉出修南陽士大夫謂恂能救解修茂彈繩不撓修竟極罪恂亦以他事去南陽疾惡殺修爲之語曰衛修有事陳茂治之衛修無事陳茂殺之謹按春秋王人之微處於諸侯之上坐則專席止則專館朱軒駕駟威烈赫奕就恂素爲官速謗當便入傳引見詰問糾其贓狀以時列聞文王日昃不暇食周公坐而俟旦且非爲己私皆公也何有忘百姓塗炭之急便乃光昭舊交之問乎鮑宣州牧行部多宿下亭司直舉劾以爲輕威捐命坐之刑黜今茂泯棄天常進止由己孰使毀之小人譽之自我爲之古人病諸以爲大譏茂與修善猶鴟鴞之愛其子適所以害之者度遼將軍安定皇甫規威明連在大位欲退避弟數上病不見聽會友人上郡太守王旻物故規素縞到下亭迎喪發服送之因令客密告並州刺史胡芳言規擅遠軍營赴私違公當及舉奏答曰威明欲得避弟故作激發我爲朝廷惜其功用何能爲此私家計耶規後爲中郎將督並涼益三州時有黨事懼見及因先自上言臣前薦故太常張才任將帥是附黨也又臣論輸左校時太學生張鳳等上書訟臣是爲黨人所附也昔有畏舟之危而自投水者蓋憂難於處樂其亟決謹按詩云淑人君子其儀不忒其儀不忒正是四國傳曰一心可以事百君百心不可事一君論語夫子溫良恭儉讓以得之立朝忘家卽戎忘身身且忘之況於弟乎方殊俗越溢大爲邊害朝廷比辟公旰食規義在出身折衝弭難而誅伐已定當見鎭慰何有挾功苟念去位弟實雋徳不患無位而徒闒茸何所堪施彊推轂之亂儀幹度孝武皇帝爲驃騎將軍霍去病治第捨�令視之曰匈奴不滅何以家爲去病外戚末屬一切武夫尙能抗節洪毅而規世家純儒何獨負哉又以黨事先自勞衒如有白驗其於及己而形兆求不可得惟是從何憚於病曰畏舟之危自投於水憂難於處樂其亟決主幸必不坐太誓有云民之所欲天必從之天作孽猶可違自作孽不可逭人之所忌天自取之蓋嚴楊惲勛著王室言事過差皆伏大辟以隆主威抑驕侵也規顧弟私也離局姦也誘巧詐也畏舟慢也四罪是矣殺決可也江夏太守河內趙仲讓舉司隸茂材爲髙唐令密乘轝車徑至髙唐變易名姓止都亭中十餘日默入市裏觀省風俗已呼亭長問新令爲誰從何官來何時到也曰縣已遣吏迎垂有起居曰正我是也亭長怖遽拜謁竟便具吏其日入舍乃謁府數十日無故便去爲郡功曹所選頗有不用因稱狂亂首走出府門太守以其宿有重名忍而不罪後爲大將軍梁冀從事中郎將冬月坐庭中向日解衣裘捕虱已因傾臥厥形悉表露將軍夫人襄城君云不潔淸當亟推問將軍嘆曰是趙從事絕髙士也他事若此非一也謹按詩云不愆不忘率由舊章左氏傳曰舊章不可無也凡張官置吏爲之律度故能攝固其位天下無覬覦也今仲讓不先謁府乃徑到縣俱諜吏民爾乃入舍論語升車必正立執綏不內顧不掩不備不見人短見禮記戶有二屨不入將上堂聲必揚家且猶若此況於長吏乎君子之仕行其道也民未見徳惟詐是聞遠薦功曹策名委質就有不合當徐告退告旣待放須起乃逝何得亂道進退自由傲狠天常若無君父洪範陳五事以貌爲首孝經列三法以服爲先仲讓居有田業加之祿賜勢可免凍餒之厄未必須冬日之暖也利不體皆此也河內殷之舊都國分爲三康叔之風旣激而紂之化由存其俗士大夫本矜好大言而少實行荀悅申鑑

政體治世之臣所貴乎順者三一曰心順二曰職順三曰道順治世之順眞順也衰世之順生逆也體苟順則逆節亂苟順則逆忠事苟順則逆道髙下失序則位輕班級不固則位輕祿薄卑寵則位輕官職屢攺則位輕遷轉煩瀆則位輕黜陟不明則位輕待臣不以禮則位輕夫位輕而政重者未之有也聖人之大寶曰位輕則喪吾寶也

時事公卿不爲郡二千石不爲縣未是也小能其職以極登於大故下位競大橈其任以墜於下故上位愼其鼎覆刑焉何憚於降若夫千里之任不能充於郡而縣邑之功廢惜矣哉不以過職絀則勿降所以優賢也以過職絀則降所以懲愆也或問曰州牧刺史監察禦史三制孰優曰時制而已曰天下不旣定其牧乎曰古諸侯建家國世位權柄存焉於是置諸侯之賢者以牧總其紀綱而已不統其政不禦其民今郡縣無常權輕不固而州牧秉其權重勢異於古非所以彊榦弱枝也而無益治民之實監察禦史斯可也若權時之宜則異論也

雜言大臣之患常立於二罪之間在職而不盡忠直之道罪也盡忠直之道焉則必矯上拂下罪也有罪之罪邪臣由之無罪之罪忠臣置之人臣之義不曰吾君能矣不我須也言無補也而不盡忠不曰吾君不能矣不我識也言無益也而不盡忠必竭其誠明其道盡其義斯已而已矣不已則奉身以退臣道也故君臣有異無乖有怨無憾有屈無辱人臣有三罪一曰導非二曰阿失三曰屍寵以非引上謂之導從上之非謂之阿見非不言謂之屍導臣誅阿臣刑屍臣絀進忠有三術一曰防二曰救三曰戒先其未然謂之防發而止之謂之救行而責之謂之戒防爲上救次之戒爲下下不鉗口上不塞耳則可有聞矣有鉗之鉗猶可解也無鉗之鉗難矣哉有塞之塞猶可除也無塞之塞其甚矣夫違上順道謂之忠臣違道順上謂之諛臣忠所以爲上也諛所以自爲也忠臣安於心諛臣安於身故在上者必察乎違順審乎所爲愼乎所安晉抱朴子

臣節抱朴子曰昔在唐虞稽古欽明猶俟羣後之翼亮用臻巍巍之成功故能熙帝之載庶績其凝四門穆穆百揆時序蠻夷無猾夏之變阿閣有鳴鳳之巢諭之元首方之股肱𨿽有尊卑之殊邈實若一體之相賴也君必度能而授者備乎覆餗之敗臣必量才而受者故無流放之禍夫如影如響俯伏惟命者偸容之屍素也違令犯顏蹇蹇匪躬者安上之屏翰也先意承指者佞諂之徒也匡過弼違者社稷之鯁也必將伏斧鑕而正諫據鼎鑊而盡言忠而見疑諍而不得者待放可也必死無補將增主過者去之可也其動也匪訓典弗據焉其靜也匪憲章弗循焉請托無所容申繩不顧私明刑而不濫乎所恨審賞而不加乎附己不專命以招權不含洿而談潔進思盡言以攻謬退念推賢而不蔽夙興夜寐戚庶事之不康也儉躬約志若策奔於薄冰也納謀貢士不宣之於口非義之利不棲之乎心立朝則以砥矢爲操居己則以羔羊爲節當危值難則忘家而不顧命衡執銓則平懷而無彼此儀蕭公之宇宙羨張陳之畫奇追周全之盡規準二鮑之直視蹈嬰弘之節儉執恬毅之守終甘此離紀炙身之分戒彼韓英失忠之禍出不辭勞入不數功歸勛引過讓以先下專誠祗栗恆天威之在顏也宵夙處竦有如湯鑊之在側也負荷寄托則以伊周爲師表宣力四方則以吉召爲軌儀送往事居則竭忠貞而不回搏噬干紀則若鷹鸇之鷙鳥雀蕃扞疆場則慕魏絳李牧之髙蹤蒞眾撫民則希文翁信臣之徳化夫忠至者無以爲國況懷智以迷上乎義督者滅祀而無憚況黜辱之敢辭乎故能保勞貴以顯親托良哉於輿歌昆吾彜器能者鐫勛臯陶后稷亦何人哉抱朴子曰人臣勛不弘則恥俸祿之虛厚也績不茂則羞爵命之妄髙也履信思順天人攸贊畏盈居謙乃終有慶舉足則蹈道度抗手則奉繩墨褒崇𨿽淹畱而悔辱亦必遠矣若夫損上以附下廢公以營私阿媚曲從以水濟水君舉𨿽謬而諂笑贊善數進玩好陷主於惡巧言毀政令色取悅上蔽人主之明下杜進賢之路外結出境之交內樹背公之黨𨿽才足飾非言足文過專威若趙髙擅朝如董卓未有不身膏剡鋒家靡湯火者也然而愚瞽捨正卽邪違眞侶僞親覽傾僨不攺其軌無禍之集匪降自天也抱朴子曰臣諭股肱則手足也履冰執熱不得辭焉是以古人方之於地掘之則出水泉樹之則秀百谷生者立焉死者入焉功多而不望賞勞瘁而不敢怨審識斯術保己之要也抱朴子曰臣職分則治統廣則多滯非賁獲之壯不可以舉兼人之重非萬夫之特不可總異官之局韓侯所以罪侵�之典子元所以懼不勝之禍也若乃才力絕倫文武兼允入有腹心之髙算出有折衝之遠略𨿽事殷而益舉兩循而俱濟捨之則彜倫斁委之而無其人者兼之可也非此器也宜自忖引轅若載重�不及矣常人貪榮不慮後患身旣傾溺而禍逮君親不亦哀哉人皆辭斧斤所未開而莫讓攝官所不堪嗟乎陳李所以作戒於力少而子房所以髙蹈於挹盈也顏氏家訓

涉務篇夫君子之處世貴能有益於物耳不徒髙談虛論左琴右書以費人君祿位也國之用材大較不過六事一則朝廷之臣取其鑑達治體經綸博雅二則文史之臣取其著述憲章不忘前古三則軍旅之臣取其斷決有謀彊幹習事四則藩屏之臣取其明練風俗淸白愛民五則使命之臣取其識變從宜不辱君命六則興造之臣取其程功節費開略有術此則皆勤學守行者所能辦也人性有長短豈責具美於六塗哉但當皆曉指趣能守一職便無愧耳吾見世中文學之士品藻古今若指諸掌及有試用多無所堪居承平之世不知有喪亂之禍處廟堂之下不知有戰陣之急保俸祿之資不知有耕稼之苦肆吏民之上不知有勞役之勤故難可以應世經務也晉朝南渡優借士族故江南冠帶有才幹者擢爲令僕以下尙書郎中書舍人已上典掌機要其餘文義之士多迂誕浮華不涉世務纖微過失又惜行捶楚所以處於淸名益護其短也至於臺閣令史主書監帥諸王簽省並曉習吏用濟辦時須縱有小人之態皆可鞭杖肅督故多見委使蓋用其長也人每不自量舉世怨梁武帝父子愛小人而疏士大夫此亦眼不能見其睫耳梁世士大夫皆尙褒衣博帶大冠髙履出則車輿入則扶侍郊郭之內無乘馬者周弘正爲宣城王所愛給一果下馬常服禦之舉朝以爲放達至乃尙書郎乘馬則�劾之及侯景之亂膚脆骨柔不堪行步體羸气弱不耐寒暑坐死倉猝者往往而然古人欲知稼穡之艱難斯蓋貴谷務本之道也夫食爲民天民非食不生矣三日不粒父子不能相存耕種之茠鉏之刈獲之載積之打拂之簸揚之凡幾涉手而入倉廩安可輕農事而貴末業哉江南朝士因晉中興南渡江卒爲羈旅至今八九世未有力田悉資俸祿而食耳假令有者皆信僮僕爲之未嘗目觀起一撥土耘一株苖不知幾月當下幾月當收安識世間余務乎故治官則不了營家則不辦皆優閒之過也文中子

事君篇房元齡問事君之道子曰無私子曰古之從仕者養人今之從仕者養己

官常總部總論三冊府元龜

守官傳曰守道不如守官又曰見死不更其守蓋夫委質公朝從政王室靖恭爾位職思其憂故有專秉彜章恪居官次弓招靡應理法是從聞變難而不移彊臣以之屈意奉憲令而無撓明主由是攺觀得守器之規絕代庖之咎宜乎寵以異數謂之能臣者哉

巧宦孔子曰富與貴是人之所欲不以其道得之不處也又云富而可求𨿽執鞭之士吾亦爲之是知君子之仕也先勞後祿輔國庇民率履不乖富貴自至小人之心也則異於是不顧其行不信其言阿諛便辟僥幸險詖以巧宦爲臧謀以由徑爲得路憑疣附贅托勢權門懷金輦璧買交貴室夫期於滿欲了無愧恥旣以此得亦以此敗負乘覆餗不謂不幸云爾呂居仁官箴

存三十三則當官之法惟有三事曰淸曰愼曰勤知此三者可以保祿位可以遠恥辱可以得上之知可以得下之援然世之仕者臨財當事不能自克常自以爲不必敗持不必敗之意則無所不爲矣然事常至於敗而不能自已故設心處事戒之在初不可不察借使役用權智百端補治幸而得免所損已多不若初不爲之爲愈也司馬子微坐忘論云與其巧持於末孰若拙戒於初此天下之要言當官處事之大法用力簡而見功多無如此言者人能思之豈復有悔吝耶事君如事親事官長如事兄與同僚如家人待羣吏如奴僕愛百姓如妻子處官事如家事然後爲能盡吾之心如有毫末不至皆吾心有所未盡也故事親孝故忠可移於君事兄弟故順可移於長居家理故治可移於官豈有二理哉當官處事常思有以及人如科率之行旣不能免便就其間求其所以使民省力不使重爲民害其益多矣不與人爭者常得利多退一步者常進百步取之廉者得之常過其初約於今者必有垂報於後不可不思也惟不能少自忍者必敗此實未知利害之分賢愚之別也予嘗爲泰州獄掾顏岐夷仲以書勸予治獄次第每一事寫一幅相戒如夏月問罪人早間在東廊晚間在西廊以辟日色之類又如獄中遣人勾追之類必使之畢此事不可更別遣人恐其受賄已足不肯畢事也又如監司郡守嚴刻過當者須平心定气與之委曲詳盡使之相從而後已如未肯從再當如此詳盡其不聽者少矣當官之法直道爲先其有未可一向直前或直前反敗大事者須用馮宣徽惠穆秤停之說此非特小官然也爲天下國家當知之黃兌剛中嘗爲予言頃爲縣尉每遇檢屍𨿽盛暑亦先飲少酒捉鼻親視人命至重不可避少臭穢使人橫屍無所申訴也範侍郎育作庫務官隨人箱籠只置廳上以防疑謗凡若此類皆守臣所宜詳知也當官旣自廉潔又須關防小人如文字歷引之類皆須明白以防中傷不可不至愼不可不詳知也當官者難事勿辭而深避嫌疑以至誠遇人而深避文法如此則可以免前輩常言小人之性專務苟且明日有事今日得休且休當官者不可徇其私意忽而不治諺有之曰勞心不如勞力此實要言也徐丞相擇之嘗言前輩盡心職事仁廟朝有爲京西轉運使者一日見監官問日所燒柴凡幾曰十八九曰吾所見者十一何也官愕然蓋轉運使者晨起望中所出煙幾道知之其盡心如此前輩嘗言吏人不怕嚴只怕讀蓋當官者詳讀公案則情僞自見不待嚴明也當官者凡異色人皆不宜與之相接巫祝尼媼之類尢宜�絕要以淸心省事爲本後生少年乍到官守多爲猾吏所餌不自省察所得毫末而一任之間不復敢舉動大扺作官嗜利所得甚少而吏人所盜不貲矣以此被重譴良可惜也當官者先以暴怒爲戒事有不可當詳處之必無不中若先暴怒只能自害豈能害人前輩嘗言凡事只怕待待者詳處之謂也蓋詳處之則思慮自出人不能中傷也嘗見前輩作州縣或獄官每一公事難決者必沈思靜慮累日忽然若有得者則是非判矣是道也惟不苟者能之處事者不以聰明爲先而以盡心爲急不以集事爲急而以方便爲上孫思邈嘗言憂於身者不拘於人畏於己者不制於彼愼於小者不懼於大戒於近者不侈於遠如此則人事畢矣實當官之要也同僚之契交承之分有兄弟之義至其子孫亦世講之前輩專以此爲務今人知之者蓋少矣又如舊舉將及舊嘗爲舊任按察官者後己官𨿽在上前輩皆避坐下坐風俗如此安得不厚乎叔曾祖尙書當官至爲廉潔蓋嘗市縑帛欲制造衣服召當行者取縑帛使縫匠就坐裁取之並還所值錢與所剩帛就坐中還之滎陽公爲單州凡每月所用雜物悉書之庫門買民間未嘗過此數民皆悅服關沼止叔獲盜法當攺官曰不以人命易官終不就賞可謂淸矣然恐非通道或當時所獲盜有情輕法重者止叔不忍以此被賞也當官取傭錢船家錢之類多爲之程而過受其直所得至微所喪多矣亦殊不知此數亦吾分外物也當官者前輩多不敢就上位求薦章但盡心職事所以求知也心誠盡職求之𨿽不中不遠矣未有學養子而後嫁者也當官遇事以此爲心鮮不濟矣畏辟文法固是常情然世人自私者常以文法難任委之於人殊不知人之自私亦猶己之自私也以此處事其能有濟乎其能有後福乎其能使子孫昌盛乎當官處事務合人情忠恕違道不遠觀於己而得之未有捨此二字而能有濟者也嘗有人作郡守延一術士同處書室後術士以公事干之大怒叱下竟致之理杖背編置招延此人已是犯義旣與之稔熟而幹以公事亦人常情也不從之足矣而治之如此之峻殆似絕滅人理嘗謂仁人所處能變虎狼如人類如虎不入境不害物蝗不傷稼之類是也如其不然則變人類如虎狼凡若此類及告訐中傷謗人欲置於死地是也唐充之廣仁賢者也深爲陳鄒二公所知大觀政和間守官蘇州朱氏方盛充之數刺譏之朱氏深以爲怨傅致之罪劉器之以爲充之爲善欲人之見知故不免自異以致禍患非明哲保身之謂當官大要直不犯禍和不害義在人消詳斟酌之爾然求合於道理非本私心專爲己也當官處事但務著實如塗擦文書追攺日月重易押字萬一敗露得罪反重亦非所以養誠心事君不欺之道也百種姦僞不如一實反復變詐不如愼始防人疑眾不如自愼智數周密不如省事不易之道事有當死不死其詬有甚於死者後亦未免死當去不去其禍有甚於去者後亦未必得安世人至此多惑亂失常皆不知義命輕重之分也此理非平居熟講臨事必不能自立不可不預思古之欲委質事人其父兄日夜先以此教之矣中材以下豈臨事一朝一夕所能致哉教之有素其心安焉所謂有所養也忍之一字眾妙之門當官處事尢是先務若能淸愼勤之外更行一忍何事不辦書曰必有忍其乃有濟此處事之本也諺曰忍事敵災星少陵詩曰忍過事堪喜此皆切於事理爲世大法非空言也王沂公常說喫得三斗釅醋方做得宰相蓋言忍受得事劉器之建中崇寧初知潞州部使者觀望治郡中事無巨細皆詳考然竟不得毫髮過𨿽過往驛券亦無違法予者部使者亦嘆服之後居南京有府尹取兵官白直點磨他寓居無有不借禁軍者獨器之未嘗借一人其廉愼如此故人龔節亨彥承嘗爲予言後生當官其使令人無乞丐錢物處卽此職事可爲有乞丐錢物處則此職事不可爲蓋言有乞丐錢物處人多陷主人以利以致嫌疑也前輩嘗言公罪不可無私罪不可有此亦要言私罪固不可有若無公罪則自保太過無任事之意朱子全書

論官官無大小凡事只是一个公若公時做得來也精采便若小官人也望風畏服若不公便是宰相做來做去也只得个沒下梢治愈大則愈難爲監司不如做郡做郡不如做縣蓋這里有仁愛心便隔這一重要做件事他不爲做便無緣得及民因論郡縣政治之乖曰民𨿽眾畢竟只是一个心甚易感也爲守令第一是民事爲重其次則便是軍政今人都不理會某與諸公說下梢去仕宦不可不知須是有旁通歷逐日公事開項逐一記了卽勾之未了須理會教了方不廢事過到溫陵回以所聞嶽侯對髙廟天下未太平之問云文臣不愛錢武臣不惜命天下當太平告之先生之前只笑云後來武官也愛錢答範伯崇當官廉謹是吾輩本分事不待多說然細微處亦須照管不可忽略因循怠惰呂氏童蒙訓下卷數條防閒之道甚至皆可佩服自治旣不苟更能事上以禮接物以誠臨民以寬禦吏以法而簿書期會之間亦無所不用其敬焉則庶乎其少過矣答廖子晦爲政以寬爲本者謂其大體規模意思當如此耳古人察理精密持身整肅無偸惰戲豫之時故其政不待作威而自嚴但其意則以愛人爲本耳及其施之於政事便須有綱紀文章關防禁約截然而不可犯然後吾之所謂寬者得以隨事及人而無頹獘不舉之處人之蒙惠於我者亦得以通達明白實受其賜而無間隔欺蔽之患聖人說政以寬爲本而今反欲其嚴正如古樂以和爲主而周子反欲其淡蓋今之所謂寬者乃縱弛所謂和者乃哇淫非古之所謂寬與和者故必以是矯之乃得其平耳如其不然則𨿽有愛人之心而事無統紀緩急先後可否與奪之權皆不在己於是姦豪得志而善良之民反不被其澤矣此事利害只在目前不必引書傳考古今然後知也但爲政必有規矩使姦民猾吏不得行其私然後刑罰可省賦斂可薄所謂以寬爲本體仁長人孰有大於此者乎朱子大全集

答滕徳粹示問曲折具悉大抵守官且以廉勤愛民爲先其它事難預論幸四明多賢士可以從遊不惟咨決所疑至於爲學修身亦皆可以取益熹所識者楊敬仲簡呂子約監米倉所聞者沈國正煥袁和叔燮到彼皆可從遊也到官旣久民情利病必已周知更宜每事加意使隨事有以及人則亦可以充其職業而無愧於廩食矣親炙諸賢想亦有益日用之間常更加持守講習之功以求其遠者大者則區區之所願也何坦西疇常言

應世富兒因求宦傾貲污吏以黷貨失職初皆起於慊其所無而卒至於喪其所有也各泯其貪心而安分守節則何奪祿敗家之有君子之事上也必忠以敬其接下也必謙以和小人之奉上也必諂以媚其待下也必傲以忽媚上而忽下小人無常心故君子惡之在仕者事上官如嚴師待同僚如畏友視吏胥如僕隸撫良民如子弟則無往而非學矣居家者事親如君敬尊屬如上官待兄弟親賓如同僚慈幼少卹耕役者如百姓禦奔走使令者如吏卒而少加寬焉是亦爲政矣

蒞官爲政寬嚴孰尙曰張嚴之聲行寬之實政有綱令有信使人望風肅畏者聲也法從輕賦從薄使人安靜自適者實也乃若始焉玩易啟侮終焉刑不勝姦𨿽欲行愛人利物之志吾知其有不能也凡蒞事之始不可自出意見以立科條𨿽嘗有所受之亦恐易地不便於俗也苟人情有咈而固行之終必阻格如病其難行而中變後有命令人弗信矣故初政莫若一仍舊貫如行之宜焉何必攺作或節目未便熟察而徐更之人徒見上下相安而泯不知其所自不亦善乎故君子視俗以施教察失而後立防也官職崇卑當安義命自抱關擊柝以上苟能官修其方職思其憂𨿽未著殊猷偉績亦可無愧於心無負於國若苟且以僥求幸進將誰欺乎居下位求應上之期會則�事無拘早晏也然須羣吏咸集則觀聽無疑吏或獨抱文書以進在我者固不爲其私請而曲徇萬一小人巧設陰計姑衒外以售其私則瓜李何能自明玆不可不防也當官動必自防凡家之器服所需宜壹取諸其鄕不得已薪蔬常用市於官下亦須給納明文帳具予直適平而物毋苛擇庶免於悔吝敝政有當革者必審稽源委如其更也於公私兼利夫復何疑若動而利少害多不若用靜吉也舉事而人情俱順上也必不得已利無十全則寧詘己以求利乎人毋貽害於人而求便乎己法示防閒非必盡用職存臨蒞安在逞威但使條教章明則易避而難犯吾謹無以擾之任其耕食鑿飲彼此兩相忘矣守曰牧民令曰字民撫養惟鈞而孳毓取義尢切也蓋求牧與芻不過使飽適而無散佚耳凡乳兒有所欲惡不能自言所以察其疾癢時其饑飽勿違其意是皆乳哺者責也若保赤子故縣令於民爲最親近世長民者每立抑彊扶弱之論往往所行多失之偏未免富豪有辭於罰夫彊弱何常之有固有貲厚而謹畏者有怙貧而亡藉者當置彊弱而論曲直可也直者伸之曲者挫之一當其情人誰不服若在事者律己不嚴而爲彊有力者所持則政格不行孰職其咎哉君子當官任職不計難易而志在必爲故動而成功小人苟祿營私擇己利便而多所辟就故用必敗事仲弓問政夫子告之以舉賢才子遊宰武城方扣其得人而遽以澹臺滅明對夫邑宰之卑仕非得志也而聖門之教必使之以舉賢爲先子遊方閒暇時已得人於察訪之熟後世有位通顯而蔽賢不與之立何以逃竊位誚哉性理大全

臣道程子曰臣之於君竭其忠誠致其才力用否在君而已不可阿諛逢迎以求君之厚己也事君者知人主不當自聖則不爲諂諛之言知人臣義無私交則不爲阿黨之計君子之事君也不得其心則盡其誠以感發其志而已誠積而動則𨿽昏蒙可開也𨿽柔弱可輔也𨿽不正可正也古之人事庸君常主而克行其道者以己誠上達而其君信之之篤耳人臣身居大位功蓋天下而民懷之則危疑之地也必也誠積於中動不違理威福不自己出人惟知君而已然後位極而無逼上之嫌勢重而無專權之過斯可謂明哲君子矣周公孔明其人也郭子儀有再造社稷之功威震人主而上不疑之也亦其次與臣賢於君則輔君以所不能伊尹之於太甲周公之於成王孔明之於劉禪是也臣不及君則贊助之而已剛健之臣事柔弱之君而不爲矯飾之行者鮮矣夫上下之交不誠而以僞也其能久相有乎人臣之義位愈髙而思所以報國者當愈勤饑則爲用飽則飛去是以鷹犬自期也曾是之謂愛身乎問賜周公以天子之禮樂當否曰始亂周公之法度者是賜也人臣安得用天子之禮樂哉成王之賜伯禽之受皆不能無過記曰魯郊非禮也其周公之衰乎聖人嘗譏之矣說者乃云周公有人臣不能爲之功業因賜以人臣所不得用之禮樂則妄也人臣豈有不能爲之功業哉借使功業有大於周公亦是人臣所當爲爾人臣而不當爲其誰爲之豈不見孟子言事親若曾子可也曾子之孝亦大矣孟子才言可也蓋曰子之事父其孝𨿽過於曾子畢竟是以父母之身做出來豈是分外事若曾子者僅可以免責爾臣之於君猶子之於父也臣之能立功業者以君之人民也以君之勢位也假如功業大於周公亦是以君之人民勢位做出來而謂人臣所不能爲可乎使人臣恃功而懷怏怏之心者必此言也張子曰近臣守和和平也和其心以備顧對不可徇其喜怒好惡龜山楊氏曰人臣之事君豈可佐以刑名之說如此是使人主失仁心也人主無仁心則不足以得人故人臣能使其君視民如傷則王道行矣問以匹夫一日而見天子天子問焉盡所懷而陳之則事必有窒礙者不盡則爲不忠如何曰事亦須量深淺孔子曰信而後諫未信則以爲謗己也易之恆曰浚恆凶此恆之初也故當以漸而不可以浚浚則凶矣假如問人臣之忠邪其親信者誰歟遽與之辧別是非則有失身之悔君子於此但不可以忠爲邪以邪爲忠語言之間故不無委曲也至於論理則不然如惠王問孟子何以利吾國則當言何必曰利宣王問孟子卿不同則當以正對蓋不直則道不見故也致堂胡氏曰忠愛其君者必思納諸無過之地而不計一身之安危不忠不愛者惟其身之營使君荒怠昏亂而不卹也莫難彊如怠心莫難制如欲心莫難降如驕心莫難平如怒心莫難抑如忌心莫難開如惑心莫難解如疑心莫難正如偏心然皆放心也大人格君心之非者格此等也未至乎大人而當大人之任亦當勉勉焉思齊以事其君君心怠則彊之欲則制之驕則降之怒則平之忌則抑之惑則開之疑則解之偏則正之要使君心常收而不放則善日起惡日消治可立安可保矣夫水源濁則流污源淸則流潔古之人所以惡夫逢君之惡者爲病其源也事功出於臣下效智謀輸才力及其有成必曰此君之徳非臣所能也君亦安然受之不幾於僞乎蓋道固當然非僞也在易坤之六三曰含章可貞或從王事無成有終謂有功善則隱晦其美而歸之於君不敢當其成然後下得恭順之道而上無忌惡之心也在師之九二曰在師中吉承天寵也爲眾之主專制其事所以能吉者以受委於君非己無因而致者也是故智如良平不侍帷幄爲謀主則滅秦梟羽之事何以效略如英衛不受鈇鉞制閫外則徵伐四克之績何以著故自古有成功而知此道者必謙虛退讓衝然而若無不然旣非所以蓄徳又非所以全身也夫矜伐生於气盈貪戀生於气歉所以然者爲利祿耳有大勛勞於天下孰若周公使周公以勛勞自居旣以剪商受賞又以東徵受賞又以踐奄受賞又以滅國五十受賞又以制禮樂頒度量受賞必見於詩書今可考者爲太師位冢宰開國曲阜以侯伯禽而己不聞賞而又賞也太師冢宰其所當爲也俾侯於東眾建親賢非私於周公也然則周公有大勛勞而未嘗取賞明矣故曰以周公之才之美使驕且吝其餘不足觀也已驕吝者盈而歉之謂歟忠賢之於事有所不可亦陳其正理開悟君心而已聽否𨿽仲尼孟子不能必其說之行也苟必其說之行將用智任術與小人無異矣故曰若夫成功則天也五峯胡氏曰守身以仁以守身之道正其君者大臣也漢唐之盛忠臣烈士攻其君之過禁其君之欲糾其政之謬彈其人之佞而已求其大正君心引之志於仁者則吾未之見也惟董生其庶幾乎豫章羅氏曰士之立朝要以正直忠厚爲本正直則朝廷無過失忠厚則天下無嗟怨二者不可偏也一於正直而不忠厚則漸入於刻一於忠厚而不正直則流入於懦汲黯正直所以辟公孫弘之阿諛忠厚所以辟張湯之殘刻武帝享國五十五年其臣之賢獨此一人而已立朝之士當愛君如愛父愛國如愛家愛民如愛子然三者未嘗不相賴也凡人愛君則必愛國愛國則必愛民未有以君爲心而不以民爲心者故範希文謂居廟堂之上則憂其民處江湖之遠則憂其君諒哉士之立身要以名節忠義爲本有名節則不枉道以求進有忠義則不固寵以欺君矣朱子曰古之君子居大臣之任者其於天下之事知之不惑任之有餘則汲汲乎其時而勇爲之知有所未明力有所不足則咨訪講求以進其知扳援汲引以求其助如救火追亡尢不敢以少緩上不敢愚其君以爲不足與言仁義下不敢鄙其民以爲不足以興教化中不敢薄其士大夫以爲不足共成事功一日立乎其位則一日業乎其官一日不得乎其官則不敢一日立乎其位有所愛而不肯爲者私也有所畏而不敢爲者亦私也屹然中立無一毫私情之累而惟知其職之所當爲者夫如是是以志足以行道道足以濟時而於大臣之責可以無愧臣子無愛身自佚之理今之仕宦不能盡心盡職者是無那先其事而後其食底心誠以天下之事爲己任則當自格君心之非始欲格君心則當自身始夫宰相以得士爲功下士爲難而士之所守乃以不自失爲貴於天下之事有可否則斷以公道而勿牽於內顧偏聽之私於天下之議有從違則開以誠心而勿誤以陽開陰闔之計則庶乎徳業盛大表裏光明中外遠邇心悅誠服南軒張氏曰伊尹云予弗克俾厥後惟堯舜其心愧恥若撻於市一夫不獲時予之辜君不堯舜心便愧恥民有不獲是爲已辜眞所謂任天下之重者人須存伊尹之心方得畢公以四朝元老方且克勤小物若在吾人則合當如此也古人未嘗不謙至周公方說謙蓋周公以天子之叔父而又爲宰相猶且自處以謙若在吾人則亦合當爲者也謙之九三伊川專以指周公徳言盛禮言恭徳只要盛禮只要恭又曰某於世間無所愛慕亦無所享用惟有報君愛民之事在所當爲耳象山陸氏曰古人所以不屑屑於間政適人而必務有以格君心者蓋君心未格則一邪黜一邪登一獘去一獘興如循環然何以窮已及君心旣格則規模趨鄕有若燕越邪正是非有若蒼素大明旣升羣陰畢伏是瑣瑣者亦何足污人牙頰間哉勉齋黃氏曰臣子之於君父與生俱生而不可懈於心者也食人之祿者當任其事此亦不待智者而後知也西山眞氏曰古今事業未嘗無所本諸葛武侯平生所立事業奇偉然求其所以則開誠心布公道集眾思廣忠益而已蓋此四者乃武侯事業之本而誠之與公又其本也忠臣之心常欲君身之彊固君徳之淸明故動以聲色遊畋爲藥石之戒古之人有行之者周公是也姦臣之心則不然君身彊固則必不倦於政機而威權在己君徳淸明則必不謬於邪正而用捨合宜此正人君子之所深願而憸夫壬人之所甚不便者也故必蠱之以逸欲導之以奢淫然後其君恣肆昏荒而惟己之聽後之人有行之者趙髙仇士良是也二人刀鋸之餘何足深罪而春秋名卿如管仲趙武者亦安視其君有六嬖四姬之惑而不能救焉彼其人非姦慝也其志非蠱媚也乃至於是者由不知古人保傅之職而以彊兵制敵爲功故也有志愛君者其可不以周公爲法以管仲趙武爲戒哉魯齋許氏曰臣子執威權未有無禍者豈惟人事在天道亦不許夫月陰魄也借日爲光與日相遠則光盛猶臣遠於君則聲名大威權重與日相近則光微愈近愈微臣道陰道理當如此大臣在君側而擅權此危道也古人舉善薦賢不敢自名欲恩澤出於君也刑人亦然恩威豈可使出於己使人知恩威出於己是生多少怨敵其危亡可立待也故月星皆借日以爲光及近日卻失其光此理殊可玩索

論官程子曰談經論道則有之少有及治體者如有用我者正心以正身正身以正家正家以正朝廷百官至於天下此其序也其間則又系用之淺深臨時裁酌而應之難執一意也斟酌去取古今恐未易言須尺度權衡在胸中無疑乃可處之無差古者鄕田同井而民之出入相友故無爭鬥之獄今之郡邑之訟往往出於愚民以戾气相構善爲政者勿聽焉可也又時取彊暴而好譏侮者痛懲之則柔良者安鬥訟可息矣韓持國常患在下者多欺曰欺有三有爲利而欺者則固可罪有畏罪而欺者在所恕事有類欺者在所察問臨政無所用心求於恕如何曰推此心行恕可也用心求恕非也恕己所固有不待求而後得舉此加彼而已呂進明使河東伊川問之曰爲政何先對曰莫要於守法曰拘於法而不得有爲者舉世皆是也若某之意謂猶有可遷就不害於法而可以有爲者也昔明道爲邑凡及民之事多眾人所謂於法有礙焉者然明道爲之未嘗大戾於法人亦不以爲駭也謂之得伸其志則不可求小補焉則過之與今爲政遠矣人𨿽異之不至指爲狂也至謂之狂則心大駭盡誠爲之不容而後去之又何嫌之有或問爲官僚而言事於長理直而不見從也則如之何曰亦權其輕重而已事重於去則當去事輕於去則當畱事大於爭則當爭事小於爭則當已𨿽然今之仕於官其有能去者必有之矣而吾未之見也一命之士苟存心於愛物於人必有所濟問臨民曰使民各得輸其情問禦吏曰正己以格物人有語及爲政者和靖尹氏曰子張問政子曰居之無倦倦最害事若能無倦推而行之爲尉爲邑爲郡以至爲宰相皆可了若倦則𨿽居家至小事也不能了五峯胡氏曰事有大變時有大宜通其變然後可爲也務其宜然後有功也朱子曰仕宦只是廉勤自守進退遲速自有時節切不可起妄念也大抵守官只要律己公廉執事勤謹晝夜孜孜如臨淵谷便自無他患害才是有所依倚便使人怠惰放縱不知不覺做錯了事也大率天下事循禮守法平心處之便是正當如盜賊入獄而加其桎梏箠楚乃是正理今欲廢此以誘其心欲其歸恩於我便是挾私任術不行眾人公共道理況恩旣歸己怨必歸於他人彼亦安得無忿疾於我耶平易近民爲政之本南軒張氏曰爲政須是先平其心不平其心𨿽好事亦錯如抑彊扶弱豈不是好事往往只這里便錯須是如明鏡然妍者自妍醜者自醜何預我事若是先以其人爲醜則相次見此人無往而非醜矣東萊呂氏官箴曰凡治事有涉權貴須平心看理之所在若其有理固不可避嫌故使之無理直須平心看若有一毫畏禍自恕之心則五分有理便看作十分有理若其無理亦不可畏禍曲使之有理政使見得無理只須作尋常公事看斷過後不須拈出說尋常犯權貴取禍者多是張大其事邀不畏彊禦之名所以彼不能平若處得平穩妥帖彼𨿽不樂視前則有間矣然所以不欲拈出者本非以避禍蓋此乃職分之常若特然看做一件事則發處已自不是矣居官臨事外有齟齬必內有窒礙蓋內外相應毫髮不差只有反己二字更無別法也魯齋許氏曰恐害於己者必思所以害人也豈知利人則未有不利於己者也至於推勘公事已得大情適當其法不旁求深入是乃利人之一端也彼俗吏不達此理專以出罪爲心謂之陰徳予曰不然履正奉公嫉惡舉善人臣之道也有違於此則惡者當害之而反利之善者當利之而反害之顯不能逃其刑責幽不能欺於神明顧陰徳何有焉每臨事且勿令人見喜旣令見喜必是偏於一處隨後便有獘蓋喜悅非久常之理旣不令人喜亦不令人怒便是得中王文祿求志編

存九則

沂陽王生文祿曰予童丱時卽肆言志期純王云時人目曰狂生漸長而壯志定言罔移忿疾時疚若疚在躬郁瘠慘慨尙晦遵養莫或奮施每有見輒書之冊懼遺也觸忌者不敢示人聊此見志爾今之仕者爲廉爲能不過求升未有實心爲民者欲天下之治得乎此大學之道在明明徳在親民在止於至善蓋明徳則能照燭民疾苦之態而益切惻怛之心視民猶己而救之恐後止至善卽純亦不已蓋大學用世大典也明明徳親民之始事止至善親民之終事三代以上之臣皆爲民後世則爲名而已爲民者蓋鮮也夫爲民卽以爲國爲國則涉爲名爲名則口談爲國爲民之事假之以彰譽求升耳噫親民之學不講欲復三代之治可得乎爲貧而仕欲士務學耳蓋不農不工不商不能存活乃立寬限以全之亦曰辭尊居卑求稱也若饑餓不能出門始受周至此亦鮮矣今未至極貧駕言爲貧而仕非爲貧也求富也子曰不義而富且貴於我如浮雲蓋酌中立極之言豈特不義富貴堯舜事業亦浮雲過太虛又曰邦有道谷恥也邦無道谷恥也恥也者恥其不稱故不義也由是觀之義之富貴亦鮮矣有官守者時時求阜民之利除民之害爲社稷長久之計不可須臾放過蓋人心好逸樂而易怠荒況居官又便於驕縱必思文王視民如傷之心早起念人之俟我者眾而何可不勤且光景易過及時急立功猶爲遲也今之爲官者太自尊大而貴重與民隔絕不肯視爲家事是以治不古若苟肯用心每事身親之則不息而久神明之政出矣官船往來江上丁夫牽挽無間風雨寒暑晝夜其乘轎馬者役人服事勞苦當思吾何才徳以堪然丁夫之中果有心事光明無愧天地反有勝吾者是何宜也吾偶至此乃時文之偶中耳非才徳之勝人如古鄕舉裏選之法必思所以寵者何爲則求所以補寵者何事詢民瘼安民生其心不可不汲汲也爲政莫大於兵刑民生莫重於醫是以周官有詢聽宥赦之詳無濫刑矣田事講武之預無敗兵矣十全十失之察無庸醫矣今大理刑部都察院審錄重囚用一己之見都督都司揮戶戰敵乏多算之謀惠民藥局廢而不講柰何能興親民之治也閣輔欲天下治在諮訪凡出差官俱要所過地方人才風俗官吏賢否揭帖待入京時投凡有入京士民必虛心諮訪以合多者爲公卽明四目達四聰三人占則從二人之言也吏部以此法求禦史禦史以此法周知三司府縣則貪者懼而不爲廉者舉而有勸天下有不向風乎湯沐公餘日錄

作官不可輕興革近世後輩作宦者少有弛張人或許可輒自矜炫孟浪曰我興某利貧已有濟我革某獘姦已有怵不惟呈達於當道而且榜示於所屬此好名近利之言多見其不知量也嘗聞周文襄巡撫江南時作感懷詩云法在卹民民反病事因除獘獘逾增以此老尙爾云然而後生初仕可以妄道耶若此者不惟爲識者所鄙而反爲姦人所嗤矣

官常總部藝文一

遺上黨太守田邑書

後漢馮衍蓋聞晉文出奔而子犯宣其忠趙武逢難而程嬰明其賢二子之義當矣今三王背叛赤眉危國天下蟻動社稷顚隕是忠臣立功之日志士馳馬之秋也伯玉擢選剖符專宰大郡夫上黨之地有四塞之固東帶三關西爲國蔽柰何舉之以資彊敵開天下之胸假仇讎之刃豈不哀哉衍聞之委質爲臣無有二心挈瓶之智守不假器是以晏嬰臨盟擬以曲戟不易其辭謝息守郕脇以晉魯不喪其邑由是言之內無鉤頸之禍外無桃萊之利而被畔人之聲蒙降城之恥竊爲左右羞之且邾庶其竊邑畔君以要大利曰賤而必書莒牟夷以土地求食而名不滅是以大丈夫動則思禮行則思義未有背此而身名能全者也爲伯玉深計莫若與鮑尙書同情戮力顯忠貞之節立超世之功如以尊親系累之故能捐位投命歸之尙書大義旣全敵人紓怨上不損剖符之責下足救老幼之命伸眉髙談無愧天下若乃貪上黨之權惜全邦之實吾恐伯玉必懷周趙之憂上黨復有前年之禍昔晏平仲納延陵之誨終免欒髙之難孫林父違穆子之戒故陷終身之惡以爲伯玉聞此至言必若刺心自非嬰城而堅守則策馬而不顧也聖人轉禍而爲福智士因敗以成勝願自彊於時無與俗同

復馮衍書

田邑僕𨿽駑怯亦欲爲人者也豈苟貪生而畏死哉曲戟在頸不易其心誠僕志也間者老母諸弟見執於軍而邑安然不顧者豈非重其節乎若使人居天地壽如金石要長生而避死地可也今百齡之期未有能至老壯之間相去幾何誠使故朝尙在忠義可立𨿽老親受戮妻兒橫分邑之願也間者上黨黠賊大眾圍城義兵兩輩入據井陘邑親潰敵圍拒擊宗正自試智勇非不能當誠知故朝爲兵所害新帝司徒已定三輔隴西北地從風響應其事昭昭日月經天河海帶地不足以比死生有命富貴在天天下存亡誠云命也邑𨿽沒身能如命何夫人道之本有恩有義義有所宜恩有所施君臣大義母子至恩今故主已亡義其誰爲老母拘執恩所當畱而厲以貪權誘以策馬抑其利心必其不顧何其愚乎邑年三十歷位卿士性少嗜欲情厭事爲況今位尊身危財多命殆鄙人知之何疑君子君長敬通揭節垂組自相署立蓋仲由使門人爲臣孔子譏其欺天君長據位兩州加以一郡而河東叛國兵不入彘上黨見圍不窺大谷宗正臨境莫之能援兵威屈辱國權日損三王背叛赤眉害主未見兼行倍道之赴昔墨翟累繭救宋申包胥重胝存楚衛女馳歸唁兄之志主亡一歲莫知定所虛冀妄言苟事鄙塞未能事生安能事死未知爲臣焉知爲主豈厭爲臣子思爲君父乎欲搖泰山而蕩北海事敗身危要思邑言

王商論

荀悅王商言水不至非以見智也非以傷鳳也將欲忠主安民事不得已而鳳以爲慨恨馮婕妤之當熊非欲見勇也非欲求媚也非以髙左右也惻怛於心將以救上而傅昭儀以爲隙皆至於死眞可痛乎夫獨智不容於世獨行不畜於時是以昔人所以自退也𨿽退猶不得自免是以離世深藏以天之髙而不敢舉首以地之厚而不敢投足詩云謂天蓋髙不敢不局謂地蓋厚不敢不蹐哀今之人胡爲虺蜴本不敢立於人間況敢立於朝乎自守猶不免患況敢守於時乎無過猶見誣枉而況敢有罪乎閉口而獲誹謗況敢直言乎𨿽隱身深藏猶不得免是以寧武子佯愚接輿爲狂困之至也人無狂愚之慮者則不得自安於世是以屈原怨而自沈鮑焦憤而矯死悲之甚也𨿽死猶懼形骸之不深魂神之不遠故徐衍負石入海申屠狄抱甕之河痛之極也悲夫以六合之大匹夫之微而一身無所容焉豈不哀哉是以古人畏患苟免以計安身撓直爲曲斫方爲圓穢素絲之潔摧亮直之心是以羊舌職受盜於王室蘧伯玉可捲而懷之以死易生以存易亡難乎哉

馮唐論

前人以孝文之明也本朝之治百寮之賢而賈誼見逐張釋之十年不見省用馮唐白首屈於郎署豈不惜哉夫以絳侯之忠功存社稷而猶見疑不亦痛乎夫知賢之難用人不易忠臣自古之難也𨿽在明世且猶若玆而況亂君暗主者乎然則屈原赴湘水子胥夷於江安足恨哉周勃質朴忠誠髙祖以爲安劉氏者必勃也旣定漢室建立明主眷眷之心豈有異哉狼狽失據塊然囚執俯首撫襟屈於獄吏豈不湣哉夫忠臣之於其主猶孝子之於其親盡心焉盡力焉進而喜非貪位退而憂非懷寵結志於心慕戀不已進得及時樂行其道故仲尼去魯曰遲遲而行孟軻去齊三宿而後出境彼誠仁聖之心夫賈誼過湘水弔屈原惻愴慟懷豈徒忿怨而已哉與夫苟患失之者異類殊意矣及其傅梁王梁王薨哭泣而從死豈可謂不忠乎然人主不察豈不哀哉及釋之屈而思歸馮唐困而後達有可悼也此忠臣所以泣血賢俊所以傷心也

復曹孟徳書

關羽明公布大義於天下而速取自樹非某之所敢知若猶是漢也某敢不臣漢哉敢拜嘉命之辱

又復曹孟徳書

前人劉豫州有言尉佗秦之小吏猶獨立不詭某啞啞飛鳴翔而後集寧甘志終小人下耶使明公威徳布於天下斡旋漢鼎窮海內外將拜下風慕髙義獨某兄弟哉

又歸昭烈謝孟徳書

前人羽聞主憂則臣辱主辱則臣死曩所以不死者欲得故主之音問耳今故主已在河北此心飛越神已先馳惟明公幸少矜之千里追尋當不計利害謀生死也子女玉帛之貺勒之寸丹他日幸以旗鼓相當退候三捨意者亦如晉重耳之事秦穆公者乎某謝

又與張遼書

前人魯仲連東海之匹夫耳爲齊下士然且恥不帝秦職爲通侯列漢元宰獨可使負漢耶子且休矣

正考父贊

魏王粲恂恂正父應徳孔盛身爲國卿族則公姓年在耆耋三葉聞政誰能不怠申玆約敬饘粥予口傴僂受命銘書金鼎祚及後聖

連珠

晉陸機臣聞忠臣率志不謀其報貞士發憤期在明賢是以柳莊黜殯非貪瓜衍之賞禽息碎首豈要先茅之田

又

前人臣聞良宰謀朝不必借威貞臣衛主修身則足是以三晉之彊屈於齊堂之俎千乘之勢弱於陽門之哭

三國名臣序贊有序

袁宏

魏志九人蜀志四人吳志七人荀彧字文若諸葛亮字孔明周瑜字公瑾荀攸字公達龐統字士元張昭字子布袁渙字曜卿蔣琬字公琰魯肅字子敬崔琰字季珪黃權字公衡諸葛瑾字子瑜徐邈字景山陸遜字伯言陳羣字長文顧雍字元嘆夏侯元字泰初虞翻字仲翔王經字承宗陳泰字元伯夫百姓不能自治故立君以治之明君不能獨治則爲臣以佐之然則三五疊隆歷世承基揖讓之與干戈文徳之與武功莫不宗匠陶鈞而羣才緝熙元首經略而股肱肆力遭離不同迹有優劣至於體分冥固道契不墜風美所扇訓革千載其揆一也故二八升而唐堯盛伊呂用而湯武寧三賢進而小白興五臣顯而重耳霸中古陵遲斯道替矣居上者不以至公理物爲下者必以私路期榮禦圓者不以信誠率眾執方者必以權謀自顯於是君臣離而名教薄世多亂而時不治故蘧寧以之捲舒柳下以之三黜接輿以之行歌魯連以之赴海衰世之中保持名節君臣相體若合符契則燕昭樂毅古之流也夫未遇伯樂則千載無一驥時值龍顏則當年控三傑漢之得材於斯爲貴髙祖𨿽不以道勝禦物羣下得盡其忠蕭曹𨿽不以三代事主百姓不失其業靜亂庇人抑亦其次夫時方顚沛則顯不如隱萬物思治則默不如語是以古之君子不患弘道難遭時難遭時不難遇君難故有道無時孟子所以咨嗟有時無君賈生所以垂泣夫萬歲一期有生之通塗千載一遇賢智之嘉會遇之不能無欣喪之不能無慨古人之言信有情哉余以暇日常覽國志考其君臣比其行事𨿽道謝先代亦異世一時也文若懷獨見之明而有救世之心論時則民方塗炭計能則莫出魏武故委面霸朝豫議世事舉才不以標故久之而後顯籌畫不以要功故事至而後定𨿽亡身明順識亦髙矣董卓之亂神器遷逼公達慨然志在致命由斯而談故以大存名節至如身爲漢隸而迹入魏幕源流趣捨其亦文若之謂所以存亡殊致始終不同將以文若明哲名教有寄乎夫仁義不可不明則時宗舉其致生理不可不全故達識攝其契相與弘道豈不遠哉崔生髙朗折而不撓所以策名魏武執笏霸朝者蓋以漢主當陽魏後北面者哉若乃一旦進璽君臣易位則崔子所不與魏武所不容夫江湖所以濟舟亦所以覆舟仁義所以全身亦所以亡身然而先賢玉摧於前來哲攘袂於後豈非天懷發中而名教束物者乎孔明盤桓俟時而動遐想管樂遠明風流治國以禮民無怨聲刑罰不濫沒有餘泣𨿽古之遺愛何以加玆及其臨終顧托受遺作相劉后授之無疑心武侯處之無懼色繼體納之無貳情百姓信之無異辭君臣之際良可詠矣公瑾卓爾逸志不羣總角料主則素契於伯符晚節曜奇則三分於赤壁惜其齡促志未可量子布佐策致延譽之美輟哭止哀有翼戴之功神情所涉豈徒蹇諤而已哉然而杜門不用豋壇受譏夫一人之身所照未異而用捨之間俄有不同況沈迹溝壑遇與不遇者乎夫詩頌之作有自來矣或以吟詠情性或以述徳顯功𨿽大旨同歸所托或乖若夫出處有道名體不滯風軌徳音爲世作範不可廢也故復撰序所懷以爲之贊云火徳旣微運纏大過洪�扇海二溟揚波�虎𨿽驚風雲未和潛魚擇淵髙鳥候柯赫赫三雄�回幹軸競收杞梓爭采松竹鳳不及棲龍不暇伏谷無幽蘭嶺無亭菊英英文若靈鑑洞照應變知微探賾賞要日月在躬隱之彌曜文明映心鉆之愈妙滄海橫流玉石同碎達人兼善廢己存愛謀解時紛功濟宇內始救生人終明風槪公達潛朗思同蓍蔡運用無方動攝羣會爰初發迹遘此顚沛神情元定處之彌泰愔愔幕裏算無不經亹亹通韻迹不暫停𨿽懷尺璧顧哂連城智能拯物愚足全生郎中溫雅器識純素貞而不諒通而能固恂恂徳心汪汪軌度志成弱冠道敷歲暮仁者必勇徳亦有言𨿽遇履虎神气恬然行不修飾名迹無愆操不激切素風愈鮮邈哉崔生體正心直天骨�朗墻宇髙嶷忠存軌迹義形風色思樹芳蘭剪除荊棘人惡其上時不容哲瑯瑯先生雅杖名節𨿽遇塵霧猶振霜雪運極道消碎此明月景山恢誕韻與道合形器不存方寸海納和而不同通而不雜遇醉忘辭在醒貽答長文通雅義格終始思戴元首擬伊同恥民未知徳懼若在己嘉謀肆庭讜言盈耳玉生𨿽麗光不逾把徳積𨿽微道映天下淵哉泰初宇量髙雅器範自然標準無假全身由直迹洿必僞處死匪難理存則易萬物波蕩孰任其累六合徒廣容身靡寄君親自然匪由名教敬愛旣同情禮兼到烈烈王生知死不撓求仁不遠期在忠孝元伯剛簡大存名體志在髙構增堂及陛端委虎門正言彌啟臨危致命盡其心禮堂堂孔明基宇宏邈器同生民獨稟先覺標榜風流遠明管樂初九龍盤雅志彌確百六道喪干戈疊用苟非命世孰掃氛雺宗子思寧薄言解控釋褐中林郁爲時棟士元弘長雅性內融崇善愛物觀始知終喪亂備矣勝塗未隆先生標之振起淸風綢繆哲後�妄惟時夙夜匪懈義在緝熙三略旣陳霸業已基公琰植根不忘中正豈曰模擬實在雅性亦旣羈勒負荷時命推賢恭己久而可敬公衡衝達秉心淵塞媚玆一人臨難不惑疇昔不造假翮鄰國進能徽音退不失徳六合紛紜民心將變鳥擇髙梧臣須顧眄公瑾英達明心獨見披艸求君定交一面桓桓魏武外托霸迹志掩衡霍恃戰忘敵卓卓若人曜奇赤壁三光參分宇宙暫隔子布擅名遭世方擾撫翼桑梓息肩江表王略威夷吳魏同寶遂獻宏謨匡此霸道桓王之薨大業未純把臂托孤惟賢與親輟哭止哀臨難忘身成此南面實有老臣才爲世出世亦須才得而能任貴在無猜昂昂子敬拔迹艸萊荷擔吐奇乃構雲臺子瑜都長體性純懿諫而不犯正而不毅將命公庭退忘私位豈無鶺鴒固愼名器伯言蹇蹇以道佐世出能勤功入能獻替謀寧社稷解紛挫銳正以招疑忠而獲戾元嘆穆遠神和形檢如彼白珪質無塵玷立行以恆匡上以漸淸不增潔濁不加染仲翔貞亮性不和物好是不羣折而不屈屢摧逆鱗直道受黜嘆過孫陽放同賈屈詵詵眾賢千載一遇整轡髙衢驤首天路仰挹元流俯弘時務名節殊途雅致同趣日月麗天瞻之不墜仁義在躬用之不匱尙想遐風載挹載味後生擊節懦夫增气

請弘風則表

宋謝莊詔雲貴戚競利興貨廛肆者悉皆禁制此實允愜民聽其中若有犯違則應依制裁糾若廢法申恩便爲令有所屈此處分伏願深思無緣明詔旣下而聲實乖爽臣愚謂大臣在祿位者尢不宜與民爭利不審可得在此詔不拔葵去織實宜深宏

凡百箴

梁武帝凡百眾庶爾其聽之事之大小先當熟思思之不熟致成反復其心不定不可施令是曰亂常是曰敗政弗正厥身亦喪厥命惟慈惟恕惟孝惟敬嚴惟率下直惟厥正如彼互鄕如彼暴虎家聲不建有忝爾祖思之旣熟決意而行臨難必勇見義忘生門有賢良家有忠貞勿恃爾尊驕慢淫昏勿謂爾貴長夜荒醉日不恆中月盈則虧崇山落峯髙樹折枝履邪念正居安思危莫言爾賤而不受命君子小人本無定性勿謂人微而以自輕張他疑爲卒李衡爲兵忠信孝友皆以揚名有黃叔度父牛醫者聲髙海內名重天下伊尹負鼎太公屠肉寧戚飯牛傅說版築皆王霸師世受爵祿誡爾凡百勿戾勿昏人無貴賤道在則尊余重告爾莫自抑卑疑克家棟梁惟斯爲吉水淸照淨表直影端近取諸身無假遠觀猗與哲人勿謂斯難

忠臣傳寄托篇贊

元帝太眞英挺投袂勤王伯猷蹈節身殞名揚嶷疑景倩主亡與亡嗟乎尙矣惟國之良

忠臣傳諫爭篇贊

同前子政鏗鏗誠存社稷朱云折檻遂其婞直

忠臣傳執法篇贊

同前設官分職咸曰師師彼其之子邦之直司豺狼當路安問狐貍昏明有世直道無時

連珠二首

吳均蓋聞艷麗居身而以蛾眉入妒貞華照物而以絕等見猜是以班姬辭寵非無妖治之色揚子寂寞豈乏炫曜之才

又

前人蓋聞義夫投節未必識君烈士赴危非期要利是以墨子縈帶不蒙肉食之謀申胥泣血非有執圭之位

竇熾竇毅於翼李穆傳論

周書史臣曰竇熾儀表魁梧器識雄遠入參朝政則嘉謀以陳出總蕃條則惠政斯洽竇毅忠肅奉上溫恭接下茂實彰於本朝義聲揚於殊俗並以國華民望論道當官榮映一時慶流來葉及熾遲疑勸進有送故之心𨿽王公恨恨何以加此語曰君使臣以禮臣事君以忠然則效忠之迹或殊處臣之理斯一確言指要其惟致命乎是以典午擅朝葛公休爲之投袂新都篡盜翟仲文所以稱兵及東郡誅夷竟速漢朝之禍淮南覆敗無救魏室之亡而烈士貞臣赴蹈不已豈忠義所感視死如歸者歟於李之送往事居有曲於此翼旣功臣之子地卽姻親穆乃早著勛庸深寄肺腑並兼文武之任荷累世之恩理宜與存與亡同休同戚加以受捍城之托總戎馬之權勢力足以勤王智能足以衛難乃宴安寵祿曾無釋位之心報使獻誠但務隨時之義弘名節以髙貴豈所望於二公若捨彼天時徵諸人事顯慶起晉陽之甲文若發幽薊之兵�契岷峨約從漳滏北控沙漠西指崤函則成敗之數未可量也

臣範序

唐武后蓋聞惟天著象品物同於照臨惟地含章羣生等於亭育顧以庸昧忝位坤元思齊厚載之仁式罄普覃之惠乃內乃外恩養之志靡殊惟子惟臣慈誘之情無隔願申殫懇上翊紫機爰洎眾僚聿匡元化伏以天皇明逾睿哲志切旁求簪裾總川嶽之靈珩佩聚星辰之秀羣英�職眾彥分司足以廣扇淳風長隆寶祚但母之於子慈愛特存𨿽復已積忠良猶且更垂勸勵昔文伯旣達仍加諭軸之言孟軻已賢更益斷機之誨良以情隆撫字心欲助成比者太子及王已選修身之訓羣公列辟未敷忠告之規近以暇辰遊心文府聊因煒管用寫虛襟故綴序所聞以爲臣範一部想周朝之十亂爰著十章思殷室之兩臣分爲兩卷所以發揮元行鎔範身心爲事上之軌模作人臣之繩準若乃遐思綿載眇鑑前修莫不元首居尊股肱宣力資棟梁而成大廈舟楫以濟巨川唱和相依同功共體然則君親旣立忠孝形焉奉國奉家率由之道寧二事君事父資敬之途斯一臣主之義其至矣哉休戚是均可不深鑑夫麗容𨿽麗猶借鏡以端形明徳𨿽明終假言而藥石今故以玆所撰普錫具僚誠非筆削之功貴用裨道之益何則正言斯重元珠比而尙輕選語爲珍蒼璧諭而非寶是知贈人以賄者惟申卽日之歡贈人以言者能致終身之福若使佩玆箴戒同彼韋弦修己必顧其規立行每觀其則自然榮隨歲積慶與時新家將國而共安下與上而俱泰察微之士宜所三思庶昭鄙誠敬終髙徳凡諸章目列之後云

五代史梁臣傳序

宋歐陽修嗚呼孟子謂春秋無義戰予亦以謂五代無全臣無者非無一人蓋僅有之耳余得死節之士三人焉其仕不及於二代者各以其國系之作梁唐晉漢周臣傳其餘仕非一代不可以國系之者作雜傳夫入於雜誠君子之所羞而一代之臣未必皆可貴也覽者詳其善惡焉

五代史雜傳序

前人傳曰禮義廉恥國之四維四維不張國乃滅亡善乎管生之能言也禮義治人之大法廉恥立人之大節蓋不廉則無所不取不恥則無所不爲人而如此則禍亂敗亡亦無所不至況爲大臣而無所不取無所不爲則天下其有不亂國家其有不亡者乎予讀馮道長樂老敍見其自述以爲榮其可謂無廉恥者矣則天下國家可從而知也予於五代得全節之士三死事之臣十有五而怪士之被服儒者以學古自名而享人之祿任人之國者多矣然使忠義之節獨出於武夫戰卒豈於儒者果無其人哉豈非髙節之士惡時之亂薄其世而不肯出歟抑君天下者不足顧而莫能致之歟孔子以謂十室之邑必有忠信豈虛言也哉予嘗得五代時小說一篇載王凝妻李氏事以一婦人猶能如此則知世固常有其人而不得見也凝家靑齊之間爲虢州司戶參軍以疾卒於官凝家素貧一子尙幼李氏攜其子負其遺骸以歸東過開封止旅捨旅捨主人見其婦人獨攜一子而疑之不許其宿李氏顧天已暮不肯去主人牽其臂而出之李氏仰天長慟曰我爲婦人不能守節而此手爲人執耶不可以一手並污吾身卽引斧自斷其臂路人見者環聚而嗟之或爲之彈指或爲之泣下開封尹聞之白其事於朝官爲賜藥封瘡厚卹李氏而笞其主人者嗚呼士不自愛其身而忍恥以偸生者聞李氏之風宜少知愧哉

臣事策

蘇轍臣聞天下有權臣有重臣二者其迹相近而難明天下之人知惡夫權臣之專而世之重臣亦不容於其間夫權臣者天下不可一日而有而重臣者天下不可一日而無也天下徒見其外而不察其中見其皆侵天子之權而不察其所爲之不類是以舉皆嫉之而無所喜此亦已太過也今夫權臣之所爲者重臣之所切齒而重臣之所取者權臣之所不顧也將爲權臣耶必將內悅其君之心委曲聽順而無所違戾外竊其生殺予奪之柄黜陟天下以見己之權而沒其君之威惠內能使其君歡愛悅懌無所不順而安爲之上外能使其公卿大夫百官庶吏無所不歸命而爭爲之腹心上愛下順合而爲一然後權臣之勢遂成而不可拔至於重臣則不然君有所不可而必爭爭之不能而其事有所必不可聽則專行之而不顧待其成敗之迹著則上之心將釋然而自解其在朝廷之中天子爲之踧然而有所畏士大夫不敢安肆怠惰於其側爵祿慶賞己得以議其可否而不求以爲己之私惠刀鋸斧鉞己得以參其輕重而不求以爲己之私勢要以使天子有所不可必爲而羣下有所震懼而己不與其利何者爲重臣者不待天下之歸己而爲權臣者亦無所事天下之畏己也故各因其行事而觀其意之所在則天下誰可欺者臣故曰爲天下安可一日無重臣也且今使天下而無重臣則朝廷之事惟天子之所爲而無所可否𨿽天子有納諫之明而百官畏懼戰栗無平昔尊重之勢誰肯觸忌諱冒罪戾而爲天下言者惟其小小得失之際乃敢上章歡嘩而無所憚至於國之大事安危存亡之所系則將捲舌而去誰敢發而受其禍此人主之所大患也悲夫後世之君徒見天下之權臣出入唯唯以爲有禮而不知此乃所以潛潰其國徒見天下之重臣剛毅果敢喜逆其意則以爲不遜而不知其有社稷之慮二者淆亂於心而不能辧其邪正是以喪亂相仍而不悟何足傷也昔者衛太子聚兵以誅江充武帝震怒發兵而攻之京師至使丞相太子相與交戰不勝而走又使天下極其所往而剪滅其迹當此之時苟有重臣出身而當之擁護太子以待上意之少解徐發其所蔽而開其所怒則其父子之際尙可得而合也惟無重臣故天下皆知之而不敢言臣愚以爲凡爲天下宜有以養其重臣之威使天下百官有所畏忌而緩急之間能有所堅忍持重而不可奪者竊觀方今四海無變非常之事宜其息而不作然及今日而慮之則可以無異日之患不然者誰能知其果無有也而爲之計哉抑臣聞之今世之獘在於法禁太密一舉足不如律令法吏且以爲言而不問其意之所屬是以𨿽天子之大臣亦安敢有所爲於法律之外以安天下之大事故爲天子之計莫若少寬其法使大臣得有所守而不爲法之所奪昔申屠嘉爲丞相至召天子之幸臣鄧通立之堂下而詰責其過是時通幾至於死而不救天子知之亦不以爲怪而申屠嘉亦卒非漢之權臣由此觀之重臣何損於天下哉

諭禁文武羣臣往來交通

明英宗朕惟正天下莫先於正朝廷正朝廷莫先於正百官百官正則朝廷正而天下治我太祖髙皇帝創業垂統立綱陳紀以臨天下其於文武諄諄告戒又制爲鐵榜省諭功臣是以當時臣僚罔不循禮守法無敢私交近年以來公侯駙馬伯五府六部都察院等衙門大臣及近侍官員中間多有不遵禮法公然私交習以爲常全無忌諱甚至阿附勢要漏泄事情因而結構獘出百端且如定遠侯石彪圖謀鎭守私令跟隨指揮等官虛捏奏詞及至事發被劾輒有情熟近侍等官潛報消息官之不正莫甚於此此而不禁何以爲治今後爾文武大臣並不許互相往來給事中禦史亦不許私謁大臣之家違者治以重罪敢有阿附勢要漏泄事情者輕則發邊遠充軍重則處死錦衣衛指揮乃親軍近侍關系尢重亦不許與文武大臣交通違者一體治罪不宥其各衛指揮以下非出徵之時不許輒於公侯之門侍立聽候違者照鐵榜事例處治爾文武百官其各遵朕言惇行正道庶幾永保祿位欽哉故諭

政序

海瑞學者內以修身外以爲民爵位者所托以爲民之器也故服所以溫體也而以體溫服則愚爵位所以庇民也而以民庇爵位則悖古之人蓋有遺其身忘其家以急民者矣況所重不若身與家者乎爵位者物之寄者也身者生而有者也家者與身俱有者也故爵位不若家與身身家重矣而古人爲民輕之何也爲有重於家與身者在也非民之獨重爲心之不可解者重也故曰君子不以其所以養人者害人故曰殺一不辜而得天下不爲也夫爵位者亦君子所藉養人者也而持一身之爵位以比於天下若毫末之著馬體也今以爵位之故坐視吾民之困苦餓凍冤抑而不爲之所是以所以養人者害人殺無辜以爭馬體之一毫也豈不左計矣哉於彼有毫末之得而於此有丘山之失矣自古有官者未有不云守也不有攻者奚事於守今猶古也無不攻也而縣官者眾攻之所萃也故必有墨翟之守而後公輸之技窮然而守之無具者豈徒坐困且開門以延敵矣故欲守官者守具又不可不蚤圖也或曰圖之如何曰堯舜之世天下無失所之民以守官者處榮也桀紂之世天下無得所之民則守官者處辱也今上愛民之心宵旰勤卹綜名核實獎良懲貪蓋孜孜兢兢矣未睹唐虞之民已見堯舜之君然則民之尙有失其所者有司未盡應也應之惟此時矣易曰比吉後夫凶譬彼脊令飛則鳴矣雲從龍風從虎亦各際其時也第守汝官無患乎不榮此比吉之說也若夫襲故常而不變安宿習而不悟玩訓謨而不卹謂矯誣爲可試是首之所向而足不隨心之所欲而體不從非天道也蓋有隨之者矣蓋必有從之者矣吾懼夫比之不先而瞠乎爲之後也

官常總部藝文二詩

召南羔羊三章

朱注

南國化文王之政在位皆節儉正直故詩人美其衣服有常而從容自得如此也羔羊之皮素絲五紽退食自公委蛇委蛇賦

也

羔羊之革素絲五緎委蛇委蛇自公退食賦

也

羔羊之縫素絲五總委蛇委蛇退食自公賦

也

鄭風緇衣三章

朱注

舊說鄭桓公武公相繼爲周司徒善於其職周人愛之故作是詩緇衣之宜兮敝予又攺爲兮適子之館兮還予授子之粲兮賦也

緇衣之好兮敝予又攺造兮適子之館兮還予授子之粲兮賦也

緇衣之席兮敝予又攺作兮適子之館兮還予授子之粲兮賦也

羔裘三章

朱注

蓋美其大夫之詞羔裘如濡洵直且侯彼其之子捨命不渝賦

也

羔裘豹飾孔武有力彼其之子邦之司直賦

也

羔裘晏兮三英粲兮彼其之子邦之彥兮賦

也

魏風園有桃二章

朱注

詩人憂其國小而無政故作是詩園有桃其實之殽心之憂矣我歌且謠不知我者謂我士也驕彼人是哉子曰何其心之憂矣其誰知之其誰知之蓋亦勿思興也

園有棘其實之食心之憂矣聊以行國不知我者謂我士也罔極彼人是哉子曰何其心之憂矣其誰知之其誰知之蓋亦勿思興也

大雅民勞五章

朱注

序說以此爲召穆公刺厲王之詩以今考之乃同列相戒之詞民亦勞止汔可小康惠此中國以綏四方無縱詭隨以謹無良式遏寇虐憯不畏明柔遠能邇以定我王賦也

民亦勞止汔可小休惠此中國以爲民逑無縱詭隨以謹�怓式遏寇虐無俾民憂無棄爾勞以爲王休賦也

民亦勞止汔可小息惠此京師以綏四國無縱詭隨以謹罔極式遏寇虐無俾作慝敬愼威儀以近有徳賦也

民亦勞止汔可小愒惠此中國俾民憂泄無縱詭隨以謹醜厲式遏寇虐無俾正敗戎𨿽小子而式弘大賦也

民亦勞止汔可小安惠此中國國無有殘無縱詭隨以謹繾綣式遏寇虐無俾正反王欲玉女是用大諫賦也

板八章

朱注

序以此爲凡伯刺厲王之詩今考其意亦與前篇相類但責之益深切耳上帝板板下民卒癉出話不然爲猶不遠靡聖管管不實於亶猶之未遠是用大諫賦也

天之方難無然憲憲天之方蹶無然泄泄辭之輯矣民之洽矣辭之懌矣民之莫矣賦也

我𨿽異事及爾同僚我卽爾謀聽我囂囂我言維服勿以爲笑先民有言詢於芻蕘賦也

天之方虐無然謔謔老夫灌灌小子蹺蹺匪我言耄爾用憂謔多將熇熇不如救藥賦也

天之方懠無爲誇毗威儀卒迷善人載屍民之方殿屎則莫我敢葵喪亂蔑資曾莫惠我師賦也

天之牖民如塤如箎如璋如圭如取如攜攜無曰益牖民孔易民之多辟無自立辟賦也

價人維藩大師維垣大邦維屏大宗維翰懷徳維寧宗子維城無俾城壞無獨斯畏賦也

敬天之怒無敢戲豫敬天之渝無敢馳驅昊天曰明及爾出王昊天曰旦及爾遊衍賦也

烝民八章

朱注

宣王命樊侯仲山甫築城於齊而尹吉甫作詩以送之天生烝民有物有則民之秉彜好是懿徳天監有周昭假於下保玆天子生仲山甫賦也

仲山甫之徳柔嘉維則令儀令色小心翼翼古訓是式威儀是力天子是若明命使賦賦也

王命仲山甫式是百辟纘戎祖考王躬是保出納王命王之喉舌賦政於外四方爰發賦也

肅肅王命仲山甫將之邦國若否仲山甫明之旣明且哲以保其身夙夜匪解以事一人賦也

人亦有言柔則茹之剛則吐之維仲山甫柔亦不茹剛亦不吐不侮矜寡不畏彊禦賦也

人亦有言徳輶如毛民鮮克舉之我儀圖之維仲山甫舉之愛莫助之衮職有闕維仲山甫補之賦也

仲山甫出祖四牡業業徵夫捷捷每懷靡及四牡彭彭八鸞鏘鏘王命仲山甫城彼東方賦也

四牡騤騤八鸞喈喈仲山甫䢐齊式遄其歸吉甫作誦穆如淸風仲山甫永懷以慰其心賦也

怨歌行

魏曹植爲君旣不易爲臣良獨難忠信事不顯乃有見疑患周公佐成王金縢功不刊推心輔王室二叔反流言待罪居東國泣涕常流漣皇靈大動變震雷風且寒拔樹偃秋稼天威不可幹素服開金縢感悟求其端公旦事旣顯成王乃哀嘆吾欲竟此曲此曲悲且長今日樂相樂別後莫相忘

當事君行

同前人生有所貴尙出門各異情朱紫更相奪色雅鄭異音聲好惡隨所愛憎追舉逐聲名百心可事一君巧詐寧拙誠

楚子文善仕

嵇康三爲令尹不喜柳下降身蒙恥不以爵祿爲己靜恭古惟二子

詠史

晉袁宏周昌梗槪臣辭達不爲訥汲黯社稷器棟梁天表骨陸賈厭解紛時與酒檮杌婉轉將相門一言和平勃趨捨各有之俱令道不歿

詠史

張協昔在西京時朝野多歡娛藹藹東都門羣公祖二疏朱軒曜金城供帳臨長衢達人知止足遺榮忽如無抽簪解朝衣散發歸海隅行人爲隕涕賢哉此大夫揮金樂當年歲暮不畱儲顧謂四座賓多財爲累愚淸風激萬代名與天壤俱咄此蟬冕客君紳宜見書官常總部紀事左傳成公十六年夏晉侯伐鄭楚子救鄭六月晉楚遇於鄢陵有淖於前乃皆左右相違於淖步毅禦晉厲公欒鍼爲右欒範以其族夾公行陷於淖欒書將載晉侯鍼曰書退國有大任焉得專之且侵官冒也失官慢也離局姦也有三罪焉不可犯也乃掀公以出於淖昭公七年春三月公如楚孟僖子爲介夏四月晉人來治杞田季孫將以成與之謝息爲孟孫守不可曰人有言曰𨿽有挈瓶之智守不假器禮也夫子從君而守臣喪邑𨿽吾子亦有猜焉管子管仲相三月請論百官公曰諾管仲曰升降揖讓進退閒習辧辭之剛柔臣不如隰朋請立爲大行墾艸入邑辟土聚粟多眾盡地之利臣不如寧戚請立爲大司田平原廣牧車不結轍士不旋踵鼓之而三軍之士視死如歸臣不如王子城父請立爲大司馬決獄折中不殺不辜不誣無罪臣不如賓胥無請立爲大司理犯君顏色進諫必忠不辟死亡不撓富貴臣不如東郭牙請立以爲大諫之官此五子者夷吾一不如然而以易夷吾夷吾不爲也君若欲治國彊兵則五子者存矣若欲霸王夷吾在此桓公曰善孔子家語孔子在齊齊侯出田招虞人以旌不進公使執之對曰昔先君之田也旌以招大夫弓以招士皮冠以招虞人臣不見皮冠故不敢進乃捨之孔子聞之曰善守道不如守官君子韙之子路問於孔子曰管仲之爲人何如子曰仁也子路曰昔管仲說襄公公不受是不辯也欲立公子糾而不能是不智也家殘於齊而無憂色是不慈也桎梏而居檻車無�心是無醜也事所射之君是不貞也召忽死之管仲不死是不忠也仁人之道固若是乎孔子曰管仲說襄公襄公不受公之暗也欲立子糾而不能不遇時也家殘於齊而無憂色是知權命也桎梏而無�心自裁審也事所射之君通於變也不死子糾量輕重也夫子糾未成君管仲未成臣管仲才度義管仲不死束縛而立功名未可非也召忽𨿽死過於取仁未足多也晏子景公問於晏子曰忠臣之事君也何若晏子對曰有難不死出亡不送公不悅曰君裂地而封之疏爵而貴之君有難不死出亡不送可謂忠乎對曰言而見用終身無難臣奚死焉謀而見從終身不出臣奚送焉若言不用有難而死之是妄死也謀而不從出亡而送之是詐僞也故忠臣也者能納善於君不能與君陷於難景公問晏子曰忠臣之行何如對曰不掩君過諫乎前不華乎外選賢進能不私乎內稱身就位計能定祿睹賢不居其上受祿不過其量不權居以爲行不稱位以爲忠不揜賢以隱長不刻下以諛上君在不事太子國危不交諸侯順則進否則退不與君行邪也景公問佞人之事君如何晏子對曰意難難不至也明言行之以飾身僞言無欲以說人嚴其交以見其愛觀上之所欲而微爲之偶求君逼邇而陰爲之與內重爵祿而外輕之以誣行下事左右而面示正公以僞廉求上采聽而幸以求進傲祿以求多辭任以求重工乎取鄙乎予歡乎新慢乎故�乎財薄乎施睹貧窮若不識趨利若不及外交以自揚背親以自厚積丰義之養而聲矜卹之義非譽乎情而言不行身涉時所議而好論賢不肖有之己不難非之人無之己不難求之人其言彊梁而信其進敏遜而順此佞人之行也明君之所誅愚君之所信也景公問晏子曰臣之報其君何以晏子對曰臣𨿽不知必務報君以徳士逢有道之君則順其令逢無道之君則爭其不義故君者擇臣而使之臣𨿽賤亦得擇君而事之景公問晏子曰請問爲臣之道晏子對曰見善必通不私其利慶善而不有其名稱身居位不爲苟進稱事授祿不爲苟得體貴側賤不逆其倫居賢不肖不亂其序肥利之地不爲私邑賢質之士不爲私臣君用其所言民得其所利而不伐其功此臣之道也叔向問晏子曰齊國之治衰矣今子何若晏子對曰嬰聞事明君者竭心力以沒其身行不逮則退不以誣持祿事惰君者優遊其身以沒其世力不能則去不以諛持危且嬰聞君子之事君也進不失忠退不失行不苟合以隱忠可謂不失忠不持利以傷廉可謂不失行叔向曰善哉詩有之曰進退維谷其此之謂歟叔向問晏子曰事君之倫奚如晏子對曰事君之倫知慮足以安國譽厚足以導民和柔足以懷眾不廉上以爲名不倍民以爲行上也潔於治己不飾過以求先不讒諛以求進不阿久私不誣所能次也盡力守職不怠奉官從上不敢惰畏上故不苟忌罪故不辟下也三者事君之倫也梁丘據問晏子曰子事三君君不同心而子俱順焉仁人固多心乎晏子對曰嬰聞之順受不懈可以使百姓彊暴不忠不可以使一人一心可以事百君三心不可以事一君仲尼聞之曰小子識之晏子以一心事百君者也柏常騫去周之齊見晏子曰騫周室之賤史也不量其不肖願事君子敢問正道直行則不容於世隱道危行則不忍道亦無滅身亦無廢者何若晏子對曰善哉問事君乎嬰聞之執二法裾則不取也輕進苟合則不信也直易無諱則速傷也新始好利則無敝也且嬰聞養世之君子從重不爲進從輕不爲退省行而不伐讓利而不誇陳物而勿專見象而勿彊道不滅身不廢矣此條原本恐有訛字姑存之

晏子侍於景公朝寒公曰請進暖食晏子對曰嬰非君奉饋之臣也敢辭公曰請進服裘對曰嬰非君茵席之臣也敢辭公曰然夫子之於寡人何爲者也對曰嬰社稷之臣也公曰何謂社稷之臣對曰夫社稷之臣能立社稷別上下之義使當其理制百官之序使得其宜作爲辭令可分布於四方自是之後君不以禮不見晏子仲尼遊齊見景公景公曰先生奚不見寡人宰乎仲尼對曰臣聞晏子事三君而得順焉是有三心所以不見也仲尼出景公以其言告晏子晏子對曰不然嬰爲三心三君爲一心故三君皆欲其國之安是以嬰得順也仲尼之齊見景公而不見晏子子貢曰見君不見其從政者可乎仲尼曰吾聞晏子事三君而順焉吾疑其爲人晏子聞之曰嬰則齊之世民也不維其行不識其過不能自立也嬰聞之有幸見愛無幸見惡誹謗爲類聲響相應見行而從之者也嬰聞之以一心事三君者所以順焉以三心事一君者不順焉莊子葉公子髙將使於齊問於仲尼曰王使諸梁也甚重齊之待使者蓋將甚敬而不急匹夫猶未可動也而況諸侯乎吾甚栗之子嘗語諸梁也曰凡事若小若大寡不道以歡成事若不成則必有人道之患事若成則必有陰陽之患若成若不成而後無患者惟有徳者能之吾食也執粗而不臧爨無欲淸之人今吾朝受命而夕飲冰我其內熱與吾未至乎事之情而旣有陰陽之患矣事若不成必有人道之患是兩也爲人臣者不足以任之子其有以語我來仲尼曰天下有大戒二其一命也其一義也子之愛親命也不可解於心臣之事君義也無適而非君也無所逃於天地之間是之謂大戒是以夫事其親者不擇地而安之孝之至也夫事其君者不擇事而安之忠之盛也自事其心者哀樂不易施乎前知其不可柰何而安之若命徳之至也爲人臣子者固有所不得已行事之情而忘其身何暇至於悅生而惡死夫子其行可矣肩吾問於孫叔敖曰子三爲令尹而不榮華三去之而無憂色吾始也疑子今視子之鼻間栩栩然子之用心獨柰何孫叔敖曰吾何以過人哉吾以其來不可卻也其去不可止也吾以爲得失之非我也而無憂色而已矣我何以過人哉且不知其在彼乎在我乎其在彼耶亡乎我在我耶亡乎彼方將躊躇方將四顧何暇至乎人貴人賤哉大戴禮晉平公問於祁徯曰羊舌大夫晉國之良大夫也其行如何祁徯對辭曰不知也公曰吾聞女少長乎其所女其閹知之祁徯對曰其幼也恭而遜恥而不使其過宿也其爲侯大夫也悉善而謙其端也其爲公車尉也信而好直其功也至於其爲和容也溫良而好禮博聞而時出其志也公曰向者問女女何曰弗知也祁徯對曰每位攺變未知所止是以不知說苑髙繚仕於晏子晏子逐之左右諫曰髙繚之事夫子三年曾無以爵位而逐之其義可乎晏子曰嬰仄陋之人也四維之然後能直今此子事吾三年未嘗弼吾過是以逐之也晉逐欒盈之族命其家臣有敢從者死其臣曰辛兪從之吏得而將殺之君曰命汝無得從敢從何也辛兪對曰臣聞三世仕於家者君之二世者主之事君以死事主以勤爲其賜之多也今臣三世於欒氏受其賜多矣臣敢畏死而忘三世之恩哉晉君釋之孫叔敖爲楚令尹一國吏民皆來賀有一老父衣粗衣冠白冠後來弔孫叔敖正衣冠而出見之謂老父曰楚王不知臣不肖使臣受吏民之垢人盡來賀子獨後來弔豈有說乎父曰有說身已貴而驕人者民去之位已髙而擅權者君惡之祿已厚而不知足者患處之孫叔敖再拜曰敬受命願聞余教父曰位已髙而意益下官益大而心益小祿已厚而愼不敢取君謹守此三者足以治楚矣趙簡子問於成摶曰吾問夫羊殖者賢大夫也是行奚然對曰臣摶不知也簡子曰吾聞之子與友親子而不知何也摶曰其爲人也數變其十五年也廉以不匿其過其二十也仁以喜義其三十也爲晉中軍尉勇以喜仁其年五十也爲邊城將遠者復親今臣不見五年矣恐其變是以不敢知簡子曰果賢大夫也每變益上矣楚令尹虞丘子復於莊王曰臣聞奉公行法可以得榮能淺行薄無望上位不名仁智無求顯榮才之所不著無當其處臣爲令尹十年矣國不加治獄訟不息處士不升淫禍不討久踐髙位妨羣賢路屍祿素飧貪欲無厭臣之罪當稽於理臣竊選國俊下裏之士曰孫叔敖秀羸多能其性無欲君舉而授之政則國可使治而士民可使附莊王曰子輔寡人寡人得以長於國中令行於絕域遂霸諸侯非子如何虞丘子曰久固祿位者貪也不進賢達能者誣也不讓以位者不廉也不能三者不忠也爲人臣不忠君王又何以爲忠臣願固辭莊王從之賜虞子采地三百號曰國老以孫叔敖爲令尹少焉虞丘子家千法孫叔敖執而戮之虞丘子�入見於王曰臣言孫叔敖果可使持國政奉國法而不黨施刑戮而不骫可謂公平莊王曰夫子之賜也已楚莊王之時太子車立於茅門之內少師慶逐之太子怒入謁王曰少師慶逐臣之車王曰捨之老君在前而不逾少君在後而不豫是國之寶臣也吳王闔廬爲伍子胥興師復讎於楚子胥諫曰諸侯不爲匹夫興師且事君猶事父也虧君之義復父之讎臣不爲也於是止其後因事而後復其父讎也如子胥可謂不以公事趨私矣孔叢子閭丘溫見田氏將必危齊欲以其邑叛而適魯穆公聞之謂子思曰子能懷之則寡人割邑如其邑以常宗子思曰伋𨿽能之義所不爲也公曰何子思對曰彼爲人臣君將敗弗能扶而叛之逆臣制國弗能以其身死而逃之此罪誅之人也伋縱不能討而又要利以召姦非忍行也冊府元龜宋沈懷明爲輔國將軍明帝時爲潯陽內史行江州事鄧琬挾晉安王子勛爲亂懷明與申謙之杜幼文劉亮率軍討之命豫州刺史劉胡拒子勛於赭圻帝欲綏慰人情遣吏部尙書褚淵至虎檻選用將帥以下申謙之杜幼文因此求黃門郎懷明與劉亮求中書郎建安王體仁卽使褚淵擬選帝不許曰忠臣徇國不謀其報臨難以干朝典當爲臣下之節耶魏書髙允傳遼東公翟黑子有寵於世祖奉使並州受布千匹事尋發覺黑子請計於允曰主上問我爲首爲諱乎允曰公帷幄寵臣答詔宜實又自告忠誠罪必無慮中書侍郎崔覽公孫質等咸言首實罪不可測宜諱之黑子以覽等爲親己而反怒允曰如君言誘我死何其不直遂與允絕黑子以不實對竟爲世祖所�終獲罪戮旣而崔浩刊所撰國史於石用垂不朽以彰直筆未幾而難作初浩之被收也允直中書省恭宗召允畱宿翌日入奏命允驂乘至宮門謂曰入見至尊吾自導卿脫至尊有問但依吾語旣入見帝恭宗曰中書侍郎髙允自在臣宮同處累年小心密愼臣所委悉𨿽與浩同事然允微賤制由於浩請赦其命世祖召允曰國書皆崔浩作不允對曰太祖記前著作郎鄧淵所撰先帝記及今記臣與浩同作然浩綜務處多總裁而已至於注疏臣多於浩世祖大怒曰此甚於浩安有生路恭宗曰天威嚴重允是小臣迷亂失次耳臣向備問皆云浩作世祖問如東宮言不允曰臣以下才謬參著作犯逆天威罪應滅族今已分死不敢虛妄殿下以臣侍講日久哀臣乞命耳實不問臣臣無此言臣以實對不敢迷亂世祖謂恭宗曰直哉此亦人情所難而能臨死不移不亦難乎且對君以實貞臣也如此言寧失一有罪宜宥之允竟得免唐書魏徵傳左右有毀徵阿黨親戚者帝使溫彥博按訊非是彥博曰徵爲人臣不能著形迹遠嫌疑而被飛謗是宜責也帝謂彥博行讓徵徵見帝謝曰臣聞君臣同心是謂一體豈有置至公事形迹若上下共由玆路邦之興喪未可知也帝矍然曰吾悟之矣徵頓首曰願陛下俾臣爲良臣毋俾臣爲忠臣帝曰忠良異乎曰良臣稷契咎陶也忠臣龍逢比干也良臣身荷美名君都顯號子孫傳承流祚無疆忠臣己嬰禍誅君陷昏惡喪國夷家秖取空名此其異也帝曰善鄭惟忠傳鄭惟忠宋州宋城人第進士補井陘尉天授中以制舉召見廷中武后問舉者何所事爲忠對皆不合旨惟忠曰外揚君之美內正君之惡後曰善擢左司禦冑曹參軍事遷水部員外郎後還長安復以待制召後曰非嘗於東都對忠臣者乎朕今不忘遷鳳閣舍人大唐新語宋守敬爲吏淸白謹愼累遷臺省終於絳州刺史其任龍門丞年已五十八數年而登列嶽每謂寮屬曰公輩但守淸白何憂不遷俗云雙陸無休勢余以爲仕宦亦無休勢各宜勉之李氏刊誤朝廷典式出於南宮予亦爲尙書郎陪郎上事多矣是曰儐者引上事官面北再拜余詰之曰曷再拜曰拜廳予曰非也此乃拜恩也蓋京城官署皆在大內之南故先面北再拜然後踐履官常儐者不達乃曰拜廳予嘗爲河南少尹至上事日功曹吏張從�曰請服羅巾吉衫予詢之則曰先拜恩後上事又眾官列位儐者曰面西再拜拜訖成上事之禮旣事予以其有知獎而勉之吏曰非某所知某叔祖嘗爲功曹吏時李相國玨爲河南尹命功曹參軍示之曰先拜恩後上事小人傳之父祖不敢廢闕予喜小吏好善將慕李公得禮故書之以示將來兩省官上事日宰相臨焉上事者設�幾面南而坐判三道案宰相別施一�連上事官�坐於西隅謂之壓角自常侍而下以南爲上差舛相承實乖禮敬曷不爲丞相設位於眾官之南常侍諫議給事舍人循次而坐於丞相之下尊卑有序足以爲儀壓角之來莫究其始開元禮及累朝典故並無其文習俗因循莫近於理今請去壓角以釋眾疑齊東野語孝宗嘗禁諸司官非時會合以其族談不修職業故也李安國爲郎官一日有薦術士至部中同省因會集言命翼日禦批問故同省窘甚咸欲飾辭自解安國獨曰以實告其過小爲欺其罪大因援魯肅簡市飲故事引咎以聞同省從之旣而事寢不行越三日李遂除吏部侍郎宋史詹體仁傳體仁字元善建寧浦城人歷司農卿總湖廣餉事郡人眞徳秀早從其遊嘗問居官�民之法體仁曰盡心平心而已盡心則無愧平心則無偏世服其確論云金史楊云翼傳云翼爲翰林學士時朝士廷議之際多不盡言顧望依違寖以成俗一日經筵畢因言人臣有事君之禮有事君之義禮不敢齒君之路馬蹴其芻者有罰入君門則趨見君之幾杖則起君命召不俟駕而行受命不宿於家是皆事君之禮人臣所當盡者也然國家之利害生民之休戚一一陳之則向所謂禮者特虛器耳君曰可而有否者獻其否君曰否而有可者獻其可言有不從𨿽引裾折檻斷鞅軔輪有不卹焉者當是時也姑徇事君之虛禮而不知事君之大義國家何賴焉上變色曰非卿朕不聞此言元史王克敬傳克敬嘗言世俗喜言勿認眞此非名言臨事不認眞豈盡忠之道乎故其歷官所至俱有政績可紀時稱名卿

官常總部雜錄古諺見君之乘下之見杖起之不習爲吏視已成事仕宦不止車生耳注

按崔豹古今注曰文武車耳古重較也文官靑耳武官赤耳毛萇詩疏曰重較卿士之車韓子衛人嫁其子而教之曰必私積聚爲人婦而出常也其成居幸也其子因私積聚其姑以爲多私而出之其子所以自反者倍其所以嫁其父不自罪於教子非也而自知其益富今人臣之處官者皆是類也虫有蛔者一身兩口爭相齕也遂相食因自殺人臣之爭事而亡其國者皆蛔類也王羲之荀葛帖荀葛各一國佐命宗臣觀其轍迹實奇士也然荀獲譏於憂卒意長恨恨謂其弘濟之心宜被大道諸葛經國達治無間然處事而無玷累獲全名於數代至於建鼎足之勢未能忘己所謂命世大才以天下爲心者容得已乎封氏聞見記官銜之名蓋與近代同當時選曹補授須存資歷聞奏之時先具舊官名品於前次書擬官於後使新舊相銜不斷故曰官銜亦曰頭銜所以名爲銜以言如人口銜物取其連屬之意又如馬之有銜以制其首前馬已進後馬續來相次不絕者古謂之銜尾相屬卽其義也朝廷百司諸廳皆有壁記敍官秩創制物於授始末原其作意蓋欲著前政履歷而發將來健羨焉故爲廳記文體貴其說事詳雅不爲苟飾而近時作記多措浮詞褒美人才抑揚門閥殊失記事之本意韋氏兩京記云郎官盛寫壁記以紀當廳前後遷除出入浸以成俗然則壁之有記豈當是國朝以來始自臺省遂流郡邑耶墨客揮犀鄭希仲云凡仕官有三難一謂統十萬之眾而爲帥二爲翰林學士三爲宰劇邑三者苟非其材則事必隳廢除是三者𨿽宰相猶可以常才兼之老學庵筆記政和以後斜封墨�盛行乃有以寺監長官視待制者大抵皆以非道得之晁叔用以謂視待制可對如夫人蓋爲淸議貶黜如此又往往以特恩賜金帶朝路混淆然猶以舊制不敢坐狨故當時謂橫金無狨韉與合門舍人等耳唐所謂丞郎謂左右丞六曹侍郎也尙書𨿽序左右丞上然亦通謂之丞郎猶今言侍從官也俗又謂之兩制指內制而言然非翰苑西掖亦曰兩制正如丞郎之稱契丹僭號有髙坐官亦侍從之比坐字本犯禦嫌名或謂丞郎爲左右丞中書門下侍郎亦非也唐自相輔以下皆謂之京官言官於京師也其常參者曰常參官未常參者曰未常參官國初以常參官預朝謁故謂之升朝官而未預者曰京官元丰官制行以通直郎以上朝預晏坐仍謂之升朝官而按唐制去京官之名凡條制及吏牘止謂之承務郎以上然俗猶謂之京官都下買婢謂未嘗入人家者爲一生人喜其多淳謹也予在蜀中與何搢之同閱報狀見新進驟用者搢之曰渠是一生人宜其速進予怪而詰之搢之曰曾爲朝士者旣爲人所忌嫉又多謗故惟新進者常無患蓋有激也士大夫交謁祖宗時用門狀後結牒右件如前謹牒若今公文後以爲煩而去之元丰後又盛行手刺前不具銜上云某謹上謁某官某日月結銜姓名刺或云狀亦或不結銜止書郡名然皆手書蘇黃張諸公皆然今猶有藏之者後又止行門狀或不能一一作門狀則但畱語閽人云某官來見而苦於閽人匿而不告紹興初乃用榜子直書銜及姓名至今不廢司馬安四至九卿當時以爲善宦以今觀之則謂之拙宦可也彼汨喪廉恥廣爲道徑者不數年至公相矣安用四至九卿哉聞見後錄髙祖令項籍舊臣皆名籍獨鄭君者不奉詔盡拜名籍者爲大夫而逐鄭君劉裕密書招司馬休之府錄事韓延之不屈以裕父名翹字顯宗乃更字顯宗名子曰翹以示不臣劉氏如鄭君韓延之二人者可以語事君之義矣野客叢談虞預陳時政曰自頃長吏輕多去來送故迎新交錯道路受迎者惟恐船馬之不多見送者惟恐吏卒之常少窮奢極費謂之忠義省煩從簡呼爲薄俗範寧陳時政曰方鎭去官皆列精兵器仗以爲送故米布之屬不可勝計監司相容初無糾彈其中或有淸白亦復不見標異送兵多者至有千餘家少者數百戶旣力入私門復資官廩布兵役旣竭枉役良人牽引無端以相充補若是功勛之臣則已享裂土之胙豈應封外復置吏兵乎今送故宜爲節制以三年爲斷二公陳時政皆以送迎之費爲言想晉時之獘莫此爲甚觀寧所謂送兵多者至有千餘家少者數百戶資官廩布而力入私門有以見當時去官不卹州郡如此而今州郡送故迎新交錯道路所費不貲而勢力之家私占軍役不以爲非者其殆晉之流風乎王氏談錄作官須事事要知只如耕�之具亦要知制作蓋臨政利民亦有使處又云作官須且坐而觀之久而後可發燕翼貽謀錄祖宗畱意民事丁寧戒飭𨿽州縣小官未嘗少怠太平興國八年三月丁未詔凡京朝官受任於外並州縣幕職官朝辭並於合門宣旨戒以其詞著之坐右不知此制廢於何時苟州縣小官亦蒙皇恩寵綏決知自重思所以稱上意不敢自暴自棄矣惜無能舉行之者也承平時闕多員少士大夫注擬必求須次者以自便蓋王事鞅掌久勞於外乍還鄕裏展掃墳墓聚會親族料理生產作業勢使之然甚而違年繩以三尺不能禁也淳化二年正月己丑詔京朝官釐務於外者受詔後給假一月澣濯所在州府以赴上日聞違者有罪其後進士旣多任子亦眾故東坡進策有一官三人共之之說以爲居者一人去者一人而伺之者又一人蒞官之日少閒居之日長而士大夫至於冒法況今一官而五六人共之耶國初士大夫往往久任亦罕送迎小官到罷多芒屨策杖以行婦女乘驢已爲過矣不幸丁憂解官多流落不能歸咸平二年三月甲戌詔川峽廣南福建路官丁憂不得離任聖主端居九重而思慮至此則從宦遠方者不至於畏憚而不敢往祖宗仁厚之澤大抵如此其後以川峽距京師不甚遠至景徳二年三月復聽川峽官丁憂惟長吏奉裁眞宗以朝官注擬於堂貧者畱滯逆旅無以爲資乃置朝集院於朱雀門外此咸平四年四月癸丑詔也院旣成詔升朝官以上到闕並館於院中官給公券出入則乘馬開封府差兵士隨直惟可至廟堂省部銓曹官廳而已𨿽欲出入市廛不可得也故升朝官以上造朝則先匿於親戚故舊之家俟所幹置悉備方敢報合門放見蓋合門卽日關報朝集院開封府人馬卽至迎入院中𨿽不可出入而同院中士大夫日夕遊從情如兄弟或商榷文字或彼此詢問風土或因而結交互相推薦其況味與棲棲逆旅者大不侔矣景佑二年十月辛亥詔復增置以士大夫之來者日多故也太祖皇帝收藩鎭之權𨿽大藩府不敢臣屬其下爲之拜伏於庭而爲小官者亦漸有陵慢其上之意咸平五年五月壬戌知開封府寇準極陳其不可乃詔開封府左右軍巡使京官知司錄諸曹參軍知畿縣見知府並庭參設拜自後諸州選人並拜於庭故老泉上書亦嘗言之不知此禮廢於何時墨莊漫錄梅摯公儀龍圖景佑初以段中丞知昭州昭號二廣煙瘴水土惡弱處公常爲說其略云仕亦有瘴急催暴斂剝下奉上此租賦之瘴也深文以逞良惡不白此刑獄之瘴也侵牟民利以實私儲此貨財之瘴也盛揀姬妾以娛聲色此帷簿之瘴也有一於此民怨神怒安者必疚疚者必殞𨿽在輦下亦不可免何但遠方而已仕者或不自知乃歸咎於土瘴不亦謬乎予讀此言慨然有感�仕者當書於座右亦可爲訓也貴耳集向薌林因入對論奏甚久上顧問再三中書舍人潘良貴攝左史忽出位言曰天時暑甚向某不合以無益之言久勤聖聽公退上章待罪且乞致仕或者謂榻前因奏端研書畫潘有此言五峯行狀大略相似所奏不同耳泰陵書戒石銘賜郡國曰爾俸爾祿民膏民脂下民易虐上天難欺用蜀檮杌中所載孟王昶文云朕念赤子旰食宵衣言之令長撫養惠綏政存三異道在七絲驅雞爲理畱犢爲規寬猛得所風俗可移無令侵削無使瘡痍下民易虐上天難欺賦輿是切是國是資朕之賞罰固不逾時爾俸爾祿民膏民脂爲民父母莫不仁慈勉爾爲戒體朕深思凡二十四句昶亦可稱後熙陵表出言簡理盡遂成王言捫虱新話西門豹爲鄴令投巫嫗弟子三老於河而吏民不敢復爲河伯娶婦宋均爲九江太守下書令民爲唐後二山娶百姓男女爲公嫗者皆娶巫家於是遂絕此二事者皆一時詭以濟事𨿽若非優而實中其病故其事遂止然竊謂豹投巫嫗三老不若均之下書不動聲色而自然禁止均之術當優於豹也然予觀陳氏子車死於衛其妻與其家大夫謀以殉葬定而後陳子亢至以告曰夫子之疾莫養於下請以殉葬子亢曰以殉葬非古也𨿽然則彼疾當養者孰若妻與宰得已則吾欲已不得已則吾欲以二人者之爲之也於是弗果用此事與均令娶巫家事同豈均暗合孫吳耶抑亦蹈其故智餘論乎予觀唐太宗開元六年河南參軍鄭銳耒陽縣丞郭仙舟投匭獻詩敕曰觀其文理乃崇道法至於時事不切事情罷官度爲道士而蕭瑀好奉佛亦令出家孔武仲曰如使佞佛者爲僧諂道者爲道士則士大夫爲異論者息矣此亦投巫嫗等之遺意比事摘錄韓魏公中進士第二人監左藏庫時方貴髙科多徑去爲顯秩公獨滯於管庫眾以爲非宜公處之自若於職事未嘗苟且及爲開封推官理事不倦暑月汗流浹背府尹王博文大重之曰此人要路在前而治民如此眞宰相錢明逸在禁林不滿意出爲秦州居常怏怏不事事公聞之語人曰己𨿽不足獨不思所部十萬生靈耶噫公之所存自其監庫時有以異於錢明逸輩之存心者矣讀書鏡蘇易簡特受宋太宗顧遇性特躁進罷參政知鄧州年才逾壯有不勝閒冷嘆贈老僧詩曰憔悴二郎三十六與師气味不爭多又移書親舊曰退位菩薩難做竟不登彊仕而卒世言躁進有夏侯嘉正爲館職平生好燒銀常曰吾得水銀銀一錢知制誥一日無恨矣俱不諧而卒錢僖公惟演自樞密使爲使相嘆曰使我於黃紙盡處押一个字足矣寇準年三十餘太宗欲大用尙以其少準遽服地黃兼餌蘆菔以反之未幾皓白宋李宗諤云先公少多病灸灼殆無完膚故從伯趙相國謂曰大凡壯年宦仕忌於太速肌體患在太丰觀子气實神深𨿽體中多疾無足慮也範鎭東齊記事云嘉陵江上見二鶻未成躍出巢穴往往墮崖下死其天性俊勇是躁進之類也吁可畏哉昔人有欲之官而惡其地之瘴者或釋之曰瘴之爲害不特地也仕亦有瘴也急催暴斂剝下奉上此租賦之瘴深文以逞良惡不白此刑獄之瘴侵牟民利以實私儲此貨財之瘴攻金攻木崇飾車服此工役之瘴盛揀姬妾以娛聲色此帷簿之瘴也一有於此無問遠邇民怨神怒無疾者必有疾而有疾者必死也昔元城劉先生處瘴而神觀愈彊是知地之瘴者未必能死人而能死人者常在乎仕瘴也慮彼而不慮此不亦左乎此可爲授官憚遠避難者之戒劉器之謫潞州時小人有爲部使者郡中事無巨細皆詳考竟不得其纖毫至過往驛券亦無法外者部使者亦嘆服之東坡告王定國薄俗好點檢人小疵不可不畱意東坡曾傷於虎老更事變遂能爲人言之從來士大夫以小疵累大徳者多矣若使日愼一日豈怕有人來點檢耶韓歆事光武指天畫地帝不能容至於自殺白樂天諫憲宗嘗曰陛下錯矣帝大怒貶之陳執中罷相薦吳育自代召之赴闕因侍宴醉而坐睡忽驚顧拊�呼其從者仁宗愕然遂斥之勿用曹利用在簾前每以手指擊腰帶太后不悅後亦貶死玆四臣者皆一時名士也言動之間偶失檢點遂致得罪君父身名俱損詩曰夙夜匪懈以事一人終身誦之可也常衮辭賜饌時議以爲衮自知不能當辭位而不當辭祿張文瓘在禁近同列以堂饌丰余當少損文瓘曰此天子所以重樞務待賢才也若不任職當自引避不宜節減以自取名近年兩宮三殿火閣部而下無不預捐一年俸者有一大臣云本職去志已決無俸可捐是爲得體荀攸深密有智防自從太祖徵伐常謀帷幄時人及子弟莫知其所言攸姑子辛韜曾問攸說太祖取冀州時事攸曰佐治爲袁譚乞降王師自往平之吾何知焉自是韜及內外莫敢復問軍國事晏公殊旣以道徳文章佐佑東宮眞宗有所咨訪多以方寸小紙細書問之由是參與機密有所對必以其�進示不泄其後悉閱眞宗閣中遺書得公所進�類爲八十卷藏之禁中人莫之見也後世有秉揆大臣弼贊兵謀漏泄詔旨以至爲小臣所持仰幹廷威削籍還裏語曰機不密則禍隨之其是謂歟𨿽然更有一說昔鄭絪爲門下侍郎朝廷以盧從史與王承宗有連詔從史歸潞從史辭潞乏糧請畱軍山東李吉甫密譖絪漏言於從史帝怒坐浴堂殿召學士李絳語其故絳曰誠如是罪當族然誰以聞陛下帝曰吉甫爲言絳曰絪任宰相稍稍識名節不當如犬彘梟獍與姦臣外通恐吉甫勢軋內忌造爲醜辭帝良久曰吉甫幾誤我觚不觚錄故事吏部尙書體最重六卿以下投皆用雙折刺惟翰林光學以單紅刺相往返至轉禮侍則如他九卿禮彼此皆用雙帖而此故事廢矣萬曆初吾鄕王公元馭以少詹學士而仁和張公爲吏部以一單紅刺投之元馭拒不納必攺正乃已蓋確然能守其故獨念當時無爲元馭告者不必拒不納次日亦以單紅刺報之尢爲當也相傳司禮首璫與內閣刺用單紅紙而內閣用雙紅折帖答之然彼此俱自稱侍生無他異也近有一二翰林云江陵於馮璫處投晚生刺而呂舍人道曦云在制�房侍江陵者三載每有投刺皆從本房出無所謂晚生也豈於致謝求托之際間一行之爲人所窺見耶相傳六部尙書侍郎大小九卿於內閣用雙帖報之單紅五部及九卿於冢宰雙帖亦報之單帖余舉進士時尙然及以太僕卿入都則惟內閣報單帖如故六部自仁和張公以下皆以雙帖見報矣余等於各部屬中書行人等官皆用雙帖往返不知起自何時殊覺陵替所費紙亦不少百年前京堂翰林諸公使事還裏及以禮致仕若在告者謁巡按按察司兵道則入中門走甬道巡撫布政司府州縣則由旁門走東階蓋以桑梓之重與特憲者有分別耳吾吳朱恭靖公希周最名爲恭謹然尙馳禦史中門甬道爲提學胡直所彊下階胡嘗爲餘言之餘不敢對近者寧波張尙書時徹欲馳撫按監司甬遂至兩不相聞而華亭董侍郎傳策馳兩道甬亦退有煩言今遂無此事矣故事內閣大學士肩輿出則六卿以下皆避而吏部尙書獨不避遇則下輿揖余入仕時聞莊簡公猶守此與貴溪分宜二相偶遇而揖二相不善也莊簡去位夏涪縣邦謨繼之則避矣吏部尙書與三品大九卿四品左右通政大理少卿遇則皆下輿馬揖其四品以下同其長遇則不避獨行則多避而自楊襄毅在隆慶初以少傅爲吏部尙書位望俱重於是左右侍郎自本部外皆遠避矣迄於今不復攺楊公之再起以吏部尙書掌兵部事侍郎有不欲避者竟不敢太常應天光祿太僕皆三品卿出乘輿而皆避侍郎副都禦史此最無謂不知起自何代大與祖制不合夫入朝同一班出而避道何也華亭董公傳策爲太僕寺卿不避侍郎輿人以公先朝直臣莫敢難之後竟不行二司自謁吏部都察院庭參有跪而於朝房私第及驛傳迎送則惟長揖而已內閣大臣𨿽尊貴無跪禮而江陵之奔喪所經省分三司皆出數百里外以謁然跪者十之六七未盡純曁還朝則先遣牌謂本閣部所經由二司相見俱遵照見部禮於是無不跪者矣三十年前他郡推在吾州查盤者州守與之抗禮歡飲具賓主或於門外下輿小示別而已邇來查盤他郡推官至州守入見行跪禮乃至以他事或便道過州亦必跪𨿽宴會稠疊謔浪歡呼必侍坐不敢講敵禮也有昆山縣丞劉諧者由給事考察降而禦史委之查盤常熟嘉定常熟令見之行跪禮嘉定令禮之一如推官惟不行跪而劉尙怏怏不悅恣流言眞可謂倒置矣兩廣二司初謁總督行跪禮蓋襄毅之威劫使之其後迄不能正嘉靖末應侍郎檟爲總督此公守常州遵憲綱不肯跪禦史有山字太守之目𨿽見憎白簡爲天下所誦稱至是人有以風公者不得已聽之跪禮遂廢江西巡按獨不遵憲綱自下坐而二司夾侍左右十年以來一禦史攺正就從憲綱矣惟此二事不觚而觚者可紀也余在山東日待郡守禮頗簡畱飯一次彼必側坐𨿽遷官謁辭送之階下而已遣人投一刺亦不答拜蓋其時皆然其後復起累遷山西按察使一日淸軍提學二道偶約餘同宴二郡守升官者置酒於書院余甚難之�令列名與分而辭不往乃聞具糖席張嬉樂具賓主縱飲夜分而罷頗以爲怪後問之餘弟乃知近日處處皆然不以爲異也余初任山東時布按二司後堂無畱郡守坐者畱之坐則必於私衙𨿽設飯無害而起官至山西臬則自守以至倅理無不畱坐後堂者矣當時撫按不畱郡守令坐司理縣令行取亦只立待茶而已今兩直隸至畱飯矣聞之各省尙不盡然二司自方伯以至僉憲稱撫臺曰老先生稱按院則曰先生大人其語𨿽不爲雅而相承傳已久二十年來凡宣大之守巡與吾南直隸之兵備皆以老先生稱按院矣書蕉漢書虞詡疏公卿異懦容頭過身按貓犬鉆穴頭可容身卽過矣詡蓋以貓犬諭之也書曰尸位詩曰素餐商君謂之荒飽吳起謂之枝官史云冗食又雲遊手蝝蝗蟊賊不在下矣筆記山谷云陰陽家謂克己者爲官旣已從仕則受制於官不得悉如意也日知錄撞郎之事始於漢明後代因之有杖屬官之法曹公性嚴掾屬公事往往加杖宋劉道鍚爲廣州刺史杖治中荀齊文垂死魏劉仁之監作晉陽城杖前殷州刺史裴瑗並州刺史王綽隋文帝詔諸司論屬官罪有律輕情重者聽於律外斟酌決杖燕榮爲幽州總管元弘嗣除長史懼辱固辭上知之�榮曰弘嗣杖十已上罪皆奏聞榮忿然曰豎子何敢弄我乃遣弘嗣監納倉粟揚得一糠一�皆罰之每笞不滿十然一日中或至三數杜子美送髙三十五詩脫身簿尉中始與捶楚辭唐時自簿尉以上卽不加捶楚優於南北朝多矣黃氏日抄讀韓文公贈張功曹詩云判司卑官不堪說未免捶楚塵埃間然則唐之判司簿尉類然與唐人之待卑官𨿽嚴而卑官猶得以自申其法如劉仁軌爲陳倉尉擅殺折衝都尉魯寧是也我朝判司簿尉以待新進士而管庫監當不以辱之視唐重矣乃近日上官苦役苛責甚於奴僕官之辱法之屈也此事關系世道唐自兵興以後杖決之行卽不止於簿尉張鎬杖殺豪州刺史閭丘曉嚴武杖殺梓州刺史章彜韓臯杖殺安吉令孫澥柳仲郢杖殺南鄭令權奕劉晏爲觀察自刺史六品以下得杖而後奏則著之於令矣宋史理宗淳佑二年三月詔今後州縣官有罪帥司毋輒加杖責晉書王蒙傳爲司徒左西屬蒙以此職有譴則應受杖固辭詔爲停罰猶不就則不獨外吏矣南齊書陸澄傳郎官舊有坐杖有名無實澄在官積前後罰一日並受千杖南史蕭琛傳齊明帝用法嚴峻尙書郎坐杖罰者皆卽科行琛乃密啟曰郎有杖起自後漢爾時郎官位卑親主文案與令史不異故郎三十五人令史二十人士人多恥爲此職自魏晉以來郎官稍重今方參用髙華吏部又近於通貴不應官髙昔品而罰遵曩科所以從來彈舉止是空文許以推遷或逢赦恩或入春令便得息停宋元嘉大明中有被罰者別由犯忤主心非關常準泰始建元以來�未施行自奉敕之後已行倉部郎江重欣杖督五十無不人懷�懼乞特賜輸贖使與令史有異以彰優緩之澤帝納之自是應受罰者依舊不行此今日公譴擬杖之所自始世說桓公在荊州恥以威刑肅物令史受杖止從朱衣上過桓式年少從外來云向從合下過見令史受杖上捎云根下拂地足桓公曰我猶患其重是令史服朱衣而受杖也南齊書張融傳大明五年制二品淸官行僮幹杖不得出十梁書江蒨傳弟葺爲吏部郎坐杖曹中幹免官郎官之杖虛杖也故至於千僮幹之杖實杖也不得過十然亦失中之法沈統大明中爲著作佐郎先是五省官所給幹僮不得雜役太祖世坐以免官者前後數百人統役僮過差有司奏免世祖詔曰自頃幹僮多不祗給主可量聽行杖得行幹杖自此始也北朝政令比之南朝尢爲嚴切髙允傳言魏初法嚴朝士多見杖罰孝昭帝紀言尙書郎中剖斷有失輒加捶楚而及其末世則有如髙陽王雍之以州牧而杖殺職官唐邕之以錄尙書而撾撻朝士者矣赴銓守候京債之累於今爲甚舊唐書武宗紀會昌二年二月丙寅中書奏赴選官多京債到任塡還致其貪求罔不由此今年三銓於前件州府﹝河東鳳翔鄜坊邠寧等道﹞

