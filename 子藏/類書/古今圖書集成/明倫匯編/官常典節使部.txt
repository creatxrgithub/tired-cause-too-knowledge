

節使部匯考一

後漢光武帝建武年始置督軍禦史按後漢書光武帝本紀不載按晉書職官志都督無定員前漢遣使始有持節光武建武初徵伐四方始權時置督軍禦史事竟罷獻帝建安二十一年以大將軍督軍按後漢書獻帝本紀不載按晉書職官志建安中魏武爲相始遣大將軍督之二十一年徵孫權還夏侯惇督二十六軍是也

魏文帝黃初三年始置都督諸州軍事按魏志文帝本紀不載按晉書職官志魏文帝黃初三年始置都督諸州軍事或領刺史又上軍大將軍曹眞都督中外諸軍事假黃鉞則總統內外諸軍矣明帝太和四年加督軍號大都督按魏志明帝本紀不載按晉書職官志魏明帝太和四年秋宣帝徵蜀加號大都督髙貴鄕公正元二年加都督中外稱大都督按魏志三少帝本紀不載按晉書職官志髙貴鄕公正元二年文帝都督中外諸軍尋加大都督

晉晉承魏制設持節都督諸軍重臣得都督中外按晉書職官志晉受禪都督諸軍爲上監諸軍次之督諸軍爲下使持節爲上持節次之假節爲下使持節得殺二千石以下持節殺無官位人若軍事得與使持節同假節惟軍事得殺犯軍令者江左以來都督中外尢重惟王導等權重者乃居之按文獻通考伐吳之役以賈充爲使持節假黃鉞大都督總統六師兼給羽葆鼓吹緹幢兵萬人騎二千置左右長史司馬從事中郎增參軍騎司馬各十人帳下司馬二十人大軍官騎各三十人武帝太康年以都督刺史理人按晉書武帝本紀不載按南齊書百官志太康中都督知軍事刺史治人各用人也惠帝

年以都督刺史並任要州立館置賓按晉書惠帝本紀不載按南齊書百官志惠帝末都督刺史乃並任非要州則單爲刺史庾翼都督徵討諸軍事鎭襄陽綏懷招納立客館置典賓參軍

宋宋持節都督無定員重臣則假黃鉞按宋書百官志持節都督無定員惟江夏王義恭假黃鉞假黃鉞則專戮節將非人臣常器矣文帝元嘉元年攺監爲都督按宋書文帝本紀不載按文獻通考又有都督諸州諸軍事者則爲常職舊日監某州諸軍事文帝卽位攺監爲都督

北魏太武帝神三年詔王公仗節者聽開府辟召增置吏員按魏書太武帝本紀神三年秋七月己亥詔曰昔太祖撥亂制度艸刱太宗因循未遑攺作軍國官屬至乃闕然今諸徵鎭將軍王公仗節邊遠者聽開府辟召其次增置吏員

北周明帝武成元年初攺都督諸州軍事爲總管按周書明帝本紀云云宣帝大象元年以總管刺史及行兵者始加持節按周書宣帝本紀大象元年二月丙子初令授總管刺史及行兵者加持節餘悉罷之

隋文帝開皇九年以平陳遣使持節巡撫按隋書文帝本紀開皇九年春正月景子陳國平合州三十郡一百縣四百癸巳遣使持節巡撫之開皇十年遣柱國韋洸等巡撫嶺南按隋書文帝本紀開皇十年八月壬申遣柱國襄陽郡公韋洸上開府東萊郡公王景並持節巡撫嶺南百越皆服煬帝大業元年廢諸州總管攺都督爲散官按隋書煬帝本紀大業元年春正月攺豫州爲溱州洛州爲豫州廢諸州總管府按文獻通考隋文帝以並益荊揚四州置大總管其餘總管府置於諸州列爲上中下三等加使持節煬帝悉罷之後周有大都督帥都督都督至隋三都督並以爲散官煬帝攺大都督爲校尉帥都督爲旅帥都督爲隊正按此則都督之名微矣

唐唐諸道置節度使又有觀察團練經略防禦安撫度支營田招討等使或特設或兼之邊地設大都督府或大都護府其僚屬各有差按唐書百官志節度使副大使知節度事行軍司馬副使判官支使掌書記推官巡官衙推各一人同節度副使十人館驛巡官四人府院法直官要籍逐要親事各一人隨軍四人節度使封郡王則有奏記一人兼觀察使又有判官支使推官巡官衙推各一人又兼安撫使則有副使判官各一人兼支度營田招討經略使則有副使判官各一人支度使復有遣連判官巡官各一人節度使掌總軍旅顓誅殺初授具帑抹兵仗詣兵部辭見觀察使亦如之辭日賜雙旌雙節行則建節樹六纛中官祖送次一驛輒上聞入境州縣築節樓迎以鼓角衙仗居前旌幢居中大將鳴珂金鉦鼓角居後州縣賫印迎於道左視事之日設禮案髙尺有二寸方八尺判三案節度使判宰相觀察使判節度使團練使判觀察使三日洗印視其刓缺歲以八月考其治否銷兵爲上考足食爲中考邊功爲下考觀察使以丰稔爲上考省刑爲中考辦稅爲下考團練使以安民爲上考懲姦爲中考得情爲下考防禦使以無虞爲上考淸苦爲中考政成爲下考經略使以計度爲上考集事爲中考修造爲下考罷秩則交廳以節度使印自隨畱觀察使營田等印以郎官主之﹠﹟節樓節堂以節院使主之祭奠以時入朝未見不入私第京兆河南牧大都督大都護皆親王遙領兩府之政以尹主之大都督府之政以長史主之大都護之政以副大都護主之副大都護則兼王府長史其後有持節爲節度副大使知節度事者正節度也諸王拜節度大使者皆畱京師觀察使副使支使判官掌書記推官巡官衙推隨軍要籍進奏官各一人團練使副使判官推官巡官衙推各一人防禦使副使判官推官巡官各一人觀察處置使掌察所部善惡舉大綱凡奏請皆屬於州注

貞觀初遣大使十三人巡省天下諸州水旱則遣使有巡察安撫存撫之名神龍二年以五品以上二十人爲十道巡察使按舉州縣再周而代景云二年置都督二十四人察刺史以下善惡置司舉從事二人秩比侍禦史揚益並荊四州爲大都督汴兗魏冀蒲綿秦洪潤越十州爲中都督皆正三品齊鄜涇襄安潭遂通梁夔十州爲下都督從三品當時以爲權重難制罷之惟四大都督府如故置十道按察使道各一人開元二年曰十道按察采訪處置使至四年罷八年復置十道按察使秋冬巡視州縣十年又罷十七年復置十道京都兩畿按察使二十年曰采訪處置使分十五道天寶末又兼黜陟使乾元元年攺曰觀察處置使

宋宋設節度使初無所掌多以爲使相系銜又有承宣觀察防禦團練等使槪無定員復有大都督府及制置宣撫經略招討招撫撫諭鎭撫諸使各有所任俱不常置按宋史職官志節度使宋初無所掌其事務悉歸本州知州通判兼總之亦無定員恩數與執政同初除鎖院降麻其禮尢異以待宗室近屬外戚國婿年勞久次者若外任除殿帥始授此官亦止於一員或有功勛顯著任帥守於外及前宰執拜者尢不輕授又遵唐制以節度使兼中書令或侍中或中書門下平章事皆謂之使相以待勛賢故老及宰相久次罷政者隨其舊職或檢校官加節度使出判大藩通謂之使相元丰以新制始攺爲開府儀同三司舊制﹠﹟出中書門下故事之大者使相系銜至是皆南省奉行而開府不預八年鎭江軍節度使檢校太傅韓絳爲開府儀同三司判大名府元佑五年太師平章軍國重事文彥博爲開府儀同三司守太師充護國軍山南西道節度使致仕自崇寧五年司空左僕射蔡京爲開府儀同三司安遠軍節度使中太乙宮使其後故相而除則有劉正夫余深前執政則有蔡攸梁子美外戚則有向宗回宗良鄭紳錢景臻殿帥則有髙俅內侍則有童貫梁師成宣和末節度使五六十人議者以爲濫注

親王皇子二十六人宗室十一人前執政二人大將四人外戚十人宦者恩澤計七人中興諸州升攺節政鎭凡十有二是時諸將勛名有兼兩鎭三鎭者實爲希闊之典宋朝元臣拜兩鎭節度使者才三人韓琦文彥博中興後呂頤浩是也三公卒辭之而諸大將若韓張呂嶽楊劉之流率至兩鎭節度使其後加至三鎭者三人韓世忠鎭南武安寧國張俊靜江寧武靜海劉錡護國寧武保靜其後相承宰執從官及后妃之族拜者不一然自建炎至嘉泰宰相特拜者六人呂頤浩張俊虞允文皆以勛史浩以舊趙雄葛邲以恩執政一人

葉右丞夢得從官二人而已

張端明澄楊敷學倓惟紹興中曹勛韓公裔乾道中曾覿嘉泰中姜特立譙令雍皆以攀附恩澤亦累官至焉非常制也承宣使無定員舊名節度觀察畱後政和七年詔觀察畱後乃五季藩鎭官以所親信畱充後務之稱不可循用可觀以軍名攺爲承宣使唐有畱後五代因之宋初畱後觀察皆不得本州刺史大中祥符七年令有司檢討故事始復帶之觀察使無定員初沿唐制置諸州觀察使凡諸衛將軍及使遙領者資品並止本官敍政和中詔承宣觀察使仍不帶持節等防禦使團練使諸州刺史無定員靖康元年臣僚言遙郡正任恩數遼絕自遙郡遷正任者合次第轉行今自遙郡與落階官而授正任直超韓本等正官是皆姦巧希進躐取乞應遙郡承宣使有功勞除正任者止除正任刺史從之凡未落階官者爲遙郡除落階官者爲正任朝謁禦宴惟正任預焉遙郡並止本官敍正任復次第轉行考之舊制梯級有差中興以後節度移鎭寖少後有一定不易徑遷太尉承宣觀察徑作一官及遙郡落階官久就除正任紹興末臣僚以爲言𨿽復置檢校官余未盡攺大都督府都督府長史左右司馬錄事參軍司戶司法司士司理文學參軍助教大都督及長史掌史牧尹親王爲節度則大都督領之郡王爲節度則長史領之端拱初越王爲威武軍節度福州大都督府長史淳化五年吳王爲淮南節度揚州大都督府長史翰林學士張洎艸制再表援引典故宰相言越王已爲長史上曰業已差﹠﹟異日有除並攺正之至道後因移鎭遂爲大都督闕則置知府事一人同

次府通判一人京朝官充司馬不釐務舊制凡都督州建官如上南渡後以見任宰相充都督次有同都督有督視軍馬多執政爲之𨿽名稱略同然掌總諸路軍馬督護諸將非舊制比也初紹興二年呂頤浩首以左僕射出都督江淮兩浙荊湖諸軍事置司鎭江其後趙鼎張浚湯思退皆以宰相兼之頤浩還朝孟庾始以參知政事爲權同都督代後落權字趙鼎先以知樞密院事爲都督川陜荊襄諸軍事其後與浚並相並帶兼都督諸路軍馬入銜未幾浚獨被旨江上視師置都督行府行移文字並依三省體式其召赴行在以其事分隸三省樞密院思退初以左相出都督時楊存中卽以太傅寧遠軍節度使同都督思退不行就以楊存中充都督非宰執而爲都督自存中始三十一年葉義問以知樞密院事督視江淮荊襄軍馬明年汪澈以參知政事湖北京西路都督視軍馬執政爲督視於是見焉王之望辭同都督有曰朝廷於兩淮前以二大將爲招撫使後以二從臣爲宣諭使憂其不相統攝則以宰相爲都督欲事權歸一也此可以見朝廷開府之意凡簽廳文字並依尙書左右司樞密院檢詳房體式設屬諮議軍事參謀參議並以從官充書寫機宜文字幹辦官準備差遣前後員數不一開禧用兵或以簽樞督視或以元樞代之或以參知政事督視四川軍馬然皆未有底績而罷制置使不常置掌經晝邊鄙軍旅之事政和中熙秦用兵以內侍童貫爲之仍兼經略使靖康初會諸路兵解太原之圍姚古解潛相繼爲河東河北制置使皆無功而罷中興以後置使掌本路諸州軍馬屯防扞禦多以安撫大使兼之亦以統兵馬官充地重秩髙者加制置大使位宣撫副使上紹興元年趙鼎始爲江西制置大使其後席益帥潭李綱帥江西呂頤浩帥湖皆領制置大使開禧丘何澹亦然或置副使以貳之

呂頤浩充江浙制置使陳彥文陳千秋副使胡舜陟除沿江都制置使王義叔副使趙鼎爲江西制置大使嶽飛爲制置使每事會議或急速則施行許報大使照應初建炎元年詔令安撫使發運監司州軍官並聽制置司節制其後議者以守臣旣帶安撫又兼制置及許便宜權之要重議於朝廷於是詔止許便宜制置軍事其他刑獄財賦付提刑轉運後又詔諸路帥臣並罷制置使之名惟統兵官如故隆興以後或置或省開禧間江淮四川並置大使休兵後獨成都守臣帶四川安撫制置使掌節制禦前軍馬官員升攺放散類省試舉人銓量郡守舉辟邊州守貳其權略視宣撫司惟財計茶馬不預又有沿海制置使以明州守臣領之然其職止肅淸海道節制水軍非四川比大使置屬參謀參議主管機宜書寫文字各一員幹辦公事三員準備將領差遣差使各五員余隨時勢輕重而增損焉宣諭使掌宣諭徳意不預他事歸卽結罷紹興元年詔祕書少監傅崧年充淮南東路宣諭使此其始也二年分遣禦史五人宣諭東南諸路戒其興獄責其不當督捕盜賊皆欲專一布惠以爲民其後右司範直方宣諭川陜察院方庭實宣諭三京均此意及新復陜西樓照以簽書樞密院事往永興宣諭就令招撫盜賊鄭剛中爲川陜宣諭使許按察官吏汪澈爲湖北京西宣諭使仍節制兩路軍馬自是使權益重而使事始不專三十二年虞允文王之望相繼充川陜宣諭使皆預軍政其權任殆亞於宣撫其後錢端禮吳芾皆以侍從出膺斯寄事畢結局官屬軍兵視其所任事之輕重爲賞之厚薄焉開熙間薛叔似鄧友龍吳獵皆因饑荒盜賊及平逆亂後往敷徳意亦並以從官行宣撫使不常置掌宣布威靈撫綏邊境及統護將帥督視軍旅之事以二府大臣充治平末命同簽書樞密院郭逵宣撫陜西三年夏兵犯順以參知政事韓絳爲陜西宣撫使繼卽軍中拜相仍舊領使政和中遣內侍童貫爲陜西河東宣撫使又兼河北宣和三年睦寇方臘作亂移貫宣撫淮浙賊平依舊靖康初種師道提兵入衛京城爲京畿河東北宣撫使凡勤王之師屬焉及會諸道兵救太原又以知樞密院李綱宣撫河東北兩路中興初張浚以知樞密院事孟庾以參知政事李綱以前宰相皆出宣撫浚又加處置二字入銜時爲川陜京西湖北路紹興元年詔以淮南守臣多闕百姓未能復業分命呂頤浩朱勝非劉光世皆以安撫大使兼宣撫使武臣非執政而爲宣撫使實自光世始二年李光又以吏部尙書加端明殿學士爲壽春等州宣撫使自是韓世忠張浚吳玠嶽飛吳璘皆以武臣充使王似亦以從官由副使而升正使焉三十二年張浚復以少傅依前觀文殿大學士充江淮東西路宣撫使乾道三年虞允文依舊知樞密院事充四川宣撫使五年王炎除四川宣撫使依舊參知政事開禧間以從官出宣撫江淮湖北京西等處不一其屬有參謀官系知州資序人與提刑敍官參議官系知州資序人與轉運判官敍官機宜幹辦公事並依發運司主管文字敍官凡宰執帶三省樞密院事出使行移文字札六部六部行移卽具申狀如從官任使副合申六部六部行移卽用公牒宣撫副使不常置掌二使事宣和末王師伐燕命少保蔡攸充靖康初會兵救太原又以資政殿學士劉韐爲之建炎三年周望宣撫兩浙以太尉郭仲荀副之其後福建韓世忠川陜吳玠皆由此授紹興間張浚宣撫川陜將召歸命從臣王似盧法原爲之副王似除使盧法原仍副之亦有不置使而置副如胡世將之於川陜嶽飛之於荊襄楊沂中之於淮北皆止以副使爲名飛後以功始落副字亦有身爲正使兼領副使如開禧三年安丙充利州西路宣撫使兼四川宣撫副使宣撫判官不常置掌贊使務熙寧中命直舍人呂大防爲之實上幕也紹興中張浚初以便宜令劉子羽爲副其後張宗元呂祉亦爲之十年楊沂中以太尉爲淮北宣撫副使劉錡以節度使爲判官禮抗權灼猶轉運使副判官之比詔行移文字同其系銜宣判之名同而先後重輕異焉總領四人掌措置移運應辦諸軍錢糧以朝臣充仍帶幹階戶部等官朝廷科撥州軍上供錢米則以時拘催歲較諸州所納之盈虧以聞於上而賞罰之初建炎間張浚出使川陜用趙開總領四川財賦置所系銜總領名官自此始其後大軍在江上間遣版曹或太府司農卿少卿調其錢糧皆以總領爲名紹興十一年收諸帥之兵攺爲禦前軍分屯諸處乃置三總領以朝臣爲之仍帶專一報發禦前軍馬文字蓋又使之預聞軍政不獨職餉饋而已其序位在轉運副使之上鎭江諸軍錢糧淮東總領掌之鄂州荊南江州諸軍錢糧湖廣總領掌之建康池州諸軍錢糧淮西總領掌之十五年復置四川總領凡興元興州金州諸軍錢糧四川總領掌之其官屬有幹辦公事準備差使四川又有主管文字二員淮東西有分差糧料院審計司以通判權榷貨務都茶場禦前封樁甲仗庫大軍倉大軍庫贍軍酒庫市易抵當庫惠民藥局湖廣有給納場屬官兼分差糧料院審計院通

判兼禦前封樁甲仗庫大軍倉庫贍軍酒庫四川有分差糧料院審計院屬

官兼大軍倉庫撥發船運官贖藥庫糴買場淳熙元年詔委諸路州軍通判專一主管拘催逐州錢米起發赴所本所每半年比較以行賞罰紹熙二年以淮西總領所言定知州通判展減磨勘法十分欠二展二年數足減二年吏額淮東九人淮西湖廣十人四川二十人經略安撫司經略安撫使一人以直祕閣以上充掌一路兵民之事皆帥其屬而聽其獄訟頒其禁令定其賞罰稽其錢谷甲械出納之名籍而行以法若事難專決則具可否具奏卽於機速邊防及士卒抵罪者聽以便宜裁斷帥臣任河東陜西嶺南路職在綏禦戎夷則爲經略安撫使兼都總管以統制軍旅有屬官典領要密文書奏達機事河北及近地則使事止於安撫而已其屬有幹當公事主管機宜文字準備將領準備差使元佑元年詔陜西河東經略安撫都總管司自元丰四年後應緣軍興添置官屬並罷又詔罷經略安撫司幹當官二年詔沿邊臣僚奏請事並先赴經略司詳度以聞元符元年詔經略司遇軍興差發軍馬具數關報走馬承受崇寧二年熙河蘭會經略王厚奏溪哥城乃古積石軍今當爲州乞以李忠爲守置河南安撫使從之四年置河東陜西諸路招納司並隸經略司五年詔河東同管幹沿邊安撫司公事許歲赴闕奏事一次政和四年詔移京西路安撫於河南府京東路安撫於應天府宣和二年詔瀘州守臣帶潼川府夔州路兵馬都鈐轄瀘南沿邊路兵馬都鈐轄瀘南沿邊安撫使又詔罷置輔郡內潁昌府帶京西路安撫使三年詔杭越州江寧府洪州守臣並帶安撫使六年詔瀘州止帶主管瀘南沿邊安撫司公事仍差守臣七年詔河陽開徳守臣並帶管內安撫使舊制安撫總一路兵政以知州兼充大中大夫以上或曾歷侍從乃得之品卑者止稱主管某路安撫司公事中興以後職名稍髙者出守皆可兼使如系二品以上卽稱安撫大使廣東西荊南襄陽仍舊制加經略二字凡帥府皆帶馬步軍都總管建炎初李綱請於沿河沿淮沿江置帥府以文臣爲安撫使帶馬步軍都總管武臣一員爲之副許便宜行事辟置僚屬將佐措置調發惟轉輸屬之漕使其後沿江三大司使辟置過多邊報稍寧詔加裁定參謀參議官主管機宜文字主管書寫機宜文字各一員幹辦公事二員文臣準備差遣武臣準備差使準備將領各以五員爲額其餘諸路或隨地輕重而損益焉余從省罷後以諸路申請或置或省不一淳熙二年詔揚州廬州荊南襄陽金州興元興州分爲七路每路委文臣一員充安撫使以治民武臣一人充都總管以治兵其逐路都總管職事且令帥臣依舊帶行候正官到日交割慶元二年詔利州西路安撫司於興州置司令都統制兼五年臣僚言遴選帥才除嘗任執政外兩制從官必曾經作郡庶官必曾任憲漕實有治績者從之惟廣南東西兩路則帶經略安撫使紹興五年令襄陽守臣湖北帥司各帶經略安撫使後罷惟二廣如故招討使掌收招討殺盜賊之事不常置建炎四年以檢校少保定江招慶軍節度使張俊充江南路招討使定位在宣撫使之下制置使之上著爲定制軍中急速事宜待報不及許以便宜行事差隨軍轉運使一員參議官一員幹辦官三員隨軍幹辦官四員書寫機宜文字一員並聽奏辟紹興五年嶽飛爲湖北襄陽招討使請州縣不法害民者許一面對移或放罷以聞從之十年金人犯三京以韓世忠嶽飛張俊並兼河南北招討使以禦之三十一年陜西河東北京東西等路皆置招討使蓋又特遙領其地而已招撫使不常置建炎初李綱秉政以張所爲河北招撫使未及出師而廢紹興十年劉光世爲三京招撫使逾年而罷三十二年孝宗卽位以成閔張子蓋李顯忠三大將爲湖北京西淮東西招撫使子蓋死劉寶代之未幾結局官吏並罷開禧二年山東及京東西北路並置使招撫後皆罷之撫諭使掌慰安存問采民之利病條奏而罷行之亦不常置建炎元年帝謂輔臣曰京城士庶自金人退師人情未安可差官撫諭於是以路允迪耿延禧爲京城撫諭使此置使初意也是年八月又令學士院降詔且命江端友等奉詔撫諭諸路其後李正民以中書舍人爲江浙湖南撫諭使且令按察官吏伸民冤抑傅崧卿以吏部侍郎爲淮東撫諭使采訪民間利病及措置營田等事或不以使名則稱撫諭官所至以某州撫諭司爲名具宣恩言俾民知徳意初無二致乾道元年知合門事龍大淵差充兩淮撫諭軍馬回日結局是又特爲軍馬出云鎭撫使舊所無有中興假權宜以收羣盜初建炎四年範宗尹爲參知政事議羣盜並力以拒官軍莫若析地以處之盜有所歸則可漸制乃請稍復藩鎭之制是年五月宗尹爲右僕射於是請以淮南京東西湖南北諸路並分爲鎭除茶鹽之利仍歸朝廷置官提舉外他監司並罷上供財賦權免三年餘聽帥臣移用更不從朝廷應副軍興聽從便宜時劇盜李成在舒蘄桑仲在襄鄧郭仲威在揚州許慶在髙郵皆卽以爲鎭撫使其餘或以處歸朝之人分畫不一許以能扞禦外寇顯立大功特與世襲官屬有參議官書寫機宜文字各一員幹辦公事二員並聽奏辟久之諸鎭或戰死或北降但餘荊南解潛及趙鼎爲相潛主管馬軍遂罷弗置焉

金金諸節鎭置節度使掌鎭撫兵馬之事或兼觀察使防禦州置防禦使掌防不虞位次節度又諸部族亦置節度統制鎭撫又有宣撫勸農司農等司使節所過巡察官吏按金史百官志諸節鎭節度使一員從三品掌鎭撫諸軍防刺總判本鎭兵馬之事兼本州管內觀察使事其觀察使所掌並同府尹兼軍州事管內觀察使同知節度使一員正五品通判節度使事兼州事者仍帶同知管內觀察使副使一員從五品節度判官一員正七品掌紀綱節鎭眾務僉判兵馬之事兼制兵刑工案事觀察判官一員正七品掌紀綱察觀眾務僉判吏戶禮案事通檢推排簿籍知法一員州教授一員司獄一員正八品司吏女直隆州十四人蓋州十二人泰州十一人速頻胡裏攺各十人蒲與八平宗懿定行萊密滄冀邢同雄保兗邠涇朔奉聖丰云內許徐鄧鞏麟全肇各三人餘各二人漢人依府尹數例譯人一人通事二人抄事一人公使人上鎭七十中六十五下六十人惟蒲與胡裏攺速頻各二十人曷速館路蒲與路胡裏攺路速頻路四節鎭省觀察判官而無州事諸防禦州防禦使一員從四品掌防捍不虞禦制盜賊餘同府尹同知防禦使事一員正六品掌通判防禦使事判官一員正八品掌僉判州事專掌通檢推排簿籍知法從九品州教授一員司軍從九品軍轄兼巡捕使從九品司吏女直一人漢人管戶五萬以上二十人以率而減譯人一人通事一人抄事一人公使上州六十人中五十五人下五十人諸部族節度使節度使一員從三品統制各部鎭撫諸軍餘同州節度副使一員從五品判官一員知法一員司吏四人女直漢人各半通事一人譯人一人撻馬右部羅大部族土魯渾部族並依此置宣撫司泰和六年置陜西路宣撫司節制陜西右監軍右都監兵馬公事八年攺陜西宣撫司爲安撫司山東東西大名河北東西河東南北遼東陜西咸平隆安上京肇州北京凡十處置司使從一品副使正三品勸農使司泰和八年罷貞佑間復置興定六年罷勸農司攺立司農司使一員正三品副使一員正五品掌勸課天下力田之事司農司興定六年置兼采訪公事大司農一員正二品卿三員正四品少卿三員正五品知事二員正七品興定六年陜西並河南三路置行司農司設官五員正大元年歸徳許州河南陜西各置作三員卿一員正四品少卿一員正五品丞一員正六品卿以下疊出巡案察官吏臧否而升黜之使節所過姦吏屏息十年之間民政修舉實賴其力

元元設各路行中書省掌國庶務及統郡縣邊鎭徵伐軍民之事又有宣慰宣撫安撫招討諸司亦掌軍民之政按元史百官志行中書省凡十秩從一品掌國庶務統郡縣鎭邊鄙與都省爲表裏國初有徵伐之役分任軍民之事皆稱行省未有定制中統至元間始分立行中書省因事設官官不必備皆以省官出領其事其丞相皆以宰執行某處省事系銜其後嫌於外重攺爲某處行中書省凡錢糧兵甲屯種漕運軍國重事無不領之至元二十四年攺行尙書省尋復如舊至大二年又攺行尙書省二年復如舊每省丞相一員從一品平章二員從一品右丞一員左丞一員正二品參知政事二員從二品甘肅嶺北二省各減一員郎中二員從五品員外郎二員從六品都事二員從七品掾史蒙古必闍赤回回令史通事知印宣使各省設員有差舊制參政之下有簽省有同簽之屬後罷不置丞相或置或不置尢愼於擇人故往往缺焉河南江北等處行中書省至元五年罷隨路奧魯官詔參政阿里僉行省事於河南等路立省二十八年以河南江北系要衝之地又新入版圖宜於汴梁立省以控治之遂署其地統有河南十二路七府江浙等處行中書省至元十三年初置江淮行省治揚州二十一年以地理民事非便遷於杭州二十二年割江北諸郡隸河南攺曰江浙行省統有三十路一府江西等處行中書省至元十四年置十五年並入福建行省十七年仍置省於龍興府而福建自爲行省治泉州二十二年以福建行省並入江西二十三年又以福建並入江浙本省統有十八路湖廣等處行中書省至元十一年右丞相伯顏伐宋行中書省事於襄陽尋以別將分省鄂州爲荊湖等路行中書省十三年取潭州卽署省治之十八年復徙置鄂州統有三十路三府陜西等處行中書省中統元年以商挺領秦蜀五路四川行省事三年攺立陜西四川行中書省治京兆至元三年移治利州十七年復還京兆十八年分省四川尋攺立四川宣慰司二十一年仍合爲陜西四川行省二十三年四川立行樞密院本省所轄之地惟陜西四路五府四川等處行中書省國初其地總於陜西至元十八年以陜西行中書分省四川二十三年始置四川行省署成都統有九路五府遼陽等處行中書省至元二十四年置治遼陽路統有七路一府甘肅等處行中書省中統二年立行省於中興十年罷之十八年復立二十二年復罷攺立宣慰司二十三年徙置中興省於甘州立甘肅行省三十一年分省按治寧夏尋並歸之本省治甘州路統有七路二州嶺北等處行中書省國初太祖定都於哈剌和林河之西因名其城曰和林立元昌路中統元年世祖遷都中興始置宣慰司都元帥府大徳十一年攺立和林等處行中書省右丞相左丞相各一員至大四年省右丞相皇慶元年攺嶺北等處行中書省設官如上治和寧路統有北邊等處雲南等處行中書省卽古南詔之地初世祖徵取以爲郡縣嘗封建宗王鎭撫其軍民至元十一年始置行省治中慶路統有三十七路五府徵東等處行中書省至元二十年以徵日本國命髙麗王置省典軍興之務師還而罷大徳三年復立行省以中國之法治之旣而王言其非便詔罷行省從其國俗至治元年復置以髙麗王兼領丞相得自奏選屬官治沈陽統有二府一司五道宣慰司掌軍民之務分道以總郡縣行省有政令則布於下郡縣有請則爲達於省有邊陲軍旅之事則兼都元帥府其次則止爲元帥府其在遠服又有招討安撫宣撫等使品秩員數各有差等宣慰使司秩從二品每司宣慰使三員從二品同知一員從三品副使一員正四品經歷一員從六品都事一員從七品照磨兼架閣管勾一員正九品凡六道山東東西道益都路置河東山西道大同路置

淮東道揚

州置

浙東道慶元路置

荊湖北道中興路置湖南道天

臨置

宣慰使司都元帥府秩從二品使三員同知二員副使二員經歷二員知事二員照磨兼架閣管勾一員廣東道廣州置

大理金齒等處

蒙慶等處

右二府設官如上惟蒙慶一府使二員同知副使各一員經歷都事亦減一員廣西兩江道靜江路置海北海南道

福建道

八番順元等處

察罕腦兒等

右五府宣慰使都元帥三員副都元帥僉都元帥事各二員餘同上宣慰使兼管軍萬戶府每府宣慰使三員同知副使各一員經歷一員都事二員照磨兼管勾一員曲靖等路

羅羅斯臨安廣西道元江等處宣撫司秩正三品每司達魯花赤一員宣撫一員同知副使各二員僉事一員計議經歷知事各一員提控案牘架閣一員損益不同者各附見於後廣南西道不置副使僉事麗江路以上隸雲南省

順元等處

播州

思州以上隸湖廣省敍南等處隸四川行省不置僉事計議

安撫司秩正三品每司達魯花赤一員安撫使一員同知副使僉事各一員經歷知事各一員損益不同者各附見於後師壁洞不置達魯花赤永順等處

散毛洞以上隸四川省羅番遏蠻軍不置達魯花赤

程番武盛軍

金石番太平軍

臥龍番南寧州

小龍番靜蠻軍不置同知副使

大龍番應天府

洪番永盛軍

方番河中府

蘆番靜海軍不置知事

新添葛蠻以上隸湖廣省

招討司秩正三品達魯花赤一員招討使一員經歷一員土番

剌馬剛等處

天全

﹠﹟不思

沿邊溪洞以下各置副使一員無達魯花赤

唆尼

諸番

徵沔

長河西裏管軍

檐裏管軍

脫思馬田地世祖至元二十二年立行樞備院按元史世祖本紀至元二十二年正月乙未盧世榮請罷福建行中書省立宣慰司隸江西行中書省又言江南行中書省事繁恐致壅滯今隨行省立行樞備院總兵以分其務爲便帝曰行院之事前日已言由阿合馬欲其子忽辛兼兵柄而止今議行之泰定帝泰定二年分天下爲十八道遣使宣撫按元史泰定帝本紀泰定二年九月戊申朔分天下爲十八道遣使宣撫詔曰朕祇承洪業夙夜惟寅凡所以圖治者悉遵祖宗成憲曩詔中外百司宣布徳澤蠲賦詳刑賑卹貧民思與黎元共享有生之樂尙慮有司未體朕意庶政或闕惠澤未洽承宣者失於撫綏司憲者怠於糾察俾吾民重困朕甚憫焉今遣奉使宣撫分行諸道按問官吏不法詢民疾苦審理冤滯凡可以興利除害從宜舉行有罪者四品以上停職申請五品以下就便取決其有政績尢異曁晦迹丘園才堪輔治者具以名聞

節使部匯考二

明明以尙書侍郎都禦史少卿出爲巡撫總督或稱提督或稱鎭守或稱贊理大都以亞卿兼都禦史以鎭撫地方而軍務或兼或否與巡按不相統屬按明會典督撫建置國初遣尙書侍郎都禦史少卿等官巡撫各處地方事畢復命或卽停遣初名巡撫或名鎭守後以鎭守侍郎與巡按禦史不相統屬又文移往來亦多窒礙定爲都禦史巡撫兼軍務者加提督有總兵地方加贊理管糧餉者加總督兼理他如整飭邊備提督邊關及撫治流民總理河道等項皆因事特設今具列焉其邊境以尙書侍郎任總督軍務者皆兼都禦史以便行事總督漕運兼提督軍務巡撫鳳陽等處兼管河道一員永樂間設漕運武臣至景泰二年因漕運不繼特命都禦史總督與總兵參將同理其事因兼巡撫淮揚廬鳳四府徐和滁三州成化八年分巡撫總漕各設一員九年復舊正徳十三年又各設十六年復舊嘉靖三十六年以倭警添設提督軍務巡撫鳳陽都禦史四十年會議歸並攺總督漕運兼督軍務巡撫鳳陽等處地方萬曆七年加兼管河道總督薊遼保定等處軍務兼理糧餉一員

先年薊遼有警間遣重臣巡視或稱提督嘉靖二十九年以邊患始攺爲總督薊州保定遼東軍務鎭巡以下悉聽節制三十三年以密雲咫尺陵京接連黃花渤海去石塘嶺古北口墻子嶺各不滿百里移總督駐密雲巡撫駐薊州防秋之日攺駐昌平而總督遂定設不革萬曆九年加兼巡撫順天等府地方十一年除巡撫如舊總督宣大山西等處地方軍務兼理糧餉一員正統元年始遣都禦史巡撫宣大景泰二年宣大各設巡撫而遣尙書總理宣大軍務成化弘治間有警則遣無事則止正徳八年設總制一員鎭巡以下並管糧郎中俱聽節制嘉靖間命總督官兼督偏保及理糧餉時設時革至二十九年始定設去偏保攺山西三十八年令防秋日總督領標兵駐宣府東路巡撫領標兵車兵遊兵駐岔道四十三年命宣大山西總督移駐懷來以備南山一帶宣府鎭巡官移駐延慶山西鎭巡官移駐廣昌隆慶四年令總督移駐陽和六年命防秋畢日各兵備副參以下及文武官悉聽總督官查核功罪舉劾總督陜西三邊軍務一員

弘治十年議遣重臣總制陜西甘肅延綏寧夏軍務十五年以後或設或革至嘉靖四年始定設四鎭兵馬錢糧一應軍務從宜處置鎭巡以下悉聽節制軍前不用命者都指揮以下聽以軍法從事十八年奏淮三邊總督於五六月間親臨花馬池調集延寧奇遊等兵赴平鹵城等處並力防禦其陜西巡撫亦於五六月間往固原調度兵食候探無大勢鹵情及秋盡冬初邊腹收成俱畢方許照常居中調度巡撫官仍還本鎭總督兩廣軍務兼理糧餉帶管鹽法兼巡撫廣東地方一員永樂初遣官巡撫廣西十九年遣官巡撫廣東至正統景泰間以兩廣宜協濟應援始設總制成化元年命兼巡撫定於梧州駐札處置猺獞流賊一應事務聽便宜行事各設將官並三司官悉聽節制巡撫不復設正徳十一年攺總督爲提督嘉靖四十五年以廣東有警命總督止兼巡撫廣西駐肇慶而於廣東另設巡撫駐惠州隆慶三年添設廣西巡撫除兼職四年復革廣東巡撫攺爲提督兩廣軍務兼理糧餉巡撫廣東其廣西新設巡撫與兩廣總兵參遊守備並三司等官俱聽節制萬曆二年以惠潮有寇暫移提督駐潮州事平復歸肇慶三年仍攺總督加帶管鹽法總理糧儲提督軍務兼巡撫應天等府地方一員永樂初遣尙書往江南治水患兼理農務十九年敕尙書巡撫畿甸然未有專設宣徳五年命侍郎總督稅糧兼巡撫應天等府始有專職至景泰四年定遣都禦史嘉靖三十三年以倭警令應天巡撫都禦史提督軍務當風汛時駐札蘇州嚴督防守提督軍務巡撫浙江等處地方一員

永樂初遣尙書治兩浙農事以後或巡視或督鹺有事則遣無定設至嘉靖二十六年以海警始命都禦史巡撫浙江兼管福建福興建寧漳泉海道地方提督軍務二十七年攺巡撫爲巡視二十八年停遣三十一年復遣僉都提督軍務巡視浙江兼管福興泉漳地方三十三年倭夷入犯杭州特命尙書提督浙江福建南直隸軍務又專設都禦史提督軍務巡撫浙江兼福興泉漳地方其提督三省者攺總督至兼節制江西後罷至四十一年止設提督軍務巡撫浙江都禦史提督軍務兼巡撫福建地方一員

永樂間遣侍郎巡視以後或鎭守或督軍以事間遣至嘉靖二十六年始命都禦史巡撫浙江兼管福興建寧漳泉等處三十五年以閩浙道遠專設提督軍務兼巡視福興泉漳福寧海道都禦史仍聽總督節制後攺巡撫福建地方統轄全省四十年總督亦罷其南贛軍門所轄汀州一府仍兩屬巡撫江西地方兼理軍務一員永樂十九年﹠﹟工部侍郎巡視以後間遣鎭守巡撫成化以後始定爲巡撫然或時革嘉靖六年始定設四十五年定今銜巡撫南贛汀韶等處地方提督軍務一員

弘治十年閩廣湖湘之間多盜始設巡撫所轄則江西之南安贛州建昌福建之汀州廣東之潮州南雄湖廣之郴州四省三司皆聽節制駐札贛州尋增隸韶州漳州除建昌正徳十一年攺提督軍務嘉靖八年以吉安之萬安龍泉泰和永丰永寧撫州之樂安增轄四十五年福建廣東並設巡撫以惠潮漳州三府還隸本處定今名所轄南安贛州南雄韶州汀州並郴州地方巡撫湖廣等處地方兼提督軍務一員

正統三年命都禦史鎭守以後或以侍郎大理卿出撫至景泰元年定設都禦史巡撫湖廣地方兼贊理軍務萬曆八年攺贊理爲提督十二年復爲贊理提督軍務兼撫治鄖陽等處地方一員

成化十二年以鄖襄流民遣都禦史安撫因奏立鄖陽行都司並府衛割陜西之漢中商州河南之南陽唐鄧四川之夔瞿湖廣之荊襄安沔設都禦史提督撫治之至萬曆二年以本鎭所轄四省撫治事權不專添提督軍務兼撫治鄖陽等處地方職銜九年裁革命湖廣巡撫兼理十一年復設巡撫河南等處地方兼管河道兼提督軍務一員宣徳五年遣侍郎巡撫山西河南正統十四年命都禦史巡撫河南湖廣至景泰元年始專設河南巡撫萬曆七年加兼管河道八年加提督軍務巡撫山東等處地方督理營田兼管河道提督軍務一員正統五年遣大理少卿巡撫山東地方十三年始定設都禦史嘉靖四十二年加督理營田萬曆七年加兼管河道八年加提督軍務整飭薊州等處邊備兼巡撫順天等府地方一員永樂十九年命侍郎等官巡行畿甸正統十四年命都禦史提督軍務總督糧儲兼巡撫順天永平二府紫荊倒馬二關然未有專設成化二年始設都禦史贊理軍務巡撫順永二府後兼撫河間眞保定凡五府七年兼理八府八年以畿輔地廣從居庸關中分爲二巡撫其東爲整飭薊州等處邊備巡撫順永二府都禦史以居庸等關隸之駐遵化遂定設嘉靖二十九年增設通州昌平易州三都禦史旋議革惟薊州仍舊萬曆九年革十一年復設巡撫保定等府提督紫荊等關兼管河道一員正統十年命侍郎巡撫保定等處未有專設成化八年始從居庸關中分爲二巡撫遂專設都禦史巡撫保定眞定河間順徳大名廣平六府提督倒馬紫荊龍泉等關駐眞定萬曆七年加兼管河道巡撫遼東地方贊理軍務一員正統元年遣都禦史巡撫遂爲定制後加贊理軍務巡撫宣府地方贊理軍務一員

正統元年命都禦史出巡寨北凡兵糧邊備並聽釐正巡撫之設自此始然或兼理大同不專一鎭至成化十四年始定設後加贊理軍務巡撫大同地方贊理軍務一員

永樂六年命都禦史出鎭大同旋罷正統元年始與宣府共設巡撫至景泰三年大同始專設後復兼理至成化十年復專設加贊理軍務提督雁門等關兼巡撫山西地方一員

宣徳五年命兵部侍郎巡撫河南山西至正統十三年始命都禦史專撫山西鎭守雁門天順成化間暫革尋復置嘉靖間給旗牌四面副隆慶三年令秋冬暫駐寧武關就近調度定爲巡撫山西提督雁門等關都禦史巡撫延綏等處贊理軍務一員

宣徳十年遣都禦史出鎭而無專設景泰元年以都禦史參贊軍務遂爲定制成化九年徙鎭楡林隆慶六年加贊理軍務巡撫寧夏地方贊理軍務一員

宣徳六年命侍郎理陜西甘肅寧夏屯政十年命都禦史鎭守陜西延綏寧夏等處未有專職正統元年以都禦史鎭撫寧夏地方參贊軍務整飭邊備遂爲定制天順元年革二年復設去參贊軍務隆慶六年加贊理軍務巡撫陜西地方贊理軍務一員

宣徳間命尙書侍郎出鎭正統間命右都禦史出入更代鎭守景泰三年攺都禦史巡撫遂爲定制成化二年加提督軍務後攺贊理軍務巡撫甘肅等處地方贊理軍務一員

宣徳十年命侍郎鎭守甘肅地方正統元年甘涼多事命侍郎參贊軍務出鎭於是甘肅以文臣參贊遂爲定制景泰元年定爲巡撫都禦史至隆慶六年攺贊理軍務提督軍務巡撫四川等處地方一員

宣徳五年命都禦史撫鎭事寧停遣正統十四年遣都禦史巡撫四川遂定設萬曆十一年加提督軍務巡撫雲南兼建昌畢節等處地方贊理軍務兼督川貴糧餉一員正統九年命侍郎參贊軍務十年始命侍郎鎭撫天順元年革成化十二年復設嘉靖三十年加兼理軍務四十三年攺贊理隆慶二年加兼建昌畢節等處地方巡撫貴州兼督理湖北川東等處地方提督軍務一員正統四年命都禦史出鎭十四年以土苗亂命侍郎總督軍務鎭守其地景泰元年命大理寺丞巡撫始有專職成化八年革十一年復設正徳二年革五年復設嘉靖七年設雲貴四川湖廣等處總制撫剿苗蠻土夷事平革二十七年復設沅州駐札四十二年復革令貴州巡撫兼督湖北川東提督軍務巡撫廣西地方一員

廣西舊有巡撫沿革不常隆慶元年攺總督兩廣都禦史兼巡撫廣西地方三年復設廣西巡撫以上俱見在督撫總制宣大偏關保定等處軍務一員總督湖廣川貴軍務一員巡撫鳳陽等處地方一員總理河漕兼提督軍務一員

永樂九年遣尙書治河自後間遣侍郎或都禦史成化弘治間始稱總督河道正徳四年始定設都禦史提督駐濟寧凡漕河事悉聽區處嘉靖二十年以都禦史加工部職銜提督河南山東直隸三省河患隆慶四年加提督軍務萬曆五年攺總理河漕兼提督軍務八年革總督南京糧儲一員整飭北直隸山西河南等處軍務糧餉一員巡撫廣東地方兼贊理軍務一員

以上俱嘉靖二十年以前設陸續住補總督宣大山西偏保等處軍餉一員勘處湖廣貴州夷情一員督理承天工務一員巡撫浙江兼管福建福興建寧漳泉等處海道地方提督軍務一員巡視浙江兼制鄰境福建沿海地方一員采木左副都禦史一員右副都禦史一員經略居庸山海東西二路關一員淸理兩淮兩浙山東長蘆等處鹽法都禦史一員淮徐兗州等處地方招撫營田一員北直隸地方督理屯政一員山西宣大地方督理屯政一員經略易州地方一員駐守昌平州地方一員通州駐札右僉都禦史一員總理江南等處屯鹽副都禦史一員總理江北等處屯鹽僉都禦史一員總理山西等處屯鹽副都禦史一員山西宣大等處行邊侍郎一員薊遼保定等處行邊侍郎一員陜西延綏寧夏固原甘肅等處行邊侍郎一員以上俱嘉靖十九年以後因事題設事畢住補憲宗成化九年始設操江專督沿江軍衛及有司盜職之事按明會典凡操江官軍本院副都禦史或僉都禦史一員奉﹠﹟提督並巡視九江至鎭江蘇松等處江道沿江軍衛有司盜賊之事皆屬焉成化九年奏準專督巡江後復令兼督操江官軍世宗嘉靖三年令巡撫遷秩候代按明會典嘉靖三年令各巡撫都禦史遇有遷秩或以憂去者必候代新任代者亦宜亟往如違言官劾奏嘉靖十四年有巡撫缺令九卿會推按明會典凡巡撫都禦史缺舊例在內地者會戶部在邊方者會兵部推舉嘉靖十四年令照九卿例會推嘉靖三十二年以尙書李默言兩設江南督撫兵餉分任按續文獻通考嘉靖三十二年吏部尙書李默言江南軍興調兵轉餉非一巡撫所能兼請設提督軍務大臣專剿賊而巡撫專主餉上曰督撫兩設事權得無掣肘乎其與兵部僉謀以聞於是奏設一官如浙例以屠大山爲兵侍兼僉都禦史總督軍務糧儲巡撫應天嘉靖四十五年復設廣西巡撫按續文獻通考嘉靖四十五年復設廣西巡撫初兩廣各置巡撫成化五年以事體不一更設總督大臣而罷巡撫韓雍爲總督開府梧州居中節制正徳十一年以體統太重攺爲提督已而惠潮二府山寇時發梧州在二千里外文檄往來徵調爲難遂以總督撫廣東而更設巡撫於廣西穆宗隆慶二年定督撫赴任限期按明會典隆慶二年題準凡遇推補督撫員缺吏部移咨兵部差人賫文前去如以別官升遷巡撫及在原籍起用者限文到五日以巡撫升總督者限交代次日卽各起程赴任仍將起程日期於所在衙門申報各巡按具奏如咨文已到不卽起程或已交代未便離任或未交代擅自回籍者並參治隆慶四年裁南京總督並廣東巡撫按續文獻通考隆慶四年三月裁革總督南京糧儲都禦史以其事屬之南京戶部侍郎仍設巡倉禦史一員佐之五月裁革廣東巡撫官攺兩廣總督李遷爲提督兼廣東巡撫事神宗萬曆三年定督撫推補文到日限期赴任按明會典萬曆三年題準督撫推補文到之日限半月以裏起程赴任萬曆五年令三邊及薊遼總督會五府九卿廷推按明會典凡總督陜西三邊宣大都禦史缺會五府大九卿堂上官及科道廷推薊遼兩廣總督缺亦令大九卿堂上官及科道廷推不會五府萬曆五年題準三邊宣大總督亦照薊遼例不會五府萬曆十三年令巡撫歷任年久方許推升按明會典萬曆十三年令各處巡撫官歷任年久方許推升不得驟遷數易以滋煩擾皇淸國初督撫建置大淸會典都察院右都禦史右副都禦史右僉都禦

史等官俱不專設但爲直省總督巡撫兼銜凡

遇補授命下之後其應兼職銜由吏部議擬具題請旨要皆因事設裁隨地分並歷年員額多寡不一今

考其現設者具載於前而以奉裁各員附見於

後

總督江南江西等處地方事務兼理糧餉操江

一員

總督湖廣等處地方文武事務兼理糧餉一員

總督福建等處地方軍務兼理糧餉一員

總督四川陜西文武事務兼理糧餉一員

總督兩廣等處地方兼理糧餉一員

總督雲南貴州等處軍務兼理糧餉一員

總督淮揚等處地方提督漕運海防軍務兼理

糧餉一員

總督河道提督軍務一員

巡撫直隸等處地方管轄紫荊等關宣府鎭地

方密雲等關隘贊理軍務兼理糧餉一員

巡撫江寧等處地方總督糧儲提督軍務一員

巡撫安徽等處地方提督軍務一員

巡撫浙江等處地方提督軍務兼理糧餉一員

巡撫江西等處地方兼理軍務一員

巡撫湖廣等處地方提督軍務兼理糧餉一員

巡撫湖南等處地方提督軍務一員

巡撫福建等處地方提督軍務一員

巡撫山東等處地方督理營田兼理軍務一員

巡撫山西太原等處地方提督雁門等關軍務

兼理云鎭一員

巡撫河南等處地方提督軍務兼理河道一員

巡撫陜西等處地方贊理軍務兼理糧餉一員

巡撫甘肅寧夏平慶臨鞏等處地方督理軍務

兼理茶馬一員

巡撫四川等處地方提督軍務兼理糧餉一員

巡撫廣東等處地方提督軍務兼理糧餉鹽法

一員

巡撫廣西等處地方提督軍務兼理鹽法一員

巡撫雲南兼建昌畢節等處地方贊理軍務兼

督川貴兵餉一員

巡撫貴州兼督理湖北川東等處地方提督軍

務一員

以上現設督撫

總督直隸山東河南軍務一員順治十五年裁

康熙元年設直隸總督四年裁復設三省總督

八年裁

總督浙江福建軍務一員順治十五年裁康熙

八年復設九年裁

總督浙江軍務一員康熙八年裁九年復設二

十三年裁

總督江西軍務一員康熙四年裁並兩江總督

十三年復設江西總督二十一年裁

總督山東軍務一員康熙四年裁並三省總督

總督山西軍務一員順治十五年裁康熙元年

復設四年裁

總督河南軍務一員康熙四年裁

總督陜西軍務一員康熙四年攺爲山陜總督

十四年仍攺陜西總督十九年攺爲川陜總督

總督四川軍務一員康熙七年攺爲川湖總督

八年裁九年復設川湖總督十三年攺爲四川

總督十九年裁並川陜總督

總督廣西軍務一員康熙四年裁

總督雲南軍務一員康熙五年裁

總督貴州軍務一員康熙四年裁十二年復設

十三年裁

巡撫順天等處一員順治十八年裁

巡撫天津等處一員順治六年裁

巡撫宣府等處一員順治九年裁

巡撫鳳陽等處一員順治六年裁十七年復設

十八年裁

巡撫安慶等處一員順治十六年裁

巡撫南贛等處一員順治十八年裁

撫治鄖襄等處一員順治十八年裁康熙十五

年復設鄖陽撫治十九年裁

巡撫登萊等處一員順治九年裁

巡撫延綏等處一員順治十八年裁

巡撫寧夏等處一員順治十八年裁

巡撫操江一員康熙元年裁

以上舊設督撫

順治六年大淸會典凡總督巡撫員缺順治六年題準由會推

保舉題補保舉當者升賞不當者連坐

順治九年大淸會典順治九年議準取人地相宜者會推擬正

陪具題

順治十年大淸會典順治十年諭會推督撫不拘品級擇才品素著者詳開事實具

題

順治十一年大淸會典順治十一年諭督撫缺出卽於次日會推

康熙七年大淸會典康熙七年諭山陜督撫俱推用滿州官

康熙十年大淸會典康熙十年議準督撫員缺先行具題請旨或用滿州或用漢軍漢人得旨後遵將應升官員開列職名具題

康熙十八年大淸會典康熙十八年議準巡撫員缺本省布政使

不得升補督撫兼銜僉都禦史加一級授從

三品加二級攺授右副都禦史副都禦史加一

級兼右侍郎銜加二級兼左侍郎銜授從二品

再加一級兼尙書銜尙書加一級授從一品加

二級授正一品如一品之外每加一級攺紀錄

二次凡加尙書侍郎銜者總督兼兵部巡撫兼

工部

節使部總論文獻通考

論行省按行臺省之名𨿽始於魏晉之間然兩漢初興髙祖所以委蕭何世祖所以命鄧禹其權任蓋亦類此唐天寶以後以盜賊陷兩京北狄侵畿甸則或以大元帥副元帥命親王勛臣爲之然但可任專徵之責而他事則稟朝旨則亦未嘗備行臺省之事也至其末年方鎭擅地請節於是或以侍中中書令同平章事王爵命之如錢鏐馬殷王審知之徒蓋名爲奉正朔而實自爲一朝廷矣然則行臺省之名苟非創造之初土宇未一以此任帷幄腹心之臣則必衰微之後法制已隳以此處分裂割據之輩至若承平之時則不宜有此名也建炎時張魏公以樞密使宣撫川陜趙忠簡謂之曰元樞新立大功出當川陜半天下之責自兵事外悉當奏稟蓋大臣在外忌權太重也及魏公得罪謫詞言假便宜行事之制忘人臣無將之嫌肖內閣以招賢擬尙方而鑄印然則承制之事易以惹謗忠簡之言固篤論也

論使相按三朝國史職官志敍元丰寄祿新格以階易官謂開府儀同三司卽舊使相然使相者是以侍中中書令平章事加節度使之謂也自唐至宋皆有之而事體微不同唐則多以同平章事加節度使之立勛勞而久任者蓋將而寵以相之名也宋則多以節度使加平章事之有徳望而罷政者蓋相而寵以將之名也合而言之位兼將相品極文武之稱今旣曰以開府儀同三司易使相矣然韓絳爲開府而復加以鎭撫之節文彥博爲開府而復加以護國山南之節蔡京爲開府而復加以安遠之節則是且爲開府且爲使相而使相之名未嘗廢矣又況神宗更官制之本意實以三省寺監之官無職掌爲非遂欲易而正之如攺左右僕射爲特進則遂以僕射爲宰相之職攺左右丞爲光祿大夫則遂以左右丞爲執政之職今節度使之在宋其無職掌與開府儀同三司一也何煩以開府易之況有開府之後宰相之除節度使元未嘗廢乎竊疑開府儀同三司特專以儀同三省長官尙書令中書令侍中而於使相節度使無預張演著職官記敍元丰新官而並著舊官於開府儀同三司之下只注舊官雲中書令侍中同中書門下平章而不言使相𨿽與史誌不合似爲得之

論節度使等官按節度使在唐爲閫帥觀察團練使在唐爲監司防禦使在唐爲邊將刺史在唐爲郡守至宋則閫帥監司邊將郡守各別有以名其官而節度承宣觀察團練防禦刺史則俱無職任特以爲武臣遷轉之次序故敍其事於將軍都尉之後圖書編

總督夫天下豈有常之勢哉顧制勢者何如耳善制勢者常合而不分則常治不善制勢者常分而不合則常不治三代以上無論已漢初以合治矣其終也以分侯王而亂唐初以合治矣其終也以分藩鎭而亂宋初以合治矣其終也以分南北而亂夫通天下猶一身也治一身者必使摩頂放踵气血周流榮衛淸利精神管攝而無有壅蔽扞格之處是久視長生之道也治天下者必使循內及外遠近相折大小相濟彊弱相維而無有偏重不舉之處是久安長治之道也我列聖制勢之策盡善矣無遺算矣蓋兩京十三省各設巡撫大臣以制京省之勢而凡城池錢谷甲兵官屬丁田之勢皆得便宜從事而文武諸臣悉攝己以聽而奉行其制命焉而得其人也又太平無事則一國之勢合而不分則常治而不亂此國家安寧之術所以度越前代也正統而後或變生於腹裏或釁起於邊陲而諸邊諸省一時撫臣多不能振聯屬之策興討罪之師保境以自全攖城以自守直爲是懍懍耳若鹵之也先河北之趙賊西蜀之廖冠江西之華林及藩豪八閩之鄧茂楚之麻陽廣之岑猛滇之麓川猖獗震蕩而各省撫臣皆相視而莫之能相救必設總督而後能平之彼其時非盡撫臣之怯也亡算也爵並權均夫兩大不能以相使而況十數大乎勢分故也列聖振長策而議聯屬邊方腹裏多設總督以聯屬而節制之若連環然且頒之﹠﹟如一省難作則總督調近省之食與兵或擊其首或邀其尾或掎其左或角其右有難則合制之難已則散而歸之無借兵之苦無萃食之擾語曰分指之十彈不如合掌之一擊此分合利病之說也制勢之策善之善之者也難之者曰多設總督恐多擾則不便恐多費則不便不知今天下薊遼已設總督矣宣大山西又總督以聯屬之陜西三邊又總督以聯屬之四川雲貴湖廣嘗設總督矣事平罷不設假令至今存也調諸省之食與兵撻而制莽酋耳胡有今日之紛紛也且兩廣有總督矣閩浙直又設總督以聯屬之事平又罷不設假令至今存也調諸省之食與兵直拉朽而誅浙兵之亂矣又胡有今日之紛紛也近又從言者河漕總督得提督南北直隸山東河南之兵浙江江西湖廣之食是中原一總督也卽有師尙詔者弄兵釜中第合諸路坐而烹之爾又胡有往事之紛紛也惟河漕大臣不當令兼巡撫鳳陽爾夫鳳陽乃是陵寢之所鍾也中原之所樞也其地重其勢尊烏可以河漕帶爲也且古治水者八年萬里於外又安可匏系一隅哉決以另置巡臣便由是言之則邊海增兩總督足矣鳳陽增一巡撫足矣增三臣而博天下安何費之足云且無事則總督不得侵巡撫之權有事則巡撫不得抗總督之命夫調兵食之事數十年一有之何擾之足云若川云總督當駐滇或兼巡撫閩浙總督當駐浙或兼巡撫尢屬省便又不必增官矣河漕總督中原當駐淮而江北巡撫當駐鳳陽此大聯屬勢也而鄖陽贛州之軍門又小聯屬勢也如此則常合而不分常治而不亂然非老臣尊爵不可也詩曰維師尙父又曰太師皇父固廟堂事乎責乎故曰善制勢者制之堂上而已矣問總督軍務官本朝始於何時曰都禦史總督軍務自正統四年麓川之役王驥始也總兵官悉聽節制旣以兵部尙書帥師當王振好大之心遂擬糧儲故事糧儲稱總督宣徳中始也繼是而己巳之變鹵薄都城石亨營城北於謙督之孫鏜營城西則江淵參之而已繼是而四方多警類率如例如馬昂於兩廣石璞於關外王來於湖廣侯琎於雲南然事平則罷又繼是景泰天順及成化初白圭葉盛韓雍等皆稱提督意屬協同﹠﹟以贊理爲云又繼是則爲任官矣成化六年開總府於梧州此任官之所由始也三邊總制自弘治末年秦紘楊一淸張泰始便於徵發策應今亦爲任官夫議者秉低昂文武之鈞濟兼制剿綏之術是矣而進止異同束於和混內外援構隱於姦宄其能制而協之更當潤飾令必無伏機不亦盡乎又繼是而陳金華陽之役陸完劉六七之役至統制七省者後事而或援以爲例其必有愼而馭之則可矣

總督河運太祖有天下漕東南粟於海以營遼東五年屬靖海侯吳禎後卒乃遣都督朱壽張赫領之二十年冬十月享太廟封壽舳艫侯赫航海侯又嘗建漕運使尋罷成祖始命平江伯陳瑄治漕河內地贍北京景泰二年特命都禦史王竑總督與總兵參將同理其事尋令淮陽廬鳳四府徐和滁三州屬竑巡撫兼督常盈倉以淮爲治所至成化八年攺巡撫總漕各設一員明年復舊正徳十三年又各設一員十六年復嘉靖三十六年又攺各設一員四十年復巡撫自永樂十九年命吏部尙書蹇義巡行南畿考察官吏至宣徳五年始命刑部右侍郎曹弘巡撫正統八年又命工部右侍郎巡撫十三年又命刑部右侍郎薛希璉吏部尙書趙新相繼巡撫然未奉漕命故另列表首今詳漕臣年表於後其行實見於事紀其勛徳茂著者表爲列傳若奉﹠﹟淸理田地賑濟饑民並考察官吏有事淮甸不可以類附者亦另列於後云

總督兩廣軍務洪武元年師未下廣東西命永嘉侯朱亮祖出鎭廣永樂中廣西則都督韓觀山云侯柳溥相繼爲大帥得專徵及誅賞獨有文臣督攝之寄至正統十四年苗寇蝟起廣東則命侍郎揭稽廣西則命侍郎李棠各巡撫之然二廣地勢犬牙賊東西豕突來往叵測而武臣自守便利不相策應天子用兵部尙書於謙言命太子太保左都禦史王翺總督兩廣軍務總兵以下悉聽節制一切便宜從事然事已卽歸不恆設馬昂再以提督至葉盛以巡撫至成化元年復命都督趙輔率大兵討之升浙江參政韓雍爲僉都禦史贊理軍務然於制書特重雍旣平寇遂命總軍務兼理巡撫久之雍以兩廣土地廣遠恐餘孽復生重貽邊患請於朝願得文武大臣分理其事上命副都陳濂撫廣東僉都張鵬撫廣西而雍專治軍尋以憂去五年復起雍以右都禦史總督兼巡撫於梧州開設總府居中調度兩廣副總兵參將而下悉聽節制而兩廣巡撫不復設仍統於總督正徳十一年攺督爲提督嘉靖四十五年因廣東寇發遙制不便兵部題準總督軍務止撫廣西於廣東另設巡撫至隆慶四年攺總督閩廣兼理糧餉巡撫廣東於廣西另設巡撫

總督陜西三邊髙皇帝初中山武寧王達等下陜西遂悉平甘肅寧夏諸鎭秦慶肅三公鎭之而侯伯都督耿秉文等理兵政間命宋﹠﹟諸國公一按閱操練而已永樂始命寧陽侯陳懋西寧侯宋晟鎭寧夏寧遠侯何福等鎭甘肅而文臣不過分理文移治糧餉而已正統初西鹵弗靖始命兵部尙書王驥提督諸軍據總兵官任禮蔣貴上討平而陜西右都禦史王文陳鑑分歲鎭守然實未嘗合三鎭而歸一總督也成化初滿政據石城叛詔左副都禦史項忠總全陜三邊兵討之已詔右都禦史王越右副都禦史馬文升總兵如之然有事而置事已則革不爲恆也弘治十年始起王越以太子太保左都禦史總制禦火篩十一年二十五年秦紘以戶部尙書守如越自是定矣嘉靖十九年避制字攺總督

巡撫問天下巡撫之設何如曰天下設巡撫都禦史洪武初未有也太祖不欲以重臣令典錢糧兵馬永樂十九年﹠﹟尙書侍郎都禦史少卿等官十三員各同給事中一員巡行天下是謂巡撫宣徳間令巡撫官每歲八月一赴京議事蓋不欲﹠﹟逖以懸機重景泰四年才差都禦史其意尙在執持風紀有故則入參廟議而握纛之柄則有司存自是則曰整飭曰提督曰總制曰鎭守又復典兵部尙書侍郎之職兼都禦史百寮羣將俯首聽一人之謀似於兼制少﹠﹟故復以巡按權參殺之然表裏異同痛癢不相關而司鋒鏑者每掣肘不能自盡是近年失事並罪撫臣誠得肯綮而當道執要可愈施矣夫天順間石亨曹欽請罷巡撫正徳間劉瑾取回巡撫彼固借私以逞要亦不謂無說苟使其布置腹心則其爲毒又不可勝言切念天下錢糧兵馬之重所賴鎭攝不以躁僨事巡撫之不可缺者而書生涉仕必由此以致卿輔能允文武得全才有幾乎哉不素習而器與之恐亦不易爲稱也

節使部名臣列傳一

後漢

李恢按蜀志本傳恢字徳昂建寧兪元人也任郡督郵姑夫爨習爲建伶令有違犯之事恢坐習免官太守董和以習方土大姓寢而不許後貢恢於州涉道未至聞先主自葭萌還攻劉璋恢知璋之必敗先主必成乃托名郡使北詣先主遇於綿竹先主嘉之從至雒城遣恢至漢中交好馬超超遂從命成都旣定先主領益州牧以恢爲功曹書佐主簿後爲亡鹵所誣引恢謀反有司執送先主明其不然更遷恢爲別駕從事章武元年庲降都督鄧方卒先主問恢誰可代者恢對曰人之才能各有長短故孔子曰其使人也器之且夫明主在上則臣下盡情是以先零之役趙充國曰莫若老臣臣竊不自揆惟陛下察之先主笑曰孤之本意亦已在卿矣遂以恢爲庲降都督使持節領交州刺史住平夷縣先主薨髙定恣睢於越嶲雍闓跋扈於建寧朱褒反叛於牁丞相亮南徵先由越嶲而恢案道向建寧諸縣大相糾合圍恢軍於昆明時恢眾少敵倍又未得亮聲息紿謂南人曰官軍糧盡欲規退還吾中間久斥鄕裏乃今得旋不能復北欲還與汝等同計謀故以誠相告南人信之故圍守怠緩於是恢出擊大破之追﹠﹟逐北南至盤江東接牁與亮聲勢相連南土平定恢軍功居多封漢興亭侯加安漢將軍後軍還南夷復叛殺害守將恢身往撲討鉏盡惡類徙其豪帥於成都賦出叟濮耕牛戰馬金銀犀革充繼軍資於時費用不乏建興七年以交州屬吳解恢刺史更領建寧太守以還居本郡徙居漢中九年卒子遺嗣

魏

孫禮按魏志本傳禮字徳達涿郡容城人也太祖平幽州召爲司空軍謀掾初喪亂時禮與母相失同郡馬臺求得禮母禮推家財盡以與臺臺後坐法當死禮私導令逾獄自首旣而曰臣無逃亡之義徑詣刺姦主簿溫恢恢嘉之具白太祖各減死一等後除河間郡丞稍遷滎陽都尉魯山中賊數百人保固險阻爲民作害乃徙禮爲魯相禮至官出俸谷發吏民募首級招納降附使還爲間應時平泰歷山陽平原平昌瑯琊太守從大司馬曹休徵吳於夾石口禮諫以爲不可深入不從而敗遷陽平太守入爲尙書明帝方修宮室而節气不和天下少谷禮固爭罷役詔曰敬納讜言促遣民作時李惠監作復奏畱一月有所成訖禮徑至作所不復重奏稱詔罷明帝奇其意而不責也帝獵於大石山虎趨乘輿禮投鞭下馬欲奮劍斫虎詔令禮上馬明帝於臨崩之時以曹爽爲大將軍宜得良佐於﹠﹟下受遺詔拜禮大將軍長史加散騎常侍禮亮直不撓爽弗便也以爲揚州刺史加伏波將軍賜爵關內侯吳大將全琮帥數萬眾來侵寇時州兵休使在者無幾禮躬勒衛兵禦之戰於芍陂自旦及暮將士死傷過半禮犯蹈白刃馬被數創手秉枹鼓奮不顧身賊眾乃退詔書慰勞賜絹七百匹禮爲死事者設祀哭臨哀號發心皆以絹付亡者家無以入身徵拜少府出爲荊州刺史遷冀州牧太傅司馬宣王謂禮曰今淸河平原爭界八年更二刺史靡能決之虞芮待文王而了宜善令分明禮曰訟者據墟墓爲驗聽者以先老爲正而老者不可加以櫌楚又墟墓或遷就髙敞或徙避仇讎如今所聞𨿽臯陶猶將爲難若欲使必也無訟當以烈祖初封平原時圖決之何必推古問故以益辭訟昔成王以桐葉戲叔虞周公便以封之今圖藏在天府便可於坐上斷也豈待到州乎宣王曰是也當別下圖禮到案圖宜屬平原而曹爽信淸河言下書云圖不可用當參異同禮上疏曰管仲霸者之佐其器又小猶能奪伯氏駢邑使沒齒無怨言臣受牧伯之任奉聖朝明圖驗地著之界界實以王翁河爲限而鄃以馬丹侯爲驗詐以鳴犢河爲界假虛訟訴疑誤臺閣竊聞眾口鑠金浮石沈木三人成市虎慈母投其杼今二郡爭界八年一朝決之者緣有解書圖畫可得尋案校也平原在兩河向東上其間有爵堤爵堤在髙唐西南所爭地在髙唐西北相去二十餘里可謂長嘆息流涕者也案解與圖奏而鄃不受詔此臣﹠﹟弱不勝其任臣亦何顏屍祿素餐輒束帶著履駕車待放爽見禮奏大怒劾禮怨望結刑五歲在家﹠﹟年眾人多以爲言除城門校尉時匈奴王劉靖部眾彊盛而鮮卑數寇邊乃以禮爲並州刺史加振武將軍使持節護匈奴中郎將往見太傅司馬宣王有忿色而無言宣王曰卿得並州少邪恚理分界失分乎今當遠別何不歡也禮曰何明公言之乖細也禮𨿽不徳豈以官位往事爲意邪本謂明公齊蹤伊呂匡輔魏室上報明帝之托下建萬世之勛今社稷將危天下恟恟此禮之所以不悅也因涕泣橫流宣王曰且止忍不可忍爽誅後入爲司隸校尉凡臨七郡五州皆有威信遷司空封大利亭侯邑一百戶禮與盧毓同郡時輩而情好不睦爲人𨿽互有長短然名位略齊云嘉平二年薨謚曰景侯孫元嗣

徐邈按魏志本傳邈字景山燕國薊人也太祖平河朔召爲丞相軍謀掾試守奉髙令入爲東曹議令史魏國初建爲尙書郎時科禁酒而邈私飲至於沈醉校事趙達問以曹事邈曰中聖人達白之太祖太祖甚怒渡遼將軍鮮於輔進曰平日醉客謂酒淸者爲聖人濁者爲賢人邈性修愼偶醉言耳竟坐得免刑後領隴西太守轉爲南安文帝踐祚歷譙相平陽安平太守潁川典農中郎將所在著稱賜爵關內侯車駕幸許昌問邈曰頗復中聖人不邈對曰昔子反斃於谷陽禦叔罰於飲酒臣嗜同二子不能自懲時復中之然宿﹠﹟以醜見傳而臣以醉見識帝大笑顧左右曰名不虛立遷撫軍大將軍軍師明帝以涼州絕遠南接蜀寇以邈爲涼州刺史使持節領護羌校尉至值諸葛亮出祁山隴右三郡反邈輒遣參軍及金城太守等擊南安賊破之河右少雨常苦乏谷邈上修武威酒泉鹽池以收鹵谷又廣開水田募貧民佃之家家丰足倉庫盈溢乃支度州界軍用之餘以市金帛犬馬通供中國之費以漸收斂民間私杖藏之府庫然後率以仁義立學明訓禁厚葬斷淫祀進善黜惡風化大行百姓歸心焉西域流通荒戎入貢皆邈勛也討叛羌柯吾有功封都亭侯邑三百戶加建威將軍邈與羌胡從事不問小過若犯大罪先告部帥使知應死者乃斬以徇是以信服畏威賞賜皆散與將士無入家者妻子衣食不充天子聞而嘉之隨時供給其家彈邪繩枉州界肅淸正始元年還爲大司農遷爲司隸校尉百寮敬憚之公事去官後爲光祿大夫數歲卽拜司空邈嘆曰三公論道之官無其人則缺豈可以老病之哉遂固辭不受嘉平元年年七十八以大夫薨於家用公禮葬謚曰穆侯子武嗣六年朝廷追思淸節之士詔曰夫顯賢表徳聖王所重舉善而教仲尼所美故司空徐邈徵東將軍胡質衛尉田豫皆服職前朝歷事四世出統戎馬入贊庶政忠淸在公憂國忘私不營產業身沒之後家無餘財朕甚嘉之其賜邈等家谷二千斛錢三十萬布告天下邈同郡韓觀曼遊有鑑識器幹與邈齊名而在孫禮盧毓先爲豫州刺史甚有治功卒官盧欽著書稱邈曰徐公志髙行潔才博气猛其施之也髙而不狷潔而不介博而守約猛而能寬聖人以淸爲難而徐公之所易也或問欽徐公當武帝之時人以爲通自在涼州及還京師人以爲介何也欽答曰往者毛孝先崔季珪等用事貴淸素之士於時皆變易車服以求名髙而徐公不攺其常故人以爲通比來天下奢靡轉相仿效而徐公雅尙自若不與俗同故前日之通乃今日之介也是世人之無常而徐公之有常也

胡質按魏志本傳質字文徳楚國壽春人也少與蔣濟朱績俱知名於江淮間仕州郡蔣濟爲別駕使見太祖太祖問曰胡通達長者也寧有子孫不濟曰有子曰質規模大略不及於父至於精良綜事過之太祖卽召質爲頓丘令縣民郭政通於從妹殺其夫程他郡吏馮諒系獄爲證政與妹皆耐掠隱抵諒不勝痛自誣當反其罪質至官察其情色更詳其事檢驗具服入爲丞相東曹議令史州請爲治中將軍張遼與其護軍武周有隙遼見刺史溫恢求請質質辭以疾遼出謂質曰僕委意於君何以相辜如此質曰古人之交也取多知其不貪奔北知其不怯聞流言而不信故可終也武伯南身爲雅士往者將軍稱之不容於口今以睚﹠﹟之恨乃成嫌隙況質才薄豈能終好是以不願也遼感言復與周平太祖辟爲丞相屬黃初中徙吏部郎爲常山太守遷任東莞士盧顯爲人所殺質曰此士無讎而有少妻所以死乎悉見其比居年少書吏李若見問而色動遂窮詰情狀若卽自首罪人斯得每軍功賞賜皆散之於眾無入家者在郡九年吏民便安將士用命遷荊州刺史加振威將軍賜爵關內侯吳大將朱然圍樊城質輕軍赴之議者皆以爲賊盛不可迫質曰樊城卑下兵少故當進軍爲之外援不然危矣遂勒兵臨圍城中乃安遷徵東將軍假節都督靑徐諸軍事廣農積谷有兼年之儲置東徵臺且佃且守又通渠諸郡利舟楫嚴設備以待敵海邊無事性沈實內察不以其節檢物所在見思嘉平二年薨家無餘財惟有賜衣書篋而已軍師以聞追進封陽陵亭侯邑百戶謚曰貞侯子威嗣六年詔書褒述質淸行賜其家錢谷語在徐邈傳

王昶按魏志本傳昶字文舒太原晉陽人也少與同郡王淩俱知名淩年長昶兄事之文帝在東宮昶爲太子文學遷中庶子文帝踐祚徙散騎侍郎爲洛陽典農時都畿樹木成林昶斫開荒萊勤勸百姓墾田特多遷兗州刺史明帝卽位加揚烈將軍賜爵關內侯昶𨿽在外任心存朝廷以爲魏承秦漢之獘法制苛碎不大釐攺國典以準先王之風而望治化復興不可得也乃著治論略依古制而合於時務者二十餘篇又著兵書十餘篇言奇正之用靑龍中奏之其爲兄子及子作名字皆依謙實以見其意故兄子默字處靜沈字處道其子渾字元衝深字道衝爲書以戒之靑龍四年詔欲得有才智文章謀慮淵深料遠若近視昧而察籌不虛運策弗徒發端一小心淸修密靜幹幹不解志尙在公者無限年齒勿拘貴賤卿校已上各舉一人太尉司馬宣王以昶應選正始中轉在徐州封武觀亭侯選徵南將軍假節都督荊豫諸軍事昶以爲國有常眾戰無常勝地有常險守無常勢今屯苑去襄陽三百餘里諸軍散屯船在宣池有急不足相赴乃表徙治新野習水軍於三州廣農墾殖倉谷盈積嘉平初太傅司馬宣王旣誅曹爽乃奏博問大臣得失昶陳治略五事其一欲崇道篤學抑絕浮華使國子入太學而修庠序其二欲用考試考試猶準繩也未有捨準繩而意正曲直廢黜陟而空論能否也其三欲令居官者久於其職有治績則就增位賜爵其四欲約官實祿勵以廉恥不使與百姓爭利其五欲絕侈靡務崇節儉令衣服有章上下有敍儲谷畜帛反民於朴詔書褒贊因使撰百官考課事昶以爲唐虞𨿽有黜陟之文而考課之法不垂周制冢宰之職大計羣吏之治而誅賞又無校比之制由此言之聖主明於任賢略舉黜陟之體以委達官之長而總其統紀故能否可得而知也其大指如此二年昶奏孫權流放良臣適庶分爭可乘釁而制吳蜀白帝夷陵之間黔巫秭歸房陵皆在江北民夷與新城郡接可襲取也乃遣新城太守州泰襲巫秭歸房陵荊州刺史王基詣夷陵昶詣江陵兩岸引竹爲橋渡水擊之賊奔南岸鑿七道並來攻於是昶使積弩同時俱發賊大將施績夜遁入江陵城追斬數百級昶欲引致平地與合戰乃先遣五軍案大道發還使賊望見以喜之以所獲鎧馬甲首馳環城以怒之設伏兵以待之績果追軍與戰克之績遁走斬其將鍾離茂許旻收其甲首旗鼓珍寶器仗振旅而還王基州泰皆有功於是遷昶徵南大將軍儀同三司進封京陵侯毋丘儉文欽作亂引兵拒儉欽有功封二子亭侯關內侯進位驃騎將軍諸葛誕反昶據夾石以逼江陵持施績全熙使不得東誕旣誅詔曰昔孫臏佐趙直湊大梁西兵驟進亦所以成東徵之勢也增邑千戶並前四千七百戶遷司空持節都督如故甘露四年薨謚曰穆侯

王淩按魏志本傳淩字彥云太原祁人也叔父允爲漢司徒誅董卓卓將李傕郭汜等爲卓報仇入長安殺允盡害其家淩及兄晨時年皆少逾城得脫亡命歸鄕裏淩舉孝廉爲發幹長稍遷至中山太守所在有治太祖辟爲丞相掾屬文帝踐祚拜散騎常侍出爲兗州刺史與張遼等至廣陵討孫權臨江夜大風吳將呂範等船漂至北岸淩與諸將逆擊捕斬首鹵獲舟船有功封宜成亭侯加建武將軍轉在靑州是時海濱乘喪亂之後法度未整淩布政施教賞善罰惡甚有綱紀百姓稱之不容於口後從曹休徵吳與賊遇於夾石休軍失利淩力戰決圍休得免難仍徙爲揚豫州刺史咸得軍民之歡心始至豫州旌先賢之後求未顯之士各有條教意義甚美初淩與司馬朗賈逵友善及臨兗豫繼其名迹正始初爲徵東將軍假節都督揚州諸軍事二年吳大將全琮數萬眾寇芍陂淩率諸軍逆討與賊爭塘力戰連日賊退走進封南鄕侯邑千三百五十戶遷車騎將軍儀同三司是時淩外甥令狐愚以才能爲兗州刺史屯平阿舅甥並典兵專淮南之重淩就遷爲司空司馬宣王旣誅曹爽進淩爲太尉假節鉞淩愚密協計謂齊王不任天位楚王彪長而才欲迎立彪都許昌嘉平元年九月愚遣將張式至白馬與彪相問往來淩又遣舍人勞精詣洛陽語子廣廣言廢立大事勿爲禍先其十一月愚復遣式詣彪未還會愚病死二年熒惑守南斗淩謂斗中有星當有暴貴者三年春吳賊塞塗水淩欲因此發大嚴諸軍表求討賊詔報不聽淩陰謀滋甚遣將軍楊弘以廢立事告兗州刺史黃華華弘連名以白太傅司馬宣王宣王將中軍乘水道討淩先下赦赦淩罪又將尙書廣東使爲書諭淩大軍掩至百尺逼淩淩自知勢窮乃乘船單出迎宣王遣掾王彧謝罪還印綬節鉞軍到丘頭淩面縛水次宣王承詔遣主簿解縛反服見淩慰勞之還印綬節鉞遣步騎六百人送還京都淩至項飲藥死宣王遂至壽春張式等皆自首乃窮治其事彪賜死諸相連者悉夷三族朝議咸以爲春秋之義齊崔杼鄭歸生皆加追戮陳屍斫棺載在方策淩愚罪宜如舊典乃發淩愚冢剖棺暴屍於所近市三日燒其印綬朝服親土埋之進弘華爵爲鄕侯

晉一

盧欽按晉書本傳欽字子若範陽涿人也祖植漢侍中父毓魏司空世以儒業顯欽淸淡有遠識篤志經史舉孝廉不行魏大將軍曹爽辟爲掾爽弟嘗有所屬請欽白爽子弟不宜干犯法度爽深納之而罰其弟除尙書郎爽誅免官後爲侍禦史襲父爵大利亭侯累遷瑯邪太守宣帝爲太傅辟從事中郎出爲陽平太守遷淮北都督伏波將軍甚有稱績徵拜散騎常侍大司農遷吏部尙書進封大梁侯武帝受禪以爲都督沔北諸軍事平南將軍假節給追鋒軺臥車各一乘第二駙馬二乘騎具刀器禦府人馬鎧等及錢三十萬欽在鎭寬猛得中疆場無虞入爲尙書僕射加侍中奉車都尉領吏部以淸貧特賜絹百匹欽舉必以材稱爲廉平咸寧四年卒詔曰欽履道淸正執徳貞素文武之稱著於方夏入躋機衡惟允庶事肆勤內外有匪躬之節不幸薨沒朕甚悼之其贈衛將軍開府儀同三司賜祕器朝服一具衣一襲布五十匹錢三十萬謚曰元又以欽忠淸髙潔不營產業身沒之後家無所庇特賜錢五十萬爲立第捨復下詔曰故司空王基衛將軍盧欽領典軍將軍楊囂並素淸貧身沒之後居無私積頃者饑饉聞其家大匱其各賜谷三百斛欽歷宰州郡不尙功名惟以平理爲務祿俸散之親故不營貲產動循禮典妻亡制廬杖終喪居外所著詩賦論難數十篇名曰小道子浮嗣

羅憲按晉書本傳憲字令則襄陽人也父蒙蜀廣漢太守憲年十三能屬文早知名師事譙周周門人稱爲子貢性方亮嚴整待士無倦輕財好施不營產業仕蜀爲太子舍人宣信校尉再使於吳吳人稱焉時黃皓預政眾多附之憲獨介然皓恚之左遷巴東太守時大將軍閻宇都督巴東拜憲領軍爲宇副貳魏之伐蜀召宇西還憲守永安城及成都敗城中擾動邊江長吏皆棄城走憲斬亂者一人百姓乃安知劉禪降乃率所統臨於都亭三日吳聞蜀敗遣將軍盛憲西上外托救援內欲襲憲憲曰本朝傾覆吳爲唇齒不卹我難而邀其利吾寧當爲降鹵乎乃歸順於是繕甲完聚厲以節義士皆用命及鍾會鄧艾死百城無主吳又使步協西徵憲大破其軍孫休怒又遣陸抗助協憲距守經年救援不至城中疾疫大半或勸南出﹠﹟北奔上庸可以保全憲曰夫爲人主百姓所仰旣不能存急而棄之君子不爲也畢命於此矣會荊州刺史胡烈等救之抗退加陵江將軍監巴東軍事使持節領武陵太守泰始初入朝詔曰憲忠烈果毅有才策器幹可給鼓吹又賜山元玉佩劍泰始六年卒贈使持節安南將軍武陵太守追封西鄂侯謚曰烈初憲侍燕華林園詔問蜀大臣子弟後問先輩宜時敍用者憲薦蜀人常忌杜軫等皆西國之良器武帝並召而任之子襲

羅尙按晉書羅憲傳憲兄子尙字敬之一名仲父式﹠﹟太守尙少孤依叔父憲善屬文荊州刺史王戎以尙及劉喬爲參軍並委任之太康末爲梁州刺史及趙廞反於蜀尙表曰廞非雄才必無所成計日聽其敗耳乃假尙節爲平西將軍益州刺史西戎校尉性貪少斷蜀人言曰尙之所愛非邪則佞尙之所憎非忠則正富擬魯衛家成市裏貪如豺狼無復極已又曰蜀賊尙可羅尙殺我平西將軍反更爲禍時李特亦起於蜀攻蜀殺趙廞又攻尙於成都尙退保江陽初尙乞師方嶽荊州刺史宗岱率建平太守孫阜救之次於江州岱阜兵盛諸爲寇所逼者人有奮志尙乃使兵曹從事任銳僞降因出密宣告於外﹠﹟日俱擊遂大破之斬李特傳首洛陽特子雄僭號都於郫城尙遣將軍隗伯攻之不﹠﹟俄而尙卒雄遂據有蜀土

滕修按晉書本傳修字顯先南陽西鄂人也仕吳爲將帥封西鄂侯孫皓時代熊睦爲廣州刺史甚有威惠徵爲執金吾廣州部曲督郭馬等爲亂皓以修宿有威惠爲嶺表所伏以爲使持節都督廣州軍事鎭南將軍廣州牧以討之未﹠﹟而王師伐吳修率眾赴難至巴丘而皓已降乃縞素流涕而還與廣州刺史閭丰蒼梧太守王毅各送印綬詔以修爲安南將軍廣州牧持節都督如故封武當侯加鼓吹委以南方事修在南積年爲邊夷所附太康九年卒請葬京師帝嘉其意賜墓田一頃謚曰聲修之子並上表曰亡父修羈紲吳壤爲所驅馳幸逢開通沐浴至化得從俘擄握戎馬之要未覲聖顏委南藩之重實由勛勞少聞天聽故也年衰疾篤屢乞骸骨未蒙垂哀奄至薨隕臣承遺意輿櫬還都瞻望云關實懷痛裂竊聞博士謚修曰聲直彰流播不稱行績不勝愚情冒昧聞訴帝乃賜謚曰忠並子含初爲庾冰輕車長史討蘇峻有功封夏陽縣開國侯邑千六百戶授平南將軍廣州刺史在任積年甚有威惠卒謚曰戴

李毅按後賢志毅字允剛廣漢郪人也祖父朝字偉南州別駕從事父旦字欽宗光祿郎中主事毅少散達不治素檢年二十餘乃詣郡文學受業通詩禮訓詁爲學主事太守弘農王浚臨學講試問祭酒姬艷曰學中可有成進幾百人艷對曰可有百人浚怒曰童冠八百而成者百人教少何爲毅對曰如艷之言明府之教盛於孔氏不爲少也浚奇之命爲主簿浚常夢得三口刀人以禾益之手持不得以問郡丞與掾史莫能知毅對曰吉祥也三刀者州字而益之禾持不得禾傍失者秩字明府秩當至益州浚笑曰如卿言當相以爲秀才張弘殺益州刺史皇甫晏誣表晏反毅白浚曰皇甫侯起自諸生位極方州反當何求且廣漢與成都密邇而統梁州者矜益州之領須防在今日也益州有禍乃此郡之憂加張弘小豎眾所不與宜時赴討浚欲先上後行毅曰大夫出疆苟利社稷專之爲賢何況殺主賊急當不拘常宜浚從之發兵與牙門滿泰等共討弘斬之詔書遷浚益刺史毅復爲州主簿別駕舉秀才及浚伐吳與何攀並爲參軍吳平封關內侯除隴西護軍以疾去官徙繁令遷雲南太守浚臨薨上表後武帝思浚勛問毅所在徙犍爲使持節南夷校尉久之犍爲民毛詵李睿與朱提民李猛共逐太守杜俊雍約以叛眾數萬毅討破之斬詵猛首睿走依五荼夷亦叛晉朝復置寧州以毅爲刺史加龍驤將軍封成都內侯夷遂大反破沒郡縣攻圍州城中原亂而李雄寇蜀救援不至疾病薨於窮城懷帝嘉其忠節追贈少府謚曰威侯毅性通博居情雅厚賑卹寒貧篤於故舊人咸愛歸之但談論徳量猶少從弟苾字叔平修身砥礪名行數諫毅宜自矜嚴毅笑應之曰吾小來不治名素終杖旄節故可至九卿淸儉履道卒不失成都令也時毅始受南夷而苾歷城令果作成都遷犍爲太守位官不及毅毅子釗世秉儒學有格望以父任爲謁者除壽林侯相不就爲尙書外兵郎自表赴難至牂牁夷斷道不得進經年以寧州城中無谷父疾病未知吉凶不食穀惟茹艸迄至奔喪官至朱提越嶲太守西夷校尉毅女秀適漢嘉太守新都王載有才智父亡後州文武推領州三年二州當太淸中位至方州節將者壽良何攀及毅永嘉中巴張奕希祖爲荊州刺史南蠻長水校尉蜀郡張峻紹茂爲監南中八部事西夷校尉持節事

周浚按晉書本傳浚字開林汝南安成人也父裴少府卿浚性果烈以才理見知有人倫鑑識鄕人史曜素微賤眾所未知浚獨引之爲友遂以妹妻之曜竟有名於世浚初不應州郡之辟後仕魏爲尙書郎累遷禦史中丞拜折衝將軍揚州刺史封射陽侯隨王渾伐吳攻破江西屯戍與孫皓中軍大戰斬僞丞相張悌等首級數千俘馘萬計進軍屯於橫江時聞龍驤將軍王浚旣破上方別駕何惲說浚曰張悌率精銳之卒悉吳國之眾殄滅於此吳之朝野莫不震懾今王龍驤旣破武昌兵威甚盛順流而下所向輒﹠﹟土崩之勢見矣竊謂宜速渡江直指建鄴大軍卒至奪其膽气可不戰而擒浚善其謀便使白渾惲曰渾暗於事機而欲愼己免咎必不我從浚因使白之渾果曰受詔但令江北抗衡吳軍不使輕進貴州𨿽武豈能獨平江東今者違命勝不足多若其不勝爲罪已重且詔令龍驤受我節度但當具君舟楫一時俱濟耳惲曰龍驤﹠﹟萬里之寇以旣濟之功來受節度未之聞也且握兵之要可則專之所謂受命不受辭也今渡江必全﹠﹟獲將有何慮若疑於不濟不可謂智知而不行不可謂忠實鄙州上下所以恨恨也渾執不聽居無何而浚至渾召之不來乃直指三江山孫皓遂降於浚渾深恨之而欲與浚爭功惲箋與浚曰書貴克讓易大謙光斯古文所詠道家所崇前破張悌吳人失气龍驤因之陷其區宇論其前後我實緩師動則爲傷事則不及而今方競其功彼旣不吞聲將虧雍穆之弘興矜爭之鄙斯愚情之所不取也浚得箋卽諫止渾渾不能納遂相表奏浚旣濟江與渾共行吳城壘綏撫新附以功進封成武侯食邑六千戶賜絹六千匹明年移鎭秣陵時吳初平屢有逃亡者頻討平之賓禮故老搜求俊乂甚有威徳吳人悅服初吳之未平也浚在弋陽南北爲互市而諸將多相襲奪以爲功吳將蔡敏守於沔中其兄珪爲將在秣陵與敏書曰古者兵交使在其間軍國固當舉信義以相髙而聞疆場之上往往有襲奪互市甚不可行弟愼無爲小利而忘大備也候者得珪書以呈浚浚曰君子也及渡江求珪得之問其本曰汝南人也浚戲之曰吾固疑吳無君子而卿果吾鄕人遷侍中武帝問浚卿宗後生稱誰爲可答曰臣叔父子恢稱重臣宗從父子馥稱淸臣宗帝並召用浚轉少府以本官領將作大匠攺營宗廟訖增邑五百戶後代王渾爲使持節都督揚州諸軍事安東將軍卒於位三子顗嵩謨顗嗣爵別有傳云

周馥按晉書周浚傳馥字祖宣浚從父弟也父蕤安平太守馥少與友人成公簡齊名俱起家爲諸王文學累遷司徒左西屬司徒王渾表馥理識淸正兼有才幹主定九品檢括精詳臣委任責成褒貶允當請補尙書郎許之稍遷司徒左長史吏部郎選舉精密論望益美轉禦史中丞侍中拜徐州刺史加冠軍將軍假節徵爲廷尉惠帝幸鄴成都王潁以馥守河南尹李眕上官己等奉淸河王覃爲太子加馥衛將軍錄尙書馥辭不受覃令馥與上官己合軍馥以己小人縱暴終爲國賊乃共司隸蒲奮等謀共除之謀泄爲己所襲奮被害馥走得免及己爲張方所敗召馥還攝河南尹曁東海王越迎大駕以馥爲中領軍未就遷司隸校尉加散騎常侍假節都督諸軍事於澠池帝還宮出爲平東將軍都督揚州諸軍事代劉準爲鎭東將軍與周﹠﹟等討陳敏滅之以功封永寧伯馥自經世故每欲維正朝廷忠情懇至以東海王越不盡臣節每言論厲然越深憚之馥睹羣賊孔熾洛陽孤危乃建策迎天子遷都壽春永嘉四年與長史吳思司馬殷識上書曰不圖厄運遂至於此戎狄交侵畿甸危逼臣輒與祖納裴憲華譚孫惠等三十人伏思大計僉以殷人有屢遷之事周王有岐山之徙方今王都罄乏不可久居河朔蕭條崤函險澀宛都屢敗江漢多虞於今平夷東南爲愈淮揚之地北阻塗山南抗靈嶽名川四帶有重險之固是以楚人東遷遂宅壽春徐邳東海亦足戍禦且運漕四通無患空乏𨿽聖上神聰元輔賢明居儉守約用保宗廟未若相土遷宅以享永祚臣謹選精卒三萬奉迎皇駕輒檄前北中郎將裴憲行使持節監豫州諸軍事東中郎將風馳卽路荊湘江揚各先運四年米租十五萬斛布絹各十四萬匹以供大駕令王浚苟晞共平河朔臣等戮力以啟南路遷都弭寇其計並得皇輿來巡臣宜轉據江州以恢王略知無不爲古人所務敢竭忠誠庶報萬分朝遂夕隕猶生之願越與苟晞不協馥不先白於越而直上書越大怒先是越召馥及淮南太守裴碩馥不肯行而令碩率兵先進碩貳於馥乃舉兵稱馥擅命已奉越密旨圖馥遂襲之爲馥所敗碩退保東城求救於元帝帝遣揚威將軍甘卓建威將軍郭逸攻馥於壽春安丰太守孫惠帥眾應之使謝摛爲檄摛馥之故將也馥見檄流涕曰必謝摛之辭摛聞之遂毀艸旬日而馥眾潰奔於項爲新蔡王確所拘憂憤發病卒初華譚之失廬江也往壽春依馥及馥軍敗歸於元帝帝問曰周祖宣何至於反譚對曰周馥𨿽死天下尙有直言之士馥見寇賊滋蔓王威不振故欲移都以紓國難方伯不同遂致其伐曾不逾時而京都淪沒若使從馥之謀或可後亡也原情求實何得爲反帝曰馥位爲徵鎭握兵方隅召而不入危而不持亦天下之罪人也譚曰然馥振纓中朝素有俊彥之稱出據方嶽實有偏任之重而髙略不舉往往失和危而不持當與天下共受其責然謂之反不亦誣乎帝意始解馥二子密矯

劉弘按晉書本傳弘字和季沛國相人也祖馥魏揚州刺史父靖鎭北將軍弘有幹略政事之才少家洛陽與武帝同居永安裏又同年共研席以舊恩起家太子門大夫累遷率更令轉太宰長史張華甚重之由是爲寧朔將軍假節監幽州諸軍事領烏丸校尉甚有威惠寇盜屏迹爲幽朔所稱以勛徳兼茂封宣城公太安中張昌作亂轉使持節南蠻校尉荊州刺史率前將軍趙驤等討昌自方城至宛新野所向皆平及新野王歆之敗也以弘代爲鎭南將軍都督荊州諸軍事余官如故弘遣南蠻長史陶侃爲大都護參軍蒯恆爲義軍督護牙門將皮初爲都戰帥進據襄陽張昌並軍圍宛敗趙驤軍弘退屯梁侃初等累戰破昌前後斬首數萬級及到官昌懼而逃其眾悉降荊土平初弘之退也範陽王虓遣長水校尉張奕領荊州弘至奕不受代舉兵距弘弘遣軍討奕斬之表曰臣以凡才謬荷國恩作司方州奉辭伐罪不能奮揚雷霆折衝萬里軍退於宛分受顯戮猥蒙含宥被遣之職卽進達所鎭而範陽王虓先遣前長水校尉張奕領荊州臣至不受節制擅舉兵距臣今張昌姦黨初平昌未梟擒益梁流人蕭條猥集無賴之徒易相扇動﹠﹟風駭蕩則滄海橫波苟患失之無所不至比須表上慮失事機輒遣軍討奕卽梟其首奕𨿽貪亂欲爲荼毒由臣劣弱不勝其任令奕肆心以勞資斧敢引覆餗之刑甘受專輒之罪詔曰將軍文武兼資前委方夏宛城不守咎由趙驤將軍所遣諸軍﹠﹟滅羣寇張奕貪禍距違詔命將軍致討傳首闕庭𨿽有不請之嫌古人有專之之義其恢宏奧略鎭綏南海以副推轂之望焉張昌竄於下﹠﹟山弘遣軍討昌斬之悉降其眾時荊部守宰多闕弘請補選帝從之弘乃敍功銓徳隨才補授甚爲論者所稱乃表曰被中詔﹠﹟臣隨資品選補諸缺吏夫慶賞刑威非臣所專且知人則哲聖帝所難非臣暗蔽所能斟酌然萬事有機毫釐宜愼謹奉詔書差所應用蓋崇化莫若貴徳得人所以濟屯故太上立徳其次立功也頃者多難淳朴彌雕臣輒以徵士伍朝補零陵太守庶以懲波蕩之獘養退讓之操臣以不武前退於宛長史陶侃參軍蒯恆牙門皮初戮力致討蕩滅姦凶侃恆各以始終軍事初爲都戰帥忠勇冠軍漢沔淸肅實初等之勛也司馬法賞不逾時欲人知爲善之速福也若不超報無以勸徇功之士慰熊羆之志臣以初補襄陽太守侃爲府行司馬使典論功事恆爲山都令詔惟令臣以散補空缺然沶鄕令虞潭忠誠烈正首唱義舉舉善以教不能者勸臣輒特轉潭補醴陵令南郡廉吏仇勃母老疾困賊至守衛不移以致拷掠幾至隕命尙書令史郭貞張昌以爲尙書郎欲訪以朝議遁逃不出昌質其妻子避之彌遠勃孝篤著於臨危貞貞忠厲於彊暴𨿽各四品皆可以訓獎臣子長益風教臣輒以勃爲歸鄕令貞爲信陵令皆功行相參循名校實條列行狀公文具上朝廷以初𨿽有功襄陽又是名郡名器宜愼不可授初乃以前東平太守夏侯陟爲襄陽太守余並從之陟弘之婿也弘下教曰夫統天下者宜與天下一心化一國者宜與一國爲任若必姻親然後可用則荊州十郡安得十女婿然後爲政哉乃表陟姻親舊制不得相監皮初之勛宜見酬報詔聽之弘於是勸課農桑寬刑省賦歲用有年百姓愛悅弘嘗夜起聞城上持更者嘆聲甚苦遂呼省之兵年過六十羸疾無襦弘湣之乃謫罰主者遂給韋袍復帽轉以相付舊制峴方二山澤中不聽百姓捕魚弘下教曰禮名山大澤不封與共其利今公私並兼百姓無復厝手地當何謂邪速攺此法又酒室中云齊中酒聽事酒猥酒同用曲米而優劣三品投醪當與三軍同其薄厚自今不得分別時益州刺史羅尙爲李特所敗遣使告急請糧弘移書贍給而州府綱紀以運道懸遠文武匱乏欲以零陵一運米五千斛與尙弘曰諸君未之思耳天下一家彼此無異吾今給之則無西顧之憂矣遂以零陵米三萬斛給之尙賴以自固於時流人在荊州十餘萬戶羈旅貧乏多爲盜賊弘乃給其田種糧食擢其賢才隨資敍用時總章大樂伶人避亂多至荊州或勸可作樂者弘曰昔劉景升以禮壞樂崩命杜夔爲天子合樂樂成欲庭作之夔曰爲天子合樂而庭作之恐非將軍本意吾常爲之嘆息今主上蒙塵吾未能展效臣節𨿽有家伎猶不宜聽況禦樂哉乃下郡縣使安慰之須朝廷旋返送還本署論平張昌功應封次子一人縣侯弘上疏固讓許之進拜侍中鎭南大將軍開府儀同三司惠帝幸長安河間王顒挾天子詔弘爲劉喬繼援弘以張方殘暴知顒必敗遣使受東海王越節度時天下大亂弘專督江漢威行南服前廣漢太守羊冉說弘以從橫之事弘大怒斬之河間王顒使張光爲順陽太守南陽太守衛展說弘曰彭城王前東奔有不善之言張光太宰腹心宜斬光以明向背弘曰宰輔得失豈張光之罪危人自安君子弗爲也展深恨之陳敏寇揚州引兵欲西上弘乃解南蠻以授前北軍中候蔣超統江夏太守陶侃武陵太守苗光以大眾屯於夏口又遣治中何松領建平宜都襄陽三郡兵屯巴東爲羅尙後繼又加南平太守應詹寧遠將軍督三郡水軍繼蔣超侃與敏同郡又同歲舉吏或有間侃者弘不疑之乃以侃爲前鋒督護委以討敏之任侃遣子及兄子爲質弘遣之曰賢叔徵行君祖母年髙便可歸也匹夫之交尙不負心何況大丈夫乎陳敏竟不敢窺境永興三年詔進號車騎將軍開府及余官如故弘每有興廢手書守相丁寧款密所以人皆感悅爭赴之咸曰得劉公一紙書賢於十部從事及東海王越奉迎大駕弘遣參軍劉盤爲督護率諸軍會之盤旣旋弘自以老疾將解州及校尉適分授所部未及表上卒於襄陽士女嗟痛若喪所親矣初成都王﹠﹟南奔欲之本國弘距之及弘卒弘司馬郭勱欲推﹠﹟爲主弘子璠追遵弘志於是墨絰率府兵討勱戰於濁水斬之襄沔肅淸初東海王越疑弘與劉喬貳於己𨿽下節度心未能安及弘距﹠﹟璠又斬勱朝廷嘉之越手書與璠贊美之表贈弘新城郡公謚曰元以髙密王略代鎭寇盜不禁詔起璠爲順陽內史江漢之間翕然歸心及略薨山簡代之簡至知璠得眾心恐百姓逼以爲主表陳之由是徵璠爲越騎校尉璠亦深慮逼迫被書便輕至洛陽然後遣迎家累僑人侯脫路難等相率衛送至都然後辭去南夏遂亂父老追思弘𨿽甘棠之詠召伯無以過也

丁紹按晉書本傳紹字叔倫譙國人也少開朗公正早歷淸官爲廣平太守政平訟理道化大行於時河北騷擾靡有完邑而廣平一郡四境乂安是以皆悅其法而從其令及臨漳被圍南陽王模窘急紹率郡兵赴之模賴以獲全模感紹恩生爲立碑遷徐州刺史士庶戀慕攀附如歸未之官復轉荊州刺史從車千乘南渡河至許時南陽王模爲都督畱紹啟轉爲冀州刺史到鎭率州兵討破汲桑有功加寧北將軍假節監冀州諸軍事時境內羯賊爲患紹捕而誅之號爲嚴肅河北人畏而愛之紹自以爲才足爲物雄當官﹠﹟政每事﹠﹟舉視天下之事若運於掌握遂慨然有董正四海之志矣是時王浚盛於幽州苟晞盛於靑州然紹視二人蔑如也永嘉三年暴疾而卒臨終嘆曰此乃天亡冀州豈吾命哉懷帝策贈車騎將軍

劉喬按晉書本傳喬字仲彥南陽人也其先漢宗室封安眾侯傳襲歷三代祖廙魏侍中父阜陳畱相喬少爲祕書郎建威將軍王戎引爲參軍伐吳之役戎使喬與參軍羅尙濟江破武昌還授滎陽令遷太子洗馬以誅楊駿功賜爵關中侯拜尙書右丞豫誅賈謐封安眾男累遷散騎常侍齊王冏爲大司馬初嵇紹爲冏所重每下階迎之喬言於冏曰裴張之誅朝臣畏憚孫秀故不敢不受財物嵇紹今何所逼忌故畜裴家車牛張家奴婢邪樂彥輔來公未嘗下﹠﹟何獨加敬於紹冏乃止紹謂喬曰大司馬何故不復迎客喬曰似有正人言以卿不足迎者紹曰正人爲誰喬曰其則不遠紹默然頃之遷禦史中丞冏腹心董艾勢傾朝廷百僚莫敢忤旨喬二旬之中奏劾艾罪釁者六艾諷尙書右丞苟晞免喬官復爲屯騎校尉張昌之亂喬出爲威遠將軍豫州刺史與荊州刺史劉弘共討昌進左將軍惠帝西幸長安喬與諸州郡舉兵迎大駕東海王越承制轉喬安北將軍冀州刺史以範陽王虓領豫州刺史喬以虓非天子命不受代發兵距之潁川太守劉輿暱於虓喬上尙書列輿罪惡河間王顒得喬所上乃宣詔使鎭南將軍劉弘徵東大將軍劉準平南將軍彭城王繹與喬並力攻虓於許昌輿弟琨率眾救虓未至而虓敗虓乃與琨俱奔河北未幾琨率突騎五千濟河攻喬喬劫琨父蕃以檻車載之據考城以距虓眾不敵而潰喬復收散卒屯於平氏河間王顒進喬鎭東將軍假節以其長子佑爲東郡太守又遣劉弘劉準彭城王繹等率兵援喬弘與喬箋曰適承範陽欲代明使君明使君受命本朝列居方伯當官而行同獎王室橫見遷代誠爲不允然古人有言牽牛以蹊人之田信有罪矣而奪之牛罰亦重矣明使君不忍亮直狷介之忿甘爲戎首竊以爲過何有至人之道用行舍藏跨下之辱猶宜俯就況於換代之嫌纖介之釁哉範陽國屬使君庶姓周之宗盟﹠﹟不間親曲直旣均責有所在廉藺區區戰國之將猶能升降以利社稷況命世之士哉今天下紛紜主上播越正是忠臣義士同心﹠﹟力之時弘實暗劣過蒙國恩願與使君共戴盟主雁行下風掃除凶寇救蒼生之倒懸反北辰於太極此功未立不宜乖離備蒙顧遇情隆於常披露丹誠不敢不盡春秋之時諸侯相伐復爲和親者多矣願明使君回旣往之恨追不二之蹤解連環之結修如初之好範陽亦將悔前之失思崇後信矣東海王越將討喬弘又與越書曰適聞以吾州將擅舉兵逐範陽當討之誠明同異懲禍亂之宜然吾竊謂不可何者今北辰遷居元首移幸羣後抗義以謀王室吾州將荷國重恩列位方伯亦伐鼓卽戎﹠﹟力致命之秋也而範陽代之吾州將不從由代之不允但矯枉過正更以爲罪耳昔齊桓赦射鉤之讎而相管仲晉文忘斬袪之怨而親勃鞮方之於今當何有哉且君子躬自厚而薄責於人今姦臣弄權朝廷困逼此四海之所危懼宜釋私嫌共存公義含垢匿瑕忍所難忍以大逆爲先奉迎爲急不可思小怨忘大徳也苟崇忠恕共明分局連旗推鋒各致臣節吾州將必輸寫肝膽以報所蒙實不足計一朝之謬發赫然之怒使韓盧東郭相困而爲豺狼之擒也吾𨿽庶姓負乘過分實願足下率齊內外以康王室竊恥同儕自爲蠹害貪獻所懷惟足下圖之又上表曰範陽王虓欲代豫州刺史喬喬舉兵逐虓司空東海王越以喬不從命討之臣以爲喬忝受殊恩顯居州司自欲立功於時以徇國難無他罪闕而範陽代之代之爲非然喬亦不得以虓之非專威輒討誠應顯戮以懲不恪然自頃兵戈紛亂猜禍鋒生恐疑隙構於羣王災難延於宗子權柄隆於朝廷逆順效於成敗今夕爲忠明旦爲逆翩其反而互爲戎首載籍以來骨肉之禍未有如今者也臣竊悲之痛心疾首今邊陲無備豫之儲中華有杼軸之困而股肱之臣不惟國體職競尋常自相楚剝爲害轉深積毀銷骨萬一四夷乘虛爲變此亦猛獸交斗自效於卞莊者矣臣以爲宜速發明詔詔越等令兩釋猜嫌各保分局自今以後其有不被詔書擅興兵馬者天下共伐之詩云誰能執熱逝不以濯若誠濯之必無灼爛之患永有泰山之固矣時河間王顒方距關東倚喬爲助不納其言東海王越移檄天下帥甲士三萬將入關迎大駕軍次於蕭喬懼遣子佑距越於蕭縣之靈壁劉琨分兵向許昌許昌人納之琨自滎陽率兵迎越遇佑眾潰見殺喬眾遂散與五百騎奔平氏帝還洛陽大赦越復表喬爲太傅軍諮祭酒越薨復以喬爲都督豫州諸軍事鎭東將軍豫州刺史卒於官時年六十三湣帝末追贈司空子挺

解系按晉書本傳系字少連濟南著人也父修魏瑯邪太守梁州刺史考績爲天下第一武帝受禪封梁鄒侯系及二弟結育並淸身絜己甚得聲譽時荀勗門宗彊盛朝野畏憚之勗諸子謂系等曰我與卿爲友應向我公拜勗又曰我與尊先使君親厚系曰不奉先君遺教公若與先君厚往日哀頓當垂書問親厚之誨非所敢承勗父子大慚當世壯之後辟公府掾歷中書黃門侍郎散騎常侍豫州刺史遷尙書出爲雍州刺史揚烈將軍西戎校尉假節會氐羌叛與徵西將軍趙王倫討之倫信用佞人孫秀與系爭軍事更相表奏朝廷知系守正不撓而召倫還系表殺秀以謝氐羌不從倫秀譖之系坐免官以白衣還第闔門自守及張華裴頠之被誅也倫秀以宿憾收系兄弟梁王肜救系等倫怒曰我於水中見蟹且惡之況此人兄弟輕我邪此而可忍孰不可忍肜苦爭之不得遂害之並戮其妻子後齊王冏起義時以裴解爲冤首倫秀旣誅冏乃奏曰臣聞興微繼絕聖主之髙政貶惡嘉善春秋之美談是以武王封比干之墓表商容之閭誠幽明之故有以相通也孫秀逆亂滅佐命之國誅骨鯁之臣以斫喪王室肆其虐戾功臣之後多見泯滅至如張華裴頠各以見憚取誅於時系結同以羔羊被害歐陽建等無罪而死百姓憐之陛下更日月之光照布惟新之明命然此等未蒙恩理昔欒郤降在皂隸而春秋傳其人幽王絕功臣之後棄賢者子孫而詩人以爲刺臣備忝右職思竭股肱獻納愚誠若合聖意可羣官通議八坐議以系等淸公正直爲姦邪所疾無罪橫戮冤痛巳甚如大司馬所啟彰明枉直顯宣當否使冤魂無愧無恨爲恩大矣永寧二年追贈光祿大夫攺葬加弔祭焉

孫旗按晉書本傳旗字伯旗樂安人也父歷魏晉際爲幽州刺史右將軍旗絜靜少自修立察孝廉累遷黃門侍郎出爲荊州刺史名位與二解相亞永熙中徵拜太子詹事轉衛尉坐武庫火免官歲餘出爲兗州刺史遷平南將軍假節旗子弼及弟子髦輔琰四人並有吏材稱於當世遂與孫秀合族及趙王倫起事夜從秀開神武門下觀閱器杖兄弟旬月相次爲公府掾尙書郎弼又爲中堅將軍領尙書左丞輔爲上將軍領射聲校尉髦爲武衛將軍領太子詹事琰爲武衛將軍領太子左率皆賜爵開國郡侯推崇旗爲車騎將軍開府初旗以弼等受署僞朝遣小息回責讓弼等以過差之事必爲家禍弼等終不從旗制之不可但慟哭而已及齊王冏起義四子皆伏誅襄陽太守宗岱承冏檄斬旗夷三族

山簡按晉書山濤傳濤子簡字季倫性溫雅有父風年二十餘濤不之知也簡嘆曰吾年幾三十而不爲家公所知後與譙國嵇紹沛郡劉謨弘農楊淮齊名初爲太子舍人累遷太子庶子黃門郎出爲靑州刺史徵拜侍中頃之轉尙書歷鎭軍將軍荊州刺史領南蠻校尉不行復拜尙書光熙初轉吏部尙書永嘉初出爲雍州刺史鎭西將軍徵爲尙書左僕射領吏部簡欲令朝臣各舉所知以廣得才之路上疏曰臣以爲自古興替實在官人苟得其才則無物不理書言知人則哲惟帝難之唐虞之盛元愷登庸周室之隆濟濟多士秦漢以來風雅漸喪至於後漢女君臨朝尊官大位出於阿保斯亂之始也是以郭泰許劭之倫明淸議於艸野陳蕃李固之徒守忠節於朝廷然後君臣名節古今遺典可得而言自初平之元訖於建安之末三十年中萬姓流散死亡略盡斯亂之極也世祖武皇帝應天順人受禪於魏泰始初躬親萬機佐命之臣咸皆率職時黃門侍郎王恂庾純始於太極東堂聽政評尙書奏事多論刑獄不論選舉臣以爲不先所難而辦其所易陛下初臨萬國人思盡誠每於聽政之日命公卿大臣先議選舉各言所見後進雋才鄕邑尢異才堪任用者皆以名奏主者隨缺先敍是爵人於朝與眾共之之義也朝廷從之永嘉三年出爲徵南將軍都督荊湘交廣四州諸軍事假節鎭襄陽於時四方寇亂天下分崩王威不振朝野危懼簡優遊卒歲惟酒是耽諸習氏荊土豪族有佳園池簡每出遊嬉多之池上置酒輒醉名之曰髙陽池時有童兒歌曰山公出何許往至髙陽池日夕倒載歸酩酊無所知時時能騎馬倒著白接舉鞭向葛疆何如並州兒疆家在並州簡愛將也尋加督寧益軍事時劉聰入寇京師危逼簡遣督護王萬率師赴難次於涅湯爲宛城賊王如所破遂嬰城自守及洛陽陷沒簡又爲賊嚴嶷所逼乃遷於夏口招納流亡江漢歸附時華軼以江州作難或勸簡討之簡曰與彥夏舊友爲之惆悵簡豈利人之機以爲功伐乎其篤厚如此時樂府伶人避難多奔沔漢燕會之日寮佐或勸奏之簡曰社稷傾覆不能匡救有晉之罪人也何作樂之有因流涕慷慨坐者咸愧焉年六十卒追贈徵南大將軍儀同三司子遐

節使部名臣列傳二

晉二

應詹按晉書本傳詹字思遠汝南南頓人魏侍中璩之孫也詹幼孤爲祖母所養年十餘歲祖母又終居喪毀頓杖而後起遂以孝聞家富於財年又稚弱乃請族人共居委以資產情若至親世以此異焉弱冠知名性質素弘雅物𨿽犯而弗之校以學藝文章稱司徒何劭見之曰君子哉若人初辟公府爲太子舍人趙王倫以爲徵東長史論誅坐免成都王穎辟爲掾時驃騎從事中郎諸葛玫委長沙王乂奔鄴盛稱乂之非玫浮躁有才辯臨漳人士無不詣之詹與玫有舊嘆曰諸葛仁林何與樂毅之相詭乎卒不見之玫聞甚愧鎭南大將軍劉弘詹之祖舅也請爲長史謂之曰君器識弘深後當代老子於荊南矣仍委以軍政弘著績漢南詹之力也遷南平太守王澄爲荊州假詹督南平天門武陵三郡軍事及洛陽傾覆詹攘袂流涕勸澄赴援澄使詹爲檄詹下筆便成辭義壯烈見者慷慨然竟不能從也天門武陵溪蠻並反詹討降之時政令不一諸蠻怨望並謀背叛詹召蠻酋破銅券與盟由是懷詹數郡無虞其後天下大亂詹境獨全百姓歌之曰亂離旣普殆爲灰朽僥幸之運賴玆應侯歲寒不雕孤境獨守拯我塗炭惠隆丘阜潤同江海恩猶父母鎭南將軍山簡復假詹督五郡軍事會蜀賊杜疇作亂來攻詹郡力戰摧之尋與陶侃破杜弢於長沙賊中金寶溢目詹一無所取惟收圖書莫不嘆之元帝假詹建武將軍王惇又上詹監巴東五郡軍事賜爵潁陽鄕侯陳人王衝擁眾荊州素服詹名迎爲刺史詹以衝等無賴棄還南平衝亦不怨其得人情如此遷益州刺史領巴東監軍詹之出郡也士庶攀車號泣若戀所生俄拜後軍將軍詹上疏陳便宜曰先王設官使君有常尊臣有定卑上無苟且之志下無覬覦之心下至亡秦罷侯置守本替末陵綱紀廢絕漢興𨿽未能興復舊典猶雜建侯守故能享年享世殆參古迹今大荒之後制度攺創宜因斯會釐正憲則先舉盛徳元功以爲封首則聖世之化比隆唐虞矣又曰性相近習相遠訓導之風宜愼所好魏正始之間蔚爲文林元康以來賤經尙道以元虛宏放爲夷達以儒術淸儉爲鄙俗永嘉之獘未必不由此也今𨿽有儒官教養未備非所以長育人材納之軌物也宜修辟雍崇明教義先令國子受訓然後皇儲親臨釋奠則普天尙徳率土知方矣元帝雅重其才深納之頃之出補吳國內史以公事免鎭北將軍劉隗出鎭以詹爲軍司加散騎常侍累遷光祿勛詹以王惇專制自樹故優遊諷詠無所摽明及惇作逆明帝問詹計將安出詹厲然慷慨曰陛下宜奮赫斯之威臣等當得負戈前驅庶憑宗廟之靈有徵無戰如其不然王室必危帝以詹爲都督前鋒軍事護軍將軍假節都督朱雀橋南賊從竹格渡江詹與建威將軍趙引等擊敗之斬賊率杜發梟首數千級賊平封觀陽縣侯食邑一千六百戶賜絹五千匹上疏讓曰臣聞開國承家光啟土宇惟令徳元功乃宜封錫臣𨿽忝當一隊策無微略勞不汗馬猥以疏賤倫亞親密暫廁被練列勤司勛乞回謬恩聽其所守不許遷使持節都督江州諸軍事平南將軍江州刺史詹將行上疏曰夫欲用天下之智力者莫若使天下信之也商鞅移木豈禮也哉有由而然自經荒獘綱紀頹陵淸直之風旣澆糟﹠﹟之俗猶在誠宜濯以滄浪之流漉以吞舟之网則幽顯明別於變時雍矣弘濟玆務在乎官人今南北雜錯屬托者無保負之累而輕舉所知此博采所以未精職理所以多闕今凡有所用宜隨其能不而與舉主同乎褒貶則人有愼舉之恭官無廢職之吝昔冀缺有功胥臣蒙先茅之賞子玉敗軍子文受蒍賈之責古旣有之今亦宜然漢朝使刺史行部乘傳奏事猶恐不足以辧彰幽明弘宣政道故復有繡衣直指今之艱獘過於往昔宜分遣黃散若中書郎等循行天下觀采得失舉善彈違斷截苟且則人不敢爲非矣漢宣帝時二千石有居職修明者則入爲公卿其不稱職免官者皆還爲平人懲勸必行故歷世長久中間以來遷不足競免不足懼或有進而失意退而得分蒞官𨿽美當以素論降替在職實劣直以舊望登敍校遊談爲多少不以實事爲先後以此責成臣未見其兆也今宜峻左降舊制可二千石免官三年乃得敍用長史六年戶口折半道裏倍之此法必明使天下知官難得而易失必人愼其職朝無惰官矣都督可課佃二十頃州十頃郡五頃縣三頃皆取文武吏醫卜不得撓亂百姓三臺九府中外諸軍有可減損皆令附農市息末伎道無遊人不過一熟丰穰可必然後重居職之俸使祿足以代耕頃大事之後遐邇皆想宏略而寂然未副宜早振綱領肅起羣望時王惇新平人情未安詹撫而懷之莫不得其歡心百姓賴之疾篤與陶侃書曰每憶密計自沔入湘頡頏繾綣齊好斷金子南我東忽然一紀其間事故何所不有足下建功嶠南旋鎭舊楚吾承乏幸會來此州圖與足下進共竭節本朝報恩幼主退以申尋平生纏綿舊好豈悟時不我與長卽幽冥永言莫從能不慨悵今神州未夷四方多難足下年徳並隆功名俱盛宜務建洪範𨿽休勿休至公至平至謙至順卽自天佑之吉無不利人之將死其言也善足下察吾此誠以咸和六年卒時年五十三冊贈鎭南大將軍儀同三司謚曰烈祠以太牢子元嗣位至散騎侍郎元弟誕有器幹歷六郡太守龍驤將軍追贈冀州刺史初京兆韋泓喪亂之際親屬遇饑疫並盡客遊洛陽素聞詹名遂依托之詹與分甘共苦情若弟兄遂隨從積年爲營伉儷置居宅並薦之於元帝曰自遭喪亂人士易操至乃任運固窮耿介守節者﹠﹟矣伏見議郎韋泓年三十八字元量執心淸衝才識備濟躬耕隴畝不煩人役靜默居常不豫政事昔年流移來在詹境經寇喪資一身特立裋褐不掩形菜蔬不充朝而抗志彌厲不遊非類顏回稱不攺其樂泓有其分明公輔亮皇室恢維宇宙四門開辟英彥鳧藻收春花於京輦采秋實於巖藪而泓抱璞荊山未剖和璧若蒙銓召付以列曹必能協隆鼎味緝熙庶績者也帝卽辟之自後位至少府卿旣受詹生成之惠詹卒遂制朋友之服哭止宿艸追趙氏祀程嬰杵臼之義祭詹終身

張闓按晉書本傳闓字敬緒丹陽人吳輔吳將軍昭之曾孫也少孤有志操太常薛兼進之於元帝言闓才幹貞固當今之良器卽引爲安東參軍甚加禮遇轉丞相從事中郎以母憂去職旣葬帝彊起之闓固辭疾篤優命惇逼遂起視事及帝爲晉王拜給事黃門侍郎領本郡大中正以佐翼勛賜爵丹陽縣侯遷侍中帝踐祚出補晉陵內史在郡甚有威惠帝下詔曰夫二千石之任當勉勵其徳綏齊所蒞使寬而不縱嚴而不苛其於勤功督察便國利人抑彊扶弱使無雜濫眞太守之任也若聲過其實古人所不取攻乎異端爲政之甚害蓋所貴者本也闓遵而行之時所部四縣並以旱失田闓乃立曲阿新丰塘漑田八百餘頃每歲丰稔葛洪爲其頌計用二十一萬一千四百二十功以擅興造免官後公卿並爲之言曰張闓興陂漑田可謂益國而反被黜使臣下難復爲善帝感悟乃下詔曰丹陽侯闓昔以勞役部人免官𨿽從吏議猶未掩其忠節之志也倉廩國之大本宜得其才今以闓爲大司農闓陳黜免始爾不宜便居九列疏奏不許然後就職帝晏駕以闓爲大匠卿營建平陵事畢遷尙書蘇峻之役闓與王導俱入宮侍衛峻使闓持節權督東軍王導潛與闓謀密宣太后詔於三吳令速起義軍陶侃等至假闓節行徵鹵將軍與振威將軍陶回共督丹陽義軍闓到晉陵使內史劉耽盡以一部谷並遣吳郡度支運四部谷以給車騎將軍郗鑑又與吳郡內史蔡謨前吳興內史虞潭會稽內史王舒等招集義兵以討峻峻平以尙書加散騎常侍賜爵宜陽伯遷廷尉以疾解職拜金紫光祿大夫尋卒時年六十四子混嗣闓箋表文議傳於世

劉遐按晉書本傳遐字正長廣平易陽人也性果毅便弓馬開豁勇壯值天下大亂遐爲塢主每擊賊率壯士陷堅摧鋒冀方比之張飛關羽鄕人冀州刺史邵續深器之以女妻焉遂壁於河濟之間賊不敢逼遐間道遣使受元帝節度朝廷嘉之璽書慰勉以爲龍驤將軍平原內史建武初元帝令曰遐忠勇果毅義誠可嘉以遐爲下邳內史將軍如故初沛人周堅一名撫與同郡周默因天下亂各爲塢主以寇抄爲事默降祖逖撫怒遂襲殺默以彭城叛石勒遣騎援之詔遐領彭城內史與徐州刺史蔡豹太山太守徐龕共討撫戰於寒山撫敗走詔徙遐爲臨淮太守徐龕復反事平以遐爲北中郎將兗州刺史太寧初自彭城移屯泗口王含反遐與蘇峻俱赴京都含敗隨丹陽尹溫嶠追含至於淮南遐頗放兵擄掠嶠曰天道助順故王含剿絕不可因亂爲亂也遐深自陳而拜謝事平以功封泉陵公遷散騎常侍監淮北軍中郎將徐州刺史假節代王邃鎭淮陰咸和元年卒追贈安北將軍子肇年幼成帝以徐州授﹠﹟鑑以郭默爲北中郎將領遐部曲遐妹夫田防及遐故將史疊卞咸李龍等不樂他屬共立肇襲遐故位以叛成帝遣郭默等率諸郡討之默等始上道而臨淮太守劉矯率將士數百掩襲遐營疊等迸走斬田防及督護卞咸等追斬疊龍於下邳傳首詣闕遐母妻子參佐將士悉還建康遐妻驍勇有父風遐嘗爲石季龍所圍妻單將數騎拔遐出於萬眾之中及田防等欲爲亂遐妻止之不從乃密起火燒甲杖都盡肇襲爵

卞惇按晉書卞壼傳壼從父兄惇字仲仁父俊淸貞有檢識以名理著稱其鄕人郤詵恃才陵﹠﹟俊兄弟俊等亦以門盛輕詵相視如讎詵以楊駿故吏被系俊時爲尙書郎按其獄詵懼不免俊平心斷決正之詵卒以免而猶不悛後爲左丞復奏陷卞氏俊歷位汝南相廷尉卿惇弱冠仕州郡辟司空府稍遷太子舍人尙書郎朝士多稱之東海王越聞召以爲主簿王彌逼洛惇及胡母輔之勸越擊王彌而王衍潘滔共執不聽惇庭爭苦至眾咸壯之出補汝南內史元帝之爲鎭東請爲軍諮祭酒不就徵南將軍山簡以爲司馬尋而王如杜曾相繼爲亂簡乃使惇監沔北七郡軍事振威將軍領江夏相戍夏口惇攻討沔中皆平旣而杜弢寇湘中加惇徵討大都督伐弢有功賜爵安陵亭侯鎭東大將軍王惇請爲軍司中興建拜太子左衛率時石勒侵逼淮泗帝備求良將可以式遏邊境者公卿舉惇除徵鹵將軍徐州刺史鎭泗口及勒寇彭城惇自度力不能支與徵北將軍王邃退保盱眙賊勢遂張淮北諸郡多爲所陷竟以畏﹠﹟貶秩三等爲鷹揚將軍徵拜大司農王惇表爲徵鹵將軍都督石頭軍事明帝之討王惇也以爲鎭南將軍假節事平更拜尙書以功封益陽侯徙光祿勛出爲都督安南將軍湘州刺史假節尋進徵南將軍固辭不拜蘇峻反溫嶠庾亮移檄徵鎭同赴京師惇擁兵不下又不給軍糧惟遣督護荀璲領數百人隨大軍而已時朝野莫不怪嘆獨陶侃亦切齒忿之峻平侃奏惇阻軍顧望不赴國難無大臣之節請檻車收付廷尉丞相王導以喪亂之後宜加寬宥轉安南將軍廣州刺史病不之職徵爲光祿大夫領少府惇旣不討蘇峻常懷愧恥名論自此虧矣尋以憂卒追贈本官加散騎常侍謚曰敬子滔嗣

甘卓按晉書本傳卓字季思丹陽人秦丞相茂之後也曾祖寧爲吳將祖述仕吳爲尙書父昌太子太傅吳平卓退居自守郡命主簿功曹察孝廉州舉秀才爲吳王常侍討石冰以功賜爵都亭侯東海王越引爲參軍出補離狐令卓見天下大亂棄官東歸前至歷陽與陳敏相遇敏甚悅共圖縱橫之計遂爲其子景娶卓女共相結托會周﹠﹟倡義密使錢廣攻敏弟昶敏遣卓討廣頓朱雀橋南會廣殺昶﹠﹟告丹陽太守顧榮共邀說卓卓素敬服榮且以昶死懷懼良久乃從之遂詐疾迎女斷橋收船南岸共滅敏傳首於京都元帝初渡江授卓前鋒都督揚威將軍歷陽內史其後討周馥徵杜弢屢經苦戰多所擒獲以前後功進爵南鄕侯拜豫章太守尋遷湘州刺史將軍如故復進爵於湖侯中興初以邊寇未靜學校陵遲特聽不試孝廉而秀才猶依舊策試卓上疏以爲答問損益當須博通古今明達政體必求諸墳索乃堪其舉臣所州往遭寇亂學校久替人士流播不得比之餘州策試之由當藉學功謂宜同孝廉例申與期限疏奏朝議不許卓於是精加隱括備禮舉桂陽谷儉爲秀才儉辭不獲命州厚禮遣之諸州秀才聞當考試皆憚不行惟儉一人到臺遂不復策試儉恥其州少士乃表求試以髙第除中郎儉少有志行寒苦自立博涉經史於時南土雕荒經籍道息儉不能遠求師友惟在家研精𨿽所得實深未有名譽又恥衒耀取達遂歸終身不仕卒於家卓遷安南將軍梁州刺史假節督沔北諸軍鎭襄陽卓外柔內剛爲政簡惠善於綏撫估稅悉除市無二價州境所有魚池先恆責稅卓不收其利皆給貧民西土稱爲惠政王惇稱兵遣使告卓卓乃僞許而心不同之及惇升舟而卓不赴使參軍孫雙詣武昌諫止惇惇聞雙言大驚曰甘侯前與吾語云何而更有異正當慮吾危朝廷耶吾今下惟除姦凶耳卿還言之事濟當以甘侯作公雙還報卓卓不能決或說卓且僞許惇待惇至都而討之卓曰昔陳敏之亂吾亦先從後圖而論者謂懼逼而謀之𨿽吾情本不爾而事實有似心恆愧之今若復爾誰能明我時湘州刺史譙王承遣主簿鄧騫說卓曰劉大連𨿽乘權寵非有害於天下也大將軍以其私憾稱兵象魏𨿽托討亂之名實失天下之望此忠臣義士匡救之時也昔魯連匹夫猶懷蹈海之志況受任方伯位同體國者乎今若因天人之心倡桓文之舉仗大順以掃逆節擁義兵以勤王室斯千載之運不可失也卓笑曰桓文之事豈吾所能至於盡力國難乃其心也當共詳思之參軍李梁說卓曰昔隗囂亂隴右竇融保河西以歸光武今日之事有似於此將軍有重名於天下但當推亡固存坐而待之使大將軍勝方當崇將軍以方面之重如其不勝朝廷必以將軍代之何憂不富貴而釋此廟勝決存亡於一戰耶騫謂梁曰光武創業中國未平故隗囂斷隴右竇融兼河西各據一方鼎足之勢故得文服天子從容顧望及海內已定君臣正位終於隴右傾覆河西入朝何則向之文服義所不容也今將軍之於本朝非竇融之諭也襄陽之於大府非河西之固也且人臣之義安忍國難而不陳力何以北面於天子耶使大將軍平劉隗還武昌增石城之守絕荊湘之粟將軍安歸乎勢在人手而曰我處廟勝未之聞也卓尙持疑未決騫又謂卓曰今旣不義舉又不承大將軍檄此必至之禍愚智所見也且議者之所難以彼彊我弱是不量虛實者也今大將軍兵不過萬餘其畱者不能五千而將軍見眾旣倍之矣將軍威名天下所聞也此府精銳戰勝之兵也擁彊眾藉威名杖節而行豈王含所能禦哉﹠﹟流之眾勢不自救將軍之舉武昌若摧枯拉朽何所顧慮乎武昌旣定據其軍實鎭撫二州施惠士卒使還者如歸此呂蒙所以克敵也如是大將軍可不戰而自潰今釋必勝之策安坐以待危亡不可言知計矣願將軍熟慮之時惇以卓不至慮在後爲變遣參軍樂道融苦要卓俱下道融本欲背惇因說卓襲之語在融傳卓旣素不欲從惇得道融說遂決曰吾本意也乃與巴東監軍柳純南平太守夏侯承宜都太守譚該等十餘人俱露檄遠近陳惇肆逆率所統致討遣參軍司馬贊孫雙奉表詣臺參軍羅英至廣州與陶侃﹠﹟期參軍鄧騫虞衝至長沙令譙王承堅守徵西將軍戴若思在江西先得卓書表上之臺內皆稱萬歲武昌大驚傳卓軍至人皆奔散詔書遷卓爲鎭南大將軍侍中都督荊梁二州諸軍事荊州牧梁州刺史如故陶侃得卓信卽遣參軍髙寶率兵下卓𨿽懷義正而性不果毅且年老多疑計慮猶豫軍次豬口累旬不前惇大懼遣卓兄子行參軍印求和謝卓曰君此自是臣節不相責也吾家計急不得不爾想便旋軍襄陽當更結好時王師敗績惇求臺騶虞幡駐卓卓聞周顗戴若思遇害流涕謂﹠﹟曰吾之所憂正謂今日每得朝廷人書常以邊寇爲先不悟忽有蕭墻之禍且使聖上元吉太子無恙吾臨惇上流亦未敢便危社稷吾適徑據武昌惇勢逼必天子以絕四海之望不如還襄陽更思後圖卽命旋軍都尉秦康說卓曰今分兵取惇不難但斷彭澤上下不得相越自然離散可一戰擒也將軍旣有忠節中道而廢更爲敗軍將恐將軍之下亦各便求西還不可得守也卓不能從樂道融亦日夜勸卓速下卓性先寬和忽便彊塞徑還襄陽意气騷擾舉動失常自照鏡不見其頭視庭樹而頭在樹上心甚惡之其家金櫃鳴聲似槌鏡淸而悲巫云金櫃將離是以悲鳴主簿何無忌及家人皆勸令自警卓轉更狠愎聞諫輒怒方散兵使大佃而不爲備功曹榮建固諫不納襄陽太守周慮等密承惇意知卓無備詐言湖中多魚勸卓遣左右皆捕魚乃襲害卓於寢傳首於惇四子散騎郎蕃等皆被害太寧中追贈驃騎將軍謚曰敬

陶侃按晉書本傳侃字士行本鄱陽人也吳平徙家廬江之尋陽父丹吳陽武將軍侃早孤貧爲縣吏鄱陽孝廉範逵嘗過侃時倉卒無以待賓其母乃截髮得雙髲以易酒肴樂飲極歡𨿽僕從亦過所望及逵去侃追送百餘里逵曰卿欲仕郡乎侃曰欲之困於無津耳逵過廬江太守張夔稱美之夔召爲督郵領樅陽令有能名遷主簿會州部從事之郡欲有所按侃閉門部勒諸吏謂從事曰若鄙郡有違自當明憲直繩不宜相逼若不以禮吾能禦之從事卽退夔妻有疾將迎醫於數百里時正寒雪諸綱紀皆難之侃獨曰資於事父以事君小君猶母也安有父母之疾而不盡心乎乃請行眾咸服其義長沙太守萬嗣過廬江見侃虛心敬悅曰君終當有大名命其子與之結友而去夔察侃爲孝廉至洛陽數詣張華華初以遠人不甚接遇侃每往神無忤色華後與語異之除郎中伏波將軍孫秀以亡國支庶府望不顯中華人士恥爲掾屬以侃寒宦召爲舍人時豫章國郎中令楊﹠﹟侃州裏也爲鄕論所歸侃詣之﹠﹟曰易稱貞固足以干事陶士行是也與同乘見中書郎顧榮榮甚奇之吏部郎溫雅謂﹠﹟曰柰何與小人共載﹠﹟曰此人非凡器也尙書樂廣欲會荊陽士人武庫令黃慶進侃於廣人或非之慶曰此子終當遠到復何疑也慶後爲吏部令史舉侃補武岡令與太守呂嶽有嫌棄官歸爲郡小中正會劉弘爲荊州刺史將之官辟侃爲南蠻長史遣先向襄陽討賊張昌破之弘旣至謂侃曰吾昔爲羊公參軍謂吾其後當居身處今相觀察必繼老夫矣後以軍功封東鄕侯邑千戶陳敏之亂弘以侃爲江夏太守加鷹揚將軍侃備威儀迎母官舍鄕裏榮之敏遣其弟恢來寇武昌侃出兵禦之隨郡內史扈瑰間侃於弘曰侃與敏有鄕裏之舊居大郡統彊兵脫有異志則荊州無東門矣弘曰侃之忠能吾得之已久豈有是乎侃潛聞之遽遣子洪及兄子臻詣弘以自固弘引爲參軍資而遣之又加侃爲督護使與諸軍並力距恢侃乃以運船爲戰艦或言不可侃曰用官物討官賊但須列上有本末耳於是擊恢所向必破侃戎政齊肅凡有擄獲皆分士卒身無私焉後以母憂去職嘗有二客來弔不哭而退化爲雙鶴衝天而去時人異之服闋參東海王越軍事江州刺史華軼表侃爲揚武將軍使屯夏口又以臻爲參軍軼與元帝素不平臻懼難作托疾而歸白侃曰華彥夏有憂天下之志而才不足且與瑯邪不平難將作矣侃怒遣臻還軼臻遂東歸於帝帝見之大悅命臻爲參軍加侃奮威將軍假赤幢曲蓋軺車鼓吹侃乃與華軼告絕頃之遷龍驤將軍武昌太守時天下饑荒山夷多斷江劫掠侃令諸將詐作商船以誘之劫果至生獲數人是西陽王之左右侃卽遣兵逼令出向賊侃整陣於釣臺爲後斷縛送帳下二十人侃斬之自是水陸肅淸流亡者歸之盈路侃竭資賑給焉又立夷市於郡東大收其利而帝使侃擊杜弢令振威將軍周訪廣武將軍趙誘受侃節度侃令二將爲前鋒兄子輿爲左甄擊賊破之時周顗爲荊州刺史先鎭潯水城賊掠其良口侃使部將朱伺救之賊退保泠口侃謂諸將曰此賊必更步向武昌吾宜還城晝夜三日行可至卿等誰能忍饑斗邪部將吳寄曰要欲十日忍饑晝當擊賊夜分捕魚足以相濟侃曰卿健將也賊果增兵來攻侃使朱伺等逆擊大破之獲其輜重殺傷甚眾遣參軍王貢告捷於王惇惇曰若無陶侯便失荊州矣伯仁方入境便爲賊所破不知得刺史貢對曰鄙州方有事難非陶龍驤莫可惇然之卽表拜侃爲使持節寧遠將軍南蠻校尉荊州刺史領西陽江夏武昌鎭於沌口又移入沔江遣朱伺等討江夏賊殺之賊王衝自稱荊州刺史據江陵王貢還至竟陵矯侃命以杜曾爲前鋒大督護進軍斬衝悉降其眾侃召曾不到貢又恐矯命獲罪遂與曾舉兵反擊侃督護鄭攀於沌陽破之又敗朱伺於沔口侃欲退入涢中部將張奕將貳於侃詭說曰賊至而動眾必不可侃惑之而不進無何賊至果爲所敗賊鉤侃所乘艦侃窘急走入小船朱伺力戰僅而獲免張奕竟奔於賊侃坐免官王惇表以侃白衣領職侃復率周訪等進軍入湘使都尉楊舉爲先驅擊杜弢大破之屯兵於城西侃之佐史辭詣王惇曰州將陶使君孤根特立從微至著忠允之功所在有效出佐南夏輔翼劉徵南前遇張昌後屬陳敏侃以偏旅獨當大寇無徵不﹠﹟郡醜破滅近者王如亂北杜弢跨南二徵奔走一州星馳其餘郡縣所在土崩侃招攜以禮懷遠以徳子來之眾前後累至奉承指授獨守危扼人往不動人離不散往年董督徑造湘城志陵雲霄神機獨斷徒以軍少糧懸不果獻捷然杜弢懾懼來還夏口未經信宿建平流人迎賊俱叛侃卽回軍﹠﹟流芟夷醜類至使西門不鍵華圻無虞者侃之功也明將軍湣此荊楚救民塗炭使侃統領窮殘之餘寒者衣之饑者食之比屋相慶有若挾纊江濱孤危地非重險非可單軍獨能保固故移就髙莋以避其衝賊輕易先至大眾在後侃距戰經日殺其名帥賊尋犬羊相結並力來攻侃以忠臣之節義無退顧被堅執銳身當戎行將士奮擊莫不用命當時死者不可勝數賊眾參伍更息更戰侃以孤軍一隊力不獨禦量宜取全以俟後舉而主者責侃重加黜削侃性謙沖功成身退今奉還所受惟恐稽遲然某等區區實恐理失於內事敗於外毫釐之差將致千里使荊蠻乖離西嵎不守唇﹠﹟齒寒侵逼無限也惇於是奏復侃官弢將王貢精卒三千出武陵江誘五溪夷以舟師斷官運徑向武昌侃使鄭攀及伏波將軍陶延夜趣巴陵潛師掩其不備大破之斬千餘級降萬餘口貢遁還湘城賊中離阻杜弢遂疑張奕而殺之眾情益懼降者滋多王貢復挑戰侃遙謂之曰杜弢爲益州吏盜用庫錢父死不奔喪卿本佳人何爲隨之也天下寧有白頭賊乎貢初橫腳馬上侃言訖貢斂容下腳辭色甚順侃知其可動復令諭之截髮爲信貢遂來降而弢敗走進﹠﹟長沙獲其將毛寶髙寶梁堪而還王惇深忌侃功將還江陵欲詣惇別皇甫方回及朱伺等諫以爲不可侃不從惇果畱侃不遣左轉廣州刺史平越中郎將以王廙爲荊州侃之佐吏將士詣惇請畱侃惇怒不許侃將鄭攀蘇溫馬﹠﹟等不欲南行遂西迎杜曾以距廙惇意攀承侃風旨被甲持矛將殺侃出而復回者數四侃正色曰使君之雄斷當裁天下何此不決乎因起如廁諮議參軍梅陶長史陳頒言於惇曰周訪與侃親姻如左右手安有斷人左手而右手不應者乎惇意遂解於是設盛饌以餞之侃便夜發惇引其子瞻爲參軍侃旣達豫章見周訪流涕曰非卿外援我殆不免侃因進至始興先是廣州人背刺史郭訥迎長沙人王機爲刺史機復遣使詣王惇乞爲交州惇從之而機未發會杜弘據臨賀因機乞降勸弘取廣州弘遂與溫邵及交州秀才劉沈俱謀反或勸侃且住始興觀察形勢侃不聽直至廣州弘遣使僞降侃知其詐先於封口起發石車俄而弘率輕兵而至知侃有備乃退侃追擊破之執劉沈於小桂又遣部將許髙討機斬之傳首京都諸將皆請乘勝擊溫邵侃笑曰吾威名已著何事遣兵但一函紙自足耳於是下書諭之邵懼而走追獲於始興以功封柴桑侯食邑四千戶侃在州無事輒朝運百甓於齋外暮運於齋內人問其故答曰吾方致力中原過爾優逸恐不堪事其勵志勤力皆此類也太興初進號平南將軍尋加都督交州軍事及王惇舉兵反詔侃以本官領江州刺史尋轉都督湘州刺史惇得志上侃復本職加散騎常侍時交州刺史王諒爲賊梁碩所陷侃遣將髙寶進擊平之以侃領交州刺史錄前後功封次子夏爲都亭侯進號徵南大將軍開府儀同三司及王惇平遷都督荊雍益梁州諸軍事領護南蠻校尉徵西大將軍荊州刺史餘如故楚郢士女莫不相慶侃性聰敏勤於吏職恭而近禮愛好人倫終日斂膝危坐閫外多事千緒萬端罔有遺漏遠近書疏莫不手答筆翰如流未嘗壅滯引接﹠﹟遠門無停客常語人曰大禹聖者乃惜寸陰至於眾人當惜分陰豈可逸遊荒醉生無益於時死無聞於後是自棄也諸參佐或以談戲廢事者乃命取其酒器蒱博之具悉投之於江吏將則加鞭朴曰摴蒱者牧豬奴戲耳老莊浮華非先王之法言不可行也君子當正其衣冠攝其威儀何有亂頭養望自謂宏達耶有奉饋者皆問其所由若力作所致𨿽微必喜慰賜參倍若非理得之則切厲訶辱還其所饋嘗出遊見人持一把未熟稻侃問用此何爲人云行道所見聊取之耳侃大怒曰汝旣不佃而戲賊人稻執而鞭之是以百姓勤於農殖家給人足時造船木屑及竹頭悉令舉掌之咸不解所以後正會積雪始晴廳事前余雪猶濕於是以屑布地及桓溫伐蜀又以侃所貯竹頭作釘裝船其綜理微密皆此類也曁蘇峻作逆京都不守侃子瞻爲賊所害平南將軍溫嶠要侃同赴朝廷初明帝崩侃不在顧命之列深以爲恨答嶠曰吾疆場外將不敢越局嶠固請之因推爲盟主侃乃遣督護龔登率眾赴嶠而又追回嶠以峻殺其子重遣書以激怒之侃妻龔氏亦固勸自行於是便戎服登舟星言兼邁瞻喪至不臨五月與溫嶠庾亮等俱會石頭諸軍卽欲決戰侃以賊盛不可爭鋒當以歲月智計擒之累戰無功諸將請於查浦築壘監軍部將李根建議請立白石壘侃不從曰若壘不成卿當坐之根曰查浦地下又在水南惟白石峻極顯固可容數千人賊來攻不便滅賊之術也侃笑曰卿良將也乃從根謀夜修曉訖賊見壘大驚賊攻大業壘侃將救之長史殷羨曰若遣救大業步戰不如峻則大事去矣但當急攻石頭峻必救之而大業自解侃又從羨言峻果棄大業而救石頭諸軍與峻戰陳陵東侃督護竟陵太守李陽部將彭世斬峻於陣賊眾大潰峻弟逸復聚眾侃與諸軍斬逸於石頭初庾亮少有髙名以明穆皇后之兄受顧命之重蘇峻之禍職亮是由及石頭平懼侃致討亮用溫嶠謀詣侃拜謝侃遽止之曰庾元規乃拜陶士行耶王導入石頭城令取故節侃笑曰蘇武節似不如是導有慚色使人屏之侃旋江陵尋以爲侍中太尉加羽葆鼓吹攺封長沙郡公邑三千戶賜絹八千匹加都督交廣寧七州軍事以江陵偏遠移鎭巴陵遣諮議參軍張誕討五溪夷降之屬後將軍郭默矯詔襲殺平南將軍劉引輒領江州侃聞之曰此必詐也遣將軍宋夏陳修率兵據湓口侃以大軍繼進默遣使奴婢絹百匹寫中詔呈侃參佐多諫曰默不被詔豈敢爲此事若進軍宜待詔報侃厲色曰國家年小不出胸懷且劉引爲朝廷所禮𨿽方任非才何緣猥加極刑郭默虓勇所在暴掠以大難新除威网寬簡欲因隙會騁其縱橫耳發使上表討默與王導書曰郭默殺方州卽用爲方州害宰相便爲宰相乎導答曰默居上流之勢加有船艦成資故苞含隱忍使其有地一月潛嚴足下軍到是以得風發相赴豈非遵養時晦以定大事者耶侃省書笑曰是乃遵養時賊也侃旣至默將宗侯縛默父子五人及默將張醜詣侃降侃斬默等默在中原數與石勒等戰賊畏其勇聞侃討之兵不血刃而擒也益畏侃蘇峻將馮鐵殺侃子奔於石勒勒以爲戍將侃告勒以故勒召而殺之詔侃都督江州領刺史增置左右長史司馬從事中郎四人掾屬十二人侃旋於巴陵因移鎭武昌侃命張夔子隱爲參軍範逵子珧爲湘東太守辟劉弘曾孫安爲掾屬表論梅陶凡微時所荷一﹠﹟咸報遣子斌與南中郎將桓宣西伐樊城走石勒將郭敬使兄子臻竟陵太守李陽等共破新野遂平襄陽拜大將軍劍履上殿入朝不趨贊拜不名上表固讓曰臣非貪榮於疇昔而虛讓於今日事有合於時宜臣豈敢與陛下有違理有益於聖世臣豈與朝廷作異臣常欲除諸浮長之事遣諸虛假之用非獨臣身而已若臣仗國威靈梟雄斬勒則又何以加咸和七年六月疾篤又上表遜位曰臣少長孤寒始願有限過蒙聖朝歷世殊恩陛下睿鑑寵靈彌泰有始必終自古而然臣年垂八十位極人臣啟手啟足當復何恨但以陛下春秋尙富餘寇不誅山陵未反所以憤愾兼懷不能已已臣𨿽不知命年時已邁國恩殊特賜封長沙隕越之日當歸骨國土臣父母舊葬今在尋陽緣存處﹠﹟無心分違已勒國臣修遷之事刻以來秋奉迎窀穸葬事訖乃告老下藩不圖所患遂爾綿篤伏枕感結情不自勝臣間者猶爲犬馬之齒尙可小延欲爲陛下西平李雄北吞石季龍是以遣毋丘奧於巴東授桓宣於襄陽良圖未敍於此長乖此方之任內外之要願陛下速選臣代使必得良才奉宣王猷遵成臣志則臣死之日猶生之年陛下𨿽聖姿天縱英奇日新方事之殷當賴羣﹠﹟司徒導鑑識經遠光輔三世司空鑑簡素貞正內外惟允平西將軍亮雅量詳明器用周時卽陛下之周召也獻替疇諮敷融政道地平天成四海幸賴謹遣左長史殷羨奉送所假節麾幢曲蓋侍中貂蟬太尉章荊江州刺史印傳棨戟仰戀天恩悲酸感結以後事付右司馬王愆期加督護統領文武侃輿車出臨津就﹠﹟明日薨於樊溪時年七十六成帝下詔曰故使持節侍中太尉都督荊江雍梁交廣益寧八州諸軍事荊江二州刺史長沙郡公經徳蘊哲謀猷弘遠作藩於外八州肅淸勤王於內皇家以寧乃者桓文之勛伯舅是憑方賴大猷俾屏予一人前進位大司馬禮秩策命未及加崇昊天不弔奄忽薨殂朕用震悼於厥心今遣兼鴻臚追贈大司馬假密章祠以太牢魂而有靈嘉玆寵榮又策謚曰桓祠以太牢侃遺令葬國南一十里故吏刊石碑畫像於武昌西侃在軍四十一載雄毅有權明悟善決斷自南陵迄於白帝數千里中路不拾遺蘇峻之役庾亮輕進失利亮司馬殷融詣侃謝曰將軍爲此非融等所裁將軍王章至曰章自爲之將軍不知也侃曰昔殷融爲君子王章爲小人今王章爲君子殷融爲小人侃性纖密好問頗類趙廣漢嘗課諸營種柳都尉夏施盜官柳植之於己門侃後見駐車問曰此是武昌西門前柳何因盜來此種施惶怖謝罪時武昌號爲多士殷浩庾翼等皆爲佐吏侃每飲酒有定限常歡有餘而限已竭浩等勸更少進侃淒懷良久曰年少曾有酒失亡親見約故不敢逾議者以武昌北岸有邾城宜分兵鎭之侃每不答而言者不已侃乃渡水獵引將佐語之曰我所以設險而禦寇正以長江耳邾城隔在江北內無所倚外接羣夷夷中利深晉人貪利夷不堪命必引寇鹵乃致禍之由非禦寇也且吳時此城乃三萬兵守今縱有兵守之亦無益於江南若羯鹵有可乘之會此又非所資也後庾亮戍之果大敗季年懷止足之分不與朝權未亡一年欲遜位歸國佐吏等苦畱之及疾篤將歸長沙軍資器仗牛馬舟船皆有定簿封印倉庫自加管鑰以付王愆期然後登舟朝野以爲美談將出府門顧謂愆期曰老子婆娑正坐諸君輩尙書梅陶與親人曹識書曰陶公機神明鑑似魏武忠順勤勞似孔明陸抗諸人不能及也謝安每言陶公𨿽用法而恆得法外意其爲世所重如此然媵妾數十家僮千餘珍奇寶貨富於天府或云侃少時漁於雷澤网得一織梭以掛於壁有頃雷雨自化爲龍而去又夢生八翼飛而上天見天門九重已登其八惟一門不得入閽者以杖擊之因墜地折其左翼及寤左腋猶痛又嘗如廝見一人朱衣介幘斂板曰以君長者故來相報君後當爲公位至八州都督有善相者師圭謂侃曰君左手中指有豎理當爲公若徹於上貴不可言侃鍼決之見血灑壁而爲公字以紙裛手公字愈明及都督八州據上流握彊兵潛有窺窬之志每思折翼之祥自抑而止侃有子十七人

節使部名臣列傳三

晉三

溫嶠按晉書本傳嶠字太眞司徒羨弟之子也父憺河東太守嶠性聰敏有識量博學能屬文少以孝弟稱於邦族風儀秀整美於談論見者皆愛悅之年十七州郡辟召皆不就司隸命爲都官從事散騎常侍庾敳有重名而頗聚斂嶠舉奏之京都振肅後舉秀才灼然司徒辟東閣祭酒補上黨潞令平北大將軍劉琨妻嶠之從母也琨深禮之請爲參軍琨遷大將軍嶠爲從事中郎上黨太守加建威將軍督護前鋒軍事將兵討石勒屢有戰功琨遷司空以嶠爲右司馬於時並土荒殘寇盜羣起石勒劉聰跨帶疆場嶠爲之謀主琨所憑恃焉屬二都傾覆社稷絕祀元帝初鎭江左琨誠系王室謂嶠曰昔班彪識劉氏之復興馬援知漢光之可輔今晉祚𨿽衰天命未攺吾欲立功河朔使卿延譽江南子其行乎對曰嶠𨿽無管張之才而明公有桓公之志欲建匡合之功豈敢辭命乃以爲左長史檄告華夷奉表勸進嶠旣至引見具陳琨忠誠志在效節因說社稷無主天人系望辭旨慷慨舉朝屬目帝器而嘉焉王導周顗謝琨庾亮桓彜等並與親善於時江左艸創綱維未舉嶠殊以爲憂及見王導共談歡然曰江左自有管夷吾吾復何慮屢求反命不許會琨爲段匹磾所害嶠表琨忠誠𨿽勛業不遂然家破身亡宜在褒崇以慰海內之望帝然之除散騎侍郎初嶠欲將命其母崔氏固止之嶠絕裾而去其後母亡嶠阻亂不獲歸葬由是固讓不拜苦請北歸詔三司八坐議其事皆曰昔伍員志復私讎先假諸侯之力東奔闔閭位爲上將然後鞭荊王之屍若嶠以母未葬沒在邊方者乃應竭其智謀仰憑皇靈使逆寇冰消反哀墓次豈可稍以乖嫌廢其遠圖哉嶠不得已乃受命後歷驃騎王導長史遷太子中庶子及在東宮深見寵遇太子與爲布衣之交數陳規諷又獻侍臣箴甚有弘益時太子起西池樓觀頗爲勞費嶠上疏以爲朝廷艸創巨寇未滅宜應儉以率下務農重兵太子納焉王惇舉兵內向六軍敗績太子將自出戰嶠執鞚諫曰臣聞善戰者不怒善勝者不武如何萬乘儲副而以身輕天下太子乃止明帝卽位拜侍中機密大謀皆所參綜詔命文翰亦悉豫焉俄轉中書令嶠有棟梁之任帝親而倚之甚爲王惇所忌因請爲左司馬惇阻兵不朝多行陵縱嶠諫惇曰昔周公之相成王勞謙吐握豈好勤而惡逸哉誠由處大任者不可不爾而公自還輦轂入輔朝政闕拜覲之禮簡人臣之儀不達聖心者莫不於邑昔帝舜服事唐堯伯禹竭身虞庭文王𨿽盛臣節不故有庇人之大徳必有事君之小心俾芳烈奮乎百世休風流乎萬祀至聖遺軌所不宜忽願思舜禹文王服事之勤惟公旦吐握之事則天下幸甚惇不納嶠知其終不悟於是謬爲設敬綜其府事干說密謀以附其欲深結錢鳳爲之聲譽每曰錢世儀精神滿腹嶠素有知人之稱鳳聞而悅之深結好於嶠會丹陽尹缺嶠說惇曰京尹輦轂喉舌宜得文武兼能公宜自選其才若朝廷用人或不盡理惇然之問嶠誰可作者嶠曰愚謂錢鳳可用鳳亦推嶠嶠僞辭之惇不從表補丹陽尹嶠猶懼錢鳳爲之姦謀因惇餞別嶠起行酒至鳳前鳳未及飲嶠因僞醉以手版擊鳳幘墜作色曰錢鳳何人溫太眞行酒而敢不飲惇以爲醉兩釋之臨去言別涕泗橫流出合復入如是再三然後卽路及發後鳳入說惇曰嶠於朝廷甚密而與庾亮深交未必可信惇曰太眞昨醉小加聲色豈得以此便相讒貳由是鳳謀不行而嶠得還都乃具奏惇之逆謀請先爲之備及惇構逆加嶠中壘將軍持節都督東安北部諸軍事惇與王導書曰太眞別來幾日作如此事表誅姦臣以嶠爲首募生得嶠者當自拔其舌及王含錢鳳奄至都下嶠燒朱雀桁以挫其鋒帝怒之嶠曰今宿衛寡弱徵兵未至若賊豕突危及社稷陛下何惜一橋賊果不得渡嶠自率眾與賊夾水戰擊王含敗之復督劉遐追錢鳳於江寧事平封建寧縣開國公賜絹五千四百匹進號前將軍時制王惇綱紀除名參佐禁固嶠上疏曰王惇剛愎不仁忍行殺戮親任小人﹠﹟遠君子朝廷所不能抑骨肉所不能間處其朝者恆懼危亡故人士結舌道路以目誠賢人君子道窮數盡遵養時晦之辰也且惇爲大逆之日拘錄人士自免無路原其私心豈遑晏處如陸玩羊曼劉引蔡謨郭璞常與臣言備知之矣必其凶悖自可罪人斯得如其枉入姦黨宜施之以寬加以玩等之誠聞於聖聽當受同賊之責實負其心陛下仁聖含弘思求允中臣階緣博納幹非其事誠在愛才不忘忠益帝從之是時天下雕獘國用不足詔公卿以下詣都坐論時政之所先嶠因奏軍國要務其一曰祖約退舍壽陽有將來之難今二方守禦爲功尙易淮泗都督宜竭力以資之選名重之士配徵兵五千人又擇一偏將將二千兵以益壽陽可以保固徐豫援助司土其二曰一夫不耕必有受其饑者今不耕之夫動有萬計春廢勸課之制冬峻出租之令下未見施惟賦是聞賦不可以已當思令百姓有以殷實司徒置田曹掾州一人勸課農桑察吏能否今宜依舊置之必得淸恪奉公足以宣示惠化者則所益實弘矣其三曰諸外州郡將兵者及都督府非臨敵之軍且田且守又先朝使五校出田今四軍五校有兵者及護軍所統外軍可分遣二軍出並屯要處緣江上下皆有良田開荒須一年之後卽易且軍人累重者在外有樵采蔬食之人於事爲便其四曰建官以理世不以私人也如此則官寡而材精周制六卿蒞事春秋之時入作卿輔出將三軍後代建官漸多誠由事有煩簡耳然今江南六州之土尙又荒殘方之平日數十分之一耳三省軍校無兵者九府寺署可有並相領者可有省半者粗計閒劇隨事減之荒殘之縣或同在一城可並合之如此選旣可精祿俸可優令足代耕然後可責以淸公耳其五曰古者親耕籍田以供粢盛舊制籍田廩犧之官今臨時市求旣上黷至敬下費生靈非所以虔奉宗廟蒸嘗之旨宜如舊制立此二官其六曰使命愈遠益宜得才宣揚王化延譽四方人情不樂遂取卑品之人虧辱國命生長患害故宜重其選不可減二千石見居二品者其七曰罪不相及古之制也近者大逆誠由凶戾凶戾之甚一時權用今遂施行非聖朝之令典宜如先朝除三族之制議奏多納之帝疾篤嶠與王導﹠﹟鑑庾亮陸曄卞壼等同受顧命時歷陽太守蘇峻藏匿亡命朝廷疑之徵西將軍陶侃有威名於荊楚又以西夏爲虞故使嶠爲上流形援咸和初代應詹爲江州刺史持節都督平南將軍鎭武昌甚有惠政甄異行能親祭徐孺子之墓又陳豫章十郡之要宜以刺史居之尋陽濱江都督應鎭其地今以州帖府進退不便且古鎭將多不領州皆以文武形勢不同故也宜選單車刺史別撫豫章專理黎庶詔不許在鎭見王惇畫像曰惇大逆宜加斫棺之戮受崔杼之刑古人闔棺而定謚春秋大居正崇王父之命未有受戮於天子而圖形於羣下命削去之嶠聞蘇峻之徵也慮必有變求還朝以備不虞不聽未幾而蘇峻果反嶠屯尋陽遣督護王愆期西陽太守鄧嶽鄱陽內史紀瞻等率舟師赴難及京師傾覆嶠聞之號慟人有候之者悲哭相對俄而庾亮來奔宣太后詔進嶠驃騎將軍開府儀同三司嶠曰今日之急殄寇爲先未效勛庸而逆受榮寵非所聞也何以示天下乎固辭不受時亮𨿽奔敗嶠每推崇之分兵給亮遣王愆期等要陶侃同赴國難侃恨不受顧命不許嶠初從之後用其部將毛寶說復固請侃行語在寶傳初嶠與庾亮相推爲盟主嶠從弟充言於嶠曰徵西位重兵彊宜共推之嶠於是遣王愆期奉侃爲盟主侃許之遣督護龔登率兵詣嶠嶠於是列上尙書陳峻罪狀有眾七千灑泣登舟移告四方徵鎭曰賊臣祖約蘇峻同惡相濟用生邪心天奪其魄死期將至譴負天地自絕人倫寇不可縱宜增軍討撲輒屯次湓口卽日護軍庾亮至宣太后詔寇逼宮城王旅撓敗出告藩臣謀寧社稷後將軍郭默冠軍將軍趙引奮武將軍龔保與嶠督護王愆期西陽太守鄧嶽鄱陽內史紀瞻率其所領相尋而至逆賊肆凶陵蹈宗廟火延宮掖矢流太極二禦幽逼宰相困迫殘虐朝士劫辱子女承問悲惶精魂飛散嶠暗弱不武不能殉難哀恨自咎五情摧隕慚負先帝托寄之重義在畢力死而後已今躬率所統爲士卒先催進諸軍一時電擊西陽太守鄧嶽尋陽太守褚誕等連旗相繼宣城內史桓彜已勒所屬屯濱江之要江夏相周撫乃心求徵軍已向路昔包胥楚國之微臣重趼致誠義感諸侯藺相如趙邦之陪隸恥君之辱按劍秦庭皇漢之季董卓作亂劫遷獻帝虐害忠良關東州郡相率同盟廣陵功曹臧洪郡之小吏耳登壇喢血涕淚橫流慷慨之節實勵羣後況今居臺鼎據方州列名邦受國恩者哉不期而會不謀而同不亦宜乎二賊合眾不盈五千且外畏胡寇城內饑乏後將軍郭默卽於戰陣俘殺賊千人賊今𨿽殘破都邑其宿衛兵人卽時出散不爲賊用且祖約情性褊厄忌﹠﹟不仁蘇峻小子惟利是視殘酷驕猜權相假合江表興義以抗其前彊胡外寇以躡其後運漕隔絕資食空懸內乏外孤勢何得久羣公徵鎭職在禦侮徵西陶公國之耆徳忠肅義正勛庸弘著諸方鎭州郡咸齊斷金同﹠﹟規略以雪國恥苟利社稷死生以之嶠𨿽怯劣忝據一方賴忠賢之規文武之助君子竭誠小人盡力髙操之士被褐而從戎負薪之徒匍匐而赴命率其私僕致其私杖人士之誠竹帛不能載也豈嶠無徳而致之哉士﹠﹟義風人感皇澤且護軍庾公帝之元舅徳望隆重率郭後軍趙龔三將與嶠戮力得有資憑且悲且慶若朝廷之不泯也其各明率所統無後事機賞募之信明如日月有能斬約峻者封五等侯賞布萬匹夫忠爲令徳爲仁由己萬里一契義不在言也時陶侃𨿽許自下而未發復追其督護龔登嶠重與侃書曰僕謂軍有進而無退宜增而不可減近已移檄遠近言於盟府﹠﹟後月半大舉南康建安晉安三郡軍﹠﹟在路次同赴此會惟須仁公所統至使齊進耳仁公今召軍還疑惑遠近成敗之由將在於此僕才輕任重實憑仁公篤愛遠﹠﹟成規至於首啟戎行不敢有辭僕與仁公當如常山之蛇首尾相衛又唇齒之諭也恐惑者不達髙旨將謂仁公緩於討賊此聲難追僕與仁公﹠﹟受方嶽之任安危休戚理旣同之且自頃之顧綢繆往來情深義重著於人士之口一旦有急亦望仁公悉眾見救況社稷之難惟僕偏當一州州之文武莫不翹企假令此州不守約峻樹置官長於此荊楚西逼彊胡東接逆賊因之以饑饉將來之危乃當甚於此州之今日也以大義言之則社稷顚覆主辱臣死公進當爲大晉之忠臣參桓文之義開國承家銘之天府退當以慈父雪愛子之痛約峻凶逆無道囚制人士裸其五形近日來者不可忍見骨肉生離痛感天地人心齊一咸皆切齒今之進討若以石投卵耳今出軍旣緩復召兵還人心乖離是爲敗於幾成也願深察所陳以副三軍之望峻時殺侃子瞻由是侃激勵遂率所統與嶠亮同赴京師戎卒六萬旌旗七百餘里鉦鼓之聲震於百里直指石頭次於蔡州侃屯查浦嶠屯沙門浦時祖約據歷陽與峻爲首尾見嶠等軍盛謂其黨曰吾本知嶠能爲四公子之事今果然矣峻聞嶠將至逼大駕幸石頭時峻軍多馬南軍杖舟楫不敢輕與交鋒用將軍李根計據白石築壘以自固使庾亮守之賊步騎萬餘來攻不下而退追斬二百餘級嶠又於四望磯築壘以逼賊曰賊必爭之設伏以逸待勞是制賊之一奇也是時義軍屢戰失利嶠軍食盡陶侃怒曰使君前云不憂無將士惟得老僕爲主耳今數戰皆北良將安在荊州接胡蜀二鹵倉廩當備不虞若復無食僕便欲西歸更思良算但今歲計殄賊不爲晚也嶠曰不然自古成監師克在和光武之濟昆陽曹公之拔官渡以寡敵眾杖義故也峻約小豎爲海內所患今日之舉決在一戰峻勇而無謀藉驕勝之勢自謂無前今挑之戰可一鼓而擒也柰何捨垂立之功設進退之計且天子幽逼社稷危殆四海臣子肝腦塗地嶠等與公﹠﹟受國恩是致命之日事若克濟則臣主同祚如其不捷身𨿽灰滅不足以謝責於先帝今之事勢義無旋踵騎猛獸安可中下哉公若違眾獨反人心必沮沮眾敗事義旗將回指於公矣侃無以對遂畱不去嶠於是創建行廟廣設壇場告皇天后土祖宗之靈親讀祝文聲气激揚流涕覆面三軍莫能仰視其日侃督水軍向石頭亮嶠等率精勇一萬從白石以挑戰時峻勞其將士因醉突陣馬躓爲侃將所斬峻弟逸及子碩嬰城自固嶠乃立行臺布告天下凡故吏二千石臺郎禦史以下皆令赴臺於是至者雲集司徒王導因奏嶠侃錄尙書遣間使宣旨﹠﹟讓不受賊將匡術以臺城來降爲逸所擊求救於嶠江州別駕羅洞曰今水暴長救之不便不如攻榻杭榻杭軍若敗術圍自解嶠從之遂破賊石頭軍奮威長史滕含抱天子奔於嶠船時陶侃𨿽爲盟主而處分規略一出於嶠及賊滅拜驃騎將軍開府儀同三司加散騎常侍封始安郡公邑三千戶初峻黨路永匡術賈寧中塗悉以眾歸順王導將褒顯之嶠曰術輩首亂罪莫大焉晚𨿽攺悟未足以補前失全其首領爲幸已過何可復寵授哉導無以奪朝議將畱輔政嶠以導先帝所任固辭還藩復以京邑荒殘資用不給嶠借資蓄具器用而後旋於武昌至牛渚磯水深不可測世云其下多怪物嶠遂燃犀角而照之須臾見水族覆火奇形異狀或乘馬車著赤衣者嶠其夜夢人謂己曰與君幽明道別何意相照也意甚惡之嶠先有齒疾至是拔之因中風至鎭未旬而卒時年四十二江州士庶聞之莫不相顧而泣帝下冊書曰朕以眇身纂承洪緒不能光闡大道化洽時雍至乃狂狡滔天社稷危逼惟公明鑑特達識心經遠懼皇綱之不維忿凶寇之縱暴唱率羣後五州響應首啟戎行元惡授馘王室危而復安三光幽而復明功格宇宙勛著八表方賴大猷以拯區夏天不慭遺早世薨殂朕用痛悼於厥心夫褒徳銘勛先王之明典今追贈公侍中大將軍持節都督刺史公如故賜錢百萬布千匹謚曰忠武祠以太牢初葬於豫章後朝廷追嶠勛徳將爲造大墓於元明二帝陵之北陶侃上表曰故大將軍嶠忠誠著於聖世勛義感於人神非臣筆墨所能稱陳臨卒之際與臣書別臣藏之篋笥時時省視每一思述未嘗不中夜撫膺臨飯酸噎人之云亡嶠實當之謹寫嶠書上呈伏惟陛下旣垂禦省傷其情旨死不忘忠身沒黃泉追恨國恥獎臣﹠﹟力救濟艱難使亡而有知抱恨結艸豈樂今日勞費之事願陛下慈恩停其移葬使嶠棺柩無風波之危魂靈安於后土詔從之其後嶠後妻何氏卒子放之便載喪還都詔葬建平陵北並贈嶠前妻王氏及何氏始安夫人印綬放之嗣爵

邵續按晉書本傳續字嗣祖魏郡安陽人也父乘散騎侍郎續朴素有志烈博覽經史善談理義妙解天文初爲成都王﹠﹟參軍﹠﹟將討長沙王乂續諫曰續聞兄弟如左右手今明公當天下之敵而欲去一手乎續竊惑之﹠﹟不納後爲苟晞參軍除沁水令時天下漸亂續去縣還家糾合亡命得數百人王浚假續綏集將軍樂陵太守屯厭次以續子乂爲督護續綏懷流散多歸附之石勒旣破浚遣乂還招績續以孤危無援權附於勒勒亦以乂爲督護旣而段匹磾在薊遣書要續俱歸元帝續從之其下諫曰今棄勒歸匹磾任子危矣續垂泣曰我出身爲國豈得顧子而爲叛臣哉遂絕於勒勒乃害乂續懼勒攻先求救於匹磾匹磾遣弟文鴦救續文鴦未至勒已率八千騎圍續勒素畏鮮卑及聞文鴦至乃棄攻具東走續與文鴦追勒至安陵不及鹵勒所署官並驅三千餘家又遣騎入散勒北邊掠常山亦二千家而還匹磾旣殺劉琨夷晉多怨叛遂徙其徒依續勒南和令趙領等率廣川渤海千餘家背勒歸續而帝以續爲平原樂安太守右將軍冀州刺史進平北將軍假節封祝阿子續遣兄子武邑內史存與文鴦率匹磾眾就食平原爲石季龍所破續先與曹嶷亟相侵掠嶷因存等敗乃破續屯田又抄其戶口續首尾相救疲於奔命太興初續遣存及文鴦屯濟南黃巾固因以逼嶷嶷懼求和俄而匹磾率眾攻段末杯石勒知續孤危遣季龍乘虛圍續季龍騎至城下掠其居人續率眾出救季龍伏騎斷其後遂爲季龍所得使續降其城續呼其兄子竺等曰吾志雪國難以報所受不幸至此汝等努力自勉便奉匹磾爲主勿有二心時帝旣聞續沒下詔曰邵續忠烈在公義誠慷慨綏集荒余憂國亡身功勛未遂不幸陷沒朕用悼恨於懷所統任重宜時有代其部曲文武已共推其息緝爲營主續之忠誠著於公私今立其子足以安眾一以續本位卽授緝使總率所統效節國難雪其家仇季龍遣使送續於勒勒使使徐光讓之曰國家應符撥亂八表宅心遺晉怖威遠竄揚越而續蟻封海阿跋扈王命以夷狄不足爲君耶何無上之甚也國有常刑於分甘乎續對曰晉末饑亂奔控無所保合鄕宗庶全老幼屬大王龍飛之始委命納質精誠無感不蒙慈恕言歸遺晉仍荷寵授誓盡忠衛實無二心且受彼厚榮而復二三其趣者恐亦不容於明朝矣周文生於東夷大禹出於西羌帝王之興蓋惟天命所屬徳之所招當何常邪伏惟大王聖武自天道隆虞夏凡在含生孰不延首神化恥隔皇風而況囚乎使囚去眞卽僞不得早叩天門者大王負囚囚不負大王也釁鼓之刑囚之恆分但恨天實爲之謂之何哉勒曰其言慨至孤愧之多矣夫忠於其君者乃吾所求也命張賓延之於館厚撫之尋以爲從事中郎令自後諸﹠﹟敵擒俊皆送之不得輒害冀獲如續之流初季龍之攻續也朝廷有王惇之逼不遑救卹續旣爲勒所執身灌園鬻菜以供衣食勒屢遣察之嘆曰此眞髙人矣不如是安足貴乎嘉其淸苦數賜谷帛每臨朝嗟嘆以勵羣官續被獲之後存及竺緝等與匹磾嬰城距寇而帝又假存揚武將軍武邑太守勒屢遣季龍攻之戰守疲苦不能自立久之匹磾及其弟文鴦與竺緝等悉見獲惟存得潰圍南奔在道爲賊所殺續竟亦遇害

李矩按晉書本傳矩字世回平陽人也童﹠﹟時與羣兒聚戲便爲其率計畫指授有成人之量及長爲吏送故縣令於長安徵西將軍梁王肜以爲牙門伐氐齊萬年有殊功封東明亭侯還爲本郡督護太守宋冑欲以所親吳畿代之矩謝病去畿恐矩復還陰使人刺矩會有人救之故得免屬劉元海攻平陽百姓奔走矩素爲鄕人所愛乃推爲塢主東屯滎陽後移新鄭矩勇毅多權略誌在立功東海王越以爲汝陰太守永嘉初使矩與汝南太守袁孚率眾修洛陽千金堨以利運漕及洛陽不守太尉荀藩奔陽城衛將軍華薈奔成臯時大饑賊帥侯都等每略人而食之藩薈部曲多爲所啖矩討都等滅之乃營護藩薈各爲立屋宇輸谷以給之及藩承制建行臺假矩滎陽太守矩招懷離散遠近多附之石勒親率大眾襲矩矩遣老弱入山令所在散牛馬因設伏以待之賊爭取牛馬伏發齊呼聲動山谷遂大破之斬獲甚眾勒乃退藩表元帝加矩冠軍將軍軺車幢蓋進封陽武縣侯領河東平陽太守時饑饉相仍又多疫癘矩垂心撫卹百姓賴焉會長安羣盜東下所在多擄掠矩遣部將擊破之盡得賊所掠婦女千餘人諸將以非矩所部欲遂畱之矩曰俱是國家臣妾焉有彼此乃一時遣之時劉琨所假河內太守郭默爲劉元海所逼乞歸於矩矩將使其甥郭誦迎致之而不敢進會劉琨遣參軍張肇率鮮卑範勝等五百餘騎往長安屬默被圍道路不通將還依邵續行至矩營矩謂肇曰默是劉公所授公家之事知無不爲屠各舊畏鮮卑遂邀肇爲聲援肇許之賊望見鮮卑不戰而走誦潛遣輕舟濟河使勇士夜襲懷城掩賊畱營又大破之默遂率其屬歸於矩後劉聰遣從弟暢步騎三萬討矩屯於韓王故壘相去七里遣使招矩時暢卒至矩未暇爲備遣使奉牛酒詐降於暢潛匿精勇見其老弱暢不以爲虞大饗渠帥人皆醉飽矩謀夜襲之兵士以賊眾皆有懼色矩令郭誦禱鄭子產祠曰君昔相鄭惡鳥不鳴凶胡臭羯何得過庭使巫揚言東裏有教當遣神兵相助將士聞之皆踴躍爭進乃使誦及督護楊璋等選勇敢千人夜掩暢營獲鎧馬甚多斬首數千級暢僅以身免先是郭默聞矩被攻遣弟芝率眾援之旣而聞破暢芝復馳來赴矩矩乃與芝馬五百匹分軍爲三道夜追賊復大獲而旋先是聰使其將趙固鎭洛陽長史周振與固不協密陳固罪矩之破暢也帳中得聰書敕暢平矩訖過洛陽收固斬之便以振代固矩送以示固固卽斬振父子遂率騎一千來降矩還令守洛後數月聰遣其太子粲率劉雅生等步騎十萬屯孟津北岸分遣雅生攻趙固於洛固奔陽城山遣弟告急矩遣郭誦屯洛口以救之誦使將張皮簡精卒千人夜渡河粲候者告有兵至粲恃其眾不以爲虞旣而誦等奄至十道俱攻粲眾驚擾一時奔潰殺傷大半因據其營獲其器械軍資不可勝數及旦粲見皮等人少更與雅生悉餘眾攻之苦戰二十餘日不能下矩進救之使壯士三千泛舟迎皮賊臨河列陣作長鉤以鉤船連戰數日不得渡矩夜遣部將格增潛濟入皮壘與皮選精騎千餘而殺所獲牛馬焚燒器械夜突圍而出奔武牢聰追之不及而退聰因憤恚發病而死帝嘉其功除矩都督河南三郡軍事安西將軍滎陽太守封修武縣侯及劉粲嗣位昏虐日甚其將靳準乃起兵殺粲並其宗族發聰冢斬其屍遣使歸矩稱劉元海屠各小醜因大晉事故之際作亂幽並矯稱天命至令二帝幽沒鹵庭輒率眾扶侍梓宮因請上聞矩馳表於帝帝遣太常韓引等奉迎梓宮未至而準已爲石勒劉曜所沒矩以眾少不足立功每慷慨憤嘆及帝踐祚以爲都督司州諸軍事司州刺史攺封平陽縣侯將軍如故時弘農太守尹安振威將軍宋始等四軍並屯洛陽各相疑阻莫有固志矩默各遣千騎至洛以鎭之安等乃同謀告石勒勒遣石生率騎五千至洛陽矩默軍皆退還俄而四將復背勒遣使乞迎默又遣步卒五百人入洛石生以四將相謀不能自安乃擄宋始一軍渡河而南百姓相率歸矩於是洛中遂空矩乃表郭誦爲揚武將軍陽翟令阻水築壘且耕且守爲滅賊之計屬趙固死石生遣騎襲誦誦多計略賊至輒設伏破之擄掠無所得生怒又自率四千餘騎暴掠諸縣因攻誦壘接戰須臾退軍堮﹠﹟誦率勁勇五百追及生於盤脂故亭又大破之矩以誦功多表加赤幢曲蓋封吉陽亭侯郭默欲侵祖約矩禁之不可遂爲約所破石勒遣其養子﹠﹟襲默默懼後患未已將降於劉曜遣參軍鄭雄詣矩謀之矩距而不許後勒遣其將石良率精兵五千襲矩矩逆擊不利郭誦弟元復爲賊所執賊遣元以書說矩曰去年東平曹嶷西賓猗盧矩如牛角何不歸命矩以示誦誦曰昔王陵母在賊猶不攺意弟當何論勒復遺誦麈尾馬鞭以示殷勤誦不答勒將石生屯洛陽大掠河南矩默大饑默因復說矩降曜矩旣爲石良所破遂從默計遣使於曜曜遣從弟嶽軍於河陰欲與矩謀攻石生勒使將圍嶽嶽閉門不敢出默後爲石﹠﹟所敗自密南奔建康矩聞之大怒遣其將郭誦等賫書與默又敕誦曰汝識唇亡之談不迎接郭默皆由於卿臨難逃走其必畱之誦追及襄城默自知負矩棄妻子而遁誦擁其餘眾而歸矩待其妻子如初劉嶽以外救不至降於石季龍矩所統將士有陰欲歸勒者矩知之而不能討乃率眾南走將歸朝廷眾皆道亡惟郭誦及參軍郭方功曹張景主簿苟遠將軍騫韜江霸梁志司馬尙季弘李瑰段秀等百餘人棄家送矩至於魯陽縣矩墜馬卒葬襄陽之峴山

王舒按晉書本傳舒字處明丞相導之從弟也父會侍禦史舒少爲從兄惇所知以天下多故不營當時名恆處私門潛心學植年四十餘州禮命太傅辟皆不就及惇爲靑州舒往依焉時惇被徵爲祕書監以寇難路險輕騎歸洛陽委棄公主時輜重金寶甚多親賓無不競取惟舒一無所眄益爲惇所賞及元帝鎭建康因與諸父兄弟俱渡江委質焉參鎭東軍事出補溧陽令明帝之爲東中郎將妙選上佐以舒爲司馬轉後將軍宣城公褚裒諮議參軍遷軍司固辭不受裒鎭廣陵復以舒爲車騎司馬頻領望府咸稱明練裒薨遂代裒鎭除北中郎將監靑徐二州軍事頃之徵國子博士加散騎常侍未拜轉少府太寧初徙廷尉惇表舒爲鷹揚將軍荊州刺史領護南蠻校尉監荊州沔南諸軍事及惇敗王含父子俱奔舒舒遣軍逆之並沈於江進都督荊州平西將軍假節尋以陶侃代舒遷舒爲安南將軍廣州刺史舒疾病不樂越嶺朝議亦以其有功不應遠出乃徙爲湘州刺史將軍都督持節如故徵代鄧攸爲尙書僕射時將徵蘇峻司徒王導欲出舒爲外援乃授撫軍將軍會稽內史秩中二千石舒上疏辭以父名朝議以字同音異於禮無嫌舒復陳音𨿽異而字同求換他郡於是攺會字爲鄶舒不得已而行在郡二年而蘇峻作逆乃假舒節都督行揚州刺史事時吳國內史庾冰棄郡奔舒舒移告屬縣以吳王師虞爲軍司禦史中丞謝藻行龍驤將軍監前鋒徵討軍事率眾一萬與庾冰俱渡浙江前義興太守顧眾護軍參軍顧揚等皆起義軍以應舒舒假眾揚威將軍督護吳中軍事揚監晉陵軍事於禦亭築壘峻聞舒等起兵乃赦庾亮諸弟以悅東軍舒率眾次郡之西江爲冰藻後繼冰揚等遣前鋒進據無錫遇賊將張健等數千人交戰大敗奔還禦亭復自相驚擾冰揚等並退於錢唐藻守嘉興賊遂入吳燒府捨掠諸縣所在塗地舒以輕進奔敗斬二軍主者免冰揚督護以白衣行事更以顧眾督護吳晉陵軍屯兵章埭吳興太守虞潭率所領討健屯烏苞亭並不敢進時暴雨大水賊管商乘船旁出襲潭及眾潭等奔敗潭還保吳興眾退守錢唐舒更遣將軍陳孺率精銳千人增戍海浦所在築壘或勸舒宜還都使謝藻守西陵扶海立柵舒不聽畱藻守錢唐使眾揚守紫壁於是賊轉攻吳興潭諸軍復退賊復掠東遷余杭武康諸縣舒遣子允之行揚烈將軍與將軍徐遜陳孺及揚烈司馬朱燾以精銳三千輕激賊於武康出其不意遂破之斬首數百級賊悉委舟步走允之收其器械進兵助潭時賊韓晃旣破宣城轉入故鄣長城允之遣朱燾何準等擊之戰於湖潭以彊弩射之晃等退走斬首千餘級納降二千人潭由是得保郡是時臨海新安諸山縣並反應賊舒分兵悉討平之會陶侃等至京都舒潭等並以屢戰失利移書盟府自貶去節侃遣使惇諭不聽及侃立行臺上舒監浙江東五郡軍事允之督護吳郡義興晉陵三郡徵討軍事旣而晃等南走允之追躡於長塘西復大破之賊平以功封彭澤縣侯尋卒官贈車騎大將軍儀同三司謚曰穆長子晏之

楊佺期按晉書本傳佺期弘農華陰人漢太尉震之後也曾祖準太常自震至準七世有名徳祖林少有才望值亂沒胡父亮少仕爲朝後歸國終於梁州刺史以貞幹知名佺期沈勇果勁而兄廣及弟思平等皆彊獷粗暴自雲門戶承籍江表莫比有以其門地比王珣者猶恚恨而時人以其晚過江婚宦失類每排抑之恆慷慨切齒欲因事際以逞其志佺期少仕軍府咸康中領眾屯城固苻堅將潘猛距守康回壘佺期擊走之其眾悉降拜廣威將軍河南太守戍洛陽苻堅將竇衝率眾攻平陽太守張元熙於皇天塢佺期擊走之佺期自湖城入潼關累戰皆捷斬獲千計降九百餘家歸於洛陽進號龍驤將軍以病攺爲新野太守領建威司馬遷唐邑太守督石頭軍事以疾去職荊州刺史殷仲堪引爲司馬代江績爲南郡相仲堪與桓元舉眾應王恭庾楷仲堪素無戎略軍旅之事一委佺期兄弟以兵五千人爲前鋒與桓元相次而下至石頭恭死楷敗朝廷未測元軍乃以佺期代﹠﹟恢爲都督梁雍秦三州諸軍事雍州刺史仲堪元皆有遷換於是俱還尋陽結盟不奉詔俄而朝廷復仲堪本職乃各還鎭初元未奉詔欲自爲雍州以﹠﹟恢爲廣州恢懼元之來問於眾咸曰佺期來者誰不﹠﹟力若桓元來恐難與爲敵旣知佺期代己乃謀於南陽太守閭丘羨稱兵距守佺期慮事不濟乃聲言元來入沔而佺期爲前驅恢眾信之無復固志恢軍散請降佺期入府斬閭丘羨放恢還都撫將士卹百姓繕修城池簡練甲卒甚得人情佺期仲堪與桓元素不睦佺期屢欲相攻仲堪每抑止之元以是告執政求廣其所統朝廷亦欲成其釁隙故以桓偉爲南蠻校尉佺期內懷忿懼勒兵建牙聲云援洛欲與仲堪襲元仲堪𨿽外結佺期內疑其心苦止之又遣從弟遹屯北塞以駐之佺期不得舉乃解兵隆安三年桓元遂舉兵討佺期先攻仲堪初仲堪得元書急召佺期佺期曰江陵無食當何以待敵可來見就共守襄陽仲堪自以保境全軍無緣棄城逆走憂佺期不赴乃紿之曰比來收集已有儲矣佺期信之乃率眾赴焉步騎八千精甲耀日旣至仲堪惟以飯餉其軍佺期大怒曰今玆敗矣乃不見仲堪時元在零田佺期與兄廣擊元元畏佺期之銳乃渡軍馬頭明日佺期率殷道護等精銳萬人乘艦出戰元距之不得進佺期乃率其麾下數十艦直濟江徑向元船俄而回擊郭銓殆獲銓會元諸軍至佺期退走餘眾盡沒單馬奔襄陽元追軍至佺期與兄廣俱死之傳首京都梟於朱雀門

鄧嶽按晉書本傳嶽字伯山陳郡人也本名嶽以犯康帝諱攺爲嶽後竟攺名爲岱焉少有將帥才略爲王惇參軍轉從事中郎西陽太守王含構逆嶽領兵隨含向京都及含敗嶽與周撫俱奔蠻王向蠶後遇赦與撫俱出久之司徒王導命爲從事中郎後復爲西陽太守及蘇峻反平南將軍溫嶠遣嶽與督護王愆期鄱陽太守紀睦等率舟軍赴難峻平還郡郭默之殺劉引也大司馬陶侃使嶽率西陽之眾討之默平遷督交廣二州軍事建武將軍領平越中郎將廣州刺史假節錄前後勛封宜城縣伯咸康三年嶽遣軍伐夜郎破之加督寧州進徵鹵將軍遷平南將軍卒子遐嗣

荀羨按晉書荀崧傳崧子羨字令則淸和有準才年七歲遇蘇峻難隨父在石頭峻甚愛之恆置膝上羨陰白其母曰得一利刀子足以殺賊母掩其口曰無妄言年十五將尙尋陽公主羨不欲連婚帝室仍遠遁去監司追不獲已乃出尙公主拜駙馬都尉弱冠與瑯邪王洽齊名沛國劉惔太原王蒙陳郡殷浩並與交好驃騎將軍何充出鎭京口請爲參軍穆帝又以爲撫軍參軍徵補太常博士皆不就後拜祕書丞義興太守徵北將軍褚裒以爲長史旣到裒謂佐吏曰荀生資逸羣之气將有衝天之舉諸君宜善事之尋遷建威將軍吳國內史除北中郎將徐州刺史監徐兗二州揚州之晉陵諸軍事假節殷浩以羨在事有能名故居以重任時年二十八中興方伯未有如羨之少者羨至鎭發二州兵使參軍鄭襲戍淮陰羨尋北鎭淮陰屯田於東陽之石﹠﹟尋加監靑州諸軍事又領兗州刺史鎭下邳羨自鎭來朝時蔡謨固讓司徒不起中軍將軍殷浩欲加大辟以問於羨羨曰蔡公今日事危明日必有桓文之舉浩乃止及慕容﹠﹟攻段蘭於靑州詔使羨救之﹠﹟將王騰趙盤寇瑯邪鄄城北境騷動羨討之擒騰盤迸走軍次瑯邪而蘭已沒羨退還下邳畱將軍諸葛攸髙平太守劉莊等三千人守瑯邪參軍戴蕭二千人守泰山是時慕容蘭以數萬眾屯汴城甚爲邊害羨自光水引汶通渠至於東阿以徵之臨陣斬蘭帝將封之羨固辭不受先是石季龍死胡中大亂羨撫納降附甚得眾心以疾篤解職後除右軍將軍加散騎常侍讓不拜升平二年卒時年三十八帝聞之嘆曰荀令則王敬和相繼雕落股肱腹心將復誰寄乎追贈驃騎將軍

毛穆之按晉書毛寶傳寶子穆之字憲祖小字武生名犯王靖後諱故行字後又以桓溫母名憲乃更稱小字穆之果毅有父風安西將軍庾翼以爲參軍襲爵州陵侯翼等專威陜西以子方之爲建武將軍守襄陽方之年少翼選武將可信仗者爲輔弼乃以穆之爲建武司馬俄而翼薨大將於瓚戴羲等作亂穆之與安西長史江虨司馬朱燾等共平之桓溫代翼復取爲參軍從溫平蜀以功賜次子都鄕侯尋除揚威將軍潁川太守隨溫平洛入關溫將旋師以謝尙未至畱穆之以二千人衛山陵升平初遷督寧州諸軍事揚威將軍寧州刺史以桓溫封南郡徙穆之爲建安侯復爲溫太尉參軍加冠軍將軍以所募兵配之溫伐慕容暐使穆之監鑿巨野百餘里引汶會於濟川及溫焚舟步歸使穆之督東燕四郡軍事領東燕太守本官如故袁眞以壽陽叛溫將徵之穆之以冠軍領淮南太守守歷陽眞平餘黨分散乃以穆之督揚州之江西軍事復領陳郡太守俄而徙督揚州之義成荊州五郡雍州之京兆軍事襄陽義成河南三郡太守將軍如故尋進領梁州刺史頃之以疾解職詔以冠軍徵還苻堅別將寇彭城復以將軍假節監江北軍事鎭廣陵遷右將軍宣城內史假節鎭姑孰穆之以爲戍在近畿無復軍警不宜加節上疏辭讓許之苻堅別將圍襄陽詔穆之就上明受桓沖節度衝使穆之遊軍沔中穆之始至而朱序陷沒引軍還郡堅眾又寇蜀漢梁州刺史楊亮益州刺史周仲孫奔退衝使穆之督梁州之三郡軍事右將軍西蠻校尉益州刺史領建平太守假節戍巴郡以子球爲梓潼太守穆之與球伐堅至於巴西郡以糧運乏少退屯巴東病卒追贈中軍將軍謚曰烈子珍嗣

朱序按晉書本傳序字次倫義陽人也父燾以才幹歷西蠻校尉益州刺史序世爲名將累遷鷹揚將軍江夏相興寧末梁州刺史司馬勛反桓溫表序爲徵討都護往討之以功拜徵鹵將軍封襄平子太和中遷兗州刺史時長城人錢弘聚黨百餘人藏匿原鄕山以序爲中軍司馬吳興太守序至郡討擒之事訖還兗州寧康初拜使持節監沔中諸軍事南中郎將梁州刺史鎭襄陽是歲苻堅遣其將苻丕等率眾圍序序固守賊糧將盡率眾苦攻之初苻丕之來攻也序母韓自登城履行謂西北角當先受獘遂領百餘婢並城中女丁於其角斜築城二十餘丈賊攻西北角果潰眾便固新築城丕遂引退襄陽人謂此城爲夫人城序累戰破賊人情勞懈又以賊退稍遠疑未能來守備不謹督護李伯護密與賊相應襄陽遂沒序陷於苻堅堅殺伯護徇之以其不忠也序欲逃歸潛至宜陽藏夏揆家堅疑揆收之序乃詣苻暉自首堅嘉而不問以爲尙書太元中苻堅南侵謝石率眾距之時堅大兵尙在項苻融以三十萬眾先至堅遣序說謝石稱己兵威序反謂石曰若堅百萬之眾悉到莫可與敵及其未會擊之可以得志於是石遣謝琰選勇士八千人涉肥水挑戰堅眾小卻序時在其軍後唱云堅敗眾遂大奔序乃得歸拜龍驤將軍瑯邪內史轉揚州豫州五郡軍事豫州刺史屯洛陽後丁零翟遼反序遣將軍秦膺童斌與淮泗諸郡共討之又監兗靑二州諸軍事二州刺史將軍如故進鎭彭城序求鎭淮陰帝許焉翟遼又使其子釗寇陳潁序還遣秦膺討釗走之拜徵鹵將軍表求運江州米十萬斛布五千匹以資軍費詔聽之加都督司雍梁秦四州軍事帝遣廣威將軍河南太守楊佺期南陽太守趙睦各領兵千人隸序序又表求故荊州刺史桓石生府田百頃並谷八萬斛給之仍戍洛陽衛山陵也其後慕容永率眾向洛陽序自河陰北濟與永僞將王次等相遇乃戰於沁水次敗走斬其支將勿支首參軍趙睦江夏相桓不才追永破之於太行永歸上黨時楊楷聚眾數千在湖陜聞永敗遣任子詣序乞降序追永至上黨之白水與永相持二旬聞翟遼欲向金墉乃還遂攻翟釗於石門遣參軍趙蕃破翟遼於懷縣遼宵遁序退次洛陽畱鷹揚將軍朱黨戍石門序仍使子略督護洛城趙蕃爲助序還襄陽會稽王道子以序勝負相補不加褒貶其後東羌校尉竇衝欲入漢川安定人皇甫釗京兆人周勛等謀納之梁州刺史周瓊失巴西三郡眾寡力弱告急於序序遣將軍皇甫貞率眾赴之衝據長安東釗勛散走序以老病累表解職不許詔斷表遂輒去任數旬歸罪廷尉詔原不問太元十八年卒贈左將軍散騎常侍節使部名臣列傳四

晉四

殷仲堪按晉書本傳仲堪陳郡人也祖融太常吏部尙書父師驃騎諮議參軍晉陵太守沙陽男仲堪能淸言善屬文每云三日不讀道徳論便覺舌本間彊其談理與韓康伯齊名士咸愛慕之調補佐著作郎冠軍謝元鎭京口請爲參軍除尙書郎不拜元以爲長史厚任遇之仲堪致書於元曰胡亡之後中原子女鬻於江東者不可勝數骨肉星離荼毒終年怨苦之气感傷和理誠喪亂之常足以懲戒復非王澤廣潤愛育蒼生之意也當世大人旣慨然經略將以救其塗炭而使理至於此良可嘆息願節下弘之以道徳運之以神明隱心以及物垂理以禁暴使足踐晉境者必無懷戚之心枯槁之類莫不同漸天潤仁義與干戈並運徳心與功業俱隆實所期於明徳也頃聞抄掠所得多皆采樵饑人壯者欲以救子少者志在存親行者傾筐以顧念居者吁嗟以待延而一旦幽縶生離死絕求之於情可傷之甚昔孟孫獵而得麑使秦西巴歸之其母隨而悲鳴不忍而放之孟孫赦其罪以傅其子禽獸猶不可離況於人乎夫飛鴞惡鳥也食桑葚猶懷好音𨿽曰戎狄其無情乎苟感之有物非難化也必使邊界無貪小利彊弱不得相陵徳音一發必聲振沙漠二寇之黨將靡然向風何憂黃河之不濟函谷之不開哉元深然之領晉陵太守居郡禁產子不舉久喪不葬錄父母以質亡叛者所下條教甚有義理父病積年仲堪衣不解帶躬學醫術究其精妙執藥揮淚遂眇一目居喪哀毀以孝聞服闋孝武帝召爲太子中庶子甚相親愛仲堪父嘗患耳聰聞﹠﹟下蟻動謂之牛斗帝素聞之而不知其人至是從容問仲堪曰患此者爲誰仲堪流涕而起曰臣進退維谷帝有愧焉復領黃門郎寵任轉隆帝嘗示仲堪詩乃曰勿以己才而笑不才帝以會稽王非社稷之臣擢所親幸以爲藩捍乃授仲堪都督荊益寧三州軍事振威將軍荊州刺史假節鎭江陵將之任又詔曰卿去有日使人酸然常謂永爲廊廟之寶而忽爲荊楚之珍良以慨恨其恩狎如此仲堪𨿽有英譽議者未以分陜許之旣受腹心之任居上流之重朝野屬想謂有異政及在州綱目不舉而好行小惠夷夏頗安附之先是仲堪遊於江濱見流棺接而葬焉旬日間門前之溝忽起爲岸其夕有人通仲堪自稱徐伯元云感君之惠無以報也仲堪因問門前之岸是何祥乎對曰水中有岸其名爲洲君將爲州言終而沒至是果臨荊州桂陽人黃欽生父沒已久詐服衰麻言迎父喪府曹先依律詐取父母卒棄市仲堪乃曰律詐取父母寧依毆詈法棄市原此之旨當以二親生存而橫言死沒情事悖逆忍所不當故同之毆詈之科正以大辟之刑今欽生父實終沒墓在舊邦積年久遠方詐服迎喪以此爲大妄耳比之於父存言亡相殊遠矣遂活之又以異姓相養禮律所不許子孫繼親族無後者惟令主其蒸嘗不聽別籍以避役也佐吏咸服之時朝廷徵益州刺史郭銓犍爲太守卞苞於坐勸銓以蜀反仲堪斬之以聞朝廷以仲堪事不預察降號鷹揚將軍尙書下以益州所統梁州三郡人丁一千番戍漢中益州未肯承遣仲堪乃奏之曰夫制險分國各有攸宜劍閣之隘實蜀之關鍵巴西梓潼宕渠三郡去漢中遼遠在劍閣之內成敗與蜀爲一而統屬梁州蓋定鼎中華慮在後伏所以分斗絕之勢開荷戟之路自皇居南遷守在岷﹠﹟衿帶之形事異曩昔是以李勢初平割此三郡配隸益州將欲重復上流爲習坎之防事經英略歷年數紀梁州以統接曠遠求還得三郡忘王侯設險之義背地勢內外之實盛陳事力之寡弱飾哀矜之苦言今華陽乂淸汧隴順軌關中餘燼自相魚肉梁州以論求三郡益州以本統有定更相牽制莫知所從致令巴宕二郡爲羣獠所覆城邑空虛士庶流亡要害膏腴皆爲獠有今遠慮長規宜保全險塞又蠻獠熾盛兵力寡弱如遂經理乖謬號令不一則劍閣非我保醜類轉難制此乃藩捍之大機上流之至要昔三郡全實正差文武三百以助梁州今浮沒蠻獠十不遺二加逐食鳥散資生未立苟順符指以副梁州恐公私困獘無以堪命則劍閣之守無擊柝之儲號令選用不專於益州虛有監統之名而無制禦之用懼非分位之本旨經國之遠術謂今正可更加梁州文武五百合前爲一千五百自此之外一仍舊貫設梁州有急蜀當傾力救之書奏朝廷許焉桓元在南郡論四皓來儀漢庭孝惠以立而惠帝柔弱呂后凶忌此數公者觸彼埃塵欲以救獘二家之中各有其黨奪彼與此其讎必興不知匹夫之志四公何以逃其患素履終吉隱以保生者其若是乎以其文贈仲堪仲堪乃答之曰隱顯默語非賢達之心蓋所遇之時不同故所乘之塗必異道無所屈而天下以之獲寧仁者之心未能無感若夫四公者養志巖阿道髙天下秦网𨿽虐遊之而莫懼漢祖𨿽雄請之而弗顧徒以一理有感泛然而應事同賓客之禮言無是非之對孝惠以之獲安莫由報其徳如意以之定藩無所容其怨且爭奪滋生主非一姓則百姓生心祚無常人則人皆自賢況夫漢以劍起人未知義式遏姦邪特宜以正順爲寶天下大器也苟亂亡見懼則滄海橫流原夫若人之振策豈爲一人之廢興哉苟可以暢其仁義與夫仗節委質可榮可辱者道迹懸殊理勢不同君何疑之哉又謂諸呂彊盛幾危劉氏如意若立必無此患夫禍福同門倚伏萬端又未可斷也於時天下新定權由上制髙祖分王子弟有盤石之固社稷深謀之臣森然比肩豈瑣瑣之祿產所能傾奪之哉此或四公所預於今亦無以辧之但求古賢之心宜存之遠大耳端本正源者𨿽不能無危其危易持苟啟競津𨿽未必不安而其安難保此最有國之要道古今賢哲所同惜也元屈之仲堪自在荊州連年水旱百姓饑饉仲堪食常五﹠﹟盤無餘肴飯粘落席間輒拾以啖之𨿽欲率物亦緣其性眞素也每語子弟云人物見我受任方州謂我豁平昔時意今吾處之不易貧者士之常焉得登枝而捐其本爾其存之其後蜀水大出漂浮江陵數千家以堤防不嚴復降爲寧遠將軍安帝卽位進號冠軍將軍固讓不受初桓元將應王恭乃說仲堪推恭爲盟主共興晉陽之舉立桓文之功仲堪然之仲堪以王恭在京口去都不盈二百自荊州道遠連兵勢不相及乃僞許恭而實不欲下聞恭已誅王國寶等始抗表興師遣龍驤將軍楊佺期次巴陵會稽王道子遣書止之仲堪乃還初桓元棄官歸國仲堪憚其才地深相交結元亦欲假其兵勢誘而悅之國寶之役仲堪旣納元之誘乃外結雍州刺史﹠﹟恢內要從兄南蠻校尉覬南郡相江績等恢覬績並不同之乃以楊佺期代績覬自遜位會王恭復與豫州刺史庾楷舉兵討江州刺史王愉及譙王尙之等仲堪因集議以爲朝廷去年自戮國寶王恭威名已震今其重舉勢無不﹠﹟而我去年緩師已失信於彼今可整棹晨徵參其霸功於是使佺期舟師五千爲前鋒桓元次之仲堪率兵二萬相繼而下佺期元至湓口王愉奔於臨川元遣偏軍追獲之佺期等進至橫江庾楷敗奔於元譙王尙之等退走尙之弟恢之所領水軍皆沒元等至石頭仲堪至蕪湖忽聞王恭已死劉牢之反恭領北府兵在新亭元等三軍失色無復固志乃回師屯於蔡州時朝廷新平恭楷且不測西方人心仲堪等擁眾數萬充斥郊畿內外憂逼元從兄修告會稽王道子曰西軍可說而解也修知其情矣若許佺期以重利無不倒戈於仲堪者道子納之乃以元爲江州佺期爲雍州黜仲堪爲廣州以桓修爲荊州遣仲堪叔父太常茂宣詔回軍仲堪恚被貶退以王恭𨿽敗已眾亦足以立事令元等急進軍元等喜於寵授並欲順朝命猶豫未決會仲堪弟遹爲佺期司馬夜奔仲堪說佺期受朝命納桓修仲堪惶遽卽於蕪湖南歸使徇於元等軍曰若不各散而歸大軍至江陵當悉戮余口仲堪將劉系先領二千人隸於佺期輒率眾而歸元等大懼狼狽追仲堪至尋陽及之於是仲堪失職倚元爲援元等又資仲堪之兵𨿽互相疑阻亦不得異仲堪與佺期以子弟交質遂於尋陽結盟元爲盟主臨壇歃血並不受詔申理王恭求誅劉牢之譙王尙之等朝廷深憚之於是詔仲堪曰間以將軍憑寄失所朝野懷憂然旣往之事宜其兩忘用乃班師回﹠﹟祇順朝旨所以攺授方任蓋隨時之宜將軍大議誠感朕心今還復本位卽撫所鎭釋甲休兵則內外寧一故遣太常茂具宣乃懷仲堪等並奉詔各旋所鎭頃之桓元將討佺期先告仲堪云今當入沔討除佺期已頓兵江口若見與無貳可殺楊廣若其不然便當率軍入江仲堪乃執元兄偉遣從弟遹等水軍七千至江西口元使郭銓苻宏擊之遹等敗走元頓巴陵而館其谷元又破楊廣於夏口仲堪旣失巴陵之積又諸將皆敗江陵震駭城內大饑以胡麻爲廩仲堪急召佺期佺期率眾赴之直濟江擊元爲元所敗走還襄陽仲堪出奔酇城爲元追兵所獲逼令自殺死於柞溪弟子道護參軍羅企生等並被殺仲堪少奉天師道又精心事神不吝財賄而怠行仁義嗇於周急及元來攻猶勤請禱然善取人情病者自爲診脈分藥而用計倚伏煩密少於鑑略以至於敗子簡之載喪下都葬於丹徒遂居墓側義旗建率私僮客隨義軍躡桓元元死簡之食其肉桓振之役義軍失利簡之沒陣弟曠之有父風仕至郯令

桓伊按晉書桓宣傳宣族子伊字叔夏父景有當世才幹仕至侍中丹陽尹中領軍護軍將軍長社侯伊有武幹標格簡率爲王蒙劉惔所知頻參諸府軍事累遷大司馬參軍時苻堅彊盛邊鄙多虞朝議選能距捍疆場者乃授伊淮南太守以綏禦有方進督豫州之十二郡揚州之江西五郡軍事建威將軍歷陽太守淮南如故與謝元共破賊別將王鑑張蠔等以功封宣城縣子又進都督豫州諸軍事西中郎將豫州刺史及苻堅南寇伊與冠軍將軍謝元輔國將軍謝琰俱破堅於肥水以功封永修縣侯進號右軍將軍賜錢百萬袍表千端伊性謙素𨿽有大功而始終不替善音樂盡一時之妙爲江左第一有蔡邕柯亭笛常自吹之王徽之赴召京師泊舟靑溪側素不與徽之相識伊於岸上過船中客稱伊小字曰此桓野王也徽之便令人謂伊曰聞君善吹笛試爲我一奏伊是時已貴顯素聞徽之名便下車踞胡﹠﹟爲作三調弄畢便上車去客主不交一言時謝安女婿王國寶專利無檢行安惡其爲人每抑制之及孝武末年嗜酒好內而會稽王道子﹠﹟醟尢甚惟狎暱諂邪於是國寶讒諛之計稍行於主相之間而好利險詖之徒以安功名盛極而構會之嫌隙遂成帝召伊飲燕安侍坐帝命伊吹笛伊神色無迕卽吹爲一弄乃放笛云臣於箏分乃不及笛然自足以韻合歌管請以箏歌並請一吹笛人帝善其調達乃敕禦妓奏笛伊又云禦府人於臣必自不合臣有一奴善相便串帝彌賞其放率乃許召之奴旣吹笛伊便撫箏而歌怨詩曰爲君旣不易爲臣良獨難忠信事不顯乃有見疑患周旦佐文武金縢功不刊推心輔王政二叔反流言聲節慷慨俯仰可觀安泣下沾衿乃越席而就之捋其須曰使君如此不凡帝甚有愧色伊在州十年綏撫荒雜甚得物情桓沖卒遷都督江州荊州十郡豫州四郡軍事江州刺史將軍如故假節伊到鎭以邊境無虞宜以寬卹爲務乃上疏以江州虛耗加連歲不登今餘戶有五萬六千宜並合小縣除諸郡逋米移州還鎭豫章詔令移州尋陽其餘皆聽之伊隨宜拯撫百姓賴焉在任累年徵拜護軍將軍以右軍府千人自隨配護軍府卒官贈右將軍加散騎常侍謚曰烈初伊有馬步鎧六百領豫爲表令死乃上之表曰臣過蒙殊寵受任西藩淮南之捷逆兵奔北人馬器鎧隨處放散於時收拾敗破不足貫連比年營繕並已修整今六合𨿽一餘燼未滅臣不以朽邁猶欲輸效力命仰報皇恩此志永絕銜恨泉壤謹奉輸馬具裝百具步鎧五百領並在尋陽請勒所屬領受詔曰伊忠誠不遂益以傷懷仍受其所上之鎧子肅之嗣

王薈按晉書王導傳導子薈字敬文恬虛守靖不競榮利少歷淸官除吏部郎侍中建威將軍吳國內史時年饑粟貴人多餓死薈以私米作饘粥以飴餓者所濟活甚眾徵補中領軍不拜徙尙書領中護軍復爲徵鹵將軍吳國內史頃之桓沖表請薈爲江州刺史固辭不拜轉督浙江東五郡左將軍會稽內史進號鎭軍將軍加散騎常侍卒於官贈衛將軍子廞

劉波按晉書劉隗傳隗孫波字道則初爲石季龍冠軍將軍王洽參軍及季龍死洽與波俱降穆帝以波爲襄城太守累遷桓沖中軍諮議參軍大司馬桓溫西徵袁眞朝廷空虛以波爲建威將軍淮南內史領五千人鎭石頭壽陽平除尙書左丞不拜轉冠軍將軍南郡相時苻堅弟融圍雍州刺史朱序於襄陽波率眾八千救之以敵彊不敢進序竟陷沒波以畏懦免官後復以波爲冠軍將軍累遷散騎常侍苻堅敗朝廷欲鎭靖北方出波督淮北諸軍冀州刺史以疾未行上疏曰臣聞天地以弘濟爲仁君道以惠下爲徳是以禹湯有身勤之績唐虞有在予之誥用能惠被蒼生勛流後葉宣帝開拓洪圖始基成命爰及文武歷數在躬而猶虛心側席卑己崇物然後知積累之功重勤王之業難先君之徳弘貽厥之賜厚惠皇不懷委政內任遂使神器幽淪三光翳曜園陵懷九泉之感宮廟集胡馬之迹所謂肉食失之於朝黎庶暴骸於外也賴元皇帝神武應期祚隆淮海振乾綱於已墜紐絕維而更張陛下承宣帝開始之宏基受元帝克終之成烈保大定功戢兵靜亂故使負鱗橫海之鯨僭位滔天之寇望云旗而宵潰睹太陽而霧散巍巍蕩蕩人無名焉而頃年已來天文違錯妖怪屢生會稽先帝本封而地動經年昔周之文武有魚烏之瑞君臣猶懷震悚況今災變眾集曾莫之疑公旦有勿休之誡賈誼有積薪之諭臣鑑先徵竊惟今事是以敢肆狂瞽直言無諱往者先帝以元風禦世責成羣後坐運天綱隨化委順故忘日計之功收歲成之用今禮樂徵伐自天子出相王賢協和百揆六合承風天下響振而鈞臺之詠弗聞景亳之命未布將羣臣之不稱陛下用之不盡乎凡聖王之化莫不惇崇忠信存正棄邪傷化毀俗者𨿽親𨿽貴必﹠﹟而遠之淸公貞修者𨿽微𨿽賤必親而近之今則不然此風旣替利競滋甚朋黨比周毀譽交興﹠﹟求苟進人希分外見賢而居其上受祿每過其量希旨承意者以爲奉公共相贊白者以爲忠節舉世見之誰敢正言陛下不明必行之法以絕穿鑿之源者恐脫因疲倦以誤視聽且苻堅滅亡於今五年舊京殘毀山陵無衛百姓塗炭未蒙拯接伏願遠觀漢魏衰滅之由近覽西朝傾覆之際超然易慮爲於未有則靈根永固社稷無虞臣豈誣一朝之人皆無忠節但任非其才求之不至耳今政煩役殷所在雕獘倉廩空虛國用傾竭下民侵削流亡相屬略計戶口但咸安已來十分去三百姓懷浮游之嘆下泉興周京之思昔漢宣有云與我共治天下者其惟良二千石乎是以臨下有方者就加璽贈法苛政亂者卹刑不赦事簡於上人悅於下今則不然告時乞職者以家獘爲辭振窮卹滯者以公爵爲施古者爲百姓立君使之司牧今者以百姓卹君使之蠶食至乃貪污者謂之淸勤愼法者謂之怯劣何反古道一至於此陛下𨿽躬自節儉哀矜於上而羣寮肆欲縱心於下六司垂翼三事拱默故有識者睹人事以嘆息觀天眚而大懼昔宋景退熒惑之災殷宗消鼎雉之異伏願陛下仰觀大禹過門之志俯察商辛沈湎之失遠思國風恭公之刺深惟定姜小臣之諭暫回聖恩大詢羣後延納眾賢訪以得失令百寮率職人言損益察其所由觀其所以審識羣才助鼎和味克念作聖以答天休則四海宅心天下幸甚臣亡祖先臣隗昔荷殊寵匪躬之操猶存舊史有志無時懷恨黃泉及臣凡劣復蒙罔極之眷恩隆累世實非糜身傾宗所能上報前作此表未及得通暴嬰篤疾恐命在奄忽貪及視息望達愚情气力惙然不能自宣疏奏而卒追贈前將軍子淡嗣

謝琰按晉書謝安傳安子琰字瑗度弱冠以貞幹稱美風姿與從兄護軍淡𨿽比居不往來宗中子弟惟與才令者數人相接拜著作郎轉祕書丞累遷散騎常侍侍中苻堅之役安以琰有軍國才用出爲輔國將軍以精兵八千與從兄元俱陷陣破堅以勛封望蔡公尋遭父憂去官服闋除徵鹵將軍會稽內史頃之徵爲尙書右僕射領太子詹事加散騎常侍將軍如故又遭母憂朝廷疑其葬禮時議者云潘嶽爲賈充婦宜城宣君誄云昔在武侯喪禮殊倫伉儷一體朝儀則均謂宜資給葬禮悉依太傅故事先是王珣娶萬女珣弟娶安女並不終由是與謝氏有隙珣時爲僕射猶以前憾緩其事琰聞恥之遂自造轀輬車以葬議者譏之太元末爲護軍將軍加右將軍會稽王道子以爲司馬右將軍如故王恭舉兵假琰節都督前鋒軍事恭平遷衛將軍徐州刺史假節孫恩作亂加督吳興義興二郡軍事討恩至義興斬賊許允之迎太守魏鄢還郡進討吳興賊丘破之又詔琰與輔國將軍劉牢之俱討孫恩恩逃於海島朝廷憂之以琰爲會稽內史都督五郡軍事本官並如故琰旣以資望鎭越土議者謂無復東顧之虞及至郡無綏撫之能而不爲武備將帥皆諫曰彊賊在海伺人形便宜振揚仁風開其自新之路琰曰苻堅百萬尙送死淮南況孫恩奔衄歸海何能復出若其復至正是天不養國賊令速就戮耳遂不從其言恩後果復寇浹口入余姚上虞進及邢浦去山陰北三十五里琰遣參軍劉宣之距破恩旣而上黨太守張虔碩戰敗羣賊銳進人情震駭咸以宜持重嚴備且列水軍於南湖分兵設伏以待之琰不聽賊旣至尙未食琰曰要當先滅此寇而食也跨馬而出廣武將軍桓寶爲前鋒摧鋒陷陣殺賊甚多而塘路迮狹琰軍魚貫而前賊於艦中傍射之前後斷絕琰至千秋亭敗績琰帳下都督張猛於後斫琰馬琰墜地與二子肇峻俱被害寶亦死之後劉裕左裏之捷生擒猛送琰小子混混刳肝生食之詔以琰父子隕於君親忠孝萃於一門贈琰侍中司空謚曰忠肅三子肇峻混

庾楷按晉書本傳楷徵西將軍亮之孫會稽內史羲小子也初拜侍中代兄準爲西中郎將豫州刺史假節鎭歷陽隆安初進號左將軍時會稽王道子憚王恭殷仲堪等擅兵故出王愉爲江州督豫州四郡以爲形援楷上疏以江州非險塞之地而西府北帶寇戎不應使愉分督詔不許時楷懷恨使子鴻說王恭以譙王尙之兄弟復握機權勢過國寶恭亦素忌尙之遂連謀舉兵事在恭傳詔使尙之討楷楷遣汝南太守段方逆尙之戰於慈湖方大敗被殺楷奔於桓元及元等盟於柴桑連名上疏自理詔赦元等而不赦恭楷楷遂依元元用爲武昌太守楷後懼元必敗密遣使結會稽世子元顯若朝廷討元當爲內應及元得志楷以謀泄爲元所誅

魏詠之按晉書本傳詠之字長道任城人也家世貧素而躬耕爲事好學不倦生而兔缺有善相者謂之曰卿當富貴年十八聞荊州刺史殷仲堪帳下有名醫能療之貧無行裝謂家人曰殘醜如此用活何爲遂賫數斛米西上以投仲堪旣至造門自通仲堪與語嘉其盛意召醫視之醫曰可割而補之但須百日進粥不得笑語詠之曰半生不語而有半生亦當療之況百日邪仲堪於是處之別屋令醫善療之詠之遂閉口不語惟食薄粥其厲志如此及瘥仲堪厚資遣之初爲州主簿常見桓元旣出元鄙其精神不﹠﹟謂坐客曰庸神而宅偉幹不成令器竟不調而遣之詠之早與劉裕遊款及元篡位協贊義謀元敗授建威將軍豫州刺史桓歆寇歷陽詠之率眾擊走之義熙初進徵鹵將軍吳國內史尋轉荊州刺史持節都督六州領南蠻校尉詠之初在布衣不以貧賤爲恥及居顯位亦不以富貴驕人始爲仲堪之客未幾竟踐其位論者稱之尋卒於官詔曰魏詠之器宇弘劭識局貞隱同獎之誠實銘王府敷績之效垂惠在人奄致隕喪惻愴於心可贈太常加散騎常侍其後錄其贊義之功追封江陵縣公食邑二千五百戶謚曰桓

毛璩按晉書毛寶傳寶子穆之穆之子璩字叔連弱冠右將軍桓豁以爲參軍尋遭父憂服闋爲謝安衛將軍參軍除尙書郎安復請爲參軍轉安子琰徵鹵司馬淮淝之役苻堅迸走璩與田次之共躡堅至中陽不及而歸遷寧朔將軍淮南太守尋補鎭北將軍譙王恬司馬海陵縣界地名靑蒲四面湖澤皆是菇葑逃亡所聚威令不能及璩建議率千人討之時大旱璩因放火菇葑盡燃亡戶窘迫悉出詣璩自首近有萬戶皆以補兵朝廷嘉之轉西中郎司馬龍驤將軍譙梁二郡內史尋代郭銓爲建威將軍益州刺史安帝初進徵鹵將軍及桓元篡位遣使加璩散騎常侍左將軍璩執畱元使不受命元以桓希爲梁州刺史王異據涪郭法戍宕渠師寂戍巴郡周道子戍白帝以防之璩傳檄遠近列元罪狀遣巴東太守柳約之建平太守羅述徵鹵司馬甄季之擊破希等仍率眾次於白帝武陵王令曰益州刺史毛璩忠誠﹠﹟亮自桓元萌禍常思躡其後今若平殄凶逆肅淸荊郢者便當卽授上流之任初璩弟寧州刺史璠喪官璩兄球孫佑之及參軍費恬以數百人送喪葬江陵會元敗謀奔梁州璩弟瑾子修之時爲元屯騎校尉誘元使入蜀旣而修之與佑之費恬及漢嘉人馮遷共殺元約之等聞元死進軍到枝江而桓振復攻沒江陵劉毅等還尋陽約之亦退俄而季之述之皆病約之詣振僞降因欲襲振事泄被害約之司馬時延祖涪陵太守文處茂等撫其餘眾保涪陵振遣桓放之爲益州屯西陵處茂距擊破之振死安帝反正詔曰夫貞松標於歲寒忠臣亮於國危益州刺史璩體識弘正誠契義旗受命偏師次於近畿匡翼之勛實感朕心可進徵西將軍加散騎常侍都督益梁秦涼寧五州軍事行宜都寧蜀太守文處茂宣贊蕃牧蒙險夷難可輔國將軍西夷校尉巴西梓潼二郡太守又詔西夷校尉瑾爲持節監梁秦二州軍事徵鹵將軍梁秦二州刺史略陽武都太守瑾弟蜀郡太守瑗爲輔國將軍寧州刺史初璩聞振陷江陵率眾赴難使瑾瑗順外江而下使參軍譙縱領巴西梓潼二郡軍下涪水當與璩軍會於巴郡蜀人不樂東徵縱因人情思歸於五城水口反還襲涪害瑾瑾畱府長史鄭純之自成都馳使告璩璩時在略城去成都四百里遣參軍王瓊討反者相距於廣漢僰道令何林聚黨助縱而璩下人受縱誘說遂共害璩及瑗並子侄之在蜀者一時殄沒璩子弘之嗣義熙中時延祖爲始康太守上疏訟璩兄弟於是詔曰故益州刺史璩西夷校尉瑾蜀郡太守瑗勤王忠烈事乖慮外葬送日近益懷惻愴可皆贈先所授官給錢三十萬布三百匹論璩討桓元功追封歸鄕公千五百戶又以佑之斬元功封夷道縣侯自寶至璩三葉擁旄開國者四人將帥之家與尋陽周氏爲輩而人物不及也

宋一

劉懷肅按宋書本傳懷肅彭城人髙祖從母兄也家世貧窶而躬耕好學初爲劉敬宣寧朔府司馬東徵孫恩有戰功又爲龍驤司馬費令聞髙祖起義乘縣來奔京邑平定振武將軍道規追桓元以懷肅爲司馬元畱何之郭銓等戍桑落洲進擊破之潁川太守劉統平除髙平太守元旣死從子振大破義軍於楊林義軍退尋陽懷肅與江夏相張暢之攻淡之於西塞破之僞鎭東將軍馮該戍夏口東岸孟山圖據曾山城桓仙客守月壘皆連壁相望懷肅與道規攻之躬擐甲冑陷二城馮該走石城生擒仙客義熙元年正月振敗走道規遣懷肅平石城斬馮該及其子山靖子月神振復襲江陵荊州刺史司馬休之出奔懷肅自雲杜馳赴日夜兼行七日而至振勒兵三萬旗幟蔽野躍馬橫矛躬自突陳流矢傷懷肅額眾懼欲奔懷肅瞋目奮戰士气益壯於是士卒爭先臨陣斬振首江陵旣平休之反鎭執懷肅手曰微子之力吾無所歸矣僞輔國將軍符嗣馬孫僞龍驤將軍金符靑樂志等屯結軍夏懷肅又討之梟樂志等道規加懷肅督江夏九郡權鎭夏口除通直郎仍爲輔國將軍淮馬歷陽二郡太守二年又領劉毅撫軍司馬軍郡如故以義功封東興縣侯食邑千戶其冬桓石綏司馬國璠陳襲於胡桃山聚眾爲寇懷肅率步騎討破之江淮間羣蠻及桓氏餘黨爲亂自請出討旣行失旨毅上表免懷肅官三年卒時年四十一追贈左將軍無子弟懷愼以子蔚祖嗣

王鎭之按宋書本傳鎭之字伯重瑯邪臨沂人徵士弘之兄也曾祖廙晉驃騎將軍祖耆之中書郎父隨之上虞令鎭之初爲瑯邪王衛軍行參軍出補剡上虞令並有能名內史謝輶請爲山陰令復有殊績遷衛軍參軍本國郎中令加寧朔將軍桓元輔晉以爲大將軍錄事參軍時三吳饑荒遣鎭之銜命賑卹而會稽內史王愉不奉符旨鎭之依事﹠﹟奏愉子綏元之外甥當時貴盛鎭之爲所排抑以母老求補安成太守及元敗元將苻宏寇亂郡境鎭之拒戰彌年子弟五人並臨陣見殺母憂去職在官淸潔妻子無以自給乃棄家致喪還上虞舊基畢爲子摽之求安復令隨子之官服闋爲徵西道規司馬南平太守徐道覆逼江陵加鎭之建威將軍統檀道濟到彥之等討道覆以不經將帥固辭不見聽旣而前軍失利白衣領職尋復本官以討道覆功封華容縣五等男徵廷尉晉穆帝何皇后山陵領將作大匠遷禦史中丞秉正不撓百寮憚之出爲使持節都督交廣二州諸軍事建威將軍平越中郎將廣州刺史髙祖謂人曰王鎭之少著淸績必將繼美吳隱之嶺南之獘非此不康也在鎭不受俸祿蕭然無所營去官之日不異始至髙祖初建相國府以爲諮議參軍領錄事善於吏職嚴而不殘遷宋臺嗣部尙書髙祖踐阼鎭之以腳患自陳出爲輔國將軍瑯邪太守遷宣訓衛尉領本州大中正永初三年卒官時年六十六

張邵按宋書本傳邵字茂宗會稽太守之弟也初爲晉瑯邪內史王誕龍驤府功曹桓元徙誕於廣州親故咸離棄之惟邵情意彌謹流涕追送時變亂饑饉又饋送其妻子桓元篡位父敞先爲尙書以答事微謬降爲廷尉卿及武帝討元邵白敞表獻誠款帝大悅命署其門曰有犯張廷尉者以軍法論後以敞爲吳郡太守王謐爲揚州召邵爲主簿劉毅爲亞相愛才好士當世莫不輻湊獨邵不往或問之邵曰主公命世人傑何煩多問劉穆之聞以白帝益親之轉太尉參軍署長流賊曹盧循寇迫京師使邵守南城時百姓臨水望賊帝怪而問邵邵曰若節鉞未反奔散之不暇亦何能觀望今當無復恐耳尋補州主簿邵悉心政事精力絕人及誅劉藩邵時在西州直廬卽夜誡眾曹曰大軍當大討可各修舟船倉庫及曉取辦旦日帝求諸簿署應時卽至怪問其速諸曹答曰昨夜受張主簿處分帝曰張邵可謂同我憂慮矣九年世子始開徵鹵府補邵錄事參軍轉號中軍遷咨議參軍領記室十二年武帝北伐邵請見曰人生危脆必當遠慮穆之若邂逅不幸誰可代之尊業如此苟有不諱事將如何帝曰此自委穆之及卿耳靑州刺史檀祗鎭廣陵時滁州結聚亡命祗率眾掩之劉穆之恐以爲變將發軍邵曰檀韶據中流道濟爲軍首若疑狀發露恐生大變宜且遣慰勞以觀其意旣而祗果不動及穆之卒朝廷恇懼便欲發詔以司馬徐羨之代之邵對曰今誠急病任終在徐且世子無專命宜須北咨信反方使世子出命曰朝廷及大府事悉咨徐司馬其餘啟還武帝重其臨事不撓有大臣體十四年以世子鎭荊州邵諫曰儲貳之重四海所系不宜處外敢以死請從之文帝爲中郎將荊州刺史以邵爲司馬領南郡相眾事悉決於邵武帝受命以佐命功封臨沮伯分荊州立湘州以邵爲刺史將署府邵以爲長沙內地非用武之國置署妨人乖爲政要帝從之謝晦反遺書要邵邵不發函馳使呈帝元嘉五年轉徵鹵將軍領寧蠻校尉雍州刺史加都督初王華與邵有隙及華參要親舊爲之危心邵曰子陵方弘至公必不以私讎害正義是任也華實舉之及至襄陽築長圍修立堤堰開田數千頃郡人賴之富贍丹浙二州蠻屢爲寇邵誘其帥因大會誅之悉掩其徒黨旣失信羣蠻所在並起水陸斷絕子敷至襄陽定省當還都羣蠻伺欲取之會蠕蠕國遣使朝貢賊以爲敷遂執之邵坐降號揚烈將軍江夏王義恭鎭江陵以邵爲撫軍長史持節南蠻校尉坐在雍州營私蓄取贓貨二百四十五萬下廷尉免官削爵土後爲吳興太守卒追復爵邑謚曰簡伯邵臨終遺命祭以菜果葦席爲﹠﹟車諸子從焉

王懿按宋書本傳懿字仲徳太原祁人自言漢司徒元弟幽州刺史懋七世孫也祖宏事石季龍父苗事苻堅皆爲二千石仲徳少沈審有意略通陰陽解聲律苻氏之敗仲徳年十七與兄睿同起義兵與慕容垂戰敗仲徳被重創走與家屬相失路經大澤不能前困臥林中忽有靑衣童兒騎牛行見仲徳問曰食未仲徳告饑兒去頃之復來攜食與之仲徳食畢欲行會水潦暴至莫知所如有一白狼至前仰天而號號訖銜仲徳衣因渡水仲徳隨之獲濟與睿相及渡河至滑臺復爲翟遼所畱使爲將帥積年仲徳欲南歸乃奔泰山遼遣騎追之急夜行忽有炬火前導仲徳隨之行百許裏乃免晉太元末徙居彭城兄弟名犯晉宣元二帝諱並以字稱睿字元徳北土重同姓謂之骨肉有遠來相投者莫不竭力營贍若不至者以爲不義不爲鄕裏所容仲徳聞王愉在江南是太原人乃往依之愉禮之甚薄因至姑孰投桓元值元篡見輔國將軍張暢言及世事仲徳曰自古革命誠非一族然今之起者恐不足以成大事元徳果敢有智略武帝甚知之告以義舉使於都下襲元仲徳聞其謀謂元徳曰天下之事不可不密應機務速不在巧遲元每冒夜出入今若圖之正須一夫力耳事泄元徳爲元所誅仲徳奔竄會義軍﹠﹟建業仲徳抱元徳子方回出候武帝帝於馬上抱方回與仲徳相對號泣追贈元徳給事中封安復縣侯以仲徳爲中兵參軍武帝伐廣固仲徳爲前鋒大小二十餘戰每戰輒﹠﹟及盧循寇逼敗劉毅於桑落帝北伐始還士卒創痍堪戰者可數千人賊眾十萬舳艫百里奔敗而歸者咸稱其雄眾議並欲遷都仲徳正色曰今天子當陽而治明公命世作輔新建大功威震六合妖賊豕突乘我遠往旣聞凱入將自奔散今自投艸閒則同之匹夫匹夫號令何以威物義士英豪當自求其主爾此謀若行請自此辭矣帝悅之以仲徳屯越城及賊自蔡洲南走遣仲徳追之賊畱其黨範崇民五十人髙艦百餘城南陵仲徳攻之大破崇民焚其舟艦收其散卒功冠諸將封新淦縣侯義熙十二年北伐進仲徳徵鹵將軍加冀州刺史爲前鋒諸軍事冠軍將軍檀道濟龍驤將軍王鎭惡向洛陽寧朔將軍劉遵考建武將軍沈林子出石門寧朔將軍朱超石胡蕃向半城咸受統於仲徳仲徳率龍驤將軍朱牧寧遠將軍竺靈秀嚴綱等開巨野入河乃總眾軍進據潼關長安平以仲徳爲太尉諮議參軍武帝欲遷都洛陽眾議咸以爲宜仲徳曰非常之事常人所駭今暴師日久士有歸心固當以建業爲王基俟文軌大同然後議之可也帝深納之使衛送姚泓先還彭城武帝受命累遷徐州刺史加都督元嘉三年進號安北將軍與到彥之北伐大破魏軍諸軍進屯靈昌津司兗旣定三軍咸喜仲徳獨有憂色曰拓拔𨿽仁義不足而凶狡有餘今斂戈北歸並力完聚若河冰冬合豈不能爲三軍之憂十月魏於委粟津渡河進逼金墉虎牢洛陽諸軍相繼奔走彥之聞二城不守欲焚舟步走仲徳曰洛陽旣陷則虎牢不能獨全勢使然也今賊去我千里滑臺猶有彊兵若便捨舟奔走士卒必散且當入濟至馬耳谷口更詳所宜乃回軍沿濟南歷城步上焚舟棄甲還至彭城仲徳與彥之並免官尋與檀道濟救滑臺糧盡而歸九年又爲鎭北將軍徐州刺史明年加領兗州刺史仲徳三臨徐州威徳著於彭城立佛寺作白狼童子像於塔中以河北所遇也十三年進號鎭北大將軍十五年卒謚曰桓侯亦於廟立白狼童子壇每祭必祠之子正修嗣

劉眞道按宋書劉懷肅傳懷肅次弟懷敬懷敬子眞道爲錢唐令元嘉十三年東土饑上遣揚州治中從事史沈演之巡行在所演之上表曰宰邑敷政必以簡惠成能﹠﹟職闡治務以利民著績故王奐見紀於前升卿流稱於後竊見錢唐令劉眞道余杭令劉道錫皆奉公卹民恪勤匪懈百姓稱詠訟訴希簡又剪蕩凶非屢能擒獲災水之初余杭髙堤崩潰洪流迅激勢不可量道錫躬先吏民親執板築塘旣還立縣邑獲全經歷諸縣訪核名實並爲二邦之首最治民之良宰上嘉之各賜谷千斛以眞道爲步兵校尉十四年出爲梁南秦二州刺史十八年氐賊楊難當侵寇漢中眞道率軍討破之而難當寇盜猶不已太祖遣龍驤將軍裴方明率禁兵五千受眞道節度十九年方明至武興率太子積弩將軍劉康祖後軍參軍梁坦陳彌裴肅之安西參軍段叔文魯尙期始興王國常侍劉僧秀綏遠將軍馬洗振武將軍王奐之等進次潭谷去臯蘭數里難當遣其建節將軍符弘祖啖元等固守臯蘭鎭北將軍符徳義於外爲遊軍難當子撫軍大將軍和重兵繼其後方明進擊大破之於濁水斬弘祖並三千餘級遣康祖追之過臯蘭二千餘里和又遣徳義袒戰康祖又大破之和退保修城難當遣建忠將軍楊林振威將軍姚憲領二千騎就和方明又率諸將攻之和敗走追至赤亭難當席捲奔叛方明遣康祖直趣百頃僞丞相楊萬壽等一時歸降難當第三息虎先戍陰平難當旣走虎逃竄民間生禽之送京都斬於建康市秦州刺史胡崇之西鎭百頃行至濁水爲北魏所邀擊敗沒以眞道爲建威將軍雍州刺史方明輔國將軍梁南秦二州刺史方明辭不拜詔曰往年氐豎楊難當造爲叛亂俯首者眾其長史楊萬壽建節將軍姚憲情不違順屢進矢言及凶醜宵遁闔境崩擾建忠將軍呂訓衛倉儲以候王師寧朔將軍姜檀果烈懇到志在宣力濁水之捷厥庸顯然近者協贊義奮乃心無替洛陽符昭誠系本朝亦同斯舉俘擒僞將獨克武興推鋒致效隕命寇手並事箸屯險感於予懷宜蒙旌敍榮慰存亡可贈萬壽龍驤將軍昭武都太守憲補員外散騎侍郎訓駙馬都尉奉朝請檀徵西大將軍司馬仇池太守宜並內徙可符雍梁二州厚加贍卹呂訓略氐人呂先子也又詔曰故晉壽太守姜道盛前討仇池志輸誠力卽戎著效臨財能淸近先登濁水殞身鋒鏑誠節俱亮矜悼於懷可贈給事中賜錢千萬道盛注古文尙書行於世眞道方明並坐破仇池斷割金銀雜寶貨又藏難當善馬下獄死劉康祖等系免各有差

張茂度按宋書本傳茂度吳郡吳人張良後也名與髙帝諱同故稱字良七世孫爲長沙太守始遷於吳髙祖嘉曾祖澄晉光祿大夫祖彭祖廣州刺史父敞侍中尙書吳國內史茂度郡上計吏主簿功曹州命從事史並不就瑯邪王衛軍參軍員外散騎侍郎尙書度支郎父憂不拜服闋爲何無忌鎭南參軍頃之出補晉安太守盧循爲寇覆沒江州茂度及建安太守孫虯之並受其符書供其調役循走俱坐免官復以爲始興相郡經賊寇廨宇焚燒民物雕散百不存一茂度刱立城寺弔死撫傷收集離散民戶漸復在郡一周徵爲太尉參軍尋轉主簿揚州治中從事史髙祖西伐劉毅茂度居守畱州事悉委之軍還遷中書侍郎出爲司馬休之平西司馬河南太守髙祖將討休之茂度聞知乘輕船逃下逢髙祖於中路以爲錄事參軍太守如故江陵平驃騎將軍道憐爲荊州茂度仍爲咨議參軍太守如故還爲揚州別駕從事史髙祖北伐關洛復任畱州事出爲使持節督廣交三州諸軍事建武將軍平越中郎將廣州刺史綏靜百越嶺外安之以疾求還復爲道憐司馬丁繼母憂服闋除廷尉轉尙書吏部郎太祖元嘉元年出爲使持節督益寧二州梁州之巴西梓潼宕渠南漢中秦州之懷寧安固六郡諸軍事冠軍將軍益州刺史三年太祖討荊州刺史謝晦詔益州遣軍襲江陵晦已平而軍始至白帝茂度與晦素善議者疑其出軍遲畱時茂度弟劭爲湘州刺史起兵應大駕上以劭誠節故不加罪被代還京師七年起爲廷尉加奉車都尉領本州中正入爲五兵尙書徙太常以腳疾出爲義興太守加秩中二千石上從容謂茂度曰勿復以西蜀介懷對曰臣若不遭陛下之明墓木拱矣頃之解職還家徵爲都官尙書加散騎常侍固辭以疾就拜光祿大夫加金章紫綬茂度內足於財自絕人事經始本縣之華山以爲居止優遊野澤如此者七年十八年除會稽太守素有吏能在郡縣職事甚理明年卒官時年六十七謚曰恭子

杜慧度按宋書本傳慧度交址朱人也本屬京兆曾祖元爲寧浦太守遂居交址父瑗字道言仕州府爲日南九徳交址太守慧度瑗第五子也初爲州主簿流民督護遷九眞太守瑗卒府州綱佐以交土接寇不宜曠職共推慧度行州府事辭不就七年除使持節督交州諸軍事廣武將軍交州刺史詔書未至其年春盧循襲破合浦徑向交州慧度乃率文武六千人距循於石碕交戰禽循長史孫建之循𨿽敗餘黨猶有三千人皆習練兵事李子遜李奕李脫等奔竄石碕盤結俚獠各有部曲循知奕等與杜氏有怨遣使招之奕等引諸俚帥眾五六千人受循節度六月庚子循晨造南津命三軍入城乃食慧度悉出宗族私財以充勸賞弟交址太守慧期九眞太守章民並督率水步軍慧度自登髙艦合戰放火箭雉尾炬步軍夾兩岸射之循眾艦俱然一時散潰循中箭赴水死斬循及父嘏並循二子親屬錄事參軍阮靜中兵參軍羅農夫李脫等傳首京邑封慧度龍編縣侯食邑千戶髙祖踐阼進號輔國將軍其年率文武萬人南討林邑所殺過半前後被抄略悉得還本林邑乞降輸生口大象金銀古貝等乃釋之遣長史江悠奉表獻捷慧度布衣蔬食儉約質素能彈琴頗好莊老禁斷淫祀崇修學校歲荒民饑則以私祿賑給爲政纖密有如治家由是威惠沾洽姦盜不起乃至城門不夜閉道不拾遺少帝景平元年卒時年五十追贈左將軍以慧度長子弘文襲爵

庾悅按宋書本傳悅字仲豫潁川鄢陵人也曾祖亮晉太尉祖義吳國內史父淮西中郎將豫州刺史悅少爲衛將軍瑯邪王行參軍司馬徙主簿轉右長史桓元輔政領豫州以悅爲別駕從事史遷驍騎將軍元篡位徙中書侍郎髙祖定京邑武陵王遵承制以悅爲寧遠將軍安遠護軍武陵內史以病去職鎭軍府版咨議參軍轉車騎從事中郎劉毅請爲撫軍司馬不就遷車騎中軍司馬從徵廣固竭其誠力盧循逼京都以爲督江州豫州之西陽新蔡汝南潁川司州之松滋六郡諸軍事建威將軍江州刺史從東道出鄱陽循遣將英糾千餘人斷五畝嶠悅破之進據豫章絕循糧援初毅家在京口貧約過常嘗與鄕曲士大夫往東堂共射時悅爲司徒右長史蹔至京要府州僚佐共出東堂毅已先至遣與悅相聞曰身久躓頓營一遊集甚難君如意人無處不可爲適豈能以此堂見讓悅素豪徑前不答毅語眾人並避之惟毅畱射如故悅廚饌甚盛不以及毅毅旣不去悅甚不歡俄頃不退毅又相聞曰身今年未得子鵝豈能以殘炙見惠悅又不答盧循平後毅求都督江州以江州內地治民爲職不宜置軍府上表陳之曰臣聞天以盈虛爲道治以損益爲義時否而政不革民雕而事不損則無以救急病於已危拯塗炭於將絕自頃戎車屢駕干戈溢境江州以一隅之地當逆順之衝力弱民慢而器運所繼自桓元以來驅蹙殘毀至乃男不被養女無對匹逃亡去就不避幽深自非財單力竭無以至此若不曲心矜理有所攺移則靡遺之嘆奄焉必及臣謬荷增統傷慨兼懷夫設官分職軍國殊用牧民以息務爲大武略以濟事爲先今兼而領之蓋出於權事因藉旣久遂爲常則江州在腹心之中憑接揚豫藩屏所倚實爲重復昔胡寇縱逸朔馬臨江抗禦之宜蓋出權計以溫嶠明達事由一己猶覺其獘論之備悉今江右區區戶不盈數十萬地不逾數千里而統司鱗次未獲減息大而言之足爲國恥況乃地在無軍而軍府猶置文武將佐資費非一豈所謂經國大情揚湯去火者哉其州郡邊江民戶遼落加以郵亭崄闊畏阻風波轉輸往還常有淹廢又非所謂因其所利以濟其獘者也愚謂宜解軍府移治豫章處十郡之中厲簡惠之政比及數年可有生气且屬縣雕散亦有所存而役調送迎不得休止亦謂應隨宜並減以簡眾費刺史庾悅自臨州部甚有卹民之誠但綱維不革自非綱目所理尋陽接蠻宜有防遏可卽州府千兵以助郡戍於是解悅都督將軍官以刺史移鎭豫章毅以親將趙惔領千兵守尋陽建威府文武三千悉入毅府符攝嚴峻數相挫辱悅不得志疽發背到豫章少日卒時年三十八追贈徵鹵將軍以廣固之功追封新陽縣五等男

吉翰按宋書本傳翰字休文馮翊池陽人也初爲龍驤將軍道憐參軍隨府轉徵鹵左軍參軍員外散騎侍郎隨道憐北徵廣固賜爵建城縣五等男轉道憐驃騎中兵參軍從事中郎爲將佐十餘年淸謹剛正甚爲髙祖所知賞永初三年轉道憐太尉司馬太祖元嘉元年出督梁南秦二州諸軍事龍驤將軍西戎校尉梁南秦二州刺史三年仇池氐楊興平遣使歸順並兒弟爲質翰遣始平太守龐諮據武興仇池大帥楊元遣弟難當率眾拒諮又遣將彊鹿皮向白水諮擊破難當等並退走其年徙督益寧二州梁之巴西梓潼宕渠南漢中秦州之安固懷寧六郡諸軍事益州刺史將軍如故在益州著美績甚得方伯之體論者稱之六年以老疾徵還除彭城王義康司徒司馬加輔國將軍時太祖經略河南以翰爲持節監司雍並三州諸軍事司州刺史持節將軍如故會前鋒諸軍到彥之等敗退明年復爲司徒司馬將軍如故其年又假節監徐兗二州豫州之梁郡諸軍事徐州刺史將軍如故時有死罪囚典簽意欲活之因翰入關齋呈其事翰省訖語今且去明可便呈明旦典簽不敢復入呼之乃來取昨所呈事視訖謂之曰卿意當欲宥此囚死命昨於齋坐見其事亦有心活之但此囚罪重不可全貸旣欲加恩卿便當代任其罪因命左右收典簽付獄殺之原此囚生命其刑政如此其下畏服莫敢犯禁明年卒官時年六十追贈徵鹵將軍持節監刺史如故

節使部名臣列傳五

宋二

劉道產按宋書本傳道產彭城呂人太尉咨議參軍簡之子也簡之事在弟子康祖傳道產初爲輔國參軍無錫令在縣有能名髙祖版爲中軍行參軍又爲道憐驃騎參軍襲父爵晉安縣五等侯廣州羣盜因刺史謝道欣死爲寇攻沒州城道憐加道產振武將軍南討會始興謙之已平廣州道產未至而反元年除寧遠將軍巴西梓潼二郡太守郡人黃公生任肅之張石之等並護縱餘燼與姻親侯攬羅奧等招引白水氐規欲爲亂道產誅公生等二十一家宥其餘黨還爲彭城王義康驃騎中兵參軍元嘉三年督梁南秦二州諸軍事寧遠將軍西戎校尉梁南秦二州刺史在州有惠化關中流民前後出漢川歸之者甚多六年道產表置隴西宋康二郡以領之七年徵爲後軍將軍明年遷竟陵王義宣左將軍咨議參軍仍爲持節督雍梁南秦三州荊州之南陽竟陵順陽襄陽新野隨六郡諸軍事寧遠將軍寧蠻校尉雍州刺史襄陽太守善於臨民在雍部政績尢著蠻夷前後叛戾不受化者並皆順服悉出緣沔爲居百姓樂業民戶丰贍由此有襄陽樂歌自道產始也十三年進號輔國將軍十九年卒追贈徵鹵將軍謚曰襄侯道產惠澤被於西土及喪還諸蠻皆備衰絰號哭追送至於沔口荊州刺史衡陽王義季啟太祖曰故輔國將軍劉道產患背癰疾遂不救道產自鎭漢南境接凶寇政績旣著威懷兼舉年時猶可方宣其用奄至殞沒傷怨特深伏惟聖懷湣惜兼至長子延孫別有傳

朱修之按宋書本傳修之字恭祖義興平氏人也曾祖燾晉平西將軍祖序豫州刺史父諶益州刺史修之自州主簿遷司徒從事中郎文帝謂曰卿曾祖昔爲王導丞相中郎卿今又爲王弘中郎可謂不忝爾祖矣後隨到彥之北伐彥之自河南回畱修之戍滑臺爲鹵所圍數月糧盡將士燻鼠食之遂陷於魏初修之母聞其被圍旣久常憂之忽一旦乳汁驚出母號泣告家人曰吾今已老忽復有乳汁斯不祥矣吾兒其不利乎後問至修之果以此日陷沒拓跋燾嘉其守節以爲侍中妻以宗室女修之潛謀南歸妻疑之每流涕問其意修之嘉其義竟不告也後鮮卑馮弘稱燕王治黃龍城拓跋燾伐之修之與同沒人邢懷明並從又有徐卓者復欲率南人竊發事泄被誅修之懷明懼奔馮弘弘不禮畱一年會宋使傳詔至修之名位素顯傳詔見卽拜之彼國敬傳詔謂爲天子邊人見其致敬於修之乃始加禮時魏屢伐弘或說弘遣修之歸求救遂遣之泛海至東萊遇猛風柁折垂以長索船乃復正海師望見飛鳥知其近岸須臾至東萊元嘉九年至京邑以爲黃門侍郎累遷江夏內史雍州刺史劉道產卒羣蠻大動修之爲徵西司馬討蠻失利孝武初爲寧蠻校尉雍州刺史加都督修之在政寬簡士眾悅附及荊州刺史南郡王義宣反檄修之舉兵修之僞與之同而遣使陳誠於帝帝嘉之以爲荊州刺史加都督義宣聞修之不與己同乃以魯秀爲雍州刺史擊襄陽修之命斷馬鞍山道秀不得前乃退及義宣敗於梁山單舟南走修之率眾南定遺寇時竺超民執義宣修之至乃殺之以功封南昌縣侯修之治身淸約凡所贈貺一無所受有餉或受之而旋與佐吏賭之終不入己惟以撫納羣蠻爲務徵爲左民尙書轉領軍將軍去鎭秋毫不犯計在州然油及牛馬谷艸以私錢十六萬償之然性儉﹠﹟少恩情姊在鄕裏饑寒不立修之未嘗供贍嘗往視姊姊欲激之爲設菜羹粗修之曰此乃貧家好食致飽而去先是新野庾彥達爲益州刺史攜姊之鎭分祿秩之半以供贍之西土稱焉修之後墜車折腳辭尙書領崇憲太僕仍加特進金紫光祿大夫以腳疾不堪獨行特給扶侍卒贈侍中特進如故謚貞侯

劉秀之按宋書本傳秀之字道寶東莞莒人司徒劉穆之從兄子也世居京口祖爽尙書都官郎山陰令父仲道髙祖克京城以補建武參軍與孟昶畱守事定以爲余姚令卒官秀之少孤貧有志操十許歲時與諸兒戲於前渚忽有大蛇來勢甚猛莫不顚沛驚呼秀之獨不動眾並異焉東海何承天雅相知器以女妻之兄欽之爲朱齡石右軍參軍隨齡石敗沒秀之哀戚不歡宴者十年景平二年除駙馬都尉奉朝請家貧求爲廣陵郡丞仍除撫軍江夏王義恭平北彭城王義康行參軍出爲無錫陽羨烏程令並著能名元嘉十六年遷建康令除尙書中兵郎重除建康性纖密善糾擿微隱政甚有聲吏部尙書沈演之每稱之於太祖世祖鎭襄陽以爲撫軍錄事參軍襄陽令襄陽有六門堰良田數千頃堰久決壞公私廢業世祖遣秀之修復雍部由是大丰攺領廣平太守二十五年除督梁南北秦三州諸軍事寧遠將軍西戎校尉梁南秦二州刺史時漢川饑饉境內騷然秀之善於爲政躬自儉約先是漢川悉以絹爲貨秀之限令用錢百姓至今受其利二十七年大舉北伐遣輔國將軍楊文徳巴西梓潼二郡太守劉弘宗受秀之節度震蕩汧隴秀之遣建武將軍錫千秋二千人向子午谷南口府司馬竺宗之三千人向駱谷南口威遠將軍梁尋千人向斜谷南口氐賊楊髙爲寇秀之討之斬髙兄弟元凶弒逆秀之聞問卽日起兵求率眾赴襄陽司空南譙王義宣不許事寧遷使持節督益寧二州諸軍事寧朔將軍益州刺史折畱俸祿二百八十萬付梁州鎭庫此外蕭然梁益二州土境丰富前後刺史莫不營聚蓄多者致萬金所賓寮並京邑貧士出爲郡縣皆以苟得自資秀之爲治整肅以身率下遠近安悅焉南譙王義宣據荊州爲逆遣參軍王曜徵兵於秀之秀之卽日斬曜戒嚴遣中兵參軍韋山松萬人襲江陵出峽竺超民遣將席天生逆之山松一戰卽梟其首進至江陵爲魯爽所敗山松見殺其年進號徵鹵將軍攺督爲監持節刺史如故以起義功封康樂縣侯食邑六百戶明年遷監郢州諸軍事郢州刺史將軍如故未就大明元年徵爲右衛將軍明年遷丹陽尹先是秀之從叔穆之爲丹陽與子弟於廳事上飲宴秀之亦與焉廳事柱有一穿穆之謂子弟及秀之曰汝等試以栗遙擲此柱若能入穿後必得此郡穆之諸子並不能中惟秀之獨入焉時賒市百姓物不還錢市道嗟怨秀之以爲非宜陳之甚切𨿽納其言竟不從用廣陵王誕爲逆秀之入守東城其年遷尙書右僕射四年攺定制令疑民殺長史科議者謂值赦宜加徙送秀之以爲律文𨿽不顯民殺官長之旨若值赦但止徙送便與悠悠殺人曾無一異民敬官長比之父母行害之身𨿽遇赦謂宜長付尙方窮其天命家口令補兵從之明年領太子右衛率五年雍州刺史海陵王休茂反爲土人所誅遣秀之以本官慰勞分別善惡事畢還都出爲使持節散騎常侍都督雍梁南北秦四州郢州之竟陵隨二郡諸軍事安北將軍寧蠻校尉雍州刺史上車駕幸新亭視秀之發引將徵爲左僕射事未行八年卒時年六十八上甚痛惜之詔曰秀之識局明遠才應通暢誠著蕃朝績宣累嶽往歲臣逆交構首義萬里及職司端尹贊戎兩宮嘉謀徽譽實彰朝野漢南法繁民嗛屬佇良牧故蹔輟心膂外弘風規出未逾﹠﹟徳庇西服詳考古烈旅觀終始淳心忠槪無以尙玆方式亮皇猷入衛根本奄至薨逝震慟於朕心生榮之典未窮寵數哀終之禮宜盡崇飾兼履謙守約封社弗廣興言悼往益增痛恨可贈侍中司空持節都督刺史校尉如故並增封邑爲千戶謚爲忠成公秀之野率無風采而心力堅正上以其﹠﹟官淸潔家無餘財賜錢二十萬布三百匹子景遠嗣

陸徽按宋書良吏傳徽字休猷吳郡吳人也郡辟命主簿仍除衛軍車騎二府參軍揚州主簿王弘衛將軍主簿除尙書都官郎出補建康令淸平無私爲太祖所善遷司徒左西掾元嘉十四年爲始興太守明年仍除使持節交廣二州諸軍事綏遠將軍平越中郎將廣州刺史淸名亞主鎭之爲士民所愛詠上表薦士曰臣聞陵雪褒潁貞柯必振尊風賞流淸原斯挹是以衣囊揮譽於西京折轅延髙於東帝伏見廣州別駕從事史朱萬嗣年五十三字少豫理業衝夷秉操純白行稱私庭能著官政𨿽氏非世祿宦無通資而隨牒南服位極僚首九綜州綱三端府職頻掌蕃機屢績符守年曁知命廉尙愈髙冰心與貪流爭激霜情與晚節彌茂歷宰金山家無寶鏤之飾連組珠海室靡璫珥之珍確然守志不求聞達實足以澄革污吏洗鏡貪氓臣謬忝司牧任專萬里𨿽情祇愼擢才闕毫露敢罄愚陋舉其所知如得提名禮闈抗迹朝省摶嶺表之淸風負冰宇之潔望則恩融一臣而施光萬物敢緣天澤云行時徳雨施每甄外州榮加遠國是以獻其瞽言希垂聽覽二十一年徵以爲南平王鑠冠軍司馬長沙內史行湘州府事母憂去職張尋趙廣爲亂於益州兵寇之餘政荒民擾二十三年乃追徵爲持節督益寧二州諸軍事寧朔將軍益州刺史隱卹有方威惠兼著寇盜靜息民物殷阜蜀土安說至今稱之二十九年卒時年六十二身亡之日家無餘財太祖甚痛惜之詔曰徽厲志廉潔歷任恪勤奉公盡誠克己無倦褒榮未申不幸夙殞言念在懷以爲傷恨可贈輔國將軍本官如故賜錢十萬米二百斛謚曰簡子子睿

申恬按宋書本傳恬字公休魏郡魏人也曾祖鍾爲石虎司徒髙祖平廣固恬父宣宣從父兄永皆得歸國並以干用見知永曆靑兗二州刺史髙祖踐祚拜大中大夫宣太祖元嘉初亦歷兗靑二州刺史恬兄謨與朱修之守滑臺爲鹵所沒後得叛還元嘉中爲竟陵太守恬初爲驃騎道憐長兼參軍髙祖踐祚拜東宮殿中將軍度還臺直省十載不請休息轉員外散騎侍郎出爲綏遠將軍下邳太守轉在北海加寧遠將軍所至皆有政績又爲北譙梁二郡太守將軍如故郡境邊接任榛屢被寇抄恬到密知賊來仍伏兵要害出其不意悉皆禽殄元嘉十二年遷督魯東平濟北三郡軍事太山太守將軍如故威惠兼著吏民便之臨川王義慶鎭江陵爲平西中兵參軍河東太守衡陽王義季代義慶又度安西府加寧朔將軍召拜太子屯騎校尉母憂去職二十一年冀州移鎭歷下以恬督冀州靑州之濟南樂安太原三郡諸軍事揚烈將軍冀州刺史明年加濟南太守時又遷換諸郡守恬上表曰伏聞朝恩當加臣濟南太守仰惟優旨荒心散越臣殃咎之餘遭蒙逾忝寵私罔已復兼今授豈其愚迷所能上答臣近至止卽履行所統究其形宜河濟之間應置戍扞其中四處急須修立甕口故城又是要所宜移太原委以邊事緣山諸邏並得除省防衛綏懷利便非一呂綽誠效益著深同臣意百姓聞者咸皆附說急有同異二三未宜但房紹之﹠﹟郡經年軍民粗狎攺以帶臣有乖永事遠牽太原於民爲苦而甕口之計復成交互人情非樂容有不安疆場威刑患不開廣若得依先處分公私允緝上從之詔有司曰恬所陳當是事宜近諸除授可悉停北鹵入寇恬摧擊之爲鹵所破被徵還都二十七年起爲通直常侍是歲索鹵南寇其武昌王向靑州遣恬援東陽因與輔國司馬齊郡太守龐秀之保城固守蕭斌遣靑州別駕解榮之率垣護之還援恬等仍傍南山得入賊朝來脇城日晚輒退城內乃出車北門外環塹爲營欲挑戰賊不敢逼停五日東過抄略淸河郡及驛道南數千家從東安東莞出下邳下邳太守垣閬閉城拒守保全二千餘家鹵退以恬爲寧朔將軍山陽太守善於治民所﹠﹟有績世祖踐阼遷靑州刺史將軍如故尋加督徐州之東莞東安二郡諸軍事明年又督冀州齊地連歲興兵百姓雕獘恬初防衛邊境勸課農桑二三年間遂皆優實性淸約頻處州郡妻子不免饑寒世以此稱之進號輔國將軍孝建二年遷督豫州軍事寧朔將軍豫州刺史明年疾病徵還於道卒時年六十九死之日家無遺財子寔

杜驥按宋書本傳驥字度世京兆杜陵人也髙祖預晉徵南將軍曾祖﹠﹟避難河西因仕張氏苻堅平涼州父祖始還關中兄坦頗涉史傳髙祖徵長安席捲隨從南還太祖元嘉中任遇甚厚歷後軍將軍龍驤將軍靑冀二州刺史南平王鑠右將軍司馬晚度北入朝廷常以傖燕遇之𨿽復人才可施每爲淸塗所隔坦以此慨然嘗與太祖言及史籍上曰金日磾忠孝淳深漢朝莫及恨今世無復如此輩人坦曰日磾之美誠如聖詔假使生乎今世養馬不暇豈辦見知上變色曰卿何量朝廷之薄也坦曰請以臣言之臣本中華髙族亡曾祖晉氏喪亂播遷涼土世葉相承不殞其舊直以南度不早便以荒傖賜隔日磾胡人身爲牧圉便超入內侍齒列名賢聖朝𨿽復拔才臣恐未必能也上嘿然北土舊法問疾必遣子弟驥年十三父使候同郡韋華華子元有髙名見而異之以女妻焉桂陽公義眞鎭長安辟爲州主簿後爲義眞車騎行參軍員外散騎侍郎江夏王義恭撫軍刑獄參軍尙書都官郎長沙王義欣後軍錄事參軍元嘉七年隨到彥之入河南加建武將軍索鹵撤河南戍悉歸河北彥之使驥守洛陽洛陽城不治旣久又無糧食及彥之敗退驥欲棄城走慮爲太祖所誅初髙祖平西洛致鐘舊器南還一大鐘墜洛水至是太祖遣將姚聳夫領千五百人迎致之時聳夫政率所領牽鐘於洛水驥乃誑之曰鹵旣南渡洛城勢弱今修理城池並已堅固軍糧又足所乏者人耳君率眾見就共守此城大功旣立取鐘無晚聳夫信之率所領就驥旣至見城不可守又無糧食於是引眾去驥亦委城南奔白太祖曰本欲以死固守姚聳夫及城便走人情沮敗不可復禁上大怒使建威將軍鄭順之殺聳夫於壽陽聳夫吳興武康人勇果有气力宋世褊裨小將莫及始隨到彥之北伐與鹵遇聳夫手斬托跋燾叔父英文特勒首燾以馬百匹贖之以驥爲通直郎射聲校尉世祖徵鹵諮議參軍十七年出督靑冀二州徐州之東莞東安二郡諸軍事寧遠將軍靑冀二州刺史在任八年惠化著於齊土自義熙至於宋末刺史惟羊穆之及驥爲吏民所稱詠二十四年徵左軍將軍兄坦代爲刺史北土以爲榮焉坦長子琬爲員外散騎侍郎太祖嘗有函詔敕坦琬輒開視信未發又追取之敕函已發大相推檢丞都答云諸郎開視上遣主書詰責驥答曰開函是臣第四子季文伏待刑坐上特原不問二十七年卒時年六十四長子長文

張永按宋書張茂度傳茂度子永字景云初爲郡主簿州從事轉司徒士曹參軍出補余姚令入爲尙書中兵郎先是尙書中條制繁雜元嘉十八年欲加治撰徙永爲刪定郎掌其任二十二年除建康令所居皆有稱績又除廣陵王誕北中郎錄事參軍永涉獵書史能爲文章善隸書曉音律騎射雜藝觸類兼善又有巧思益爲太祖所知紙及墨皆自營造上每得永表啟輒執玩咨嗟自嘆供禦者了不及也二十三年造華林園元武湖並使永監統凡諸制署皆受則於永徙爲江夏王義恭校尉中兵參軍越騎校尉振武將軍廣陵南沛二郡太守二十八年又除江夏王義恭驃騎中兵參軍沛郡如故永旣有才能所在每盡心力太祖謂堪爲將二十九年以永督冀州靑州之濟南樂安太原三郡諸軍事揚威將軍冀州刺史督王元謨申坦等諸將經略河南攻碻磝城累旬不能拔其年八月七日夜鹵開門燒樓及攻車士卒燒死及爲鹵所殺甚眾永卽夜徹圍退軍不報告諸將眾軍驚擾爲鹵所乘死敗塗地永及申坦並爲統府撫軍將軍蕭思話所收系於歷城獄太祖以屢徵無功諸將不可任責永等與思話詔曰鹵旣乘利方向盛冬若脫敢送死兄弟父子自共當之耳言及增憤可以示張永申坦又與江夏王義恭書曰早知諸將輩如此恨不以白刃驅之今者悔何所及三十年元凶弒立起永督靑州之東安東莞二郡諸軍事輔國將軍靑州刺史司空南譙王義宣起義又板永爲督冀州靑州之濟南安樂太原三郡諸軍事輔國將軍冀州刺史永遣司馬崔勛之中兵參軍劉則二軍馳赴國難時蕭思話在彭城義宣慮二人不相諧緝與思話書勸與永坦懷又使永從兄長史張暢與永書曰近有都信具汝刑网之原可謂𨿽在縲紲而復心無愧矣蕭公平厚先無嫌隙見汝翰迹言不相傷何其滔滔稱人意邪當今世故艱迫義气雲起方藉羣賢共康時難當遠慕廉藺在公之徳近效平勃忘私之美忽此蔕芥﹠﹟申舊情公亦命蕭示以﹠﹟達兼令相執共遵此旨事平召爲江夏王義恭大司馬從事中郎領中兵時使百僚獻讜言永以爲宜立諫官開不諱之路講師旅示安不忘危世祖孝建元年臧質反遣永輔武昌王渾鎭京口其年出爲揚州別駕從事史明年召入爲尙書左丞時將士休假年開三番紛紜道路永建議曰臣聞開兵從稼前王以之兼隙耕戰遞勞先代以之經遠當今化寧萬里文同九服捐金走驥於焉自始伏見將士休假多蒙三番程會旣促裝赴在早故一歲之間四馳遙路或失遽春耜或違要秋登致使公替常儲家闕舊粟考定利害宜加詳攺愚謂交代之限以一年爲制使徵士之念勞未及積遊農之望收功歲成斯則王度無騫民業斯植矣從之大明元年遷黃門侍郎尋領虎賁中郎將本郡中正三年遷廷尉上謂之曰卿旣與釋之同姓欲使天下須無冤民加寧朔將軍尙書吏部郎司徒右長史尋陽王子房冠軍長史四年立明堂永以本官兼將作大匠事畢遷太子右衛率七年爲宣貴妃殷氏立廟復兼將作大匠轉右衛將軍其年世祖南巡自宣城候道東入使永循行水路是歲旱塗徑不通上大怒免時上寵子新安王子鸞爲南徐州刺史割吳郡度屬徐州八年起永爲別駕從事史其年召爲禦史中丞前廢帝永光元年出爲吳郡太守遷度支尙書太宗卽位除吏部尙書未拜會四方反叛復以爲吳興太守加冠軍將軍假節未拜以將軍假節徙爲吳郡太守率軍東討又爲散騎常侍太子詹事未拜遷使持節監靑冀幽並四州諸軍事前將軍靑冀二州刺史統諸將討徐州刺史薛安都累戰克捷破薛索兒等事在安都傳又遷散騎常侍鎭軍將軍太子詹事權領徐州刺史又都督徐兗靑冀四州諸軍事又爲使持節都督南兗徐二州諸軍事南兗州刺史常侍將軍如故時薛安都據彭城請降而誠心不款太宗遣永與沈攸之以重兵迎之加督前鋒軍事進軍彭城安都招引北魏之兵旣至士卒離散永狼狽引軍還爲鹵所追大敗復值寒雪士卒離散永腳指斷落僅以身免失其第四子三年徙都督會稽東陽臨海永嘉新安五郡諸軍事會稽太守將軍如故以北討失律固求自貶降號左將軍永痛悼所失之子有兼常哀服制𨿽除猶立靈座飲食衣服待之如生每出行常別具名車好馬號曰侍從有事輒語左右報郎君以破薛索兒功封孝昌縣侯食邑千戶在會稽賓客有謝方童等坐贓下獄死永又降號冠軍將軍四年遷使持節督雍梁南北秦四州郢之竟陵隨二郡諸軍事右將軍雍州刺史未拜停爲太子詹事加散騎常侍本州大中正六年又加護軍將軍領石頭戍事給鼓吹一部七年遷金紫光祿大夫尋復領護軍後廢帝卽位進右光祿大夫加侍中領安成王師加親信二十人又領本州中正出爲吳郡太守秩中二千石侍中右光祿如故元徽二年遷使持節都督南兗徐靑冀益五州諸軍事徵北將軍南兗州刺史侍中如故永少便驅馳志在宣力年𨿽已老志气未衰優遊閒任意甚不樂及有此授喜悅非常卽日命駕還都未之鎭值桂陽王休範作亂永率所領出屯白下休範至新亭大桁不守前鋒遂攻南掖門永遣人覘賊旣返唱雲臺城陷矣永眾於此潰散永亦棄軍奔走還先所住南苑以永舊臣不加罪止免官削爵永亦愧嘆發病三年卒時年六十六順帝升明二年追贈侍中右光祿大夫

蕭惠開按宋書本傳惠開南蘭陵人徵西將軍思話子也初名慧開後攺慧爲惠少有風气涉獵文史家𨿽貴戚而居服簡素初爲祕書郎著作並名家年少惠開意趣與人多不同比肩或三年不共語外祖光祿大夫沛郡劉成戒之曰汝恩戚家子當應將迎時俗緝外內之歡如汝自業將無少傷多異以取天下之疾患耶惠開曰人間宜相緝和甚如慈旨但不幸耿介恥見作凡人畫龍未成故遂至於多忤耳轉太子舍人與汝南周朗同官友善以偏奇相尙轉尙書水部郎始興王浚徵北府主簿南徐州治中從事史徙汝陰王友又爲南徐州別駕中書侍郎江夏王義恭大將軍大司馬從事中郎孝建元年自太子中庶子轉黃門侍郎與侍中何偃爭積射將軍徐衝之事偃任遇甚隆惠開不爲之屈偃怒使門下推彈之惠開乃上表解職曰陛下未照臣愚故引參近侍臣以職事非長故委能何偃凡諸當不不敢參議竊見積射將軍徐衝之爲偃命所黜臣愚懷謂有可申故聊設微異偃恃恩使貴欲使人靡二情便訶脇主者手定文案割落臣議專載已辭𨿽天照廣臨竟未見察臣理違顏咫尺致玆壅濫則臣之受劾蓋何足悲但不順侍中臣有其咎當而行之不知何過且議之不允未有彈科省心揆天了知在宥臣不能謝愆右職攺意重臣刺骨鑠金將在朝夕乞解所忝保拙私庭時偃寵方隆由此忤旨別敕有司以屬疾多免惠開官思話素恭謹操行與惠開不同常以其峻異每加嫌責及見惠開自解表自嘆曰兒子不幸與周朗周旋理應如此杖之二百尋重除中庶子丁父艱居喪有孝性家素事佛凡爲父起四寺南岸南岡下名曰禪岡寺曲阿舊鄕宅名曰禪鄕寺京口墓亭名曰禪亭寺所封封陽縣名曰禪封寺謂國僚曰封秩蓋鮮而兄弟甚多若使全關一人則在我所讓若使人人等分又事可悲恥寺眾旣立自宜悉供僧眾由此國秩不復下均服除除司徒左長史大明二年出爲海陵王休茂北中郎長史寧朔將軍襄陽太守行雍州州府事善於爲政威行禁止襲封封陽縣侯還爲新安王子鸞冠軍長史行吳郡事惠開妹當適桂陽王休範女又當適世祖子發遣之資應須二千萬乃以爲豫章內史聽其肆意聚納由是在郡著貪暴之聲入爲尙書吏部郎不拜徙禦史中丞世祖與劉秀之詔曰今以蕭惠開爲憲司冀當稱職但一往服領已自殊有所震及在任百僚畏憚之八年入爲侍中詔曰惠開前在憲司奉法直繩不阿權戚朕甚嘉之可更授禦史中丞母憂去職起爲持節督靑冀二州諸軍事輔國將軍靑冀二州刺史不行攺督益寧二州刺史持節將軍如故惠開素有大意至蜀欲廣樹經略善於述事對賓僚及士人說收﹠﹟越嶲以爲內地綏討蠻濮辟地徵租聞其言者以爲大功可立太宗卽位進號冠軍將軍又進平西將軍攺督爲都督晉安王子勛反惠開乃集將佐謂之曰湘東太祖之昭晉安世祖之穆其於當璧並無不可但景和𨿽昏本是世祖之嗣不任社稷其次猶多吾奉武文之靈兼荷世祖之眷今便當投袂萬里推奉九江乃遣巴郡太守費欣壽領二千人東下爲巴東人任叔兒起義所邀欣壽敗沒陜口道不復通更遣州治中程法度領三千人步出梁州又爲氐賊楊僧嗣所斷先是惠開爲治多任刑誅蜀土咸懷猜怨及聞欣壽沒法度又不得前晉原一部遂反於是諸郡悉應之並來圍城城內東兵不過二千凡蜀人惠開疑之皆悉遣出子勛尋平蜀人並欲屠城以望厚賞惠開每遣軍出戰未嘗不捷前後所摧破殺傷不可勝計外眾逾合勝兵者十餘萬人時天下已平太宗以蜀土險遠赦其誅責遣惠開弟惠基步道使蜀具宣朝旨惠基旣至涪而蜀人志在屠城不欲使王命遠達遏畱惠基不聽進惠基率部曲破其渠帥馬興懷等然後得前惠開奉旨歸順城圍得解時太宗遣惠開宗人寶首水路慰勞益州寶首欲以平蜀爲功更獎說蜀人於是處處蜂起凡諸離散者一時還合渠帥趙燕句文章等與寶首屯軍於上去城都六十里眾號二十萬人惠開欲遣擊之將佐咸曰攻破蜀賊誠不爲難但慰勞使至未獲奉受而遣兵相距何以自明本心惠開曰今水陸四斷表啟路絕寶首或相誣陷謂我不奉朝旨我之欲戰本在通使使若得通則誠心達矣乃作啟事具陳事情使腹心二人帶啟戒之曰須賊破路開便躍馬馳去遣永寧太守蕭惠訓別駕費欣業萬兵並進與戰大破之生禽寶首囚於成都縣獄所遣使至上使執送寶首除惠開晉平王休佑驃騎長史南郡太守不拜泰始四年還至京師初惠開府錄事參軍到希微負蜀人債將百萬爲債主所制未得俱還惠開與希微共事不厚以爲隨其同上不能攜接得還意恥之﹠﹟中凡有馬六十匹悉以乞希微償債其意趣不常皆如是先劉瑀爲益州張說代之瑀去任凡所攜將佐有不樂反者必逼制將還語人曰隨我上豈可爲張說作西門客邪惠開自蜀還資財二千餘萬悉散施道路一無所畱五年又除桂陽王休範徵北長史南東海太守其年會稽太守蔡興宗之郡而惠開自京口請假還都相逢於曲阿惠開先與興宗名位略同又經情款自以負釁摧屈慮興宗不能詣己戒勒部下蔡會稽部伍若借問愼不得答惠開素嚴自下莫敢違犯興宗見惠開舟力甚盛不知爲誰遣人歷舫訊惠開有舫十餘事力二三百人皆低頭直去無一人答者復爲晉平王休佑驃騎長史太守如故六年除少府加給事中惠開素剛至是益不得志寺內所住齋前有向種花艸甚美惠開悉﹠﹟除列種白楊樹每謂人曰人生不得行胸懷𨿽壽百歲猶爲夭也發病毆血吐如肝胏者甚多除巴陵王休若徵西長史寧朔將軍南郡太守未拜七年卒時年四十九子睿嗣齊受禪國除惠開與諸弟並不睦惠基使益州遂不相見與同產弟惠明亦著嫌隙云節使部名臣列傳六

南齊

張岱按南齊書本傳岱字景山吳郡吳人也祖敞晉度支尙書父茂度宋金紫光祿大夫岱少與兄太子中舍人寅新安太守鏡徵北將軍永弟廣州刺史辧俱知名謂之張氏五龍鏡少與光祿大夫顏延之鄰居顏談議飲酒喧呼不絕而鏡靜翳無言聲後延之於籬邊聞其與客語取胡﹠﹟坐聽辭義淸元延之心服謂賓客曰彼有人焉由此不復酣叫寅鏡名最髙永辧岱不及也郡舉岱上計掾不行州辟從事累遷南平王右軍主簿尙書水部郎出補東遷令時殷衝爲吳興謂人曰張東遷親貧須養所以棲遲下邑然名器方顯終當大至隨王誕於會稽起義以岱爲建威將軍輔國長史行縣事事平爲司徒左西曹母年八十籍注未滿岱便去官從實還養有司以岱違制將欲糾舉宋孝武曰觀過可以知仁不須案也累遷撫軍諮議參軍領山陰令職事閒理巴陵王休若爲北徐州未親政事以岱爲冠軍諮議參軍領彭城太守行府州國事後臨海王爲徵鹵廣州豫章王爲車騎揚州晉安王爲徵鹵南兗州岱歷爲三府諮議三王行事與典簽主帥共事事舉而情得或謂岱曰主王旣幼執事多門而每能緝和公私云何致此岱曰古人言一心可以事百君我爲政端平待物以禮悔吝之事無由而及明暗短長更是才用之多少耳入爲黃門郎遷驃騎長史領廣陵太守新安王子鸞以盛寵爲南徐州割吳郡屬焉髙選佐史孝武帝召岱謂之曰卿美效夙著兼資宦已多今欲用卿爲子鸞別駕總刺史之任無謂小屈終當大伸也帝崩累遷吏部郎明帝初四方反帝以岱堪幹舊才除使持節督西豫州諸軍事輔國將軍西豫州刺史尋徙爲冠軍將軍北徐州刺史都督北討諸軍事並不之官泰始末爲吳興太守元徽中遷使持節督益寧二州軍事冠軍將軍益州刺史數年益土安其政徵侍中領長水校尉度支尙書領左軍遷吏部尙書王儉爲吏部郎時專斷曹事岱每相違執及儉爲宰相以此頗不相善兄子瑰弟恕誅吳郡太守劉遐太祖欲以恕爲晉陵郡岱曰恕未閒從政美錦不宜濫裁太祖曰恕爲人我所悉且又與瑰同勛自應有賞岱曰若以家貧賜祿此所不論語功推事臣門之恥尋加散騎常侍建元元年出爲左將軍吳郡太守太祖知岱歷任淸直至郡未幾手敕岱曰大邦任重乃未欲回換但總戎務殷宜須望實今用卿爲護軍加給事中岱拜竟詔以家爲府陳疾明年遷金紫光祿大夫領鄱陽王師世祖卽位復以岱爲散騎常侍吳興太守秩中二千石岱晚節在吳興更以寬恕著名遷使持節監南兗兗徐靑冀五州諸軍事後將軍南兗州刺史常侍如故未拜卒年七十一岱初作遺命分張家財封置箱中家業張減隨復攺易如此十數年贈本官謚貞子

傅琰按南齊書本傳琰字季珪北地靈州人也祖邵員外郎父僧佑安東錄事參軍琰美姿儀解褐寧蠻參軍本州主簿寧蠻功曹宋永光元年補諸曁武康令廣威將軍除尙書左民郎又爲武康令將軍如故除吳興郡丞泰始六年遷山陰令山陰東土大縣難爲長官僧佑在縣有稱琰尢明察又著能名其年爵新亭侯元徽初遷尙書右丞遭母喪居南岸鄰家失火延燒琰屋琰抱柩不動鄰人競來赴救乃得俱全琰股髀之間已被煙焰服闋除邵陵王左軍諮議江夏王錄事參軍太祖輔政以山陰獄訟煩積復以琰爲山陰令賣鍼賣糖老姥爭團絲來詣琰琰不辧核縛團絲於柱鞭之密視有鐵屑乃罰賣糖者二野父爭雞琰各問何以食雞一人云粟一人云豆乃破雞得粟罪言豆者縣內稱神明無敢復爲偸盜琰父子並著奇績江左鮮有匹云諸傅有治縣譜子孫相傳不以示人升明二年太祖擢爲假節督益寧二州軍事建威將軍益州刺史宋寧太守建元元年進號寧朔將軍四年徵驍騎將軍黃門郎永明二年遷建威將軍安陸王北中郎長史攺寧朔將軍明年徙廬陵王安西長史南郡內史行荊州事五年卒琰喪西還有詔出臨臨淮劉元明亦有吏能爲山陰令大著名績琰子翽問之元明曰我臨去當告卿將別謂之曰作縣惟日食一升而莫飲酒

蕭赤斧按南齊書本傳赤斧南蘭陵人太祖從祖弟也祖隆子衛軍錄事參軍父始之冠軍中兵參軍赤斧歷官爲奉朝請以和謹爲太祖所知宋大明初竟陵王誕反廣陵赤斧爲軍主隸沈慶之圍廣陵城攻戰有勛事寧封永安亭侯食邑三百七十戶除車騎行參軍出補晉陵令員外郎丹陽令還除晉熙王撫軍中兵參軍出爲建威將軍錢唐令遷正員郎赤斧治政爲百姓所安吏民請畱之時議見許攺除寧朔將軍太祖輔政以赤斧爲輔國將軍左軍會稽司馬輔鎭東境遷黃門郎淮陵太守順帝遜位於丹陽故治立宮上令赤斧輔送至薨乃還建元初遷武陵王冠軍長史驃騎司馬南東海太守輔國將軍並如故遷長兼侍中祖母喪去職起爲冠軍將軍寧蠻校尉出爲持節督雍梁南北秦四州郢州之竟陵司州之隨郡軍事雍州刺史本官如故在州不營產利勤於奉公遷散騎常侍左衛將軍世祖親遇與蕭景先相比封南丰縣伯邑四百戶遷給事中太子詹事赤斧夙患渴利永明三年會世祖使甲仗衛三廂赤斧不敢辭疾甚數日卒年五十六家無儲積無絹爲衾上聞之愈加惋惜詔賻錢五萬上材一具布百匹蠟二百斤追贈金紫光祿大夫謚曰懿伯子﹠﹟冑襲爵

薛淵按南齊書本傳淵河東汾陰人也宋徐州刺史安都從子本名道淵避太祖偏諱攺安都以彭城降鹵親族皆入北太祖鎭淮陰淵遁來南委身自結果幹有气力太祖使領部曲備衛帳內從徵伐元徽末以勛官至輔國將軍右軍將軍驍騎將軍軍主封竟陵侯沈攸之難起太祖入朝堂豫章王嶷代守東府使淵領軍屯司徒左府分備京邑袁粲據石頭豫章王嶷夜登西門遙呼淵淵驚起率軍赴難先至石頭焚門攻戰事平明旦眾軍還集杜姥宅街路皆滿宮門不開太祖登南掖門樓處分眾軍各還本頓至食後城門開淵方得入見太祖且喜且泣太祖卽位增邑爲二千五百戶除淮陵太守加寧朔將軍驍騎將軍如故尋爲直合將軍冠軍將軍仍轉太子左率鹵遣僞將薛道摽寇壽春太祖以道摽淵之親近敕齊郡太守劉懷慰曰聞道摽分明來其兒婦並在都與諸弟無復同生者凡此類無爲不多方﹠﹟之縱不全信足使豺狼疑惑令爲淵書與道摽示購之之意鹵得書果追道摽遣他將代之世祖卽位遷左衛將軍初淵南奔母索氏不得自拔攺嫁長安楊氏淵私遣購贖梁州刺史崔慧景報淵云索在界首遣信拘引已得拔難淵表求解職至界上迎之見許攺授散騎常侍徵鹵將軍淵母南歸事竟無實永明元年淵上表解職送貂蟬詔曰遠隔殊方聲問難審淵憂迫之深固辭朝列昔東關舊典猶通婚宦況母出有差音息時至依附前例不容申許便可斷表速還章服淵以贖母旣不得又表陳解職詔不許後鹵使至上爲淵致與母書車駕幸安樂寺淵從駕乘鹵橋先是﹠﹟羌鹵橋不得入仗爲有司所奏免官見原四年出爲持節督徐州諸軍事徐州刺史將軍如故明年遷右軍司馬將軍如故轉大司馬濟陽太守將軍如故七年爲給事中右衛將軍以疾解職歸家不能乘車去車腳使人轝之而去爲有司所糾見原八年爲右將軍大司馬領軍討巴東王子響子響軍主劉超之被捕急以眠褥雜物十餘種賂淵自逃淵匿之軍中爲有司所奏詔原十年爲散騎常侍將軍如故世祖崩朝廷慮魏南寇假淵節軍主本官如故尋加驍騎將軍假節本官如故隆昌元年出爲持節督司州軍事司州刺史右將軍如故延興元年進號平北將軍未拜卒明帝卽位方有詔賻錢五萬布五百匹﹠﹟日舉哀

蕭﹠﹟冑按南齊書蕭赤斧傳赤斧子﹠﹟冑字雲長弘厚有父風起家祕書郎太祖謂赤斧曰﹠﹟冑輕朱被身覺其趨進轉美足慰人意遷太子舍人遭父喪感腳疾數年然後能行世祖有詔慰勉賜醫藥除竟陵王司徒外兵參軍晉熙王文學﹠﹟冑好文義弟﹠﹟基好武勇世祖登烽火樓詔羣臣賦詩﹠﹟冑詩合旨上謂﹠﹟冑曰卿文弟武宗室便不乏才除明威將軍安陸內史遷中書郎上以﹠﹟冑勛戚子弟除左將軍知殿內文武事得入便殿中爲新安太守吏民懷之隆昌元年永嘉王昭粲爲南徐州以﹠﹟冑爲南東海太守行南徐州事轉持節督靑冀二州軍事輔國將軍靑冀二州刺史不行除黃門郎領四廂直遷衛尉髙宗廢立﹠﹟冑從容不爲同異乃引﹠﹟冑預功建武二年進爵侯增邑爲六百戶賜﹠﹟冑以常所乘白牛上慕儉約欲鑄壞大官元日上壽銀酒槍尙書令王晏等咸稱盛徳﹠﹟冑曰朝廷盛禮莫過三元此一器旣是舊物不足爲侈帝不悅後預曲宴銀器滿席﹠﹟冑曰陛下前欲壞酒槍恐宜移在此器也帝甚有慚色冠軍江夏王寶元鎭石頭以﹠﹟冑爲長史行石頭戍事復爲衛尉出爲冠軍將軍廬陵王後軍長史廣陵太守行南兗州府州事是年鹵動揚聲當飲馬長江帝懼敕﹠﹟冑移居民入城百姓驚恐席捲欲南渡﹠﹟冑以賊勢尙遠不卽施行鹵亦尋退仍爲持節督南兗徐靑冀荊五州諸軍事輔國將軍南兗州刺史和帝爲荊州以﹠﹟冑爲冠軍將軍西中郎長史南郡太守行荊州府州事東昏侯誅戮羣公委任﹠﹟小崔陳敗後方鎭各懷異計永元二年十月尙書令臨湘侯蕭懿及弟衛尉暢見害先遣輔國將軍巴西梓潼二郡太守劉山陽領三千兵受旨之官就﹠﹟冑共襲雍州雍州刺史梁王將起義兵慮﹠﹟冑不識機變遣使王天虎詣江陵聲雲山陽西上並襲荊雍書與﹠﹟冑或勸同義舉﹠﹟冑意猶未決初山陽出爲南州謂人曰朝廷以白虎幡追我亦不復還矣席捲妓妾盡室而行至巴陵遲回十餘日不進梁王復遣天虎書與﹠﹟冑陳設其略是時或雲山陽謀殺﹠﹟冑以荊州同義舉﹠﹟冑乃與梁王定契斬王天虎首送示山陽發百姓車牛聲雲起步軍徵襄陽十一月十八日山陽至江津單車白服從左右數十人詣﹠﹟冑﹠﹟冑使前汶陽太守劉孝慶前永平太守劉熙曄鎧曹參軍蕭文照前建威將軍陳秀輔國將軍孫末伏兵城內山陽入門卽於車中亂斬之副軍主李元履收餘眾歸附遣使蔡道猷馳驛送山陽首於梁王乃發教纂嚴分部購募東昏聞山陽死發詔討荊雍贈山陽寧朔將軍梁州刺史﹠﹟冑有器局旣唱大事虛心委己眾情歸之加﹠﹟冑右將軍都督行畱諸軍事置佐史本官如故西中郎司馬夏侯詳加徵鹵將軍遣寧朔將軍王法度向巴陵﹠﹟冑獻錢二十萬米千斛鹽五百斛諮議宗塞別駕宗史獻谷二千斛牛二頭換借富貲以助軍費長沙寺僧業富沃鑄黃金爲龍數千兩埋土中歷相傳付稱爲下方黃鐵莫有見者乃取此龍以充軍實十二月移檄西中郎府長史都督行畱諸軍事右軍將軍南郡太守南丰縣開國侯蕭﹠﹟冑司馬徵鹵將軍新興太守夏侯詳告京邑百官諸州郡牧守夫運不嘗夷有時而陂數無恆剝否極則亨昔商邑中微彭韋投袂漢室方昏虛效節故風聲永樹卜世長久者也昔我太祖髙皇帝徳範生民功格天地仰緯彤雲俯臨紫極世祖嗣興增光前業雲雨之所沾被日月之所出入莫不舉踵來王交臂納貢郁林昏迷顚覆厥序俾我大齊之祚剪焉將墜髙宗明皇帝建道徳之盛軌垂仁義之至蹤紹二祖之鴻基繼三五之絕業昧旦丕顯不明求衣故奇士盈朝異人輻湊若乃經禮緯樂之文定鼎作洛之制非云如醴之祥白質黑章之瑞諒以則天比大無徳稱焉而嗣主不綱窮肆陵暴十畢行三風咸襲喪初而無哀貌在戚而有喜容酣酒嗜音罔懲其侮讒賊狂邪是與比周遂令親賢嬰荼毒之誅宰輔受葅醢之戮江僕射蕭劉領軍徐司空沈僕射曹右衛或外戚懿親或皇室令徳或時宗民望或國之虎臣並勛彰中興功比周邵秉鈞贊契受遺先朝咸以名重見疑正直貽斃害加黨族虐及嬰孺曾無渭陽追遠之情不顧本枝殲落之痛信必見疑忠而獲罪百姓業業罔知攸曁崔慧景內逼淫刑外不堪命驅土崩之民爲免死之計倒戈回刃還指宮闕城無完守人有異圖賴蕭令君勛濟宗祏業拯蒼氓四海蒙一匡之徳億兆憑再造之功江夏王拘迫威彊牽制巨力迹屈當時乃心可亮竟不能內恕探情顯加鴆毒蕭令自以親惟族長任實宗臣至誠苦言朝夕獻入讒醜交構漸見疏疑浸潤成災奄離怨酷用人之功以寧社稷刈人之身以騁淫濫臺輔旣誅姦小競用梅虫兒茹法珍妖忍愚戾窮縱醜惡販鬻主威以爲家勢營惑嗣主恣其妖虐宮女千餘裸服宣媱孽臣數十袒裼相逐帳飲闤肆之間宵遊街陌之上提挈羣豎以爲歡笑劉山陽潛受凶旨規肆狂逆天誘其衷卽就梟剪夫天生蒸民樹之以君使司牧之勿使失性豈有尊臨寓縣毒徧黔首絕親戚之恩無君臣之義功重者先誅勛髙者速斃九族內離四夷外叛封境日蹙戎馬交馳帑藏旣空百姓已竭不卹不憂慢遊是好民怨於下天懲於上故熒惑襲月孽火燒宮妖水表災震蝕告沴七廟阽危三才莫紀大懼我四海之命永淪於地南康殿下體自髙宗天挺英懿食葉之徵著於弱年當璧之祥兆乎綺歲億兆顒顒咸恩戴奉且勢居上游任連帥家國之否寧濟是當莫府身備皇宗忝荷顧托憂深責重誓淸時難今命冠軍將軍西中郎諮議領中直兵參軍軍主楊公則寧朔將軍領中兵參軍軍主王法度冠軍將軍諮議參軍軍主龐翽輔國將軍諮議參軍領別駕軍主宗史輔國將軍諮議參軍軍主樂藹等領勁卒三萬陵波電邁徑造秣陵冠軍將軍領諮議中直兵參軍軍主蔡道恭輔國將軍中直兵參軍右軍府司馬軍主席闡文輔國將軍中直兵參軍軍主任漾之寧朔將軍中直兵參軍軍主韓孝仁寧朔將軍中直兵參軍軍主朱斌中直兵參軍軍主宗冰之建威將軍中直兵參軍軍主朱景舒寧朔將軍中直兵參軍軍主庾域寧遠將軍軍主庾略等被甲二萬直指建業輔國將軍武寧太守軍主鄧元起輔國將軍前軍將軍軍主王世興等鐵騎一萬分趨白下徵鹵將軍領司馬新興太守夏侯詳寧朔將軍諮議參軍軍主柳忱寧朔將軍領中兵參軍軍主劉孝慶建威將軍軍主江陵令江詮等帥組甲五萬駱驛繼發雄劍髙麾則五星從流長戟遠指則云虹變色天地爲之矞皇山淵以之崩沸莫府親貫甲冑授律中權董帥熊羆之士十有五萬徵鼓紛沓雷動荊南寧朔將軍南康王友蕭﹠﹟達領虎旅三萬抗威後拒蕭雍州勛業蓋世謀猷淵肅旣痛家禍兼憤國難泣血枕戈誓雪怨酷精卒十萬已出漢川張郢州節義慷慨悉力齊奮江州邵陵王湘州張行事王司州皆遠近懸契不謀而同並勒驍猛指景風驅舟艦魚麗萬里蓋水車騎云屯平原霧塞以同心之士伐倒戈之眾盛徳之師救危亡之國何徵而不服何誅而不克哉今兵之所指惟在梅虫兒茹法珍二人而已諸君徳載累世勛著先朝屬無妄之時居道消之運受迫羣豎念有危懼大軍近次當各思拔迹來赴軍門檄到之日有能斬送虫兒法珍首者封二千戶開國縣侯若迷惑凶黨敢拒軍鋒刑玆無赦戮及宗族賞罰之信有如皦日江水在此余不食言遣冠軍將軍楊公則向湘州王法度不進軍免官公則進﹠﹟巴陵仍向湘州遣寧朔將軍劉坦行湘州事﹠﹟冑遣人謂梁王曰時月未利當須來年二月今便進兵恐非良策梁王曰今坐甲十萬糧用自竭況藉以義心一時驍銳且太白出西方仗義而動天時人謀無有不利昔武王伐紂行逆太歲豈復待年月邪﹠﹟冑乃從遣西中郎參軍鄧元起率眾向夏口三年正月和帝爲相國﹠﹟冑領左長史進號鎭軍將軍於是始選用方伯梁王屢表勸和帝卽尊號梁州刺史柳惔竟陵太守曹景宗並勸進﹠﹟冑使別駕宗史撰定禮儀上尊號攺元於江陵立宗廟南北郊州府城門悉依建康宮置尙書五省以城南射堂爲蘭臺南郡太守爲尹建武中荊州大風雨龍人柏齋中柱壁上有爪足處刺史蕭遙欣恐畏不敢居之至是以爲嘉佑殿中興元年三月﹠﹟冑爲侍中尙書令假節都督如故尋領吏部尙書監八州軍事行荊州刺史本官如故左丞樂藹奏曰敕旨以軍旅務殷且停朝直竊謂匪懈於位義昭夙興國家舊典不可頓闕與兼右丞江詮等參議八座丞郎以下宜五日一朝有事卽坐侍下鼓無事許從實還外奏可梁王義師出沔口郢州刺史張衝據城拒守楊公則定湘州行事張寶積送江陵率軍會夏口巴西太守魯休烈巴東太守蕭惠訓遣子﹠﹟拒義師﹠﹟冑遣汶陽太守劉孝慶進峽口與巴東太守任漾之宜都太守鄭法紹衛之時軍旅之際人情未安﹠﹟冑府長史張熾從絳衫左右三十餘人入千秋門城內驚恐疑有同異禦史中丞奏彈熾詔以贖論﹠﹟冑弟﹠﹟孚在京師廬陵人修靈佑竊將南上於西昌縣山中聚兵二千人襲郡內史謝纂奔豫章﹠﹟孚靈佑據郡求援﹠﹟冑遣寧朔將軍範僧簡入湘州南道援之僧簡進﹠﹟安成仍以爲輔國將軍安成內史拜﹠﹟孚爲冠軍將軍廬陵內史合二郡兵出彭蠡口東昏侯遣軍主彭盆劉希祖三千人受江州刺史陳伯之節度南討二郡義兵仍進取湘州南康太守王丹保郡應盆等﹠﹟孚聞兵至望風奔走前內史謝纂復還郡劉希祖至安成攻戰七日城陷範僧簡見殺希祖仍爲安成內史﹠﹟孚收散卒據西昌謝纂又遣軍攻之眾敗奔湘州以﹠﹟孚爲督湘東衡陽零陵桂陽營陽五郡湘東內史假節將軍如故尋病卒後修靈佑又合餘眾攻篹篹復敗走豫章劉希祖亦以郡降湘東內史王僧粲亦拒義自稱平西將軍湘州刺史以南平鎭軍主周敷爲長史率前軍襲湘州去州百餘里楊公則長史劉坦守州城遣軍主尹法略拒之屢戰不勝及聞建康城平僧粲散走乃斬之南康太守王丹亦爲郡人所殺郢城降義師眾軍東下八月魯休烈蕭﹠﹟破汶陽太守劉孝慶等於峽口巴東太守任漾之見殺遂至上明江陵大震﹠﹟冑恐馳告梁王曰劉孝慶爲蕭﹠﹟所敗宜遣楊公則還援根本梁王曰公則今溯流上荊﹠﹟長之義耳蕭﹠﹟魯休烈烏合之眾尋自退散政須荊州少時持重良須兵力兩弟在雍指遣往徵不爲難至﹠﹟冑乃追贈任漾之輔國將軍梁州刺史遣軍主蔡道恭假節屯上明拒蕭﹠﹟時梁王已平郢江二鎭﹠﹟冑輔帝出居上流有安重之勢素能飲酒啖白肉鱠至三升旣聞蕭﹠﹟等兵相持不決憂慮感气十二月壬寅夜卒遺表曰臣疹患數日不謂便至困篤气息綿微待盡而已臣𨿽庸薄忝籍葭莩過受先朝殊常之眷循寵礪心誓生以死屬皇業中否天地分崩總率諸侯翼奉明聖賴社稷靈長大明在運故兵之所臨無思不服今四海垂平干戈行戢方希陪翠華奉法駕反東都觀舊物不幸遘疾奄辭明世懷此深恨永結泉壤竊惟王業至重萬機甚大登之實難守之未易陛下富於春秋當遠尋祖宗創業艱難殷鑑季末顚覆厥緒思所以念始圖終康此兆庶徵東大將軍臣衍元勛上徳光贊天下陛下垂拱仰成則風流日化臣𨿽萬沒無所遺恨時年四十和帝出臨哭詔贈侍中丞相本官如故前後部羽葆鼓吹班劍三十人轀輬車黃屋左纛梁王圍建康城住在石頭和帝密詔報﹠﹟冑凶問祕不發喪及城平識者聞之知天命之有在矣梁天監元年詔曰念功惟徳歷代所同追遠懷人彌與事篤齊故侍中丞相尙書令﹠﹟冑風格峻遠器宇淵邵淸猷盛業聞望斯歸締構義始肇基王迹挈闊屯夷載形心事朕膺天攺命光宅區宇望岱瞻河永言增慟可封巴東郡公邑三千戶本官如故喪還今上車駕臨哭渚次詔曰齊故侍中丞相尙書令﹠﹟冑葬送有期前代所加殊禮依晉王導齊豫章王故事可悉給謚曰獻武範僧簡贈交州刺史

蕭景先接南齊書本傳景先南蘭陵蘭陵人太祖從子也祖爰之員外郎父敬宗始興王國中軍景先少遭父喪有至性太祖嘉之及從官京邑常相提攜解褐爲海陵王國上軍將軍補建陵令還爲新安王國侍郎桂陽國右常侍太祖鎭淮陰景先以本官領軍主自隨防衛城內委以心腹除後軍行參軍﹠﹟縣令員外郎與世祖款暱世祖爲廣興郡啟太祖求景先同行除世祖寧朔府司馬自此常相隨逐世祖爲鎭西長史以景先爲鎭西長流參軍除寧朔將軍隨府轉撫軍中兵參軍尋除諮議領中兵如故升明初爲世祖徵鹵府司馬領新蔡太守隨上鎭盆城沈攸之事平還都除寧朔將軍驍騎將軍仍爲世祖撫軍中軍二府司馬兼左衛將軍建元元年遷太子左衛率封新吳縣伯邑五百戶景先本名道先乃攺避上諱出爲持節督司州軍州事寧朔將軍司州刺史領義陽太守是冬魏出淮泗增司部邊戍兵義陽人謝天蓋與魏相構扇景先言於督府驃騎豫章王遣輔國將軍中兵參軍蕭惠朗二千人助景先惠朗依山築城斷塞關隘討天蓋黨與魏尋遣僞南部尙書頞跋屯汝南洛州刺史昌黎王馮莎屯淸丘景先嚴備待敵豫章王又遣寧朔將軍王僧炳前軍將軍王應之龍驤將軍莊明三千人屯義陽關外爲聲援鹵退進號輔國將軍景先啟稱上徳化之美上答曰風淪俗敗二十餘年以吾當之豈得頓掃幸得數載盡力救蒼生者必有功於萬物也治天下者𨿽聖人猶須良佐汝等各各自竭不憂不治也世祖卽位徵爲侍中領左軍將軍尋兼領軍將軍景先事上盡心故恩寵特密初西還上坐景陽樓召景先語故舊惟豫章王一人在席而已轉中領軍車駕射雉郊外行遊景先常甲仗從廉察左右尋進爵爲侯領太子詹事本官如故遭母喪詔超起爲領軍將軍遷徵鹵將軍丹陽尹五年荒人桓夭生引蠻鹵於雍州界土司部以北人情騷動上以景先諳究司土詔曰得雍州刺史張瑰啟事蠻鹵相扇容或侵軼蜂蠆有毒宜時剿蕩可遣徵鹵將軍丹陽尹景先總率步騎直指義陽可假節司州諸軍皆受節度景先至鎭屯軍城北百姓乃安牛酒來迎軍未還遇疾遺言曰此度疾病異於前後自省必無起理但夙荷深恩今謬充戎寄暗弱每事不稱上慚慈旨便長違聖世悲哽不知所言可爲作啟事上謝至尊粗申愚心毅𨿽成長素闕訓範貞等幼稚未有所識方以仰累聖明非殘息所能陳謝自丁荼毒以來妓妾已多分張所餘醜猥數人皆不似事可以明月佛女桂支佛兒玉女美玉上臺美滿艷華奉東宮私馬有二十餘匹牛數頭可簡好者十匹牛二頭上臺馬五匹牛一頭奉東宮大司馬司徒各奉二匹驃騎鎭軍各奉一匹應私仗器亦悉輸臺六親多未得料理可隨宜溫卹微申素意所賜宅曠大恐非毅等所居須喪服竟可輸還臺劉家前宅久聞其貨可合率市之直若短少啟官乞足三處田勤作自足供衣食力少更隨宜買粗猥奴婢充使不須余營生周旋部曲還都理應分張其久舊勞勤者應料理隨宜啟聞乞恩卒時年五十上傷惜之詔曰西信適至景先奄至喪逝悲懷切割自不勝任今便舉哀賻錢十萬布二百匹景先喪還詔曰故假節徵鹵將軍丹陽尹新吳侯景先器懷開亮幹局通敏綢繆少長義兼勛戚誠著夷險績茂所司方升寵榮用申任寄奄至喪逝悲痛良深可贈侍中徵北將軍南徐州刺史給鼓吹一部假節侯如故謚曰忠侯子毅

張衝按南齊書本傳衝字思約吳郡吳人父柬通直郎衝出繼從伯侍中景引小名查父邵小名梨宋文帝戲景引曰查何如梨景引答曰梨是百果之宗查何敢及衝亦少有至性辟州主簿隨從叔永爲將帥除綏遠將軍盱眙太守永徵彭城遇寒雪軍人足脛凍斷者十七八衝足指皆墮除尙書駕部郎桂陽王徵南中兵振威將軍歷驃騎太尉南中郎參軍不拜遷徵西從事中郎通直郎武陵王北中郎直兵參軍長水校尉除寧朔將軍本官如故遷左軍將軍加寧朔將軍輔國將軍衝少從戎事朝廷以干力相待故歷處軍校之官出爲馬頭太守徙盱眧太守輔國將軍如故永明六年遷西陽王冠軍司馬八年爲假節監靑冀二州刺史事將軍如故衝父初卒遺命曰祭我必以鄕土所產無用牲物衝在鎭四時還吳園中取果菜流涕薦焉仍轉刺史郁林卽位進號冠軍將軍明帝卽位以晉壽太守王洪軌代衝除黃門郎加徵鹵將軍建武二年鹵寇淮泗假衝節都督靑冀二州北討諸軍事本官如故鹵並兵攻司州徐靑詔出軍分其兵勢衝遣軍主桑系祖由渣口攻拔鹵建陵驛馬原丘三城多所殺獲又與洪軌遣軍主崔季延襲鹵紀城據之衝又遣軍主杜僧護攻拔鹵虎坑馮時卽丘三城驅生口輜重還至溘溝鹵救兵至緣道要擊僧護力戰大破之其年遷廬陵王北中郎司馬加冠軍將軍未拜丰城公遙昌爲豫州上慮寇未已徙衝爲徵鹵長史南梁郡太守永泰元年除江夏王前軍長史東昏卽位出爲建安王徵鹵長史輔國將軍江夏內史行郢州府州事永元元年遷持節督豫州軍事豫州刺史代裴叔業竟不行明年遷督南兗兗徐靑冀五州輔國將軍南兗州刺史持節如故會司州刺史申希祖卒以衝爲督司州軍事冠軍將軍司州刺史裴叔業以壽春降鹵又遷衝爲督南兗兗徐靑冀五州南兗州刺史持節將軍如故並未拜崔慧景事平徵建安王寶夤還都以衝爲督郢司二州郢州刺史持節將軍如故一歲之中頻授四州至此受任其冬進徵鹵將軍封定襄侯食邑千戶梁王義師起東昏遣驍騎將軍薛元嗣制局監曁榮伯領兵及糧運百四十餘船送衝使拒西師元嗣等懲劉山陽之敗疑衝不敢進停住夏口浦聞義師將至元嗣榮伯相率入郢城時竟陵太守房僧寄被代還至郢東昏敕僧寄畱守魯山除驍騎將軍僧寄謂衝曰臣𨿽未荷朝廷深恩實蒙先帝厚澤蔭其樹者不折其枝實欲微立塵效衝深相許諾共結盟誓乃分部拒守遣軍主孫樂祖數千人助僧寄據魯山岸立城壘明年二月梁王出沔口圍魯山城遣軍主曹景宗等過江攻郢城未及盡濟衝遣中兵參軍陳光靜等開門出擊爲義師所破光靜戰死衝固守不出景宗於是據石橋浦連軍相續下至加湖東昏遣軍主巴西梓潼二郡太守吳子陽光子衿李文釗陳虎牙等十三軍援郢至加湖不得進乃築城舉烽城內亦舉火應之而內外各自保不能相救衝病死元嗣榮伯與衝子孜及長史江夏內史程茂固守東昏詔贈衝散騎常侍護軍將軍假元嗣子陽節江水暴長加湖城淹潰義師乘髙艦攻之子陽等大敗散魯山城乏糧軍人於磯頭捕細魚供食密治輕船將奔夏口梁王命偏軍斷其取路防備越逸房僧寄病死孫樂祖窘以城降郢城被圍二百餘日士庶病死者七八百家魯山旣敗程茂及元嗣等議降使孜爲書與梁王衝故吏靑州治中房長瑜謂孜曰前使君忠貫昊天操逾松竹郎君但當端坐畫一以荷析薪若天運不與幅巾待命以下從使君今若隨諸人之計非惟郢州士女失髙山之望亦恐彼所不取也魯山陷後二日元嗣等以郢城降東昏以程茂爲督郢司二州輔國將軍郢州刺史元嗣爲督雍梁南北秦四州郢州之竟陵司州之隨郡冠軍將軍雍州刺史並持節時郢魯二城已降死者相積竟無叛散時以衝及房僧寄比臧洪之被圍也贈僧寄益州刺史

張瑰按南齊書本傳瑰字祖逸吳郡吳人也祖宋金紫光祿大夫父永右光祿大夫曉音律宋孝武問永以太極殿前鐘聲嘶永答鐘有銅滓乃扣鐘求其處鑿而去之聲遂淸越瑰解褐江夏王太尉行參軍署外兵隨府轉爲太傅五官爲義恭所遇遷太子舍人中書郎驃騎從事中郎司徒右長史初永拒桂陽賊於白下潰散阮佃夫等欲加罪太祖固申明之瑰由此感恩自結轉通直散騎常侍驍騎將軍遭父喪還吳持服升明元年劉秉有異圖弟遐爲吳郡潛相影響因沈攸之事起聚眾三千人治攻具太祖密遣殿中將軍卞曰龍令瑰取遐諸張世有豪气瑰宅中常有父時舊部曲數百遐召瑰瑰僞受旨與叔恕領兵十八人入郡與防郡隊主彊弩將軍郭羅云進中齋取遐遐逾而走瑰部曲顧憲子手斬之郡內莫敢動者獻捷太祖以告領軍張衝衝曰瑰以百口一擲出手得盧矣卽授輔國將軍吳郡太守封瑰義成縣侯邑千戶太祖故以嘉名錫之除冠軍將軍東海東莞二郡太守不拜建元元年增邑爲二百戶尋攺封平都遷侍中加領步兵校尉二年遷都官尙書領校尉如故出爲徵鹵將軍吳興太守三年烏程令顧昌元有罪瑰坐不糾免官明年爲度支尙書世祖卽位爲冠軍將軍鄱陽王北中郎長史襄陽相行雍州府州事隨府轉徵鹵長史四年仍爲持節督雍梁南北秦四州郢州之竟陵司州之隨郡軍事輔國將軍雍州刺史尋領寧蠻校尉還爲左民尙書領右軍將軍遷冠軍將軍大司馬長史十年轉太常自陳衰疾願從閒養明年轉散騎常侍光祿大夫頃之上欲復用瑰乃以爲後將軍南東海太守秩中二千石行南徐州府州事又行河東王國事到官復稱疾還爲散騎常侍光祿大夫郁林卽位加金章紫綬隆昌元年給親信二十人郁林廢朝臣到宮門參承髙宗瑰托腳疾不至海陵立加右將軍髙宗疑外蕃起兵以瑰鎭石頭督眾軍事瑰見朝廷多難遂臥疾建武元年轉給事中光祿大夫親信如故月加給錢二萬二年鹵盛詔瑰以本官假節督廣陵諸軍事行南兗州事鹵退乃還瑰居室豪富伎妾盈房有子十餘人常云其中要應有好者建武末屢啟髙宗還吳見許優遊自樂或有譏瑰衰暮蓄伎瑰曰我少好音律老而方解平生嗜欲無復一存惟未能遣此處耳髙宗疾甚防疑大司馬王敬則以瑰素著幹略授平東將軍吳郡太守以爲之備及敬則反瑰遣將吏三千人迎拒於松江聞敬則軍鼓聲一時散走瑰棄郡逃民間事平瑰復還郡爲有司所奏免官削爵永元初爲光祿大夫尋加前將軍金章紫綬三年義師下東昏假瑰節戍石頭義師至新亭瑰棄城走還宮梁初復爲光祿天監四年卒

梁

鄭紹叔按梁書本傳紹叔字仲明滎陽開封人也世居壽陽祖琨宋髙平太守紹叔少孤貧年二十餘爲安丰令居縣有能名本州召補主簿轉治中從事史時刺史蕭誕以弟諶誅臺遣收兵卒至左右莫不驚散紹叔聞難獨馳赴焉誕死侍送喪柩眾咸稱之到京師司空徐孝嗣見而異之曰祖逖之流也髙祖臨司州命爲中兵參軍領長流因是厚自結附髙祖罷州還京師謝遣賓客紹叔獨固請願畱髙祖謂曰卿才幸自有用我今未能相益宜更思他塗紹叔曰委質有在義無二心髙祖固不許於是乃還壽陽刺史蕭遙昌苦引紹叔終不受命遙昌怒將囚之鄕人救解得免及髙祖爲雍州刺史紹叔間道西歸補寧蠻長史扶風太守東昏旣害朝宰頗疑髙祖紹叔兄植爲東昏直後東昏遣至雍州托以候紹叔實潛使爲刺客紹叔知之密以白髙祖植旣至髙祖於紹叔處置酒宴之戲植曰朝廷遣卿見圖今日閒宴是見取良會也賓主大笑令植登臨城隍周觀府署士卒器械舟艫戰馬莫不﹠﹟實植退謂紹叔曰雍州實力未易圖也紹叔曰兄還具爲天子言之兄若取雍州紹叔請以此眾一戰送兄於南峴相持慟哭而別義師起爲冠軍將軍攺驍騎將軍侍從東下江州畱紹叔監州都督江湘二州糧運事無闕乏天監初入爲衛尉卿紹叔忠於事上外所聞知纖毫無隱每爲髙祖言事善則曰臣愚不及此皆聖主之策其不善則曰臣慮出淺短以爲其事當如是殆以此誤朝廷臣之罪深矣髙祖甚親信之母憂去職紹叔有至性髙祖常使人節其哭頃之起爲冠軍將軍右軍司馬封營道縣侯邑千戶俄復爲衛尉卿加冠軍將軍以營道縣戶雕獘攺封東興縣侯邑如故初紹叔少失父事母及祖母以孝聞奉兄恭謹及居顯要祿賜所得及四方貢遺悉歸之兄室三年魏軍圍合肥紹叔以本號督眾軍鎭東關事平復爲衛尉旣而義陽爲魏所陷司州移鎭關南四年以紹叔爲使持節徵鹵將軍司州刺史紹叔創立城隍繕修兵器廣田積谷招納流民百姓安之性頗矜躁以權勢自居然能傾心接物多所薦舉士類亦以此歸之六年徵爲左將軍加通直散騎常侍領司豫二州大中正紹叔至家疾篤詔於宅拜授輿載還府中醫藥一日數至七年卒於府捨時年四十五髙祖將臨其殯紹叔宅巷狹陋不容輿駕乃止詔曰追往念功前王所篤在誠惟舊異代同規通直散騎常侍右衛將軍東興縣開國侯紹叔立身淸正奉上忠恪契闊藩朝情績顯著爰及義始實立茂勛作牧疆境效彰所蒞方申任寄協贊心膂奄至殞喪傷痛於懷宜加優典隆玆寵命可贈散騎常侍護軍將軍給鼓吹一部東園祕器朝服一具衣一襲凶事所須隨由資給謚曰忠紹叔卒後髙祖嘗潸然謂朝臣曰鄭紹叔立志忠烈善則稱君過則歸己當今殆無其比其見賞惜如此子貞嗣

柳惔按梁書本傳惔字文通河東解人也父世隆齊司空惔年十七齊武帝爲中軍命爲參軍轉主簿齊初入爲尙書三公郎累遷太子中舍人巴東王子響友子響爲荊州惔隨之鎭子響暱近小人惔知將爲禍稱疾還京及難作惔以先歸得免歷中書侍郎中護軍長史出爲新安太守居郡以無政績免歸久之爲右軍諮議參軍事建武末爲西戎校尉梁南秦二州刺史及髙祖起兵惔舉漢中應義和帝卽位以爲侍中領前軍將軍髙祖踐祚徵爲護軍將軍未拜仍遷太子詹事加散騎常侍論功封曲江縣侯邑千戶髙祖因燕爲詩以貽惔曰爾實冠羣後惟餘實念功又嘗侍座髙祖曰徐元瑜違命嶺南周書罪不相及朕已宥其諸子何如惔對曰罰不及嗣賞延於世今復見之聖朝時以爲知言尋遷尙書右僕射天監四年大舉北伐臨川王宏都督眾軍以惔爲副軍還復爲僕射以久疾轉金紫光祿大夫加散騎常侍給親信二十人未拜出爲使持節安南將軍湘州刺史六年十月卒於州時年四十六髙祖爲素服舉哀贈侍中撫軍將軍給鼓吹一部謚曰穆惔著仁政傳及諸詩賦粗有辭義子照嗣惔第四弟﹠﹟亦有美譽歷侍中鎭西長史天監十二年卒贈寧遠將軍豫州刺史

柳忱按梁書柳惔傳忱字文若惔第五弟也年數歲父世隆及母閻氏時寢疾忱不解帶經年及居喪以毀聞起家爲司徒行參軍累遷太子中舍人西中郎主簿功曹史齊東﹠﹟遣巴西太守劉山陽由荊襲髙祖西中郎長史蕭﹠﹟冑計未有定召忱及其所親席闡文等夜入議之忱曰朝廷狂悖爲惡日滋頃聞京師長者莫不重足累息今幸在遠得假日自安雍州之事且藉以相斃耳獨不見蕭令君乎以精兵數千破崔氏十萬眾竟爲羣邪所陷禍酷相尋前事之不忘後事之師也若使彼凶心已逞豈知使君不系踵而及且雍州士銳糧多蕭使君雄姿冠世必非山陽所能擬若破山陽荊州復受失律之責進退無可且深慮之闡文亦深勸同髙祖﹠﹟冑乃誘斬山陽以忱爲寧朔將軍和帝卽位爲尙書吏部郎進號輔國將軍南平太守尋遷侍中冠軍將軍太守如故轉吏部尙書不拜郢州平﹠﹟冑議遷都夏口忱復同諫以爲巴硤未賓不宜輕捨根本搖動民志﹠﹟冑不從俄而巴東兵至硤口遷都之議乃息論者以爲見機髙祖踐祚以忱爲五兵尙書領驍騎將軍論建義功封州陵伯邑七百戶天監二年出爲安西長史冠軍將軍南郡太守六年徵爲員外散騎常侍太子右衛率未發遷持節督湘州諸軍事輔國將軍湘州刺史八年坐輒放從軍丁免俄入爲祕書監遷散騎常侍轉祠部尙書未拜遇疾詔攺授給事中光祿大夫疾篤不拜十年卒於家時年四十一追贈中書令謚曰穆子範嗣

樂藹按梁書本傳藹字蔚遠南陽淯陽人晉尙書令廣之六世孫世居江陵其舅雍州刺史宗﹠﹟嘗陳器物試諸甥侄藹時尙幼而所取惟書﹠﹟由此奇之又取史傳各一卷授藹等使讀畢言所記藹略讀具舉﹠﹟益善之宋建平王景素爲荊州刺史辟爲主簿景素爲南徐州復爲徵北刑獄參軍遷龍陽相以父憂去職吏民詣州請之葬訖起焉時齊豫章王嶷爲武陵太守雅善藹爲政及嶷爲荊州刺史以藹爲驃騎行參軍領州主簿參知州事嶷嘗問藹風土舊俗城隍基跱山川險易藹隨問立對若按圖牒嶷益重焉州人嫉之或譖藹廨門如市嶷遣覘之方見藹閉閣讀書嶷還都以藹爲太尉刑獄參軍典書記遷枝江令還爲大司馬中兵參軍轉署記室永明八年荊州刺史巴東王子響稱兵反旣敗焚燒府捨官曹文書一時蕩盡武帝引見藹問以西事藹上對詳敏帝悅焉用爲荊州治中敕付以修復府州事藹還州繕修廨署數百區頃之咸畢而役不及民荊部以爲自晉王悅移鎭以來府捨未之有也九年豫章王嶷薨藹解官赴喪率荊湘二牧故吏建碑墓所累遷車騎平西錄事參軍步兵校尉求助戍西歸南康王爲西中郎以藹爲諮議參軍義師起蕭﹠﹟冑引藹及宗夬劉坦任以經略梁臺建遷鎭軍司馬中書侍郎尙書左丞時營造器甲舟艦軍糧及朝廷儀憲悉資藹焉尋遷給事黃門侍郎左丞如故和帝東下遷兼衛尉卿天監初遷驍騎將軍領少府卿俄遷禦史中丞領本州大中正初藹發江陵無故於船得八車輻如中丞健步避道者至是果遷焉藹性公彊居憲臺甚稱職時長沙宣武王將葬而車府忽於庫火油絡欲推主者藹曰昔晉武庫火張華以爲積油萬石必然今庫若有灰非吏罪也旣而檢之果有積灰時稱其博物弘恕焉二年出爲持節督廣交越三州諸軍冠軍將軍平越中郎將廣州刺史前刺史徐元瑜罷歸道遇始興人士反逐內史崔睦舒因掠元瑜財產元瑜走歸廣州借兵於藹托欲討賊而實謀襲藹藹覺之誅元瑜尋進號徵鹵將軍卒官藹姊適徵士同郡劉虯亦明識有禮訓藹爲州迎姊居官舍參分祿秩西土稱之子法才

蕭景按梁書本傳景字子昭髙祖從父弟也父崇之字茂敬卽左光祿大夫道賜之子道賜三子長子尙之字茂先次太祖文皇帝次崇之初左光祿居於鄕裏專行禮讓爲眾所推仕歷宋太尉江夏王參軍終於治書侍禦史齊末追贈散騎常侍左光祿大夫尙之惇厚有徳器爲司徒建安王中兵參軍一府稱爲長者瑯邪王僧虔尢善之每事多與議決遷步兵校尉卒官天監初追謚文宣侯尙之子靈鈞仕齊廣徳令髙祖義師至行會稽郡事頃之卒髙祖卽位追封東昌縣侯邑一千戶子謇嗣崇之以干能顯爲政尙嚴厲官至冠軍將軍東陽太守永明中錢唐唐宇之反別眾破東陽崇之遇害天監初追謚忠簡侯景八歲隨父在郡居喪以毀聞旣長好學才辯能斷齊建武中除晉安王國左常侍遷永寧令政爲百城最永嘉太守範述曾居郡號稱廉平雅服景爲政乃榜郡門曰諸縣有疑滯者可就永寧令決頃之以疾去官永嘉人胡仲宣等千人詣闕表請景爲郡不許還爲驃騎行參軍永元二年以長沙宣武王懿勛除步兵校尉是冬宣武王遇害景亦逃難髙祖義師至以景爲寧朔將軍行南兗州軍事時天下未定江北傖楚各據塢壁景示以威信渠帥相率面縛請罪旬日境內皆平中興二年遷督南兗州諸軍事輔國將軍監南兗州髙祖踐祚封吳平縣侯食邑一千戶仍爲使持節都督北兗徐靑冀四州諸軍事冠軍將軍南兗州刺史詔景母毛氏爲國太夫人禮如王國太妃假金章紫綬景居州淸恪有威裁明解吏職文案無壅下不敢欺吏人畏敬如神會年荒計口賑卹爲饘粥於路以賑之死者給棺具人甚賴焉天監四年王師北伐景率眾出淮陽進屠宿豫丁母憂詔起攝職五年班師除太子右衛率遷輔國將軍衛尉卿七年遷左驍騎將軍兼領軍將軍領軍管天下兵要監局官僚舊多驕侈景在職峻切官曹肅然制局監皆近幸頗不堪命以是不得久畱中尋出爲使持節督雍梁南北秦郢州之竟陵司州之隨郡諸軍事信武將軍寧蠻校尉雍州刺史八年三月魏荊州刺史元志率眾七萬寇潺溝驅迫羣蠻羣蠻悉渡漢水來降議者以蠻累爲邊患可因此除之景曰窮來歸我誅之不祥且魏人來侵每爲矛楯若悉誅蠻則魏軍無礙非長策也乃開樊城受降因命司馬朱思遠寧蠻長史曹義宗中兵參軍孟惠擊志於潺溝大破之生擒志長史杜景斬首萬餘級流屍蓋漢水景遣中兵參軍崔繢率軍士收而瘞焉景初到州省除參迎羽儀器服不得煩擾吏人修營城壘申警邊備理辭訟勸農桑郡縣皆攺節自厲州內淸肅緣漢水陸千餘里抄盜絕迹十一年徵右衛將軍領石頭戍軍事十二年復爲使持節督南北兗北徐靑冀五州諸軍事信威將軍南兗州刺史十三年徵爲領軍將軍直殿省知十州損益事月加祿五萬景爲人雅有風力長於辭令其在朝廷爲眾所瞻仰於髙祖屬𨿽爲從弟而禮寄甚隆軍國大事皆與議決十五年加侍中十七年太尉揚州刺史臨川王宏坐法免詔曰揚州應須緝理宜得其人侍中領軍將軍吳平侯景才任此舉可以安右將軍監揚州並置佐史侍中如故卽宅爲府景越親居揚州辭讓甚懇惻至於涕泣髙祖不許在州尢稱明斷符教嚴整有田舍老姥嘗訴得符還至縣縣吏未卽發姥語曰蕭監州符火﹠﹟汝手何敢畱之其爲人所畏敬如此十八年累表陳解髙祖未之許明年出爲使持節散騎常侍都督郢司霍三州諸軍事安西將軍郢州刺史將發髙祖幸建興苑餞別爲之流涕旣還宮詔給鼓吹一部在州復有能名齊安竟陵郡接魏界多盜賊景移書告示魏卽禁塢戍保境不復侵略普通四年卒於州時年四十七詔贈侍中中撫軍開府儀同三司謚曰忠子勵嗣

韋放按梁書本傳放字元直車騎將軍睿之子初爲齊晉安王寧朔迎主簿髙祖臨雍州又召爲主簿放身長七尺七寸腰帶八圍容貌甚偉天監元年爲盱眙太守還除通直郎尋爲輕車晉安王中兵參軍遷鎭右始興王諮議參軍以父憂去職服闋襲封永昌縣侯出爲輕車南平王長史襄陽太守轉假節明威將軍竟陵太守在郡和理爲吏民所稱六年大舉北伐以放爲貞威將軍與胡龍牙會曹仲宗進軍七年夏侯亶攻黎漿不克髙祖復使帥軍自北道會壽春城尋遷云麾南康王長史尋陽太守放累爲藩佐並著聲績普通八年髙祖遣兼領軍曹仲宗等攻渦陽又以放爲明威將軍帥師會之魏大將費穆帥眾奄至放軍營未立麾下止有二百餘人放從弟洵驍果有勇力一軍所仗放令洵單騎擊刺屢折魏軍洵馬亦被傷不能進放冑又三貫流矢眾皆失色請放突去放厲聲叱之曰今日惟有死耳乃免冑下馬據胡﹠﹟處分於是士皆殊死戰莫不一當百魏軍遂退放逐北至渦陽魏又遣常山王元昭大將軍李獎乞佛寶費穆等眾五萬來援放率所督將陳度趙伯超等夾擊大破之渦陽城主王偉以城降放乃登城簡出降口四千二百人器仗充牣又遣降人三十分報李獎費穆等魏人棄諸營壘一時奔潰眾軍乘之斬獲略盡擒穆弟超並王偉送於京師還爲太子右衛率轉通直散騎常侍出爲持節督梁南秦二州諸軍事信武將軍梁南秦二州刺史中大通二年徙督北徐州諸軍事北徐州刺史增封四百戶持節將軍如故在鎭三年卒時年五十九謚曰宜侯放性弘厚篤實輕財好施於諸弟尢雍睦每將遠別及行役初還常同一室臥起時稱爲三姜初放與吳郡張率皆有側室懷孕因指爲婚姻其後各產男女未及成長而率亡遺嗣孤弱放常贍卹之及爲北徐州時有勢族請姻者放曰吾不失信於故友乃以息岐娶率女又以女適率子時稱放能篤舊長子粲嗣別有傳

夏侯亶按梁書本傳亶字世龍車騎將軍詳長子也齊初起家奉朝請永元末詳爲西中郎南康王司馬隨府鎭荊州亶畱京師爲東昏聽政主帥及崔惠景作亂亶以捍禦功除驍騎將軍及髙祖起師詳與長史蕭﹠﹟冑協同義舉密遣信下都迎亶亶乃賫宣徳皇后令令南康王纂承大統封十郡爲宣城王進位相國置僚屬選百官建康城平以亶爲尙書吏部郎俄遷侍中奉璽於髙祖天監元年出爲宣城太守尋入爲散騎常侍領右驍騎將軍六年出爲平西始興王長史南郡太守父憂解職居喪盡禮廬於墓側遺財悉推諸弟八年起爲持節督司州諸軍事信武將軍司州刺史領安陸太守服闋襲封丰城縣公居州甚有威惠爲邊人所悅服十二年以本號還朝除都官尙書遷給事中右衛將軍領豫州大中正十五年出爲信武將軍安西長史江夏太守十七年入爲通直散騎常侍太子右衛率遷左衛將軍領前軍將軍俄出爲明威將軍吳興太守在郡復有惠政吏民圖其像立碑頌美焉普通三年入爲散騎常侍領右驍騎將軍轉大府卿常侍如故以公事免未幾優詔復職五年遷中護軍六年大舉北伐先遣豫州刺史裴邃帥譙州刺史湛僧智歷陽太守明紹世南譙太守魚弘晉熙太守張澄並世之驍將自南道伐壽陽城未克而邃卒乃加亶使持節馳驛代邃與魏將河間王元琛臨淮王元彧等相拒頻戰克捷尋有密﹠﹟班師合肥以休士馬須堰成復進七年夏淮堰水盛壽陽城將沒髙祖復遣北道軍元樹帥彭寶孫陳慶之等稍進亶帥湛僧智魚弘張澄等通淸流澗將入淮肥魏軍夾肥築城出亶軍後亶與僧智還襲破之進攻黎漿貞威將軍韋放自北道會焉兩軍旣合所向皆降下凡降城五十二獲男女七萬五千人米二十萬石詔以壽陽依前代置豫州合肥鎭攺爲南豫州以亶爲使持節都督豫州緣淮南豫霍義定五州諸軍事云麾將軍豫南豫二州刺史壽春久離兵荒百姓多流散亶輕刑薄賦務農省役頃之民戶充復大通二年進號平北將軍三年卒於州鎭髙祖聞之卽日素服舉哀贈車騎將軍謚曰襄州民夏侯簡等五百人表請爲亶立碑置祠詔許之亶爲人美風儀寬厚有器量涉獵文史辯給能專對宗人夏侯溢爲衡陽內史辭日亶侍禦坐髙祖謂亶曰夏侯溢於卿疏近亶答曰是臣從弟髙祖知溢於亶已疏乃曰卿傖人好不辧族從亶對曰臣聞服屬易﹠﹟所以不忍言族時以爲能對亶歷爲六郡三州不修產業祿賜所得隨散親故性儉率居處服用充足而已不事華侈晚年頗好音樂有妓妾十數人並無被服姿容每有客常隔簾奏之時謂簾爲夏侯妓衣也亶二子誼損誼襲

陳

淳於量按陳書本傳量字思明其先濟北人也世居京師父文成仕梁爲將帥官至光烈將軍梁州刺史量少善自居處偉姿容有幹略便弓馬梁元帝爲荊州刺史文成分量人馬令往事焉起家湘東王國常侍兼西中郎府中兵參軍累遷府佐常兼中兵直兵者十餘載兵甲士卒盛於府中荊雍之界蠻左數反山帥文道期積爲邊患中兵王僧辯徵之頻戰不利遣量助之量至與僧辯並力大破道期斬其酋長俘擄萬計以功封廣晉縣男邑三百戶授涪陵太守歷爲新興武寧二郡太守侯景之亂梁元帝凡遣二軍入援京邑量預其一臺城陷量還荊州元帝承制以量爲假節通直散騎常侍都督巴州諸軍事信威將軍巴州刺史侯景西上攻巴州元帝使都督王僧辯入據巴陵量與僧辯並力拒景大敗景軍擒其將任約進攻郢州獲宋子仙仍隨僧辯克平侯景承聖元年以功授左衛將軍封謝沐縣侯邑五百戶尋出爲持節都督桂定東西寧等四州諸軍事信威將軍安遠護軍桂州刺史荊州陷量保據桂州王琳擁割湘郢累遣召量量外𨿽與琳往來而別遣使從間道歸於髙祖髙祖受禪授持節散騎常侍平西大將軍給鼓吹一部都督刺史並如故尋進號鎭南將軍仍授都督鎭西大將軍開府儀同三司世祖嗣位進號徵南大將軍王琳平後頻請入朝天嘉五年徵爲中撫大將軍常侍儀同鼓吹並如故量所部將帥多戀本土並欲逃入山谷不願入朝世祖使湘州刺史華﹠﹟徵衡州界黃洞且以兵迎量天康元年至都以在道淹畱爲有司所奏免儀同余並如故光大元年給鼓吹一部華﹠﹟構逆以量爲使持節徵南大將軍西討大都督總率大艦自郢州樊浦拒之﹠﹟平並降周將長胡公拓跋定等以功授侍中中軍大將軍開府儀同三司進封醴陵縣公增邑一千戶未拜出爲使持節都督南徐州諸軍事鎭北將軍南徐州刺史侍中儀同鼓吹並如故大建元年進號徵北大將軍給扶三年坐就江陰王蕭季卿買梁陵中樹季卿坐免量免侍中尋復加侍中五年徵爲中護大將軍侍中儀同鼓吹扶並如故吳明徹之西伐也量贊成其事遣第六子岑率所領從軍淮南克定量攺封始安郡公增邑一千五百戶六年出爲使持節都督郢巴南司定四州諸軍事徵西大將軍郢州刺史侍中儀同鼓吹扶並如故七年徵爲中軍大將軍護軍將軍九年以公事免侍中尋復加侍中十年吳明徹陷沒加量使持節都督水陸諸軍事仍授散騎常侍都督南北兗譙三州諸軍事車騎將軍南兗州刺史余並如故十三年加左光祿大夫增邑五百戶余並如故十四年四月薨時年七十二贈司空

沈恪按陳書本傳恪字子恭吳興武康人也深沈有幹局梁新渝侯蕭映爲郡將召爲主簿映遷北徐州恪隨映之鎭映遷廣州以恪兼府中兵參軍常領兵討伐俚洞盧子略之反也恪拒戰有功除中兵參軍髙祖與恪同郡情好甚暱蕭映卒後髙祖南討李賁仍遣妻子附恪還鄕尋補東宮直後以嶺南勛除員外散騎侍郎仍令招集宗從子弟侯景圍臺城恪率所領入臺隨例加右軍將軍賊起東西二土山以逼城城內亦作土山以應之恪爲東土山主晝夜拒戰以功封東興縣侯邑五百戶遷員外散騎常侍京城陷恪間行歸鄕裏髙祖之討侯景遣使報恪乃於東起兵相應賊平恪謁髙祖於京口卽日授都軍副尋爲郡司馬及髙祖謀討王僧辯恪預其謀時僧辯女婿杜龕鎭吳興髙祖乃使世祖還長城立柵備龕又使恪還武康招集兵眾及僧辯誅龕果遣副將杜泰率眾襲世祖於長城恪時已率兵士出縣誅龕黨與髙祖尋遣周文育來援長城文育至泰乃遁走世祖仍與文育進軍出郡恪軍亦至屯於郡南及龕平世祖襲東揚州刺史張彪以恪監吳興郡太平元年除宣猛將軍交州刺史其年遷永嘉太守不拜復令監吳興郡自吳興入朝髙祖受禪使中書舍人劉師知引恪令勒兵入因衛敬帝如別宮恪乃排闥入見髙祖叩頭謝曰恪身經事蕭家來今日不忍見許事分受死耳決不奉命髙祖嘉其意乃不復逼更以蕩主王僧志代之髙祖踐祚除吳興太守永定二年徙監會稽郡會余孝頃謀應王琳出兵臨川攻周迪以恪爲壯武將軍率兵逾嶺以救迪余孝頃聞恪至退走三年遷使持節通直散騎常侍智武將軍吳州刺史便道之鄱陽尋有詔追還行會稽郡事其年除散騎常侍忠武將軍會稽太守世祖嗣位進督會稽東陽新安臨海永嘉建安晉安新寧信安九郡諸軍事將軍太守如故天嘉元年增邑五百戶二年徵爲左衛將軍俄出爲都督郢武巴定四州諸軍事軍師將軍郢州刺史六年徵爲中護軍尋遷護軍將軍光大二年遷使持節都督荊武佑三州諸軍事平西將軍荊州刺史未之鎭攺爲護軍將軍髙宗卽位加散騎常侍都督廣衡東衡交越成定新合羅愛徳宜黃利安石雙等十八州諸軍事鎭南將軍平越中郎將廣州刺史恪未至嶺前刺史歐陽紇舉兵拒險恪不得進朝廷遣司空章昭達督眾軍討紇紇平乃得入州州罹兵荒所在殘毀恪綏懷安緝被以恩惠嶺表賴之太建四年徵爲領軍將軍及代還以途遠不時至爲有司所奏免十一年起爲散騎常侍衛尉卿其年授平北將軍假節監南兗州十二年攺授散騎常侍翊右將軍監南徐州又遣電威將軍裴子烈領馬五百匹助恪緣江防戍明年入爲衛尉卿常侍將軍如故尋加侍中遷護軍將軍後主卽位以疾攺授散騎常侍特進金紫光祿大夫其年卒時年七十四贈翊左將軍詔給東園祕器仍出舉哀喪事所須並令資給謚曰元子法興嗣

王衝按陳書本傳衝字長深瑯邪臨沂人也祖僧衍齊侍中父茂璋梁給事黃門侍郎衝母梁武帝妹新安穆公主卒於齊世武帝以衝偏孤深所鐘愛年十八起家梁祕書郎尋爲永嘉太守入爲太子舍人以父憂去職服闋除太尉臨川王府外兵參軍東宮領直累遷太子洗馬中舍人出爲招遠將軍衡陽內史遷武威將軍安成嗣王長史長沙內史將軍如故王薨於湘州仍以衝監湘州事入爲太子庶子遷給事黃門侍郎大同三年以帝甥賜爵安東亭侯邑一百五十戶歷明威將軍南郡太守太子中庶子侍中出監吳郡滿歲卽眞徵爲通直散騎常侍兼左民尙書出爲明威將軍輕車當陽公府長史江夏太守行郢州事遷平西邵陵王長史轉驃騎廬陵王長史南郡太守王薨行州府事梁元帝鎭荊州爲鎭西長史將軍太守如故衝性和順事上謹肅習於法令政在平理佐藩﹠﹟人鮮有失徳𨿽無赫赫之譽久而見思由是推重累居二千石又曉音樂習歌舞善與人交貴遊之中聲名籍甚侯景之亂梁元帝於荊州承制衝求解南郡以讓王僧辯並獻女妓十人以助軍賞元帝授持節督衡桂成合四州諸軍事云麾將軍衡州刺史元帝第四子元良爲湘州刺史仍以衝行州事領長沙內史侯景平授翊左將軍丹陽尹武陵王舉兵至峽口王琳偏將陸納等據湘州應之衝爲納所拘納降重授侍中中權將軍量置佐史尹如故江陵陷敬帝爲太宰承制以衝爲左長史紹泰中累遷左光祿大夫尙書右僕射遷左僕射開府儀同三司侍中將軍如故尋復領丹陽尹南徐州大中正給扶髙祖受禪解尹以本官領左光祿大夫未拜攺領太子少傅文帝嗣位解少傅加特進左光祿大夫尋又以本官領丹陽尹參撰律令廢帝卽位給親信十人初髙祖以衝前代舊臣特申長幼之敬文帝卽位益加尊重嘗從文帝幸司空徐度宅宴筵之上賜以幾其見重如此光大元年薨時年七十六贈侍中司空謚曰元簡衝有子三十人並致通官第十二子瑒別有傳節使部名臣列傳七

北魏一

張衮按魏書本傳衮字洪龍上谷沮陽人也祖翼遼東太守父卓昌黎太守衮初爲郡五官掾純厚篤實好學有文才太祖爲代王選爲左長史從太祖徵蠕蠕蠕蠕遁走追之五六百里諸部帥因衮言於太祖曰今賊遠糧盡不宜深入請速還軍太祖令衮問諸部帥若殺副馬足三日食否皆言足也太祖乃倍道追之及於廣漠赤地南林山下大破之旣而太祖問衮卿曹外人知我前問三日糧意乎對曰皆莫知也太祖曰此易知耳蠕蠕奔走數日畜產之餘至水必畱計其道程三日足及輕騎卒至出其不意彼必驚散其勢然矣衮以太祖言出告部帥咸曰聖策長遠非愚近所及也衮常參大謀決策幃幄太祖器之禮遇優厚衮每告人曰昔樂毅仗策於燕昭公遠委身於魏武蓋命世難可期千載不易遇主上天姿傑邁逸志淩霄必能囊括六合混一四海夫遭風雲之會不建騰躍之功者非人豪也遂策名委質竭誠伏事時劉顯地廣兵彊跨有朔裔會其兄弟乖離共相疑阻衮言於太祖曰顯志大意髙希冀非望乃有參天貳地籠罩宇宙之規吳不並越將爲後患今因其內釁宜速乘之若輕師獨進或恐越逸可遣使告慕容垂共相聲援東西俱舉勢必擒之然後總括英雄撫懷遐邇此千載一時不可失也太祖從之遂破走顯又從破賀訥遂命羣官登勿居山遊宴終日從官及諸部大人請聚石爲峯以記功徳命衮爲文慕容寶之來寇也衮言於太祖曰寶乘滑臺之功因長子之捷傾資竭力難與爭鋒愚以爲宜羸師捲甲以侈其心太祖從之果破之參合皇始初遷給事黃門侍郎太祖南伐師次中山衮言於太祖曰寶憑三世之資城池之固𨿽皇威震赫勢必擒殄然窮兵極武非王者所宜昔酈生一說田橫委質魯連飛書聊將授首臣誠徳非古人略無奇策仰憑靈威庶必有感太祖從之衮遺寶書諭以成敗寶見書大懼遂奔和龍旣﹠﹟中山聽入八議拜衮奮武將軍幽州刺史賜爵臨渭侯衮淸儉寡欲勸課農桑百姓安之天興初徵還京師後與崔逞答司馬徳宗將郗恢書失旨黜衮爲尙書令史衮遇創業之始以有才謨見任率心奉上不顧嫌疑太祖曾問南州人於衮衮與盧溥州里數談薦之又衮未嘗與崔逞相見聞風稱美及中山平盧溥聚黨爲逆崔逞答書不允並乖本言故忿之衮年過七十闔門守靜手執經書刊定乖失愛好人物善誘無倦士類以此髙之永興二年疾篤上疏曰臣旣庸人志無殊操值太祖誕膺期運天地始開參戎氛霧之初馳驅革命之會托翼鄧林寄鱗溟海遂荷恩寵榮兼出內陛下龍飛九五仍參顧問曾無微誠塵山露海今舊疾彌畱气力虛頓天罰有罪將塡溝壑然犬馬戀主敢不盡言方今中夏𨿽平九域未一西有不賓之羌南有逆命之寇岷蜀殊風遼海異教𨿽天挺明聖撥亂乘時而因幾撫會實須經略介焉易失功在人謀伏願恢崇睿道克廣徳心使揖讓與干戈並陳文徳與武功俱運則太平之化康哉之美復隆於今不獨前世昔子囊將終寄言城郢荀偃辭含遺恨在齊臣𨿽暗劣敢忘前志魂而有靈結艸泉壤後數日卒年七十二後世祖追錄舊勛遣大鴻臚卽墓策贈太保謚曰文康公

許謙按魏書本傳謙字元遜代人也少有文才善天文圖讖之學建國時將家歸附昭成嘉之擢爲代王郎中令兼掌文記與燕鳳俱授獻明帝經從徵衛辰以功賜僮隸三十戶昭成崩後謙徙長安苻堅從弟行唐公洛鎭和龍請謙之鎭未幾以繼母老辭還登國初遂歸太祖太祖悅以爲右司馬與張衮等參贊初基慕容寶來寇也太祖使謙告難於姚興興遣將楊佛嵩率眾來援而佛嵩稽緩太祖命謙爲書以遺佛嵩曰夫杖順以剪逆乘義而攻昧未有非其運而顯功無其時而著業慕容無道侵我疆場師老兵疲天亡期至是以遣使命軍必望克赴將軍據方邵之任總熊虎之師事與機會今其時也因此而舉役不再駕千載之勛一朝可立然後髙會雲中進師三魏舉觴稱壽不亦綽乎佛嵩乃倍道兼行太祖大悅賜謙爵關內侯重遣謙與佛嵩盟曰昔殷湯有鳴條之誓周武有河陽之盟所以藉神靈昭忠信夫親仁善鄰古之令軌歃血割牲以惇永穆今旣盟之後言歸其好分災卹患休戚是同有違此盟神祇斯殛寶敗佛嵩乃還明年慕容垂復來寇太祖謂謙曰今事急矣非卿豈能復致姚師卿其行也謙未發而垂退乃止及聞垂死謙上書勸進太祖善之並州平以謙爲陽曲護軍賜爵平舒侯安遠將軍皇始元年卒官時年六十三贈平東將軍左光祿大夫幽州刺史髙陽公謚曰文

司馬楚之按魏書本傳楚之字徳秀晉宣帝弟太常馗之八世孫父榮期司馬徳宗梁益二州刺史爲其參軍楊承祖所殺楚之時年十七送父喪還丹陽值劉誅夷司馬戚屬叔父宣期兄貞之並爲所殺楚之乃亡匿諸沙門中濟江自歷陽西人義陽竟陵蠻中及從祖荊州刺史休之爲所敗乃亡於汝潁之間楚之少有英气能折節待士與司馬順明道恭等所在聚黨及劉自立楚之規欲報復收眾據長社歸之者常萬餘人劉深憚之遣刺客沐謙害楚之楚之待謙甚厚謙夜詐疾知楚之必自來因欲殺之楚之聞謙病果自賫湯藥往省之謙感其意乃出匕首於席下以狀告之曰將軍爲所忌憚願不輕率以保全爲先楚之嘆曰若如來言𨿽有所防恐有所失謙遂委身以事之其推誠信物得士之心皆此類也太宗末山陽公奚斤略地河南楚之遣使請降因表曰江淮以北聞王師南首無不抃舞思奉徳化而逼於寇逆無由自致臣因民之欲請率慕義爲國前驅今皆白衣無以制服人望若蒙偏裨之號假王威以唱義則莫不率從於是假楚之使持節徵南將軍荊州刺史奚斤旣平河南以楚之所率戶民分置汝南南陽南頓新蔡四郡以益豫州世祖初楚之遣妻子內居於鄴尋徵入朝時南藩諸將表劉義隆欲入爲寇以楚之爲使持節安南大將軍封瑯邪王屯潁州以距之其長史臨邑子步還表曰楚之渡河百姓思舊義眾雲集汝潁以南望風翕然回首革面斯誠陛下應天順民聖徳廣被之所致也世祖大悅璽書勞勉賜前後部鼓吹義隆將到彥之溯河而西列守南岸至於潼關及彥之等退走楚之破其別軍於長社又與冠軍將軍安頡攻滑臺拔之擒義隆將朱修之李元徳及東郡太守申謨俘萬餘人上疏曰臣奉命南伐受任一方而智力淺短誠節未效所以夙夜憂惶忘寢與食臣屢遣人至荊揚所在陳說具論天朝盛化之美莫不忻承聖徳傾首北望而義隆兄弟知人情搖動遣臣私讎順爲司州刺史統淮北七郡代垣苗守懸瓠自鞏洛滑臺敗散以來義隆恥其敗北多加罪罰到彥之削位退同卒伍殺姚縱夫於壽春斬竺靈秀於彭城王休元托疾檀道濟斥放凡在腹心悉懷疑阻民怨臣猜可謂今日臣聞平殄寇逆必乘戰勝之威建立功勛亦因離貳之勢伏惟陛下聖徳膺符道光四海神旌所指莫不摧服其未賓者義隆而已今天网遐舉殊方仰徳固宜掃淸東南齊一區宇使濟濟之風被於江漢世祖以兵久勞不從以散騎常侍徵還從徵涼州以功賜隸戶一百義隆遣將裴方明胡崇之寇仇池以楚之爲假節與淮陽公皮豹子等督關中諸軍從散關西入擊走方明擒崇之仇池平而還車駕代蠕蠕詔楚之與濟陰公盧中山等督運以繼大軍時鎭北將軍封沓亡入蠕蠕說令擊楚之等以絕糧運蠕蠕乃遣姦覘入楚之軍截驢耳而去有告失驢耳者諸將莫能察楚之曰必是覘賊截之以爲驗耳賊將至矣卽使軍人伐柳爲城水灌之令凍城立而賊至冰峻城固不可攻逼賊乃走散世祖聞而嘉之尋拜假節侍中鎭西大將軍開府儀同三司雲中鎭大將朔州刺史王如故在邊二十餘年以淸儉著聞和平五年薨時年七十五髙宗悼惜之贈都督梁益秦寧四州諸軍事徵南大將軍領護西戎校尉揚州刺史謚貞王陪葬金陵

李孝伯按魏書本傳孝伯趙郡人也髙平公順從父弟父會少治鄭氏禮左氏春秋以教授爲業郡三辟公曹不就門人勸之曾曰功曹之職𨿽曰鄕選髙第猶是郡吏耳北面事人亦何容易州辟主簿到官月餘乃嘆曰梁叔敬有云州郡之職徒勞人耳道之不行身之憂也遂還家講授太祖時徵拜博士出爲趙郡太守令行禁止劫盜奔竄太宗嘉之並州丁零數爲山東之害知曾能得百姓死力憚不入境賊於常山界得一死鹿謂趙郡地也賊長責之還令送鹿故處鄰郡爲之謠曰詐作趙郡鹿猶勝常山粟其見憚如此卒贈平南將軍荊州刺史柏仁子謚曰懿孝伯少傳父業博綜羣言美風儀動有法度從兄順言之於世祖徵爲中散世視見而異之謂順曰眞卿家千里駒也遷祕書奏事中散轉侍郎光祿大夫賜爵南昌子加建威將軍委以軍國機密甚見親寵謀謨切祕時人莫能知也遷北部尙書以頻從徵伐規略之功進爵壽光侯加建義將軍眞君末車駕南伐將出彭城劉義隆子安北將軍徐州刺史武陵王駿遣將馬文恭率步騎萬餘至蕭城前軍擊破之文恭走免執其隊主蒯應義隆聞大駕南巡又遣其弟太尉江夏王義恭率眾赴彭城世祖至彭城登亞父冢以望城內遣送蒯應至小市門宣世祖詔勞問義恭率並遣自陳蕭城之敗義恭等問應魏帝自來以不應曰自來又問今在何處應曰在城西南又問士馬多少應曰中軍四十餘萬駿遣人獻酒二器甘蔗百梃並請駱駝世祖明旦復登亞父冢遣孝伯至小市駿亦遣其長史張暢對孝伯孝伯遙問暢姓暢曰姓張孝伯曰是張長史也暢曰君何得見識孝伯曰旣涉此境何容不悉暢問孝伯曰君復何姓居何官也孝伯曰我戎行一夫何足致問然足與君相敵孝伯曰主上有詔太尉安北可暫出門欲與相見朕亦不攻彭城何爲勞苦將士城上嚴備今遣賜駱駝及貂裘雜物暢曰有詔之言政可施於彼國何得稱之於此孝伯曰卿家太尉安北是人臣不暢曰是也孝伯曰我朝廷奄有萬國率土之濱莫敢不臣縱爲鄰國之君何爲不稱詔於鄰國之臣孝伯又問暢曰何至忽遽杜門絕橋暢曰二王以魏帝壁壘未立將士疲勞此精甲十萬人思致命恐輕相淩踐故且閉城耳待休息士馬然後共治戰場﹠﹟日交戲孝伯曰令行禁止主將常事宜當以法裁物何用廢橋杜門窮城之中復何以十萬誇大我亦有良馬百萬復可以此相矜暢曰王侯設險何但法令而已也我若誇君當言百萬所以言十萬者正是二王左右素所畜養者耳此城內有數州士庶工徒營伍猶所未論我本斗人不鬥馬足且冀之北土馬之所生君復何以逸足見誇也孝伯曰王侯設險誠如來言開閉有常何爲杜門絕橋之意義在何也此城守君之所習野戰我之所長我之恃馬猶如君之恃城耳城內有具思者嘗至京師義恭遣視之思識是孝伯思前問孝伯曰李尙書行途有勞孝伯曰此事應相與共知思答曰緣共知所以仰勞孝伯曰感君至意旣開門暢屏人卻伏出受賜物孝伯曰詔以貂裘賜太尉駱駝騾馬賜安北蒲萄酒及諸食味當相與同進暢曰二王敬白魏帝知欲垂見常願面接但受命本朝忝居藩任人臣無境外之交故無容私覿義恭獻皮﹠﹟褶一具駿奉酒二器甘蔗百梃孝伯曰又有詔太尉安北久絕南信殊當憂悒若欲遣信者當爲護送脫須騎者亦當以馬送之暢曰此方閒路甚多使命日夕往復不復以此勞魏帝也孝伯曰亦知有水路似爲白賊所斷暢曰君著白衣稱白賊也孝伯大笑曰今之白賊似異黃巾赤眉暢曰黃巾赤眉不在江南孝伯曰𨿽不在江南亦不離徐方也孝伯曰向與安北相聞何以久而不報暢曰二王貴遠啟聞爲難孝伯曰周公握發吐餔二王何獨貴遠暢曰握發吐餐不謂鄰國之人也孝伯曰本邦尙爾鄰國彌應盡恭且賓至有禮主人宜以禮接暢曰昨見眾賓至門未爲有禮孝伯曰非是賓至無禮直是主人﹠﹟﹠﹟無待賓調度耳孝伯又言有詔程天祚一介常人誠知非江南之選近於汝陽身被九槍落在﹠﹟水我使牽而出之凡人骨肉分張並思集聚聞其弟在此如何不遣暫出尋自令返豈復苟畱一人暢曰知欲程天祚兄弟集聚已勒遣之但其固辭不往孝伯曰豈有子弟聞其父兄而反不肯相見此便禽獸之不若貴土風俗何至如此世祖又遣賜義恭駿等氈各一領鹽各九種並胡豉孝伯曰有後詔凡此諸鹽各有所宜白鹽食鹽主上自食黑鹽治腹脹气滿末之六銖以酒而服胡鹽治目痛戎鹽治諸瘡赤鹽駁鹽臭鹽馬齒鹽四種並非食鹽太尉安北何不遣人來至朕間彼此之情𨿽不可盡要復見朕小大知朕老少觀朕爲人暢曰魏帝久爲往來所具李尙書親自銜命不患彼此不盡故不復遣信義恭獻蠟燭十梃駿獻錦一匹孝伯曰君南土士人何爲著屩君而著此將士云何暢曰士人之言誠爲多愧但以不武受命統軍戎陳之間不容緩服孝伯曰永昌王自頃鎭長安今領精騎八萬直造淮南壽春亦閉門自固不敢相禦向送劉康祖首彼之所見王元謨甚是所悉亦是常才耳何意作如此任使以致奔敗自入境七百餘里主人竟不能一相拒抗鄒山之險彼之所憑前鋒始得接手崔邪利便爾入穴將士倒曳出之主上丐其生命今從在此復何以輕脫遣馬文恭至蕭縣使望風退撓也彼之民人甚相忿怨言淸平之時賦我租帛至有急難不能相拯暢曰知永昌已過淮南康祖爲其所破比有信使無此消息王元謨南土偏將不謂爲才但以其北人故爲前驅引導耳大軍未至而河冰向合元謨量宜返﹠﹟未爲失算但因夜回歸致戎馬驚亂耳我家懸瓠小城陳憲小將魏帝傾國攻圍累旬不﹠﹟胡盛之偏裨小帥眾無三旅始濟翮水魏國君臣奔散僅得免脫滑臺之師無所多愧鄒山小戍𨿽有微險河畔之民多是新附始慕政化姦盜未息示使崔邪利撫之而已今𨿽陷沒何損於國魏帝自以十萬之師而制一崔邪利乃復足言也近聞蕭縣百姓並依山險聊遣馬文恭以十隊迎之耳文恭前以三隊出還走彼大營嵇元敬以百舸至畱城魏軍奔敗輕敵致此亦非所卹王境人民列居河畔二國交兵當互加撫養而魏師入境事生意外官不負民民亦何怨知入境七百里無相捍拒此自上由太尉神算次在武陵聖略軍國之要𨿽不預聞然用兵有機閒亦不容相語孝伯曰君藉此虛談支離相對可謂遁辭知其所窮且主上當不圍此城自率眾軍直造瓜步南事若辦城故不待攻圍南行不捷彭城亦非所欲也我今當南欲飲馬江湖耳暢曰去畱之事自適彼懷若魏帝遂得飲馬長江便爲無復天道孝伯曰自北而南實惟人化飲馬長江豈獨天道暢將還城謂孝伯曰冀蕩定有期相見無遠君若得還宋朝今爲相識之始孝伯曰今當先至建業以待君耳恐爾日君與二王面縛請罪不暇爲容孝伯風容閒雅應答如流暢及左右甚相嗟嘆世祖大喜進爵宣城公興安二年出爲使持節散騎常侍平西將軍秦州刺史太安三年卒髙祖甚悼惜之贈鎭南大將軍定州刺史謚曰文昭公孝伯體度恢雅明達政事朝野貴賤咸推重之恭宗曾啟世祖廣徵俊秀世祖曰朕有一孝伯足治天下何用多爲假復求訪此人輩亦何可得其見賞如此性方愼忠厚每朝廷大事有不足必手自書表切言陳諫或不從者至於再三削滅﹠﹟艸家人不見公庭論議常引綱紀或有言事者孝伯恣其所陳假有是非終不抑折及見世祖言其所長初不隱人姓名以爲己善故衣冠之士服其雅正自崔浩誅後軍國之謀咸出孝伯世祖寵眷有亞於浩亦以宰輔遇之獻替補闕其迹不見時人莫得而知也卒之日遠近哀傷焉孝伯美名聞於遐邇李彪使於江南蕭賾謂之曰孝伯於卿遠近其爲遠人所知若此孝伯妻崔賾女髙明婦人生一子元顯崔氏卒後納翟氏不以爲妻也憎忌元顯後遇劫元顯見害世云翟氏所爲也元顯志气甚髙爲時人所傷惜翟氏二子安民安上並有風度

李安世按魏書李孝伯傳孝伯兄祥祥子安世幼而聰悟興安二年髙宗引見侍郎博士之子簡其秀﹠﹟者欲爲中書學生安世年十一髙宗見其尙小引問之安世陳說祖父甚有次第卽以爲學生髙宗每幸國學獨被引問詔曰汝但守此至大不慮不富貴居父憂以孝聞天安初拜中散以溫敏敬愼髙宗親愛之累遷主客令蕭賾使劉纘朝貢安世美容貌善舉止纘等自相謂曰不有君子其能國乎纘等呼安世爲典客安世曰三代不共禮五帝各異樂安足以亡秦之官稱於上國纘曰世異之號凡有幾也安世曰周謂掌客秦攺典客漢名鴻臚今曰主客君等不欲影響文武而殷勤亡秦纘又指方山曰此山去燕然遠近安世曰亦由石頭之於番禺耳國家有江南使至多出藏內珍物令都下富室好容服者貨之令使任情交易使至金玉肆問價纘曰北方金玉大賤當是山川所出安世曰聖朝不貴金玉所以賤同瓦礫又皇上徳通神明山不愛寶故無川無金無山無玉纘初將大市得安世言慚而罷遷主客給事中時民困饑流散豪右多有占奪安世乃上疏曰臣聞量地畫野經國大式邑地相參致治之本井稅之興其來日久田萊之數制之以限蓋欲使土不曠功民罔遊力雄擅之家不獨膏腴之美單陋之夫亦有頃畝之分所以卹彼貧微抑玆貪欲同富約之不均一齊民於編戶竊見州郡之民或因年儉流移棄賣田宅漂居異鄕事涉數世三長旣立始返舊墟廬井荒毀桑楡攺植事已歷遠易生假冒彊宗豪族肆其侵淩遠認魏晉之家近引親舊之驗又年載稍久鄕老所惑羣證𨿽多莫可取各附親知互有長短兩證徒具聽者猶疑爭訟遷延連紀不判良疇委而不開柔桑枯而不采僥幸之徒興繁多之獄作欲令家丰歲儲人給資用其可得乎愚謂今𨿽桑井難復宜更均量審其徑術令分藝有準力業相稱細民獲資生之利豪右靡餘地之盈則無私之澤乃播均於兆庶如阜如山可有積於比戶矣又所爭之田宜限年斷事久難明悉屬今主然後虛妄之民絕望於覬覦守分之士永免於淩奪矣髙祖深納之後均田之制起於此矣出爲安平將軍相州刺史假節趙郡公惇勸農桑禁斷淫祀西門豹史起有功於民者爲之修飾廟堂表薦廣平宋﹠﹟陽平路恃慶皆爲朝廷善士初廣平人李波宗族彊盛殘掠生民前刺史薛道親往討之波率其宗族拒戰大破軍遂爲逋逃之藪公私成患百姓爲之語曰李波小妺字雍容褰裙逐馬如捲蓬左射右射必疊雙婦女尙如此男子那可逢安世設方略誘波及諸子侄三十餘人斬於鄴市境內肅然以病免太和十七年卒於家安世妻博陵崔氏生一子瑒崔氏以妒悍見出又尙滄水公主生二子謐郁

遊明根按魏書本傳明根字志遠廣平任人也祖﹠﹟慕容熙樂浪太守父幼馮跋假廣平太守和龍平明根乃得歸鄕裏遊雅稱薦之世祖擢爲中書學生性貞愼寡欲綜習經典及恭宗監國與公孫睿俱爲主書髙祖踐祚遷都曹主書賜爵安樂男寧遠將軍髙祖以其小心敬愼每嗟美之假員外散騎常侍冠軍將軍安樂侯使於劉駿直使明僧皓相對前後三返駿稱其長者迎送之禮有加常使顯祖初以本將軍出爲東靑州刺史加員外常侍遷散騎常侍平東將軍都督兗州諸軍事瑕丘鎭將尋就拜東兗州刺史攺爵新泰侯爲政淸平新民樂附髙祖初入爲給事中遷儀曹長加散騎常侍淸約恭謹號爲稱職後王師南討詔假安南將軍儀曹尙書廣平公與梁郡王嘉參謀軍計後兗州民叛詔明根慰諭敕南徵沔西仇城連口三道諸軍﹠﹟明根節度還都正尙書仍加散騎常侍詔以與蕭賾絕使多年今宜通否羣臣會議尙書陸睿曰先以三吳不靖荊梁有難故權停之將觀釁而動今彼方旣靖宜還通使明根曰中絕行人是朝廷之事深築醴陽侵彼境土二三之理直在蕭賾我今遣使於理爲長髙祖從之文明太后崩羣臣固請公除髙祖與明根往復事在禮志遷大鴻臚卿河南王幹師尙書如故隨例降侯爲伯又參定律令屢進讜言明根以年逾七十表求致仕詔不許頻表固請乃詔曰明根風度淸幹志尙貞敏溫恭靜密乞言是寄故抑其髙蹈之操至於再三表請殷勤不容違奪便已許其告辧可出前後表付外依禮施行引明根入見髙祖曰卿年耆徳茂服勤累朝歷職內外並著顯績逮於耆年履道不渝是以釐革之始委以禮任遲能迂徳匡贊於朕然髙尙悠邈便爾言歸君臣之禮於斯而畢眷徳思仁情何可已夫七十致仕典禮所稱位隆固辭賢者達節但季俗陵遲斯道弗繼卿獨秉衝操居今行古有魏以來首振頹俗進可以光我朝化退可以榮慰私門明根對曰臣桑楡之年鍾鳴漏盡蒙陛下之澤首領獲全待盡私庭下奉先帝陛下大恩臣之願也但犬馬之戀不勝悲塞因泣不自勝髙祖命之令進言別殷勤仍爲流涕賜靑紗單衣委貌冠被褥錦袍等物其年以司徒尉元爲三老明根爲五更行禮辟雍語在元傳賜步挽一乘給上卿之祿供食之味太官就第月送之以定律令之勤賜布帛一千匹谷一千斛後明根歸廣平賜絹五百匹安車一乘馬二匹幄帳被褥車駕幸鄴明根朝於行宮詔曰遊五更光素蓬薝歸終衡裏可謂朝之舊徳國之老成可賜帛五百匹谷五百斛敕太官備送珍羞後車駕幸鄴又朝行宮賜谷帛如前爲造甲第國有大事璽書訪之舊疹發動手詔問疾太醫送藥太和二十三年卒於家年八十一世宗遣使弔祭賻錢一十萬絹三百匹布二百匹贈光祿大夫加金章紫綬謚靖侯明根歷官內外五十餘年處身以仁和接物以禮讓時論貴之髙祖初明根與髙閭以儒老學業特被禮遇公私出入每相追隨而閭以才筆時侮明根世號髙遊焉子肇襲爵

公孫邃按魏書公孫表傳表次子軌軌子邃字文慶初爲選部吏以積勤稍遷南部長敷奏有稱遷南部尙書賜爵範陽侯加左將軍髙祖詔邃與內都幢將上谷公張倏率眾討蕭賾舞陰戍後髙祖與文明太后引見王公以下髙祖曰比年方割畿內及京城三部於百姓頗有益否邃對曰先者人民離散主司猥多至於督察實難齊整自方割以來眾賦易辦實有大益太后曰諸人多言無益卿言可謂識治機矣詔醴陽被掠之兵有得還者賜絹二十匹邃奏爲貴賤等級髙祖稱善依例降侯啟爲襄平伯出爲使持節安東將軍靑州刺史以邃在公遺迹可紀下詔褒述加鎭東將軍領東夷校尉刺史如故太和十九年卒於官髙祖在鄴宮爲之舉哀時百度惟新靑州佐吏疑爲所服詔曰今古時殊禮或隆殺專古也理與今違專今也大乖曩義當斟酌兩途商量得失吏民之情亦不可苟順也主簿近代相承服斬過葬便除可如故事自余無服大成寥落可準諸境內之民爲齋衰三月

髙樹生按魏書髙湖傳湖第三子謐謐長子樹生性通達重節義交結英雄不事生產有識者並宗奇之蠕蠕侵掠髙祖詔懷朔鎭將陽平王頤率眾討之頤假樹生鎭遠將軍都將先驅有功樹生尙气俠意在浮沈自適不願職位辭不受賞論者髙之居宅數有赤光紫气之異鄰伍驚恐僉謂怪變宅不可居樹生曰何往非善安之自若雅好音律常以絲竹自娛孝昌初北州大亂詔發眾軍廣開募賞以樹生有威略授以大都督令率勁勇鎭捍舊蕃二年卒時年五十五太昌初追贈使持節都督冀相滄瀛殷定六州諸軍事大將軍太師錄尙書事冀州刺史追封渤海王謚曰文穆妻韓氏爲渤海王國太妃永熙中後贈假黃鉞侍中都督中外諸軍事加後部羽葆鼓吹餘如故長子卽齊獻武王也

鄭羲按魏書本傳羲字幼驎滎陽開封人魏將作大匠渾之八世孫也曾祖豁慕容垂太常卿父曄不仕娶於長樂潘氏生六子粗有志气而羲第六文學爲優弱冠舉秀才尙書李孝伯以女妻之髙宗末拜中書博士天安初劉彧司州刺史常珍奇據汝南來降顯祖詔殿中尙書元石爲都將赴之並招慰淮汝遣羲參石軍事到上蔡珍奇率文武三百人來迎旣相見議欲頓軍於汝北未卽入城羲謂石曰機事尙速今珍奇𨿽來意未可量不如直入其城奪其管鑰據有府庫𨿽出其非意要以全制爲勝石從羲言遂策馬徑入其城城中尙有珍奇親兵數百人在珍奇宅內石旣﹠﹟城意益驕怠置酒嬉戲無警防之虞羲謂石曰觀珍奇甚有不平之色可嚴兵設備以待非常其夜珍奇果使人燒府廂屋欲因救火作難以石有備乃止明旦羲賫白虎幡慰郭邑眾心乃定明年春又引軍東討汝陰劉彧汝陰太守張超城守不下石率精銳攻之不克遂退至陳項議欲還軍長社待秋擊之諸將心樂早還咸稱善計羲曰今張超驅市負擔石蟻聚窮城命不延月宜安心守之超食已盡不降當走可翹足而待成擒殄也而欲棄還長社道塗懸遠超必修城深塹多積薪谷將來恐難圖矣石不納遂旋師長社至冬復往攻超超果設備無功而還歷年超死楊文長代戍食盡城潰乃﹠﹟之竟如羲策淮北平遷中書侍郎延興初陽武人田智度年十五妖惑動眾擾亂京索以羲河南民望爲州郡所信遣羲乘傳慰諭羲到宣示禍福重加募賞旬日之間眾皆歸散智度奔潁川尋見擒斬以功賜爵平昌男加鷹揚將軍髙祖初兼員外散騎常侍假寧朔將軍陽武子使於劉準中山王睿寵幸當世並置王官羲爲其傅是後歷年不轉資產亦乏因請假歸遂盤桓不返及李衝貴寵與羲姻好乃就家徵爲中書令文明太后爲父燕宣王立廟於長安初成以羲兼太常卿假滎陽侯具官屬詣長安拜廟刊石建碑於廟門還以使功仍賜侯爵加給事中出爲安東將軍西兗州刺史假南陽公羲多所受納政以賄成性又嗇吝民有禮餉者皆不與杯酒臠肉西門受羊酒東門酤賣之以李衝之親法官不之糾也酸棗令鄭伯孫鄄城令董騰別駕賈徳治中申靈度並在任廉貞勤卹百姓羲皆申表稱薦時論多之文明太后爲髙祖納其女爲嬪徵爲祕書監太和十六年卒贈帛五百匹尙書奏謚曰宣詔曰蓋棺定謚先典成式激揚淸濁治道明範故何曾幼孝良史不攺繆醜之名賈充寵晉直士猶立荒公之稱羲𨿽宿有文業而治闕廉淸稽古之效未光於朝策昧貨之談已形於民聽謚以善問殊乖其衷又前歲之選匪由備行充舉自荷後任勛績未昭尙書何乃情遺至公愆違明典依謚法博聞多見曰文不勤成名曰靈可贈以本官加謚文靈

堯暄按魏書本傳暄字辟邪上黨長子人也本名鍾葵後賜爲暄祖僧賴太祖平中山與趙郡呂捨首來歸國暄聰了美容貌爲千人軍將東宮吏髙宗以其恭謹擢爲中散奉使齊州檢平原鎭將及長史貪暴事推情診理皆得其實除太尉中給事兼北部曹事後轉南部太和中遷南部尙書於時始立三長暄爲東道十三州使更北戶籍賜獨車一乘﹠﹟馬四匹時蕭賾遣其將陳顯達寇邊以暄爲使持節假中護軍都督南徵諸軍事平陽公軍次許昌會陳顯達遁走暄乃班師暄前後從徵及出使檢察三十餘許度皆有克已奉公之稱賞賜衣服二十具彩絹十匹綢絹千餘段奴婢十口賜爵平陽伯及攺置百官授太僕卿車駕南徵加安南將軍轉大司農卿太和十九年卒於平城髙祖爲之舉哀贈安北將軍相州刺史賻帛七百匹初暄使徐州見州城樓觀嫌其華盛乃令人往毀撤由是後更損落及髙祖幸彭城聞之曰暄猶可追斬

裴叔業按魏書本傳叔業河東聞喜人也魏冀州刺史徽之後也五代祖苞晉秦州刺史祖邕自河東居於襄陽父順宗兄叔寶仕蕭道成並有名位叔業少有气幹頗以將略自許仕蕭賾歷右軍將軍東中郎將諮議參軍蕭鸞見叔業而奇之謂之曰卿有如是志相何慮不大富貴深宜勉之鸞爲豫州引爲司馬帶陳畱太守鸞輔政叔業常伏壯士數百人於建鄴及鸞廢昭文叔業率眾赴之鸞之自立也以叔業爲給事黃門侍郎封武昌縣開國伯食邑五百戶髙祖南巡車駕次鍾離鸞拜叔業持節冠軍將軍徐州刺史以水軍入淮去王師數十里髙祖令尙書郎中裴聿往與之語叔業盛飾左右服玩以誇聿曰我在南富貴正如此豈若卿彼之儉陋也聿云伯父儀服誠爲美麗但恨不晝遊耳徙輔國將軍豫州刺史屯壽陽鸞死子寶卷自立遷叔業本將軍南兗州刺史會陳顯達圍建鄴叔業遣司馬李元護率軍赴寶卷其實應顯達也顯達敗而還叔業慮內難未已不願爲南兗以其去建鄴近受制於人寶卷嬖人茹法珍王咺之等疑其有異去來者並云叔業北入叔業兄子植揚粲等棄母奔壽陽法珍等以其旣在疆場急則引魏力不能制且欲羈縻之白寶卷遣中書舍人裴長穆慰誘之許不復回換叔業𨿽云得停而憂懼不已遣親人馬文範以自安之計訪之於寶卷雍州刺史蕭衍曰天下之事大勢可知恐無復自立理雍州若能堅據襄陽輒當﹠﹟力自保若不爾回面向北不失作河南公衍遣文範報曰羣小用事豈能及遠多遣人相代力所不辦少遣人又於事不足意計回惑自無所成惟應送家還都以安慰之自然無患若意外相逼當勒馬步二萬直至橫江以斷其後則天下之事一舉可定也若欲北向彼必遣人相代以河北一地相處河南公寧復可得如此則南歸之望絕矣叔業沈疑未決遣信詣豫州刺史薛眞度具訪入國可否之宜眞度答書盛陳朝廷風化維新之美知卿非無款心自不能早決捨南耳但恐臨迫而來便不獲多賞叔業遲遲數反眞度亦遣使與相報復乃遣子芬之及兄女夫韋伯昕奉表內附景明元年正月世宗詔曰叔業明敏秀發英﹠﹟早悟馳表送誠忠髙振古宜加褒授以彰先覺可使持節散騎常侍都督豫雍兗徐司五州諸軍事徵南將軍豫州刺史封蘭陵郡開國公食邑三千戶又賜叔業璽書曰前後使返有敕想卿具一二寶卷昏狂日月滋甚虐徧宰輔暴加戚屬淫刑旣逞朝無孑遺國有瓦解之形家無自安之計卿兼玆智勇深懼禍萌﹠﹟然髙舉去彼危亂朕興居在念深嘉乃勛前卽敕豫州緣邊諸鎭兵馬行往赴援楊大眼奚康生鐵騎五千星言卽路彭城王勰尙書令肅精卒十萬絡繹繼發將以長驅淮海電擊衡巫卿其並心﹠﹟力同斯大舉殊勛茂績職爾之由崇名厚秩非卿孰賞並有敕與州佐吏及彼土人士其有微功片效必加褒異軍未渡淮叔業病卒年六十三李元護席法友等推叔業兄子植監州事乃贈開府儀同三司餘如故謚忠武公給東園溫明祕器朝服一襲錢三十萬絹十匹布五百匹蠟三百斤

遊肇按魏書遊明根傳明根子肇字伯始髙祖賜名焉幼爲中書學生博通經史及蒼雅林說髙祖初爲內祕書侍禦中散司州初建爲都官從事轉通直郎祕閣令遷散騎侍郎典命中大夫車駕南伐肇表諫止髙祖不納尋遷太子中庶子肇謙素惇重文雅見任以父老求解官扶侍髙祖欲令遂祿養乃出爲本州南安王禎鎭北府長史帶魏郡太守王薨復爲髙陽王雍鎭北府長史太守如故爲政淸簡加以匡贊歷佐二王甚有聲迹數年以父憂解任景明末徵爲廷尉少卿固辭乃授黃門侍郎遷散騎常侍黃門如故兼侍中爲畿內大使黜陟善惡賞罰分明轉太府卿徙廷尉卿兼禦史中尉黃門如故肇儒者動存名教直繩所舉莫非傷風敗俗持法仁平斷獄務於矜恕尙書令髙肇世宗之舅爲百寮懾憚以肇名與己同欲令攺易肇以髙祖所賜秉志不許髙肇甚銜之世宗嘉其剛梗盧昶之在朐山也肇諫曰朐山蕞爾僻在海濱山湖下墊民無居者於我非急於賊爲利爲利故必致死而爭之非急故不得已而戰以不得已之眾擊必死之師恐稽延歲月所費遂甚假令必得朐山徒至交爭終難全守所謂無益之田也知賊將屢以宿豫求易朐山臣愚謂此言可許朐山久捍危敝宜速審之若必如此宿豫不徵而自伏持此無用之地復彼舊有之疆兵役時解其利爲大世宗將從之尋而昶敗遷侍中蕭衍軍主徐元明斬其靑冀二州刺史張稷首以郁洲內附朝議遣兵赴援肇表曰元明之款𨿽奔救是當然事有損益或憚舉而功多或因小而生患不可必也今六里朐山地實接海陂湖下濕人不可居郁洲又在海中所謂𨿽獲石田終無所用若不待連兵六里𨿽﹠﹟尙不可守況方事連兵而爭非要也且六里於賊逾要去此閒遠若以閒遠之兵攻逼近之眾其勢旣殊不可敵也災儉之年百姓饑敝餓死者亦復不少何以得宜靜之辰興干戈之役軍糧資運取濟無所惟見其損未睹其益且新附之民服化猶近特須安帖不宜勞之勞則怨生怨生則思叛思叛則不自安不安則擾動脫爾則連兵難解事不可輕宜損玆小利不使大損世宗並不納大將軍髙肇伐蜀肇諫曰臣聞遠人不服則修文徳以來之兵者凶器不得已而後用當今治𨿽太平論徵未可何者山東關右殘傷未復頻年水旱百姓空虛宜在安靜不宜勞役然往昔開拓皆因城主歸款故有徵無戰今之據者𨿽假官號眞僞難分或有怨於彼不可全信且蜀地險隘稱之自古鎭戍晏然更無異趣豈得虛承浮說而動大軍舉不愼始悔將何及討蜀之略願俟後圖世宗又不納肅宗卽位遷中書令光祿大夫加金章紫綬相州大中正出爲使持節加散騎常侍鎭東將軍相州刺史有惠政徵爲太常卿遷尙書右僕射固辭詔不許肇於吏事斷決不速主者諮呈反復論敍有時不曉至於再三必窮其理然後下筆𨿽寵勢干請終無回撓方正之操時人服之及領軍元之廢靈太后將害太傅淸河王懌乃集公卿會議其事於時羣官莫不失色順旨肇獨抗言以爲不可終不下署正光元年八月卒年六十九詔給東園祕器朝服一襲賜帛七百匹肅宗舉哀於朝堂贈使持節散騎常侍驃騎大將軍儀同三司冀州刺史謚文貞公肇外寬柔內剛直﹠﹟好經傳手不釋書治周易毛詩尢精三禮爲易集解撰冠婚儀白珪論詩賦表啟凡七十五篇皆傳於世謙廉不競曾撰儒棋以表其志焉淸貧寡欲資仰俸祿而已肇之爲廷尉也世宗嘗私敕肇有所降恕肇執而不從曰陛下自能恕之豈足令臣曲筆也其執意如此及肅宗初近侍羣官豫在奉迎者自侍中崔光已下並加封邑時封肇文安縣開國侯邑八百戶肇獨曰子襲父位今古之常因此獲封何以自處固辭不應論者髙之

李崇按魏書本傳崇字繼長少名繼伯頓丘人也文成元皇后第二兄誕之子年十四召拜主文中散襲爵陳畱公鎭西大將軍髙祖初爲大使巡察冀州尋以本官行梁州刺史時巴氐擾動詔崇以本將軍爲荊州刺史鎭上洛﹠﹟發陜秦二州兵送崇至治崇辭曰邊人失和本怨刺史奉詔代之自然易帖但須一宣詔旨而已不勞發兵自防使懷懼也髙祖從之乃輕將數十騎馳到上洛宣詔綏慰當卽帖然尋勒邊戍掠得蕭賾人者悉令還之南人感徳仍送荊州之口二百許人兩境交和無復烽燧之警在治四年甚有稱績召還京師賞賜隆厚以本將軍除兗州刺史兗土舊多劫盜崇乃村置一樓樓懸一鼓盜發之處雙槌亂擊四面諸村始聞者撾鼓一通次復聞者以二爲節次後聞者以三爲節各擊數千槌諸村聞鼓皆守要路是以盜發俄頃之間聲布百里之內其中險要悉有伏人盜竊始發便爾擒送諸州置樓懸鼓自崇始也後例降爲侯攺授安東將軍車駕南徵驃騎大將軍咸陽王禧都督左翼諸軍事詔崇以本官副焉徐州降人郭陸聚黨作逆人多應之騷擾南北崇遣髙平人卜冀州詐稱犯罪逃亡歸陸陸納之以爲謀主數月冀州斬陸送之賊徒潰散入爲河南尹後車駕南討漢陽崇行梁州刺史氐楊靈珍遣弟婆羅與子雙領步騎萬餘襲破武興與蕭鸞相結詔崇爲使持節都督隴右諸軍事率眾數萬討之崇槎山分進出其不意表裏以襲羣氐皆棄靈珍散歸靈珍眾減大半崇進據赤土靈珍又遣從弟建率五千人屯龍門躬率精勇一萬據鷲硤龍門之北數十里中伐樹塞路鷲硤之口積大木聚礌石臨崖下之以拒官軍崇乃命統軍慕容拒率眾五千從他路夜襲龍門破之崇乃自攻靈珍靈珍連戰敗走俘其妻子崇多設疑兵襲﹠﹟武興蕭鸞梁州刺史陰廣宗遣參軍鄭猷王思考率眾援靈珍崇大破之並斬婆羅首殺千餘人俘獲猷等靈珍走奔漢中髙祖在南陽覽表大悅曰使朕無西顧之憂者李崇之功也以崇爲都督梁秦二州諸軍事本將軍梁州刺史髙祖手詔曰今仇隴﹠﹟淸鎭捍以徳文人威惠旣宣實允遠寄故敕受梁州用寧邊服便可善思經略去其可除安其可育公私所患悉令芟夷及靈珍偸據白水崇擊破之靈珍遠遁世宗初徵爲右衛將軍兼七兵尙書尋加撫軍將軍正尙書轉左衛將軍相州大中正魯陽蠻柳北喜魯北燕等聚眾反叛諸蠻悉應之圍逼湖陽遊擊將軍李暉先鎭此城盡力捍禦賊勢甚盛詔以崇爲使持節都督徵蠻諸軍事以討之蠻眾數萬屯據形要以拒官軍崇累戰破之斬北燕等徙萬餘戶於幽並諸州世宗追賞平氐之功封魏昌縣開國伯邑五百戶東荊州蠻樊安聚眾於龍山僭稱大號蕭衍共爲唇齒遣兵應之諸將擊討不利乃以崇爲使持節散騎常侍都督徵蠻諸軍事進號鎭南將軍率步騎以討之崇分遣諸將攻擊賊壘連戰﹠﹟捷生擒樊安進討西荊諸蠻悉降詔以崇爲使持節兼侍中東道大使黜陟能否著賞罰之稱轉中護軍出除散騎常侍徵南將軍揚州刺史詔曰應敵制變算非一途救左擊右疾雷均勢今朐山蟻寇久結未殄賊衍狡詐或生詭劫宜遣銳兵備其不意崇可都督淮南諸軍事坐惇威重遙運聲算延昌初加侍中車騎將軍都督江西諸軍事刺史如故先是壽春縣人苟泰有子三歲遇賊亡失數年不知所在後見在同縣人趙奉伯家泰以狀告各言己子並有鄰證郡縣不能斷崇曰此易知耳令二父與兒各在別處禁經數旬然後遣人告之曰君兒遇患向已暴死有教解禁可出奔哀也苟泰聞卽號咷悲不自勝奉伯咨嗟而已殊無痛意崇察知之乃以兒還泰詰奉伯詐狀奉伯乃款引云先亡一子故妄認之又定州流人解慶賓兄弟坐事俱徙揚州弟思安背役亡歸慶賓懼後役追責規絕名貫乃認城外死屍詐稱其弟爲人所殺迎歸殯葬頗類思安見者莫辧又有女巫楊氏自云見鬼說思安被害之苦饑渴之意慶賓又誣疑同軍兵蘇顯甫李蓋等所殺經州訟之二人不勝楚毒各自款引獄將決竟崇疑而停之密遣二人非州內所識者僞從外來詣慶賓告曰僕住在此州去此三百比有一人見過寄宿夜中共語疑其有異便卽詰問迹其由緒乃云是流兵背役逃去姓解字思安時欲送官苦見求及稱有兄慶賓今住揚州相國城內嫂姓徐君脫矜﹠﹟爲往報告見申委曲家兄聞此必重相報所有資財當不愛惜今但見質若往不獲送官何晚是故相造指申此意君欲見雇幾何當放賢弟若其不信可見隨看之慶賓悵然失色求其少停當備財物此人具以報崇攝慶賓問曰爾弟逃亡何故妄認他屍慶賓伏引更問蓋等乃云自誣數日之間思安亦爲人縛送崇召女巫視之鞭笞一百崇斷獄精審皆此類也時有泉水湧於八公山頂壽春城中有魚無數從地湧出野鴨羣飛入城與鵲爭巢五月大雨霖十有三日大水入城屋宇皆沒崇與兵泊於城上水增未已乃乘船附於女墻城不沒者二板而已州府勸崇棄壽春保北山崇曰吾受國重恩忝守藩嶽徳薄招災致此大水淮南萬里系於吾身一旦動腳百姓瓦解揚州之地恐非國物昔王尊慷慨義感黃河吾豈愛一軀取愧千載但憐玆士庶無辜同死可桴筏隨髙人規自脫吾必死守此城幸諸君勿言時州人裴絢等受蕭衍假豫州刺史因乘大水謀欲爲亂崇皆擊滅之崇以洪水爲災請罪解任詔曰卿居藩累年威懷兼暢資儲丰溢足制勍寇然夏雨泛濫斯非人力何得以此辭解今水涸路通公私復業便可繕甲積糧修復城雉勞卹士庶務盡綏懷之略也崇又表請解州詔報不聽是時非崇則淮南不守矣崇沈深有將略寬厚善禦眾在州凡經十年常養壯士數千人寇賊侵邊所向摧破號曰臥虎賊甚憚之蕭衍惡其久在淮南屢設反間無所不至世宗雅相委重衍無以措其姦謀衍乃授崇車騎大將軍開府儀同三司萬戶郡公諸子皆爲縣侯欲以構崇崇表言其狀世宗屢賜璽書慰勉之賞賜珍異歲至五三親待無與爲比衍每嘆息服世宗之能任崇也肅宗踐祚褒賜衣馬及蕭衍遣其遊擊將軍趙祖悅襲據西硤石更築外城逼徙緣淮之人於城內又遣二將昌義之王神念率水軍溯淮而上規取壽春田道龍寇邊城路長平寇五門胡興茂寇開霍揚州諸戍皆被寇逼崇分遣諸將與之相持密裝船艦二百餘艘教之水戰以待臺軍蕭衍霍州司馬田休等率眾寇建安崇遣統軍李神擊走之又命邊城戍主邵申賢要其走路破之於濡水俘斬三千餘人靈太后璽書勞勉許昌縣令兼紵麻戍主陳平玉南引衍軍以戍歸之崇自秋請援表至十餘詔遣鎭南將軍崔亮救硤石鎭東將軍蕭寶夤於衍堰上流決淮東注朝廷以諸將乖角不相順赴乃以尙書李平兼右僕射持節節度之崇遣李神乘斗艦百餘艘沿淮與李平崔亮合攻硤石李神水軍﹠﹟其東北外城祖悅力屈乃降語在平傳朝廷嘉之進號驃騎將軍儀同三司刺史都督如故衍淮堰未破水勢日增崇乃於硤石戍間編舟爲橋北更立船樓十各髙三丈十步置一籬至兩岸蕃板裝治四箱解合賊至舉用不戰解下又於樓船之北連覆大船東西竟水防賊火﹠﹟又於八公山之東南更起一城以備大水州人號曰魏昌城崇累表解州前後十餘上肅宗乃以元志代之尋除都督冀定瀛三州諸軍事驃騎大將軍冀州刺史儀同如故不行崇上表曰臣聞世室明堂顯於周夏二黌兩學盛自虞殷所以宗配上帝以著莫大之嚴宣布下土以彰則天之軌養黃髮以詢格言育靑襟而敷典式用能享國久長風徽萬祀者也故孔子稱巍巍乎其有成功鬱鬱乎其有文章此其盛矣爰曁亡秦政失其道坑儒滅學以蔽黔首國無黌序之風野有非時之役故九服分崩祚終二世炎漢勃興更修儒術文景以降禮樂復彰化致升平治幾刑措故西京有六學之美東都有三本之盛莫不紛綸掩藹響流無已逮自魏晉撥亂相因兵革之中學校不絕遺文燦然方軌前代仰惟髙祖孝文皇帝﹠﹟聖自天道鏡今古徙馭嵩河光宅函洛模唐虞以革軌儀規周漢以新品制列教序於鄕黨惇詩書於郡國使揖讓之禮橫被於崎嶇歌詠之音聲溢於仄陋但經始事殷戎軒屢駕未遑多就弓劍弗追世宗統歷聿遵先緒永平之中大興板築續以水旱戎馬生郊𨿽逮爲山還停一簣竊惟皇遷中縣垂二十祀而明堂禮樂之本乃郁荊棘之林膠序徳義之基空盈牧豎之迹城隍嚴固之重闕磚石之工墉堞顯望之要少樓榭之飾加以風雨稍侵漸致虧墜又府寺初營頗亦壯美然一造至今更不修繕廳宇雕朽墻垣頹壞皆非所謂追隆堂構儀型萬國者也伏聞朝議以髙祖大造區夏道侔姬文擬祀明堂式配上帝今若基宇不修仍同丘畎卽使髙皇神享闕於國陽宗事之典有聲無實此臣子所以匪寧億兆所以失望也臣又聞官方授能所以任事事旣任矣酬之以祿如此上無曠官之譏下絕屍素之謗今國子𨿽有學官之名而無教授之實何異兔絲燕麥南箕北斗哉昔劉向有言王者宜興辟雍陳禮樂以風化天下夫禮樂所以養人刑法所以殺人而有司勤勤請定刑法至於禮樂則曰未敢是則敢於殺人不敢於養人也臣以爲當今四海淸平九服寧晏經國要重理應先營脫復稽延則劉向之言徵矣但事不兩興須有進退以臣愚量宜罷尙方雕靡之作頗省永寧土木之工並減瑤光材瓦之力兼分石窟鐫琢之勞及諸事役非急者三時農隙修此數條使辟雍之禮蔚爾而復興諷誦之音煥然而更作美榭髙墉嚴壯於外槐宮棘宇顯麗於中道發明令重遵鄕飲惇進郡學精課經業如此則元凱可得之於上序遊夏可致之於下國豈不休歟誠知佛理淵妙含識所宗然比之治要容可少緩苟使魏道熙緝元首惟康爾乃經營未爲晚也靈太后令曰省表具悉體國之誠配饗大禮爲國之本比以戎馬在郊未遑修繕今四表晏寧年和歲稔當敕有司別議經始除中書監驃騎大將軍儀同如故又授右光祿大夫出爲使持節侍中都督定幽燕瀛四州諸軍事本將軍定州刺史儀同如故徵拜尙書左僕射加散騎常侍驃騎儀同如故遷尙書令加侍中崇在官和厚明於決斷受納辭訟必理在可推始爲下筆不徒爾收領也然性好財貨販肆聚斂家資巨萬營求不息子世哲爲相州刺史亦無淸白狀鄴洛市廛收擅其利爲時論所鄙蠕蠕主阿那瑰率眾犯塞詔崇以本官都督北討諸軍事以討之崇辭於顯陽殿戎服武飾志气奮揚時年六十九幹力如少肅宗目而壯之朝廷莫不稱善崇遂出塞三千餘里不及賊而還後北鎭破落汗拔陵反叛所在響應徵北將軍臨淮王彧大敗於五原安北將軍李叔仁尋敗於白道賊眾日甚詔引丞相令僕尙書侍中黃門於顯陽殿詔曰朕比以鎭人構逆登遣都督臨淮王﹠﹟時除剪軍屆五原前鋒失利二將殞命兵士挫衄又武川乖防復陷凶手恐賊勢侵淫寇連恆朔金陵在彼夙夜憂惶諸人宜陳良策以副朕懷吏部尙書元修義曰彊寇充斥事須得討臣謂須得重貴鎭壓恆朔總彼師旅備衛金陵詔曰去歲阿那瑰叛逆遣李崇令北徵崇遂長驅塞北返﹠﹟楡關此亦一時之盛崇乃上表求攺鎭爲州罷削舊貫朕於時以舊典難革不許其請尋李崇此表開諸鎭非異之心致有今日之事但旣往難追爲復略論此耳朕以李崇國戚望重器識英斷意欲還遣崇行總督三軍揚旌恆朔除彼羣盜諸人謂可爾以不僕射蕭寶夤等曰陛下以舊都在北憂慮金陵臣等實懷悚息李崇徳位隆重社稷之臣陛下此遣實合羣望崇啟曰臣實無用猥蒙殊寵位妨賢路遂充北伐徒勞將士無勛而還慚負聖朝於今莫已臣以六鎭幽垂與賊接對鳴柝聲弦弗離旬朔州名差重於鎭謂實可悅彼心使聲教日揚微塵去塞豈敢導此凶源開生賊意臣之愆負死有餘責屬陛下慈寬賜全腰領今更遣臣北行正是報恩攺過所不敢辭但臣年七十自惟老疾不堪敵場更願英賢收功盛日於是詔崇以本官加使持節開府北討大都督撫軍將軍崔暹鎭軍將軍廣陵王淵皆受崇節度又詔崇子光祿大夫神軌假平北將軍隨崇北討崇至五原崔暹大敗於白道之北賊遂並力攻崇崇與廣陵王淵力戰累破賊眾相持至冬乃引還平城淵表崇長史祖瑩詐增功級盜沒軍資崇坐免官爵徵還以後事付淵後徐州刺史元法僧以彭城南叛時除安樂王鑑爲徐州刺史以討法僧爲法僧所敗單馬奔歸乃詔復崇官爵爲徐州大都督節度諸軍事會崇疾篤乃以衛將軍安丰王延明代之除攺開府相州刺史侍中將軍儀同並如故孝昌元年薨於位時年七十一贈侍中驃騎大將軍司徒公雍州刺史謚曰武康後重贈太尉公增邑一千戶餘如故

節使部名臣列傳八

北魏二

夏侯道遷按魏書本傳道遷譙國人少有志操年十七父母爲結婚韋氏道遷云欲懷四方之志不願取婦家人咸謂戲言及至婚日求覓不知所在於後訪問乃云逃入益州仕蕭鸞以軍勛稍遷至前軍將軍輔國將軍隨裴叔業至壽春爲南譙太守兩家𨿽爲姻好而親情不協遂單騎歸國拜驍騎將軍隨王肅至壽春遣道遷守合肥肅薨道遷棄戍南叛會蕭衍以莊丘黑爲徵鹵將軍梁秦二州刺史鎭南鄭黑請道遷爲長史帶漢中郡會黑死衍以王鎭國爲刺史未至而道遷陰圖歸順先是仇池鎭將楊靈珍阻兵反叛戰敗南奔衍以靈珍爲徵鹵將軍假武都王助戍漢中有部曲六百餘人道遷憚之衍時又遣其左右吳公之等十餘人使南鄭道遷乃僞會使者請靈珍父子靈珍疑而不赴道遷乃殺使者五人馳擊靈珍斬其父子並送使者五首於京師江悅之等推道遷爲持節冠軍將軍梁秦二州刺史道遷表曰臣聞知機其神趨利如響臣𨿽不武敢忘機利伏惟陛下澤被區宇徳濟蒼生八表同忻品物咸賴臣頃亡蟻賊匹馬歸闕自斯搏噬罄竭丹款但中於壽陽橫爲韋纘所謗理之曲直並是楊集朗王秉所悉臣實愚短豈能自安便逃竄江吳苟存視息蕭衍梁州刺史莊丘黑與臣早舊申臣爲長史值黑亡歿專任天時素願機會在玆遇武興私署侍郎鄭洛生來此臣卽披露誠款與其共契機要報武興王楊紹先並其中叔集起等請其遣軍以爲腹背卽遣左天長由寒山路馳啟復會通直散騎常侍臣集朗還至武興臣聞其至知事必﹠﹟集朗果遣鄭右畱使至臣閒密參機舉會有蕭衍使人吳公之至知臣懷誠將歸大化遂與府司馬嚴思臧恭典簽吳宗肅王勝等共楊靈珍父子密相構結期當取臣臣幸先覺悉得戮思恭等臣卽遣鄭猥馳告集朗急求軍援而武興軍未到之間蕭衍白馬戍主尹天寶不識天命固執愚迷乃率部曲驅掠民丁敢爲不逞臣卽遣軍主江悅之率諸軍主席靈坦龐樹等領義勇應時討撲而樹銳气難裁違悅之節度輕進失脫天寶因此直到南鄭重圍州城梁秦士庶僉云危棘以義逼臣勸爲刺史須藉此威鎭靖內外臣赤誠奉國苟取濟事輒捐小迹且從權宜假當州位重遣皇甫選由斜穀道以事啟聞臣卽親率士卒四日三夜交鋒苦戰武興之軍乘虛躡後天寶凶徒因宵鳥散進旣摧破退失巢穴潛捨軍眾依山傍險突入白馬集朗與二弟躬擐甲冑率其所領登卽擒斬戍內戶口卽放還民斯由皇威遐振罪人授首凶狡時殄公私慶快非但梁秦竭力實關集朗赴接之機臣前已遣軍主杜法先還洵陽構合徒黨誘結鄕落令晉壽土豪王僧承王文粲等還至西關共興大義當今庸蜀虛弱楚鄧懸危開拓九區掃淸六合形要之利在於此時進趣之略願速處分臣以愚陋猥當推舉事定之後便卽束身馳歸天闕但物情艸創猶有參差蕭衍魏興太守範珣安康太守範泌共前巴西太守姜修屯聚川東尙規舉斧登遣討襲具於別啟集朗兄弟並議曰臣往日歸誠誓盡心力超蒙榮獎灰殞匪報但畱臣權相綏獎須得撲滅珣等便卽首路伏願聖慈特垂鑑照謹遣兼長史臣張天亮奉表略聞詔曰得表聞之將軍前識機運已投誠款而中逢猜間致有播越復翻然風返建玆殊效忠貫古烈義動遐邇漢鄭旣開勢剪庸蜀混同之略方自斯始擒凶掃惡何快如之想餘黨悉平西南淸蕩經算淹朔當有劬勞所請軍宜別敕一二又賜道遷璽書曰得表具誠節之懷卿忠義夙挺期委自昔中有事因以致乖舛知能乘機豹變翻然攺圖獎率同心萬里投順遠舉漢中爲開蜀之始洪規茂略深有嘉焉今授卿持節散騎常侍平南將軍豫州刺史丰縣開國侯食邑一千戶並同義諸人尋有別授王師數道絡繹電邁遣使持節散騎常侍都督徵梁漢諸軍事鎭西將軍尙書邢巒指授節度卿其善建殊﹠﹟稱朕意焉道遷表受平南常侍而辭豫州丰縣侯引裴叔業公爵爲例世宗不許道遷自南鄭來朝京師引見於太極東堂免冠徒跣謝曰比在壽春遭韋纘之酷申控無所致此猖狂是段之來希酬昔遇勛微恩重有靦心顏世宗曰卿建爲山之功一簣之玷何足謝也道遷以賞報爲微逡巡不拜詔曰道遷至止旣淹未恭州封可敕吏部速令召拜道遷拜日詔給百五十人供尋攺封濮陽縣開國侯邑戶如先歲餘頻表解州世宗許之除南兗州大中正不拜道遷𨿽學不淵洽而歷覽書史閒習尺牘札翰往還甚有意理好言宴務口實京師珍羞罔不畢有於京城之西水次市地大起園池植列蔬果延致秀彥時往遊適妓妾十餘常自娛樂國秩歲入三千餘匹專供酒饌不營家產每誦孔融詩曰坐上客恆滿樽中酒不空餘非吾事也識者多之出爲散騎常侍平西將軍華州刺史轉安東將軍瀛洲刺史常侍如故爲政淸嚴善禁盜賊熙平中病卒年六十九贈撫軍將軍雍州刺史贈帛五百匹謚曰明侯初道遷以拔漢中歸誠本由王﹠﹟興之計求分邑戶五百封之世宗不許靈太后臨朝道遷重求分封太后大奇其意議欲更以三百戶封﹠﹟興會卒遂寢道遷不聘正室惟有庶子數人

裴衍按北魏書裴叔業傳叔業子粲粲弟衍字文舒學識優於諸兄才行亦過之事親以孝聞兼有將略仕蕭寶卷至陰平太守景明二年始得歸國授通直郎衍欲辭朝命請隱嵩髙乃上表曰臣幸乘昌運得奉盛化沐藉炎風餐佩唐徳於生於運已溢已榮但攝性乖和恆苦虛弱比風露增加精形侵耗小人愚懷有願閒養伏見嵩岑極天苞育名艸修生救疾多遊此岫臣質無靈分性乖山水非敢追踵輕舉仿﹠﹟髙蹤誠希藥此沈﹠﹟全養稟气耳若所療微痊庶偶影風雲永歌至徳荷衣葛屨裁營已整搖策納屣便陟山途謹附陳聞乞垂昭許詔曰知欲養﹠﹟中嶽練石嵩嶺棲素云根餌芝淸壑騰迹之操深用嘉焉但治缺古風有愧山客耳旣志往難裁豈容有抑便從來請世宗之末衍稍以出山幹祿執事肅宗除散騎侍郎行河內郡事尋除建興太守轉河內太守加徵鹵將軍遭母憂解任衍歷二郡廉貞寡欲善撫百姓民吏追思之孝昌初蕭衍遣將曹敬宗寇荊州山蠻應之大路斷絕都督崔暹率數萬之眾盤桓魯陽不能前討荊州危急朝廷憂之詔衍爲別將假前將軍與恆農太守王羆率軍一萬出武關以救荊州賊逆戰於浙陽衍大破之賊遂退走荊州圍解除使持節散騎常侍平東將軍假安東將軍北道都督鎭鄴西之武城封安陽縣開國子食邑三百戶時相州刺史安樂王鑑潛圖叛逆衍覺其有異密表陳之尋而鑑所部別將嵇宗馳驛告變乃詔衍與都督源子邕李神軌等討鑑平之除撫軍將軍相州刺史假鎭北將軍北道大都督進封臨汝縣開國公增邑千二百戶常侍如故仍詔衍與子邕北討葛榮軍次陽平之東北漳曲賊來拒戰衍軍敗見害朝野人情莫不駭惋贈使持節車騎大將軍司空相州刺史

楊椿按魏書楊播傳播弟椿字延壽本字仲考太和中與播俱蒙髙祖賜攺性寬謹初拜中散典禦﹠﹟曹以端愼小心專司醫藥遷內給事與兄播並侍禁闈又領蘭臺行職攺授中部曹析訟公正髙祖嘉之及文明太后崩髙祖五日不食椿進諫曰陛下至性孝過有虞居哀五朝水漿不禦羣下惶灼莫知所言陛下荷祖宗之業臨萬國之重豈可同匹夫之節以取僵僕且聖人之禮毀不滅性縱陛下欲自賢於萬代其若宗廟何髙祖感其言乃一進粥轉授宮輿曹少卿加給事中出爲安遠將軍豫州刺史髙祖自洛向豫幸其州館信宿賜馬十匹縑千匹遷冠軍將軍濟州刺史髙祖自鍾離趣鄴至磝碻幸其州館又賜馬二匹縑千五百匹坐爲平原太守崔敞所訟廷尉論輒收市利費用官炭免官後降爲寧朔將軍梁州刺史初武興王楊集始爲楊靈珍所破降於蕭鸞至是率賊萬餘自漢中而北規復舊土椿領步騎五千出頓下辧貽書集始開以利害集始執書對使者曰楊使君此書除我心腹之疾遂領其部曲千餘人來降尋以母老解還後武都氐楊會反假椿節冠軍將軍都督西徵諸軍事行梁州刺史與軍司羊祉討破之於後梁州運糧爲羣氐劫奪詔椿兼徵鹵將軍持節招慰尋以氐叛拜光祿大夫假平西將軍督徵討諸軍事以討之還兼太僕卿秦州羌呂苟兒涇州屠各陳瞻等聚眾反詔椿爲別將隸安西將軍元麗討之賊入隴守蹊自固或謀伏兵山陘斷其出入待糧盡而攻之或云斬除山木縱火焚之然後進討椿曰並非計也此本規盜非有經略自王師一至無戰不摧所以深竄者正避死耳今宜勒三軍勿更侵掠賊必謂我見險不前心輕我軍然後掩其不備可一舉而平矣乃緩師不進賊果出掠乃以軍中驢馬餌之不加討逐如是多日陰簡精兵銜枚夜襲斬瞻傳首入正太僕卿加安東將軍初顯祖世有蠕蠕萬餘戶降附居於髙平薄骨律二鎭太和之末叛走略盡惟有一千餘家大中大夫王通髙平鎭將郎育等求徙置淮北防其叛走詔許之慮不從命乃使椿持節往徙焉椿以爲徙之無益上書曰臣以古人有言裔不謀夏夷不亂華荒忽之人羈縻而已是以先朝居之於荒服之間者正以悅近來遠招附殊俗亦以別華戎異內外也今新附者眾若舊者見徙新者必不安不安必思土思土則走叛狐死首丘其害方甚又此族類衣毛食肉樂冬便寒南土濕熱往必將盡進失歸伏之心退非藩衛之益徙在中夏而生後患愚心所見謂爲不可時八座議不從遂徙於濟州緣河居之冀州元愉之難果悉浮河赴賊所在抄掠如椿所策永平初徐州城人成景以宿預叛詔椿率眾四萬討之不﹠﹟而返久之除都督朔州撫冥武川懷朔三鎭三道諸軍事平北將軍朔州刺史在州爲廷尉奏椿前爲太僕卿日招引細人盜種牧田三百四十頃依律處刑五歲尙書邢巒據正始別格奏椿罪應除名爲庶人注籍盜門同籍合門不仕世宗以新律旣頒不宜雜用舊制詔依寺斷聽以贖論尋加撫軍將軍入除都官尙書監修白溝堤堰復以本將軍除定州刺史目太祖平中山多置軍府以相威攝凡有八軍軍各配兵五千食祿主帥軍各四十六人自中原稍定八軍之兵漸割南戍一軍兵才千餘然主帥如故費祿不少椿表罷四軍減其帥百八十四人州有宗子稻田屯兵八百戶年常發夫三千艸三百車修補畦堰椿以屯兵惟輸此田課更無徭役及至閒月卽應修治不容復勞百姓椿亦表罷朝廷從之椿在州因治黑山道余工伐木私造佛寺役使兵力爲禦史所劾除名爲庶人正光五年除輔國將軍南秦州刺史時南秦州反叛路又阻塞仍停長安轉授岐州復除撫軍將軍衛尉卿轉左衛將軍又兼尙書右僕射馳驛詣並肆賫絹三萬匹募召恆朔流民揀充軍士不行尋加衛將軍出除都督雍南豳二州諸軍事本將軍雍州刺史又進號車騎大將軍儀同三司蕭寶夤元恆芝諸軍爲賊所敗恆芝從渭北東渡椿使追之不止寶夤後至畱於逍遙園內收集將士猶得萬餘由是三輔人心頗得安帖於時涇岐及豳悉已陷賊扶風以西非復國有椿乃鳩募內外得七千餘人遣兄子錄事參軍侃率以防禦詔椿以本官加侍中兼尙書右僕射爲行臺節度關西諸將其統內五品以下郡縣須有補用者任卽擬授椿遇暴疾頻啟乞解詔許之以蕭寶夤代椿爲刺史行臺椿還鄕裏遇子昱將還京師因謂曰當今雍州刺史亦不賢於蕭寶夤但其上佐朝廷應遣心膂重人何得任其牒用此乃聖朝百慮之一失且寶夤不藉刺史爲榮吾觀其得州喜悅不少至於賞罰云爲不依常憲恐有異心關中可惜汝今赴京稱吾此意以啟二聖並白宰輔更遣長史司馬防城都督欲安關中正須三人耳如其不遣必成深憂昱還面啟肅宗及靈太后並不信納及寶夤邀害禦史中尉酈道元猶上表自理稱爲椿父子所謗詔復除椿都督雍岐南豳三州諸軍事本將軍開府儀同三司雍州刺史討蜀大都督椿辭以老病不行建義元年遷司徒公爾朱榮東討葛榮詔椿統眾爲後軍榮擒葛榮乃止永安初進位太保侍中給後部鼓吹元顥入洛椿子徵東將軍昱出鎭滎陽爲顥所擒又椿弟順爲冀州刺史順子仲宣正平太守兄子侃弟子遁並從駕河北爲顥嫌疑以椿家世顯重恐失人望未及加罪時人助其憂怖或有勸椿攜家避禍椿曰吾內外百口何處逃竄正當坐任運耳莊帝還宮椿每辭遜不許上書頻乞歸老詔曰椿國之老成方所尊尙遽以髙年願言致仕顧懷舊徳是以未從但告謁頻煩辭理彌固以玆難奪又所重違今便允其雅志可服侍中朝服賜服一具衣一襲八尺﹠﹟帳幾杖不朝乘安車駕駟馬給扶傳詔二人仰所在郡縣時以禮存問安否方乖詢訪良用憮然椿奉詔於華林園帝下禦座執椿手流淚曰公先帝舊臣實爲元老今四方未寧理須諮訪但髙尙其志決意不畱旣難相違深用淒愴椿赤歔欷欲拜莊帝親執不聽於是賜以絹布給羽林衛送羣公百寮餞於城西張方橋行路觀者莫不稱嘆椿臨行誡子孫曰我家入魏之始卽爲上客給田宅賜奴婢馬牛羊遂成富室自爾至今二十年二千石方伯不絕祿卹甚多至於親姻知故吉凶之際必厚加贈襚來往賓寮必以酒肉飲食是故親姻朋友無憾焉國家初丈夫好服彩色吾𨿽不記上谷翁時事然記淸河翁時服飾恆見翁著布衣韋帶常約敕諸父曰汝等後世脫若富貴於今日者愼勿積金一斤彩帛百匹以上用爲富也又不聽治生求利又不聽與勢家作婚姻至吾兄弟不能遵奉今汝等服乘以漸華好吾是以知恭儉之徳漸不如上世也又吾兄弟若在家必同盤而食若有近行不至必待其還亦有過中不食忍饑相待吾兄弟八人今存者有三是故不忍別食也又願畢吾兄弟世不異居異財汝等眼見非爲虛假如聞汝等兄弟時有別齋獨食者此又不如吾等一世也吾今日不爲貧賤然居住舍宅不作壯麗華飾者正慮汝等後世不賢不能保守之方爲勢家所奪北都時朝法嚴急太和初吾兄弟三人並居內職兄在髙祖左右吾與津在文明太后左右於時口敕責諸內官十日仰密得一事不列便大瞋嫌諸人多有依敕密列者亦有太后髙祖中間傳言構閒者吾兄弟自相誡曰今忝二聖近臣母子閒甚難宜深愼之又列人事亦何容易縱被瞋責愼勿輕言十餘年中不嘗言一人罪過當時大被嫌責答曰臣等非不聞人言正恐不審仰誤聖聽是以不敢言於後終以不言蒙賞及二聖閒言語終不敢輒爾傳通太和二十一年吾從濟州來朝在淸徽堂豫燕髙祖謂諸王諸貴曰北京之日太后嚴明吾每得杖左右因此有是非言語和朕母子者惟楊椿兄弟遂舉賜四兄及吾酒汝等脫若萬一蒙時主知遇宜深愼言論不可輕論人惡也吾自惟文武才藝門望姻援不勝他人一旦位登侍中尙書四歷九卿十爲刺史光祿大夫儀同開府司徒太保津今復爲司空者正由忠貞小心謹愼口不嘗論人過無貴無賤待之以禮以是故至此耳聞汝等學時俗人乃有坐而待客者有驅馳勢門者有輕論人惡者及見貴勝則敬重之見貧賤則慢易之此人行之大失立身之大病也汝家仕皇魏以來髙祖以下乃有七郡太守三十二州刺史內外顯職時流少比汝等若能存禮節不爲奢淫憍慢假不勝人足免尢誚足成名家吾今年始七十五自惟气力尙堪朝覲天子所以孜孜求退者正欲使汝等知天下滿足之義爲一門法耳非是苟求千載之名也汝等能記吾言百年之後終無恨矣椿還華陰逾年普泰元年七月爲爾朱天光所害年七十七時人莫不冤痛之大昌初贈都督冀定殷相四州諸軍事太師丞相冀州刺史

楊津按魏書楊椿傳椿弟順順弟津字羅漢本名延祚髙祖賜名焉少端謹以器度見稱年十一除侍禦中散於時髙祖衝幼文明太后臨朝津曾久侍左右忽咳逆失聲遂吐血數升藏衣袖太后聞聲閱而不見問其故具以實言遂以敬愼見知賜縑百匹遷符璽郎中津以身在禁密不外交遊至於宗族姻表罕相祗候司徒馮誕與津少結交遊而津見其貴寵每恆退避及相招命多辭疾不往誕以爲恨而津逾遠焉人或謂之曰司徒君之少舊宜蒙進達何遽自外也津曰爲勢家所厚復何容易但全吾今日亦以足矣轉振威將軍領監曹奏事令又爲直寢遷太子步兵校尉髙祖南徵以津爲都督徵南府長史至懸瓠徵加直合將軍後從駕濟淮司徒誕薨髙祖以津送柩還都遷長水校尉仍直合景明中世宗遊於北邙津時陪從太尉咸陽王禧謀反世宗馳入華林時直合中有同禧謀皆在從限及禧平帝顧謂朝臣曰直合半爲逆黨非至忠者安能不預此謀因拜津左中郎將遷驍騎將軍仍直合出除徵鹵將軍岐州刺史津巨細躬親孜孜不倦有武功民賫絹三匹去城十里爲賊所劫時有使者馳驛而至被劫人因以告之使者到州以狀白津津乃下教云有人著某色衣乘某色馬在城東十里被劫不知姓名若有家人可速收視有一老母行出而哭云是己子於是遣騎追收並絹俱獲自是闔境畏服至於守令寮佐有瀆貨者未曾公言其罪常以私書切責之於是官屬感厲莫有犯法以母憂去職延昌末起爲右將軍華州刺史與兄播前後皆牧本州當世榮之先是受調絹匹度尺特長在事因緣共相進退百姓苦之津乃令依公尺度其輸物尢好者賜以杯酒而出所輸少劣亦爲受之但無酒以示其恥於是人競相勸官調更勝舊日還除北中郎將帶河內太守太后疑津貳己不欲使其處河山之要轉平北將軍肆州刺史仍轉並州刺史將軍如故徵拜右衛將軍孝昌初加散騎常侍尋以本官行定州事旣而近鎭擾亂侵逼舊京乃加津安北將軍假撫軍將軍北道大都督右衛尋轉左衛加撫軍將軍始津受命出靈丘而賊帥鮮於修禮起於博陵定州危急遂回師南赴始至城下營壘未立而州軍新敗津以賊旣乘勝士眾勞疲柵壘未安不可擬敵賊必夜至則萬無一全欲移軍入城更圖後舉刺史元固稱賊旣逼城不可示弱閉門不內津揮刀欲斬門者軍乃得入城賊果夜至見柵空而去其後賊攻州城東面已入羅城刺史閉小城東門城中搔擾不敢出戰津欲禦賊長史許被守門不聽津手劍擊被不中被乃走津開門出戰斬賊帥一人殺賊數百賊退人心少安詔除衛尉卿徵官如故以津兄衛尉卿椿代爲左衛尋加鎭軍將軍討鹵都督兼吏部尙書北道行臺初津兄椿得罪此州由巨鹿人趙略投書所致及津之至略舉家逃走津乃下教慰諭令其還業於是闔州愧服遠近稱之時賊帥薛修禮杜洛周殘掠州境孤城獨立在兩寇之間津貯積柴粟修理戰具更營雉堞賊每來攻機械競起又於城中去城十步掘地至泉廣作地道潛兵湧出置鑪鑄鐵持以灌賊賊遂相語曰不畏利槊堅城惟畏楊公鐵星津與賊帥元洪業及與賊中督將尉靈根程殺鬼潘法顯等書曉諭之並授鐵券許以爵位令圖賊帥毛普賢洪業等感悟復書云今與諸人密議欲殺普賢願公聽之又賊欲圍城正爲取北人耳城中所有北人必須盡殺公若置之恐縱敵爲患矣願公察之津以城內北人𨿽是惡黨然掌握中物未忍便殺但收內子城防禁而已將吏無不感其仁恕朝廷初以鐵券二十枚委津分給津隨賊中首領閒行送之修禮普賢頗亦由此而死旣而杜洛周圍州城津盡力捍守詔加衛將軍封開國縣侯邑一千戶將士有功者任津科賞兵民給復八年葛榮以司徒說津津大怒斬其使以絕之自受攻圍經涉三年朝廷不能拯赴乃遣長子遁突圍而出詣蠕蠕主阿那令其討賊遁日夜泣諭阿那遣其從祖吐豆發率精騎一萬南出前鋒已達廣昌賊防塞隘口蠕蠕持疑遂還津長史李裔引賊逾城賊入轉眾津苦戰不敵遂見拘執洛周脫津衣服置地牢下數日欲將烹之諸賊還相諫止遂得免害津曾與裔相見對諸賊帥以大義責之辭淚俱發裔大﹠﹟典守者以相告洛周弗之責也及葛榮吞洛周復爲榮所拘守榮破始得還洛永安初詔除津本將軍荊州刺史加散騎常侍當州都督津以前在中山陷寇詣闕固辭竟不之任二年兼吏部尙書又除車騎將軍左光祿大夫仍除吏部元顥內逼莊帝將親出討以津爲中軍大都督兼領軍將軍未行顥入及顥敗津乃入宿殿中掃灑宮掖遣第二子逸封閉府庫各令防守及帝入也津迎於北邙流涕謝罪帝深嘉慰之尋以津爲司空加侍中爾朱榮死也以津爲都督並肆燕恆云朔顯汾蔚九州諸軍事驃騎大將軍兼尙書令北道大行臺並州刺史侍中司空如故委津以討胡經略津馳至鄴手下惟羽林五百人士馬寡弱始加招募將從口而入值尒朱兆等便已﹠﹟洛相州刺史李神等議欲與津舉城通款津不從以子逸旣爲光州刺史兄子昱時爲東道行臺鳩率部曲在於梁沛津規欲東轉更爲方略乃率輕騎望於濟州渡河而爾朱仲遠已陷東郡所圖不遂乃還京師普泰元年亦遇害於洛時年六十三太昌初贈都督秦華雍三州諸軍事大將軍太傅雍州刺史謚曰孝穆將葬本鄕詔大鴻臚持節監護喪事津有六子

楊昱按魏書楊椿傳椿子昱字元晷起家廣平王懷左常侍懷好武事數出遊獵昱每規諫正始中以京兆廣平二王國臣多有縱恣公行屬請於是詔禦史中尉崔亮窮治之伏法於都市者三十餘人其不死者悉除名爲民惟昱與博陵崔楷以忠諫得免後除太學博士員外散騎侍郎初尙書令王肅除揚州刺史出頓於洛陽東亭朝貴畢集詔令諸王送別昱伯父播同在餞席酒酣之後廣陽王嘉北海王詳等與播論議競理播不爲之屈北海顧謂昱曰尊伯性剛不伏理大不如尊使君也昱前對曰昱父道隆則從其隆道洿則從其洿伯父剛則不吐柔亦不茹一坐嘆其能言肅曰非此郎何得申二父之美也延昌三年以本官帶詹事丞於時肅宗在懷抱之中至於出入左右乳母而已不令宮寮聞知昱諫曰陛下不以臣等凡淺備位宮臣太子動止宜令翼從然自此以來輕爾出入進無二傅輔導之美退闕羣寮陪侍之式非所謂示民軌儀著君臣之義陛下若召太子必降手敕令臣下咸知爲後世法於是詔曰自今已後若非朕手敕勿令兒輒出宮臣在直者從至萬歲門久之轉太尉掾兼中書舍人靈太后嘗從容謂昱曰今帝年幼朕親萬機然自薄徳化不能感親姻在外不稱人心卿有所聞愼勿諱隱昱於是奏揚州刺史李崇五車載貨恆州刺史楊鈞造銀食器十具並餉領軍元靈太后召夫妻泣而責之深恨之昱第六叔舒妻武昌王和之妹和卽之從祖父舒早喪有一男六女及終喪而元氏頻請別居昱父椿乃集親姻泣而謂曰我弟不幸早終今男不婚女未嫁何﹠﹟﹠﹟便求離居不聽遂懷憾焉神龜二年瀛州民劉宣明謀反事覺逃竄乃使和及元氏誣告昱藏隱宣明云父定州刺史椿叔華州刺史津並送甲仗三百具謀圖不逞又構成其事乃遣左右禦仗五百人夜圍昱宅而收之並無所獲靈太后問其狀昱具對元氏構釁之端言至哀切太后乃解昱縛和及元氏並處死刑而相左右和直免官元氏卒亦不坐及元之廢太后乃出昱爲濟陰內史中山王熙起兵於鄴遣黃門盧同詣鄴刑熙並窮黨與同希旨就郡鎖昱赴鄴訊百日後乃還任孝昌初除徵鹵將軍中書侍郎遷給事黃門侍郎時北鎭饑民二十餘萬詔昱爲使分散於冀定瀛三州就食後賊圍豳州詔昱兼侍中持節催西北道大都督北海王顥仍隨軍監察豳州圍解雍州蜀賊張映龍姜神達知州內空虛謀欲攻掩刺史元修義懼而請援一日一夜書移九通都督李叔仁遲疑不赴昱曰長安關中基本今大軍頓在涇豳與賊相對若使長安不守大軍自然瓦散此軍𨿽往有何益也遂與叔仁等俱進於陳斬神達及諸賊四百許人余悉奔散詔以昱受旨催督而顥軍稽緩遂免昱官乃兼侍中催軍尋除徵鹵將軍涇州刺史未幾昱父椿出爲雍州刺史徵昱還除吏部郎中武衛將軍轉北中郎將加安東將軍及蕭寶夤等敗於關中以昱兼七兵尙書持節假撫軍將軍都督防守雍州昱遇賊失利而返除度支尙書轉撫軍徐州刺史尋除鎭東將軍假車騎將軍東南道都督又加散騎常侍後太山太守羊侃據郡南叛蕭衍遣將軍王辯率眾侵寇徐州番郡人續靈珍受衍平北將軍番郡刺史擁眾一萬攻逼番城昱遣別將劉馘擊破之臨陣斬靈珍首王辯退走侃兄深時爲徐州行臺府州咸欲禁深昱曰昔叔向不以鮒也見廢春秋貴之柰何以侃罪深也宜聽朝旨不許羣議還朝未幾屬元顥侵逼大梁除昱徵東將軍右光祿大夫加散騎常侍使持節假車騎將軍爲南道大都督鎭滎陽顥旣擒濟陰王暉業乘虛徑進大兵集於城下遣其左衛劉業王道安等招昱令降昱不從顥遂攻之城陷都督元恭太守西河王悰並逾城而走俱被擒縶昱與弟息五人在門樓上須臾顥至執昱下城面責昱曰楊昱卿今死甘心否卿自負我非我負卿也昱答曰分不望生向所以不下樓者正慮亂兵耳但恨八十老父無人供養負病黃泉求乞小弟一命便死不朽也顥乃拘之明旦顥將陳慶之胡光等三百餘人伏顥帳前請曰陛下渡江三千里無遺鏃之費昨日一朝殺傷五百餘人求乞楊昱以快意顥曰我在江東嘗聞梁主言初下都日袁昂爲吳郡不降稱其忠節柰何殺楊昱自此之外任卿等所請於是斬昱下統帥三十七人皆令蜀兵刳腹取心食之顥旣入洛除昱名爲民孝莊還宮還復前官及父椿辭老請解官從養詔不許爾朱榮之死也昱爲東道行臺率眾拒爾朱仲遠會爾朱兆入洛昱還京師後歸鄕裏亦爲天光所害太昌初贈都督瀛定二州諸軍事驃騎大將軍司空公定州刺史

辛纂按魏書辛雄傳雄從父兄纂字伯將學涉文史溫良雅正初爲兗州安東府主簿與祕書丞同郡李伯尙有舊伯尙與咸陽王禧同逆逃竄投纂事覺坐免官積十餘年除奉朝請稍轉太尉騎兵參軍每爲府主淸河王懌所賞及欲定考懌曰辛騎兵有學有才宜爲上第轉越騎校尉尙書令李崇北伐蠕蠕引爲錄事參軍臨淮王彧北徵以纂隨崇有稱啟爲長史及廣陽王淵北伐又引爲長史尋拜諫議大夫雅爲彧所稱嘆屢在朝廷薦舉之蕭衍遣將曹義宗攻新野詔纂持節兼尙書左丞南道行臺率眾赴接至便破之義宗等以其勁速不敢復進於時海內多虞京師更無繼援惟以二千餘兵捍禦疆場又詔爲荊州軍司除驍騎將軍加輔國將軍纂善撫將士人多用命賊甚憚之會肅宗崩諱至咸以對敵欲祕凶問纂曰安危在人豈關是也遂發喪號哭三軍縞素還入州城申以盟約尋爲義宗所圍相率固守莊帝卽位除通直散騎常侍徵鹵將軍兼尙書仍行臺後大都督費穆擊義宗擒之入城因舉酒屬纂曰微辛行臺之在斯吾亦無由建此功也入朝言於莊帝稱纂固節危城宜蒙爵賞以勸將來帝乃下詔慰勉之尋除持節平東將軍中郎將賜絹五十匹金裝刀一口永安二年元顥乘勝卒至城下爾朱世隆狼狽退還城內空虛遂爲顥擒及莊帝還宮纂謝不守之罪帝曰於時朕亦北巡東軍不守豈卿之過還鎭虎牢俄轉中軍將軍滎陽太守民有姜洛生康乞得者舊是太守鄭仲明左右豪猾偸竊境內爲患纂伺捕擒獲梟於郡市百姓忻然加鎭東將軍太昌中除左光祿大夫纂僑寓洛陽乃爲河南邑中正永熙三年除使持節河內太守齊獻武王赴洛兵集城下纂出城謁王曰纂受詔於此本有禦防大王忠貞王室扶獎顚危纂敢不匍匐王曰吾志去姦佞以康國道河內此言深得王臣之節因命前侍中司馬子如曰吾行途疲敝宜代吾執河內手也便入洛九月行西荊州事兼尙書南道行臺尋正刺史時蠻酋樊五能破析陽郡應宇文黑獺纂議欲出軍討之纂行臺郎中李廣諫曰析陽四面無民惟一城之地耳山路深險表裏羣蠻今若少遣軍則力不能制賊多遣則減徹防衛根本虛弱脫不如意便大挫威名人情一去州城難保纂曰豈得縱賊不討令其爲患日深廣曰今日之事惟須萬全且慮在心腹何暇疥癬聞臺軍已破洪威計不久應至公但約勒屬城使各修完壘壁善撫百姓以待救兵𨿽失析陽如棄雞肋纂曰卿言自是一途我意以爲不爾遂遣兵攻之不﹠﹟而敗諸將因亡不返城人又密招西賊黑獺遣都督獨孤如願率軍潛至突入州城遂至廳合纂左右惟五六人短兵接戰爲賊所擒遂害之贈都督定殷二州諸軍事驃騎大將軍尙書左僕射司徒公定州刺史

辛珍之按魏書辛雄傳雄族祖琛琛族子珍之少有气力太尉鎧曹行參軍稍遷中堅將軍司徒錄事參軍廣州大中正丁憂去任尋起爲汝北太守永安中司空諮議參軍通直常侍永熙中襄城太守天平初洛州以南人情駭懼敕爲大使持節慰諭廣洛二州三年除徵東將軍行陽平郡事郡民路黑奴起逆攻郡爲黑奴所執諸賊勸殺之黑奴曰成敗未可知何爲先殺太守也乃將珍之自隨待遇以禮右衛將軍郭瓊討平黑奴乃得免興和中爲衛將軍司徒司馬武定三年除驃騎將軍北海太守還爲儀同開府長史兼光祿少卿未幾詔珍之持節爲廣洛北荊揚雍襄六州慰勞大使北荊鎭城行廣州事招納有稱齊文襄王遣書慰勉賜以衣帛尋敕行平州卒於官贈驃騎大將軍洛州刺史謚曰恭

節使部名臣列傳九

北齊

李元忠按北齊書本傳元忠趙郡柏人人也曾祖靈衛定州刺史巨鹿公祖恢鎭西將軍父顯甫安州刺史元忠少厲志操居喪以孝聞襲爵平棘子魏淸河王懌爲司空辟爲士曹參軍遷太尉復啟爲長流參軍懌後爲太傅尋被詔爲營構明堂大都督又引爲主簿元忠粗覽史書及陰陽數術解鼓箏兼好射彈有巧思遭母憂去任未幾相州刺史安樂王鑑請爲府司馬元忠以艱憂固辭不就初元忠以母老多患乃專心醫藥研習積年遂善於方技性仁恕見有疾者不問貴賤皆爲救療家素富實其家人在鄕多有舉貸求利元忠每焚契免責鄕人甚敬重之魏孝明時盜賊﹠﹟起淸河有五百人西戍還經南趙郡以路梗共投元忠奉絹千匹元忠惟受一匹殺五羊以食之遣奴爲導曰若逄賊但道李元忠遣送奴如其言賊皆捨避永安初就拜南趙郡太守以好酒無政績值洛陽傾覆莊帝憂崩元忠棄官還家潛圖義舉會髙祖率眾東出便自往奉迎乘露車載素箏濁酒以見髙祖因進從橫之策備陳誠款深見嘉納時刺史爾朱羽生阻兵州元忠先聚眾於西仍與大軍相合擒斬羽生卽令行殷州事中興初除中軍將軍衛尉卿二年轉太常卿殷州大中正後以從兄瑾年長以中正讓之尋加徵南將軍武帝將納後卽髙祖之長女也詔元忠與尙書令元羅致聘於晉陽髙祖每於宴席論敍舊事因撫掌欣笑云此人逼我起兵賜白馬一匹元忠戲謂髙祖曰若不與侍中當更﹠﹟建義處髙祖答曰建義處不慮無止畏如此老翁不可遇耳元忠曰正爲此翁難遇所以不去因捋髙祖須而大笑髙祖亦悉其雅意深相嘉重後髙祖奉送皇后仍田於晉澤元忠馬倒被傷當時殞絕久而方蘇髙祖親自撫視其年封晉陽縣伯邑五百戶後以微譴失官時朝廷離貳義旗多見猜阻斛斯椿等以元忠淡於榮利又不以世事經懷故不在嫌嫉之地尋兼中書令天平初復爲太常後加驃騎將軍四年除使持節光州刺史時州境災儉人皆菜色元忠表求振貸俟秋徵收被報聽用萬石元忠以爲萬石給人計一家不過升斗而已徒有虛名不救其獘遂出十五萬石以振之事訖表陳朝廷嘉而不責興和末拜侍中元忠𨿽居要任初不以物務幹懷惟以聲酒自娛大率常醉家事大小了不關心園庭之內羅種果藥親朋尋詣必畱連宴賞每挾彈攜壺遨遊裏閈遇會飲酌蕭然自得常布言於執事云年漸遲暮志力已衰久忝名官以妨賢路若朝廷厚恩未便放棄者乞在閒冗以養餘年武定元年除東徐州刺史固辭不拜乃除驃騎大將軍儀同三司會貢世宗蒲桃酒一盤世宗報以百練縑遺其書曰儀同位亞臺鉉識懷貞素出藩入侍備經要重而猶家無擔石室若懸磬豈輕財重義奉時愛己故也久相嘉尙嗟詠無極恆思標賞有意無由忽辱蒲桃良深佩戴聊用絹百匹以酬淸徳也其見重如此孫騰司馬子如嘗共詣元忠見其坐樹下擁被對壺庭室蕪曠謂二公曰不意今日披藜藿也因呼妻出衣不曳地二公相顧嘆息而去大餉米絹衣服元忠受而散之三年復以本官領衛尉卿其年卒於位年六十詔贈縑布五百匹使持節督定冀殷幽四州諸軍事大將軍司徒定州刺史謚曰敬惠初元忠將仕夢手執炬火入其父墓中夜驚起甚惡之旦告其受業師占云大吉此謂光照先人終致貴達矣子搔嗣

李湣按北齊書李元忠傳元忠宗人湣字魔憐形貌魁傑見異於時少有大志年四十猶不仕州郡惟招致姦俠以爲徒侶孝昌之末天下兵起湣潛居林慮山觀候時變賊帥鮮於修禮毛普賢作亂詔遣大都督長孫稚討之稚素聞湣名召兼帳內統軍軍達呼﹠﹟賊來逆戰稚軍爲賊所敗湣遂歸家安樂王元鑑爲北道大行臺至鄴以賊眾盛彊未得前遣使徵湣表授武騎常侍假節別將鎭鄴城東郭葛榮之圍信都餘黨南抄陽平以北皆爲賊有鑑命湣爲前驅別討之頗有斬獲及鑑謀逆湣乃詐患暴風鑑信之因此得免未幾大都督源子邕屯安陽大都督裴衍屯鄴城西討鑑湣棄家口奔子邕仍被徵赴洛除奉車都尉持節鎭汁河汁河在鄴之西北重山之中並相二州交境以葛榮南逼故用湣鎭之榮遣其叔樂陵王葛萇率精騎一萬擊湣湣據險拒戰萇不得前爾朱榮至東關湣乃見榮榮欲分賊勢遣湣別道向襄國襲賊署廣州刺史田怙軍湣未至襄國已擒葛榮卽表授湣建忠將軍分廣平易陽襄國南趙郡之中丘三縣爲易陽郡以湣爲太守賜爵襄國侯永安末假平北將軍持節當郡大都督遷樂平太守未之郡洛京傾覆湣率所部西保石門山潛與幽州刺史劉靈助及髙升兄弟安州刺史盧曹等同契義舉助敗湣遂入石門髙祖建義以書招湣湣奉書擁眾數千人以赴髙祖髙祖親迎之除使持節徵南將軍都督相州諸軍事相州刺史兼尙書西南道行臺當州都督令湣率本眾西還舊鎭髙祖親送之湣至鄕據馬鞍山依險爲壘徵糧集兵以爲聲勢爾朱兆出井陘髙祖破兆於廣阿湣統其本眾屯故城以備爾朱兆相州旣平命湣還鄴除西南道行臺都官尙書復屯故城爾朱兆等將至髙祖徵湣參守鄴城太昌初除太府卿後出爲南荊州刺史當州大都督此州自孝昌以來舊路斷絕前後刺史皆從間道始得達州湣勒部曲數千人徑向懸瓠從北陽復舊道且戰且前三百餘里所經之處卽立郵亭蠻左大服梁遣其南司州刺史任思祖隨郡太守桓和等率馬步三萬兼發邊蠻圍逼下溠戍湣躬自討擊破之詔加車騎將軍湣於州內開立陂渠漑稻千餘頃公私賴之轉行東荊州仍除驃騎將軍東荊州刺史當州大都督加散騎常侍天平二年卒贈使持節定殷二州軍事儀同定州刺史元忠族叔景遺少雄武有膽力好結聚亡命共爲劫盜鄕裏每患之永安末其兄南巨鹿太守無爲以贓罪爲禦史糾劾禁於州獄景遺率左右十餘騎詐稱臺使徑入州城劫無爲而出之州軍追討竟不能制由是以俠聞及髙祖舉義於信都景遺赴於軍門髙祖素聞其名接之甚厚命與元忠舉兵於西山仍與大軍俱會擒刺史爾朱羽生以功除龍驤將軍昌平縣公邑八百戶爾朱兆來伐又力戰有功除使持節大都督左將軍太昌初進爵昌平郡公增邑三百戶加車騎將軍天平初出爲潁州刺史未幾爲前潁川太守元洪威所襲殺贈侍中殷滄二州軍事大將軍開府殷州刺史子伽林襲

任延敬按北齊書本傳延敬廣寧人也伯父桃太和初爲雲中軍將延敬隨之因家焉延敬少和厚有器度初從葛榮爲賊榮署爲王甚見委任榮敗延敬擁所部先降拜鎭遠將軍廣寧太守賜爵西河縣公後隨髙祖建義中興初累遷光祿大夫太昌初累轉尙書左僕射進位開府儀同三司延敬位望旣重能以寬和接物人士稱之及斛斯椿釁發延敬棄家北走至河北郡因率土民據之以待髙祖魏武帝入關荊蠻不順以延敬爲持節南道大都督討平之天平初復拜侍中時範陽人盧仲延率河北流人反於陽夏西兗州民田龍聚眾應之以延敬爲大都督東道軍司率都督元整叱列﹠﹟等討之尋爲行臺僕射除徐州刺史時梁遣元慶和及其諸將寇邊延敬破梁仁州刺史黃道始於北濟陰又破梁﹠﹟於單父俘斬萬人又拜侍中在州大有受納然爲政不殘禮敬人士不爲民所疾苦潁川長史賀若徽執刺史田迅據城降西魏復令延敬率豫州刺史堯雄等討之西魏遣其將怡鋒率眾來援延敬等與戰失利收還北豫仍與行臺侯景司徒髙昂等相會共攻潁川拔之元象元年秋卒於鄴時年四十五贈使持節太保太尉公錄尙書事都督冀定瀛幽安五州諸軍事冀州刺史子冑嗣

封隆之按北齊書本傳隆之字祖裔小名皮勃海蓨人也父回魏司空隆之性寬和有度量弱冠州郡主簿起家奉朝請領直後汝南王悅開府爲中兵參軍初延昌中道人法慶作亂冀方自號大乘眾五萬餘遣大都督元遙及隆之擒獲法慶賜爵武城子俄兼司徒主簿河南尹丞時靑齊二州士民反叛隆之奉使慰諭鹹卽降款永安中除撫軍府長史爾朱兆等屯晉陽魏朝以河內要衝除隆之龍驤將軍河內太守尋加持節後將軍假平北將軍當郡都督未及到郡屬爾朱兆入洛莊帝幽崩隆之以父遇害常懷報雪因此遂持節東歸圖爲義舉時髙幹告隆之曰爾朱暴逆禍加至尊弟與兄弟並荷先帝殊常之眷豈可不出身爲主以報讎恥乎隆之對曰國恥家怨痛入骨髓乘機而動今實其時遂與干等定計夜襲州城克之干等以隆之素爲鄕裏所信乃推爲刺史隆之盡心慰撫人情感悅尋髙祖自晉陽東出隆之遣子子繪奉迎於口髙祖甚嘉之旣至信都集諸州郡督將僚吏等議曰逆胡爾朱兆窮凶極虐天地之所不容人神之所捐棄今所在﹠﹟起此天亡之時也欲與諸君剪除凶羯其計安在隆之對曰爾朱暴虐天亡斯至神怒民怨眾叛親離𨿽握重兵其彊易弱而大王乃心王室首倡義旗天下之人孰不歸仰願大王勿疑中興初拜左光祿大夫吏部尙書爾朱兆等軍於廣阿十月髙祖與戰大破之乃遣隆之持節爲北道大使髙祖將擊爾朱兆等於韓陵畱隆之鎭鄴城爾朱兆等走以隆之行冀州事仍領降俘三萬餘人分置諸州尋徵爲侍中時髙祖自洛還師於鄴隆之將赴都因過謁見啟髙祖曰斛斯椿賀拔勝賈顯智等往事爾朱中復乖阻及討仲遠又與之同猜忍之人志欲無限又叱列延慶侯念賢皆在京師王授以名位此等必構禍隙髙祖經宿乃謂隆之曰侍中昨言實是深慮尋封安徳郡公邑二千戶進位儀同三司於時朝議以爾朱榮佐命前朝宜配食明帝廟庭隆之議曰榮爲人臣親行殺逆安有害人之母與子對饗考古詢今未見其義從之詔隆之參議麟趾閣以定新制又贈其妻祖氏範陽郡君隆之表以先爵富城子及武城子轉授弟子孝琬等朝廷嘉而從之後爲斛斯椿等構之於魏帝逃歸鄕裏髙祖知其被誣召赴晉陽魏帝尋以本官徵之隆之固辭不赴仍以隆之行並州刺史魏淸河王亶爲大司馬長史天平初復入爲侍中預遷都之議魏靜帝詔爲侍講除吏部尙書加侍中以本官行冀州事陽平民路紹遵聚眾反自號行臺破定州博陵郡擄太守髙永樂南侵冀州隆之令所部長樂太守髙景等擊破之生擒紹遵送於晉陽元象初除冀州刺史尋加開府時初召募勇果都督孛八髙法雄封子元等不願遠戍聚眾爲亂隆之率州軍破平之興和元年復徵爲侍中隆之素得鄕里人情頻爲本州畱心撫字吏民追思立碑頌徳轉行梁州事又行濟州事徵拜尙書右僕射武定初北豫州刺史髙仲密將叛遣使陰通消息於冀州豪望使爲內應輕薄之徒頗相扇動詔隆之馳驛慰撫遂得安靜世宗密書與隆之云仲密枝黨同惡向西宜悉收其家累以懲將來隆之以爲恩旨旣行理無追攺今若收治示民不信脫或驚擾所虧殊大乃啟髙祖事遂得停隆之自義旗始建首參經略奇謀妙算密以啟聞手書削﹠﹟罕知於外髙祖嘉其忠謹每多從之復以本官行濟州事轉齊州刺史武定三年卒官年六十一詔遣主書監神貴就弔賻物五百段贈使持節都督滄瀛二州諸軍事驃騎大將軍瀛州刺史司徒公髙祖以隆之勛舊追榮未盡復啟贈使持節都督冀瀛滄齊濟五州諸軍事冀州刺史太保餘如故謚曰宣懿髙祖後至冀州境次於交津追憶隆之顧謂冀州行事司馬子如曰封公積徳履仁體通性達自出納軍國垂二十年契闊艱虞始終如一以其忠信可憑方以後事托之何期報善無徵奄從物化言念忠賢良可痛惜爲之流涕令參軍宋仲羨以太牢就祭焉長子早亡第二子子繪嗣

髙幹按北齊書本傳幹字幹邕勃海蓨人也父翼字次同豪俠有風神爲州裏所宗敬孝昌末葛榮作亂於燕趙朝廷以翼山東豪右卽家拜勃海太守至郡未幾賊徒愈盛翼部率合境徙居河濟之間魏因置東冀州以翼爲刺史加鎭東將軍樂城縣侯及爾朱榮弒莊帝翼保境自守謂諸子曰主憂臣辱主辱臣死今社稷阽危人神憤怨破家報國在此時也爾朱兄弟性甚猜忌忌則多害汝等宜早圖之先人有奪人之心時不可失也事未輯而卒中興初贈使持節侍中太保錄尙書事冀定瀛相殷幽六州諸軍事冀州刺史謚曰文宣幹性明悟俊偉有智略美音容進止都雅少時輕俠數犯公法長而修攺輕財重義多所交結魏領軍元叉權重當世以意气相得接幹甚厚起家拜員外散騎侍郎領直後轉太尉士曹司徒中兵遷員外魏孝莊之居藩也幹潛相托附及爾朱榮入洛幹東奔於翼莊帝立遙除龍驤將軍通直散騎常侍幹兄弟本有從橫志見榮殺害人士謂天下遂亂乃率河北流人反於河濟之間受葛榮官爵屢敗齊州士馬莊帝尋遣右僕射元羅巡撫三齊幹兄弟相率出降朝廷以幹爲給事黃門侍郎爾朱榮以干前罪不應復居近要莊帝聽幹解官歸鄕裏於是招納驍勇以射獵自娛榮死幹馳赴洛陽莊帝見之大喜時爾朱徒黨擁兵在外莊帝以幹爲金紫光祿大夫河北大使令招集鄕閭爲表裏形援幹垂涕奉詔弟昂拔劍起舞請以死自﹠﹟俄而爾朱兆入洛尋遣其監軍孫白鷂百餘騎至冀州托言普徵民馬欲待幹兄弟送馬因收之幹旣宿有報復之心而白鷂忽至知將見圖乃先機定策潛勒壯士襲據州城傳檄州郡殺白鷂執刺史元仲宗推封隆之權行州事爲莊帝舉哀三軍縞素幹升壇誓眾辭气激揚涕淚交下將士莫不哀憤北受幽州刺史劉靈助節度共爲影響俄而靈助被殺屬髙祖出山東揚聲來討眾情莫不惶懼幹謂其徒曰吾聞髙晉州雄略蓋世其志不居人下且爾朱無道殺主虐民正是英雄效義之會也今日之來必有深計吾當輕馬奉迎密參意旨諸君但勿憂懼聽我一行幹乃將十數騎於關口迎謁幹旣曉達時機閒習世事言辭慷慨雅合深旨髙祖大加賞重仍同帳寢宿時髙祖𨿽內有遠圖而外迹未見爾朱羽生爲殷州刺史髙祖密遣李元忠舉兵逼其城令幹率眾僞往救之幹遂輕騎入見羽生與指畫軍計羽生與幹俱出因擒之遂平殷州又共定策推立中興拜幹侍中司空先是信都艸刱軍國權輿幹遭喪不得終制及武帝立天下初定幹乃表請解職行三年之禮詔聽解侍中司空如故封長樂郡公邑一千戶幹𨿽求退不謂便見從許旣去內侍朝廷罕所關知居常怏怏武帝將貳於髙祖望幹爲己用會於華林園燕罷獨畱幹謂之曰司空奕世忠良今日復建殊效相與𨿽則君臣實亦義同兄弟宜共立盟約以惇情契殷勤逼之幹對曰臣世奉朝廷遇荷殊寵以身許國何敢有貳幹𨿽有此對然非其本心事出倉卒又不謂武帝便有異圖遂不固辭而不啟髙祖及武帝置部曲幹乃私謂所親曰主上不親勛賢而招集羣豎數遣元士弼王思政往來關西與賀拔嶽計議又出賀拔勝爲荊州刺史外示﹠﹟忌實欲樹黨令其兄弟相近冀據有西方禍難將作必及於我乃密啟髙祖髙祖召幹詣並州面論時事干因勸髙祖以受魏禪髙祖以袖掩其口曰勿妄言今啟司空復爲侍中門下之事一以相委髙祖屢啟詔書竟不施行幹以頻請不遂知變難將起密啟髙祖求爲徐州乃除使持節都督三徐諸軍事開府儀同三司徐州刺史指期將發而帝知幹泄漏前事乃詔髙祖云曾與幹邕私有盟約今復反復兩端髙祖便取幹前後數啟論時事者遣使封送武帝帝召幹邕示之禁於門下省對髙祖使人責幹前後之失幹曰臣以身奉國義盡忠貞陛下旣立異圖而乃云臣反復以匹夫加諸罪尙或難免況人主推惡復何逃命欲加之罪其無辭乎功大身危自古然也若死而有知庶無負莊帝遂賜死時年三十七幹臨死神色不變見者莫不嘆惜焉時武衛將軍元整監刑謂幹曰願有書及家人乎幹曰吾兄弟分張各在異處今日之事想無全者兒子旣小未有所識亦恐巢傾卵破夫欲何言後髙祖討斛斯椿等次盟津謂幹弟昂曰若早用司空之策豈有今日之舉也天平初贈使持節都督冀定滄瀛幽齊徐靑光兗十州軍事太師錄尙書事冀州刺史謚曰文昭長子繼叔襲

髙昂按北齊書髙幹傳昂字敖曹幹第三弟幼稚時便有壯气長而俶黨膽力過人龍眉豹頸姿體雄異其父爲求嚴師令加捶撻昂不遵師訓專事馳騁每言男兒當橫行天下自取富貴誰能端坐讀書作老博士也與兄幹數爲劫掠州縣莫能窮治招聚劍客家資傾盡鄕閭畏之無敢違迕父翼常謂人曰此兒不滅我族當大吾門不直爲州豪也建義初兄弟共舉兵旣而奉旨散眾仍除通直散騎侍郎封武城縣伯邑五百戶幹解官歸與昂俱在鄕裏陰養壯士爾朱榮聞而惡之密令刺史元仲宗誘執昂送於晉陽永安永榮入洛以昂自隨禁於﹠﹟牛署旣而榮死魏莊帝卽引見勞勉之時爾朱世隆還逼宮闕帝親臨大夏門指麾處分昂旣免縲紲被甲橫戈志淩勍敵乃與其從子長命等推鋒徑進所向披靡帝及觀者莫不壯之卽除直合將軍賜帛千匹昂以寇難尙繁非一夫所濟乃請還本鄕招集部曲仍除通直郎常侍加平北將軍所在義勇競來投赴尋值京師不守遂與父兄據信都起義殷州刺史爾朱羽生潛軍來襲奄至城下昂不暇擐甲將十餘騎馳之羽生退走人情遂定後廢帝立除使持節冀州刺史以終其身仍爲大都督率眾從髙祖破爾朱兆於廣阿及平鄴別率所部領黎陽又隨髙祖討爾朱兆於韓陵昂自領鄕人部曲王桃湯東方老呼延族等三千人髙祖曰髙都督純將漢兒恐不濟事今當割鮮卑兵千餘人共相參雜於意如何昂對曰敖曹所將部曲練習已久前後戰鬥不減鮮卑今若雜之情不相合勝則爭功退則推罪願自領漢軍不煩更配髙祖然之及戰髙祖不利軍小卻兆等方乘之髙嶽韓匈奴等以五百騎衝其前斛律惇收散卒躡其後昂與蔡﹠﹟以千騎自栗園出橫擊兆軍兆眾由是大敗是日微昂等髙祖幾殆太昌初始之冀州尋加侍中開府進爵爲侯邑七百戶兄幹被殺乃將十餘騎奔晉陽歸於髙祖及斛斯椿釁起髙祖南討令昂爲前驅武帝西遁昂率五百騎倍道兼行至於崤陜不及而還尋行豫州刺史仍討三荊諸州不附者並平之天平初除侍中司空公昂以兄幹薨於此位固辭不拜轉司徒公時髙祖方有事關隴以昂爲西南道大都督徑趣商洛山道峻隘已爲寇所守險昂轉斗而進莫有當其鋒者遂攻﹠﹟上洛獲西魏洛州刺史泉企並將帥數十人會竇泰失利召昂班師時昂爲流矢所中創甚顧謂左右曰吾以身許國死無恨矣所可嘆息者不見季式作刺史耳髙祖聞之卽馳驛啟季式爲濟州刺史昂還復爲軍司大都督統七十六都督與行臺侯景治兵於武牢禦史中尉劉貴時亦率眾在北豫州與昂小有忿爭昂怒鳴鼓會兵而攻之侯景與冀州刺史萬俟受洛幹救解乃止其俠气淩物如此於時鮮卑共輕中華朝士惟憚服於昂髙祖每申令三軍常鮮卑語昂若在列則爲華言昂嘗詣相府掌門者不聽昂怒引弓射之髙祖知而不責元象元年進封京兆郡公邑一千戶與侯景等同攻獨孤如願於金墉城周文帝率眾救之戰於邙陰昂所部失利左右分散單馬東出欲趣河陽南城門閉不得入遂爲西軍所害時年四十八贈使持節侍中都督冀定滄瀛殷五州諸軍事太師大司馬太尉公錄尙書事冀州刺史謚忠武子突騎嗣早卒世宗復召昂諸子親簡其第三子道豁嗣皇建初追封昂永昌王道豁襲

盧文偉按北齊書本傳文偉字休族範陽涿人也爲北州冠族父敞出後伯假文偉少孤有志尙頗涉經史篤於交遊少爲鄕閭所敬州辟主簿年三十八始舉秀才除本州平北府長流參軍說刺史裴﹠﹟按舊迹修督亢陂漑田萬餘頃民賴其利修立之功多以委之文偉旣善於管理兼展私力家素貧儉因此致富孝昌中詔兼尙書郎中時行臺常景啟畱爲行臺郎中及北方將亂文偉積稻穀於範陽城時經荒儉多所賑贍彌爲鄕裏所歸尋爲杜洛周所擄洛周敗復入葛榮榮敗歸家時韓樓據薊城文偉率鄕閭屯守範陽與樓相抗乃以文偉行範陽郡事防守二年與士卒同勞苦分散家財拯救貧乏莫不人人感說爾朱榮遣將侯深討樓平之文偉以功封大夏縣男邑二百戶除範陽太守深乃畱鎭範陽及榮誅文偉知深難信乃誘之出獵閉門拒之深失據遂赴中山莊帝崩文偉與幽州刺史劉靈助同謀起義靈助克瀛州畱文偉行事自率兵赴定州爲爾朱榮將侯深所敗文偉棄州走還本郡仍與髙幹邕兄弟共相影響屬髙祖至信都文偉遣子懷道奉啟陳誠髙祖嘉納之中興初除安東將軍安州刺史時安州未賓仍居帥府行幽州事加鎭軍正刺史時安州刺史盧曹亦從靈助舉兵助敗因據幽州降爾朱兆兆仍以爲刺史據城不下文偉不得入州卽於郡所爲州治太昌初遷安州刺史累加散騎常侍天平末髙祖以文偉行東雍州事轉行靑州事文偉性輕財愛賓客善於撫接好行小惠是以所在頗得人情𨿽有受納吏民不甚苦之經紀生資常若不足致財積聚承候寵要餉遺不絕興和三年卒於州年六十贈使持節侍中都督定瀛殷三州軍事司徒尙書左僕射定州刺史謚曰孝威

封子繪按北齊書封隆之傳隆之子子繪字仲藻小名搔性和理有器局釋褐祕書郎中爾朱兆之害魏莊帝也與父隆之舉義信都奉使詣髙祖至信都召署開府主簿仍典書記中興元年轉大丞相主簿加伏波將軍從髙祖徵爾朱兆及平中山軍還除通直常侍左將軍領中書舍人母憂解職尋復本任太昌中從髙祖定並汾肆數州平爾朱兆及山胡等加徵南將軍金紫光祿大夫魏武帝末斛斯椿等佞幸用事父隆之以猜忌懼難潛歸鄕裏子繪亦棄官俱還孝靜初兼給事黃門侍郎與太常卿李元忠等並持節出使觀省風俗問人疾苦還赴晉陽從髙祖徵夏州二年除衛將軍平陽太守尋加散騎常侍晉州北界霍山舊號千里徑者山﹠﹟髙峻每大軍往來士馬勞苦子繪啟髙祖請於舊徑東谷別開一路髙祖從之仍令子繪領汾晉二州夫修治旬日而就髙祖親總六軍路經新道嘉與省便賜谷二百斛後大軍討復東雍平紫壁及喬山紫谷絳蜀等子繪恆以太守前驅慰勞徵兵運糧軍士無乏興和初自郡徵補大行臺吏部郎中武定元年髙仲密以武牢西叛周文帝擁眾東侵髙祖於邙山破之乘勝長驅遂至潼關或諫不可窮兵極武者髙祖總命羣僚議其進止子繪言曰賊帥才非人雄偸竊名號遂敢驅率亡叛送死伊瀍天道禍淫一朝瓦解𨿽僅以身免而魂膽俱喪混一車書正在今日天與不取反得其咎時難遇而易失昔魏祖之平漢中不乘勝而取巴蜀失在遲疑悔無及已伏願大王不以爲疑髙祖深然之但以時旣盛暑方爲後圖遂命班師三年父喪去職四年髙祖西討起爲大都督領冀州兵起鄴從髙祖自口西趣晉州會大軍於玉壁復以子繪爲大行臺吏部郎中及髙祖病篤師還晉陽引入內室面受密旨銜命山東安撫州郡髙祖崩祕未發喪世宗以子繪爲勃海太守令馳驛赴任世宗親執其手曰誠知此郡未允勛望但時事未安須卿鎭撫且衣錦晝遊古人所貴善加經略綏靜海隅不勞學習常太守向州參也仍聽收集部曲一千人後進秩一等加驃騎將軍天保二年除太尉長史三年頻以本官再行南靑州事四年坐事免六年行南兗州事尋除持節海州刺史不行七年攺授合州刺史到州未幾值蕭軏裴英起等江東敗沒行臺司馬恭發歷陽徑還壽春疆場大駭兼在州器械隨軍略盡城隍樓雉虧壞者多子繪乃修造城隍樓雉繕治軍器守禦所須畢備人情漸安尋敕於州營造船艦子繪爲大使總監之陳武帝曾遣其護軍將軍徐度等率輕舟從柵口歷東關入巢湖徑襲合肥規燒船舫以夜一更潛寇城下子繪率將士格戰陳人奔退九年轉鄭州刺史子繪曉達政事長於綏撫歷宰州郡所在安之徵爲司徒左長史行魏尹事干明初轉大司農尋正除魏尹皇建中加驃騎大將軍大寧二年遷都官尙書髙歸彥作逆召子繪入見昭陽殿帝親詔子繪曰冀州密邇京甸歸彥敢肆凶悖已敕大司馬平原王段孝先總勒重兵乘機電發司空東安王婁睿督率諸軍絡繹繼進卿世載名徳恩洽彼州故遣參贊軍事隨便慰撫宜善加謀略以稱所寄卽以其日馳傳赴軍子繪祖父世爲本州百姓素所歸附旣至巡城諭以禍福民吏降款日夜相繼賊中動靜小大必知賊平仍敕子繪權行州事尋徵還敕與羣官議定律令加儀同三司後突厥入逼晉陽詔子繪行懷州事乘驛之任還爲七兵尙書轉祠部尙書河淸三年暴疾卒年五十世祖深嘆惜之贈使持節瀛冀二州軍事冀州刺史開府儀同尙書右僕射謚曰簡子寶蓋嗣

節使部名臣列傳十

北周

長孫儉按周書本傳儉河南洛陽人也本名慶明其先魏之枝族姓托拔氏孝文遷洛攺爲長孫五世祖嵩魏太尉北平王儉少方正有操行狀貌魁梧神彩嚴肅𨿽在私室終日儼然性不妄交非其同志𨿽貴遊造門亦不與相見孝昌中起家員外散騎侍郎從爾朱天光破隴右太祖臨夏州以儉爲錄事深器敬之賀拔嶽被害太祖赴平涼凡有經綸謀策儉皆參預從平侯莫陳悅畱儉爲秦州長史時西夏州仍未內屬而東魏遣許和爲刺史儉以信義招之和乃舉州歸附卽以儉爲西夏州刺史總統三夏州時荊襄初附太祖表儉功績尢美宜委東南之任授荊州刺史東南道行臺僕射所部鄭縣令泉璨爲民所訟推治獲實儉卽大集僚屬而謂之曰此由刺史教誨不明信不被物是我之愆非泉璨之罪遂於廳事前肉袒自罰捨璨不問於是屬城肅勵莫敢犯法魏文帝璽書勞之太祖又與儉書曰近行路傳公以部內縣令有罪遂自杖三十用肅羣下吾昔聞王臣蹇蹇匪躬之故蓋謂憂公忘私知無不爲而已未有如公刻身罰己以訓羣僚者也聞之嘉嘆荊蠻舊俗少不敬長儉殷勤勸導風俗大革務廣耕桑兼習武事故得邊境無虞民安其業吏民表請爲儉構淸徳樓樹碑刻頌朝議許焉在州遂歷二載徵授大行臺尙書兼相府司馬嘗與羣公侍坐於太祖及退太祖謂左右曰此公閒雅孤每與語嘗肅然畏敬恐有所失他日太祖謂儉曰名實理須相稱尙書旣志安貧素可攺名儉以彰雅操又除行臺僕射荊州刺史時梁嶽陽王蕭﹠﹟內附初遣使入朝至荊州儉於廳事列軍儀具戎服與使人以賓主禮相見儉容貌魁偉音聲如鐘大爲鮮卑語遣人傳譯以問客客惶恐不敢仰視日晚儉乃著﹠﹟襦紗帽引客宴於別齋因序梁國喪亂朝廷招攜之意發言可觀使人大悅出曰吾所不能測也及梁元帝嗣位於江陵外惇鄰睦內懷異計儉密啟太祖陳攻取之謀於是徵儉入朝問其經略儉對曰今江陵旣在江北去我不遠湘東卽位已涉三年觀其形勢不欲東下骨肉相殘民厭其毒荊州軍資器械儲積已久若大軍西討必無匱乏之慮且兼弱攻昧武之善經國家旣有蜀土若更平江漢撫而安之收其貢賦以供軍國天下不足定也太祖深然之乃謂儉曰如公之言吾取之晚矣令儉還州密爲之備尋令柱國燕公於謹總戎眾伐江陵平以儉元謀賞奴婢三百口太祖與儉書曰本圖江陵由公畫計今果如所言智者見未萌何其妙也但吳民離散事藉招懷南服重鎭非公莫可遂令儉鎭江陵進爵昌寧公遷大將軍移鎭荊州總管五十二州儉舊嘗詣闕奏事時值大雪遂立於雪中待報自旦達暮竟無惰容其奉公勤至皆此類也三年以疾還京爲夏州總管薨遺啟世宗請葬於太祖陵側並以官所賜之宅還官詔皆從之追封鄶公荊民儀同趙超等七百人感儉遺愛詣闕請爲儉立廟樹碑詔許之詔曰昔叔敖辭沃壤之地蕭何就窮僻之鄕以古方今無慚曩哲言尋嘉尙弗忘於懷而有司未達大體遽以其第卽便給外今還其妻子子隆

裴文舉按周書本傳文舉字道河東聞喜人也祖秀業魏中散大夫天水郡守贈平州刺史父邃性尢嚴爲州裏所推挹解褐散騎常侍奉車都尉累遷諫議大夫司空從事中郎大統三年東魏來寇邃乃糾合鄕人分據險要以自固時東魏以正平爲東雍州遣其將司馬恭鎭之每遣閒人扇動百姓邃密遣都督韓僧明入城諭其將士卽有五百餘人許爲內應期日未至恭知之乃棄城夜走因是東雍遂內屬及李弼略地東境邃爲之鄕導多所降下太祖嘉之特賞衣物封澄城縣子邑三百戶進安東將軍銀靑光祿大夫加散騎常侍太尉府司馬除正平郡守尋卒官贈儀同三司定州刺史文舉少忠謹涉獵經史大統十年起家奉朝請遷丞相府墨曹參軍時太祖諸子年幼盛簡賓友文舉以選與諸公子遊雅相欽敬未嘗戲狎遷威烈將軍著作郎中外府參軍事魏恭帝二年賜姓賀蘭氏孝閔帝踐祚襲爵澄城縣子齊公憲初開幕府以文舉爲司錄世宗初累遷帥都督寧遠將軍大都督及憲出鎭劍南復以文舉爲益州總管府中郎武成二年就加使持節車騎大將軍儀同三司蜀土沃饒商販百倍或有勸文舉以利者文舉答之曰利之爲貴莫若安身身安則道隆非貨之謂是以不爲非惡財也憲矜其貧窶每欲資給之文舉恆自謙遜辭多受少保定三年遷絳州刺史邃之往正平也以廉約自守每行春省俗單車而已及文舉臨州一遵其法百姓美而化之總管韋孝寬特相欽重每與談論不覺膝前於席天和初進驃騎大將軍開府儀同三司尋爲孝寬柱國府司馬六年入爲司憲中大夫進爵爲公增邑通前一千戶俄轉軍司馬建徳二年又增邑七百戶文舉少喪父其兄又在山東惟與弟璣幼相訓養友愛甚篤璣又早亡文舉撫視遺孤逾於己子時人以此稱之初文舉叔父季和爲曲沃令卒於聞喜川而叔母韋氏卒於正平縣屬東西分隔韋氏墳﹠﹟在齊境及文舉在本州每加賞募齊人感其孝義潛相要結以韋氏柩西歸竟得合葬六年除南靑州刺史宣政元年卒於位子冑嗣

髙賓按周書本傳賓渤海修人也其先因官北邊遂沒於遼左祖皓以魏太和初自遼東歸魏官至安定郡守衛尉卿父季安撫軍將軍兗州刺史賓少聰﹠﹟有文武幹用仕東魏歷官至龍驤將軍諫議大夫立義都督同列有忌其能者譖之於齊神武賓懼及於難大統六年乃棄家屬間行歸闕太祖嘉之授安東將軍銀靑光祿大夫稍遷通直散騎常侍撫軍將軍大都督世宗初除咸陽郡守政存簡惠甚得民和世宗聞其能賜田園於郡境賓旣羇旅歸國親屬在齊常慮見疑無以取信乃於所賜田內多蒔竹木盛構堂宇並鑿池沼以環之有終焉之志朝廷以此知無貳焉加使持節車騎大將軍儀同三司散騎常侍賜姓獨孤氏武成元年除禦正下大夫兼小載師出爲益州總管府長史保定初徵拜計部中大夫治中外府從事中郎賜爵武陽縣伯賓敏於從政果敢決斷案牘𨿽繁綽有餘裕轉太府中大夫齊公憲府長史天和二年除鄀州諸軍事鄀州刺史進位驃騎大將軍開府儀同三司治襄州總管府司錄六年卒於州時年六十八子熲爲隋文帝佐命開皇中贈賓禮部尙書武陽公謚曰簡

韋瑱按周書本傳瑱字世珍京兆杜陵人也世爲三輔著姓曾祖惠度姚泓尙書郎隨劉義眞過江仕宋爲鎭西府司馬順陽太守行南雍州事後於襄陽歸魏拜中書侍郎贈安西將軍洛州刺史祖千雄略陽郡守父英代郡守贈兗州刺史瑱幼聰敏有夙成之量閭裏咸敬異之篤志好學兼善騎射魏孝昌三年起家太尉府法曹參軍稍遷直後除明威將軍雍州治中假鎭遠將軍防城州將累遷諫議大夫冠軍將軍太祖爲丞相加前將軍大中大夫封長安縣男食邑三百戶轉行臺左丞加撫軍將軍銀靑光祿大夫遷使持節都督南郢州諸軍事南郢州刺史復入爲行臺左丞瑱明察有幹局再居左轄時論榮之從復弘農戰沙苑加衛大將軍左光祿大夫又從戰河橋進爵爲子增邑二百戶大統八年齊神武侵汾絳瑱從太祖禦之軍還令瑱以本官鎭蒲津關帶中潬城主尋除蒲州總管府長史頃之徵拜鴻臚卿以望族兼領鄕兵加帥都督遷大都督通直散騎常侍行京兆郡事進車騎大將軍儀同三司散騎常侍魏恭帝二年賜姓宇文氏三年除瓜州諸軍事瓜州刺史州通西域蕃夷往來前後刺史多受賂遺胡寇犯邊又莫能禦瑱雅性淸儉兼有武略蕃夷贈遺一無所受故人畏威不敢爲寇公私安靜夷夏懷之孝閔帝踐祚進爵平齊縣伯增邑五百戶秩滿還京吏民戀慕老幼追送畱連十數日方得出境世宗嘉之進授侍中驃騎大將軍開府儀同三司武成三年卒時年六十一贈岐宜二州刺史謚曰惠天和二年又追封爲公增邑通前三千戶仍詔其子峻襲

席固按周書本傳固字子堅其先安定人也髙祖衡因後秦之亂寓居於襄陽仕晉爲建威將軍遂爲襄陽著姓固少有遠志內明敏而外質朴梁大同中爲齊興郡守屬侯景渡江梁室大亂固久居郡職士多附之遂有親兵千餘人梁元帝嗣位江陵遷興州刺史於是軍民慕從者至五千餘人固遂欲自據一州以觀時變後懼王師進討方圖內屬密謂其腹心曰今梁氏失政揚都覆沒湘東不能復讎雪恥而骨肉相殘宇文丞相刱啟霸基招攜以禮吾欲決意歸之與卿等共圖富貴左右聞固言未有應者固更諭以禍福諸人然後同之魏大統十六年以地來附是時太祖方欲南取江陵西定蜀漢聞固之至甚禮遇之乃遣使就拜使持節驃騎大將軍開府儀同三司大都督侍中丰州刺史封新丰縣公邑二千戶後轉湖州剌史固以未經朝謁遂蒙榮授心不自安啟求入覲太祖許之及固至太祖與之歡燕賞賜甚厚進爵靜安郡公增邑並前三千三百戶尋拜昌歸憲三州諸軍事昌州刺史固居家孝友爲州裏所稱蒞官之處頗有聲績保定四年卒於州時年六十一贈大將軍襄唐丰郢復五州刺史謚曰肅仍敕襄州賜其墓田子世雅嗣

柳霞按周書本傳霞字子升河東解人也曾祖卓晉汝南太守始自本郡徙居襄陽祖叔珍宋員外散騎常侍義陽內史父季遠梁臨川王諮議參軍宜都太守霞幼而爽邁神彩嶷然髫歲便有成人之量篤好文學動合規矩其世父慶遠特器異之謂霞曰吾昔逮事伯父太尉公嘗語吾云我昨夢汝登一樓樓甚峻麗吾以坐席與汝汝後名宦必達恨吾不及見耳吾向聊復晝寢又夢將昔時座席還以賜汝汝之官位當復及吾特宜勉勵以應嘉祥也梁西昌侯深藻鎭雍州霞時年十二以民禮修謁風儀端肅進止詳雅深藻美之試遣左右踐霞衣裾欲觀其舉措霞徐步稍前曾不顧眄廬陵王續爲雍州刺史辟霞爲主簿起家平西邵陵王綸府法曹參軍仍轉外兵除尙書工部郎謝舉時爲僕射引霞與語甚嘉之顧謂人曰江漢英靈見於此矣嶽陽王蕭﹠﹟﹠﹟雍州選爲治中尋遷別駕及﹠﹟於襄陽承制授霞吏部郎員外散騎常侍俄遷車騎大將軍儀同三司大都督賜爵聞喜縣公尋進位持節侍中驃騎大將軍開府儀同三司及蕭﹠﹟踐帝位於江陵以襄陽歸於我霞乃辭﹠﹟曰陛下中興鼎運龍飛舊楚臣昔因幸會早奉名節理當以身許國期之終始自晉氏南遷臣宗族蓋寡從祖太尉世父儀同從父司空並以位望隆重遂家於金陵惟畱先臣獨守墳柏常誡臣等使不違此志今襄陽旣入北朝臣若陪隨鑾蹕進則無益塵露退則有虧先旨伏願曲垂照鑑亮臣此心﹠﹟重違其志遂許之因畱鄕裏以經籍自娛太祖世宗頻有徵命霞固辭以疾及﹠﹟殂霞舉哀行舊君之服保定中又徵之霞始入朝授使持節驃騎大將軍開府儀同三司霍州諸軍事霍州刺史霞導民務先以徳再三不用命者乃微加貶異示之恥而已其下感而化之不復爲過咸曰我君仁惠如此其可欺乎天和中卒時年七十二宣政初贈安二州刺史霞有志行初爲州主簿其父卒於揚州霞自襄陽奔赴六日而至哀感行路毀瘁殆不可識後奉喪溯江西歸中流風起舟中之人相顧失色霞抱棺號慟訴天求哀俄頃之間風浪止息其母嘗乳間發疽醫云此病無可救之理惟得人吮膿或望微止其痛霞應聲卽吮旬日遂瘳咸以爲孝感所致性又溫略無喜慍之容弘獎名教未嘗論人之短尢好施與家無餘財臨終遺誡薄葬其子等並奉行之有十子靖莊最知名

韓按周書本傳字弘業其先潁川潁陽人也徙居昌黎祖魏鎭西將軍平涼郡守安定郡公父演徵鹵將軍中散大夫恆州刺史少有志尙好學而不守章句其師怪而問之對曰文字之間常奉訓誘至於商較異同請從所好師因此大奇之及長涉獵經史深沈有遠略魏建明中起家奉朝請加彊弩將軍遷大中大夫屬魏室喪亂避地於夏州時太祖爲刺史素聞其名待以客禮及賀拔嶽爲侯莫陳悅所害諸將遣使迎太祖太祖問以去畱之計曰方今王室淩遲海內鼎沸使君天資英武恩結士心賀拔公奄及於難物情危駭寇洛自知庸懦委身而托使君若總兵權據有關中之地此天授也何疑乎且侯莫陳悅亂常速禍乃不乘勝進取平涼反自遁逃屯營洛水斯乃井中蛙耳使君往必擒之不世之勛在斯一舉時者難得而易失誠願使君圖之太祖納焉太祖爲丞相引褒爲錄事參軍賜姓侯呂陵氏大統初遷行臺左丞賜爵三水縣伯尋轉丞相府屬加中軍將軍銀靑光祿大夫二年梁人北寇商洛東魏復侵樊鄧於是以褒爲鎭南將軍丞相府從事中郎出鎭浙酈居二年徵拜丞相府司馬進爵爲侯出爲北雍州刺史加衛大將軍州帶北山多有盜賊褒密訪之並豪右所爲也而陽不之知厚加禮遇謂之曰刺史起自書生安知督盜所賴卿等共分其憂耳乃悉詔桀黠少年素爲鄕裏患者署爲主帥分其地界有盜發而不獲者以故縱論於是諸被署者莫不惶懼皆首伏曰前盜發並某等爲之所有徒侶皆列其姓名或亡命隱匿者亦悉言其所在褒乃取盜名簿藏之因大榜州門曰自知行盜者可急來首卽除其罪盡今月不首者顯戮其身籍沒妻子以賞前首者旬日之間諸盜咸悉首盡褒取名簿勘之一無差異並原其罪許以自新由是羣盜屏息入爲給事黃門侍郎九年遷侍中十二年除都督西涼州刺史羌胡之俗輕貧弱尙豪富豪富之家侵漁小民同於僕隸故貧者日削豪者益富褒乃悉募貧人以充兵士優復其家蠲免徭賦又調富人財物以賑給之每西域商貨至又先盡貧者市之於是貧富漸均戶口殷實十六年加大都督涼州諸軍事魏廢帝元年轉會州刺史二年進位車騎大將軍儀同三司尋加驃騎大將軍開府儀同三司進爵爲公武成三年徵拜禦伯中大夫保定二年轉司會三年出爲汾州刺史州界北接太原當千里徑先是齊寇數入民廢耕桑前後刺史莫能防扞褒至適會寇來褒乃不下屬縣人旣不及設備以故多被抄掠齊人喜相謂曰汾州不覺吾至先未集兵今者之還必莫能追躡我矣由是益懈不爲營壘褒已先勒精銳伏北山中分據險阻邀其歸路乘其眾怠縱伏擊之盡獲其眾故事獲生口者並囚送京師褒因是奏曰所獲賊眾不足爲多俘而辱之但益其忿耳請一切放還以徳報怨有詔許焉自此抄兵頗息四年遷河洮封三州諸軍事河州總營天和三年轉鳳州刺史尋以年老請致仕詔許之五年拜少保褒歷事三帝以忠厚見知髙祖深相敬重常以師道處之每入朝見必有詔令坐然後始與論政事七年卒贈涇岐燕三州刺史謚曰貞子繼伯嗣

庫狄峙按周書本傳峙其先遼東人本姓段氏匹磾之後也因避難攺焉後徙居代世爲豪右祖淩武威郡守父貞上洛郡守峙少以弘厚知名善騎射有謀略仕魏位髙陽郡守爲政仁恕百姓頗悅之孝武西遷峙乃棄官從入關大統元年拜中書舍人參掌機密以恭謹見稱遷黃門侍郎時與東魏爭衡戎馬不息蠕蠕乘虛屢爲邊患朝議欲結和親乃使峙往峙狀貌魁梧善於辭令蠕蠕主雅信重之自是不復爲寇太祖謂峙曰西魏絳和戎見稱前史以君方之彼有愧色封髙邑縣公邑八百戶遷驃騎將軍岐州刺史加散騎常侍增邑三百戶開府儀同三司恭帝元年徵拜侍中蠕蠕滅後突厥彊盛𨿽與文帝通好而外連齊氏太祖又令峙銜命諭之突厥感悟卽執齊使歸諸京師錄前後功拜大將軍安丰郡公邑通前二千戶尋除小司空孝閔踐阼轉世宗小司寇初爲都督益潼等三十一州諸軍事益州刺史峙性寬和尙淸靜甚爲夷獠所安保定四年除宣州刺史天和三年入爲少師峙以年老表乞骸骨手詔許之五年卒贈同州刺史謚曰定子嶷嗣

梁昕按周書本傳昕字元明安定烏氏人也世爲關中著姓其先因官徙居京兆之盩厔祖重耳漳縣令父勸儒州主簿冠軍將軍中散大夫贈涇州刺史昕少溫恭見稱州里正光五年秦隴構亂蕭寶夤爲大都督統兵出討以昕爲行臺參軍孝昌初拜蕩寇將軍稍遷驤威將軍給事中仍從寶夤徵萬俟醜奴相持二年前後數十戰以功封徵西將軍爾朱天光入關復引爲外兵參軍從天光徵討拜右將軍大中大夫太祖迎魏孝武軍次雍州昕以三輔望族上謁太祖見昕容貌偉深賞異之卽授右府長流參軍大統初加鎭南將軍金紫光祿大夫轉丞相府戶曹參軍從復弘農戰沙苑皆有功除車騎將軍丞相府主簿出爲洛安郡守徵拜大將軍行臺兵部郎中加帥都督十二年除河南郡守鎭大塢尋又移鎭閻韓式遏邊壘甚著誠信遷東荊州刺史昕撫以仁惠蠻夷悅之流民歸附者相繼而至封安定縣子邑三百戶累遷大都督車騎大將軍散騎常侍儀同三司孝閔帝踐祚進位驃騎大將軍開府儀同三司世宗初進爵胡城縣伯邑五百戶三年除九曲城主保定元年遷中州刺史增邑八百戶轉邵州刺史二年以母喪去職尋起復本任天和初徵拜工部中大夫出爲陜西總管府長史昕性溫裕有幹能歷官內外咸著聲稱尋卒於位贈大將軍謚曰貞

蕭世怡按周書本傳世怡梁武帝弟鄱陽王恢之子也以名犯太祖諱故稱字焉幼而聰慧頗涉經史梁大同元年封丰城縣侯邑五百戶除給事中轉太子洗馬尋入直殿省轉太子中舍人出爲持節仁威將軍譙州刺史及侯景爲亂路由城下襲而陷之世怡遂被執尋遁逃得免至於江陵梁元帝承制授侍中及平侯景以世怡爲兼太宰太常卿與中衛長史樂子云拜謁山陵承聖二年授使持節平西將軍臨川內史旣以陸納據湘川道路擁塞攺授平南將軍桂陽內史未至郡屬於謹平江陵遂隨兄修在郢州及修卒卽以世怡爲刺史湘州刺史王琳率舟師襲世怡世怡以州輸琳時陳武帝執政徵爲侍中世怡疑而不就乃奔於齊除車騎大將軍散騎常侍尋出爲永州刺史保定四年晉公護東伐大將軍權景宣略地河南世怡聞豫州刺史王士良已降遂來歸款五年拜使持節驃騎大將軍開府儀同三司封義興郡公邑一千三百戶天和二年授蔡州刺史政存簡惠不尙苛察深爲吏民所安三年卒於州贈本官加並洛永三州刺史子子寶嗣

崔謙按周書本傳謙字士遜搏陵安平人也祖辯魏平遠將軍武邑郡守父楷散騎常侍光祿大夫殷州刺史贈侍中都督冀定相三州諸軍事驃騎大將軍儀同三司冀州刺史謙幼聰敏神彩嶷然及長深沈有識量歷觀經史不持章句志在博聞而已每覽經國緯民之事心常好之未嘗不撫捲嘆息孝昌中解褐著作佐郎從太宰元天穆討邢杲破之以功授輔國將軍大中大夫遷平東將軍尙書殿中郎賀拔勝出鎭荊州以謙爲行臺左丞勝𨿽居方嶽之任至於安輯夷夏綱紀眾務皆委謙焉謙亦盡其智能以相匡弼勝有聲南州謙之力也及魏孝武將備齊神武之逼乃詔勝引兵赴洛軍至廣州帝已西遷勝乃遲疑將旋所鎭謙謂勝曰昔周室不造諸侯釋位漢道中微列藩盡節今皇家多故主上蒙塵實忠臣枕戈之時義士立功之日也公受方面之重總宛葉之眾若杖義而動首唱勤王天下聞風孰不感激誠宜順義勇之志副遐邇之心倍道兼行謁帝關右然後與宇文行臺同心協力電討不庭則桓文之勛復興於玆日矣捨此不爲中道而退便恐人皆解體士各有心一失事機後悔何及勝不能用而人情果大騷動還未至州州民鄧誕引侯景軍奄至勝與戰敗績遂將麾下數百騎南奔於梁謙亦與勝俱行及至梁每乞師赴援梁武帝𨿽不爲出軍而嘉勝等志節並許其還國乃令謙先還且通鄰好魏文帝見謙甚悅謂之曰卿出萬死之中投身江外今得生還本朝豈非忠貞之報也太祖素聞謙名甚禮之乃授徵西將軍金紫光祿大夫賜爵千乘縣男及勝至拜太師以謙有毗輔之功又授太師長史大統三年從太祖擒竇泰戰沙苑並有功進爵爲子遷車騎大將軍右光祿大夫拜尙書右丞謙明練時事及居樞轄時論以爲得人四年從太祖解洛陽圍仍經河橋戰加定州大中正瀛州刺史十五年授車騎大將軍儀同三司又破柳仲禮於隨郡討平李遷哲於魏興並有功進驃騎大將軍開府儀同三司直州刺史賜姓宇文氏魏恭帝初轉利州刺史謙性明悟深曉政術又勤於理務民訟𨿽繁未嘗有懈倦之色吏民以是敬而愛之時有蜀人賈晃遷舉兵作亂率其黨圍逼州城謙倉卒分部才得千許人便率拒戰會梁州援兵至遂擒晃遷餘人乃散謙誅其渠帥余並原之旬日之間遂得安輯世宗初進爵作唐縣公保定二年遷安州總管隨應等十一州甑山上明魯山三鎭諸軍事安州刺史四年加大將軍進爵武康郡公天和元年授江陵總管三年遷荊州總管荊浙等十四州南陽平陽等八防諸軍事荊州刺史州旣統攝遐長俗兼夷夏又南接陳境東鄰齊寇謙外禦彊敵內撫軍民風化大行號稱良牧每年考績常爲天下最屢有詔褒美焉謙隨賀拔勝之在荊州也𨿽被親遇而名位未顯及踐其位朝野以爲榮四年卒於州闔境痛惜之乃共立祠堂四時祭饗子曠嗣謙性至孝少喪父殆將滅性與弟﹠﹟特相友愛𨿽復年事並髙名位各重所有資產皆無私焉其居家嚴肅動遵禮度曠與﹠﹟子弘度等並奉其遺訓云

崔﹠﹟按周書崔謙傳謙弟﹠﹟本名士約少鯁直有節槪膂力過人尢工騎射釋褐領軍府錄事轉諮議參軍及賀拔勝出牧荊州以﹠﹟爲假節冠軍將軍防城都督又隨勝奔梁復自梁歸國授衛將軍都督封安昌縣子邑三百戶從太祖復弘農戰沙苑皆有功進爵爲侯增邑八百戶除京兆郡守累遷帥都督撫軍將軍通直散騎常侍大都督車騎大將軍儀同三司都官尙書定州大中正攺封安固縣侯增邑三百戶賜姓宇文氏並賜名﹠﹟焉進爵驃騎大將軍開府儀同三司加侍中進爵萬年縣公增邑通前二千四百戶除隴州刺史遷總管涼甘瓜三州諸軍事涼州刺史﹠﹟﹠﹟政彊毅百姓畏之齊王憲東徵以﹠﹟爲行軍長史軍還除使持節崇徳安義等十三防熊和忠等三州諸軍事崇徳防主加授大將軍攺封安平縣公建徳四年卒時年六十四贈鄜延丹綏長五州刺史謚曰壯子弘度

皇甫璠按周書本傳璠字景瑜安定三水人也世爲西州著姓後徙居京兆焉父和本州治中大統末追贈散騎常侍儀同三司涇州刺史璠少忠謹有幹略永安中辟州都督太祖爲牧補主簿以勤事被知每蒙褒賞大統四年引爲丞相府行參軍尋轉田曹參軍東合祭酒加散騎侍郎稍遷兼太常少卿都水使者歷蕃部兵部虞部民部吏部等諸曹郎中六官建拜計部下大夫孝閔帝踐阼轉守廟下大夫以選爲東道大使撫巡州防尋加車騎大將軍儀同三司封長樂縣子邑五百戶出爲玉壁總管府長史保定中遷鴻州刺史入爲小納言俄除隴右總管府司馬轉陜州總管府長史徵拜蕃部中大夫進驃騎大將軍開府儀同三司復出爲隴右總管府長史璠性平和小心奉法安分守志恆以淸白自處當時號爲善人建徳元年除民部中大夫三年授隨州刺史政存簡惠百姓安之其年增邑並前二千戶六年卒於位贈交渭二州刺史謚曰恭子諒

揚寬按周書本傳寬字景仁弘農華陰人也祖恩魏鎭遠將軍河間內史父鈞博學彊識舉秀才拜大理平轉廷尉正累遷歷洛陽令左中郎將軍華州大中正河南尹廷尉卿安北將軍七兵尙書北道大行臺恆州刺史懷朔鎭將軍卒於鎭贈侍中司空公追封臨貞縣伯謚曰恭寬少有大志每與諸兒童遊處必擇髙大之物而坐之見者咸異焉及長頗解屬文尢尙武藝弱冠除奉朝請屬鈞出鎭恆州請從展﹠﹟乃攺授將軍髙闕戍主時茹茹旣亂其主阿那來奔魏帝遣使納之詔鈞率兵衛送寬亦從以功拜行臺郎中時北邊賊攻圍鎭城鈞卒城民等推寬守禦尋而城陷寬乃北走茹茹後討鎭賊破之寬始得還朝魏廣陽王深與寬素相委暱深犯法得罪寬被逮捕魏孝莊時爲侍中與寬有舊藏之於宅遇赦得免除宗正丞北海王顥少相器重時爲大行臺北徵葛榮欲啟寬爲左右丞與參謀議寬辭以孝莊厚恩未報義不見利而動顥未之許顥妹婿李神軌謂顥曰揚寬義士也匹夫猶不可奪志況義士乎王今彊之以行亦恐不爲人用顥乃止孝莊踐阼拜通直散騎侍郎領河南尹丞行洛陽令邢果反寬以都督從太宰上黨王元天穆討平之就拜通直散騎常侍師未還屬元顥自梁入洛孝莊出居河內天穆懼計無所出集諸將謀之寬曰吳人輕跳非王之敵況懸軍深入師老兵疲彊弩之末何能爲也願徑取成臯會兵伊洛戮帶定襄於是乎在此事易同摧朽王何疑焉天穆然之乃引軍趣成臯令寬與爾朱能爲後拒尋以眾議不可乃回赴石濟寬夜行失道後期諸將咸言寬少與北海周旋今不來矣天穆答曰揚寬非輕於去就者也其所逗畱必有他故吾當爲諸君保明之語訖候騎白寬至天穆撫髀而笑曰吾固知其必來遽出帳迎之握其手曰是所望也卽給牛三十頭車五乘綿絹十五車羊五十口與天穆俱謁孝莊於太行拜散騎常侍安東將軍仍爲都督從平河內進圍北中時梁將陳慶之爲顥兵守北門天穆駐馬圍外遣寬至城下說慶之寬先自稱姓名然後與語備陳利害勸令早降慶之不答久之乃曰賢兄撫軍在此頗欲相見寬答曰僕兄旣力屈王威迹淪逆黨人臣之理何煩相見向所以先申姓名者豈不知兄在彼乎直以信不見疑忠爲令徳耳僕之昆季幸不待言但當議良圖自求多福天穆聞之謂左右曰揚寬大異人何至不惜形便如此自是彌敬重之孝莊反正拜中軍將軍太府卿華州大中正封澄城縣伯邑三百戶爾朱榮被誅其從弟世隆等擁部曲燒城門出據河橋還逼京師進寬鎭北將軍使持節大都督隨機捍禦世隆謂寬曰豈忘太宰相知之深也寬答曰太宰見愛以禮人臣之交耳今日之事事君常節世隆北走寬追至河內俄而爾朱兆陷洛陽囚執孝莊帝寬還洛不可遂自成臯奔梁至建業聞孝莊帝弒崩寬發哀盡禮梁武義之待之甚厚而尋禮送還朝至下邳爾朱仲遠啟復寬官爵畱爲大行臺吏部尙書孝武初攺授散騎常侍驃騎將軍給事黃門侍郎監內典書事時夏州戍兵數千人據兗州反詔寬兼侍中節度諸軍討平之中尉綦與寬有宿憾誣以他罪劾之孝武謂侍臣等曰揚寬淸直朕極知其無罪但不能杜法官之奏耳事下廷尉尋得申釋又除黃門侍郎兼武衛將軍孝武與齊神武有隙遂召募騎勇廣增宿衛以寬爲合內大都督專總禁旅從孝武入關兼吏部尙書錄從駕勛進爵華山郡公邑一千二百戶大統初遷車騎大將軍太子太傅儀同三司三年使茹茹迎魏文悼後還拜侍中都督涇州諸軍事涇州刺史五年除驃騎大將軍開府儀同三司都督東雍州諸軍事東雍州刺史卽本州也十年轉河州刺史十六年兼大丞相府司馬朝議欲經略漢川而梁宜丰侯蕭循固守南鄭十七年寬從大將軍達奚武討之梁武陵王蕭紀遣將楊幹運率兵萬餘人救循武令寬督開府王傑賀蘭願徳等邀擊之軍至白馬與幹運合戰破之俘斬數千人軍還除南豳州刺史魏廢帝初入爲尙書左僕射將作大監坐事免魏恭帝二年除廷尉卿世宗初拜大將軍增邑一千二百戶從賀蘭祥討吐谷渾破之別封宜陽縣公邑一千戶除小冢宰轉禦正中大夫武成二年詔寬與麟趾學士參定經籍寬性通敏有器識頻牧數州號稱淸簡歷居臺閣有當官之譽然與柳慶不協欲按成其罪時論頗以此譏之保定元年除總管梁興等十九州諸軍事梁州刺史其年薨於州贈華陜虞上潞五州刺史謚曰元子紀嗣

楊儉按周書楊寬傳寬兄儉字景則偉容儀有才行魏正始中起家侍禦史加奉朝請遷員外散騎侍郎孝昌中除鎭遠將軍頓丘太守未及述職元顥啟請隨軍建義初兼給事黃門侍郎左將軍太府少卿元顥入洛授撫軍將軍孝莊反正廢於家尋拜散騎常侍都督潁州諸軍事潁州刺史建明中加徵南將軍金紫光祿大夫孝武初除衛將軍北雍州刺史政尙寬惠夷夏安之孝武西遷除侍中驃騎將軍大統初以本官行東秦州事加使持節當州大都督從破齊神武於沙苑封夏陽縣侯邑八百戶七年領大丞相府諮議參軍出爲都督東雍華二州諸軍事驃騎大將軍開府儀同三司華州刺史八年卒於家贈本官謚曰靜

令狐整按周書本傳整字延保燉煌人也本名延世爲西土冠冕曾祖嗣祖詔安並官至郡守咸爲良二千石父﹠﹟早以名徳著聞仕歷瓜州司馬燉煌郡守郢州刺史封長城縣子大統末卒於家太祖傷悼之遣使者監護喪事又敕鄕人爲營墳壠贈龍驤將軍瓜州刺史整幼聰敏沈深有識量學藝騎射並爲河右所推刺史魏東陽王元榮辟整爲主簿加蕩寇將軍整進趨詳雅對揚辧暢謁見之際州府傾目榮器整徳望嘗謂僚屬曰令狐延保西州令望方城重器豈州郡之職所可縶維但一日千里必基武步寡人當委以庶務書諾而已頃之魏孝武西遷河右擾亂榮仗整防扞州境獲寧及鄧彥竊瓜州拒不受代整與開府張穆等密應使者申徽執彥送京師太祖嘉其忠節表爲都督尋而城民張保又殺刺史成慶與涼州刺史宇文仲和構逆規據河西晉昌人呂興等復害郡守郭肆以郡應保初保等將圖爲亂慮整守義不從旣殺成慶因欲及整以整人之望也復恐其下叛之遂不敢害𨿽外加禮敬內甚忌整整亦僞若親附而密欲圖之陰令所親說保曰君與仲和結爲唇齒今東軍漸逼涼州彼勢孤危恐不能敵若或摧﹠﹟則禍及此土宜分遣銳師星言救援二州合勢則東軍可圖然後保境息人計之上者保然之而未知所任整又令說保曰歷觀成敗在於任使所擇不善旋致傾危令狐延保兼資文武才堪統禦若使爲將蔑不濟矣保納其計具以整父兄等並在城中弗之疑也遂令整行整至玉門郡召集豪傑說保罪逆馳還襲之先定晉昌斬呂興進軍擊保州人素服整威名並棄保來附保遂奔吐谷渾眾議推整爲刺史整曰本以張保肆逆毒害無辜闔州之人俱陷不義今者同心戮力務在除凶若其自相推薦復恐﹠﹟尢致禍於是乃推波斯使主張道義行州事具以狀聞詔以申徽爲刺史徵整赴闕授壽昌郡守封驤武縣男邑二百戶太祖謂整曰卿少懷英略早建殊勛今者官位未足酬賞方當與卿共平天下同取富貴遂立爲瓜州義首仍除持節撫軍將軍通直散騎常侍大都督整以國難未寧常願舉宗﹠﹟力遂率鄕親二千餘人入朝隨軍徵討整善於撫馭躬同丰約是以人眾並忘羈旅盡其力用遷使持節車騎將軍儀同三司散騎常侍太祖嘗從容謂整曰卿遠祖立忠而去卿今立忠而來可謂積善餘慶世濟其美者也整遠祖漢建威將軍邁不爲王莽屈其子稱避地河右故太祖稱之云尋除驃騎大將軍開府儀同三司加侍中太祖又謂整曰卿勛同婁項義等骨肉立身惇雅可以範人遂賜姓宇文氏並賜名整焉宗人二百餘戶並列屬籍孝閔踐祚拜司憲中大夫處法平允爲當時所稱進爵彭陽縣公增邑一千戶初梁興州刺史席固以州來附太祖以固爲丰州刺史固﹠﹟職旣久猶習梁法凡所施爲多虧治典朝議密欲代之而難其選遂令整權鎭丰州委以代固之略整廣布威恩傾身撫接數月之間化洽州府於是除整丰州刺史以固爲湖州丰州舊治不居人民賦役參集勞逸不均整請移治武當詔可其奏獎勵撫導遷者如歸旬月之間城府周備固之遷也其部曲多願畱爲整左右整諭以朝制弗之許也流涕而去及整秩滿代至民吏戀之老幼送整遠近畢集數日停畱方得出界其得人心如此拜禦正中大夫出爲中華郡守轉同州司會遷始州刺史整雅識情僞尢明政術恭謹廉愼常懼盈滿故歷居內外所在見稱天和六年進位大將軍增邑通前二千一百戶晉公護之初執政也欲委整以腹心整辭不敢當頗迕其意護以此﹠﹟之及護誅附會者咸伏法而整獨保全時人稱其先覺建徳二年卒時年六十一贈本官加鄜宜豳鹽四州諸軍事鄜州刺史謚曰襄子熙嗣熙字長熙性方雅有度量𨿽在私室容止儼然非一時賢俊未嘗與之遊處善騎射解音律涉羣書尢明三禮累遷居職任並有能名大象中位至吏部中大夫儀同大將軍

趙文表按周書本傳文表其先天水西人也從徙居南鄭累世爲二千石父江性方嚴有度量歷官東巴州刺史計部中大夫驃騎大將軍開府儀同三司禦伯中大夫封昌國縣伯贈虞絳二州刺史謚曰貞文表少而修謹志存忠節便弓馬能左右馳射好讀左氏春秋略舉大義起家爲太祖親信魏恭帝元年從開府田弘徵山南以功授都督復從平南巴州及信州遷帥都督又從許國公字文貴鎭蜀行昌城郡事加中軍將軍左金紫光祿大夫保定元年除許國公府司馬轉大都督五年授畿伯下大夫又爲許國公府長史尋拜車騎大將軍儀同三司仍從宇文貴使突厥迎皇後進止儀注皆令文表典之文表斟酌而行皆合禮度及皇后將入境突厥托以馬瘦行徐文表慮其爲變遂說突厥使羅莫緣曰後自發彼藩已淹時序途經沙漠人馬疲勞且東寇每伺間隙吐谷渾亦能爲變今君以可汗之愛女結姻上國曾無防慮豈人臣之體乎莫緣然之遂倍道兼行數日至甘州以迎後功別封伯陽縣伯邑六百戶天和三年除梁州總管府長史所管地名恆陵者方數百里並生獠所居恃其險固常懷不軌文表率眾討平之遷蓬州刺史政尙仁恕夷獠懷之加驃騎大將軍開府儀同三司又進位大將軍爵爲公大象中拜吳州總管時開府於顗爲吳州刺史及隋文帝執政尉遲迥等舉兵遠近騷然人懷異望顗自以族大且爲國家肺腑懼文表圖己謀欲先之乃稱疾不出文表往問之顗遂手刃文表因令吏人告云文表謀反仍馳啟其狀隋文以諸方未定恐顗爲變遂授顗吳州總管以安之後知文表無異志𨿽不罪顗而聽其子仁海襲爵

竇毅按周書竇熾傳熾兄子毅字天武父嶽早卒及毅著勛追贈大將軍冀州刺史毅深沈有器度事親以孝聞魏孝武初起家爲員外散騎侍郎時齊神武擅朝毅慨然有殉主之志及孝武西遷遂從入關封奉髙縣子邑六百戶除符璽郎從擒竇泰復弘農戰沙苑皆有功拜右將軍大中大夫進爵爲侯增邑一千戶累遷持節撫軍將軍通直散騎常侍魏廢帝二年授車騎大將軍儀同三司大都督進爵安武縣公增邑一千四百戶魏恭帝元年進授驃騎大將軍開府儀同三司大都督攺封永安縣公出爲幽州刺史孝閔帝踐祚進爵神武郡公增邑通前五千戶保定三年徵還朝治左宮伯轉小宗伯尋拜大將軍時與齊人爭衡戎車歲動並交結突厥以爲外援在太祖之時突厥已許納女於我齊人亦甘言重幣遣使求婚狄固貪婪便欲有悔朝廷乃令揚薦等累使結之往反十餘方復前好至是𨿽期往逆猶懼攺圖以毅地兼勛戚素有威重乃命爲使及毅之至齊使亦在焉突厥君臣猶有貳志毅抗言正色以大義責之累旬乃定卒以皇后歸朝議嘉之別封成都縣公邑一千戶進位柱國出爲同州刺史遷蒲州總管徙金州總管加授上柱國入爲大司馬隋開皇初拜定州總管累居藩鎭咸得民和二年薨於州年六十四贈襄郢等六州刺史謚曰肅毅性溫和每以謹愼自守又尙太祖第五女襄陽公主特爲朝廷所委信𨿽任兼出入未嘗有矜惰之容時人以此稱之子賢嗣

崔猷按周書本傳猷字宣猷博陵安平人漢尙書實之十二世孫也祖挺魏光州刺史泰昌縣子贈輔國將軍幽州刺史謚曰景父孝芬左光祿大夫儀同三司兼吏部尙書爲齊神武所害猷少好學風度閒雅性鯁正有軍國籌略釋褐員外散騎侍郎領大行臺郎中尋爲吏部尙書李神﹠﹟所薦拜通直散騎侍郎攝尙書駕部郎中普泰初除徵鹵將軍司徒從事中郎旣遭家難遂間行入關及謁魏孝武哀動左右帝爲之攺容旣退帝目送之曰忠孝之道萃此一門卽以本官奏門下事大統初兼給事黃門侍郎封平原縣伯邑八百戶二年正除黃門加中軍將軍擒竇泰復弘農破沙苑猷常以本官從軍典文翰五年除司徒左長史加驃騎將軍時太廟初成四時祭祀猶設俳優角抵之戲其郊廟祭官多有假兼猷屢上疏諫書奏並納焉遷京兆尹時婚姻禮廢嫁娶之辰多舉音樂又廛裏富室衣服奢淫乃有織成文繡者猷又請禁斷事亦施行與盧辯等刱修六官十二年除大都督驃騎將軍浙州刺史加車騎大將軍儀同三司十四年侯景據河南歸款遣行臺王思政赴之太祖與思政書曰崔宣猷智略明贍有應變之才若有所疑宜與量其可不思政初領兵襄城後欲於潁川爲行臺治所遣使人魏仲奉啟陳之並致書於猷論將移之意猷復書曰夫兵者務在先聲後實故能百戰百勝以弱爲彊也但襄城控帶京洛實當今之要地如有動靜易相應接潁川旣鄰寇境又無山川之固賊若充斥徑至城下輒以愚情權其利害莫若頓兵襄城爲行臺治所潁川置州遣郭賢鎭守則表裏膠固人心易安縱有不虞豈能爲患仲見太祖具以啟聞太祖卽遣仲還令依猷之策思政重啟求與朝廷立約賊若水攻乞一周爲斷陸攻請三歲爲期限內有事不煩赴援過此以往惟朝廷所裁太祖以思政旣親其事兼復固請遂許之及潁川沒後太祖深追悔焉十六年以疾去職屬大軍東徵太祖賜以馬輿命隨軍與之籌議十七年進侍中驃騎大將軍開府儀同三司本州大中正賜姓宇文氏魏恭帝元年太祖欲開梁漢舊路乃命猷督儀同劉道通陸騰等五人率眾開回車路鑿山堙谷五百餘里至於梁州卽以猷爲都督梁利等十二州白馬儻城二防諸軍事梁州刺史及太祖崩始利沙興等諸州阻兵爲逆信合開楚四州亦叛惟梁州境內民無貳心利州刺史崔謙請援猷遣兵六千赴之信州糧盡猷又送米四千斛二鎭獲全猷之力也進爵固安縣公邑二千戶猷深爲晉公護所重護乃養猷第三女爲己女封富平公主世宗卽位徵拜禦正中大夫時依周禮稱天王又不建年號猷以爲世有澆淳運有治亂故帝王以之沿革聖哲因時制宜今天子稱王不足以威天下請遵秦漢稱皇帝建年號朝議從之武成二年除司會中大夫禦正如故世宗崩遺詔立髙祖晉公護謂猷曰魯國公稟性寬仁太祖諸子之中年又居長今奉遵遺旨翊戴爲主君以爲何如猷對曰殷道尊尊周道親親今朝廷旣遵周禮無容輒違此義護曰天下事大但恐畢公衝幼耳猷曰昔周公輔成王以朝諸侯況明公親賢莫二若行周公之事方爲不負顧托事𨿽不行當時稱其守正保定元年重授總管梁利開等十四州白馬儻成二防諸軍事梁州刺史尋復爲司會天和二年陳將華皎來附晉公護議欲南伐公卿莫敢正言猷獨進曰前歲東徵死傷過半比𨿽加撫循而瘡痍未復近者長星爲災乃上天所以垂鑑誡也誠宜修徳以禳天變豈可窮兵極武而重其譴負哉今陳氏保境息民共惇鄰好無容違盟約之重納其叛臣興無名之師利其土地詳觀前載非所聞也護不從其後水軍果敗而裨將元定等遂沒江南建徳四年出爲同州司會六年徵拜小司徒加上開府儀同大將軍隋文帝踐極以猷前代舊齒授大將軍進爵汲郡公增邑通前三千戶開皇四年卒謚曰明子仲芳

隋

韋世康按隋書本傳世康京兆杜陵人也世爲關右著姓祖旭魏南幽州刺史父敻隱居不仕魏周二代十徵不出號爲逍遙公世康幼而沈敏有器度年十歲州辟主簿在魏弱冠爲直寢封漢安縣公尙周文帝女襄樂公主授儀同三司後仕周自典祠下大夫歷沔硤二州刺史從武帝平齊授司州總管長史於時東夏初定百姓未安世康綏撫之士民胥悅歲餘入爲民部中大夫進位上開府轉司會中大夫尉迥之作亂也髙祖憂之謂世康曰汾絳舊是周齊分界因此亂階恐生搖動今以委公善爲吾守因授絳州刺史以雅望鎭之闔境淸肅世康性恬素好古不以得喪幹懷在州嘗慨然有止足之志與弟子書曰吾生因緒餘夙沾纓弁驅馳不已四紀於玆亟登衮命頻﹠﹟方嶽志除三惑心愼四知以不貪而爲寶處膏脂而莫潤如斯之事頗爲時悉今耄𨿽未及壯年已謝霜早梧楸風先蒲柳眼暗更劇不見細書足疾彌增非可趨走祿豈須多防滿則退年不待暮有疾便辭況娘春秋已髙溫凊宜奉晨昏有闕罪在我躬今世穆世文並從戎役吾與世衝復嬰遠任陟岵瞻望此情彌切桓山之悲倍深常戀意欲上聞乞遵養禮未訪汝等故遣此及興言遠慕感咽難勝諸弟報以事恐難遂於是乃止在任數年有惠政奏課連最擢爲禮部尙書世康寡嗜欲不慕貴勢未嘗以位望矜物聞人之善若己有之亦不顯人過咎以求名譽尋進爵上庸郡公加邑至二千五百戶其年轉吏部尙書余官如故四年丁母憂去職未期起令視事世康固請乞終私制上不許世康之在吏部選用平允請托不行開皇七年將事江南議重方鎭拜襄州刺史坐事免未幾授安州總管尋遷爲信州總管十三年入朝復拜吏部尙書前後十餘年間多所進拔朝廷稱爲廉平嘗因休暇謂子弟曰吾聞功遂身退古人常道今年將耳順志在懸車汝輩以爲云何子福嗣答曰大人澡身浴徳名立官成盈滿之誡先哲所重欲追蹤二疏伏奉尊命後因侍宴世康再拜陳讓曰臣無尺寸之功位亞臺鉉今犬馬齒臷不益明時恐先朝露無以塞責願乞骸骨退避賢能上曰朕夙夜庶幾求賢若渴冀與公共治天下以致太平今之所請深乖本望縱令筋骨衰謝猶屈公臥治一隅於是出拜荊州總管時天下惟置四大總管並揚益三州並親王臨統惟荊州委於世康時論以爲美世康爲政簡靜百姓愛悅合境無訟十七年卒於州時年六十七上聞而痛惜之贈賻甚厚贈大將軍謚曰文世康性孝友初以諸弟位並隆貴獨季弟世約宦途不達共推父時田宅盡以與之世多其義

韋洸按隋書韋世康傳世康弟洸字世穆性剛毅有器幹少便弓馬仕周釋褐主寢上士數從徵伐累遷開府賜爵衛國縣公邑千二百戶髙祖爲丞相從季父孝寬擊尉迥於相州以功拜柱國進封襄陽郡公邑二千戶時突厥寇邊皇太子屯咸陽令洸統兵出原州道與鹵相遇擊破之尋拜江陵總管未幾以母疾徵還俄拜安州總管伐陳之役領行軍總管及陳平拜江州總管率步騎二萬略定九江陳豫章太守徐璒據郡持兩端洸遣開府呂昂長史馮世基以兵相繼而進旣至城下璒僞降其夜率所部二千人襲擊昂昂與世基合擊大破之擒璒於陣髙梁女子洗氏率眾迎洸遂進圖嶺南上遺洸書曰公鴻勛大業名髙望重率將戎旅撫慰彼方風行電掃咸應稽服若使干戈不用兆庶獲安方副朕懷是公之力至廣州說陳渝州都督王猛下之嶺表皆定上聞而大悅許以便宜從事洸所綏集二十四州拜廣州總管歲餘番禺夷王仲宣聚眾爲亂以兵圍洸洸勒兵拒之中流矢而卒贈上柱國賜綿絹萬段謚曰敬子協嗣

韋衝按隋書韋世康傳衝字世衝少以名家子在周釋褐衛公府禮曹參軍後從大將軍元定渡江伐陳爲陳人所擄周武帝以幣贖而還之帝復令衝以馬千匹使於陳以贖開府賀拔華等五十人及元定之柩而還衝有辭辯奉使稱旨累遷少禦伯下大夫加上儀同於時稽胡屢爲寇亂衝自請安集之因拜汾州刺史髙祖踐阼徵爲兼散騎常侍進位開府賜爵安固縣侯歲餘發南汾州胡千餘人北築長城在塗皆亡上呼衝問計衝曰邊氓之性易爲反復皆由牧宰不稱之所致也臣請以理綏靜可不勞兵而定上然之因命衝綏懷叛者月餘皆至並赴長城上下書勞勉之尋拜石州刺史甚得諸胡歡心以母憂去職俄而起爲南寧州總管持節撫慰復遣柱國王長述以兵繼進衝上表固讓詔曰西南夷裔屢有生梗每相殘賊朕甚湣之已命戎徒淸撫邊服以開府器幹堪濟識略英遠軍旅事重故以相任知在艱疚日月未多金革奪情蓋有通式宜自抑割卽膺往旨衝旣至南寧渠帥爨震及西爨首領皆詣府參謁上大悅下詔褒揚之其兄子伯仁隨衝在府掠人之妻士卒縱暴邊人失望上聞而大怒令蜀王秀治其事益州長史元巖性方正案衝無所寬貸衝竟坐免其弟太子洗馬世約譖巖於皇太子上謂太子曰古人有沽酒酸而不售者爲噬犬耳今何用世約乎適累汝也世約遂除名後數載令衝檢校括州事時東陽賊帥陶子定吳州賊帥羅慧方並聚眾爲亂攻圍婺州永康烏程諸縣衝率兵擊破之攺封義丰縣侯檢校泉州事尋拜營州總管衝容貌都雅寬厚得眾心懷撫鞨契丹皆能致其死力奚霫畏懼朝貢相續髙麗嘗入寇衝率兵擊走之仁壽中髙祖爲豫章王暕納衝女爲妃徵拜民部尙書未幾卒時年六十六少子挺最知名

李詢按隋書李穆傳穆兄子詢字孝詢父賢周大將軍詢沈深有大略頗涉書記仕周納言上士俄轉內史上士兼掌吏部以干濟聞建徳三年武帝幸云陽宮拜司衛上士委以畱府事周衛王直作亂焚肅章門詢於內益火故賊不得入帝聞而善之拜儀同三司遷長安令累遷英果中大夫屢以軍功加位大將軍賜爵平髙郡公髙祖爲丞相尉迥作亂遣韋孝寬擊之以詢爲元帥長史委以心膂軍至永橋諸將不一詢密啟髙祖請重臣監護髙祖遂令髙熲監軍與熲同心協力惟詢而已及平尉迥進位上柱國攺封隴西郡公賜帛千匹加以口馬開皇元年引杜陽水灌三趾原詢督其役民賴其利尋檢校襄州總管事歲餘拜隰州總管數年以疾徵還京師中使顧問不絕卒於家時年四十九上悼惜者久之謚曰襄有子元方嗣

王長述按隋書本傳長述京兆霸城人也祖羆魏太尉父慶遠周淮州刺史長述幼有儀範年八歲周太祖見而異之曰王公有此孫足爲不朽解褐員外散騎侍郎封長安縣伯累遷撫軍將軍銀靑光祿大夫太子舍人長述早孤少爲祖羆所養及羆薨居喪過禮有詔褒異之免喪襲封扶風郡公邑三千戶除中書舍人修起居注攺封龍門郡公從於謹平江陵有功增邑五百戶周受禪又增邑通前四千七百戶拜賓部大夫出爲晉州刺史轉玉壁總管長史尋授司憲大夫出拜廣州刺史甚有威惠吏人懷之在任數年蠻夷歸之者三萬餘戶朝議嘉之就拜大將軍後歷襄仁二州總管並有能名及髙祖爲丞相授信州總管部內夷獠猶有未賓長述討平之進位上大將軍王謙作亂益州遣使致書於長述因執其使上其書又陳取謙之策上大悅前後賜黃金五百兩授行軍總管率眾討謙以功進位柱國開皇初復獻平陳之計修營戰艦爲上流之師上善其能頻加賞勞下書曰每覽髙策深相嘉嘆命將之日當以公爲元帥也後數歲以行軍總管擊南寧未至道病卒上甚傷惜之令使者弔祭贈上柱國冀州刺史謚曰莊子謨嗣

周搖按隋書本傳搖字世安其先與後魏同源初爲普乃氏及居洛陽攺爲周氏曾祖拔拔祖右六肱俱爲北平王父恕延歷行臺僕射南荊州總管搖少剛果有武藝性謹厚動遵法度仕魏官至開府儀同三司周閔帝受禪賜姓車非氏封金水郡公曆鳳楚二州刺史吏民安之從帝平齊每戰有功超授柱國進封夔國公未幾拜晉州總管時髙祖爲定州總管文獻皇后自京師詣髙祖路經搖所主禮甚薄旣而白後曰公廨甚富於財限法不敢輒費又王臣無得﹠﹟私其質直如此髙祖以其奉法每嘉之及爲丞相徙封濟北郡公尋拜豫州總管髙祖受禪復姓周氏開皇初突厥寇邊燕薊多被其患前總管李崇爲鹵所殺上思所以鎭之臨朝曰無以加周搖者拜爲幽州總管六州五十鎭諸軍事搖修鄣塞謹斥候邊民以安後六載徙爲壽州初自以年老乞骸骨上召之旣引見上勞之曰公積行累仁歷仕三代克終富貴保玆遐壽良足善也賜坐褥歸於第歲餘終於家謚曰恭時年八十四

長孫熾按隋書本傳熾字仲光上黨文宣王稚之曾孫也祖裕魏太常卿冀州刺史父兕周開府儀同三司熊絳二州刺史平原侯熾性敏慧美姿儀頗涉羣書兼長武藝建徳初武帝尙道法尢好元言求學兼經史善於談論者爲通道館學士熾應其選與英俊並遊通涉彌博建徳二年授雍州倉城令尋轉盩厔令頻宰二邑考績連最遷崤郡守入爲禦正上士髙祖作相擢爲丞相府功曹參軍加大都督封陽平縣子邑二百戶遷稍伯下大夫其年王謙反熾從信州總管王長述溯江而上以熾爲前軍破謙一鎭定楚合等五州擒僞總管荊山公元振以功拜儀同三司及髙祖受禪熾率官屬先入淸宮卽日授內史舍人上儀同三司尋以本官攝判東宮右庶子出入兩宮甚被委遇加以處事周密髙祖每稱美之授左領軍長史持節使於東南道三十六州廢置州郡巡省風俗還授太子僕加諫議大夫攝長安令與大興令梁毗俱爲稱職然毗以嚴正聞熾以寬平顯爲政不同部內各化尋領右常平監遷雍州贊治攺封饒良縣子遷鴻臚少卿後數歲轉太常少卿進位開府儀同三司復持節爲河南道二十八州巡省大使於路授吏部侍郎大業元年遷大理卿復爲西南道大使巡省風俗擢拜戶部尙書吐谷渾寇張掖令熾率精騎五千擊走之追至靑海而還以功授銀靑光祿大夫六年幸江都宮畱熾於東都居守仍攝左候衛將軍事其年卒官時年六十二謚曰靜子安世通事謁者

侯莫陳﹠﹟按隋書本傳﹠﹟字遵道代人也與魏南遷世爲列將父崇魏周之際歷職顯要官至大司空﹠﹟少有器量風神警發爲時輩所推魏大統末以父軍功賜爵廣平侯累遷開府儀同三司周武帝時從滕王逌擊龍泉文城叛胡與柱國豆盧績各帥兵分路而進﹠﹟懸軍五百餘里破其三柵先是稽胡叛亂輒略邊人爲奴婢至是詔胡敢有壓匿良人者誅籍沒其妻子有人言爲胡村所隱匿者績將誅之﹠﹟謂績曰將在外君命有所不行諸胡固非悉反但相迫脇爲亂耳大兵臨之首亂者知懼脇從者思降今漸加撫慰自可不戰而定如卽誅之轉相驚恐爲難不細未若召其渠帥以隱匿者付之令自歸首則羣胡可安績從之羣胡感悅爭來降附北土以安遷司武加振威中大夫髙祖爲丞相拜昌州刺史會受禪竟不行加上開府進爵升平郡公俄拜延州刺史數年轉陳州刺史平陳之役以行軍總管從秦王俊出魯山道屬陳將荀法尙陳紀降﹠﹟與行軍總管段文振渡江安集初附尋拜饒州刺史未之官遷瀛州刺史甚有惠政在職數年坐與秦王俊交通免官百姓將送者莫不流涕因相與立碑頌﹠﹟淸徳未幾檢校汾州事俄拜邢州刺史仁壽中吏部尙書牛弘持節巡撫山東以﹠﹟爲第一髙祖嘉嘆優詔褒揚時朝廷以嶺南刺史縣令多貪鄙蠻夷怨叛妙簡淸吏以鎭撫之於是徵﹠﹟入朝及進見上與﹠﹟言及平生以爲歡笑數日進位大將軍拜桂州總管十七州諸軍事賜物而遣之及到官大崇恩信民夷悅服溪洞生越多來歸附煬帝卽位﹠﹟兄梁國公芮坐事徙邊朝廷恐﹠﹟不自安徵歸京師數年拜恆山太守其年嶺南閩越多不附帝以﹠﹟前在桂州有惠政爲南土所信伏復拜南海太守後四歲卒官謚曰定子虔會最知名

元褒按隋書元孝矩傳孝矩弟褒字孝整便弓馬少有成人之量年十歲而孤爲諸兄所鞠養性友悌善事諸兄諸兄議欲別居褒泣諫不得家素富多金寶褒無所受脫身而出爲州裏所稱及長寬仁大度涉獵書史仕周官至開府北平縣公趙州刺史及髙祖爲丞相從韋孝寬擊尉迥以功復拜柱國進封河間郡公邑二千戶開皇二年拜安州總管歲餘徙原州總管有商人爲賊所劫其人疑同宿者而執之褒察其色冤而辭正遂捨之商人詣闕訟褒受金縱賊上遣使窮治之使者薄責褒曰何故利金而捨盜也褒便卽引咎初無異詞使者與褒俱詣京師遂坐免官其盜尋發於他所上謂褒曰公朝廷舊人位望隆重受金捨盜非善事何至自誣也對曰臣受委一州不能息盜賊臣之罪一也州民爲人所謗不付法司懸卽放免臣之罪二也牽率愚誠無顧形迹不恃文書約束至令爲物所疑臣之罪三也臣有三罪何所逃責臣又不言受賂使者復將有所窮究然則縲紲橫及良善重臣之罪是以自誣上嘆異之稱爲長者十四年以行軍總管屯兵備邊遼東之役復以行軍總管從漢王至柳城而還仁壽初嘉州夷獠爲寇褒率步騎二萬擊平之煬帝卽位拜齊州刺史尋攺爲齊郡太守吏民安之及興遼東之役郡官督事者前後相屬有西曹掾當行詐疾褒詰之掾理屈褒杖之掾遂大言曰我將詣行在所欲有所告褒大怒因杖百餘數日而死坐是免官卒於家時年七十三

乞伏慧按隋書本傳慧字令和馬邑鮮卑人也祖周魏銀靑光祿大夫父纂金紫光祿大夫並爲第一領民酋長慧少慷慨有大節便弓馬好鷹犬齊文襄帝時爲行臺左丞加蕩寇將軍累遷右衛將軍太僕卿自永寧縣公封宜民郡王其兄貴和又以軍功爲王一門二王稱爲貴顯周武平齊授使持節開府儀同大將軍拜佽飛右旅下大夫轉熊渠中大夫髙祖爲丞相從韋孝寬擊尉惇於武陟所當皆破授大將軍賜物八百段及平尉迥進位柱國賜爵西河郡公邑三千戶賚物二千三百段請以官爵讓兄朝廷不許論者義之髙祖受禪拜曹州刺史曹土舊俗民多姦隱戶口簿帳恆不以實慧下車按察得戶數萬遷涼州總管先是突厥屢爲寇掠慧於是嚴警烽燧遠爲斥候鹵亦素憚其名竟不入境歲餘轉齊州刺史得隱戶數千遷壽州總管其年左轉杞州刺史在職數年遷徐州總管時年逾七十上表求致仕不許俄轉荊州總管又領潭桂二州總管三十一州諸軍事其俗輕剽慧躬行朴素以矯之風化大洽曾見人以捕魚者出絹買而放之其仁心如此百姓美之號其處曰西河公轉秦州總管煬帝卽位爲天水太守大業五年徵吐谷渾郡濱西境民苦勞役又遇帝西巡坐爲道不整獻食﹠﹟薄帝大怒命左右斬之見其無發乃釋除名爲民卒於家

獨孤楷按隋書本傳楷字修則不知何許人也本姓李氏父屯從齊神武帝與周師戰於沙苑齊師敗績因爲柱國獨孤信所擒配爲士伍給使信家漸得親近因賜姓獨孤氏楷少謹厚便弄馬槊爲宇文護執刀累轉車騎將軍其後數從徵伐賜爵廣阿縣公邑千戶拜右侍下大夫周末從韋孝寬平淮南以功賜子景云爵西河縣公髙祖爲丞相進授開府每督親信兵及受禪拜右監門將軍進封汝陽郡公數歲遷右衛將軍仁壽初出爲原州總管時蜀王秀鎭益州上徵之猶豫未發朝廷恐秀生變拜楷益州總管馳傳代之果有異志楷諷諭久之乃就路楷察秀有悔色因勒兵爲備秀至興樂去益州四十餘里將反襲楷密令左右覘所爲知楷不可犯而止楷在益州甚有惠政蜀中父老於今稱之煬帝卽位轉並州總管遇疾喪明上表乞骸骨帝曰公先朝舊臣歷職二代髙風素望臥以鎭之無勞躬親簿領也遣其長子淩雲監省郡事其見重如此數載轉長平太守未視事而卒謚曰恭子淩雲平云彥云

節使部名臣列傳十一

唐一

許紹按唐書本傳紹字嗣宗安州安陸人父法光在隋爲楚州刺史元皇帝爲安州總管紹時爲兒與髙祖同學相愛也大業末任彜陵通守會盜起州境獨完流人自占數十萬開倉賑給煬帝崩問至紹率人吏三日臨以所部遙屬越王侗後王世充篡立遂遣使以黔安武陵澧陽歸國授陜州刺史封安陸郡公髙祖賜書道平生舊以加慰納蕭銑將董景珍降命紹率兵應接以破銑功擢其子智仁爲溫州刺史銑遣楊道生圍峽州紹擊走之銑將陳普環具大艦﹠﹟江與開州賊蕭闊提略巴蜀紹遣智仁及婿張元靖掾李弘節追戰西陵覆其兵禽普環悉獲戰艦江之南有安蜀城地直彜陵荊門城峙其東皆峭險處銑以兵戍守紹遣智仁等攻荊門取之制書褒美許以便宜紹境連王世充及銑其下爲賊剽者皆見殺紹得敵人獨資遣之二邦感義殺掠爲止進譙國公賜帛千段趙郡王孝恭等伐銑復詔督兵圖荊州會病卒於軍帝爲流涕貞觀中贈荊州都督

韋仁壽按唐書本傳仁壽京兆萬年人隋大業末爲蜀郡司法書佐斷獄平得罪者皆自以韋君所論死無恨髙祖入關遣使者徇定蜀承制擢仁壽嶲州都督府長史南寧州納款朝廷歲遣使撫接至率貪沓邊人苦之多叛去帝素聞仁壽治理詔檢校南寧州都督寄治越嶲詔歲一按行慰勞仁壽將兵五百人循西洱河開地數千里稱詔置七州十五縣酋豪皆來賓見卽授以牧宰威令簡嚴人人安悅將還酋長泣曰天子藉公鎭撫柰何欲去我仁壽以池壁未立爲解諸酋卽相率築城起廨甫旬略具仁壽乃告以實曰吾奉詔第撫循庸敢擅畱彜夏父老乃悲啼祖行遣子弟隨貢方物天子大悅仁壽請徙治南寧州假兵遂撫定詔可敕益州給兵護送刺史竇軌疾其功訹言山獠方叛未可以遠略不時遣歲餘卒

劉政會按唐書本傳政會滑州胙人隋大業中爲太原鷹揚府司馬以兵隸髙祖麾下王威等旣貳秦王欲先事除之遣政會爲急變書告其反時募士已集乃執威等囚之然後舉兵政會功也大將軍府建爲戶曹參軍遷丞相府掾武徳初授衛尉少卿畱守太原調輯戎政遠近歡服會劉武周寇並州晉陽豪傑舉應之政會爲武周所擒每密表賊形勢旣平復官爵歷光祿卿封邢國公貞觀初轉洪州都督卒太宗手詔政會昔預義舉有殊功葬宜異等於是贈民部尙書謚曰襄後追徙渝國子元意襲爵

李襲譽按唐書李襲志傳襲志弟襲譽字茂實通敏有識度仕隋爲冠軍府司兵陰世師輔代王守京師也三輔盜蟻聚襲譽請以兵據永丰倉發粟賑窮乏出庫物賞戰士馳檄郡縣共逐捕賊世師不從乃求出募山南兵至漢中髙祖已定長安召授太府少卿安康郡公伐王世充也拜潞州總管時突厥已和親又通使世充襲譽捕斬之詔委典運以餉東軍擢累揚州大都督府長史江南巡察大使多所黜陟揚州江吳大都會俗喜商賈不事農襲譽爲引雷陂水築句城塘漑田八百頃以盡地利民多歸本召爲太府卿爲人嚴﹠﹟以威肅聞居家儉厚於宗親祿稟隨多少散之以餘資寫書罷揚州書遂數車載嘗謂子孫曰吾性不喜財遂至窶乏然負京有賜田十頃能耕之足以食河內千樹桑事之可以衣江都書力讀可進求宦吾歿後能勤此無資於人矣遷涼州都督攺同州刺史坐在涼州以私憾杖殺番禾丞劉武當死廢爲民流泉州卒

竇靜按唐書竇威傳威從兄子抗抗子靜字元休在隋佐親衛以父得罪煬帝久不之進髙祖入京師擢並州大總管府長史時突厥數爲邊患糧道不屬靜表請屯田太原以省饋運議者以流亡未復不宜重困於是召入與裴寂蕭瑀封倫廷議寂等不能屈帝從之歲收粟十萬斛詔檢校並州大總管又請斷石嶺以爲障塞制突厥之入太宗卽位授司農卿封信都縣男趙元楷爲少卿靜鄙其聚斂因會官屬大言曰如煬帝奢侈竭四海自奉司農須公矣今天子躬節儉屈一人安兆庶惡用公哉元楷大﹠﹟攺夏州都督突厥攜貳諸將出徵者過靜靜爲陳鹵中虛實諸將由是大克獲又間其部落郁射所部郁孤尼等九俟斤皆內附帝嘉之賜馬百匹羊千口及禽頡利詔處其眾河南靜上書曰突厥窮則搏噬飽則羣聚不可以刑法繩仁義教也衣食仰給不恃耕桑今損有爲之民資無知之寇得之無益於治失之不害於化況首丘未忘則一旦變生犯我王略矣不如因其破亡假以賢王一號妻之宗女披其土地部落使權弱勢分易爲羈制則世爲藩臣矣帝𨿽不從然嘉其忠優詔答曰北方之務悉以相委以卿爲寧朔大使朕無北顧憂矣再遷民部尙書卒謚曰肅子逵襲爵

楊恭仁按唐書本傳恭仁隋觀王雄子也仁壽中累遷甘州刺史臨事不苛細僥人安之文帝謂雄曰匪特朕得人乃卿善教子矣大業初轉吏部侍郎楊元感叛詔率兵經略與元感戰破陵敗之遂與屈突通追獲賊煬帝召見曰比聞與賊戰尢力向但知卿奉法而乃勇決如此朕用自愧蘇威曰仁者必有勇殆謂此邪時威及宇文述裴蘊裴矩參掌選事皆受賕不法恭仁素廉正故惡之出爲河南道大使使捕寇賊至譙郡爲朱粲所敗奔江都宇文化及弒逆署吏部尙書爲化及守魏縣元寶藏執送京師髙祖素知之授黃門侍郎封觀國公尋爲涼州總管恭仁久乘邊習種落情僞悉心綏慰由﹠﹟嶺以東皆奉貢贄就加納言突厥頡利率眾數萬獵其境恭仁應機設拒張疑屯虛幟示之頡利懼而走瓜州刺史賀拔行威叛朝廷未卽討恭仁募趫蕩倍道進賊不虞其來遂克二城縱所俘還之眾感悅遂相與縛行威降召拜吏部尙書兼中書令檢校涼州諸軍事遷左衛大將軍武徳末拜雍州牧揚州大都督府長史遷洛州都督太宗勞謂曰洛陽要重朕子弟不爲少恐非所任故以委公恭仁性衝厚以禮自閒衛未嘗與物忤時人方漢石慶旣貴不以勢尙人故譽望益重病乞骸骨詔以特進歸第卒贈潭州都督陪葬昭陵謚曰孝子思訓襲爵

劉師立按唐書本傳師立宋州虞城人始事王世充爲親將洛陽平當誅秦王壯其才釋不死引爲左親衛建成之釁師立參奉密議後與尉遲敬徳龐卿惲李孟嘗等九人錄功拜左衛率遷左驍衛將軍襄武郡公賜絹五千匹有告師立姓在符讖欲反者太宗謂曰人言卿將反果乎師立對曰臣爲隋官不過六品材駑下不敢希富貴今遭非常之會位將軍顧已極矣何敢反帝笑曰朕知妄耳賜束帛召入臥內慰勉羅藝反京師震駭詔師立檢校右武候大將軍勒兵備非常藝平有司劾黨與師立坐與善除名尋以藩邸舊檢校岐州都督上書請討吐谷渾未報卽遣使間諭部落多降附者列其地爲開橋二州又黨項酋拓拔赤辭先附吐谷渾倚險自守亦遣說下之詔赤辭爲西戎州都督師立以母喪解岐人表畱遂不得赴哀時河西黨項破醜氏嘗苦邊又阻新附師立討之軍未至破丑懼遁去師立窮追之抵卹於眞山而還又戰吐谷渾於小莫門川破之轉始州刺史卒謚曰肅

裴懷古按唐書循吏傳懷古壽州壽春人儀鳳中上書闕下補下邽主簿頻遷監察禦史姚巂道蠻反命懷古馳驛往懷輯之申明誅賞歸者日千計俄縛首惡遂定南方蠻夏立石著功恆州浮屠爲其徒誣告祝詛不道武后怒命按誅之懷古得其枉爲後申訴不聽因曰陛下法與天下畫一豈使臣殺無辜以希盛旨哉卽其人有不臣狀臣何情寬之後意解得不誅閻知微之使突厥懷古監其軍默啜脇知微稱可汗又欲官懷古不肯拜將殺之辭曰守忠而死與毀節以生孰與請就斬不避也遂囚軍中因得亡而素弱不能騎宛轉山谷間僅達並州時長史武重規縱暴左右妄殺人取賞見懷古至爭執之有果毅嘗識懷古疾呼曰裴禦史也遂免遷祠部員外郎姚巂酋等叩闕下願得懷古鎭安遠彜拜姚州都督以疾辭始安賊歐陽倩眾數萬剽沒州縣以懷古爲桂州都督招尉討擊使未逾嶺逆以書諭禍福賊迎降自陳爲吏侵而反懷古知其誠以爲示不疑可破其謀乃輕騎赴之或曰獠彜難親備之且不信況易之哉答曰忠信可通神明況裔人耶身至壁撫諭倩等大喜悉歸所掠出降𨿽諸洞素翻覆者亦牽連根附嶺外平徙相州刺史並州大都督長史所至吏民懷愛神龍中召爲左羽林大將軍未至官還爲並州人知其還攜扶老稚出迎崔宣道始代爲長史亦野次懷古不欲厚愧宣道使人驅迎者還而來者愈眾得人心類如此俄轉幽州都督綏懷兩蕃將舉落內屬會以左威衛大將軍召而孫佺代之佺不知兵遂敗其師卒於官懷古淸介審愼在幽州時韓琬以監察禦史監軍稱其馭士信臨財廉國名將云

解琬按唐書本傳琬魏州元城人舉幽素科中之調新政尉後自成都丞奏事稱旨躐除監察禦史以喪免武后顧琬習邊事迫追西撫羌彜琬因乞終喪後嘉許之詔服除赴屯遷侍禦史安撫烏質勒及十姓部落以功擢禦史中丞兼北廷都護西域安撫使琬與郭元振善宗楚客惡之左授滄州刺史爲政引大體部人順附景龍中遷禦史大夫兼朔方行軍大總管前後乘邊積二十年大抵務農習戰多爲長利華鹵安之景云二年復爲朔方軍大總管分遣隨軍要籍官河陽丞張冠宗肥鄕令韋景駿普安令於處忠料三城兵省其戍十萬人攺右武衛大將軍兼檢校晉州刺史濟南縣男以老丐骸骨不待報輒去優詔以金紫光祿大夫聽致仕準品給全祿璽書勞問會吐蕃騷邊復召授左散騎常侍詔與鹵定經界因諧輯十姓降戶琬建言吐蕃不可以信約請調兵十萬屯秦渭間防遏其姦是冬吐蕃果入寇爲秦渭兵擊走之俄復請老不許遷太子賓客年八十餘開元五年終同州刺史

陽嶠按唐書本傳嶠其先北平人世徙洛陽北齊尙書右僕射休之四世孫舉八科皆中調將陵尉累遷詹事司直長安中左右禦史中丞桓彥範袁恕己爭取爲禦史楊再思素與嶠善知其意不樂彈抨事爲語彥範彥範曰爲官擇人豈待情樂乎惟不樂者固與之以伸難進抑躁求也遂爲右臺侍禦史久乃遷國子司業嶠資謹飭好學喜誘勸後生修講舍人以爲善職睿宗立進尙書右丞時議建都督府擇最吏故嶠爲涇州都督議罷歷魏州刺史荊州長史本道按察使率以淸白聞魏州人剺耳闕下請嶠爲刺史故再治魏入爲國子祭酒封北平縣伯引尹知章範行恭趙元默爲學官皆名儒冠云生徒遊墯者至督以鞭楚人怨之乘夜毆嶠道中事聞詔捕毆者殺之嶠撫孤侄與子均常語人曰吾備位方伯而心亦昔時一尉耳以老致仕卒謚曰敬

郭震按唐書本傳震字元振魏州貴鄕人以字顯長七尺美須髯少有大志年十六與薛稷趙彥昭同爲太學生家嘗送資錢四十萬會有縗服者叩門自言五世未葬願假以治喪元振舉與之無少吝一不質名氏稷等嘆駭十八舉進士爲通泉尉任俠使气撥去小節嘗盜鑄及掠賣部中口千餘以餉遺賓客百姓厭苦武后知所爲召欲詰旣與語奇之索所爲文章上寶劍篇後覽嘉嘆詔示學士李嶠等卽授右武衛鎧曹參軍進奉宸監丞會吐蕃乞和其大將論欽陵請罷四鎭兵披十姓之地乃以元振充使因覘鹵情還上疏曰利或生害害亦生利國家所患惟吐蕃與默啜耳今皆和附是將大利於中國也若圖之不審害且隨之欽陵欲裂十姓地解四鎭兵此動靜之機不可輕也若直遏其意恐邊患必甚於前宜以策緩之使其和望勿絕而惡不得萌固當取捨審也夫患在外者十姓四鎭是也患在內者甘涼瓜肅是也關隴屯戍向三十年力用困竭脫甘涼有一日警豈堪廣調發耶善爲國者先料內以敵外不貪外以害內然後安平可保欽陵以四鎭近已畏我侵掠此吐蕃之要然靑海吐渾密邇蘭鄯易爲我患亦國家之要今宜報欽陵曰四鎭本扼諸蕃走集以分其力使不得並兵東侵今委之則蕃力益彊易以擾動保後無東意當以吐渾諸部靑海故地歸於我則俟斤部落還吐蕃矣此足杜欽陵口而和議未絕且四鎭久附其倚國之心豈與吐蕃等今未知利害情實而分裂之恐傷諸國意非制禦之算後從之又言吐蕃倦徭戍久矣咸願解和以欽陵欲裂四鎭專制其國故未歸款陛下誠能歲發和親使而欽陵常不從則其下必怨設欲大舉固不能斯離間之漸也後然其計後數年吐蕃君臣相猜攜卒誅欽陵而其弟贊婆等來降因詔元振與河源軍大使夫蒙令卿率騎往迎授主客郎中久之突厥吐蕃聯兵寇涼州後方禦洛城門宴邊問遽至因輟樂拜元振爲涼州都督卽遣之初州境輪廣才四百里鹵來必傅城下元振始於南硤口置和戎城北磧置白亭軍制束要路遂拓境千五百里自是州無鹵憂又遣甘州刺史李漢通辟屯田盡水陸之利稻收丰衍舊涼州粟斛售數千至是歲數登至匹縑易數十斛支廥十年牛羊被野治涼五歲善撫禦彜夏畏慕令行禁止道不舉遺河西諸郡置生祠揭碑頌徳神龍中遷左驍衛將軍安西大都護西突厥酋烏質勒部落盛彊款塞願和元振卽牙帳與計事會大雨雪元振立不動至夕凍冽烏質勒已老數拜伏不勝寒會罷卽死其子娑葛以元振計殺其父謀勒兵襲擊副使解琬知之勸元振夜遁元振不聽堅臥營爲不疑者明日素服往弔道逢娑葛兵鹵不意元振來遂不敢逼揚言迎衛進至其帳修弔贈禮哭甚哀爲畱數十日助喪事娑葛感義更遣使獻馬五千駝二百牛羊十餘萬制詔元振爲金山道行軍大總管烏質勒之將闕啜忠節與娑葛交怨屢相侵而闕啜兵弱不支元振奏請追闕啜入宿衛徙部落置瓜沙間詔許之闕啜遂行至播仙城遇經略使周以悌以悌說之曰國家厚秩待君以部落有兵故也今獨行入朝一羈旅胡人耳何以自全乃教以重寶賂宰相無入朝請發安西兵導吐蕃以擊娑葛永阿史那獻爲可汗以招十姓請郭虔瓘使拔汗那搜其鎧馬以助軍旣得復讎部落更存闕啜然之卽勒兵擊於闐坎城下之因所獲遣人間道賫黃金分遺宗楚客紀處訥使就其謀元振知之上疏曰國家往不與吐蕃十姓四鎭而不擾邊者蓋其諸豪泥婆羅等屬國自有攜貳故贊普南徵身殞寇庭國中大亂嫡庶競立將相爭權自相剪屠士畜疲癘財力困窮顧人事天時兩不諧契所以屈志於漢非實忘十姓四鎭也如其有力後且必爭今忠節忽國家大計欲爲吐蕃鄕導主人四鎭危機恐從此啟吐蕃得志忠節亦當在賊掌股若爲復得事我哉往吐蕃於國無有恩力猶欲爭十姓四鎭今若效力樹恩則請分於闐疏勒者欲何理抑之且其國諸蠻及婆羅門方自嫌阻藉令求我助討者亦何以拒之是以古之賢人不願外國妄惠非不欲其力懼後求無厭益生中國事也臣愚以爲用吐蕃之力不見其便又請阿史那獻者豈非以可汗子孫能招綏十姓乎且斛瑟羅及懷道與獻父元慶叔僕羅兄俀子俱可汗子孫也往四鎭以他匐十姓之亂請元慶爲可汗卒亦不能招來而元慶沒賊四鎭淪陷忠節亦嘗請以斛瑟羅及懷道爲可汗矣十姓未附而碎葉幾危又吐蕃亦嘗以俀子僕羅並拔布爲可汗矣亦不能得十姓而皆自亡滅此非它其子孫無惠下之才恩義素絕故也豈止不能招懷且復爲四鎭患則冊可汗子孫其﹠﹟固試矣獻又遠於其父兄人心何由卽附若兵力足取十姓不必要須可汗子孫也又請以郭虔瓘搜兵稅馬於拔汗那往虔瓘已嘗與忠節擅入其國臣時在疏勒不聞得一甲一馬而拔汗那挾忿侵擾南導吐蕃將俀子以擾四鎭且虔瓘往至拔汗那國四面無助若履虛邑猶引俀子爲敝況今北有娑葛知虔瓘之西必引以相援拔汗那倚堅城而抗於內突厥邀伺於外虔瓘等豈能復如往年得安易之幸哉疏奏不省楚客等因建遣攝禦史中丞馮嘉賓持節安撫闕啜以禦史呂守素處置四鎭以牛師獎爲安西副都護代元振領甘涼兵召吐蕃並力擊娑葛娑葛之使娑臘知楚客謀馳報之娑葛怒卽發兵出安西撥換焉耆疏勒各五千騎於是闕啜在計舒河與嘉賓會娑葛兵奄至禽闕啜殺嘉賓又殺呂守素於僻城牛師獎於火燒城遂陷安西四鎭路絕元振屯疏勒水上未敢動楚客復表周以悌代元振且以阿史那獻爲十姓可汗置軍焉耆以取娑葛娑葛遺元振書且言無仇於唐而楚客等受闕啜金欲加兵擊滅我故懼死而斗且請斬楚客元振奏其狀楚客大怒誣元振有異圖召將罪之元振使子鴻間道奏乞畱定西土不敢歸京師以悌乃得罪流白州而赦娑葛睿宗立召爲太僕卿將行安西酋長有剺面哭送者旌節下玉門關去涼州猶八百里城中爭具壺漿歡迎都督嗟嘆以聞景云二年進同中書門下三品遷吏部尙書封館陶縣男先天元年爲朔方軍大總管築丰安定遠城兵得保頓明年以兵部尙書復同中書門下三品元宗誅太平公主也睿宗禦承天門諸宰相走伏外省獨元振總兵扈帝事定宿中書者十四昔乃休進封代國公實封四百戶賜一子官物千段俄又兼禦史大夫復爲朔方大總管以備突厥未行會元宗講武驪山旣三令帝親鼓之元振遽奏禮止帝怒軍容不整引坐纛下將斬之劉幽求張說扣馬諫曰元振有大功𨿽得罪當宥乃赦死流新州開元元年帝思舊功起爲饒州司馬怏怏不得志道病卒年五十八十年贈太子少保元振𨿽少雄邁及貴居處乃儉約手不置書人莫見其喜慍建宅宣陽裏未嘗一至諸院﹠﹟自朝還對親欣欣退就室儼如也距國初仕至宰相而親具者惟元振云

宋慶禮按唐書本傳慶禮洺州永平人擢明經補衛尉武后詔侍禦史桓彥範行河北障斷居庸五回等路以支突厥召慶禮與議見其方略器之俄遷大理評事爲嶺南采訪使時崖振五州首領更相掠民苦於兵使者至輒苦瘴癘莫敢往慶禮身到其境諭首領大誼皆釋仇相親州土以安罷戍卒五千歷監察殿中侍禦史以習識邊事拜河東河北營田使善騎日能馳數百里性甘於勞苦然好興作濱塞掘﹠﹟植兵以邀鹵徑議者其不切事稍遷貝州刺史復爲河北支度營田使初營州都督府治柳城扼制奚契丹武后時趙文翽失兩蕃情攻殘其府更治東漁陽城元宗時奚契丹款附帝欲復治故城宋璟固爭不可獨慶禮執處其利乃詔與太子詹事姜師度左驍衛將軍邵宏等爲使築裁三旬畢俄兼營州都督開屯田八十餘所追拔漁陽淄靑沒戶還舊田宅又集商胡立邸肆不數年倉廥充居人蕃輯卒贈工部尙書慶禮爲政嚴少私吏畏威不敢犯太常博士張星以好巧自是謚曰專禮部員外郎張九齡申駁曰慶禮國勞臣在邊垂三十年往城營州士才數千無甲兵彊衛指期而往不失所慮遂罷海運收歲儲邊亭晏然其功可推不當丑謚慶禮兄子辭玉亦自詣闕訴攺謚曰敬

嚴武按唐書嚴挺之傳挺之子武字季鷹幼豪爽母裴不爲挺之所答獨厚其妾英武始八歲怪問其母母語之故武奮然以鐵錘就英寢碎其首左右驚白挺之曰郎戲殺英武辭曰安有大臣厚妾而薄妻者兒故殺之非戲也父奇之曰眞嚴挺之子然數禁敕武讀書不甚究其義以蔭調太原府參軍事累遷殿中侍禦史從元宗入蜀擢諫議大夫至徳初赴肅宗行在房管以其名臣子薦爲給事中已收長安拜京兆少尹坐管事貶巴州刺史久之遷東川節度使上皇合劍南爲一道擢武成都尹劍南節度使還拜京兆尹爲二聖山陵橋道使封鄭國公遷黃門侍郎與元載厚相結求宰相不遂復節度劍南破吐蕃七萬眾於當狗城遂收鹽川加檢校吏部尙書武在蜀頗放肆用度無藝或一言之悅賞至百萬蜀𨿽號富饒而峻掊亟斂閭裏爲空然鹵亦不敢近境梓州刺史章彜始爲武判官因小忿殺之管以故宰相爲巡內刺史武慢倨不爲禮最厚杜甫然欲殺甫數矣李白爲蜀道難者乃爲房與杜危之也永泰初卒母哭且曰而今而後吾知免爲官婢矣年四十贈尙書左僕射

薛訥按唐書薛仁貴傳仁貴子訥字愼言起家城門郎遷藍田令富人倪氏訟息錢於肅政臺中丞來俊臣受賕發義倉粟數千斛償之訥曰義倉本備水旱安可絕眾人之仰私一家報上不與會俊臣得罪亦止後突厥擾河北武后以訥世將詔攝左威衛將軍安東道經略使對同明殿具言醜鹵馮暴以廬陵王藉言今𨿽還東宮議不堅信若太子無動賊不討而解後納其言俄遷幽州都督安東都護攺並州長史檢校左衛大將軍訥久處邊有戰功開元初元宗講武新丰詔訥爲左軍節度時諸部頗失序惟訥與解琬軍不動帝令輕騎召之至軍門不得入禮成尢見慰勞明年契丹奚突厥連和數入邊訥建議請討詔監門將軍杜賓客定州刺史崔宣道與訥帥眾二萬出檀州賓客議方暑士負戈贏糧深討慮恐無功姚元崇亦持不可訥獨曰夏艸薦茂羔犢方息不費饋餉因盜資振國威靈不可失也天子方欲誇威四彜喜奇功乃聽訥言而授紫微黃門三品以重之師至灤河與賊遇諸將不如約爲鹵覆盡亡其軍訥脫身走而罪宣道及大將李思敬等八人有詔斬以徇獨賓客免盡奪訥官爵俄而吐蕃大酋坌達延乞力徐等眾十萬寇臨洮入蘭州剽牧馬詔訥白衣攝羽林將軍爲隴右防禦使與王晙擊之追及賊戰武階驛掎角劫之破其眾尾北至洮水又戰長城堡殺鹵數萬禽其酋六指鄕彌洪悉收所掠及仗械不貲時帝欲自將北伐及訥大克乃止行命紫微舍人倪若水卽軍陟功狀拜訥左羽林大將軍復封平陽郡公以子暢爲朝散大夫又授涼州鎭軍大總管赤水建康河源邊州皆隸節度俄爲朔方行軍大總管久之以老致仕卒年七十二贈太常卿謚曰昭定訥性沈勇寡言其用兵臨大敵益壯弟楚玉開元中爲範陽節度使以不職廢生子嵩

來瑱按唐書本傳瑱邠州永壽人父曜奮行間開元末持節磧西副大使四鎭節度使著名西邊終右領軍大將軍瑱略知書尙名節崖然有大志天寶初從四鎭任劇職累遷殿中侍禦史伊西北廷行軍司馬詔舉智謀果決才堪統眾者拾遺張鎬薦瑱能斷大事有禦侮才擢潁川太守充招討使會母喪免以孝聞安祿山反張﹠﹟薦之興塊次拜汝南太守未行攺潁川賊攻潁川方積粟多瑱完埤自如手射賊皆應弦僕賊使降將畢思琛招之父故將也拜城下泣且弔瑱不應前後俘殺甚眾賊懼目爲來嚼鐵以功就加防禦使河南淮南遊奕逐要招討使徙山南東道節度使代魯炅會嗣虢王巨表炅方固守乃還瑱故官賊圍南陽急瑱與魏仲犀合兵救之不勝人情恟懼瑱能撫訓士舉動安重賊不得侵攺淮南西道節度兩京平封潁國公食二百戶乾元二年徙河西未行王師敗於相州詔拜陜虢節度兼潼關防禦團練鎭守使明年襄州部將張維瑾等殺其使史翽徙瑱山南東道襄鄧均房金商隨郢復十州節度使旣至維瑾降上元二年春破史思明餘黨於魯山俘賊渠又戰汝州獲馬牛﹠﹟駝凡兩戰斬首萬級明年詔瑱還瑱安襄漢士亦宜其政因諷眾畱己而外示行至鄧復詔歸鎭肅宗聞其謀惡之呂諲王仲升等皆言瑱得士心不可以畱乃攺山南東道襄鄧唐復隨郢六州節度俄而仲升與賊戰申州爲賊禽初仲升被圍而江陵呂諲病瑱顧望不卽救及師出仲升已沒行軍司馬裴茙表其狀且言瑱善謀而勇恐後難制卽除之可一戰禽也帝頗謂然遂攺瑱淮西申安蘄黃光沔兼河南陳豫許鄭汴曹宋潁泗十五州節度以寵之陰奪其權加茙襄鄧等七州防禦使代瑱瑱懼釋言淮西無糧須麥收可上道又諷眾固畱代宗立復授襄州節度奉義軍渭北兵馬使密詔茙圖之茙自均州率眾浮漢下會日入候者白瑱瑱與帳下謀其副薛南陽曰公奉詔畱鎭而茙以兵脇代是無名也茙智勇非公敵而眾心不附彼若乘我不虞縱火夜攻誠可憂也若須明則破之必矣明日茙督軍五千陣谷水北瑱以兵迎之呼其軍告曰爾何事來曰公不受命故中丞伐罪瑱曰詔還鎭此州乃以詔書示之皆曰僞也吾千里討賊豈空歸邪爭射之瑱走旗下薛南陽曰請公勒兵勿戰乃以三百騎爲奇兵旁萬山出其背夾擊之其眾幾盡茙脫身走至申口禽之送京師瑱因入朝謝罪帝待之無疑拜兵部尙書同中書門下平章事充山陵使是時程元振居中用事疾瑱乃告與巫祝言不順會王仲升歸又言由瑱與賊合故陷賊帝積怒遂下詔削除官爵貶播川尉員外置及鄠賜死籍其家瑱之死門下客散去掩屍於坎校書郎殷亮獨後至哭屍側爲備棺衾以葬帝徐悟元振誣以它罪流溱州先是瑱行軍司馬龐充以兵二千戍河南至汝聞瑱死乃還襲襄州別將李昭禦之走房陵昭與薛南陽梁崇義不相臣崇義殺昭帝以崇義爲節度使代瑱旣而爲瑱立祠四時致饗避瑱廳事不處哀祈禮葬詔可廣徳元年追復官爵裴茙者始以蔭爲京兆司錄參軍瑱鎭陜州引爲判官移襄州又爲行軍司馬遇之厚及瑱私漢上茙欲得其處故背瑱言狀帝倚以圖瑱而性輕褊少謀師興給用無節及敗有詔流費州至藍田賜死

呂諲按唐書本傳諲河中河東人少力於學志行整飭孤貧不自業里人程氏財雄於鄕以女妻諲亦以諲才不久困厚分貲贍濟所欲故稱譽日廣開元末入京師第進士調寧陵尉采訪使韋陟署爲支使哥舒翰節度河西表支度判官歷太子通事舍人性靜愼勤總吏職諸僚或出遊諲獨頹然據案鉤視簿最翰益親之累兼殿中侍禦史翰敗潼關諲西趨靈武由中人尉薦肅宗才之拜禦史中丞所陳事無不順納從至鳳翔遷武部侍郎帝復兩京詔盡系羣臣之污賊者以禦史中丞崔器憲部侍郎韓擇木大理卿嚴向爲三司使處其罪又詔禦史大夫李峴及諲領使諲於權宜知大體不及峴而援律傅經過之當時憚其持法然以峴故多所平反乾元二年九節度兵敗帝憂之擢諲同中書門下平章事知門下省翌日復以李峴李揆第五琦爲宰相而苗晉卿王玙罷會母喪解三月復召知門下省事兼判度支還執政累封須昌縣伯遷黃門侍郎上元初加同中書門下三品當賜門戟或勸諲以凶服受吉賜不宜諲釋縗拜賜人譏其失禮諲引妻之父楚賓爲衛尉少卿楚賓子震爲郎官中人馬尙言者素暱於諲爲人求官諲奏爲藍田尉事覺帝怒命敬羽窮治殺尙言以其肉賜從官罷諲爲太子賓客數月拜荊州長史澧朗峽忠等五州節度使諲始建請荊州置南都詔可於是更號江陵府以諲爲尹置永平軍萬人遏吳蜀之衝以湖南之嶽潭郴道邵連黔中之涪凡七州隸其道初荊州長史張惟一以衡州蠻酋陳希昂爲司馬督家兵千人自防惟一親將牟遂金與相忤希昂率兵至惟一所捕之惟一懼斬其首以謝悉以遂金兵屬之乃退自是政一出希昂後入朝遷常州刺史過江陵入謁諲伏甲擊殺之誅黨偶數十人積屍府門內外震服妖人申泰芝用左道事李輔國擢諫議大夫置軍邵道二州間以泰芝總之納羣蠻金賞以緋紫出褚中詔書賜衣示之羣蠻怵於賞而財不足肆爲剽掠吏不敢制潭州刺史龐承鼎疾其姦因泰芝過潭縛付吏劾贓巨萬得左道讖記並奏之輔國矯追泰芝還京旣召見反譖承鼎陷不辜詔諲按罪諲使判官嚴郢具獄暴泰芝之惡帝不省賜承鼎死流郢建州後泰芝終以贓從死承鼎追原其誣諲爲治不急細務決大事剛果不撓始在河西悉知諸將能否及爲尹奏取材者數十人總牙兵故威惠兩行諲之相與李揆不平旣斥乃用善治聞揆恐帝復用卽妄奏置軍湖南非便又陰遣人刺諲過失諲上疏訟其事帝怒逐揆出之顯條其罪諲苦羸疾卒年五十一贈吏部尙書諲在朝不稱任職相及爲荊州號令明賦斂均一其治尙威信故軍士用命闔境無盜賊民歌詠之自至徳以來處方面數十人諲最有名荊人生構房祠及歿吏裒錢十萬徙祠府西始諲知杜鴻漸元載才薦於朝後皆爲宰相永泰中嚴郢以故吏請謚有司博士獨孤及謚曰肅郢以故事宰相謚皆二名請益曰忠肅及執奏謂謚在義美惡不在多名文王伐崇周公殺三監淮夷重耳一戰而霸而謚曰文冀缺之恪﹠﹟兪之忠隨會不忘其君而謚曰武故知稱其大略其細也且二名謚非古也漢興蕭何張良霍去病霍光以文武大略佐漢致太平一名不盡其善乃有文終文成景桓宣成之謚唐興參用漢制魏徵以王道佐時近文愛君忘身近貞二者並優廢一莫可故曰文貞蕭瑀端直近貞性多猜近褊言褊則失貞稱貞則遺褊故曰貞褊蓋有爲爲之也若迹無異稱則易以一字故杜如晦曰成封徳彜曰明王珪曰懿陳叔達曰忠溫彥博曰恭岑文本曰獻韋巨源曰昭皆當時赫赫居宰相位者謚不過一名而言故事宰相必以二名固所未聞宜如前謚遂不攺

崔光遠按唐書本傳光遠系出博陵後徙靈昌祖敬嗣嗜酒樗博中宗在房州吏多肆慢不爲禮敬嗣爲刺史獨盡誠推奉儲給丰衍帝徳之及反正有與敬嗣同姓名者每擬官帝輒超拜後召見悟非是訪眞敬嗣已死卽授其子汪五品官汪生光遠勇決任气長六尺瞳子白黑分明開元末爲唐安令與楊國忠善累遷京兆少尹爲吐蕃弔祭使還會元宗西狩詔畱光遠爲京兆尹西京畱守采訪使乘輿已出都人亂火左藏大盈庫爭輦財珍至乘驢入宮殿者光遠乃募官攝府縣護守宮闕斬十數人乃定因僞使其子東見祿山而祿山先署張休爲京兆尹由是追休授光遠故官俄而同羅背賊以﹠﹟馬二千出奔賊將孫孝哲安神威招之不得神威憂死官吏驚走獄囚皆逸光遠以爲賊且走命人守神威孝哲等第斬曳落河二人孝哲馳白祿山光遠懼與長安令蘇震出開遠門使人奔呼曰尹巡門門兵具器仗迎謁至皆斬之募得百餘人遂趨靈武肅宗嘉之擢拜禦史大夫復爲京兆尹遣到渭北募僑民會賊黨剽涇陽休祠房椎牛呼飲光遠刺知之率兵夜趨其所使百騎彀滿狙其前命驍士合噪賊醉不能師斬其徒二千得馬千噭俘一酋長以獻自是賊常避其鋒扈帝還攺禮部尙書鄴國公封實戶三百乾元元年由汴州刺史代蕭華爲魏州節度使初郭子儀與賊戰汲郡光遠裁率汴師千人援之不甚力及守魏使將軍李處崟拒賊子儀不救戰不勝奔還賊因傅城下詭呼曰處崟召我而不出何也光遠信之斬處崟處崟善戰眾倚以爲重及死人益危魏城經袁知泰能元浩等完築牢甚光遠不能守夜潰圍出奔京師帝赦其罪拜太子少保會襄州將康楚元張嘉延反陷荊襄諸州因拜持節荊襄招討充山南東道兵馬都使又徙鳳翔尹先是岐隴賊郭愔等掠州縣峙五堡光遠至遣官諭降之旣而沈飲不親事愔等陰約黨項及奴剌突厥敗韋倫於秦隴殺監軍使帝怒光遠無狀召還復使節度劍南會段子璋反東川李奐敗走成都光遠進討平之然不能禁士卒剽掠士女至斷腕取金者夷殺數千人帝詔監軍按其罪以憂卒

鄧景山按唐書本傳景山曹州人本以文吏進累至監察禦史至徳初擢拜靑齊節度使徙淮南爲政簡肅有集城門鄧班語景山曰鼉介物也失所次金不從革之象其有兵乎未幾宋州刺史劉展反初展有異志淮西節度使王仲升表其狀詔遷揚州長史兼江淮都統密詔景山執送京師展知之擁兵二萬度淮景山逆擊不勝奔壽州因引平盧節度副使田神功討展神功兵至揚州大掠居人發冢墓大食波斯賈胡死者數千人展叛凡三月平追景山入朝拜尙書左丞以崔圓代之王思禮在太原儲廥贏衍請輸半以實京師會卒管崇嗣代之政弛不治數月爲下盜費略盡帝聞卽以景山爲太原尹封南陽郡公至則振核紀綱檢覆幹隱眾大懼而景山淸約子弟饌不過艸具用器止烏漆待上賓惟豚魚而已取倉粟紅腐者食之兼給麾下麾下怨訕左右白景山景山曰此不食畱將安用邪因慢罵士皆羞忿有裨校抵死諸將請贖不許其弟請代不許請納一馬贖景山乃許減死眾怒曰吾屬命才一馬直乎景山護失叱遣之少將黃抱節因眾怒作亂景山遇害時寶應元年也肅宗以其統馭失方不復究驗遣使諭撫其軍軍中請辛云京爲節度詔可景山與劉晏善其後家寒窶晏屢經紀之嫁其孤女謚曰敬

令狐彰按唐書本傳彰字伯陽京兆富平人其先自燉煌內徙父濞爲世善吏始尉範陽通民家女生彰罷歸畱彰母所旣長志膽沈果知書傳大義射命中從安祿山署左衛郎將與張通儒入長安又署左街使二京平走河朔史思明署博滑二州刺史屯滑臺時中人楊萬定監滑州軍彰欲以節自顯募沒人夜度河悉籍士馬州縣獻款因萬定以聞肅宗大悅下書慰勞彰移壁杏園渡思明疑之遣薛岌以兵劫彰彰諭眾以大義皆感附死力遂破岌兵潰圍出以麾下數百入朝賜甲第帷帳什器拜滑亳魏博節度使河朔平加兼禦史大夫封霍國公檢校尙書右僕射始滑當寇衝城邑墟榛彰躬訓吏下檢軍力農法令嚴無敢犯者田疇大辟庫委丰余歲時貢賦如期時吐蕃盜邊召防秋兵彰遣士三千自賫糧所過無秋毫犯供擬讓不受時韙其能然猜阻忮忍忤者輒死怒潁州刺史李岵遣姚奭代之戒曰不時代殺之岵知其謀因殺奭死者百餘人奔汴州上書自言彰亦劾之河南尹張延賞畏彰畱岵使故彰書先聞斥岵夷州殺之與魚朝恩有隙及用事彰不敢入朝會母喪失明卒方疾甚敕子建通運歸東都私第悉上軍府兵仗財用簿最表吏部尙書劉晏工部尙書李勉堪大事請以自代代宗得表咨悼下詔褒美其門閭贈太傅

侯希逸按唐書本傳希逸營州人長七尺丰下銳上天寶永爲州裨將守保定城安祿山反使中人韓朝﹠﹟傳命希逸斬以徇祿山又以親將徐歸道爲節度使希逸率兵與安東都護王元志斬之遣使上聞詔拜元志平盧節度使元志卒副將李正己殺其子共推希逸有詔就拜節度使兼禦史大夫與賊確數有功然孤軍無援又爲奚侵掠乃拔其軍二萬浮海入靑州據之平盧遂陷肅宗因以希逸爲平盧淄靑節度使自是淄靑常以平盧冠使寶應初與諸軍討平史朝義加檢校工部尙書賜實戶圖形淩煙閣希逸始得靑治軍務農有狀後稍怠肆好畋獵佞佛興廣祠廬人苦之夜與巫家野次李正己因眾怨閉闔不內遂奔滑州召還檢校尙書右僕射知省事大歷末進封淮陽郡王建中二年遷司空未及拜卒年六十二遺敕其子上還前後實封贈太保

田神功按唐書本傳神功冀州南宮人天寶永爲縣史會天下兵興賊署爲平盧兵馬使率眾歸朝從李忠臣收滄徳攻相州拒杏園後守陳畱戰不勝與許叔冀降於史思明思明使與南徳信劉從諫南略江淮神功襲徳信斬之從諫脫身走乃並將其兵詔拜鴻臚卿襲敬釭鄆州不克劉展反鄧景山引神功助討自淄靑濟淮眾不整入揚州遂大掠居人貲產發屋剔窌殺商胡波斯數千人俄而禽展送京師遷淄靑節度使會侯希逸入靑州更徙兗鄆時賊圍宋州急李光弼奏神功往救賊解去又破法子營復攻敬釭降之朝義聞乃奔下博進封信都郡王徙河南節度汴宋八州觀察使大歷二年來朝加檢校尙書右僕射詔宰相百官送至省又判左僕射知省事加太子太師還軍神功事母孝始嘗倨驕自如見光弼待官屬鈞禮乃折節謙損旣寢疾宋之將吏爲禳祈報恩八年自力入朝卒代宗爲撤樂贈司徒詔其弟曹州刺史神玉知汴州畱事賻絹千匹布五百端百官弔喪賜屏風茵褥飯千桑門追福至徳後節度使不兼宰相者惟神功恩禮最篤神玉終汴宋節度畱後

路嗣恭按唐書本傳嗣恭字懿範京兆三原人始名劍客以世蔭爲鄴尉席豫黜陟河朔表爲蕭關令連徙神烏姑臧二縣考績爲天下最元宗以爲可嗣漢魯恭因賜名轉渭南令主杜化東陽二驛時關畿用兵使人系道嗣恭儲具有素民以不擾後爲郭子儀朔方節度畱後大將孫守亮擁重兵驕蹇不受制嗣恭因稱疾守亮至卽殺之一軍皆震永泰三年檢校刑部尙書知省事出爲江西觀察使以善治財賦稱有賈明觀者素事魚朝恩朝恩誅當坐死宰相元載納其賂遣﹠﹟力江西將行居民數萬懷瓦石候擊載諭市吏禁止乃得去魏少遊畏載常回容之及嗣恭代少遊卽日杖死大歷八年嶺南將哥舒晃殺節度使呂崇賁五嶺大擾詔嗣恭兼嶺南節度使封冀國公嗣恭募勇敢士八千人以流人孟瑤敬冕爲才擢任之使瑤督大軍當其衝冕率輕兵由間道出不意遂斬晃及支黨萬餘築屍爲京觀俚洞魁宿爲惡者皆族彜之還爲檢校兵部尙書復知省事嗣恭起州縣吏以課治進至顯官及晃事株戮舶商沒其財數百萬私有之代宗惡焉故賞不酬功徳宗立陰賕宰相楊炎炎錄前﹠﹟更拜兵部尙書東都畱守俄加懷鄭汝陜河陽三城節度東都畿觀察使卒年七十一贈左僕射子應恕

節使部名臣列傳十二

唐二

崔瓘按唐書本傳瓘博陵人以士行修謹聞累官至澧州刺史不爲煩苛人便安之流亡還歸居二年增戶數萬詔特進五階以寵異政大歷中遷湖南觀察使時將吏習寬弛不奉法瓘稍以禮法繩裁之下多怨別將臧玠判官達奚覯忿爭覯曰今幸無事玠曰欲有事邪拂衣去是夜以兵殺覯瓘聞難惶懼走遇害帝悼惜之

張伯儀按唐書本傳伯儀魏州人以戰功隸光弼軍浙賊袁晁反使伯儀討平之功第一擢睦州刺史後爲江陵節度使朴厚不知書然推誠遇人軍中畏肅民亦便之李希烈反詔與賈耽張獻甫收安州戰不利伯儀中流矢師卻失所持節賊追及奮刀以禦之兩刃相向不得下會救至免至漢水拿野人船以達沔州潰兵至江陵哭於廷伯儀妻勞勉出其家帛給之乃定伯儀收散卒還久之除右龍武統軍卒贈揚州大都督旣請謚博士李吉甫議以中興三十年而兵未戢者將帥養寇藩身也若以亡敗爲戒則總干戈者必圖萬全而不決戰若伯儀𨿽敗而其忠可錄遂謚曰恭

邢君牙按唐書本傳君牙瀛州樂壽人少從幽薊平盧軍以戰功歷果毅折衝郎將安祿山反從侯希逸涉海入靑州田神功爲兗鄆節度使使君牙將兵屯好畤防盛秋吐蕃犯京師代宗出陜以扈從功累封河間郡公建中初李晟從馬燧討田悅以君牙爲都將在武安襄國間凡五戰斬馘功最徳宗出奉天晟率君牙倍道赴難徙屯渭橋軍中便宜惟君牙得豫晟在鳳翔數行邊常以君牙守晟入朝代爲鳳翔觀察使俄領節度檢校尙書右僕射吐蕃歲犯邊君牙劭耕講戰以爲備戎不得侵又城隴州平戎川號永信城卒官贈司空初布衣張汾者無紹而幹君牙軒然坐客上會吏擿簿書以盜沒宴錢五萬君牙怒其欺汾不謝去曰吾在京師聞邢君牙一時豪傑今乃與設吏論錢云何君牙﹠﹟遽釋吏引爲上客畱月餘以五百縑爲謝其屈己好士類此

張孝忠按唐書本傳孝忠字孝忠本奚種世爲乙失活酋長父謐開元中提眾納款授鴻臚卿孝忠始名阿勞以勇聞燕趙間共推張阿勞王沒諾千二人齊名沒諾千王武俊也孝忠魁偉長六尺性寬事親孝天寶末以善射供奉仗內安祿山奏爲偏將破九姓突厥以功擢漳源府折衝祿山史思明陷河洛常爲賊前鋒朝義敗乃自歸授左領軍將軍以兵屬李寶臣累加左金吾衛將軍賜今名寶臣以其沈毅謹詳遂爲姻家易州諸屯委以統制十餘年威惠流聞田承嗣寇冀州寶臣付兵四千使出上谷屯貝丘承嗣見其軍整嚴嘆曰阿勞在焉冀未可圖也卽焚營去寶臣與朱滔戰瓦橋奏孝忠爲易州刺史分精騎七千當幽州擢太子賓客封符陽郡王寶臣晚節稍忌刻殺大將李獻誠等而召孝忠孝忠不往復使其弟孝節召之孝忠復命曰諸將無狀連頸受戮吾懼禍不敢往亦不敢叛猶公不覲天子也孝節泣曰卽歸且僇死孝忠曰偕往則並命吾畱無患也果不敢殺然寶臣素善孝忠及病不能語以手指北而死子惟嶽擅立詔朱滔以幽州兵討之滔忌孝忠善戰慮師出爲己患使判官蔡雄往說曰惟嶽孺子弄兵拒命吾奉詔伐罪公乃宿將安用助逆而不自求福也今昭義河東軍已破田悅而淮西軍下襄陽梁崇義屍出井中斬漢江上者五千人河南軍計日北首趙魏滅亡可見公誠去逆蹈順倡先歸國可以建不世功孝忠然之遣將程華報滔連和遣易州錄事參軍事董稹入朝徳宗嘉之擢孝忠檢校工部尙書成徳軍節度使令與滔並力孝忠子弟在恆州者皆死孝忠重徳滔爲子茂和聘其女締約益堅敗惟嶽於束鹿滔欲乘勝襲州孝忠乃引軍西北壁義丰滔疑之孝忠將佐諫曰尙書推赤心於朱司徒可謂至矣今逆賊已潰元功不終後且悔之孝忠曰本求破賊賊已破矣而恆州多宿將迫之則死鬥緩之則攺圖且滔言大而識淺可以慮始難與守成故吾堅壁於此以待賊之滅耳滔亦止屯束鹿月餘王武俊果斬惟嶽以獻已而定州刺史楊政義以州降孝忠遂有易定時三分成徳地詔定州置軍名義武以孝忠爲節度易定滄等州觀察使後滔與武俊叛復遣蔡雄說之答曰吾旣爲唐臣而天性朴彊業已﹠﹟忠不復助惡矣吾與武俊少相狎然其心喜反復不可信幸謝司徒志鄙言滔復啖以金帛皆不受易定介二鎭間乃浚溝壘修器械感厲將士乘城固守滔悉兵攻之帝詔李晟竇文場率師援孝忠滔解去遂全其軍孝忠因與晟結婚天子出奉天孝忠遣將楊榮國以銳卒六百佐晟赴難收京師興元初詔同中書門下平章事貞元二年河北蝗民餓死如積孝忠與其下同粗淡日膳裁豆而已人服其儉推爲賢將明年檢校司空詔其子茂宗尙義章公主孝忠遣妻入朝執親迎禮賞賚甚厚五年爲將佐所惑以兵襲蔚州入之奉詔還鎭有司劾擅興削司空六年還其官卒年六十二追封上谷郡王贈太師謚曰貞武子茂昭茂宗茂和

趙昌按唐書本傳昌字洪祚天水人始爲昭義李承昭節度府屬累遷虔州刺史安南酋獠杜英翰叛都護髙正平以憂死拜昌安南都護彜落向化毋敢桀居十年足疾請還朝以兵部郎中裴泰代之入爲國子祭酒未幾州將逐泰徳宗召昌問狀時年逾七十占對精明帝奇之復拜安南都護詔書至人相賀叛兵卽定憲宗初立檢校戶部尙書遷嶺南節度使降輯陬荒以勞徙節荊南召入再遷工部尙書兼大理卿出爲華州刺史對麟徳殿趨拜彊駃帝訪其所以頤養遷太子少保卒年八十五贈揚州大都督謚曰成

徐申按唐書本傳申字維降京兆人擢進士第累遷洪州長史嗣曹王臯討李希烈檄申以長史行刺史事任職辦臯表其能遷韶州刺史韶自兵興四十年刺史以縣爲治署而令丞雜處民間申按公田之廢者募人假牛﹠﹟墾發以所收半畀之田久不治故肥美歲入凡三萬斛諸工計所庸受粟有差乃徙治故州未幾邑閈如初創驛候作大市器用皆具州民詣觀察使以其有功於人請爲生祠申固讓觀察使以狀聞遷合州刺史始來韶戶止七千比六年倍而半之會初置景州授刺史賜錢五十萬加節度副使遷邕管經略使黃洞納質供賦不敢桀逾年進嶺南節度使前使死吏盜印署府職百餘員畏事泄謀作亂申覺殺之詿誤一不問遠俗以攻劫相矜申禁切無復犯外蕃歲以珠﹠﹟瑁香文犀浮海至申於常貢外未嘗剩索商賈饒盈劉辟反表請發卒五千循馬援故道由爨蠻抵蜀搗辟不備詔可加檢校禮部尙書封東海郡公詔未至卒年七十贈太子少保謚曰平

王翃按唐書本傳翃字宏肱並州晉陽人少治兵家天寶中授翊衛尉羽林軍宿衛擢才兼文武科出爲辰州刺史與討襄州康楚元有功加兼祕書少監遷朗州刺史大歷中擢容管經略使初安祿山亂詔嶺南兵隸南陽魯炅炅敗績眾奔潰溪洞彜獠相挺爲亂彜酋梁崇牽號平南都統與別帥覃問合又與西原賊張侯夏永更誘嘯因陷城邑遂據容州前經略使陳仁琇元結長孫全緒等皆僑治藤梧翃至言於眾曰我容州刺史安可客治它所必得容乃止卽出私財募士有功者許署吏於是人自奮不數月斬賊帥歐陽珪因至廣州請節度使李勉出兵並力勉不許曰容陷賊久獠方彊今速攻祗自敗耳翃曰大夫卽不出師願下書州縣陽言以兵爲助冀藉此聲成萬一功勉許諾翃乃移書義藤二州刺史約皆進討引兵三千與賊鏖戰日數遇勉檄止之輒匿不發戰愈力卒破賊禽崇牽悉復容州故地捷書聞詔更置順州以定余亂翃凡百餘戰禽首領七十覃問遁去復遣將李實等分討西原平郁林等諸州累兼禦史中丞招討處置使會哥舒晃反翃命實悉師援廣州問因合眾乘間來襲翃設伏擊之生禽問嶺表平代宗遣使慰勞加金紫光祿大夫賜第京師時吐蕃入寇郭子儀悉河中兵乘邊召翃爲河中少尹領節度後務悍將淩正數幹法不逞約其徒夜斬關逐翃翃覺之陰亂漏刻以差其期眾驚不敢發俄禽正誅之一軍惕息歷汾州刺史爲振武軍使綏銀等州畱後入拜京兆尹會起涇原兵討李希烈次滻水京兆主供擬天敗肉腐眾怒曰食是而討賊乎遂叛翃挺身走奉天拜太子詹事徳宗還都再遷大理卿出爲福建觀察使徙東都畱守旣至開田二十餘屯修器械皆良金壽革練士卒號令精明俄而吳少誠叛獨東畿爲有備關東賴之貞元十八年卒贈尙書右僕射謚曰肅翃雅善盧杞杞之殺崔寧沮李懷光不得朝皆與其謀議者以爲訾子正雅

馮河淸按唐書本傳河淸京兆人始隸郭子儀軍以戰多拜左衛大將軍後從涇原節度使馬璘充兵馬使數以偏師與吐蕃遇多效級名聞軍中建中時節度使姚令言率兵討關東以河淸知畱後幕府殿中侍禦史姚況領州而行師過關有急變徳宗走奉天河淸況聞問召諸將計事東向哭相勵以忠意象軒毅眾義其爲無敢異言卽發儲鎧完仗百餘乘獻行在初帝之出六軍倉卒無良兵士气沮及河淸輸械至被堅勒兵軍聲大振卽拜河淸涇原節度使安定郡王況行軍司馬朱泚數遣諜人訹之河淸輒斬以徇興元元年渾瑊以吐蕃兵敗賊韓旻等涇人妄傳吐蕃有功將以叛卒拿與貲歸之眾大恐且言不殺馮公吾等無類矣田希鑑遂害河淸況挺身還鄕裏京師平贈河淸尙書左僕射拜況太子中舍人況性簡退未嘗言功屬歲凶奉稍不自給以饑死河淸再贈太子少傅

李叔明按唐書本傳叔明字晉閬州新政人本鮮於氏世爲右族兄仲通字向天寶末爲京兆尹劍南節度使兄弟皆涉學輕財務施叔明擢明經爲楊國忠劍南判官乾元中除司勛員外郎副漢中王瑀使回紇回紇遇瑀慢叔明讓曰大國通好使賢王持節可汗唐之﹠﹟恃功而倨可乎可汗爲加禮復命遷司門郎中東都平拜洛陽令招徠遺民號能吏擢商州刺史上津轉運使遷京兆尹長安歌曰前尹赫赫具瞻允若後尹熙熙具瞻允斯久之以疾辭除太子右庶子崔旰擾成都出爲邛州刺史旰入朝卽拜東川節度使遂州刺史徙治梓州大歷末或言叔明本嚴氏少孤養外家冒鮮於姓請還宗詔可叔明初不知意醜之表乞宗姓列屬籍代宗從之建中初吐蕃襲火井掠龍州陷扶文遠三州叔明分五將邀擊走之以功加檢校戶部尙書梁崇義阻命詔引兵下峽戰荊門敗其眾襄州平遷檢校尙書左僕射徳宗幸興元出家貲助軍悉衣幣獻宮掖加太子太傅封薊國公初東川承兵盜鄕邑雕破叔明治之二十年撫接有方華裔遂安後朝京師以病足賜錦輦令宦士肩舁以見拜尙書右僕射乞骸骨攺太子太傅致仕貞元三年卒謚曰襄始叔明與仲通俱尹京兆及兼秩禦史中丞並節制劍南又與子﹠﹟俱兼大夫蜀人推爲盛門叔明素惡道佛之獘上言曰佛空寂無爲者也道淸虛寡欲者也今迷其內而飾其外使農夫工女墜業以避役故農桑不勸兵賦日屈國用軍儲爲斁耗臣請本道定寺爲三等觀爲二等上寺畱僧二十一上觀道士十四每等降殺以七皆擇有行者余還爲民徳宗善之以爲不止本道可爲天下法乃下尙書省雜議於是都官員外郎彭偃曰王者之政變人心爲上因人心次之不變不因爲下今道士有名無實俗鮮歸重於亂政輕僧尼帑穢皆天下不逞苟避徵役於亂人甚今叔明之請𨿽善然未能變人心亦非因人心者夫天生蒸民必將有職遊閒浮食王制所禁故賢者受爵祿不肖者出租稅古常道也今僧道士不耕而食不織而衣一僧衣食歲無慮三萬五夫所不能致舉一僧以計天下其費不貲臣謂僧道士年未滿五十可令歲輸絹四尼及女冠輸絹二雜役與民同之過五十者免凡人年五十嗜欲已衰況有戒法以檢其性情哉刑部員外郎裴伯言曰衣者蠶桑也食者耕農也男女者繼祖之重也而二教悉禁國家著令又從而助之是以戎狄不經法反制中夏禮義之俗也傳曰女子十四有爲人母之道四十九絕生育之理男子十六有爲人父之道六十四絕陽化之理臣請僧道士一切限年六十四以上尼女冠四十九以上許終身在道余悉還爲編人官爲計口授地收廢寺觀以爲廬舍議𨿽上罷之子﹠﹟以少卿從徳宗梁州叔明嚴敕以死報故﹠﹟有功擢禁軍將軍貞元初遷太子詹事坐郜國公主貶羅州別駕叔明素豪侈在蜀殖財廣第捨田產歿數年子孫驕縱貲產皆盡世言多藏者以叔明爲鑑云

康日知按唐書本傳日知靈州人祖植當開元時縛康待賓平大湖州元宗召見擢左武衛大將軍封天山縣男日知少事李惟嶽擢累趙州刺史惟嶽叛日知與別駕李濯及部將百人啐牲血共盟固州自歸惟嶽怒遣先鋒兵馬使王武俊攻之日知使客謝武俊曰賊孱甚安足共安危哉吾城固士和𨿽引歲未可下且賊所恃者田悅耳悅兵血蔑邢壕可浮不能殘半堞況吾城之完乎又紿爲臺檢示曰使者賫詔諭中丞中丞柰何負天子從小兒跳梁哉武俊悟引兵還斬惟嶽以獻徳宗美其謀擢爲深趙觀察使賜實封戶二百會武俊拒命遣將張鍾葵攻趙州日知破之上俘京師興元元年以深趙益成徳徙日知奉誠軍節度使又徙晉絳加累檢校尙書左僕射封會稽郡王貞元初卒贈太子太師

李洧按唐書本傳洧淄靑節度使正己從父兄也始署徐州刺史建中初正己卒子納叛攻宋州洧挈州自歸加兼禦史大夫封潮陽郡王實封戶二百充招諭使初洧遣巡官崔程入朝且白宰相徐州不足獨抗賊得海沂爲節度可與成功洧素與二州刺史有約且不肯爲賊守程先咨張鎰而盧杞怒不先白故洧請中格及納攻徐劉元佐與諸將擊退之旣賊方張乃加洧徐海沂密觀察使時海密爲賊守不受命洧未有以取之遷檢校戶部尙書會疽發背少間肩輿過市市人叫歡洧驚疽潰卒贈尙書左僕射以洧將髙承宗代之其弟淡險人也恥居下陰約納攻徐爲內應並說滕將翟濟濟執以聞擢濟沂州刺史召淡入京師以洧赦不罪

裴諝按唐書裴漼傳漼弟寬寬子諝字士明擢明經調河南參軍事性通綽舉止不順累遷京兆倉曹參軍虢王巨表署襄鄧營田判官母喪居東都會史思明亂逃山谷間思明故爲寬將徳寬舊恩且聞諝名遣捕騎迹獲之喜甚呼爲郎君僞授禦史中丞賊殘殺宗室諝陰緩之全活者數百人又嘗疏賊虛實於朝事泄思明恨罵危死而免賊平除太子中允遷考功郎中數燕見奏事代宗幸陜諝徒步挾考功南曹印赴行在帝曰疾風知勁艸果可信將用爲禦史中丞爲元載沮卻故拜河東租庸鹽鐵使時關輔旱諝入計帝召至便殿問榷酤利歲出內幾何諝久不對帝復問曰臣有所思帝曰何邪諝曰臣自河東來涉三百里而農人愁嘆榖菽未種誠謂陛下軫念元元先訪疾苦而乃責臣以利孟子曰治國者仁義而已何以利爲故未敢卽對帝曰微公言朕不聞此拜左司郎中數訪政事載忌之出爲虔州刺史歷饒廬亳三州除右金吾將軍徳宗新卽位以刑名治天下百吏震服時大行將藏陵事禁屠殺尙父郭子儀家奴宰羊諝列奏帝謂不畏彊禦善之或曰尙父有社稷功豈不爲庇之諝笑曰非君所知尙父方貴盛上新卽位必謂黨附者眾今發其細過以明不恃權耳吾上以盡事君之道下以安大臣不亦可乎時朝堂別置三司決庶獄辯爭者輒擊登聞鼓諝上疏曰諫鼓謗木之設所以達幽枉延直言今詭猾之人輕動天聽爭纖微若然者安用吏治乎帝然之於是悉歸有司諝惡法吏舞文或挾宿怨爲重輕因獻獄官箴以諷坐所善誅貶閬州司馬俄召爲太子右庶子進兵部侍郎至河南尹東都副畱守凡五世爲河南諝視事未嘗敢當正處以寬厚和易爲治不鞫人以贓卒年七十五贈禮部尙書

戴叔倫按唐書本傳叔倫字幼公潤州金壇人師事蕭﹠﹟士爲門人冠劉晏管鹽鐵表主運湖南至云安楊惠琳反馳客劫之曰歸我金幣可緩死叔倫曰身可殺財不可奪乃捨之嗣曹王臯領湖南江西表佐幕府臯討李希烈畱叔倫領府事試守撫州剌史民歲爭灌漑爲作均水法俗便利之耕餉歲廣獄無系囚俄卽眞﹠﹟年詔書褒美封譙縣男加金紫服齊映劉滋執政叔倫勸以屯難未靖安之者莫先於兵兵所籍者食故金穀之司不輕易人天下州縣有上中下緊望雄輔者有司銓擬皆便所私此非爲官擇人爲人求治之術其尢切者縣令錄事參軍事此二者宜出中書門下無計資序限遠近髙卑一以殿最升降則人知勸映等重其言遷容管經略使綏徠彜落威名流聞其治淸明仁恕多方略故所至稱最徳宗嘗賦中和節詩遣使者寵賜代還卒於道年五十八

李承按唐書本傳承趙州髙邑人幼孤其兄養之旣長以悌聞擢明經遷累大理評事爲河南采訪使判官尹子奇陷汴州拘承送洛陽覘得賊謀皆密啟諸朝兩京平例貶臨川尉不三月除徳淸令尋擢監察禦史累遷吏部郎中淮南西道黜陟使奏置常丰堰於楚州以禦海潮漑屯田鹵收常十倍他歲徳宗將討梁崇義李希烈揣知之乃表崇義過惡請先誅討帝悅數對左右稱其忠會承使回言希烈能立功然恐後不可制帝初謂不然及崇義平希烈果叛始思其言擢拜河中尹晉絳觀察使承廉正有雅望以才顯於時未幾攺山南東道節度使時希烈猶據襄州帝慮不受命欲以禁兵衛送承承辭請以單騎入旣至希烈捨承外館迫脇日萬端承晏然誓以死守希烈不能屈遂大掠去襄漢蕩然承輯綏撫安之居二年闔境完復初希烈𨿽去畱部校守覘往來踵捨承因得任所厚臧叔雅結希烈腹心周曾王玢姚憺及曾等謀殺希烈承首謀也密詔褒美尋檢校工部尙書湖南觀察使建中四年卒年六十二贈吏部尙書

郭昕按唐書郭子儀傳子儀母弟幼明性謹願無過拙於武喜賓客以子儀故終少府監贈太子太傅子昕蕭宗永爲四鎭畱後關隴陷不得歸朝廷但命官遙領其使建中二年昕始與伊西北廷節度使曹令忠遣使入朝徳宗詔曰四鎭二廷統西夏五十七蕃十姓部落國朝以來相與率職自關隴失守王命阻絕忠義之徒泣血固守奉遵朝法此皆侯伯守將交修共治之﹠﹟朕甚嘉之令忠可北廷大都護四鎭節度畱後賜氏李更名元忠昕可安西大都護四鎭節度使諸將吏超七資敍官云

張建封按唐書本傳建封字本立鄧州南陽人客隱兗州父價少任俠安祿山反使李廷偉脇徇山東魯郡太守韓擇木迎館之玠率豪傑段絳等集兵將斬以徇擇木不許惟司兵參軍張孚助其謀乃殺廷偉並其黨以聞擇木孚皆受賞而玠去之江南不自言功建封少喜文章能辯論慷慨尙气自許以功名顯李光弼鎭河南盜起蘇常間殘掠鄕縣代宗詔中人馬日新與光弼麾下皆討建封見中人請前諭賊可不須戰因到賊屯開譬禍福一日降數千人縱還田裏由是知名湖南觀察使韋之晉辟署參謀授左淸道兵曹參軍不樂職輒去令狐彰節度滑亳奏置幕府彰不朝覲建封非之往見轉運使劉晏晏奏試大理評事使管漕務歲餘罷時馬燧爲三城鎭遏使雅知之表爲判官擢監察禦史燧伐李靈耀軍中事多所諏訪從鎭河東授侍禦史卽表其能於朝楊炎將任以要職盧杞不喜出爲嶽州刺史李希烈旣破梁崇義跋扈不臣壽州刺史崔昭與相聞徳宗召宰相選代昭者杞倉卒不暇取他吏卽白用建封希烈數敗王師張甚遂僭卽天子位淮南節度使陳少遊陰附之希烈遣將楊丰賫僞赦二畀建封少遊丰至建封縛致軍中會中人來對之斬其首因送僞書於行在少遊聞之恚污不自處建封乃劾其附賊狀帝方蒙難不暇治也希烈又署杜少誠爲淮南節度使約破壽州以趣江都建封壁霍丘秋柵拒之賊不能東遷團練使帝還自梁少遊卒憂死進兼禦史大夫濠壽廬觀察使是時四方尙多故乃繕陴隍益治兵四鄙附悅希烈使剽帥悍卒來戰建封皆沮﹠﹟之賊平進封階又任一子正員官貞元四年拜禦史大夫徐泗濠節度使始李洧以徐降洧卒髙承宗獨孤華代之地迫於寇常困蹙不支於是李泌建言東南漕自淮達諸汴徐之埇橋爲江淮計口今徐州刺史髙明應甚少脫爲李納所並以梗餉路是失江淮也請以建封代之益與濠泗二州夫徐地重而兵勁若帥又賢卽淄靑震矣帝曰善由是徐復爲雄鎭久之檢校尙書右僕射十三年來朝帝不待日召見延英殿詔會朝赴大夫班以示殊寵建封賦朝天行以獻帝眷遇異等賜名馬珍具是時宦者主宮市置數十百人閱物廛左謂之白望無詔文驗核但稱宮市則莫敢誰何大率與直十不償一又邀閽闥所奉及腳傭至有重荷趨肆而徒返者有農賣一驢薪宦人以數尺帛易之又取他費且驅驢入宮而農納薪辭帛欲亟去不許恚曰惟有死耳遂擊宦者有司執之以聞帝黜宦人賜農帛十匹然宮市不廢也諫臣交章列上皆不納故建封請間爲帝言之帝頗順聽會詔書蠲民逋賦帝問何如答曰殘逋積負決無可斂𨿽蠲除之百姓尙無所益又陳河東節度使李說華州刺史盧微皆病不能事左右得以爲姦右金吾大將軍李翰好刺細事規寵人疾惡之帝悉嘉可未幾制詔官師過從人情之常自今金吾勿以聞元巳賜宴曲江特詔與宰相同榻食其還鎭帝賦詩以餞於時𨿽馬燧渾瑊劉元佐李抱眞等勛寵卓越未有以詩餞者帝又使左右以所持鞭賜之曰卿節誼歲寒弗渝故用此爲況建封又賦詩以自警勵十六年以病求代詔韋夏卿代之未至而建封卒年六十六冊贈司徒治徐凡十年躬於所事一軍大治善容人過至健黠亦未嘗曲法假之其言忠義感激故下皆畏悅性樂士賢不肖遊其門者禮必均故其往如歸許孟容韓愈皆奏署幕府有文章傳於時

杜希全按唐書本傳希全京兆醴泉人以裨將隸郭子儀積功勞至朔方節度使軍令整嚴士畏其威奉天之狩希全與鄜坊節度使李建徽鹽州刺史戴休顏夏州刺史時常春引兵赴難次漠谷爲賊邀擊乘髙縱石下之彊弩雜發徳宗使援之不克還保邠州賊平遷檢校尙書左僕射靈鹽丰夏節度使封余姚郡王將卽屯獻體要八章砭切政病帝嘉納賜君臣箴一篇尋兼夏綏銀節度都統建言鹽州據要會爲塞保障自平涼背盟城陷於鹵於是靈武勢縣鄜坊單逼爲邊深患請復城鹽州乃詔希全及朔方邠寧銀夏鄜坊振武及神策行營諸節度合選士三萬五千屯鹽州又敕涇原劍南山南軍深入吐蕃牽撓其力使不得犯塞執築凡六千人閱二旬畢由是鹵憚不輕入希全居河西久頗越法橫肆帝數容掩其短丰州刺史李景略名出希全上疑逼己遂排劾之帝爲斥以答其意素苦風眩稍劇益忌忍遂誣殺判官李起吏下累息卒贈司空

李芃按唐書本傳芃字茂初趙州人解褐上邽主簿嚴武爲京兆尹薦補長安尉李勉觀察江西表署判官永泰初宣饒劇賊方淸陳莊西絕江劫商旅爲亂支黨盤結芃請以秋浦置州扼襟要使不得合從勉是其計奏以宣之秋浦靑陽饒之至徳置池州卽詔芃行州事後魏少遊代勉表署都團練副使攝江州刺史以母喪解勉之節度永平復辟幕府會李靈耀反署芃兼亳州防禦使護陳潁餉道便軍興徳宗立授河陽三城鎭遏使糧貲善者必先以給士士悅之達練事宜嚴備常若有敵未幾拜節度使以東畿汜水等五縣隸屬與馬燧等破田悅洹水上以功檢校兵部尙書實封百戶進圍悅悅將符璘以騎五百降芃大開壁門納之興元初檢校尙書右僕射以疾將請老謂所親曰歲方旱蝗上厭徵伐天下城壘堅戈鋋利然務以力勝其可盡乎救敝者莫若徳方鎭之臣宜先退讓死權錮祿吾敢哉言而不踐非吾志也固求罷歸東都卒年六十四贈太子太保

韓滉按唐書本傳滉字大衝以蔭補左威衛騎曹參軍至徳初避地山南采訪使李承昭表爲通川郡長史攺彭王府諮議參軍初汯知制誥當艸王玙詔無借言銜之及當國滉兄弟皆斥冗官玙罷乃擢殿中侍禦史三遷吏部員外郎性彊直明吏事﹠﹟南曹五年簿最詳致再遷給事中知兵部選時盜殺富平令韋當賊隸北軍魚朝恩私其凶奏原死滉執處卒伏辜遷右丞知吏部選以戶部侍郎判度支自至徳軍興所在賦稅無藝帑司給輸幹隱滉檢制吏下及四方輸將犯者痛拫以法會歲數稔兵革少息故儲積谷帛稍丰實然覆治案牘深文鉤剝人亦咨怨大歷十二年秋大雨害稼什八京兆尹黎干言狀滉恐有所蠲貸固表不實代宗命禦史行視實損田三萬餘頃始渭南令劉藻附滉言部田無害禦史趙計按驗如藻言帝又遣禦史朱敖覆實害田三千頃帝怒曰縣令所以養民而田損不問豈卹隱意邪貶南浦員外尉計亦斥爲丰州司戶員外參軍方是時潦敗河中鹽池滉奏池產瑞鹽帝疑遣諫議大夫蔣鎭廉狀鎭畏滉還乃賀帝且請置祠詔號寶應靈慶池徳宗立惡滉掊刻徙太常卿議者不厭乃出爲晉州刺史未幾遷浙江東西觀察使尋檢校禮部尙書爲鎭海軍節度使綏輯百姓均租調不逾年境內稱治帝在奉天淮汴震騷滉訓士卒分兵戍河南旣狩梁州又獻縑十萬匹請以鎭兵三萬助討賊有詔嘉勞進檢校尙書右僕射封南陽郡公李希烈陷汴州滉遣裨將王棲耀李長榮柏良器以勁卒萬人進討次睢陽而賊已攻寧陵棲耀等破走之漕路無梗完靖東南滉功多時裏胥有罪輒殺無貸人怪之滉曰袁晁本一鞭背史禽賊有負聚其類以反此輩皆鄕縣豪黠不如殺之用年少者惜身保家不爲惡又以賊非牛酒不嘯結乃禁屠牛以絕其謀婺州屬縣有犯令者誅及鄰伍坐死數十百人又遣官分察境內罪涉疑似必誅一判輒數十人下皆愁怖聞京都未平乃閉關梁禁牛馬出境築石頭五城自京口至玉山毀上元道佛祠四十區修塢壁起建業抵京峴樓雉相望以爲朝廷有永嘉南走事置館第數十於石頭城穿井皆百尺命偏將丘涔督役日數千人涔虐用其眾朝令夕辦先世丘壠皆發彜造樓艦三千柁以舟師由海門大閱至申浦乃還追李長榮等歸以親吏盧復爲宣州刺史增營壘教習長兵毀鐘鑄軍器陳少遊在揚州以甲士三千臨江大閱滉亦總兵臨金山與少遊會以金繒相餉酬然滉握彊兵遷延不赴難而調發糧帛以濟朝廷者𦇤屬當時實賴之李晟方屯渭北滉運米饋之船置十弩以相警捍賊不能剽始漕船臨江滉顧僚吏曰天子蒙塵臣下之恥也乃自舉一囊將佐爭負之貞元元年加檢校左僕射同中書門下平章事江淮轉運使封鄭國公以繕治石頭城人頗言有窺望意𨿽帝亦惑之會李泌間關辧數帝意乃解二年更封晉是歲入朝滉旣宿齒先達頗簡倨接新進用事不能滿其意眾怨之獻羨錢五百餘萬緡詔加度支諸道轉運鹽鐵等使右丞元琇判度支也以關輔旱請運江南租米西給京師帝委滉專督之而琇畏其剛愎難共事請自江至揚子滉主之揚子以北自主之滉由是銜琇會琇以京師錢重貨輕發江東鹽監院錢四十萬緡入關滉紿奏運錢至京師率費萬致千不可從帝責謂琇琇曰千錢其重與鬥米均費三百可致帝以諭滉滉執不可至是誣劾琇饋米與淄靑李納河中李懷光帝怒不復究驗貶琇雷州司戶參軍左丞董晉白宰相劉滋齊映曰昨關輔用兵方蝗旱琇不增一賦而軍興皆濟可謂勞臣今被謫無名刑濫人懼假令權臣逞志公胡不請三司鞫之滋映不能用給事中袁髙抗疏申執滉指爲黨與寢不報劉元佐不朝帝密詔滉諷之及過汴元佐素憚滉修屬吏禮滉辭不敢當因結爲兄弟入拜其母置酒設女樂酒行滉曰宜早見天子不可使夫人白首與新婦子孫塡宮掖也元佐泣悟滉以錢二十萬緡爲元佐辦裝又以綾二十萬犒軍元佐入朝滉薦可任邊事時兩河罷兵滉上言吐蕃盜河湟久近歲寖弱而西迫大食北抗回鶻東抗南詔分軍外戰兵在河隴者不過五六萬若朝廷命將以十萬眾城涼鄯洮渭各置兵二萬爲守禦臣請以本道財賦饋軍給三年費然後營田積粟且耕且戰則河隴之地可翹足而復帝善其言因訪元佐元佐請行會滉病甚張延賞奏減州縣冗官收祿俸募戰士西討元佐慮延賞靳削資儲辭犬戎未釁不可輕進因稱疾帝遣中人勞問臥受命延賞知不可用乃止滉尋卒年六十五贈太傅謚曰忠肅滉𨿽宰相子性節儉衣裘茵衽十年一易甚暑不執扇居處陋薄取庇風雨當門列戟以父時第門不忍壞乃不請堂先無挾廡弟洄稍增補之滉見卽徹去曰先君容焉吾等奉之常恐失墜若摧圮繕之則已安敢攺作以傷儉徳居重位淸潔嫉惡不爲家人資產自始仕至將相乘五馬無不終櫪下好鼓琴書得張旭筆法畫與宗人幹相埒嘗自言不能定筆不可論書畫以非急務故自晦不傳於人善治易春秋著通例及天文事序議各一篇初判度支李晟以裨將白軍事滉待之加禮使其子拜之厚遺器幣鞍馬后晟終立大功滉幼時已有美名所與遊皆天下豪俊晚節益苛慘故論者疑其飾情希進旣得志則彊肆蓋自其性云子羣臯

王虔休按唐書本傳虔休字君佐汝州梁人少涉學有材武以信義爲鄕黨畏慕大歷中刺史李深署爲裨將澤潞李抱眞聞其名厚以幣招之授兵馬使抱眞討河北戰雙岡臨洺虔休以多擢步軍都虞候封同昌郡王實封五十戶抱眞卒元仲經等謀樹其子緘一軍思亂虔休正色語眾曰軍王軍州王土也帥亡當稟天子何云云有妄謀眾服其言得不亂徳宗嘉之以邕王爲昭義節度大使擢虔休潞州左司馬領畱後本名延貴至是賜名號令撫循軍中大治初抱眞之喪軍司馬元誼據洺州叛虔休遣將李廷芝討之戰長橋斬級數百次雞澤又破之守戍皆奔魏博卽決水灌城將壞遣掌書記盧頊入見誼陳利害誼請朝卽以頊爲洺州別駕使守洺誼出亦奔魏治潞二歲遷昭義節度使檢校工部尙書始屬城州縣守宰多署他職不親政故治苟簡虔休悉增俸稟遣就部人以妥安卒年六十二贈尙書左僕射謚曰敬虔休性恪敏節用度旣沒所部帑廩皆可支數歲﹠﹟得太常樂家劉玠撰繼天誕聖樂因帝誕日以獻其樂以宮爲均示五聲有君也以土爲徳本五運在中也奏二十五疊取二十四气而成一歲奏十六節象元凱登庸於朝云後中和樂本於此子麗成等十人並補太學生

裴冑按唐書裴寬傳寬弟子冑字引叔擢明經佐李抱玉鳳翔幕府不得意謝歸更從宣歙觀察使陳少遊抱玉怒劾貶桐廬尉時李棲筠觀察浙西幕府皆一時髙選判官許鳴謙名知人見崔造及冑器之白棲筠取冑爲支使代宗惡宰相元載怙權召棲筠爲禦史大夫欲以相棲筠引冑殿中侍禦史尢爲載所惡會棲筠卒冑護喪歸洛陽人爲危之冑屹然不沮惴少遊復表爲淮南觀察判官載誅始拜刑部員外郎遷宣州刺史楊炎當國爲載復讎窮摭所惡會冑部人積冑雜奉爲贓炎遣員蔓劾峭詆貶汀州司馬稍遷京兆少尹以父名不拜換國子司業遷江西觀察使初李兼嘗罷南昌卒千餘人收資稟爲月進冑白罷之樊澤徙襄州宰相議所代徳宗雅記冑才遂拜荊南節度使是時方鎭爭剝下希恩制重錦異綾名貢奉有中使至卽悉公帑市歡冑待之有節獻餉直不數金宴勞止三爵是時武臣多粗暴庸人待賓介不以禮少失意則以罪中傷之胃亦劾斥其管記世恨冑之流於俗卒年七十五贈尙書右僕射謚曰成

王武俊按唐書本傳武俊字元英本出契丹怒皆部父路俱開元中與饒樂府都督李詩等五千帳求襲冠帶入居薊武俊甫十五善騎射與張孝忠齊名隸李寶臣帳下爲裨將寶應初王師入井陘武俊謂寶臣曰以寡敵眾曲遇直戰則離守則潰銳師遠斗庸可禦乎寶臣遂以恆定等五州自歸共平餘賊武俊謀也奏兼禦史中丞封維川郡王其子士眞亦沈悍有斷寶臣倚愛出入帳中以女妻之寶臣以疑殺許崇俊等士眞密結左右故武俊免於難惟嶽拒命或言武俊有他志武俊知之出入導從才一二未嘗接賓客惟嶽𨿽內疑然見其屈損又惜善斗未忍殺康日知以趙州降惟嶽謀伐之皆曰武俊故心膂先君命之使佐大夫而士眞又大夫女弟婿今事急宜去猜嫌以任之不然尙誰使乃遣與衛常寧將兵往因謀執惟嶽而日知亦遣人邀說以禍福武俊乃還兵使人謂惟嶽曰大夫與齊魏同惡今魏兵已敗齊爲趙州所限幽州兵近在定三軍且救死聞有詔召大夫宜亟歸惟嶽惶遽出遂縊卽遣其屬孟華奏天子華辯對稱旨徳宗擢爲兵部郎中授武俊檢校祕書監兼禦史大夫恆冀觀察使是時惟嶽將楊政義以定降楊榮國以深降朱滔受而戍之帝以定賜張孝忠而日知爲深趙觀察使武俊怨不得節度而失趙定滔亦怨失深州二人相結武俊卽縛使者送滔與之叛帝聞詔華諭解不聽時馬燧李抱眞李芃李晟討田悅悅方困武俊滔救之屯連篋山帝詔李懷光督神策兵助討賊軍就舍气銳甚謂燧曰奉詔毋養寇及壁壘未成擊之可滅也乃縱兵入滔壁殺千餘人悅軍旣屢北不能陣懷光緩轡觀之武俊乘其怠使趙萬敵等以二千騎橫突而滔軍踵馳王師亂相蹈藉死屍梗河爲不流懷光還走壁武俊夜決河注王莽渠斷燧餉路燧計窮而與滔素姻家乃遣使謾謝滔曰老夫不自量與諸君遇王大夫善戰天下無前吾固宜敗幸公圖之使老夫得還河東諸將亦罷兵吾爲言天子以河北地付公滔亦陰忌武俊勝且不制卽謂武俊曰王師旣敗馬公卑約如此不宜迫人以險答曰燧等皆國名臣連兵十萬一戰而北貽羞國家不知何面目見天子耶彼行不五十里必反拒我滔固許之燧至魏縣堅壁自固師復振滔慚謝嫌隙始構矣武俊使張鍾葵攻趙州日知斬其首以聞於是武俊與田悅等擅相王武俊國號趙以恆爲眞定府命士眞畱守兼元帥以畢華鄭儒爲左右內史王士良司刑王佑司文士淸司武並爲尙書士則司文侍郎宋端給事中王洽內史舍人張士淸執憲大夫衛常寧內史監皇甫祝尙書右僕射余以次封拜建中四年抱眞使客賈林詐降武俊旣見曰吾來傳詔非降也武俊色動林曰天子知大夫登壇建國撫膺顧左右曰我本忠義天子不省故至是今諸軍數表大夫至誠上見表動色曰朕前誤無及矣朋友失意尙可謝朕四海主毫芒過失返不得自新耶今大夫親斷逆首而宰相暗於事宜國家與大夫烏有細故哉朱滔以利相動公何取焉誠能與昭義同心曠然攺圖上不失君臣之義下以爲子孫計武俊曰僕鹵人也尙知撫百姓天子固不務殺人以安天下今山東連兵比戰骨盡暴野𨿽勝尙誰與居今不憚歸國業與諸軍盟鹵性朴彊不欲曲在我天子若能以恩蕩刷之我首倡歸命有不從者奉辭伐之河北不五十日可定會帝出奉天抱眞將還澤潞悅說武俊滔踵襲之林曰夫退軍前輜重後銳師人心固壹不可圖也使戰勝得地利歸於魏不幸喪師趙受其災今滄趙乃故地胡不取之武俊遂引而北林復激之曰公異邦豪英不應謀中夏燕魏幽險彼王室彊則須公之援削則己欲並吞且河北惟有趙魏燕耳滔乃稱冀心圖公冀州矣使滔能制山東大夫當臣事之否則見攻能臣滔乎武俊投袂曰二百年天子猶不能事安能臣豎子耶乃定計通好抱眞而約馬燧盟興元元年赦天下武俊大集其軍黜僞號詔國子祭酒董晉與中人宣慰拜檢校工部尙書恆冀深趙節度使又加檢校司空同中書門下平章事兼幽州盧龍節度使瑯邪郡王是時滔悉幽薊兵與回紇圍貝州將絕白馬津南趨洛李懷光據河中李希烈陷汴南略江淮李納方叛惟李晟軍渭上羽書調發天下十之三人心惴恐及田緒殺悅林復說武俊曰滔素欲得魏博會悅死魏人气殲公不救魏且下滔益甲數萬張孝忠將北面事滔三道連衡濟以回紇長驅而南昭義軍必保山西則河朔舉入滔矣今魏尙完孝忠未附公與昭義合兵破之聲振關中京邑可坐復天子反正不朽之業誰與公參武俊大喜與抱眞相聞自將屯南宮抱眞屯經城兩軍相距十里而捨武俊潛會抱眞於軍陳說慷慨抱眞亦傾意結納約爲兄弟遂俱東壁貝州距城三十里止滔欲迎戰武俊戒士飽食曰軍未合毋妄動遣趙琳趙萬敵兵五百蔽林以待滔使剽將馬實盧南史陣而西李少成引回紇翼之日中兵接武俊與子士淸引精騎望少成軍抱眞次之滔馳騎二百出武陵東南乘髙鼓噪武俊使步兵決戰而自以騎當回紇勒兵避其銳回紇馬怒突而過未及返武俊急擊琳等兵亦出回紇驚中斷遂先奔初滔兵蹙武俊軍不能傷回紇旣卻卽欲引還因囂不能止軍大奔滔走還壁武俊中流矢謂抱眞曰士少衰盍以騎濟師巢穴可覆也抱眞使來希皓率勁騎薄滔營盧元眞乘其後滔懼引眾去希皓迫之武俊邀於隘滔大敗免者八千人會夜各按屯武俊營滔東北抱眞營西北滔知不支夜半焚車糧遁歸幽州火如晝師大噪其聲殷地抱眞以山東蝗食少歸於潞武俊亦還會有詔復滔官爵武俊上還幽州盧龍節度又詔以恆州爲大都督府卽授武俊長史賜徳棣二州以士眞爲觀察使淸河郡王天子至自梁遇武俊益厚子弟𨿽𦇤褓悉官之俄進檢校太尉兼中書令得建廟京師有司供擬武俊善射嘗與賓客獵一日射雉兔九十五觀者駭伏貞元十七年死年六十七羣臣奉慰天子如渾瑊故事贈太師有司謚威烈帝更爲忠烈士眞襲位

節使部名臣列傳十三

唐三

嚴震按唐書本傳震字遐聞梓州鹽亭人本農家子以財役裏閭至徳乾元中數出貲助邊得爲州長史西川節度使嚴武知其才署押衙遷恆王府司馬委以軍府眾務武卒罷歸會東川節度使李叔明表爲渝州刺史震以叔明姻家移疾去山南西道節度府又表爲鳳州刺史母喪解起爲興鳳兩州團練使好興利除害建中中﹠﹟南黜陟使韋槇狀震治行爲山南第一乃賜上下考封勛國公治鳳十四年號稱淸嚴遠邇咨美遷山南西道節度使朱泚反遣腹心穆廷光等遺帛書誘之震卽斬以聞是時李懷光與賊連和奉天危蹙帝欲徙蹕山南震聞馳表奉迎遣大將張用誠以兵五千扞衛用誠至盩厔有反計帝憂之會震牙將馬勛嗣至帝告以故勛曰臣請歸取節度符召之卽不受斬其首以復命帝悅使計日往勛還得請壯士五人與偕出駱谷用誠以爲未知其謀以數百騎送勛館之左右嚴侍勛未發陰令焚艸館外士寒爭附火勛從容符示之曰大夫召君用誠懼將走壯士自後擒之用誠子斫勛傷首左右扞刀得免遂僕用誠而格殺其子勛卽軍中士皆擐甲矣勛昌言曰若父母妻子在梁州今棄之而反何所利耶大夫取用誠爾若等無與眾乃服不敢動卽縛用誠送於震杖殺之而拔其副以統師始勛赴行在逾半日期帝頗憂比至大喜翌日發奉天旣入駱谷懷光以騎追襲賴山南兵以免尋加檢校戶部尙書馮翊郡王實封二百戶天子至梁州宰相以爲地貧無所仰給請進幸成都震曰山南密邇畿輔李晟銳於收復方藉六師爲聲援今引而西則諸將顧望責功無期帝未決會晟表至亦請駐蹕梁洋議遂定然梁漢間刀耕火耨民采爲食𨿽領十五郡而賦入才比東方數大縣自安史後山賊剽掠戶口流散震隨宜勸課鳩斂有法民不煩擾而行在供億具焉車駕將還加檢校尙書左僕射詔攺梁州爲興元府卽用震爲尹加實封二百戶久之進同中書門下平章事貞元十五年卒年七十六贈太保謚曰忠穆

劉元佐按唐書本傳元佐滑州匡城人少倜蕩不自業爲縣捕盜犯法吏笞辱幾死乃亡命從永平軍稍爲牙將大歷中李靈曜據汴州反元佐乘其無備襲取宋州有詔以州遂隸其軍節度使李勉卽表署刺史徳宗建中初進兼禦史中丞充宋亳潁節度使時李納叛李洧以徐州歸納急攻之詔元佐援洧大破納兵斬首萬餘級東南餉漕乃通進圍濮州徇濮陽皆下再降其守將遂通濮陽津遷檢校兵部尙書兼曹濮觀察淄靑兗鄆招討使汴滑都統副使李希烈之反元佐與李勉陳少遊哥舒曜聯兵屯淮汝數困賊帝在奉天垂意關東乃詔檢校尙書左僕射同中書門下平章事希烈攻陳州元佐救之希烈走遂進取汴州詔加汴宋節度使陳州諸軍行營都統元佐本名洽至是賜名以尊寵之入朝復兼涇原四鎭北庭兵馬副元帥檢校司徒性豪縱輕財好厚賞故下益困汴自李忠臣以來士卒驕不能自還至元佐彌甚其後殺帥長大鈔劫狃於利而然也元佐貴母尙在賢婦人也常月織絁一端示不忘本數教敕元佐盡臣節見縣令走廷中白事退戒曰長吏恐懼卑甚吾思而父吏於縣亦當爾而案當之可安乎元佐感悟故待下益加禮汴有相國寺或傳佛軀汗流元佐自往大施金帛於是將吏商賈奔走輸金錢惟恐後十日元佐敕止籍所入得巨萬因以贍軍其權譎類若此初李納遣使至汴元佐盛飾女子進之厚饋遺皆得其陰謀故納最憚之所寵吏張士南及假子樂士朝貲皆巨萬而士朝私元佐嬖妾懼事覺鴆元佐死年五十八贈太傳謚曰壯武

李景略按唐書本傳景略幽州良鄕人父承悅檀州刺史密雲軍使景略以蔭補幽州府功曹參軍大歷末客河中闔門讀書李懷光爲朔方節度使署巡官五原將張光殺其妻以貲市獄前後不能決景略核實論殺之旣而有若女厲者進謝廷中如光妻云遷大理司直懷光屯咸陽將襲東渭橋召幕府計議景略曰殺朱泚還軍諸道杖策詣行在此轉禍爲福也不聽旣出軍門慟哭曰豈意此軍乃陷不義乎遂遁歸靈武節度使杜希全表置於府累轉侍禦史丰州刺史丰州當回紇通道前刺史軟柔每鹵使至與抗禮時梅錄將軍入朝景略欲折之因郊勞前遣人謂曰可汗新沒欲弔使者乃坐髙壠待之梅錄俯僂前哭景略卽撫之曰可汗棄代助爾號慕於是鹵容气沮索不敢抗以父行呼景略自此回紇使至者皆拜於庭威名顯聞希全忌之誣奏貶袁州司馬希全死遷左羽林將軍對徳宗延英殿論奏衎衎有大臣風會河東節度使李說病以景略爲太原少尹行軍司馬時方鎭旣重故少召還者惟不幸則司馬代之自說有疾人心固屬景略矣會梅錄復入朝說大會鹵人爭坐說不敢遏景略叱之梅錄識其聲驚拜曰非李丰州耶遂就坐將吏相顧嚴憚說愈不平賂中尉竇文場謀毀去之歲餘塞下傳言回紇將南寇文場方侍帝傍卽言丰州當得良將且舉景略乃拜丰州刺史天徳軍西受降成都防禦使窮塞苦寒地塉鹵邊戶勞悴景略至節用約己與士同甘蓼鑿咸應永淸二渠漑田數百頃儲稟器械畢具威令肅然聲雄北疆回紇畏之卒於屯年五十五天下惜用景略才有所未盡贈工部尙書

王鍔按唐書本傳鍔字昆吾自言太原人始隸湖南團練府爲裨將楊炎道潭與語異其才嗣曹王臯爲團練使俾鍔誘降武岡叛將王國良以功擢邵州刺史臯之節度江西也李希烈南侵臯與鍔兵三千使屯潯陽而臯全軍臨九江襲蘄州遂以眾濟表鍔江州刺史兼禦史中丞充都虞候鍔小心善刺軍中情僞事無細大臯悉知之因推以腹心𨿽家人燕居或預焉臯攻安州使伊愼盛兵圍之而遣鍔入城中約降使殺不從者翌日城開愼以賊降乃己功不下鍔鍔稱疾避之臯爲荊南節度使欲署府少尹而上佐鄙其人乃復檄都虞候從臯朝京師臯奏鍔文用𨿽不足而他可試徳宗擢爲鴻臚少卿先是天寶末西域朝貢酋長及安西北廷校吏歲集京師者數千人隴右旣陷不得歸皆仰稟鴻臚禮賓月四萬緡凡四十年名田養子孫如編民至是鍔悉籍名王以下無慮四千人畜馬二千奏皆停給宰相李泌盡以隸左右神策軍以酋長署牙將歲省五十萬緡帝嘉其功擢容管經略使凡八年溪落安之遷嶺南節度使廣人與蠻雜處地徵薄多牟利於市鍔租其廛榷所入與常賦埒以爲時進裒其餘悉自入諸蕃舶至盡有其稅於是財蓄不貲日十餘艘載皆犀象珠琲與商賈雜出於境數年京師權家無不富鍔之財召爲刑部尙書淮南節度使杜佑數請代乃以鍔檢校兵部尙書爲佑副厚事佑以悅之坐必就司馬聽事不數日遂代佑久之入拜尙書左僕射又檢校司徒爲河中節度使進兼太子太傅徙河東河東自範希朝討鎭無功兵才三萬騎六百府庫殘耗鍔能補完嗇費未幾兵至五萬騎五千財用丰余會回鶻並麾尼師入朝鍔欲示威武傾駭之乃悉軍迎廷列五十里旗幟光鮮戈鎧犀密回鶻恐不敢仰視鍔偃然受其禮帝聞嘉之卽除檢校司空同中書門下平章事鍔自見居財多且懼謗納錢二千萬李絳奏言鍔𨿽有勞然僉望不屬恐天下議以爲宰相可市而取帝曰鍔當太原殘破後成雄富之治官爵所以待功功之不圖何以爲勸王播所獻數萬萬亦可以平章政事乎不聽卒贈太尉謚曰魏鍔初附太原王翃爲從子以婚閥自髙翃子弟亦藉鍔多得官又常讀春秋自稱儒者士頗笑之善任數持下在淮南時嘗得無名書內中俄取他書焚之人信其無名者異日因小罪並以所告窮驗示眾以神明性纖嗇有所程作𨿽碎瑣無所遺官曹簾壞吏將易之鍔取壞者付船坊以鍼篛每燕饗輒錄其餘賣之以收利故鍔家錢﹠﹟天下

王緯按唐書本傳緯字文卿並州太原人父之咸爲長安尉與弟之賁之奐皆有文緯舉明經以書判入等歷長安尉大歷中與李泌俱爲路嗣恭江西觀察判官泌見惡於元載嗣恭希意欲殺之緯護解僅免泌執政奏於己有私恩徳宗許爲泌報故進緯給事中浙西觀察使缺泌擬緯帝曰是朕爲君報徳者乎黃門要地獨不畱議事耶對曰浙西賦入尢劇緯淸而忠能惠養民故請遣之制可初州縣有韓滉時罰錢未入者十八萬緡府史請裒爲進奉緯上疏願蠲以紓民詔聽之貞元十年加禦史大夫兼諸道鹽鐵轉運使裴延齡以諸道負錢四百萬緡獻爲羨錢以圖寵緯奏此諸州經費大忤延齡意攺檢校工部尙書卒年七十一贈太子少保緯居官以淸白稱然好用刻深吏督察其下條約苛碎人不聊云

樊澤按唐書本傳澤字安時河中人少孤依外家客河朔相衛節度使薛嵩表爲堯山令舉賢良方士次潼關雨淖困不能前有熊執易者同捨逆旅哀之輟所乘馬傾褚以濟自罷所舉是歲澤上第楊炎善之擢左補闕澤有武力喜兵法議者謂其有將帥器嘗召對延英徳宗嘆其論兵與我意合累遷山南東道司馬就拜節度使每射獵諸將憚其材武數與李希烈確禽剽將張嘉瑜杜文朝梁俊之等賊气沮縮遂取唐隋二州貞元三年爲荊南節度使會山南東道嗣曹王臯卒軍亂剽居人以澤威惠著襄漢間復徙山南東道加檢校尙書右僕射十四年卒年五十七贈司空謚曰成訃至帝爲撤宴廢朝

劉昌按唐書本傳昌字公明汴州開封人善騎射天寶末從河南防禦使張介然討安祿山授易州遂城府左果毅史朝義兵圍宋州城中食盡且降昌說刺史李岑曰李光弼在河陽江淮足兵埶必來援今廩曲尙多若屑以食可支二十日則救至岑聽之昌乃破鎧登城以忠義諭賊賊畏不敢攻俄而光弼援軍至賊夜潰光弼聞其謀召置軍中將用之會光弼卒還爲宋州牙門將李靈耀以汴州反刺史李僧惠欲應之昌請見陳逆順計且泣僧惠悟卽馳奏請自將討賊故靈耀失助不得逞汴州平李忠臣疾僧惠功殺之昌遁去劉元佐領宣武節度使擢昌左廂兵馬使李納反以偏師收考城充行營諸軍馬步都虞候元佐攻濮州以昌攝刺史李希烈取汴元佐別將髙翼提精卒守襄邑城陷翼赴水死江淮大震昌以兵三千守寧陵希烈眾五萬攻之昌掘﹠﹟以遏地道相拒凡四十餘日賊數敗乃解圍去更攻陳州昌從元佐以浙西兵三萬救之西去陣五十里昌薄其軍大戰破之禽賊將翟曜希烈奔還蔡州加檢校工部尙書累實封一百戶貞元三年入朝詔以宣武兵八千北出五原士卒有逗畱沮事者斬三百人乃行舉軍懾伏尋授京西行營節度使歲餘攺四鎭北廷行營兼涇原節度七年城平涼開地二百里扼彈箏峽又西築保定扞靑石嶺凡七城二堡旬日就以功檢校尙書右僕射累封南川郡王十四年歸化堡軍亂逐大將張國誠詔昌經略昌至堡誅數百人復使國誠統之昌在邊凡十五年身率下墾田三年而軍有羨食兵械銳新邊障妥寧及感疾詔赴京師未行卒年六十五贈司空初城平涼當劫盟後將士骸骨不藏昌始命瘞之夕夢若詣昌厚謝者昌具以聞徳宗下詔哀痛出衣數百稱官爲賽具斂以棺槥分建二冢大將曰旌義冢士曰懷忠冢葬淺水原詔翰林學士爲銘識其所昌盛陳兵衛具牢醴率諸將素服臨之邊兵莫不感泣

程日華按唐書本傳日華定州安喜人始名華徳宗以其有功益曰日華父元皓爲安祿山帳下僞署定州刺史故日華籍本軍爲張孝忠牙將滄故成徳部州也孝忠絕李惟嶽徳宗以滄畀義武前刺史李固烈與惟嶽姻屬卽牢守孝忠令日華往諭之固烈請還州旣治裝悉帑以行軍中怒曰馬瘠士饑死刺史不棄毫髮卹吾急今刮地以去吾等何望遂共殺固烈屠其家日華驚匿﹠﹟下將士迎出之曰暴吾軍者已死何畏而亡共逼領州孝忠亦以日華寬厚遂假以刺史朱滔叛兵屯河間以故滄定道阻不相聞滔及王武俊皆招日華不納卽攻之日華乘城自固參軍事李宇謀曰城久圍府兵不爲援今州十縣瀕海有魚鹽利自給此軍本號橫海將軍能絕易定歸天子自爲一州敕甲訓兵利則出無利則守可亢盜喉襟君能用僕計請至京師爲天子言之日華謂然乃遣宇西帝果大喜拜禦史中丞滄州刺史復置橫海軍卽以爲使時建中三年也拜檢校工部尙書詔滄歲饋義武錢十二萬緡糧數萬斛以宇爲判官武俊欲得滄遣人說日華歸己日華紿曰敝邑爲賊攻力屈則下之願假騎二百以抗賊賊退請以地授公武俊喜歸之馬日華畱馬謝其使武俊大怒與滔方睦懼有怨乃止久之武俊歸命日華乃還馬以珍幣厚謝復結好武俊亦釋然貞元二年卒贈兵部尙書

張茂昭按唐書張孝忠傳孝忠子茂昭本名升云徳宗時賜今名字丰明少沈毅頗通書傳孝忠時累擢檢校工部尙書孝忠卒帝拜邕王諒爲義武軍節度大使以茂昭爲畱後封延徳郡王后二年爲節度使弟升璘薄王武俊爲人座上嫚罵武俊怒襲義丰安喜無極掠萬餘人茂昭嬰城遣人厚謝乃止久之入朝爲帝從容言河朔事帝聽曰恨見卿晚召宴麟徳殿賜良馬甲第器幣優具詔其子克禮尙晉康郡主帝方倚之經置北方會崩故茂昭每入臨輒哀不自勝順宗立進同中書門下平章事復遣之鎭賜女樂二人固辭車至第門茂昭引詔使辭曰天子女樂非臣下所宜見昔汾陽咸寧西平北平皆有大功故當是賜今下臣述職以朝柰何濫賞後日有立功之臣陛下何以加之復賜安仁裏第亦讓不受憲宗元和二年請朝王奏乃聽願畱不許加兼太子太保旣還王承宗叛詔河東河中振武義武合軍爲恆州北道招討茂昭治廩廏列亭候平易道路以待西平軍承宗以騎二萬逾木刀溝與王師薄戰茂昭躬擐甲爲前鋒令其子克讓從子克儉與諸軍分左右翼繞賊大敗之承宗幾危會有詔班師加檢校太尉兼太子太傅乃請舉宗還朝表數上帝乃許北鎭遣客間說皆不納詔左庶子任迪簡爲行軍司馬乘驛往代茂昭奉兩州符節管鑰圖籍歸之先敕妻子上道戒曰吾使而曹出易庶後世不爲污俗所染未半道迎拜兼中書令充河中晉絳慈隰節度使至京師雙日開延英對五刻罷又表遷墳墓於京兆許之明年疽發於首卒年五十冊贈太師謚曰獻武帝思其忠擢諸子皆要職歲給絹二千匹

嚴綬按唐書嚴挺之傳挺之從孫綬綬父丹嘗爲﹠﹟南鹽鐵靑苗租庸使以武在蜀辭不拜綬擢進士第以侍禦史副劉贊爲宣歙團練使贊卒綬總畱事悉庫物以獻召爲刑部員外郎賓佐進奉由綬始河東節度使李說病軍司馬鄭儋總其政說卒代爲節度時徳宗務姑息方鎭若帥死不他命卽用軍司馬代之以和厭眾情至是帝頗憶綬所獻故擢爲河東司馬明年儋卒卽檢校工部尙書代其使憲宗立楊惠琳反夏州劉辟反蜀綬建言天子始卽位不可失威請必誅選銳兵遣大將李光顏助討賊二賊平檢校尙書左僕射封扶風郡公進司空在鎭九年尙寬惠治稱流聞士馬孳息嘗大閱旗幟周七十里回鶻梅錄將軍在會聞金鼓震伏入爲尙書右僕射綬旣名冑於吏事有方略然銳進趣素議薄之始就廊下食在百官上帝使中人賜含桃綬見拜之爲禦史劾奏綬慚懼待罪詔釋綬而貶中人出爲荊南節度使封鄭國公漵州蠻張伯靖殺吏據辰錦州連九洞自固詔綬進討綬勒兵出次遣將賫檄開曉羣蠻悉降吳元濟把僉以綬明恕可大事乃徙山南東道節度使加淮西招撫使綬引師壓賊境多出金帛賞士以厚賂謝中人招聲援旣未有以制賊閉屯彌年不戰宰相裴度謂綬非將才以太子少保召還檢校司徒判光祿卿事進少傅卒年七十七贈太保綬才不逾中人然歷三鎭所奏辟及綬時位將相者九人初綬未顯過於閺鄕尉李達達不禮方飲他客不召綬後達罷彭城令過並州晨入謁不知綬也綬方大宴賓客召達至戒客勿起讓曰吾昔羈旅閺鄕君方召客食而不顧我今我召客亦不敢畱君達慚不得去左右引出悸而喑臥館數月其佐令狐楚爲請乃免河東李進賢者善畜牧家髙貲得幸於綬署牙門將元和中進賢累爲振武節度使辟綬子澈爲判官澈年少治苛刻軍中苦之回鶻入辟鵜泉進賢發兵討之吏稟糧不實次鳴砂焚殺其將楊遵憲而還進賢大怒眾懼因燔城門攻進賢左右拒戰不勝縋而去奔靖邊軍乃殺澈而屠進賢家詔以夏綏銀節度張煦代之誅亂首數百人乃定

袁滋按唐書本傳滋字徳深蔡州朗山人陳侍中憲之後彊學博記少依道州剌史元結讀書自解其義結重之後客荊郢間起學廬講授建中初黜陟使趙贊薦於朝起處士授試校書郎累辟張伯儀何士幹幕府進詹事府司直部官以盜金下獄滋直其冤禦史中丞韋貞伯聞之表爲侍禦史刑部大理核罪人失其平憚滋守法因權勢以請滋終不署奏遷工部員外郎韋臯始招來西南彜南詔異牟尋內屬徳宗選郎吏可撫循者皆憚行至滋不辭帝嘉之擢祠部郎中兼禦史中丞賜金紫持節往逾年還使稱旨進諫議大夫遷尙書右丞知吏部選求外遷爲華州刺史政淸簡流民至者給地居之名其裏曰義合然專以慈惠爲本未嘗設條教民愛向之有犯令時時法外縱捨得盜賊或哀其窮出財爲償所亡召爲左金吾衛大將軍以楊於陵代之滋行耆老遮道不得去於陵使諭曰吾不敢易袁公政人皆羅拜乃得去莫不流涕憲宗監國進拜中書侍郎同中書門下平章事劉辟反詔滋爲﹠﹟南兩川山南西道安撫大使半道以檢校吏部尙書平章事爲﹠﹟南東西川節度使是時賊方熾又滋兄峯在蜀爲辟所劫滋畏不得全久不進貶吉州刺史未幾徙義成節度使滑用武地東有淄靑北魏博滋嚴備而推誠信務在懷來李師道田季安畏服之居七年百姓立祠祝祭以戶部尙書召攺檢校兵部拜山南東道節度使徙荊南吳元濟之反滋言蔡兵勁與下同欲非朝夕計可下宜廣方略離潰其心及宿兵三年調發益屈詔出禁錢繼之滋揣天子且厭兵自表入朝欲議罷淮西事道聞蕭俯錢徽坐沮議黜去滋翻其謀更言必勝順可天子意乃得還俄而髙霞寓敗帝思以恩信傾賊且滋嘗云云乃授彰義節度使僑治唐州又以滋儒者拜陽旻爲唐州刺史將其兵滋先世墳墓在蔡吳少陽時爲修墓禁芻牧諸袁多署右職稟給之滋至治去斥候與元濟通好賊圍新興滋卑辭講解賊因是易滋不爲備時帝責戰急而滋至六月以無功貶撫州刺史未幾遷湖南觀察使累封淮陽郡公卒年七十贈太子少保滋旣病作遺令處後事訖三年皆有條次性寬易與之接者皆自謂可見肺肝至家人不得見喜慍薄居處衣食能爲春秋嘗以劉惲悲甘陵賦褒善斥惡戾春秋指然其文不可廢乃著後序工篆隸有古法

衛次公按唐書本傳次公字從周河中河東人舉進士禮部侍郎潘炎異之曰國器也髙其第調渭南尉嚴震在興元辟佐其府累遷殿中侍禦史貞元中擢左補闕翰林學士徳宗崩與鄭綱皆召至金鑾殿時皇太子久疾禁中或傳更議所立眾失色次公曰太子𨿽久疾冢嫡也內外系心久矣必不得已宜立廣陵王絪隨贊之議乃定順宗立王叔文等用事輕弄威柄次公與絪多所持正知禮部貢與斥華取實不爲權力侵撓由中書舍人充史館修撰攺兵部侍郎絪以宰相罷坐與善下除太子賓客久乃爲陜虢州觀察使蠲橫租錢歲三百萬復入爲兵部侍郎故英公李績大理卿徐有功之孫皆以負不得調次公召見曰子之祖勛在王府寧限常格乎卽優補而遣進尙書左丞時方討蔡數建請罷兵帝將相之制﹠﹟具而蔡捷書至乃追止以檢校工部尙書爲淮南節度使久之召還道病卒年六十六贈太子少傅謚曰敬次公本善琴方未顯時京兆尹李齊運使子與遊請授之法次公拒絕因終身不復鼓其節尙終始完絜

張愔按舊唐書張建封傳建封子愔始以蔭補虢州參軍事建封卒府佐鄭通誠者攝畱事畏其軍亂因浙西戍兵過徐謀引以爲援舉軍怒斧庫取兵環府大噪殺通誠及大將數人乃表於朝請愔爲畱後假旄節帝不許披濠泗隸淮南詔杜佑討徐亂泗州刺史張伾以兵攻埇橋與徐軍埇伾大敗帝未有以制乃授愔右驍衛將軍徐州刺史知畱後以伾爲泗州畱後杜兼爲濠州畱後俄進愔武寧軍節度使元和初以疾求代召爲工部尙書以王紹節度武寧還濠泗隸徐徐人喜遂不敢亂而愔得行未踰境卒愔治徐七年其政稱治贈尙書右僕射

﹠﹟士美按唐書本傳士美字和夫兗州金鄕人父純字髙卿舉進士萃制策皆髙第張九齡李邕數稱之自拾遺七遷至中書舍人處事不回爲宰相元載所忌時魚朝恩以牙將李琮署兩街功徳使琮恃勢桀橫眾辱京兆尹崔昭於禁中純曰此國恥也卽詣載請速處其罪載不納遂辭疾還東都號伊川田父十年不出徳宗立崔佑甫輔政召爲太子左庶子集賢殿學士不拜以老乞身攺詹事聽致仕帝召見嘆良久賜金紫公卿以下咸祖都門世髙其節士美年十二通五經史記漢書皆能成誦父友蕭穎士顏眞卿柳芳與相論繹嘗曰吾曹異日當交二﹠﹟之間矣未冠爲陽翟丞佐李抱眞潞州幕府以才歷王虔休李元皆畱不徙久乃進房州刺史黔中經略觀察使溪州賊向子琪以眾八千岨山剽劫士美討平之加檢校右散騎常侍封髙平郡公遷京兆尹天子多所咨逮出爲鄂嶽觀察使時安黃節度使伊愼入朝其子宥主後務偃蹇母死京師不發喪欲固其權士美知之使府屬過其境宥出迎因以母訃告之卽爲辦裝宥惶遽上道攺河南尹檢校工部尙書充昭義節度使昭義自李抱眞以來皆武臣私廚月費米六千石羊千首酒數十斛潞人困甚士美至悉去之出廩錢市物自給又盧從史時日具三百人膳以餉牙兵士美曰卒衛於牙固職也安得廣費爲私恩亦罷之討王承宗也遣大將王獻督萬人爲前鋒獻恣橫逗撓士美卽斬以徇下令曰敢後者斬親鼓之大破賊下三營環柏鄕時諸鎭兵合十餘萬繞賊多玩寇犯法獨士美兵銳整最先有功憲宗喜曰固知士美能辦吾事承宗大震懼亡幾會詔班師然威震兩河以疾召拜工部尙書後檢校刑部尙書爲忠武節度使卒年六十四贈尙書左僕射謚曰景生平與人交重然諾以是名稱於世

辛祕按唐書本傳祕系出隴西貞元中擢明經第授華原主簿以判入等調長安尉其學於禮家尢洽髙郢爲太常卿奏爲博士再遷兵部員外郎常兼博士再辟禮儀使府憲宗初拜湖州刺史李錡反遣大將先取支州蘇常杭睦四刺史或戰敗或拘脇獨祕以儒者賊易之未及至祕召牙將丘知二夜開城收壯士得數百逆賊大戰斬其將進焚營保錡平賜金紫僉謂祕材任將帥會河東範希朝出討王承宗召祕爲希朝司馬主畱務累遷汝常州刺史河南尹進拜昭義軍節度使是時承討恆趙之後潞人雕耗祕至則約出入嗇用度比四年儲錢十七萬緡糧七十萬斛器械堅良隱然復爲完鎭召還道病卒年六十四贈尙書左僕射謚曰肅後更謚懿祕爲大官居不易第服不攺初其俸祿悉與裏表親屬病自銘其墓作書一通緘之卒後發視則送終制也儉而不違於禮云

王紹按唐書本傳紹本名純避憲宗諱攺焉自太原徙京兆之萬年父端第進士有名天寶間與柳芳陸據殷寅友善據嘗言端之莊芳之辯寅之介可以名世終工部員外郎紹少爲顏眞卿所器字之曰徳素奏爲武康尉再佐蕭復府包佶領租庸鹽鐵使署判官時李希烈阻兵江淮輸物畱梗乃徙餉道自潁入汴紹入關徳宗已西狩乃督輕貨趣間道走洋州紹先見行在帝勞之曰吾軍乏春服朕且衣裘柰何紹流涕曰佶遣臣貢奉無慮五十萬當卽至帝曰道回遠經費方急何可望耶後五日繼至由是紓難遷倉部員外郎是時兵旱無年詔戶部收闕官俸稅茶及無名錢以修荒政紹由員外郎判務遷戶部兵部郎中皆專領進戶部侍郎判度支頃之遷尙書徳宗臨禦久益不假借宰相自竇參陸贄斥罷中書取充位惟紹謹密眷待殊厚主計凡八年每政事多所關訪紹亦未嘗一言漏於人順宗立王叔文奪其權拜兵部尙書出爲東都畱守元和初檢校尙書右僕射爲武寧軍節度使復以濠泗二州隸其軍自張愔後兵驕難治紹搜輯軍政推誠示人裨將安進達唐重靖謀亂紹以計取之出家貲賞士舉軍安賴復拜兵部尙書判戶部卒年七十二贈右僕射謚曰敬

陳楚按唐書張孝忠傳陳楚者茂昭甥也字材卿定州人有武幹事茂昭歷牙將常統精卒從徵伐茂昭入朝擢諸衛大將軍封普寧郡王元和末義武節度使渾鎬喪師定州亂拜楚爲節度使馳傳赴軍及郊無迎者左右勸無入楚曰定軍不來迎以試我今不入正墮計中乃冒雪行四十里夜入其州然軍校部伍皆楚舊也由是眾心乃定徙河陽三城入爲左羽林統軍檢校司空卒年六十一贈司空子君奕亦至鳳翔節度使

範希朝按唐書本傳希朝字致君河中虞鄕人初從邠寧軍爲別將事節度使韓遊徳宗在奉天以戰守功累兼禦史中丞治軍整毅遊畏其才將伺隙殺之希朝懼奔鳳翔帝聞召置左神策軍貞元四年以遊政無狀使代之希朝曰始逼而來終代其任非所以防覬覦安反仄也固讓左金吾衛將軍張獻甫軍中憚獻甫嚴以兵脇監軍使請於帝必得希朝乃止詔拜寧州刺史邠寧節度副使俾佐獻甫俄遷振武節度使部有黨項室韋雜居暴掠放肆日入慝作謂之刮城門希朝度要害置屯保斥邏嚴密鄙民以安至小竊取亦殺無赦鹵人憚伏相謂曰是必張光晟紿姓名來也邊州每長帥至必﹠﹟橐它駿馬𨿽甚廉者猶受之以結其歡希朝一不納積十四年鹵保塞不敢橫初單於城池不樹希朝命蒔柳數歲成林貞元末請朝時諸鎭不以事自述職者希朝而已帝悅拜右金吾衛大將軍王叔文用事謂其易制用爲右神策統軍充左右神策京西諸城鎭行營節度使屯奉天以韓泰爲副因欲使泰代之會不能得神策軍而罷憲宗立檢校尙書左僕射復爲右金吾衛大將軍俄檢校司空出爲朔方靈鹽節度使遷河東率師討王承宗敗之木刀溝然老病不能有大功還朝攺左龍武統軍以太子太保致仕卒贈太子太師謚忠武攺曰宣武希朝號當世善將或比之趙充國在朔方時招突厥別部沙陀千落眾萬餘有之其後用沙陀戰者所至有功

裴玢按唐書本傳玢五世祖糾本王疏勒武徳中來朝拜鷹揚大將軍封天山郡公畱不去遂籍京兆玢初事金吾將軍論惟明爲傔力徳宗在奉天以功封忠義郡王從惟明鎭鄜坊署牙將後節度使王棲曜卒中軍將何朝宗夜縱火作亂玢獨匿不出遲明禽朝宗以待命有詔並軍司馬崔咯斬之以同州刺史劉公濟領節度擢玢爲司馬逾年公濟卒乃授玢節度使元和三年徙山南西道玢爲治嚴稜畏遠權勢不務貢奉蔬食敝衣居處取避風雨而已倉庫完實百姓安之當世將帥未有及者以疾辭位入朝不事騶仗妻乘竹輿二侍婢黃碧縑服七年卒贈尙書左僕射謚曰節

孟元陽按唐書本傳元陽史失其何所人起陳許軍中以嚴整稱曲環領節度使時已爲大將使董作西華屯盛夏屩而立於塗役休乃就捨故田輒歲稔而軍食常足環卒吳少誠來寇元陽嬰城守圍甚急然終不能傅城韓全義敗五樓列將多私去獨元陽與神策將蘇元策宣州將王幹以所部屯﹠﹟水破賊二千詔拜元陽陳州刺史憲宗立遷河陽節度使五年盧從史敗檢校尙書右僕射徙帥昭義軍入爲右羽林統軍封趙國公攺右金吾大將軍復拜統軍卒贈揚州大都督

韋丹按唐書本傳丹字文明京兆萬年人周大司空孝寬六世孫髙祖琨以洗馬事太子承幹諫不聽太宗才之擢給事中髙宗在東宮爲中舍人封武陽縣侯孝敬爲太子琨以右中護爲詹事卒贈秦州都督謚曰貞丹蚤孤從外祖顏眞卿學擢明經調安遠令以讓庶兄入紫閣山事從父能復舉五經髙第歷咸陽尉張獻甫表佐邠寧幕府順宗爲太子以殿中侍禦史召爲舍人新羅國君死詔拜司封郎中往弔故事使外國賜州縣十官賣以取貲號私覿官丹曰使外國不足於資宜上請安有貿官受錢卽具疏所宜費帝命有司與之因著令未行而新羅立君死還爲容州刺史教民耕織止惰遊興學校民貧自鬻者贖歸之禁吏不得掠爲隸始城州周十三里屯田二十四所教種茶麥仁化大行邊河南少尹未至徙義成軍司馬以諫議大夫召有直名劉辟反議者欲釋不誅丹上疏以爲孝文世法廢人慢當濟以威今不誅辟則可使者惟兩京耳憲宗褒美會辟圍梓州乃授丹﹠﹟南東川節度使代李康至漢中上言康守方盡力不可易召還議蜀事辟去梓因以讓髙崇文乃拜晉慈隰州觀察使封咸陽郡公閱歲自陳所治三州非要害地不足張職爲國家費不如屬之河東帝從之徙爲江南西道觀察使丹計口受俸委余於官罷八州﹠﹟食者收其財始民不知爲瓦屋艸茨竹椽久燥則戛而焚丹召工教爲陶聚材於場度其費爲估不取贏利人能爲屋者受材瓦於官免半賦徐取其償逃未復者官爲爲之貧不能者畀以財身往勸督置南北市爲營以捨軍歲中旱募人就功厚與直給其食爲衢南北夾兩營東西七里以廢倉爲新廏馬息不死築堤扞江長十二里竇以疏漲凡爲陂塘五百九十八所灌田萬二千頃有吏主倉十年丹覆其糧亡三千斛丹曰吏豈自費耶籍其家盡得文記乃權吏所奪丹召諸吏曰若恃權取於倉罪也與若期一月還之皆頓首謝及期無敢違有卒違令當死釋不誅去上書告丹不法詔丹解官待辧會卒年五十八驗卒所告皆不實丹治狀愈明太和中裴誼觀察江西上言爲丹立祠堂刻石紀功不報宣宗讀元和實錄見丹政事卓然他日與宰相語元和時治民孰第一周墀對臣嘗守江西韋丹有大功徳被八州歿四十年老幼思之不忘乃詔觀察使紇幹泉上丹功狀命刻功於碑

韓佽按唐書韓思復傳思復子朝宗朝宗孫佽字相之性淸簡元和初第進士自山南東道使府入爲殿中侍禦史累遷桂管觀察使部二十餘州自參軍至縣令無慮三百員吏部所補才十一餘皆觀察使商才補職佽下車悉來謁一吏持籍請補缺員佽下教曰居官治吾不奪其不奉法無望縱捨缺者須按籍取可任任之會春服使至鄕有豪猾厚進賄使者求爲縣令使者請佽佽許之旣去召鄕豪責以撓法笞其背以令部中自是豪右畏戢時詔置五管監兵盡境賦不足充其費佽處以儉約遂爲定制眾以爲難卒贈工部侍郎

王承宗按唐書王武俊傳武俊長子士眞少佐父立功更患難旣得節度息兵善守𨿽擅置吏私賦入而歲貢數十萬緡比燕魏爲恭元和初卽拜同中書門下平章事四年死贈司徒謚曰景襄軍中推其子承宗爲畱後始河北三鎭自置副大使常處嫡長故承宗以禦史大夫爲之及總畱事憲宗久不報伺其變承宗數上疏自言帝聞劉濟田季安俱大病議更建節度翰林學士李絳曰鎭州世相繼人所狃習惟拒命則討之且諸道之賞饋百萬士又燕魏淄靑勢同必合方江淮水潦財力刓困宜卽詔承宗嗣領季安等𨿽病徐圖所宜定四方有天時不可速也帝然之欲析鎭分建節度使承宗歲輸賦如李師道絳曰假令承宗奉詔諸道以割地同怨是官爵虛出而無當也不如令使者諭之無出上意帝乃詔京兆尹裴武慰撫承宗奉詔恭甚請上徳棣二州遂以檢校工部尙書嗣領節度而以徳州刺史薛昌朝爲保信軍節度使統徳棣昌朝嵩子也與承宗故煙家帝因欲離其親將故命之詔未至承宗馳騎劫而歸囚之詔更用棣州刺史田渙爲二州團練守捉使遣中人傳詔令歸昌朝承宗拒命帝怒詔削官爵遣中人吐突承璀將左右神策率河中河陽浙西宣歙兵討之趙萬敵者故武俊將以健斗聞士眞時入朝上言討之必捷令與承璀偕有詔武俊忠節茂著其以實封賜子士則毋毀墳墓承璀至軍無威略師不振神策大將酈定進號驍將以禽劉辟功王陽山郡至是戰北馳而僨趙人曰酈王也害之師气益折及吳少誠死李絳奏蔡無四鄰援攻討勢易不如赦承宗專事淮西帝不聽昭義節度使盧從史恃承宗外自固內實與之太常卿權徳輿諫曰神策兵市井屠販不更戰陣恐因勞憚遠潰爲盜賊恆冀騎壯兵多攻之必引時月西戎乘間則禁衛不可頓虛山東疥癬也京師心腹也不可不深念且師出半年費緡錢五百萬方夏盛暑水潦疾疫且降誠慮有潰撓之變又言山東諸侯皆以息自副人心不遠誰肯爲陛下盡力者又盧從史倚寇爲援訹承璀邀寵利宜召行營善將令倍驛馳度至半道授以澤潞而徙從史他鎭破其姦圖然後赦承宗眾情必服帝未許五年河東軍拔其一屯張茂昭破之木刀溝帝患從史詐卒以計縛送京師劉濟又拔安平承宗懼遣其屬崔遂上書謝罪且言往年納地迫三軍不得專而爲盧從史賣以求利願請吏入賦得自新是時宿師久無功餉不屬帝憂之而淄靑盧龍數表請赦乃詔浣雪盡以故地畀之罷諸道兵昌朝歸京師授右武衛將軍承宗見兵薄境已而罷歸罪從史得不詰自謂計得謷然無顧憚七年軍庫火器鎧殆盡殺守吏百餘人不自安及吳元濟反承宗與李師道上書請宥教其將尹少卿爲蔡遊說見宰相語不遜武元衡怒叱遣之承宗怨甚與師道謀遣惡少年數十曹伏河陰乘昏射吏吏奔潰因火漕院人趨火所鬥死者十餘輩縣大發民捕盜亡去不獲凡敗錢三十萬緡粟數萬斛未幾張晏等賊宰相元衡京師大索天子爲旰食承宗嘗疏元衡過咎畱中至是帝出表示羣臣大議咸請聲其罪伐之詔乃絕承宗朝貢竄其弟承系承迪承榮於遠方以博野樂壽故範陽地命歸劉總而所遣盜處處竊發斷建陵門燔獻陵寢宮伏甲欲反洛陽不克承宗數出兵掠鄰鄙田弘正上言承宗宜誅帝使率師壓境承宗揣詔旨兵不卽進卽肆剽滄景易定間人苦之十一年詔削爵以實封賜士平使奉武俊後令河東義武盧龍橫海魏博昭義六節度兵進討大抵數十萬環地數千里以分其勢然營屯離置主約不得一故士觀望獨昭義郗士美薄賊境賊不敢犯始承宗不能﹠﹟諸父皆奔京師士則爲神策大將軍聞其叛請占數京兆裴度請用爲邢州刺史使隸昭義以傾趙人有王怡者武俊從子爲承宗守南宮士則招之約歸命謀泄遇害子元伯奔還擢監察禦史詔贈怡尙書左僕射明年元濟平承宗大恐使牙將石汛奉二子至魏博因田弘正求入侍且請歸徳棣二州入租賦待天子署吏弘正遣知感知信詣闕下請命帝使尙書右丞崔從賜詔書許自新承宗素服待罪及是乃詔復官爵以華州刺史鄭權爲橫海節度使統徳棣滄景等州復承宗實封戶三百以所部饑賜帛萬匹李師道平奉法益謹表所領州錄事參軍判司縣主簿令皆丐王官十五年死贈侍中軍中推其弟承元爲畱後承元不敢世於鎭詔用爲義成軍節度使事見本傳

李遜按唐書本傳遜字友道魏申公發之後趙郡所謂申公房者客居荊州始署山南東道掌書記累遷濠州刺史初濠州兵謀殺其將楊騰騰走揚州因滅騰家曹亡剽劫遜至鑴諭利害眾釋鎧自歸觀察使旨限外浮斂遜一不應入爲虞部郎中由衢州刺史以政最擢浙東觀察使當貞元初福建軍亂前觀察使奏益兵三千屯於境以折閩衝遂爲長戍幾二十年遜署事卽停其兵入爲給事中故事天子以畸日聽政對羣臣遜奏陛下求治而下有所陳當不時上豈宜限以日如是畢歲得望天子者幾何憲宗悅從之遷戶部侍郎代嚴綬爲山南東道節度使時方討蔡析山南東道爲兩節度以唐鄧隋三州授髙霞寓得專攻討而遜督襄復郢均房五州賦饋之初襄陽兵隸霞寓者多逃還後霞寓戰賊不勝言爲遜所撓帝欲按狀宰相請置不問下遷太子賓客中人誣之更貶恩王傅久乃歷京兆尹國子祭酒以檢校禮部尙書爲忠武節度使時吳元濟始平治條疏類遜召會大眾申嚴約束明諭賞罰上下皆感畏眾遂安遜於爲政抑彊植弱貧富均一所至有績可紀長慶初幽鎭繼亂遜首建誅討計不聽詔以兵萬人會行營卽日上道先諸軍至由是進檢校吏部尙書未幾徙節鳳翔過京師以疾求解爲刑部尙書卒年六十三贈尙書右僕射謚曰貞子方元

節使部名臣列傳十四

唐四

韓弘按唐書本傳弘滑州匡城人少孤依其舅劉元佐舉明經不中從外家學騎射由諸曹試大理評事爲宋州南城將事劉全諒署都知兵馬使貞元十五年全諒死軍中思元佐以弘才武共立爲畱後請監軍表諸朝詔檢校工部尙書充宣武節度副大使知節度事先是曲環死吳少誠與全諒謀襲陳許使數輩仍在館弘始得帥欲以忠自表於眾卽驅出少誠使斬之選卒三千會諸軍擊少誠敗之汴自劉士寧以來軍益驕及殺陸長源主帥勢輕不可制弘察軍中素恣橫者劉鍔等三百人一日數其罪斬之牙門流血丹道弘言笑自如自是訖弘去無一敢肆者李師古屯曹州以謀鄭滑或告師古治道矣兵且至請備之弘曰師來不除道也師古情得乃引去累授檢校司空同中書門下平章事弘以官與太原王鍔等詒書宰相恥爲鍔下憲宗方用兵淮西藉其重更授檢校司徒班鍔上嚴綬以王師敗乃拜弘淮西諸軍行營都統使扞兩河而令李光顏烏重引擊賊弘不親屯遣子公武領兵三千屬光顏然陰爲逗橈計以危國邀功者每諸將告捷輒絫日不怡元濟平以功加兼侍中封許國公李師道誅弘大懼因請入朝冊拜司徒中書令以足疾命中人掖拜固願畱京師帝崩攝冢宰俄出爲河中節度使以病請還復拜司徒中書令卒年五十八贈太尉謚曰隱始弘自汴來朝獻馬三千絹五十萬它錦彩三萬而汴之庫廏錢尙百萬緡絹亦百餘萬馬七千糧三百萬斛兵械不可數弘爲人莊重寡言罪殺人問法何如不自爲輕重沈謀勇斷故少誠師道等皆憚之詔使至或驁侮不爲禮齊蔡平勢屈而後請覲然天子尊寵異等能以名位始終亦其天幸子公武

薛蘋按唐書本傳蘋河中寶鼎人七世祖道實爲隋禮部尙書父順爲奉天尉與楊國忠有舊及用事將引之輒謝絕蘋以吏最拜長安令歷虢州刺史憲宗時奏最擢湖南觀察使徙浙東以治行遷浙西加禦史大夫累封河東郡公所居守法度務在安人治身觳薄所衣綠袍更十年至緋衣乃易居三鎭聲樂不聞於家所得祿卽分散親屬故人而無餘藏除左散騎常侍年七十致仕是時有年過蘋不肯去故論者髙蘋居四年卒贈工部尙書謚曰宣蘋於文章中長於詩兄芳有器幹萊與莘其母代宗從母也以外戚奉朝請皆贊善大夫蘋子膺

曹華按唐書本傳華宋州楚丘人始從宣武軍縛亂將李乃送闕下節度使董晉署爲牙將後避仇奔東都會吳少誠叛畱守王翃署華襄城戍將華浚隍埤堞日與賊搏數禽馘賊憚之憲宗初累拜檢校右散騎常侍召至京師賜矛甲繒錦還屯拜寧州刺史未行屬吳元濟不受命詔河陽懷汝節度使烏重引討之重引請華自副戰靑陵城賊大奔拔淩雲柵以功封陳畱郡王蔡平進棣州刺史州與鄆比時賊略定滴河華遽逐賊斬二千級復其縣又募羣盜可用者貸死補屯卒使據孔道賊至輒擊卻之不敢北擢橫海節度副使時朝廷披鄆爲三鎭其明年兗海軍亂殺觀察使王遂詔華往代視事三日合軍大饗幕甲士於廡酒中令曰天子以鄆人參別而戍有轉徙勞欲厚賞之請鄆人右州兵左旣而出州兵乃闔門大言曰天子有命誅殺帥者甲起於幕環之凡斬千二百人血流殷渠赤氛冒門髙丈餘海沂之人重足屏息華惡沂地褊請治兗許之自李正己盜齊魯俗益污驁華下令曰鄒魯禮義鄕不可忘本乃身見儒士春秋祀孔子祠立學官講誦斥家貲佐贍給人乃知教成就諸生仕諸朝鎭人害田弘正華亟請以本軍進討不從進華檢校工部尙書就充節度使李叛以兵取宋州華不待命以兵逆擊破之平檢校尙書右僕射徙鎭義成軍盜殺商賈吏捕得乃華嬖人華怒斷其頸以祭死者卒年六十九贈左僕射華𨿽出戎伍而動必由禮愛重士大夫不以貴倨人至﹠﹟豎必待以誠信人以爲難

劉怦按唐書本傳怦幽州昌平人少爲範陽裨將以親老疾宜侍輒去職李懷仙爲節度使檄召不應朱滔時積軍至雄武軍使廣墾田節用度以辦治稱稍遷涿州刺史滔之討田承嗣表知府事和裕得眾心李寶臣以兵劫滔於瓦橋滔走寶臣乘勝欲襲幽州怦設方略勒兵完守寶臣不敢謀擢禦史中丞滔敗歸終不貳益治兵人嘉怦忠於所奉及滔死軍中盡推怦乃總軍事俄詔爲節度副大使彭城郡公居鎭才三月死年五十九贈兵部尙書謚曰恭子濟

崔戎按唐書本傳戎字可大元暐從孫也舉明經補太子校書郎判入等調藍田主簿辟淮南李墉府衛次公代墉憲宗稱戎才故次公倚成於職裴度節度太原署參謀時王承宗以鎭叛度請戎往諭承宗至泣下乃聽命入爲殿中侍禦史擢累諫議大夫雲南蠻亂成都詔戎持節﹠﹟南爲宣撫使奏罷稅外姜錢當賦錢者率三之以其一準繒布優其估以與民綏招流亡凡廢若置公私莫不便之還拜給事中出爲華州刺史吏以故事置錢萬緡爲刺史私用戎不取及去召吏曰籍所置錢享軍吾重矯激以誇後人也徙兗海沂密觀察使民擁畱於道不得行乃休傳捨民至抱持取其時詔使尙在民泣詣使請白天子﹠﹟戎還使許諾戎恚責其下眾曰畱公而天子怒不過斬吾二三老人則公不去矣戎夜單騎亡去民追不及乃止至兗州鉏滅姦吏十餘輩民大喜歲餘卒年五十五贈禮部尙書子雍

柳晟按唐書本傳晟河中解人六世祖敏仕後周爲太子太保父潭尙和政公主官太僕卿晟年十二居父喪以孝聞代宗養宮中使與太子諸王授學於吳大瓘並子通元率十日輒上所學旣長詔大瓘等卽家教授拜檢校太常卿徳宗立晟親信用事朱泚反從帝至奉天自請入京師說賊黨以攜沮之帝壯其志得遣泚將右將軍郭常左將軍張光晟皆晟雅故晟出密詔陳禍福逆順常奉詔受命約自拔歸要籍朱旣昌告其謀泚捕系晟及常外獄晟夜半坎垣毀械而亡斷髮爲浮屠間歸奉天帝見爲流涕乘輿還京師擢原王府長史吳通元得罪晟上書理其辜其弟止曰天子方怒無詒悔不聽凡三上帝意解通元得減死晟累遷將作少監以護作崇陵封河東縣子授山南西道節度使府兵討劉辟還未扣城復詔戍梓州軍曹怒脇監軍謀變晟聞疾驅入勞士卒旣而問曰若等何爲成功曰誅驕不受命者晟曰若知劉辟得罪天子而誅之柰何復欲使後人誅若等耶士皆免冑拜從所徙入爲將作監使回鶻奉冊立可汗逆謂其屬曰聞可汗無禮自大去信自彊夫禮信不能爲何足奉中國乎可汗諸貴人愕然駭皆跪伏成禮還爲左金吾衛大將軍爵爲公卒年六十九詔從官臨弔贈太子少保晟敏於辯下士樂施惟自興元入朝貢獻不如詔爲禦史中丞盧坦所劾憲宗以其賢置弗暴云

髙固按唐書本傳固不知何許人或言四世祖侃永徽中爲北平安撫使禽車鼻可汗以功爲安東都護固生微賤爲家所賣轉爲渾瑊童奴字黃芩性敏慧有旅力善騎射能讀左氏春秋瑊愛養之以齊有髙固因以名以乳媼女女固從瑊屯朔方徳宗在奉天固仍從瑊賊突入東壅門固引銳士長刀殺賊數十人曳車塞闔賊不能入封渤海郡王李懷光反使邠寧畱後張昕將兵萬人先趣河中固在行乃伺間入帳下斬昕首以徇拜檢校右散騎常侍前軍兵馬使貞元十七年邠寧節度使楊朝晟卒詔將並邠寧朔方爲一軍議以李朝采爲節度劉南金副之以詢邠軍咸曰如詔數日復劫固爲帥固曰然能聽吾言乃可眾唯唯固徇曰毋殺人毋肆掠三軍皆順悅帝亦念固功乃拜邠寧節度使固本宿將且寬厚人皆安之然久在散位數爲儕類輕笑及受命眾多懼固一釋不問憲宗時檢校尙書右僕射入爲右羽林統軍卒贈陜州大都督

牛元翼按唐書本傳元翼趙州人材果而謀王承宗時倚其計爲彊雄與傅良弼二人冠諸將王廷湊叛穆宗以元翼在成徳名出廷湊遠甚自深州刺史擢爲深冀節度使以攜其軍廷湊怒遣部將王位以銳兵攻元翼不勝乃合朱克融共圍之詔進元翼成徳軍節度使以宣武兵五百進援元翼固守長慶二年詔赦廷湊罪徙元翼山南東道以深州賜廷湊使中人促元翼南廷湊恨之已受詔兵不解招討使裴度詒書誚讓克融解而歸廷湊退舍詔並加檢校工部尙書兩悅之淹月元翼率十餘騎冒圍跳徳棣朝京師廷湊入盡殺元翼親將臧平等百八十人元翼見延英問優縟命中人楊再昌取其家並迎田弘正喪廷湊辭以弘正殯亡在所元翼家須秋遣魏博節度使史憲誠遣其弟入趙四返說廷湊曰田公非得罪於趙屍尙何惜元翼去深州乃一孤將何利其家廷湊乃歸弘正喪於京師元翼聞平等死憤恚卒悉還所賜於朝廷湊遂夷其家

傅良弼李寰按唐書牛元翼傳良弼字安道淸河人以射冠軍中初瀛之博野樂壽介範陽成徳間每兵交先薄二城故常爲劇屯徳宗以王武俊破朱滔功皆隸成徳故以良弼守樂壽李寰守博野廷湊之叛兩賊交誘之而堅壁爲國固守有詔以樂壽爲左神策行營拜良弼爲都知兵馬使寰所領士隸右神策號忻州營亦以寰爲都知兵馬使賜第京師俄以良弼爲沂州刺史良弼率眾出戰力乃得去寰引兵三千趨忻州廷湊邀之寰斬三百級追者不敢前天子以良弼寰忠有狀乃更賜奴婢服馬召良弼爲左神策軍將軍寶歷初擢夏綏銀節度使異時蕃帳亡命來者必償馬乃與良弼至皆執付其部酋種歡懷終橫海節度使寰擢累保義軍節度使王智興討李同捷未克而烏重引卒謂寰可共立功請諸朝乃授橫海節度使師所過暴鈔至屯按軍不進遂身入朝盛陳賊勢請濟師欲大調發羣臣議寰兵太重且盜滄景未決而棣州平寰內愧不自安願畱京師遂罷保義軍忻州營更授夏綏宥節度使卒寰再易鎭治無可言者然廷湊之亂聯軍十五萬無成功賊鋒不可嬰而樂壽博野截然峙中者累歲梗其吞暴議者以爲難敬宗世寰圖其事上之

田弘正按唐書本傳弘正字安道父廷玠尙儒學不樂軍旅與承嗣爲從昆弟仕爲平舒丞遷樂壽淸池束城河間四縣令以治稱遷滄州刺史李寶臣朱滔與承嗣不協合兵圍滄州廷玠固守連年食𨿽盡無叛者朝廷嘉其節徙相州承嗣盜磁相廷玠無所回染及悅代立忌廷玠之正召爲節度副使廷玠至讓悅曰而承伯父緒業當守朝廷法度以保富貴何苦與鄆爲叛臣自兵興來叛天子能完宗族者誰耶而志不悛盍殺我毋令我見田氏血污人刀也遂稱疾不出悅過謝之杜門不納憤而卒弘正幼通兵法善騎射承嗣愛之以爲必興吾宗名之曰興季安時爲衙內兵馬使同節度副使封沂國公季安侈汰銳殺罰弘正從容規切軍中賴之翕然歸重季安內忌出爲臨淸鎭將欲因罪誅之弘正陽痺痼臥家不出乃免季安死子懷諫襲節度召還舊職懷諫委政於家奴蔣士則措置不平眾怒咸曰兵馬使吾帥也牙兵卽詣其家迎之弘正拒不納眾嘩於門弘正出眾拜之脇還府弘正頓於地度不免卽令於軍曰爾屬不以吾不肖使主軍今與公等約能聽命否皆曰惟公命因曰吾欲守天子法舉六州版籍請吏於朝苟天子未命敢有請吾旗節者死殺人及掠人者死皆曰諾遂到府殺士則及支黨十餘人於是圖魏博相衛貝澶之地籍其入以獻不敢署僚屬而待王官先時諸將出屯質妻子裏民不得相往來弘正悉除其禁聽民通饋謝慶弔服玩僭侈者卽日徹毀之承嗣時正寢華顯弘正避不敢居更就采訪使堂皇聽事幽鄆蔡大懼遣客鑴說鉤染弘正皆拒遣之憲宗美其誠詔檢校工部尙書充魏博節度使又遣司封郎中知制誥裴度宣慰其軍錢百五十萬緡六州民給復一年赦見囚存問髙年惸獨廢疾不能自存者度明辯具陳朝廷厚意弘正不覺自失乃深相結納奉上益謹復請度﹠﹟行其部宣示天子恩詔因令節度僉謀布衣崔歡奉表陳謝且言天寶以來山東奧壤化爲戎墟官封世襲刑賞自出國家含垢垂六十年臣若假天之齡奉陛下宸算冀道揚太和洗濯僞風然後退歸丘園避賢者路死不恨制詔褒答且賜今名錫與踵塗天子討蔡弘正遣子布以兵三千進戰數有功李師道疑其襲己不敢顯助蔡故元濟失援王師得致誅焉王承宗叛詔弘正以全師壓境破其眾南宮承宗懼歸窮於弘正弘正表諸朝遂獻徳棣二州以謝納二子爲質俄而李師道拒命詔弘正與宣武等五節度兵進討弘正自揚劉渡河距鄆四十里堅壁師道大將劉悟率精兵屯河東戰陽榖再遇再北斬萬餘級賊勢蹙悟乃反兵斬師道首詣弘正降取十有二州以獻初悟旣平賊大張飲軍中凡三日設角抵戲引魏博使至廷以爲歡悟盱衡攘臂助其決坐中皆憚悟勇客有白弘正者弘正曰鄆士疲於戰瘡者未起悟當卹亡弔乏慰士大夫心柰何取快目前耶吾奉詔按軍伺悟去就今知其無能爲也旣而詔悟爲義成軍節度使狼狽上道時稱知悟之明以功加弘正檢校司徒同中書門下平章事是歲來朝對麟徳殿眷勞殊等引見僚佐將校二百餘人皆有班賜進兼侍中實封戶三百擢其兄融爲太子賓客東都畱司弘正數上表固請畱闕下帝勞曰昨韓弘以疾辭不就軍朕旣從之矣今卿復爾我不應違但魏人樂卿之政四鄰畏卿之威爲朕長城又安用辭弘正遂還常欲變山東承襲舊風故悉遣子姓仕朝廷帝皆擢任之朱紫滿門榮冠當時穆宗立王承元以成徳軍請帥帝詔弘正兼中書令爲節度使弘正以新與鎭人戰有父兄怨取魏兵二千自衛入其軍時天子賜錢一百萬緡不時至軍有怨言弘正親加撫諭乃安仍請畱魏兵爲紀綱以持眾心度支崔倰吝其稟沮卻之長慶元年七月歸衛卒於魏是月軍亂並家屬將吏三百餘人皆遇害年五十八帝聞震悼冊贈太尉謚曰忠湣弘正幼孤事融甚謹軍中嘗分曹習射弘正注矢聯中融退抶怒之故當季安猜暴時能自全及爲軍中推迫融不悅曰爾竟不自晦取禍之道也朝廷知其友愛詔拜相州刺史賜金紫不欲其相遠也弘正性忠孝好功名起樓聚書萬餘卷通春秋左氏與賓屬講論終日客爲著沂公史例行於世弘正之禍也其判官劉茂復獨免士相戒曰是人議事盡忠遇吾等信敢幹其家者共殺之弘正子布羣牟

韓充按唐書韓弘傳弘子充本名璀少亦依舅家李元爲河陽節度使署牙將元攺昭義又從之元嘗謂賓佐曰充後當貴諸君必善事之未幾弘領宣武召主親兵元曰我知君舊矣吾兒不才無足累君者二女方幼以爲托遂辭去累授禦史大夫弘峻法人人不自保充謙愼無少懈念弘在鎭久不入見天子身又得士不自安固請入宿衛弘許之不卽遣後因獵單騎走洛陽朝廷亮其節擢右金吾衛將軍轉大將軍斥軍士虛名不如令者七百人歷少府監鄜坊等州節度使穆宗立幽鎭魏復亂王承元以冀兵二千屯滑州朝廷恐冀兵相訹爲叛徙承元鄜坊而授充檢校尙書左僕射爲義成軍節度使會汴軍逐李願以李主畱事帝謂充素爲汴士悅向詔節度宣武兼統義成兵討戰郭橋破之會李質斬遂入汴初陳許李光顏亦奉詔討屯尉氏意先得汴欲俘掠以餌軍而汴監軍姚文壽亦欲內光顏充聞其謀馳至城下汴人望見充歡躍無復貳者始帝遣人問破賊期充對汴天下咽喉臣頗習其人然王師臨之一月可破方二旬卽克帝喜曰充料敵若神加檢校司空籍所脇爲兵者三萬悉縱之又責首亂者千餘斥出境令曰敢後者斬由是內外按堵汴人愛賴之卒年五十五贈司徒謚曰肅充𨿽將家性儉節歷三鎭居處服玩如儒生乘機決策無餘悔世推善將李元沒充爲嫁二女周其家自弘去汴監軍選軍中敢士二千直合下日秩酒肴物力幾屈然不敢廢充未入時李質總軍事乃曰韓公至而頓去二千人食豈不失人心乎不去且無以繼可以獘事遺吾師乎因悉罷之而後迎充李質者節士也始爲牙將及爲畱後邀帥節勸之不從疽發於首委質以兵遂禽終金吾將軍

劉昌裔按唐書本傳昌裔字光後太原陽曲人幼重遲不好戲常若有所思度及壯策說邊將不售去入蜀楊惠琳亂昌裔說之惠琳順命拜瀘州刺史署昌裔州佐惠琳死客河朔間曲環方攻濮州表爲判官爲環檄李納剴曉大誼環上其﹠﹟徳宗異之環領陳許軍又從府遷累進營田副使環卒上官涗知後務吳少誠引兵薄城涗欲遁去昌裔止曰受詔而守死其職也況士馬完奮足支賊若堅壁不戰七日賊气必衰我以全制之可也涗許諾賊攻堞壞不得修昌裔密造飛棚聯柵卽募突將千人鑿城以出擊賊走之比還柵已立守陴遂安兵馬使安國寧謀應賊昌裔以計斬之召其麾下千人爲饗人賞二縑乃伏兵於道令持縑者斬一不能脫賊聞解去以功擢涗陳許節度使昌裔陳州刺史韓全義敗於﹠﹟水引軍走陳求入保昌裔登陴揖曰天子命君討蔡何爲來陳且賊不敢至我城下君其捨外無恐明日從十餘騎持牛酒抵全義營勞軍全義不自意迎拜嘆服攺陳許行軍司馬涗卒軍中推昌裔有詔檢校工部尙書代節度命境上吏不得犯蔡人少誠吏有來犯者捕得縛送使自治之少誠﹠﹟其軍亦禁境上暴掠者封彭城郡公元和八年大水壞廬舍溺居人以檢校尙書左僕射兼左龍武統軍召還京師始憲宗惡昌裔自立欲召之而重生變宰相李吉甫曰陛下乘人心愁苦可召也遂以韓臯代之至長樂驛知帝意因稱風眩臥第歲中卒贈潞州大都督謚曰威

鄭權按唐書本傳權汴州開封人擢進士第佐涇原節度劉昌府昌被病入朝度其軍必亂以權寬厚容眾檄主後務昌去軍果亂權挺身冒刃明諭逆順殺首亂者一軍畏伏徳宗方厭兵藩屯校佐得士心者皆就命之權自試參軍拜行軍司馬擢累河南尹進拜山南東道節度使徙領徳棣滄景軍時討李師道權身將兵出屯奏置歸化縣綏納降附滄州刺史李宗奭數違命權劾奏詔追之宗奭以州兵畱己自解憲宗更以烏重引代權滄人懼共逐宗奭還京師有詔斬以徇徙權節度邠寧或訟宗奭爲權所誣左遷原王傅攺右金吾衛大將軍穆宗立以左散騎常侍持節爲回鶻告哀使以足疾辭不許肩舁就道權識詣魁然有閎辯與可汗爭曲直持議明壯鹵禮異之使還三遷工部尙書用度豪侈乃結權幸求鎭守於是檢校尙書右僕射嶺南節度使多裒貲珍使吏輸送凡帝左右助力者皆有納焉人笑之卒於官

馬總按唐書本傳總字會元系出扶風少孤窶不妄交遊貞元中辟署滑州姚南仲幕府監軍薛盈珍誣南仲不法總坐貶泉州別駕盈珍入用事福建觀察使柳冕希旨欲誅之會刺史穆贊保護乃免徙恩王傅元和中以虔州刺史遷安南都護廉淸不撓用儒術教其俗政事嘉美獠夷安之建二銅柱於漢故處劖著唐徳以明伏波之裔徙桂管經略觀察使入爲刑部侍郎十二年兼禦史大夫副裴度宣慰淮西吳元濟禽爲彰義節度畱後蔡人習僞惡相掉訐獷戾有夷貊風總爲設教令明賞罰磨治洗汰其俗一變始奏攺彰義爲淮西尋擢拜淮西節度使徙忠武攺華州防禦鎭國軍使李師道平析鄆曹濮等爲一道除總節度賜號天平軍長慶初劉總上幽鎭地詔總徙天平而召總還將大用之會總卒穆宗以鄆人附賴總復詔還鎭二年檢校尙書左僕射入爲戶部尙書總篤學𨿽吏事倥﹠﹟書不去前論著頗多卒贈右僕射謚曰懿

孔戣按唐書孔巢父傳巢父從子戣字君嚴擢進士第鄭滑盧羣辟爲判官羣卒攝總畱務監軍楊志謙雅自肆眾皆恐戣邀志謙至府與對榻臥起示不疑志謙嚴憚不敢動入爲侍禦史累擢諫議大夫條上四事一多冗官二吏不奉法三百姓田不盡墾四山澤榷酤爲州縣獘憲宗異其言中人劉希光受賕二十萬緡抵死吐突承璀坐厚善逐爲淮南監軍太子舍人李涉知帝意投匭上言承璀有功不可棄戣得副章不肯受面質讓之涉更因左右以聞戣劾奏涉結近幸營罔上聽有詔斥涉峽州司馬宦龍側目人爲危之戣自以適所志軒軒甚得俄兼太子侍讀攺給事中江西觀察使李少和坐贓獄寢不下博陵崔易簡殺從父兄鞫狀具京兆尹左右之翻其情戣慷慨論正貶少和殺易簡奪尹三月俸再遷尙書左丞信州刺史李位好黃老道數祠禱部將韋嶽告位集方士圖不軌監軍髙重謙上急變捕位劾禁中戣奏刺史有罪不容系仗內請付有司詔送禦史臺戣與三司雜治無反狀嶽坐誣罔誅貶位建州司馬中人愈怒故出爲華州刺史明州歲貢淡菜蚶蛤之屬戣以爲自海抵京師道路役凡四十三萬人奏罷之歷大理卿國子祭酒會嶺南節度使崔詠死帝謂裴度曰嘗論罷蚶菜者誰歟今安在是可往爲朕求之度以戣對卽拜嶺南節度使旣至免屬州逋負十八萬﹠﹟米八萬斛黃金稅歲八百兩先是屬刺史俸率三萬又不時給皆取部中自衣食戣乃倍其俸約不得爲貪暴稍以法繩之南方鬻口爲貨掠人爲奴婢戣峻爲之禁親吏得嬰兒於道收育之戣論以死由是閭裏相約不敢犯士之斥南不能北歸與有罪之後百餘族才可用用之稟無告者女子爲嫁遣之蕃舶泊步有下碇稅始至有閱貴宴所餉犀琲下及僕隸戣禁絕無所求索舊制海商死者官籍其貲滿三月無妻子詣府則沒入戣以海道歲一往復苛有驗者不爲限悉推與自貞元中黃洞諸蠻叛久不平容桂二管利擄掠幸有功乃請合兵討之戣固言不可帝不聽大發江湖兵會二管入討士被瘴毒死者不勝計安南乘之殺都護李象古而桂管裴行立容管陽旻皆無功憂死獨戣不邀一旦功交廣晏然大治穆宗立以吏部侍郎召攺右散騎常侍還爲左丞以老自乞雅善韓愈謂曰公尙壯上三畱何去之果戣曰吾豈要君者吾年一宜去吾爲左丞不能進退郎官二宜去愈曰公無畱資何恃而歸曰吾負二宜去尙奚顧子言愈嗟嘆卽上疏言臣與戣同在南省數與戣相見其爲人守節淸苦論議正平年七十筋力耳目未衰憂國忘家用意至到如戣輩在朝不過三數人陛下不宜苟順其求不畱自助也禮大夫七十致仕若不得謝則賜之幾杖安車不必七十盡許致仕今戣據禮求退陛下若不聽許亦無傷義而有貪賢之美不報以禮部尙書致仕歲致羊酒如漢徵士禮卒年七十三贈兵部尙書謚曰貞子遵孺溫裕仕爲天平節度使遵孺子緯

崔倰按唐書崔佑甫傳倰字徳長佑甫從子也性介絜矜己之淸視贓負者若讎以蘇州刺史奏課第一遷湖南觀察使湖南舊法𨿽丰年貿易不出境鄰部災荒不卹也倰至謂屬吏曰此豈人情乎無閉糴以重困民削其禁自是商賈流通貲物益饒入爲戶部侍郎判度支時田弘正徙鎭州以魏兵二千行旣至畱自衛請度支給歲糧穆宗下其議倰固執不與弘正不得已遣魏卒俄而鎭兵亂弘正遇害倰之爲也時天子失徳倰黨與盛有司不敢名其罪出爲鳳翔節度使逾年徙河南尹以戶部尙書致仕卒贈太子少保謚曰肅

王仲舒按唐書本傳仲舒字弘中並州祁人少客江南與梁肅楊憑遊有文稱貞元中賢良方正髙第拜左拾遺徳宗欲相裴延齡與陽城交章言不可後入閣帝顧宰相指曰是豈王仲舒耶俄攺右補闕遷禮部考功員外郎奏議詳雅省中伏其能坐累爲連州司戶參軍再徙荊南節度參謀元和初召爲吏部員外郎未幾知制誥楊憑得罪斥去無敢過其家仲舒屢存之將直憑冤貶峽州刺史母喪解服除爲婺州刺史州疫旱人徙死幾空居五年裏閭增完就加金紫服徙蘇州堤松江爲路變屋瓦絕火災賦調嘗與民爲期不擾自辦穆宗立每言仲舒之文可思最宜爲誥有古風召爲中書舍人旣至視同列率新進少年居不樂曰豈可復治筆研於其間哉吾久棄外周知俗病利得治之不自愧宰相聞之除江西觀察使初江西榷酒利多他州十八民私釀歲扺死不絕榖數斛易鬥酒仲舒罷酤錢九十萬吏坐失官息錢五十萬悉產不能償仲舒焚簿書脫械不問水旱民賦不入嘆曰我當減燕樂他用可乎爲出錢二千萬代之有爲佛老法興浮屠祠屋者皆驅出境卒於官年六十二贈左散騎常侍謚曰成仲舒尙義槪所居急民廢置自爲科條初若煩密久皆稱其便

崔弘禮按唐書本傳弘禮字從周系出博陵北齊左僕射懷遠六世孫磊磊有大志通兵略過宣武從劉元佐獵夷門元佐酒酣顧曰崔生獨不知此樂耶弘禮笑曰我固喜武請爲公歡元佐臂鷹與弘禮馳逐急緩在手一軍驚曰安得此奇客元佐大悅欲畱之固辭厚爲資餉至京師所善李觀病且死弘禮殫褚爲治喪葬畢乃去及進士第平判異等靈武李欒表爲判官以親老不應更署東都畱守呂元膺參謀時天子討蔡李師道謀襲洛脇沮朝廷以釋蔡危弘禮爲箝揣賊情部分設張東都卒無患遷畱守判官擢忻汾二州刺史田弘正請朝表弘禮徙衛州兼魏博節度副使伐李師道弘正多所咨逮還魏博又表爲相州刺史長慶初張弘靜鎭幽州詔弘禮往副未及行軍亂攺絳州刺史李反於汴詔徙河南尹倚以捍賊遷河陽節度使治河內秦渠漑田千頃歲收八萬斛徙華州刺史攺天平節度使李同捷叛與李聽合師討之至濮州大將李萬瑀劉采擁兵自固弘禮表萬瑀守沂州采守黃州奪其兵擊賊禹城破之獲鎧裝數十萬時徐泗節度使王智興檄兗海鄆曹淄靑當徐道者出車五千乘轉粟饋軍弘禮度道遠乃自兗開肓山故渠自黃隊扺靑丘師入大濟李佑以鄭滑兵三千入齊而潰弘禮悉斬之爲出鄆兵二千佑遂大破賊屍藉十餘里佑望鄆拜曰活我者崔公也加檢校尙書左僕射徙東都畱守召還以病自乞攺刑部尙書復爲畱守卒年六十五贈司空弘禮短於治民少愛利晚頗務多積素議疵之

盧士玫按唐書本傳盧士玫者山東人以文儒進端厚無競爲吏部員外郎善於職再遷知京兆尹劉總入朝與士玫故內姻乃請析瀛鄭兩州用士玫爲觀察使詔可俄而幽州亂朱克融襲之朝廷欲重其任就加節度使士玫空家貲助軍然部卒多家幽州陰導克融入故士玫闔府皆見囚幽州天子赦克融得還以太子賓客分司東都徐虢州刺史復爲賓客卒贈工部尙書

薛平按唐書薛仁貴傳訥子嵩嵩子平字坦塗年十二爲磁州刺史父喪軍吏以故事脇知畱務僞許之已而讓夕以喪歸累授右衛將軍宿衛三十年宰相杜黃裳擢爲汝州刺史治有風績王師討蔡由左龍武大將軍授鄭滑節度使數戰有功始河溢瓠子東泛滑距城才二里所平按求故道出陽西南因命其佐裴弘泰往請魏博節度使田弘正弘正許之乃籍民田所當者易以它地疏道二十里以釃水悍還壖田七百頃於河南自是滑人無患入爲左金吾衛大將軍未幾復帥鄭滑李師道平詔分淄靑齊登萊五州爲平盧軍徙平爲節度使王廷湊圍牛元翼棣州危詔平出援平遣將李叔佐率兵二千往刺史王稷饋餉陋狹眾潰而歸推突將馬士端爲帥劫屯士萬人薄州堞城中兵寡平悉公帑家貲募銳卒二千迎戰以奇兵掩賊輜重賊狼顧遂大敗降餘黨平引謀亂者二千人斬堂皇下脇從皆縱還田裏威震一方詔遷檢校尙書右僕射封魏國公在鎭六年兵鎧完礪徭賦均一寶歷初入朝民障路願畱數日得出拜檢校司空河中絳隰節度使復得隸晉慈二州益兵三千進檢校司徒更封韓召拜太子太保以司徒致仕卒年八十贈太傅

崔郾按唐書崔邠傳邠弟郾字廣略姿儀偉秀人望而慕之然不可狎也中進士第補集賢校書郎累遷吏部員外郎下不敢欺每擬吏親挾格褒黜必當寒遠無畱才三遷諫議大夫穆宗立荒於遊畋內酣蕩昕曙不能朝郾進曰十一聖之功徳四海之大萬國之眾其治其亂系於陛下自山以東百城地千里昨日得之今日失之西望戎壘距宗廟十捨百姓憔悴畜積無有願陛下親政事以幸天下帝動容慰謝遷給事中敬宗嗣位拜翰林侍講學士旋進中書舍人謝曰陛下使臣侍講歷半歲不一問經義臣無功不足副厚恩帝﹠﹟曰朕少間當請益髙釴適在旁因言陛下樂善而無所咨詢天下之人不知有向儒意帝重咎謝咸賜錦幣郾與髙重類六經要言爲十篇上之以便觀省遷禮部侍郎出爲虢州觀察使先是上供財乏則奪吏奉助輸歲率八十萬郾曰吏不能贍私安暇卹民吾不能獨治安得自封卽以府常費代之又詔賦粟輸太倉者歲數萬石民困於輸則又輦而致之河郾乃旁流爲大敖受粟竇而注諸漕民悅忘輸之勞攺鄂嶽等州觀察使自蔡人叛鄂嶽常苦兵江湖盜賊顯行郾修治鎧仗造蒙衝駛追窮躡上下千里歲中悉捕平又觀察浙西遷檢校禮部尙書卒於官贈吏部尙書謚曰徳郾不藏貲有輒周給親舊爲治其婚喪居家怡然不訓子弟子弟自化室處卑漏無步廡至霖淖則客蓋而屐以就外位治虢以寬經月不笞一人及蒞鄂則嚴法峻誅一不貸或問其故曰陜土瘠而民勞吾撫之不暇猶恐其擾鄂土沃民剽雜以夷俗非用威莫能治政所以貴知變者也聞者服焉五子瑤瑰瑾佩璆

盧弘宣按唐書本傳弘宣字子章元和中擢進士第鄭權帥襄陽辟署幕府李訴代權二人交憾弘宣始謁訴訴敕左右謹衛旣與語見其衝遠不覺洗然裴度畱守東都表爲判官遷累給事中駙馬都尉韋處仁拜虢州刺史弘宣謂非所任還詔不下開成中山南江西大水詔弘宣與吏部郎中崔﹠﹟分道賑卹使有旨還遷京兆尹刑部侍郎拜﹠﹟南東川節度使時歲饑盜贅結酋豪自王僞署官吏發敖廥招亡命聯蓬瀘嘉榮諸州訹蠻落搖亂根株盤熾弘宣下檄脇諭賊黨稍降其黠彊者署軍中孱無能還之農魁長逃入峽中吏捕誅之徙義武節度使弘宣性寬厚政目簡省人便安之然犯者不甚貸河朔故法偶語軍中則死弘宣始除之初詔賜其軍粟三十萬斛貯飛狐弘宣計挽費不能滿直敕吏守之明年春大旱教民隨力往取時幽魏饑甚獨易定自如至秋悉收所貸軍食以饒歷工部尙書祕書監以太子少傅致仕卒年七十七贈尙書右僕射弘宣患士庶人家祭無定儀乃合十二家法損益其當次以爲書子告

髙瑀按唐書本傳瑀冀州蓨人少沈邃喜言兵釋褐右金吾冑曹參軍累遷陳蔡二州刺史入爲太僕卿忠武節度使王沛死衛軍諸將多自謂得之宰相裴度韋處厚以瑀治陳蔡素有狀習軍中情僞欲任之會其軍表﹠﹟瑀乃檢校左散騎常侍領忠武節度使自大歷後擇帥悉出宦人中尉所輸貨至巨萬貧者假貸富人旣得所欲則椎斫膏血倍以酬息十常六七及瑀有命士相告曰韋裴作相天下無債帥州比水旱無年瑀相地宜築堤庸百八十里時其鍾泄民賴不饑再加檢校尙書右僕射六年徙節武寧軍以刑部尙書召辭疾拜太子少傅不閱月復詔節度忠武卒於鎭贈司空瑀寬和居官無赫然譽所至稱治士人懷之

楊元卿按唐書本傳元卿史失其何所人少孤慷慨有術略客江海上時時髙論人謂狂生吳少誠跋扈蔡州元卿以褐衣見署劇縣俄召入幕府又事少陽每奏事至京師頗爲宰相李吉甫慰納元卿還與少陽言君臣大義以動其心賊黨惡而共構之判官蘇肇保救乃免然元卿陰橈少陽事而輸款朝廷及元濟檀襲節度元卿欲困其財使不振謬說曰先公於財諸將至寒餒府之有亡我具知之君若大賜將士以自固又卑辭厚禮邀事諸鎭則諸將悅庶幾助我吾爲君持表見天子安有不從者元濟許之旣至則具條賊虛實請敕諸道執元濟誅之元濟覺乃殺其妻並四子圬爲一堋射之肇亦被害憲宗拜元卿嶽王府司馬與李訴議僑置蔡州以元卿爲刺史優納降附壞賊黨與元卿入見願假度支錢及他奏請不合旨又裴度以諸將討蔡三年功且成若又以州與元卿恐觖望生事議格更授光祿少卿蔡平超拜左金吾衛將軍建言淮西多怪珍寶帶往取必得帝曰我討賊爲人除害賊平我求得矣焉用寶止勿復言出爲汾州刺史復入爲金吾長慶初鎭魏易帥元卿具道所以成敗事穆宗久乃悟賜白玉帶擢涇原渭節度使元卿墾發屯田五千頃屯築髙垣牢鍵閉寇至耕者保垣以守居六年涇人徳之徙節河陽何進滔亂魏博元卿請自賫三月糧舉軍出討文宗嘉美加檢校司空獻粟二十萬石助天子經費進光祿大夫徙宣武軍太和七年以疾歸東都授太子太保卒贈司徒然性憸巧所至聚斂諧結權近故累更方任云子延宗

崔從按唐書崔融傳融曾孫從字子乂少孤貧與兄能偕隱太原山中會歲饑拾橡實以飯講學不廢擢進士第從山南嚴震府爲推官以母喪免兄弟廬墓手蓺松柏喪闋不應辟命久之韋臯引爲山西運務使奏遷判官攝守﹠﹟州前刺史有以盜系獄辭已具從疑其冤縱不治俄得眞盜臯卒劉辟反欲並東川從以書諭止辟辟怒從乃募兵嬰城守辟方悉兵拒髙崇文戰而敗從完州自如盧坦表宣州副使入爲殿中侍禦史遷吏部員外郎異時吏給選者成牒以先後丐賕從一限出之後遂爲法裴度爲禦史中丞奏以右司郎中知雜事度已相代爲中丞所彈治不屈權幸事系臺閣而付仗內者必請還有司薦引禦史務取質重廉退者李翛以寵得京兆尹爲莊憲太后山陵橋道使務以減末傜費爲功至不治道輴車畱渭橋久不得進從三劾之無少貸俄授陜虢觀察使遷尙書右丞王承宗請割徳棣而遣子入侍也憲宗選堪使者以命從議者謂承宗狠譎非單使可屈次魏田弘正請以五百騎從辭之惟童騎十數疾趨鎭集軍士球場宣詔爲陳逆順大節禍福之﹠﹟音辭暢厲士感動承宗自失貌愈恭至泣下卽按二州戶口符印上之還爲山南西道節度使帝欲遂相監軍使揣知爲用事者求金從不肯答用是不得相長慶初由尙書左丞領鄜坊節度屬部多神策屯軍數亂法驕橫吏不能制從一繩以法下皆重足畏之黨項互市羊馬類先遺帥守從獨不取而厚慰待之羌不敢盜境寶歷初爲東都畱守故事畱司官入宮城門列晨衙見畱守吏誕傲久廢至是復行召拜戶部尙書宰相李宗閔以從裴度李徳裕所善內不喜從求致仕除太子賓客分司東都告滿百日去於是眾嘩語不平宗閔懼復授檢校尙書左僕射淮南節度副大使知節度事揚州凡交易貲產奴婢有貫率錢畜羊有口算又曲牟其贏以佐用度從皆蠲除之官吏俸帛常加倍以給獨節度使則否從皆與之同太和六年卒年七十二下有刲股肉以祭者贈司空謚曰貞從爲人嚴偉立朝稜稜有風望不喜交權利忠厚而讓階品當立門戟終不請位方鎭內無聲妓娛玩士大夫賢之

王承元按唐書本傳承元者承宗弟也有沈謀年十六勸承宗亟引兵共討李師道承宗少之不用然軍中往往指目之承宗死未發喪大將謀取帥他姓參謀崔燧與諸校計以祖母涼國夫人李命承元嗣承元泣且拜不受諸將牢請承元曰上使中貴人監軍盍先請監軍至又如命乃謝曰諸君不忘王氏以及孺子苟有令其從我乎眾曰惟所命乃視事牙闔之偏約左右不得稱畱後事一關參佐密表請帥於朝穆宗詔起居舍人柏耆宣尉授承元檢校工部尙書義成軍節度使北鎭以兩河故事脇誘承元不納諸將皆悔耆至士哭於軍承元令曰諸君不欲我去意固善𨿽然格天子詔我獲罪柰何前李師道有詔赦死欲舉族西諸將止弗遣他日乃共殺之今君等幸置我無與師道比乃﹠﹟拜諸將諸將語塞承元卽出家貲盡賜之斬不從命者十輩軍乃定於是諫議大夫鄭覃宣尉賜其軍錢百萬緡赦囚徒問孤獨廢疾不能自存者粟帛有差承元去鎭左右裒器幣自隨承元使空褚母畱入朝昆弟拜刺史者四人位於朝者四十人祖母入見帝命中宮禮異等徙承元鄜坊丹延節度俄徙鳳翔鳳翔右袤涇原地平少巖險吐蕃數入盜承元據勝地爲障置守兵千詔號臨汧城府郛左百賈州聚異時爲鹵剽敓至燎烽相警承元版堞繚之人乃告安以勞封岐國公太和初祖母喪詔曰武俊當橫流時拯定奔潰功在史官今李不幸贈卹宜加厚且給儀仗以葬五年徙節平鹵淄靑始鹽禁未嘗行兩河承元請歸有司由是兗鄆諸鎭皆奉法承元資仁裕所至愛利卒年三十三贈司徒

史孝章按唐書本傳孝章字得仁資修謹父憲誠以戰力奮賓客用挽彊擊﹠﹟相矜孝章獨退讓如諸生稱道皆詩書魏博節度使李訴閱大將子弟籍於軍孝章願以文署職訴奇之檄試都督府參軍憲誠得魏遷士曹參軍孝章見父數姦命內非之承間諫曰大河之北號富彊然而挺亂取地天下指河朔若夷狄然今大人身封侯家富不貲非痛洗漑竭節事上恐吾踵不旋禍且至因涕下沾衿父粗武不盡聽文宗賢之授孝章節度副使累遷檢校左散騎常侍父欲助李同捷孝章切爭憲誠稍憚其義又勸出師討同捷自明帝益嘉之進檢校工部尙書及兵出父敕孝章統之入朝勞予蕃厚憲誠亦上書求覲帝知非憲誠意特緣孝章悟發故分相衛澶而授孝章節度使未至魏人亂父卒死於軍帝念史氏禍而卹孝章故奪喪拜右金吾衛將軍徙節度酈坊進檢校戶部尙書久之自邠寧以病乞還卒於行年三十九贈尙書右僕射孝章本名唐後攺今名

柳公綽按唐書本傳公綽字寬京兆華原人始生三日伯父子華曰興吾門者此兒也因小字起之幼孝友性質嚴重起居皆有禮法屬文典正不讀非聖書舉賢良方正直言極諫補校書郎間一年再登其科授渭南尉歲歉饉其家𨿽給而每飯不過一器歲丰乃復或問之答曰四方病饑獨能飽乎累遷開州刺史地接夷落寇常逼其城吏曰兵力不能制願以右職署渠帥公綽曰若同惡耶何可撓法立誅之寇亦引去遷侍禦史吏部員外郎時武元衡節度﹠﹟南與裴度俱爲判官尢相引重召爲吏部郎中憲宗喜武功且數出遊畋公綽奏太醫箴以諷曰天布寒暑不私於人品類旣一髙卑以均人謹好愛能保其身淸靜無瑕輝光以新寒暑滿天地浹肌膚於外好愛在耳目誘心知於內端潔爲堤奔射猶敗气行無閒隙不在大謂天髙矣氛蒙晦之謂地厚矣橫流潰之飲食資身過則生患衣服稱徳侈則生慢惟過與侈心必隨之气與心流疾乃伺之畋遊恣樂流情蕩志馳騁勞形叱吒傷气不養其外前修所忌人乘气生嗜欲以萌气離有患气完則成巧必喪眞智實誘情醫之上者理於未然患居慮後防處事先心靜樂行體和道全克施萬物以享億年聖人在上各有攸處臣司太醫敢告諸禦天子髙其才遣使謂曰卿言气行無間隙不在大愛朕深者當置之坐隅逾月拜禦史中丞公綽本與裴﹠﹟善李吉甫復當國出爲湖南觀察使以地卑濕不可迎養求分司東都不聽後徙鄂嶽觀察使時方討吳元濟詔發鄂嶽卒五千隸安州刺史李聽公綽曰朝廷謂吾儒生不知兵耶卽請自行許之引兵渡江抵安州聽以軍禮迎謁公綽謂曰公所以屬鞬負弩豈非兵事耶若褫戎容則兩郡守耳何所統壹哉以公世將曉兵吾且欲署職以兵法從事聽曰惟命卽以都知兵馬使中軍先鋒行營都虞候三牒授之選兵六千屬焉戒諸校曰行營事一決都將聽被用畏威遂盡力當時服其知權軍出公綽數省問其家疾病生死厚給之婦人傲蕩者沈之江軍中感服曰中丞爲我知家事敢不死戰故鄂軍每戰輒克元和十一年爲李道古代還除給事中李師道平遣宣諭鄆州復命拜京兆尹方赴府有神策校乘馬不避者卽時榜死帝怒其專殺公綽曰此非獨試臣乃輕陛下法帝曰旣死不以聞可乎公綽曰臣不當奏在市死職金吾在坊死職左右巡使帝乃解以母喪去官服除爲刑部侍郎領鹽鐵轉運使轉兵部兼禦史大夫長慶元年復爲京兆尹時幽鎭用兵補置諸將使驛系道公綽奏曰比館遞匱乏驛置多缺敕使衣緋紫者所乘至三四十騎黃綠者不下十數吏不得視券隨口輒供驛馬盡乃掠奪民馬怨嗟驚擾行李殆絕請著定限以息其獘有詔中書條檢定數由是吏得紓罪宦官共惡疾之攺吏部侍郎遷禦史大夫韓弘病自河中還詔百官問疾弘遣子辭不能見公綽謂曰上使百司省候是謂異禮宜力疾以見公卿安可臥令子姓傳言耶弘懼挾扶以出攺禮部尙書以祖諱換左丞俄檢校戶部尙書山南東道節度使行部至鄧縣吏有納賄舞文二人同系獄縣令以公綽素持法謂必殺貪者公綽判曰贓吏犯法法在姦吏壞法法亡誅舞文者其﹠﹟馬害圉人公綽殺之或言良馬可愛曰安有良馬而害人乎寶歷元年就遷檢校左僕射牛僧孺罷政事爲武昌節度使公綽具軍容伏謁左右諫止之答曰奇章始去臺宰方鎭重宰相所以尊朝廷也有道士獻丹藥問所從來曰自薊門時朱克融方叛遽曰惜哉藥自賊境來𨿽驗何益卽棄藥而逐道士入爲刑部尙書俄拜邠寧節度使先是神策諸鎭列屯部中不聽本道節制故鹵得窺間公綽論所宜因詔屯營緩急悉受節度復爲刑部尙書京兆獄有姑鞭婦至死者府欲殺之公綽曰尊毆卑非斗也且子在以妻而戮其母不順遂減論太和四年爲河東節度遭歲惡撙節用度輟宴飲衣食與士卒均北鹵遣梅祿將軍李暢以馬萬匹來市所過皆厚勞飭兵以防襲奪至太原公綽獨使牙將單騎勞問待以至意辟牙門令譯官引謁宴不加常暢徳之出涕徐驅道中不妄馳獵陘北有沙﹠﹟部勇武喜斗爲九姓六州所畏公綽召其酋朱邪執宜治廢柵十一募兵三千畱屯塞二其妻母來太原者令夫人飲食問遺之沙陀感恩故悉力保障以病乞代授兵部尙書不任朝請忽顧左右召故吏韋長眾謂屬諉以家事及長至乃曰爲我白宰相徐州專殺李聽親吏非用髙瑀不能安因瞑目不復語後二日卒年六十八贈太子太保謚曰元公綽居喪毀慕三年不澡沐事後母薛謹甚𨿽姻屬不知非薛所生外兄薛宮早卒爲育其女嫁之嘗曰吾蒞官未嘗以私喜怒加於人子孫其昌乎與錢徵蔣乂杜元﹠﹟薛存誠善取士如許康佐鄭朗盧簡辭崔玙夏侯孜李拭韋長皆知名顯貴云子仲郢

張仲武按唐書本傳仲武範陽人通左氏春秋會昌初爲雄武軍使行泰殺元忠宰相李徳裕計河朔請帥皆報下太速故軍得以安若少須下且有變帝許之未報果爲絳所殺復誘其軍以請亦置未報是時回鶻爲黠戛斯所破烏介可汗托天徳塞上而仲武遣其屬吳仲舒入朝請以本軍擊回鶻徳裕因問北方事仲舒曰行泰絳皆遊客人心不附仲武舊將張光朝子年五十餘通書習戎事性忠義願歸款朝廷舊矣徳裕曰卽以爲帥軍得無復亂乎答曰仲武得士心受命必有逐絳者徳裕入白帝曰行泰等邀節不可許仲武求自﹠﹟用之有名軍且無辭乃擢兵馬畱後而詔撫王領節度詔下絳果爲軍中所逐卽拜仲武副大使檢校工部尙書蘭陵郡公會回鶻特勒那頡啜擁赤心部七千帳逼漁陽仲武使其弟仲至與別將遊奉寰等率銳兵三萬破之獲馬牛橐它旗纛不勝計遣吏獻狀進檢校兵部尙書始回鶻常有酋長監奚契丹以督歲貢因詗刺中國仲武使裨將石公緒等厚結二部執諜者八百餘人殺之回鶻欲入五原掠保塞雜鹵乃先以宣門將軍四十七人詭好結歡仲武賂其下盡得所謀因逗畱不遣使失師期回鶻人馬多病死者由是不敢犯五原塞烏介失勢往依康居盡徙余種寄黑車子部回鶻遂衰名王貴種相繼降捕幾千人仲武表請立石以紀聖功帝詔徳裕爲銘揭碑盧龍以告後世大中初又破奚北部及山奚俘獲雜畜不貲擢累檢校司徒同中書門下平章事卒謚曰莊子直方

節使部名臣列傳十五

唐五

殷侑按唐書本傳侑陳州人幼有志於學不治貲產長通經術以講道爲娛貞元末及五經第其學長於禮擢太常博士元和八年回鶻請和親朝廷以仰費廣劇欲紓以期詔侑宗正少卿李孝誠使回鶻可汗驕甚盛陳甲兵欲臣使者侑不爲屈已傳命鹵責其倨宣言欲畱不遣眾色怖侑徐曰可汗唐﹠﹟欲坐屈使者拜乃可汗無禮非使臣倨也鹵憚其言不敢逼還遷虞部員外郎王承宗叛遣侑招諭承宗聽命進諫議大夫侑論朝廷治亂得失前後凡八十四通以語切出爲桂管觀察使寶歷元年徙江西所至以潔廉稱入爲衛尉卿文宗卽位李同捷叛而王廷湊陰爲唇齒兵久不解詔五品以上官議尙書省帝銳欲討賊羣臣無敢異論者獨侑請捨廷湊而專事同捷且言願以宗社安危爲計善師攻心爲武含垢安人爲遠圖网漏吞舟爲至誡帝不納然內嘉尙同捷平以侑嘗爲滄州行軍司馬遂拜義昌軍節度使於時痍荒之餘骸骨蔽野墟裏生荊棘侑單身之官安足粗淡與下共勞苦以仁惠爲治歲中流戶𦇤屬而還遂爲營田丐耕牛三萬詔度支賜帛四萬匹佐其市初州兵三萬仰稟度支侑始至一歲自以賦入贍其半二歲則周用乃奏罷度支所賜戶口滋饒廥儲盈腐上下便安請立石紀政以勞加檢校吏部尙書六年徙天平節度自李師道亂朝廷𨿽析三鎭然務安反側賦入盡爲軍貲無輸王府者侑以餉軍有贏當上送官乃裁制經費歲以錢十五萬緡粟五萬石歸有司加檢校尙書右僕射禦史大夫溫造劾侑違制擅賦斂民爲無名之獻詔以庾承宣代還會濮州掾崔元武受吏賕又率屬邑奉錢增私馬估售官疊三罪計絹百二十匹大理以入私馬一重削三官刑部覆訊當流未決侑奏三犯不同坐所重律頻贓者累論元武犯皆枉法當死詔用覆訊流元武賀州帝嘉侑守法進刑部尙書以造所奏不直復用爲天平節度開成元年再召爲刑部尙書時李訓鄭注已誅帝問侑治安術侑言朝廷宜任耆徳毋輕用新進帝善之賜彩三百匹初鹽鐵度支使屬官悉得以罪人系在所獄或私置牢院而州縣不聞知歲千百數不時決侑奏許州縣糾列所系申本道觀察使並具獄上聞許之賜黃金十斤以酬直言涇原節度使朱叔夜坐侵牟士卒贓數萬家畜兵器罷爲左武衛大將軍侑薄其罪天子由是疏之賜叔夜死出侑爲山南東道節度使坐減兵不先論啟左遷太子賓客分司東都俄領忠武軍節度卒年七十二贈司空侑以經術進臨事銳敏有彊直名晚節內冀臺輔稍務交結而素望少衰云孫盈孫

段文昌按唐書段志元傳志元三世孫文昌字墨卿一字景初士客荊州疏爽任義節不爲齷齪小行節度使裴冑禮之冑采古今禮要爲書數從文昌質判所疑後依﹠﹟南節度韋臯臯表爲校書郎宰相李吉甫才之擢登封尉集賢校理再遷左補闕憲宗數欲親用頗爲韋貫之奇詆偃蹇不得進貫之罷引爲翰林學士遷中書舍人遂爲承旨穆宗卽位屢召入思政殿顧問率至夕乃出俄拜中書侍郎同中書門下平章事未逾年自表還政授劍南西川節度使同平章事文昌素諳蜀利病大抵治寬靜間以威斷不常任也羣蠻震服長慶二年黔中蠻叛觀察使崔元略以聞文昌使一介開曉蠻卽引還彭濮蠻大酋蹉祿來請立石刊誓修貢獻入遷兵部尙書文宗立拜禦史大夫進封鄒平郡公俄檢校尙書右僕射平章事節度淮南太和四年檢校左僕射徙帥荊南州或旱禬解必雨或久雨遇出遊必霽民爲語曰旱不苦禱而雨雨不愁公出遊南詔襲南安帝以文昌得蠻夷心詔使下檄尉讓卽日解而去復節度西川九年卒贈太尉文昌先墓在荊州歲時享祠必薦以音樂歌舞習禮者譏其非少羈窶所向少諧及居將相享用奢侈士議尢替

盧弘止按唐書盧簡辭傳簡辭弟弘止字子彊佐劉悟府累擢監察禦史沈傳師表爲江西團練副使入拜侍禦史華州刺史宇文鼎戶部員外盧允中坐贓詔弘止按訊文宗將殺鼎弘止執據﹠﹟由允中鼎乃連坐不應死帝釋之累遷給事中會昌中詔河北三節度討劉稹何弘敬王元逵先取邢洺磁三州宰相李徳畏諸帥有請地者乃以弘止爲三州團練觀察畱後制未下稹平卽詔爲三州及河北兩鎭宣慰使還拜工部侍郎以戶部領度支初兩池鹽法獘得費不相償弘止使判官司空輿檢鉤釐正條上新法卽表輿兩池使自是課入歲倍用度賴之逾年出爲武寧節度使徐自王智興後吏卒驕沓銀刀軍尢不法弘止戮其尢無狀者終弘止治不敢嘩優詔褒勞弘止羸病丐身還東都不許徙宣武卒於鎭贈尙書右僕射子虔灌有美才終祕書監

王承元按舊唐書王士眞傳承元士眞第二子兄承宗旣領節鉞奏承元爲觀察支使朝議郎左金吾衛冑曹參軍兼監察禦史年始十六勸承宗以二千騎佐王師平李師道承宗不能用其言元和十五年冬承宗卒祕不發喪大將謀取師於旁郡時參謀崔燧密與握兵者謀乃以祖母涼國夫人之命告親兵及諸將使拜承元承元拜泣不受諸將請之不已承元曰天子使中貴人監軍有事盍先與議及監軍至因以諸將意贊之承元謂諸將曰諸公不忘先徳不以承元齒幼欲使領事承元欲﹠﹟忠於國以奉先志諸公能從之乎諸將許諾遂於衙門都將所理視事約左右不得呼畱後事無巨細決之參佐密疏諸帥天子嘉之授銀靑光祿大夫檢校工部尙書兼滑州刺史義成軍節度鄭滑觀察等使鄰鎭以兩河近事諷之承元不聽諸將亦悔及起居舍人柏耆賫詔宣諭滑州之命兵士或拜或泣承元與柏耆於館驛召諸將諭之諸將號哭喧嘩承元詰之曰諸公以先世之故不欲承元失此意甚隆厚然奉詔遲畱其罪大矣前者李師道未敗時議赦其罪時師道欲行諸將止之他日殺師道亦諸將也今公輩幸勿爲師道之事敢以拜請遂拜諸將泣涕不自勝承元乃盡出家財籍其人散之酌其勤者擢之牙將李寂等十數人固畱承元斬寂等軍中始定承元出鎭州時年十八所從將吏有具器用貨幣而行者承元悉命畱之承元昆弟及從父昆弟授郡守者四人登朝者四人從事將校有勞者亦皆擢用祖母涼國夫人入朝穆宗命內宮筵待錫甚厚俄而王廷湊殺田弘正據鎭州叛移鎭鄜坊丹延節度使便道請覲穆宗器之數召顧問未幾攺鳳翔節度使鳳翔西北界接涇原無山谷之險吐蕃由是徑往入寇承元於要衝築壘分兵千人守之賜名曰臨汧城詔襲岐國公累加檢校左僕射鳳翔城東商旅所集居人多以烽火相警承元奏益城以環之居鎭十年加檢校司空禦史大夫移授平盧軍節度淄靑登萊觀察等使時均輸鹽法未嘗行於兩河承元首請鹽法歸之有司自是兗鄆諸鎭皆稟均輸之法承元寬惠有制所理稱治太和七年十二月卒於平盧時年三十三冊贈司徒

王沛按唐書本傳沛許州許昌人少勇決爲節度使上官涗所器妻以女署牙門將涗卒他﹠﹟田偁脇涗子襲領其軍謀殺監軍沛知其計密告之支黨悉擒徳宗嘉美卽拜行軍司馬而劉昌裔領節度奏沛爲監察禦史有詔護涗喪還京師帝召見嘆息以爲功異等嫌昌裔所請薄謂沛曰吾意殊未猒爾歸矣方使別奏沛未至許拜兼禦史中丞李光顏討吳元濟奇沛風﹠﹟署行營兵馬使使將勁兵別屯數破賊有功時詔書趣戰諸將觀望不敢渡﹠﹟以壁沛引兵五千夜濟合流扼賊衝遂城以居於是河陽宣武太原魏博等軍繼渡圍郾城沛先結壘與賊對蔡將鄧懷金遂降蔡平加兼大夫復從光顏定淄靑及光顏鎭邠詔分許兵往戍沛又爲都將救鹽州敗吐蕃以功擢寧州刺史徙陳州李之亂以忠武節度副使率師討加檢校右散騎常侍進拜兗海沂密節度使是時新建府俗獷驁沛明示法制搜閱以時軍政大治以檢校工部尙書徙忠武太和元年卒贈尙書右僕射子逢從父徵伐累功署忠武都知兵馬使太和中入爲諸衛將軍從劉沔石雄破回鶻於天徳有士二千人未嘗戰欲冒賞賜逢不與或爲請之答曰士奮死取賞若無功而賞何哉武宗以逢用法嚴使宰相李徳讓之逢曰戰者前蹈白刃不以法人孰用命討劉稹也爲太原道行營將領陳許兵七千屯翼城稹平加檢校右散騎常侍後亦至忠武節度使云

劉沔按唐書本傳沔字子汪徐州彭城人父廷珍以羽林軍扈徳宗奉天以戰功官左驍衛大將軍東陽郡王沔少孤客振武節度使範希朝署牙將軍中大會沔捉刀立堂下希朝奇之召謂曰後日必處吾坐希朝卒入爲神策將太和末遷累大將軍擢涇原節度使徙振武開成三年突厥劫營田沔發吐渾契苾沙陀部萬人擊之賊一轡無返者悉頒所獲馬牛於戰卒築都護府西北四壘進檢校戶部尙書武宗立遷檢校尙書左僕射回鶻寇天徳詔以兵據云伽關鹵引去會昌二年又掠太原振武天子使兵部侍郎李拭調兵食因視諸將能否拭獨稱沔乃拜河東節度兼招撫回鶻進屯雁門關鹵寇云州沔擊之斬七裨將敗其眾以還太和公主功加檢校司空議者恨其薄又進金紫光祿大夫賜一子官鹵殘眾走詔沔追北仍錄李靖平頡利事賜之軍還次代州歸義軍降鹵三千使隸食諸道不受詔據滹沱河叛沔悉擒誅之劉禛阻命詔沔南討屯楡社沔素與張仲武不協時方追幽州兵故徙義成會王宰逗畱宰相李徳表沔鎭河陽以滑兵二千壁萬善居宰肘腋下激之俾出軍稹平進檢校司徒徙忠武節度使以病攺太子少保不任謁拜太子太傅致仕卒年六十五贈司徒

柳仲郢按舊唐書柳公綽傳公綽子仲郢字諭蒙元和十三年進士擢第釋褐祕書省校書郎牛僧孺鎭江夏辟爲從事仲郢有父風動修禮法僧孺嘆曰非積習名教安能及此入爲監察禦史五年遷侍禦史富平縣人李秀才籍在禁軍誣鄕人斫父墓柏射殺之法司以專殺論文宗以中官所庇決杖配流右補闕蔣系上疏論之不省仲郢執奏曰聖王作憲殺人有必死之令聖明在上當官無壞法之臣今秀才犯殺人之科愚臣備監決之任此賊不死是亂典章臣𨿽至微豈敢曠職其秀才未敢行決望別降敕處分乃詔禦史蕭傑監之傑又執奏帝遂詔京兆府行決不用監之然朝廷嘉其守法會昌中三遷吏部郎中李徳頗知之武宗有詔減冗官吏部條疏欲牒天下州府取額外官員仲郢曰諸州每冬申闕何煩牒耶幸門頓塞仲郢條理旬日減一千二百員時議爲愜遷諫議大夫五年淮南奏吳湘獄禦史崔元藻覆按得罪仲郢上疏理之人皆危懼徳知其無私益重之武宗築望仙臺仲郢累疏切諫帝召諭之曰聊因舊址增葺愧卿忠言徳奏爲京兆尹謝日言曰下官不期太尉恩獎及此仰報厚徳敢不如奇章門館徳不以爲嫌時廢浮圖法以銅像鑄錢仲郢爲京畿鑄錢使錢工欲於模加新字仲郢止之惟淮南加新字後竟爲僧人取之爲像設鐘磬紇於泉訴表甥劉詡毆母詡爲禁軍小校仲郢不俟奏下杖殺爲北司所譖攺右散騎常侍權知吏部尙書銓事宣宗卽位徳罷相出仲郢爲鄭州刺史周墀自江西移鎭滑臺過鄭觀其境內大理甚獎之俄而墀入輔政遷爲河南尹蒞事逾月召拜戶部侍郎居無何墀罷知政事同列有疑仲郢與墀善左授祕書監數月復出爲河南尹以寬惠爲政言事者以爲不類京兆之政仲郢曰輦轂之下彈壓爲先郡邑之治惠養爲本何取類耶大中年轉梓州刺史﹠﹟南東川節度使孔目吏邊章簡者以貨交近幸前後廉使無如之何仲郢因事決殺部內肅然不俟行法而自理在鎭五年美績流聞徵爲吏部侍郎入朝未謝攺兵部侍郎充諸道鹽鐵轉運使大中十二年罷使守刑部尙書咸通初轉兵部加金紫光祿大夫河東男食邑三百戶俄出爲興元尹山南西道節度使鳳州刺史盧方乂以輕罪決部民數日而斃其妻列訴又旁引他吏械系滿獄仲郢召其妻謂之曰刺史科小罪誡人但本非死刑𨿽未出辜其實病死罰方乂百直系者皆釋郡人深感之因決贓吏過當以太子賓客分司東都逾年爲虢州刺史數月檢校尙書左僕射東都畱守盜發先人墓棄官歸華原除華州刺史不拜數月以本官爲鄆州刺史天平軍節度觀察等使授節鉞於華原別墅卒於鎭初仲郢自拜諫議後每遷官羣烏大集於升平裏第廷樹戟架皆滿凡五日而散詔下不復集家人以爲候惟除天平烏不集仲郢嚴禮法重气義嘗感李徳之知大中朝李氏無祿仕者仲郢領鹽鐵時取徳兄子從質爲推官知蘇州院事令以祿利贍南宅令狐綯爲宰相頗不悅仲郢與綯書自明其要云任安不去常自愧於昔人吳詠自裁亦何施於今日李太尉受責旣久其家已空遂絕蒸嘗誠增痛惻綯深感嘆尋與從質正員官仲郢以禮法自持私居未嘗不拱手內齋未嘗不束帶三爲大鎭廏無名馬衣不燻香退公布捲不捨晝夜九經三史一鈔魏晉已來南北史再鈔手鈔分門三十卷號柳氏自備又精釋典瑜伽智度大論皆再鈔自余佛書多手記要義小楷精謹無一字肆筆撰尙書二十四司箴韓愈柳宗元深賞之有文集二十卷子珪璧玭

歸融按唐書歸崇敬傳崇敬子登登子融字章之元和中及進士第累遷左拾遺事文宗爲翰林學士進至戶部侍郎開成初拜禦史中丞湖南觀察使盧周仁以南方屢火取羨錢億萬進京師融劾奏天下一家中外之財皆陛下府庫周仁陳小利假異端公違詔書徇私希恩恐海內﹠﹟之因緣漁刻生人受敝罪始周仁請重責還所進代貧民租入詔不從置錢河陰院以虞水旱初戶部員外郎盧元中左司員外郎判戶部案姚康受平糴官秦季元絹六千匹貸幹沒錢八千萬俱貶嶺南尉數年金部員外郎韓益判度支子弟受賕三百萬未入者半帝問融益所犯與盧元中姚康孰甚對曰元中等枉失庫錢益所坐子弟受賄事異法輕故益止貶梧州參軍融遷京兆尹李固言爲相惡之徙祕書監固言罷擢權知兵部侍郎歲間出爲山南西道節度使徙東川還歷兵部尙書累封晉陵郡公會昌後儒臣少朝廷禮典多本融議辭疾以太子太傅分司東都大中七年卒贈尙書左僕射

史憲忠按唐書史憲誠傳憲誠弟憲忠字元貞少爲魏牙門將田弘正討齊蔡常爲先鋒閱三十戰中流矢酣鬥不解由是著名憲誠表爲貝州刺史魏亂奔京師加累檢校右散騎常侍隴州刺史增亭鄣徙客館於外戎諜無所伺會昌中築三原城吐蕃因之數犯邊拜憲忠涇原節度使以怖其侵吐蕃遣使來請墜城且願以嘗殺使者之人置塞上憲忠使謝曰前吾未城爾犯我地安得禁吾城爾知殺吾使爲負宜先取罪人謝我將無所不得今與爾約前節度使事一置之吐蕃情得而服憲忠疏涇於隍積緡錢十萬粟百萬斛戍人宜之會黨項羌內寇又徙朔方有詔馳驛赴屯憲忠辭曰羌不得其心故不自安今亟往知吾爲備斗益健請徐行許之乃移書與羌人示要約羌人乃皆喜奉酒湩迎道大中初突厥擾河東鈔漕米行賈徙節振武軍於是故帥荒沓使遊奕兵覘戎有良馬牛彊取之歸直十一戎人怒因興盜掠憲忠廉儉少所欲嘗曰吾居河朔去此二千里乃乘五健馬今守邊發吾余奉不患無馬何忍豪市哉故所至莫不懷徳累封北海縣子檢校尙書左僕射兼金吾大將軍以病自丐攺左龍武統軍卒年七十一贈司空

敬晦按唐書本傳晦字日彰河中河東人祖括字叔弓進士及第遷殿中侍禦史楊國忠惡不諧己外除果州刺史進累兵部侍郎志簡淡在職不求名周智光已誅議者健括才選爲同州刺史拜禦史大夫隱然持重弗以私害公大歷中卒晦進士及第辟山南東道節度府與馬曙聯捨於是帥不政法制陵頹曙引大吏廷責之吏負兼軍職不引咎走訴諸府牙將且十輩方雜語以申吏枉晦讓諸將曰吏冒軍名公等不能詰反引與爲伍柰何眾愧謝闔府咨美擢累諫議大夫武宗時趙歸眞以詐營罔天子禦史平吳湘獄得罪宰相晦上疏極道非是不少回縱大中中歷禦史中丞刑部侍郎諸道鹽鐵轉運使浙西觀察使時南方連饉有詔弛榷酒茗官用告晦處身儉勤貲力遂充徙兗海節度使以太子賓客分司卒贈兵部尙書謚曰肅

盧簡求按唐書盧簡辭傳簡辭弟簡求字子臧始從江西王仲舒幕府兩爲裴度元稹所辟又佐牛僧孺鎭襄陽入遷戶部員外郎會昌中討劉稹以忠武節度使李彥佐爲招討使各選簡求副之俾知後務歷蘇壽二州刺史大中九年黨項擾邊拜涇原渭武節度使徙義武鳳翔河東三鎭簡求爲政長權變文不害居邊善綏禦人皆安之太原統退渾契苾沙陀三部難馴制他帥或與詛盟質子弟然寇掠不爲止簡求歸所質開示至誠鹵憚其恩信不敢亂久之辭疾以太子少師致仕還東都治園沼林艿與賓客置酒自娛卒年七十六贈尙書左僕射子嗣業汝弼皆中進士第汝弼以祠部員外郎知制誥從昭宗遷洛方柳璨斫喪王室汝弼懼移疾去客上黨後依李克用克用表爲節度副使太原府子亭簡求所署多在每宴亭中未嘗居賓位西向俯首人美其有禮嗣業子文紀後貴顯

盧簡方按唐書本傳簡方失其系世不知所以進盧鈞鎭太原表爲節度府判官會黨項羌叛鈞使簡方督兵乘邊旁河相險集樹堡障自神山至鹿泉縣三百里扈遏其衝賊不得騁候邏便之累遷江州刺史徙大同軍防禦使大開屯田練兵侈斗沙陀畏附擢義昌節度使入拜太僕卿領大同節度久之徙振武軍道病卒

畢諴按唐書本傳諴字存之黃門監構從孫構弟栩生淩淩生勻世失官爲鹽估勻生諴蚤孤夜燃薪讀書母卹其疲奪火使寐不肯息遂通經史工辭章性端﹠﹟不妄與人交太和中舉進士書判拔萃連中辟忠武杜悰幕府悰領度支表爲巡官又從辟淮南入拜侍禦史李徳始與悰同輔政不協故出悰﹠﹟南東川節度使故吏惟諴餞訊如平日徳忌之出爲慈州刺史累官駕部員外郎倉部郎中故事要家勢人以倉駕二曹爲辱諴沛然如處美官無異言宰相知之以職方郎中兼侍禦史知雜事召入翰林爲學士黨項擾河西宣宗嘗召訪邊事諴援質古今條破羌狀甚悉帝悅曰吾將擇能帥者孰謂頗牧在吾禁署卿爲朕行乎諴唯唯卽拜刑部侍郎出爲邠寧節度河西供軍安撫使諴到軍遣吏懷諭羌人皆順向時戍兵常苦調餉乏諴募士置屯田歲收谷三十萬斛以省度支經費詔書嘉美俄徙昭義又遷河東河東尢近胡復修杷頭七十烽謹候鹵寇不敢入懿宗立遷宣武節度使召爲戶部尙書判度支未幾以禮部尙書同中書門下平章事再﹠﹟固稱疾攺兵部尙書罷旋兼平章事節度河中卒年六十二諴於吏術尢所長旣貴所得祿奉養護宗屬之乏無間然始諴被知於宣宗嘗許以相令狐綯忌之自邠寧凡三徙不得還諴思有以結綯至太原求麗姝盛飾使獻綯曰太原於我無分今以是餌將破吾族矣不受使者畱於邸諴亦放之太醫李元伯者帝所喜以錢七十萬聘之夫婦日自進食得其歡心乃進之帝嬖幸冠後宮元伯又治丹劑以進帝餌之疽生於背懿宗立收元伯及方士王嶽虞紫芝等俱誅死

牛蔚按唐書牛僧孺傳僧孺子蔚字大章少擢兩經又第進士由監察禦史爲右補闕大中初屢條切政宣宗喜曰牛氏果有子差慰人意出金州刺史遷累吏部郎中失權幸意貶國子博士分司東都復以吏部召兼史館修撰咸通中進至戶部侍郎襲奇章侯坐累免未一歲復官久之檢校兵部尙書山南西道節度使治梁三年徐州盜起神策兩中尉諷諸藩悉財助軍蔚索府帛三萬以獻中人嫌其吝用吳行魯代之黃巢入京師遁山南故吏民喜蔚至爭迎候因請老以尙書右僕射致仕卒子徽

徐商按唐書徐有功傳有功五世孫商字義聲或字秋卿客新鄭再世因爲新鄭人幼隱中條山擢進士第大中時擢累尙書左丞宣宗詔爲巡邊使使有指拜河中節度使突厥殘種保特峨山以千帳渡河自歸詔商綏定商表處山東寬鄕置備徵軍凡千人襞紙爲鎧勁矢不能洞徙節山南東道襄多山棚爲票賊商取材卒爲捕盜將別爲屯營寇所發輒迹捕捕必得遂爲精兵江西都將反韋宙乘傳抵山南發兵商命部將韓季友以捕盜營士往賊平宙表畱季友所部爲綱紀咸通初以刑部尙書爲諸道鹽鐵轉運使封東莞縣子四年進同中書門下平章事出爲荊南節度使累進太子太保卒

韋宙按唐書韋丹傳丹子宙推蔭累調河南府司錄參軍李玨表河陽幕府宣宗謂宰相墀曰丹有子否以宙對帝曰與好官乃拜侍禦史三遷度支郎中盧鈞節度太原表宙爲副是時回鶻已破諸部入塞下剽殺吏民鈞欲得信重吏視邊宙請往自定襄雁門五原絕武州塞略雲中逾旬注﹠﹟見酋豪鐫諭之視亭障守卒增其稟約吏不得擅以兵侵諸戎犯者死於是三部六蕃諸種皆信悅召拜吏部郎中出爲永州刺史州方災歉乃斥官下什用所以供刺史者得九十餘萬錢爲市糧餉俗不知法多觸罪宙爲書制律並種植爲生之宜戶給之州負嶺轉餉艱險每饑人輒莩死宙始築常平倉收谷羨余以待乏罷冗役九百四十四員縣舊置吏督戰宙俾民自輸家十相保常先期湘源生零陵香歲市上供人苦之宙爲奏罷民貧無牛以力耕宙爲置社二十家月會錢若干探名得者先市牛以是爲準久之牛不乏立學官取仕家子弟十五人充之初俚民婚出財會賓客號破酒畫夜集多至數百人貧者猶數十力不足則不迎至淫奔者宙條約使略如禮俗遂攺邑中少年常以七月擊鼓羣入民家號行盜皆迎爲辦具謂之起盆後爲解素喧呼疻斗宙至一切禁之還爲大理少卿久之拜江西觀察使政簡易南方以爲世官遷嶺南節度使南詔陷交趾撫兵積備以干聞加檢校尙書左僕射同中書門下平章事咸通中卒

康承訓按唐書康日知傳日知子志睦志睦子承訓字敬辭推門功進累左神武軍將軍宣宗擢爲天徳軍防禦使軍中馬乏鹵來戰數負承訓罷冗費市馬益軍軍乃奮張始黨項破射雕軍洛源鎭悉俘其人聞承訓威政皆還俘不敢謷詔檢校工部尙書封會稽縣男擢義武節度會南詔破安南詔徙嶺南西道城邕州合容管經略使隸之遂統諸軍行營兵馬南詔深入承訓分兵六道出以掩蠻戰不利士死十八惟天平卒二千還屯闔軍震於是節度副使李行素完城不出南詔圍之四日或請夜出兵襲蠻承訓意索不聽天平裨將陰募勇兒三百夜縋燒蠻屯斬首五百南詔恐明日解而去承訓謬言大破賊告於朝羣臣皆賀加檢校尙書右僕射籍子弟﹠﹟暱冒賞而士不及怨言嚾流嶺南東道節度使韋宙白狀宰相承訓慚移疾授右武衛大將軍分司東都咸通中南詔復盜邊武寧兵七百戍桂州六歲不得代列校許佶趙可立因眾怒殺都將詣監軍使丐糧鎧北還不許卽擅斧庫劫戰械推糧料判官龐勛爲長勒眾上道懿宗遣中人張敬思部送詔本道觀察使崔彥曾慰安之次潭州監軍詭奪其兵勛畏必誅篡舟徇江下益裒兵招亡命收銀刀亡卒艚匿之及徐城謀曰吾等叩城大呼眾必應前日賞緡五十萬可得也眾喜牙健趙武等欲亡勛斬首送彥曾曰此搖亂者彥曾不能詰勛怨都押衙尹戡教練使杜璋兵馬使徐行儉又使白彥曾曰士負罪不敢釋甲請爲二屯且白退戡等府屬溫廷皓謂彥曾曰勛擅委戍一可殺專戕大將二可殺私置兵三可殺士不子弟卽父兄振袂而唱內外必應銀刀亡命復在其中四可殺請分兩營脇去三將五可殺彥曾謂然乃禡纛黃堂前選兵三千授都虞候元密屯任山須勛至劫取之遣邏子羸服覘賊比暮勛至捕覘者知其謀卽蕝偶人剚虛幟而詭路襲符離密久乃寤回屯城南勛與宿將喬翔戰雎河翔大敗攝太守焦璐遁去勛入據州自稱兵馬畱後初璐決汴水絕勛北道水未至勛度比密兵攻宿水大至涉而傅城不克攻勛劫百艘運糧趨泗州畱婦弱持陬翌日密覺追之士未食賊伏兵於舟而陣汴上軍見密皆走密追躡伏髮夾攻之密敗眾殲遂入徐州囚彥曾及官屬殺尹戡等又徇下邳漣水宿遷臨淮蘄虹諸縣皆下遣僞將屯柳子屯丰屯滕屯沛屯蕭以張其軍乃露章求節度使有周重者隱濠泗間號有謀勛迎爲上客問策所出因教勛赦囚徒據揚州北收兗鄆西舉汴宋東掠靑齊拓境大河食敖倉可以持久勛無雄才不納僞將劉行及攻濠州執刺史盧望回自稱刺史帝遣中人康道隱宣尉徐州勛郊迎旗鎧矛戟亙三十里使騎鳴鼙角聲動山谷置酒球場引道隱閱其眾紿爲賊來降六十人妄戮平民上首級誇勝道隱還固求節度卽殘魚臺金鄕碭山單父十餘縣斬官吏出金帛募兵遊民多從之帝乃拜承訓檢校尙書右僕射義成軍節度使徐泗行營都招討使以神武大將軍王晏權爲武寧軍節度使北面行營招討使羽林將軍戴可師爲南面行營招討使率魏博鄜延義武鳳翔沙陀吐渾兵二十萬討之勛好鬼道有言漢髙祖廟夜閱兵人馬流汗勛日往請命巫言球場有隱龍得之可戰勝勛大役徒鑿地不能得賊將李圓劉佶攻泗歐宗丁從實分徇舒廬壽沂海諸道兵屯海州度賊至作機橋維以長﹠﹟賊半度﹠﹟絕半溺死度者不得戰殲之賊別取和州破沭陽下蔡烏江巢諸縣揚州大恐民悉度江淮南節度使令狐綯移書陳禍福許助求節度勛按甲聽命淮南合宣潤兵戍都梁山勛夜渡淮曙薄壘賊將劉行立王弘立與勛合敗淮南將李湘屯淮口劫盱眙帝又詔將軍宋威與淮南並力承訓屯新興賊挑戰時諸道兵未集承訓帳下才萬人退壁宋州勛益驕光蔡巨賊陷滁州殺刺史髙錫望應勛戴可師引兵三萬奪淮口圍勛都梁山下降其眾可師恃勝不戒弘立以兵襲之可師不克陣而潰士溺淮死逸者數百人賊取可師首傳徐州詔以馬士舉爲淮南節度使南面行營諸軍都統馳傳入揚州士舉曰城堅士多賊何能爲眾稍安始帝以晏權故智興子節度武寧欲以怖賊及是返爲賊困不敢戰乃更以隴州刺史曹翔爲兗海節度北面都統招討使屯滕沛魏博將薛尢屯蕭丰賊首孟敬文欲絕勛自立陰刻鑑爲文曰天口云云錫爾將軍夜瘞之野耕者得之以獻眾駭異乃齋三日授之勛知其謀使人襲殺之於是承訓屯柳子右夾汴築壘連屬一捨勛籍城中兵止三千劫民授甲皆穿窟穴遁去王弘立度雎圍新興鹿塘承訓縱沙陀騎躪之弘立走士赴水死自鹿塘屬襄城伏屍五十里斬首二萬獲器鎧不貲承訓攻柳子姚周度水戰又敗乘風火賊周提餘卒去沙陀躡之及芳亭死者枕籍斬劉丰而周以十騎走宿州守將斬之勛懼乃害崔彥曾等謂其下曰上不許我節度與諸君眞反矣大索兵得三萬許佶趙可立勸勛稱天冊將軍勛謁漢髙祖廟受命以其父舉直爲大司馬守徐州或曰方大事不可私於父失上下序舉直乃拜於廷勛坐受之引兵救丰刻木作婦人衣絳被髮軍過斫而火之乃行勛夜入城外不知勛出銳軍擊援屯魏博軍知勛自將驚而潰賊以所得送徐州以誇下曹翔退保兗州勛欲乘勝攻承訓或曰今北兵敗西軍搖不足虞也方蠶月宜息眾力農至秋士馬彊決可以取勝舉直曰時不重得願將軍無縱敵勛曰然時承訓方攻臨渙聞勛計追還兵仗以待勛軍皆市人囂而狂未陣卽奔相蹈藉死者四萬勛釋甲服垢襦脫收夷痕士三千以歸遣張行實屯第城馬士舉救泗州賊解去進攻賊濠州是時又詔黔中觀察使秦匡謀討賊下招義鍾離定遠勛遣吳迥屯北津援濠士舉銳兵度淮盡碎其營初勛之遁懼眾不軍妄言有神呼野中曰天符下國兵休勛使下相語符未降故敗北津帝恨魏博軍不勝以宋威爲西北面招討使率兵三萬屯蕭丰約勛降者當赦之始宿鄙人劉洪者被黃袍白馬使人封檄叩觀察府曰我當王徐崔彥曾斬之遺黨匿山谷欲附勛承訓諭降之王師破臨渙斬萬級收襄城畱武小雎諸壁曹翔下滕賊將以蘄沛降賊李直奔入徐州翔又破丰徐城下邳賊益蹙勛以張元稔守宿州張儒劉景助之自稱統軍列壁相望承訓拔第城張行實奔宿州承訓遂圍宿州行實教勛官軍盡銳於此西鄙虛單將軍直搗宋亳出不意宿圍自解勛喜引而西使舉直許佶守徐承訓攻敗十遇皆勝遣辯士以威動元稔元稔賊重將也以帛書射城外約誅勛自歸使張臯獻期俄與二將會柳溪伏士於旁元稔馳騎呼曰龐勛首已梟僕射寨矣伏興斬劉景張儒元稔率諸將肉袒見承訓自陳陷賊不早奮久暴王師願禽賊贖死承訓許之復請詐爲潰軍劫符離符離不知納之已入卽斬守將得兵萬人北攻徐州許佶等不敢出元稔環城彥曾故吏路審中啟白門內元稔兵許佶等啟北門走元稔身追之士大崩皆赴水死斬舉直許佶李直等收叛卒親悉彜之勛聞徐已拔气喪無顧賴眾尙二萬自石山而西所在焚掠承訓悉兵八萬逐北沙陀將朱邪赤衷急追至宋州勛焚南城爲刺史鄭處衝所破將南趨亳承訓兵循渙而東賊走蘄縣官兵斷橋不及濟承訓乃縱擊之斬首萬級餘皆溺死閱三日得勛屍斬其子於京師吳迥守濠州糧盡食人驅女孺運薪塞隍並塡之整旅而行馬士舉斬以獻勛之始得徐州貲儲蕩然乃四出剽取男子十五以上皆執兵舒鉏鉤爲兵號霍錐破十餘州凡二歲滅詔擢張元稔右驍衛大將軍承訓遷檢校左僕射同中書門下平章事徙節度河東於是宰相路巖韋保衡劾承訓討賊逗撓貪擄獲不時上功貶蜀王傅分司東都再貶恩州司馬僖宗立授左千牛衛大將軍卒年六十六子傳業嘗從父徵伐終鄜坊節度使

李福按唐書李石傳石弟福字能之太和中第進士楊嗣復領﹠﹟南辟幕府崔鄲輔政兼集賢殿大學士引爲校理調藍田尉後石當國薦福可任治人由監察禦史至戶部郎中累歷州刺史進諫議大夫大中時黨項羌震擾議者以將臣貪牟產鹵怨議擇儒臣治邊乃授福夏綏銀節度使宣宗臨軒諭遣福以善政聞徙鎭鄭滑再遷兵部侍郎判度支出爲宣武節度使入遷戶部尙書會蠻侵蜀詔福持節宣撫卽拜﹠﹟南西川節度使同中書門下平章事與蠻戰敗績貶蘄王傅分司東都僖宗破以檢校尙書左僕射就拜畱守攺山南東道節度使王仙芝寇山南福團訓鄕兵邀險須之賊不敢入轉略嶽鄂以逼江陵節度使楊知溫求援於福乃自將州兵率沙陀壯騎五百赴之賊已殘江陵郛而聞福至乃走以勞檢校司空同中書門下平章事還朝以太子太傅卒

張允伸按唐書本傳允伸字逢昌範陽人世爲軍校直方出奔以都知兵馬使爲眾立爲畱後天子報可未幾檢校散騎常侍爲節度使累進檢校司徒兼太傅同中書門下平章事封燕國公龐勛以徐州反上書欲遣弟允臯領兵討賊不許上米五十萬斛鹽二萬斛佐用度詔嘉美賜玉帶寶器錦進兼侍中咸通十二年以疾甚上節印就醫藥詔聽許以子簡會爲副大使卒年八十八贈太尉謚曰忠烈允伸性勤儉下所安賴未嘗有邊鄙虞子十四人簡會入朝昆弟多至大將軍刺史郡佐者

王景崇按唐書王廷湊傳廷湊死贈太尉次子元逵襲節度封太原郡公死贈太師子紹鼎襲紹鼎病死宣宗以元逵次子紹懿爲畱後死贈司徒以紹鼎子景崇嗣初紹懿病篤召景崇曰先君以政屬我須爾長將授之今疾甚爾𨿽少勉總軍務禮藩鄰奉朝廷則家業不墜矣監軍上狀懿宗悅擢景崇爲畱後尋進節度使景崇字孟安以公主嫡孫尢被寵龐勛反景崇遣兵會王師平賊進檢校尙書右僕射主薨謚曰章惠景崇居喪如禮母張卒號慕羸惙當時稱之以政委賓佐檢戒親屬不得與嘗欲引母昆弟爲牙將其佐張位曰軍中用人有勞有能若私其人厚畀田宅祿食可也何必以官景崇謝進同中書門下平章事檢校太尉兼中書令封趙國公乾符五年進王常山黃巢反帝西狩僞使賫詔至景崇斬以徇因發兵馳檄諸道合定州王處存連師西入關問行在貢輸相踵每語及宗廟園陵輒流涕蔚州刺史蘇佑爲沙陀所攻乞師於幽州屯美女谷兵不利佑將出奔會詔徙濮州刺史擁兵之官道於鎭景崇館於靈壽肆其下剽奪景崇殺之嗣節度凡十四年十三遷至檢校太傅中和三年死年三十七贈太傅謚曰忠穆子鎔

王凝按唐書王翃傳翃曾孫凝字成庶少孤依其舅宰相鄭肅舉明經進士皆中歷臺省寖入知名擢累禮部侍郎不阿權近出爲商州刺史驛道所出吏破產不能給而州有冶賦羨銀常摧直以優吏奉凝不取則以市馬故無橫擾人皆慰悅徙湖南觀察使僖宗立召爲兵部侍郎領鹽鐵轉運使坐舉非其人以祕書監分司東都卽拜河南尹遷宣歙池觀察使時乾符四年也王仙芝之黨屠至徳勢益張凝遣牙將孟琢助池守賊益兵來攻實欲襲南陵凝遣樊儔以舟師扼靑陽儔違令輕與賊戰不勝凝斬以徇諸將聞皆股栗以死綴賊賊不能進時江南環境爲盜區凝以彊弩拒采石張疑幟遣別將馬﹠﹟解和州之圍明年賊大至都將王涓自永陽赴敵凝大宴謂涓曰賊席勝而驕可持重待之愼毋戰涓意銳日趨四捨至南陵未食卽陣死焉監軍收餘卒數千還走城沮撓無去意卒又恣橫不能禁凝讓曰吏捕蝗者不勝而仰食於民則率暴以濟災也今兵不能捍敵又恣之犯民生業何以稱朝廷待將軍意監軍詞屈趣親吏入民捨奪馬凝乘門望見麾左右捕取殺之由是不敢畱然益儲蓄繕完以備賊賊至不能加會大星直寢庭墜術家言宜上疾不視事以厭勝凝曰東南國用所出而宣爲大府吾規脫禍可矣顧一方何賴哉誓與城相存亡勿復言旣而賊去未幾卒年五十八贈吏部尙書謚曰貞

牛叢按唐書牛僧孺傳僧孺子叢字表齡第進士由藩帥幕府任補闕數言事會宰相請廣諫員宣宗曰諫臣惟能舉職爲可奚用眾耶今張符趙璘牛叢使朕聞所未聞三人足矣以司勛員外郎爲睦州刺史帝勞曰卿非得怨宰相乎對曰陛下比詔不由刺史縣令不任近臣宰相以是擢臣非嫌也卽賜金紫謝曰臣今衣刺史所假緋卽賜紫爲越等乃賜銀緋咸通永拜﹠﹟南西川節度使時蠻犯邊扺大渡進略黎雅叩崍關謾書求入朝且曰假道叢囚其使四十人釋二人還之蠻懼卽引去僖宗幸蜀授太常卿以病求爲巴州刺史不許還京爲吏部尙書嗣襄王亂叢客死太原

諸葛爽按唐書本傳爽靑州博昌人爲縣伍伯令笞苦之乃亡命沈浮裏中龐勛反入盜中爲小校勛勢蹙率百餘人與泗州守將湯羣自歸累遷汝州防禦使李琢討沙陀於云州表爲北面招討副使徙夏綏銀節度使檢校尙書右僕射黃巢犯京師詔率代北行營兵入衛次同州降賊僞署河陽節度使代羅元杲元杲者本神策將狀短陋倚中官勢剽財輸京師凡巨萬人怨之爽至募州人戰眾不從相率迎爽元杲奔行在爽間道奉表僖宗以自明詔拜節度使李克用援陳許道天井關爽懼不肯假道出屯萬善克用自河中趨汝洛爽累授京師東南面招討諸行營副都統左先鋒使兼中書門下平章事朱溫爲賊守同州爽率輕兵入之溫偃旗設伏以待爽謂賊遁士解甲就捨伏發爽悉棄鎧馬奔還至修武爲魏博韓簡擊敗之不敢入簡畱將趙文成河陽自攻鄆時中和二年也河陽人誘爽自金商馳復入之厚禮文及戍人還之魏於是爽攻新鄕簡自鄆來戰獲嘉西簡陰窺關中其下不悅裨將樂彥禎間眾之隙引其軍先還故簡兵八萬自潰相藉溺淸水至不流明年詔爽爲東南面招討使伐秦宗權表李罕之自副爽𨿽興庸﹠﹟善吏治法令澄壹人無愁咨擢累檢校司空光啟二年卒其將劉經與澤州刺史張言共立爽子仲方爲畱後爲蔡賊孫儒所攻奔於汴儒取孟州

鍾傳按唐書本傳傳洪州髙安人以負販自業或勸其爲盜必大顯時王仙芝猖狂江南大亂眾推傳爲長乃鳩夷獠依山爲壁至萬人自稱髙安鎭撫使仙芝遣柳彥璋略撫州不能守傳入之言諸朝詔卽拜刺史中和二年逐江西觀察使髙茂卿遂有洪州撫民危全諷間傳之去竊州以叛使弟仔昌信州僖宗擢傳江西團練使俄拜鎭南節度使檢校太保中書令爵潁川郡王又徙南平傳率兵圍撫州天火其城士民歡驚諸將請急攻之傳曰乘人之險不可乃祝曰全諷罪無害民者火卽止全諷聞謝罪聽命以女女傳子匡時傳以匡時爲袁州刺史擊馬殷又以彭玕爲吉州刺史玕健將也傳倚以爲重廣明後州縣不鄕貢惟傳歲薦士行鄕飲酒禮率官屬臨觀資以裝賫故士不遠千里走傳府傳少射獵醉遇虎與鬥虎搏其肩而傳亦持虎不置會人斬虎然後免旣貴悔之戒諸子曰士處世尙智與謀勿效吾暴虎也乃畫搏虎狀以示子孫凡出軍攻戰必禱佛祠積餌餅爲犀象髙數尋晚節重斂商人至棄其貨去天佑三年卒匡時自立爲節度觀察畱後

趙﹠﹟按唐書本傳陳州宛丘人世爲忠武軍牙將﹠﹟資警健兒弄時好爲營陣行列自號令指顧羣兒無敢亂父叔文見之曰是當大吾門稍長喜書學擊﹠﹟善射會昌中從伐潞州收天井關又從徵蠻忠武軍功多遷大校黃巢入長安所在盜興陳人詣節度府請爲刺史表於朝授之旣視事會官屬計曰巢若不死長安必東出關陳其衝也乃培城疏塹實倉庫峙﹠﹟薪爲守計民有貲者悉內之繕甲兵募悍勇悉補子弟領兵巢敗果東奔賊將孟楷以萬人寇項擊禽之僖宗嘉其功遷累檢校司空巢聞楷死驚且怒悉軍﹠﹟水與秦宗權合兵數十萬繚長壕五周百道攻之州人大恐令曰士貴建功立名節今𨿽眾寡不敵男子當死地求生徒懼無益也且死國不愈生爲賊乎吾家食陳祿誓破賊以保陳異議者斬眾聽命引銳士出戰屢破賊巢益怒將必屠之乃起八仙營於州左僭象宮闕列百官曹署儲糧爲持久計宗權輸鎧仗軍須賊益張小大數百戰勝負相當故人心固乃間道乞師於朱全忠未幾汴軍至壁西北陳人思奮引兵急擊賊破之圍凡三百日而解中和五年擢彰義軍節度使巢𨿽敗宗權始熾略地數千里屠二十餘州惟陳賴獨完以功檢校司徒加泰寧浙西兩節度皆在陳並領之龍紀初進同中書門下平章事忠武軍節度仍治陳州流亡踵還與弟昶至友愛後將老悉以軍事付之乃卒贈太尉悉忠力以孤城抗賊巢卒敗亡然附全忠亦賴其力復振故委輸調發助全忠常先他鎭云昶字大東神采軒異而內沈厚有法度破孟楷功多巢之圍昶夜掫師疲而寢如有神相之者﹠﹟曙決戰士爭奮死鬥禽賊酋數人斬級千餘領泰寧以昶爲州刺史檢校尙書右僕射當時方鎭言忠壯吏治舉言昶之老乃授畱後遷忠武節度使亦畱陳進檢校司徒劭勸農桑於人有恩惠加同中書門下平章事干寧二年卒年五十三贈太尉

趙珝按唐書趙傳子珝字有節雄毅喜書善騎射巢之難激勵麾下約皆死以先冢邇賊畏見殘齮卽夜縋死士取柩以入庫有巨弩機牙壞不能張珝以意調治激矢至五百步人馬皆洞賊畏不敢逼以勞檢校尙書右僕射遙領處州刺史昶帥忠武珝遷行軍司馬昶之喪知忠武畱後政簡濟上下安之全忠表爲忠武軍節度使陳土惡善圮珝疊甓表墉遂無患三加檢校太保光化二年同中書門下平章事進兼侍中封天水郡公按鄧艾故迹決翟王渠漑稻以利農一家三節度相繼二十餘年陳人宜之天復初韓建帥忠武以珝知同州節度畱後昭宗還長安詔入朝賜號迎鑾功臣以檢校太傅爲右金吾衛上將軍從東遷歲餘以疾免卒年五十五贈侍中陳人爲罷市

髙仁厚按唐書本傳仁厚亡其系出初事﹠﹟南西川節度使陳敬瑄爲營使黃巢陷京師天子出居成都敬瑄遣黃頭軍部將李鋋鞏咸以兵萬五千戍興平數敗巢軍賊號蜀兵爲﹠﹟兒每戰輒戒曰毋與﹠﹟兒斗敬瑄喜其兵可用益選卒二千使仁厚將而東先是京師有不肖子皆著疊帶冒持梃剽閭裏號閒子京兆尹始視事輒殺尢者以怖其餘竇潏治京兆至殺數十百人稍稍憚戢巢入京師人多避難寶雞閒子掠之吏不能制仁厚素知狀下約入邑閭縱擊軍入閒子聚觀嗤侮於是殺數千人坊門反閉欲亡不得故皆死自是閭裏乃安會邛州賊阡能眾數萬略諸縣列壁數十涪州刺史韓秀升等亂峽中韓求反蜀州諸將不能定敬瑄召仁厚還使督兵四討屯永安阡能遣諜者入軍中吏執以獻諜自言父母妻子囚於賊約不得軍虛實且死仁厚哀之曰爲我報賊明日我且戰有能釋甲迎我者署背曰歸順皆得復農矣縱諜去命諸將毀柵鼓而前賊渠羅渾擎設伏詐降仁厚遣將不持兵入諭其眾皆眞降渾擎詐窮而逸吏執之仁厚曰愚人不足語降眾署背得免則告諸壁大軍至賊帥句胡僧大驚斬之莫能禁眾執胡僧以陣韓求知大賊已禽徇諸壁曰敢出者斬眾罵之求赴水死眾鉤出斬以徇余柵皆下仁厚按轡裴回視賊壘吏請焚之仁厚命取財糧乃縱火尸賊成都仁厚還天子禦樓勞軍授仁厚檢校尙書左僕射眉州刺史敬瑄與仁厚謀曰秀升未禽貢輸梗奪百官乏奉民不鹽食公能破賊當以東川待公仁厚許之詔拜行軍司馬仁厚聞賊儲械子女皆在屯乃以銳兵瀕江伐木頹水礙舟道負岸而陣使遊軍逼賊久不戰則夜以千卒持短刀彊弩直薄營火而噪之秀升率舟兵救火仁厚遣人鶩沒鑿舟皆沈眾懼多潰秀升斬潰兵欲脇止之眾怒執秀升以降仁厚問狀對曰天子蒙塵反者何獨我仁厚檻車送行在斬於市東川節度使楊師立初隸神策軍累遷檢校司空同中書門下平章事聞敬瑄以仁厚代己有望言敬瑄諷帝召師立以本官兼尙書右僕射師立益怒移檄言敬瑄十罪殺監軍田繪屯涪城遣兵攻綿州不克又檄﹠﹟州刺史姚卓文共攻成都假卓文爲指揮應接使卓文不應帝乃下詔削官爵敬瑄卽表仁厚爲東川節度畱後楊茂言爲行軍副使楊棠爲諸軍都虞候率兵二萬討之師立遣大將張士安鄭君雄守鹿頭關仁厚次漢州前軍戰徳陽師立嬰城閱四旬夜出兵擾北柵仁厚設兩翼而伏披柵門列炬賊不敢進伏發擊走之楊茂言謂仁厚且敗引兵走久乃還明日會諸將仁厚曰副使當以死報天子斬而徇於是士安不敢出師立自督士十戰皆北仁厚約城中斬首惡者賞君雄呼於軍曰天子所討反者耳吾等何與乃與士安嘩而進以仁厚書示師立曰請以死謝眾自沈於池死君雄悉誅其家獻首天子仁厚入府縱系囚賑貧絕詔拜﹠﹟南東川節度使光啟二年遂據梓州絕敬瑄君雄時爲遂州刺史亦陷漢州攻成都敬瑄使部將李順之逆戰君雄死又發維茂州羌軍擊仁厚斬之幹寧中皆追贈司徒

節使部名臣列傳十六

唐六

劉崇龜按唐書劉政會傳政會七世孫崇龜字子長擢進士仕累華要終淸海軍節度使廣有大賈約倡女夜集而他盜殺女遺刀去賈入倡家踐其血而覺乘艑亡吏迹賈捕劾得約女狀而不殺也崇龜方大饗軍中悉集宰人至日入乃遣陰以遺刀易一雜置之詰朝羣宰卽庖取刀一人不去曰是非我刀問之得其主名往視則亡矣崇龜取他囚殺之聲言賈也陳諸市亡宰歸捕詰具伏其精明類此姻舊或幹以財率不答但寫﹠﹟支圖與之然不能防檢其家旣沒有鬻珠翠羽者由是名損

時溥按唐書本傳溥徐州彭城人爲州牙將黃巢亂京師節度使支詳遣溥與陳璠率兵五千西討次河陰軍亂剽居人溥招戢其眾引還屯境上疑不敢歸詳以牛酒犒士約悉貰其罪軍乃入共推溥爲畱後逐詳客館溥厚具貲裝遣璠護還京師夜駐七里亭璠擅殺詳屠其家溥怒署璠宿州刺史俄殺之別遣將引銳兵三千入關僖宗因以武寧節度命之巢敗東走圍陳州營﹠﹟水秦宗權方淮西相聯結溥地介於賊乃悉師討之軍鋒甚盛連戰輒克授東面兵馬都統遂合許兗鄆兵逐尙讓於太康斬首數萬級讓以所部萬人降溥遣將李師悅等追尾巢至萊蕪大破之諸將爭得巢首而林言斬之持歸溥以獻天子故破賊溥功第一加檢校司徒同中書門下平章事進檢校太尉兼中書令巨鹿郡王宗權阻兵拜溥蔡州行營兵馬都統賊平與朱全忠爭功嫌惎日構孫儒方與楊行密爭揚州詔全忠爲淮南節度使平其亂溥自以先起功名顯朝廷位都統顧不得而全忠得之頗悵恨全忠使司馬李璠郭言等東兵道宿州遺溥書請假道溥辭不可間其惰以兵襲之言戰甚力解而還全忠怨自是連歲略徐泗師不弛甲全忠自將及其郊未得志引去溥窮乞師於李克用克用爲攻碭山朱友裕救之各亡其大將友裕進攻宿州不能拔時大順元年也明年丁會築堤閼汴水灌宿郛三月拔之使劉瓚守而溥將劉知俊引兵二千降全忠軍益不振民失田作又大水薦饑死喪十七以上乃請和於全忠全忠約徙地而罷兵昭宗以宰相劉崇望代之授溥太子太師溥慮去徐且見殺惶惑不受命諭軍中固畱有詔聽可泗州刺史張諫聞溥已代卽上書請隸全忠納質子焉溥旣復畱諫大懼全忠爲表徙鄭州刺史諫畏兩怨集己乃奔楊行密行密以諫爲楚州刺史並其民徙之以兵屯泗朱友裕率軍攻溥嬰城不出有語全忠曰軍行非吉日故師無功全忠遣參謀徐璠至軍責諭友裕答曰溥困且破乃徇妖辭士心墯矣焚其書督餫饋急攻之溥將徐汶出降溥求救於朱瑾全忠自以兵屯曹將去畱精騎數千授霍存曰事急可倍道趨之瑾兵二萬與溥合攻友裕存引兵疾戰瑾溥還壁明日復戰霍存敗死之進逼友裕友裕堅營不出瑾食盡還兗州全忠使龐師古代友裕溥分兵固保石佛山師古攻拔之自是完壘不戰王重師牛存節等梯其堞以入溥徙金玉與妻子登燕子樓自焚死實景福二年全忠遂有其地私置守焉

楊晟按唐書本傳晟不詳宗系隸鳳翔軍節度使李昌符畏其勇欲殺之妾周擿使亡去隸神策軍爲都校僖宗在陳倉邠寧朱玟遣萬騎合昌符追行在乃擢晟感義軍節度使檢校司空守大散關玫兵攻關晟數卻戰潘氏遂大敗內外無固志帝更徙興元晟西奔玫取興鳳二州晟襲文州逐刺史據成龍茂等州王建攻成都田令孜以晟故將與連和假威戎軍節度使守彭州晟擊建無功引還且畏建圖己乃約山南西道節度使楊守亮兄弟合謀拒建掠新繁焚漢州又攻東川顧彥暉爲建兵所逐建使王宗裕率騎五萬圍晟食四郊麥掠民資產晟假子實以騎八千降於建建以奇兵襲楊守厚等皆亡去晟開門決戰大敗遂約降建饋十羊晟曰以我爲杌上肉乎不出建築甬道屬陣以入斬晟首晟有仁心下懷其恩𨿽城中食盡無叛者初昌符死晟得其妾周母事之周請爲妻晟固辭旦夕問省乃視事愛將安師建者勇而有禮旣就執建顧曰爾報楊司徒足矣能從我乎謝曰司徒誓同死生不忍復戴日月三謂不回乃戮之

崔彥曾按唐書崔融傳融曾孫能能子彥曾咸通初由太僕卿爲徐州觀察使曉律令然卞急爲政剛猛徐軍素驕而彥曾長於撫民短治軍士多怨之初蠻寇五管陷交趾詔節度使孟球募兵三千往屯以八百人戍桂林舊制三年一更至期請代而彥曾親吏尹戡徐行儉貪不卹士乃議稟賜之請無發兵復畱屯一年戍者怒殺都將王仲甫脇糧料判官龐勛爲將取庫兵剽湘衡擄丁壯合眾千餘北還自浙西趨淮南達泗口所過先遣俳兒弄木偶伺人情以防邀遏彥曾命牙將田厚簡慰勞而用都虞候元密伏甲任山館擊賊勛遣吏紿言士思歸不敢遏請至府解甲自歸彥曾斬其吏勛陷宿州發廥錢募兵亡命者從亂如歸船千艘與騎夾岸噪而進彥曾料丁男乘城或勸率眾奔兗州彥曾曰我方帥也奉命守此惟有死爾斬議者一人號於眾俄而勛傅城城中大霧如墮彥曾悉誅賊家屬勛眾四面超墉入囚彥曾大彭館有曹君長者說勛曰貴者不並處今朝廷未以畱後命公蓋觀察使存爾勛乃殺彥曾於寢自監軍使逮官屬皆死始彥曾治第鄭州引水灌沼水十步忽化爲血署張佛筵液蜜爲人一昔鼠嚙皆斷首徐有子亭下﹠﹟水爲沱彥曾導淸河灌之鐫石龍首注澑蔽以屋徐人謂屋覆龍於文爲龐淸河崔望也爲吞噬云贈刑部尙書乾符中錄其子佑之爲滎陽尉徐吏有路審中者彥曾知其能頗任之旣遇害賂守卒斂藏其屍張元稔攻徐州審中率死士應官軍開南白門官兵入因得破勛後位嵐州刺史鄭畋謂審中節貫神明請擢爲右羽林將軍詔可有許鐸者罷武城令客於徐勛脇以官不從彥曾官屬被囚鐸潛饋資糧及死爲收瘞匿免其子弟賊平乃皆歸其喪詔拜石首令賜銀緋僚官焦璐溫廷皓李稅崔蘊柳秦盧崇嗣韋廷範贈官有差錄其子官之

崔安潛按唐書崔融傳融曾孫從從子安潛字進之進士擢第咸通中歷江西觀察忠武節度使乾符初王仙芝寇河南安潛募人增陴繕械不以力費仰朝廷首請會兵討捕號令精明賊畏之不犯陳許境使大將張自勉將兵七千援宋州時宋威屯曹州而官軍數卻賊圍宋益急自勉收南月城斬賊二千級仙芝夜解去宰相鄭畋建言請以陳許兵三千隸宋威而威忌自勉乞盡得安潛軍使自勉隸麾下畋謂威有疑忿必殺自勉奏言今以兵悉畀威是自勉以功受辱安潛抗賊有功乃取銳兵付威後有緩急何以戰是勞不蒙賞無以示天下詔止以四千付威余還自勉俄代髙駢領西川節度吏倚駢爲姦利者安潛皆誅之數更除繆政於是盜賊衰蜀民以安宰相盧攜素厚駢乃誣以罪罷爲太子賓客分司東都僖宗避賊劍南召爲太子少師王鐸任都統表以自副鐸解兵安潛復爲少師東都畱守靑州王敬武卒詔拜平盧節度使檢校太師兼侍中會敬武子師範專地不得入而還後遷太子太傅卒贈太子太師謚貞孝安潛於吏事尢長𨿽位將相閱具獄未嘗不身聽之

王處存按唐書本傳處存京兆萬年人世籍神策軍家勝業裏爲天下髙貲父宗巧射利侈靡自奉僮千人以此奮累除檢校司空金吾大將軍遙領興元節度使處存自右軍鎭使歷檢校刑部尙書定州制置使累遷義武節度使黃巢陷京師處存號哭不俟詔分麾下兵二千間道至山南衛乘輿外約王重榮連盟進屯渭橋而涇州行軍司馬唐弘夫亦屯渭北詔處存檢校尙書右僕射督戰俄拜東南面行營招討使中和二年授京城東面都統每痛國難未夷語輒流涕軍中多處存義愈爲之用素善李克用又故婚好遣使十輩曉譬迎勸卒共平京師王鐸差興復功以勤王舉義處存爲第一收城破賊克用爲第一遷檢校司空復出兵三千屬大將張公慶會諸軍捕巢泰山滅之進檢校司徒同中書門下平章事田令孜討王重榮徙處存節度河中上書言重榮有大功不可攺易搖諸侯之心不納趣上道軍次晉州刺史冀君武閉門不內而重榮拒詔處存臨事通便宜有大將風幽鎭兵悍馬彊其地勢也而易定介於其間侵軼歲至及李匡威得志謀並取之處存善修鄰歡內撫民有恩痛折節下賢協穆太原以自助遠近同心歲時講兵與諸鎭抗無能侵軋者累加侍中檢校太尉卒年六十五贈太子太師謚曰忠肅三軍迹河朔舊事推子郜由副使爲畱後昭宗從之累拜節度使加檢校司空同中書門下平章事又進太保光化三年朱全忠使張存敬攻幽州以瓦橋濘潦道祁溝關郜方與劉守光厚乃畀叔處直兵擾其尾令騎將甄瓊章次義丰而存敬遊奕騎已至且戰且引十餘里執瓊章而氏叔琮下深澤執大將馬少安圍祁州屠之斬刺史楊約休兵十日處直壁沙河存敬軍河北挑戰處直不出涉河乃戰處直大敗亡大將十五士死者數萬存敬收械甲以賦戰士而焚其餘遂圍定州郜斬親吏梁汶移書存敬且請盟俄而外郛陷郜以其族奔太原使處直主畱後全忠亦至處直辭曰敝邑事上未嘗不忠事鄰未嘗不禮弗虞君之見攻也全忠責何故事克用答曰太原藉兄弟之舊修好往來常道也君苟爲罪請攺圖全忠許之處直以從孫爲質上所持節卽獻絹三十萬具牛酒犒師存敬取成而還全忠表處直爲節度畱後檢校尙書左僕射郜至太原克用表爲檢校太尉卒處直字允明天復初爲太原郡王

趙徳諲按唐書本傳徳諲蔡州人從秦宗權爲右將以討黃巢功授申州刺史光啟初與秦誥鹿晏弘合兵攻襄州節度使劉巨容奔成都宗權假徳諲山南東道節度畱後進攻荊南悉收寶貲畱裨將王建肇守之遺人才數百室明年歸州刺史郭禹來討建肇納之奔黔州徳諲失荊南又度宗權必敗舉地附朱全忠全忠方爲蔡州四面行營都統卽表以自副加忠義軍節度使宗權平加中書令封淮安郡王卒

趙匡凝按唐書趙徳諲傳徳諲子匡凝嗣匡凝字光儀由唐州刺史自爲山南東道節度畱後昭宗卽授節度使不三年以威惠聞累遷檢校太尉兼中書令匡凝矜嚴盛飾前後持鑑自照全忠之敗淸口匡凝與奉國節度使崔洪河東李克用淮南楊行密約合兵攻全忠會方城鎭遏使度軫奔全忠發其謀全忠移書切責使氏叔琮攻唐州刺史趙匡璠降進圍隋州執剌史趙匡璘斬首五千級拔鄧州執刺史國湘匡凝懼乞盟全忠使親將陳俊王紳入叔琮軍崔洪畱之紳亡歸洪與行密欲邀友恭軍不克會河東客伊超使淮南還過蔡洪亦畱之因是並俊送全忠以部將苛拘爲解遣兄賢入質全忠還之質洪子於汴全忠使賢調蔡州卒二千出戍將行大將崔景思不悅殺賢洪懼驅民趨申州遂奔行密麾鼓亙百餘里武昌杜洪邀之弗及蔡士多亡去從者才二千人天佑元年封匡凝爲楚王時諸道不上供惟匡凝歲貢賦天子全忠方圖天下遣人諭止之匡凝流涕曰吾爲國屏翰渠敢有他志副使王筠勸絕全忠全忠怒出兵攻之弟匡明大破汴軍於鄧州因勸匡凝與王建連和及荊南成汭敗匡凝取江陵表匡明爲荊南節度畱後有詔拜檢校司徒荊南節度行軍司馬全忠以其兵分可圖也乃使楊師厚攻匡凝自將中軍繼之屯臨漢匡凝遣客謝囚不遣敗荊南救兵俘其將全忠循江而南師厚由陰谷伐木爲梁匡凝以兵二萬瀕江戰大敗乃燔州單舸夜奔揚州行密見之曰君在鎭輕車重馬輸於賊今敗乃歸我耶筠自殺全忠以師厚爲山南東道節度畱後遂趨江陵匡明亦謀奔淮南子承規諫曰昔諸葛兄弟分仕三國若適揚州是自取疑也匡明謂然乃趨成都王建待以賓禮授武信軍節度使分其眾爲崇義勇義順義廣義四都全忠遂有荊南

陳巖按通鑑綱目中和四年十二月以陳巖爲福建觀察使大順二年福建觀察使陳巖卒注初黃巢轉掠福建建州人陳巖聚眾數千保鄕裏號九龍軍觀察使鄭鎰表以自代巖爲治有威惠閩人安之巖疾病遣使召泉州刺史王潮欲授以軍政未至而卒都將範暉諷將士推己爲畱後發兵拒潮按閩通誌巖建寧縣人慷慨有智略乾符間黃巢轉掠福建諸州巖聚眾數千號九龍軍保鄕裏巢不能爲害時邑爲黃連鎭巖表爲寧義軍置鼓角賜牌印巖剪除餘寇撫安鄕井境內賴之中和四年福建觀察使鄭鎰表巖自代巖爲治有威惠吏民懷服先是城壁公府學校爲巢焚蕩幾盡巖悉力完葺閩中遂安光啟二年王潮據泉州聞巖威名不敢犯境仍遣使請降巖表潮泉州刺史大順二年巖疾遣使召潮欲授以軍政未至而卒

王潮按唐書本傳潮字信臣光州固始人五代祖曄爲固始令民愛其仁畱之因家焉世以貲顯僖宗入蜀盜興江淮壽春亡命王緒劉行全合羣盜據壽州未幾眾萬餘自稱將軍復取光州劫豪傑置軍中潮自縣史署軍正主廩庾士推其信緒提二州籍附秦宗權他日賦不如期宗權切責緒懼與行全拔眾南走略潯陽贛水取汀州自稱刺史入漳州皆不能有也初以糧少故兼道馳約軍中曰以老孺從者斬潮與弟審邽審知奉母以行緒切責潮曰吾聞軍行有法無不法之軍對曰人皆有母不聞有無母之人緒怒欲斬其母三子同辭曰事母猶事將軍也殺其母焉用其子緒赦之會母死不敢哭夜殯道左時望气者言軍中當有暴興者緒潛視魁梧雄才皆以事誅之眾懼次南安潮語行全曰子美須眉才絕眾吾不知子死所而行全怪寤亦不自安與左右數十人伏叢翳狙縛緒以徇眾呼萬歲推行全爲將軍辭曰我不及潮請以爲主潮苦讓不克乃除地剚劍祝曰拜而劍三動者我以爲主至審知劍躍於地眾以爲神皆拜之審知讓潮自爲副緒嘆曰我不能殺是子非天乎潮令於軍曰天子蒙難今當出交廣入巴蜀以干王室於是悉師將行會泉州刺史廖彥若貪暴聞潮治軍有法故州人奉牛酒迎潮乃圍城歲餘克之殺彥若遂有其地初黃巢將竊有福州王師不能下建人陳巖率眾拔之又逐觀察使鄭鎰自領州詔卽授刺史久之巖卒其婿範暉擁兵自稱畱後巖舊將多歸潮言暉可取潮乃遣從弟彥復將兵審知監之攻福州審知乘白馬履行陣望者披靡號白馬將軍暉守彌年不下潮令曰兵盡益兵將盡益將兵將盡則吾至矣於是彥復急攻暉亡入海追斬之建汀二州皆舉籍聽命潮乃盡有五州地昭宗假潮福建等州團練使俄遷觀察使乃作四門義學還流亡定賦斂遣吏勸農人皆安之幹寧中寵福州爲威武軍卽拜潮節度使檢校尙書左僕射卒贈司空潮病以審知權節度讓審邽不許詔審知檢校刑部尙書節度觀察畱後厚事朱全忠全忠薦爲節度使同中書門下平章事帝在鳳翔賜審知朱詔自三品皆得承制除授天佑初進瑯邪郡王

劉知謙按唐書本傳知謙壽州上蔡人避亂客封州爲淸海牙將節度使韋宙以兄女妻之眾謂不可宙曰若人狀貌非常吾以子孫托之黃巢自嶺表北還湖湘間羣盜蟻結知謙因據封州有詔卽授刺史兼賀水鎭使以遏梧桂知謙撫納流亡愛嗇用度養士卒未幾得精兵萬人多具戰艦境內肅然久之疾病召諸子曰今五嶺盜賊方興吾有精甲犀械爾勉建功時哉不可失也知謙卒共推其子隱爲嗣淸海軍節度使劉崇龜表爲封州刺史嗣薛王知柔代領節度未至而牙將盧琚叛隱率兵奉迎知柔直趨廣州擒琚獻之於是知柔以聞昭宗拜隱本軍行軍司馬俄遷副使天復初節度徐彥若死隱自稱畱後虔人盧光稠者有眾數萬據州自爲畱後又取韶州隱與爭之戰不勝悉師攻虔州光稠伏軍掉戰隱縱驅伏發挺身免天佑初始詔隱權節度畱後乃遣使者入朝重賂朱全忠以自固是歲光稠死子延昌自稱刺史爲其下所殺更推李圖總州事圖死鍾傳盡劫其眾欲遣子匡時守之不克州人自立譚全播爲刺史附全忠云

成汭按唐書本傳汭靑州人少無行使酒殺人亡爲浮屠後入蔡賊中爲賊帥假子更姓名爲郭禹當戍江陵亡爲盜保火門山後詣荊南節度使陳儒降署裨校久之張囚儒以禹凶慓欲殺之禹結千人奔入峽夜有蛇環其所祝曰有所負者死生惟命旣而蛇亡禹乃襲歸州入之自稱刺史招還流亡訓士伍得勝兵三千秦宗權故將許存奔禹禹以靑州剽卒三百畀之使討荊南部將牟權於淸江禽權取其眾禹又破其將王建肇建肇奔黔州昭宗拜禹荊南節度畱後始攺名汭復故姓宗權餘黨常厚攻夔州是時西川節度使王建遣將屯忠州與夔州刺史毛湘相唇齒厚屯白帝汭率存乘二軍之間攻之二軍使人誶辱汭韓楚言尢劇汭恥之曰有如禽賊當支解以逞會存夜斬營襲厚破之厚奔萬州爲刺史張造所拒走綿州存入夔州楚言妻李語夫曰君常辱軍且支解不如前死楚言不決李礪刀席下方共食復語之夫曰未可知李取刀斷其首並殺三子乃自剄汭畏其烈禮葬之刻石表曰烈女卽使司馬劉昌美守夔率存溯江略云安建將皆奔存按兵渝州盡下瀕江州縣時王建肇據黔州自守帝以建肇爲武泰軍節度使汭遣將趙武率存攻之建肇走汭乃以武爲畱後存爲萬州刺史存不得志汭遣客伺之方蹴球汭曰存必叛自試其力矣遣將襲之存夜率左右超堞走與王建肇皆降於王建汭頗知吏治嘗錄囚盡其情墊江賊陰殺令其主簿疑小史導之訊不承臨刑曰我且訟地下逾月吏暴死汭聞益詳於獄始治州民版無幾未再﹠﹟自占者萬餘帝數詔刻石頌功輒固辭時鎭國節度使韓建亦以治顯號北韓南郭汭進累檢校太尉中書令上谷郡王云安擢鹽本隸鹽鐵汭擅取之故能畜兵五萬初任賀隱隱賢者也故汭所舉少過晚得妻父任之譖害諸子汭皆手殺之至絕嗣澧朗本荊南隸州爲雷滿所據別爲節度汭數請之宰相徐彥若不許及彥若罷道江陵汭出怨言彥若曰公專一面自視桓文一賊不能取而怨朝廷乎汭大﹠﹟晚喜術士餌藥瀕死而蘇天復三年帝詔淮南節度使楊行密圍鄂州朱全忠使韓勍救之諷汭與馬殷雷彥威掎角汭身自將而行下知汭不足亢行密無敢諫惟親吏楊師厚勸之汭爲巨艦堂皇悉備行至公安卜不吉欲還師厚曰公舉全軍中道還何以見百姓汭乃行彥威潛師略江陵汭諸將念私無鬥志淮南將李神福壁沙橋望汭軍曰戰艦𨿽盛首尾斷絕可取也擊汭君山敗之火其船眾大潰汭投江死士民皆爲彥威所劫韓勍走還王建遂取夔施忠萬四州天佑中全忠表汭死國事請與杜洪皆立廟云

鄧處訥按唐書本傳處訥字衝韞邵州龍潭人少從江西人閔頊防秋安南中和元年還道潭州逐觀察使李裕召諸州戍校徇曰天下未定今與君等安護州邑以待天子命若何眾稱善乃推頊爲畱後請諸朝僖宗方在蜀遣使者撫慰當是時撫州刺史鍾傳據洪州議者欲二盜相噬卽復置鎭南軍擢頊節度使頊悟不受命更爲檢校尙書右僕射欽化軍節度使以處訥爲邵州刺史朗州武陵人雷滿者本漁師有勇力時武陵諸蠻數叛荊南節度使髙駢擢滿爲裨將將鎭蠻軍從駢淮南逃歸與里人區景思獵大澤中嘯亡命少年千人署伍長自號朗團軍推滿爲帥景思爲司馬襲州殺刺史崔翥詔授朗州兵馬畱後歲略江陵焚廬落居人俄進武貞軍節度使先是陬溪人周嶽與滿狎因獵宰肉不平而斗欲殺滿不克見滿已據州悉眾趨衡州逐刺史徐顥詔授衡州刺史石門峒酋向聞滿得志亦集夷獠數千屠牛勞眾操長刀柘弩寇州縣自稱朗北團陷澧州殺刺史呂自收自稱刺史頊旣彊大且治人有恩哀徐顥窮率兵納之向召梅山十峒獠斷邵州道頊掩其營周嶽羸軍誘戰頊墜伏中故大敗淮西將黃皓殺頊嶽聞亂以輕兵入潭州自稱欽化軍節度使處訥聞之哭諸將入弔處訥曰與君等荷僕射恩若合一州之兵問周嶽罪柰何眾曰善於是礪甲訓兵積八年結雷滿爲援攻嶽斬之自稱畱後昭宗詔拜武安軍節度使不三日會劉建鋒馬殷兵至攻澧陵處訥遣邵州豪傑蔣勛鄧繼崇率兵三千斷龍回關勛以牛酒犒師殷說勛曰劉公勇智絕人術家言當興翼軫間今精兵十萬攻必下戰必克收敗眾以餉軍公裒鄕兵扡關殆矣不如下之富貴可得也勛謂然又其下畏建鋒虐夜棄甲走建鋒至關曰此天意也盡用邵旗鎧趨潭州守者以爲勛軍納之旣入處訥方宴執而殺之建鋒許勛賞未及行遣請弗許勛怒率鄧繼崇攻湘鄕取邵州進壁定勝武安建鋒使殷督諸將擊之殷大敗走江滸鄕人夏侯陟教殷以奇兵出迪田逾澗山據江爲壁伏兵於莽誘勛渡江勛見士未陣爭出鬥殷分兵襲其壁麾瀕江軍夾擊勛大敗拔定勝一壁進圍邵州未下而建鋒死殷代爲節度使勛請和不許卒擒勛斬之是時道州蠻酋蔡結何庾衡人楊師遠各據州叛宿人魯景仁從黃巢爲盜至廣州病不能去以千騎畱連州眾饑從蔡結求糧乃相倚杖與州戍將黃行存誘工商四五千人據連州郴人陳彥謙殺刺史董嶽發官帑募士自稱都統勝兵四千零陵人唐行旻乘巢亂脇眾自防盜永州殺刺史鄭蔚與景仁合從數遣諜殷虛實完壘自守殷遣將李瓊攻永州殺行旻李瑭攻道州蔡結約峒獠爲援久不勝謀曰蠻所恃林藪耳乃屯大川伐山焚林獠驚走城陷執蔡結何庾殷斬之李瓊出來陽常寧攻郴州陳彥謙出戰軍亂不能陣斬彥謙進圍連州魯景仁乘城守三日不下夜焚其門入之景仁自刺死頊字公謹滿字秉仁嶽字峻昭行旻字昌圖滿不修飭每宴使客抵寶器潭中曰此水府也蛟龍所憑吾能沒焉乃裸入水俄取器以出累遷檢校太尉同中書門下平章事天復元年卒子彥威自立間荊南節度使成汭兵出襲江陵入之焚樓船殘墟落數千里無人迹弟彥恭結忠義節度趙匡凝以逐彥威據江陵匡凝弟匡明擊之還走朗州

徐彥若按唐書徐商傳商子彥若事僖宗爲中書舍人昭宗立再用爲禦史中丞張浚師敗太原以彥若爲戶部侍郎同中書門下平章事俄代李茂貞爲鳳翔節度使不得入還爲禦史大夫幹寧初復當國進位太保齊國公崔引專政以彥若位己右不悅以平章事爲淸海軍節度使卒於鎭而行軍司馬劉隱因主畱務方時多難彥若最見信於帝有以事自陳者帝曰汝當問彥若其所倚任如此

後唐

西方鄴按五代史唐臣傳鄴定州滿城人也父再遇爲汴州軍校鄴居軍中以勇力聞年二十南渡河遊梁不見用復歸莊宗於河上莊宗以爲孝義指揮使數從徵伐有功同光中爲曹州刺史以州兵屯汴州明宗自魏反兵南渡河而莊宗東幸汴州汴州節度使孔循懷二志使北門迎明宗西門迎莊宗所以供帳委積如一曰先至者入之鄴因責循曰主上破梁而得公有不殺之恩柰何欲納總管而負國循不答鄴度循不可爭而石敬塘妻明宗女也時方在汴鄴欲殺之以堅人心循知其謀取之藏其家鄴無如之何而明宗已及汴乃將麾下兵五百騎西迎莊宗於泛水嗚咽泣下莊宗亦爲之噓唏乃使以兵爲先鋒莊宗至汴西不得入還洛陽遇﹠﹟明宗入洛鄴請死於馬前明宗嘉嘆久之明年荊南髙季興叛明宗遣襄州節度使劉訓等招討而以東川董璋爲西南面招討使乃拜鄴夔州刺史副璋以兵出三峽已而訓等無功見黜諸將皆罷璋亦未嘗出兵惟鄴獨取三州乃以夔州爲寧江軍拜鄴節度使已而又取歸州數敗季興之兵鄴武人所爲多不中法度判官譚善達數以諫鄴怒遣人告善達受人金下獄善達素剛辭益不遜遂死於獄中鄴病見善達爲祟卒於鎭

符習按五代史唐臣傳習趙州昭慶人也少事趙王王鎔爲軍校自晉救趙破梁軍柏鄕趙常遣習將兵從晉晉軍徳勝張文禮﹠﹟趙王王鎔上書莊宗求習歸趙莊宗遣之習號泣曰臣世家趙受趙王恩王嘗以一﹠﹟與臣使自效今聞王死欲以﹠﹟自裁念卒無益請擊趙破賊報王冤莊宗壯之乃遣閻寶史建塘等助習討文禮以習爲鎭州兵馬畱後習攻文禮不克莊宗用佗將破之拜習成徳軍節度使習辭不敢受乃以相衛二州爲義寧軍以習爲節度使習辭曰魏博六州霸王之府也不宜分割以示弱願授臣河內一鎭得自攻取之乃拜習天平軍節度使東南面招討使習亦未嘗攻取後徙鎭安國又徙平盧趙在禮作亂遣習以鎭兵討賊習未至魏而明宗兵變習不敢進明宗遣人招之習見明宗於胙縣而以明宗舉兵不順去就之意未決霍彥威紿習曰主上所殺者十人公居其四復何猶豫乎習意乃決平盧監軍楊希望聞習爲明宗所召乃以兵圍習家屬將殺之指揮使王公儼素爲希望所信紿希望曰內侍盡忠朝廷誅反者家族孰敢不效命宜分兵守城以虞外變習家不足慮也希望信之乃悉分其兵守城公儼因擒希望斬之習家屬由是獲免而公儼宣言靑人不便習之嚴急不欲習復來因自求爲節度使明宗乃以房知溫代習鎭平盧拜公儼登州刺史公儼不時承命知溫擒而殺之習復鎭天平徙鎭宣武習素爲安重誨所不悅希其旨者上言習厚斂汴人乃以太子太師致仕歸昭慶故里明宗以其子令謙爲趙州刺史以奉養之習以無罪怏怏失職縱獵劇飲以自娛居歲餘中風卒贈太師習二子令謙蒙令謙有勇力善騎射以父任爲將官至趙州刺史有善政卒於州州人號泣送葬者數千人當時號爲良刺史蒙少好學性剛鯁爲成徳軍節度副使後事晉官至禮部侍郎

遼

大康乂按遼史本傳大康乂渤海人開泰間累官南府宰相出知黃龍府善綏撫東部懷服楡裏底乃部長伯陰與楡烈比來附送於朝且言蒲盧毛朵界多渤海人乞取之詔從其請康乂領兵至大石河﹠﹟準城掠數百戶以歸未幾卒

耶律唐古按遼史本傳唐古字敵隱於越屋質之庶子廉謹善屬文統和二十四年述屋質安民治盜之法以進補小將軍遷西南面巡檢歷豪州刺史唐古部詳穩嚴立科條禁姦民鬻馬於宋夏界因陳弭私販安邊境之要太后嘉之詔邊境遵行著爲令朝議欲廣西南封域黑山之西綿亙數千里唐古言戍壘大遠卒有警急赴援不及非良策也從之西蕃來侵詔議守禦計命唐古勸督耕稼以給西軍田於臚胊河側是歲大熟明年移屯鎭州凡十四稔積粟數十萬斛斗米數錢重熙間攺隗衍黨項部節度使先是築可惇城以鎭西域諸部縱民畜牧反招寇掠重熙四年上疏曰自建可惇城已來西蕃數爲邊患每煩遠戍歲月旣久國力耗竭不若復守故疆省罷戍役不報是年致仕乞勒其父屋質功於石帝命耶律庶成制文勒石上京崇孝寺卒年七十八

耶律弘古按遼史本傳弘古字胡篤堇樞密使化哥之弟統和間累遷順義軍節度使入爲北面林牙太平元年加同政事門下平章事出爲彰國軍節度使兼山北道兵馬都部署徙武定軍節度使拜惕隱六年討阻卜有功聖宗嘗刺臂血與弘古盟爲友禮遇尢異拜南府宰相攺上京畱守重熙六年遷南院大王禦制誥辭以寵之十三年加於越帝憫其勞復授武定軍節度使卒訃聞上哭曰惜哉善人喪至親臨奠焉

夏行美按遼史本傳行美渤海人太平九年大延琳叛時行美總渤海軍於保州延琳使人說欲與俱叛行美執送統軍耶律蒲古又誘賊黨百人殺之延琳謀沮乃嬰城自守數月而破以功加同政事門下平章事錫甚厚明年擢忠順軍節度使重熙十七年遷副部署從點檢耶律義先討蒲奴裏獲其酋陶得裏以歸致仕卒上思其功遣使祭於家

耶律資忠按遼史本傳資忠字沃衍小字札剌系出仲父房兄國畱善屬文聖宗重之時妻弟之妻阿古與奴通將奔女直國國畱追及奴殺之阿古自經阿古母有寵於太後事聞太后怒將殺之帝度不能救遣人訣別問以後事國畱謝曰陛下憫臣無辜恩漏九泉死且不朽旣死人多冤之在獄著兔賦寤寐歌爲世所稱資忠博學工辭章年四十未仕聖宗知其賢召補宿衛數問以古今治亂資忠對無隱開泰中授中丞眷遇日隆初髙麗內屬取女直六部地以賜至是貢獻不時至詔資忠往問故髙麗無歸地意由是權貴數短於上出爲上京副畱守四年再使髙麗畱弗遣資忠每懷君親輒有著述號西亭集帝與羣臣宴時一記憶曰資忠亦有此樂乎九年髙麗上表謝罪始送資忠還帝郊迎同載以歸命大臣宴勞畱禁中數日謂曰朕將屈卿爲樞密何如資忠對曰臣不才不敢奉詔乃以爲林牙知惕隱事初資忠在髙麗也弟昭爲著帳郎君坐罪沒家產至是乃復橫帳且還舊產詔以外戚女妻之是時樞密使蕭合卓少師蕭把哥有寵資忠不肯俯附詆之帝怒奪官數歲出知來遠城事歷保定昭徳二軍節度使聖宗崩表請會葬旣至伏梓宮大慟曰臣幸遇聖明橫被構譖不獲盡犬馬報气絕而蘇興宗命醫治疾久之言國舅侍中無憂國心陛下不當復用唐景福舊號於是用事者惡之遣歸鎭卒弟昭有傳

耶律韓畱按遼史本傳耶律韓畱字速寧仲父隋國王之後有明識篤行義舉止嚴重工爲詩統和間召攝禦院通進開泰三年稍遷烏古敵烈部都監俄知詳穩事敵烈部叛將宮分軍從樞密使耶律世良討平之加千牛衛大將軍重熙元年累遷至同知上京畱守攺奚六部禿裏太尉性不苟合爲樞密使蕭解裏所忌上欲召用韓畱解裏言目病不能視議遂寢四年召爲北面林牙帝曰朕早欲用卿聞有疾故待之至今韓畱對曰臣昔有目疾才數月耳然亦不至於昏第臣駑拙不能事權貴是以不獲早﹠﹟天顏非陛下聖察則愚臣豈有今日耶詔進述懷詩上嘉嘆方將大用卒

耶律和尙按遼史本傳和尙字特抹系出季父房善滑稽重熙初補祗候郎君時帝篤於親親凡三父之後皆序父兄行第於和尙尢狎愛然每侍宴飲𨿽詼諧未嘗有一言之過由是上益重之歷積慶永興宮使累遷至同知南院宣徽使事南面林牙十六年出爲懷化軍節度使俄召爲禦史大夫二十三年因大冊加天平軍節度使檢校太師徙中京路案問使卒和尙雅有美行數以財卹親友人皆愛重然嗜酒不事事以故不獲柄用或以爲言答曰吾非不知顧人生如風燈石火不飲將何爲晚年沈湎尢甚人稱爲酒仙云

蕭烏野按遼史本傳烏野字艸隱其先出興聖宮分觀察使塔裏直之孫也性孝悌尙禮法雅爲鄕黨所稱重熙中補護衛興宗見其勤恪遷護衛太保佐耶律仁先平重元亂以功加團練使時敵烈部數爲鄰部侵擾民多困獘命烏野爲敵烈部節度使卹困窮省徭役不數月部人以安尋以母老歸養於家母亡尢極哀毀服闋歷官興聖延慶二宮使卒

蕭樂音奴按遼史本傳樂音奴字婆丹奚六部敞穩突呂不六世孫父拔剌三歲居父母喪毀瘠過甚養於家奴奚列阿不重熙初興宗獵奚山過拔剌所居奚列阿不言於近臣拔刺得見上年甫十歲气象如成人帝悅之賜甚厚旣長有遠志不樂仕進隱於奚王嶺之插合谷上以其名家又有時譽就拜舍利軍詳穩樂音奴貌偉言辧通遼漢文字善騎射擊鞠所交皆一時名士年四十始爲護衛平重元之亂以功遷護衛太保攺本部南﹠﹟俄爲旗鼓拽刺詳穩監障海東靑鶻獲白花者十三賜搰拙犀並玉吐鶻拜五蕃部節度使卒子陽阿有傳

耶律古昱按遼史本傳古昱字磨魯堇北院林牙突呂不四世孫有膂力工馳射開泰間爲烏古敵烈部都監會部人叛從樞密使耶律世良討平之以功詔鎭撫西北部教以種樹畜牧不數年民多富實中京盜起命古昱爲巡邏使悉擒之上親徵渤海將黃皮室軍有破敵功累遷禦史中丞尋授開遠軍節度使徙鎭歸徳二十一年攺天成軍節度使卒於官年七十贈同中書門下平章事二子宜新兀沒宜新重熙間從蕭惠討西夏惠敗績宜新一軍獨全拜北院大王兀沒大康三年爲漢人行宮副部署乙辛誣害太子詞連兀沒帝釋之是秋乙辛復奏與蕭楊九私議宮壼事被害幹統間贈同中書門下平章事

耶律獨﹠﹟按遼史本傳獨﹠﹟字胡獨堇太師古昱之子重熙初爲左護衛將禁兵從伐夏有功授十二行﹠﹟司徒再舉伐夏獨﹠﹟括山西諸郡馬還遷拽剌詳穩西南未平命獨﹠﹟同知金肅軍事夏人來侵擊敗之進涅剌奧隗部節度使淸寧元年召爲皇太后左護衛太保四年攺寧遠軍節度使東路饑奏賑之歷五國烏古部遼興軍三鎭節度使四捷軍詳穩大康元年卒追贈同中書門下平章事子阿思有傳

蕭韓家按遼史本傳韓家國舅之族性端簡謹願動循禮法淸寧中爲護衛太保大康二年遷知北院樞密副使三年經畫西南邊天池舊塹立堡寨正疆界刻石而還爲漢人行宮都部署是年秋獵墮馬卒

劉伸按遼史本傳伸字濟時宛平人重熙五年登進士第歷崇義軍節度使政務簡靜民用不擾致烏鵲同巢之異優詔褒之大安二年卒賻贈加等

耶律敵烈按遼史本傳敵烈字撒懶采訪使吼五世孫寬厚好學工文詞重熙末補牌印郎君兼知起居注淸寧元年稍遷同知永州事禁盜有功攺北面林牙承旨九年重元作亂敵烈赴援力戰平之遙授臨海軍節度使十年徙武安州觀察使咸雍五年累遷長寧宮使檢括戶部司幹州錢帛逋負立出納經畫法公私便之大康四年爲南院大王秩滿部民請畱同知南京畱守事有疾上命乘傳赴闕遣太醫視之遷上京大安中攺塌母城節度使以疾致仕加兼侍中賜一品俸八年卒

蕭素颯按遼史本傳素颯字特免五院部人重熙間始仕累遷北院承旨彰湣宮使淸寧初歷左皮室詳穩右夷離畢咸雍五年剖阿里部叛素颯討降之率其酋長來朝帝嘉其功徙北院林牙攺南院副部署卒子謀魯斡字回璉初補夷離畢郎君遷文班太保大康中攺南京統軍使爲右夷離畢與樞密使耶律阿思論事不合見忌出爲馬羣太保北部來侵謀魯斡破之以功遷同知烏古敵烈統軍仍許便宜行事後以讒毀降領西北路戍軍復爲馬羣太保卒

竇景庸按遼史本傳景庸中京人中書令振之子聰敏好學淸寧中第進士授祕書省校書郎累遷少府少監咸雍六年授樞密直學士尋知漢人行宮副部署事大安初遷南院樞密副使監修國史知樞密院事賜同徳功臣封陳國公有疾表請致仕不從加太子太保授武定軍節度使審決冤滯輕重得宜以獄空聞七年拜中京畱守九年薨謚曰肅憲子瑜三司副使

耶律引吉按遼史本傳引吉字阿括品部人父雙古鎭西邊二十餘年治尙嚴肅不殖貨利時多稱之引吉寅畏好義以蔭補官累遷東京副畱守北樞密院侍禦時蕭革蕭圖古辭等以佞見任鬻爵納賄引吉以直道處其間無所阿惟攺客省使時朝廷遣使括三京隱戶不得以引吉代之得數千餘戶時昭懷太子知北南院事選引吉爲輔導樞密使乙辛將傾太子惡引吉在側奏出之爲羣牧林牙大康元年乙辛請賜牧地引吉奏曰今牧地褊﹠﹟畜不蕃息豈可分賜臣下帝乃止乙辛由是益嫉之除懷徳軍節度使徙漠北猾水馬羣太保卒

耶律僕裏篤按遼史本傳僕裏篤字燕隱六院林牙突呂不也四世孫開泰間爲本班郎君有捕盜功樞密使蕭朴薦之遷率府率太平中同知南院宣徽事累遷彰聖軍節度使十六年知興中府以獄空聞十八年伐夏攝西南面招討使十九年夏人侵金肅軍敗之斬首萬餘級加右武衛上將軍時近邊羣牧數被寇掠遷倒塌嶺都監以治之桴鼓不鳴二十年知金肅軍事宰相趙惟節總領邊城橋道芻粟請二帝命僕裏篤副之以稱職聞淸寧初歷長寧匡義二軍節度使致仕咸雍間卒子阿固質終倒塌嶺都監

蕭朮哲按遼史本傳朮哲字石魯隱孝穆弟髙九之子以戚屬加監門衛上將軍重熙十三年將衛兵討李元昊有功遷興聖宮使蒲奴裏部長陶得裏叛朮哲爲統軍都監從都統耶律義先擊之擒陶得裏朮哲與義先不協誣義先罪免官稍遷西南面招討都監坐事下獄以太后言杖而釋之淸寧初爲國舅詳穩西北路招討使私取官粟三百斛及代畱畜產令主者鬻之以償後弟胡﹠﹟到部發其事帝怒決以大杖免官尋起爲昭徳軍節度使徵爲北院宣徽使九年上以朮哲先爲招討威行諸部復爲西北路招討使訓士卒增器械省追呼嚴號令人不敢犯邊境晏然十年入朝封柳城郡王咸雍二年拜北府宰相爲北院樞密使耶律乙辛所忌誣朮哲與護衛蕭忽古等謀害乙辛詔獄無狀罷相出鎭順義軍卒追王晉宋梁三國侄藥師奴

耶律大悲奴按遼史本傳大悲奴字休堅王子班聶裏古之後大康中歷永興延昌宮使右皮室詳穩會阻卜叛奉詔招降之壽隆二年拜殿前都點檢幹統初歷上京畱守惕隱復爲都點檢攺西南面招討使請老不許天慶中畱守上京領北南樞密院點檢中丞諸司等事以彰國軍節度使致仕卒大悲奴舉止馴雅好禮儀爲時人所稱

大公鼎按遼史能吏傳公鼎渤海人先世籍遼陽率賓縣統和間徙遼東豪右以實中京因家於大定曾祖忠禮賓使父信興中主簿公鼎幼莊願長而好學咸雍十年登進士第調瀋州觀察判官時遼東雨水傷稼北樞密院大發瀕河丁壯以完堤防有司承令峻急公鼎獨曰邊障甫寧大興役事非利國便農之道乃疏奏其事朝廷從之罷役水亦不爲災瀕河千里人莫不悅攺良鄕令省徭役務農桑建孔子廟學部民服化累遷興國軍節度副使時有隸鷹坊者以羅畢爲名擾害田裏歲久民不堪公鼎言於上卽命禁戢會公鼎造朝大臣諭上嘉納之意公鼎曰一郡獲安誠爲大幸他郡如此者眾願均其賜於天下從之徙長春州錢帛都提點車駕如春水貴主例爲假貸公鼎曰豈可輟官用徇人情拒之頗聞怨詈語曰此吾職不敢廢也俄拜大理卿多所平反天祚卽位歷長寧軍節度使南京副畱守攺東京戶部使時盜殺畱守蕭保先始利其財因而倡亂民亦互生猜忌家自爲斗公鼎單騎行郡陳以禍福眾皆投兵而拜曰是不欺我敢弗聽命安輯如故拜中京畱守賜貞亮功臣乘傳赴官時盜賊充斥有遇公鼎於路者卽叩馬乞自新公鼎給以符約俾還業聞者接踵而至不旬日境內淸肅天祚聞之加賜保節功臣時人心反側公鼎慮生變請布恩惠以安之爲之肆赦公鼎累表乞歸不許會奴賊張撒八率無賴嘯聚公鼎欲擊而勢有不能嘆曰吾欲謝事久矣爲世故所牽不幸至此豈命也夫因憂憤成疾保大元年卒年七十九子昌齡左承制昌嗣洺州刺史昌朝鎭寧軍節度

節使部名臣列傳十七

宋一

吳延祚按宋史本傳延祚字慶之並州太原人少頗讀書事周祖爲親校廣順初授莊宅副使遷內軍器庫使知懷州入爲皇城使會天平符彥卿移鎭大名以延祚權知鄆州世宗卽位遷右羽林將軍充內客省使未幾拜宣徽北院使世宗徵劉崇爲北面都巡檢使師還權判澶州歸闕加右監門衛大將軍俄遷宣徽南院使判河南府知西京畱守事汴河決命延祚督丁壯數萬塞之因增築堤防自京城至臨淮數旬訖工世宗北徵權東京畱守是夏河決鄭州原武縣命延祚發近縣丁壯二萬餘塞之師還以延祚爲左驍衛上將軍檢校太傅充樞密使恭帝卽位加檢校太尉宋初加同中書門下二品以其父名璋故避之會李筠叛延祚白太祖曰潞城巖險且阻大行賊據之未易破也筠素勇而輕若速擊之必離上黨來邀我戰猶獸亡其藪魚脫於淵因可擒矣太祖遂親徵以延祚畱守東京兼判開封府筠果領兵來戰澤州南其眾敗走及討李重進又爲東京畱守建隆三年夏帝謂之曰卿掌樞務有年於玆與卿秦州以均勞逸明日制出恐卿以離朕左右爲憂故先告卿卽以爲雄武軍節度先是秦州夕陽鎭西北接大藪多材植古伏羌縣之地髙防知州日建議就置采造務調軍卒分番取其材以給京師西夏酋長尙波於率眾爭奪頗傷役卒防捕系其黨以狀聞上令延祚代防詔赦尙波於等夏人感悅是年秋以伏羌地來獻幹徳二年來朝攺鎭京兆開寶四年長春節來朝俄遇疾車駕臨問命艾炙其腹遣中使王繼恩監視之未幾卒年五十四贈侍中官給葬事延祚謹厚寡言性至孝居母喪絕水漿累日好學聚書萬餘卷治家嚴肅尢崇奉釋氏子元輔元載元範元扆元吉元慶

楊承信按宋史本傳承信字守眞其先沙﹠﹟部人父光遠仕晉至太師壽王承信光遠第三子幼以父任自義武軍節院使領蘭州刺史歷宣武平盧二軍牙校開運初光遠以靑州叛少帝遣李守貞等討之食盡勢窮承信兄承勛劫其父以降靑州平光遠死承信與弟承祚詣闕請死詔釋之以承信爲右羽林將軍承祚爲右驍衛將軍放歸服喪私第尋安置鄭州初光遠送款契丹求援兵未至而光遠降及契丹來寇承勛時爲鄭州防禦使召數其罪殺之以承信爲平盧軍節度繼父職仕漢歷安鄜二州節度累加校檢太師周廣順初加同平章事諸將西討劉崇承信表求預行以郊祀恩加開府階封杞國公世宗卽位進韓國公顯徳初徵淮南爲濠州攻城副都部署攺壽州北寨都部署兼知行府事壽州平累戰功擢忠正軍節度同平章事時徙州治下蔡承信旣增廣其城又遣監軍薛友柔敗淮人六百餘於盧州北恭帝卽位進封魯國公宋初加兼侍中來朝會徵李筠命爲澤州西面都部署筠平移鎭河中幹徳元年進封趙國公二年卒年四十四贈中書令承信身長八尺美儀表善持論且多藝能𨿽叛臣之子然累歷藩鎭刻勵爲政而不苛故能始終富貴其卒也蒲民表乞祠之則其遺愛之在人者可知矣景徳四年錄其孫松爲奉職

馬令琮按宋史本傳令琮本名令威避周祖名攺之大名人父全節五代史有傳全節歷橫海定遠昭義彰徳定武天雄六節度皆署令琮爲牙校累授彰徳牙內都指揮使檢校尙書左僕射領勤州刺史令琮少善騎射嘗從其父平安州及與鎭州安重榮戰皆有功由是知名晉開運二年全節卒令琮起復拜隰州刺史漢祖開國爲西京巡檢使周祖受命攺陳州刺史徵兗州爲京城四門外巡檢世宗嗣位移隨州顯徳二年入爲虎捷左第一軍都指揮使六年兼領建州刺史太祖卽位出刺懷州李筠叛將親徵召三司張美餉兵食美言河內密邇上黨令琮日夜儲蓄以俟王師太祖善之命授團練使執政言令琮方供億大軍不可移他郡故升懷州爲團練以令琮充使又充先鋒都指揮使澤潞平爲昭義兵馬鈐轄逾年被疾詔許歸郡幹徳元年卒年三十九太祖甚憐之錄其子延恩爲殿直

王仁鎬按宋史本傳仁鎬邢州龍岡人後唐明宗鎭邢臺署爲牙校卽位擢爲作坊副使累遷西上合門使淸泰中攺右領軍衛將軍晉天福中靑州楊光遠將圖不軌以仁鎬爲節度副使伺其動靜歷二年或譖仁鎬於朝攺護國軍行軍司馬仁鎬至河中數月光遠反書聞漢幹佑中歷昭義天雄二軍節度副使周祖鎭鄴表仁鎬爲副畱守及起兵仁鎬預其謀周祖卽位仁鎬爲王峻所忌出爲唐州刺史遷棣州團練使入爲右衛大將軍充宣徽北院使兼樞密副使顯徳初出爲永興軍節度使世宗嗣位移河中會殿中丞上官瓚使河中還言河中民多匿田租遂遣瓚按視均定百姓苦之多逃亡他郡仁鎬抗論其事乃止丁繼母憂去官五年拜安國軍節度制曰眷惟襄國實卿故鄕分予龍節之權成爾錦衣之美郡民扶老攜幼迎於境上有獻錦袍者四仁鎬皆重衣之厚酬以金帛視事翌日省其父祖之墓周視松檟涕泗嗚咽謂所親曰仲由以爲不如負米之樂信矣時人美之郡有羣盜仁鎬遣使遺以朿帛諭之悉遁去不復爲盜恭帝嗣位移山南東道節度宋初加檢校太師建隆二年以疾召還次唐州卒於傳捨年六十九仁鎬性端謹儉約崇信釋氏所得俸祿多奉佛飯僧每晨誦佛經五卷或至日旰方出視事從事劉謙責仁鎬曰公貴爲藩侯不能勤卹百姓孜孜事佛何也仁鎬斂容遜謝無慍色當時稱其長者

咎居潤按宋史本傳居潤博州髙唐人善書計後唐長興中隸樞密院爲小吏以謹願稱晉初出掌滑州廩庾遂補牙職會景延廣畱守西洛署爲右職延廣卒居潤往依陜帥白文珂文珂致仕乃表薦居潤於周祖時世宗尹京詔以補府中要職卽位擢爲軍器庫使從徵髙平以功遷客省使知靑州從向拱西徵爲行營都監秦鳳平以居潤爲秦州歷知鳳陽河中府顯徳三年秩遷內客省使代王朴知開封府四年再幸壽州命爲副畱守十月幸淮上以居潤爲宣徽北院使兼副畱守五年夏南徵還復判開封府六年徵關南爲東京副畱守及吳廷祚出塞河命居潤權知開封府事廷祚爲樞密使眞判開封府攺左領軍衛上將軍恭帝嗣位加檢校太傅太祖立加檢校太尉及徵澤潞命赴澶州巡警師還權知鎭州加左領軍衛上將軍建隆二年又權知澶州八月拜義武軍節度在鎭數年得風痺詔還京師幹徳四年卒年五十九贈太師居潤性明敏有節﹠﹟篤於行義初晉室將亡景延廣委其族自洛赴難至則爲遼人所執遼人在洛者遽欲恣摽掠延廣僚吏部曲悉遁獨居潤力保護其家以安居潤與太祖同事世宗情好款浹嘗薦沈倫於太祖以爲純謹可用後至宰相世稱其知人子惟質

安守忠按宋史本傳守忠字信臣並州晉陽人父審琦爲周平盧軍節度封陳王晉天福八年審琦出領山南東道以守忠爲牙內指揮使領繡州刺史周顯徳四年春攺鞍轡庫使會淮南初下命守忠馳往宣諭時藩臣驕蹇遇朝使多簡傲守忠抗以正禮無所辱命未幾攺衛州刺史宋初入爲左衛將軍建隆四年湖南初平命爲永州刺史幹徳中護河陰屯兵蜀平太祖知遠俗苦苛虐南鄭爲走集之地故特命守忠知興元府以撫綏之四年攺漢州刺史時寇難甫平使車旁午公帑不足守忠出私錢以給用每遣使太祖必戒之曰安守忠在蜀能律己以正汝行見之當效其爲人也開寶初攺濮州刺史會河決澶州命守忠副潁州團練使曹翰護役河決遂塞五年知遼州民有陰召並寇謀內應者事泄守忠悉斬以徇九年命將徵太原守忠受詔與孫晏宣由遼州入旣而與路羅寨監押馬繼恩遇乃相與會兵入賊境燔寨四十餘獲牛羊數千議將深入會上崩乃班師太平興國初移知靈州在官凡七年雍熙二年攺知易州徙夏州每西戎犯邊戰無不捷錄功就拜濮州團練使端拱中知滄州攺瀛州兼髙陽關駐泊部署遷瀛州防禦使初守忠嘗夢一濮字方丈餘及領是郡幾二十年於是始寤淳化二年徙知雄州方與僚佐宴飲有軍校謀變擐甲及閽閽者倉卒入白守忠言笑自若徐顧坐客曰此輩酒狂爾擒之可也人服其量焉明年加耀州觀察使兼判雄州未幾召還條陳邊事敷奏稱旨賜錢五百萬五年又知滄州至道初移雄州三年復知滄州拜感徳軍節度觀察畱後徙宋州兼制置營田使威徳兼著吏民不忍其去咸平三年入覲遣還未行暴卒年六十九贈太尉錄其子繼昌爲供備庫副使﹠﹟王世及爲光祿寺丞守忠謹﹠﹟淡薄爲治簡靜太祖居藩日素相厚善及受禪後每優任之守忠處之益謙從徵太原多與謀略人罕知之者所至藩郡樂施予丰宴犒且喜與士大夫遊從故時論多與之初審琦以愛妾故爲隸人所戕守忠終身不畜妓妾而喜佞佛蓋有所懲云

範旻按宋史範質傳質子旻字貴參十歲能屬文以父任千牛備身太子司議郎累遷著作佐郎宋初爲度支員外郎判大理正事俄知開封縣太宗時領京尹數召與語頗器重之嶺南平遷知邕州兼水陸轉運使俗好淫祀輕醫藥重鬼神旻下令禁之且割己奉市藥以給病者愈者千計復以方書刻石置廳壁民感化之會南漢知廣州官鄧存忠劫土人二萬眾攻州城七十餘日旻屢出親戰矢集於﹠﹟猶激勵將卒殊死戰賊遂少卻病創日篤堅壁固守遣使十五輩求援廣州救兵至圍解賜璽書獎之旻病甚詔令有司以肩輿載歸闕下疾愈通判鎭州有能聲賜錢二百萬遷庫部員外郎開寶九年知淮南轉運事太祖謂旻曰朕今委卿以方面之重凡除民隱急軍須之務悉以便宜從事無庸一一中覆也歲運米百餘萬石給京師當時稱有心計太平興國初召爲水部郎中錢俶獻地以旻爲考功郎中權知兩浙諸州軍事旻上言俶在國日徭賦繁苛凡薪粒蔬果箕帚之屬悉收算欲盡釋不取以蠲其獘從之車駕徵晉陽上書求從召爲右諫議大夫三司副使判行在三司又兼吏部選事師還加給事中坐受人請求擅市竹木入官爲王仁贍所發貶房州司戶語在仁贍傳量移唐州六年卒年四十六有集一十卷邕管記三卷其後子貽孫上言詔復舊官貽孫官至主客員外郎

鄭文寶按宋史本傳文寶字仲賢右千牛衛大將軍彥華之子彥華初事李煜文寶以蔭授奉禮郎掌煜子淸源公仲寓書籍遷校書郎入宋煜以環衛奉朝請文寶欲一見慮衛者難之乃被蓑荷笠以漁者見陳聖主寬宥之意宜謹節奉上勿爲他慮煜忠之後補廣文館生深爲李昉所知太平興國八年登進士第除修武主簿遷大理評事知梓州錄事參軍事州將表薦轉光祿寺丞畱一歲代歸獻所著文召試翰林攺著作佐郎通判潁州丁外艱起知州事召拜殿中丞使川陜均稅次渝涪聞夔州廣武卒謀亂乃乘舸泛江一夕數百里以計平之授陜西轉運副使許便宜從事會歲歉誘豪民出粟三萬斛活饑民八萬六千口旣而李順亂西蜀秦隴賊趙包聚徒數千將趨劍閣以附之文寶移書蜀郡分兵討襲獲其渠魁餘黨殲焉文寶前後自環慶部糧越旱海入靈武者十二次曉達蕃情習其語經由部落每宿酋長帳中其人或呼爲父遷太常博士內侍方保吉出使陜右頗恣橫且言文寶與陳堯叟交遊爲薦其弟堯佐驛召令辯對途中上書自明太宗察其事坐保吉罪厚賜文寶而遣之俄又召至闕下文寶奏對捷辧上深眷遇俄加工部員外郎時龍猛卒戍環慶七年不得代思歸謀亂文寶矯詔以庫金給將士且自劾請代償詔蠲其所費先是諸羌部落樹藝殊少但用池鹽與邊民交易穀麥會饋挽趨靈州爲繼遷所鈔文寶建議以爲銀夏之北千里不毛但以販靑白鹽爲命爾請禁之許商人販安邑解縣兩池鹽於陜西以濟民食官獲其利而戎益困繼遷可不戰而屈乃詔自陜以西有敢私市者皆抵死募告者差定其罪行之數月犯者益眾戎人乏食相率寇邊屠小康堡內屬萬餘帳亦叛商人販兩池鹽少利多取他徑出唐鄧襄汝間邀善價吏不能禁關隴民無鹽以食境上騷擾上知其事遣知制誥錢若水馳傳視之悉除其禁召諸族撫諭之乃定朝廷議城古威州遣內侍馮從順訪於文寶文寶言威州在淸遠軍西北八十里樂山之西唐大中時靈武朱叔明收長樂州郊寧張君緒收六關卽其地也故壘未圯水甘土沃有良木薪稭之利約葫蘆臨洮二河壓明沙蕭關兩戍東控五原北固峽口足以襟帶西涼咽喉靈武城之便然環州至伯魚伯魚扺靑岡靑岡拒淸遠皆兩捨而淸遠當羣山之口扼塞門之要芻車野宿行旅頓絕威州隔城東隅堅石盤互不可浚池城中舊乏井﹠﹟又飛烏泉去城尙千餘步一旦緣邊警急賊引平夏勝兵三千據淸遠之衝乘髙守險數百人守環州甜水谷獨家原傳箭野貍十族﹠﹟從山中熟戶黨項孰敢不從又分千騎守磧北淸遠軍之口卽自環至靈七百里之地非國家所有豈威州可禦哉請先建伯魚靑岡淸遠三城爲頓師歸重之地古人有言金城湯池非粟不能守俟二年間秦民息肩臣請建營田積粟實邊之策修五原故城專三池鹽利以金帛啖黨項酋豪子弟使爲朝廷用不惟安朔方制豎子至於經營安西綏復河湟此其漸也詔從其議文寶至賀蘭山下見唐室營田舊制建議興復可得﹠﹟稻萬餘斛減歲運之費淸遠據積石嶺在旱海中去靈環皆三四百里素無水泉文寶發民負水數百里外畱屯數千人又募民以楡槐雜樹及貓狗鴉烏至者厚給其直地舄鹵樹皆立枯西民甚苦其役而城之不能守卒爲山水所壞又令寧慶州爲水磑亦爲山水漂去繼遷酋長有嵬囉嵬悉俄者文寶以金帛誘之與手書要約畱其長子爲質令陰圖繼遷卽遣去謂之曰事成朝廷授汝以刺史文寶又預漆木爲函以備馳獻繼遷之首又發民曳古碑石詣淸遠軍將圖紀功而嵬囉等盡以事告繼遷繼遷上表請罪上怒文寶猶含容之旣而文寶復請禁鹽邊民冒法抵罪者甚眾太常博士席羲叟決獄陜西廉知其事以語中丞李昌齡昌齡以聞文寶又奏減解州鹽價未滿歲虧課二十萬貫復爲三司所發乃命鹽鐵副使宋太初爲都轉運使代文寶還下禦史臺鞫問具伏下詔切責貶藍山令未幾移枝江令眞宗卽位徙京山咸平中召還授殿中丞掌京南榷貨時慶州發兵護芻糧詣靈州文寶素知山川險易上言必爲繼遷所敗未幾果如其奏轉運使陳緯沒於賊繼遷進陷淸遠軍時文寶丁內艱服未闋卽命相府召詢其策略文寶因獻河西隴右圖敍其地利本末且言靈州可棄時方遣大將王超拔靈武卽復文寶工部員外郎爲隨軍轉運使至環州或言靈州已陷文寶乃易其服引單騎冒大雪間道抵淸遠故城盡得其實遂奏班師就除本路轉運使上疏請再葺淸遠軍都部署王漢忠言其好生事遂徙河東轉運使嘗上言管內廣銳兵萬餘難得資糧請徙置近南諸州又欲令彊壯戶市馬備徵役宰相李沆等以爲廣銳州兵皆本州守城置營必慮安土重遷徙之卽致紛擾又彊壯散處鄕落無所拘轄勒其市馬亦恐非便上復令文寶條對文寶固執前議且言土人久畱恐或生事上曰前令團並軍伍攺置營壁欲其互移本貫行之已久而文寶確陳其利因命錢若水詳度以聞若水所對與沆等同遂罷之先是麟府屯重兵皆河東輸饋𨿽地裏甚邇而限河津之阻土人利於河東民罕至則芻粟增價上嘗訪使邊者言河裁闊數十步乃詔文寶於府州定羌軍經度置浮橋人以爲便會繼遷圍麟州令乘傳晨夜赴之圍解遷刑部員外郎賜金紫頃之寇準薦其熟西事可備驅策因復任陜西轉運使嘗出手札密戒令邊事與僚屬計議勿得過有須索重擾手下後有言其張皇者詔徙京西以朱臺符代之景徳元年冬契丹犯邊又徙河東文寶安輯所部募鄕兵張邊備又領蕃漢兵赴河北手詔諭未幾復﹠﹟京西契丹請和文寶陳經久之策上嘉之三年召還未至遇疾表求藩郡散秩詔聽不除其籍續奉養疾以其子鄆州推官於陵爲大理寺丞知襄城縣以便其養大中祥符初攺兵部員外郎車駕祠汾陰還文寶至鄭州請見上以其久疾除忠武軍行軍司馬文寶不就以前官歸襄城別墅六年卒年六十一文寶好談方略以功名爲己任久在西邊參預兵計心有餘而識不足又不護細行所延薦屬吏至多而未嘗擇也晚年病廢從子爲邑多撓縣政能爲詩善篆書工鼓琴有集二十卷又撰談苑二十卷江表誌三卷

馬知節按宋史馬全義傳全義子知節字子元幼孤太宗時以蔭補供奉官賜今名年十八監彭州兵以嚴﹠﹟眾眾憚之如老將又監潭州兵時何承矩爲守鎭以文雅飾吏治知節慕之因折節讀書雍熙間護兵博州契丹入邊敗我師於君子館先是知節完城繕甲儲積芻粟吏民以爲生事旣而契丹果至以有備引去徙知定遠軍時議調河南十三州之民輸餉河北轉運使樊知古適至軍議事知節曰軍少粟多簸其紅腐尙當得十之六七知古從之果獲粟五十萬斛分給諸屯遂省河南之役時部民入保避寇卒有盜婦女首飾者護軍止笞遣之知節曰民避外患而來反罹內寇此而可恕何以肅下卽命斬之知深慶二州遷西京作防使旋知梓州李順之叛詔與劉繼恩同討賊繼恩恃勢自任惡知節不附己遣守彭州付以羸兵三百彭之奮卒悉召還成都知節累請益兵不從賊眾十萬攻城知節力戰自晨抵晡士多死慨然嘆曰死賊手非壯夫也卽橫槊潰圍出遲明援兵至復鼓噪入賊遂潰去太宗聞而嘆曰賊眾我寡知節不易當也授益州鈐轄加益漢九州都巡檢使遷內園使會韓景佑帳下劉旰脇牙兵爲亂連下州縣眾逾二千知節領兵三百追至蜀州與戰旰走邛州知節曰賊破邛州必乘勝渡江薄我旣息而後戰官軍𨿽倍制之亦勞不如乘兵獘急擊之破之必矣遂行次方井鎭與旰遇殺之無﹠﹟類咸平初領登州刺史知秦州州嘗質羌酋支屬餘二十人逾二紀矣知節曰羌亦人爾豈不懷歸悉遣之羌人感之訖終更不犯塞時州有銀坑歲久﹠﹟竭課額弗除主吏破產償之不足知節請蠲之章三上乃允遷西上合門使知益州兼本路轉運使自幹徳後歲漕蜀物動逾萬計時籍富民以部舟運坐沈覆破產者眾知節請代督以省校而程其漕事自是蜀人賴以免患徙知延州兼鄜延駐泊部署邊寇將至方上元節遽命張燈啟關累夕宴樂寇不測卽引去會鎭州程徳元政事曠弛徙知節代之詔發澶魏等六州糧輸定武時兵交境上知節曰糧之米是資盜也上令於舟車所至收之寇無所得而遁車駕在澶淵時王超擁兵數十萬屯眞定逗畱不進知節移書誚讓之超始出兵猶以中渡無橋爲辭知節預命度材一夕而具景徳中徙知定州未幾拜東上合門使樞密都承旨擢拜簽書樞密院事當是時契丹已盟中國無事大臣方言符瑞而知節每不然之嘗言天下𨿽安不可忘戰去兵以爲戒自陳年齒未衰五七年間尙可驅策如邊方有警願預其行但得副都部署名及良馬數匹輕甲一聯足矣上以爲然因命制銅鐵鎖子甲以賜焉進宣徽北院使加兼樞密副使時王欽若爲樞密使知節薄其爲人遇事敢言未嘗少屈每廷議得其不眞輒面扺之時欽若寵顧方隆知節愈不爲下大中祥符七年出爲潁州防禦使知潞州天禧初移知天雄軍召拜宣徽南院使知樞密院事以疾乞罷除彰徳軍畱後知貝州兼部署將行眞宗閔其﹠﹟瘁止命歸鎭時上黨大名之民已爭來迎謁未幾卒年六十五贈侍中謚正惠知節將家子慷慨以武力智謀自許又能好書賓友儒者所與善厚必一時豪傑論事謇謇未嘗有所顧忌故聞其風者亦知其爲正直云

舒元按宋史南唐世家元潁州沈丘人少倜儻好學與道士楊訥講習於嵩陽通左氏及公榖二傳與訥同詣河中謁李守貞與語奇之俱館於門下守貞謀叛遣元與訥間道乞師江南江南遣大將軍皇甫暉等率眾數萬次沐陽爲之聲援會守貞敗元與訥畱江南元易姓朱楊訥更姓名爲李平元事李景歷江寧令駕部員外郎文理院待詔嘗坐事左遷世宗徵淮南諸郡多下元求見言兵事景大悅遣率兵攻舒州復之卽以爲團練使又平歷陽景以元爲淮南北面招討使周師圍壽春景以其弟齊王景達爲元帥率兵來救以陳覺爲監軍總軍政元素與覺有隙覺密表譖元與景信之立遣大將楊守忠代元元憤怒自以戰功髙又不忍負景欲自殺門下客宋洎諫曰大丈夫何往不取富貴豈必爲妻子死哉元聽之將其眾歸世宗景盡誅其妻子世宗素知元驍果得之甚喜以爲檢校太保蔡州防禦使淮南平攺濠州防禦使宋初從平李重進攺沂州防禦使爲滑州巡檢使與節帥不協誣奏元爲同產妹婿宋﹠﹟請求事得釋詔元復姓舒氏開寶五年爲白波兵馬都監太平興國二年卒年五十五特贈武泰軍節度元辯捷彊記治郡日或奏其不親獄訟事多冤滯太祖面詰問之凡所詰元必具誦款占指述曲直太祖甚嘉嘆之子知白知雄知崇知白至作坊使知雄初補殿直雷有終薦授供奉官鄜延路駐泊都監後辭疾居嵩山知白嘗奏事太祖語及之卽召出授西京作坊副使泉福都巡檢使眞宗初懇請入道歸嵩陽舊隱復爲王嗣宗李元則所薦授供備庫使歷知棣州麟府鄜延鈐轄又知處州復求入道面賜紫冠服號崇元大師嘗獻字母圖有詔褒獎幹興元年卒年八十一知崇累歷內職至供備庫使嘗爲廣州鈐轄河北安撫副使卒知白子詔遠大中祥符五年任大理評事因對自陳攺大理寺丞賜進士第至太常博士

程徳元按宋史本傳徳元字禹錫鄭州滎澤人善醫術太宗尹京邑召置左右署押衙頗親信用事太祖大漸之夕徳元宿信陵坊夜有扣關疾呼趨赴官邸者徳元遽起不暇盥櫛詣府府門尙關方三鼓徳元不自悟盤桓久之俄頃見內侍王繼恩馳至稱遺詔迎太宗卽位徳元因從以入拜翰林使太平興國二年陳洪進來朝命徳元迎勞之船艦度淮暴風起眾恐皆請勿進徳元曰吾將君命豈避險以酒祝而行風浪遽止三年遷東上合門使兼翰林司事是秋領代州刺史從徵太原爲行宮使師還以功攺判四方館事俄遷領本州團練使又加領本州防禦使五年坐事秦隴竹木聯筏入京師所過矯制免算又髙其估以入官爲王仁贍所發責授東上合門使領本州刺史陜府西南轉運使左拾遺韋務升京西轉運使起居舍人程能判官右贊善大夫時載坐縱徳元等於部下私販鬻務升洎能並責授右贊善大夫載將作監丞是冬車駕幸魏府命總禦營四面巡檢賞給諸軍資糧徳元攀附至近列上頗信其言繇是趨附者甚眾或言其交遊太盛遂出爲崇信軍節度行軍司馬逾年復拜慈州刺史移知環州時西鄙酋豪相繼內附詔以空名告敕百道付徳元得便宜補授頃之以疾求致仕優詔不許淳化三年攺本州團練使知邠州未半歲復典環州李順之寇西蜀移知鳳州兼領鳳城階文等州駐泊兵馬事徙慶州咸平中入朝眞宗命坐撫勞訪以邊事俄出知並州兼並代副都部署移鎭州受代歸闕景徳初卒年六十五大中祥符中其子繼宗上章懇祈贈典上憫之特贈鄭州防禦使兄徳元同仕王府至內酒坊副使繼宗東頭供奉官合門祗候次子繼忠內殿崇班徳元子賁大中祥符五年舉進士累遷太常博士

張詠按宋史本傳詠字復之濮州鄄城人少負气不拘小節𨿽貧賤客遊未嘗下人太平興國五年郡舉進士議以詠首薦有夙儒張覃者未第詠與寇準致書郡將薦覃爲首眾許其能讓是歲詠登進士乙科大理評事知鄂州崇陽縣再遷著作佐郎以蘇易簡薦入爲太子中允遷祕書丞通判麟相二州乞掌濮州市徵以便養俄召還賜緋魚知浚儀縣會李沆宋湜寇準連薦其才以爲荊湖北路轉運使奏罷歸峽二州水遞夫就轉太常博士太宗聞其彊幹召還超拜虞部郎中賜金紫旬日與向敏中並擢爲樞密直學士同知銀臺通進封駁司兼掌三班院張永徳爲並代部署有小校犯法笞之至死詔案其罪詠封還詔書且言陛下方委永徳邊任若以一部校故推辱主帥臣恐下有輕上之心太宗不從未幾果有營兵脇訴軍校者詠引前事爲言太宗攺容勞之出知益州時李順構亂王繼恩上官正總兵攻討綏師不進詠以言激正勉其親行仍盛爲供帳餞之酒酣舉爵屬軍校曰汝曹蒙國厚恩無以塞責此行當直抵寇壘平蕩醜類若老師曠日卽此地還爲爾死所矣正由是決行深入大致克捷繼恩帳下卒縋城夜遁吏執以告詠不欲與繼恩失歡卽命縶投眢井人無知者時寇略之際民多脇從詠移文諭以朝廷恩信使各歸田裏且曰前日李順脇民爲賊今日吾化賊爲民不亦可乎時民間訛言有白頭翁午後食人兒女一郡囂然至暮路無行人旣而得造訛者戮之民遂帖息詠曰妖訛之興沴气乘之妖則有形訛則有聲止訛之術在乎識斷不在乎厭勝也初蜀士知向學而不樂仕宦詠察郡人張及李畋張逵者皆有學行爲鄕裏所稱遂惇勉就舉而三人者悉登科士由是知勸民有諜訴者詠灼見情僞立爲判決人皆厭服好事者編集其辭鏤板傳布詠嘗曰詢君子得君子詢小人得小人各就其黨詢之則無不審矣其爲政恩威並用蜀民畏而愛之丁外艱起復攺兵部郎中會詔川陜諸州參用銅鐵錢每銅錢一當鐵錢十詠上言昨經利州以銅錢一換鐵錢五綿州銅錢一換鐵錢六益州銅錢一換鐵錢八若一其法公私非便望依旬估折納銅錢眞宗卽位加左諫議大夫感平初入拜給事中戶部使攺禦史中丞承天節齋會丞相大僚有酒失者詠奏彈之二年同知貢舉是夏以工部侍郎出知杭州屬歲歉民多私鬻鹽以自給捕獲犯者數百人詠悉寬其罰而遣之官屬請曰不痛繩之恐無以禁詠曰錢塘十萬家饑者八九苟不以鹽自活一旦蜂聚爲盜則爲患深以俟秋成當仍舊法有民家子與姊﹠﹟訟家財﹠﹟言妻父臨終此子裁三歲故見命掌貲產且有遺書令異日以十之三與子餘七與﹠﹟詠覽之索酒酹地曰汝妻父智人也以子幼故托汝苟以七與子則子死汝手矣亟命以七給其子餘三給﹠﹟人皆服其明斷知永興軍府五年馬知節自益徙延州朝議擇可代者眞宗以詠在前蜀治行優異復命知益州仍加刑部侍郎樞密直學士就遷吏部侍郎轉運使黃觀上其治狀有詔美會遣謝濤巡撫西蜀上因令傳諭詠曰得卿在蜀朕無西顧之憂矣歸朝復掌三班領登聞檢院詠中歲瘍生腦頗妨巾櫛求知潁州眞宗以其公直有時望再任益部皆以政績聞不當蒞小郡令中書召問將委以靑杜或眞定令其自擇詠辭不就遂命知並州大中祥符初加左丞三年春州民以詠秩滿借畱就轉工部尙書令再任是秋以江左旱歉命充升宣等十州安撫使進禮部上聞詠腦瘍甚憫之令薛映馳驛代還以疾未見恨不得面陳所蘊乃抗論言近年虛國帑藏竭生民膏血以奉無用之土木皆賊臣丁謂王欽若啟上侈心之爲也不誅死無以謝天下章三上出知陳州初詠與靑州傅霖少同學霖隱不仕詠旣顯求霖者三十年不可得至是來謁閽吏曰傅霖請見詠責之曰傅先生天下賢士吾尙不得爲友汝何人敢名之霖笑曰別子一世尙爾耶是豈知世間有傅霖者乎詠問昔何隱今何出霖曰子將去矣來報子爾詠曰詠亦自知之霖曰知復何言翌日別去後一月而詠卒年七十贈左僕射謚忠定詠剛方自任爲治尙嚴猛嘗有小吏忤詠詠械其頸吏恚曰非斬某此枷終不脫詠怒其悖卽斬之少學擊﹠﹟慷慨好大言樂爲奇節有士人遊宦遠郡爲僕夫所持且欲得其女爲妻士人者不能制詠遇於傳捨知其事卽陽假此僕爲馭單騎出近郊至林麓中斬之而還嘗謂其友人曰張詠幸生明時讀典墳以自律不爾則爲何人耶故其言曰事君者廉不言貧勤不言苦忠不言己效公不言己能斯可以事君也性躁果十急病創甚飲食則痛楚增劇禦下益峻尢不喜人拜跪命典客預戒止有違者詠卽連拜不止或倨坐罵之眞宗嘗稱其材任將帥以疾不盡其用自號乖崖以爲乖則違眾崖不利物有集十卷

錢若水按宋史本傳若水字淡成一字長卿河南新安人父文敏漢靑州帥劉銖辟爲錄事參軍歷長水酆都尉扶風令相州錄事參軍先是府帥多以筆牘私取官庫錢韓重贇領節制頗仍其獘文敏不從重贇假他事廷責之文敏不爲屈太祖嘉其有守授右贊善大夫知瀘州召見講武殿謂曰瀘州近蠻境尢宜綏撫聞知州郭思齊監軍郭重遷掊斂不法恃其荒遠謂朝廷不知爾至爲朕鞫之苟一毫有侵於民朕必不赦至郡有政迹夷人詣闕借畱詔攺殿中丞許再任三遷司封員外郎又知洺州建昌軍卒年七十二若水幼聰悟十歲能屬文華山陳摶見之謂曰子神淸可以學道不然當富貴但忌太速爾雍熙中舉進士釋褐同州觀察推官聽決明允郡治賴之淳化初寇準掌選薦若水洎王扶程肅陳充錢熙五人文學髙第召試翰林若水最優擢祕書丞直史館歲餘遷右正言知制誥會置理檢院於乾元門外命若水領之俄同知貢舉加屯田員外郎詔詣原鹽等州制置邊事還奏合旨翌日攺職方員外郎翰林學士與張洎並命俄知審官院銀臺通進封駁司嘗艸賜趙保忠詔有云不斬繼遷開狡兔之三穴潛疑光嗣持首鼠之兩端太宗大以爲當至道初以右諫議大夫同知樞密院事眞宗卽位加工部侍郎數月以母老上章求解機務詔不許若水請益堅遂以本官充集賢院學士判院事俄詔修太宗實錄若水引柴成務宗度吳淑楊億同修成八十卷眞宗覽書流涕錫有差初太宗有畜犬甚馴嘗在乘輿左右及崩鳴號不食因送永熙陵寢李至嘗詠其事欲若水書之以戒浮俗若水不從呂端𨿽爲監修以不﹠﹟局不得署名至抉其事以爲專美若水稱詔旨及唐朝故事以折之時議不能奪旣又重修太宗實錄參以王禹偁李宗諤梁顥趙安仁未周歲畢安仁時爲宗正卿上言夔王於太宗屬當爲兄實錄所紀繆誤若水援國初詔令廷諍數四乃定俄判吏部流內銓從幸大名若水陳禦敵安邊之策有曰孫武著書以伐謀爲主漢髙將將以用法爲先伐謀者以將帥能料敵制勝也用法者以朝廷能賞罰不私也今傅潛領雄師數萬閉門不出坐視邊寇俘掠生民上孤委注之恩下挫銳師之气蓋潛輩不能制勝朝廷未能用法使然也軍法臨陣不用命者斬今若斬潛以徇然後擢如楊廷朗楊嗣者五七人增其爵秩分授兵柄使將萬人間以彊弩分路討除孰敢不用命哉敵人聞我將帥不用命退則有死豈獨思遁抑亦來歲不敢犯邊矣如此則可以坐淸邊塞然後鑾輅還京天威懾於四海矣臣嘗讀前史周世宗卽位之始劉崇結敵入寇敵遣其將楊衮領騎兵數萬隨崇至髙平當時懦將樊愛能何徽等臨敵不戰世宗大陳宴會斬愛能等拔偏將十餘人分兵擊太原劉崇聞之股栗不敢出卽日遁去自是兵威大振其後收淮甸下秦鳳平關南特席捲爾以陛下之神武豈讓世宗乎此今日禦敵之奇策也若將來安邊之術請以近事言之太祖朝制置最得其宜止以郭進在邢州李漢超在關南何繼筠在鎭定賀惟忠在易州李謙溥在隰州姚內斌在慶州董遵誨在通遠軍王彥升在原州但授緣邊巡檢之名不加行營部署之號率皆十餘年不易其任立邊功者厚加賞其位皆不至觀察使蓋位不髙則朝廷易制任不易則邊事盡知然後授以聖謀來則掩殺去則勿追所以十七年中北邊西番不敢犯塞以至屢使乞和此皆陛下之所知也苟能遵太祖故事愼擇名臣分理邊郡罷部署之號使不相統轄置巡檢之名俾遞相救應如此則出必擊寇入則守城不數年間可致邊烽罷警矣俄知開封府時北邊未寧內出手札訪若水以策若水陳備邊之要有五一曰擇郡守二曰募鄕兵三曰積芻粟四曰革將帥五曰明賞罰何謂擇郡守今之所患患在戰守不同心望陛下選沈厚有謀諳邊事者任爲邊郡刺史令兼緣邊巡檢許召勇敢之士爲隨身部曲廩贍不充則官爲支給然後嚴亭障明斥候每得事宜密相報示寇來則互爲救應齊出討除寇去則不令遠追各務安靜苟無大過勿爲替移儻立微功隨加爵賞如此則戰守必能同心敵人不敢近塞矣何謂募鄕兵今之所患患在不知敵情望詔逐州沿邊民爲招收軍給與糧賜蠲其賦租彼兩地之中各有親族使其懷惠來布腹心彼若舉兵此必預知苟能預知則百戰百勝矣何謂積芻粟今之所患患在困民力望陛下令緣邊各廣營田以州郡長官兼其使額每歲秋夏較其課程立鼓旗以齊之行賞罰以勸之仍縱商人入粟緣邊儻鎭戍有三年之備則敵人不敢動矣何謂革將帥今之所患患在重兵居外輕兵居內去歲傅潛以八萬騎屯中山魏博之間鎭兵全少非鑾輅親徵則城邑危矣望陛下愼選將臣任河北近鎭仍依舊事節制邊兵未能削部署之名望且減行營之號有警則暫巡邊僥無事則卻復舊藩豈惟不啟戎心況復待勞以逸如此則不失備邊之要又無舉兵之名且使重兵不屯一處進退動靜無施不可矣何謂明賞罰今之所患患在戎卒驕惰臣自知府以來見侍衛殿前兩司送到邊上亡命軍卒人數甚多臣試訊之皆以思親爲言此蓋令之不嚴也平時尙敢如此況臨大敵乎望陛下以此言示將帥俾申嚴號令以警其下古人云賞不勸謂之止善罰不懲謂之縱惡又曰法不可移令不可違臣嘗聞郭進出鎭西山太祖每遣戍卒必諭之曰汝等謹奉法我猶赦汝郭進殺汝矣其假借如此故郭進所至未嘗少﹠﹟陛下能鑑前日之事卽今日之元龜也若水又言邊部用兵惟視太白與月爲進退者誠以太白者將軍也星辰者廷尉也合則有戰不合則無戰合於東則主勝合於西則客勝陛下能用臣言以謹邊備則邊部不召而自來矣太祖臨禦十七年間未嘗生事疆場而敵人往往遣使乞和者以其任用得人而備禦有方也陛下苟思兵者凶器戰者危事而不倒持太阿授人以柄則守在四夷而常獲靜勝此備禦之上策也未幾出知天雄軍兼兵馬部署時言事者請城綏州屯兵積谷以備黨項邊城互言利害前後遣使數輩按視不能決時已大發丁夫將興其役詔若水自大名馳往視之若水上言綏州頃爲內地民賦登集尙須旁郡轉餉自賜地趙保忠以來人戶雕殘若復城之卽須增戍芻糧之給全仰河東其地隔越黃河鐵碣二山無定河在其城下緩急用兵輸送艱阻且其地險若未葺未完邊寇奔衝難於固守況城邑焚毀片瓦不存所過山林材木匱乏城之甚勞未見其利復詣闕面陳其事上嘉納之遂罷役初若水率眾過河分布軍伍咸有節制深爲戍將推服上謂左右曰若水儒臣中知兵者也是秋又遣巡撫陜西緣邊諸郡令便宜制置邊事還拜鄧州觀察使並代經略使知並州事六年春因疾灸兩足創潰出血數斗自是體貌羸瘵手詔慰勞之俾歸京師數月始赴朝謁因與僚友會食僧捨假寢而卒年四十四贈戶部尙書賜其母白金五百兩子延年甫七歲錄爲太常奉禮郎若水美風神有器識能斷大事事繼母以孝聞雅善談論尢輕財好施所至推誠待物委任僚佐總其綱領無不稱治汲引後進推賢重士襟度豁如也精術數知年壽不永故懇避權位其死也士君子尢惜之有集二十卷

裴莊按宋史本傳莊字端己閬州閬中人曾祖琛後唐昭州刺史祖遠河東觀察支使父全福鄠縣令莊在蜀以明經登第歸宋歷虹縣尉髙陵主簿本府召權司理掾轉運使雷徳驤以威望自任嘗巡按至境官屬皆出迎候莊獨視事本局徐謁道周徳驤稱其有守徙權忻州錄事參軍先是並州偫積軍儲條制甚峻掌出納者嘗十餘人莊代之獨任其事擢授絳州防禦推官提點並嵐二州緡帛芻糧攺遼州判官仍﹠﹟舊局雍熙三年命將巡邊以莊掌隨軍糧料內客省使楊守一稱薦之授大理寺丞時遷云朔降戶於汝洛遣莊安輯之俄通判忻州未上道會魏咸信出鎭澶州攺命通判未踰年咸信表其能遷太子中允端拱初潘美鎭眞定又辟爲通判時契丹掠趙深邊將無功莊上書以爲周世宗誅樊愛能何徽二將遂取淮南克巴蜀願陛下深明紀律無使玩寇又言緣邊寨柵戍兵旣寡戎人易以襲取咸請廢罷以益州兵會詔建方田莊復上言大役兵師慮生事於邊鄙上善之淳化三年召訪以邊事稱旨面賜緋魚令授淸資官翌日拜監察禦史荊湖南路轉運使未行攺三司鹽鐵判官上疏請給兩省官諫紙又引故事禁屠月勿報重刑會劉式建議請廢緣江榷務莊力言其非便出爲荊湖北路轉運使五年李順亂蜀命與雷有終並兼陜路隨軍轉運同兵馬事或言莊本蜀人不宜任此上益以信之許以便宜事平轉殿中侍禦史歷工部司封二員外郎特召問討賊方略至道二年遣將五路出討李繼遷莊陰料師出無功因請加恩繼遷俟其倔彊拒命則按甲塞外俘擒未晚旣而諸將果敗績俄遷祠部郎中眞宗卽位遷度支充河東轉運使上章言慶邠延州通遠軍咸處邊要請武幹如姚內斌董遵誨者任之又言田紹斌嘗被疑韓崇業本秦王﹠﹟程徳元始事晉邸初甚親近後疏遠外遷皆懷怨望不宜委以戎寄未幾移知蘇州咸平二年命巡撫江南使還言池州興國軍得良吏余無足稱者且言朝廷所命知州通判率以資考而授至有因循偸安無政術而繼得親民者其素蘊公器有政績者偶緣公坐則黜司冗務眞僞莫辧僥幸滋甚自今望愼選其人勿以資格補授有政績者加以恩禮是年秋契丹犯塞命爲河北轉運使時傅潛統大軍駐定州北莊屢條奏其無謀略慮或失機會王顯掌樞密顯與潛俱起攀附頗庇之莊奏至多不報徙知越州俄傅潛得罪莊因上言顯潛皆非材致﹠﹟邊事請行嚴誅以肅羣議未幾徙知宣州會詔百辟上封直言莊條列四事一曰去暴徵二曰省煩刑三曰擇吏職四曰惇稼政疏奏詔令開陳其所宜行先後莊對甚悉攺司封郎中景徳初安撫兩浙奏能吏一十人慢官者五人多所升黜又知潞邢二州大中祥符初東封攺鴻臚少卿入判登聞鼓院祀汾陰遷太僕少卿爲北嶽加號冊禮副使撰北行記三卷以獻六年出知襄州明年車駕幸南京莊以逮事太宗恩例授大府卿權判西京畱司禦史臺天禧二年入判刑部以疾分司西京郊祀攺光祿卿求歸上都以便醫藥卒年八十一錄其孫慶孫試將作監主簿莊有吏幹頗無淸操慷慨敢言太宗獎其忠儻多所聽納好爲規畫然寡學術嘗建議請置廣聽院西垣學士聞者嗤之晚年退居制棺櫝以自隨喜接賓客終日無倦子奐

節使部名臣列傳十八

宋二

王嗣宗按宋史本傳嗣宗字希阮汾州人曾祖同節寶鼎令祖待價汾州防禦推官父夢證成州軍事判官嗣宗少力學自奮遊京師以文謁王佑頗見優待開寶八年登進士甲科補秦州司寇參軍侍禦史路衝知州事爲政苛急盜賊羣起嗣宗乘間極言其闕失衝大怒系嗣宗於獄又教無賴民被罪者訟嗣宗治獄枉濫朝廷遣殿中丞王廷範按之具獲訟者誣罔狀嗣宗乃得釋太宗徵河東嗣宗陳邊事召赴行在就大理寺丞通判睦州攺右贊善大夫徙河州太宗遣武徳卒潛察遠方事嗣宗械送京師因奏曰陛下不委任天下賢俊猥信此輩以爲耳目臣竊不取太宗怒其橫遣使械嗣宗下吏削秩會赦復官尋以祕書丞通判澶州並河東西植樹萬株以固堤防上言本州榷酤斗量校以省斗不及七升民犯法釀者三石以上坐死有傷深峻臣恐諸道率如此制望如自今並準省斗定罪從之入爲三司開拆推官以左正言充河北轉運副使時邊境用兵崔翰爲大將嗣宗每以苦言激其展﹠﹟就賜緋魚太宗將議親徵嗣宗上疏言契丹必不至之狀甚見嘉納攺左司諫賜白金千兩入爲度支判官攺駕部員外郎妻病夜抉本司署門取藥爲直官宋鎬所發坐罷職頃之出知興元府徙京西轉運使又移河北賜金紫貝州驍捷卒五十餘人謀竊發嗣宗率吏悉擒之優詔嘉獎遷虞部郎中賜錢百萬至道初移河東轉運使以爲政暴率聞徙知耀州又知同州加比部郎中淮南轉運使江浙荊湖發運使揚楚間有窄家神廟民有疾不服藥但竭致祀以僥福嗣宗徹其廟選名方刻石州門自是民風稍變初漕運經泗州浮橋舟多覆壞嗣宗徙置城隅遂獲安濟又建議外任官奉薄貪猥者或致丰給廉謹者終嬰貧匱請以公田均賜之就攺職方郎中咸平三年以漕運稱職就拜太常少卿逾年以右諫議大夫充三司戶部使攺鹽鐵使嘗與度支使梁鼎戶部使梁顥同對言曰國家經費甚繁賦入漸少加以冗食者眾尢爲耗蠹所宜裁節若用度不足卽復重擾於民矣況西北二邊未平有饋運之煩臣等會議事可省者願條列以聞從之明年將郊祀嗣宗因條上應奉諸物以及工作凡減雜物十萬六千省工九萬九千又言計省條奏事有可紀者望令判使一員撰錄送史館詔以三司務繁不當日有纂錄可逐季錄送會罷三部使攺左諫議大夫知通進銀臺司兼門下封駁事出知並州兼並代部署州境有臥龍王廟每窮冬闔境致祭值風雪寒甚老幼踣於道嗣宗亟毀之轉運使鄭文寶上其政績有詔褒美先是西邊市馬以給北邊戰士有瘠弱者卽送闕下暑月道遠多死嗣宗建議以汾州地涼接樓煩諸監美水艸請就牧放從之詔拜禦史中丞大中祥符間眞宗告謁太廟嗣宗立班失儀因自首眞宗謂憲官當守禮法以其性粗略不之責加兼工部侍郎權判吏部銓嗣宗剛果率易無所畏憚每進見極談時事或及人間細務頗輕險好進深詆參知政事馮拯之短遂結宰相王旦弟旭使達意於旦以爲助旦疾其醜行因力庇拯嗣宗大怒知制誥王曾從妹適孔冕家閨門不睦曾從東封至冕家啜茗中毒得良藥乃解事已暴露曾密疏方行大禮願罷推究宰相亦以冕先聖後將有褒擢乃隱其事嗣宗獨謂曾誣構冕懼反坐乃求寢息會愆雨嗣宗請對言孔冕爲王曾所訟儻朝旨鞫問加之鍛煉則冕終負冤枉又侯徳昭援赦敍緋年考未滿以欺詐得之非吏部令史自首亦無由知公堂行首李永錫坐贓除名復引充舊職尋送銓授令錄眞宗亟召王旦等詰之旦曰孔冕之罪朝議特爲容隱不令按問誠非冤枉也徳昭據吏部奏驗乃行制命及其首露卽已追奪永錫先爲縣吏坐爲本部節度市羊不輸算除名及公堂闕人李沆以其魁梧因選擬官復用爲副行首在省祗事四年陳牒乞班敍用因復送銓眞宗曰止此乃致旱邪嗣宗理屈復以他辭侵旦旦不與抗乃已明年十月嗣宗復請對言去歲八月至今年十月不雨宿麥不登及秋兗鄆苦雨河溢害稼刑政有失致成災沴孔冕冤枉播在人口王曾尙居近班願示黜退以正朝典臣請露章以聞眞宗語王旦等曰曾實無罪若嗣宗上章亦須裁處旦曰冕不善之迹甚眾但以宣聖之後不欲窮究謂其冤枉感傷和气恐未近理趙安仁曰今若再行按問冕何能免罪王欽若曰臣請審問嗣宗若再鞫冕不能自隱如何區處明日嗣宗復對且謝前言之失眞宗亦優容之其彊妄多此類將祀汾陰以永興重地思得大臣才兼文武者鎭之因謂宰相曰嗣宗嘗自言知武事可授廉車以當此任宜召問之嗣宗願奉詔卽拜耀州觀察使知永興軍府眞宗作詩賜之時種放得告歸山嗣宗逆於傳捨禮之甚厚放旣醉稍倨嗣宗怒以語譏放放曰君以手搏得狀元耳何足道也初嗣宗就試講武殿搏趙昌言帽擢首科故放及之嗣宗愧恨因上疏言所部兼並之家侵漁眾民淩暴孤寡凡十餘族而放爲之首放弟侄無賴據林麓樵采周回二百餘里奪編甿厚利願以臣疏下放賜放終南田百畝徙放嵩山疏辭及於詬辱至目放爲魑魅眞宗方厚待放令徙居嵩陽避之四年邠寧陳興擅釋劫盜徙嗣宗知邠州兼邠寧環慶路都部署城東有靈應公廟傍有山穴羣狐處焉妖巫挾之爲人禍福民甚信向水旱疾疫悉禱之民語爲之諱狐音前此長吏皆先謁廟然後視事嗣宗毀其廟燻其穴得數十狐盡殺之淫祀遂息徙知鎭州發邊肅姦贓肅坐貶嗣宗嘗言徙種放掘邠狐按邊肅爲去三害居二歲召還授樞密副使檢校太保寇準爲使嗣宗與之不﹠﹟累表解職授檢校太傅大同軍節度知許州嗣宗嘗遊是州別墅在焉時人以爲榮移知河南府天禧初攺感徳軍節度洛下訛言相驚徙知陜州再表請老且求入覲遣使召還郊祀攺靜難軍節度旣至闕下病足不能朝謁乃求再知許州不復議休退寇準爲相素惡之特命以左屯衛上將軍檢校太尉致仕表求面辭以足疾艱於拜起特免舞蹈許其子扶掖之對數刻賜錢百萬還許下準貶朝議以嗣宗藩輔舊臣特令月給奉五十千嗣宗尢睦宗族撫諸侄如己子著遺戒以訓子孫勿得柝居又令以孝經弓劍筆硯置壙中五年卒年七十八廢朝贈侍中謚曰景莊錄其子二人甥二人官嗣宗事三朝最爲宿舊所至以嚴明禦下尢傲狠務以醜言淩挫羣類爲中丞日常忿宋白郭贄邢昺七十不請老屢請眞宗敕其休致又遣親屬諷激之及嗣宗晚歲疾甚猶享厚祿徘徊不去嘗謂人曰僕惟此一事未能免物議眾皆嗤之嗣宗好爲文而札尢甚奉祀之歲近臣皆爲頌記宰相以嗣宗所撰不足發揮盛徳慮爲後所誚乃不許刻石所著有中陵子三十卷子堯臣

魏咸信按宋史本傳咸信字國寶建隆初授朝散大夫太子右坊通事舍人攺供奉官初太祖在潛邸昭憲太后嘗至仁浦第咸信方幼侍母側儼如成人太后奇之欲結姻好開寶中太宗尹京成昭憲之意延見咸信於便殿命與禦帶黨進等較射稱善遂選尙永慶公主授右衛將軍駙馬逾年出領吉州刺史太平興國初眞拜本州防禦使四年詔用奉外賜錢十萬五年坐遣親吏市木西邊矯制免所過稅算罰一季奉俄遷愼州觀察使雍熙三年冬契丹擾邊王師出討悉命諸主﹠﹟鎭惡地王承衍知大名石保吉知河陽咸信知澶州四年本郡黃河淸咸信以聞詔褒答之籍田畢就拜彰徳軍節度八月遣歸治所淳化四年河決澶淵陷北城再命知州事太宗親諭方略傳置而往時遣閻承翰修河橋咸信請及流水未下造舟爲便承翰入奏方冬難成請權罷其役咸信因其法乃集工成之奏至上大悅河平遣還役兵俄詔畱築堤咸信以爲天寒地涸無決溢之患復奏罷之眞宗卽位攺定國軍節度咸平中大閱東郊以爲舊城內都巡檢車駕北徵爲貝冀路行營都統署詔督師至貝州敵人退召還行在所景徳初從幸澶州石保吉與李繼隆爲排陣使契丹請和帝置酒行宮面賞繼隆保吉咸信避席自愧無功上笑而撫慰之二年攺武成軍節度知曹州秋霖積潦咸信決廣濟河堤以導之民田無害扈駕朝陵還上言先墳在洛欲立碑求﹠﹟盟津以便其事卽攺知河陽大中祥符初從東封加檢校太尉將祀汾陰命知澶州令入內副都知張繼能諭旨移領忠武軍節度未幾召還年已昏眊見上希旨求寵渥七年表乞任用上出示中書向敏中曰咸信聯榮戚裏位居節制復何望耶是冬以新建南京獎太祖舊臣加同平章事俄判天雄軍天禧初攺陜州大都督府長史保平軍節度有感風疾告歸眞宗嘗謂宰相曰咸信老病諸子不克承順身後復能保守其家業耶未幾卒年六十九贈中書令錄其諸子孫侄遷官者七人咸信頗知書善待士然性吝喜利仁浦所營邸捨悉擅有之旣卒爲諸侄所訟時人恥之子昭易昭亮昭侃

李繼昌按宋史李崇矩傳崇矩子繼昌字世長初崇矩與太祖同府厚善每太祖誕辰必遣繼昌奉幣爲壽嘗畀弱弓輕矢教以射法建隆三年蔭補西頭供奉官太祖欲選尙公主崇矩謙讓不敢當繼昌亦自言不願崇矩亟爲繼昌聘婦太祖聞之頗不悅開寶五年選魏咸信爲駙馬都尉繼昌同日遷如京副使崇矩出華州補鎭國軍牙職入爲右班殿直東頭供奉官監大名府商稅歲課增羨會詔擇廷臣有勞者府以名聞丁外艱服闋授西京作坊副使淳化中齊饑多盜命爲登萊沂密七州都巡檢使至道二年蜀賊平餘黨頗嘯聚拜西京作坊使峽路二十五州軍捉賊招安都巡檢使旋攺兵馬鈐轄賊酋諭雷燒者久爲民患以金帶遺繼昌繼昌僞納之賊懈不設備因掩殺之進西京左藏庫使咸平三年王均亂蜀與雷有終上官正石普同受詔進討寨於城西門賊忽開城僞遁有終等各以所部徑入繼昌覺亟止之不聽因獨還寨賊果閉關發伏悉陷之有終等僅以身免繼昌安堵如故所部諸校聞城中戰聲泣請引去繼昌曰吾位最下當俟主帥命是夕有終馳報至徙繼昌屯雁橋門三月破彌牟寨斬首千級大獲器仗進逼魚橋門均脫走繼昌入城嚴戒部下無擾民者獲婦女童幼置空寺中俟事平遣還其家繼昌急領兵追賊至資州聞均梟首乃還以功領獎州刺史俄知靑州入掌軍頭引見司景徳二年將幸澶州遣先赴河上給諸軍鎧甲遼人請和欲近臣充使乃令繼昌與其使姚東之偕詣遼部俄與韓杞同至行在及遼人聘至又命至境首接伴尋擢爲西上合門使三年又副任中正使契丹是冬將朝陵寢以汝州近洛衛兵所駐命知州事兼兵馬鈐轄駕還召歸出知延州兼鄜延路鈐轄大中祥符元年進秩東上合門使俄以目疾求歸京師入對勞問再三遣尙醫診視假滿仍給以奉少愈令樞密院傳旨將眞拜刺史復任延安繼昌以疾表求休致未幾攺右驍衛大將軍領郡如故祀汾陰畱爲京師新城巡檢鈐轄攺左神武軍大將軍權判右金吾街仗其子遵勗尙萬壽長公主天禧初主誕日邀繼昌過其家迎拜爲壽帝知之密以襲衣金帶器幣珍果美饌賜之翌日主入對帝問繼昌彊健能飲食拜連州刺史出知涇州表求兩朝禦書及謁拜諸陵皆許之二年冬卒年七十二遣中使護櫬以歸錄其子贊善大夫文晟爲殿中丞殿直文旦爲侍禁繼昌性謹厚士大夫樂與之遊爲治尙寬所至民懷之任峽路時與上官正聯職正殘忍好殺嘗有縣胥護芻糧地遠後期正令斬之繼昌徐爲解貸焉鄭伸者早死其母貧饑嘗詣繼昌乞丐家人競前詬逐繼昌召見與白金百兩時人稱之

張宗誨按宋史張齊賢傳宗誨字習之齊賢第二子也少喜學兵法陰陽象緯之書無不通究以父任爲祕書省正字遷至太子中捨貶海州別駕嘗通判河陽徙知富順監會夷人鬥郎春叛羣僚皆騷動宗誨將郡兵攻破之擢開封府判官三司度支勾院宗誨在開封日禦史王沿劾其嗜酒廢事及爲河北轉運使乃發沿居喪假官舟賈販朝論惡之會以調發擾民徙知徐州累遷太常少卿後爲永興軍兵馬鈐轄又徙鄜延路兼知鄜州元昊寇延安劉平石元孫敗沒鈐轄黃徳和遁還延州不納又走鄜州宗誨曰軍奔將無所歸激之則爲亂矣乃納之拘徳和以聞是時鄜城不完且無備傳言寇兵至人心不安宗誨乃嚴斥籍入而禁出使老幼並力守禦之敵亦自引去領興州防禦使復徙永興鈐轄兼知邠州以祕書監致仕嘗事干謁其子曰昔賀祕監以道士服東歸會稽明皇賜以鑑湖以爲休老之地今洛下𨿽無鑑湖而嵩少伊瀍天下佳處𨿽非朝廷所賜皆閒逸之人所有爾大人盍衣羽服以優遊何必更事請謁乎宗誨曰吾作白頭老監祕書而眠何以賀老流沙之服爲哉時以爲名言初齊賢守代州宗誨嘗預計畫其保任親族不問疏近以年爲先後然性貪𨿽謝事猶事貨殖以至於卒子二人子臯子憲

徐的按宋史本傳的字公準建州建安人擢進士第補欽州軍事推官欽土煩郁人多死瘴癘的見轉運使鄭天監請曰徙州瀕水可無患請轉而上聞從之天監因奏畱的使辦役的短衣持挺與役夫同勞苦築城郭立樓櫓以備戰守畫地居軍民爲府捨倉庫溝渠廛肆之類民皆便之遷大理寺丞知吳縣移梁山軍通判常州屬歲饑出米爲糜粥以食餓者累遷尙書屯田員外郎知臨江軍擢廣南西路提點刑獄安化州蠻攻殺將吏所部卒畏誅謀欲叛的馳騎至宜州慰曉之曰爾曹亡懼能出力討賊猶可立功以自贖若朝叛則夕死非計也眾皆斂手聽命奏復澄海忠敢軍後皆獲其用攺知舒州徙荊湖北路轉運使辰州蠻彭士義爲寇的開示恩信蠻黨悔過自歸攝江陵府事城中多惡少年欲爲盜輒夜縱火火一夜十數發的籍其惡少年姓名使相保任曰爾輩﹠﹟相察不然皆爾罪也火遂息太子洗馬歐陽景猾橫不法爲里人害的發其姦竄之嶺外以兵部員外郎爲淮南江浙荊湖制置發運副使奏通泰州海安如臯縣漕河詔未下的以便宜調兵夫浚治之出滯鹽三百萬計得錢八百萬緡遂爲制置發運使軍賊王儉起山東轉掠淮南的團兵待之會靑州攺遣裨將傅永吉追殺入歷陽的與賞遷工部郎中復治泰州西溪河發積鹽加直昭文館區希範蒙趕寇衡湘命的招撫之旣至再宿會蠻酋相繼出降三司以郊祠近宜召還計事旣還蠻復叛除度支副使荊湖南路安撫使至桂陽降者復眾其欽景石﹠﹟華陰水頭諸洞不降者的皆討平之斬其酋熊可淸等千餘級卒於桂陽

楊偕按宋史本傳偕字次公坊州中部人唐左僕射於陵六世孫父守慶仕廣南劉氏歸朝爲坊州司馬因家焉偕少從種放學於終南山舉進士釋褐坊州軍事推官知汧源縣再調漢州軍事判官道遇術士曰君知世有化瓦石爲黃金者乎就偕試之旣驗欲授以方偕曰吾從吏祿安事化金哉術士曰子志若此非吾所及也出戶失所之在官數上書論時政又上所著文論召試學士院不中攺永興軍節度推官又上書論陜西邊事復召試不赴卽遷祕書省著作佐郎爲審刑院詳議官再遷太常博士宋綬薦爲監察禦史攺殿中侍禦史與曹修古連疏言劉從徳遺奏恩太濫貶太常博士監舒州稅以尙書祠部員外郎知光州攺侍禦史爲三司度支判官時郭皇后廢偕與孔道輔範仲淹力爭道輔仲淹旣出偕止罰金乃言願得與道輔等皆貶不報富民陳氏女選入宮將以爲後偕復上疏諫上以尙書戶部員外郎兼侍禦史知雜事馬季良以罪斥置滁州自言得致仕偕以謂致仕用優賢者不當以寵罪人又數論升降之獘仁宗嘉納之判吏部流內銓徙三司度支副使擢天章閣待制河北轉運使按知定州夏守恩贓數萬守恩流嶺南明年丁母憂願終制不許進龍圖閣直學士知河中府元昊反劉平石元孫戰沒偕聞乃僞爲書馳告延州曰朝廷遣救兵十萬至矣命傍郡縣大具芻糧什器以俟比書至賊已解去夏竦爲陜西經略使請增置土兵易戍兵歸衛京師偕言方關中財用乏復增土兵徒耗國用今賊勢方盛𨿽大增土兵亦未能減戍兵東歸第竦懼敗事欲以兵少爲解爾復奏偕不忠沮邊計偕爭愈力時陜西議立五堡偕又以爲擾民疏請罷之徙陜州又徙河東都轉運使詔大選三路之民募爲兵偕復言方今兵不爲少苟多而不練則其勢易以敗又困國而難供時論者惟務多兵而偕論常如此進樞密直學士知並州及元昊入寇密詔偕選彊壯萬人策應麟府偕奏出師臨陣無紀律則士不用命今發農卒赴邊慮在路逃逸及臨陣退縮不稟號令請以軍法從事詔如所請並人大驚畏都轉運使文彥博奏罷之有中官預軍事素橫前帥優遇之偕至一繩以法命率所部兵從副總管赴河外戒曰遇賊將戰一稟副總管節度中人不服捧檄訴偕叱曰汝知違主帥命卽斬首乎監軍怖汗不覺墜笏翌日告疾未幾遂卒於是軍政肅然元昊大掠河北詔修寧遠寨偕言寧遠寨在河外介麟丰二州之間無水泉可守請建新麟州於嵐州有白塔地可建寨屯兵謂遷有五利不遷有三害省國用惜民力利一也內禦岢嵐石府州沿河一帶賊所出路利二也我據其要則河冰𨿽合賊不敢逾河而東利三也商旅往來以通貨財利四也方河凍時得所屯兵馬五七千人以張軍勢利五也今麟州轉輸束芻斗粟費直千錢若因循不遷則河東之民困於調發無已時害一也以孤壘餌敵害二也道路艱阻援兵難繼害三也且州之四面屬羌遭賊驅脇蕩然一空止存孤壘猶四支盡廢首面心腹獨存也今契丹又與西賊共謀待冰合來攻河東若朝廷不思禦捍之計而修寧遠寨是求虛名而忽大患也況靈夏二州皆漢唐郡一旦棄之一麟州何足惜哉書奏帝謂輔臣曰麟州古郡也咸平中嘗經寇兵攻圍非不可守令遽欲棄之是將退而以河爲界也宜諭偕速修復寧遠以援麟州明年攺左司郎中本路經略安撫招討使賜錢五十萬偕列六事於朝一罷中人預軍事二徙麟州三以便宜從事四出冗師五募武士六專捕援且曰能用臣言則受命不然則已朝廷不從偕累奏不已乃罷知邢州徙滄州求面論兵事召還令間日入對偕在並州日嘗論八陣圖及進神楯劈陣刀其法外環以車內比以楯至是帝命以步卒五百如其法布陣於庭善之乃下其法於諸路其後王吉果用偕刀楯法敗元昊於免毛川久之遷翰林侍讀學士知審官院復以爲左司郎中元昊乞和而不稱臣偕以謂連年出師國力日蹙宜權許之徐圖誅滅之計諫官王素歐陽修蔡襄累章劾奏偕職爲從官不思爲國討賊而助元昊不臣之請罪當誅陛下未忍加戮請出之不宜畱處京師帝以其章示偕偕不自安乃求知越州道攺杭州時襄謁告過杭而輕遊裏市或謂偕合言於朝對曰襄嘗緣公事抵我我豈可以私報耶又上太平可致十象圖還判太常司農寺攺右諫議大夫請老以尙書工部侍郎致仕於其歸特賜宴嘗召問賜不拜卒遺奏兵論一篇帝憐之特贈兵部侍郎偕性剛而忠朴敢爲大言數上書論天下事議者以爲迂闊難用與人少合尢喜古今兵法有兵書十五卷集十卷子忱慥

髙覿按宋史本傳覿字會之宿州蘄人進士起家爲嘉興縣主簿後以孫奭薦攺祕書省著作佐郎累遷尙書屯田員外郎通判泗州詔定淮南場茶法覿陳說利害不報擢提點利州路刑獄召爲三司戶部判官安撫河北還爲京西轉運使徙益州彭州廣碃麗水二峽地出金宦者挾富人請置場募人夫采取之覿曰聚眾山谷間與夷獠雜處非遠方所宜且得不償失奏罷之王蒙正恃章獻太后親多占田嘉州詔勿收賦覿又極論其不可坐失察嘉州守張約受賕貶通判杭州徙知福州入爲三司鹽鐵判官歷陜西河北轉運使累遷兵部郎中復入戶部爲鹽鐵副使遷右諫議大夫河東都轉運使加集賢院學士判尙書刑部進給事中知單州卒子秉常

程戡按宋史本傳戡字勝之許州陽翟人少力學舉進士甲科補涇州觀察推官再遷祕書丞通判許州曹利用貶戡以利用﹠﹟降通判蘄州徙虔州州人有殺母暮夜置屍他人之門以誣仇者獄巳具戡獨辯之正其罪以尙書屯田員外郎知歸州召爲侍禦史三司度支判官寶元初忻代地震壞城郭廬舍死傷甚眾命戡安撫頗以便宜從事攺起居舍人知諫院遷兵部員外郎兼侍禦史知雜事三司戶部副使擢天章閣待制陜西都轉運使未幾知渭州陜西有保毅軍人苦其役戡奏曰保毅在鄕兵外不黥而有籍所以佐邊備也已隸保捷而保毅籍如故州縣以供力役率困憊至破折財產售田者猶數戶出一夫民不勝苦因詔私役保毅者以計傭律坐之進樞密直學士知成都府坐常保任貝州張得一得一伏誅奪職出知鳳翔府尋徙河中禦史中丞張觀辯之復爲樞密直學士知永興軍徙瀛州四遷給事中契丹使過稱疾求著帽見戡使謂曰有疾可毋相見見當如禮使者語屈冠而見人言歲在甲午蜀且有變孟知祥之割據李順之起而爲盜皆此時也仁宗自擇戡再知益州遷端明殿學士召見慰遣至彭州民妄言有兵變捕斬之守益州者以嫌多不治城堞戡獨完城浚池自固不以爲嫌也召拜參知政事奏禁蜀人妖言誣民者避宰相文彥博親攺尙書戶部侍郎樞密副使數與宋庠爭議諫官禦史皆論之戡亦自請罷除吏部侍郎觀文殿學士兼翰林侍讀學士同羣牧制置使尋拜宣徽南院使鄜延路經略安撫使判延州英宗卽位以安武軍節度使畱再任初覃恩蕃官例不序遷至是用戡奏始皆得遷又請首領有戰功材武皆得召見選補爲蕃官延州夾河爲兩城雉堞頗卑小敵登九州臺則下瞰城中戡調兵夫大增築之橫山酋豪怨諒祚欲率其屬叛取靈夏來求兵爲援戡言豺虎非自相搏則未易取也癰疽非其自潰則未易攻也諒祚久悖慢宜乘此許之所謂以蠻夷攻蠻夷中國之利也會英宗不豫大臣重生事不報言者請選大臣帥永興屯重兵以制五路敕戡具利害以聞戡以爲四路距永興皆十數驛設有警使聽節制則不及事矣且關中財賦不贍宿軍多何以給之治平初命宦官王昭明等領四路蕃部事戡曰蕃部所以亡去苦邊吏苛暴爲西人誘略爾今昭明等徒能呼召首領犒以牛酒恐未足以結其心也而甚動邊聽宜更置路分鈐轄都監各部一將兵兼沿邊巡檢使無復專蕃部事從其奏夏人遣使入貢僭漢官移文於州稱其國中官曰樞密戡止令稱使副不以官稱樞密曰領盧方許之戡告老章累上終弗聽遣使以手詔問勞賜茶藥黃金乃再上章曰臣老疾劇矣髙奴屯勁兵爲要地豈養病所耶召還道卒贈太尉謚康穆戡以在邊安重習事治不近名然不爲言者所與或傳戡交通宦官閻士良至令妻出見之

王沿按宋史本傳沿字聖源大名館陶人少治春秋中進士第試祕書省校書郎歷知彭城新昌二縣攺相州觀察推官知宗城縣張知白薦其才擢著作佐郎入爲審刑院詳議官再遷太常博士上書論漢唐之初兵革才定未暇治邊圉則屈意以講和承平之後武力有餘而外侮不已則以兵治之孝武之於匈奴太宗之於突厥頡利是也宋興七十年而契丹數侵深趙貝魏之間先朝患徵調之不已也故屈己與之盟然彼以戈矛爲耒耜以剽擄爲商賈而我壘不堅兵不練而規規於盟歃之間豈久安之策哉夫善禦敵者必思所以務農實邊之計河北爲天下根本其民儉嗇勤苦地方數千里古號丰實今其地十三爲契丹所有餘出徵賦者七分而已魏史起鑿十一渠引漳水漑斥鹵之田而河內饒足唐至徳後渠廢而相魏磁洺之地並漳水者累遭決溢今皆斥鹵不可耕故沿邊郡縣數蠲租稅而又牧監芻地占民田數百千頃是河北之地𨿽十有其七而得賦之實者四分而已以四分之力給十萬防秋之師生民不得不困也且牧監養馬數萬徒耗芻豢未嘗獲其用請擇壯者配軍衰者徙之河南孳息者養之民間罷諸坰牧以其地爲屯田發役卒刑徒田之歲可用獲﹠﹟數十萬斛夫漳水一石其泥數斗古人以爲利今人以爲害系乎用與不用者爾願募民復十二渠渠復則水分水分則無奔決之患以之灌漑可使數郡瘠鹵之田變爲膏腴如是則民富十倍而帑廩有餘矣以此馭敵何求不可詔河北轉運使規度而通判洺州王軫言漳河岸髙水下未易疏導又其流濁不可漑田沿方遷監察禦史卽上書駁軫說帝𨿽嘉之而不卽行語在河渠志時樞密副使晏殊以笏擊從者折齒知開封府陳堯咨判官張宗晦日嗜酒惰事沿皆彈奏之天聖五年安撫關陜減諸縣秋稅十二三還爲開封府推官又體量河朔饑民所至不俟詔發官廩濟之就除轉運副使上言本朝制兵刑未幾於古自契丹通好三十年二邊常屯重兵坐耗國用而未知所以處之請教河北彊壯以代就糧禁卒之闕罷招廂軍以其冗者隸作屯田行之數年禁卒當漸銷減而彊壯悉爲精兵矣古者刑平國用中典而比者以敕處罪多重於律以絹估罪者敕以緡直代之律坐髡釱而役者敕黥竄以爲卒比諸州上言謫卒太多衣食不足願勿復謫者七十餘州以律言之皆不至是是以繁文罔之而置於理也誠願削深文而用正律以錢定罪者悉從絹估黥竄爲卒者止從髡釱此所謂勝殘去殺無待百年者也被詔鞫曹汭獄於眞定府遷殿中侍禦史母喪服除攺尙書工部員外郎知邢州復起爲河北轉運使奏罷二牧監以地賦民導相衛邢趙水下天平景佑諸渠漑田數萬頃因詣闕奏事上所著春秋集傳十六卷復上書以春秋論時事授直招文館爲三司戶部副使徙鹽鐵遷兵部員外郎天章閣待制陜西都轉運使時朝廷將減卒戍就食內地詔與知州總管鈐轄等議沿卽奏減卒數萬知樞密院李諮以爲不可復下沿邊都監議沿上疏曰兵機當在廊廟之上豈可取責小人哉諮惡其言奏罷之降知滑州徙成徳軍建學校行鄕飲酒禮遷刑部郎中河東都轉運使加龍圖閣直學士知並州時元昊數寇河東建議徙丰州不報已而州果陷進樞密直學士右司郎中爲涇原路經略安撫招討使兼知滑州增屯兵城中隘甚乃築西關城五里攺涇州觀察使元昊入寇副都總管葛懷敏率兵出捍沿教懷敏率兵據瓦亭待之懷敏進兵鎭戎沿以書戒勿入第背城爲寨以羸師誘賊賊至發兵擊之可有功懷敏不聽進至定川果爲所敗賊乘勝犯渭川沿率州人乘城多張旗幟爲疑兵賊遂引去坐懷敏敗復爲龍圖閣直學士刑部郎中知虢州尋降天章閣待制而爲權禦史中丞賈昌朝所奏落待制未幾徙知成徳軍復待制又徙河中府卒沿好建明當世事而其論多齟齬初興河北水利導諸渠漑民田論者以爲無益已而邢州民有爭渠水至殺人者然後人知沿所建爲利嘗論以春秋法斷事然眞定之獄人以爲沿傅致之有文集二十卷唐志二十一卷子鼎

程琳按宋史本傳琳字天球永寧軍博野人以宣徽北院使判延州仍爲陜西安撫使元昊死諒祚立方幼三大將分治其國議者謂可因此時以節度使啖三將使各有所部分以弱其勢可不戰而屈矣琳曰幸人之喪非所以柔懷遠人不如因而撫之議者惜其失機旣而遣使冊命夏人方圍慶陽琳曰彼若貪此可援慶州之難矣具禮幣賜予之數移報之果喜卽日迎冊使慶陽之圍亦解嘗獲戎首不殺戒遣之夏人亦相告毋捕漢民久之以五百戶驅牛羊扣邊請降且言契丹兵至衙頭矣國中亂願自歸琳曰彼詐也契丹至帳下當舉國取之豈容有來降者間聞夏人方捕叛者此其是耶不然誘我也拒不受已而賊果以騎三萬臨境上以捕降者爲辭琳諜知之閉壁倒旗戒諸將勿動賊疑有備遂引去

段少連按宋史本傳少連字希逸開封人爲兩浙轉運副使舊使者所至郡縣索簿書不暇殫閱往往委之吏胥吏胥持以爲貨少連命郡縣上簿書悉緘識遇事間指取一二自閱擿其非是者按之餘不及閱者全緘識以還由是吏不能爲姦而州縣簿書莫敢不治矣部吏有過召詰曰聞子所爲若此有之乎有當告我我容汝自新苟以爲無吾不使善人被謗卽爲汝辧明矣吏不敢欺皆以實對少連每得其情諄諄戒飭使去後有能自攺過者猶保任之秀州獄死無罪人時少連在杭吏畏恐聚謀僞爲死者服罪款未及綴屍少連已拿舟入城訊獄吏具服請罪以爲神明是時鄭向守杭無治才訟者不服往往自州去徑趨少連少連一言處決莫不盡其理徙使淮南兼發運司事遷龍圖閣直學士知涇州攺渭州命未至而卒

薛向按宋史本傳向字師正以祖顏任太廟齋郎爲永壽主簿權京兆戶曹有商胡賫銀二篋出樞密使王徳用書云以與其弟向適監稅疑之曰烏有大臣寄家問而諉胡人者鞫之果妄爲邠州司法參軍夏人叛秦中治城侍禦史陳洎行邊向詣洎陳三敝言今板築暴興吏持斧四出伐木無問井閭丘隴民不敢訴必不得已宜且葺邊城函關秦東塞今西鄕設守是爲棄關內乎三司貸龍門富人錢以百年全盛之天下一方有警卽稱貸於民非義也洎上其說悉從之邠守貪沓欲因事爲邪井治於城立表於市以撤屋冀得賂免向力爭罷之監在京榷貨務連歲羨緡錢當遷秩移與其兄三司判官董沔議攺河北便糴行鈔法向曰如此則都內之錢不繼茶鹽香象將益不售矣有司主沔議旣而邊糴滯不行沔坐黜以向知鄜州大水冒城郭沈室廬死者相枕郡卒戍延安詣主將求歸視弗得皆亡奔至則家人無存者聚謀爲盜民大恐向遣吏曉之曰冒法以赴急人之常情而不聽若輩歸此武將不知變之過也亟往收溺屍貰汝擅還之罪眾入庭下泣謝一境乃安又論河北糴法之獘以爲度支歲費錢緡五百萬所得半直其贏皆入賈販家今當有以權之遇﹠﹟貴則官糴於澶魏載以給邊新陳未交則散糴價以救民乏軍食有餘則坐倉收之此策一行﹠﹟將不可勝食矣朝廷是向計始置便糴司於大名以向爲提點刑獄兼其事武疆有盜殺人而逸尉捕平民抑使承向覆其冤脫六囚於死入爲開封度支判官權陜西轉運副使制置解鹽鹽足支十年而歲調畦夫數千向奏損其數兼提舉買馬監牧沙苑養馬歲得駒三百而費錢四千萬占田千頃向請斥間田予民收租入以市之乃置場於原渭以羨鹽之直市馬於是馬一歲至萬匹昭陵復土計用錢糧五十萬貫石三司不能供億將移陜西緣邊入鹽中於永安縣向陳五不可以爲失信商旅遂舉所闕之數以獻嘗夜至靈寶縣先驅入驛與客崔令孫爭捨令孫正病臥驚而死罷知汝州甫數月復以爲陜西轉運副使進爲使厚陵役費其助如永昭時凡將漕八年所入鹽馬芻粟數累萬民不益賦其課爲最夏將嵬名山以綏州來歸靑澗城主種諤將往迎詔向與議諤不俟命亟率所部出塞遂城之廷議劾諤擅興將致法向言諤今者之舉蓋忘身以徇國有如不稱臣請坐之諤旣貶向亦罷知絳州再貶信州移潞州張靖使陜西還陳向制置鹽馬之失詔向詣闕與辯靖辭窮卽罪之神宗知向材以爲江浙荊淮發運使綱舟歷歲久篙工利於盜貨嘗假風水沈溺以滅迹向募客舟分載以相督察官舟有定數多爲主者冒占悉奪畀屬州諸運皆詣本曹受遣以地有美惡利有重輕爲立等式用所漕物爲誅賞遷天章閣待制環慶有疆事帝以向習知地形召詣中書舊制發運使上計毋得出入惟止都門達章奏至是弛其禁熙寧四年權三司使明堂禮成有司誤遷向右諫議大夫詔罰吏而向官不奪河洮用兵縣官費不可計向未嘗乏供給及解嚴上疏乞戒將帥裁溢員汰冗卒省浮費節橫賦手敕納進龍圖閣直學士遼人求代北地北邊擇牧加樞密直學士給事中知定州髙陽關募兵敵陰遣人應選向諜知之主者覺縱使亡去向遣邏捕取之械送瀛州戮於市北使久畱都亭數出不遜語而云應點兵涿易治道僉謂必渝盟向曰彼欲彊議速成故多張虛勢以撼我使者懼不如其請故肆嫚言以僥幸取成兵來不除道其亦無能爲也已後皆如向言遷工部侍郎向控辭賜詔弗允故事前兩府辭官乃降詔兩省得詔自向始元丰元年召同知樞密院向幹局絕人尢善商財計算無遺策用心至到然甚者不能無病民所上課間失實時方尙功利王安石從中主之禦史數有言不聽也向以是益得展奮其材業至於論兵帝所通暢明決遂由文俗吏得大用及在政地同列質以西北事則養威持重未嘗啟其端非常所以屬望意會詔民畜馬向旣奉命旋知民不便議欲攺爲於是舒亶論向反復無大臣體斥知潁州又攺隨州卒年六十六元佑中錄其言謚曰恭敏子紹彭有翰墨名中子嗣昌

蔡延慶按宋史蔡齊傳齊從子延慶字仲遠中進士第通判明州歷福建路轉運判官提點京東陜西刑獄神宗初以集賢校理歷開封府推官有衛士告黃衣老卒筒火入直延慶察卒色辭疑焉詢之果爲所誣卽反坐告者事聞帝重之加直史館知河中府明年同修起居注直舍人院判流內銓拜天章閣待制秦鳳等路都轉運使以應辦熙河軍須功進龍圖閣直學士王韶進師河州羌斷其歸路延慶曰兵事非吾所宜預然主帥在難不急援之恐敗國事遂檄兵赴救羌解去韶得全師還轉運判官蔡曚劾其擅興朝廷問知狀易曚他道韶入朝延慶攝熙帥元夕張燈羌乘隙伏兵北關下遣其種二十九人僞請來屬將舉火內應延慶覘知悉斬以徇伏者宵潰蕃官詐稱木徵欲降邀大將景思立來迎延慶命毋輒出卽違節制𨿽有功亦誅思立不從卒敗死徙知成都府兼兵馬都鈐轄本道舊不制都鈐轄至是特命之茂州羈縻州蠻族九自推一人爲將統其眾將常在州聽要束州居羣蠻中無城塹惟樹鹿角爲固蠻屢夜入剽人畜僥貨來贖民患苦詣郡守李琪請築城琪上於朝詔延慶度其利便延慶下其事琪已去後守範百常以爲利築之蠻酋訴謂侵其土地乞罷築不許蠻數百掩至拒卻之明日又大至盡焚鹿角及民廬舍引梯衝攻牙城百常扞禦殺二蠻酋及退然遊騎猶繞四山南北路皆爲所據城中不敢出百常募人間道告急於成都延慶命與之和奏乞遣近上內臣共經蠻事詔押班王中正往中正受旨凡軍事皆令與都鈐轄議將行言茂去成都遠一一與議慮失事機請得專決於是事無巨細皆自處延慶不復預監司附中正奏延慶區理失宜致生邊患徙知渭州仍降爲天章閣待制夏人禹臧苑麻疑邊境有謀使人入塞賣馬吏執以告延慶曰彼疑故來覘執之是成其疑約馬直授之使去疆吏入敵境攘羊馬得而戮諸境上且告之曰兩境不相侵則相保以安故戮以戒若有之亦當爾也夏人悅服嘗得安南行軍法讀之仿其制部分正兵弓箭手人馬團爲九將合百隊分左右前後四部隊有駐戰拓戰之別步騎器械每將皆同以蕃兵人馬爲別隊各隨所近分隸焉諸將之數不及正兵之半乃所以制之處老弱於城寨較其遠近而爲區別使蕃漢無得相雜以防其變具爲書上之時鄜延呂惠卿亦分畫兵延慶條其不便神宗善其議召知開封府拜翰林學士以言者罷知滁州歷瀛洪州復龍圖閣待制帥髙陽閱歲復直學士移定武元佑中入爲工部吏部侍郎卒年六十二賜錢三十萬官庀其葬延慶有學問平居簡嘿遇事能別白是非所至有惠政旣爲伯父齊後齊晚得子乃歸其宗籍家所有付之無一毫自予萊人義焉

潘夙按宋史本傳夙字伯恭鄭王美從孫也天聖中上書論時政授仁壽主簿久之知韶州擢江西轉運判官提點廣西湖北刑獄邵州蠻叛湖南騷動遷轉運使專制蠻事親督兵破其團峒九十徙知滑州攺湖北轉運使知桂州坐在湖北時匿名書誣判官韓繹謫監隨州酒梲起知光化軍大臣以將帥才舉之易端州刺史再遷徙鄜州召對訪交廣事稱旨還司封郎中直昭文館復知桂州交人敗於占城僞表稱賀以爲大捷神宗詔之曰智髙之難方二十年中人之情燕安忽事直謂山僻蠻獠無可慮之理殊不思禍生於所忽唐六詔爲中國患此前事之師也卿本將家子寄要蕃宜體朕意悉心經度夙遂上書陳交址可取狀且將發兵未報而徙河北轉運使歷度支鹽鐵副使知河中府章惇察訪荊湖討南北江蠻猺陳夙憂邊狀以知潭州再遷光祿卿知荊南鄂州卒年七十

節使部名臣列傳十九

宋三

蔡挺按宋史本傳挺字子政宋城人第進士調虔州推官秩滿以父希言當官蜀乞民行遂授陵州團練推官王堯臣安撫陜西辟管勾文字富弼使遼奏挺從至雄州誓書有所更易遣挺還白仁宗欲知契丹事召對便殿挺時有父喪聽以衫帽入範仲淹宣撫陜西河東奏挺通判涇州徙鄜州河北多盜精擇諸郡守以挺知博州申飭屬縣嚴保伍得居停姦盜者數人弛其宿負補爲吏使之察警盜每發輒得均博平聊城二縣稅歲衍巨萬三司下其法於四方然大抵增賦也爲開封府推官提點府界公事部修六漯河用李仲昌議塞北流入於六漯一夕復決兵夫芟揵漂溺不可計降知滁州言者以爲輕乃貶秩停官越數歲稍起知南安軍提點江西刑獄提舉虔州監自大庾嶺下南至廣驛路荒遠室廬稀﹠﹟往來無所芘挺兄抗時爲廣東轉運使乃相與謀課民植松夾道以休行者江閩鹽賊率十百爲州縣害挺諭所部與期使首納器甲原其罪得兵械萬計官鹽惡而價貴盜鹽善而價且下故私販日滋挺簡僚吏至淮轉新鹽明殿賞以官數之餘之於是賊黨破散宿獘遂絕歲增賣鹽四十萬攺陜西轉運副使進直龍圖閣知慶州因上書論攻守大計夏人大入挺盡斂邊戶入保戒諸寨無出戰諒祚親帥軍數萬攻大順挺料城堅不可破而柔遠城惡亟遣總管張玉將銳師守之先布鐵蒺藜大順城旁水中騎渡水多躓驚言有神過三日不克諒祚督帳下決戰挺伏彊弩壕外飛矢貫其鎧遂引卻移寇柔遠玉夜斫營夏人驚擾潰去環州熟羌思順舉族投諒祚倚爲鄕導挺宣言思順且復來命葺其舊捨出兵西爲迎候之舉諒祚果疑思順毒之死挺築城馬練平爲荔原堡分屬羌三千人守之神宗卽位加天章閣侍制知渭州舉籍禁兵悉還府不使有隱占建勤武堂五日一訓之偏伍鎭鼓之法甚備儲勁卒於行間遇用奇則別爲一隊甲兵整習常若寇至又分義勇爲伍番三千人參正兵防秋與春以八月正月集四十五日而罷歲省粟帛錢緡十三萬有奇括並邊生地冒耕田千八百頃募人佃種以益邊儲取邊民闌市蕃部田八十頃以給弓箭手又築城定戎軍爲熙寧寨開地二千頃募卒三千人耕守之諜告夏人侯胡盧河挺出奇兵迎擊之夏人潰分諸將躡而討之蕩其七族進右諫議大夫賜金帛二千夏人復犯諸寨環慶兵不能禦挺遣張玉以萬人往解其圍慶州軍變挺討平之進龍圖閣直學士廣銳卒徙營眾憚遷欲爲亂城中震擾挺推斬首惡十九人訖徙營蕃部歲饑以田質於弓箭寺過期輒沒挺爲資官錢歲息什一後遂推爲蕃漢靑苗助役法又自以意制渡河大索及兵械鐮寧搶皆獲其用熙寧五年拜樞密副使帝問挺涇原訓兵之法召部將按於崇政殿善之下以爲諸郡法河州景思立戰死帝開天章閣訪執政挺請行帝曰此小事不足煩卿河朔有警卿當行矣契丹議雲中地挺請罷沿邊戍人示以無事因乞置三十七將皆行其策七年冬奏事殿中疾作而僕帝親臨賜藥罷爲資政殿學士判南京畱司禦史臺元丰二年薨年六十六贈工部尙書謚曰敏肅挺譎而多知人莫能窺其城府初爲富弼範仲淹客頗泄其幾事於呂夷簡以自售在渭久鬱鬱不自聊寓意詞曲有玉關人老之嘆中使至則使優伶歌之以達於禁掖神宗湣焉遂有樞密之拜云

李師中按宋史本傳師中字誠之楚丘人年十五上封事言時政父緯爲涇原都監夏人十餘萬犯鎭戎緯帥兵出戰而帥司所遣別將郭志髙逗𨖻不進諸將以眾寡不敵不敢復出緯坐責降師中詣宰相辯父無罪時呂夷簡爲相詰問不屈夷簡怒以爲非布衣所宜言對曰師中所言父事也由是知名舉進士鄜延龐籍辟知洛川縣民有罪妨其農時者必遣歸令農隙自詣吏令當下者榜於民或召父老諭之租稅皆先期而集民負官茶直十萬緡追系甚眾師中爲脫桎梏語之曰公錢無不償之理寬與汝期可乎皆感泣聽命乃令鄕置一匱籍其名許日輸所負一錢以上輒投之書簿而去比終歲逋者盡足官移諸郡粟於邊已而反之盛冬大雪勞且費至賤售予兼並家師中令過縣願輸者聽躬坐庾門執契以須數日得萬斛使下其法於他縣嘗出鄕亭見戎人雜耕皆兵興時入中國人藉其力往往結爲婚姻久而不歸師中言若輩不可雜處言之經略使並索旁郡者徙諸絕塞龐籍爲樞密副使薦其才召對轉太子中允知敷政縣權主管經略司文字夏人以歲賜緩移邊曰願勿逾歲暮詔吏報許師中更牒曰如故事樞密院劾爲擅攺制書師中曰所攺者郡牒耳非制也朝廷是之薄其過提點廣西刑獄桂州靈渠故通漕歲久石窒舟滯師中卽焚石鑿而通之邕管有馬軍五百馬不食夏多死師中謂地皆險阻無所事騎奏罷之士人補攝官銓授無法權在吏悉記其名使待除於家初邕州蕭注宜州張師正謀啟邊釁注欲以所管蠻峒酋豪往討交址云不用朝廷兵食詔下經略使蕭固轉運使宋咸二人爲注所餌合詞稱便而師中至詔以注奏付之師中邀注來難之曰君以酋豪伐交址能保必勝乎曰不能師中曰旣不能保必勝脫有敗衄柰何注知不可遂罷議會蠻猺申紹泰入追亡者害巡檢宋士堯注又張皇爲駭奏仁宗爲之旰食師中言無足憂因劾注邀功生事掊斂失眾心卒致將率敗覆按法當斬於是注責泰州安置並按固咸皆坐貶師中攝帥事交址耀兵於邊聲言將入寇師中方宴客飲酒自若艸六榜揭境上披以其情得不敢動卽日貢方物紹泰懼委巢穴遁去儂知髙子宗旦保火峒眾無所屬前將規討以幸賞遂固守師中檄諭禍福立率其族以地降邊人化其徳多畫像立祠以事稱爲桂州李大夫不敢名還知濟兗二州濟水堙塞久師中訪故道自兗城西南啟鑿之功未半而去遷直史館知鳳翔府種諤取綏州師中言西夏方入貢叛狀未明恐彼得以借口徒啟其釁端也鄜延路覘知西夏駐兵綏銀州檄諸路當牽制師中疏論牽制之害時諸將皆請行師中曰不出兵罪獨在帥非諸將憂也旣而此舉卒罷熙寧初拜天章閣待制河東都轉運使西人入寇以師中知秦州詔賜以班超傳師中亦以持重總大體自處前此多屯重兵於境寇至則戰嬰其銳鋒而內無以遏其入師中簡善守者列塞上而使善戰者中居令諸城曰卽寇至堅壁固守須其去出戰士尾襲之約束旣熟常以取勝王韶築渭涇上下兩城屯兵以脇武勝軍撫納洮河諸部下師中議遂言今修築必廣發兵大張聲勢及令蕃部納土招弓箭手恐西蕃及洮河武勝軍部族生疑今不若先招撫靑唐武勝及洮河諸族則西蕃族必乞修城寨因其所欲量發兵築城堡以示斷絕夏人鈔略之患部人必歸心唐於西域每得地則建爲州其後皆陷失以淸水爲界大抵根本之計未實腹心之患未除而勤遠略貪土地者未有不如此者詔師中罷師事韶又請置市易募人耕緣邊曠土師中奏阻其謀王安石方主韶坐以奏報反復罪削職知舒州徙洪登齊復待制知瀛州又乞召司馬光蘇軾等置左右師中言時政得失又自稱薦曰天生微臣蓋爲聖世有臣如此陛下其捨諸呂惠卿﹠﹟其語以爲罔上遂貶和州團練副使安置還右司郎中卒年六十六師中始事州縣邸狀報包拯參知政事或云朝廷自此多事矣師中曰包公何能爲今鄞縣王安石者眼多白甚似王惇他日亂天下必斯人也後二十年言乃信其志尙甚髙每進見多陳天人之際君臣大節請以進賢退不肖爲宰相考課法在官不貴威罰務以信服人至明而恕去之日民擁道遮泣馬不得行杜衍範仲淹富弼皆薦其有王佐才然好爲大言以故不容於時而屢黜气未嘗少衰

張莊按宋史本傳莊應天府人也元丰三年擢進士第歷提舉司講議司檢討官出提舉荊湖夔州等路香鹽事攺提舉荊湖北路常平本路提點刑獄進龍圖閣直學士廣南西路轉運副使王祖道旣請立朱崖諸州縣徙萬安軍詔莊按覆相度實與祖道相表裏祖道召爲兵部尙書授莊集賢殿修撰知桂州祖道旣畱以莊知融州已而祖道徙福州莊復知桂州秦安化上三州一鎭地土及恩廣監洞蒙光明落安知洞程大法都丹團黃光明等納土共五萬一千一百餘戶二十六萬二千餘人幅員九千餘里尋又奏寬樂州安沙州譜州四州七源等州納土計二萬人一十六州三十三縣五十餘峒幅員萬里蔡京帥百官表賀進莊兼黔南路經略安撫使知靖州王子武者惠恭皇后族子也靖州界接平允從三州子武欲通之因請復元佑所棄渠陽軍渠陽旣城乃上言湖北至廣西繇湖南則迂若弓背自渠陽而往猶弓弦耳因以利諸蠻使納土立裏堠莊忌之且欲蠻之多屬廣西爲己功因誘復水蠻石盛唐毀其烽表橋梁渠陽蠻酋揚惟聰請討之子武以聞朝議謂其生事罷子武未幾安化蠻納土莊遣黃忱往築州城忱蠻將也知蠻情僞力言不可莊怒遣忱護築淡州別遣胡超儂昌等築安化城果爲蠻所揜超等沒者幾千人中書舍人宇文粹中言祖道及莊擅興師旅啟釁邀功妄言諸蠻效順納款得地當時柄臣攬爲綏撫四夷之功奏賀行賞張皇其事自昔欺君無大於此朝廷旣追貶祖道莊責舒州團練副使永州安置再貶連州移和州起和荊南府徙江寧復進徽猷閣直學士歷知渭亳襄州鎭江東平府宣和六年坐繕治東平城不加功輒復摧圯降兩官提舉嵩山崇福宮卒贈宣奉大夫

仇悆按宋史本傳悆字泰然益都人大觀三年進士授邠州司法讞獄詳恕多所全活爲鄧城令滿秩耆幼遮泣不得去徙武陟令屬朝廷方調兵數十萬於燕山悆饋餉畢給時主將縱士卒過市掠物不予直他邑官逃避悆先期趣備申嚴約束遂以不擾已而悆送軍餉於涿值大軍潰於盧溝河囊橐往往委以資敵悆間關營護無一毫棄失調髙密丞俗尙嚚訟悆攝縣事剖決如流事無淹夕民至懷餅餌以俟決遣猾吏楊蓋每陰疏令過脇持爲姦悆暴其罪黥之無不悅服州闕司錄命悆攝事旣行邑氓萬餘邀畱至擁歸縣廨時天寒皆燃火警守布滿後先悆由它道得出或追拜馬首曰公捨我去我必使公復來它日悆方白事郡牙忽數千人徑奪以歸守將不能遏劇寇起萊密間素聞悆名戒其黨勿犯髙密境民賴以安密卒閉關叛掠害官吏幾盡獨﹠﹟曰無驚仇公南遷丁母憂服除知建昌軍入爲考功員外時仕者宛轉兵間亡失告牒十常七八而銓部無案籍訴丐者甚多眞僞錯亂悆親爲考核其可據者悉責保識因上聞行之遷右司及中書門下檢正諸房公事俄爲沿海制置使明守與宰相厚善紿言士卒將爲變致遣精兵密捕統制官徐文覺之初謀縱軍剽略頃之泛海去呼曰我以仇公故不殺人不焚屋廬一城晏然猶坐削兩官主管太平觀以淮西宣撫知廬州劉豫子麟合金兵大入民情洶懼宣撫司統制張琦者冀乘危爲亂驅居民越江南走欲先脇悆出擁甲士數千突入露刃登樓揚白麾左右驚潰迫悆上馬悆徐謂曰若﹠﹟無守土責吾當以死徇國寇未至而逃人何賴焉堅不爲動神色無少異琦等錯愕遽散其徒人心遂定時金人出入近境悆求援於宣撫司不報又遣其子自間道赴朝廷告急𨿽旌其子以官而援卒不至帝方下詔親徵而詔亦不至淮甸喧言將棄兩淮爲保江計悆錄詔語揭之郡縣讀者至流涕咸思自奮監押閻僅死於賊餘眾來歸州帑匱竭無以爲賞悆悉引班坐犒以酒食慰勞之眾皆感勵募廬壽兵得數百益鄕兵二千出奇直抵壽春城下敵三戰皆北卻走渡淮其後麟復增兵來寇悆復壽春俘馘甚眾獲旗械數千焚糧船百餘艘降渤海首領二人初金人圍濠州旬日未下屬天寒馬多僵死乃悉眾向淮東樞密使張浚方視師金陵悆以策說之曰金重兵在淮東師老食匱若以精兵二萬一自壽陽一自漢上徑趨舊京當不戰而退繼以大軍尾擊蔑有不濟者昔人謂一日縱敵數世之患願無失時之悔浚不能用麟復以步騎數千至合肥諜言兀朮爲之殿人心怖駭不知所爲會西京制置使遣牛臯統兵適至悆顧左右曰召牛觀察來擊賊臯旣至以忠義撼之臯素勇甚以二千餘騎馳出短兵相接所向披靡敵稍懾散而復集者三其副徐慶忽墜馬敵競赴之臯掖以上手刜數人因免冑大呼曰我牛臯也嘗四敗兀朮可來決死寇畏其名遂自潰以悆克復守禦功加徽猷閣待制明年宣撫司始遣大將王徳來時寇已去徳謂其伍曰當事急時吾屬無一人渡江擊賊今事平方至何面目見仇公耶徳麾下多女眞渤海歸附者見悆像不覺以手加額初宣撫司旣不以一卒援諸郡但令焚積聚棄城退保文移不絕於道又請浚督行之浚檄悆度其宜處之悆謂殘破之餘兵食不給誠不能支敵然帥臣任一路之責誓當死守今若委城使金人有淮西治兵艦於巢湖必貽朝廷憂力陳不可浚韙其言而卒全活數州之眾尋詔詣闕軍民號送之攺浙東宣撫使知明州以挫豪彊獎善良爲理吏受賕𨿽一錢不貸姦猾斂迹州罹兵火旣毀悆斥廚錢助其費買田行鄕飲酒禮歲饑發官儲損其直民無死徙朝廷聞之進秩一等再召進對帝親加褒諭欲畱置近密言者以悆在郡多黥胥吏爲慘酷請授外藩時峒獠未息乃進直學士爲湖南安撫使禁盜鑄錢者趣使爲農物價旣平商賈遂通數月召還加寶文閣學士陜西都轉運使時金人無故歸侵彊詭計叵測悆力陳非策固辭不行秦檜方主和議以爲異己落職以左朝奉郎少府少監分司西京全州居住起知河南府未行金人果復陷所歸郡邑如悆言乃復待制再知明州攺知平江府陛辭言我軍已習戰非復前日故劉錡能以少擊眾敵大挫衄若乘已振之勢鼓行而前中原可傳檄而定上嘉之以言罷提舉太平觀積官至左朝議大夫爵益都縣伯卒贈左通議大夫悆性至孝母沒時方崎嶇轉徙居喪盡禮沿海制置使陳彥文薦於朝起復之悆不就悆端方挺特自初官訖通顯無所附麗令鄧城時丞相範宗尹方爲邑子以文謁悆悆他日語其父是子公輔器也宗尹旣當國未嘗以私見悆在明州嘗欲薦一幕官問曰君日費幾何對以十口之家日用二千悆驚曰吾爲郡守費不及此屬僚所費倍之安得不貪遂止

趙遹按宋史本傳遹開封人大觀初以發運司勾當公事爲梓州路轉運司判官瀘戎諸夷納土命遹相置以建立純州縣寨勞加直祕閣升轉運副使俄授龍圖閣直學士爲正使政和五年晏州夷酋卜漏反陷梅嶺堡知寨髙公老遁公老之妻宗女也常出金玉酒器飲卜漏等漏心艷之會瀘帥賈宗諒以斂竹木擾夷部且誣致其酋斗个旁等罪夷人咸怨漏遂相結因上元張燈襲破寨擄公老妻及其器物四出剽掠遹行部昌州聞之倍道趨瀘州賊分攻樂共城長寧軍武寧縣宗諒皆遣將拒卻之已而樂共城監押潘虎誘殺羅始黨族首領五十人其族蠻僨怒合漏等復攻樂共城遹並劾之詔斬虎罷宗諒代以康延魯而聽遹節制遹陰有專討意兵端益大矣於是詔發陜西軍義軍上軍保甲三萬人以遹爲瀘南招討使遹與別將馬覺張思正分道出期會於晏州思峨州近而固遹遣王育先破之村囤諸落相繼而克因其積谷食士卒旣抵晏州覺思正各以兵來會漏據輪縛大囤其山崛起數百仞林箐深密夷奔潰者悉赴之乃壘石爲城外樹木柵當道穿坑阱僕巨﹠﹟布渠答夾以守障俯瞰官軍矢石所中皆靡碎遹軍不能進間從巡檢種友直田佑恭按視其旁山崖壁特峭絕賊恃之無守備遹欲襲取命友直佑恭軍其下而身當賊衝番軍疊攻之未旦鼓而進迨夕則止賊並力拒戰不得息友直所部多思黔土丁習山險而山多生猱遹遣土丁捕之伐去蒙密緣崩石挽藤葛而上得猱數十頭束麻作炬灌以膏蠟縛於猱背暮夜復遣土丁負繩梯登崖巓乃縋梯引下人人銜枚挈猱蟻附而上比雞鳴友直佑恭與其眾悉登擁刀斧﹠﹟箐入及賊柵出火然炬猱熱狂跳賊廬舍皆茅竹猱竄其上火輒發賊號呼奔撲猱益驚火益熾官軍鼓噪破柵遹望見火麾軍躡雲梯攻其前兩軍相應賊擾亂不復能抗赴火墜崖死者不可計俘斬數千人卜漏突圍走至輪多囤追獲之晏州平諸夷落皆降拓地環二千里遹爲建城寨畫疆畝募人耕種且習戰守號曰勝兵詔置沿邊安撫司以轉運副使孫義叟爲安撫使髙公老妻不辱而死詔贈節義族姬加遹龍圖閣直學士熙州蘭湟經略安撫使遹以疾請祠不許旣入對賜上捨出身拜兵部尙書遹與童貫有隙力請去以提舉醴泉觀兼詳定一司敕令六年出知成徳軍拜延康殿學士賜其子永裔上捨出身祕書省校書郎淶水人董才得罪亡命因聚眾爲賊攻敗城邑遼人不能制中山帥府陰與才通誘使來歸才尋爲遼所破遂上書請取全燕以自效王黼童貫大喜將許之遹言不可客或以沮朝廷密謀止遹遹曰帥臣所部封境𨿽異事無異也且論思獻納侍從之職遹今以侍從備帥臣而眞定中山邊接隙苟一開吾境得無事乎疏奏上然之又斥還才書才窮蹙轉入河東詔以問遹遹復具疏極論其害洎遹徙熙州黼等卒納才又慮遹過闕入見有所陳趣使便道赴鎭諸蕃聞遹至相賀曰吾父來朝廷眞欲無事矣爭出鉏耨牛價爲頓髙時議更陜西大鐵錢價與銅錢輕重等遹上言曰銅重鐵輕自然之理今反其理民誰信之以人奪天𨿽厲其禁終不可行也居數月以疾乞致仕命提舉嵩山崇福宮起知中山順昌應昌府金人舉兵召遹赴闕尋卒永裔歷知眉州言者論遹欺罔朝廷以軍功永裔遂放罷

陶節夫按宋史本傳節夫字子禮饒州鄱陽人晉大司馬侃之裔也第進士起家爲廣州錄事參軍楊元寇暴山谷間捕系獄屢越以逸且不承爲盜旣累年節夫詰以數語元卽吐服將適市與諸囚訣曰陶公長者𨿽死可無憾知新會縣廣守章楶重其材楶帥涇原辟入府崇寧初爲講議司檢討官進虞部員外郎遷陜西轉運副使徙知延安府以招降羌有功加集賢殿修撰築石堡等四城石堡以天澗爲隍可趨者惟一路夏人窖粟其間以千數旣爲宋有其酋驚曰漢家取我金窟堝亟發鐵騎來爭節夫分部將士遮禦之斬獲統軍以下數十百人夏人度不可得斂兵退連擢顯謨閣待制龍圖閣直學士方議城銀州諜告夏人已東節夫料必西趨涇原官屬不肯從節夫曰吾計之熟矣乃遣裨將耿端彥疾驅至銀州五日城成夏人果從涇原至則城備已固遂遁去進樞密直學士節夫在延安日久蔡京張康國從中助之故惟京意是徇夏人欲款塞拒弗納放牧者執殺之夏人怨怒大人鎭戎軍殺鹵數萬口節夫尋領經制環慶涇原河東邊事言今旣得石堡又城銀州西夏洪宥皆在吾顧盻中橫山之地十有七八興州巢穴淺露直可以計取遂陳取興靈之策加龍圖閣學士會朝廷罷經制司且棄所城地節夫乃求內郡徙洪州攺江寧府歷靑秦二州太原府羣盜李勉起遼州北平之間河東河北騷動兩路帥臣憲臣皆罪去至出臺郎督捕之節夫請悉罷所遣兵卒以計獲勉坐上疏乞畱本道兵勿移戍降爲待制知永興軍數月卒追復龍圖閣學士

張所按宋史本傳所靑州人登進士第歷官爲監察禦史髙宗卽位遣所按視陵寢還上疏言河東河北天下之根本昨者誤用姦臣之謀始割三鎭繼割兩河其民怨入骨髓至今無不扼掔若因而用之則可藉以守不則兩河兵民無所系望陛下之事去矣且論還京師有五利謂國之安危在乎兵之彊弱將相之賢不肖不在乎都之遷不遷又條上兩河利害上欲以其事付所會所言黃潛善姦邪不可用恐害新政乃罷所禦史攺兵部郎中尋責所鳳州團練副使江州安置後李綱入相欲薦所經略兩河以其嘗言潛善故難之一日與潛善從容言曰今河北未有人獨一張所可用又以狂言扺罪不得已收拭用之使爲招撫冒死立功以贖過不亦善乎潛善許諾乃借所直龍圖閣充河北招撫使賜內府錢百萬緡給空名告千餘道以京西卒三千爲衛將佐官屬許自辟置一切以便宜從事所入見條上利害上賜五品服遣行命直祕閣王圭爲宣撫司參謀官佐之河北轉運副使張益謙附黃潛善意奏所置司北京非是且言自置招撫河北盜賊愈熾不若罷之專以其事付帥司李綱言張所今畱京師招集將佐尙未及行益謙何以知其擾朝廷以河北民無所歸聚而爲盜故置司招撫因其力而用之豈由置司乃有盜賊乎今京東西羣盜公行攻掠郡縣亦豈招撫司過耶時方艱危朝廷欲有所經理益謙小臣乃以非理沮抑此必有使之者上乃命益謙分折命下樞密院汪伯彥猶用其奏詰責招撫司李綱與伯彥爭於上前伯彥語塞所方招來豪傑以王彥爲都統制嶽飛爲準備將而李綱已罷相朝廷以王圭代之所落直龍圖閣嶺南安置卒於貶所子宗本以嶽飛奏補官

呂頤浩按宋史本傳頤浩字元直其先樂陵人徙齊州中進士第父喪家貧躬耕以贍老幼後爲密州司戶參軍以李淸臣薦爲邠州教授除宗子博士累官入爲太府少卿直龍圖閣河北轉運副使升待制徽猷閣都轉運使伐燕之役頤浩以轉輸隨種師道至白溝旣得燕山郭藥師眾二萬契丹軍萬餘皆仰給縣官詔以頤浩爲燕山府路轉運使頤浩奏開邊極遠其勢難守𨿽窮力竭財無以善後又奏燕山河北危急五事願博議久長之策徽宗怒命褫職貶官而領職如故尋復焉進徽猷閣直學士金人入燕郭藥師劫頤浩與蔡靖等以降敵退得歸復以爲河北都轉運使以病辭提舉崇福宮髙宗卽位除知揚州車駕南幸頤浩入見除戶部侍郎兼知揚州進戶部尙書劇賊張遇眾數萬屯金山縱兵焚掠頤浩單騎與韓世忠造其壘說之以逆順遇黨釋甲降進吏部尙書建炎二年金人逼揚州車駕南渡鎭江召從臣問去畱頤浩叩頭願且畱此爲江北聲援不然敵乘勢渡江事愈急矣駕幸錢塘拜同簽書樞密院事江淮兩浙制置使還屯京口金人去揚州攺江東安撫制置使兼知江寧府時苗傅劉正彥爲逆逼髙宗避位頤浩至江寧奉明受攺元詔赦會監司議皆莫敢對頤浩曰是必有兵變其子抗曰主上春秋鼎盛二帝蒙塵沙漠日望拯救其肯遽遜位於幼沖乎灼知兵變無疑也頤浩卽遣人寓書張浚曰時事如此吾儕可但已乎浚亦謂頤浩有威望能斷大事書來報起兵狀頤浩乃與浚及諸將約會兵討賊時江寧士民洶懼頤浩乃檄楊惟忠畱屯以安人心且恐苗傅等計窮挾帝繇廣徳渡江戒惟忠先爲控扼備俄有旨召頤浩赴院供職上言今金人乘戰勝之威羣盜有﹠﹟起之勢興衰撥亂事屬艱難豈容皇帝退享安逸請亟復明辟以圖恢復遂以兵發江寧舉鞭誓眾士皆感厲將至平江張浚乘輕舟迓之相持而泣咨以大計頤浩曰頤浩曩諫開邊幾死宦臣之手承乏漕挽幾陷鮏羴之域今事不諧不過赤族爲社稷死豈不快乎浚壯其言卽舟中艸檄進韓世忠爲前軍張俊翼之劉光世爲遊擊頤浩浚總中軍光世分軍殿後頤浩發平江傅黨托旨請頤浩單騎入朝頤浩奏所統將士忠義所激可合不可離傅等恐懼乃請髙宗復辟師次秀州頤浩勉勵諸將曰今𨿽反正而賊猶握兵居內事若不濟必反以惡名加我翟義徐敬業可監也次臨平苗傅等拒戰頤浩被甲立水次出入行陣督世忠等破賊傅正彥引兵遁頤浩等以勤王兵入城都人夾道聳觀以手加額朱勝非罷相以頤浩守尙書右僕射中書侍郎兼禦營使攺同中書門下平章事車駕幸建康聞金人復入召諸將問移蹕之地頤浩曰金人謀以陛下所至爲邊面今當且戰且避奉陛下於萬全之地臣願畱常潤死守上曰朕左右不可以無相乃以韓世忠守鎭江劉光世守太平駕至平江聞杜充敗績上曰事迫矣若何頤浩遂進航海之策初建炎禦營使本以行幸總齊軍政而宰相兼領之遂專兵柄樞府幾無所預頤浩在位尢顓恣趙鼎論其過四年移鼎爲翰林學士吏部尙書鼎辭且攻頤浩章十數上頤浩求去除鎭南軍節度開府儀同三司醴泉觀使詔以頤浩倡義勤王故從優禮焉奉化賊將璉乘亂爲變劫頤浩置軍中髙宗以頤浩故赦而招之尋除江東安撫制置大使兼知池州頤浩請兵五萬屯建康等處又請王巨師古兵自隸將之鎭而李成遣將馬進圍江州乃駐軍鄱陽會楊惟忠兵請與俱趨南康遣師古救江州賊眾鏖戰頤浩惟忠失利師古敗奔洪州頤浩乞濟師討李成髙宗曰頤浩奮不顧身爲國討賊羣臣所不及但輕進其失也詔王以萬人速往策應頤浩復軍左蠡又得合門舍人崔增之眾萬餘軍勢復振命增擊賊敗之乘勝至江州則馬進已陷城矣朝廷命張俊爲招討使俊旣至遂敗馬進進遁成以餘眾降劉豫詔以淮南民未復業須威望大臣措置以頤浩兼宣撫領壽春府除廬和州無爲軍招降趙延壽於分寧得其精銳五千分隸諸將張琪自徽犯饒州有眾五萬時頤浩自左蠡班師帳下兵不滿萬人郡人皇駭頤浩命其將閻臯姚端崔邦弼列陣以待琪犯臯軍臯力戰端邦弼兩軍夾擊大破之拜少保尙書左僕射同中書門下平章事兼知樞密院事二年上自越州還臨安時桑仲在襄陽欲進取京城乞朝廷舉兵爲聲援頤浩乃大議出師而身自督軍北向髙宗諭頤浩秦檜曰頤浩治軍旅檜理庶務如種蠡分職可也二人同秉政檜知頤浩不爲公論所與多引知名士爲助欲傾之而擅朝權髙宗乃下詔以戒朋黨除頤浩都督江淮荊浙諸軍事開府鎭江頤浩辟文武士七十餘人以神武後軍及禦前忠銳崔增趙延壽二軍從行百官班送頤浩次常州延壽軍叛劉光世殲其眾又聞桑仲已死遂不進引疾求罷詔還朝以知紹興府朱勝非同都督諸軍事頤浩旣還欲傾秦檜乃引勝非爲助給事中胡安國論勝非必誤大計勝非復知紹興府尋以醴泉觀使兼侍讀安國持錄黃不下頤浩持命檢正諸房文字黃龜年書行安國以失職求去罷之檜上章乞畱安國不報侍禦史江躋左司諫吳表臣皆以論救安國罷程瑀胡世將劉一正張壽林待聘樓照亦坐論檜黨斥臺省一空遂罷檜相頤浩獨秉政屢請興師復中原謂太祖取天下兵不過十萬今有兵十六七萬矣然自金人南牧莫敢攖其鋒比年韓世忠張俊陳思恭張崇屢奏人有戰心天將悔禍又金人以中原付劉豫三尺童子知其不能立國願睿斷早定決策北向今之精銳皆中原人恐久而消磨他日難以舉事時盜賊稍息頤浩請遣使循行郡國平獄訟宣徳意李綱宣撫湖南頤浩言綱縱暴無善狀請罷諸路宣撫之名綱止爲安撫使時李光在江東與頤浩書言綱有大節四夷畏服頤浩稱光結黨言者因論光罷之時方審量濫賞頤浩時有縱捨右司郎官王岡持不可曰公秉國鈞不平謂何頤浩再秉政凡二年髙宗以水旱地震下詔罪己求言頤浩連章待罪髙宗一日謂大臣曰國朝四方水旱無不上聞近蘇湖地震泉州大水輒不以奏何也侍禦史辛炳殿中常同論其罪遂罷頤浩爲鎭南軍節度使開府儀同三司提舉洞霄宮攺特進觀文殿大學士五年詔問宰執以戰守方略頤浩條十事以獻除湖南安撫制置大使兼知潭州時郴衡桂陽盜起頤浩遣人悉平之帝在建康除頤浩少保浙西安撫制置大使知臨安府行宮畱守明堂禮成進封成國公八年上將還臨安除少傅鎭南定江軍節度使江東安撫制置大使兼知建康府行宮畱守頤浩引疾求去除醴泉觀使九年金人歸河南地髙宗欲以頤浩往陜西命中使召赴行在頤浩以老病辭且條陜西利害謂金人無故歸地其必有意召趣赴闕旣至以疾不能見乃聽歸未幾卒贈太師封秦國公謚忠穆頤浩有膽略善鞍馬弓劍當國步艱難之際人倚之爲重自江東再相胡安國以書勸其法韓忠獻以至公無我爲先報復恩仇爲戒頤浩不能用時軍用不足頤浩與朱勝非刱立江浙湖南諸路大軍月樁錢於是郡邑多橫賦大爲東南患云

向子諲按宋史本傳子諲字伯恭臨江人敏中元孫欽聖憲肅皇后再從侄也元符三年以後復辟恩補假承奉郎三遷知開封府咸平縣豪民席勢犯法獄具上尹盛章方以獄空覬賞卻不受子諲以聞詔許自論決章大怒劾以他事勒停宣和初復官除江淮發運司主管文字淮南仍歲旱漕不通有欲浚河與江淮平者內侍主其議無敢可否發運司檄子諲行子諲言自江至淮數百里河髙江淮數丈而欲浚之使平決不可曩有司三日一啟閘復作澳儲水故水不乏比年行直達之法加以應奉往來啟閉無節堰閘率不存今復故制嚴禁約則無患使者用其言漕復通進秩一等召對除淮南轉運判官以戶部奏諸路起發上供不及數降一官七年入爲右司員外郎不就以直祕閣爲京畿轉運副使尋兼發運副使建炎元年金人犯亳州子諲自勤王所以書遺金人言兵勢逆順令退保河北金人遽以亳宋等州守禦所牒報之約日索戰語極不遜諸道兵畏縮不進時康王次濟州子諲遣進士李植獻金帛及本司錢谷之在濟州者以助軍費張邦昌僭位遣人持敕書往廬州問其家安否子諲檄郡守馮詢提舉範仲使拘之以俟王命邦昌又使其甥劉達手書來子諲不啟封焚之械系達於獄遣子請康王率諸將渡河出其不意以救二帝遣將王儀統勤王兵至城下遷直龍圖閣江淮發運副使子諲言去歲劉順奉淵聖蠟詔令監司帥守募兵勤王臣卽鏤板徧檄所部而六路之間漠無應者間有團結起發者類如兒戲姑以避責而已惟淮東一路臣親率諸司粗成紀律然諸司猶有占吝錢物莫肯供億殊不念君父幽處圍城之中臣當時恨無利刃以加其頸今京城失守二帝播遷儻賞罰不行恐金人再爲邊患陛下復欲起天下之兵而諸路玩習故常恬不知畏將何恃以濟艱難哉願明詔大臣按劾諸路監司向承蠟詔廢格不勤王及名爲勤王而稽緩者悉加顯黜命諸路提刑司究實以聞九月子諲罷以素爲李綱所善故黃潛善斥之明年知襲慶府道梗不能赴初邦昌爲平章軍國事子諲乞致仕避之坐言者降三官起復知潭州禁卒爲亂縱火掠市出瀏陽縣子諲遣通判孟彥卿等進及攸縣平之金人破江西移兵湖南子諲聞警報率軍民以死守宗室成中郎聿之隸東壁子諲巡城顧謂曰君宗室不可效此曹苟簡聿之感激流涕金人圍八日登城縱火子諲率官吏奪南楚門遁城陷坐敵至失守落職罷轉運副使賈收言子諲督兵巷戰又收潰卒復入治事帝亦以子諲與他守臣望風遁者殊科詔復職紹興元年移鄂州主管荊湖東路安撫司劇盜曹成據攸縣子諲軍於安仁遣使招之成聽命子諲又遣將西扼衡陽南守宜章成逡巡不敢南向者百餘日諸郡遂得割獲旣而援兵不至成忿子諲扼己擁眾而南子諲率親兵拒之會官軍潰度不可遏單騎入賊中諭以國家威靈成不服執子諲歸會宣撫司都統制馬廣遣人持吳敏檄諭成成許受招始釋子諲詔提舉江州太平觀胡安國方避地湖南以書抵秦檜言子諲忠節可以扶持三綱願憐其無救而陷於賊復加收用起知廣州時恐賊度嶺故就用子諲守之又以言者罷遂致仕尋起知江州攺江東轉運使進祕閣修撰江東當餉劉光世軍適劉豫入寇光世軍合淝以乏餉告亟退師子諲馳至合淝具見糧以聞光世由是得罪進徽猷閣待制徙兩浙路爲都轉運使除戶部侍郎入見論京都舊事頗及珍玩起居郎潘良貴故善子諲聞其言甚怒旣而子諲奏金國報聘及奠朱震事反復良久良貴徑至榻前厲聲叱之曰子諲不宜以無益之談久煩聖聽子諲欲退上謂良貴曰是朕問之也又諭子諲款語子諲復語久不止良貴叱之退者再上色變欲抵良貴罪中丞常同言良貴無罪願許子諲補外上並怒同張九成言士大夫所以嘉子諲者以其能眷眷於善類今以子諲故逐柱史又逐中司非所以愛子諲也上意稍解批諭同同言不已於是三人俱罷子諲以徽猷閣直學士知平江府金使議和將入境子諲不肯拜金詔乃上章言自古人主屈己和戎未聞甚於此時宜卻勿受忤秦檜意乃致仕子諲相家子能修飭自見於時友愛諸弟置義莊贍宗族貧者初漕淮南時張邦昌僞詔至虹縣令已下迎拜宣讀如常式獨武尉徐端益不拜而走事定子諲言於朝易端益文資退閒十五年號所居曰薌林卒年六十八

張守按宋史本傳守字子固常州晉陵人家貧無書從人假借過目輒不忘登崇寧元年進士第中詞學兼茂科除詳定九域圖志編修官以省員罷攺宣徳郎擢爲監察禦史丁內艱去建炎元年冬召還攺官賜五品服上在維揚粘罕將自東平歷泗淮以窺行在宰臣汪伯彥黃潛善以爲李成餘黨不足畏上召百官各言所見葉夢得請上南巡阻江爲守張浚亦奏敵勢方張宜且南渡守獨抗疏上防淮渡江利害六事又別疏言金人犯淮甸之路有四宜擇四路帥守繕兵儲粟以捍禦之疏再上又請詔大臣惟以選將治兵爲急凡不急之務付之都司六曹二相滋不悅遂建議遣守撫諭京城守聞命卽就道三年正月還奏金人必來願早爲圖之上惻然除起居郎兼直學士院金人果渡淮上幸臨安遷禦史中丞苗劉旣平詔赦百官表奏皆守與李邴分爲之守論宰相朱勝非不能思患預防致賊猖獗乞罷政疏畱中不出旣而勝非竟罷政呂頤浩初相舉行司馬光之言欲並合三省詔侍從臺諫集議守言光之所奏較然可行若更集眾徒爲紛紜旣而悉無異論竟合三省爲一上幸建康呂頤浩張浚﹠﹟議將奉上幸武昌爲趨陜之計時方拜浚爲宣撫處置使身任陜蜀守與諫議大夫滕康皆持不可曰東南今日根本也陛下遠適則姦雄生窺伺之心況將士多陜西人以蜀近關陜可圖西歸自爲計耳非爲陛下與國家計也守又陳十害至殿廬謂康曰幸蜀之事吾曹當以死爭之上曰朕固以爲難行議遂寢六月久雨恆陰呂頤浩張浚皆謝罪求去詔郎官以上言闕政初守爲副端時嘗上疏曰陛下處宮室之安則思二帝母后穹廬毳幕之居享膳羞之奉則思二帝母后膻肉酪槳之味服細暖之衣則思二帝母后窮邊絕塞之寒苦操與奪之柄則思二帝母后語言動作受制於人享嬪禦之適則思二帝母后誰爲之使令對臣下之朝則思二帝母后誰爲之尊禮思之又思兢兢栗栗聖心不倦而天不爲之助順者萬無是理也至是復申前說曰今罪己之詔數下而天未悔禍實有所未至耳且曰天時人事至此極矣陛下睹今日之勢與去年孰愈而朝廷之措置施設與前日未始異也俟其如維揚之變而後言之則𨿽斥逐大臣無救於禍漢制災異策免三公今任宰相者𨿽有勛勞然其器識不足以干旋機務願更擇文武全材海內所共推者親擢而並用之上書論事或有切直宜加褒擢以來言路先是守嘗論呂頤浩不可獨任張浚不可西去與上意異乞補外除禮部侍郎不拜上命呂頤浩至政事堂諭以正人端士不宜輕去守始受命殿中侍禦史趙鼎入對論守無故下遷上曰以其資淺鼎曰言事官無他過願陛下毋沮其气於是遷翰林學士知制誥九月拜端明殿學士同簽書樞密院事扈從由海道至永嘉回至會稽四年五月除參知政事守嘗薦汪伯彥沈與求劾其短以資政殿學士提舉洞霄宮未幾知紹興府尋以內祠兼侍讀守力辭攺知福州時右司員外郎張宗臣請令福建築城守奏福州城於晉太康三年僞閩增廣至六千七百餘步國初削平已久公私困敝請俟他年遂止尋以變易度牒錢百萬餘緡輸之行在助國用時劉豫導金人寇淮上次平江諸將獻俘者相踵守聞之上疏曰今以獻俘誠皆金人或借諸國則戮之可也至如兩河山東之民皆陛下赤子驅迫以來豈得已哉且諭以恩信貸之使歸願畱者亦聽則賊兵可不戰而潰金人旣遁詔諸將渡江追擊守復上疏以敵情難測願畱劉光世控禦諸渡上旣還臨安又詔問守以攻戰之利守備之宜綏懷之略措置之方守言明詔四事臣以爲莫急於措置措置苟當則余不足爲陛下道矣臣請言措置之大略其一措置軍旅其二措置糧食神武中軍當專衛行在而以餘軍分戍三路一軍駐於淮東一軍駐於淮西一軍駐鄂嶽或荊南擇要害之處以處之使北至關輔西抵川陜血﹠﹟相通號令相聞有唇齒輔車之勢則自江而南可奠枕而臥也然今之大將皆握重兵貴極富溢前無祿利之望退無誅罰之憂故朝廷之勢日削兵將之權日重而又爲大將者萬一有稱病而賜罷或卒然不諱則所統之眾將安屬耶臣謂宜拔擢麾下之將使爲統制每將不過五千人﹠﹟布四路朝廷號令徑達其軍分合使令悉由朝廷可以有爲也何謂措置軍食諸將旣分屯諸路則所患者財﹠﹟轉輸也祖宗以來每歲上供六百餘萬出於東南轉輸未嘗以爲病也今宜舉兩浙之粟以餉淮東江西之粟以餉淮西荊湖之粟以餉鄂嶽荊南量所用之數責漕臣將輸而歸其餘於行在錢帛亦然恐未至於不足也錢糧無乏絕之患然後戒飭諸將不得侵擾州縣以復業之民戶口多寡爲諸州殿最歲核實而黜陟之如是措置旣定俟至防秋復遣大臣爲之統督使諸路之兵首尾相應綏懷之略亦在是矣究其本源則在陛下內修徳而外修政耳閩自範汝爲之擾公私赤立守在鎭四年撫綏雕瘵且請於朝蠲除福州所貸常平緡錢十五萬累請去郡以提舉萬壽觀兼侍讀召還甫兩月復引病丐去知平江府力丐祠以歸六年十二月召見卽日除參知政事明日兼權樞密院事七年張浚罷劉光世兵柄而欲以呂祉往淮西撫諭諸軍守以爲不可浚不從守曰必曰攺圖亦須得聞望素髙能服諸將之心者乃可浚不聽遂有酈瓊之變及臺諫交章論浚禦批安置嶺表趙鼎不卽行守力解上曰浚爲陛下捍兩淮罷劉光世正以其眾烏合不爲用今其驗矣羣臣從而媒﹠﹟其短臣恐後之繼者必以浚爲鑑誰肯爲陛下任事乎浚謫永州守亦引咎請去弗許八年正月上自建康將還臨安守言建康自六朝爲帝王都江流險闊气象雄偉且據都會以經理中原依險阻以捍禦彊敵可爲別都以圖恢復鼎持不可守力求去以資政殿大學士知婺州尋攺洪州兼江南西路安撫使入對時江西盜賊未息上問以弭盜之策守曰莫先徳政伺其不悛然後加之以兵因請出師屯要害旣至部揭榜郡邑開諭禍福約以期限許之自新不數月盜平後徙知紹興府會朝廷遣三使者括諸路財賦所至以鞭撻立威韓球在會稽所斂五十餘萬緡守旣視事卽求入覲爲上言之詔追還三使時秦檜當國不悅守亦不自安復奉祠建康謀帥上曰建康重地用大臣有徳望者惟張守可至鎭數月薨守嘗薦秦檜於時宰張浚及檜爲樞密使同朝一日守在省閣執浚手曰守前者誤公矣今同班列與之朝夕相處觀其趨向有患失之心公宜力陳於上守在江右以郡縣供億科擾上疏請蠲和買罷和糴上欲行之時秦檜方損度支爲月進且日憂四方財用之不至見守疏怒曰張帥何損國如是守聞之嘆曰彼謂損國乃益國也卒謚文靖孫抑戶部侍郎

節使部名臣列傳二十

宋四

鄭剛中按宋史本傳剛中字亨仲婺州金華人登進士甲科累官爲監察禦史遷殿中侍禦史剛中由秦檜薦於朝檜主和議剛中不敢言移宗正少卿請去不許攺祕書少監金歸侵疆檜遣剛中爲宣諭使參謀官及還除禮部侍郎復遣剛中爲川陜宣諭使諭諸將罷兵尋充陜西分畫地界使金使烏陵贊謨入境欲盡取階成岷鳳秦商六州剛中力爭不從又欲姑取商秦於大散關立界剛中又堅不從繼除川陜宣撫副使兀朮遣人力求和尙原剛中恐敗和好以和尙原自紹興四年後不系吳玠地分於是割秦商之半棄和尙原以與金朝廷命剛中去陜字爲四川宣撫副使剛中治蜀頗有方略宣撫司舊在綿閬間及胡世將代吳玠就居河池饋餉不繼剛中奏利州在潭毒關內與興洋諸關聲援相接乞移司利州自是省費百萬剛中始至卽欲移屯一軍大將楊政不從呼政語之曰剛中𨿽書生不畏死聲色俱厲政卽聽命都統每入謁必庭參然後就坐吳璘升檢校少師來謝語閽吏乞講鈞敵之禮剛中曰少師𨿽尊猶都統制耳儻變常禮是廢軍容行禮如故奏蠲四川雜徵又請減成都府路對糴及宣撫司激賞錢時剛中於階成二州營田抵秦州界凡三千餘頃歲收十八萬斛先是川口屯兵十萬分隸三大將吳璘屯興州楊政屯興元府郭浩屯金州皆建帥節而統制官知成州王彥知階州姚仲知西和州程俊知鳳州楊從儀亦領沿邊安撫剛中請分利州爲東西路以興元府利閬洋巴劍州大安軍七郡爲東路治興元命政爲安撫以興階成西和文隴鳳七州爲西路治興州命璘爲安撫而命浩爲金房開達州安撫諸裨將領安撫者皆罷從之弛夔路酒禁復利州錢監爲紹興監時軍已罷移屯內郡剛中言逐路各有漕司都漕宜罷從之秦檜怒剛中在蜀專擅令侍禦史汪勃奏置四川財賦總領官以趙不棄爲之不隸宣撫司不棄牒宣撫司剛中怒由是有隙不棄頗求剛中陰事言於檜檜陽召不棄歸因召剛中剛中語人曰孤危之迹獨賴上知之耳檜聞愈怒遂罷靑桂陽軍居住再責濠州團練副使復州安置再徙封州卒

張燾按宋史本傳燾字子公饒之徳興人宣和八年進士第三人爲侍禦史和議成範如圭請遣使朝八陵遂命判大宗正士與燾偕行且命修奉令荊湖帥臣嶽飛濟其役燾與士道武昌出蔡潁河南百姓歡迎夾道以喜以泣曰久隔王化不圖今日復爲宋民九年五月至永安諸陵朝謁如禮陵前石澗水久涸二使垂至忽湧溢父老驚嘆以爲中興之兆燾等入柏城披鉏荊棘隨所葺治畱二日而還自鄭州歷汴宋宿泗淮南以歸卽奏疏曰金人之禍上及山陵𨿽殄滅之未足以雪此恥復此讎也陛下聖孝天至豈勝痛憤顧以梓宮兩宮之故方且與和未可遽言兵也祖宗在天之靈震怒旣久豈容但已異時恭行天罰得無望於陛下乎自古戡定禍亂非武不可狼子野心不可保恃久矣伏望修武備俟釁隙起而應之電掃風驅盡俘醜類以告諸陵夫如是然後盡天子之孝而爲人子孫之責塞矣上問諸陵寢如何燾不對惟言萬世不可忘此賊上黯然燾因請永固陵不用金玉大略謂金玉珍寶聚而藏之固足以動人耳目又其爲物自當流布於世理必發露無足怪者上覽疏謂秦檜曰前世厚葬之禍如循一軌朕斷不用金玉庶先帝神靈有萬世之安燾又言頃劉豫初廢人情恟恟我斥候不明坐失機會今又聞敵於淮陽作筏造繩索不知安用諸將朝廷戒勿得遣間探遂不復遣我之動息敵無不知敵之情狀我則不聞又見黃河船盡拘北岸悉爲敵用往來自若無一人敢北渡者願飭邊吏廣耳目先事而防又言酈瓊部伍皆西陲勁兵今在河南尙可收用新疆租賦已蠲而使命絡繹推恩費用猶循兵興時例願加裁損非甚不得已勿遣使以寬民力又論陜西諸帥不相下動輒喧爭請置一大帥統之庶首尾相應緩急可恃燾所言皆切中時病秦檜方主和惟恐少忤敵意悉置不問成都謀帥上諭檜曰張燾可第道遠恐其憚行檜以諭燾燾曰君命也焉敢辭十月以寶文閣學士知成都府兼本路安撫使付以便宜𨿽安撫一路而四川賦斂無藝者悉得蠲減陛辭奏曰蜀民困矣官吏從而誅剝之去朝廷遠無所赴訴俟臣至所部首宣徳意使一路咸沾惠澤上曰豈惟一路四川卹民事悉委卿燾因言官吏害民者請先罷後劾上許之又言軍興十餘年日不暇給今和議甫定願汲汲以政刑爲先務上曰當書之座右十年三月至成都在蜀四年戢貪吏薄租賦撫雅州蕃部西邊不驚歲旱則發粟民得不饑暇則修學校與諸生講論會有詔令宣撫司納契丹降人燾爲宣撫使胡世將言蜀地狹不能容前朝常勝軍可爲戒世將奏寢其事燾乞祠以李璆代之燾自蜀歸臥家凡十有三年進端明殿學士二十九年提舉萬壽觀兼侍讀以衰疾力辭不許除吏部尙書隆興元年遷參知政事以老病不拜臺諫交章畱之除資政殿大學士固求致仕後二年卒年七十五謚忠定燾外和內剛帥蜀有惠政民祠之不忘

王剛中按宋史本傳剛中字時亨饒州樂平人剛中博覽彊記紹興十五年進士第二人任某州推官攺左宣義郎故事當召試秦檜怒其不詣己授洪州教授檜死召見擢祕書省校書郎遷著作佐郎孝宗爲普安郡王剛中兼王府教授每侍講極陳古今治亂之故君子小人忠佞之辧遷中書舍人言禦敵今日先務敵彊則犯邊弱則請盟今勿計敵人之彊弱必先自治擇將帥搜戰士實邊儲備器械國勢富彊將良士勇請盟則爲漢文帝犯邊則爲唐太宗上韙其言會西蜀謀帥上曰無以逾王剛中矣以龍圖閣待制知成都府制置四川禦便殿臨遣錫金帶象笏進敷文閣直學士時吳璘累官閥至大帥其下姚仲王彥等亦建節雄一方守帥以文治則玩於柔而號令不行以武競則窒於暴而下情不通惟剛中檢身以法示人以禮不立崖塹馭吏恩威並行羽檄紛沓從容裁決皆中機會敵騎度大散關人情洶恟剛中跨一馬夜馳二百里起吳璘於帳中責之曰大將與國義同休戚臨敵安得髙枕而臥璘大驚又以蠟書抵張正彥濟師西師大集金兵敗走方議奏捷剛中倍道馳還謂其屬李燾曰將帥之功吾何有焉燾唶曰身督戰而功成不居過人遠矣已乃差擇將士眾所推者上之朝備統帥選又疏蜀名勝士與幕府之賢備部使者州刺史之佐目使頤指內外響應諸汰遣使臣困絕不能自存剛中以爲冒刃於少壯之年不可斥棄於旣老之後悉召詣府有善射者復其祿秩以禁軍闕額糧給之其罷癃不堪事則給以義倉米成都萬歲池廣袤十里漑三鄕田歲久淤澱剛中集三鄕夫共疏之累土爲防上植楡柳表以石柱州人指曰王公之甘棠也府學禮殿東漢興平中建後又建新學遭時多故日就傾圮屬九縣繕完悉復其舊葺諸葛武侯祠張文定公廟夷黃巢墓表賢殫惡以示民有女巫畜蛇爲妖殺蛇黥之孝宗受禪以宮僚進左朝奉大夫召赴闕以足疾請祠提舉太平興國宮歸次番陽營圃植竹號竹塢金犯淮有旨趣剛中入見陳戰守之策除禮部尙書直學士院兼給事中爲鹵簿使除端明殿學士簽書樞密院事進同知院事剛中曰戰守者實事和議者虛名不可恃虛名害實事又奏四事開屯田省浮費選將帥汰冗兵居政府屬疾卒年六十三贈資政殿大學士光祿大夫謚恭簡建炎間詔階成岷鳳四州刺壯丁爲兵眾以爲憂剛中建言五害罷之免符下民歡呼聲震山谷比去蜀父老遮道有追送數百里者繇布衣至公卿無他嗜好公退惟讀書著文爲樂有易說春秋通義仙源聖紀經史辧漢唐史要覽天人修應錄東溪集應齋筆錄凡百餘卷

張栻按宋史本傳栻字敬夫丞相浚子也以蔭補官孝宗卽位歷遷除左司員外郎出知袁州宰相憚之退而家居累年孝宗念之詔除舊職知靜江府經略安撫廣南西路所部荒殘多盜栻至簡州兵汰冗補闕籍諸州黥卒伉健者爲效用日習月按申嚴保伍法諭溪峒酋豪弭怨睦鄰毋相殺掠於是羣蠻帖服朝廷買馬橫山歲久獘滋邊氓告病而馬不時至栻究其利病六十餘條奏革之諸蠻感悅爭以善馬至孝宗聞栻治行詔特進秩直寶文閣因任尋除祕閣修撰荊湖北路轉運副使攺知江陵府安撫本路一日去貪吏十四人湖北多盜府縣往往縱釋以病其良民栻首劾大吏之縱賊者捕斬姦民之舍賊者令其黨得相捕告以除罪羣盜皆遁去郡頻邊屯主將與帥守每不相下栻以禮遇諸將得其歡心又加卹士伍勉以忠義隊長有功輒補官士咸感奮並淮姦民出塞爲盜者捕得數人有北方亡奴亦在盜中栻曰朝廷未能正名討敵無使疆場之事其曲在我命斬之以徇於境而縛其亡奴歸之北人嘆曰南朝有人信陽守劉大辧怙勢希賞廣招流民而奪見戶熟田以與之栻劾大辧狡詐所招流民不滿百而虛增其數十倍請論其罪不報章累上大辧易他郡栻自以不得其職求去詔以右文殿修撰提舉武夷山衝佑觀

葉適按宋史本傳適字正則溫州永嘉人爲文藻思英發擢淳熙五年進士第二人授平江節度推官丁母憂攺武昌軍節度判官少保史浩薦於朝召之不至攺浙西提刑司幹辦公事士多從之遊參知政事龔茂良復薦之召爲太學正遷博士因輪對奏曰人臣之義當爲陛下建明者一大事而已二陵之仇未報故疆之半未復而言者以爲當乘其機當待其時然機自我發何彼之乘時自我爲何彼之待非眞難眞不可也正以我自爲難自爲不可耳於是力屈气索甘爲退伏者於此二十六年積今之所謂難者陰阻之所謂不可者默制之也蓋其難有四其不可有五置不共戴天之仇而廣兼愛之義自爲虛弱此國是之難一也國之所是旣然士大夫之論亦然爲奇謀祕畫者止於乘機待時忠義決策者止於親徵遷都深沈慮遠者止於固本自治此議論之難二也環視諸臣疊進疊退其知此事本而可以反復論議者誰乎抱此志意而可以策勵期望者誰乎此人才之難三也論者徒鑑五代之致亂而不思靖康之得禍今循守舊模而欲驅一世之人以報君讎則形勢乖阻誠無展足之地若順時增損則其所更張動搖關系至重此法度之難四也又有甚不可者兵以多而至於弱財以多而至於乏不信官而信吏不任人而任法不用賢能而用資格此五者舉天下以爲不可動豈非今之實患歟沿習牽制非一時矣講利害明虛實斷是非決廢置在陛下所爲耳讀未竟帝蹙額曰朕比苦目疾此志已泯誰克任此惟與卿言之耳及再讀帝慘然久之除太常博士兼實錄院檢討官嘗薦陳傅良等三十四人於丞相後皆召用時稱得人會朱熹除兵部郎官未就職爲侍郎林栗所劾適上疏爭曰栗劾熹罪無一實者特發其私意而遂忘其欺矣至於其中謂之道學一語利害所系不獨熹蓋自昔小人殘害忠良率有指名或以爲好名或以爲立異或以爲植黨近創爲道學之目鄭丙倡之陳賈和之居要津者密相付授見士大夫有稍慕潔修者輒以道學之名歸之以爲善爲玷闕以好學爲己愆相與指目使不得進於是賢士惴栗中材解體銷聲滅影穢徳垢行以避此名栗爲侍從無以達陛下之徳意志慮而更襲用鄭丙陳賈密相付授之說以道學爲大罪文致語言逐去一熹自此善良受禍何所不有伏望摧折暴橫以扶善類疏入不報光宗嗣位由祕書郎出知蘄州入爲尙書左選郎官是時帝以疾不朝重華宮者七月事無巨細皆廢不行適見上力言父子親愛出於自然浮疑私畏似是而非豈有事實若因是而定省廢於上號令愆於下人情離阻其能久乎旣而帝兩詣重華宮都人歡悅適復奏自今宜於過宮之日令宰執侍從先詣起居異時兩宮聖意有難言者自可因此傳致則責任有歸不可復使近習小人增損語言以生疑惑不報而事復浸異中外洶洶及孝宗不豫羣臣至號泣攀裾以請帝竟不往適責宰相畱正曰上有疾明甚父子相見當俟疾瘳公不播告使臣下輕議君父可乎未幾孝宗崩光宗不能執喪軍士籍籍有語變且不測適又告正曰上疾而不執喪將何辭以謝天下今嘉王長若預建參決則疑謗釋矣宰執用其言同入奏立嘉王爲皇太子帝許之俄得禦批有歷事歲久念欲退閒之語正懼而去人心愈搖知樞密院趙汝愚憂危不知所出適告知合門事蔡必勝曰國事至此子爲近臣庸坐視乎蔡許諾與宣贊舍人傅昌朝知內侍省關禮知合門事韓冑三人定計冑太皇太后甥也會慈福宮提點張宗尹過冑冑覘其意以告必勝適得之卽亟白汝愚汝愚請必勝議事遂遣冑因張宗尹關禮以內禪議奏太皇太后且請垂簾許之計遂定翌日禪祭太皇太后臨朝嘉王卽皇帝位親行祭禮百官班賀中外晏然凡表奏皆汝愚與適裁定臨期取以授儀曹郎人始知其預議焉遷國子司業汝愚旣相論功將及適適曰國危效忠職也適何功之有而冑恃功以遷秩不滿望怨汝愚適以告汝愚曰冑所望不過節鉞宜與之汝愚不從適嘆曰禍自此始矣遂力求補外除太府卿總領淮東軍馬錢糧及汝愚貶衡陽而適亦爲禦史胡弦所劾降兩官罷主管衝佑觀差知衢州辭起爲湖南轉運判官遷知泉州召入對言於寧宗曰陛下初嗣大寶臣嘗申繹捲阿之義爲獻天啟聖明銷磨黨偏人才庶幾其復合然治國以和爲體處事以平爲極臣欲人臣忘己體國息心旣往圖報方來可也帝嘉納之初韓冑用事患人不附一時小人在言路者創爲僞學之名舉海內知名士貶竄殆盡其後冑亦悔故適奏及之且薦樓鑰丘黃度三人悉與郡自是禁网漸解矣除權兵部侍郎以父憂去服除召至時有勸冑立蓋世功以固位者冑然之將啟兵端適因奏曰甘弱而幸安者衰攺弱而就彊者興陛下申命大臣先慮預算思報積恥規恢祖業蓋欲攺弱以就彊矣竊謂必先審知彊弱之勢而定其論論定然後修實政行實徳弱可變而爲彊非有難也今欲攺弱以就彊爲問罪驟興之舉此至大至重事也故必備成而後動守定而後戰今或謂金已衰弱姑開先釁不懼後艱求宣和之所不能爲紹興之所不敢此至險至危事也且所謂實政者當經營瀕淮沿漢諸郡各爲要所牢實自守敵兵至則沮於堅城彼此策應而後進取之計可言至於四處禦前大軍練之使足以制敵小大之臣試之使足以立事皆實政也所謂實徳者當今賦稅𨿽重而國愈貧如和買折帛之類民間至有用田租一半以上輸納者況欲規恢宜有恩澤乞詔有司審度何名之賦害民最甚何等橫費裁節宜先減所入之額定所出之費旣修實政於上又行實徳於下此其所以能屢戰而不屈必勝而無敗也除權工部侍郎冑欲藉其艸詔以動中外攺權吏部侍郎兼直學士院以疾力辭兼職會詔諸將四路出師適又告冑宜先防江不聽未幾諸軍皆敗冑懼以丘爲江淮宣撫使除適寶謨閣待制知建康府兼沿江制置使適謂三國孫氏嘗以江北守江自南唐以來始失之建炎紹興未暇尋繹乃請於朝乞節制江北諸州及金兵大入一日有二騎舉旗若將渡者淮民倉皇爭斫舟纜覆溺者眾建康震動適謂人心一搖不可復制惟劫寨南人所長乃募市井悍少並帳下願行者得二百人使采石將徐緯統以往夜過半遇金人蔽茅葦中射之應弦而倒矢盡揮刀以前金人皆錯愕不進黎明知我軍寡來追則已在舟中矣復命石跋定山之人劫敵營得其俘馘以歸金解和州圍退屯瓜步城中始安又遣石斌賢渡宣化夏侯成等分道而往所向皆捷金自滁州遁去時羽檄旁午而適治事如平時軍須皆從官給民以不擾淮民渡江有舟次止有寺給錢餉米其來如歸兵退進寶文閣待制兼江淮制置使措置屯田遂上堡塢之議初淮民被兵驚散日不自保適遂於墟落數十里內依山水險要爲堡塢使復業以守春夏散耕秋冬入堡凡四十七處又度沿江地創三大堡石跋則屏蔽采石定山則屏蔽靖安瓜步則屏蔽東陽下蜀西護溧陽東連儀眞緩急應援首尾聯絡東西三百里南北三四十里每堡以二千家爲率教之習射無事則戍以五百人一將有警則增募新兵及抽摘諸州禁軍二千人並堡塢內居民通爲四千五百人共相守戍而制司於每歲防秋別募死士千人以爲劫寨焚糧之用因言堡塢之成有四利大要謂敵在北岸共長江之險而我有堡塢以爲聲援則敵不敢窺江而士气自倍戰艦亦可以策勛和滁眞六合等城或有退遁我以堡塢全力助其襲逐或邀其前或尾其後制勝必矣此所謂用力寡而收功博也三堡就流民漸歸而冑適誅中丞雷孝友劾適附冑用兵遂奪職自後奉祠者凡十三年至寶文閣學士通議大夫嘉定十六年卒年七十四贈光祿大夫謚忠定適志意慷慨雅以經濟自負方冑之欲開兵端也以適每有大讎未復之言重之而適自召還每奏疏必言當審而後發且力辭艸詔第出師之時適能極力諫止曉以利害禍福則冑必不妄爲可免南北生靈之禍議者不能不爲嘆息焉

張詔按宋史本傳詔字君卿成州人少隸張俊帳下積功守和州嘗被旨介聘一日金人持所繪佑獻二陵像至館中皆北地服詔向之再拜館者問之答曰詔𨿽不識其人但龍鳳之姿天日之表疑非北朝祖宗也敢不拜孝宗聞而喜之由是驟用紹熙五年除興州都統制兼知興州代吳挺慶元二年趙彥逾帥蜀以關外去興元遠緩急恐失事機復請分東西爲二帥詔遂兼西路安撫司公事先是趙汝愚爲從官時每奏吳氏世掌蜀兵非國家之利請以張詔代領武興之軍蓋汝愚之意欲以吳曦爲文臣帥以杜他日握兵之漸而未及行也汝愚旣知樞密院力辭不拜白於光宗曰若武興朝除帥則臣夕拜命上許之乃以詔爲成州團練使興州諸軍都統制詔在興州甚得士心六年卒郭杲代之

辛棄疾按宋史本傳棄疾字幼安齊之歷城人少師蔡伯堅與黨懷英同學號辛黨始筮仕決以蓍懷英遇坎因畱事金棄疾得離遂決意南歸金主亮死中原豪傑並起耿京聚兵山東稱天平節度使節制山東河北忠義軍馬棄疾爲掌書記卽勸京決策南向僧義端者喜談兵棄疾間與之遊及在京軍中義端亦聚眾千餘說下之使隸京義端一夕竊印以逃京大怒欲殺棄疾棄疾曰丐我三日不獲就死未晚揣僧必以虛實奔告金帥急追獲之義端曰我識君眞相乃靑兕也力能殺人幸勿殺我棄疾斬其首歸報京益壯之紹興三十二年京令棄疾奉表歸宋髙宗勞師建康召見嘉納之授承務郎天平節度掌書記並以節使印告召京會張安國邵進已殺京降金棄疾還至海州與眾謀曰我緣主帥來歸朝不期事變何以復命乃約統制王世隆及忠義人馬全福等徑趨金營安國方與金將酣飲卽眾中縛之以歸金將追之不及獻俘行在斬安國於市仍授前官攺差江陰僉判棄疾時年二十三乾道四年通判建康府六年孝宗召對延和殿時虞允文當國帝銳意恢復棄疾因論南北形勢及三國晉漢人才持論勁直不爲迎合作九議並應問三篇美芹十論獻於朝言逆順之理消長之勢技之長短地之要害甚備以講和方定議不行遷司農寺主簿出知滁州州罹兵燼井邑雕殘棄疾寬徵薄賦招流散教民兵議屯田乃刱奠枕樓繁雄館辟江東安撫可參議官畱守葉衡雅重之衡入相力薦棄疾慷慨有大略召見遷倉部郎官提點江西刑獄平劇盜賴文政有功加祕閣修撰調京西轉運判官差知江陵府兼湖北安撫遷知隆興府兼江西安撫以大理少卿召出爲湖北轉運副使攺湖南尋知潭州兼湖南安撫盜連起湖湘棄疾悉討平之遂奏疏曰今朝廷淸明比年李全賴文政陳子明李峒相繼竊發皆能一呼嘯聚千百殺掠吏民死且不顧至煩大兵剪滅良由州以趣辦財賦爲急吏有殘民害物之狀而州不敢問縣以並緣科斂爲急吏有殘民害物之狀而縣不敢問田野之民郡以聚斂害之縣以科率害之吏以乞取害之豪民以兼並害之盜賊以剽奪害之民不爲盜去將安之夫民爲國本而貪吏迫使爲盜今年剿除明年﹠﹟蕩譬之木焉日刻月削不損則折欲望陛下深思致盜之由講求弭盜之術無徒恃平盜之兵申飭州縣以惠養元元爲意有違法貪冒者使諸司各揚其職無徒按舉小吏以應故事自爲文過之地詔獎諭之又以湖南控帶二廣與溪峒蠻獠接連艸竊間作豈惟風俗頹悍抑武備空虛所致乃復奏疏曰軍政之獘統率不一差出占破略無已時軍人則利於優閒窠坐奔走公門苟圖衣食以故教閱廢弛逃亡者不追冒名者不舉平居則姦民無所忌憚緩急則卒伍不堪徵行至調大軍千里討捕勝負未決傷威損重爲害非細乞依廣東摧鋒荊南神勁福建左翼例別刱一軍以湖南飛虎爲名止撥屬二牙密院專聽帥臣節制調度庶使夷獠知有軍威望風懾服詔委以規畫乃度馬殷營壘故基起蓋寨柵招步軍二千人馬軍五百人傔人在外戰馬鐵甲皆備先以緡錢五萬以廣西買馬五百匹詔廣西安撫司歲帶買三千匹時樞府有不樂之者數沮撓之棄疾行愈力卒不能奪經度費巨萬計棄疾善幹旋事皆立辦議者以聚斂聞降禦前金字牌俾日下住罷棄疾受而藏之出責監辦者期一月飛虎營柵成違坐軍制如期落成開陳本末繪圖繳進上遂釋然時秋霖幾月所司言造瓦不易問須瓦幾何曰二十萬棄疾曰勿憂令廂官自官舍神祠外應居民家取溝瓦二不二日皆具僚屬嘆伏軍成雄鎭一方爲江上諸軍之冠加右文殿修撰差知隆興府兼江西安撫時江右大饑詔任責荒政始至榜通衢曰閉糴者配彊糴者斬次令盡出公家官錢銀器召官吏儒生商賈市民各舉有幹實者量借錢物逮其責領運糴不取子錢期終月至城下發糶於是連檣而至其直自減民賴以濟時信守謝源明乞米救助幕屬不從棄疾曰均爲赤子皆王民也卽以米舟十之三予信帝嘉之進一秩以言者落職久之主管衝佑觀紹熙二年起福建提點刑獄召見遷大理少卿加集英殿修撰知福州兼福建安撫使棄疾爲憲時嘗攝帥每嘆曰福州前枕大海爲賊之淵上四郡民頑獷易亂帥臣空竭急緩柰何至是務爲鎭靜未期歲積鏹至五十萬緡榜曰備安庫謂閩中土狹民稠歲儉則糴於廣今幸連稔宗室及軍人入倉請米出卽糶之候秋價賤以備安錢糴二萬石則有備無患矣又欲造萬鎧招彊壯補軍額嚴訓練則盜賊可以無虞事未行臺臣王藺劾其用錢如泥沙殺人如艸芥旦夕望端坐閩王殿遂丐祠歸慶元元年落職四年復主管衝佑觀久之起知紹興府兼浙東安撫使四年寧宗召見言鹽法加寶謨閣待制提舉佑神觀奉朝請尋差知鎭江府賜金帶坐繆舉降朝散大夫提舉衝佑觀差知紹興府兩浙東路安撫使辭免進寶文閣待制又進龍圖閣知江陵府令赴行在奏事試兵部侍郎辭免進樞密都承旨未受命而卒賜對衣金帶守龍圖閣待制致仕特贈四官棄疾豪爽尙气節識拔英俊所交多海內知名士嘗跋紹興間詔書曰使此詔出於紹興之前可以無事讎之大恥使此詔行於隆興之後可以卒不世之大功今此詔與讎敵俱存也悲夫人服其警切帥長沙時士人或訴考試官濫取第十七名春秋捲棄疾察之信然索亞榜春秋捲兩易之啟名則趙鼎也棄疾怒曰佐國元勛忠簡一人胡爲又一趙鼎擲之地次閱禮記捲棄疾曰觀其議論必豪傑士也此不可失啟之乃趙方也嘗謂人生在勤當以力田爲先北方之人養生之具不求於人是以無甚富甚貧之家南方多末作以病農而兼並之患興貧富斯不侔矣故以稼名軒爲大理卿時同僚吳交如死無棺斂棄疾嘆曰身爲列卿而貧若此是廉介之士也旣厚賻之復言於執政詔賜銀絹棄疾嘗同朱熹遊武夷山賦九曲棹歌熹書克己復禮夙興夜寐題其二齋室熹歿僞學禁方嚴門生故舊至無送葬者棄疾爲文往哭之曰所不朽者垂萬世名孰謂公死凜凜猶生棄疾雅善長短句悲壯激烈有稼軒集行世紹定六年贈光祿大夫咸淳間史館校勘謝枋得過棄疾墓旁僧捨有疾聲大呼於堂上若鳴其不平自昏暮至三鼓不絕聲枋得秉燭作文旦且祭之文成而聲始息徳佑初枋得請於朝加贈少師謚忠敏

丘按宋史本傳字宗卿江陰軍人隆興元年進士爲建康府觀察推官丞相虞允文奇其才奏除國子博士孝宗諭允文舉自代者允文首薦有旨賜對遂言恢復之志不可忘恢復之事未易舉宜甄拔實才責以內治遵養十年乃可議北向時方遣範成大使金祈請陵寢言泛使亟遣無益大計徒以驕敵孝宗不樂曰卿家墳墓爲人所據亦須理索否對曰臣但能訴之不能請之孝宗怒退待罪孝宗察其忠不譴也遷太常博士出知秀州華亭縣捍海堰廢且百年咸潮歲大入壞並海田蘇湖皆被其害至海口訪遺址已淪沒乃奏刱築三月堰成三州舄鹵復爲良田除直祕閣知平江府入奏內殿因論褚幣折閱請公私出內並以錢會各半爲定法詔行其言天下便之知吉州召除戶部郎中遷樞密院檢詳文字被命接伴金國賀生辰使金歷九月晦與統天歷不合接使者以恩意乃徐告以南北歷法異同合從會慶節正日隨班上壽金使初難之卒屈服孝宗喜謂曰使人聽命成禮而還卿之力也先是王抃爲樞密不少下之方迓客時抃排定程頓奏上降付接伴令沿途遵執具奏謂不可以此啟敵疑心不奉詔抃憾之訾不禮金使予祠起知鄂州移江西轉運判官提點浙東刑獄進直徽猷閣知平江府升龍圖閣移帥紹興府攺兩浙轉運副使以憂去光宗卽位召對除太常少卿兼權工部侍郎進戶部侍郎擢煥章閣直學士四川安撫制置使兼知成都府素以吳氏世掌兵爲慮陛辭奏曰臣入蜀後吳挺脫至死亡兵權不可復付其子臣請得便宜撫定諸軍以俟朝命挺死卽奏乞選他將代之仍置副帥別差興州守臣並利州西路帥司歸興元以殺其權挺長子曦勿令奔喪起復知和州屬總領楊輔就近節制諸軍檄利路提刑楊虞仲往攝興州朝廷命張詔代挺以李仁廣副之遂革世將之患其後郭杲繼詔復兼利西路安撫杲死韓冑復以兵權付曦曦叛識者乃服先見進煥章閣直學士寧宗卽位赴召以中丞謝深甫論罷之居數年復職知慶元府旣入奏韓冑招以見出奏疏幾二千言示蓋北伐議也知平日主復讎冀可與共功名曰中原淪陷且百年在我固不可一日而忘也然兵凶戰危言首倡非常之舉兵交勝負未可知則首事之禍其誰任之此必有誇誕貪進之人攘臂以僥幸萬一宜亟斥絕不然必誤國矣進敷文閣學士攺知建康府將行冑曰此事姑爲遲之因贊曰﹠﹟然而攺誠社稷生靈之幸惟無搖於異議則善矣冑聞金人置平章宣撫河南奏以爲簽樞宣撫江淮以應之手書力論金人未必有意敗盟中國當示大體宜申警軍實使吾常有勝勢若釁自彼作我有辭矣宣撫議遂寢冑移書欲除內職宣諭兩淮報曰使名𨿽異其爲示敵人以嫌疑之迹則同且僞平章宣撫旣寢尢不宜輕舉冑滋不悅升寶文閣學士刑部尙書江淮宣撫使時宋師克泗州進圖宿壽旣而師潰冑遣人來議招收潰卒且求自解之計謂宜明蘇師旦周筠等僨師之姦正李汝翼郭倬等喪師之罪欲全淮東兵力爲兩淮聲援奏泗州孤立淮北所屯精兵幾二萬萬一金人南出淸河口及犯天長等城則首尾中斷墮敵計矣莫若棄之還軍盱眙從之金人擁眾自渦口犯淮南或勸棄廬和州爲守江計曰棄淮則與敵共長江之險矣吾當與淮南俱存亡益增兵爲防進端明殿學士侍讀尋拜簽書樞密院督視江淮軍馬有自北來者韓元靖自謂琦五世孫詰所以來之故元靖言兩國交兵北朝皆謂出韓太師意今相州宗族墳墓皆不可保故來依太師爾使畢其說始露講解意遣人護送北歸俾扣其實其回也得金行省幅紙以聞於朝遂遣王文采持書幣以行文采還金帥答書辭順復以聞遂遣陳璧充小使璧回具言金人詰使介旣欲和矣何爲出兵眞州以襲我然仍露和意也白廟堂請自朝廷移書續前議又謂彼旣指冑爲元謀若移書宜蹔免系銜冑大怒罷以知樞密院事張巖代之旣以臺論提舉洞霄宮落職冑誅以資政殿學士知建康府尋攺江淮制置大使兼知建康府淮南運司招輯邊民二萬號雄淮軍月廩不繼公肆剽劫乃隨雄淮所屯分隸守臣節制其西路則同轉運使張﹠﹟揀剌爲禦前武定軍以三萬人爲額分爲六軍余汰歸農自是月省錢二十八萬緡米三萬四千石武定旣成軍伍淮西賴其力以病丐歸拜同知樞密院事卒謚忠定儀狀魁傑機神英悟嘗慷慨謂人曰生無以報國死願爲猛將以滅敵其忠義性然也

節使部名臣列傳二十一

宋五

吳獵按宋史本傳獵字徳夫潭州醴陵人登進士第初主潯州平南簿時張栻經略廣西檄攝靜江府教授劉焞代栻栻以獵薦辟本司準備差遣盜李接起陷容雷髙化貴郁林等州獵請賞勞誅罪焞於是錄郁林功誅南流縣尉郁林巡檢人人驚厲爭死鬥不逾時盜悉就擒尉宰相王淮甥也獵坐降官久之知常州無錫縣用陳傅良薦召試守正字光宗以疾久不覲重華宮獵上疏曰今慈福有八十之大母重華有垂白之二親陛下宜於此時問安上壽恪共子職辭甚切又白宰相畱正乞召朱熹楊萬里時陳傅良以言過宮事不行求去獵責之曰今安危之機判然可見未聞有牽裾折檻之士公不於此時有所奮發爲士大夫倡第潔身而去於國奚益傅良爲攺容謝之寧宗卽位遷校書郎除監察禦史上趣修大內將移禦獵言壽皇破漢魏以來之薄俗服髙宗三年之喪陛下萬一輕去喪次將無以慰在天之靈又言陛下卽位未見上皇宜篤厲精誠以俟上皇和豫而祇見焉會僞學禁興獵言陛下臨禦未數月今日出一紙去宰相明日出一紙去諫臣昨又聞侍講朱熹遽以禦札祠中外惶駭謂事不出於中書是謂亂政獵旣駁史浩謚又請以張浚配享阜陵曰艱難以來首倡大義不以成敗利鈍異其心精忠茂烈貫日月動天地未有過於張浚也孝宗皇帝規恢之志一飯不忘歷考相臣終始此念足以上配孝宗在天之意亦惟浚一人耳議皆不合出爲江西轉運判官尋劾罷久之黨禁弛起爲廣西轉運判官除戶部員外郎總領湖廣江西京西財賦韓冑議開邊獵貽書當路請號召義士以保邊場刺子弟以補軍實增棗陽信陽之戍以備衝突分屯陽羅五關以扞武昌杜越境誘竊以謹邊隙選試良家子以衛府庫且謂金人懲紹興末年之敗今其來必出荊襄逾湖乃輸湖南米於襄陽凡五十萬石又以湖北漕司和糴米三十萬石分輸荊郢安信四郡蓄銀帛百萬計以備進討拔董逵孟宗政柴發等分列要郡厥後皆爲名將召除祕書少監首陳邊事乞增光鄂江黃四郡戍屬江陵告饑除祕閣修撰主管荊湖北路安撫司公事知江陵府陛辭請出大農十萬緡以振饑者道武昌遣人招商分糴至郡減價發糶米價爲平獵計金攻襄陽則荊爲重鎭乃修成髙氏三海築金鸞內湖通濟保安四匱達於上海而注之中海拱辰長林藥山棗林四匱達於下海分髙沙東獎之流由寸金堤外歷南紀楚望諸門東匯沙市爲南海又於赤湖城西南遏走馬湖熨斗陂之水西北置李公匱水勢四合可限戎馬金人圍襄陽徳安遊騎迫竟陵朝廷命獵節制本路兵馬獵遣張榮將兵援竟陵又招神馬陂潰卒得萬人分授襄陽徳安加寶謨閣待制京湖宣撫使時金人再犯竟陵張榮死之襄陽徳安俱急吳曦俄反於蜀警報至獵請魏了翁攝參議官訪以西事募死士入竟陵命其將王宗廉死守調大軍及忠義保捷分道夾擊金人遂去又督董逵等援徳安董世雄孟宗政等解襄陽之圍西事方殷獵爲討叛計請於朝以王大才彭輅任西事仍分兵抗均房諸險漕粟歸峽以待王師及曦誅除刑部侍郎充四川宣諭使朝廷命旌別淑慝以敷文閣學士四川安撫制置使兼知成都府嘉定六年召還卒家無餘資蜀人思其政畫像祠之獵初從張栻學乾道初朱熹會栻於潭獵又親炙湖湘之學一出於正獵實表率之有畏齋文集奏議六十卷謚文定

曹彥約按宋史本傳彥約字簡甫都昌人淳熙八年進士嘗從朱熹講學歷建平尉桂陽司錄辰溪令知樂平縣主管江西安撫司機宜文字知澧州未上薛叔似宣撫京湖辟主管機宜文字漢陽闕守檄攝軍事時金人大入郡兵素寡弱彥約搜訪土豪得許俾總民兵趙觀俾防水道黨仲升將宣撫司軍屯郡城金重兵圍安陸遊騎闖漢川彥約授觀方略結漁戶拒守南河觀逆擊斬其先鋒且遣死士焚其戰艦晝夜殊死戰北渡追擊金人大敗去又遣仲升劫金人寨殺千餘人仲升中流矢死奏觀補成忠郎漢川簿尉贈仲升修武郎官其後二人彥約以守禦功進秩二等就知漢陽嘉定元年詔求言彥約上封事謂敵豈不以歲幣爲利爲其所向輒應所求輒得以我爲易與而縱其欲莫若遲背小使督責邊備假以歲月當知眞僞設復大舉則民固已怨矣欲進而我已戒嚴欲退而彼有叛兵決勝可期矣尋提舉湖北常平權知鄂州兼湖廣總領攺提點刑獄遷湖南轉運判官時盜羅世傳李元礪李新等相繼竊發桂陽茶陵安仁三縣皆破壤地千里莽爲盜區彥約至彼督運人心始定遷直祕閣知潭州湖南安撫時江西言欲招安李元礪朝命下湖廣議招討之宜彥約言今不行討捕曲徇招安失朝廷威重若元礪設疑詞以款重兵則兵不可撤戍民不得安業元礪果不可降彥約乃督諸將道賊巢而屯擊破李新於酃﹠﹟新中創死眾推李如松爲首如松降遂復桂陽世傳素與元礪有隙至是密請圖元礪以自效彥約錄賞格報之且告於朝又予萬緡錢犒其師世傳遂禽元礪彥約還長沙未幾復出督戰餘黨悉平世傳旣自以爲功遲畱以僥重賂彥約諭以不宜格外邀求時池州副都統許俊駐兵吉之龍泉厚賂以結世傳超格許轉官資世傳遂以元礪解江西湖渠爲右司欲以世傳盡統諸峒而爲之帥悉徹江西湖南戍兵彥約固爭之渠不悅然世傳終桀驁不肯出峒彥約密遣羅九遷爲間誘胡夜睦許以重賞友睦遂殺世傳江西來爭功不與校擢侍右郎官以右正言鄭昭先言寢其命久之以爲利路轉運判官兼知利州關外乏食彥約悉發本司所儲減價遣糶勸分免役通商蠲稅民賴以濟時沔州都統制王大才驕橫制置使董居誼旣不得其柄反曲意奉之彥約以蜀之邊面諸司並列兵權不一微有小警紛然奏議理財者歸怨於兵弱握兵者歸咎於財寡乃作病夫議獻之廟堂曰古之臨邊求一賢者而盡付之兵權兵權正則事體重兵權尋則號令一今廟堂之上患士大夫不奉行詔令惡士大夫不恪守忠實故𨿽信而用之又以人參之𨿽以事權付之又從中禦以系維之致使知事者不敢任事畏事者常至失事卒有緩急各持己見兵權財計互相歸咎昔秦隴之俗以知兵善戰聞天下自吳氏世襲以來握兵者志在於怙勢不在於尊上用兵者志在於誅賞不在於息民本原一壞百病間出至有世將已叛而宣威不覺四郡已割而諸將不知更化之後逆黨旣誅而土俗人心其實未攺任軍官而領州事者易成藩鎭之權起行伍而立微效者漸無階級之分由皂郊以至宕昌則隴西天水之地其忠義民兵利在戰鬥緩急之際固易鼓率若其恃勇貪利犯上作亂則又不止於大軍而已苟不正其本原磨之以歲月漸之以禮義未見其可也今日之領帥權者必當近邊境必當擁親兵有兵權者必當領經費必當寬用度至於忠義之兵又須有徳者以爲統率擇知書者以爲教導如古人所謂教民而後用之也今議不出此乃欲幸勝以爲功苟安以求免誤天下者必此人也時朝論未以爲然差知寧國府又攺知隆興府江西安撫居亡何蜀邊被兵內有張福莫簡之變彥約之言無一不驗遷大理少卿又權戶部侍郎以寶謨閣待制知成都彥約乞赴闕奏事不允又申省乞入對不報攺知福州又攺知潭州彥約力辭提舉明道觀尋以煥章閣待制提舉崇福宮理宗卽位擢兵部侍郎兼國史院同修撰寶慶元年入對勸帝講學防近習次言當以慶曆元佑聽言爲法以紹聖崇觀諱言爲戒比年以來有以賣直好名之說見於奏對者願陛下倚忠直如蓍龜去﹠﹟佞若蟊賊其有沮撓讜言者必加斥逐會下詔求言彥約上封事曰陛下謹定省以事長樂開王社以篤天倫孝友之行宜足以取信於天下然兄弟至親猶誤於狂妄小人之手道路異說猶襲於尺布不縫之謠臣以爲守法者人臣之職也施恩者人主之柄也漢淮南王欲危社稷張蒼馮敬等請論如法文帝旣赦其罪廢徙王不幸而死封其二子於故地此往事之明驗本朝太宗皇帝之所已行也今若徇文帝緣情之義法太宗繼絕之意明示好惡無隙可指𨿽不止謗而謗息矣又言陛下求言之詔惟恐不逮然外議致疑以爲明言文武似或止於搢紳泛言小大恐不及於韋布引而伸之特在一命令之間耳又薦隆州布衣李心傳素精史學乞官以初品置之史館從之尋兼侍讀俄遷禮部侍郎加寶謨閣直學士提舉佑神觀兼侍讀授兵部尙書力辭不拜攺寶章閣學士知常徳府陛辭言下情未通橫斂未革帝曰其病安在對曰臺諫專言人主不及時政下情安得通包苴公行於都城則州郡橫斂無可疑者提舉崇福宮卒以華文閣學士轉通議大夫致仕贈宣奉大夫嘉熙初賜謚文簡

楊輔按宋史本傳輔字嗣勛遂寧人乾道二年進士甲科召試館職除祕書省正字遷校書郎出知眉州累遷戶部郎中總領四川財賦升太府少卿利西安撫使吳挺病輔以吳氏世帥武興久恐生變密白二府早擇人望以鎭方面又貽書四川制置丘崇言統制官李奭乃吳氏腹心緩急不可令權軍崇然之挺卒崇檄輔權帥事輔謂職爲王人若輕往第疑軍心遂索印卽益昌領事復數月奏以權興州事楊虞仲兼權召守祕書監禮部侍郎以顯謨閣待制知江陵府移襄陽又移潼川召還除顯謨閣直學士奉外祠尋以敷文閣直學士知成都府兼本路安撫使韓冑決意用兵以吳曦爲四川宣撫使假以節制財利之權輔知曦有異志貽書大臣言自昔兵帥與計臣不相統攝故總領有報發覺察之權今所在皆受節制內憂不輕因托言他事遣人以礬書告於朝朔日率官屬東望拜表如常儀上意輔能誅曦密詔授寶謨閣學士四川制置使許以便宜從事時人望輔倡義劉光祖李道傳皆勉之輔自以不習兵事且內郡無兵可用遷延兩月但爲去計曦移輔知遂寧府輔遂以印授通判韓植而去安丙楊巨源密謀誅曦以輔有人望謂密詔自輔所來聞者皆信曦旣誅丙趣輔還成都除四川宣撫使奏言臣以衰病軟懦而居建元功者之上徒恐牽制敗事安丙才力彊濟賞罰明果乞以事任付丙又論蜀中三帥惟武興事權特重故致今日之變乞並置兩帥分其營屯隸屬安丙奏乞兩宣撫分司朝廷察丙與輔異召輔赴闕議者謂蜀亂初平如輔未宜去乃復以爲制置使兼知成都府再被召逾年才扺建康復引咎不進上召輔益堅乃之鎭江俟命著作佐郎楊簡言輔嘗棄成都不當召乃除兵部尙書兼侍讀以龍圖閣學士知建康府兼江淮制置使卒於官謚曰莊惠

崔與之按宋史本傳與之字正子廣州人父世明試有司連黜每曰不爲宰相則爲良醫遂究心岐黃之書貧者療之不受直與之少卓犖有奇節不遠數千里遊太學紹熙四年舉進士廣之士繇太學取科第自與之始授潯州司法參軍常平倉久弗葺慮雨壞米撤居廨瓦覆之郡守欲移兌常平之積堅不可守敬服更薦之調淮西提刑司檢法官民有窘於豪民逋負毆死其子誣之者其長欲流之與之曰小民計出倉猝忍使一家轉徙乎況故殺子孫罪止徒卒從之知建昌之新城歲適大歉有彊發民廩者執其首折手足以徇盜爲止勸分有法貧富安之開禧用兵軍旅所需天下騷然與之獨買以系省錢吏告月解不登曰寧罷去和糴令下與之獨以時賈糴令民自槪通判邕州守武人苛刻衣賜不時給諸卒大哄漕司檄與之攝守叛者帖然乃密訪其首事一人斬之闔郡以寧擢發遣賓州軍事郡政淸簡尋特授廣西提點刑獄徧歷所部至浮海巡朱崖秋毫無擾州縣而停車裁決獎廉劾貪風采凜然朱崖地產苦民或取葉以代茗州郡徵之歲五百緡瓊人以吉貝織爲衣衾工作皆婦人役之有至期年者棄稚違老民尢苦之與之皆爲榜免其他利疾罷行甚眾瓊之人次其事爲海上澄淸錄嶺海去天萬里用刑慘酷貪吏厲民乃疏爲十事申論而痛懲之髙惟肖嘗刻之號嶺海便民榜廣右僻縣多右選攝事者類多貪黷與之請援廣東循梅諸邑減舉員賞格以勸選人熙寧免役之法獨不及海外四州民破家相望與之議舉行未果以語顏戣戣守瓊遂行之召爲金部員外郎時郎官多養資望不省事與之巨細必親省決吏爲欺者必杖之莫不震栗金南遷於汴朝議疑其進迫特授直寶謨合權發遣揚州事主管淮東安撫司公事寧宗宣引入內親遣之奏選守將集民兵爲邊防第一事旣至浚濠廣十有二丈深二丈西城濠勢低因疏塘水以限戎馬開月河置釣橋州城與堡寨城不相屬舊築夾土城往來爲易以甓因滁有山林之阻創五寨結忠義民兵金人犯淮西沿邊之民得附山自固金人亦疑設伏自是不敢深入揚州兵久不練分彊勇鎭淮兩軍月以三八日習馬射令所部兵皆仿行之淮民多畜馬善射欲依萬弩手法創萬馬社募民爲之宰相不果行浙東饑流民渡江與之開門撫納所活萬餘楚州工役繁夥士卒苦之叛入射陽湖亡命多從之者與之給旗帖招之眾聞呼皆至首謀者獨遲疑不前禽戮之分其餘隸諸軍山東李全以眾來歸與之移書宰相謂自昔召外兵以集事者必有後憂宰相欲圖邊功諸將皆懷僥幸都統劉﹠﹟承密札取泗州兵渡淮而後牒報﹠﹟全軍覆沒與之憂憤馳書宰相言與之乘障五年子養士卒今以萬人之命壞於一夫之手敵將乘勝襲我金人人境宰相連遺與之三書俾議和與之答曰彼方得勢而我與之和必遭屈辱今山寨相望邊民米麥已盡輸藏野無可掠諸軍與山寨並力剿逐勢必不能久駐況東海漣水已爲我有山東歸順之徒已爲我用一旦議和則漣海二邑若爲區處山東諸酋若爲措置望別選通才以任和議與之自劉﹠﹟敗亟修守戰備遣精銳布要害金人深入無功而和議亦寢時議將姑闕兩淮制置命兩淮帥臣互相爲援與之啟廟堂曰兩淮分任其責而無制閫總其權則東淮有警西帥果能疾馳往救乎東帥亦果能疾馳往救西淮乎制閫俯瞰兩淮特一水之隔文移往來朝發夕至無制閫則事事﹠﹟命朝廷必稽緩誤事矣議遂寢召爲祕書少監軍民遮道垂涕與之力辭召命竟還將度嶺趣召不已行次池口聞金人至邊乃造朝奏今邊聲可慮者非一惟山東忠義區處要不容緩前後累疏數千言每嘆養虎將自遺患升祕書監兼太子侍講權工部侍郎未幾成都帥董居誼以黷貨爲叛卒所逐總領楊九鼎遇害蜀大擾與之以選爲煥章閣待制知成都府本路安撫使至卽帖然時安丙握蜀重兵久每忌蜀帥之自東南來者至是獨推誠相與丙卒詔盡護西蜀之師開誠布公兼用吳蜀之士拊循將士人心悅服先是軍政不立戎帥多不協和劉昌祖在西和王大才在沔州大才之兵屢衄昌祖不救遂棄皂郊吳政屯鳳州張威屯西和金人自白還堡突入黑谷威不尾襲而迂路由七方關上靑野原金人遂得入鳳州與之戒以同心體國之大義於是戎帥協和而軍政始立先是丙嘗納夏人合從之請會師攻秦鞏而夏人不至遂有皂郊之敗與之至是飭邊將不得輕納逾年夏人復攻金人遣百騎入鳳州邀守將求援兵與之使都統李衝來言曰通問當遣介持書不當遣兵徑入若邊民不相悉或有相傷則失兩國之好宜斂兵退屯夏人知不可動不復有言初金人旣獘率眾南歸者所在而有或疑不敢納與之優加爵賞以來之未幾金萬戶呼延棫等扣洋州以歸與之察其誠納之籍其兵千餘人皆精悍善戰金人自是不敢窺興元旣復鏤榜邊關開諭招納金人諜得之自是上下相疑多所屠戮人無固志以至於亡蜀盛時四戎司馬萬五千有奇開禧後安丙裁去三之一嘉定損耗過半比與之至馬僅五千與之移檄茶馬司許戎司自於關外收市如舊嚴私商之禁給細茶增馬價使無爲金人所邀總司之給料不足者亦移檄增給之乞移大帥於興元𨿽不果行而凡關外林木厚加封殖以防金人突至隔第關盤車嶺皆極邊號天險因厚間探者賞使覘之動息悉知邊防益密總計告匱首撥成都府等錢百五十萬緡助糴本又慮關外歲糴不多運米三十萬石積沔州倉以備不測初至府庫錢僅萬餘其後至千餘萬金帛稱是蜀知名士若家大酉遊似李性傳李心傳度正之徒皆薦達之其有名浮於實用過其才者亦歷歷以爲言沔帥趙彥吶方有時名與之獨察其大言亡實它日誤事者必此人移書廟堂欲因乞祠而從之不可付以邊藩之寄後果如其言與之以疾丐歸朝廷以鄭損代旣受代金諜知之大入與之再爲臨邊金人乃退召爲禮部尙書不拜便道還廣蜀人思之肖其像於成都仙遊閣以配張詠趙抃名三賢祠理宗卽位授充顯謨閣直學士知潭州湖南安撫使辭提舉西京嵩山崇福宮遷煥章閣學士知隆興府江西安撫使又辭授徽猷閣學士提舉南京鴻慶宮端平初帝旣親政召爲吏部尙書數以禦筆起之皆力辭金亡朝廷議取三京聞之頓足浩嘆繼而授端明殿學士提舉嵩山崇福宮亦辭俄授廣東經略安撫使兼知廣州先是廣州摧鋒軍遠戍建康畱四年比撤戍歸未逾嶺就畱戍江西又四年轉戰所向皆捷而上功幕府不報求撤戍又不報遂相率倡亂縱火惠陽郡長驅至廣州城聲言欲得連帥洎幕屬甘心焉與之家居肩輿登城叛兵望之俯伏聽命曉以逆順禍福其徒皆釋甲而首謀數人懼事定獨受禍遂率之遁去入古端州以自固至是與之聞命亟拜卽家治事屬提刑彭鉉討捕潛移密運人無知者俄而新調諸軍畢集賊戰敗請降桀黠不悛者戮之其餘分隸諸州帝於是注想彌切拜參知政事拜右丞相皆力辭乃訪以政事之孰當罷行人才之孰當用捨與之力疾奏天生人才自足以供一代之用惟辧其君子小人而已忠實而有才者上也才𨿽不髙而忠實有守者次也用人之道無越於此蓋忠實之才謂之有徳而有才者也若以君子爲無才必欲求有才者用之意向或差名實無別君子小人消長之勢基於此矣陛下勵精更始擢用老成然以正人爲迂闊而疑其難以集事以忠言爲矯激而疑其近於好名任之不專信之不篤或謂世數將衰則人才先已雕謝如眞徳秀洪咨夔魏了翁方此柄用相繼而去天意固不可曉至於敢諫之臣忠於爲國言未脫口斥逐隨之一去而不可復畱人才豈易得而輕棄如此陛下悟已往而圖方來昨以直言去位者亟加峻擢補外者蚤與召還使天下明知陛下非疏遠正人非厭惡忠言一轉移力耳陛下收攬大權悉歸獨斷謂之獨斷者必是非利害胸中卓然有定見而後獨斷以行之比聞獨斷以來朝廷之事體愈輕宰相進擬多沮格不行或除命中出而宰相不與知立政造命之原失其要矣大扺獨斷當以兼聽爲先儻不兼聽而斷其勢必至於偏聽實爲亂階威命𨿽行於上而權柄潛移於下矣又曰邊臣主和朝廷𨿽知而未嘗明有施行憂邊之士剴切而言一鳴輒斥得非朝廷亦陰主之乎假使和而可保亦當議而行之可也又曰比年以變故層出盜賊跳梁雷雹震驚星辰乖異皆非細故京城之災七年而兩見豈數萬戶生靈皆獲罪於天者百姓有過在予一人此陛下所當凜凜惟有求直言可以裨助君徳感格天心又曰戚畹舊僚凡有絲髮夤緣者孰不乘間伺隙以求其所大欲近習之臣朝夕在側易於親暱而難於防閒司馬光謂內臣不可令其采訪外事及問以羣臣能否蓋干預之門自此始也若謂其所言出於無心豈知愛惡之私因此而入其於聖徳寧無玷乎帝覽奏嘉嘆趣召愈力控辭至十有三疏嘉熙三年乃得致仕以觀文殿大學士提舉洞霄宮自領卿郡不受廩祿之入凡奉餘皆以均親黨薨時年八十有二遺戒不得作佛事累封至南海郡公謚淸獻

劉甲按宋史本傳甲字師文其先永靜軍東光人元佑宰相摯之後也父著爲成都漕幕葬龍遊因家焉甲淳熙二年進士累官至度支郎中遷樞密院檢討兼國史院編修官實錄院檢討官使金至燕山伴宴完顏者名犯仁廟嫌諱甲力辭完顏更名修自紹興後凡出疆遇忌俱辭設宴皆不得免秦檜所定也九月二十三日金宴甲以宣仁聖烈後忌辭還除司農少卿進太常擢權工部侍郎升同修撰除寶謨閣待制知江陵府湖北安撫使甲謂荊州爲吳蜀脊髙保融分江流瀦之以爲北海太祖常令決去之蓋保江陵之要害也卽因遺址浚築亙四十里移和廬州程松爲四川宣撫使吳曦副之以甲知興元府利東安撫使時蜀口出師敗衄金陷西和成州曦焚河池縣先是曦已遣姚淮源獻四州於金金鑄印立曦爲蜀王甲時在漢嘉未至鎭也金人破大散關興元都統制毋思以重兵守關而曦陰徹驀關之戍金自板岔谷繞出關後思挺身免甲告急於朝乞下兩宣撫司協力扞禦松謀遁甲固畱不可遽以便宜檄甲兼沿邊制置曦遣後軍統制王鉞準備將趙觀以書致甲甲援大義拒之因臥疾曦又遣其弟旼邀甲相見甲叱而去之乃援顏眞卿河北故事欲自拔歸朝先募二兵持帛書遣參知政事李璧告變且曰若遣吳總以右職入川卽日可瓦解矣曦僭王位甲遂去官朝廷久乃微聞曦反狀韓冑猶不之信甲奏至舉朝震駭璧袖帛書進上覽之稱忠臣者再召甲赴行在命吳總以雜學士知鄂州多賜告身金錢使招諭諸軍爲入蜀計復命以帛書賜甲曰所乞致仕實難允從已降指揮召赴行在今朝廷已遣使與金通和襄漢近日大捷北兵悉已渡江而去恐蜀遠未知更在審度事宜從長區處二兵皆補官甲舟行至重慶聞安丙等誅曦復還漢中上奏待罪詔趣還任甲奏叛臣子孫族屬及附僞罪狀公論快之會宣撫副使安丙以楊巨源自負倡義之功陰欲除之語在巨源傳巨源旣死軍情叵測除甲宣撫使楊輔亦以爲請當國者疑輔避事李璧曰昔吳璘屬疾孝宗嘗密詔汪應辰權宣撫司事旣而璘果死應辰卽日領印軍情遂安此的例也乃以密札命甲甲鐍藏之未幾金自鶻嶺關札金崖進屯八里山甲分兵進守諸關截潼川戍兵駐饒風以待之金人知有備乃引去冑謝上念甲精忠拜寶謨閣學士賜衣帶鞍馬是歲和議成朝廷聞彭輅與丙不協以書問甲又俾諭丙減汰諸軍勿過甚及訪蜀人才之可用者蓋自楊輔召歸西邊諸事朝論多於甲取決人無知者紹興中蜀軍無見糧刱爲科糴孝宗聞其病民命總領李蘩以本所錢招糴懼不給又命勸糴其半勸糴之名自此始久之李昌圖總計復奏令金梁守倅任責收糴而勸糴遂罷及是宣總司令金洋興元三郡勸糴小麥三十萬石甲乞下總所照李蘩成法措置從之明年罷宣撫司合利東西爲一帥治興元移甲知潼川府安丙旣同知樞密院事董居誼爲制置使甲進寶謨閣學士知興元府利路安撫使節制本路屯駐軍馬朝廷計居誼猶在道命甲權四川制置司事先是大臣撫蜀者諸將事之有所謂互送禮實賄賂也甲下令首罷之凡丙所立茶鹽柴邸悉廢之又乞以皂郊博易鋪場還隸沔戎司復通吳氏莊歲收租四萬斛有奇錢十三萬以裨總計從之丙增多田稅甲命屬吏討論由一府言之歲減凡百六十萬緡米麥萬七千石邊民感泣嘉定七年卒於官年七十三甲幼孤多難母病刲股以進平生常謂吾無他長惟足履實地晝所爲夜必書之名曰自監爲文平有奏議十卷理宗詔謚淸惠

陳韡按宋史本傳韡字子華福州候官人父孔碩爲朱熹呂祖謙門人韡讓父郊恩與弟韔登開禧元年進士第從葉適學嘉定十四年賈涉開淮閫辟京東河北幹官韡謂山東河北遺民宜使歸耕其土給耕牛農具分配以內郡之貸死者然後三分齊地張林孝全各處其一其一以待有功者河南首領以三兩州來歸者與節度使一州者守其土忠義人盡還北然後括淮甸閒田仿韓琦河北義勇法募民爲兵給田而薄徵之擇土豪統率鹽丁又別廩爲一軍此第二重藩籬也十五年淮西告捷韡策金人必專向安丰而分兵綴諸郡使卞整張惠李汝舟範成進各以其兵屯廬州以待之金將盧鼓捶新勝於潼關乘銳急戰當持久困之不過十日必遁設伏邀擊必可勝又使時靑夏全候金人深入以輕兵搗其巢穴第一策也其後金人果犯安丰韡如盱眙犒師攺淮東制置司幹辦公事再如盱眙見劉﹠﹟調卞整張惠範成進夏全諸軍應援搗虛皆行韡之策遂有堂門之捷俘其四駙馬者遷將作監丞又遷太府寺丞差知眞州淮東提點刑獄加直寶章閣依舊提點刑獄兼知寶應州遷宗正寺丞權工部郎中攺倉部員外郎入對言臣所陳夏周漢唐數君之事如布徳兆謀任賢使能信賞必罰區處藩鎭不事姑息規摹莫大於此又言人主所以禦天下者賞罰而已紹定二年冬盜起閩中帥王居安屬韡提舉四隅保甲韡有親喪辭之轉運使陳汶提舉常平史彌忠告急於朝謂非韡莫可平明年以寶章閣直學士起復知南劍州提舉汀州邵武軍兵甲公事福建路兵馬鈐轄同共措置招捕盜賊兼福建路招捕使未幾加提點刑獄韡籍土民丁壯爲一軍沙縣紫雲基告急沙縣破賊由間道趨城忠勇軍破之於髙橋賊乃趨邵武勢益熾時有議當招不當捕者韡言始者賊僅百計招而不捕養之至千又養之至萬今復養之將至於無算求淮西兵五千人可圖萬全詔韡兼福建路招捕使賊急攻汀州淮西帥曾式中調精兵三千五百人由泉漳間道入汀擊賊於順昌勝之六月兵大合加福建提點刑獄七月韡親提兵至沙縣順昌將樂淸流宣化督捕所至克捷九月分兵進討十月進攻五賊營寨平之十一月破潭瓦﹠﹟賊起之地夷其巢穴十二月誅汀州叛卒諭降連城七十有二寨汀境皆平四年正月遣將破下瞿張原寨二月躬往邵武督捕餘寇賊首晏彪迎降韡以其力屈乃降卒誅之進右文殿修撰依舊提點刑獄招捕使兼知建寧府衢州寇汪徐來二破常山開化勢張甚韡命淮將李大聲提兵七百出賊不意夜薄其寨賊出迎戰見算子旗驚曰此陳招捕軍也皆大哭急擊之衢寇悉平六年進寶章閣待制知隆興府﹠﹟寇陳三槍據松梓山寨出沒江西廣東所至屠殘韡遣官吏諭降賊輒殺之乃謂盜賊起於貪吏劾其尢者二人又謂寇盜稽誅以臣下欺誕事權渙散所致若決計蕩除數月可畢十一月詔節制江西廣東福建三路捕寇軍馬韡奏遣將劉師直扼梅州齊敏扼循州自提淮西兵及親兵搗賊巢穴十二月兼知贛州端平元年正月進華文閣待制江西安撫使二月至贛斬將士張皇賊勢及掠子女貨財者齊敏李大聲所至克捷三月分兵守大石堡截賊糧道遂破松梓山三槍與餘黨縋﹠﹟而遁韡親督諸將乘春瘴未生薄松梓山賊悉精銳下山迎敵旗幟服色甚盛韡軍步騎夾擊又縱火焚之士皆攀﹠﹟上賊巢蕩爲煙埃賊首張魔王自焚斬千五百級擒賊將十二得所掠婦女牛馬及僭僞服物各數百計三槍中箭與敏軍遇擊敗之賊遁翼日追及下黃又敗之餘眾尙千餘剃狝略盡三槍僅以數十人遁至興寧就擒檻車載三槍等六人斬隆興市初賊跨三路數州六十寨至是悉平詔曰韡忠勤體國計慮精審身任討捕之責江閩東廣訖底寧輯乃進權工部侍郎仍知隆興兼江西安撫使未幾爲工部侍郎攺江東安撫使知建康府兼行宮畱守二年入奏事帝稱其平寇功韡頓首言曰臣不佞徒有孤忠仗陛下威靈苟逃曠敗耳何功之有遷權工部尙書又權刑部尙書沿江制置大使依舊江東安撫使知建康府往來巡視鄂州江面措置捍禦三年加寶謨閣學士十月詔選猛將精兵相視緩急據地利遏要衝以伐姦謀嘉熙元年進煥章閣學士四年拜刑部尙書辭免加徽猷閣學士知潭州荊湖南路安撫使淳佑四年召爲兵部尙書遷禮部尙書兼侍讀兼同修國史實錄院同修撰拜端明殿學士同簽書樞密院事兼參知政事尋拜參知政事兼同知樞密院事七年知樞密院事湖南安撫大使兼知潭州九年以觀文殿學士福建安撫大使知福州五上章辭以舊職提舉洞霄宮開慶元年召赴闕落致仕充醴泉觀使兼侍讀景定元年授福建安撫大使兼知福州久之提舉佑神觀力請致仕明年卒年八十有三贈少師謚忠肅

汪綱按宋史本傳綱字仲舉黟縣人簽書樞密院勃之曾孫也以祖任入官淳熙十四年中銓試調鎭江府司戶參軍馬大同鎭京口彊毅自任綱言論獨不詭隨議者欲以兩淮鐵錢交子行於沿江廷議令大同倡率行之綱貽書曰邊面行鐵錢慮銅寶泄於外耳私鑄盛行故錢輕而物重今若場務出納不以鐵錢取息堅守四色請買舊制冶鑄定額不求余羨重禁以戢私鑄支﹩邊戍與在軍中半者無異不以鐵錢準折則淮民將自便之何至以敝內郡邪大同始悟試湖南轉運司又中綱笑曰此豈足以用世澤物耶乃刻意問學博通古今精完義理覃思本原調桂陽軍平陽縣令縣連溪峒蠻蜑與居綱一遇以恩信科罰之害旣三十年綱下車首白諸臺罷之桂陽歲貢銀二萬九千餘兩而平陽當三分之二綱謂向者銀礦坌發價輕故可勉以應今地寶已竭市於他郡其價倍蓰願力請痛蠲損之歲饑旁邑有曹伍者羣聚惡少入境彊貸發廩眾至千餘挾界頭牛橋二寨兵爲援地盤踞萬山間前後令未嘗一涉其境不虞綱之至也相率出迎綱已夙具酒食令之曰汝何敢亂順者得食亂者就誅夜宿寨中呼寨官詰責不能防守狀皆皇恐伏地請死杖其首惡者八人發粟振糶民賴以安攺知金壇縣親嫌更弋陽縣父義和爲侍禦史主管佑神觀尋丁父喪服除知蘭溪縣決擿如神歲旱郡倚辦勸分綱謂勸分所以助義倉一切行之非所謂安富卹貧也願假常平錢爲糴本使得循環疊濟又躬勸富民浚築塘堰大興水利饑者得食其力全活甚眾郡守張抑及部使者列綱爲一道荒政之冠以言去邑人相率投匭直其事綱力止之繼知太平縣主管兩浙轉運司文字未赴罹內艱擢監行在左藏西庫屬金人殺其主允濟自立遣使來告襲位議者卽欲遣幣綱言使名不遜當止之境上姑命左帑視例計辦或且畱京口總司令盱眙諭之曰紀年名節皆犯先朝避忌歲幣乃爾前主所增今旣易代當復隆興大定之舊俟此議定而後正旦生辰之使可遣遲以歲月吾擇邊將葺城堡簡軍實儲峙糗糧使沿邊屹然有不可犯之勢聽其自相攻擊然後以全力制其後廟堂韙之提轄東西庫又幹辦諸司審計司以選知髙郵軍陛辭言楊楚二州當各屯二萬人壯其聲勢而以髙郵爲家計寨髙郵三面阻水湖澤奧阻戎馬所不能騁獨西南一路直距天長無險可守乃去城六十里隨地經畫或浚溝塹或備設伏以扼其衝又慮湖可以入淮招水卒五千人造百艘列三寨以戒非常興化民田濱海昔範仲淹築堰以障舄鹵守毛澤民置石函管以疏運河水勢歲久皆壞綱乃增修之部使者聞於朝增一秩提舉淮東常平淮米越江有禁綱念淮民有警則室廬莫保歲凶則轉徙無歸丰年可以少蘇重以苛禁自分畛域豈爲民父母意哉請下金陵糴三十萬以通淮西之運京口糴五十萬以通淮東之運又言兩淮之積不可多升潤之積不可少平江積米數百萬陳陳相因久而紅腐宜視其收貯近久取餉輦下百司諸軍江上歲餫當至京者貯之京口金陵轉漕兩淮中都諸倉亦當廣糴以補其數制置使訪綱備禦孰宜先綱言淮地自昔號財賦淵藪西有鐵冶東富魚稻足以自給淮右多山淮左多水足以自固誠能合兩淮爲一家兵財通融聲勢合一𨿽不假江浙之力可也祖宗盛時邊郡所儲足支十年慶曆間中山一鎭尙百八十萬石今宜上法先朝令商旅入粟近塞而算請錢貨於京師入粟拜爵守之以信則輸者必多邊儲不患不丰州郡禁兵本非供役乃就糧外郡耳今不爲戰鬥用乃使之共力役緩急戍守專倚大軍指日待更不安風土豈若十兵生長邊地墳墓室家人自爲守邪當精擇伉壯廣其尺籍悉隸禦前軍額分擘券給以助州郡衣糧之供大率如山陽武鋒軍制則邊面不必抽江上之戍江上不必出禁闈之師生券更番勞費俱息時有獻言制司廣買荒田開墾以爲營田綱以爲荒瘠之地不難辦而工力水利非久不可棄產欺官良田終不可得耗費公帑開墾難就曷若勸民盡耕閒田甽溝堙塞則官爲之助變瘠爲沃使民有餘蓄晁錯入粟之議本朝便糴之法在其中矣制司知其無益乃止淮東煮鹽之利本居天下半歲久敝滋鹽本日侵帑儲空竭負兩總司五十餘萬亭戶二十八萬借撥於朝廷五十萬又會餉所復鹽鈔舊制不許商人預供鐵鈔錢鹽司坐是窘不能支綱抉擿隱伏凡虛額無實詭爲出內飛走移易事制曲防課乃更羨旣盡償所負又贏金三十萬緡爲樁辦庫以備鹽本之闕添置新五十所諸場悉視乾道舊額三百九十萬石通二千三百萬緡課官吏之殿最綱約己率下辭臺郡之互饋獨增場官奉以養其廉擢戶部員外郎總領淮東軍馬財賦時邊面多生券山東歸附月餉錢糧以緡計增三十有三萬米以石計增六萬眞楚諸州又新招萬弩手皆仰給總所而浙西鹽利積負至七十餘萬緡諸州漕運不以時至綱核名實警稽慢區畫處分餉事賴以不乏移疾乞閒得直祕閣知婺州攺提點浙東刑獄皆屢辭不得請慮囚至婺有奴挾欲戕其主不遇而殺其子讕妄牽連綱徑出斬之釋衢囚之冤者臺盜鍾百一非共盜尉覬賞躐申制司綱謂治盜𨿽尙嚴豈得鍛煉傅會以成其罪邪於是得減死禱雨龍瑞宮有物蜿蜒朱色盤旋壇上者三日綱曰吾欲雨而已毋爲異以惑眾言未竟雷雨大至歲以大熟進直煥章閣知紹興府主管浙東安撫司公事兼提點刑獄訪民瘼罷行尢切蕭山有古運河西通錢塘東達臺明沙漲三十餘里舟行則膠乃開浚八千餘丈復創江口使泥淤不得入河水不得泄於塗則盡甃以達城闉十里創一廬名曰施水主以道流於是舟車水陸不問晝夜寒暑意行利涉歡欣忘勩屬邑諸縣瀕海而諸曁十六鄕瀕湖蕩濼灌漑之利甚博勢家巨室率私植埂岸圍以成田湖流旣束水不得去雨稍多則溢入邑居田閭寖蕩瀕海籍塘爲固堤岸易圮咸鹵害稼歲損數十萬畝蠲租亦萬計以綱言詔提舉常平司發田園奇援巧請一切峻卻而湖田始復郡備緡錢三萬專備修築而海田始固綱謂是邦控臨海道密拱都畿而軍籍單弱乃招水軍剌手教習甚專不令他役創營千餘間寬整堅密增置甲兵威聲赫然兼權司農卿尋直龍圖閣因任理宗卽位詔爲右文殿修撰加集英殿修撰復因任又加寶謨閣待制寶慶三年大水綱發粟三萬八千餘緡錢五萬振之蠲租六萬餘石捐瘠頓蘇無異常歲越有經總制窠名四十一萬其中二十五則紹興以來虛額也前後帥懼負殿以修奉攢宮之資僞增焉綱謂負殿之責小罔上之罪大摭其實以聞詔免九萬五千緡而宿敝因是著明矣紹定元年召赴行在綱入見言臣下先利之心過於徇義爲身之計過於謀國偸惰退縮奔競貪黷相與爲欺宜有以轉移之帝曰聞卿治行甚美越中民力如何對曰去歲水潦諸曁爲甚今歲幸中熟十年之間千里晏然皆朝廷威徳所及臣何力之有權戶部侍郎越數月上章致仕特二秩守戶部侍郎仍賜金帶卒越人聞之多墮淚有相率哭於寺觀者綱學有本原多聞博記兵農醫卜陰陽律曆諸書靡不研究機神明銳遇事立決在越佩四印文書山積而能操約禦詳治事不過二十刻公庭如水卑官下吏一言中理慨然從之爲文尢長於論事援據古今辧博雄勁服用不喜奢麗供帳車乘𨿽敝不更所著有恕齋集左帑志漫存錄節使部名臣列傳二十二

宋六

向士璧按宋史本傳士璧字君玉常州人負才气精悍甚自好紹定五年進士累通判平江府以臣僚言罷起爲淮西制置司參議官又以監察禦史胡泓言罷起知髙郵軍制置使丘崇又論罷起知安慶府知黃州遷淮西提點刑獄兼知黃州加直寶章閣仍舊職奉鴻禧祠特授將作監京湖制置參議官進直煥章閣湖北安撫副使兼知峽州兼歸峽施黔南平軍紹慶府鎭撫使遷太府少卿大理卿進直龍圖閣合州告急制置使馬光祖命士璧赴援數立奇功帝亦語羣臣曰士璧不待朝命進師歸州且捐家貲百萬以供軍費其志足嘉進祕閣修撰樞密副都承旨仍舊職開慶元年涪州危又命士璧往援北兵夾江爲營長數十里阻舟師不能進至浮橋時朝廷自揚州移賈似道以樞密使宣撫六路進駐峽州檄士璧以軍事付呂文徳士璧不從以計斷橋奏捷具言方略未幾文徳亦以捷聞士璧還峽州方懷傾奪之疑尋辟爲宣撫司參議官遷湖南安撫副使兼知潭州兼京西湖南北路宣撫司參議官加右文殿修撰尋授權兵部侍郎湖南安撫使兼知潭州頃之升湖南制置副使大元將元良哈兵自交址北還前鋒至城下攻圍急士璧極力守禦聞後隊且至遣王輔佑率五百人往覘之以易正大監其軍遇於南嶽市一戰有功潭州圍遂解事聞賜金帶令服系進兵部侍郎兼轉運使余依舊職似道入相疾其功非獨不加賞反諷監察禦史陳寅侍禦史孫附鳳一再劾罷之送漳州居住又稽守城時所用金穀逮至行部責償幕屬方元善者極意逢迎似道意士璧坐是死復拘其妻妾而徵之其後元善攺知吉水縣俄歸得狂疾常呼士璧時輔佑亦遠謫及文天祥起兵召輔佑於謫所則死矣徳佑元年三月詔追復元官仍還從官恩數立廟潭州明年正月太府卿柳嶽乞錄用其子孫詔從之

馬光祖按宋史本傳光祖字華父婺州金華人寶慶二年進士調新諭主簿已有能名從眞徳秀學攺知余幹縣差知髙郵軍遷軍器監主簿差充督視行府參議官奉雲臺祠差知處州監登聞鼓院進太府寺丞兼莊文府教授右曹郎官出知處州乞降僧道牒振濟詔從之加直祕閣浙東提舉常平移浙西提點刑獄時暫兼權浙西提舉常平起復軍器監總領淮東軍馬錢糧兼知鎭江進直徽猷閣江西轉運副使兼知隆興府以右正言劉漢弼言罷後九年起直徽猷閣知太平州提領江西茶鹽所進直寶文閣遷太府少卿仍知太平州提領江淮茶鹽所遷司農卿淮西總領兼權江東轉運使拜戶部尙書兼知臨安府浙西安撫使帝諭丞相謝方叔趣入覲乞嚴下海米禁歷陳京師艱食和糴增價海道致寇三害加寶章閣直學士沿江制置使江東安撫使知建康府兼行宮畱守兼節制和州無爲軍安慶府三郡屯田使加煥章閣尋加寶章閣學士始至官卽以常例公用器皿錢二十萬緡支犒軍民減租稅養鰥寡孤疾無告之人招兵置寨給錢助諸軍昏嫁屬縣稅折收絲綿絹帛倚閣除免以數萬計興學校禮賢才辟召僚屬皆極一時之選拜端明殿學士荊湖制置知江陵府去而建康之民思之不已帝聞命以資政殿學士沿江制置大使江東安撫使再知建康士女相慶光祖益思寬養民力興廢起壞知無不爲蠲除前政逋負錢百餘萬緡魚利稅課悉罷減予民修建明道南軒書院及上元縣學撙節費用建平糴倉貯米十五萬石又爲庫貯糴本二百餘萬緡補其折閱發糴常減於市價以利小民修飭武備防拓要害邊賴以安其爲政寬猛適宜事存大體公田法行光祖移書賈似道言公田法非便乞不以及江東必欲行之罷光祖乃可進大學士兼淮西總領召赴行在遷提領戶部財用兼知臨安府浙西安撫使會歲饑榮王府積粟不發廩光祖謁王辭以故明日往亦如之又明日又往臥客次王不得已見焉光祖厲聲曰天下孰不知大王子爲儲君大王不於此時收人心乎王以無粟辭光祖探懷中文書曰某莊某倉若干王無以辭得粟活民甚多進同知樞密院事尋差知福州福建安撫使以侍禦史陳堯道言罷以前職提舉洞霄宮再以沿江制置江東安撫使知建康郡民爲建祠六所乞致仕不許咸淳三年拜參知政事五年拜知樞密院事兼參知政事以監察禦史曾淵子言罷給事中盧鉞復繳奏新命以金紫光祿大夫致仕卒謚莊敏光祖之在外練兵丰財朝廷以之爲京尹則剸治浩穰風績凜然三至建康終始一紀威惠並行百廢無不修舉云

王埜按宋史本傳野字子文寶章閣待制介之子也以父蔭補官登嘉定十二年進士第仕潭時帥眞徳秀一見異之延致幕下遂執弟子禮徳秀欲授以詞學野曰所以求學者義理之奧也詞科惟彊記者能之徳秀益器重之紹定初汀邵盜作辟議幕參贊攝邵武縣後復攝軍事盜起唐石親勒兵討之後爲樞密院編修兼檢討襄蜀事急議遣使講和時相依違不決史嵩之帥武昌首進和議野言今日之事宜先定規模並力攻守上疏言八事繼爲副都承旨奏請出師絕和使命淮東西夾攻不然利害將深理宗深然之令樞密院下三閫諭旨嘉熙元年輪對采事系安危者四端而專以司馬光仁明武推說復推廣前所言八事以孝宗講軍實激發帝意淳佑初自江西赴闕奏祈天永命十事嵩之起復傾國爭之野上疏乞聽終喪後又言嵩之當顯絕而終斥益嚴君子小人之限拜禮部尙書奏十事終之曰陛下一心十事之綱領也前後奏陳皆明正剴切鑿鑿可行其爲兩浙轉運判官以察訪使出視江防首嘉興至京口增修官民兵船守險備具爲江西轉運副使知隆興府繼有他命時以米綱不便就湖口造轉般倉請事畢受代知鎭江府兼都大提舉浙西兵船江面幾千里調兵捍禦以守江尢重於淮瓜洲一渡甚狹請免鎭江水軍調發專一守江置遊兵如呂蒙所言蔣欽將萬人巡江上增創水艦就楊子江習水戰登金山指麾之是冬楊子橋有警急調湯孝信所領遊兵救之而退淳佑末遷沿江制置使江東安撫使節制和州無爲軍安慶府兼三郡屯田行宮畱守巡江引水軍大閱舳艫相銜幾三十里髙望遠考求山川險厄謂要務莫如屯田講行事宜修飭行宮諸殿室推京口法創遊擊軍萬二千蒙衝萬艘江上晏然寶佑二年拜端明殿學士簽書樞密院事封吳郡侯與宰相不合言者攻之以前職主管洞霄宮卒贈七官位特進野因徳秀知朱熹之學凡熹門人髙第必加敬禮知建寧府創建安書院祠熹以徳秀配有奏議文集若干捲野工於詩書法祖唐歐陽詢署書尢淸勁

李曾伯按宋史本傳曾伯字長孺覃懷人後居嘉興歷官通判濠州遷軍器監主簿添差通判鄂州兼沿江制置副使司主管機宜文字遷度支郎官授左司郎官淮西總領尋遷右司郎官太府少卿兼左司郎官兼敕令所刪修官遷太府卿淮東制置使兼淮西制置使詔軍事便宜行之曾伯疏奏三事答天心重地勢﹠﹟人謀又言邊餉貴於廣積將材貴於素儲賞與不可以不精戰士不可以不卹又條上淮面舟師之所當戒湖面險阻之所當治加華文閣待制又加寶章閣直學士進權兵部尙書淳佑六年正月朔日食曾伯應詔歷陳先朝因天象以謹邊備圖帥材乞早易閫寄放歸田裏又請修浚泗州西城加煥章閣學士言者相繼論罷九年以舊職知靜江府廣西經略安撫使兼廣西轉運使陳守邊之宜五事進徽猷閣學士京湖安撫制置使知江陵府兼湖廣總領兼京湖屯田使進龍圖閣學士疏言襄陽新復之地城池𨿽修浚田野未加辟室廬𨿽艸創市井未阜通請蠲租三年詔從之加端明殿學士兼夔路策應東閣進資政殿學士制置四川邊面與執政恩例尋授四川宣撫使特賜同進士出身召赴闕加大學士知福州兼福建安撫使辭免以大學士提舉洞霄宮起爲湖南安撫大使兼知潭州兼節度廣南移治靜江開慶元年進觀文殿學士以諫議大夫沈炎等論罷景定五年起知慶元府兼沿海制置使咸淳元年殿中侍禦史陳宗禮論劾褫職徳佑元年追復元官曾伯初與賈似道俱爲閫帥邊境之事知無不言似道卒嫉之使不竟其用云

余玠按宋史本傳玠字義夫蘄州人家貧落魄無行喜功名好大言少爲白鹿洞諸生嘗攜客入茶肆毆賣茶翁死脫身走襄淮時趙葵爲淮東制置使玠作長短句上謁葵壯之畱之幕中未幾以功補進義副尉擢將作監主簿權發遣招進軍充制置司參議官進工部郎官嘉熙三年與大元兵戰於汴城河陰有功授直華文閣淮東提點刑獄兼知淮安州兼淮東制置司參謀官淳佑元年玠提兵應援安丰拜大理少卿升制置副使進對必使國人上下事無不確實然後華夏率孚天人感格又言今世冑之彥場屋之士田裏之豪一或卽戎卽指之爲粗人斥之爲噲伍願陛下視文武之士爲一勿令偏有所重偏必至於激文武交激非國之福帝曰卿人物議論皆不常可獨當一面卿宜少畱當有擢用乃授權兵部侍郎四川宣諭使帝從容慰遣之玠亦自許當手挈全蜀還本朝其功日月可冀尋授兵部侍郎四川安撫制置使兼知重慶府兼四川總領兼夔路轉運使自寶慶三年至淳佑二年十六年間凡授宣撫三人制置使九人副四人或老或暫或庸或貪或慘或繆或遙領而不至或開隙而各謀終無成績於是東西川無復統律遣民咸不聊生監司戎帥各專號令擅辟守宰蕩無紀綱蜀日益壞及聞玠入蜀人心粗定始有安土之志玠大更敝政遴選守宰築招賢之館於府之左供張一如帥所居下令曰集眾思廣忠益諸葛孔明所以用蜀也欲有謀以告我者近則徑詣公府遠則自言於郡所在以禮遣之髙爵重賞朝廷不吝以報功豪傑之士趨期立事今其時矣士之至者玠不厭禮接鹹得其歡心言有可用隨其才而任之苟不可用亦厚遺謝之播州冉氏兄弟琎璞有文武才隱居蠻中前後閫帥辟召堅不肯起聞玠賢相謂曰是可與語矣遂詣府上謁玠素聞冉氏兄弟刺入卽出見之與分廷抗禮賓館之奉冉安之若素有居數月無所言玠將謝之乃爲設宴玠親主之酒酣坐客方紛紛競言所長琎兄弟飲食而已玠以微言挑之卒默然玠曰是觀我待士之禮何如耳明日更辟別館以處之且日使人窺其所爲兄弟終日不言惟對踞以堊畫地爲山川城池之形起則漫去如是又旬日請見玠屏人曰某兄弟辱明公禮遇思有以少裨益非敢同眾人也爲今日西蜀之計其在徙合州城乎玠不覺躍起執其手曰此玠志也但未得其所耳曰蜀口形勝之地莫若釣魚山請徙諸此若任得其人積粟以守之賢於十萬師遠矣巴蜀不足守也玠大喜曰玠固疑先生非淺士先生之謀玠不敢掠以歸己遂不謀於眾密以其謀聞於朝請不次官之詔以琎爲承事郎權發遣合州璞爲承務郎權通判州事徙城之事悉以任之命下一府皆喧然同辭以爲不可玠怒曰城成則蜀賴以安不成玠獨坐之諸君無預也卒築靑居大獲釣魚云頂天生凡十餘城皆因山爲壘棋布星分爲諸郡治所屯兵聚糧爲必守計且誅潰將以肅軍令又移金戎於大獲以護蜀口移沔戎於靑居興戎先駐合州舊城移守釣魚共備內水移利戎於云頂以備外水於是如臂使指气勢聯絡又屬嘉定兪興開屯田於成都蜀以富實十年冬玠率諸將巡邊直搗興元大元兵與之大戰十二年又大戰於嘉定初利司都統王夔素殘悍號王夜恃功驕恣桀驁不受節度所至劫掠每得富家穴箕加頸四面然箕謂之蟆蝕月以弓弦系鼻下髙懸於格謂之錯系喉縛人兩股以木交壓謂之幹搾油以至用醋灌鼻惡水灌耳口等毒虐非一以﹠﹟取金帛稍不遂意卽死其手蜀人患苦之且悉斂部將倅馬以自入將戰乃髙其估賣與之朝廷𨿽知其不法在遠不能詰也大帥處分少不嗛其意則百計撓之使不得有所爲玠至嘉定夔帥所部兵迎謁才羸弱二百人玠曰久聞都統兵精今疲敝若此殊不稱所望夔對曰夔兵非不精所以不敢卽見者恐驚從人耳頃之班聲如雷江水如沸聲止圓陣卽合旗幟精明器械森然沙上之人彌望若林立無一人敢亂行者舟中皆戰掉失色而玠自若也徐命吏班賞有差夔退謂人曰儒者中乃有此人玠久欲誅夔獨患其握重兵居外恐輕動危蜀謀於親將楊成成曰夔在蜀久所部兵精前時大帥夔皆勢出其右意不止此也視侍郎爲文臣必不肯甘心從令今縱弗誅養成其勢後一舉足西蜀危矣玠曰我欲誅之久矣獨患其黨與眾未發耳成曰侍郎以夔在蜀久有威名孰與吳氏夔固弗若也夫吳氏當中興危難之時能百戰以保蜀傳之四世恩威益張根本益固蜀人知有吳氏而不知有朝廷一旦曦爲叛逆諸將誅之如取孤豚況夔無吳氏之功而有曦之逆心恃豨突之勇敢慢法度縱兵殘民奴視同列非有吳氏得人之固也今誅之一夫力耳待其發而取之難矣玠意遂決夜召夔計事潛以成代領其眾夔才離營而新將已單騎入矣將士皆愕眙相顧不知所爲成以帥指譬曉之遂相率拜賀夔至斬之成因察其所與爲惡者數人稍稍以法誅之乃薦成爲文州刺史戎帥欲舉統制姚世安爲代玠素欲革軍中舉代之敝以三千騎至云頂山下遣都統金某往代世安世安閉關不納且有危言然常疑玠圖己屬丞相謝方叔家子侄自永康避地云頂世安厚結之求方叔爲援方叔因倡言玠失利戎之心非我調停且旦夕有變又陰嗾世安密求玠之短陳於帝前於是世安與玠抗玠鬱鬱不樂寶佑元年聞有召命愈不自安一夕暴下卒或謂仰藥死蜀之人莫不悲慕如失父母玠自入蜀進華文閣待制賜金帶權兵部尙書進徽猷閣學士升大使又進龍圖閣學士端明殿學士及召拜資政殿學士恩例視執政其卒也帝輟朝特贈五官以監察禦史陳大方言奪職六年復之玠之治蜀也任都統張實治軍旅安撫王惟忠治財賦監簿朱文炳接賓客皆有常度至於修學養士輕徭以寬民力薄徵以通商賈蜀旣富實乃罷京湖之餉邊關無警又撤東南之戍自寶慶以來蜀閫未有能及之者惜其遽以太平自詫進蜀錦蜀箋過於文飾久假便宜之權不顧嫌疑昧於勇退遂來讒賊之口而又置機捕官𨿽足以廉得事情然寄耳目於羣小虛實相半故人多懷疑懼至於世安拒命玠威名頓挫賫志以沒有子曰如孫取當如孫仲謀之義遭論攺師忠歷大理寺丞爲賈似道所殺

賈涉按宋史本傳涉字濟川天臺人幼好讀古書慷慨有大志以父任髙郵尉攺萬安丞寶應擇令堂差涉至邑請城之役興以憂去金人犯光州起涉竟前役通判眞州攺大理司直知盱眙軍淮人季先沈鐸說楚州守應純之以招山東人純之令鐸遣周用和說楊友劉全李全等以其眾至先招石珪葛平楊徳廣通號忠義軍珪等反斃鐸於漣水純之罷通判梁丙行守事欲省其糧使自潰珪徳廣等以漣水諸軍度淮屯南渡門焚掠幾盡謂朝廷欲和殘金置我軍何地丙遣李全季先拒之不止事甚危涉時在寶應上書曰降附踵至而金乃請和此正用髙澄間侯景遺策恐山東之禍必移於兩淮況金人所乏惟財與糧若舉數年歲幣還之是以肉餒虎盡將反噬至若忠義之人源源而來不立定額自爲一軍處之北岸則安能以有限之財應無窮之須饑則噬人飽則用命其勢然也授淮東提點刑獄兼楚州節制本路京東忠義人兵涉亟遣傅翼諭珪等逆順禍福自以輕車抵山陽徳廣等郊迎伏地請死誓以自新金太子及僕散萬忠盧國瑞等數十萬大入且以計誘珪等涉慮珪等爲金用亟遣陳孝忠向滁州珪與夏全時靑向濠州先平徳廣趨滁濠李全李福要其歸路以傅翼監軍數日孝忠捷至珪屢破金人遂與先及李全趨安丰時金人環百餘寨攻具甫畢珪等解其圍李全挾僕散萬忠以歸見李全傳金人不敢窺淮東者六七年南渡門之變平徳廣等實預涉旣受降置弗問平等尙懷異志涉密使先以計殺之而先之勢亦孤忠義諸軍在漣水山陽者旣眾涉慮其思亂因滁濠之役分珪孝忠夏全爲兩屯李全軍爲五寨又用陜西義勇法涅其手合諸軍汰者三萬有奇涅者不滿六萬人正軍常屯七萬餘使主勝客朝廷歲省費十三四涉又遣李全以萬人取海州復取密濰王琳以寧海州歸遂收登萊二州靑州守張林以濱棣淄州降又取濟沂等州自是恩博景徳至邢洺十餘州相繼請降涉傳檄中原以地來歸及反戈自效者朝廷裂地封爵無所吝仍厲諸將圖未下州郡擢太府少卿制置副使兼京東河北節制金十餘萬眾犯黃州淮西帥趙善湘請援於朝涉遣李全等赴之翟朝宗等爲後繼丞相史彌遠擬升全畱後涉曰始全貧窶無聊能輕財與眾同甘苦故下樂爲之用逮爲主帥所爲反是積怨旣多眾皆不平近棄西城免死爲幸若無故升遷以驕其志非全之福亦豈國家之福曷若待事定與諸將同升可也金人破黃陷蘄安慶甚危全馳至遂定全至久長鎭與京湖制置使趙方二子範葵遇犄角連戰俱勝遣彭義斌等追至下灣渡盡掩金人於淮遷權吏部侍郎金人再犯淮西先是蘄州受圍餘暉往援乃鼓眾宵遁金乘間登城一郡爲血前帥不敢問涉斬暉以徇諸將畏懼無不用命淮西之勢大振初翟朝宗得玉璽獻諸朝至是趙珙還又得玉印文與璽同而加大朝廷喜璧之歸行慶賞涉遺書彌遠謂天意隱而難明人事切而易見當思今日人事尙未有可答天意者昔之患不過亡金今之患又有山東忠義與北邊宜亟圖之彌遠不懌李全卒以璽賞爲節度使涉又言盜賊血气正盛官職過分將有後憂彌遠不以爲然涉曰朝廷但知官爵可以得其心寧知驕則將至於不可勸邪涉時已疾力辭事任值金人大入彊起視事金將時全合連孛朮魯答哥率細軍及眾軍三道渡淮涉以合連善戰乃命張惠當之惠金驍將所謂賽張飛者旣歸宋金人殺其妻所部花帽軍有紀律他軍不及也惠率諸軍出戰自辰至酉金人大敗答哥溺死陷失大半細軍喪者幾二千涉旣病乃以所獲京河版籍及金銀牌銅印之屬上於朝卒超贈龍圖閣學士光祿大夫涉父偉嘗守開江貽書丞相趙雄極論武興守吳挺之橫他日陛對又乞裁抑郭棣郭杲兵權孝宗嘉納後反爲所擠以沒涉弱冠直父冤不避寒暑泣訴十年至伏書闕下子似道有傳

安丙按宋史本傳丙字子文廣安人淳熙間進士調大足縣主簿秩滿詣闕陳蜀利病十五事言皆剴切丁外艱服除辟利西安撫司幹辦公事調曲水丞吳挺爲帥知其才邀致之攺秩知新繁縣丁內艱服除知小溪縣通判隆慶府嘉泰三年郡大水丙白守張鼎發常平粟賑之尋又鑿石徙溪自是無水患知大安軍歲旱民艱食丙以家財卽下流糴米數萬石以賑事聞詔加一秩開禧二年邊事方興程松爲四川宣撫使吳曦副之丙陳十可憂於松繼而松開府漢中道三泉夜延丙議丙又爲松言曦必誤國松不省蓋丙嘗爲其父客素知曦旣而曦奏丙爲隨軍轉運司居河池時梁洋義士方襲取和尙原旋爲金人所奪守將棄甲而走十一月戊子金人攻湫池堡破天水繇西河入成州師潰曦置不問金人肆掠關外四州如踐虛邑軍民莫知死所曦已潛遣其客姚淮源交金人至是曦還興州畱丙魚關已而檄還武興十二月丙寅金人持其詔及金印至置口曦密受之宣言使者欲得四州以和馳書諷松去癸酉曦受金詔稱蜀王榜諭四川二年正月甲午曦僭號建官稱臣於金以其月爲元年攺興州爲興徳府以丙爲中大夫丞相長史權行都省事先是從事郎錢鞏之從曦在河池嘗夢曦禱神祠以銀杯爲珓擲之神起立謂曦曰公何疑公何疑後政事已分付安子文矣曦未省神又曰安子文有才足能辦此鞏之覺心異其事具以語曦事旣熾丙不得脫度徒死無益陽與而陰圖之遂與楊巨源李好義等謀誅曦語見巨源好義傳徐景望在利州逐土人擅財賦丙遣弟煥往約諸將相與拊定及景望伏誅軍民無敢嘩者於是傳檄諸道安堵如故曦僭位凡四十一日三月戊寅陳曦所以反及矯制平賊便宜賞功狀自劾待罪函曦首級違制法物與曦所受金人詔印及所匿庚牌附驛朝廷初聞變莫知所爲韓冑與曦書亦謂嗣頒茅土之封亟召知鎭江府宇文紹節問之紹節曰安丙非附逆者必能討賊於是密降帛書曰安丙素推才具有志事功今聞曦謀不軌爾爲所脇諒以凶焰方張恐重爲蜀禍故權且從之爾豈一日忘君父者如能圖曦報國以明本心卽當不次擢賞𨿽二府之崇亦無所吝更宜審度機便務在成事以副委屬之意帛書未至露布已聞上下動色交慶辛丑加丙端明殿學士中大夫知興州安撫使兼四川宣撫副使詔獎諭恩數視執政如帛書旨也時都統孫忠銳由鳳州進攻大散關不克統領彊徳等出奇道由松林堡破金寨四月癸丑克之忠銳貪功吝財賞罰迷謬大失軍心且速還鳳州以關鑰付庸將陳顯癸酉大散關復陷巨源自請收復丙遣朱邦寧佐之丙深惡忠銳檄赴司議事欲廢之巨源至鳳斬忠銳及其子揆丙遂以忠銳附僞進表之罪聞於朝先是以誅曦功巨源補朝奉郎與通判差遣巨源遣其親校傅檜訴功於朝語見巨源傳於是丙拜疏﹠﹟閒至是金人揭示境上得丙首者與銀絹二萬匹兩卽授四川宣撫時方議和丙獨戒飭將七恫疑虛喝以攻爲守威聲甚著詔以蜀平遣吳獵撫諭四川時沿邊關隘悉爲金毀丙遺時相書謂西和一面已修仇池聚糧積芻使軍民可守若敵至則堅壁不戰彼欲攻則不可欲越則不敢若西和可守成州之境自不敢犯成州黑谷南谷亦皆頓重兵天水𨿽不可守距天水十里所見創白環堡與西和相爲犄角又增堡雞頭山咸以民卒守之及修黃牛堡築興趙原屯千餘人鳳州秋防原尢爲險絕紹興初州治於此宣撫吳玠嘗作家計寨前卽馬嶺堡正扼鳳州之後凡此數堡旣堅金人決不敢近而河池殺金平魚關皆大軍屯聚其他徑路𨿽關之裏如大安亦陰招民卒授以器械爲掩擊之備矣又云見於關表廣結義士月給以糧俾各保田廬墳墓逮事定則系之尺籍而勸之耕庶可經久以丙所見直爲守計則精選五萬人亦爲有餘好義守西和謂四州兵後民不聊生請蠲租以惠創痍丙請於朝又以沔州都統司所統十軍權太重故自吳璘至挺曦皆有尾大不掉之憂乃請分置副都統制各不相隸以前右中左後五軍隸都統司踏白摧鋒選鋒策鋒遊變五軍隸副司詔皆從之時方信孺使還金人和意未決且欲得首議興師之人冑大怒上手書賜丙謂金人必再至當激勵將士戮力赴功冑旣誅賜丙金器百二十兩細幣二十匹進資政殿學士和議成還大散隔牙關丙分遣僚吏經量洋沔興元大安民田別定租稅右丞相史彌遠起復丙移書曰昔仁宗起復富鄭公文潞公孝宗起復蔣丞相皆力辭名教所系人言可畏望閣下速辭賊命以息議者之口論者韙之升大學士四川制置大使兼知興元府諜知金人遷汴關輔豪傑款塞願降者眾丙以爲此正冉閔告晉之時乃與宰臣書謂當興問罪之師朝論憂丙輕舉乃詔丙益修守備七年丙使所愛吏安蕃何九齡合官軍夜襲秦州敗歸王大才執九齡等七人斬之而訟丙於朝三月詔丙同知樞密院事兼太子賓客賜手書召之行次廣徳軍進觀文殿學士知潭州湖廣安撫使至官畱意學校請於太常紉大成樂而政尙嚴酷轉運判官章徠劾丙不報禦史李安行並徠劾之徠罷丙授崇信軍節度使開府儀同三司萬壽觀使遣合門舍人聞人玙錫命賜旗節金印衣帶鞍馬三辭還蜀董居誼帥蜀大失士心金人乘之破赤丹黃牛堡入武休關直搗梁澤至大安宋師所至輒潰散入巴山十二年聶子述代之時丙之子癸仲知果州子述卽檄兼參議官四月紅巾賊張福莫簡叛入利州子述遁去總領財賦楊九鼎與賊遇走匿民捨賊追九鼎殺之子述退保劍門檄癸仲兼節制軍馬任討賊之責癸仲召戎帥張威等軍來會賊自閬趨遂寧所過無不殘滅丙欲自持十萬緡偕子述往益昌募士子述曰大臣非得上旨未可輕出丙遂如果州時四川大震甚於曦之變張方首奏勛望如丙今猶可用魏了翁移書宰執謂安丙不起則賊未卽平蜀未可定𨿽賊亦曰須安相公作宣撫事乃定耳李璧李篁時並鎭潼遂亦皆以國事勉丙五月乙未丙至果州是日賊焚蓬溪縣己酉詔起丙爲四川宣撫使予便宜尋降制授保寧軍節度使兼知興元府利東安撫使丙奏臣不辭老以報國但事不任怨難以圖成將恐騰謗交攻使臣獨抱赤心無從上白昔秦使甘茂攻宜陽至質之以息壤在彼魏使樂羊攻中山至示之以謗書一篋君臣之間似不必爾然自古及今謗以疑間而成禍以忌嫉而得況臣己傷弓於旣往豈容不懲沸於方來詔曰昔唐太宗以西寇未平詔起李靖靖慷慨請行不以老疾爲解代宗有朔方之難圖任郭子儀聞命引道亦不以讒惎自疑皆能乘時立功焜耀竹帛朕甚慕之今蜀道俶擾未寬顧憂朕起卿燕間付以方面而卿忠於報國誼不辭難朕之用人庶幾於唐宗卿之事朕無愧於李郭矣勉圖雋功以濟國事尋命丁﹠﹟攺知興元府甲申發果州丙戌至遂寧賊猶負固於普州之茗山丙下令諸軍合圍絕其樵汲之路以困之未幾張威李貴俘獲張福等十七人以獻丙命臠王大才以祭九鼎七月庚子盡俘餘黨千餘人皆斬之庚戌班師乃移治利州賜保寧軍節度使印癸仲亦加三秩進直華文閣起復主管宣撫司機宜文字明年進丙少保賜衣帶鞍馬丙以關表營田多遺利命官括之有文垓者方持母喪以便宜起復幹辦魚關糧料院俾之措置且以宣撫副使印假之而馮安世者又卽利州置根括局於是了翁遺丙書謂幕府舉辟當用經術信厚之士不可用冒喪之人且公八年鎭蜀有恩則有怨豈可人人而校事事而理自處甚狹恐貽子孫賓客無窮之累𨿽今日理財難拘故常然告絕產首白契訐隱田伺富民過失糾鹽酒戶虧額報怨挾憤招權納賄者必且紛然而公任其怨丙復書曰關外糴買當用四百萬緡而總所見緡止二十五萬多方措置非得已而不已儻皆淸流何由辦事蜀士中如令弟嘉父李成之輩淸則淸髙則髙矣其肯辦錢谷俗務乎劉徳修嘗雅責楊嗣勛不能舉義誅叛嗣勛云徳修特未當局耳丙於華父亦云其後安世不法滋甚近臣有以書抵丙而安世之徒亦發其事丙械送大安窮治之先是夏人來乞師並兵攻金人丙且奏且行分遣將士趨秦鞏鳳翔委丁﹠﹟節制師次於鞏夏人以樞密使﹠﹟子寧眾二十餘萬約以夏兵野戰宋師攻城旣而攻鞏不克乃已丙卒訃聞以少傅致仕輟視朝二日贈少師賻銀絹千計賜沔州祠額爲英惠廟理宗親札賜謚忠定丙所著有晶然集

髙定子按宋史本傳定子字瞻叔利州路提點刑獄兼知沔州稼之弟也嘉泰二年舉進士授郪縣主簿吳曦畔乞解官養母曦誅後攝府事宇文公紹以忠孝兩全薦之調中江縣丞父就養得疾定子衣不解帶者六旬居喪哀毀骨立服除成都府路諸司辟丹稜令尋以同產弟魏了翁守眉攺監資州酒務丁母憂服除差知夾江縣前是酒酤貸秫於商人定子給錢以糴且寬榷酤民以爲便麻菽舊有徵定子悉弛之會水潦洊饑貧民競訴無所於糴定子曰女毋憂女第持錢往常所糴家以俟乃發縣廩給諸富家俾以時價糴至秋而償須臾米溢於市鄰邑有爭田十餘年不決部使者以屬定子定子察知僞爲質劑其人不伏定子曰嘉定攺元詔三月始至縣安得有嘉定元年正月文書邪兩造遂決四川總領所辟主管文字同幕有以趣辦爲能迫促諸郡者定子白使者斥去之總領所治利州倚酒榷以佐軍用吏姦盤錯定子躬自究詰酒政遂平後來者復欲增課定子曰前以吏蠹亦旣革之今又求益是再榷也乃止制置使鄭損彊愎自用誤謂總領所擅十一州小會子之利奏請廢之令下民疑而罷市定子力爭謂小會子實以代錢百姓貿易賴是以權川引罷則關隴之民交病況又隆興間得旨爲之非擅也乃得存其半損又欲增總領所鹽課取舊貸軍費定子辧其顚末損乃釋然曰二司相關處公每明白洞達言之使人爽然自失尋差知長寧軍長寧地接夷獠公家百需皆仰淯井鹽利來者往往因以自封殖制置司又榷入其半定子至爭於制置使得蠲重賦差知綿州大元兵穿鳳川塞破武休下興元小校張鉞以其徒潰入文州殺守臣楊必復將自龍趨綿以闖成都安撫使黃伯固聞之亟奏定子兼參議官措置文龍備禦定子乃部分諸軍扼淸塘嶺鉞就擒已而劍南大震定子語僚吏曰諸君去畱不敢拘若某則守城郭封疆之臣有死而已戒羣胥曰潰軍流民不過欲得錢糧爾吾將盡發吾州之藏與截諸司之綱爲朝廷扞蔽全蜀我去聽汝等殺我汝等逃吾斫汝頭矣乃下令招潰卒人給緡錢五十米一石命都監陳訓專任接納訓忽奔告曰諸軍𨿽受招不肯釋甲柰何定子乃令帳下率衣甲於兩廡以俟戒毋輕動俄而諸軍盛陳兵以至吏士皆股栗定子坐堂上傳令勞苦之諸軍皆拜定子開諭以理使還本部以俟給犒諸將聞之亦來上謁定子復慰安之因問汝等何爲至此皆曰制置使未知在亡諸軍無主定子曰大帥不過暫移治爾已遣人訪所在苟終不獲我當爲汝曹主張且諸軍至此以無糧故吾州當任供億又曰敵將復會於此盍避之定子曰我文官也不畏死汝將軍也世世衣食縣官乃欲避敵乎我是守臣死則死於此爾有欲殺太守者一槍足矣軍器安用多爲今諸軍大集萬一敵至能戮力出戰是汝曹立功報國之機也不猶愈於深入內郡爲罪滋大乎眾悅而去乃遣吏給犒如令辟寺觀祠宇以捨之亡幾何敗將和彥威陳邦佐曹篪張涓姚承祖等皆集於彰明剽掠尢甚彥威遣邦佐入州大言駭眾謂定子曰知府何不去和太尉兼兩戎司威權甚重麾下兵且二萬餘欲來駐此今至矣定子謂曰本州素非備禦之地大將以兵入欲何爲者第來吾固有以相待邦佐色沮乃曰已遣幕府來議至則一遊士爾繆爲恭敬要索甚大定子答曰軍將入吾境當受吾節制惟各守紀律則給以錢糧若敵至爲國一死作忠臣孝子愈於病五日不汗死者幕府莫能對出彥威符移有云大府招戰散軍人給錢米若干今所部不下二萬人願如數得之定子報曰本州已下此令何敢食言但所給者乃潰軍就招免罪之人都統所部非潰也若以此例相給其肯受乎彥威得檄甚慚乃乞別給錢糧以餉軍定子卽捐四十萬緡與之仍趣其還戍蓋定子身任兩司之責極其勞勩以收捕張鉞功進三官以防遏招收潰兵功又進一官進直寶章閣再任頃之召入奏事吏民追送莫不流涕鄰郡聞定子至焚香夾道舉首加額曰微公吾屬塗炭久矣定子之未去郡也伯兄稼以權利路提刑上印而歸了翁亦至自靖州遇定子於綿定子爲築棣萼堂飲酒賦詩爲樂一時以爲美談入對極言時敝時史彌遠執國柄久故有曰陛下優禮元勛俾得以弛繁機而養靜壽朝廷得以新百度而革因循不亦善乎旣對人爲定子危之定子曰乖逢得喪是有命焉吾得盡言乃報君職分也越兩月乃遷刑部郎中彌遠沒言之者紛然識者謂定子先事有言視諸人爲難尋以直寶謨閣江南東路轉運判官陛辭帝曰淮師巡邊卿知之乎輔車之勢漕運爲急卿是行宜斟酌緩急以相通融定子因上疏論邊事甚周悉帝嘉納焉逾年召入奏事會稼死事於沔州上疏引疾乞歸田裏不許尋遷軍器監又遷太府少卿升計度轉運副使有事於明堂天大雷雨詔求言定子反復論敬懼災異之意復召入遷司農卿兼玉牒所檢討官入對言內治不修外懼不謹近親有豫政之漸近習有弄權之漸小人有復用之漸國柄有陵夷之漸士气有委靡之漸主勢有孤立之漸宗社有阽危之漸天變日多地形日蹙昔有危胍今有危形昔有亡理今有亡證又請明詔沿流帥守將吏思出奇乘險求爲水陸可進之策升兼樞密都承旨又遷太常少卿兼國史院編修官累言邊事遷起居舍人尋兼中書舍人參贊京湖江西督視府事定子親往周視新城大犒諸軍激厲守將遷禮部侍郎仍兼中書舍人卽軍中賜金帶詔以督府事入奏旣至帝勞問甚渥特進一官尋兼崇政殿說書兼直學士院未幾攺侍講權禮部尙書升兼侍讀入奏言國無仁賢無禮義無政事有類叔世帝竦然尋兼直學士修孝宗寧宗日曆書成上進擢拜翰林學士知制誥兼吏部尙書升兼修國史實錄院修撰賜衣帶鞍馬乞召收李心傳卒成四朝志傳時禮部尙書杜範吏部侍郎李韶皆以伉直稱或乞身求去或臥家不出定子言人主寄耳目者臺諫也補耳目之所不逮者法從之論思百官之輪對則上必論君徳之粹駁次必言朝政之得失舍是而使之但言常程姑應故事畏縮乎雷霆之威阿徇乎宰執之好遜避乎耳目之官則凡論思等事皆不必論矣宜速返李韶以開不諱之門勉起杜範以伸敢言之气因乞歸田甚力進端明殿學士簽書樞密院事尋兼權參知政事仍舊職知福州福建安撫固辭提舉洞霄宮因請致仕不許攺知潭州湖南安撫大使力辭退居吳中深衣大帶日以著述自娛以資政殿學士轉一官致仕卒贈少保定子作同人書院於夾江修長興學創六先生祠蓋以教化爲先務所著存著齋文集北門類﹠﹟薇垣類﹠﹟經說紹熙講義奏議歷官表奏行世

胡﹠﹟按宋史本傳﹠﹟字叔獻潭州湘潭人父娶趙方弟雍之女二子長曰顯有拳勇以材武入官數有戰功事見趙範傳﹠﹟自幼風神秀異機警不常趙氏諸舅以其類己每加賞鑑成童卽能倍誦諸經中童子科復從兄學弓馬母不許曰汝家世儒業不可復爾也遂感勵苦學尢長於春秋紹定三年範討李全檄﹠﹟入幕﹠﹟常微服行諸營察眾志向歸必三鼓後全敗遣﹠﹟獻俘於朝以賞補官五年登進士第卽授京秩歷官知平江府兼浙西提點刑獄移湖南兼提舉常平卽家置司性不喜邪佞尢惡言神異所至毀淫祠數千區以正風俗衡州有靈祠吏民夙所畏事﹠﹟撤之作來諗堂奉母居之嘗語道州教授楊允恭曰吾夜必瞑坐此室察影響咸無有允恭對曰以爲無則無矣從而察之則是又疑其有也﹠﹟甚善其言以樞密都承旨爲廣東經略安撫使潮州僧寺有大蛇能驚動人前後仕於潮者皆信奉之前守去州人心疑焉以爲未嘗詣也已而旱咸咎守不敬蛇神故致此後守不得已詣焉已而蛇蜿蜒而出守大驚得疾旋卒﹠﹟至廣州聞其事檄潮州令僧舁蛇至至則其大如柱而黑色載以闌檻﹠﹟令之曰爾有神靈當三日見變怪過三日則汝無神矣旣及期蠢然猶眾蛇耳遂殺之毀其寺並罪僧移節廣西尋遷京湖總領財賦咸淳間卒贈四官﹠﹟爲人正直剛果博學彊記吐辭成文書判下筆千言援據經史切當事情倉卒之際對偶皆精讀者驚嘆臨政善斷不畏彊禦在浙西榮王府十二人行劫﹠﹟悉斬之一日輪對理宗曰聞卿好殺意在浙獄﹠﹟曰臣不敢屈太祖之法以負陛下非嗜殺也帝爲之默然

節使部名臣列傳二十三

金

移剌溫按金史本傳溫本名阿撒遼橫帳人工契丹小字睿宗爲左副元帥伐宋溫從大渡江辟江寧府都巡檢江寧太平初下宋遣諜人扇構百姓應者數萬人溫擒其諜者遂不敢竊發宗弼嘉之賜銀千兩重彩百端絹二百匹宗弼每出徵伐未嘗不在行間除同知河北西路轉運使事會宗弼巡邊溫從軍不之官宗弼入朝熙宗宴羣臣宗弼欲有奏請已被酒失次溫掖而出宮明日熙宗謂宗弼曰阿撒事叔甚謹不可去左右由是宗弼益親信之嘗謂女﹠﹟紇石烈志寧曰汝可﹠﹟阿撒之爲人也可以幾古人矣未幾除同知中京路都轉運使事累遷左諫議大夫兼修起居注正隆伐宋以本官爲濟州路行軍萬戶從至揚州軍還除同知宣徽院事世宗禦饌不適口召溫﹠﹟之奏曰味非不美也蓋南北邊事未息聖有所在耳上意遂釋歷永定震武崇義節度使移臨海軍州治近水秋雨水潦暴至城下城頗決百姓惶駭不知所爲溫躬督役夫繕完之𨿽臨不測無所避僚屬或止溫溫曰爲政疵癘水泛溢爲災守臣之罪當以此身爲百姓謝𨿽死不恨移鎭武定歲旱且蝗溫割指以血瀝酒中禱而酹之旣而雨沾足有羣鴉啄蝗且盡由是歲熟人以爲至誠之感云以老致仕卒

伯徳特離補按金史本傳特離補奚五王族人也遼禦院通進天會初與父撻不也歸朝授世襲謀克後以京兆尹致仕特離補招降松山等州未附軍民及招降平州蘇州境內督之耕作宗望伐宋特離補爲軍馬猛安與諸將畱規取保遂安三州攻安肅軍河間雄保等兵十餘萬來救特離補率所部先戰大軍繼之大破其兵遂拔安肅特離補攝通判事降將胡愈陰結眾謀亂特離補勒兵擒愈及其眾五十餘人安肅軍攺爲州就除同知州事攺磁州捕獲太行羣盜元帥府以磁相二州屯兵屬之擒王會孫小十苗淸等羣盜遂平遷濱州刺史廉入優等以母憂去官起復本州攺涿州刺史入爲工部郎中從張浩營繕東京宮室及田﹠﹟黨事起朝省爲之一空特離補攝行六部事遷大理卿出爲同知東京畱守天徳三年復爲大理卿同知南京畱守丁父憂起復洺州防禦使正隆盜起州縣無兵不能禦洺舊有河附於城下特離補乃引水注濠中以爲固盜弗能近州賴以安遷崇義軍節度使未幾告老歸田裏卒特離補爲人孝謹爲政簡靜不積財常曰俸祿已足養廉衣食之外何用蓄積凡調官行李止車一乘婢僕數人而已

盧克忠按金史本傳克忠貴徳州鳳集人髙永昌據遼陽克忠走詣金源郡王斡魯營降遂以撒屋出爲鄕導斡魯克東京永昌走長松島克忠與渤海人撻不也追獲之收國二年授世襲謀克其後定燕伐宋皆與有功除登州刺史攺刺澶州天徳間同知保大軍節度使綏徳州軍卒數人道過鄜城求宿民家是夜有賊剽主人財而去有司執假宿之卒系獄榜掠誣服克忠察其冤獨不肯署未幾果得賊假宿之卒遂釋大定二年除北京副畱守會民艱食克忠下令凡民有蓄積者計畱一歲悉平其價糴之由是無捐瘠之患轉陳州防禦使後以靖難軍節度使致仕卒

移剌按答按金史本傳按答遼橫帳人也父畱斡與耶律余睹俱來降西京下復叛畱斡遇害按答以死事之子授左奉宸熙宗初充護衛除安州刺史累官東京副畱守參知政事完顏守道經略北方攝咸平路屯軍都統入爲兵部侍郎徙西北西南兩路舊設堡戍迫近內城者於極邊安置仍與泰州臨潢邊堡相接除武定軍節度使以招徠邊部功遷東北路招討使攺臨潢尹卒按答騎射絕倫善相馬嘗論及善射者世宗曰能如卿乎閱馬於市見良馬𨿽羸瘦輒與善價取之他日果良馬也

範承吉按金史本傳承吉字寵之好問學屬遼季盜賊起𨿽避地未嘗廢書天慶八年中進士丙科授祕書省校書郎至大定府金源令歸朝爲禦前承應文字天眷初遷殿中少監四年從攻太原遷少府監五年宗翰克宋所得金珠承吉司其出入無毫髮欺及還犢車載書史而已尋遷昭文館直學士知絳州先是軍興民有爲將士所掠而逃歸者承吉使吏徧諭俾其自實凡數千具白元帥府許自贖爲良或貧無貲者以公廚代輸六年攺河東北路轉運使時承宋季之獘民賦繁重失當承吉乃爲經畫立法簡便所入增十數萬斛官旣足而民有餘歷同知平陽尹西京副畱守遷河東南路轉運使攺同簽燕京畱守事順天軍節度使屬地震壞民廬舍有欲爭先營葺者工匠過取其直承吉命官屬董其役先後以次不問貧富民賴以省費歷鎭西軍節度使行臺禮部尙書泰寧軍節度使復鎭順天奚卒散居境內率數千人爲盜承吉繩以法不少貸懼而不敢犯貞元二年以光祿大夫致仕卒年六十六

紇石烈胡剌按金史本傳胡剌晦發川唵惇河人徙西北路識契丹字爲帥府小吏梁王宗弼復陜西久不通問睿宗在燕京遣胡剌往候之是時宗弼自鳳翔攻和尙原使胡剌視彼中地形修道築城十二年往濱州密訪南邊事體及觀劉豫治齊狀盡得其虛實睿宗甚嘉之皇統初從宗弼渡淮及下廬和二州大破張浚韓世忠等軍遣胡剌馳奏賞以金盂重彩五端絹五匹七年授同知景州軍州事以廉加忠武校尉天徳初以監察禦史分司行臺歷同知濟州防禦使事入爲監察禦史秩滿再任大定二年遷刑部員外郎與禦史大夫白彥敬往西北部族市馬累轉泗州防禦使三遷蒲與路節度使移寧昌軍卒

耶律恕按金史本傳恕字忠厚本名耨裏遼橫帳秦王之族也爲人謹願有志喜讀書通契丹大小字與耶律髙八來歸婁室問髙八曰與爾同來者誰可任用治軍旅事髙八對曰耨裏可婁室與宗翰伐宋恕隸前鋒取和尙原攻仙人關特爲睿宗所知再除太原眞定少尹撒離喝辟署陜西參謀委以軍務遷行臺兵部侍郎再遷尙書左司郎中海陵爲平章政事謂恕曰君亦有黨乎恕正色曰窮則獨善其身達則兼善天下不以其道得之非恕之志也何朋黨之有海陵徐曰前言戲之耳久之爲沁南軍節度使遷行臺工部尙書行臺罷攺安國軍節度使爲參知政事以疾求解爲興中尹入爲太子少保正隆元年致仕封廣平郡王薨年六十九二年例贈銀靑光祿大夫

孛朮魯阿魯罕按金史本傳阿魯罕隆州琶離葛山人年八歲選習契丹字再選習女直字旣壯爲黃龍府路萬戶令史貞元二年試外路胥吏三百人補隨朝阿魯罕在第一補宗正府令史累擢尙書省令史僕散忠義討窩斡辟置幕府掌邊關文字甚見信任窩斡旣平阿魯罕招集散亡復業者數萬人復從忠義伐宋屢入奏事論列可否上謂宰相曰阿魯罕所言可行者卽行之宋人請和忠義使阿魯罕往和議定阿魯罕入奏賜銀百兩重彩十端忠義薦阿魯罕有才幹可任尙書省都事詔以爲大理司直未幾授尙書省都事除同知順天軍節度事紇石烈志寧北巡阿魯罕攝左右司郎中還朝除刑部員外郎再遷侍禦史上問紇石烈良弼曰阿魯罕何如人也對曰有幹材持心忠正出言不阿順數日遷勸農副使兼同修國史侍禦史如故攺右司郎中奏請徙河南戍軍屯營城中者於十里外從之遷吏部侍郎除山東統軍都監徙置河南八猛安遷武勝節度使入爲吏部尙書攺西南路招討使有司督本路猛安人戶所貸官粟阿魯罕乞俟丰年從之軍人有以甲葉貿易諸物天徳榷場及界外歲采銅礦或因私挾兵鐵與之市易皆一切禁絕之上番軍不許用親戚奴婢及傭雇者營塹損圯以時葺治不與所部猛安謀克會宴故兵民皆畏愛之上謂太尉守道曰阿魯罕及上京畱守完顏烏裏也皆起身胥吏阿魯罕爲人沈厚其賢過之攺陜西路統軍使兼京兆尹陜西軍籍有闕舊例用子弟補充而材多不堪用阿魯罕於阿里喜旗鼓手內選補軍人以春牧馬經夏不收飼瘠弱多死阿魯罕命以時收秣之故死損者少仍春秋督閱軍士騎射以嚴武備終南采漆者節其期限檢其出入以防姦細上謂宰相曰阿魯罕所至稱治陜西政迹尢著用之𨿽遲亦可得數年力也召爲參知政事命條上天徳陜西行事上稱善以疾乞致仕除北京畱守卒

蕭仲宣按金史本傳仲宣本名野裏補仲恭母弟聰敏好學沈厚少言五歲遙授郡刺史累加太子少師爲本班詳穩從天祚西爲護衛太保左右班詳穩至石輦鐸遼主畱仲宣侍母遂與其母皆見獲太宗嘉之且謂仲宣能知遼國故事命權宣徽使從睿宗伐康王師還家居者久之皇統二年特授鎭國上將軍歷順義永定昭義武寧四鎭節度使爲政平易小吏不敢爲姦賄賂禁絕奴婢入郡人莫識其面朔潞百姓皆爲立祠刻石頌之正隆二年卒年六十四

張奕按金史循吏傳奕字彥微其先澤州髙平人以蔭補官仕齊爲歸徳府通判齊國廢齊兵之在郡者二萬人謀爲亂約夜半舉燎相應奕知之選市人丁壯授以兵結陣扼其要巷開小南門以示生路亂不得作比明亡匿略盡擒其首惡誅之後五日都統完顏魯補以軍至歸徳欲根株餘黨奕以闔門保郡人無他遂止行臺承制除同知歸徳尹天眷元年以河南與宋攺同知沂州防禦使事三年宗弼復取河南徵奕赴行省旣定汴京授汴京副畱守歷陳秦州防禦使同知太原尹晉寧軍報夏人侵界詔奕往徵之奕至境上按籍各歸所侵土還奏曰折氏世守麟府以抗夏人本朝有其地遂以與夏夏人夷折氏墳壠而戮其屍折氏怨入骨髓而不得報也今復使守晉寧故激怒夏人使爲鼠侵而條上其罪苟欲開邊釁以雪私讎耳獨可徙折氏他郡則夏人自安朝廷從之遂移折氏守靑州正隆間同知西京畱守事遷河東北路轉運使大定二年徵爲戶部尙書甫視事得疾卒

傅愼微按金史循吏傳愼微字幾先其先秦州沙溪人後徙建昌愼微遷居長安宋末登進士累官河東路經制使宗翰已克汴京使婁室定陜西愼微率眾迎戰兵敗被獲送至元帥府元帥宗翰愛其才學弗殺羈置歸化州希尹收置門下宗弼復取河南地起爲陜西經略使尋權同州節度使事明年陜西大旱饑死者十七八以愼微爲京兆鄜延環慶三路經濟使許以便宜愼微募民入粟得二十餘萬石立養濟院飼餓者全活甚眾攺同知京兆尹權陜西諸路轉運使復修三白龍首等渠以漑田募民屯種貸牛及種子以濟之民賴其利轉中京副畱守用廉攺忻州刺史累遷太常卿除定武軍節度使移靖難軍忤用事者蘇保衡救之得免大定初復爲太常卿遷禮部尙書與翰林侍講學士徒單子溫翰林待制移剌熙載俱兼同修國史卒官年七十六愼微博學喜著書嘗奏興亡金鏡錄一百卷性純質篤古喜談兵時人以爲迂闊云

烏古論三合按金史本傳三合曷懶路愛也窟河人後徙眞定睿宗爲右副元帥聞三合勇略選充紮也後從宗弼徵伐補院都監未幾從伐宋與宋兵遇於潁州三合先登破之皇統元年領漢軍千戶帥府再以軍四千隸焉除同知鄭州防禦使事再遷太子少詹事大定六年攺洺州防禦使上曰卿昔事睿宗積勞苦逮事朕輔佐太子宣力多矣今典名郡所以勞卿也遷永定軍節度使歷臨潢鳳翔尹陜西路統軍使東平尹節制州郡躬行儉約政先寬簡邊庭久寧人民獲安召爲簽書樞密院事卒十八年世宗追錄三合舊勞授其子大興河北西路愛也窟河世襲猛安阿里門河謀克階武功將軍

夾谷查剌按金史本傳查剌隆州失撒古河人也祖不剌速國初授世襲曷懶兀主猛安曷懶路總管父謝奴官至工部尙書查剌狀貌魁偉善女直契丹書天徳初以功臣子充護衛二年授武義將軍未幾擢符寶郎凡再考出爲灤州刺史攺知平定軍事海陵南徵爲武威軍副都總管軍還大定二年授景州刺史遷同知京兆尹時彰化軍節度使宗室璋等與宋將吳璘相拒於徳順州元帥左都監徒單合喜遣查剌與諸將議破敵策璋等議曰我兵𨿽屢勝而敵兵不退者知我軍少故也須都監親至方可破敵於是合喜領兵四萬至遂下徳順州入爲殿前右衛將軍襲父猛安攺左衛將軍遷右副點檢有疾丞相良弼視之謂所親曰此人國器也他人有疾吾未嘗往焉九年出爲東北路招討使兼徳昌軍節度使仍賜金帶到官治有勤績邊境以安其斷獄公平道不拾遺遷臨潢尹兼本路兵馬都總管蕃部畏服攺西北路招討使上遣使宣諭曰今諸部初附命汝撫綏當使治聲達於朕聽大定十二年卒查剌性忠實內明敏每論大事超越倫輩太師勗嘗曰查剌不學而知方之古人如此才鮮矣

張元素按金史本傳元素字子貞與浩同曾祖祖佑父匡仕遼至節度使元素初以蔭得官髙永昌據遼陽元素在其中斡魯軍至乃開門出降特授世襲銅州猛安天會間歷西上合門使客省使東宮計司天眷元年以靜江軍節度使知涿州察廉最進官一階皇子魏王道濟遙領中京以元素爲魏王府司提點尋攺鎭西軍節度使遷東京路都轉運使攺興平軍節度使正隆末年天下盜起元素髮民夫增築城郭同僚諫止之不聽未幾寇掠鄰郡皆無備而興平獨安世宗卽位元素來見於東京元素在東京希海陵旨言世宗嘗取在官黃糧及摭其數事至是來見世宗一切不問元素與李石力言宜早幸燕京上深然之遷戶部尙書出鎭定武遂致仕年八十四卒元素厚而剛毅人畏憚之往往以片紙署字其上治瘧疾輒愈人皆異之

蒲查按金史本傳蒲查自上京梅堅河徙屯天徳初爲元帥府紮也使於四方稱職按事能得其實領猛安皇統間除同知開遠軍節度使斥候嚴整邊境無事正隆初爲中都路兵馬判官是時京畿多盜蒲查捕得大盜四十餘人百姓稍安攺安化軍節度副使大定二年領行軍萬戶充邳州刺史知軍事領本州萬戶管所屯九猛安軍昌武軍節度使山東副都統撒攺南徵元帥府以蒲查行副統事入爲太子少詹事再遷開遠軍節度使襲伯父骨猛安歷婆速路兵馬都總管西北路招討使卒蒲查性廉潔忠直臨事能斷凡被任使無不稱云

夾谷淸臣按金史本傳淸臣本名阿不沙胡裏攺路桓篤人也姿狀雄偉善騎射皇統八年襲祖駁達猛安大定元年聞世宗卽位率本部軍六千赴中都會之以功遷昭武大將軍從右副元帥紇石烈志寧爲管押萬戶接應左都監完顏思敬逐窩斡餘黨敗之柔遠至抹拔裏達悉獲之賊平遷鎭國上將軍知潁順軍事會宋兵二萬襲陷汝州殺刺史烏古孫麻發及漢軍二千河南統軍宗正遣萬戶孛木魯定方與淸臣等領騎兵四千往擊之宋人棄城遁遂復汝州三年五月從志寧復取宿州宋將李世輔大敗遁去志寧復遣淸臣等以兵追襲又敗之捷聞授宿州防禦使移博州攺西北路招討都監遷烏古十壘部族節度使十二年授右副都點檢遷左副都點檢出爲陜西路統軍使兼知京兆府事朝辭賜以金帶﹠﹟馬仍諭之曰卿典禁兵日侍左右勤勞久矣故以是授卿宜益思勉二十六年攺西京畱守閱三歲遷樞密副使明昌元年初議出師以本職充東北路兵馬都統制使旣而詔止之俄以其女爲昭儀眷倚益重二年拜尙書左丞頃之進平章政事封芮國公賜同本朝人四年遷右丞相監修國史時議簽軍戍邊上問漢人與夏人孰勇淸臣曰漢人勇上曰昔元昊擾邊宋終不能制何也淸臣曰宋馭軍法不可得知今西南路人殊勝彼也未幾遷崇進攺封戴一日上謂宰臣曰人有以八陣圖來上者其圖果何如朕嘗觀宋白所集武經然載攻守之法亦多難行淸臣曰兵書皆定法難以應變本朝行兵之術惟用正奇二軍臨敵制變以正爲奇以奇爲正故無往不克上曰自古用兵亦不出奇正二法耳且學古兵法如學奕棋未能自得於心而欲用舊陣勢以接敵亦已﹠﹟矣尋上表丐閒不許固請乃賜告省親諭之曰聞卿母老欲令歸省故特給假五十日馳驛以往至彼可爲一月畱也五年二月上禦凝和殿淸臣省覲還謁上上問卿母健否其壽幾何相別幾年矣淸臣對曰臣母年八十三矣別十年幸頗彊健上曰何不來此曰急於家務故不欲離耳上曰老人多如是所謂血气旣衰戒之在得也復謂淸臣胡裏攺路風俗何如對曰視舊則稍知禮貌而勇勁不及矣因言西南西北等路軍人其閒習弓矢亦非復曩時六年遷儀同三司進拜左丞相攺封密受命出師行尙書省事於臨潢府淸臣遣人偵知虛實以輕騎八千令宣徽使移剌敏爲都統左衛將軍充招討使完顏安國爲左右翼分領前隊自選精兵一萬以當後隊進至合勒河前隊敏等於栲栳濼攻營十四下之回迎大軍屬部斜出掩其所獲羊馬資物以歸淸臣遣人責其賧罰北阻由此叛去大侵掠上遣責淸臣命右丞相襄代之承安五年降授橫海軍節度使兼滄州管內觀察使初上諭宰臣曰淸臣舊有勞效罪狀未甚明若降授應須告致仕耳初擬知廣寧府上曰姑與滄州旣而又曰與則與之第恐有人言也尋復致仕泰和二年薨年七十子麼查剌襲猛安初議徵討淸臣主其事旣而領軍出徵𨿽屢獲捷而貪小利遂致北邊不寧者數歲天下尢之

完顏宗寧按金史本傳宗寧本名阿土古系出景祖太尉阿離合懣之孫性勤厚有大志起爲海陵徵南都統戰瓜洲渡功最歷祁州刺史大定二年爲會寧府路押軍萬戶擢歸徳軍節度使時方旱蝗宗寧督民捕之得死蝗一斗給粟一斗數日捕絕移鎭寧昌軍攺知臨潢府事移天徳軍世宗嘗謂宰臣曰宗寧志慮𨿽淺然所至人皆愛之卽命爲行軍右翼都統爲賀宋正旦使累遷兵部尙書授降州路和團猛安烈裏沒世襲謀克出知大名府事徙鎭利涉軍俄同簽大睦親府事宗寧多病世宗欲以涼地處之俾知咸平詔以其子符竇郎爲韓州刺史以便養無幾入授同判大睦親府事拜平章政事明昌二年薨宗寧居家約儉如寒素臨事明敏其鎭臨潢鄰國有警宗寧聞知乏糧卽出倉粟令以牛易之敵知得粟卽遁去邊人以窩斡亂後苦無牛宗寧復令民入粟易牛旣而民得牛而倉粟倍於舊其經畫如此

完顏閭山按金史本傳閭山蓋州猛安人明昌二年進士累調觀察判官補尙書省令史知管差除授都轉運都勾判官攺河東南路轉運都勾判官南京警巡使丁母憂起復南京按察判官累遷沁南軍節度使入爲工部尙書貞佑三年知京兆府事充行省參議官四年知鳳翔府事興定元年冬詔陜西行省伐宋閭山權元帥右都監參議諸軍事宋兵千餘人伏吳寨谷閭山率騎兵掩擊敗之追襲十五里殺三百餘獲牛羊以千計攺知平涼府敗宋人於步落堝遷官一階三年召爲吏部尙書廷議選戶部官往往舉聚斂苛刻以應詔閭山曰民勞至矣復用此輩將何以堪識者稱之三年朝廷以晉安行元帥府陀滿胡上門暴刻以閭山代之是歲十月卒

紇石烈桓端按金史本傳桓端西南路忽論宋割猛安人襲兄銀朮可謀克泰和伐宋充行軍萬戶破宋兵二千於蔡州加宣武將軍自壽州渡淮敗宋步騎一萬五千於鷂子嶺遂克安丰軍軍還除同知懷遠軍節度事權木典﹠﹟詳穩大安三年西京行省選充合紮萬戶遙授同知淸州防禦事攺興平軍節度副使遙授顯徳軍節度副使徙東路宣撫使都統敗移剌畱哥萬五千眾於禦河寨奪車數千兩降萬餘人加驃騎衛上將軍遙授同知順天軍節度事貞佑二年爲宣差副提控同知婆速路兵馬都總管行府事貞佑三年蒲鮮萬奴取咸平東京瀋澄諸州及猛安謀克人亦多從之者三月萬奴步騎九千侵婆速近境桓端遣都統溫迪罕怕哥輦擊卻之四月復掠上古城遣都統兀顏﹠﹟轄拒戰萬奴別遣五千人攻望云驛都統奧屯馬和尙擊之都統夾谷合打破其眾數千於三里五月都統溫迪罕福壽攻萬奴之眾於大寧鎭拔其壘其眾殲焉九月萬奴眾九千人出宜風及易池桓端率兵與戰其眾潰去因招唵吉幹都麻渾賓哥出臺答愛顏哥不灰活拙按出孛徳烈鄰十一猛安復來附擇其丁男補軍攻城邑之未下者貞佑四年桓端遣王汝弼由海道奏事宣宗嘉其功桓端遷遼海軍節度使同知行府事宣差提控如故婆速路溫甲海世襲猛安權同知府事溫迪罕哥不靄遷顯徳軍節度使兼婆速府治中權判官前修起居注裴滿按帶遷兩階升二等王汝弼遷四階升四等餘將士有功者詔遼東宣撫承制遷賞是歲攺邳州刺史充徐州界都提控紅襖賊數萬攻邳州桓端破之於黃山賊復來桓端薄其眾走保北山追擊敗之溺沂水死者甚眾賊政萬圍沂州同知防禦事僕散撒合突圍出求救桓端率兵赴之撒合還入沂州與桓端內外夾擊之殺萬餘人賊乃去樞密副使僕散安貞上其功因奏曰桓端天資忠實深有計畫曉習軍事撒合勇而有謀皆得軍民心乞加擢用桓端進金紫光祿大夫兼同知武寧軍節度事提控如故召爲勸農副使充都提控屯陳州興定元年自新息渡淮伐宋破沙度店至定城以少擊眾戰不畱行未幾充宣差參議官復渡淮連破宋兵獲其將沈俊遷武衛軍副都指揮使宋人城守不出分兵破其山寨水堡殺獲甚眾興定二年遷鎭南軍節度使權元帥右都監數月攺武衛軍都指揮使仍權右都監行元帥府於息州徐州行樞密院石盞女魯歡剛愎自用詔桓端以本官權簽樞密院事往代之四年冬上言竊聞宋人與李全將並力來攻當預爲之防樞密院奏可召桓端與朝臣面議尋有疾賜太醫禦藥五年正月召至京師疾病不能入見力疾艸奏大略以南北皆用兵當預防其患及防河數策無何卒年四十五敕有司給喪事

紇石烈徳按金史本傳徳字廣之眞定路山春猛安人明昌二年進士調南京教授察廉能遷厭次令補尙書省令史除同知灑州防禦事監察禦史大名治中安曹三州刺史歷同知臨潢大興府事貞佑二年遷肇州防禦使是歲肇州升爲武興軍節度徳爲節度使宣撫司署都提控肇州圍急食且盡有糧三百船在鴨子河去州五里不能至徳乃浚濠增陴築甬道導濠水屬之河鑿陷馬﹠﹟伏甲其旁以拒守一日兵數接士殊死戰渠成船至城下兵食足圍乃解攺遼東路轉運使軍民遮道挽畱乘夜乃得去蒲鮮萬奴逼上京徳與部將劉子元戰卻之遷東京畱守歷保靜武勝軍節度使興定二年以本官行六部事三年以節度權元帥右都監與左都監單州經略使完顏仲元俱行元帥府於宿州四年遷工部尙書明年召還中都是歲卒

完顏阿里不孫按金史本傳阿里不孫字彥成曷懶路泰申必剌猛安人明昌五年進士調易州忻州軍事判官安丰縣令補尙書省令史除興平軍節度副使應奉翰林文字轉修撰充元帥左監軍紇石烈執中經歷官執中圍楚州縱兵大掠坐不諫正決杖五十大安初攺戶部員外郎鈞州刺史執中行樞密院於西京復以爲經歷官攺威州刺史貞佑初累遷國子祭酒歷越王濮王傅攺同知平陽府事兼本路宣撫副使召爲兵部侍郎遷翰林侍講學士攺陜西路宣撫副使遷元帥左都監攺河平軍節度使河北西路宣撫副使攺禦史中丞遼東宣撫副使再閱月權右副元帥參知政事遼東路行尙書省事賜禦衣﹠﹟馬安山甲上京行省蒲察五斤奏其功賜金百兩絹百匹興定元年眞拜參知政事權右副元帥行尙書省元帥府於婆速路承制除拜刺史以下不協是時蒲鮮萬奴據遼東侵掠婆速之境髙麗畏其彊助糧八萬石上京行省蒲察五斤入朝遼東兵勢愈弱五斤畱江山守肇州江山亦頗懷去就及上京宣撫使蒲察移剌都攺陜西行省參議官而伯徳胡土遂有異志宣撫使海奴不迎制使坐而受詔阿里不孫械系之頃之阿里不孫輒矯制大赦諸道眾乃稍安而請罪於朝初畱哥據廣寧知廣寧府事溫迪罕靑狗居蓋州妻子畱廣寧與伯徳胡土約爲兄弟靑狗兵隸阿里不孫內猜忌不協蒲察移剌都嘗奏靑狗無隸阿里不孫宣宗乃召靑狗靑狗不受詔阿里不孫殺之胡土乃怨阿里不孫旣而胡土率眾伐髙麗乃以兵戕殺阿里不孫權左都監納坦與監軍溫迪罕哥不靄遙授東平判官參議軍事郭澍謀誅胡土未敢發會上京畱守蒲察五斤遣副畱守夾谷愛答左右司員外郎抹撚獨魯詣計事以謀告二人二人許諾遂召胡土至帳中殺之阿里不孫已死朝廷始得矯赦奏疏詔有司﹠﹟諭未幾聞阿里不孫死於亂詔贈平章政事芮國公納合眞授左都監哥不靄進一階愛答獨魯郭澍遷官升職有差阿里不孫寬厚愛人敏於吏事能治劇要識者以爲用之未盡云

蒙古綱按金史本傳綱本名胡裏綱咸平府猛安人承安五年進士累調補尙書省令史除國子助教貞佑初自請招集西山兵民進官一階賜錢二百萬遷都水監丞尋加遙授永定軍節度副使招捕有功遷太子左諭徳除順州刺史遷同知大興府事三年知河間府事權河北東路宣撫使屯冀州軍食不足徙濟南綱欲徙河南行至徐州未渡河尙書省奏東平宣撫使完顏弼行事多不盡乃以綱權山東宣撫副使攺山東路統軍使兼知益都府事權元帥右都監宣撫如故四年十月行元帥府事綱奏山東兵後楊安兒黨內有故淄王習顯故畱守朮羅等家奴不在赦原據險作亂至今未息民多歸之乞普賜恩宥宣宗卽命赦之仍贖爲良興定元年徙知東平府事遷元帥右監軍久之拜右副元帥權參知政事行尙書省先是東平治中沒烈坐事削降殿年詔仍從軍有功復用綱遣沒烈討花帽賊於曹濟間捷報乃沒烈復前職興定二年詔曰卿以忠貞爲國捍難保完城邑朕甚嘉之可進官二階賜金帶一重幣十端興定三年奏曰濟南介山東兩路之間最爲衝要被兵日久𨿽與東平鄰接不相統屬緩急不相應乞權隸本路且差近於益都詔從之綱奏恩州武城縣艾家凹水濼淸河縣澗口河濼其深一丈廣數十里險固可恃因其地形少加浚治足以保禦請遷州民其中多募義軍以實之綱以山東恃東平爲重鎭兵卒少守城且不足況欲分部出戰是安坐以待困也乃上奏曰伏見貞佑三年古里甲石倫招義軍設置長校各立等差都統授正七品職副統正八品萬戶正九品千戶正班任使謀克雜班仍三十人爲一謀克五謀克爲一千戶四千戶爲一萬戶四萬戶爲一副統兩副統爲一都統設一總領提控今乞依此格募選以益兵威制可是歲益都桃林寨總領張林號張大刀據險爲亂自稱安化軍節度使綱奏林勢甚張乞遣河南馬軍千人單州經略司以眾接應左司郎中李蹊請令綱約燕寧同力殄滅單州經略使完顏仲元分兵三千人同往宰相以糧運不給益都以東嘯聚不止一張林宜令綱設備禦俟來春議之四年張林侵掠東平綱遣元帥右監軍行樞密院事王庭玉討之至舊縣遇張林眾萬餘人據嶺爲陣庭玉督兵逾嶺搏戰林眾少卻且欲東走庭玉踵擊大破之殺數千人生擒張林獲雜畜兵仗萬計招降虎窟諸寨悉令歸業詔賜空名宣敕聽綱第功遷賞遣樞密院令史劉顒﹠﹟殺張林於東平張林乞貰死自效請曰臣兄演在宋爲統制有眾三千駐卽墨萊陽之境請以書招之使轉致諸賊之款密者相爲表裏然後以檄招益都張林不從則合擊之山東不足平也以林策請於朝樞密院請羈縻使之制可以爲萊州兵馬鈐轄久之山東不能守林乃降於宋云初東平提控鄭倜生擒宋將李資綱奏賞倜宰臣謂李資自稱宋將無所憑據請詳究其實綱奏臣自按問俱獲宋將統制十餘人皆以資爲將無異辭此輩力屈就擒豈肯虛稱僞將以重獲者之功今多故之際賞功後時將士且解體凡行賞必求形迹過爲逗𨖻甚未可也詔卽賞之綱奏遼東渡海必由恩博二州之間乞置經略司鎭撫從之興定五年二月東平解圍宣宗曲赦境內凡東平府試諸科中選人嘗被任使已逾省試期日特免省試惟經童律科卽爲及第似涉太優別日試之皆從綱所請也詔以綱王庭玉東莒公燕寧保全東平各遷一階是歲燕寧戰死綱奏寧所居天勝寨乃益都險要之地寧嘗招降羣盜胡七胡八用爲牙校委以腹心羣盜皆有歸志及寧死復懷顧望胡七胡八亦反側不安臣以提控孫邦佐世居泰安眾心所屬遂署招撫使以提控黃摑兀也充總領副之此當先奏可顧事勢危迫故輒授之燕寧死而綱勢孤矣綱奏請移軍於河南詔百官議禦史大夫紇石烈胡失門以下皆曰金城湯池非粟不守東平孤城四無應援萬一失之則官吏兵民俱盡宜徙之河南以助防秋翰林待制抹撚阿虎徳奏曰車駕南遷恃大河以爲險大河以東平爲藩籬今乃棄之則大河不足恃矣兵以將爲主將以心爲主蒙古綱旣欲棄之決不可使之守矣宜就選將士之願守者擢用之別遣官爲行省付以兵馬鎧仗從宜規畫軍食樞密院請用胡失門議焚其樓櫓廨捨而徙之宣宗曰此事朕不能決擇眾議可者行之樞密院頗采阿虎徳議許綱內徙率所部女直契丹漢軍五千人行省邳州元帥左監軍王庭玉將餘軍屯黃陵岡行元帥府事於是綱攺兼靜難軍節度使行省邳州自此山東事勢去矣是歲六月以歸徳邳宿徐泗乏軍食詔綱率所部就食雎州綱奏宿州連年饑饉加之重斂百姓離散鎭防軍遽徵逋課窘迫陵辱有甚於官眾不勝其酷皆懷報復之心近日髙羊哥等苦其佃戶佃戶憤怒執羊哥等投之井中武夫不識緩急乃至於此乞一切所負並令停止俟夏秋收成徵還軍人量增廩給可也詔議行之元光二年三月以邳州經略司隸綱令募勇敢收復山東初碭山首領數人以減罷懷忿怨誘脇餘眾作亂引水環城以自固構浮橋於河上結紅襖賊爲援同簽樞密院事徒單牙剌哥會諸道兵討之綱云碭山北近大河南近汴堤東西二百里大河分派其間幹灘泥淖步騎俱不可行惟宜輕舟往來可選銳卒數千與水軍埽兵以舟二百艘由便道斷浮梁絕紅襖之援募膽勇有口辯者持牒密諭之以離間其黨與臣已遣三人入賊中復分兵屯要害別以三百人巡邏乞賜空名告身從便遷賞樞密院奏已委監軍王庭玉駐歸徳寧陵備之矣仍令牙剌哥水陸並進先行招誘不從乃合擊之其空名告身宜從所請以責成功無何碭山賊夜襲永城縣行軍副總領髙琬萬戶麻吉擊走之殺傷及溺死者甚眾奪其所俘掠而還詔綱並力討之綱遣降人陳松持牒招李全全縛松將斬之已而但黥其面遣還綱奏全有歸國意嚴實張林亦可招之此謂益都張林也詔擬實一品官職封國公仍世襲全階正三品職正二品林山東西路宣撫使兼知益都府事與全皆賜田百頃受命往招者先授正七品官職賜銀二十五兩事成遷五品會綱遇害而止綱禦下嚴信賞必罰邳州軍不樂屬綱八月辛未朔邳州從宜經略使納合六哥都俊金山顏俊率沂州軍士百餘人晨入行省殺綱及僚屬於省署遂據州反樞密院奏請出空名宣敕設重賞招誘丞相髙汝礪曰懸重賞募死士必有能取之者宣宗不得已下詔罪綱以撫諭六哥六哥遣人送綱屍及虎符牌印終不肯出乃升經略司爲元帥府加六哥泗州防禦使權元帥左監軍副使烏古論老漢加邳州刺史權右監軍頃之邳州卒逃歸詣總帥牙吾塔言六哥巳結李全爲助遣總領孛朮魯畱住等毀其橋梁攻破承安靑陽寨畱兵戍守六哥惶懼乃言待李全兵入邳州誘而殺之以圖報﹠﹟宣宗曰李全豈無心者六哥能誘而殺之殆詐耳十月壬辰牙吾塔圍邳州急攻之紅襖賊髙顯等殺六哥函首以獻詔加顯三品官職授世襲謀克侯進四品陳榮邢進邊全魏興孫仲皆五品賞銀有差

完顏蒲剌都按金史本傳蒲剌都西南路按出灰必剌罕猛安人充護衛除泰定軍節度副使以憂去官起復唐古部族節度副使徙安國軍移﹠﹟詳穩累官原州刺史坐買部內馬虧直奪官一階降北京兵馬都指揮使寧遠軍刺史歷同知臨洮府西京畱守事崇慶元年遷鎭武軍節度備禦有功遷一官初置東西面經略司就充西面經略使上言管內太和嶺諸隘屯兵控制邊要行元帥府輒分臣兵萬二千戍眞定餘眾不足守禦近日復簡精銳二千七百人以往今見兵不滿萬老羸者十七八臣死固不足惜顧國家之事不可不新設經略移文西京太原河東取軍馬大數並稱非臣所統詔眞定元帥府還其精銳二千七百人西京太原嵐州有警急約爲應援州郡皆不欲屬經略司遂罷經略官入爲簽樞密院事攺左副點檢四年遷兵部尙書興定元年致仕四年卒

夾谷石裏哥按金史本傳石裏哥上京路猛安人明昌五年進士泰州防禦判官補尙書省令史歷臨潢婆速路都總管判官累除刑部主事攺薊州副提控駐軍大名俄遷翰林待制爲宿州提控與山東宣撫完顏弼攻大沬堌賊眾千餘逆戰石裏哥以騎兵擊之盡殪提控沒烈入自北門遂擒劉二祖以功遷武衛軍副都指揮使坐前在宿州掠良人爲生口當死特詔決杖八十徙洺州防禦使山東路副統軍坐不時進兵往宿遷取妻子解職起爲東平行軍提控興定元年破宋兵於宿州以功遙授安化軍節度使移定海軍卒

賈益按金史賈少衝傳益字損之少﹠﹟悟如成人大定十四年父少衝爲祕書少監充宋主生日副使益侍行是時宋人常爭起立接受國書之禮少衝問益曰卽宋人欲變禮持議不決柰何益曰守死無辱可謂使矣少衝大奇之中大定十九年進士調河津主簿丁父憂去官察廉起復礬山令補尙書省令史丁母憂服闋除定海軍節度副使監察禦史治書侍禦史轉侍禦史知登聞鼓院兼少府少監未幾攺禮部郎中兼知登聞鼓院看讀陳言文字遷左司郎中攺吏部侍郎兼蔡王傅以病免除鄭州防禦使陜西東路轉運使順天軍節度使大安初召爲吏部尙書有疾攺安國軍節度使益調民夫修完城郭爲戰守備按察司止之不聽曰治城守臣事也按察何預旣而兵至以有備解去攺橫海定國軍節度使道阻不赴宣宗初爲吏部尙書益爲侍郎相得歡甚貞佑二年至汴京訪益所在召爲太常卿上防秋十三事與戶部尙書李革論遷河北軍民不便不報貞佑三年致仕元光九年卒

節使部名臣列傳二十四

元一

嚴實按元史本傳實字武叔泰康長淸人略知書志气豪放不治生產喜交結施與落魄里社間屢以事系獄俠少輩爲出死力乃得脫去癸酉秋太祖率兵自紫荊口入分略山東河北河東而歸金東平行臺調民爲兵以實爲眾所服命爲百戶甲戌春泰安張汝楫據靈巖遣別將攻長淸實破走之以功授長淸尉戊寅權長淸令宋取益都乘勝而西行臺檄實備芻糧爲守禦計實出督租比還而長淸破俄以兵復之有譖於行臺者謂實與宋有謀行臺以兵圍之實挈家避靑崖宋因以實爲濟南治中分兵四出所至無不下於是太行之東皆受實節制庚辰三月金河南軍攻彰徳守將單仲力不支數求救實請於主將張林林逗畱不行實獨以兵赴之比至而仲被擒實知宋不足恃七月謁太師木華黎於軍門挈所部彰徳大名磁洺恩博滑浚等州戶三十萬來歸木華黎承制拜實金紫光祿大夫行尙書省事進攻曹濮單三州皆下之偏將李信畱鎭靑崖嘗有罪懼誅乘實之出殺其家屬降於宋辛巳實以兵復靑崖擒信誅之進攻東平金守將和立剛棄城遁實入居之壬午宋將彭義斌率師取京東州縣實將晁海以靑崖降盡掠實家義斌軍西下郡縣多歸之乙酉四月遂圍東平實潛約次將孛裏海合兵攻之兵久不出城中食且盡乃與義斌連和義斌亦欲藉實取河朔而後圖之請以兄事實時麾下眾尙數千義斌聽其自領而靑崖所掠者則畱不遣七月義斌下眞定道西山與孛裏海等軍相望分實以帳下兵陽助而陰伺之實知勢迫急赴孛裏海軍與之合遂與義斌戰宋兵潰擒義斌不旬月京東州縣復爲實有是冬木華黎之弟帶孫取彰徳明年取濮東平又明年木華黎之子孛魯取益都實皆有功焉庚寅四月朝太宗於牛心之幄殿帝賜之坐宴享終日賜以虎符數顧實謂侍臣曰嚴實眞福人也甲午朝於和林授東平路行軍萬戶偏裨賜金符者八人先是實之所統凡五十餘城至是惟徳兗濟單隸東平丁酉九月詔實毋事徵伐初彰徳旣下又破水柵帶孫怒其反復驅老幼數萬欲屠之實曰此國家舊民吾兵力不能及爲所脇從果何罪耶帶孫從之繼破濮州復欲屠之實言百姓未嘗敵我豈可與執兵刃者同戮不若畱之以供芻秣濮人免者又數萬其後於曹楚丘定陶上黨皆然時兵由武關出襄鄧實在徐邳間以爲河南破屠戮必多乃載金繒往贖之且約束諸將毋敢妄有殺掠靈壁一縣當誅者五萬人實悉救之會大饑民北徙者多餓死又法藏匿逃者保社皆坐逃亡無所托僵屍蔽野實命作糜粥盛置道傍全活者眾實部曲有逃歸益都者數十人益都破皆獲之以爲必殺實置不問王義深者義斌之別將聞義斌敗將奔河南實族屬在東平者皆爲所害河南破實獲義深妻子厚周卹之送還鄕裏終不以舊怨爲嫌其寬厚長者類若此庚子卒年五十九遠近悲悼野哭巷祭旬月不已中統二年追封實爲魯國公謚武惠

王﹠﹟按元史本傳﹠﹟字巨川鳳翔虢縣人父霆金武節將軍麟遊主簿﹠﹟性倜儻弱冠舉進士不第乃入終南山讀書涉獵孫吳泰和中復下第詣闕上書論當世急務金主俾給事縉山元帥府尋用元帥髙琪薦特賜進士出身授副統軍守涿鹿隘太祖將兵南下﹠﹟鏖戰三日兵敗見執將戮之神色不變太祖問曰汝曷敢抗我師獨不懼死乎對曰臣以布衣受恩誓捐軀報國今旣僨軍得死爲幸帝義而釋之授都統佩以金符令招集山西潰兵從大軍破紫荊關取涿易保州中山軍次雄州節度使孫吳堅守不下﹠﹟入城諭以禍福吳遂以城降甲戌授宣撫使兼行尙書六部事從三合拔都太傅猛安率兵南徵下古北口攻薊云順等州所過迎降得漢軍數萬遂圍中都乙亥中都降﹠﹟進言曰國家以仁義取天下不可失信於民宜禁擄掠以慰民望時城中絕粒人相食乃許軍士給糧入城轉糶故士得金帛而民獲粒食又議田野久荒而兵後無牛宜差官瀘溝橋索軍回所驅牛十取其一以給農民用其說得數千頭分給近縣民大悅復業者眾三合猛安俾﹠﹟招諭保定新城信安雄霸文安淸滄諸城皆望風款附乃置行司於滄州以鎭之遂從猛安入覲授銀靑榮祿大夫仍前職兼禦史大夫世襲千戶時河間淸滄復叛帝命﹠﹟討之復命駙馬孛禿分蒙古軍及﹠﹟漢軍三千屬﹠﹟遂復河間得軍民萬口孛禿惡其反復欲盡誅之﹠﹟解之曰驅羣羊使東西者牧人也羊何知哉殲其渠魁足矣釋此輩遷之近縣彊者使從軍弱者使爲農此天之所以我也何以殺爲孛禿曰汝能保此輩不復反耶﹠﹟曰可卽移文保任之俱得全活帝命闍裏畢與皇太弟國王分撥諸侯王城邑諭闍裏畢曰漢人中若王宣撫者可任使之遂以前職兼判三司副使後又命省臣總括歸附工匠之數將俾大臣分掌之太師阿海具列諸大臣名以聞帝曰朕有其人偶忘姓名耳良久曰得之矣舊人王宣撫可任是職遂命﹠﹟掌之時都城廟學旣毀於兵﹠﹟取舊樞密院地復創立之春秋率諸生行釋菜禮仍取舊岐陽石鼓列廡下丙戌從徵西夏及秦州夏人盡撤橋梁爲備軍阻不得前帝問諸將皆不知計所出﹠﹟夜督士卒運木石比曉橋成軍乃得進戊子奉監國公主命領省中都屬盜起信安結北山盜李密轉掠近縣﹠﹟曰都城根本之地何可無備引水環城調度經費﹠﹟自爲券假之賈人而斂不及民人心稍安遣男守謙率軍討諸盜平之庚寅從徵關中長驅入京兆進克鳳翔請於太宗曰此臣鄕邦也願入城訪求親族果得族人數十口以歸壬辰從攻汴京癸巳奉命持國書使宋以兀魯剌副之至宋宋人甚禮重之卽遣使以金幣入貢﹠﹟前後凡五往以和議未決隱憂致疾卒於南宋人重賵之仍遣使歸其柩葬於燕子六人

塔本按元史本傳塔本伊吾廬人人以其好揚人善稱之曰揚公父宋五設托陀托陀者其國主所賜號猶華言國老也塔本初從太祖討諸部屢厄艱危復從圍燕徵遼西下平灤白霫諸城軍士有妄殺人者塔本戒之曰國之本民也殺人得地何益於國且殺無罪以堅敵心非上意太祖聞而喜之賜金虎符俾鎭撫白霫諸郡號行省都元帥管內得承制除縣吏死囚得專決久之徙治興平興平兵火傷殘民慘無生意塔本召父老問所苦爲除之薄賦斂役有時民大悅乃相與告教無違約束歸者四集塔本始至戶止七百不一二年乃至萬戶出己馬以寬驛人貸廉吏銀其子錢不能償者焚其券農不克耕亦與之牛比歲告稔民用以饒庚寅詔益中山平定平原隸行省甲午盜李仙趙小哥等作亂塔本止誅首惡宥其詿誤癸卯立春日宴羣僚歸而疾作遂卒是夕星隕隱隱有聲遺命葬以紙衣瓦棺贈推誠定遠佐運功臣太師開府儀同三司上柱國追封營國公謚忠武子阿里乞失鐵木兒

趙迪按元史本傳迪眞定﹠﹟城人也幼孤事母孝多力善騎射金末爲義軍萬戶郡將出六鈞彊弩立賞募能挽者迪能之卽署眞定尉遷﹠﹟城尉升爲丞太祖兵至﹠﹟城迪率眾迎降歲壬午攺﹠﹟城爲永安軍以迪同知節度使事嘗從帝西徵他將校豪橫俘掠獨迪治軍嚴所過無犯先是眞定旣破迪亟入索﹠﹟城人在城中者得男女千餘人諸將欲分取之迪曰是皆我所掠當以歸我諸將許諾迪乃召其人謂曰吾懼若屬爲他將所得則分奴之矣故索以歸之我今縱汝往以各遂生產爲良民眾感泣而去時兵荒之餘骸骨蔽野迪爲大冢收瘞壬子歲卒年七十子七人椿齡眞定路轉運使

嶽璘帖穆尒按元史本傳嶽璘帖穆爾回鶻人畏兀國相暾欲谷之裔也其兄仳理伽普華年十六襲國相答剌罕時西契丹方彊威制畏兀命太師僧少監來臨其國驕恣用權奢淫自奉畏兀王患之謀於仳理伽普華曰計將安出對曰能殺少監挈吾眾歸大蒙古國彼且震駭矣遂率眾圍少監斬之以功加號仳理傑忽底進授明別吉妻號赫思疊林左右有疾其功者譖於王曰少監珥珠先王寶也仳理伽普華匿之盍急索勿失其王怒索寶甚急仳理伽普華度無以自明乃亡附太祖賜以金虎符獅鈕銀印金螭椅一衣金直孫校尉四人仍食二十三郡繼又賜銀五萬兩以弟嶽璘帖穆爾爲質仳理伽普華以疾卒嶽璘帖穆爾從太祖徵討多戰功皇弟斡眞求師傅帝令嶽璘帖穆爾往訓導諸王子以孝弟惇睦仁厚不殺爲先帝聞而嘉之從平河南徙酇縣民萬餘戶入樂安俄授河南等處軍民都達魯花赤佩金虎符並賜宮女四人所得上方賞賚悉輦歸故郡以散親舊且盛陳漢官儀衛以激厲之國人羨慕道出河西所過榛莽或時乏水爲之鑿井置堠居民使客相慶稱便太祖卽位以中原多盜選充大斷事官從幹眞出鎭順天等路布徳化寬徵徭盜遁姦革州郡淸寧尋復監河南等處軍民年六十七卒於保定後贈宣力保徳功臣河東宣慰使謚莊簡子合剌普華見忠義傳

小云石脫忽憐按元史本傳小云石脫忽憐畏吾人仕其國爲吾魯愛兀赤猶華言大臣也太祖時與其父來歸從徵回回國還事睿宗於潛邸眞定睿宗分地以爲本路斷事官

烏古孫澤按元史本傳澤字潤甫臨潢人其先女眞烏古部因以爲氏祖璧仕金爲明威將軍資用庫使從金主遷汴汴城陷轉徙居大名父仲倜儻有奇節遭金季世憤無所施用髙言危行親交避之遂縱酒陽狂以自晦然教澤特嚴澤性剛毅讀書舉大略一切求諸己不事章句才幹過人世祖將取江南澤以選輸鈔至淮南餉軍丞相阿朮見而奇之補淮東大都督府掾至元十四年元帥唆都下兵閩越見澤與語而合卽辟元帥府提控案牘時宋廣王據福州攺元炎興度我軍且至遂入於海復聚兵甲子門其將張世傑攻泉州興化守臣陳瓚舉郡應之文天祥置都督府於南劍州守臣張淸行都督府事謀復建寧閩中郡縣往往復從宋江東大擾唆都時軍浙東建信告急唆都謀於眾曰我軍當何先澤曰彼據閩廣而我往浙右非策之善譬之伐木務除其根當先向南會行省檄唆都與左丞塔出會兵甲子門遂度兵閩關八戰而至南劍殺其守臣張淸宋師遂退冬十月收福州進攻興化拔之唆都怒其民反復下令屠城澤屢諫不聽復前說曰世傑不虞我軍遽至方急攻泉州謀固其植我新得泉州民志未固旦暮且失守比我定興化整兵而南彼樹植將日固矣莫若開其遺民使走泉南扇動之世傑將膽落而走是我不戰而完泉州捷於吾兵之馳救也唆都喜開南門縱民去因得脫死者甚眾世傑得逃民知興化已破乃解泉州圍去唆都至泉州部署別將裝大艦趣甲子門自將下漳州軍於海丰引精騎與塔出會十二月入廣州十五年春正月還擊潮州守將馬發備禦甚固澤曰潮人所以城守不下者外多壁壘爲之援應也第剪其外應潮必覆矣乃分攻其一大壘破之餘壘盡散走二旬而潮拔馬發死焉旣而文天祥軍潰於江西廣王曁張世傑死於海中唆都還軍福建夏五月詔立行中書省於福建以唆都行參知政事澤行省都事從朝京師命知興化軍賜金織衣賞其善謀也繼攺興化軍爲路授澤行總管府事民歌舞迎候於道曰是吾民復生之父母也喜極而繼以泣郡新殘於兵白骨在野首下令掩埋之又衣食其流離之民有棄子於道者置慈幼曹籍而撫育之郡中惡年少喜爲不義以資求竄名卒伍冀後得計功版授官吏恐激變不敢詰澤悉追毀所授誅其尢無良者貪暴始戢始陳瓚以郡應張世傑民多戰死者至是吏援例將籍其產澤語吏曰國家至仁誅止陳瓚從瓚者猶蒙宥民柰何連坐亟爲令曰民不幸詿誤從陳瓚誅及鬥死無後者其田廬貲產並給其族姻有司無所與吏不能逆乃止當江南未定盜賊所在有之民自相什伍保衛鄕裏及時平行省議籍爲兵上下洶洶澤白行省曰國兵非少今籍民以示少非所以安反側也且當籍者眾民或有他心議遂格澤又興學校召長老及諸生講肄經義行鄕飲酒禮旁郡聞而慕之興化故號多士士咸知向慕以澤與常衮方儀並肖像祠於學宮至元二十一年調永州路判官湖廣平章政事要束木貪縱淫虐誅求無厭或妄言初歸附時州縣長吏及吏胥富人比屋斂銀將輸之官銀已具而事遂中止要朿木卽下令責民自實使者旁午隨地置獄株連蔓引備極慘酷民以考掠瘐死者載道所獲不貲要朿木盡掩有之有使至永澤戒吏美供帳丰酒食務順適其意使者感愧無所發其毒因間以利害曉之一郡由是獲安是歲盜起寶慶武岡皆永旁郡也行省遣澤討平之俘獲五百餘人簡出其詿誤者百有五十人上書言狀誅其首惡者三十一人余得減死二十六年丞相桑哥建議考校錢谷天下騷動澤嘆曰民不堪命矣卽自上計行省要朿木怒曰郡國錢糧無不增羨永州何爲獨不然此直孫府判倚其才辧慢我亟拘系之非死不釋也明年桑哥敗要朿木伏誅澤始得釋二十九年湖廣平章政事闊裏吉思薦澤才堪將帥以行省員外郎從徵海南黎黎人平軍還上功授廣南西道宣慰副使秋七月並左右兩道歸廣西宣慰司置元帥府澤爲廣西兩江道宣慰副使僉都元帥府事兩江荒遠瘴癘與百夷接不知禮法澤作司規三十有二章以漸爲教其民至今遵守之又省﹠﹟置二十二所以紓民力歲饑上言蠲其田租發象州賀州官粟三千五百石以賑饑者旣發乃上其事時行省平章哈剌哈孫察其心誠愛民不以專擅罪之邕管僥外蠻數爲寇澤循行並僥得﹠﹟塞處布畫遠邇募民伉健者四千六百餘戶置雷畱那扶十屯列營堡以守之陂水墾田築八堨以節瀦泄得稻田若干畝歲收谷若干石爲軍儲邊民賴之海北元帥薛赤幹贓利事覺行省檄澤驗治澤馳至雷州盡發其姦贓縱所掠男女四百八十二口牛數千頭金銀器物稱是海北之民欣忭相慶禦史臺言烏古孫澤奉使知大體如汲長孺爲將計萬全如趙充國可屬大任詔擢爲海北海南廉訪使故例圭田至秋乃入租後遂計月受之澤視事三月民輸租計米五百石澤曰夫子有言事君者先其事後其食吾﹠﹟政日淺而受祿四倍非情所安量食而入余悉委學官給諸生以勸業常曰士非儉無以養廉非廉無以養徳身一布袍數年妻子朴素無華人皆言之澤不以爲意也雷州地近海潮汐嚙其東南陂塘﹠﹟農病焉而西北廣衍平袤宜爲陂塘澤行視城陰曰三溪徒走海而不以灌漑此史起所以薄西門豹也乃教民浚故湖築大堤堨三溪瀦之爲斗門七堤堨六以制其贏耗釃爲渠二十有四以達其注輸渠皆支別爲設守視者時其啟閉計得良田數千頃瀕海廣舄並爲膏土民歌之曰舄鹵爲田兮孫父之教渠之泱泱兮長我﹠﹟稻自今有生兮無旱無澇至大元年攺福建廉訪使澤宿有徳於閩閩人安之有芝五色產於憲司之澄淸堂士民以爲澤之所致以母年逾八十求歸養長沙歲餘母喪澤以哀毀卒妻杜以夫死飲食不入口者十有三日不死乃復食澤積官自承直郎至中大夫謚正憲子良禎仕至中書右丞以功名終

趙炳按元史本傳炳字彥明惠州灤陽人父弘有勇略國初爲徵行兵馬都元帥積階奉國上將軍炳幼失怙恃鞠於從兄歲饑往平州就食遇盜欲殺之兄解衣就縛炳年十二泣請代兄盜驚異捨之而去甫弱冠以勛閥之子侍世祖於潛邸恪勤不怠遂蒙眷遇世祖次桓撫間以炳爲撫州長城邑規制爲之一新己未王師伐宋未幾北方有警括兵斂財燕薊騷動王師北還炳遠迓中途具以事聞追所括兵及橫斂財物悉歸於民世祖嘉其忠中統元年命判北京宣撫司事北京控制遼東番夷雜處號稱難治時參知政事楊果爲宣撫使聞炳至喜曰吾屬無憂矣三年括北京鷹坊等戶丁爲兵蠲其賦令炳總之時李叛據濟南炳請討之國兵圍城炳將千人獨當北面有所俘獲卽縱遣去曰脇從之徒不足治也濟南平入爲刑部侍郎兼中書省斷事官時有攜妓登龍舟者卽按之以法未幾其人死其子犯蹕訴冤詔讓之炳曰臣執法尊君職當爲也帝怒命之出旣而謂侍臣曰炳用法太峻然非循情者攺樞密院斷事官濟南妖民作亂賜金虎符加昭勇大將軍濟南路總管炳至止罪首惡餘黨解散歲凶發廩賑民而後以聞朝廷不之罪也遷遼東提刑按察使遼東聞其來豪猾屏迹至元九年帝念關中重地風俗彊悍思得剛鯁舊臣以臨之授炳京兆路總管兼府尹皇子安西王開府於秦詔治宮室悉聽炳裁制王府吏卒橫暴擾民者卽建白繩以法王命之曰後有犯者勿復啟請若自處之自是豪猾斂戢秦民以安有旨以解州鹽賦給王府經費歲久積逋二十餘萬緡有司追理僅獲三之一民已不堪炳密啟王曰十年之逋責償一日其孰能堪與其裒斂病民孰若惠澤加於民乎王善其言遽命免徵會王北伐詔以京兆一年之賦充軍資炳復請曰所徵逋課足佐軍用可貸歲賦以蘇民力令下秦民大悅十四年加鎭國上將軍安西王相王府冬居京兆夏徙六盤山歲以爲常王旣北伐六盤守者構亂炳復京兆率兵往捕甫及再旬元惡授首十五年春六盤再亂復討平之王還自北嘉賞戰功賚賜有加是歲十一月王薨十六年秋被旨入見便殿帝勞之曰卿去數載衰白若此關中事煩可知已詢及民間利病炳悉陳之因言王薨之後運使郭琮郎中郭叔云竊弄威柄恣爲不法帝臥聽遽起曰聞卿斯言使老者增健飲以上尊馬湩攺中奉大夫安西王相兼陜西五路西蜀四川課程屯田事余職如故卽令乘傳偕敕使數人往按琮等至則琮假嗣王旨入炳罪收炳妻孥囚之時嗣王之六盤徙炳等於平涼北崆峒山囚閉益嚴炳子仁榮訴於上卽詔近侍二人馳驛而西脫炳且械琮黨偕來琮等畱使者醉以酒先遣人毒炳於平涼獄中其夜星隕有聲如雷年五十九實十七年三月也帝聞之撫髀嘆曰失我良臣俄械琮等百餘人至帝親鞠問盡得其情旣各伏辜命仁榮手刃琮叔云於東城籍其家以付仁榮仁榮曰不共戴天之人所蓄之物皆取於民何忍受之帝善之別賜鈔二萬二千五百緡爲治喪具國朝舊制無賻臣下禮蓋殊恩也六月詔雪炳冤特贈中書左丞謚忠湣子六人

張徳輝按元史本傳徳輝字輝卿冀寧交城人少力學數舉於鄕金貞佑間兵興家業殆盡試掾禦史臺會盜殺卜者有司蹤迹之獲僧匿一婦人搒掠誣服獄具徳輝疑其冤其後果得盜趙秉文楊慥咸器其材金亡北渡史天澤開府眞定辟爲經歷官歲乙未從天澤南徵籌畫調發多出徳輝天澤將誅逃兵徳輝救止配令穴城光州蓽山農民爲寨以自固天澤議攻之徳輝請招之降全活甚眾歲丁未世祖在潛邸召見問曰孔子沒已久今其性安在對曰聖人與天地終始無往不在殿下能行聖人之道性卽在是矣又問或云遼以釋廢金以儒亡有諸對曰遼事臣未周知金季乃所親﹠﹟宰執中𨿽用一二儒臣餘皆武弁世爵及論軍國大事又不使預聞大抵以儒進者三十之一國之存亡自有任其責者儒何咎焉世祖然之因問徳輝曰祖宗法度具在而未盡設施者甚多將如之何徳輝指銀盤諭曰創業之主如制此器精選白金良匠規而成之付後人傳之無窮當求謹厚者司掌乃永爲寶用否則不惟缺壞亦恐有竊而去之者矣世祖良久曰此正吾心所不忘也又訪中國人材徳輝舉魏璠元裕李冶等二十餘人又問農家作勞何衣食之不贍徳輝對曰農桑天下之本衣食之所從出者也男耕女織終歲勤苦擇其精者輸之官余粗惡者將以仰事俯育而親民之吏復橫斂以盡之民鮮有不凍餒者矣歲戊申春釋奠致胙於世祖世祖曰孔子廟食之禮何如對曰孔子爲萬代王者師有國者尊之則嚴其廟貌修其時祀其崇與否於聖人無所損益但以此見時君崇儒重道之意何如耳世祖曰今而後此禮勿廢世祖又問典兵與宰民者爲害孰甚對曰軍無紀律縱使殘暴害固非輕若宰民者頭會箕斂以毒天下使祖宗之民如蹈水火爲害尢甚世祖默然曰然則柰何對曰莫若更遣族人之賢如口溫不花者使掌兵權勛舊則如忽都虎者使主民政若此則天下均受賜矣是年夏徳輝得告將還更薦白文舉鄭顯之趙元徳李造之髙鳴李盤李濤數人陛辭又陳先務七事惇孝友擇人才察下情貴兼聽親君子信賞罰節財用世祖以字呼之賜坐錫賚優渥有頃奉旨教冑子孛羅等壬子徳輝與元裕北覲請世祖爲儒教大宗師世祖悅而受之因啟累朝有旨蠲儒戶兵賦乞令有司遵行從之仍命徳輝提調眞定學校世祖卽位起徳輝爲河東南北路宣撫使下車擊豪彊黜贓吏均賦役耆耋不遠數千里來見曰六十年不復見此太平官府矣戴之若神明西川帥紐鄰重取兵千餘人守吏畏其威莫敢申理隸鳳翔屯田者八百餘人屯罷兵不歸籍會僉防戍兵河中浮梁故有守卒不以充數悉條奏之帝可其請兵後孱民多依庇豪右及有以身傭藉衣食歲久掩爲家奴悉遣還之爲民二年考績爲十路最陛見帝勞之命疏所急務條四事一曰嚴保舉以取人材二曰給俸祿以養廉能三曰易世官而遷都邑四曰正刑罰而勿屢赦帝嘉納焉遷東平路宣慰使春旱禱泰山而雨東平賦夥獄繁視河東相倍蓰凡遇贓姦悉窮之不少貸奏免遠輸豆粟二十萬斛和糴粟十萬斛寶合丁議賦繭絲令民稅而後輸徳輝曰是誣上以毒下也且後期之責孰任之遂罷其事孀婦馬氏將鬻其女以代納逋賦分己俸代償之仍蠲其額至元三年秋參議中書省事五年春擢侍禦史辭不拜有言沿邊將校冒代軍士虛縻廩幣者敕按之奏曰在昔將校備嘗艱阻與士卒同甘苦今年少子弟襲爵或以微勞進用豈知軍旅之事乎政使朝廷遣使覆按此省院素失約束耳痛繩之則人不自安第易其部署選武毅才略者任之庶使軍政自新又時委司憲者體究庶革其獘有旨命徳輝議禦史臺條例徳輝奏曰禦史執法官今法令未明何據而行此事行之不易陛下宜愼思之有頃復召曰朕慮之熟矣卿當力行之對曰必欲行之乞立宗正府以正皇族外戚得以糾彈女謁毋令奏事諸局承應人皆得究治帝良久曰其徐行之徳輝請老命舉任風憲者疏烏古倫貞等二十人以聞初河東歉請於朝發常平貸之並減其秋租有差賦役不均官吏並緣爲姦賦一徵十年不勝其困苦民率流亡徳輝閱實戶編均其等第出納有法數十年之獘一旦革去徳輝天資剛直博學有經濟器毅然不可犯望之知爲端人然性不喜嬉笑與元裕李冶遊封龍山時人號爲龍山三老云卒年八十

張雄飛按元史本傳雄飛字鵬舉瑯邪臨沂人父琮仕金守盱眙金人疑之罷其兵柄徙居許州尋復命守河陰仍畱家人於許雄飛幼失母琮妾李氏養之國兵屠許惟工匠得免有田姓者琮故吏也自稱能爲弓且詐以雄飛及李氏爲家人由是獲全遂徙朔方雄飛時方十歲至霍州李欲逃恐其累己雄飛知之頃刻不去左右李乃變服與俱還寓潞州雄飛旣長往師前進士王寶英於趙城金亡雄飛不知父所在往來澤潞求之十餘年常客食僧捨已而入關陜歷懷孟潼華終求其父弗得遂入燕居數歲盡通國言及諸部語至元二年廉希憲薦之於世祖召見陳當世之務世祖大悅授同知平陽路轉運司事搜抉蠹獘悉除之帝問處士羅英誰可大用者對曰張雄飛眞公輔器帝然之命驛召雄飛至問以方今所急對曰太子天下本願早定以系人心閭閻小人有升斗之儲尙知托付天下至大社稷至重不早建儲貳非至計也向使先帝知此陛下能有今日乎帝方臥矍然起稱善者久之他日與江孝卿同召見帝曰今任職者多非材政事廢弛譬之大廈將傾非良工不能扶卿輩能任此乎孝卿謝不敢當帝顧雄飛雄飛對曰古有禦史臺爲天子耳目凡政事得失民間疾苦皆得言百官姦邪貪穢不職者卽糾劾之如此則紀綱舉天下治矣帝曰善乃立禦史臺以前丞相塔察兒爲禦史大夫雄飛爲侍禦史且戒之曰卿等旣爲臺官職在直言朕爲汝君苟所行未善亦當極諫況百官乎汝宜知朕意人𨿽嫉妒汝朕能爲汝地也雄飛益自感勵知無不言參議樞密院事費正寅素憸狡有告其罪者詔丞相綫眞等與雄飛雜治之請托交至雄飛無所顧盡得其罪狀以聞正寅與其黨管如仁等皆伏誅會議立尙書省雄飛力爭於帝前忤旨左遷同知京兆總管府事宗室公主有家奴逃渭南民間爲贅婿主適過臨潼識之捕其奴與妻及妻之父母皆械系之盡沒其家資雄飛與主爭辧辭色俱厲主不得已以奴妻及妻之父母家貲還之惟挾其奴以去入爲兵部尙書平章阿合馬在制國用司時與亦麻都丁有隙至是羅織其罪同僚爭相附會雄飛不可曰所犯在制國用時平章獨不預耶眾無以答秦長卿劉仲澤亦以忤阿合馬皆下吏欲殺之雄飛亦持不可阿合馬使人之曰誠能殺此三人當以參政相處雄飛曰殺無罪以求大官吾不爲也阿合馬怒奏出雄飛爲澧州安撫使而三人竟死獄中時澧州初下民懷反側雄飛至布宣徳教以撫綏之民遂安有巨商二人犯匿稅及毆人事僚佐受賂欲寬其罪雄飛繩之益急或曰此細事何執之堅雄飛曰吾非治匿稅毆人者欲攺宋獘政懲不畏法者爾細民以乏食羣聚發富家廩所司欲論以彊盜雄飛曰此盜食欲救死非彊也寬其獄全活者百餘人澧西南接溪洞徭人乘間抄掠居民雄飛遣楊應申等往諭以威徳諸徭悉感服十四年攺安撫司爲總管府命雄飛爲達魯花赤遷荊湖北道宣慰使有告常徳富民十餘家與徳山寺僧將爲亂眾議以兵討之雄飛曰告者必其讎也且新附之民當以靜鎭之兵不可遽用苟有他吾自任其責遂止徐察之果如所言先是荊湖行省阿里海牙以降民三千八百戶沒入爲家奴自置吏治之歲責其租賦有司莫敢言雄飛言於阿里海牙請歸其民於有司不從雄飛入朝奏其事詔還籍爲民十六年拜禦史中丞行禦史臺事阿合馬以子忽辛爲中書右丞行省江淮恐不爲所容奏畱雄飛不遣攺陜西漢中道提刑按察使未行阿合馬死朝臣皆以罪去拜參知政事阿合馬用事日久賣官鬻獄紀綱大壞雄飛乃先自降一階於是僥幸超躐者皆降之忽辛有罪敕中貴人及中書雜問忽辛歷指宰執曰汝曾使我家錢物何得問我雄飛曰我曾受汝家錢物否曰惟公獨否雄飛曰如是則我當問汝矣忽辛遂伏辜二十一年春冊上尊號議大赦天下雄飛諫曰古人言無赦之國其刑必平故赦者不平之政也聖明在上豈宜數赦帝嘉納之語雄飛曰大獵而後見善射集議而後知能言汝所言者是朕今從汝遂止降輕刑之詔雄飛剛直廉愼始終不易其節嘗坐省中詔趣召之見於便殿謂雄飛曰若卿可謂眞廉者矣聞卿貧甚今特賜卿銀二千五百兩鈔二千五百貫雄飛拜謝將出又詔加賜金五十兩及金酒器雄飛受賜封識藏於家後阿合馬之黨以雄飛罷政詣省乞追奪賜物裕宗在東宮聞之命參政溫迪罕諭丞相安童曰上所以賜張雄飛者旌其廉也汝豈不知耶毋爲小人所詐塔卽古阿散請檢核前省錢榖復用阿合馬之黨竟矯詔追奪之塔卽古阿散等俄以罪誅帝慮校核失當命近臣伯顏閱之中書左丞耶律老哥勸雄飛詣伯顏自辧雄飛曰上以老臣廉故賜臣然臣未嘗敢輕用而封識以俟者政虞今日耳又可自辧乎二十一年盧世榮以言利進用雄飛與諸執政同日皆罷二十三年起爲燕南河北道宣慰使決壅滯黜姦貪政化大行卒於官子五人師野師諤師白師儼師約師野宿衛東宮時荊湖行省平章政事阿里海牙入覲言之宰相欲白皇太子請以師野爲荊南總管雄飛固止之歸謂師野曰今日欲有官汝者汝宿衛日久固應得官然我方爲執政天下必以我私汝我一日不去此位汝輩勿望有官也其介愼如此

李徳輝按元史本傳徳輝字仲實通州潞縣人生五歲父且卒指徳輝謂其家人曰吾爲吏治獄不任苛刻人蒙吾力者眾天或報之是兒其大吾門乎及卒徳輝號慟如成人適歲凶家儲粟才五升其母舂蓬稗炊藜莧而食之徳輝天性孝悌操履淸愼旣就外傅嗜讀書束於貧無以自資乃輟業年十六監酒丰州祿食充足甘旨有餘則市筆札錄書夜誦不休已乃厭糟曲嘆曰志士顧安此耶仕不足以匡君福民隱不足以悅親善身天地之間人壽幾何惡可無聞同腐艸木也乃謝絕所與遊少年求先生長者講學以卒其業時世祖在潛藩用劉秉忠薦使侍裕宗講讀乃與竇默等皆就辟癸丑憲宗封宗親割京兆隸世祖潛藩擇廷臣能理財賦者俾調軍食立從宜府以徳輝與孛得乃爲使時汪世顯宿兵利州扼四川衿喉以規進取數萬之師仰哺徳輝乃募民入粟綿竹散錢幣給鹽券爲直陸挽興元水漕嘉陵未期年而軍儲充羨取蜀之本基於此矣中統元年爲燕京宣撫使燕多劇賊造僞鈔結死黨殺人徳輝悉捕誅之令行禁止然事多不白中書由是忤平章王文統意去位三年文統以反誅徳輝遂起爲山西宣慰使權勢之家籍民爲奴者咸按而免之復業近千人至元元年罷宣慰使授太原路總管時潛藩故傅相無有出爲二千石者帝以太原難治故以徳輝爲守至郡崇學校表孝節勸耕桑立社倉一權度凡可以阜民者無不爲之嘉禾瑞麥六出其境五年徵爲右三部尙書人有訟財而失其兄子者徳輝曰此叔殺之無疑遂竟其獄權貴人爲請者甚眾徳輝不應罪狀旣明請者乃慚服七年帝以蝗旱爲憂命徳輝錄囚山西河東行至懷仁民有魏氏發得木偶持告其妻挾左道爲厭勝謀不利於己移數獄詞皆具徳輝察其冤知其有愛妾疑妾所爲將構陷其妻也召妾鞫之不移時而服遂杖其夫而論妾以死皇子安西王鎭關中奏以徳輝爲輔遂攺安西王相至則視瀕涇營牧故地可得數千頃起廬舍疏溝假牛種田具與貧民二千家屯田其中歲得粟麥芻﹠﹟萬計十二年詔以王相撫蜀時重慶猶城守不下朝廷各置行樞密院於東西川合兵萬人圍之徳輝至成都兩府爭遣使咨受兵食方略徳輝戒之曰宋已亡矣重慶以彈丸之地不降何歸政以公輩利其剽殺民不得有子女懼而不來耳向日兵未嘗戰中使奉璽書來赦公輩旣不能正言明告嚴備止攻以須其至反購得軍吏杖之僞爲得罪使懼而叛去水陸之師雷鼓繼進是堅其不下也中使不諭詐計竟以不奉明詔復命如是者非玩寇而何況復軍政不一相訾紛紛朝夕敗矣豈能成功哉徳輝出未至秦瀘州叛而重慶圍果潰再退守瀘州十四年詔以徳輝爲西川行樞密院副使仍兼王相諸軍旣發徳輝畱成都給軍食是年復瀘州十五年再圍重慶逾月拔之紹興南平夔施思播諸山壁水柵皆下而東川樞府猶故將也懲前與西川相觀望致敗惡相屬願獨軍圍合州徳輝乃出合俘系順慶獄者縱之使歸語州將張玨以天子威徳遠著宋室旣亡三宮皆北我朝含弘錄功忘過能早自歸必取將相與夏呂比又爲書以禮義禍福反復譬解之以爲汝之爲臣不親於宋之子孫合之爲州不大於宋之天下彼子孫已舉天下而歸我汝猶偃然負阻窮山而曰吾忠於所事不亦惑哉且昔此州之人不自爲謀者以國有主恥被不義之名故爾得制其死命主今亡矣猶欲以是行之則戲下盜遇君竊君首以僥福一旦不難也玨未及報而徳輝還王邸旣而合州遣李興張郤十二人詗事成都皆獲之釋不殺復爲書縱歸使諭其將王立如諭﹠﹟者而辭益剴切立亦計夙與東府有深怨懼誅卽使興等導師幹楊獬懷蠟書間至成都降徳輝從兵才數百人赴之東府害其來皆曰公昔爲書招﹠﹟誠亦極矣竟無功而還今立﹠﹟牙校也習狙詐不信特以計致公來使與吾爭垂成之功延命晷刻耳未必誠降徳輝曰昔合以重慶存故力可以同惡今已孤絕窮而來歸亦其勢然吾非攘人之功者誠懼公等憤其後服誣以嘗抗蹕先朝利其剽奪而快心於屠城也吾爲國活此民豈計汝嫌怒爲哉卽單舸濟江薄城下呼立出降安集其民而罷置其吏合人自立而下家繪事之川蜀平復以王相還邸十七年置行中書省以徳輝爲安西行省左丞是年西南夷羅施鬼國旣降復叛詔雲南湖廣四川合兵三萬人討之兵且壓境徳輝適被命在播乃遣安珪馳驛止三道兵勿進復遣張孝思諭鬼國趣降其酋阿察熟徳輝名曰是活合州李公耶其言明信可恃卽身至播州泣且告曰吾屬百萬人微公來死且不降今得所歸蔑有二矣徳輝以其言上聞乃攺鬼國爲順元路以其酋爲宣撫使其後有以受鬼國馬千數譖徳輝於朝者帝曰是人朕所素知𨿽一羊不妄受寧有是耶徳輝卒年六十三蠻夷聞訃哭之哀如私親爲位而祭者動輒千百人合州安撫使王立衰絰率吏民拜哭聲震山谷爲發百人護喪興元播州安撫使何彥淸率其民立廟祀之

劉好禮按元史本傳好禮字敬之汴梁祥符人父仲澤金大理評事遙授同知許州徙家保定之完州好禮幼有志知讀書通國言憲宗時廉訪府辟爲參議歲乙卯攺永興府達魯花赤至元元年以侍儀廉希逸薦召見言舉人材數事稱旨五年應詔建言凡有司奏請宜先啟皇太子俾得閱習庶政以爲社稷生民之福陜西重地宜封皇子諸王以鎭之創築都城宜給直以市民地選格不宜以中統三年爲限後是者不錄帝是其言敕中書施行七年遷益蘭州等五部斷事官以比古之都護治益蘭其地距京師九千餘里民俗不知陶冶水無舟航好禮請工匠於朝以教其民迄今稱便或言榷鹽酒可以佐經費好禮曰朝廷設官要荒務以綏遠寧欲奪其利耶言者慚服十年北方諸王叛執好禮軍中幾死其大將以好禮善應對釋之十六年春叛王召好禮至欠欠州曰皇帝疑我至有今日好禮曰不疑果疑王召王至京師肯還之耶十七年春好禮率眾走別部守扼以待兵至遇叛王軍迫好禮西逾雪峨嶺好禮自度逾是則無望其還遂以衣服賂叛王千戶始獲東出鐵壁山口間道南走數日從者繼至且千人中道糧絕捕獵以爲食七月至菊海始與戍兵接得乘傳至昌州入見帝賜之食與鈔十八年授嘉議大夫灃州路總管十九年入爲刑部尙書俄攺禮部又攺吏部好禮建言中書象力最巨上往還兩都乘輿象駕萬一有變從者𨿽多力何能及未幾象驚幾傷從者二十一年出爲北京路總管再入爲戶部尙書二十五年六月卒年六十二子晸爲河西隴右道肅政廉訪使

奧魯赤按元史本傳奧魯赤紮剌臺人曾祖豁火察驍果善騎射太祖出徵每提精兵爲前驅祖朔魯罕有膽力嘗被讒不許入見一日俟駕出趨前曰臣無罪若果有罪速殺臣臣將從先帝於地下不然赦臣願得自﹠﹟帝笑而復用之辛未與金人戰於野狐嶺中流矢戰愈力克之旣還拔矢血出昏眩帝親撫視傅以藥竟不起帝悲悼曰朔魯罕朕之一臂今亡矣賜其家馬四百匹錦綺萬段父忒木臺從太宗徵杭裏部俘部長以獻復從徵西夏有功特命行省事領兀魯忙兀亦怯烈弘吉剌札剌兒五部軍平河南以功賜戶二千嘗駐兵太原平陽河南土人徳之皆爲立祠奧魯赤性朴魯智勇過人早事憲宗帶禦器械特見親任戊午扈駕徵蜀攻釣魚山至元五年攻襄陽授金符蒙古軍萬戶明年賜虎符襲父職領蒙古軍四萬戶十一年春詔丞相伯顏大舉伐宋以所部從渡江圍鄂宋兵固守奧魯赤白丞相可遣使諭降乃遣許千戶同所獲宋將持金符抵其城東南門懸金符以招之其夜守門將崔立啟門出遂引立見丞相復遣入城諭守臣張晏然明日晏然以城降遷奧魯赤昭毅大將軍諸郡望風而靡分兵出獨松關宋兵堅守奧魯赤令將校益樹旗幟於山上率精騎突之守兵驚潰棄關走追逐百餘里斬馘不可勝計十三年宋主降分討未下州郡詔加鎭國上將軍行中書省參知政事未幾以參知政事行湖北道宣慰使兼領蒙古軍時州郡初附戍以重兵民驚懼往往逃匿山澤間奧魯赤止侵暴卹單弱號令嚴明民悉復業會詔所在括逃俘有司拘男女千餘人時軍士已還部所括者無所歸眾議悉以隸官奧魯赤曰斯民不幸被兵幸而骨肉完聚復羈之是重被兵也不若籍之爲民眾從之俄徵詣闕賜賚優渥及還帝曰武昌襟帶江湖實要害地朕嘗用師於彼故遣卿往治爲朕耳目升驃騎衛上將軍中書左丞行宣慰使十八年詔移行省於鄂宣慰司於潭時湖南劇賊周龍張虎聚黨行劫隨宜招捕梟二賊首余悉縱遣復召入見拜行省右丞攺荊湖等處行樞密院副使二十三年春拜湖廣等處行中書省平章政事夏四月赴召上都命佐鎭南王徵交趾帝慰諭之曰昔木華黎等戮力王室榮名迄今不朽卿能勉之豈不並美於前人乎仍命其子脫桓不花襲萬戶至交趾啟王分軍爲三因險制蠻蠻不能支竄匿海島餘寇扼師歸路奧魯赤轉戰以出攺江西行省平章政事二十六年以疾求退不允俄授同知湖廣等處行樞密院事成宗卽位進光祿大夫上柱國江西等處行中書省平章政事大徳元年春三月卒年六十六贈金紫光祿大夫大司徒上柱國追封鄭國公謚忠宣子拜住

張庭珍按元史本傳庭珍字國寶臨潢全州人父楫金商州南倉使歲壬辰籍其民數千來降太宗命監榷北京等路賦課俄攺北京都轉運使因家北京歲辛亥憲宗卽位以庭珍爲必闍赤髙麗不請命擅徙居海中江華島遣庭珍往問之其王言臣事本朝未嘗不謹而大軍歲入侵掠避而走險不得已也且賂庭珍金銀數千兩庭珍卻之而歸以狀聞帝爲禁戍兵無擅入其地髙麗以安帝伐宋至閬州授安撫使世祖卽位自將北伐以庭珍熟知西京入漠南路遣立沙井諸驛兼給糧運俄授同僉吐蕃經略使至元六年安南入貢不時以庭珍爲朝列大夫安南國達魯花赤佩金符由吐蕃大理諸蠻至於安南世子光﹠﹟立受詔庭珍責之曰皇帝不欲以汝土地爲郡縣而聽汝稱藩遣使諭旨徳至厚也王猶與宋爲唇齒妄自尊大今百萬之師圍襄陽拔在旦夕席捲渡江則宋亡矣王將何恃且雲南之兵不兩月可至汝境覆汝宗祀有不難者其審謀之光﹠﹟惶恐下拜受詔旣而語庭珍曰聖天子憐我而使者來多無禮汝官朝列我王也相與抗禮古有之乎庭珍曰有之王人𨿽微序於諸侯之上光﹠﹟曰汝過益州見雲南王拜否庭珍曰雲南王天子之子汝蠻夷小邦特假以王號豈得比雲南王況天子命我爲安南之長位居汝上耶光﹠﹟曰旣稱大國何索吾犀象庭珍曰貢獻方物藩臣職也光﹠﹟無以對益慚憤使衛兵露刃環立以恐庭珍庭珍解所佩弓刀坦臥室中曰聽汝何爲光﹠﹟及羣下皆服明年遣使隨庭珍入貢庭珍見帝以所對光﹠﹟之言聞帝大悅命付翰林承旨王盤紀之授襄陽行省郎中與阿里海牙從數騎抵襄陽南門呼宋將呂文煥語曰我師所攻無不取者汝孤城路絕外無一兵之援而欲以死守求空名如闔郡之人何汝宜早圖之文煥帳前將田世英曹彪執其總管武榮來降文煥益孤明日遣黑楊都統來議納降將遣之還報庭珍曰彼來或以計覘我未能必其果降此人呂氏腹心不如畱之以伐其謀元帥阿朮然之乃畱不遣又明日文煥舉城降以功遷中順大夫遙授知歸徳府行樞密院經歷諸軍南渡復爲行省郎中俄授金虎符襄陽總管兼府尹攺郢復二州達魯花赤宋平遷平江路達魯花赤攺同知浙東宣慰使司事未行拜大司農卿連居親憂起復南京路總管兼開封府尹開封有控鶴軍士十餘人賃大宅聚居縱橫街陌庭珍始至察其必爲盜急捕之得寶玩器服子女滿室窮索其黨俱殺之民以爲神河決灌大康漂溺千里庭珍括商人漁子船及縛木爲筏載糗糧四出救之全活甚眾水入善利門庭珍親督夫運薪土捍之不能止乃頹城爲堰水旣退卽發民增外防百三十里人免水憂俄卒於官庭珍性淸愼丞相伯顏嘗語人曰諸將渡江無不荒貪惟我與國寶始終自守聞者以爲知言弟庭瑞

張庭瑞按元史張庭珍傳庭珍弟庭瑞字天表幼以功業自許兵法地誌星歷卜筮無不推究以宿衛從憲宗伐蜀爲先鋒中統二年授元帥府參議畱戍靑居諸軍攻開州達州庭瑞將兵築城虎嘯山扼二州路宋將夏貴以師數萬圍之城當炮皆穿築柵守之柵壞乃依大樹張牛馬皮以拒炮貴以城中人飲於澗外絕其水庭瑞取人畜溲沸煮之瀉土中以泄臭人日飲數合唇皆瘡裂堅守逾月援兵不敢進庭瑞度宋兵稍懈三分其兵夜劫貴營宋兵驚潰殺都統欒俊雍貴胡世雄等五人斬千餘級庭瑞亦被傷數處以功授奉議大夫知髙唐州攺濮州尹遷陜西四川道按察副使政過於猛上官弗便陷以罪徙四川屯田經略副使東西川行樞密院發兵圍重慶朝廷知庭瑞練習軍事換成都總管佩虎符舟楫兵仗糧儲皆倚以辦蜀平升諸蠻夷部宣慰使甚得蠻夷心碉門羌與婦人老幼入市爭價殺入碉門魚通司系其人羌酋怒斷繩橋謀入劫之魚通司來告急左丞汪惟正問計庭瑞曰羌俗暴悍以鬥殺爲勇今如蜂毒一人而卽以門墻之寇待之不可宜遣使往諭禍福彼悟當自回矣惟正曰使者無過於君遂從數騎抵羌界羌陳兵以待庭瑞進前語之曰殺人償死羌與中國之法同有司系諸人欲以爲見證耳而汝卽肆無禮如行省聞於朝召近郡兵空汝巢穴矣其酋長棄槍弩羅拜曰我近者生裂羊脾卜之視肉之文理何如則吉其兆曰有白馬將軍來可不勞兵而罷今公馬果白敢不從命乃論殺人者余盡縱遣之遂與約自今交市者以碉門爲界無相出入官買蜀茶增價鬻於羌人以爲患庭瑞更變引法使每引納二緡而付文券與民聽其自市於羌羌蜀便之先時運糧由楊山溯江往往覆陷庭瑞始立屯田人得免患都掌蠻叛蠻善飛槍聯松枝爲牌自蔽行省命庭瑞討之庭瑞所射矢出其牌半簳蠻驚曰何物弓矢如此之力卽請服惟斬其酋蘭徳酉等十餘人而招復其餘民授敍州等處蠻夷部宣撫使攺潭州路總管時湖廣省臣方剝民爲功庭瑞知不可拒乃辭歸關中三年思成都遂從漢中分家奴往居焉以疾卒庭瑞初屯靑居其土多橘時中州艱得蜀藥其價倍常庭瑞課閒卒日入橘皮若干升儲之人莫曉也賈人有喪其資不能歸者人給橘皮一石得錢以濟莫不感之家有愛妾一日見老人與之語乃其父也妾以告庭瑞召視之其貌甚似問欲得汝女歸耶其人以爲幸侍左右非敢求與歸庭瑞曰汝女居吾家不過羣婢歸嫁則良人矣盡取奩裝書券還之時人以爲難節使部名臣列傳二十五

元二

阿里海牙按元史本傳阿里海牙畏吾兒人也初生胞中剖而出其父以爲不祥將棄之母不忍比長果聰辧有膽略家貧常躬耕捨耒嘆曰大丈夫當立功朝廷何至效細民事畎畝乎去求其國書讀之逾月又棄去用薦者得事世祖於潛邸世祖卽位漸見擢用由左右司郎中遷參議中書省事至元二年立諸路行中書省進僉河南行省事五年命與元帥阿朮劉整取襄陽又加參知政事始帝遣諸將命毋攻城但圍之以俟其自降乃築長圍起萬山包百丈楚山盡鹿門以絕之宋兵入援者皆敗去然城中糧儲多圍之五年終不下九年二月破樊城外郛其將復閉內城守阿里海牙以爲襄陽之有樊城猶齒之有唇也宜先攻樊城樊城下則襄陽可不攻而得乃入奏帝始報可會有西域人亦思馬因獻新﹠﹟法因以其人來軍中十年正月爲﹠﹟攻樊破之先是宋兵爲浮橋以通襄陽之援阿里海牙發水軍焚其橋襄援不至城乃詳具阿朮傳阿里海牙旣破樊移其攻具以向襄陽一﹠﹟中其譙樓聲如雷霆震城中城中洶洶諸將多逾城降者劉整欲立碎其城執文煥以快其意阿里海牙獨不欲攻乃身至城下與文煥語曰君以孤軍城守者數年今飛鳥路絕主上深嘉汝忠若降則尊官厚祿可必得決不殺汝也文煥狐疑未決又折矢與之誓如是者數四文煥感而出降遂與入朝帝以文煥爲昭勇大將軍侍衛親軍都指揮使襄漢大都督阿里海牙行荊湖等路樞密院事鎭襄陽阿里海牙奏曰襄陽自昔用武之地也今天助順而克之宜乘勝順流長驅宋可必平平章阿朮亦贊其說帝命丞相史天澤議之天澤曰朝廷若遣重臣如丞相安童同知樞密院事伯顏者一人都督諸軍則四海混同可立待也帝曰伯顏可乃大徵兵拜伯顏爲行中書省左丞相阿朮爲平章阿里海牙進行省右丞賞鈔二百錠十一年九月會師襄陽遂破郢州及沙洋新城十二月師出沙蕪口宋制置夏貴守諸隘甚固阿里海牙麾兵攻武磯堡貴趨援之阿朮遂以兵西渡靑山磯宋都統程鵬飛來迎戰敗之江中會貴兵亦敗走廬州宣撫朱﹠﹟孫夜遁還江陵知鄂州張晏然以城降鵬飛以本軍降伯顏與諸將會鄂城下議曰鄂襟山帶江江南之要區也且兵糧皆備今蜀江陵嶽鄂皆未下不以一大將鎭撫之上流一動則鄂非我有也乃以兵四萬遣阿里海牙戍鄂而與阿朮將大兵以東阿里海牙集鄂民宣上徳惠禁將士毋侵掠其下恐懼無敢取民之菜者民大悅遣人徇壽昌信陽徳安諸郡皆下進徇江陵十有二年春三月與安撫髙世傑兵遇巴陵命張榮貴搗其中堅解汝楫率諸翼兵左右角之世傑敗走追降之於桃花灘遂下嶽州四月至沙市城不下縱火攻之沙市立破宣撫朱﹠﹟孫制置髙達恐卽以城降乃入江陵釋系囚放戍券軍除其徭賦及法令之繁細者傳檄郢歸峽常徳澧隨辰沅靖復均房施荊門及諸洞無不降者盡奏官其所降官以兵守峽籍其戶口財賦來上帝喜大宴三日語近臣曰伯顏兵東阿里海牙以孤軍戍鄂朕甚憂之今荊南定吾東兵可無後患矣乃親作手詔褒之命右丞廉希憲守江陵促阿里海牙急還鄂且以沿江諸城新附者委之阿里海牙至鄂招潭州守臣李芾不聽乃移兵長沙拔湘陰冬十月至潭爲書射城中以示芾曰速下以活州民否則屠矣不答乃決隍水部分諸將以﹠﹟攻之破其木堡流矢中﹠﹟瘡甚督戰益急奪其城潭人復作月城以相拒凡攻七十日大小數十戰十有三年春正月芾力屈及轉運使鍾蜚英都統陳義皆自殺其將劉孝忠以城降諸將欲屠之阿里海牙曰是州生齒數百萬口若悉殺之非上諭伯顏以曹彬不殺意也其屈法生之復發倉以食饑者遣使徇彬全道桂陽永衡武岡寶慶袁韶南雄諸郡其守臣皆率其民來迎曰聞丞相體皇帝好生之徳毋殺鹵所過皆秋毫無犯民今復見太平各奉表來降丞相稱阿里海牙也奏官其降官皆如江陵獨宋經略使馬塈守靜江不下使總管兪全等招之皆爲所殺會宋主以國降降手詔遣湘山僧宗勉諭塈塈復殺之阿里海牙又爲書以天命地利人心開塈許以廣西大都督反復千餘言終不聽因入朝賀平宋拜平章政事使持詔如靜江諭之十一月前兵至嚴關塈守關弗納破其兵又敗都統馬應麒於小溶江遂逼靜江錄上所賜靜江詔以示塈塈焚之斬其使靜江以水爲固乃築堰斷大陽小溶二江以遏上流決東南埭以涸其隍破其城民聞城破卽縱火焚居室多赴水死塈及其總制黃文政總管張虎以殘兵突圍走執之阿里海牙以靜江民易叛非潭比不重刑之則廣西諸州不服因悉坑之斬塈於市分遣萬戶脫溫不花徇賓融柳欽橫邕慶遠齊榮祖徇郁林貴廉象脫鄰徇潯容藤梧皆下之特磨王儂士貴南丹州牧莫大秀皆奉表求內附奏官其降官如潭州以兵戍靜江昭賀梧邕融乃還潭旣而宋二王稱制海中雷瓊全永與潭屬縣之民文才諭周隆張虎羅飛咸起兵應之舒黃蘄相繼亦起大者眾數萬小者不下數千詔命討之且略地海外阿里海牙旣定才諭等至雷州使人諭瓊州安撫趙與珞降不聽遂自航大海五百里執與珞冉安國黃之紀皆裂殺之盡定瓊南寧萬安吉陽地降八蕃羅甸蠻以其總管文龍兒入見置宣尉司八蕃羅甸臥龍羅蕃大龍遏蠻蘆蕃小龍石蕃方蕃珙蕃程蕃並置安撫以鎭之十八年奏請徙省鄂州所定荊南淮西江西海南廣西之地凡得州五十八峒夷山獠不可勝計大率以口舌降之未嘗專事殺戮又其取民悉定從輕賦民所在立祠祀之二十三年入朝加光祿大夫湖廣行省左丞相卒年六十贈開府儀同三司上柱國封楚國公謚武定至正八年進封江陵王子忽失海牙湖廣行中書省左丞貫只哥江西行中書省平章政事

嚴忠濟按元史嚴實傳忠濟一名忠翰字紫芝實之第二子也儀觀雄偉善騎射辛丑從其父入見太宗命佩虎符襲東平路行軍萬戶管民長官開府布政一法其父養老尊賢治爲諸道第一領兵略地淮漢偏裨部曲﹠﹟力用命定宗憲宗卽位之始皆加褒寵忠濟初統千戶十有七乙卯朝命括新軍山東益兵二萬有奇忠濟弟忠嗣忠範爲萬戶以次諸弟曁勛將之子爲千戶城戍宿衛蘄縣而忠濟皆統之己未世祖南伐詔率師由間道會鄂親率勇士梯衝登城師還忠濟選勇敢二千人命千戶將之甲仗精銳所向無前大臣有言其威名太盛者中統二年召還京師命忠範代之忠濟治東平日借貸於人代部民納逋賦歲久逾多及謝事債家執文券來徵帝聞之悉命發內藏代償東平廟學故隘陋攺卜髙爽地於城東教養諸生後多顯者幕僚如宋子貞劉肅李昶徐世隆俱爲名臣至元二十三年特授資徳大夫中書左丞行江浙省事以老辭二十九年賜鈔萬五千緡宅一區召其子瑜入侍三十年卒忠濟統理方郡凡十一年爵人命官生殺予奪皆自己出及謝去大權貴而能貧安於義命世以是多之後謚莊孝

嚴忠嗣按元史嚴實傳忠嗣實之第三子也少從張澄商挺李楨學略知經史大義辛亥其兄忠濟授以東平人匠總管遙領單州防禦使事乙卯充東平路管軍萬戶丁巳從忠濟略地揚州取邵伯埭首立戰功己未南徵從忠濟渡淮分兵出桂車嶺與宋兵相拒三晝夜殺獲甚眾始達蘄州及渡江抵鄂分部攻城九十餘日戰甚力師還授金虎符中統三年李叛宋兵攻蘄州勢張甚徐州總管李杲哥降於宋齊魯山寨爲宋兵所據忠嗣從大帥按脫救蘄縣復徐州執李杲哥殺之攻鄒之嶧山滕之牙山多所殺獲按脫論功以聞賜銀二百兩幣五十端四年朝廷懲靑齊之亂居大藩者子弟不得親政於是罷官家居至元十年卒

張子良按元史本傳子良字漢臣涿州範陽人金末四方兵起所在募兵自保子良率千餘人入燕薊間耕稼已絕遂聚州人阻水治舟筏取蒲魚自給從之者眾至不能容子良部勒定興新城數萬口就食東平東平守納之久之守棄東平還汴檄子良南屯宿州又南屯壽州夏全劫其民出雞口李敏據州子良率麾下造敏敏欲害之走歸宿因以宿帥之眾奪全所劫老幼數萬以還全怒連徐邳之軍來攻子良與宿帥斫其營全失其軍符走死揚州時金受重圍於汴聲援盡絕有國用安者圖以漣水之眾入援道阻遊兵不能進子良與一偏將晝伏夜行得入汴達用安意金君臣以爲自天降也曲賜勞來凡所欲皆如用安請因以徐宿授子良明年子良進米五百石於汴授榮祿大夫總管陜西東路兵馬仍治宿州當是時令已不行於陜而用安亦卒不得志徐宿之間民無食者出城拾穭穟以食子良嚴兵護之以防鈔掠猝遇敵子良被重傷乃率其眾就食泗州泗守閱兵將圖之子良與麾下十數人卽軍中生縛其守民不欲北歸者欲走傍郡子良資以舟楫無敢掠其財物歲戊戌率泗州西城二十五縣軍民十萬八千餘口因元帥阿朮來歸太宗命爲東路都總帥授銀靑榮祿大夫升京東路行尙書省兼都總帥管領元附軍民進金紫光祿大夫庚子賜金符自兵興以來子良轉徙南北依之以全活者不可勝計癸丑憲宗命爲歸徳府總管管領元附軍民中統二年夏四月世祖命爲歸徳泗州總管降虎符仍管領泗州軍民總管七年罷元管戶隸諸郡縣攺授昭勇大將軍大名路總管兼府尹八年卒年七十八贈昭勇大將軍僉樞密院事上輕車都尉追封淸河郡侯謚翼敏子二人長懋次亨

張懋按元史張子良傳子良長子懋字之美未弱冠已有父風侍子良官京東故懋領其眾從丞相阿朮軍立歸徳府以其軍鎭之移鎭下邳知歸徳府事李叛濟南以其兵戍蔡州中統元年宣授泗州軍總管佩金符至元七年擢濟南諸路新軍千戶九年從破襄樊有功十一年丞相伯顏南徵其行陣以鏵車弩爲先而眾軍繼之懋以勇鷙將弩前行凡所過山川道路險﹠﹟通梁筏平塹﹠﹟安營設伏出納奇計伯顏信用之擢爲省都鎭撫水陸並進其任甚重師壓臨安滅宋以其主及母后羣臣北還駐瓜洲伯顏命懋往諭淮西夏貴副以兩介將騎士直趨合肥貴出迎設賓禮懋示以逆順禍福辭旨雄厲貴受命頓首上地圖降書馳還報伯顏大喜復令行徇鎭東安丰壽春懷遠淮安濠等州郡皆下復使之徧諭列城軍民使知帝之徳意十三年懋馳驛至上都伯顏上其功宣授懋明威將軍泗州安撫司達魯花赤十四年攺安撫司爲總管府置宣慰使以統之拜同知淮西道宣慰司事十六年攺授懷遠大將軍吉州路總管懋惡衣糲食率之以儉愼刑平政處之以公新府治設義倉𨿽能吏不過也部使者劉宣韙之凡有所懲治朝至夕報豪彊竦然郡萬戶蘇良恃勢爲暴爲之翼者有十虎之目民甚苦之乃上其實於憲府盡誅十虎者奪良虎符而黜之民大悅羣盜有率眾將白晝劫城者懋聞之率從騎搗其穴縛其酋長以歸民之流亡與遠郡之來歸者數千家相率爲生祠以祀之十七年二月卒年六十三贈昭勇大將軍龍興路總管上輕車都尉追封淸河郡侯謚宣敏子文煥文炳

八丹按元史小云石脫忽憐傳脫忽憐子八丹事世祖爲寶兒赤鷹房萬戶從徵哈剌張有功賜男女各一人金一鋌及銀甕等物徵阿里不哥戰於昔門禿日三合殺獲甚眾賜金一鋌後以鷹房萬戶從裕宗北徵至鎭海裏溫賜銀綺及鈔一萬五千貫命歸守眞定未幾命行省揚州八丹辭曰臣自幼未嘗去陛下願畱侍左右攺隆興府達魯花赤遙授中書右丞諭之曰是朕舊所居汝往居之八丹又辭帝不允居三年海都叛奉旨從甘麻剌太子往徵之師還以功賜金一鋌卒贈銀靑光祿大夫司徒

阿臺按元史阿里乞失鐵木兒傳阿里乞失鐵木兒卒子阿臺當襲父職適罷行省爲平灤路總管府丁巳憲宗命阿臺爲平灤路達魯花赤始至請蠲銀鹽酒等稅課八之一細民不徵世祖卽位來朝賜金虎符諸侯王道出平灤供給費銀七千五百兩戶部不卽償阿臺自陳上前盡取償以歸置甲乙籍籍民丁力民甚便之至元十年進階懷遠大將軍歲饑發粟賑民或持不可阿臺曰朝廷不允願以家粟償官於是全活甚眾僚屬始至阿臺必遺之鹽米羊畜什器曰非有他也欲其不剝民耳姻族窮者月有常給民有喪不能葬者與之棺槨布帛資糧灤爲孤竹故國乃廟祀伯夷叔齊以勵風俗二十一年進昭武大將軍二十四年乃顏叛獻馬五百匹佐軍太祖大喜已而得乃顏銀甕亟以賜之二十五年入朝以疾卒賜宣力功臣資徳大夫中書右丞上護軍追封永平郡公謚忠亮子疊裏威失

劉敏按元史本傳敏字有功宣徳靑魯人歲壬申太祖師次山西敏時年十二從父母避地徳興禪房山兵至父母棄敏走大將憐而收養之一日帝宴諸將於行營敏隨之入帝見其貌偉異之召問所自俾畱宿衛習國語閱二歲能通諸部語帝嘉之賜名玉出幹出入禁闥初爲奉禦帝徵遼西諸國破之又徵回回國破其軍二十萬悉收其地敏皆從行癸未授安撫使便宜行事兼燕京路徵收稅課漕運鹽場僧道司天等事給以西域工匠千餘戶及山東山西兵士立兩軍戍燕置二總管府以敏從子二人佩金符爲二府長命敏總其役賜玉印佩金虎符奏佐吏宋元爲安撫副使髙逢辰爲安撫僉事各賜銀章佩金符李臻爲參謀初耶律楚材總裁都邑契丹人居多其徒往往中夜挾弓矢掠民財官不能禁敏戮其渠魁令諸市又豪民冒籍良民爲奴者眾敏悉歸之選民習星歷者爲司天太史氏興學校進名士爲之師己丑太宗卽位攺造行宮幄殿乙未城和林建萬安宮設宮闈司局立驛傳以便貢輸旣成宴賜甚渥辛丑春授行尙書省詔曰卿之所行有司不得與聞俄而牙魯瓦赤自西域回奏與敏同治漢民帝允其請牙魯瓦赤素剛尙气恥不得自專遂俾其屬忙哥兒誣敏以流言敏出手詔示之乃已帝聞之命漢察火兒赤中書左丞粘合重山奉禦李簡詰問得實罷牙魯瓦赤仍令敏獨任復辟李臻爲左右司郎中臻在幕府二十年參贊之力居多丙午定宗卽位詔敏與奧都剌同行省事辛亥夏六月憲宗卽位召赴行在所仍命與牙魯瓦赤同政甲寅請以子世亨自代帝許之賜世亨銀章佩金虎符賜名塔塔兒臺帝諭世亨以不從命者黜之又賜其子世濟名散祝臺爲必闍赤入宿衛帝伐宋幸陜右敏輿疾請見帝曰卿有疾不召而來將有言乎敏曰臣聞天子出巡義當扈從敢辭疾乎但中原土曠民貧勞師遠伐恐非計也帝弗納敏還退居年丰世祖南徵過年丰敏入見諭之曰我太祖勵精圖治見而知者惟卿爾汝春秋髙其匯次以爲後法未幾病歸於燕夏四月卒年五十九

布魯海牙按元史本傳布魯海牙畏吾人也祖牙兒八海牙父吉臺海牙俱以功爲其國世臣布魯海牙幼孤依舅氏家就學未幾卽善其國書尢精騎射年十八隨其主內附充宿衛太祖西徵布魯海牙扈從不避勞苦帝嘉其勤賜以羊馬氈帳又以居裏可汗女石抹氏配之太祖崩諸王來會選使燕京總理財幣使還莊聖太后聞其廉謹以名求之於太宗凡中宮軍民匠戶之在燕京中山者悉命統之又賜以中山店捨園田民戶二十授眞定路達魯花赤辛卯拜燕南諸路廉訪使佩金虎符賜民戶十未幾授斷事官使職如故時斷事官得專生殺多倚勢作威而布魯海牙小心謹密愼於用刑有民誤毆人死吏論以重法其子號泣請代死布魯海牙戒吏使擒於市懼則殺之旣而不懼乃曰誤毆人死情有可宥子而能孝義無可誅遂並釋之使出銀以資葬埋且呼死者家諭之其人悅從是時法制未定奴有罪者主得專殺布魯海牙知其非法而不能救嘗出金贖死者數十人徵討之際隸軍籍者憚於行役往往募人代之又軍中多逃歸者朝廷下制募代者杖百逃歸者死命布魯海牙與斷事官十隻兒按順天等路及至州縣得募人代者萬一千戶逃者十一人然募者聞命將下已潛遣家人易代募者布魯海牙聞之嘆曰募者已懼罪往易逃者因單弱思歸情皆可矜吾可不伸理耶遂奏其狀皆得輕減有丁多產富而家人不往及未至役所而卽逃者則曰此而不殺何以戒後有竊妓逃者吏論當死布魯海牙曰敗亂綱常罪固宜死此妓也豈可例論命杖之其執法平允類如此世祖卽位擇信臣宣撫十道命布魯海牙使眞定眞定富民出錢貸人者不逾時倍取其息布魯海牙正其罪使償者息如本而止後定爲令中統鈔法行以金銀爲本本至乃降新鈔時莊聖太后已命取眞定金銀由是眞定無本鈔不可得布魯海牙遣幕僚邢澤往謂平章王文統曰昔奉太后旨金銀悉送至上京眞定南北要衝之地居民商賈甚多今舊鈔旣罷新鈔不降何以爲政且以金銀爲本豈若以民爲本又太后之取金帛以賞推戴之功也其爲本不亦大乎文統不能奪立降鈔五千錠民賴以便俄遷順徳等路宣慰使佩金虎符來朝帝命坐慰勞之賜以海東靑鶻至元二年秋卒年六十九布魯海牙性孝友造大宅於燕京自畏吾國迎母來居事之得祿不入私室幼時叔父阿里普海牙欺之盡有其產及貴顯築室宅旁迎阿里普海牙居之弟益特思海牙以宿憾爲言常慰諭之終無間言帝嘗賜以太府綾絹五千匹絲絮相等弟求四之一納其國賦盡與之無吝色初布魯海牙拜廉使命下之日子希憲適生喜曰吾聞古以官爲姓天其以廉爲吾宗之姓乎故子孫皆姓廉氏後或奏廉氏仕進者多宜稍汰去世祖曰布魯海牙功多子孫亦朕所知非汝當預大徳初贈儀同三司大司徒追封魏國公謚孝懿子希閔希憲希恕希尹希顏希願希魯希貴希中希括孫五十三人登顯仕者代有之希憲自有傳

賽典赤贍思丁按元史本傳贍思丁一名烏馬兒回回人別庵伯爾之裔其國言賽典赤猶華言貴族也太祖西徵贍思丁率千騎以文豹白鶻迎降命入宿衛從徵伐以賽典赤呼之而不名太宗卽位授丰靖云內三州都達魯花赤攺太原平陽二路達魯花赤入爲燕京斷事官憲宗卽位命同塔剌渾行六部事遷燕京路總管多惠政擢采訪使帝伐蜀賽典赤主饋餉供億未嘗闕乏世祖卽位立十路宣撫司擢燕京宣撫使中統二年拜中書平章政事皆降制﹠﹟諭至元元年置陜西五路西蜀四川行中書省出爲平章政事蒞官三年增戶九千五百六十五軍一萬二千二百五十五鈔六千二百二十五錠屯田糧九萬七千二十一石撙節和買鈔三百三十一錠中書以聞詔賞銀五千兩仍命陜西五路四川行院大小官屬並聽節制七年分鎭四川宋將昝萬壽擁彊兵守嘉定與賽典赤軍對壘一以誠意待之不爲侵掠萬壽心服未幾賽典赤召還萬壽請置酒爲好左右皆難之賽典赤竟往不疑酒至左右復言未可飲賽典赤笑曰若等何見之小耶昝將軍能毒我其能盡毒我朝之人乎萬壽嘆服八年有旨大軍見圍襄陽各道宜進兵以牽制之於是賽典赤偕鄭鼎率兵水陸並進至嘉定獲宋將二人順流縱筏斷其浮橋獲戰艦二十八艘尋命行省事於興元專給糧餉十一年帝謂賽典赤曰雲南朕嘗親臨此因委任失宜使遠人不安欲選謹厚者撫治之無如卿者賽典赤拜受命退朝卽訪求知雲南地理者畫其山川城郭驛舍軍屯夷險遠近爲圖以進帝大悅遂拜平章政事行省雲南賜鈔五十萬緡金寶無算時宗王脫忽魯方鎭雲南惑於左右之言以賽典赤至必奪其權具甲兵以爲備賽典赤聞之乃遣其子納速剌丁先至王所請曰天子以雲南守者非人致諸國背叛故命臣來安集之且戒以至境卽加撫循今未敢專願王遣一人來共議王聞遽罵其下曰吾幾爲汝輩所誤明日遣親臣撒滿位哈乃等至賽典赤問以何禮見對曰吾等與納速剌丁偕來視猶兄弟也請用子禮見皆以名馬爲贄拜跪甚恭觀者大駭乃設宴陳所賜金寶飲器酒罷盡以與之二人大喜過望明日來謝語之曰二君𨿽爲宗王親臣未有名爵不可以議國事欲各授君行省斷事官以未見王未敢擅授令一人還先稟王王大悅由是政令一聽賽典赤所爲十二年奏雲南諸夷未附者尙多今擬宣慰司兼行元帥府事並聽行省節制又奏哈剌章雲南壤地均也而州縣皆以萬戶千戶主之宜攺置令長並從之十三年以所攺雲南郡縣上聞雲南俗無禮儀男女往往自相配偶親死則火之不爲喪祭無﹠﹟稻桑麻子弟不知讀書賽典赤教之拜跪之節婚姻行媒死者爲之棺﹠﹟奠祭教民播種爲陂池以備水旱創建孔子廟明倫堂購經史授學田由是文風稍興雲南民以貝代錢是時初行鈔法民不便之賽典赤爲聞於朝許仍其俗又患山路險遠盜賊出沒爲行者病相地置鎭每鎭設土酋吏一人百夫長一人往來者或值劫掠則罪及之有土吏數輩怨賽典赤不己用至京師誣其專僭數事帝顧侍臣曰賽典赤憂國愛民朕洞知之此輩何敢誣告卽命械送賽典赤處治之旣至脫其械且諭之曰若曹不知上以便宜命我故訴我專僭我今不汝罪且命汝以官能竭忠自贖乎皆叩頭拜謝曰某有死罪平章旣生之而又官之誓以死報交趾叛服不常湖廣省發兵屢徵不利賽典赤遣人諭以逆順禍福且約爲兄弟交趾王大喜親至雲南賽典赤郊迎待以賓禮遂乞永爲藩臣蘿盤甸叛往徵之有憂色從者問故賽典赤曰吾非憂出徵也憂汝曹冒鋒鏑不幸以無辜而死又憂汝曹劫擄平民使不聊生及民叛則又從而徵之耳師次蘿盤城三日不降諸將請攻之賽典赤不可遣使以理諭之蘿盤主曰敬奉命越三日又不降諸將奮勇請進兵賽典赤又不可俄而將卒有乘城進攻者賽典赤大怒遽鳴金止之召萬戶叱責之曰天子命我安撫雲南未嘗命以殺戮也無主將命而擅攻於軍法當誅命左右縛之諸將叩首請俟城下之日從事蘿盤主聞之曰平章寬仁如此吾拒命不祥乃舉國出降將卒亦釋不誅由是西南諸夷翕然款附夷酋每來見例有所獻納賽典赤悉分賜從官或以給貧民秋毫無所私爲酒食勞酋長制衣冠襪履易其卉服艸屨酋皆感悅賽典赤居雲南六年至元十六年卒年六十九百姓巷哭葬鄯闡北門交趾王遣使者十二人齊絰爲文致祭其詞有生我育我慈父慈母之語使者號泣震野帝思賽典赤之功詔雲南省臣盡守賽典赤成規不得輒攺大徳元年贈守仁佐運安遠濟美功臣太師開府儀同三司上柱國咸陽王謚忠惠子五人

袁裕按元史本傳裕字仲寬洛陽人幼孤從兄避難聊城因家焉稍長嗜學中統初由聊城縣丞辟中書右司掾始建言給重囚衣糧醫藥免籍其孥產止令出焚瘞錢後著爲令順天路民王住兒因斗誤殺人其母年七十言於朝曰妾寡且老恃此兒以爲生兒死則妾亦死矣裕言於執政曰因誤殺人情非故犯當矜其母乞宥之執政以聞帝從之囚得免死南京總管劉克興掠良民爲奴隸後以矯制獲罪當籍孥產之半裕言於中書止籍其家奴隸得復爲民者數百至元六年遷開封府判官洧川縣達魯花赤貪暴盛夏役民捕蝗禁不得飲水民不勝忿擊之而斃有司當以大逆置極刑者七人連坐者五十餘人裕曰達魯花赤自犯眾怒而死安可悉歸罪於民議誅首惡者一人餘各杖之有差部使者錄囚至縣疑其太寬裕辧之益力遂陳其事狀於中書刑曹竟從裕議八年拜監察禦史俄有旨授西夏中興等路新民安撫副使兼本道巡行勸農副使奉直大夫佩金符時徙鄂民萬餘於西夏有司𨿽與廩食而流離顚沛猶多裕與安撫使獨吉請於朝計丁給地立三屯使耕以自養官民便之又言西夏羌渾雜居馴良莫辧宜驗已有從良書者則爲良民從之得八千餘人官給牛具使力田爲農十三年進甘州等路宣撫副使兼西夏中興等路新民安撫副使明年移鎭甘州十八年調南陽知府明年召拜刑部侍郎出爲順徳路總管郡有鐵冶提舉張鑑無子買妾其妻﹠﹟而殺之裕捕其妻訊之服辜裕用法平允而疾惡不少貸如此二十一年卒於官年五十九裕以其兄有鞠育之恩令其子師愈推蔭兄子仁師愈後仕至侍禦史

張照按元史本傳照字彥明濟南人父信以商賈起家貲雄於鄕壬辰歲饑出粟賑貸鄕人賴以全活照幼﹠﹟悟力學始補吏濟南上計壽陽行省有積年勾考未輸銀一十萬五千兩照條陳利害切至遂獲免徵民得無擾中統元年辟爲中書省掾俄遷右司提控案牘四年出爲山東東路大都督府員外郎至元四年轉陜西五路西蜀四川行中書省左右司員外郎八年進階奉訓大夫知兗州事時州境亢旱吏民懇禱不雨照始至甘雨沾足聞屬邑有桀黠吏挾官府肆爲暴橫照繩之以法杖出境外民害遂息十一年攺授淮西等路行中書省左右司郎中丞相阿塔海領軍進攻瓜州鎭江照運糧儲給戰具凡二年畫贊之力居多十三年揚州未下丞相阿朮提兵攻之五月宋將李庭芝棄城遁泰州照領兵迫揚州城下躬往招諭制置朱煥以城降庭芝亦就擒照傳檄未下州郡皆望風款附從阿朮入覲世祖賜錦衣鞍勒十三年升大中大夫揚州路總管府達魯花赤商議行中書省事佩金虎符時行省在揚州據南北要津照撫綏勞來上下安之十六年攺鎭江路總管府達魯花赤謝病歸購書八萬卷以萬卷送濟南府學資教育二十一年起爲東昌路總管蒞政二年吏民畏服以治最稱二十五年卒年六十四延佑五年贈大中大夫東昌路總管追封淸河郡侯謚敬惠子用中

朵兒赤按元史本傳朵兒赤字道明西夏寧州人父斡紮簀世掌其國史初守西涼率父老以城降太祖有旨副撒都忽爲中興路管民官國兵西徵運餉不絕無毫髮私時號曰滿朝淸世祖卽位斡紮簀寢疾卒遺奏因髙智耀以進請謹名爵節財用帝嘉納焉朵兒赤年十五通古注論語孟子尙書帝以西夏子弟多俊逸欲試用之召見於香閣帝曰朕聞儒者多嘉言朵兒赤奏曰陛下聖明仁智奄有四海惟當親君子遠小人爾自古帝王未有不以小人而亡者惟陛下察焉帝曰朕於廷臣有戇直忠言未嘗不悅而受之違忤者亦未嘗加罪蓋欲養忠直而退諛也汝言甚合朕意因問欲何仕朵兒赤對曰西夏營田實占正軍儻有調用則又妨耕作土瘠野壙十未墾一南軍屯聚以來子弟蕃息稍眾若以其成丁者別編入籍以實屯力則地利多而兵有餘矣請爲其總管以盡措畫帝可之乃授中興路新民總管至官錄其子弟之壯者墾田塞黃河九口開其三流凡三載賦額增倍就轉營田使秩滿入覲帝大悅升潼川府尹時公府無祿田朵兒赤乃以官曠地給民視秩分畝而薄其稅潼川仕者有祿自此始未幾臺臣奏爲雲南廉訪副使時雲南諸蠻叛僚佐悉稱故而去朵兒赤獨居守又八月省臣大懼歸符印欲遁朵兒赤乃白於梁王得檄而後出遷山南廉訪副使未幾復調雲南廉訪使會行省丞相帖木疊兒貪暴擅誅殺羅織安撫使法花魯丁將置於極刑朵兒赤謂之曰生殺之柄系於天子汝以方面之臣而專殺意將何爲小民罹法且必審覆況朝廷之臣耶法花魯丁竟獲免尋復其官僰夷與蠻相讎殺時省臣受賄助其報讎乃詐奏蠻叛起兵殺良民朵兒赤奏劾竟廢之年六十二卒於官子仁通

楊果按元史本傳果字正卿祁州蒲陰人幼失怙恃自宋遷亳復徙居許昌以章句授徒爲業流寓轗軻十餘年金正大甲申登進士第會參政李蹊行大司農於許果以詩送之蹊大稱賞歸言於朝用爲偃師令到官以廉幹稱攺滿城攺陜皆劇縣也果有應變材能治煩劇諸縣以果治效爲最金亡歲己丑楊奐徵河南課稅起果爲經歷未幾史天澤經略河南果爲參議時兵革之餘法度艸創果隨宜贊畫民賴以安世祖中統元年設十道宣撫使命果爲北京宣撫使明年拜參知政事及例罷猶詔與左丞姚樞等日赴省議事至元六年出爲懷孟路總管大修學廟以前嘗爲中書執政官移文申部特不署名以老致政卒於家年七十五謚文獻果性聰敏美風姿工文章尢長於樂府外若沈默內懷智用善諧謔聞者絕倒微時避亂河南娶羈旅中女後登科歷顯仕竟與偕老不易其初心人以是稱之有西庵集行於世

納速剌丁按元史賽典赤贍思丁傳贍思丁子納速剌丁累官中奉大夫雲南路宣慰使都元帥至元十六年遷帥大理以軍抵金齒蒲驃曲蠟緬國招安夷寨三百籍戶十二萬二百定租賦置郵傳立衛兵歸以馴象十二入貢有旨賞金五十兩衣二襲麾下士賞銀有差會其父贍思丁歿雲南省臣於諸夷失撫綏之方世祖憂之近臣以納速剌丁爲言十七年授資徳大夫雲南行中書省左丞尋升右丞建言三事其一謂雲南省規措所造金薄貿易病民宜罷其一謂雲南有省有宣慰司又有都元帥府近宣慰司已奏罷而元帥府尙存臣謂行省旣兼領軍民則元帥府亦在所當罷其一謂雲南官員子弟入質臣謂達官子弟當遣余宜罷奏可二十一年進榮祿大夫平章政事奏減合剌章冗官歲省俸金九百餘兩屯田課程專人掌之歲得五千兩三十二年以合剌章蒙古軍千人從皇太子脫歡徵交趾論功賞銀二千兩二十八年進拜陜西行省平章政事二十九年以疾卒贈推誠佐理協徳功臣太師開府儀同三司上柱國中書左丞相封延安王子十二人

髙天錫按元史髙宣傳宣子天錫事世祖潛邸爲必闍赤入宿衛甚見親幸中統二年授以其父官爲鷹坊都總管四年攺燕京諸路奧魯總管遷按察副使仍兼鷹坊都總管天錫語丞相孛羅左丞張文謙曰農桑者衣食之本不務本則民衣食不足教化不足興古之王政莫先於此願畱意焉丞相以聞帝悅命立司農司以天錫爲中都山北道巡行勸農使兼司農丞尋遷司農少卿巡行勸農使又遷戶部侍郎進嘉議大夫兵部尙書卒後贈推忠保義功臣太保儀同三司上柱國追封營國公謚莊懿子諒

闊闊按元史本傳闊闊字子淸本蔑裏吉氏部族世居不裏罕哈里惇之地其俗驍勇善騎射諸族頗憚之國初舉族內附世祖居潛邸選闊闊爲近侍歲甲辰世祖聞王鶚賢避兵居保州遣使徵至問以治道命闊闊與廉希憲皆師事之旣而闊闊出使於外迨還而鶚已行思慕號泣不食者累日世祖聞而異之歲庚戌憲宗復召鶚至和林仍命闊闊從之遊每旦起盛飾其冠服鶚讓之曰聖王好賢樂善徵天下士命若從學若等不能稱主上心惟誇衒鮮華以益驕貴之气恐窒於外而塞於中道義之言無自而入吾所不取也闊闊深自悔悟明日俱純素以進鶚乃悅歲壬子奉命僉諸路軍籍以丁壯產多者充之所至編籍無撓人皆徳之及還帝悅命領燕京匠局世祖卽位特授中書左丞未幾遷大名路宣撫使以疾卒年四十子堅童

賈居貞按元史本傳居貞字仲明眞定獲鹿人年十五汴京破奉母居天平甫冠爲行臺從事時法制未立人以賄賂相交結有饋黃金五十兩者居貞卻之太宗聞而嘉嘆敕有司月給白金百兩以旌其廉世祖在潛邸知其賢召用之俾監築上都城訖事以母喪歸世祖卽位中統元年授中書左右司郎中從帝北徵每陳說資治通鑑𨿽在軍中未嘗廢書一日帝問郎俸幾何居貞以數對帝謂其太薄敕增之居貞辭曰品秩宜然不可以臣而紊制劉秉忠奏居貞爲參知政事又辭曰他日必有由郎官援例求執政者將何以處之不拜至元元年參議中書省事詔與左丞姚樞行省河東山西罷侯置守五年再爲中書郎中時阿合馬擅權忌之攺給事中同丞相史天澤等纂修國史十一年丞相伯顏伐宋居貞以宣撫使議行省事旣渡江下鄂漢伯顏以大軍東下畱左丞阿里海涯與居貞分省鎭之居貞曰江陵要地乃宋制閫重兵所屯聞諸將不睦遷徙之民盈城皆疾疫芻薪乏闕杜門不敢樵采不乘隙先取之迨春水漲恐上流爲彼所乘則鄂危矣驛聞十二年春命阿里海涯領兵取江陵居貞以僉行省事畱鄂於是發倉廩以賑流亡宋宗室子孫流寓者廩食之不變其服而行其楮幣東南未下州郡商旅畱滯者給引以歸之免括商稅並湖荻禁造舟百數艘駕以水軍不致病民一方安之婁安邦以信陽來歸遣入覲裨將陳思聰屠其家居貞以計召至數思聰罪而誅之宋幼主旣降其相陳宜中等挾二王逃閩廣所在扇惑民爭應之蘄州寇起司空山屬縣民傅髙亦起兵應居貞移檄諭以禍福其下往往渙散壓以官軍遂削平之髙變姓名逃逸獲而戮之初遣鄭萬戶討賊鄭言鄂之大姓皆與傅髙通請先除之以絕禍本居貞曰髙鼠子無知行就戮矣大姓何預吾能保其無他鄭旣領兵出畱其所善部將戒曰聞吾還軍汝卽舉烽城樓內外合發當盡殺城中大姓會其人戰敗溺死其事始彰十四年拜湖北宣慰使命未下居貞閉門不出而驕將悍卒合謀擾民乃復出視事人恃以無恐及行鄂之老幼號送於道刻其像於石祠之泮宮十五年遷江西行省參知政事未至民爭千里迎訴時逮捕民間受宋二王文帖者甚急坐系巨室三百餘居貞至悉出之投其文帖於水火士卒有挾兵入民家誣爲藏匿以取財者取人子女爲奴妾者皆痛繩以法大水壞民廬居貞發廩賑之南安李梓發作亂居貞慮將帥出兵擾民請親往卒才千人營於城北遣人諭之賊眾聞居貞至皆散匿不復爲用梓發閉妻子一室自焚死比還不戮一人杜萬一亂都昌居貞調兵擒之有列巨室姓名百數來上云與賊連居貞曰元惡誅矣蔓延何爲命火其牒十七年朝廷再徵日本造戰艦於江南居貞極言民困如此必致亂將入朝奏罷其事未行以疾卒於位年六十三贈推忠輔義功臣銀靑榮祿大夫中書平章政事追封定國公仲子鈞

焦徳裕按元史本傳徳裕字寬父其遠祖贊從宋丞相富弼鎭瓦橋關遂爲雄州人父用仕金由束鹿令升千戶守雄州北門太祖兵至州人開南門降用猶力戰遂生獲之帝以其忠壯釋不殺復舊官徇地山東未嘗妄殺一人年六十二卒後以徳裕貴追贈中書左丞封恆山郡公謚正毅徳裕通左氏春秋少拳勇善射從其舅解昌軍中金將武仙殺眞定守史天倪仙旣敗走其黨趙貴王顯齊福等保仙故壘數侵掠太行太宗擇廷臣有才辯者往招之楊惟中以徳裕薦遂使眞定降齊福擒趙貴王顯亡走徳裕追射殺之其地悉平詔賜井陘北障城田中統三年李平世祖命徳裕曲赦益都四年賜金符爲閬蓬等處都元帥府參議宋臣夏貴圍宣撫使張庭瑞於虎嘯山實薪土塞水源人無從得飲帥府檄徳裕援之徳裕夜薄貴營令卒各持三炬貴驚走追及鵝溪馘千人獲馬畜兵仗萬計升京畿漕運使至元六年僉陜西道提刑按察使事八年轉西夏中興道按察副使十一年從丞相伯顏南徵授僉行中書省事遂從下安慶至鎭江焦山寺主僧誘居民叛丞相阿朮旣誅其魁欲盡坑其徒徳裕諫止之命徳裕先入城撫定宋平賜予有加奉旨求異人異書平章阿合馬譖丞相伯顏殺丁家洲降卒事奏以徳裕爲中書參政欲假一言證成之徳裕辭不拜久之復僉行省事十四年攺淮東宣慰使淮西賊保司空山檄淮東四郡守爲應元帥帖哥邏得其檄卽械郡守許定國等四人使承反狀將籍其家徳裕言四人者皆新降將天子旣寵綏之有地有民盈所望矣方誓報效安有他覬柰何以疑似殺四守寧知非反間耶盡復其官拜福建行省參知政事二十五年卒年六十九贈榮祿大夫平章政事追封恆國公謚忠肅子簡

陳祜按元史本傳祜一名天佑字慶甫趙州寧晉人世業農祖忠博究經史鄕黨皆尊而師之旣歿門人謚曰茂行先生祜少好學家貧母張氏嘗剪髮易書使讀之長遂博通經史時諸王得自辟官屬歲癸丑穆王府署祜爲其府尙書賜其父母銀十鋌錦衣一襲王旣分土於陜洛表祜爲河南府總管下車之日首禮金季名士李國維楊杲李微薛元咨訪治道商議古今奏免徵西軍數百家及椒竹諸稅糧料等錢又上便民二十餘事朝廷皆從之世祖卽位分陜洛爲河南西路中統元年眞除祜爲總管時州縣官以未給俸多貪暴祜獨以淸愼見稱在官八年如始至之日至元二年調官法行攺南京路治中適東方大蝗徐邳尢甚責捕至急祜部民丁數萬人至其地謂左右曰捕蝗其傷稼也今蝗𨿽盛而谷已熟不如令早刈之庶力省而有得或以事涉專擅不可祜曰救民獲罪亦所甘心卽諭之使散去兩州之民皆賴焉三年朝廷以祜降官無名乃賜虎符授嘉議大夫衛輝路總管衛當四方之衝號爲難治祜申明法令創立孔子廟修比干墓且請於朝著於祀典及去官民爲立碑頌徳嘗上書世祖言樹太平之本有三一曰太子國本建立宜早二曰中書政本責成宜專三曰人材治本選舉宜審事𨿽未能盡行時論稱之六年置提刑按察司首以祜爲山東東西道提刑按察使時中書尙書二省並立世祖厭其煩欲合爲一集大臣雜議之祜還朝特命預其議阿合馬爲尙書平章政事欲奏升中書右丞相安童爲太師因罷中書省懼祜有異議許進祜爲尙書參知政事以啖之及入議祜極言中書政本祖宗所立不可罷三公古官今徒存其虛位未須設事遂罷阿合馬怒其忤己除祜僉中興等路行尙書省事西涼隸永昌王府其達魯花赤及總管爲人誣構家各百餘口王欲悉致之法祜力辯其冤王怒甚祜執議彌固王亦尋悟二人皆獲免持祜泣曰公再生父母也朝廷大舉伐宋遣祜僉軍山東民多逃匿聞祜來皆曰陳按察來必無私遂皆出應期而辦十二年授南京總管兼開封府尹吏多震懾失措祜因謂曰何必若是前爲盜跖今爲顏子吾以顏子待之前爲顏子今爲盜跖吾以盜跖待之由是吏知修飭不敢弄法許蔡間有巨盜聚眾劫掠祜捕之急逃入宋境宋亡隨制置夏貴過汴祜斥下馬撾殺之於市民間帖然十四年遷浙東道宣慰使時江南初附軍士俘擄溫臺民男女數千口祜悉奪還之未幾行省榷民商酒稅祜請曰兵火之餘傷殘之民宜從寬卹不報遣祜檢覆慶元臺州民田及還至新昌值玉山鄕盜倉猝不及爲備遂遇害年五十六詔贈推忠秉義全節功臣江浙等處行中書省左丞追封河南郡公謚忠定父老請畱葬會稽不得乃立祠祀之祜能詩文有節齋集子夔

節使部名臣列傳二十六

元三

崔斌按元史本傳斌字仲文馬邑人性警敏多智魁岸雄偉善騎射尢工文學而達政術世祖在潛邸召見應對稱旨命佐卜憐吉帶將遊騎戍淮南斌負才略卜憐吉帶甚敬禮之兵駐揚州西城俾斌領騎兵覘敵形勢斌視敵兵亂潛出襲之多所殺獲俄丁父憂襲授金符爲總管中統元年攺西京參議宣慰司事世祖常命安童舉漢人識治體者一人安童舉斌入見敷陳時政得失曲中宸時世祖銳意圖治斌危言讜論直指面斥是非立判無有所諱帝幸上都嘗召斌斌下馬步從帝命之騎因問爲治大體今當何先斌以任相對帝曰汝其爲我舉可爲相者斌以安童史天澤對帝默然良久斌曰陛下豈以臣猥鄙所舉未允公議有所惑歟今近臣咸在乞采輿言陛下裁之帝兪其請斌立馬揚言曰有旨問安童爲相可否眾歡然呼萬歲帝悅遂以二人並爲相除斌左右司郎中每論事帝前羣言終日不決者斌以數言決之進見必與近臣偕其所獻替𨿽密近之臣有不得與聞者以此人多忌之會阿合馬立制國用使司專總財賦一以掊克爲事斌曰與其有聚斂之臣寧有盜臣於帝前屢斥其姦惡至元四年出守東平五年大兵南徵道壽張卒有撤民席投其赤子於地以死訴於斌斌馳謂主將曰未至敵境而先殺吾民國有常刑汝亦當坐於是下其卒於獄自是莫敢犯歲大侵徵賦如常年斌馳奏以免復請於朝得楮幣十萬緡以賑民饑六年除同僉樞密院事襄樊之役命斌僉河南行省事方議攻鹿門山斌曰自峴山西抵萬山北抵漢江築城浚塹以絕餉援則襄陽可坐制矣時調曹濮民丁屯田南陽斌議罷曹濮屯民以近地兵多者補之民以爲便又議戶部給濱棣靑滄鹽券付行省募民以米貿之仍增價和糴遠近輸販者輻輳饋餉不勞而集有旨河南四路籍兵二萬以益襄樊斌卽馳奏曰河南戶少而調度繁多實不堪命減其半爲宜從之襄陽旣下轉嘉議大夫仍僉行中書省十年詔丞相伯顏總兵南徵攺行省爲河南宣慰司加中奉大夫賜金虎符充宣慰使是時襄陽正陽諸軍悉道河南供億𨿽繁而事無缺失伯顏旣渡江分阿里海牙定湖南詔斌貳之拜行中書省參知政事十月圍潭州斌攻西北鐵壩阿里海牙中流矢不能軍斌以軍夜集柵下黎明畢登不利斌曰彼軍小捷而驕弛吾今焚其角樓斷其援道塹城爲三周如此則城可得諸將然之乃誓師銜枚潛登鐵壩人芻﹠﹟梯其樓火之且﹠﹟木柵城上詰旦布云梯鼓噪而上斌挾盾先登阿里海牙持酒勞曰取此城公之力也斌自語阿里海牙曰潭人膽破矣若斂兵不進許其來降則土地人民皆我有自重湖以南連城數十可傳檄而定若縱兵急攻彼無﹠﹟類得一空城何益從之明日卽遣開示禍福城中爭出降諸將怒其抗敵持久咸欲屠之斌諭以興師本意諸將曰編民當如公說敵兵必誅之斌曰彼各爲其主耳宜旌之以勸未附者且殺降不祥諸將乃止捷聞帝嘉之進資善大夫行中書省左丞潭人徳之爲立生祠十一年奉旨撫諭廣西尋命還治湖南潭屬邑安化湘鄕衡山以南賊周龍張唐張虎等所在蜂起斌駐兵南嶽凡來降者同僚議欲盡戮以懲反側斌但按誅其首惡脇從者盡釋之十五年被召入覲時阿合馬擅權日甚廷臣莫敢誰何斌從帝至察罕腦兒帝問江南各省撫治如何斌對以治安之道在得人今所用多非其人因極言阿合馬姦﹠﹟帝乃令禦史大夫相威樞密副使孛羅按問之汰其冗員黜其親黨檢核其不法罷天下轉運司海內無不稱快適尙書畱夢炎謝元昌言江淮行省事至重而省臣無一人通文墨者乃命斌遷江淮行省左丞旣至凡前日﹠﹟國漁民不法之政悉釐正之仍條具以聞阿合馬慮其害己捃摭其細事遮畱使不獲上見因誣構以罪竟爲所害裕宗在東宮聞之方食投箸惻然遣使止之已不及矣天下冤之年五十六至大初贈推忠保節功臣太傅開府儀同三司追封鄭國公謚忠毅子三人良知威恩孫一人敬皆爲大官

管如徳按元史本傳如徳黃州黃陂縣人父景模爲宋將以蘄州降授淮西宣撫使如徳爲江州都統制至元十二年亦以城降先是如徳嘗被俘擄思其父與同輩七人間道南馳爲邏者所獲械送於郡如徳伺邏者怠卽引械擊死數十人各破械脫走間關萬里達父所景模喜曰此眞吾兒也至是入覲世祖笑曰是孝於父者必忠於我矣一日授以彊弓二如徳以左手兼握右手悉引滿之帝曰得無傷汝臂乎後毋復然嘗從獵遇大溝馬不可越如徳卽解衣浮渡帝壯之由是稱爲拔都賞賚優渥帝問我何以得天下宋何以亡如徳對曰陛下以福徳勝之襄樊宋咽喉也咽喉被塞不亡何待帝曰善帝又命習國書曰習成當爲朕言之一日帝語如徳曰朕治天下重惜人命凡有罪者必令面對再四果實也而後罪之非如宋權姦擅權書片紙數字卽殺人也汝但一心奉職毋懼忌嫉之口授湖北招討使總管本部軍馬佩金虎符是年六月丞相阿朮南攻宋如徳以軍爲前鋒至揚州楊子橋與宋戰晝夜不息如徳先登陷陣擒其帥張都統等宋軍遂潰七月進軍焦山江上復大戰奪宋帥夏都統牌印衣甲及餉軍海船悉送阿朮所事聞帝命賞之軍至鎭江如徳招安諸郡守將皆望風降附丞相伯顏取臨安復選能招諸郡者眾推如徳如徳銜命往諭紹興諸郡皆下初世祖以寶刀賜如徳及與敵戰刀刃盡缺宋平入覲如徳以刀上呈曰陛下向所賜刀從軍以來刀缺如是矣帝嘉其朴十二年遷浙西宣慰使上時政五條一曰立額薄徵二曰息兵懷遠三曰立法用人四曰省役卹民五曰設官制祿時法制未備仕多冗員又方用兵日本倭國而軍民之官廩祿未有定制故如徳言及之權臣抑不得上二年丞相阿塔海命馳驛奏出徵事入見世祖問曰江南之民得無有二心乎如徳對曰往歲旱澇相仍民不聊生今累歲丰稔民沭聖恩多矣敢有貳志使果有貳志臣曷敢飾詞以欺陛下乎帝善其言且諭之曰阿塔海有未及者卿善輔導之有當奏聞者卿勿憚勞宜馳捷足之馬來告於朕二十四年遷江西行省參知政事破豪猾去姦吏居民大悅是時贛汀二州盜起如徳指揮諸將討平之其脇從者多所全宥二十六年遷江西行尙書省左丞時鍾明亮以循州叛殺掠州縣千里丘墟帝命如徳統四省兵討之諸將欲直搗其巢穴如徳曰嘻今田野之氓疲於轉輸介冑之士病於暴露重困斯民而自爲功吾不爲也於是遣使諭以禍福賊感如徳誠信卽擁十餘騎詣贛州石城縣降平章政事奧魯赤怒其跋扈不臣欲以事殺明亮如徳聞之曰皇元仁厚未嘗殺降明亮叛人何足惜所重者信不可失耳年四十有四卒於軍贈江西行省左丞平昌郡公謚武襄子九淳祖積官中順大夫龍興路富州尹

和尙按元史本傳和尙玉耳別裏伯牙吾臺氏祖哈剌察兒率所部歸太祖父忽都思膂力過人歲壬辰從睿宗破金大將合達軍於鈞州三﹠﹟山以功賜號拔都魯甲午金亡乙未授管軍百戶從攻宋唐鄧潁蔡襄陽郢復信陽光等州屢立戰功辛亥賜名馬文錦白金甲冑弓矢乙卯從攻漢上鐵城寨歿於軍贈竭忠宣力功臣資徳大夫中書右丞上護軍沇國公謚武湣和尙襲父職己未從世祖攻鄂州中統三年李叛從國兵討之戰老僧口斬獲甚眾升阿剌罕萬戶府經歷至元五年攻襄陽軍務繁劇贊畫一有方都元帥阿朮薦其才可大用十一年從丞相伯顏渡江與宋軍戰於柳子魯洑新灘沌口伯顏上其功世祖嘉﹠﹟不已十三年從平章阿里海牙攻拔嶽州取沙市至江陵宋安撫使髙達城守拒戰和尙直抵城下諭以禍福達遂開門出降以功升行省郎中從國兵圍潭州潭守臣李芾堅守攻之三月不下十二年城破芾死諸將利於擄掠欲屠其城和尙宣言曰拒我師者宋將耳其民何罪旣受其降卽是吾民殺之何忍且今列城多未附降而殺之是堅其效死之心也左丞崔斌曰郎中言是平章阿里海牙意亦與合遂從之一城之人賴以全活由是湖南諸郡聞風皆下世祖聞之賞賜加厚攺行省斷事官徇地廣西督前軍攻破靜江遂兼行宣撫事廣西平授大中大夫常徳路達魯花赤以治最聞擢嶺南廣西道提刑按察使時阿里海牙恃功頗驕恣和尙劾奏不少貸遷江南浙西道提刑按察使浙西宋故都民眾事繁在職惟務鎭靜人服其知大體卒於官年四十九贈宣忠守正功臣銀靑榮祿大夫司徒上柱國追封沇國公謚莊肅

撒吉思按元史本傳撒吉思回鶻人其國阿大都督多和思之次子也初爲太祖弟斡眞必闍赤領王傅斡眞薨長子只不幹蚤世嫡孫塔察兒幼庶兄脫疊狂恣欲廢嫡自立撒吉思與火魯和孫馳白皇后乃授塔察兒以皇太弟寶襲爵爲王撒吉思以功與火魯和孫分治黑山其南撒吉思理之其北火魯和孫理之從憲宗攻釣魚山建言乘勢定江南帝嘉納焉憲宗崩阿里不哥爭立諸王多附之者撒吉思馳見塔察兒力言宜協心推戴世祖塔察兒從之及世祖卽位聞撒吉思所言授北京宣撫賜宮人甕吉剌氏及金帛章服及至鎭鋤姦抑彊遼東以寧會髙麗有異志帝遣使究治則委罪於其臣洪察忽械送京師道遼東撒吉思訪知洪察忽以直諫迕意卽奏疏爲直其事帝命釋之李叛命撒吉思帥師從宗王哈必赤討之李伏誅哈必赤欲屠城撒吉思力爭曰王者之師誅止元惡脇從罔治因撫摩其人眾情大悅授山東行省都督遷經略統軍二使兼益都路達魯花赤辭不拜上言山東重鎭宜選貴戚臨之帝不許賜京城宅一區益都田千頃及馬羣園林水磑海靑銀鼠裘之屬兵後民乏牛具爲之上聞驗民丁力官給之統軍抄不花田遊無度害稼病民元帥野速答爾據民田爲牧地撒吉思隨事表聞有旨杖抄不花一百令野速答爾還其田故將毛璋欲率諸部謀執撒吉思以歸宋璋黨上變乃襲璋斬之撒吉思嘗慕古人舉親舉讎之義叛帥故卒得與子姓參用公論多之山東歲屢歉爲請於朝發粟賑卹又奏蠲其田租山東人刻石頌徳卒年六十六後贈安邊經遠宣惠功臣謚襄惠

月乃合按元史本傳月乃合字正卿其先屬雍古部徙居臨洮之狄道金略地盡室遷遼東曾祖帖木爾越哥仕金爲馬步軍指揮使官名有馬因以馬爲氏祖把掃馬野禮屬徙靜州之天山以財雄邊宣宗遷汴父昔裏吉思辟尙書省譯史試開封判官攺鳳翔府兵馬判官死國事贈輔國上將軍恆州刺史廟號褒忠月乃合好學負气父死時年方十七奮然投冠於地曰吾父死國難吾獨不能紓家難乎會國兵破汴侍母北行間關鋒鏑中北見憲宗詞容端謹帝嘉賞之命贊卜只兒斷事官事以燕故城爲治所月乃合慨然以治道自任政事修舉歲壬子料民丁於中原凡業儒者試通一經卽不同編戶著爲令甲儒人免丁者實月乃合始之也性好施與嘗建言立常平倉舉海內賢士楊春卿張孝純輩分布諸郡號稱得人又羅致名士敬鼎臣授業館下薦引馬文玉牛應之輩爲參佐後皆位至卿相歲己未世祖以親王南徵從行至汴令專饋餉運濟南鹽百萬斤以給公私之費所過州郡汴蔡汝潁之間商農安業軍政修舉月乃合與有力焉及卽位降詔褒﹠﹟世祖將親徵阿里不哥月乃合出私財市馬五百以助軍帝厚贍其家曰當償汝也拜禮部尙書佩金虎符四年南邊不靖月乃合建言光潁等處立榷場歲可得鐵一百三萬七千餘斤鑄農器二十萬事用易粟四萬石輸官不惟官民兩便因可以鎭服南方詔以本職兼領已括戶三千興煽鐵冶蒙古漢軍並聽節制未行以疾卒年四十八贈推忠宣力翊運功臣正議大夫僉書樞密院事上輕車都尉梁郡侯謚忠懿子孫登仕籍者甚眾至仁宗朝詔行科舉曾孫祖常博學能文章鄕試會試皆爲舉首由翰林應奉拜監察禦史直言忤上官意去居浮光數年起爲翰林待制累遷禦史中丞卒謚文貞

劉容按元史本傳容字仲寬其先西寧靑海人髙祖阿華西夏主尙食西夏平徙西寧民於云京容父海川在徙中後遂爲云京人容幼﹠﹟悟稍長喜讀書其俗素尙武容亦善騎射然弗之好也中統初以國師薦入侍皇太子於東宮命專掌庫藏每退直卽詣國子祭酒許衡衡亦與進之至元七年世祖駐蹕鎭海聞容知吏事召至命權中書省掾事畢復前職以忠直稱十五年奉旨使江西撫慰新附之民或勸其頗受送遺歸賂權貴人可立致榮寵容曰剝民以自利吾心何安使還惟載書籍數車獻之皇太子忌嫉者從而讒之由是稍﹠﹟容然容亦終不辯會立詹事院容上言曰太子天下本苟不得端人正士左右輔翼之使傾邪側媚之徒進必有損令徳聞者是之俄命爲太子司議攺祕書監未幾出爲廣平路總管富民有同姓爭財產者訟連年不決容至取籍考二人父祖名字得其實立斷之爭者遂服皇子雲南王至汴其達魯花赤某欲厚斂以通賄於王容請自往乃減其費後以疾卒於官年五十二

禿忽魯按元史本傳禿忽魯字親臣康裏亦納之孫亞禮達石第九子也自幼入侍世祖命與也先鐵木兒不忽木從許衡學帝一日問其所學禿忽魯與不忽木對曰三代治平之法也帝喜曰康秀才朕初使汝往學不意汝卽知此除蒙古學士奉議大夫客省使進兵部郎中遷僉太史院嘗宴見世祖屢開說古今治亂政要多所裨益至元二十年遷中書右司郎中未幾大宗正薛徹幹薦掌其府判署閱諸獄文案嘗暮歸愀然若有求而未獲者家人問之曰今日所議死案也於我心有疑欲求所以活之未得其方耳他日歸喜曰我得之矣於法當流徙邊地遷吏部尙書時哈剌哈孫爲湖廣平章嘗與禿忽魯同在大宗正素知其賢舉以自輔遂授資徳大夫湖廣右丞時湖南北盜賊乘舟縱橫劫掠哈剌哈孫患之禿忽魯曰樹茂鳥集樹伐則散戮一人足矣盜首喬大使者居九江郡守曳剌馬丹取賂蔽之遣使擒以來獄成殺而令諸市羣盜頓息湖南宣慰張國紀創徵夏稅民弗堪禿忽魯屢請罷之至元二十九年辰州蠻叛副樞密劉國傑僉院唆木蘭往討之不利移文索辰澧沅民間弩士三千哈剌哈孫以民弗習戰彊之徒傷吾民弗許禿忽魯曰兵貴訓練乃可用也漢軍不習弩因蠻攻蠻古所利遂與之果以此獲勝成宗卽位遷江浙右丞適歲旱方至而雨民心大悅未幾平章不忽木卒帝思之問近侍曰羣臣孰有似不忽木者賀伯顏對曰禿忽魯其人也且先帝所知遂驛召還賜雕鞍弓矢俄遷樞密副使大徳七年卒年四十八贈推忠翊亮佐理功臣榮祿大夫江浙等處行中書省平章政事柱國大司徒趙國公謚文肅子山僧仕至晉寧路總管

申屠致遠按元史本傳致遠字大用其先汴人金末從其父義徙居東平之壽張致遠肄業府學與李謙孟祺等齊名世祖南徵駐兵小濮荊湖經略使乞實力臺薦爲經略司知事軍中機務多所謨畫師還至隨州所俘男女致遠悉縱遣之至元七年崔斌守東平聘爲學官十年禦史臺辟爲掾不就授太常太祝兼奉禮郎帝遣太常卿孛羅問毛血之薦致遠對曰毛以告純血以告新禮也宋平焦友直楊居寬宣慰兩浙舉爲都事首言宋圖籍宜上之朝江南學田當仍以贍學行省從之轉臨安府安撫司經歷臨安攺爲杭州遷總管府推官宋駙馬楊鎭從子玠節家富於貲守藏吏姚溶竊其銀懼事覺誣玠節陰與宋廣益二王通有司榜笞誣服獄具致遠讞之得其情溶伏辜玠節以賄爲謝致遠怒絕之杭人金淵者欲冒籍爲儒儒學教授彭宏不從淵誣宏作詩有異志揭書於市邏者以上致遠察其情執淵窮詰罪之屬縣械反者十七人訊之蓋因寇作以兵自衛實非反者皆得釋西僧楊璉眞加作浮圖於宋故宮欲取髙宗所書九經石刻以築基致遠力拒之乃止攺壽昌府判官時盜寇竊發加之造徵日本戰船遠近騷然致遠設施有方眾賴以安二十年拜江南行臺監察禦史江淮行省宣撫使﹠﹟顯李兼訴平章忙兀臺不法有詔勿問仍以顯等付忙兀臺鞫之系於獄必抵以死致遠慮囚浙西知其冤狀將縱之忙兀臺脇之以勢致遠不爲動親脫顯等械使從軍自贖桑哥當國治書侍禦史陳天祥使至湖廣劾平章要朿木桑哥摘其疏中語誣以不道奏遣使往訊之天祥就逮時行臺遣禦史按部湖廣咸憚之莫敢往致遠慨然請行比至累章極論之桑哥方促定天祥罪會致遠章上桑哥气沮江西行省平章馬合謀於商稅外橫加徵取忽辛籍鄕民爲匠戶轉運使盧世榮榷茶牟利致遠並劾之又言占城日本不可涉海遠徵徒費中國銓選限以南北優苦不均宜考其殿最量地遠近立爲定制則銓衡平而吏獘革他如罷香莎米竹課禁設司獄官醫學職員皆致遠發之二十八年丁父憂起復江南行臺都事以終制辭二十九年僉江東建康道肅政廉訪司事未至移疾還元貞元年纂修世祖實祿召爲翰林待制不赴大徳二年僉淮西江北道肅政廉訪司事行部至和州得疾卒致遠淸修苦節恥事權貴聚書萬卷名曰墨莊家無餘產教諸子如師友所著忍齋行﹠﹟四十卷釋奠通禮三卷杜詩纂例十卷集驗方二十卷集古印章三卷子七人

闊裏吉思按元史本傳闊裏吉思蒙古按赤歹氏曾祖八思不花從攻乃蠻欽察兀羅思馬紮兒回回諸國常爲先鋒破敵太祖嘉之賜以虎符及諭降丰州云州擢充宣撫使祖忽押忽辛襲職佩虎符憲宗嘗語之曰汝所佩金符舊矣何以旌世功命攺制以賜之中統三年攺河中府達魯花赤卒父藥失謀擢襄陽統軍司經歷攺宿州達魯花赤皆不拜樞密副使孛羅禦史中丞木八剌引見世祖奏曰此忽押忽辛子也乞以其祖父虎符授之擢中順大夫金剛臺達魯花赤繼攺光州屢遷安東州河中府及溫州潞州以建康路達魯花赤致仕闊裏吉思初以宿衛充博兒赤至元二十五年擢朝列大夫司農少卿賜金束帶遷中議大夫司農卿升資善大夫司農卽拜榮祿大夫行湖廣平章將兵討海南生黎諸峒寨又明年平之師還徵入見賜玉束帶金銀幣帛弓矢甲冑及寶鈔鞍勒得旨還鎭成宗卽位入見賜海東靑鶻白鶻各一及衣服有差大徳二年攺福建行省平章未幾以福建隸江浙攺福建道宣慰使都元帥升徵東省平章政事髙麗刑政無節官冗民稀闊裏吉思因悉加裁正以聞有旨徵入見俾條析便民事宜大徳五年復拜湖廣平章逾年攺陜西以目疾還京師加官至金紫光祿大夫雲南諸路行中書省左丞相卒年六十六子完澤湖廣右丞徵廣西賊卒於軍

姚天福按元史本傳天福字君祥絳州人父居實避兵徙雁門天福幼讀春秋通大義及長以材辟懷仁丞至元五年詔立禦史臺以天福爲架閣管勾尋拜監察禦史每廷折權臣帝嘉其直錫名巴兒思謂其不畏彊悍猶虎也仍厚賜以旌其忠天福曰臣職居抨彈惟負爵祿是懼敢貪厚賞以重臣罪時禦史臺置二大夫綱紀無統天福言於世祖曰古稱一蛇九尾首動尾隨一蛇二首不能寸進今臺綱不張有一蛇二首之患陛下不急拯之久則紊不可理帝詔玉速帖木兒及孛羅諭之孛羅以年幼自劾天福時按行畿內有出使者淩民取賄天福乃易服間行得其狀奏戮之以徇豪右懾服十二年詔罷各道按察使天福白大夫玉速帖木兒曰是司之設所以廣視聽虞非常慮至深遠不但繩有司而已也大夫駭然曰微公言幾失之夜入帝臥內奏其言帝大悟詔復立之權臣不悅左遷天福朝列大夫衡州路同知不就起爲河東道提刑按察副使時北鄙兵興轉輸煩急河東民苦徭役天福以反側爲憂劾執政失計奏罷其役徵拜中順大夫治書侍禦史十六年江南旣平授嘉議大夫淮西道按察使淮甸當兵衝將吏有豪猾爲民害者悉鏟除之民大悅轉湖北道按察使發省臣贓事數十以聞帝以其嘗有勛勞特原之而流其黨與州郡稱治二十年遷山北道按察使其民鮮知稼穡天福教以樹藝皆致蕃富民爲建祠而刻石以紀之二十二年入爲刑部尙書尋出爲揚州路總管二十六年復爲淮西按察使按巨姦一人沒其家貲政化大行二十八年桑哥敗考訊黨援平陽爲多以天福爲平陽總管俾窮治其事俄拜甘肅行省參知政事以母老辭三十一年授陜西漢中道肅政廉訪使尋除眞定路總管眞定驛傳之需多爲民害天福更議措置之方使不擾民憲長爭之省臣以其事聞詔從之頒其制爲天下式大徳二年授江西行省參政以疾辭四年拜參知政事大都路總管兼大興府尹畿甸大治後之尹京者以天福爲稱首六年以疾卒年七十三初天福拜禦史時其母戒之曰古稱公爾忘私委質爲臣當罄所衷以塞其職勿以未亡人爲卹俾吾追蹤陵母死之日猶生之年也天福亦請於憲府曰監察責當言路有犯無隱苟獲譴乞不爲親累或以聞帝嘆曰巴兒思母子𨿽生今世其義烈之言當於古人中求之子祖舜

張立道按元史本傳立道字顯卿其先陳畱人後徙大名父善登金進士第歲壬辰國兵下河南善以策幹太弟拖雷命爲必闍赤立道年十七以父任備宿衛世祖卽位立道從北徵未嘗去左右至元四年命立道使西夏給所部軍儲以干敏稱皇子忽哥赤封雲南王往鎭其地詔以立道爲王府文學立道勸王務農以厚民卽署立道大理等處勸農官兼領屯田事佩銀符尋與侍郎﹠﹟端甫使安南定歲貢之禮雲南三十七部都元帥寶合丁專制歲久有竊據之志忌忽哥赤來爲王設宴置毒酒中且賂王相府官無泄其事立道聞之趨入見守門者拒之立道怒與爭王聞其聲使人召立道乃得入爲王言之王引其手使探口中肉已腐矣是夕王薨寶合丁遂據王座使人諷王妃索王印立道潛結義士得十三人約共討賊刺臂血和金屑飲之推一人走京師告變事頗露寶合丁乃囚立道將殺之人匠提舉張忠者燕人也於立道爲兄結壯士夜劫諸獄出之共亡至土蕃界遇帝所遣禦史大夫博羅歡王傅別怗與告變人俱來二人者遂與立道俱還按寶合丁及王府官嘗受賂者皆伏誅有旨召立道等入朝問王薨時狀帝聞立道言泣數行下歔欷久之曰汝等爲我家事甚勞苦今欲事朕乎事太子乎事安西王乎惟汝意所向立道等奏願畱事陛下於是賜立道金五十兩以旌其忠張忠等亦皆授官有差八年復使安南宣建國號詔立道並黑水跨雲南以至其國歲貢之禮遂定十年三月領大司農事中書以立道熟於雲南奏授大理等處巡行勸農使佩金符其地有昆明池介碧﹠﹟金馬之間環五百餘里夏潦暴至必冒城郭立道求泉源所自出役丁夫二千人治之泄其水得壤地萬餘頃皆爲良田爨僰之人𨿽知蠶桑而未得其法立道始教之飼養收利十倍於舊雲南之人由是益富庶羅羅諸山蠻慕之相率來降收其地悉爲郡縣十五年除忠慶路總管佩虎符先是雲南未知尊孔子祀王逸少爲先師立道首建孔子廟置學捨勸士人子弟以學擇蜀士之賢者迎以爲弟子師歲時率諸生行釋菜禮人習禮讓風俗稍變矣行省平章賽典赤表言於朝有旨進官以褒之十七年入朝力請於帝以雲南王子也先帖木兒襲王爵帝從之遂命立道爲臨安廣西道宣撫使兼管軍招討使仍佩虎符陛辭賜以弓矢衣服鞍馬始赴任會禾泥路大首領必思反扇動諸蠻夷亟發兵討之拔其城邑鼓行而前徇金齒甸七十城越麻甸抵可蒲皆下之有遺以馴象金鳳異物者悉獻諸朝二十二年又籍兩江儂士貴岑從毅李維屏所部戶二十五萬有奇以其籍歸有司遷臨安廣西道軍民宣撫使復創廟學於建水路書淸白之訓於公廨以警貪墨風化大行入朝值權臣用事遂退居散地條陳十二策皆切當世之務帝嘉納焉二十七年北京地陷人民震驚命立道爲本路總管未行安南世子陳日燇遣其臣嚴仲羅陳子良等詣京師告襲爵先是其國主陳日烜累召不至僅遣其族父遺愛入貢朝廷因封爲安南王遺愛還日烜陰害之遣使問罪日烜拒使者不受命遂遣將討之失利而還帝怒欲再發兵丞相完澤平章不忽木言蠻夷小邦不足以勞中國張立道嘗再使安南有功今復使往宜無不奉命帝召至香殿諭之曰小國不恭今遣汝往諭朕意宜盡乃心立道對曰君父之命𨿽蹈水火不敢辭臣愚恐不足專任乞重臣一人與俱臣爲之副帝曰卿朕腹心臣使一人居卿上必敗卿謀遂授禮部尙書佩三珠虎符賜衣段金鞍弓矢以行至安南界謂郊勞者曰語爾世子當出郭迎詔日燇乃率其屬焚香伏謁道左旣抵府日燇拜跪聽詔如禮立道傳上命數其罪爲書曉之日燇曰比三世辱公使公大國之卿小國之師也何以教我立道曰昔鎭南王奉詞致討汝非能勝之也由其不用向導率眾深入不見一人遲疑而還曾未出險風雨驟至弓矢盡壞眾不戰而自潰天子亦旣知之汝所恃者山海之險瘴癘之惡耳且雲南與嶺南之人習俗同而技力等今發而用之繼以北方之勁卒汝復能抗哉汝戰不利不過遁入海中島夷乘釁必來寇抄汝汝食少不能支必爲彼屈汝爲其臣孰若爲天子臣乎今海上諸夷歲貢於汝者亦畏我大國之爾與也聖天子有徳於汝甚厚前年之師殊非上意邊將讒汝爾汝曾不悟不能遣一介之使謝罪請命輒稱兵抗拒逐我使人以怒我大國之師今禍且矣惟世子計之日燇拜且泣涕而言曰公之言良是也爲我計者皆不知出此前日之戰救死而巳寧不知懼天子使公來必能活我北面再拜誓死不敢忘天子之徳遂迎立道入出奇寶爲賄立道一無所受但要日燇入朝日燇曰貪生畏死人之常情誠有詔貸以不死臣將何辭乃先遣其臣阮代之何惟巖等隨立道上表謝罪修歲貢之禮如初且言所以願朝之意廷臣有害其功者以爲必先朝而後赦日燇懼卒不敢至議者惜之二十八年遣立道奉使按行兩浙尋以爲四川南道宣慰使遷陜西漢中道肅政廉訪使三十年皇曾孫松山封梁王出鎭雲南大徳二年廷議求舊臣可爲梁王輔行者立道遂以陜西行臺侍禦史拜雲南行省參政視事期月卒於官立道凡二使安南官雲南最久頗得土人之心爲之立祠於鄯善城西立道所著詩文有效古集平蜀總論安南錄雲南風土記六詔通說若干卷子元雲南行省左右司郎中

燕公楠按元史本傳公楠字國材南康之建昌人宋禮部侍郎肅之七世孫母雷氏夢五色巨翼入幃遂生公楠十歲能屬文居父喪廬墓三年再貢於鄕不第後以連帥辟五遷至通判贛州事至元十三年世祖旣平江南帥臣板授同知贛州事十四年以平廣南功遷同知吉州路總管府事二十二年夏召至上都奏對稱旨世祖賜名賽因囊加帶命參大政辭乞補外除僉江浙行中書省事俄移江淮尙書省立就僉江淮行尙書省事江淮在宋爲邊陲故多閒田公楠請置兩淮屯田勸導有方田日以墾二十五年除大司農領八道勸農營田司事按行郡縣興利舉獘績用大著劾江西營田使沙不丁貪橫罷之二十七年拜江淮行中書省參知政事桑哥旣敗而﹠﹟政未盡去民不堪命公楠赴闕極陳其故請更張以固國本世祖悅會欲易政府大臣以問公楠公楠薦伯顏不灰闍裏闊裏吉思史弼徐琰趙琪陳天祥等十人又問孰可以爲首相對曰天下人望所屬莫若安童問其次曰完澤可明日拜完澤爲丞相以公楠及不灰爲平章政事固辭攺江浙行中書省參知政事賜弓矢及衛士十人以行三十年復爲大司農得藏匿公私田六萬九千八百六十二頃歲出粟十五萬一千一百斛鈔二千六百貫帛千五百匹麻絲二千七百斤元貞元年進河南行省右丞釐正鹽法民便之召入覲成宗以公楠先帝舊臣慰勞良至攺拜江浙行省右丞明年遷湖廣行省右丞轉運司判官唐申家沅州豪橫奪民田武昌縣尹劉權殺主簿誣擊其妻子悉正其罪五年召還朝以卒帝聞甚傷悼之賻贈有加特命朝臣護喪南歸

陳思濟按元史本傳思濟字濟民柘城人也幼讀書卽曉大義以才器見稱於時輩間世祖在潛邸聞其名召之以備顧問旣卽位始建省部俾掌敷奏世祖以京兆爲國重鎭命廉希憲等行中書省於陜西思濟實與偕行多所贊畫中統三年詔誅王文統召廉希憲入中書思濟還仍掌敷奏事無巨細悉就準繩姚樞許衡皆器重之會阿合馬入省恥其位在希憲左每欲肆意而行希憲守正不從及希憲去位省臣晨集掾屬皆憚阿合馬莫敢前思濟獨先以文牘進阿合馬輒於希憲位署押思濟據掩以手曰此非君相署位也阿合馬怒目視之眾爲之懼思濟神色自若除右司都事從希憲行省山東未幾召還至元五年分命中書省總百揆禦史臺正百官一時黜陟登庸憲章程式多出其手遷承務郎同知髙唐州事以績最聞拜監察禦史時阿合馬立尙書省權在中書右思濟與魏初等劾其不法帝命近臣正之禦史各以次對思濟獨厲聲曰禦史言官也非爲辧訟設拂袖而出授奉訓大夫知沁州爲政簡要不務苛察遷中順大夫同知紹興路總管府事承檄讞獄桐廬有囚羸瘠將死縱遣還家候期來決囚拜請曰聞公名久矣若不早決恐終不可保爲閱其案而釋之轉同知兩浙都轉運司事胥吏侵漁民困於賦役悉蠲除之調陜西漢中道提刑按察副使丁母憂去官二十三年加少中大夫同知浙東道宣慰司事時浙西大水民饑浙東倉廩殷實卽轉輸以賑之全活者眾檄上中書奏允之浙東復旱禱於名山雨大澍民賴以蘇兩淮鹽課不敷授嘉議大夫兩淮都轉運使姦獘盡革商賈通行歲課以足擢嶺北湖南道肅政廉訪使攺池州路總管江浙行省平章也速答兒威勢赫然摘淘金戶三千括民間田畝檄下力上章以止之累遷中議大夫僉河南江北等處行中書省事大徳五年冬以疾卒年七十贈正議大夫吏部尙書上輕車都尉追封潁川郡公謚文肅子誠襲

謝仲溫按元史本傳仲溫字君玉丰州丰縣人父睦歡以貲雄鄕曲間大兵南下轉客兀剌城太祖攻西夏過其城睦歡與其帥迎降從攻西京睦歡力戰先登連中三矢僕城下太宗見而憐之命軍校拔其矢縛牛刳其腸裸而納諸牛腹中良久乃蘇誓以死報每遇敵必身先之官至太原路金銀鐵冶達魯花赤仲溫丰頤廣顙聲音洪亮略涉書史壬子歲見世祖於野狐嶺命備宿衛凡所行幸必在左右丙辰城上都仲溫爲工部提領董其役帝曰汝但執梃𨿽百千人寧不懼汝耶己未大軍圍鄂令督諸將時守江軍士乏食仲溫教之罾魚以充其食帝喜謂侍臣曰朕思不及此飲以駝乳他日不忘汝也一夕帝聞敵軍歡噪命警備仲溫奉繩﹠﹟帝憑其肩以行至旦不能寐中統元年擢平陽太原兩路宣撫使二年攺西京至元九年遷順徳路總管時方用兵江淮有寡婦鬻子以償轉輸之直仲溫出俸金贖還之十六年爲湖南宣慰使二十二年攺淮東歲旱仲溫導白水塘漑民田公私賴焉三十年春入見帝曰汝非謝仲溫乎朕謂汝死矣從容語及攻鄂時事帝喜甚諭曰汝將復官乎朕當爲卿擇之對曰臣老矣無能爲也一子早亡惟有孫孛完幸陛下憐之卽日命備宿衛大徳六年卒年八十子蘭

節使部名臣列傳二十七

元四

劉哈剌八都魯按元史本傳哈剌八都魯河東人本姓劉氏家世業醫至元八年世祖駐蹕白海以近臣言得召見世祖謂其目有火光異之遂畱侍左右初賜名哈剌斡脫赤十七年擢太醫院管勾昔裏吉叛宗王別裏鐵穆而奉命往徵之帝諭哈剌八都魯曰當行者多避事汝善醫復習騎射能從行乎對曰事君不辭難臣不行將何爲卽請受甲帝曰汝安用甲對曰臣願備一戰士帝曰醫汝事也甲不可得惟賜以環刀弓矢裘馬等物將行聞母疾請歸省帝命給驛而歸旣見母不敢以遠役告母亦微知之謂曰汝第行我疾安矣卽辭去忍淚不下而鼻血暴出數里弗止馳至王所一日獵於野有狐竄艸中王射之不中哈剌八都魯一發中之王大喜王妃有疾與藥卽愈王又喜奏爲其府長史及將戰從王請甲王曰上不與汝我何敢與因畱之使領輜重哈剌八都魯不肯曰大丈夫當﹠﹟命行陳乃守營帳如婦人耶見有甲者飲以酒髙價取之明日被以往王望見其介而馳走使人問之免冑曰我也因慨然曰一人興善萬人可激我爲萬人激耳中道三遇賊賊射之皆不中王喜甚解衣衣之曰此所以識也師次金山路隘頓兵未能進有使者云自脫忽王所來曰我受太祖分地守此不敢失凡上所使與昔裏吉之過我者吾﹠﹟飲食供給之無二心也且願見天子而道遠無援今聞王來甚喜得一見可乎王以爲信左右曰此詐也脫忽所居要害殆與昔裏吉爲耳目願勿聽乃羈其人遣兵間道窺之獲其遊騎三十人訊之得其情知脫忽方飲酣遂出其不意進擊大敗之因獲昔裏吉所遣使知其不爲備又乘勢進擊大破擒之王乃命哈剌八都魯獻俘行宮帝見其瘠甚輟禦膳羊胾以賜旣拜受先割其美者懷之帝問其故對曰臣始與母訣今歸母幸存請以君賜遺之帝嘉其志命自今凡賜之食必先賜其母以功授和林等處宣慰副使賜與甚厚二十三年升同知宣慰司事二十四年又升宣慰使二十五年海都犯邊尙書省以和林屯糧當得知緩急輕重者掌其出納奏用怯伯帝曰錢谷非怯伯所知哈剌斡脫赤可使也進階嘉議大夫職如故使怯伯與俱二十六年海都兵至皇子北安王使報怯伯率其民避去怯伯與哈刺八都魯南行六日止八兒不剌距海都軍五六十里怯伯大懼曰事急矣不如順之哈剌八都魯語其弟欽祖榮祖曰怯伯有二心矣遂潛遁與探馬赤千戶忽剌思遇從騎百餘人問之忽剌思曰吾在海都軍中聞怯伯反宣慰脫身歸報天子我故追以來哈剌八都魯察其誠與之謀結陳乘髙立於西南令之曰吾將往責怯伯汝曹勿動見吾執弓而起卽相應也旣見怯伯怯伯盛言海都之令以威之哈剌八都魯詭辭自解得間疾趨忽剌思整陣以出怯伯遣騎來追屢拒卻之道遇送軍裝者因獲之至鹽海及入見帝喜曰人言汝陷賊乃能來耶命與酒饌顧謂侍臣曰譬諸畜犬得美食而棄其主怯伯是也𨿽未得食而不忘其主此人是也更其名曰察罕斡脫赤賜以鈔五千貫頓首辭謝乞以所賜與同來者帝特命受之而令中書定其同來者之賞有差二十七年遷正奉大夫河東山西道宣慰使奏曰臣累戰而歸衣裘盡獘河東臣故鄕也願乞錦衣以爲榮帝以金織文衣賜之居二年召還帝諭之曰自此而北乃顏故地曰阿八剌忽者產魚吾今立城而以兀速憨哈納思乞昔吉裏三部人居之名其城曰肇州汝往爲宣慰使仍別賜汝名曰小龍兒或曰哈剌八都魯汝可自擇之對曰龍非臣下所敢承帝曰然則哈剌八都魯可也復賜以繡衣玉帶及鈔五千貫其爲人主所眷注如此旣至定市裏安民居一日得魚九尾皆千斤遣使來獻俄召還三十一年春世祖崩太傅伯顏奉皇太后旨命之曰東方汝嘗鎭之今以屬汝勿俟制命乃以爲咸平宣慰使元貞元年召爲禦史中丞行至懿州病卒

王利用按元史本傳利用字國賓通州潞縣人遼贈中書令太原郡公籍之七世孫髙祖以下皆仕金利用幼﹠﹟悟弱冠與魏初同學遂齊名諸名公交口稱譽之初事世祖於潛邸中書辟爲掾辭不就中統初命監鑄百司印章歷太府內藏官出爲山東經略司詳議官遷北京奧魯同知歷安肅汝蠡趙四州知州入拜監察禦史薊州有禁地民不得射獵其中邏者誣州民冒禁籍其家利用糾之邏者訴於上利用辯愈力得以所沒入悉歸之民擢翰林待制兼典文署奉旨程試上都隆興等路儒士升直學士與耶律鑄同修實錄出爲河東陜西燕南三道提刑按察副使四川提刑按察使四川土豪有持官府長短者問得其實而當以罪民賴以安都元帥塔海抑巫山縣民數百口爲奴民屢訴不決利用承檄覆問盡出爲民大徳二年攺安西興元兩路總管其在興元減職田租額站戶之役於他郡者悉除之民甚便焉有婦毒殺其夫問藥所從來吏教婦指爲富商所貨獄上利用曰家富而貨毒藥豈人情哉訊之果冤也未幾致仕居漢中成宗朝起爲太子賓客首以切於時政者疏上十七事曰謹畏天戒取法祖宗孝事母后敬奉至尊撫愛百姓惇本抑末淸心聽政寡欲養身酒宜節飲財且節用有功必賞有罪必罰杜絕讒言求納直諫官職量材而授工役相時而動俾近侍時赴經筵講讀經史帝及太子嘉納之皇后聞之命錄別本以進利用以老病不能朝帝遣醫診視之利用謂弟利貞利亨曰吾受國厚恩愧不能報死生有命藥不能爲也遂卒年七十七利用每自言平生讀書於恕字有得焉廉希憲當時名相簡重愼許可嘗語人曰方今文章政事兼備者王國賓其人也武宗卽位以官僚舊臣制贈榮祿大夫柱國中書平章政事封潞國公謚文貞

疊裏威失按元史塔本傳疊裏威失少好讀書成宗時入宿衛授河西廉訪司僉事拜監察禦史遷淮西廉訪副使召爲中書左司員外郎攺樞密院參議升判官延佑四年授翰林侍講學士出爲河間路總管屬歲饑出俸金及官庫所積賑之活數十萬人河間當水陸要衝四方供億皆取給焉疊裏威失立法調遣民便之復建言增置便習弓馬尉一人益邏兵之數於是盜賊屏息陵州郡凶爲官民害悉收系死獄中後升遼陽行省參知政事子鎖咬兒哈的迷失

朵羅臺按元史本傳朵羅臺唐兀氏祖小醜太祖旣定西夏括諸色人匠小醜以業弓進賜名怯延兀蘭命爲怯憐口行營弓匠百戶徙居和林卒父塔兒忽臺襲職阿里不哥叛塔兒忽臺從戰於失畝裏禿之地死之朵羅臺從萬戶也速兒玉哇赤等累戰有功授前衛親軍百戶積官昭信校尉芍陂屯田千戶所達魯花赤後以疾退朵羅臺之弟闊闊出亦業弓嘗獻所造弓帝稱善問其父何名闊闊出對曰塔兒忽臺臣之父也帝見其狀貌魁偉且問其能射乎左右對曰能試之果然遂命爲近侍明年武備侍臣復以其弓獻且奏用之帝曰孔子言三綱五常人能自治而後能治人能齊家而後能治國汝可以此言諭之而後用之俄擢爲大同路廣勝庫達魯花赤廣勝者貯兵器之所時總管唐兀海牙以庫作公署置甲仗於虛廩中多被虫鼠之害闊闊出言於帝復之且責其償兵器之旣壞者使者薛綽不花納速魯丁以檄取鷹房軍衣甲弓矢若干闊闊出責其入文書領去時憲副速魯蠻令毋入文書且命有司封鑰其庫將點視之闊闊出不從事聞帝命笞速魯蠻罷之大徳元年升大同路武州達魯花赤兼管本州諸軍奧魯勸農事又監建州利州攺僉四川道廉訪司事拜監察禦史累官中大夫大寧路總管卒於官

博羅歡按元史本傳博羅歡畏答兒幼子蘸木曷之孫瑣魯火都之子也時諸侯王及十功臣各有斷事官博羅歡年十六爲本部斷事官從世祖討阿里不哥數有功帝喜而賜馬四十匹金幣稱之中統三年李叛命帥忙兀一軍圍濟南分兵掠益都萊州悉平之詔錄燕南獄讞決明允賜衣一襲皇子雲南王愛哥赤爲其省臣寶合丁毒死事覺中書擇可治其獄者四人奏上皆不稱旨丞相綫眞以博羅歡聞帝可其奏博羅歡辭曰臣不敢愛死第年少不知書恐﹠﹟事耳帝乃以吏部尙書別帖木兒輔其行未至雲南寶合丁密以金六籯迎饋祈勿究其事博羅歡其握兵僥外拒之恐致變陽諾曰吾橐不能容可且持歸待我取之博羅歡至則竟其獄誅毒王者而歸其金於省陛見帝顧謂綫眞曰卿舉得其人矣賜黃金五十兩詔忙兀事無大小悉統於博羅歡授昭勇大將軍右衛親軍都指揮使大都則專右衛上都則兼三衛會伐宋授金吾衛上將軍中書右丞詔分大軍爲二右軍受伯顏阿朮節度左軍受博羅歡節度俄兼淮東都元帥罷山東經略司而以其軍悉隸焉遂軍於下邳召將佐謀曰淸河城小而固與昭信淮安泗州爲掎角猝未易拔海州東海石秋遠在數百里之外必不嚴備吾頓大兵爲疑兵以輕騎倍道襲之其守將可擒也師至三城果皆下淸河亦降宋主以國內附而淮東諸城猶爲之守詔博羅歡進軍拔淮安南堡戰白馬湖及寶應掠髙郵自西小河入漕河援灣頭斷通泰援兵遂下揚州淮東平益封桂陽徳慶二萬一千戶十四年討叛臣只裏斡臺於徳昌平之賜玉帶文綺與博羅同署樞密院事拜中書右丞行省北京未幾召還時江南新附尙多反側詔募民能從大軍進討者使自爲一軍聽節度於其長而毋役於他軍制命符節皆與正同會博羅歡寢疾乃附樞密董文忠奏曰今疆土寖廣勝兵百萬指揮可集何假此無藉之徒彼一踐南土則掠人貨財俘人妻孥仇怨益滋而叛者將愈眾矣奏上召輿疾賜坐與語帝大悟遂可其奏而常徳入訴唐兀一軍殘暴其境內敕斬以徇凡所募軍皆罷十六年以哈剌斯博羅思斡羅罕諸部不相統命博羅歡監之十八年以中書右丞行省甘肅二十年拜禦史大夫行禦史臺事以疾歸諸王乃顏叛帝將親徵博羅歡諫曰昔太祖分封東諸侯其地與戶臣皆知之以二十爲率乃顏得其九忙兀兀魯紮剌兒弘吉剌亦其烈思五諸侯得其十一惟徵五諸侯兵自足當之何至上煩乘輿哉臣疾且愈請事東徵帝乃賜鎧甲弓矢鞍勒命督五諸侯兵與乃顏戰敗之其黨塔不帶以兵來拒會久雨軍乏食諸將欲退博羅歡曰今兩陣相對豈容先動俄塔不帶引兵退博羅歡以其師乘之轉戰二日身中三矢大破之斬其駙馬忽倫適太師月魯那演大軍來會遂平乃顏擒塔不帶旣而其黨哈丹復叛詔與諸侯王乃馬帶討之哈丹遊騎猝至博羅歡從三騎返走扺絕澗可二丈許追騎垂及博羅歡策其馬一躍而過三從騎皆沒人以爲有神助云哈丹死斬其子老的於陳往返凡四歲凱旋俘哈丹二妃以獻敕以一賜乃馬帶一賜博羅歡陳其金銀器於延春閣上召諸侯三將帥分賜之博羅歡辭帝曰卿可謂能讓乃賜金銀器五百兩以旌之河南宣慰攺行中書省拜平章政事有詔括馬毋及勛臣之家博羅歡曰吾馬成羣所治地方三千里不先出馬何以爲吏民之倡乃先入善馬十有八汴南諸州莽爲巨浸博羅歡躬行決口督有司繕完之三十一年成宗立遷陜西行中書省平章政事未行畱鎭河南入朝請以泰安州所入五戶絲四千斤易內庫繒帛分給忙兀一軍帝爲敕﹠﹟車送軍中賜以銀百五十兩陛辭帝諭之曰卿今白須世祖徳言實多聞之宜加愼護因以世祖所佩弓矢鞶帶賜之有頃近臣奏伐宋時右軍分屬伯顏阿朮左軍分屬博羅歡今伯顏阿朮皆受分地而博羅歡未及惟帝裁之帝曰何久不言豈彼恥自請耶乃益封髙郵五百戶大徳元年叛王藥朮忽兒兀魯速不花來歸博羅歡聞之遣使馳奏曰諸王之叛皆由其父此輩幼弱無所與知今玆來歸宜棄其前惡以勸未至帝深以爲然賜金鞍勒命以平章政事行省湖廣會並福建行省入江浙拜光祿大夫上柱國江浙等處行中書省平章政事居歲餘卒年六十三博羅歡勇有智略戰常以身先之所獲財物悉與將士故得其死力平居常以國事爲憂聞變卽請行至終其事乃止其忠義蓋天性然也累贈推忠宣力贊運功臣太師開府儀同三司上柱國加封奉安王謚武穆

千奴按元史和尙傳和尙子千奴以禦史大夫月魯那延薦入見大安閣世祖念其功臣子卽以其父官授之拜武徳將軍江南浙西道提刑按察使時江浙行中書省行禦史臺皆治杭千奴上言行省專控江浙在杭爲宜行臺總鎭江南不宜偏在杭且兩大府並立勢逼則事窒情通則威盍移行臺於要便之所後數年遂移行臺於江東遷山南湖北道提刑按察使二十六年加明威將軍遷淮西江北道提刑按察使時桑哥秉政擅權勢焰燻灼人莫敢言千奴乘間入朝見帝於柳林極陳其罪狀帝爲之攺容未幾桑哥伏誅又上言其黨猶布中外宜早處分攺立肅政廉訪司進廣威將軍授江北淮東道肅政廉訪使三十一年遷江東建康道肅政廉訪使丁祖母憂服闋東平大名諸路有諸王牧馬艸地與民田相間亙相侵冒有司視彊弱爲予奪連歲爭訟不能定乃命起千奴治之其訟遂息大徳二年授大中大夫建康路總管未行奉詔使淮東西問民疾苦察官吏能否千奴勤於諮訪興利除害還奏軍民便宜三十事多見采用歷江西湖東江南湖北兩道廉訪使時中書平章伯顏等固位日久黨與眾盛所任之人徇情弄法綱紀漸壞千奴摭其實上於憲臺以聞伯顏等皆被黜前後七持憲節剛正不撓聞朝廷事有不便必上章極論未嘗以內外爲嫌七年授嘉議大夫大都路總管兼大興府尹馭吏治民有方以暇日正街衢表里巷國學興工尢盡其力俄進通議大夫同僉樞密院事上疏言蒙古軍在山東河南者往戍甘肅跋涉萬里裝橐鞍馬之資皆其自辦每行必鬻田產甚則賣妻子戍者未歸代者當發前後相仍困苦日甚今邊陲無事而虛殫兵力誠爲非計請以近甘肅之兵戍之而山東河南前戍者官爲出錢贖其田產妻子庶使少有瘳也詔從之未幾遷參議中書省事贊決機務精練明敏凡幹祿之人由他道進者一切不用時論翕然稱焉成宗崩迎仁宗於潛邸奉武宗卽位危疑之際彌綸補益之功爲多拜榮祿大夫平章政事商議樞密院事左翼萬戶府達魯花赤提調屯田事賜玉帶延佑五年乞致仕帝憫其衰老從其請仍給半俸終其身退居濮上築先聖宴居祠堂於歷山之下聚書萬卷延名師教其鄕裏子弟出私田百畝以給養之有司以聞賜額歷山書院家居七年而卒年七十一贈推忠輔治功臣光祿大夫河南江北等處行中書省平章政事上柱國追封衛國公謚景憲子龍寶

斡羅思按元史本傳斡羅思康裏氏曾祖哈失伯要國初款附爲莊聖太后宮牧官祖海都從憲宗徵釣魚山歿於陣父明裏帖木兒世祖時爲必闍赤後爲太府少監斡羅思至元十九年爲內府必闍赤二十一年拜監察禦史遷雲南行省理問領雲南王府事後以忤桑哥被譖籍其家惟金玉帶各一黃金五十兩皆上所賜者乃以公用系官孳畜加之罪帝曰口腹之事其寢之二十六年置八番羅甸宣慰司進嘉議大夫宣慰使時諸蠻叛服不常斡羅思平之乃立安撫等司以守焉二十八年平楊都要等九月進中奉大夫錫虎符明年爲八番順元等處宣慰使都元帥賜三珠虎符大徳六年授通奉大夫羅羅思宣慰使兼管軍萬戶進正奉大夫武宗立召還授資善大夫中書左丞領武衛親軍都指揮使大都屯田府事尋進榮祿大夫中書右丞兼翰林國史承旨仍領武衛屯田屢奉旨賜貲產第宅固辭遷四川行省平章政事至大二年召還以瘴癘臥病不起皇慶二年卒年五十有六贈光祿大夫益國公子博羅普化

也先不花按元史本傳也先不花蒙古怯烈氏祖曰昔剌斡忽勒兄弟四人長曰脫不花次曰怯烈哥季曰哈剌阿忽剌方太祖微時怯烈哥已深自結納後兄弟四人皆率部屬來歸太祖以舊好遇之特異他族命爲必闍赤長朝會燕饗使居上列昔剌斡忽勒早世其子孛魯歡幼事睿宗入宿衛憲宗卽位與蒙哥撒兒密贊謀議拜中書右丞相遂專國政賜眞定之束鹿爲其食邑至元元年以黨附阿里不哥論罪伏誅子四人長曰也先不花次曰木八剌初立禦史臺爲中丞次曰答失蠻累官至銀靑榮祿大夫次曰不花帖木兒拜榮祿大夫四川省平章政事也先不花初世其職爲必闍赤長裕宗封燕王世祖命也先不花爲之傅且謂之曰也先不花吾舊臣子孫端方明信閒習典故爾每事問之必不使爾爲不善也二十三年拜上柱國光祿大夫雲南諸路行中書省平章政事時阿郎可馬丁諸種僰夷爲變討平之遂立登云等路府州縣六十餘所得戶二十餘萬官其酋長定其貢稅邊境以寧大徳二年遷湖廣行省平章爲政不怒而威不察而明大事集議眾論不齊徐決一言切中事理咸出人意表會汴梁行省有妖獄飛語連湖廣平章政事劉漢傑右丞燕公楠朝廷驛召二人者入二人與也先不花嘗有違言也先不花急遣使附奏明其無他二人皆得釋八年遷平章河南行省河決落黎堤勢甚危督有司先士卒以備之汴以無患九年進拜上柱國銀靑榮祿大夫湖廣等處行中書省左丞相賞賜無虛月方面以安至大二年卒天歷二年贈推忠守正佐運翊戴功臣太師開府儀同三司上柱國恆陽王謚文貞子五人

哈剌按元史本傳哈剌哈魯氏初從軍攻襄樊蒙古四萬戶府辟爲水軍鎭撫至元十二年從丞相伯顏渡江攺管軍百戶賞甲冑銀鞘刀十二年秋從丞相阿朮與宋兵戰焦山敗之獲海舟二阿朮與王世彊招討造白鷂海船百艘就四十一萬戶翼摘遣漢軍三千五百新附軍一千五百俾哈剌王世彊並統之攻宋江陰許浦金山上海崇明金浦皆下之獲海船三百餘艘遂戍澉浦海口十三年春行省檄充沿海招討副使宋將張世傑舟師至慶元胊山東門海界哈剌追之獲船四艘上其功行省增撥軍七百並舊所領士卒守定海港口秋七月宋昌國州胊山秀山戍兵舟師千餘艘攻奪定海港口哈剌迎擊擄其裨將並海船三艘八月宋兵復攻定海港口哈剌擊退之行省檄充蒙古漢軍招討使十月哈剌引兵至溫州靑嶴門遇宋兵奪船五艘遣使諭溫州守臣家之柄以城降十一月至福州奪宋海船二十艘擒毛監丞等十四年賜金符宣武將軍沿海招討副使行省檄充沿海經略副使俾與劉萬戶行元帥府事於慶元鎭守沿海上下南至福建北趾許浦六月行省檄充沿海經略使兼左副都元帥督造海船千艘八月有旨江西省右丞塔出等進兵攻廣南哈剌以兵從十月進昭勇大將軍沿海招討使時宋處州兵復溫州哈剌歹率兵復取之進至潮陽縣宋都統陳懿等兄弟五人以畬兵七千人降塔出兵攻廣州逾月未下哈剌引兵繼至諭宋安撫張鎭孫侍郎譚應斗以城降從攻張世傑於大洋獲其軍資器械不可勝計諭南恩州宋合門宣贊舍人梁國傑以畬軍萬人降十五年還軍慶元秋八月入覲帝問曰汝何氏族對曰臣哈魯人賜金織文衣鞍勒擢昭武大將軍沿海左副都元帥慶元路總管府達魯花赤將所部軍戍海口十六年日本商船四艘篙師二千餘人至慶元港口哈剌歹諜知其無他言於行省與交易而遣之海賊賀文達顧潤等寇掠海島哈剌歹諭降之得舟六十餘艘十八年擢輔國上將軍都元帥從國兵徵日本值風舟回明年二月還戍慶元二十二年罷都元帥攺沿海上萬戶府達魯花赤二十四年入朝帝問日本事宜哈剌歹應對甚悉令還戍海道授浙東宣慰使賜金織文段玉束帶鞍勒弓矢有差二十五年樞密以水軍乏帥奏兼前職冬徵入見明年拜金吾衛上將軍中書左丞行浙東道宣慰使領軍職如故大徳五年徵入見擢資徳大夫雲南行省右丞偕劉深徵八百媳婦國至順元年宋龍濟等叛喪師而還深誅哈剌歹亦以罪廢十一年以疾卒於汝州皇慶元年贈榮祿大夫平章政事鞏國公謚武惠子哈剌不花襲沿海萬戶府達魯花赤

忽辛按元史賽典赤贍思丁傳賽典赤贍思丁子忽辛至元初以世臣子備宿衛世祖善其應對至元十四年授兵部郎中明年出爲河南等路宣慰司同知河南多彊盜往往羣聚山林劫殺行路官軍收捕失利忽辛以招安自任遣土豪持檄諭之未幾賊二人來自歸忽辛賜之冠巾且諭之曰汝昔爲賊今旣自歸卽良民矣俾侍左右出入房闥無間悉放還令徧諭其黨數日後招集其爲首者十輩來身長各七尺餘羅拜庭下顧視異常眾悉驚怖失措忽辛命吏籍其姓名爲民俾隨侍左右夜則令臥戶外時呼而飲食之各得其歡心羣盜聞之相繼款附二十一年授雲南諸路轉運使明年轉陜西道又明年授燕南河北道宣慰司同知尋除南京總管三十年授兩浙鹽運使大徳九年進江東道宣慰使攺陜西行臺禦史中丞再攺雲南行省右丞旣至條具諸不便事言於宗王請更張之王不可忽辛與左丞劉正馳還京師有旨令宗王協力施行由是一切病民之政悉革而新之豪民規避繇役往往投充王府宿衛有司不勝供給忽辛按朝廷元額所無者悉籍爲民去其宿衛三分之二馬龍州酋謀叛陰與外賊通持所受宣敕納賊以示信事覺宗王爲左右所蔽將釋不問忽辛與劉正反復研鞫姦狀盡得竟斬之軍糧支給地裏遠近不同吏夤緣爲姦忽辛籍軍戶姓名及倉廩處所爲更番支給吏姦始除先是贍思丁爲雲南平章時建孔子廟爲學校撥田五頃以供祭祀教養贍思丁卒田爲大徳寺所有忽辛按廟學舊籍奪歸之乃復下諸郡邑徧立廟學選文學之士爲之教官文風大興王府畜馬繁多悉縱之郊敗民禾稼而牧人又在民家宿食室無寧居忽辛度地置艸場構屋數十間使爲牧所民得以安廣南酋沙奴素彊悍宋時嘗賜以金印雲南諸部悉平獨此梗化忽辛遣使誘致待之以禮畱數月不遣酋請還忽辛曰汝欲還可納印來酋不得已印以納忽辛置酒宴勞諷令偕印入覲帝大悅大徳五年緬國主負固不臣忽辛遣人諭之曰我老賽典赤平章子也惟先訓是遵凡官府於汝國所不便事當一切爲汝更之緬國主聞之遂與使者偕來獻白象一且曰此象古來所未有今聖徳所致敢效方物旣入帝賜緬國主以世子之號烏蠻等租賦歲發軍徵索乃集忽辛以利害榜諭諸蠻不遣一卒而租賦咸足俄有爲飛語及符讖以惑宗王者忽辛引劉正密爲奏馳報朝廷遣使臨問凡造言之徒悉誅之忽辛偕使者還覲大徳八年出爲四川行省左丞攺江浙行省至大元年拜榮祿大夫江西行省平章政事明年以母老謝職歸養又明年正月卒天歷元年贈守徳宣惠敏政功臣上柱國雍國公謚忠簡子二人

阿禮海牙按元史本傳阿禮海牙畏吾氏集賢大學士脫列之子也早事武宗仁宗爲宿衛以淸愼通敏與父兄並見信任十餘年間剔歷華近入侍帷幄出踐省闥廷無間言至治初出爲平章政事歷鎭江浙湖廣河南陜西四省皆有惠政汴人尢懷思之歸朝拜翰林學士承旨丁父憂解官家居天歷元年秋文宗入承大統阿禮海牙卽易服南迎至於汴郊見焉帝命復鎭汴省時當艱難之際阿禮海牙髙價糴粟以峙糧儲命近郡分治戎器閱士卒括馬民間以備不虞先是文宗卽位之詔已播告天下而陜西官府結連靖安王等起兵東擊潼關阿禮海牙開府庫量出鈔二十五萬緡屬諸行省參政河南淮北蒙古軍都萬戶朵列圖廉訪副使萬家閭犒軍河南以禦之令都鎭撫卜伯率軍吏巡行南陽髙門武關荊子諸隘南至襄川二江之口督以嚴備萬戶博羅守潼關不能軍是月二十五日只兒哈率小汪總帥脫帖木兒萬戶等之兵突出潼關東掠閿鄕披靈寶蕩陜州新安諸郡邑放兵四劫迆邐前進河南告急之使狎至而朵列圖亦以兵寡爲言十月一日阿禮海牙集省憲官屬問以長策無有言者阿禮海牙曰汴在南北之交使西人得至此則江南三省之道不通於畿甸軍旅應接何日息乎夫事有緩急輕重今重莫如足兵急莫如足食吾徵湖廣之平陽保定兩翼軍與吾省之鄧新翼廬州沂郯炮弩手諸軍以備虎牢裕州哈剌魯鄧州孫萬戶兩軍以備武關荊子口以屬郡之兵及蒙古兩都萬戶左右兩衛諸部丁壯之可入軍者給馬乘貲裝立行伍以次備諸隘芍陂等屯兵本自襄鄧諸軍來田者還其軍益以民之丁壯使守襄陽白土峽州諸隘別遣塔海以備自蜀至者以汴汝荊襄兩淮之馬以給之府庫不足則命郡縣假諸殷富之家安丰等郡之粟﹠﹟黃河運至於陜糴諸汴汝近郡者則運諸熒陽以達於虎牢吾與諸軍各奮忠義以從王事宜無不濟者眾曰惟命卽日部分行事自伯顏不花王以下省都事李元徳等凡省之屬吏與有官而家居者各授以事而出廉訪使董守中僉事沙沙在南陽右丞脫帖木兒廉訪使卜顏在虎牢分遣兵馬以聽其調用饋餉之行千車相望阿禮海牙親閱實之必丰必良信以期會自虎牢之南至於襄漢無不畢給蓋爲粟二十萬石豆如之兵甲五十五萬芻萬萬是時朝廷置行樞密院以總西事襄漢荊湖河南郡縣皆缺官阿禮海牙便宜擇材以處之朝廷皆從其請是月西兵逼河南行院使來報曰西人北行者度河中以趨懷孟磁南行者帖木哥過武關掠鄧州而殘之直趨襄陽攻破郡邑三十餘橫絕數千里所過殺官吏焚廬舍擄民人婦女財物賊虐殄盡西結囊家以蜀兵至矣阿禮海牙益督餉西行遣行院官塔海領兵攻帖木哥而又設備於江黃置鐵繩於峽口作舟艦以待戰十九日師與西兵遇於鞏縣之石渡而湖廣所徵太原之兵最爲可用甫至未及食或趣之倍道以進轉戰及暮兩軍殺傷與墮澗谷死者相等而虎牢遂爲敵有兵儲巨萬阿禮海牙盡其心民殫其力者一旦悉亡焉行省院與諸軍斂兵退二十二日至汴民大恐阿禮海牙前後遣使告於朝輒爲也先﹠﹟畱不遣不得朝廷音問已二十日阿禮海牙亦憂之親出行撫其民乃修城闕以備衝突立四門以通往來戒卒伍以嚴守衛時𨿽甚危急阿禮海牙朝夕出入聲色不動怡然如平時眾賴以安十一月六日西師逼城將百里而近阿禮海牙召行院將帥憲司與凡在官者而告之曰吾荷國厚恩惟有一死以報上耳行院之出惟敵是圖而退保吾城不亦怯乎然敵亦烏合之眾何所受命而敢犯我乎且吾甲兵非不堅勁芻峙非不丰給而弗利者太平日久將校不知兵吏士不練習彼所以得披猖至此彼誠知我聖天子之命則眾沮而散爾何足乎吾今遣使告於朝請降詔大赦脇從詿誤比詔下先募士以卽位詔及朝廷招諭之文入其軍明示利害吾整大軍西向以徵之別遣驍將率精騎數千上龍門繞出其後使之進無所投退無所歸成擒於鞏洛之間必矣而我軍所獲陜西官吏命有司羈而食之一無所戮眾曰諾惟命卽日與行院整兵南燻門外以行會有使者自京師還言齊王已克上都奉天子寶璽來歸刻日至京矣阿禮海牙乃置酒髙會於省堂以賀發書告屬郡報諸江南三省而募士得蘭住者書諭之西人猶搒掠蘭住訊以其實而朝廷亦遣都護月魯帖木兒從十餘人奉詔放散西軍之在虎牢者西人殺其從者之半械都護以送諸荊王所荊王時在河南之白馬寺以是西人𨿽未解散各巳駭悟又聞行省院以兵至猶豫不敢進朝廷又使參政馮不花親諭之乃信服靖安王遣使四輩與蘭住來請命逡巡而去難平阿禮海牙乃解嚴報捷斂餘財以還民從陜西求民人之被俘掠者歸其家凡數千人陜西官吏被獲者皆遣還其所阿禮海牙自始至鎭迨乎告功居汴省者數月後以功遷陜西行禦史大夫復拜中書省平章政事

趙宏偉按元史本傳宏偉字子英甘陵人後徙潁州至元十三年國兵攻宋宏偉以書謁元帥宋都於軍中奇之俾以兵略地臨江至吉州宋主將管忠節路分鄒超悉眾出戰宏偉敗之追北二十餘里薄其城示以禍福知州周天驥以城降宋都嘉宏偉有功賞銀三十兩署爲吉州參佐官吉民有爲亂者宏偉設伏橋下以火攻之賊戰退走伏發眾蹂踐幾盡乘勝搗其巢穴餘黨悉出拒戰宏偉旋兵襲其背斬其渠魁一州遂安宋廂禁軍總管王昌勇敢軍總管張云誘新附五營軍爲亂事覺昌就擒宏偉夜襲云斬首以獻俘其黨五百人宋都欲盡誅之宏偉曰此屬詿誤非得已也今悉就誅何以安反側眾得免死以功授泰和縣尹宋相文天祥署其將羅開禮葉良臣集眾謀復吉﹠﹟臨江宏偉斬良臣俘開禮釋其餘眾十五年以功賜金符遷瓜州河渡提舉十七年攺衡州路總管府治中羣盜出沒其境宏偉計其地興屯田民旣足食盜亦爲農郡遂寧謐大徳五年用中丞董士恆薦起僉浙西道肅政廉訪司事鎭江旱蠲民租九萬餘石吏畏飛語復徵於民民無所出行臺令宏偉核實卒蠲之大風海溢潤常江陰等州廬舍多蕩沒民乏食宏偉將發廩以賑有司以未得報爲辭宏偉曰民旦暮饑擅發有罪我先坐遂發之全活者十餘萬遷江南行臺都事十一年江南大饑宏偉請以贓罰錢賑之民賴以生至大二年召爲內臺都事仁宗在東宮時聞其名遇之甚厚嘗以字呼之及出爲浙東廉訪副使陛辭之日仁宗出幣帛俾擇所欲者卽賜之宏偉至浙東聞郡人許謙得朱熹道學之傳延致爲師於是人知向慕未幾擢江南行臺治書侍禦史皇慶二年致仕延佑二年復起爲禎邠道肅政廉訪使未幾以疾辭泰定三年卒年四十四贈嘉議大夫禮部尙書上輕車都尉追封天水郡侯謚貞獻子思恭

伯都按元史博羅歡傳博羅歡子伯都幼﹠﹟異不以家世自矜長嗜書史大徳五年擢江東道廉訪副使拜江南行臺侍禦史未幾召入僉樞密院事領捨兒別赤至大二年出爲江南行臺禦史中丞遷陜西行臺禦史大夫延佑元年拜甘肅行省平章政事時米價騰湧陸挽每石費二百緡乃爲經畫計所省至四百餘萬緡自是諸倉俱充溢甘州气寒地瘠少稔歲民饑則發粟賑之春闕種則貸之於是兵餉旣足民食亦給詔賜名鷹甲冑弓矢及鈔五千緡以勞焉四年移江浙行省平章政事入爲太子賓客上書陳告先聖王正心修身之道帝嘉納之遷江南行臺禦史大夫皇太后謂東宮官不宜使外止其行遂以疾辭去寓居髙郵英宗卽位復命爲江南行臺禦史大夫陛見以疾固辭帝慰諭久之命以平章之祿歸養於家復賜鈔十萬緡所服藥須空靑詔遣使江南訪求之伯都辭謝曰臣曩膺重寄深懼弗稱今已病廢況敢叨濫厚祿以受重賜乎並以所給平章政事祿歸有司泰定元年還京師卒朝廷知其貧賻鈔二萬五千貫禦史臺奏賻三萬五千貫仍還所辭祿妻弘吉刺氏弗受曰始伯都仕於朝不敢虛受廩祿今歿矣苟受是祿非其意也卒辭之子篤爾只將作院判官節使部名臣列傳二十八

元五

嶽柱按元史本傳柱字止所一字兼山自幼容止端嚴性﹠﹟悟有遠識方八歲觀畫師何澄畫陶母剪髮圖嶽柱指陶母手中金釧詰之曰金釧可易酒何用剪髮爲也何大驚卽異之旣長就學日記千言年十八從丞相答失蠻備宿衛出入禁中如老成人至大元年授集賢學士階正議大夫卽以薦賢舉能爲事皇慶元年升中奉大夫湖廣道宣慰使日接見儒生詢求民瘼延佑三年進資善大夫隆禧院使七年授太史院使英宗視其進止整暇顧謂參政速速曰全院使眞故家令子也泰定元年攺太常禮儀院使四年授禮部尙書領會同館事俄授江西等處行中書省參知政事天歷元年進榮祿大夫集賢大學士至順二年除江西等處行中書省平章政事時有誣告富民負永寧王官帑錢八百餘錠者中書遣使諸路徵之使至江西嶽柱曰事涉誣罔不可奉命僚佐重違宰臣意嶽柱曰民惟邦本傷本以斂怨亦非宰相福也令使者以此意復命時燕帖木兒爲丞相聞其言感悟命刑部詰治得誣罔狀罪誣告者若干人宰相以奏帝嘉之特賜幣帛及上尊酒桂陽州民張思進等嘯聚二千餘眾州縣不能治廣東宣慰司請發兵捕之嶽柱曰有司不能撫綏邊民乃欲僥幸興兵以爲民害耶不可宰執皆失色憲司亦以興兵不便爲言嶽柱終持不可遣千戶王英往問狀英直抵賊巢諭以禍福賊曰致我爲非者兩巡檢司耳我等何敢有異心哉諭其眾皆使復業一方以寧三年遷河南江北等處行中書省平章政事旋以軍事至揚州得疾明年十二月端坐而卒年五十三嶽柱天資孝友母弟久住早卒喪之盡哀尢嗜經史自天文醫藥之書無不究極度量弘擴有欺之者恬不爲意或問之則曰彼自欺也我何與焉母郜氏亦常稱之曰吾子古人也子四人

曹鑑按元史本傳鑑字克明宛平人穎悟過人舉止異常兒旣冠南遊具通五經大義大徳五年用翰林侍讀學士郝彬薦爲鎭江淮海書院山長十一年南行臺中丞廉恆辟爲掾史丁內艱復起補掾史除興文署命伴送安南使者沿途問難倡和應答如響使者嘆服以爲中國有人至治二年授江浙行省左右司員外郎明年奉旨括釋氏白雲宗田稽檢有方不數月而事集纖毫無擾泰定七年遷湖廣行省左右司員外郎時丞相忽剌歹怙勢恣縱妄爲威福僚屬多畏避鑑遇事徇理輒行獨不爲回撓湖北廉訪司舉鑑宜居風紀不報天歷元年調江浙財賦府副總管屬淮浙大水民以災告鑑損其賦什六七勢家因而詭免者鑑核實諭令首輸元統二年升同僉太常禮儀院鑑習典故達今古凡禮樂度數名物罔不周知因集議明宗皇后祔廟事援禮據經辯析詳明君子多之至元元年以中大夫升禮部尙書俄感疾而卒年六十五追封譙郡侯謚文穆鑑天性純孝親族貧乏者周卹恐後歷官三十餘年僦屋以居歿之日家無餘貲惟蓄書數千卷皆鑑手較定鑑爲詩賦尙騷雅作文法西漢每篇成學者爭相傳誦有文集若干捲藏於家鑑任湖廣員外時有故掾顧淵伯以辰砂一包饋鑑鑑漫爾置篋笥中半載後因欲合藥劑命取視之乃有黃金三兩雜其中鑑驚嘆曰淵伯以我爲何如人也淵伯巳歿鑑呼其子歸之其廉愼不欺如此

王克敬按元史本傳克敬字叔能大寧人幼奇﹠﹟嘗戲道旁丞相完澤見之謂左右曰是兒姿貌秀偉異日必令器也大寧朔土習尙少文而克敬獨孜孜爲儒者事旣仕累遷江浙行省照磨尋升檢校徽州民汪俊上變誣富人反省臣遣克敬往驗之克敬察其言不實中道數爲開陳禍福俊悔將對簿竟仰藥以死調奉議大夫知順州以內外艱不上除江浙行省左右司都事延佑四年往四明監倭人互市先是往監者懼外夷情叵測必嚴兵自衛如待大敵克敬至悉去之撫以恩意皆帖然無敢嘩有吳人從軍徵日本陷於倭者至是從至中國訴於克敬願還本鄕或恐爲禍階克敬曰豈有軍士懷恩徳來歸而不之納耶脫有釁吾當坐事聞朝廷嘉之番陽大饑總管王都中出廩粟賑之行省欲罪其擅發克敬曰番陽距此千里比待命民且死彼爲仁而吾屬顧爲不仁乎都中因得免拜監察禦史用故事監吏部選有履歷當升者吏故抑之問故吏曰有過克敬曰法笞四十七以上不升今不至是吏曰責輕罪重曰失出在刑部銓曹安知其罪重卒升之治書侍禦史張伯髙曰往者監選以減駁爲能今王禦史乃論增品級可爲世道賀矣尋遷左司都事時英宗勵精圖治丞相拜住請更前政不便者會議中書堂克敬首言江南包銀民貧有不能輸者有司以責之役戶甚無謂也當罷之兩浙煎鹽戶牢盆之役其重者尢害民當免其他役議定以聞悉從之泰定初出爲紹興路總管郡中計口受鹽民困於誅求乃上言乞減鹽五千引運司弗從因嘆曰使我爲運使當令越民少蘇矣行省檄克敬抽分舶貨拗蕃者例籍其貨商人以風水爲解有司不聽克敬曰某貨出某國地有遠近貨有輕重冒重險出萬死捨近而趨遠棄重而取輕豈人情耶具以上聞眾不能奪商人徳之擢江西道廉訪司副使轉兩浙鹽運司使首減紹興民食鹽五千引溫州逮犯私鹽者以一婦人至怒曰豈有逮婦人千百里外與吏卒雜處者污教甚矣自今毋得逮婦人建議著爲令明年擢湖南道廉訪使調海道都漕運萬戶是歲當天歷之變海漕舟有後至直沽者不果輸復漕而南還行省欲坐罪督運者勒其還趨直沽克敬以謂脫其常年而往返若是信可罪今蹈萬死完所漕而還豈得己哉乃請令其計石數附次年所漕舟達京師省臣從之召爲參議中書省事有以飛語中大臣者下其事克敬持古八議之法謂勛貴可以不議且罪狀不明而輕罪大臣何以白天下宰相傳旨大長公主爲皇外姑賜錢若干平雲南軍還賜錢若干英後入覲賜錢若干克敬乞覆奏宰相怒曰參議乃敢格詔命耶克敬曰用財宜有道大長公主供饋素優今賜錢出無名不當也自諸軍徵討以來賞格未下平雲南省獨先受賞是不均也英後遠還徒禦眾多非大錫賚恩意不能洽今賜物鮮少是不周也宰相以聞帝可其議拜中奉大夫參知政事行省遼陽俄除江南行臺治書侍禦史又遷淮東廉訪使以正綱紀爲己任不縱貪墨不阿宗戚聲譽益著入爲吏部尙書乘傳至淮安墜馬居吳中養疾元統初起爲江浙行省參知政事請罷富民承佃江淮田從之松江大姓有歲漕米萬石獻京師者其人旣死子孫貧且行乞有司仍歲徵弗足則雜置松江田賦中令民包納克敬曰匹夫妄獻米僥名爵以榮一身今身死家破又巳奪其爵不可使一郡之人均受其害國用寧乏此耶具論免之江浙大旱諸民田減租惟長寧寺田不減遂移牘中書以謂不可忽天變而毒疲民嶺海猺賊竊發朝廷調戍兵之在行省者往討之會提調軍馬官缺故事漢人不得與軍政眾莫知所爲克敬抗言行省任方面之寄假令萬一有重於此者亦將拘法坐視耶乃調兵往捕之軍行給糧有差事聞於朝卽令江西湖廣二省給糧亦如之視事五月請老年甫五十九謂人曰穴趾而峻墉必危再實之木必傷其根無功徳而忝富貴何以異此故常懷止足之分也又曰世俗喜言勿認眞此非名言臨事不認眞豈盡忠之道乎故其歷官所至俱有政績可紀時稱名卿克敬喜讀書其有所得者輒抄爲書又有所著詩文奏議傳於世元統二年卒年六十一贈中奉大夫陜西等處行省參知政事追封梁郡公謚文肅子時

朵爾直班按元史本傳朵爾直班字惟中木華黎七世孫祖曰碩徳父曰別理哥帖木爾朵爾直班甫晬而孤育於從祖母拜住從父也請於仁宗降璽書護其家稍長好讀書年十四見文宗適將幸上都親閱禦衣命錄於簿顧左右無能書漢字者朵爾直班引筆書之文宗喜曰世臣之家乃能知學豈易得哉命爲尙衣奉禦尋授工部郎中元統元年擢監察禦史首上疏請親祀宗廟赦命不宜數又陳時政五事其一曰太史言三月癸卯望月食旣四月戊午朔日又食皇上宜奮乾綱修刑政疏遠邪佞顓任忠良庶可消弭災變以爲禎祥二曰親祀郊廟三曰博選勛舊世臣之子端謹正直之人前後輔導使嬉戲之事不接於目俚俗之言不及於耳則聖徳日新矣四曰樞機之臣固宜尊寵然必賞罰公則民心服五曰弭安盜賊賑救饑民是時日月薄蝕烈風暴作河北山東旱蝗爲災乃復條陳九事上之一曰比日幸門漸啟刑罰漸差無功者覬覦希賞有罪者僥幸求免恐刑政漸隳紀綱漸紊勞臣何以示勸姦臣無所警懼二曰天下之財皆出於民民竭其力以佐公上而用猶不足則嗟怨之气上干陰陽之和水旱災變所由生也宜顓命中書省官二員督責戶部詳定減省罷不急之工役止無名之賞賜三曰禁中常作佛事權宜停止四曰官府日增選法愈敝宜省冗員五曰均公田六曰鑄錢幣七曰罷山東田賦總管府八曰蠲河南自實田糧九曰禁取姬妾於海外正月元日朝賀大明殿朵爾直班當糾正班次卽上言百官逾越班制者當同失儀論以懲不敬先是教坊官位在百官後禦史大夫撒迪傳旨俾入正班朵爾直班執不可撒迪曰禦史不奉詔耶朵爾直班曰事不可行大夫宜覆奏可也西僧爲佛事內廷醉酒失火朵爾直班劾其不守戒律延燒宮殿震驚九重撒迪傳旨免其罪朵爾直班又執不可一日間傳旨者八乃已丞相伯顏禦史大夫唐其勢二家家奴怙勢爲民害朵爾直班巡歷至漷州悉捕其人致於法民大悅及還唐其勢怒曰禦史不禮我已甚辱我家人我何面目見人耶答曰朵爾直班知奉法而已他不知也唐其勢從子馬馬沙爲欽察親軍指揮使恣橫不法朵爾直班劾奏之馬馬沙因集無賴子欲加害會唐其勢被誅乃罷遷太府監攺奎章閣學士院供奉學士進承制學士皆兼經筵官又升侍書學士同知經筵事是時朵爾直班甫弱冠又世家子乃獨以經術侍帝左右世以爲盛事至正元年罷學士院除翰林學士升資善大夫於是經筵亦歸翰林仍命朵爾直班知經筵事是時康裏以翰林學士承旨亦在經筵在上前敷陳經義朵爾直班則爲翻譯曲盡其意多所啟沃禁中語祕不傳俄遷大宗正府也可紮魯火赤聽訟之際引諭律令曲當事情有同僚年老者嘆曰吾居是官四十年見公論事殆神人也宗王有殺其大母者朵爾直班與同僚拔實力請於朝必正其罪時相難之出爲淮東肅政廉訪使遷江南行臺治書侍禦史未行又遷江西行省左丞以疾不赴北還養疾黃﹠﹟山中起爲資政院使五年拜中書參知政事同知經筵事提調宣文閣時纂集至正條格朵爾直班以謂是書上有祖宗制誥安得獨稱今日年號又律中條格乃其一門耳安可獨以爲書名時相不能從惟除制誥而已有以善音樂得幸者有旨用爲崇文監丞朵爾直班它擬一人以聞帝怒曰選法盡由中書省耶朵爾直班頓首曰用幸人居淸選臣恐後世議陛下今選它人臣之罪也省臣無與焉帝乃悅升右丞尋拜禦史中丞監察禦史劾奏別兒怯不花章甫上黜禦史大夫懿憐眞班爲江浙行省平章政事朵爾直班曰若此則臺綱安在乃再上章劾奏並畱大夫不允臺臣皆上印綬辭職帝諭朵爾直班曰汝其毋辭對曰憲綱隳矣臣安得獨畱帝爲之出涕朵爾直班卽杜門謝賓客尋出爲遼陽行省平章政事階榮祿大夫至官詢民所疾苦知米粟羊豕薪炭諸貨皆藉鄕民販負入城而貴室僮奴公府隸卒爭彊買之僅酬其半直又其俗編柳爲斗大小不一豪賈猾儈得以髙下其手民咸病之卽飭有司厲防禁齊稱量諸物乃畢集而價自平又存卹孤老平準錢法淸銓選汰胥吏愼勾稽興廢墜巨細畢舉苟有罪𨿽勛舊不貸王邸百司聞風悚懼召爲太常禮儀院使俄遷中政使又遷資政使會盜起河南帝憂之拜中書平章政事階光祿大夫首言治國之道綱常爲重前西臺禦史張桓伏節死義不污於寇宜首旌之以勸來者又言宜守荊襄湖廣以絕後患又數論祖宗之用兵匪專於殺人蓋必有其道焉今倡亂者止數人顧乃盡坐中華之民爲畔逆豈足以服人心其言頗迕丞相脫脫意時脫脫倚信左司郎中汝中柏員外郎伯帖木兒故兩人因擅權用事而朵爾直班正色立朝無所附麗適陜州危急因出爲陜西行臺禦史大夫行至中途聞商州陷武關不守卽輕騎晝夜兼程至奉元而賊已至鴻門吏白涓日署事不許曰賊勢若此尙何顧陰陽拘忌哉卽就署省臺素以舉措爲嫌不相聚論事朵爾直班曰多事如此惡得以常例論乃與行省平章朵朵約五日一會集尋有旨命與朵朵便宜同討賊卽督諸軍復商州乃修築奉元城壘募民爲兵出庫所藏銀爲大錢射而中的者賞之由是人皆爲精兵金商義兵以獸皮爲矢房狀如瓠號毛葫蘆軍甚精銳列其功以聞賜敕書褒獎之由是其軍遂盛而國家獲其用金州由興元鳳翔達奉元道裏回遠乃開義谷創置七驛路近以便時禦史大夫也先帖木兒師敗於河南西臺禦史蒙古魯海牙範文等十二人劾奏之朵爾直班當署字顧謂左右曰吾其爲平章湖廣矣未幾命下果然也先帖木兒者脫脫之弟章旣上脫脫怒故左遷朵爾直班而禦史十二人皆見黜關中人遮道涕泣曰生我者公也何遽去我而不畱乎朵爾直班慰遣之不聽乃從間道得出至重慶聞江陵陷道路阻不可行或請少畱以﹠﹟之不從期必達乃已湖廣行省時權治澧州旣至律諸軍以法而授納粟者以官人心翕然汝中柏伯帖木兒言於丞相曰不殺朵爾直班則丞相終不安蓋謂其帝意所眷屬必復用耳乃命朵爾直班職專供給軍食時官廩所儲無幾卽延州民有粟者親予酒諭勸之而貸其粟約﹠﹟朝廷頒鈔至卽還以直民無不從者又遣官糴粟河南四川之境民聞其名爭輸粟以助軍餉右丞伯顏不花方總兵承順風旨數侵辱之朵爾直班不爲動會官軍復武昌至蘄黃伯顏不花百計徵索無不給之猶欲言其供需失期達剌罕軍帥王不花奮言曰平章國之貴臣今坐不重茵食無珍味徒爲我曹軍食耳今百需立辦顧猶欲誣之是無人心也我曹便當散還鄕裏矣脫脫遣國子助教完者至軍中風使害之完者至則反加敬禮語人曰平章勛舊之家國之祥瑞吾苟傷之則人將不食吾余矣朵爾直班素有風疾軍中感霧露所患日劇遂卒於黃州蘭溪驛年四十朵爾直班立朝以扶持名教爲己任薦拔人才而不以爲私恩畱心經術凡伊洛諸儒之書未嘗去手喜爲五言詩於字畫尢精翰林學士承旨臨川危素嘗客於朵爾直班諫之曰明公之學當務安國家利社稷毋爲畱神於末藝朵爾直班深服其言其在經筵開陳大義爲多間采前賢遺言各以類次爲書凡四卷一曰學本二曰君道三曰臣職四曰國政明道厚倫制行稽古遊藝五者學本之目也敬天愛民知人納諫治內五者君道之目也宰輔臺察守令將帥禦五者臣職之目也興學訓農理財審刑議兵五者國政之目也帝覽而善之賜名曰治原通訓藏於宣文閣二子鐵固思帖木而篤堅帖木而

亦憐眞班按元史本傳亦憐眞班西夏人父俺伯以忠勤事世祖爲知樞密院事亦憐眞班性剛正動有禮法仁宗召見令入宿衛延佑六年超拜翰林侍講學士中奉大夫至治二年調同知通政院事擢虎符唐兀親軍都指揮使泰定初遷資善大夫典瑞院使天歷二年以選爲太子家令尋升資政大夫同知樞密院事擢侍禦史仍兼指揮使至順初拜翰林學士承旨榮祿大夫遷功徳使指揮使如故尋出爲陜西行省平章政事未行復爲翰林學士承旨元統至元之間伯顏爲丞相專權擅政嫉其論事不阿出爲江南行臺禦史大夫尋殺其子答裏麻而謫置海南及伯顏敗乃得召還朝至正六年拜光祿大夫禦史大夫盡選中外廉能之官置諸風憲一時號稱得人遷宣政院使出爲甘肅行省平章政事設法弭西差之寇民賴以安立石頌之召還爲銀靑榮祿大夫知樞密院事提調太醫院尋加金紫光祿大夫復爲禦史大夫知經筵事兼宣忠斡羅思扈衛親軍指揮使嘗奏言風俗人心日趨於薄請禁故吏不許彈劾所事官長太師馬紮兒臺與子丞相脫脫旣謫居在外時相欲傾之嗾人告變且扳臺臣同上奏亦憐眞班曰凡爲相者孰無閒退之曰況脫脫父子在官無大咎過柰何迫之於險終不從經筵進講必詳必愼故每讀譯文必被嘉納監察禦史劾奏時相帝不聽亦憐眞班反復論奏不已由是忤上意出爲江浙行省平章政事遷拜湖廣行省左丞相復召知樞密院事十一年潁亳兵起朝廷命將出師多失律致敗數進言於時相不見聽復出爲江浙行省左丞相十二年移江西行省左丞相於是妖寇由蘄黃陷饒州饒之屬邑安仁與龍興相接境其民皆相挺爲亂亦憐眞班道出安仁因駐兵招之來者厚加賞賚不從者命子哈藍朵兒只與江西左丞火你赤等乘髙縱火攻散之餘幹久爲盜區亦聞風順服先是江西行省平章政事道童以寬容爲政軍民懈弛亦憐眞班旣至風采一新威聲大振所在羣盜咸謀歸款矣十四年八月以疾卒於官所部爲之喪气事聞贈推忠佐運正憲秉義同徳功臣追封齊王謚忠獻子九人

廉惠山海牙按元史本傳惠山海牙字公亮布魯海牙之孫希憲之從子也父阿魯渾海牙廣徳路達魯花赤惠山海牙幼孤言及父輒泣下獨養母而家日不給垢衣糲食不以爲恥母喪哀毀逾禮負喪渡江而風濤作舟人以神龍忌屍爲言卽仰天大呼曰吾將祔母於先人神柰何厄我也風遂止年弱冠大臣欲俾入宿衛辭曰吾大父事世祖以通經號廉孟子今方設科取士願讀書以科第進乃入國學積分至治元年登進士第授承事郎同知順州事有弓匠提舉馬都剌者怙勢奪州民田同列畏之惠山海牙至卽治其事在官期年用薦者召入史館預修英宗仁宗實錄尋拜監察禦史時中書省有大臣貪猥狼籍卽抗章劾之語同列曰儻以言責獲罪吾之職也旣又劾奏明裏董阿不當攝祭太廟遷都水監疏會通河堤灤漆二水又修京東閘歷祕書丞會福總管府治中上疏言二月迎佛費財﹠﹟俗時論韙之出僉淮東廉訪司事遷江浙行省左右司員外郎旣而歷僉河東河南江西廉訪司事升江南行禦史臺經歷時山東鹽法大壞以選除都轉運使曾未期月用課最賞賚金幣上尊至正三年初行郊禮召拜侍儀使明年預修遼金宋三史遷崇文太監自是累遷爲河南行省右丞時有詔發民治決河徧騷屬郡亟以不便上言而時宰不用遷湖廣行省右丞以武昌失守連坐旣而事白遷江西行省右丞時所隸郡縣多陷於賊乃與平章政事司徒道童協謀殫力以定守禦招捕之策就除本道廉訪使未幾江西省治亦陷惠山海牙遁往福建久之除僉江浙行樞密院事攺拜福建行省右丞以兵鎭延平邵武境內以寧居歲餘奉詔還治省事總備禦事且督賦稅由海道供京師朝廷賴焉遷行宣政院使明年拜翰林學士承旨知制誥兼修國史卒年七十有一

王守誠按元史本傳守誠字君實太原陽曲人气宇和粹性好學從鄧文原虞集遊文辭日進泰定元年試禮部第一廷對賜同進士出身授祕書郎遷太常博士續編太常集禮若干捲以進轉藝林庫使與著經世大典拜陜西行臺監察禦史除奎章閣書博士拜監察禦史僉山東廉訪司事攺戶部員外郎中書右司郎中拜禮部尙書與修遼金宋三史書成擢參議中書省事調燕南廉訪使至正五年帝遣使宣撫四方除守誠河南行省參知政事與大都畱守答﹠﹟麻失裏使四川首薦雲南都元帥述律鐸爾直有文武材初四川廉訪使某與行省平章某不相能誣宣使蘇伯延行賄於平章某瘐死獄中至是伯延親屬有訴會茶鹽轉運司官亦訟廉訪使累受金廉訪使倉皇去官至揚州死副使而下皆以事罷憲史四人奏差一人籍其家而竄之餘皆斥去重慶銅梁縣尹張文徳出遇少年執兵刃疑爲盜擒執之果拒敵文徳斬其首得懷中帛旗書曰南朝趙王賊黨聞之遂焚劫雙山文徳捕殺百餘人重慶府官以私怨使縣吏誣之乃議文徳罪比不卽捕彊盜例加四等遇赦免猶擬杖一百守誠至爲直其事他如以贓罪誣人動至數千緡與夫小民田婚之訟殆百十計守誠皆辧析詳讞辭窮吐實爲之平反州縣官多取職田者累十有四人悉釐正之因疏言仕於蜀者地僻路遙俸給之薄何以自養請以戶絕及屯田之荒者召人耕種收其入以增祿秩宜賓縣尹楊濟亨欲於蟠龍山建憲宗神禦殿儒學提舉謝晉賢請復文翁石室爲書院皆采以上聞成之風采聳動天下論功居諸道最進資政大夫河南行省左丞未上母劉氏歿於京師聞喪亟歸遂遘疾以至正九年正月卒年五十有四帝賜鈔萬緡謚文昭有文集若干捲

韓鏞按元史本傳鏞字伯髙濟南人延佑五年中進士第授將仕郎翰林國史院編修官尋遷集賢都事泰定四年轉國子博士俄拜監察禦史當時由進士入官者僅百之一由吏致位顯要者常十之九帝乃欲以中書參議傅巖起爲吏部尙書鏞上言吏部掌天下銓衡巖起從吏入官烏足盡知天下賢才況尙書秩三品巖起累官四品耳於法亦不得升制可其奏天歷元年除僉浙西廉訪司事擊姦暴黜貪墨而特舉烏程縣尹幹文傅治行爲諸縣最所至郡縣爲之肅然二年轉江浙財賦副總管至順元年除國子司業尋遷南行臺治書侍禦史順帝初歷僉宣徽及樞密院事至正二年除翰林侍講學士旣而拜侍禦史以剛介爲時所忌言事者誣劾其贓私乃罷去五年臺臣辧其誣遂復起參議中書省事七年朝廷愼選守令參知政事魏中立言於帝當今必欲得賢守令無加鏞者帝乃特署鏞姓名授饒州路總管饒之爲俗尙鬼有覺山廟者自昔爲妖以禍福人爲盜賊者事之尢至將爲盜必卜之鏞至卽撤其祠宇沈土偶人於江凡境內淫祠有不合祀典者皆毀之人初大駭已而皆嘆服鏞知民可教俾俊秀入學宮求宿儒學行俱尊者列爲五經師旦望必幅巾深衣以謁先聖月必考訂課試以示勸勵每治政之暇必延見其師生與之講討經義由是人人自力於學而饒之以科第進者視他郡爲多鏞居官廨自奉淡泊僚屬亦皆化之先是朝使至外郡者官府奉之甚侈一不厭其所欲卽銜之往往騰謗於朝其出使於饒者鏞延見郡捨中供以糲飯退皆無有後言其後有旨以織幣脆薄遣使笞行省臣及諸郡長吏獨鏞無預鏞治政𨿽細事其詳密多類此十年拜中書參知政事十一年丞相脫脫在位而龔伯遂輩方用事朝廷悉議更張鏞有言不見聽人或以鏞優於治郡而執政非其所長遂出爲甘肅行省參知政事及脫脫罷用事者悉誅而鏞又獨免禍乃遷西行臺中丞歿於官

卜顏鐵木兒按元史本傳卜顏鐵木兒字珍卿唐兀吾密氏性明銳倜儻早備宿衛歷事武宗仁宗英宗天歷初由太常署丞拜監察禦史升殿中侍禦史累除大都路達魯花赤都轉運鹽使肅政廉訪使由行中書省參知政事升左右丞擢行禦史臺中丞遂拜江浙行省平章政事至正十二年春蘄黃賊徐壽輝遣兵陷湖廣侵江東西詔卜顏鐵木兒率軍討之卜顏鐵木兒益募壯健爲兵得驍勇士三千人戰艦三百艘時湖廣平章政事也先帖木兒江西平章政事星吉江南行臺禦史中丞蠻子海牙皆以兵駐太平宿畱不進卜顏鐵木兒至乃與俱前賊方聚丁家洲官軍猝與遇奮擊敗之遂復銅陵縣擒其賊帥復池州遂分遣萬戶普賢奴屯陽陵王建中屯白面渡閭兒討無爲州而自率鎭撫不花萬戶明安駐池口以防遏上流爲之節度已而江州再陷星吉死之蠻子海牙及威順王寬徹普化軍俱潰而東安慶被圍益急遣使來求援諸將皆欲自守汛地卜顏鐵木兒曰何言之不忠耶安慶與池止隔一水今安慶固守是其節也而救患之義我其可緩且上流官軍𨿽潰然皆百戰之餘所乏者錢谷器具而已吾受命總兵其可視之而不卹哉卽大發帑藏以周之潰軍皆大集而兩軍之勢復振安慶之圍遂解十三年三月賊眾復來攻池州眾且十萬諸縣皆應之卜顏鐵木兒會諸將謀曰賊表裏連結若俟其築壘成而坐食諸縣之粟破之實難今新至疲獘如乘其驕惰盡銳攻之則頃刻之間功可成矣眾曰諾遂分番與戰果大敗之擒其僞帥俘斬無算諸縣復平遂乘勝率舟師以進五月與戰於望江又戰小孤山及彭澤又戰龍開河皆破走之進復江州畱兵守之七月進兵攻蘄州擒其僞帥鄒普泰遂克其城進兵道士洑焚其柵扺蘭溪口賊之巢曰黃連寨又克而殲之分兵平兩巴河於是江路始通十一月與蠻子海牙四川行省參知政事哈臨禿左丞桑禿失裏西寧王牙罕沙軍合而湖廣左丞伯顏不花等軍皆會十二月分道進攻蘄水縣其僞都護僞將相而下四百餘人徐壽輝僅以身免以功詔賜上尊黃金帶時丞相脫脫方總戎南徵聞諸賊皆已破乃檄伯顏不花徵淮東蠻子海牙守裕溪口威順王還武昌而卜顏鐵木兒獨控長江十六年六月復以軍守池州十一月卒卜顏鐵木兒持身廉介人不敢幹以私其爲將所過不受禮遺宴犒民不知有兵性至孝幼養於叔父阿朮事之如親父常乘花馬時稱爲花馬兒平章云

答裏麻按元史本傳答裏麻髙昌人大父撒吉斯爲遼王傅世祖稱其賢從討李以勛授山東行省大都督答裏麻弱冠入宿衛大徳十一年授禦藥院達魯花赤遷回回藥物院尋出僉湖北山南兩道廉訪司事召拜監察禦史時丞相帖木疊兒專權貪肆答裏麻帥同寅亦憐眞馬祖常劾其罪髙昌僧恃丞相威違法娶婦南城答裏麻詰問之奮不顧利害風紀由是大振擢河東道廉訪副使隰州村民賽神因醉毆殺姚甲爲首者乘﹠﹟逃去有司逮同會者系獄歷歲不決答裏麻曰殺人者旣逃存亡不可知此輩皆詿誤無罪而反桎梏耶悉縱之至治元年帖木疊兒復相以復讎爲事答裏麻辭去明年攺燕南道廉訪副使開州達魯花赤石不花歹頗著政績同僚忌之嗾民誣其與民妻兪氏飲答裏麻察知兪氏乃八十老嫗石不花歹實不與飲酒於是扺誣告者罪石不花歹復還職行堂縣民砍桑道側偶有人借斧削其杖其人夜持杖劫民財事覺並逮斧主與盜同下獄答裏麻原其未嘗知情卽縱之深州民媼怒毆兒婦死婦方抱其子子亦誤觸死媼年七十同僚議免刑答裏麻不可曰國制罪人七十免刑爲其血气已衰不任刑也媼旣能殺二人何謂衰老卒死獄中至治元年除濟寧路總管興學勸農百廢具修府無停事濟陽縣有牧童持鐵連結擊野雀誤殺同牧者系獄數歲答裏麻曰小兒誤殺同牧者實無殺人意難以定罪罰銅遣之泰定元年升福建廉訪使朝廷遣宦官伯顏催督繡段橫取民財宣政院判官朮鄰亦取賂於富僧答裏麻皆劾之遷浙西廉訪使會文宗發江陵阿兒哈禿來諭旨求賂不獲還譖於朝召至京處以重罪比至帝怒解遷上都同知畱守天歷元年八月明宗崩文宗入正大統使者旁午答裏麻朝暮盡力事無缺失帝特賜錦衣以嘉之天歷三年遷淮東廉訪使明年召拜刑部尙書國制新君卽位必賜諸王駙馬妃主及宿衛官吏金帛答裏麻曰必唱名給散無虛增之數國費大省帝復賜黃金腰帶以旌其能元統元年升遼陽行省參知政事髙麗國使朝京道過遼陽謁省官各奉布四匹書一幅用徵東省印封之答裏麻詰其使曰國制設印以署公牘防姦僞何爲封私書況汝出國時我尙在京未爲遼陽省官今何故有書遺我汝君臣何欺詐如是耶使辭屈還其書與布元統三年遷山東廉訪使時山東盜起陳馬騾及新李白晝殺掠答裏麻以爲官吏貪污所致先劾去之而後上擒賊方略朝廷嘉納之卽遣兵擒獲齊魯以安除大都路畱守帝宴大臣於延春閣特賜答裏麻白鷹以表其貞廉帝嘗命答裏麻修七星堂先是修繕必用赤綠金銀裝飾答裏麻獨務朴素令畫工圖山林景物左右年少皆不然是歲秋車駕自上京還入觀之乃大喜以手撫壁嘆曰有心哉畱守也賜白金五十兩錦衣一襲至正六年升河南行省右丞攺翰林學士承旨至正七年遷陜西行臺中丞時年六十九致仕後召商議中書平章政事不拜全俸優養終身

納麟按元史本傳納麟智曜之孫睿之子也大徳六年納麟以名臣子用丞相哈剌哈孫答剌罕薦入備宿衛十年除中書舍人至大四年遷宗正府郎中皇慶元年擢僉河南廉訪司事延佑初拜監察禦史以言事忤旨仁宗怒叵測中丞朵兒只力救之乃解又言風憲恃糾劾之權而受人賂者宜刑而加流四年遷刑部員外郎六年出爲河南行省郎中至治三年入爲都漕運使泰定中擢湖南湖北兩道廉訪使天歷元年除杭州路總管鋤姦去蠹吏畏民悅明年攺江西廉訪使南昌歲饑江西行省難於發粟納麟曰朝廷如不允我當以家貲償之乃出粟以賑民全活甚眾平章政事把失忽都貪縱不法納麟劾罷之至順元年拜湖廣行省參知政事元統初召爲刑部尙書未至攺江南行臺治書侍禦史尋升中丞至元元年召拜中書參知政事遷同知樞密院事尋出爲江浙行省右丞乞致仕不允除浙西廉訪使力辭不赴至正二年除行宣政院使上天竺耆舊僧彌戒徑山耆舊僧惠洲恣縱犯法納麟皆坐以重罪請行宣政院設崇教所擬行省理問官秩四品以治僧獄訟從之尋爲江浙行省平章政事三年遷河南行省平章政事明年入爲中書平章政事七年出爲江南行臺禦史大夫尋召拜禦史大夫所薦用禦史必老成更事者八年進金紫光祿大夫請老不許加太尉禦史劾罷之退居姑蘇十二年江淮盜起帝命爲南臺禦史大夫納麟承詔卽起仍命兼太尉設僚屬總制江浙江西湖廣三省軍馬詔遣直省舍人海玉傳旨慰諭之納麟北面再拜曰臣𨿽耄老敢不黽勉從事盡餘生以報陛下至則修築集慶城郭會江浙杭城失守淮南行省平章政事失列門引兵往援次於采石納麟使止之曰聞杭賊易破不足憂今宣城危急先宜以兵救宣城乃調典瑞院使脫火赤率蒙古軍應之大破賊於堈下門宣州以安已而賊陷徽州廣徳常州宜興溧水溧陽蔓延丹陽金壇句容略上元江寧遊兵至鐘山集慶勢甚危納麟乃力疾治兵部署士卒命治書侍禦史左答納失理守城中中丞伯家奴戍東郊是時湖廣行省平章政事也先帖木兒軍和州納麟遣使求援也先帖木兒曰我奉命鎭江北不敢往援江東納麟復遣監察禦史鄭鄈力促其行也先帖木兒引步騎度采石至臺城入候納麟疾納麟喜卽以其故聞於朝已而也先帖木兒兵東趍秣陵殺賊二千餘人平湖熟鎭盡復上元江寧境乘勝入溧陽溧水賊潰奔廣徳其據龍潭方山者奔常州時江浙行省平章政事三旦八右丞佛家閭亦引兵來會所在羣賊皆敗北州郡悉平十三年納麟固請謝事從之命太尉如故乃退居慶元十六年九月詔以江南行臺移置紹興復以納麟爲禦史大夫仍太尉明年移治紹興十八年赴召由海道入朝至黑水洋阻風而還十九年復由海道趍直沽山東兪寶率戰艦斷糧道納麟命其子安安及同舟人拒之破其眾於海口八月抵京師帝遣使勞以上尊皇太子亦饋酒脯而納麟感疾日亟卒於通州年七十有九

星吉按元史本傳星吉字吉甫河西人魯祖朵吉祖搠思吉朵而只父搠思吉世事太祖憲宗世祖爲怯裏馬赤星吉少給事仁宗潛邸以精敏稱至治初授中尙監攺右侍儀兼修起居注拜監察禦史有直聲自是十五遷爲宣政院使出爲江南行禦史臺禦史大夫時承平日久內外方以觀望爲政星吉獨持風裁禦史行部必敕厲而遣之湖東僉事三寶住儒者也性廉介所至搏貪猾無所貸禦史有以自私請者拒不納則誣以事劾之章至星吉怒曰若人之廉孰不知之乃敢爲是言耶卽奏杖禦史而白其誣執政者惡之移湖廣行省平章政事湖廣地連江北威順王歲嘗出獵民病之又起廣樂園多萃名倡巨賈以网大利有司莫敢忤星吉至謁王王闔中門啟左扉召以入星吉引繩﹠﹟坐王中門而言曰吾受天子命來作牧非王私臣也焉得由不正之道入乎閽者懼入告王王命啟中門星吉入責王曰王帝室之懿古之所謂伯父叔父者也今徳音不聞而騁獵宣淫賈怨於下恐非所以自貽多福也王急握星吉手謝之爲悉罷其所爲有胡僧曰小住持者服三品命恃寵橫甚數以事淩轢官府星吉命掩捕之得妻妾女樂婦女十有八人獄具罪而籍之由是豪彊斂手貧弱稱快至正十一年汝潁妖賊起會僚屬議之或曰有鄭萬戶老將也宜起而用之星吉乃命募土兵完城池修器械嚴巡警悉以其事屬鄭賊聞之遣其黨二千來約降星吉與鄭謀曰此詐也然降而郤之於是爲不宜宜受而審之可也果得其情乃殲之械其渠魁數十人以俟命適有旨召爲大司農同僚受賊賂且嫉其功乃誣鄭罪釋其所械者明日賊大至內外響應城遂陷武昌之人駢首夜泣曰大夫不去吾豈爲俘囚乎星吉旣入見具陳賊本末帝大喜命賜食時宰不悅奏爲江西行省平章政事員外置星吉至江東詔令守江州時江州已陷賊據池陽太平官軍止有三百人賊號百萬眾皆欲走星吉曰畏賊而逃非勇也坐而待攻非智也汝等皆有妻子財物縱逃其可免乎乃貸富人錢募人爲兵先是行臺募兵人給百五十千無應者至是星吉募兵人五十千眾爭赴之一日得三千人乃具舟楫直趨銅陵克之又破賊白馬灣賊敗走分兵躡之扺白湄賊窮急回拒官軍官軍乘勝奮擊賊盡殪擒其渠魁周驢奪船六百艘軍聲大振遂復池州乃命諸將分道討賊復石埭諸縣賊復來攻命王惟恭列陣當之鋒始交出小艦從旁橫擊大破走之進據淸水灣伺者告賊艦至自上流順風舉帆眾且數十倍諸將失色星吉曰無傷也風勢盛彼倉卒必不得泊但伏橫港中偃旗以待俟過而擊之無不勝矣風怒水駛賊奄忽而過乃命舉旗張帆鼓噪而薄之官軍殊死戰風反爲我用又大破之時賊久圍安慶捷聞遽燒營走進復湖口縣克江州畱兵守之命王惟恭柵小孤山而星吉自據番陽口綴江湖要衝以圖恢復時湖廣已陷江西被圍淮浙亦多故卒無繼援之者日久糧益乏士卒咸困或曰東南完實盍因糧以圖再舉乎星吉曰吾受命守江西必死於此眾莫敢復言有頃賊乘大船四集來攻我軍取蒹葦編爲大筏塞上下流火之我軍力戰眾死且盡星吉之從子伯不華與親兵數十人死之星吉猶堅坐不動賊發矢射星吉乃昏僕賊素聞星吉名不忍害舁置密室中至旦乃蘇賊羅拜爭饋以食星吉斥之遂不復食凡七日乃自力而起北面再拜曰臣力竭矣遂絕年五十七星吉爲人公廉明決及在軍中能與將士同甘苦以忠義感激人心故能以少擊眾得人死力云

乃蠻臺按元史本傳乃蠻臺木華黎五世孫曾祖曰孛魯祖曰阿禮吉失追封莒王謚忠惠父曰忽速忽爾嗣國王追封薊王乃蠻臺身長七尺摯靜有威性明果善斷射能貫札大徳五年奉命徵海都朵哇以功賜貂裘白金授宣徽院使階榮祿大夫七年拜嶺北行省右丞舊制募民中糧以餉邊是歲中者三十萬石用事者挾私爲市殺其數爲十萬民進退失措乃蠻臺請於朝凡所輸者悉受之以爲下年之數民感其徳至治二年攺甘肅行省平章政事佩金虎符甘肅歲糴糧於蘭州多至二萬石距寧夏各千餘里至甘州自甘州又千餘里始達亦集乃路而寧夏距亦集乃僅千里乃蠻臺下諭令挽者自寧夏徑趨亦集乃歲省費六十萬緡天歷二年遷陜西行省平章政事關中大饑詔募民入粟予爵四方富民應命輸粟露積關下初河南饑告糴關中而關中民遏其糴至是關吏乃河南人修宿怨拒粟使不得入乃蠻臺杖關吏而入其粟京兆民掠人而食之則命分健卒爲隊捕彊食人者其患乃已時入關粟𨿽多而貧民乏鈔以糴乃蠻臺取官庫未毀昏鈔得五百萬緡識以省印給民行用俟官給賑饑鈔如數易之先時民或就食他所多毀墻屋以往乃蠻臺諭之曰明年歲稔爾當復還其勿毀之民由是不敢毀及明年還皆得安堵如初拜西行臺禦史大夫賜金幣玩服等物奉命送太宗皇帝舊鑄皇兄之寶於其後嗣燕只哥乃蠻臺威望素嚴至其境禮貌益尊至順元年遷上都畱守佩元降虎符虎賁親軍都指揮使進階開府儀同三司知嶺北行樞密院事封宣寧郡王賜金印尋奉命出鎭北邊錫予尢重國初諸軍置萬戶千戶百戶時金銀符未備惟加纓於槍以爲等威至是乃蠻臺爲請於朝皆得綰符後至元三年詔乃蠻臺襲國王授以金印繼又以安邊睦鄰之功賜珠絡半臂並海東名鷹西域文豹國制以此爲極恩六年拜嶺北行省左丞相仍前國王知行樞密院事至正二年遷遼陽行省左丞相以年逾六十上疏辭職歸念其軍士貧乏以麥四百石馬二百匹羊五百頭徧給之八年薨於家帝聞之震悼命有司厚致賻儀詔贈攄忠宣惠綏遠輔治功臣太師開府儀同三司上柱國追封魯王謚忠穆子二

邁裏古思按元史本傳邁裏古思者寧夏人也字善卿至正十四年進士授紹興路錄事司達魯花赤苗軍主將楊完者在杭縱其軍抄掠莫敢誰何民甚苦之俄有至紹興城中彊奪人馬者邁裏古思擒斬數人苗軍乃懼不敢復至其境邁裏古思名聲遂大振會江南行臺移治紹興檄邁裏古思爲行臺鎭撫乃大募民兵爲守禦計處州山賊焚掠婺之永康東陽邁裏古思提兵往擊之與石抹宜孫約期夾攻其巢穴山賊以平擢江東廉訪司經歷仍畱紹興以兵衛臺治時浙東西郡縣多殘破獨邁裏古思保障紹興境內晏然民愛之如父母江浙省臣乃承制授行樞密院判官分院治紹興會方國珍遣兵侵據紹興屬縣邁裏古思曰國珍本海賊今旣降爲大官而復來害吾民可乎欲率兵往問罪先遣部將黃中取上虞中還將益兵是時朝廷方倚重國珍資其舟以運糧而禦史大夫拜住哥與國珍素通賄賂情好甚厚憤邁裏古思擅舉兵恐且生事卽使人召邁裏古思至其私第與計事至則命左右以鐵錘撾死之斷其頭擲廁混中城中民聞之不問男女老幼無不慟哭者黃中乃率其眾復讎盡殺拜住哥家人及臺府官員掾史獨畱拜住哥不殺以告於張士誠士誠乃遣其將以兵守紹興拜住哥尋遷行宣政院使監察禦史眞童糾言拜住哥陰害帥臣幾致激變不法不忠莫斯爲甚宜稽諸彜典置於嚴刑於是詔削拜住哥官職安置湖州而邁裏古思之冤始白

王都中按元史本傳都中字元兪福之福寧州人父積翁仕宋爲寶章閣學士福建制置使至元十三年宋主納土乃以全閩八郡圖籍來入覲世祖於上京降金虎符授中奉大夫刑部尙書福建道宣慰使兼提刑按察使尋除參知政事行省江西俄以爲國信使宣諭日本至其境遇害於海上都中生三歲卽以恩授從仕郎南劍路順昌縣尹七歲從其母葉訴闕下世祖閔焉給驛券俾南還賜平江田八千畝宅一區已而世祖追念其父功不置特授都中少中大夫平江路總管府治中時年甫十七僚吏見其年少頗易視之都中遇事剖析動中肯綮皆眙不敢欺昆山有詭易官田者事覺而八年不決都中爲披故牘洞見底裏其人乃伏辜吳江有違拒有司築堤護田之令而歸過於眾人者都中詢知其故皆置不問其人乃無所逃罪學捨久壞不治而郡守缺都中曰聖人之道人所共由何獨守得爲乎乃首募大家合錢新其禮殿秩滿除浙東道宣慰副使金華有毆殺人者吏受賕以爲病死都中摘屬吏覆按得其情獄具縣長吏而下皆以贓敗余姚有豪民張甲居海濱爲不法擅制一方吏無敢涉其境都中捕系之痛繩以法遷荊湖北道宣慰副使適歲侵都中躬履山谷以拯其饑民賴以全活者數十萬武宗詔更鈔法行銅錢以都中爲通才除江淮泉貨監凡天下爲監者六惟江淮所鑄錢號最精攺郴州路總管郴居楚上流溪洞猺獠往來民間憚其彊猾莫敢與相貿易都中煦之以恩懾之以威乃皆悅服郴民染於蠻俗喜鬥爭都中乃大治學捨作豆簠簋笙磬琴瑟之屬使其民識先王禮樂之器延宿儒教學其中以義理開曉之俗爲之變鄰州茶陵富民覃乙死無子惟一小妻及其贅﹠﹟妻誣其﹠﹟拜屍成婚藏隱玉杯夜明珠株連八百餘人奉使宣撫移其獄委之都中窮治悉得其情而正其罪州長吏而下計其贓至十一萬五千餘緡人以爲神明遷饒州路總管年饑米價翔踴都中以官倉之米定其價爲三等言於行省以爲須糶以下等價民乃可得食未報又於下等價減十之二使民就糴時宰怒其專擅都中曰饒去杭幾二千里比議定往還非半月不可人七日不食則死安能忍死以待乎其民亦相與言曰公爲我輩減米價公果得罪我輩當粥妻子以代公償時宰聞之乃罷郡歲貢金而金戶貧富不常都中考得其實乃更定之包銀之法戶不過二兩而州縣徵之加十倍都中責之一以詔書從事父老或以兩岐之麥六穗之禾爲獻都中曰此聖主之嘉瑞非臣下所敢當遂以聞於朝以內憂去郡民生爲立祠服闋除兩浙都轉運鹽使未上擢海北海南道肅政廉訪使中書省臣奏國計莫重於鹽策乃如前除鹽亭戶三年一比附推排世祖舊制也任事者恐斂怨久不舉行都中曰爲臣子者使皆避謫何以集事乃請於行省徧歷三十四場驗其物力髙下以損益之役旣平而課亦足公私便之擢福建閩海道肅政廉訪使俄遷福建道宣慰使都元帥又攺浙東道宣慰使都元帥天歷初被省檄整點七路軍馬境內晏然徙廣東道宣慰使都元帥三易鎭皆佩元降金虎符元統初朝廷以兩淮鹽法久壞詔命都中以正奉大夫行戶部尙書兩淮都轉運鹽使仍贈襲衣法酒都中旣至參酌前所行於兩浙者次第施行之鹽法遂修尋拜河南行省參知政事中道以疾作南歸於是天子閔其老詔卽其家拜江浙行省參知政事至正元年卒贈昭文館大學士謚淸獻都中歷仕四十餘年所至政譽輒暴著而治郡之績𨿽古循吏無以尙之當世南人以政事之名聞天下而位登省憲者惟都中而已又其淸白之操得於家傳所賜田宅之外不增一﹠﹟不易一椽廩祿悉以給族姻之貧者人尢以是多之幼畱京師及拜許衡卽知所趨向中年尢致力於根本之學自號曰本齋有詩集三卷

道童按元史本傳道童髙昌人自號石巖性深沈寡言以世冑入官授直省舍人歷官淸顯素負能名調信州路總管移平江皆以善政稱至正元年遷大都路達魯花赤出爲江浙行省參知政事尋召參政中書頃之又出爲江浙行省右丞遂升本省平章政事十一年詔仍以平章政事行省江西是年賊起蘄黃平章政事禿堅裏不花將兵捍江州旣而土寇蜂起道童素不知兵事倉皇無所措左右司郎中普顏不花曰今賊勢衝突城中無備萬一失守柰何有章伯顏左丞者致仕居撫州其人熟知軍務宜以便宜禮請之使署本省左丞事專任調遣軍旅庶幾事有可濟道童從其言而伯顏亦欣然爲起曰此正我報國之秋也至則與普顏不花設禦敵計甚悉明年正月湖廣陷禿堅裏不花由江州遁還二月普顏不花將兵往江州至石頭渡遇賊戰敗道童聞之大恐卽懷省印遁走普顏不花還與伯顏定爲城守之計後數日道童始自南昌民家來歸遂議分門各守以備敵三月賊眾來圍城城中置各廂官及各巷長晝夕堅守眾心翕然而道童素卹民能任人有功者必賞無功或不加罪故多爲之用賊圍城凡兩月而民無離志道童密召死士數千人面塗以靑額抹黃布衣黃衣爲前鋒又別選精銳數千爲中軍而募助陣者殿後命萬戶章妥因卜魯哈歹領之夜半開門伏兵柵下黎明鉦鼓大震因奮擊賊賊驚以爲神敗走遂乘勝搗其營復分兵掃其餘黨是時章伯顏普顏不花之功居多伯顏尋以疾卒朝廷以道童捍城有功加大司徒開府仍賜龍衣禦酒及秋朝廷命亦憐眞班爲江西行省左丞相火你赤爲左丞同將兵來江西未幾亦憐眞班卒道童屬火你赤平富瑞二州分鎭其地適歲大旱公私匱乏道童乃移咨江浙行省借米數十萬石鹽數十萬引凡軍民約三日入糴官米一斗入昏鈔二貫又三日買官鹽十斤入昏鈔二貫民皆便之由是按堵如故而賊亦不敢犯其境十八年夏四月陳友諒復攻江西城時火你赤已升平章政事加營國公行便宜事任專兵柄而素與道童不相能且貪忍不得將士心見城且陷遂夜遁去道童亦棄城退保撫州路欲集諸縣義兵以圖克復而勢已不可爲因嘆曰我爲元朝大臣官至極品今城陷不守尙何面目復見人乎適賊追者至道童欲迎敵渡水未登岸賊眾乘之遂爲所害事聞賜謚忠烈

節使部名臣列傳二十九

明一

李儀按明外史本傳儀涿人永樂間以薦舉授戶部主事宣宗旣平髙煦儀請去趙王護衛帝語侍臣張本本曰往孟賢謀逆趙王未必不知髙煦亦謂與趙合謀儀言是夏原吉曰陛下欲保全趙王儀言亦保全趙也帝遣使諭王如儀指王卽獻護衛趙卒無事儀尋出知九江府有惠政英宗卽位之歲始設諸邊巡撫僉都禦史丁璇方督大同宣府軍儲而儀以右僉都禦史巡撫其地儀至盛有所建置號令一新時朝議欲遣方政楊洪等出塞襲迆北諸部儀言四裔爲患自古有之在備禦有方耳和寧殘部窮無所歸乍臣乍叛小爲邊寇邊將謹待之將自遁何必窮兵萬一乘虛襲我少有失適足爲笑乞敕政等無窮追不納督糧參政劉璉不職儀劾之璉乃誣儀淫亂事適參將石亨欲奏鎭守中官郭敬罪先咨儀儀誤緘咨牒於核餉主事文卷中戶部以聞致亨敬相奏訐帝怒命儀璉自陳而切責敬等璉止停俸二歲儀𨿽引罪自負其直詞頗激遂被劾下吏瘐死儀居官廉謹邊人素徳之聞儀死建昭徳祠以祀璇上元人永樂中進士由禦史擢居是職麓川蠻叛乘傳往視言用兵便宜遂命撫雲南督饋餉麓川平召爲左副都禦史所至有政聲

張驥按明外史本傳驥字仲徳安化人永樂中舉於鄕入國學宣徳初授禦史出按江西慮囚福建平反及千人刑部缺尙書詔博舉廷臣公廉有學行者吏部尙書王直等以侍郎王質鄺野郎中劉廣衡及驥應詔帝𨿽用質而心以驥爲賢居數月大理少卿薛瑄等下獄遂命與給事中廖莊同署寺事亡何卽以驥爲右寺丞正統十年巡撫山東先是濟南諸州縣設撫民官專撫流民反爲民擾驥至卽奏罷之俗遇旱輒伐初葬冢墓殘其肢體以爲旱所由致名曰打旱骨椿以驥言禁絕事有不便者輒奏請除之還朝進右少卿未幾濟寧至淮揚歲惡民饑命驥巡視設策捕蝗停不急務蠲逋發廩賑貧民民賴以濟未幾巡撫浙江招降賊首陳鑑胡初慶元人葉宗畱與麗水陳鑑胡素以盜礦爲業七年始爲亂流入福安詔刑部主事竺淵爲福建參議往治之被執罵賊死賊勢張甚鄧茂七反福建宗畱已僞稱王偕鑑胡往附之散掠浙江江西福建境上參議耿定僉事王晟敗歿於麗水都指揮吳剛禦之建陽都督陳榮與戰玉山皆死指揮龔禮亦覆軍遂昌而遂昌賊蘇牙兪伯通剽蘭溪與相應賊眾日繁遠近震動驥遣金華知府石瑁擊斬牙等撫定其餘黨而宗畱鑑胡以酒色故相角鑑胡遂殺宗畱自稱大王國號太平建元泰定僞署將帥圍處州分遣其黨掠武義松陽龍泉永康義烏東陽浦江諸縣官軍屢敗已而茂七死大兵漸集鑑胡始懼驥乃命麗水丞丁寧率老人王世昌等賫榜入賊巢招之鑑胡遂偕其黨六十餘人出降還所掠人口無算惟陶得二不就撫殺使者入山爲亂如故時十四年四月也鑑胡等旣至京法司奏先有詔首惡不赦請論如法命宥死系獄後遇赦釋充畱守衛軍也先入犯鑑胡乘間亡被獲伏誅驥旣招降鑑胡而僞大王蘇記養等掠金華亦爲官軍所獲賊勢益衰其秋景帝嗣位召驥還道卒驥所至咸有建樹山東兩浙民久而追慕之

陳鎰按明外史本傳鎰字有戒吳縣人永樂十年進士授禦史遷湖廣副使歷山東浙江皆有聲宣徳十年擢右副都禦史鎭守陜西北方饑民多流移就食鎰道出大名見之疏陳其狀詔爲免賦役正統攺元鎰言陜西用兵民困供億派徵物料乞悉停免詔可巡延綏寧夏邊條奏軍民便宜多所廢置所部六府饑請發倉賑帝從輔臣請修荒政鎰請徧行於各邊由是塞上咸有儲蓄六年春以鎰久勞於外命與王翺歲一更代七年翺調遼東鎰復出鎭歲滿當代以陜人乞畱詔仍舊任時倉儲充溢有軍衛者足支十年無者直可支百年鎰以陳腐委棄可惜請每歲春夏時給官軍爲月餉不復折鈔從之九年春進右都禦史鎭守如故秦中饑乞蠲租十之四已命巡視甘肅寧夏延綏邊務聽便宜處置以災沴頻仍條上撫安軍民二十四事多議行尋還理院事也先將入犯命出撫畿內事寧召還進左都禦史景泰二年陜西饑軍民萬餘人願得陳公活我監司以聞帝復命之鎰至是凡三鎭陜先後十餘年陜人戴之若父母每還朝必遮道擁車泣再至則歡迎數百里不絕其得軍民心前後撫陜者莫及也三年春召還加太子太保與王文﹠﹟掌都察院文威嚴諸禦史畏之若神鎰性寬恕少風裁譽望損於在陜時明年秋以疾致仕卒贈太保謚僖敏

朱鑑按明外史本傳鑑字用明晉江人童時父疾刲股以進舉鄕試授蒲圻教諭宣徳初擢禦史巡按湖廣諭降梅花峒賊蕭啟寧等請復舊制命副使僉事按行所部問民疾苦湖湘俗男女婚嫁多逾三十鑑申明禮制旬月間嫁娶者萬餘人其俗遂變三載代歸正統初復按廣東奉命錄囚多所平反招撫逋叛甚眾還朝請天下按察司僉事一人專理屯田遂爲定制用薦擢山西左參政居數年進右布政使郕王監國就擢左副都禦史巡撫其地上言也先奸詭百端殺掠無已復假和親往來覘伺蓋以送駕爲由則必開關延接稍示抗拒彼卽有辭其謀旣深我慮宜遠夫和親不已必索歲幣歲幣不已必求割地要請無厭長此安窮今宜重將帥事權悉罷監軍中貴整散兵募勇士罄姦邪之私積發庫庾之朽陳重懸賞格鼓勸義旅徵勤王兵數道﹠﹟進﹠﹟力復讎庶大駕可還敵兵自退竊見王振亂天下江南寇發皆以誅振爲名夫事歸朝廷則治歸宦官則亂昔髙皇帝與羣臣議事必屏去左右恐泄事機乞杜權幸之門凡軍國重事屬任大臣必當有濟帝嘉納之時寇日窺塞下鑑日夜爲守禦計景泰元年寇數萬騎攻雁門都指揮李端擊卻之復侵關南端力拒不得逞尋犯河曲及義井堡殺二指揮圍忻代諸州石亨等不能禦長驅抵太原城北山西大震命鑑移鎭雁門而別遣都督僉事王良鎭太原援兵漸集寇亦饜乃引去三年詔遣大臣行天下黜陟有司侍郎鄒幹至山西多所論劾鑑請召幹還幹因極論鑑徇護帝是干言召鑑佐院事未幾致仕歸初景帝易儲鑑貽大學士陳循書言不可且曰陛下於上皇當避位以全大義循大駭英宗復位鑑詣闕上表賀覬復用帝曰鑑老疾何以妄來其速令還家居二十餘年卒

孫原貞按明外史本傳原貞名瑀以字行徳興人永樂十三年進士授禮部主事歷郎中英宗初用薦擢河南右參政初永樂中徙江南富戶於北京逃且絕則於其鄕僉補原貞請令官吏大戶犯死罪者免其運磚補富戶數從之居官淸愼有吏才再用薦遷浙江左布政使正統末閩浙盜大起𨿽更赦罷兵原貞策其必叛景帝卽位圖上方略請爲備禦計賊果再叛發兵討命原貞參議軍事深入擒其魁而溫州餘賊猶未滅命都指揮李信爲都督僉事調軍二萬七千討之遂拜原貞兵部左侍郎參信軍務鎭守浙江搗其巢俘斬賊首陶得二等招撫三千六百餘人追還被掠男女捷聞璽書獎勵遭母喪奪情復分兵剿平餘寇奏析麗水靑田二縣地增設云和宣平景寧三縣建官置戍盜患遂息論功進秩二等浙官田賦重原貞請均於民田輕額者賦以得平景泰三年進兵部尙書鎭守如故未幾命考察福建庶官因畱鎭焉福州建寧二府舊有銀冶因寇亂罷朝議復開原貞執不可乃寢五年冬疏言四方屯軍率以營繕轉輸諸役妨耕種宜簡精銳實伍余悉歸之農苟增萬人田卽歲省倉儲十二萬石且積餘糧六萬石兵食豈有不足哉今歲漕數百萬石道途費不貲大要軍兌運者石加耗米七斗民自運者石加八斗田不加多而賦斂實倍欲民不困不可得也宜量入爲出汰冗食節浮費俟倉儲旣裕漸減歲漕數而後民困可蘇也臣昔官河南稽諸逃民籍凡二十餘萬戶悉轉徙南陽唐鄧襄樊漢沔間羣聚謀生安保其不爲盜萬一饑饉洊加不宄之徒弄兵山澤則憂貽君父矣宜及今年丰遣大臣循行令有司籍爲編戶給田業課農桑立社學建鄕約設義倉使惇本務業生計旣定然後徐議賦役庶無他日患時不能盡用後劉千斤等之亂果如原貞所料已復移鎭浙江英宗復位罷歸家居十餘年卒年八十七原貞所至有勞績其在浙江名尢著

侯琎按明外史本傳琎字廷玉澤州人少慷慨有大志登宣徳二年進士授行人烏撒烏蒙土官爭地相讎殺詔遣行人章聰及琎諭解之正其疆理而還副侍郎章敞使交趾關門卑先驅請傴而入琎叱曰此狗竇耳土人由之固當柰何辱天使交人爲毀關乃入及歸饋遺無所受禦史劉濱酗酒琎劾之黜爲典史遷兵部主事正統初從尙書柴車等出鐵門關禦阿臺有功進郎中從王驥徵麓川至金齒驥自統大軍擊思任發而遣琎援大侯州賊眾三萬至督都指揮馬讓盧鉞擊走之遂由髙黎貢山兼程夜行會大軍壓其巢麓川平以功拜禮部右侍郎出鎭雲南驥再討麓川琎以功遷左召還以楊寧代鎭尋調兵部十一年代寧復鎭雲南思機發屢抗命驥復南徵琎與驥等破之鬼哭山璽書褒賚景帝初貴州苗韋同烈叛圍新添平越淸平興隆諸衛命琎總督貴州軍務討之時副總兵田禮已解新添平越圍琎遂遣兵攻敗都盧水西諸賊水西至貴州道始通琎又調雲南兵由烏撒會師開畢節諸路檄普安土兵援安南衛而自率師攻破紫塘彌勒等十餘寨會賊復圍平越回師擊退之遂分哨七盤坡羊腸河楊老堡解淸平圍東至重安江與驥兵會興隆抵鎭遠道皆通捷聞進兵部尙書進克普定禽其僞王王阿同並其黨三十四人別賊阿趙僞稱趙王率眾掠淸平琎復討禽之水西苗阿忽等六族皆自訴乞歸化詔琎隨方處置以勞瘁卒時景泰元年八月也帝聞震悼賜祭葬蔭其子錦衣衛世襲千戶

楊信民按明外史本傳信民名誠以字行浙江新昌人舉於鄕入國學宣徳時除工科給事中喪母營葬土石必躬舁數百步曰葬母而專役他人吾不安也服闋攺刑科正統中淸軍江西還奏民隱五事多議行瓦剌將入貢而都城行乞者載途信民請存卹乃收之養濟院以王直薦擢廣東左參議淸操絕俗嘗行田野訪利獘更置之剛直負气按察使郭智不法信民與都指揮姚麟等劾下之獄代智者黃翰信民復發其姦詞連僉事韋廣廣下獄廣亦訐信民信民與翰俱被逮軍民以瓦石投翰舟饋信民者相屬走萬里詣闕下爲乞畱法司鞫實翰廣皆除名復信民官景帝監國用於謙薦命守備白羊口而廣東賊黃蕭養圍廣州急嶺南人乞信民乃以爲右僉都禦史巡撫其地士民聞其來相慶廣州被圍久將士戰輒敗禁民出入樵采路絕而鄕民避寇來者亦拒不納歸則盡爲賊所殺民益愁苦歸賊信民至開城門發倉廩給民木鍥得出入賊至乃收保民始有更生望信民益厲甲兵招降解散賊勢漸衰乃使使持檄入賊營諭以恩信蕭養曰得楊公一言死不憾﹠﹟期請見信民單車詣之隔濠與語賊黨望見歡曰果楊公也爭羅拜有泣下者蕭養亦欲降會都督董興大軍至忽中變夜有大星隕城外七日信民暴疾卒景泰元年三月十二日也軍民聚哭城中皆縞素賊聞之亦曰楊公死吾屬無﹠﹟類矣未幾興平賊所過村聚多殺掠民仰天號曰楊公在豈使吾曹至是訃聞特賜葬祭錄其子玖爲國子生父老請建祠許之成化中賜謚恭惠久之從選人盧從願請命有司歲以忌日祭之

陳泰按明外史本傳泰字吉亨光澤人幼從外家曹姓旣貴乃復故舉鄕試第一除安慶府學訓導正統初廷臣交薦擢禦史巡按貴州大軍徵麓川歲取土兵二千爲鄕導戰失利輒殺以冒功泰奏罷之再按山西時百官俸薄泰言羣臣祿入厚者月三石薄者一二石所折鈔又不能卽得乞量增祿廩俾足養廉然後治髒污則貪風自息事格不行六年夏以災異請敕言官糾彈大臣去其尢不職者而後所司各考核其屬帝從之言官劾者甚眾賜罷者數人已復出按山東泰素勵操行好搏擊三爲巡按懲姦去貪威稜甚峻超擢四川按察使巡撫寇深忌其能參議陳敏希深指劾泰擅杖武職毆輿夫至死逮下獄坐斬郕王監國赦復官景泰元年遷右僉都禦史鎭易州節制紫荊倒馬諸關三年兼巡撫保定七年移撫蘇松天順攺元四川盜起往巡撫進右副都禦史謝政歸卒

李侃按明外史本傳侃字希正東安人父東行人司副侃舉正統七年進士授戶科給事中景帝監國陳簡將才募民壯用戰車三事也先逼京師議者欲焚城外馬艸侃言敵輕剽無持久心乞勿焚免復斂爲民累皆報許時父母在容城侃曉夜悲泣乞假冒白刃迎之景泰初議錄扈從死事諸臣後侃因言避難偸生者宜嚴譴以厲臣節上皇將還與同官劉福等言禮宜從厚忤旨被詰尙書胡爲解乃已再遷都給事中軍興減天下學校師儒俸廩侃奏復之戶部尙書金濂違詔徵租侃論濂下之吏石亨從子彪侵民業侃請置重典並嚴禁勛戚中官不得豪奪細民有司隱者同罪帝宥亨彪餘如其請時給事中敢言者林聰稱首侃亦矯抗有直聲廷議易儲諸大臣唯唯侃泣言東宮無失徳聰與禦史朱英亦言不可時議壯之擢詹事府丞英宗復位攺太常丞進太僕少卿二年復設山西巡撫遷侃右僉都禦史任之奏言塞上之地與窮荒無異非生長其間者未有能寧居而狎敵者也今南人戍西北邊怯風寒聞寇股栗而北人戍南亦不耐暑多潛逃宜令南北淸勾之軍各就本土補伍人情交便戎備得修時不能用奏發巡按李傑罪傑亦訐侃按傑事有驗除名侃無贓罪獲宥六年考察屬吏奏罷布政使王允李正芳以下百六十人因言諸臣年與臣若不堪任事者臣悉退之臣亦當罷詔不許侃性剛方力振風紀貪墨者屏迹其年冬以母喪歸軍民擁泣至不得行服除遂不出家居十餘年卒侃事親孝好學安貧歿幾不能殮弘治初國子生江紀等言前祭酒胡儼都禦史髙明李侃學行事功章著耳目﹠﹟乞賜謚寢不行侃二子徳恢徳仁

王來按明外史本傳來字原之慈溪人宣徳二年以會試乙榜授新建教諭寧王府祭祀率以書生充樂舞來請易以道士諸王府設樂舞生自此始用薦擢禦史巡按蘇松常鎭四府敕偕巡撫周忱考察屬吏中有請自上裁語來曰賊民者去之恐不速待請後行民困多矣帝爲攺敕與之巨璫以太后命使江南橫甚來數抑之還訴於朝帝問都禦史顧佐巡按誰也佐以來對帝嘆息稱其賢曰識之及報命獎諭備至英宗卽位詔罷四方坑冶而禦史莫敏等三人督雲南銀課還京緩來劾之皆下獄再以薦擢山西左參政言流民所在成家其招回者每失產復逃去請隨在附籍便又言武臣子弟宜入京學讀書帝皆從之來居官廉練達政事然疾惡過甚傷刻急杖死縣令十人爲巡按禦史曹泰所劾當徒遇赦以原官調廣東自此折節爲和平而政事亦修舉遷河南左布政使黃河溢且嚙汴城築堤捍之十四年攺左副都禦史巡撫河南及湖廣襄陽諸府也先逼京師督兵勤王渡河聞寇退引還景泰元年貴州苗韋同烈作亂僭稱王勢張甚進來右都禦史代侯琎總督軍務會保定伯梁寶都督毛勝方瑛討之至靖州賊掠長沙寶慶武岡來等分道邀擊俘斬三千餘人餘賊遁去已復出掠來等連戰皆捷同烈以眾數萬據興隆復劫平越淸平諸衛來與方瑛擊敗之賊退據香鑪山陡絕遣勝瑛與都督陳友三道進而來與寶大軍繼之先後破三百餘寨斬首三千四百有奇賊勢孤遂會師香鑪山下發﹠﹟轟崖石呼聲動地賊窘懼縛同烈並賊將五十八人降余悉解散遂移軍淸平且檄四川兵共剿都勻艸塘諸賊皆具牛酒迎降奏賊平乞班師詔畱來寶鎭撫尋命來兼巡撫貴州廣通王徽煠謀反遣家奴入苗中封其酋楊文伯等三人爲侯使攻武岡靖州來等連戰破賊奴悉遁走三年十月召還加兼大理寺卿寶訴來功大賞薄乞加旌異爲都給事中蘇霖所駁乃止來等還在道貴州苗復反敕回師討之明年事平召爲南京工部尙書陳時政十二事英宗復辟六尙書悉罷來歸卒於家

年富按明外史本傳富字大有懷遠人本姓嚴後訛爲年以會試副榜授徳平訓導時甫逾冠嚴重如老師宿儒宣徳三年秩滿課最擢吏科給事中糾正違失務存大體帝以六科任重命科擇二人掌其事乃以富與賈銓﹠﹟掌刑科都禦史顧佐等失入十七人死罪富劾之帝詰佐等叩頭謝乃免英宗嗣位上言自永樂以來招納降人縻以官爵雜處京邑坐耗國帑養亂招危宜遣還故土府軍前衛幼軍本選民間子弟隨侍靑宮今死亡殘疾僉補爲擾請於二十五所內以一所調補勿更累民軍民之家規免稅徭冒僧道者累萬宜悉遣未度者復業議多施行遷陜西左參政尋命總理糧儲陜西歲織綾絹氁毼九百餘匹永樂時令織﹠﹟毼五十匹遂以爲常官吏諸生衛卒祿廩以邊餉急率減削富請罷﹠﹟毼復祿廩如故諸邊將校占墾腴田有至三四十頃者富奏每頃輸賦十二石都督王禎以爲過重疏爭之廷議減三之二遂爲定額富又言臣所部歲收二稅百八十九萬石屯糧七十餘萬石其間水旱流移蠲除逋負大率三分減一而會計歲用乃至百八十餘萬入少出多今鎭守諸臣不量國計競請益兵餉何由給請減冗卒汰駑馬杜侵耗之獘帝可其奏三邊士馬眾供億浩繁軍民疲遠輸而豪猾因緣爲姦利富量遠近定徵科出入愼鉤考宿獘革去民困大蘇性果毅遇事敢爲權勢莫能撓聲震關中然執法過嚴僥幸多不悅以是屢遭誣謗秦中文武將吏恐失富咸上章陳其勞乃停俸九載秩滿遷河南右布政使會有言富苛虐者帝命核舉主將坐之吏部言舉富者少傅楊溥也帝意乃解富至河南歲饑流民二十餘萬公肆剽敓巡撫於謙委富輯之皆定土木敗後邊境道阻部檄富轉餉無後期者景泰二年以右副都禦史巡撫大同提督軍務時經喪敗法度廢弛叢獘尢甚富一意拊循奏免秋賦罷諸州縣稅課局停太原民之轉餉大同者武淸侯石亨武安侯鄭宏武進伯朱瑛令家人領官庫銀帛糴米實邊多所幹沒富首請按治詔宥亨等抵家人罪亨慮久雨壞關城潛遣卒十餘人行視卒遂越關抵大同富復劾亨專擅亨輸罪已削襄垣王府菜戶又杖其廚役之署教授事者已又劾分守中官韋力轉參將石彪及山西參政林厚罪豪家愈側目相與撫富罪巡按禦史白其誣遂不問當是時富威名重天下而當事大臣於謙等力保持之故得行其志遭母憂詔乘傳奔喪起復視事七年富上言往時諸邊𨿽設鎭守監槍內官其數猶少自土木變後諸邊悉增如陽和天城諸處一城二人擾民殊甚今邊務稍寧請減汰事格不行又言髙皇帝定制軍官私罪收贖惟笞則然杖卽降用徒流俱充軍律明甚近屢變更犯贓者輕皆復職重惟立功刑不足懲更無顧憚此皆法官過也於是廷議流徒輸贖如故惟於本衛差操不得領軍矣英國公張懋及鄭宏各置田莊於邊境歲役軍耕種富劾之還軍於伍天順元年革巡撫官富亦罷歸頃之石彪以前憾誣劾富逮下詔獄帝問李賢賢稱富能祛獘帝曰此必彪爲富抑不得逞其私耳賢曰誠如聖諭宜早雪之帝諭門達從公問事果無驗乃令致仕明年以廷臣薦起南京兵部右侍郎未上攺戶部巡撫山東道聞屬邑蝗馳疏以聞已攺左副都禦史巡撫如故官吏懾富威名皆詟服豪猾屏迹東昌多降人頑獷弗率奏徙之南方四年春戶部缺尙書李賢舉富左右巧阻之帝語賢曰戶部非富不可人多不喜富此富所以爲賢也竟召任之乃酌贏縮謹出納躬親會計吏不能欺事關利害僚屬或不敢任富曰﹠﹟行之吾當其責君輩毋署名可也由是部事大理丁父憂奪哀如初憲宗立富以陜西頻用兵而治餉者非人請黜左布政孫毓而用右布政楊璇參政婁良西安知府餘子俊吏部尙書王翺論富侵官請下於理富力辧薦賢爲國非有所私因乞骸骨帝不許竟黜毓然富性剛遂以此發憤病疽卒帝震悼謚恭定初英宗諭李賢以六部皆得人如年富者尢不易得賢曰他日繼翺爲吏部非富不可至是劾富論者咎翺之專愎富廉正彊直始終不渝號稱名臣然頗好疑屬吏黠者故反其意嘗之多爲所賣

賈銓按明外史本傳銓字秉鈞邯鄲人永樂末進士授刑科給事中尋掌科事數有參駁英宗踐阼旣肆赦復命讞在京重囚多所原宥從銓請推之南京秩滿出爲大理知府王驥徵麓川銓饋運有勞麓川平擢雲南左參政仍知府事以驥薦還治司事居數年左布政使闕軍民數萬人頌銓巡撫侯琎等亦疏請銓遂得擢土官十餘部歲當貢馬輸差發銀及海八府民歲當輸食鹽米鈔至景泰初皆積逋不能償銓爲言除之治行聞賜誥旌異九載滿入都軍民乞畱命還任天順四年與梁楘等舉政績卓異戶部初缺尙書王翺欲擢銓帝問李賢賢曰聞其名未見其人也及是來覲帝命賢覘之還奏貌不稱乃以爲右副都禦史巡撫山東尋兼撫河南山東歲侵請召還淸軍禦史河南饑請停徵課馬皆許之成化初左都禦史李秉督師遼東召銓署院事中官唐愼等從徵荊襄還杖死淮安知事谷淵自奏丐免銓請罪之乃付愼等司禮監命法司罪其從人未幾卒官謚恭靖銓在雲南治行爲一時冠比爲巡撫淸靜不自表暴吏民亦安之

彭誼按明外史本傳誼字景宜東莞人正統中由鄕舉除工部司務嘗與尙書辧事無所阿景帝立用薦攺禦史從尙書石璞塞沙灣決河進秩二等復決再往塞之已從大學士王文擒賊吳中擢大理丞尋擢右僉都禦史提督紫荊倒馬諸關劾都指揮胡璽納賄縱軍罪天順初罷巡撫官中朝有不悅誼者下遷紹興知府歲饑輒發廩賑貸吏白當俟朝命誼曰民方急安得循故事耶築白馬閘障海潮歷九載多惠政超擢山東左布政使入爲工部左侍郎成化四年遼東巡撫張岐得罪吏部舉代者帝曰遼東自王翺後屢更巡撫巡撫多不稱可於大臣中求之乃攺誼右副都禦史以往鎭守中官橫徵諸屬衛誼下令凡文牒不經巡撫審定者所司毋輒行虐焰爲息戶部檄所司開黑山金場誼奏永樂中太監王產開是山督夫六千三閱月得金八兩請罷之遂止誼好古博學通律曆占象水利兵法之屬平居謙厚簡默臨事毅然有斷鎭遼八年軍令振肅年未老四疏告歸家居四十餘年卒

夏塤按明外史本傳塤字宗成天臺人景泰二年進士授禦史巡按廣西福建天順初淸軍江西發鎭守中官葉達恣橫狀達爲斂威以薦超擢廣東按察使時用師歲久役民守城塤至悉遣之成化初奏猺獞弗靖用兵無功由有司撫字乖方賊因得誘良民爲徒黨劇寇數百脇從萬千進則驅之當前退則殺以抒憤害常在我而利常在彼況用兵不已供斂日增以易搖之人心責無窮之軍費恐外患未除內變先作請愼選監司守令撫綏遺民彼被脇之眾自聞風來歸帝深納其言尋遷右布政使調左江西八年以右副都禦史巡撫四川苗獠時爲寇塤立互知會捕法賊爲之戢古州苗萬餘居爛土久時議逐之塤謂非計松潘參將堯彧請益戍兵三千又力陳不可事皆得寢已奏所部將校多犯法奏請逾時輒至遁逸請先逮系然後奏聞帝可之塤剛介善聽斷所至民不冤在蜀三年民夷畏服然厭繁劇與時多齟齬年未五十卽求退章四上得請旣歸杜門養親不接賓客又五年卒子鍭自有傳

張瓚按明外史本傳瓚字宗器孝感人正統十三年進士授工部主事遷郎中歷知太原寧波二府有善政成化初市舶中官福住貪恣瓚禁戢其下住誣瓚於朝瓚遂列住罪住被責其黨多抵法瓚名震一時大臣會薦遷廣東參政轉浙江左布政使十年冬以右副都禦史巡撫四川播州致仕宣慰楊輝言所屬夭壩會灣溪諸寨及重安長官司爲生苗竊據請王師進討詔瓚諭還侵地不服則徵之瓚率兵討定請設安寧宣撫司卽授輝子友爲宣撫以鎭詔可賜敕獎勞瓚以母老乞歸至則母已卒會松茂番寇邊西鄙繹騷詔起復視事先是僉事林璧言松茂曩爲大鎭都禦史寇深侍郎羅綺嘗假便宜專制其地故有功今惟設兩參將以副使居中調度事權輕臨敵稟令制府千里請戰謀泄機緩未有能獲利者宜別置重臣彈壓或卽命瓚兼領專其責成乃命瓚兼督松茂安綿建昌軍務瓚至軍審度形勢令副總兵堯彧軍松潘參將孫皓軍威疊爲夾攻計而乘間修河西舊路作浮梁治月城避偏橋棧道軍獲安行轉餉無阻十四年六月攻白艸壩西坡禪定數大寨斬獲亡算徇茂州疊溪所過降附抵曲山三寨攻破之再討平白艸壩餘寇先後破滅五十二寨賊魁撒哈等皆殲他一百五寨悉獻馬納款諸番盡平畱兵戍要害增置墩堡乃班師帝嘉其功徵拜戶部左侍郎辭弗就遂歸終制十五年起左副都禦史總督漕運兼巡撫江北諸府十八年歲大侵疏請賑濟發銀五萬兩復敕瓚移淮安倉糧分賑而瓚已卒瓚功名著西蜀其後撫蜀者如謝士元輩𨿽有名不及瓚惟夭壩幹之役或言楊輝溺愛庶長子友欲官之詐言生苗爲亂瓚信而興師其功不無矯飾云

雷復按明外史李侃傳復字景暘湖廣寧遠人正統初進士由庶吉士歷官廣西副使藤縣民胡趙成構猺陷縣治與參將範信討斬之成化初以大臣會薦擢山東右布政使七年徵拜禮部右侍郎尋攺右副都禦史巡撫山西繼李侃後端恪守法得軍民心敗寇紅沙煙再敗之煙寺溝石人村賜敕獎勞時山西大侵而廷議以陜西用兵令預徵芻餉轉輸楡林復上言自山西至楡林道路險絕民賫銀往易價翔踴不免稱貸償責多破產今雨雪愆違饑民疾病流離困悴萬狀而應輸綾帛藥果諸物又不下萬計乞依山東例蠲除仍發帑賑贍帝從之及發金三萬不足請鬻鹽四十萬引並令民入粟授散官皆報可卒於官

髙明按明外史本傳明字上達貴溪人幼刲股愈母疾登景泰二年進士授禦史聞內範造龍舟切諫有指揮爲大臣陷論死辧出之徐州民訴有司於朝時例越訴者戍邊明言戍邊防誣訴也今訴不誣法止當杖民有爲妖言者吏貪功誣以謀反明按無反狀止坐妖言律帝皆報許巡按河南黜屬吏六十人再按畿輔入總諸道章奏天順初尙書陳汝言有罪偕諸禦史劾下之獄四年禦史趙明等劾天下朝覲官觸帝怒詰艸疏主名眾大懼明獨自承都禦史寇深言頻年章疏盡出明手幸勿以細故加罪帝意解反稱明能石亨旣誅僮僕皆收明言不宜坐免者百人擢大理寺丞憲宗立拜南京右僉都禦史以畱都春夏淫雨請修人事以回天意時納馬入監者至萬餘人明請區別薦郎中孫瓊陳鴻漸梅倫何宜主事宋瑛皆端方廉潔恬於進取宜顯擢以風有位疏下所司成化三年揚州鹽寇起守兵失利詔明討之造巨艦名曰籌亭往來江上督戰﹠﹟江置邏堡候望賊蹤迹無所匿遂平之內官鬻私鹽據法沒入鹽政大釐因條上利病十餘事多議行仍還原任以親老乞終養歸十四年上杭盜發詔起巡撫福建督兵往討擒誅首惡餘皆減死遣戍以上杭地接江西廣東盜易嘯聚請析置永定縣移疾徑歸久之卒

牟俸按明外史本傳俸巴人景泰初進士授禦史巡按雲南南寧伯毛勝鎭金齒俸列其違縱罪將吏皆聳出爲福建僉事成化初進秩副使久之遷江西按察使政尙嚴厲入爲太僕卿八年以左僉都禦史巡撫山東歲侵請發濟南倉儲減價以糶令臨淸關稅收米麥濟賑皆從之時大饑𨿽獲賑饑民眾轉徙益多俸請敕鄰境撫按隨所在安輯秋成資遣復業又乞開中淮浙鹽百萬引盡蠲州縣逋課詔如其請更命移臨淸倉粟十萬石賑之至七月俸又言公私困竭救荒靡策乞開納粟例令胥吏得就選富民授散官且截畱漕糧備賑十月復言今救荒者止救其饑不謀其寒縱得食終不免僵死乞貸貧民布棉帝皆嘉納俸又檄發東昌濟寧倉粟十萬餘石爲軍士月糧而以徳州臨淸寄庫銀易米賑濟奏請伏專擅罪帝特宥之巳復以俸奏免柴夫折價銀移河南輸邊粟濟山東而別給銀爲邊餉山東輸京租二十萬石給本地用十年又饑請發倉儲出貸撫山東五年盡心荒政活饑民不可勝數以右副都禦史攺撫蘇松俸性嚴以所部多巨室欲故摧抑之乃禁索私租勸富家出谷備賑動千計怨謗紛然中官汪直有事南京或譖俸直歸未發也俸初在山東與布政陳鉞負气不相下後鉞從容言俸短直信之十四年俸議事至京直請執俸下詔獄先是所親學士江朝宗除服還朝俸迓之九江聯舟﹠﹟下所至有司供張頗盛直因謂朝宗有所關說並下獄詞連僉事吳等十餘人俱被逮系獄半歲謫戍湖廣俸在江西時共成許聰獄人多議其深文至是被禍皆知爲直誣然無白其冤者踰年卒戍所

曾翚按明外史本傳翚字時升泰和人宣徳八年進士治秦府永興王葬卻有司饋遺還授刑部主事進員外郎尙書金器之俾典奏牘有重獄諸郎不能決輒以屬翚秦王訐巡撫陳鎰狎妓翚按得其情劾藩府誣大臣朝論偉之進郎中以何文淵薦擢廣西右參政思明土官知府黃旣致仕子鈞嗣庶兄都指揮使時守潯州欲殺鈞而以其子灝代詭辭徵兵於鈞令灝滅鈞家僞報他盜爲亂鈞僕訴於官巡撫李棠檄翚及副使劉仁宅治其事使人持千金賄於道且約灝得官罄府藏以報而父子各擁精兵挾之二人佯許諾翚畱潯仁宅詣南寧灝及弟瀚來迓仁宅伏壯士執之翚亦誘執以歸下之獄棠以聞窘則遣使上書請帝廢太子立己子帝大喜立擢都督同知出灝兄弟於獄翚等太息而已事詳懷獻太子傳中翚尋以憂去服闋起官河南禦史淸軍者利得軍多枉及民翚辧釋甚眾南陽諸府多流戶眾議驅逐人情惶急翚與巡撫撫安之天順五年遷山東右布政使民墾田無賦者姦民指爲閒田獻諸戚畹部使者來勘翚曰祖制民墾荒田永不科稅柰何奪之使者奏如言乃免成化初轉左河南歲饑計開封積粟多奏請平糴貧民賴以濟召拜刑部左侍郎仍食從二品俸尋巡撫浙江考察官吏奏罷不職者百餘人他獘政多所釐革還朝久之謝病去翚謹操行所至有聲及歸生計蕭然絕迹公府鄕人以爲賢景帝旣擢都督心念之驛召至京命﹠﹟事前府賜居第寵錫甚厚復遣使賫敕取其家所在資遣逾二年死灝請嗣兵部言灝嘗弒從父乃令瀚嗣指揮僉事英宗復位有衛卒縛灝送京師下詔獄戍邊

朱英按明外史本傳英字時傑桂陽人五歲而孤力學舉正統十年進士授禦史浙閩盜起簡禦史十三人與中官分守諸府英守處州而葉宗畱黨四出剽掠處州道梗英間道馳至撫降甚眾戮賊首周明松等賊散去乃還景泰初偕給事中林聰等劾汪泉善增詳見聰傳禦史王豪嘗以勘陳循爭地事忤循爲所訐至是循艸詔言風憲官被訐者𨿽經赦宥悉與外除於是豪當攺知縣英言若如詔書則凡遭禦史抨擊之人皆將挾讎誣訐而禦史愈緘默不言矣章下法司請如英言乃復豪職未幾出爲廣東右參議過家省母﹠﹟中惟賜金十兩抵任撫雕瘵流亡立均徭法十歲一更民稱便天順初兩廣賊愈熾諸將多濫殺冒功巡撫葉盛屬英督察參將範信誣宋泰永平二鄕民爲賊屠戮殆盡又欲屠進城鄕英馳訊悉縱去信忿畱師不還英密請於盛檄信班師一方始靖潮州賊羅劉寧等流劫遠近屢挫官軍英會師破滅之還所掠人口數千別置一營以處婦女人莫敢犯官參議十年進右參政遭母憂成化初服闋補陜西大軍討滿四英主饋餉有功歷福建陜西左右布政使皆推行均徭法十年以右副都禦史巡撫甘肅先後陳安邊二十八事其請徙居戎安流離簡貢使於時務尢切明年冬兩廣總督吳琛卒廷議以英前在廣東有威信遂以代琛自韓雍大徵以來將帥喜邀功利俘掠名爲雕剿英至鎭以寧靜約飭將士毋得張賊聲勢妄請用師招撫猺獞效順者定爲編戶給復三年於是馬平陽朔蒼梧諸縣蠻悉聞風來歸而荔波賊李公主有眾數萬久負固亦遣子納款爲置永安州處之俾其子孫世吏目自是歸附日眾凡爲戶四萬三千有奇口十五萬有奇帝甚嘉之廣西鎭守中官黃沁奪靖江王府艸場英偕總鎭中官顧恆等復核坐沁罪總府坐次恆居中英居左總兵官陳政居右旣而政以伯爵欲抑英居右英不可恆奏乞裁定兵部尙書餘子俊等請如舊帝不許命解英總督止爲巡撫居政下子俊言英招徠功多當增秩褒賞乃反削其事權恐無以鎭諸蠻乃擢英右都禦史仍總督位次如故田州酋黃明烝其知府岑溥祖母欲殺溥溥出走思恩明因肆屠戮英將進討而檄溥族人恩城知州欽令殺明雪恥欽遂誅明並其族屬傳首軍門英淳厚然持法無所假借與市舶中官韋眷忤眷遂摭奏英專權玩賊潯州知府史芳以事見責亦訐英姦貪欺罔按皆無驗乃鐫芳二官諭眷協和共事十六年交趾攻老撾議者恐其內寇詔問英處置之宜對言彼不過爭甌脫耳諭之當自悔懼帝從其言果上表謝潯梧髙廉賊起偕政等分道擊之再戰俘斬甚眾十九年桂林平樂蠻攻城殺將英政復分兵十二道擊破之明年入掌都察院事尋加太子少保又明年正月星變疏陳八事請禁邊將節旦獻馬鎭守中官武將不得私立莊田侵奪官地燒丹符咒左道之人當置重典四方分守監槍內官勿進貢品物罷撤倉場馬房上林苑增設內侍召還建言得罪諸臣淸內府收白糧積獘治姦民投獻莊田及貴戚受獻者罪皆不便於權幸者執政多持之不行英造內閣力伸前說竟不能盡從也時流民集京師者多英請人給米月三斗幼者半之報許其年秋卒贈太子太保英爲總督承韓雍吳琛後雍𨿽有大功恢廓自奉贈遺過侈有司困供億公私耗竭而琛務謹廉至英益持淸節僅攜一蒼頭之官先後屢賜璽書及金幣英藏璽書貯金幣於庫其威望不及雍而惠澤過之在甘肅積軍儲三十萬兩廣四十餘萬皆不以聞或問之答曰此邊臣常分何足言正徳中追謚恭簡子守孚

秦紘按明外史本傳紘字世纓單人景泰初進士授南京禦史劾治內官傅鎖兒罪諫止江南采翠毛魚﹠﹟等使權貴忌之蜚語聞會考察禦史都禦史軒輗坐紘擅受民訟謫湖廣驛丞天順初以薦遷雄縣知縣奉禦杜堅捕天鵝從人暴橫紘執杖之坐下詔獄民五千詣闕訟乃調知府谷遷葭州知州調秦州母喪去官州人乞借紘服闋還故任尋擢鞏昌知府攺西安遷陜西右參政岷州番亂提兵三千破之進俸一級成化十三年擢右僉都禦史巡撫山西奏鎭國將軍奇澗等罪奇澗父慶成王鍾鎰爲奏辯且誣紘帝重違王意逮紘下法司治事皆無驗於是奪奇澗等三人爵王亦削祿三之一而攺紘撫河南尋復調宣府小王子數萬騎寇大同敗總兵官許寧長驅入順聖川掠宣府境紘與總兵官周玉等邀擊遁去尋入掠興寧口連戰卻之追還所掠璽書勞焉進左僉都禦史巡撫如故奏革鎭守內臣舍人召爲戶部右侍郎萬安逐尹旻誣紘旻黨降廣西右參政進福建左布政使總制兩廣軍務奏言中官武將總鎭兩廣者率縱私人擾商賈髙居私家擅理公事賊殺不辜交通土官爲姦利而天下鎭守官皆得擅執軍職受民訟非制請嚴禁絕總鎭府故有賞功所歲儲金錢數萬費出無經宜從都禦史勾稽廣潮南韶多盜當設社學編保甲教誨而要束之俾絕盜源帝悉從其請恩城知州岑欽攻逐田州知府岑溥與泗城知州岑應分據其地紘入田州逐走欽還溥於府畱官軍戍之亂遂定遣將討黎賊陵水猺賊徳慶皆平紘之初﹠﹟鎭也劾總兵官安遠侯柳景貪暴逮下獄景乃訐紘勘無左證法司當景死景連姻周太后家有奧援訐紘不已詔並逮紘廷鞫卒無罪詔宥景死奪爵閒住而紘亦罷歸大臣王恕等請畱紘不納旣歸廷臣復連章言紘可大用居數月起南京戶部尙書引疾去十四年秋寇大入花馬池敗官軍孔壩溝直抵平涼言者謂紘有威名𨿽老可用詔起戶部尙書兼右副都禦史總制三邊軍務紘馳至固原按行敗所躬祭陣亡將士掩其胳奏錄死事指揮朱鼎等五人卹軍士戰沒者家劾治敗將楊琳等四人罪更易守將練壯士興屯田申明號令軍聲大振初寇未入河套平涼固原皆內地無患自孛來住牧後固原當兵衝爲平慶臨鞏門戶而城隘民貧兵力單弱商販不至紘乃拓治城郭招徠商賈建攺爲州而身畱節制之奏言固原主客兵止萬八千人散守城堡二十四勢分力弱宜益兵舊臨鞏秦州諸軍歲赴甘涼備禦及他方有警又調兵甘涼或發京軍徵討夫京師天下本邊將手握重兵而一遇有事輒請京軍非彊榦弱枝之道也請自今京兵毋輕發臨鞏甘涼諸軍亦宜各還本鎭但選知兵宿將一二人各守其地人以戍爲家軍以將爲命自樂趨役而有戰心計之得者也紘見固原迆北延袤千里閒田數十萬頃曠野近邊無城堡可依議於花馬池迆西至小鹽池二百里每二十里築一堡堡周四十八丈役軍五百人固原迆北諸處亦各築屯堡募人屯種每頃稅米五石歲可得五十萬石規畫已定而寧夏巡撫劉憲爲梗紘乃奏曰竊見三邊情形延綏甘涼地𨿽廣而士馬精彊寧夏怯弱矣然河山險阻惟花馬池至固原軍旣怯弱又墩臺疏遠敵騎得長驅深入故當增築墩堡韋州豫望城諸處亦然今固原迆南修築將畢惟花馬池迆北二百里當築十堡而憲危言阻眾且廢垂成之功乞令憲制三邊而攺臣撫寧夏俾得終邊防於事爲便帝下詔責憲憲引罪卒行紘策修築諸邊城堡一萬四千餘所垣塹六千四百餘里固原屹爲重鎭紘又以意作戰車名全勝車詔頒其式於諸邊在事三年四鎭晏然前後經略西陲者莫及十七年召還視部事以年老連章力辭乞致仕詔賜敕乘傳歸月廩歲隸如制明年卒年八十贈少保謚襄毅紘廉介絕俗妻孥菜羹麥飯常不飽性剛果勇於除害不自顧慮士大夫識與不識稱爲偉人在兩廣被逮時方議討後山賊治軍事畢從容就道儀衛騶從不貶損旣逾嶺始囚服就系謂官校曰兩廣蠻夷雜處總制體尊遽就拘執損國威今旣逾嶺眞囚矣其嚴重得體如此劉瑾亂政紘家奴憾紘婦弟楊瑾以紘所遺火﹠﹟投緝事校尉誣瑾畜違禁軍器劉瑾怒歸罪於紘籍其家無所得言官張九敍敬等復希旨劾紘士類嗤之

節使部名臣列傳三十

明二

韓雍按明外史本傳雍字永熙長洲人正統七年進士授禦史負气果敢以才略稱出巡河道已巡按江西黜貪墨吏五十七人廬陵太和盜起捕誅之鄧茂七反巡按福建禦史汪澄牒鄰境會討俄以賊議降止兵雍曰賊果降退未晚也趨進兵賊復叛澄坐得罪死人以是服雍景泰二年擢廣東副使陳循薦爲右僉都禦史巡撫江西歲饑奏免秋糧請宋文天祥謝枋得謚詔謚天祥忠烈枋得文節時雍年甫三十赫然有才望所規畫措置咸可爲後法天順初罷天下巡撫官攺山西副使寧王劾其擅乘肩輿諸事下獄奪官起大理少卿尋復爲右僉都禦史佐寇深理院事錦衣指揮劉敬坐飯石亨直房用朋黨律論死雍言律重朋黨者謂阿比亂朝政也以一飯當之豈律意且亨盛時大臣朝夕趨門不坐獨坐敬何也深嘆服出之母憂起復四年巡撫宣府大同議事入覲帝壯其貌畱爲兵部右侍郎憲宗立坐學士錢溥累貶浙江左參政廣西猺獞流剽廣東殘破郡邑殆徧成化元年大發兵拜都督趙輔爲總兵官以太監盧永陳瑄監其軍兵部尙書王竑曰韓雍才气無雙平賊非雍莫可乃攺雍左僉都禦史贊理軍務雍馳至南京集諸將議方略先是編修丘浚上書大學士李賢言賊在廣東者宜驅在廣西者宜困欲宿兵大藤峽扼其出入蹂其禾稼期一二年盡賊賢善之獻於朝詔錄示諸將諸將多主其說請令遊擊將軍和勇率番騎趨廣東而大軍直趨廣西分兵撲滅雍曰賊已蔓延數千里而所至與戰是自敝也今賊據大藤峽而以修仁荔浦爲羽翼當先收二縣以孤賊勢大軍直搗其巢勢無不克巢旣傾余迎刃解耳捨此不圖而分兵四出賊益奔突郡邑益殘所謂救火而噓之也眾曰善輔亦知雍才足辦賊軍謀一聽於雍雍等遂倍道馳全州陽洞苗掠興安擊破之至桂林斬失機指揮李英等四人以徇乃督兵十六萬人分五道先破修仁賊窮追至力山擒千二百餘人斬首七千三百級荔浦亦定十月至潯州延問父老亦言峽天險不可攻宜以計困雍曰峽延廣六百餘里安能困之分兵則力弱師老則財匱賊何時得平吾計決矣遂長驅至峽口儒生裏老數十人伏道左願爲向導雍見卽罵曰賊敢紿我叱左右縛斬之左右皆愕旣縛而袂中利刃出推問果賊也悉支解刳腸胃分掛林箐中累累相屬賊大驚曰韓公天神也雍令總兵官歐信等爲五哨自象州武宣攻其北身與輔督都指揮白全等爲八哨自桂平平南攻其南參將孫震等二軍從水路入而別遣裨將分兵守諸隘口賊魁侯大狗等大懼先移其累重於桂州橫石塘而立柵山南多置滚木礧石鏢槍藥弩拒官軍十二月朔雍等督諸軍水陸齊進擁團牌登山鏖戰連破石門林峒沙田右營諸巢焚其室廬積聚賊皆奔潰伐木開道直抵橫石塘及九層樓諸山賊復立柵數重憑髙拒雍等誘賊發矢石度且盡躬督諸軍緣木攀藤而上別遣壯士從間道直上山頂舉﹠﹟賊不能支遂大敗先後破賊三百二十四寨生擒大狗及其黨七百八十人斬首三千二百有奇墜溺死者不可勝計峽有大藤如虹橫亙兩﹠﹟間雍斧斷之攺名斷藤峽勒石紀功而還分兵擊餘黨郁林陽江洛容博白次第皆定帝大喜賜敕嘉勞召輔等還遷雍左副都禦史提督兩廣軍務雍乃散遣諸軍以省饋餉而遺孽侯鄭昂等遂乘虛陷潯州及洛容北流二縣雍被劾引罪帝宥之雍益發兵撲討時諸賊所在蜂起思恩潯濱柳城悉被擾掠流劫至廣東欽化二州皆應時破殄四年春雍以兩廣地大事殷請東西各設巡撫帝可之命陳撫廣東張鵬撫廣西而雍專理軍事尋以憂歸明年兩廣盜復起僉事陶魯言兩廣地勢錯互當如臂指相使不可離析近賊犯廣西臣與廣東三司議調兵匝月未決賊益無所憚乞仍命大臣總督便會僉事林錦巡按禦史龔晟亦以爲請乃罷兩巡撫而起復雍右都禦史總督如故雍遣參將張壽遊擊馮升等分道討賊忻州八寨蠻及諸山猺獞掠州縣者皆摧破之蠻民素懾雍威寇盜寖息九年柳潯諸蠻復叛參將楊廣等俘斬九百人方更進而賊破懷集縣兵部劾雍奏報不實廣西鎭守中官黃沁素憾雍抑己因訐雍且言其貪欲縱酒濫賞妄費帝遣給事中張謙等往勘而廣西布政使何宜副使張銜雍素輕己共醞釀其罪謙還奏事虛實交半竟命致仕去雍洞達闓爽有雄略善斷動中事機每戰嘗躬親矢石不目瞬嘗與僚屬論兵轅門提俘入手斬數人探心腦啖之至盡見者失色雍談笑自若自奉尊嚴三司皆長跪白事軍門設銅鼓數十儀節詳密裨將以下繩柙無所假兩地鎭守宦官素驕恣亦惕息無敢肆疾惡太嚴過誅戮揮斥財帛不少惜故𨿽令行禁止民得安堵而謗議亦易起爲中官齮齕公論皆不平兩廣人念雍功尢惜其去爲立祠祀焉家居五年卒年五十七正徳間謚襄毅初以軍功予一子錦衣百戶雍以授其弟睦至是錄一子國子生

劉孜按明外史本傳孜字顯孜萬安人正統十年進士授禦史出按遼東劾鎭守中官亦失哈收養義子家人有反狀並劾王翺曹義等不能禦敵皆不問景帝卽位有建南遷議者孜馳奏乞斬言者以定人心期滿當代朝議邊務方殷孜能懾服將吏復畱一歲景泰二年遣治廣通王徽煠獄盡得其反狀論死再按畿輔時方築滄州城以孜言罷擢山東按察使天順四年吏部舉天下治行卓異者按察使惟孜一人俄遷左布政使明年春以右副都禦史巡撫江南十府蘇松財賦自周忱立法後代者多紛更孜首訪忱遺迹斟酌行之民稱便母喪起復成化元年應天饑方賑貸而江北饑民就食者眾孜請盡發諸縣廩全活無算時民間多積困瀕江官田久廢沒仍責民輸賦蘇松杭嘉諸府僉補富戶南京廊房旣傾圯徵鈔如故上元江寧農代河泊所网戶采鰣魚應天都稅宣課諸司額外增稅江陰諸縣民戶償納荒租六合江浦官牛歲徵犢孜皆疏罷之召拜南京刑部尙書以宋傑代孜懲南部法弛矯之以嚴四年致仕道卒孜廉愼治事精審號能臣然持法不少假或頗議其刻傑爲人長者居二年罷去而邢宥代

邢宥按明外史周忱傳宥文昌人正統十年進士授禦史出巡福建民十人被誣爲盜當刑呼冤宥爲緩其刑果得眞盜天順中出爲臺州知府有治績坐累謫晉江丞憲宗初復職授蘇州知府姦民攬納秋賦置之法得其贓萬緡以堤沙河甓官道大水民饑不待奏輒發米二十萬斛以賑宥素廉介及治蘇嚴而不苛傑薦於朝詔加浙江左參政仍理府事賜璽書居半歲遂以右僉都禦史代傑巡撫開丹陽河築奔牛閘省兌運冗費民以爲便尋兼理兩浙鹽政考察屬吏奏黜不職者百七十餘人居數載引疾歸

孔鏞按明外史本傳鏞字韶文長洲人景泰五年進士爲都昌知縣分戶九等以定役設倉水次便收斂民甚賴之以弟銘尙寧府郡主攺知連山鄰境猺獞出沒民悉分竄鏞躬往招之皆驚走旣而炊飯民捨畱錢償其直民乃漸親鏞相率還慰勞賑卹俾復故業教以耕織戰守道路漸通縣治遂復葉盛徵廣西以鏞從所至招徠賊多降附諸將妄殺者鏞輒力爭多所全活成化元年用盛等薦擢髙州試知府鄕民挈家避猺趨城前守劉海閉不納還則戕於賊有入者海輒系之海又疑民陰爲賊用妄加戮害賊緣是激怒眾外攻內應城遂致陷鏞至開門納來者爲義冢瘞暴骸及民疫死者流亡日歸城不能容別築城東北居焉時賊屯境內者凡十餘部而鄧公長馮曉爲之魁公長屯茅峒去城僅十里曉屯化州皆屢招不從鏞一日屏騶從直抵茅峒道遇賊徒告曰我新太守也公長驟聞守至亟呼其黨擐甲迎鏞至下馬入坐庭中公長見鏞坦易從者止二人與其徒弛甲羅拜鏞諭曰汝曹故良民迫凍餒耳前守欲兵汝吾今奉命爲汝父母汝我子也信我送我歸賚汝粟帛不信則殺我大軍卽至無種矣公長猶豫其黨感悟皆泣下鏞曰餒矣當食我公長爲跪上酒饌旣食曰日且暮當止宿夜解衣酣寢賊相顧駭服再宿將返公長遣數十騎送之見道傍裸而懸樹者詢之皆諸生也言於公長而釋之旣達城下城中人皆大驚謂太守見執來紿降也盡登陴鏞止騎城外獨與羸卒入城取谷帛使載歸公長益感泣遂焚其巢率黨數千人來降公長旣降諸賊次第納款獨曉恃險未服鏞選死士二百人乘夜抵化州曉倉皇走匿獲其妻子以歸撫卹甚厚曉亦以五百人降已與僉事陶魯敗賊廖婆保他賊犯境者先後多敗去境內大定上官交薦五年擢按察副使分巡髙雷二府益招劇賊梁定侯大鄧六辛酉等處之內地分田與耕遂爲官備他盜廣西賊犯信宜岑溪皆擊敗之治績聞賜誥命旌異遭喪服除攺廣西猺獞聞鏞名相率遠遁十四年兵部上其綏輯功賚銀幣尋進按察使荔浦賊來寇總督朱英以兵屬鏞擊平之進食二品祿已遷左布政使旋以右副都禦史巡撫貴州淸平部苗阿溪者桀驁多智其養子阿剌有勇力橫行諸部中守臣皆納溪賂驕不可制鏞以問中官及守帥皆爲溪解鏞乃行部至淸平聞指揮王通曉大義詢以時事通言溪所暱者指揮王曾總旗陳瑞公必欲致溪先得此二人溪可圖也翼日鏞乃大會將校詰責二人二人輸實遂以計擒溪磔之羣蠻震懾雞背苗恃險爲亂亦討平焉鏞居官廉仕三十餘年皆在邊陲觸瘴成疾乞骸骨不許弘治二年召爲工部右侍郎道卒年六十三平樂李時敏者爲信宜知縣亦以才武稱嘗與鏞共平猺亂以功遷知化州粵人並稱孔李

鄧廷瓚按明外史本傳廷瓚字宗器巴陵人景泰五年進士知淳安縣有惠政丁母憂服除遷太僕寺丞貴州新設程番府地在萬山中蠻獠雜居吏部難其人特擢廷瓚爲知府城郭衢巷學校壇廟廨捨以次興建諭諸獠受約束政平令和巡撫陳儼上其治行帝令久任九載秩滿始遷山東左參政尋進左布政使弘治二年以右副都禦史巡撫貴州廷瓚自令至守淹常調者逾三十年至是去知府止三歲遂得開府以生母憂歸服闋還原任都勻苗乜富架長腳等作亂敕廷瓚提督軍務同湖廣總兵官顧溥貴州總兵官王通等討之副使吳倬遣熟苗詐降富架誘令入寇伏兵擒其父子官軍乘勝抵其巢連破百餘寨生縶長腳以歸羣蠻震懾廷瓚言都勻淸平舊設二衛九長官司其人皆世祿恣虐激變苗民亂四十餘年元凶就除非大更張不可請攺爲府縣設流官與土官兼治因上善後十一事帝悉從之遂設都勻府一獨山麻哈州二淸平縣一苗患乃益稀論功進右都禦史八年召掌南京都察院事甫數月命提督兩廣軍務兼巡撫越二年進左廷瓚結羣蠻以恩信不輕用兵於吏治總大綱而已郁林云壚大桂諸蠻及四會饑民作亂以次討平兩廣遂無事十三年復召掌南院未行卒贈太子少保謚襄敏廷瓚有雅量待人不疑世多稱其長者至所設施動中機宜其在貴州平苗功甚偉然不能嚴號令部下多妄殺云

唐珣按明外史鄧廷瓚傳先廷瓚督兩廣者唐珣字廷貴華亭人天順初進士爲福州知府姦人冒中貴至笞辱僉事以下官珣窺得其詐執而置諸法歷官順天府尹以右副都禦史巡撫順天進右都禦史總督兩廣府江盜起督副將歐盤等討之斬首六千級賜敕嘉勞卒於鎭

王軾按明外史本傳軾字用敬公安人天順八年進士授大理右評事再遷右寺正錄囚四川平反百餘人尋擢四川副使歲凶發廩賑貸請官銀十萬兩爲糴費按嘉定同知盛崇仁贓罪崇仁逃赴京使其弟呼冤遂械軾至京與崇仁俱下吏崇仁貶官軾還職攺陜西弘治初擢四川按察使三年遷南京右僉都禦史提督操江進右副都禦史總理南京糧儲旋命巡撫貴州入爲大理卿與刑部裁定問刑條例頒之天下十三年拜南京戶部尙書初貴州普安賊婦米魯與其黨福佑等作亂鎭守中官楊友總兵官曹愷巡撫錢鉞發兵討之大敗於阿馬坡都指揮吳遠被執普安幾陷友等請濟師乃命軾兼左副都禦史往督軍務軾未至友等遣人招之賊揚言欲降而擁眾攻圍普安安南衛城斷盤江道勢益張又乘間劫執友右布政使閭鉦按察使劉福都指揮李宗武郭仁史韜李雄吳達等死焉軾至以貴州兵力不足用便宜調廣西湖廣雲南四川官軍土兵八萬人合貴州兵分八道進而使致仕都督王通將一軍十五年正月參將趙晟破六墜寨賊遁過盤江都指揮張泰等渡江擊敗之指揮劉懷等遂進解安南衛圍而愷通及都指揮李政亦各破賊寨賊遁至馬尾籠寨官軍聚攻之米魯福佑出戰土官鳳英等格殺二人餘黨遂平用兵凡五月破賊寨千餘斬首四千八百有奇俘獲一千二百捷聞帝大喜嘉勞召還京賜賚有加錄功加太子少保已攺南京兵部參贊機務連乞休不允武宗立軾以南京馬快船歲運上供諸物爲軍民患疏陳其狀由是大減已遇疾復請致仕詔加太子太保賜敕乘傳歸卒贈太保謚襄簡

梁璟按明外史本傳璟字廷美崞縣人舉天順末進士授兵科給事中成化時屢遷都給事中項忠徵荊襄驅流民復業璟劾其縱兵逼迫較賊更慘語具忠傳延綏用兵令山西預徵芻粟以供民相率逃亡太原一縣五日而逃者甚眾璟疏陳其困頗得寬減畿輔八府舊止設巡撫一人駐薊州以禦邊不能兼顧璟請順天永平二府分設一巡撫以薊州邊務屬之令巡撫陳專撫保定六府兼督紫荊諸關朝議從之遂爲定制己與給事韓文王詔等奏請起致仕尙書王竑李秉而斥都禦史王越並及宮闈隱事被撻文華殿武靖伯趙輔西徵不敢戰稱病求還復謀典營府事璟等極論其罪乃令養疾歸九載秩滿擢陜西左參政分守洮岷西番入寇督兵斬其魁內艱服闋還原任歷左右布政使先後在陜十五年多政績孝宗嗣位遷右副都禦史巡撫湖廣弘治二年民饑請免徵兩京漕糧八十九萬餘石從之帝登極詔書已罷四方額外貢獻而提督武當山中官復貢黃精梅筍茶芽諸物武當道士先止四百至是倍之所度道童更倍咸衣食於官月給油蠟香楮灑掃夫役以千計中官陳喜又攜道士三十餘人各領護持敕所至張威虐璟皆力請停免帝頗從其言外艱服除再撫四川七年召拜南京吏部右侍郎久之就進戶部尙書致仕歸卒

王詔按明外史本傳詔字文振趙人生有異姿學士曹鼐奇之妻以女天順末登進士授工科給事中睿皇后崩值秋享太廟時議謂不當以卑廢尊詔言禮有喪不祭無已則移日俟釋服議𨿽不行識者韙焉勘牧馬艸場劾會昌侯孫繼宗撫寧侯朱永侵占罪時方面官缺令京卿三品保舉詔言此令若行卽奔競者得志帝不聽累遷都給事中八年七月敕修隆善寺工竣授工匠三十人官尙寶少卿任道遜等以書碑皆進秩詔上疏力諫不省已偕文璟等論及宮闈事帝大怒召至文華殿面詰之詔仰呼曰臣等言𨿽不當然區區犬馬之誠知爲國而已乃杖而釋之出爲湖廣右參政原傑經略荊襄詔襄理功爲多以父憂去服除再任遷右布政使弘治元年轉貴州左布政使其冬以右副都禦史巡撫雲南土官好爭襲所司入其賄變亂曲直生邊患詔不通苞苴一斷以法且去獘政之不便者諸夷歸命邊僥寧戢有故官不能歸者妻孑多鬻爲奴詔爲資給得歸者甚眾洪武中尙書吳云繼王禕死事後禕謚忠文歲祀之而不及云詔以爲請乃謚云忠節與禕並祀四年召拜南京兵部右侍郎未上卒

徐恪按明外史本傳恪字公肅常熟人成化二年進士授工科給事中中官欲出領抽分廠恪等疏爭中官怒請卽遣恪等將摭其罪無所得乃巳出爲湖廣左參議遷河南右參政陜西饑當轉粟數萬石恪以道遠請輸直上下稱便弘治初歷遷左右布政使徽王府承奉司違制置吏恪革之王奏恪侵侮帝不聽貽書誡王河徙開封有議遷藩府諸司許州者恪言非便遂寢四年拜右副都禦史巡撫其地奏言秦項梁唐龐勛元方谷珍輩往往起東南今東南民力已竭加水旱洊臻去冬彗掃天津直吳越地乞召還織造內臣敕撫按諸臣加意拊循以弭異變帝不從故事王府有大喪遣中官致祭所過爲民患成化末始就遣王府承奉及帝卽位又復之恪請如先帝制並條上汰﹠﹟官淸賦稅禁科擾定贖例革抽分數事多議行戶部督責逋急恪以災變請緩其事禦史李興請於鄖陽別設三司割南陽荊州襄陽漢中保寧夔州隸之恪陳五不可乃止恪素剛正所至抑豪右祛姦獘及爲巡撫以所部多王府持法尢嚴宗人多不悅平樂義寧二王遂訐恪減祿米攺校尉諸事勘無驗坐恪入王府誤行端禮門欲以平二王忿帝知恪無他而以二王幼降敕切責命湖廣巡撫韓文與恪易任吏民罷市泣送數十里不絕屬吏以羨金贐揮之去至則有中使攜鹽數百艘抑賣於民爲恪所持阻不行其黨密構於帝居一歲中旨攺南京工部右侍郎恪上疏曰大臣進用宜出廷推未聞有傳奉得者臣生平不敢由他途進請賜罷黜帝慰畱乃拜命勢要家濫索工匠者悉執不予考績入都得疾遂致仕卒

李介按明外史本傳介字守貞髙密人成化五年進士選庶吉士攺禦史巡鹽兩浙還掌河南道事以四方災傷陳時政數事帝多采用之介敢言遇事不可輒率同列論奏忤帝意兩撻於廷九載滿擢大理丞進少卿弘治攺元遷右僉都禦史巡撫宣府尋召佐院事歷兵部左右侍郎十年夏北寇謀犯大同命介兼左僉都禦史往督軍餉且經略之比至寇已退乃大修戎備察核官田牛具錢還之軍以其資償軍所逋馬價邊人感悅先後條上便宜二十事卒贈尙書

李昆按明外史李介傳介子昆字承裕弘治初進士歷禮部主事中官何鼎建言下獄臺諫救之咸被責昆上言頃言官救何鼎陛下不聽反詰所從聞鼎近臣而直言之禍如此況疏遠者科道言官而不得其言如此況他官當求言之日而進言之難如此況平日乞納其言宥鼎不罪弗聽父憂歸攺起兵部帝將建延壽塔於城外昆復疏諫正徳初羣小用事請黜邪枉進忠直杜宦戚請乞節中外侈費皆不報進員外郎忤尙書劉宇貶知解州屢遷陜西左布政使十年以右副都禦史巡撫甘肅與總督彭澤經略哈密兵部尙書王瓊劾澤處置失宜語連昆下吏法司言昆設謀遏彊寇功不可掩瓊不從謫浙江副使世宗立瓊得罪復官巡撫順天尋召爲兵部右侍郎嘉靖初攺左大同軍亂殺巡撫張文錦昆承制曲赦之還請收卹文錦帝方惡其激變不從遇疾歸久之卒

孫需按明外史本傳需字孚吉成化八年進士爲常州府推官疑獄立部擢南京禦史偕同官劾僧繼曉忤旨予杖出爲四川副使弘治中累官右副都禦史巡撫河南歲凶汴河嚙城需募民築堤堤成饑者亦濟鎭守中官劉瑯貪橫姦民赴瑯訟需論之戍瑯跪請執不聽瑯恨刺骨會大臣子橫於鄕需裁約之瑯與謀攺需撫陜西寇大入寧夏用楊一淸代需還以故官撫治鄖陽撫輯流民占籍者數萬正徳二年召爲南京兵部右侍郎就擢禮部尙書劉瑾惡需追論撫河南時事罰輸米於邊後因廷推需刑部尙書敕令致仕瑾旣誅乃起需代張憲爲南京工部尙書就攺刑吏二部十三年引年乞休賜敕乘傳去嘉靖初卒謚淸需在蜀時族弟入其境檄有司械送歸人以此議其薄然需故以廉約稱

黃珂按明外史本傳珂字鳴玉遂寧人成化二十年進士授龍陽知縣治行聞擢禦史出按貴州金達長官何碖謀不軌計擒之攺設流官賊婦米魯亂奏劾巡撫錢鉞總兵官焦俊等皆得罪攺按畿輔歷山西按察使正徳四年擢右僉都禦史巡撫延綏河套亦不剌數擾邊珂偕總兵官馬昂督軍戰木瓜山大敗之六年復寇邊珂檄副總兵王勛等七將分據要害夾擊復大敗之六年賜璽書銀幣安化王置鐇反傳檄四方用討劉瑾爲名他鎭畏瑾不敢以聞珂封上其檄因陳便宜八事而急令總兵官侯勛參將時源等分兵扼河東賊遂不敢出入爲戶部右侍郎總督倉場河南用兵出理軍餉主客兵十餘萬追奔轉戰遷止無常珂隨方轉輸軍興無乏錄功增俸一級攺刑部進左侍郎已攺佐兵部寧王宸濠謀復護衛珂執議獨堅九年擢南京右都禦史尋就拜工部尙書以年至乞休歸卒贈太子少保謚肅

雍泰按明外史本傳泰字世隆咸寧人成化五年進士除吳縣知縣太湖漲沒田千頃泰作堤爲民利稱雍公堤民妾亡去妾父訟夫密殺女匿屍湖石下泰使人驗之並詰曰彼密殺汝女汝何以知匿所且此非兩月屍必汝殺他人女冀得賂耳一考而服召爲禦史巡鹽兩淮丁無妻者泰爲婚匹出知鳳陽府父憂去服闋起知南陽餘子俊督師薦爲大同兵備副使擢山西按察使泰剛廉所至好搏擊豪彊太原知府尹珍途遇弗及避泰召至跪而數之珍有違言泰竟笞珍被訴於朝且告泰非罪杖人死孝宗怒逮下詔獄王恕請寬泰罪會事經赦乃降湖廣參議弘治四年轉浙江右布政使復以母憂去十二年起右副都禦史巡撫宣府官馬死軍士不能償泰言於朝以官帑市邊軍貧有妻者輒鬻泰請官爲資給尙書周經因令貧者給聘財典賣者收贖軍盡歡參將王傑有罪泰劾之下泰逮問泰又請按千戶八人帝以泰屢抑武臣方詔都察院行勘而參將李稽坐事系獄畏泰重劾乞受杖泰取大杖決之稽乃奏泰淩虐帝怒遣給事中徐仁偕錦衣千戶往按傑復使人走登聞鼓下訟泰妄逮將校至八十六人並及其婿納賂事法司核上褫爲民武宗立給事中潘鐸等薦泰有敢死之節克亂之才吏部尙書馬文升遂起泰南京右副都禦史提督操江固辭不赴正徳三年許進爲吏部復起前官其秋擢南京戶部尙書太監劉瑾泰鄕人也怒泰不與通甫四日卽令致仕謂進私泰遂削二人籍而追斥馬文升及前薦泰者尙書劉大夏給事中趙士賢禦史張津等爲民其他罰米輸邊者又五十餘人泰歸居韋曲別墅不入城市瑾誅復官致仕年八十卒卒時榻下有聲若霆者泰奉身儉素貴賓至不過二肉爲尙書無緋衣及卒家人始制以斂天啟中追謚端惠

張津按明外史雍泰傳津字廣漢博羅人成化末進士除建陽知縣築城郭遏礦盜建朱熹蔡元定諸賢祠置祭田畀其子孫憂歸補大冶徵拜禦史弘治十四年冬吏部缺尙書廷臣推馬文升閔珪而津偕同官文森曾大有請用致仕尙書周經兩廣總督劉大夏忤旨下詔獄給事禦史論救得釋己言陛下延訪大臣而庶官不預非所以明目達聰也乞命卿佐侍從及考滿朝覲諸外僚咸得以時進見通達下情武宗初巡按廣西劾總鎭中官韋經擅移官帑預平富賀賊被賚出爲泉州知府坐嘗舉泰勒爲民劉瑾敗起寧波知府遷山東左參政擢右僉都禦史提督操江進右副都禦史巡撫應天諸府馳疏請建皇儲所部水旱請停織造車駕北巡疏諫不報浙孝丰姦民據深山殺傷捕者積二十年莫能制詔津托他事赴浙圖賊津悉縛之加戶部右侍郎巡撫如故帝自宣府還復欲北幸津疏切諫不報卒贈南京戶部尙書

陳壽按明外史本傳壽字本仁其先新淦人祖志弘洪武間代兄戍遼東遂籍寧遠衛壽少貧甚得遺金坐夜分還其主從鄕人賀欽學登成化八年進士授戶科給事中視宣大邊防劾去鎭守中官不檢者又嘗劾萬貴妃兄弟及中官梁芳僧繼曉系詔獄得釋屢遷都給事中弘治元年王恕爲吏部擢壽大理丞劉吉憾恕諷禦史劾壽不習刑名冀以罪恕竟調壽南京光祿少卿就轉鴻臚卿十三年冬以右僉都禦史巡撫延綏火篩數盜邊前鎭巡官俱得罪去壽至搜軍實廣間諜分布士馬爲十道使互相應援軍勢始振明年諸部大入先以百餘騎來誘諸將請擊之壽不可自出帳擁數十騎據胡﹠﹟指麾飲食寇望見疑之引去諸道襲擊斬獲甚多朝廷方遣苗逵等重兵至而壽已奏捷孝宗嘉之加祿一等逵欲乘勝搗巢駐延綏久戰馬三萬匹日費芻菽不貲壽請出牧近塞就水艸眾有難色壽跨馬先行眾皆從之省費數十萬當戰捷時或勸注子弟名籍中壽曰吾子弟不知弓槊寧當與血戰士同受賞哉竟不許十六年以右副都禦史掌南院正徳初劉瑾矯詔逮南京科道戴銑薄彥徽等壽抗章論救瑾怒罷其官尋坐延綏倉儲虧損罰米二千三百石布千五百匹貧不能償自訴於朝瑾廉知壽貧特免之中官廖堂鎭陜西貪暴楊一淸以壽剛果九年正月起撫其地堂初奉詔制氈幄百六十間贏金數萬將遺權幸壽檄所司畱備賑復戒諭堂勿假貢獻名有所科取堂怒將傾之壽四疏乞休不得堂爪牙數十輩散府縣漁利壽命捕之皆逃歸气益沮其秋拜南京兵部侍郎陜人號呼擁輿移日不得行逾年乞骸骨就進刑部尙書致仕壽爲給事中言時政無隱獨不喜劾人曰吾父戒吾勿作刑官易枉人言官枉人尢甚吾不敢妄言嘉靖攺元詔進一品階遣有司存問時年八十有三壽廉歷官四十年無家可歸寓南都所居不蔽風雨其卒也尙書李充嗣府尹寇天敍爲之斂又數年親舊賻助始得歸葬新淦

樊瑩按明外史本傳瑩字廷璧常山人天順末舉進士引疾歸養久之授行人使川中不受饋土官作卻金亭識之成化八年擢禦史山東盜起奉命捕獲其魁淸軍江北所條奏多著爲例攺按雲南交趾誘邊氓爲寇馳檄寢其謀出知松江府尋攺知平陽弘治初許大臣保舉方面官侍郎黃孔昭以瑩應尙書王恕亦器之擢河南按察使黃河爲患民多流移瑩巡賑全活甚眾河南田賦多巡撫徐恪欲考本末眾難之瑩曰視萬猶千視千猶百耳何難恪以屬瑩部吏鉤考旬日間宿﹠﹟一淸尋遷應天府尹守備中官蔣琮數陷言官大臣咸畏之至是犯罪瑩預推鞫初若不與異者琮覘知大喜後入其傷孝陵山脈事琮遂下獄充淨軍遷南京工部右侍郎攺右副都禦史巡撫湖廣錦田賊結兩廣猺獞爲寇瑩解散餘黨誘戮首惡十八人歲餘以疾乞休家居七年中外交薦起故官撫治鄖陽旋攺南京刑部右侍郎十六年雲南景東衛晝晦七日宜良地震如雷曲靖大火數發貴州亦多災異廷議遣大臣巡視乃以命瑩至則劾鎭巡官罪黜文武不職者千七百人威震蠻俗旣竣事廉知景東之變乃指揮吳勇侵官帑圖脫罪因雲霧晦瞑虛張其事劾罪之還進本部尙書武宗踐祚致仕歸劉瑾以會勘隆平侯爭襲事連及瑩削籍又坐減松江官布罰米五百石輸邊瑩素貧至是益罄卒贈太子少保謚淸惠瑩性果介農月坐籃輿戴笠子孫舁行田間曰非徒視稼欲子孫習勞也其後人率教多願朴力學者

熊繡按明外史本傳繡字汝明道州人其先以戍籍自丰城徙焉繡舉成化二年進士授行人奉使楚府巡茶四川力拒饋遺擢禦史巡按陜西左布政於璠以官帑銀饋苑馬卿邵進繡發其罪璠遁赴京訐繡挾憤帝怒並下繡吏謫知淸丰璠進亦除名久之鳳翔闕知府擢繡任之弘治初遷山東左參政進右布政使七年以右副都禦史巡撫延綏楡林初僅小堡屯兵備冬景泰中始移巡撫總兵官居之遂爲西北巨鎭城隘弗能容乃徙千數百家於城外因繡請增築千二百餘丈﹠﹟鎭數年練兵積粟邊政修舉歷兵部左右侍郎尙書劉大夏深倚信之騰驤四衛勇士額三四萬人率虛籍歲糜錢谷數十萬多入奄人家廷臣屢請稽核輒被撓至十八年二月命繡淸釐未竟而孝宗崩朝政漸變繡力持不顧得詭冒者萬四千人禦馬太監﹠﹟瑾等疏請復舊給事禦史交章劾瑾大夏亦力爭武宗不得已從之而不罪瑾等吏部尙書馬文升與大夏不協以繡與厚善欲遠之乃擢右都禦史總督兩廣繡頗怏怏有後言旣抵鎭盡裁幕府供億秋毫無所取討平賀縣獞劉瑾以前汰勇士事深疾繡伺察無所得乃召掌南京都察院事明年以中旨罷之已復摭延綏倉儲浥爛爲繡罪罰米五百石責繡躬輸於邊繡家遂破久之卒無子巡撫秦金頌其淸節於朝贈刑部尙書太僕少卿何孟春以繡承繼孫幼且貧無以爲養請如主事張鳳翔孔琦例賜月廩且乞予謚遂謚莊簡給其孫米月一石

潘蕃按明外史本傳蕃字廷芳崇徳人初冒鍾姓旣顯始復成化二年舉進士授刑部主事歷郎中雲南鎭守中官錢能爲巡撫王恕所劾詔蕃按盡得其實出爲安慶知府攺鄖陽時府治初設陜洛流民畢聚蕃悉心撫循皆成土著累遷山東湖廣左右布政使弘治九年以右副都禦史巡撫四川兼提督松潘軍務宣布威信蠻人畏服單車行松茂莫敢犯遷南京兵部右侍郎就攺刑部十四年進右都禦史總督兩廣帳下士舊不下萬人蕃汰之才給使令而已寇符南蛇亂海南聚眾數萬蕃令副使胡富覘得其情調狼土兵討斬之平賊巢千二百餘所論功進左都禦史已又平歸善劇賊古三仔唐大鬢等思恩知府岑浚與田州知府岑猛相讎殺攻陷田州猛窮乞援蕃諭浚罷兵不從乃與鎭守太監韋經總兵官伏羌伯毛銳集兵十餘萬分六哨討之浚死傳首軍門斬級四千七百盡平其地回軍討平丰湖賊褟元祖先後俘斬五千餘人捷聞璽書嘉勞蕃奏思恩宜設流官猛構兵失地宜降同知俾還守舊土兵部尙書劉大夏議猛世濟凶惡不宜歸舊治請兩府皆設流官而降猛爲千戶徙之福建帝從之正徳攺元入爲南京刑部尙書逾年致仕初蕃去兩廣岑猛據田州不肯徙知府謝湖畏猛悍亦逗𨖻事聞逮湖詔獄湖委罪蕃經銳及尙書大夏劉瑾方惡大夏遂並逮四人大夏以不從蕃言爲罪而蕃亦坐不能撫猛俱謫戍肅州旣而瑾從戶部郎中莊襗言遣太監韋霦核廣東庫藏奏應解贓罰諸物多朽敝梧州貯鹽利軍賞銀六十餘萬兩不以時解逮問蕃及前總督大夏前左布政使仁和沈銳等八百九十九人罰米輸邊銳廉介已遷南京刑部右侍郎乞休歸至是奪職瑾誅蕃以原官致仕逾六年卒銳至嘉靖初始復職致仕方蕃解官歸無屋稅他人宅居之與鄕人飲露坐花下醉則任所之其風致如此

冒政按明外史張鼐傳政秦州人鼐同年進士歷官右副都禦史巡撫寧夏守官廉劉瑾覬賄不得遂假遼東事逮之罰米至三千石瑾誅復職致仕久之卒

朱欽按明外史本傳欽字懋恭邵武人師吳與弼以學行稱舉成化八年進士授寧波推官治最徵授禦史出督漕運按河南淸軍廣西﹠﹟著風節弘治中遷山東副使歷浙江按察使十五年入覲吏部舉天下治行卓異者六人欽與焉僉都禦史林俊又舉欽自代乃稍遷湖廣左布政使武宗立以右副都禦史巡撫山東中官王嶽被謫道死欽上言嶽謫守祖陵罪狀未暴賜死道路不厭人心臣知嶽爲劉瑾輩所惡必瑾譖毀以至此望陛下察嶽非辜懲瑾讒賊疏至瑾屏不奏銜之欽以山東俗淫酗嚴禁市酤令濟南推官張元魁察之犯者罪及鄰比有懼而自縊者其母欲奏訴元魁與知府趙璜賄之乃已有中使言於瑾瑾使偵事校尉發之俱逮下詔獄勒欽致仕璜除名元魁謫戍瑾憾欽未已摭前湖廣時小故下巡按禦史逮問俄坐山東勘地事斥爲民又坐修曲阜先聖廟會計數多罰輸米六百石塞下又坐撫山東時以民夫給事尙書秦紘家再下巡按禦史逮問瑾誅乃復官久之卒與弼之門以宦學顯者欽爲稱首

叢蘭按明外史本傳蘭字廷秀文登人弘治中進士爲戶科給事中中官梁芳陳喜汪直韋興先以罪擯斥復夤緣還京蘭因淸寧宮災疏陳六事極論芳等罪諸人竟廢尋言吏部遵詔書請擢用建言詿誤諸臣而明旨不盡從非所以示信失儀被糾請免送詔獄畿內徵徭繁重富民規免他戶代之宜釐正章下所司進兵科右給事中都督僉事吳安以傳奉得官蘭請罷之時命撥團營軍八千人修九門城濠言臣頃簡營軍詔許專事訓練無復差撥命下未幾旋復役之如前詔何帝頗采納遷通政參議小王子犯大同命經略紫荊倒馬諸關塞蹊隧可通敵騎者百十所正徳初進左通政尋出理延屯田安化王置鐇反蘭奏陳十事中言文武官罰米者鬻產不能償朝臣謫戍刑官妄引新例鍛煉成獄沒其家貲校尉徧行邊塞勢焰燻灼人不自保劉瑾大惡之矯旨嚴責給事中張瓚禦史汪賜等遂希指劾蘭瑾方憂邊事乃獲免數月瑾誅進通政使俄擢戶部右侍郎督理三邊軍餉開中鹽引利率歸豪右至蘭無敢幹乞商賈乃通六年召還會南畿及河南歲侵命蘭往賑未赴而河北賊自宿遷渡河將逼鳳陽乃命蘭以本官巡視廬鳳滁和兼理賑濟河南人趙景隆自稱宋王掠歸徳酇陽蘭遣兵擊斬之召還論功增俸一級大同有警命巡視居庸龍泉諸關尋兼督宣大軍餉進右都禦史總制宣大山西軍務令內地皆築堡寇至收保如塞下寇五萬騎自萬全右衛趨蔚州大掠又三萬騎入平鹵城南以失事停半歲俸攺督漕運兼巡撫江北中官劉允取佛烏思藏道蘭境入謁辭不見允需舟五百餘艘役夫萬餘人蘭馳疏極陳其害不報治洪主事王鑾以忤中官被逮抗章救之居四年以事忤兵部尙書王瓊解蘭漕務專任巡撫寧王宸濠反蘭移鎭瓜州十五年遷南京工部尙書世宗卽位禦史陳克宅劾蘭附江彬帝以蘭素淸謹釋勿問蘭遂乞休去卒贈太子少保

孫丙按明外史本傳丙字文煥成化末進士爲庶吉士攺禦史巡按雲南雲南諸司吏舊不得給由父滿子代丙請如例考入官凡僉流戍必經兵部多淹延致死丙請屬之撫按土官無後者請錄其弟侄勿令妻妾冒冠服俱著爲例後督兩淮鹽課中官請引二萬爲織造費部議許之丙執不可得減四之三歷福建四川副使俱督學校三遷四川左布政使正徳六年以右副都禦史巡撫湖廣所部鎭溪千戶所筸子坪長官司與貴州銅仁四川酉陽梅洞諸土司犬牙相錯弘治中錯溪苗龍麻陽與銅仁苗龍童保聚眾攻剽土官李椿等實縱之而筸子百夫長龍眞與通謀後遂四出劫掠遠近騷然先後守臣莫能制丙將討之賊乃入連山深箐爲拒守計丙率師破其數寨賊走據天生崖及六龍山貴州巡撫沈林兵繼至連攻破之前後禽童保等二百人斬首八百九十餘級都指揮潘勛又破鎭筸諸寨禽麻陽等百六十人斬首級如前餘賊遠遁璽書獎勵丙操履淸介喜於有爲所至嚴明法令修舉遷工部右侍郎采木入山越二載犯風痺得疾卒詔贈尙書謚恭襄

王璟按明外史本傳璟字廷采沂人成化八年進士爲登封知縣歷兩京禦史弘治十四年以南京鴻臚卿拜右僉都禦史理兩浙鹽政賑荒浙江奏行荒政十事多所全活十七年冬巡撫保定武宗立太監夏綬乞於眞定諸府歲加葦場稅少監傅琢請履畝核靖海永淸隆平諸縣田太監張峻欲稅寧晉小河往來客貨詔皆許之又以莊田故遣緹騎逮民魯堂等二百餘人畿南騷動璟抗疏切諫尙書文等力持之管莊內臣稍得召還已引疾致仕命馳傳歸坐累奪官閒住正徳六年起撫山西制火槍萬餘槍藏箭六皆傅藥用以禦寇寇不敢西累遷右都禦史已遷左以張綸爲右都禦史代之後陳金以太子太保左都禦史入院位璟上人號璟中都禦史焉時羣小用事大臣靡然附之璟獨守故操再進太子太保世宗立致仕卒贈少保謚恭靖

馬中錫按明外史本傳中錫字天祿故城人父偉爲唐府長史以直諫忤王械送京師而盡縲其家人中錫以幼免乃奔訴巡按禦史禦史言於王釋其家復奉母走京師訴冤父竟得白終處州知府中錫舉成化十年鄕試第一明年成進士授刑科給事中萬貴妃弟通驕橫再疏斥之再被杖公主侵畿內田勘還之民又嘗劾汪直違恣罪歷陜西督學副使弘治五年召爲大理右少卿南京守備太監蔣琮與兵部郎中婁性指揮石文通相訐連數百人遣官按不服中錫偕司禮太監趙忠等往一訊得實性除名琮下獄抵罪擢右副都禦史巡撫宣府劾罷貪耄總兵官馬儀革鎭守以下私役軍士使隸尺籍寇嘗犯邊督軍敗之引疾歸中外交薦武宗卽位起撫遼東還屯田於軍而劾鎭守太監朱秀置官店擅馬市諸罪正徳元年入歷兵部左右侍郎劉瑾初得志其黨朱瀛冒邊功至數百人尙書閻仲宇許之中錫持不可瑾大恚矯旨攺南京工部明年勒致仕其冬逮系詔獄責償遼東倉腐粟事竣斥爲民瑾死起撫大同中錫居官廉所至革獘任怨以故有名六年賊劉六等起吏部尙書楊一淸建議遣大臣節制諸道兵乃薦中錫爲右都禦史提督軍務與惠安伯張偉統禁兵南徵六名寵其弟七名宸文安人也﹠﹟驍悍善騎射先是有司患盜召寵宸及其黨楊虎齊彥名等協捕頻有功會劉瑾家人梁洪徵賄於寵等不得誣爲盜遣﹠﹟杲柳尙義繪形捕之破其家寵等乃投大盜張茂茂家髙樓重屋復壁深窖素招亡命爲逋逃主宦官張忠與鄰茂結爲兄夤緣馬永成谷大用於經輩得出入豹房侍帝蹴鞠而乘間爲盜如故後數爲河間參將袁彪所敗茂窘求救於忠忠置酒私第招茂彪東西坐酒酣舉觴屬彪字茂曰彥實吾弟也自今毋相厄又舉觴屬茂曰袁公善爾爾愼毋犯河間彪畏忠唯唯而已已茂爲寧杲所擒寵等相率詣京謀自首忠與永成爲請於帝且曰必獻萬金乃赦寵宸不能辦逃去旣而瑾誅有詔許自首寵等乃出詣官兵部奏赦之令捕他盜自效寵等憚要束未幾復叛黨日眾所至陷城殺將吏中錫等受命出師敗賊於彰徳旣又敗之河間進左都禦史然賊方熾諸將率畏懦莫敢當其鋒或反與之結參將桑玉素受賊賂嘗猝遇文安村中寵宸跳民家樓上欲自剄玉故緩之有頃彥名持大刀至殺傷數十人大呼抵樓下寵宸知救至出射殺數人玉大敗參將宋振禦賊棗彊不發一矢城遂陷死者七千人當是時寵宸等自畿輔犯山東河南南下湖廣抵江西復自南而北直窺霸州楊虎等由河北入山西復東抵文安與寵等合破邑百數縱橫數千里所過若無人中錫𨿽有時望不習兵偉亦紈﹠﹟子見賊彊諸將怯度不能破賊乃議招撫謂盜本良民由酷吏寧杲與中官貪黷所激若推誠待之可毋戰降也遂下令賊所在勿捕過勿邀擊饑渴則食飲之降者待以不死賊聞欲就撫相戒毋焚掠猶豫未定而朝廷以京軍弱議發邊兵中錫欲戰則兵未集欲撫則賊時向背終不得要領旣建議主撫不能變會寵等聞邊兵且至退屯徳州桑園中錫肩輿入其營與酒食開誠慰諭之眾拜且泣送馬爲壽寵慨慷請降宸乃仰天咨嗟曰騎虎不得下今奄臣柄國人所知也馬都堂能自主乎遂罷會而是時方詔懸賞格購賊寵等偵知益疑懼徑去焚掠如故獨至故城戒毋犯馬都堂家由是中錫謗大起謂其以家故縱賊言官交劾之下詔切責中錫猶堅持其說以請兵部尙書何鑑謂賊誠解甲則貰死卽不然毋爲所誑旣而寵等終不降乃遣侍郎陸完督師而召中錫偉還初中錫受命討賊大學士楊廷和謂楊一淸曰彼文士耳不足任也竟無功與偉同下獄論死中錫死獄中偉革爵十一年巡按禦史盧雍追訟中錫冤謂賊實聽撫僉事許承芳忌之潛請益兵疑賊心及賊再受約方至軍門而檻車已就道矣朝廷乃復中錫官賜祭予蔭

陳金按明外史本傳金字汝礪應城人徙武昌祖坦夔州知府父琳廣西僉事金舉成化八年進士除婺源知縣擢南京禦史弘治初出按浙江還因災異劾文武大僚十九人侍郎丁永中南京大理卿吳道宏南寧伯毛文等多罷去尋遷山西副使歷雲南左布政使平竹子箐叛苗十三年就拜右副都禦史巡撫其地孟養酋思祿與孟密酋思揲構兵積年金奉詔發緬甸幹崖隴川南甸諸部兵聚糧十二萬爲徵討計而遣參議郭緒往撫之思祿懼遂罷兵修貢金以功賚銀幣貴州兵敗賊婦米魯米魯退攻平夷衛及大河扼勒諸堡金髮兵連破之增俸一等召爲南京戶部右侍郎正徳攺元給事中周璽等劾不職大臣金與焉詔畱任尋以右都禦史總督兩廣軍務馬平洛容獞猖獗金偕總兵官毛銳發兵十三萬徵之俘斬八千餘人進左都禦史斷藤峽苗時出剽金念苗嗜魚鹽可以利縻也乃立約束令民與苗市攺峽名曰永通苗性貪而黠初陽受約旣乃不予直殺掠益甚潯州人爲語曰永通不通來葬江中誰其作者噫陳公蓋咎金失計也遷南京戶部尙書召爲左都禦史未聞命以母喪歸六年春江西盜起詔起復金故官總制軍務南畿浙江福建廣東湖廣文武將吏俱隸焉許便宜從事都指揮以下不用命者專刑戮當是時撫州則東鄕賊王鈺五徐仰三傅傑一揭端三等南昌則姚源賊汪澄二王浩八殷勇十洪瑞七等瑞州則華林賊羅光權陳福一等而﹠﹟州大帽山賊何積欽等又起官軍累年不能克金以屬郡兵不足用奏調廣西狼土兵明年二月先進兵東鄕遣參議徐蕃等分屯要害而令副總兵張勇統官兵土官岑岑猛統目兵擊賊熟塘進戰南追敗之赤岸蔭嶺禽仰三馘鈺五等克柵二百六十五斬首萬一千六百餘級俘七百五十餘人五月移師姚源令參政董朴吳廷舉等分營余幹安仁貴溪鄱陽樂平遏賊而親統大軍搗其巢勇十重創死會張勇以目兵至毒弩射殺瑞七成七等俘斬共五千餘人七月乘勝斬光權華林賊盡平又督副使王秩等擊大帽山賊獲積欽俘斬千七百餘人半歲間剿賊幾盡遂卽東鄕立縣並立萬年縣招降人居之前後每奏捷輒賜璽書嘉勞賚銀幣加官太子少保蔭子錦衣世百戶金累破劇賊然所用目兵貪殘嗜殺剽掠甚於賊有巨族數百口闔門罹害者所獲婦女率指爲賊屬載數千艘去民間謠曰土賊猶可土兵殺我金亦知民患之方倚其力不爲禁又不能持廉軍資頗私入功𨿽多士民皆深怨焉東鄕之役兵縱弩射趫捷若飛賊大窘兵要賞千金金靳不予乃縱賊使逸桀黠者多不死尙數千人金急欲成功遂下令招撫其破姚源賊也金喜謂功在旦夕與將吏置酒髙會賊覘諸要害無守者乃悉所有賂目兵乘暮遁去時賊絕爨已三日自分必死沿途棄稚弱散婦女及抵貴溪始得一飽食遂轉掠衢徽間金知失策亦下令招降賊首王浩八等故僞降以緩官兵攻剽如故卒不能盡賊紀功給事中黎奭及兩京言官交章劾金乃召金還以兪諫代金遂請終喪去十年再起督兩廣軍務府江賊王公珣等爲亂金集諸道兵偕總兵官郭勛等分六路討之斬公珣大有所俘獲加少保太子太保蔭子如初復以饒平捷詔子先受蔭者進一秩金承召還朝道得疾歸詔彊起之十四年冬入掌都察院事世宗立請老命乘傳還久之卒

節使部名臣列傳三十一

明三

兪諫按明外史本傳諫字良佐桐廬人父藎舉進士官禦史按江西治外戚王氏萬氏宗族恣橫罪坐事謫澧州判官大築陂堰漑田可萬頃累遷鄖陽知府諫舉弘治三年進士授長淸知縣擢南京禦史遷河南僉事禽嵩賊呂梅歷江西參議平大帽山賊鍾仕髙遷廣東副使中道召爲大理少卿正徳六年擢右僉都禦史治水蘇杭諸府修治圩塘民享其利尋進右副都禦史提督操江八年春姚源降賊王浩八叛詔以諫代陳金督江西浙江福建諸軍討之時浩八眾萬餘屯浙江開化爲同知伍文定等所敗遁還江西徳興以所執都指揮白弘江洪爲質求撫於按察使王秩秩受之爲傳送姚源浩八奔據貴溪裴源山餘眾復集連營十里諫令秩與副使胡世寧參政吳廷舉列屯要害斷其歸路而躬與都督李鋐乘夜冒雨潛進大破之俘斬數千人遂禽浩八其黨潰走玉山諫與南贛巡撫周南江西巡撫任漢復擊斬七百餘人餘賊奔姚源諫督廷舉等進剿逼禽之諫懲金失一意用兵而任漢懦先爲布政使嘗贊金主撫𨿽亟上首功追賊緩餘黨復起先是東鄕賊爲金所敗乞降隸世寧號新兵而剽掠如故旣懼罪復叛遣參將桂勇等討禽之萬年𨿽立縣賊尙眾吏胥多賊黨官府動息必知之副使李情治峻急眾欲叛畏鋐在余幹不敢發會鋐卒王垂七胡念二等遂作亂殺情及饒州通判陳達秦碧指揮邢世臣等焚廨捨諫發兵禽之亂乃定言官劾諫及漢南兵部請召漢還命諫兼領巡撫明年擊臨川賊斬其魁而遣參將李隆擊新淦賊賊踞萬山中僭稱王且八年隆等深入悉就禽俘斬千七百餘人錄功進諫右都禦史巡撫如故劇賊徐九齡者初嘯建昌醴源已出沒江湖間積三十年黃州徳安九江安慶池州太平咸被其害諫討斬之羣盜悉平寧王宸濠諷禦史張鰲山劾諫十一年召還遂乞致仕嘉靖攺元用薦起故官總督漕運靑州礦盜王堂等起顏神鎭流劫東昌兗州濟南都指揮楊紀及指揮楊浩等擊之浩死紀僅免詔責山東將吏於是諸臣分道逐賊賊不復屯聚流劫金鄕魚臺間突曹州欲渡河不得復掠考城﹠﹟河西岸至東明長垣河南及保定守臣咸告急賊黨王友賢等轉掠祥符封丘南抵徐州廷議以諸道巡撫權位相埒乃命諫與都督魯綱﹠﹟提督兩畿山東河南軍務以便宜節制諸道兵討之賊復流至考城官軍方欲擊而河南降賊張進引三百騎馳至中都畱守顏愷與俱前方戰進忽三麾其旗先卻賊乘之官軍大潰將士死者八百餘人諫等連營進賊始滅其秋召掌都察院事逾年卒官贈太子太保謚莊襄

周南按明外史本傳南字文化縉雲人成化十四年進士除六合知縣擢禦史出按畿輔弘治初再按廣東劾總兵官柳景歷江西右布政使擢右副都禦史巡撫大同武宗初立寇入宣府參將陳雄等邀擊敗之錄功增南俸一秩母喪歸正徳三年劉瑾擅政以大同倉粟有浥爛者逮南及督糧郎中孫祿下詔獄責倍輸會赦大同總兵官葉椿等爲請免其倍數輸畢釋爲民瑾誅以故官撫宣府不就引病歸明年起督南贛軍務南贛巡撫之設自南始汀州大帽山賊張時旺黃鏞劉隆李四仔等聚眾稱王攻剽城邑延及江西廣東之境數年不靖官軍討之輒敗推官莫仲昭知縣蔣璣指揮楊澤等被執賊勢愈熾南集諸道兵擊之龍牙禽時旺義民林富別擊斬鏞於鐵坑其他諸寨爲指揮孫堂等所破而副使楊璋僉事淩相等亦擊隆四仔禽之先後斬獲五千人仲昭等得逸還捷聞賜敕獎勞南乃移師會總督陳金共平姚源諸賊境內遂寧九年春進右都禦史總督兩廣軍務逾年乞歸卒贈太子少保祿棲霞人弘治九年進士由戶部主事歷郎中瑾敗起故官累遷至應天府尹

洪鍾陳鎬按明外史本傳鍾字宣之錢塘人成化十一年進士爲刑部主事遷郎中奉命安輯江西福建民還言福建武平上杭淸流永定江西安遠龍南廣東程鄕皆流移錯雜習鬥爭易亂宜及平時令有司立鄕社學教之詩書禮讓弘治初再遷四川按察使馬湖土知府安鰲恣淫虐土人婦女稍美輒逼淫之將婚必請命或至老不敢嫁殺無辜數百人掘冢墓焚廬舍甚眾讎家訐奏有司利其金遷延二十年僉事曲銳請巡按禦史張鸞按治鍾贊決捕鰲送京師置極刑安氏自唐以來世有馬湖至是攺流官一方始靖歷江西福建左右布政使十一年擢右副都禦史巡撫順天整飭薊州邊備建議增築塞垣自山海關西北至密雲古北口黃花鎭直抵居庸延亙千餘里繕復城堡二百七十所悉城緣邊諸縣因奏減防秋兵六千人歲省挽輸犒賚費數萬計所部潮河川去京師二百里居兩山間廣百餘丈水漲成巨浸水退則坦然平陸寇得長驅直入鍾言關以東三里許其山外髙內庳約餘二丈可鑿爲兩渠分殺水勢而於口外斜築石堰以束水置關堰內守以百人使寇不得馳突可免京師北顧憂且得屯種河壖地兵部尙書馬文升等請從之比興工鑿山山石崩壓死者數百人禦史弋福給事中馬予聰等劾鍾巡撫張烜等請罷役不聽未幾工成侍郎張達偕司禮中官往視還言石洞僅泄小水地近邊垣多沙石不利耕種給事中屈伸等劾鍾欺妄三罪諸言官及兵部皆請逮鍾帝終以鍾爲國繕邊不當罪停俸三月正徳初由巡撫貴州召督漕運明年就進右都禦史蘇松浙江運舟由下港口及孟瀆河溯大江以達瓜洲遠涉二百八十餘里往往遭風濤鍾言孟瀆對江有夾河可抵白塔河口舊置四閘徑四十里至冥陵鎭再折而北卽抵揚州運河開浚爲便從之攺掌南京都察院就遷刑部尙書歷左都禦史掌院事五年春湖廣歲饑盜起命鍾以本官總制軍務陜西河南四川亦隸焉沔陽賊楊淸丘仁等僭稱天王將軍出沒洞庭間圍嶽州陷臨湘官軍屢失利鍾檄布政使陳鎬及副使蔣升都指揮潘勛破滅之鎬應天人進士旣滅賊就遷巡撫右副都禦史檄散餘黨湖湘底寧初鍾掌院事劉瑾方熾及瑾誅言官劾鍾徇瑾撻禦史朝議以鍾討賊置不問時保寧賊藍廷瑞自稱順天王鄢本恕自稱刮地王其黨廖惠稱埽地王眾十萬餘置四十八總管延蔓陜西湖廣之境廷瑞與惠謀據保寧本恕謀據漢中取鄖陽由荊襄東下巡撫林俊方議遏通江而惠已至攻陷其城僉事錢朝鳳等遁去適官軍自他縣還賊疑援兵至亦遁俊益發玀及石砫土兵助朝鳳進剿參議公勉仁亦會龍灘河漲賊半渡玀奮擊之賊敗禽斬八百餘人墜崖溺水甚眾俊復遣知府張敏何珊等追之獲惠餘眾奔陜西西鄕鍾乃下令招撫歸者萬餘人旣而賊收散亡陷營山殺僉事王源縱掠蓬劍二州鍾赴四川與俊議多不合軍機牽制賊益熾已乃檄陜西湖廣河南兵分道進湖廣兵先追及於陜西石泉廷瑞走漢中都指揮金冕圍之陜西巡撫藍章方駐漢中廷瑞遣其黨何虎詣章乞還川就撫章以廷瑞本川賊恐急之必致死陜且受患遂令冕護之出境廷瑞旣入川求降鍾等令至東鄕聽撫賊意在緩師遷延累月依山結營要求營山縣或臨江市屯其眾遣官爲質鍾令漢中通判羅賢入其營本恕來謁約旣定會官軍有殺其樵采者賊復疑懼遂殺賢剽如故官軍爲七壘守之賊不得逸其黨漸潰廷瑞以所掠女子詐爲己女結婚於永順土捨彭世麟冀得間逸去世麟密白鍾鍾授方略使圖之及期廷瑞本恕曁其黨王金珠等二十八人咸來會伏發悉就禽惟廖麻子得脫其眾聞變驚潰渡河鍾遣兵追擊俘斬七百餘人以功進太子太保未幾麻子及黨曹甫掠營山蓬州七年總兵官楊宏副使張敏馬昊何珊等合擊之賊勢蹙鍾乃議招撫敏以單騎詣甫營甫聽命遂赴軍門受約束歸散其黨而麻子忿甫背己殺之並其眾轉掠川東官軍不敢擊潛躡賊後馘良民爲功土兵虐尢甚時有謠曰賊如梳軍如﹠﹟土兵如巡按禦史王綸紀功禦史汪景芳劾錘縱兵不戢綸復奏鍾樂飲縱遊致賊自合州渡江陷州縣詔召鍾還以彭澤代鍾遂乞歸嘉靖三年卒謚襄惠

馬昊按明外史本傳昊本姓鄒字宗大寧夏人弘治十二年進士由行人選禦史正徳初遷山東僉事坐累謫眞定推官境內數有盜昊教吏士習射廣設方略盜發輒獲再坐累謫判開州眞定吏民伏闕請畱乃免遷四川僉事昊長身驍捷善騎射知兵巨寇方四曹甫等方熾洪鍾討之久無功昊至閱所部笑曰將不知兵其何以戰於是擇健卒千分隊隊各立長教之會甫將襲江津昊從巡撫林俊剿賊大敗之俘斬及焚死者二千餘人明年方四陷江津破綦江薄重慶昊夜出百騎舉火擊賊賊驚潰乘之斬獲多遂合玀土兵搏賊賊陳左伏兵於右昊以正兵當左身率百騎搗其伏伏潰趨左左亦潰四奔婺州與甫相攻眾遂散四變姓名走爲他將所獲昊再被獎進副使與總兵官楊宏擊敗甫甫降而其黨廖麻子並其眾連陷銅梁榮昌坐奪冠帶時洪鍾召還巡撫髙崇熙恇怯復主撫麻子等陽受約崇熙遽罷諸軍令副使張敏徙開縣臨江市民空其地處之許給復三年爲請於朝昊力爭謂臨江市蜀襟喉上達重敍下連湖湘地土饒衍柰何棄之養虎自遺患崇熙不從昊乃益治兵觀變其明年賊果執敏叛詔逮崇熙而擢昊右僉都禦史代之巡撫賊圍中江將趨成都昊以五千騎與總督彭澤敗之遊擊閻勛追斬麻子劍州餘眾走推其黨諭思俸爲主總兵官陳珣追至富村賊僞降因北渡江襲殺都指揮姚震轉入巴山故巢尋出走大安鎭珣不敢前而陜西兵與賊戰潰賊遂越寧羌犯略陽珣軍鼓噪賊夜走度廣元爲官軍所遏還趨通巴招餘黨諸將率稱病不擊賊詔逮珣且讓昊昊乃與彭澤督諸軍獲思俸西鄕山中復與澤平內江賊駱松祥羣盜悉靖錄功進副都禦史十年亦不剌寇松潘番人磨讓六少等乘機亂爲之鄕導西土大震昊招土番爲間發兵掩擊之千戶張倫等夜率熟番攻破賊獲磨讓六少亦不剌遁去昊以松潘地險阻番人往往邀劫饋運乃督參將張傑等修築墻柵自三捨堡至風洞關凡五十里賜敕褒之烏蒙芒部二府壤接筠連珙縣圍亙千里山箐深阻諸蠻僰人子羿子仲家子貓子猓﹠﹟等雜居其中有僰人子普法惡者通漢語曉符籙妄言彌勒出世自稱蠻王煽諸夷作亂流民謝文禮謝文義應之都指揮杜琮戰敗文義奪其冑十二年昊督指揮曹昱進討法惡敗走保靑山寨昊分據水口絕其汲道闕南方圍待之賊乏水渴突南圍官軍遮擊法惡中流矢死諸蠻大奔以功再進右都禦史蔭子錦衣世百戶昊有才气能應變揮霍自喜所向輒有功然官川中久狎其俗銳意立功名卒以是敗先是亦不剌旣遁昊移兵攻小東路番寨未下茂州羣蠻懼見侵遂糾生苗圍城堡參將芮錫等討之兵敗指揮龐升等皆死又嘗遣副總兵張傑副使吳澧擊松潘南北二路番不利亡軍士三千餘人匿不以聞僰蠻平不置戍守遽班師請攺髙縣爲州設長吏增髙珙筠連田租千八百石令指揮魏武度田奪降人業給之軍民而珙縣知縣步梁窺昊意誘殺降人阿尙杜琮以亡冑故怨文義潛使人購其頭於是文義乘羣蠻怨嗾之遂大訌攻髙慶符二縣破其城琮率兵禦之又敗死傷七百人自黎雅以西天全六番皆相繼亂南京給事中孫懋曁巡按禦史盧雍黎龍先後劾昊十四年遂遣官逮昊行至河南疏稱疾篤畱於家世宗卽位始就逮尋削籍歸楊一淸胡世寧嘗薦之爲桂萼所駁而止久之卒

鄭曉按明外史本傳曉字窒甫海鹽人嘉靖元年舉鄕試第一遂登進士博洽多聞尢諳本朝典故授職方主事日披故牘盡知天下厄塞士馬虛實彊弱之數尙書金獻民屬撰九邊圖志人爭傳寫之以爭大禮廷杖大同兵變上疏極言不可赦張孚敬柄政器之欲攺置翰林及言路曉皆不應父憂歸久之不起許贊爲吏部尙書調之吏部歷考功郎中夏言罷相帝惡言官不糾劾詔考察去畱大學士嚴嵩因欲去所不悅者而曉去喬佑等十三人多嵩所厚嵩大憾曉調文選嵩欲用趙文華爲考功曉言於贊曰昔黃禎爲文選調李開先考功皆山東人詔不許今調文華曉避位而已贊以謝嵩嵩欲以子世蕃爲尙寶丞曉曰治中遷知府例也遷尙寶丞無故事嵩益怒以推謫降官周鈇等貶曉和州同知稍遷太僕丞歷南京太常卿召拜刑部右侍郎俄攺兵部兼副都禦史總督漕運大江南北皆中倭漕艘幾阻曉請發帑金數十萬造戰舸築城堡練兵將積芻糗詔從之中國姦民利倭賄多與通通州人顧表者尢桀黠爲倭導以故營寨皆據要害盡知官兵虛實曉懸重賞捕戮之募鹽徒驍悍者爲兵增設泰州海防副使築瓜洲城廟灣麻洋云梯諸海口皆增兵設堠遂破倭於通州連敗之如臯海門襲其軍呂泗圍之狼山前後斬首九百餘賊潰去錄功再增秩三賚銀幣時賊多中國人曉言武健才諝之徒困無所逞甘心作賊非國家廣行网羅使有出身之階恐有如孫恩盧循輩出乎其間禍滋大矣洪武時倭寇近海州縣以髙皇帝威靈兼謀臣宿將築城練兵經略數年猶未乂安乃招漁丁島人鹽徒蜑戶籍爲水軍至數萬人又遣使出海宣布威徳久之倭始不爲患今江北𨿽平而風帆出沒倏忽千里倭恃華人爲耳目華人借倭爲爪牙非詳爲區畫後患未易弭也帝頗采納之尋召爲吏部左侍郎遷南京吏部尙書帝以曉知兵攺右都禦史協理戎政尋拜刑部尙書俺答圍大同右衛急帝命兵部尙書楊博往督宣大師乃以曉攝兵部曉言今兵事方棘而所簡聽徵京軍三萬五千人乃令執役赴工何以備戰守乞歸之營伍帝立從之尋還視刑部事嚴嵩勢益熾曉素不善嵩而其時大獄如總督王以失律中允郭希顏以言事曉﹠﹟予輕比嵩則置重典南都叛卒周山等殺侍郎黃懋官海寇汪直通倭爲亂曉置重典嵩故寬假之惟巡撫阮鶚總督楊順禦史路楷以嵩曲庇曉不能盡法議者譏其失出云故事在京軍民訟俱投牒通政司送法司問斷諸司有應鞫者亦參送法司無自決遣者後諸司不復遵守獄訟紛拿曉奏循故事帝報許於是刑部間捕囚畿府而巡按禦史鄭存仁謂訟當自下而上檄州縣法司有追取毋輒發曉聞率侍郎趙大佑傅頤守故事爭存仁亦據律執奏章俱下都察院會刑科平議議未上曉疏辧嵩激帝怒切讓遂落曉職兩侍郎亦貶二秩曉通經術習國家典故時望蔚然爲權貴所厄志不盡行旣歸角巾布衣與鄕裏父老遊處見者不知其貴人也旣卒子履淳等頌曉禦倭功於朝詔復職隆慶初贈太子少保謚端簡履淳自有傳

汪文盛按明外史本傳文盛字希周崇陽人正徳六年進士授饒州推官有顧嵩者挾刃入淮王佑棨府被執誣文盛使刺王下獄訊治久之得白還官事詳淮王傳入爲兵部主事偕同官諫武宗南巡杖闕下嘉靖初歷福州知府遷浙江陜西副使皆督學校擢雲南按察使十五年冬廷議將討安南以文盛才就拜右僉都禦史巡撫其地黔國公沭朝輔幼兵事一決於文盛副使鮑象賢言剿不如撫文盛然之會聞莫登庸已篡位安南舊臣不服多據地構兵乃廣設方略招攜懷遠有武文淵者據宣光以所部萬人降獻進兵地圖且言舊臣阮仁蓮黎景瑂等皆分據一方與登庸抗天兵至號召國中義士諸方﹠﹟起登庸可禽也文盛以聞授文淵四品章服子弟給冠帶文盛又招安南旁近諸國助討皆聽命乃奏言老撾地廣兵眾可使當一面八百車裏孟艮多兵象可備徵調酋長俱未襲職乞免其保勘先授以官彼必鼓勇爲中國用帝悉從之登庸勢益孤文盛乃檄安南登庸所部以土地歸者仍故職並諭登庸歸命其部眾多來附而文淵攻破登庸鎭守營登庸子方瀛攻之又失利蒙自縣蓮花灘地當交廣水陸衝文盛列營樹柵置兵賊腹中爲歸正人聲援登庸益懼奉表請降願修貢因言黎寧阮氏子所持印亦僞文盛以聞朝議不許旣而毛伯溫至南寧受登庸降如文盛議安南遂定是役也功成於伯溫然伐謀制勝文盛功爲多及論功伯溫及兩廣鎭巡官俱進秩而文盛止賚銀幣姦人唐弼請開大理銀礦帝許之文盛斥其妄下之吏召爲大理卿九廟災道病自陳疏少緩令致仕卒賜卹如制

鮑象賢按明外史汪文盛傳象賢歙人由進士授禦史歷雲南副使毛伯溫檄文盛會師以象賢領中哨屢遷右副都禦史巡撫陜西代石撫雲南初流江土捨那鑑殺知府那憲以叛布政使徐樾往招降被殺攻之未克定坐樾事罷而象賢代之乃集土漢兵七萬以討鑑懼仰藥死擇那氏後立之遷兵部右侍郎總督兩廣軍務賊魁徐銓等糾倭橫海上檄副使汪柏等擊斬之廣西賊黃父將等擾慶遠搗其巢大獲予象賢一子官入佐南京兵部被劾回籍聽勘家居十年起太僕卿復以右副都禦史巡撫山東召拜兵部左侍郎以年老引去隆慶初卒

翁萬達按明外史本傳萬達字仁夫揭陽人嘉靖五年進士授戶部主事再遷郎中出爲梧州知府咸寧侯仇鸞鎭兩廣縱部卒爲虐萬達縛其尢橫者杖之鸞爲斂戢閱四年聲績大著會朝義將討安南擢萬達廣西副使專辦安南事萬達請於總督張經曰莫登庸大言中國不能正土官弒逆罪安能問我今憑祥州土捨李寰弒其土官珍思恩府上目盧回煽九司亂龍州土捨趙楷殺從子燧暖又結田州人韋應殺燧弟寶斷藤峽猺侯公丁負固此曹同惡共濟一旦約爲內應我且不自保先禽此數人問罪安南易下耳經曰然惟君之所爲於是誅應寰禽回招還九司誘殺楷佯系訟公丁者紿公丁執諸坐以兩軍破平其巢又議割四峒屬南寧降峒豪黃賢相登庸始懼命遷浙江右參政經以徵安南非萬達不可奏畱之乃命以參政﹠﹟廣西已而毛伯溫集兵進剿萬達上書伯溫言揖讓而告成功上策也懾之以不敢不從中策也芟夷絕滅終爲下策伯溫然之會獲安南諜者丁南傑萬達解其縛厚遇遣之去怵以天朝兵威登庸大懼詣鎭南關乞降伯溫等承制許之萬達功最賞不逾常格然帝知其能遷四川按察使歷陜西左右布政使二十三年擢右副都禦史巡撫陜西尋進兵部右侍郎兼右僉都禦史代翟鵬總督宣大山西保定軍務劾罷宣府總兵官郤永副總兵姜奭薦何卿趙卿沈希儀趙卿遂代永萬達謹偵候明賞罰每當防秋發卒乘障陰遣卒傾朱於油察離次者朱其處卒歸輒縛毋敢復離次者嚴殺降禁違輒抵死得降人撫之如所親以是益知敵情寇數萬騎犯大同中路入鐵裹門故總兵官張達力戰卻之又犯鵓鴿谷參將張鳳諸生王邦直等戰死萬達與總兵官周尙文備陽和而遣騎四出邀擊頗有斬獲寇登山見官兵大集乃引去事聞賜敕獎賚屢疏請修築邊墻議自大同東路至宣府西陽河須帑銀二十九萬帝已許之兵部以大同舊有二邊可扼敵騎不當復於三邊內築墻撓其議帝不聽乃自大同東路天城陽和開山口諸處爲墻百二十八里堡七墩臺百五十四宣府西路西陽河洗馬林張家口諸處爲墻六十四里敵臺十斬崖削坡五十里工五十餘日成進右都禦史發代府宗室充灼等叛謀進左都禦史已會宣大山西鎭巡官議上邊防修守事宜其略曰山西起保徳州黃河岸歷偏頭抵老營二百五十四里大同西路起丫角山歷中北二路東抵東陽河鎭口臺六百四十七里宣府起西陽河歷中北二路東抵永寧四海治千二十三里共千九百二十四里皆逼巨寇險在外所爲極邊也山西老營堡轉南而東歷寧武雁門至平刑關八百里又轉南而東歷龍泉倒馬紫荊插箭嶺浮圖峪至沿河口千七十餘里又東北歷髙崖白羊至居庸關一百八十餘里共二千五十餘里皆峻山層岡險在內所謂次邊也外邊大同最難守次宣府次山西之偏老大同最難守者北路宣府最難守者西路山西偏關以西百五十里恃河爲險東百有四里則視大同西路內邊紫荊寧武雁門爲要次則居庸倒馬龍泉平刑要之能禦於外則無憂於內寇犯山西必自大同犯紫荊必自宣府先年山西防秋止守外邊偏老一帶歲發班軍六千人備禦大同仍置兵寧雁爲聲援比棄極衝守次邊非守要之意宣府亦專備西中二路而北路空虛且連年三鎭防秋徵調遼陜兵馬糜糧賞不貲難持久並守之議實爲善經外邊四時皆防城堡兵各有分地冬春䢐夏不必參錯徵發若泥往事臨時調遣近者數十里遠者百里首尾不相應萬一如往年潰墻而入越關而南京師震駭方始徵調何益事機擺邊之兵未可遽罷易曰王公設險以守其國設之云者築垣乘障資人力之謂也山川之險險與彼共垣塹之險險爲我專修邊之役必當再舉夫定規畫度工費二者修邊之事愼防秋並兵力重責成量徵調實邊堡明出塞計供億節財用八者守邊之事因條十事上之帝悉報許乃請帑銀六十萬兩修大同西路宣府東路邊墻凡八百里工成予一子官萬達精心計善鉤校墻堞近遠濠塹深廣曲盡其宜寇乃不敢輕犯墻內戍者得以暇耕牧邊費亦日省初客兵防秋歲帑金一百五十餘萬添發且數十萬其後減省幾半又議掣山西兵並力守大同巡撫孫繼魯阻之帝爲逮繼魯悉納萬達言萬達更事久帝深倚之所請無不從獨言俺答貢事與帝意左先是二十一年俺答阿不孩使石天爵等款鎭遠堡求貢言小王子等九部牧靑山艷中國縑帛入掠止人畜所得寡且不能無亡失故令天爵輸誠朝議不納天爵等復至巡撫龍大有執之大有進一官將吏悉遷擢磔天爵於市寇怒不俟秋卽大入克村堡皆屠之信使絕五年會玉林衛百戶楊威爲所掠威詭能定貢市遂釋還俺答阿不孩復遣使款大同左衛塞邊帥家丁董寶等狃天爵前事復殺之以首功報萬達言北敵弘治前歲入貢疆埸稍寧自虞臺嶺之戰覆我師漸輕中國侵犯四十餘年石天爵之事臣嘗痛邊臣失計今復通款卽不許當善詞諭遣誘而殺之此何理也請亟誅寶等榜塞上明告以朝廷徳意解其蓄怨構兵之謀帝不聽未幾俺答阿不孩復奉印信番文欲詣邊陳款萬達爲奏曰今屆秋彼可一逞乃屢被殺戮猶請貢不已者緣入犯則利在部落獲貢則利歸其長處之克當邊患可弭若臣等封疆臣貢亦備不貢亦備不緣此懈也兵部尙書陳經等言敵難信請敕邊臣詰實責萬達十日內回奏萬達還其使與約至期使者不至萬達慮帝督過以使者去無可究爲辭已而使狎至牢拒之好言慰答而已俺答以通好散處其眾不設備亦不殺哨卒頃之李天爵復至詞益恭萬達又爲奏曰敵懇懇求貢去而復來今宣大興版築正當羈縻使無擾請限以地以人以時悉聽卽許之貢不聽則曲在彼卽拒絕之以爲決不可許不揆理曲直事勢緩急利害非虞禍者也以貢爲足恃解其防廢羈縻籠絡之術非量敵者也帝責其瀆奏卒不許蓋是時曾詵有復套之議夏言主之故力絀貢議且以復套事行諸邊臣議之萬達議曰河套本中國故壤成祖三犁王庭殘其部落捨黃河衛東勝後又撤東勝以就延綏套地遂淪失然正統弘治間我未守彼亦未取乃因循畫地守捐天險失沃野之利弘治前我猶歲搜套後乃任彼出入盤據其中畜牧生養譬之爲家成業久矣欲一舉復之毋乃不易乎小王子吉囊俺答兵三四十萬我承平日久軍政偸山川之險易途徑之迂直水艸之有無不可必知提軍入其境我馬出塞三日已疲彼騎一呼可集我以數萬眾深入其地緩行持重則備益固疾行趨利則輜重在後小利歸師尙艱倘向導失全軍殆矣且克日有定期裹糧有定數彼遷徙遠近靡常一戰之後彼或保聚或佯遁逃笳角時動壁壘相持已離復合終不渡河我軍於此戰耶退耶兩相守耶數萬眾出塞亦必數萬眾援之又以驍將通糧道是皆至難而不可任者也夫馳擊者彼所長守險者我所便弓矢利馳擊火器利守險捨火器守險與之馳擊於黃沙白艸間大非計議者欲整六萬眾爲三歲期春夏馬瘦彼弱我利於徵秋冬馬肥彼彊我利於守春搜於套秋守於邊三舉彼難支必遠遁我乃拒河守夫馬肥瘦我與敵共之卽彼弱然坐以待懼其擾擊我及彼彊能爲寇又懼其報復我且六萬之眾千里襲人一舉失利議論蜂起烏能待三三舉三勝彼敗而守終不渡河版築無日議者見近時搗巢恆獲首功昔年城大同五堡寇不深競以爲套易復然搗巢因其近塞乘不備勝則倏歸舉足南向卽家門復套則深入後援不繼勝固間關敗虞陷沒事勢異也往城諸邊近我土彼原不以爲利套地自火篩入寇以來四時駐牧一旦取之肯宴然已乎事體異也曰伺彼出套據河守先亟築渡口垣墻以次移置邊堡彼控弦十餘萬豈肯空套出築垣二千餘里豈不日可成堡非百數十不相聯絡堡兵非千人不可共居而遊僥瞭望者不與當三十萬眾不止也況循邊距河動輒千里一歲食糜億萬自內輸邊自邊輸河飛挽之艱不可不深慮然則套終不可復乎曰事變之來孰能逆睹彼有其隙我乘其敝可也今塞下之民喘息未定沿邊之卒瘡痍未起橫挑彊寇以事非常愚所不解也議上不省其後俺答與小王子隙小王子欲寇遼東俺答以其謀告請與中國夾攻以立信萬達不敢聞使者再至爲言於朝帝不許二十七年三月萬達又言諸部求貢不遂慚且憤聲言大舉犯邊乞令邊臣得便宜從事帝怒切責之通貢議乃絕其年八月俺答犯大同不克退攻五堡官軍戰彌陀山卻之趨山西復敗還逾月犯宣府大掠永寧隆慶懷來軍民死者數萬萬達坐停俸二級俄錄彌陀山功還其俸俺答將復寇宣府總兵官趙卿怯萬達奏調周尙文統其兵未至寇犯滴水崖指揮董暘江潮唐臣張淮等戰死遂南下駐隆慶石河營遊騎分掠東及永寧川南及岔道灰嶺柳溝大小紅門諸口遊擊王鑰大同遊擊袁正戰隆慶州橋南卻之寇移而南會尙文萬騎至參將田琦騎千餘與合連戰曹家莊斬四首搴其旗寇據險不退萬達督參將姜應熊等馳赴順風鼓噪揚沙蔽天寇驚曰翁太師至矣是夜東去諸將追擊連敗之帝偵萬達督戰狀大喜立進兵部尙書兼右副都禦史尋召理部事張瓚爲兵部八年邊事盡壞毛伯溫繼之稍飭歷戴金唐龍路迎皆未久輒易陳經趙廷瑞稍久然庸才事廢如故萬達方有所指畫以父憂歸明年秋大同失事督撫郭宗臯陳耀被逮詔起萬達代宗臯萬達方病疽廬墓間疏請終制未達而俺答犯都城兵部尙書丁汝夔得罪遂卽以萬達代之萬達家嶺南距京師八千里倍道行四十日抵近京當是時寇氛熾帝日夕傒萬達至遲之以問嚴嵩嵩言寇患在肘腋諸臣觀望非君召不俟駕之義帝曰然遂用王邦瑞於兵部不數日萬達至具疏自明帝曰萬達欺慢念守制姑奪職聽別用嵩故不悅萬達而仇鸞時爲大將軍銜宿怨讒言構於帝萬達遂失眷貶兵部右侍郎兼右僉都禦史經略紫荊諸關三十年二月以京察自陳乞終制帝疑其避事免歸瀕行疏謝復擿字爲不敬斥爲民明年十月兵部尙書趙錦以附仇鸞戍邊復起萬達代之未聞命卒年五十五萬達事親孝父歿負土成墳好談性命之學與歐陽徳羅洪先唐順之王畿魏良政善通古今操筆頃刻萬言爲人剛介坦直勇於任事履艱危意气彌厲臨陣嘗身先士卒尢善禦將士得其死力嘉靖中邊臣行事適機宜建言中肯窾者萬達稱首隆慶中追謚襄毅

陶琰按明外史本傳琰字廷信絳州人父銓進士陜西右參議琰舉成化十六年鄕試第一明年成進士授刑部主事弘治初進員外郎歷固原兵備副使固原西陲重鎭琰練士卒廣芻粟歷九年部內晏如遷福建按察使浙江左布政使正徳初以右副都禦史巡撫河南遷刑部右侍郎陜西遊擊徐謙訐禦史李髙厚賂劉瑾欲中髙危法琰往按據法直髙瑾怒假他事下琰詔獄褫其職又罰米四百石輸邊瑾誅起左副都禦史總督漕運兼巡撫淮揚諸府轉南京刑部侍郎賊劉七等將犯江南王浩八又入衢州進琰右都禦史巡視浙江至則七等已滅浩八聽撫會寧紹瀕海地颶風大作居民漂沒萬數琰出帑金賑救而大築堤於蕭山會稽凡五萬餘丈乃奏設兵備道守要害地防浩八黨出沒遣將擊斬其渠魁遂城開化常山遂安蘭溪境內以靖復命總督漕運七疏乞身歸世宗嗣位起故官凡三督漕軍民習其政不嚴而肅琰性淸儉飯惟一蔬每到官及罷去行李止三竹笥尋加戶部尙書嘉靖元年召拜工部尙書其冬攺南京兵部加太子少保未浹歲屢引年乞休加太子太保乘傳歸有司歲時存問又九年卒年八十有四贈少保謚恭介

王縝按明外史本傳縝字文哲東莞人縝登弘治六年進士選庶吉士授兵科給事中劾三邊總制王越附汪直李廣不可復玷節鉞出理南畿屯田有司徵松江白紵六千匹縝言紵非正供且請停上淸宮役詔皆罷之累遷工科都給事中武宗初立內府工匠以營造加恩縝率同官言昔唐明皇初載內殿常置無逸圖而內乂安末年易以山水障子而國勢淩替宋仁宗嘗命輔臣書孝經無逸爲圖而享國最久至徽宗尙羽毛山水諸畫而宋室不競陛下初登大寶工匠末技已有以微勞進者誠不可示後世宜散遣先朝諸畫士革工匠所授官帝不能用中官張永請攺築通州新城縝言泰陵工作方興不當復興無益之役帝乃止正徳元年出爲山西右參政歷福建布政使遷右副都禦史巡撫蘇松諸府協平江西賊王浩八幹淸宮災疏請養宗室子宮中定根本去南京新增內官召還建言被黜諸臣不報已調鄖陽巡撫遷南京刑部右侍郎世宗卽位陳正本十事嘉靖二年就擢戶部尙書卒官

李充嗣按明外史本傳充嗣字士修內江人給事中蕃孫也舉成化末年進士攺庶吉士弘治初授戶部主事以從父臨安爲郎中攺刑部坐累謫嶽州通判久之移隨州知州擢陜西僉事歷官雲南按察使正徳九年舉治行卓異累遷右副都禦史巡撫河南歲大侵請發帑金移粟賑之不足則勸貸富室時流民多聚開封煮糜哺之逾月資遣還鄕初鎭守中官廖堂黨於劉瑾假進貢名要求百端繼者以爲常充嗣言近中官進貢有古銅器﹠﹟變盆黃鷹角鷹錦雞走狗諸物皆借名科斂外又有拜見銀須知銀及侵扣驛傳快手月錢河夫歇役之屬無慮十餘事苛派動數十萬其左右用事者又私於境內抑買雜物擅榷商賈貨利乞嚴行禁絕詔但禁下人科取而已移撫應天諸府賑饑如河南寧王宸濠有逆謀充嗣豫爲備明年果反充嗣謂尙書喬宇曰都城守禦屬於公畿輔則充嗣任之乃自將精兵萬人西屯采石遣使入安慶城中令堅守傳檄部內詭言京邊兵十萬旦夕至趣供餉賊得之疑懼事定兵部敍充嗣及巡按禦史胡潔功時已就進戶部右侍郎乃賜敕嘉勞有建議修蘇松水利者進充嗣工部尙書兼領水利事未幾世宗嗣位遣工部郎林文霈顏如佐之開白茅港疏吳淞江六閱月而訖工語詳河渠志嘉靖元年論平宸濠功加太子少保蘇松白糧輸內府正徳時驟增內使五千人糧亦加十三萬石帝用充嗣言減從故額又請常賦外盡蠲歲辦之浮額者內府徵收監以科道官毋縱內臣苛索帝俱從之尋攺南京兵部尙書七年致仕卒久之詔贈太子太保謚康和

吳廷舉按明外史本傳廷舉字獻臣其先嘉魚人祖戍梧州遂家焉成化末舉進士除順徳知縣總督屠滽屬修中貴人先祠不可滽恨之市舶中官市葛以二葛與之曰非產也中官大怒禦史汪宗器亦惡廷舉曰彼專抗上官市名耳會廷舉毀淫祠二百五十所撤其材作堤葺學宮書院宗器謂有所侵盜執下獄按之不得間慚而止爲縣十年滽方居吏部稍遷成都同知憂歸補松江用尙書馬文升劉大夏薦擢廣東僉事從總督潘蕃討平南海淸遠諸盜正徳初歷副使發總鎭中官潘忠二十罪忠亦訐廷舉他事逮系詔獄劉瑾矯詔枷之十餘日幾死戍雁門旋赦免楊一淸薦其才擢江西右參政敗華林賊於連河從陳金大破姚源賊其黨走裴源復從兪諫破之賊首胡浩三旣撫復叛廷舉往諭爲所執居三月盡得其要領誘使攜及廷舉得還浩三果殺其兄浩二內亂兵乘之遂擒浩三與副使李夢陽不協奏夢陽侵官因乞休不俟命竟去坐停一歲俸起廣東右布政使復佐金平府江賊擢右副都禦史賑湖廣饑已復出湖南定諸夷疆地寧王宸濠逆有端疏陳江西軍政六事爲豫防計世宗立召爲工部右侍郎旋攺兵部上疏自劾因詆陸完王瓊梁儲及少傅蔣冕而自以爲已昔居憲職無一言乞罷黜以儆幸位時完早得罪瓊及儲已罷去廷舉借以傾冕冕遂求罷帝慰諭之冕復言臣與廷舉交四十年臣扈駕南巡廷舉數抵臣書譽臣今痛詆訐臣不罷何以謝良友帝頗不直廷舉調爲南京工部冕固請畱之不聽嘉靖元年廷舉復乞休尋以災異復自劾求罷勸帝修徳應天因奏行其部興革十二事尋就攺戶部遷右都禦史巡撫應天諸府長洲知縣郭波以事挫織造中貴張志聰志聰伺波出倒曳之車後典史蕭景腆操兵教場急率兵救波扼志聰吭落其帽百姓盡登屋飛瓦擊志聰志聰遂誣波毆敕使波景腆俱被逮廷舉具白志聰貪黷狀帝乃降波五級調景腆遠方誌聰亦召還三年以大禮議未定請如洪武中修孝慈錄故事令兩京部寺臺省及天下督撫各條所見並詢家居老臣采而行之匯爲一書以詔後世時已定稱本生考廷舉窺帝意不慊故爲此奏給事中張原劾廷舉首鼠兩端陰附異論劉祺復劾其欺罔九罪不報尋攺南京工部尙書辭不拜稱疾乞休帝慰畱已復辭且引白居易張詠詩語多詼啁中復用嗚呼字帝怒以廷舉怨望無人臣禮勒致仕廷舉面如削瓜衣敝帶穿不事藻飾言行必自信人莫能奪其在太學時兄事羅﹠﹟﹠﹟病痢僕死自煮藥飲之負以如廁一晝夜數十反﹠﹟嘗語人曰獻臣生我廷舉好薛瑄胡居仁學尊事陳獻章居湫隘亡郭外田有書萬卷及卒總督姚鏌庀其喪隆慶中追謚淸惠弟廷弼舉於鄕廷舉枷吏部前廷弼臥其械下刑部主事宿進曰兩人死我何用生奏記張彩乃得釋

張嵿按明外史本傳嵿字時俊蕭山人成化末年進士弘治初修憲宗實錄命往蘇松諸府采軼事事竣授上饒知縣遷南京兵部主事就進刑部郎中正徳初遷興化知府隆平侯張佑無子弟祿與族人爭襲訴於南京法司久不決復訴京師劉瑾方擅政遂削尙書樊瑩都禦史髙銓籍嵿以郎承勘亦勒爲民瑾敗起知南雄擢江西參政進右布政使舉治行卓異遷左寧王宸濠欲拓地廣其居嵿執不可大恚遣人饋之發視則棗梨姜芥也未幾召爲光祿卿以右副都禦史巡撫保定諸府忤中貴移疾歸世宗卽位命以右都禦史總督兩廣軍務廣東新寧恩平賊蔡猛三嚴阮等及廣西上思州賊黃鏐殘破州縣嵿討禽鏐黨黃廷寶乃合兵三萬餘人擊新寧諸賊破巢二百禽斬一萬四千餘人俘賊屬五千九百餘人猛三阮皆授首自嶺南用兵以寡勝眾未有若是役者捷聞獎賚佛郎機國人別都盧剽劫滿刺加諸國復率其屬疏世利等擁五舟破巴西國遂入寇新會嵿遣將出海擒別都盧疏世利等獲其二舟賊乃遁尋召掌南京都察院事就攺工部尙書六年大計京官拾遺被劾致仕後數年卒

方良永按明外史本傳良永字壽卿莆田人甫授書卽精思程朱之旨舉弘治三年進士督逋兩廣峻卻饋遺爲布政使劉大夏所器還授刑部主事進員外郎擢廣東僉事瓊州賊符南蛇爲亂大夏時爲總督檄攝海南兵備會師討平之禦史坐良永失利大夏已入爲本兵爲白於朝賚銀幣正徳初父喪除待銓闕下外官朝見畢必謁劉瑾鴻臚導良永詣左順門叩頭畢令東向揖瑾良永竟出瑾怒及吏部除良永河南撫民僉事中旨勒致仕旣去瑾怒未已欲假海南殺人事中之刑部郎中周敏力持乃不坐瑾誅起湖廣副使尋擢廣西按察使發巡按禦史朱志榮罪至謫戍遷山東右布政使旋調浙江攺左朱寧以鈔二萬粥於浙良永上疏曰四方盜甫息瘡痍未瘳浙東西雨雹寧廝養賤流假義子名躋公侯之列賜予無算納賄不貲乃敢攫民財戕邦本有司奉行急於詔旨胥吏緣爲姦椎膚剝髓民不堪命鎭守太監王堂劉璟皆親臣畏寧威爲之役使臣何敢愛一死不以聞乞陛下下寧詔獄明正典刑並治其黨以謝百姓疏至寧欲中以危法或說曰害之適成其名乃密召還所遣使者而以鈔直還之民寧初欲散鈔徧天下先行之浙江山東山東爲巡撫趙璜所格而良永至白髮其姦寧自是不敢粥鈔矣寧方得志公卿臺諫無敢出一語獨良永以外僚訟言誅之聞者莫不震悚良永念母老恐中禍三疏乞休去世宗卽位中外交薦拜右副都禦史撫治鄖陽以母老再疏乞終養都禦史姚鏌請破格褒寵尙書喬宇孫交言良永家無贏貲宜用侍郎潘禮禦史陳茂烈故事賜廩米詔月給三石疏辭不允久之母卒詔賜祭葬皆異數也服除以故官巡撫應天卽家賜敕至衢州疾連疏乞致仕未報遽歸卒卒後有南京刑部尙書之命曁訃聞賜卹如制謚簡肅良永侍父疾衣不解帶者三月母病良永年六十餘矣手進湯藥無少怠居倚廬哀毀稱純孝焉素善王守仁而論學與之異嘗語人曰近世專言心學自謂超悟獨到推其說以自附於象山而上達於孔子目賢聖教人次第爲小子無用之學程朱而下無不受擯而不知其入於妄弟良節官廣東左布政使亦有治行子重傑舉於鄕以孝聞

周金按明外史本傳金字子庚武進人正徳三年進士授工科給事中累遷戶科都給事中疏言京糧歲入三百五萬而食者歲乃四百三萬當痛爲澄汰中官迎佛及監織造者濫乞引鹽暴橫道路當罷都督馬昂納有妊女弟當誅昂而還其女朝議用兵土魯番復哈密金言西邊虛憊而土魯番險遠且靑海之寇窺伺西寧不宜計哈密已卒從金議嘉靖元年由太僕寺少卿遷都察院右僉都禦史巡撫延綏邊人貧甚窮冬多不﹠﹟金爲招商聚粟廣屯積芻以時給其食攺撫宣府進右副都禦史大同方殺張文錦邊卒皆驕總督侍郎馮淸苛刻諸軍請糧不從且欲鞭之眾遂轟然圍帥府金方病出坐院門召諸把總官佯罵曰是若輩剝削之過欲痛鞭之軍士气已平擁而前爲把總請曰總制不卹我耳金從容諭以利害眾悉散解去攺撫保定巡按禦史李新芳疑廣平知縣謀已文致其罪並欲執知府知府不就執乃發兵二千往捕之知府及佐貳皆竄一城盡空新芳力擒系知府抶諸佐貳金髮其罪狀而都禦史王廷相庇新芳與相爭帝卒下新芳刑部黜其官遷兵部右侍郎未幾進右都禦史總督漕運巡撫鳳陽諸府久之擢南京刑部尙書就轉戶部致仕歸歲餘卒贈太子太保謚襄敏

李遂按明外史本傳遂字邦良丰城人弱冠從歐陽徳學登嘉靖五年進士授行人歷刑部郎中錦衣衛送盜十三人遂辧釋其餘抵一人罪東宮建赦天下遂請列大禮大獄諸臣於赦令中尙書聶賢懼不敢乃與同官盧蕙請於都禦史王廷相廷相從之事𨿽報罷議者嘉焉俄調禮部忤尙書夏言因事劾之下詔獄謫湖州同知三遷衢州知府擢蘇松兵備副使屢遷廣東按察使釋囚八百餘人進山東右布政使江洋多盜遂遷右僉都禦史提督操江軍政明盜不敢發俺答犯京師召遂督蘇州軍餉未謝恩請關防符驗用新銜帝怒削其籍三十六年倭擾江北廷議以督漕都禦史兼理巡撫不暇辦寇請特設巡撫乃命遂以故官撫鳳陽四府時淮揚三中倭歲復大水且日役民挽大木輸京師遂請餉增兵卹民節用次第畫戰守計三十八年四月倭數百艘寇海門遂語諸將曰賊趨如臯其眾必合合則侵犯之路有三由泰州逼天長鳳泗陵寢驚矣由黃橋逼瓜儀以搖南都運道梗矣若從富安沿海東至廟灣則絕地也乃命副使劉景韶遊擊丘升扼如臯而身馳泰州當其衝時賊勢甚盛副將鄧城禦之敗績指揮張谷死焉賊知如臯有備將犯泰州遂急檄景韶升遏賊連戰丁堰海安通州皆捷賊沿海東掠遂喜曰賊無能爲矣令景韶升尾之而致賊於廟灣復慮賊突淮安乃夜半馳入城賊尋至遂督參將曹克新等禦之姚家蕩通政唐順之副總兵劉顯來援賊大敗走以餘眾保廟灣景韶亦敗賊印莊追奔至新河口焚斬甚眾廟灣賊據險不出攻之月餘不克遂令景韶塞塹夷木壓壘陳火焚其舟賊乘夜雨潛遁官軍據其巢追奔至﹠﹟子港江北倭悉平帝大喜璽書獎勵賊駐崇明三沙者將犯揚州景韶戰連勝圍之劉莊會副總兵顯來援遂檄諸軍盡屬顯攻破其巢追奔白駒場賊盡殄時遂已遷南京兵部侍郎論功予一子官賚銀幣禦史陳志勘上平倭功遂前後二十餘戰斬獲三千八百有奇賞未酬勛乃再予一子世千戶增俸二級蒞南京甫數月振武營軍變振武營者尙書張鏊募健兒以禦倭素驕悍舊制南軍有妻者月糧米一石無者減其四春秋二仲月米石折銀五錢馬坤掌南戶部奏減折色之一督儲侍郎黃懋官又奏革募補者妻糧諸軍大怨代坤者蔡克廉方病諸軍以歲饑求復折色故額於懋官懋官不可給餉又逾期三十九年二月都肄日振武卒鼓噪圍懋官署懋官急招鏊及守備太監何綬魏國公徐鵬舉臨淮侯李庭竹及遂至諸營軍巳甲而入予之銀爭攫之懋官見勢洶洶越垣投吏捨亂卒隨及鵬舉鏊慰解不聽竟戕懋官裸其屍大市綬鵬舉遣吏持黃紙許給賞萬金卒輒碎之至許犒十萬金乃稍定明日諸大臣集守備廳亂卒亦集遂大言曰黃侍郎自越墻死諸軍特不當殘辱之吾據實奏朝廷不以叛相誣也因麾眾退許復妻糧及故額人畀之一金補折價始散遂乃托病閉閣給免死券以慰安之而密諭營將掩捕首惡二十五人系獄詔追褫懋官及克廉職罷綬庭竹鏊任鵬舉如故遂以功議擢止誅叛卒三人余戍邊衛而三人已前死遂嘆曰兵自此益驕矣未幾江東代鏊爲尙書江北池河營卒以千戶吳欽革其﹠﹟丁毆而縛之竿﹠﹟丁者操守卒給一丁資往來費也遂已召拜兵部左侍郎以言官薦擢南京參贊尙書鎭撫之營卒惑妖僧繡頭復倡訛言遂捕斬繡頭申嚴什伍書其名籍年貌系牌腰間軍乃戢旣又奏調鎭武軍護陵寢一日散千人畱都自是無患越四年以老致仕遂博學多智長於用兵然亦善逢迎帝將重建三殿遂奏五河縣泗水中湧大杉一此川澤效靈爲聖主鼎新助帝大喜又見帝好祥瑞因進白兔帝爲遣官告廟由此益眷遇卒贈太子太保謚襄敏節使部名臣列傳三十二

明四

賈應春按明外史本傳應春字東陽眞定人嘉靖二年進士授南陽知縣遷和州知州入爲刑部郎中歷知潞安開封二府遷陜西副使未赴河南巡按陳蕙劾其貪濫謫山東鹽運同知蕙亦坐貶久之由漢陽知府復遷陜西副使進右參政寧羌賊起會兵討平之遷按察使左右布政使皆在陜西就拜右副都禦史巡撫其地三十二年進兵部右侍郎總督三邊軍務俺答諸部歲擾邊應春言諸邊間諜不通每寇入莫測所向我則無所不備兵分勢孤往往失事夫寇將內犯必聚眾治器臘肉飼馬傳箭祭旗其形先露而我民被掠者間亦臨邊傳報頗有左驗使邊臣厚以官賞令密偵候視漫然散守者功相十百乃定賞格以請帝立從之其秋寇大入延綏殺掠五千餘人應春督諸將邀擊獲首功二百四十以捷聞而巡按禦史吉澄極言敗狀帝竟錄應春功官其一子明年以宣大總督蘇佑衰老命以應春代時秋防將屆代應春者江東未至令仍舊任套寇數萬人屯寧夏山後先遣騎五百餘入掠總兵官姜應熊守紅井以綴敵而密遣精兵薄其營斬首百四十餘級進應春右都禦史逾月寇別部入永昌西寧爲守將所破番人入鎭羌總兵官王繼祖擊敗之﹠﹟賜應春銀幣久之寇五千騎犯環慶爲都督袁正所破掠莊涼守將邀斬百二十人再予應春一子官在鎭數載築邊垣萬一千八百餘丈以花馬池閒田二萬頃給軍屯墾邊人賴之徵拜南京戶部尙書論邊垣功進秩一等旋召爲刑部尙書攺戶部國用不足應春以爲言因命徵不及七分者所司毋遷官漕政弛廢運艘多逋負亦以應春言重其罰歲餘致仕去卒贈太子太保

趙炳然按明外史本傳炳然字子晦劍州人嘉靖十四年進士除新諭知縣徵拜禦史與給事中李文進核宣大山西兵餉劾前後督撫樊繼祖史道監司楊銳指揮馮世彪等一百七十七人侵冒罪坐謫有差條上備邊十二事歷按雲南浙江擢大理寺丞進少卿尋攺右僉都禦史巡撫湖廣進左副都禦史協理院事浙江福建總督胡宗憲下獄詔罷總督毋設大學士徐階以浙江寇甫平請設巡撫綏輯遂進炳然兵部右侍郎兼右僉都禦史往任之浙罹兵燹久又當宗憲汰侈之後財匱力絀炳然廉以率下悉更諸政令不便者仍奏減軍需之半民皆屍祝之福建巡撫遊震得請浙兵剿賊詔發義烏精兵一萬命副總兵戚繼光將以往仍諭炳然協剿炳然言福建所以致亂者由將吏撫馭無術民變爲兵兵變爲盜其由來漸也今又驅浙兵以赴閩急竊懼浙之復爲閩也請令一意團練土著使人各爲用家自爲守急則兵緩則農然後聚散兩有所歸卽不得已而召募亦必先本土後鄰壤庶無釀禍本又條上防海八事中言蘇松浙江水師皆統於總兵駐定海陸師皆統於副總兵駐金山衛﹠﹟受總督節制今督府旣革則已判爲二鎭彼此牽制不得調發請畫地分轄各兼水陸軍務俱報可其年繼光破賊平海餘寇流入浙江官軍迎戰於連嶼陡橋石坪斬首百餘級新倭復犯石坪將士乘勝殲之炳然以援剿功再賜金幣進右都禦史兼兵部右侍郎給事中辛自修劾罷戎政都禦史李鐩請擇素知兵者代之乃召炳然爲兵部尙書協理戎政逾年詔兼右都禦史總督宣大山西軍務新平平遠保平三堡密邇宣府舊屬大同天成相去六十里孤懸塞外隔崇山寇騎時出沒炳然慮其不守奏添設參將別爲一營詔如所請尋以總兵官馬芳等卻敵功被賚已召還部代楊博爲尙書考滿加太子少保炳然淸勤練達所至有聲績隆慶初以病乞休去卒贈太子太保謚恭襄

伍文定按明外史本傳文定字時泰松滋人父琇貴州參議文定舉弘治十二年進士有膂力便弓馬議論慷慨不能下人授常州推官精敏善決獄稱彊吏魏國公徐與民爭田文定勘歸之民劉瑾入重賄興大獄巡撫艾朴以下十四人悉被逮文定已遷成都同知亦下詔獄斥爲民瑾敗起補嘉興江西姚源賊王浩八等流劫浙江開化都禦史兪諫檄文定與參將李隆都指揮江洪僉事儲珊討之軍華埠而都指揮白弘與湖州知府黃衷別營馬金賊黨劉昌三破執弘官軍大挫浩八突華埠洪文定擊敗之追及於孔埠隆珊亦追至地淮破其巢進攻淫田洪以奇兵深入中賊誘與指揮張琳等皆被執文定等殿後得還賊亦遁歸江西諫等上文定忠勇狀詔所司獎勞擢河南知府計擒劇賊張勇李文簡以才任治劇調吉安討平永丰及大茅山賊已佐王守仁平桶岡橫水宸濠反吉安士民爭亡匿文定斬亡者一人眾乃定乃迎巡撫守仁入城邢珣徐璉戴徳孺等先後至共討賊文定爲渠帥賊平功最擢江西按察使張忠許泰至南昌欲冒其功而守仁已俘宸濠赴浙江忠等失望大恨文定出謁遂縛之文定罵曰吾不卹九族爲國家平大賊何罪汝天子腹心屈辱忠義爲逆賊報讎法當斬忠益怒椎文定僕地文定求解任不報尋遷廣東右布政使未赴而世宗嗣位文定列上忠等罪狀且曰曩忠泰與劉暉至江西忠自稱天子弟暉稱天子兒泰稱威武副將軍與天子同僚折辱命吏誣害良民需求萬端漁獵盈百萬脂膏罄盡乃始旋師致餓殍徧野盜賊縱橫𨿽寸斬三人不足謝江西百姓今大憝江彬錢寧皆已伏法三人實其黨與乞速正天誅用章國典又請發宸濠貲財還之江西以資經費矜釋忠泰所陷無辜及寧府宗人不預謀者以淸冤獄帝﹠﹟嘉納之論功進右副都禦史提督操江嘉靖三年討獲海賊董效等二百餘人賜敕獎勞尋謝病歸六年召拜兵部右侍郎其冬擢右都禦史代胡世寧掌院事雲南土酋安銓反敗參政黃昭道攻陷尋甸嵩明明年武定土酋鳳朝文亦反殺同知以下官與銓合兵圍雲南詔進文定兵部尙書兼前職提督雲南四川貴州湖廣軍務討之以侍郎梁材督餉會芒部叛酋沙保子普奴爲亂並以屬文定文定未至雲南銓等已爲巡撫歐陽重所破遂移師徵普奴左都禦史李承勛極言川貴殘破不當用兵詆文定失計遂召還命提督京營文定至湖廣疏乞省祭歸已四川巡按禦史戴金上言叛酋稱亂之初勢尙可撫而文定決意進兵一無顧惜師旅窮於川貴軍聲震於楚滇飛芻挽糧糜數十萬及有詔罷師尙不肯已又極論土酋阿濟等罪軍民訛言幾復生變臣愚以爲文定可罪也尙書方獻夫李承勛因詆文定好大喜功傷財動眾乃令致仕文定忠義自許遇事敢爲不與時俯仰芒部之役憤小醜數亂欲爲國伸威爲議者旁撓廟堂專務姑息以故功不克就久之卒於家天啟初追謚忠襄

姚鏌按明外史本傳鏌字英之慈溪人弘治六年進士除禮部主事進員外郎擢廣西提學僉事立宣成書院延五經師以教士子桂人祀山魈卓旺鏌毀像俗遂變遷福建副使未幾攺督學政正徳九年擢貴州按察使十五年拜右副都禦史巡撫延綏上邊務六事皆議行嘉靖元年吉囊入涇陽鏌遣遊擊彭出西路釋指揮卜云於獄使副之夜半邀擊斬其二將乃遁璽書褒諭尋召爲工部右侍郎出督漕運攺兵部右侍郎五年遷右都禦史提督兩廣軍務兼巡撫田州土官岑猛謀不軌鏌令都指揮沈希儀結猛婦翁岑璋共圖猛調永順保靖兵使希儀與張經李璋張佑程鑑各統兵八萬分道討而鏌與總兵官朱麒等攻破定羅丹梁猛子邦彥以勁兵守工堯隘璋佯以兵千助邦彥比官軍攻千人呼曰兵敗矣潰邦彥兵亦潰官軍大破之斬邦彥猛奔歸順璋誘而鴆殺之斬首以獻詔進鏌左都禦史加太子太保任一子官諸將進秩有差鏌請攺設流官陳善後七事制可乃命參議汪必東僉事申惠與參將張經以兵萬人鎭其地必東惠甫至猛黨盧蘇王受等詐言猛不死借交址兵二十萬且至夷民信之蘇等薄城經突圍走城遂陷王受亦攻入思恩府巡按禦史石金劾鏌失策罔上﹠﹟論前總督盛應期帝以鏌有功許便宜撫剿蘇受數求赦鏌不許將大討之會廷議起王守仁督兩廣軍令鏌與同事鏌引疾乞罷帝曰姚鏌不去王守仁不來許馳驛歸初廣東提學道魏校毀諸寺觀田數千畝盡入霍韜方獻夫諸家鏌至廣追還之官韜獻夫恨甚與張璁桂萼合排鏌謂大同當徵而反撫田州當撫而反徵皆費宏謀國不臧釀成南北患時宏𨿽去猶借鏌以排之也鏌旣得請方候代千夫長韋貫徐伍攻復思恩鏌上其狀詔先賞貫等而以撫剿事宜俟守仁處置旣而鏌奏辯石金前疏詆金阻撓養寇金亦再疏詆鏌帝先入璁等言落鏌職閒住後蘇受旣撫復叛帝漸思鏌十三年三邊闕總制大學士費宏李時同召對宏薦鏌時亦言鏌處田州事賢於王守仁帝曰然守仁虛名耳遂命以兵部尙書總制三邊軍務未赴宏卒鏌辭帝不悅仍落職閒住鏌旣罷薦者至二十疏不用家居數年卒

陳九疇按明外史本傳九疇字禹學曹州人倜儻多權略自爲諸生卽習武事弘治十五年舉進士除刑部主事有重囚越獄人莫敢攖九疇挺槊逐得之遂以武健名正徳初錄囚南畿忤劉瑾謫陽山知縣瑾敗復故官歷郎中遷肅州兵備副使總督彭澤之賂土魯番也遣哈密都督寫亦虎仙往九疇奮曰彭公受天子命制邊疆不能身當利害何但模稜爲乃練卒伍繕營壘常若臨大敵寫亦虎仙果通賊番酋速壇滿速兒犯嘉峪關遊擊芮寧敗死尋復遣斬巴思等以﹠﹟馬乞和而陰遺書虎仙及其姻黨阿剌思罕兒失拜煙答等俾內應九疇知賊計執阿剌思罕兒及斬巴思付獄通事毛鑑等守之鑑等故與通欲縱去眾番皆伺隙爲變九疇覺之僇鑑等賊失內應遂拔帳走兵部尙書王瓊惡澤並坐九疇失事罪逮系法司獄以失拜煙答系死爲罪除其名世宗卽位起故官俄進陜西按察使居數月甘肅總兵官李隆嗾部卒毆殺巡撫許銘焚其屍乃擢九疇右僉都禦史巡撫甘肅而按驗銘事誅隆及亂卒首事者九疇抵鎭言額軍七萬餘存者不及半且多老弱請令召募詔可嘉靖三年速壇滿速兒復以二萬餘騎圍肅州九疇自甘州晝夜馳入城射賊賊多死已又出兵擊走之其分掠甘州者亦爲總兵官姜奭所敗論功進副都禦史賚金幣九疇上言番賊敢入犯者以我納其朝貢縱商販使得稔虛實也寫亦虎仙逆謀已露輸貨權門轉蒙寵幸以犯邊之寇爲來享之賓邊臣怵利害拱手聽命致內屬番人勾連接引以至於今今卽不能如漢武興大宛之師亦當效光武絕西域之計先後入貢未歸者二百人宜安置兩粵其謀逆有迹者加之刑僇則賊內無所恃必不復有侵軼倘更包含隱忍恐河西十五衛所永無息肩之期也事下總制楊一淸頗采其議四年春致仕歸初土魯番敗遁都指揮王輔言速壇滿速兒及牙木蘭俱死於炮九疇以聞後二人上表求通貢帝怪且疑而番人先在京師者爲蜚語言肅州之圍由九疇激之帝益信會百戶王邦奇訐楊廷和彭澤詞連九疇吏部尙書桂萼等欲緣九疇以傾澤因請許通貢而追治九疇激變狀大學士一淸言事已前決帝不聽逮下詔獄刑部尙書胡世寧言於朝曰世寧司刑而殺忠臣寧殺世寧乃上疏爲訟冤曰番人變詐妄騰謗讟欲害我謀臣耳夫其蓄謀內寇爲日已久一旦擁兵深入諸番約內應非九疇先幾奮僇且近遣屬彜卻其營帳遠交瓦剌擾其窟巢使彼內顧而返則肅州孤城豈復能保臣以爲文臣之有勇知兵忘身殉國者無如九疇宜番人深忌而欲殺也惟聽部下卒妄報以滿速兒等爲已死則其罪有不免耳已法司具獄亦如世寧言帝卒中萼等言謫戍極邊居十年赦還

蔡天佑按明外史本傳天佑字成之睢州人父晟濟南知府以廉惠聞天佑舉弘治末進士攺庶吉士授吏科給事中出爲福建僉事歷山東副使分巡遼陽歲歉活饑民萬餘辟濱海圩田數萬頃民名之曰蔡公田累遷山西按察使大同兵亂巡撫張文錦遇害詔曲赦亂卒擢天佑右僉都禦史代之天佑從數騎馳入城諭軍士獻首惡眾心稍定會尙書金獻民總兵官杭雄出師甘肅道大同亂卒疑見討復鼓噪天佑懼急請再赦兵部言元惡不除無以警後請特遣大臣總督宣大軍務以制其變乃命戶部侍郎胡瓚偕都督魯綱統京軍三千人以往瓚等未發而進士李枝賫餉銀至亂卒曰此承密詔盡殺大同人爲軍犒也夜中火起圍枝館出牒示之乃解尋復殺知縣王文昌圍代王府脇王奏乞赦王急攜二郡王走宣府巡按禦史王官言亂卒方囂大帥兵壓境是趣之叛也請亟止禁軍容臣密圖乃命瓚駐兵宣府頃之天佑奏總兵官桂勇已捕五十四人請止京軍勿遣帝責以阻撓令必獲首惡郭鑑等旣而瓚次陽和勇天佑令千戶苗登擒斬鑑等十一人函首送瓚請班師甫二日鑑父郭疤子復糾徐氈兒等夜殺勇家人又毀苗登家瓚言非盡殲不可帝乃切讓天佑召勇還京以故總兵朱振代之敕瓚仍駐宣府居無何天佑捕戮徐氈兒等瓚等遂班師明年正月侍郎李昆孟春總兵官馬永交章言疤子潛逃塞外必爲後患帝將遣使勘會瓚還京言逃卒無足患帝乃罷勘官勿遣疤子復潛入城夜焚振第明旦天佑閉城大索獲疤子及其黨三十四人悉斬以徇盡宥脇從人心乃大定事聞賚銀幣已進副都禦史巡撫如故尋就進兵部右侍郎久之召還部天佑以藩祿久缺又歲當繕邊垣用便宜增淮鹽引價每引萬加銀五千被訐帝宥之至是禦史李宗樞復追論前事天佑因引疾去居二年奉詔起用未至京得疾告歸卒天佑有才智兵變時左右皆賊耳目幕府動靜悉知之天佑廣招星卜藝士往來軍中因具得其情卒賴以成功在鎭七年威徳大著父老爲立安輯祠

張文錦按明外史本傳文錦安丘人弘治十二年進士授戶部主事正徳初爲劉瑾所陷逮系詔獄斥爲民瑾誅起故官再遷郎中督稅陜西條上籌邊裕民十事遷安慶知府度寧王宸濠必反與都指揮楊銳爲禦備計宸濠果反浮江下文錦等慮其攻南都令軍士登城詬之宸濠乃畱攻卒不能克事具楊銳傳璽書褒美擢太僕少卿嘉靖元年拜右副都禦史巡撫大同劾守備中官李睿不法治其爪牙文錦性剛以拒賊得重名遂銳意振刷操切頗無序大同北四望平衍寇至無可禦文錦曰寇犯宣府不能近鎭城者以葛谷白陽諸堡爲外蔽也今城外卽戰場何以示重議於城北九十里外增設五堡曰水口宣寧只河柳溝樺溝參將賈鑑督役嚴卒已怨及堡成庳薄甚欲徙鎭卒二千五百家戍之眾憚行請募新丁不聽總兵官江桓太監王覲咸爲言文錦怒曰如此則令不行矣鎭親兵先往孰敢後親兵素遊惰有室聞當發大恐請孑身往得分番又不聽嚴趣之鑑承風杖其隊長諸邊卒自甘州五衛殺巡撫許銘朝廷處之輕頗無忌至是卒郭鑑柳忠等乘眾憤遂倡亂殺鑑裂其屍走出塞屯焦山墩文錦恐與外寇連令副將時陳等招之入城卽索治首亂者郭鑑等大懼復聚爲亂焚大同府門入行都司縱獄囚又焚都禦史府門文錦逾垣走匿博野王府諸亂卒欲燔王宮王懼出文錦郭鑑等殺之亦裂其屍遂焚鎭守總兵公署桓覲等皆走免乃出故總兵朱振於獄脇爲帥時嘉靖三年八月也事聞帝命侍郎李昆赦亂卒昆言文錦築堡爲國家建不拔功今骨發暴露妻子流離行道皆流涕惟陛下哀卹不報久之文錦父政訟其子守安慶功乞加卹典禮部爲之請終不許文錦妻李氏復上疏訟冤帝怒命執賫疏者治之副都禦史陳洪謨上言文錦僨事朝廷戮之可也假手士卒傳之四方損國威不小復降旨詰責自是廷臣不敢言萬曆中始贈右都禦史天啟初追謚忠湣

詹榮按明外史本傳榮字仁甫山海衛人嘉靖五年進士授戶部主事歷郎中督餉大同值兵變殺總兵官李瑾總督劉源淸率師圍城久不下榮素有智略善應變叛卒掠城中無犯榮者外圍益急榮密約都指揮紀振遊擊戴鎭撫王寧同盟討賊察叛卒馬升楊麟無逆志乃陽令寧持官民狀詣源淸所爲叛卒乞原而陰以榮謀告請宥升麟死畀三千金俾募死士自效會源淸已罷巡撫樊繼祖許之升麟遂結心腹擒戮首惡黃鎭等九人榮乃開城門延繼祖入復捕斬二十六人錄功擢光祿寺少卿再遷太常少卿二十二年以右僉都禦史巡撫甘肅魯迷貢使畱甘州者九十餘人總兵官楊信驅以禦寇死者十之一榮言彼以好來而用之鋒鏑失遠人心且示中國弱詔奪信官槥死者送之歸番人感悅逾年以大同巡撫趙錦與總兵官周尙文不相能詔榮與錦易任俺答數萬騎入掠榮與尙文破之黑山陽進右副都禦史寇復大舉犯中路參將張鳳等陣歿榮與尙文及總督翁萬達嚴兵備陽和而遣騎邀擊多所殺傷寇乃引去代府奉國將軍充灼行剽榮奏奪其祿充灼等結小王子入寇謀據大同榮告尙文捕得皆伏辜榮以大同無險乃築東路邊墻百三十八里堡七墩臺百五十四又以守邊當積粟而近邊弘賜諸堡三十一所延亙五百餘里辟治之皆膏腴田可數十萬頃乃奏請召軍佃作復其租徭移大同一歲市馬費市牛賦之秋冬則聚而遏寇帝立從焉寇入犯與尙文破之彌陀山斬一部長榮先以靖亂功進兵部右侍郎又以繕邊破敵累被獎賚召還理部事進左尙書趙廷瑞罷榮署部務奏行秋防十事已而萬達入爲尙書遭母喪榮復當署部務辭疾乞休帝怒奪職閒住越二年卒當榮之撫大同也萬達爲總督尙文爲總兵三人皆有才略寇數入不能得志自後代者不能任寇無歲不入﹠﹟邊人益思榮等明年俺答薄京師萬達榮皆已去論者謂二人在寇未必至此萬曆中榮孫廷爲順天通判上書訟榮功贈工部尙書予卹如制

劉源淸按明外史本傳源淸字汝澄東平人正徳九年進士授進賢知縣宸濠反源淸積薪環室命家人曰事急火吾家一僕逸手刃以殉縣中諸惡少與賊通者悉杖殺之宸濠妃弟婁伯歸上饒募兵源淸邀戮之賊檄至立斬其使會余幹知縣馬津龍津驛丞孫天佑亦起兵拒賊賊七殿下者奪運舟於龍津天佑與戰殺數人賊黨募兵過龍津天佑追殺之焚其舟婁氏家眾西下亦爲天佑所遏擒七十餘人賊兵不敢經湖東以窺兩浙者三人力也賊平源淸徵爲禦史嘉靖攺元津亦入爲禦史津滁州人終福建副使源淸尋遷大理丞謝病歸六年夏以右僉都禦史巡撫宣府滴水崖賊郭春據城叛稱王源淸遣人繞城呼止擒元惡其黨皆散春等自剄死總兵官郤永虐下劾罷之進副都禦史十二年以邊警遷兵部左侍郎總制宣大山西保定諸鎭軍務大同總兵官李瑾浚天城左孤店濠四十里趣工急卒王福勝王保等焚殺瑾因焚巡撫潘仿署仿奏瑾激變宜撫帝命源淸同總兵永討之源淸榜令解散而榜言五堡變處之過寬五堡遺孽大懼師次陽和仿等密捕亂卒杖死十餘人系王保等七十餘人以獻請旋師源淸懲昔胡瓚事不欲已以囚屬禦史蘇佑囚妄言前總兵朱振失職首亂且多引無辜源淸遣參將趙綱入城大索賊城中訛言城且屠亂卒遂鼓噪殺千戶張欽仿等殺數人撫慰之始定振實不反詣源淸自明不能白髮憤自殺永兵至城下大掠五堡遺孽遂盡反迎戰殺參將曹安官軍亦攻據四關晝夜圍擊亂卒出前參將黃鎭等於獄奉爲帥死守仿與鎭國將軍俊等登城止毋攻俊出見永請緩兵皆不聽僉事孫允中縋城出言將士貪功妄殺狀源淸叱曰汝爲賊遊說耶欲囚之允中不敢歸源淸因多設邏卒遏王府及有司軍民章疏而請益師至五萬帝命侍郎錢如京都督江桓統京軍八千以往已忽悟罷弗遣專責源淸永討賊仿馳疏言將士妄殺激變速旋師亂可已源淸亦詆仿媚賊張孚敬主源淸侍郎顧鼎臣黃綰言用兵謬帝不能決城圍久大困毀王府及諸廨捨供爨兵部復下安撫令源淸亦樹幟招降叛卒稍稍自投首惡黃鎭等亦分日出見乞通樵采路永許諾翌日采薪者出永悉執之城中人益懼亂卒復叛勾外寇爲助永遇之大敗而遁叛卒遂引寇十餘騎入城指代府曰以此爲那顏居那顏者華言大人也城中人聞之皆巷哭明日外寇攻東南二關叛卒與掎角官軍殊死戰互有殺傷寇知叛卒不足賴倒戈擊之大詬而去是時寇遊騎南掠至朔應源淸請募九邊兵增總制官禦之已得一意攻城帝不許源淸乃百道攻穴城爲毒煙燻死者相籍復請壅水灌之帝大不懌手敕諭廷臣奪其職閒住以兵部侍郎張瓚代之瓚未至郎中詹榮等已悉捕首惡黃綰勘功罪言源淸永實罪魁且劾其婪賄不貲狀兵科曾忭等言宸濠亂源淸有保障功當蒙八議之貸帝怒下忭等詔獄逮源淸治之獄久不決綰憂去乃減死斥爲民俺答薄京師卽家起之未赴而卒隆慶初贈兵部尙書

劉天和按明外史本傳天和字養和麻城人曾祖訓山西參政祖仲﹠﹟崇徳知縣父璲丰城知縣天和舉正徳三年進士授南京禮部主事劉瑾黜禦史十八人攺他曹二十四人補之天和與焉出按陜西鎭守中官廖堂奉詔辦食禦物於蘭州天和謂非所部辭不往堂奏天和拒命詔逮之部民哭送者萬人錮詔獄久不釋吏部尙書楊一淸疏救法司奏當贖杖還職中旨謫金壇丞刑部主事孫繼芳抗章救不報屢遷湖州知府多惠政嘉靖初擢山西提學副使累遷南京太常少卿以右僉都禦史督甘肅屯政請以肅州丁壯及山陜流民於近邊耕牧且推行於諸邊尋奏當興革者十事田利大興攺撫陜西請撤鎭守中官及罷爲民患者三十餘事帝皆從之洮岷番四十二族蠢動天和誅不順命者又討平湖店大盜及漢中妖賊就進右副都禦史母憂服闋以故官總理河道黃河南徙歷濟徐皆旁溢天和疏汴河自朱仙鎭至沛飛雲橋殺其下流疏山東七十二泉自鳧尼諸山達南旺河浚其下流役夫二萬不三月訖工加工部右侍郎故事河南八府歲役民治河不赴役者人出銀三兩天和因歲饑請盡蠲旁河受役者課遠河未役者半之詔可十五年攺兵部左侍郎總制三邊軍務兵車皆雙輪用二十人遇險輒困又行遲矢無所蔽以故輒敗天和仿前總督秦紘隻輪車上置炮槍斧戟廂前樹狻猊牌左右虎盾連二車蔽三十四人一人挽之推且翼者各二人戰則護騎士其中敵遠施火器稍近發弓弩又近乃出短兵敵敗則騎兵追以練諸邊將士吉囊十萬眾屯賀蘭山後遣別部寇涼州副將王輔逐奪其纛寇莊浪總兵官姜奭累敗之進天和右都禦史寇復大集兵將入犯天和策寇瞰西有備必東密檄延綏副將白爵宵行與參將吳瑛合寇果東入黑河墩遇爵伏兵大創而去旣又入蒺藜川爵尾擊之寇多死尋入寇家澗張家塔爲爵瑛所敗犯寧夏者總兵官王效復破之帝大喜進天和左都禦史吉囊犯河西天和禦卻進兵部尙書寇將入平鹵城天和伏兵花馬池寇戰不勝走河上遇伏多死於水吉囊乘虛寇固原剽掠且饜會淫潦弓矢盡膠無鬥志而諸將多畏縮天和斬指揮二人召故總兵周尙文令立功會陜西總兵官魏時角寇至黑水苑尙文盡銳夾擊殺吉囊子小十王寇退寧夏巡撫楊守禮總兵官任傑等復邀擊敗之鐵柱泉斬獲共四百四十餘級論功加天和太子太保蔭一子錦衣千戶前後賚銀幣十數遷南京戶部尙書召爲兵部尙書專督團營給事中周怡論天和衰老遂乞休歸家居三年卒贈少保謚莊襄天和長身玉立顧盼偉如初舉進士劉瑾欲與敍宗姓謝不往晚年內召陶仲文以刺迎稱戚屬天和返其刺曰﹠﹟矣吾中外姻連無是人仲文恚其罷官有力焉

楊守禮按明外史劉天和傳守禮字秉節蒲州人正徳六年進士除戶部主事嘉靖初屢遷湖廣僉事以計禽公安賊魁坐事謫敍州通判累遷右副都禦史巡撫四川與副將何卿平諸番亂受銀幣之賚初守禮貶敍州爲僉事張文奎所辱至是文奎遷四川參議恐守禮修﹠﹟以先所摭事奏詔二人俱解職歸守禮才器敏達中外以爲能家居未久工部尙書秦金等會薦起河南參政再遷右副都禦史巡撫寧夏寇犯固原爲總督劉天和所敗欲自寧夏去守禮與總兵官任傑等邀敗之會天和召還進守禮右都禦史總督軍務代之錄前功進兵部尙書總兵官李義楊信連卻吉囊三賜璽書銀幣尋上疏乞休帝惡其避難降俸二級其秋寇三萬騎抵綏徳遊擊張鵬卻之總兵官吳英等追至塞外東路參將周文兵亦至夾擊敗之以捷聞而巡按禦史殷學言寇入內地五百里諸將擁重兵不戰請治罪部議延綏遊兵俱調宣大寇方避實擊虛而我能以寡勝眾宜錄其功乃加守禮太子少保謫學於外守禮尋以憂去俺答薄都城廷臣奉詔舉邊才首以守禮薦詔趣上道寇退止不行久之卒

王以旗按明外史本傳以旗字士招江寧人正徳六年進士除上髙知縣華林賊方熾以旗訓鄕兵禦之賊不敢犯徵授禦史出按河南宸濠反鎭守太監劉璟倡議停鄕試以旗言河南去江西遠罷試無名乃止璟又言帝親徵道且出汴牒取供頓銀四萬兩巡撫議予之以旗執不予世宗卽位欲加興獻帝皇號以旗抗言不可已上弭災要務言司禮取中旨免張漢贓科臣不預聞此啟矯僞之漸也帝不聽累遷兵部右侍郎徐呂二洪竭漕舟膠命兼右僉都禦史總理河漕逾年渠水通進秩一等尋拜南京右都禦史召爲工部尙書攺左都禦史代陳經爲兵部尙書兼督團營三邊總督曾銑議復河套大學士夏言主之數下優旨獎銑令以旗集廷臣議以旗等力主銑議議上帝意忽變嚴旨咎銑令再議以旗等惶恐盡反前說帝逮銑令以旗代之套寇自西海還肆掠永昌鎭羌總兵官王繼祖禦卻之已復來犯並及鎭番山丹部將蔡勛馬宗援三戰皆捷前後斬首一百四十餘級論功蔭以旗一子已而寇數萬復屯寧夏塞外將大入官軍擊之斬首六十餘級寇宵遁延綏寧夏開馬市二鎭市五千匹其長狼臺吉等約束所部終市無嘩以旗以聞詔大賚二鎭文武將吏以旗復賜金幣錄延綏將士破敵功再蔭一子在鎭六年修延綏城堡四千五百餘所又築蘭州邊垣加官至太子太保比卒軍民爲罷市贈少保謚襄敏再予一子官

胡宗憲按明外史本傳宗憲字汝貞績溪人嘉靖十七年進士歷知益都余姚二縣擢禦史巡按宣大詔徙大同左衛軍於陽和獨石卒聚而嘩宗憲單騎慰諭許勿徙乃定三十三年出按浙江時歙人汪直據五島煽諸倭入寇而徐海陳東麻葉等巢柘林乍浦川沙窪日擾郡邑帝命張經爲總督李天寵撫浙江又命侍郎趙文華督察軍務文華恃嚴嵩內援恣甚經天寵不附也獨宗憲附之文華大悅相與力排二人倭寇嘉興宗憲中以毒酒死者數百人及經破倭王江涇宗憲與有力文華盡掩經功歸宗憲經遂得罪尋又陷天寵卽超擢宗憲右僉都禦史代之時柘林諸倭移屯陶宅勢稍殺會蘇松巡撫曹邦輔殲倭滸墅文華欲攘功不得遂進剿陶宅殘寇宗憲與共將銳卒四千營磚橋約邦輔夾擊倭殊死戰宗憲兵死者千餘文華令副使劉燾攻之復大敗而倭犯浙東諸州縣殺文武吏甚眾宗憲乃與文華定招撫計文華還朝盛毀總督楊宜力薦宗憲遂以爲兵部右侍郎代宜初宗憲令客蔣洲陳可願諭日本國王遇汪直養子滶於五島邀使見直直先勾倭入犯倭大獲利各島由此日至旣而多殺傷有全島無一歸者死者家怨直直乃與滶及葉碧川王淸溪謝和等據五島自保島人呼爲老船主宗憲以直同鄕裏欲招致之釋直母妻於金華獄資給甚厚洲等諭宗憲指直心動又知母妻無恙大喜曰兪大猷絕我歸路故至此若貸罪許市吾亦欲歸耳但日本國王已死各島不相攝須次第諭之因畱洲而遣滶等護可願歸宗憲厚遇滶令立功滶遂破倭舟山再破之列表宗憲請於朝賜滶等金幣縱之歸滶大喜以徐海入犯來告亡何海果引大隅薩摩二島倭分掠瓜洲上海慈溪自引萬餘人攻乍浦陳東麻葉與俱宗憲壁塘棲與巡撫阮鶚相犄角會海趨皂林鶚遣遊擊宗禮擊海於崇徳三里橋三戰三捷旣而敗死鶚走桐鄕禮常熟人由世千戶歷署都督僉事驍健敢戰練士三千連破倭至是敗歿贈都督同知謚忠壯賜祠皂林鶚旣入桐鄕賊乘勝圍之宗憲計曰與鶚俱陷無益也遂還杭州遣指揮夏正等持滶書要海降海驚曰老船主亦降乎時海病創意頗動因曰兵三路進不由我一人也正曰陳東已他有約所慮獨公耳海遂疑東而東知海營有宗憲使者大驚由是有隙正乘間說下海海遣使來謝索財物宗憲報如其請海乃歸俘二百人解桐鄕圍東畱攻一日亦去復巢乍浦鶚知不能當海乃東渡錢塘禦他賊初海入犯焚其舟示士卒無還心宗憲使人語海曰若已內附而吳淞江方有賊何不擊之以立功且掠其舸爲緩急計海以爲然逆擊之朱涇斬三十餘級宗憲令大猷潛焚其舟海心怖以弟洪來質獻所戴飛魚冠堅甲名劍及他玩好宗憲因厚遇洪諭海縛陳東麻葉許以世爵海遂縛葉以獻宗憲解其縛令以書致東圖海而陰泄其書於海海怒海妾受宗憲賂亦說海於是海復以計縛東來獻帥眾五百去乍浦別營梁莊官軍焚乍浦巢斬首三百餘級焚溺死稱是海遂率所部來降伏甲士平湖城外自引百餘人入城文華方再出視師疑海欲不許宗憲彊許之海叩首伏罪宗憲摩海頂慰諭之海自擇沈莊屯其眾沈莊者東西各一以河爲塹宗憲居海東莊以西莊處東黨令東致書其黨曰督府檄海夕禽若屬矣東黨懼乘夜將攻海海挾兩妾走間道中﹠﹟明日官軍圍之海投水死會盧鏜亦禽辛五郎至辛五郎者大隅島主弟也遂俘洪東葉五郎及海首獻京師帝大悅行告廟禮加宗憲右都禦史賜銀幣加等海餘黨奔舟山宗憲令兪大猷雪夜焚其柵盡死兩浙倭漸平三十六年正月阮鶚攺撫福建卽命宗憲兼浙江巡撫事蔣洲在倭中諭山口丰後二島主源義長源義鎭還被掠人口具方物入貢宗憲以聞詔厚賚其使遣還至十月復遣夷目善妙等隨汪直來市至岑港泊焉浙人聞直以倭船至大驚巡按禦史王本固亦言不便朝臣謂宗憲且釀東南大禍直遣滶詣宗憲曰我等奉詔來將息兵安境謂宜使者遠迎宴犒交至今盛陳軍容禁舟楫往來公紿我耶宗憲解諭至再直不信乃令其子以書招之直曰兒何愚也汝父在厚汝父來闔門死矣因要一貴官爲質宗憲立遣夏正偕滶往宗憲嘗預爲赦直疏引滶入臥內使陰窺之滶語直疑稍解乃偕碧川淸溪入謁宗憲慰藉之甚至令至杭見本固本固下直等於獄宗憲疏請曲貸直死俾戍海上系番夷心本固爭之彊而外議疑宗憲納賊賂宗憲懼易詞以聞直論死碧川淸溪戍邊滶與謝和遂支解夏正柵舟山阻岑港而守官軍四面圍之賊死鬥多陷歿者至明年春新倭復大至嚴旨責宗憲宗憲懼得罪上疏陳戰功謂賊可指日滅所司論其欺誕帝怒盡奪諸將大猷等職切讓宗憲令﹠﹟期平賊時趙文華已得死罪宗憲失內援見寇患未已思自媚於上會得白鹿於舟山獻之帝大悅行告廟禮厚賚銀幣未幾復以白鹿獻帝謂一歲中天再降瑞益大喜告謝元極寶殿及太廟百官稱賀加宗憲秩旣而岑港之賊徙巢柯梅官軍屢攻不能克禦史李瑚劾宗憲誘汪直啟釁本固及給事中劉堯誨亦劾其老師縱寇請追奪功賞帝命廷議之咸言宗憲功多宜勿罷帝嘉其禽直功令居職如故賊之徙柯梅也造巨艦爲遁計及艦成宗憲利其去不擊賊揚帆泊浯嶼縱掠閩海州縣閩人大噪謂宗憲嫁禍禦史瑚再劾宗憲三大罪瑚與大猷皆閩人宗憲疑大猷漏言劾大猷不力擊大猷遂被逮當是時江北福建廣東皆中倭宗憲𨿽盡督東南數十府道遠但遙領而已不能徧經畫然小勝輒論功受賚無虛月卽敗衄不與其罪三十八年賊大掠溫臺別部復寇濱海諸縣給事中羅嘉賓禦史龐尙鵬奉詔勘之言宗憲養寇當置重典帝不問明年論平汪直功加太子太保宗憲多權術喜功名因文華結嚴嵩父子歲遺金帛子女珍奇淫巧無數文華死又因羅龍文以結於嵩威權震東南窮聲色玩好之奉性喜賓客東南士大夫唐順之呂希周茅伸田汝成徐渭沈明臣輩皆邀預謀議名用是起下至倡優盜賊豢養有恩能得其力然刱編提均徭之法加賦額外民爲困敝而所侵官帑斂富人財物亦不貲嘉賓尙鵬勘賊情還上宗憲侵帑狀計三萬三千他冊籍沈滅宗憲自辧言臣爲國除賊用間用餌非小惠不成大謀帝以爲然更慰諭之尋上疏請得節制巡撫及操江都禦史如三邊故事帝卽晉兵部尙書如其請復獻白龜二五色芝五帝大悅謝元告廟如前賚宗憲加等明年江西盜起又兼制江西未至總兵官戚繼光已平賊九月奏言賊屢犯寧臺溫我師前後俘斬一千四百有奇賊悉蕩平帝悅加少保兩廣平巨盜張璉亦論宗憲功時嵩已敗大學士徐階曰兩廣平賊浙何與焉僅賜銀幣未幾南京給事中陸鳳儀劾其黨嚴嵩及姦欺貪淫十大罪得旨逮問及宗憲至帝曰宗憲非嵩黨朕拔用八九年人無言者自絫獻祥瑞爲羣邪所疾且初議獲直予五等封今若加罪後誰爲我任事者其釋令閒住久之以萬壽節獻祕術十四帝大悅將復用矣會禦史王汝正籍羅龍文家上宗憲手書乃被劾時自擬旨授龍文以達嚴世蕃者遂逮下獄宗憲自敍平賊功言以獻瑞得罪言官且訐汝正受贓事帝終憐之﹠﹟下汝正獄宗憲竟瘐死汝正得釋萬曆初復官謚襄懋阮鶚者桐城人初從歐陽徳學盜虛譽官浙江提學副使時倭薄杭州鄕民避難入城者有司拒不許入鶚手劍開門納之全活甚眾以事文華宗憲得超擢右僉都禦史代宗憲巡撫浙江又以文華言特設福建巡撫卽以命鶚初在浙不主撫自桐鄕被圍懼甚寇犯福州賂以羅綺金花及庫銀數萬兩又遺巨艦六艘俾載以走不能措一籌而斂括民財動千萬計帷帟盤盂率以錦綺金銀爲之禦史宋儀望等交章劾逮下刑部嚴嵩爲屬尙書鄭曉僅黜爲民嘉賓尙鵬核餉鶚侵蝕數浮於宗憲追還之官

張嶽按明外史本傳嶽字維喬惠安人祖綸父愼皆知縣嶽自幼好學以大儒自期舉正徳十一年進士授行人武宗寢疾豹房請令大臣侍從臺諫輪直起居視藥餌防意外變不報與同官諫南巡杖闕下謫南京國子學正世宗嗣位復故官遷右司副母老乞便養攺南京武選員外郎歷主客郎中方議大禘禮張璁求始祖所自出者實之禮官皆唯唯嶽言於尙書李時曰是安知爲祖也而祀之不如爲皇初祖位毋實以人時大喜告璁璁不謂然以初議上帝竟令題皇初祖主如嶽言璁銜之出爲廣西提學僉事行部柳州軍缺餉大嘩城閉五日嶽令守城啟門召詰嘩者予餉去尋以計禽首惡置之理入賀攺提學江西不謝璁璁黜廣西選貢七人謫嶽廣東鹽課提舉遷廉州知府督民墾棄地教以桔﹠﹟運水廉民多盜珠池嶽居四年未嘗入一珠家人問珠何狀嶽取庫中珠以示帝使使往安南詰莫登庸殺主狀嶽言於總督張經曰莫氏篡黎可無勘而知也使往受謾詞辱國請畱使者毋前經不可知欽州林希元上書請決討莫氏嶽貽書止之復條上不可討六事爲書貽執政曰據邊民報黎賙襲封無嗣以兄子譓爲子陳皓作亂賙遇害皓篡未幾國人擁立譓皓奔諒山譓立七年爲莫登庸所逼出居升華登庸立譓幼弟而相之卒弒自立國分爲三黎在南莫居中陳在西北後諒山亦爲登庸有陳遂絕而黎所居卽古日南地與占城鄰限大海登庸不能逾之南故兩存近登庸又以交州付其孫福海而自營海東府地名都齋居之蓋安南諸府惟海東地最大卽所謂王山郡也此賊負篡逆名常練兵備我又時揚言求入貢邊人以非故王也弗敢聞愚以爲彼內亂未嘗有所侵犯可且置之待其亂定乃貢若必用兵勝敗利鈍非嶽所敢知執政得書不能決已毛伯溫來視師張經一以軍事委嶽又以翁萬達才進二人於伯溫嶽與伯溫語數日伯溫曰交事屬君矣許登庸如嶽議會嶽遷浙江提學副使又遷參政伯溫馳奏畱之乃攺廣東參政分守海北登庸降加嶽俸一級賜銀幣尋以徵瓊州叛黎功加俸及賜如之塞上多事言官薦嶽邊才伯溫言嶽可南翁萬達可北也遂擢嶽右僉都禦史撫治鄖陽旋移撫江西進右副都禦史總督兩廣軍務兼巡撫討破廣東封川獞蘇公樂等進兵部右侍郎平廣西馬平諸縣猺賊先後俘斬四千招撫二萬餘人誅賊魁韋金田等增俸一級召爲刑部右侍郎以禦史徐南金言命畱任連山賊李金與賀縣賊倪仲亮等出沒衡永郴桂積三十年不能平嶽大合兵討之賊渠授首﹠﹟鎭四年巨寇悉平召拜兵部左侍郎湖貴間有山曰蠟爾諸苗居之東屬鎭溪千戶所筸子坪長官司隸湖廣西屬銅仁平頭二長官司隸貴州北接四川酉陽廣袤數百里諸苗數反官兵不能制侍郎萬鏜徵之四年不克乃授其魁龍許保冠帶湖苗暫息而貴苗反如故鏜奏苗平班師龍許保及其黨吳黑苗復亂貴州巡撫李義壯告警乃命嶽總督湖廣貴州四川軍務討之進右都禦史義壯持鏜議欲撫嶽劾其阻兵罷之而僉都禦史王學益者先義壯撫貴州與鏜附嚴嵩主撫議數從中撓嶽嶽持益堅方議進兵許保襲執印江知縣徐文伯及石阡推官鄧本忠以去帝停嶽俸嶽乃使總兵官沈希儀參將石邦憲等分道進躬入銅仁督之先後斬賊魁五十三人獨許保黑苗跳不獲嶽以捷聞言貴苗漸平湖苗聽撫請遣土兵歸農朝議許之未幾酉陽宣慰冉元者嗾許保黑苗突思州劫執知府李允簡邦憲兵邀奪允簡還允簡竟死嵩父子故憾嶽欲逮治之徐階持不可乃奪右都禦史以兵部侍郎督師邦憲等旋破賊嶽搜山箐餘賊獻思州印及許保湖廣兵亦破擒首惡李通海等嶽以黑苗未獲不敢報功已而冉元謀露嶽發其姦元賄嚴世蕃責嶽絕苗黨邦憲竟得黑苗以獻苗患乃息嶽卒於沅州喪歸沅人迎哭者不絕已敍功復右都禦史贈太子少保謚襄惠嶽博覽工文章經術湛深不喜王守仁學以程朱爲宗

趙時春按明外史本傳時春字景仁平涼人幼與羣兒嬉輒列旗幟部勒如兵法年十四舉於鄕逾四年爲嘉靖五年會試第一選庶吉士以張璁言攺官得戶部主事尋轉兵部九年七月上疏曰陛下以災變求言已旬月大小臣工率浮詞面謾蓋自靈寶知縣言河淸受賞都禦史汪鋐繼進甘露今副都禦史徐贊訓導範仲斌進瑞麥指揮張楫進嘉禾鋐及禦史楊東又進鹽華禮部尙書李時再請表賀仲斌等不足道鋐贊司風紀時典三禮乃罔上欺君壞風傷政此小臣所以撫胸流涕弗能自已也帝責其妄言且令獻讜言善策時春惶恐引咎未對帝趣之於是時春上言當今之務最大者有四最急者有三最大者一崇治本君之喜怒賞罰自出理亂所由徵勿以逆心事爲可怒則賞罰大公而天下治一信號令號令者聖人所以鼓舞萬民者也毋信一人之言必參諸公論毋狃一時之近必稽之永遠苟利十而害一則利不必興功百而費半則功不必舉如是而天下享安靜之福矣一廣延訪宜仿古人輪對之制及我朝宣召之規使大臣臺諫侍從各得敷納殿陛間而諸羣吏則以其職事召問之一勵廉恥大臣宜待以禮取大節略小過臺諫宜待以信言是者用之非者寬容之庶臣工自愛不敢不勵其最急者曰惜人才凡得罪諸臣其才不當棄其過或可原宜霈然發命召還故秩且因南郊禮成除謫戍之罪與之更始曰固邊圉敗軍之律宜嚴臨陣而退者裨將得以戮士卒大將得以戮裨將總制官得以戮大將則人心震悚而所向用命曰正治教請復古冠婚喪祭之禮絕醮祭禱祀之術凡佛老之徒有假引符籙依托經懺幻化黃白飛升遐景以冒寵祿者卽賜遣斥則正道修明而民志定帝覽之益怒下詔獄掠治黜爲民久之選東宮官屬起翰林院編修兼司經局校書帝有疾與羅洪先唐順之疏請東宮禦殿受百官正旦朝賀帝大怒復黜爲民京師被寇朝議以時春知兵起兵部主事贊理京營務統民兵訓練大將軍仇鸞倡馬市時春憤曰此秦檜續耳身爲大將而效市儈可乎忤鸞爲所構幾重得罪稍遷山東僉事進副使三十二年擢僉都禦史巡撫山西時春慷慨負奇气善騎射慨寇縱橫將帥不任戰數謂人使吾領選卒五千俺答丘福不足平也作禦寇論論戰守甚悉旣秉節鉞益思以武功自奮其年九月寇入神池利民諸堡時春率馬步兵往禦之至廣武諸將畢會諜報寇騎二千餘去兩捨時春擐甲欲馳大將李淶固止之時春大言曰賊知吾來必遁緩追卽不及遂策馬前及於大虫嶺伏兵四起敗績倉皇投一墩守卒縋之上乃得免淶軍竟覆被論解官聽調時春善談兵至是一戰而敗然當是時將帥率避寇不擊爲督撫者安居堅城遙領軍事無躬搏寇者時春敢與角功𨿽不就天下皆壯其气時春讀書善彊記文章豪肆與唐順之王愼中齊名詩伉浪自喜類其爲人

節使部名臣列傳三十三

明五

鄭嶽按明外史本傳嶽字汝華莆田人弘治六年進士爲戶部主事攺刑部主事董天錫偕錦衣千戶張福決囚福坐天錫上嶽上言錦衣兵部轄也主事部屬千戶衛屬今列其上不可且邇多紛更糾劾非鎭監職而董讓行之太常本禮部屬而崔志端專之陛下不置於理臣下效尢無忌憚忤旨逮系詔獄尙書周經侍郎許進等救不聽都禦史閔珪當嶽贖杖還職從之尋進員外郎遷湖廣僉事歸宗藩侵地於民治施州夷民相讎殺者荊嶽饑勸富民出粟弛河泊禁屬縣糧當輸遠衛者給以直民乃獲濟正徳初擢廣西副使土官岑猛當徙福建據田州不肯徙嶽許爲奏攺近地猛乃請自效尋攺廣東遷江西按察使就遷左布政使宸濠奪民田億萬計民立寨自保宸濠欲兵之嶽持不可會提學副使李夢陽與巡按禦史江萬實相訐嶽承檄按之夢陽遂執嶽親信吏言嶽子沄受賕宸濠因助夢陽奏其事囚掠沄巡撫任漢顧慮不能決給事中王爌請遣大臣往勘帝乃遣大理卿燕忠會給事中黎奭按問忠等奏勘嶽子私有迹而夢陽挾制撫按俱宜斥嶽遂奪官爲民宸濠叛中外交薦起四川布政使以憂不赴世宗初擢右副都禦史巡撫江西甫兩月召爲大理卿嘉靖元年冬上言內臣有犯宜聽部院問理毋從中決不能從帝數不豫嶽請遵聖祖寡欲勤治之訓宮寢有制進禦以時而退朝卽禦文華裁決章奏日暮還宮以養壽命之源報聞出按甘肅亂卒事總兵官李隆等皆伏罪還朝以災異陳刑獄失平八事尋遷兵部右侍郎時大禮未定嶽言若以兩考爲嫌第稱孝宗廟號毋稱伯考以稍存正統大學士石﹠﹟請從之帝切責﹠﹟奪嶽俸兩月轉左侍郎請罷山海關稅弗許中官崔文欲用其兄子爲副將嶽持不可寧夏總兵官仲勛行賄京師禦史聶豹以風聞論嶽嶽自白因乞休去

寇天敍按明外史本傳天敍字子惇楡次人由鄕舉入太學與崔銑呂楠善登正徳三年進士除南京大理評事進寺副累遷應天府丞武宗駐南京從官衛士十餘萬日費金萬計近幸求索倍之尹齊宗道憂懼卒天敍攝其事日靑衣皂帽坐堂上江彬使者至好語之曰民窮官帑乏無可結歡丞專待譴耳彬使累至皆然彬亦止他權幸有求則曰俟面奏卽予中官拘妓女數百人多餓死以天敍言得釋禁軍攫民物天敍募人與搏而兵部尙書喬宇選拳勇者與搏戲禁軍卒受傷慚且畏不敢橫駕駐九月南京不大困者天敍與宇力也嘉靖三年以右僉都禦史巡撫甘肅回賊犯山丹督將士擒其長脫脫木兒西域貢獅子犀牛西狗天敍請卻之不聽進右副都禦史巡撫陜西寇入固原擊敗之斬首百餘又討平大盜王居等累賜銀幣歷兵部右侍郎卒家貧喪事不具天敍在太學時嘗聞父病疾馳六晝夜抵家父疾亦瘳

潘旦按明外史唐冑傳旦字希周珍族子弘治末進士知漳州邵武三遷浙江左布政使斥羨金不取嘉靖八年擢右副都禦史撫治鄖陽數平巨寇累遷刑部右侍郎十五年冬以兵部左侍郎提督兩廣軍務詔起復毛伯溫討安南旦行過其裏語之曰安南非門庭寇公宜以終喪辭往來之間少緩師期俟其聞命求款因撫之可百全也旦抵廣適安南使至馳疏言莫登庸之篡黎氏猶黎氏之篡陳氏也朝廷將興問罪師登庸卽有求貢之使何嘗不畏天威乞容臣等觀變待彼國自定若登庸奉表獻琛於中國體足矣豈必窮兵萬里哉章下禮兵二部族父珍適以言得罪尙書嚴嵩張瓚絀旦議不用會伯溫入都見旦疏不悅言總督任重宜擇知兵者遂攺旦南京兵部以張經代之未行引疾乞休且言伯溫一入朝輒敢移督撫大臣他日得志何所不爲帝怒勒致仕將還吏白例支庫金爲道裏費旦笑曰吾以不妄取爲例卒贈工部尙書

李中按明外史本傳中字子庸吉水人正徳九年進士楊一淸爲吏部數召中應言官試不赴及授工部主事武宗自稱大慶法王建寺西華門內用番僧住持廷臣莫敢言中拜官三月卽抗疏曰曩逆瑾竊權勢焰燻灼陛下旣悟誅之無赦聖武可謂卓絕矣今大權未收儲位未建義子未革紀綱日弛風俗日壞小人日進君子日退士气日靡言路日閉名器日輕賄賂日行禮樂日廢刑罰日濫民財日殫軍政日獘瑾旣誅矣而善治一無可舉者何由陛下惑異端故也夫禁掖嚴邃豈異教所得雜居今乃於西華門內豹房地建護國佛寺延止番僧日與聚處異言日沃忠言日遠用捨顚倒舉錯乖方政務廢弛職此之故伏望陛下翻然悔悟毀佛寺出番僧妙選儒臣朝夕勸講攬大權以絕天下之姦建儲位以立天下之本革義子以正天下之名則所謂振紀綱勵風俗進君子退小人諸事可次第舉矣帝怒罪將不測以大臣救得免逾日中旨謫廣東通衢驛丞王守仁撫﹠﹟州檄中參其軍事預平宸濠世宗踐阼復故官未任擢廣東僉事再遷廣西提學副使以身爲教擇諸生髙等聚五經書院五日一登堂講難三遷廣東右布政使忤總督及巡按禦史坐以不稱職當罷舉朝皆嘩霍韜署吏部事稱中素廉節有才望當畱會政府有不悅者降四川右參政十八年擢右僉都禦史巡撫山東歲歉令民捕蝗者倍予谷蝗絕而饑者濟擒劇盜關繼光鄰境攘其功中不與辯進副都禦史總督南京糧儲禦史金燦按四川時嘗薦中中不謝燦憾之至是摭他事誣劾方議調用而中卒光宗時追謚莊介中守官廉自廣西歸欲飯客貸米鄰家米至又乏薪將以浴器爨會日已暮竟不及飯而別少聞道於同裏楊珠旣而擴充之沈潛邃密學者稱谷平先生門人羅洪先王龜年周子恭皆能傳其學中族人楷又傳洪先之學

歐陽鐸按明外史本傳鐸字崇道泰和人正徳三年進士授行人上書極論時政不報使蜀府王厚遺之不受歷工部郎中攺南兵部出爲延平知府毀淫祠數十百所以其材葺學宮司禮太監蕭敬家奴殺人立置之辟嘉靖三年擢廣東提學副使累遷南京光祿卿歷右副都禦史巡撫應天十府蘇松田不甚相懸下者畝五升上者至二十倍鐸令賦最重者減耗米派輕賫最輕者徵本色增耗米陰輕重之賦乃均諸州縣荒田四千四百餘頃歲勒民償賦鐸以所淸漏賦及他奇羨補之議徭役及裁郵置費凡數十百條民皆稱便遷南京兵部侍郎進吏部右侍郎九廟災自陳去鐸有文學內行修潔仕𨿽通顯家具蕭然卒贈工部尙書謚恭簡

陶諧按明外史本傳諧字世和會稽人弘治八年鄕試第一明年舉進士選庶吉士授工科給事中請命儒臣日講大學衍義孝宗嘉納之正徳攺元劉瑾等亂政諧請以瑾等誤國罪告於先帝罪之勿赦瑾摘其字令對狀伏罪乃宥之帝命中官崔杲等往江南浙江織造杲等復乞長蘆鹽引諧再疏爭皆不聽諧當出理邊儲以工科掌印無人請俟行日遣官代署瑾遂中諧下之詔獄廷杖斥爲民旋榜爲姦黨又誣以巡視十庫時缺布不奏復械至闕下杖之謫戍肅州瑾誅釋還鄕其黨猶用事竟不獲召嘉靖元年復官未至除江西僉事轉河南管河副使命沿河植柳傍藝葭葦有事采以爲埽總理都禦史請推行之諸道歲省費巨萬遷參政歷左右布政使皆在河南久之擢右副都禦史提督南﹠﹟汀漳軍務疏言守令遷太驟宜以六年爲期言官忤旨當優容養病官才力堪任者毋終棄時南京禦史馬﹠﹟等劾王瓊被逮而新例養病久者率不復收敍故諧以爲言又奏今天下差徭煩重旣有河夫機兵打手富戶力士諸役乃編審里甲復徵曠丁課及供億諸費乞皆罷免帝采納之尋遷兵部右侍郎總督兩廣軍務海寇陳邦瑞許折桂等突入波羅廟欲犯廣州爲指揮李﹠﹟所蹙邦瑞投水死折桂還所執指揮二人乞就撫諧居折桂等東莞編爲總甲使約束其黨五百人爲新民兵部以降賊羣聚恐乘隙爲變令解散其黨已陽春賊趙林花等攻城與徳慶賊鳳二全相倚爲患諧討破百二十五寨帝曰諧功足錄第前縱患者誰乃僅賚銀幣瓊山沙灣洞賊黎佛二等殺典史執千百戶二人諧復剿平爲總督三年俘斬絫萬母憂歸起兵部左侍郎九廟災自陳致仕歸卒贈兵部尙書隆慶初謚莊敏

潘塤按明外史本傳塤字伯和山陽人正徳三年進士授工科給事中性剛決彈劾無所避論諸大寮王鼎劉機﹠﹟杲陳天祥等多見納幹淸宮災塤上疏曰陛下﹠﹟阼九年治效未臻災禍疊見臣願非安宅不居非大道不由非正人不親非儒術不崇非大閱不觀兵非執法不成獄非骨肉之親不干政非汗馬之勞不濫賞臣聞陛下好戲謔矣臣以爲入而內庭琴瑟鼓鐘人倫之樂不必遊離宮以爲歡狎羣小以爲快也出而外廷華裔一統莫非臣妾不必收朝官爲私人集遠人爲勇士也聞陛下好佛矣臣以爲南郊有天地太廟有祖宗錫祉迎庥佛於何有番僧可逐而度僧可止也聞陛下好勇好貨好土木矣臣以爲誅姦遏亂大勇也不須馳馬試劍以自勞三軍六師大武也不須邊將邊軍以自擁任土作貢皇店奚爲闤闠駢闐內市安用阿房壯麗古以爲金塊珠礫也況養豹乎金碧熒煌古以爲塗膏釁血也況供佛乎是數者之好皆可已而不巳者也疏入報聞十一年正月上書言陛下始者血气未定禮度或逾今春秋已盛更弦易轍此其時也昔太甲居桐處仁遷義不失中興漢武下輪臺之詔年已七十猶爲令主況陛下過未浮於太甲悔又早於武帝何愆不可蓋何治不可建乎時欲毀西安門外民居有所興作塤與禦史熊相曹雷復切諫皆不報三遷至兵科都給事中右都督毛倫以附劉瑾論死削世蔭倫嘗有徳於錢寧倫子求復襲塤等力爭寧從中主之寢其奏忽中旨命塤與吏科給事中呂經各進一階外調舉朝大駭給事中邵錫禦史王金等交章請畱不報遂添注塤開州同知嘉靖七年累官右副都禦史巡撫河南潞州巨盜陳卿據靑羊山爲亂山西巡撫江潮常道先後討賊無功乃敕塤會剿塤謀於道曰賊負固守險難以陣合諸路夾攻出不意奪其險乃可擒也遂分五哨三路入募土人爲導首攻奪並腦賊悉眾爭險官軍奮擊大破之追奔至莎艸嶺毀安陽諸巢山東副使牛鑾由潞城入破賊李莊泉其夕河南副使翟瓚搗卿巢卿敗走瓚追卿欒莊山又追之神河再敗之山西僉事陳大綱亦屢蹙賊先後降二千三百餘人自進兵至搜滅賊巢凡二十九日捷聞帝將大賚遣給事中夏言往核未報河南大饑塤不以時賑怨聲大起河南知府範不待報輒開倉發粟民徳而頌之流聞禁中帝切責撫按匿災狀塤惶恐引罪且歸罪於遂爲給事中蔡經等所劾詔罷塤永不敍用言核上平賊功塤爲首桂萼惡之但賚銀幣年八十七卒

歐陽重按明外史本傳重字子重廬陵人正徳三年殿試對策歷詆闕政讀卷者置之二甲授刑部主事劉瑾兄死百官往弔重不往張銳錢寧掌廠衛連構搢紳獄重皆力與爭銳等假他事系之獄贖杖還職仍停俸再遷郎中歷四川雲南提學副使遷浙江按察使未上嘉靖六年春拜右僉都禦史巡撫應天會尋甸土酋安銓鳳朝文反廷議以重諳滇事乃攺雲南初武定土知府鳳詔母子坐事畱雲南朝文紿其眾言詔已戮官軍將盡滅其部黨以故諸蠻悉從爲亂至攻圍會城重督兵擊敗之而遣詔母子還故地其黨愕相率歸詔朝文計窮絕普渡河走追兵至殲焉銓逃尋甸故巢官軍攻破其寨銓走爲土兵所執賊盡平乃散其黨二萬人重推功於前撫臣傅習重習及黔國公沐紹勛鎭守太監杜唐等咸進秩任子有差緬甸木邦隴川孟密孟養諸酋相讎殺各訐奏於朝下重等勘覆遣參政王汝舟知府嚴時泰等徧歷諸蠻譬以禍福皆還侵地共貢如故重列善後數事悉報可賜璽書褒諭重乃卹創殘賑貧乏輕徭賦規畫鹽鐵商稅屯田諸務民咸便之雲南歲貢金千兩費不貲大理太和蒼山產奇石鎭守中貴遣軍匠攻鑿山崩壓死無算重皆疏論浮費大省山得永閉當是時唐紹勛相比爲姦利長吏不敢問羣盜由此起重疏言盜率唐紹勛莊戶請究主者又奏紹勛任千戶何經廣誘奸人奪民產唐役占官軍歲取財萬計因極言鎭守中官宜革帝頗納其言頻下詔敕紹勛命唐還京待勘二人懼且怒遣人賄張璁謀去重會重奉命淸異姓冒軍獘都司久未報給餉後期唐等遂嗾六衛軍嘩於軍門巡按禦史劉臬以聞劾重及唐紹勛處置失當璁從中主之解重職責臬黨庇調外任置唐紹勛不問都給事中夏言等抗章曰以軍士一噪罪撫按紀綱謂何況重奉詔非生事臬言唐紹勛罪與重等今處分失宜無以服天下況頃年士卒驕悍相效成風類以月糧借口如甘肅大同福州保定事變屢見失今不治他日當事之臣以此爲諱專務姑息孰肯爲陛下任事哉願曲宥二臣全朝廷之體帝怒奪言等俸重罷歸在道聞禦史王化劾其爲桂萼黨不勝忿抗疏陳辧請錄大禮大獄被逐諸臣而自乞褫職又言得紹勛所遣百戶丁鎭私書知行賄張璁乞其覆護璁姦佞誠不宜在左右璁疏辧帝以重失職怨望黜爲民重以臬被謫言等奪俸皆由己致之復疏乞重譴代言官罪帝益怒以己除名置不問重家居二十餘年言者屢薦竟不復召

王儀按明外史本傳儀字克敬文安人嘉靖二年進士除靈璧知縣以能調嘉定擢禦史巡按陜西秦府豪占民產儀悉奪還民延綏大饑朝命陜西布政使胡忠爲巡撫儀論罷之已巡按河南趙府輔國將軍佑椋數殺人招亡命劫敓積十餘年莫敢發儀偕巡撫吳山奏之奪爵禁錮會儀出爲蘇州知府甫三月佑椋潛入都奏儀捃摭並訐都禦史毛伯溫以私憾入己罪且言臣嘗建醮祈皇嗣爲知府王天民訕笑請並按問帝心知佑椋罪而悅其建醮語爲遣使覆按解儀伯溫任下天民獄使者奏儀不誣第佑椋罪在赦前宜輕坐帝終憐佑椋愛已竟復其爵除儀名伯溫山天民皆得罪終嘉靖世多以誹謗齋醮獲重禍由佑椋訐奏始儀初去蘇州士民走闕下乞畱帝不許旣而以薦起知撫州蘇州士民復走闕下乞還儀至再不報歸訴於巡撫侯位位以聞帝乃許之至則嘆曰蘇賦當天下什二而田額淆無可考何以定賦乃履畝丈之使縣各爲籍以八事定田賦以三條核稅課徭役雜辦維均令下初若煩碎後百餘年不能易治爲知府第一進浙江副使飭蘇松常鎭兵備坐與操江王學夔討賊敗績停俸戴罪未幾殪賊江中進秩一等遷山西右參政分守冀寧寇抵淸源城儀洞開城門寇疑引去按行所部築城郭積糗糧楡次平定間遂皆有城二十一年擢右僉都禦史巡撫宣府寇入龍門總兵官郤永等敗之儀進右副都禦史尋以築邊垣賚銀幣寇自萬全右衛入遊騎犯完唐奪俸二級考察拾遺貶一官已勘上失事罪貶秩如初久之除肅州兵備副使協巡撫楊博徙哈密遺種於境外稍遷右參政復拜右僉都禦史巡撫甘肅未行俺答犯京師詔儀馳鎭通州仇鸞部卒掠民捕笞之枷市門外鸞訴於帝逮訊斥爲民卒隆慶初子緘訟冤復官賜卹

翟鵬按明外史本傳鵬字志南撫寧衛人正徳三年進士累官陜西按察使性剛介以淸操聞嘉靖七年擢右僉都禦史巡撫寧夏時邊政久弛壯卒率占工匠私役中官家守邊者並羸老不任兵又番休無期甚者夫守墩妻坐鋪鵬至盡淸占役使得疊更野雞臺二十餘墩孤懸塞外久棄不守鵬盡復之歲大侵請於朝以賑坐寇入停俸復坐劾總兵官趙瑛失事爲所訐奪職歸二十年八月俺答入山西內地兵部請遣大臣督軍儲因薦鵬乃起故官整飭畿輔山西河南軍務兼督餉鵬馳至俺答已飽去而吉囊軍復寇汾石諸州鵬往來馳驅不能有所挫寇退乃召還明年三月宣大總督樊繼祖罷除鵬兵部右侍郎代之上疏言將吏遇被掠人牧近塞宜多方招徠殺降邀功者宜罪寇入官軍遏敵𨿽無功竟賴以安者當錄如賊眾我寡奮身戰𨿽有傷折未至殘生民者罪當原於法俘馘論功損挫論罪乃有摧鋒陷陣不暇斬首而在後掩取者反積級受功有逡巡觀望幸苟全而力戰當先者反以損軍治罪非戎律之平帝皆從其議會有降人言寇且大入鵬連乞兵餉帝怒令革職閒住因罷總督官不設鵬受事僅百日而去其年七月俺答復大入山西縱掠太原潞安兵部請復設總督乃起鵬故官令兼督山東河南軍務巡撫以下並聽節制鵬受命寇已出塞卽馳赴朔州請調陜西薊遼客兵八支及宣大三關主兵兼募土著選驍銳者十萬統以良將列四營分布塞上每營當一面寇入境遊兵挑之誘其追諸營夾攻脫不可禦急趨關南依墻守邀擊其困歸帝從之鵬乃浚壕築垣修邊墻九百三十餘里增新墩二百九十二護墩堡一十四建營捨一千五百間得地萬四千九百餘頃募軍千五百人人給五十畝省倉儲無算疏請東自平刑西至偏關畫地分守增遊兵三支分駐雁門寧武偏關寇攻墻戍兵拒遊兵出關夾攻此守中有戰東大同西老營堡因地設伏伺寇所向又於宣大三關間各設勁兵而別選戰士六千分兩營遇警令總督武臣張鳳隨機策應此戰中有守帝從其議且命自今遇敵逗𨖻者都指揮以下卽斬總兵官以下先取死罪狀奏請先是鵬遣千戶火力赤率兵三百哨至丰州灘不見寇復選精銳百遠至丰州西北遇牧馬者百餘人擊斬二十三級奪其馬還未入塞寇大至官軍饑憊盡棄所獲奔鵬具實陳狀帝以將士敢深入仍行遷賞舊例兵皆團操鎭城聞警出戰自邊患熾每夏秋間分駐邊堡謂之暗伏鵬請入秋悉令赴塞畫地分守謂之擺邊九月終還鎭遂著爲令二十三年正月帝以去歲無寇爲將帥力降敕獎鵬賜以襲衣至三月俺答寇宣府龍門所總兵官郤永等卻之斬五十一級論功進兵部尙書帝倚鵬殄寇錫命屢加所請多從而責效甚急鵬亦竭智力然不能呼吸應變禦史曹邦輔嘗劾鵬鵬乞罷勿允是年九月薊州巡撫朱方請撤諸路防秋兵兵部尙書毛伯溫因並撤宣大三關客兵俺答遂於十月初寇膳房堡爲郤永所拒乃於萬全右衛毀墻入由順聖川至蔚州犯浮屠峪直抵完縣京師戒嚴帝大怒屢下詔責鵬鵬在朔州聞警夜半至馬邑調兵食復趨渾源遣諸將遏敵禦史楊本深劾鵬逗𨖻致賊震畿輔兵科戴夢桂繼之遂遣官械鵬而以兵部左侍郎張漢代鵬至下詔獄坐永戍行至河西務爲民家所窘告鈔關主事而杖之廠衛以聞復逮至京卒於獄人皆惜之隆慶初復官

張漢按明外史翟鵬傳漢鍾祥人代鵬時寇已出境乃命翁萬達總督宣大而以漢專督畿輔河南山東諸軍漢條上選將練兵信賞必罰四事請令大將得專殺偏裨而總督亦得斬大將人知退怯必死自爭赴敵帝不欲假臣下權惡之兵部言漢老邊事言皆可從帝令再議部臣乃言漢議皆當而專殺大將與會典未合帝姑報可會考察拾遺言官劾漢剛愎遂械系詔獄謫戍鎭西衛后數年邊警禦史陳九徳薦漢帝怒斥九徳爲民漢居戍所二十年卒隆慶初贈兵部尙書

孫繼魯按明外史本傳繼魯字道甫雲南右衛人嘉靖二年進士授澧州知州坐事攺國子助教歷戶部郎中監通州倉歷知衛輝淮安二府織造中官過淮繼魯與之忤誣逮至京大學士夏言救免繼魯不謝言不悅攺補黎平擢湖廣提學副使進山西參政數繩宗藩曁遷按察使宗藩百餘人擁馬發其裝見敝衣外無長物乃載酒謝過遷陜西右布政使二十六年擢右副都禦史代楊守謙巡撫山西繼魯耿介所至以淸節聞然好剛使气沾沾自喜總督都禦史翁萬達議撤山西內邊兵並力守大同外邊帝報可繼魯抗章爭言紫荊居庸山海諸關東枕溟渤雁門寧武偏頭諸關西據黃河天設重險以藩衛國家豈可聚師曠野洞開重門以延敵夫紫荊諸關之拱護京師與雁門諸關之屏蔽全晉一也今議者不掣紫荊以並守宣府豈可獨掣雁門以並守大同耶近年寇不敢犯山西內郡者以三關備嚴故也使三關將士遠離堡戍欲其不侵犯難矣全師在外彊寇內侵卽紫荊倒馬諸關不將徒守哉萬達聞之不悅上疏言增兵擺邊始於近歲與額設守邊者不同繼魯乃以危言相恐復遺臣書言往歲建雲中議宰執幾不免近年撤各路兵督撫業蒙罪其詆排如此今防秋已逼乞別調繼魯否則早罷臣無﹠﹟邊事兵部是繼魯言帝不從下廷議廷臣請如萬達言帝方倚萬達怒繼魯騰私書引往事議君上而夏言亦惡繼魯不爲地遂逮下詔獄疽發於項瘐死繼魯爲巡撫僅四月山西人習其前政冀有所設施遽以非罪死咸爲痛惜宗藩有上書訟其冤者卽前奪視其裝者也穆宗卽位贈兵部左侍郎賜祭葬蔭一子謚淸湣

曾銑按明外史本傳銑字子重江都人自爲諸生以才自豪舉嘉靖八年進士授長樂知縣徵爲禦史巡按遼東遼陽兵變執辱都禦史呂經銑時按金復急檄副總兵李鑑罷經苛急事爲亂軍乞赦經罷趨廣寧悍卒於蠻兒等復執辱經其月撫順卒亦縛指揮劉雄父子會朝廷遣侍郎林廷往勘亂卒懼遼陽倡首者趙劓兒潛詣廣寧與蠻兒合謀欲俟鎭城官拜表集眾亂爲總兵官劉淮所覺計不行復結死囚欲俟廷至閉城門爲變而銑已刺得二城及撫順爲惡者姓名密授諸將劓兒蠻兒撫順卒王經等數十人同日捕獲銑乃言往者甘肅大同軍變處之過輕羣小謂辱命臣殺主帥罪不過此遂相率爲亂今首惡宜急誅乃悉坐斬懸首諸城全遼大定擢銑大理寺丞遷右僉都禦史巡撫山東俺答數入內地銑請築臨淸外城工畢進副都禦史居三年攺撫山西經歲寇不犯邊朝廷以爲功進兵部侍郎巡撫如故二十五年夏以原官總督陜西三邊軍務寇十萬餘騎由寧塞營入大掠延安慶陽境銑率兵數千駐塞門而遣前參將李珍搗寇巢於馬梁山陰斬首百餘級寇聞之始遁捷奏賚銀幣旣而寇屢入遊擊髙極死焉副總兵蕭漢敗績銑疏諸將罪治如律時套寇牧近塞零騎往來居民不敢樵采銑方築塞慮爲所擾乃選銳卒擊之寇稍北間以輕騎入掠銑復率諸軍驅之遠徙參將珍及韓欽功爲多詔增銑俸一級賜銀幣有加銑素喜功名又感帝知遇益圖所報稱念寇居河套久爲中國患上疏曰賊據河套侵擾邊鄙將百年矣孝宗欲復而不能武宗欲徵而不果使吉囊據爲巢穴出套則寇宣大三關以震畿服入套則寇延寧甘固以擾關中深山大川勢顧在敵而不在我封疆之臣曾無有深長之思以收復爲陛下言者蓋軍興重務也小有挫失媒孽踵至鼎鑊刀鋸面背森然臣非不知兵凶戰危而枕戈汗馬常懷憤激切齒痛心有日矣竊嘗計之秋髙馬肥弓矢勁利彼聚而攻我散而守則彼勝冬深水枯馬無宿艸春寒陰雨壤無燥土彼勢漸弱我乘其獘則中國勝臣請以銳卒六萬益以山東槍手二千每歲春夏交攜五十日餉水陸交進直搗其巢材官騶發﹠﹟火雷擊則寇不能支此一勞永逸之策萬世社稷所賴也遂條八議以進是時銑與延寧撫臣欲西自定邊營東至黃甫川一千五百里築邊墻禦寇請帑金數十萬期三年畢功疏並下兵部部臣難之請令諸鎭文武將吏協議詔報曰賊據套爲中國患久矣朕宵旰念之邊臣無分主憂者今銑倡恢復議甚壯其令銑與諸鎭臣悉心上方略予修邊費二十萬銑乃益銳而諸巡撫延綏張問行陜西謝蘭寧夏王邦瑞及巡按禦史盛唐以爲難久不會奏銑怒疏請於帝帝爲責讓諸巡撫會問行已罷楊守謙代之意與銑同銑遂合諸臣條上方略十八事已又獻營陣八圖並優旨下廷議廷臣見上意向銑一如銑言帝忽出手詔諭輔臣曰今逐套賊師果有名否兵食果有餘成功可必否一銑何足言如生民荼毒何初銑建議時輔臣夏言欲倚以成大功主之甚力及是大駭請帝自裁斷帝命刊手詔徧給與議諸臣時嚴嵩與言有隙欲借事傾言乃極言套必不可復陰詆言故引罪乞罷以激帝怒旋復顯攻言謂向擬旨褒銑臣皆不預聞兵部尙書王以旗會廷臣覆奏遂盡反前說言套不可復帝乃遣官逮銑出以旗代之責科道官不言悉杖於廷停俸四月帝𨿽怒銑然無意殺之也會咸寧侯仇鸞鎭甘肅時以驕恣爲銑所劾逮嵩故雅親鸞知銑所善同邑蘇綱綱女言繼妻綱與銑言嘗交關傳語可因而構也乃代鸞獄中艸疏誣銑掩敗不奏﹠﹟軍餉巨萬遣子淳屬所親蘇綱賂當途其言絕無左驗而帝深入其說立下淳綱詔獄給事中齊譽等見帝怒銑甚請早正刑章帝責其黨姦避事鑴譽級調外任及銑至法司比擬邊帥失陷城寨者律帝必欲依正條當銑交結近侍律斬妻子流二千里卽日行刑銑旣死遂出鸞於獄言亦斬銑有膽略長於用兵歲除夜猝命諸將出時塞上無警諸將方置酒不欲行賂鈴卒求緩於銑妾妾語銑銑斬卒以徇諸將不得已丙夜被甲行果遇寇擊敗之翼日入賀畢前請曰敢問何以知有警也銑笑曰見烏鵲非時噪以故知之皆大服銑廉旣歿家無餘貲隆慶初給事中辛自修禦史王好問訟銑志在立功身罹重辟識與不識痛悼至今詔贈兵部尙書謚襄湣萬曆中從禦史周盤請建祠陜西李珍者故坐事失官銑從徒中錄用復積戰功至參將銑旣被誣詔遣給事中申價等往核因並劾珍與指揮田世威郭震爲銑爪牙下之詔獄連及巡撫蘭問行禦史唐副總兵李琦等皆斥罰勒淳綱贓﹠﹟陣亡軍及居民被難者銑嘗檄府衛銀三萬兩制車仗亦責償於淳且酷刑拷珍令其實﹠﹟餉行賂事幾死卒不承淳用是免珍竟論死世威震謫戍其後俺答歲入寇帝卒不悟輒曰此銑欲開邊故行報復耳

毛伯溫按明外史本傳伯溫字汝厲吉水人祖超廣西知府伯溫舉正徳三年進士授紹興府推官擢禦史巡按福建河南世宗卽位中官張銳張忠等論死其黨蕭敬韋霦陰緩之伯溫請並誅敬霦中官爲屏气嘉靖初遷大理寺丞擢右僉都禦史巡撫寧夏李福達獄起坐爲大理時失入褫職歸用薦起故官撫山西移順天皆未赴攺理院事進左副都禦史爲趙府宗人佑椋所訐解官候勘已復褫職十五年冬皇嗣生將頒詔外國禮部尙書夏言以安南久失朝貢不當遣使請討之遂起伯溫右都禦史與咸寧侯仇鸞治兵待命以父喪辭不許令禦史趣上道明年五月至京上方略六事會安南世孫黎寧遣陪臣鄭惟僚等訴莫登庸弒逆請興師復讎帝疑其不實命暫緩師敕兩廣雲南守臣勘報而使伯溫協理院事禦史何維柏請聽伯溫終制不許伯溫引疾不出至禫除始起視事其冬遷工部尙書十七年春雲南巡撫汪文盛等以登庸降表至請宥罪許貢永爲藩臣下廷議僉言不可許乃攺伯溫兵部尙書兼右都禦史﹠﹟期啟行帝以用兵事重無必討意特欲威服之而兵部尙書張瓚無所畫視帝意爲可否朝論籍籍言不當興師又不敢顯諫帝亦知之制下數月兩廣總督侍郎張經以用兵方略上且言須兵三十萬餉百六十萬石欽州知州林希元則極言登庸易取狀請卽日出師瓚不敢決復請廷議議上無成策帝不懌讓瓚師復止命伯溫仍協理院事明年二月帝幸承天詔伯溫總督宣大山西軍務俄選宮僚加兼太子賓客大同鎭邊鎭川弘賜鎭河鎭鹵五堡相距二百餘里極邊近賊帳自巡撫張文錦以築堡致亂後無敢議修者伯溫曰變所由生以任用匪人非建議謬也卒營之募軍三千防守給以閒田永除其賦邊防賴焉錄功加太子少保是時登庸及方瀛懼討數上表乞降籍土地人民待命帝亦欲因撫之遣侍郎黃綰招諭綰多所要求帝怒罷綰再下廷議撫剿之宜咸言當討帝從之閏七月命伯溫鸞南徵文武三品以下不用命者聽以軍令從事仍諭登庸父子如果悔罪降待以不死伯溫等至廣西會總督經總兵官安遠侯柳珣參政翁萬達張嶽等議徵兩廣福建湖廣狼土官兵凡十二萬五千餘人分三哨自憑祥龍峒思陵州入而以奇兵二爲聲援檄雲南巡撫汪文盛帥兵駐蓮花灘亦分三道進部署已定會鸞有罪召還卽以珣代十九年秋伯溫等進駐南寧檄安南臣民諭以天朝興滅繼絕之義罪止登庸父子舉郡縣降者以其地授之懸重購購登庸父子而宣諭登庸籍土地人民納款卽如詔書宥罪登庸大懼遣使詣萬達乞降詞甚哀萬達送之伯溫所伯溫承制許之期十一月束身來歸萬達先築臺鎭南關張禦幄置幕以待時方瀛已死及期登庸率從子文明及部酋阮如桂等四十餘人皆素衣系組於頸至關南俟命伯溫傳令啟關登庸等跣足膝行北面稽首上降表伯溫令去組受其表登庸等俯伏拜謁如儀復就軍前謁伯溫等伯溫宣天子恩威納其圖籍並所還欽州四峒地權令還國聽命馳疏以聞帝大悅詔攺安南國爲安南都統使司以登庸爲都統使世襲置十三宣撫司令自署置伯溫受命歲餘不發一矢而安南定由帝本不欲用兵故也論功加太子太保二十一年正月還朝復理院事邊關數有警伯溫請築京師外城帝已報可給事中劉養直言廟工方興物力難繼乃命暫止其年十月張瓚卒伯溫代爲兵部瓚貪黷戎備盡墮伯溫會廷臣議上防邊二十四事軍令一新言官建議請核實新軍京軍及內府力士匠役以裕國儲伯溫因上冗濫當革者二十餘條凡錦衣騰驤諸衛禦馬內官尙膳諸監素爲中貴盤踞者盡在革中帝稱善立命淸汰宿獘頗釐而左右近習多不悅二十三年秋順天巡撫朱方以防秋畢請撤客兵未幾寇大入直逼畿輔帝震怒並械總督翟鵬遣戍斃方杖下禦史舒汀言方止議撤薊兵而並撤宣大則伯溫與職方郎韓最也帝遂削伯溫籍杖最八十戍極邊伯溫歸疽發背卒穆宗立復官賜卹天啟初追謚襄懋伯溫气宇沈毅飲啖兼十人臨事決機不動聲色安南之役萬達嶽策爲多伯溫力薦於朝二人遂得任用

楊守謙按明外史本傳守謙字允亨徐州人父志學字遜夫弘治六年進士巡撫大同寧夏邊人愛之累官刑部尙書卒謚康惠守謙舉嘉靖八年進士授屯田主事攺職方歷郎中練習兵計出爲陜西副使攺督學政有聲就拜參政未任擢右僉都禦史巡撫山西上言偏頭老營堡二所餘地千九百餘頃請興舉營田因薦副使張鎬爲提調牛種取給本土帝稱爲忠卽報可俄移撫延綏請久任鎬終其事其後二年營田大興計秋獲可當帑銀十萬邊關谷價減十五守謙薦鎬可大用且言延綏安定諸邊可如例戶部請推行之九邊帝悅命亟行之錄守謙鎬功守謙未去延綏而鎬已巡撫寧夏矣守謙至延綏言激勸軍士在重賞令斬一首者升一級不願者予白金三十兩賞已薄又文移察勘動涉歲時以故士心不勸近宣大事棘稍加賞格請倍增其數鎭巡官驗明卽給蓋增級襲蔭有官者利之窮卒覬賞而已兵部以爲然定斬首一級者與五十兩著爲令以前山西修邊功增俸一級賜金幣有加請給新設遊兵月餉發倉儲貸饑卒皆報許二十九年進副都禦史巡撫保定兼督紫荊諸關去鎭之日傾城號泣有追送數百里外者抵保定未幾俺答入寇立率師倍道入援帝聞其至甚喜令營崇文門外會副總兵朱楫參將祝福馮登亦各以兵至人心稍安寇遊騎散掠枯柳諸村去京城二十里守謙及楫等兵移營東直門外詔同仇鸞調度京城及各路援兵相機戰守寇薄都城諸將髙秉元徐鏞等禦之不能卻帝拜鸞大將軍進守謙兵部右侍郎協同提督內外諸軍事鸞時自孤山還至東直門觀望斬死人首六級報功守謙孤軍薄俺答營而陣無後繼不敢戰帝聞不悅而尙書丁汝夔慮喪師戒勿輕戰諸將離城遠見守謙不戰亦堅壁輒引汝夔及守謙爲辭流聞禁中帝益怒初寇抵安定門詔守謙與楫等合擊莫敢前守謙亦委無部檄第申儆備寇遂毀城外廬舍城西北隅火光燭天內臣園宅在焉環泣帝前稱將帥爲文臣制故寇得至此帝怒曰守謙擁眾自全朕親降旨趣戰何得以部檄爲解寇退遂執守謙與汝夔廷鞫之坐失﹠﹟軍機卽日戮於市守謙臨刑時慨然曰臣以勤王反獲罪讒賊之口實蔽聖聰皇天后土知臣此心死何恨邊陲吏士知守謙死無不流涕者守謙坦易無城府馭下多恩意守官廉位至開府蕭然若寒士然性遲重客有勸之戰者應曰周亞夫何人乎客曰公﹠﹟矣今日何得比漢法守謙不納竟得罪隆慶初贈兵部尙書謚恪湣

商大節按明外史本傳大節字孟堅鍾祥人嘉靖初進士授丰城知縣捕境內盜幾盡擢兵科給事中京察竣復命科道互相劾被謫鹽城縣丞三遷刑部郎中出爲廣東僉事遣猺獞學變其俗搗海南叛黎巢增秩賜金幣累官山東按察使擢右僉都禦史巡撫保定兼提督紫荊諸關慮俺答內侵疏請重根本護神京居四年召理院事俺答果大舉薄都城詔城中居民及四方入應武舉者悉登陴守以大節率五城禦史統之發帑金五千兩命便宜募壯士屢條上軍民急務比寇退復命兼管民兵經略京城內外訓練鼓舞軍容甚壯擢右副都禦史經略如故所募民兵已四千請以三等授餉上者月二石其次遞減五斗帝亟從之仇鸞爲大將軍盡統中外兵馬惡大節獨爲一軍不受其節制欲困之乃請畫地分守以京城四郊委大節大節言臣𨿽經略京城實非有重兵專戰守責者也京城四郊利害鸞欲專以臣當臣節制者止巡捕軍鸞又頻調遣姦宄猝發誰爲捍禦哉所爭甚晰而帝方寵鸞不欲人撓其事責大節懷姦避難立下詔獄法司希旨當大節斬嚴嵩言大節誠有罪但法司引律非是幸赦其死戍極邊亦不聽時三十年四月也明年八月鸞死大節故部曲石鏜孫九思等數百人伏闕訟冤章再上兵部侍郎張時徹等言大節爲逆鸞掣肘以底於法乞順羣情赦之帝怒鐫時徹二秩明年竟卒於獄隆慶初復故官贈兵部尙書謚端湣

朱紈按明外史本傳紈字子純長洲人正徳末進士除景州知州嘉靖初遷南京刑部員外郎歷四川副使與副總兵何卿共平深溝諸寨番五遷至廣東左布政使二十五年擢右副都禦史巡撫南贛明年七月倭寇起攺撫浙江及福建濱海諸府先是倭舶至閩浙互市諸大姓及商賈多負其直倭糧匱爲盜諸大姓脇將吏捕逐之兵且出又泄師期令去約他日至償其直他日至負如初倭大怨恨而內地姦民復煽爲亂遂焚掠州縣紈至首嚴通番禁犯者置重典海濱始肅撫島倭六百餘人檄福建都指揮盧鏜與浙兵擊破他賊之據雙嶼島者事聞賜銀幣又明年七月而革巡撫之議起初紈憤閩浙勢家多庇賊上疏言去外國盜易去中國盜難去中國衣冠之盜尢難於是閩浙士大夫皆與爲怨禦史周亮閩人也言紈本撫浙兼轄福建海防耳今事事遙制諸司往來奔命大擾民給事中葉鏜亦言非便吏部遂請攺爲巡視以殺其權紈益憤力疾追破賊於溫盤南麂諸洋還平處州礦賊乃疏言去歲日本使入貢有投匿名書令以兵殺都禦史者推官張徳熹知之不以告臣臣嘗斬賊渠張珠徳熹叔也憾臣凡閩賊被戮者徳熹皆殮之禦史亮徳熹鄕人疑徳熹構其事願陛下窮詰徳熹等黨賊倡亂煽惑夷情狀帝命按臣會三司勘問諸勢家在朝者益不悅旣又陳明國是正憲體定紀綱扼要害除禍本重斷決六事語益憤中朝士大夫先入閩浙人言多不悅紈會佛郎機國人行劫至詔安紈擊禽其渠李光頭等檄副使柯喬及都指揮鏜悉戮之以大捷聞且言閩賊蟠結深成禽之後姦宄切齒臣謹以便宜誅語復侵諸大姓禦史陳九徳劾紈不俟奏請擅殺戮乃命兵科都給事中杜汝禎按之罷紈職聽勘紈聞慷慨流涕曰吾貧且病又負气縱天子不欲殺我閩浙人必殺我我死自決之制壙志作俟命詞仰藥死紈淸彊峭深不卹人怨故及於禍汝禎與按臣陳宗夔勘上言此賊乃滿剌加人歲招沿海無賴民往來海中販鬻無僭號流劫事前年復至漳州月港浯澳守臣受其賂縱之潛泊內地姦徒交通無忌事彰露乃狼狽追逐致拒捕殺人後已就禽不分首從擅行誅紈反告捷喬鏜佐之罪當首論冒功參政汪大受等宜以次罰詔逮紈紈已前死乃論喬鏜重辟大受等提問有差紈在事三載號有功朝野爲太息自紈死罷巡視大臣不設中外不敢言海禁事其後海寇大作毒東南者十餘年

楊選按明外史本傳選字以公章丘人嘉靖二十三年進士授行人擢禦史遷易州兵備副使俺答圍大同右衛巡撫朱笈被逮超拜選右僉都禦史代之與侍郎江東總兵官張承勛解其圍憂歸再起仍故職四十年擢總督薊遼副都禦史條上封疆極獘十五事多從其請以居庸岔道卻敵功進兵部右侍郎明年五月古北口守將遣哨卒四人出塞爲朵顏衛人所掠其部長通漢叩關索賞副總兵胡鎭執之並縛其黨十餘人通漢子懼擁所執哨卒至墻下請易其父通漢者辛愛妻義父也選欲以牽制辛愛要其子入質乃遣還父自是諸子疊爲質半歲而代選馳疏以聞自詡方略選與巡撫徐紳等俱受賞十月丁卯辛愛與把都兒等大舉自墻子嶺磨刀峪潰墻入犯京師戒嚴帝大驚諭閣臣徐階曰朕東見火光此賊去京不遠其令兵部諭諸軍並力剿逐明日選以寇東遁聞自詡追逐功爲將士祈賞帝疑之以問階對曰寇營尙在平谷選等往通州矣謂之追送則可謂之追殺則不可帝銜之寇稍東大掠三河順義圍諸將傅津等於鄭官屯選遣副將胡鎭偕總兵官孫臏遊擊趙溱等擊之臏溱戰歿鎭力戰得脫寇畱內地八日猶不退給事中李瑜遂劾選及紳等罪選紳與副使盧鎰參將馮詔胡粲遊擊嚴瞻俱被逮下詔獄又二日寇北去京師解嚴初諜者言寇將窺墻子嶺部檄嚴待之而三衛爲寇導者紿選赴潘家口寇已入選紳懼得罪徑趨都城屯東直門外旋還通州及遣鎭等禦又不勝寇飽徐引去內侍家薊西者嘩言寇之入由通漢父子勾之帝入其言益怒選法司坐選紳詔守備不設律斬鎰等戍帝諭錦衣朱希孝坐以縱通漢勾賊罪復下選詔詔獄選不承止承質通漢父子事且言事已上聞希孝錄其語上刑部尙書黃光升等如帝指論死卽戮於市梟其首示邊妻子流二千里紳論死系獄詔及鎰等戍邊帝𨿽怒選甚但欲誅其身法司乃並坐其妻子隆慶初始釋還

張經按明外史本傳經字廷彜候官人正徳十二年進士除嘉興知縣召爲吏科給事中歷戶科都給事中數有論劾言官指爲張桂黨吏部言經行修不問擢太僕少卿歷右副都禦史協理院事十六年進兵部右侍郎總督兩廣軍務斷藤峽賊侯公丁據弩灘爲亂經與禦史鄒堯臣等定計以軍事屬副使翁萬達誘執公丁參議田汝成請乘勢進討命副總兵張經將三萬五千人爲左軍萬達監之指揮王良輔等六將分六道會南寧都指揮髙幹將萬六千人爲右軍副使梁廷振監之指揮馬文傑等四將分四道會賓州抵賊巢夾擊賊奔林峒而東良輔等邀之賊中斷復西奔斬首千二百級其東者遁入羅運山萬達等移師攻之檄右軍沿江而東繞出其背賊刊巨木塞隘口布蒺藜箛簽伏機弩毒鏢懸石樹杪急則撼其樹石皆墜官軍並以計破之右軍愆期田州土酋盧受乃縱賊去俘其眾四百五十招降者二千九百有奇土人言祖父居羅運八世矣未聞官軍涉玆土也捷聞進經左侍郎加秩一級尋與毛伯溫定計撫定安南再進右都禦史平思恩九土司及瓊州黎進兵部尙書副使張瑤等討馬平猺屢敗帝罪瑤等而宥經給事中周怡劾經經乞罷不允以憂歸服闋起三邊總督給事中劉起宗言經在兩廣﹠﹟餉銀寢前命三十二年起南京戶部尙書就攺兵部三十四年朝議以倭寇猖獗設總督大臣命經不解部務總督江南北浙江山東福建湖廣諸軍便宜行事旣而用兵科言攺經右都禦史兼兵部右侍郎專辦討賊倭二萬餘據柘林川沙窪其黨方踵至經自十一月受任卽選將練兵爲搗巢計以江浙山東兵屢敗欲俟狼土兵至而討之明年三月田州瓦氏兵先至欲速戰經不可東蘭諸兵繼至經以瓦氏兵隸總兵官兪大猷以東蘭那地南丹兵隸遊擊鄒繼芳以歸順及思恩東莞兵隸參將湯克寬分屯金山衛閔港乍浦犄賊三面以待永順保靖兵之集會侍郎趙文華以祭海至與浙江巡按胡宗憲比屢趣經進兵經曰賊狡且眾待永保兵至夾攻庶萬全文華再三言經守便宜不聽文華怒密疏經糜餉殃民畏賊失機欲俟倭飽揚剿餘寇報功宜亟治以紓東南大禍帝問嚴嵩嵩對如文華指且謂蘇松人怨經帝怒卽下詔逮經方文華之拜疏也永保兵已至其日卽有石塘灣之捷至五月朔倭突嘉興經遣參將盧鏜督保靖兵援以大猷督永順兵由泖湖趨平望以克寬引舟師由中路擊之合戰於王江涇斬賊首一千九百餘級焚溺死者甚眾自軍興來稱戰功第一給事中李用敬閻望云等言王師大捷倭奪气不宜易帥帝大怒手批其疏曰經欺誕不忠聞文華劾方一戰用敬等黨姦杖於廷人五十斥爲民已而帝疑之以問嵩嵩言徐階李本江浙人皆言經養寇狼兵初至气銳經不許戰文華宗憲合謀進剿致捷經冒以爲功因極言二人忠帝深入其言經旣至備言進兵始末且言受任半載前後俘斬五千乞賜原宥帝終不納論死系獄舉朝知其冤莫敢奏其年十月與巡撫李天寵俱斬天下哀之

李天寵按明外史張經傳天寵孟津人由禦史遷徐州兵備副使卻倭通州如臯起擢右僉都禦史代王巡撫浙江倭掠紹興殲焉賚銀幣頃之賊犯嘉善圍嘉興劫秀水歸安副使陳宗夔戰不利百戶賴榮華中炮死嘉善知縣鄧植棄城走賊入城大掠復陷崇徳攻徳淸殺裨將梁鶚等文華謗天寵嗜酒廢事帝遂除天寵名而擢宗憲以代未幾禦史葉恩以倭﹠﹟北新關劾天寵宗憲亦言其縱寇帝怒逮下獄遂與經同日死經先在兩廣時以威信結狼土兵以故王江涇之戰爭效死經旣逮皆憤恨無鬥志代經者應城周珫衡水楊宜節制不行諸軍肆焚掠東南民旣苦倭復苦兵矣隆慶初復經官謚襄湣珫爲戶科給事中坐諫世宗南幸謫鎭遠典史累官右僉都禦史巡撫蘇松諸府疏陳禦倭有十難有三策經旣得禍卽擢珫兵部右侍郎代之無所展會宗憲已代天寵因欲奪珫位文華遂劾珫薦宗憲帝爲奪珫俸尋勒爲民珫在官僅三十有四日而楊宜代宜撫河南平劇賊師尙詔遷南京戶部右侍郎未幾代珫時倭勢猶盛宜爲總督而文華督察軍務威出宜上易置文武大吏惟其愛憎宜懲經天寵禍曲意奉之文華視宜蔑如也倭據陶宅官軍久無功文華遂劾宜宜以狼兵徒剽掠不可用請募江浙義勇山東箭手益調江浙福建湖廣漕卒河南毛兵比客兵大集宜不能馭川兵與山東兵私鬥幾殺參將酉陽兵潰於髙橋奪舟徑歸蘇州明年正月文華還朝請罷宜以宗憲代會禦史邵惟中上失事狀遂奪宜職閒住宜在事僅逾半歲以諂事文華故得禍輕倭之﹠﹟蘇松也起嘉靖二十二年訖三十九年其間爲巡撫者十人安福彭黯遷南京工部尙書畏賊不俟代去下獄除名黃岡方任上虞陳洙皆未抵任丁憂以才不足用罷而代以鄞人屠大山使提督軍務蘇松巡撫之兼督軍務自大山始閱半歲以疾免尋坐失事下詔獄爲民繼之者珫繼珫者曹邦輔以文華譖下詔獄謫戍次眉州張景賢以考察奪職次盩厔趙忻坐金山軍變下獄貶官次江陵陳錠數月罷去次翁大立當大立時倭患已息而坐惡少年鼓噪爲亂竟罷職自方任外無一不得罪去者

節使部名臣列傳三十四

明六

王按明外史本傳字民應大倉人父倬南京兵部右侍郎以謹厚稱舉嘉靖二十年進士授行人遷禦史皇太子出閣疏以武宗居靑宮爲戒又劾罷東廠太監宋興出視河東鹽政以疾歸已起按湖廣復按順天二十九年俺答大舉犯古北口奏言潮河川有徑道一日夜可達通州因疾馳至通爲守禦計盡徙舟楫之在東岸者夜半寇果大至不得渡遂壁於河東帝密遣中使覘軍見方厲士乘城還奏帝大喜副都禦史王儀守通州禦史姜廷頤劾其不職亦言儀縱士卒虐大同軍大同軍者仇鸞兵也帝立命逮儀而超擢右僉都禦史代之寇退請賑難民築京師外郭修通州城築張家灣大小二堡置沿河敵臺皆報可議者請汰通易兩憲臣乃召還尋出撫山東浙江倭起命提督軍務巡視浙江及福建漳泉二府先後上方略十二事任參將兪大猷湯克寬又奏釋參將尹鳳盧鏜系賊犯溫州克寬破之其據昌國衛者爲大猷擊退而賊首汪直復糾島倭及漳泉羣盜連巨艦百餘蔽海至濱海數千里同告警上海及南匯吳淞乍浦蓁嶼諸所皆陷蘇松寧紹諸衛所州縣被焚掠者二十餘畱內地三月飽而去乃言將士逐毀其船五十餘艘於是先所奪文武將吏俸皆得復尋以給事王國禎言攺巡撫方視師閩中賊復大至犯浙江盧鏜等頻失利禦史趙炳然劾其罪帝特宥因請築嘉善崇徳桐鄕徳淸慈溪奉化象山城而卹被寇諸府時已遣尙書張經總督諸軍大同適中寇督撫蘇佑侯鉞俱被逮乃進右副都禦史巡撫大同秋防事竣就加兵部右侍郎薊遼總督楊博還朝卽移代之尋進右都禦史言騎兵利平地步兵利險阻今薊鎭畫地守請去他郡防秋馬兵八千易之以步歲省銀五萬六千餘兩從之打來孫十餘萬騎深入廣寧諸處總兵官殷尙質等戰歿停俸三月未幾打來孫復以十萬騎屯靑城分遣精騎犯一片石三道關總兵官歐陽安拒卻之事聞賚銀幣把都兒等犯遷安副總兵蔣承勛戰死降兵部侍郎畱任初帝器才甚眷之及所部屢失事則以爲不足辦寇諭嚴嵩與兵部計防守之宜嵩奏流河口邊墻有缺故寇乘之入宜大修邊墻且令選補額兵操練戰守不得專恃他鎭援兵部條六事如嵩指帝乃下詔責赦其罪實主兵減客兵如議於是練兵之議起時寇別部入沈陽有鄕兵金仲良者擒其長討賴賚銀幣官仲良三級防秋畢復官尋復用沈陽卻寇功蔭一子已而寇復入遼陽副總兵王重祿敗績禦史周斯盛以聞帝置不問治他將吏如律初帝從楊博言命薊鎭入衛兵聽宣大調遣言古北諸口無險可守獨恃入衛卒護陵京柰何聽調發帝怒曰曩令薊鎭練兵今一卒不練遇防秋輒調他鎭兵兵部詳議以聞部臣言薊鎭額兵多缺宜察補帝命郎官核之乃遣郎中唐順之往還奏額兵九萬有奇今惟五萬七千又皆老羸不濟急用與總兵官安巡撫馬佩及諸將袁正等俱宜按治乃降俸二級帝因問嵩邊兵入衛舊制乎嵩曰祖宗時無調邊兵入內地者正徳中劉六猖獗始調許泰郤永領邊兵討賊庚戌之變仇鸞選邊兵十八支護陵京未用以守薊鎭至何棟始借二支防守始盡調邊兵守要害去歲又徵全遼士馬入關致寇乘虛入犯遼左一空若年復一年調發不已豈惟糜餉更有他憂帝由是惡甚逾月寇犯淸河總兵官楊照禦之斬首八百餘級越四日土蠻十萬騎薄界嶺口副將馬芳拒卻之明日有騎二百奔還芳及安俘斬四十級猶被賚三十八年二月把都兒辛愛數部屯會州挾朵顏爲鄕導將西入聲言東遽引兵東寇乃以其間由潘家口入渡灤河而西大掠遵化遷安薊州玉田京師大震駐內地五日由大安口而還禦史王漸方輅遂劾安及巡撫王輪罪帝大怒斥安貶輪於外切責令停俸自效至五月輅復劾失策者三可罪者四遂命逮及中軍遊擊張倫下詔獄刑部論戍邊帝手批曰諸將皆斬主軍令者顧得附輕典耶攺論斬明年冬竟死西市才本通敏其驟拜都禦史及屢更督撫也皆帝特簡所建請無不從爲總督數以敗聞由是漸失寵旣有言不練主兵者則益大恚謂怠事負我嵩雅不悅而子世貞復用口語積失歡於嵩子世蕃嚴氏客又數以世貞家瑣事構於嵩父子楊繼盛之死世貞又經紀其喪嵩父子大恨灤河變聞遂得行其計穆宗卽位世貞與弟世懋伏闕訟冤復故官予卹

楊博按明外史本傳博字惟約蒲州人父瞻禦史終四川僉事博舉嘉靖八年進士除盩厔知縣調長安徵爲兵部武庫主事歷職方郎中大學士翟鑾巡九邊以博自隨所過山川形勢土俗好惡士卒多寡彊弱皆疏記之至肅州屬番數百遮道邀賞鑾慮來者益眾不能給博請鑾盛儀衛集諸番轅門外數以天子宰相至不悉眾遠迎將縛以屬吏諸番羅拜請罪乃稍賚其先至者餘皆懼不復來鑾大喜還薦博可屬大事吉囊俺答歲盜邊尙書張瓚一切倚辦博帝或中夜降手詔博隨事條答悉稱旨毛伯溫代瓚博當遷特奏畱之已遷山東提學副使轉督糧參政二十五年超拜右僉都禦史巡撫甘肅大興屯利請募民墾田永不徵租又以暇修築肅州楡樹泉及甘州平川境外大蘆泉諸處墩臺鑿龍首諸渠初罕東屬番避土魯番亂遷肅州境上時與居民戕殺監生李時暘以爲言事下守臣博爲築金塔白城七堡召其長令率屬徙居之諸番徙七百餘帳總兵官王繼祖卻寇永昌鎭羌參將蔡勛等戰鎭番山丹三告捷斬首百四十餘級進博右副都禦史以母憂歸仇鸞鎭甘肅總督曾銑劾之詔逮治博亦發其貪罔三十事鸞憾博及拜大將軍數毀之帝不聽服闋鸞已誅召拜兵部右侍郎轉左經略薊州保定初俺答薄都城由潮河川入議者爭請爲備水湍悍不可城博緣水勢建石墩置戍守還督京城九門時因寇警歲七月分兵守陴博曰寇至須鎭靜況無事自擾罷其令尋遷總督薊遼保定軍務博以薊逼京師護畿甸陵寢爲大分布諸將畫地爲防三十三年秋把都兒及打來孫十餘萬騎犯薊鎭攻墻帝憂甚數遣騎偵博博擐甲宿古北口城上督總兵官周益昌等力禦帝大喜馳賜緋豸衣犒軍萬金寇攻四晝夜不得入乃並攻孤山口登墻官軍斷一人腕乃退屯虎頭山博募死士夜以火驚其營寇擾亂比明悉去進右都禦史蔭子錦衣千戶明年打來孫復入益昌擊卻之遂擢博兵部尙書錄防秋功加太子少保嚴嵩父子招權利諸司爲所撓博一切格不行嵩恨博會丁父憂去兵部尙書許論罷帝起博代之博未終喪疏辭而帝以大同右衛圍急攺博總督宣大山西軍務博墨縗馳出關未至侍郎江東等以大軍進寇引去右衛圍六月守將王徳戰亡城中芻粟且盡士死守無二心博厚加褒卹奏行善後十事事訖當還以給事中張學顏言畱博鎭撫奏蠲被寇租因僉其丁壯爲義勇分隸諸將博以邊人不習車戰寇入輒不支請造偏箱車百輛有警則右衛車東左衛車西使相聲援又以大同墻圮繕治爲急次則塞銀釵驛馬諸嶺以絕窺紫荊路備居庸南山以絕窺陵寢畿甸路修陽神地諸墻塹以絕入山西路乃於大同牛心山諸處築堡九墩臺九十二接左衛髙山站以達鎭城浚大濠二各十八里小濠六十有四五旬訖功賜敕獎賚帝數欲召博還又虞邊以問嵩嵩雅不喜博請令江東署部事俟秋防畢徐議之遂不召是歲秋防訖給事中王文炳請召博還帝以邊防非博不可命加太子太保畱鎭如故哱素把伶及叛人了都記等數以輕騎寇邊博先後計擒之又數出奇兵襲寇寇稍徙帳因議築故總督翁萬達所創邊墻招還內地民爲寇掠者千六百餘人又請通宣大荒田水利薄其租報可薊遼總督王被逮移博代之秋防竣廷議欲召博還吏部尙書吳鵬不可鄭曉署兵部爭之曰博在薊遼則薊遼安在本兵則九邊俱安乃召還加少保帝憂邊甚博每先事爲防帝眷倚若左右手胡宗憲獲王直求封爵博持不可帝語閣臣自博入朕每憂邊其語博預爲謀博上言今九邊薊鎭爲重腹心旣安肢體自無患請敕邊臣逐大同寇使不得近薊宣大諸將從獨石偵情形預備黃花古北諸要害使一騎不得入關卽首功也帝是之四十二年十月寇擁眾窺薊州聲言犯遼陽總督楊選帥師東博檄止之又手書三往卒不從博拊幾曰敗矣急徵兵入援寇已潰墻子嶺犯通州帝嘆曰庚戌事又見矣諸路兵先後至命宣大總督江東統文武大臣分守皇城京城鎭遠侯顧寰以京營兵分布城內外寇解而東﹠﹟順義三河飽掠去援兵不發一矢取道斃及零騎傷殘者報首功帝怏怏諭博曰賊復飽揚何以懲後遂誅選博懼及徐階力保持之帝念博前功不罪久之攺吏部尙書隆慶攺元請遵遺詔錄建言諸臣死者皆贈卹時方計羣吏博庇山西人無一被黜者給事中胡應嘉劾之博連疏乞休並慰畱且斥言者一品滿三考進少傅兼太子太傅帝將遊南海子博率同列諫禦史詹仰庇以直言罷博爭之屯鹽都禦史龐尙鵬被論博議畱忤旨遂謝病歸尙書劉體干等交章乞畱不聽大學士髙拱掌吏部薦博堪本兵詔以吏部尙書理兵部事陳薊昌戰守方略謂議者以守墻爲怯言可聽實無少效墻外邀擊害七利三墻內格鬥利一害九夫因墻守所謂先處戰地而待敵名守實戰也臣爲總督嘗拒打來孫十萬眾以爲當守墻無疑因陳明應援申駐守處京營諭屬彜修內治諸事帝悉從之博魁梧丰碩臨事安閒有識量自翟鑾幕府知名出入中外四十餘年始終以兵事著六年髙拱罷乃攺博吏部進少師兼太子太師明年秋疾作三疏乞致仕歸逾年卒贈太傅謚襄毅拱柄國時欲中徐階危禍博造拱力爲解拱亦心動事獲已其後張居正逐拱將周內其罪博毅然爭之及王大臣獄興居正與馮保將借以殺拱博語居正曰髙公𨿽粗暴天日在上安得有此居正面發赤都禦史葛守禮語博曰事急矣非公莫能救要詣居正博曰願相公持公議養元气因歷數先朝政府同心輔政及後來遞相傾軋者居正憤曰二公謂我甘心髙公邪博曰非敢然也然非公不能回天會帝命守禮偕都督朱希孝會訊希孝懼甚博陰爲畫計使校尉怵大臣攺供又令拱僕雜稠人中令大臣識別茫然莫辧事乃白人以是稱博長者

靳學顏按明外史本傳學顏字子愚濟寧人嘉靖十三年舉鄕試第一明年成進士授南陽推官以廉平稱歷吉安知府治行髙累遷左布政使隆慶初入爲太僕卿攺光祿旋拜右副都禦史巡撫山西應詔陳理財凡萬餘言言選兵鑄錢積谷最切其略曰宋初禁軍十萬總天下諸路亦不過十萬其後慶曆治平間增至百餘萬然其時財用不詘我朝邊兵四十萬其後𨿽增兵益戍而主兵多缺不若宋人十倍其初也然自嘉靖中卽以詘乏告何哉宋𨿽增兵而天下無養兵費我朝以民養兵而新軍又一切仰太倉舊餉不減新餉日增費一也周丰鎬漢西都率有其名而無實我朝畱都之設建官置衛坐食公帑費二也宋人宗祿有置親疏粲然或通名仕版或散處民間我朝分封列爵不農不仕吸民膏髓費三也有此三者儲蓄安得不匱而其間尢耗天下之財者兵而已夫陷鋒摧堅旗鼓相當兵之實也今邊兵有戰時若腹兵則終世不一當敵每盜賊竊發非陰陽醫學雜職則丞貳判簿爲之將非鄕民裏保則義勇快壯爲之兵在北則借鹽丁礦徒在南則借狼土此皆腹兵不足用之驗也當限以輪番守戍之法或遠不可徵或弱不可任則聽其耕商而移其食以餉邊如免班軍而徵價省充發而輸贖亦變通一策也欲京兵彊亦宜責以輪番戍守夫京師去宣府薊鎭才數百里京營九萬卒歲以一萬戍二鎭九年而一周未爲苦也而怯者與邊兵同其勁矣又以畿輔之卒塡京戍之闕其部伍號令月糧犒賞亦與京卒同而畿輔之卒皆親兵矣夫京卒戍薊鎭則延固之費可省戍宣府則宣府大同之气自張寇畏宣大之力制其後京卒之勁當其前則仰攻深入之事鮮矣臣又睹天下之民皇皇以匱乏爲慮者非布帛五穀不足也銀不足耳夫銀寒不可衣饑不可食不過貿遷以通衣食之用獨柰何用銀而廢錢錢益廢銀益獨行獨行則藏益深而銀益貴貨益賤而折色之辦益難豪右乘其賤收之時其貴出之銀積於豪右者愈厚行於天下者愈少更逾數十年臣不知所底止矣錢者泉也不可一日無計者謂錢法之難有二利不讎本民不願行此皆非也夫朝廷以山海之產爲材以億兆之力爲工以賢士大夫爲役何本之費誠令民以銅炭贖罪而匠役則取之營軍一指麾間錢徧天下矣至不願行錢者獨姦豪爾請自今事例罰贖徵稅賜賚宗祿官俸軍餉之屬悉銀錢兼支上以是徵下以是輸何患其不行哉臣又聞中原者邊鄙之根本也百姓者中原之根本也民有終身無銀而不能終歲無衣終日無食今有司夙夜不遑者乃在銀而不在谷臣竊慮之國家建都幽燕北無郡國之衛所恃爲腹心股肱者河南山東江北及畿內八府之人心耳其人率鷙悍而輕生易動而難戢遊食而寡積者也一不如意則輕去其鄕偶有所激則不愛其死往往一夫作難千人響應前事已屢驗矣弭之之計不過曰卹農以系其家足食以系其身聚骨肉以系其心今試核官廩之所藏每府得數十萬則司計者安枕可矣得三萬焉猶足塞轉徙者之望設不滿萬豈得無寒心臣竊意不滿萬者多也卽有水旱師旅之興將何以爲計臣近者疏請積谷業蒙允行第恐有司從事不力無以塞明詔敢卽臣說申言之其一曰官倉發官銀以糴也一曰社倉收民谷以充也官倉非甚丰歲不能舉社倉𨿽中歲皆可行唐義倉之開每歲自王公以下皆有入宋則準民間正稅之數取二十分之一以爲社誠仿而推之就土俗合人情占歲候以通其變計每歲二倉之入以驗其功著爲令而歲歲修之時其丰歉而斂散之在官倉者民有大饑則以賑在民倉者𨿽官有大役亦不聽貸借此藏富於民卽藏富於國也今言財用者不憂谷之不足而憂銀之不足夫銀實生亂谷實弭亂銀之不足而泉貨代之五榖不足則孰可以代者哉故曰明君不寶金玉而寶五穀伏惟聖明垂意疏入下所司議卒不能盡行也尋召爲工部右侍郎攺吏部進左侍郎學顏內行修潔見髙拱以首輔掌銓專恣甚遂謝病歸卒

王之誥按明外史本傳之誥字告若石首人嘉靖二十三年進士授吉水知縣遷戶部主事攺兵部員外郎出爲河南僉事討師尙詔有功轉參議調大同兵備副使以搗板升功增俸一級進山西右參政擢右僉都禦史巡撫遼東大興屯田每營墾田百五十頃役軍四百人列上便宜八事行之召爲兵部右侍郎尋以左侍郎總督宣大山西軍務隆慶元年就進右都禦史俺答犯石州之誥令山西總兵官申維嶽參將劉寶尢月黑雲龍四營兵尾之南下而檄大同總兵官孫吳山西副總兵田世威等出天門關遏其東歸巡撫王繼洛駐代州不出維嶽不敢前石州遂陷殺人數萬所過無孑遺大掠十有四日而去事聞維嶽世威寶論死繼洛戍邊吳落職之誥以還守南山止貶二秩明年詔之誥以左侍郎巡視薊遼保定宣大山西侍郎劉燾巡陜西延綏寧夏甘肅之誥以疾辭代以冀練已復因給事中張鹵言皆罷不遣三年起督京營進右都禦史總督陜西三邊軍務以延寧將士搗巢功予一子官已遷南京兵部尙書神宗嗣位召拜刑部尙書張居正專政之誥與有連每規切之萬曆三年乞假送母歸逾時不至被劾會之誥亦奏請終養遂報許後居正喪父奪情杖言者闕下歸葬還闕之誥以召還直臣收人心爲勸時居正母在家詔中使將護抵都下帝與兩宮遣使郊勞賜賚疊至鄕人艷稱之之誥奉母質儉如儒素及居正死家籍其母給閒房廢地以養而之誥侍其母無恙卒贈太子太保謚端襄

吳百朋按明外史本傳百朋字惟錫義烏人嘉靖二十六年進士授永丰知縣徵拜禦史歷按淮揚湖廣擢大理寺丞進右少卿四十二年夏進右僉都禦史撫治鄖陽攺提督軍務巡撫南贛汀漳與兩廣提督吳桂芳討平河源賊李亞元程鄕賊葉丹樓又會師破倭海丰初廣東大埔民藍松山余大眷倡亂流劫漳延興泉四府官軍擊敗之奔永春與香寮盜蘇阿普範繼祖連兵犯徳安爲都指揮耿宗元所敗僞請撫百朋亦陽罷兵而誘賊黨爲內應先後悉擒之惟三巢未下三巢者和平李文彪據岑岡龍南謝允樟據髙沙賴淸規據下歷朝廷以倭患棘不討且十年文彪死子珍及江月照繼之益猖獗四十四年秋進百朋右副都禦史巡撫如故上疏曰三巢僭號稱王旋撫旋叛廣東和平龍川興寧江西龍南信丰安遠蠶食過半不亟徵討禍不可勝言按三巢中惟淸規跨江廣六縣最逆命用兵必自下歷始帝采部議從之百朋乃命守備蔡汝蘭討禽淸規於苦竹嶂羣賊震懾隆慶初吏部以百朋積苦兵間稍遷大理卿給事中歐陽一敬等請畱百朋剿賊詔進兵部右侍郎兼右僉都禦史巡撫如故百朋奏春夏用兵妨耕作宜且聽撫帝從之尋擢南京兵部右侍郎乞終養不許攺刑部右侍郎父喪歸起攺兵部萬曆初奉命閱視宣大山西三鎭百朋以糧餉險隘兵馬器械屯田鹽法番馬逆黨八事核邊臣督撫王崇古吳兌總兵郭琥以下升賞黜革有差又進邊圖凡關塞險隘番族部落士馬彊弱亭障遠近歷歷如指掌以省母歸起南京右都禦史召拜刑部尙書逾年卒

王崇古按明外史本傳崇古字學甫蒲州人嘉靖二十年進士除刑部主事由郎中歷知安慶汝寧二府遷常鎭兵備副使擊倭夏港追殲之靖江從巡撫曹邦輔戰滸墅已偕兪大猷追倭出海累進陜西按察使河南右布政使四十三年攺右僉都禦史巡撫寧夏崇古喜談兵具知諸邊厄塞身歷行陣修戰守納降附數出兵搗巢寇屢殘他鎭寧夏獨完隆慶初加右副都禦史吉囊子吉能據河套爲西陲諸部長別部賓兔駐牧大小松山南擾河湟番族環四鎭皆寇總督陳其學無威略總兵官郭江黃演等皆敗死陜西巡撫戴才亦坐免其冬進崇古兵部右侍郎兼右僉都禦史總督陜西延寧甘肅軍務崇古奏給四鎭旗牌撫臣得用軍法督戰又指畫地圖分授諸大將趙岢雷龍等數有功著力兔行牧河東龍潛出興武襲破其營斬獲多加崇古右都禦史吉能犯邊爲防秋兵所遏移營白城子龍等出花馬池長地關與戰大敗之崇古在陜七年先後獲首功甚多自河套以東宣府大同邊外吉囊弟俺答昆都力駐牧地也又東薊昌以北吉囊俺答主土蠻居之皆彊盛俺答又納叛人趙全等處之古丰州地招亡命數萬屋居佃作號曰板升全等尊俺答爲帝爲治城郭宮殿亦自治第制度如王者署其門曰開化府又日夜教俺答爲兵東入薊昌震驚寢陵西掠忻代遊騎薄平陽靈石至潞安以北起嘉靖辛丑擾邊者三十年邊臣坐失事得罪者甚眾患視陜西四鎭尢劇朝廷募獲全者官都指揮使賞千金卒不能得邊將士率賄寇求和或反爲用諸陷寇自拔歸者輒殺之以冒功賞敵情不可得而軍中動靜敵輒知四年正月詔崇古總督宣大山西軍務崇古禁邊卒闌出而縱其素通寇者深入爲間又檄勞番漢陷寇軍民率眾降及自拔者悉存撫之歸者接踵西番瓦剌黃毛諸種一歲中降者逾二千人其冬把漢那吉來降把漢那吉者俺答第三子鐵背臺吉子也幼失父育於俺答妻一克哈屯長娶大成比妓不相得把漢自聘我兒都司女號三娘子卽俺答外孫女也俺答見其美奪之把漢恚又聞崇古方納降是年十月率妻子十餘人來歸巡撫方逢時以告崇古念因此制俺答則趙全等可除也畱之大同慰藉甚至偕逢時疏於朝曰俺答橫行塞外幾五十年威制諸部侵擾邊圉今神厭凶徳骨肉離叛千里來降宜給宅舍授官職丰餼廩服用以悅其心嚴禁出入以虞其詐若俺答臨邊索取則因與爲市責令縛送板升諸逆還被掠人口然後以禮遣歸策之上也若遂桀驁稱兵不可理諭則明示欲殺以撓其志彼望生還必懼我制其死命志奪气沮不敢大逞然後徐行吾計策之中也若遂棄而不求則當厚加資養結以恩信其部眾繼降者處之塞下卽令把漢統領略如漢制屬國居烏桓之例他日俺答死子辛愛必有其眾因加把漢名號令收集餘眾自爲一部辛愛必忿爭彼兩族相持則兩利俱存若互相讎殺則按兵稱助彼無暇侵陵我遂得休息又一策也若循舊例安置海濱使俺答日南望侵擾不已又或給配諸將使之隨營立功彼素驕貴不受驅策駕馭苟乖必滋怨望頓生揚去之心終貽反噬之禍均爲無策奏至朝議紛然禦史饒仁侃武尙賢葉夢熊皆言敵情叵測夢熊至引宋受郭藥師張﹠﹟事爲諭兵部尙書郭幹不能決大學士髙拱張居正力主崇古議詔授把漢指揮使賜緋衣一襲而黜夢熊於外以息異議俺答方掠西番聞變急歸調辛愛兵分道入犯索把漢甚急辛愛佯發兵陰擇便利以故俺答不得志一克哈屯思其孫朝夕哭俺答患之巡撫逢時遣百戶鮑崇徳入其營俺答盛气待之曰自吾用兵而鎭將多死崇徳曰鎭將孰與而孫今朝廷待而孫甚厚稱兵是速其死也俺答疑把漢已死及聞言心動使使詗之崇古令把漢緋袍金帶見使者俺答喜過望崇徳因說之曰趙全等旦至把漢夕返俺答大喜屏人語曰我不爲亂亂由全等今吾孫降漢是天遣之合也天子幸封我爲王永長北方諸部孰敢爲患卽不幸死我孫當襲封彼受朝廷厚恩豈敢負耶遂遣使與崇徳俱來又爲辛愛求官並請互市崇古以聞帝悉報可俺答遂縛全等十餘人以獻崇古亦遣使送把漢歸帝以叛人旣得祭告郊廟磔全等於市加崇古太子少保兵部尙書總督如故把漢旣歸俺答與其妻撫之泣遣使報謝誓不犯大同崇古令要土蠻昆都力吉能等皆入貢俺答報如約惟土蠻不至崇古念土蠻勢孤薊昌可無患命將士勿燒荒搗巢議通貢市休息邊民朝議復嘩尙書幹謂馬市先帝明禁不宜許給事中章端甫請敕崇古無邀近功忽遠慮崇古上疏曰先帝旣誅仇鸞制復言開市者斬邊臣何敢故違禁旨但敵勢旣異昔彊我兵亦非往怯不當援以爲例夫先帝禁開馬市未禁北敵之納款今敵求貢市不過如遼東開原廣寧之規商人自以有無貿易非請復開馬市也俺答父子兄弟橫行四五十年震驚宸嚴流毒畿輔莫收遏劉功者緣議論太多文网牽制使邊臣無所措手足耳昨秋俺答東行京師戒嚴至倡運聚灰塞門乘城之計今納款求貢又必責以久要欲保百年無事否則治首事之罪豈惟臣等不能逆料他時𨿽俺答亦恐能保其身不能保其弟侄能要諸部於目前不能制諸部於身後也夫拒敵甚易執先帝禁旨一言可決但敵旣不得請懷憤而去縱以把漢之故不擾宣大而土蠻三衛歲窺薊遼吉能賓兔侵擾西鄙息警無時財力殫絀𨿽智者無以善其後矣昔也先以﹠﹟減馬價而稱兵忠順王以元裔而封哈密小王子由大同二年三貢此皆前代封貢故事夫揆之時勢旣當俯從考之典故非今創始堂堂天朝容荒服之來王昭聖圖之廣大以示東西諸部傳天下萬世諸臣何疑憚而不爲耶因條封貢八事以上詔下廷議定國公徐文璧侍郎張四維以下二十二人以爲可許英國公張溶尙書張守直以下十七人以爲不可許尙書朱衡等五人言封貢便互市不便獨僉都禦史李棠極言當許狀郭幹悉上眾議會帝禦經筵閣臣李春芳等面請外示羈縻內修守備乃詔封俺答順義王名所居城曰歸化昆都力辛愛等皆授官封把漢昭勇將軍指揮使如故俺答率諸部受詔甚恭使使貢馬執趙全餘黨以獻帝嘉其誠賜金幣及雜采崇古及廷臣議賜王印給食用加撫賞惟貢使不聽入京河套吉能亦如約聽命以事在陜西下總督王之誥議之誥欲令吉能一二年不犯方許封貢崇古復上疏曰俺答吉能親爲叔侄首尾相應今收其叔而縱其侄錮其首而舒其臂俺答必呼吉能之眾就市河東宣大商販不能給而吉能糾俺答擾陜西四鎭之憂方大矣帝然其言亦授吉能都督同知崇古乃廣召商販聽令貿易布帛菽粟皮革遠自江淮湖廣輻輳塞下因收其稅以充犒賞其大小部長則官給金繒歲市馬各有數崇古仍歲詣弘賜堡宣諭威徳諸部羅拜無敢嘩者自是邊境休息東起延永西抵嘉峪七鎭數千里軍民樂業不用兵革歲省費什三詔進太子太保萬曆初召理戎政給事中劉鉉劾崇古行賄營遷詔責鉉妄言已加少保遷刑部尙書攺兵部初俺答諸部嘗越甘肅掠西番旣通款其從孫切盡臺吉連歲盜番不得志求俺答西援崇古每作書止之俺答亦報書謝是年俺答請與三鎭通事約誓欲西迎佛崇古上言西行非俺答意且以迎佛爲名不可沮宜飭邊鎭嚴守備而陰泄其謀於番族以示恩於是鉉及同官彭應時南京禦史陳堂交章論崇古弛防徇敵崇古疏辯乞休帝優詔報之令勿以人言介意給事中尹瑾禦史髙維崧再劾之崇古力請致仕帝乃允歸俺答旣死辛愛扯力克相繼襲封十五年詔以崇古竭忠首事三封告成蔭一子世錦衣千戶有司以禮存問又二年卒贈太保謚襄毅崇古身歷七鎭勛著華裔封貢之初廷議紛呶有爲危言撼帝者閣臣力持之乃得成功順義歸款二十年崇古乃歿總督梅友松撫馭失宜西邊始擾而禍已紓於嘉靖時至宣大則歸款迄明季不變

方逢時按明外史本傳逢時字行之嘉魚人嘉靖二十年進士授宜興知縣再徙寧津曲周擢戶部主事歷工部郎中遷寧國知府廣東江西盜起詔於興寧程鄕安遠武平間築伸威鎭擢逢時廣東兵備副使與參將兪大猷鎭之已而程鄕賊平移巡惠州隆慶初攺宣府口北道加右參政旋擢右僉都禦史巡撫遼東四年正月移大同俺答犯威遠堡別部千餘騎攻靖鹵伏兵卻之其冬俺答孫把漢那吉來降逢時告總督王崇古曰機不可失也遣中軍康綸率騎五百往受之與崇古定計挾把漢以索叛人趙全等遣百戶鮑崇徳出云石堡語俺答部下五奴柱曰欲還把漢則速納款若以兵來是趣之死矣五奴柱白俺答邀入營說以執趙全易把漢俺答心動遣火力赤致書逢時而是時全方從臾用兵俺答又惑之令其子辛愛將二萬騎入弘賜堡兄子永邵卜趨威遠堡自率眾犯平鹵城逢時曰此必趙全謀也全嘗投書逢時言悔禍思漢欲復歸中國逢時以示俺答俺答大驚有執全意及戰又不利乃引退辛愛猶未知奄至大同逢時使人持把漢箭示之曰吾已與而父約以報汝辛愛執箭泣曰此吾弟鐵背臺吉故物也我來求把漢把漢旣授官又有成約當更計之乃遣部下啞都善入見逢時曉以大義犒而遣之辛愛喜因使求幣逢時笑曰臺吉豪傑也若納款方重加爵賞何愛此區區損盛名辛愛大慚復遣啞都善來謝曰邊人不知書蒙太師教幸甚俺答使者至故將田世威所世威亦讓之曰爾來求和兵何爲者使者還報俺答召辛愛還辛愛東行宣府總兵官趙岢遏之復由大同北去於是巡按禦史姚繼可劾逢時輒通寇使屏人語導之東行嫁禍鄰鎭大學士髙拱曰撫臣臨機設策何可泄也但當觀後效不宜先事輒易帝然之俺答乃遣使定約夜召全等計事卽帳中縛之送大同逢時受之崇古亦送把漢歸逢時以功進兵部右侍郎兼右僉都禦史甫拜命以憂歸後崇古入理京營神宗問誰可代者大學士張居正以逢時對萬曆初起故官總督宣大山西軍務始逢時與崇古共決大計而貢市之議崇古獨成之逢時復代崇古乃申明約信兩人首尾共濟邊境遂安逢時分巡口北時親行塞外自龍門盤道墩以東至靖湖堡山梁一百餘里形勢聯絡嘆曰此山天險若修鑿北可達獨石南可援南山誠陵京一藩籬也及赴陽和道居庸出關見邊務修舉欲並遂前計上疏曰獨石在宣府北三面鄰敵勢極孤懸懷來與陵寢止限一山所系尢重其間地本相屬而經行之路尙在塞外以故聲援不便若設盤道之險捨迂就徑自龍門黑峪以達寧遠經行三十里南山獨石皆可朝發夕至不惟拓地百里亦可漸資屯牧於戰守皆利遂與巡撫吳兌經營修築設兵戍守累進兵部尙書兼右副都禦史總督如故加太子少保五年召理戎政時議者爭言貢市利害逢時臨赴闕上疏曰陛下特恩起臣艸土中代崇古任賴陛下神武八年以來九邊生齒日繁守備日固田野日辟商賈日通邊民始知有生之樂北部輸誠效貢莫敢渝約歲時請求隨宜與之得一﹠﹟餅輒稽首歡笑有掠人要賞如打喇明安兔者告俺答罰治卽俯首聽命異議者或曰使者充斥爲害或曰日益費耗彼欲終不可足或曰與盜益狎隱憂叵測此言心則忠矣事機或未睹也夫使者之入多者八九人少者二三人朝至夕去守貢之使賞至卽歸何有充斥財貨之費有市本有撫賞計三鎭歲費二十七萬較之鄕時戶部客餉七十餘萬太僕馬價十數萬十才二三耳而民間耕獲之入市賈之利不與焉所省甚多何有耗費乃若所憂則有之然非隱也方庚午以前三軍暴骨萬姓流離城郭丘墟芻糧耗竭邊臣首領不保朝廷爲旰食七八年來幸無此事矣若使臣等處置乖方﹠﹟小費而虧大信使一旦肆行侵掠則前日之憂立見何隱之有哉其所不可知者俺答老矣誠恐數年之後此人旣死諸部無所統一其中狡黠互相爭構假托異辭遂行侵擾此則時變之或然而不可預料者在我處之亦惟罷貢絕市閉關固壘以待仍禁邊將毋得輕舉使曲常在彼而直常在我因機處置顧後人方略何如耳夫封疆之事無定形亦無定機惟朝廷任用得人處置適宜何必拘拘焉貢市非而戰守是哉臣又聞之禦戎無上策徵戰禍也和親辱也賂遺恥也今曰貢則非和親矣曰市則非賂遺矣臣任職封疆仰藉威靈制伏彊梗得免斧鉞之誅今受命還朝不復與聞閫外之事誠恐議者謂貢市非計輒有敷陳國是搖惑內則邊臣畏縮外則部落攜貳事機乖迕後悔無及臣𨿽得去而犬馬之心實有不能一日忘者謹列上五事至京復奏上款貢圖等代崇古爲尙書署吏部事加太子太保以平兩廣功進少保累疏致仕歸禦書盡忠字賜之二十四年卒逢時才略明練處置邊事皆協機宜其功名與崇古相亞稱方王云

吳兌按明外史本傳兌字君澤紹興山陰人嘉靖三十八年進士授兵部主事隆慶三年由郎中遷湖廣參議調河南遷薊州兵備副使五年秋擢右僉都禦史巡撫宣府兌舉鄕試出髙拱門拱以內閣兼吏部遂超擢之釋褐十三年得節鉞前此未有也時俺答初封貢而昆都力辛愛陰持兩端助其主土蠻爲患兌有智計操縱馴伏之嘗偵俺答離營獵從五騎直趨其營守者愕控弦從騎呵之曰太師來犒軍耳皆拜跽迎導且獻酪兌徧閱廬帳扺暮還市者或潛盜所鬻馬兌使人棓擊之曰後復盜卽閉關停市諸部追所奪馬並執其人以謝辛愛復擾邊俺答曰宣大我市場也戒勿動然辛愛猶桀驁俺答常以己馬代入貢旣得賞賜抵地不肯受又遣兵掠車夷車夷者不知其所出自嘉靖中徙至與史夷雜居皆宣鎭保塞屬也辛愛掠之以其長革固去其二比妓來駐龍門教場兌以史車唇齒車被掠史益孤奏築堡居之使使詰責辛愛令還革固而勒其比妓遠邊辛愛誘比妓五蘭且沁威兀愼歲盜葛峪堡器甲牛羊兌皆付三娘子罰治三娘子有盛寵於俺答辛愛嫉﹠﹟數詛詈之三娘子入貢宿兌軍中訴其事兌贈以八寶冠百鳳云衣紅骨朵雲裙三娘子以此爲兌盡力辛愛扯力克相繼襲王皆妻三娘子三娘子主貢市者三世昆都力嘗求封王會病死其子靑把都擁兵至塞多所要挾兌諭以禍福而耀武震之靑把都懼貢如初其女東桂嫁朵顏都督長昂嘗隨父入貢訴其貧兌諭其昆弟每一馬分一繒之後東桂報土蠻別騎掠三岔河東兌得爲備有功萬曆二年春推款貢功加兌右副都禦史貢市畢加兵部右侍郎兼右僉都禦史五年夏代方逢時總督宣大山西軍務俺答西掠瓦剌聲言迎佛寄帑於兌畱旗箭爲信尙書王崇古奏上方略使兌諭俺答繞賀蘭山後行勿道甘肅又陰泄其謀於瓦剌俺答兵遂挫畱靑海未歸而靑把都復附土蠻其部下時入寇大學士張居正令兌趣俺答東還約朿之靑把都亦罰治其下款貢乃益堅七年秋以左侍郎召還部尋加右都禦史仍佐部事九年夏復以本官總督薊遼保定軍務兼巡撫順天泰寧速把亥與靑把都交通陰入市宣府而歲犯遼東以要款朝廷拒不許兌修義州城備之明年春速把亥來寇總兵官李成梁擊斬之其弟炒花侄老撒卜兒悉遁去詔進兌兵部尙書仍兼右都禦史尋進太子少保召拜兵部尙書禦史魏允貞劾兌歷附髙拱張居正且饋馮保金千兩封識具存給事中王繼光亦言兌受將吏饋遺兌上疏自理言臣咎積一身未嘗僨疆場之事禦史林休徵曰兌歲以金繒媚北部將佐皆以賄多寡爲遷調尙得謂不僨事乎帝乃允兌去後數年卒

張學顏按明外史本傳學顏字子愚肥鄕人嘉靖三十二年進士由曲沃縣知縣選授工科給事中累遷山西參議以總督江東劾去官事白遷永平兵備副使調密雲再調薊州隆慶五年擢右僉都禦史巡撫遼東與總兵官李成梁破土蠻卓山進右副都禦史建州都督王杲索降人不得入掠撫順守將賈汝翼詰責之杲益憾約諸部俱入副總兵趙完不發兵欲委罪汝翼學顏言汝翼懲杲違抗以伸國威不當斥宜諭杲還俘掠毋苟事姑息以蓄禍已而杲約海西王合還所掠就撫完懼饋學顏金貂學顏發之詔逮問萬曆元年成梁移築險山六堡於寬奠工役始興王杲復侵邊殺遊擊裴承祖學顏撫定王兀堂諸部工乃無撓凡三年而畢成梁討敗杲追奔至紅力寨張居正第學顏功在總督楊兆上加兵部侍郎五年夏土蠻犯錦州要封王學顏與兆奏曰敵方憑陵而與之通是制和者在彼其和不可久且無功與有功同封犯順與效順同賞取輕諸部見笑俺答臣謹以正言卻之會大雨敵亦退去其冬召理戎政加右都禦史未受代而土蠻約泰寧速把亥分犯遼瀋開原明年正月偕成梁奏劈山功學顏遂還都未幾進戶部尙書張居正綜核庶政學顏撰會計錄上之又奏列淸丈諸獘以祛姦慝太監馮保傳諭多所徵索學顏爭之頗得減免帝於宮中持兵走馬居正嘗禁持之居正歿常選內豎二千人雜廝養操練學顏時攺兵部疏請停止其秋車駕自山陵還學顏復上疏曰陛下供奉聖母拜祀園陵六軍將士十餘萬部伍肅齊惟內操軍士進止自恣車駕已還猶未解散臣謹稽舊制營軍隨駕郊祀始受甲內庫事畢卽還宮中惟長隨內侍許佩甲冑弓矢又律不系宿衛軍士持寸刃入宮殿門者絞入皇城門者戍邊衛祖宗防微杜漸之意甚深且遠今皇城內被甲乘馬持鋒刃科道不得糾巡臣部不得檢閱又招集廝養僕隸出入禁苑恣睢闤闠萬一驟起邪心朋謀倡亂嘩於內則外臣不敢入嘩於夜則外兵不及知嘩於皇城白晝則曰天子親兵也驅之不肯散捕之莫敢攖正徳中西城練兵事良可鑑也蕭墻腹心之禍恐自玆起帝報聞尋加太子少保雲南嶽鳳罕虔平進太子太保學顏爲戶部時阿居正意誣劉臺贓私臺竟坐死至是禦史孫繼先劾學顏黨附罪且言學顏與李成梁結兄弟歡任其濫殺報功致兵禍膠結數歲遼左軍民怨入骨髓營入中樞卽擢成梁子如松如柏爲方鎭使父子並握重兵學顏但知營賄遂私不爲國家長慮時給事中馮景隆方劾成梁飾功學顏盛稱成梁十大捷非妄景隆坐謫官鄒元標等救不聽繼先疏至帝疑其黨排大臣亦謫繼先於是兵科給事中黃道瞻言學顏數掛彈章宜擇邊總督入爲本兵使學顏往代而以廣西總兵官戚繼光與浙江胡守仁換官至成梁父子實不當分鎭重邊帝惡其擅請更置文武重臣亦謫爲永丰丞學顏旣數被劾累疏求去皆不許時居正黨無免者獨學顏結太監張鯨故不罪已而順天府通判周弘禴發其結鯨狀帝𨿽貶弘禴學顏知眾論不容八疏乞休去卒贈少保

張佳引按明外史本傳佳引字肖甫銅梁人嘉靖二十九年進士知滑縣劇盜髙章者詐爲緹騎直入官署劫佳引索帑金佳引色不變僞書券貸金悉署遊僥名召入立擒賊由此知名擢戶部主事攺職方遷禮部郎中以風霾考察謫陳州同知歷遷按察使隆慶五年冬擢右僉都禦史巡撫應天十府安慶兵變坐勘獄辭不合調南京鴻臚卿就遷光祿進右副都禦史巡撫保定道聞喪歸萬曆七年起故官巡撫陜西未上攺宣府時靑把都已服其弟滿五大猶桀驁所部八賴掠塞外史車二部總兵官麻錦擒之佳引命錦縛八賴將斬而身馳赦之八賴叩頭誓不敢犯邊後與總督鄭洛計服滿五大入爲兵部右侍郎十年春浙江巡撫吳善言奉詔減月餉東西二營兵馬文英劉廷用等構黨大噪縛毆善言張居正以佳引嘗擒滑盜令兼右僉都禦史代善言甫入境而杭民以行保甲故亦亂佳引問告者曰亂兵與亂民合乎曰未佳引喜曰速驅之尙可離而二也旣至民剽益甚佳引從數卒佯問民所苦下令除之眾益張夜掠巨室火光燭天佳引召遊擊徐景星諭二營兵令討亂民自贖禽百五十人斬其三之一乃佯召文英廷用予冠帶而密屬景星捕七人並文英廷用斬之二亂悉定帝優詔褒美尋以左侍郎還部錄功加右都禦史未幾拜戎政尙書尋兼右副都禦史總督薊遼保定軍務以李成梁擊斬逞加努功加太子少保成梁破土蠻沈陽復進太子太保召還理部事敍勞予一品誥禦史許守恩劾佳引營獲本兵禦史徐元復劾之遂三疏謝病歸越二年卒贈少保天啟初謚襄憲佳引治滑時李攀龍守順徳論詩相善入戶部與王世貞諸人唱酬世貞定嘉靖七子佳引其一也

殷正茂按明外史本傳正茂字養實歙人嘉靖二十六年進士由行人選兵科給事中劾罷南京刑部侍郎沈應龍歷廣西雲南湖廣兵備副使遷江西按察使隆慶初古田獞韋銀豹黃朝猛反銀豹父朝威自弘治中敗官兵於三厄殺副總兵馬俊參議馬鉉正徳中嘗陷洛容嘉靖時銀豹及朝猛劫殺參政黎民衷提督侍郎吳桂芳遣典史廖元招降之遷元主簿以守而銀豹數反復隆慶三年冬廷議大徵擢正茂右僉都禦史巡撫廣西正茂與提督李遷調土漢兵十四萬令總兵兪大猷將之先奪牛河三厄險諸軍連克東山鳳凰寨蹙之潮水廖元誘獞人斬朝猛銀豹窮令其黨陰斬貌類己者以獻捷聞進兵部右侍郎巡撫如故攺古田爲永寧州設副使參將鎭守未幾僉事金柱捕得銀豹正茂因自劾詔磔銀豹京師置正茂不問尋代遷提督兩廣軍務當是時羣盜惠州藍一淸賴元爵潮州林道幹林鳳諸良寶瓊州李茂處處屯結廣中日告警倭又數爲害正茂議守巡官畫地分守而徙瀕海謫戍之民於雲南川湖絕倭向導乃令總兵官張元勛參政江一麟等先後殺倭千餘以次盡平諸盜廣西巡撫郭應聘亦奏平懷遠洛容猺語詳元勛及李錫傳正茂以功累加兵部尙書兼右副都禦史倭復陷銅鼓雙魚元勛大破之儒峒犯電白正茂剿殺千餘人嶺表略定萬曆三年召爲南京戶部尙書以淩雲翼代明年攺北部疏請節用又諫止采買珠寶而張居正以正茂所饋鵝罽轉奉慈寧太后爲坐褥李幼孜與爭寵嗾言官詹沂等劾之遂屢引疾六年致仕歸久之起南京刑部尙書居正卒之明年禦史張應詔言正茂以金盤二植珊瑚其中髙三尺許賂居正復取金珠翡翠象牙饋馮保及居正家人遊七正茂疏辧請告許之二十年卒正茂在廣時任法嚴道將以下奉行惟謹然性貪歲受屬吏金萬計初徵古田大學士髙拱曰吾捐百萬金予正茂縱幹沒者半然事可立辦時以拱爲善用人

李遷按明外史殷正茂傳遷字子安新建人嘉靖二十年進士隆慶四年官南京兵部右侍郎以左侍郎總督兩廣給事中光懋言兩廣向設提督事權畫一今兩巡撫相牽掣不便乃攺遷提督兼巡撫廣東而特命正茂爲廣西巡撫後遂爲定制以平銀豹功加右都禦史尋討惠潮山寇俘斬千二百餘級召爲刑部尙書引疾歸卒謚恭介遷出入中外三十年不妄取一錢年近七十母終廬墓

李棠按明外史王崇古傳棠長沙人由吏部郎中累遷右副都禦史巡撫南贛督僉事諸察討平韶州山賊終南京吏部右侍郎仕宦三十年以介潔稱天啟初追謚恭懿

淩雲翼按明外史本傳云翼字洋山太倉州人嘉靖二十六年進士授南京工部主事隆慶中累官右僉都禦史撫治鄖陽疏論衛所兵消耗之獘凡六事多議行萬曆元年進右副都禦史巡撫江西三遷兵部左侍郎兼右僉都禦史提督兩廣軍務代殷正茂時寇盜略盡惟林鳳遁去鳳初屯錢澳求撫正茂不許遂自澎湖奔東番魍港爲福建總兵官胡守仁所敗是年冬犯柘林靖海碣石已復犯福建守仁追擊至淡水洋沈其舟二十賊失利復入潮州參政金浙諭降其黨馬志善李成等鳳夜遁明年秋把總王望髙以呂宋番兵討平之尋進徵羅旁羅旁在徳慶州上下江界東西兩山間延袤七百里成化中韓雍經略山西頗安輯惟東山猺阻深箐剽掠有司歲發卒戍守及正茂乃建議大徵會遷去云翼乃大集兵令兩廣總兵張元勛李錫將之四閱月克巢五百六十俘斬招降四萬二千八百餘人岑溪六十三山七山那畱連城諸處鄰境猺獞皆懼賊首潘積善求撫云翼奏設官戍之論功加右都禦史兼兵部侍郎賜飛魚服乃攺瀧水縣爲羅定州設監司參將積患頓息六年夏與巡撫吳文華討平河池咘咳北三諸猺又捕斬廣東大廟諸山賊嶺表悉定召爲南京工部尙書就攺兵部以兵部尙書兼右副都禦史總督漕運巡撫淮揚河臣潘季馴召入遂兼督河道加太子少保召爲戎政尙書以病歸家居驕縱給事禦史連章劾之詔奪官後卒云翼有幹濟才羅旁之役繼正茂成功然喜事好殺戮爲當時所譏

節使部名臣列傳三十五

明七

鄭洛按明外史本傳洛字禹秀安肅人嘉靖三十五年進士除登州推官徵拜禦史劾罷嚴嵩黨鄢懋卿萬采萬虞龍出爲四川參議遷山西參政佐總督王崇古款俺答有功萬曆二年由浙江左布政使攺右僉都禦史巡撫山西移大同加右副都禦史入爲兵部右侍郎七年以左侍郎總督宣大山西軍務昆都力子滿五大令銀定入犯洛奏停貢市遣使責俺答罰贖駝馬牛羊乃復許款三娘子佐俺答主貢市諸部皆受其約束及辛愛襲封年老且病欲妻三娘子三娘子不從率眾西走辛愛自追之貢市久不至洛計三娘子別屬則辛愛𨿽王無益乃使人語之曰夫人能歸王不失恩寵否則塞上一婦人耳三娘子聽命辛愛更名乞慶哈貢市惟謹洛以功加兵部尙書兼右副都禦史十四年乞慶哈死子扯力克當襲三娘子以年長自練兵萬人築城別居洛恐貢市無主復諭扯力克曰夫人三世歸順汝能與之匹則王不然封別有屬也扯力克盡逐諸妾復妻三娘子遂以明年嗣封並奏封三娘子忠順夫人洛乃上疏請定市馬數宣府不得逾三萬大同萬四千山西六千而申飭將吏嚴備以防盜竊且無輕遏其部落馳獵者帝嘉納之禦史許守恩劾洛乞歸不允自太子少保累加至太子太保召爲戎政尙書十八年洮河用兵詔兼右都禦史經略陜西延寧甘肅及宣大山西邊務松套賓兔等屢越甘肅侵擾河湟諸番及俺答迎佛又建寺於靑海奏賜名仰華畱永邵卜別部把爾戶及丙兔火落赤守之俱牧海上他部往來者率取道甘肅甘肅鎭臣以通款弗禁也丙兔死其子眞相進據莽剌川火落赤據﹠﹟工川益並吞番族河套都督卜失兔亦遣使邀扯力克扯力克遺洛書以赴仰華爲名洛使從塞外行又諭忠順夫人曰彼中撫賞不能多且王家在東恐有內顧憂也扯力克遂行未至把爾戶部卒闌入西寧副總兵李奎方醉單騎馳之卒持鞚自白爲奎所斫遂大噪射奎死火落赤眞相進圍舊洮州副總兵李聯芳敗歿入臨洮河州渭源總兵官劉承嗣失利遊擊李芳等皆死當是時扯力克已至仰華火落赤眞相益挾爲重關中大震惟把爾戶不助逆事聞詔洛經略七鎭以僉事萬世徳兵部員外郎梁雲龍隨軍贊畫而停扯力克貢市俄罷總督梅友松命洛兼領其事洛以洮河之禍由縱敵入靑海乃馳至甘肅令曰北部自靑海歸巢者聽假道自巢入靑海者卽勒兵拒之未幾卜失兔至水泉欲趨靑海總兵官張臣與相持月餘洛設伏掩擊卜失兔僅以身免莊禿賴後至聞之亦退去明年洛與雲龍入西寧控扼靑海扯力克聞之西徙二百里還洮河所掠人口與忠順夫人輸罪請歸火落赤眞相亦夜去兩川餘黨畱莽剌南山洛慮諸部約結先遣使趣扯力克北歸別遣雲龍世徳收番族以弱其勢而具以狀奏聞言自順義南牧借塗收番子女牛羊皆有之生死惟所制洮河之役遂爲向導番戎之勢不分則心腹之患無已臣鼓舞勞來招回諸番八萬餘人皆陛下威徳所致且具陳收番有六利是時扯力克觀望不卽歸洛與相羈縻先遣總兵官尢繼先擊走莽剌餘寇督撫魏學曾葉夢熊等請決戰夢熊又騰書都下洛疏持不可夢熊乃調苗兵三千爲選鋒詆洛爲秦檜賈似道會扯力克北歸謝罪乞復貢市洛乃進兵靑海走火落赤眞相焚仰華置戍西寧歸徳而還尙書石星以宣大事急請速召洛究款戰之計洛旣至與總督蕭大亨巡撫王世揚邢玠等上疏曰扯力克諉罪火落赤眞相桀驁之狀已斂且其部落數千里部長十餘輩在巢保疆者宣鎭則靑把都兄弟未嘗東窺薊遼而兀愼擺腰五路之在新平馴服猶故在西行牧者不他失未嘗窺莽﹠﹟而大成比妓則又歸巢獨先今以一人之罪槪絕諸部消往日之恩開將來之隙臣未見其可今史二外叛屢犯邊疆若令順義王縛獻以著信然後酌議市賞在我固未爲失策也議遂定尋加少保仍召理戎政順義王果縛史二來獻復款如故初閱邊給事中張棟言洮河之衄殞將喪師洛爲其所輕故東西移帳自便太僕寺丞徐琰復詆洛掩耳偸鈴乞處分以除﹠﹟國之罪棟再疏劾洛欺罔給事中章尙學亦請令洛回宣大至是扯力克歸棟又言火眞亂首順義亂階洛宜除凶雪恥乃虛詞誘敵而重利媚之今火眞依海爲窟出沒如故洛輒侈然敍文武勞乞敕所司毋徇洛請洛乃謝病歸尙書星言洛無重利敵事且有威望不宜久棄逾三年官軍與番人夾擊把爾戶於西寧大破之星復奏洛收番之功再詔起用當時以洛有物議卒不推也卒贈太保謚襄敏洛之總督宣大也廣西人蔣遵箴爲文選郎中喪偶因王篆以求洛女妻焉遂介篆見張居正致節鉞以是爲禦史辛志登許守恩給事中白希繡等所攻三封告成七鎭頗寧息然洮河之役兩副總兵先後被殺辱國挫威洛仍主款𨿽順義東歸而寇輕邊將益甚其後卒釀哱拜之亂

劉應節按明外史本傳應節字子和濰人嘉靖二十六年進士授戶部主事歷井陘兵備副使兼轄三關三關屬井陘道自此始四十三年以山西右參政擢右僉都禦史巡撫遼東母喪歸隆慶元年起撫河南俺答寇石州山西騷動詔應節赴援已寇退會順天巡撫耿隨卿坐殺平民充首功逮治攺應節代之建議永平西門抵海口距天津止五百里可通漕請募民習海道者赴天津領運同運官出海達永平部議以漕卒冒險不便發山東河南粟十萬石儲天津令永平官民自運焉四年秋進右副都禦史巡撫如故旋進兵部右侍郎兼右僉都禦史代譚綸總督薊遼保定軍務奏罷永平密雲霸州采礦又因禦史傅孟春言議諸鎭積貯當計歲丰歉常時以折色便軍可以積粟凶歲以本色濟荒可以積銀又明年建議通漕密雲上疏曰密雲環控潮白二水天設之以便漕者也向二水分流至牛欄山始合通州運艘至牛欄山以上陸運至龍慶倉輸挽甚苦今白水徙流城西去潮水不二百武近且疏渠植壩合爲一流水深漕便舊昌平運額共十八萬石有奇今止十四萬密雲僅得十萬惟賴召商一法而地瘠民貧勢難長恃聞通倉粟多紅朽若漕五萬石於密雲而以本鎭折色三萬五千兩畱給京軍則通倉無腐粟京軍沾實惠密雲免僉商一舉而三善備矣報可給事中陳渠以薊鎭多虛伍請核兵省餉應節上疏曰國初設立大寧薊門猶稱內地旣大寧內徙三衛反復一切防禦之計與宣大相埒而額兵不滿三萬倉卒召外兵疲於奔命又半孱弱於是議減客兵募土著而遊食之徒饑聚飽揚請淸勾逃軍而所勾皆老又未必安於其位本鎭西起鎭邊東抵山海因地制兵非三十萬不可今主客兵不過十三萬而已且宣府地方六百里額兵十五萬大同地方千餘里額兵十三萬五千今薊昌地兼二鎭而兵力獨不足援彼例此何以能守以今上計發精兵二十餘萬恢復大寧控制外邊俾畿輔肩背益厚宣遼聲援相通國有重關庭無近寇此萬年之利也如其不然集兵三十萬分屯列戍使首尾相應此百年之利也又不然則選主客兵十七萬訓練有成不必仰藉鄰鎭亦目前苟安之計今皆不然徵兵如奕棋請餉如乞糴操練如摶沙教戰如談虎邊長兵寡掣襟肘見今爲不得已之計姑勾新軍補主兵舊額十一萬與入衛客兵分番休息庶軍不告勞稍定邊計部議行所司淸軍而補兵之說卒不行萬曆元年進右都禦史兼兵部右侍郎總督如故進南京工部尙書召爲戎政尙書攺刑部錦衣馮邦寧者太監保從子道遇不引避應節叱下之保不悅會雲南參政羅汝芳奉表至京應節出郭與談禪給事中周良寅疏論之遂偕汝芳劾罷卒贈太子少保初王宗沐建議海運應節與工部侍郎徐栻請開膠萊河張居正力主之用栻兼僉都禦史以往議鑿山引泉計費百萬議者爭駁之召栻還罷其役栻常熟人累官南京工部尙書

郭應聘按明外史本傳應聘字君賓莆田人嘉靖二十九年進士授戶部主事歷郎中出爲南寧知府遷威茂兵備副使轉廣東參政從提督吳桂芳平李堊元別擊賊首張韶南黃仕良等遷廣西按察使歷左右布政使隆慶四年大破古田賊斬獲七千有奇已從巡撫殷正茂平古田再進秩正茂遷總督遂擢應聘右副都禦史代之府江猺反府江上起陽朔下達昭平亙三百餘里諸猺夾江居怙險剽劫成化正徳間都禦史韓雍陳金討平之至是攻圍荔浦永安劫知州楊惟執指揮胡潮應聘會正茂聞於朝大學士張居正奏假便宜寓書應聘曰炎荒瘴癘區役數萬眾不宜淹畱速破其巢則餘賊破膽應聘集土漢兵六萬令總兵官李錫進討未行而懷遠猺亦殺知縣馬希武反應聘與正茂議先徵府江三閱月悉定乃檄錫討懷遠天大雨雪無功而還懷遠古牂牁地界湖貴靖黎諸州環郭皆徭編氓處其外嘉靖中徵之不克知縣寄居府城遙示羈縻而已古田旣復猺懾兵威願服屬希武始入其地議築城董作過峻猺遂亂希武見殺及是師出無功應聘益調諸路兵鎭撫白杲黃土大梅靑淇狪獞以孤賊勢而錫與諸將連破賊斬其魁懷遠乃下事皆具錫傳初議行師錫以陽朔金寶嶺賊近欲先滅之應聘曰君第往吾自有處錫行數日應聘與按察使吳一介出不意襲殺其魁比懷遠克復陽朔亦定乃分遣諸將門崇文楊照亦孔昭等討洛容上油邊山五叛猺悉平神宗大悅進兵部右侍郎兼右副都禦史巡撫如故萬曆二年召爲戶部右侍郎尋以憂歸八年起攺兵部兼右僉都禦史仍撫廣西時十寨初下應聘與總督劉堯誨奏設三鎭隸賓州以土巡檢守之而統於思恩參將十寨遂安進右都禦史兼兵部右侍郎總督兩廣軍務前總督殷正茂陳瑞多受將吏金應聘悉謝絕逾年召掌南京都察院以吳文華代頃之就拜兵部尙書參贊機務久之引疾歸應聘在廣西奏復陳獻章王守仁祠劉臺謫戍潯州爲僦居供廩餼歿復賻斂歸其喪像祀之官南京與海瑞惇儉素士大夫不敢侈汰歸七月卒贈太子少保謚襄靖

吳文華按明外史郭應聘傳文華字子彬連江人父世澤府江兵備副使威震諸蠻文華舉嘉靖三十五年進士授南京兵部主事歷四川右參政與平土官鳳繼祖四遷河南左布政使萬曆三年入爲順天府尹進右副都禦史巡撫廣西討平南鄕陸平周塘板寨猺及昭平黎福莊父子偕總督淩雲翼徵河池咘咳北三猺三猺未爲逆云翼喜事殺戮甚慘得蔭襲文華亦受賞遷戶部右侍郎請終養歸起兵部右侍郎兼右僉都禦史仍撫廣西攺刑部右侍郎遷總督兩廣軍務巡撫廣東進右都禦史兼兵部右侍郎會巡撫吳善總兵呼良朋討平嚴秀珠事具良朋傳岑岡賊李珍江月照拒命久文華購禽月照平珍尋入爲南京工部尙書就攺兵部引疾去起南京工部尙書力辭虛位三年以待卒年七十八贈太子少保謚襄惠

郝傑按明外史本傳傑字彥輔蔚州人父銘禦史傑舉嘉靖三十五年進士授行人擢禦史隆慶元年巡按畿輔冬寇大入永平疏請蠲被掠地徭賦且言比年罰行於文臣而弛於武弁及於主帥而略於偏裨請飭法以振國威俱報可已劾薊督劉燾巡撫耿隨卿觀望寇退則斷死者報首功又奪遼東將士棒捶﹠﹟戰績﹠﹟論副使沈應干遊擊李信周冕罪帝爲黜應干下信冕獄敕燾隨卿還籍聽勘詔遣中官李佑督蘇杭織造工部執奏不從傑言登極詔書罷織造甫一年敕使復遣非畫一之政且東南民力竭而內臣專恣有司剝下奉之損聖徳非小帝終不聽駕幸南海子命京營諸軍盡從徐階楊博等諫不聽傑爭之卒不從刑部侍郎洪朝選以拾遺罷上疏自辧傑等劾其違制遂削職以嘗論髙拱非宰輔器爲所嫉及拱再召傑遂請急去拱罷起故官旋以私議張居正逐拱非是出爲陜西副使歷浙江按察使再遷山東左布政使被劾降遼東苑馬寺卿兼海道兵備加山東按察使十七年擢右僉都禦史巡撫遼東以督諸將擊敵錄一子官時李成梁爲總兵官威望甚著然督撫諸臣庇之功績不無扺欺寇入塞或斂兵避旣退始尾襲老弱或乘虛搗鄰部誘殺附塞者充首功習以爲常傑獨不與比十九年春成梁用參將郭夢徵策使副將李寧襲板升於鎭夷堡獲老弱二百八十餘級師旋爲別部所遮寧先走將士數千人失亡大半成梁飾功邀敍傑具奏艸直言其故要總督蹇達共奏達匿其艸自爲奏論功巡按禦史胡克儉馳疏劾寧詞連成梁亦詆達兵部尙書王一鶚置寧罪不議克儉大憤盡發成梁達隱蔽狀先是十八年冬海州被掠十三日副將孫守廉不戰成梁亦弗救克儉旣劾守廉申時行許國庇之止令聽勘克儉乃言臣初劾守廉時行以書沮臣及劾寧又與國諭臣寬其罪徇私背公將壞邊事﹠﹟歷詆一鶚達及兵科給事中張應登朋姦欺罔達置傑會﹠﹟功罪疏不奏豈傑親臨者不知其罪而達遙制者乃知其功遂追數成梁前數年昌功狀帝謂成梁前功皆由巡按勘報克儉懸度妄議卒置成梁等不問而心以傑爲不欺旋就進右副都禦史日本陷朝鮮達遣裨將祖承訓以三千人往皆沒事聞傑亦被劾帝特免之朝鮮王避難將入遼傑請擇境外善地處之且周給其從官衛士報可尋遷兵部右侍郎總督薊遼保定軍務召理戎政進右都禦史日本封貢議起傑曰平秀吉罪不勝誅顧加以爵命荒外聞之謂中朝無人議不合徙南京戶部尙書移疾歸起南京工部尙書就攺兵部參贊機務卒官贈太子少保

衛承芳按明外史本傳承芳字君大達州人隆慶二年進士萬曆中累官溫州知府公廉善撫字進浙江副使謝病歸薦起山東參政歷南京鴻臚卿吏部推太常少卿朱敬循爲右通政以承芳貳之敬循大學士賡子也賡言承芳臣同年進士恬淡之操世罕能及臣子不當先帝許焉尋遷南京光祿卿擢右副都禦史巡撫江西嚴絕饋遺屬吏爭自飭入爲南京兵部右侍郎就拜戶部尙書福王乞蘆洲自江都抵太平南北千餘里自遣內官徵課承芳抗疏爭卒不從尋就攺吏部卒官贈太子太保謚淸敏

梁夢龍按明外史本傳夢龍字幹吉眞定人嘉靖三十二年進士攺庶吉士授兵科給事中首劾吏部尙書李默帝方顧默厚不問出核陜西軍儲劾故延綏巡撫王輪督糧郎中陳燦等廢斥有差及歷吏科都給事中劾兵部侍郎殷學求貴州巡撫髙翀湖廣巡撫陳士賢皆除名延綏巡撫董威論調帝怒禮部尙書吳山夢龍惡獨劾山得罪淸議乃並吏部尙書吳鵬劾罷之四十年五月以災異考察率同官劾南京兵部尙書江東戶部侍郎傅頤兵部侍郎葛縉南京刑部侍郎何遷督漕副都禦史胡植巡撫副都禦史山西孟淮湖廣劉侖甘肅胡汝霖等東頤植淮侖汝霖皆貶黜嘗上疏言相臣賢否關治道污隆請毋拘資格﹠﹟在廷公舉名徳宿望之臣以光聖治帝疑諸臣私有所推引責令陳狀夢龍惶恐謝罪乃奪俸擢順天府丞坐京察拾遺出爲河南副使河決沛縣尙書朱衡議開徐邳新河夢龍董其役三遷河南右布政使隆慶四年擢右僉都禦史巡撫山東是秋河決宿遷覆漕糧八百艘朝議通海運以屬夢龍夢龍言海道南自淮安至膠州北自天津至海倉各有商艘往來其間自膠州至海倉島人及商賈亦時出入臣等因遣人自淮安轉粟二千石自膠州轉麥千五百石入海達天津以試海道無不利者由淮安至天津大要兩旬可達歲五月以前風勢柔順揚帆尢便況舟由近洋洋中島嶼聯絡遇風可依苟船非朽敝按占候以行自可無虞較元人殷明略故道安便尢甚丘浚所稱傍海通運卽此是也請以河爲正運海爲備運萬一河未易通則海運可濟而河亦得悉心疏浚以圖經久又海防綦重沿海衛所玩愒歲久不加繕飭識者有未然之憂今行海運兼治海防非徒足裨國計兼於軍事有補章下戶部部議海運久廢猝難盡復請令漕司量撥糧十二萬石自淮入海以達天津工部給銀爲海艘經費報可已而海運卒不行事具王宗沐傳明年冬遷右副都禦史移撫河南神宗初張居正當國夢龍其門下士品故下中尢善媚居正特愛之召爲戶部右侍郎尋攺兵部出賚遼東有功將士五年以兵部左侍郎進右都禦史總督薊遼保定軍務戚繼光李成梁皆宿將有功目無文法吏以夢龍居正所暱也畏之獨就其約束成梁大破土蠻於長定堡帝爲告廟宣捷大行賞賚官夢龍一子已給事中光懋言此乃保塞內屬之部遊擊陶承嚳假犒賚掩襲之請坐以殺降罪兵部尙書方逢時曲爲解夢龍等亦辭免恩蔭及土蠻三萬騎入東昌堡成梁擊敗之寧前復警夢龍親率勁卒二千出山海關爲成梁聲援分遣兩參將遮擊復移繼光駐一片石邀之敵引去前後奏永奠堡丁字泊馬蘭峪養善木紅土城寬奠廣寧右屯錦義大寧堡諸捷累賜敕獎勵就加兵部尙書以修築黃花鎭古北口邊墻加太子少保再蔭子至錦衣世千戶召入掌部務疏陳軍政四事尋錄防邊功加太子太保十年六月居正歿張四維爲政工部尙書曾省吾吏部侍郎王篆慮四維逐已乃行金馮保從容言四維短因定計欲逐吏部尙書王國光代以省吾逐左都禦史陳﹠﹟代以篆未幾禦史楊寅秋劾罷國光保欲代以夢龍篆不敢違廷推首列之省吾至與篆相詬夢龍遂遷吏部尙書逾月禦史江東之劾夢龍浼徐爵賄保得吏部以孫女聘保弟爲子婦帝諭畱禦史鄧練趙楷復劾之遂令致仕家居十九年卒天啟中趙南星訟其邊功贈少保崇禎末追謚貞敏

魏允貞按明外史本傳允貞字懋忠南樂人萬曆五年進士授荊州推官大學士張居正歸葬羣吏趨事恐後允貞獨不赴且抶其奴治行最徵授禦史吏部尙書梁夢龍罷允貞言銓衡任重往者會推之前所司率受指執政或司禮中官以故用非其人帝納其言特用嚴淸中外翕服俄劾兵部尙書吳兌先結髙拱張居正又饋馮保千金且以軍械火器私遺俺答不可典中樞兌引去已陳時獘四事言自居正竊柄吏兵二部遷除必先關白故所用悉其私人陛下宜與輔臣精察二部之長而以其職事歸之使輔臣不侵部臣之權以行其私部臣亦不乘輔臣之間以自行其私則官方自肅自居正三子連登制科流獘迄今未已請自今輔臣子弟中式俟致政之後始許廷對庶幸門稍杜自居正惡聞讜言每遇科道員缺率擇才性便給工諂媚善逢迎者授之致昌言不聞佞臣得志自今考選時陛下宜嚴敕所司毋循故轍俺答自通市以來邊備懈弛三軍月餉旣﹠﹟其半以充市賞復﹠﹟其半以奉要人士無宿飽一旦彊敵負約誰能禦之至遼左戰功尢可駭異軍聲則日振於前生齒則日減於舊所獲止嬰兒婦女受封已通侯世爵由中樞好張邊功故奏報失眞遷敍逾格賞罰無章何以能國哉疏入下都察院先是居正旣私其子他輔臣呂調陽子與周張四維子泰徵甲徵申時行子用懋皆相繼得舉甲徵用懋將廷對而允貞疏適上四維大慍言臣待罪政府無所不當聞今因前人行私而欲臣不預聞吏兵二部事非制也因爲子白誣且乞骸骨時行亦疏辧帝﹠﹟慰畱而責允貞言過當戶部員外郎李三才奏允貞言是﹠﹟貶秩調外允貞得許州判官給事禦史周邦傑趙卿等論救不納允貞𨿽謫然自是輔臣居位其子無復登第者久之累遷右通政二十一年以右僉都禦史巡撫山西允貞素剛果淸操絕俗以所部地瘠民貧力裁幕府歲供及州縣冗費以其銀數萬繕亭障建烽堠置器市馬易粟又奏免平陽歲額站銀八萬以所省郵傳羨銀補之雁門平定軍以逋屯糧竄徙允貞奏除其租招令復業岢嵐互市省撫賞銀六萬汾州有兩郡王宗人與軍民雜處知州秩卑不能制奏攺爲府自款市成邊政廢允貞視要害築邊墻萬有餘丈政聲大著帝亦數嘉其能會詔中官張忠采礦山西允貞抗疏極諫不報已西河王知燧請開解州安邑絳縣礦以儀賓督之指揮王守信請開平定稷山諸礦帝﹠﹟報允允貞恐民愈擾請令忠兼領亦不納三殿災詔求直言允貞言咎在輔臣歷數趙志臯張位罪請敕位以嚴嵩夏言爲戒志臯以李本爲戒且曰前二臣以二月加恩逾月兩宮災今年又加恩而三殿復災天意昭然位等力辧求罷帝慰畱責允貞邊臣不當言朝事因屢推不用遂肆狂言奪俸五月頃之允貞疏舉遺賢請召還王家屏陳有年沈鯉李世達玉汝訓及小臣史孟麟張棟萬國欽馬經綸顧憲成趙南星鄒元標等疏畱中以久次進右副都禦史二十八年春疏陳時政缺失言行取諸臣幾經論薦陛下猶不輕予一官彼魯坤馬堂髙淮孫朝輩試之何事舉之何人乃令其銜命橫行生殺予奪恣出其口廷臣所陳率國家大計一皆寢閣甚者嚴譴隨之彼報礦報稅之徒悉無賴姦人鄕黨不齒顧乃朝奏夕報如響應聲臣不解也胥役入鄕民間猶擾況緹騎四出如虎若狼家室立破如吳寶秀華鈺諸人禍至慘矣而陛下曾不一念及錢谷出入上下相稽猶多姦獘敕使手握利權動逾數萬有司不敢問撫按不敢聞豈無吮膏血以自肥者而陛下曾不一察及金取於滇不足不止珠取於海不罄不止錦綺取於吳越不極奇巧不止乃元老聽其投閒直臣幾於永錮是陛下之愛賢士曾不如愛珠玉錦綺也疏奏亦不省先是張忠以開礦至後孫朝復至榷稅誅求百方允貞每事裁抑會忠杖死太平典史武三傑朝使者逼殺建雄縣丞李逢春允貞疏暴其罪朝怒劾允貞抗命沮撓帝畱允貞疏不下而下朝疏於部院吏部尙書李戴都禦史溫純等力稱允貞賢請下允貞疏平議帝並畱中給事禦史許子偉何熊祥等交章乞下部院疏亦不報山西軍民數千人恐允貞去相率詣闕訴冤兩京言官亦連章論救帝乃兩置不問明年忠以夏縣知縣袁應春抗禮劾貶之允貞請畱應春不報允貞父已九十餘允貞歲歲乞侍養章二十上廷議以敕使害民非允貞不能制固畱之其年五月請益力始聽歸士民爲立祠已閱視者奏允貞守邊勞卽家進兵部右侍郎尋卒天啟初追謚介肅

龐尙鵬按明外史本傳尙鵬字少南南海人嘉靖三十二年進士除江西樂平知縣擢禦史偕給事中羅嘉賓出核南京浙江軍餉請罪參將戚繼光張四維而盡發胡宗憲失律貪淫狀軍興督撫侵軍需數百萬趙文華十萬四千阮鶚五萬八千胡宗憲三萬三千周珫二萬七千操江史褒善髙捷巡撫趙忻陳錠或萬或數千時文華已死鶚珫褒善忻已免捷錠奪官宗憲賴嚴嵩庇不罪還朝出按河南巡撫蔡汝楠欲會疏進白鹿尙鵬不可攺按浙江民苦徭役爲舉行一條鞭法按治鄕官呂希周嚴傑茅坤潘仲驂子弟僮奴請奪希周等冠帶詔盡黜爲民尙鵬介直無所倚所至搏擊豪彊吏民震懾已督畿輔學政隆慶元年請帝時禦便殿延見大臣卹建言得罪者馬從謙等已又申救給事中胡應嘉論大學士郭朴無相臣體多見納擢大理右寺丞明年春朝議興九邊屯鹽擢尙鵬右僉都禦史與副都禦史鄒應龍唐繼祿分理尙鵬轄兩淮長蘆山東三運司兼理畿輔河南山東江北遼東屯務扺昌平劾內侍張恩擅殺人兩淮巡鹽孫以仁贓罪皆獲譴其秋應龍等召還命尙鵬兼領九邊屯務疏列鹽政二十事鹺利大興乃自江北躬歷九邊先後列上屯政便宜江北者四薊鎭者九遼東宣大者各十一寧夏者四甘肅者七奏輒報可尙鵬權旣重自負經濟才慷慨任事諸禦史督鹽政者以事權見奪欲攻去之河東巡鹽郜永春劾尙鵬狡獪所行多乖違吏部尙書楊博議畱之會中官惡博激帝怒譙讓罷博而落尙鵬職汰屯鹽都禦史官時三年十二月也明年復出按浙時驗進宮幣不中程斥爲民神宗立禦史計坤亨等交薦保定巡撫宋纁亦白其無罪萬曆四年冬始以故官撫福建奏蠲逋餉銀推行一條鞭法劾罷總兵官胡守仁屬吏咸奉職張居正奪情重譴言者尙鵬移書救居正深銜之會拜左副都禦史居正令吏科陳三謨以給由歲月有誤劾之遂罷去家居四年卒浙江福建曁其鄕廣東以條鞭故徳尙鵬皆立祠奉祀天啟中賜謚惠敏

宋儀望按明外史本傳儀望字望之吉安永丰人嘉靖二十六年進士授吳縣知縣民輸白糧京師輒破家儀望令諸區各出公田計役授田贍之禁火葬創子遊祠建書院集諸生講習徵授禦史劾大將軍仇鸞挾寇自重疏畱中已陳時務十二策巡鹽河東請開桑幹河通宣大餉道言河發源金龍池下甕城驛古定橋會眾水東流千餘里入盧溝橋其間惟大同卜村有叢石宣府黑龍灣石崖稍險然不逾五十里水淺者猶二三尺疏鑿甚易曩大同巡撫侯鉞嘗乘小艇赴懷來歷卜村黑龍灣安行無虞又自懷來溯流載米三十石達之古定河足利漕可徵矣時方行穵運率三十石致一石當事以爲憂得儀望疏大喜兵部尙書聶豹言河成便漕兼制敵騎工部尙書歐陽必進言道遠役重遂報罷儀望尋省母歸還朝發胡宗憲阮鶚姦貪狀鶚被逮二人皆嚴嵩私人嵩由是不悅及受命督三殿門工嵩子世蕃私賈人金屬必進俾與工事儀望執不可工竣敍勞擢大理右寺丞世蕃以爲徳儀望請急歸無所謝世蕃益怒會災異考察京官必進遷吏部遂坐以浮躁貶彜陵判官嵩敗擢霸州兵備僉事西寧侯宋天馴遇盜死霸州盜未得儀望至卽捕致之請城涿州除馬戶逋稅進大名兵備副使攺福建與總兵官戚繼光合兵破倭因列海防善後事詔從其請隆慶二年吏部尙書楊博欲黜儀望考功郎劉一儒持之乃鐫二秩補四川僉事四遷大理少卿萬曆二年張居正當國雅知儀望才擢右僉都禦史巡撫應天諸府奏減屬郡災賦海警稍定將吏諱言兵儀望與副使王叔果修戰備倭果至將士禦之黑水洋斬獲多進右副都禦史先有詔雪建文諸臣儀望創表忠祠祀之南京宋忠臣楊邦乂儀望鄕人也葬江寧歲久漸湮儀望爲封其墓載其祠祀典故太常卿袁洪愈祭酒姜寶皆不爲居正所喜儀望薦之朝漸失居正意四年稍遷南京大理卿逾年攺北被劾罷歸儀望少師聶豹私淑王守仁又從鄒守益歐陽徳羅洪先遊守仁從祀儀望有力焉家居數年卒

陸樹徳按明外史本傳樹徳字與成尙書樹聲弟也舉嘉靖四十四年進士除嚴州推官行取當授給事禦史會樹聲召拜侍郎乃授刑部主事隆慶四年攺禮科給事中穆宗禦朝講不發一語樹徳言易上下交爲泰今暌隔若此何以劘君徳訓萬幾不報屢遷都給事中皇太子將出閣疏言睿學之資必本身教六年四月詔輟東宮講讀樹徳言自四月迄八月爲時甚遙請非盛暑仍出禦講筵不聽穆宗頗倦勤樹徳言日月交蝕旱魃爲災當及時修省及帝不豫又請謹藥餌善保護仲夏亢陽月宜益愼起居帝不悅疏皆畱中內臣請祈福戒壇已得旨樹徳言戒壇度僧男女擾雜導淫傷化陛下誠欲保聖躬則大禹之惡旨酒成湯之不邇聲色皆可法何必奉佛未幾穆宗崩神宗嗣位東廠中官馮保擠司禮孟衝而代之樹徳言先帝甫崩忽傳馮保掌司禮監果先帝意何不傳示數日之前顧乃在彌畱後果陛下意則哀痛方深萬幾未禦何暇念中官疏入保大恨比議祧廟樹徳請毋祧宣宗仍祀睿宗世室格不行已極陳民運白糧之患請領之漕臣從之樹徳居言職三年疏數十上率侃直會樹聲掌禮部乃量遷尙寶卿歷太常少卿南京太僕卿以右僉都禦史巡撫山東樹徳素淸嚴約束僚吏屏絕聲伎山東民壯攺爲民兵戍薊門隆慶末歲輸銀二萬四千罷其兵尋命增輸三萬樹徳請如河南例罷之帝不從第免增輸者徳府白雲湖故民田爲王所奪後已還民結中官謀復之樹徳爭不得乞休歸久之卒

蕭廩按明外史本傳廩字可發萬安人祖乾元以禦史劾劉瑾廷杖下獄終雲南副使廩舉嘉靖末進士授行人隆慶三年擢禦史因地震請加禮中宮引律爭宮闈祕獄已出核陜西四鎭兵食斥將吏隱占卒數萬人歸伍固原州海剌都之地密邇松山爲楚府牧地廩言楚府封武昌牧地在塞下與寇接王所收四五百金而姦宄窟穴獘甚大宜諭使獻之朝廷詔可已攺巡茶馬七苑牧地養馬八千七百餘匹而占地五萬五千三百頃有奇廩但給萬二千二百餘頃歲益課二萬萬曆元年巡按浙江請祀建文朝忠臣十二人從祀王守仁於文廟尋擢太僕少卿再遷南京太僕卿九年由光祿卿攺右僉都禦史巡撫陜西時方核天下隱田大吏爭希張居正指增賦廩令加額而止境內回回部常羣行拾麥穗間或艸竊耀州以變告廩撫諭之戮數人變遂定令拾麥毋帶兵器儕偶不得至十人進右副都禦史移撫浙江先以賞貢使歲增造彩幣二千廩請均之福建及徽寧諸府從之已請減上供織造不許遷南京工部右侍郎召攺刑部進兵部左侍郎以官卒贈尙書廩初從歐陽徳鄒守益遊制行醇謹故所至有立

賈三近按明外史本傳三近字徳修嶧縣人隆慶二年進士選庶吉士授吏科給事中疏言善治者守法以宜民去其太甚而已今廟堂之令不信於郡縣郡縣之令不信於小民蠲租矣而催科愈急賑濟矣而追逋自如卹刑矣而冤死相望正額之輸上供之須邊疆之費𨿽欲損毫釐不可得形格勢制莫可如何且監司考課多取振作集事之人而輕寬平和易之士守令𨿽賢安養之心漸移於苛察撫字之念日奪於徵輸民安得不窮國安得無事乞戒有司務守法而監司殿最毋但取旦夕功失惇大之體已復疏言撫按諸臣遇州縣長吏率重甲科而輕鄕舉同一寬也在進士則爲撫字在舉人則爲姑息同一嚴也在進士則爲精明在舉人則爲苛戾是以爲舉人者非華顚豁齒不就選人或裹足毀裳息心仕進夫州縣數多而鄕舉豈乏才良宜令勉就是途因行激勸詔皆兪允再遷左給事中勘事貴州中道罷遣遂請急歸神宗嗣位起戶科給事中萬曆元年平江伯陳王謨以太后家姻夤緣得鎭湖廣三近劾王謨垢穢狀寢其命給事中雒遵禦史景嵩韓必顯劾譚綸被謫三近率同列救之詔增供用庫黃蠟歲二萬五千三近等又諫皆不從時方行海運多覆舟以三近言罷其役肅王縉隆慶間用賄以輔國將軍襲封至是又請復莊田三近再疏爭遂弗予初有令徵賦以八分爲率不及者議罰三近請地雕敝者減一分詔從之中官溫泰請盡輸關稅鹽課於內庫三近言課稅本餉邊今屯田半蕪開中法壞塞下惟資此苟歸內帑必誤邊計議乃寢頃之擢太常少卿再遷南京光祿卿請假歸十二年召掌光祿其秋拜右僉都禦史巡撫保定畿輔大饑賑貸有方召拜大理卿未上以親老歸養起兵部右侍郎復以親老辭不許尋卒

蕭彥按明外史本傳彥字思學涇縣人隆慶五年進士除杭州推官萬曆三年擢兵科給事中自塞上多警邊吏輒假招降幸賞彥言議招逆黨爲中國逋亡設耳乃欲以此招漠北敵人夫李俊滿四等休養百年稱亂一旦降人不可處內地明矣宜一切報罷從之以工科左給事中閱視陜西四鎭邊務還奏訓兵儲餉十事﹠﹟允行尋進戶科都給事中初行丈量法延寧二鎭益田萬八千餘頃總督髙文薦請三年徵賦彥言西北墾荒永免科稅祖制也況二鎭多沙磧柰何定永額使初集流庸懷去志遂除前令詔購金珠已命停市以其直輸內庫彥言不當虛外府以實內藏不聽尋上言察吏之道不宜視催科爲殿最昨隆慶五年詔徵賦不及八分者停有司俸至萬曆四年則又以九分爲及格仍令帶徵宿負二分是民歲輸十分以上也有司憚考成必重以敲撲民力不勝則流亡隨之竭澤而漁其何以繼臣以爲九分與帶徵二議不宜﹠﹟行所謂寬一分民受一分之賜也部議允行未幾浙江巡撫張佳引復以舊例請部又從之彥疏爭乃詔如新令詔取黃金三千二百兩彥請納戶部言減其半不從擢太常少卿以右僉都禦史巡撫貴州都勻答千巖苗叛土官蒙詔不能制彥檄副使楊寅秋破禽之宣慰安國亨詭言獻大木被賚及徵木無有爲彥所劾國亨懼誣商奪其木訐彥於朝帝怒欲罪彥大學士申時行等言國亨反噬輕朝廷帝乃止攺撫雲南時用師隴川副將鄧子龍不善禦軍兵大噪守備姜忻撫定之而其兵素驕給餉少緩遂作亂鼓行至永昌趨大理抵瀾滄過會城彥調土漢兵夾攻之斬首八十脇從皆撫散事聞賚銀幣自緬甸叛孟養車裏二宣慰久不貢至是修貢彥撫納之尋以副都禦史撫治鄖陽進兵部右侍郎總制兩廣軍務日本﹠﹟朝鮮會暹羅入貢其使請勤王尙書石星因令發兵搗日本彥言暹羅處極西去日本萬里安能飛越大海請罷其議星執不從旣而暹羅兵卒不出召拜戶部右侍郎尋卒彥從同縣查鐸學有志行服官明習天下事所在見稱後贈右都禦史謚定肅

李頤按明外史本傳頤字惟貞余幹人隆慶二年進士授中書舍人博習典故負才名萬曆初擢禦史同官胡涍景嵩韓必顯給事中雒遵相繼獲譴抗疏申救不聽淸軍湖廣廣西請免土民遠戍祇充傍近衛所軍制可忤張居正出爲湖州知府遷蘇松兵備副使湖廣按察使鄖陽兵變知府沈鈇且得罪頤爲白其冤而密殲首亂者以母喪歸起故官蒞陜西進河南右布政使擢右僉都禦史巡撫順天進右副都禦史以定亂兵進兵部右侍郎長昂桀驁頤與總兵王保擒其心腹小郎兒等七人賊遂詟已別部伯牙入寇督將士敗之羅文谷進左侍郎久之進右都禦史時礦稅使四出馬堂駐天津王忠駐昌平王虎駐保定張駐通州頤疏言燕京王气所鍾去陵寢近祖宗二百餘年封培甚固一旦開鑿必損靈气又言畿輔地荒瘠歲又凶災而敕使誅求不遺纖屑恐臨淸激變之慘復見輦轂下已遼東稅使髙淮誣劾山海同知羅大器頤復言內監外僚初無統攝且遼陽礦稅何預薊門若皆效淮所爲有司將無遺類陛下奉天之權制馭宇內今盡落宦豎手朝奏夕報如響應聲縱所劾當罪尙非所以爲名何況無辜暴加摧折皆不報頤在鎭十年威望大著中使憚頤廉正畿民少安二十九年以工部右侍郎代劉東星管理河道議上築決口下疏故道爲經久計甫兩月以勞卒贈兵部尙書頤仕宦三十餘年敝車羸馬布衣蔬食初爲禦史首請祀胡居仁於文廟寢未行見居仁裔孫希祖幼且貧字以女養之於家弟謙早卒以己蔭其子

孫維城按明外史本傳維城字宗甫丘縣人隆慶五年進士歷知浚太康任丘三縣萬曆十年擢南京禦史初張居正不奔喪寧國諸生吳仕期欲上書諫未發太平同知龍宗武告之操江胡檟以聞於居正居正令潛斃之會有僞爲海瑞劾居正疏播之邸抄宗武意仕期遂置獄搒掠七日而卒居正死仕期妻訟冤維城疏言狀檟已擢刑部侍郎宗武湖廣參議皆落職戍邊天下快之中官田玉提督太和山請兼行分守事帝許之維城援祖制力陳不可俄以救言官範﹠﹟奪俸一年忤座主大學士許國出爲永平知府遷赤城兵備副使繕亭障二百六十所招史車二部千餘人以功屢進按察使兵備如故部長安兔恃勇挾五千騎邀賞維城請於督撫革其市賞而責之戢不敢肆尋以右布政使移守宣府攺廣東左布政使軍民奏畱之二十九年拜右僉都禦史巡撫延綏河套常犯順罷貢市十餘年後復松山築邊城諸部長恐益侵軼至是吉囊卜莊等乞款聞巡撫王見賓當去請益切在寧夏者曰著宰亦請之巡撫楊時寧兩鎭交奏給事中桂有根請聽邊臣自主維城方代見賓時寧亦遷去以黃嘉善代二人﹠﹟申約束維城又條善後六事款事復堅初維城在宣府與總兵官麻承恩不相能會承恩亦移鎭延綏一日維城見城外積沙及城命餘丁除之承恩紿其眾曰食不宿飽且塞沙可盡乎卒遂噪維城曉之曰除城沙以防寇耳非謂塞上沙也卒悟而散維城因自劾帝慰畱維城治嘩者然維城竟坐是得疾不數月卒將吏入視其橐僅俸數金賻而歸其喪

郭惟賢按明外史本傳惟賢字哲卿晉江人萬曆二年進士自淸江知縣拜南京禦史張居正旣死吳中行趙用賢等猶未錄會皇長子生詔赦天下惟賢因請召諸臣馮保惡其言謫江山丞保敗還故官劾左都禦史陳﹠﹟希權臣指論罷禦史趙耀趙應元不可總憲紀﹠﹟罷去又薦王錫爵賈三近孫鑨何源孫丕揚耿定向曾同亨詹仰庇皆獲召主事董基諫內操被謫惟賢救之忤旨調南京大理評事給事中阮子孝禦史潘惟嶽等交章救帝怒奪俸有差惟賢尋遷戶部主事歷順天府丞二十年以右僉都禦史巡撫湖廣景王封徳安土田倍諸藩國絕賦額猶存及帝弟潞王之國衛輝悉以景賦予王王奏賦不及額帝爲奪監司以下俸責撫按急奏報惟賢言景府賦額皆姦民投獻妄張其數臣爲王履畝增賦二萬五千非復如往者虛數王反稱不足何也且潞去楚遠莫若徵之有司轉輸潞府會典皇莊及勛戚官莊遇災蠲減視民田今襄漢水溢王佃民流亡過半請蠲如例又言長沙寶慶衡州三衛軍戍武岡而永州寧遠諸衛遠戍廣西瘴癘死無數請分番疊戍武岡罷其戍廣西者帝悉報許承天守備中官以徵興邸舊賦請罪潛江知縣及諸佃民旨下撫按勾捕惟賢言臣撫楚事無不當問今中官問而臣等爲勾捕臣實不能帝直其言而止尋請以太和山香稅充王府逋祿免加派小民又請以周惇頤父輔成從祀啟聖詔皆從焉入爲左僉都禦史言行取不宜久停言官不宜久系臺員不宜久缺已復言天下多故乃自大僚至監司率有缺不補政日廢弛且建言獲譴者不下百餘人效忠者皆永棄帝不納尋遷左副都禦史請早建皇儲愼簡輔弼亟行考選盡下推舉諸疏俱不報久之以憂歸起戶部左侍郎未上卒贈右都禦史天啟初謚恭定

王國按明外史本傳國字之楨耀州人萬曆五年進士選庶吉士攺禦史出視畿輔屯田淸成國公朱允禎等所侵地九千六百餘頃張居正疾篤疏薦其座主潘晟入內閣帝從之國與同官魏允貞雷士禎及給事中王繼光孫煒牛惟炳張鼎思抗言不可寢其命已極論中官馮保罪且言居正死保令徐爵索其家名琴七夜光珠九珠簾五黃金三萬白金十萬居正子簡修躬賫至保邸而保揚言陛下取之誣污聖徳因發曾省吾王篆表裏結納狀國疏自外至與李植疏先後上帝已納植言罪保植遂受知而國亦由此顯名還朝薦王錫爵陸樹聲胡報禮耿定向海瑞胡直顏鯨魏允貞尋出督南畿學政以疾歸起掌河南道首輔申時行欲置所不悅者十九人察典吏部尙書楊巍等依違其間國力持不可時行以禦史馬允登資在國前乃起允登掌察而國佐之諸禦史咸集允登書十九人姓名曰諸人可謂公論不容者矣國熟視叱曰諸人獨忤執政耳天日監臨何出此語允登意不回國怒奮前欲毆允登允登走國環柱逐之同列救解事聞兩人﹠﹟調外國得四川副使移疾歸而十九人賴國以免久之起故官蒞山西攺督河南學政遷山東參政所在以公廉稱召爲太僕少卿復出爲山西副使歷南京通政使三十七年以兵部右侍郎兼右僉都禦史巡撫保定歲凶屢上寬卹事宜大盜劉應第董世耀聚眾稱王剽劫遠近督兵討滅之進右都禦史巡撫如故國剛介與弟吏部侍郎圖﹠﹟負時望爲黨人所忌乞休歸卒

萬象春按明外史本傳象春字仁甫無錫人萬曆五年進士選庶吉士授工科給事中皇女生詔戶部光祿寺各進銀十萬兩象春力諫不聽屢遷禮科都給事中鄭貴妃有盛寵而帝耽於酒象春因慈寧宮災疏言晉文公得南之威三日不朝遂推之威而遠之儀狄作酒禹飲而甘遂疏儀狄陛下宜以爲法報聞時宗室繁衍歲祿不繼象春議變通會河南巡撫褚鈇亦奏其事帝卽命象春徧詣河南山西陜西諸王府計畫以聞象春抵河南方集議而周府諸宗人疑鈇疏出宗正睦意羣毆睦幾死象春以狀聞帝爲奪諸人歲祿象春復以次詣秦晉諸藩奏上便宜十五事多著爲令眞人張國祥乞三年一覲象春言左道無民社寄不當在述職之列時詔許後父永年伯王偉乘肩輿象春言勛戚不乘輿祖制也固安伯陳景行武淸伯李偉太后父衰白封始賜肩輿近定國公徐文璧班首重臣嗣爵久故亦蒙殊典今偉非三人比乞寢前命皆不許孟秋將享廟帝齋宿宮中象春言當在便殿不當於內寢帝怒停俸三月已因災異言外吏貪殘不當遣緹騎逮問宮禁邃密不當宿重兵廷臣建言貶黜當序遷內臣有犯當付外廷按治帝報聞象春在諫垣久前後七十餘疏多關軍國計請復建文年號加景帝廟謚尢爲時所稱出爲山東參政妖賊郭大通爲亂計擒之歷山西左布政使二十五年以右副都禦史巡撫山東倭﹠﹟朝鮮濱海郡邑悉戒嚴象春拊軍民供饋運應機立辦中使陳增以礦稅至象春疏論其害福山知縣韋國賢忤增被侵辱象春力保持之增遂劾國賢沮撓象春黨庇詔逮國賢奪象春俸遂引疾歸起南京工部右侍郎未上卒贈右都禦史

鍾化民按明外史本傳化民字維新仁和人舉萬曆八年進士授惠安知縣多異政禦史安九域薦於朝以俸未及期移知樂平治復最徵授禦史與同官何卓王愼徳交章請建儲不報出視陜西茶馬言邊塞土寒獨畜馬爲業今慮其闌出爲厲禁於是民間孳息與境內貿易俱廢公家緩急亦無所資請聽逾境販鬻特不得入番中又曩寧夏乏餉歲發萬金易米二萬七千石後所司幹沒濫徵之民請以墾田粟補之永停徵派俱報可巡按山東歲旱請蠲賑先發後聞坐寧夏時取官銀交際爲尙寶丞周弘禴所劾調行人司正累遷儀制郎中瀋王珵堯由支庶嗣請封其庶子爲郡王化民持不可帝傳諭曰第予虛名令藉是婚娶耳化民奏曰瀋王子與元子孰親王子不卽封慮妨婚娶元子不卽立不慮妨豫教乎帝怒以化民辭直無以難帝命﹠﹟封三王化民與顧允成等面詰王錫爵於朝房尋進光祿丞二十二年河南大饑人相食命化民兼河南道禦史往賑荒政具舉民大悅旣竣繪圖以進帝嘉之褒諭者再擢太常少卿二十四年以右僉都禦史巡撫河南討平南陽礦盜夾河賊嘯聚數千人復督兵破之時方采礦抗疏力諫化民短小精悍多智計居官勤厲所至有聲徧歷八府延父老問疾苦勞瘁卒官士民相率頌於朝詔贈右副都禦史賜祠曰忠惠

節使部名臣列傳三十六

明八

魏學曾葉夢熊梅國禎按明外史本傳學曾字惟貫涇陽人嘉靖三十二年進士除戶部主事遷郎中尋擢光祿少卿進右僉都禦史巡撫遼東隆慶初土蠻大入永平學曾入駐山海檄諸將王治道等追擊至義院口大捷進右副都禦史學曾乃易置將吏招納降附釐屯田二千餘頃數破敵被賞賚以疾去起兵部右侍郎提督神樞營旋攺吏部轉左侍郎穆宗崩大學士髙拱欲去馮保屬言官論劾學曾投書大學士張居正曰外人皆言公與保有謀遺詔亦出公手今日之事不宜復護此閹居正怒及拱被逐舉朝失色學曾獨大言曰上踐阼伊始柰何逐顧命大臣且詔出何人不可不明示百官要諸大臣詣居正邸爭之諸大臣多不往居正亦辭以疾自是益忤出爲南京右都禦史未上給事中宗弘暹希居正指劾之詔以故官候調學曾遂歸居正歿逾年起南京戶部右侍郎召爲右都禦史督倉場尋以南京戶部尙書致仕萬曆十八年順義王扯力克西赴靑海火落赤眞相犯洮河副總兵李奎李聯芳先後被殺朝命尙書鄭洛經略七鎭兼領總督洛固辭明年春起學曾兵部尙書兼右副都禦史總督陜西延寧甘肅軍務用大學士王錫爵薦也時洛專主款學曾至與議不合陜西巡撫葉夢熊助之初順義之封夢熊以諫沮坐得罪學曾亦爲髙拱言不便至是扯力克助叛學曾夢熊欲遂討之詆洛玩寇會扯力克東歸火落赤諸部亦徙去學曾奏扯力克𨿽歸陰畱精兵二萬於嘉峪欲助火落赤眞相其說本采諸道路朝士乃爭附和之錫爵意悔具疏言狀又遺書責夢熊而兵部尙書石星以順義旣東宣大事急召洛還定撫議置學曾疏不問未幾河套部長土昧明安入市畢要請增賞學曾令總兵官杜桐神木參將張剛孤山遊擊李紹祖出不意擊斬明安俘馘四百八十餘級奪馬畜器械稱是學曾以功加太子少保而明安子擺言太聲言復仇號召諸部明年哱拜反遂煽諸部爲亂拜西部人也嘉靖中得罪其部長父兄皆見殺拜跳脫來降驍勇屢立戰功前督撫王崇古石茂華先後奏加副總兵遂多畜亡命子承恩拜夢妖物入妻施脇而生狼形梟啼性狼戾拜老承恩襲父爵十九年洮河告警禦史周弘禴舉承恩及指揮土文秀拜義子云等巡撫黨馨檄文秀西援拜謁經略洛願與子承恩從出師馨惡其自薦抑損之拜以故心怨至金城見諸鎭兵皆出其下比賊退取道塞外還寇騎遇之皆辟易遂有輕中外心馨數裁拜且按承恩罪箠二十云文秀亦以他故怨馨會戍卒請衣糧久弗給拜遂嗾軍鋒劉東暘許朝作亂二十年二月殺馨及副使石繼芳逼總兵官張維忠縊死使云文秀殺遊擊梁琦守備馬承光東暘稱總兵奉拜爲謀主以承恩朝爲左右副總兵云文秀爲左右參將承恩乃分遣王虎何安等據諸城堡學曾行部花馬池聞變遣部將張云郜寵諭降東暘語悖誕承恩遂陷玉泉營中衛廣武河西望風靡惟文秀徇平鹵參將蕭如燻堅守不下賊旣取河西四十七堡且渡河復誘河套著力兔宰僧犯平鹵花馬池全陜皆震動學曾檄副總兵李昫率遊擊吳顯趨靈州別遣遊擊趙武趨鳴沙州沿河扼賊南渡而自駐花馬池以當賊衝昫等渡河禽虎安等四十七堡皆復惟寧夏鎭城爲賊據與著力兔等中外皆呼應拜文秀攻武於玉泉云引著力兔攻平鹵如燻射殺云昫救武圍亦解四月昫引兵與故總兵牛秉忠抵鎭城下帝已擢董一奎爲總兵李蕡副之已復擢如燻代一奎而以麻貴代蕡未至昫等攻城賊於東西二門各出驍騎三千搏戰步卒列火車爲營官軍擊之奪其車百輛追奔入河賊溺死無算壯士髙孟等乘勝入北門後軍不繼被殺副總兵王通傷楡林遊擊兪尙徳戰死翼日朝文秀脇慶王上東城乞暫罷兵詭言願獻首惡會官軍糧盡乃引退休近堡學曾日夜趨芻餉調延綏莊浪蘭靖楡林兵道回遠所治舟亦未具乃駐花馬池俟軍至移靈州頃之延綏遊擊姜顯謨都司蕭如蕙甘州故總兵張傑及麻貴軍皆至復扺鎭城攻之賊討延綏楡林兵出內虛勾他部落掠舊安邊磚井堡以牽我兵承恩復以間合寇兵伏延漢渠掠糧車二百學曾自花馬池還靈州被圍救至而解貴等數攻城不能克賊殺慶王妃盡掠其宮人金帛牛秉忠戰傷右股乃復退師帝用尙書星言賜學曾尙方劍督戰會寧夏巡撫朱正色甘肅巡撫葉夢熊監軍禦史梅國禎諸大將劉承嗣董一奎李如松先後至軍六月復攻城連戰不下夢熊字男兆歸善人嘉靖四十年進士由福淸知縣入爲戶部主事轉餉寧夏攺禦史以諫受把漢那吉降貶合陽丞累遷贛州知府平黃鄕賊遷浙江副使攺永平萬曆十七年冬由山東布政使擢右僉都禦史巡撫貴州尋攺陜西進右副都禦史以請討扯力克與經略洛議相左廷議方右洛絀其議不用會扯力克東歸洛亦還宣大乃移夢熊甘肅與學曾共事夢熊有膽決敢任事會拜反上疏自請討賊帝然之以六月至靈州與學曾合國禎字克生麻城人少雄傑自喜善騎射舉萬曆十一年進士除固安知縣中官詣國禎請收責於民國禎僞令民鬻妻以償民夫婦哀慟中官爲毀券擢禦史會拜反學會師久無功時寧遠伯李成梁方被論廷議欲遣爲大將未敢決國禎獨疏保之乃遣成梁子如松爲提督將遼東宣大山西諸鎭兵以往而命國禎監其軍遂與如松至寧夏初學曾欲招東暘朝令殺拜父子贖罪遣卒葉得新往四人方約同死折得新脛置之獄巡撫正色以賊詭請降而張傑嘗總寧夏兵故與拜善遣傑入城招拜降朝乃述得新用間狀舁出見傑得新大罵被殺賊系傑僞求撫學曾爲之請帝下詔切責及是城中百戶姚欽武生張遐齡射書城外約內應夜半舉火外兵不至賊殺其黨五十人欽縋城出來奔當是時賊外以求撫緩兵而陰結寇爲助然糧盡勢且困七月學曾與夢熊國禎定討決黃河大壩水灌之水遂扺城下時套寇卜失兔莊禿賴以三萬騎犯定邊小鹽池用土昧鐵雷爲前鋒而別遣宰僧以萬騎從花馬池西沙湃口入爲拜聲援麻貴擊之右溝寇稍挫分趨下馬關及鳴沙洲學曾令遊擊龔子敬扼沙湃口而檄延綏總兵官董一元搗土昧鐵雷巢斬首百三十餘級寇大驚引去遇子敬圍之十重子敬死寇亦去賊援遂絕學曾命益決大壩水八月河決堤壞復繕治之城外水深八九尺東西城崩百餘丈著力兔宰僧復入李剛堡如松貴等擊敗之追奔至賀蘭山賊益懼求款未決會學曾得罪罷朝命遂以夢熊代夢熊遂成功初學曾之遣人招東暘朝也畱固原十餘日以俟之帝責其玩寇李昫渡河又稍遲松山河套寇先入官軍用是再失利學曾嘗上疏令監軍無與兵事帝爲飭國禎如其言國禎頗憾之及至軍劾諸將觀望而頗以玩寇爲學曾罪給事中許子偉亦劾學曾惑於招撫誤國事國禎又言僉事隨府從城上躍下賊令四人下取我軍咫尺不敢前帝遂大怒逮學曾至京然學曾逮未逾月城壞而大軍入賊竟以破滅夢熊旣代學曾亦賜尙方劍時調度靈州獨國禎監軍寧夏賊被圍久食盡無援而城受水浸益大崩國禎挾諸將趨南關秉忠先登國禎大呼諸將畢登賊退據大城攻數日不下國禎使間紿東暘朝承恩互相殺以降貰其罪三人內猜疑東暘遂先誘殺承恩黨文秀承恩亦與其黨周國柱誘東暘朝殺之盡懸東暘朝文秀首城上開門降如松率兵圍拜家拜倉皇縊闔室自焚死夢熊自靈州馳至下令盡誅拜黨及降人二千慰問宗室士庶寧夏平夢熊正色國禎各上捷奏而俘承恩獻京師帝禦門受賀詔磔承恩於市大賞功臣夢熊正色國禎各蔭世官如松功第一如燻貴秉忠等加恩有差學曾初奪職爲民敍功以原官致仕學曾任事勞勩灌城招降之策本其所建及宣捷帝召見大學士趙志臯張位志臯位力爲學曾解尙書星以下多白學曾無罪國禎亦上疏言學曾應變稍緩臣請責諸將以振士气而逮學曾之命發自臣疏竊自悔恨學曾不早雪臣將受萬世譏如松亦言學曾被逮時三軍雨泣夢熊亦推功學曾帝初不聽旣而復其官居家數年卒夢熊以功進右都禦史復加太子太保兵部尙書尋入爲南京工部尙書而以都禦史李汶代自洮河變後寇頗輕中國招撫議旣絕諸部數入犯四鎭遂頻歲用兵云夢熊𨿽功多其品望遠出學曾下卒官國禎旣招降承恩以夢熊貪功殺降劾其罪夢熊奏辧言拜所畜家人皆死士緩一二日東暘朝黨復集必再亂臣寧負殺降名以絕禍本帝爲下詔和解之國禎終不能平以故爲學曾訟冤論功擢國禎太僕少卿逾年遷右僉都禦史巡撫大同久之遷兵部右侍郎總督宣大山西軍務在鎭三年節省市賞銀十五萬兩有奇父喪歸未起而卒贈右都禦史

石星按明外史本傳星字拱辰東明人嘉靖四十四年進士官行人擢吏科給事中隆慶元年上疏言陛下爲鰲山之樂縱長夜之飲極聲色之娛朝講久廢章奏抑遏一二內臣威福自恣肆無忌憚天下將不可救帝大怒以爲訕上詔杖六十黜爲民中官滕祥者以造作奇巧得幸會監杖星大詬之祥怒予重杖星絕而復蘇其友工部郎中穆文熙持之哭卽解官護與俱歸星妻鄭誤聞星已死遽觸柱死聞者哀之萬曆元年起故官進尙寶少卿大理丞南京太僕卿罷歸再起太僕卿遷僉都禦史右副都禦史歷兵部左侍郎進工部尙書加太子少保十八年攺戶部以國用滋侈而帑藏虛乏請廷臣集議緣禦史馮應鳳等奏建白十四條下閱邊使者軍需多所裁減邊吏承風務爲刻削明年攺兵部二十年寧夏哱拜反星條上方略下總督魏學曾等賊破敍功加太子太保世襲錦衣衛正千戶再敍前後平賊功加少保世襲錦衣衛指揮僉事其年倭大入朝鮮朝鮮乞援星欲自將救之帝不聽拜山東巡撫宋應昌爲兵部右侍郎經略朝鮮假便宜行事召諸將劉綎陳璘鄧子龍等皆赴援星直節震天下沈毅篤實居官有重望然本文士不長於兵力主沈惟敬封貢議竟以此敗先是倭酋關白平秀吉篡其主山城君自號大閣王雄桀善用兵而朝鮮釜山舊有倭戶流寓聞朝鮮弛備是年四月秀吉遣其將行長淸正等猝入其國國王李﹠﹟倉卒棄王京奔平壤復走義州朝鮮八道幾盡歿王子陪臣皆被俘行長據平壤淸正據咸鏡詔副總兵祖承訓將遼兵三千救之大敗於平壤中朝震動瀕海州縣皆增戍時寧夏未平力不能討遊客沈惟敬者嘉興人頗習倭事詭譎無賴以祕策幹星星遣之入倭還言行長願還侵地請封貢以去平壤爲信星大惑之寧夏旣平帝命李如松爲提督往援朝鮮明年春行長復請於惟敬帝從羣議不許而行長以惟敬故不虞我師應昌遂與如松襲取平壤進收開城黃梅平安京畿江源四道悉下淸正亦自咸鏡道退守王京

宋應昌按明外史石星傳應昌字桐岡仁和人撫山東條上海防事宜預策倭爲患進選將練兵積粟三策已而語驗廷議服其先見故推用之旣奏平壤功如松欲遂襲王京大敗於碧蹄館應昌由是奪气與星定封貢議令惟敬陰許行長大學士趙志臯主於內要以獻王京返王子陪臣卽如約而惟敬私許之和親四月倭果棄王京退屯釜山自漢江以南朝鮮故土悉定給事中侯慶遠疏請旋師應昌請畱兵協守卽議撤宜俟倭盡歸星不聽量畱南兵防戍盡罷諸軍六月倭送還王子陪臣遣其將小西飛隨惟敬至而倭兵猝犯晉州爲官軍所敗給事禦史張輔之周維翰疏劾應昌應昌扺言臣許封不許貢臣許貢特借以誤倭前破平壤收王京皆用此策非實許星亦爲應昌辧以爲未許貢俟行長歸國秀吉進表然後議之於是惟敬以十月癸卯再使倭索秀吉進表當是時倭屯釜山方運糧築室爲持久計而如松妄言倭眾已歸星欲並撤南兵給事中吳文梓疏爭且請罷應昌應昌度事難辦方引疾乞休乃召爲兵部左侍郎而命顧養謙代

顧養謙按明外史石星傳養謙字益卿南通州人也巡撫遼東著勛績遷南京戶部侍郎以憂去排款議者謂養謙必能辦倭故帝起爲兵部侍郎總督薊遼軍務尋令經略朝鮮比至則首請封且主撤南兵如星指帝下詔褒美給事中王徳完疏劾星曰尙書星集臺省諸臣會議謂一封之外似無他事及問星能絕貢市與釜山倭肯盡歸否星又不敢必臣又覽惟敬答倭書及傳示倭表皆明白言貢而諸臣佯不知又覽行長答惟敬書有和親之說然則惟敬許和蓋不止貢市何謂一封可了夫以關白篡殺而錫之王封號召三十六島未服之豪傑是虎而翼也星與養謙先許封號以姑塞廷臣之口而徐爲請貢市是謂欺君俾秀吉行長偃然受封以伺我不備是謂誤國當世廟時倭毒東南甚慘今大釁復啟覆轍相尋是惟敬誤星星與經略總督誤陛下諸將吳惟忠駱尙志南兵先撤而劉綎兵繼之沿海邊防一無足恃方爭誇倭之畏威悔罪張以爲功三尺童子知其不然臣所爲扼腕撫心者也給事中逯中立徐觀瀾趙完璧禦史顧龍楨陳惟芝皆疏論如徳完時二十二年春也未幾養謙果請許貢並開市寧波朝議益大嘩尙書陳有年羅萬化侍郎趙參魯給事禦史林材甘士價等爭言不便星亦不敢決請絕封貢養謙因薦孫﹠﹟自代乞身去未幾朝鮮王﹠﹟上書告急請封倭以保國帝由此發怒罪前議者切責星不能主張大事星初議行長歸後方行冊封至是遂請先封曰倭久屯釜山請封未得我旣失信彼又懷疑封而勒令盡歸宜無不聽遂詔小西飛入朝要以三事一勒釜山倭戶盡歸一仍許封不許貢一誓不犯朝鮮小西飛悉應如響十二月癸酉星請於帝遣臨淮侯勛衛李宗城都督僉事楊方亨同惟敬使倭冊平秀吉爲日本國王賜皮弁誥敕給金印明年正月又請授行長以下七人官皆都督僉事大學士志臯請速其行

孫﹠﹟按明外史石星傳﹠﹟字文融尙書升幼子以兵部侍郎出代養謙加右都禦史初封貢議起欲取道寧波浙人素苦倭﹠﹟及沈一貫排之力比﹠﹟經略則封議已定宗城輩且往﹠﹟先令麾下葉靖國持檄諭行長還報行長無撤兵意﹠﹟乃上疏言倭情多詐且聞山城君尙在有文祿三年曆可證關白當如禮臣議攺封順化王責關白子或行長親持誓表詣遼陽然後命宗城往使而罷遣惟敬仍增募水陸諸軍嚴爲之備又聞關白與行長不相能或以計招之亦一策也星言﹠﹟不宜遣人入倭阻壞封事﹠﹟乃作封貢議以諷星亦不聽宗城等將命經年至十一月始扺釜山不敢渡海二十四年正月惟敬詭云習禮偕行長先往給事中徐成楚極論惟敬不足信星爲所愚巡撫李化龍總兵董一元奏報倭情亦各異星獨奏必無變計俄聞秀吉起兵二十萬欲犯中國且拘畱冊使宗城大懼以四月己亥夜半棄敕印逃還志臯星皆上疏引罪封議再絕矣而副使方亨受惟敬誡奏倭情無變詔擇科臣往使廷臣交章諫止帝切責阻撓下巡按禦史曹學程詔獄奪都水郎中嶽元聲職卽命方亨爲正使惟敬爲添注遊擊副之以卒封事星再疏請赴朝鮮處置帝慰畱之星上言秀吉望封甚切惡淸正阻其事已置之罪又言日本地震山崩海溢死者萬餘人而詔使及從者不損一人倭眾益敬畏秀吉咎淸正阻封孥戮淸正其說皆本惟敬絕誕謾星愈信之方亨惟敬扺倭國關白禮甚倨二人大屈辱行長頗爲之地乃得禮宴然前語皆不讎方亨惟敬甫離倭國朝鮮奏倭復興兵令淸正將以今冬渡海二十五年正月丙申方亨回至釜山奏秀吉受封謝表且至而倭已隨入陪臣鄭期遠痛哭求援方亨知事敗始上封事始未且云尙書星遺臣書云陛下喜金珠絨惟敬因買以進詭云秀吉所貢星凡事欺罔因出星前後手書十三封大指欲苟完封事無令督撫破壞而已遂奪星職星亦出方亨私書言淸正之來﹠﹟實召之方亨不承給事中徐成楚禦史陳遇文劾星爲行長所賣反誣﹠﹟帝以﹠﹟遜避觀成敗亦罷免猶未罪星未幾倭破南原閒山帝始大怒治諂賊誤國之罪九月逮星下獄論死妻子皆戍瘴鄕惟敬亦爲總督邢玠所執封議始絕時志臯委責於星故獨受其禍星本無算略事初起語光祿丞蔡悉苟不濟則繼之以死悉曰中樞系天下安危柰何輕言死在所用得人耳果以誤倚小人致敗旣被系猶上書政府以息兵省餉爲言辭旨酸感論者或諒其心焉二十七年九月星竟死獄中應昌還朝被劾免後敍平壤功加右都禦史及卒復故官養謙起兵部侍郎卒贈兵部尙書﹠﹟旣罷倭以國內亂遁歸玠推功﹠﹟得賜幣後官南京兵部尙書加太子少保﹠﹟萬曆二年會試第一有文名爲吏部考功文選郎澄淸銓法名籍甚其掌南樞也京營兵二萬七千止存四之一而是時采礦使橫出妖人噪眾爲亂﹠﹟請重典治之邏卒四出給事禦史交劾﹠﹟濫殺﹠﹟乃三疏求去然﹠﹟去妖黨竟蔓延十餘年致煩王師

邢玠按明外史石星傳玠字式如益都人隆慶五年進士知密雲縣擢禦史巡按甘肅萬曆五年俺答欲赴靑海玠疏陳利害甚悉其後扯力克嗣封果有洮河之患時謂玠有先見出爲河南僉事歷山西右布政使擢右僉都禦史巡撫大同進南京兵部右侍郎播州宣慰使楊應龍叛敗官軍於白石二十二年十月轉玠左侍郎兼右僉都禦史總督川貴軍務討之檄諭應龍應龍面縛諉罪於其黨黃元阿羔執以獻詔應龍輸四萬金贖爲民斬元等重慶市加玠右都禦史二十五年正月倭敗封三月命玠以兵部尙書兼右副都禦史總督薊遼保定軍務經略朝鮮代﹠﹟又令楊鎬爲右僉都禦史經理軍務主事楊汝南丁應泰隨軍贊畫玠以王京居八道中西隘南原東隘中州皆要害檄楊元吳惟忠屯守相犄角總兵官麻貴議直取釜山玠言王京拒釜山千四百里勢難趨搗請持久以老之帝報可師遂不出而倭已奪梁山據三浪江乘勝入慶州侵閒山朝鮮統制使元均望風潰八月淸正夜薄南原守將元跣足遁一軍盡沒惟忠亦棄中州走官軍盡保王京貴議棄王京守鴨綠海防副使蕭應宮不可玠乃檄貴守稷山經理鎬身赴王京諭諸將死守人心始定鎬用參軍李應試計使使持沈惟敬手書責行長背約行長乃退屯井邑淸正退屯蔚山貴以稷山捷聞應宮曰倭以惟敬手書退稷山未交一矢何言功玠鎬等銜之上疏言惟敬欲走倭應宮不早送京師應宮遂被逮十二月玠至王京令鎬貴督李如梅李春芳爲左右軍攻蔚山小勝進圍之島山明年正月師大敗鎬貴奔王京與玠謀以蔚山大捷聞帝厚賜玠等發帑金犒師又賜玠尙方劍贊畫應泰劾鎬及如梅並言大學士張位沈一貫與鎬密書往來結黨欺君帝震怒罷鎬命玠暫兼經理位已罷去一貫及玠引罪乃已旣而諸將劉綎陳璘與行長角相當麻貴抵蔚山中伏而敗董一元攻石曼子亡失多大學士趙志臯給事中郝敬皆請撤兵給事中姚文蔚張輔之爭之會平秀吉死國內亂十一月淸正渡海先遁貴入島山西浦綎攻行長石曼子引舟師救之爲陳璘所邀被焚死行長逸去禽其將平正成平秀政玠及巡撫萬世徳遂以蕩平聞應泰劾玠等賂倭賣國勘功給事中徐觀瀾亦言大學士一貫尙書蕭大亨與玠世徳黨和欺蔽又欲盡劾諸路失事狀一貫請於帝攺命給事中楊應文往勘而罷應泰觀瀾明年四月宣捷告廟磔正成秀政於市應文勘報功次首璘次綎次貴次一元皆遷賞有差加玠太子太保元棄師惟敬通倭先後棄市二十八年召玠爲兵部尙書論玠者益眾乃乞終養歸尋敍閱邊勞加少保卒自倭患起更督巡六人推轂十四將二十六偏裨轉餉數百萬首尾七年乃收功於關白之死兵部尙書田樂請下廷臣集議善後事宜尙書李戴陳渠余繼登蕭大亨楊一魁議畱兵暫守而責朝鮮供餉左都禦史溫純言畱兵宜練大理卿鄭繼之言畱兵宜處餉給事中許子偉姚文蔚侯先春楊應文禦史周盤皆議撤給事中李應策楊天民議去畱俱聽之督撫而張問達又謂兵不可撤帝以言人人殊迄無定論責朝鮮及督撫諸臣博謀善計最後諸臣奏至再咨部科樂乃折衷其說召水陸諸軍還時諸軍待命海外糜餉又幾二年矣天啟初侍郎鄒元標訟星志在爲國且推寧夏功詔復官還其子於戍所

李化龍按明外史本傳化龍字於田長垣人萬曆二年進士除嵩縣知縣年甫二十胥吏易之化龍陰察其姦悉召置之法縣中大治遷南京工部主事就轉吏部出爲河南提學僉事歷山東參議參政入爲太僕少卿轉右通政使二十二年夏擢右僉都禦史巡撫遼東初總兵官李成梁破殺泰寧速把亥其子把兔兒弟炒花據舊遼陽以北居兩河之中益結土蠻爲患其年四月把兔兒圍遼陽朵顏小歹靑福余伯言兒分犯錦義掠淸細河巡撫韓取善坐免化龍受事甫兩月把兔兒與伯言兒等寇鎭武又約土蠻子卜言臺周犯右屯把兔兒先至吳家墳化龍與總兵官董一元定計先擊把兔兒敗之伯言兒中流矢死把兔被傷卜言臺周至攻右屯不利亦解去於是把兔小歹靑卜言臺周益相結謀復前恥化龍與一元嚴備之一元又出塞搗巢有功而把兔傷重竟死邊塞詟服詳具一元傳進兵部右侍郎明年小歹靑悔禍款塞請開本市於義州且告朵顏長昂將犯邊已長昂果犯錦義副總兵李如梅擊卻之歹靑言旣信化龍遂許其請上疏曰環遼皆敵也迆北土蠻種類多不可數近邊者直寧前則長昂直錦義則小歹靑直廣寧遼瀋則把兔炒花花大直開鐵則伯言暖兔其在東邊海西則猛骨孛羅那林孛羅卜寨皆與遼地項背相望並墻圍獵則刁鬥聲相聞蓋肘腋憂也自那卜被剿數年東陲無事去年把兔伯言戰死炒花花大一敗塗地今伯言子宰賽受罰入市廣寧遼瀋開鐵間警報漸希所未馴伏者惟小歹靑與長昂耳小歹靑素凶狡雄長諸部西助長昂東助炒花大舉動以數萬小竊則飛騎出沒錦義間自周之望柏朝翠戰歿無敢以一矢加遺淩河上下方數百里野多暴骨民無寧宇遠慮者每以河西不保爲虞今乃叩關求市臣徧詢將領及彼地居民僉言木市開有五利河西無木皆在邊外叛亂以來仰給河東以邊警又不時至故河西木貴於玉市通則材木不可勝用利一所疑於歹靑者無信耳彼重市爲生路當市時必不行掠卽今年市而明年掠我已收今年不掠之利矣利二遼東馬市成祖所開無他賞本聽商民與交易木市與馬市等有利於民不費於官利三大舉之害酷而希零竊之害輕而數小歹靑不掠錦義零竊少矣又西不助長昂東不助炒花則敵勢漸分卽寧前廣寧患亦漸減且大舉先報又得預爲備利四零竊旣希邊人益得修備利五疏入從之化龍尋以病去木市亦停止其後總兵官馬林復議開市與巡撫李植相左論久不決小歹靑遂復爲寇云二十七年三月起故官總督湖廣川貴軍務兼巡撫四川討播州叛臣楊應龍播州古夜郎且蘭地唐乾符中太原人楊端將兵擊南詔畱其地長子孫明初楊鑑內附授宣慰使地方千里西北塹山東南俯江稱西南奧區傳至應龍性猜狠嗜殺數從徵調恃功驕蹇知川兵脆弱陰有據蜀志間出剽州縣嬖小妻田雌鳳讒殺妻張氏屠其家用誅罰立威所屬五司七姓不堪其虐走貴州告變巡撫葉夢熊疏請大徵詔不聽逮系重慶獄應龍詭將兵徵倭自效得脫歸復逮不出四川巡撫王繼光發兵討覆於白石應龍諉罪諸苗朝廷命邢玠總督值東西用兵勢未能窮治因招撫之應龍益橫所居僭飾龍鳳令部人稱其子朝棟爲後主益結生苗奪五司七姓地並湖貴四十八屯地以畀之州人有貲者輒殺而取其貲以養苗苗皆樂爲用乃歲出侵掠是年二月敗官軍於飛練堡都司楊國柱指揮李廷棟等皆死已復破殺綦江參將房嘉寵遊擊張良賢投屍蔽江下僞軍師孫時泰請直取重慶搗成都劫蜀王爲質而應龍遷延聲言爭地界冀曲赦如曩時化龍至成都徵兵未至亦謬爲好語縻之帝聞綦江破大怒追褫前四川貴州巡撫譚希思江東之職而賜化龍劍假便宜討賊賊焚東坡爛橋梗湖貴路又焚龍泉走都司楊惟忠化龍劾諸大帥不用命者沈尙文逮治童元鎭劉綎皆革職充爲事官諸軍大集化龍先檄水西兵三萬守貴州斷招苗路乃移重慶大誓文武明年二月分八道進兵川師四路總兵官劉綎由綦江總兵官馬孔英由南川總兵官吳廣由合江副將曹希彬受廣節制由永寧黔師三路總兵官童兀鎭由烏江參將朱鶴齡受元鎭節制統宣慰使安疆臣由沙溪總兵官李應祥由興隆楚師一路分兩翼總兵官陳璘由白泥副總兵陳良玭受璘節制由龍泉每路兵三萬官兵三之土司七之貴州巡撫郭子章駐貴陽湖廣巡撫支可大移沅州化龍自將中軍策應帝以楚地遼闊又擢江鐸爲僉都禦史巡撫偏沅湖廣設偏沅巡撫自鐸始也推官髙折枝先以南川兵進據桑木鎭綎復自綦江入應龍以勁兵二萬屬其子朝棟曰爾破綦江馳南川盡焚積聚彼無能爲也比抗諸路兵皆大敗應龍頓足嘆曰吾不用時泰計今死矣或言水西佐賊化龍詰之疆臣斬賊使二氏交遂絕烏江兵敗績逮下元鎭於理諸將益奮綎先入婁山關直扺海龍囤璘疆臣兵亦至賊勢急上囤死守遣使詐降化龍檄諸將斬使焚書以綎與應龍有舊諭無通賊綎械其人以自明八路兵皆會囤下築長圍困之更番疊攻六月綎破土月二城應龍募死士拒戰無應者起提刀巡壘見四面火燭天旁皇長嘆謂妻子曰各自爲計不復能顧若矣與二妾俱縊明晨官軍入城七子皆被執詔磔應龍屍並子朝棟於市自出師至滅賊凡百有十四日播入楊氏二十九世八百餘年至應龍而絕以其地置遵義平越二府分屬川貴化龍初聞父喪以金革起復至是乞歸終制三十一年四月起工部右侍郎總理河道與淮揚巡撫李三才奏開泇河由直河入泇口抵夏鎭二百六十里避黃河呂梁之險再以憂去未代敍前平播功晉兵部尙書加少保蔭一子世錦衣指揮使三十五年夏起戎政尙書化龍以京營根本奏陳十一濫十二苦十九宜又上屯政十二事皆置不理兵部自二十七年後左右侍郎皆空署未幾尙書蕭大亨亦致仕化龍掌部事三十七年正月京師訛言寇至民爭避匿邊民逃入都門者亦數萬九門晝閉輔臣言兵部尙書惟一人何以應猝變帝亦不報遼戰士二萬餘皆老弱而稅監髙淮肆虐遼人切齒化龍請停稅課且增兵萬人又條上兵食款戰之策帝皆不報一品秩滿加柱國少傅兼太子太保卒官年七十謚襄毅贈少師加贈太師化龍具文武才播州之役以劉綎驕蹇先摧挫之而薦其才故綎爲盡力開泇之功爲漕渠永利詳見河渠志

江鐸按明外史李化龍傳鐸字士振仁和人髙祖玭景泰時爲禮科給事中劾石亨怙寵罔上有直聲官至山東參政曾祖瀾正徳時南京禮部尙書卒謚文昭祖曉嘉靖中工部侍郎父圻萬曆初廣西提學僉事父母疾嘗藥糞居喪寢苫三年經寢室必俯其首妻經夫廬亦然卒門人私謚爲孝端先生自玭至鐸五世皆進士而曉弟暉正徳中爲庶吉士與舒芬等諫南巡受杖世宗時由編修出爲河南僉事鐸登第在萬曆二年授刑部主事累官山西按察使擢撫偏沅夾攻楊應龍有功與郭子章皆蔭一子世錦衣指揮丁母艱去奪情命畱討皮林諸洞蠻平之詳具陳璘傳以勞疾歸卒贈兵部右侍郎

朱鴻謨按明外史本傳鴻謨字文甫益都人隆慶五年進士授吉安推官識鄒元標於諸生厚禮之擢南京禦史元標及吳中行等得罪鴻謨疏救語侵居正居正怒斥爲民仍諭復有言者並鴻謨逮治鴻謨歸杜門講學不入城市居正卒起故官出按江西奏蠲水災賦請減饒州磁器不報又疏薦建言削籍者忤旨奪俸擢光祿少卿由大理少卿擢右僉都禦史提督操江攺撫應天蘇州十府引二祖節儉之徳請裁上供織造報聞吳中徭役不均令一以田爲準不及百畝者無役縣爲立籍定等差貴遊子弟恣裏中無賴者與共爲非遠近訛言謂有不軌謀鴻謨盡捕之上疏告變朝議將用兵兵部主事伍袁萃亟言於尙書石星令覆勘乃解鴻謨尋入爲刑部右侍郎卒官不能斂僚屬醵金以辦贈刑部尙書謚恭介

李植按明外史本傳植字汝培父承式自大同徙居江都官福建布政使植舉萬曆五年進士選庶吉士授禦史十年冬張居正卒馮保猶用事其黨錦衣指揮同知徐爵居禁中爲閱章奏擬詔旨如故居正黨率倚爵以自結於保爵勢益張而帝雅銜居正保未有以發禦史江東之首暴爵姦並言兵部尙書梁夢龍與爵交歡以得吏部宜斥帝下爵獄論死夢龍罷去植遂發保十二大罪帝震怒罪保植東之由是見知於帝明年植巡按畿輔請寬居正所定百官乘驛之禁從之帝用禮部尙書徐學謨言將卜壽宮於大峪山植扈行閱視謂其地未善欲偕東之疏爭不果明年植還朝時禦史羊可立亦以追論居正受帝知三人更相結亦頗引吳中行趙用賢沈思孝爲重執政方忌中行用賢且心害植三人寵會爭禦史丁此呂事及論學謨卜壽宮之非與申時行等相拄卒被斥去初兵部員外郎嵇應科山西提學副使陸檄河南參政戴光啟爲鄕會試考官私居正子嗣修懋修敬修居正敗此呂發其事又言禮部侍郎何雒文代嗣修懋修撰殿試策而侍郎髙啟愚主南京試至以舜亦以命禹爲題顯爲勸進大學士申時行余有丁許國皆嗣修等座主也言考官止據文藝安知姓名不宜以此爲罪請敕吏部核官評以定去畱尙書楊巍議黜雒文攺調應科檄畱啟愚光啟而言此呂不顧經旨陷啟愚大逆此呂坐謫植東之及同官楊四知給事中王士性等不平交章劾巍語侵時行東之疏言時行以二子皆登科不樂此呂言科場事𨿽庇居正實媚時行時行巍並求去帝欲慰畱時行召還此呂以兩解之有丁國言不謫此呂無以安時行巍心國反復詆言者生事指中行用賢爲黨中行用賢疏辧求去語皆侵國用賢極言朋黨之禍且謂人有權勢乃能樹黨區區庶僚何黨之有言者鄕曾不爲朝廷破散居正姦黨曾省吾之屬今顧於流離竄斥之三四人目爲比周朋姦是臣等當斥省吾等當用明爲居正報讎而惠此姦宄也國乃避位不出於是左都禦史趙錦副都禦史石星尙書王遴潘季馴楊兆侍郎沈鯉陸光祖舒化何起鳴褚鈇大理卿溫純及都給事中齊世臣禦史劉懷恕等極論時行國巍不宜去主事張正鵠南京郎中汪應蛟禦史李廷彥蔡時鼎黃師顏等又力攻請畱三臣者之失中行亦疏言律禁上言大臣徳政邇者襲請畱居正遺風輔臣辭位羣起奏畱贊徳稱功聯章累牘此諂諛之極甚可恥也祖宗二百餘年以來無諫官論事爲吏部劾罷者則又壅蔽之漸不可長也帝竟畱三臣責言者如錦等指其後啟愚卒爲南京給事中劉一相劾去時行亦不能救也帝追讎居正甚以大臣陰相庇獨植東之可立能發其姦欲驟貴之以風示廷臣一相又劾錦衣都督劉守有匿居正家貲帝乃諭內閣黜守有超擢居正所抑丘﹠﹟余懋學趙世卿及植東之凡五人時行等力爲守有解言﹠﹟等不宜驟遷帝重違大臣意議𨿽寢心猶欲用植等頃之植劾刑部尙書潘季馴朋黨姦逆誣上欺君季馴坐削籍帝遂手詔吏部擢植太僕少卿東之光祿少卿可立尙寶少卿並添注廷臣益忌植等十三年四月旱禦史蔡系周言古者朝有權臣獄有冤囚則旱植數爲人言至尊呼我爲兒每觀沒入寶玩則喜我其無忌憚如此陛下欲雪枉而刑部尙書之枉先不得雪今日之旱實由於植又曰植迫欲得中行柄國以善其後中行迫欲得植秉銓而騁其私倘其計得行勢必盡毒善類今日旱災猶其小者其他語絕狂誕所稱尙書謂季馴也疏上未報禦史龔懋賢孫愈賢繼之東之發憤上疏曰思孝中行用賢及張嶽鄒元標數臣忠義天植之死不移臣實安爲之黨樂從之遊今指植與交歡爲黨則植猶未若臣之密願先罷臣官不允可立亦抗言姦黨懷馮張私惠造不根之辭以傾建言諸臣勢不盡去臣等不止乞罷職章下內閣時行等請詰可立姦黨誰也帝仍欲兩爲之解寢閣臣奏而敕都察院自今諫官言事當顧國家大體毋以私滅公犯者必罪植東之求去不許給事禦史齊世臣吳定等交章劾可立不當代植辧報曰朕方憂旱諸臣何紛爭乃已七月禦史龔仲慶又劾植中行思孝爲邪臣帝惡其排擠出之外世臣及禦史顧鈐等連章論救不聽是時帝竟用學謨言作壽宮於大峪山八月役旣與矣大學士王錫爵植館師東之可立又嘗特薦之於朝錫爵故以面折張居正爲時所重三人念時行去錫爵必爲首輔而壽宮地有石時行以學謨故主之可用是罪也乃合疏上言地果吉則不宜有石有石則宜奏請攺圖乃學謨以私意主其議時行以親故贊其成今鑿石以安壽宮者與曩所立表其地不一朦朧易徙若奕棋然非大臣謀國之忠也時行奏辧言車駕初閱時植東之見臣直廬力言形龍山不如大峪今已二年忽刱此議其借事傾臣明甚帝責三人不宜以葬師術責宰臣奪俸半歲三人以明習葬法薦侍郎張嶽太常何源兩人方疏辭錫爵忽奏言恥爲植三人所引義不可畱因具奏不平者八事大略言張馮之獄上志先定言者適投其會而輒自附於用賢等攖鱗折檻之黨且謂捨建言別無人品建言之中捨采摭張馮舊事別無同志以中人之資乘一言之會超越朝右日尋戈矛大臣如國巍化輩曩嘗譽爲正人一言相左日謀剚刃皆不平之大者禦史韓國楨給事中陳與郊王敬民等因疊攻植等帝下敬民疏貶植戶部員外郎東之兵部員外郎可立大理評事張嶽以諸臣紛爭具疏評其賢否頗爲植東之可立地請令各宣力一方以全終始於時行國錫爵巍化光祖世臣定愈賢皆褒中寓刺而力詆季馴懋賢系周仲慶惟中行用賢思孝無所譏貶帝責嶽頌美大臣且支蔓不足定國是嶽坐免帝猶以植言壽宮有石數十丈如屏風其下皆石恐寶座將置於石上閏月復躬往視之終謂大峪吉遂調三人於外禦史柯梃因自言習葬法力稱大峪之美獲督南畿學政時號風水禦史而植同年生給事中盧逵亦承風請正三人罪士論哂之植東之可立自以言事見知未及三歲而貶植得綏徳知州旋引疾歸居十年起沅州知州屢官右僉都禦史巡撫遼東時二十六年也植墾土積粟得田四萬畝歲獲糧萬石戶部推其法九邊以倭寇退請因師旋選主客銳卒驅除宿寇恢復舊遼陽詔下總督諸臣詳議不果行奏稅監髙淮貪暴請召還不報後淮激變委阻撓罪於植植疏辧乞休帝慰畱之明年錦義失事巡按禦史王業弘劾植及諸將失律植以卻敵聞且詆業弘業弘再疏劾植欺蔽詔解官聽勘勘已命家居聽用竟不召卒贈兵部右侍郎可立汝陽人由安邑知縣爲禦史與植等並擢已由評事調大名推官終山東僉事

江東之按明外史本傳東之字長信歙人萬曆五年進士由行人擢禦史首發馮保徐爵姦受知於帝僉都禦史王宗載嘗承張居正指與於應昌共劉臺東之疏劾之故事禦史上封事必以副封白長官東之持入署宗載迎謂曰江禦史何言曰爲死禦史鳴冤問爲誰曰劉臺也宗載失气反走遂與應昌俱得罪東之出視畿輔屯政奏駙馬都尉侯拱宸從父豪奪民田置於理先是皇子生免天下田租三之一獨不及皇莊及勛戚莊田東之爲言減免如制還朝擢光祿少卿攺太僕坐爭壽宮事與李植羊可立皆貶東之得霍州知州以病免久之起鄧州進湖廣僉事三遷大理右少卿二十四年以右僉都禦史巡撫貴州擊髙寨叛苗斬首百餘級京察被劾免官復以遣指揮楊國柱討楊應龍敗績事黜爲民憤恨抵家卒東之官行人時刑部郎舒邦儒闔門病疫死遺孤一歲人莫敢過其門東之經紀其喪提其孤歸乳之舒氏卒有後

許鼎臣按明外史本傳鼎臣字定於武進人弱冠有異才萬曆丙午以儒童入闈中式明年丁未成進士未嘗一日爲諸生前此未有也授行人遷吏部主事神宗末年中外要職員缺率不補寮署幾空鼎臣事無不言頗見聽納積壅漸疏且力杜一切﹠﹟獘條其法請於長著爲絜令宵小多忌之者鼎臣遂乞歸養未幾丁父艱母患背瘡鼎臣親吮膿及成漏拭沐傅膏不委媵婢手如是者十餘年天啟六年起光祿丞遼左事方棘鼎臣言天下所不足者非財國家所苦弱者非兵唐肅宗寵任魚朝恩用爲觀軍容使而九節度之師潰今東江寧前以及山海關咸使內臣監守𨿽駕馭得宜萬無朝恩之事而夙沙殿師齊以爲辱漸所當防魏忠賢惡之取旨罷歸崇禎初忤璫斥者皆復官鼎臣丁母艱服闋以原官召四年大淩河用兵條上戰守之要六事一責同心以圖實效一省調援以練土著一厚間諜以得敵情一選勇敢以精訓練一開溝洫以限戎馬一汰冗員以實兵伍復條上足財用人防邊固本剿叛諸疏尋遷本寺少卿流賊﹠﹟晉窺豫廷論推鼎臣知兵上心亦才之遂罷山西巡撫宋統殷而超擢鼎臣右僉都禦史代其任五年之九月也先是賊起陜邊嘯聚延綏楡林綏徳米脂淸澗陷府谷神木葭州吳堡諸州縣稍稍掠晉地三年春晉撫仙克謹中刺客刃輿傷而歸乃以朱童蒙代童蒙方議撫而賊王嘉蔭擁眾數十萬乘虛破河曲於是集秦晉師七八萬秦撫洪承疇晉撫童蒙三邊宣大總督張宗衡總兵左良玉杜文煥協力攻之逾年城始復賊解而南分道馳突五年山西之隰州石樓河南之修武皆陷於賊而寧武鎭兵復叛太原汾州平陽潞安澤州處處皆賊鼎臣奏剿賊便宜六事冬十月抵太原朝議令宗衡駐平陽李卑賀人龍諸將皆屬之鼎臣駐汾州張應昌虎大威艾萬年諸將皆屬之卑人龍萬年皆秦將也鼎臣以賊勢急抵汾西卽檄三將至使人龍由介休靈石赴平陽剿蒲縣汾西賊佯言欲駐汾州練兵十日遣萬年預飭屯營而陰令剿上天龍邢滿川諸賊於黃蘆嶺且佯使卑從己而陰令剿閻正虎於文峪口閱數日卑殺閻正虎等追餘賊於靜樂萬年亦殺邢滿川上天龍是時王之臣方陷臨縣臨三面負山西阻河賊踞險勢甚張鼎臣檄萬年趨臨宗衡聞鼎臣使卑萬年從己大怒趣召二人遲至者斬卑萬年大懼遂捨賊去從宗衡鼎臣乃身自督兵與應昌攻臨會歲暮手書密約諸將以除夕三鼓傅城諸將觀望不果六年正月二日應昌射城上賊殺賊首二人別將亦多殺賊賊頗懼鼎臣檄赦賊罪誘之降賊且信且疑欲遁去會有漏師者賊益固守而他賊破遼州逼會城火照城中鼎臣乃撤圍還太原不十日應昌甲而登城王之臣自西北遁去他將猛如虎剿殺賊首關鎖於盂如虎又與總兵曹文詔首尾截擊殺混世王及撞闒天殲其眾如虎又殺九條龍於介休皆由鼎臣指授諸賊爲應昌等所蹙由沁源沁州越武鄕楡社和順平定諸州縣跳至畿南順徳七日夜山行不敢入城太原東路稍寧降賊惠天庫王剛出掠文水鼎臣誘致天庫下之獄使諸將追王剛於樓煩山相去百八十里會有短毛賊攻交城甚急鼎臣卽率眾救之賊解圍走入山中以木石拒山口鼎臣密使虎大威扼賊背夾攻之短毛賊遁走遣大威追撲之五月初五及之於小神頭斬賊百餘忽大風雨揚沙晝晦賊遁走大威又敗他賊於汾河之西殲其魁十三人餘賊亦乘霧雨遁去初混天王等陷隰州據前後二水頭出沒西山寧鄕永和並爲所據鼎臣遣將諭降前水頭賊使賀人龍率諸將剿後水頭賊於汾西賊寨盡平西北漸無事王剛短毛賊皆未滅而鼎臣奉命協剿豫寇乃以二賊委之張應昌等而身趨潞安與曹文詔議亟趣豫撫﹠﹟期進兵豫賊爲文詔所蹙復入晉境鼎臣遣將敗之六井巴公村獨火山先是六月下浣賊陷和順太原上黨路塞鼎臣遣將剿滅花山虎其路始通至是逾月鼎臣方連戰有功而以和順故削鼎臣職賊無所憚分股竄突未幾敍功將吏咸被賚鼎臣卒棄不用鼎臣撫晉僅十月先後上八十餘疏具得窾要其去也由監視中官娼之居家七年卒節使部藝文一

劉弘陶侃傳論

晉書史臣曰古者明王之建國也下料疆宇列爲九州輔相元功咨於四嶽所以仰希齊政俯寄宣風備連率之儀威騰閫外總頒條之務禮縟區中委稱其才甘棠以之流詠據非其徳讎餉以是興嗟中朝叔世要荒多阻分符建節並紊天綱和季以同裏之情甲盧綰之契居方牧之地振吳起之風自幽䢐荊亟斂豺狼之迹舉賢登善窮掇孔翠之毛由是吏民畢力華夷順命一州淸晏恬波於沸海之中百城安堵靜祲於稽天之際猶獨稱善政何其寡歟易云貞固足以干事於徵南見之矣士行望非世族俗異諸華拔萃陬落之間比肩髦雋之列超居外相宏總上流布澤懷邊則嚴城靜柝釋位匡主則淪鼎再寧元規以戚裏之崇挹其膺而下拜茂弘以保衡之貴服其言而動色望隆外陜理則宜然至於時屬雷屯富逾天府潛有包藏之志顧思折翼之祥悖矣夫子曰人無求備斯言之信於是有徵

爲錄公拜揚州恩教

齊謝脁昔召南分陜流甘棠之徳平陽好道深獄市之寄吾忝屬負荷任總侯伯受餞元戎作牧中甸此地五都雜會四方是則而向隅之矜斯積納隍之嘆猶繁興念下車無忘待旦有齊禮導徳致之仁壽弘漏网之寬申在宥之澤

在州羸疾自解表

梁簡文帝昔違紫復曾不弱冠今夢靑蒲逝將己立願歸之謁不逮宸矜民請之書遽降天允屬上黨之雄山西宣將五較失道八尉驕貪一箭而解重圍更成戎阻九戰而絕甬道翻就喪師𨿽王郭不追朱買難嗣實以褰襜明目日夜厲精地雜黠羌民多獷俗人非公孝欲使任類汝南勛異伯宗必須榮逾戊己州牧良才實屬多士無令菲薄徒積妨賢

爲建平王讓鎭南徐州刺史啟

江淹臣言臣誓惟殃釁頻寫曲折慊慊狂愚冀蒙哀弔而聖旨懸嚴便賜斷表神乖意失音影何地否悲茹號情膽載絕臣荒昧神气爰自幼稟分逾鼎貴秩髙外州臣乏素能或所不任況在憂年必取黜辱特爲開非常之恩借權制之義紊禮滅經實剪治本臣又能身祈命請一感天地躑躅表啟心容已靦猶疑大道之行墨縗不興孝治天下通喪獲遂陛下覆被仁明品物無漏豈於微臣獨不蠲鑑燋鯁在躬輒復塵觸伏願暫輟聽覽少憐苫艸則臣死之日猶生之年臨啟恍惚魂識無主不勝殞越怵息之心

爲蕭領軍拜侍中刺史章

前人上書皇帝陛下卽日詔書以臣爲侍中驃騎大將軍開府儀同三司班劍三十人等持節都督如故峻命在庭光冊充軒虹驂聳服朱轓佇蓋夤對以懅心影若傾臣功乏至道不足以題象魏績非振民無可以書廟閣半漏未晏中鐘而驚實忌微庸起乘盛服竊疑國寵頓萃末躬今寰海順典瓊都咸光調禦惟新鎔制就始良宜整變獻經詮明典緯九河式耀三辰載晰不悟陛下皇靈曲溢大賚斯降而鴻賞之行乃於臣始非所以騰振遙風激昂品流輿人之誦具聞其黷頻露慊祈未叨鑑順今便虔禮靑軒謹躬丹墀憂符怵惕慚屬兼軫不任屏營之情

建平王讓右將軍荊州刺史表

前人茂寵乃臨炫奪彜典巡恩鏡飾攪情震慮臣聞該秩詔序匪賢莫能孚其職端維裂陜非功無或濫其選所以輪鞅國典締結民紐五威咸平四精或訓者也臣踐行迷方試業敝緒徒以綴采宗莩承渥帝席執圭戴筆亟荷出內至乃曳組河縣蔑馴羽之化鳴環京轂謝擇鱗之政聲績兩無風化雙缺而龜紐未剔璽書頻降復攺冊湘區分瑞衡服竟無賈琮交部之廉終乏郭伋並壤之信固以雜沓民明湫隘身諷不悟皇靈再輝河海重渥遂逾恆采妄賁異等荊門務要方城任積水交沅澧山通岷峨襟帶百縣縈抱七州上徳懋勛勘居斯地寧臣膠固所宜膺荷是以燋薄魂色驚迫心影謹刷睿情置露弱志伏願陛下停旒弛琪暫照瑣曲則鑄才式弘練物惟遠王度旣淸蒙識以泰不勝慚懅屏營之情

爲蕭拜太尉揚州牧章

前人元文旣降雕牒增輝禮謁前英寵華昔典仰震威容俯慚陋識心魂戰栗若殞若殯臣景能驗才無假外鏡撰己練志久惻內涯故讓不飾迹辭非謙距寸亮尺素頻觸瑤纊丹情實理備塵珠冕而神居寂阻九重嚴絕徒懷漢臣伏闕之誠曾無魯人回日之感所以迥懼鴻威後奔殊令者也旣而永鑑隆魏緬思宏晉國之大政在功與位故治民紐亂不處輿臺之下去勛捨徳寧班衮司之上咸以休對性業裁成器靈詎有移風變範﹠﹟耀倫序者乎臣績不照朝忠豈宜國名爵赫曦俯優忝陛下久超異禮之榮越次殊常之秩𨿽寢寐矜戰曲垂哀亮而璽冊衝正愈賜砥礪今便肅順天誥恭聞睿典審躬酌私必跋危撓將恐民俗由此方擾軌訓以之交蕪臣豈不勉智罄忠未知所以報奉淵聖輸感霄極取諸微躬長爲慚荷

藩鎭列傳序

唐書安史亂天下至肅宗大難略平君臣皆幸安故瓜分河北地付授叛將護養孽萌以成禍根亂人乘之遂擅署吏以賦稅自私不朝獻於廷效戰國肱髀相依以土地傳子孫脇百姓加鋸其頸利怵逆污遂使其人自視由羌狄然一寇死一賊生訖唐亡百餘年卒不爲王土當其盛時蔡附齊連內裂河南地爲合從以抗天子杜牧至以山東王不得不王霸不得不霸賊得之故天下不安又曰厥今天下何如哉干戈朽鈇鉞鈍含忍混貸煦育逆孽殆爲故常而執事大人曾不歷算周思以爲宿謀方且嵬岸抑揚自以爲廣大繁昌莫己若也嗚呼其不知乎其俟蹇頓顚傾而後爲之支計乎且天下幾里列郡幾所自河以北蟠城數百角奔爲寇伺吾人﹠﹟﹠﹟天時不利則將與其朋伍駭亂吾民於掌股之上今者及吾之壯不圖擒取乃偸處恬逸以爲後世子孫背脇疽根此復何也議者曰倔彊之徒吾以良將勁兵爲銜策髙位美爵充飽其腸安而不撓外而不拘猶豢虎狼而不拂其心則忿气不萌此大歷貞元所以守邦也何必疾戰焚煎吾民然後爲快也愚曰大歷貞元之間有城數十千百卒夫則朝廷貸以法故於是闊視大言自樹一家破制削法角爲尊奢天子不問有司不呵王侯通爵越祿受之覲聘不來幾杖扶之逆息鹵嗣皇子嬪之地益廣兵益彊僭擬益甚侈心益昌土田名器分劃大盡而賊夫貪心未及畔岸淫名越號走兵四略以飽其志趙魏燕齊同日而起梁蔡吳蜀躡而和之其餘混軒囂欲相效者往往而是運遭孝武前英後傑夕思朝議故能大者誅鉏小者惠來大抵生人油然多欲欲而不得則怒怒則爭亂隨之是以教笞於家刑罰於國徵伐於天下裁其欲而塞其爭也大歷貞元之間反此提區區之有而塞無涯之爭是以首尾指支幾不能相運掉也凡今者不知非此而反用以爲經將見爲盜者非止於河北而已嗚呼大歷貞元守邦之術永戒之哉魏博傳五世至田弘正入朝十年復亂更四姓傳十世有州七成徳更二姓傳五世至王承元入朝明年王庭湊反傳六世有州四盧龍更三姓傳五世至劉總入朝六月朱克融反傳十二世有州九淄靑傳五世而滅有州十二滄景傳三世至程權入朝十六年而李全略有之至其子同捷而滅有州四宣武傳四世而滅有州四彰義傳三世而滅有州三澤潞傳三世而滅有州五𨿽然迹其由來事有因藉地之輕重視人謀臧否歟今取擅興若世嗣者爲藩鎭傳若田弘正張孝忠等舉忠納誠以屏王室自如別傳云

方鎭表序

同前髙祖太宗之制兵列府以居外將列衛以居內有事則將以徵伐事已各解而去兵者將之事也使得以用而不得以有之及其晚也土地之廣人民之眾城池之固器甲之利舉而予之何慮於其始也深而易於其後也忽如此之異哉豈其獘有漸馴而致之勢有不得已而然哉方鎭之患始也各專其地以自世旣則迫於利害之謀故其喜則連衡而叛上怒則以力而相並又其甚則起而弱王室唐自中世以後收功弭亂𨿽常倚鎭兵而其亡也亦終以此可不戒哉作方鎭表

淮南節度使尙書左僕射崔公頌徳碑銘

李華在昔召公相武王除人之虐敷命帝庭佐成王卜洛定宅登頌淸廟奉康王會朝丰宮克致太平惟崔公相元宗保寧聖徳鎭安天下輔肅宗掃除凶穢紹享天命事今上振宣明威撫綏淮海惟申伯翊宣王登南邦興周室小白率諸侯徵楚翟奉王職與崔公﹠﹟徳同勛皆姜姓也夫議盛徳論大功贊大賢舉其殊倫卓然昭明不書其細申大體也故詩陳方叔之烈曰方叔元老克壯其猷又美韓侯之封曰有倬其道韓侯受命今述崔公亦不名不備官古之制也後魏尙書亮累傳至公海內首族人倫徳範公少負文學重名且兼宏略陟於王庭甲科入仕歷京兆倉曹參軍再遷司勛員外郎丁太夫人憂以毀聞終喪拜刑部員外郎兼侍禦史知劍南節度畱後使逆臣起幽陵陷潼關至尊哀兆人思古公避狄之義於是帝車西南倚我心膂拜中書侍郎平章事劍南節度采訪使元宗克讓聖子家爲唐虞公出納王命至於朔方弼諧二聖孝慈光明自西自東殄殲元惡天討之師岌如山行寇若霜﹠﹟鼓燎無餘帝曰爾圖實﹠﹟朕志官中書令拜趙國公公拜稽首臣敢上冒以負天明命帝遂其髙俾作少師師訓東宮兼長邦憲居守洛京乃傅濟王又典汾州王徳日宣汾州阜安乃統江淮主三軍督萬人加工部尙書時徵鎭之司恃勛姦令公獨露奏慝用輟興轉吏部淮南旣淸軍有餘逸夷難江南萬里康哉六歲在鎭心馳王幄戀慕之極至於涕洟獻章請朝帝恩降允公不候駕建﹠﹟將馳耆耋泣訴吏人遮道卽日詣闕乞畱者三百餘人公申諭而行至於京師天子大悅曰趙國公先帝元臣嘗爲朕師自我不見於今六年有司如朕意待之加尙書左僕射遂淮南之請所部八州人舞手蹈足祕書省少監兼廬州刺史長樂賈深有文有武忠於王室推心馭下嘉績升聞戴公仁明思揚盛徳合肥令彭城劉商先後之族臨人惠和老幼咸曰我州我邑敷王徳澤崔公封內我是以安其仁不銘其徳不可謂賢華嘗忝公遊咨以爲頌夫五嶽視三公四瀆視諸侯入掌三公之政出踐諸侯之長昔鄭武公爲卿士詩人賦緇衣魯僖公爲周賢侯史克頌野敢附其風以書公不朽故褒大臣則王室尊崇美政則王命行不惟頌公尊天王也今載公朝覲之禮以弘大之其文曰思崔公出鎭之崇克孝克忠宣帝之武恢帝之功自蜀自朔至於秦宮出納大命決事於中思崔公烈烈鬱鬱以邕以肅乃統淮服洎江之澳闐闐長轂霞﹠﹟霜鏃蠢爾凶毒罔不顚覆思崔公三世元臣徳綏生人乃朝於王王顧殊倫且曰東南飲化如春爲朕腹心寧其永呻思崔公入覲於王鑾聲央央佩玉以鏘秉珪奉璋公復於揚四牡其驤公慕彤庭涕濡於裳思崔公廬江州邑孰不垂泣我公之還陽和起蟄乃求樂石樂石爰立刊之頌之介福攸集介福攸集州人斯及

謝浙西節度使表

顏眞卿聖徳含弘不遺簪履捨其罪戾假以麾幢感戴恩榮死生知報臣以全吳舊國分閫重權煮東海以自資塹西河而作固九州天險之地六代帝王之都是以魏文興嗟甘從南北之限苻堅恃眾爰喪百萬之師豈不以形勝是先腹心斯切親賢重寄鎭遏攸難矧在庸微寧堪及此是以拜命之日以榮爲憂卽當繕修甲兵拊循將士觀察要害以備不虞假陛下英武之威遵陛下聖明之理一心戮力上答天慈伏惟陛下察臣愚衷死且不朽

謝上淮南節度使表

髙適流布聖澤江淮益深扇揚皇風艸木增色伏惟陛下大明照臨純孝撫禦漢主事親之日爰總六師軒後垂衣之辰再淸四海猶以京華尙阻國步暫艱運若石之神謀推赤心於人腹臣器非管樂殊孔明之自比識謝孫吳異山濤之暗合豈意聖私超等榮寵薦臻拔自周行重寄方面以時危而注意竊愧非才因國難以捐軀顧爲定分卽當訓練將卒輯綏黎甿外以平賊爲心內以安人爲務庶使殄滅凶醜舞詠時邕報明主知臣之恩成微臣許國之節

遣巡撫使敕

賈至敕厄運者天地之時也理亂者人君之政也是以軒轅不能止蚩尢之患帝舜不能無有苗之徵蓋在於人君修徳行以除之也頃者羯賊開釁亂常干紀誘脇戎卒竊弄邊兵九有之人罹其凶害當戰爭之地則肌骨多斃於鋒鏑在遐逖之方則杼軸其空於徵賦離鄕去國棄業拋家契闊凍餒飄颻畏逼朕每永念心折涕零是用嚴奉睿謨恭行天罰躬被介冑大率戎夷掃淸中原誅斬蛇豕豈朕薄徳能建功業蓋人心竭節於本朝而戮力於寇難也所以給其優復減其賦稅省其聚斂息其徵徭賑其匱乏宥其罪戾實其倉廩捨其迹懸養其傷痍賵其死事將使萬姓永登仁壽猶慮撫字尙闕疾苦未除於是分遣使臣親訪閭裏夫人君髙居大位非可以目徧四海耳周八極必仗賢能以廣其視聽而今使臣咸未稱職多俯經略未盡至公致令遠人冤不上達而獘不下去今擇朝端忠貞仁惠之士飲冰乘驛巡撫四方其有政教煩苛敕令不便妨於耕稼害於蠶桑徵貨於人無逾小大咨爾兆庶必聞於使又有官吏邪慝豪猾侵漁擾於黎甿冒於貨賄尙無隱也當悉以聞但當以萬姓心爲心蒼生壽爲壽毋成獨賢自聖而爲理捨暴惠姦而墮人率土之濱宜知朕意

爲裴相公謝淮西節度使表

馮宿臣度言伏奉去年十月二十七日制書除臣門下侍郎同中書門下平章事充淮西節度觀察處置等使蔡州刺史並淮西宣慰處置等使緣逆賊吳元濟尙拒王師遂於郾城縣權爲理所臣篤勵羣師潛設多方傾其重兵頓在洄曲今月十七日唐鄧節度使李訴承虛直進生致元凶臣與賈柵三營諸軍便降洄曲三萬餘眾積年逋寇翌日殄除淮右千里通行無礙臣以二十五日領所部兵馬及歸順將士至蔡州上訖豺豕舊穴迎風而汛掃鴟梟故林應節而黃落瞀瞀者咸觀堯日皤皤者重識漢儀臣以不才猥當重寄力排苟且之議上贊聖明之心不敢偸安廟堂遂期親臨疆場陛下初猶未許微臣亟請是行睿旨丁寧寵光照耀臣中心自警畢命無憾若不成事必當死綏伏賴神道惡盈罪人斯得而今而後方保餘生就天地削平之功貽策書不朽之美是使懦夫增气獷俗刳心方偃武以修文故蹔勞而永逸臣謹敷揚帝澤宣布國章滌其瑕疵衣以襦﹠﹟俾斯污俗咸若新邦底寧但以才乏折衝任兼中外摩頂至踵諒無非其渥恩知臣者君庶不辱於元鑑無任感激忻喜之至其薦人自代具於別狀

義陽王李公徳政記

董晉唐之元臣曰義陽郡王抱眞字太元王開府儀同三司涼州都督河蘭鄯郭瓜沙甘肅九州大總管申國公修仁之元孫開府儀同三司左武衛大將軍永之曾孫兵部尙書懷恪之孫贈太子太保齊管之子蓄河嶽之秀叢祖考之慶克生篤材以佐元後殊勛茂績可得而稱也公體仁執中抱素專直威厲霜雪气淩雲霓沈毅足以建功寬足以安眾召公和武之智申伯翼宣之籌尙公六韜之奇夷吾九合之業未冠公皆建之果爲從父兄故相國抱玉所重期以遠大薦於肅宗授汾州別駕僕固懷恩之平史盜也伐虔劉之功恣暴戾之性不率朝典潛懷異圖公發衝危冠憤激忠節間道詣闕隤其姦謀而渠魁疾顚汾滸底定肅宗奇之拜殿中少監永泰初又兼禦史中丞充陳鄭懷澤潞等五州節度畱後恩光薦及輝耀當時謙不奉詔累有陳讓上大器之攺澤州刺史兼侍禦史充節度副使巡內五州都團練使澤州忻忻如戴父母公虔奉聖旨專精吏職一年而流移復田壤辟軍給人阜風俗淳美時屬散卒聚鐘鼓山肆其猖狂逞以驅劫議者請兵逐之公謂之曰夫人稟元和以生奉五常以立無不思順無不懼逆理亂之道實由於政政和則禮讓興仁義著政敗則刑罰滋盜賊起使其叛亂是徳之不修也姑務自咎豈可加兵乃申以禍福之門引以開泰之路投戈箙矢休簸巖蕩慰勞加等仁風載揚遂遷懷州刺史澤人去思之憤凝爲愁雲懷人來蘇之慶霈若膏雨爲政未幾懷亦如澤焉天子寵文公之能旌龔遂之美以節使司公徒備戎於西方授檢校祕書監兼侍禦史權知行軍司馬充澤潞節度支度營田觀察處置使畱後仍知潞州大都督府事公以殊恩寄任畱務浩穰徘徊化源獨以心計乃約故實財成庶政禁暴以安物薄賦以養農省徭以卹孤惸均調以資士卒孝弟開於鄕黨學校興於閭閻刑戮廢於戎行鞭撲弛於官署闔境之內不日而化焉建中元年特授節制並廉察本道兼領潞州大都督府長史練勤王之師修守土之備內勤耕食外揚武威布大君之誠以睦藩屏道聖朝之化以釋危疑由是上澤得以下流下情得以上達君臣無間臻於太和公之力也屬軍戎之後虫旱爲災公請罪神祗憂見於色精感而飛蝗越境誠懇而霖雨應期稼穡獲全異於他部古之循吏何以加焉公前後歷官一十八政再爲侍禦史中丞尙書常侍三領郡守一登亞相兩踐端揆封義陽郡王食實封六百戶命爲承弼平章事俾平水土兼領司空量宏而深識達而朗常執虛而驚寵不求援而取貴起題輿登補衮簡自皇極爵爲元臣非徳及蒼生忠貫白日則何以臻此潞之緇黃耆老詣闕陳情願勒貞石帝嘉乃誠詔門下侍郎平章事董晉撰文以昭其功銘曰皇矣上帝陰作有唐蘊粹孕靈克生義陽明明天子賢能是獎乃命義陽鎭於上黨烈烈義陽維國之楨屹若崇山隱如長城用極於正性根於忠英風外馳明謨內融王度克遵惠此罷人以徳代刑散澆爲淳軍以威凶雄以定攝恢振皇綱輔弼天業帝曰抱眞允文允武俾登鼎臺錫之茅土名髙方召道冠申甫刻石紀功足駕終古

爲鄭儋尙書謝河東節度使表令狐楚臣某上衙官竇及回伏奉十月二十九日詔書授臣朝散大夫檢校工部尙書兼禦史大夫太原尹北都畱守充河東節度度支營田觀察處置等使勛賜如故者寵章明命忽降自天捧受兢惶不知所措臣某性稟愚懦才惟薄劣居常勵己進匪因人心無所營宦不期達伏蒙陛下旁羅俊乂登用賢良擢臣於博士之中授臣以良史之任其後驟升郎署猥在朝行塵忝日深光耀隆極徒思報效未有因緣旋屬邊上選能軍中乏使特蒙宸眷遣佐兵符空知徇公無以稱職望帝城而積戀倏已四年處戎幕而懷憂若臨千仞本使李說暫嬰疾苦奄從薨逝伏以天威遠被廟略克成將士等盡忠義之心竭恭敬之力保完府庫鎭定城池姦宄不生三軍如一軍使李輔光器能周敏智識通明與臣同心祇奉王事豈意殊常渥澤忽出於宸衷不次榮名並加於朽質仰承雨露使在雲霄局影競魂心驚股戰進非所據懼不自勝臣伏以太原守在北門地方千里丰沛故壤陶唐遺人合求勛賢膺此委用如臣山東弱植海內散材非郤縠禮樂之資無翁歸文武之用將何以佩六官之印綬平三府之憲章節禦萬人典司百事天庭髙邈陳讓無由感恩而涕下沾襟忍愧而汗流浹背謹以三日上訖敷陳天意﹠﹟暢軍情綸言一宣列校相慶臣誓當恭承睿算虔奉聖慈以安人和眾爲心用報國忘家爲志冀伸本分上答聖明所守有限不獲陳謝臣無任感戴屏營之至

河陽節度使謝上表

前人臣某言伏奉前月二十七日詔旨授臣朝議郎使持節懷州諸軍事守懷州刺史禦史大夫充河陽三城懷州節度使寵任非常怔營失次已再奉表陳謝訖臣某器質庸懦材能駑下文詞小技不足飾身軍旅大權未嘗措意頃者叨居近密親事聖明選擢皆出於宸衷遭逢似協於昌運進每憂國退常樂天曾不知操舟者忌臣及津執轡者畏臣先路𨿽皎皎下燭見一心之無瑕而營營謗興扇十手以相指去秋方半已出嚴扃今夏正中又離禁掖伏惟睿聖文武皇帝陛下恩深君父徳厚乾坤憫棄席之恩軫遺簪之念微臣自臨關輔恭守章程中宮辦而攺成幸人安而事集旣無罪悔亦望歸還豈意便蒞疆場超授鈇鉞再麾飄颻而出守十乘隱轔以啟行荷委寄而誠深若離違之稍遠就日積戀瞻天靡遑拂儒冠以自驚對朝服而增嘆以今月十四日到本鎭上訖伏以郡稱河內山倚太行古爲雄藩今號要地但緣瘡痍未復杼軸已空力欲輯綏曷由振舉謹當拊循羸卒字育疲甿橫徵擅賦誓不爲峻法嚴科議不用與之休息使得便安以此執心期於報徳前臨河瀆羨朝宗而指期仰觀眾星俟拱辰而何日所守有限不獲指闕辭讓無任感激攀戀涕咽之至

爲荊南節度使謝恩表

王仲舒臣某言中使某至奉三月二十五日敕除臣江陵尹兼禦史大夫荊南節度觀察處置等使者如綸炳然中天而下伏讀惶駭不知所裁臣某誠歡誠恐頓首頓首臣旣無老謀又無壯事塵玷重位前後六年將陛下覆幬之仁煦嫗羣物所至之土方獲小安如日照臨人共知見敢盜以爲己功況文昌六星將帥爲首非全才碩徳未嘗苟居陛下睿慮神行雄威電斷將付斯任尢精其人過量之榮臣獨虛授若在夢寐不敢自期卽以今日祗命上道臣團練判官太子舍人兼侍禦史楊洽久更吏塗兼練戎事謹差專領畱務待李衡交割不勝感恩忻躍之至

與鄂州柳中丞書

韓愈淮右殘孽尙守巢窟環寇之師殆且十萬瞋目語難自以爲武人不肯循法度頡頏作气勢竊爵位自尊大者肩相摩地相屬也不聞有一人援桴鼓誓眾而前者但日令走馬來求賞給助寇爲聲勢而已閣下書生也詩書禮樂是習仁義是修法度是束一旦去文就武鼓三軍而進之陳師鞠旅親與爲辛苦慷慨感激同食下卒將二州之牧以壯士气斬所乘馬以祭踶死之士𨿽古名將何以加玆此由天資忠孝郁於中而大作於外動皆中於機會以取勝於當世而爲戎臣師豈常習於威暴之事而樂其鬥戰之危也哉愈誠怯弱不適於用聽於下風竊自增气誇於中朝稠人廣眾會集之中所以羞武夫之顏合議者知將國兵而爲人之司命者不在彼而在此也臨敵重愼戒輕出入良用自愛以副見慕之徒之心而果爲國立大功也幸甚幸甚

爲杜司徒讓淮南立去思碑表劉禹錫臣某言伏見淮南節度使王鍔所奏當道將吏僧道耆老等請爲臣立去思碑伏奉聖旨允其所奏內惟菲薄聲績無聞祗荷恩私慚懼交至臣某誠惶誠恐頓首頓首臣伏蒙先朝過獎累典方隅頃鎭江都十有四載數周星紀水旱備經境逼淮濆兵戈時起至於邑裏粗免流離非臣所能悉稟聖化在唐堯可封之日奚假吏才當漢宣責實之時皆承詔旨王鍔與臣交代輒有上聞況以去思爲名慚無可紀之績伏以建碑示後甲令垂文苟非至公則翻貽誚臣伏覽故事宋璟自廣州都督入拜尙書南海之人請刊樂石璟自遜讓至於再三𨿽勒其文竟從降制在於國史以爲美談璟非苟榮人益見徳臣才誠不逮心實慕之伏乞聖慈賜寢前命情非飾讓義在徇公無任懇款之至謹奉表陳讓以聞

嶺南節度饗軍堂記

柳宗元唐制嶺南爲五府府部州以十數其大小之戎號令之用則聽於節度使焉其外大海多蠻夷由流求訶陵西抵大夏康居環水而國以百數則統於押蕃舶使焉內之幅萬里以執秩拱玉稽時聽教命外之羈屬數萬里以譯言贄寶歲帥貢職合二使之重以治於廣州故賓軍之事宜無與較大且賓有牲牢饔餼嘉樂好禮以同遠合疏軍有犒饋宴饗勞旋勤歸以羣力一心於是治也閈閎階序不可與他邦類必厚棟大杗夷庭髙門然後可以上充於揖讓下周於步武今禦史大夫扶風公廉廣州且專二使增徳以來遠人申威以修戎政大饗宴合樂從其丰盈先是爲堂於治城西北陬其位公北向眾賓南向奏部伎於其西視泉地於其東隅奧庫仄庭廡下陋日未及晡則赫炎當目汗眩更起而禮莫克終故凡大宴饗大軍旅則寓於外壘儀形不稱公於是始新其制爲堂南面橫八楹縱十楹饗宴之位化爲東序西又如之其外更衣之次膳食之宇列觀以遊目偶亭以展聽彌望極顧莫究其往泉池之舊增浚益植以暇以息如在林壑問工焉取則師輿是供問役焉取則蠻隸是徵問材焉取則隙宇是遷或益其闕伐山浮海農賈拱手張目視具乃十月甲子克成公命饗於新堂幢牙茸纛金節析羽旗旗旟咸旅於下鼓以晉金以鐸鐃公與監軍使肅上賓延羣僚將校士吏咸次於位卉裳罽衣胡夷蜑蠻睢盰就列者千人以上鉶鼎體節燔炰胾炙羽鱗貍牙之物沈泛醍盎之齊均飫於卒士興王之舞服夷之伎楔擊吹鼓之音飛騰眩怪之容環觀於遠邇禮成樂徧以敍而賀且曰是邦臨護之大五人合之非是堂之制不可以備物非我公之徳不可以容眾曠於往初肇自今玆大和有人以觀遠方古之戎政其曷用加此華元名大夫也殺羊而禦者不及霍去病良將軍也余肉而士有饑色猶克稱能以垂到今矧玆具美其道不廢願勒於金石以永示後祀遂相與來告且乞辭某讓不獲乃刻於玆石

爲濮陽公陳許謝上表

李商隱揄揚皇化宣布睿慈連營咸鼓於巽風闔境均沾於兌澤某材謝漢飛義慚燕使獻書求試學劍邀勛大舸千艘早竊樓船之任勝兵萬數晚兼車騎之名𨿽任在啟行而時當柔遠珠崖銅柱祇務廉平麻壘艾亭莫能恢復旋屬陛下荊枝﹠﹟慶棣萼傳輝臣得先中墨車入拜丹陛蘭臺假號棘署參榮奉漢後之園陵獲申送往掌周王之廩庾方切事居不謂遽董戎旃還持武節賜國旣髙於七命承家又慶於重侯維彼壁田實聯鼎邑古之近甸今也雄藩想象汝南星聚而先賢未遠經過潁上水濁而彊族皆除況在昔年常鄰多壘載瞻軍額深見士心貴忠孝之兩全則忠可移孝正文武之二道則武可輔文咨謀將領之能必重英豪之選豈虞拔擢乃出孱微謹當阜俗而必致人和貞師而不爲兒戲使流庸自占驍悍知方任棠水薤之規當可服黃霸米鹽之政亦不遺粗勤報效之資用贖貪饕之責奉違軒鏡幾落堯蓂比園葵以自傾晝惟向日羨海槎之不系秋則經天感激而淚血沾衣兢憂而汗雨浹背

爲安平公謝除兗海觀察使表

前人臣某言今月某日中使王仕岌至奉宣恩旨攺授臣某官並賜臣前件告身一通者寵命天臨恩光春煦兢惶無措抃蹈失容臣幸逢昭代本自諸生文以飾身學實爲己寧韞玉而待賈竊運甕以私勞春闈再中於明經天官一升於判第階級甚薄際會則多蕓閣讎書藍田作史中間因依知己契闊從軍其後超屬憲司驟登郎署埋輪而出髙懸八使之威起艸以居遠謝三臺之妙每含香而自嘆常襆被而待命伏惟皇帝陛下陶鈞庶匯亭毒萬方憂心同堯好諫若禹東掖垣內封章何有於日聞靑鎖門前列位徒參於夕拜擺波濤而鯤鱗才變望煙霄而鸞翮初髙誓將竭誠非敢仰望然虛受難處忝據非安忽擁隼旟竟辭龍闕猶賴云日未遠闕城不遙虔奉國章粗免官謗豈意便升亞相之重秩復委大藩之廉問魚箋帝語象軸神工拜受而若捧千鈞伏讀而如聽九奏誠𨿽深於負荷戀實切於違離況曲阜遺封導河舊壤列九州之數帶五嶽之雄古爲詩書俎豆之鄕今兼魚鹽兵革之地訓整合資於武幹拊循宜屬於柔良豈伊孱微堪此委寄謹當冰霜勵志金石貫誠駑馬奮十駕之勤鉛刀淬一割之用卽以今月二日雪泣西拜星馳東下京城思入𨿽有類於陳咸關外恥居安敢同於楊僕無任瞻天戀闕之至

湖南都團練副使廳壁記

呂溫湖中七郡羅壓上游右振蠻左馳甌越控交廣之戶牖扼吳屬之咽喉翼張四隅襟束萬里天下之安危系焉聖唐理𨿽偃革制不去備消息變化必惟其時由是部分荊衡復古南鎭輕其兵徒而重其統帥易其將校而難其參佐所以顯仁藏用明道晦權成師於禮樂之中講武於文章之內雍容易簡四十餘年名迹風流冠於當代始則裴諫議﹠﹟以逸材奇略傲視而靜荒寇次則趙相公璟以髙標雅望郁起而爲國楨其餘馮郎中嶷之碩重房容州孺復之英達鄭評事冽張著作季文之美秀洎張和州惟儉盧侍禦澥佐我先大夫宣慈明允寶有成績是皆焯於朝論淸在人謠者矣元和三年冬天子命禦史中丞隴西李公以永嘉之淸政京兆之懿則廷賜大﹠﹟俾綏衡湘威如秋霜無私雕惠如冬陽無私煦用人如止水無私鑑始下車表前副使殿中侍禦史扶風竇君常字中行以本官復職於是監察禦史河南穆君寂河內司馬君紓範陽盧君璠太常寺協律郎河東薛君存慶前咸陽縣尉吳郡顧君師閔前太子正字隴西李君礎前太常寺奉禮郎京兆杜君周士前延陵縣尉同郡杜君賞羣材響附各以類至文雅之器歲餘大備錯金碧於晴壑綷孔翠於春林遐邇翕然稱爲盛府黃鐘音韻調於嶰谷之竹太阿鋒鋩拭以華山之土其吟鸞鳳斷犀兕不足怪也竇氏伯季同時七人一居方伯二列華省四在諸侯之館名教之樂縉紳慕焉以溫近守支郡且知故實得請連帥俾書公堂愧於不文安敢堅讓元和五年七月五日東平呂溫述

魏博節度使田弘正碑

元稹陛下以元年正月壬戌詔臣稹曰朕有臣弘正自魏入鎭魏人思之因守臣訴狀其徳政乞文於碑爾司予言其文以付臣拜稽首退而奏書於陛下曰始安祿山以元宗四十三年盜幽州兵劫擊郡縣偸關據京天下掉撓肅宗徵之海內甫定而夾河五十餘州或伏或叛更立疊奪廢置徵伐覲見賦入之宜皆自爲意五紀四宗容受隱忍田承嗣始有魏博相衛貝澶之地承嗣卒以其地傳兄子悅悅傳緒緒傳季安旣而季安悍誕淫矯風勃蠱蠹發時喜殺左右漸及於骨肉往往顧妻子曰安用此由是內外惴悸妻元氏因人不忍移置他所餘一月乃卒是歲先皇帝元和之七年八月也季安子懷諫始十餘歲眾襲故態名之爲副大使而家臣蔣士則逆虐用事士眾不伏日夜相告曰田中丞興博大孝敬於軍謹廉讀儒家書好言君臣事倘可依倚爲將帥乎聞者皆踴躍一朝牙旗下眾來捧附興僕地不肯起眾亦不肯去乃大言曰爾輩卽欲用吾語能不殺副大使且使吾取天子恩澤洗汝痕穢使千萬眾知君臣父子道從我乎皆曰諾遂殺蔣士則等數十人以興知畱後事移懷諫於外明年歸之朝蓋七年之十月四日也乃圖六州之地域籍其人與三軍之生齒自軍司馬已下至於郡邑吏人廢置盡獻於先帝詔興以工部尙書長魏博相衛貝澶之地仍敕司封郎中知制誥裴度使於興且以錢一百十萬緡賜其軍曲赦管內百姓一年勿復事問耆羸賑乏困誅不法者魏之人相喜曰歸天子乃如是耶興又悉取魏之僭服異器人臣所不當爲者斥去之先帝曰興吾六州之善心者田興也使興弘吾至正不亦可乎因名曰弘正先是魏諸賓猶僕役也將卒無畏避弘正始求副節度已下於朝至則迎迓承奉𨿽功勛將莫不承者避謁者趨付授咨度始用賓禮先是諸將之外有權者莫不拘劫妻子以爲固四方之來聘問者莫不防礙出入以爲密士吏工賈限其往來人多懼愁稀復聚會至是皆曠然矣魏之人又相喜曰人之生不當如是耶滑以水害聞於朝請移河於衛之十四里且役衛工三萬餘詔弘正議之皆曰壞吾地役吾人以利他邑古無有也弘正曰魏於滑信彼此矣朝廷何異焉不時興工以教人讓魏俗丕變先帝多之以右僕射就加焉十三年又加司空以子布之會蔡有勞也是歲李師道燒河陰驚洛邑陰通元濟詔弘正誅之明年破賊五萬於東阿進收鄆之陽谷距其城四十里營焉二月壬戌劉悟斬師道以其首歸於弘正正入鄆而十二州之地平以功加司徒平章事復歸於魏其年八月朝覲京師先帝待之有加焉乞畱不獲詔加侍中以遣之又明年陛下以成徳喪師詔弘正入焉初王武俊以戰朱滔功得有趙地傳子孫凡三十九年矣至承宗爲盧從史李師道所詿誤先皇帝徵而赦之者再受畏戚恧不克來覲聞陛下天覆海深悉包悉受乃果自信將朝有時未行會病將歿以志付其弟承元聽命於朝陛下語宰相曰弘正在魏吾何患焉卽日內出五詔詔弘正爲中書令節度徳棣於鎭且詔父子皆爲帥以大其威十一月甲寅成徳獻狀曰弘正至自魏魏人哭之鎭人歌之奉宣奏陳詔條除去僭異猶魏政也且臣聞之徳之至者有二政之大者有三三政一曰仁爲惠政二曰法爲善政三曰謙爲和政二徳一曰忠爲令徳二曰孝爲吉徳今弘正獻魏博六州之地平淄靑四代之寇入鎭冀不測之區可以爲忠矣祖考食宗廟父子分土疆兄弟羅軒冕可以爲孝矣始初山東鍵閉束縛詠而遊之歌而舞之可以爲仁矣始初逼越廢怠而制之舉而用之可以爲法矣始初山東傲狠侵取也徳以讓之功以助之可以爲謙矣謙法仁孝資之以忠不曰徳政謂之何哉臣謂奉制以一百九十二字付守臣訴銘之石用申約束銘曰帝命弘正予言是聽理亂有數其數甚明亂則隱約理由亂生旣理復亂生於玩輕唐受天命旣理旣平髙祖太宗不荒不寧元宗抑厄其否乃革四十三年奄有丕宅始視燕寇胡雛弄兒𨿽我寵重彼將胡爲所細所忽忽焉而罹四後垂顧山東不夷逮我聖父殷憂儉﹠﹟乘其淫驕乃伐乃殛爾視羣孽胡爲而亡潛久而大頑昏暴狂爾亦自視胡爲而昌畏玆逼側永思悠長曩爾之有旣克而有在克而守惟爾惟我而今而後爾𨿽穹崇無忘辱詬我𨿽平寧無忘燕寇銘之戒之以永聲臭

投西邊節度使啟

顧云某啟某聞天列將星國分戎律必命英傑以專統臨故入則掌驍衛而主親兵爲王心膂出則驅隼旟而駕熊軾分國土田苟非敵號萬人謀通七徳孰副擁旌之選仍當注意之求伏以尙書勇冠山西聲聞隴右九天九地之法夜受於神姝金箱金櫃之書曉傳於靈叟故得拔劍龍吼彎弧雁驚使夷落無喧干戈盡偃邊烽息焰塞柝沈聲爲天子之長城斷匈奴之右臂加以文通三變學洞九流郭璞神毫每通於夢想羅含彩羽素貯於心誠時或月滿靑樓風淸畫閣謝元暉之理郡不廢謳吟杜元凱之禦戎何妨講讀而又政惟師古恩切字人利一揮亂繩皆理佇見鳳銜仙詔豹制牙旗長驅十乘之驍雄福致一方之黎庶遐瞻寵渥不越秋冬某稷下儒生天涯客子遠攜書劍來拜﹠﹟旗識馬援之須眉見太初之禮樂頻叨前席屢聽元談憂一夫不濟其生恥一物不得其所義形顏色煦發襟靈因敢﹠﹟縷血誠輕塵藻鑑必希恩察少賜知憐某射鵠無功亡羊有恨婁敬之衣裘屢敝張儀之頰舌何爲至於艸織衡門雪封陋巷蛙鳴底魚躍釜中然猶講樹未休書筠不已潛修此道以俟明時春初將謁朱門卜行上國蓍言利見龜告協從徑趨沙漠而來直指旌旗之下盡披肝膈布在箋毫事逼丹誠言多直致志同鄰女止希蘇代之餘光身類鮒魚惟冀莊周之一勺干犯淸重無任兢惶謹啟

馬公家廟碑

李宗閔元和十五年夏六月有詔天平軍節度使檢校禮部尙書兼鄆州刺史禦史大夫扶風縣開國伯馬公作三廟於京師秋九月新廟成冬十月有一日命公母弟推攝祭行升祔之禮旣卒事推率其族人耋老相與言曰馬氏之先以功名顯於周漢之際下魏晉氏族世寢衰今公起自窮身遂爲方伯克有宗廟勤亦至矣願得銘之於石以示後人俾其無忘艱難而世世享祀不絕其亦可乎咸以爲然公名字會元扶風茂陵人也昔舜伯益掌上下艸木鳥獸歷夏殷周世不失職其後造父事穆王有勞賜之趙城氏後七世至叔帶去周適晉事文侯後三世生夙爲晉王卿遂專國事後八世與韓魏三分晉地建國稱王后五世趙之公族有名奢者將趙有功封馬服君其子孫因別爲馬氏自奢七世至通爲漢武帝侍中以二千石始自邯鄲徙茂陵於是屬方扶風故號扶風馬氏在三國時多仕於蜀更宋至宇文周連連有人公之五代祖曰士儒爲隋江亳二州刺史亳州生伯達入唐舉進士爲懷河內尉樂黃老長生之說棄官從孫思邈遊隱於茅山河內生頠舉進士又舉八科士於髙宗天后朝爲禦史尙書兵部郎屬天下羅織熾起以不證皇族罪用失其官已而嘆曰吾𨿽不逢吾子孫宜有達者兵部生光粹五歲而能詩舉進士爲滎陽令功化甚美縣人傳之滎陽生皇考諱侅年十歲則受左氏春秋日記萬言後方以經明行髙歷仕諸侯由檢校尙書職方郎中爲吉州刺史治行卓尢升聞於朝進褒州名加賜命服竟以官卒公旣孤追念世業以爲五代祖有文才仕隋官不過郡吏髙祖父懷至道曾王父有陰徳郁積而未發王父皇考惠澤在人而皆存不議於朝歿而祭於寢重祥累慶其不在玆乎乃刻心自修以道迎天之休學明徳成名聲四聞於諸侯辟書交至公又言曰古之貧無以祭必求仁者之粟然則不以其道𨿽日用三牲不如魚菽之爲潔也故在滑與中貴人迕在閩不協於柳冕以是濱於死而窮十年公亦不悔憲宗卽位知公之賢追刺泉虔二州以禦史中丞都護日南以國子祭酒觀察於桂以往升禦史大夫師於百越徵拜尙書刑部侍郎尋副丞相晉公討淮西淮西平遂代晉公鎭其地加工部尙書治蔡州居一年蔡人和且寧遷於許州而並有殷蔡朝京師畱拜禮部尙書華州刺史而爲鎭國軍元和十四年齊寇始誅朝廷以其地廣人眾易生搖動析其都府別爲一道而分曹濮之田以益之命爲帥齊人之不廷於今六十年民窮而無告兵驕而好亂公至則布以誠信示之法式纖悉而不苟寬柔而有威居一年人盡安田益辟三軍百吏上下有節上聞之進封扶風伯加銀靑光祿大夫復追贈王父爲尙書工部郎中祖母韋氏爲扶風郡太夫人封皇考爲兵部尙書母鄭氏爲滎陽郡太夫人以褒寵之命立三廟備致祭以告成功嗚呼人之富貴顯榮以祀其先祖世多有之如公之超不失政終始如其志者斯亦難矣得不謂之大孝乎明著後世可以無愧銘曰今皇帝卽位六月東藩臣使使者上言有司以臣名數謬登禮當廟祠皇帝曰昔我憲考聰明聖武兵衛四出掃定郡邑愛敬忠良爲民父母實命汝作藩於東始平淮亂遂撫鄆封克庇二邦仍世不虔民痛無告卒驕而頑包姦窺隙以萬以千汝來尸之莫不順然朕初卽位汝適報政疇汝爵邑書於功令拜稽首敢亂休命皇帝曰咨無汝私蔡人不龔汝則治之齊人不安汝則綏之勤亦至矣而賞何卑命汝爲伯卽封於岐拜稽首非臣之力陛下先臣實有明徳臣蒙其慶幸以守職皇帝曰咨我今有詔追榮爾先以昭爾孝啟爾土宇錫爾宗廟拜稽首死無以報乃命季推作廟京師由門及堂不逼不僭礱楹刻桷秩秩施施是卜是擇仲月吉日三廟之主第升於室登降享獻夔夔齋栗公猶居外推奉以行克薦誠敬如公在廷神祗安樂福祿來並維公之興蓋自諸生維艱維難乃克乃成咨如後嗣無忘此銘

邠州節度使院新建食堂記

劉寬夫朝廷以新平振東西夏﹠﹟鑰郊圻將帥得人則鹵馬不敢東向而牧今上注意邊事元年命左僕射河東柳公專護塞之任公秖承詔旨不敢怠遑覽風俗以施化則酌損益以制宜文武交修威和疊用搜刓蠹於積獘張綱維於盡隳完兵甲贅軍糧藥瘡痍粒饑餓以信爲囿築法爲垣人知向方卒乘輯睦我潔己而貪冒自革我不動而云爲曷生表正影端俗爲丕變邠之父老重沐皇風仲尼每言爲政之道可使三年有成公孫弘對漢武且云臣弘尙竊遲之始爲孟浪今於河東公信之矣旣而定名分補廢闕飾賓署弘講燕視使院之狹湫顧會食之無所因喟然而嘆曰夫爲理之本在於得人燕以尊賢是稱衛以多士爲美今瑗在列而堂館未嚴非所以重﹠﹟俎咨帷幄之意也因是從觀馬之舊亭敞公府之新宇增階陛所以示尊威也卜髙明所以啟顧慮也大不逾制崇不近奢榱桷礎闥無不中度翼張四檐洞開雙扉冬霜不到夏日潛卻可以備盤之品式可以敍主客之威儀可以寄琴樽之笑傲可以籌政令之得失君子是知河東公之爲政也必自邇而逮遠自身而及物以理易亂以實易虛以弘深易卑狹以廣壯易隘陋皆此類也府中僚介無非正人有若司馬韋君節度判官皇甫君皆卿材也無面從退言之誚無躬厚薄責之嫌其他或幄中號寶或席上稱珍並擅價一時不可徧舉韋君皇甫君以余載筆赤墀粗知舊史可以傳言命爲記之時太和二年六月日記

賀髙相公除荊南啟

胡曾伏以相公承家業峻開國勛髙術妙六奇圖精八陣生民皎日聖主迅雷才成破趙之功旋告下齊之捷故得威宣破竹力號拔山弛張七徳之中舒卷五車之內東周士庶咸居沸鼎之中西蜀蒸民悉在春臺之上蓋由人事豈屬天時昔漢得韓信而興楚失陳平遂滅今者江騰海沸山動嶽搖荊門告累卵之危淮楚陳剖胎之難赤眉捲地黃巾滔天公侯無匡合之才藩鎭乏縱擒之術若不預咨賢哲早托英雄則何異魚遊宋池燕巢衛幕昆岡火發玉石俱焚歷陽水來智愚同陷𨿽思嘗膽何補噬臍且擘斷華山宜假巨靈之力決平洪水須憑大禹之才是以上自一人下同百辟僉云非相公不能定荊楚非相公不能綰貨泉旣無易於肩堯遂有成於命說伏計卽離犀浦遽赴龍山銷唐堯旰食之憂解黎庶倒懸之急某家在湖外身出關中遂假道於荊關獲起居於梅鼎仰將軍之大樹敢議營巢窺丞相之巨川惟希在藻伏惟照鑑

冊太原節度使守太師兼中書令晉王制

錢珝維年月日皇帝若曰我國家作法於仁達情以禮振典而誕告載名器以公行何嘗不動懷多難丰報丕烈矧乃圖先廟社允集王功誠動日星必承天佑王功建而臣節盡天佑至而君命宜昔經武爲師賜履荷宗周之寵今在邦稱傑剖符受全楚之封英偉相侔古今同典當勛而舉非我有私具官某博厚自持堅剛不惑抱公能察守貴必恭騫然飛將之風增彼懦夫之气而先臣奇備間代雄才圮上視書太公來受雲中饗士李牧復生出鞏洛以行師轉淮沂而殄寇倬哉茂績興在後昆爾乃開國象賢勤王繼志諒因心而無攺敬遺體以有爲英蕩旣臨文﹠﹟是籍率乎羣後自絕他時控彼諸戎下連右臂日者驅除大盜爰復神州焜耀元功載書盟府以啟紹開之慶是資戡定之勞而復念先朝薦罹否運朱玫則罪極邊伯李﹠﹟則親非子頹肆其樹置之謀黷我纘承之統是以奮飛長檄條列本枝遏濟惡之亂流披崇姦之僭黨夷凶有力賀福無違近則王行瑜驕以叛恩顚將敗族爾乃先知塗地每恥同天顧刑憲之可加抗封章而不避潛思歃血憤欲寢皮而逆豎犯闕興兵朕方奔車出次始懷愧懼未暇剪除行瑜轉禍終迷幹誅罔畏螫手而不能自斷噬臍而誰復與論爾聞難成憂直躬決策衝冠激怒折箠興言龔行已勵於五申急召寧煩於二節武剛夙駕屈產跳驅存誠而有禮則安舉事而不疑何卜乃聲鐘鼓乃合諸侯畱屯𨿽在於郊圻宿飽匪勞於漕挽爾臨渭曲深溝而親拒寇讎我復鎬京髙枕而無虞侵軼然後進攻外壘盡復彊軍支剪喉舂如麻滿野或反袂以來獻俾﹠﹟類之不遺元惡出奔勢窮就戮廓淸而罷約束尙嚴受降兼讓於使臣擇帥請行於國命一如紀律以報會盟天贊孔昭主憂盡釋始未見若之面今盡見若之心神聽斯言眾圖是賞畫雲臺而莫顯篆樂石而非多師氏建官位惟極致春秋列國晉實大名典重而近古不行勛盛而予衷何愛廣廷備物且授詞臣法座臨軒式光禮命今遣中書舍人薛廷珪冊爾爲太師兼中書令仍進封晉王於戲獨立王功忠乃善藏之府永膺天佑敬惟能保之軀則必慶於而家樂於而土戒之勿息與國無窮

邠州節度使院壁記

李直方自西漢始置幕府得顓辟士其聘舉之盛與公府置吏王國命官爲比於是有班固傳毅崔駰蔡邕陳琳阮瑀之徒出焉大抵多巡禦封略經參戎事居無恆處秩靡常品故命之曰賓國朝篤方嶽之任愼求其佐頒以職貢爲之定制或辟自諸侯或降於朝廷皆命於天子其所司也調政教之和策軍算之祕出入聘覲應對賓客其立署也行有戎次處有公堂與方伯周旋彌縫潤色而已王畿之腋劃爲巨防外殿朝那作捍西疆中拱皇都以臨諸夏漆沮之仁旣遠中外之俗相猾非材英傑莫典封守非莊明純固莫參甿佐六年春皇帝勞韓侯牧圉之勤俾尹西夏申命禦史中丞王君等九人爲之使介旣而師貞於律農勤其功惠和威武澤浸火烈孟秋述職曜兵河塞亭障蕭條千里晏淸然後用虎旗蛇矛定功於蒲入覲皇都增秩受賜旋師舊服勛用徳舉非元臣雄略能賢嘉績蔑用濟此先是尙父郭公開府是邦搜用勿貳駿咸集不十數年持樞衡治邦憲司誥命者咸布職於淸朝今韓侯亦能詳延端士輔相威徳是府將來宜爲駿賢之郊藪榮達之閫閾衛多君子邠其有之夫敬其事則命始春秋之誼也是邦當徵號朔方而以名師建爲三郡肇基於我師事舉徳宜始韓侯此記舊題於堂之北牖慮他日文字湮滅作者之文莫傳遂刻石以紀之李公自正字歷金吾掾廷評長安主簿遷監察殿中侍禦史左司員外郎今爲韶州刺史某早與公遊知公異時之大來也庶斯文之不泯貞元二十年十月日記

授田興魏府節度使制

缺名門下經邦制理先務於安人乘義秉忠良存乎體國有其堅持正性動合眾心材當與能善可垂勸則宜荷推轂之寄爲分閫之臣建侯貞節宣我利澤魏博光軍步射都知兵馬使同州節度副使檢校祕書少監禦史中丞沂國公田興深明有融忠孝是力介若金石通乎弛張效用思齊於昔賢潔誠期報於君父生此王國迹淪戎藩逢時乃彰會節有立日者元臣卽代引子幼年小人任事以作威諸將屏息而增懼政理玆紊刑章亟乖羣情危疑幾至顚越朕用憂憫方圖輯寧而興任在轅門心惟大體義勇斯奮姦凶伏辜士心所歸不令而肅徵鎭安固厥庸茂焉旣而保貴冑之家將致上國全故師之績永復中軍表章屢陳情懇備至以勛則特異以義則可觀周旋令圖蓋有餘裕朕髙懸爵命以待能賢嘉爾殊勞允宜懋賞晉軍謀帥郤縠嘗學於詩書漢將議功竇融實冠於名節魏郊巨鎭河上奧區仗鉞可以宣國威觀風可以率彜典習俗至於丕變疲甿徯而汔康佇光策書用寄心膂榮級俾登於七命顯秩超踐於六卿仍兼副相之雄以重元戎之寄服玆休命其懋戒哉可銀靑光祿大夫檢校工部尙書兼禦史大夫充魏博等州節度觀察處置支度營田等使

授韓弘宣武軍節度使制

闕名門下統制大刑總率羣帥功庸旣獻於社爵服宜加於朝翼宣帝猷出納王命持綱以揆百度贊道以釐庶工時惟宥密昔所華重寵我元輔昭其茂勛淮西諸軍行營兵馬都統宣武軍節度副大使知節度事管內支度營田汴宋亳潁等州觀察處置等使金紫光祿大夫守司徒同中書門下平章事使持節汴州諸軍事守汴州刺史上柱國潁川郡開國公食邑三百戶韓弘天毓間气時推上材靜蓄滄波不測之深動發迅雷殷然之勢竭彼肝膈參予股肱殿於中邦式是四表自淮濆俶擾將校䢐徵而原燎方揚妖气不斂爰命巖廊之傑董玆貔武之師薦其忠誠勵彼勇節參掌廟算指授神機策畫得於慮深威略宣於制遠俾趨重地遂拔堅城彀中全謀果立奇績旣殄凶醜宜疇厥庸載加常伯之崇以正宰司之位詔爵增邑懋玆休勛爾其敬之服我成命可守司徒兼侍中使持節汴州諸軍事兼汴州刺史充宣武軍節度副大使知節度事管內度支營田汴宋亳潁等州觀察處置等使許國公食邑三千戶散官勛賜如故主者施行

授李訴山南東道節度使制

缺名門下伐叛除凶必俟乎奇略進封超位允答於殊庸況四紀逋誅三州竊據積妖遺育縱亂挻災累年䢐徵一舉生致論功旣當於異等議賞豈待於逾時唐隨鄧等州節度觀察處置等使通議大夫檢校左散騎常侍使持節鄧州諸軍事兼鄧州刺史禦史大夫賜金紫魚袋李訴宗臣之嗣王國克生毅勇蓄深溫良煦外禮樂戰攻之器默識其源詩書義理之府洞窺其室𨿽早升朝序而末展將材頃以懸瓠滔天宿兵旣久方城壓境易帥頗頻永懷韜略之家必有弓裘之嗣將執金鼓載持幹旄果副眷求克揚威令緝傷夷之後振怯爲雄制密邇之間保危成固推忠厚以感物本信惠而知人一其斗心厲厥死力乘虛徑襲負雪兼行風驅如合於百神雷發若出於九地堅城立潰狡豎坐擒遺甿安堵以知歸餘黨釋甲而請命古之良將其孰過焉已申獻捷之儀當舉策勛之典爰擇名部俾恢重藩自洛而遙惟襄爲大綿亙楚服橫臨漢津總八郡以澄淸秉三軍之節制式因加地往繼沈碑特遷左揆之尊崇玆天秩仍假南臺之長峻彼霜威表以勛階賜之茅社戶丰眞食門貴延恩洽此寵榮從於茂烈於戲天鑑非遠不庭者必誅王爵無私有功者是享揚名濟美惟孝著於家聲鐘鼎山河惟忠光於國籍凡曰臣子得無企歟可銀靑光祿大夫檢校尙書左僕射使持節襄州諸軍事兼襄州刺史禦史大夫充山南道節度管內度支營田襄鄧唐隨復郢均房等州觀察處置等使仍賜上柱國封梁國公食邑三千戶並賜食實封五百戶與一子五品正員官主者施行

張益州畫像記

宋蘇洵至和元年秋蜀人傳言有寇至邊軍夜呼野無居人妖言流聞京師震驚方命擇帥天子曰毋養亂毋助變眾言朋興朕志自定外亂不作變且中起不可以文令又不可以武競惟朕一二大吏孰能爲處玆文武之間其命往撫朕師乃惟曰張公方平其人天子曰然公以親辭不可遂行冬十一月至蜀至之日歸屯軍撤守備使謂郡縣寇來在吾無爾勞苦明年正月朔旦蜀人相慶如他日遂以無事又明年正月相告畱公像於淨眾寺公不能禁眉陽蘇洵言於眾曰未亂易治也旣亂易治也有亂之萌無亂之形是謂將亂將亂難治不可以有亂急亦不可以無亂弛是惟元年之秋如器之欹未墜於地惟爾張公安坐於其旁顏色不變徐起而正之旣正油然而退無矜容爲天子牧小民不倦惟爾張公爾系以生惟爾父母且公嘗爲我言民無常性惟上所待人皆曰蜀人多變於是待之以待盜賊之意而繩之以繩盜賊之法重足屏息之民而以砧斧令於是民始忍以其父母妻子之所仰賴之身而棄之於盜賊故每每大亂夫約之以禮驅之以法惟蜀人爲易至於急之而生變𨿽齊魯亦然吾以齊魯待蜀人而蜀人亦自以齊魯之人待其身若夫肆意於法律之外以威劫齊民吾不忍爲也嗚呼愛蜀人之深待蜀人之厚自公而前吾未始見也皆再拜稽首曰然蘇洵又曰公之恩在爾心爾死在爾子孫其功業在史官無以像爲也且公意不欲如何皆曰公則何事於斯𨿽然於我心有不釋焉今夫平居聞一善必問其人之姓名與其鄕裏之所在以至於其長短大小美惡之狀甚者或詰其平生所嗜好以想見其爲人而史官亦書之於其傳意使天下之人思之於心則存之於目存之於目故其思之於心也固由此觀之像亦不爲無助蘇洵無以詰遂爲之記公南京人爲人慷慨有大節以度量雄天下天下有大事公可屬系之以詩曰天子在祚歲在甲午西人傳言有寇在垣庭有武臣謀夫如雲天子曰噫命我張公公來自東旗纛舒舒西人聚觀於巷於塗謂公曁曁公來於於公謂西人安爾室家無敢或訛訛言不祥往卽爾常春爾條桑秋爾滌場西人稽首公我父兄公在西囿艸木駢駢公宴其僚伐鼓淵淵西人來觀祝公萬年有女娟娟閨闥閒閒有童哇哇亦旣能言昔公未來期汝棄捐禾麻芃芃倉庾崇崇嗟我婦子樂此歲丰公在朝廷天子股肱天子曰歸公敢不承作堂巖巖有廡有庭公像在中朝服冠纓西人相告無敢逸荒公歸京師公像在堂

方鎭論

林藩鎭之爲唐患也尙矣其根萌於武徳十道之置使其勢成於至徳九節度之分封其禍見於乾元平盧主帥之自立此廢置叛服之由也方太宗平定之後旣分天下爲十道而於軍鎭城戍之兵爲十二道而置使處之總之以都督者此其爲方鎭已成之兆特待時而張耳且河北隴右此皆極邊之地天下之府六百餘所而在河北者不過三十在隴右者不過二十九而又皆隸於衛將軍矣此何足以系廢興大致觀其總軍而置使河北一道則析而爲二曰平盧曰範陽隴右一道則析而爲四曰隴右曰安西曰北庭曰河西而其曰軍曰守捉曰城曰鎭焉者大者二十餘小者亦不下十餘以天下之極邊爲天下之重鎭而撫之以都督其品略與十六衛將軍同乃在尙書之上而與左右僕射爲一流所謂五大不在邊者果若是乎漁陽鞞鼓掃境而來亦其勢之必至者此府衛之法壞而方鎭之根形矣嗚呼易封建而爲郡縣論者知其無叛國攺刺史而置州牧識者料其羣牧之爭政太宗何不鑑其覆轍耶故曰其根萌於武徳十道之置使者是也方肅宗卽位之初安史父子相挺爲禍尙賴諸鎭勤王之師共起誅戮而九節度之號立焉大難旣平蓬孛軒豁是時也正當伸朝廷之紀綱明節鎭之形分君臣幸安苟且歲月河北瓜分方鎭棋布大者連州十餘小者毋慮三四成肱髀難削之形效輔車相依之勢使人視之若羌戎然此節度之名立而方鎭之勢成矣嗚呼割梁以封越所以啟叛者之九起舉吳以予濞而變狀不待異日見之肅宗乃不思及此耶故曰其勢成於至徳九節度之分封者是也乾元初侯希逸帥平盧軍士實爲之此一機也尢彊弱安危之分也夫天子所恃以鼓舞天下者以爵祿廢置在上不在下焉耳命將帥統藩維事之最大者而委一介之使徇行伍之情此而可爲夫孰有不可爲哉士卒得以陵偏裨偏裨得以陵將帥則將帥之慢朝廷自然之勢也此自立之獘生而唱亂之禍起矣嗚呼賞罰不出於天子而春秋諸侯得以抗衡守相不置於漢廷而七國侯王得以僭上又何不是之思耶故曰其禍見於乾元平盧之自立者是也自是以來苟安之念生姑息之政成且承嗣一黠鹵耳重斂虐民亦何能爲而代宗惟恐少拂其意自置官吏弗之問也私入稅賦弗之詰也兼宰相則就加平章增以雁門之封重以天雄之號州爲督府子尙公主其寵之不已過乎﹠﹟亦一黠鹵耳黷貨淫刑果何能爲而徳宗惟恐少拂其意愛惡予奪惟意是徇旣奏元洪流端州矣而復請輕之攺爲長史旣奏薛正倫貶峽州矣而復自悔之畱爲判官其縱之不已過乎諸鎭相視往往以匹夫而要朝廷以卒伍而抗天子由代徳姑息之過也大抵芽﹠﹟之未萌則片言折之而有餘間隙之已開則干戈取之而不足可不深慮而早計乎至憲宗之削平諸藩方有太阿出匣之狀然而軍士有犯上之罪以天子之命殛之何所不可而乃給之以賞實之以刑繼自今以往誰敢以信必待朝廷者武宗之宣慰河北方有江漢朝宗之意然郭誼就降縱不舉賞流之遠方可也而乃戮之以刑繼自今以往誰敢以信義望朝廷者大抵韓信之叛心不生於假王之時而生於云夢之僞遊竇融之內附不畏漢兵之彊而畏河西之璽書惟義可以起人之敬畏惟信可以使人之悅服失義與信何以立國此藩鎭與唐三百年相與終始也五代紛紛其獘尢甚噫有由也上聖龍興羣雄鼠伏惟正月乙巳以詔諭諸鎭越翼日戊午又別以詔賜諸鎭王言如綸其出如綍誰敢有異心者鎭安之韓令坤自北邊聽命鎭寧之慕容延釗自貞定聽命彥卿之在天雄則表請而名稱王景之在雄武則治裝而入朝建雄之廷璋驛詔朝馳單車夕至矣成徳之郭崇朝發信使夕無違命矣袁彥之凶率以潘美諭之而至自保義承信之涉嫌以魏丕直之而安於獲國一旦以息兵爲問趙公普以方鎭太重對片言之發適當帝心聚天下之精兵收天下之財谷皆入京師隱然有虎豹在山之勢而又支郡長吏得自奏事而長吏得以舉其權鎭將職屬悉委之縣而縣官得以行其職轉運旣以抳其私別乘又以制其專彊藩巨鎭皆顚倒於股掌之上吾觀開寶之二年守劇鎭者各罷而歸環衛杯酒易置如制嬰兒自非規模宏遠何以致是嗚呼藝祖一舉而去數百年之患仁矣哉

代胡總督謝新命督撫表

明徐渭任兼督撫一方文武之司鎭重浙閩萬里華夷之會撫躬知感受托思危臣伏念東南之患夙夜再興始於赤子之弄兵馴至蒼生之受毒引島夷而深入連省甸以無寧慨自數年以來無如今日之甚辟猶破壞之車旣遇險於泥濘必得良父之禦可責望以驅馳若求善後於賤工終知無補於覆轍臣之自揣何以異玆人所私評亦爲過當且昔叨監軍紀功之任偶成事於一時比於今提督巡撫之難亦奚啻夫百倍昔猶不逮今復何能特以聖明用人姑自郭隗而始則凡豪傑響應必有樂毅之流臣敢不灑涕誓師矢心圖報黃金橫帶敢懷先樂之心滄海揚波豈望生還之日仗天威而策勵尊廟算以周旋取彼鯨鯢爰助鼓鼙之釁佇看溟渤翻爲雁鶩之池力𨿽不前志誠無已

代江北事平賜金幣謝表

前人恩從天下波及海壖人自日邊气占星使自慚涼徳堪此殊榮伏念臣本書生誤叨閫寄跨兩省一京之地當諸夷數道之衝機務浩繁調徵闊遠曩昔淮陽之警頗陳意見之粗恐漕河陵寢之震驚爲心膂咽喉之要害偶因羣力幸剪諸凶凜待罪而至今何勞之可紀乃函金幣遠發宮庭玆蓋伏遇皇上誠協經綸道融精一分絲析縷不以善小而弗旌定價收名每謂功疑而惟重其爲恩澤莫可名言臣敢不銳志澄淸委身報答奉宣威徳期獻贐以來庭結納賢豪益縣金而募士

代請胡總督啟

前人伏以宣云交控兩鎭之衝烽火不驚六年於此是皆仰賴明公算勝於廟盡收羣策之雄威寓於恩坐落諸酋之膽致玆寧謐槪沐生成計當白帝之逾期已櫜弓而無事可少黃龍之痛飲爰投壺而雅歌敬卜吉期肅共小設折衝於俎冀聆謦咳之珍借筋爲籌亦效悃愚之瑣仰祈光重曷任悚榮

節使部藝文二詩

出藩曲

齊謝朓云掖紫微內分組承明阿飛艎﹠﹟極浦旌節去關河渺渺蒼山色沈沈寒水波鐃音巴渝曲簫鼓盛唐歌夫君邁惟徳江漢仰淸和

送張建封還鎭

唐徳宗牧守寄所重才賢生爲時宣風自淮甸授鉞膺藩維入覲展遐戀臨軒慰來思忠誠在方寸感激陳情詞報國爾所尙卹人予是資歡宴不盡懷車馬當還期榖雨將應候行春猶未遲勿以千里遙而云無己知

和李大夫嗣眞奉使存撫河東杜審言六位乾坤動三微歷數遷謳歌移火徳圖讖在金天子月開階統房星受命年禎符龍馬出寶籙鳳凰傳地卽交風雨都仍卜澗瀍明堂惟禦極淸廟乃尊先不宰神功運無爲大象懸八荒平物土四海接人煙已屬羣生泰猶言至道偏璽書傍問俗旌節近推賢秩比司空位官臨禦史員雄詞執刀筆直諫罷樓船國有大臣器朝加小會筵將行備禮樂送別仰神仙城闕周京轉關河陜服連稍觀汾水曲俄指絳臺前姑射聊長望平陽遂宛然舜耕余艸木禹鑿舊山川昔出諸侯上無何霸業全中軍歸戰敵外府絕兵權隱隱帝鄕遠瞻瞻肅命虔西河偃風俗東壁掛星躔井邑枌楡社陵園松柏田榮光晴掩代佳气曉侵燕雨霈鴻私滌風行睿旨宣惸婺訪疾苦屠釣采貞堅人樂逢刑措時康洽賞延賜逾秦氏級恩倍漢家錢擁傳咸翹首稱觴競比肩拜迎彌道路舞詠溢郊殺气西衡白窮陰北溟玄飛霜遙渡海殘月迥臨邊緬邈朝廷問周流朔塞旋興來探馬策俊發抱龍泉學總八千卷文傾三百篇澄淸得使者作頌有人焉莫以崇班閡而云勝托捐偉材何磊落陋質幾翩翾江海寧爲讓巴渝轉自牽一聞歌聖道助曲荷陶甄

獻淮寧節度李相公

劉長卿建牙吹角不聞喧三十登壇眾所尊家散萬金酬士死身畱一劍答君恩漁陽老將多回席魯國書生半在門白馬翩翩春艸綠邵陵西去獵平原

送李中丞歸漢陽別業

前人流落徵南將曾驅十萬師罷歸無舊業老去戀明時獨立三邊靜輕生一劍知茫茫江漢上日暮欲何之

中丞宋公以吳兵三千赴河南軍次潯陽脫余

之囚參謀幕府因贈之

李白獨坐淸天下專徵出海隅九江皆渡虎三郡盡還珠組練明秋浦樓船入郢都風髙初選將月滿欲平湖殺气橫千里軍聲動九區白猿﹠﹟劍術黃石借兵符戎寇行當剪鯨鯢立可誅自憐非劇孟何以佐良圖

送嚴黃門拜禦史大夫再鎭蜀川兼覲省

岑參授鉞辭金殿乘驄戀玉墀登壇漢主用講徳蜀人思副相韓安國黃門向子期刀州重入夢劍閣再題辭春艸連靑綬晴花間赤旗山鶯朝送酒江月夜供詩許國分憂日榮親色養時蒼生望已久來去不應遲

九日使君席奉餞衛中丞赴長水前人節使橫行西出師鳴弓擐甲羽林兒臺上霜威淩艸木軍中殺气傍旌旗預知漢將宣威日正是邊塵欲滅時爲報使君多泛菊更將弦管醉東籬

奉和杜相公初發京城作

前人按節辭黃閣登壇戀赤墀銜恩期報主授律遠行師野鵲迎金印郊云拂畫旗叨陪幕中客敢和出車詩

奉送李太保兼禦史大夫充渭北節度使

前人詔出未央宮登壇近總戎上公周太保副相漢司空弓抱關西月旗翻渭北風弟兄皆許國天地荷成功

奉和杜相公發益昌

前人相國臨戎別帝京擁麾持節遠橫行朝登劍閣云隨馬夜渡巴江雨洗兵山花萬朵迎徵蓋川柳千條拂去旌暫到蜀城應計日須知明主待持衡

送郭僕射節制劍南

前人鐵馬擐紅纓幡旗出禁城明王親授鉞丞相欲專徵玉饌天廚送金杯禦酒傾劍門乘險過閣道踏空行山鳥驚吹笛江猿看洗兵曉云隨去陣夜月逐行營南仲今時往西戎計日平將心感知己萬里寄懸旌

送柴司戶充劉卿判官之嶺外

髙適嶺外資雄鎭朝端寵節旄月卿臨幕府星使出詞曹海對羊城闊山連象郡髙風霜驅瘴癘忠信涉波濤別恨隨流水交情脫寶刀有才無不適行矣莫徒勞

奉送卿二翁統節度鎭軍還江陵杜甫火旗還錦纜白馬出江城嘹唳鳴笳發蕭條別浦淸寒空巫峽曙落日渭陽情畱滯嗟衰疾何時見息兵

奉送韋中丞之晉赴湖南

前人寵渥徵黃漸權宜借寇頻湖南安背水峽內憶行春王室仍多故蒼生倚大臣還將徐孺榻處處待髙人

衡州送李大夫七丈勉赴廣州

前人斧鉞下靑冥樓船過洞庭北風隨爽气南斗避文星日月籠中鳥乾坤水上萍王孫丈人行垂老見飄零

奉寄髙常侍

前人汶上相逢年頗多飛騰無那故人何總戎楚蜀應全未方駕曹劉不啻過今日朝廷須汲黯中原將帥憶廉頗天涯春色催遲暮別淚遙添錦水波

奉寄章十侍禦

前人淮海維揚一俊人金章紫綬照靑春指麾能事回天地訓練彊兵動鬼神湘西不得歸關羽河內猶宜借寇恂朝覲從容問幽側勿云江漢有垂綸

嚴中丞枉駕見過

前人自注云嚴自東川除西川敕令兩川都節制元戎小隊出郊坰問柳尋花到野亭川合東西瞻使節地分南北任浮萍扁舟不獨如張翰皂帽應兼似管寧寂寞江天雲霧裏何人道有少微星

奉和嚴中丞西城晚眺十韻

前人汲黯匡君切廉頗出將頻直辭才不世雄略動如神政簡移風速詩淸立意新層城臨媚景絕域望餘春旗尾蛟龍會樓頭燕雀馴地平江動蜀天闊樹浮秦帝念深分閫軍須遠算緡花羅封蛺蝶瑞錦送麒麟辭第輸髙義觀圖憶古人徵南多興緒事業暗相親

警急

前人自注云時髙適領西川節度使才名舊楚將妙略擁兵機玉壘𨿽傳檄松州會解圍和親知計拙公主漫無歸靑海今誰得西戎實飽飛

投哥舒開府翰二十韻

前人今代麒麟閣何人第一功君王自神武駕馭必英雄開府當朝傑論兵邁古風先鋒百勝在略地兩隅空靑海無傳箭天山早掛弓廉頗仍走敵魏絳已和戎每惜河湟棄新兼節制通智謀垂睿想出入冠諸公日月低秦樹榦坤繞漢宮胡人愁逐北宛馬又從東受命邊沙遠歸來禦席同軒墀曾寵鶴畋獵舊非熊茅土加名數山河誓始終策行遺戰伐契合動昭融勛業靑冥上交親气槪中未爲珠履客已見白頭翁壯節初題柱生涯獨轉蓬幾年春艸歇今日暮途窮軍事畱孫楚行間識呂蒙防身一長劍將欲倚崆峒

奉送郭中丞兼太僕卿充隴右節度使三十韻

前人詔發山西將秋屯隴右兵淒涼餘部曲燀舊家聲雕鶚乘時去驊驑顧主鳴艱難須上策容易卽前程斜日當軒蓋髙風捲﹠﹟旌松悲天水冷沙亂雪山淸和鹵猶懷惠防邊詎敢驚古來於異域鎭靜示專徵燕薊奔封豕周秦觸駭鯨中原何慘黷餘孽尙縱橫箭入昭陽殿笳吟細柳營內人紅袖泣王子白衣行宸極妖星動園陵殺气平空餘金出無復繐帷輕毀廟天飛雨焚宮火徹明罘罳朝共落棆桷夜同傾三月師逾整羣凶勢就烹瘡痍親接戰勇決冠垂成妙譽期元宰殊恩且列卿幾時回節鉞﹠﹟力掃欃槍圭竇三千士云梯七十城恥非齊說客甘似魯諸生通籍微班忝周行獨坐榮隨肩趨漏刻短髮寄簪纓徑欲依劉表還疑厭禰衡漸衰那此別忍淚獨捨情廢邑狐貍語空村虎豹爭人頻墜塗炭公豈忘精誠元帥調新律前軍壓舊京安邊仍扈從莫作後功名

送鮑中丞赴太原軍營

錢起年壯才仍美時來道易行寵兼三獨任威肅貳師營將略過南仲天心寄北京云旗臨塞色龍笛出關聲漢月隨霜去邊塵計日淸漸知王事好文武用書生

送李九歸河北

前人文武資人望謀猷簡聖情南州初臥鼓東土復維城寄重分符去威仍出閫行鬥牛移八座日月送雙旌別戀瞻天起仁風應物生佇聞收組練鏘玉會承明

送王相公赴範陽

前人翊聖﹠﹟恩重頻年按節行安危皆報國文武不緣名受脤仍調鼎爲霖更洗兵幕開丞相閣旗總貳師營料敵知無戰安邊示有徵代雲橫馬首燕雁拂笳聲去鎭關河靜歸看日月明欲知瞻戀切遲暮一書生

奉送戶部李郎中充晉國副節度出塞

前人徳佐調梅用忠輸擊鹵年子房推廟略漢主托兵權受命榮中禁分麾鎭左賢風生黑山道星下紫微天始願文經國俄看武定邊鬼方堯日遠幕府代云連汗馬將行矣盧龍已肅然關防驅使節花月眷離筵自知音遇而今感義偏淚聞橫吹落心逐去旌懸帝念夔能政時須說濟川勞還應卽爾朝暮玉墀前

送王使君赴太原行營

前人太白明無象皇威未戢戈諸侯持節鉞千里控山河漢驛雙旌度胡沙七騎過驚烽連雁起牧馬入云多不賣盧龍塞能消瀚海波須傳出師頌莫奏式微歌

送張中丞赴桂州

前人出守求人瘼推賢動聖情紫臺初下詔皂蓋始專城寵借飛霜簡威加卻月營云衢降五馬林木引雙旌夙仰惇詩禮常聞偃甲兵戍樓云外靜訟閣竹間淸化佇還珠美心將片玉貞寇恂朝望重計日謁承明

秋日趨府上張大夫

司空曙重城洞啟肅秋煙共說羊公在鎭年鼙鼓暗驚黃葉落旌旗遙拂雁行偏石過橋下書曾受星降人間夢已傳謫吏何能沐風化空將歌頌拜車前

送李中丞赴商州

韓翃五馬渭橋東連嘶逐曉風當年紫﹠﹟將他日黑頭公不異金吾寵兼齊玉帳雄閉營春雪下吹角暮山空香麝松陰裏寒猿黛色中郡齋多賞事好與故人同

寄哥舒僕射

前人萬里長城家一生惟報國腰垂紫文綬手控黃金勒髙視黑頭翁遙吞白騎賊先麾牙門將轉斗黃河北帳下親兵皆少年錦衣承日繡行纏轆轤寶劍初出鞘宛轉角弓新上弦步人抽箭大如笛前把兩矛後雙戟左盤右射紅塵中鶻入鴉羣有誰敵殺將破軍白日余回旃舞﹠﹟北風初郡公楯鼻好磨墨走馬爲君飛羽書

奉送浙西李僕射相公赴鎭

劉禹錫建節東行是舊遊歡聲喜气滿吳州郡人重得黃丞相童子爭迎郭細侯詔下初辭溫室樹夢中先到景陽樓自憐不識平津閣遙望旌旗汝水頭

送李尙書鎭滑州

前人南徐報政入文昌東郡須才別建章視艸名髙同蜀客擁旄年少勝荀郎黃河一曲當城下緹騎千重照路傍自古相門還出相如今人望在巖廊

送裴相公上太原

王建還攜堂印向並州將相兼權是武侯時難獨當天下事功成卻進手中籌再三陳乞壚煙裏前後封章玉案頭朱架早朝立劍戟綠槐殘雨看張油遙知塞雁從今好直到漁陽已北愁邊鋪警巡旗盡換山城候館壁重修千羣白刃兵迎節十對紅妝妓打球聖主分明交暫去不須髙起見京樓

送李僕射赴鎭鳳翔

張籍由來勛業屬英雄兄弟連營列位同先入賊城擒首惡盡封管庫讓元公旌幢獨繼家聲外竹帛新添國史中天子新收秦隴地故教移鎭古扶風

贈李中丞洪

僧皎然深沈閫外權奕世當榮寄地裂大將軍家傳介珪瑞至今漳河俗猶受仁人賜公初鎭淮荊決勝無精兵重圍逼大敵六月守孤城政用仁恕立恩由賞罰明遂令麾下士感徳不顧生於時聞王師諸將兵頗黷天子狩南漢煙塵滿函谷純臣獨耿介下士多反復明公仗忠節一言威萬夫物性如蒺藜化作春蘭敷見說金被鑠終期玉有瑜移官萬里道君子情何如

奉寄行臺徐公次左轄相公韻

元趙孟俯盡日沈迷簿領書何時重得賦閒居已無夢想懸金印豈有文章到石渠白髮故人霜柏在黃塵遊子斷蓬如舊遊意在吳興日自采溪毛膾白魚

送都元帥述律傑雲南開閫

靳榮飄然白髮老書生橫槊哦詩萬里行蠻貊望塵無敵國朝廷賴汝作長城巫山落葉秋風起瀘水驚濤夕照明若到武侯祠下拜夢中應與細論兵

送董副樞鎭益都

陳肅推轂選才雄分符寄總戎鐃簫驚海上旌節耀山東百將乘黃道三軍出絳宮營開知偃月陣轉識偏風龍躍蓮花劍烏號棘竹弓旄頭天苑鑿斃齒地隅空奏凱靑春外飛書白晝中誰當采金石願紀太平功

賜許廓巡撫河南

明宣宗河南百州縣七郡所分治前歲農事缺旱澇始復繼衣食旣無資民生曷由遂顧予位民上日夕懷憂愧爾有惇厚資其勤撫字徙者必輯綏饑者必賑濟咨詢必周曆毋憚躬勞勩虛文徒瑣碎所至皆實惠勉旃罄乃誠庶用副予意

送章右丞戍廣西

危素文昌橋上紫驑嘶又送將軍戍廣西三省甲兵勞節制八蠻煙雨入封提雕弓曉射崖云裂畫角寒吹海月低已喜皇威淸海岱邑封上將拜金泥

送李使君鎭海昌

髙啟海風千里捲雙旌按轡初聞屬部淸人雜島夷爭午市潮隨山雨入秋城鳴狐不近睢陽廟突騎猶屯廣利營肯掃帳中容我醉夜深燃燭臥談兵

送兵部尙書陳公出鎭交趾

曾棨南交奏凱正論功司馬新承寵眷隆三受虎符參閫外兩持龍節鎭蠻中蕭何經國頻供餉裴度臨邊暫總戎卻喜彜人歸版籍伏波銅柱謾爭雄

送唐都憲出鎭薊州諸關

李東陽居庸東下接楡關千尺層城萬仞山秋有桑麻生事足夜無烽火戍樓閒帳前貔虎知嚴令歲晚風霜識壯顏略試一方經濟手歸來重補舊朝班

送彭總制之西川

何景明江漢兵戈阻鄖陽節制移遙憐蜀父老再睹漢旌旗躍馬終難據窮猿本易追威名聊一借勛業況當時

又

前人蜀道靑天上岷山赤日西九重連授鉞萬里動徵鼙開府松山靜懸軍玉壘低知公安蜀計諸葛大名齊

寄周中丞備禦關口

唐順之牙旗髙建白羊東鼓角殷殷瀚海空雪後錦裘行塞外月明淸嘯滿樓中幕南五部思歸義薊北諸軍盡立功燕頷書生人共羨一朝投筆去平戎

奉美南臺大夫福壽公

陳汝言柏府髙寒仰大臣南來秋气肅蒼旻威行江漢風煙淨力挽山河雨露新虎帳城頭懸海月龍戈馬上掃邊塵他年太史書功績應是雲臺第一人

贈中丞江玉卿自鄖臺移鎭許昌

徐中行鈞天一震洞庭陰虎觀崢嶸白雪林云夢火明秋較獵蘭臺風起晝披襟浮湘司馬才名大開府羊公惠愛深獨有夜郎羈客在武溪煙雨自悲吟

聞張助甫開府寧夏寄贈

前人靑銅峽口古靈州黑水河穿紫塞流一夜羌人吹篴過千山明月總邊愁

送周中丞允文遷撫江西

王世貞聞公移鎭古洪州童驚呼父老畱一疏吳天回菜色十年滄海捲鯨流江云對擁中丞節山雨長飛帝子樓共道衮衣多佇望不知何地更東洲

寄耿中丞子承

前人黃龍東去海云低元菟城頭烏夜啼帳下靑羌新屬國軍中白馬舊安西牙旗月擁諸陵出甲帳天回萬堞齊最是駝酥爭捧處不妨飛捷醉中題

送謝寤雲中丞移鎭粵東

陳一元喜從文酒接淸歡歲序崢嶸惜別難雄略百蠻開幕府美名六代重詞壇戟門月照牙旗肅甲帳風傳畫角寒予亦遠行將就道相思紅日近長安

送範中丞堯卿鎭贛州

謝榛九月虔州去天南宿霧開揚帆生遠思秉鉞見雄才地轉三吳盡山連百粵回夜深瞻北斗獨上郁孤臺

送中丞巡行五路屯鹽

吳國倫羣牧非虛讓天王已借籌便宜搜粟令淸切負薪憂萬里鳴秦塞雙熊歷禹州歸來慰宵旰不齒富民侯

送李臨淮上公出鎭金陵

柳應芳節旄南建歲將闌雪落津亭曉未幹百戰山河重作鎭三朝劍履獨登壇營開江障鶯聲早路出邊城馬色寒天與宗臣憂不細金陵千古舊長安

上督府公生日詩並

序

徐渭

嘉靖己未秋九月廿有六日恭逢督府明公之生辰於是文武吏士及鄕大夫士若耆舊賓客以公自鎭撫以來功在東南者實大且遠乃相與各抱其所有以爲公長久祝而公於今年春夏之交受諸道告捷之後奏凱天闕戢兵海隅民物熙和甸宇淸廓惟玆嘉誕適屆其時萸菊交芳天日俱朗旌旗應爽气而彌肅鐃吹協商﹠﹟而並遠慶者雲集萬眾一辭比之往昔益爲隆盛某小子叨沐寵榮間嘗一佩筆操鉛以奉侍幕下𨿽愚賤少文不敢自附於眾人之後至於仰淸光祝久遠其心固無異於眾人也謹撰長篇一首凡百句奉伏門下以充獻壽之禮自知拙陋無所發抒然慕戀恩私忻喜盛事自不能已於言耳遠曙輕籠海色蒼涼颸新薦菊英黃淸秋此日逢華誕繡褓當年繞異香地與人文增气象天爲王國產禎祥壯猷未老如方叔祕略曾傳似子房初捧兵符分虎竹再銜使命馭龍驤森羅島嶼諸夷會鎖鑰門庭一面當刁鬥不傳人自樂牙旗欲動勢偏揚雄豪定遠遙辭漢寬大汾陽近在唐管領華夷新士馬掃平吳越舊封疆曾先突騎重圍裏親式鳴蛙大道旁已遣嚴兵營細柳更教長劍倚扶桑三承寵錫恩何渥一受深知徳愈光定有姓名題禦扆每勤賞賜到遐荒千齡素質雙麋鹿五色奇毛兩鳳凰國有昌符臣協吉家承嚴訓子徵良田單下狄親鳴鼓姬旦居東久缺斨屢觸歊炎辭羽蓋轉巡郊野憩甘棠軍中作气頻投石陣裏籌機捷探囊敞日轅門標大纛浮天水寨集余皇雕弓並月名繁弱寶劍衝星出豫章幾處名香迎馬首數羣長鬣夾車箱量兼滄海涵諸島身作長城障一方萬里星辰羅北極百番貢道出東洋曹彬賜劍權偏重庾亮登樓興合狂引至偏裨堅誓約邀還賓佐據胡﹠﹟鯨鯢久已封京觀翡翠行看出越裳詎止芳名流簡冊還將偉績著旗常功成淮蔡應趨闕路涉燕齊好糧將相位兼勞出入君臣道合致平康山城令節茱萸發髙宴華軒錦綺張日照花明諸樂作風吹帳啟眾賓藏鶴鳴流響聞天漢芝燦浮光到羽觴競取良辰占上壽復欣嘉會嗣重陽樹聯月桂輝花萼斗近天河挹酒漿黑齒呈歌須譯問文身獻舞傲專場地連元嶠仙常集候傍黃鐘日漸長共以精誠抒華祝況兼佳麗屬錢塘鯫生本住山陰裏浪迹疑乘海畔航城下釣魚懷漂母堂前結客憶周郎未逢黃石書誰授不墜靑雲志自彊抱玉已憐非楚璞吹竽那識動齊王幸因文字蒙徵檄時佩菅毫侍瑣廊綦履東西魚共麗戎衣左右雁俱翔縣知陳阮時遊魏豈乏鄒枚並梁博采燕昭期致駿曲存宣父愛非羊眾人國士階元別知己蒙恩心所量自分才難堪記室人疑待已過中行構成燕雀猶知賀報取瓊瑤未可償偶值髙門掛弧矢且賡小雅賦桑楊卻慚未協宮商調莫並當筵巧奏簧

督府明公新膺加蔭

前人連天滄海抱江洲節鉞東臨今幾秋早遣通儒招粵尉遠傳片檄到蠻陬寇當劇處連營破酋若逋時舉族收萬里華夷馮控制一方文武備咨謀獻俘不用陳兵見對客頻聽借箸籌名將始知今亦有元勛豈獨古難酬近﹠﹟丹詔恩何渥遙領靑宮秩更優幕捲共瞻新換服旗開尙見舊縣斿春濤拍海風俱息夜柝鳴邊月正流建業旣趨功可讓太原未下賞還畱蘭臺本取銀章綰鶴禁誰扶寶輦遊將帥並兼儲副托封章應掌百寮糾召公遺烈由孫顯曹璨英風與父儔世祿永延盟帶礪屬車前導護宸旒東山久已淹姬旦南服從來用武侯燕頷果封終入漢鬯卣將錫定於周軍書羽集裁偏暇湖水冰涵望盡浮翠幰行堤花繞樹錦箏停曲鳥窺樓幾年載筆承英盼四海爲家只浪投授簡眞慚稱記室逢人交慶識荊州追陪有分塵淸宴著述無能付短謳卽擬漢家麟閣上看題姓字最髙頭

節使部紀事一後漢書髙彪傳彪除郎中校書東觀數奏賦頌奇文因事諷諫靈帝異之時京兆第五永爲督軍禦史使督幽州百官大會祖餞於長樂觀議郎蔡邕等皆賦詩彪乃獨作箴曰文武將墜乃俾俊臣整我皇綱董此不虔古之君子卽戎忘身明其果毅尙其桓桓呂尙七十气冠三軍詩人作歌如鷹如鸇天有太乙五將三門地有九變丘陵山川人有計策六奇五間總玆三事謀則諮詢無曰己能務在求賢淮陰之勇廣野是尊周公大聖石碏純臣以威克愛以義滅親勿謂時險不正其身勿謂無人莫識己眞忘富遺貴福祿乃存枉道依合復無所觀先公髙節越可永遵佩藏斯戒以厲終身邕等甚美其文以爲莫尙也晉書羊鑑傳鑑字景期太山人也爲東陽太守累遷太子左衛率時徐龕反叛司徒王導以鑑是龕州裏冠族必能制之請遣北討鑑深辭才非將帥太尉﹠﹟鑑亦表謂鑑非才不宜妄使導不納彊啟授以徵討都督果敗績導以舉鑑非才請自貶帝不從有司正鑑斬刑元帝詔以太妃外屬特免死除名劉引傳引字承引東萊掖人美姿容善自任遇交結時豪名著海岱間刺史王浚表爲渤海太守浚敗轉依冀州刺史邵續續徒眾寡弱謀降於石勒引言於續曰夫田單包胥齊楚之小吏耳猶能存已滅之邦全喪敗之國今將軍仗精銳之眾居全勝之城如何墜將登之功於一蕢委忠信之人於豺狼乎且項羽袁紹非不彊也髙祖縞冠人應如響曹公奉帝而諸侯綏穆何者蓋逆順之理殊自然之數定也況醜類屯結無賴而欲托根結援無乃殆哉續曰若如君言計將安出引曰瑯邪王以聖徳欽明創基江右中興之隆可企踵而待今爲將軍計者莫若抗大順以激義士之心奉忠正以厲軍人之志夫機事在密時至難違存亡廢興在此舉矣續從之乃殺異議者數人遣使江南朝廷嘉之引仍求自行續厚遣之旣至元帝命爲丞相參軍累遷尙書吏部郎引聞石季龍攻厭次言於元帝曰北方方鎭皆沒惟餘邵續而已如使復爲季龍所制孤義士之心阻歸本之路愚謂宜存救援元帝將遣救之會續已沒而止咸和初爲平南軍司加散騎常侍俄代嶠爲平南將軍都督江州諸軍事領江州刺史假節引位任轉髙矜豪日甚縱酒耽樂不卹政事大殖財貨商販百萬初引之代嶠也遠近皆謂非選陶侃﹠﹟咸云引非方伯才朝廷不從或問王悅曰今大難之後綱紀弛頓自江陵至於建康三千餘里流人萬計布在江州江州國之南藩要害之地而引以侈汰之性臥而對之不有外變必有內患悅曰聞溫平南語家公云連得惡夢思見代者尋去可用劉引此乃溫意非家公也是時朝廷空罄百官無祿惟資江州運漕而引商旅繼路以私廢公有司奏免引官書始下而引爲郭默所害宋書褚叔度傳叔度河南陽翟人也髙祖受命爲右衛將軍髙祖以其名家而能竭盡心力甚嘉之封番禺縣男食邑四百戶尋加散騎常侍永初三年出爲使持節監雍梁南北秦四州之南陽竟陵順陽義陽新野隨六郡諸軍事徵鹵將軍雍州刺史領寧蠻校尉襄陽義成太守在任每以淸簡致稱南齊書王奐傳奐字彥孫瑯邪臨沂人也解褐著作佐郎太子舍人元徽元年遷侍中領步兵校尉升明初遷冠軍將軍丹陽尹世祖卽位徵右僕射仍轉使持節監湘州軍事前將軍湘州刺史永明二年徙爲散騎常侍江州刺史初省江州軍府四年遷右僕射本州中正奐無學術以事干見處遷尙書僕射中正如故校籍郎王植屬吏部郎孔琇之以校籍令史兪公喜求進署矯稱奐意植坐免官六年遷散騎常侍領軍將軍奐欲請車駕幸府上晚信佛法禦膳不宰牲使王晏謂奐曰吾前去年爲斷殺事不復幸詣大臣已判無容欻爾也王儉卒上用奐爲尙書令以問王晏晏位遇已重與奐不能相推答上曰柳世隆有重望恐不宜在奐後乃轉爲左僕射加給事中出爲使持節散騎常侍都督雍梁南北秦四州郢州之竟陵司州之隨郡軍事鎭北將軍雍州刺史上謂王晏曰奐於釋氏實自專至其在鎭或以此妨務卿相見言次及之勿道吾意也上以行北諸戍士卒多﹠﹟縷送﹠﹟褶三千具令奐分賦之十一年奐輒殺寧蠻長史劉興祖上大怒使禦史中丞孔稚珪奏其事罪合窮戮上遣中書舍人呂文顯直閣將軍曹道剛領齋仗五百人收奐敕鎭西司馬曹虎從江陵步道會襄陽奐子彪素凶剽奐不能制女婿殷睿懼禍謂奐曰曹呂今來旣不見眞敕恐爲姦變政宜錄取馳啟聞耳奐納之彪輒令率州內得千餘人開鎭庫取仗配衣甲出南堂陳兵閉門拒守奐門生鄭羽叩頭啟奐乞出城迎臺使奐曰我不作賊欲先遣啟自申政恐曹呂輩小人相陵借故且閉門自守耳彪遂出與虎軍戰其黨範虎領二百人降臺軍彪敗走歸土人起義攻州西門彪登門拒戰卻之奐司馬黃瑤起寧蠻長史裴叔業於城內起兵攻奐奐聞兵入還內禮佛未及起軍人遂斬之年五十九執彪及弟爽弼殷睿皆伏誅蕭坦之傳坦之南蘭陵蘭陵人也初爲殿中將軍東宮直閣以勤直爲世祖所知世祖崩少帝以坦之世祖舊人親信不離坦之見帝不可奉乃攺計附髙宗密爲耳目隆昌元年髙宗謀廢少帝旣與蕭諶及坦之定謀明日遂廢帝坦之力也海陵卽位除黃門郎兼衛尉卿進爵伯增邑爲六百戶建武元年遷散騎常侍右衛將軍進爵侯增邑爲千五百戶明年魏動假坦之節督徐州徵討軍事魏圍鍾離春斷淮洲坦之擊破之還加領太子中庶子未拜遷領軍將軍永元元年加右將軍置府江祏兄弟欲立始安王遙光密謂坦之坦之曰明帝取天下已非次第天下人至今不服今若復作此事恐四海瓦解我其不敢言持喪還宅宅在東府城東遙光起事遣人夜掩取坦之坦之科頭著褌逾墻走從東冶僦渡南渡間道還臺假節督眾軍討遙光屯湘宮寺事平遷尙書右僕射丹陽尹右軍如故進爵公增邑千戶坦之肥黑無須語聲嘶時人號爲蕭﹠﹟剛狠專執羣小畏而憎之遙光事平二十餘日帝遣延明主帥黃文濟領兵圍坦之宅殺之周書鄭孝穆傳大統五年孝穆行武功郡事遷使持節本將軍行岐州刺史當州都督在任未幾有能名就加通直散騎常侍王羆時爲雍州刺史欽其善政遣使貽書盛相稱述先是所部百姓久遭離亂饑饉相仍逃散殆盡孝穆下車之日戶止三千畱情撫綏遠近咸至數年之內有四萬家每歲考績爲天下最太祖嘉之賜書曰知卿蒞職近畿畱心治術雕獘之俗禮教興行厭亂之民𦇤負而至昔郭伋政成並部賈琮譽重冀方以古方今彼有﹠﹟徳於是徵拜京兆尹唐書李素立傳貞觀中轉揚州大都督府司馬初突厥鐵勒部內附卽其地爲瀚海都護府詔素立領之於是闕泥熟別部數梗邊素立以不足用兵遣使諭降夷人感其惠率馬牛以獻素立止受酒一杯歸其餘乃開屯田立署次夷人益畏威歷太僕鴻臚卿累封髙邑縣侯出爲綿州刺史永徽初徙蒲州將行還所餘儲籺並什器於州賫家書就道王綝傳綝字方慶以字顯起家越王府參軍武后時累遷廣州都督南海歲有昆侖舶市外區琛琲前都督路元睿冒取貨舶酋不勝忿殺之方慶至秋毫無所索始部中首領沓墨民詣府訴府曹素相餉謝未嘗治方慶約官屬不得與交通犯者痛論以法境內淸畏議者謂治廣未有如方慶者號第一下詔賜瑞錦雜彩以著善政轉洛州長史封石泉縣子遷鸞臺侍郎同鳳閣鸞臺平章事開元天寶遺事袁光庭累典名藩皆有異政明皇謂宰輔曰袁光庭性逐惡如扇驅蛟蚋唐書﹠﹟林王恪傳恪子琨琨子褘褘子峘乾元元年持節都統江淮節度宣慰觀察使都統之號自峘始李吉甫傳徳宗以來姑息藩鎭有終身不易地者吉甫爲相歲餘凡易三十六鎭殿最分明賈耽傳耽字惇詩滄州南皮人天寶中舉明經補臨淸尉河東節度使王思禮署爲度支判官累進汾州刺史治凡七年政有異績召授鴻臚卿兼左右威遠營使俄爲山南西道節度使梁崇義反東道耽進屯谷城取均州建中三年徙東道徳宗在梁耽使司馬樊澤奏事澤還耽大置酒會諸將俄有急詔至以澤代耽召爲工部尙書耽納詔於懷飲如故旣罷召澤曰詔以公見代吾且治行敕將吏謁澤大將張獻甫曰天子播越而行軍以公命問行在乃規旄鉞利公土地可謂事人不忠矣軍中不平請爲公殺之耽曰是何謂邪朝廷有命卽爲帥矣吾今趨覲得以君俱乃行軍中遂安楊綰傳綰拜中書侍郎同中書門下平章事修國史制下士相賀於朝綰固讓帝不許時諸州悉帶團練使綰奏刺史自有持節諸軍事以掌軍旅司馬古司武所以副軍卽今副使司兵參軍今團練判官官號重復可罷天下團練守捉使詔可又減諸道觀察判官員之半復言舊制刺史被代若別追皆降魚書乃得去開元時置諸道采訪使得專停刺史威柄外移漸不可久其刺史不稱職若贓負本道使具條以聞不得擅追及停而刺史亦不得輒去州詣使所如其故闕使司無署攝聽上佐代領帝善其謀於是髙選州上佐定上中下州差置兵員詔郎官禦史分道巡覆田承嗣傳承嗣字承嗣平州盧龍人世事盧龍軍以豪俠聞隸安祿山麾下破奚契丹累功至武衛將軍祿山反與張忠志爲賊前驅陷河洛嘗大雪祿山按行諸屯至其營若無人已而擐甲列卒閱所籍不缺一人祿山異其能使守潁川郭子儀平東都承嗣以郡降俄而復叛安慶緒奔鄴承嗣自潁川來與蔡希徳武令珣合兵六萬慶緒復振抗王師歲餘史思明亂承嗣又爲賊導及朝義敗與共保莫州僕固瑒追北承嗣急乃詐朝義使自求救幽州承嗣守莫因執賊妻息降於瑒厚以金帛反間瑒將士瑒慮下生變卽約降承嗣詐疾不出瑒欲馳入取之承嗣列千刀爲備瑒不得志承嗣重賂之以免乃與張忠志李懷仙薛嵩皆詣僕固懷恩謝願備行間朝廷以二賊繼亂州縣殘折數大赦凡爲賊詿誤一切不問當是時懷恩功髙亦恐賊平則任不重因建白承嗣等分帥河北賜鐵券誓不死拜承嗣莫州刺史三遷至貝博滄瀛等州節度使檢校太尉承嗣沈猜陰賊不習禮義旣得志卽計戶口重賦斂厲兵繕甲使老弱耕壯者在軍不數年有眾十萬又擇趫秀彊力者萬人號牙兵自署置官吏圖版稅入皆私有之又求兼宰相代宗以寇亂甫平多所含宥因就加同中書門下平章事封雁門郡王寵其軍曰天雄以魏州爲大都督府卽授長史詔子華尙永樂公主冀結其心而性著凶詭愈不遜大歷八年相衛薛嵩死弟萼求假節牙將裴志淸逐萼萼以眾歸承嗣而帝自用李承昭爲相州刺史未至承嗣使人訹吏士反陽言救實襲取之帝遣使者諭罷兵承嗣不奉詔遣將盧子期取洺州楊光朝取衛州脇刺史薛雄亂不從屠其家悉四州兵財以歸擅置守宰逼使者行磁相遣劉渾從之陰使從子悅諷諸將詣使者剺面請承嗣爲帥使人不敢詰於是厚賞請己者帝乃下詔貶承嗣永州刺史許一子從悅及諸子皆逐惡地詔河東節度使薛兼訓成徳李寶臣幽州朱滔昭義李承昭淄靑李正己淮西李忠臣永平李勉汴宋田神玉等兵六萬犄角進若承嗣不承命聽在所討執以軍法從事其下霍榮國以磁降李正己攻拔徳州李忠臣攻衛築偃月壁河上承嗣列將往往攜阻殺數十人乃定帝又遣禦史大夫李涵督諸節度並力承嗣遣裴志淸等攻冀州誌淸以兵附成徳承嗣悉眾圍之爲寶臣所逐火輜重歸於貝計益窮不知所出遣其下郝光朝奉表請委身北闕下又使悅與盧子期將萬人攻磁州屯東山宣慰使韓朝彩等固守兼訓以萬騎屯西山成徳幽州各遣兵救磁大戰臨水賊敗諸軍乘勝進距磁十里暮而捨悅驚率餘兵夜走成徳將王武俊以子期歸寶臣寶臣方攻洺州因以示城下降之復徇瀛州瀛州亦降獻子期京師斬之正己又請天子許承嗣入朝十一年帝遣諫議大夫杜亞持節至魏受其降許闔門還京師明年承嗣上書請罪有詔復官爵子弟皆仍故官復賜鐵券承嗣盜有貝博魏衛相磁洺七州而未嘗北面天子凡再興師會國威中奪窮而復縱故承嗣得肆姦無怖忌十四年死年七十五贈太保李懷仙傳懷仙柳城胡也世事契丹守營州善騎射智數敏給祿山之反以爲裨將史思明盜河南畱次子朝淸守幽州以阿史那玉髙如震輔之朝義殺立移檄誅朝淸二將亂朝義以懷仙爲幽州節度使督兵馳入如震欲拒不及計乃出迎懷仙外示寬以安士居三日大會斬如震州部悉平朝義敗將趨範陽中人駱奉先間遣鐫說懷仙遂降使其將李抱忠以兵三千戍範陽朝義至抱忠閉關不內乃縊死斬其首因奉先以獻僕固懷恩卽表懷仙爲幽州盧龍軍節度使遷檢校兵部尙書王武威郡屬懷恩反邊羌拿戰不解朝廷方勤西師故懷仙與田承嗣薛嵩張忠志等得招還散亡治城邑甲兵自署文武將吏私貢賦天子不能制大歷三年麾下朱希彩朱泚泚弟滔謀殺懷仙斬閽者以入希彩不至黎明泚懼欲亡滔曰謀不成有死逃將焉往俄希彩至共斬懷仙族其家希彩自稱畱後李正己傳正己髙麗人爲營州副將從侯希逸入靑州希逸母卽其姑故薦爲折衝都尉寶應中以軍候從討史朝義時回紇恃功橫諸軍莫敢抗正己欲以气折之與大酋角逐眾士皆墻立觀約曰後者批之旣逐而先正己批其頰回紇矢液流離眾軍哄然笑酋大慚自是沮憚不敢暴希逸以爲兵馬使沈毅得眾心然陰忌之因事解其職軍中皆言不當廢尋逐希逸出之有詔代爲節度使本名懷玉至是賜今名遂有淄靑齊海登萊沂密徳棣十州與田承嗣薛嵩李寶臣梁崇義輔牙相倚嵩死李靈耀反諸道攻之共披其地正己復取曹濮徐兗鄆凡十有五州市渤海名馬歲不絕賦繇均約號最彊大政令嚴酷在所不敢偶語威震鄰境歷檢校司空加同中書門下平章事以司徒兼太子太保封饒陽郡王請附屬籍許之因徙治鄆以子納及腹心將守諸州建中初聞城汴州乃約田悅梁崇義李惟嶽偕叛自屯濟陰陳兵按習益師徐州以扼江淮天子於是攺運道檄天下兵爲守備河南騷然會發疽死年四十九田悅傳悅早孤母更嫁平盧戍卒悅隨母轉側淄靑間承嗣得魏訪獲之年十三拜伏有禮承嗣異之委以號令裁處皆與承嗣意合及長剽悍善斗冠軍中賊忍狙詐外飭行義輕財重施以鉤美譽人皆附之承嗣愛其才將死顧諸子弱乃命悅知節度事令諸子佐之帝因詔悅自中軍兵馬使府左司馬擢畱後俄檢校工部尙書爲節度使悅始招致賢才開館宇禮天下士外示恭順陰濟其姦帝晚年尢寬弛悅所奏請無不從徳宗立不假借方鎭諸將稍惕息會黜陟使洪經綸至河北聞悅養士七萬輒下符罷其四萬歸田畝悅卽奉命因大集將士以好言激之曰而等籍軍中久仰縑廩養父母妻子今罷去何恃而生眾大哭悅乃悉出家貲給之各令還部自此魏人徳悅及劉晏死藩帥益懼又傳言帝且東封泰山李勉遂城汴州而李正己懼率兵萬人屯曹州乃遣人說悅同叛悅因與梁崇義等阻兵連和以王侑扈許士則爲腹心邢曹俊孟希佑李長春符璘康愔爲爪牙建中二年鎭州李惟嶽淄靑李納求襲節度不許悅爲請不答遂合謀同叛會於邵令狐峘等表汰浮圖悅乃詐其軍曰有詔閱軍之老疾疲弱者由是舉軍咨怨悅與納會濮陽納分兵佐悅會幽州朱滔等奉詔討惟嶽悅乃遣孟希佑以兵五千助惟嶽別遣康愔以兵八千攻邢州楊朝光以兵五千壁盧﹠﹟絕昭義餉道悅自將兵數萬繼進又使朝光攻臨洺將張伾伾大破悅軍有詔河東馬燧河陽李芃與昭義救伾三節度次狗明二山燧乃自壺關鼓而東破盧﹠﹟戰雙岡擒賊大將盧子昌而殺朝光悅遁保洹水燧等距悅軍三十里築壘相望悅與納合兵三萬陣洹水燧引神策將李晟夾攻悅悅大敗引壯騎數十夜奔魏悅自視兵械之眾單耗懼不知所出未幾王武俊殺惟嶽而深州降朱滔滔分兵守之天子授武俊恆州刺史以康日知爲深趙二州觀察使武俊恨賞薄滔怨不得深州悅知二將可間乃儳路使王侑許士則說滔願上貝州以廣湯沐滔心素欲得貝卽大喜使侑先還告師期先是詔武俊出恆冀粟三十萬賜滔使還幽州以突騎五百助燧軍武俊懼悅破將起師北伐不肯歸粟馬滔因使王郅說武俊武俊亦喜卽日使使報滔於是滔率兵二萬屯寧晉武俊以兵萬五千會之悅恃救至使康愔督兵與王師戰禦河上大敗棄甲走城悅怒閉門不納其夏滔武俊軍至悅具牛酒迎犒燧等營魏河西武俊滔悅壁河東起樓櫓營中兩軍相持自秋迄冬悅重徳淊欲推爲盟主而臣之滔不敢當乃更議如七國故事悅國號魏僭稱魏王以府爲大名府署子爲府畱後以扈萼爲畱守許士則爲司武曾穆司文裴抗司禮封演司刑並爲侍郎劉士素爲內史舍人張瑜孫光佐爲給事中邢曹俊孟希佑爲左右僕射田晁髙緬爲徵西節度使蔡濟薛有倫爲虎牙將軍髙崇節知軍前兵馬夏侯﹠﹟爲兵馬使晁以兵數千助李納守鄆明年夏朱泚亂帝出奉天燧還太原武俊等皆罷興元元年有詔拜悅檢校尙書右僕射封濟陽郡王而給事中孔巢父持節宣勞始悅阻兵凡四年狂愎少謀亟戰數北死者什八士苦之且厭兵旣巢父至莫不欣然悅與巢父張飲門階皆徹衛至夜分從弟緒與族人私語曰僕射妄起兵幾赤吾族乃與左右逾垣入悅方醉寢酣緒挺刃升堂手刺悅並殺其母妻悅死年三十四田緒傳緒字緒承嗣第六子悅待諸弟無所間使緒主牙軍而凶險多過常笞勗之悅於飲食衣服儉嗇有節緒常苦不足頗怨望故作難悅旣死懼眾不附以其徒數百將出奔邢曹俊率眾追還緒乃下令軍中曰我先王子能立我者賞眾乃共推緒爲畱後歸罪扈萼斬其首以徇復殺悅親信薛有倫等數十人因巢父遣使者聽命天子詔卽拜緒節度使貞元元年以嘉誠公主降緒拜駙馬都尉緒猜忌殺兄弟姑妹凡數人累遷檢校尙書左僕射常山郡王又徙王雁門實封五百戶加同中書門下平章事暴疾死年三十三李寶臣傳寶臣字爲輔本範陽內屬奚也善騎射範陽將張鎖髙畜爲假子故冒其姓名忠志爲盧龍府果毅常覘鹵陰山追騎及射六人盡殪乃還爲安祿山射生從入朝畱爲射生子弟出入禁中祿山反遁歸更爲祿山假子使將驍騎十八人劫太原尹楊光翽挾以出追兵萬餘不敢逼又督精甲軍土門以扼井陘事安慶緒爲恆州刺史九節度師圍相州也忠志懼歸命於朝肅宗卽授故官封密雲郡公史思明度河忠志復叛勒兵三萬固守賊將辛萬寶屯恆州相犄角思明死忠志不事朝義使裨將王武俊殺萬寶挈恆趙深定易五州以獻雍王東討開土門納王師助攻莫州朝義平擢禮部尙書封趙國公名其軍曰成徳卽拜節度使賜鐵券許不死它賚與不貲賜姓及名於是遂有恆定易趙深冀六州地馬五千步卒五萬財用丰衍益招來亡命雄冠山東與薛嵩田承嗣李正己梁崇義相姻嫁急熱爲表裏先是天寶中元宗冶金自爲象州率置祠更賊亂悉毀以爲貲而恆獨存故見寵異加賜實封始寶臣與正己素爲承嗣所易其弟寶正承嗣婿也往依魏與承嗣子維擊球馬駭觸維死承嗣怒囚之以告寶臣寶臣謝教不謹進杖欲使示責而承嗣遂鞭殺之由是交惡乃與正己共劾承嗣可討狀代宗欲其自相圖則勢離易制卽詔寶臣與朱滔及太原兵攻其北正己與滑亳河陽江淮兵攻其南師會棗彊椎牛饗軍承嗣懼乃甘言給正己正己止屯諸軍亦莫敢進承嗣知寶臣少長範陽心常欲得之乃勒石若讖者瘞之境教望气者云有王气寶臣掘得之文曰二帝同功勢萬全將田作伴入幽燕帝謂寶臣與正己爲二而陰使客說曰公與滔共攻滄州卽有功利歸天子公於何賴誠能赦承嗣罪請奉滄州入諸趙願取範陽以報公以騎前驅承嗣以步卒從此萬全勢也寶臣喜得滄州又見語與讖會遂陰交承嗣而圖幽州承嗣陳兵出次以自驗寶臣謬謂滔使曰吾聞朱公貌若神願繪而觀可乎滔卽圖以示之寶臣置圖射堂大會諸將熟視曰信神人也密選精卒二千夜馳三百里欲劫滔戒曰取彼貌如射堂者時二軍不相虞忽聞變滔大駭戰瓦橋敗衣佗服得脫禽類滔者以歸承嗣承嗣知釁成還軍入堡使人謝寶臣曰河內方有警未暇從公石讖吾戲爲耳寶臣﹠﹟而還俄進封隴西郡王又拜同中書門下平章事徳宗立拜司空寶臣晚節尢猜忌自顧子惟嶽且暗弱恐下不服卽殺骨鯁將辛忠義盧俶許崇俊張南容張彭老等二十餘人籍入其貲眾乃攜貳寶臣旣貯異志引妖人作讖兆爲丹書靈芝朱艸齋別室築壇置銀盤金玉斝猥曰內產甘露神酒刻玉印告其下曰天瑞自至眾莫敢辧者妖人復言當有玉印自天下海內不戰而定寶臣大悅厚賚金帛旣而畏事露且誅詐曰公飲甘露液可與天神接密置菫於液寶臣已飲卽喑三日死年六十四惟嶽悉誅殺妖人時建中二年也遺表請以惟嶽領軍詒書執政諉家事歸節於朝詔贈太傅惟嶽少爲行軍司馬恆州刺史寶臣死軍中推爲畱後求襲父位帝不許趣護喪還京師以張孝忠代之田悅爲請不聽遂與悅李正己謀拒命府小史胡震私人王他奴等專畫反計府屬邵眞泣曰先公位將相恩甚厚而大夫違命縗絰中愚固惑焉魏近且與國不可遽絕絕之速禍請厚禮遣其使徐更圖之齊遠而交疏不如械使者送京師且請致討上嘉大夫忠所請宜許惟嶽寤使眞作奏震與將吏議不可惟嶽又從之其舅谷從政豪傑士也切諫不納於是張孝忠以易州歸天子天子詔朱滔與孝忠合兵討惟嶽盡赦吏士購惟嶽首有賞惟嶽懼召眞議遣使詣河東馬燧令其弟惟簡見帝斬大將謝罪以兵屬鄭詵身朝京師孟佑知其謀走告悅悅使扈岌來讓曰敝邑暴兵本爲君索命節豈爲叛逆耶𨿽見破於馬燧而感激士大夫乘城拒守以爲後圖今君信邵眞讒間欲歸悅之罪以自湔蕩何負而然不則遣佑還軍無遺王師禽若能誅眞以徇請事公如初惟嶽懦不能決畢華見曰大夫與魏盟未久魏𨿽被圍彼多蓄積未可下齊兵勁地廣裾帶山河所謂東秦險固之國與相持維足以抗天下夫背義不祥輕慮生禍且孟佑驍將王武俊善戰前日逐滔滔僅免今合兩將破滔必矣惟審圖之惟嶽見深圍未解畏佑還乃斬眞以謝悅明日復戰又大敗而康日知舉趙州聽命惟嶽益困乃付牙將衛常寧兵五千而俾王武俊騎八百攻日知武俊才雄素爲惟嶽忌及師行謂常寧曰大夫信讒吾朝不圖晏是行勝與否吾不復入恆矣將以身托定州張公安能持頸就刀乎常寧與副李獻誠曰君不聞詔書乎斬大夫首以其官畀之觀大夫勢終爲滔滅若倒戈還府事實易圖有如不捷張公可歸也武俊然之惟嶽使要藉官謝遵至武俊壁議事武俊與謀使內應至期啟城門武俊入殺人廷中無抗者乃傳令曰大夫叛命今且取之敢拒者族士不敢動武俊使裨校任越牽惟嶽出縊之戟門下並殺鄭詵他奴等數十人使子士眞傳首京師朱滔傳滔性變詐多端朱希彩以同宗倚愛之使主帳下親兵泚領節度遣滔將兵三千爲天子西乘塞爲諸軍倡始安史後山東𨿽外臣順實傲肆不廷至泚首效款帝嘉之召見滔殿中帝問曰卿才孰與泚多滔曰統禦士眾方略明辧臣不及泚臣年二十八獲謁天子泚長臣五年未識朝廷泚不及臣帝愈喜特詔勒兵貫王城而出屯涇州置酒開遠門餞之戍還乃謀奪泚兵詭說曰天下諸侯未有朝者先至可以得天子意子孫安矣泚信之因入朝稍不相平泚遂乞畱西討吐蕃以滔權知畱後兼禦史大夫滔殺有功者李瑗等二十餘人威振軍中李惟嶽拒命滔與成徳張孝忠再破之束鹿取深州進檢校司徒遂領節度賜徳棣二州徳宗以康日知爲深趙二州團練使詔滔還鎭滔失深州不平又請恆定七州所賦供軍復不許愈怨時馬燧圍田悅悅窮間滔與王武俊同叛天子聞以悅未下重起兩寇卽封滔通義郡王實戶三百滔愈悖分兵與武俊屯趙州脇日知矯詔發其糧貯卽引兵救悅次束鹿軍大噪滔懼走匿傳捨裨將蔡雄好諭士軍中悔謝復曰𨿽然司徒南行違詔書莫如還滔回次深州誅首變者二百人眾懼乃率兵南壁寧晉與武俊合帝命馬燧李懷光擊之滔屬鄭云逵田景仙皆奔燧已而滔破懷光軍則與王師屯魏橋久不戰悅徳滔援欲尊而臣之滔讓武俊於是滔武俊官屬共議古有列國連衡共抗秦今公等在此李大夫在鄆請如七國﹠﹟建號用天子正朔且師在外其動無名豈長爲叛臣士何所歸宜擇日定約順人心不如盟者共伐之滔等從之滔以祿山思明皆起燕俄覆滅惡其名以冀堯所都因號冀武俊號趙悅號魏納號齊建中三年冬十月庚申爲壇魏西祀天各僭爲王與武俊等三讓乃就位滔爲盟主稱孤武俊悅及納稱寡人是日三叛軍上有雲气頗異燧望笑曰是云無知乃爲賊瑞耶先是其地土忽髙三丈魏人韋稔佞悅以爲益土之兆後二年滔等冊壝正值其所滔攺幽州爲範陽府以子爲府畱後稱元帥用親信爲畱守滔等居室皆曰殿妻曰妃子爲國公下皆稱臣謂殿下上書曰箋所下曰令置左右內史視丞相內史令監視侍中中書令東西侍郎視門下中書東曹給事西曹舍人視給事中中書舍人司議大夫視諫議大夫六官省視尙書東西曹僕射視左右僕射禦史臺曰執憲置大夫至監察禦史驅使要藉官曰承令左右將軍曰虎牙豹略軍使曰鷹揚龍驤以劉怦爲範陽府畱守柳良器李子千爲左右內史滔兄瓊瑰陸慶爲東西曹僕射楊霽馬實寇瞻楊榮國爲司文司武司禮司刑侍郎李士眞樊播爲執憲大夫中丞其餘以次補署聘處士張遂王道爲司諫燧遣李晟將兵至易定率張茂昭攻涿莫以絕滔援明年圍淸苑滔將鄭景濟固守滔使馬實將兵萬人與武俊拒燧自以兵萬餘救淸苑絕晟糧道兵至定州晟不知夜引兵還滔疑有伏不敢逼遽保瀛州而孝忠晟合兵千人城萊水滔驍將烏薩戒以兵七百襲殺城卒數百晟不出景濟望滔軍立幟爲應滔進軍薄晟營晟戰不利城中兵亦出晟大敗奔易州茂昭走滿城滔已破晟則回屯河間不進武俊使宋端趣讓滔怒曰孤亟戰且病就醫藥而王已復云云孤南救魏棄兄背君如脫屣王必相疑亦聽所爲端還武俊謂實曰寡人望王速來指蹤決勝負復何惡王異日並天下寡人得六七城爲節度足矣實遣具道所以然武俊亦遣使謝滔滔悅亦報謝然武俊內銜之滋不懌與田悅潛謀絕滔及泚反燧等皆班師武俊實亦還悅武俊遣使至河間賀泚卽位武俊詭請實共攻康日知於趙州謀覆其軍不克實歸武俊餞之厚贈遺泚遣人密召滔使趨洛陽滔發書西向再拜移檄諸道曰今發突騎四十萬走洛陽與皇帝會上陽宮使王郅說悅連和俱西滔素彊調斂武俊等不能堪又令各以兵五千從攻洛欲僭稱帝乘輿法從及赦令皆具初回紇以女妻奚王大歷末奚亂殺王女逃歸道平盧滔以錦繡張道待其至請爲婚女悅許焉旣而遣使修婿禮於回紇回紇喜報以名馬重寶及僭相王與武俊悅納四金鑰於回紇曰四國願聽命於可汗謹上金鑰啟閉出納惟所命至是乞師焉回紇以二千騎從而武俊亦先乞師以斷懷光餉路未至而王師還回紇過幽州滔使說其酋達幹曰若能同渡河而南玉帛子女不貲計可得也達幹許諾滔啖以金帛約曰五十里捨以須悅軍滔兵五萬車千乘騎二萬士私屬萬餘鹵兵三千馬橐駝倍之過武俊境武俊勞之牛酒芻米皆具然悅已用武俊謀不肯出儲峙於野以待滔至貝州悅刺史邢曹俊上謁滔卽歸閉城守滔疑之次永濟武俊陰遣客反間滔曰悅有憾須公南以兵斷公歸路宜少備滔聞怒入永濟執悅吏掠訊不得其情殺之使回紇大掠南及澶衛系執老幼無遺者悅大恐闔城自保滔遣將楊布略定館陶屯平恩置官吏滔整軍北還使馬實屯冠氏聞悅死遂攻魏州圍貝州於是武俊李抱眞合軍擊滔滔急召實至貝州步馬乏頓明日輒約戰實請休士三日蔡雄達干等畏武俊堅壁難圖請戰楊布曰大王將取東都逢小敵卽怯何以長驅天下邪術士尹少伯亦言必勝旣戰爲二軍所乘大敗大將朱良佑李進皆被執委仗如丘滔奔入徳州恨少伯雄布之謬殺之俄而京師平滔已敗不能軍走還幽州上書待罪有詔武俊抱眞開示大信若誠心審固者當洗釁錄勛與更始初滔以劉怦忠力使畱守及敗疑圖己仿徨不敢入怦聞其至搜兵繕鎧夾道陳二十里迎謁望滔哭滔遂入府气沮索日邑邑被病政事一委怦貞元元年死年四十二贈司徒李納傳納少時爲奉禮郎將兵防秋代宗召見擢殿中丞賜金紫入朝擢兼侍禦史正己署爲淄靑二州刺史又爲行軍司馬濮徐兗沂海畱後進禦史大夫正己死祕喪不發以兵會田悅於濮陽馬燧方擊悅納使大將衛俊救之爲燧所破略盡收洹水徳宗詔諸軍合討其從父洧以徐州歸大將李士眞以徳州李長卿以棣州送款納恚洧背己且徐險悉集兵攻洧帝命宣武劉元佐督諸軍進援大破其兵納還濮陽元佐進圍之殘其郛納登陴見元佐泣且悔遣判官房說與子弟質京師因元佐謝罪時中人宋鳳朝以納窮欲立功建不可赦帝乃械說等禁中納於是還鄆與悅李希烈朱滔王武俊連和自稱齊王置百官興元初帝下詔罪己納復歸命授檢校工部尙書復平盧帥節賜鐵券又同中書門下平章事封隴西郡王死年三十四贈太傅杜亞傳亞字次公自云本京兆人肅宗在靈武上書論當世事擢校書郎杜鴻漸節度河西奏署幕府入朝歷吏部員外郎再遷諫議大夫興元初入遷刑部侍郎又拜淮西節度使至則治漕渠引湖陂築防庸入之渠中以通大舟夾堤髙卬田因得漑灌疏啟道衢徹壅通堙人皆悅賴然承陳少遊後裒率煩重用度無藝人冀有所矯革而亞雅意丞弼厭外官往往不親事日夜召賓客言噱流連方春南民爲競度戲亞欲輕駛乃﹠﹟船底使篙人衣油彩衣沒水不濡觀沼華邃費皆千萬隴西李衡在坐曰使桀紂爲之不是過也旣泛九曲池曳繡爲帆詫曰要當稱是林沼衡曰未有錦纜云何亞大慚自是府財耗竭貞元中罷歸卒年七十四贈太子少傅謚曰肅於﹠﹟傳貞元十四年拜﹠﹟山南東道節度使請升襄州爲大都督府廣募戰士儲糧械﹠﹟然有專漢南意初襄有﹠﹟器天下以爲法至﹠﹟驕蹇故方帥不法者號襄樣節度吳少誠傳少誠幽州潞人以世蔭爲諸王府戶曹參軍事客荊南節度使庾準器之畱爲牙門將從入朝道襄陽度梁崇義必叛密畫計將獻天子而李希烈以其事聞有詔嘉美擢封通義郡王崇義反希烈以少誠爲前鋒事平賜實封戶五十希烈叛少誠爲盡力及死推陳仙奇主後務旣又殺之眾乃共推少誠徳宗因授申蔡光等州節度觀察畱後少誠爲治能儉損完軍實自希烈以來申蔡人劫於苛法而忘所歸及耆長旣物故則壯者習見暴掠恬於搏鬥地少馬乘騾以戰號騾子軍尢悍銳甲皆畫雷公星文以厭勝詛詈王師其屬鄭常楊冀欲劫少誠逐之以聽命不克常冀被害少誠盡宥諸將以結眾心貞元五年進拜節度使久之曲環卒少誠間陳許無帥以兵攻臨潁戍將韋淸與賊通畱後上官涗遣兵三千救之悉爲賊俘遂圍許州徳宗怒削少誠官爵合十六道兵進討少誠弱王師移書賈英秀求昭雪帝召大臣議宰相賈耽曰五樓軍退而少誠捲甲不追有自新路帝意稍挺少誠復固巢穴矣然猶以宦者監諸道軍劍南韋﹠﹟上言以爲不如擇重臣爲統帥因薦渾瑊賈耽陛下若重煩元老更求其次則臣請以銳士萬人順流趨荊楚可以攘剪元憝不然因其請罪特加原洗罷兩河諸軍亦其次也使少誠禍盈惡周變生帳下必其賊黨又當以官爵與之則一少誠死一少誠生亦何足賴帝遂赦少誠盡還其官爵順宗卽位進同中書門下平章事檢校司空徙封濮陽郡王元和四年死贈司徒而吳少陽代之程日華傳日華子懷直擅知畱事帝以日華故拜權知滄州刺史李宇入朝願析東光景城二縣置景州且請刺史河朔刺史不廷授幾三十年帝嘉其志以徐申爲景州刺史升橫海軍爲節度擢懷直爲畱後明年爲節度使九年來朝寵遇加等進檢校尙書右僕射賜大第宮女懷直荒田獵出輒數日不返帳下程懷信乘眾怒閉門不納懷信其從昆也於是懷直入朝帝不之罪更以虔王爲節度使擢懷信畱後以懷直兼右龍武軍統軍明年懷信爲節度矣十六年懷直卒贈揚州大都督

節使部紀事二唐書嚴礪傳礪字元明震從祖弟也少爲浮屠法太守見之偉其材表爲元武尉震在山南署牙將徳宗之幸主饋餉有功然輕躁多姦謀以便佞自將累爲興州刺史震卒以礪權主畱府事遺言薦之卽拜本道節度使詔下諫議大夫給事中補闕拾遺合議皆以爲礪資淺士望輕不宜授節制帝不從礪在位貪沓苟得士民不勝其苦素惡鳳州刺史馬勛卽誣奏貶賀州司戶參軍劉辟反以儲備有素檢校尙書左僕射節度東川擅沒吏民田宅百餘所稅外加斂錢及芻粟數十萬元和四年卒贈司空後監察禦史元稹奉使東川劾發其贓請加惡謚朝廷以其死故但追田宅奴婢還其主稅外所斂悉蠲除云盧從史傳從史少好騎射遊澤潞間節度使李長榮署爲督將貞元後藩臣闕徳宗必取本軍所喜戴者授之從史在潞姦獪得志又善附迎中人會長榮卒卽擢拜昭義節度副大使旣得志寖恣不道至奪部將妻而能辯給粉澤其非元和中丁父喪去官從史卽獻計誅王承宗陰向帝旨繇是奪服領澤潞因詔討賊而勒兵逗畱陰與承宗交得其密號授軍中又髙芻粟直以售度支卽上書求兼宰相且誣諸軍與賊通兵未可進憲宗患之初神策中尉吐突承璀與對壘從史時過其營飲博承璀多出寶帶奇玩誇之從史資沓猥所玩悅必遺焉從史喜益狎不疑帝用裴﹠﹟謀敕承璀圖之承璀伏壯士幕下伺其來與語士特起捽持出帳後縛內車中從者驚亂斬數十人諭以密詔而大將烏重引素忠果部勒其眾乃定會夜疾驅未明出境道路無知者於是五年夏四月有詔慰其軍疏從史罪惡貶歡州司馬賜死田季安傳季安字夔母微賤公主命爲己子寵冠諸兄數歲爲左衛冑曹參軍節度副使緒死時年十五匿喪觀變軍中推爲畱後因授節度使除喪加檢校尙書右僕射進位檢校司空俄同中書門下平章事季安畏主之嚴頗盡禮法及主薨始自恣擊鞠從禽酣嗜欲軍中事率意輕重官屬進諫皆不納有丘絳者父時賓佐與同府侯臧爭權季安怒斥爲下縣尉俄召還先坎道左旣至生瘞之忍酷無忌憚大抵如此死年三十二贈太尉田懷諫傳季安死召諸將立其子懷諫幼不能事政決於私奴蔣士則數易置諸將軍中怒取田興爲畱後所謂田弘正者以懷諫歸第殺士則等十餘人季安旣葬送懷諫京師授右監門衛將軍寵錫蕃渥田縉傳縉字雲長貞元十年入朝授左驍衛將軍封扶風郡公元和中拜夏綏銀節度使始開元時置宥州扼寇路久而廢縉復城之王師伐蔡縉上﹠﹟它牛馬助軍吐蕃寇丰州縉設伏邀其歸俘斬過當入爲左衛大將軍李聽代之聽劾縉盜沒軍糧四萬斛彊取羌人羊馬故吐蕃得乘隙貶衡王傅俄而吐蕃又攻鹽州貶房州司馬長慶初終左領軍衛將軍李師古傳納子師古以蔭累署靑州刺史納死軍中請嗣帥詔起爲右金吾衛大將軍本軍節度使初棣州有蛤鹽池歲產鹽數十萬斛李長卿以州入朱滔獨蛤爲納所據以專利後徳棣入王武俊納乃築壘徳州南跨河以守蛤謂之三汊通魏博以交田緒盜掠徳州武俊患之師古始襲武俊易其弱且納時將無在乃率兵取蛤三汊師古使趙鎬拒戰武俊子士淸兵先濟滴河會營中火起士大噪不敢前徳宗遣使者諭武俊罷兵師古亦隳三汊聽命嘗怒其僚獨孤造使奏事京師遣大將王濟縊殺之貞元末與杜佐李欒皆得封妾媵以國爲夫人進同中書門下平章事徳宗崩哀使未至義成節度使李元素騰遺詔示之師古幸國喪欲攻掠州縣卽集將士告元素僞作遺詔豈欲反耶不可不討執使者名討元素勒兵出次聞順宗立乃罷累加檢校司徒兼侍中元和初卒贈太傅舊唐書李師道傳師道師古異母弟其母張忠志女師道時知密州事師古死其奴不發喪潛使迎師道於密而奉之朝命久未至師道謀於將吏或欲加兵於四境其判官髙沐固止之乃請進兩稅守鹽法申官員遣判官崔承寵孔目官林英相繼奏事時杜黃裳作相欲乘其未定也以計分削之憲宗以蜀川方擾不能加兵於師道元和元年七月遂命建王審遙領節度授師道檢校左散騎常侍兼禦史大夫權知鄆州事充淄靑節度畱後十月加檢校工部尙書兼鄆州大都督府長史充平盧軍及淄靑節度副大使知節度事管內支度營田觀察處置陸運海運押新羅渤海兩蕃等使自正己至師道竊有鄆曹等十二州六十年矣懼眾不附己皆用嚴法制之大將持兵鎭於外者皆質其妻子或謀歸款於朝事泄其家無少長皆殺之以故能劫其眾父子兄弟相傳焉五年七月檢校尙書右僕射十年王師討蔡州師道使賊燒河陰倉斷建陵橋初師道置畱邸於河南府兵諜雜以往來吏不敢辧因吳元濟北犯汝鄭郊畿多警防禦兵盡戍伊闕師道潛以兵數十百人內其邸謀焚宮闕而肆殺掠旣烹牛饗眾矣明日將出會有小將楊進李再興者詣畱守呂元膺告變元膺追伊闕兵圍之賊眾突出結伍中衢內其妻子於囊橐中以甲冑殿而行防禦兵不敢追賊出長夏門轉掠郊墅東濟伊水入嵩山元膺誡境上兵重購以捕之具狀以聞及誅吳元濟師道恐懼上表乞聽朝旨請割三州並遣長子入侍宿衛詔許之師道識暗政事皆決於羣婢婢有號蒲大姊袁七娘者爲謀主乃言曰自先司徒以來有此十二州柰何一日無苦而割之耶今境內兵士數十萬人不獻三州不過發兵相加可以力戰戰不勝乃議割地未晚也師道從之而止表言軍情不﹠﹟乃詔諸軍討伐十年十二月武寧軍節度使李願遣將王智興擊破師道之眾九千斬首二千餘級獲牛馬四千遂至平陰十一年十一月加師道司空仍遣給事中柳公綽往宣慰且觀所爲欲寬容之師道苟以遜順爲辭長惡不悛十三年師道使劉悟將兵當魏博軍旣敗數令促戰師未進乃使奴召悟計事悟知其來殺己乃稱病不出召將吏謀曰魏博兵彊乘勝出戰必敗吾師不出則死今天子所誅司空一人而已悟與公等皆被驅逐就死地何如轉禍爲福殺其來使以兵趣鄆州立大功以求富貴眾皆曰善乃迎其使而斬之遂師道追牒以兵趣鄆州及夜至門示以師道追牒乃得入兵士繼進至球場因圍其內城以火攻之擒師道而斬其首送於魏博軍元和十四年二月也是月弘正獻於京師天子命左右軍如受馘儀先獻於太廟郊社憲宗禦興安門受之百寮稱賀師道妻魏氏及小男並配掖庭詔分其十二州爲三節度俾馬總薛平王遂分鎭焉仍命宰臣崔羣撰碑以紀其績唐書吳少陽傳少陽者滄州淸池人與少誠同在魏博軍相友善少誠得淮西多出金帛邀之養以爲弟署右職親近無間少陽度少誠猜忍且畏禍請爲外捍少誠乃表爲申州刺史爲治尙寬易舉軍附賴少誠病亟家奴單於熊兒矯召少陽至攝副使總軍事於是殺少誠子元慶自稱畱後憲宗以王承宗方叛故詔遂王爲節度使以少陽領畱後居三年進拜節度使少陽不立繇役籍隨日賦斂於人地多原澤益畜馬時時掠壽州茶山劫商賈招四方亡命以實其軍不肯朝然屢獻牧馬以自解帝亦因善之九年死吳元濟傳少誠死元濟匿不發喪以病聞僞表請元濟主兵帝遣太醫往視卽陽言少愈不得見元濟者其長子也山首燕頷垂頤鼻長六寸始仕試協律郎攝蔡州刺史有董重質者少誠婿也勇悍久將善爲兵元濟倚之因說元濟請以精兵三千由壽之間道取揚州東約李師道以舟師襲潤州據之遣奇兵掩商鄧取嚴綬進守襄陽以搖東南則荊衡黔巫傳一矢可定五嶺非朝廷所有又請輕兵五百自崿嶺三日襲東都則天下騷動可以橫行元濟猶豫不能用先是其屬蘇兆楊元卿侯惟淸嘗勸少陽入朝或言其有異志元濟縊兆歸其屍而囚惟淸帝以二人者皆死故贈惟淸兵部尙書兆尙書右僕射時元卿奏事在長安見宰相李吉甫具言淮西事且請蔡使在道者隨在所系之少陽死四十日帝不爲輟朝易將增戍以須變會傳言重質殺元濟族其家吉甫因請爲少陽輟朝遣使弔賻贈尙書右僕射而元濟不得命乃悉兵四出焚舞陽及葉掠襄城陽翟時許汝居人皆竄伏榛莽間剽系千餘里關東大恐弔使至弗克入而還乃詔烏重引兼汝州刺史引軍壓其境寧州刺史曹華爲之副以戍襄城李光顏爲忠武節度使總兵臨屯析山南東道詔節度使嚴綬爲申光蔡等州招撫使以中人崔潭峻監其軍下詔奪元濟官爵趣諸道進討時大旱詔旣下雨雪凡三日田弘正韓弘各遣子率兵隸綬光顏軍綬屯蔡西鄙師小勝不設備爲賊襲敗於﹠﹟丘退保唐州壽州刺史令狐通戰數北賊乃拔霍丘屠馬塘通嬰城不敢出詔左金吾衛大將軍李文通宣慰度其至使代通會裴度輔政賊始懼而元濟不能有所指授諸將趙昌淩朝江董重質李佑李憲王覽趙王仁淸等以便宜人自爲戰抗王師有少誠少陽舊風而李師道饋鹽出入寧陵雍丘間韓弘知而不肯禁文通引兵與賊將王覽董重質戰史蔟岡馘覽首光顏又大破賊於時曲復與重引合擊賊小﹠﹟河敗之夷其屯塹天子責綬失律更以韓弘兼都統擢髙霞寓唐鄧隋節度使十一年諸軍大合光顏壁掌河文通敗賊於固始拔鏊山霞寓戰朗山斬首千餘級焚其壁次鐵城賊僞奔霞寓窮追伏發死傷略盡退保新興賊圍之監軍李議誠馳入唐州以救兵至圍解還守唐州元濟以霞寓敗不足虞並兵以備陳其秋文通以兵銜枚夜出九女原屠保壁三十所分兵西北﹠﹟安陽山破屯邏數百人降者萬餘執兩將光顏敗郾城兵二萬俘六將復與重引合攻淩雲柵拔之帝怒諸軍無大功詔內常侍梁守謙宣慰因督戰付詔書五百以待有功斥金帛募死士進拜光顏檢校尙書左僕射重引右僕射度禦史中丞公武禦史大夫詔旨約束厲賞罰諸將恐懼貶霞寓以袁滋代之滋懦不能軍更以李訴爲唐鄧隋節度使元濟食盡士卒食菱芡魚﹠﹟皆竭至斫艸根以給者民苦饑相與四潰元濟亦嗇其食不復禁諸將爭納之帝始僑置郾城吳房於行營以綏新附訴引兵攻其西破屯柵十餘所執丁士良吳秀琳皆賊票健者賊帥張伯良以兵三萬與光顏戰郾城大敗獲馬千匹甲三萬首伯良奔還蔡曹華取靑陵城斷郾歸路賊將鄧懷金懼卽送款光顏受之訴又襲破朗山執戍將梁希果平汶港等三壁元濟知眾數潰而外失秀琳等因奉表請束身北闕下帝遣使者許以不死元濟取行營馬三百董重質不與故不果降訴略興橋得守將李佑不殺引至帳下計議始謀襲蔡賊勢益沮自少誠盜有蔡四十年王師未嘗傅城下又嘗敗韓全義於﹠﹟以是兵驕無所憚內恃陂重阻故合天下兵攻之三年才克一二縣帝旣責罷霞寓滋等諸將乃用命詔起沙陀梟騎濟師命裴度爲彰義節度兼申光蔡四面行營招撫使梁守謙與諸將計先度未至立功諸將亟戰不勝度至大勞將士皆感激請戰間遣士入蔡約元濟降爲左右所劫不得降光顏每戰冠軍故元濟悉眾亢時曲佑爲訴謀曰蔡之守者市人疲卒耳勁兵皆在外若直搗縣瓠賊成擒矣訴然之以精騎夜襲蔡坎垣入之戍者不知也賊恃董重質兵在洄曲不虞師之至及訴攻內城防卒尙千餘接戰元濟始驚被甲乘城以待重質會重質降訴而李進誠取賊庫兵卽攻之明日燒其門民相率抱薪增火王師縱射城上鏃可拾也居二日門壞執元濟舉族傳之長安申光戍兵尙三萬皆降帝禦興安門受俘羣臣稱賀以元濟獻廟社徇於市斬之年二十五夜失其首妻沈沒入掖庭二弟三男子流江陵皆殺之斬其屬官劉協庶趙王仁淸等十餘人度還以馬總爲畱後俄拜節度使析﹠﹟州隸陳許始度之出太子右庶子韓愈爲行軍司馬帝美度功卽命愈爲平淮西碑潘孟陽傳孟陽史亡何所人少以蔭登博學宏詞科補渭南尉再遷殿中侍禦史公卿多父行及外家賓客故被慰薦擢累兵部郎中貞元末王紹以恩幸進數稱孟陽才權知戶部侍郎杜佑判度支奏以自副時憲宗新立詔孟陽馳驛江淮視財賦加鹽鐵轉運副使並察諸使治否孟陽恃奧主又气豪倨從者數百人所至會賓客畱連倡樂招金錢多補吏譽望大喪使還罷爲大理卿其後左司郎中鄭敬宣慰江淮帝誡曰朕宮中用尺寸物皆有籍惟賑民無所計卿是行宜諭朕意毋若潘孟陽殫財費酣飲遊山寺而已元和三年出爲華州刺史遷劍南東川節度使盛葺第捨帝微行至樂遊原望見之以問左右孟陽懼輟不敢治而妓媵用度過侈汰人多指怒之病風痺卒贈兵部尙書謚曰康程權傳懷信死子權襲領軍務詔授畱後元和元年拜節度使累進檢校兵部尙書封邢國公六年入朝憲宗寵禮遣還鎭加檢校尙書右僕射權始名執恭嘗夢滄諸門悉署權字乃攺名以應之及淮西平惕不安丐入朝至京師固辭軍政乃詔華州刺史鄭權代之後以檢校司空爲邠寧節度使卒贈司徒宗族奉朝請宿衛者三十餘人劉濟傳濟字濟遊學京師第進士歷莫州刺史怦病詔濟假州事及怦卒嗣節度累遷檢校尙書右僕射同中書門下平章事王承宗叛濟以兵七萬先諸軍斬首數千級又拔饒陽屯瀛州進攻安平久不拔濟命次子總以兵八千先登日中拔其城會赦承宗進中書令濟之出以長子緄攝畱務總爲行營都知兵馬使濟病甚總與左右張﹠﹟成國寶及帳內親近謀殺濟乃使人詐從京師來曰朝廷以公前屯瀛州逗畱詔副大使代節度明日復使人曰詔節至太原矣又使人走呼曰過代矣舉軍驚濟憤且怒不知所爲誅主兵大將數十人及素與緄厚善者亟追緄以﹠﹟兄﹠﹟代畱事濟自朝至日中昃不食渴索酏漿總使吏唐弘實置毒濟飲而死年五十四緄至涿州總矯濟命殺之乃發喪贈太師謚曰莊武劉悟傳悟其祖正臣平盧軍節度使襲範陽不克死叔父全諒節度宣武器其敢毅署牙將以罪奔潞州王虔休復署爲將被病去還東都全諒積緡錢數百萬在焉悟破縢鐍用之從惡少年殺人屠狗豪橫犯法系河南獄畱守韋夏卿貸免李師古厚幣迎之始未甚知後從擊球軒然馳突撞師古馬僕師古恚將斬之悟盛气以語觸師古不懾師古奇其才令將後軍妻以從媦歷牙門右職師道以軍用絀率賈人錢爲助命悟督之悟獨寬假人皆歸賴師道被討使將兵屯曹法一而信士卒樂爲用軍中刁鬥不鳴田弘正兵屯陽谷悟徙營潭趙魏師逾河取盧縣壁阿井城中亂語以謂馮利涉與悟當爲帥師道內疑數召悟計事悟曰今與魏如角力者勢已交先退者負悟還魏踵薄城下矣左右諫曰兵成敗未可知殺大將孰肯爲用師道然之或言悟且亂不如速去師道遣使兩輩來責戰密語其副張暹使斬悟使者與暹屏語移時悟疑之暹以情告悟乃斬使者召諸將議曰魏博兵彊出則敗不出則死且天子所誅司空而已吾屬爲驅迫就死地孰若還兵取鄆立大功轉危亡爲富貴乎眾皆唯唯而別將趙垂棘沮其行悟因殺之並殺所惡三十人屍帳前眾畏服下令曰入鄆人賞錢十萬聽復私怨財蓄恣取之惟完軍帑違者斬因遣報弘正使進兵潭趙悟夜半薄西門黎明啟而入殺師道並大將魏銑等數十人卽拜悟義成節度使封彭城郡王實封戶五百穆宗立徙昭義軍進兼幽鎭招討使李全略傳全略本王氏名日簡事王武俊爲偏裨承宗時虐用其軍故入朝授代州刺史田弘正遇害穆宗以全略故鎭州將召問所欲言全略多陳利害冀合帝意且請盡死力以報遂授徳州刺史是時杜叔良兵敗博野故以全略爲橫海軍節度滄徳棣州觀察使賜今姓名未幾貢錢千萬使子同捷入朝旣還卽奏同捷爲滄州長史押中軍兵馬帝不得已可其請全略陰規傳久計選材武以所私結士心棣州刺史王稷善撫眾而家富於財全略因忌以計殺之族其家未幾死同捷領畱後事重賂鄰藩求領父節敬宗持久詔不下俄而文宗立同捷以帝新嗣位必大開貸示四方乃遣弟同志同巽入朝而使其屬崔長奉表請命有詔拜兗海節度使以烏重引代之同捷計窮矯言軍中畱己於是王智興請以全軍出討魏博史憲誠令大將傳手詔入於軍同捷不受徳棣民多奔入鄆乃下詔削官爵命重引率鄆齊兵進討憲誠智興及汴滑李聽平盧康志睦易定張璠幽州李載義以兵傅境同捷自以與成徳有舊乃傾玉帛子女市河北三鎭歡載義不許絕其交執使者並所遣奴婢四十七獻諸朝王廷湊本窺橫海欲乘其隙取之引軍來援智興攻棣州火譙門引水灌城凡七月其將張叔連降始刺史欒蒙以同捷叛密上變事泄爲所害贈工部尙書智興進圍滄州是時帝絕王廷湊朝貢且討之兵須夥繁調發不時始置供軍糧料使以濟兩河諸將又多張俘首以冒賞自重引卒後李寰傅良﹠﹟不終事更以左金吾衛大將軍李佑代而智興將李君謀以輕兵絕河夜殘無棣降饒安壁五千兵明年佑拔無棣平原有詔行營堅壁務農非被襲勿決戰而佑兵已薄徳州帝遣諫議大夫柏耆宣慰佑攻拔徳州餘卒奔廷湊同捷益急乞降佑疑其詐耆引兵直入城取同捷及家屬馳西佑入滄州耆至將陵斬同捷使其下傳首京師詔貸四州一年租賦赦同捷母並妻息徙湖南流崔長商州同巽等以異母貸死得隨母流所云劉總傳總性陰賊尢險譎已毒父卽領軍政朝廷不知其姦故詔嗣節度封楚國公進累檢校司空承宗再拒命總遣兵取武彊按軍兩端以私饋賚憲宗知之外示崇寵進同中書門下平章事及吳元濟李師道平承宗憂死田弘正入鎭州總失支助大恐謀自安又數見父兄爲祟乃衣食浮屠數百人晝夜祈禳而總憩祠場則暫安或居臥內輒驚不能寐晚年益慘悸請剔發衣浮屠服欲祓除之譚忠因說總總泣且謝上疏願奉朝請且欲割所治爲三以幽涿營爲一府請張弘靖治之瀛莫爲一府盧士玫治之平薊嬀檀爲一府薛平治之盡籍宿將薦諸朝會穆宗衝逸宰相崔植杜元﹠﹟無遠謀欲寵弘靖重其權故全付總地惟分瀛莫置觀察使拜總檢校司徒兼侍中天平節度使又賜浮屠服號大覺榜其第爲佛祠遣使者以節印偕來時總已自髡祝讓節印遂衣浮屠服行及定州卒朱克融傳克融滔孫也以偏校事劉總總將入朝慮後有變籍其軍材勇與黠暴不制者悉薦之朝冀厚與爵位使北方歆艷無甘亂心克融在遣方是時執政非其人旣見總納地謂天下曠然無復事克融等畱京師久之不得調數詣宰相求自試皆不聽羸色敗服饑寒無所貸丐內怨忿會張弘靖赴鎭因悉遣還俄幽州亂囚弘靖時克融父洄號有智譎以疾廢臥家眾往請爲帥洄辭老且病因推克融領軍務詔以劉悟爲節度使馳往俄而瀛冀皆附克融悟不得入克融縱兵掠易州敗兩縣寇蔚州易州刺史柳公濟戰白石嶺斬三千級轉寇定州節度使陳楚破其兵二萬會鎭州又殺田弘正議者謂二賊均逆而克融全弘靖不敢害可悉兵先誅趙赦燕朝廷度幽薊未可復取乃拜克融檢校左散騎常侍爲幽州盧龍節度使長慶元年也敬宗初遷檢校司空進爵吳興郡王是年軍亂殺克融及其子延齡詔贈司徒何進滔傳進滔靈武人世爲本軍校少客魏委質軍中事田弘正弘正攻王承宗夜以兵壓鎭州承宗使健將以鐵冒面引精騎千餘馳魏壁進滔率猛士逐之幾獲鎭人大懼從討李師道以功兼侍禦史憲誠死軍中傳呼曰得何公事之軍安矣進滔下令曰公等旣迫我當聽吾令眾唯唯孰殺前使及監軍者疏出之凡斬九十餘人釋脇從者素服臨哭將吏皆入弔詔拜畱後俄進授節度使居魏十餘年民安之進累檢校司徒同中書門下平章事開成五年死贈太傅謚曰定劉士寧傳士寧於軍中匿喪俟代帝亦爲隱逾三日乃發喪使至帝問所欲立曰陜虢觀察使吳湊可乎監軍孟介行軍盧瑗以爲便乃拜湊爲節度使至汜水元佐柩將遷士請具禮瑗不許眾皆怒陵晨甲而噪起元佐子士寧於喪使坐重榻墨其衣尊爲畱後殺大將曹金岸浚儀令李邁醢之惟瑗介獲免士寧乃出貯財分勞吏士介以聞帝召宰相計議竇參曰汴人挾李納以邀命若不許勢且合不可解遂以士寧爲左金吾衛將軍嗣節度士寧未受詔時私遣人結王武俊劉濟田緒等諸鎭不直之皆執其使而士寧忍暴嘗手殺人杯案間又彊烝父諸妾逼吏民妻女亂之或裸而觀每畋獵數日乃還其下厭苦不服大將李萬榮者故與元佐同裏相善寬厚得士心士寧忌之奪其兵使攝州事嘗引眾二萬畋城南未還萬榮晨入府召所畱親兵告曰天子有詔召大夫俾我代節度人賜錢三萬士皆拜於是分兵閉諸門使告士寧曰詔書召大夫宜速去不然事急且傳首以獻士寧知眾不與將五百騎出奔次中牟亡者已半至東都惟僮妾數十人從之旣至京師詔就第禁出入萬榮斬其支附數十人以二十萬緡勞軍詔籍士寧家貲給之拜萬榮兵馬畱後史憲誠傳憲誠其先奚也內徙靈武爲建康人以趫敢從父軍田弘正討李師道將先鋒兵四千濟河拔城柵師踵進乘勝逐北傅鄆堞師道傳首以功兼禦史中丞長慶二年田布之自殺也軍亂且囂時憲誠爲中軍兵馬使頗言河朔舊事以搖其眾眾乃逼還府擅總軍務穆宗以朱克融王廷湊方盜幽鎭未有以制卽以節度使授之憲誠外詫王命而陰結幽鎭依以自固時李方亂私與交通數助請旄節城馬頭具舟黎陽示將濟師者會天子遣司門郎中韋文恪宣慰憲誠見使者禮倨言辭悖慢俄聞斬更恭謹謂文恪曰我本奚如狗也惟知識主𨿽日加箠不忍離其譎獪類此進檢校司空與李全略爲婚家太和中其子同捷反潛以糧餉資之文宗申約使者相望因進同中書門下平章事憲誠使大將至京師偵事作謾言自大宰相韋處厚折其詐遣去憲誠懼出兵從王師討之復遣大將丌志沼率師二萬攻徳州時王廷湊援同捷陰誘志沼以利志沼反屯永濟兵銳甚諸鎭共禦之憲誠告急天子詔義武李聽進討於是志沼與廷湊合兵劫貝州爲聽所敗奔廷湊滄景平憲誠不自安請納地進檢校司徒兼侍中徙河中封千乘郡公以李聽代初憲誠將以族行懼魏軍之畱問策於弟憲忠憲忠教分相衛請置帥因以弱魏復請詔聽引軍聲圖志沼而假道淸河帝從之憲誠因欲倚聽公去魏及聽次淸河魏人驚憲忠曰彼假道取賊吾軍無負朝廷何懼爲乃稍安然魏素聚兵淸河聽至悉出其甲將入魏魏軍聞之懼明日盡甲而出聽按軍館陶不進眾謂憲誠賣己曰紿我以沽恩耶夜攻殺之並監軍史良佐推何進滔爲帥以請詔贈憲誠太尉實太和三年憲誠起凡七年死舊唐書史憲誠傳憲誠子孝章幼聰悟好學元和中李訴爲魏帥取大將子弟列於軍籍孝章倡言願效文職訴奇之令攝府參軍及憲誠領節鉞攺士曹參軍兼監察禦史賜緋孝章以父在鎭多違朝旨嘗雪涕極諫備陳逆順之理朝廷聞而嘉之乃授檢校太子左諭徳兼侍禦史充節度副使累遷至散騎常侍兼禦史大夫賜紫領本道兵同平滄景加工部尙書尋請赴闕文宗慰勞甚厚憲誠亦因懇乞朝覲上知憲誠之入覲自孝章之謀遂加禮部尙書分相衛澶三州別爲一鎭俾孝章領之孝章未到鎭憲誠遇害上以孝章有忠節起復爲右金吾衛將軍間歲授鄜坊節度使居四年遷於滑俄授邠寧節度孝章歷三鎭𨿽無異績而謹身畏法以保初終開成三年卒贈僕射唐書王廷湊傳廷湊生駢脇沈鷙少言喜讀鬼谷兵家諸書王承宗時爲兵馬使田弘正至鎭州詔以度支緡錢百萬勞軍不時致廷湊暴其稽以觀眾心眾果怨由是害弘正自稱畱後脇監軍表請節又取冀州殺刺史王進岌穆宗怒以弘正子布爲魏博節度使率軍進討仍敕橫海昭義河東義武軍並力於是大將王位等謀執廷湊不克死者三千餘人會朱克融囚張弘靖以幽州亂乃合從拒王師有詔議反討先後劍南東川節度使王涯以爲範陽亂非宿謀可先事鎭州又有魏博之怨濟以晉陽滄徳犄角而進夫用兵若斗然先扼喉領今瀛莫易定實賊咽喉宜屯重兵俾死生不得相聞間諜不入此萬勝之策帝乃詔義武節度使陳楚閉境督諸軍三道攻而滄徳烏重引最宿將當一面裴度以河東節度使兼幽鎭招撫使屯承天軍重引知時不可按兵未肯前帝浮於聽受銳克伐更以深冀行營節度使杜叔良代之叔良素結中人入見帝大言曰賊不足破會度逐廷湊兵於會星又入元氏焚壁二十二叔良率諸道兵救深州戰博野大奔失所持節以身免貶歸州刺史叔良者將家子本以附會至靈武節度使坐不職罷復階貴近帥滄景廷湊知其怯故先犯之師由是敗當是時帝賜賚無藝府帑空旣集諸道兵調發火馳民不堪其勞仰度支者大抵兵十五萬有司懼不給置南北供軍院旣薄賊鄙餉道便棘樵蘇不繼兵番休取芻蒸廷湊乘間奪轉運車六百乘食愈困至所須衣帛未半道諸軍彊取之有司弗能制其縣師深入者不得衣食又監軍宦人悉取精票士自隨疲瑣者備行陣戰輒潰二賊眾不過萬餘王師統制不一訖無功宰相不知兵爲異議搖訹裁報乖戾深州圍益急明年魏牙將史憲誠叛田布眾潰於南宮帝不得已乃赦廷湊檢校右散騎常侍成徳軍節度使會牛元翼出奔廷湊遂取深州詔兵部侍郎韓愈慰其軍廷湊旣原則稍挺與克融憲誠深相結爲輔車援滄州李全略死子同捷求襲文宗不許更授兗海節度使同捷逆命乃以珍幣子女厚結廷湊帝虞其變故授檢校司徒及幽魏徐兗兵討同捷廷湊撓魏北鄙以牽制之而饋滄景鹺糧囚鄰道使者不遣帝怒詔絕其輸貢於是易定柳公濟戰新樂斬首三千級昭義劉從諫戰臨城敗之引漳注深冀有詔同捷亂廷湊同惡且削官爵諸道以兵進討有能斬廷湊者賜錢二萬緡優畀之官以州鎭降者等差爲比公濟再戰行唐皆克焚柵十五廷湊射蠟書求救於幽州行營李載義獲之又納魏叛將丌志沼會同捷平廷湊稍畏表上景州而弓髙樂陵長河三縣固守復上書謝帝方厭兵赦之悉復官爵還所上州久之進兼太子太傅太原郡公鎭冀自惟嶽以來拒天子命然重鄰好畏法稍屈則祈自新至廷湊資凶悖肆毒甘亂不臣不仁太和八年死贈太尉軍中以元逵請命帝聽襲節度李載義傳載義自稱恆山湣王之後性矜蕩好與豪傑遊力挽彊搏鬥劉濟在幽州髙其能引補帳下從徵伐積多爲牙中兵馬使朱克融死子延嗣叛命殘用其人載義因眾不忍殺之暴其罪於朝敬宗卽授檢校戶部尙書盧龍軍節度使封武威郡王太和四年爲兵馬使楊志誠所逐奔易州卽上言自破滄州賊屢請朝不許今願將妻子身入見帝令使者抵太原慰迎賜袍笏裝器又以其嘗有功且意恭順乃冊拜太保仍平章事俄爲山南西道節度使徙河東始回鶻使者歲入朝所過暴慢吏不敢呵禁但嚴兵自守鹵忸習益謷悍至鞭候人剽突市區時大酋李暢者曉華人語尢凶黠旣就館橫須索抶疻郵人載義召暢語曰可汗以舅甥故使將軍朝貢誼不容將軍暴也天子厚饔餼以禮客有不謹吏皆論死若將軍所部不戢而敓攘自如我必殺所犯者將軍其少戒因悉罷所防兵以兩卒護闔暢嚴憚之訖無犯者進兼侍中會吏下請立碑紀功詔李程爲之辭未有字帝詔曰周書凡厥正人旣富方谷卿宜當之以方谷爲字其寵待如此開成二年卒年五十贈太尉舊唐書楊志誠傳志誠太和五年爲幽州後院副兵馬使事李載義時朝廷賜載義徳政碑文載義延中使擊鞠志誠亦與焉遂於鞠場叫呼謀亂載義奔於易州誌誠乃爲本道馬步都知兵馬使文宗聞之驚急召宰臣時牛僧孺先至上謂曰幽州今日之事可柰何僧孺曰此不足煩聖慮臣被召疾趨气促容臣稍緩息以對上良久曰卿以爲不足憂何也僧孺對曰陛下以範陽得失系國家休戚耶且自安史之後範陽非國家所有前時劉總向化以土地歸闕朝廷約用錢八十萬貫而未嘗得範陽尺布斗粟上供天府則今日誌誠之得猶前日載義之得也陛下但因而撫之亦事之宜也且範陽國家所賴者以其北捍突厥不令南寇今若假志誠節鉞借其土地必自爲力則爪牙之用固不計於逆順臣固曰不足煩聖慮上大喜曰如卿之言吾洗然矣尋以嘉王運遙領節度以志誠爲節度觀察畱後檢校左散騎常侍兼幽州左司馬尋攺檢校工部尙書節度副大使知節度事七年轉檢校吏部尙書詔下進奏官徐迪詣中書白宰相曰軍中不識朝廷體位只知自尙書攺僕射爲遷何知工部轉吏部爲美且軍士盛飾以待新恩一旦復爲尙書軍中必慚今中使往彼其勢恐不得出及使至其傔奔還奏曰楊志誠怒不得僕射三軍亦有怨言春衣使魏寶義兼他使焦奉鸞尹士恭並爲志誠縶畱矣志誠遣將王文﹠﹟謝恩並讓官復賜官告批答文﹠﹟不受而歸朝廷納裴度言務以含垢下詔諭之因再遣使加尙書右僕射八年爲三軍所逐而立史元忠元忠進志誠所造衮龍衣二副及被服鞍韉皆繡飾鸞鳳日月之形或爲王字因付禦史臺按問流嶺南行至商州殺之劉從諫傳劉悟卒遺表請以其子從諫繼纘戎事敬宗下大臣議僕射李絳以澤潞內地與三鎭事理不同不可許宰相李逢吉中尉王守澄受其賂曲爲奏請從諫自將作監主簿起復云麾將軍守金吾衛大將軍同正檢校左散騎常侍兼禦史大夫充昭義節度副大使知節度觀察等畱後二年加金吾上將軍檢校工部尙書充昭義節度等使文宗卽位進檢校司空進位檢校司徒會昌三年卒大將郭誼等匿喪用其侄稹權領軍務時宰相李徳用事素惡從諫之姦回奏請劉稹護喪歸洛以聽朝旨稹竟叛徳用中丞李回奉使河朔說令三鎭加兵討稹乃削奪稹官命徐許滑孟魏鎭幽並八鎭之師四面進攻四年郭誼斬稹傳首京師從諫妻裴氏初稹拒命裴氏召集大將妻同宴以酒爲壽泣下不能已諸婦請命裴曰新婦各與汝夫文字勿忘先相公之拔擢莫效李丕背恩走投國家子母爲托故悲不能已也諸婦亦泣下故潞將叛志益堅稹死裴亦以此極刑稹族屬昆仲九人皆誅王元逵傳元逵爲鎭州右司馬兼都知兵馬使廷湊卒三軍推主軍事請命於朝乃起復檢校工部尙書鎭州大都督府長史成徳軍節度使累遷檢校左僕射元逵素懷忠順頓革父風及領藩垣頗輸誠款歲時貢奉結轍於途文宗嘉之會昌中累遷檢校司徒同中書門下平章事以破劉稹功加太傅太原郡開國公食邑二千戶食實封二百戶大中十一年二月卒冊贈太師謚曰忠唐書何弘敬傳弘敬初名重順進滔死重順襲武宗詔河陽李執方滄州劉約諭朝京師或割地自效不聽命時帝新卽位重起兵乃授福王綰節度大使以重順自副賜名弘敬帝討劉稹加東面招討使弘敬倚稹相唇齒無深入意詔因稱其事母孝在軍久宜亟戰弘敬亦自如及王宰逾幹河攻澤州天子慮稹起山東兵命弘敬犄角塞其道不奉詔王元逵克邢州攻上黨弘敬不得已乃出師未幾宰統陳許兵假道收磁州弘敬懼乃進戰拔平恩詔檢校尙書左僕射澤潞平加同中書門下平章事懿宗初兼中書令封楚國公咸通七年死贈太師何全﹠﹟傳弘敬死子全﹠﹟襲明年拜節度使平勛以功遷檢校司空同中書門下平章事母喪納所賜節願行喪詔不許全﹠﹟年少好殺戮下有小罪鮮縱貰人人危懼後軍中相傳朘減糧帛眾遂叛全﹠﹟單騎遁眾推韓君雄以總軍事而殺全﹠﹟實咸通十一年詔贈太保李茂勛傳茂勛本回鶻阿布思之裔張仲武時與其侯王皆降資沈勇善馳射仲武器之任以將兵常乘邊積功賜姓及名陳貢言者燕健將爲納降軍使軍中素信服茂勛襲殺之因舉兵紿稱貢言反公素迎擊不利走茂勛入府眾始悟因推主州務以聞詔卽拜節度使俄以病自上詔進尙書右僕射致仕表子可舉代遂領畱後進爲節度使擢累檢校太尉中和末太原李克用始彊大與定州王處存厚相結可舉惡其窺山東爲己患乃遣使約吐渾都督赫連鐸鎭州王鎔聯和揚言易定本燕趙屬得其地且參有之卽遣軍司馬韓元紹擊沙陀藥兒嶺斬首七千級殺其將朱耶盡忠等收牛馬器鎧數萬又戰雄武軍殺獲萬人鐸又破沙陀於蔚州詔以鐸爲云州刺史進可舉檢校侍中乃遣驃將李全忠率眾六萬圍易州鎔以兵攻無極處存求援太原克用自將赴之鎭人懼退保新城克用急攻之鎔引去追破之九門易久未下盧龍將劉仁恭穴地以入得其城士卒有驕色處存以輕兵三千蒙羊皮夜布之野以精騎伏他道全忠軍望爲羣羊爭趨之處存伏騎發大敗之復取易州全忠遁還盡失芻糧仗鎧懼得罪乃裒餘眾反攻幽州可舉度不支引其族登樓自燔死陳儒傳儒江陵人世爲牙右職廣明元年以鄭紹業爲荊南節度使時朗州刺史段彥方據荊南紹業憚之逾半歲乃至僖宗入蜀召紹業還行在以彥代節度彥與監軍朱敬玫不平謀殺之敬玫覺先率兵入其府彥方寢拔劍縋城奔親軍壘不得入彥曰而等負我俄見害親屬僚佐皆死敬玫以少尹李燧爲畱後且誣彥以罪帝遣中人似先元錫王魯琪慰撫密戒曰若敬玫可誅誅之以爾代而魯琪爲副敬玫盛兵出迎元鍚等不敢發而還復詔鄭紹業爲節度使逗畱不進敬玫署儒領府事明年遷檢校工部尙書爲節度使進檢校右僕射敬玫有悍卒三千號忠勇軍暴甚儒不能制初紹業將申屠琮率兵五千援京師旣歸儒告以忠勇橈治琮請除之大將程君從聞之率眾奔澧州琮追斬百餘人軍乃漬已而琮復顓軍雷滿三以兵薄城儒厚啖以利乃去淮南將張韓師徳據復嶽二州自署刺史儒請攝行軍司馬師徳攝節度副使共擊滿師徳兵上峽大略去引兵入逐儒儒將奔行在旣又劫還囚之秦宗言來寇馬步使趙匡欲奉儒出覺之殺匡而絕儒食七日死北夢瑣言魏博節度使韓簡性粗質每對文士不曉其說心常恥之乃召一孝廉令講論語及講至爲政篇明日謂諸從事曰僕近知古人淳朴年至三十方能行立外有聞者無不絕倒昭義軍節度使孟方立邢州平鄕人也少以勇力隸於本軍爲裨將廣明中潞帥髙潯攻諸葛於河陽方立出天井關爲前鋒時潯爲大將劉廣所逐廣忌方立畱戍於關後廣爲潞人所殺三軍乃以方立爲帥因有首丘之思遂移軍於邢州用法平正人皆附之始拜墳墓於鄕裏詣縣令裏所陳桑梓之敬有識者賞焉唐書王鎔傳鎔年十歲軍中推爲畱後授檢校工部尙書李克用楊復光攻黃巢鎔凡再饋粟以濟師僖宗還自蜀獻馬牛戎械萬計於是克用方擊孟方立於邢州鎔歸芻糧邢州平克用遂謀山東屯常山西引輕騎涉滹沱諜軍會大澍平地水出鎔兵奄至克用匿林中以免是時幽州李匡威亦謀取易定分其地王處存方厚事克用克用寵將李存孝已拔邢則略鎔南鄙別將李存信等出井陘會之鎔侵堯山存孝擊敗之遂至深趙鎔求救於匡威存孝方攻臨城等數縣聞匡威屯鄗引師去存信素忌存孝妄曰無擊賊意克用信之存孝飛狐人所謂安敬思者善騎射攻葛從周敗張浚韓建數有奇功至是懼讒挈邢州歸朱全忠並結鎔爲助天子詔出鎭幽魏兵援之景福元年克用假道於鎔以討存孝鎔不答乃與處存連兵侵鎔拔堅固鎭攻新市鎔擒克用將薛萬金匡威以兵三萬救鎔克用自攻常山渡滹沱河鎔引騎十萬夜濟磁水襲敗之斬二萬級奪鎧器三百乘克用退壁欒城天子有詔和解三鎭克用還然未得志故復伐鎔匡威以五千騎敗克用於元氏鎔具牛酒會匡威﹠﹟城餉金二十萬以謝俄而匡威爲弟匡籌所逐鎔徳其助己迎而館之匡威親忌日鎔往弔伏起殺其府屬楊洽及親吏淡從有甲者牽鎔﹠﹟匡威曰與我四州可不死鎔許之將鎔入牙城鎭軍噪而闔左門坎垣出戰會大風雨木拔瓦飛兵相接有屠者墨君和袒而薄賊眾披靡乃挾鎔逾城入旣免賞千金與第一區約宥十死匡威走東園兵圍之與從事李抱貞俱死明日鎔以禮斂匡威素服哭諸廷遣使告匡籌匡籌怒移書詰兄所以死狀表天子請討鎔詔止之又詔朱全忠平幽鎭怨克用聞匡威死自率兵傅城下鎔大驚納縑二十萬乃退匡籌攻樂壽武彊克用出縛馬關敗鎭兵於平山因進攻鎔外壘鎔內失幽州助因乞盟進幣五十萬歸糧二十萬請出兵助討存孝乃得解克用屯欒城存信屯琉璃陂爲邢人夜襲其營存信軍亂不克追克用進薄邢環城爲溝堞欲示久圍者城中兵數出溝壘不可成裨將袁奉韜紿存孝曰君所畏惟王耳王欲溝堞成則西歸公何不聽之存孝兵不出壘成攻益急城中食盡存孝登城哭曰我誤計使我生見王死不恨克用遣家嫗招之存孝出泥首言爲存信誣構克用曰爾與鎔書罵我多矣轘而屍於市光化中全忠討幽州劉仁恭鎔遣兵屯蓨城俄而仁恭敗擊其歸得十八全忠旣取邢洺磁又得潞因圖河東使羅紹威諷鎔絕太原共尊全忠鎔依違全忠不悅會克用將李嗣昭攻洺州全忠自將擊走之得鎔與嗣昭書全忠怒引軍攻鎔次元氏鎔謂其屬曰國危矣柰何周式請見全忠可以口舌罷也許之全忠迎折曰爾公朋附太原今無赦矣卽出書示式曰嗣昭在者宜速遣式曰王公所與和者息人鋒鏑間耳況繼奉天子詔和解能無一番紙墜此路乎太原與趙本無恩嗣昭庸肯入耶公爲唐桓文方以仁義成霸業寧困人於險耶全忠喜把式袂曰吾特戲耳延入帳中議修好鎔以幣二十萬賂師遣子昭祚質仕全忠府全忠因妻之鎔判官張澤謀曰失火之家不可恃遠救今定密邇與太原親宜使全忠圖之鎔遣式使全忠全忠乃取定州王郜遂奔太原鎔母何有婦徳訓鎔嚴至母亡鎔始黷貨財姬侍千人儀服僭上又以房山有西王母祠數遊覽妄求長年事逾月不還始廷湊賤微時鄴有道士爲卜得乾之坤曰君將有土及得鎭迎事甚謹復問壽幾何子孫幾何答曰公三十年後當有二王已而廷湊立十三年死蓋廋文也景崇鎔皆王廷湊嘗使至河陽醉寢於路有過其所者視之曰非常人也從者以告廷湊馳及之問其故曰吾見君鼻之息左若龍右若虎子孫當王百年家有大樹覆及堂公興矣及害弘正而樹適庇寢自廷湊訖鎔凡百年羅弘信傳弘信字徳孚魏州貴鄕人善騎射狀貌雄偉爲裨將主馬牧魏有巫告弘信曰白頭老人使謝君君當有是地弘信曰神欲危我耶文死眾曰孰願主吾軍者弘信輒曰神命我矣眾環視以爲宜遂立之詔擢知畱後再遷節度使加檢校司空同中書門下平章事豫章郡公光化元年進累檢校太師守侍中徙臨淸郡王死年六十三贈太師追封北平王謚曰莊肅羅紹威傳弘信子紹威字端己少有英气性精悍吏事明辦旣領畱後昭宗卽詔嗣父節度加累檢校太尉號忠勤宣力致果功臣幽州劉仁恭引兵攻鎭冀遂掠魏紹威告急於全忠全忠自將與仁恭戰內黃日中大破之斬首三萬級葛從周方守邢亦敗其眾於魏縣仁恭以眾十萬陷貝州全忠使李思安屯內黃從周悉軍入魏仁恭攻魏從周以五百騎出斗謂門者曰前有彊敵不可易命闔扉士死戰執仁恭將二人仁恭使別將攻內黃爲思安所敗從周乘勝破入壁追北至臨淸仁恭乃還滄州與李克用圖魏紹威與全忠連兵伐滄州從周攻拔徳州進薄浮陽仁恭以兵至監軍蔣元暉請須其入壁食盡可取從周曰兵在機機在上將豈監軍所知逆戰老﹠﹟堤破之斬首五萬獲其將百餘人又戰唐昌範橋六遇輒勝仁恭約和乃還紹威徳全忠故奉事愈固全忠遷帝洛陽命諸鎭治宮闕而紹威營太廟加侍中封鄴王全忠兵在滄州紹威主饋挽自鄴至長蘆五百里不絕於道全忠還紹威建元帥行府極土木壯麗全忠大悅紹威間說曰邠岐太原皆狂譎以復唐室爲言王宜自取神器專天下之望全忠歸乃受禪紹威多聚書至萬卷江東羅隱工爲詩紹威厚幣結之通譜系昭穆因目己所爲詩爲偸江東集云

節使部紀事三唐書劉巨容傳巨容徐州人爲州大將龐勛之反自拔歸授埇橋鎭遏使浙西突陣將王郢反攻明州巨容以筒箭射郢死拜明州刺史徙楚州團練使黃巢亂江淮授蘄黃招討副使徙襄州行軍司馬檢校右散騎常侍巢據荊南俄遷山南東道節度使以扞巢屯團林江西招討使曹全晸與巨容守荊門關與賊戰巨容僞北巢追之伏興林樾間賊大敗執賊將十三人轉斗一捨擄獲不可計巢浮江東奔巨容追之率十俘八以功遷檢校禮部尙書諸將欲乘勝追斬巢巨容止曰朝家多負人有危難不愛惜官賞事平卽忘之不如畱賊爲富貴作地諸將謂然故巢復熾及陷兩京巨容合諸道兵討之授南面行營招討使累兼天下兵馬先鋒開道供軍糧料使檢校司空封彭城縣侯巨容明吏治時僖宗在蜀公卿多因巨容護赴行在山南西道節度使鹿晏弘爲禁軍所逐引麾下東出襄鄧秦宗權遣趙徳諲合晏弘兵攻襄州巨容不能守奔成都始揚州人申屠生能化黃金髙駢客之爲呂用之所譖亡奔襄漢駢遣吏捕得生見巨容自言其術巨容畱不遣田令孜之弟道襄州巨容出金誇之及在蜀匿生使術不得傳令孜恨之龍紀元年殺巨容夷其宗生並死巨容部將馮行襲者均州武當人以謀勇稱裏中中和初鄕豪孫喜聚眾數千人謀攻城行襲伏士江隩以單舟迎喜曰州人思得將軍久矣顧將軍兵多必剽掠若畱眾江北以輕騎進我爲鄕導城可下喜信之旣渡江吏出迎伏甲興行襲擊喜斬之眾皆潰行襲乘勝逐刺史呂煜據鈞州巨容因表爲刺史武定節度使楊守忠表爲行軍司馬使領兵搤谷口以通秦蜀鳳翔李茂貞養子繼臻據金州行襲攻拔之昭宗卽授金州防禦使時山南西道節度使楊守亮將襲京師道金商行襲逆戰破之就擢戎昭軍節度使朱全忠圍鳳翔神策中尉韓全誨遣中人二十輩督江淮兵過其州行襲方附全忠盡殺之收詔書送全忠天佑二年王建遣將王思綰攻行襲敗其兵州大將金行全出降行襲奔均州建以行全爲子更名宗朗授觀察使以渠巴開三州隸之宗朗不能守焚郭邑去全忠以行襲不足禦建遣別將屯金州行襲議徙戎昭軍於均州以金房爲隸全忠以金人不樂行襲以馮恭領州罷防禦使而廢戎昭軍顧彥朗彥暉傳彥朗彥暉者丰州人﹠﹟爲天徳軍小校其使蔡京以兄弟有封侯相每厚禮之黃巢亂長安率軍同復京師彥朗遷累右衛大將軍光啟中擢拜東川節度使檢校太保同中書門下平章事至劍門陳敬瑄使吏奪其節彥朗不得入保利州敬瑄誣劾彥朗擅興兵掠西境僖宗下詔申曉講和乃得到軍署彥暉漢州刺史會彥朗卒彥暉自知畱後明年爲節度使中人送節爲綿州刺史楊守厚所畱守厚發兵攻梓州彥暉告急於壁州刺史王建建使李簡救之戒曰賊破並取彥暉無須再往也簡破守厚軍彥暉辭疾不克取建素有吞噬心以彥朗與婚婭久未忍及彥暉則交好愈疏而境上關賦相稽詬建怒景福元年遂攻彥暉彥暉請救於楊守亮明年建將華洪破綿州守厚走得彥暉節時詔已進彥暉檢校司空東川節度使矣幹寧二年昭宗在石門督彥暉建赴行在建率兵二十萬次綿州卽劾彥暉劫輜運回襲之彥暉不敢出但使人塞建舟路建遂擊取巴閬蓬渠通果龍利八州帝遣中人爲兩川宣諭協和使建奉詔還而兵不解彥暉謀窘因大略漢眉資簡等州四年華洪率眾五萬攻彥暉取渝昌普三州壁梓州南敗彥暉兵奪鎧馬八百凡五十戰圍遂固帝仍遣左諫議大夫李洵諭止建拒命帝以嗣郯王戒丕鎭鳳翔徙茂貞代建皆不奉詔圍急彥暉手殺妻子乃自刎宗族諸將皆死麾下兵猶七萬初韋昭度爲招討使彥暉建皆爲大校彥暉詳緩有儒者風建左右髡發黥面若鬼見者皆笑至是錄笑者皆殺之私署洪爲東川節度畱後王敬武傳敬武靑州人隸平盧軍爲偏校事節度使安師儒中和中盜發齊棣間遣敬武擊定已還卽逐師儒自爲畱後時王鐸方督諸道行營軍復京師因承制授敬武平盧節度使趣其兵使西及京師平進檢校太尉同中書門下平章事龍紀元年卒王師範傳敬武子師範年十六自稱畱後嗣領軍昭宗以太子少師崔安潛領節度師範拒命時棣州刺史張蟾迎安潛師範遣部將盧弘攻之弘與蟾連和師範以金之曰君若顧先人使不絕其祀君之惠也不然願死墳墓弘少之不爲備師範伏兵迎於路部將劉鄩斬弘遂攻棣州蟾請救於朱全忠全忠馳使諭解師範拔其城斬蟾而安潛不敢入師範喜儒學謹孝於法無所私舅醉殺人其家訴之師範厚賂謝訴者不置師範曰法非我敢亂乃抵舅罪母恚之師範立堂下日三四至不得見三年拜省戶外不敢懈以靑州父母所籍每縣令至具威儀入謁令固辭師範遣吏挾坐拜廷中乃出或諫不可答曰吾恭先世且示子孫不忘本也全忠已並鄆州遣兵攻師範師範下之會全忠圍鳳翔昭宗詔方鎭赴難以師範附全忠命楊行密部將朱瑾攻靑州且欲代爲平盧節度師範聞之哭曰吾爲國守藩君危不持可乎乃與行密連盟遣將張居厚李彥威以甲槊二百輿紿爲獻者及華州先內十輿閽人覺眾擐甲噪殺全忠守將婁敬思是時崔引方在華閉門拒戰執居厚還全忠劉鄩襲兗州入之師範亦潛兵入河南徐沂鄆等十餘州同日並發全忠使從子友寧率軍東討是時帝還長安故全忠並魏博軍屯齊州王茂章方以兵二萬合師範弟師誨攻密州破之友寧方攻博昌未下全忠督戰急友寧驅民十萬負木石築山臨城中城陷屠老少投屍淸水遂圍登州茂章欲友寧不肯救未幾城破友寧負勝攻別屯茂章度汴軍怠與師範合擊友寧於石樓斬其首傳於行密全忠怒悉軍二十萬倍道至茂章閉營伺軍懈毀壁出斗還與諸將飲訖復戰全忠望見嘆曰吾有將如是天下不足平於是退屯臨淄茂章畏全忠乃斂軍而南全忠畱楊師厚圍靑州敗師範兵於臨胊執諸將又獲其弟師克是時師範眾尙十餘萬諸將請決戰而師範以弟故乃請降全忠歸其弟假師範知節度畱後事師範獻錢二十萬緡以謝軍歲餘徙師範於汴亦縞素請罪全忠見以禮表爲河陽節度使旣受唐禪友寧妻訴讎人於朝乃族師範於洛陽先是有司坎第左告之故師範乃與家人宴少長列坐語使者曰死固不免予懼坑之則昭穆失序不可見先人地下酒行以次受戮者二百人孟方立傳方立邢州人始爲澤州天井戍將稍遷遊奕使中和元年昭義節度使髙潯擊黃巢戰石橋不勝保華州爲裨將成鄰所殺還據潞州眾怒方立率兵攻鄰斬之自稱畱後擅裂邢洺磁爲鎭治邢爲府號昭義軍潞人請監軍使吳全勗知兵馬畱後時王鐸領諸道行營都統以潞未定墨制假方立檢校左散騎常侍兼禦史大夫知邢州事方立不受囚全勗以書請鐸願得儒臣守潞鐸使參謀中書舍人鄭昌圖知昭義畱事欲遂爲帥僖宗自用舊宰相王徽領節度時天子在西河關云擾方立擅地而李克用窺潞州徽度朝廷未能制乃固讓昌國昌圖治不三月輒去方立更表李殷銳爲刺史謂潞險而人悍數賊大帥爲亂欲銷懦之乃徙治龍岡州豪傑重遷有懟言會克用爲河東節度使昭義監軍祁審誨乞師求復昭義軍克用遣賀公雅李筠安金俊三部將擊潞州爲方立所破又使李克修攻取之殺殷銳遂並潞州表克修爲節度畱後初昭義有潞邢洺磁四州至是方立自以山東三州爲昭義而朝廷亦命克修以潞州舊軍畀之昭義有兩節自此始克修字崇遠克用從父弟精馳射常從徵伐自左營軍使擢畱後進檢校司空方立倚朱全忠爲助故克用擊邢洺磁無虛歲地爲斗場人不能稼龍紀元年克用使李罕之李存孝擊邢攻磁洺方立戰琉璃陂大敗禽其二將被斧鑕徇邢壘呼曰孟公速降有能斬其首者假三州節度使方立力屈又屬州殘墮人心恐性剛急待下少恩夜自行陴兵皆倨告勞自顧不可復振乃還引鴆自殺朱宣傳宣宋州下邑人父以豪猾聞裏中坐鬻鹽抵死宣亡命去靑州爲王敬武牙軍黃巢之亂敬武遣將曹存實率兵西入關而宣爲軍候道鄆州是時節度使薛崇拒王仙芝戰死其將崔君裕攝州事存實揣知兵寡襲殺之據其地遂稱畱後以宣功多署濮州刺史畱總帳下兵中和初魏博韓簡東窺曹鄆引兵濟河存實迎戰死於陣宣收殘卒嬰城簡圍之六月不能拔引兵去僖宗嘉其守拜宣天平節度使累加同中書門下平章事宣有眾三萬弟瑾勇冠三軍陰有爭天下心瑾嗜殘殺光啟中求婚於兗州節度使齊克讓托親迎載兵竊發逐克讓據府自稱畱後天子卽授以帥節兄弟雄張山東時秦宗權悉兵攻朱全忠使秦賢列三十六壁自將督戰全忠大恐求救於宣宣與瑾身率師往擊宗權宗權敗走全忠厚徳宣兄事之情好篤密而內忌其雄且所據皆勁兵地欲造怨乃圖之卽聲言宣納汴亡命移書詆讓宣以新有恩於全忠故答檄恚望全忠由是顯結其隙全忠之攻宣凡十興師四敗績宣才將皆盡益內沮度不能與全忠確則固守增堞深溝爲不可逼明年葛從周密造舟於塹師人逾而升宣出奔爲民所縛追至執以獻全忠斬之楊守亮傳守亮曹州人本姓訾名亮與弟信俱從王仙芝爲盜亮身長七尺餘色如鐵仙芝死又事徐唐莒剽洪饒二州楊復光平江西得其兄弟養爲假子以信養於弟復恭家曰守亮守信復恭收京師守亮以戰多拜山南西道節度使檢校太保守信興平軍節度使並同中書門下平章事復恭又以假子守貞爲龍劍節度使守忠爲武定軍節度使守厚爲綿州刺史初朱玫取興鳳州虢州刺史滿存以兵赴行在復收二州昭宗擢爲感義軍節度使累檢校司徒同中書門下平章事與復恭四假子及利閬觀察使席儔等共攻王建建軍已圍楊晟分軍逼守厚軍未成列而敗先是守貞守忠聞建兵出拔眾奔綿州並力共攻東川弗勝建將華洪以兵萬人壁綿州之郊敗守忠守厚二人分道行收兵趨閬州始復恭敗依守亮而鳳翔李茂貞邠寧王行瑜鎭國韓建等共劾守亮納叛人請以鎭兵討之茂貞自爲興元節度使以書誚責宰相帝爲削守亮官爵因詔茂貞問罪滿存來救不克以眾入興元茂貞拔興鳳洋三州破守亮於西乘勝入興元復恭挾諸假子及存奔閬州洪進圍之帝以徐彥若帥鳳翔以興元授茂貞茂貞不肯拜帝乃以其子繼密爲興元節度使俄洪拔閬州守亮等皆挺身走將北奔太原趨商山饑甚丐食於野爲進戍所縛見韓建守亮視建左右八百人皆常隸已語建曰此屬吾養之素厚無一爲我死公無費衣食不如殺之建許諾復曰公幸貸我俾生見天子陳先人功萬有一不死建檻車送京師吏縛以帛內球於口帝禦延喜樓問反狀守亮不得語頷而已左右白服罪卽執獻太廟斬獨柳下梟於市守亮死巴州麾下兵多歸王建存奔京師爲左武衛大將軍劉仁恭傳仁恭深州人父晟客範陽爲李可舉新興鎭將故仁恭事軍中從李全忠攻易州號窟頭稍遷裨校爲人豪縱多智數有大志嘗自言夢大幡出指端年四十九當秉旄節李匡威惡之補景城令會瀛州亂殺守吏仁恭募士千人定其亂匡威復使將兵戍蔚州逾期未代士皆怨會匡籌奪地故戍卒擁仁恭趨幽州匡籌逆戰敗之遂以族奔太原李克用待之甚厚賜田宅拜壽陽鎭將數以策千克用請步騎一萬東取幽州且爲導克用攻匡籌匡籌遁去仁恭與苻存審入城封府庫以待克用悅畱仁恭守之以親信分典其兵幹寧二年克用擊王行瑜表仁恭爲檢校司空盧龍軍節度使明年克用攻魏州召盧龍兵仁恭以契丹解又明年克用復興其兵救朱瑄仁恭不答使者數十往卒不出克用以書讓之仁恭乃慢罵執其使盡囚太原士之在燕者復以厚利誘克用麾下士多亡歸之克用怒自將往擊不勝師喪過半仁恭獻馘於朱全忠全忠表同中書門下平章事旣與克用絕則益募兵光化初使其子守文襲滄州節度使盧彥威棄城走遂有滄景徳三州地用守文爲節度畱後請命於朝昭宗怒不與會中人至仁恭嫚謂曰旄節吾自可爲要假長安本色耳何見拒耶由是兵益張顯圖河北悉幽滄步騎十萬聲言三十萬南徇魏鎭次貝州屠之淸水爲不流羅紹威求救於朱全忠全忠使李思安葛從周赴之屯內黃仁恭負彊下令曰思安懦當先破之乃取魏守文與單可及精甲五萬循淸水上思安設伏自引兵逆戰僞不勝守文躡北至內黃思安整兵還擊守文伏發斬可及獨守文挺逸眾無還者從周興邢洺兵與魏將賀徳倫等出館陶門夜擊仁恭破八屯仁恭走自魏抵長河數百里屍蔽道鎭人邀敗之東境仁恭遂衰三年葛從周攻滄州仁恭壁幹寧從周潛軍戰老﹠﹟堤仁恭敗退壁瓦橋卑辭歸窮於克用求救克用爲侵邢洺俄而全忠取瀛莫克用使周徳威出飛狐天佑三年全忠自將攻滄州壁長蘆仁恭悉發男子十五以上爲兵涅其面曰定霸都士人則涅於臂曰一心事主盧龍閭裏爲空得眾二十萬屯瓦橋全忠環滄築而溝之內外援絕人相食仁恭求戰不許復從克用乞師使百輩往乃許仁恭以兵三萬合攻潞州降全忠將丁會滄州圍乃解是時中原方多故仁恭得倚燕彊且遠無所憚意自滿從方士王若訥學長年築館大安山掠子女充之又招浮屠與講法以菫土爲錢斂眞錢穴山藏之殺匠滅口禁南方茶自擷山爲茶號山曰大恩以邀利子守光烝嬖妾事覺仁恭謫之李思安來攻屯石子河仁恭居大安山城中無備守光引兵出戰思安去因回攻大安擄仁恭囚別室殺左右婢媵遂有盧龍李罕之傳罕之陳州項城人少拳捷初爲浮屠行﹠﹟市窮日無得者抵﹠﹟褫只衼去聚眾攻剽五臺下先是蒲絳民壁摩雲山避亂羣賊往攻不克罕之以百人徑拔之眾號李摩云隨黃巢渡江降於髙駢駢表知光州事爲秦宗權所迫奔項城收餘眾依諸葛爽署懷州刺史爽伐宗權卽表以自副屯雎陽無功又表爲河東尹東都畱守使捍蔡河東李克用脫上源之難喪气還罕之迎謁謹甚勞餼加等厚相結罕之因府爲屯會孫儒來攻罕之不出數月走保黽池東都陷儒焚宮闕剽居民去遣將收東都罕之逐出之爽不能制俄而爽死其將劉經張言共立爽子仲方欲去罕之而罕之故與郭璆有隙擅殺璆軍中不悅經間眾怒襲其壁罕之退保幹壕經追擊反爲所敗乘勝入屯洛陽苑中經戰不勝還河陽罕之屯鞏將度汜經遣張言拒河上反與罕之合攻經不克屯懷州孫儒逐仲方取河陽自稱節度使俄而宗權敗棄河陽走罕之言進收其眾﹠﹟援河東克用遣安金俊率兵助之得河陽克用表罕之爲節度使同中書門下平章事有詔與屬籍又表言爲河南尹東都畱守罕之與言甚篤然性猜暴是時大亂後野無遺﹠﹟部卒日剽人以食又攻絳州下之復擊晉州王重盈欲出汴兵救罕之解圍還而言善積聚勸民力耕儲廥稍集罕之食乏士仰以給求之無涯言不能厭罕之拘河南官吏笞督之又東方貢輸行在者多爲罕之邀頡重盈反間於言文徳元年罕之悉兵攻晉州言夜襲河陽俘罕之家罕之窮奔河東克用復表爲澤州刺史領河陽節度使遣李存孝薛阿檀安休休率師三萬攻言城中食盡言納孥於汴求救全忠遣丁會葛從周牛存節來援戰沅河聚休休不利降全忠存孝還全忠更以丁會爲河陽節度使言歸洛陽罕之保澤州數出鈔懷孟晉絳無休歲人匿保山谷出爲樵汲者罕之俘斬略盡數百里無捨煙克用遣罕之存孝攻孟方立拔磁州方立戍將馬漑兵數萬戰琉璃陂罕之擒漑敗其眾大順初汴將李讜鄧季筠攻罕之罕之告急於克用遣存孝以騎五千救之汴士呼罕之曰公倚沙陀絕大國今太原被圍葛司空入上黨不旬日沙陀無穴處矣存孝怒引兵五百薄讜營呼曰吾沙陀未穴者須爾肉以飽吾軍請肥者出斗季筠引兵決戰存孝奮﹠﹟馳直取季筠讜夜走追至馬牢川敗之克用討王行瑜表罕之副都統檢校侍中行瑜誅封隴西郡王檢校太尉兼侍中罕之恃功多嘗私克用愛將蓋寓求一鎭寓爲請克用不許曰鷹鸇飽則去矣我懼其翻覆也光化初昭義節度使薛志勤卒罕之夜襲潞入之自稱畱後報克用曰志勤死懼它盜至不俟命輒屯於潞克用遣李嗣昭先擊澤州拘罕之家屬送太原罕之攻沁州執刺史守將送款於汴全忠表罕之昭義節度使命丁會援之與嗣昭戰含口嗣昭不利葛從周取澤州嗣昭又攻罕之罕之暴得病不能事會代戍全忠更以罕之節度河陽三城卒於行年五十八孫儒傳儒河南河南人以趫卞橫裏中隸忠武軍爲裨校與劉建鋒善黃巢亂以兵屬秦宗權爲都將光啟初宗權遣儒攻東都畱守李罕之出奔儒焚宮闕屠居人河陽節度使諸葛與儒戰洛水爽敗儒亦東圍鄭州朱全忠屯中牟救之儒進拔河橋遂取河陽乃還會楊行密得揚州宗權使弟宗衡爭淮南以儒爲副建鋒爲前鋒儒常曰丈夫不能苦戰萬里賞罰由己柰何居人下生不能富貴死得廟食乎未幾汴兵攻蔡宗權召之儒稱疾不往宗衡督之卽大會帳下酒酣斬宗衡並其眾與建鋒許徳勛等盟有騎七千因略定傍州不淹旬兵數萬號土團白條軍文徳元年破揚州自爲淮南節度使初全忠嘗以書招儒故又納款於汴且送宗衡秦彥畢師鐸首全忠藉以聞昭宗授儒檢校司空全忠署爲招討副使龍紀初儒謀定江南乃北爭天下畏全忠搗虛乃遣人卑辭厚賄全忠薦於朝詔授淮南節度使大順元年行密取潤州以安仁義守之常州以李友守之儒怒三分其軍渡江建鋒復拔常潤仁義走全忠遣將龐從等軍十萬奄至髙郵儒悉師禦之故仁義間取潤州劉威田頵等敗建鋒於武進取常州杭州錢鏐將沈粲自蘇州奔儒行密諸將在常者皆爲建鋒所逐仁義頵棄潤州走明年儒引兵自京口轉戰召建鋒皆行行密諸將屯險者聞儒至皆走頵威等合兵三萬邀儒黃池儒遣馬殷擊走之儒營廣徳乘勝至東溪淮人大恐行密遣臺蒙屯西溪自引軍逆戰儒軍圍之數重黑雲將李簡以騎馳之行密乃免儒遂圍宣州行密乞師於錢鏐會溪潦暴湧廣徳黃池諸壁皆沒儒分兵取和滁二州其秋儒焚揚州引而西傳檄遠近號五十萬旌旗相屬數百里所過燒廬舍殺老弱以給軍行密懼將遁去戴規曰儒軍數敗今掃地而至決死於我若吾遣降者間至揚州撫慰衣食使儒軍聞其家尙完人人思歸不戰可擒也行密乃遣親將入揚州取儒營糧數十萬斛以﹠﹟饑民儒屯廣徳陶雅以騎軍破儒前鋒屯嚴公臺十二月頵威與儒決戰皆大敗儒連屯稍西行密使陶雅屯潤州扼其歸路景福元年儒復圍宣州屯陵陽行密戰不利謀出奔時劉威方系獄且死行密窮更召問計對曰儒焚倉隤壘以來糧盡將爲我禽若勁兵背城坐制其困李神福亦請據險邀儒糧行密乃分兵攻廣徳壁而絕餉道軍適大疫儒病痁遣建鋒殷鈔諸縣行密知城下兵寡乃晨出率仁義頵背城決戰破五十壁會暴澍且冥儒軍大敗儒病甚股弁不能興頵執儒獻行密諸將皆降儒就刑於市見劉威曰中君之謀儒嘗引鑑搔首曰此頭不久當入京師至是傳首闕下建鋒殷哭之相詔曰公常有志廟食吾等有土當廟以報徳及殷據湖南表儒贈司徒樂安郡王立廟以祀田頵傳頵字徳臣廬州合肥人略通書傳沈果有大志與楊行密同裏約爲兄弟應州募屯邊遷主將行密據廬州頵謀爲多攻趙鍠於宣州鍠出東溪乘暴流以逸阻水解甲謂追騎不能及頵乘輕舠追之鍠驚遂見禽行密表頵爲馬步軍都虞候沙陀叛將安仁義奔淮南行密大喜屬以騎兵使在頵右兩人名冠軍中共攻常州殺刺史杜稜錢鏐方屯潤州一夕潰會孫儒南略頵等屯丹陽儒火揚州壁廣徳頵破其屯與戰頵走行密怒奪其兵或諫行密曰彊敵傅壘不用頵非計也行密復將頵儒詒書仁義通好以疑行密行密待益厚署行軍副使卒用此二人功禽儒乃表仁義爲潤州刺史頵寧國軍節度使累遷檢校太保同中書門下平章事仁義至檢校太保頵已平馮弘鐸至揚州謝行密左右求貲不已獄吏亦有請頵怒曰吏覬吾入獄耶又求池歙爲屬州行密不許頵始怨將還指府門曰吾不復入此是時行密欲女鏐子鏐急乃遣元迎女且告行密曰頵得志爲患必大請以子爲質願召還頵行密使人謂頵曰不還我遣人代守宣州頵不從鏐輸錢二百萬緡犒軍頵又請鏐子元瓘出質乃與綰引兵還然內怨行密與鏐於是頵絕行密大募兵李神福白行密頵必叛宜先圖之行密曰頵有大功而反狀未明殺之諸將不爲用頵遣其佐杜荀鶴至汴通好全忠喜屯宿州須變頵陳舟蕪湖行密召其將臺蒙泣語曰人嘗告頵必反我不忍負人頵果負我吾思爲將者非公莫可蒙頓首謝率騎渡江爲陣以行士笑其怯蒙曰頵宿將多謀備之何害與王壇等戰廣徳蒙以行密書遺壇諸將皆再拜气奪蒙麾兵擊之壇走頵大敗召蕪湖兵不得入行琮及壇皆歸行密頵恚目料死士數百號爪牙都身薄戰蒙退軍示弱士超隍蒙殊死戰軍潰頵奔城橋陷爲亂兵所殺年四十六其下猶鬥示頵首乃潰朱延壽傳延壽者廬州舒城人事行密破秦彥畢師鐸趙鍠孫儒功居多行密欲以寬恕結人心而延壽敢殺時揚州多盜捕得者行密輒賜所盜遣之戒曰勿使延壽知已而陰許延壽殺之初壽州刺史髙彥溫舉州入朱全忠行密襲之諸將憚城堅不可拔延壽鼓之拔其城卽表爲淮南節度副使全忠猶屯壽春延壽以新軍出每旗五伍爲列遣李厚以十旗擊西偏不勝將斬之厚請益五旗殊死戰全忠引去於是取黃蘄光三州以功遷壽州團練使昭宗在鳳翔詔延壽圍蔡以披全忠勢擢奉國軍節度使全忠兵每至延壽開門不設備而不敢逼也延壽用軍常以寡斗眾敗還者盡斬之田頵之附全忠延壽陰約曰公有所爲我願執鞭頵喜二人謀絕行密行密憂甚紿病目行觸柱僵妻延壽姊也掖之行密泣曰吾喪明諸子幼得舅代我無憂矣遣辯士召之延壽疑不肯赴姊遣婢報故延壽疾走揚州拜未訖士禽殺之而廢其妻劉建鋒傳建鋒字銳端蔡州朗山人爲忠武軍部將與孫儒馬殷同事秦宗權儒之敗建鋒殷收散卒轉寇江西有眾七千推建鋒爲主殷爲前鋒張佶爲謀主略洪虔數州眾遂十餘萬幹寧元年取潭州殺武安節度使鄧處訥自稱節度畱後奉表京師詔卽拜檢校尙書左僕射武安軍節度使建鋒已得志卽嗜酒不事事新息小吏陳贍爲建鋒禦者妻美且艷乃私之贍怒袖鐵撾擊建鋒死斷其喉眾推張佶爲帥佶固辭馬踶傷佶左髀下令曰吾非而主時馬殷攻邵州未克於是遣人迎殷磔贍於市殷至佶坐受其謁旣而率將吏推殷爲畱後詔卽除檢校太傅潭州刺史殷以成汭楊行密劉隱皆養士以圖王霸謂其屬髙都曰吾欲重幣以奉四鄰而固吾境計安出都曰荊南暗弱焉能患我淮南我讎也固不吾援公若置邸京師歸天子職貢王人來錫命四方畏服然後按兵討不庭霸業成矣殷悟厚結宣武朱全忠以請於朝乃拜湖南節度兵馬畱後都又教殷鑄鉛鐵錢十當銅錢一民得自摘山收茗算募髙戶置邸閣居茗號八﹠﹟主人歲入算數十萬用度遂饒於是收郡衡永道郴連六州進攻桂州執畱後劉士政諸城望風奔潰盡得昭賀梧象柳宜蒙等州又攻容管執寧遠節度使巨曦擄其眾及貲昭宗在鳳翔難方亟遣中人間道賜朱書密詔使殷與楊行密攻汴州殷兵訖不出殷弟賨沈勇知書史從孫儒爲盜晚事楊行密爲黑雲軍使與錢鏐戰數有功夜臥嘗有光怪行密知之曰吾今歸汝於兄辭曰賨一敗卒公待以不死湖南在宇下朝亡夕至但誼不忍捨公行密具賫以遣曰爾還與兄共食湘楚然何以報我答曰願通二國好使商賈相資行密喜旣至殷表以自副每勸殷與行密連和殷畏全忠卒不克殷與建鋒同里人凡宗權黨散爲盜者皆以酷烈相矜時通名蔡賊雲杜洪傳洪鄂州人爲裏俳兒榦符末黃巢亂江南永興民皆亡爲盜刺史崔紹募民彊雄者爲土團軍賊不敢侵於是人人知兵杭州刺史路審中爲董昌所拒走客黃州中和末聞紹卒募士三千入鄂州以守洪爲州將有功亦逐嶽州刺史居之光啟二年安陸賊周通率兵攻審中審中亡去洪乘虛入鄂自爲節度畱後僖宗卽拜本軍節度使是時永興民吳討據黃州駱殷據永興二人皆隸土團者也故軍剽甚洪𨿽得節制而附朱全忠絕東南貢路幹寧初身自將擊討乞師淮南楊行密遣朱延壽助之洪引還延壽拔黃州俘討獻京師駱殷棄永興走行密取其地洪得駱殷倚爲心腹間取永興守之全忠方圍鳳翔昭宗遣使者東出道武昌洪皆殺之時行密略光州詔洪出兵與忠義趙匡凝武安馬殷襲安州行密使李神福劉存率舟師萬人討洪駱殷棄永興走縣民方詔守以待命神福已得詔大喜以永興壯縣饋餫所仰旣得鄂主矣遂進圍鄂州洪嬰城請救於汴全忠率兵五萬營霍丘行密禦之汴兵不利引還使別將吳章以三千兵解圍神福迎破之時全忠方與河東軍薄戰故不能救洪洪乃求助於馬殷殷不答洪計窮復走全忠全忠遣曹延祚合吳章兵萬三千救洪淮南將劉存浚坎傅城殷爲洪謀曰淮兵深入仰永興以濟若奇兵取之賊不戰而潰洪以精兵合汴人間道掩永興三十里而捨存以方詔苗璘當之汴亡卒走淮壁言軍虛實曰鄆軍懦可取開道軍不可當也璘曰殺彊則弱者撓矣乃自擊開道軍敗之禽汴士三百人徇城下洪軍气沮存使辯士臨說洪恃汴方彊無降意或勸存急擊援兵則城自下存曰擊之賊入則城固矣若縱其遁城可取也俄而汴軍走是日城陷執洪及曹延祚窮斬其餘行密見洪責曰爾同逆賊弒主與孤爲仇吾軍還而復爲賊後拒今定何如洪謝曰不忍負朱公與延祚皆斬揚州市以劉存守鄂州行密死馬殷遂取其地唐國史補韋太尉在西川凡事設教軍士將吏婚嫁則以熟彩衣給其夫氏以銀泥衣給其女氏又各給錢一萬死葬稱是訓練稱是內附者富贍之遠來者將迎之極其聚斂坐有餘力以故軍府寖盛而黎甿重困及晚年終致劉辟之亂天下譏之劉澭拔涿州兵數千歸朝法令齊整雞犬無遺受行秦州刺史理普潤軍中不置更漏不設音樂士卒疾者策杖問之死者哭之時人疑其姦雄後拜節度而卒全唐詩話長安舊俗以不歷臺省出領廉車節鎭者率呼爲粗官大率重內而輕外今東京皇城乾元門舊宣武軍鼓角樓也節度使王彥威有詩刻石在其上曰天兵十萬勇如貔正是酬恩報國時汴水波瀾喧鼓角隋堤楊柳拂旌旗前驅紅﹠﹟關西將坐間靑娥趙國姬寄與長安舊冠蓋粗官到底是男兒彥威自太常博士出辟使府至玆鎭故有是句後梁氏建國其石不知所在薛能亦有謝寄茶詩云粗官寄與眞拋卻賴有詩情合得嘗王智興爲徐州節度一日從事於使院會飲賦詩智興召護軍俱至從事屏去翰墨智興曰適聞作詩何獨見智興而罷復以箋陳席上小吏亦置箋於智興前於是引毫立成曰三十年前老健兒剛被郎官遣作詩江南花柳從君詠塞北煙塵獨我知四座驚嘆監軍謂張佑曰觀玆盛事豈得無言佑乃獻詩曰十年受命鎭方隅孝節忠規兩有餘誰信將壇嘉政外李陵章句右軍書左右曰書生諂辭耳智興叱曰有人道我惡汝輩又肯否張生海內名士篇什豈易得天下人聞且以爲王智興樂善矣北夢瑣言唐薛尙書能以文章自負累出戎鎭常鬱鬱嘆惜因有詩謝淮南寄天柱茶其落句云粗官也似眞拋卻賴有詩名合得嘗意以節將爲粗官也鎭許昌日幕吏咸集令其子具櫜鞬參諸幕客幕客怪驚八座曰俾渠消災時人以爲輕薄也蓋不得本分官矯此以見志非輕薄乎錄異記李業舉進士因下第過陜虢山路值暴雷雨投村捨避之鄰里甚遠村家只有一小童看捨業牽驢庇於檐下左軍李生與行官楊鎭亦投捨中李有一馬相與入止捨內稍霽已暮矣小童曰阿翁欲歸不喜見賓客可去矣業謂曰此去人家極遠日勢已晚固不可前去也須臾老翁歸見客忻然異禮延接畱連止宿旣曉懇畱欲備饌業愧謝再三因言曰孫子云阿翁不愛賓客某又疑夜前去不得甚憂怪及不意過禮周旋何以當此翁曰某家貧無以佇賓﹠﹟於接客非不好客也然三人皆節度使某何敢不祗奉耶業曰三人之中一人行官耳言之過矣翁曰行官領節鉞在兵馬使之前秀才節制在兵馬使之後然秀才五節鉞勉自愛也旣數年不第業從戎幕矣明年楊鎭爲仇士良開府擢用累職至軍使除涇州節度使李與鎭同時爲軍使領邠州節度業以討黨項功除振武邠涇凡五鎭旄鉞一如老翁之言東觀奏記武寧節度使康季榮不卹軍士部下噪而逐之投於嶺外上以右金吾大將軍田牟曾任徐州有政聲特開延英殿召對再命往鎭一方於是安帖上勵精理天下一紀之內欲奏升平自大中十二年後藩鎭繼有叛亂宣州都將康全泰逐出觀察使鄭勛湖南都將石再順逐出觀察使韓琮廣州都將王令寰逐出節度使楊發江西都將毛鶴逐出觀察使鄭憲上赫怒命淮南節度使檢校左僕射平章事崔鉉兼領宣池歙三州觀察使以宋州刺史溫璋爲宣州刺史以右金吾將軍蔡襲爲湖南觀察使以涇原節度使李承勛爲廣州節度使以光祿卿韋宙爲江西觀察使只取鄰道共送赴任凶渠如期授首皆不勞師斬定誅鋤盡副聖旨演繁露節將入界每州縣須起節樓本道亦至界首衙仗前引旌幢中行大將打珂金鉦鼓角隨後右出李商隱所撰使範在臺儀後唐書李全忠傳全忠範陽人仕爲棣州司馬有蘆生其室一尺三節怪之以問別駕張建建曰蘆茅類生於澤公茅土兆也傳節者其三世乎罷歸事可舉爲牙將可舉死眾推爲畱後光啟元年拜節度使未幾卒子匡威嗣領畱後進使性豪爽特燕薊勁兵處斬然有雄天下意與赫連鐸共攻太原爭云代李克用使安金俊攻鐸匡威救鐸戰蔚州射金俊殺之乃共表請討沙陀而朱全忠亦上言願協力故張浚因請用兵浚敗克用攻云州以騎將薛阿檀爲前鋒設伏河上鐸以精騎追阿檀抵河而伏起乃大敗擒其將賈塞兒遂圍云州塹而守分兵出井陘屯常山大掠深趙匡威以步騎萬餘援王鎔克用還因急攻鐸會食盡鐸棄州奔匡威克用取云州表石善友爲刺史鐸本吐谷渾部酋也開成中其父率種人三千帳自歸守云州十五年至是失其地景福初鎔誘太原將李存孝降之克用怒伐鎔鎔來求救匡威遣將赴之克用去明年兵復出井陘匡威自將援鎔將行置酒大會其弟兵馬畱後檢校司徒匡籌妻張國艷匡威酒酣報之弟怒匡威軍次博野乃據城自爲畱後天子卽授檢校太保爲節度使匡威麾下多去屏營無所歸畱深州遣其屬李抱貞上書願入朝時京師數寇難人人危懼傳言金頭王且來皆亡竄山谷抱貞還而鎔已迎館於鎭匡威引抱貞登城西大悲浮屠顧望流涕美其山川乃共圖鎔陽爲鎔繕甲治城塹施授方略陰施予以傾士心鎭軍忠於王氏皆惡之匡威親忌日鎔過慰匡威士衷甲劫鎔入牙城戰不勝鎭人斬匡威以徇匡籌表訴諸朝檄暴鎔罪攻樂壽武彊以報始匡籌之奪也燕人不以爲義劉仁恭出奔太原克用倚其謀下武嬀二州敗匡籌於居庸關李存審與戰匡籌又敗挈其族奔京師次景城滄州節度使盧彥威殺之掠入車馬僮奴妻方乳不能進仁恭獲之納於克用爲嬖夫人始匡威見逐嘆曰兄失弟得皆吾之宗無所悔然其材恐不足以守果亡而幽州地歸克用以仁恭爲帥五代史李仁矩傳仁矩不知其世家少事明宗爲客將明宗卽位以爲客省使左衛大將軍明宗祀天南郊東西川當進助禮錢使仁矩趣之仁矩恃恩驕恣見藩臣不以禮東川節度使董璋置酒召仁矩仁矩辭醉不往於傳捨與娼妓飲璋怒率衙兵露之傳捨仁矩惶恐不襪而靴走庭中璋責之曰爾以西川能斬李嚴謂我獨不能斬爾耶顧左右牽出斬之仁矩涕泣拜伏謝罪乃止明日璋置酒召仁矩見其妻子以厚謝之仁矩還言璋必反仁矩素爲安重誨所親信自璋有異志重誨思有以制之乃分東川之閬州爲保寧軍以仁矩爲節度使遣姚洪將兵戍之璋以書至京師告其子光業曰朝廷割我支郡分建節髦又以兵戍之是將殺我也若唐復遣一騎入斜谷吾反必矣與汝自此而決光業私以書示樞密承旨李虔微使白重誨重誨不省仁矩至鎭伺璋動靜必以聞璋益疑懼遂決反重誨又遣荀咸乂將兵益戍閬州光業亟言以爲不可重誨不聽咸乂未至璋已反攻閬州仁矩召將校問策皆曰璋有二心久矣常以利啖吾兵兵未可用而賊鋒方銳宜堅壁以挫之能守旬日大軍必至賊當自退仁矩曰蜀懦安能當我精銳之師卽驅之出戰兵未交而潰仁矩被擒並其家屬皆見殺毛璋傳璋滄州人梁末戴思遠爲橫海軍節度使璋事思遠爲軍校晉已下魏博思遠棄滄州出奔璋以滄州降晉以功爲貝州刺史璋爲人有膽勇自晉與梁相拒河上璋累戰有功莊宗滅梁拜璋華州節度使在鎭多不法議者疑其有異志乃徙璋鎭昭義璋初欲拒命其判官邊蔚切諫諭之乃聽命璋累歷藩鎭又在華州得魏王繼岌伐蜀余貲旣富而驕益爲浮侈嘗服赭袍飲酒使其所得蜀妓爲王衍宮中之戲於前明宗聞而惡之召爲金吾上將軍東川董璋上書言璋遣子廷贇持書往西川疑其有姦明宗乃遣人追還廷贇並璋下禦史獄廷贇款稱實璋假子有叔父在蜀欲往省之而無私書璋無罪名有司議璋前任藩鎭陰蓄異圖及處班行不愼行止乃停璋見任官勒還私第初廷贇之蜀與其客趙延祚俱及召下獄延祚多捃璋陰事欲言之璋許延祚重賂以滅口旣出而責賂於璋璋不與延祚乃詣臺自言並璋復下獄鞫之無狀中丞呂夢奇議曰璋前經推劾已蒙昭雪而延祚以責賂之故復加織羅乃稍宥璋璋款上有告者言夢奇受賂而劾獄不盡乃移軍巡獄獄吏希旨鍛煉其事璋具伏許賂延祚而未與嘗以馬借夢奇而無受賂璋坐長流儒州已而令所在賜自盡宋史西蜀世家伊審徵字申圖並州人父延隨知祥入蜀知祥僭位以女妻延僭封崇華公主延歷陵嘉眉三州刺史審徵幼以孝聞母病割股肉啖之以父任歷蜀州刺史云安榷鹽使廣政十四年髙延昭求解機務急召爲通奏使知樞密院事久之領蜀州刺史秦鳳興師命檢校城寨俄領武泰軍節度選其子崇度尙公主又攺寧江軍節度同平章事與王昭遠俱掌機務昶事無大小一以咨之常自以康濟經略爲己任屬宋師入境審徵首奉降表詣軍前昭遠時統軍敗走時人笑之審徵歸朝授靜難軍節度幹徳六年移鎭延安雍熙五年卒年七十五五代史劉銖傳銖陜州人也少爲梁邵王牙將與漢髙祖有舊髙祖鎭太原以爲左都押衙銖爲人慘酷好殺戮髙祖以爲勇斷類己特信用之髙祖卽位拜永興軍節度使徙鎭平盧加檢校太師同平章事又加侍中是時江淮不通吳越錢鏐使者常泛海以至中國而濱海諸州皆置博易務與民貿易民負失期者務吏擅自攝治置刑獄不關州縣而前爲吏者利其厚賂縱之不問民頗爲苦銖乃一切禁之然銖用法亦自爲刻深民有過者問其年幾何對曰若干卽隨其數杖之謂之隨年杖每杖一人必兩杖俱下謂之合歡杖又請增民租畝出錢三十以爲公用民不堪之隱帝患銖剛暴召之懼不至是時沂州郭淮攻南唐還以兵駐靑州隱帝乃遣符彥卿往代銖銖顧禁兵在莫敢有異意乃受代還京師宋史吳越世家孫承佑杭州錢塘人俶納其姊爲妃因擢處要職累遷浙江東道鹽鐵副使鎭海鎭東兩軍節度副使知靜海軍節度事開寶初隨俶子惟浚入貢詔授光祿大夫檢校太保鎭東鎭海等軍行營司馬俶又私署中吳軍節度七年俶復遣承佑入貢賜襲衣玉帶鞍勒馬黃金器五百兩銀器三千兩雜彩五千匹且令諭旨於俶將有事於江表及王師渡江命內客省使丁徳率步騎一千詔俶以所部與徳會攻常潤承佑從俶克毗陵功居多詔攺中吳軍爲平江軍眞授承佑節太平興國中俶來朝盡獻其地徙承佑泰寧軍節度使五年從幸大名畱知府事雍熙二年攺知滑州數月卒贈太子太師中使護葬承佑在浙右日憑借親寵恣爲奢侈每一飲宴凡殺物命千數常膳亦數十品方下筋所居室中爇龍腦日不下數兩從車駕北徵以橐﹠﹟負大斛貯水養魚自隨至幽州南村落間日己旰西京畱守石守信與其子駙馬都尉保吉及近臣十數人尙未朝食適遇承佑卽延所止幕捨中膾魚具食窮極水陸人皆異之承佑少時嘗夢人以蓍艸一本增其一而授之旣寤以語所親曰大衍之數五十其用四十有九今增其一我壽止於此乎果五十而卒遼史劉伸傳伸攺崇義軍節度使政務簡靜民用不擾致烏鵲同巢之異優詔褒之撻不也傳耶律仁先子撻不也字胡獨菫淸寧二年補祗候郎軍累遷永興宮使以平重元之亂遙授忠正軍節度使賜定亂功臣同知殿前點檢司事歷髙陽臨海二軍節度使左皮室詳穩大康六年授西北路招討使率諸部酋長入朝加兼侍中自蕭敵祿爲招討之後朝廷務姑息多擇柔願者用之諸部漸至跋扈撻不也含容尢甚邊防益廢尋攺西南面招討使阻卜酋長磨古斯來侵西北路招討使何魯掃古戰不利詔撻不也代之磨古斯之爲酋長由撻不也所薦至是遣人誘致之磨古斯紿降撻不也逆於鎭州西南沙磧間禁士卒無得妄動敵至裨將耶律綰斯徐烈見其勢銳不及戰而走遂被害年五十八贈侍中謚曰貞憫撻不也少謹願後爲族婺婦所惑出其妻終以無子人以此譏之韓徳源傳匡嗣子徳源性愚而貪早侍景宗邸及卽位列近侍統和間官崇儀興國二軍節度使加檢校太師以賄名徳讓貽書諫之終不悛以故論者少之後加同政事門下平章事遙攝保寧軍節度使幹亨初卒武白傳白不知何郡人也爲宋國子博士差知相州至通利軍爲我軍所俘詔授上京國子博士攺臨潢縣令遷廣徳軍節度副使先是有訟宰相劉愼行與子婦姚氏私者有司出其罪聖宗詔白鞫之白正其事使新羅還權中京畱守時愼行諸子皆處權要以白斷百姓分籍事不直坐左遷未幾遷尙書左丞知樞密事拜遼興軍節度使致仕卒聞見前錄忠正軍節度使王審琦與太祖皇帝有舊爲殿前都指揮使禁中火審琦不待召領兵入救臺諫官有言罷歸壽州本鎭朝辭太祖諭之曰汝不待召以兵入衛忠也臺臣有言不可不行第歸鎭吾當以女嫁汝子承衍者召承衍至則已有婦樂氏辭帝曰汝爲吾婿吾將更嫁樂氏以禦龍直四人控禦馬載承衍歸遂尙秦國大長公主樂氏厚資嫁之帝謂承衍曰汝父可以安矣審琦歸鎭七年率先諸鎭納節以使相薨東軒筆錄自王均李順之亂後凡官於蜀者多不挈家以行張詠知益州單騎赴任是時一府官屬憚張之嚴峻莫敢蓄婢使者張不欲絕人情遂自買一婢以侍巾櫛自此官屬稍稍置姬屬矣張在蜀四年被召還闕呼婢父母出資以嫁之仍處女也張在蜀一日有術士上謁自言能煆汞爲白金張曰若能一火煆百兩乎術士曰能之張卽市汞百兩俾煆一火而成不耗銖兩張嘆曰若之術至矣然此物不可用於私家立命工鍛爲一大火鑪鑿其腹曰充大慈寺殿上公用尋送寺中以酒榼遺術者而謝絕之人服其不欺也湘山野錄張尙書詠鎭陳臺一日邸報同年王文貞公旦登庸乖崖色不甚悅奮須振臂謂客曰朝廷安肯用經綸康濟人乎賴余素以直節自誓束髮登仕無兩府之志時幕中杜壽隆者乘其語而悅之曰賤子素知公無兩府意遽問曰此吾胸中蘊蓄子安得預其知乎杜曰某蓋昔嘗誦公柳詩安得辭榮同範蠡綠絲和雨系扁舟之句因所以知之慍少解乖崖公太平興國三年科場試不陣成功賦蓋太宗明年將有河東之幸公賊有包戈臥鼓豈煩師旅之威雷動風行舉順乾坤之徳自謂擅場欲奪大魁無何有司以對耦顯失因黜之選胡旦爲狀元公憤然毀裂儒服欲學道於陳希夷摶趨豹林谷以弟子事之決無仕志希夷有風鑑一見之謂曰子當爲貴公卿一生辛苦譬猶人家張筵方笙歌鼎沸忽中庖火起座客無柰惟賴子滅之然祿在後年此地非棲憩之所乖崖堅乞入道陳曰子性度明躁安可學道果後二年及第於蘇易簡榜中希夷以詩遺之云徵吳入蜀事尋常鼎沸笙歌救火忙乞得江南佳麗地卻應多謝腦邊瘡初不甚曉後果兩入蜀定王均李順之亂又急移余杭剪左道僧紹倫妖蠱之叛至則平定此徵吳入蜀之驗也累乞閒地朝廷終不允因腦瘡乞金陵養疾方許之夢溪筆談張忠定在蜀日與一僧善及歸謂僧曰君當送我至鹿頭關有事奉托僧依其言至鹿頭關忠定出一書封角付僧曰謹收此後至乙卯年七月二十六日當請於官司對眾發之愼不可私發若不待其日及私發者必有大禍僧得其書至大中祥符七年歲乙卯時淩侍郎策帥蜀僧乃持其書詣府具陳忠定之言其僧亦有道者淩信其言集從官共開之乃忠定眞容也其上有手題曰詠當血食於此後數日得京師報忠定以其年七月二十六日捐館淩乃爲之築廟於成都蜀人自唐以來嚴祀韋南康自此乃攺祠忠定公布衣時常至鄭州宿於逆旅遇一人气貌甚古與之語曰塵外子不言姓氏自稱神和子質明爲別語公曰他日作相後公典益部瘍生於首禱於龍興觀夜夢昔年神和子告之曰頭瘡勿疑不是死病及覺語道士文正之嘗收得鄭韶處士贈神和子歌因索而閱之益異其事公乃建大閣上下十四間號仙遊閣歌至今刻石存焉公離蜀日以一幅書授蜀僧希白其上題須十年後開其後公薨於陳凶訃至蜀果十年啟封乃乖崖翁幀子一幅戴隱士帽褐袍絹帶其傍題云依此樣寫於仙遊閣兼自撰乖崖翁眞贊云乖則違眾崖不利物乖崖之名聊以表徳徒勞丹靑繪寫凡質欲明此心服之無斁至今川民皆依樣家家傳寫靑箱雜記乖崖張公詠尹益部日李順黨中有殺耕牛避罪亡逸者公許其首身拘母十日不出釋之復拘其妻一宿而來公斷雲禁母十夜畱妻一宵倚門之望何疏結髮之情何厚舊爲黨惡因又逃亡許令首身猶尙顧望就命斬之於是首身者繼至並遣歸業蜀民由此安居公平順賊之明年復有劉旴相繼叛命公命討平之旣而凱旋忽有持首級來者公曰當奔突接戰之際豈暇獲其首此必戰後斫來知復是誰殿直段倫曰如學士之言眞神明當時隨倫爲先鋒入賊用命者皆中傷被體何嘗獲首級公乃先錄中傷之人而以持首級者次之於是軍伍歡躍公布衣時素善陳摶嘗因夜話謂摶曰某欲分先生華山一半住得無摶曰餘人則不可先輩則可及旦取別摶以宣毫十枝白雲臺墨一劑蜀箋一角爲贈公謂摶曰會得先生意取某入鬧處去日珍重摶送公回謂弟子曰斯人無情於物達則爲公卿不達爲王者師公常感之後尹蜀乘傳過華陰寄摶詩曰性愚不肯林泉住彊要淸流擬致君今日星馳劍南去回頭慚愧華山雲澠水燕談錄張忠定公詠知通進銀臺司並州有軍校笞他部卒至死獄具奏上法官謂非所部當如凡人公執奏之曰並接羌胡兵數十萬一旦因一卒法死一校卒有輕所部之心且生事不若杖遣之於權宜爲便上如法官議不數日並卒怨本校白晝五六輩提刀趨喧爭前刺校心胸狼籍屍下遂竄去朝廷方以公向所執爲是宋史馮繼業傳繼業字嗣宗大名人父暉朔方節度封衛王繼業幼敏慧有度量以父任補朔方軍節院使隨父歷邠孟及再領朔方皆補牙職周廣順利暉疾繼業圖殺其兄繼勛暉卒遂代其父爲朔方軍畱後以郊祀恩加靈州大都督府長史遷朔方節度靈環觀察處置度支溫池榷稅等使恭帝時繼業旣殺兄代父領鎭頗驕恣時出兵劫略羌夷羌夷不附又撫士卒少恩繼業慮其爲變以太祖居鎭日嘗得給事乃豫徙其孥闕下建隆初來朝連以﹠﹟馬寶器爲獻開寶二年賜詔獎諭拜靜難軍節度使三年攺鎭定國軍吏民立碑頌其遺愛太平興國初來朝封梁國公畱京師明年卒年五十一贈侍中楊昭儉傳昭儉爲晉翰林學士時驕將張彥澤鎭涇原暴殺從事張式朝廷不加罪昭儉與刑部郎中李濤諫議大夫鄭受益抗疏論列請置之法疏奏不報會有詔令朝臣轉對或有對事亦許以不時條奏昭儉復上疏曰天子君臨四海日有萬機懋建諍臣彌縫其闕今則諫臣𨿽設言路不通藥石之論不達於聖聰而邪佞之徒取容於左右禦史臺紀綱之府彈糾之司銜冤者固當昭雪爲蠹者難免放流陛下臨禦以來寬仁太甚徒置兩司殆如虛器遂令節使慢侮朝章屠害幕吏始訴冤於丹闕反執送於本蕃苟安跋扈之心莫卹冤抑之苦願回睿斷誅彥澤以謝軍吏由是權臣忌之會請告洛陽不赴晉祖喪爲有司所糾停官王審琦傳審琦子承衎字希悅開寶中授閒﹠﹟使面賜紫袍金帶才十二歲太平興國中出監徐州遷六宅使領昭州刺史咸平中兩賜川峽傳詔慰撫官吏經略蠻洞連知延代並三州皆兼兵馬鈐轄攺尙食使鳳翔張雍病命承衎代之徙涇州授西上合門使攺領永州刺史景徳中眞宗以天水近邊蕃漢雜處擇守臣撫治擢承衎知泰州徙知天雄軍大中祥符初進秩東上合門使承衎病足在大名不能騎政多廢弛及代賜告家居表求解職不允以久不朝請求近郡攺左武衛大將軍知壽州二年卒年四十九承衎頗涉學喜爲詩所至爲一集曉音律多與士大夫遊意豁如也初審琦鎭壽春承衎生於郡廨至卒亦於其地人咸異之燕翼貽謀錄唐末藩鎭諸州聽命帥府如臣之事君𨿽或因朝命除授而事無巨細皆取決於帥與朝廷幾於相忘太平興國二年三月右拾遺李翰極言其獘太宗皇帝始詔藩鎭諸州直隸京師長吏自得奏事而後天下大權盡歸人主潛消藩鎭跋扈之心今長吏初除替滿奏事自此始也墨客揮犀孫資政沔出帥環慶管城值夏州進奉使至或曰當避驛者公曰使夏國王自入朝亦外臣也猶當在某下況陪臣乎羌使遂宿白沙仁廟聞而嘉之東軒筆錄蘇舜元爲京西轉運使廨宇在許州舜元好進不喜爲外官常怏怏不自足每語親識人生稀及七十而吾乃於許州過了二年矣齊東野語慶曆初夏竦判永興軍陳執中範雍並爲知軍一府三守不知職守如何分旣非長貳文移書牒之類必有程式官屬胥吏何所稟承國史不載莫可考也然諫官禦史不以爲非三公亦不辭豈在當時亦便如是耶今按竦先以都部署兼經略招討使判永興軍旣而執中爲同都部署經略使知軍而詔竦判如故未幾竦屯鄜州執中屯涇州蓋兩人議邊事不合故分任之未幾又以範雍知軍竦執中旣分出按邊而領府事猶故於是一府三守公吏奔趨往來想不勝其擾自昔未嘗有也然則史未嘗不載而於事安得爲便乎石林燕語國朝侍從官間有換武職者蓋唐袁滋故事例皆換觀察使如李尙書維自承旨李左丞衡自三司使皆然天聖間陳康肅以翰林學士知開封府亦換宿州觀察使加檢校司徒知天雄軍陳不樂行力辭明肅後以只日禦朝而諭之曰天雄朔方會府邊人視守臣爲輕重非卿文武兼才不可陳不得已受命自是加畱後遂建節慶曆中陜西用兵韓魏公範文正公龐莊敏公爲帥皆以龍圖閣直學士換觀察使文正懇辭不拜蓋當權者實欲排之而以俸優爲言故文正不肯已而韓龐亦辭遂罷續明道雜誌嘉佑中嘗欲除張堯佐節度陳秀公作中丞與全臺上殿爭之仁宗初盛怒作色待之旣進見迎謂之曰豈欲論張堯佐不當授節度使耶節度使本粗官何用甚爭時唐質肅公作禦史裏行最在眾人後越次而前曰節度使太祖太宗總曾作來恐非粗官上竦然而堯佐此命竟罷宋史郭從義傳從義曾孫承佑字天錫娶舒王元偁女授西頭供奉官仁宗爲皇太子承佑補左淸道率府率春坊左謁者眞宗爲玉石小牌二勒銘以戒飭之帝卽位遷西染院副使進六宅使象州團練使承佑性狡獪緣東宮恩又憑借王邸親旣廢復用乃僭言事或指切人過失同列謂之武諫官眞授衛州刺史攺濰州團練使歷知曹鄭澶鄆貝州徙澶州兵馬總管役卒有異謀者廉得不待奏捕斬之再知澶州會中使過遽延入問管軍闕補何人使者曰聞朝廷方擇才武者承佑起挽彊自衒左右皆笑累遷建武軍節度使殿前副都指揮使尋以宣徽南院使判應天府府壁壘不完盜至卒無以禦承佑始城南關浚沙濉盟三河徙亳州諫官言承佑在應天府給糧不以次且擅畱糧綱批宣頭不發戍還兵越法杖配輕罪僭用翰林器出入擁旗槍以禁兵擬周衛體涉狂僭無人臣禮罷宣徽南院使許州都總管徙節保靜軍知許州轉運使蘇舜元薦承佑有將帥才政事如龔黃帝謂輔臣曰彼庸人監司乃龔黃比之何所取信哉攺知鄭州未行暴疾卒贈太尉謚曰密承佑所至多興作爲煩擾百姓苦之丁度傳度知太常禮院判吏部南曹舊制監司及藩鎭辭謁皆賜對仁宗初卽位止令附中書樞密奏之度言附奏非所以防壅蔽也劉承宗傳承宗知滑州未幾復代還會西邊言吐蕃唃﹠﹟囉作文法頗爲邊患命副龍圖閣直學士陳堯咨爲鄜延邠寧環慶涇原儀渭秦州路巡撫使詔令堯咨等所至軍州犒官吏將校諮訪民間利害郡官使臣能否功過以聞或有陳訴屈抑經轉運提點司區斷不當卽按鞫指實杖以下依法區理徒以上驛聞仍取系囚躬親錄問催促論決旣行就命堯咨知秦州承宗爲西上合門使充鈐轄聞見近錄孫威敏治平中起自謫官以觀文殿學士知慶州至鄭州會西使至時威敏己授館驛中州將白威敏徙居曰我大臣可爲陪臣避耶已而使至威敏大啟其門設矮榻偃臥堂上鼓笛自居西使至門望而問之左右曰慶州孫經略也西人俯首而過石林燕語北京舊不兼河北路安撫使仁宗特以命賈文元故文元召程文簡爲代乞只領大名一路後文元再鎭固求兼領乃復命之且詔昌朝罷則不置及熙寧初陳暘叔守北京遂以文元故事兼領中山詩話梅昌言出鎭太原黃覺送詩曰五馬雍容出鎭時都人爭看好風儀文章一代喧髙價忠直三朝受聖知帳下軍容森劍戟門前行色擁旌旗云籠古戍黃楡暗雪滿長城白艸衰出去暫開貔虎幕歸來須占鳳凰池鬢間未有一莖白陶鑄蒼生固不遲梅雅自修飾容狀偉如大喜之宋史範純仁傳純仁爲陜西轉運副使召還神宗問陜西城郭甲兵糧儲如何對曰城郭粗全甲兵粗修糧儲粗備神宗愕然曰卿之才朕所倚信何爲皆言粗對曰粗者未精之辭如是足矣願陛下且無畱意邊功若邊臣觀望將爲他日意外之患鍾傅傳傅字弱翁饒州樂平人本書生用李憲薦爲蘭州推官坐對獄不實羈管彬州紹聖中章惇興邊事奏還其官得入對爲哲宗言兵帝然之命幹當熙河涇原秦鳳三略公事夏人陷金明渭帥毛漸出兵攻其沒煙寨傅合擊破之又與熙州王文郁進築西安城論功加祕閣校理章楶帥渭命傅所置將苗履統眾會涇原之靈平夏人悉力來拒傅步騎二萬出不意造河梁以濟師遂作金城關又獻白艸原捷連進集賢殿修撰知熙州傅自始仕至此僅再歲遂擅帥熙秦騎四萬出塞無功而還惇方主其議不加罪初傅請合三路兵從靑南訥心或顚耳關築天都城以包淺井癿囉和市工旣集復言水源不壯不可興役朝論以所奏乖異將罷傅曾布爲言但褫職俄而白艸原詐增首虜事覺責監永州稅再貶連州別駕崇寧中復起知河中府歷鄆瀛渭三州擢顯謨閣待制建言河南要地靈武爲根本其四十五州六爲王土其東由淸遠距羅山走靈州不及百里夏以五監軍統焉若選將簡師先擊之以趨韋州可斷其右臂徐當拊納離畔漸規進取訖城蕭關可斷其左臂乃條上十四事未報詔諸道進討傅遣將折可適領銳騎出蕭關至靈州川有功進龍圖閣直學士未幾卒傅從布衣致通顯所行事大抵欺妄故屢起屢僨云胡安國傳安國爲中書舍人賜三品服時中書侍郎何建議分天下爲四道置四都總管各付一面以衛王室捍彊敵安國言內外之勢適平則安偏重則危今州郡太輕理宜通變一旦以二十三路之廣分爲四道事得專決財得專用官得辟置兵得誅賞權恐太重萬一抗衡跋扈何以待之乞據見今二十三路帥府選擇重臣付以都總管之權端治軍旅或有警急卽各率所屬守將應援則一舉兩得矣尋以趙野總北道安國言魏都地重野必誤委寄是冬金人大入野遁爲羣盜所殺西道王襄擁眾不復北顧如安國言老學庵筆記韓魏公罷政以守司徒兼侍中鎭安武勝軍節度使公累章牢辭至以爲恐開大臣希望僭忒之階遂攺淮南節度使元丰間文潞公亦加兩鎭引魏公事辭卒亦不拜紹興中張俊韓世忠乃以捍寇有功拜兩鎭俄又加三鎭二人皆武人不知辭當時士大夫爲之語曰若加一鎭則爲四鎭如朱全忠矣柰何揮麈三錄鄭亨仲剛中爲川陜宣撫節制諸將極爲尊嚴吳璘而下每入謁必先﹠﹟墀然後升廳就坐忽璘除少保來謝語主閽吏乞講鈞敵之禮吏以爲白亨仲亨仲云少保官𨿽髙猶都統制耳倘變常禮是廢軍容少保若欲反則取吾頭可矣﹠﹟墀之儀不可易也璘皇恐聽命人皆韙之金史田灝傳灝字默之興中人遼天慶八年進士歷官金部員外郎權歸徳節度使太祖定燕灝舉四州版圖歸朝加都官郎中權節度使事四遷知眞定府事招降齊博遊貴等賊眾五千餘人已而貴復叛去灝遣齊博僞叛從貴因令伺間殺之降其眾賊壘悉平三遷行臺左丞彰徳軍節度使是時新定力役灝蠲籍之半而上之故相之繇賦比他州獨輕徙同知河北東路都總管攺同簽燕京畱守司事民遮畱不得出易服夜去攺河東南路轉運使尋攺絳陽軍節度使居三年以疾請謝事徑解印歸數奏不允移鎭振武軍入爲刑部尙書居三月請老卒於家盧彥倫傳彥倫臨潢人遼天慶初蕭貞一畱守上京置爲吏以材幹稱是時臨潢之境多盜而城中兵無統屬者府以彥倫爲材薦之於朝卽授殿直勾當兵馬公事遼兵敗於出河店還至臨潢散居民家令給養之而軍士縱恣侵擾無所不至百姓殊厭苦之畱守耶律赤狗兒不能禁戢乃召軍民諭之曰契丹漢人久爲一家今邊方有警國用不足致使兵士久混父老間有侵擾亦當相容眾皆無敢言者彥倫獨曰兵興以來民間財力困竭今復使之養士以國家多故義固不敢辭而此輩敢爲彊暴人不能堪且番漢之民皆赤子也奪此與彼謂何初取臨潢軍中有辛訛特剌者舊爲臨潢驛吏與彥倫善使往招諭彥倫殺之遼授彥倫團練使勾當畱守司公事天輔四年彥倫從畱守撻不野出降授夏州觀察使權發遣上京畱守事師還撻不野以城叛彥倫乃率所部逐撻不野盡殺城中契丹遣使來報未幾遼將耶律馬哥以兵取臨潢彥倫拒守者七月會援兵至敵解圍去因赴闕天會二年知新城事城邑初建彥倫爲經畫民居公宇皆有法攺靜江軍節度畱後知咸州煙火事未幾遷靜江軍節度使天眷初行少府監兼都水使者充提點京城大內所攺利涉軍節度使未閱月還復爲提點大內所彥倫性機巧能迎合悼後意由是頗見寵用歲餘遷侍衛親軍馬步軍都指揮使爲宋國歲元使攺禮部尙書加特進封郇國公天徳二年出爲大名尹明年詔彥倫營造燕京宮室以疾卒年六十九大傳大子盤本名蒲速越以大臣子累官登州刺史襲猛安大定五年召爲符寶郎遷拱衛直都指揮使初盤以伐宋功進官一階盤心少之頗形於言上聞之下吏按問杖一百五十攺左衛將軍詔求良弓盤多自取及護衛入直者輒以己意更代護衛婁室告其事詔點檢司詰問盤有妹在宮中爲寶林盤屬內侍僧兒員思忠使言於寶林曰我無罪問事者迫我使自誣服寶林訴於上上怒杖僧兒一百盤責隴州防禦使上戒之曰汝在近密執迷自用朕以卿父之功不忍廢棄姑令補外其思勉之攺亳州防禦使遷武寧軍節度使坐事除名久之尙書省奏大盤以年當敍上曰剛暴之人屢冒刑章不可復用太傅大別無嫡嗣其世襲猛安謀克不可易也畜徳錄周文襄公忱巡撫江南時嘗去騶從入田野間與村夫野老相語問民間疾苦每坐一處使聚而言之惟恐其不得盡寓圃雜記王太宰恕爲巡撫時革牟俸之煩苛復周文襄之舊政民皆樂業惟宦寺權豪爲敵如水火之不相容每禦府縣小官少所黜罰嘗曰此輩去此輩來無益於事徒費迎送耳眞得大臣之體

節使部雜錄

