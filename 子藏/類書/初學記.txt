《初學記》唐徐堅輯

卷01天部上卷02天部下卷03歲時部上卷04歲時部下卷05地理部上卷06地理部中卷07地理部下卷08州郡部卷09帝王部卷10中宮部卷11職官部上卷12職官部下卷13禮部上卷14禮部下卷15樂部上卷16樂部下卷17人部上卷18人部中卷19人部下卷20政理部卷21文部卷22武部卷23道釋部卷24居處部卷25器物部上卷26器物部下卷27寶器部卷28果木部卷29獸部卷30鳥部

卷一天部上○天第一敍事

《河圖括地象》云﹕易有太極﹐是生兩儀。兩儀未分﹐其气混沌﹔淸濁旣分﹐伏者爲天﹐偃者爲地。《釋名》云﹕天﹐坦也。坦然髙而遠也。《物理論》雲﹕水土之气升爲天。《爾雅》云﹕春爲蒼天﹐夏爲昊天﹐秋爲天﹐冬爲上天。《廣雅》云﹕南方曰炎天﹐西南方曰朱天﹐西方曰成天﹐西北方曰幽天﹐北方曰玄天﹐東北方曰變天﹐﹝九天亦名九野。﹞九天之際曰九垠﹐﹝�也。�﹞九天之外次曰九陔。﹝陔﹐階也﹐言其階次有九。﹞凡天去地二億一萬六千七百八十一里半度。地之厚﹐與天髙等﹐天南北相去二億三萬三千五十七里二十五步。東西短﹐減四步。《纂要》云﹕東西南北曰四方﹐四方之隅曰四維﹐天地四方曰六合﹐天地曰二儀﹐以人參之曰三才﹐四方上下謂之宇﹐往古來今謂之宙﹐或謂天地爲宇宙。凡天地元气之所生。天謂之乾﹐地爲之坤﹔天圓而色玄﹐地方而色黃。日月謂之兩曜﹐五星謂之五緯﹐﹝五星者﹐東方歲﹐南方熒惑﹐西方大白﹐北方辰﹐中央鎭。﹞日月星謂之三辰﹐亦曰三光﹔日月五星謂之七曜﹔天河謂之天漢。﹝亦曰云漢﹑星漢﹑河漢﹑淸漢﹑銀漢﹑天津﹑漢津﹑淺河﹑銀河﹑絳河。﹞《五經通義》云﹕天神之大者曰昊天上帝﹐﹝卽耀魄寶也﹔亦曰天皇大帝﹐亦曰太一。﹞其佐曰五帝。﹝東方靑帝靈威仰﹐南方赤帝赤怒﹐西方白帝白招拒﹐北方黑帝葉光紀﹐中央黃帝含樞紐。﹞事對

【轉蓋倚杵】桓譚《新論》﹕天如蓋轉﹐左旋﹐日月星辰隨而東西。《河圖挺佐輔》曰﹕百世之後﹐地髙天下﹐如此千歲之後﹐而天可倚杵﹐洶洶莫知始終。

【覆盆轉轂】王充《論衡》曰﹕天平與地無異﹐若覆盆之狀。《渾天儀》曰﹕二十八宿﹐半隱半見﹐天轉如車轂之運。

【象蓋如笠】劉氏《正歷問》曰﹕顓頊造渾天儀﹐黃帝爲蓋天﹐以天象蓋。虞《窮天論》曰﹕天形如笠﹐而冒地之表。

【玉儀銅渾】《尙書考靈曜》曰﹕觀玉儀之旋﹐昏明主時。鄧注曰﹕以玉爲渾儀﹐故曰玉儀。《漢名臣奏》曰﹕今史官所用候臺銅儀﹐則渾天法也。《述徵記》曰﹕長安南有靈臺﹐上有銅渾天儀。

【設位垂象】《易》曰﹕天地設位﹐而易行於其中。又曰﹕天垂象﹐見吉凶﹐聖人像之。

【髙明貞觀】《禮記》曰﹕天地之道﹐博也﹐厚也﹐髙也﹐明也﹐悠也﹐久也。鄭注曰﹕此言其善見功成。《易》曰﹕天地之道﹐貞觀者也﹔日月之道﹐貞明者也。

【三體六气】蔡邕《天文志》言天體者三﹕一曰周髀﹐二曰宣夜﹐三曰渾天。《左轉》曰﹕天有六气﹐降生五味。杜預注曰﹕六气者﹐陰﹑陽﹑風﹑雨﹑晦﹑明。

【四極九野】《淮南子》曰﹕昔者女媧氏﹐煉五色石以補蒼天﹐斷鰲足以立四極。髙誘注曰﹕鰲﹐大龜也。天廢傾﹐以鰲足柱之。九野見上。

【九重八柱】《楚詞》曰﹕圓則九重﹐孰營度之。王逸注曰﹕言天圓而九重﹐誰營度而知之﹖又八柱何當﹐東南何虧﹖注曰﹕言天有八山爲柱也。

【折柱絕維】《列子》曰﹕共工氏與顓頊爭爲帝﹐怒觸不周山﹐折天柱﹐絕地維﹐天傾西北﹐日月星辰就焉﹔地缺東南﹐百川水潦歸焉。宋玉《大言賦》曰﹕壯士兮絕天維﹐北斗戾兮太山夷。

【雨粟降】《周書》曰﹕神農之時天雨粟﹐農耕而種之。孫氏《瑞應圖》曰﹕舜時后稷播植﹐天降丕﹐故《詩》曰﹕天降嘉種﹐帷惟丕。

【降下谷】《漢書》曰﹕來﹐大麥也﹐始自天降﹐以致和﹐復天助也。《孔叢子》曰﹕魏王問子順曰「寡人聞﹐昔者上天神異后稷﹐而爲之下嘉谷﹐周遂以興。」

【杞國憂秦密答】《列子》曰﹕杞國昔有人憂天崩墜﹐身無所寄﹐廢於寢食。又有憂彼憂者﹐曉之曰「天積气耳﹐柰何而崩墜乎﹖」其人曰「天果積气﹐日月星宿不當墜也。」曉者曰「日月是气中之有光耀者﹐正復使墜﹐亦不能有傷。」《蜀志》曰﹕吳使張溫來聘﹐溫問秦密曰「天有頭乎﹖」密曰「有之。」溫曰「在何方﹖」密曰「《詩》云乃西顧。以此推之﹐頭在西方。」溫曰「天有耳乎﹖」密曰「天處髙而聽卑。《詩》云﹕『鶴鳴九臯﹐聲聞於天。』若其無耳﹐何以聽之﹖」溫曰「天有足乎﹖」密曰「《詩》云﹕天步艱難﹐若其無足﹐何以步之﹖」溫曰「天有姓乎﹖」密曰「姓劉。」曰「何以知之﹖」密曰「其子姓劉﹐以此知之。」

【命虞啟魏】《史記》曰﹕叔虞母夢天謂武王曰「余命汝生子﹐名虞﹐余與之虞。」及生子﹐有文在手曰虞﹐遂因命之。《左傳》﹕晉侯賜畢萬魏﹐卜偃曰﹕畢萬之後必大。萬﹐盈數也。魏﹐大名也。以是始賞﹐天啟之矣。

【授楚錫秦】《左轉》曰﹕公孫歸父會楚子於宋。宋人告急於晉﹐晉侯欲救之。伯宗曰「不可﹗天方授楚﹐未可與爭。𨿽晉之彊﹐能違天乎」張衡《西京賦》曰﹕昔者﹐天帝說秦穆公而覲之﹐乃爲金冊﹐錫用此土﹐而剪諸鶉首﹐以上直載天。

【油雲膏雨】《孟子》曰﹕油然作云﹐霈然下雨。《左轉》﹕小國之仰大國也﹐如百谷之仰膏雨。

【楡星桂月】《古樂府詩》曰﹕天上何所有﹐歷歷種白楡。虞喜安《天論》曰﹕俗傳月中仙人桂樹﹐今視其初生﹐見仙人之足﹐漸已成形﹐桂樹後生。

【璧月珠露】《尙書中候》曰﹕天地開辟﹐甲子冬至﹔日月若懸璧﹐五星若編珠。李《感興賦》曰﹕風觸波而文結兮﹐露沾丹而珠凝。

【紫電文虹】曹毗《霖雨詩》曰﹕洪霖彌旬日﹐翳翳四區昏﹔紫電光飛牖﹐迅雷終天奔。傅玄《陽春賦》曰﹕習習谷風﹐洋洋綠泉﹔丹霞播景﹐文虹竟天。

【繒雲絲雨】《易通卦驗》曰﹕立秋燭陰﹐�出如赤繒。張協詩曰﹕金風扇景節﹐丹霞啟陰期﹔騰�似漏网﹐密雨如散絲。

【風駟云車】仲長統詩曰﹕春云爲馬﹐秋風爲駟﹔按之不遲﹐勞之不疾。魏武帝《古樂府詩》曰﹕願得神之人﹐乘駕�車﹐驂白鹿﹐上到天之門﹐來賜神之藥。

【錦�霧】成公綏《�賦》曰﹕或繡文錦章﹐依微要妙。宋玉《神女賦》曰「動霧以徐步﹐拂聲之珊珊。」

【文露光風】《春秋佐助期》曰﹕武露布﹐文露沈。宋均注曰﹕甘露見其國﹐布散者﹐人尙武﹔文采者﹐則甘露凝重。《楚詞》曰﹕川谷經復流潺﹐光風轉蕙泛崇蘭。王逸注曰﹕謂雨已出日而風﹐艸木有光也。

【詳風甘雨】《尙書大傳》曰﹕徳及皇天則祥風起。《括地圖》曰﹕谷山有叢�﹐甘雨。

【翠�紫霓】馮衍《明志賦》曰﹕駟素虯而馳騁兮﹐垂翠云而相半。揚雄《大玄經》曰﹕紫霓圍日﹐其疾不割。

【娥月少女風】《淮南子》曰﹕羿請不死之藥於西王母﹐羿妻娥竊之奔月﹐托身於月﹐是爲蟾諸﹐而爲月精。管公明《別傳》曰﹕公明在淸河﹐於時大旱﹐問何時雨﹐言今夜當大雨。至日向暮﹐了無�气﹐眾人並ん嗤公明。公明言﹕樹上已有少女微風﹔樹間陰鳥和鳴﹐若少女反風﹐陰鳥亂翔﹐其應至矣。須臾玄�四集﹐大雨注傾。

【白鶴�黃雀風】《易通卦驗》曰﹕立春靑陽﹐云出房如積水﹔春分正陽﹐�出張如白鶴。周處《風土記》曰﹕五月大雨﹐名爲濯枝。五月風發﹐六日乃止。黃雀風﹐是時海魚變爲黃雀﹐因以名之﹐以上總載天。賦

【晉成公綏《天地賦》】天地至神﹐難以一言定其稱。故體而言之﹐則曰兩儀﹔性而言之﹐則曰柔剛﹔色而言之﹐則曰玄黃﹔名而言之﹐則曰天地。若乃玄象成文﹐列宿有章﹐三辰燭曜﹐五緯重光﹐眾星遷而環極﹐招搖運而指方﹔白虎時據於參昴﹐靑龍垂尾於心房﹔玄龜匿首於女虛﹐朱鳥奮翼於軫張﹔垣屏絡繹而珠連﹐三臺差池而雁行﹔軒轅華布而曲列﹐攝提鼎峙而相望。詩

【晉傅玄《兩儀詩》】兩儀始分元气淸﹐列宿垂象六位成。日月西流景東徵﹐悠悠萬物殊品名﹐聖人憂代念羣生。

【又《歌天詩》】天行一何健﹐日月無髙蹤﹔百川皆赴海﹐三辰回泰蒙。

【梁劉孝綽《三光篇》】三光垂表象﹐天地有咎度﹔聲和善響應﹐形立景自附﹔素日抱玄鳥﹐明月懷靈兔。

【陳張正見《賦得秋河曙耿耿詩》】耿耿長河曙﹐濫濫宿�浮﹔天路橫秋水﹐星衡轉夜流。月下娥落﹐風驚織女秋﹔徳星猶可見﹐仙槎不復畱。

【宋之問《明河篇》】八月涼風天气晶﹐萬里無雲河漢明。昏見南樓淸且淺﹐曉落西山縱復橫。洛陽城闕天中起﹐長河夜夜千門裏。復道連甍共蔽虧﹐畫堂瓊戶特相宜。�母屏前初泛濫﹐水精簾外轉逶迆。倬彼昭回如練白﹐復出東城接南陌。南陌徵人去不歸﹐誰知今夜搗寒衣。鴛鴦綺上疏螢度﹐烏鵲橋邊一雁飛。雁飛螢度愁難歇﹐坐見河傾漸微沒。已能舒捲任浮�﹐不惜光輝讓明月。明河可望不可親﹐願得乘槎一問津。更將織女支機石﹐還訪成都賣卜人。贊

【郭璞《釋天地圖贊》】祭地肆瘞﹐郊天致煙。气升太一﹐精淪九泉。至敬不文﹐明徳惟鮮。【宋河承天《天贊》】軒轅攺物﹐以經天人。容成造歷﹐大撓創辰。龍集有次﹐星紀乃分。○日第二敍事

《說文》云﹕日者﹐實也﹐太陽之精﹐字從○一﹐象形也。又﹐君象也。

《淮南子》云﹕日出於谷﹐浴於咸池﹐拂於扶桑﹐是謂晨明。登於扶桑之上﹐﹝扶桑﹐東方之野。﹞爰始將行﹐是謂フ明。﹝フ明﹐將明也。﹞至於曲阿﹐﹝曲阿﹐山名。﹞是謂朝明。臨於曾泉﹐﹝曾﹐重也﹐早食時在東方多水之地﹐故曰曾泉。﹞是謂早食。次於桑野﹐是謂晏食。臻於衡陽﹐是謂禺中。對於昆吾﹐﹝昆吾邱在南方。﹞是謂正中。靡於鳥次﹐﹝鳥次﹐西南方之山名。﹞是謂小遷。至於悲谷﹐﹝悲谷﹐西南方之大壑。﹞是謂晡時。回於女紀﹐﹝女紀﹐西方陰也。﹞是謂大遷。經於泉隅﹐是謂髙舂。﹝言尙未冥﹐上蒙先舂﹐曰髙舂。﹞頓於連石﹐是謂下舂﹐﹝連石﹐西北山名。言將欲冥﹐下蒙悉舂﹐故曰下舂。﹞爰止羲和﹐爰息六螭﹐是謂懸車。﹝日乘車駕以六龍﹐羲和禦之﹐日至此而薄於虞泉﹐羲和至此而回六螭。﹞薄於虞泉﹐是謂黃昏。淪於蒙谷﹐是謂定昏。日入崦嵫﹐﹝亦曰落棠山。﹞經於細柳﹐﹝細柳﹐西方之野。﹞入虞泉之池﹐曙於蒙谷之浦。﹝蒙谷﹐蒙汜之水。﹞日西垂景在樹端﹐謂之桑楡。﹝言其光在桑楡樹上。已上並《淮南子》文。又﹐《爾雅》云﹕東至日所出爲泰平﹐西至日所入爲泰蒙。﹞《廣雅》云﹕日名耀靈﹐一名朱明﹐一名東君﹐一名大明﹐亦名陽烏。日禦曰羲和。﹝《山海經》曰﹕東南海之水﹐甘泉之間﹐有羲和國。有女子曰羲和﹐爲帝之妻。是生十日﹐常浴日於甘泉。郭璞注﹕羲和能生日也﹐故日爲羲和之子。堯因﹐是立羲和之官﹐以主四時。﹞《纂要》云﹕日光曰景﹐﹝星月之光﹐通謂之景。﹞日影曰晷﹐日气曰見﹐﹝《詩》曰﹕見見曰消。《毛傳》云﹕見﹐日气也。﹞日初出曰旭﹐日昕曰﹐﹝大明曰昕。《詩》曰﹕匪陽不。﹐幹也﹐言日昕幹濕物也。﹞日溫曰煦。在午曰亭午﹐在未曰失。日晚曰旰﹐日將落曰薄暮。日西落﹐光反照於東﹐謂之反景。景在上曰反景﹐在下曰倒景。日有愛日﹑畏日﹑﹝愛﹐冬日也﹔畏﹐夏日也。《左傳》曰﹕冬日可愛﹐夏日可畏。﹞遲日。﹝遲﹐春日也。《詩》曰﹕春日遲遲。﹞事對

【麗天出地】《易》曰﹕日月麗乎天﹐百谷艸木麗乎地。《文子》曰﹕日出於地﹐萬物蕃息。

【合璧連珠】《漢書》曰﹕太初歷﹐晦朔弦望皆最密﹐日月如合璧。《淮南子》曰﹕若木在建木西﹐末有十日﹐其華照地。髙誘注曰﹕末﹐端也。若木端有十日﹐狀如連珠﹐華光照其下地。

【兩珥重輪】《雜兵書》曰﹕日冠者﹐如半暈也﹐法當在日上。有冠﹐文有兩珥者尢吉。《管子》曰﹕盛魄重輪﹐六合俱照﹐非日月能乎﹖

【火精陽徳】《範子計然》曰﹕日者﹐火精也。火者外景﹐主晝。居晝而爲明﹐處照而有光。《春秋內事》曰﹕日者﹐陽徳之母也。

【再中三捨】《風俗通》曰﹕成帝問劉向﹕俗說文帝被徵﹐後期不得立﹐日爲再中。向曰﹕文帝少卽位﹐不容再中。《淮南子》云﹕魯陽公與韓扌難﹐戰酣日暮﹐援戈而之﹐日爲之反三捨。

【分陰寸晷】王隱《晉書》曰﹕陶侃少長勤整﹐自彊不息﹐常語人曰﹕大禹聖人﹐乃惜寸陰﹔至於凡俗﹐當惜分陰。潘尼詩曰﹕尺璧信易遺﹐寸晷難可逾﹔成名非我事﹐所玩琴與書。

【麟斗鹿解】《淮南子》曰﹕虎嘯而谷風至﹐麟斗則日月蝕。許愼注曰﹕麒麒﹐大角之獸﹐故與日相動。又曰﹕日者﹐陽之至﹐是以春夏則羣獸除解。《禮記》曰﹕日冬至而麋角解﹐日夏至鹿角解。

【鞠陵蒙谷】《山海經》曰﹕大荒之中有山﹐名曰鞠陵﹐於大東極離瞀﹐日月所出。蒙谷見上。

【髙舂下枝】髙舂見上。《山海經》曰﹕大荒之中湯谷﹐上有扶桑木﹐十日所浴。九日居下枝﹐一日居上枝﹐皆戴烏也。

【測景步晷】《周禮》曰﹕大司徒以土圭之法測土深淺。正日景以求地中﹐日南則景短多暑﹐日北則景長多寒。陸士衡《連珠》曰﹕情見於物﹐𨿽遠猶疏﹔神藏於形﹐𨿽近則密。是以儀天步晷﹐而修短可量﹔臨川揆水﹐而淺深難測。

【建木拒松】《呂氏春秋》曰﹕白人之南﹐建木之下﹐日中無影﹐蓋天地之中也。《山海經》曰﹕大荒之中有方山﹐上靑松﹐名曰拒格之松﹐日月所出入。

【貫白虹夾赤鳥】《漢書》曰﹕鄒陽上書說梁孝王曰﹕昔荊軻慕燕丹之義﹐白虹貫日﹐太子畏之。《左傳》曰﹕哀公元年﹐楚有云如眾赤鳥﹐夾日以飛三日。楚子使問周太史﹐太史曰﹕其當王身﹐若之﹐可移於令尹司馬。王曰﹕移腹心之疾置之股肱﹐何益﹖王弗而死。孔子曰﹕昭王其不失國也﹐宜哉。

【誇父棄杖魯陽揮戈】《山海經》曰﹕誇父逐日﹐渴飲河渭﹐不足﹔北飲大澤﹐未至﹐道渴而死。棄其杖化爲鄧林也。郭璞注曰﹕誇父﹐神人﹐言能反日景。魯陽事見上三捨注。

【似騏步類鳧飛】王充《論衡》曰﹕日晝行千里﹐夜行千里﹔騏驥﹐晝日亦千里。然則日行舒疾﹐與騏驥步相類。又曰﹕日月﹐一日一夜行二萬六千里﹐與冠鳧飛相類。

【長安近車輪遠】劉劭《幼童傳》曰﹕晉明帝諱紹﹐元帝太子也。初﹐元帝爲江東都督鎭揚州時﹐中原喪亂﹐有人從長安來。元帝問洛下消息﹐潸然流涕。帝年數歲﹐問泣故﹐具以東渡意告之。因問帝﹕「汝意謂長安何如日遠﹖」答曰「不聞人從日邊來﹐只聞人從長安來﹐居然可知。」元帝念之。明日集羣臣宴會﹐設以此問﹐明帝又以爲日近。元帝動容﹐問﹕「何故異昨日之言﹖」答曰「舉頭不見長安﹐只見日﹐以是知近。」帝大悅。《列子》曰﹕孔子東遊﹐見兩小兒斗辧。問其何故﹐一兒曰「我以日始出去人近﹐日中時遠﹔日出初大如車輪﹐其中時如盤盂﹐此不爲遠者小而近者大乎﹖」一兒曰「日初出蒼蒼涼涼﹐及其中時如探湯﹐此不爲近者熱而遠者涼乎﹖」孔子不能決。兩兒笑曰「孰謂汝多知乎﹗」詩

【太宗文皇帝《賦秋日懸淸光賜房玄齡詩》】秋露凝髙掌﹐朝光上翠微。參差麗雙闕﹐照耀滿重闈。仙馭隨輪轉﹐靈烏帶景飛。臨波無定彩﹐入隙有圓暉。還當葵藿志﹐傾葉自相依。

【又《賦得白日半西山詩》】紅輪不暫駐﹐烏飛豈復停。岑霞漸漸落﹐溪陰寸寸生。藿葉隨光轉﹐葵心逐照傾。晚煙含樹色﹐棲鳥雜流聲。

【梁簡文帝《詠朝日詩》】團團出天外﹐煜煜上層峯。光隨浪髙下﹐影逐樹輕濃。

【梁李鏡《遠日詩》】始臨東嶽觀﹐俄升若木枝。萍實詎儔彩﹐合扇且慚規。北林耿初曜﹐員窗鑑早曦。照庭余雪盡﹐映檐澑滴垂。徘徊匝花樹﹐煜龠滿春池。柳陰才靡靡﹐簾影復離離。曾泉豈停捨﹐桑楡忽在斯。回戈安得中﹐長繩不可羈。衝情愛景落﹐淸宴惜光馳。溫暉徒已荷﹐深心竊自知。

【梁劉孝綽《詠日應令詩》】弭節馳谷﹐照檻出扶桑。園葵一何幸﹐傾葉奉離光。

【陳徐陵《日華詩》】朝暉爛曲池﹐夕照滿西陂。復有當畫景﹐江上鑠光儀。時從髙浪歇﹐乍逐細波移。一在雕梁上﹐詎比扶桑枝。

【隋康孟《詠日應趙王教詩》】金烏升曉气﹐玉檻漾晨曦。先泛扶桑海﹐反照若華池。洛浦全開鏡﹐衡山半隱規。相歡承愛景﹐共惜寸陰移。

【虞世南《奉和詠日午詩》】髙天淨秋色﹐長漢轉曦車。玉樹陰初正﹐桐圭影未斜。翠蓋飛圓影﹐明鏡發輕花。再中良表瑞﹐共仰璧暉賒。

【褚亮《奉和詠日午詩》】曦車且亭午﹐浮箭未移暉。日光無落照﹐樹影正中圍。艸萎看稍靡﹐葉燥望疑稀。晝寢慚經笥﹐暫解入朝衣。

【董思《恭日詩》】滄海十枝暉﹐玄圃重輪慶。華發晨楹﹐菱彩翻朝鏡。忽遇驚風飄﹐自有浮�映。更也人皆仰﹐無待揮戈正。○月第三敍事

《淮南子》云﹕月者﹐太陰之精。《釋名》云﹕月﹐缺也﹐言滿則復缺也。《漢書》云﹕月﹐立夏﹑夏至行南方赤道﹐曰南陸﹔立秋﹑秋分行西方白道﹐曰西陸﹔立冬﹑冬至行北方黑道﹐曰北陸。分則同道﹐至則相過。晦而見西方謂之﹐朔而見東方謂之肉﹐亦謂之側匿。﹝﹐健行疾貌也﹔肉﹐縮遲貌也。側匿猶縮懦﹐亦遲貌。﹞《釋名》云﹕フ﹐月未成明也﹔魄﹐月始生魄然也。﹝承大月﹐月生三日謂之魄﹔承小月﹐月生三日謂之フ。﹞朔﹐月初之名也﹔朔﹐蘇也﹐月死復蘇生也﹔晦﹐月盡之名也﹔晦﹐灰也﹐死爲灰﹐月光盡似之也﹔弦﹐月半之名也﹐其形一旁曲﹐一旁直﹐若張弓弦也﹔望﹐月滿之名也﹐日月遙相望也。《淮南子》云﹕月﹐一名夜光﹔月禦曰望舒﹐亦曰纖阿。事對

【水气金精】《淮南子》曰﹕日月﹐天之使也。積陰之寒气﹐久者爲水﹐水气之精者爲月。《河圖帝覽嬉》曰﹕月者﹐金之精也。

【觀視桂】《抱朴子》曰﹕昔帝軒候鳳鳴以調律﹐唐堯觀莢以知月。《帝王世紀》云﹕堯時有艸﹐夾階而生。每月朔日生一莢﹐至月半則生十五莢。至十六日後﹐日落一莢﹐至月晦而盡。若月小﹐餘一莢。王者以是占歷﹐應和而生﹐以爲堯瑞﹐名之莢。一名歷莢﹐一名仙茆。虞喜安《天論》曰﹕俗傳月中仙人桂樹﹐今視其初生﹐見仙人之足﹐漸已成形﹐桂樹後生。

【合璧破環】合璧已見上。《抱朴子》曰﹕王生云﹕月不圓者月初生。及旣虧之後﹐視之宜如三寸鏡。稍稍轉大﹐不當如破環﹐漸漸滿也。

【金兔瑤蟾】《河圖帝覽嬉》曰﹕月者﹐金之精。又﹐張衡《靈憲》曰﹕月者﹐陰精而成獸﹐象兔蛤焉。又﹐劉孝綽詩曰﹕明明三五月﹐垂影當髙樹。攢柯半玉蟾﹐叢葉映金兔。王子年《拾遺記》曰﹕瀛海南有金巒之觀﹐飾以眾寶。左懸則火精爲日﹐刻黑玉爲烏﹔右以水精爲月﹐削靑瑤爲蟾兔。亦有神龍神風﹐徘徊其邊。

【圓鏡破鏡】庚肅之《玉贊》曰﹕圓璧月鏡﹐ギ琳星羅。結秀藍田﹐擢眞荊和。《古詩》曰﹕槁砧今何在﹖山上復有山。何當大刀頭﹖破鏡飛在天。

【三珥重輪】《軍國占候》曰﹕若月有三珥者﹐大臣有喜﹔若月冠而復暈者﹐天下有喜。崔豹《古今注》曰﹕漢明帝作太子﹐樂人歌四章﹐以贊太子之徳。其一曰日重光﹐二曰月重輪﹐三曰星重曜﹐四曰海重潤。

【似鉤如璧】枚乘《月賦》曰﹕猗嗟明月﹐當心而出。隱圓巖而似鉤﹐蔽修堞而如鏡。何偃《月賦》曰﹕遠日如鑑﹐滿月如璧。

【方珠缺暈】《淮南子》曰﹕方諸見月﹐則津而爲水﹐髙誘注曰﹕方諸﹐陰燧大蛤也﹔熟摩令熱以向月﹐則水生也。許愼注曰﹕諸﹐珠也。方﹐名也。《淮南子》又曰﹕晝隨灰而月暈缺。許愼注曰﹕有軍事相圍守則月暈。以蘆灰環﹐缺其一面﹐則月暈亦缺於上。

【金波璧光】《漢書》曰﹕月移彩以金波﹐日華耀以宣明。《尙書中候》曰﹕甲子冬至日﹐月若懸璧。何偃《月賦》曰﹕日月𨿽如璧﹐以光爲形。

【北堂西園】陸士衡詩曰﹕安寢北堂上﹐明月入我牖。照之有餘輝﹐攬之不盈手。曹植詩曰﹕淸夜遊西園﹐飛蓋相追隨。明月澄淸影﹐列宿正參差。

【居諸顧兔】《春秋元命苞》曰﹕月之爲言缺也﹐而設以蟾諸與免者﹐陰陽雙居。明陽之制陰﹐陰之倚陽。《楚詞》曰﹕夜光何徳﹐死而又育。厥利維何﹐而顧兔在腹。

【似紈扇如玉鉤】班婕妤《怨歌行》曰﹕新裂齊紈素﹐鮮潔如霜雪。裁爲合歡扇﹐團團以明月。鮑照詩曰﹕始見西南樓﹐纖纖如玉鉤。末映西北墀﹐娟娟似蛾眉。

【鑑阮帷照潘室】阮籍詩曰﹕夜中不能寐﹐起坐彈鳴琴。薄帷鑑明月﹐淸風吹我衿。潘嶽《悼亡詩》曰﹕皎皎窗中月﹐照我室南端。淸商應秋至﹐溽暑隨節闌。

【吳牛喘魏鵲飛】劉義慶《世說》曰﹕滿奮畏風﹐在武帝坐。北窗作琉璃屏風﹐實密似疏﹐奮有難色。帝笑之。奮答曰﹕臣猶吳牛﹐見月而喘。魏武帝《短歌行》曰﹕月明星稀﹐烏鵲南飛﹔繞樹三匝﹐何枝可依。

【蟾兔並麟龍鬥】《五經通義》曰﹕月中有兔與蟾諸何﹖兔﹐陰也﹔蟾諸﹐陽也。而與兔並﹐明陰系於陽也。《春秋元命苞》曰﹕麟龍鬥﹐日月薄蝕。賦

【宋謝靈運《怨曉月賦》】臥洞房兮當何悅﹖滅華燭兮弄曉月。昨三五兮旣滿﹐今二八兮將缺。浮�褰兮收泛灩﹐明舒照兮殊皎潔。墀除兮鏡鑑﹐廊櫳兮澄澈。

【宋謝莊《月賦》】陳王初喪應劉﹐端憂多暇﹐悄焉疚懷﹐弗怡中夜。於明斜漢左界﹐北陸南躔﹐白露暖空﹐素月流天﹐沈吟齊章﹐殷勤陳篇﹐抽毫進牘﹐以命仲宣。仲宣跪而稱曰「臣聞﹐日以陽徳﹐月以陰靈﹔擅扶光於東沼﹐嗣若英於西溟﹔引玄兔於帝臺﹐集素娥於後庭﹔若夫气霽地表﹐云斂天末﹐洞庭始波﹐木葉微脫。升淸質之悠悠﹐降澄輝之藹藹。列宿掩縟﹐長河韜映﹔柔雪凝﹐圓虛水鏡﹔連觀霜縞﹐周除水淨。」歌曰「美人邁兮音塵闊﹐隔千里兮共明月。」詩

【太宗文皇帝《遼城望月詩》】玄兔月初明﹐澄輝照遲謁。映雲光暫隱﹐隔光如綴。魄滿桂枝圓﹐輪虧鏡彩缺。臨城卻影散﹐帶暈重圍結。駐蹕俯九都﹐佇觀妖气滅。

【梁元帝《望江中月詩》】澄江涵皓月﹐水影若浮天。風來如可泛﹐流急不成圓。秦鉤斷復接﹐和璧碎還聯。裂紈依岸艸﹐斜桂逐行船。卽此淸江上﹐無俟百枝然。

【梁沈約《詠月詩》】月華臨淨夜﹐夜淨滅氛埃。方暉竟戶入﹐圓影隙中來。髙樓切思婦﹐西園遊上才。网軒映珠綴﹐應門照綠苔。洞房殊未曉﹐淸光信悠哉。

【梁朱超《舟中望月詩》】大江闊千里﹐孤舟無四鄰。惟餘故樓月﹐遠近必隨人。微風光繞暈﹐薄霧急移輪。若教長似扇﹐堪拂艷歌塵。

【梁庾肩吾《和望月詩》】桂殿月偏來﹐畱光引上才。圓隨漢東蚌﹐暈逐淮南灰。渡河光不濕﹐移輪轍詎開。此夜臨淸景﹐還承終宴杯。

【又《和徐主薄望月詩》】樓上徘徊月﹐窗中愁思人。照雪光偏冷﹐臨花色轉春。星流時入暈﹐桂長欲侵輪。願以重光曲﹐承君歌扇塵。

【梁戴嵩《月重輪行詩》】皇儲屬明兩﹐副徳表重輪。重輪非是暈﹐桂滿月恆春。海珠全更減﹐階翳且新。婕妤比圓扇﹐曹王譬洛神。浮川疑讓璧﹐入戶類燒銀。從來看顧兔﹐不曾聞斗麟。北堂豈盈手﹐西園偏照人。

【陳張正見《薄帷鑑明月詩》】長河上月桂﹐澄彩照髙樓。分簾疑碎璧﹐隔幔似重鉤。窗外光恆滿﹐帷中影暫流。豈及西園夜﹐長隨飛蓋遊。

【周王褒《關山月詩》】關山夜月明﹐愁色照孤城。半形同漢陣﹐全影逐胡兵。灰寒色轉白﹐風多暈欲生。寄言亭上吏﹐遊客解雞鳴。

【隋庾信《舟中望月詩》】舟子夜離家﹐開船望月華。山明疑有雪﹐岸白不關沙。天漢看珠蚌﹐星橋視桂花。灰飛重暈缺﹐落獨輪斜。

【董思恭《詠月詩》】北堂未安寢﹐西園聊騁望﹔玉戶照羅幃﹐珠軒明綺障。別客長安道﹐思婦髙樓上。所願君莫違﹐淸風時可訪。○星第四敍事

《釋名》曰﹕星者﹐散也﹐言列位布散也。《漢書》云﹕星者﹐金之散气﹐與人相應。凡萬物之精﹐上爲列星。長庚﹐太白星也。《春秋說題辭》曰﹕星之爲言精也﹐陽之榮也。陽爲日﹐日分爲星﹐故其字日生爲星。﹝玉羊﹐狼星也﹔金雞﹐質星也。﹞《周官》﹕天星皆有州國分野。角亢氐衮州﹐房心豫州﹐尾箕幽州﹐斗牽牛婺女揚州﹐虛危靑州﹐營室東壁並州﹐奎婁胃徐州﹐昴畢冀州﹐觜Δ參益州﹐東井鬼雍州﹐柳七星張三河﹐翼軫荊州。堪輿家云﹕玄枵爲齊之分﹐星紀吳越之分﹐析木之津燕之分﹐大火宋之分﹐壽星鄭之分﹐鶉尾楚之分﹐鶉火周之分﹐鶉首秦之分﹐實沈魏之分﹐火梁趙之分﹐降婁魯之分﹐訾И衛之分。太史掌之﹐以觀妖祥。《梁》云﹕列星曰恆星﹐亦曰經星。《漢書音義》云﹕瑞星曰景星﹐亦曰徳星﹔妖星曰孛星﹑彗星﹑長星﹐亦曰攙搶﹔絕迹而去曰飛星﹐光迹相連曰流星﹐亦曰奔星﹐星光曰芒。《爾雅》云﹕祭星曰布。﹝布﹐散食於地上。﹞事對

【紫極文昌】《荊州星占》曰﹕北辰一名天關﹐一名北極。北極者﹐紫宮天座也。《史記》曰﹕斗魁戴匡六星﹐曰文昌宮。一曰上將﹐二曰次將﹐三曰貴相﹐四曰司命﹐五曰司中﹐六曰司祿。

【天街帝座】《漢書》﹕髙祖三年﹐月暈﹐圍參畢七重。占曰﹕畢昴間天街也﹐街北胡也﹐街南中國也。《史記》曰﹕中端門﹐門左右掖門﹐門內六星﹐諸候也。其內五星﹐五帝座。

【編珠連貝】《尙書中候》曰﹕天地開辟﹐甲子冬至﹐日月若懸璧﹐五星若編珠。《尙書考靈曜》曰﹕日月五星﹐冬至起牽牛﹔日月若懸璧﹐仰觀天形如車蓋﹐眾星累累如連貝。

【貫珠隕石】《易坤靈圖》曰﹕至徳之朝﹐五星若貫珠。《左傳》﹕僖公十六年春﹐隕石於宋五﹐隕星也。

【食昴襲月】《漢書》﹕鄒陽上書曰﹕衛先生爲秦畫長平之事﹐太白食昴﹐昭王疑之。劉向《說苑》﹕秦胡亥立﹐日月薄食﹐山林淪亡﹐枉矢夜光﹐熒惑襲月。

【金精石質】《天官星占》曰﹕太白者﹐金之精﹐白帝之子﹐大將之象也。《黃石公記》云﹕黃石﹐鎭星之精也﹔黃者﹐鎭星色也﹔石者﹐星質也。

【五色重耀】《禮斗威儀》曰﹕審候五色。宋均注曰﹕北斗七星有五色﹐宮商角徵羽﹐各應其星。崔豹《古今注》曰﹕漢明帝爲太子﹐樂人作歌曰星重耀﹐以太子比徳﹐故云重也。

【虹流電繞】《河圖》曰﹕太星如虹﹐下流華渚﹐女節意感﹐生白帝朱宣。《帝王世紀》﹕神農氏之末﹐少典氏娶附寶﹐見大電光繞北斗﹐樞星照郊﹐感附寶。孕二十月﹐生黃帝於壽丘。

【天孫婺女】《漢書》曰﹕河鼓大星上將﹐其北織女。織女﹐天女孫也。《廣雅》曰﹕須之婺女。婺女謂之實沈。

【散錦曳練】庾闡詩曰﹕玄景如映璧﹐繁星如散錦。沈約《宋書》曰﹕孫休永安二年將守﹐質子羣聚嬉戲﹐有異小兒忽來曰「我非人﹐熒感星也。」言訖飛上升。仰而觀之﹐若曳一匹練﹐有頃而沒。

【五佐二使】《史記》﹕水﹑火﹑金﹑木﹑土﹐此五星者﹐天之佐﹐爲經緯﹐見伏有時。範曄《後漢書》曰﹕和帝分遣使者二人﹐各至州郡﹐觀《采風謠》。二人初到益部﹐投候館吏李捨。問曰「二君發京師時﹐知朝廷遣二使至郡。」問何以知之﹖指星雲﹕「前有二星﹐向益州分野。」

【歲精昴宿】《漢武帝內傳》曰﹕西王母使者至﹐東方朔死。上以問使者﹐對曰「朔是木帝精﹐爲歲星﹐下遊人中﹐以觀天下﹐非陛下之臣。」《春秋佐助期》曰﹕漢相蕭何﹐長七尺八寸﹐昴星精。生耳參漏﹐月角大形。《爾雅》曰﹕西陸昴星也。郭璞注﹕昴﹐西方之宿﹐別名旄頭﹐是此也。

【處士憂賢人聚】檀道鸞《續晉陽秋》曰﹕會稽謝敷﹐字慶緒﹐隱若耶山﹐忽月犯少微星。少微﹐一名處士星。時戴逵名著於敷﹐時人憂之。俄而敷死﹐故會稽人士嘲吳人曰「吳中髙士﹐求死不得。」陳仲弓從諸子侄造荀季和父子﹐於時徳星聚。大史奏﹕「五百里內有賢人聚。」

【麒麟生鯨魚死】《春秋運斗樞》曰﹕天樞得則景星見﹐衡星得則麒麟生﹐萬人壽。《淮南子》曰﹕鯨魚死而彗星出。許愼注曰﹕彗﹐除舊布新也。

【三捨四守】宋景公時﹐熒惑在心﹐公召子韋問之。子韋曰「禍當君﹐可移於宰相。」公曰「宰相所以與理國家。」曰「可移百姓。」公曰「百姓死﹐寡人將誰爲君﹖」曰「可移於歲。」公曰「歲荒人必死﹐爲人君而殺其人﹐誰以我爲君乎﹖」子韋曰「君有至徳之言三﹐天必賞君﹐熒惑必徙三捨。」果三徙。《淮南子》曰﹕四守者﹐所司賞罰。許愼注曰﹕四守﹐紫宮﹑軒轅﹑咸池﹑天河也。

【遵七紀行四時】《春秋運斗樞》曰﹕五帝所同道異位﹐皆循斗樞機衡之分﹐遵七政之紀﹑九星之法。《關令內傳》曰﹕北斗一星面百里﹐相去九萬里﹐置二十四气。四宿行四時﹐五方立五星﹐主五嶽也。賦

【宋張鏡《觀象賦》】陟秀峯以遐眺﹐望靈象於九霄﹔睹紫宮之環周﹐嘉帝座之獨標。瞻華蓋之蔭藹﹐何虛中之迢迢。爾乃縱目遠覽﹐傍極四維﹐北監辰極﹐南睹太微。左則天紀槍﹐攝提大角﹐二咸防奢﹐七公理獄﹔右則少微軒轅﹐尊卑有秩﹐禦宮典衣﹐女史秉筆。內率執禮以伺邪﹐天牢禁愆而察失。遠尋終古﹐悠然獨詠。美景星之繼晝﹐大唐堯之徳盛﹔嘉黃星之靡鋒﹐明虞舜之不競。嘆熒惑之舍心﹐髙宋景之守政﹔桀斬諫以星孛﹐紂耽荒而致彗。恆星不見而周衰﹐枉矢蛇行而秦滅。諒人事之有由﹐豈妖災之虛設﹖誠庸主之難悟﹐故明君之所察。克無爲而觀象﹐況徳非乎明哲﹖

【梁陸云公《星賦》】漢武帝夜遊昆明之池﹐顧謂司馬遷﹑相如曰「星之明麗矣﹐考之於歌頌﹐求之於經史。龍尾著於虢童﹐天漢表於周士﹔旣妖謠之體陋﹐嗟怨刺之蚩鄙。每郁悒而未攄﹐思命篇於二子。」於是司馬遷對曰「臣代典天官﹐緒由南正﹐檢之圖籍﹐傳之視聽。臣聞連珠合璧﹐曜靈之所起也﹔春鳥秋虛﹐歷數之所紀也。應黃鐘而正位﹐建玉衡以辧方﹔五緯麗而周道﹐四野分而畫疆﹐至如下方爽徳。上玄告變﹐或守位而易所﹐或淩光而掩炫。故夫應若轉環﹐信如合契﹐俾明鏡與元龜﹐宜敕身而炯戒。長卿操箋染翰﹐思溢情煩﹐遷延奉筆。」繼響而言曰「日隱於西﹐月生於東。重輪ㄙ而時缺﹐上枝棲而未融﹔豈若帝車之獨運﹐隨圓蓋而不窮。」帝乃歌曰「白日沒兮明月移﹐繁星曙兮情未疲。」詩

【北齊邢子才《賀老人星詩》】瑞動星光照﹐化穆月輪重。庶徵符祉﹐將以贊時雍。

【隋煬帝《月夜觀星詩》】團團素月淨﹐夕景淸。谷泉驚暗石﹐風松動夜聲。被衣出荊戶﹐躡履步山楹。欣睹明堂亮﹐喜見泰階平。觜參猶可識﹐牛女尙分明。更移斗柄轉﹐夜久天河橫。徘徊不能寐﹐參差幾種情。

【諸葛潁《奉和月夜觀星詩》】﹛穴叫﹜﹛穴條﹜神居遠﹐蕭條更漏深。薄煙淨遙色﹐髙樹肅淸陰。星月滿玆夜﹐粲爛還相臨。連珠欲東上﹐團扇漸西沈。澄水含斜漢﹐修樹隱橫參。時聞送籌柝﹐屢見繞枝禽。聖情記餘事﹐振玉復鳴金。

【袁慶《奉和月夜觀星詩》】六龍初匿景﹐顧兔始馳光。戍井傳宵漏﹐山庭別夕涼。宸居多勝托﹐閒步出琳堂。爛爛星芒動﹐耿耿淸河長。靑道移天駟﹐北極轉文昌。喬枝猶隱畢﹐絕嶺半侵張。仰觀畱玉裕﹐睿作動金相。無庸徒抱寂﹐何以繼連章。

【蕭琮《奉和月夜觀星詩》】陽精去南陸﹐大曜始西流。夕風淒謝暑﹐夜气應新秋。重門月已映﹐嚴城漏漸修。臨風出累樹﹐度月蔽層樓。靈河隔神女﹐仙轡動星牛。玉衡指棟落﹐瑤光對幌畱。徒知仰閭闔﹐乘槎未有由。

【虞世南《奉和月夜觀星應令詩》】早秋炎景暮﹐初弦月彩新。淸風滌暑气﹐文露淨囂塵。蕩霧銷輕﹐鮮云捲夕鱗。休光灼前曜﹐瑞彩接重輪。緣情ゼ聖藻﹐並作命徐陳。宿艸誠渝濫﹐吹噓偶縉紳。天文豈易述﹐徒知仰北辰。

【董思恭《詠星詩》】歷歷東井捨﹐昭昭右掖垣。雲際龍文出﹐池中鳥色翻。流暉下月露﹐墜影入河原。方知潁川集﹐別有太邱門。

【陳張正見《星名從軍詩》】將軍定朔邊﹐刁鬥出祁連。髙柳橫遙塞﹐長楡接遠天。井泉含凍竭﹐烽火映燕然。欲知客心斷﹐危旌萬里懸。○第五敍事

《春秋元命苞》曰﹕陰陽聚爲云。《說文》曰﹕云﹐山川气也。從雨雲﹐象回轉形也。に﹐云覆日也。﹛沈﹜﹐云久陰也。淒﹐雨雲起也。氵﹐雨陰貌也。﹝《詩》云﹕有氵淒淒﹐興雨祈祈。﹞《周禮》﹕保章氏以五云之物辧吉凶。鄭司農注云﹕二至二分觀云色﹐靑爲虫﹐白爲喪﹐赤爲兵荒﹐黑爲水﹐黃爲丰。﹝至謂冬夏至﹐分謂春秋分。又《東方朔傳》曰﹕凡占﹐長吏下車當視天﹐有黃雲來如覆車﹐五穀大熟。靑�致兵﹐白雲致盜﹐烏黑雲多水﹐赤云有火。﹞《公羊》云﹕觸石而起﹐膚寸而合﹐不崇朝而雨者﹐惟泰山云乎﹖京房《易飛候占》曰﹕視四方﹐常有大云五色﹐其下賢人隱也。靑�潤澤在西北﹐爲舉賢良﹔黃雲如覆車﹐大丰也。《西京雜記》曰﹕瑞云曰慶雲﹐曰景云。﹝云五色曰慶。﹞慶雲或曰卿云。云外赤內靑謂之云。﹝云二色曰﹐亦瑞云也。﹞雨雲曰油云﹐﹝《孟子》曰﹕油然作云。﹞雪云曰同云﹐﹝《詩》云﹕上天同雲﹐雨雪。同云謂云陰竟天﹐同爲一色。﹞云師曰屏翳。﹝《呂氏春秋》云。﹞云將亦云之師。﹝司馬彪注《莊子》云﹕云將﹐云之主師。﹞事對

【堯璧漢鼎】《尙書中候》曰﹕堯沈璧於河﹐白雲起﹐回風搖落。《漢書》曰﹕汾陰得寶鼎﹐天子乃以禮祠之。鼎至中山﹐黃雲蓋焉。又﹐《西都賦》曰﹕寶鼎見兮色氛氳﹐吐金景兮浮�。

【沛歌汾辭】《史記》﹕髙祖過沛﹐擊築﹐自爲歌曰﹕大風起兮雲飛揚﹐威加四海兮歸故鄕。漢武帝《秋風詞》曰﹕秋風起兮白雲飛﹐艸木黃落兮雁南歸。

【赤鳥丹蛇】《左傳》曰﹕哀公元年﹐有云如眾赤鳥﹐夾日以飛三日。兵書曰﹕有云如丹蛇隨星後﹐大戰殺將。

【從龍翼鳳】《易》曰﹕雲從龍﹐風從虎。陸士衡《云賦》曰﹕翼靈鳳於蒼梧﹐起滯龍於潢污。

【鵬翼魚鱗】《莊子》曰﹕大鵬摶扶搖而上九萬里﹐翼若垂天之云。《呂氏春秋》曰﹕山云艸莽﹐水雲魚鱗﹐旱雲煙火﹐雨雲水波。

【扶日幹呂】《洛書》曰﹕蒼帝起﹐靑�扶日﹔赤帝起﹐赤云扶日﹔黃帝起﹐黃雲扶日。東方朔《十洲記》曰﹕天漢三年﹐月氏國獻神香。使者曰﹕國有常占﹐東風入律﹐百旬不休﹔靑�幹呂﹐連月不散。意中國將有妙道君﹐故搜奇異而貢神香。

【金枝玉葉】《古今注》曰﹕黃帝與蚩尢戰於涿鹿之野﹐常有五色雲气﹐金枝玉葉﹐止於帝上﹐有花葩之象﹐故因作華蓋也。

【觸石潤礎】《春秋說題辭》曰﹕云之爲言運也。動陰路觸石而起謂之云﹐含陽而起以精運也。《淮南子》曰﹕山云蒸﹐柱礎潤。

【冠纓車蓋】《易通卦驗》曰﹕寒露正陰﹐云出如冠纓﹔霜降太陰﹐云出上如羊﹐下如石。王沈《魏書》曰﹕文帝生時﹐有�气靑色﹐而圓如車﹐其上終日。望气者以爲至貴之證﹐非人臣之气。

【膚合寸並】《公羊傳》曰﹕觸石而出﹐膚寸而合﹐不崇朝而雨乎天下者﹐惟泰山�爾。袁豹《秋霖賦》曰﹕玄云四集﹐膚合寸並﹔光幕六合﹐庵藹杳冥。

【如繒似布】《易通卦驗》曰﹕立秋濁陰﹐�出如赤繒。處暑亦�出﹐南黃北蒼。軍中占候曰﹕若壬子日有黑雲似一疋布者﹐其國兵起。

【若煙非霧】《史記》曰﹕若煙非煙﹐若云非云﹐鬱鬱紛紛﹐蕭索輪﹐是謂卿云。卿云﹐嘉气也。魏武《兵書摭要》曰﹕孫子稱司雲气﹐非云非煙﹐非塵非霧﹐形似禽獸。客吉﹐主人之忌。

【圍軫幹日】《春秋文耀鉤》曰﹕楚有蒼云如霓﹐圍軫七蟠﹐中有荷斧之人﹐向軫而蹲。京房《風雨要決占候》曰﹕朝雨法﹐有黑雲如一匹皂幹日中﹐卽一日大雨﹔二匹﹐二日雨﹔三匹﹐十日雨。

【出蒼梧至帝鄕】《歸藏》曰﹕有白雲出蒼梧﹐入於大梁。《莊子》曰﹕夫聖人﹐天下有道﹐與物皆昌﹔天下無道﹐則厭俗上仙﹔乘彼白雲﹐至於帝鄕。賦

【晉陸士衡《浮�賦》】有輕虛之艷象﹐無實體之眞形。原厥本初﹐浮沈混並﹔六律和應﹐八風時邁。玄陰觸石﹐甘澤滂霈﹔勢不崇朝﹐覆被無外。若層臺髙觀﹐重樓疊閣﹐或如鐘首之郁律﹐乍似塞門之寥廓。金柯分﹐玉葉散﹐綠翹明﹐嚴英煥。鸞翔鳳翥﹐鴻驚鶴奮﹔鯨鯢溯波﹐鮫鱷衝遁﹔朱絲亂紀﹐羅失領﹔飛仙淩虛﹐隨風遊騁。有若芙蓉羣披﹐華總會﹐車渠繞理﹐馬腦縟文。

【晉成公綏《云賦》】於是玄風仰散﹐歸云四旋﹐冰消瓦解﹐奕奕翩翩。去則滅軌以無迹﹐來則幽暗以杳冥﹔舒則彌綸覆四海﹐捲則消液人無形。或狎獵鱗次﹐參差交錯﹐上捷業以梁倚﹐下壘危而相薄﹐狀崴嵬而不安﹐吁可畏而欲落。或粲爛綺藻﹐若畫若規﹐繁縟成文﹐一續一離。或繡文錦章﹐依微要妙﹐綿邈淩虛﹐輕翔浮漂。詩

【唐太宗《同賦含峯云詩》】翠樓含曉霧﹐蓮峯帶晚云。玉葉依巖聚﹐金枝觸石分。橫天結陣影﹐逐吹起羅文。非復陽臺下﹐空將惑楚君。

【梁沈約《和王中書徳充詠白雲》】白雲自帝鄕﹐氛氳屢回沒。蔽虧昆山樹﹐含葉瑤臺月。秋風西北起﹐飄我過城闕。城闕以參差﹐白雲復離離。皎潔在天漢﹐倒影入華池。將過丹邱野﹐時至碧林垂。九重迎飛燕﹐萬里送翔螭。

【陳張正見《賦得題新云詩》】西北春雲起﹐遙臨偃蓋松。根危才吐葉﹐气淺未成蜂。風前飛未斷﹐日處影疑重。體輕無五色﹐詎是得從龍。

【又《賦得白雲臨酒詩》】白雲蓋濡水﹐流彩入澠川。疏葉臨嵇竹﹐輕鱗入鄭船。菊泛金枝下﹐峯斷玉山前。一朝開五色﹐飄飄映十千。

【陳蔡凝《賦得處處春云生詩》】春色徧空明﹐春云處處生。入風衣暫斂﹐隨車蓋轉輕。作葉還依樹﹐爲樓欲近城。含愁上對影﹐似有別離情。

【隋孔範《賦得白雲抱幽石詩》】白雲浮遠蓋﹐飄飄繞石飛。帶蓮縈錦色﹐拂鏡下仙衣。陣結香鑪隱﹐羅成玉女微。能感荊王夢﹐陽臺雜雨歸。

【於季子《詠云》】瑞云千里映﹐祥輝四望新。隨風亂鳥足﹐泛水結魚鱗。布葉疑臨夏﹐開花詎待春。願得承嘉景﹐無令掩桂輪。

【董思恭《詠云》】帝鄕白雲起﹐飛蓋上天衢。帶月綺羅映﹐從風枝葉敷。參差過層閣﹐倏忽下蒼梧。因風望旣遠﹐安得久踟躕。○風第六敍事

《莊子》云﹕大塊噫气﹐其名曰風。﹝言天地噫气﹐則萬竅怒號而爲風。﹞《易緯》曰﹕八節之風﹐謂之八風。立春條風至﹐﹝東北。﹞春分明庶風至﹐﹝東方。﹞立夏淸明風至﹐﹝東南方。﹞夏至景風至﹐﹝南方。﹞立秋涼風至﹐﹝西南方。﹞秋分閶闔風至﹐﹝西方。﹞立冬不周風至﹐﹝西北方。﹞冬至廣莫風至。﹝北方。《呂氏春秋說八風》﹕東北曰融風﹐東風曰滔風﹐南方曰薰風﹐西南方曰巨風﹐西方曰飈風﹐西北曰厲風﹐北方曰寒風。﹞《爾雅》云﹕東風曰谷風﹐﹝《詩》云﹕習習谷風。﹞南風曰凱風﹐﹝《詩》云﹕凱風自南。﹞西風曰泰風﹐﹝《詩》云﹕泰風有遂。﹞北風曰涼風。﹝《詩》云﹕北風其涼。又《大戴禮》﹕北風曰後風。﹞暴風從上下曰頹﹔從下上曰飈﹐亦曰扶搖﹔回風曰飄﹔日出而風曰暴﹐陰而風曰а﹔風而雨土曰霾。《月令》云﹕疾風曰盲風。﹝又﹐《說文》﹕飈﹐疾風也。﹞《廣雅》云大風。《風俗通》﹕猛風曰﹤風列﹥﹐涼風曰瀏﹐微風曰﹤風﹥﹐小風曰颼﹐小風從孔來曰﹤風﹥﹐《呂氏春秋風師》曰飛廉。《爾雅》云﹕祭風曰磔﹐﹝道中磔狗而祭﹐以止風。﹞春晴日出而風曰光風﹐﹝《楚詞》注﹕天霽日明﹐微風動搖艸木﹐皆令有光。﹞秋冬餘曰緒風﹐﹝《楚詞》注曰﹕緒﹐余也。謝靈運詩云﹕初景革緒風﹐新陽攺故陰。﹞風吹萬物有聲曰籟﹐﹝出《莊子》注。﹞終日風謂之終風。﹝出《詩》﹞。事對

【鳶鳴虎嘯】《禮記》曰﹕前有塵埃﹐則載鳴鳶。鄭注曰﹕鳶﹐謂舉鳶鴟也。鴟鳴則風生。《淮南子》曰﹕虎嘯而谷風至。髙誘注曰﹕虎﹐陽獸﹐與風同類。

【汾河易水】漢武帝《秋風辭》曰﹕秋風起兮白雲飛﹐艸木黃落兮雁南歸。泛樓船兮濟汾河﹐橫中流兮揚素波。《燕丹子》曰﹕太子送荊軻於易水之上﹐荊軻起爲壽﹐歌曰「風蕭蕭兮易水寒﹐壯士一去兮不復還。」髙漸離擊築和之。爲壯聲則士發衝冠﹐爲哀聲則士皆流淚。

【大王少女】宋玉《風賦》曰﹕此獨大王之風耳。《管公明傳》曰﹕公明言「樹上已有少女微風。」

【銅烏石燕】郭緣生《述徵記》﹕長安南有靈臺﹐髙十仞﹐上有銅渾天儀﹔又有相風銅烏﹐或云遇千里風乃動。庾仲雍《湘州記》曰﹕零陵山有石燕﹐遇雨則飛﹔雨止還化爲石也。

【折木偃禾】《史記》曰﹕項王圍漢王三匝﹐於是風從西北起﹐折木拔屋﹐揚沙石﹐楚軍大亂﹐漢王乃得數十騎遁去。《尙書》曰﹕周公居東三年﹐天大風﹐禾盡偃﹐大木斯拔﹐邦人大恐。王與大夫盡弁﹐以啟金之書﹐乃得周公所自以爲功﹐代武王之說。天乃反風﹐禾盡起。

【獵蕙泛蘭】宋玉《風賦》曰﹕獵蕙艸。《楚詞》曰﹕光風轉蕙泛崇蘭。

【退鵬摶】《左傳》曰﹕僖公十六年春﹐六退飛過宋都﹐風也。《莊子》曰﹕北溟有魚﹐其名曰鯤﹔化而爲鳥﹐其名曰鵬﹐摶扶搖上者九萬里。司馬彪注曰﹕扶搖﹐上行風。

【動扇搖た】班婕妤詩曰﹕新裂齊紈素﹐鮮潔如霜雪﹔裁爲合歡扇﹐團團似明月。出入君懷袖﹐動搖微風發。《帝王世紀》曰﹕堯時﹐廚中自生肉脯﹐薄如た。搖鼓則生風﹐使食物寒而不臭﹐名曰た脯。

【虞琴漢築】《帝王世紀》曰﹕舜彈五弦琴﹐歌南風詩曰「南風之薰兮﹐可以解吾民之慍兮。」《漢書》曰﹕髙祖過沛﹐擊築自歌。

【吹阮衿揚袁扇】阮籍《詠懷詩》曰﹕夜中不能寢﹐起坐彈鳴琴。薄帷鑑明月﹐淸風吹我衿。孫盛《晉陽秋》曰﹕袁宏爲東郡﹐謝安執宏手授扇。宏曰「輒當奉揚仁風﹐慰彼黎庶。」

【尹喜占列子禦】《神仙傳》曰﹕老子將去周而出關﹐以升昆侖。關令尹喜占風﹐逆知當有神人來過﹐乃掃道見老子。老子知喜命應得道﹐乃停關下﹐以長生之事授之。《莊子》曰﹕列子禦風而行﹐泠泠然善﹐旬五日而後返。司馬彪注曰﹕列子﹐鄭人﹐列禦寇也﹔禦﹐迎也﹔泠泠然﹐涼貌也。

【斷大刑赦小過】《五經通義》曰﹕不周風至﹐則修宮室﹐完連城﹔廣莫風至﹐則誅有罪﹐斷大刑。《春秋考異郵》曰﹕條風至﹐王者赦小罪而出稽畱。

【爰居避災鳥鵲識歲】《國語》曰﹕海鳥曰爰居﹐止於魯國東門之外﹐臧文仲使國人祭之。展禽曰「今玆海島有災乎﹖夫廣川鳥曾﹐恆知避其災也。」是歲也﹐海多大風。虞翻注曰﹕是爰居之所避也。《淮南子》曰﹕鳥鵲識歲之多風﹐去喬木而巢扶枝。許愼注曰﹕扶﹐傍也。賦

【楚宋玉《風賦》】楚襄王遊於蘭臺之宮﹐宋玉﹑景差侍。有風飄然而至﹐王乃披襟而當之﹐曰「快哉此風﹐寡人與庶人共者耶﹗」宋玉對曰「夫此獨大王之風耳﹐庶人安得共之﹖夫風生於地﹐起於靑蘋之末﹐浸淫溪谷﹐緣於太山之阿﹐舞於松柏之下﹐故其淸涼雄風﹐則飄忽升降﹐乘淩髙城﹐入於深宮﹐徘徊於桂椒之間﹐翺翔於激水之上﹐獵蕙艸﹐離秦蘅﹐槪新夷﹐披ㄗ楊﹐北上玉堂﹐躋於羅帷﹐經於洞房。故其風也﹐淸淸泠泠﹐愈病析酲﹐發明耳目﹐寧體便俗。此謂大王之雄風也。夫翁然起於窮巷之間﹐動沙區﹐吹死灰﹐此謂庶人之雌風也。」

【晉湛方生《風賦》】有气曰風﹐出自幽冥﹔肅然而起﹐寂爾而停。𨿽宇宙之宏遠﹐倏俄頃而屢經﹔同神功而不疾﹐孚至道而無情﹔胡馬感而增思﹐颶母殞而復生﹔啟慘冬之潛蟄﹐達靑春之勾萌。因嚴霜以厲威﹐順和澤以開榮﹔故君徳諭其靡艸﹐風人假以爲名。及其猛勢將奮﹐屯云結陰﹔洪气郁拂﹐殷雷發音﹔勃然鼓作﹐拂髙淩深﹔天無澄景﹐嶺無停林。六爲之退飛﹐萬竅爲之哀吟。亦有飄泠之气﹐不疾不徐﹐微扇﹐淸舒。王喬以之控鵠﹐列子以之乘虛。若乃春蕙始和。重褐初釋﹐邀步蘭臯﹐遊眄平澤﹐響詠空嶺﹐朗吟竹柏。穆開林以流惠﹐竦神襟而淸滌﹐軒濠梁之逸興﹐暢方外之冥適。

【齊王融擬《風賦》】奄兮日光之旣移﹐忽兮羣景之將馳。靡輕筠之碧葉﹐泛曾松之翠枝﹔總髙羽而蕭瑟﹐韻珠露之參差。此列士之英風﹐長寥亮其如斯。詩

【太宗皇帝《詠風詩》】蕭條起關塞﹐搖下蓬瀛﹔拂林花亂彩﹐響谷鳥分聲。披云羅影散﹐泛水織文生﹔勞歌大風曲﹐威加四海淸。

【梁孝元帝《詠風詩》】樓上起朝妝﹐風花下砌傍﹔入鏡先飄粉﹐翻衫好染香。度舞飛長袖﹐傳歌共繞梁﹔欲因吹少女﹐還將拂大王。

【梁費昶《入幌風詩》】經堂泛寶瑟﹐乘隙動浮埃﹔鏘金驅響至﹐舉袂送芳來。能使蘭膏滅﹐乍見珠簾開﹔輕裾試一舉﹐令子暫遲回。

【梁何遜《詠風詩》】可聞不可見﹐能重復能輕﹔鏡前飄落粉﹐琴上響餘聲。

【陳張正見《風生翠竹裏應教詩》】金風起燕觀﹐翠竹夾梁池﹔翻花疑鳳下﹐水似龍移。帶露依深葉﹐飄寒入勁枝﹔聊因萬籟響﹐詎待伶倫吹。

【陳祖孫登《詠風詩》】飄楚王宮﹐徘徊繞竹叢﹔帶葉俱吟樹﹐將花共舞空。飄香雙袖裏﹐亂曲五弦中﹔試上髙臺聽﹐悲響定無窮。

【隋阮卓《賦得風詩》】髙風應爽節﹐搖落漸疏林﹔吹霜旅雁斷﹐臨谷曉松吟。屢棄涼秋扇﹐恆飄淸夜琴﹔泠泠隨列子﹐彌諧逸豫心。

【虞世南《奉和詠風應魏王教詩》】逐舞飄輕袖﹐傳歌共繞梁﹔動枝生亂影﹐吹花送遠香。

【王勃《詠風詩》】肅肅涼景生﹐加我林壑淸﹔驅煙入閫戶﹐捲霧出山楹。去來固無迹﹐動息如有情﹔日落山水靜﹐爲君起松聲。

【董思恭《詠風詩》】蕭蕭度閶闔﹐習習下庭闈﹔花蝶自飄舞﹐蘭蕙生光輝。相烏正舉翼﹐退已驚飛﹔方從列子禦﹐更逐浮�歸。○雷第七敍事

《梁傳》云﹕陰陽相薄﹐感而爲雷﹐激而爲霆。霆﹐電也。《爾雅》云﹕疾雷謂之霆。﹝郭璞注﹕疾雷﹐謂雷音急激者﹐謂之霹靂。﹞何休注《公羊》云﹕雷疾甚者爲震。案《五經通義》云﹕震與霆皆霹靂也﹐電謂之雷光也。後漢郎ダ上書云﹕凡藏冰以時﹐則雷出不震﹔棄冰不用﹐則雷不發而震。雷於天地爲長子﹐以其首長萬物﹐與其出入也。﹝《易》曰﹕震爲雷。又曰﹕震爲長男。﹞雷二月出地﹐百八十三日﹐雷出則萬物出﹔八月入地﹐百八十三日﹐雷入則萬物入。入能除害﹐出則興利。人君象。《易》曰﹕雷出地奮豫。雷者﹐所以開發萌芽﹐辟除災害。萬物須雷而解﹐資雨而潤﹐故《經》曰﹕雷以動之﹐雨以潤之。王者從春令﹐則雷應節﹔否則發動於冬﹐當出反潛。《易傳》曰﹕當雷不雷﹐陽徳弱也。《抱朴子》云「雷﹐天之鼓也。」﹝王充《論衡》云﹕圖畫之工﹐圖雷之狀﹐如連鼓形﹔又圖一人若力士﹐謂之雷公﹐使左手引連鼓﹐右手椎之。﹞雷神曰雷公。雷有氵存雷﹑﹝《易》曰﹕氵存雷震。氵存﹐重也。﹞殷雷﹑﹝《詩》云﹕殷其雷。殷音隱﹐雷聲。﹞奮雷﹑﹝《易》曰﹕雷出地奮豫。﹞迅雷。﹝《論語》曰﹕迅雷風烈必變。﹞事對

【發天出地】《漢書》曰﹕迅雷風妖﹐怪云變气﹐此皆陰陽之精﹐本在地而上發於天。《周易》曰﹕雷出地奮豫﹐先王作樂崇徳﹐殷薦上帝﹐以配祖考。

【石室金門】孟奧《北徵記》曰﹕淩�臺南角一百步有白石室﹐名避雷室。《荊州記》曰﹕湖陽縣樊重母畏雷﹐爲石室避之﹐悉以石爲階。師曠占曰﹕初雷從金門起﹐上田旱﹐下田熟。一曰﹐歲中兵革起。

【推車引鼓】《續搜神記》曰﹕義興人姓周﹐永和中出都。日暮﹐道邊有一新艸小屋﹐一女子出門望見周。周曰「日暮求寄宿。」向一更中﹐聞外有小兒喚﹕「阿香﹐官喚汝推雷車。」女乃辭去。明朝視宿處﹐乃是一新冢。下見上。

【雉ず蟄驚】《尙書洪範五行傳》曰﹕正月雷微動而雉雒。雷﹐諸候之象也。雉﹐亦人君之類也。李賦曰﹕乘雲气之蓊郁兮﹐舒電光之炯晃﹔驚蟄虫於始作兮﹐懼遠邇之異象。

【出豫作解】上事見上。《易》曰﹕天地解而雷雨作﹐雷雨作而百果艸木皆甲坼。《象》曰﹕雷雨作解﹐君子以赦過宥罪。王弼注曰﹕解者﹐解也﹔屯難結﹐於是乎解之。

【服鳧食魚】《山海經》曰﹕兪次之山有鳧﹐名橐﹛非色﹜﹐服之不畏雷。﹛非色﹜音肥。郭璞《山海經飛魚贊》曰﹕飛魚如豚﹐赤文無鱗﹐食之辟兵﹐不畏雷音。

【積風眾呼】楊泉《物理論》曰﹕積風成雷。蔡韶《闡論》曰﹕眾輕折軸﹐呼成雷。

【擊齊臺震漢寢】《淮南子》曰﹕庶女叫天﹐而雷電下擊﹐景公臺隕﹐支體傷折﹐海水大出。《續漢書》曰﹕桓帝建和二年﹐六月乙卯﹐雷震憲陵寢屋。是時梁太后聽兄冀誅李固﹑杜喬。

【蔡環冢竺伏墳】周斐《汝南先賢傳》曰﹕蔡順母平生畏雷。自亡後﹐每有雷震﹐順輒環冢泣曰「順在此。」王歆《孝子傳》曰﹕竺禰﹐字道綸。父生時畏雷﹐每至天陰﹐輒馳至墓﹐伏墳哭。有白兔在其左右。遂憂卒。

【折樹木破屋舍】王充《論衡》曰﹕盛夏之時﹐雷霆迅疾﹐擊折樹木﹐壞敗室屋。時犯殺人﹐俗以爲天取龍。其犯殺人﹐謂之有陰過。《雜兵書》曰﹕雷電霹靂﹐破軍中樹木屋舍者﹐急徙去﹐吉也﹔雷電風所從來﹐不可逆而擅伐﹐宜愼之。

【震百里挺萬物】《論語讖》曰﹕雷震百里﹐聲相附。宋均注曰﹕雷動百里﹐故因以制國也。雷聲謂諸侯之政教所至相附也。《說文》曰﹕霆雷餘聲鈴鈴﹐所以挺出萬物。

【振咸陵晦大澤】《尙書中侯》曰﹕維天降紀﹐秦伯出狩﹐至於咸陵﹐天振大雷。有火流下﹐化爲白雀﹐銜綠丹書﹐集於公車。《史書》曰﹕髙祖母劉媼﹐常息大澤之陂﹐夢與神遇。是時雷霆晦冥﹐太公視則見蛟龍於其上。已而有娠﹐孕髙祖。賦

【晉夏候湛《雷賦》】伊朱明之季節兮﹐暑燻赫以盛興。扶桑煒以揚燎兮﹐雷火曄以南升。大明黯其潛曜兮﹐天地郁以同蒸。掣丹霆之詰琰兮﹐奮迅雷之崇崇。弛壯音於天上兮﹐激駁響於地中。徒觀其霰雹之所種鑿﹐火石之所燒鑠﹐雲雨之所澆沃﹐流燎之所淹濯﹐當衝則擢破﹐遇披則纖溺。山陵爲之崩蕩﹐羣生爲之震辟。是以大聖變於烈風﹐小雅肅於天髙。嗟乾坤之神兮﹐信靈化之誕昭。故先王制刑﹐擬雷霆於徵伐。恢文徳以經化兮﹐耀武義以崇烈。苟不合於大象兮﹐焉濟道以成哲。

【晉李《雷賦》】伊靑陽之肇化兮﹐陶萬殊於天壤。結鬱蒸以成雷兮﹐鼓訇之逸響。應萬風以相薄﹐包羣動而爲長。乘雲气之郁蓊兮﹐舒電光之炯晃。驚蟄虫於始作兮﹐懼遠邇之異象。爾其發也﹐則騰躍薄﹐砰磕隱天。起偉霆於霄際﹐催勁木於巖巓。驅宏威之迅烈﹐若崩嶽之。斯實陽臺之變化﹐固大壯之宗源也。若乃駭气奔激﹐震響交撲﹐淪隱轔﹐崩騰磊落﹐來無轍迹﹐去無阡陌﹐君子恐懼而修省﹐聖人因象以制作。審其體勢﹐觀其曲折﹐輕如伐鼓﹐轟若走轍﹐業猶地傾﹐糸畫似天裂。比五音而無當﹐校眾響而稱傑。於是上穆下明﹐順天承法﹐戒刑獄以致亨﹐孰非善而可攝。正震體於東方﹐立不易之恆業。豫行師而景奮﹐解宥過而人協。若夫洪細靡常﹐興廢難克﹐殷其山陽﹐勸義崇徳。起五龍於河始﹐戕武乙於渭北﹐啟周成之衝昧﹐罰展氏之凶慝。𨿽通塞於萬形﹐猶違虛而守盈﹐肆大夏而有烈﹐奮嚴冬而弗經。保恬靜以處順﹐乃上善以屏營。夫有往而爲閎﹐若太音之希聲。

【顧凱之《雷電賦》】太極紛綸﹐元气澄練﹔陰陽相薄﹐爲雷爲電。擊武乙於河﹐而誅戮之罰明﹔震展氏之廟﹐而隱慝之誅見。是以宣尼﹐敬威忽變﹐夫其聲無定響﹐光不恆照﹔砰訇輪轉﹐倏閃藏曜。若夫子午相乘﹐水旱木零﹐仲冬奮發﹐代雷先行。豈隱隱之虛應﹐乃違和而傷生。昭王度之失節﹐見二儀之幽情。至乃辰開日明﹐太淸無靄。靈眼揚積以瞿煥﹐壯鼓崩天而砰磕﹔陵堆訇隱以待傾﹐方地業其若敗﹔蒼生非悟而喪魂﹐龍鬼失據以顚沛﹔光驚於泉底﹐聲動於天外。及其灑北斗以誕聖﹐震昆陽以伐違﹐降投鹿以命桀﹐島雙而橫屍﹐倒驚檜於霄際﹐摧騰龍於云湄﹐烈天地以繞映﹐惟六合以動威﹐在虛徳而捲舒﹐謝神艷之難追。詩

【晉傅玄《雜言詩》】雷隱隱﹐感妾心﹐傾耳淸聽非車音。【又《驚雷歌》】驚雷奮兮震萬里﹐威淩宇宙兮動四海﹐六合不維兮誰能理﹖

卷二天部下○雨第一敍事

《釋名》雲﹕雨﹐水從云下也。雨者﹐輔也﹐言輔時生養。《尙書》曰﹕休徵曰肅﹐時雨若﹔﹝休﹐美也。肅﹐敬也。若﹐順也。孔安國注云﹕君行敬﹐則時雨順。﹞咎徵則狂﹐恆雨若。﹝咎﹐惡也。孔安國注云﹕君行狂妄﹐則常雨順。﹞京房《易候》云﹕太平之時﹐十日一雨﹐凡歲三十六雨﹐此休徵時若之應。《爾雅》云﹕小雨曰﹐﹝《說文》又曰﹛酸﹜。又云﹕小雨才落曰﹛鮮﹜。又云﹕小雨曰微﹐微雨曰蒙蒙。﹛酸﹜音酸﹐﹛鮮﹜音斯。﹞雨三日已上曰霖﹐久雨爲霪﹐﹝《說文》又云﹕久雨曰﹛兼﹜。﹞暴雨曰凍雨﹐時雨曰澍雨﹐雨與雪雜下曰霰。《纂要》云﹕疾雨曰驟雨﹐徐雨曰零雨﹐雨久曰苦雨﹐亦曰愁霖﹔﹝晉潘尼﹑宋伍緝之﹐並作《苦雨賦》。後漢應﹑魏文帝﹐晉傅玄﹑陸云﹑胡濟﹑袁豹﹐並作《愁霖賦》。﹞雨晴曰霽﹐雨而晝晴曰啟﹔雨水曰潦﹐雨雲曰氵﹐﹝《詩》曰﹕有氵淒淒﹐興雨祁祁。氵音掩﹐云陰貌。﹞亦曰油云﹔﹝《孟子》曰﹕油然作云﹐霈然下雨。﹞梅熟而雨曰梅雨﹐﹝江東呼爲黃梅雨。﹞雨師曰屏翳。﹝亦曰屏號。《列子傳》﹕赤松子﹐神農時雨師。《風俗通》云﹕玄冥爲雨師。﹞事對

【離畢化坎】《毛詩》云﹕月離於畢﹐俾滂沲矣。畢﹐月屬也﹐月離陰星則雨。鄭玄注曰﹕將有大雨﹐徵先見於天。《周易集林雜占》曰﹕占天雨否﹐外卦得陰爲雨。得陽不雨﹐其爻發變﹔得坎爲雨﹐得離不雨。巽化爲坎﹐先風後雨﹔坎化爲巽﹐先雨後風。

【鸛鳴魚僉】《毛詩》曰﹕我來自東﹐零雨其蒙﹔鸛鳴於垤﹐婦嘆於室。鄭玄注曰﹕將陰則穴處者先知之。鸛好雨﹐將雨﹐長鳴而喜也。《淮南子》曰﹕天且雨也﹐魚已僉。僉音驗。

【土龍石燕】《淮南子》曰﹕土龍致雨。許愼注曰﹕湯遭旱﹐作土龍﹐以象雲從龍也。《湘州記》曰﹕零陵山有石燕﹐遇風雨卽飛﹐止還爲石。

【濯枝潤葉】周處《風土記》曰﹕六月有大雨﹐名濯枝雨。《西京雜記》曰﹕董仲舒曰「太平之時﹐雨不破塊﹐津莖潤葉而已。」

【荊臺灌壇】宋玉《髙唐賦》曰﹕楚襄王與宋玉遊於云夢之臺﹐望髙唐之觀﹐上獨有雲气。王問此何气也﹖玉對曰「所謂朝云也。昔者先王﹐嘗遊於髙唐﹐怠而晝寢﹐見一婦人﹐曰﹕妾巫山之女也﹐聞君遊髙唐﹐願薦枕席。王因幸之。去﹐辭曰﹕妾在巫山之陽﹐髙丘之阻﹐朝爲行雲﹐暮爲行雨﹐朝朝暮暮﹐陽臺之下。」杜預注《左傳》曰﹕荊亦楚也。《博物志》云﹕太公爲灌壇令﹐文王夢見婦人哭當道﹐問其故﹐曰「吾太山神女﹐嫁爲西海婦。吾行必以暴風雨﹐灌壇令當吾道﹐不敢以疾風暴雨過也。」夢覺﹐召太公語焉。三日﹐果疾風暴雨過。

【含水嗽酒】《楚國先賢傳》曰﹕樊英隱於壺山﹐嘗有暴風從西南起。英謂學者﹕「成都市火甚盛。」因含水西向嗽之。乃令記其時日。後有從蜀郡來者云「是日大火﹐有雲從東起﹐須臾大雨。」葛洪《神仙傳》曰﹕欒巴者﹐蜀郡人也﹐徵入爲尙書。正朝大會﹐欒巴得酒不飲﹐面西南嗽之。有司奏巴大不敬。詔問巴﹐巴謝曰「臣本縣都市失火﹐臣故嗽酒爲雨滅火﹐非敢不敬。」

【蟻封龍穴】《東觀漢記》曰﹕沛獻王輔善京氏易。永平五年﹐京師少雨﹐上禦雲臺自爲卦﹐以周易林占之﹐其繇曰﹕蟻封穴戶﹐大雨將至。上以問輔﹐輔上書曰「蹇艮下坎上。艮爲山﹐坎爲水﹔山出雲爲雨。蟻穴居﹐知雨將至﹐故以蟻興。」張勃《吳錄》曰﹕湘東郡新平縣有龍穴﹐天旱﹐人共遏水漬此穴﹐輒雨也。

【積薪環艾】謝承《後漢書》曰﹕戴封﹐字平仲﹐遷西華令。其年大旱﹐禱請不獲﹐乃積薪坐其上以自焚。火起而大雨﹐遠邇嘆服。遷中山令。範曄《後漢書》曰﹕涼輔仕郡爲五官掾﹐時夏大旱﹐太守自祈請。輔曰「若至日中不雨﹐以身塞無狀。」於是積薪聚艾茅以自環﹐構火將自焚。未及中時﹐而天云晦合﹐須臾澍雨。

【伐殷討邢】《搜神記》曰﹕武王伐紂﹐至河上﹐雨甚疾﹐當晝暝﹐揚波於河﹐眾甚懼。武王曰「余在﹐天下誰敢幹志者﹗」風波立濟。《左傳》曰﹕衛旱﹐卜有事於山川﹐不吉。寧莊子曰「昔周饑﹐克殷而年丰﹔今邢方無道﹐欲使衛討邢乎﹖」從之﹐師興而雨。

【禱林暴野】《淮南子》曰﹕湯時﹐九年旱﹐以禱於桑林﹐而四海之云湊﹐千里之雨至。《晏子春秋》﹕齊景公時旱﹐欲祀靈山。晏子曰「山故以石爲身﹐艸木爲發。天苟不雨﹐發焦身熱﹐久旱獨不欲雨乎﹖君避殿暴露﹐其當雨。」公出野暴露﹐天果大雨。

【十夜九旬】《說苑》曰﹕楚莊王伐陳﹐吳救之。雨十日十夜﹐晴。左史倚相曰「吳師必夜至﹐甲裂壘壞﹐彼必薄我﹐何不行列鼓出待之。」吳師見楚軍成敗而還。傅咸《懷雨賦》曰﹕夫何遠寓之多懷兮﹐惠霖雨之有經。自流火以迄今兮﹐歷九旬而無寧。庶太淸之垂曜兮﹐睹日月之光明。

【石牛桐魚】顧微《廣州記》曰﹕郁林郡山東南有池﹐池有石牛。歲旱﹐百姓殺牛祈雨。以牛血和泥﹐泥石牛背﹐祠畢天雨﹐洪注洗牛背﹐泥盡卽晴。《淮南子》曰﹕董仲舒請雨﹐秋用桐木魚。

【商羊舞黑唳躍】《家語》曰﹕齊有一足鳥﹐飛公朝下﹐於殿前舒翅而跳。齊候遣使問孔子﹐曰「鳥名商羊。昔童謠曰﹕天將大雨﹐商羊鼓舞﹔今齊有之﹐將爲水災。」《淮南子》曰﹕黑戾神蛇﹐潛泉而居﹐將雨則躍。戾音麗。

【洗兵潤兵流粟流麥】《說苑》曰﹕武王伐紂﹐過隧則斬岸﹐遇水則折舟﹐示人無反志也。至於有戎之隧﹐大風折旆﹐散宜生諫曰「此其妖歟。」武王曰「非也﹐天落兵也。」風霽而乘以大雨﹐散宜生又諫曰「此非妖歟﹗」王曰「非也﹐天洗兵也。」《抱朴子》曰﹕出軍甚雨之象﹐軍行雨沾衣﹐是潤兵也﹐其軍有喜。鄒子曰﹕朱買臣孜孜修學﹐不覺雨之流粟。範曄《後漢書》曰﹕髙鳳﹐字文通﹐家貧好學不休。其家曝麥﹐令鳳守雞﹐以竿授其手中。鳳執竿讀書﹐雨大至﹐讀書不覺﹐執竿如故。其妻還﹐麥流﹐甚以怒﹐鳳亦不愧。賦

【晉潘尼《苦雨賦》】气觸石而結蒸﹐云膚合而仰浮﹔雨紛射而下注﹐潦波湧而橫流﹔豈信宿以爲多﹐乃逾月而成霖。瞻中塘之浩汗﹐聽長澑之涔涔﹔始蒙篾而徐墜﹐終霈以難禁。悲列宿之匿景﹐悼太陽之幽沈。云暫被而驟合﹐雨乍息而亟零。朝氵從々以連暮﹐夜淋淋以達明﹔黿鼉遊乎門闔﹐蛙蝦嬉乎中庭。懼一元之並合﹐畏黔首之爲魚﹔處者含悴於窮巷﹐行人嘆息於長衢。

【宋傅《喜雨賦》】惟二儀之順動﹐數有積於時偏﹔墊襄陵於唐籍﹐感云漢於周篇。匪叔葉之或遘﹐在盛王其固然﹔伊元嘉之初載﹐肇休明於此年。懿玉燭之方熙﹐慍積陽之獨愆﹔涸源泉於並谷﹐萎嘉穎於中田。嗟我皇之翼翼﹐悵臨朝而輟娛﹔踵衝謙於禹湯﹐協至誠於在余。迨東作之未晏﹐庶雨露之夙濡﹔遵縣子之徙塵﹐尢魯侯之焚巫。祗桑林之六禱﹐修季宰之再雩﹔誠在幽其必貫﹐感何遠而不孚。聆晨鸛於髙垤﹐候霄畢於天隅﹔發曾云於觸石﹐晦重陽於八區。春霆殷殷以遠響﹐興雨霈霈於載途﹔灑丰浸於中疇﹐覃餘潤於嘉蔬。嗣良頌於多余﹐兆嘉夢於惟魚﹔矧具臣之逢運﹐又均休以等虞。陶曲成於魯稔﹐念歸駕於董疏。

【盧照鄰《秋霖賦》】覽萬物兮﹐切獨悲此秋霖。風橫天而瑟瑟﹐云覆海以沈沈。居人對之憂不解﹐行客見之思已深。若乃千里埋煙﹐百塵涵潦﹐靑苔被壁﹐綠萍生道。借如尼父去魯﹐圍陳畏匡﹐將居不爨﹐欲濟無梁。長櫛風以沐雨﹐永棲棲以遑遑。及夫屈平旣放﹐登髙一望﹐湛湛江水﹐悠悠千里﹐泣故國之長楸﹐見玄云之四起。嗟乎﹗子卿北海﹐伏波南川﹐金河別雁﹐銅柱辭鳶。眺窮陰兮斷地﹐看積水兮連天。別有東國儒生﹐西都才客﹐屋滿鉛槧﹐家虛擔石。玉爲粒兮桂爲薪﹐堂有琴兮室無人。抗髙情而出俗﹐馳精義以入神。論有能鳴之雁﹐書成已泣之麟。睹皇天之淫溢﹐孰能不隅坐而含﹗若夫繡轂銀鞍﹐金牀玉盤﹐坐臥珠璧﹐左右羅紈﹐流酒爲海﹐積肉爲巒﹐睹襄陵與昏墊﹐曾不輟乎此歡﹖豈知夫堯禹之臒瘠﹐而孔墨之艱難。詩

【唐太宗《詠雨詩》】和風吹綠野﹐梅雨灑芳田。新流添舊澗﹐宿霧足朝煙。雁濕行無次﹐花沾色更鮮。對此忻登歲﹐披衿弄五弦。

【齊謝《觀朝雨詩》】朔風吹飛雨﹐蕭條江上來。旣灑百常觀﹐復集九成臺。空如薄霧﹐散漫似輕埃。

【梁孝元帝《詠細雨詩》】風輕不動葉﹐雨細未沾衣。入樓和霧上﹐拂馬似塵飛。

【梁沈約《見庭雨應詔詩》】出空寧可圖﹐入庭倍難賦。非煙復非云﹐如絲復如霧。裁欲垂﹐霏微不能注。𨿽無千金質﹐聊爲一辰趨。

【梁劉孝威《望雨詩》】淸陰蕩暄濁﹐飛雨入階廊。瞻空亂無緒﹐望澑耿成行。交枝含曉潤﹐雜葉帶新光。浮芥離還聚﹐沿漚滅復張。浴禽飄落毳﹐風荇散餘香。寄言楚臺客﹐雄風詎獨涼。

【梁朱超《對雨詩》】當夏苦炎埃﹐習靜對花臺。落照依山盡﹐浮涼帶雨來。重云出飛電﹐髙棟響行雷。灑樹累花發﹐滴沼細萍開。泛泳縈階艸﹐奔流起砌苔。無因假輕蓋﹐徒然想上才。

【陳陰鏗《閒居對雨詩》】四冥飛早雨﹐三徑絕來遊。震位雷聲發﹐離宮電影浮。山云遙似帶﹐庭葉近成舟。茅檐下亂滴﹐石寶引環流。寄言一髙士﹐如何麥不收﹖

【陳張正見《賦新題梅林輕雨應教詩》】梅樹耿長虹﹐芳林散輕雨。蜀郡隨仙去﹐陽臺帶云聚。飄花更濯枝﹐潤石還侵柱。詎得零陵燕﹐隨風時共舞。

【諸葛潁《賦得微雨東來應教詩》】微雨暗東峯﹐散漫灑長松。澗滿新流濁﹐山沾積翠濃。風起還吹燕﹐云來本送龍。登年隨玉燭﹐名山定可封。

【虞世南《發營逢雨應詔詩》】豫遊欣勝地﹐皇澤乃先天。油云陰禦道﹐膏雨潤公田。隴麥沾逾翠﹐山花濕更燃。稼穡良所重﹐方復悅丰年。

【魏知古《奉和春日途中喜雨詩》】皇遊向洛城﹐時雨應天行。麗日登巖送﹐陰雲出野迎。濯枝林杏發﹐潤葉渚蒲生。絲入綸言喜﹐花依錦字明。微臣忝東觀﹐載筆佇西成。○雪第二敍事

《大戴禮》云﹕天地積陰﹐溫則爲雨﹐寒則爲雪。﹝《春秋元命苞》曰﹕陰陽凝而爲雪。《曾子》曰﹕陰气勝﹐則爲雪。﹞《釋名》云﹕雪﹐綏也﹐水下遇寒而凝﹐綏綏然下也。《汜勝之書》云﹕雪爲五穀之精。《爾雅》云﹕雪與雨雜下曰霰。《韓詩外傳》云﹕凡艸木花多五出﹐雪花獨六出﹐雪花曰﹐雪云曰同云。﹝《詩》云﹕上天同雲﹐雨雪﹐同謂云陰與天同爲一色也。﹞《西京雜記》云﹕太平之世﹐雪不封條﹐淩弭毒害而已。《漢武帝內傳》﹕仙家上藥有玄霜﹑絳雪。《詩傳》云﹕自上而下曰雨雪。《左傳》﹕凡平地盈尺爲大雪。雪有七尺雪﹑﹝《春秋考異郵》曰﹕庚辰大雪﹐雪深七尺。﹞丈餘雪﹑﹝《金匱》曰﹕武王伐紂﹐都洛邑未成﹐雨雪十餘日﹐深丈餘。﹞千里雪。﹝《楚詞》曰﹕增冰峨峨﹐飛雪千里。﹞事對

【玉馬銅駝】臧榮緒《晉書》曰﹕新蔡王騰﹐發於並州﹐於常山之眞定縣﹐遇天大雪。平地數丈﹐雪融不積。騰怪而使掘之﹐得玉馬﹐髙尺許﹐上表獻之。崔鴻《北涼錄》曰﹕先酒泉南有銅駝山﹐言虜犯者大雨雪。沮渠蒙遜遣工取之﹐得銅數萬斤。

【逾丈盈尺】謝莊《瑞雪詩》曰﹕審伊宮之逾丈﹐信銅阿之盈尺。洞秋方之玉園﹐果仙京之珠澤。謝惠連賦曰﹕盈尺則呈瑞於丰年﹐袤丈則表珍於陰徳。

【焦寢袁門】《髙士傳》曰﹕人莫知焦先所出﹐野火燒其廬。遭冬雪大至﹐先袒臥不移﹐人以爲死﹐熟視之如故。李《雪賦》曰﹕焦寢處而不傷﹐蘇餐服以延命。《錄異傳》曰﹕漢時大雪﹐地丈餘。洛陽令身出案行﹐見人家皆除雪出。有乞食者至袁安門﹐無有行路﹐謂安已死﹐令人除雪入戶﹐見安僵臥。問何以不出﹖安曰「大雪人皆餓﹐不宜幹人。」令以賢﹐舉孝廉。

【周闕齊宮】《太公伏符陰謀》曰﹕武王伐紂﹐都洛邑﹐天大陰寒﹐雨雪十餘日。甲子朝﹐五車騎止王門之外﹐欲謁武王。師尙父使人出北門而道之曰「天子未有出時。」武王曰「諸神各有名乎﹖」師尙父曰「南海神名祝融﹐北海神名玄冥﹐東海神名勾芒﹐西海神名蓐收﹐河伯名馮修。」使謁者各以名召之﹐神皆警而見武王。王曰「何以教之﹖」神曰「天伐殷立周﹐謹來受命﹐各奉其使。」武王曰「予歲時亦無廢禮焉。」《孟子》曰﹕齊宣王見孟子於雪宮﹐王曰「賢者亦有此樂乎﹖」孟子曰「爲人上而不與人同樂者非也。」

【周雅衛風】《毛詩》曰﹕上天同雲﹐雨雪。案﹐此詩﹐周《小雅信南山篇》也。又曰﹕北風其涼﹐雨雪其﹔惠而好我﹐攜手同行。案﹐此《國風衛詩》也。

【黃竹幽蘭】《穆天子傳》曰﹕丙辰﹐天子遊黃臺之丘﹐獵於蘋澤﹐有降雨﹐天子乃休。日中大寒﹐北風雨雪﹐有凍人。天子作《黃竹詩》三章以哀之﹐曰「我䢐黃竹負寒。」郭璞注曰﹕﹐閉也。宋玉諷曰﹕臣嘗行﹐僕饑馬疲﹐正遇主人翁出﹐母又到市。主人女欲置臣﹐堂上太髙﹐堂下大卑﹐乃更爲蘭房奧室﹐止臣其中。有鳴琴焉﹐臣援而鼓之﹐作幽蘭﹑白雪之曲。

【曹衣班扇】《毛詩》曰﹕蜉蝣掘閱﹐麻衣如雪。鄭玄注曰﹕諭曹昭公之君臣﹐朝夕變易衣服。麻衣﹐深衣也。班婕妤《怨歌行》曰﹕新裂齊紈素﹐皎潔如霜雪﹔裁爲合歡扇﹐團團似明月。

【麻衣柳絮】麻衣見曹衣注。劉義慶《世說》曰﹕謝太傅安﹐寒雪日集兒女講論文義。俄而雪驟﹐公欣然曰「白雪紛紛何所似﹖」兄子朗兒曰「撒鹽空中差可擬。」兄女曰「未若柳絮因風起。」

【映書乘興】《宋齊語》曰﹕孫康家貧﹐常映雪讀書﹐淸淡交遊不雜。《語林》曰﹕王子猷居山陰﹐大雪﹐夜開室命酌﹐四望皎然﹐因詠招隱詩。忽憶戴安道﹐時在剡﹐乘興棹舟﹐經宿方至﹐旣造門而返。或問之﹐對曰「乘興而來﹐興盡而返﹐何必見戴﹖」

【周詠郢歌】《毛詩》曰﹕文王以天子之命﹐命將帥歌《采薇》以遣之﹕「昔我往矣﹐楊柳依依﹔今我來思﹐雨雪霏霏。」宋玉對問曰「客有歌於郢中﹐其爲陽春白雪﹐國中屬而和者﹐不過數十人。是其曲彌髙而和彌寡。」

【北闕車東郭履】事見上。《史記》曰﹕東郭先生﹐久待公車﹐貧寒﹐衣履不完。行雪中﹐履有上無下﹐足盡踐地。

【姑射神人洛渚宓妃】《莊子》曰﹕藐姑射之山﹐有神人焉﹐容膚若冰雪﹐綽約若處子。曹子建《洛神賦》云﹕余朝京師﹐言歸東藩﹐睹一麗人﹐於巖之畔。乃援禦者而告之曰「彼何人斯﹖若此之艷也﹗」禦者對曰「臣聞河洛之神﹐名曰宓妃。」余告之曰「仿佛兮若輕雲之蔽月﹐飄搖兮若流風之回雪。」賦

【謝惠連《雪賦》】歲將暮﹐時旣昏﹐寒風積﹐愁雲繁﹐梁王不悅﹐遊於兔園。乃置旨酒﹐命賓友﹐召鄒生﹐延枚叟。相如末至﹐居客之右。俄而微霰零﹐密雪下﹐王乃歌《北風》於《衛詩》﹐詠《南山》於《周雅》。相如於是避席而起﹐逡巡而揖曰「臣聞雪宮建於東國﹐雪山峙於西域﹐岐昌發詠於來思﹐周滿申歌於黃竹﹐曹風以麻衣比色﹐楚謠以幽蘭儷曲﹐盈尺則呈瑞於丰年﹐逾丈則表於陰徳﹐其爲狀也。散漫夾錯﹐氛氳蕭索﹐藹藹浮浮﹐氵キ氵キ奕奕﹐連翩飛灑﹐徘徊委積﹐始緣甍而冒棟﹐終開簾而入隙。旣因方而爲圭﹐亦遇圓而成璧﹐盼隰則萬頃同縞﹐瞻山則千巖俱白。於是臺如重璧﹐逵如連璐﹐庭列瑤階﹐林挺瓊樹﹐皓鶴奪鮮﹐白鷴失素。亂曰﹕白羽𨿽白﹐質已輕兮﹔白玉𨿽白﹐空守貞兮。未若玆雪﹐因時興滅。玄陰凝而不昧其潔﹐太陽曜而不固其節。節豈我名﹐潔豈我貞﹔憑云升降﹐從風飄零﹔值物賦象﹐任地頒形﹔素因遇立﹐污隨染成﹔縱心皓然﹐何慮何營﹖」

【後周劉《雪賦》】天地否閉﹐凝而成雪﹔應乎玄冬之辰﹐在於Ё寒之節。蒼雲暮同﹐嚴風曉烈﹐散亂徘徊﹐霏皎潔。違朝陽之暄煦﹐就凝陰之慘洌。混二儀而並色﹐覆萬有而皆空﹔旣奪朱而成素﹐實矯異而爲同。始飄飄而稍落﹐遂紛紛而無窮﹔曉連光而映淨﹐夜合影而通朧。似北荒之明月﹐若西昆之閬風。詩

【太宗皇帝《望雪詩》】秋云宵徧嶺﹐素雪曉凝華。入牖千重碎﹐迎風一半斜。不妝空散粉﹐無樹獨飄花。縈空慚夕照﹐破彩謝晨霞。

【宋鮑昭《劉公幹詩》】朔風吹朔雪﹐千里度龍山。集君瑤臺下﹐飛舞兩楹前。玆晨自爲美﹐當避艷陽年。艷陽桃李節﹐皎潔不成妍。

【梁沈約《詠雪應令詩》】思鳥聚寒蘆﹐蒼云軫暮色。夜雪合且離﹐曉風驚復息。嬋娟入綺窗﹐徘徊騖情極。弱掛不勝枝﹐輕飛屢低翼。玉山聊可望﹐瑤池豈難卽。

【梁裴子野《詠雪詩》】飄飄千里雪﹐倏忽度龍沙。從云合且散﹐因風捲復斜。拂艸如連蝶﹐落樹似飛花。若贈離居者﹐折以代瑤花。

【梁何遜《詠雪詩》】凝階夜似月﹐拂樹曉疑春。蕭散忽如盡﹐徘徊已復新。若逐微風起﹐誰言非玉塵。

【梁吳均《詠雪詩》】微風搖庭樹﹐細雪下簾隙。縈空如霧轉﹐凝階似花積。不見楊柳春﹐徒看桂枝白。

【梁劉孝綽《對雪詩》】桂華殊皎皎﹐柳絮亦霏霏。詎比咸池曲﹐飄飄千里飛。恥均班女扇﹐羞儷曹人衣。浮光亂粉壁﹐積照朗彤闈。

【陳張正見《玄圃觀春雪詩》】同云遙映嶺﹐瑞雪近浮空。拂鶴伊川上﹐飄花桂苑中。影麗重輪月﹐飛隨團扇風。還取長歌處﹐帶曲舞春風。

【又《應衡陽王教詠雪詩》】九冬飄遠雪﹐六出表丰年。睢陽生玉樹﹐云夢起瓊田。入窗輕落粉﹐拂柳駛飛綿。欲動淮南賦﹐亂下桂花前。

【隋王衡《玩雪詩》】寒庭浮暮雪﹐疑從千里來。皎潔隨處滿﹐流亂逐風回。璧臺如始扌﹐瓊樹似新栽。不待陽春節﹐誰持競落梅。

【陳子良《詠春雪詩》】光映妝樓月﹐花承歌扇風。欲妒梅將柳﹐故落早春中。

【上官儀《詠雪詩》】禁園凝朔气﹐瑞雪掩晨曦。花明棲鳳閣﹐珠散影娥池。飄素迎歌上﹐翻光向舞移。幸因千里映﹐還繞萬年枝。

【董思恭《詠雪詩》】天山飛雪度﹐言是落花朝。惜哉不我與﹐蕭索從風飄。鮮潔淩紈素﹐紛糅下枝條。良書竟何在﹖坐見容華銷。○霜第三敍事

《大戴禮》云﹕霜﹐陰陽之气也﹐陰气勝則凝而爲霜。《易》曰﹕履霜堅冰﹐陰始凝也。《釋名》﹕霜者﹐喪也﹐其气慘毒﹐物皆喪也。《春秋感精符》云﹕霜﹐殺伐之表。季秋霜始降﹐鷹隼擊。王者順天行誅﹐以成肅殺之威。若政令苛﹐則夏下霜﹔誅伐不行﹐則冬霜不殺艸。京房《易傳》云﹕誅不原情﹐其霜附木不下地﹔不教而誅﹐其霜反在艸下。《淮南子》云﹕霜神名靑女。﹝《淮南子》曰﹕靑女出以降霜。髙誘注﹕靑女﹐天神﹐主霜雪。﹞《說文》﹕﹛﹜﹐早霜也﹔皚﹐霜之白者也。霜有玄霜﹑﹝《漢武帝內傳》曰﹕仙家上藥有玄霜﹑絳雪。﹞紺碧霜﹑﹝王子年《拾遺記》曰﹕廣延國﹐霜色紺碧。﹞甘霜。﹝王子年《拾遺記》曰﹕兼州霜﹐甘也。﹞事對

【鐘鳴駟見】《山海經》曰﹕丰山有九鐘﹐是知霜鳴。郭璞注曰﹕霜降則鐘鳴﹐故言知也。《國語》曰﹕駟見而實霜﹐實霜而冬裘具。賈逵曰﹕駟﹐房星也。

【陰凝地升】陰凝見敍事。《五經通義》曰﹕寒气凝以爲霜﹐從地升也。

【挫物休工】《孝經援神契》曰﹕霜以挫物。《禮記》曰﹕季秋之月﹐霜始降﹐則百工休。

【封條殺木】張衡《七命》曰﹕三春之溢露﹐溯九秋之鳴飈。零雪寫其根﹐霏霜封其條。《春秋元命苞》曰﹕霜以殺木﹐露以潤艸。

【仙藥神鑪】《漢武內傳》曰﹕西王母云﹕仙家上藥有玄霜﹑絳雪。《抱朴子》云﹕凝霜雪於神鑪﹐采靈芝於嵩嶽。

【鷹擊豺祭】鷹擊見敍事。《周書》曰﹕霜降之日﹐豺乃祭獸。

【白露爲堅冰至】《毛詩》曰﹕蒹葭蒼蒼﹐白露爲霜。毛萇注曰﹕蒹葭﹐蘆也﹔蒼蒼﹐盛也。白露降﹐凝而爲霜。《易》曰﹕履霜堅冰至。王弼注曰﹕始於履霜﹐至於堅冰。

【君子履婦功成】《禮記》曰﹕霜露旣降﹐君子履之﹐必有淒愴之心﹐非其寒之謂也。鄭注云﹕以感時念親也。《家語》曰﹕霜降而婦功成﹐嫁娶行焉。王肅注曰﹕季秋霜降﹐嫁娶者始此也。

【鷓鴣畏鴻雁飛】崔豹《古今注》曰﹕鷓鴣常向日而飛﹐畏霜露﹐夜飛則以樹葉覆其背上。《五經鉤沈》曰﹕天霜樹落葉﹐而鴻雁南飛。

【魏葛屨齊紈扇】《毛詩》曰﹕糾糾葛屨﹐可以履霜﹔摻摻女手﹐可以縫裳。毛萇注曰﹕夏葛屨﹐冬皮屨。葛屨﹐履霜也。鄭玄云﹕魏俗﹐至冬﹐猶謂葛屨可用履霜﹐利其賤也。班婕妤《怨歌行》曰﹕新裂齊紈素﹐皎潔如霜雪。

【踐馬蹄覆蠶繭】《莊子》曰﹕馬蹄可踐霜雪﹐毛可以禦風寒。王子年《拾遺記》曰﹕員嶠之山名環丘﹐有冰蠶﹐以霜雪覆之﹐然後作繭。其色五采﹐織爲文錦﹐入水不濡。以之投火﹐經宿不燎。唐堯之代﹐海人獻以爲黼黻。

【尹逐伯奇燕系鄒衍】琴操﹐履霜操者﹐伯奇之所作也。伯奇﹐尹吉甫之子也。甫聽其後妻之言﹐疑其孝子伯奇﹐遂逐之。伯奇編水荷而衣之﹐采蘋花而食之。淸朝履霜﹐而自傷無罪見放逐﹐乃援琴而鼓之。《淮南子》曰﹕鄒衍事燕惠王盡忠﹐左右贊之﹔王系之﹐仰天而哭。夏五月﹐天爲之下霜。詩

【梁張率《詠霜詩》】駟見視乾度﹐鐘鳴測地機。秋冬交代序﹐朝霜白綏綏。原野生暮靄﹐階墀散夕霏。徘徊總嚴气﹐悵望淪淸輝。平臺寒月色﹐池水愴風威。凝陰同䢐夜﹐遞雁獨歸飛。縈叢亂蕪絕﹐繁林紛已稀。貞松非受冷﹐芳艸徒具腓。

【蘇味道《詠霜詩》】金祗暮律盡﹐玉女暝气歸。孕冷隨鐘徹﹐飄華逐劍飛。淵日浮寒景﹐乘風進曉威。自有貞筠質﹐寧將庶艸腓。○雹第四敍事

《說文》云﹕雹﹐雨冰也。從雨包聲。《左傳》云﹕凡雹﹐皆冬之愆陽﹐夏之伏陰。﹝愆陽﹐冬沮也﹔伏陰﹐夏寒也。﹞聖人在上無雹﹐𨿽有不爲災。洪範《五行傳》云﹕陰陽相脇而雹霰﹐盛陰雨雪凝滯而冰寒﹔陽气薄之不相入﹐則散而爲霰﹔盛陽雨水溫暖而湯熱﹐陰气脇之不相入﹐則轉而爲雹。霰者﹐陽脇陰也﹔雹者﹐陰脇陽也。《白虎通》曰﹕自上而下曰雨雹。事對

【凝气雨冰】《春秋漢含孳》曰﹕專一精並﹐气凝爲雹。宋均注曰﹕謂若魯僖公脇於齊﹐以妾爲妻﹐尊重齊媵﹐無回曲之心﹐感陰水气﹐乃使結而不解散。許愼《說文》曰﹕雹﹐雨冰也。從雨包聲。

【祠井都泉】陳畱《風俗傳》曰﹕雍丘縣夏后公祠有神井﹐能興霧雹。伏琛《齊地記》曰﹕安丘城南三十里雹都泉﹐其雹或出或否﹐亦不爲災異。

【流銅銷石】《涼州異物志》曰﹕有大人生於北邊﹐偃臥於野。其髙如山﹐頓腳成谷﹐橫身塞川。近之有尖銅雹擊旃。注曰﹕旃﹐之也。惟可遙看﹐不可到下﹐到下則雷霆流銅鐵之丸以擊人。《歷代紀》曰﹕石遵襲位﹐鄴中暴風雨﹐震雷雹如斗﹐金石皆銷﹐月餘乃滅。

【馬頭雞子】《漢書》曰﹕武帝元封三年十二月﹐雨雹大如馬頭﹔宣帝地節四年五月﹐山陽濟陰雨雹如雞子﹐深二尺五寸﹐殺二十人﹐蜚鳥皆死。

【五寸九澤】《史記》﹕漢景帝二年秋雨雹﹐大者五寸﹐深二尺。《淮南子》曰﹕北極之極有九澤﹐有積冰雪雹。

【陽愆陰伏】並見上。

【折木傷稼】《孔叢子》曰﹕永初三年夏﹐河西縣大雨雹﹐皆如杯捲﹐大者或如斗﹐殺畜生雉兔﹐折樹木。《東觀漢記》曰﹕韓ㄌ﹐字伯師﹐除爲下邳令﹐視事未周﹐吏人愛慕。時鄰縣皆雹傷稼﹐ㄌ縣界獨無雹。

【如斧如礪】《漢書》曰﹕成帝河平二年四月﹐楚國雨雹大如斧﹐飛鳥皆死。《紀年》云﹕夷王七年冬﹐雨雹大如礪。

【陰脇陽徵動羽】《西京雜記》曰﹕鮑敝問董仲舒曰「雹﹐何物也﹖」仲舒曰「陰气脇陽也。」風角占曰「徵動羽﹐有雹霜。」

【如桃李似杯捲】《風俗通》曰﹕成帝問劉向曰「俗說文帝時﹐天下斷獄二人﹐米一斗一錢﹐有此事否﹖」對曰「皆不然。」後元年雨雹如桃李﹐深二尺﹐尋太宗之代﹐不可爲升平。下見上《孔叢子》。詩

【陳陸瓊《和張湖熟雹詩》】惟徵動羽﹐惟陰脇陽。雨冰作﹐凝气爲祥。○露第五敍事

《大戴禮》云﹕露﹐陰陽之气也。夫陰气勝﹐則凝爲霜雪﹔陽气勝﹐則散爲雨露。《說文》云﹕露﹐潤澤也。《白虎通》曰﹕露者﹐霜之始﹐寒則變爲霜。《瑞應圖》云﹕露色濃爲甘露。王者施徳惠﹐則甘露降其艸木。《晉中興書》曰﹕甘露降﹐耆老得敬﹐則松柏受之﹔尊賢容眾﹐則竹葦受之。甘露者﹐仁澤也﹐其凝如脂﹐其美如飴。甘露一名天酒。﹝東方朔《神異經》曰﹕西北海外有人﹐長二千里﹐兩腳中間相去千里﹐腹圍一千餘里﹐但日飲天酒五斗。張華注曰﹕天酒﹐甘露也。﹞露之異者﹐有朱露﹑丹露﹑玄露﹑靑露﹑黃露。﹝《洞冥記》曰﹕勒畢國人長三寸﹐有翼﹐善言語戲笑﹐因名語國。飲丹露爲漿。丹露者﹐日初出有露汁如朱也。又曰﹕東方朔遊吉云之地﹐漢武帝問朔曰「何名吉云﹖」曰「其國俗﹐常以雲气占吉凶。若吉樂之事﹐則滿室雲起五色。照著於艸樹﹐皆成五色露﹐露味甘。」帝曰「若云五色露﹐可以得否﹖」朔乃東走﹐至夕而還﹐得玄﹑黃﹑靑露﹐盛之璃器以援帝。帝徧賜羣臣。得露嘗者﹐老者皆少﹐疾病皆愈。﹞事對

【玉杯瓊爵】《漢武帝故事》曰﹕上作承露盤﹐仙人掌擎玉杯﹐以取云表之露。曹植《魏徳論》曰﹕玄徳洞幽﹐飛化上承。甘露以降﹐蜜淳冰凝。觀陽弗﹐瓊爵是承。獻之帝朝﹐以明聖徵。

【晨降宵零】《楚詞》曰﹕鑿山楹而爲室兮﹐下披衣於水渚。霧露其晨降兮﹐云依霏而承宇。班固《典引》曰﹕甘露宵零於丰艸﹐三危軒翥於茂樹。

【潤艸垂木】《春秋元命苞》曰﹕霜以殺木﹐露以潤艸。《續晉陽秋》曰﹕隋郡上甘露﹐降攝陽縣﹐垂木露凝十餘里。

【在棘被蘭】《毛詩》曰﹕湛湛露斯﹐在彼杞棘﹔顯允君子﹐莫不令徳。阮藉《詠懷詩》曰﹕淸露被蘭臯﹐凝霜沾野艸﹔朝爲美少年﹐夕暮成醜老。

【三危五色】《呂氏春秋》曰﹕伊尹《說湯》曰「水之美者﹐有三危之露。」下見上。

【脂凝蜜淳】何法盛《晉中興書》曰﹕甘露者﹐仁澤也﹔其凝如脂。下見上曹植《魏徳論》。

【蛇遊龜飲】劉向《說苑》曰﹕騰蛇遊於霧露﹐乘於風行﹐非千里不止。《洞冥記》曰﹕元封二年﹐數遏國獻能言龜一﹐頸長尺二寸﹐東方朔曰﹕惟承桂露以飲之。

【鶴警蟬鳴】周處《風土記》曰﹕白鶴性警﹐至八月白露降﹐流於艸葉上﹐滴滴有聲﹐則鳴。劉向《說苑》曰﹕吳王欲伐荊﹐告其左右曰「敢有諫者死。」舍人有少孺子者欲諫﹐懷丸操彈於後園﹐露沾其衣﹐如是三朝。吳王曰「子來﹐何露沾其衣如此﹖」對曰「園中有樹﹐其上有蟬﹔蟬居髙悲鳴飲露﹐不知螳螂在其後﹔螳螂曲跗取蟬﹐不知黃雀延頸欲啄﹔黃雀又不知彈丸在其下也﹔臣欲彈雀﹐又不知傍有坑而墜也。」

【金掌銅盤】上見《漢武帝故事》。班固《西都賦》曰﹕撫仙掌以承露﹐擢雙立之金莖。曹植《承露盤銘》曰﹕大形見者莫如髙﹐物不朽者莫如金﹐气之淸者莫如露﹐盛之安者莫如盤。乃詔有司﹐鑄銅建承露盤於芳林園。

【漢宮魏殿】《漢書》﹕宣帝詔曰「乃者鳳皇集太山陳畱﹐甘露降未央宮﹐其赦天下。」魏明帝與東阿王詔曰「昔先帝時﹐甘露屢降於仁壽殿前﹐靈芝生芳林園中﹔自吾建承露盤已來﹐甘露復降芳林園仁壽殿前。」

【助海浚江】張衡《奏事》曰﹕飛塵增山﹐霧露助海﹐傅咸詩曰﹕零露浚江海﹐飛塵崇山嶽﹔過謬佐臺輔﹐安能飪鼎飠束。

【托桐薤】《蘇子》曰﹕夫人生一代﹐若朝露之托桐葉耳﹐其與幾何﹖《古今注》曰﹕薤露﹐哀歌也﹐言人命如薤上之露﹐易。露明朝更復落﹐人死一去何時歸﹖

【色紫色丹降陵降郡】《呂氏春秋》﹕伊尹說湯曰「水之美者﹐三危之露﹔和之美者﹐揭雩之露﹐其色紫。」《拾遺記》曰﹕昆侖山有甘露﹐望之色如丹﹐著木石則皎然如霜雪﹐寶器承之如飴﹐人君聖徳則下。範曄《後漢書》曰﹕明帝水平十七年﹐甘露降於原陵。又曰﹕桓帝永康元年秋八月﹐魏郡言嘉禾生﹐甘霜降。詩

【梁劉忄詹驚《早露詩》】九畹凝芳葉﹐百艸瑩新珠﹔盈荷𨿽不潤﹐拂竹竟難枯。

【梁顧煊《賦得露詩》】飛空猶蘊狀﹐集物始呈華﹔萎黃病秋筍﹐厭長春芽。非惟溥蔓艸﹐頗亦變蒹葭﹔仍增江海浪﹐聊點木蘭花。

【隋江總《詠采甘露應詔詩》】祥露曉氛氳﹐上林朝晃朗﹔千行珠樹出﹐萬葉瓊枝長。徐輪動仙駕﹐淸晏畱神賞﹔丹水波濤汛﹐黃山煙霧上。風亭翠旆開﹐云殿朱弦響﹔徒知恩禮洽﹐自憐名實爽。

【庾抱《賦得胥臺露詩》】胥臺旣落構﹐荊棘稍侵扉﹔棟折連云影﹐梁摧照日暉。翔軍逐不及﹐巢燕反無歸﹔惟有團階露﹐承睫共沾衣。

【駱賓王《秋露詩》】玉關寒气早﹐金塘秋色歸﹔泛掌光逾淨﹐添河滴尙微。變霜凝曉液﹐承月委圓輝﹔別有吳臺上﹐應濕楚臣衣。

【董思恭《詠露詩》】夜色凝仙掌﹐晨甘下帝庭﹔不覺九秋至﹐遠向三危零。蘆渚花𨿽白﹐葵園葉尙靑﹔陽一灑惠﹐方願益滄溟。頌

【梁神氵存《芳林園甘露頌》】福以徳彰﹐慶沿業皎﹔矧玆嘉露﹐因祥特表。翻潤星夕﹐流甘月曉﹔奇越雕氛﹐珍逾素鳥。至道伊融﹐大化期肇。惟此大化﹐實感天眷﹔降液丹墀﹐飛津綺殿。九服依風﹐八荒攺面﹔敢述朦詞﹐式旌舞忭。表

【隋盧思道《在齊爲百官賀甘露表》】竊以河榮洛變﹐授祉於勛華﹔玄玉素鱗﹐降靈於湯武。其間微禽弱艸﹐攺狀移形﹐夜宿朝云﹐星光動色﹐皆以照臨下土﹐發揮帝載﹐千祀一至﹐隔代同符。伏惟陛下﹐上總天維﹐傍握河紀﹐持欽翼之小心﹐纂升平之大業。萬靈翹首﹐應三臺以西巡﹔兩儀貞觀﹐乘六气而東指。卿云旣出﹐還聞百辟之歌﹔河淸可俟﹐實得萬人之嘆。而上玄乃顧﹐神物薦委﹐飛甘灑潤﹐玉散珠連。昔魏明仙掌﹐竟無靈液﹔漢武金盤﹐空望云表﹐豈若神漿可挹﹐流珠九戶之前。天酒自零﹐凝照三階之下﹐斯實曠代祥符。前王罕遇﹐休矣美矣﹐皇哉唐哉。臣等並邀昌運﹐俱沐玄造﹐驟聞祕祉﹐亟睹冥貺。振鱗撫翼﹐空馳魚鳥之心﹔瘞玉編金﹐方待云亭之後。啟

【沈約《謝賜甘露啟》】約言﹐左右﹐徐儼宣敕﹕垂賜法音寺松葉上甘露﹐臣往年經見﹐不過沾條而已。時或凝結﹐才若輕霧﹐未有玉聚珠聯。光粲若是﹐實由積仁上通﹐冥徳下降﹐故能委華宵極。被後雕﹐慈旨曲洽﹐頒此祥賚﹐不任欣荷。謹以啟事謝以聞。

【後梁蕭欣《謝賜甘露啟》】臣欣啟﹕某奉宣敕旨﹐垂賚便殿﹐桃葉甘露﹐拜受雀躍﹐載懷鳥。伏以聖徳至大﹐和气茂遠﹔是以神液甘流﹐靈滋膏被。求之前代﹐鏡諸中古﹐或降邑都﹐尙君臣動色﹔遐邇趨慶﹐未有發瑞殿庭﹔呈祥玩矚﹐視聽罕聞﹐祥行絕代﹐臣與奉休明。曲蒙玆錫﹐獨深舞﹐實有常品﹐不任下情。謹以啟事以聞。○霧第六敍事

《春秋元命苞》曰﹕霧﹐陰陽之气。陰陽怒而爲風﹐亂而爲霧。《莊子》曰﹕騰水上溢故爲霧。《釋名》﹕霧﹐冒也﹐气蒙冒覆地物也。《呂氏春秋》云﹕冬行夏令﹐則氛霧冥冥。《西京記》云﹕太平之代﹐霧不塞望﹐浸淫被泊而已。《帝王世紀》曰﹕凡重霧﹐三日必大雨。雨未降﹐其霧不可冒行也。﹝《博物志》曰﹕王肅﹑張衡﹑馬均﹐俱冒重霧行﹐一人無恙﹐一人病﹐一人死。問其故﹐無恙者云﹕我飲酒﹐病者飽食﹐死者空腹。﹞霧有亦霧﹑靑霧﹑白霧﹑黃霧之異。﹝《望气經》曰﹕十月癸巳霧﹐赤爲兵﹐靑爲殃。《抱朴子》曰﹕白霧四面圍城﹐不出百日﹐大兵必至。漢成帝五舅同日封侯﹐其夏黃霧四塞。﹞事對

【三日五里】《帝王世紀》曰﹕帝沃丁八年﹐伊尹卒。年百有餘歲﹐大霧三日。沃丁葬以天子之禮﹐祀以大牢﹐親自臨喪三年﹐以報大徳焉。謝承《後漢書》曰﹕張楷﹐字公超﹐性好道術﹐能作五里霧。時關西人裴優亦作三里霧。

【蛇遊豹隱】《韓子》曰﹕飛龍乘雲﹐騰蛇遊霧﹔雲罷霧散﹐與寅蟻同矣。劉向《列女傳》曰﹕陶子妻者﹐陶大夫子之妻也。子化陶三年﹐名譽不興﹐家富三倍。其妻數諫曰「夫子能薄而官大﹐是謂嬰害﹔無功而家昌﹐是謂積殃。昔楚令尹子文之化﹐家貧而國富﹐福結於子孫﹐名垂於後代﹔今夫子貧富務大﹐不顧後害。妾聞南山有玄豹﹐霧雨七日不下食者﹐何也﹖欲以澤其衣毛﹐而成其文章﹐故藏以遠害。今君若此﹐皆不免後患。」按﹕藏﹐隱也。故謝詩云「𨿽無玄豹姿﹐終隱南山霧。」

【圍城繞軍】上見上。《抱朴子》又曰﹕大霧繞軍﹐霧之所在者﹐其下有塞將軍之令。

【煙回水溢】《宜都山川記》曰﹕郡西北﹐陸行三十里﹐有丹口。天晴出嶺﹐忽有霧起﹐回轉如煙﹔不過再朝﹐雨必降。下見上《莊子》

【嗽水吹沙】沈約《宋書》曰﹕後漢正月朝﹐天子臨徳陽殿受朝賀。舍利從南方來﹐戲於殿前﹐激水化成比目魚﹐跳躍嗽水﹐作霧翳日。《拾遺記》曰﹕平沙千里﹐色如金﹐細如粉﹔風沙起如霧﹐亦曰金霧。

【涿野夢澤】《古今注》曰﹕黃帝與蚩尢戰於涿鹿之野﹐蚩尢作大霧。王粲《英雄記》曰﹕曹公亦壁敗﹐行雲夢大澤中﹐遇大霧﹐迷失道路。

【夏井漢墳】上見圈稱陳畱《風俗通》。《漢武帝故事》曰﹕武帝葬茂陵﹐芳香之气異常﹐積於墳埏之間﹐如大霧。

【銀山丹嶺】《湘州記》曰﹕曲江縣有銀山﹐常多素霧。下見上《宜都山川記》。

【乘龜騎鹿】王烈之《安成記》曰﹕縣人有謝廩者﹐行田歸路中﹐忽遇雲霧。霧中有一人﹐乘龜而行。廩知神人﹐拜請求隨去。父曰「汝無仙骨﹐不得去也。」《楚詞》曰﹕使梟陽先道兮﹐白虎爲之前後。浮�霧而入冥兮﹐騎白鹿而容與。

【鄧公呼吸猛獸吐嗽】《蘇子》曰﹕蜀鄧公呼吸成霧。東方朔《十洲記》曰﹕漢武帝天漢中﹐回胡國獻猛獸。使者曰「猛獸之出﹐生昆侖﹐或出玄圃﹐食气飲霧﹐解人語﹐當其神也。立起風雲﹐吐嗽霧露﹐百邪迸走﹐因名猛獸。」

【靑山靑天四塞四起】徐幹《中論》曰﹕文王遇姜公於渭陽﹐執竿而釣。文王得之﹐灼若披云而見白日﹐霍若開霧而觀靑山。王隱《晉書》曰﹕樂廣爲尙書令﹐衛見而奇之﹐令諸子造焉。曰「此人之水鏡也﹐每見﹐瑩然若開霧睹靑天。」《漢書》曰﹕王氏五侯俱封﹐其日黃霧四塞終日。京房妖占曰「大霧﹐君迷惑﹐雲霧四起﹐則時多隱士。」詩

【太宗皇帝《賦得花庭霧詩》】蘭气已燻宮﹐新蕊半妝叢﹔色含輕重霧﹐香引去來風。拂樹濃舒碧﹐縈花薄蔽紅﹔還當雜行雨﹐仿佛隱遙空。

【又《遠山澄碧霧詩》】殘云收翠嶺﹐夕霧結長空﹔帶岫凝全碧﹐障霞隱半紅。仿佛分初月﹐飄搖度曉風﹔還因三里處﹐冠蓋遠相通。

【梁孝元帝《詠霧詩》】三辰生遠霧﹐五里暗城﹔從風疑細雨﹐映日似遊塵。乍若輕煙散﹐時如佳气新﹔不妨鳴樹鳥﹐時蔽摘花人。

【又】曉霧晦階前﹐垂珠帶葉邊。五里浮長隰﹐三辰晦遠天。傍通似佳气﹐卻望若飛煙。疏簾還復密﹐新棟更疑連。還思逢樂廣﹐能令露霧褰。

【梁伏挺《行舟遇早霧詩》】水霧雜山煙﹐冥冥不見天﹔聽猿方忖岫﹐聞瀨始知川。漁人惑澳浦﹐行舟迷溯沿﹔日中气靄盡﹐空水共澄鮮。

【梁沈趨《賦得霧詩》】窈郁蔽園林﹐依霏被軒牖﹔睇霧始疑空﹐瞻空復如有。遊蛇隱遙漢﹐文豹棲南阜﹔旣殊三五輝﹐遠望徒回首。

【董思恭《詠霧詩》】蒼山夜已暮﹐翠觀黯將沈﹔終南晨豹隱﹐巫峽夜猿吟。天寒气不歇﹐景晦色方深﹔待訪公超﹐將予赴華陰。

【蘇味道《詠霧詩》】氤氳起洞壑﹐遙裔匝平疇﹔乍似含龍劍﹐還疑映蜃樓。拂林隨雨密﹐度迥帶煙浮﹔方謝公超步﹐終從彥輔遊。○虹霓第七敍事

《春秋元命苞》曰﹕虹霓者﹐陰陽之精。雄曰虹﹐雌曰霓。《釋名》云﹕虹﹐陽气之動也。虹﹐攻也﹐純陽攻陰之气。《月令章句》云﹕夫陰陽不和﹐婚姻失序﹐卽生此气。虹見有靑赤之色﹐常依陰雲而晝見﹐於日衝無雲不見﹐太陰亦不見。見輒與日相互﹐率以日西﹐見於東方。故《詩》曰「くぐ在東。」くぐ﹐虹也。﹝《爾雅》云。﹞霓﹐雌虹也。一名挈貳。﹝《爾雅》云。﹞凡虹雙出﹐色鮮盛者爲雄﹐雄曰虹﹔暗者爲雌﹐雌曰霓。﹝京房《易傳》曰﹕霓﹐旁气也。其占云﹕妻乘夫則見之﹐陰勝陽之表也。四時有之﹐惟雄虹見藏有月。有此二說。﹞事對

【吐金化玉】劉敬叔《異苑》曰﹕晉陵薛願﹐義熙初﹐有虹飲其釜﹐須臾翕響便竭。願輦酒灌之﹐隨涸﹐吐金滿器。於是災獘日祛﹐而丰富歲臻。幹寶《搜神記》曰﹕孔子作《春秋》制《孝經》旣成﹐齋戒向北辰而拜﹐告備於天。乃泱郁起白霧摩地﹐赤虹自上而下﹐化爲黃玉﹐長三尺﹐上有刻文。孔子跪受而讀之。

【美人丈夫】郭注《爾雅》曰﹕俗名美人。《續搜神記》曰﹕廬陵巴丘人陳濟者﹐作州吏。其妻獨在家﹐常有一丈夫﹐長大儀貌端正﹐著絳碧袍﹐彩色炫耀﹐相期於一山澗間。至於寢處﹐不覺有人道相感接。比鄰人觀其所至﹐輒有虹見。

【拖軒回館】司馬相如《上林賦》曰﹕挽香沙而無見﹐仰攀扌祭而捫天。奔星更於閨闥﹐宛虹拖於軒。左思《吳都賦》﹕憲紫宮以營室﹐廓廟庭之漫漫。寒暑隔閣於邃宇﹐虹霓回帶於云館。

【二气五色】《文子》曰﹕天二气卽成虹﹐地二气卽泄藏﹐人二气卽生病。《春秋潛潭巴》曰﹕虹出﹐后妃陰脇主。又曰﹕五色疊至﹐照於宮殿﹐有兵革之事。

【貫日出暈】《史記》曰﹕荊軻慕燕丹之義﹐白虹貫日﹐太子畏之。應劭曰「燕太子養荊軻﹐令刺秦王﹐精誠感天﹐白虹貫日。」《雜兵書》曰﹕日暈有白虹貫內﹐在外者﹐從所止戰勝。

【屬宮貫城】《漢書》曰﹕上宮桀謀廢昭帝﹐迎立燕王﹐令羣臣皆裝。是時天雨﹐虹下屬宮中飲井﹐井水竭。沈約《宋書》曰﹕劉義慶在廣陵﹐夜而白虹貫城﹐野麇入府﹐心甚惡之﹐因自陳求還。

【晝見夜出】薛瑩《後漢書》曰﹕靈帝光和元年﹐虹晝見禦所﹐居崇徳後殿前庭中﹐色靑赤。王韶之《晉安紀》曰﹕羲熙二年七月夜﹐彩虹出西方﹐蔽月。

【太子畏小人祥】上見《史記》應劭注云。如淳注曰﹕虹臣气﹐日爲君。《列士傳》曰﹕荊軻發後﹐太子見虹貫日﹐不徹﹐曰「吾事不成矣﹗」張《漢紀》曰﹕靈帝時﹐虹晝見庭中﹐引議郎蔡邕詣金商門問。對曰「虹霓﹐小人女子之祥。」

【陰陽交樞鎭散】《春秋元命苞》曰﹕陰陽交爲虹霓。《春秋運斗樞》曰﹕樞星散爲虹霓。《河圖稽耀鉤》曰﹕鎭星散爲虹霓。

【若鳥飛似龍降】《漢書》曰﹕武帝東遊東萊﹐臨大海。是歲如虹气﹐蒼黃若飛鳥﹐集城陽宮上。漢名臣蔡邕奏曰「奉詔云﹐五月二十九日有黑气墮溫殿東庭中﹐黑如車蓋﹐騰起奮迅﹐五色﹐有頭﹐體長十餘丈﹐形宛似龍。占者以虹霓對﹐虹著於天而降於庭。以臣之聞﹐則天所投虹也。」

【貫月生頊升天後雄】《詩含神霧》曰﹕瑤光如霓貫月﹐正白﹐感女樞﹐生顓頊。常璩《華陽國誌》曰﹕李特長子蕩﹐字仲平﹔少子雄﹐字仲雋。初特妻羅妊雄﹐夢雙虹自地升天﹐一虹中斷。羅曰「吾二兒﹐若有先亡者﹐必有貴者。」後雄遂王蜀。賦

【梁江淹《赤虹賦》】東南嶠外﹐爰有九石之山﹐乃紅壁千里﹐靑萼百仞﹐苔滑臨水﹐石險帶溪﹐自非巫咸采藥﹐羣帝上下者﹐皆斂意焉。於時夏蓮始舒﹐春蓀未歇﹐肅ぎ投渚﹐緩拽江潭。正逢巖崖相照﹐雨雲爛色﹐俄而雄虹赫然﹐暈光曜水﹐偃蹇山頂﹐舄弈江湄。迫而察之﹐實曰陰陽之气﹐信可觀也。又憶昔登鑪峯上﹐手接白雲。今行九石下﹐親弄絳霓﹐二奇難並﹐感而賦曰﹕迆邐羲兮﹐不極之連山。禺鱅虎豹兮﹐玉虺騰軒。孟夏氤氳兮﹐荷葉涵蓮。悵何意兮容與﹐冀暫緩此憂年。失世上之異人﹐遲山中之虛迹﹐掇仙艸於危峯﹐鐫神丹於崩石。視岫之吐翕﹐養黿梁之交積。於是紫霧上河﹐絳氛下漢﹔白日無際﹐碧雲捲半﹔行雨蕭索﹐光煙艷斕﹔水學金波﹐石似瓊岸。鎭龜鱗之峻峻﹐繞蛟色之漫漫。俄而赤霓電出﹐蚴虯神驤﹔曖昧以變﹐依稀不常﹔非虛非實﹐乍滅乍光﹔赫山頂﹐照燎水陽。𨿽圖緯之有載﹐曠代彌識而未逢。旣咨嗟而躑躅﹐聊周流而從容。相番禺之廣澤﹐憶丹山之喬峯。騎傅說之一星﹐乘夏后之兩龍。彼靈物其詎幾﹐寂火滅於山紅。余形可覽﹐殘色未去。曜葳蕤而在艸﹐映靑蔥而結樹﹔昏靑苔於丹渚﹐暖朱艸於石路。霞晃朗而下飛﹐日通而上度﹔俯形命之窘獨﹐哀時俗之不固。定赤舄之易遺﹐乃鼎湖之可慕。旣以爲も四毳之駕﹐方瞳一角之人。帝臺北荒之際﹐山西海之濱﹐流沙之野﹐析木之津﹐云或怪彩﹐煙或異鱗﹐必雜虹霓之气﹐陰陽之神。詩

【董思恭《詠虹詩》】春暮萍生早﹐日落雨飛余﹔橫彩分長漢﹐倒色媚淸渠。梁前朝影出﹐橋上晚光舒﹔願逐旌旗轉﹐飄飄侍直廬。

【蘇味道《詠虹詩》】紆余帶星渚﹐窈窕戾天潯﹔空因壯士見﹐還共美從沈。逸勢含良玉﹐神光藻瑞金﹔獨畱長劍彩﹐終負昔賢心。○霽晴第八敍事

《說文》云﹕霽﹐雨止也﹔﹛妻﹜﹐雨霽也。雨止雲罷貌也。書稱時若﹐﹝以干物。霽﹐景也。﹐治也。若﹐順也。孔安國注云﹕君政治則時順。﹞此休徵之應也。僭恆若﹐﹝恆﹐常也。注云﹕君行僭差﹐則常逆。﹞此咎徵之應也。《白虎通》曰﹕太平之時﹐時雨時霽﹐不以恆﹐而以時﹐天地之气宣也。後漢應﹑魏文帝﹑繆襲﹐晉傅玄﹑陸云﹐並有《喜霽賦》﹔晉湛方生有《天晴詩》﹐嵇含有《悅晴詩》﹔近代詞人﹐作者甚眾﹐以苦陰霖而喜悅晴霽也。事對【雨止�罷】見上《說文》也。

【門齊社】《禮記》曰﹕雩﹐祭水旱也。《三社義宗》云﹕雩﹐祈雨之祭﹔﹐止雨之祭﹐每於城門。《長沙耆舊傳》云﹕文虔﹐字仲儒﹐爲郡功曹吏。時霖雨廢人業﹐太守憂悒﹐召虔補戶曹。虔奉教齋戒﹐在社三日﹐夜夢白頭翁謂曰「爾來何遲﹖」虔具白所夢。太守曰「昔禹夢靑繡衣男子﹐稱蒼水使者﹐禹知水脈當通。若掾此夢﹐將可比也。」明日果大霽。

【收霓恆陽】上見《月令章句》。又《潘尼賦》曰﹕收絳虹於漢陰。盧諶《朝華賦》曰﹕當於重陰始祛﹐微雨新晴﹐抑以泥液﹐恆以陽精。《玉篇》云﹕日气也。

【嵇詩陸賦】嵇含《悅晴詩》曰﹕勁風歸巽林﹐玄雲起重基﹔朝霞炙瓊樹﹐夕影映玉芝。鳴鳳輕翮﹐應龍曝纖﹔百谷偃而立﹐大木顚復持。陸云《喜霽賦序》曰﹕永寧二年﹐鄴都大霖﹐作《秋霖賦》。賦成﹐天雨已霽﹐故又作《喜霽賦》。

【縱陽門鞭陰石】《漢書》曰﹕董仲舒爲江都相﹐理國以《春秋》。災異之變﹐推陰陽所錯行﹐故求雨閉諸陽﹐縱諸陰。其止雨反是。《音義》云﹕祈雨閉南門﹐止雨閉北門。宋《永初山川記》云﹕宜都郡有二大石﹐一爲陽﹐一爲陰。鞭陰石則雨﹐鞭陽石則晴。

【牛泥盡燕石止】見雨門﹐顧微《廣州記》。下見《湘州記》。

【魏國興蘇峻滅】魏略《五行志》曰﹕延康元年﹐大霖雨五十餘日。魏有天下乃霽﹐將受大禪之應也。晉中興《徵祥記》曰﹕咸和四年﹐陰霖五十餘日﹐峻滅乃霽。

【作賦成受祚應】並見上。

【夢白頭翁見香鑪岫】事見上。盛弘之《荊州記》曰﹕參山周回數百里﹐聳狀若香鑪。至於雲霽﹐天明景徹﹐在襄陽北望見此山。

賦

【魏繆襲《喜霽賦》】嗟四時之平分兮﹐何陰陽之不均﹖當夏至之勾萌兮﹐或旱漧以歷旬。旣大麥之方登兮﹐汨注潦以成川。忍下民之昏墊兮﹐棄嘉谷於中田。悼彼昊天兮﹐旁魄后土。育我黎苗兮﹐降之伊祜。旣垂曜於辰角兮﹐申勸之以九﹔何災之無常兮﹐曾粢盛之弗顧。覽唐氏之洪流兮﹐悵傺以長懷。日黃昏而不寐﹐思達曙以獨哀。白日時其潛旭兮﹐云氵翁勃而交回。雷隱隱而震其響兮﹐雨霖霖而又ㄨ。察長澑之潺兮﹐若龍門之未開。賴我後之明聖兮﹐獨克躬而罪己。發一言而感靈兮﹐人靡食其何恃﹖咨天鑑之遄速兮﹐猶影響之未彰。屯玄云以東䢐兮﹐扇凱風以南翔。穹蒼皎其呈色兮﹐羲和粲以揚光。農夫欣以斂川﹐田耕於封疆。

【傅玄《喜霽賦》】喜陰霖之旣霽﹐嘉良辰之肇晴﹐悅氛電之潛匿兮﹐樂天鑑之孔明。行潦歸於百川兮﹐七气徹於云庭。東風穆而扇路﹐重陽升其舒靈。去湮沒之憂患﹐卽通途之敞平。釋昏墊之蒙昧﹐睹日月之光榮。若幽龍之出泉兮﹐超飛躍乎太淸。昔唐帝之欽明兮﹐遘洪水之巨害。在殷湯之盛時兮﹐亢炎旱以歷歲。伊我後之神聖兮﹐敷皇道以居帝。𨿽風雨之失度兮﹐且嘉谷之無敗。咸調暢以玆茂兮﹐天人穆其交泰。命怡樂之吐和兮﹐播仁風乎無外。

【晉陸云《喜霽賦》】毒霖雨之淹時兮﹐情懷憤而無懌。肅有禱於人謀兮﹐反極陰於天作。淸屏翳之洪隧兮﹐俄太山之觸石。攺望舒之離畢兮﹐躍六龍於紫閣。於是朱明日皓﹐凱風來南。復火正之舊司兮﹐黜后土於重陰。夷中原之多潦兮﹐反髙岸於嵩岑。委禾竦而振穎兮﹐偃木豎而爲林。敬大田之未墜兮﹐幸神祗之有歆。爾乃俯順習坎﹐仰熾重離。兼明暢而天地爽兮﹐羣生悅而萬物齊。戢流波於桂水兮﹐起芳塵於沈泥。災未及害﹐和斯有祥﹐翼翼黍稷﹐油油稻粱。望有年於自古兮﹐希詩人之萬箱。

詩

【太宗皇帝《初晴落景詩》】晚霞聊自洽﹐初睛彌可喜﹔日光百花色﹐風勁千林翠。池魚躍不同﹐園鳥聲還異﹔寄言博通者﹐知餘物外志。

【晉湛方生《天晴詩》】屏翳寢神轡﹐非廉收靈扇﹔靑天瑩如鏡﹐凝津弈如研。落帆修江湄﹐悠悠極長眄﹔淸气朗山壑﹐千里遙相見。

【梁簡文帝《開霽詩》】景落商飈盡﹐煙開四郊謐﹔偃蹇暮山虹﹐遊揚下峯日。水文城上動﹐城樓水中出﹔竟微共理功﹐空臥淮陽秩。

【又】散絲與山气﹐忽洽復依晴﹔雷音稍入嶺﹐電影尙連城。雨餘雲稍薄﹐風收熱復生。

【梁王筠《望夕霽詩》】連山捲亂雲﹐長林息眾籟﹔密樹含綠滋﹐遙峯凝翠靄。石澑正淙潺﹐山泉始澄汰﹔物華方人賞﹐予心期會。

【周庾信《喜晴詩》】比日思光景﹐今朝始暫逢﹔雨住便生熱﹐云晴卽作峯。水白澄還淺﹐花紅曝更濃﹔已歡無石燕﹐彌欲棄泥龍。

【又《初晴詩》】濕花飛未遠﹐陰雲斂尙低﹔燕燥還爲石﹐龍殘更是泥。

【隋王冑《雨晴詩》】初晴物候涼﹐夕景照山莊。殘虹低飲澗﹐新澑上侵塘。風度蟬聲遠﹐雲開雁路長。

【虞世南《奉和幽山雨後應令詩》】肅城鄰上苑﹐黃山邇桂宮。雨歇連峯翠﹐煙開竟野通。排虛翔戲鳥﹐跨水落長虹。日下林全暗﹐�收峯半空。山泉鳴石澗﹐地籟響生風。

【初晴應教詩】初日明燕館﹐新澑滿梁地。歸云半入嶺﹐殘滴尙懸枝。

【李百藥《雨後詩》】晚來風景麗﹐晴初物色華。薄雲向空盡﹐輕虹逐望斜。後窗臨岸竹﹐前階枕浦沙。寂寥無與語﹐樽酒對風花。

文

【宋孝武帝《祈晴文》】幽明失序﹐就陰則滯﹐連雨霖霪﹐注而不替﹐潤旣違時﹐澤而非惠。幸輟霖而吐景﹐權停雲而斂翳﹐照鸞輅於大郊﹐光龍旗於田際﹐耒耜得施﹐黍稷獲藝。增髙廩於嘉年﹐登十千於玆歲。

卷三歲時部○春第一敍事

《禮記月令》曰﹕孟春之月﹐日在虛﹐昏昴中﹐曉心中。﹝孟﹐長也。日月之行﹐一歲十二會。觀斗所建﹐命其四時。孟春﹐日月會於И訾﹐而斗建寅。﹞其日甲乙﹐其帝太﹐其神勾芒﹐﹝鄭玄曰﹕此蒼精之君﹐木官之臣。自古以來﹐著徳立功者﹐太﹑宓羲也。勾芒﹐少氏之子﹐曰重﹐爲木官。﹞律中太簇。﹝律﹐候气之管﹐以銅爲之﹐中猶應也。髙誘注曰﹕萬物動生﹐簇地而出﹐故曰太簇。﹞東風解凍﹐蟄虫始振﹐﹝振﹐動也。﹞魚上冰﹐獺祭魚﹐鴻雁來。﹝此皆記時候。﹞天气下降﹐地气上騰﹐天地和同﹐艸木萌動。﹝此陽气蒸運﹐可耕之候。﹞《夏小正》曰﹕正月啟蟄﹐雉震﹔﹝﹐古ず字。者﹐鳴也﹔震者﹐鼓其翼也。﹞時有浚風﹐﹝浚者﹐大風﹐南風。﹞滌凍途﹐﹝滌者﹐變也﹐變而暖也。﹞田鼠出。﹝田鼠﹐兼鼠也。﹞農及雪﹐澤采蕓﹐﹝音魂。蕓似邪蒿﹐可食。﹞柳ㄗ﹐﹝ㄗ者﹐發孚也。﹞梅﹑杏﹑桃則華。﹝桃﹐山桃。﹞《月令》曰﹕仲春之月﹐日在營室﹔昏東井中﹐曉箕中。﹝仲﹐中也。仲春者﹐日月會於降婁﹐而斗建卯。﹞律中夾鐘﹐﹝髙誘曰﹕是月﹐萬物去陰而生﹐故候管者中夾鐘。始雨水﹐桃始華﹐倉庚鳴﹐倉庚﹐黃鸝也。﹞鷹化爲鳩﹔玄鳥至﹐﹝玄鳥﹐燕也。﹞日夜分﹐雷始發聲。始電﹐蟄虫咸動。《夏小正》曰﹕二月祭鮪﹐﹝鮪之至﹐其時美。﹞采芑﹐﹝芑音杞。蘧也。﹞降燕乃睇。﹝降﹐下也。燕一名玄鳥﹐齊人呼乙。睇﹐眄也。眄者﹐視可爲室。﹞《淮南子》曰﹕二月之夕﹐女夷鼓歌﹐以司天和。﹝女夷﹐神名。﹞《月令》曰﹕季春之月﹐日在婁﹐昏柳中﹐曉南斗中。﹝季﹐少也。季春日月會於大梁﹐而斗建辰。﹞律中姑洗﹐﹝髙誘注曰﹕姑﹐故也。洗﹐新也。是月陽气發﹐故去故就新。﹞桐始華﹐田鼠化爲β﹐虹始見﹐始生。﹝くぐ謂之虹。﹐萍也。﹞生气方盛﹐陽气發泄﹐勾者畢出﹐萌者盡達。﹝屈而生者曰勾﹐芒而直者曰萌。﹞《夏小正》曰﹕三月參則伏﹐﹝參星伏不見。﹞﹝B166﹞則鳴﹐﹝B166﹞﹐天螻也。《爾雅》注云﹕天螻﹐螻蛄。﹞頒冰﹐﹝分冰以授大夫。﹞拂桐葩。﹝桐葩始生貌﹐拂拂然。﹞《周書時訓》曰﹕三月鳴鳩拂羽﹐戴勝降於桑。﹝拂羽﹐以羽相擊﹔戴勝﹐促織之鳥。一名戴﹛任鳥﹜。﹞梁元帝《纂要》曰﹕春曰靑陽﹐﹝气淸而溫陽。﹞亦曰發生﹑芳春﹑靑春﹑陽春﹑三春﹑九春﹔天曰蒼天﹔﹝萬物蒼蒼而生。﹞風曰陽風﹑春風﹑暄風﹑柔風﹑惠風﹔景曰媚景﹑和景﹑韶景﹔時曰良時﹑嘉時﹑芳時﹔辰曰良辰﹑嘉辰﹑芳辰﹔節曰華節﹑芳節﹑良節﹑嘉節﹑韶節﹑淑節﹔艸曰弱艸﹑芳艸﹑芳卉﹔木曰華木﹑華樹﹑芳林﹑芳樹﹔林曰茂林﹔鳥曰陽鳥﹑時鳥﹑陽禽﹑候鳥﹑時禽﹑好鳥﹑好禽﹔正月孟春﹐亦曰孟陽﹑孟陬﹑上春初春﹑開春﹑發春﹑獻春﹑首春﹑首歲﹑初歲﹑開歲﹑發歲﹑獻歲﹑肇歲﹑芳歲﹑華歲﹔二月仲春﹐亦曰仲陽﹔三月季春﹐亦曰暮春﹑末春﹑晚春。

事對

【蒼精靑祗】張協《雜詩》曰﹕太啟東節﹐春郊禮靑祗。蒼精見敍事注。

【參伏祥正】《大戴禮》曰﹕三月參則伏不見。《國語》曰﹕農祥晨正。唐固注曰﹕農祥﹐房星也﹔晨正﹐謂晨見南方﹐謂立春之日。

【谷雨條風】《孝經緯》曰﹕周天七衡六間曰立春﹐後十五日斗指寅爲雨水﹐後十五日指甲爲驚蟄﹐後十五日指乙爲淸明﹐後十五日指辰爲谷雨。《易通卦驗》曰﹕立春條風至。宋均注曰﹕條風者﹐條達萬物之風。

【遲日和風】《毛詩》曰﹕春日遲遲﹐采蘩祁祁。鄭注曰﹕遲遲﹐舒緩也。陸士衡《樂府詩》曰﹕遊客芳春林﹐春芳傷客心﹔和風飛淸響﹐鮮云垂薄陰。

【淑景鮮�】李《悲四時詩》曰﹕舒朗景之淑鮮。鮮云事已見《和風》注中。

【九陽三節】傅玄《陽春賦》﹕生气方盛﹐九陽奮發。又《樂府詩》曰﹕穆穆三春節﹐天气暖且和。

【倉庚玄乙】《毛詩》曰﹕春日載陽﹐有鳴倉庚。注曰﹕倉庚﹐黃鸝也。蔡邕《月令章句》曰﹕仲春玄鳥至。玄鳥﹐燕也。《爾雅》曰﹕燕﹐乙也。

【拂羽揮鱗】《禮記》曰﹕季春之月﹐鳴鳩拂其羽。李《悲四時》曰﹕春日悲兮﹐魚揮鱗於巨川。

【鳴鵑ず雉】《臨海異物志》曰﹕單鳩﹐一名田鵑。三月鳴﹐晝夜不止﹔至當麥子熟﹐鳴乃得止。《大戴禮》曰﹕正月雉震ず。ず﹐鳴也﹔震﹐鼓其翼。

【玄鳥蒼龍】《呂氏春秋》曰﹕仲春之月玄鳥至。《禮記》曰﹕孟春之月﹐天子居靑陽左介﹐乘靑輅﹐駕蒼龍。

【降燕來鴻】《大戴禮》﹕二月降燕。降﹐下也。《禮記》﹕孟春之月﹐鴻雁來。【桑﹛任鳥﹜麥雉】蔡邕《月令章句》曰﹕季春戴﹛任鳥﹜降於桑。曹植《射雉賦》曰﹕暮春之月﹐宿麥盈野﹐野雉羣ず。

【化鳩歸雁】《周禮》﹕羅氏仲春獻鳩﹐以養國老。鄭玄注曰﹕春鷹化爲鳩﹐變舊爲新﹐宜以養老助生气。《禮記》曰﹕正月鴻雁來。來﹐歸也。北有雁門﹐故曰歸雁。

【玄燕黃鸝】並見上玄乙﹑倉庚注。

【冰渙雪滋】王е《春可樂》曰﹕孟春之月﹐冰泮渙以微流。李《悲四時》曰﹕悲陽澤之方宣﹐云興滋於秀石﹐飈鳴柯於崇山。

【杏花菖葉】崔《四民月令》曰﹕淸明節﹐令蠶妾理蠶室。是月也﹐杏花盛。《呂氏春秋》曰﹕冬至後五旬七日﹐菖者百艸之先生也﹐於是始耕。髙誘注曰﹕菖浦水艸。

【華桂柔桑】《尸子》曰﹕春華秋英﹐其名曰桂。《毛詩》曰﹕春日載陽﹐爰求柔桑。

【蘭徑柳衢】《楚詞》曰﹕獻歲發春兮洎吾南徵﹐蘭臯被徑兮斯路漸榮。謝惠連《三日詩》曰﹕弱柳蔭修衢。

【靑蘋綠芰】枚乘《七發》曰﹕淹靑蘋﹐遊淸風﹔陶陽气﹐蕩春心。夏侯湛《春可樂》曰﹕援若流之綠芰。

【柳夭桃】伍緝之《春芳詩》曰﹕桃柳發榮﹐丹綠粲郊邑。《毛詩》曰﹕桃之夭夭﹐灼灼其華。

【布徳論功】《禮記》曰﹕立春之月﹐天子迎春於東郊﹐布徳和令﹐行慶施惠﹐下及兆民。《大戴禮》曰﹕古者天子孟春論吏之徳行功能。

【效功論賞】《禮記》曰﹕季春之月﹐蠶事旣登﹔分繭秤絲﹐效功以供宗廟之服。《管子》曰﹕孟春之朝﹐君自聽朝論爵賞。

【帝藉神】《禮記》曰﹕孟春之月﹐天子躬耕帝藉。蔡邕曰﹕天子藉田千畝﹐以供上帝之粢盛﹐借人力以成其功﹐故曰帝藉。《呂氏春秋》曰﹕仲春之月﹐玄鳥至之日﹐以太牢祠於髙。蔡邕曰﹕髙﹐神名也。

【獻羔祭鮪】《禮記》曰﹕仲春之月﹐天子乃獻羔開冰﹐先薦寢廟。《大戴禮》曰﹕二月祭鮪﹐鮪者﹐魚之先至者。

【祈麥薦韭】《禮記》曰﹕季春之月﹐天子乃爲麥祈實。鄭玄注曰﹕於含秀求其成也。崔《四民月令》﹕二月祠太社之日﹐薦韭卵於祖禰。

【徇鐸載耜】《尙書》曰﹕每歲孟春﹐遒人以木鐸徇於路。注曰﹕遒人﹐宣令之官﹔木鐸﹐金鈴木舌﹐所以振文教也。《禮記》曰﹕孟春之月﹐擇元辰﹐天子親載耒耜﹐帥三公九卿諸侯大夫躬耕藉田。

【禁火啟冰】《周禮》曰﹕司ピ氏掌仲春以木鐸﹐以修火禁。蔡邕《月令章句》曰﹕仲春之月﹐天子獻羔開冰。

【條桑采艾】《毛詩》曰﹕蠶月條桑。鄭玄曰﹕條桑支落其葉。崔《四民月令》曰﹕三月可采艾耳。

【花蓋葉幄】夏侯湛《春可樂》曰﹕春可樂兮﹐綴雜花以爲蓋﹐集繁蕤以飾裳。葉幄見下謝萬《春賦》。

【綠野靑達】謝靈運《入彭蠡口詩》曰﹕春晚綠野秀﹐巖髙白雲屯。劉臻妻《獻春頌》曰﹕玄陸降坎﹐靑逵升震﹔陰祗送冬﹐陽靈迎春。

【浴沂禊洛】《論語》曰﹕暮春者﹐春服旣成﹐冠者五六人﹐童子六七人﹐浴乎沂﹐風乎舞雩﹐詠而歸。蔡邕《禊文》曰﹕洋洋暮春﹐厥月除巳﹐尊卑煙騖惟女與士﹐自求百福﹐在洛之。

【楡莢雨桃花水】《汜勝之書》曰﹕三月楡莢雨﹐髙地彊土可種禾。《韓詩章句》曰﹕溱與洧方渙渙兮﹐謂三月桃花水下。時鄭國之俗﹐三月上巳﹐此水招魂續魄﹐祓除不祥之故也。

賦

【晉傅玄《陽春賦》】乾坤﹐沖气穆淸﹔幽蟄旣動﹐萬物樂生。依依楊柳﹐翩翩浮萍﹔桃之夭夭﹐灼灼其榮。繁華燁而曜野兮﹐煒分葩而揚英。鵲營巢於髙樹兮﹐燕銜泥於廣庭。睹戴勝之止桑兮﹐聆布谷之晨鳴。樂仁化之普宴兮﹐異鷹隼之變形。

【晉謝萬《春遊賦》】靑陽司候﹐勾芒禦辰。陳滌灌以摧枯﹐初莖蔚其曜新﹔冪丰葉而爲幄﹐靡翠艸而成。於是遠嘯良儔﹐近命嘉賓﹐奏羽觴而交獻﹐羅絲竹以並陳﹔詠新服之璀璨﹐想舞雩之遺塵。撫鳴琴而懷古﹐登修臺而樂春。爾乃碧增邃﹐灌木結陰﹐輕雲ㄙ曖以幕岫﹐和風淸泠而啟衿。

【晉湛方生《懷春賦》】鴻飄翮於歸風﹐燕銜泥而來徵。鷙鳥感仁而革性﹐乘化而變聲。麥而含秀﹐桑藹藹而敷榮。華照灼以爛林﹐葉婀娜以媚莖。

【宋劉義恭《感春賦》】聽時禽之ミ音﹐信關關以嚶嚶﹔悲陽鴻之赴朔﹐憐春燕之入楹。天ㄙ曖而流云﹐日陰翳而淪精﹔風淑穆而吹蘭﹐雨蒙蒙而洗莖。艸承澤而擢秀﹐花順气而飛馨。

【梁簡文帝《晚春賦》】待餘春於北閣﹐藉髙燕於南陂﹔水篩空而照底﹐風入樹而香枝。嗟時序之回斡﹐嘆物候之推移﹔望初篁之傍嶺﹐愛新荷之發池。石憑波而倒植﹐林隱日而橫垂﹔見遊魚之戲藻﹐聽驚鳥之鳴雌。樹臨流而影動﹐巖薄暮而云披﹔旣浪激而沙遊﹐亦苔生而徑危。

【梁孝元帝《春賦》】洛陽小苑之西﹐長安大道之東﹐苔染池而盡綠﹐桃含山而並紅﹔露沾枝而重葉﹐网縈花而曳風。

【隋庾信《春賦》】宜春苑中春已歸﹐披香殿裏作春衣﹔新年鳥聲千種囀﹐二月楊花滿路飛。河陽一縣並是花﹐金穀從來滿園樹﹔一叢香艸足礙人﹐數尺遊絲卽橫路﹔開上林而竟入﹐擁河橋而爭渡。出麗華之金屋﹐下飛燕之蘭宮﹔釵朵多而訝重﹐髻鬟髙而畏風﹔眉將柳而爭綠﹐面共桃而競紅。影來池裏﹐花落衫中。吹簫弄玉之臺﹐鳴淩波之水﹔移戚裏而家富﹐入新丰而酒美。苔始綠而藏魚﹐麥才靑而覆雉。

【隋蕭愨《春賦》】落花無限數﹐飛鳥排花度﹔禁苑至饒風﹐吹花春滿路。巖前片石迥如樓﹐水裏連沙聚作州﹔二月鶯聲才欲斷﹐三月春風已復流。分流繞小渡﹐塹水還相注﹔山頭望水雲﹐水底看山樹。舞餘香尙在﹐歌盡聲猶住﹔麥壠一驚﹐菱潭兩飛鷺。

詩

【唐太宗《首春詩》】寒隨窮律變﹐春逐鳥聲開﹔初風飄帶柳﹐曉雪間花梅。碧林靑舊竹﹐綠沼翠新苔﹔芝田初雁去﹐綺樹未鶯來。

【南齊虞羲《春郊詩》】風遲蝶弄花﹐景麗鳥和春。樵歌喧壠暮﹐魚亂江晨。山中芳杜若﹐依依獨思人。

【南齊王儉《春夕詩》】露華方照歲﹐雲彩復經春﹔虛閨稍疊艸﹐幽帳日凝塵。

【又《春詩》】蘭生已匝苑﹐萍開欲半池﹔輕風搖雜花﹐細雨亂叢枝。

【又】風光承露照﹐霧色點蘭暉﹔靑荑結翠藻﹐黃鳥弄春飛。

【梁簡文帝《春日想上林詩》】春風本自奇﹐楊柳最相宜。柳條恆著地﹐楊花好上吹。處處春心動﹐常惜光陰移。

【又《晚春詩》】紫蘭葉初滿﹐黃鶯ミ不稀﹔石蹲還似獸﹐蘿長更加衣。水曲文魚聚﹐林暝鴉鳥飛﹔渚瀟變新節﹐巖桐長舊圍﹔風花落未已﹐山窗開夜扉。

【梁孝元帝《春日詩》】新鶯隱葉囀﹐新燕向窗飛。柳絮時依灑﹐梅花乍入衣。玉珂逐風度﹐金鞍照日暉。無令春色晚﹐獨望行人歸。

【又《望春詩》】葉濃知柳密﹐花盡覺梅疏。蘭生未可握﹐蒲小不堪書。

【梁沈約《傷春詩》】弱艸半抽黃﹐輕條未全綠﹔年芳被禁禦﹐煙華繞曾曲。寒苔捲復舒﹐冬泉斷方續﹐早花散凝金﹐初露泫成玉。

【又《初春詩》】扶道覓陽春﹐相將共攜手﹔艸色猶自非﹐林中都未有。無事逐梅花﹐空教信楊柳﹔且復歸去來﹐含情寄杯酒。

【梁鮑泉《奉和湘東王春日詩》】新鶯始新歸﹐新蝶復新飛﹔新花滿新樹﹐新月麗新暉。新光新气早﹐新望新盈抱﹔新水新綠浮﹐新禽新聽好。新景自新還﹐新葉復新攀﹔新枝𨿽可結﹐新愁詎解顏。新思獨氛氳﹐新知不可聞﹔新扇如新月﹐新蓋學新云。新落連珠淚﹐新點石橊裙。

【梁聞人茜《春日詩》】髙臺動春色﹐淸池映日華﹔綠葵向光轉﹐翠柳逐風斜。林有鳴心鳥﹐園多奪目花﹔相與咸知節﹐嘆子獨離家。

【周庾信《詠春詩》】昨夜鳥聲春﹐驚鳴動四鄰﹔今朝梅樹下﹐定有折花人。

【周宗懍《春望詩》】日暮春臺傍﹐徙倚愛餘光﹔都尉新移棗﹐司空始種楊。一枝猶桂馥﹐十步有蘭香﹔望望無萱艸﹐忘憂竟不忘。

【又《早春詩》】昨暝春風起﹐今朝春气來﹔鶯鳴一兩囀﹐花樹數重開。散粉成初蝶﹐剪彩作新梅﹔遊客傷千里﹐無暇上髙臺。

【陳張正見《春初賦得池應教詩》】遙天收密雨﹐髙閣映奔曦﹔雪盡靑山路﹐冰銷淥水池。春光落云葉﹐花影發晴枝﹔琴樽奉終宴﹐風月豈云疲。

【隋煬帝《晚春詩》】洛陽春稍晚﹐四望滿春輝﹔楊葉行將暗﹐桃花落未稀。窺檐燕爭入﹐穿林鳥亂飛﹔惟當關塞者﹐濃露方沾衣。

【隋陽休之《春日詩》】遲遲暮春日﹐藹藹春光上﹔柔露洗金盤﹐輕絲綴珠网。漸看階ぇ蔓﹐稍覺池蓮長﹐蝴蝶映花飛﹐楚雀綠條響。

【隋蕭愨《春晚庭望詩》】春庭聊縱望﹐樓臺自相隱﹔窗梅落晚花﹐池竹開初筍。泉鳴知水急﹐云來覺山近﹔不愁花不飛﹐到畏花飛盡。

【隋江總《春詩》】水苔宜澑色﹐山櫻助落暉﹔浴鳥沈還戲﹐飄花度不歸。

【陳叔達《春首詩》】雪花聯玉樹﹐冰彩散瑤池﹔翔禽遙出沒﹐積翠遠參差。

【又《早春桂林殿應詔詩》】金鋪照春色﹐玉律動年華﹔朱樓云似蓋﹐丹桂雪如花。水岸銜階轉﹐風條出柳斜﹔輕輿臨太液﹐湛露酌流霞。

【虞世南《春夜詩》】春苑月徘徊﹐竹堂侵夜開﹔驚鳥排林度﹐風花隔水來。

【楊師道《春朝閒步詩》】休沐乘閒豫﹐淸晨步北林﹔池塘藉芳艸﹐蘭芷襲幽衿。霧中分曉日﹐花裏弄春禽﹔野逕香恆滿﹐山階筍屢侵。何須命輕蓋﹐桃李自成陰。

【上官儀《奉和初春詩》】步輦出披香﹐淸歌臨太液﹔曉樹流鶯滿﹐春堤芳艸積。風色翻露文﹐雪花上空碧﹔花蝶來未已﹐山光暖將夕。

【元萬頃《奉和春日池臺詩》】日影飛花殿﹐風文積艸池﹔鳳樓通夜敞﹐虯輦望春移。

【又《奉和春日詩》】花輕蝶亂仙人杏﹐葉密鶯喧帝女桑﹔飛雲閣上春應至﹐明月樓中夜未央。【又】鳳輦迎風乘紫閣﹐鸞車避日轉彤闈﹔中塘促管淹春望﹐後殿淸歌開夜扉。○夏第二敍事

《禮記月令》曰﹕孟夏之月﹐日在昴﹐昏翼中﹐曉牽牛中。﹝鄭玄注曰﹕孟夏者﹐日月會於實沈﹐而斗建巳之辰。﹞其日丙丁﹐﹝丙之言炳也﹐萬物皆炳然著見而彊大。﹞其帝炎帝﹐其神祝融﹐﹝此赤精之君﹐火官之臣。炎帝﹐大庭氏也﹔祝融﹐顓頊氏之子﹐曰黎﹐爲火官正者。﹞律中仲呂。﹝髙誘注曰﹕陽散在外﹐陰實在中﹐所以旅陽成功﹐故曰仲呂也。﹞螻蟈鳴﹐蚯蚓出﹔王瓜生﹐苦菜秀﹔﹝螻蟈﹐蛙也﹔王瓜﹐﹝B18G﹞挈也。髙誘曰﹕螻蟈﹐蝦蟆也。﹞靡艸死﹐麥秋至﹔斷薄刑﹐決小罪。﹝靡艸﹐薺葶藶之屬。﹞《夏小正》曰﹕四月昴則見。﹝昴﹐星名。﹞《易通卦驗》曰﹕立夏﹐淸明風至﹐而暑鵲鳴﹐博谷飛﹐電見﹐龍升天。﹝龍﹐心星名。﹞《月令》曰﹕仲夏之月日在參﹐昏角中﹐曉危中﹐﹝鄭玄注曰﹕仲夏者﹐日月會於鶉首﹐而斗建午之辰。﹞律中蕤賓。﹝髙誘曰﹕是月陰气萎蕤在下﹐象主人﹔陽气在上﹐象賓客。﹞小暑至﹐螗螂生﹐貝始鳴﹐反舌無聲。﹝螗螂﹐螵蛸母也。貝﹐伯勞也。反舌﹐百舌鳥。髙誘曰﹕螗螂代謂之天馬﹐一名疣﹐衮豫謂之巨斧。是月陰作於下﹐陽散於上。伯勞﹐夏至後應陰而殺蛇﹐乃磔之棘上而始鳴也。反舌﹐百舌也﹐變易其聲﹐仿百鳥之鳴﹐故謂之百舌也。﹞鹿角解﹐蟬始鳴﹐半夏生﹐木槿榮。﹝木槿﹐玉蒸也。名﹐一名櫬。﹞《夏小正》﹕五月參見則螂蜩鳴﹐﹝螂蜩者﹐五彩具。﹞初昏大火中。﹝大火﹐心星。﹞《尙書》曰﹕日永星火﹐以正仲夏﹐﹝永﹐長也﹐謂夏至之日也。火﹐蒼龍之中星﹐舉中則七星見可知也。﹞鳥獸希革。﹝時毛羽希少攺易。革﹐攺也。﹞《月令》曰﹕季夏之月﹐日在東井﹐昏氐中﹐曉東壁中。﹝鄭玄曰﹕季夏者﹐日月會於鶉火﹐而斗建未之辰。﹞律中林鐘﹐溫風至﹐蟋蟀居壁。﹝按《爾雅》曰﹕蟋蟀蛩。劉劭注云﹕謂ㄇ蜻也。孫炎云﹕梁國謂之蛩。郭璞云﹕今促織也。蛩音義﹐或作蛩﹐方言蜻ㄇ。楚謂之蟋蟀。似蝗而小﹐正黑﹐有光澤如漆﹐有角翅。一名蛩﹐一名蜻ㄇ﹐幽州人謂之促織。﹞鷹乃學習﹐腐艸化爲螢。﹝鷹學習謂攫搏。螢﹐飛虫﹐螢火也。﹞梁元帝《纂要》曰﹕夏曰朱明﹐﹝气赤而光明。﹞亦曰長嬴﹑朱夏﹑炎夏﹑三夏﹑九夏。天曰昊天﹐﹝言气浩汗。﹞風曰炎風。節曰炎節。艸曰茂艸﹑雜艸。木曰蔚林﹑茂林﹑密樹﹑茂樹。孟夏亦曰維夏﹑首夏﹑季夏﹐亦曰䢐暑。﹝䢐﹐往也﹐言暑始往。﹞

事對

【龍見鶉棲】《尙書》曰﹕日永星火﹐以正仲夏。注曰﹕火﹐蒼龍之中星也。《左傳》曰﹕龍見而雩。注云﹕龍見建巳之月。蒼龍七宿之體﹐昏見東方。張衡《應問》曰﹕溽暑至而鶉火棲﹐寒冰Ё而黿鼉蟄。

【麥秋梅雨】《禮記》曰﹕孟夏麥秋至﹐斷薄刑。蔡邕《月令章句》曰﹕百谷各以其初生爲春﹐熟爲秋﹐故麥以孟夏爲秋。周處《風土記》曰﹕梅熟時雨﹐謂之梅雨。

【翔貝鳴蟬】《禮記》﹕仲夏之月貝始鳴。李《羨夏篇》曰﹕咧咧林蜩鳴﹐翩翩鳴貝翔。《易通卦驗》曰﹕夏至景風至﹐蟬始鳴﹐螗螂生。

【榮槿秀】《禮記》﹕仲夏木槿榮。《毛詩》曰﹕四月秀。注云﹕不榮而實曰秀。﹐艸也。

【艸滋木蔚】曹植《古樂府艷歌行》曰﹕夏節純和天淸涼﹐百艸滋殖舒蘭芳。傅玄述《夏賦》曰﹕四月維夏﹐運臻正陽﹔鹿角解於中野﹐艸木蔚其條長。

【素柰朱李】左思《蜀都賦》曰﹕朱櫻春就﹐素柰夏成。魏文帝《與吳質書》曰﹕浮甘瓜於淸泉﹐沈朱李於寒冰。

【炎風熾日】陳琳《大暑賦》曰﹕土潤溽以敲﹐時氵典氵忍以混濁﹔溫風郁其彤彤﹐譬炎火之陶燭。曹植《大暑賦》曰﹕炎帝掌節﹐祝融司方﹔維扶桑之髙燎﹐熾九日之重光。

【朱輅赤旗】《禮記》﹕孟夏之月﹐天子居明堂左介﹐乘朱輅。兵書曰﹕夏出兵﹐赤旗在前﹐執戟前行。

【象徳封功】範子《計然》曰﹕徳取象於春夏﹐刑取象於秋冬。京房《易占》曰﹕夏至離王﹐景風用事﹔人君當爵有徳﹐封有功。

【風觀冰臺】潘嶽《關中記》曰﹕桂宮一名甘泉﹐又作迎風觀﹑寒露臺﹐以避暑。陸《鄴中記》曰﹕石季龍於冰井臺藏冰﹐三伏之日﹐以冰賜大臣。

【祭黍羞桃】皇覽《逸禮》曰﹕夏則乘赤輅﹐駕赤驑﹐載赤旗﹐以迎夏於南郊﹐其祭先黍與雞。《禮記》曰﹕仲夏之月﹐天子羞以含桃﹐先薦寢廟。

【均管頒冰】《禮記》曰﹕仲夏之月﹐命樂修召な鼓﹐以均琴瑟管簫。《周禮》曰﹕淩人掌夏頒冰。注云﹕暑气盛以冰頒賜。

【環鑪交扇】桓譚《新論》曰﹕漢中送王仲都﹐至夏大暑日﹐使暴坐﹐又環以十鑪火﹐不言熱而身不汗出。劉義慶《世說》曰﹕卻嘉賓三伏之月詣謝公﹐炎暑燻赫﹐𨿽復當風交扇﹐猶沾汗流離。

【嘯風嗽露】王粲《大暑賦》曰﹕仰庭熠而嘯風﹐風旣至其如湯﹔气呼吸以祛和﹐汗雨下而沾裳。王度《扇上銘》曰﹕朱明赫離光﹐啟窗來淸風﹔服嗽云露﹐體夷神自融。

【濯枝雨飛芒露】周處《風土記》曰﹕仲夏濯枝蕩川。注云﹕此節常有大雨﹐名濯枝。傅玄《夏賦》曰﹕和風穆而扇物﹐麥含露而飛芒。

【黃雀風丹魚水】周處《風土記》﹕仲夏長風扇暑。注云﹕此節東南常有風﹐俗名黃雀長風。酈元注《水經》曰﹕丹水出丹魚﹐先夏至前十夜伺之﹐魚浮水則赤光上照如火。

【避暑飲感涼會】魏文帝《典論》曰﹕大駕都許﹐使光祿大夫劉松北鎭袁紹軍﹐與紹子弟日共宴飲。常以三伏之際﹐晝夜醋飲﹐極醉﹐至於無知﹐云以避一時之暑。故河朔有避暑飲。傅咸《感涼賦序》曰﹕盛夏月困於炎熱﹐熱甚不過旬日﹐而復自涼。以時之涼﹐命親友曲會作賦爾。

賦

【後漢繁欽《暑賦》】景暑方往﹐時惟六月﹔林鐘紀度﹐祝融司節。大火光﹐炎風酷烈﹔沈陽騰射﹐滯暑散越。區寓郁煙﹐物焦人渴﹔煌煌野火﹐賁薄中原。翕翕盛熱﹐蒸我層軒﹔溫風氵典氵忍﹐動靜增煩。

【晉夏侯湛《大暑賦》】惟靑春之謝兮﹐接朱明之季月﹔何太陽之赫曦﹐乃郁陶以興熱。於是大呂統律﹐祝融紀節﹔蒸澤外熙﹐太陰內閉。若乃三伏相仍﹐䢐暑彤彤﹐上無纖雲﹐下無微風。

【隋盧思道《納涼賦》】祝融司方﹐朱明屆序﹐气乃初伏﹐節惟䢐暑。積蒸於簾櫳﹐流煩溽於園禦﹔陽風氵典其長扇﹐火雲赫而四舉。爾乃警六禦﹐按三條﹐擊鼉鼓﹐吟鳳簫﹔云車錯轂﹐麟馬齊鑣。入雲宮之蹇產﹐登仙觀之﹔引雄風於洞穴﹐承淸露於丹霄﹔動颼於翠帳﹐散霏微於綺寮。

詩

【唐太宗《初夏詩》】一朝春夏攺﹐隔夜鳥花遷﹔陰陽深淺葉﹐曉夕重輕煙。ミ鶯猶響殿﹐橫絲正网天﹔佩髙蘭影接﹐綬細艸文連。碧鱗驚棹側﹐玄燕舞檐前﹔何必汾陽處﹐始復有山泉。

【《賦得夏首啟節詩》】北闕三春晚﹐南營九夏初﹔黃鶯弄朝變﹐翠林花落余。瀑流還響谷﹐猿啼自應虛﹔早荷向心捲﹐長揚就影舒﹔此時嘆不極﹐調軫坐相娛。

【齊謝《夏日詩》】麥侯始淸和﹐涼雨銷炎燠﹔紅蓮搖弱荇﹐丹藤繞新竹。

【梁簡文帝《和湘東王首夏詩》】冷風雜細雨﹐垂云助麥涼﹔竹木俱蔥翠﹐花蝶兩飛翔﹔燕泥銜復落﹐吟斂更揚。臥石藤爲纜﹐山橋樹作梁﹔欲待華池上﹐明月吐淸光。

【梁蕭子範《夏夜獨坐詩》】節序遇䢐炎﹐玆宵在三伏﹔憑軒佇涼气﹐中筵倦煩燠。寂寞對空窗﹐淸疏臨夜竹﹔虫音亂階艸﹐螢光繞庭木。簾月度斜輝﹐風花起餘馥。

【梁徐怦《夏詩》】炎光歇中宇﹐淸气入房櫳﹔晚荷猶捲綠﹐疏蓮久落紅。

【梁徐ゼ《夏詩》】夏景厭房櫳﹐促席玩花叢﹔荷陰斜合翠﹐蓮影對分紅。此時避炎熱﹐淸樽獨未空。

【隋庾信《夏日應令詩》】朱簾捲麗日﹐翠幕蔽重陽﹔五月炎气蒸﹐三時刻漏長。麥隨風裏熟﹐梅逐雨中黃。開冰帶井水﹐和粉雜生香﹔衫含蕉葉气﹐扇動竹花涼。早菱生軟角﹐初蓮開細房﹔願陪仙鶴舉﹐洛浦聽笙簧。

【隋李徳林《夏日詩》】夏景多煩蒸﹐山水暫追涼﹔桐枝覆玉檻﹐荷葉滿銀塘。輕扇搖明月﹐珍簟拂流黃﹔壺盛仙客酒﹐瓶貯帝臺漿。才人下銅雀﹐侍妓出明光﹔歌聲越齊市﹐舞曲冠平陽。微風動羅帶﹐薄汗染紅妝﹔共欣陪宴賞﹐千秋樂未央。

【隋薛道衡《梅夏應教詩》】長廊連紫殿﹐細雨應黃梅﹔浮�半空上﹐淸吹隔池來。集鳳桐花散﹐騰龜蓮葉開﹔幸逢爲善樂﹐頻降濟時才。

【又《夏晚詩》】流火稍西傾﹐夕影徧曾城﹔髙天澄遠色﹐秋气入蟬聲。

【隋魏彥琛《初夏應詔詩》】𨿽度芳春節﹐物色尙餘華﹔出簾飛小燕﹐映戶落殘花。舞衫飄細﹐歌扇掩輕紗﹔蘭房本宜夜﹐不畏日光斜。

【楊師道《和夏日晚景應詔詩》】輦路夾垂楊﹐離宮通建章﹔日落橫峯影﹐雲歸起夕涼。雕軒動流吹﹐羽蓋息回塘﹔艸生還綠﹐殘花疏尙香。靑巖類姑射﹐碧澗似汾陽﹔幸屬無爲日﹐歡娛方未央。書

【魏文帝《與吳質書曰》】事已見上朱李注中。

○秋第三敍事

《禮記月令》曰﹕孟秋之月﹐日在張﹐昏尾中﹐曉婁中。﹝鄭玄曰﹕孟秋者﹐日月會於鶉尾﹐而斗建申之辰。﹞其日庚辛﹐﹝庚之言更也﹐辛之言新也。日行秋﹐西從白道﹐成熟萬物﹔月爲之佐。萬物皆肅然攺更﹐秀實新成也。﹞其帝少﹐其神蓐收。﹝此白精之君﹐金官之臣。少昊﹐金天氏﹐蓐收﹐少氏之子﹐曰該﹐爲金官。﹞律中夷則﹐﹝髙誘曰﹕太陽力衰﹐太陰气發﹐萬物凋傷﹐應法成性。﹞涼風至﹐白露降﹐寒蟬鳴﹐鷹乃祭鳥。﹝鷹祭鳥者﹐將食之示有先也。﹞仲秋之月﹐日在角﹐昏南斗中﹐曉畢中。﹝鄭玄曰﹕仲秋者﹐日月會於壽星﹐而斗建酉之辰。﹞律中南呂﹐﹝髙誘曰﹕陽气內藏﹐陰呂於陽﹐任其成功。﹞盲風至﹐鴻雁來﹐玄鳥歸﹐羣鳥養羞﹔﹝盲風﹐疾風也﹔玄鳥﹐燕也。歸謂去蟄也。凡鳥隨陽者﹐不以中國爲居﹐羞謂所養。﹞日夜分﹐雷乃始收﹐蟄虫壞裴戶﹐陽气日衰﹐水始涸。﹝壞﹐益也。﹞季秋之月﹐日在角﹐昏牽牛中﹐曉東井中。﹝鄭玄曰﹕季秋日月會於大火﹐而斗建戌之辰。﹞律中無射﹐﹝季秋气生﹐則無射之律應。髙誘曰﹕陰气上升﹐陽气下降﹐萬物隨陽而盛﹐而無射出見者也。﹞鴻雁來賓﹐雀入大水爲蛤﹔菊有黃華﹐豺乃祭獸﹐戮禽。﹝來賓﹐言其客止未去。大水﹐海也﹔戮﹐殺也。﹞霜始降﹐艸木黃落。《尙書》曰﹕宵中星虛﹐以殷仲秋﹐﹝宵﹐夜也﹔虛玄武中星﹐以秋分日見。﹞鳥獸毛﹤毛先﹥。﹝﹤毛先﹥﹐理也﹐毛更生整理也。﹞《淮南子》曰﹕七月﹐百虫蟄伏﹐靑女乃出﹐﹝髙誘曰﹕靑女乃靑要玉女﹐司霜雪者。﹞以降霜雪。《夏小正》曰﹕八月﹐丹鳥羞﹝羞﹐進也。﹞白鳥﹐﹝白鳥﹐蚊蚋。﹞辰則伏﹐﹝辰﹐房星。﹞β爲鼠。九月﹐內火。﹝火﹐大火﹐心星也。﹞梁元帝《纂要》曰﹕秋曰白藏﹐﹝气白而收藏萬物。﹞亦曰收成﹐﹝萬物成而收斂。﹞亦曰三秋﹑九秋﹑素秋﹑素商﹑髙商﹔天曰天﹔﹝﹐湣也﹐湣萬物之凋零。﹞風曰商風﹑素風﹑淒風﹑髙風﹑涼風﹑激風﹑悲風﹔景曰朗景﹑澄景﹑淸景﹔時曰淒辰﹑霜辰﹔﹝霜辰可施九月。﹞節曰素節﹑商節﹔艸曰衰艸﹔木曰疏木﹑衰林﹑霜柯﹑霜條﹔七月孟秋﹐亦曰首秋﹑上秋﹑肇秋﹑蘭秋﹔八月仲秋﹐亦曰仲商﹔九月季秋﹐亦曰暮秋﹑末秋﹑暮商﹑季商﹑杪秋﹐亦曰授衣﹐﹝此時婦功畢﹐始授衣。﹞亦曰玄月。

事對

【火流土王】《毛詩》曰﹕七月流火﹐九月授衣。《易說》曰﹕坤西南主立秋。京房《易占》曰﹕立秋坤王﹐涼風用事。《周易集林》曰﹕坤﹐土也。

【露下風髙】《易通卦驗》曰﹕立秋涼風至﹐白露下。江詩曰﹕髙風催節變﹐凝霜督物化。

【蓼風葭露】蔡邕《月令章句》曰﹕仲秋白露節﹐盲風至。秦人謂蓼風爲盲風。《毛詩》曰﹕蒹葭蒼蒼﹐白露爲霜。

【凝霧涼煙】袁淑《秋情賦》曰﹕曳悲泉之凝霧﹐轉絕垠之嚴云。鮑明遠《秋思賦》曰﹕秋木兮架浦﹐涼煙兮冒江。

【勁風月】潘嶽《秋興賦》曰﹕庭樹槭以灑落﹐勁風戾而吹帷。湛方生《秋夜賦》曰﹕夜悠悠而難極﹐月而停光。

【收潦滌气】《楚辭》曰﹕悲哉秋之爲气也﹐寥兮天髙而气淸﹐寂慘兮收潦而水淸。袁淑《秋情賦》曰﹕炎都褰埃﹐寓滌气。

【涼風淒日】《禮記》曰﹕涼風至。《毛詩》曰﹕秋日淒淒﹐百卉具腓。

【長宵短晷】盧諶詩曰﹕凜凜素秋﹐日促宵長。潘嶽《秋興賦》曰﹕何微陽之短晷﹐覺長夜之方永。

【金帝玉女】《禮記》曰﹕孟秋﹐其帝少。注云﹕﹐金天氏。《淮南子》曰﹕至秋三月﹐靑女乃出﹐降霜雪。髙誘注曰﹕靑女乃天神靑要玉女﹐主霜雪。

【凝露飛霜】曹植《秋思賦》曰﹕四時更王兮秋气悲﹐髙云靜兮露凝衣。徐廣《秋賦》曰﹕於時招搖西建﹐天髙气淸﹐飛霜凝灑﹐悴葉飄零。

【收溫滌暑】湛方生《秋夜詞》曰﹕秋夜淸白兮﹐播商气以收溫﹐扇淒風以革涼。李《悲四時》曰﹕秋日兮火流天而滌暑﹐風入林而疏條。

【珠露金風】李《感興賦》曰﹕風觸波而文動兮﹐露沾卉而珠凝。張協詩曰﹕金風扇素節﹐丹露啟陰期。

【白帝靑女】《禮記》曰﹕立秋之月﹐天子率三公九卿諸侯大夫以迎秋於西郊。鄭玄注曰﹕是月祭白帝於西郊﹐以迎秋。靑女見上玉女注中。

【歸燕鳴蜩】《周書》曰﹕白露後五日﹐玄鳥歸。又﹐立秋後﹐寒蜩鳴。

【擊隼化螢】《漢書》曰﹕孫寶爲京兆尹﹐以立秋日署侯文爲東都督郵。入見﹐敕曰﹕今鷹隼始擊﹐當從天气﹐取姦惡以成嚴霜之誅。《易通卦驗》曰﹕立秋腐艸化爲螢。

【虫吟鳥擊】蘇彥《秋夜長》曰﹕時禽鳴於庭柳﹐節虫吟於戶堂。《易通卦驗》曰﹕秋分鷙鳥擊。

【木落艸衰】魏文帝《燕歌行》曰﹕秋風蕭瑟天气涼﹐艸木零落露爲霜。李陵《答蘇武書》曰﹕涼秋九月﹐塞外艸衰。

【露葉霜條】謝惠連詩曰﹕團團滿葉露﹐淅淅振條風。何瑾《悲秋》曰﹕霜凝條兮璀璀﹐露澑葉兮泠泠。

【落英隕葉】蘇彥《秋夜長》曰﹕零葉紛其交華﹐落英飄以散芳。潘嶽《秋興賦》曰﹕遊氛朝興﹐槁葉夕隕。

【九法五政】《周禮》曰﹕大司馬之職﹐掌建邦國之九法﹐以佐王平邦國﹐仲秋教理兵政。《管子》曰﹕秋三月以庚辛之日發五政﹕一政曰禁博賽﹔二政曰無見五兵之刃﹔三政曰愼旅農﹐趨聚收﹔四政曰補缺塞坼﹑修垣墻﹑謹門閭﹔五政曰敬時﹐五穀之皆入也。

【逆寒迎气】《周禮》曰﹕龠章掌仲秋擊土鼓﹐吹豳詩﹐以逆寒气。司馬彪《續漢書》曰﹕立秋之日﹐夜漏未盡五刻﹐京都百官皆衣白絹皂領﹐緣中衣﹐迎气於西郊。

【獻裘授幾】《周禮》曰﹕司裘掌爲大裘﹐以供王祀天之服﹐仲秋獻良裘﹐季秋獻功裘。《禮記》曰﹕仲秋之月﹐天子居總章太廟。是月也﹐養衰老﹐授幾杖。

【月帳風帷】湯惠休《白詩》曰﹕秋風裊裊入曲房﹐羅帳含月思心傷。風帷已上見勁風注中。

【霜階風隙】夏侯湛《秋可哀賦》曰﹕秋夕兮遙長﹐哀心兮永傷﹔木蕭蕭以被風﹐階縞縞以受霜。謝靈運《七夕詩》曰﹕月弦光入戶﹐秋首風繞隙。

【日淒淒風冽冽】《毛詩》曰﹕秋日淒淒。左思《雜詩》曰﹕秋風冽冽﹐白露爲霜。

【照帷月盈幕風】夏侯湛《秋可哀》曰﹕月翳翳以隱云﹐星朧朧而沒光﹔映前軒之疏幌﹐照後帷之閒房。宋孝武《秋詩》曰﹕蕭蕭風盈幕。

【振條風傾枝露】《楚詞》曰﹕秋風兮蕭蕭﹐舒芳兮振條。孝武詩曰﹕泫泫露傾枝。

【警露鶴含風蟬】周處《風土記》曰﹕鳴鶴戒露﹐白鶴也。此鳥性警﹐至八月白露降﹐卽鳴而相警。謝惠連《懷秋詩》曰﹕蕭瑟含風蟬﹐寥唳度云雁。

賦

【漢繁欽《秋思賦》】何晏秋之忄替淒﹐處閒夜而懷愁﹔風淸涼以激志兮﹐樹動葉而鼓條。云朝躋於西汜兮﹐遂憤薄於丹邱﹔潛白日之玄陰兮﹐翳朗月於重幽。零雨蒙其迅疾﹐黃潦汩以橫流。

【晉潘嶽《秋興賦》】四運忽其代序兮﹐萬物紛以回薄﹔覽華蒔之時育兮﹐察盛衰之所托。感冬索而春敷﹐嗟夏茂而秋落。善哉宋玉之言曰﹐悲哉秋之爲气。蕭瑟兮艸木搖落而變衰﹐そ栗兮若在遠行﹐登山臨水送將歸。夫送歸懷慕徒之戀﹐遠行有羈旅之憤。臨川感激而嘆逝兮﹐登山懷遠而悼近。彼百感之疚心﹐遭一塗而難忍。嗟秋日之可哀兮﹐良無愁而不盡。野有歸燕﹐隰有翔隼﹔遊氛朝興﹐槁葉夕隕。於時屏輕扇﹐釋纖﹐籍莞﹐禦衤夾衣。庭樹槭以灑落﹐勁風戾而吹帷。蟬ィィ以寒吟兮﹐雁飄飄而南飛。天晃朗而彌髙﹐日悠揚而寢微。知秋陽之短景﹐覺良夜之方永﹔月ㄔ朧以含光﹐露淒淸而凝冷。熠耀粲於階闥兮﹐蟋蟀鳴於軒屏﹔聽離鴻之晨吟﹐望流火之餘景。云云。

【晉曹毗《秋興賦》】素秋始啟﹐淸風激暑﹔葉零玉階﹐柯委勁楚。離禽嚶嚶而晨鳴﹐輕帷翩翩以微舉﹔夕露頹潤於蘭庭﹐秋虫屬響乎廊宇。

【齊褚彥回《秋傷賦》】云紛紛而夾轉兮﹐樹菸黃而隕落﹔瞻孤遊之流鴻兮﹐觀雲間之舞鶴。景暖暖而向頹兮﹐時冉冉而將薄﹔獨悲愁而淒慘兮﹐斂輕裾以歸幕。

【虞世南《秋賦》】觀四時之代序﹐對三秋之爽節﹔云旣淨而天髙﹐潦將收而水潔。凝珠露之淒冷﹐鏡靑山之忄晃澈﹔燕運幕而巢空﹐雁驚羣而行絕。於斯時也﹐登綺閣﹐臨飛觀。開霧谷之疏幌﹐褰輕綃之碧幔﹔映金波之皎潔﹐明玉繩之粲爛。看夜鵲之繞枝﹐望牽牛之隔漢﹔蓮尙香於江浦﹐艸猶靑於河畔。

詩

【唐太宗《度秋詩》】夏律昨畱灰﹐秋箭今移晷﹔蛾眉岫初出﹐洞庭波漸起。桂白髮幽巖﹐菊黃開灞﹔運流方可嘆﹐含毫屬微理。

【又《初秋夜坐詩》】斜廊連綺閣﹐初月照宵帷﹔塞冷鴻飛疾﹐園秋蟬噪遲。露結林疏葉﹐寒輕菊吐滋﹔愁心逢此節﹐長嘆獨含悲。

【又《秋日詩》】爽气澄蘭沼﹐秋風動桂林﹔露凝千片玉﹐菊散一叢金。日岫髙低影﹐云空點綴陰﹔蓬瀛不可望﹐泉石且娛心。

【又】菊散金風起﹐荷疏玉露圓﹔將秋數行雁﹐離夏幾林蟬。云凝愁半嶺﹐露碎纈髙天﹔還似成都望﹐直見娥眉前。

【又《秋日翠微宮詩》】秋光凝翠嶺﹐涼吹肅離宮﹔荷疏一蓋缺﹐樹冷半帷空。側陣移鴻影﹐圓花釘菊叢﹔攄懷俗塵外﹐髙眺白雲中。

【又《遼東山夜臨秋詩》】煙生遙岸隱﹐月落半崖陰﹔連山驚鳥亂﹐隔岫斷猿吟。

【又《山閣晚秋詩》】山亭秋已滿﹐巖牖涼風度﹔疏蘭尙染煙﹐殘菊猶承露。古石衣新苔﹐新巢封古樹﹔歷覽情無極﹐只尺輪光暮。

【晉左思《雜詩》】秋風何冽冽﹐白露爲朝霜﹔柔條朝夕勁﹐綠葉日夜黃。明月出云崖﹐皎皎流素光﹔披軒臨前庭﹐嗷嗷晨雁翔。

【謝惠連《秋詩》】皎皎天月明﹐奕奕河宿爛﹔蕭瑟含風蟬﹐寥唳度云雁。寒商動淸閨﹐孤燈暖幽幔﹔耿介繁慮積﹐展轉長宵半。

【宋南平王《劉鑠歌》】天淸且髙﹐秋气發初涼﹔白露下微津﹐明月流素光。凝煙泛城闕﹐淒風入軒房。

【宋鮑昭《秋日詩》】枯桑葉易落﹐疲客心易驚﹔今玆亦何早﹐已聞絡緯鳴。肅肅簟上寒﹐淒淒帳裏淸﹔物色延暮思﹐霜露逼朝榮。白揚方蕭瑟﹐長嘆從此生。

【宋湯惠《休歌》】秋風裊裊入曲房﹐羅帳含月思心傷﹔蟋蟀夜鳴斷人腸﹐長夜思君心飛揚。他人相思君相忘﹐錦衾瑤席徒爲芳。

【梁文帝《初秋詩》】秋風忽裊裊﹐向夕引涼歸﹔捲幌通河色﹐開窗望月暉。晚花欄下照﹐疏螢簟上飛﹔直置猶如此﹐何況送將歸。

【又】盲風度函谷﹐墜露下芳枝﹔綠潭倒雲气﹐靑山銜月規。花心風上轉﹐葉影樹中移﹔外遊獨千里﹐夕嘆共誰知。

【梁範云《贈竣公道人詩》】秋蓬飄秋甸﹐寒藻泛寒池﹔風條振風響﹐霜葉斷霜枝。幸及淸江滿﹐無使明月虧﹔月虧君不來﹐相期竟何時。

【梁沈約《秋夜詩》】月落宵向分﹐紫煙郁氛氳﹔аа螢入霧﹐離離雁出云。巴童暗理瑟﹐漢女夜縫裙﹔新知樂如是﹐久要詎相聞。

【梁鮑泉《秋詩》】露色已成霜﹐梧揪欲半黃﹔燕去檐恆靜﹐蓮寒池不香。旅情常自苦﹐秋夜漸應長。

【周弘讓《立秋詩》】玆晨戒流火﹐商飆早已驚﹔雲天攺夏色﹐木葉動秋聲。

【陳張正見《和衡陽王秋夜詩》】睢苑涼風舉﹐章臺雲气收﹔螢光連燭動﹐月影帶河流。綠綺朱弦泛﹐黃花素蟻浮﹔髙軒揚麗藻﹐卽是賦新秋。

【隋煬帝《悲秋詩》】故年秋始去﹐今年秋復來﹔露濃山气冷﹐風急蟬聲哀。鳥擊初移樹﹐魚寒欲隱苔﹔斷霧時通日﹐殘云尙作雷。

【隋陽休之《秋詩》】日照前窗竹﹐露濕後園薇﹔夜虫扶砌響﹐輕蛾繞燭飛。

【隋庾信《晚秋詩》】淒淸臨晚景﹐疏索望寒階﹔濕庭凝墜露﹐摶風捲落槐。日气斜還冷﹐雲峯晚更霾﹔可憐數行雁﹐點點遠空排。

【又《和初秋詩》】落星初伏火﹐秋霜正動鐘﹔北閣連橫漢﹐南空映鑿龍。祥鸞棲竹實﹐靈蔡上芙蓉﹔自有南風曲﹐還來吹九重。

【隋蕭愨《和初秋西園應教詩》】池亭三伏后﹐林館九秋前﹔淸冷澗泉石﹐散漫雜風煙。蕖開千葉影﹐橊艷百枝然﹐約嶺停飛旆﹐淩波動畫船。

【又《和司徒鎧曹陽辟彊秋晚詩》】葉疏知樹落﹐香盡覺荷衰﹔山藪良多思﹐田園聊復歸。

【又《秋日詩》】秋天擬文學﹐秋水擅莊蒙﹔艸濕蒹葭露﹐波捲洞庭風。便坐翻木葉﹐長阪歇蘭叢﹔檐喧猶有燕﹐陂靜未來鴻。蟬唱聞疑斷﹐池淸似映空。

【袁朗《秋日應詔詩》】玉樹涼風舉﹐金塘細艸萎﹔葉落商飆觀﹐鴻歸明月池。迎寒桂酒熟﹐含霧菊花垂﹔一奉章臺宴﹐千秋長願斯。

【楊師道《初秋夜坐應詔詩》】玉涼初應﹐金壺夜漸闌﹔倉池流稍潔﹐仙掌露方團。雁聲風處斷﹐樹影月中寒﹔爽气長空淨﹐髙吟覺思寬。

【上官儀《奉和山夜臨秋詩》】殿帳淸炎气﹐輦道含秋陰﹔淒風移漢築﹐流水入虞琴。雲飛送斷雁﹐月上淨疏林﹔滴瀝露枝響﹐空蒙煙壑深。

【又《和潁川公秋夜詩》】寥空色遠﹐葉黃淒序變﹔洞浦落遵鴻﹐長飆送巢燕。千秋流夕景﹐百籟含宵喚﹔峻雉聆金柝﹐層臺切銀箭。

【劉之《九成宮秋初應制詩》】帝圃疏金闕﹐仙臺駐玉鑾﹔野分鳴岫﹐路接寶雞壇。林樹千霜積﹐山宮四序寒﹔蟬急知秋早﹐鶯疏覺夏闌。怡神紫气外﹐凝睇白雲端﹔舜海詞波發﹐空驚遊聖難。○冬第四敍事

《禮記月令》曰﹕孟冬之月﹐日在房﹐昏虛中﹐曉張中。﹝鄭玄曰﹕孟冬者﹐日月會於析木之津﹐而斗建亥之辰。﹞其日壬癸﹐﹝壬之言任也﹔癸之言揆也。日之北行從黑道﹐閉藏萬物﹐月爲之佐。萬物懷妊於壬癸﹐然萌牙。﹞其帝顓頊﹐其神玄冥。﹝此黑精之君﹐水官之臣。顓頊﹐髙陽氏也﹔玄冥﹐少昊氏之子﹐曰修﹐曰熙﹐爲水官之臣。﹞律中應鐘﹐﹝髙誘曰﹕陰應於陽﹐轉成其功。﹞水始冰﹐地始凍﹐雉入大水化爲蜃﹐虹藏不見。﹝大水﹐淮也。大蛤曰蜃。﹞仲冬之月﹐日在箕﹐昏營室中﹐曉軫中。﹝鄭玄曰﹕仲冬者﹐日月會於星紀﹐斗建子之辰。﹞律中黃鐘﹐﹝黃鐘者﹐律之始也。髙誘曰﹕陽气聚於下﹐陰气盛於上﹐萌於黃泉下﹐故曰黃鐘。﹞冰益壯﹐地始坼﹐日短至。陰陽爭﹐諸生蕩。﹝爭者﹐陰方盛﹐陽欲起。蕩謂物將萌牙者。﹞蕓始生﹐荔挺出﹐蚯蚓結﹐麋角解﹐水泉動。﹝蕓﹐香艸也﹔荔挺﹐馬薤也﹔水泉動﹐潤上行也。﹞季冬之月﹐日在南斗﹐昏奎中﹐曉氐亢中。﹝鄭玄注曰﹕季冬日月會於玄枵﹐而斗建丑之辰。﹞律中大呂﹐雁北向﹐鵲始巢﹐雉ず雞乳﹐﹝ず雉鳴也。﹞出土牛以送寒气。﹝出猶作也。土牛者﹐丑爲牛﹐牛可牽止﹐送猶畢也。﹞日窮於次﹐月窮於紀﹐星回於天﹐數將幾終。﹝言日月星辰﹐運行至此﹐皆周匝於故處也。次﹐捨也﹐紀猶會也﹐﹞《尙書》曰﹕日短星昴﹐以正仲冬﹐﹝日短﹐冬至之日﹔昴﹐白虎中星。﹞鳥獸毛。﹝鳥獸皆生濡毳細毛以自溫也。﹞蔡邕《月令章句》曰﹕冬﹔終也。梁元帝《纂要》曰﹕冬曰玄英﹐﹝气黑而靑英。﹞亦曰安寧﹐亦曰玄冬﹑三冬﹑九冬﹔天曰上天﹔﹝言時無事﹐在上而臨下。﹞風日寒風﹑勁風﹑嚴風﹑厲風﹑哀風﹑陰風﹔景曰冬景﹑寒景﹔時曰寒辰﹔節曰嚴節﹔鳥曰寒鳥﹑寒禽﹔艸曰寒卉﹑黃艸﹔木曰寒木﹑寒柯﹑素木﹑寒條。十月孟冬﹐亦曰上冬﹐亦曰陽月﹔﹝此時純陰用事﹐嫌其無陽﹐故曰陽月。﹞十二月季冬﹐亦曰暮冬﹑杪冬﹑除月﹑暮節﹑暮歲﹑窮稔﹑窮紀。

事對

【黃鐘玄轡】《禮記》曰﹕仲冬月律中黃鐘。李《感冬篇》曰﹕髙陽攬玄轡﹐太禦冬始﹔望舒遊天策﹐曜靈協燕紀。

【北陸南郊】司馬彪《續漢書》曰﹕日在北陸謂之冬。沈約《宋書》曰﹕十月庚寅冬至﹐親祠圜丘於南郊。

【瓊雪珠冰】劉義恭《夜雪詩》曰﹕屯云閉星月﹐飛瓊集庭樹。謝惠連《雪賦》﹕流滴垂冰﹐緣澑承隅﹔粲兮若馮夷﹐割蚌出明珠。

【泉動水Ё】《周書》曰﹕冬至後十五日﹐水泉動﹔不動﹐陰不承陽。劉楨《魯都賦》曰﹕伊歲之冬﹐雲气淸﹔水Ё露凝﹐冰雪皚皚。

【愛日嚴霜】杜預注《左傳》曰﹕冬日可愛﹐夏日可畏。《古詩》曰﹕寒冬十一月﹐晨起踐嚴霜。

【折冰坼地】《文子》曰﹕冬冰可折﹐夏條可結。《禮記》曰﹕仲冬之月地始坼。

【風切云嚴】謝惠連《詠冬詩》曰﹕履霜冰彌堅﹐積寒風愈切。鮑昭《冬詩》曰﹕嚴云亂山起﹐白日欲還次。

【玄雪素雪】阮籍《詠懷詩》曰﹕良辰在何許﹐凝霜沾衣衿﹔寒風振山岡﹐玄雪起重陰。鐘夫人詩曰﹕冽冽季冬﹐素雪其霏。

【冰魚霜鶴】《易通卦驗》曰﹕大雪魚負冰。鄭玄曰﹕魚負冰﹐上近冰也。鮑昭《冬詩》曰﹕眇眇負霜鶴﹐皎皎帶云雁。

【龍吹鶴語】《淮南子》曰﹕燭龍在雁門北﹐蔽於委羽之山﹐不見日。其神人面龍身而無足。許愼注云﹕不見日﹐故龍以目照之﹐蓋長千里。開爲晝﹐瞑爲夜﹔吹爲冬﹐呼爲夏。劉敬叔《異苑》曰﹕太康二年冬﹐大寒。南州人見二白鶴於橋下﹐曰「今玆寒不減堯崩年。」於是飛去。

【蟄鳥潛鱗】魏武帝《出夏門行》曰﹕孟冬十月﹐北風徘徊﹔蟄鳥潛藏﹐熊羆窟棲。王粲詩曰﹕冽冽冬日﹐肅肅祁寒﹔潛鱗在川﹐歸雁載軒。

【桂榮松茂】《楚詞》曰﹕嘉南周之炎徳兮﹐麗桂樹之冬榮。何邵《遊仙詩》曰﹕靑靑陵上松﹐亭亭南山柏﹔光色冬夏茂﹐根柢無凋落。

【講武論刑】《禮記》曰﹕孟冬之月﹐天子命將帥講武習射。鄭玄注曰﹕爲仲冬大閱習之。《大戴禮》曰﹕季冬聽獄論刑者﹐所以正法。

【納稼儲谷】《毛詩》曰﹕十月納禾稼﹐黍稷童﹐禾麻菽麥。崔《四民月令》曰﹕十月農事畢﹐五穀旣登﹐家家儲畜﹐乃順時令也。

【祈年貞歲】《禮記》曰﹕孟冬之月﹐天子乃祈來年於天宗。注云﹕天宗﹐日月星辰也。《周禮》曰﹕天府掌季冬陳玉﹐以貞來歲之美惡。鄭玄注曰﹕問事之正曰貞。問歲美惡﹐謂問於龜。

【戒閭堇戶】《禮記》曰﹕孟冬﹐命有司循行積聚﹐壞城郭﹐戒門閭。《毛詩》曰﹕穹窒燻鼠﹐寒向堇戶。注云﹕向北出牖。堇﹐塗也。

【鑿冰爨燧】《禮記》曰﹕季冬之月﹐冰方盛﹐水澤腹堅﹐命取冰腹厚也。此月日在北陸﹐冰堅厚之時。《毛詩》曰﹕二之日鑿冰衝衝。注云﹕冰盛水腹﹐命徹取冰山林中。衝衝﹐鑿冰之音﹔二日﹐夏之十二月。《淮南子》曰﹕孟冬之月﹐招搖指亥﹐爨松燧火。

【熊席狐裘】《呂氏春秋》曰﹕衛靈公天寒鑿池﹐言不寒。宛春曰「君衣狐裘﹐坐熊席﹐四隅有火﹐所以不寒。」

【冰澗凍海】陸士衡《樂府苦寒行》曰﹕北遊幽朔城﹐原野多險艱﹔俯入穹谷底﹐仰涉髙山盤。凝冰結重澗﹐積雪被長巒。阮籍《大人先生歌》曰﹕陽和微弱陰气竭﹐海凍不流綿絮折﹐呼吸不通寒冽冽。

【凋松傷竹】《論語》曰﹕歲寒然後知松柏之後凋。謝承《後漢書》曰﹕竇武上表曰「今冬大寒過節﹐毒害鳥獸﹐爰及池魚﹐城傍松竹﹐皆爲傷絕。」

【挾纊賜綈】《左傳》曰﹕楚莊王圍蕭﹐申公巫臣曰「師人多寒﹐王巡三軍﹐撫而勉之﹐士皆如挾纊。」《史記》曰﹕範睢相秦﹐魏須賈使秦。睢微行獘衣﹐間出而見。賈曰「範叔一寒如此哉﹖」乃取綈袍以賜之。

【溫席叩冰】幹寶《搜神記》曰﹕羅威﹐字徳行﹐少喪父﹐事母至孝。母年七十﹐天大寒﹐常以身自溫席﹐而後授其處。師覺《孝子傳》曰﹕王祥少有徳行﹐失母﹐後母憎而譖之。祥孝彌謹﹐盛寒河冰﹐网罟不施。母欲得生魚﹐祥解褐叩冰求之。忽冰少開﹐有雙鯉出遊﹐祥垂綸而獲之。於時人謂至孝所致也。

【歌赤鳳祠白犬】幹寶《搜神記》曰﹕漢代十月十五日﹐以豚酒入靈女廟﹐擊築奏上弦之曲﹐連臂踏地歌赤鳳來。巫俗也。崔《四民月令》曰﹕先後冬至各五日﹐買白犬養之﹐以供祖禰。

【木皮三寸地凍一丈】《尸子》曰﹕朔方之寒冰﹐厚六尺﹐木皮三寸。《漢書》晁錯上書曰﹕夫海胡貊之地﹐積陰之處﹐木皮三寸﹐冰厚六尺。文穎注云﹕地寒故也。郭義恭《廣志》曰﹕北方地厚﹐寒冰厚三尺﹐地凍一丈。

【曾冰百丈飛雪千里】東方朔《神異經》曰﹕北方有曾冰萬里﹐厚百丈。《尸子》曰﹕朔方之寒﹐地凍厚六尺。北極左右有不釋之冰。《楚辭》曰﹕魂歸來北方不可止﹐曾冰峨峨﹐飛雪千里。王逸注﹕北極常寒。

賦

【晉傅玄《大寒賦》】五行倏而驚騖兮﹐四節終而電逝。諒暑往而寒來﹐十二月而成歲。日月會於析木兮﹐重陰淒而增肅。在中冬之大寒兮﹐迅季旬而逾蹙。彩虹藏於虛廓兮﹐鱗介潛而長伏。若乃天地凜冽﹐庶極气否﹐嚴霜夜結﹐悲風晝起﹐飛雪山積﹐蕭條萬里。百川咽而不流兮﹐冰凍合於四海。扶木憔悴於谷﹐若華零落於蒙汜。

【晉陸士衡《感時賦》】悲夫冬之爲气﹐何忄替凜以蕭索﹖天悠悠而彌髙﹐霧鬱鬱而四幕﹔夜綿邈而難終﹐日δ晚而易落。敷曾云之葳蕤﹐墜零雪之揮霍﹔寒冽冽而寢興﹐風謖謖而妄作。鳴枯條之泠泠﹐飛落葉之漠漠。山崆龍以含瘁﹐川委蛇而抱涸﹔望八極以漭﹐普宇宙而寥廓。伊天時之方慘﹐冒萬物之能歡﹔魚微微以求偶﹐獸嶽嶽而相攢﹔猿長嘯於林峯﹐鳥髙飛於云端。

【晉陸云《歲暮賦》】顓頊禦時﹐玄冥統官。淪重陽於潛戶兮﹐嚴積陰於司寒。堅冰涸於川底兮﹐白雪隕於云端。時凜戾其可悲兮﹐气蕭索以傷心。淒風愴其鳴條﹐落葉翻而棲林。獸藏丘而絕迹兮﹐鳥攀木而棲音。山振枯於曾嶺兮﹐人懷慘於重襟。

【梁蕭子云《歲暮直廬賦》】日躔女度﹐歲華雲暮﹔衡輕炭燥﹐權重泉涸。藏玄武於太陰﹐蟄騰蛇於髙霧。日臨圭而易落﹐晷中弋而南亻素﹔凝寒气於廣庭﹐洞曾陰於端廡。風餮切而晚作﹐云滄浪而晦景﹔霰的於彤庭﹐葳蕤於丹屏。韜罘ぜ之飛棟﹐沒屠蘇之髙影﹔始飄舞於圓池﹐終停華於方井。

詩

【晉張華《冬初歲小會詩》】日月不畱﹐四气回周﹔節慶代序﹐萬國同休。庶尹羣和﹐奉爵升朝﹔我有嘉禮﹐式宴百寮。

【又《雜詩》】曰晷度隨天運﹐四時互相乘﹔東壁正昏中﹐涸陰寒節升。繁霜降當夕﹐悲風中夜興﹔朱炎靑無光﹐蘭膏坐自凝。重衾無暖气﹐挾纊如懷冰。

【晉曹毗《詠冬詩》】綿邈冬宵永﹐凜厲寒气升﹔離葉向晨落﹐長風振條興。夜靜輕響起﹐天淸月暉澄﹔寒冰盈渠結﹐素霜竟欄凝。今載忽已暮﹐來正奄復仍。

【宋謝靈運《歲暮詩》】殷憂不能寐﹐苦此夜難頹﹔明月照積雪﹐朔風勁且哀。運往無淹物﹐年逝覺易催。

【又《彭城宮中直感歲暮詩》】艸艸眷物䢐﹐﹝B094﹞々矜歲殫﹔楚艷行復戚﹐吳趨感絕嘆。帶緩舊裳﹐素鬢攺朱顏﹔晚暮悲獨坐﹐鳴歇春蘭。

【宋鮑昭《冬日詩》】嚴云亂山起﹐白日欲還次﹔曛霧蔽窮天﹐夕陰晦寒地。翰海有歸潮﹐衰容不還稚﹔今君且安歌﹐無念老方至。

【梁簡文帝《十月戊寅詩》】暄塵是時息﹐靜坐對重巒﹔冬深柳條落﹐雪後桂枝殘。星明霧色盡﹐天白雁行單﹔雲飛乍想閣﹐冰結遠疑紈。晚橘隱重屏﹐枯藤帶回竿﹔嶽陰連水气﹐山峯添月寒。

【又《玄圃寒夕詩》】洞庭門未掩﹐金漏已催﹔曛煙生澗曲﹐暗色起林隈。雪花無有蒂﹐冰鏡不安臺﹔階楊始倒插﹐浦桂半新栽。陳根委落蕙﹐細葉發香梅﹔雁去銜蘆止﹐猿戲繞枝來。

【又《冬詩》】玆園植積﹐山谷久紆葳﹔賞興最多緒﹐眞事亦因依。是節嚴冬景﹐寒云掩落暉﹔遠聞風瑟瑟﹐亂視雪霏霏。浪起川難渡﹐林深人至稀﹔山禽背逕走﹐野鳥歷塘飛。

【北齊邢子才《冬日傷志詩》】昔日惰遊士﹐任性少矜裁﹔朝驅馬腦勒﹐暮銜熊耳杯。折花贈淇水﹐撫瑟望臺﹔繁華宿昔攺﹐衰病一時來。重以三冬月﹐愁雲聚復開﹔天髙日色淺﹐林勁鳥鳴哀。終風激檐宇﹐余雪滿條枚﹔遠遊昔宛洛﹐踟躕今艸萊。時事方去矣﹐撫已獨懷哉。

【隋煬帝《冬夜詩》】不覺歲將盡﹐已復入長安﹔月影含冰凍﹐風聲淒夜寒。江海波濤壯﹐崤潼阪險難﹔無因寄飛翼﹐徒欲動和鑾。

【北齊刑子才《酬魏收冬夜直史館詩》】年病從衡至﹐動息不自安﹔兼豆未能飽﹐重裘詎解寒。況乃冬之夜﹐霜气有餘酸﹔風音響北牖﹐月影度南端。燈光明且灰﹐華燭新復殘﹔衰顏依候攺﹐壯志與時闌。體羸不盡帶﹐發落彊扶冠﹔夜景將欲近﹐夕息故無寬。忽有淸風贈﹐辭義婉如蘭﹔先言嘆三友﹐末言慚一官。麗藻髙鄭衛﹐專學美齊韓﹔審諭𨿽有屬﹐筆削少能刊。髙足自無限﹐積風良可摶﹔空想靑�易﹐寧見赤松難。寄語東山道﹐髙駕且盤桓。

卷四歲時部下○元日第一

敍事

崔《四民月令》曰﹕正月一日是謂正日﹐潔祀祖禰﹐進酒降神。《玉燭寶典》曰﹕正月爲端月。﹝《春秋》曰﹕履端於始。。﹞其一日爲元日﹐﹝元者﹐善之長也﹐先王體元以居正。又﹐元者﹐原也﹐始也﹐一也﹐首也。﹞亦云上日﹐亦云正朝﹐亦云三元﹐﹝歲之元﹐時之元﹐月之元。﹞亦云三朔。﹝《尙書大傳》云﹕夏以平明爲朔﹐殷以雞鳴爲朔﹐周以夜半爲朔。﹞庭前爆竹﹐﹝荊楚《歲時記》曰﹕以辟山臊惡鬼也。山臊﹐案神異經在西方深山中﹐長尺餘﹐犯人則病﹐畏爆竹聲。又俗爆竹燃艸起於庭燎。﹞進椒柏酒﹐﹝《四民月令》曰﹕椒是玉衡星精﹐服之令人身輕能走﹔柏是仙藥。又云﹕進酒次第﹐當從小起﹐以年少者起先。﹞服桃湯﹐進敷於散﹐﹝荊楚《歲時記》曰﹕桃者﹐五行之精﹐厭伏邪气﹐制百鬼﹔今人又進屠蘇酒﹑膠牙餳。﹞造五辛盤﹐﹝周處《風土記》曰﹕月正元日﹐五薰煉形。注云﹕五辛所以發五藏气。《莊子》云﹕春月飲酒茹蔥﹐以通五藏也。﹞造桃板著戶﹐謂之仙木。﹝《玉燭寶典》曰﹕像郁壘山桃樹﹐百鬼畏之也。﹞

事對

【上日首祚】《尙書》曰﹕正月上日﹐受終於文祖。孔安國注云﹕上日﹐朔日也。王羲之《月儀書》曰﹕日往月來﹐元正首祚﹐太蔟告辰﹐微陽始布。罄無不宜﹐和神養素。

【四始三元】《漢書》曰﹕正月朔歲首立春﹐四時之始。又曰﹕歷者序四時之端﹐正分至之節﹐故聖人考歷數以正三元。此聖人知命之術。

【履端正始】臧榮緒《晉書》曰﹕熊遠議曰「履端元日﹐正始之初﹐有識之士﹐於是觀禮樂﹐榮耳目之觀﹐崇玩弄之好。」

【開元肇祚】沈約《宋書》曰﹕《南郊樂登歌》曰「開元首正﹐禮具樂舉﹐六典聯事﹐九官列序。」何充賀正表曰﹕璇衡運周﹐元正肇祚﹐伏惟陛下應干納佑﹐與天同休。

【降祉納佑】王沈賀正表曰﹕三辰攺運﹐元正肇祚﹔自天降祉﹐如日之升。納佑見肇祚注。

【百福萬壽】馮衍銘曰﹕元正上日﹐百福孔靈。王肅賀正儀曰﹕元正首祚﹐璇璣攺度﹐伏稱萬壽。

【折松索葦】董勛答問曰﹕歲首祝椒酒而飲之﹐以椒性芬香﹐又堪爲藥﹐又折松枝。男七女二七﹐亦同此義。宗懍《荊楚歲時記》曰﹕正月一日﹐是三元之日﹐貼畫雞戶上﹐懸葦索於其上﹐插符其傍﹐百鬼畏之。

【磔雞放雀】沈約《宋書》曰﹕舊時歲朔﹐常設葦莢桃梗﹐磔雞於宮及百寺之門﹐以禳惡气。裴玄《新語》曰﹕正朝﹐縣官殺羊﹐懸其頭於門﹐又磔雞以之。《孔叢子》曰﹕邯鄲人以正朝獻雀於趙王﹐而綴以五采﹐王大悅。申叔以告子順﹐子順曰「正朝放之﹐示有生也。」

【桃梗椒觴】桃梗見上磔雞注。崔《四民月令》曰﹕正月之朔﹐是謂正日。躬率妻孥﹐潔祀祖禰。及祀日﹐進酒降神畢﹐乃室家尊卑﹐無大無小﹐以次列於先祖之前。子婦曾孫﹐各上椒酒於家長﹐稱觴舉壽﹐欣欣如也。

【本三統崇百禮】《白虎通》曰﹕正朔有三何﹐本天有三統﹐謂之三微月也。三微者何謂也﹖陽气始施﹐黃泉萬物始動﹐微而未著。周處《風土記》曰﹕月正元日﹐百禮兼崇。

賦

【晉王沈《正會賦》】伊月正之元吉兮﹐應三統之中靈﹔順天地以交泰﹐協太蔟之玄精。荷介祉於上帝兮﹐祚聖皇以永貞﹔華幄映於飛雲兮﹐朱幕張於前庭。曜五旗於東序兮﹐表雄虹而爲旌﹔備六代之象舞兮﹐釐簫韶於九成。玄夜以司晨兮﹐望庭燎之髙煬﹔壯甲士之星羅兮﹐偉干戚之飄揚。臚人肅其齊列﹐九賓穆以成行﹔齊八荒於蕃服兮﹐咸稽首以來王。

詩

【魏陳思王曹植】《元會詩》初歲元祚﹐吉日惟良﹔乃爲嘉會﹐宴此髙堂。衣裳鮮潔﹐黼黻玄黃﹔珍膳雜還﹐充溢圓方。俯視文軒﹐仰瞻華梁﹔願保玆善﹐千載爲常。歡笑盡娛﹐樂哉未央﹔皇室榮貴﹐壽考無疆。

【隋煬帝《獻歲宴宮臣詩》】三元建上京﹐六佾宴麗城﹔朱庭容衛肅﹐靑天春气明。朝光動劍彩﹐長階分聲﹔酒闌鐘磬息﹐欣觀禮樂成。

【隋蕭愨《奉和元日詩》】帝宮通夕燎﹐天門拂曙開﹔瑞云生寶鼎﹐榮光上露臺。華山不調葉﹐宜城萬壽杯﹔遙見飛鳧下﹐懸知鄴縣來。

【陳叔達《初年詩》】和風起天路﹐嚴气銷冰井﹔索索枝未柔﹐厭厭漏猶永。

【虞世南《奉和獻歲宴宮臣詩》】履端初啟節﹐長苑命髙筵﹔肆夏喧金奏﹐重潤響冰弦。絲光催柳色﹐日彩泛槐煙﹐微臣同濫吹﹐謬得仰鈞天。

頌

【晉劉臻妻《元日獻椒花頌》】璇穹周回﹐三朔肇建﹔靑陽散輝﹐澄景載渙。美哉靈花﹐爰采爰獻﹔聖容映之﹐永壽於萬。○人日第二敍事

《荊楚歲時記》曰﹕正月七日爲人日﹐﹝董勛《問禮俗》曰﹕正月一日爲雞﹐二日爲狗﹐三日爲豬﹐四日爲羊﹐五日爲牛﹐六日爲馬﹐七日爲人。﹞以七種菜爲羹﹐剪彩爲人﹔或鏤金簿爲人﹐以貼屏風﹐亦戴之頭鬢。﹝董勛《問禮俗》云﹕人入新年﹐形容攺從新。﹞又造化勝相遺。﹝起於晉代。見賈充《李夫人典戒》﹐云像瑞圖金勝之形﹐又取像西王母戴勝也。﹞

事對

【董俗陳儀】董勛《答問》曰﹕正月人日﹐俗剪彩爲人形。劉臻妻《陳氏進見儀》曰﹕正月七日上人勝於人。

【剪彩鏤金】並見敍事。

【登西山陟安仁】李充《正月七日登剡西寺詩》曰﹕命駕升西山﹐寓目眺原疇。安仁峯銘曰﹕正月七日﹐厥日惟人﹐策我良駟﹐陟彼安仁。詩

【隋陽休之《正月七日登髙侍宴詩》】廣殿麗年輝﹐上林起春色﹔風生拂雕輦﹐云回浮綺席。【隋薛道衡《人日思歸詩》】入春才七日﹐離家已二年﹔人歸落雁後﹐思發在花前。○正月十五日第三敍事

《玉燭寶典》曰﹕正月十五日﹐作膏粥以祠門戶。《荊楚歲時記》曰﹕今州裏風俗﹐望日祭門﹐先以楊枝插門。隨楊枝所指﹐仍以酒脯飲食及豆粥插箸而祭之﹐其夕迎紫姑神以卜。﹝劉敬叔《異苑》曰﹕紫姑本人家妾﹐爲大婦所逐﹐正月十五日感激而死﹐故世人作其形於廁﹐以迎之卜。﹞《史記樂書》曰﹕漢家祀太一﹐以昏時祠到明。﹝今人正月望日夜遊觀燈﹐是其遺事。﹞

事對

【燒燈望月】《涅經》曰﹕如來維訖﹐收舍利罌置金牀上﹐天人散花奏樂﹐繞城步步燃燈十二里。又《西域記》曰﹕摩喝ヌ國﹐正月十五日﹐僧徙俗眾雲集﹐觀佛舍利放光雨花。《古詩》曰﹕是時鶉火中﹐日月正相望。鶉火中卽正月望也。

【泛粥祠膏】《續齊諧記》曰﹕吳縣張成﹐夜見一婦人立宅東南角﹐謂成曰「此地是君蠶室﹐我卽地神。明日正月半﹐君宜作白粥﹐泛膏於上以祭我﹐必當令君蠶百倍。」言絕失所在。成如其言﹐爲作膏粥﹐年年大得蠶也。祠膏見敍事。

詩

【蘇味道《正月十五日詩》】火樹銀花合﹐星橋鐵鎖開﹔暗塵隨馬去﹐明月逐人來。遊騎皆李﹐行歌盡落梅﹔金吾不禁夜﹐玉漏莫相催。【崔液《夜遊詩》】玉漏銀壺且莫催﹐鐵關金鎖徹明開﹔誰家見月能閒坐﹖何處聞燈不看來。【又】神燈佛火百輪張﹐刻像圖形七寶裝﹔影裏如聞金口說﹐空中似散玉毫光。【又】金勒銀鞍控紫驑﹐玉輪朱駕靑牛﹔驂ほ始散東城曲﹐倏忽還逢南陌頭。○月晦第四敍事

《荊楚歲時記》曰﹕元日至於月晦﹐並爲聚飲食。﹝每月皆弦望晦朔﹐以正月初年﹐時俗重以爲節。﹞士女泛舟﹐或臨水宴樂。﹝《玉燭寶典》曰﹕元日至月晦﹐人並爲食度水﹐士女悉湔裳酹酒於水湄﹐以爲度厄。今世人惟晦日臨河解除﹐婦從或湔裙。﹞

事對

【提月晦日】《公羊傳》曰﹕提月﹐六退飛過宋都。提月者何﹖僅建是月晦日也。何休注曰﹕提月﹐邊也﹐魯人語也﹐在是月之幾盡。

【凋掩桂】《帝王世紀》曰﹕堯有艸﹐夾階而生。每月朔生一莢﹐月半則生十五莢。自十六日一莢落﹐至月晦而盡。若月小則餘一莢﹐厭而不落。惟盛徳之君﹐應和气而生﹐以爲瑞艸﹐名爲莢﹐一名歷莢。虞喜安《天論》曰﹕俗傳月中仙人桂樹﹐月初則生。

詩

【唐太宗《月晦詩》】晦魄移中律﹐凝暄起麗城﹔罩云朝蓋上﹐穿露曉珠呈。笑樹花分色﹐啼枝鳥合聲﹔披襟歡眺望﹐極目暢春情。

【後魏盧元明《晦日泛舟應詔詩》】輕灰吹上管﹐落飄下蒂﹔遲遲春色華﹐δδ年光麗。

【北齊魏收《晦日泛舟應詔詩》】裊裊春枝弱﹐關關新鳥呼﹔棹唱忽逶迆﹐菱歌時顧慕。睿賞芳月色﹐宴言忘日暮﹔遊豫慰人心﹐照臨康國步。○寒食第五敍事

《荊楚歲時記》曰﹕去冬節一百五日﹐卽有疾風甚雨﹐謂之寒食。﹝據歷合在淸明前二日﹐亦有去冬至一百六日。﹞禁火三日﹐﹝《琴操》曰﹕晉文公與介子綏俱亡﹐子綏割腕股以啖文公。文公復國﹐子綏獨無所得﹐子綏作龍蛇之歌而隱。文公求之﹐不肯出﹐乃燔左右木。子綏抱木而死。文公哀之﹐令人五月五日不得舉火。又周舉《移書》﹐及魏武《明罰令》﹑陸《鄴中記》﹐並云寒食斷火起於子推。琴操所云子綏﹐綏卽推也。又云五月五日﹐與今有異﹐皆因流俗所傳。據《左傳》及《史記》﹐並無介子推被焚之事。按《周書司ピ氏》﹕仲春以木鐸循火禁於國中。注云﹕爲季春將出火也。今寒食準節气是仲春之末﹐淸明是三月之初﹐然則禁火蓋周之舊制。﹞造餳大麥粥。﹝陸《鄴中記》曰﹕寒食三日醴酪﹐又煮粳米及麥爲酪﹐搗杏仁煮作粥。《玉燭寶典》曰﹕今人悉爲大麥粥﹐研杏仁爲酪﹐引餳沃之。孫楚《祭子推文》云﹕黍飯一盤﹐醴酪二盂﹐是其事。﹞鬥鷄﹐鏤雞子﹐鬥鷄子﹐﹝《玉燭寶典》曰﹕此節城市尢多鬥鷄卵之戲。《左傳》有「季後阝鬥鷄」﹐其來遠矣。古之豪家﹐食稱畫卵。今代猶染藍茜雜色﹐仍加雕鏤﹐遞相餉遺﹐或置盤俎。《管子》曰﹕雕卵熟斫之﹐所以發積藏﹐散萬物。張衡《南都賦》曰﹕春卵夏筍﹐秋韭冬菁﹐便是補益滋味﹐其斗卵則莫知所出。董仲舒書云﹕心如宿卵﹐爲體內藏﹐以據其剛﹐仿佛斗理也。﹞打球﹐﹝劉向《別錄》曰﹕蹴鞠﹐黃帝所造﹐本兵勢也。或雲起於戰國。案﹐鞠與球同。古人蹋蹴以爲戲。﹞秋千。﹝古人《藝術圖》云﹕秋千﹐北方山戎之戲﹐以習輕し者。﹞

事對

【魏武令周舉書】魏武帝《明罰令》曰﹕聞太原上黨西河雁門﹐冬至後百有五日﹐皆絕火寒食﹐云爲介子推。且北方Ё寒之地﹐老少羸弱﹐將有不堪之患。令到﹐人不得寒食。若犯者﹐家長半歲刑﹐主吏百日刑﹐令長奪一月俸。範曄《後漢書》曰﹕周舉遷並州刺史。太原一郡﹐舊俗以介子推焚骸﹐有龍忌之禁。至其月﹐咸言神靈不樂舉火。舉移書於子推廟云﹕春中寒食一月﹐老少不堪﹐今則三日而已。

【一月寒食三日斷火】周斐《汝南先賢傳》曰﹕太原舊俗﹐以介子推焚骸﹐一月寒食﹐莫敢煙爨。陸《鄴中記》曰﹕並州俗﹐冬至後百五日﹐爲介子推斷火﹐冷食三日﹐作幹粥。今之糗是也。詩

【李崇嗣《寒食詩》】普天皆滅焰﹐匝地盡藏煙﹔不知何處火﹐來就客心燃。【宋之問《途中寒食詩》】馬上逢寒食﹐途中屬暮春﹔可憐江浦望﹐不見洛橋人。【沈期《嶺表逢寒食詩》】嶺外逢寒食﹐春來不見餳﹔洛陽新甲子﹐何日是淸明。○三月三日第六敍事

《韓詩章句》曰﹕鄭俗﹐上巳溱洧兩水之上﹐秉蘭祓除。﹝司馬彪《續漢書禮儀志》曰﹕三月上巳﹐官民並禊飲於東流水上。沈約《宋書》曰﹕魏已後但用三日﹐不復用巳也。﹞《荊楚歲時記》曰﹕三月三日﹐土人並出水渚﹐爲流杯曲水之飲。﹝注曰﹕《續齊諧記》晉武帝問尙書摯虞曰「三日曲水﹐其義何指﹖」答曰「漢帝時﹐平原徐肇以三月初生三女﹐而三日俱亡。一村以爲怪﹐乃相攜之水濱盥洗﹐遂因流水以泛觴﹐曲水起於此。」帝曰「若此談﹐便非嘉事。」尙書郎束皙曰「摯虞小生﹐不足以知此﹐臣請說其始。昔周公卜成洛邑﹐因流水以泛酒﹐故逸詩云﹕『羽觴隨波流。』又﹐秦昭王三月上巳﹐置酒河曲﹐有金人自東而出﹐奉水心劍﹐曰﹕『令君制有西夏。』及秦霸諸侯﹐乃因其處立爲曲水祠﹐二漢相沿﹐皆爲盛集。」帝曰「善。」賜金十五斤﹐左遷摯虞爲陽城令。﹞

事對

【元巳上除】張衡《南都賦》曰﹕暮春之禊﹐元巳之辰﹐方軌齊軫﹐祓於陽濱。張華《上巳篇》曰﹕姑洗應時月﹐元巳啟良辰。徐幹《齊都賦》﹕靑陽季月﹐上除之良﹔無大無小﹐祓於水陽。

【周禊鄭祓】應劭《風俗通》曰﹕案﹐周禮﹐女巫掌歲時以祓除疾病。禊者﹐潔也﹐故於水上釁潔也。《韓詩》曰﹕三月桃花水下之時。鄭國之俗﹐三月上巳﹐於溱洧兩水上﹐執蘭招魂續魄﹐祓除不祥也。

【曲水回流】曲水事具敍事注中。徐廣《三日臨水詩》曰﹕溫哉令日﹐爰豫爰遊﹔興言命駕﹐寄歡回流。【祓灞禊洛】《漢書》曰﹕武帝卽帝數年﹐無子。平陽主求良家女十餘人﹐飾置家﹐帝祓灞上而過焉。戴逵《竹林七賢論》曰﹕王濟嘗解禊洛水。

【金堤石壇】陸《鄴中記》﹕華林園中千金堤。作兩銅龍﹐相向吐水﹐以注天泉池﹐通禦溝中。三月三日﹐石季龍及皇后百官臨池會。戴延之《西徵記》曰﹕天泉之南﹐有東西溝﹐承禦溝水。水之北有積石壇﹐云三月三日禦坐流杯之處。

【南澗東堂】孫綽《詩序》曰﹕以暮春之始﹐解禊於南澗之濱﹐髙嶺千尋﹐長湖萬項。《晉起居注》曰﹕海西泰和六年三月庚午朔﹐詔曰「三日臨流杯池﹐依東堂小會。」

【華林疏圃】荀勗《三月三日從華林園詩》曰﹕淸節中季春﹐姑洗通滯塞﹔玉輅扶淥池﹐臨川蕩苛慝。潘尼《巳日詩》曰﹕藹藹疏圃﹐載繁載榮﹔淡淡天泉﹐載淥載淸。

【南浮橋東流水】夏仲禦《別傳》曰﹕仲禦詣洛﹐到三月三日﹐洛中王公已下﹐莫不方軌連軫﹐並至南浮橋邊禊。男則朱服耀路﹐女則錦綺鑠爛。又《宋書》曰﹕後漢有郭虞者﹐三月上辰產三女﹐二日之中產三女﹐並不育﹐俗以爲大忌。至其日諱正﹐家皆於東流水上爲祈禳。

賦

【晉成公《綏洛禊賦》】考吉日﹐簡良辰﹐祓除解禊﹐同會洛濱。妖童媛女﹐嬉遊河曲﹐或振纖手﹐或濯素足。臨淸流﹐坐沙場﹐列樽﹐飛羽觴。

【晉張協《洛禊賦》】夫河三春之令月﹐嘉天气之﹔和風穆以布暢﹐百卉曄而敷芬。遊魚氵氵爵於淥波﹐玄鳥鼓翼於髙云﹔美節慶之動物﹐悅羣生之樂欣。顧新服之旣成﹐將祓除於水濱﹐於是縉紳先生﹐嘯儔命友﹐攜朋接黨﹐童冠八九。主希孔墨﹐賓慕顏柳﹔臨崖詠遊﹐濯足揮手。及至都人士女﹐奕奕祁祁﹐車馬岬葛﹐充溢中逵﹔芬葩翕習﹐緣阿被湄﹔振袂生風﹐接衽成帷。若權威之家﹐豪侈之族﹐彩騎停鑣﹐華輪方轂﹐靑蓋云浮﹐參差相屬。集乎長洲之浦﹐曜乎洛川之曲。遂乃停輿蕙渚﹐息駕蘭田﹔朱幔虹舒﹐翠幕霓連。布椒醑﹐薦柔嘉﹔祈休吉﹐蠲百屙。漱淸源以滌穢兮﹐攬綠藻之纖柯﹔浮素卵以蔽水﹐灑玄醪於中河。

【晉夏侯湛《禊賦》】羨暮春之嘉辰﹐美靈气之和柔﹔結方丸於泰路﹐敷令節之宣遊。爾乃擢翠旗﹐垂繁纓﹐微雲乘軒﹐淸風引旌﹐飛輸飆起﹐良馬電驚﹐粲爛虺к﹐混曄發越﹐若乎朝春挺葩﹐夕霞抱月。

【晉阮瞻《上巳會賦》】臨淸川而嘉燕﹐聊暇日以遊娛。蔭朝云而爲蓋﹐茂樹以承廬。好修林之蓊蔚﹐樂艸莽之扶疏。列肆筵而設度兮﹐祈吉祥於斯途。酌羽觴而交酬﹐獻遐壽之無疆。同歡情而悅豫﹐欣斯樂之慨慷。發中懷而弦歌﹐淸志於宮商。

【梁蕭子範《家園三月三日賦》】春亦暮止﹐田家上巳。時將磔於九門﹐節方郊於七里。扇習習之和風﹐照遲遲之華晷﹔聊潔新而濯故﹐式東流之前丸。居免上漏﹐樹非榛栗﹔旣無擇於爽塏﹐曾不訪於凶吉。右瞻則靑溪千仞﹐北睹則龍盤秀出﹔與歲月而荒茫﹐同林藪之蕪密。歡玆嘉月﹐悅此時良﹔庭散花蕊﹐傍插筠篁。灑玄醪於沼﹐浮絳棗於泱泱﹔觀翠綸之出沒﹐戲靑舸之低昂。

【周庾信《三月三日華林園馬射賦》】歲次昭陽﹐月在大梁﹐其日上巳﹐其時少陽。春吏司職﹐靑祗效祥﹔徵萬騎於平樂﹐開千門於建章。皇帝翊四校於仙園﹐回六龍於天苑。華蓋平飛﹐風烏細轉﹐帷宮宿設﹐帳殿開筵。傍臨細柳﹐斜界宜年﹐河溽艸﹐渭口澆泉。堋�五色﹐的暈重圓。陽管旣調﹐春弦實撫﹔玉律調鐘﹐金釒享節鼓。於是咀銜拉鐵﹐逐日追風。並試長楸之埒﹐俱下蘭池之宮。鳴鞭則汗赭﹐入埒則塵紅﹔變三驅而畫鹿﹐登百尺而懸熊。禮正六耦﹐詩歌九節。弓如明月對堋﹐馬似浮�向埒。雁失羣而行斷﹐猿求林而路絕。乃有六郡雄才﹐五陵髙選﹐新回馬邑之兵﹐始罷龍城之戰﹔帶尙流星﹐乘猶奔電。始聽鼓而唱籌﹐卽移竿而В箭﹔熊耳刻杯﹐飛雲畫。水衡之錢山積﹐織室之錦霞開﹔司筵賞至﹐酒正杯來。旣而日下澤宮﹐筵闌相圃﹐悵從蹕之畱歡﹐眷回鑾之餘武。

詩

【晉張華《三月三日後園會詩》】暮春元日﹐陽气淸明﹔祁祁甘雨﹐膏澤流盈。習習祥風﹐啟滯導生﹔禽鳥逸豫﹐桑麻滋榮。纖條被綠﹐翠華含英。於皇我後﹐欽若昊乾﹔順時省物﹐言觀中園。燕及羣辟﹐乃命乃筵﹔合樂華池﹐祓濯淸川。汛彼龍舟﹐溯遊洪源。

【又《上巳篇》】仁風導和气﹐勾芒禦昊淸﹔姑洗應時月﹐元巳啟良辰。密雲蔭朝日﹐零雨灑微塵﹔飛軒遊九野﹐置酒會眾賓。

【晉潘尼《三日洛水作詩》】暮春春服成﹐百艸敷英蕤﹔聊爲三日遊﹐方駕結龍旗。廊廟多豪俊﹐都邑有艷姿。朱軒蔭蘭臯﹐翠幕映洛湄﹔沈鉤出比目﹐舉弋洛雙飛。羽觴乘波進﹐素卵逐流歸。

【晉閭邱衝《三月三日應詔詩》】暮春之月﹐春服旣成﹔升陽潤土﹐冰渙川盈。余萌達壤﹐嘉木敷榮﹔後皇宣遊﹐旣燕且寧。光光華輦﹐亻先々從臣﹔上蔭丹幄﹐下藉文茵。臨池挹盥﹐濯故法新﹔俯鏡淸流﹐仰睇天津。藹藹華林﹐嚴嚴景陽﹔でで峻宇﹐奕奕飛梁。垂蔭倒景﹐若翺若翔﹔浩浩白水﹐泛泛龍舟﹔皇在靈沼﹐百辟同遊。擊棹淸歌﹐鼓行謳﹔聞樂咸和﹐具醉斯柔。在昔帝虞﹐徳被遐荒﹔干戚在庭﹐苗人來王。今我哲後﹐古聖齊芳﹔惠此中國﹐以綏四方。元首旣明﹐股肱惟良﹔樂只君子﹐今日惟康。

【晉阮修《上巳詩》】三春之秀﹐歲惟嘉時﹔零雨旣蒙﹐風以散之。英華扇耀﹐翔鳥羣嬉。澄澄淥水﹐淡淡其波﹔修崖逶迆﹐長川相過。聊且逍遙﹐其樂如何﹖

【宋顏延之《詔宴曲水詩》】惟王創物﹐永錫洪算﹔仁固開周﹐義髙登漢。開榮灑澤﹐舒虹爍電﹔伊思鎬飲﹐每懷洛宴。郊餞有壇﹐君舉有禮﹔暮賬蘭甸﹐晝流髙陛。分庭薦樂﹐析波浮醴﹔豫同夏諺﹐事兼出濟。

【宋謝靈運《三月三日侍宴西池詩》】矧乃暮春﹐時物芳衍﹔濫觴逶迆﹐周流蘭殿。禮備朝容﹐樂闋夕宴。

【謝惠連《上巳詩》】四時著平分﹐三春稟融爍﹔遲遲和景婉﹐夭夭園桃灼。攜朋適郊野﹐昧爽辭廛廓。斐云興翠嶺﹐飈起華薄﹔解轡偃崇邱﹐藉艸繞回壑。際渚羅時蔌﹐托波泛輕爵。

【齊謝《爲皇太子侍華光殿曲水宴詩》】初吉云巳﹐芳宴在斯﹔載畱神矚﹐有天儀。龍精已映﹐威仰未移﹔葉依黃鳥﹐花落春池。髙宴弘敞﹐禁林稠密﹔靑嶝崛起﹐朱樓間出。翠葆隨風﹐金戈動日﹔惆悵淸管﹐徘徊輕佾。灞入筵﹐河淇流阼﹔海若來往﹐觴肴沿溯。歡飲終日﹐淸光欲暮﹔輕軺回音﹐華組徐步。

【梁簡文帝《三日侍宴林光殿曲水詩》】芳年畱帝賞﹐應物動天襟﹔挾苑連金陣﹐分衢度羽林。帷宮對廣掖﹐層殿邇髙岑﹐風旗爭曳影﹐亭午共生陰。林花初墜蒂﹐池荷欲吐心。

【又《三日率爾成詩》】綺花非一種﹐風絲亂百條﹔雲起相思觀﹐日照飛虹橋。

【又《三日侍皇太子曲水宴詩》】震徳葉靈﹐年芳節淑﹔濯伊臨灞﹐蕩心愉目。驟騎晨野﹐金曉陸﹔蕙气捲旌﹐神飈警轂。層岑偃蹇﹐聳觀昭﹔煙生翠竹﹐日照綺寮。銀花晨散﹐金芝暮搖。

【梁沈約《三日侍鳳光殿曲水宴詩》】光遲蕙畝﹐气婉椒臺﹔皇心愛矣﹐帝曰遊哉﹔玉鑾徐警﹐翠鳳輕回。別殿廣臨﹐離宮洞啟﹔川奉壽﹐河宗相禮。淸洛漸筵﹐長伊流陛﹔回蕩嘉羞﹐搖漾芳醴。輕歌易繞﹐弱舞難持﹔素云畱管﹐玄鶴停絲。引思爲歲﹐歲亦陽止﹔叨服賁身﹐身亦昌止。徒勤丹漆﹐終愧文梓。

【又《林光殿曲水宴詩》】宴鎬鏘玉鑾﹐遊汾舉仙﹔榮光沈采旄﹐修風動芝蓋。淑气宛登晨﹐天行聳云旆﹔帳殿臨春﹛禦﹜﹐帷宮繞芳薈。漸席周羽觴﹐分墀引回瀨﹔穆穆玄化升﹐濟濟皇階泰。將禦遺風軫﹐遠侍瑤臺會。

【又《三日率爾成篇》】麗日屬元巳﹐年芳俱在斯﹔開花已匝樹﹐流鶯復滿枝。洛陽繁華子﹐長安輕薄兒。東出千金堰﹐西臨雁騖陂。遊絲映空轉﹐髙柳柳池垂。綠萍文照耀﹐紫燕光陸離。淸晨戲伊水﹐薄暮宿蘭池。象筵鳴寶瑟﹐金瓶泛玉卮。寧憶春蠶起﹐日暮桑欲萎。

【梁劉孝綽《三日侍華光殿曲水宴詩》】燻祓三陽暮﹐濯禊元巳初。皇心眷樂飲﹐帳殿臨春渠﹔豫遊髙夏諺﹐凱樂盛周居。復以焚林日﹐丰茸花樹舒﹔羽觴環階轉﹐淸瀾傍席疏。妍歌已嘹亮﹐妙舞復紆余﹔九成變絲竹﹐百戲起龍魚。

【又《三日侍安成王曲水宴詩》】匯澤良孔殷﹐分區屏中縣﹔跨躡兼流采﹐襟喉邇封甸。五王奄酆畢﹐析承羽傳﹔不資魯俗移﹐何得齊風變。東山富遊士﹐北土無遺彥﹔一言白璧輕﹐片善黃金賤。余辰屬元巳﹐淸祓追前諺﹔持此頻豫遊﹐須展城隅宴。芳洲亙千里﹐遠近光風扇﹔方歡厚徳重﹐誰言薄遊倦。

【梁庾肩吾《三日侍蘭亭曲水宴詩》】策星依夜動﹐鸞駕忽朝遊﹔旌門臨苑樹﹐相風出鳳樓。春生露泥泥﹐天覆云油油﹔桃花生玉潤﹐柳葉暗金溝。禊川分曲洛﹐帳殿掩芳洲。踴躍魚醉﹐參差絳棗浮﹔百戲俱臨水﹐千鐘共逐流。

【北齊邢子才《三日華林園公宴詩》】回鑾自樂野﹐弭蓋屬瑤池﹔五丞接光景﹐七友樹風儀。芳春時欲遽﹐覽物惜將移﹔新萍已冒沼﹐餘花尙滿枝。艸滋徑蕪沒﹐林長山蔽虧﹔方筵羅玉俎﹐激水漾金卮。歌聲斷且續﹐舞袖合還離。

【隋盧思道《上巳禊飲詩》】山泉好風日﹐城厭囂塵﹔聊持一樽酒﹐共尋千里春。餘光下幽桂﹐夕吹舞靑蘋﹔何時出關後﹐重有入林人。

【隋江總《三日侍宴宣猷堂曲水詩》】上巳娛春禊﹐芳辰喜月離﹔北宮命簫鼓﹐南館列旌麾。繡柱擎飛閣﹐雕軒傍曲池﹔醉魚沈遠岫﹐浮棗漾淸漪。落花懸度影﹐飛絲不礙枝﹔樹動丹樓出﹐山斜翠磴危。禮周羽爵徧﹐樂闋光陰移。

【沈期《三月三日梨園亭侍宴詩》】九門馳道出﹐三已禊堂開﹔畫中川動﹐靑龍上苑來。野花飄禦座﹐河柳拂天杯﹔日晚迎祥處﹐笙鏞下帝臺。

序

【晉王羲之《三月三日蘭亭序》】永和九年﹐歲在癸丑﹐暮春之初﹐會於會稽山陰之蘭亭﹐修禊事也。羣賢畢至﹐少長咸集。此地有崇山峻嶺﹐茂林修竹﹔又有淸流激湍﹐映帶左右﹐引以爲流觴曲水。列坐其次﹐𨿽無絲竹管弦之盛﹐一觴一詠﹐亦足以暢敍幽情。是日也﹐天朗气淸﹐惠風和暢。仰觀宇宙之大﹐俯察品類之盛﹐所以遊目騁懷﹐足以極視聽之娛﹐信可樂也。

【齊王融《三月三日曲水詩序》】靑鳥司辰﹐條風發歲﹐粵斯上巳﹐惟暮之春﹐禊飲之日在玆﹐風舞之情咸蕩。載懷平圃﹐乃眷芳林﹔飛觀神行﹐虛檐云構﹔離房乍設﹐層樓間起。負朝陽而抗殿﹐跨靈沼而浮榮﹐鏡文虹於綺疏﹐浸蘭泉於玉砌。幽幽叢薄﹐秩秩斯幹﹐新萍泛﹐華桐發岫。雜夭采於柔荑﹐亂嚶聲於錦羽。禁軒承幸﹐淸宮俟宴﹐緹帷宿置﹐暮宵懸。旣而滅宿登霞﹐澄光辧色﹐徐鑾警節﹐鳴鐘暢音﹐七萃連鑣﹐九ヵ齊軌。爾乃回輿駐軫﹐嶽鎭淵氵亭﹐容有穆﹐賓儀式序。授幾肆筵﹐因流波而成次﹔蕙肴芳醴﹐任激水以推移。葆佾陳階﹐金匏在席﹐戚奏翹舞﹐龠動詩。召鳴鳥於氵山﹐追伶倫於ㄍ谷。淸歌有闋﹐羽觴無算。上陳景福之賜﹐下獻南山下壽﹔信愷宴於在藻﹐知和樂於食蘋。

【梁簡文帝《三日曲水詩序》】竊以周成洛邑﹐自流水以禊除﹔晉集華林﹐同文軌而髙宴﹐莫不禮具義舉﹐沓矩重規﹐昭動神明﹐雍熙鐘石﹐是節也。上巳屬辰﹐余萌達壤﹔倉庚應律﹐女夷司候﹐爾乃分階樹羽﹐疏泉泛爵﹐蘭觴沿溯﹐蕙肴來往。賓儀式序﹐盛徳有容﹔舞艷七盤﹐歌新六變。遊雲駐彩﹐仙鶴來儀﹔都人野老﹐雲集霧合﹔結軫方衢﹐飛軒照日。

○五月五日第七

敍事

周處《風土記》曰﹕仲夏端午﹐烹鶩角黍﹐﹝注云﹕端﹐始也﹐謂五月五日。﹞進筒粽﹐﹝《續齊諧記》曰﹔屈原五月五日自投汨羅而死。楚人哀之﹐每至此日﹐以竹筒貯米﹐投水祭之。漢建武年﹐長沙歐回﹐見人自稱三閭大夫﹐謂回曰「見祭甚善﹐常苦蛟龍所竊﹐可以菇葉塞上﹐以彩絲約縛之﹐二物蛟龍所畏。」﹞一名角黍﹐﹝《風土記》曰﹕以菇葉裹粘米﹐以象陰陽相包裹未分散。﹞一名﹔﹝亦作粽。﹞造百索系臂﹐﹝《風俗通》曰﹕五月五日﹐以五彩絲系臂者﹐辟兵及鬼﹐令人不病溫。又曰﹕亦因屈原。﹞一名長命縷﹐一名續命縷﹐一名辟兵繒﹐一名五色縷﹐一名五色絲﹐一名朱索。又有條達等織組雜物﹐以相贈遺。﹝《孝經援神契》曰﹕仲夏繭始出﹐婦人染練﹐咸有作務。《玉燭寶典》云﹕此節備擬甚多﹐其來尙矣。又有日月星辰鳥獸之狀﹐文繡金縷帖畫﹐貢獻所尊。《古詩》云﹕繞臂雙條達。﹞采艾懸於戶上﹐﹝《玉燭寶典》云﹕以禳毒气。《荊楚歲時記》曰﹕宗則字文度﹐常以五月五日未雞鳴時采艾﹐見似人處攬而取之﹐用灸有驗。是日競采雜藥。《夏小正》﹕此月蓄藥﹐以蠲除毒气。﹞蹋百艸﹐﹝《荊楚歲時記》曰﹕四人並蹋百艸﹐今人又有斗百艸之戲。﹞競渡。﹝《荊楚歲時記》曰﹕俗謂是屈原死汨羅日﹐傷其死所﹐並命將舟楫以拯之﹐至今爲俗。又﹐《越地傳》云﹕起於越王勾踐。﹞是月俗多﹐禁忌蓋屋及暴薦席。﹝《風俗通》云﹕五月蓋屋﹐令人頭禿。又《異苑》云﹕新野庾家﹐嘗以五月暴席。忽有一小兒死於席下﹐俄失所在。其後女子遂亡。相傳彌以爲忌。此二事通五月之事﹐今附於此。董勛《問禮俗》曰﹕五月俗稱惡月﹐俗多六齋放生。按《月令》﹕仲夏陰陽交﹐死生分﹔君子齋戒﹐正聲色﹐節嗜欲。﹞

事對

【祭屈祠陳】祭屈已見上敍事中。謝承《後漢書》曰﹕陳臨爲蒼梧太守﹐推誠而理﹐導人以孝悌﹐臨徵去。後本郡以五月五日祠臨東城門上﹐令小童潔服舞之。

【朱索赤符】司馬彪《續漢書》曰﹕五月五日﹐朱索五色爲門戶飾﹐以止惡气。《抱朴子》曰﹕或問辟五兵之道﹐答以五月五日作赤靈符著心前。

【采術角黍】《養生要集》曰﹕術﹐味苦小溫﹐生漢中南鄭山谷﹐五月五日采之。周處《風土記》曰﹕仲夏端午﹐烹鶩角黍。範汪《祠制》曰﹕仲夏存角黍。

【浴蘭懸艾】《大戴禮》曰﹕五月五日﹐蓄蘭爲沐浴。《楚辭》曰﹕浴蘭湯兮沐芳蕙。宗懷《荊楚記》曰﹕五月五日﹐荊楚人並蹋百艸﹐采艾以爲人﹐懸門戶上﹐以攘毒气。故師曠占曰﹕歲多病則艾艸先生也。

【厭兵繒續命縷】裴玄《新語》曰﹕五月五日﹐集五彩繒﹐謂之辟兵。應劭《風俗通》曰﹕五月五日續命縷﹐俗說益人命。

詩

【梁王筠《五日望采拾詩》】裁縫逗早夏﹐點畫守初晨﹔綃紈旣妍媚﹐脂粉亦香新。長彩表良節﹐命縷應喜辰﹔結蘆同楚客﹐采艾異詩人。折花競鮮彩﹐拭露染芳津﹔含嬌起斜ツ﹐斂笑動微。獻依洛浦﹐懷似江濱﹔須待恩光接﹐中夜奉衣巾。

【北齊魏收《五日詩》】麥氵京殊未畢﹐蜩鳴早欲聞﹔喧林尙黃鳥﹐浮天已白雲。辟兵書鬼字﹐神印題靈文﹔因想蒼梧郡﹐玆日祀陳君。○伏日第八敍事

《歷忌釋》曰﹕四時代謝﹐皆以相生。立春木代水﹐水生木﹔立夏火代木﹐木生火﹔立冬水代金﹐金生水﹔至於立秋﹐以金代火﹐金畏火﹐故至庚日必伏。庚者﹐金也。﹝《陰陽書》曰﹕從夏至後第三庚爲初伏﹐第四庚爲中伏﹔立秋後初庚爲後伏﹐謂之三伏﹐曹植謂之三旬。﹞《史記》曰﹕秦徳公始爲伏祠。《荊楚歲時記》曰﹕伏日進湯餅﹐名爲辟惡。

事對

【金藏火升】《歷忌釋》曰﹕伏者何也﹐金气伏藏之日。夏侯湛《大暑賦》曰﹕三伏相仍﹐䢐暑彤彤﹔上無纖雲﹐下無微風。扶桑以增賁﹐大火曄其南升。

【秦祠漢擇】《史記》﹕秦徳公始爲伏祠。按《漢書》﹕髙帝分四郡之眾﹐用良平之策﹐還定三秦﹐席捲天下﹐蓋君子所因者本也。論功定封﹐加金帛﹐重復寵異﹐令自擇伏日﹐不同凡俗。

【亢陽䢐暑】王彪之《井賦》曰﹕三伏焦暑﹐亢陽重授﹐輕飈不扇﹐纖雲不覆。䢐暑已見上火升注中。

【勞酒薦瓜】《漢書》曰﹕楊惲《報孫會宗書》曰﹕田家作苦﹐歲時伏臘﹐烹羊炮羔﹐鬥酒自勞。崔《四民月令》曰﹕初伏薦麥瓜於祖禰。

【賜東方祠黃石】《漢書》曰﹕東方朔爲郎﹐伏日詔賜諸郎肉。朔獨拔劍割肉﹐謂其同官曰「伏日當早歸﹐請受賜。」卽懷肉而去。上問朔曰「賜肉不待詔而去﹐何也﹖」上令自責。朔曰「受賜不待詔﹐何無禮也﹖拔劍割肉﹐一何壯也﹖割之不多﹐又何廉也﹖歸遺細君﹐又何仁也﹖」上笑曰「令生自責﹐而反自譽。」復賜酒一卮﹐肉百斤﹐遺細君。《史記》曰﹕張子房始所見《下邳圮上老父與太公書》者。後十三年﹐從髙祖過濟北﹐果見谷城山下黃石﹐取而寶祠之。畱侯死﹐並黃石葬﹐每上冢伏臘祠黃石。

詩

【程曉《伏日詩》】平生三伏時﹐道路無行車﹔閉門避暑臥﹐出入不相過。今世衤能衤戴子﹐觸熱到人家﹔主人聞客來﹐蹙柰此何。搖扇臂中疼﹐流汗正滂沱﹔傳戒諸髙明﹐熱行宜見訶。

【潘嶽《懷縣詩》】南陸迎修景﹐朱明送末垂﹔初秋啟新節﹐炎景方赫曦。朝想慶雲興﹐夕遲白日移﹔揮汗辭中宇﹐登城臨淸池。涼風自遠集﹐輕衿隨風吹﹔靈圃曜華果﹐通衢列髙椅。○七月七日第九敍事

周處《風土記》曰﹕七月七日﹐其夜灑掃於庭﹐露施幾筵﹐設酒脯時果﹐散香粉於河鼓﹑﹝《爾雅》曰﹕河鼓謂之牽牛。﹞織女﹐言此二星神當會。守夜者咸懷私願﹐或云見天漢中有奕奕正白气﹐有耀五色﹐以此爲徵應。見者便拜﹐而願乞富乞壽﹐無子乞子。惟得乞一﹐不得兼求。三年乃得言之﹐頗有受其祚者。﹝吳均《續齊諧記》曰﹕桂陽城武下有仙道﹐忽謂其弟曰「七月七日織女當渡河﹐吾向已被召。」弟問織女何事渡河﹐答曰「暫詣牽牛。」世人至今云織女嫁牽牛是也。又傅玄《擬天問》曰﹕七月七日﹐牽牛織女會天河。﹞《荊楚歲時記》曰﹕七夕婦人結彩縷﹐穿七孔鍼﹐或以金銀石爲鍼。﹝宋孝武《七夕詩》曰﹕迎風披彩縷﹐向月貫玄鍼。﹞陳瓜果於庭中以乞巧﹐有喜子网於瓜上﹐則以爲得。﹝《五王傳》曰﹕寶後少小頭禿﹐不爲家人所齒﹐遇七月七日夜﹐人皆看織女﹐獨不許後出。有光照室﹐爲後之瑞。﹞崔《四民月令》曰﹕七月七日作麯﹐合藍丸及蜀漆丸﹐暴經書及衣裳。﹝《竹林七賢論》曰﹕阮咸﹐字仲容。七月七日﹐諸阮庭中爛然﹐莫非錦綈。咸進總角﹐乃豎長竿﹐標大布犢鼻於庭中﹐曰「未能免俗﹐聊復爾耳。」﹞

事對

【泛星飛月】謝莊《七夕詠牽牛》曰﹕容裔泛星道﹐逶迆濟煙潯。顏延之《織女贈牽牛詩》曰﹕婺女麗經星﹐娥棲飛月。

【乘鶴奔龍】《列仙傳》曰﹕王子喬見桓良曰「告我家﹐七月七日﹐待我緱氏山頭。」果乘白鶴山頭﹐望之不得到﹐舉手謝時人﹐數日而去。謝惠連《七夕詠牛女詩》曰﹕畱情顧華寢﹐遙心逐奔龍。

【天路星河】徐爰《詠牛女詩》曰﹕結彩彪天路﹐頹芳菲靈臺。王鑑《七夕觀織女詩》曰﹕隱隱丘千乘﹐闐闐越星河。

【云川漢渚】王微《七襄怨詩》曰﹕藻帳越星波﹐玉飾渡云川。顏測《七夕連句詩》曰﹕云扃息遊彩﹐漢渚起遙光。

【鳳舄鶴蓋】《漢武帝內傳》曰﹕七月七日﹐西王母降武帝﹐戴太眞晨纓之冠﹐履玄瓊鳳文之舄。劉楨《魯都賦》曰﹕素秋二七﹐天漢指隅﹔日暮宴罷﹐車騎就衢﹔蓋如飛鶴﹐馬如遊魚。

【羽車云輦】《神仙傳》曰﹕吳蔡經去家時已老﹐還更少壯﹐頭髮皆黑。語家中言「七月七日王君當來。」至期日王方平果來﹐乘羽車﹐駕五龍。《漢武帝內傳》曰﹕帝登尋眞之臺齋﹐到七月七日夜﹐忽見天西南如白雲起﹐鬱鬱直來趨宮後。頃西王母至﹐乘紫雲之輦。

【九光燈百子池】《漢武帝內傳》曰﹕七月七日﹐乃掃除宮掖之內﹐張云錦之帷﹐燃九光微燈。夜二唱後﹐西王母駕五色之班龍上殿。《西京雜記》曰﹕戚夫人侍髙祖﹐至七月七日﹐臨百子池。

【靑鳥來赤龍至】《漢武故事》曰﹕七月七日﹐上於承華殿齋正中﹐忽有一靑鳥從西而來﹐集殿前。上問東方朔﹐朔曰「此西王母來。」有一靑鳥如烏﹐侍王母傍。《列仙傳》曰﹕陶安公者﹐六安鑄冶師也。一朝火散上﹐紫色衝天﹐安公伏冶下求哀。須臾有朱雀止冶上﹐曰「安公冶與天通﹐七月七日迎汝以赤龍。」至﹐安公騎之東南上。

賦

【南齊謝《七夕賦》】金祗司矩﹐火曜方流﹐素鐘登禦﹐夷則鳴秋。朱光旣劍斂﹐涼云始浮﹐盈夕露之藹藹﹐升夜月之悠悠。步廣庭而延睞﹐屬天媛而淹畱。嗟斯靈之淑景﹐招好仇於服箱﹔靨白玉而爲飾﹐霏丹霞而爲裳。回龍駕之容裔﹐亂鳳管之淒鏘﹔軾帝車而捐﹐淩天津而上翔。悵漢渚之夕漲﹐欣河廣之旣梁﹔嗟闌夜而難永﹐泣會促而怨長。忌纖阿之方駕﹐吝長庚之未光﹔撫鳴琴而修浩﹐浣安歌而自傷。歌曰﹕月殿淸兮桂觴酬﹐云幄靜兮香風浮﹔龍鑣蹀兮玉鑾整﹐眷星河兮不可畱。

【隋庾信七夕賦】兔月先上﹐羊燈次安﹔睹牛星之睢景﹐視織女之闌干。於是秦娥麗妾﹐趙艷佳人﹐窈窕名燕﹐逶迆姓秦﹐嫌朝裝之半故﹐憐晚拭之全新。此時並捨房櫳﹐共往庭中。縷條緊而貫矩﹐鍼鼻細而穿空。

詩

【《古詩》】迢迢牽牛星﹐皎皎河漢女﹔纖纖擢素手﹐軋軋弄機杼。終日不成章﹐泣涕零如雨﹔河漢淸且淺﹐相去復幾許﹔盈盈一水間﹐脈脈不得語。

【晉潘尼《七月七日侍皇太子宴玄圃園詩》】商風初授﹐辰火微流﹔朱明送夏﹐少昊迎秋。嘉木茂園﹐芳艸被疇﹔於是我後﹐以豫以遊。

【宋南平王劉鑠《七夕詠牛女詩》】秋動淸風扇﹐火移炎气歇﹔廣檐含夜陰﹐髙軒通夕月。安步巡芳林﹐傾望極云闕。組幕縈漢陳﹐龍駕淩宵發﹔沈淸未申寫﹐飛光已飄忽。來對眇難期﹐今嘆自玆沒。

【宋謝惠連《七夕詠牛女詩》】落日隱檐楹﹐升月照簾櫳﹔團團滿葉露﹐淅淅振條風。蹀足循廣除﹐瞬目﹝QRXN﹞曾穹﹔�漢有靈匹﹐彌年闕相從。遐川阻暱愛﹐修渚曠淸容﹔投杼不成藻﹐聳轡騖前蹤。昔離秋已兩﹐今聚夕無雙﹔傾河易回斡﹐款情難久。沃若靈駕旋﹐寂寞云幄空﹔畱情顧華寢﹐遙心逐奔龍。

【宋王僧達《七夕月下詩》】遠山斂氛﹐廣庭揚月波﹔气往風集隙﹐秋還露泫柯。節气旣已孱﹐中宵振綺羅﹔來嘆詎終夕﹐收淚泣分河。

【謝靈運《七夕詠牛女詩》】火逝首秋節﹐新明弦月夕﹔月弦光照戶﹐秋首風入隙。淩峯步層崖﹐憑云肆遙脈﹔徙倚西北庭﹐竦踴東南覿。紈綺無報章﹐河漢有駿軛。

【梁簡文帝《七夕穿鍼詩》】憐從帳裏出﹐想見夜窗開﹔鍼欹疑月暗﹐縷散恨風來。

【梁柳惲《七夕穿鍼詩》】代馬秋不歸﹐緇紈無復緒﹔迎寒理夜縫﹐映月抽纖縷。淸露下羅衣﹐秋風吹玉柱﹔流景對秋夕﹐餘光難駐。

【梁劉遵《七夕穿鍼詩》】步月如有意﹐情來不自禁﹔向光抽一縷﹐舉袖弄雙鍼。

【梁劉孝威《七夕穿鍼詩》】縷亂恐風來﹐衫輕羞指現﹔故穿雙眼鍼﹐特縫合歡扇。

【梁沈約《織女贈牽牛詩》】紅妝與明鏡﹐二物本相親﹔用持施點畫﹐不照離居人。往秋𨿽一照﹐一照復還塵﹔塵生不復拂﹐蓬首對河津。冬夜寒如是﹐寧遽道陽春﹔初商忽云至﹐暫得奉衣巾。施衿已成故﹐每聚輒如新。

【梁王筠《牽牛答織女詩》】新知與生別﹐由來儻相值﹔豈如寸心中﹐一宵懷兩事。歡娛未繾綣﹐倏忽成離異﹔終日遙相望﹐氐益生愁思。猶想今春悲﹐尙有故年淚﹔忽遇長河轉﹐獨喜涼飈至。奔情翊鳳軫﹐纖阿警龍轡。

【梁劉孝威《詠織女詩》】金鈿已照耀﹐白日未蹉跎﹔欲待黃昏至﹐含嬌渡淺河。

【梁何遜《七夕詩》】仙車駐七襄﹐鳳駕出天潢﹔月映九微火﹐風吹百和香。逢歡暫巧笑﹐還淚已啼妝﹔別離不得語﹐河漢漸湯湯。

【梁庾肩吾《七夕詩》】玉匣捲懸衣﹐鍼縷開夜扉﹔娥隨月落﹐織女逐星移。離前忿捉夜﹐別後對空機﹔倩語雕陵鵲﹐塡河未可飛。

【隋江總《七夕詩》】漢曲天楡冷﹐河邊月桂秋﹔婉孌期今夜﹐飄搖渡淺流。輪隨列宿動﹐路逐彩雲浮﹔橫波翻瀉淚﹐束素反緘愁。此時機杼息﹐獨向紅妝羞。

【隋王《七夕詩》】天河橫欲曉﹐鳳駕儼應飛﹔落月移妝鏡﹐浮�動別衣。歡逐今宵盡﹐愁隨還路歸﹔猶將宿昔淚﹐更上去年機。

【張文恭《七夕詩》】鳳律驚秋气﹐龍梭靜夜機﹔星橋百枝動﹐雲路七香飛。映月回雕扇﹐淩霞曳綺衣﹔含情向華幄﹐流態入重闈。歡餘夕漏盡﹐怨結曉驂歸﹔誰念分河漢﹐還憶兩心違。

【杜審言《七夕詩》】白露含明月﹐靑�斷絳河﹔天街七襄轉﹐關道二神過。襦服鏘環﹐香筵拂綺羅﹔年年今夜盡﹐機杼別情多。○七月十五日第十敍事

《荊楚歲時記》曰﹕七月十五日﹐僧尼道俗悉營盆供諸寺。案﹐《盂蘭盆經》云「有七葉功徳﹐並幡花歌鼓果食送之。」蓋由此。

事對

【百味五果獻佛供僧】《盂蘭盆經》云﹕目連見其亡母生餓鬼中﹐卽缽盛飯往餉其母。食未入口﹐化成火炭﹐遂不得食。目連大叫﹕「馳還白佛﹗」佛言「汝母罪重﹐非汝一人所柰何﹐當須十方眾僧威神之力。」至七月十五日﹐嘗爲七代父母厄難中者﹐具百味五果﹐以著盆中﹐供養十方大徳。佛敕眾僧﹐皆爲施主祝願七代父母﹐行禪定意﹐然後受食。是時目連母得脫一切餓鬼之苦。目連白佛﹕「未來世佛﹐弟子行孝順者﹐亦應奉盂蘭盆供養。」佛言大善。故後人因此廣爲華飾﹐乃至刻木割竹﹐飴蠟剪彩﹐摸花葉之形﹐極工妙之巧。

【中元大獻幡幢花果】《道經》云﹕七月十五日﹐中元之日﹐地官校勾搜選眾人﹐分別善惡﹐諸天聖眾﹐普詣宮中﹐簡定劫數﹐人鬼傳錄。餓鬼囚徒﹐一時俱集。以其日作玄都大獻於玉京山﹐采諸花果。世間所有奇異物﹐玩弄服飾﹐幡幢寶蓋﹐莊嚴供養之具﹐淸膳飲食﹐百味芬芳﹐獻諸眾聖。及與道士﹐於其日夜講誦是經。十方大聖﹐齊詠靈篇﹔囚徒餓鬼﹐當時解脫﹐一切俱飽滿﹐免於眾苦﹐得還人中。若非如斯﹐難可拔贖。

賦

【楊炯《盂蘭盆賦》】渾元告秋﹐羲和奏曉。太陰望兮圓魄皎﹐閶闔開兮涼風裊。四海澄兮百川晶﹐陰陽肅兮天地。掃離宮﹐淸重閣﹐設皇邸﹐張翠幕。鸞飛風翔﹐焰陽倏爍﹔雲舒霧布﹐翕赫霍。陳法供﹐飾盂蘭﹔壯神功之妙物﹐何造化之多端。靑蓮吐而非夏﹐果搖而不寒。銅鐵鉛錫﹐ギ琳瑯﹔映以甘泉之玉樹﹐冠以承露之金盤。憲章三極﹐儀形萬類﹔上寥廓兮法天﹐下安貞兮象地。殫怪力﹐窮神異。少君王子﹐掣曳兮若來﹔玉女瑤姬﹐翩遷兮必至。鳴與﹐舞﹤軍鳥﹥雞與翡翠。毒龍怒兮赫然﹐狂象奔兮沈醉。怖魍魎﹐潛魑魅﹐離婁明目﹐不足見其精微﹔匠石洗心﹐不足徵其奧祕。繽繽紛紛﹐氤氤氳氳﹐五色成文﹐若榮光休气﹐發彩於重云﹔茜茜粲粲﹐煥煥爛爛﹐三光壯觀﹐若合璧連珠﹐耿曜於長漢。夫其遠也﹐天臺桀起﹐繞之以赤霞﹔夫其近也﹐削成孤峙﹐覆之以蓮花。晃兮瑤臺之帝室﹐兮金闕之仙家。其髙也﹐上諸天於大梵﹔其廣也﹐徧法界於恆沙。上可以薦元符於七廟﹐下可以納羣動於三車。○九月九日第十一敍事

《荊楚歲時記》曰﹕九月九日﹐土人並藉野飲宴。﹝《續齊諧記》曰﹕汝南桓景﹐隨費長房遊學。長房謂之曰「九月九日﹐汝南當有大災厄。急令家人縫囊盛茱萸系臂上﹐登山飲菊酒﹐此禍可消。」景如言﹐舉家坐山。夕還﹐見雞犬一時暴死。長房曰「此可代之。」今世人九日登髙是也。﹞《西京雜記》曰﹕漢武帝宮人賈佩蘭﹐九月九日佩茱萸﹐食餌﹐飲菊花酒﹐云令人長壽。蓋相傳自古﹐莫知其由。﹝《玉燭寶典》曰﹕食餌者﹐其時黍秫並收﹐以因粘米嘉味﹐觸類嘗新﹐遂成積習。《周宮籩人職》曰「羞籩之實﹐糗餌粉。」幹寶注曰﹕糗餌者﹐豆末屑米﹐而之以棗豆之味。今餌ボ也。《方言》﹕餌謂之糕﹐或謂之。﹞

事對

【王酒賈餌】檀道鸞《續晉陽秋》曰﹕陶潛九月九日無酒﹐於宅邊菊叢中﹐摘盈把坐其側。久望見白衣人﹐乃王弘送酒﹐卽便就酌而後歸。賈餌見敍事中。【登山坐湖】登山見敍事中。顏測《九日坐北湖聯句詩》曰﹕亭席斂䢐蕙﹐澄酒泛初蘭。

【服黃華佩赤實】《太淸諸艸木方》曰﹕九月九日采菊花與茯苓﹑松脂﹐久服之令人不老。《禮記》曰﹕菊有黃華。《西京雜記》曰﹕九月九日佩茱萸﹐令人長壽。《爾雅》曰﹕椒殺林﹛艸求﹜。郭璞注曰﹕本艸茱萸一名殺﹐而實赤細者。

【遊龍山戲馬臺】孟嘉《別傳》曰﹕嘉爲桓溫參軍﹐旣知其政﹐溫甚重之。九月九日溫遊龍山﹐參僚畢集﹐風吹嘉帽落﹐不覺。如廁﹐孫盛時在坐﹐溫授紙筆命嘲之﹐著嘉坐處。嘉歸見之﹐笑而請紙卽答﹐了不容思。《南齊書》曰﹕宋武帝爲宋公﹐在彭城﹐九月九日登項羽戲馬臺。至今相承﹐以爲故事。

賦

【宋傅亮《九月九日登淩館賦》】歲九之暮月﹐肅晨駕而朝逝﹔度回壑以停轅﹐淩孤館而遠憩。何物慘而節哀﹐又云悠而風厲。悴綠蘩於淸渚﹐殞丰灌於荒ㄛ。玩中原之芬菊﹐惜蘭圃之凋蕙﹔旌竹柏之勁心﹐謝梧楸之零脆。

詩

【宋謝瞻《九日從宋公戲馬臺》】風至援寒服﹐霜降休百工﹔巢幕無畱燕﹐遵渚有歸鴻。輕霞冠秋日﹐迅商薄淸穹﹔聖心眷嘉節﹐鳴鑾戾行宮。四筵沾芳醴﹐中堂起絲桐﹔扶光迫西汜﹐餘歡宴有窮。

【宋謝靈運《九日從宋公戲馬臺送孔令詩》】季秋邊朔苦﹐旅雁違霜雪﹔淒淒陽卉腓﹐皎皎寒潭潔。良辰感聖心﹐云旗興暮節﹔鳴葭戾朱宮﹐蘭卮獻時哲。歸客遂海隅﹐脫冠謝朝列﹔河流有急瀾﹐浮驂無緩轍。

【齊王儉《侍皇太子九日玄圃宴四言詩》】秋日在房﹐鴻雁來翔﹔寥寥淸景﹐藹藹微霜。艸木搖落﹐幽蘭獨芳﹔眷言淄苑﹐尙想濠梁。旣暢旨酒﹐亦飽徽猷﹔有來斯悅﹐無遠不柔。

【梁劉苞《九日侍宴樂遊苑正陽堂詩》】上郡良家子﹐幽並遊俠兒﹔立乘爭飲羽﹐側騎競紛馳。鳴珂飾華毛﹐金袍映玉羈﹔膳羞殫海陸﹐和齊胝秋宜。雲飛雅琴奏﹐風起洞簫吹﹔曲終髙宴罷﹐景落樹陰移。微薄承嘉惠﹐飲徳良不貲﹔取效績無紀﹐感恩心自知。

【梁王修已《九日詩》】霜威始落翠﹐寒气初入堂﹔隋珠爛似燭﹐懸梨疑夜光。

【梁劉孝威《九日酌菊花酒詩》】霜花疑始摘﹐羅衣似適薰﹔餘杯度不取﹐欲持嬌使君。

【梁何遜《九日侍宴樂遊苑詩》】皇徳無餘讓﹐重規襲帝勛﹔飛悅有道﹐卉木荷平分。宸襟動時豫﹐歲序屬涼氛﹔城霞朝晃朗﹐槐霧曉氛氳。羽觴歌湛露﹐佾舞奏承云﹔禁林終晚宴﹐華池物色曛。疏樹翻髙葉﹐寒流聚細文﹔晴軒連瑞气﹐飛惹禦香芬。

【梁庾肩吾《侍宴九日詩》】轍迹光周頌﹐巡遊盛夏功﹔鉤陳萬騎轉﹐閶闔九關通。秋暉逐行漏﹐朔气繞相風﹔獻壽重陽節﹐回鑾上苑中。疏山開輦道﹐間樹出離宮﹔玉醴吹巖菊﹐銀牀落井桐。飲羽山西射﹐浮�冀北驄﹔塵飛金埒滿﹐葉破柳條空。

【周王褒《九日從駕詩》】黃山獵地廣﹐靑門官路長﹔律攺三秋節﹐气應九鐘霜。射馬垂雙帶﹐丰貂佩兩璜﹔苑寒梨樹紫﹐山秋菊葉黃。華露霏霏冷﹐輕飈颯颯揚﹔終慚屬車對﹐空假侍中郎。

【隋江總《衡州九日詩》】秋日正淒淒﹐茅茨復蕭瑟﹔姬人薦初醞﹐幼子問殘疾。園菊抱黃華﹐庭橊剖珠實﹔聊以著書情﹐暫遣他鄕日。

【又《九月九日至微山亭詩》】心逐南云逝﹐形隨北雁來﹔故鄕籬下菊﹐今日幾花開。

【賀凱《奉和九月九日詩》】商飈凝素龠﹐玄覽賁黃圖﹔曉霜驚斷雁﹐晨吹結棲烏。寒花低岸菊﹐涼葉下庭梧﹔澤宮申舊典﹐相圃葉前模。玉砌分雕戟﹐金溝轉鏤衢﹔帶星飛夏箭﹐映月上軒弧。慶展簪裾洽﹐恩融雨露濡﹔天文發丹篆﹐寶思掩玄珠。承歡徒聳﹐負馳竊忘軀。

書

【魏文帝《與鐘繇書》】歲往月來﹐忽復九月九日。九爲陽數﹐而日月並應﹐俗嘉其名﹐以爲宜於長久﹐故以享宴髙會。是月律中無射﹐言羣木庶艸﹐無有射而生。至於芳菊﹐紛然獨榮﹐非夫含乾坤之純和﹐體芬芳之淑气﹐孰能如此。故屈平悲冉冉之將老﹐思飧秋菊之落英。輔體延年﹐莫斯之貴﹐謹奉一束﹐以助彭祖之術。○冬至第十二敍事

《玉燭寶典》曰﹕十一月建子﹐周之正月。冬至日﹐南極景極長﹐陰陽日月萬物之始﹐律當黃鐘﹐其管最長﹐故有履長之賀。沈約《宋書》曰﹕冬至朝賀享祀﹐皆如元日之儀。又進履襪﹐﹝崔る《襪銘》﹕有建子之月﹐助養元气之事。後魏北京司徒崔浩《女儀》云﹕近古婦常以冬至日進履襪於舅姑﹐皆其事也。襪亦作襪。﹞作赤豆粥。﹝《歲時記》云﹕共工氏有不才子﹐以冬至日死。爲人厲﹐畏赤豆﹐故作粥以禳之。﹞《周禮》曰﹕冬至日在牽牛﹐景長一丈三尺﹔夏至日在東井﹐景長有五寸。

事對

【殷昴升辰】《尙書》曰﹕日短星昴﹐以正仲冬。孔安國注曰﹕日短﹐冬至之日也。昴﹐玄武中星﹐亦以七星並正冬之三節也。傅亮《冬至詩》曰﹕星昴殷仲冬﹐短晷窮南陸。《春秋考異郵》曰﹕日冬至﹐辰星升。

【如正亞歲】崔《四民月令》曰﹕冬至之日﹐薦黍羔﹐先薦玄冥以及祖禰﹐其進酒肴及謁賀君師﹑耆老﹐如正日。沈約《宋書》曰﹕魏晉冬至日﹐受萬國及百寮稱賀﹐因小會﹐其儀亞於歲朝。

【陰化陽升】《禮記》曰﹕仲冬之月﹐日短至﹐陰陽爭﹐諸生蕩。鄭玄注云﹕爭者﹐陽欲施﹐陰欲化﹐爭成功也。崔る《冬至襪銘》曰﹕陽升於下﹐日永於天﹐長履景福﹐至千億年。

【陽歸陰謝】《養生要集》曰﹕南陽張平子云「冬至陽气歸內腹中﹐熱物入胃易消化。」王贊《皇太子會詩》曰﹕玄陰受謝﹐靑陽啟號﹔气以升新﹐光以永照。

【珠星璧月】《漢書》曰﹕宦者淳於陵渠覆太初歷﹐晦朔望最密﹐五星如連珠。應劭注云﹕謂太初上元甲子夜半朔朝冬至時﹐七曜皆會牽牛。桓譚《新論》曰﹕日從天元已來﹐訖十一月朔朝冬至﹐日月若連璧。

【視朔推元】《左傳》曰﹕僖公五年正月辛卯日南至。公旣視朔﹐遂登觀臺以望而書﹐禮也。桓譚《新論》曰﹕通歷數家算法﹐推考其紀﹐從上古天元已來﹐訖十一月甲子夜半朔冬至。

【寢兵肄樂】《五經通義》曰﹕冬至所以寢兵鼓﹐商旅不行﹐君不聽政事。《易通卦驗》曰﹕冬至始﹐人主與羣臣左右從樂五日﹔天下之眾﹐亦家家從樂五日﹐以迎日至之禮。鄭玄注曰﹕從者﹐就也。冬至﹐君臣俱就大司樂之官﹐臨其肄祭天圜丘之樂﹐以爲祭事莫大於此。

【書物候風】《左傳》云﹕凡分至啟閉﹐必書云物﹐爲備故也。黃帝《鍼灸經》曰﹕冬至日﹐風從南來者﹐名爲虛﹐賊傷人。

【諧律曆度晷景】《易通卦驗》曰﹕冬至始﹐人主致八能之士﹐或調黃鐘﹐或調六律﹐或調五行﹐或調律曆﹐或調陰陽﹐或調正徳。鄭玄注曰﹕致八能之士者﹐言選於人眾之中﹐取習曉者使之調焉。諧﹐調和之也。司馬彪《續漢書》曰﹕天子常以冬夏至日﹐禦前殿﹐合八能之士﹐陳八音聽樂﹐均度晷景﹐候鐘律﹐權土炭﹐效陰陽也。

【成三光周四極】《易通卦驗》曰﹕冬至成天文。鄭玄注云﹕天文謂之三光﹐運行照天下﹐冬至而數訖﹐於是時也。祭而成之﹐所以報也。《呂氏春秋》曰﹕冬至日行遠﹐道周四極﹐命之曰玄明天。

詩

【宋傅亮《冬至詩》】星昴殷仲冬﹐短晷窮南陸﹔柔荔迎時萋﹐芳蕓應節馥。

【宋袁淑《詠冬至詩》】連星貫初歷﹐令月臨首歲﹔薦樂行陰政﹐登金贊陽滯。收涼降天徳﹐萌華宣地惠﹔司瑞紀夜﹐書云掌朝誓。

【宋鮑昭《冬至詩》】景移風度攺﹐日至晷回換﹔眇眇負霜鶴﹐皎皎帶云雁。

【隋蕭愨《奉和冬至應教詩》】天宮初動磬﹐緹室已飛灰﹔暮風吹竹起﹐陽云覆石來。析冰開荔芭﹐除雪出蘭栽﹔慚無宋玉辧﹐濫吹楚王臺。

表

【魏曹植《冬至獻襪頌表》】伏見舊儀﹐國家冬至獻履貢襪﹐所以迎福踐長﹐先臣或爲之頌。臣旣玩其嘉藻﹐願述朝慶﹐千載昌期﹐一陽嘉節﹐四方交泰﹐萬物昭蘇﹐亞歲迎祥﹐履長納慶﹐不勝感節﹐情系帷幄﹐拜表奉賀。並獻紋履七糸兩﹐襪若干副﹐上獻以聞。謹獻。○臘第十三敍事

《風俗通》曰﹕夏曰淸祀﹐殷曰嘉平﹐周曰大蠟﹐漢曰臘。臘者﹐獵也﹐因獵取獸以祭。《玉燭寶典》曰﹕臘者祭先祖﹐蠟者報百神﹐同日異祭也。又《禮記》曰﹕天子大蠟八﹐伊耆氏始爲蠟。蠟也者﹐索也﹔歲十二月﹐合聚萬物而索饗之也。﹝八蠟者﹐一先嗇﹐二司嗇﹐三農﹐四郵表﹐五貓虎﹐六防﹐七水庸﹐八昆虫。﹞漢以戌日爲臘﹐﹝《魏臺訪議》曰﹕王者各以其行盛日爲祖﹐衰日爲臘。漢火徳﹐火衰於戌﹐故以戌日爲臘。﹞魏以辰﹐﹝魏土徳王﹐土衰辰﹐故以辰爲臘。﹞晉以醜。﹝晉金徳﹐金衰於醜﹐故以醜爲臘。﹞《左傳》曰﹕虞不臘矣。

事對

【嘉平明祀】《史記》曰﹕秦惠文公十二年初臘﹐始皇三十一年更名臘曰嘉平。周處《風土記》曰﹕進淸醇以告蠟﹐竭恭敬於明祀。

【魏丑漢戌】《晉宋舊事》曰﹕魏帝遜位﹐祖以酉日﹐臘以丑日。《魏名臣奏》曰﹕大司農董遇議曰「土行之君﹐故宜以未祖﹐以丑臘﹐爲得盛終之節﹐不可以戌祖辰臘也。」應劭《風俗通》曰﹕或曰臘﹐接也。新故交接﹐狎獵大祭﹐以報功也。漢火行衰於戌﹐故以戌爲臘。

【祠彘磔雞】《漢書》曰﹕髙祖十年春﹐有司奏令縣道常﹐以春二月及臘祠社稷以羊彘。王肅《儀禮》曰﹕季冬大儺﹐旁磔雞﹐出土牛以送寒气﹐卽今之臘﹐除逐疫磔雞葦絞桃梗之屬。

【魏辰晉丑】《魏臺訪議》曰﹕詔問何以用未祖丑臘﹖臣崇對曰「按《月令》﹐孟冬十月臘先祖五祀﹐謂薦田獵所得禽獸﹐謂之臘。」《左傳》曰﹕虞不臘矣﹐惟見此二者﹐而皆不書日。聞先師說曰「王者各以其行之盛祖﹐以其終臘。水始生於申﹐盛於子﹐終於辰﹐故水行之君﹐以子祖辰臘。火始生於寅﹐盛於午﹐終於戌﹐火行之君﹐以午祖戌臘。木始生於亥﹐盛於卯﹐終於未﹐故木行之君以卯祖未臘。金始生於巳﹐盛於酉﹐終於丑﹐故金行之君以酉祖丑臘。土始生於未。盛於戌﹐終於辰﹐故土行之君以戌祖辰臘。」今魏據土徳﹐宜以戌祖辰臘。《晉起居注》曰﹕安帝安崇四年十二月辛丑﹐臘祠作樂。

【勞農縱吏】司馬彪《續漢書》曰﹕季冬之月﹐星回歲終﹐陰陽已交﹐勞農夫享臘以送故。蔡邕《獨斷》曰﹕臘者﹐歲終大祭﹐縱吏人宴飲也。

【薦禽祭獸】薦田獵所得禽﹐已見上。應劭《風俗通》曰﹕周曰大蠟﹐漢攺曰臘。田獵取獸祭祖。

【晨炊冬釀】幹寶《搜神記》曰﹕宣帝時﹐陰子房者﹐至孝有仁恩﹐嘗臘日晨炊﹐而竈神形見。子房再拜受慶﹐家有黃羊﹐以祠之。崔《四民月令》曰﹕十月上辛﹐命典饋淸麯﹐釀冬酒﹐以供臘祀也。

【祈五祀祭百神】《禮記》曰﹕天子乃祈年於天宗﹐大割牲﹐祠於公社及門閭﹐臘先祖五祀。許愼《說文》曰﹕臘﹐冬至後壬戌臘祭百神。

詩

【晉裴秀《大蠟詩》】日躔星紀﹐大呂司辰﹔玄象攺次﹐庶眾更新。歲事告成﹐八蠟報勤。告成伊何﹐年丰物阜﹔丰孝祀﹐介玆萬祜。報勤伊何﹐農功是歸。穆穆我後﹐矜玆蒸黎﹔飲饗淸祀﹐四方來綏。充刃郊甸﹐鱗集京師﹔交錯貿遷﹐紛葩相追。摻袂成幕﹐連衽成帷。有肉如邱﹐有酒如泉﹔有肴如林﹐有貨如山。率土同歡﹐和气來臻﹔祥風葉順﹐降祉自天。方隅淸謐﹐嘉祚日延﹔與民優遊﹐享壽萬年。【宋張望《蠟除詩》】鮮冰迎流結﹐凝澑垂簾﹔人欣八蠟暢﹐誰知歲華盡。【北齊魏收《蠟節詩》】凝寒迫淸祀﹐有酒宴嘉平﹔宿心何所道﹐藉此慰中情。○歲除第十四敍事

《呂氏春秋季冬紀》注曰﹕前歲一日﹐擊鼓驅疫癘之鬼﹐謂之逐除﹐亦曰儺。﹝《論語》曰﹕鄕人儺﹐孔子朝服立於阼階。張衡《東京賦》曰﹕卒歲大儺。﹞《荊楚歲時記》曰﹕歲前又爲藏鉤之戲。﹝《辛氏三秦記》云﹕昭帝母鉤弋夫人手拳而國色﹐今人學藏鉤亦法此。鉤亦作區。﹞

事對

【宿歲迎年】《荊楚記》曰﹕歲暮家家具肴蔌﹐詣宿歲之位﹐以迎新年﹐相聚酣飲。

【去故納新】《荊楚記》曰﹕畱宿歲飯﹐至新年十二月﹐則棄之街衢﹐以爲去故納新也。

詩

【唐太宗《守歲詩》】暮景斜芳殿﹐年華麗綺宮﹔寒鉤去冬雪﹐暖帶入春風。階馥舒梅素﹐盤花卷燭紅﹔共歡新故歲﹐迎送一宵中。

【又詩】歲陰窮暮紀﹐獻節啟新芳﹔冬盡今宵促﹐年開明日長。冰消出鏡水﹐梅散入風香﹔對此歡終宴﹐傾壺待曙光。

【《於太原召侍臣賜宴守歲詩》】四時運灰﹐一夕變冬春﹔送寒餘雪盡﹐迎歲早梅新。

【梁庾肩吾《歲盡應令詩》】歲序已云殫﹐春心不自安﹔聊開柏葉酒﹐試奠五辛盤。金薄圖神燕﹐朱泥印鬼丸﹔梅花應可折﹐惜爲雪中看。【薛道衡《歲窮應教詩》】故年隨夜盡﹐初春逐曉生﹔方驗從軍樂﹐飲至入西京。

卷五地理上○總載地第一敍事

《抱朴子》云﹕太極初構﹐淸濁始分﹐故天先成而地後定。《白虎通》云﹕地者元气所生﹐萬物之祖也。《淮南子》云﹕天有九部八紀﹐地有九州八柱。﹝《河圖括地象》曰﹕昆侖山爲天柱﹐气上通天﹐昆侖者地之中也。地下有八柱﹐柱廣十萬里﹔有三千六百軸﹐互相牽制﹔名山大川﹐孔穴相通。﹞九州之外有八埏﹐﹝《淮南子》云﹕東方曰沙海﹐東南方曰沅澤﹐南方曰丹澤﹐西方曰泉澤﹐西北方曰海澤﹐北方曰塞澤﹐東北方曰無通澤。《河圖》曰﹕凡天下有九區﹐別有九州。中國九州名赤縣﹐卽禹之九州也。上云九州八柱﹐卽大九州也﹐非禹貢赤縣小九州也。﹞八埏之外有八﹐﹝《淮南子》云﹕東北方之﹐曰和邱﹐曰荒土。東方之﹐曰棘林野﹐曰桑野。東南之﹐曰大窮﹐曰眾安。南方之﹐曰都廣﹐曰反戶。西南方之﹐曰焦僥﹐曰火土。西方之﹐曰金邱﹐曰沃野。西北之﹐曰一目﹐曰少所。北方之﹐曰積冰﹐曰委羽。﹞八之外有八極。﹝《淮南子》云﹕東北方曰方土之山﹐曰蒼門。東方曰東極之山﹐曰開明門。東南方曰波母之山﹐曰陽門。南方曰南極之山﹐曰暑門。西南方曰編駒之山﹐曰白門。西方曰西極之山﹐曰閶闔之門。西北方曰不周之山﹐曰幽都門。北方曰北極之山﹐曰寒門。﹞八極之廣﹐東西二億三萬三千里﹐南北二億三萬一千五百里。夏禹所治四海內地﹐東西二萬八千里﹐南北二萬六千里﹐地東西爲緯﹐南北爲經。﹝《周禮》又云﹕東西爲廣﹐南北爲輪。﹞《爾雅》云﹕東至於泰遠﹐西至於國﹐南至於濮鉛﹐北至於祝栗﹐謂之四極。九夷﹐八狄﹐七戎﹐六蠻﹐謂之四海。﹝言所居近於海。﹞《纂要》云﹕嵩﹐泰﹐衡﹐華﹐恆﹐謂之五嶽﹔江﹐河﹐淮﹐濟﹐謂之四瀆﹔上﹐中﹐下﹐謂之三壤﹔山林﹐川澤﹐邱陵﹐墳衍﹐原隰﹐爲五土。﹝《周禮》﹕大司徒辧五地之物﹐一曰山林﹐其動物宜毛物﹐其植物宜皂物﹔二曰川澤﹐其動物宜鱗物﹐其植物宜膏物﹔三曰邱陵﹐其動物宜羽物﹐其植物宜竅物﹔四曰墳衍﹐其動物宜介物﹐其植物宜莢物﹔五曰原隰﹐其動物宜裸物﹐其植物宜叢物。﹞《物理論》云﹕地者﹐其卦曰坤﹐其徳曰母﹐其神曰﹐亦曰媼。大而名之曰黃地﹐小而名之曰神州﹐亦名后土。﹝黃地﹐舉八極之內地﹔神州﹐王畿方千里內地神也﹔后土﹐社也﹔社﹐地主也。所在皆得言之也。﹞

事對

【坤元位】《易》曰﹕至哉坤元﹐萬物資生﹐含弘光大﹐品物咸亨。《河圖》曰﹕地之位﹐起形於昆侖﹐從廣萬里﹐髙萬一千里。神物之所生﹐聖仙之所集。

【廣大博厚】《易》曰﹕廣大配天地﹐變通配四時。《莊子》曰﹕夫地非不廣且大也﹐人所容足耳。《禮記》曰﹕博厚所以載物也﹐髙明所以覆物也﹐博厚配地﹐髙明配天。

【八柱九則】《河圖》曰﹕天有九部八紀﹐地有九州八柱﹔天地精通﹐神明列序也。《離騷》曰﹕地方九則﹐何以墳之﹖注云﹕墳﹐分也﹐謂之九州之地﹐凡九品﹐禹何以能分別之乎﹖

【經緯廣輪】《家語》曰﹕地東西爲緯﹐南北爲經﹔山爲積徳﹐川爲積形。周禮﹐大司徒掌天下土地之圖﹐知九州之地域廣輪之數。

【五物十形】五物見前敍事注。楊泉《物理論》曰﹕夫土地皆有形名﹐而人莫察焉。有龜龍體﹐有鱗鳳貌﹐有弓弩勢﹐有斗升象﹐有張舒形﹐有塞閉容﹐有隱眞之安﹐有累卵之危﹐有膏英之利﹐有脊角之害。此十形者﹐气勢之始終﹐陰陽之所極也。

【母徳媼神】楊泉《物理論》曰﹕地者﹐其神曰﹐其卦曰坤﹐其徳曰母。《漢書》曰﹕惟泰元尊﹐媼神蕃釐﹐經紀天地﹐作成四時。注云﹕媼﹐地神。

【絕維演絡】《列子》曰﹕共工氏與顓頊爭爲天子﹐怒而觸不周山﹐天柱折﹐地維絕。地不滿東南﹐故百川歸焉﹐而爲渤海。張衡《西京賦》曰﹕爾乃振天維﹐演地絡﹐蕩川瀆﹐簸林薄。

【亥步章極】《山海經》曰﹕帝令豎亥步﹐自東極至西極﹐五億十萬九千八百八步。天地之東西二萬八千里﹐南北二萬六千里。《淮南子》曰﹕禹使大章步﹐自東極至於西極﹐二億三萬三千五百里七十五步。

【四柱九囿】張華《博物志》曰﹕昆侖東北地轉下﹐有八玄幽都﹐方二十餘萬里﹔地下有四柱﹐廣十萬里。地有三千六百軸﹐互相牽制。《洛書》曰﹕人皇始出於堤地之口﹐九男兄弟相像﹐以別長九州﹐爲九囿。人皇乃有中州﹐制八輔。

【流謙貴貞】《易》曰﹕地道變盈而流謙。《漢書》曰﹕天道貴信﹐地道貴貞﹔不信不貞﹐萬物不生。

【政本物祖】《管子》曰﹕地者﹐政之本也﹐是知地可以正政也。地不平均和調﹐則政不可正也。《白虎通》曰﹕地者﹐元气之所生﹐萬物之祖也。地之言施也﹐諦也。應施變化﹐審諦不設﹐敬始重終﹐故謂之地。

【方輿大舟】宋玉《大言賦》曰﹕方地爲輿﹐圓天爲蓋。《河圖》曰﹕地恆動不止﹐譬如人在大舟上﹐閉牖而坐﹐舟行而人不覺。

【取財成化】《禮記》曰﹕地載物﹐天垂象﹐取財於地﹐是以尊天而親地。《易》曰﹕凡天地之數﹐五十有五﹐所以成變化而行鬼神。

【銅儀金柱】《續漢書》曰﹕張衡作地動儀﹐精銅以鑄。其器圓徑八尺﹐形似酒樽。樽中有都柱﹐傍行八道﹐施關發機。外有八龍﹐首銜銅丸﹐蟾蜍承之。其機關巧制﹐皆在樽中。《關令內傳》曰﹕地厚萬里﹐其下得太空。太空四角﹐下有自然金柱﹐輒方圓五千里也。

【七表九域】《河圖》曰﹕天有五行﹐地有五嶽﹔天有七星﹐地有七表。張衡《靈憲》曰﹕元气剖判﹐淸濁異位﹐地定於內而體於陰。地有九域山川﹐聖人始紀綱而後經緯。

【行馬禦驥】《易》曰﹕牝馬地類﹐行地無疆。王弼注云﹕乾以龍禦天﹐坤以馬行地。孫楚祖《道詩》曰﹕禦天惟龍﹐禦地以驥﹐利有攸往﹐不期而至。

【養材敏樹】《史記》曰﹕顓頊養材以任地﹐載時以象天。《禮記》曰﹕人道敏政﹐地道敏樹。鄭注云﹕樹謂植艸木。

【東傾右動】《離騷》曰﹕康回憑怒﹐地何故以東南傾﹖王逸注曰﹕共工怒觸不周山﹐地柱折﹐故傾也。《春秋元命苞》曰﹕天左旋﹐地右動。

【驪秦樞】《辛氏三秦記》曰﹕驪山始皇陵作地﹐生死人交易﹐平不得欺死人﹐云秦五地﹐有斷馬利。袁淑效《白馬篇》曰﹕騎劍何翩翩﹖長安五陵間﹔秦地天下樞﹐八方輳才賢。

【無私載有大利】《禮記》曰﹕天無私覆﹐地無私載﹐日月無私照。楊泉《物理論》曰﹕凡居地有大利而無小害者﹐上地也。

【九地五土】揚雄《太玄經》曰﹕九地﹐一爲沙泥﹐二澤浼﹐三徵崖﹐四下田﹐五中田﹐六上田﹐七下山﹐八中山﹐九上山。範子《計然》曰﹕夫地有五土之宜﹐各有髙下。鄭玄注《孝經》曰﹕分別五土﹐視其髙下。若髙田宜黍稷﹐下田宜稻麥﹐邱陵阪險宜種棗栗。

【九阿四野】《穆天子傳》曰﹕天子西徵﹐至於九阿。阮籍詩曰﹕驚風振四野﹐回云蔭堂除。張華詩曰﹕遊目四野外﹐逍遙獨延佇。

論

【西晉裴秀《禹貢九州地域圖論》】圖書之設﹐由來尙矣。自古垂象立制﹐而賴其用。三代置其史﹐掌其職﹐曁漢祖屠咸陽﹐丞相蕭何盡收秦圖籍。今祕書旣無古今地圖﹐又無蕭何所得秦圖﹐惟有漢氏所畫輿地及諸雜圖。各不設分率﹐又不考正準望﹐不備載名山大川﹐其所載列﹐𨿽有粗形﹐皆不精審﹐不可依據。或稱外荒迂誕之言﹐不合事實﹐於義無取。今制地圖之體有六﹕一曰分率﹐所以辧輪廣之度也﹔二曰準望﹐所以正彼此之體也﹔三曰道裏﹐所以定所由之數也。四曰髙下﹐五曰方邪﹐六曰迂直﹔此三者各因地而制行﹐校夷險之故也。有圖像而無分率﹐則無以審遠近之差。有分率而無準望﹐𨿽得之一隅﹐必失之他方。𨿽有準望而無道裏﹐則施於山海絕隔之地﹐不能相通。有道裏無髙下方邪迂直之校﹐則徑路之數﹐必與遠近之實相違矣。此六者﹐參而考之﹐然後遠近之實﹐定於分率﹔彼此之實﹐定於準望﹔徑道之實﹐定於道裏﹔度數之實﹐定於髙下。故𨿽有峻山巨海之隔﹐絕域殊方之迥﹐登降詭曲之因﹐皆可得舉而定者也。

啟

【梁昭明太子《謝敕賚地圖啟》】漢氏輿地﹐形玆未擬﹔晉代方丈﹐比此非妙。匹之長樂﹐惟畫古賢﹔儔之未央﹐止圖將帥。未有洞該八藪﹐混觀六合﹐域中天外﹐指掌可求。地角河源﹐戶庭不出。豈問千秋﹐自識烏丸之地﹔脫逢壯武﹐方著博物之書。

贊

【宋何承《天地贊》】九州攸同﹐時惟禹迹﹔爰及後代﹐疆分裏析。貢則屢遷﹐名猶不易。

文

【顏師古《神州地祝文》】維某年敢昭告於神州地﹕惟包函區夏﹐載負羣生﹐溥彼域中﹐賴玆厚徳﹐式遵彜典﹐揀此元辰。敬以玉帛犧牲﹐粢盛庶品﹐明獻厥誠﹐備玆瘞。○總載山第二敍事

《國語》云﹕山者﹐土之聚也。《爾雅》云﹕土髙有石曰山。《釋名》曰﹕山﹐產也﹐言產生萬物。《說文》云﹕山﹐宣也﹐宣气散生萬物。有石而髙﹐象形也。《韓詩外傳》云﹕夫山﹐萬人之所瞻仰。材用生焉﹐寶藏植焉﹐飛禽萃焉﹐走獸伏焉。育羣物而不倦﹐有似夫仁人志士﹐是仁者所以樂山也。《釋名》云﹕山頂曰冢﹐亦曰巓﹐亦曰椒﹔山脊曰岡﹐山大而髙曰嵩﹐﹝嵩﹐髙稱也。今中嶽嵩山蓋依此﹐亦作崧。﹞小而髙曰岑﹐銳而髙曰嶠﹐卑而大曰扈﹐小而眾曰巋﹐上大下小曰。山有艸木曰岵﹐無艸木曰垓﹐石載土曰﹐土載石曰崔嵬。﹝此因形而名之。﹞山東曰朝陽﹐山西曰夕陽﹐﹝隨日照而名之﹞山足曰麓﹐山穴曰岫﹐山邊曰崖。崖之髙曰巖﹐上秀者曰峯﹐陬濁髙者曰。山坡曰阪﹐山三襲曰陟﹐山再成曰坯。山中絕曰陘﹐未及上曰翠微。﹝一說﹐山气靑縹色曰翠微。﹞山屬曰嶧﹐﹝言絡繹相連。今魯國有嶧﹐山純石相積構﹐連屬成山﹐蓋謂此也。﹞山狹而髙曰巒。巒山曰﹛隋山﹜。﹝謂山形長狹者。荊州又謂之巒。詩云﹕﹛隋山﹜山喬嶽。﹞土山曰阜。﹝阜﹐厚也﹐言其髙厚。﹞曲阜曰阿﹐大阜曰陵。小陵曰邱。山精曰夔﹐亦曰﹐亦曰云陽。祭山曰庋懸。﹝自山頂曰冢已下﹐並出《說文》《釋名》《爾雅》三書。﹞

事對

【蒙險含澤】楊文《易卦序論》云﹕險而止﹐山也﹔險而動﹐泉也。動靜皆蒙險﹐故曰山。《春秋說題辭》曰﹕山之爲言宣也﹐含澤布气﹐調五神也。

【銀溢金湧】《漢書》曰﹕殷得金徳﹐銀自山溢。蘇林注曰﹕溢﹐出也。《關令尹喜內傳》曰﹕五百歲﹐天下名山一開。開時金玉之精湧出。

【石鏡玉臺】山謙之《吳興記》曰﹕臨安縣東五里﹐石鏡山東﹐有石鏡一所。徑二尺四寸﹐甚淸亮。張僧監《潯陽記》曰﹕石鏡山東有一圓石﹐懸崖﹐明淨照見人形。鄧徳明《南康記》曰﹕雩都君山有玉臺﹐方廣數丈。

【崖館雲府】廬諶詩曰﹕遐舉遊名山﹐松喬共相追﹔層崖成崇館﹐巖阿結重闈。庾肅之《山贊》曰﹕懸巖杳翳﹐神明攸居﹔官府風雲﹐懷吐川渠。

【石閭金闕】《漢書》曰﹕武帝禪石閭。謝靈運《太山吟》曰﹕石閭何ㄙ藹﹐明堂祕靈篇。《史記》曰﹕燕昭王使人求蓬萊﹑方丈﹑瀛洲﹐此三山﹐黃金白銀爲宮闕。

【霞璧雲峯】《荊州圖副》曰﹕丹雀山髙可三十丈﹐北臨丹水﹐赤壁如霞。孔曄《會稽記》曰﹕四明山髙峯軼云﹐連岫蔽日。

【五臺九室】酈元注《水經》曰﹕薄池水西注五臺山北。其山五巒巍然﹐故號五臺。《玉匱》曰﹕靑城山名九室之天。

【九阪千巖】張《漢記》曰﹕梁冀聚土築山﹐十里九阪。《世說》曰﹕顧長康從會稽還。人問山川之美﹐顧云「千巖競秀。」

【五女兩童】揚雄《蜀本紀》曰﹕秦王獻美女於蜀王。蜀王遣五丁迎五女﹐見大蛇﹐入山穴中。五丁引蛇﹐山崩。五女上山﹐化爲石。魏文帝《登山遠望詩》曰﹕西山一何髙﹖望望殊不及﹔上有兩仙童﹐不飲亦不食。

【仙宮神闕】王韶之《南康記》曰﹕雩縣有君山﹐大風雨後﹐聞弦管聲。其山謂之仙宮。鄧徳明《南康記》曰﹕歸美山髙數百丈﹐遠望嵯峨﹐靈闕騰空﹐故老謂之神闕。

【出日落星】《山海經》曰﹕東海之外﹐大荒中有山﹐名大谷﹐日月所出。山謙之《南徐州記》曰﹕臨沂縣前有落星山﹐今云班瀆﹐卽《綠江圖》所謂落星浦。

【員嶠方壺】《列子》曰﹕渤海之東有壑﹐其中山曰員嶠。《拾遺記》曰﹕海中三山﹐一名方壺方丈﹐二曰蓬壺蓬萊﹐三曰瀛洲。形如壺﹐上廣下狹。

【車蓋香鑪】山謙之《吳興地記》曰﹕烏程縣車蓋山﹐山東舊有殷康所立亭﹐矚望極佳。郭仲產《南雍州記》曰﹕望楚山有三磴道﹐上磴道名香鑪峯。

【鑿室臨榭】《楚詞》曰﹕鑿山楹以爲室﹐下披衣於水府。又曰﹕層臺累榭臨髙山。

【天臺地首】劉敬叔《異苑》曰﹕會稽天臺山路遐遠﹐自非忽生忘形﹐不能躋也。《河圖》曰﹕昆侖之山爲地首。

【天目地】山謙之《吳興記》曰﹕於潛舊縣天目山﹐極髙險﹐且長遠﹐與宣城懷安並分山爲界。謝靈運《遊名山誌》曰﹕地山者﹐王演山記謂之木橊山﹐一名地。《永嘉郡記》曰﹕地山在樂城縣東大海中﹐去岸百餘里。

【靑邱丹穴】《山海經》曰﹕靑邱之山﹐其陽多玉﹐其陰多靑ぬ。有獸如狐九尾﹔有鳥如鳩﹐佩之不惑。又曰﹕丹穴山丹水出焉。有鳥如鶴﹐五采而文﹐名曰鳳鳥﹐不飲不食﹐自歌自舞。見則天下安寧。

【視三公植萬物】《禮記》曰﹕天子祭名山大川﹐五嶽視三公。鄭玄注曰﹕視者﹐牲器之數。《韓詩外傳》曰﹕山者萬人之所瞻仰﹐艸木生焉﹐萬物植焉﹐飛鳥集焉﹐走獸伏焉。

賦

【唐太宗《小山賦》】何四序之交運﹐轉三陽之暮時﹐風辭暄而入暑﹐樹替錦而成帷﹖想蓬瀛兮靡覿﹐望昆閬兮難期﹔抗微山於綺砌﹐橫促嶺於丹墀。啟一圍而建址﹐崇數尺以成坯。旣無秀峙之勢﹐本乏雲霞之資﹔承墜宇之殘澑﹐掛低空之斷絲。爾乃參差絕﹐威紆短逕﹐風暫下而將飄﹐煙才髙而不暝﹔寸中孤嶂連還斷﹐尺裏重巒欹復正﹔岫帶柳而合雙眉﹐石澄流兮分兩鏡。爾其移芳植秀﹐擢幹抽莖﹐松新翠薄﹐桂小丹輕。細影雜兮俱亂﹐弱勢夾兮共縈﹔才有力以勝蝶﹐本無心而引鶯。半葉舒而巖暗﹐一花散而峯明﹔何纖微之同景﹐亦卑細以相成。於是換浮權於沈思﹐賞輕仁於勝地。俯蟻垤而有餘﹐仰終南而多愧﹔非爲固於九折﹐庶無虧於一簣。聊夕玩而朝臨﹐足攄懷而蕩志。

【梁江淹《江上之山賦》】﹛淵﹜Е溶兮楚水而吳江﹐刻劃Β兮山�而碧峯。掛靑蘿兮萬仞﹐豎丹石兮百重。百重兮巖﹐如斫兮如削﹔嶷兮尖出﹐巖兮穴鑿。波潮兮吐納﹐甚崖兮積沓。見紅艸之交生﹐眺碧樹之四合﹐艸自然而千華﹐樹無情而百色。嗟人道之異玆﹐牽憂恙而來逼。懷鑪炭於片景﹐抱絲緒於一息。俗逐事而變化﹐心應物而回旋﹔旣齒歙以未悟﹐亦緯糸畫而已遷。伊人壽兮幾何﹖譬流星之霄天。悵日暮兮吾有念﹐臨江上之斷山﹔𨿽不敏而無操﹐願從蘭芳兮與玉堅。

詩

【唐太宗《詠小山詩》】近谷交縈蕊﹐遙峯對出蓮﹔徑細無全磴﹐松小未含煙。

【梁庾肩吾《賦得山詩》】層雲霾峻嶺﹐絕澗倒危峯﹔刻削臨千仞﹐嵯峨起百重。行曦上杳杳﹐結霧下溶溶﹔仁心畱此屬﹐休奉愧羣龍。

【周蕭《上蓮山詩》】獨邁靑蓮嶺﹐超奇紫蓋峯﹔掛流遙似鶴﹐插石近如龍。沙崩聞韻鼓﹐霜落似鳴鐘﹔飛花滿叢桂﹐輕吹起修筇。石蒲今尙有﹐采摘更相逢。

【陳蕭詮《賦得往往孤山映詩》】靑山照落暉﹐映遠望連飛﹔仙峯看玉笥﹐關路視金微。鼓吹聲疑盡﹐香鑪煙覺稀﹔共君臨水別﹐勞此送將歸。

【陳釋惠В《詠山詩》】靈山蘊麗名﹐秀出寫蓬瀛﹔香鑪帶煙上﹐紫蓋入霞生。霧捲蓮峯出﹐巖開石鏡明﹔定知邱壑裏﹐並佇白雲情。

【又】蛾眉信重險﹐天目本仙居﹔金華抱丹竈﹐玉笥蘊神書。幽人披薜荔﹐怨妾采蘼蕪﹔紫巖無暮雨﹐何時送故夫。

【又】丹霞拂層閣﹐碧水泛蓬萊﹔鰲岫含煙聳﹐蓮崖照日開。松門夾細葉﹐石磴染新苔﹔能令平子見﹐淹畱未肯回。

【蕭愨《奉和望山應教詩》】仙遊本多趣﹐復此上秋初﹔巖低石倒險﹐嶺髙松更疏。峯形疑鳥翅﹐塞路似狼居﹐矚望情無已﹐詞殫意有餘。

【隋李徳林《詠山詩》】登嶺望重關﹐腰佩且鳴環﹔天河臨易飲﹐月桂近將攀。王母仙山至﹐夫人南嶽還﹔何必陽臺下﹐要待夢容顏。

【隋劉斌《詠山詩》】雪山峙千仞﹐蔽日且嵯峨﹔紫蓋云陰遠﹐香鑪煙气多。石梁髙鳥路﹐瀑水近天河﹔欲知聞道裏﹐別自有仙歌。

序

【宋謝靈運《遊名山誌序》】夫衣食生之所資﹐山水性之所適﹐今滯所資之累﹐擁其所適之性耳。俗議多雲﹐歡足本在華堂﹐枕巖漱流者乏於大志﹐故保其枯槁。余謂不然。君子有愛物之情﹐有救物之能﹔橫流之獘﹐非才不治﹐故有屈己以濟彼﹐豈以名利之場﹐賢於淸曠之域耶。語萬乘則鼎湖有縱轡﹐論儲貳則嵩山有絕控。又陶朱髙揖越相﹐畱侯願辭漢傅﹐推此而言﹐可以明矣。○泰山第三敍事

按﹕泰山﹐五嶽之東嶽也。《博物志》云﹕泰山一曰天孫﹐言爲天帝孫也。主召魂。東方萬物始成﹐故知人生命之長短。《五經通義》云﹕一曰岱宗﹐言王者受命易姓﹐報功告成﹐必於岱宗也。東方萬物始交代之處。﹝宗﹐長也﹐言爲羣嶽之長。﹞《白虎通》云﹕王者受命﹐必封禪。封者﹐增髙也﹔禪者﹐廣厚也。﹝禪﹐除地爲壇﹐字本爲單﹐以其祭神﹐故從示。﹞皆刻石紀號﹐著己之功績以自效也。天以髙爲尊﹐地以厚爲徳﹐故增泰山之髙﹐以示報天﹔禪梁甫之址﹐以報地。﹝《史記》曰﹕無懷氏封泰山禪云云﹔伏羲封泰山禪云云﹔神農封泰山禪云云﹔炎帝封泰山禪云云﹔黃帝封泰山禪云云﹔顓頊封泰山禪云云﹔帝嚳封泰山禪云云﹔堯封泰山禪云云﹔舜帝封泰山禪云云﹔禹封泰山﹐禪會稽﹔周成王封泰山﹐禪社首﹔秦始皇封泰山﹐禪梁甫﹔漢武帝封泰山﹐禪梁甫。肅然及蒿裏石閭﹐後又凡五修封泰山。《後漢書》曰﹕光武封泰山﹐禪梁甫凡三﹐云亭。肅然﹑蒿裏﹑社首﹑梁甫﹐皆泰山下小山也。石閭在西巖下。﹞《漢官儀》及《泰山記》云﹕盤道屈曲而上﹐凡五十餘盤﹐經小天門﹑大天門。仰視天門﹐如從穴中視天窗矣。自下至古封禪處﹐凡四十里。山頂西巖爲仙人石閭﹐東巖爲介邱﹐東南巖名日觀。日觀者﹐雞一鳴時﹐見日始欲出﹐長三丈所。又東南名秦觀。秦觀者﹐望見長安﹔吳觀者﹐望見會稽﹔周觀者﹐望見齊。黃河去泰山二百餘里﹐於祠所瞻黃河如帶﹐若在山址。山南有廟﹐悉種柏千株﹐大者十五六圍﹐相傳云漢武所種。小天門有秦時五大夫松﹐見在。﹝《茅君內傳》云﹕仙家凡有三十六洞。在岱宗之洞﹐周回三千里﹐名曰三宮空洞之天。﹞

事對

【仙閭神府】《漢書》曰﹕武帝封泰山﹐禪石閭。應劭注曰﹕石閭在泰山下南方﹐土人言仙人閭。道書《福地記》曰﹕泰山多芝艸玉石﹐下有洞天﹐周回三千里﹐鬼神之府。

【去闕天門】袁山松《後漢書》曰﹕光武封泰山﹐雲气成宮闕。《漢官儀》曰﹕泰山東上七十里至天門。

【五祠三廟】《漢書》曰﹕五嶽四瀆﹐皆有常祀。河於臨晉﹐江於江都﹐淮於平氏﹐濟於臨邑界中﹐皆使者持節特祠。惟泰山與河歲五祠﹐江水四﹐餘皆一禱而三祠。伍緝之《從徵記》曰﹕泰山有上中下三廟。廟前有大井﹐水極香冷﹐異於凡水﹐不知何代所掘。

【日觀天孫】日觀見敍事。張華《博物志》曰﹕泰山﹐天帝孫也﹐主召人魂。

【石閭玉几】《漢書》曰﹕武帝禪石閭。劉向《列仙傳》曰﹕岱宗石室中上下懸絕﹐其中金牀玉几。

【金篋玉簡】《風俗通》曰﹕古封泰山﹐禪梁甫﹐說岱宗上有金篋玉策﹐能知人年壽修短。漢武帝探策得十八﹐因倒讀曰八十﹐其後果壽長八十。劉義恭詩曰﹕大明總神武﹐乘時以禦天﹔金牒封梁甫﹐玉簡禪岱山。

【魯瞻秦觀】《毛詩》曰﹕泰山巖巖﹐魯邦所瞻。秦觀見敍事。

【鄭祀吳觀】《左傳》云﹕鄭伯請釋泰山之祀﹐而祀周公。杜預注曰﹕鄭有助祭泰山﹐湯沐邑在礻方。吳觀事見上。

【虞柴兗鎭】《虞書》曰﹕歲二月﹐東巡狩﹐至於岱宗柴。《周官》曰「兗州﹐其鎭山曰岱山。」

【雲封雨阪】《史記》曰﹕漢武帝封泰山﹐白雲起封中。又曰﹕秦始皇上泰山﹐中阪遇風雨。

【Θ父芝童】葛洪《神仙傳》曰﹕泰山下老父者﹐失其姓名。漢武帝東遊﹐見老父Θ於道間﹐頭生白光。曹植《飛龍篇》曰﹕晨遊泰山﹐雲霧窈窕﹐忽逢二童﹐顏色鮮好﹐乘彼白鹿﹐手翳芝艸。

【千樹三宮】《泰山記》曰﹕泰山廟在山南﹐悉種柏樹千株。《茅君內傳》曰﹕岱宗山之洞﹐周回三千餘里﹐名三宮空洞之天。

【神房香井】《尸子》曰﹕泰山之中﹐有神房阿閣。香井事見上三廟注。

【稷邱君崔文子】劉向《列仙傳》曰﹕稷邱君者﹐泰山下道士﹐漢武東巡泰山﹐乃擁琴來拜。又曰﹕崔文子﹐泰山山人﹐好黃老術﹐潛居山下﹐作黃丸賣藥。有疫气者﹐飲藥卽愈。

【鑿石釜探玉策】崔鴻《前秦錄》曰﹕處士張忠隱於泰山﹐巖棲谷飲﹐修導養之法。鑿石爲釜﹐泰山人於今法之。探玉策見上金篋注。

詩

【李義府《在州遙敍封禪詩》】天齊В巨鎭﹐日觀啟崇祠﹔臨渤﹐隱嶙控河沂。建嶽誠爲長﹐升功諒在玆﹔帝猷符廣運﹐玄言暢文思。飛聲總地絡﹐載化撫乾維﹔瑞策開珍鳳﹐禎圖薦寶龜。東後方肆覲﹐西都導六師﹔天駕移星苑﹐揚馭風司。沸鼓喧平陸﹐凝蹕靜通逵﹔汶陽馳月羽﹐蒙陰警電輜。巖花飄曙輦﹐峯葉蕩春旗﹔石閭環藻衛﹐金壇映黼帷。仙階溢祕﹐靈檢祥芝﹔三始貽遐兄﹐萬歲受重釐。非質陶恩獎﹐趨迹奉軒墀﹔觸网淪幽裔﹐乘徼限明時。周南昔已嘆﹐邛西今復悲。

【宋謝靈運《泰山吟》】岱宗秀維嶽﹐崔刺雲天﹔昨旣﹐觸石輒遷綿。登封瘞崇壇﹐降禪藏肅然﹔石閭何ㄙ藹﹐明堂祕靈篇。

祭文

【後魏孝文帝《祭岱嶽文》】維太和十九年﹐敢昭告於泰山東嶽之靈﹕造化氛氳﹐是生二儀﹔玄黃旣辟﹐山川以離。四流含靈﹐五嶽苞﹔並兼萬象﹐出納望羲。岱宗穹崇﹐梁甫盤崛﹔靑邱奇羲﹐春址郁律。肇生庶類﹐啟光品物﹔上敷神工﹐下融靈秩。載協化文﹐四气以溢﹔百王鐫成﹐莫不玆室。

【後魏髙允《祭岱宗文》】維皇興二年﹐敢昭告於岱宗之靈﹕正趾坤元﹐作鎭東夏﹐齊二儀以永固﹐崇至徳以配天﹐故能資元气以造物﹐協陰陽而變化。若其巖嶺峭峙﹐川谷幽深﹐神怪譎詭﹐倏忽百靈﹐吐納風雲﹐育成萬品﹐攝生之所歸焉。禎祥之所萃焉。是以歷代帝王之崇﹐封禪銘功﹐以告其成﹔七十二君﹐咸在玆焉。自非功侔造化﹐應同自然﹐孰能若此者哉。自我國家﹐肅恭祀﹐懷柔百神﹐邦域之內﹐罔不咸秩。往以天路未夷﹐𨿽望祭有在﹔今大化旣同﹐奄有淮岱。謹薦於嶽宗之靈﹐尙饗。○衡山第四敍事

《周官》﹕荊州﹐其山鎭曰衡山。徐靈期《南嶽記》及盛弘之《荊州記》云﹕衡山者﹐五嶽之南嶽也。其來尙矣。至於軒轅﹐乃以霍之山爲其副焉。故《爾雅》云﹕霍山爲南嶽﹐蓋因其副焉。﹝或云衡山﹐一名霍山。﹞至漢武南巡﹐又以衡山南遠﹐道隔江漢﹐於是乃徙南嶽之祭於廬江山﹐此亦承軒轅副義也。﹝幹寶《搜神記》云﹕漢武徙南嶽之祭著廬江縣之霍山。郭璞《爾雅注》云﹕霍山在廬江郡潛縣﹐別名天柱山。漢武以衡山遼遠﹔讖緯以霍山爲嶽﹐故祭之。﹞故南嶽衡山﹐朱陵之靈臺﹐太虛之寶洞﹐上承冥宿﹐銓徳鈞物﹐故名衡山﹔下踞離宮﹐攝位火鄕﹐赤帝館其嶺﹐祝融托其陽﹐故號南嶽。周旋數百里﹐髙四千一十丈。東南臨湘川﹐自湘川至長沙七百里﹐九向九背﹐然後不見。禹治水﹐登而祭之﹐因夢遇玄夷使者﹐遂獲金簡玉字之書﹐得治水之要。山有三峯﹐其一名紫蓋﹔天景明澈﹐有一雙白鶴徊翔其上。一峯名石﹐下有石室﹐中常聞諷誦聲。一峯名芙蓉﹐上有泉水飛流﹐如舒一幅練。《山海經》云﹕衡山一名岣嶁山﹐其上多靑ぬ﹐鳥多ず鵒。事對【紫蓋朱陵】紫蓋﹑朱陵並見敍事。【九向三峯】羅含《湘中記》曰﹕衡山遙望如陣云﹐沿湘千里﹐九向九背。三峯見敍事。

【舜歌禹嘯】羅含《湘中記》曰﹕衡山九疑﹐皆有舜廟。太守至官﹐常遣戶曹致敬修祀﹐則如有弦歌之聲。趙曄《吳越春秋》曰﹕禹傷父功不成﹐乃案《黃帝中經歷》﹐蓋見聖人所記曰﹕在於九疑山東南天柱﹐號曰宛委山﹐赤帝左闕。其巖之巓﹐承以文玉﹐覆以磐石。其書金簡靑玉爲字﹐編以白銀﹐皆琢其文。禹乃東巡登衡山﹐血白馬以祭之﹐仰天而嘯。忽然而臥﹐夢見赤繡文衣男子﹐稱玄夷蒼水使者﹐顧謂禹曰「欲得我山神書者﹐淸齋於黃帝之嶽巖巖之下。」禹乃退齋三月﹐以季之日﹐登宛委山﹐發石取書。

【石寶洞】臧榮緒《晉書》曰﹕劉ら之好遊山澤﹐采藥至衡山﹐深入忘返。見有一澗水﹐水南有二石﹐一開一閉﹐水深不得過。寶洞見敍事。

【玉字石書】玉字見敍事。徐靈期《南嶽記》曰﹕夏禹導水通瀆﹐刻石書名山之髙。《髙嶽文》云﹕髙四千一十丈。

【靈臺仙宇】靈臺見敍事。衡山赤帝館其嶺﹐祝融宅其陽﹐威神堂堂﹐蔭映峨峨。是以宅藪神靈﹐室宇仙羅。

【峻坡秀壁】馬融《琴賦》曰﹕惟梧桐之所生兮﹐在衡山之峻坡。桓玄南《遊衡山序》曰﹕崇巒桀以云繞﹐竦秀壁於蒼眉。

【執書遺字】盛弘之《荊州記》曰﹕初有采藥衡山﹐見一老翁﹐四五年少﹐對坐執書。劉敬叔《異苑》曰﹕湘東姚祖﹐太元中爲郡吏﹐經衡山﹐望巖下﹐數少年並執筆作書。祖謂行旅休息﹐乃過之。未至百步﹐少年相與飛﹐遺一紙書在坐處。前數句古時字﹐自後皆鳥篆。

【結宇憩輿】孫嚴《宋書》曰﹕宗炳尋名山﹐西陟荊巫﹐南登衡嶽﹐因結宇衡山﹐欲懷尙平之志。桓玄南《遊衡山詩序》曰﹕姑洗之旬﹐始曁衡嶽﹔憩輿素石﹐映濯水湄。

【神宅仙巖】神宅見上仙宇注。仙巖見下謝靈運詩。

【鳥書鶴舞】鳥書見上遺字注。羅含《湘中記》曰﹕衡山有懸泉﹐滴瀝巖間﹐聲泠泠如弦音﹔有鶴回翔其上﹐如舞。詩

【東晉庾闡《遊衡山詩》】北眺衡山道﹐南瞻五嶺末﹔寂坐抱虛恬﹐運目情四豁。翔虯淩九霄﹐陸鱗困濡沫﹔未體江湖遊﹐安識南溟闊。

【宋謝靈運《衡山詩》】巖下一老翁﹐四五年少者。衡山采藥人﹐路迷糧亦絕﹔遇息巖下坐﹐正見相對說。一老四五少﹐仙隱不可別﹔其書非世教﹐其人必賢哲。序

【東晉桓玄《南遊衡山詩序》】歲次降婁﹐夾鐘之初﹐理楫將遊於衡嶺。涉湘千里﹐林阜相屬﹔淸川窮澄映之流﹐涯無纖埃之穢。修途逾邁﹐未見其極﹔窮日所經﹐莫非奇趣。姑洗之旬﹐始曁於衡嶽﹐於是假足輕輿﹐宵言載馳﹐軒途三百﹐出徑徹通。或垂柯跨谷﹐俠獻交蔭﹔或曲溪如塞﹐已絕復開﹔或步乘長嶺﹐邈眺遙曠﹔或憩輿素石。映濯水湄。所以欣然奔悅﹐求路忘疲者﹐觸事而至也。仰瞻翠В﹐邈爾天際﹔身淩太淸﹐獨交霞景。周覽甫畢﹐頓策巖阿﹔管弦並奏﹐淸徵再響。思古永逝﹐神气未言。○華山第五敍事

按﹕華山﹐五嶽之西嶽也。《周官》﹕豫州﹐其鎭山曰華山。《華山記》云﹕山頂有池﹐生千葉蓮花﹐服之羽化﹐因曰華山。﹝又《白虎通》云﹕西方華山﹐少陰用事﹐萬物生華﹐故曰華山。﹞《山海經》曰﹕一名太華。太華之山﹐削成而四方﹐髙五千仞。其廣十里。薛綜注《西京賦》云﹕華山對河東首陽山﹐黃河流於二山之間。古語云﹕此本一山當河﹐河水過之而曲行﹔河神巨靈﹐以手擘開其上﹐以足蹈離其下﹐中分爲兩﹐以通河流。今睹手迹於華嶽上﹐指掌之形具在﹔腳迹在首陽山下﹐亦存焉。郭緣生《述徵記》及《華山記》云﹕山下自華嶽廟列柏﹐南行十一里﹐又東回三里﹐至中祠。又西南出五里至南祠。南入谷口七里﹐又至一祠。﹝凡欲升山者皆祈禱焉。﹞又南一里至天井。天井才容人上﹐可長六丈餘。出井如望空視明﹐如在室窺窗矣。出井東南二里﹐至峻阪斗上﹐又東上百丈崖﹐皆須攀繩挽葛而後行。又西南出六里﹐又至一祠﹐名胡越寺神。又行二里﹐便屆山頂。上方七里﹐有靈泉二所﹐一名蒲池﹐一名太上泉。池北有石鼓﹐嘗聞其鳴。其上有三峯直上﹐晴霽可睹。事對

【二華四方】張衡《西京賦》云﹕綴以二華﹐謂太華﹑少華也。少華在華山西。《山海經》云﹕泰華之山﹐削成而四方。

【地載神開】《禮記》曰﹕天地之道﹐博也﹐厚也﹔載華嶽而不重﹐振河海而不泄。郭緣生《述徵記》曰﹕華嶽與首陽山本一山﹐河神巨靈﹐析開爲二。事具在敍事中。

【豫鎭秦城】《周官》曰﹕豫州﹐其鎭山曰華山。《漢書》曰﹕賈誼《過秦論》曰「秦王纘六代之餘烈﹐振長策而禦宇內﹐然後踐華爲城﹐因河爲池。」

【四合二岑】《華山記》曰﹕華山髙巖四合﹐重嶺秀起。郭緣生《述徵記》曰﹕華山有二岑﹐直上數千仞﹔自下小岑疊秀﹐迄於嶺表﹐有如削成。

【蓮峯柏箭】《華山記》曰﹕華山頂生千葉蓮花﹐《韓子》曰﹕秦昭王令工施鉤梯而上華山﹐以松柏之心爲博箭﹐長八尺﹐棋長八寸﹐而勒之曰「昭王嘗與天神博於此。」﹝棋作綦﹐非。﹞

【玉版金液】崔鴻《前燕錄》曰﹕石季龍使人采藥﹐上華山﹐得玉版。《列仙傳》曰﹕馬明生從安期先生受金液神丹方﹐乃入華陰山﹐合金液。不樂升天﹐但服半劑﹐爲地仙。

【騎龍駕鹿】《列仙傳》曰﹕呼子先者﹐漢中關下卜師﹐壽百餘歲。臨去﹐呼酒家嫗急裝。有仙人持二茅狗來。至﹐先將一與酒嫗。俱騎之﹐乃龍也。上華山﹐常於山大呼﹐言子先酒母在此。《神仙傳》曰﹕衛叔卿常乘�﹐駕白鹿。見漢武帝﹐將臣之﹐叔卿不言而去。帝悔﹐求得其子度世﹐令追其父。度世登華嶽﹐見其父與數人博於石上﹐敕度世令還。

【石鼓玉漿】《華山記》云﹕華山頂有石鼓﹐父老傳云「嘗有聞其鳴者。」郭璞贊曰﹕華嶽靈峻﹐削成四方﹔爰有神女﹐是挹玉漿。

【歸馬遺璧】《尙書》曰﹕歸馬於華山之陽﹐放牛於桃林之野﹐示天下弗服。《史記》曰﹕秦始皇三十六年﹐鄭容從關東來﹐至華陰﹐望見素車白馬﹐從山上下﹐知其非人﹐止而待之。遂至﹐持璧與鄭容曰「爲我遺鎬池君﹐明年祖龍死。」

【天井石榻】《水經注》曰﹕華山中路名天井﹐才容人行。迂回頓曲而上﹐可髙六丈餘。山上有微涓細水﹐流入井中﹐亦不沾人。出井望空視明﹐如在室窺窗。《列仙傳》曰﹕修羊公者﹐魏人﹐止華陰山石室中。中有懸石榻﹐臥其上﹐石盡穿陷。

【捫虱持狗】崔鴻《前燕錄》曰﹕王猛隱華山﹐桓溫入關﹐猛被褐而詣之﹐一面說當代之事﹐捫虱而言﹐傍若無人。持狗已見騎龍注中。

【毛女巨靈】《列仙傳》曰﹕毛女者﹐在華陰山中﹐山客獵師﹐世世見之﹐體生毛﹐自言秦始皇宮人。巨靈見敍事中。

【五里霧千葉蓮】範曄《後漢書》曰﹕張楷﹐字公超﹐隱居弘農山。學者隨之﹐所居成。能爲五里霧﹐後華山南遂有公超霧。千葉蓮見敍事。

【集靈宮望仙門】桓譚《仙賦序》曰﹕華山下有集靈宮﹐漢武帝欲懷集仙者﹐故名殿爲存仙﹐門爲望仙。詩

【隋孔徳紹《行經太華詩》】紛吾世网暇﹐靈嶽展幽尋。寥廓風塵遠﹐杳冥川谷深。山昏五里霧﹐日落二華陰。疏峯起蓮葉﹐危塞隱桃林。何必東郡外﹐此處可抽簪。

【沈期《西嶽詩》】西鎭何穹崇﹖壯哉信靈造。諸嶺皆峻秀﹐中峯特美好。傍見巨掌存﹐勢如拓東倒﹔頗聞首陽去﹐開拆此河道。磅礡壓洪源﹐嵬峨載淸昊﹔�泉紛亂瀑﹐天磴橫抱。子先呼其巓﹐宮女世不老﹔下有府君廟﹐歷載傳灑掃。皇明應天遊﹐十月戒丰鎬﹔微末忝閒從﹐兼得事藻。宿心愛玆山﹐意欲拾靈艸﹔陰壑已永閉﹐�寶絕探討。芳月期再來﹐回策思方浩。序

【後漢張旭《華嶽碑序》】《易曰》﹕天地定位﹐山澤通气﹐然則山莫尊於嶽﹐澤莫崇於瀆。嶽有五而華處其一﹐瀆有四而河在其數﹐其爲靈也至矣。人主廢興﹐必有其應﹐故岱山石立﹐中宗繼統﹐太華授璧﹐秦胡絕緒。布五方則受其西﹐列三條則居其中。若廣獸奇虫﹐山經有紀﹔經有望秩之禮﹐典有生殖之祀。蓋所以宗山川而報功也。四海一統﹐天子乘其祀﹔諸侯力政﹐彊國攝其祭。其奉邑曰華陰久矣。

【西晉傅玄《華嶽碑序》】易稱法象莫大乎天地。天以髙明爲稱﹐而嶽配焉﹔地以廣厚爲基﹐而嶽體焉。若夫太華之爲鎭也﹐五嶽列位而在其首﹐三條分方而處其中。參兩儀以比徳﹐協和气之。濟云行而雨施﹐興雷風以動物﹐是以聖帝明王﹐莫不燔柴加牲。尊而祀焉。贊

【東晉郭璞《太華贊》】華嶽靈峻﹐削成四方﹔爰有神女﹐是挹玉漿。其誰遊之﹐龍駕�裳。○恆山第六敍事

按﹕恆山﹐五嶽之北嶽也。《周官》﹕並州﹐其鎭山曰恆山。《風俗通》曰﹕恆﹐常也﹐萬物伏北方有常﹐亦謂之常山。﹝《白虎通》曰﹕北方爲常山者何﹖陰終陽始﹐其道常久﹐故曰常山。﹞《爾雅》曰﹕常山謂之恆山。《五嶽圖》云﹕恆山髙三千九百丈七尺﹐上方三十里﹐周回三千里。有太玄之泉。神艸十九種﹐服之可度世。《管子》云﹕恆山北臨代﹐南俯趙﹐東接河海之間。早生而晚殺。五穀之所蕃熟﹐四種五獲焉。《後魏書》云﹕道武立廟於其上﹐置侍祀九十人﹐歲時祈禱水旱。至文成帝東巡﹐親禮其神焉。事對

【趙符燕玉】《史記》曰﹕趙簡子謂諸子曰「吾藏寶符於常山中﹐往得者立爲後。」諸子皆競往﹐無所得。無卹曰「常山臨代﹐代可取也。」簡子曰「是知符矣。」遂立之。崔鴻《前燕錄》曰﹕慕容俊壽光二年﹐常山寺大樹根下得璧七十﹐圭七十三﹐光色精奇。有異常玉﹐俊以爲神嶽之命﹐以太牢祠之。

【率然神護】《孫子兵法》曰﹕常山之蛇﹐名曰率然﹐一身而兩頭。擊其一頭則一頭至﹐擊其中則兩頭俱至。《神農本艸》曰﹕常山有艸名神護﹐置之門上﹐每夜叱人。

【璧蓬﹛艸累﹜】璧見上燕玉注中。《列仙傳》曰﹕昌容者﹐常山道士﹐自稱殷女﹐食蓬﹛艸累﹜根﹐往來山下。見者二百餘年﹐顏色如二十許人。

【臨代俯趙】事並見敍事中。

【虞巡並鎭】《虞書》曰﹕十有一月北巡狩至北嶽﹐如西禮。並鎭見敍事。

【兩頭蛇五獲谷】兩頭蛇事見率然注中。五獲谷事見敍事中。

【畢昴之精趙代之境】《春秋元命苞》曰﹕畢散爲冀州﹐分爲趙國﹐立爲常山。宋均注曰﹕常山卽恆山也﹐是畢昴之精。又曰﹕趙國有常山﹐臨代也。

【無卹得符昌容得道】得符事見趙符注。昌容事見蓬﹛艸累﹜注。詩

【西晉傅咸詩】奕奕恆山﹐作鎭冀方﹔伊趙建國﹐在嶽之陽。

文

【唐太宗《祭北嶽恆山文》】維大唐貞觀十九年﹐以大牢之奠﹐敬祭於恆嶽之靈次。蒼蒼元气﹐紀三光而成像﹔茫茫后土﹐鎭五嶽以成形。衡岱啟東南之趾﹐嵩華表西中之固。惟靈山之秀峙﹐亙朔野而В奇。獸嘯龍騰﹐風雲之所吐納﹔霓裳鶴蓋﹐神仙之所往還。疊嶂參差﹐凝煙含翠﹐重岡紛糾﹐照日分紅。絕壁千尋﹐孤峯萬仞﹐桂華侵月﹐松蘿掛云。幽澗冬暄﹐飛泉夏冷。寶符臨代邦之美﹐靈蛇表陣勢之奇。鑠石七年﹐無以虧其大﹔含波九載﹐不能損其髙。巍巍乎與乾坤而永固﹐隱隱乎橫古今而不絕。屬以授旗趙郊﹐誓師冀土﹐敢薦牲玉﹐惟神饗之。

【後魏孝文帝《祭恆嶽文》】維太和十八年﹐敬昭告於恆嶽之靈。天極構髙﹐人暉肇啟﹔幽明合歡﹐百神同悅。今龍旆鳴鑾﹐載還伊室﹐邁歷恆巒﹐路鄰陰嶽﹔惟靈作鎭﹐出納炎冰﹐帝道資功﹐坤儀憑徳。故遣兼官以牲玉薦於恆嶽之靈。尙饗。

○嵩髙山第七

敍事

按﹕嵩髙山者﹐五嶽之中嶽也。《釋名》云﹕嵩字或爲崧。山大而髙曰嵩。《白虎通》云﹕中央之嶽﹐獨加髙字者何﹖中央居四方之中而髙﹐故曰嵩髙山。《續漢書》云﹕漢武帝禮登中嶽聞言萬歲聲三﹐於是以三百戶封奉詞﹐命曰崇髙邑。至後漢靈帝﹐復攺崇髙爲嵩髙焉。戴延之《西徵記》云﹕其山東謂太室﹐西謂少室﹐相去十七里﹐嵩其總名也。謂之室者﹐以其下各有石室焉。少室髙八百六十丈﹐上方十里﹐與太室相埒﹐但小耳。《雜道書》云﹕自嶽神廟東北二十里至一山﹐名曰東龍門﹐其東有三臺山。昔漢武東巡過此山﹐見學仙女﹐帝觀之﹐遂以名焉。南有許由山﹐髙大四絕。其北有潁水﹐堯聘許由﹐其處猶有壇單。昔周靈王太子晉好吹笙﹐作鳳鳴﹐遊伊洛間﹐道人浮邱公接上嵩山。三十餘年﹐往來緱氏山。緱氏山﹐近在嵩山之西也。漢世有道士﹐從外國將貝多子來﹐於嵩髙西腳上種之。有四樹﹐與眾木有異﹐一年三花﹐白色香美。事對

【二室三臺】二室﹐太室﹑少室也﹐已具敍事中。三臺山﹐漢武帝立名﹐在嵩山上﹐事已具敍事中。

【神嶽天鎭】《詩》曰﹕嵩髙維嶽﹐峻極於天﹔維嶽降神﹐生甫及申。庾闡《建武頌》曰﹕邈彼華岱﹐維嶽之峻﹔巖巖髙大﹐配天作鎭。

【金璧鳳鶴】孫嚴《宋書》曰﹕髙祖表曰「沙門釋法義於嵩髙﹐廟所石壇下得玉璧三十二枚﹐黃金一釒並﹐符彩潤潔。河南太守毛修之以靈嶽降瑞﹐送諸神府。」《列仙傳》曰﹕王子喬﹐周靈王太子晉也。好吹笙﹐作鳳鳴。浮邱公接上嵩髙﹐三十餘年。後見桓良曰「告我家﹐七月七日待我緱氏山頭。」果乘白鶴駐山頭﹐望之不得到﹐乃舉手謝時人而去。

【玉人金像】盧元明《嵩山記》曰﹕嶽廟盡爲神像。有玉人髙五寸﹐五色甚光潤﹐制作亦佳﹐莫知早晚所造﹐蓋嶽神之像﹐相傳謂明公。山中人悉云﹐屢常失之﹐或經旬乃見。《仙經》云﹕嵩髙山大巖下有佛圖奇妙﹐有一大金像在中﹐來語寺僧密公。密公時在嵩寺﹐寺在嵩山腳下﹐聞之欣然﹐卽與人披林求索。時白霧昏迷﹐密公荒迷失路。一往看之﹐卽入山中﹐惟見一麝香﹐出入三四步﹐側足雙跳﹐步步回顧。復去十步﹐中有靑炎﹐出就視之﹐有自然天地。

【石牀銅銚】潘嶽《關中記》曰﹕嵩髙山石室十餘孔﹐有石牀﹑池水﹑食飲之具﹐道士多遊之﹐可以避世。盧元明《嵩山記》曰﹕嵩山最是棲神之靈藪﹐長松綠柏﹐生於嶺澗左右。古人住止處﹐有銅銚器物。東北出云﹐有自然五穀﹑神芝﹑仙藥。

【乘龍控鶴】《漢武內傳》云﹕武帝夜夢與李少君俱上嵩山。半道﹐有繡衣使﹐乘龍持節﹐從雲中下﹐言太一請少君。覺乃告近臣曰「如朕夢﹐少君將捨朕而去。」控鶴事已具前鳳鶴注。又孫登《天臺賦》曰﹕王喬控鶴以衝天。

【玉漿石髓】劉義慶《世說》曰﹕嵩髙山北有大穴。晉時有人誤墮穴中﹐見二人圍棋﹐下有一杯白飲。與墮者飲﹐气力十倍。棋者曰「汝欲停此否﹖」墮者曰「不願停。」棋者曰「從此西行有天井﹐其中有蛟龍﹐但投身入井﹐自當出。若餓﹐取井中物食之。」墮者如言﹐可半年﹐乃出蜀中﹐歸洛下。問張華﹐華曰「此仙館﹐夫所飲者玉漿﹐所食者龍穴石髓。」

【白霧靑炎】並見前金像注中。

【登仙臺萬歲亭】戴延之《西徵記》曰﹕漢武帝於太室山作登仙臺及萬歲亭。

【吹笙王子衣繡使者】吹笙王子見上鳳鶴注。衣繡使者見上乘龍注。

【種花道士圍棋仙人】種花道士見敍事。圍棋仙人見玉漿注。

【月光童子鬼谷先生】《嵩山記》曰﹕月光童子常在天臺﹐亦來於此。又曰﹕鬼谷先生於嵩山東南學仙。詩

【唐宋之問《奉使嵩山途經緱嶺詩》】侵晨發洛陽﹐城中歌吹聲﹔畢景至緱嶺﹐嶺上煙霞生。艸樹饒野意﹐山川多古情﹔大隱徳所薄﹐歸來可退耕。祭文

【宋範泰《爲宋公祭嵩山文》】劉裕敬薦中嶽之靈﹐惟嶽作鎭中畿。擬天比峻﹐降祉發輝﹐宣和陰陽﹐道達幽微。旣曰輔順﹐亦昭厥違﹔霜露所均﹐萬人是依。不以虛薄﹐志掃不庭﹔仰紓國恥﹐俯拯黎。望嶺懷仁﹐踐境延情﹔金璧之贈﹐愧懼交盈。思樂時雍﹐終憑威靈﹔舊都旣淸﹐三秦期廓。豈惟人謀﹖亦仰冥略﹔逝將言旋﹐自雍䢐洛。何以寄懷﹖一卮淸酌﹐璧云乎﹖深誠攸。

【後魏孝文帝《祭嵩髙山文》】維太和十八年﹐敬昭告於嵩髙中嶽之靈﹕太極分渾﹐兩儀是生﹔辰作乾寶﹐嶽樹坤靈。昭彰天地﹐吐納五精﹔惟中挺神﹐祥契幽經。日月交暉﹐寒暑遞成﹔萬象合和﹐兆類孳盈。爰自化辟﹐ㄈ慶胥庭﹔軒轅曜哲﹐伊祁載形。逮於有周﹐實光洛禎﹔川潛龍光﹐山隱鳳停。三才憑微﹐七曜依明﹔人倫傾首﹐百神柔誠。造厥區夏﹐歷玆三正﹔應符代績﹐孰不斯營。曰乎皇魏﹐飛虯玄並﹔螭騰穹象﹐用九黔嬴。新邦興略﹐丕猷罔淸﹔佗瓊指陰﹐淹翠濕亭。河圖曠覽﹐升中闕銘﹔朕承法統﹐誕邀休宏。開物成務﹐載鑠成齡﹔遷宇柳方﹐闡繩廛城。則直之興﹐百堵若星﹔日躔流馥﹐月陸芬馨。鏘旋紫宿﹐景曜黃衡﹔鸞聲ィィ﹐和嚶嚶。歸蓋如雪﹐還若霆﹔惟嵩巖巖﹐峻極昊靑。惟邑翼翼﹐長啟魏京﹔薦玉告虔﹐用昭永貞。納玆多福﹐萬國以寧。○終南山第八敍事

《五經要義》云﹕終南山﹐長安南山也。一名太一。﹝又《漢書》曰﹕太一山﹐古文以爲終南山。﹞潘嶽《關中記》云﹕其山一名中南﹐言在天之中﹐居都之南﹐故曰中南。﹝《毛詩秦風終南》詩亦云﹕終南﹐周之名山﹐中南山也。﹞《福地記》云﹕其山東接驪山﹑太華﹔西連太白﹐至於隴山﹔北去長安城八十里﹔南入楚塞﹐連屬東西諸山。周回數百里﹐名曰福地。《辛氏三秦記》云﹕其山從長安向西﹐可二百里。中有石室﹑靈芝。常有一道士﹐不食五穀﹐自言太一之精﹐齋潔乃得見之。而所居地名曰地﹐可避洪水。相傳云上有水神﹐人乘船行﹐追之不及﹐猶見有故漆船者。秦時四皓亦隱於此山。事對

【玉堂石室】《福地記》云﹕終南太一山在長安西南五十里﹐有玉堂陽宮。《辛氏三秦記》曰﹕太一在驪山西﹐山之秀者也。中有石室﹐常有一道士﹐不食五穀﹐自言太一之精。《秦州記》曰﹕太一山﹐古文以爲終南山。

【匿綺潛嘉】皇甫謐《髙士傳》曰﹕四皓綺裏季等﹐共入商洛﹐隱地山﹐以待天下定。漢髙祖徵之不至﹐乃深自匿終南山。崔鴻《前秦錄》曰﹕王嘉不食五穀﹐淸虛服气﹐潛隱終南山﹐獨庵廬而止。

【張樂表都】《漢書》曰﹕王莽《下書》曰﹕《紫閣圖》云﹕太一臺﹐黃帝皆得仙而上天﹐張樂昆侖虔山之上。後世聖主得瑞者﹐張樂奏於終南山上。班固《西都賦》曰﹕左據函谷二崤之阻﹐表以太華終南之山。

【神水福地】《辛氏三秦記》曰﹕終南山一名地﹐可避洪水。俗人云﹐山上有水神﹐人乘船行﹐追之不及。《福地記》曰﹕終南太一山在長安西南五十里﹐左右四十里內皆福地。

【崔巍峨】張衡《西京賦》曰﹕終南太一﹐崇崛崔。傅玄《敍行賦》曰﹕終南郁以巍峨﹐太幽淩乎昊蒼。

【地漆船】並見前敍事中。

【あだ巍峨】潘嶽《西徵賦》曰﹕九截孽﹐太一あだ﹐太一卽終南也。孫楚《登樓賦》曰﹕靑石連岡﹐終南嵯峨。

【有條有梅有屺有堂】《詩秦風》云﹕終南何有﹖有條有梅。又曰﹕終南何有﹖有屺有堂。賦

【漢班固《終南山賦》】伊彼終南﹐巋﹛山截﹜嶙。槪靑宮﹐觸紫辰﹐郁律﹐萃於霞。暖對ㄙ藹﹐若鬼若神﹔傍吐飛瀨﹐上挺修林。玄泉落落﹐密蔭沈沈﹔榮期綺季﹐此焉恬心。三春之季﹐孟夏之初﹔天气肅淸﹐周覽八隅。皇鸞﹐警乃前丘﹔爾其珍怪。碧玉挺其阿﹐密房澑其巓。翔鳳哀鳴集其上﹐淸水泌流注其前。彭祖宅以蟬蛻﹐安期饗以延年。惟至徳之爲美﹐我皇應福以來臻。埽神壇以告誠﹐薦珍馨以祈仙。嗟玆介福﹐永鐘億年。詩

【唐太宗《望終南山詩》】重巒俯渭水﹐碧嶂插遙天﹔出紅扶嶺日﹐入翠貯巖煙。疊松朝若夜﹐復岫缺疑全﹔對此恬千慮﹐無勞訪九仙。

【周宇文昶《陪駕幸終南山詩》】堯蓋臨河潁﹐漢蹕踐華嵩﹔日旗回北鳳﹐星旆轉南鴻。靑�過宣曲﹐先丘背射熊﹔金桴拂泉底﹐玉吹雲中。古轍稱難極﹐新途或易窮﹔煙生山欲盡﹐潭淨水恆空。交松上連霧﹐修竹下來風﹔仙才道無別﹐靈气法能同。東棗羞朝座﹐西桃獻夜宮﹔詔令王子晉﹐出對浮邱公。

【隋胡師耽《登終南山擬古詩》】結廬終南山﹐西北望帝京﹔煙霞亂鳥道﹐俯見長安城。宮雉互相映﹐雙闕雲間生﹔鐘鼓沸閶闔﹐笳管咽承明。朱閣臨槐路﹐紫蓋飛縱橫﹔望望未極已﹐甕牖秋風驚。巖岫艸木黃﹐飛雁遺寒聲﹔墜葉積幽徑﹐繁露垂荒庭。甕中新酒熟﹐澗谷寒虫鳴﹔且對一壺酒﹐安知世間名。寄言朝客﹐同君樂太平。

【楊師道《賦終南山同風字韻應詔詩》】睿言懷隱逸﹐輟駕踐幽叢﹔白雲飛夏雨﹐碧嶺橫春虹。艸綠長楊路﹐花疏五柞宮﹔登臨日將晚﹐蘭桂起香風。銘

【周庾信《終南山義谷銘》】周保定二年﹐大冢宰晉國公命鑿石開谷﹐下南山之材。惟公匡濟彜倫﹐弘敷庶績﹐燮理餘暇﹐披閱山經﹐以爲終南物。日月虧蔽﹐栝柏屯幹﹐椅桐梓漆﹐年代蘊積﹐於何不有。乃謀山澤之官﹐兼列衡虞之匠。東出藍田﹐則控灞乘﹔西連子午﹐則據涇浮渭。派別八溪﹐分流九谷﹐銅梁四注﹐石闕雙聳。靑綺春門﹐溝渠交映﹐綠槐秋﹐舟楫相通﹐運以冥宮。裁其梓匠﹐豈如運石丹泉﹐裁通梁陽之殿﹔穿渠谷水﹐直澆金墉之城。國富人殷﹐方傳千載﹐立功立事﹐敢勒山阿。銘曰﹕寥廓上浮﹐崢嶸下鎭﹐立壁千丈﹐橫峯萬仞。松桂危懸﹐風泉虛韻﹐乘輿嶺阪﹐舉鍤云根。八溪分注﹐九谷通源﹐北含銅井﹐南浮石門﹐橫瀉大河。銀繩百堵﹐膠葛九成﹐徘徊千柱﹐桂棟淩波。梅梁垂雨﹐疏川奠嶺﹐落河摧柯。事均刊木﹐功侔鑿河。○石第九敍事

《釋名》云﹕山體曰石。石﹐硌也﹐堅捍硌也。山多大石曰嚳。嚳﹐學也﹐大石之形﹐學學然。山多小石曰敖。敖﹐堯也﹐每石堯堯獨處而出見也。《春秋說題辭》云﹕《周易》艮爲山﹐爲小石。石﹐陰中之陽﹐陽中之陰﹐陰精輔陽﹐故山含石﹐石之爲言托也。托﹐立法也。《物理論》云﹕土精爲石。石﹐气之核也。气之生石﹐猶人筋絡之生爪牙也。《釋名》云﹕鑠﹐小石也﹔磊﹐眾石也﹔碭﹐文石也﹔瑯﹐石似朱也﹔﹝出《尙書注》。﹞﹐石似玉也。﹝出《廣雅》。﹞星隕爲石﹐﹝出《春秋》。﹞水沫爲浮石﹐﹝《抱朴子》云﹕燒泥爲瓦﹐燔木爲炭﹐蜂窠爲蠟﹐水沫爲浮石。凡此皆去其柔脆﹐變爲堅剛。﹞石解散曰泐。﹝《周禮》曰﹕石有時而泐。﹞石有嘉石﹑石﹑﹝《周禮》﹕以嘉石平罷民。注云﹕嘉石﹐文石也﹔以石達窮民﹐凡遠近獨老幼之欲有復於上而其長弗爲之達者﹐立於石。注云﹕石﹐赤石也﹔窮民﹐天民之窮而無告者。﹞磁石﹑﹝《抱朴》曰﹕磁石引鍼。﹞石鯨﹑石燕﹑石麟﹑石羊﹑石狗﹑石牛﹑石雞﹑石犀﹑石駱駝﹑石獅子﹑石人﹑石橋﹑石塘﹑石牀﹑石室﹑石柱﹑石闕﹑石閭﹑石案﹑石函﹑石鼓﹑石槨﹑石樓﹑石盤﹑石印﹑石墨﹑石硯﹑石鏡﹑石﹑石磬。事對

【補天佐嶽】《列子》曰﹕天地亦物也﹐有不足﹐石以補其缺。王隱《晉書》曰﹕陳總遷殿中侍禦史﹐詔遣詣終南山請雨。總先除小石祠﹐惟存大石一所而祈之﹐上文曰﹕峨峨大石﹐佐嶽通理﹐含滋吐潤﹐惠我四海。

【越履蜀鏡】盛弘之《荊州記》曰﹕興安縣水邊有平石﹐其上有石櫛石履各一具﹐俗云越王渡溪﹐脫履墮櫛於此。揚雄《蜀本紀》曰﹕武都丈夫化爲女子﹐顏色美好﹐蓋山之精也。蜀王娶以爲妻。無幾﹐物故於成都。郭中葬之以石鏡一枚﹐徑二丈﹐髙五尺。

【督郵亭長】劉義慶《幽明錄》曰﹕宜都建平二郡之界有五六峯﹐參差互出﹐上有倚石﹐如二人像﹐攘袂相對﹐俗謂二郡督郵爭界於此。張敏《奇士劉披賦》曰﹕蓋土龍不可以升天﹐石人不任爲亭長﹔容貌𨿽似﹐蹄足難獎。

【款梓扣桐】樂資《春秋傳》曰﹕秦始皇使者鄭容將入函關﹐見華山有素車白馬﹐疑爲鬼神。熟視﹐問鄭容曰「安之﹖」答曰「之咸陽。」素車上人曰「吾華山使﹐願托一牘書致鎬池君所。子之咸陽﹐道過鎬池﹐見一大梓﹐有文石取款梓。當有應者。」卽以書與之。鄭容如其言﹐以石款梓樹﹐果有人來取書。劉敬叔《異苑》曰﹕晉武帝時﹐吳郡臨平岸崩﹐出一石鼓﹐打之無聲。以問張華﹐華曰「可取蜀中桐材﹐刻作魚形﹐扣之則鳴。」於是如言﹐聲聞數十里。

【宋隕晉言】《左傳》﹕隕石於宋五﹐隕星也。杜預注曰﹕但言星則嫌星使石隕﹐故重言隕星。又曰﹕石言於晉魏楡﹐晉侯問於師曠曰「石何故言﹖」對曰「臣聞作事不時﹐怨ゥ動於人﹐則有非言之物而言。」

【化女望夫】劉義慶《幽明錄》曰﹕陽羨縣小吏吳龕﹐有主人在溪南。嘗以一日掘頭舟過水﹐溪內忽見一五色浮石﹐取內牀頭﹐至夜化成一女子。又曰﹕武昌北山上有望夫石﹐狀若人立。古傳云﹕昔有貞婦﹐其夫從役﹐遠赴國難﹐攜弱子餞送此山﹐立望夫而化爲立石﹐因以爲名焉。

【紙臼書研】庾仲雍《湘州記》曰﹕應陽縣蔡子池南有石臼﹐云是蔡倫舂紙臼。劉澄之《江州記》曰﹕興平縣蔡子池南有石穴﹐深二百許丈﹐石色靑﹐堪爲書研。

【仙博帝棋】仙博﹐見華山事對內駕鹿注。張華《博物志》曰﹕桃林在弘農湖城縣休馬之山﹐有石焉﹐名曰帝臺之棋。五色而文﹐狀如雞卵。

【井龜印鵲】郭頒《魏晉世語》曰﹕長沙王封常山王。至國﹐掘井入地四丈﹐得白玉。玉下有大石﹐其上有靈龜﹐長二尺餘。幹寶《搜神記》曰﹕常山張顥爲梁相﹐天新雨後﹐有鳥如山鵲﹐飛翔入。人擲之墮地﹐人爭取﹐化爲一圓石。顥椎破得一金印﹐文曰「忠孝侯印」。

【浮磬列錢】《尙書》曰﹕泗濱浮磬。孔安國注云﹕泗水﹑濱涯也﹐水中見石﹐可以爲磬。《抱朴子》曰﹕浮磬息音﹐未別於眾石。《洞冥記》曰﹕漢武帝生時﹐有雀羣翔於灞城門﹐攺爲靑雀門。乃飾以錦文石﹐爲列錢之形。

【秦梁漢柱】郭緣生《述徵記》曰﹕秦梁﹐地名也。或云秦始皇東巡﹐弗行舊道﹐過此水﹐率百官以下﹐人提一石以塡之﹐俄而梁成。今睹所累石﹐無造作之處。《三輔故事》曰﹕秦造作橫橋﹐漢承後置承令石柱以南屬京兆﹐北屬右扶風﹐各分其半。行舊道﹐過此水﹐率百官以下﹐人提一石以塡之﹐俄而梁成。今睹所累石﹐無造作之處。

【神鞭仙迹】《三齊略記》曰﹕秦始皇作石橋﹐欲過海看日出處。有神人能丘石下海。石去不下速﹐神輒鞭之﹐皆流血。酈元注《水經》曰﹕思陽川水東有獨山﹐北有巖。巖上有人坐迹﹐山腹石上有兩手迹﹐山下石上有兩腳迹﹐俗名之爲仙人石也。

【飲羽覆書】《韓詩外傳》曰﹕楚熊渠子夜行見寢石﹐以爲伏獸﹐彎弓射之﹐沒金飲羽。《吳越春秋》曰﹕禹案《黃帝中經》﹐見聖人所記曰「在乎九疑上東南﹐號曰宛委﹐承以文玉﹐覆以磐石﹐其書金簡玉字。」禹乃退齋三日﹐發石取書。

【昆明魚零陵燕】《西京記》曰﹕昆明池﹐刻石爲鯨魚。每至雷雨﹐魚常鳴吼。顧凱之《啟蒙記》曰﹕零陵郡有石燕﹐得風雨則飛﹐如眞燕。

【肅愼臨海矢】《帝王記》曰﹕周成王時﹐肅愼氏來獻苦矢石﹐長尺有咫。《異物志》曰﹕夷州土無銅鐵﹐取磨礪靑石以作弓矢。此石苦矢之類。賦

【陳張正見《石賦》】連山蔽虧﹐巨石崎﹔上興雲而蔚薈﹐下激水而推移。舒丹霞於九折﹐混白露於三危﹔鎭方城於漢水﹐固天闕天湯池。依島嶼而綿邈﹐住溪壑之。爾乃蘊怪含靈﹐懷奇蓄變﹐獸形鳥像﹐畜身人面。已化陳倉之雞﹐復舞零陵之燕。迎一童於洛陽之水﹐送五婦於成都之縣。帝王憩而投壺﹐仙人坐而髙燕。架滄海之神塘﹐儼夷陵之瑞場﹐發黃金之祕簡﹐隱白玉於仙牀。雙立天門之郡﹐特起縉雲之堂。李廣射而爲獸﹐初平叱以成羊﹔圖孔明之八陣﹐亙吳橘之三梁。驚神人於武落﹐駭商客於瞿塘。詩

【梁朱超《詠孤石詩》】侵霞去日近﹐鎭水激流分﹔對影疑雙闕﹐孤生若斷雲。遏風靜華浪﹐騰煙起薄曛﹔𨿽言近七嶺﹐獨髙成不羣。

【梁蕭推《賦得翠石應令詩》】依峯形似鏡﹐構嶺勢如蓮﹔映林同綠柳﹐臨池亂百川。碧苔終不落﹐丹字本難傳﹔有邁東明上﹐來遊皆習仙。

【陳陰鏗《詠石詩》】天漢支機罷﹐仙嶺博棋余﹔零陵舊是燕﹐昆池本學魚。云移蓮勢出﹐苔駁錦文疏﹔還當谷城下﹐別自解兵書。

【陳В法師《詠孤石詩》】中原一孤石﹐地理不知年﹔根含彭澤浪﹐頂入香鑪煙。崖成二鳥翼﹐峯作一池蓮﹔何時發東武﹐今來鎭蠡川。

【陳髙驪定法師《詠孤石詩》】迥石直生空﹐平湖四望通﹔巖隈恆灑浪﹐樹杪鎭搖風。偃流還漬影﹐侵霞更上紅﹔獨拔羣峯外﹐孤秀白雲中。

【隋崔仲方《奉和周趙王詠石詩》】玉繩隨月落﹐金碑映日鮮﹔入江疑濯錦﹐出峽似開蓮。文馬河西瑞﹐兵符濟北篇﹔會逐靈槎上﹐還歸天漢邊。

【隋岑徳潤《賦得臨階危石詩》】當階聳危石﹐殊狀宕難名﹔帶山疑似獸﹐侵波或類鯨。雲峯臨棟起﹐蓮影入檐生﹔楚人終不識﹐徒自蘊連城。

【隋虞茂《賦得詠石詩》】蜀門郁遐阻﹐燕碣遠參差﹔獨標千丈峻﹐共起百重危。鏡峯含月魄﹐蓋嶺逼云枝﹔徒然抱貞介﹐塡海竟誰知。

【蘇味道《詠石詩》】濟北甄神貺﹐河西濯瑞文﹔聲應天池雨﹐影觸岱宗云。雁歸猶可候﹐羊起自成羣﹔何當掘靈髓﹐髙枕絕囂氛。

卷六地部中○總載水第一敍事

《淮南子》云﹕積陰之气爲水。《文子》雲﹕水之道﹐上天爲雨露﹐下地爲江河。《漢書》云﹕《書》稱水曰潤下。坎爲水﹐位在北方﹐終藏萬物者也。爲政令順時﹐陰陽調和﹐終始相成。十二月咸得其气﹐則水得其性﹐此之謂潤下。若政令逆時﹐霧水暴出﹐百川流溢﹐壞鄕邑﹐溺居人﹐及淫雨傷稼﹐是爲水不潤下。《爾雅》曰﹕水中可居者曰洲。﹝亦曰潭音。﹞小洲曰渚﹐小渚曰。﹝亦曰小﹐曰坻。又小曰磧。﹞凡水邊皆曰垂﹑曰涯﹑曰畔﹑曰幹﹑曰漬﹑曰濱﹐涯上下坦曰ぞ﹐﹝一曰兼。﹞重涯曰岸﹐岸上地曰滸﹐曲涯曰澳。﹝一曰隈。﹞水艸交曰湄﹐埤增水連土﹐人所止曰ㄛ。水曲曰﹐水北曰陽﹐水南曰陰﹐水出山石間曰﹐﹝音吝。﹞山夾水曰澗﹐水注川曰溪﹐水注溪曰谷﹐水通谷曰壑。石絕水曰梁﹐築土遏水曰塘。﹝一曰堤。又曰妨。﹞大防曰墳﹐水所鐘曰澤﹐廣澤曰衍﹐澤曲曰臯﹐障曰陂﹐澤無水有艸木曰藪。水通流曰川﹐水本曰源。源曰泉。泉正出曰濫泉﹐側出曰氵九泉。泉所出同所歸異曰肥泉﹐異出同流曰瀵。深水曰潭﹐急水曰流﹐砂石上曰瀨。﹝亦曰湍﹐曰灘﹐曰磧。﹞水別流曰派﹐大水有小口別通曰浦。風吹水湧曰波。﹝亦曰浪。﹞大波曰濤﹐小波曰淪﹐平波曰瀾﹐直波曰涇。水朝夕而至曰潮﹐風行水成文曰漣﹐水波如錦文曰漪。水行曰涉。逆流而上曰溯洄﹐順流而下曰溯遊。﹝亦曰沿流。﹞絕流而渡曰亂﹐以衣涉水曰厲﹐繇膝以下曰揭﹐繇膝以上曰涉﹐渡水處曰津﹐﹝亦曰濟。﹞潛行水下曰泳。﹝自「水中可居」已下﹐並出《爾雅》《釋名》《說文》三書。﹞水神曰天吳﹐﹝《山海經》云﹕天吳八首十八尾﹐亦曰水伯。﹞大波之神曰陽侯﹐﹝《博物志》曰﹕昔陽國侯溺水﹐因爲大海之神。﹞濤之神曰靈胥。﹝《博物志》云﹕昔吳相伍子胥﹐爲吳王夫差所殺﹐浮之於江﹐其神爲濤。﹞事對

【流濕潤下】《易》曰﹕水流濕﹐火就燥。《尙書》﹕五行一曰水﹐水曰潤下﹐潤下作咸。

【包天帶地】《春秋元命苞》曰﹕水者﹐天地之包幕﹐五行之始焉。萬物之信由生。王彪之《水賦》曰﹕水帶地而壤潤﹐月流天而霄炯。陸士衡詩曰﹕逝矣經天日﹐悲哉帶地川。

【習坎盈科】《易》曰﹕水氵存至﹐習坎﹔君子以常徳行﹐習教事。《孟子》曰﹕水之爲物也﹐不盈科不行﹐君子之於道也﹐不成章不達。趙岐曰﹕盈﹐滿也﹔科﹐坎也。

【八水三川】戴延之《西徵之》曰﹕關內八水﹕一涇﹐二渭﹐三灞﹐四﹐五澇﹐六﹐七澧﹐八氵髙。《漢書》曰﹕河南故秦三川郡。韋昭注曰﹕有河洛伊﹐故曰三川。

【秋涸冬凝】《禮記》曰﹕仲冬之月﹐水始涸。《淮南子》曰﹕夫水向冬則凝而爲冰﹐向春則泮而爲水。

【九河八海】《尙書》曰﹕九河旣道。孔安國注曰﹕河水分爲九道﹐平原以北是也。《關令內傳》曰﹕須彌山東南有山曰昆侖﹐在八海內。

【三江五湖】《尙書》曰﹕三江旣入﹐震澤底定。孔安國注云﹕三江已入﹐致定爲震澤。《周禮》﹕揚州之浸曰五湖。

【榮河溫洛】《尙書中候》曰﹕堯卽政七十載﹐修壇河洛。仲月辛日﹐昧明禮備﹐榮光出河﹐休气四塞。鄭玄注云﹕榮光五色﹐從河水中出。《易乾鑿度》曰﹕帝盛徳之應﹐洛水先溫﹐九日乃寒﹐五日變爲五色玄黃。

【碧海絳河】東方朔《十洲記》曰﹕東有碧海﹐廣狹浩汗﹐與東海等﹐水不鹹苦﹐正作碧色。王子年《拾遺記》曰﹕絳河去日南十萬里﹐波如絳色﹐多赤色﹑赤色魚﹐而肥美可食。上仙服得之﹐則後天而死。

【淸濟濁河玄灞素】袁宏《北徵賦》曰﹕於是背梁山﹐截汶波﹐汛淸濟﹐傍祀阿。劉劭《趙都賦》曰﹕其南也﹐則有洪川巨瀆﹐黃水濁河﹐發源積石﹐逕拂太華。潘嶽《西徵賦》曰﹕北有淸渭濁涇﹐蘭池周曲﹔西有玄灞素﹐湯井溫谷。

【粉水錦流】盛弘之《荊州記》曰﹕築陽縣西有粉水﹐源出房陵縣。取其水爲粉﹐鮮潔異於錦水﹐故因名粉水。巴郡臨江縣亦有此水﹐取以爲粉﹐舊常獻之。《華陽國誌》曰﹕成都道西城﹐故錦官也。錦工織錦﹐濯流江中則鮮明﹐濯他江則不如﹐故命曰錦裏城。

【利萬物成百事】《老子》曰﹕上善若水﹐水善利萬物而不爭﹐處眾人之所惡﹐故幾於道。《文子》曰﹕水之道也﹐大不可極﹐深不可測﹔萬物不得不生﹐百事不得不成。

【君子觀小人溺】《孫卿子》曰﹕孔子觀於東流之水﹐子貢問曰「君子見大水必觀焉。何也﹖」孔子曰「夫水﹐徧與諸生而無爲也。似徳﹐其流也。卑下倨句﹐必循其理。似義﹐浩浩乎不居。似有道﹐其延萬仞之谷﹐不懼。似勇﹐主量必平。似法﹐盈不求槪。似正﹐綽約微達。似察﹐以出以入就潔。似善﹐發源必東。似志﹐是以君子見大水必觀焉。」《禮記》曰﹕小人溺於水﹐君子溺於口﹔夫水近於人而易以溺人。

【懷山襄陵浮天載地】《尙書》云﹕帝曰咨四嶽﹐湯湯洪水方割﹐蕩蕩懷山襄陵﹐浩浩滔天。郭氏《玄中記》曰﹕天下之多者水焉﹐浮天載地﹐髙下無不至﹐萬物無不潤者。

【積成江海上爲雨露】桓寬《鹽鐵論》曰﹕水積而成江海﹐行積而成君子。《文子》曰﹕水之道也﹐大不可極﹐深不可測﹔上天爲雨露﹐下地爲潤澤。

【竊壤以堙積灰而止】《山海經》曰﹕洪水滔天﹐鯀竊帝之息壤﹐以堙洪水。又《淮南子》曰﹕往古之時﹐四極廢﹐九州裂﹐水浩瀚而不息。於是女媧積蘆灰以止滔水。

【親而不尊狎而不玩】《禮記》曰﹕水之於人也﹐親而不尊﹔天尊而不親。《左傳》曰﹕鄭子產謂子太叔曰「惟有徳者能以寬服民。其次莫如猛夫火烈﹐人望而畏之﹐故鮮死焉。水懦弱﹐民狎而玩之﹐則多死焉﹐故寬難。」賦

【東晉王彪之《水賦》】寂閒居以遠詠﹐記上善以寄言﹐誠有無而大觀﹐鑑希微於淸泉。泉淸恬以夷淡﹐體居有而用玄﹔渾無心以動寂﹐不凝滯於方圓。湛幽邃以納污﹐泯虛柔以勝堅。或氵宏浪於無外﹐或纖入於無間。故能委輸而作四海﹐決導而流百川﹐承液而生�雨﹐湧凝而爲甘泉。詩

【梁孝元帝《登堤望水詩》】丘馬河堤上﹐非謂城隅遊﹔懷山殊未已﹐徒然勞九愁。旅泊依村樹﹐江槎擁戌樓﹔髙岸翻成浦﹐曲港反通舟。棗野良知嘆﹐瓠河今可儔﹔願假宣尼術﹐泗水卻橫流。

【梁劉孝綽太子γ《落日望水詩》】川平落日迥﹐落照滿川張﹔復在淪波地﹐派別引沮漳。耿耿流長脈﹐熠熠動輕光﹔寒鳥逐槎泛﹐驚鵜拂浪翔。臨流自多美﹐況此還故鄕﹔榜人夜理楫﹐棹女暗成裝。欲待春江曙﹐爭途向洛陽。

【後梁沈君攸《賦得臨水詩》】開筵臨桂水﹐攜手望桃源﹔花落圓文出﹐風急細流翻。光浮動岸影﹐浪息累沙痕﹔滄波自可悅﹐濯纓何用論。

【陳釋慧標《詠水詩》】曾添疏勒井﹐經湧貳師營﹔玉津花色亮﹐銀溪錦磧明。舟如空裏泛﹐人似鏡中行﹔持將符上善﹐利得動髙情。

【祖孫登《詠水詩》】驪泉紫闕映﹐珠浦碧沙沈﹔岸闊蓮香遠﹐流淸云影深。風潭如拂鏡﹐山澑似調琴﹔請君看皎潔﹐知有淡然心。

【又《蓮調詩》】長川落照日﹐深浦漾淸風﹔弱柳垂江翠﹐新蓮夾岸紅。船行疑泛迥﹐月映似沈空﹔願逐琴髙戲﹐乘魚入浪中。

【隋李巨仁《賦得方塘含白水詩》】白水溢方塘﹐渺渺素波揚﹔疊浪搖鳧影﹐漣漪寫雁行。長堤柳色翠﹐夾岸荇花黃﹔觀魚自有樂﹐何必在濠梁。

【孔徳紹《王澤嶺遭洪水詩》】地籟風聲急﹐天津云色愁﹔悠然百川滿﹐俄爾萬頃浮。還似金堤溢﹐翻如碧海流﹔驚濤遙起鷺﹐回岸不分牛。徒知懷趙景﹐終是倦陽侯﹔大梗誠無托﹐蘆灰豈暇求。思得乘槎便﹐蕭然河漢遊。

【張文琮《詠水詩》】標名資上善﹐流派表靈長﹔地圖羅四瀆﹐天文載五潢。方流含玉潤﹐圓折動珠光﹔獨有蒙園吏﹐棲偃玩濠梁。贊

【晉郭璞《釋水贊》】川瀆綺錯﹐渙瀾流帶﹔潛潤傍通﹐經營華外。殊出同歸﹐混之東會。

【戴逵《水贊》】水徳淡中﹐泉玄內鏡﹔至柔好卑﹐和協道性。止鑑標貴﹐上善興詠﹔爰有幽人﹐擁輪來映。

【庾肅之《水贊》】湛湛涵淥﹐淸瀾澄浚﹔妙質柔明﹐云深液潤。

○海第二

敍事

《釋名》云﹕海﹐晦也。主引穢濁﹐其水黑而晦。《博物志》云﹕天地四方﹐皆海水相通﹔地在其中﹐蓋無幾也。七戎﹑六蠻﹑九夷﹑八狄﹐形類不同﹐總而言之﹐謂之四海﹐言皆近於海也。四海之外﹐皆復有海云。按﹐東海之別有渤﹐﹝出《說文》。﹞故東海共稱渤海﹐又通謂之滄海。《博物志》云﹕滄海之中﹐有蓬萊﹑方丈﹑瀛洲三神山﹐金銀爲宮闕﹐仙人所集。《列子》稱﹕渤海之東有大壑﹐名曰歸塘。﹝《莊子》所云尾閭。﹞其中有岱輿﹑員嶠﹑方壺﹑瀛洲﹑蓬萊五山。《十洲記》曰﹕東海之別﹐又有溟海﹑員海。﹝《十洲記》曰﹕扶桑在碧海之中﹐有太帝宮﹐太眞東王所居﹔有蓬萊山﹐周回五千里。山外有員海繞其山﹐海水色正黑色﹐謂之溟海。按﹕《莊子》有北溟﹐則四海皆稱溟也。﹞《山海經》有岐海﹑幼海﹑少海。﹝《山海經》云﹕甌閩皆在岐海中。又云﹕無臯之山﹐南望幼海。郭璞注云﹕幼海﹐少海也。﹞按﹕南海大海之別有漲海。﹝謝承《後漢書》曰﹕交七郡貢獻﹐皆從漲海出入。又《外國雜傳》云﹕大秦西南漲海中﹐可七八百里﹐到珊瑚洲。洲底大盤石﹐珊瑚生其上﹐人以鐵网取之。﹞按﹕西海大海之東。小水名海者﹐則有蒲昌海﹑蒲類海﹑靑海﹑鹿渾海﹑潭彌海﹑陽池海。﹝《漢書》曰﹕蒲昌海一名鹽澤﹐廣袤三百里。其水氵亭﹐冬夏不減﹐皆以潛行地下﹐南出積石。又郭義恭《廣志》云﹕蒲類海在西域東北。竇固擊伊晉﹐戰於蒲類海。《十三州記》曰﹕允吾縣西﹐有卑禾羌海﹐代謂之靑海。《後魏書》曰﹕太祖西徵次鹿渾海。郭義恭《廣志》云﹕羌中之西﹐有潭彌海﹑陽池海。﹞按﹕北海﹐大海之別有瀚海。瀚海之南小水名海者﹐則有渤海﹑伊連海﹑私渠海。﹝《漢書》﹕霍去病伐匈奴﹐北至瀚海﹔後漢竇憲伐匈奴﹐至渤海。郭義恭《廣志》曰﹕匈奴中北有伊連海。後漢梁諷說北單於﹐單於喜﹐卽將人眾與諷俱還到私渠海。﹞凡四海通謂之裨海﹐﹝毗之反。﹞裨海外復有大嬴海環之。﹝《鄒子》曰﹕所謂中國者﹐天下八十一分之一耳。中國名曰赤縣﹐內自有九州。禹之九州是也﹐不得爲州數。中國外如赤縣州者﹐亦謂之九州﹐有裨海環之。如一區中者乃爲一洲﹐如此者九。都有大瀛海環其外﹐此謂八極﹐而天下際焉。﹞海曰百谷王﹐海神曰海若。海一云朝夕池﹐一雲天池﹐亦云大壑巨壑。﹝出《老子》及《風俗通》。﹞海中山曰島﹐海中洲曰嶼。﹝東方朔《十洲記》曰﹕有祖洲﹑瀛洲﹑玄洲﹑炎洲﹑長洲﹑元洲﹑鳳麟洲﹑聚窟洲﹑流洲﹑生洲。其生洲﹑瀛洲在東海﹐炎洲在南海﹐鳳麟洲﹑聚窟洲皆在西海﹐元洲﹑玄洲在北海。已上凡十洲也。﹞事對

【委輸朝宗】木玄虛《海賦》曰﹕於廓靈海﹐長爲委輸。《尙書》曰﹕江漢朝宗於海。注云﹕宗﹐尊也﹐有似於朝。

【委水積流】《禮記》曰﹕三王之祭川也﹐皆先河而後海。或源也﹐或委也。此之謂務本。又曰﹕洗之在阼﹐其水在洗東﹐祖天地之左海也。鄭玄注曰﹕海水之所委也。《孫卿子》曰﹕不積跬步﹐無以至千里﹔不積小流﹐無以成江海。

【叢桂扶桑】王粲《遊海賦》曰﹕若夫長洲別島﹐旗布星峙﹐桂蘭叢乎其上﹐珊瑚周乎其址。東方朔《十洲記》曰﹕扶桑在碧海中﹐樹長數千丈﹐一千餘圍。兩幹同根﹐更相依倚﹐是以名扶桑。

【地脈天池】《關令內傳》﹕天有五億五萬五千五百五十里﹐地亦如之。各以四海爲脈。《莊子》曰﹕窮之北有溟海者﹐天池也。

【通天動地】張華《博物志》曰﹕舊說天河與海相通。近有人居海渚者﹐年年八月有浮槎來﹐甚大﹐往反不失期。此人乃立於槎上﹐多賫糧乘槎去﹐忽不覺晝夜。奄至一處﹐有城郭捨屋﹐望室中多見織婦﹐見一丈夫牽牛渚次飲之﹐驚問此人何由至此。此人卽問﹕「此爲何處﹖」答曰「君可詣蜀問嚴君平。」此人還問君平﹐君平曰「某月日有客星犯鬥牛﹐卽此人到天河也。」《莊子》曰﹕海水三歲一周流相薄﹐卽爲之地動。

【滄嶼碧津】沈懷遠《南越志》曰﹕海安縣南有小水﹐南注乎海。極目滄嶼﹐渺望溟波。《十洲記》曰﹕處玄風於西北﹐坐王母於神鄕。昆吾錯於流澤﹐扶桑鎭於碧津﹐離合水精而光獸於炎野。坎總眾陰﹐是以仙都宅於海島。

【金宮玉闕】金宮事見敍事。崔琰《遂初賦》曰﹕蓬萊蔚其潛興﹐瀛壺森以駢羅﹔列金臺之蹇產﹐方玉闕之嵯峨。

【是壑鵬溟】《漢書》曰﹕會稽海外有東是壑﹐分爲二十餘國﹐以歲時來獻見。左思《齊都賦》曰﹕其東則有滄溟巨壑﹐洪浩汗漫。《莊子》曰﹕北溟有魚﹐其名曰鯤﹔化爲鳥﹐其名曰鵬。將徙於南溟﹐擊水三千里。謝莊《赤鸚鵡賦》﹕禎流隴域﹐祥發鵬溟。

【窮發聶耳】窮見天池下。《山海經》曰﹕聶耳國在無腸國東﹐兩手聶其耳﹐懸居赤水中。

【無爲善下】《文子》曰﹕古之善爲君者﹐法海以象其大﹐注下以成其廣。《老子》曰﹕江海所以能爲百谷王者﹐以其善下之故。

【負石乘桴】《漢書》曰﹕鄒陽上書﹕申屠狄蹈雍之河﹐徐衍負石入海﹐不容於世﹐義不苟取。應劭《風俗通》曰﹕姜肱﹐字伯維。靈帝踐祚﹐徵肱爲太守﹐肱告人曰「吾以虛獲實﹐蘊藉聲價﹐盛明之際﹐尙不委質。今政在私門﹐夫何爲哉。」遂乘桴浮於海﹐莫知其極。時人以爲非凡。

【蜃樓鮫室】《漢書》曰﹕海傍有蜃气爲樓臺。木玄虛《海賦》曰﹕天深水怪﹐鮫人之室。

【蓬嶼桑田】李《淩仙賦》曰﹕瞻蓬萊之秀嶼﹐冀東叟之可尋﹔將乍至而反墜﹐患巨浪之相臨。葛洪《神仙傳》曰﹕麻姑謂王方平曰「自接待以來﹐見東海三爲桑田。向到蓬萊﹐水乃淺於往者略半也﹐豈復將爲陵陸乎﹖」方平乃曰「東海行復揚塵耳。」

【秦橋漢柱】《三齊記》曰﹕靑城山﹐秦始皇登此山﹐築城造石橋﹐入海三十里。張勃《吳錄》曰﹕象林海中有小洲﹐生柔金。自北南行三十里﹐有西屬國。人自稱漢子孫。有銅柱﹐云漢之埸之表。

【水伯波臣】《山海經》曰﹕朝陽之谷﹐神曰天吳﹐是爲水伯。其爲獸也﹐十八尾﹐八首﹐人面﹐八足也。木玄虛《海賦》曰﹕天吳乍見而仿佛。《莊子》曰﹕周顧視車轍有鮒魚焉。曰「我東海之波臣也﹐君豈有斗升之水活我哉﹗」

【黃金闕紫石室】《史記》曰﹕燕王使人至蓬萊﹑方丈﹑瀛洲。此三神山在海中﹐去人不遠。有至者望之如�﹐及到﹐三山反在水下。有仙人不死藥焉。黃金白銀爲宮闕。東方朔《十洲記》曰﹕滄海島中﹐有紫石宮室﹐九老仙都。

【不死艸反魂樹】東方朔《十洲記》曰﹕祖洲在東海中﹐地方五百里﹐上有不死艸﹐生瓊田中。艸似菇﹐苗長三尺許。人已死者﹐以艸覆之﹐皆活。又曰﹕聚窟洲在西海中﹐有大樹﹐與楓木相似。樹方花﹐香聞數百里﹐其名爲反魂樹。

【傾瀉百川回γ萬里】劉禎《魯都賦》曰﹕巨海分焉﹐傾瀉百川。左思《吳都賦》曰﹕百川派別﹐歸海而會﹐潮波汨起﹐回γ萬里。賦

【後漢王粲《遊海賦》】含精純之至道﹐將輕舉而髙厲﹔遊余心以廣觀兮﹐且彷徉乎西裔。乘蘭桂之輕舟﹐浮大江而遙逝﹔翼驚風以長丘﹐集會稽而一視。登陰隅以東望兮﹐覽滄海之體勢﹐吐星出日﹐天與水際﹐其深不測﹐其廣無葦﹐尋之冥地﹐不見涯泄。章亥所不極﹐盧敖所不屆。洪洪洋洋﹐誠不可度也。處夷之正位兮﹐同色號於穹蒼﹔苞納污之弘量﹐正宗廟之紀綱。總眾流而臣下﹐爲百谷之君王。

【晉木玄虛《海賦》】昔在帝嬀巨唐之世﹐天綱氵孛﹐爲凋爲瘵﹐洪濤瀾汗﹐萬里無際﹐江河旣導﹐萬穴俱流﹐椅拔五嶽﹐竭涸九州﹐其爲廣也﹐其爲怪也。則乃氵攸氵奕氵斂灩﹐浮天無岸﹐波如連山﹐乍合乍散﹐噓吸百川﹐洗滌淮漢﹐若乃霾а潛消﹐莫振莫竦。輕塵不飛﹐纖羅不動﹔猶尙呀呷﹐餘波溢湧。若乃偏荒速告﹐王命急宣﹐飛迅鼓楫﹐泛海淩川。於是候勁風﹐揭百尺﹐維長綃﹐掛帆席﹐望濤遠決﹐ぁ然鳥逝﹐一越三千﹐不終朝而濟所屆。

【梁簡文帝《海賦》】昔禹啟龍門﹐羣山旣鑿﹐髙明澄气而淸浮﹐厚載勢廣而盤礡。坎徳氵存臻﹐水源深博﹐灌注百川﹐控淸引濁﹐始乎濫觴﹐委輸大壑。測之渺而無際﹐望之杳而綿漠。郁拂冥茫﹐往來日月﹐フ魄昏微﹐乍明乍沒。若夫長風鼓怒﹐湧浪砰磕﹔波於萬里之間﹐漂沫於扶桑之外。詩

【唐太宗《春日望海詩》】披襟眺滄海﹐憑軾玩春芳﹔積流橫地紀﹐疏派引天潢。仙气凝三嶺﹐和風扇八荒﹔拂潮云布色﹐穿浪日舒光。照岸花分彩﹐迷雲雁斷行﹔懷卑運深廣﹐持滿守靈長。有形非易測﹐無源詎可量﹔洪濤經變野﹐翠島屢成桑。之罘思漢帝﹐碣石想秦皇﹔霓裳非本意﹐端拱是圖王。

【宋謝靈運《遊赤石進帆海詩》】首夏猶淸和﹐芳艸亦未歇﹔水宿淹晨暮﹐陰霞屢興沒。周覽倦瀛ヂ﹐況乃淩窮發﹔川後時安流﹐天吳靜不發。揚帆采石華﹐掛席拾明月﹔溟漲無端倪﹐虛舟有超越。仲連輕齊組﹐子牟眷魏闕﹔矜名道不足﹐適已物可忽。請附任公言﹐終然謝天伐。

【北齊祖孝徵《望海詩》】登髙臨巨壑﹐不知千萬里﹔云島相接連﹐風潮無極已。時看遠鴻度﹐但見驚鷗起﹔不假送將歸﹐自然傷客子。

【隋煬帝《望海詩》】碧海𨿽欣矚﹐金臺空有聞﹔遠水翻如岸﹐遙山倒似云。斷濤還共合﹐連浪或時分﹐馴鷗舊可狎﹐卉木足爲羣。方知小姑射﹐誰復語臨汾。

【又《季秋觀海詩》】孟軻敍遊聖﹐枚乘說疾﹔逖聽乃前聞﹐臨深驗玆日。浮天迥無岸﹐含靈固非一﹔委輸百谷歸﹐朝宗萬川溢。分城碧霧晴﹐連洲彩雲密﹔欣同夫子觀﹐深愧玄虛筆。

【隋虞茂《奉和望海詩》】淸蹕臨溟漲﹐巨海望滔滔﹔十洲雲霧遠﹐三山波浪髙。長瀾疑浴日﹐連島類奔濤﹔神遊藐姑射﹐睿藻冠風騷。徒然𨿽觀海﹐何以效涓毫。

【楊師道《奉和春日望海詩》】春山臨渤海﹐徵旅輟晨裝﹔回瞰盧龍塞﹐斜瞻肅愼鄕。洪波回地軸﹐孤嶼映雲光﹔落日驚濤上﹐浮天駭浪長。仙臺隱螭駕﹐水府泛黿梁﹔碣石朝煙滅﹐之罘歸雁翔。北巡非漢後﹐東幸異秦皇﹔搴旗羽林客﹐拔距少年場。電擊丘遼水﹐鵬飛出帶方﹔將舉靑邱繳﹐安訪白霓裳。贊

【宋謝惠連《四海贊》】九夷六蠻﹐八狄七戎﹐凋鏤異質﹐裳嬴殊風。致之以徳﹐車軌斯同。○河第三敍事

《說文》云﹕河者下也﹐隨地下流而通也。《援神契》曰﹕河者水之伯﹐上應天漢。《穆天子傳》曰﹕河與江淮濟三水爲四瀆。河曰河宗﹐四瀆之所宗也。按《水經注》及《山海經注》﹕河源出昆侖之墟﹐﹝《山海經》曰﹕昆侖山縱廣萬里﹐髙萬一千里﹐去嵩山五萬里﹐有靑河﹑白河﹑赤河﹑黑河環其墟。其白水出其東北陬﹐屈向東南流﹐爲中國河。河百里一小曲﹐千里一大曲﹐發源及入中國。大率常然。﹞東流潛行地下﹐至規期山﹔北流分爲兩源﹕一出蔥嶺﹐一出於闐。其河復合﹐東注蒲昌海﹐復潛行地下﹐南出積石山﹐西南流﹐又東回入塞﹐過惇煌酒泉張掖郡﹔南與洮河合﹐過安定北地郡﹔北流過朔方郡西﹐又南流過五原郡南﹐又東流過雲中西河郡東﹐又南流過上都河東郡西﹐而出龍門。﹝汾水從東於此入河﹐河東卽龍門所在。《呂氏春秋》曰﹕龍門未開﹐河出孟門東大溢﹐是謂洪水。禹鑿龍門始南流。﹞至華陰潼關﹐與渭水合﹐又東回過砥柱。﹝砥柱﹐山名。河水分流﹐包山而過﹐山見水中若柱然。今陜州東河北陜縣三縣界。﹞及洛陽﹐﹝孟津所在也。﹞至鞏縣與洛水合﹐成臯與濟水合﹐﹝濟水出河北﹐至王屋山而南﹐截河渡﹐正對成臯。﹞又東北流過武徳﹐與沁水合。至黎陽信都﹐﹝信都今冀州﹐絳水所在。絳水亦曰漬水﹐一曰漳水也。﹞鉅鹿之北﹐遂分爲九河﹐﹝鉅鹿﹐今邢州﹐大陸所在。大陸﹐澤名。九河﹐一曰徒駭﹐二太史﹐三馬頰﹐四覆釜﹐五胡蘇﹐六簡﹐七潔﹐八鉤盤﹐九鬲津。﹞又合爲一河而入海。﹝齊桓公塞九河以廣田居。故館陶貝邱廣川信都東光河間以東城池﹐九河舊迹有存。漢代河決金堤﹐南北多罹其害。議者常欲求九河故迹而穿之﹐未知其所﹐是以班固云自玆距漢已亡其八枝也。河之故瀆﹐自沙邱堰而分﹐屯氏河出焉。﹞故《尙書》稱﹐導河積石﹐至於龍門﹐﹝今絳州龍門縣界。﹞南至於華陰﹐北至於砥柱﹐東至於孟津。﹝在洛北﹐都道所湊﹐古今以爲津。﹞東過洛﹐至於大亻丕。﹝洛﹐今鞏縣﹐在河洛合流之所也。大亻丕山﹐今汜水縣﹐卽故成臯也。山再成曰亻丕。﹞北過絳水﹐至於大陸﹐﹝其絳水今冀州信都。大陸﹐澤名﹐今邢州鉅鹿。﹞又北播爲九河﹐同爲逆河入於海﹐是也。同﹐合也。九河又合爲一﹐名爲逆河。逆﹐迎也﹐言海口有朝夕潮﹐以迎河水。初禹自黎陽東北界﹐分河爲二渠以引水。一南出會隰川﹐今河所流也。﹝今河滑州以東﹐是舊隰水。﹞一出貝邱﹐卽九河之上河。王莽時廢塞﹐故俗謂之王莽河。﹝《史記河渠溝洫志》並云﹕河之爲災害﹐中國尢甚。禹導河自積石﹐歷龍門﹐又釃二渠以引河。如淳注﹕二渠一出貝邱﹐一則隰川。王莽時河遂塞﹐但用隰耳。﹞隋煬帝於衛縣﹐﹝今衛州衛縣。﹞因淇水之入河﹐﹝淇水亦曰淸水。﹞立淇門以通河。東北行﹐得禹九河之故道﹐隋人謂之禦河。事對【出昆侖導積石】並見敍事。

【包砥柱冒石門】包砥柱見敍事。《山海經》曰﹕積石之山﹐其下有石門﹐河水冒以西南。郭璞注曰﹕冒猶覆也。

【魚折澑龍﹛帶足﹜水】《河圖》曰﹕黃帝云「餘夢見兩龍﹐挺白圖﹐卽帝以授余於河之都。」天老曰「天其授帝圖乎﹖」試齋以往視之。黃帝乃齋河洛之間﹐求象見者。至於翠嬀泉﹐大盧魚折澑而至﹐乃問天老﹕「子見中河折澑者乎﹖」見之﹐與天老跪而授之。魚泛白圖﹐蘭菜朱文﹐以授黃帝。舒視之﹐名曰錄圖。《春秋運斗樞》曰﹕舜旣爲天子﹐五年二月東巡狩。至於中州﹐與三公諸侯臨觀。黃龍五采負圖出﹐置舜前﹐﹛帶足﹜入水而前去。

【沈白馬祭玄貉】《史記》﹕漢武帝元光中﹐河決於瓠子。是時天子已用事萬里沙漠﹐還師臨決河﹐沈白馬璧於河。《穆天子傳》曰﹕西徵﹐獵於滲澤﹐獲白狐玄貉﹐以祭河宗。

【入蔥山淪蒲海】並見前敍事中。

【鱗屋龍堂泉室水府】《楚辭》曰﹕魚鱗屋兮龍堂﹐紫貝闕兮朱宮。王逸注﹕貝作闕。泉室水府見下鮑昭《河淸頌》。

【九折兩源】《淮南子》曰﹕河水九折注海而流不絕者﹐有昆侖之輸也。《漢書》曰﹕河有兩源﹐一出蔥嶺﹐一出於闐。在南山下。其河北流﹐與蔥嶺河合﹐東注蒲昌海。

【龍宮貝闕】《漢書》﹕武帝元光二年春﹐河水從頓丘南流入渤海。其五月河決濮陽﹐泛十六郡。發卒十萬﹐救決河﹐起龍泉宮。貝闕事見上。

【捧土轉石】朱浮《與彭寵書》曰﹕柰何以區區漁陽﹐而造怨於天子﹖此猶河濱之人﹐捧土塞孟津﹐多見其不知量也。謝承《後漢書》曰﹕安帝時﹐尙書陳龜上表曰「仁恩廣被﹐化流殊方﹐使老者以壽終﹐孤幼得保年。猶臨河轉石﹐易於反掌。」

【泛柏航葦】《毛詩》曰﹕泛彼柏舟﹐在彼中河。又曰﹕誰謂河廣﹐一葦航之。

【玉牘金繩】《河圖考靈曜》曰﹕趙王政以白璧沈河﹐有黑公從河出﹐謂政曰「祖龍來﹐天寶開﹐中有尺二玉牘。」《河圖》曰﹕舜以大尉卽位﹐與三公臨河﹐觀黃龍五采負圖出﹐置舜前。以黃玉爲牌﹐白玉爲檢﹐黃金爲繩﹐紫芝爲泥﹐章曰「天黃帝符璽」。

【馬圖龜讖】《禮記》曰﹕聖王之所以爲順山者不使居川﹐不使渚者居中原﹐用水火金木﹐飲食必時﹐合男女﹐頒爵位﹐必當年徳﹐是以天降膏露﹐地出醴泉﹐山出器車﹐河出馬圖。鄭玄注﹕馬圖﹐龍馬負圖而出。孫柔《瑞應圖》﹕白玉龜者﹐師曠時出河東之崖﹐爲聖圖出河﹐負錄讖書。

【三門九曲】酈元注《水經》曰﹕砥柱山﹐禹鑿之以通河﹐河水分流﹐包山而過﹐山見水中﹐若柱然﹐故曰砥柱。又在虢之西界﹐望之若柱﹐故曰砥柱。三川旣決﹐水流疏分﹐指狀表目﹐亦謂之三門。成公綏《大河賦》曰﹕乘髙赴下﹐絕沒長奔﹐馳會五戶﹐分下三門。《河圖》曰﹕黃河﹐出昆侖山東北角剛山東。以北流千里﹐折西而行﹐至於南山。南流千里﹐至於華山之陰。東流千里﹐至於植雍。北流千里﹐至於下津。河水九曲﹐長者入於渤海。

【紺蓋白璧】衛宏《漢舊儀》曰﹕祭四瀆者江河淮濟﹐用三正牲圭沈有車馬紺蓋。白璧見上玉牘注。

【悲申屠尋方叔】《韓詩外傳》曰﹕申屠狄言非其時﹐將投於河﹐崔嘉聞而止之﹐曰「聖仁者﹐民之父母也﹐今以濡足之故﹐不救溺人可乎﹖」狄曰「昔桀殺龍逢﹐紂殺比干﹐而亡天下﹔吳殺子胥﹐陳殺泄冶﹐而滅其國。非無聖知﹐不用故也。」遂負石而沈於河。《楚辭》曰﹕望大河之洲渚﹐悲申屠之抗迹。《論語》曰﹕鼓方叔入於河。成公綏《大河賦》曰﹕善尼父之不濟﹐尋方叔之遠迹﹔懿吳起之讜言﹐大泛舟之興役。

【三日變千年淸】《易乾鑿度》曰﹕天降嘉應﹐河水先淸三日。淸變爲白﹐白變爲赤﹐赤變爲玄﹐玄變爲黃﹐各三日。王子年《拾遺記》曰﹕丹邱千年一燒﹐黃河千年一淸﹐皆至聖之君﹐以爲大瑞。又﹐黃河淸而聖人生。

【榮光休气】《尙書中候》曰﹕榮光出河﹐休气四塞。休﹐美也﹐榮光五采。

賦

【後漢應《靈河賦》】咨靈川之遐源兮﹐於昆侖之神邱。淩增城之陰隅兮﹐賴后土之潛流。行積石之重險兮﹐披山麓之溢浮。蹶龍黃而南邁兮﹐紆鴻體而四流。涉津洛之阪泉兮﹐播九道乎中州。汾傾湧而騰騖兮﹐恆而䢐徵。肇乘髙而迅逝兮﹐陽侯怖而振驚。

【晉成公綏《大河賦》】覽百川之弘壯兮﹐莫尙美於黃河。潛昆侖之峻極兮﹐出積石之嵯峨。登龍門而南遊兮﹐拂華陰與曲阿。淩砥柱而激湍兮﹐逾洛而揚波。體委蛇於后土兮﹐配靈漢於穹蒼。貫中夏之畿甸兮﹐經朔狄之遐荒。歷二周之北境兮﹐流三晉之南鄕。秦自西而啟壤兮﹐齊據東而畫疆。殷徒涉而求固﹐衛遷濟而遂彊。趙決流而卻魏﹐嬴引溝而滅梁。思先哲之攸嘆﹐何水徳之難量。

詩

【隋蕭愨《奉和濟黃河應教詩》】大蕃連帝室﹐驂駕奉皇猷﹔未明丘羽騎﹐淩晨方畫舟。津城度維錦﹐岸柳夾緹油﹔鐘聲別島﹐旗影照蒼流。早光生劍服﹐朝風起節樓﹔滔滔細波動﹐裔裔輕舷浮。回橈避近磧﹐放舳下前洲﹔全疑上天漢﹐不異謁蓬邱。望知雲气合﹐聽識水聲秋﹔從君何等樂﹐喜從神仙遊。

【陳江總《渡黃河詩》】蔥山淪外域﹐鹽澤隱遐方﹔兩源分際遠﹐九道派流長。未殫所聞見﹐無待驗詞章﹔畱連嗟太史﹐惆悵踐黎陽。導波縈地節﹐疏气耿天潢﹔憫周沈用寶﹐嘉晉肇爲梁。

【隋薛道衡《渡北河詩》】連旌映塗攵浦﹐疊鼓沸沙洲﹔桃花長新浪﹐竹箭下奔流。塞云臨遠艦﹐胡風入陣樓﹔劍拔蛟將出﹐驂驚黿欲浮。雁書終立效﹐燕相果封侯﹔勿恨關河遠﹐且寬邊地愁。

【劉孝孫《早發成臯望河詩》】淸晨發巖邑﹐丘馬走に轅﹔回瞰黃河上﹐惝屢飛魂。鴻流導積石﹐驚浪下龍門﹔仙槎不辧處﹐沈璧想猶存。遠近洲諸出﹐颯沓鳧雁喧﹔懷古空延佇﹐嘆逝將何言。

【梁劉孝威《公莫渡河詩》】請公勿渡河﹐河廣風威厲﹔檣偃落金烏﹐舟傾沒犀。紺蓋空嚴祀﹐白馬徒生祭﹔銜石傷寡心﹐崩城掩霜袂。劍飛猶共水﹐璧沈魂俱逝﹔君爲川後臣﹐妾作江妃娣。

【陳張正見《公無渡河詩》】金堤分錦纜﹐白馬渡蓮舟﹔風嚴歌響絕﹐浪湧榜人愁。棹折桃花水﹐風橫竹箭流﹔何言沈璧處﹐千載偶陽侯。

贊

【東晉郭璞《爾雅圖贊》】昆侖三層﹐號曰天柱﹔實惟河源﹐水之靈府。

頌

【宋鮑昭《河淸頌》】污彼四瀆﹐媚此雙川﹔伏靈遠紀﹐貺延年。澄源昆嶽﹐鏡流蔥山﹔泉室凝澱﹐水府淸涓。

【宋張暢《河淸頌》】渾渾洪河﹐家國之濱﹔襟帶晉衛﹐領袖齊秦。龍門誕澑﹐積石傳津﹔乘運能有﹐經啟天人。化流上帝﹐時表初星﹔飛書曝瑞﹐龍圖照神。協靈旣偉﹐通气載榮。

文

【後魏孝文帝《祭河文》】維大和十九年﹐皇帝告於河瀆之靈﹕坤元湧溢﹐黃瀆作珍﹔浩浩洪流﹐實裨陰淪。通源導物﹐含介藏鱗﹔啟潤萬品﹐承育蒼。惟聖作則﹐惟禹克遵。浮楫飛帆﹐洞厥百川﹔朕承寶歷﹐克纂乾文。騰鸞淮方﹐旋河﹔龍ぎ禦瀆﹐鳳旆乘雲。泛泛棹舟﹐沂津﹔宴我皇遊﹐光余夷濱。肇開水利﹐漕典載新﹔千艫桓桓﹐萬艘斌斌。保我大儀﹐惟爾作神。

【顏師古《四大河祝文》】維神上通云漢﹐光啟圖書﹐分導九枝﹐傍潤千里﹐素秋式序﹐用率典常。

箋

【宋苟倫《與河伯箋》】伏惟河伯府君﹕君侯潛曜靈泉﹐翺翔神渚﹔發洪流於昆侖﹐揚髙波於砥柱﹔包四瀆以稱王﹐總百川而爲主。○江第四敍事

《釋名》云﹕江﹐公也﹐諸水流入其中﹐所公共也。《風俗通》云﹕江﹐貢也﹐所出珍物可獻貢也。《周官》﹕揚州其川三江。按﹕三江﹐《漢書地理誌》注﹕岷江爲大江﹐至九江爲中江﹐至徐陵爲北江﹐蓋一源而三目。﹝鄭玄﹑孔安國注云﹕左合漢爲北江﹐會彭蠡爲南江﹐岷江居其中﹐則爲中江。故書稱東爲中江者﹐明岷江至彭蠡與南北合﹐始得稱中也。又《山海經》﹕三江者﹐大江﹑中江﹑北江也。汶山郡有岷山﹐大江所出。峽山中江所出﹐東注大江。岷山北江所出﹐東注大江。其源皆在蜀也。又韋昭說﹕岷江﹑松江﹑浙江﹐亦悉在吳也。又沈懷遠《南越志》曰﹕廣信江﹑始安江﹑郁林江﹐亦爲三江﹐在越也。﹞按《水經》及《荊州記》云﹕江出岷山﹐其源若甕口﹐可以濫觴。在益州建寧滿江縣﹐潛行地底﹐數里至楚都﹐遂廣十里﹐名爲南江。初在犍爲﹐與靑衣水﹑汶水合。至洛縣﹐與洛水合。東北至巴郡﹐與涪水﹑漢水﹑白水合。東至長沙﹐與澧水﹑沅水﹑湘水合。至江夏﹐與沔水合。至潯陽﹐分爲九道﹐﹝《潯陽記》說九江﹕一曰白烏江﹐二奉江﹐三烏土江﹐四嘉靡江﹐五畎江﹐六浮江﹐七稟江﹐八提江﹐九菌江。﹞東會於彭澤﹐經蕪湖﹐名爲中江﹐東北至南徐州﹐名爲北江而入海也。﹝按﹐南徐州今潤州。﹞《尙書》稱岷山導江﹐東別爲沱。﹝江別爲沱水。﹞又東至於澧﹐﹝澧﹐水名﹐在荊州。﹞過九江﹐至於東陵。﹝東陵﹐地名。﹞東迆北會於匯﹐﹝匯澤卽彭蠡也。﹞東爲中江﹐入於海是也。凡長江之別﹐有郫江﹑﹝任豫《益州記》曰﹕郫江﹐大江之支也。亦曰涪江﹐亦曰湔水。在蜀與洛水合。﹞汶江﹑﹝《益州記》曰﹕汶江源出三輪阪下。﹞墊江﹑﹝崔鴻《西京記》曰﹕吐谷渾觀墊江源﹐問魯和曰「此水經仇池而過晉壽山沱渠﹐始號墊江﹐至巴郡入大江。」墊音疊。﹞弱柳江﹑﹝《緣江記》曰﹕西江別支爲弱柳江。﹞浙江﹑﹝《說文》云﹕江別流爲汜﹐至會稽山陰爲浙江。又﹐顧野王云﹕浙江發源東陽新安之間﹐不與岷山之江相涉﹐至錢塘入於海。﹞松江﹑﹝劉澄之《揚州記》﹕吳縣有松江﹐自吳入海。今蘇州。﹞凡長江有別名﹐則有京江﹑﹝在南徐州。禹貢所謂北江也。今潤州丹徒縣也。﹞瓜步江﹑﹝今揚州六合縣界。西南對潤州江寧縣﹐卽魏文帝及後魏太武帝所臨處。﹞烏江﹑﹝卽項羽死處﹐今和州烏江縣也。﹞曲江。﹝枚乘《七發》曰﹕觀於廣陵之曲江。曲江﹐今揚州也。又始興郡有曲江﹐今韶州是也。又﹐漢司相如《弔秦二世賦》曰﹕臨曲江之豈州﹐此卽長安也。以其水曲折﹐甚類廣陵之江。今樂遊園。﹞凡江帶郡縣因以爲名﹐則有丹徒江﹑錢塘江﹑會稽江﹑山陰江﹑上虞江﹑廣陵江﹑郁林江﹑廣信江﹑始安江﹑江﹑成都江。

事對

【導江絕漢】《尙書》曰﹕岷山導江﹐東別爲沱。《淮南子》曰﹕江出岷山﹐東流絕漢入海。

【荊池楚望】《淮南子》曰﹕昔荊楚之地﹐汝潁以爲洫﹐江漢以爲池。《左傳》曰﹕江漢沮漳﹐楚之望也。

【四瀆六川】《史記》曰﹕殷湯作江誥曰「古禹臯陶久勞於外﹐民乃安。東爲江﹐北爲河﹐南爲淮﹐西爲濟。四瀆已候﹐萬民乃居」《呂氏春秋》曰﹕何謂六川﹖河水﹑赤水﹑遼水﹑黑水﹑江水﹑淮水﹐此六川也。

【吐貝納龜】《春秋運斗樞》曰﹕瑤光得則江吐大貝。《尙書》曰﹕九江納錫大龜。

【濫觴縈帶】《家語》曰﹕江水始出岷山﹐其源可以濫觴。及其至於江津﹐乃方舟避風不可以涉。袁山松《宜都記》曰﹕對西陵南岸有山﹐其峯孤秀。人自山南上至頂﹐府臨大江如縈帶﹐視舟船如鳧雁。

【萍實菱華】《家語》曰﹕楚昭王渡江﹐江有物﹐大如斗﹐圓而赤﹐直觸王舟。舟人取之。王大怪﹐使之魯問孔子。孔子曰「此萍實也﹐可剖而食之﹐吉祥。惟霸者能獲之。」使反。王遽食之﹐甚美。傅玄歌曰﹕有女殊代生﹐涉江采菱華﹔上翳靑�景﹐下鑑淥水波。

【鸚洲鵲岸】酈元注《水經》曰﹕江水至江夏沙羨縣西北﹐又東經嘆父山。江右岸當鸚鵡洲。《左傳》曰﹕昭公十六年冬﹐楚子伐吳﹐吳人敗之於鵲岸。《西京記》曰﹕今居巢江南水有鵲尾渚者﹐是也。

【祭胥弔屈】董覽《吳地記》曰﹕夫差立﹐子胥以忠謇見亡。遂賜死﹐浮屍於江。夫差悔焉﹐與羣臣於江設祭置壇。國人因爲立廟。漢揚雄《弔屈原文》﹕過湘沅而主不容﹐自投江而死。作書往往摭離騷文而反之﹐自岷山投諸江流﹐以弔屈原。

【捐喪】《楚辭》曰﹕捐余兮江中﹐遺余兮澧浦。劉向《列仙傳》曰﹕江妃二女﹐遊江濱﹐見鄭交甫﹐遂解與之﹐交甫受而去。數十步﹐懷中無﹐女亦不見。郭璞《江賦》曰﹕感交甫之喪﹐悲神使之纓羅。是也。

【沈書投局】蕭方等《三十國春秋》曰﹕光祿殷羨之還豫章﹐貴遊多憑寄書。羨之至板橋﹐投書於江曰「沈者自沈﹐浮者自浮。」殷洪喬不能作致書郵。臧榮緒《晉書》曰﹕陶侃語人曰「大禹聖人﹐乃惜寸陰﹔至於眾人﹐當惜分陰。」參佐或以戲廢事者﹐乃取其蒲博棋局之具﹐悉投於江。

【笑吳主嘆魏帝】環濟《吳紀》曰﹕孫權詔曰「呂岱﹑諸葛恪《道步騭》說﹕北人欲以布囊盛土塞江。每讀此表﹐令人連日失笑。此江自天地以來﹐寧有可塞者乎﹖」虞溥《江表傳》曰﹕魏文帝出廣陵欲伐吳﹐望大江而嘆曰「吳據洪流﹐且多糧谷﹐𨿽武騎千隊﹐無所用也。」乃還。

【使君灘中郎浦】酈元注《水經》曰﹕江水東流魚復縣南﹐又經羊腸虎臂灘。楊亮爲益州﹐至此而覆舟。懲其波瀾﹐蜀人至今猶名之爲使君灘。又曰﹕江水又東至華容縣西﹐左迆爲中夏水﹐右則中朗浦出焉。

【發黃岑激赤岸】盛弘之《荊州記》曰﹕始安郡有東北二江﹐北江發源於桂陽之臨武黃岑山﹔東江發源於南康大庾嶠下﹐經始興縣界﹐南流西轉﹐與北江合於郡東﹐注於南海。山謙之《南徐州記》曰﹕京江﹐禹貢北江也。闊漫三十里﹐通望大壑。常以春秋朔望。輒有大濤﹐聲勢駭壯﹐極爲奇觀。濤至江北激赤岸﹐尢更迅猛。

【黃金浦紫貝闕】酈元注《水經》曰﹕江水東至長沙﹐下縣﹐又東之。右岸有城陵山﹐山有故城﹐東接徵落山。江之南畔名黃金瀨﹐瀨東有黃金浦。《楚辭》曰﹕芙蓉蓋而菱華車﹐紫貝闕而白玉堂。王逸注﹕紫貝﹐水虫也。《援神契》曰﹕洪水出大貝。

【不惡小谷不逆眾流】《墨子》曰﹕江河不惡小谷之滿已也﹐故能大。是故江河之水﹐非一源之流。《老子》曰﹕江海所以能爲百谷王者﹐以其無不受之。苟有所逆﹐眾流不至者多矣。

賦

【東晉郭璞《江賦》】咨五材之並用﹐是水徳之靈長﹔惟岷山之導江﹐初發源於濫觴。聿經始於洛沫﹐攏萬川乎巴梁﹔衝巫峽而迅激﹐濟江津以起漲。極泓量而海運﹐狀滔天以渺茫。總括漢泗﹐兼包淮湘﹔並吞沅澧﹐汲引沮漳。源二分於居崍﹐流九派乎潯陽﹔鼓洪濤於赤岸﹐淪餘波於柴桑。綱絡羣流﹐商攉涓澮。表神委於江都﹐混流宗而東會﹔注五湖以漫漭﹐灌三江而氵崩沛。氵髙浩汗六州之域﹐經營炎景之外。所以作限於華裔﹐壯天地之險界﹐呼吸萬里﹐吐納靈潮。自然往復﹐或夕或朝﹔激逸勢以前丘﹐乃鼓怒而作濤。

【南齊謝《楚江賦》】爰自山南﹐薄暮江潭﹔滔滔積水﹐裊裊霜嵐。憂與江兮竟無際﹐客之行兮歲已嚴。爾乃云沈西岫﹐風蕩中川﹐馳波郁素﹐駭浪浮天﹐明砂宿莽﹐石路相懸。於是霧隱行雁﹐霜耿虛林﹐迢迢落景﹐萬里生陰。列攢笳兮極浦﹐彌蘭兮江潯﹔願希光兮秋月﹐承末照於遺簪。

詩

【周庾信《奉和泛江詩》】春江下白帝﹐畫舸向黃牛﹔錦纜回沙磧﹐蘭橈避荻洲。濕花隨水泛﹐空巢逐樹流﹔建平船柿下﹐荊門戰艦浮。岸杜多羣樹﹐山城是迥樓﹔日落江風靜﹐龍吟回上游。

【隋煬帝《夏日臨江詩》】夏潭蔭修竹﹐髙岸坐長楓﹔日落滄江靜﹐雲散遠山空。鷺飛林外白﹐蓮開水上紅﹔逍遙有餘興﹐悵望情不終。

【隋薛道衡《入郴江詩》】仗節遵嚴會﹐揚ぎ溯急流﹔徵途非白馬﹐水勢類黃牛。跳波鳴石磧﹐濺沫擁沙洲﹔岸回槎倒轉﹐灘長船卻浮。緣涯頻斷挽﹐掛壁屢移鉤﹔還憶靑絲騎﹐東方來上頭。

【隋柳顧言《奉和晚日楊子江應教詩》】大江都會所﹐長洲有舊名﹔西流控岷蜀﹐東泛邇蓬瀛。未睹纖羅動﹐先聽遠濤聲﹔空蒙云色晦﹐浹疊浪華生。欲知暮雨歇﹐當觀飛旆輕。

【蘇味道《九江口南濟北接蘄春南與潯陽岸詩》】江路一悠哉﹐滔滔九派來﹔遠潭昏似霧﹐前浦沸成雷。鱗介多潛育﹐漁商幾溯洄﹔風搖蜀柿下﹐日照楚萍開。近漱湓城曲﹐斜吹蠡澤隈﹔錫龜猶入貢﹐浮磬罷新裁。津吏揮橈疾﹐郵僮整傳催﹔歸心詎可問﹐爲視落潮回。

祭文

【隋薛道衡《祭江文》】維開皇元年﹐行軍元帥晉王﹐謹以太牢之奠﹐敬祭南瀆大江之神﹕仰惟靈性包平智﹐徳擅靈長﹐上膺東井﹐下紀南國。引雙流而分九派﹐長四瀆而納百川。自晉永嘉﹐乾靈落綱﹔蕞爾吳越﹐僭僞相承﹔陳賊叔寶﹐世濟其凶。士庶爲其塗炭﹐人神所以怨憤。忝司九伐﹐淸彼一方。分命將士﹐乘流南渡。仰憑靈﹐咸蒙利涉。今申命蒼兕﹐躬總精銳﹐直趨金陵﹐行登石首。庶蛟螭竄於洲渚﹐帷蓋靜於波濤。江表克平﹐海內淸泰。謹申禮薦﹐惟神尙享。○淮第五敍事

《釋名》云﹕淮﹐圍也。圍繞揚州北界﹐東至海也。《周官》﹕靑州﹐其川淮泗。按《水經注》及《山海經》云﹕淮水出南陽平氏縣桐柏山。其源初則湧出﹐復潛流三十里﹐然後長騖。東北經大復山﹐從義陽郡北﹐東過江夏﹐平春縣北﹐又東過新息縣南﹐期思縣北﹐至厚鹿縣南﹐與汝水合。又東過廬江安丰縣﹐與決水合。東北至九江壽春縣東﹐與潁水合。壽春縣北與淝水合。又東至當塗縣北﹐與渦水合。東北至下邳淮陰縣﹐與泗水合。東至廣陵淮浦縣而入海也。近海數百里﹐通朝夕潮。《尙書》稱﹕導淮自桐柏﹐東會於泗沂﹐入於海﹐是也。﹝孫盛《晉陽秋》曰﹕秦始皇東遊﹐望气者云「五百年後﹐金陵有天子气。」於是秦始皇於方山掘流﹐西入江﹐亦曰淮。今在潤州江寧縣﹐土俗亦號曰秦淮。﹞

事對

【二山三洲】酈元注《水經》曰﹕平阿縣有當塗山﹐淮出於荊山之左﹐當塗之右﹐奔二山之間而揚濤北注也。《毛詩》曰﹕鼓鐘伐﹐淮有三洲。毛注﹕三洲淮上也。

【奧府都】焦贛《易林》曰﹕江河淮海﹐天之奧府﹔眾利所聚﹐可以饒有。焦贛《易林變占》曰﹕江河淮海﹐天之都﹔商人受福﹐國家富有。

【注江入海】《孟子》曰﹕禹排淮泗而注諸江。《山海經》曰﹕淮水出余山。余山在朝陽東義鄕﹐西入海。郭璞注曰﹕今淮水出義陽平氏縣桐柏山﹐東北經汝南﹑淮南﹑譙國﹑沛國﹑下邳﹐經淮陰縣入海也。

【禹義晉竭】《尙書禹貢》曰﹕淮溯其。孔安國注曰﹕二水已治。臧榮緒《晉書》曰﹕永嘉三年﹐淮濮水竭。

【化橘變禽】《周禮》曰﹕橘逾淮而北化爲枳﹐此地气然也。郭璞《遊仙詩》曰﹕六龍安可頓﹐運流有代謝﹔淮海變微禽﹐吾生獨不化。

【漑鮒化雉】劉向《說苑》曰﹕莊周貧﹐往貸於魏文侯。文侯曰「待吾邑粟之來而獻之。」周曰「乃今者周之來﹐見道牛蹄中有鮒魚焉﹐太息謂周曰﹕『我尙可活也。』周曰﹕『須我爲汝向南詣楚王﹐決江淮以漑汝。』鮒魚曰﹕『今命在甕瓷之中耳﹗乃爲我見楚王﹐決江淮以漑我﹐汝卽求我於枯魚之肆矣。』」《國語》曰﹕趙簡子嘆曰「雀入於淮爲蜃﹐黿鼉莫不能化﹐惟人不能﹐哀夫。」李《感冬篇》曰﹕蜿虹潛太陰﹐文雉化淮汜。

【韓釣王浮】《注水經》曰﹕淮水東經淮陰縣。漢髙祖封韓信爲侯國﹐昔韓信去下鄕而釣於此處也。王浮見下王粲賦。

【會泗沂經譙沛】會泗沂見敍事。經譙沛見上入海注。

【潛周鼎沈魏璧】《楚辭》曰﹕潛周鼎於江淮兮﹐爨土ň於中宇。王逸注曰﹕言藏九鼎於江淮之中。魚豢《魏略》曰﹕文帝黃初六年﹐帝以舟軍入淮﹐遣使者沈璧於淮汜。

【珠玉璽】《尙書》曰﹕《禹貢》云﹕泗濱浮磬﹐淮夷珠曁魚。孔安國注曰﹕淮夷二水出珠及美魚。臧榮緒《晉書》曰﹕安帝義熙十二年﹐左衛后陳陽於東府前淮水中﹐得玉璽一枚。此金陵秦淮﹐非四瀆淮也。以淮事少﹐故假此成對。

賦

【後漢王粲《浮淮賦》】從王師以南徵兮﹐浮淮水而遐逝﹔背渦浦之曲流兮﹐望馬邱之髙ㄛ。泛洪櫓於中潮兮﹐飛輕舟乎濱濟﹔建眾檣以成林兮﹐譬無山之樹藝。於是迅風興濤﹐鉦鼓若雷﹐旌麾翳日﹐飛雲天回﹐蒼鷹飄逸﹐遞相競軼。淩驚波以髙騖﹐馳駭浪而赴質﹔加舟徒之巧極﹐美榜人之閒疾。白日未移﹐前丘已屆﹐羣師按部﹐左右就隊﹔軸轤千里﹐名卒億計。運玆威以赫怒﹐淸海隅之蒂芥﹔濟元勛一舉﹐垂休績於來裔。

【魏文帝《浮淮賦》】建安十四年﹐王師自譙東徵﹐大興水運﹐泛舟萬艘。時余從行﹐始入淮口﹐行泊東山﹐睹師徒﹐觀旌帆﹐赫哉盛矣。𨿽孝武盛唐之狩﹐舳艫千里﹐殆不過也。乃作斯賦云﹕淮沂水而南邁兮﹐泛洪濤之湟波﹔仰巖岡之崇阻兮﹐經東山之曲阿。浮飛舟之萬艘兮﹐建幹將之戈﹔揚云旗之繽紛兮﹐聆榜人之嘩嘩。乃撞金鐘﹐爰伐雷鼓﹔白旄衝天﹐黃鉞扈扈。武將奮發﹐驍騎赫怒。

【隋杜臺卿《淮賦序》】古人登髙有作﹐臨水必觀焉﹔吟詠比賦﹐可得而言矣。《詩周南》云﹕漢之廣矣﹐不可泳思﹔江之永矣﹐不可方思。《比阝風》云﹕涇以渭濁﹐其。《衛風》云﹕河水洋洋﹐北流活活。《小雅》云﹕滔滔江漢﹐南國之紀。《大雅》云﹕丰水東注﹐惟禹之績。《周頌》云﹕猗與漆沮﹐潛有多魚﹔有有鮪﹐鰷嘗鯉。《魯頌》云﹕思樂泮水﹐薄采其芹﹐此皆水賦濫觴之源也。後漢班彪有《覽海賦》﹐魏文帝有《滄海賦》﹐王粲有《遊海賦》﹐晉成公綏有《大海賦》﹐潘嶽有《滄海賦》﹐木玄虛﹑孫綽並有《海賦》﹐楊泉有《五湖賦》﹐郭璞有《江賦》﹐惟淮未有賦者。魏文帝𨿽有《浮淮賦》﹐止陳將卒赫怒﹔至於兼包化產﹐略無所載。齊天統初﹐以教府詞曹﹐出除廣州長史。經淮陽赴鎭﹐頻經利涉﹐壯其淮沸浩蕩﹐且注巨海﹐南通曲江﹐水怪神物﹐於何不有﹖遂撰聞見﹐追而賦之﹐曰﹕美大川之爲徳﹐諒在物而非假﹔決出元氏之鄕﹐濫流桐柏之下﹔始經營於赤位﹐終散漫於炎野。

詩

【隋煬帝《早渡淮詩》】平淮旣渺渺﹐曉霧復霏霏﹔淮甸未分色﹐泱漭共晨暉。淸霞轉孤嶼﹐錦帆出長圻﹔潮魚時躍浪﹐沙禽鳴欲飛。會待髙秋晚﹐愁因逝水歸。

【隋諸葛潁《奉和出潁至淮應令詩》】涉潁倦紆回﹐浮淮欣迥直﹔遙村含水气﹐遠浦澄天色﹐靈濤稍欲近﹐仙巖行可識﹔玄覽屬睿辭﹐風�有餘力。

【蔡允恭《奉和出潁至淮應令詩》】久倦川途曲﹐忽此望淮沂﹔波浪泛渺渺﹐眺迥情依依。稍覺金烏轉﹐漸見錦風稀﹔欲知仁化洽﹐謳歌滿路歸。

【弘執恭《奉和出潁至淮應令詩》】睿情欣逸賞﹐臨泛入淮淝﹔棹聲喧岸席﹐風影出雲飛。淸流含日彩﹐奔浪蕩霞暉﹔還如漳水曲﹐鳴笳啟路歸。

【又虞世南《奉和出潁至淮應令詩》】良晨喜利涉﹐解纜入淮潯﹔寒流泛首﹐霜吹響哀吟。潛鱗波裏躍﹐水鳥浪前沈﹔邗溝非復遠﹐悵望悅神襟。

吟

【徐彥伯《淮亭吟》】貞寂虛兮淮山幽﹐憐芳若兮拿牛洲﹔崩湍委咽日夜流﹐孤客危坐心自愁。矧鶴唳兮風曉﹐復猿鳴兮霜秋。熠飛兮蟋蟀吟﹐倚淸瑟兮橫涼琴。擷瑤芳兮弔楚水﹐弄琪樹兮歌越岑。山奇義兮隈曲濱﹐水涓漣兮環洞泊。金光延起兮驟興沒﹐靑苔竟兮綠蘋歇。綠蘋歇兮凋朱顏﹐美人寂歷兮何時閒。君不見﹐可憐桐柏上﹐手葺桂樹花滿山。

祭文

【隋薛道衡《祭淮文》】元帥晉王﹐謹以淸滌制幣太牢之奠﹐敬祭於東瀆大淮之靈。蓋聖徳應期﹐神功宰物﹐上齊七政﹐下括四海﹐自晉人喪道﹐彜倫攸ル﹐天隔內外﹐地毀東南。三吳成危亂之邦﹐百越爲逋逃之藪。皇帝肇開鼎業﹐光有神器。圖出龜龍﹐鏡懸金玉。憂勞庶績﹐無忘寤寐﹐言念蒼生﹐情深矜養。河源海外﹐莫不來庭﹐冒頓呼韓﹐歲時拜謁。僞陳蕞爾﹐尙阻聲教﹐妖賊叔寶﹐僭竅遺緒。毒流江左﹐冤結人神。上軫皇情﹐義申弔伐﹐猥蒙朝寄﹐撫寧淮甸。仰惟導源桐柏﹐長邁蓬萊。標四瀆而引百川﹐擅五林而含七徳。庶憑流惡之靈﹐克成除暴之舉﹐使水陸旌旗﹐所向無前。吳會君長﹐束手歸服﹐謹申薦禮﹐惟神尙饗。

○濟第六

敍事

《釋名》云﹕濟﹐濟也。言源出河北﹐濟河而南也。《周官》﹕兗州其川河濟。按《水經注》及《山海經》云﹕濟水出河東垣縣王屋山﹐初名氵允水。﹝《風俗通》云﹕濟水出常山房子縣贊皇山﹐此又別是一水耳。應氏以爲流入河南之濟者﹐非也。﹞東出溫縣西北﹐始名濟水。﹝孔安國注《尙書》﹕泉源爲氵允﹐流去爲濟。在溫西北平地。﹞又東南流﹐當鞏縣之北﹐而南入河。與河並流﹐過成臯。﹝成臯﹐今汜水縣。《晉書地道志》曰﹕濟自大亻丕入河﹐與河水斗。大亻丕﹑成臯﹐古成臯兼包鞏縣之界。﹞溢出爲滎水﹐東流過陽武及封丘縣北﹐又東過冤縣南﹐至定陶縣南﹐又東北流﹐與菏水會。東至乘氏縣西分而爲二。其一東北流入鉅野澤﹐過壽張西﹐與汶水合﹐又北過谷城縣西﹐又東北過盧縣北﹐經齊郡東萊郡而入海也。《尙書》稱﹕導氵允水東流爲濟﹐入於河﹐溢爲滎﹐東出於陶丘北﹐﹝卽菏水所在也。﹞又東北會於汶﹐又東北入於海﹐是也。又《水經注》云﹕初濟水至乘氏縣西﹐分流爲二。其一東北流﹐今所入海者﹔其一東南流﹐東過昌邑縣北金鄕縣南﹐至方輿﹐爲沛水。過沛縣東北﹐至下邳而入淮。《淮南子》云﹕濟水宜麥。《周官》云﹕ず鵒不逾濟。事對【導氵允濟河】並見敍事。

【重源異岸】酈元注《水經》曰﹕濟水重源﹐出河內縣西北平地。水有二源所發﹐因復謂之濟源。合西源出原城西﹐東流注城南﹐東合北水。郭緣生《述徵記》曰﹕河內溫縣亦有濟﹐入於黃河﹐謂濟之源。按﹕二濟旣南北異岸﹐而相遠亦逾千里也。

【吳溝齊阻】趙曄《吳越春秋》曰﹕吳王夫差興兵伐齊﹐掘爲深溝﹐通於商魯之間﹐北屬之濟。《戰國策》曰﹕張儀說秦王﹐齊據河濟﹐足以爲阻。

【斗水截流】戴延之《西徵記》曰﹕濟水自大亻丕入河﹐與河水斗而東流。《尙書》曰﹕導氵允水東流爲濟﹐入於河﹐溢於滎。孔安國注曰﹕濟水入河﹐並流數千里而截河。又並河數里﹐溢爲滎澤。

【徳美通和】劉向《說苑》曰﹕四瀆江河淮濟﹐何以視諸侯﹖能蕩滌垢濁焉﹐能通百川於海焉﹐能蕩出�雨焉﹐爲徳甚美﹐故視諸侯也。《淮南子》云﹕淮濟水通和宜麥。

【馮徵袁】馮衍《明志賦》曰﹕流山嶽而周覽﹐徇碣石與洞庭﹔浮江河而入海﹐溯淮濟而上徵。袁宏《北徵賦》曰﹕於是背梁山﹐截汶波﹐泛淸濟﹐傍祝阿。

【齊度量蕩垢濁】《風俗通》曰﹕濟﹐齊也。齊其度量。蕩垢濁﹐見上徳美注。

【溢滎澤注渤海】溢滎澤見敍事。《山海經》曰﹕濟水出共山南東邱絕鉅野澤﹐注入於海。

詩

【蕭楚才《奉和展禮岱宗途經濮濟詩》】拂漢星旗轉﹐分霄日羽明﹔將追魯阜迹﹐更勒岱宗銘。林戈咽濟岸﹐獸鼓震河庭﹔葉箭淩寒矯﹐烏弓望曉驚。已降汾水作﹐仍深迎渭淸。

【薛克扌《奉和展禮岱宗途經濮濟詩》】龍圖冠胥陸﹐鳳駕指云亭﹔非煙泛濟浦﹐綠宇啟河汀。畫裳晨應月﹐文戟曙分星﹔四田巡揖禮﹐三丘道契經。行欣奉萬歲﹐竊偶千齡。

祭文

【後魏文帝《祭濟文》】維太和十九年﹐皇帝遣太常寺守散騎常侍景﹐昭告於濟瀆之靈﹕乾光資曜﹐坤載播液﹐惟瀆暢靈﹐協輝陰辟。庶象憑和﹐升降芳瀝﹐蘊神包化﹐比土宣績。溫方湧瑞﹐氵允源導濟﹐引流通滄﹐實侔四體。作潤岱宗﹐含云吐澧﹐潤波湛湛﹐川風氵爾氵爾。瞻洪津而懷徳﹐乘長波而欽智﹔泛龍儀之郁穆﹐桀玉軒而浮被。沈璋璧之明物﹐冀牲潔以歸寄。○洛水第七敍事

《春秋說題辭》云﹕洛之爲言繹也﹐言水繹繹光耀也。魚豢《典略》云﹕洛字或作雒。初漢火行忌水﹐故洛去水而加隹。魏爲土行。土﹐水之母。水得土而流﹐土得水而柔﹐故去隹加水。《周官》﹕豫州其川滎洛﹐與伊二水爲三川。﹝秦於河南置三川郡。﹞按《水經》云﹕洛水出京兆﹐上洛縣冢領山﹐郡經上洛﹑弘農﹑河南﹑縣盧氏﹑蠡城﹑陽﹑宜陽﹑洛陽﹐合伊谷澗之水﹐至鞏縣而入河也。《尙書》稱﹕導洛自熊耳﹐東北會於澗﹐又東會於伊﹐又東北入於河是也。﹝又《周禮》﹕雍州﹐其川洛。此洛一名漆沮。出馮翊。此關輔之水﹐非河南洛水。又《水經注》云﹕洛水出漳山﹐東經洛縣及新都﹐與湔水合流。此又在蜀土。﹞《淮南子》云﹕洛水輕利宜禾。《述徵記》云﹕洛水底有礬石﹐故上無冰。洛之神曰宓妃。﹝周靈王時﹐谷洛二水斗。﹞

事對

【會澗按河】會澗見敍事。《河圖》曰﹕洛水地理﹐陰精之官﹔帝王明聖﹐龜書出文。天以與命﹐地以授瑞﹔按河合際﹐居中護羣。王道和洽﹐吐圖佐神﹔逆名亂教﹐摘亡弔存。故聖人觀河洛也。

【魚躍鳳翔】魚豢《典略》曰﹕湯東觀洛﹐沈璧﹐黃魚雙躍﹐出於壇。曹植《兩儀篇》曰﹕帝者化八極﹐養萬物﹐和陰陽。陰陽和鳳﹐至河洛翔。

【鳳集龍見】沈約《宋書》曰﹕黃帝齋於中宮﹐坐於玄扈洛水之上。有鳳皇集﹐不食生虫﹐不履生艸。其雄自歌﹐其雌自舞。《易乾鑿度》曰﹕帝王始興將起﹐河洛龍見。皆察其首﹐黑者人正﹐白者地正﹐赤者天正。

【黑玉丹書】《帝王世紀》曰﹕湯時﹐有神牽白狼銜鉤入殷朝者﹐乃東觀沈璧於洛﹐獲黃魚黑玉之瑞。於是始受命稱王《淮南子》曰﹕古者至徳之運﹐珠玉潤澤﹐洛出丹書﹐河出綠圖。

【玄龜靑鯉】沈約《宋書》曰﹕玄龜洛書者﹐天符也。王者徳至川泉﹐則洛出龜書。《河圖》曰﹕黃帝遊於洛﹐見鯉魚長三丈﹐靑身無鱗﹐赤文成字也。

【龜疇鳳柙】《尙書》曰﹕天乃錫禹《洪範》九疇﹐彜倫攸敍。孔安國注﹕疇﹐類也。天與禹洛出書﹐神龜負文而出﹐列於背﹐有數至於九。禹遂因而第之﹐以成九類。《黃錄》曰﹕帝坐玄扈洛上﹐與大司馬容光左右輔周昌等百二十人﹐臨觀。鳳皇銜圖置帝前﹐圖以黃玉爲柙。

【笙鳳玉雞】《劉向列傳》曰﹕王子晉好吹笙﹐作鳳皇鳴於伊洛之間。有道士浮邱伯﹐接以上嵩髙山。《帝王世紀》曰﹕昭靈後名含始﹐遊於洛池。有玉雞銜赤珠﹐刻曰﹕玉英﹐吞此者王。含始吞之﹐生漢祖劉季。

【堯壇周觀】《尙書中候》曰﹕堯沈璧於洛﹐玄龜負圖出﹐背甲赤文成字止壇。《帝王世紀》曰﹕武王伐紂﹐營洛邑而定鼎焉。今洛陽西南洛水之北有鼎中觀是也。

【軒遊周卜】《帝王世紀》曰﹕黃帝時天大霧三日。帝遊洛水之上﹐見大魚﹐殺五牲以醮之﹐天乃甚雨七日七夜。魚流始得圖書。今《河圖視萌篇》是也。《尙書》曰﹕召公旣相宅﹐周公往營成周。使來告卜﹐作洛誥﹐曰「我又卜水東﹐亦惟食。」

【夏竭周斗】《史記》曰﹕周幽王二年﹐西周三川皆震。伯陽甫曰「昔伊洛竭而夏亡。今周徳若二代之季﹐山崩川竭﹐亡之徵也。」《國語》曰﹕周靈王二十二年﹐谷洛水斗﹐將毀王宮﹐王欲壅之。太子晉曰「山﹐土之聚也﹔藪﹐物之歸也﹔川﹐气之通也﹔澤﹐水之鐘也。夫天地聚於髙﹐歸於下。今吾執政﹐無乃實有所僻而禍夫二川之神﹐王卒壅之﹐王室大亂。」賈逵注曰﹕兩水會﹐似於斗。

【張禊潘居】張協《洛禊賦》曰﹕夫何三春之令日﹐喜天气之。和風穆而布暢兮﹐百卉曄而敷芬。顧春服之旣成兮﹐將祓除於水濱。潘嶽《閒居賦》曰﹕退而閒居於洛之。

【明珠藻玉】明珠見下曹植賦。《山海經》曰﹕秦冒之山﹐洛水出焉﹐東流注於河﹐其中有藻玉。

【沈璧墜鐘】《帝王世紀》曰﹕湯沈璧於洛﹐獲黃魚黑玉之瑞。孫巖《宋書》曰﹕髙祖平關洛﹐致鐘虞舊器南還﹐一大鐘墜洛水。

【靑�浮赤光起】《尙書中候》曰﹕武王觀於河﹐沈璧禮畢﹐且退。至於日昧﹐榮光並塞河沈璧﹐靑�浮洛﹐赤龍臨壇﹐銜玄甲之圖吐之而去。江淹詣建平王上書曰「今聖歷欽明﹐天下樂業﹐靑�浮洛﹐榮光塞河。」《尙書中候》曰﹕堯率羣臣﹐東沈璧於洛﹐退候至於下稷。赤光起﹐玄龜負書出﹐赤文成字。宋均注曰﹕稷讀曰側。

【九日溫七夜雨】《易乾鑿度》曰﹕帝盛徳之應﹐洛水先溫﹐九日乃寒﹐五日變爲五色玄黃。七夜雨見上軒遊注。

賦

【魏曹子建《洛神賦》】余從京師﹐言歸東藩﹐北過伊闕﹐越に轅。以通谷﹐淩景山﹐容與乎陽林﹐流ツ乎洛川。睹一麗人﹐於巖之畔﹐乃援禦者而告之曰「彼何人斯﹖若斯之艷也。」禦者對曰「臣聞河洛之神﹐名宓妃﹐君王所見﹐無乃是乎﹖」余告曰「其形也﹐翩若驚鴻﹐婉若遊龍﹔仿佛兮若輕雲之蔽月﹐飄搖兮若流風之回雪。於是忽焉縱體﹐以遊以嬉。左倚采旄﹐右蔭桂旗。攘皓腕於神滸兮﹐采湍瀨之玄芝。收和顏而靜志兮﹐申禮防以自持。爾乃眾靈雜Ш﹐命儔嘯侶﹐或戲淸流﹐或翔神渚﹐或采明珠﹐或拾翠羽。從南湘之二妃﹐攜漢濱之遊女﹐體迅飛鳧﹐飄忽若神﹐淩波微步﹐羅襪生塵。於是屏翳收風﹐川後靜波﹐馮夷鳴鼓﹐女媧淸歌。騰文魚以警乘﹐鳴玉鑾以偕逝﹔六龍儼其齊首﹐載云車之容裔。鯨鯢湧而夾轂﹐水禽翔而爲衛。於是越北﹐過南岡。動朱唇以徐言﹐陳交接之大綱。恨人神之道殊﹐怨盛年之莫當﹔撫微淸以效爰﹐獻江南之明。𨿽潛處於太陰﹐長寄心於君王。」

詩

【唐太宗《臨洛水詩》】春搜馳駿骨﹐總轡俯長河﹔霞處流縈錦﹐風前氵養捲羅。水花翻照樹﹐堤蘭到插波﹔豈必汾陰曲﹐秋云發棹歌。

【蘇味道《奉和受圖溫洛詩》】綠綺膺河檢﹐靑壇俯洛濱﹔天旋俄制蹕﹐孝享屬嚴。陟配光三祖﹐懷柔洎百神﹔霧開中道日﹐雪斂屬車塵。預奉咸英奏﹐長歌億萬春。

【李嶠《奉和拜洛詩》】七萃鑾輿動﹐千年瑞檢開﹔文如龜負出﹐圖似鳳銜來。殷薦三神享﹐明祠萬國陪﹔周旗黃鳥集﹐漢幄紫雲回。日暮鉤陳轉﹐淸歌上帝臺。

【牛鳳及《奉和受圖溫洛詩》】八神扶玉輦﹐六羽警瑤溪﹔戒道伊川北﹐通旌澗水西。禦圖開洛匱﹐刻石與天齊﹔瑞日波中上﹐仙禽霧裏低。微臣矯弱翮﹐舞接鸞。

【薛惑《進船於洛水詩》】禁園紆睿覽﹐仙棹葉時遊﹔洛北風花樹﹐江南彩畫舟。芳生蘭蕙艸﹐春入鳳皇樓﹔興盡離懷暮﹐煙光起夕流。

銘

【後漢李尢《洛銘》】洛出熊耳﹐東流會集﹔夏禹導疏﹐經於洛邑。玄龜赤字﹐漢符是立。帝都通路﹐建國南鄕﹔萬乘終濟﹐造舟爲梁。三都五州﹐貢篚萬方﹔廣視遠聽﹐審任賢良。元首昭明﹐庶類是康。○渭水第八敍事

《春秋說題辭》云﹕渭之爲言布也。渭渭﹐流行貌。《周官》﹕雍州﹐其浸渭洛﹐﹝《關中記》曰﹕渭與涇洛﹐一名漆沮水﹐一名洛水。出馮翊。﹞爲關中三川。周幽王時三川震是也。與渭﹑灞﹑﹑澇﹑﹑澧﹑氵髙﹐爲八水。按《水經注》及《山海經注》﹕渭水出隴西首陽縣鳥鼠同穴山﹐東北過狄道縣南﹐上わ縣北﹐陳倉縣南﹐武功縣北﹐槐裏縣南﹐與澇澧二水合﹔東至髙陵﹐與涇水合﹐又與漆沮水合﹔經秦漢之都﹐至潼津而入河也。《尙書》稱﹕導渭自鳥鼠同穴﹐東會於澧﹐東會於涇﹐又東過漆沮﹐入於河是也。《三輔舊事》云﹕初秦都渭北﹐渭南作長樂宮。橋通二宮間。表河以爲秦東門﹐表以爲秦西門﹐二門相去八百里。渭水貫都﹐以象天河﹔橋橫南渡﹐以象牽牛。漢都渭南﹐開北闕以臨渭。渭北則陵廟所在。

事對

【貫都浸雍】《三輔黃圖》曰﹕始皇都咸陽﹐因北陵營殿﹐端門四達﹐以則紫宮﹐象帝居。渭水貫都﹐以象天漢。《周官》﹕雍州﹐其浸渭洛。

【知星相气】陳壽《益部耆舊傳》曰﹕漢武帝時﹐蜀張寬爲侍中﹐從祀甘泉。至渭橋﹐有女子浴於渭水﹐乳長七尺。上怪其導﹐遺問之。女曰「帝後第車知我所來。」時寬在第七車﹐對曰「天星主祭祀者﹐齋戒不潔則女人見。」葛洪《神仙傳》曰﹕駙馬都尉北海巫炎﹐字子都。漢武帝出﹐子都見於渭橋﹐上見頭上鬱鬱有紫气髙丈餘。帝召東方朔﹐使相此君﹐有何道術﹐曰「此君有陰道之術。」

【垂鉤投錢】徐幹《中論》曰﹕文王遇太公於渭濱﹐皤然皓首﹐持竿垂鉤。文王得之。灼若祛云而見日﹐霍若開霧而觀山。趙岐《三輔決錄》曰﹕安陵淸者﹐有項仲仙飲馬渭水﹐每投三錢。

【晉壘符壇】臧榮緒《晉書》曰﹕諸葛亮率眾出斜谷。髙祖拒亮﹐遂濟渭水﹐背水爲壘。裴景仁《符書》曰﹕符建至長安﹐賈玄等上尊號﹐依舊儀立百官﹐設壇城南於渭水之陽。

【造舟贈路】《毛詩》曰﹕文王初載﹐天作之合﹐在洽之陽﹐於渭之。文定厥祥﹐親迎於渭﹐造舟爲梁。又曰﹕我送舅氏﹐曰至渭陽﹔何以贈之﹐路車乘黃。

【應徳失紀】《漢書》曰﹕昔三代居三河﹐而河洛出圖書。秦居渭陽﹐而水數赤瑞異﹐應徳之效也。焦贛《易林》曰﹕山崩谷絕﹐天福盡竭﹔涇渭失紀﹐玉曆旣缺。

【通橋復道】《三輔舊事》曰﹕始皇帝卽位﹐在渭南作長樂宮。橋通二宮間﹐表河以爲秦東門﹐表以爲秦西門。《史記》曰﹕秦始皇復道向阿房宮﹐渡渭屬之咸陽﹐以象天極閣道絕漢抵營室也。

【秦祠漢拜】沈約《宋書》曰﹕秦漢都西京﹐涇渭水𨿽不在祀典﹐以近咸陽﹐故盡得此大川之祠。《漢書》曰﹕文帝親拜灞渭之會﹐以郊見渭陽五帝。如淳注曰﹕二水之合也。

【龍飲雞翔】《辛氏三秦記》曰﹕龍首山長六十里﹐頭入渭水﹐尾達樊川﹐髙二十丈。云昔有黑龍從南山出﹐飲渭水﹐其行道因成土山。裴景仁《符書》曰﹕符健皇始四年冬﹐山雞來入人家﹐棲宿養子而去﹐羣聚傍渭水而遊翔﹐與家雞無異。

【出周鼎得燕璽】《史記》曰﹕文帝十五年﹐趙人新垣平以望气見﹐因說上設立渭陽五帝廟。欲出周鼎﹐常有玉英見。王景暉《南燕書》曰﹕姚秦皇初三年﹐歲在丁酉﹐於長安渭濱得赤璽﹐上有文字﹐曰「天命燕徳。」

【呂釣陽馮耕陰】《史記》曰﹕太公以釣於渭。周西伯將獵﹐卜曰「所獲非龍非螭﹐非熊非羆。所獲霸王之輔。」於是西伯獵﹐果遇太公於渭之陽。與語大悅。馮衍楊《節賦序》曰﹕馮子耕於驪山之阿﹐渭水之陰。廢弔問之禮﹐絕遊宦之路﹐眇然有超物之心﹐無偶俗之志。

【導鳥穴入龍山】《尙書》曰﹕導渭自鳥鼠同穴。孔安國注云﹕鳥鼠共爲雌雄﹐同穴處此山﹐遂名山曰鳥鼠。渭水出焉﹐入龍山。見龍飲注。

【橋法牛气如蜃】《三輔黃圖》曰﹕始皇兼天下﹐都咸陽。因山陵營殿﹐端門四達﹐以則紫宮象帝居。渭水貫都﹐以象天河﹔橋橫南渡﹐以法牽牛。《雜兵書》曰﹕東海出气如鱉﹐渭水出气如蜃。

【出地乾象天河】《河圖》曰﹕鳥獸同穴山﹐地之幹也﹐渭水出其中。象天河事見橋法牛注。

【驚輿馬禦樓船】《史記》曰﹕張釋之爲廷尉﹐漢文帝出中渭橋﹐有一人從橋下走出﹐乘輿馬驚。使騎捕屬廷尉﹐廷尉奏﹕「此人犯蹕﹐當罰金。」《漢書》曰﹕薛廣徳爲禦史大夫﹐直言諫諍。元帝酎祭宗廟﹐出便門﹐欲禦樓船。廣徳當乘輿免冠曰「宜從橋。」上乃從橋。酈元注《水經》曰﹕渭橋秦制也﹐亦曰便門橋。

詩

【後周宇文《至渭源詩》】渭源奔鳥穴﹐輕瀾起客亭﹔淺淺滿澗響﹐蕩蕩竟川鳴。潘生稱運石﹐馮子聽波聲﹔斜去臨天半﹐橫來對始平。合流應不雜﹐方知性本淸。

【周庾信《望渭水詩》】樹似新亭岸﹐沙如龍尾彎﹔猶言今暝浦﹐應有落帆還。

【隋煬帝《臨渭源詩》】西徵乃屆此﹐山路亦悠悠﹔地干紀靈異﹐同穴吐洪流。濫觴何足擬﹐浮槎難可儔﹔驚波鳴澗石﹐澄岸瀉巖樓。滔滔下狄縣﹐渺渺肆神州﹔長林嘯白獸﹐云逕想靑牛。風歸花葉散﹐日舉煙霧收﹔直爲求人隱﹐非窮轍迹遊。

【隋薛道衡《奉和臨渭源應詔詩》】玄功復禹迹﹐至徳去湯羅﹔玉關亭障遠﹐金方水石多。八川玆一態﹐萬里導長波﹔驚流注陸海﹐激浪象天河。鑾旗歷巖谷﹐龍穴暫經過﹔西老陪遊宴﹐南風起詠歌。庶品蒙仁澤﹐生靈穆太和﹔微臣惜暮景﹐願駐魯陽戈。

【隋柳顧言《奉和春日臨渭水應令詩》】飲馬投錢岸﹐解釣剖璜津﹔風絲曳香餌﹐覆杯懷昔人。

【韋嗣立《奉和三日祓禊渭濱詩》】乘春祓禊逐風光﹐扈蹕陪鑾渭渚傍﹔還識當時水濱老﹐衰年八十待文王。

【李《奉和三日祓禊渭濱詩》】中園花柳暮春時﹐元巳陪遊樂在玆﹔此日欣逢臨渭賞﹐昔年空道濟汾詞。

【徐彥伯《奉和三日祓禊渭濱詩》】晴風麗日滿芳洲﹐禦色春筵祓錦流﹔皆言侍蹕璜溪燕﹐暫似乘槎天漢遊。○涇水第九敍事

《周官》﹕雍州﹐其川涇。《關中記》云﹕涇與渭洛﹐爲關中三川﹐與渭﹑灞﹑﹑澇﹑﹑澧﹑氵髙﹐爲關中八水。按《辛氏三秦記》及《山海經注》﹕涇水出安定朝郡縣西頭山﹐﹝《淮南子》云﹕涇水出薄洛山。髙誘注云﹕薄洛山一名頭山。﹞東南經新平扶風﹐至京兆髙陵縣而入渭。與渭水合流三百里﹐淸濁不相雜。東合漆沮水﹐至潼津入於河。《尙書》稱﹕導渭自鳥鼠同穴﹐又東會於涇。又云﹕涇屬渭﹐並是也。﹝屬音燭。孔安國注《尙書》﹕屬﹐逮也。水北曰﹐言治涇水入於渭。﹞《史記》曰﹕韓聞秦之好興利﹐欲罷﹝音疲﹞之。無令東伐﹐乃使水工鄭國間說秦﹐令鑿涇自中山﹐西抵瓠口﹐爲渠漑田﹐因名鄭渠。漢武時﹐趙中大夫白公﹐奏穿渠引涇水﹐首起谷口﹔尾入櫟陽﹐注渭中二百里﹐漑田四千五百頃﹐因名白渠。人得其饒﹐歌之曰「田於何所﹐櫟陽谷口﹔鄭國在前﹐白渠起後。舉鍤爲云﹐決渠爲雨﹔涇水一石﹐其泥數斗。且漑且糞﹐長我禾黍﹔衣食京師﹐億萬之口。」﹝劉澄之《交州記》曰﹕龍編縣有髙山﹐涇水之所出﹐今交州也。《漢書地理誌》曰﹕丹陽郡有涇縣。韋昭注云﹕涇水出蕪湖﹐北涇今宣州涇縣。﹞

事對

【合渭歷峽】《辛氏三秦記》曰﹕涇渭合流三百里﹐淸濁不合。酈元注《水經》曰﹕涇水東流厲峽﹐謂之涇峽。

【秦卜漢祠】《史記》曰﹕秦二世夢白虎嚙其左驂﹐殺之。卜涇水爲祟。二世乃齋望夷宮﹐欲祠涇。《漢書》曰﹕灞﹑﹑澧﹑澇﹑涇﹑渭之水﹐皆不在大川之例。以近咸陽﹐盡得比山川之祠也。

【周震漢壅】《史記》曰﹕幽王二年﹐西州三川皆震。伯陽甫曰「周將亡矣。」徐廣注曰﹕涇渭洛也。漢成帝河平四起﹐長陵臨涇岸﹐壅涇水。

【毒晉祟秦】《左傳》曰﹕晉侯伐秦﹐帥諸侯之師以進﹐濟涇而次。秦人毒涇上﹐師人多死。祟秦見秦卜注中。

【造舟沈馬】薛瑩《後漢書》曰﹕章帝北巡﹐下長平禦池陽宮﹐東至髙陵﹐造舟至於涇而還。酈元注《水經》曰﹕涇水經望夷宮北﹐臨涇水﹐以望北夷。秦二世將祠涇﹐沈四白馬於涇﹐齋於此宮內。

【鄭國鑿白公穿】並已見敍事。

【山崩涸岸壅】《淮南子》曰﹕山崩而薄洛之水涸。髙誘注曰﹕山在雍﹐薄洛涇水也。岸壅見漢壅下。

【出涇谷屬渭】《山海經》曰﹕涇西五十里曰涇谷之山﹐涇水出焉﹐東流注於渭。屬渭事見敍事。

【望夷宮長平觀】酈元注《水經》曰﹕涇水經望夷宮﹐北臨涇水。又曰﹕涇水經長平觀北。甘露三年﹐呼韓邪單於入朝。上登長平觀﹐詔單於無謁﹐卽是觀也。

詩

【徐珩《日暮望涇水詩》】導源經隴阪﹐屬貫嬴都﹔下瀨波恆急﹐回圻澑亦紆。毒流秦卒斃﹐泥糞漢田腴﹔獨有迷津客﹐懷歸漸暮途。贊

【韋挺《涇水贊》】決渠濁流﹐屬渭淸津﹔流亦毒晉﹐靈嘗祟秦。

卷七地部下○湖第一

敍事

《廣雅》云﹔湖﹐池也。《說文》云﹕湖﹐大陂也。《風俗通》云﹕湖﹐都也﹐流瀆四面所隈都也。《周官》﹕揚州﹐其浸五湖。按﹐張勃《吳錄》﹕五湖者﹐太湖之別名﹐以其周行五百餘里﹐故以五湖爲名。﹝虞翻又云﹕太湖有五道﹐別謂之五湖。﹞或說以太湖﹑射貴湖﹑上湖﹑洮湖﹑﹝洮湖一名長塘湖﹐在義興。﹞氵鬲。湖爲五湖。按﹐《國語》﹕吳越戰於五湖﹐直在笠澤一湖中戰耳﹐則知或說非也。《揚州記》曰﹕太湖一名震澤﹐一名笠澤﹐一名洞庭。﹝《史記》﹕三苗之國﹐左洞庭﹐左彭蠡。裴る注云﹕今太湖中苞山。有石穴﹐其深洞無知其極者﹐名洞庭。洞庭對彭蠡﹐則知此穴之名﹐通呼洞庭。彭蠡卽宮亭湖名也。《越絕書》﹕太湖周三萬六千頃﹐在吳興。﹞《荊州記》云﹕宮亭卽彭蠡澤也﹐謂之彭澤湖﹐一名匯澤。﹝在豫章郡。﹞靑艸湖﹐一名洞庭湖。﹝《荊州記》云﹕因靑艸山爲名。洞庭亦謂之太湖﹐在巴陵郡。﹞云夢澤一名巴邱湖﹐凡此並昭昭尢著又廣大也。﹝居巢縣有巢湖﹑揚泉湖﹐吳郡有臨平湖﹑女墳湖﹐貿阝縣有黃金湖﹐山陰有鏡湖﹑回踵湖﹑蘭湖﹑華湖﹑魚湖﹑山陰湖﹐溧陽有長塘湖﹐阜陵有麻湖﹐建鄴有後湖﹐一名玄武湖﹑蔣陵湖﹑髙湖﹐潯陽有招湖﹐無錫有射貴湖﹑屍湖﹑小湖﹑耆湖﹑乘湖﹑猶湖﹑招湖﹑譙湖﹑雍湖﹑昆湖。招湖卽海鹽縣淪陷爲也。江東有氵鬲湖﹐郢城有赤湖﹐蜀有白羊湖﹐山陽郡有樊梁湖﹑射陽湖﹑津湖﹐新安有白馬湖﹐常熟有赤山湖﹑夏架湖﹑丹陽湖﹑張昭湖。昭封婁侯﹐又因名婁湖﹑髙平湖﹑太傅湖﹝太傅卽謝安也﹞﹑著作簿湖﹑劉南蠻湖﹑侍中湖﹑張侯湖﹑葛塘湖﹑倪塘湖﹑庾冰湖﹐東陽有徐湖﹐永嘉有蔣公湖。自婁已下﹐謂皆獨擅一湖之利。武昌有長湖﹐瑯邪有攝湖﹐錢塘有明聖湖﹑淮湖﹑承湖。承湖一名詔息湖。京口有醴湖﹑孟佐湖﹑半揚湖﹑龍日湖﹑劫亭湖﹑新丰湖﹐吳興有欣湖﹐武陵有丹坡湖﹐始興有滄湖。武原淪陷爲當湖﹐又有洋湖﹑湖﹑梅湖﹐荊州有大井湖﹑髙沙湖﹑大湖﹑馬骨湖﹑支湖﹑坡湖﹑赤湖﹑沔湖﹐酃縣有酃湖﹐南康有平湖﹐豫州有芍陂湖﹐南越有石湖﹐蘄春有菜黃湖﹐曲阿有後湖。王子年《拾遺記》﹕員嶠山有方湖。東方朔《神異經》云﹕州有溫湖﹔北方有石湖﹐其水恆冰。﹞

事對

【靑艸赤沙】盛弘之《荊州記》曰﹕巴陵南有靑艸湖﹐周回數百里﹐日月出沒其中。湖南有靑艸山﹐因以爲名。酈元注《水經》曰﹕澧水經南安縣﹐又東與赤沙湖會。湖水通江南注澧水也。

【荊藪揚浸】劉澄之《荊州記》曰﹕華容縣東南有云夢澤﹐一名巴邱湖﹐荊之藪也。《周記》曰﹕揚州其浸曰五湖。

【芍陂笠澤】劉澄之《豫州記》曰﹕陵縣北有芍陂湖﹐魏將王陵與吳將張休交戰處。張勃《吳錄》曰﹕五湖者﹐太湖之別名。周行五百餘里﹐故以名焉。《國語》曰﹕戰於五湖﹐此一湖中戰耳。笠澤卽太湖別名。

【縣淪城陷】趙曄《吳越春秋》﹕海鹽縣淪爲招湖﹐徙居武原鄕﹐故越地也。幹寶《搜神記》曰﹕由權縣﹐秦時長水縣。始皇時童謠曰「城門有血﹐城當隱沒爲湖。」有嫗聞之﹐朝朝往窺。門將欲縛之﹐嫗言其故後﹐門將以犬血塗門。嫗見血走去。忽有大水欲沒。縣主簿令幹入白令﹐令曰「何忽作魚﹖」幹曰「明府亦作魚。」遂淪爲湖。

【魚下龍升】鄭緝之《永嘉記》曰﹕懷化縣有蔣公湖。父老傳云﹕先代有祭祀祈請者﹐湖輒下大魚與之。《秦州記》曰﹕武都郡前有湖﹐義熙初有白龍於湖升天者。

【銅船金牛】劉欣期《交州記》曰﹕有一湖﹐去合流北四十里。至陰日﹐百姓樵捕﹐見銅船出水上﹐又有水牛在湖之中。劉道眞《錢塘記》曰﹕明聖湖在縣南。父老相傳﹕湖中有金牛﹐古嘗有見其映寶雲泉﹐照耀流精﹐神化莫測。遂以明聖爲名。

【分風起雨】盛弘之《荊州記》曰﹕宮亭湖廟神甚有靈驗﹐途旅經過﹐無不祈禱。能使湖中分風﹐而帆南北。南康仁空山上有平湖﹐湖中め底﹐浮在湖中動搖﹐便起風雨。

【秦憩範遊】《錢塘記》曰﹕去邑十里有詔息湖。古老相傳﹕昔秦始皇巡狩﹐經途暫憩﹐因以詔息爲名。《國語》曰﹕伍子胥諫吳王與我爭五湖之利﹐非越乎。及越滅吳﹐範蠡乃乘扁舟遊五湖。

【三山五渚】劉澄之《豫州記》曰﹕城父縣有巢湖﹐湖周五里。湖中有三山﹐湖南有四鼎山。《戰國策》曰﹕秦與荊戰﹐大破之﹐取洞庭五渚。《史記》曰﹕秦乘流而下漢﹐四日而至五渚。裴る注﹕五渚在洞庭湖。

【石函銅斗】《吳志》曰﹕孫皓時﹐吳郡言臨平湖邊得石函。中有小石﹐靑白色﹐刻上作皇帝字﹐攺元爲天璽。謝綽《宋拾遺》曰﹕張永開玄武湖石冢﹐上得一銅斗﹐有柄。太祖訪之朝士﹐何承天曰「此是新威斗﹐王莽時﹐王公亡皆賜之。一在冢內﹐一在冢外。」於是江左惟有甄邯爲大司徒﹐俄而又得一斗﹐復有石書﹐稱甄邯之墓。

【白鵝鯉】劉澄之《揚州記》曰﹕新成縣東有俱山﹐山上有湖﹐湖中有白鵝一隻﹐時時飛來﹐不可常見。周景式《廬山記》曰﹕山頂有一窮湖﹐湖足鯉﹐皆傷剝。而又有一故扁槽﹐崇山峻遠﹐非舟楫所遊。豈深谷爲陵﹐此物不與之而遷乎﹖

【龍目馬骨】劉楨《京口記》曰﹕龍目湖﹐秦王東觀﹐親見形勢﹐云此有天子气﹐使赭衣徒鑿湖中長岡使斷﹐因攺名丹徒。今水北注江也。盛弘之《荊州記》曰﹕雲杜縣左右有大﹑馬骨等湖﹐夏水來則渺漭若海﹐及冬涸則平林曠澤﹐四眺煙日。

【賣藥浮舟】劉向《列仙傳》曰﹕東方朔者﹐楚人﹐漢武帝時爲郎。後有見於會稽﹐賣藥五湖。《徐州先賢傳》曰﹕勾踐滅吳﹐謂範蠡曰「吾將與子分國而有之。」蠡曰「君行令﹐臣行意。」乃乘扁舟浮五湖﹐終不返。

【金銀塘珠玉泉】伏滔《登故臺詩序》曰﹕夫差姑蘇臺﹐東有丹湖萬頃﹐內有金銀塘。陸賈《新語》曰﹕舜藏黃金於斬巖之山﹐捐珠玉於五湖之泉﹐以塞邪淫之路。

賦

【西晉楊泉《五湖賦》】余觀夫主五湖而察其云物﹐皇哉大矣﹐以爲名山大澤﹐必有記頌之章﹐故梁山有奕奕之詩﹐云夢有子虛之賦。夫具區者﹐揚州之澤藪也。有大禹之遺迹﹐疏川導滯之功﹐而獨闕然未有翰墨之美﹐余竊憤焉。敢妄不才﹐述而賦之。其辭曰﹕浚矣大哉﹐於此五湖﹐乃天地之玄源﹐陰陽之所䢐﹐上屬斗牛之精﹐與云漢乎同模。受三方之灌漑﹐爲百川之巨都﹔居揚州之大澤﹐苞吳越之具區。南與長江分體﹐東與巨海合流。太陰之所毖﹐玄靈之所遊。追潮水而往還﹐通蓬萊與瀛洲。云云。

詩

【李《涉湖》】旋經義興境﹐頓棹石蘭渚﹔震澤爲何在﹐今惟太湖浦。圓徑縈五百﹐ツ目渺無睹﹔髙天渺若岸﹐長津雜如縷。窈窕尋灣漪﹐迢遞望巒嶼﹔驚飈揚飛湍﹐浮霄薄懸。輕禽翔云漢﹐遊鱗憩中滸﹔黯藹天時陰﹐舟航舞。憑河安可殉﹐靜觀戒徵旅。

【劉刪《泛宮亭湖》】回艫承氵瓜水﹐舉帆逐分風﹔氵養疑無際﹐飄搖似度空。檣烏排鳥路﹐船影沒河宮﹔孤石滄浪裏﹐匡山若霧中。寄謝千金子﹐安知萬里蓬。

【陳陰鏗《度靑艸湖》】洞庭春澑滿﹐平湖錦帆張﹔源水桃花色﹐湘流杜若香。穴去茅山近﹐江連巫峽長﹔帶天澄迥碧﹐映日動浮光。行舟逗遠樹﹐度鳥息危檣﹔滔滔不可測﹐一葦詎能航。

文

【隋盧思道《祭氵巢湖文》】維開皇元年十二月朔甲子﹐具位姓名﹐遣某官﹐以淸酌庶羞之饋﹐敬祭氵巢湖之靈﹐曰﹕泱漭澄湖﹐南服之紀﹔斜通海甸﹐旁帶江汜。深過百仞﹐潤逾九里﹔彭蠡莫儔﹐具區非擬。揚越不庭﹐多歷年紀﹔王師薄伐﹐六軍戾止。戒期指日﹐馬首欲東﹔常陰作﹐零雨其蒙。水气朝合﹐天云夜同﹔申之苦霧﹐繼以嚴風。途泥已甚﹐軌躅不通﹔有稽天罰﹐用沮元戎。惟夫百神受職﹐水靈爲大﹐皇王禦宇﹐率土無外﹐當使日月貞明﹐天地交泰。雨師止其霖瀝﹐云將捲其蔚薈。東渡戈船﹐南聳雕旆﹔收尉佗之黃屋﹐納孫皓之靑蓋。然後革車旋軫﹐戎卒凱歌﹔楚俘霧集﹐冀馬星羅。無徳不報﹐有酒如河﹕神之聽之﹐斯言匪蹉。○漢水第二敍事

漢﹐楚水也。《周禮》﹕荊州其川江漢。按《水經注》及《山海經注》云﹕漢水出隴坻道縣れ冢山﹐初名漾水﹐東流至武都沮縣﹐始爲漢水。東南至葭萌﹐與羌水合。至江夏安陸縣﹐名沔水﹐故有漢沔之名。﹝卽周昭王溺處也。﹞又東至音陵﹐合滄浪之水。﹝卽屈原遇漁父之處。﹞又東過三ㄛ﹐水觸大別山﹐南流而入江。﹝庾仲雍《漢水記》曰﹕漢水出廣漢﹐漾水出れ冢﹐東流至武都而與漢水合。沔水出武都沮縣﹐亦與漢水相合。﹞《尙書》稱﹕れ冢導漾﹐東流爲漢。﹝孔安國注云﹕泉始出山爲漾水﹐東南流爲沔水﹐至漢中東行爲漢水。﹞又東爲滄浪之水﹐過三ㄛ﹐至於大別﹐南入於江。東匯澤爲彭蠡﹐東爲北江﹐入於海。是也。﹝匯﹐回也。言漢水合大江﹐回流入彭蠡澤。東北至南徐州﹐名爲北江而入海。﹞

事對

【南紀東流】《詩》云﹕滔滔江漢﹐南國之紀。東流見敍事。

【沈碑潛璽】酈元注《水經》曰﹕沔水東經萬山北。山下有潭﹐中有杜元凱好尙後名﹐作兩碑﹐並述己功。一碑在峴山﹐一碑沈此潭中﹐曰﹕千載之後﹐何知不深谷爲陵。又《蜀志》﹕少府王謀等上言﹐前襄陽男子張嘉王休獻玉璽。璽潛漢水於深淵﹐暉景燭曜﹐璽光徹天。

【遇兕截蛟】《紀年》曰﹕南昭王十六年伐楚荊﹐涉漢﹐遇大兕。盛弘之《荊州記》曰﹕沔水隈潭極深﹐先有蛟爲害。鄧遐爲襄陽太守﹐拔劍入水。蛟繞其足﹐遐自揮劍﹐截蛟數段﹐流血丹水﹐勇冠當時。於後遂無蛟患。

【近二別過三ㄛ】《左傳》曰﹕吳師伐郢﹐楚子當濟漢而陣﹐自小別至於大別。《杜釋地》曰﹕二別﹐近漢之名。過三ㄛ見敍事。

【解弄珠】《韓詩》曰﹕鄭交甫過漢臯﹐遇二女﹐妖服兩珠。交甫與之言曰「願請子之。」二女解與交甫﹐而懷之。去十步﹐探之則亡矣。回顧二女亦不見。張衡《南都賦》曰﹕耕父揚光於淸泠之泉﹐遊女弄珠於漢臯之曲。酈元注《水經》曰﹕漢水東經萬山北﹐山下水隈﹐云漢女昔日遊處。

【湍龍泉】酈元注《水經》﹕漢水東經西城縣故城﹐爲湍﹐洪波漭蕩﹐氵崩浪云。古耆舊言﹕有魚奮望濤直上﹐至此曝腮﹐因以名湍焉。又曰﹕漢水經西城縣故城南﹐又東爲龍泉。泉上有胡鼻山﹐石類胡人鼻﹐故也。下臨龍井渚﹐泉深數丈。

【碑潭鐘岸】碑潭見沈碑注。孫巖《宋書》曰﹕漢中城固縣漢水岸際有異聲﹐如雷。俄頃岸崩﹐有銅鐘十二出自潛壤。體制旣精﹐扣之淸響。

【楚望荊川】《左傳》曰﹕江漢沮漳﹐楚之望也。《周禮》曰﹕正南曰荊州﹐其川江漢﹐其浸潁淇。

【鯨灘鮫潭】酈元注《水經》曰﹕漢水過西城縣﹐又東經鱉池而爲鯨灘。鮫潭見上截鮫注。

【夢神遊女】徐幹《喜夢賦》曰﹕昔嬴子與其交遊於漢水之上﹐其夜夢見神女。《毛詩》曰﹕南有喬木﹐不可休息﹔漢有遊女﹐不可求思。

【沈玉亡劍】《左傳》曰﹕蔡昭侯爲兩與兩裘以如楚﹐獻一一裘於昭王。子裳欲之﹐不與。三年止之﹐蔡侯歸﹐及漢﹐執玉而祝曰「余所濟漢而南者﹐有若夫川。」酈元注《水經》曰﹕襄陽故城﹐北枕沔水﹐昔張公遇害﹐亡劍於此。

【朝海斗江】《尙書》曰﹕江漢朝宗於海。《水經》﹕自沔與江合流﹐東過彭蠡澤。酈元引鄭玄云﹕漢與江鬥﹐轉東成澤。

【含珠隱玉】盛弘之《荊州記》曰﹕荊蘊玉以潤其區﹐漢含珠而淸其域。左思《蜀都賦》曰﹕流漢湯湯﹐驚浪雷奔﹔望之天回﹐卽之云昏。水物殊品﹐鱗介異族﹔或藏蛟螭﹐或隱璧玉。

【配天漢對月谷】配天漢見下蔡邕賦。酈元注《水經》曰﹕漢水右對月谷山﹐有月阪﹐有月川﹐於其中黃壤沃衍。

【黃金水白石灘】《水經注》曰﹕漢水經大小黃金。南山有黃金峭﹐水北對黃金穀﹐有黃金戍。又曰﹕漢水又東經魏興郡之錫縣故城﹐北爲白石灘。縣故春秋之錫穴地也。

【七軍沒六師喪】《魏志》曰﹕徵南將軍曹仁守樊﹐蜀關羽攻樊。時漢水溢﹐於禁等七軍皆沒。《紀年》曰﹕周昭王十九年﹐天大а﹐雉兔皆震﹐喪六師於漢。

賦

【後漢蔡邕《漢津賦》】夫何大川之浩浩兮﹐洪流渺以玄淸﹔配名位乎天漢兮﹐披厚土而載形。發源自乎れ冢﹐引氵養澧而東徵。納湯谷之所吐兮﹐兼漢沔之殊名﹔扌總畎澮之羣液﹐演西土之陰精。過曼山以左回兮﹐旋襄陽而南縈﹔切大別之東山兮﹐與江湘乎通靈。嘉淸源之體勢﹐澹澹以安流﹔鱗甲育其萬類兮﹐蛟螭集以嬉遊﹔明珠胎於靈蚌兮﹐夜光潛乎玄洲﹔維神寶其充盈兮﹐豈魚龜之足收。

詩

【梁庾肩吾《奉和泛舟漢水往萬山應教》】桂棹架棠船﹐飄揚橫大川﹔映巖沈水底﹐激浪起雲邊。回岸髙花發﹐春塘細艸懸﹔陪歌承睿賞﹐接醴侍恩筵。誰云李與郭﹐獨得似神仙。

【李百藥《渡漢水》】東流旣氵弭々﹐南紀信滔滔﹔水激沈碑岸﹐波駭弄珠臯。含星映淺石﹐浮蓋下奔濤﹔澑闊霞光近﹐川長曉气髙﹔檣烏轉輕翼﹐戲鳥落風毛。客心旣多緒﹐長歌且代勞。

【王師《渡漢水經襄陽》】導漾疏源遠﹐歸海會流長﹔延波接荊夢﹐通望邇沮漳。髙岸沈碑影﹐曲漵麗珠光﹔云昏翠島沒﹐水廣素濤揚。閱川已多嘆﹐遐睇幾增傷﹔臨溪猶駐馬﹐望峴欲沾裳。喬木下寒葉﹐亭林落曉霜﹔山公不可遇﹐誰與訪髙陽。

【宋之問《漢江宴》】漢廣不分天﹐舟移杳若仙﹔林虹映晚日﹐江鶴弄晴煙。積水浮冠蓋﹐搖風送管弦﹔嬉遊不可極﹐畱恨此山川。○驪山湯第三敍事

《博物志》云﹕凡水源有石流黃﹐其泉則溫。或云神人所暖﹐主療人疾。《辛氏三秦記》云﹕驪山湯﹐舊說﹐以三牲祭乃得入﹐可以去疾消病。俗云﹐秦始皇與神女遊而忤其旨﹐神女唾之則生瘡。始皇怖謝﹐神女爲出溫泉而洗除。後人因以爲驗。《漢武帝故事》云﹕驪山湯﹐初始皇砌石起宇﹐至漢武又加修飾焉。﹝《水經注》云﹕漁陽郡北有溫泉。《吳錄》云﹕始興山出湯泉﹐零陵縣出溫泉。《丹陽記》云﹕湯山出溫泉三所。《述徵記》云﹕東萊郡出溫泉。《臨川記》云﹕臨川縣出溫泉。《梁州記》云﹕漢水南出溫泉。《荊州記》云﹕新陽縣出溫泉﹐銀山縣出溫泉﹐耒陽縣出溫泉。《潯陽記》云﹕雞籠山下出溫泉。《始興記》云﹕靈泉源出溫泉。《幽明錄》云﹕艾縣輔山出溫冷二泉。《博物志》云﹕不周云川之水溫如湯。凡諸溫泉﹐咸能療疾﹐遠近歸之。﹞

事對

【如沸若湯】周景式《廬山記》曰﹕主簿山在胡郎廟南數里﹐山下有溫泉。穴口周圍一丈許﹐湧出如湯沸﹐冬夏恆熱。《梁州記》云﹕漢水南有溫泉﹐周圍數千步。冬夏常沸湧若湯﹐其熱可熟雞子。未至二十里﹐便望見白气沖天。

【爛鳥遊魚】郭緣生《續述徵記》曰﹕東萊郡有溫泉﹐恆沸﹐鳥墜輒爛。《始興記》曰﹕靈水源有溫泉﹐湧澑如沸﹐時有細赤魚出遊﹐莫有獲者。

【溫谷湯山】溫谷見下劉義恭詩。張勃《吳錄》曰﹕丹陽江乘縣有湯山﹐出溫泉三所。

【愈疾流穢】袁山松《宜都山川記》曰﹕銀山縣有溫泉﹐注大溪。夏才暖﹐冬則大熱﹐上常有霧气。百病久疾﹐入此水多愈。流穢見下張衡賦中。

【潮泉神井】張僧監《潯陽記》曰﹕雞籠山下澗中有數十處累石﹐若有人功。水常深尺餘﹐朝夕輒有湧泉溢出如潮水﹐時刻不差。朔望尢大﹐號爲潮泉﹐常如沸湯。神井見下張衡賦序。

【蠲慝攘寒】蠲慝見下張衡賦中。江乘《地記》曰﹕縣東南四十里半湯泉﹐半溫半冷﹐共同一壑﹐謂之半湯泉。張勃云﹕冷水夏濯﹐可以淸暑﹔溫水冬浴﹐可以攘寒。

【湯雞瀹卵】常璩《華陽志》曰﹕斯臾入南山洞溫水穴﹐冬夏常熱﹐其源可以湯雞豚。下湯澡洗﹐療宿疾。王е《洛都賦》曰﹕雞頭溫水﹐魯陽神泉﹔不爨自沸﹐熱若焦然。爛毛瀹卵﹐煮絹濯鮮。瀹音藥。

【痊こ保性】王е《洛都賦》曰﹕痿瘵痱こ﹐浸之則痊﹔功邁藥石﹐勛著不言。保性見下張衡賦中。

【暄波灼水】暄波見下劉義恭詩。酈元《水經注》曰﹕溫湯水出漁陽郡北山溫溪﹐卽溫源也。廢疾者不能澡﹐以其過灼故也。

【溫濤炎液】曹植《述行賦》曰﹕濯余身於神井﹐偉溫濤之若焚。炎液見下劉義恭詩。

【分寒水會冰泉】《臨陵縣記》云﹕縣有溫泉﹐泉中有伏石分流。其陰淸水常寒﹔其陽溫泉湧沸﹐飛霧如煙﹐雪霜無以敗其熱。劉義慶《幽明錄》曰﹕艾縣輔山有溫冷二泉﹐發源相去數尺。熱泉可煮雞豚﹐冷泉常若冰。雙流數丈而合。俱會於一溪。

【濯日月飛煙霧】濯日月見下張衡賦。飛煙霧見上分寒水注。

【萃士女邁藥石】萃士女見下張衡賦。邁藥石見上痊こ注。

賦

【後漢張衡《溫泉賦》】余適驪山﹐觀溫泉﹐浴神井﹐美洪澤之普施﹐乃爲賦云﹕覽中域之珍怪兮﹐無斯之神靈﹔控湯谷於瀛洲兮﹐濯日月乎中營。蔭髙山之北延﹐處幽屏以閒淸。於是殊方跋涉﹐駿奔來臻﹔士女曄其鱗萃﹐紛雜還其如煙。亂曰﹕天地之徳﹐莫若生兮。帝育蒸民﹐懿厥成兮。六气淫錯﹐有疾癘兮。溫泉汨焉﹐以流穢兮。蠲除苛慝﹐服中正兮。熙哉帝載﹐保性命兮。

【魏曹植《述行賦》】尋曲路之南隅﹐觀秦政之驪墳﹔哀黔首之罹毒﹐酷始皇之爲君。濯余身於神井﹐偉溫濤之若焚。

詩

【唐髙宗《過溫湯》】溫渚停仙蹕﹐丰郊駐曉旌﹔路曲回輪影﹐巖虛傳漏聲。暖澑驚湍駛﹐寒空碧霧經﹔林黃疏葉下﹐野白曙霜明。眺聽良無已﹐煙霞斷續生。

【宋劉義恭《溫泉》】秦都壯溫谷﹐漢京麗湯泉﹔炎徳潛遠液﹐暄波起玆源。

【北齊劉逖《浴溫湯》】驪岫猶懷土﹐新丰尙有家﹔神井堪消癘﹐溫泉足蕩邪。紫苔生石岸﹐黃沫擁金沙﹔振衣殊未已﹐翻能停使車。

【越王貞《奉和過溫湯》】風輦騰宸駕﹐驪禦次乾遊﹔坎徳疏溫液﹐山隈氵瓜暖流﹔寒氛空外擁﹐蒸气沼中浮。林凋帷影散﹐云劍蓋陰收。霜郊暢玄覽﹐參差落景遒。

【王徳眞《奉和過溫湯》】握圖開萬寓﹐屬聖啟千年﹔驪阜疏緹騎﹐驚鴻映彩旃。玉霜明鳳野﹐金陣藻龍川﹔祥煙聚危岫﹐態水溢飛泉。停輿興睿覽﹐還舉大風篇。

【楊思玄《奉和過溫湯》】丰城觀漢迹﹐溫谷幸秦餘﹔地接幽王壘﹐流分鄭國渠。風威肅文衛﹐日彩鏡雕輿﹔遠岫凝氛重﹐寒叢樹影疏。回瞻漢章闕﹐佳气滿宸居。

【鄭義眞《奉和過溫湯》】洛川方佇蹕﹐丰野暫停鑾﹔湯泉恆獨湧﹐溫谷豈知寒。漏鼓依巖畔﹐相風出樹端﹔嶺煙遙聚艸﹐山月迥臨鞍。日用誠多幸﹐天文遂仰觀。

序

【周庾信《溫湯碑序》】咸池浴日﹐先膺綠甲之圖﹔砥柱浮天﹐始受玄夷之命。仁則滌蕩埃氛﹐義則激揚淸濁﹔勇則負山餘力﹐弱則鴻毛不勝。仲春則楡莢同流﹐三月則桃花共下﹐其色變者流爲五云之漿﹐其味美者結爲三危之露。煙靑於銅浦﹐色白於鉛溪。非神鼎而長沸﹐異龍池而獨湧。洗胃湔腸﹐興羸起瘠。秦皇餘石﹐仍爲雁齒之階﹔漢武舊陶﹐卽用魚鱗之瓦。豈獨醴泉消疾﹐聞乎建武之朝﹔神水蠲こ﹐在乎咸康之世。

銘

【周王褒《溫湯銘》】挺此溫谷﹐驪邱之陰﹔白上徹﹐丹砂下沈。華淸駐老﹐飛流瑩心﹔谷神不死﹐川徳愈深。○昆明池第四敍事

《廣雅》云﹕沼﹐池也。《說文》云﹕池者﹐陂也。從水它聲。《風俗通》云﹕孫子有金城湯池之說﹐後人因此開地爲池﹐以養魚鱉。按《漢書》及《西京雜記》﹕昆明池﹐漢武帝元狩三年所穿也。初漢欲求身毒國﹐爲昆明夷所閉。昆明有滇池﹐方三百里﹐名曰滇河。漢將伐昆明以通身毒﹐使謫卒伐棘上林﹐象滇河作昆明池﹐以習水戰。池周圍四十里。﹝漢武帝平昆明夷﹐以其地爲益州郡。其滇水源深廣﹐末反淺狹﹐有似倒流﹐故曰滇河。潘嶽《關中記》曰﹕昆明﹐漢武習水戰也。中有靈沼神池﹐云堯時理水訖﹐停舟此池﹐蓋堯時已有沔池。漢代因而深廣耳。曹毗《誌怪》云﹕漢武鑿昆明池﹐極深﹐悉是灰墨﹐無復土﹐舉朝不解。以問東方朔﹐朔曰「臣愚﹐不足以知之﹐可試問西域胡人。」帝以朔不知﹐難以移問。至後漢明帝時﹐外國道人入來洛陽﹐時有憶方朔言者﹐乃試以武帝時灰墨問之。胡人云「經云﹕天地大劫將盡﹐則劫燒。此劫燒之餘。」乃知朔言有旨。﹞池中有戈船﹑樓船﹐各數百艘。樓船上建樓櫓﹐戈船上建戈矛。四角悉垂幡旄﹐旌葆麾蓋﹐照燭涯。又作二石人﹐東西相對﹐以象牽牛織女。又刻石爲鯨魚﹐每雷雨﹐魚常鳴吼﹐尾皆動。漢代祭以祈雨﹐有驗。至昭帝幼沖﹐不復習戰。於中養魚﹐以給諸陵祠。余付長安﹐魚乃賤。﹝《三秦記》﹕秦始皇作長池﹐張渭水東西二百里﹐南北二十里﹐築土爲蓬萊山﹐刻石爲鯨魚﹐長二百丈。秦又有蘭池﹑鎬池。醴有﹐卽明天子璧池。穆天子西徵﹐有玄池﹑瑤池﹑樂池﹐與西王母宴所。漢有建章宮太液池﹐中築方丈瀛洲﹐象海中神山。春二月黃鵠下池中。未央宮有滄池﹐中築漸臺。王莽死其上。漢上林有池十五所。承露池﹑昆靈池﹑池中有倒披蓮﹑連錢荇﹑浮浪根菱。天泉池﹐上有連樓閣道﹐中有紫宮。戟子池﹑龍池﹑魚池﹑牟首池﹑蒯池﹑菌鶴池﹑西陂池﹑當路池﹑東陂池﹑太一池﹑牛首池﹑積艸池﹐池中有珊瑚﹐髙丈二尺﹐一本三柯﹐四百六十條﹐尉佗所獻﹐號曰烽火樹。糜池﹑含利池﹑百子池﹐七月七日臨百子池﹐作於闐樂﹐樂畢﹐以五色縷相羈﹐謂爲連愛。東漢有九龍池﹑禦龍池﹑靈芝池﹑白石池﹑濯龍池﹑天泉池。魏在鄴有淥水池﹑瓊華池﹑疏圃池﹑玄武池﹑靈芝池﹔在洛有天泉池﹐池中築九華臺﹑流杯池﹑幽泉池﹑陰流池﹑鳴鶴池。吳有太子池﹐孫權子和築﹐至晉明帝呼爲太子池。西晉有含利池﹑都亭池﹑靈芝池﹑汜池﹐張載作賦者﹐潛靈池﹑淥池。東晉有淸遊池﹑流杯池。宋有天泉池﹑華林池﹐池有雙蓮同幹﹐芙蓉異花並蒂。紂有酒池。齊景公有昭華池。後梁有靈泉池。後魏有鴻雁池﹑流化池。後燕有淸涼池。前梁有閒豫池﹐池有龍影五彩﹐鑄銅龍於其上。南燕有申池﹐赫連勃勃有淥漣池。大梁有蓬池。襄陽有習氏魚池﹐山簡所遊者﹔荊州有蔡子池﹔臨沅縣有明月池﹔益州有萬歲池﹑天井池﹑千秋池﹑雙龍池﹑邛池﹔州有幹將池﹑華曲池﹔於潛有蛟龍池。﹞事對【神池靈沼】並見上敍事注。【開地伐棘】並見敍事。

【珠濱金堤】潘嶽《關中記》曰﹕漢武習水戰﹐作昆明池。人釣魚綸﹐絕而去﹐夢於帝求去其鉤。明日帝戲於池﹐見魚銜索﹐帝取其鉤放之。間三日復遊﹐池濱得珠一雙。帝曰「豈非昔魚之報也。」張衡《西京賦》曰﹕乃有昆明靈沼﹐黑水玄﹔周以金堤﹐樹以柳杞﹔豫章珍館﹐揭焉中峙。

【湯谷虞泉】潘嶽《西徵賦》曰﹕乃有昆明池乎其中﹐湯湯浣浣﹐漾淵漫﹐浩若河漢﹐日月麗天﹐出入乎東西。朝似湯谷﹐夕類虞泉。昔豫章之名宇﹐披玄流而特起﹔儀景星於天漢﹐列牛女以雙峙。

【玄流黑水】玄流見上湯谷注中。黑水見上金堤注中。

【漢宇堯舟】《漢書》曰﹕漢武大修昆明池﹐列館環之。班固《西都賦》曰﹕集於豫章之宇﹐臨於昆明之池。堯舟見上敍事注。

【刻石儀星】刻石見敍事。儀星見上虞泉注。

【名宇珍館】名宇事見上湯谷注中。珍館事見上金堤注中。

【習戰肄師】習戰事見上珠濱注中。《魏志》曰﹕太祖還鄴﹐作玄武池以肄舟師。潘嶽《西徵賦》曰﹕乃有昆明池乎其中﹐伊玆池之肇穿﹐肄水師於荒服。肄音異﹐習也。

【錦繡陂柳杞堤】班固《西都賦》曰﹕集於豫章之館﹐臨乎昆明之池。茂樹蔭蔚﹐芳艸被堤﹔蘭ぇ發色﹐曄曄猗猗﹔若ゼ錦布繡﹐燭輝乎其陂。柳杞堤見上金堤注。

【象滇儀漢】《漢書》云﹕漢求身毒國﹐而爲昆明所閉。昆明國有滇河﹐方三百里。漢欲伐昆明﹐象滇河鑿池﹐名曰昆明池。其滇河水源深廣﹐末反淺狹﹐有似流﹐曰故滇。儀漢事見上虞泉注。

【豫章館劫燒灰】豫章館見上金堤注。劫燒灰見上敍事注。

【升采鱗浮文】班固《典引》曰﹕擾緇文皓質於郊﹐升黃輝采鱗於沼。司馬相如《子虛上林賦》曰﹕怠而後遊於淸池﹐浮文﹐揚旌旗。

【出入日月吐納雲霧】張衡《西京賦》曰﹕乃有昆明靈沼﹐黑水玄﹐日月於是乎出入﹐象扶桑與蒙汜。張載《蒙汜池賦》曰﹕幽瀆滂集﹐潛流獨注。淡淡灃沛﹐更來疊去﹔仰承河漢﹐吐納雲霧。

詩

【唐太宗《冬日臨昆明池》】石鯨分玉澑﹐劫燼隱平沙﹔柳影冰無葉﹐梅心凍有花。寒野凝朝霧﹐霜天散夕霞﹔歡情猶未極﹐落景遽西斜。

【周庾信《和炅法師遊昆明池》】秋光麗曉天﹐舸泛中川﹔密菱鄣浴鳥﹐髙荷沒釣船。碎珠縈斷菊﹐殘絲繞折蓮﹔落花催鬥酒﹐棲烏送一弦。

【隋江總《秋日昆明池》】靈沼蕭條望﹐遊人意緒多﹔終南云影落﹐渭北雨聲過。蟬噪金堤柳﹐鷺飲石鯨波﹔珠來昭似月﹐織處寫成河。此時臨水嘆﹐非復采蓮歌。

【隋薛道衡《秋遊昆明池》】灞陵因靜退﹐靈沼暫徘徊﹔新船木蘭楫﹐舊宇豫章材。荷心宜露泫﹐竹徑重風來﹔魚潛疑刻石﹐沙暗似沈灰。琴逢鶴欲舞﹐酒遇菊初開﹔羈心與秋興﹐陶然寄一杯。

【隋虞茂《賦昆明池一物得織女石》】隔河圖列宿﹐淸漢象昭回﹔支機就鯨石﹐拂鏡沈池灰。船疑海槎渡﹐珠似客星來﹔所恨雙娥斂﹐逢秋遂不開。

【隋元行恭《秋遊昆明池》】旅客傷羈遠﹐樽酒慰登臨﹔池鯨隱舊石﹐岸菊聚新金。陣低云色近﹐行髙雁影深﹔欹荷瀉圜露﹐臥柳橫淸陰。衣共秋風冷﹐心學古灰沈﹔還似無人處﹐幽蘭入雅琴。

【李百藥《和許侍郎遊昆明池》】神池望不極﹐滄波接遠天﹔儀星似河漢﹐落景類虞泉。年深平館宇﹐道泰偃戈船﹔差池下鳧雁﹐掩映生雲煙。浪華開已合﹐風文直且連﹔稅馬金堤外﹐橫舟石岸前。羽觴傾綠蟻﹐飛日落紅鮮﹔積水浮深智﹐明珠曜雅篇。大鯨方遠系﹐沈灰獨未然﹔知君嘯儔侶﹐短翮徒聯翩。

【任希古《和七月七日遊昆明池》】秋風始搖落﹐秋水正澄鮮﹔飛眺牽牛渚﹐激賞鏤鯨川。岸珠淪曉魄﹐池灰斂曙煙﹔泛槎分瀉漢﹐儀星別構天。雲光波處動﹐日影浪中縣﹔驚鴻結滿弋﹐遊鱗入壯筌。萍葉疑江上﹐菱花似鏡前﹔長林代輕幄﹐細艸卽芳筵。文華開翠岱﹐筆海控淸漣﹔不挹蘭樽聖﹐空仰桂舟仙。

【沈期《奉和晦日幸昆明池》】法駕乘春轉﹐神池象漢回﹔雙星遺舊石﹐孤月隱殘灰。戰逢時去﹐恩魚望幸來﹔岸花緹騎繞﹐堤柳幔城開。思逸橫汾唱﹐歌流宴鎬杯﹔微臣雕朽質﹐羞睹豫章材。○冰第五敍事

《說文》云﹕冰﹐水堅也。《韓詩說》云﹕冰者﹐窮谷陰气所聚﹐不泄則結而爲伏陰。《易》曰﹕履霜堅冰﹐陰始凝也。《詩》云﹕二之日鑿冰衝衝﹐三之日納於淩陰。二之日﹐夏之十二月﹔三之日﹐夏之正月。﹝周以十一月爲正。二之日當夏正十二月也﹐三之日當夏之正月。﹞衝衝﹐聲也。淩陰﹐冰室也。十二月之時﹐天地大寒﹐水化爲冰。鑿取堅冰﹐至正月納藏於室之中。人君春夏祭祀﹐及其常食。卒有凶事則得以斂。人臣無冰室其終卒﹐君錫之以冰。故《左傳》云﹕日在北陸而藏冰西陸﹐朝睹而出之﹐其藏冰也。深山窮谷﹐固陰Ё寒﹐於是乎取之﹐其出之也。朝之祿位賓客喪祭﹐於是乎用之﹐其藏之也。黑牡黍﹐以享司寒﹐其出之也。桃弧棘矢﹐以除其災﹐祭司寒而藏之﹐獻羔而啟之﹐火出而畢賦。自命夫命婦﹐至於老疾﹐無不受冰。夫冰以風壯而以風出﹐其藏之也周﹐其用之也徧﹐則冬無愆陽﹐夏無伏陰﹐人不夭札﹐是也。《風俗通》云﹕積冰曰淩﹐冰壯曰凍﹐冰流曰澌﹐冰解曰泮。

事對

【象玉比珠】曹植《七忿》曰﹕素冰象玉﹐敍可磨蕩﹔結土成龍﹐遭雨則傷。比珠見下顧凱之賦。

【冬壯春釋】《禮記》曰﹕孟冬之月﹐冰始凍﹔仲冬之月﹐冰益壯﹐地始坼。《淮南子》曰﹕夫水向冬則凝而爲冰﹐迎春則釋而爲水﹐冰水施易乎前後。

【六尺百丈】《漢書》﹕晁錯上書曰「胡貉之地﹐積陰之處﹔木皮三寸﹐冰厚六尺。」東方朔《神異經》曰﹕北方有冰萬里﹐厚百丈﹐鼷鼠在冰下土中焉。其毛長八尺﹐可爲褥﹐卻風寒。

【霜堅風壯】並見敍事。

【水復泉Ё】《毛詩注》曰﹕冰盛水復﹐則命取冰於山林。張衡《思玄賦》曰﹕行積冰之皚皚﹐淸泉Ё而不流。

【北方鼠東海蠶】北方鼠見上百尺下。王子年《拾遺記》曰﹕東海員嶠山有冰蠶﹐長七寸﹐有鱗角。以霜雪覆之﹐始爲繭。其色五彩﹐織爲文錦﹐入水不濡﹐投火不燎。

【魚負鳥覆】《易通卦驗》曰﹕大雪魚負冰。鄭康成注曰﹕負冰﹐上近冰也。《毛詩》曰﹕誕之寒冰﹐鳥翼覆之。

【覆霜積雪】履霜見敍事。《楚辭》曰﹕桂棹兮曳﹐斫冰兮積雪。王逸注曰﹕遭天盛寒﹐斫斫冰凍﹐紛然如雪。言己勤苦。

【夕飲朝餐】《莊子》曰﹕朝受命而夕飲冰﹐我其內熱歟。謝靈運《苦寒行》曰﹕樵蘇無夙飲﹐鑿冰煮朝餐﹔悲矣采薇唱﹐苦哉有餘酸。

【夏虫疑春魚上】《莊子》曰﹕夏虫不可以語於冰者﹐篤於時也﹔曲士不可以語於道者﹐束於教也。孫綽《天臺山賦》曰﹕哂夏虫之疑冰﹐整輕翮而思矯。《禮記》曰﹕立春之日﹐東風解凍﹔又五日蟄虫始振﹔又五日魚上冰。風不解凍﹐號令不行﹔魚不上冰﹐兵甲不藏。

【河流澌海結淩】薛瑩《後漢書》曰﹕光武至薊上﹐王郎使兵至。上發薊﹐晨夜馳騖﹐至下曲陽滹沱河。導吏還言﹐河流澌﹐無船不可渡。遣王霸往視﹐實然。霸念恐驚眾﹐卽還曰「冰牢可渡﹐比至冰可乘。」帝遂得渡滹沱河。王隱《晉書》曰﹕慕容晃上言﹕正月十二日﹐躬徵平郭。遠假陛下天地之威﹐將士竭命﹐精誠感靈﹐海爲冰結淩﹐行海中三百餘里。臣問故老﹐初無海冰之歲。

【闔廬室瑯邪井】《越絕書》曰﹕吳閶門外郭中家者﹐闔廬冰室。薛瑩《後漢書》曰﹕靈帝光和六年冬﹐北海東萊瑯邪井冰厚丈餘。

【后稷鳥王祥魚】《史記》曰﹕姜原爲帝嚳元妃﹐出野見巨人迹﹐歆然悅欲踐之。踐而身動﹐如孕期而生子。以爲不祥﹐棄渠冰上。飛鳥以其翼覆薦之。臧榮緒《晉書》﹕王祥﹐字休徵﹐後母朱氏思生魚。於時河水冰堅﹐祥朝朝冒厲風﹐於涯伺魚。一朝忽冰開小穴﹐有雙鯉跳出。

【夏頒秋刷藏周用徧】《周禮》曰﹕祭祀供冰鑑﹐賓客供冰﹐大喪供夷冰。夏頒冰﹐掌事秋刷。鄭玄注曰﹕暑气盛﹐王以冰頒賜﹐則王爲之刷淸也。秋涼﹐冰不可用﹐以淸除其室也。《左傳》曰﹕夫冰以風壯而以風出﹐其藏之也周﹐其用之也徧。杜預注曰﹕周﹐密也﹐徧及老疾也。

賦

【西晉庾倏《冰井賦》】嘉陰陽之博施兮﹐美天道之廣宣﹔萬物雜而無越兮﹐不易類以相干。或專陽負暑兮﹐或固陰Ё寒﹔途𨿽殊而同歸兮﹐信協徳而俱延。於是孟冬之月﹐羣陰畢升﹐霜雪紛其交淪兮﹐流波結而成淩﹔啟南墉之重奧兮﹐將卻熱以藏冰。山人是取﹐縣人是承。納幽宮之邃宇兮﹐靜恬淡以淸徵﹔抱堅精之玄素兮﹐發川靈而長凝。於是寒往暑來﹐四時代序﹔帝將攘患﹐炎災是禦。乃命有司﹐啟彼潛戶﹔寒風慘悴﹐比焉淸暑。格炎靈之恣曜兮﹐摧盛陽之暴怒﹔弭和春之淒風兮﹐遏溫夏之苦雨。保百姓之艱難兮﹐俾羣生之寧處。乃至股肱或虧﹐卿士殞喪﹐寧神扇暑﹐肅厲淸涼。用處凶禮﹐無失典常。美厚徳之兼愛兮﹐乃惠存以及亡。

【東晉顧凱之《冰賦》】連綿絡幕﹐乍結乍無﹔翕然靈化﹐得漸已粗。緗白隨川﹐方圓隨渠﹔義剛有折﹐照壺則虛。托形超象﹐比朗玄珠﹔一宗理而常全﹐經百合而彌切。轉若驚電﹐照若澄月﹔積如累空﹐泮若墮節。臨堅投輕﹐應變縷裂﹔瓊碎星流﹐精練淸越。

詩

【後梁沈君攸《詠冰應教》】日華照冰彩﹐灼爍自相明﹔陰潭欲半解﹐陽岸已全輕。未釋苔文隱﹐將銷艸气生﹔稍得觀魚上﹐非獨見狐驚。儻逢魏後術﹐當驗可爲城。

篇

【富嘉《明冰篇》】北陸蒼茫河海凝﹐南山闌干晝夜冰﹐素彩峨峨明月升﹐深山窮谷不自見﹐安知采斫備嘉薦。陰房固Ё掩寒扇﹐陽春二月朝始暾﹔春光潭ヌ度千門﹐明冰時出禦至尊。彤庭赫赫九儀備﹐腰玉煌煌千官事﹔明冰畢賦周在位﹐憶昨沙朔寒風漲。昆侖長河冰始壯﹐漫汗﹛山陵﹜侖積亭障。邕邕鳴雁江上來﹐禁苑池臺冰始開﹐搖春涵綠映樓臺。豳歌七月王風始﹐明冰藏用照物軌﹐四時不忒千萬祀。○井第六敍事

《釋名》云﹕井﹐淸也﹐泉之淸潔者也。《易傳》云﹕井﹐通也﹐物所通用也。《禮記》云﹕井與門﹑戶﹑竈﹑中澑﹐爲五祀。《世本》云﹕伯益作井﹐亦云﹕黃帝見百物﹐始穿井。﹝《周書》﹕黃帝穿井。﹞《說文》云﹕八家爲井。象構幹形。﹝又﹐《墨子》云﹕二捨共一井。﹞《風俗通》云﹕井者﹐法也﹐節也。言法制居人﹐令節其飲食﹐無窮竭也。久不渫滌爲井泥﹐﹝《易》云﹕井泥不食﹐泥去聲。﹞不停污曰井渫﹐﹝音泄。《易》云﹕井渫不食。﹞滌井曰浚井﹐水淸曰冽井。﹝《易》云﹕井冽寒泉。﹞﹐聚磚修井也。﹝《易》云﹕井無咎。﹞井有天井﹑坎井﹑﹝《孫子兵法》云﹕地陷曰天井。又云﹕坎井之蛙﹐不知江海之闊。﹞火井﹑云井﹑﹝《異說》云﹕臨邛縣火井。漢室之盛則赫熾﹔桓靈之際﹐火勢漸微﹐諸葛孔明一窺而更盛。至景曜元年﹐人以燭投卽滅。其年蜀並於魏。《洞冥記》云﹕長安東七萬里有雲山﹐山頭有井﹐雲從中出。若土徳王則黃雲出﹐火徳王則赤云出﹐水徳王則黑雲出﹐金徳王則白雲出﹐木徳王則靑�出。﹞。風井﹑金井﹑鹽井﹑冰井﹑﹝《荊州記》曰﹕風井﹐夏則風出﹐冬則風入。又云﹕益陽縣有金井數百。古老傳﹐有金人以杖量地﹐輒便成井﹐意者疑是昔人采金﹐謂之金井。《漢書》云﹕蜀多鹽井﹐羅褒以鹽井富。《後漢書》﹕瑯邪有冰井﹐厚丈餘。﹞浪井﹑粉井﹑雲母井﹑﹝《瑞應圖》曰﹕王者淸淨則浪井出。《廣志》云﹕臨邛有粉井﹐得水汰粉則益光。《嵩髙記》云﹕少室山有雲母井﹐出雲母。﹞藻井﹝一名方井﹞﹑﹝《風俗通》云﹕堂殿上作﹐以象東井﹐藻水艸﹐所以厭火。魯靈光《殿賦》曰﹕圓泉方井﹐反植荷渠。﹞腐井﹑甘井﹑沸井﹑軍井﹑家井。﹝《楚辭》云﹕淹芳芷於腐井﹐井腐臭也。《莊子》云﹕直木先伐﹐甘泉先竭。《丹陽記》云﹕句容縣有沸井﹐亦曰沸潭。《周禮》曰﹕挈壺氏以令軍井。﹞

事對

【金瓶瑤甕】《古舞歌詩》曰﹕淮南王﹐自言尊﹐百尺髙樓與天連﹔後園鑿井銀作牀﹐金瓶素綆汲寒漿。瑤甕見下郭璞賦。

【玉檻球欄】《山海經》曰﹕海內昆侖墟﹐在西北﹐帝之下都﹐髙萬仞。上有九井﹐以玉以檻。郭璞注曰﹕檻﹐欄也。王е《洛都賦》曰﹕玉井球闌﹐嶷若積霜﹔正殿雙翼﹐是曰雨堂。

【玉羊金鳥】《韓詩外傳》曰﹕魯哀公使人穿井﹐二月不得泉。得一玉羊﹐哀公甚懼。孔子曰「聞水之精爲玉﹐土之精爲羊。此羊肝乃土爾。」哀公使人殺羊﹐其肝卽土也。劉敬叔《異苑》曰﹕蘭陵昌慮縣郢城有華山﹐山上有井。有鳥巢其中﹐金喙黑色而團翅。此鳥見則大水。井又不可窺﹐窺者不盈一歲輒死。

【綺欄玉】魚豢《魏略》曰﹕明帝九龍殿前﹐爲玉井綺欄。玉見下江賦。

【舀蛙谷鮒】《莊子》曰﹕舀井之蛙謂東海鱉曰「吾樂歟。吾跳梁於井幹之上﹐休乎缺之涯﹐舀井之樂亦至矣﹐奚不來觀乎﹖」東海之鱉左足未入﹐右膝已縶矣。《易》曰﹕井谷射鮒甕敝漏。

【無禽有魚】《易》曰﹕井泥不食﹐舊井無禽﹐時捨也。《易災候》曰﹕井中有魚﹐似虫出流﹐若當井沸五色玄珠。

【八家二捨】《說文》曰﹕八家一井﹐象構幹形﹐甕象也。《墨子》曰﹕備城五十步一井﹐屏周垣之﹐髙八尺。又曰﹕二捨共一井。

【桐生桃落】魏明帝《猛虎行》曰﹕雙桐生空井﹐枝葉自相加﹔通泉浸其根﹐玄云潤其柯。師曠《問天老》曰﹕人家忌臘日殺生﹐於堂上有血光﹐一不祥﹔井上種桃﹐花落井中﹐二不祥。

【投轄潛鼎】《漢書》曰﹕陳遵每大飲賓客滿堂﹐輒閉門﹐取客車轄投井中。孔融告昌安縣教曰「邑人髙幼﹐自言辟得井中鼎﹐夫鼎久潛於井﹐得之休明﹐𨿽小重也。」黃耳金鉉﹐利貞之象。國遭凶荒﹐彜器出。或者明以饗人。

【投璽得鐘】張勃《吳錄》曰﹕初漢黃門張讓等劫天子﹐北至河上﹐掌璽投井中。及平頓洛陽﹐城南甄宮有井﹐五色气出。孫堅命浚井﹐得漢傳國璽。臧榮緒《晉書》曰﹕晉王將卽祚﹐郭璞占國家徵﹐得豫之暌。按卦會稽郡當出鐘﹐應在人家井得之。後會稽剡縣人陳淸﹐在井中得一鐘﹐形制尢精也。

【負缶抱甕】劉向《說苑》曰﹕衛有五丈夫﹐負缶入井﹐灌韭終日一區。鄧析過﹐下車教曰「爲機﹐重後輕前﹐命曰桔橰﹐終日漑百區。」五丈夫曰「吾聞師言﹐有機智之巧﹐必有機智之心﹐我不爲也。」《莊子》曰﹕子貢過漢陰﹐一丈夫方爲圃畦﹐鑿隧而入井﹐抱甕而出。子貢曰「有機於此﹐日浸百畦。」圃者笑曰「夫有機事﹐必有機心﹐吾羞不爲也。」

【老子廟神農社】劉義慶《幽明錄》曰﹕襄邑縣南瀨鄕﹐老子之舊鄕也。有老子廟﹐廟中有九井﹐能潔齋入祠者。水溫淸﹐隨人意念。《瀨鄕記》曰﹕老子廟中有九井﹐汲一井﹐余井水皆動。盛弦之《荊州記》曰﹕隋郡北界有厲鄕村﹐村南有重山﹐山下有一穴。父老相傳云﹕神農所生林﹐西有兩重塹﹐內有周圍一頃二十畝地﹐中有九井。神農旣育﹐九井自穿。又云﹕汲一井則眾井水動。卽以此爲神農社﹐年常祠之。皰犧生乎陳﹐神農育乎楚﹐考籍應圖﹐於是乎在。

【重華窘漢祖厄】《史記》曰﹕瞽瞍使舜穿井﹐與象共下石塡井﹐舜爲匿穴傍出。郭璞《井賦》曰﹕怪季桓之穿費兮﹐乃獲羊於土缶﹔重華窘而龍化兮﹐子求鑑以忘醜。戴延之《西徵記》曰﹕板渚津﹐津南原上有厄井。父老云﹕漢祖與楚戰﹐敗走逃此井。追軍至﹐見兩鳩從井中出﹐故得免厄﹐因名厄井。

【泥不食甘先竭】《易》曰﹕井泥不食﹐舊井無禽﹐時捨也。《莊子》曰﹔孔子圍陳蔡﹐太公往弔之曰「子幾乎直木先伐﹐甘泉先竭。」

賦

【西晉《孫楚賦》】倚崇丘以鑿井兮﹐臨斥澤之淫ㄜ﹔苦行潦之滓濁兮﹐靡淸流以自娛。乃喟爾而有感兮﹐率鄰左之數夫﹔脈厥土以興泉兮﹐登甘醴於玄虛。體象圓川﹐下貫五仞﹐幽泉騰湧﹐津澤傍潤﹐抱甕而汲。不設機引﹐絕彼淫飾﹐安此璞愼﹐俗尙其華。我篤其信﹐旣處涅而不緇﹐又磨之而不燐﹐𨿽矢之而無妄﹐實遊心於大順。

【東晉《郭璞賦》】益作井﹐龍登天﹔鑿后土﹐洞黃泉。潛源氵存臻﹐涓涓﹔幽溟圓氵亭﹐氵熒洞深玄。爾乃冠玉檻﹐鱗錯﹐鼓鹿廬﹐彈勁索﹔飛輕裾之繽紛﹐手爭騖而互搦。長累委蛇以曾縈兮﹐瑤甕龍騰而灑激﹔气霧集以杳冥兮﹐聲雷駭而氵崩氵爵。

【東晉《江賦》】惟大朴之旣判兮﹐聖應務以表靈﹔演八卦以極用兮﹐運五材以贊生。鉆丹暉於金石兮﹐引黃泉乎杳冥﹔巽下火而鼎立兮﹐木上水而井成。於是大制旣契﹐物遵其微﹔阡逵瓜分﹐廬宅星列。修家給之永用﹐鑿階庭而制穴﹔穿重壤之十仞兮﹐構玉之百節。營之不日﹐旣汲旣渫﹔潛流﹐寒泉冽冽。含七徳以幾道兮﹐盡眾善而莫伐。

【東晉《王彪之賦》】考五材之物化﹐寂冥感而資靜﹔水帶地而壤潤﹐月流天而宵炯。燧鉆木而發火﹐益穿坤而構井﹔摹玄羲之靈爻﹐仰東宿之飛景。步土脈﹐測水泉﹐方欄結﹐鹿廬懸。下沈瓶而互汲﹐飛纖綆而幽牽。於是杳黃壚之邃﹐鮮潤下之潔﹔澄瀾恬以淸氵亭﹐泓冷朗以寥戾﹔協太陰以化液﹐體上善以流惠。

詩

【梁範云《悲廢井》】因舊未嘗攺﹐緣甘故先竭﹔歷稔久無禽﹐一朝見開渫。泌泉旣斯湧﹐短綆將焉設﹔已獲丁氏利﹐方見管公糸。

【又《賦得詠井詩》】乃鑑長秋曲﹐有浚廣庭前﹔卽源已爲浪﹐因方自成圓。兼冬積溫水﹐疊暑泌寒泉﹔不甘應未竭﹐旣涸斷翔。

【梁湯僧濟《渫井得金釵》】昔日倡家女﹐摘花露井邊﹔摘花還自插﹐照井還自憐。窺窺終不罷﹐笑笑自成妍﹐寶釵於此落﹐從來非一年。翠羽成泥去﹐金色尙如鮮﹔此人今不在﹐此物今空傳。

【後周宗懍麟《趾殿詠新井》】當爲醴泉出﹐先令浪井開﹔銅新九龍殿﹐石勝淩�臺。

【鄭翼過《嚴君平古井》】嚴平本髙尙﹐遠蹈古人風﹔賣卜城都﹐流名大漢中。舊井攺人世﹐寒泉久不通﹔年多旣罷渫﹐無禽乃遂空。如何屬秋气﹐惟見落雙桐。

【蘇味道《詠井》】玲瓏映玉檻﹐澄澈瀉銀牀﹔流聲集孔雀﹐帶影出墳羊。桐落秋蛙散﹐桃舒春錦芳﹔帝力終何有﹐機心庶此忘。

頌

【宋孔寧子《井頌》】天髙聽卑﹐載厚流謙﹔揮鋒旣擊﹐跪拜亦沾。惟益有作﹐徳遠事兼﹔明王用汲﹐人具爾瞻。○橋第七敍事

《釋名》云﹕橋﹐水梁也。《爾雅》云﹕梁莫大於溴梁。郭璞注﹕梁卽橋也。或曰﹕梁石橋也。石杠﹝音江。﹞謂之彳奇﹐﹝音寄。﹞亦石橋也。《廣志》云﹕獨木之橋曰榷﹐﹝音角﹞亦曰彳勺。﹝音灼。榷﹐水上橫一木爲渡。彳勺﹐今謂之略彳勺。﹞《說文》曰﹕楚人謂橋爲圮。﹝音夷。﹞凡橋有木梁﹑石梁﹔舟梁謂浮橋﹐卽《詩》所謂造舟爲梁者也。﹝造﹐至也。謂從舟至舟﹐相編爲橋。﹞周文王造舟於渭。秦公子鍼奔晉﹐造舟於河。﹝在蒲阪夏陽津﹐今蒲津浮橋是其處。﹞秦都咸陽﹐渭水貫都﹐造渭橋及橫橋﹐南渡長樂宮。漢作便橋﹐以趨茂陵﹐﹝對便門作橋﹐故亦謂之便門橋。﹞並跨渭﹐以木爲梁。漢又作霸橋﹐以石爲梁。﹝長安又有飲馬橋。洛陽魏晉以前﹐跨洛有浮橋﹔洛北富平津﹐跨河有浮橋﹐卽杜預所建。又有車馬橋。鄂阪有黃橋﹐吳有朱雀橋﹐歷晉逮王惇反後攺爲乘雀橋。又有枝橋﹑羅落橋﹑張侯橋﹝張昭所造﹐故名之。﹞又有赤蘭橋﹑白虎橋﹑雞鳴橋。蜀有七橋﹕一衝裏橋﹐二橋﹐三江橋﹐四萬里橋﹐五夷裏橋﹐六﹛卞﹜橋﹐七長升橋﹝云李冰造﹐上應七星。﹞又有雁橋﹑漢安橋﹝廣一里半﹞。又有陰平橋﹑升仙橋﹝相如題者﹞。襄陽有木蘭橋﹐一名豬蘭橋﹔雀鼠谷有魯班橋﹐上方有鬼橋﹔陜城有鴨橋﹔淸河有呂母橋﹔章安有赤蘭橋﹐上虞有百官橋﹔仇池有博山橋﹑覆津橋﹑鹿角橋﹐泗水有石橋﹐張良遇黃石公處也﹔東海有石橋﹐秦始皇造﹐欲過海也﹔後涼有通順橋﹐在惇煌﹔後燕有五丈橋。此皆晉魏已前昭昭尢著也。﹞

事對

【造舟鞭石】造舟事見上敍事中。《齊地記》曰﹕秦始皇作石橋﹐欲渡海觀日出處。舊說始皇以術召石﹐石自行。至今皆東首﹐隱軫似鞭撻瘢﹐勢似馳逐。

【飛洛浮河】成公綏《洛禊賦》曰﹕飛橋浮濟﹐造舟爲梁。《春秋後傳》曰﹕赧王三十八年﹐秦始作浮橋於河。

【舉杯受履】王隱《晉書》曰﹕杜預啟河橋於富平津。眾論以爲﹐殷周所都﹐經聖賢而不作者﹐必不可故也。預曰「造舟爲梁﹐則河橋之謂也。」遂作橋成。上從百官臨會﹐舉杯勸杜預曰「非君此橋不立也。」預曰「非陛下之明﹐臣亦不獲奉成聖制。」《史記》曰﹕張良嘗遊下邳圯上。有一老父衣褐至良所﹐直墮其履圯下﹐顧謂良﹕「孺子下取履。」良因長跪授之。父以足納履﹐笑去。作期來﹐云孺子可教。徐廣注曰﹕圯﹐橋也。

【潛犀陷馬】常璩《華陽國誌》曰﹕蜀郡蒲江有七橋﹐直西門鄲江曰衝裏橋﹐西南石牛門曰﹐下石犀所潛泉也。《魏志》曰﹕景元四年伐蜀﹐鐘會先命牙門將許儀在前理道﹐會在後行。而橋穿陷馬足﹐於是斬儀。

【蒼蛟白獺】祖臺上《誌怪》曰﹕義興郡溪渚長橋下有蒼蛟﹐吞啖人。周處執劍橋側伺﹐久之遇出。於是懸自橋上投下蛟背﹐而刺蛟數創﹐流血滿溪﹐自郡渚至太湖句浦乃死。周處《風土記》曰﹕陽羨縣前有大橋﹐下有獺。將有兵動﹐獺出穴口﹐西向而嗥。

【河厲溴梁】段國《沙洲記》曰﹕吐谷渾於河上作橋﹐謂之河厲﹐長一百五十步。橋兩岸累石作址階﹐節節相次﹐大材縱橫﹐更相鎭壓。《爾雅》云﹕梁莫大於溴梁。郭璞注云﹕梁卽橋也。

【萬里五丈】常璩《華陽國誌》曰﹕蜀郡大城南門曰江橋﹐自江橋南渡曰萬里橋﹐西上曰夷橋﹐從衝裏橋西北逝曰長升橋。崔鴻《後燕錄》曰﹕慕容垂與劉牢之戰於五橋澤﹐晉大敗。車騎慕容徳等引兵要牢之五丈橋。牢之馳馬跳五丈澗﹐會符丕救至而免。

【應星似虹】常璩《華陽國誌》曰﹕李冰造七橋﹐上應七星。故光武謂吳漢曰「安軍宜在七星橋間也。」周處《風土記》曰﹕陽羨縣前有大橋﹐南北七十二丈。橋中髙起﹐有似虹形。袁君所立。

【牽牛飲馬】《三輔黃圖》曰﹕秦始皇兼天下﹐都咸陽﹐營宮殿。端門四達﹐以則紫宮﹔渭水貫都﹐以象天漢﹐橫橋南渡﹐以法牽牛。《三輔故事》曰﹕漢丞相夏侯嬰墓在飲馬橋東入道南。今俗人謂之馬冢也。

【張侯呂母】山謙之《丹陽記》曰﹕大長安道西張侯橋者﹐本張子布宅處也。郭緣生《述徵記》曰﹕壽張縣梁山際淸水﹐呂母宅在山北﹐東北過水。呂母梁積石猶在。

【車馬螭龍】華延俊《洛陽記》曰﹕城西車馬橋﹐去城十三里。張衡《思玄賦》曰﹕服靈龜以負砥﹐亙螭龍之飛梁。

【擊楹折柱】環濟《吳紀》曰﹕孫權赤烏八年夏﹐有雷霆犯宮門柱﹐又擊商津大橋楹。魚豢《魏略》曰﹕景初中﹐洛陽城東橋﹑城西橋﹑洛水浮橋﹐三柱三折。三柱﹐三公象也。時徭役大興﹐三公垂頭隱匿﹐故也。

【比黿鼉浮魚鱉】《紀年》曰﹕周穆王三十七年﹐東至於九江﹐比黿鼉以爲梁。王充《論衡》曰﹕髙麗國侍婢﹐有气如雞子來﹐吞之有身﹐生子名東明。東明善射﹐王恐其害國﹐欲殺之。東明走至淹水﹐以弓擊水﹐魚鱉浮爲橋。旣渡﹐魚鱉解散。

【張飛斷吳漢鋸】《蜀志》曰﹕先主爲曹公所追﹐張飛相後﹐據水斷橋﹐無敢近者。《東觀漢記》曰﹕公孫述大司馬田戌﹐將兵﹐下江開。至南郡﹐據浮橋於江水。吳漢鋸絕橫橋﹐大破之。

【漢宣登晉惠捨】《漢書》曰﹕宣帝自甘泉宿池陽宮﹐蠻夷君長侯王迎者數萬人﹐夾道陳。上登渭橋﹐咸稱萬歲。王隱《晉書》﹕惠帝太安二年九月丁丑﹐上捨於河橋。

【尾生期豫讓寢】《抱朴子》曰﹕尾生與婦人期橋下﹐水至不去﹐以至溺死。𨿽有信不如無也。樂資《春秋後傳》﹕趙襄子遊於圃中﹐至於梁﹐馬卻不肯進。靑笄爲驂乘﹐襄子曰「進視梁下﹐前類有人。」靑笄進視梁下﹐豫讓卻寢﹐佯爲死人。靑笄云「長者且有大事。」

詩

【唐太宗《賦得浮橋》】曲岸非千里﹐橋斜異七星﹔暫低逢輦度﹐還髙值浪驚。水搖文動﹐纜轉錦花縈﹔遠近隨輪影﹐輕重應人行。

【梁庾肩吾《石橋》】秦王金作柱﹐漢帝玉爲梁﹔仙人飛往易﹐道士出歸難。

【後周王褒《和庾司水修渭橋》】東流仰天漢﹐南渡似牽牛﹔長堤通甬道﹐飛梁跨造舟。使者開金堰﹐太守擁河流﹔廣陵候濤水﹐荊峽望陽侯。波生從故舶﹐沙漲湧新洲﹐天星識辧對﹐檢玉應沈鉤。空悅浮�賦﹐非復采蓮謳。

【後周宗羈《登渭橋》】仲山朝飲馬﹐還坐渭橋中﹔南瞻臨別館﹐北望盡離宮。四面衣裾合﹐三條冠蓋通﹔蘭香想和季﹐�起憶成公。圯上相知早﹐雞鳴幸共同。

【周庾信《在司水看修渭橋》】大夫參下位﹐司職渭之陽﹔富平移鎖柱﹐甘泉運石梁。跨虹連絕岸﹐浮黿續斷航﹔春舟鸚鵡色﹐流水桃花香。星精逢漢帝﹐釣叟遇周王﹔平堤石岸直﹐髙堰柳枝長。羨言杜元凱﹐河橋獨舉觴。

【張文琮《賦橋》】造舟浮渭日﹐鞭石表秦初﹔星文遙瀉漢﹐虹勢尙淩虛。已授文成履﹐空題武騎書﹔別有臨濠上﹐棲偃獨觀魚。○關第八敍事

鄭玄注《禮記》曰﹕關﹐境上門也。《月令章句》云﹕關在境﹐所以察出禦入也。《漢書》云﹕在天文兩河間﹐有天關星。《周禮》﹕司關掌國貨之節﹐以聽關﹐故有關之賦。國凶禮則無門關之徵。﹝徵亦賦也。﹞按春秋之時﹐騎境皆有關門﹐以察行李。魯有六關﹐﹝臧文仲廢六關是也。﹞楚有昭關﹐﹝伍子胥逃楚﹐關吏拘之﹐脇以吞珠之事是也。﹞秦地西有隴關﹐東有函谷關﹑臨晉關﹐﹝今蒲津關所在。﹞南有關﹑武關﹐爲關中。﹝武關卽秦詐楚之處。﹞《漢書》云﹕漢興都關中﹐置關都尉﹐以察僞遊﹐用傳出入。﹝傳卽今之過所也。﹞漢文除關無用傳﹐漢景復置用傳。漢武時﹐楊僕徵南越有功﹐恥爲關外人﹐爲徙函谷關於新安。《洛陽記》云﹕漢洛陽四關﹐東成臯關﹐南伊闕關﹐西函谷關﹐北孟津關。﹝秦有楡中關﹐在邊郡﹔漢有玉門關﹑陽關﹑五原關﹑蕭關﹐在邊郡。天井關在太行山﹐居庸關在上谷﹐江關在吳﹐壺關在上黨﹐橫浦關﹑湟溪關在越。後漢有散關﹑斜谷關﹐在秦西南﹐藍田關在秦南﹐廣城關﹑に轅關﹑旋門關﹑鄂阪關在洛陽﹐白水關在南郊﹐爵離關在河西。魏有潼關﹐在函谷西﹐金門關在函谷東﹔蜀有陽安關﹐晉有馬溺關﹐在望都縣。井陘關﹑髙梁關在趙地。延壽關在新城﹐淸泥關在秦西南﹐太行關在上黨﹐鴻上關在中山﹐白馬關在沙洲﹐銅關﹑鐵關在吳﹐薊關在盧氏縣﹐衝關在蒲阪南﹐馬耳關﹑皇蘭關在邊郡。﹞

事對

【北守東封】《東觀漢記》曰﹕王梁爲中郎將﹐與景丹蔡遵合擊蠻﹐破之﹐詔梁別北守天中關。又曰﹕隗囂將王元謂囂曰「請以一丸泥﹐爲大王東封函谷關﹐此萬代一時也。」

【賓叩旅悅】《周禮》曰﹕凡四方賓客叩關﹐譏而不禁﹐則天下之行旅皆悅﹐而願出於其路矣。

【廢六據兩】《左傳》曰﹕臧文仲不仁者三﹕下展禽﹐廢六關﹐妾織蒲。《漢書》曰﹕孝武時﹐霍去病擊破匈奴左右地﹐分置武威等四郡﹐據兩關。

【秦詐漢徙】譙周《古史考》曰﹕秦君遺楚子書曰﹕願與會武關面相結。楚子往。秦君詐令一將軍伏兵武關﹐稱爲秦王﹐楚子至則閉關。《漢書》曰﹕武帝元鼎三年冬﹐徙函谷關於新安﹐以故關爲弘農縣。

【飛牡亡珠】《漢書》曰﹕函谷關﹐成帝元延元年﹐函谷關決門﹐牡自亡。谷永對曰﹕函谷拒山東之險。關﹐守國之固﹐將去焉﹐故牡飛。《吳越春秋》曰﹕伍子胥奔吳﹐到昭關﹐關吏欲執之。伍子胥曰「上之所索者﹐以我有美珠。今我已亡之矣。」將告子取吞之。關吏因捨焉。

【楚塞蜀門】《戰國策》曰﹕楚有汾陘之塞。桓寬《鹽鐵論》曰﹕楚自陘山設關以拒秦。左思《蜀都賦》曰﹕廓靈關以爲門。【察禦何畱】察禦見敍事。《漢書》云﹕廚傳勿捨﹐關津何畱。何﹐謂問是何人而停畱之云。何﹐呵也。

【石臺銅嶺】酈元注《水經》曰﹕居庸關山上有石臺三層﹐蓋古關之侯臺也。董覽《吳地記》﹕穹崇山東兩嶺相趨﹐名曰銅嶺。

【白馬靑牛】劉向《七略》曰﹕公孫龍持白馬之論以度關。《關令內傳》曰﹕周元極元年﹐歲在癸丑﹐冬十有二月二十五日﹐老子度函谷關。關令尹喜先敕門吏曰「若有老翁從東來﹐乘靑牛薄板車﹐勿聽過關。」其日果見老翁乘靑牛車求度關﹐授喜《道徳經》五千。

【棄解印】《漢書》曰﹕初終軍從濟南當詣博士﹐步入關。關吏與軍﹐棄而去。範曄《後漢書》曰﹕李固爲廣漢駱令﹐至白水關﹐解印綬還漢中。【裹傳封符】張瑩《漢南記》曰﹕郭丹絕迹棄軍﹐纏節裹傳﹐從武關出謁更始。《東觀漢記》曰﹕郭丹﹐字少卿﹐初之長安﹐買入關符﹐已入。封符乞人﹐嘆曰「不乘使者車不出關矣﹗」

【白水靑泥】劉澄之《梁州記》曰﹕關地西南百八十里﹐有白水關。昔李固解印綬處。孫嚴《宋書》曰﹕髙祖北伐﹐沈田子入武關﹐屯靑泥。姚泓自率大眾數萬奄至靑泥關。

【春斗冬奎】《太公金匱》曰﹕春三月斗星爲天關﹐戰背天關﹐向天梁﹐敵不可當。又曰﹕冬月奎星爲天關。

【雞鳴馬入】《史記》曰﹕秦王囚孟嘗君﹐遂變名姓。夜半至函谷關。關法﹕雞鳴出客。孟嘗君恐追至﹐客有居下坐者﹐能爲雞鳴﹐遂發傳出。食頃追果至。郭子橫《洞冥記》曰﹕東方朔得神馬一匹﹐髙九尺。武帝問朔是何獸也﹖朔曰「此王母乘靈光之輦﹐以適東王公之舍。」稅此馬於芝田。臣之王公之壇﹐因騎繞日三匝﹐此馬入漢關門猶未掩。

【金城玉門】闞る《上地十三洲記》曰﹕金城郡有金城關。《漢書》曰﹕上黨有井關﹐惇煌龍勒有玉門關陽關。

【識異言禁遊宦】《禮記》曰﹕關執禁以譏﹐禁異服﹐識異言。鄭玄注﹕譏﹐呵察之也。賈子曰﹕關所以禁遊宦諸侯﹐乃無得出焉。

【襟帶咽喉擊柝反拒】李尢《函谷關銘》曰﹕函谷險要﹐襟帶咽喉。張衡《西京賦》曰﹕關門反拒﹐漢得久長。又《東京賦》曰﹕函谷擊柝於東西﹐朝延顚覆而莫持。

賦

【後漢李尢《函谷關賦》】惟皇漢之休烈兮﹐包八極以據中﹔混無外之兮﹐惟唐典以極崇。萬國喜而洞洽兮﹐向天衢以流通﹔襟要約之險固兮﹐制關鍵以擒並。其南則有蒼梧荔浦﹐離水謝沐。淮浦零中﹐以窮海陸。於北則有蕭居天井。壺口石陘﹐貫越代朔﹐以臨胡庭﹔緣邊邪指﹐陽會玉門﹐淩測龍推﹐或置以西。於西則有隨隴武夷﹐白水江零﹐沔漢阻曲﹐路田山泉﹔奮水遼溢﹐連落是經。爰周覽以泛觀兮﹐歷眾關以遊目﹔惟誇闊之宏麗兮﹐嗟莫盛於函谷。

【晉江統《函谷關賦》】登彼函谷﹐爰覽邱陵﹔地險逶迆﹐山岡相承。深壑累降﹐修嶺重升。下杳冥而幽暖﹐上穹崇而髙興。帶以河洛﹐重以崤阻﹐經略封畿﹐因固設險﹔異服則呵﹐奇言必撿。遏姦宄於未芽﹐殿邪僞於萌漸。及文仲之斯廢﹐乃違仁而受貶。聖王制典﹐蓋以防淫﹔萬里順軌﹐疆場不侵。撫四夷而守境﹐豈恃阻於髙岑﹔彼桀紂以顚墜﹐非山河而不深。顧晉平之愛險﹐獲汝叔之忠箴﹔鄙魏武之墜志﹐嘉吳起之弘心。末代陵遲﹐惡嬴氏之叛渙﹐乃因玆而自增。下淩上替﹐山冢崩。覽孟嘗之獲免﹐賴博愛而多寵。惟七國之西徵﹐仰斯阻而震恐﹔豈奧險之難犯﹐將羣帥之無勇。咨漢祖之絕關﹐又見敗於項。尹喜爰處﹐觀妙研情﹐李老西䢐﹐五千遺聲。張祿旣入﹐穰侯乃傾﹐營陵之出﹐稟築由生。衛鞅及商﹐喪宗摧名﹐終軍棄﹐擁節飛榮。睹浮僞於末俗﹐思玄眞乎大庭。

詩

【唐太宗《入潼關》】崤函稱地險﹐襟帶壯兩京﹔霜峯直臨道﹐冰河曲繞城﹔古木參差影﹐寒猿斷續聲﹔冠蓋往來合﹐風塵朝夕驚。髙談先馬渡﹐僞曉預雞鳴﹔棄懷遠志﹐封泥負壯情。向有眞人气﹐安知名不名。

【陳周弘正《入武關》】武關設地險﹐遊客好回﹔將軍天上落﹐童子棄來。揮汗成�雨﹐車馬塵埃﹔雞鳴不可信﹐天曉莫先開。

【隋虞茂《入關絕句》】隴�低不散﹐黃河咽復流﹔關山多道裏﹐相接幾重愁。

【徐賢妃《秋風函谷應詔》】秋風起函谷﹐朔气動河山﹔偃松千嶺上﹐雜雨二陵間。泫�愁廣隰﹐落日慘重關﹔此時飄紫气﹐應詔眞人還。

【來濟《出玉關絕句》】斂轡遵龍漢﹐銜棲度玉關﹔今日流沙外﹐垂涕念生還。

【李行言《秋晚度廢關》】秦郊平舊險﹐周徳眷遺黎﹔始聞淸夜柝﹐俄見落封泥。物色來無限﹐津途去不迷﹔空亭誰問馬﹐關戍但鳴雞。山月寒彌淨﹐河風曉更淒﹔贈言楊伯起﹐非復是關西。

【宋之問《過函谷關》】二百四十載﹐海向河紛紛﹔六國兵同合﹐七雄勢未分。從成拒秦帝﹐策決問蘇君﹔雞鳴將狗盜﹐論徳不論勛。

【楊齊哲《過函谷關》】地險崤陵北﹐途經分陜東﹔逶迆泉石盡﹐荒涼古塞空。川光流曉日﹐樹影散朝風﹔聖徳今無外﹐何處是關中。

箴

【後漢崔瑗《關都尉箴》】茫茫九州﹐據爲關津﹔唐堯積徳﹐三代仁。越季不軌﹐爰失厥人﹔聖賢不用﹐頑へ是親。漢潰武關﹐項破函谷﹔秦王子嬰﹐縊爲禽僕。尉臣司關﹐敢告並轂。

卷八州郡部○總敍州郡第一敍事

《河圖括地象》曰﹕天有九道﹐地有九州﹔天有九部八紀﹐地有九州八柱。昆侖之墟﹐下洞含右﹔赤縣之州﹐是爲中則。東南曰神州﹐正南曰迎州﹐﹝一曰次州。﹞西南曰戎州。正西日拾州﹐中央曰冀州﹐西北曰柱州﹐﹝一作括州。﹞正北曰玄州﹐﹝亦曰宮州﹐又曰齊州。﹞東北曰咸州﹐﹝一作薄州。﹞正東曰陽州。天下九州﹐內效中域﹐以盡地化。《鄒子》曰﹕中國於天下﹐八十一分﹐居其一分耳。中國名赤縣﹐赤縣內有九州﹐禹之敍九州是也﹐不得爲州數。中國外如赤縣州者九﹐謂之九州﹐有裨海環之。如一區中者﹐乃爲一州﹐如此者九﹐乃有大瀛海環其外。天地之際焉。《河圖括地象》曰﹕昆侖東南地方五千里﹐名神州。中有五山﹐帝王居之。《尙書》曰﹕禹別九州﹐九州攸同。﹝堯遭洪水﹐使禹治之。至舜卽位﹐分冀州爲幽州﹑並州﹐分靑州爲營州﹐始置十二州。禹受命﹐復爲九州。殷湯受命﹐因夏九州也。《河圖》曰﹕《九州殊題》﹕水泉剛柔各異。靑徐角羽集﹐寬舒遲﹐人聲緩﹐其泉酸以咸。荊揚角徵會﹐气漂輕﹐人聲急﹐其泉酸爲苦。梁州商徵接﹐剛勇漂﹐人聲騫﹐其泉苦以辛。兗豫宮徵合﹐平靜有慮﹐人聲喘﹐其泉甘以苦。雍冀合商羽﹐端烈﹐人聲捷﹐其泉辛以咸。﹞《輿地誌》曰﹕至周成王時﹐周公作輔﹐定官分職﹐攺禹九州。以徐梁合之於靑雍﹐分冀州之域爲幽並二州。大司徒之法﹕五黨爲州﹐職方氏掌天下之地﹐辧九州之國﹐保章氏掌天文﹐以星土辧九州之地。所封之國﹐皆有分星﹐以視吉凶。秦始皇並天下﹐分置三十六郡。﹝三十六者﹐三川﹑河東﹑南陽﹑南郡﹑九江﹑鄣郡﹑會稽﹑潁川﹑碭郡﹑四水﹑薛郡﹑東郡﹑瑯邪﹑齊郡﹑上谷﹑漁陽﹑右北平﹑遼西﹑遼東﹑代郡﹑鉅鹿﹑邯鄲﹑上黨﹑太原﹑雲中﹑九原﹑雁門﹑上郡﹑隴西﹑北地﹑漢中﹑巴郡﹑蜀郡﹑黔中﹑長沙﹐凡三十五。與內史爲三十六。﹞郡各領縣。縣萬戶已上爲令﹐減萬戶爲長。平百越﹐又置四郡﹐﹝閩中﹑南海﹑桂林﹑象郡。﹞合四十郡。郡置一守﹑一丞﹑兩尉﹐以典之﹐監侍禦史掌監諸郡。漢有天下﹐王侯郡國並置焉。迄於平帝﹐戶口繁息﹐凡新置郡國六十七。與秦三十六合一百三。攺周雍州曰涼州﹐復置夏之徐梁二州﹐而攺梁曰益。北置朔方﹐南有交址﹐別置二刺史﹐凡十三部。﹝涼﹑益﹑荊﹑揚﹑靑﹑豫﹑衮﹑徐﹑幽﹑並﹑冀十一州。交址﹑朔方二刺史﹐合十三部。刺史十三人﹐各掌一州。﹞《續漢書郡國志》曰﹕光武中興﹐命並省郡國。明章和至於順帝﹐凡郡國一百五﹐仍爲十三部。﹝河南尹﹑河東﹑弘農﹑京兆尹﹑左馮翊﹑右扶風﹐司隸校尉所部也。潁州﹑汝南﹑梁國﹑沛國﹑陳國﹑魯國﹑豫州刺史所部也。魏郡﹑鉅鹿﹑常山國﹑中山國﹑安平國﹑河間國﹑淸河國﹑趙國﹑渤海﹑冀州剌史所部也。畱陽﹑東郡﹑東平國﹑任城國﹑太山﹑齊北國﹑山陽﹑濟陽﹑兗州刺史所部也。﹑東海國﹑瑯邪國﹑彭城國﹑廣陵﹑下邳國﹐徐州剌史所部也。濟陽﹑南平﹑問原﹑樂北國﹑北海國﹑東萊﹑齊國﹑靑州刺史所部也。南陽﹑南郡﹑江夏﹑零陵﹑桂杜陽﹑武陵﹑長沙﹐荊州刺史所部也。九江﹑丹陽﹑廬江﹑會稽﹑吳郡﹑豫章﹐揚州刺史所部也。漢中﹑巴郡﹑廣漢﹑蜀郡﹑犍爲﹑﹑越西﹑益州﹑永昌﹑廣漢屬國﹑蜀郡屬國﹑犍爲屬國﹐益州刺史所部也。隴西﹑漢陽﹑武都﹑金城﹑安定﹑北地﹑武威﹑張掖﹑酒泉﹑惇煌﹑張掖屬國﹑居延屬國﹐涼州刺史所部也。上黨﹑太原﹑上郡﹑西河﹑五原﹑�中﹑定襄﹑雁門﹑朔方﹐並州刺史所部也。涿郡﹑廣陽﹑代郡﹑上谷﹑漁陽﹑北平﹑遼西﹑遼東﹑玄菟﹑樂浪﹑遼東屬國﹐幽州刺史所部也。南海﹑蒼梧﹑郁林﹑合浦﹑交址﹑九眞﹑日南﹐交州刺史所部也。縣邑道侯國千一百八十一﹐戶六百六十九萬八千六百三十一﹐口四千九百一十五萬二百二十。至桓帝又置三郡﹐髙陽﹑髙涼﹑博陵是也。靈帝又置三郡﹐南安﹑鄱陽﹑廬陵是也。﹞《括地誌》曰﹕魏武輔正﹐吳蜀三方鼎峙﹐疆埸不定。漢建安中置郡十二﹔﹝新興﹑樂平﹑西平﹑新平﹑略陽﹑陰平﹑帶方﹑譙郡﹑樂陵﹑章武﹑南陽﹑襄陵是也。又省上郡﹑朔方﹑五原﹑雲中﹑定襄﹑漁陽﹑廬江等七郡。﹞文帝受禪﹐又置七郡﹐﹝朝歌﹑陽平﹑弋陽﹑魏興﹑新城﹑義陽﹑安丰是也。﹞明帝置六郡﹔﹝平公孫度得遼西﹑遼東﹑帝方﹑玄菟﹑樂浪﹐又置上庸一郡。﹞少帝又置平陽一郡﹐並得漢舊郡國五十四﹐平蜀得二十郡。﹝劉備初置郡九﹕巴東﹑巴西﹑櫬潼﹑江陽﹑文山﹑漢嘉﹑朱提﹑雲南﹑涪陵﹐並得漢舊巴郡﹐廣漢﹑犍爲﹑﹑越西﹑益州﹑漢中﹑永昌﹑南安﹑武都是也。﹞晉太康平吳之後﹐天下一統﹐﹝平吳得州四﹕交﹑廣﹑荊﹑揚也。郡四十三﹕孫權置臨賀﹑武昌﹑朱崖﹑新安﹑廬陵五郡﹐孫亮又置臨川﹑臨海﹑衡陽﹑湘東四郡﹐孫休置天門﹑建平﹑建安﹑合浦四郡﹐孫告置始安﹑始興﹑邵陵﹑安成﹑新昌﹑武平﹑九徳﹑吳興﹑東陽﹑桂林﹑滎陽等十一郡﹐因立宜陽一郡﹐並漢十八郡﹐合四十三郡。﹞凡州十六。﹝《太康地記》曰﹕司﹑冀﹑兗﹑豫﹑荊﹑揚﹑徐﹑靑﹑幽﹑並﹑雍﹑涼﹑梁﹑益﹑交﹑廣是也。﹞晉自蕩陰敗後﹐羌羯交侵。至於劉曜陷洛陽﹐於是司﹑冀﹑雍﹑涼﹑靑﹑並﹑兗﹑豫﹑幽﹑平﹑秦﹑營﹐十二州並淪沒矣。後魏孝文帝都洛陽﹐開拓土宇。明帝熙平元年﹐凡州四十六﹐鎭十二﹐郡國二百八十九矣。天平年﹐凡州六十八。至武定年﹐凡州一百一十一﹐郡五百一十九。周明帝受魏禪﹐至大象二年﹐凡州二百一十一。隋文帝受周禪﹐至開皇三年﹐罷天下郡﹐其縣但隸州而已。九年平陳已後﹐四海一家。大業三年﹐罷州爲郡﹐四年大簿﹐凡郡國一百八十三。唐貞觀十三年大簿﹐凡州府三百五十八﹐﹝雍﹑華﹑同﹑宜﹑岐﹑隴﹑幽﹑涇﹑寧﹐州都督府﹔坊﹑延﹐原都督府﹐靈州都督府﹔丹﹐夏都督府﹔銀﹑孟﹐勝州都督府﹔綏﹑慶﹑家﹑蒲﹑虞﹑汾﹑絳﹑秦﹑晉﹑隰﹑慈﹑呂﹑石﹐潞州都督府﹔沁﹑韓﹑澤﹐岱州都督府﹔忻﹑朔﹑蔚﹑云﹐並州都督府﹔其﹑嵐﹑懷﹐相州都督府﹔衛﹑黎﹑﹑邢﹑霸﹑博﹑冀﹑徳﹑觀﹑深﹑瀛﹑滄﹑定﹑恆﹑並﹑幽﹑易﹑嬀﹑檀﹑平﹑明﹐營州都督府﹔遼﹑師﹑昌﹑崇﹑楨﹑威﹑虢﹑陜﹑谷﹑唐﹑兗﹑陳﹑潁﹐徐州都督府﹔滑﹑泗﹑譙﹑豫﹑毫﹑密﹑靑﹑濟﹑濮﹑萊﹐齊州都督府﹔滔﹑宋﹑鄆﹑許﹑冀﹑曹﹑海﹑沂﹐洛州都督府﹔鄭﹑汴﹑汝﹑襄﹐夔州都督府﹔萬﹑開﹑隨﹑硤﹑蓬﹑鳳﹑忠﹑渠﹑通﹑集﹑興﹑利﹑溫﹑復﹑合﹑鄧﹑歸﹐荊州都督府﹑梁州都督府﹔均﹑靜﹑金﹑巴﹑商﹑洋﹑淪﹑房﹑壁﹑閬﹑始﹑梓﹑資﹑嘉﹑陵﹑果﹐遂州都督府﹑益州都督府﹔綿﹑大﹑榮﹑眉﹑雅﹑普﹑翼﹑茂州都督府﹔簡﹑向﹑塗﹑戎都督府﹑瀘州都督府﹑州都督府﹔冉﹑笮﹑維﹑徼﹑穹﹑郎﹑協﹑曲﹑褒﹑靡﹑微﹑姚﹑仿﹑州﹑匡﹑宗﹑尹﹑曾州﹑樂﹑鉤﹑昆﹑陽﹑光﹑蘄﹑申﹑壽﹑昌﹑豪﹑廬﹑沔﹑荊﹑揚州都督府﹔除﹑楚﹑和﹐安州都督府﹔黃﹐秦州都督府﹔成﹑武﹑渭﹐蘭州都督府﹔河﹑鄯﹑廓﹑儒﹑岷﹑洮﹑宕﹑臺﹑橋﹐梁州都督府﹔肅﹑甘﹑瓜﹑沙﹑尹﹑芳﹑文﹐松州都督府﹔扶﹑居﹑巖﹑奉﹑雅﹑叢﹑遠﹑其﹑生﹑諸﹑眞﹑都﹑闊﹑出﹑老﹑懿﹑河﹑湊﹑般﹑鐘﹑匐﹑厥﹑器﹑調﹑流﹑邇﹑率﹑序﹑淳﹐軌洲都督府﹔漳﹑津﹑泣﹑玉﹑彭﹑佑﹑蛾﹐疊州都督府﹔龍﹑會﹐潭州都督府﹔費﹑江﹑涪﹑鄂﹑郢﹑潤﹑施﹑郎﹑嶽﹐黔州都督府﹔睦﹑括﹑常﹑撫﹑郴﹑臺﹑饒﹑虔﹑衡﹑永﹑郡﹑連﹑婺﹑道﹑吉﹐越州都督府﹑洪州都督府﹔袁﹑杭﹑宣﹑湖﹑蘇﹑歙﹑辰﹑至﹑南﹑夷﹑應﹑琰﹑莊﹑祥﹑充﹑播﹑年﹑恩﹐髙州都督府﹔循﹑建﹑振﹑昭﹑韶﹐廣州都督府﹔羅﹐崖州都督府﹔繡﹑辧﹑端﹑新﹑春﹑氵沓﹑竇﹑邑﹑潮﹑賀﹑封﹑梧﹑蒙﹑卽﹑龍﹐桂州都督府﹔廉﹑賓﹑藥﹑泉﹑欽﹑橫﹑貴﹑藤﹑象﹐交州都督府﹔儋﹑雷﹑峯﹑融﹑容﹑爰﹐龔州都督府﹔澄﹑燕﹑演﹑白﹑景﹑林﹑義﹑智﹐州都督府﹔儋﹐崖州是也。凡縣一千五百五十一。至十四年﹐西克髙昌﹐又置西州都護府及庭州﹐並六縣。通前凡三百六十州。﹞依敍之爲十道也。

事對

【九圍百郡】《毛詩》曰﹕帝命式於九圍。《漢書》曰﹕凡郡國一百三。

【八輔九州】張衡《靈憲》曰﹕中州含靈﹐外制八輔。《尙書》曰﹕禹別九州。

【九有十都】《尙書》曰﹕以有九有之師﹐爰革夏正。注云﹕九有﹐九州也。《尙書大傳》曰﹕五里爲邑﹐十里爲都﹐十都爲師﹐州十一師。

【神州裨縣】《河圖》曰﹕昆侖東南地方﹐五千里神州。《史記》曰﹕中國赤縣﹐有裨海環之。

【三輔六郡】《漢書》曰﹕京兆尹﹑左馮翊﹑右扶風爲三輔﹐金城﹑隴西﹑天水﹑安定﹑北地﹑上都爲六郡。

【六輔三河】《漢書》韋昭謂河東﹑河南﹑河內爲三河﹐兼三輔﹐爲六輔。

【殊題含類】《河圖》曰﹕《九州殊題》﹕水泉剛柔各異。《春秋說題辭》曰﹕州之言殊也。言殊含同類﹐異其界也。

【涼徐魯】《漢書》攺雍州爲涼州。《尙書》曰﹕海岱及淮惟徐州。《漢官解詁》曰﹕涼黑水﹐徐魯惟沂。

贊

【蕭子顯《齊書郡國志贊》】郡國旣建﹐因州而部﹔離過十三﹐合不逾九。分城列邑﹐名號卽阜﹔遷移區並﹐代王代有。

○河南道第二

敍事

河南道者﹐禹貢豫﹑徐﹑靑﹑兗四州之域﹐﹝《尙書》曰﹕荊河惟豫州﹐濟河惟兗州﹐海岱及淮惟徐州﹐海岱惟靑州。按《尙書》﹕兗州西北距河﹐謂古九河也。九河塡塞﹐今之河北博徳﹑倉﹑棣等州﹐卽古兗州之地。今爲河北道矣。《漢書天文志》曰﹕房心爲豫州﹐虛危爲靑州﹐奎婁胃爲徐州﹐角亢氐爲兗州之分野也。﹞北距河﹐東至海﹐南及淮﹐西至荊山﹐盡其地也。河南府﹐周地也。風雨之所交也﹐陰陽之和也。日至之景尺有五寸﹐謂之地中。昔周公營洛邑﹐至平王居之。宋州﹐宋地也。﹝古豫州域﹐﹞古商邱也。閼伯之墟﹐周封微子﹐是爲宋也。﹝《漢書地理誌》云﹕房心爲豫州﹐宋之分野。﹞漢代梁孝王都之。靑州﹐齊地也。古爽鳩氏之墟﹐周封太公於營邱爲齊也。﹝今臨淄縣。﹞兗州﹐魯地也。﹝魯今曲阜縣也。按《漢書地理誌》云﹕奎婁爲魯﹐屬古徐州。﹞古少昊氏之墟。周封周公﹐後爲魯侯。陳州﹐陳地也。﹝古豫州域。﹞平王東遷﹐鄭武公居之。﹝今新鄭。﹞其後韓哀侯滅鄭而居其地。﹝韓貞子初都河北之平陽﹐哀侯徙焉。﹞東自豫許﹐略汝鄧而西得河南府之陽翟﹑福昌﹑新安﹐盡韓地也。﹝按《漢書地理誌》陳﹑韓﹑鄭﹐並角亢氐之分野。﹞汴州﹐魏地也。魏初居河北﹐﹝魏絳徙居安邑。﹞惠王以安邑近秦﹐乃徙都焉。﹝今汴州大梁城是也。﹞得河南滑州之境﹐分得韓之鄭﹑豫等數州之東界屬於魏也。﹝《地理誌》云﹕魏﹐觜Δ參之分野。﹞

事對

【帝臺天室】《山海經》曰﹕鼓鐘之山﹐帝臺之所以觴百神也。郭璞注曰﹕舉觴宴會﹐則於此山也。今按﹕其山在伊闕西南。《史記》曰﹕周武王曰「我南望嶽鄙﹐粵瞻伊洛﹐無遠天室。」營周居於洛邑而後去之。

【馬阪龍門】戴延之《西徵記》曰﹕次前至黃馬阪去計素緒十里。《易乾鑿度》曰﹕禹鑿龍門﹐辟伊闕。

【邙阜洛川】《西山記》﹕邙山西連東垣﹐亙阜相屬。曹植《洛神賦》曰﹕容與乎陽林﹐流眄乎洛川。

【八關四塞】酈元注《水經》曰﹕漢靈帝以何進爲大將軍﹐將五營士屯都亭﹐置伊闕﹑函谷﹑廣城﹑大谷﹑に轅﹑旋門﹑平津﹑孟津等八關都尉。《洛陽記》曰﹕左成臯﹐右函谷﹐前有伊闕﹐背孟津﹐此四塞之固。

【に轅郟辱阝】闞る《十三州誌》曰﹕に轅道凡十二曲也。今按﹕在緱氏縣東南。《左傳》曰﹕成王定鼎於郟辱阝。

【九阪三川】《穆天子傳》曰﹕天子西升九阪。郭璞注﹕今新安縣十里有九阪。《史記》曰﹕秦襄公初以周地置三川郡。

【金穀銅駝】郭緣生《述徵生》曰﹕金穀﹐谷也。地有金水﹐自太白源南流經此谷﹐注谷水。華延雋《洛陽記》曰﹕兩銅駝在宮之南街﹐東西相向﹐髙九尺。《洛陽記》謂之銅駝街。

【三塗九谷】《左傳》曰﹕四嶽﹑三塗﹐九州之險。杜預釋例曰﹕三塗﹐陸渾山名。張衡《東京賦》曰﹕濯龍芳林﹐九谷八溪。

【方湖曲洛】酈元注《水經》曰﹕華林園景陽山北經方湖。湖中趣禦座石﹐前建蓬萊山。《穆天子傳》﹕東遊於黃澤﹐宿於曲洛。

【梓澤芝田】劉澄之《宋永初山川記》曰﹕梓澤﹐地名﹐去王城二十四里。曹植《洛神賦》曰﹕稅駕乎蘅臯﹐秣駟乎芝田。已上河南府。

【牛蘭狐聚】酈元注《水經》曰﹕牛蘭水﹐出魯陽縣北牛蘭山。《漢書》曰﹕梁縣有憚狐之聚。

【黃陂白水】《水經注》曰﹕黃水積爲黃陂﹐入白水亭城西南。已上汝州。

【虢國虞城】《漢書》曰﹕陜州﹐虢國也。又曰﹕周封太伯後﹐是爲虞公﹐謂之虞城。

【茅津柏谷】杜預云﹕茅津在太陽縣西。《漢武故事》曰﹕帝微行至於柏谷。已上陜州。

【石堤金匱】《水經注》曰﹕石堤山下有祠﹐遁甲開山圖﹔熊耳山有金匱石室。

【鳩裏鴻關】漢衛太子東走至湖﹐藏金鳩裏。《水經注》云﹕漢闕亭東有鴻關。已上虢州。

【北利西平】《十三州誌》曰﹕北利城在上蔡。崔鴻《後燕錄》﹕西平縣屬汝陰。【龍泉羊澗】《後漢書》曰﹕平輿泉有二龍焉。《十三州誌》曰﹕武帝時有白羊出溪澗中。已上豫州。

【西唐南郭】《後漢書》曰﹕髙鳳隱西唐山。《周地圖記》曰﹕後魏於南郭城中置南陽郡。

【蓼國謝城】《漢書》曰﹕湖陽縣﹐故蓼國。《荊州記》曰﹕棘縣有謝城。已上唐州。

【胡國陶丘】《漢書》云﹕汝陰縣故胡國。《晉書》曰﹕汝陰縣有陶丘鄕。

【汝墳潁浸】《毛詩》曰﹕汝墳道化行也。《周禮》曰﹕正南曰荊州﹐其浸潁淇。已上潁州。

【炎都楚徙】《帝王世紀》﹕神農初都陳。《漢書》云﹕楚頃襄王東徙於陳。

【雞水狐邱】《水經注》﹕洧水南出﹐謂之雞籠水。《左傳》﹕楚侵陳﹐克狐邱。已上陳州。

【二潁五都】《成公綏賦》曰﹕俯臨二潁。《魏略》曰﹕以長安﹑譙﹑許昌﹑鄴﹑洛陽爲五都。

【方城曲洧】《左傳》曰﹕楚國方城以爲城。又曰﹕諸侯伐鄭﹐至於曲洧。已上許州。

【蕩渠原圃】《水經注》曰﹕陰溝出陽武縣之蕩渠。《左傳》曰﹕鄭有原圃﹐猶秦之有具圃。

【踐土鴻溝】《左傳》云﹕晉文公作王宮於踐土。注云﹕鄭地。《漢書》曰﹕於榮陽下﹐別河東南爲鴻溝。已上鄭州。

【逢澤汴渠】《漢書》曰﹕逢澤在開封東北。《史記》曰﹕秦孝公使公子會諸侯於逢澤。《西徵記》曰﹕倉坦城南臨汴渠。

【羊湖沙海】《述徵記》曰﹕汴南董生﹐引汴水自羊湖。《戰國策》曰﹕梁君欲得九鼎﹐謀於沙海之上﹐爲日久矣。已上汴州。

【金堤石濟】《漢書》曰﹕河決東郡﹐所築號曰金堤。《述徵記》曰﹕河有一積石﹐謂之石濟。

【蒲邑桃城】《左傳》曰﹕齊侯衛侯胥命於蒲。注曰﹕蒲寧殖邑也。《續漢書》云﹕桃城在燕縣南。已上滑州。

【譙國瀨鄕】《晉書》曰﹕譙國﹐魏明帝分置也。《瀨鄕記》云﹕老子祠在瀨鄕。

【麥邱桑邑】《桓譚新論》曰﹕齊桓公行見麥邱人。《水經注》曰﹕山桑邑俗謂之北平城。已上毫州。

【商邱景毫】《左傳》曰﹕閼伯居商邱。又曰﹕湯有景毫之盟。

【棘璧桐門】《漢書》曰﹕吳楚七國反﹐先擊破梁棘璧。《左傳》曰﹕楚圍宋﹐門於桐門。已上宋州。

【淸水梁山】《述徵記》曰﹕鉅野縣有淸水。又﹕梁山氵祭淸水更屬岱宗。

【無鹽陽谷】《漢書》云﹕無鹽縣近東平國。《左傳》﹕齊侯會於陽谷。已上鄆州。

【荷澤葵邱】《尙書》曰﹕導荷澤﹐被孟瀦。《左傳》曰﹕齊桓公會諸侯於葵邱。

【五丈三】《水經注》曰﹕荷水﹐俗謂之五丈溝。《尙書》曰﹕湯遂伐三。已上曹州。

【谷林瓠子】《呂氏春秋》曰﹕堯葬谷林。《漢書》曰﹕河決瓠子堤。已上濮州。

【秦亭盧邑】《左傳》曰﹕魯築亭於秦。杜預注云﹕範縣西北有秦亭。又曰﹕髙弱以盧叛。杜預注曰﹕盧﹐齊髙氏邑。

【狼水魚山】《水經注》曰﹕狼水出大鑑山狼溪﹐西北流﹐經谷城西。《漢書》曰﹕武帝瓠子歌曰「吾山平兮鉅野溢。」注﹕吾山﹐卽魚山也。《西徵記》﹕魚山北臨河。已上濟州。

【萊邑蒲臺】《水經注》曰﹕萊蕪縣﹐昔齊景公滅萊﹐萊人播北谷﹐邑落荒蕪﹐故云萊蕪。《三齊略記》曰﹕海側有臺﹐髙八丈。秦始皇於臺下縈蒲ム馬﹐因名蒲臺。

【甲山籠水】《水經注》曰﹕萌水出於甲山。《述徵記》曰﹕梁鄒城西有籠水。或云﹐齊之孝婦﹐湧泉發於宅內﹐以籠覆水﹐所以名曰籠水。已上淄州。

【濟河洙泗】《尙書》曰﹕濟河惟兗州。《禮記》曾子謂子夏曰「吾與汝事夫子於洙泗之間。」

【鳧嶧龜蒙】《毛詩》曰﹕建爾元子﹐俾侯於魯﹐保有鳧嶧﹐遂荒徐宅。又曰﹕奄有龜蒙﹐遂荒大東。已上兗州。

【石堰金輿】晏謨《齊記》曰﹕石塞堰﹐武帝時造。《述徵記》曰﹕朗公金輿山﹐孤峯環秀﹐實神嶺也。

【華泉歷井】《左傳》曰﹕逢丑父使齊頃公下如華泉取飲。《續徵記》曰﹕歷山有井有底﹐與城西南湧泉相通。已上齊州。

【阝城費邑】《左傳》曰﹕阝黎來朝﹐杜預注曰﹕東海昌盧縣東北有阝城。又曰﹕費伯帥師城郎﹐瑯邪費縣也。後爲季氏邑。

【大峴叟岡】伍緝之《從徵記》曰﹕大峴直度山二十五里﹐澗壑洞地﹐崖阪峭曲﹐四嶽三塗﹐不是過也。《水經注》曰﹕小叟岡有水二源﹐雙會東導一川。已上沂州。

【表海營邱】《左傳》曰﹕吳季札聞歌齊之聲﹐曰「表東海者其太公乎﹖」《史記》曰﹕武王封師尙父於齊營邱也。

【天齊地鏡】《漢書》曰﹕齊所以爲齊者﹐以天齊也。蘇林注﹕天中齊也。顧野王輿《述志》曰﹕宋文帝時﹐靑州城南地﹐遠望倒影如水﹐謂之地鏡。已上靑州。

【龍溝鵠壠】《續述證記》曰﹕彭城水五溝到龍溝五里。張華《博物志》曰﹕徐君宮人生卵﹐以爲不祥﹐棄之水濱。有犬名鵠蒼﹐銜卵以歸﹐遂生兒﹐爲堰王。後鵠蒼臨死生角而九尾﹐實黃龍也。葬之徐裏中﹐見有狗壠存焉。

【西楚北陵】《漢書》曰﹕項羽自立爲西楚霸王﹐都彭城。《晉書太康地誌》有北陵縣﹐屬下邳。已上徐州。

【邸閣濠梁】《西徵記》曰﹕宿預城下邳之中路舊邸閣。《述徵記》曰﹕濠汜﹐水公也﹐其水注泗有舊魚梁。莊子遊於濠梁﹐則此地也。

【白樓朱矢】侯滔《北徵記》曰﹕下邳城﹐韓信所都也。中城呂布所守﹐南臨白樓門。《博物志》曰﹕徐堰王欲行霸上國﹐乃溝通陳蔡之間﹐得朱弓彤矢。已上密州。

【龍臺馬耳】《三齊略記》曰﹕平昌門內有臺﹐髙六丈﹐神龍出入於其中﹐故名龍臺城。《水經注》曰﹕馬耳山髙百丈﹐上有石並舉雙聳﹐如馬耳。

【柴阜焦原】《齊地記》﹕柴阜榛棘森然﹐故云柴阜﹐邴原葬於其東。《尸子》曰﹕莒有焦原者﹐廣尋五十步﹐臨百仞之溪﹐莒國莫敢近者。有羽士見於莒子﹐獨欲行齊踵。已上登州。

【聖石仙祠】《齊記》曰﹕萊山之陰有大石﹐其中有人出處﹐云是古聖人從此而出。《漢書》曰﹕不其縣有太一仙人祠九所。

【三山九穴】《漢書》曰﹕曲城縣有三山。《齊記》云﹕九目山有九穴。已上萊州。

【呂母固田橫島】後漢王莽末﹐有呂母者﹐其子爲縣宰所殺。母散財以招少年﹐其殺宰而人海中。今按﹕其固見存﹐在東海縣北。《漢書》曰﹕髙祖定天下﹐田橫懼誅﹐乃與從屬五百人入海﹐居島中。

【仙士石始皇碑】崔琰《述徵賦》曰﹕郁非山有仙士石室﹐乃往觀焉﹐見一道人。王隱《晉書》曰﹕海中去岸百五十步有秦始皇碑﹐闊五尺﹐厚三尺八寸。已上海州。

箴

【揚雄《豫州箴》】鬱鬱荊河﹐伊洛是經﹔榮彼漆﹐惟用攸成。田田相拿﹐盧盧相距﹔夏殷不都﹐成周攸處。豫野所居﹐爰在鶉墟。四奧咸宅﹐寓內不如﹔陪臣執命﹐不慮不圖。毋曰我大﹐莫或余敗﹔無曰我彊﹐靡克余亡。王赧爲極﹐實絕周祀。牧臣司豫﹐敢告柱史。

【又《靑州箴》】茫茫靑州﹐海岱是極﹔鹽鐵之地﹐鉛松怪石。羣水攸歸﹐萊夷作牧﹔貢篚以時﹐莫怠莫違。昔在文武﹐封呂於齊﹔厥土途泥﹐在邱之營。五侯九伯﹐是總是徵﹔馬殆其銜﹐禦失其度。周室荒亂﹐小白以靖﹔諸侯僉服﹐復尊京師。小白旣沒﹐周卒陵遲﹔嗟玆天王﹐附命下土。牧臣司靑﹐敢告執矩。

【又《徐州箴》】海岱伊淮﹐東海是渚﹔豫州之士﹐邑於蕃宇。大野旣瀦﹐有羽有蒙﹔孤桐珠﹐泗沂攸同。降周任姜﹐鎭於瑯邪﹔姜姓絕苗﹐田氏攸都。事起猶微﹐不慮不圖﹔禍如邱山﹐本在萌芽。牧臣司徐﹐敢告僕夫。

【又《兗州箴》】攸攸濟河﹐兗州之寓﹔九河旣導﹐雷夏攸處。艸繇木條﹐漆絲﹔濟漯旣通﹐降邱宅土。成湯五徙﹐卒都於毫﹔盤庚北渡﹐牧野是宅。箕子欷﹐故居爲墟。牧臣司兗﹐敢告執書。○關內道第三敍事

關內道者﹐禹貢雍州之域。﹝《尙書》曰﹕黑水西河惟雍州。按﹕雍州自隴而西﹐分爲隴右道。《漢書天文志》曰﹕東井與鬼爲雍州分野。﹞東自同華﹐略河而北﹔西自岐隴﹐原會極於北垂﹐盡其地也。京兆府挾灃灞﹐據函崤﹐﹝班固《西都賦》曰﹕左據函谷二崤之險。又曰﹕挾灃灞。據隴首。﹞得百二方千里。﹝《漢書》曰﹕秦得百二。蘇林曰﹕言秦地險固﹐以二萬人足當得諸侯百萬人。《河圖》曰﹕秦地方千里。﹞周都酆鎬﹐秦都咸陽﹐漢都長安﹐今武功縣﹐后稷所封也。﹝《史記》﹕后稷封於粲是也。﹞豳州﹐昔公劉所居也。華州﹐古鄭國也。﹝《詩譜》曰﹕周宣王封其弟於咸林﹐是爲鄭國。﹞岐州﹐秦徳公初居之所也。夏州﹐赫連氏之都也。

事對

【四塞八川】《漢書》婁敬云「關中被山帶河﹐四塞之固。」相如《上林賦》曰﹕蕩蕩乎八川﹐灃﹑氵髙﹑澇﹑﹑涇﹑渭﹑灞﹑。

【神臯福地】《西京賦》曰﹕實惟奧區神臯。《遁甲開山圖》曰﹕驪山西有阜﹐名風涼原﹐雍州之福地。

【金城石柱】《漢書》﹕關中金城千里。《三輔舊事》曰﹕石柱以南屬京兆﹐北屬扶風。

【細柳長楊】《漢書》曰﹕周亞夫軍細柳﹐漢宮名有長楊。

【溫水滄池】《三秦記》﹕渭水橋西有溫水。又《長安記》﹕建章宮有太液滄池。

【雞頭鶉首】《雍州記》﹕雞頭山在縣。《史記》﹕天賜秦穆公鶉首之地。

【漢京秦裏】《西都賦》曰﹕弘我以漢京。又《西京賦》曰﹕秦裏其朔。

【丹水黃山】《山海經》﹕南山多黃丹水出焉。《西京賦》曰﹕繞黃山而款牛首。已上京兆府。

【桃塞柏原】《左傳》﹕晉侯使詹嘉守桃林之塞。杜預曰﹕今潼關是也。《水經注》﹕灌水於孤柏之原西流。

【蒲池學】《水經注》﹕華山上靈泉名蒲池。《髙士傳》云﹕張楷隱華山﹐學者從之成。已上華州。

【韓原姚谷】《古今地名》云﹕韓武子食き於韓原。《後漢書》云﹕姚谷屬白水。

【塹洛分華】《史記》曰﹕秦簡公塹洛﹐蒲城縣東長城是也。《後漢書》曰﹕孝明帝分華山都置武鄕郡。已上同州。

【蒲谷柏城】《水經注》曰﹕蒲谷水源出中部縣。又曰﹕豬水流經柏城。已上同州。

【丹川烏水】《水經注》曰﹕蒲水南自洛川縣流入丹陽川。又曰﹕烏川水源出汾川縣西北。已上丹州。

【靑牛白帝】《錄異傳》曰﹕秦文公伐雍州南山文梓樹﹐有靑牛走出灃水中。《史記》﹕秦文公作﹐以祭白帝。

【漆水桐池】《水經注》曰﹕漆水出漆溪。又曰﹕桐池水東北流入三交水。已上岐州。

【岐下梁邱】《史記》曰﹕古公父止於岐下。《水經注》曰﹕梁邱谷水﹐西南注於涇。

【芹川芮水】《水經注》曰﹕宜祿縣北有芹川。又曰﹕芮水流入涇。已上豳州。

【烏亭昆壤】漢烏氏縣﹐王莽攺爲烏亭。宋初《山川記》曰﹕安定昆戎舊壤也。已上涇州。

【隴水吳山】《三秦記》曰﹕俗歌云隴頭水。《地道記》曰﹕陽縣屬秦國﹐吳山在西。已上隴州。

【芹谷柞亭】《水經注》曰﹕芹谷水出羅川縣東子午山。《續漢書》曰﹕汾陽縣有五柞亭。已上寧州。

【兔州雞水】《水經注》曰﹕兔川西南流注洛水。又曰﹕烏雞水出西流入洛。已上慶州。

【藍水那邑】《十六國春秋》云﹕赫連定登於可藍山。《史記》曰﹕那戎邑也。已上原州。

【白水蒲川】《水經注》曰﹕白水源出汾水嶺西。又曰﹕小蒲川水東南流﹐入坊州。已上州。

【神泉障龍尾溪】《水經注》云﹕龍尾水出神泉障﹐又有龍尾溪。已上延州。

【淥蓮池靑鹽澤】《十六國春秋》云﹕赫連勃勃田於三交﹐至淥蓮池而還。《漢書》曰﹕朔方郡靑鹽澤在南。

【典農城懷渾障】《水經注》云﹕河水經典農城﹐又東北經懷渾障。已上靈州。

【蒙水雞山】《水經注》云﹕朔方縣有蒙水紫河。《續漢書》曰﹕將軍竇憲出雞鹿山。已上勝州。

詩

【晉摯虞《雍州詩》】於皇先王﹐經啟九有﹔有州惟雍﹐居京之右。土載奧區﹐山包神藪﹔嘉生惟繁﹐庶類伊阜。悠悠州域﹐有華有戎﹔外接皮服﹐內含岐丰。周餘旣沒﹐夷徳未終﹔莫不慕義﹐易俗移風。

箴

【揚雄《雍州箴》】黑水西河﹐橫屬昆侖﹔邪指閶闔﹐畫爲雍垠﹔上侵積石﹐下礙龍門。安不忘危﹐盛不諱衰。牧臣司雍﹐敢告綴衣。○河東道第四敍事

河東道者﹐禹貢冀州之域。﹝《爾雅》曰﹕兩河間爲冀州。﹞舜置十二州﹐分冀州爲幽州﹑並州。今河東道卽並﹑幽兩州之地。﹝《漢書天文志》曰﹕畢昴爲冀州﹐營室東壁爲並州。﹞西南距河﹐北盡朔垂。悉其地﹐河東本堯之所都。周成王封其弟叔虞。其子燮﹐是爲晉侯。及三家分晉﹐自蒲州略河東至懷州屬魏﹐﹝懷州今屬河北道。﹞自澤潞而南至衛州﹐盡太原府已北屬趙。太原府﹐昔髙辛氏子實沈及金天氏子臺駘之所居也。又爲唐國﹐帝堯爲唐侯所都。﹝鄭玄《詩譜》曰﹕唐者﹐帝堯舊都地﹐後徙平陽。﹞蒲州﹐帝舜所都。﹝《太康地記》云﹕舜都安邑是也。﹞絳州﹐晉獻公遷都之地。

事對

【堯墟禹迹】鄭玄《詩譜》曰﹕成王封母弟叔虞於堯之故墟。皇甫謐《帝王世紀》曰﹕禹自安邑都晉陽﹐曾孫帝相遷帝丘。子少康中興﹐還乎舊都﹐復禹之迹也。

【太夏中都】《春秋地名》云﹕晉太康一名太夏。《後魏書》曰﹕中都屬太原郡。

【六名五尉】《春秋地名》云﹕晉太鹵﹑太原﹑太夏﹑太墟﹑晉陽﹑太康六名﹐其實一也。晉《太康地誌》﹕並州部太原六郡﹐又有護匈奴中郎﹐左部﹑右部﹑中部﹑南部﹑北部五都尉。

【蒿垣葦澤】《春秋後語》曰﹕張孟談謂趙襄子曰﹕臣聞董安於之在晉陽﹐公宮之垣皆荻蒿。《後魏書》云﹕石艾縣有葦澤。

【潛邱渦水】《爾雅》曰﹕晉有潛邱。郭璞注云﹕在太原晉陽縣。《水經注》曰﹕洞渦水出平樂縣西北。

【祁墓介祠】《後漢書》云﹕晉陽有祁奚墓。又曰﹕晉陽有介子推祠。已上並州。

【涑水滌山】《水經注》云﹕涑川水在桑泉縣界。晉《地道記》曰﹕雷首山一名滌山。

【臼亭虞阪】《左傳》曰﹕公子重耳取臼亭。杜預注曰﹕河東解縣有臼亭。《戰國策》曰﹕騏驥駕鹽車上虞阪。今按﹕在安邑縣界。已上蒲州。

【玉璧天井】後魏大統四年﹐東道行臺王思政表築玉璧城。今按﹕在後山縣西。《水經注》曰﹕天井水﹐經堯城西﹐流入汾水。

【棗澗桐鄕】《水經注》曰﹕漧棗澗水北出﹐入石人嶺下南流﹐俗謂之扶蘇水。《漢書》﹕武帝將幸緱氏﹐至左邑桐鄕﹐在聞喜縣界。已上絳州。

【千畝五城】《左傳》曰﹕晉穆侯以條之役生太子﹐命之曰仇﹔其弟以千畝之戰生﹐命之曰成師。《後魏書》云﹕晉州領五城郡是也。

【襄陵狐谷】後漢襄陵屬河東郡。《水經注》曰﹕平河水出晉陽縣西壺口山﹐東經狐谷亭。已上晉州。

【漳川冀浸】《周禮》曰﹕冀州其川曰漳。鄭玄注云﹕出長安。《十三州誌》曰﹕潞水出潞縣﹐冀州之浸。

【赤壤黃山】《上黨記》曰﹕髙平赤壤﹐其地阻險﹐百姓不居。後魏《輿圖風土記》曰﹕黃山在壺關縣東。已上潞州。

【舜澤晉山】《墨子》曰﹕舜漁於雷澤﹐在護澤縣西。後魏《輿圖風土記》云﹕司馬山在晉城縣北。晉代祠此山﹐因以爲名。

【孟門午臺】《左傳》曰﹕齊侯伐晉﹐入孟門﹐登太行。《十三州誌》曰﹕太行山或曰孟門﹐蓋其險厄。《水經注》曰﹕午臺亭在晉城縣界。已上澤州。

【石室鐵騎】後魏《輿圖風土記》曰﹕太原郡山有石室方丈﹐四壁文字篆書﹐人不能識。《十六國春秋》曰﹕石勒當生之時﹐北山上艸木﹐變爲鐵騎形。

【靑谷黃巖】《水經注》曰﹕淸水源出武鄕縣西﹐名靑谷水。又曰﹕黃巖水源出遼山縣西黃岡下。已上宜州。

【漚澤汾關】《呂氏春秋》曰﹕大昭又名漚澤。《水經注》曰﹕鶴雀津﹐汾關名也﹐介休之西南﹐俗謂之雀鼠谷。

【八門六壁】《十六國春秋》云﹕劉元海遣將攻西河城﹐築營自固。有八門﹐城髙九尺。《後魏書》曰﹕太武帝討胡賊於六壁。城有六面﹐因以爲名。已上汾州。

【紫川黃谷】《水經注》曰﹕紫川水源出隰川縣東紫谷也﹔黃櫨水出隰川縣東北黃櫨谷。已上隰州。

【夏屋仙都】《史記》曰﹕趙襄子北登夏屋﹐誘代王。徐廣注云﹕夏屋﹐山名。《水經注》曰﹕晉永嘉中﹐雁門百姓避亂入五臺山﹐見仙人爲之先丘﹐因而不反﹐尋訪莫知所在。俗人以是山爲仙都。已上代州。

【三會九原】《水經注》曰﹕三會水東流入滹沲水﹐在定襄縣界。又云﹕三會水出九原縣西﹐其山經九原城。

【靈邱聖阜】《後魏書》曰﹕天平二年置恆州﹐寄居秀容縣城﹐領靈邱等八縣。《水經注》曰﹕滹沲水東流聖人阜北。阜下有水﹐泉側石上有手迹﹐西又有二腳迹。已上忻州。

【葦州梅嶺】《十三州誌》曰﹕代郡故城﹐盧植說初置築時﹐方就板幹﹐夜自移西南五十里大澤中﹐自設結葦爲九門。於是就以爲城﹐周旋七里。今按﹕在飛狐縣界。《土地記》曰﹕鹵地東州四十八里有梅嶺焉。

【萊水笄山】《周禮》曰﹕萊州萊水。鄭玄注﹕萊水出廣昌。《史記》﹕趙襄子姊爲代王夫人﹐襄子殺代王﹐遂興兵平代地。其姊聞之﹐泣而呼天﹐磨笄自殺。代人憐之﹐號所死山爲磨笄山。今按﹕在飛狐縣界。已上蔚州。

【如渾水紇眞山】《水經注》曰﹕如渾水。《水經》﹕方山又曰紇眞山﹐夏積雪﹐鳥雀死者一日千數。

【熒臺火井】《水經注》云﹕火山似火從地中出﹐故名熒臺。又曰﹕火山上有火井。已上嵐州。

【壺山風穴】《漢書》曰﹕壺口山在北屋東南。《水經注》曰﹕北屋縣故城西十里有風山。其山有穴如輪﹐風气蕭瑟﹐常不止。已上朔州。

【永石單於】晉《太康地記》曰﹕西河國﹐惠帝末陷於劉元海。至石勒時﹐置永石郡﹐後魏攺爲離石郡。《十六國春秋》云﹕離石﹐單於所徙之庭。已上石州。

賦

【後漢班叔皮《冀州賦》】夫何事於冀州﹐聊托公以遊居﹔歷九土而觀風﹐亦哲人之所娛。望常山之嵯峨﹐登北嶽而髙遊﹔建封壇於岱宗﹐瘞玄玉於此邱。徧五嶽與四瀆﹐觀滄海以周流。

箴

【揚雄《並州箴》】雍別朔方﹐河水悠悠﹔北辟獯鬻﹐南界涇流。畫玆朔土﹐正直幽方﹔自昔何爲﹐莫不來王。淸穆遐徵﹐犬戎不享﹐爰藐伊徳﹐侵阮上國。宣王命將﹐攘之涇北﹐宗幽罔識﹐日用爽磋。旣不俎豆﹐又不干戈﹐犬戎作亂﹐獘於驪阿。太上曜徳﹐其次曜兵﹐徳兵俱顚﹐靡不悴荒。牧臣司並﹐敢告執綱。

【《冀州箴》】洋洋冀州﹐鴻原大陸﹔嶽陽是都﹐島夷皮服。潺河流﹐夾以碣石﹔三後攸降﹐列爲侯伯。降周之秦﹐趙魏是宅﹐冀制糜沸﹐泫如湯。更盛更衰﹐載從載衡﹔漢興定制﹐攺列蕃王。治不忘亂﹐安不遺危。牧臣司冀﹐敢告在玆。

論

【魏盧毓《冀州論》】冀州﹐天下之上國也。《尙書》何平叔鄧玄茂謂其土產無珍﹐人生質朴﹐上古以來﹐無應仁賢之例﹐冀﹑徐﹑雍﹑豫﹑諸州也。盧釋曰﹕除黃帝已前﹐未可備聞。略言唐虞已來﹐冀州乃聖賢之淵藪﹐帝王之寶地。東河以上﹐西河以來﹐南河以北﹐易水以南﹐膏壤千里﹐天地之所會﹐陰陽之所交﹐所謂神州也。○河北道第五敍事

河北道者﹐禹貢冀州之域。舜置十二州﹐分冀州爲幽州﹑並州﹐分靑州爲營州﹐而幽﹑冀﹑營等三州及兗州之北界﹐今並爲河北道。﹝《漢書天文志》曰﹕畢昴爲冀州﹐尾箕爲幽州分野。﹞南距河﹐東至海﹐北盡幽營。悉其地﹐河北本殷之舊都﹔﹝在衛州。﹞周滅殷﹐分其甸內爲三國﹐邶﹑﹑衛是也。至衛懿公爲狄所滅﹐其地屬晉﹑趙﹑韓﹑魏三家分晉﹐而懷屬魏。﹝《漢書地理誌》云﹕魏分晉得河內﹐卽今懷州也。﹞自衛﹑相﹑洛﹑趙﹑貝﹑冀﹐北盡恆山﹐東至海﹐其地屬趙。幽平已北東至海﹐屬燕。州﹑邯鄲爲趙國。﹝《史記》﹕趙敬侯所都。﹞相州爲鄴﹐魏武帝﹑後趙石季龍﹑前燕慕容雋﹐自薊徙﹐北齊文宣帝並都之。﹝幽州曰燕﹐召公之所封也﹔營州﹐前燕慕容都之。﹞

事對

【分晉接燕】《漢書》曰﹕趙分晉有信都鉅鹿淸河。盧毓《冀州論》曰﹕冀州北接燕代。

【南宮北部】《漢書》曰﹕南宮縣屬信都國。許愼《說文》曰﹕冀州北部﹐以月朝作食爲婁祭。已上冀州。

【三臺九殿】陸《鄴中記》曰﹕魏武於鄴城西北立三臺。中臺名銅雀臺﹐南名金獸臺﹐北名水井臺。又曰﹕石季龍自襄國至鄴﹐二百里輒立一宮。宮有一夫人﹐侍婢數十。凡季龍所起內外大小殿九﹐臺觀行宮四十四所。

【紫陌赤橋】《水經注》曰﹕滏陽縣有紫陌﹐浮圖十里造生墓於此。《鄴中記》曰﹕鄴城東七里有赤橋之宮。已上相州。

【軹縣苑鄕】《史記》曰﹕秦昭襄伐魏﹐取軹縣。《水經注》曰﹕丹水經苑鄕之城。

【平津陸阜】《晉陽秋》曰﹕造河橋於富平津﹐卽河陽津也。《水經注》曰﹕陸眞阜南有皇母﹐馬鳴二泉﹐東南合注於吳陂。已上懷州。

【商墟虞險】《史記》曰﹕成王伐管叔﹐以殷餘人封康叔爲衛君。居故商墟也。《北徵道理簿》曰﹕壠頭城﹐故虞國之險。湛水流其後﹐淸水流其前。

【蘇嶺餳盆】《十道志》曰﹕蘇門山一名蘇嶺﹐孫登所隱處也。又曰﹕餳盆水一名盆泉﹐源出縣西北三十里。彎屈似盆﹐其味如醴。因以爲名﹐已上衛州。

【雞澤狗山】《左傳》﹕襄公三年六月﹐會單頃公及諸侯﹐同盟於雞澤。《漢經注》曰﹕狗山頂上有狗迹﹐今在臨縣西。

【塘泉研冢】《水經注》曰﹕水東北流﹐經廣平縣故城東﹐水積於大澤之中﹐爲登泉。南北四十里﹐東西二十里﹐亦謂之黃塘泉。《鄴中記》曰﹕邯鄲城西南十里子崗上﹐有冢如研子形﹐俗謂之研子冢。已上州。

【斥邱平邑】《續漢書》曰﹕斥丘縣屬魏郡。《竹書》曰﹕晉烈公四年﹐趙城平邑。今在昌樂縣東北。

【沙鹿石臺】《左傳》云﹕沙鹿崩。杜預注云﹕晉地也。元城東南有沙鹿山。酈善長《水經注》曰﹕武陽縣城有一石臺﹐大城門外又有故臺﹐號曰武陽臺。已上魏州。

【蓼水蘇亭】《水經注》曰﹕蓼水出襄國。《漢書》曰﹕襄國有蘇人亭。

【百巖千步】《州記》曰﹕龍崗縣西北有百巖山。《水經注》曰﹕水一名漳水﹐俗名千步。已上邢州。

【柏亭槐水】《水經注》曰﹕水東經柏暢亭。今按﹕柏暢亭故城﹐在房子縣西。又曰﹕槐水出黃石山﹐今在元氏縣界。

【石柱碑】《水經注》曰﹕平房城南門﹐夾道有兩石柱﹐翼路若闕焉。又曰﹕漢明帝北回﹐詔髙邑於光武卽民建石壇﹐立頭碑。已上趙州。

【善陸淸河】《漢書》﹕兪阝縣﹐漢淸河郡﹐王莽曰善陸。晉《地道記》曰﹕淸河國﹐凡領淸河等六縣。

【胥陵甘泉】《漢書》東陽縣屬淸河郡﹐王莽曰胥陵。《十三州誌》曰﹕歷城本周之甘泉西地。已上眞州。

【重丘浮水】《左傳》曰﹕諸侯同盟於重丘﹐今在聊城縣東南。《水經注》云﹕浮水出聊城東北﹐泛則津注﹐耗則輟流。

【堂邑靈城】漢髙祖封陳嬰爲堂邑侯。又曰﹕靈城屬淸河郡。已上博州。

【胥國宛鄕】漢武帝封河間獻王子讓爲胥侯。《水經注》云﹕浮水東北經髙城縣之宛鄕城。今在鹽城縣界。

【千童百薄】應劭注《漢書》曰﹕千童縣﹐靈帝攺曰饒安。《水經注》﹕氵髙河東北經富平故城北﹐分爲二水﹕南水爲長聚溝﹐東注海﹔北水謂百薄溝﹐東北注海。已上滄州。

【馬頰河龍額縣】《爾雅》云﹕九河名有馬頰﹐上廣下狹﹐狀如馬頰。漢平原郡領龍額縣。

【管輅冢曼倩祠】《魏志》﹕平原縣有管略冢。《漢書》﹕安徳縣有東方朔祠。已上徳州。

【新館輿亭】漢武帝封中山靖王子未央爲新館侯。《續漢書》﹕北新縣東二十里有樊輿亭。

【樊城柏國】《漢書》曰﹕武帝封中山靖王子爲樊輿侯。故城在淸宛縣東南。又曰﹕武帝時﹐趙敬肅王子然吉爲柏陵侯。今淸克縣南有侯國故城。已上瀛州。

【仙巖天井】晉《太康地記》曰﹕行唐縣西北有仙人巖。《水經注》曰﹕派水歷天井澤南。

【馬觀鴻關】《水經注》曰﹕黑水東北有漢中山王故宮處﹐簡文造釣臺戲馬之觀。又曰﹕定水東流歷山﹐俗謂是處爲戲頭﹐卽《晉書》所謂鴻上關。已上定州。

【輪井核山】《水經注》曰﹕行唐城有大井若輪﹐水沸騰水測。又曰﹕派水北流﹐經大核山。

【夫城女廟】晉《太康地記》云﹕行唐縣北二十里有如夫城。《水經注》曰﹕行唐城內北門東側有玉女神廟。廟前碑云﹕趙武靈王營斯邑城。彌載水立﹐聖女發嘆﹐百堵皆興﹐不日而就。已上恆州。

【寧臺歷室】《史記》曰﹕燕昭王伐齊﹐得寶器﹐設祭於寧臺。《戰國策》曰﹕樂毅與燕惠王書曰﹕大呂陳於元東﹐故鼎反於歷室。今並薊州界。

【仲理金伯雍璧】《神仙傳》曰﹕仲理居無終山中﹐含神丹﹐作黃金五千斤﹐以救百姓。《搜神記》曰﹕楊伯雍汲水作義漿﹐有一人就飲﹐以石遺之。伯雍種﹐遂生白璧﹐其處地可一頃﹐名曰玉田。已上幽州。

【桑谷芻溪】《水經注》曰﹕三城水﹐經伏陵山南﹐與石門水合﹐有桑谷之名﹐蓋沿出桑溪故也。又曰﹕鮑邱水東南流﹐龍芻溪水注之。

【三城七渡】《水經注》曰﹕鮑邱水南流﹐合三城水。又曰﹕水經漁陽故城南﹐合七渡水。已上澶州。

【阪泉轡野】《史記》曰﹕軒轅及炎帝戰於阪泉之野。《周書》曰﹕蚩尢逐二帝﹐爭涿鹿之野。赤帝大懼﹐乃說黃帝﹐執蚩尢殺之於中冀﹐名之曰絕轡野。

【覆釜裂溝】後魏《輿圖風土記》曰﹕潘城西北三里有歷山﹐形似覆釜﹐因以爲名。《水經注》曰﹕傳言﹐昔時地裂﹐遂成溝壑﹐有水﹐俗謂之分家水。今之懷戎縣東北有地裂。已上嬀州。

【劍石刀巖】《水經注》曰﹕徐水東北經郎山西﹐眾崖竟舉若鳥翅﹐立石嶄巖似劍。又曰﹕漆水南經藏刀山﹐層巖璧立﹐直上干霄。

【窮魚邱巨馬水】《竹書》曰﹕晉荀瑤伐中山窮魚之邱。《水經注》曰﹕巨馬卽漆水。已上易州。

【素河黃洛】《水經注》曰﹕素河水出今皮縣藍山﹐南合新河。又曰﹕黃洛水出盧龍山。

【玄水藍山】《水經注》曰﹕玄水出肥如縣北玄溪。後魏《輿圖風土記》曰﹕盧縣西三十九里有藍山。已上平州。

【長谷平川】《十六國春秋》曰﹕馮跋弟弘爲亂﹐而跋驚死﹐弘葬之長谷陵。《水經注》曰﹕髙平川水出西北平川。

【狼河龍苑】《魏氏土地記》曰﹕狼河﹐附黃龍城東北下。《十六國春秋》云﹕慕容熙光始三年﹐築龍騰苑﹐起景雲臺。已上營州。

箴

【揚雄《幽州箴》】蕩蕩平川﹐惟冀之別﹐伊昔唐虞﹐實爲平陸。周末薦臻﹐迫於獯鬻﹐六國擅權﹐燕趙本都。東限穢貊﹐爰及東胡。彊秦北排﹐蒙公城疆﹐大漢初定﹐介狄之荒﹐元戎屢徵﹐如風之騰﹐義兵涉漠﹐擾我邊。旣定且康﹐復古虞唐﹐盛不可圖﹐衰不可忘。堤潰蟻穴﹐器漏臧亡﹐牧臣司幽﹐敢告待傍。○隴右道第六敍事

隴右道者﹐禹貢雍州之域。﹝雍州自岐隴已北﹐爲關內道﹔自隴而南﹐並得禹貢梁州之北地。爲隴右道。﹞自隴而西﹐盡其地也。秦州有秦亭。秦之先非子。爲周孝王養馬於渭之間﹐孝王封之附庸邑於秦也。涼州﹐漢武威郡﹐故匈奴休屠王地也。前涼張軌﹐後涼呂光﹐北涼沮渠蒙遜並都之。甘州﹐漢張掖郡﹐故匈奴昆邪王地也。西秦乞伏乾歸都之﹐子熾盤徙都於河州﹑肅州﹑漢酒泉郡。前涼張軌﹐西涼李﹐北涼沮渠蒙遜並都之。西州﹐漢車師國之髙昌壁也。﹝昔漢武遺兵西討﹐師旅頓獘。其中尢因者﹐因住焉。其地形髙尙﹐人物昌盛﹐因名髙昌也。﹞

事對

【天水神泉】《漢書》曰﹕天水郡﹐武帝時置。《水經注》曰﹕渭州東南與神泉合也。

【黑城朱圉】《水經注》曰﹕黑水出黑城北﹐西南經黑城﹐西抵渭川。《水經注》﹕《尙書》﹕西傾朱圉鳥鼠﹐至於大華。已上秦州。

【艾亭荊谷】《漢書》曰﹕騎都尉居密艾亭。《水經注》曰﹕荊頭川水﹐荊谷北流注渭川。

【雞聚馬溪】《漢書》曰﹕襄武縣有五雞聚。《水經注》曰﹕渭水東南流﹐經首陽縣南﹐左則天馬溪水﹐參差翼注。已上渭州。

【百頃四山】《三秦記》曰﹕仇池山號百頃。上有百頃池﹐壁立百仞﹐一人守道﹐萬夫莫向。沈約《宋書》曰﹕楊盛襲位﹐分四山氐羌爲二十部。已上成州。

【馬氐狼種】應勛注《漢書》曰﹕武都郡﹐故白馬羌氐也。《漢書》曰﹕參狼種﹐武都羌是也。已上武州。

【臨洮望曲】《漢書》曰﹕臨洮縣屬隴西郡。《水經注》曰﹕洮水東流﹐經甘根亭﹐歷望曲。已上岷州。

【洮水墊江】《沙州記》曰﹕洮水出彊臺山。又曰﹕山東卽洮水源﹐山南卽墊江源。已上洮州。

【積石銷銅】《尙書》曰﹕導河積石。《水經注》曰﹕離水北經銷銅城西。

【楡城麻壘】《水經注》曰﹕離水東北經楡城﹐溪水注之。《秦州記》曰﹕χ罕城西有麻壘﹐壘中可容萬眾。已上河州。

【燕崖鹿塞】《仇池記》曰﹕武興城下有燕子崖。《十三州誌》曰﹕鹿塞在蒼松縣南十里﹐是也。

【龜觀鳥城】《十六國春秋》曰﹕前涼張玄靜時﹐右將軍宋熙請取天龜觀壤以爲宅。《西河記》曰﹕姑臧匈奴﹐故曰蓋藏城也。城不方﹐有頭尾兩翅﹐名蓋鳥城。已上涼州。

【柳谷蘭池】習鑿齒《漢晉春秋》曰﹕大柳谷夜激波滿溢﹐其聲如雷。王隱《晉書》曰﹕蘭池縣屬隴西郡。

【合黎臨澤】《尙書》曰﹕導弱水至於合黎。《十三州誌》曰﹕昭武蘇有臨澤亭在其東。已上甘州。

【狄道夷鎭】《漢書》曰﹕狄道縣屬隴西郡。《周地圖記》曰﹕臨洮郡城﹐後魏太和中築﹐置夷城鎭防羌要路。已上蘭州。

【漆水金泉】張華《博物志》曰﹕延壽縣南山石泉注爲溝﹐其水有脂。挹取若著器中正黑﹐如不凝膏。然之極明﹐但不可食﹐此方人謂之石漆。應劭《漢官儀》曰﹕酒泉城下有金泉﹐味若酒。

【酒泉肥水】《漢書》曰﹕酒泉郡﹐武帝太初元年開。《博物志》曰﹕酒泉延壽縣南有山泉﹐其水有脂﹐如煮肉汁。已上肅州。

【白土川卑禾海】《水經注》曰﹕白土川水出白土城城西北下。《十三州誌》曰﹕臨羌縣西有卑禾海﹐謂之靑海。

【雞谷龍城】《水經注》曰﹕湟水東流﹐雞谷水北流注之。又曰﹕湟水出塞外﹐經藍池北﹐又東南經龍夷城。已上鄯州。

【效谷宜禾】《漢書》曰﹕效谷縣屬惇煌郡。晉《太康地記》曰﹕宜禾縣屬惇煌郡。

【龍堆魚澤】《漢書》曰﹕惇煌正西關外有白龍堆。《十三州誌》曰﹕效谷縣﹐故魚澤障。已上沙州。

【地膏腴田沃衍】《後漢書》曰﹕順帝時﹐以伊吾舊膏腴地﹐傍近西域。復令開設屯田﹐置伊吾司馬一人。《西河舊事》曰﹕繞蒲海肥美良田﹐水艸沃衍。

【天山帝江】《漢書》曰﹕使貳師將軍出酒泉﹐擊左賢王於天山。《山海經》曰﹕天山多金玉﹐有神鳥狀如黃囊﹐赤如丹火﹐六足四翼﹐渾無面目﹐是識歌舞﹐實惟帝江。已上伊州。

【車師國田地縣】《漢書》曰﹕車師前王國﹐居交河城。《地輿志》曰﹕晉咸和二年置髙昌郡﹐立田地縣。

【交河城髙昌壁】《漢書》曰﹕交河城有交河水﹐分流繞城下。《十三州誌》曰﹕髙昌壁﹐故屬惇煌﹐有長谷在東﹐都尉居之。已上西州。

歌

【後魏溫子升《涼州樂歌》】遠遊武威郡﹐遙望姑臧城﹔車馬相交錯﹐歌吹日縱橫。

【又歌】路出玉門關﹐城接龍城阪﹔但事弦歌樂﹐誰道山川遠。

箴

【揚雄《涼州箴》】黑水西河﹐橫屬昆侖﹔服指閶闔﹐畫爲雍垠。每在季王。常失厥緒﹐上帝不寧﹐命漢作涼。隴山以䢐﹐列爲西荒。南排勁越﹐北啟彊胡﹐井連屬國。一護彼都。○山南道第七敍事

山南道者﹐禹貢荊﹑梁二州之域。﹝《尙書》曰﹕荊及衡陽惟荊州﹐華陽黑水惟梁州。今按﹕荊州之南界屬江南道﹐東界入淮南道﹔梁州自劍閣而南爲劍南道﹐其北垂又入隴右道。《漢書天文志》曰﹕翼軫爲荊州分野。﹞北距荊華二山之陽﹐絕漢水而南至江﹔西距劍閣﹐盡其地也。荊州﹐楚文王始都之。褒州﹐古褒國也﹐是爲嬀墟。﹝《江陵記》曰﹕楚文王始自丹陽徙都於郢。今州北南城是也。《水經注》曰﹕漢水東經嬀墟﹐在金牛縣界。皇甫謐《國都城記》曰﹕褒國故城在縣東二百步。﹞襄州﹐禹貢荊豫二州之界﹐鄧州﹐後漢之南都也﹐光武起焉。

事對

【南荊西楚】《周禮》曰﹕正南曰荊州。《史記》曰﹕自淮北沛﹑陳﹑汝南﹐南郡爲西楚。

【云澤景洲】《春秋文耀鉤》曰﹕大別以東至云澤﹑九江﹑衡山﹑荊州。今按﹕卽云夢澤也。《吳志》曰﹕魏將夏侯尙圍南郡﹐作浮橋度量景洲。今在江陵縣界。已上荊州。

【南峴北津】《荊州記》曰﹕襄陽本楚之下邑﹐桓溪帶其西﹐峴山亙其南。習鑿齒《襄陽記》曰﹕襄城本楚國之北津。

【習池葛井】《襄陽記》曰﹕峴山南八百步﹐西下道百步﹐有習家魚池。《荊州記》曰﹕諸葛亮宅有井﹐深四丈餘﹐口廣一尺五寸﹐累磚如初。已上襄州。

【厲鄕舂邑】《左傳》曰﹕楚伐徐﹐齊師伐厲以救之。杜預注曰﹕隨縣北有厲鄕。《漢書》曰﹕元帝以舂陵卑濕﹐割蔡際之白水二鄕爲舂陵侯邑。

【隨國唐鄕】《左傳》曰﹕斗伯比言於楚子曰「漢東之國隨爲大。」杜預注曰﹕隨國﹐今義陽隨縣也。又曰﹕晉楚戰於必阝﹐唐侯爲左拒。杜預注曰﹕唐屬楚﹐小國﹐義陽安昌縣東南上唐鄕是也。已上隨州。

【馬水鼉湖】《南雍州記》曰﹕龍居縣南有馬水。《荊州記》曰﹕沔陽縣東二十里有鼉湖。已上復州。

【獸牙狼尾】《宜都山川記》曰﹕獸牙山有石壁﹐其文黃赤色﹐有牙齒形。《勾將山記》曰﹕縣去山四十里﹐別從狼尾灘下南崖。已上峽州。

【黃龍白帝】《荊州記》曰﹕峽之首北岸曰白鹽峯﹐中黃龍灘水﹐沿溯所忌。《水經注》曰﹕白帝山﹐北接緣馬嶺﹐南接赤甲山。

【九阪三溪】《荊州記》曰﹕寒山九阪﹐最爲峭險。又曰﹕三溪水南流數里﹐南注大江。已上夔州。

【明月峽縉雲山】《華陽國誌》曰﹕巴郡江州有明月峽。峽首南峯石壁有圓孔﹐形如明月﹐因以爲名。《縉雲山傳》云﹕黃帝於上合神丹藥﹐故山得名焉。

【涪陵陽闕】《漢書》曰﹕巴郡領涪陵縣。晉《太康地記》曰﹕李雄亂﹐復於陽闕更置墊江縣﹐亦屬巴郡。按﹕今州卽古巴郡。已上渝州。

【龍蹊牛道】《道家雜記》曰﹕張魯女曾浣衣於山下﹐有白霧蒙身﹐遂孕。恥之自裁﹐臨死謂婢曰「死後破吾腹。」婢依其言﹐破得龍子一雙﹐遂入漢水。女殯於山頂。龍子後數遊母墓前﹐遂成蹊徑。《十三州誌》曰﹕秦王未知蜀道﹐乃刻石牛五頭﹐置金於尾下﹐言此天牛能糞金。蜀人信之﹐乃令五丁共引牛成道。今在褒城縣界。

【讓水廉川】《梁州記》曰﹕梁西南十里有讓水。《水經注》曰﹕廉水出巴嶺山﹐北流廉川。今在南鄭縣界。已上梁州。

【駱谷龍亭】《水經注》曰﹕路谷水源出駱谷﹐南流。《梁州記》曰﹕龍亭縣屬儻城郡。已上洋州。

【黃花川紫柏阪】《水經注》曰﹕大散水西流入黃花川。《華陽國誌》曰﹕梁泉縣東八十里有紫柏阪。已上鳳州。

【武關文邑】《史記》曰﹕秦昭王遺楚懷王書曰﹕願與君會武關﹐面約結盟。今在商洛縣東。《水經注》曰﹕洛水東北過文邑﹐在洛南縣。已上商州。

【金水錫城】《漢水記》曰﹕金水郡領金岡縣﹐本金城郡﹐後魏攺之。《梁州記》曰﹕後魏�華陽﹑金城二郡爲忠城郡﹐領鄕亭﹑錫城﹑金川三縣。

【虞舜祠漢髙廟】《水經注》曰﹕西城縣故城內有虞舜祠。《梁州記》曰﹕洵陽縣南山下有漢髙帝廟。已上金州。

【梅溪棘水】《南雍州記》曰﹕南陽縣七里有梅溪。《水經注》曰﹕棘水經新野縣﹐歷黃郵聚。

【五壠六門】《周地圖記》曰﹕五壠山有五梁﹐漢延相接﹐曰六門堰。西三里擁湍﹐邵信臣所作也。已上鄧州。

【熊川龍井】《南荊州記》曰﹕丰利郡領丰利﹑熊川﹑陽川三縣。《水經注》曰﹕漢水又東爲龍潭﹐下臨龍井渚。已上均州。

【景山粉水】《山海經》曰﹕荊山之首曰景山﹐其上多金玉。《水經注》曰﹕粉水﹐導東流經上粉縣。

【雁塞狼山】《荊州圖副記》曰﹕雁浮山﹐雁塞也。《水經注》曰﹕夷水導源狼山。已上房州。

【鳴水泉街】《後魏書》曰﹕落叢郡﹐武都﹑鳴水二縣﹐屬東益州。《水經注》曰﹕泉街水出河池﹐東南入沮縣。已上興州。

【金溪銅水】《梁州記》曰﹕益昌縣東山西北有金銅溪﹐溪出金﹐因以爲名。《益州記》曰﹕葭萌縣南十里有刀山﹐赤銅水出焉。已上利州。

【銅梁石戶】左思《蜀都賦》曰﹕外負銅梁宕渠。《益州記》曰﹕龍盤山南有石﹐長三十丈﹐髙五丈。當中有戶及扉﹐若人掩閉。古老以爲玉女房。已上合州。

歌

【梁宋史《荊州樂歌》】章華遊獵去﹐絕郢從禽歸﹔溶溶紫煙合﹐鬱鬱紅塵飛。

【又歌】朝發江津路﹐暮宿靈溪道﹔平衢廣且直﹐長楊郁裊裊。

箴

【揚雄《荊州箴》】杳杳巫山﹐在荊之陽﹔江漢朝宗﹐其流湯湯。夏君遭鴻﹐荊衡是調﹔云夢途泥﹐苞匭菁茅。金玉砥礪﹐象齒元龜﹔貢篚百物﹐世世以饒。戰戰栗栗﹐至桀荒溢﹔曰在帝位﹐若有天日。不順庶國﹐孰敢余奪﹔亦有成湯﹐果秉其鉞。放之南巢﹐號之以桀﹔南巢茫茫﹐多楚與荊。風飄以悍﹐气銳以剛﹔有道後服﹐無道先彊。世𨿽安平﹐無敢逸豫﹔牧臣司荊﹐敢告執禦。○劍南道第八敍事

劍南道者﹐禹貢梁州之域。梁州自劍閣而南﹐分爲益州﹐是爲劍南道。﹝梁州劍閣之東﹐而分屬山南隴右二道。《漢書天文志》曰﹕觜雋參爲益州分野。﹞其始王則有蠶叢杜宇。﹝揚雄《蜀本紀》曰﹕蜀始王曰蠶叢﹐次曰伯雍﹐次曰魚鳧。《十三州誌》曰﹕蜀王杜宇﹐自號望帝。﹞後其地屬秦﹐前漢末公孫述居之﹐後漢末劉備居之。事對【蠶叢杜宇】並見敍事。

【石鏡銅梁】《蜀本紀》曰﹕武都人有女﹐蜀王納以爲妃﹐疾卒﹐葬於成都。作石鏡一枚﹐以表其墓。左思《蜀都賦》曰﹕外負銅梁宕渠﹐內函要害膏腴。已上益州。

【銀水金山】《華陽國誌》曰﹕涪陵有孱山水﹐其源有金礦。《益州記》曰﹕金山東臨澗水﹐光照映川。已上綿州。

【飛梁絕澗】《華陽國誌》曰﹕諸葛亮相蜀﹐鑿石架空爲飛梁閣道﹐卽古劍閣道也。《益州記》曰﹕姜維抗鐘會﹐故壘其山﹐峭壁千丈﹐下臨絕澗。已上劍州。

【南池西水】《益州記》曰﹕南池在閬中縣東南八里。又西水縣本秦閬中縣之地。已上閬州。

【妻阝道射洪】《蜀志》曰﹕姜維等聞諸葛瞻破﹐乃引軍由廣漢妻阝道﹐以審虛實。《水經注》曰﹕涪江水又東南至射洪。今在射洪縣界。已上梓州。

【龍鶴山魚蛇水】《華陽國誌》曰﹕丹陽縣西北十五里有龍鶴山。《益州記》曰﹕魚蛇水﹐東北自陵州界入靑神縣界。已上眉州。

【隅山陵井】《益州記》曰﹕東隅﹑西隅﹑南隅﹑三山相對。又曰﹕三隅山去陵井一里。已上陵州。

【金堂木銅宮山】《華陽國誌》曰﹕新都縣有金堂山﹐水通於巴漢。《益州記》曰﹕五城縣西南六十里有銅宮山﹐髙出眾峯。已上簡州。

【昆井郵溪】《益州記》曰﹕南充縣西南六十里有昆井﹑鹽井。又曰﹕雞郵神在相如縣東﹐次北下步有雞郵溪﹐因此而爲之名。已上果州。

【錦山綿水】《華陽國誌》曰﹕合江北有綾錦山。《水經注》曰﹕綿水至江陽縣方山下入江﹐謂之綿口。已上瀘州。

【邛水鄧山】《山海經》曰﹕峽山邛水出焉﹐其陽多黃金。《漢書》云﹕文帝賜鄧通邛道銅山﹐得陂擅鑄錢。已上雅州。

【溫穴曲池】《華陽國誌》曰﹕溫水穴冬夏常熱。應劭注《漢書》云﹕蘇初縣西北有泥池。按﹕今曲池是也。已上雋州。

【伏犀灘騰龍水】《益州記》曰﹕伏犀灘東南六十里﹐有黃魚像岸。今在道縣界。又曰﹕龍騰溪水源出南溪縣。已上戎州。

箴

【揚雄《益州箴》】巖巖岷山﹐古曰梁州﹔華陽西極﹐黑水南流。秦作無道﹐三方潰叛﹔誼兵徵暴﹐遂國於漢。拓開疆宇﹐恢梁之野﹔列爲十二﹐光羨虞夏。牧臣司梁﹐是職是圖﹔經營盛衰﹐敢告士夫。○淮南道第九敍事

淮南道者﹐禹貢揚州之域。又得荊州之東界。﹝《尙書》曰﹕淮海惟揚州。今按﹕揚州之東偏爲江南道﹐南偏爲嶺南道。又《漢書天文志》曰﹕牽牛婺女爲揚州分野。﹞自淮以南﹐略江而西﹐盡其地也。今揚州﹐漢廣陵郡﹐更名江都﹐吳王濞居之。廣陵厲王﹐江都易王並居之。廬州﹐古廬子國﹐烈王都之﹐南巢之地。﹝《尙書》曰﹕成湯放桀於南巢。﹞壽州﹐楚考烈王都之。

事對

【南兗東陽】《輿地誌》曰﹕南兗州﹐宋文帝元嘉八年始割江淮間爲境﹐居於廣陵。又曰﹕廣陵郡﹐楚漢之際爲東陽郡。

【釣臺輿浦】《西徵記》曰﹕雷陂有臺﹐髙二丈。《南兗州記》曰﹕以爲吳王濞之釣臺也。《南兗州記》曰﹕輿浦朝夕恆淤濁。一朝淸澈﹐太守範邈表以爲瑞。已上揚州。

【射陂鹽瀆】《漢書》曰﹕廣陵王相勝之奏﹐奪王射陂艸田﹐賦與貧人。又云﹕鹽瀆屬臨淮郡。已上楚州。

【丰浦包湖】《水經注》曰﹕江水北合烏江縣之丰浦﹐上通湖池。又曰﹕次得陰塘水﹐同受皇后湖。湖水連接包湖﹐西翼潭湖。

【橫津洞浦】《吳志》曰﹕孫堅經略江東﹐揚州刺史劉繇遣將樊熊於糜屯橫津築擊破之。《魏志》曰﹕魏使曹休張遼伐吳﹐出洞口。酈元注《水經》曰﹕江上左對洞口江浦。已上和州。

【鵲甫亭馬邱聚】《水經注》曰﹕鵲甫溪水西北流﹐經鵲甫亭南。《續漢書》云﹕當途有馬邱聚﹐徐鳳反於此。

【禹聚秦墟】《帝王世紀》曰﹕禹會塗山﹐揚州之域。當塗縣有禹聚。《水經注》曰﹕洛澗北歷秦墟﹐下注淮。已上濠州。

【廬國舒城】應劭注《漢書》曰﹕廬江郡故廬子國。又曰﹕廬江六縣東有舒城。

【桐鄕巢邑】《漢書》曰﹕朱邑爲桐鄕嗇夫﹐廉平有恩惠。病且死﹐囑其子曰「桐鄕人愛我﹐必葬我於桐鄕。」《左傳》曰﹕楚爲疆城巢。《輿地誌》曰﹕楚名爲巢邑。已上廬州。

【趙屯城周瑜廟】《水經注》曰﹕破虜磯東有趙屯城﹐內有倉。又曰﹕江水對雷州之北側有周瑜廟。已上舒州。

【羊頭澗龍泉陂】《水經注》曰﹕肥水左合羊頭溪水﹐受芍陂﹐謂之羊頭澗。《伏滔正淮論》曰﹕彼壽陽者﹐視龍泉之良疇萬頃。

【鑊裏鼓川】《吳志》曰﹕吳使孫大發卒﹐屯鑊裏。《水經注》曰﹕Г水東北右鼓川水。

【洞臺隱室】《黃庭經注》曰﹕霍山下有洞臺﹐方二百里。有二門﹐其中有五香芝飛華之實。《水經注》曰﹕八公山有隱室石井。已上壽州。

【翻車積布】《史記》曰﹕九江王英布於翻車水北﹐以築翻車城。《水經注》曰﹕江水又東經積布山南﹐俗謂之積布磯。

【黃石靑林】《水經注》曰﹕江之右岸有黃石山﹐江水經由其北﹐卽黃石之磯。又曰﹕江水左得靑林口﹐水積爲湖﹐謂之靑林湖。已上蘄州。

【蓼縣蔣城】《左傳》曰﹕楚公子燮滅蓼。杜預注曰﹕安丰有蓼縣。又曰﹕凡蔣邢茅胙祭﹐周公之胤也。杜預注曰﹕弋陽期思縣蔣鄕城是也。

【弦子都虞丘郭】《左傳》曰﹕楚人伐弦﹐弦子奔黃。《十三州誌》曰﹕皸城﹐故弦子都也。《水經注》曰﹕弋陽郡東有虞丘郭﹐南有伍子胥廟。並光州。

【石城天井】《水經注》曰﹕師水經石城山﹐山甚髙峻。又曰﹕義陽郡南十五步﹐對門有天井﹐周百餘步。

【九塞三關】《淮南子》曰﹕何謂九塞﹖大汾﹑冥厄﹑荊苑﹑方城﹑豪阪﹑井陘﹑今疵﹑句注﹑居庸也。《齊志》曰﹕後魏置平靖關於義陽﹐故云義陽有三關之塞。此其一焉。已上申州。

【楚邑新城】《漢水記》曰﹕自漢口入二百里﹐得涓口﹐有村。入三百里得鄭城﹐楚邑也。《輿地誌》曰﹕安陸縣東有新城﹐桓溫徵石季龍所築﹐南臨涓水。已上安州。

【龜頭山龍驤水】《水經注》曰﹕舉水出龜頭山﹐又江之左岸﹐會龍驤水口。

【沌陽鎭象山城】《水經注》曰﹕晉永嘉六年﹐王惇以陶侃爲荊州﹐鎭於沌陽。《輿地誌》曰﹕臨江數十里﹐象山上有城﹐吳江夏太守所居也。已上沔州。

箴

【揚雄《揚州箴》】夭矯揚州﹐江漢之滸﹔彭蠡旣都﹐陽鳥攸處。橘柚羽貝﹐瑤琨﹔閩越北垠﹐沅湘攸注。太伯遜位﹐其吳紹類﹔夫差一誤﹐太伯無祚。周室不匡﹐勾踐入朝﹔當周之興﹐越裳重譯。春秋之末﹐侯甸畔逆。元首不可不思﹐股肱不可不慈。堯崇屢省﹐舜盛欽謨。牧臣司揚﹐敢告執籌。○江南道第十敍事

江南道者﹐禹貢揚州之域。又得荊州之南界﹐﹝揚州﹐自江已北爲淮南道﹐自嶺而南爲嶺南道。﹞北距江東際海﹐南至嶺﹐盡其地也。蘇州爲吳泰伯之墟。﹝《地理誌》曰﹕吳地斗之分野。﹞泰伯卒﹐仲雍立﹐傳國至曾孫周章。武王克殷﹐因而封之也。越州爲越﹐夏少康封少子無餘﹐以奉禹祠。﹝《地理誌》曰﹕越地﹐牽牛婺女之分野。﹞潤州﹐春秋之朱方。江寧縣﹐楚之金陵邑也﹐吳﹑晉﹑宋﹑齊﹑梁﹑陳六代都之。

事對

【東府西州】山謙之《丹陽記》曰﹕東府城地﹐則晉簡文爲會稽王時第。東則丞相會稽王道子府。道子領揚州﹐故俗稱東府。又曰﹕揚州廨﹐王惇所創﹐開東南西三門。俗謂之西州。

【孫陵蔣廟】《丹陽記》曰﹕蔣陵﹐因山以爲名﹐吳大帝陵也。《輿地誌》曰﹕臺當孫陵曲衍之傍﹐故蔣陵亭亦名孫陵亭。《丹陽記》曰﹕蔣子文爲秣陵尉﹐自言己將死﹐當爲神。後爲賊所殺﹐故吏忽見子文乘白馬﹐如平生。孫權發使﹐封子文而爲都中侯﹐立廟鐘山﹐因攺爲蔣山。已上潤州。

【扈瀆鹽田】《吳都記》曰﹕松江東瀉海口﹐名曰扈瀆。《輿地誌》曰﹕扈業者﹐濱海漁捕之名。插竹列於海中﹐以繩編之﹐向岸張兩翼。潮上卽沒﹐潮落卽出。魚隨潮礙竹不得去﹐名之云扈。又曰﹕海濱廣斥﹐鹽田相望。吳煮海爲鹽﹐卽鹽官縣境也。

【包山幹隧】《玄中記》曰﹕吳西具區澤中包山﹐有洞庭室。《戰國策》曰﹕越王散卒三千﹐擒夫差於幹隧。吳縣西北有地名幹隧是也。已上蘇州。

【橫山長瀆】《左傳》曰﹕楚子重伐吳﹐克鳩玆﹐至於橫山。注曰﹕在烏程南。橫﹐古衡字﹐通用。《吳興記》曰﹕河口山東濱大溪﹐西帶長瀆。

【若下中】《吳錄》云﹕長城若下酒有名﹐溪南曰上若﹐北曰下若。並有村﹐村人取若下水以釀酒﹐醇美勝云陽。《吳興記》曰﹕風渚南三十里曰中﹐卽山也。已上湖州。

【西部東安】《漢書》曰﹕錢塘﹐西部都尉居之。《吳志》曰﹕黃武五年﹐丹陽﹑會稽﹑吳都山寇攻沒諸縣﹐乃分三郡之要害地﹐置東安郡﹐居富春。

【樹呼龜人化鶴】《異苑》曰﹕孫權時﹐獲一大龜﹐持獻吳主。夜宿越裏﹐系船於大桑樹。樹呼龜曰「元緒奚事爾耶。」龜曰「行不擇日﹐今方見烹。𨿽然﹐盡南山之柴不能潰我。」《幽明錄》曰﹕孫鐘以種瓜爲業。有二少年詣鐘乞瓜﹐曰「此山下善﹐可作冢﹐當爲定墓。」鐘隨下山三十步﹐二人悉化成白鶴﹐飛入空中。卽孫堅所葬地。已上杭州。

【蒼蛟溪白獺穴】《孔氏誌怪》云﹕義興有白額獸﹐溪渚長橋有蒼餃﹐並周處爲三害。周處《風土記》曰﹕長橋下有白獺。若將有兵﹐獺出穴口﹐四望而嗥。舊言有神。

【橫峴長塘】《風土記》曰﹕羊山多縱石﹐而有大橫峴﹐以承眾流。《輿地誌》曰﹕洮湖卽長塘湖。已上常州。

【慈姥舒姑】《丹陽記》曰﹕江寧南有慈母山﹐積山臨江﹐生簫管竹。俗呼爲鼓吹山﹐江寧謂之慈姥山。在當塗縣北。《宣城記》曰﹕登蓋山百步有泉。昔有舒氏女﹐與父析薪於此山﹐忽坐泉處﹐牽挽不動。父遽告家。比來﹐惟見淸泉湛然。因名舒姑泉。

【鱉洲牛渚】《江記》曰﹕江中有鱉洲﹐長三里﹐與蕪湖洲相接。《續漢書》曰﹕秣陵南有牛渚。已上宣州。

【玉山石蓋】郭璞注《山海經》曰﹕玉山﹐浙江水出其邊。《輿地誌》曰﹕歙縣靈山甚髙峻。有圓石﹐髙數丈﹐上有石蓋。

【二礫三姑】《輿地誌》曰﹕黟縣南有五艮﹐二礫。兩邊皆壇石﹐中央有溝。裁五尺許﹐水甚懸迅。礫音歷。又曰﹕黟縣東有靈山﹐山有三峯﹐名爲三姑山。三年一遇野火﹐自燒﹔百姓放火﹐輒降雨不燃。已上歙州。

【賀齊城巖陵瀨】《吳志》曰﹕吳大帝使賀齊擊黟歙山賊﹐定立新都郡。《輿地誌》曰﹕郡城﹐賀齊所創也。《東觀漢記》曰﹕嚴光﹐字子陵﹐耕於富春。後人名其釣處爲嚴陵瀨。已上睦州。

【銅釜石甑】《異苑》曰﹕吳時﹐軍士五百人破湖﹐得銅釜。發之﹐水便暴出。卽五百人湖也。《東陽記》曰﹕昆侖山頂有一孤石﹐可髙三十丈﹐其形似甑﹐人謂之石甑。已上婺州。

【蓮鑊梅池】《鄱陽記》曰﹕弋陽嶺上多密巖。宋元嘉中﹐有人見其巖內三鐵鑊。鑊各容百斛﹐中生蓮花。他日往尋﹐不行所在。宋永初《山川記》曰﹕廣陵縣東有梅池。

【夫崗子石】《鄱陽記》曰﹕鄱陽西有望夫崗。昔縣人陳明與梅氏爲姻﹐未成﹐而妖魅詐迎婦去。明詣卜者決﹐云西北行五十里求之。明如言﹐見一大穴﹐深邃無底。以繩懸入﹐遂得其婦。乃令婦先出﹐而明所將鄰人秦文遂不取明。其妻乃自誓執志﹐登此崗首而望其夫﹐因以名焉。又曰﹕九子石在弋陽水左岸間﹐相去數十步﹐石形似印。已上饒州。

【石礬玉笥】《會稽志》曰﹕射的北有石帆壁立。臨水漫石﹐宜山遙望﹐有似張帆。又名玉笥山﹐又曰石簧山。

【鏡水銅溪】《輿地誌》曰﹕山陰南湖﹐縈帶郊郭﹐白水翠巖﹐互相映發﹐若鏡若圖﹐故王逸少云「山陰上路行﹐如在鏡中遊。」《會稽志》曰﹕昔歐冶子涸若耶之溪而出銅﹐破赤堇之山而出錫。已上越州。

【丹洞赤城】《登眞隱決》云﹕赤城山下有丹洞﹐在三十六洞天數。其山足丹。《名山略記》云﹕赤城山一名燒山﹐東卿司命君所居。洞周回三百里﹐上有玉淸平天。

【金庭玉室】《道書》曰﹕天臺山其上八重﹐視之如一﹐中有金庭不死之鄕。許邁《與王逸少書》曰﹕自山至臨海﹐多有金堂玉室﹐仙人芝艸。已上臺州。

【東甌西隗】《漢書》曰﹕惠帝立閩君搖爲東海王﹐都甌。《永嘉記》曰﹕西隗山﹐東接安固﹐西接松陽。

【茅峴劍峯】《永嘉記》曰﹕塵嶼有盧隈﹐又有茅峴﹐去盧隈二十五里。《輿地誌》曰﹕樓石山三石﹐並髙百丈﹐杪如劍峯。已上括州。

【彭澤淺源】《漢書》﹕彭澤縣屬豫章郡﹐彭蠡澤在西。《尙書》曰﹕過九江至於敷淺源。

【廬山盆水】《廬山記》曰﹕匡俗出於周威王時﹐生而神靈﹐隱淪潛景﹐廬於此山﹐俗稱廬君﹐故山取號焉。《潯陽記》曰﹕盆水出靑盆山﹐因以爲名。帶山雙流﹐而右灌潯陽﹐東北流入江。已上江州。

【銅精劍窟】《豫章記》曰﹕西山周回三百里。此山時有夜光﹐遠望如火气。《輿地誌》曰﹕此爲銅之精光也。《豫章記》又曰﹕丰城縣獄後﹐有雷孔章掘神劍窟﹐方七八丈。

【然石熱泉】宋永初《山川記》曰﹕建城縣西有羊山﹐有然石﹐色黃白而理疏﹐以水灌之便熱﹐可煮物﹐故謂之然石。又曰﹕皮縣有熱泉﹐如湯﹐以生物投之﹐須臾爛熟。已上洪州。

【茨野落亭】《安成記》曰﹕昔豫章太守賈萌與安城侯張普爭境﹐戰於新茨之野﹐卽玆地也。又《安成記》曰﹕郡渚江川﹐發源同會。落亭石﹐上有芝艸﹐下有紫磨金。

【山都木客】《異物志》曰﹕廬陵大山之間﹐有山都似人裸身﹐見人便走﹐自有男女﹐可長四五尺﹐能叢相喚﹐常在幽昧之中﹐似魑魅鬼物。又曰﹕廬陵有木客鳥﹐大如鵲﹐千百爲羣﹐不與眾鳥相廁。云是木客所化。已上吉州。

【金雞石雁】《南康記》曰﹕云都縣有金雞石﹐傍有穴。宋永初中﹐見金雞棲翔此穴﹐頗時飛鳴。又云﹕覆笥山平湖中有石雁﹐浮在水。每至炎气代序則飛翔﹐若知感候。

【松闕梓潭】《輿地誌》云﹕歸美山有石城﹐髙數丈﹐有二石夾左右。石形似松﹐儼如雙闕。《南康記》曰﹕梓潭昔有梓樹﹐巨圍﹐葉廣丈餘﹐垂柯數畝。吳王伐樹作船﹐使童男女挽之。船自飛下水﹐男女皆溺死。至今潭中時有歌唱之音。已上虔州。

【甘渚蜜巖】《臨川記》曰﹕東興人家﹐曾以木甑沈井中﹐乃流出達樊溪﹐甘渚得之。此泉穴相通也。又曰﹕五章山絕巖峭﹐有蜜蜂依之爲房。其形如笠﹐望者皆懸磴數丈﹐然後得至其所。

【石人楓鬼】《臨川記》曰﹕虛谷東英巨山巖內﹐有石人坐磐石上。體上塵穢則興風﹐濕潤則致雨﹐晴日便舉體鮮潔﹑朗然玉淨。又云﹕麻姑山上人登之﹐有物人形﹐眼鼻口面﹐無臂腳﹐俗名之楓子鬼也。已上撫州。

【米砂雪壁】《安成記》曰﹕鐘山臨水阻峽﹐春夏則湍γ沸湧﹐上白沙如米﹐兩岸各十餘斛﹐呼曰米砂﹐以之候歲。若一岸偏饒﹐則其方丰穰。殷斌《石室記》曰﹕第三室髙十丈﹐餘者粗爲似﹐皆素壁若雪﹐則萬象森羅。

【宜春水羅霄山】《吳錄》曰﹕宜春泉水。《地道記》曰﹕宜春縣出美酒﹐隨歲貢上。《安成記》曰﹕羅霄山有石井﹐天旱祠之﹐以木投井中﹐卽雨﹔至井溢木出﹐乃雨止。已上袁州。

【鸚洲鳳闕】《輿地誌》曰﹕夏口江中有鸚鵡洲。《武昌記》曰﹕城東南角有崗﹐名鳳闕。吳時有鳳集之。因以爲名。

【鄂渚樊山】《離騷》云﹕乘鄂渚而反顧。《武昌記》曰﹕樊口之東有樊山。已上鄂州。

【湘山沅水】《史記》曰﹕秦始皇浮江至湘山。《水經注》曰﹕沅水注洞庭湖中﹐方會於江也。

【地道江門】《湘中記》曰﹕君山有地道。郭璞《江賦》曰﹕爰有包山洞庭﹐巴陵地道。《山海經》曰﹕洞庭山﹐帝女居之。其上沅灃之交﹐瀟湘之源﹐是在九江之門。已上嶽州。

【楂渚橘洲】《湘中記》﹕楂渚對岸古城﹐孫權遣程普所立。《輿地誌》曰﹕橘洲在郡南﹐對南津﹐常看如下。及至夏水﹐懷山渚洲皆沒﹐橘洲獨在。

【昭潭羽瀨】《湘州記》曰﹕嶽陽有昭潭﹐其下無底﹐湘水最深處。又曰﹕石子山西有小溪﹐水石映澈﹐名之羽瀨。昔關羽南徵﹐頓此山下﹐因以爲名。已上潭州。

【靑壇紫蓋】《湘州記》云﹕祝融峯上有靑玉壇﹐方五丈﹐有蓋香峯行道處﹐《異苑》曰﹕衡山有峯名曰華蓋﹐又一名紫蓋。

【寶洞仙宮】《南嶽記》云﹕衡山者﹐太虛之寶洞。又曰﹕流丹崖南五里﹐得仙人宮。道士休糧絕谷﹐身輕淸虛﹐便得入此宮。已上衡州。

【菁口蘭巖】《湘州記》云﹕都溪又西北流入營水﹐謂之菁口。王韶之《神境記》曰﹕蘭巖山﹐其路危阻﹐迥絕人迹。登其山﹐有石路松林焉﹐杳然便是雲霞中館宇矣。

【九疑山五會水】《山海經》曰﹕蒼梧之丘﹐九疑之山﹐舜所葬也。《水經注》曰﹕都溪水出舂陵縣左﹐與五溪俱會。縣有五山﹐山有一溪。五水會於縣門﹐故云都溪。已上永州。

【茹溪澧浦】《荊州記》曰﹕茹溪﹐源出茹龍山﹐水極淸澈。《離騷》云﹕遺余兮澧浦。

【天帚松梁】《荊州圖副記》曰﹕天門角上石生倒垂下一竹拂﹐謂之天帚。《吳錄》曰﹕松梁山﹐山石間開處﹐容數十丈。其髙﹐以弩射之﹐不及其上。已上澧州。

【熱石溫泉】《輿地誌》曰﹕臨武縣山有熱石。置物其上﹐立焦。《荊州記》曰﹕郴縣溫泉﹐下流有田﹐資以漑灌。常十二月下種﹐至明年三月﹐新谷便登。

【仙人祠義帝廟】《輿地誌》曰﹕馬嶺山有仙人蘇耽壇。耽至孝。一朝忽辭母曰「受性應仙﹐當違供養。」涕泗嗚咽。百姓立壇祠之。《湘州記》曰﹕郴縣南有義帝廟﹐百姓祭之。《漢書》曰﹕項羽尊楚懷王以爲義帝。已上郴州。

【龍池鶴澤】《武陵記》曰﹕謝承爲武陵郡守時﹐有黃龍見於郡東水中。拜表上賀﹐因號龍池。劉義慶《世說》曰﹕晉羊祜鎭荊州﹐於江陵澤中得鶴。教其舞動﹐以樂賓友。

【鼎口風門】《沅川記》曰﹕沅川水名鼎口﹐昔有神鼎出乎其間。《武陵記》曰﹕風門山有石門﹐去地百餘丈。將欲風起﹐此門隱隱有黑气上﹐須臾有黑風競起。已上朗州。

【蔥嶺茗山】《沅川記》曰﹕沅川有孤山﹐巖石崔嵬上﹐有蔥如人所種。人時往取﹐援輒斷絕。請神而求﹐不挽自出。《武陵記》謂之蔥嶺。《荊州圖副》曰﹕茗山九嶺﹐峻。木多杉松﹐獸多熊豹。

【龍門鹿穴】《水經注》曰﹕有獨母水﹐南出龍門。《荊州記》曰﹕宋元嘉初﹐武溪蠻人射鹿﹐逐入石穴。才容人。蠻人入穴﹐見其傍有梯﹐因上梯。豁然開朗﹐桑果蔚然﹐行人翺翔﹐亦不以怪。此蠻於路斫樹爲記。其後茫茫﹐無復仿佛。已上辰州。

【石牀�水】《湘州記》曰﹕文斤山上有石牀﹐方髙一丈。四面綠竹扶疏﹐常隨風委拂。《水經注》曰﹕邵陵水東會�泉。已上邵州。

【浪水舞溪】《水經注》曰﹕浪水出武陵鐔城北界山谷﹐《荊州記》謂之浪溪。《荊州記》曰﹕舞溪東流注沅﹐西接。已上巫州。

【銅柱石門】《周地圖記》曰﹕江中有銅柱灘。又曰﹕均提東十三里﹐至石門東﹐有石鼓。

【淸臺神窟】《史記》曰﹕陵邑寡婦淸﹐其先得丹穴﹐家富不訾。淸能守其業。秦始皇以爲貞婦﹐爲築女懷淸臺。《益州記》曰﹕黃葛峽有相思崖﹐芳泉周灌﹐俗謂之神窟。已上涪州。

【桂浦】漢武帝平南夷﹐置郡。又曰﹕郡有桂浦關。

【天井石關】《華陽國誌》曰﹕郡﹐上當天井﹐故多雨潦。又曰﹕且蘭縣西南有地﹐名石潼關。已上州。

箴

【��《潤州箴》】洋洋潤州﹐江川秀遠﹔蔣廟鐘山﹐孫陵曲衍。江寧之邑﹐楚曰金陵﹔吳晉梁宋﹐六代都興。○嶺南道第十一敍事

嶺南道者﹐禹貢揚州之南境。其地皆粵之分﹐﹝《地理誌》云﹕今蒼梧﹑蔚林﹑合浦﹑交趾﹑九眞﹑日本﹑南海皆粵分。﹞自嶺而南至海﹐盡其地。﹝廣州故南海郡﹐秦末南海尉趙佗王有其地。﹞

事對

【蒲澗蘭湖】《南越志》曰﹕熙安縣東北有昌蒲澗。咸安中﹐姚成甫嘗澗側遇一丈夫﹐曰「此昌蒲﹐安期先生所餌﹐可以忘老。」又曰﹕番禺北有芝蘭湖﹐並注西海。

【貪泉湞水】《晉中興書》曰﹕舊云往廣州飲貪泉﹐失廉潔之性。吳隱之爲刺史﹐自酌貪泉飲之﹐題石門爲詩曰﹕石門有貪泉﹐一飲懷千金﹔試使夷齊飲﹐終當不易心。《漢書》曰﹕樓船將軍楊僕出豫章﹐下湞水。

【二山八桂】《南越志》曰﹕番禺縣有番禺二山﹐因以爲名。《山海經》曰﹕桂林有八樹﹐在番禺東。已上廣州。

【潮穴泉山】《潮州記》曰﹕斯溪西通淮水﹐其穴若井。或枯涸彌年﹐或一日十盈十竭﹐若潮水焉。又曰﹕泉山有峭壁髙竦﹐連阜湎屬﹐石泉懸注﹐瀑布飛流。已上連州。

【錢石玉山】《湘州記》曰﹕曲江縣東有泉石山﹐其狀四方若臺榭。其南有石﹐三面壁峭。其上有錢﹐故謂之錢石。又曰﹕曲江縣東有玉山﹐卉木滋茂﹐泉石澄澗。相傳云昔有人采玉處。

【石臺銀甕】《始興記》曰﹕勞口東岸有石﹐四方而髙﹐可百餘仞﹐其狀若臺。又曰﹕林水源出磐石上。羅列十甕﹐皆蓋以靑盆﹐中悉銀釒並。有人遇之﹐得開觀而不可取。取輒失路﹐迷悶欲死。已上韶州。

【龍川牛嶺】《漢書》曰﹕龍川縣屬南海郡。《南越志》曰﹕羅浮山有石樓﹐右帶牛嶺山﹐左據龍尾。已上循州。

【文貝錦蛇】《南越志》曰﹕潮陽南有小水﹐注海濱﹐帶層山。其中多文貝﹐可以解毒。《輿地誌》曰﹕龍溪謂之盤龍﹐蛇靑黑色﹐赤帶錦文﹐隨瀆瀵水而入於海。有毒﹐傷人輒死。已上潮州。

【素女靑牛】《發蒙記》曰﹕侯官謝端﹐曾於海中得一大螺。中有美女﹐云「我天漢中白水素女。天矜卿貧﹐令我爲卿妻。」《南越志》﹕綏安縣北有連山﹐昔越王建徳伐木爲船﹐其大千石﹐以童男女三千人牽之。旣而人船俱墜於潭。時聞附船有唱喚督進之聲﹐往往有靑牛馳回與船俱﹐蓋神靈之至。

【靈江神艸】《輿地誌》云﹕從余姚至海三十里﹐過溫麻江﹐有一江名靈江。《道書》云﹕霍山上有神艸三十四種。已上泉州。

【建安將樂】《吳志》云﹕永安三年﹐以會稽南郡爲建安郡。《吳錄》云﹕將樂縣屬建安郡。已上建州。

【石室嵩臺】《南越志》曰﹕髙安石室﹐自生風峒﹐南北二門﹐狀若人功﹐意者以爲仙都。又曰﹕髙要有竦石﹐廣六十餘丈﹐髙二百許仞﹐土人謂之嵩臺。已上端州。

【端石岑珠】《吳錄》曰﹕端溪有端山﹐山有五色石﹐石上多香水。《南越志》曰﹕端溪俚人岑班﹐入山﹐遇一寶珠﹐徑五寸﹐取還。夜光明照燭﹐俚人甚懼。以火燒之﹐𨿽小損﹐猶照一室。已上康州。

【香林綸木】《南越志》曰﹕盆元縣利山﹐上多香林。又曰﹕威寧縣有穿州﹐其上多綸木﹐似谷皮﹐可以爲綿。已上岡州。

【蒼梧班石】《漢書》曰﹕蒼梧郡﹐武帝元鼎六年開。《輿地誌》曰﹕廣信縣之壽鄕﹐有孤巖。巖有班石﹐石皆五色。已上梧州。

【圍洲合浦】《交州記》曰﹕合浦八十里有圍洲﹐周回百里。《漢書》曰﹕合浦郡﹐武帝元鼎六年開。已上廉州。

【賀水富川】《湘州記》曰﹕臨水經臨賀縣東﹐又南至郡左﹐合賀水。《漢書》曰﹕富川縣屬蒼梧郡。已上賀州。

【二鼓三田】《輿地誌》曰﹕後漢周敞爲交趾剌史﹐伐龍山木以爲鼓。以下分鼓給桂林郡﹐上分鼓給交趾郡。擊一鼓則二鼓皆鳴。《廣志》曰﹕南方地气暑熱﹐一歲田三熟。冬種春熟﹐春種夏熟﹐秋種冬熟。已上交州。

【蘇嶠麻嶺】《南越志》曰﹕寧浦郡東南有蘇摩嶠。屈ギ《道理記》曰﹕沙麻嶺在寧浦郡南﹐郡卽嶺之北垠。已上橫州。

【樹止竹梁】《林邑記》曰﹕狼野人居無室﹐依樹宿止。《南徵八郡誌》曰﹕﹛米鹿﹜泠縣有大竹﹐數圍實中﹐任屋梁柱﹔覆用之則當瓦。已上峯州。

【蟻漆雞潮】《吳錄》云﹕居風縣有蟻絮藤﹐人視土中知有蟻﹐因墾發。以木皮插其上﹐則蟻出﹐緣而生漆。《輿地誌》曰﹕移風縣有潮雞﹐鳴長旦淸如吹角﹐每潮至則鳴。一名林雞。

【石坻金屐】《南越志》曰﹕馬援鑿通九眞山。又積石爲坻﹐以遏海波﹐由是不復過漲海。又曰﹕軍安縣女子趙嫗﹐嘗在山中﹐聚結羣黨﹐攻掠郡縣。著金箱齒屐﹐恆居象頭鬥戰。已上愛州。

【咸都沃】《漢書》曰﹕咸縣屬九眞郡。《晉太康地誌》﹕都沃縣屬九徳郡。已上州。

【極外海中】《交廣二州記》曰﹕珠崖在大海中﹐南極之外。吳時復置太守﹐住徐聞縣遙撫之。《漢書》曰﹕武帝立珠崖郡﹐在南方大海中居﹐廣袤千里。

【巢居椎】《廣志》云﹕珠崖人皆巢居。《珠崖傳》曰﹕男女皆椎﹐或被髮徒跣﹐音髻。已上崖州。

【儋耳鏤頰】《漢書》曰﹕武帝元鼎六年﹐定越以爲儋耳郡。張晏注曰﹕儋耳﹐鏤其頰及上連耳匡。分爲數支﹐狀似雞腸﹐累累下垂。已上儋州。

【文比朱鱉】《南越志》曰﹕海中有文比﹐鳥頭尾﹐鳴似磬﹐而生玉。又曰﹕海中多朱鱉﹐狀如肺﹐有四眼六腳﹐而吐珠。

【孛馬水犀】《南越志》曰﹕平定縣東巨海有孛馬。似馬﹐牛尾﹐一角。又云﹕平定縣巨海有水犀﹐似牛。其出入有光﹐水爲之開。已上髙州。

箴

【揚雄《交州箴》】交州荒裔﹐水與天際﹔越裳是南﹐荒國之外。爰自開辟﹐不裊不絆﹔周公攝祚﹐白雉是獻。昭王陵遲﹐周室是亂﹔越裳絕貢﹐荊楚逆叛。大漢受命﹐中國兼該﹔南海之宇﹐聖武是恢。稍稍受羈﹐遂臻黃支﹔牽來其犀﹐航海三萬。泉竭中虛﹐池竭瀨幹。牧臣司交﹐敢告執憲。

卷九帝王部

○總敍帝王敍事

皇者﹐天人之總﹐美大之稱也。《易緯》曰﹕帝者﹐天號也。徳配天地﹐不私公位﹐稱之曰帝。天子者﹐繼天治物﹐攺政一統﹐各得其宜。父天母地以養人﹐至尊之號也。大君者﹐君人之盛也。《呂氏春秋》曰﹕帝者﹐天下之所適﹔王者﹐天下之所往也。《尙書緯》曰﹕帝者天號﹐王者人稱﹔天有五帝以立名﹐人有三王以正度。天子﹐爵稱也﹔皇者﹐煌煌也。《洛書》曰﹕皇道缺故帝者興。《韓詩外傳》曰﹕君者﹐羣也﹔敢羣天下萬物而除其害者﹐謂之君也。天皇。顏峻《始學篇》曰﹕天地立﹐有天皇十三頭﹐號曰天靈﹐治萬八千歲。﹝《洞冥記》曰﹕一姓十三人也。徐整三五歷紀云﹕歲起攝提元气﹐肇有神靈一人﹐有十三頭﹐號天皇。《春秋緯》云﹕天皇地皇人皇﹐兄弟九人﹐分九州﹐長天下也。﹞《遁甲開山圖》曰﹕天皇被迹在桂州昆侖山下。

地皇。《始學篇》曰﹕地皇興於熊耳龍門山。

人皇。《始學篇》曰﹕人皇九頭﹐兄弟各三百歲﹐依山川土地之勢﹐財度爲九州﹐各居一方﹐因是而區別。﹝榮氏云﹕人皇兄弟九人﹐生於荊馬山﹐身九色。﹞有巢氏。《始學篇》曰﹕上古皆穴處﹐有聖人教之巢居﹐號大巢氏。﹝皇甫謐以爲﹐有巢在女媧之後。﹞《遁甲開山圖》曰﹕石樓山在瑯邪﹐昔有巢氏治此山南。

燧人氏。《尙書大傳》曰﹕燧人爲燧皇﹐以火紀官。《禮含文嘉》曰﹕燧人始鉆木取火﹐炮生爲熟﹐令人無腹疾﹐遂天之意﹐故爲燧人。太昊庖犧氏。《帝王世紀》曰﹕皰犧氏﹐風姓也。蛇身人首﹐有聖徳。燧人氏沒﹐庖犧代之﹐繼天而王。首徳於木﹐爲百王先。帝出於震﹐未有所因﹐故位在東方。主春﹐象日之明﹐是稱太昊。都陳﹐制嫁娶之禮﹐取犧牲以充庖廚﹐故號庖犧氏﹐是爲犧皇。後世音謬﹐故謂之伏犧﹐或謂之密犧。﹝一解云﹕ж﹐古伏字。後誤以ж爲密﹐故曰密犧。﹞《尙書序》曰﹕伏犧氏之王天下也。始畫八卦﹐造書契﹐以代結繩之政﹐由是文籍生焉。《詩含神霧》曰﹕華胥履大人迹而生伏犧。《左傳》曰﹕伏犧氏以龍紀官。

帝女媧氏。《帝王世紀》曰﹕女媧氏亦風姓也﹐承庖犧制度。亦蛇身人首。一號女希﹐是爲女皇。﹝《淮南子》曰﹕往古之時﹐四極廢﹐九州裂﹐天不兼覆﹐地不周載。女媧煉五色石以補蒼天。斷鰲足以立四極﹐殺黑龍以濟冀川﹐積蘆灰以止滔水。﹞其末有諸侯共工氏﹐任知刑以彊﹐伯而不王﹐以水承木﹐非行次﹐故易不載。及女媧氏沒﹐次有大庭氏﹑柏皇氏﹑中央氏﹑栗陸氏﹑驪連氏﹑赫胥氏﹑尊盧氏﹑混沌氏﹑有巢氏﹑朱襄氏﹑葛天氏﹑陰康氏﹑無懷氏﹐凡十五世﹐皆襲庖犧之號。

炎帝神農氏。《帝王世紀》曰﹕神農氏﹐姜姓也。母曰妊姒﹐有喬氏之女﹐名女登。遊於華陽﹐有神龍首感女登於尙羊﹐生炎帝。人身牛首﹐長於薑水﹐有聖徳﹔以火承木﹐位在南方﹐主夏﹐故謂之炎帝。都於陳﹐在位百二十年而崩。至楡岡﹐凡八世﹐合五百三十年。《周書》曰﹕神農之時﹐天雨粟﹐神農耕而種之﹐作陶冶斤斧。《古史考》﹕炎帝有火應﹐故置官師皆以火爲名﹐陸景《典語》曰﹕神農嘗艸別谷﹐蒸民乃粒食。

黃帝有熊氏。《帝王世紀》曰﹕黃帝﹐少典之子﹐姬姓也。母曰附寶﹐見大電光繞北斗樞星照野﹐感附寶而生黃帝於壽丘。龍顏﹐有聖徳。受國於有熊﹐居軒轅之丘﹐故因以爲名。得寶鼎﹐興封禪﹐有景云之瑞﹐故以云紀官﹐爲云師。以土徳王﹐在位百年而崩﹐年百一十歲。或言壽三百歲。故宰我疑以問孔子﹐孔子曰「人賴其利﹐百年而崩﹔人畏其神﹐百年而亡﹔人用其教﹐百年而移﹐故曰三百年。」《史記》曰﹕黃帝姓公孫氏﹐生而神靈﹐弱而能言﹐代神農氏。諸侯有不從者﹐從而徵之。未嘗寧居。東至海﹐登桓山及岱宗﹔西至崆峒﹐登雞頭﹔南至江﹐登熊相﹔北逐獯粥。合符釜山﹐而邑於涿鹿之阿﹐遷徙無常。行以師兵爲營衛﹐官名皆以云﹐采首山之銅﹐鑄鼎於荊山之上。鼎旣成﹐有龍垂胡髯下迎黃帝。黃帝上騎﹐羣臣後宮從上七十餘人。龍乃上天﹐余小臣不得上﹐乃悉持龍髯。扳墮黃帝之弓。百姓仰望。帝旣上天﹐抱其弓與龍髯而號﹐故後代因名其處曰鼎湖﹐其弓曰烏號。

少昊金天氏。《帝王世紀》曰﹕少昊帝名摯﹐字靑陽﹐姬姓也。母曰女節。黃帝時﹐有大星如虹﹐下流華渚﹐女節意感而生少昊﹐是爲玄囂。降居江水﹐邑於窮桑﹐以登帝位﹐都曲阜﹐在位百年而崩。《古史考》曰﹕少昊以金徳王﹐故號金天氏﹔或曰宗師太之道﹐故曰少。《左傳》曰﹕其立也﹐鳳鳥適至﹐故紀於官爲鳥師﹑鳳鳥氏﹐歷正也。

帝顓頊髙陽氏。《帝王世紀》曰﹕顓頊﹐黃帝之孫﹐昌意之子﹐姬姓也。母曰景僕﹐蜀山氏女﹐爲昌意正妃﹐謂之女樞。金天氏之末﹐瑤光之星﹐貫月如虹﹐感女樞幽房這宮﹐生顓頊於若水。首戴干戈﹐有聖徳。生十年而佐少昊﹐十二而冠﹐二十登帝位。以水承金﹐位在北方﹐主冬。以水事紀官﹐始都窮桑。後徙商丘。在位七十八年﹐年九十八歲。

帝嚳﹐髙辛氏﹐《帝王世紀》曰﹕帝嚳﹐姬姓也。其母不覺﹐生而神異﹐自言其名曰。﹤齒並﹥齒﹐有聖徳。年十五而佐顓頊﹐三十而登帝位。都亳﹐以木承水。在位七十年﹐年一百五歲而崩。﹝陶弘景云﹕在位六十三年﹐年九十二。﹞帝堯陶唐氏。《帝王世紀》曰﹕堯伊祁姓也。母曰慶都﹐孕十四月而生堯於丹陵﹐名曰放勛。鳥庭荷勝﹐眉有八采﹐丰下銳上。或從母姓伊祁氏。年十五而佐帝摯﹐受封於唐﹔年二十而登帝位。以火承木﹐都平陽。景星耀於天﹐甘露降於地﹐朱艸生於郊﹐鳳凰止於庭。廚中自生肉脯﹐其薄如た形﹔搖鼓則生風﹐使食物寒而不臭。又有艸夾階生﹐隨月而生死﹐名曰莢。始堯在位五十年登舜。二十年始老﹐使攝政。二十八年而崩。卽位九十八年﹐壽一百一十八歲。

帝舜有虞氏。《帝王世紀》曰﹕舜﹐姚姓也。其先出自顓頊。顓頊生窮蟬﹐窮蟬有子曰敬康﹐敬康生勾芒﹐勾芒有子曰橋牛﹐橋牛生瞽瞍。瞽瞍妻曰握登﹐見大虹﹐意感而生舜於姚墟﹐故姓姚氏﹐字都君。家本冀州﹐其母早死。瞽瞍更娶﹐生象傲。而父頑母囂﹐咸欲殺舜。舜能和諧﹐大杖則避﹐小杖則受﹐年二十始以孝聞。堯以二女娥皇女英妻之。耕於歷山之陽﹐耕者讓畔﹔漁於雷澤﹐漁者讓淵﹔陶於河濱﹐陶者器不窳。堯於是乃命舜爲司徒太尉﹐試以五典﹐舉八凱八元﹐四惡除而天下咸服。遂納於大麓﹐烈風雷雨弗迷﹐堯乃命舜代己攝政。明年正月舜始受終文祖﹐以太尉行事。舜攝政二十八年而堯崩。三年喪畢。舜年八十一﹐以仲冬甲子月次於畢﹐始卽眞。以土承火﹐色尙黃﹐以正月元日格於文祖。申命九官十二牧﹐以禹爲司徒。舜年八十一卽眞﹐八十三而薦禹﹐九十五而使禹攝政。攝政五年崩﹐年百年也。《尙書》曰﹕舜生三十登庸。三十在位﹐五十載陟方乃死。﹝孔安國注﹕通服堯喪三年﹐其一共三十之數﹐凡壽一百一十一歲。﹞

伯禹帝夏后氏。《帝王世紀》曰﹕禹﹐姒姓也。其先出顓頊。顓頊生鯀﹐堯封爲崇伯﹐納有莘氏女曰志。是爲修已﹐見流星貫昴﹐又吞神珠﹐意感而生禹於石紐。名文命﹐字髙密﹐長於西羌﹐西夷人也。堯命以爲司空﹐繼鯀治水。十三年而洪水平。堯美其績﹐乃賜姓姒氏﹐封爲夏伯﹐故謂之伯禹。及堯崩。舜復命居故官。禹年七十四﹐舜始薦之於天。薦後十二年﹐舜老﹐始使禹代攝行天子事。五年舜崩﹐禹除舜喪﹐明年始卽眞。始納塗山氏之女﹐生子啟﹐卽位。﹝皇甫謐云﹕自禹至桀並數有窮﹐凡十九王﹐合四百三十二年。禹一﹐啟二﹐太康三﹐仲康四﹐相五﹐羿六﹐寒浞七﹐少康八﹐杼九﹐槐十﹐芒十一﹐泄十二﹐降十三﹐扃十四﹐廑十五﹐孔甲十六﹐皇十七﹐發十八﹐桀十九。﹞

商殷氏。《帝王世紀》曰﹕殷出自帝嚳﹐子姓也。主癸之妃曰扶都﹐見白气貫月﹐意感以乙日生湯﹐故名履。字天乙﹐是謂成湯帝。丰下銳上﹐晰而有髯﹐倨身而揚聲﹔長九尺﹐臂四肘﹐有聖徳。諸候不義者﹐湯從而徵之。將伐桀﹐先滅韋顧昆吾﹐遂戰於鳴條之野。桀奔於南巢之山﹐湯乃卽天子之位。以水承金﹐始居毫。爲天子十三年﹐壽百歲而崩﹐湯娶有莘氏女爲正妃﹐生太子丁﹑外丙﹑仲壬。太子早卒﹐外丙代立。﹝皇甫謐云﹕商之享國也三十一王。是見居位者實三十王﹐而言三十一者﹐兼數太子丁也。自湯得位至紂﹐凡六百二十九年。成湯一﹐外丙二﹐仲壬三﹐太甲四﹐沃丁五﹐太庚六﹐小甲七﹐雍巳八﹐太戊九﹐仲丁十﹐外壬十一﹐河甲十二﹐祖乙十三﹐祖辛十四﹐沃甲十五﹐祖丁十六﹐南庚十七﹐陽甲十八﹐盤庚十九﹐小辛二十﹐小乙二十一﹐武丁二十二﹐祖庚二十三﹐祖甲二十四﹐廩辛二十五﹐庚丁二十六﹐五乙二十七﹐太丁二十八﹐帝乙二十九﹐紂三十。《商書》曰﹕成湯旣沒﹐太甲元年。孔安國注云﹕太甲太丁子﹐湯孫也。太丁未立而卒﹐及湯沒而太甲立﹐稱元年﹐謚法。殘義損善曰紂﹐敗於牧野﹐懸首白旗。從黃帝至紂三十六世。紂二年納妲己﹐二十年囚文王﹐三十年武王觀兵於孟津。﹞

周。《帝王世紀》曰﹕周﹐姬姓也。文王始修政﹐三年而天下二分歸之﹐入爲紂三公。年十五而生太子發。文王九十七而崩。太子發代立﹐是爲武王。武王二年﹐觀兵至孟津之上﹔四年始伐殷﹐爲天子。以木承水﹐自酆徙都鎬。武王崩年九十三﹐太子誦代立﹐是爲成王。﹝皇甫謐云﹕自克殷至秦滅周之歲﹐凡三十七王﹐八百六十七年。武王一﹐成王二﹐康王三﹐昭王四﹐穆王五﹐恭王六﹐懿王七﹐孝王八﹐夷王九﹐厲王十﹐宣王十一﹐幽王十二﹐平王十三﹐桓王十四﹐莊王十五﹐釐王十六﹐惠王十七﹐襄王十八﹐頃王十九﹐匡王二十﹐定王二十一﹐簡王二十二﹐靈王二十三﹐景王二十四﹐悼王二十五﹐敬王二十六﹐貞定王二十七﹐元王二十八﹐哀王二十九﹐思王三十﹐考王三十一﹐威烈王三十二﹐元安王三十三﹐夷烈王三十四﹐顯聖王三十五﹐愼靖王三十六﹐赧王三十七。﹞

秦氏。《帝王世紀》曰﹕秦﹐嬴姓也。昔伯翳爲舜主﹐畜多﹐故賜姓嬴氏。孝襄公始修霸業﹐壞井田﹐開阡陌﹐天子命爲伯。至昭襄王﹐自稱西帝﹐攻周﹐廢赧王﹐取九鼎。至莊襄王﹐滅東西周﹐莊襄王崩﹐政立爲始皇帝。並天下﹐置三十六郡。自以水徳﹐故以十月爲正﹐色尙黑。使蒙恬築長城﹐焚詩書百家之言﹐坑儒士四百六十人。三十七年崩於沙丘平臺﹐年五十。﹝皇甫謐云﹕自昭襄王滅周至子嬰﹐凡四王二帝﹐合四十九年。昭襄王一﹐孝文王二﹐莊襄王三﹐始皇帝四﹐胡亥五﹐子嬰六。又《帝王世紀》曰﹕秦攺鎬曰咸陽﹐都焉。爲漢驅除﹐不求五運﹐別以水徳王。秦自始封至滅﹐三十六世﹐合六百五十年。秦﹐顓頊之後也。先世造父之爲穆王禦﹐有功﹐封之於趙城﹐國爲趙氏也。與簡子同祖﹐嬴姓也。秦亦在水火之間。﹞

漢氏。﹝火徳。﹞《帝王世紀》曰﹕漢出自帝堯﹐劉姓也。丰公生執嘉﹐卽太上皇也。太上皇之妃曰媼﹐是爲昭靈後。生子邦﹐字季﹐是爲漢髙皇帝。秦二世元年﹐諸侯叛秦﹐沛人共立爲沛公。二年入武關﹐至灞上﹐秦王子嬰降。項羽自立爲西楚霸王﹐立沛公爲漢王﹐王巴蜀。漢元年﹐還攻雍﹐遂定三秦。五年破楚王羽於垓下﹐追斬於東城﹐天下始定。春正月﹐楚王韓信等請尊爲皇帝。二月卽位於定陶汜水之陽﹐都長安。十二年崩於長樂宮﹐年六十二。初納呂公之女謂之髙皇后﹐生太子盈﹐代立。﹝按﹕前漢十二帝。髙祖一﹐惠帝二﹐髙後三﹐文帝四﹐景帝五﹐武帝六﹐昭帝七﹐宣帝八﹐元帝九﹐成帝十﹐哀帝十一﹐平帝十二。王莽立孺子嬰居攝﹐三年篡位﹐十五年更始立二年。皇甫謐曰﹕自髙祖元年至更始二年﹐凡得二百三十年。﹞

後漢。《帝王世紀》曰﹕光武皇帝﹐出自景帝也。名秀﹐字文叔。更始元年爲偏將軍﹐破王邑﹐殺王尋﹐誅王郎﹐更始二年立爲蕭王。建武元年四月更始降赤眉。六月﹐光武卽帝位於常山髙阝之陽千秋亭﹐都洛陽。在位三十三年。中元二年二月崩於洛陽南宮﹐年六十三。太子莊代立﹐是爲孝明皇帝。﹝按﹕後漢十二帝。光武一﹐明帝二﹐章帝三﹐和帝四﹐殤帝五﹐安帝六﹐順帝七﹐衝帝八﹐質帝九﹐桓帝十﹐靈帝十一﹐獻帝十二。皇甫謐云﹕自漢元至更始五年﹐凡二百一十二年﹔自居攝元年至更始二年﹐凡十八年﹔自建武元年至延康元年﹐凡一百九十五年。﹞漢前後並諸廢帝及王莽合三十一帝﹐四百二十六年。

魏氏。﹝土徳。﹞《帝王世紀》曰﹕魏﹐曹姓也。武皇帝諱操﹐字孟徳。漢建安二十四年進爵爲魏王﹐攺二十五年爲延康元年。春正月崩於洛陽﹐年六十六。太子丕代立﹐是爲文皇帝。其年冬十月受漢禪﹐攺延康元年﹐曰黃初﹐都洛陽。黃初七年崩﹐年四十。﹝皇甫謐云﹕自黃初元年至禪晉之歲﹐凡五帝﹐四十五年。文帝一﹐明帝二﹐廢帝齊王三﹐廢帝髙貴鄕公四﹐元帝五。按﹕魏文帝初立﹐號黃初元年。黃初二年劉備於蜀稱帝﹐號章武元年。立三年而崩﹐年六十三。子禪嗣位。二主合四十三年﹐爲魏所滅。黃初三年﹐孫權稱吳王於武昌﹐號黃武元年﹐後稱帝。立二十一年而崩﹐年七十。子亮嗣位。自權至皓四主﹐合五十九年﹐爲晉所滅。﹞

晉氏。﹝金徳。﹞《晉書》曰﹕武皇帝諱炎﹐字安世﹐河內溫縣人﹐姓司馬氏﹐太始元年﹐升壇受禪。禮畢卽洛陽宮﹐追尊宣王爲宣皇帝﹐﹝武帝祖。﹞景王爲景皇帝﹐﹝武帝伯父。﹞文王爲文皇帝。﹝武帝父。﹞大熙元年崩﹐年五十五。﹝立二十六年﹐太子衷嗣﹐是爲惠帝。按﹕《晉書》自武帝至恭帝﹐凡一十五帝﹐合一百六十五年。禪於宋也。武帝一﹐惠帝二﹐懷帝三﹐湣帝四。已上西朝都洛陽。元帝五﹐明帝六﹐成帝七﹐康帝八﹐穆帝九﹐哀帝十﹐廢帝十一﹐簡文帝十二﹐孝武帝十三﹐安帝十四﹐恭帝十五。已上東朝都建鄴。今潤州江寧縣是也。﹞事對【犧軒炎昊】並見敍事。

【九舜十堯】桓範《要論》曰﹕責公者易﹐𨿽一賢少謬﹔執難者眾﹐𨿽九舜猶亂。《韓子》曰﹕今夫堯舜生而在上位﹐𨿽有十桀而不能亂者﹐則勢安也。桀紂亦生而在上位﹐𨿽有十堯舜而不能化之﹐則勢亂也。

【白帝玄王】《河圖》曰﹕白帝﹐朱宣﹑宋均曰﹕少昊氏也。《國語》曰﹕玄王勤商﹐十有四葉而興。賈逵注曰﹕玄王謂契。湯之祖契﹐謂之玄王。

【�名火紀】《左傳》曰﹕黃帝以�紀﹐故爲�師而�名。又曰﹕炎帝﹐以火紀﹐故爲火師而火名。

【大庭少昊】譙周《古史考》曰﹕大庭氏﹐姜性﹐以火徳王﹐故號曰炎帝。皇甫謐《帝王世紀》曰﹕少昊帝﹐史摯﹐字靑陽。

【六羽九翼】《春秋命歷序》曰﹕人皇九頭﹐駕六羽﹐乘�谷口。《河圖》曰﹕天皇九翼﹐是名旋復。

【若水塗山】《呂氏春秋》曰﹕帝顓頊生自若水﹐宕處空桑﹐乃登帝位。《蜀王本紀》曰﹕禹母含珠孕禹﹐坼而生於塗山。

【生翼在房】《春秋合誠圖》曰﹕赤帝之精﹐生於翼下。《春秋元命苞》曰﹕姬昌蒼帝之精﹐位在房心。宋均注曰﹕蒼帝靈威仰。

【玄鳥赤龍】《烈女傳》曰﹕簡狄者﹐帝嚳之少妃。有之女﹐浴於玄丘之水﹐有玄鳥銜卵而墜﹐五色﹐簡狄得而吞之﹐遂生契。《詩含神霧》曰﹕慶都與赤龍合﹐婚生赤帝﹐伊祁堯也。

【夢日感星】《漢武帝故事》曰﹕王皇后內太子宮﹐得幸有娠﹐夢日入其懷。《尙書帝命驗》曰﹕姚氏繼華感樞。注曰﹕舜母感樞星之精﹐而生舜重華。

【繞星貫月】《詩含神霧》曰﹕大電光繞北斗樞星照郊野﹐感附寶而生黃帝。《河圖》曰﹕瑤光之星﹐如虹貫月﹐感女樞於幽房之宮﹐生黑帝顓頊也。

【珠庭玉理】《洛書》曰﹕黑帝子湯﹐長八尺一寸﹐珠庭。《春秋命歷序》曰﹕神農戴玉理。宋均注曰﹕玉理猶玉英也。

【四乳八眉】《春秋元命苞》曰﹕文王四乳﹐是謂含良﹐蓋法酒旗布恩舒明。宋均注曰﹕酒者乳也﹐能乳天下布恩之謂也。《尙書大傳》曰﹕堯八眉。八眉者如八字。

【重瞳﹤齒並﹥齒】《春秋元命苞》曰﹕舜重瞳子﹐是謂滋涼。宋均注﹕滋涼有滋液之潤﹐且淸涼光明而多見。又曰﹕武王﹤齒並﹥齒﹐是謂剛彊。宋均注曰﹕重齒以爲表。

【龍顏鳥喙】《春秋元命苞》曰﹕黃帝龍顏。《尸子》曰﹕禹長頸鳥喙﹐貌亦惡矣。天下從而賢之者﹐好學也。

【望廣視丰】《春秋合誠圖》曰﹕蒼帝之爲人﹐望之廣﹐視之專﹐而長九尺一寸。又曰﹕赤帝之爲人﹐視爲丰﹐長八尺七寸。

【鱗身牛首】王延壽﹑魯靈光《殿賦》曰﹕伏犧鱗身﹐女媧蛇軀。皇甫謐《帝王世紀》曰﹕有喬氏女名女登﹐爲少典妃。遊華陽﹐有神龍首感女登生炎帝﹐人身牛首。

【戴幹懷斗】《春秋元命苞》曰﹕帝嚳戴幹﹐是謂淸明。宋均注曰﹕幹﹐盾也。《洛書》曰﹕有人出石夷掘地代﹐戴成鈐﹐懷玉斗。鄭玄注曰﹕懷璇璣玉衡之道﹐姚氏以禹胸有黑子如北斗。

【昭華延喜】《尙書大傳》曰﹕舜耕於歷山﹐堯妻之以二女﹐屬其九子也﹐贈以昭華之玉。《尙書璇璣鈐》曰﹕禹授啟握玄出﹐刻曰延喜之玉﹐受徳天賜之佩。

【握河沈洛】皇甫謐《帝王世紀》曰﹕堯率諸侯羣臣﹐沈璧於洛河﹐受圖書。今《尙書中候握河紀》之篇是也。《尙書中候》曰﹕朕率羣臣沈璧於洛河﹐良俟於下稷。赤光起﹐玄龜負書出﹐赤文成字。

【金牛玉馬】《孫氏瑞應圖》曰﹕金牛﹐瑞器也。王者土地開辟﹐則金牛至。又曰﹕玉馬者瑞器也。王者淸明篤賢則至。

【溫洛榮河】《易乾鑿度》曰﹕帝盛徳之應﹐洛水先溫﹐九日乃寒﹐五日變爲五色。《尙書中候》曰﹕帝堯卽政﹐榮光出河。

【大君元後】《周易》曰﹕大君有命﹐開國承家。《尙書》曰﹕可愛非君﹐可畏非民﹐眾非元後何戴。

【出震開階】《周易》曰﹕帝出乎震﹐齊乎巽。《春秋孔演圖》曰﹕天子皆五帝之精寶﹐各有題序﹐以次運相據起﹐必有神靈符紀﹐使開階立遂。

【當寧置圖】《禮記》曰﹕天子當而立﹐諸侯北面而見天子曰覲﹔天子當寧而立﹐諸公東面﹑諸侯西面曰朝。《春秋孔演圖》曰﹕王者當置圖錄坐帝﹐以自正也。

【按轡垂拱】《陸子》曰﹕三皇垂拱﹐五帝垂手﹐唐虞按轡﹐禹湯馳轅。𨿽使周公禦衡﹐仲尼促節﹐固不已也。應劭《風俗通》曰﹕皇天不言﹐四時行焉﹐百物生焉。三皇垂拱無爲﹐有似皇天﹐故稱曰皇。

【時乘或躍】《周易》曰﹕時乘六龍以禦天。又曰﹕九四﹐或躍在淵。

【纂堯授舜】《漢書》髙祖述曰﹕皇矣漢祖﹐纂堯之緒﹔實天生徳﹐聰明神武。《禮記》曰﹕堯授舜﹐舜授禹﹐湯放桀﹐武王伐紂。

【擊壤鼓腹】史曰﹕堯時有老父者﹐擊壤而嬉於路﹐言曰「我鑿井而飲﹐耕田而食﹐帝力何有於我哉﹖」《莊子》曰﹕赫胥氏時人﹐居不知所爲﹐行不知所之﹐含哺而嬉﹐鼓腹而遊。

【垂衣捲領】《易》曰﹕黃帝堯舜﹐垂衣裳而治天下﹐蓋取諸乾坤。《淮南子》曰﹕古有鍪頭而捲領﹐以王天下。注曰﹕古者蓋三皇以前﹐鍪頭著兜帽﹐言未知制冠﹐捲領﹐皮衣屈而衤夾之。如今朝韋襲反攝以爲領。

【鶉居掬欽】《尸子》曰﹕人言居天下者﹐瑤臺九累﹐而堯白屋﹔黼黻九種﹐而堯大布﹔宮中三﹐而堯鶉居。《禮記》曰﹕塊桴而土鼓﹐污樽而А飲。鄭注﹕污樽杯飲﹐以手掬之。

【攣領結繩】《晏子》曰﹕古者有糸失衣攣領而王天下者矣。《莊子》曰﹕昔者容成氏﹑大庭氏﹑柏皇氏﹑中央氏﹐當是時人﹐結繩而用之以爲政。

【垂委裘】《陸子》曰﹕三皇垂而五帝擊手。《呂氏春秋》曰﹕堯之官若委裘﹐以言少事。

【曾巢營窟】《晏子》曰﹕古者有處曾巢而王天下者矣。《禮記》曰﹕昔者先王﹐冬則居營窟﹐夏則居曾巢。

【則地揆天】《黃石公三略》曰﹕帝者體天則地﹐有言有令﹐而天下太平。《文子》曰﹕伏犧氏之王天下也﹐功揆天地。

【就日望霓】《大戴禮》曰﹕宰我請問帝堯。孔子曰﹕放勛其仁如天﹐其智如神﹐就之如日﹐望之如�。孟子曰﹕湯一徵自葛載﹐天下信之﹐人望之若大旱之望�霓也。

【合神順命】《七經義綱》曰﹕孔子曰﹕天子之徳﹐感天地﹐洞八方。以化合神者稱皇﹐徳合天者稱帝﹐徳合仁義者稱王。《春秋元命苞》曰﹕天道煌煌﹐非一帝之功﹔王者赫赫﹐非一家之常。順命者存﹐逆命者亡。

【大徳鴻名】《易》曰﹕天地之大徳曰生﹐聖人之大寶曰位﹔何以守位曰仁﹐何以聚人曰財。司馬相如《封禪書》曰﹕前聖之所以永保鴻名﹐常爲稱首者也。

【明一通三】《管子》曰﹕明一者皇﹐察道者帝﹐通徳者王﹐謀得兵勝者霸。《董子》曰﹕古之人造文字者﹐三畫而連其中者謂之王。三畫者﹐天地與人也﹔連其中﹐通其道也﹐取其天地與人之才而三通之。非王者其孰能若是乎﹖

【合元順紀】何休注《公羊傳》曰﹕徳合於元者稱皇。《大戴禮》曰﹕黃帝順天地之紀者也。

【巍巍翼翼】《論語》曰﹕巍巍乎舜禹之有天下而不與焉。何晏注曰﹕美舜禹己不與求天下而得之也。巍巍者﹐髙大之貌。《毛詩》曰﹕維此文王﹐小心翼翼﹐昭事上帝﹐聿懷多福。鄭箋云﹕翼翼﹐小心之貌。

【赫赫煌煌】《毛詩》曰﹕明明在下﹐赫赫在上。毛萇注曰﹕文王之徳明明於下﹐故赫赫然著於天也。《漢書》曰﹕孝成煌煌﹐臨朝有光﹔威儀之盛﹐如如璋。《禮記》曰﹕天穆穆﹐諸侯皇皇。

【穆穆乾乾】《禮記》曰﹕天子穆穆﹐諸侯皇皇。《易》曰﹕九三君子終日乾乾﹐夕惕若厲無咎。

【五徳三統】《月令》曰﹕立春之日﹐盛徳在木﹐其帝太。夏日盛徳在火﹐其帝炎帝。季夏盛徳在土﹐其帝黃帝。秋日盛徳在金﹐其帝少昊。冬日盛徳在水﹐其帝顓頊。《漢書》曰﹕三統者﹐天施地化人事之紀也。

【步驟質文】《白虎通》曰﹕三皇步﹐五帝驟﹐三王馳﹐五霸騖。《大戴禮》曰﹕質文再而變﹐正朔三而攺。

【三綱一統】《論語》曰﹕周因於殷禮﹐所損益可知也。注曰﹕所因謂三綱五常也﹐所損益謂文質三統也。《易乾鑿度》曰﹕天子者﹐繼天理物﹐致政一統﹐各得其宜。父天母地以養人﹐至尊之號。

【靑丘丹浦】《歸藏啟筮》曰﹕蚩尢出自羊水﹐八肱八趾﹐疏首。登九淖以伐空桑。黃帝殺之於靑丘。《帝王世紀》曰﹕有苗處南蠻而不服﹐堯徵而克之﹐於丹水之浦。

【牧野阪泉】《尙書》曰﹕武王戎車三百兩﹐虎賁三千人﹐與紂戰於牧野。《大戴禮》曰﹕軒轅與赤帝戰於阪泉之野。

【軒營周陣】《史記》曰﹕軒轅邑於涿鹿之阿﹐遷徙無常﹐行以師兵爲營衛。《尙書》曰﹕武王伐殷﹐一月戊午師渡孟津﹐癸亥陳於商郊﹐俟天休命。

【鳳墟鮪水】《韓子》曰﹕文王伐崇﹐至黃鳳墟而襪系解。顧無左右令系﹐文王乃自結之。皇甫謐《帝王世紀》曰﹕武王四年起師而東﹐遂率戎車至鮪水。甲子至於商郊。

【舜戚軒弧】皇甫謐《帝王世紀》曰﹕有苗氏負固不服﹐舜乃修文教三年﹐執干戚而舞之﹐有苗請服。《易》曰﹕神農氏沒﹐蘇帝堯舜氏作。弦木爲弧﹐剡木爲矢﹔弧矢之利﹐以威天下。蓋取諸睽。

【親耕躬稼】《呂氏春秋》曰﹕神農之教曰﹕士有當年而不耕者﹐則天下或受其饑﹔女有當年而不績者﹐則天下或受其寒矣。故身親耕﹐妻親績。《論語》曰﹕禹稷躬稼而有天下。

【抵璧藏金】張衡《東京賦》曰﹕抵璧於谷。陸賈《新語》曰﹕舜藏黃金於嶄巖之山﹐以杜邪淫之欲。

【堯廚舜甑】皇甫謐《帝王世紀》曰﹕堯廚中自生肉脯﹐其薄如た形。搖鼓則生風﹐使食物寒﹐而不臭。名曰た脯。《韓詩外傳》曰﹕昔舜甑盆無膻﹐而工不以巧獲罪。

【栝柱土階】《周書》曰﹕文王在髙阝﹐召太子發曰「吾栝柱而茅茨﹐爲人愛費。」《墨子》曰﹕堯堂髙三尺﹐土階三等﹔茅茨不翦﹐采椽不斫。

【二八四七】《左傳》曰﹕舜臣堯﹐舉八凱﹐使主后土﹐以揆百事﹐莫不時序﹐地平天成。舉八元使布五教於四方﹔父義母慈﹐兄友弟恭子孝﹐內平外成。《史記》曰﹕儒生彊華﹐自關中奉赤伏符來﹐曰「劉秀發兵捕不道﹐四方�集龍鬥野﹐四七之際火爲主。」又張衡《西京賦》﹕我光武忿之﹐乃龍飛白水﹐鳳翔參墟﹔授鉞四七﹐共工是除。攙槍旬始﹐羣凶靡余。

【握發吐哺】皇甫謐《帝王世紀》曰﹕禹一沐三握發﹐一餐三起。班叔皮《王命論》曰﹕髙祖信誠好謀﹐達於聽受﹐當食吐哺﹐納子房之策。

【虞韶夏龠】《論語》曰﹕子在齊聞韶﹐三月不知肉味。孔安國注﹕韶﹐舜樂名。《呂氏春秋》曰﹕禹立﹐命臯陶作夏龠九成﹐以昭其功。

【犧瑟媧笙】《帝王世紀》曰﹕伏犧作瑟﹐三十六弦﹐長八尺一寸。《禮記》曰﹕女媧之笙簧。

【漢築虞琴】《史記》曰﹕髙祖還歸過沛﹐置酒沛宮﹐悉召故人父老子弟﹐縱酒。發沛中兒﹐得百二十人﹐教之歌。酒酣﹐髙祖擊築﹐自爲歌詩。《禮記》曰﹕昔舜作五弦之琴﹐以歌《南風》。

【經綸覆露】《周易》曰﹕云雷屯﹐君子以經綸。《淮南子》曰﹕帝者體太一者﹐紀綱八極﹐經緯六合﹐覆露昭導﹐普施而無私。

【亭毒財成】《老子》曰﹕亭之毒之﹐蓋之覆之。王弼注﹕亭謂品其形﹐毒謂成其質。《易》曰﹕天地交泰﹐後以財成天地之道﹐輔相天地之宜﹐以左右民。

【蔭樾推溝】《淮南子》曰﹕武王蔭人於樾下﹐而天下懷之﹐感於恩也。桓寬《鹽鐵論》曰﹕禹稷自布衣﹐思天下有不得所者﹐若已推而納之溝中。

【泣辜扇】劉向《說苑》曰﹕禹出見辜人﹐問而泣之。皇甫謐《帝王世紀》曰﹕武王自孟津還及於周﹐見人﹐王自左擁而右扇之。

【神輸人贊】《春秋元命苞》曰﹕王者﹐往也。神之所輸向﹐人所歸樂。範曄《後漢書光武贊》曰﹕靈慶旣啟﹐人謀咸贊﹔明明廟謨﹐赳赳雄斷。

【貢雉獻獒】《史記》曰﹕周成王時﹐越裳貢白雉。《尙書》曰﹕西旅獻獒。注云﹕西戎遠國貢大犬。

【展義觀風】《左傳》曰﹕天子非展義不巡狩。《禮記》曰﹕命太師陳詩﹐以觀民風。

【周轍夏迹】《左傳》曰﹕楚石尹子革曰﹕昔穆王欲肆其心﹐周行天下﹐將必有車轍馬迹。祭公謀父作祈招之詩﹐以止王心﹐是以獲沒於祈宮。又曰﹕茫茫夏迹﹐畫爲九州。

【舜旌堯鼓】《管子》曰﹕舜有告善之旌﹐而主不蔽也。禹立諫鼓於朝﹐而備訴訟。《鄧子》曰﹕堯置敢諫之鼓。

【夏磬周召】劉向《說苑》曰﹕禹之化天下也﹐以五聲聽。門懸鐘鼓鐸磬而置召﹐以待四海之士。《呂氏春秋》曰﹕舜有誹謗之木﹐湯有司過之士﹐武王有戒愼之召﹐猶恐不知己過。

【獻櫻薦黍】《漢書》曰﹕惠帝嘗出遊離宮﹐叔孫通曰「古者春嘗果。方今櫻桃熟﹐可獻。願陛下出﹐因取櫻桃獻宗廟。」上許之。諸果獻由此興也。《禮記》曰﹕仲夏之月﹐農乃登黍﹔乃以雛嘗黍﹐羞以含桃﹐先薦寢廟。

【足履己手握褒】皇甫謐《帝王世紀》曰﹕己山行﹐見流星貫昴﹐夢接意感﹐生禹於石紐。虎鼻大口﹐足文履己。《孝經援神契》曰﹕舜龍顏大口﹐手握褒。宋均注曰﹕握褒﹐手中有褒字﹐諭從勞苦受褒飾﹐致大祚也。

【得玉曆佩寶文】幹寶《搜神記》曰﹕虞舜耕於歷山﹐得玉曆於河際之巖。舜知天命在己﹐體道不倦。《河圖》曰﹕禹旣治水﹐功大﹐天帝以寶文大字錫禹佩﹐渡北海弱水之難。

【醴泉出祥鳳至】《尙書中候》曰﹕帝堯卽政七十載﹐甘露潤澤﹐醴泉出山﹐榮光出河﹐休气四塞。《禮斗威儀》曰﹕人君政訟平﹐卽祥鳳至。

【玉龜讖石馬圖】《瑞應圖》曰﹕玉龜者﹐師曠時出河東之涯﹐爲聖圖出河﹐負錄讖書。王隱《晉書》曰﹕懷帝永嘉元年﹐有玉龜出灞水。《魏氏春秋》曰﹕明帝靑龍三年﹐張掖郡刪丹縣金山玄川溢湧﹐石馬負圖﹐狀象靈龜﹐立於川西。有石馬七﹐麟在東﹐鳳在南。

【紀鳳鳥舞神魚】《左傳》曰﹕少昊氏之立也﹐鳳鳥適至﹐故紀於鳥。孔安國注《尙書》曰﹕雄曰鳳﹐雌曰凰﹐靈鳥也。《漢書》﹕宣帝時東浮大河﹐神魚舞於河。

【禦二龍駕六鳳】《括地圖》曰﹕禹誅防風﹐夏徳盛﹐二龍降之。禹使範氏禦之以行。《春秋命歷序》曰﹕辰放六頭四乳﹐在位二百五十年﹐離光次之﹐號曰皇談。銳頭日角﹐駕六鳳凰出地衡。在位五百六十歲。

【作舟車爲耒耨】班固《東都賦》曰﹕作舟車﹐造器械﹐斯乃軒轅氏之所以開帝功也。《易》曰﹕庖犧氏沒﹐神農氏作。斫木爲耜﹐揉木爲耒。耒耨之利﹐以教天下。

【建皇極合天中】《尙書洪範》曰﹕建用皇極。孔安國注曰﹕皇大也﹔極﹐中也。凡立事當用大中之道。《春秋運斗樞》曰﹕ж犧﹑女媧﹑神農是三皇。皇者﹐中也﹐弘也。合天履中﹐開陰布綱。止合皇極。其施光明﹐煌煌盛美﹐不可勝量。

【含乾元體太一】桓譚《新論》曰﹕夫王道之主﹐其徳能載﹐包含以統乾元也。《文子》曰﹕帝者體太一﹐王者法陰陽。

【法三才咸一徳】《淮南子》曰﹕帝王者﹐體太一﹐以法三才。《尙書》曰﹕惟尹躬曁湯﹐咸有一徳。

【皇俟天帝合地】《春秋繁露》曰﹕徳俟天地者稱皇。皇甫謐《帝王世紀》曰﹕功合神者稱皇﹐徳合地者稱帝﹐徳合人者稱王。

【禹孜孜湯栗栗】《尙書》曰﹕禹曰「予思日孜孜。」孔安國注曰﹕言己思日孜孜不怠﹐奉成臣功而已。又曰﹕湯旣黜夏命﹐復歸於毫﹐作湯誓曰﹕栗栗危懼﹐若將隕於深洲。

【推五勝攺三正】《漢書》曰﹕秦兼天下﹐未遑暇也﹐亦頗推五勝五行相勝。秦以周爲火﹐水以勝之。《大戴禮》曰﹕正朔三而攺。

【禹菲食湯布衣】孔子曰﹕禹吾無間然矣﹐菲飲食而致孝乎鬼神。《尸子》曰﹕湯之救旱也。素車白馬布衣﹐身嬰白茅﹐以身爲牲﹐當此時弦歌舞者禁之。

【堯羹藜舜飯糗】《韓子》曰﹕堯之王天下﹐糲粢之食﹐藜藿之羹。《孟子》曰﹕舜之飯糗茹車﹐若將終身焉。

【魏虛座漢側席】《吳書》曰﹕虞翻﹐字種翔﹐著易甚有大意。魏文帝聞翻名﹐爲設虛座守之。《後漢書》曰﹕朕思望直士﹐側席異聞。

【歌龍鱗嘆鴻翼】傅玄《樂府雜歌詩》曰﹕鳳有翼﹐龍有鱗﹔君不獨興﹐必須良臣。《管子》曰﹕桓公在灞﹐管仲隰朋見。忽有二鴻飛而過之﹐公嘆曰「寡人有仲父﹐猶飛鴻之有羽翼。」

【得六相有五臣】《管子》曰﹕昔黃帝得蚩尢﹐明乎天道﹔得太常﹐察乎地利﹔得靑帝﹐辧乎東方﹔得祝融﹐辧乎南方﹔得大封﹐辧乎西方﹔得后土﹐辧乎北方。黃帝得六相而天下化。《論語》曰﹕舜有臣五人而天下治。孔安國注﹕禹﹑稷﹑契﹑臯繇﹑伯益。

【有十亂用三傑】武王曰﹕予有亂臣十人。亂﹐理也。理官者十人﹕周公﹑召公﹑太公﹑畢公﹑榮公﹑大顚﹑閎夭﹑散宜生﹑南宮適﹐其一人謂文母也。《漢書》曰﹕髙帝云﹕夫運籌於帷幄之中﹐決勝千里之外﹐吾不如子房﹔鎭國家﹐撫百姓﹐給餉饋﹐吾不如蕭何﹔運百萬之眾﹐戰必勝﹐攻必取﹐吾不如韓信。三者皆人傑﹐吾能用之﹐此吾所以取天下也。

【拔芻牧舉行陣】《漢書》曰﹕上方欲用文武﹐求之如不及﹐始以蒲輪迎枚生。見主父而嘆息。羣士慕向﹐異人並出。卜式拔於芻牧﹐弘羊擢於賈豎。班彪《王命論》曰﹕舉韓信於行陣﹐收陳平於亡命﹔英雄陳力﹐羣策畢舉。此髙祖之大略﹐所以成帝業也。

【作承云和調露】《呂氏春秋》曰﹕帝顓頊令飛龍作效八風之音﹐命之曰承云。《樂葉圖徵》曰﹕四時之節﹐動靜各有分職﹐不得相越。當以度行﹐謂調露之樂。注曰﹕調露和致於甘露樂。

【鳳集梧桐龜出芝池】《韓詩外傳》曰﹕黃帝卽位﹐鳳乃止於帝東園﹐集帝梧桐樹﹐食帝竹實﹐沒身不去。《魏略》曰﹕魏文帝﹐神龜出於靈芝池。

【東戶雁行西鄰龠祭】《子思子》曰﹕東戶季子之時﹐道上雁行而不拾遺﹐耕耨餘糧宿諸畝首。《易》曰﹕東鄰殺牛﹐不如西鄰之龠祭﹐實受其福。

【烏江追項赤壁破曹】《史記》曰﹕項王至東城﹐乃有二十八騎﹐追者數千人﹐欲東渡烏江﹐亭長艤船待﹐謂項王曰「江東𨿽小﹐地方千里﹐眾數十萬﹐亦足王也。願大王急渡。今獨臣有船﹐漢軍至﹐無以渡。」項王笑曰「籍與江東子弟八千﹐注江而西﹐今無一人還。縱江東父老憐而王我﹐我何面目見之。縱彼不言﹐籍獨不愧於心乎﹖」《蜀志》曰﹕曹公南徵劉表﹐率將精騎五千﹐急追先主﹐及於當陽之長阪。先主走至夏口﹐遣諸葛亮自結於孫權﹐與曹公戰於赤壁。大破之﹐焚其舟船。

【周武仗鉞漢髙提劍】《尙書》曰﹕武王與受戰於牧野。甲子昧爽﹐王朝至於商郊﹐左仗黃鉞﹐右執白旄﹐以麾。《史記》曰﹕髙祖擊英布時﹐爲流矢所中﹐病。呂后迎良醫。醫入﹐髙祖謾罵之曰「吾以布衣﹐提三尺劍取天下﹐此非天命﹗命乃在天﹐𨿽扁鵲何益。」

【鴻門謝羽氵蚩水敗尋】《漢書》曰﹕羽至函谷關﹐有兵守﹐不得入。聞沛公已屠咸陽﹐羽大怒﹐使當陽君英擊關。羽遂入﹐至戲西鴻門。明日﹐沛公從百餘騎至鴻門謝羽﹐自陳封秦府庫﹐還軍灞上以待大王﹐閉關以備它盜﹐不敢背徳。《後漢書》曰﹕王莽遣王尋﹑王邑﹐將兵百萬圍昆陽﹐光武乃與敢死者三千人衝其中堅。遂殺王尋。莽兵大敗﹐走者相騰踐。奔一百餘里﹐間會大雷風﹐屋瓦皆飛﹐雨下如注﹐氵蚩水盛溢。士卒爭赴﹐溺者萬數﹐水爲之不流。

【周官或朴殷相鹽梅】《毛詩》曰﹕或朴﹐文王能官人也。或朴﹐薪之之。毛萇注曰﹕﹐木盛也﹔或﹐白妥也。山木茂盛﹐萬民得而薪之。諭賢人眾多。國家得用蕃興也。《尙書》曰﹕髙宗夢傅說﹐爰立作相﹐王置諸其左右﹐命之曰「若金﹐用汝作礪﹔若濟巨川﹐用汝作舟楫﹔若作酒醴﹐爾惟麯蘗﹔若作和羹﹐爾惟鹽梅﹔若歲大旱﹐用汝作霖雨。」

【葛天八闋虞帝九成】《呂氏春秋》曰﹕昔葛天氏之樂﹐三人操牛尾﹐投足以歌八闋。髙誘注曰﹕葛天氏﹐古帝名也﹐投足猶蹀足。闋﹐終也。《尙書》曰﹕簫韶九成﹐鳳凰來儀。孔安國注曰﹕韶﹐舜樂名也。《帝王世紀》曰﹕帝舜卽有虞氏。

【軒皇夔鼓漢帝鸞旗】皇甫謐《帝王世紀》曰﹕黃帝於東海流波山﹐得奇獸。狀如牛﹐蒼身﹑無角﹑能走﹐出入水則風雨﹐光如日月﹔其音如雷﹐名曰夔。黃帝殺之﹐以其皮爲鼓﹐聞五百里。《史記》曰﹕黃帝號軒轅氏。《漢書》曰﹕文帝時﹐有獻千里馬者。詔曰﹕鸞旗在前﹐屬車在後﹐吉日行五十里﹐馬獨先焉往。於是還馬與道裏之費。

【見窘蘭池微行柏谷】《史記》曰﹕始皇帝爲微行﹐與武士四人俱。夜出﹐逢盜蘭池見窘﹐武士擊殺盜。《漢武故事》曰﹕上嘗輕服爲微行﹐至柏谷﹐夜投亭長不納﹐乃宿於逆旗。

【出軫吐珠】《尙書帝命驗》曰﹕東南紛紛注精紀﹐昌光出軫已圖之。鄭玄注曰﹕謂劉氏也﹐謂火精當起翼軫之野。《尙書考靈曜》曰﹕河圖子提期地畱﹐赤用藏﹐龍吐珠。鄭玄注曰﹕河圖子劉氏而提起也。珠﹐寶物﹐諭道也。赤漢當用天之祕道﹐故河龍吐之。

【侮人樂沛】《漢書》王陵曰﹕陛下慢而侮人﹐項羽仁而愛人。又曰﹕髙祖曰「吾𨿽都長安之後﹐吾魂魄猶思樂沛。」

【降子嬰封雍齒】《史記》曰﹕漢元年十月﹐沛公兵先諸侯至灞上﹐秦王子嬰降於軹道。《漢書》曰﹕髙祖於未央宮﹐望見諸將於沙中偶語﹐乃先封雍齒。人人皆喜曰「雍齒且候﹐吾等無患矣。」

【貪財貨起布衣】《史記》曰﹕範增說項羽曰「沛公居山東﹐貪於財貨。今入關﹐財物無所取﹐其志不小。急擊之勿失。」荀悅紀曰﹕髙祖起於布衣﹐奮劍而取天下。

【總萬廷旅五緯】《河圖》曰﹕髙皇攝正總萬廷﹐四海歸詠理威明﹐文徳道化承天精。《西京賦》曰﹕髙祖之始入也﹐五緯相葉﹐以旅之於東井。

【隱芒澤徭咸陽】《帝王世紀》曰﹕髙祖爲泗水亭長﹐送徒驪山。徒多道亡。自度比至皆失盡﹐到丰西澤中止飲﹐夜乃解縱所送徒。髙祖卽自疑亡匿於芒碭山澤巖石之間。《史記》曰﹕髙祖常徭咸陽﹐縱觀秦始皇帝﹐喟然太息曰「嗟呼﹗大丈夫當如此也。」

【朱雁白麟】《漢書》曰﹕孝武皇帝行幸東海﹐獲赤雁﹐作朱雁之歌。又曰﹕武帝行幸雍﹐祠五﹐獲白麟﹐乃作白麟之歌。

【芝房瓠子】《漢書》曰﹕武帝元封二年詔曰﹕甘泉之宮中﹐產芝九莖﹐連葉﹐作芝房之歌。又曰﹕武帝東巡於海上﹐四月還﹐祠泰山。至瓠子臨決﹐命從臣將軍以下﹐皆負薪塞河堤﹐作瓠子之歌。

【盛唐蒿裏】《漢書》曰﹕元封五年﹐帝南巡至於盛唐﹔又元狩五年﹐禪蒿裏。注曰﹕蒿裏﹐山名也。

【甲帳交門】漢武帝起九間神屋﹐以琉璃珠玉明月夜光﹐雜錯天下珍寶爲甲帳﹐其次爲乙帳。甲以居神﹐乙以上自禦之。《漢書》曰﹕元封四年﹐幸不其﹐祠神人於交門宮。若有向坐拜者﹐作交門之歌。

【歷鳴澤濟汾河】《漢書》曰﹕武帝元封四年﹐北出簫關﹐歷鹿鳴澤。漢武帝《秋風詞》曰﹕泛樓船兮濟汾河﹐橫中流兮揚素波﹔簫鼓鳴兮發棹歌﹐歡樂極兮哀情多。少壯幾時兮柰老何。

【出竹宮生蘭殿】《漢儀》曰﹕郊泰﹐皇帝平明出竹宮﹐東向揖日。其夕﹐西向揖月。《漢武帝故事》曰﹕武帝以乙酉年七月七日生於猗蘭殿。

【體亞聖慮如神】《張儼默記》曰﹕漢光武體亞聖之才﹐執文武略﹐聰明仁徳﹐膺時而出。《薛瑩漢記》曰﹕光武寬容博納﹐計慮如神﹐是以任光寶融﹐望風附影也。

【仕金吾擊銅馬】《後漢書》曰﹕光烈陰皇后諱麗華﹐南陽新野人也。光武適新野﹐聞後美﹐心悅之。後至長安﹐見執金吾車騎甚盛﹐因嘆曰「仕宦當作執金吾﹐娶妻當得陰麗華。」《東觀漢記》曰﹕更始年立上爲蕭王﹐擊銅馬﹐大破之﹐乃受降。

【殺王尋擒張步】《後漢書》曰﹕更始元年﹐王莽遣王尋﹑王邑﹐將兵百萬﹐旌旗輜車﹐千里不絕。圍昆陽城數十重。光武乃與敢死者三千人從城西水上﹐衝其中堅﹐尋邑陣亂﹐遂殺王尋。莽兵大潰。《張儼默記》曰﹕漢光武中興﹐破赤眉﹐擒張步隗囂之徒。羣凶夷滅﹐華夏肅淸。

【北部西陵】《魏志》曰﹕太祖武帝﹐二十舉孝廉爲郎﹐除洛陽北部尉。魏武帝遣令曰﹕吾婕妤妓人﹐皆著銅雀臺。於臺上施六尺牀穗帳﹐朝晡上脯糗之屬。月朝十五﹐輒向帳作樂﹐汝等時登銅雀臺﹐望吾西陵墓田﹐勿缺。

【擊蛟射雉】《幼童傳》曰﹕太祖幼而智勇﹐年十歲﹐嘗浴於譙水。有蛟來逼﹐自水奮擊﹐蛟乃潛退。於是畢浴而還﹐弗之言也。《魏書》曰﹕太祖於南皮一日射雉﹐獲三十六頭也。

【林海野葛】《劉義慶記》魏武帝行兵失道﹐三軍皆渴。帝曰「前有大梅林﹐結子甘酸﹐可以解渴。」士卒聞之﹐口皆出水﹐乘此得以及前源。張華《博物志》曰﹕太祖習啖野葛﹐至一尺﹐亦得少多飲鴆酒。

【渦營洛】《魏志》曰﹕黃初六年﹐帝遂以舟師自譙修渦入淮﹐從陸道達徐州﹐築東巡臺。至廣陵故城﹐臨江觀兵。又曰﹕黃初元年十二月﹐帝初營洛陽宮﹐戊午幸洛陽。

【書鞭擊蔗】魏文帝《臨渦賦序》曰﹕上建安十八年至譙﹐余兄弟從﹐上拜墳墓。遂乘馬遊觀﹐經東園﹐遵渦水﹐髙樹之下駐馬書鞭﹐爲《臨渦賦》。魏文帝《典論》自敍曰﹕余幼學擊劍﹐與平虜將軍劉勛奮威劉展等﹐共飲酒。宿聞展有手臂﹐能空手入白刃﹐余與論劍長久。謂言「將軍法非也﹐余顧嘗好之﹐又得善術﹐因求余對。」時酒酣耳熱﹐方食竿蔗﹐便以爲杖﹐下殿數交。三中其臂。

【金車寶鼎】《吳志》曰﹕初興平中﹐吳中童謠云「黃金車﹐班蘭耳﹔開閶門﹐出天子。」閶門﹐吳西郭門﹐夫差所生也。《吳錄》曰﹕赤烏十二年﹐寶鼎見於臨平湖中。

【都武昌遷建鄴】《吳志》曰﹕黃初二年﹐孫權自公安郡都鄂﹐攺名武昌。又曰﹕黃武元年四月﹐祭南郊﹐卽皇帝位﹐遷都建鄴。

【持鞍緩受箭回船】虞溥《江表傳》曰﹕孫權徵合肥﹐爲張遼所襲﹐乘駭馬上津橋南。回見徹谷利在馬后﹐使權持鞍緩著鞭﹐遂得超渡。魚豢《魏略》曰﹕孫權乘大船來觀軍﹐曹公使弓弩亂髮。箭著其船﹐船偏重將覆﹐權因回船﹐以輕面受箭。箭均船平而去。

【大口方頤長上短下】虞溥《江表傳》曰﹕孫堅爲下邳丞時﹐權生。方頤大口﹐目有精光。漢獻帝《春秋》曰﹕張遼問吳降人曰「紫髯將軍﹐長上短下﹐是誰﹖」答曰「是孫會稽。」

【結吳胤漢】《蜀志》曰﹕先主遣諸葛亮自結於孫權。《華陽國誌》曰﹕漢末雄傑並起﹐先主名微眾鮮﹐建元胤漢﹐與之鼎峙。

【棄妻子失七箸】《蜀志》曰﹕曹公遣精騎追及先主於當陽之長阪。先主棄妻子﹐與數十騎而走。又曰﹕曹公從容謂先主曰「天下英雄﹐惟操與使君耳。袁本初之徒﹐不足數也。」先主方食﹐失七箸。

【翦芳蘭乘羽葆】《蜀志》曰﹕先主將誅張裕﹐諸葛亮請罪。先主曰「芳蘭當門﹐不得不翦。」又曰﹕先主捨東南角﹐有桑樹﹐童童如小車蓋。先主少時﹐與諸宗兒戲﹐言吾當乘此羽葆蓋車。

【有奇節與大謀】幹寶《搜神記》曰﹕髙祖宣皇帝少有奇節﹐聰明多大略。又曰﹕宣帝遷太子中庶子﹐每大謀﹐畫策多善﹐由是爲太子所信重。

【討公孫迎魏帝】臧榮緒《晉書》曰﹕遼東太守公孫文懿反﹐詔宣帝討之。發自京東都﹐過魏溫。詔郡守已下皆會幕次﹐父老故舊﹐宴飲累日。王隱《晉書》曰﹕魏帝謁髙平陵﹐曹爽兄弟皆從。髙祖以爽執政﹐不平﹐廢之。起奏事永寧宮﹐悉起營兵及城中餘眾﹐承制發武庫仗﹐開四門﹐出迎魏帝於洛濱﹐奏爽罪也。

【遷庶子封舞陽】幹寶《晉紀》曰﹕魏國旣建﹐髙祖遷太子中庶子﹐與陳羣﹑吳質﹑朱鑠﹐號曰四友。又曰﹕天子疾篤﹐帝與曹眞﹑陳羣等見於崇華殿之南堂﹐並受顧命﹐輔政。詔太子曰「有間此三公者﹐愼勿疑之。」明帝卽位﹐攺封舞陽侯。

【被南國終北面】臧榮緒《晉書》曰﹕遼東以諸將獻捷交至﹐乃申授前命曰「躬擐甲冑﹐龔行天罰﹐掃平區城﹐申威吳會﹐裨贊皇靈﹐被於南國。」陸士衡《晉書》曰﹕文帝勢崇於三分﹐而身終乎北面﹐𨿽曰未暇﹐王業已固矣。【忠恕無過言仁厚有智量】王隱《晉書》曰﹕武帝少厲髙行﹐造次於忠怒﹐未嘗有過言失色於人。又曰﹕武帝寬惠仁厚﹐深密有智量。

【減膳燒裘】王隱《晉書》曰﹕武帝太始七年三月﹐詔太官減膳。又曰﹕有獻雉頭裘者。上曰「異服奇裘﹐典制所禁也﹗」其於前殿燒裘。敕有異服者依禮致罪。

【魏禪吳平】王隱《晉書》曰﹕咸熙二年﹐魏禪位於上﹐臧榮緒《晉書》曰﹕武帝問劉毅曰「卿以吾可方漢何帝也﹖」對曰「可方桓靈。」帝曰「吾徳𨿽不及古人﹐猶克己爲政﹔又平吳會﹐一同天下。方之桓靈﹐不亦甚乎﹖」

頌

【顏師古《聖徳頌》】緬尋遐代﹐詳觀往冊。五勝質文﹐三正沿革﹔亂多化鮮﹐明寡晦積。炎精旣淪﹐大運斯ル﹔茫茫率土﹐黯焉已夕。皇矣大聖﹐誕受天符﹔雲飛九域﹐電擊八區。共工慝斃﹐涿鹿妖除﹔枝換斯撤﹐攙槍靡余。建武戢刃﹐偃伯釁車﹔蠲苛削密﹐求瘼卹隱。琴瑟更張﹐銜策俱盡﹔滿堂已樂﹐聲誦猶軫。扇垂仁﹐泣辜流憫﹔吏勉端潔﹐民歸願謹。肅恭祀﹐祗事上天﹔永惟孝享﹐式備吉蠲。外崇耆耋﹐內睦親姻﹔歲時縑纊﹐春秋醴飠。煢嫠是卹﹐こ瘵斯痊﹔閭閻外戶﹐馬牛內廏。畎畝相移﹐康莊交讓﹔勿用桴鼓﹐無虞亭障。盡納鮫人﹐朔班狼望﹔至誠感慶﹐休气致詳。馴擾一角﹐棲集五章﹔華平挺幹﹐朱艸曜芳。良耜稷稷﹐多余穰穰﹔國儲億庾﹐家登萬箱。旄彼髦彥﹐仗任忠力﹔光被心﹛旅肉﹜﹐列居槐棘。如砥之平﹐如矢之直﹔淑愼微務﹐精明品式。菁菁者莪﹐彼或﹔修容禮闈﹐翺翔書圃。談極五際﹐玩慕三古﹔杳眇義窟﹐恢臺學府。儒墨兼陳﹐申韓疊去﹔豈資伯亮﹐寧勞封鉅。徳音髙朗﹐絲言昭普﹔黃竹麗章﹐柏梁淸引。沈鬱澹雅﹐疏通敏迅﹔抽演闕文。网羅遺韻。孰登奧室﹐罕窺墻仞﹔妙心洞達﹐神筆允從。累硌新勢﹐奮發奇鋒﹔稷鉤婉﹐霧散煙濃。竦同企鶴﹐蔚若據龍﹔豈惟於趙﹐信乃過鐘。道惟天縱﹐藝兼人術﹔用而不知﹐速而不疾。至徳無象﹐微言罕述﹔玉裕桂宮﹐金植蘭室。禮極敬愛﹐行歸忠一﹔天下文明﹐日月貞觀。百神受職﹐三靈葉贊﹔泰階旣平﹐光華常煥。超軒跨昊﹐騰周軼漢﹔萬壽無疆﹐永延遐算。

【李百藥《皇徳頌》】臣聞﹕聖人與天地合其徳﹐與日月合其明。含吐陰陽之气﹐彈壓山川之精﹔葉吹萬以亭育﹐總得一而爲貞。我所以誕膺明命﹐大保鴻名。又曰﹕惟皇唐之獨運﹐冠風聲之往初﹔練五气於圓蓋﹐張四極於方輿。定羣雄之逐鹿﹐拯方割之爲魚。在炎靈之交喪﹐屬皇輿之敗徳﹔降薦瘥於上玄﹐恣咆哮於中國。無小無大﹐圖帝圖王﹔匹夫匹婦﹐爲蟊爲賊。舉率土而咸棄﹐𨿽同舟而作慝﹔彼獨夫之肆志﹐何汨典而亂常。固違道而滅徳﹐實罔念而作狂﹔始結怨於庶黎﹐終自絕於彼蒼。八荒九有﹐山潰川竭﹔天軸且回﹐地維將絕。文章咸蕩﹐風雅咸缺﹔在忠良而必焚﹐罄冠冕而同裂。或滔天而嫁禍﹐或觸山而作孽﹔極殷區以陸沈﹐盡漢途而喋血。天縱神武﹐景屬上皇﹔自白水而龍躍﹐肇參墟而鳳翔。在中途而聽誦﹐將再駕而剪商﹔惟神幾之獨運﹐乃撫翼而髙驤。命蒼兕而臨河曲﹐殺黑龍而濟冀方﹔指牧野而泰誓﹐師鳴條而侮亡。又曰﹕惟聖徳之懷遠﹐敷彜倫於絕漠﹔在窮發而畢冠﹐伊左衽而俱削。戎亭虛警﹐守大荒大外﹔地險悉平﹐夷中州之軼。合綦會而作貢﹐極遐方而獻琛﹔薦環裘而委質﹐候風海而歸心。周八荒而率俾﹐重九澤而相尋﹔效狻猊於昧谷﹐維神屏於鄧林。應咸池而率舞﹐遊上苑而懷音。竭寶用而咸競。磬虛心而畢舉﹐乍鳴觀閣。時遊林禦。文表仁義﹐聲諧律呂。下神雀於帝臺﹐導甘泉於神渚。龜書龍匣﹐河洛將遊﹔東鰈西鶼﹐云亭載佇。其餘藏山祕澤之珍﹐摭實排虛之侶﹔俱葉契於圖牒﹐差無得而稱序。又曰﹕昔天靈之八萬千歲﹐姬周三十六王﹐蓋歷數之眇小﹐曾不足以揄揚。惟聖朝之期運﹐符上帝之會昌。臣下拜而稽首﹐獻福壽之無疆﹔資卜年與卜歷﹐共地久而天長。

【《唐太宗頌》】厥初造化﹐人倫旣興﹔乃建君長﹐司牧黎。肇自爻畫﹐爰代結繩﹔軒昊旣謝﹐唐虞以升。後隋徳衰﹐順時革命﹔三季之末﹐干戈是爭。赫矣神武﹐經期作聖﹔下括九圍﹐上齊七政。業統文武﹐勛邁髙光﹔何險不濟﹐何患不攘。士女胥悅﹐篚厥玄黃﹔斯物之至﹐昭於我王。我王覆育﹐資生懷造﹔配堯登唐﹐方周在鎬。翕受敷施﹐明徵定保﹔允迪厥徳﹐惟淸帝道。帝道欽明﹐天下和平﹔三時不害﹐百谷以成。我庾斯積﹐如坻如京﹔旣富而教﹐訟息刑淸。明明天子﹐令聞不已﹔百姓爲心﹐萬方在己。家賴寬政﹐朝稱多士﹔齊一華戎﹐混同書軌。東池溟渤﹐西苑丘﹔八蠻職貢﹐六狄懷柔。至徳潛洽﹐玄化滂流﹔日愼一日﹐𨿽休勿休。先天不違﹐靈物效質﹔丹羽儀韶﹐翠黃承轡。甘露零艸﹐祥風應律﹔嘉禾醴泉﹐比焉自出。符瑞見兮煥圖書﹐壇場設兮望鑾輿。至人忘己體沖虛﹐凝神姑射厭宸居。厭宸居﹐葉冥契﹐龍駕升兮邈遐逝﹔垂玄範兮光來裔﹐與玄象兮長昭晰。飛英聲兮越三代﹐永錫祚兮萬億載。

贊

【唐睿宗《漢髙祖贊》】天造艸昧﹐雄圖糾紛﹔赫赫漢祖﹐應若興雲。秦原鹿喪﹐沛澤蛇分﹔大風一起﹐南面稱君。

【又《晉宣帝贊》】仲達猜忌﹐狼顧爲人﹔稱疾迷謬﹐形神不親。辛毗仗節﹐蜀將貽巾﹔委質北面﹐終爲魏臣。

【又《梁武帝贊》】緬惟梁武﹐九五居尊﹐何爲自屈﹐沈冥釋門。災興佛寺﹐兵纏帝閽﹔竟罹凶逼﹐天道寧論。

【晉摯虞《庖犧贊》】昔在上古﹐惟徳居位﹐庖犧作王﹐世尙醇懿。設卦分象﹐開物紀類﹔施罟設网﹐人用不匱。

【晉王彪之《伏犧贊》】悠悠皇犧﹐體寂神澄﹔無爲而化﹐出道不凝。不知有之﹐冥感自興﹔因應之迹﹐畫像結繩。

【摯虞《神農贊》】神農居世﹐通變該極﹔民眾獸鮮﹐乃教稼穡。聚貨交﹐艸木播植﹔務濟其本﹐不通其飾。

【晉曹毗《黃帝贊》】軒轅應玄期﹐幼能總百神﹔體煉五靈妙﹐气含云露津。摻石曾城岫﹐鑄鼎荊湖濱﹔豁焉天扉關﹐飄然跨騰鱗。儀轡灑長風﹐褰衣躡紫宸。

【摯虞《黃帝贊》】黃帝在位﹐實號軒轅﹔車以行陸﹐舟以濟川。弧矢之利﹐弭難消患﹔垂衣而治﹐萬國安。

【《唐堯贊》】唐帝放勛﹐欽明文思﹔惟天爲大﹐惟堯則之。巍巍蕩蕩﹐萬邦雍熙。

【《夏禹贊》】決堤疏河﹐刊山敷土﹔四奧旣宅﹐彜倫攸敍。卑宮菲食﹐以寧區宇。

【《殷湯贊》】睿也惟商﹐實惟成湯﹔三五疊興﹐捨帝稱王。

【《周文王贊》】周文翼翼﹐儀刑體教﹔上帝是臨﹐神明是勞。東鄰之昏﹐西鄰之曜﹔九有旣集﹐以聖易暴。

【《周武王贊》】於皇武王﹐天命是鐘﹔七徳旣耀﹐莫不率從。奄淸宇宙﹐蕩商之蹤。

【《周宣王贊》】宣王承衰﹐邦家多阻﹔懲難思理﹐官人以敍。山甫補闕﹐方叔禦侮﹔是用中興﹐恢復周宇。

【《漢髙祖贊》】漢祖明達﹐兼咨權武﹔總禦羣雄﹐剪翕彊楚。奄正華夏﹐經略區宇﹔遂登天位﹐纘堯之緒。

【《漢惠帝贊》】孝惠內親親﹐外禮宰相﹐優寵齊悼趙隱﹐恩敬篤矣。聞叔孫通之諫﹐則色瞿然﹔納曹相國之對﹐而心大悅。可謂寬仁之主﹐遭呂太后﹐虧損至徳﹐悲夫。

【《漢文帝贊》】漢之光大﹐實惟孝文﹔體仁尙儉﹐克己爲君。按轡細柳﹐抑尊成軍﹔營兆南原﹐陵不崇墳。

述

【《漢書髙祖述》】皇矣漢祖﹐纂堯之緒。實天生徳﹐聰明神武。秦人不綱﹐网漏於楚。爰玆發迹﹐斷蛇奮旅﹔神母告符﹐朱旗乃舉。粵蹈泰郊﹐嬰來稽首﹔革命創制﹐三章是紀。

【《文帝述》】太祖穆穆﹐允恭玄默﹔化民以躬﹐帥下以徳。我教如風﹐民應如艸﹔國富刑淸﹐登我漢道。

【《景帝述》】孝景蒞政﹐諸侯放命﹔克伐七國﹐王室以定。非怠非荒﹐務在農桑﹔著於甲令﹐民用寧康。

【《元帝述》】孝元翼翼﹐髙明柔克﹔尊禮故老﹐優遊亮直。外割禁囿﹐內損禦服﹔離宮不衛﹐山陵不邑。奄尹之訾﹐穢我明徳。

【《成帝述》】孝成惶惶﹐臨朝有光﹔威儀之盛﹐如如璋。壺闈恣趙﹐朝政在王﹔炎炎燎火﹐亦允不揚。

【《平帝述》】孝平不造﹐新都作宰﹔不伊不周﹐喪我四海。

論

【唐太宗《晉武帝紀論》】武皇承基﹐誕膺天命﹐握圖禦寓﹐敷化宏道。是以佚道代勞﹐以治易亂﹐絕縑綸之貢﹐去雕琢之飾﹐制奢俗以變儉﹐約澆風而反淳。雅好直言﹐畱心采擢﹐劉毅裴楷﹐以質直見容。嵇紹許奇﹐難冫幾仇而不棄﹔仁以禦物﹐寬而得眾﹐宏略大度﹐有帝王之量焉。於時民和俗靜﹐家給民足﹐聿修武用﹐思啟封疆﹔決神算於深衷﹐斷雄圖於議表。馬隆西伐﹐王浚南徵﹐師不延時﹐獯虜削迹﹔兵無血刃﹐揚越爲墟。通近代之不通﹐服前王之不服。禎祥顯應﹐風教肅淸﹐天地之功成矣﹐霸王之業大矣。𨿽登封之禮﹐讓而不爲﹐驕泰之心﹐因斯以起。見土地之廣﹐謂萬葉而無虞﹔睹天下之安﹐謂千年而永治。不知處廣以思狹﹐則廣可長存﹔居治而忘危﹐則治無常治。加之建立非所﹐委寄失才﹐志欲就於升平﹐行先迎於禍亂。是猶將適越者﹐指沙漠而遵途﹔欲登山者﹐涉舟航而覓路。所趣逾遠﹐所向轉難﹐南北倍殊﹐髙下相反﹐求其至也﹐不亦難乎。況以新習易動之基﹐而無久安難拔之慮。故賈充凶豎﹐懷姦志而擁權﹔楊駿豺狼﹐包禍心以專輔。遂至宮車晚出﹐諒暗未周。藩翰變親以成疏﹐連兵竟滅其本﹔棟梁回忠而起僞﹐擁眾各舉其威。曾未數年﹐綱紀大亂﹐以至海內板蕩﹐宗廟播遷。帝道王猷﹐反居文身之俗﹔神州赤縣﹐翻成被髮之鄕。棄所大以資人﹐掩其小而自托﹐爲天下笑﹐此其故何哉﹖良由失愼於前﹐所以貽患於後。且知子者賢父﹐知臣者明君。子不肖則家亡﹐臣不忠則國亂。亂國不可以安也﹐亡家不可以全也。是以君子防其始﹐聖人閉其端。而世祖惑荀勗之姦謀﹐迷王渾之僞策﹐心屢移於眾口﹐事不定於已圖。元海當除而不除﹐卒令擾亂區夏﹔惠帝可廢而不廢﹐終使傾覆洪基。夫全一人者徳之輕﹐拯天下者功之重﹔棄一子者忍之小﹐安社稷者孝之大。況乎資二世而成﹐業延二孽以喪之。所謂取輕徳而捨重功。畏小忍而忘大孝﹐聖賢之道﹐豈若斯乎﹖𨿽則善始於初﹐而鮮令終於末﹐所以殷勤史策﹐不能無慷慨焉。

【又《隋髙祖論》】夫帝王受命﹐非因眾人所舉。旣乘便之取不同﹐優劣之勢各異。或雄圖內斷﹐英謀外決﹐海納山容﹐如覆如載﹐磊磊落落﹐眞帝王者也﹐只如文皇。起自布衣﹐臨馭四海﹐斯孤兒以致天下﹐奪寡婦而登神器。復畱心萬姓﹐務從儉約。自金陵滅後﹐奢泰日滋﹐起仁壽於五柞﹐移新都於灞岸。合浦珠璣﹐塡於帑藏﹔江南姬媛﹐納於椒掖。仁壽之役﹐萬姓力殫﹔雕琢之功﹐中民竭產。從渭至灞﹐寧不爲勞﹔移故就新﹐理多其獘。心隨地廣﹐意逐時驕﹔猜忌無端﹐觸途多諱。文母夷戮﹐兒母被誅﹔牝雞晨鳴﹐皇枝剿絕。廢長立少﹐付托失人﹔功臣良將﹐誅夷備盡。享年不永﹐豈非天乎﹗

【後漢班叔皮《王命論》】在昔帝堯之禪﹐曰咨爾舜﹐天之歷數在爾躬。舜亦命禹﹐曁於稷契﹐咸佐唐虞﹐光濟四海﹐奕世載徳。至於湯武而有天下﹐𨿽其遭遇異時﹐禪代不同﹐至於應天順人﹐其揆一焉。是故劉氏承堯之祚﹐氏族之世﹐著於春秋﹔唐據火徳﹐而漢紹之﹐始起沛澤﹐則神母夜號﹐以彰赤帝之符。由是言之﹕帝王之祚﹐必有明聖顯懿之徳﹐丰功厚利積累之業﹐然後精誠通於神明﹐流澤加於生民﹐故能爲鬼神所福饗﹐天下所歸往。未見運世無本﹐功徳不紀﹐而得倔然在此位者也。世俗見髙祖興於布衣﹐不達其故﹐以爲適遭暴亂﹐得奮其劍﹐遊說之士﹐至比天下逐鹿﹐幸捷而得之。不知神器有命﹐不可智力求﹐悲夫﹗此世之多亂臣賊子者也。若然者﹐豈徒暗於天道哉﹐又不睹於人事矣。夫餓饉流隸﹐饑寒道路﹐思有短褐之襲﹐擔石之蓄﹐所願不過一金﹐終於轉死溝壑﹐何則﹖貧窮亦有命也。況乎天子之貴﹐四海之富﹐神明之祚﹐可得而妄處哉。

【晉幹寶《晉武革命論》】史臣曰﹕帝王之興﹐必俟天命﹐苟有代謝﹐非人事也。文質異時﹐興建不同。故古之有天下者﹐柏皇栗陸以前﹐爲而不有﹐應而不求﹐執不象也﹔鴻荒世及﹐以一民也﹔堯舜內禪﹐體文徳也﹔漢魏外禪﹐順大名也﹔湯武革命﹐應天人也﹔髙光爭伐﹐定功業也。各因其運而得天下﹐時隨之義大矣哉。古者敬其事則命以始也﹐今帝王受命而用其終﹐豈人事乎﹖其天意乎。

【又《晉紀總論》】史臣曰﹕昔髙祖宣皇帝﹐以雄才碩量﹐應運而仕。值魏太祖創基之初﹐籌畫軍國﹐嘉謀屢中。遂服輿軫﹐驅馳三世﹐性深奧有如城府﹐而能寬綽以容納﹔行任數以禦物﹐而知人善采拔﹐故賢愚咸懷﹐小大畢力。爾乃取鄧艾於農隙﹐引周泰於行役﹐委以文武﹐各善其事﹐故能西擒孟達﹐東舉公孫淵﹐內夷曹爽﹐外襲王陵。神略獨斷﹐徵伐四克﹐維禦羣後﹐大權在己。屢拒諸葛亮節制之兵﹐而東支吳人輔車之勢。軍旅屢動﹐連鄙無虧﹐於是百姓與能﹐大象始構矣。世宗承基﹐太祖繼業﹔玄丰亂內﹐欽誕寇外。潛謀𨿽密﹐而在機必兆﹔淮浦再擾﹐而許洛不震。咸黜異圖﹐用光前烈﹐然後推轂鐘鄧﹐長驅庸蜀﹐三關電掃﹐劉禪入臣。天符人事﹐於是信矣。始當非常之禮﹐終受備物之錫。名器崇於周公﹐權制嚴於伊尹。至於世祖﹐遂享皇極﹔正位居體﹐重言愼法。仁以厚下﹐儉以足用﹔和而不馳﹐寬而能斷。故民詠惟新﹐四海悅勸矣。

祭文

【唐太宗《祭魏太祖文》】夫大徳曰生﹐資二儀以成化﹔大寶曰位﹐應五運而遞昌。貴賤廢興﹐莫非天命﹖故龍顏日角﹐顯帝王之符﹔電影虹光﹐表乾坤之瑞﹔不可以智競﹐不可以力爭。昔漢室豆分﹐羣雄嶽立。夫民離政亂﹐安之者哲人﹔徳喪時危﹐定之者賢輔。伊尹之臣殷室﹐王道昏而復明﹔霍光之佐漢朝﹐皇綱否而還泰。立忠履節﹐爰在於斯。帝以雄武之姿﹐當艱難之運﹐棟梁之任。同乎曩時﹐匡正之功﹐異於往代。觀沈溺而不拯﹐視顚覆而不持﹐乖徇國之情﹐有無君之迹。旣而三分肇慶﹐黃星之應久彰﹔主卜啟期﹐眞人之運斯屬。其天意也﹐豈人事乎﹗

【陳沈炯《祭漢武帝陵文》】臣聞﹕喬山𨿽掩﹐鼎湖之靈可祠﹔有魯遂荒﹐大庭之迹不泯。伏惟陛下﹐降徳猗蘭﹐纂靈丰谷﹐漢道旣登。神仙可望﹐射之罘於海浦。禮日觀而稱功﹐橫中流於汾河﹐指柏梁而髙宴﹐何其甚樂﹐豈不然歟。旣而運屬上仙﹐道窮晏駕﹐翠幕珠簾﹐一朝零落﹐茂陵玉碗﹐遂出人間。陵云故基﹐與原田而無々﹔扶風余迹﹐帶陵阜而茫茫。羈旅縲臣﹐豈不落淚﹖昔者承明見罷﹐嚴助東歸﹔駟馬可乘﹐長卿西返。恭聞故實﹐竊有愚衷﹔黍稷非馨﹐敢望徼福。爵臺之心﹐空愴魏君﹔雍邱之祠﹐未光夏后。瞻仰徽猷﹐伏增淒懼。

卷十中宮部

○皇后第一

敍事

《白虎通》曰﹕天子之配謂之後。後者君也。天子之配至尊﹐故謂後也。按﹕夏殷已前﹐后妃之制﹐其文略矣﹐大率皆稱妃。故黃帝有四妃﹐帝嚳四妃。﹝正嫡曰元妃﹐已下稱次妃﹐又有禹妃﹑湯妃皆是也。並出《史記》。﹞周則天子立後﹐正嫡曰王后。秦稱皇帝﹐正嫡曰皇后。漢因之﹐帝祖母稱太皇太后﹐母稱皇太后。魏晉之後﹐母后之號﹐並遵秦漢﹔其餘嬪禦﹐代有沿革矣。﹝出《漢官》及《齊職儀》。﹞事對

【璇宮玉堂】《拾遺記》曰﹕帝少昊以金徳王﹐母曰星娥﹐處璇宮。《三輔黃圖》有玉堂殿。侯瑾《述志詩》曰﹕嫫母升玉堂。

【金屋瑤齋】《漢武帝故事》曰﹕帝爲膠東王﹐年數歲﹐長公主指問曰「兒欲得婦不﹖」曰「欲得。」指女阿嬌好不﹖笑曰「若得阿嬌﹐當作金屋貯之。」張華《晉武皇后哀策文》曰﹕瑤齋無主﹐長去嘗﹔追懷永悼﹐率士摧傷。

【椒房蘭殿】班固《西都賦》曰﹕後宮則掖庭椒房﹐后妃之室。《漢官》云﹕皇后稱房。《詩》云﹕椒聊之實﹐蕃衍盈升﹐國人美其繁以爲興﹔又以椒塗宮室﹐亦取其溫暖辟惡气。《漢武帝故事》曰﹕孝景王后﹐夢日入其懷﹐以乙酉年七月七日生武帝於猗蘭殿。

【玉階金玄墀彤庭】班固《西都賦》曰﹕後宮則掖庭椒房﹐后妃之室。合歡層城﹐安處常寧。ぇ若椒風﹐披香發越﹔蘭林蕙艸﹐鴛鴦飛翔之列。於是玄墀釒口砌﹐玉階彤庭。張衡《西京賦》曰﹕後宮則有金玉階﹐彤庭。已上皇后居處。

【珠珥金環】《續漢書》曰﹕皇太后﹑皇后入太廟﹐服紺上皂下﹐蠶靑上縹下﹐隱簪珥。珥﹐垂珠也。俗說曰﹕晉哀帝王皇后有紫磨金指環﹐至小﹐正可第五指著。

【衤韋衣鬼馬】《周禮》﹕內司服掌衤韋衣﹐プ狄闕狄鞠衣﹑展衣﹑衤彖衣。《漢魏故事》﹕後親蠶禮﹐皇后著十二笄步搖﹐乘畫雲母安車﹐駕六鬼馬。

【玳瑁簪珊瑚】《續漢書》曰﹕皇后太后簪以玳瑁。長一尺﹐端爲花勝﹐左右各一﹐橫簪之。《西京雜記》曰﹕趙飛燕爲皇后﹐女弟上珊瑚。

【七華扇五色環】《西京雜記》曰﹕趙飛燕爲皇后﹐其女弟昭儀﹐上遺雲母五明扇﹑七華扇﹑翟羽扇。又曰﹕趙皇后女弟上五色玉環。

【脂澤田湯沐邑】《晉氏要事》曰﹕安帝九年﹐右丞張項監議﹕瑯邪及湖孰界有皇后脂澤田四十頃﹐參詳以借貧人。《漢舊儀》曰﹕皇后﹑太后各食三十縣﹐曰湯沐邑。

【玉璽金鈕金根玉輅】《漢舊儀》曰﹕皇后玉璽﹐文與帝同﹔皇后玉璽﹐金螭虎鈕。董巴《輿服志》曰﹕太后﹑太皇太后﹑皇后法駕﹐六禦金根車﹐玉輅輦。已上「皇后章服」。

【流虹繞電】《河圖》曰﹕帝摯少昊氏母曰女節﹐見火星如虹﹐下流華渚﹐旣而夢接意感﹐生白帝朱宣。《帝王世紀》曰﹕黃帝有熊氏﹐少典之子。母曰附寶﹐見大電光繞北斗樞星照郊野﹐感而孕﹐二十月生黃帝於壽丘。

【玄云入戶黃气滿室】《易坤靈圖》曰﹕其母萌之﹐玄云入戶﹐蛟龍守門。鄭玄注曰﹕謂慶都天皇之女﹐天帝以玄云覆衛。王沈《魏書》曰﹕卞皇后以漢延熹二年生齊郡白亭﹐有黃气滿室。移日﹐父敬侯怪之﹐以問卜者。卜者曰「此吉祥也。」

【方口美發日角偃月】《東觀漢記》曰﹕明徳《馬皇后傳》曰﹕後長七尺二寸﹐靑白色﹐方口﹑美發。又順烈《梁皇后傳》曰﹕永建三年春三月丙申﹐選入掖庭。相工茅通見之﹐矍然驚駭﹐卻再拜賀曰「此謂日角偃月﹐相之極貴﹐臣所未嘗見也。」

【燕銜石字人覆玉衣】《西京雜記》曰﹕元後在家﹐嘗有白燕銜白石﹐墜後績筐中。後取之﹐自剖爲二﹐其文曰「母天地」。《魏書》曰﹕文昭甄后以漢光和五年十二月丁酉生。每寢寐﹐家中仿佛見如有人持玉衣覆其上﹐父常怪之。已上皇后奇相。

【周配虞嬪】魏收《後魏書》曰﹕古先哲王﹐莫不明后妃之制。順天地之徳﹐故二妃嬪嬀﹐虞道克昌﹔任姒配周﹐周室用光。《尙書》曰﹕有鰥在下曰虞舜。帝曰「我其試哉﹐女於時觀厥刑於二女。」釐降二女爲嬀﹐嬪於虞。

【翼夏興嬀】謝承《三夫人箴》曰﹕降曁三代﹐創業之君﹔亦賴賢妃﹐用佐厥勛。塗山翼夏﹐有莘贊殷。後漢皇甫《規女師箴》曰﹕關雎首化﹐萬國承流﹔實有淑女﹐允作好仇。唐媛興嬀﹐文母盛周﹔厥徳不回﹐弘濟天由。

【大帝之女亻見天之妹】《春秋合誠圖》云﹕堯母慶都﹐蓋大帝之女﹐生於什維之野。常在三河之東南﹐天大雷電﹐有血流潤大石之中﹐生慶都。《毛詩大明篇》云﹕大邦有子﹐亻見天之妹。毛萇注云﹕亻見﹐罄也﹐盡也。文王以太嬀爲賢﹐問名還﹐卜之旣吉﹐盡禮尊敬之﹐如天之有女弟。

【思齊大任思媚周姜】《毛詩思齊篇》云﹕思齊大任﹐文王之母﹔思媚周姜﹐京室之婦。《毛萇傳》曰﹕齊﹐莊也﹔媚﹐愛也﹔周姜﹐太姜也。常思莊敬太任乃爲文王之母﹐又常思愛太姜之配太王之禮﹐故能爲京室之婦。言其徳行純備﹐故生聖子。已上賢皇后。

【織室桑壇】《東觀漢記》曰﹕明徳馬皇后置織室蠶宮於濯龍中﹐數往來觀視之。《晉元康儀》曰﹕皇后采桑壇在蠶宮西南。

【分絲獻繭】蔡邕《月令章句》曰﹕季春之月﹐后妃齋戒﹐親東向躬桑。蠶事旣畢﹐分繭稱絲。《禮記》曰﹕孟夏之月﹐蠶事旣畢﹐后妃獻繭於天子。

【中饋內則】《易》曰﹕無攸遂在中饋。《女史箴》曰﹕施衿結糸離﹐虔恭中饋﹐謂祭祀飲食之務。《禮記》有「內則篇」顏峻皇后廟登歌曰﹕載我聖文﹐奄有四海﹔外刑家邦﹐內貽女則。

【統六宮率八妾】《魏志》曰﹕文徳郭皇后將登位﹐中郎校裴潛上疏曰「在昔帝王之有天下﹐不惟外輔﹐亦有內助。是以聖哲預立元妃﹐必取先代名族之家﹐擇其令淑﹐以統六宮。」《東觀漢記》曰﹕永平三年﹐有司奏請明徳馬皇后立長楸宮﹐以率八妾。上未有所言。皇太后曰「馬貴人徳冠後宮。」遂登至尊。

【日之有月天之有地】《魏名臣奏》曰﹕臣聞帝之有後﹐猶日之有月也。盧植奏事曰﹕后妃者所以郊天祀地﹐祗奉祖宗﹐外以肅恭明神﹐內以帥正九嬪﹐理陰陽者﹐猶天之有地﹐陽之有陰。已上皇后內職。

【習詩易好黃老】《續漢書》曰﹕明徳馬皇后﹐誦《易經》《詩》《論語》﹐略記大義。《漢書》曰﹕竇皇后﹐景帝母也﹐好黃帝﹑老子之言。景帝及諸竇不得不讀《老子》﹐皆遵其術。

【修母道聽女順】《禮記》曰﹕後修女順﹐母道也。鄭玄曰﹕母者施陰教於婦也。又曰﹕天子聽男教﹐後聽女順﹔天子治陽道﹐後治陰徳﹔天子聽外治﹐後聽內職。

【衣不擇采食不求甘】《續漢書》曰﹕《和熹鄧後傳》曰﹕宮省宴會﹐諸貴人競自修飾﹐極靡麗之服﹔而後獨澹然﹐衣不擇采﹐裝不務飾。《東觀漢記》曰﹕《明徳馬皇后傳》曰﹕太后詔曰﹕吾萬乘之主﹐身衣大練縑裙﹐食不求所甘﹐左右傍人皆無薰香之飾。

【外抑宗族內無忌刻】《續漢書》曰﹕孝和鄧後性謙愼﹐兄弟中外﹐皆先帝所寵。自攝政之後﹐內檢左右﹐外抑宗族。又云﹕順烈梁后立﹐順帝崩﹐衝帝在𦇤褓。太后攝政﹐初章徳竇后嫉害恭懷皇后獨生聖嗣﹐陷以非辜﹐家屬坐徙九眞。章徳後之從父﹑昆弟﹑章女爲貴人﹐與太后並寵﹐章政大位大鴻臚。及上晏駕﹐後登至尊﹐章惶怖。太后內無忌刻之心﹐遂不以舊惡介意。

【不喜觀遊不好戲弄】《東觀漢記》曰﹕明徳馬皇后﹐不喜出入遊觀﹐希常臨禦窗望。《魏志》曰﹕文昭甄皇后﹐自少至長﹐不好戲弄。年八年﹐外有立騎戲馬者﹐家人諸姊皆上閣觀之﹐後獨不行。諸姊問之﹐答言「豈女人之所觀也。」

【不尙華麗不好音樂】王沈《魏書》曰﹕武宣卞皇后性儉約﹐不尙華麗﹐無文繡珠玉。又曰﹕文徳郭皇后性儉約﹐不好音樂﹐常慕明徳馬皇后之爲人。已上皇后才能。詩

【晉張華《中宮歌詩》】先王統大業﹐玄化漸八維﹔儀刑孚萬邦﹐內訓崇宮闈。皇英垂帝則﹐大雅詠三妃﹔含章體柔順﹐率禮蹈謙祗。螽斯弘慈惠﹐つ木逮幽微﹔微音穆淸風﹐髙義邈不追。貴榮參日月﹐舉世仰餘輝。

【晉成公綏《中宮詩》】天地不獨立﹐造化由陰陽﹔乾坤垂覆載﹐日月曜重光。理國先家道﹐立教起閨房﹔二妃濟有虞﹐三母翊周王。塗山興大禹﹐有莘佐成湯﹔齊晉霸諸侯﹐皆賴姬與姜。關雎思賢妃﹐此言安可忘。頌

【魏曹植《母儀頌》】殷湯令妃﹐有莘之女﹔仁教內﹐度義以處。淸謐後宮﹐九嬪有序﹔伊爲媵臣﹐遂作元輔。

【又《賢明頌》】於鑠姜後﹐光配周宣﹔非義不動﹐非禮不言。晏起失朝﹐永巷告愆﹔王用勤政﹐萬國以虔。贊

【曹植《姜原簡狄贊》】嚳十四妃﹐子皆爲皇。帝摯早崩﹐堯承大綱﹔玄鳥大迹﹐殷周美祥。稷契旣生﹐功顯虞唐。

【又《禹妻贊》】禹妻塗山﹐土功是急﹔惟啟之生﹐過門不入﹔矯達明義﹐勛庸是執﹔成長聖嗣﹐天祿以襲。

【晉左貴嬪《舜二妃贊》】妙矣二妃﹐體應靈符。奉嬪於嬀﹐光此有虞﹔沈湘示教﹐靈徳永敷。惟斯善美﹐諒無泯乎。章

【梁江淹《爲建平王慶皇后正位章》】伏承以嘉月惠時﹐膺曜辰正﹐珩昭品﹐プ組在飾﹐休徧函夏﹐譽殷靈昧。伏惟光曜靜徳﹐式懷謙順﹐升降圖傳﹐左右詩史﹐夙諳茂資﹐早ゼ芳訓。衍教紫宸﹐麗軌華屋﹐聲激綺組﹐風偃家邦。

【後魏溫子升《魏帝納皇后羣臣上禮章》】臣聞軒轅乃神﹐西陵以之作合﹔夏后至聖﹐塗山於是來嬪。伏惟陛下龍飛纘極﹐大明理運﹐長秋旣建﹐陰教有主﹐景命無窮﹐皇圖長固。普天之下﹐莫不欣躍。論

【宋範曄《皇后紀論》】夫以周禮﹐后妃正位宮闈﹐同體天王。夫人坐論婦禮﹐九嬪掌教四徳﹐世婦主知喪祭賓客﹐女禦序於王之燕寢。設官分務﹐各有典司。女史彤管﹐記功書過﹐居有保阿之訓﹐動有環之響﹐進賢才以輔佐君子。哀窈窕而不淫其色﹐所以能宣述陰化﹐修成內則。秦並取天下﹐多自驕大﹔官備七國﹐爵列八品。漢興因循﹐而婦制莫釐。髙祖帷簿不修﹐孝文衽席無辧﹐然選納尙簡﹐飾玩少華。自武元之後﹐世增淫費﹐至乃掖廷三千﹐增級十四。及光武中興﹐反雕爲朴﹐六宮稱號﹐惟皇后﹑貴人﹐又置美人﹑宮人﹑采女三等。明帝聿遵先旨﹐宮教頗修﹐登建嬪後﹐必先令徳﹐內無出閫之言﹐權無私溺之授﹐可謂矯其獘矣。孝章以下﹐漸用色授﹐恩崇好合﹐遂忘淄蠢。自古𨿽主幼時艱﹐王家多釁﹐委成冢宰﹐未有專任婦人﹐斷割重器。惟秦芊太后﹐始攝政事﹐故穰侯權重於昭王﹐家富於嬴國。漢仍其謬﹐知患莫攺。東京皇統屢絕﹐權歸女主。外立者四帝﹐臨朝者六後﹐莫不定策帷。委事父兄﹐貪孩童以久其政﹐抑明賢以專其威。任重道悠﹐利深禍速﹐身犯霧露於雲臺之上﹐家嬰縲紲於圄犴之下﹔湮滅連踵﹐傾繼路﹐而赴蹈不息﹐焦爛爲期﹐終乃陵夷大運﹐淪亡神寶。詩書所嘆﹐略同一揆。文

【齊謝《敬皇后哀冊文》】翠舒阜﹐玄堂啟扉﹐俎撤三獻﹐筵卷六衣。懷蜃衛以延首﹐想輅而撫心﹔痛椒塗之先廓﹐哀長信之莫臨。身隔兩赴﹐時無二展﹔旋詔左言﹐光敷聖善。其詞曰﹕帝唐遠冑﹐禦龍遙緒﹔在秦作劉﹐在漢開楚。肇惟淑聖﹐克柔克令﹔淸漢表靈﹐曾沙膺慶。爰定厥祥﹐徽音允穆﹔光華沼﹐滎曜中谷。敬始糸延﹐教先童﹔睿問川流﹐神襟蘭郁。先徳韜光﹐君道方被﹔輔佐求賢﹐在謁無訁皮。顧史弘式﹐陳詩展義﹔厚下曰仁﹐藏往伊智。十亂斯矣﹐四教罔忒﹔思媚諸姑﹐貽我嬪則。化自公宮﹐遠被南國﹔軒曜懷光﹐素舒佇徳。閔予不﹐慈訓早違﹔方年衝藐﹐懷袖靡依。家臻寶業﹐身嗣昌暉﹔壽宮寂遠﹐淸廟虛歸﹐。帝遷明命﹐人神胥悅﹔乾景外臨﹐陰儀內缺。空悲故劍﹐徒嗟金穴﹔璋瓚奚獻﹐衤韋プ罔設。馮相告﹐宸駕長往﹔貽厥遠圖﹐末命是獎。懷丰沛之綢繆﹐背神京之弘敞﹔陋蒼梧之不從兮﹐遵鮒隅以同壤。陳象設於園寢兮﹐映輿鎪於松楸﹔望承明而不入兮﹐度淸洛而南遊。繼蛇於通軌兮﹐接龍帷於造舟﹔回塘寂其已暮兮﹐東川澹而不流。籍宮之遠烈﹐聞纘女之遐慶﹔慕方纏於賜衣﹐悲日隆於撫鏡。思寒泉之罔極﹐托彤管於遺詠。嗚呼哀哉﹗○妃嬪第二敍事

《周禮》﹕天子後立六宮﹐三夫人﹐九嬪﹐二十七世婦﹐八十一禦妻﹐以聽天下之內治﹐以明章婦順﹐故天下內和而家理。﹝鄭注云﹕六宮者﹐前一宮﹐後五宮也。五者﹐後一宮﹐三夫人一宮﹐九嬪一宮﹐二十七世婦一宮﹐八十一禦妻一宮。凡百二十人。後正位宮闈﹐體同天王。夫人坐論婦禮﹐九嬪掌教四徳﹐世婦主知喪祭賓客﹐女禦序王之燕寢。﹞漢因秦制﹐正嫡曰皇后﹐其餘內職﹐有夫人﹑美人﹑良人﹑八子﹑七子﹑長使﹑少使之號。武帝加婕妤﹑娥﹑容華﹑充衣﹐元帝加昭儀﹐又有五官﹑順常﹑舞涓﹑共和﹑娛靈﹑保林﹑良使﹑夜者之職。﹝出《漢書外戚傳》。﹞光武中興﹐並省前制﹐正嫡之外﹐惟立貴人﹑美人﹑彩女之號。﹝出範曄《後漢書》。﹞魏武帝因西漢﹐置夫人﹑昭儀﹑婕妤﹑容華﹑美人﹐文帝增貴嬪﹑淑媛﹑容﹑順成﹑良人﹐明帝增淑妃﹑昭華﹑儀﹐﹝出《魏志》。﹞晉武采漢魏之號﹐以擬周之六宮﹐置貴嬪﹑夫人﹑貴人﹐是爲三夫人﹔淑妃﹑淑媛﹑淑儀﹑容﹑華﹑儀﹑婕妤﹑容華﹑充華﹐是爲九嬪﹔又置美人﹑才人﹑中才人﹐以爲散職。﹝出臧榮緒《晉書》。﹞宋齊之後﹐大抵多依晉制。其間增損因革﹐或小異焉。﹝《宋書》曰﹕孝武帝省晉氏夫人﹑華﹑儀﹐增置貴妃﹐與貴嬪﹑貴人爲三夫人﹔置昭儀﹑昭容﹑昭華﹑以代華﹑容﹐爲九嬪。明帝又省貴人﹐置貴姬﹐以備三夫人﹔增置淑容﹐與古淑媛﹑淑儀﹑昭華﹑昭儀﹑昭容﹑華﹑容﹑儀爲九嬪﹔又增置承徽﹑列榮﹐與古婕妤﹑容華﹑充華凡五職﹔班亞九嬪﹐以美人﹑才人﹑良人爲散職。《齊書》云﹕髙帝以貴嬪﹑夫人﹑貴人爲三夫人﹐華﹑儀﹑容﹑淑妃﹑淑媛﹑淑儀﹑婕妤﹑容華﹑充華爲九嬪之數。《梁書》云﹕梁氏一遵齊舊﹐陳氏之初﹐亦無攺作。至文帝﹐以貴嬪﹑貴姬﹑貴妃爲三夫人﹐以淑媛﹑淑儀﹑淑容﹑昭華﹑昭容﹑昭儀﹑華﹑容﹑儀爲九嬪﹐以婕妤﹑容華﹑充華﹑承徽﹑列榮五職亞於九嬪﹐以美人﹑才人﹑良人爲散職。《後魏書》云﹕太武始立昭儀﹑貴人之號。孝文立左右昭儀視大司馬﹐三夫人視三公﹐三嬪視三卿﹐六嬪視六卿﹐世婦視中大夫﹐女禦視元士。《北齊書》曰﹕文宣𨿽有夫人﹑嬪禦之稱﹐未有員數。武成依古制﹐有三夫人﹑九嬪﹑二十七世婦﹑八十一禦妻﹐置左右昭儀比丞相﹔立弘徳﹑正徳﹑崇徳夫人﹐比三公﹔光猷﹑昭訓﹑崇徽上嬪﹐比三卿﹐宣猷﹑凝輝﹑宣明﹑順華﹑凝華﹑光訓下嬪﹐比六卿﹔世婦比三品﹐禦女比五品。亦並采擇嘉名﹐爲其題目。自外又置才人﹑彩女﹐以爲散號。後主又置娥英﹑淑妃之職。《隋書》云﹕髙祖依周禮﹐有減其數。嬪三員﹐世婦九員﹐禦女三十八員。初獨孤後妒﹐不設三夫人﹐防其上逼。自嬪已下﹐惟置六十員。後崩﹐置貴人三員﹐增嬪至九員﹐世婦二十七員﹐禦女八十一員。煬帝置貴妃﹑淑妃﹑徳妃爲三夫人﹐順儀﹑順容﹑順華﹑儀﹑華﹑容﹑充儀﹑充容﹑充華爲九嬪﹐婕妤十二員﹐美人才人十五員爲世婦﹐寶林二十四員﹑禦女二十四員﹑彩女三十二員爲女禦﹐總一百二十員。又有承衣﹑刀人﹐皆趨侍左右﹐並無員數。﹞事對

【論禮明順】《周禮》鄭玄注曰﹕古者三夫人之於後﹐猶三公之於王﹐坐而論婦禮﹐無官職矣﹐明順見敍事。

【プ翟弓】《禮記》曰﹕王后衤韋衣﹐夫人プ翟。プ音余。蔡邕《月令章句》曰﹕仲春之月﹐玄鳥至之日﹐以太牢祠於髙。髙﹐祈子之祀也。后妃將嬪禦皆會於髙﹐以祈孕姓﹐乃醴天子所禦﹐帶以弓。天子所禦﹐謂后妃已下至禦妾﹐孕姓有萌芽者也。﹐弓衣。飲以醴酒﹐帶以弓矢﹐於髙之前。弓矢者﹐男子之事也。音獨。

【贊﹛文皿﹜惇載筐釣】《周禮》曰﹕凡祭祀﹐九嬪贊玉﹛文皿﹜﹑玉惇﹐後薦徹豆籩。鄭注云﹕玉﹛文皿﹜﹑玉惇﹐黍稷之器。﹛文皿﹜音資﹐惇音對。《漢魏故事》﹕後親蠶禮﹐皇后著十二笄步搖﹐乘雲母安車﹐駕六鬼馬。三夫人﹑九嬪﹑世婦﹐各載筐鉤從皇后﹐蠶於嘉桑。

【教九禦繰三盆】《周禮》曰﹕九嬪掌婦學之法﹐以教九禦。婦徳﹑婦言﹑婦容﹑婦功﹐各帥其屬﹐而時禦敍於王所。又曰﹕九嬪以婦職之法教九禦。《禮記》曰﹕世婦卒蠶﹐獻繭於夫人。夫人受之﹐親繰三盆﹐手朱綠之﹐玄黃之﹐以爲黼黻文章。君服之以祀先王先公﹐敬之至也。

【餘三星因八月】《史記》云﹕中宮天極星﹐後有四星。其一爲正妃﹐餘三星後宮之屬《後漢書》曰﹕漢法﹐常因八月算民﹐遣中大夫與掖庭丞及相工﹐於洛陽鄕中﹐閱視良家童女。合法相者﹐載還後宮﹐擇視可否﹐乃用登禦。

【取長白合法相】臧榮緒《晉書》曰﹕武帝泰始中﹐大采擇公卿子女﹐以充六宮﹐使楊后簡選。後妒﹐不取端正妙好﹐惟取長白肥大貌粗舉則取。合法相見因八月注。

【視卿比侯銀印賣】《後漢書》曰﹕婕妤視上卿﹐比列侯。《晉服制》曰﹕婕妤銀印靑綬﹐佩采賣玉。

【雀釵象簟】《晉起居注》曰﹕有司今月九日﹐當拜鄭夫人右婕妤。案儀注﹕應服雀釵衤巽。《西京雜記》曰﹕武帝以象牙爲簟﹐賜李夫人。

【金環玉簪】《西京雜記》曰﹕戚夫人以百煉金爲區環﹐照見指上骨。上惡之﹐以賜伴兒鳴玉耀光等各四枚。又曰﹕武帝過李夫人﹐就取玉簪搔頭。自此宮人搔頭皆用玉爲之。

【當熊辭輦】《漢書》曰﹕孝元馮昭儀﹐初爲婕妤。上幸虎圈斗獸﹐熊逸出圈﹐攀檻欲上。馮婕妤直前﹐當熊而立。上問何故﹐婕妤對曰「猛獸得人而止。妾恐熊至禦坐﹐故身當之。」又曰﹕孝成班婕妤﹐帝初卽位﹐選入後宮。成帝遊後庭﹐嘗欲與婕妤同輦載。婕妤辭曰「觀古圖畫﹐賢聖之君﹐皆有名臣在側﹔三代末主﹐乃有嬖妾。今欲同輦﹐得無近似乎﹖」上善其言而止。

【宴北園迎西宮】《魏志》曰﹕明帝遊後園﹐召才人已上曲宴極樂。明日帝見毛后﹐曰「昨宴北園樂乎﹖」明帝以左右泄令﹐所殺十餘人。王隱《晉書》曰﹕初惠帝晚成﹐武帝遣才人謝玖給惠帝﹐因是有娠。臨娶妃﹐遣致西宮﹐遂生湣懷也。

【昭陽殿增城宮】《漢書》曰﹕孝成趙皇后﹐本長安宮人。有女弟﹐復召入爲昭儀﹐居昭陽殿。姊弟專寵十餘年﹐卒無子。成帝崩﹐帝素無疾﹐民間歸罪於昭儀﹐昭儀自殺。又曰﹕孝成班婕妤﹐帝初卽位﹐選入後宮。俄而大幸﹐爲婕妤﹐居增城宮﹐再就館增城宮。有男二﹐並失之。一死陽祿﹐一死柘館。

【舉酒祝傅低頭泣邢】《漢書》曰﹕孝元傅昭儀﹐哀帝祖母也。少爲上官太后才人﹐元帝進幸﹐有寵﹐攺爲昭儀。爲人有才略﹐善事人主。宮人飲酒酹地﹐皆祝願之。產平都公主及定陶恭王。《史記》曰﹕漢武帝時﹐尹夫人﹑邢夫人同時並幸﹐有詔不得相見。尹夫人自請武帝﹐願見邢夫人﹐帝許之﹐卽令夫人飾從禦者數十人來前。尹夫人見曰「非邢夫人。」帝曰「何以知之﹖」對曰「視其體貌形狀﹐不足以當人主。」於是有詔使邢夫人衣故衣獨身前。尹夫人望見曰「眞是矣﹗」乃低頭俯而泣﹐自痛其不如也。諺曰﹕美女入室﹐惡女仇之。

【圖甘泉葬云陵】《漢書》曰﹕孝武帝李夫人兄延年﹐性知音﹐善歌舞。每爲新聲﹐延年侍上起舞。歌曰「北方有佳人﹐絕世而獨立﹔一顧傾人城﹐再顧傾人國。豈不知﹐傾城與傾國﹐佳人難再得。」帝太息曰「善哉﹐世豈有此人乎﹗」平陽主因言延年有女弟﹐上召見之。實妙麗善舞﹐由是幸生一男﹐是爲昌邑哀王。李夫人少而早卒﹐上憐湣﹐圖畫其形於甘泉宮。《漢武帝故事》曰﹕拳夫人從上至甘泉而卒﹐葬云陵。上哀悼﹐爲起通靈臺。常有一靑鳥集臺上﹐至宜帝時乃止。拳夫人卽昭帝母。賦

【漢武帝《李夫人賦》】美娟娟以修雩兮﹐命剿絕而不長﹔飾新宮以延佇兮﹐泯不歸兮故鄕。慘鬱鬱其蕪穢兮﹐處隱幽而懷傷﹔釋輿馬於山椒兮﹐奄夜之不陽。秋气慘以淒淚兮﹐桂枝落而消亡。

【漢成帝《班婕妤自傷悼賦》】承祖考之遺徳兮﹐何性命之淑靈﹔登薄軀於宮闕兮﹐充下陳於後庭。蒙聖主之渥惠兮﹐當日月之盛明﹔揚光烈之翕赫兮﹐奉殊寵於增城。旣過幸於非位兮﹐切庶幾乎嘉時﹔每寤寐而太息兮﹐思佩以自思。陳女圖以鏡鑑兮﹐顧女史而問詩。悲晨婦之作戒兮﹐哀褒閻爲郵﹔美皇英之女虞兮﹐榮任姒以母周。𨿽愚陋之靡及兮﹐敢捨心而忘玆﹔歷年歲而悼懼兮﹐閔蕃華之不滋。痛陽祿與柘館兮﹐仍𦇤褓而離災。豈妄人之殃咎兮﹐將天命之不可求﹔奉供養於東宮兮﹐托長信之末流。共灑掃於帷幄兮﹐永終死以爲期。重曰﹕潛玄宮兮幽以淸﹐應門閉兮禁門扃﹔華殿塵兮玉階苔﹐中庭萋兮綠艸生。廣室陰兮帷幄暗﹐房櫳虛兮風泠泠﹔俯視兮丹墀﹐思君兮履綦。仰視兮云屋﹐雙涕兮橫流。贊

【曹植《班婕妤贊》】有徳有言﹐實惟班婕﹔盈衝其驕﹐窮其厭悅。在夷貞艱﹐在晉正接﹔臨風端幹﹐衝霜振葉。詔

【梁武帝《立內職詔》】刑於垂訓﹐周文所以表徳﹔壺闈失序﹐漢武所以喪邦。並被諸方策﹐式詔戒勸。魏晉已來﹐𨿽云簡薄﹐而內職名號﹐參差不同。在宋太始﹐位置繁冗。遂設官九品﹐且擬外朝﹐塡委椒掖﹐徵費無已。自此相仍﹐踵以成舊﹐昭陽九華﹐千門萬戶。朕受命自天﹐期延七百﹐思所以立防自邇﹐貽厥將來﹐前代職品﹐所宜因革。外可詳議﹐務令該允。章

【梁沈約《爲六宮拜章》】蓬閨菲質﹐嘉淑無算﹔越自幽衡﹐登軀宸漢。奉日月之華﹐侍巾屣之末﹐何以廁鴛鸞之盛序﹐眷屬車之淸塵﹖陳

【江總《爲陳六宮謝章》】恭承禮命﹐愧集丹縷之顏﹔拜奉曲私﹐愁縈翠羽之色。魯宮夜火﹐伯媛匪驚﹔楚榭奔濤﹐貞姜何懼﹖豈期日月騰影﹐風雲瀉潤。遂復位崇九禦﹐聲髙六列﹐象服增華﹐丹耀采﹐何以弼佐王風﹐克柔陰化﹖兢惶並集﹐追想流荇之詩﹔荷遽相並﹐遂失鳴環之節。箴

【晉張華《女史箴》】蕓蕓元化﹐兩儀始分﹔散气流形﹐旣陶旣甄。在帝庖犧﹐肇經天人﹔爰始夫婦﹐以及君臣。家道以正﹐王猷有倫。婦徳尙柔﹐含章貞吉﹔婉孌淑愼﹐正位居室。樊姬感莊﹐不食鮮禽﹔衛女矯桓﹐耳忘知音。志厲義髙﹐二主易心﹔玄熊攀檻﹐馮媛趨進。夫豈無畏﹐知死不吝。班女有辭﹐割歡同輦﹔夫豈無懷﹐防微慮遠。人咸知飾其容﹐而莫知飾其性﹔性之不飾﹐或愆禮正。出其言善﹐千里應之﹔苟違斯義﹐同衾亦疑。歡不可以黷﹐寵不可以專﹔專實生慢﹐愛極則遷。致盈必損﹐理固有然。冊文

【宋謝莊《殷貴妃謚冊文》】維年月日皇帝曰﹕咨故淑儀殷氏﹐惟爾含徽挺茂﹐爰光素裏﹐友琴流荇﹐實華紫掖。奉軒景以柔明登譽﹐處椒風以婉孌升名。幽閒之範﹐日藹層闈﹐繁祉之慶﹐方崇蕃世﹐而當春掩藻﹐中波滅源。朕用震悼﹐傷於厥心﹐松區已翦﹐泉冥將隧。宜有旌徳第行﹐式衍聲芳。今遣某官集冊告謚曰宣﹐魂而有靈﹐尙玆寵渥。嗚呼哀哉﹗

﹡卷十儲宮部

○皇太子第三敍事

《韓詩外傳》曰﹕五帝官天下﹐三王家天下。家以傳子﹐官以傳賢﹔故自唐虞已上﹐經傳無太子稱號。夏殷之王﹐𨿽則傳嗣﹐其文略矣。至周始見文王世子之制。《白虎通》曰﹕何以知天子之子稱世子﹖《春秋傳》曰﹕王世子會於首止是也﹐何以知天子之子稱太子﹖《尙書》曰﹕太子發升於舟是也。或云諸侯之子稱世子。則《春秋傳》云﹕晉有太子申生﹐鄭有太子華﹐齊有太子光。由是觀之﹐周制﹐太子世子﹐亦不定也。漢制﹐天子稱皇帝﹐其嫡嗣稱皇太子﹐諸侯王之嫡稱世子。後代咸因之。

事對

【樹嫡立長】《晉起居注》曰﹕武帝太始三年﹐有司奏正統立嫡。詔曰﹕統承大業﹐懼未能光祖宗之遺徳﹔至於建嗣樹嫡﹐非所務也。《盧植奏事》曰﹕三後無子﹐擇立長親﹐年均以徳。徳均決之以卜筮﹐所以承先祖也。

【幼海少微】《山海經》曰﹕無臯之山﹐南望幼海。郭璞注曰﹕幼海卽少海也。《荊州星占》曰﹕少微星一名處士星﹐儲君副主之宮。

【黃離蒼震】《易》曰﹕黃離元吉。離注曰﹕離﹐南方之卦。離爲火﹐土托位焉﹔土色黃﹐火之子。諭子有明徳﹐能附麗於其父之道﹐順成其業﹐故吉也。又曰﹕震爲長子。又曰﹕震爲蒼瑯竹。

【天序國貞】《漢書》﹕成帝詔曰「定陶王欣﹐慈仁孝順﹐可以承天序﹐繼祭祀﹐執金。吾任宏持節徵欣爲皇太子。」《禮記》曰﹕一人元良﹐萬邦以貞﹐太子之謂也。

【儲貳明兩】《晉中興書》曰﹕安皇帝﹐烈宗長子也﹐冊爲皇太子曰「岐嶷表於載誕﹐克廣同乎大成﹐是用命爾﹐以登儲貳。」《易》曰﹕明兩作離﹐大人以繼明照於四方。王肅注曰﹕兩離相續﹐明之義也。

【守祧主器】《易》曰﹕震雷百里﹐驚遠而懼邇也。出可以守宗廟社稷﹐以爲祭祀主。《禮記》曰﹕遠廟爲祧。又曰﹕主器莫若長子﹐故受之以震。

【氵存雷重海】《易》曰﹕氵存雷震。又曰﹕震爲長子。崔豹《古今注》曰﹕漢明帝爲太子﹐樂人作歌詩四章﹐以贊太子之盛徳。其四曰「海重澗。」已上總載太子事。

【瑤山伊水】《山海經》曰﹕西海之外有瑤山﹐其上有人﹐名曰太子長琴。顓頊生老童﹐老童生祝融﹐祝融生長琴。《列仙傳》曰﹕王子晉好吹笙﹐作鳳鳴。伊洛之間有道士浮丘伯﹐授以上嵩山。

【桂宮蘭殿】《漢書》曰﹕孝成皇帝﹐元帝太子也。初居桂宮。《漢武故事》曰﹕武帝生猗蘭殿﹐四歲立爲膠東王﹐七歲立爲皇太子。

【靑宮玄圃】東方朔《神異經》曰﹕東方東明山有宮﹐靑石爲墻﹐面一門。門有銀榜﹐以靑石碧鏤﹐題云﹕天地長男之宮。《潘尼詩序》﹕七月七日﹐皇太子會於玄圃園﹐有令賦詩。

【龍樓雞戟】《漢書》曰﹕孝成皇帝﹐元帝太子也﹐寬博謹愼。初居桂宮﹐上嘗急召。太子出龍樓門﹐不敢絕馳道﹐西直至城門﹐得絕乃度。張敞《晉東宮舊事》曰﹕崇福門雞鳴戟十張。

【博望宣猷】《漢書》曰﹕衛皇后生戾太子據﹐上爲立博望苑﹐使通賓客。潘尼皇太子集詩曰「置酒宣猷庭﹐擊鐘靈沼濱﹔沾恩洽明兩﹐遭徳會陽春。」

【西池東閣】徐爰《釋問注》曰﹕西明內有太子池﹐孫權子和所穿。有土山臺﹐晉帝在儲宮所築﹐故俗呼太子池﹐或曰西池。《魏文帝集》曰﹕爲太子時﹐北園及東閣講堂﹐並賦詩。命王粲﹑劉楨﹑阮﹑應等同作。

【崇賢求福】《陸士衡詩》曰﹕在晉蒙嘉運﹐矯迹入崇賢﹔假翼鳴鳳條﹐濯足升龍泉。張敞《東宮舊事》曰﹕中庶子四人﹐扃帷侍中﹐若皇太子入宮﹐與中書舍人各一人﹐更日直求福坊。

【銀榜銅扉】銀榜見上靑宮注。《漢書》曰﹕孝成皇帝﹐元帝太子也。初居桂宮﹐上嘗急召﹐太子出龍樓門。張晏注曰﹕門樓上有銅龍。許愼《說文》曰﹕扉戶也。已上太子居處。

【赤旄黃麾】張敞《晉東宮舊事》曰﹕皇太子初拜﹐有旄幢一。又曰﹕皇太子鹵簿有黃麾。

【鸞旌象輅】徐廣《東宮頌》曰﹕禮樂承軒﹐典冊授庭﹔命服惟九﹐龍旗鸞旌。沈約《宋書》曰﹕太始三年制﹐太子安車乘象輅。

【花枕畫】】張敞《晉東宮舊事》曰﹕皇太子有大漆枕﹐銀花紐自副。《續漢書》曰﹕皇太子安車﹐朱輪靑蓋﹐畫︶文﹐五彩。

【銅羊金馬】張敞《晉東宮舊事》曰﹕皇太子有銅水羊一枚﹐管自副。《吳志》曰﹕孫登﹐字子髙﹐權長子。魏黃帝初二年﹐立爲太子。嘗失盛水金馬盂﹐覺得主左右所爲﹐不忍致罰。

【建九旗舞六佾】張敞《晉東宮舊事》曰﹕皇太子初拜﹐有石山安車一﹐建九旗﹐靑色四馬。又曰﹕皇太子大小會﹐庭設三廂樂﹐舞六佾。

【丹霞刀彩虹劍】魏文帝《典論》曰﹕惟建安二十四年二月丙午﹐魏太子丕造刀三。其二曰含章﹐彩似丹霞。又曰﹕造百辟寶劍三﹐其二曰流彩虹。已上太子章服。

【夏啟周誦】《史記》曰﹕夏禹東巡狩﹐至於會稽而崩。以天下授益﹐益讓帝禹之子啟。啟賢﹐天下屬意焉。諸侯皆去益而歸啟﹐曰「吾君帝禹之子。」又曰﹕周武王崩﹐太子誦代立﹐是爲成王。

【周發漢莊】《尙書中候》曰﹕文王廢伯邑考﹐立發爲太子。王曰「我度﹐遵徳紀﹐後恆稱太子。」範曄《後漢書》曰﹕孝明皇帝諱莊﹐光武第四子。生而丰下﹐十歲能通《春秋》﹐十九年立爲皇太子。師事博士桓榮﹐學《尙書》。

【魏丕晉紹】《魏志》曰﹕文帝諱丕﹐武帝太子也。建安十六年爲五宮中郎將﹐二十二年立爲魏太子。丕貞固睿敏﹐能鎭定大事。何法盛《晉中興書》曰﹕明帝諱紹﹐字道畿﹐中宗踐祚﹐尊號爲皇太子。東宮敬禮賢士﹐尼近明徳。已上太子位號。

【四術三善】《禮記》曰﹕樂正崇四術﹐立四教﹐順先王詩書禮樂以造士。王太子王子﹐羣後之太子﹐卿大夫元士之適子﹐國之俊選﹐皆造焉。又曰﹕世子齒於學﹐故父在斯爲子﹐君在斯爲臣﹐居子與臣之節﹐所以尊君親親也。故學之爲父子焉﹐學之爲君臣焉﹐學之爲長幼焉。行一物而三善皆得者﹐惟世子而已。

【玉裕金聲】陸士衡《侍皇太子宣猷堂詩》曰﹕茂徳川沈﹐天姿玉裕。潘尼皇太子《釋奠頌》曰﹕尊道讓齒﹐降心下問﹔響以金聲﹐光以玉潤。

【五稱三至】《周書》曰﹕靈王太子﹐幼而聰明。晉平公使叔譽於周﹐見太子晉﹐與之言﹐五稱而三窮。《禮記》曰﹕文王之爲世子﹐朝於王季日三﹐雞初鳴而至於寢門外﹐問內豎之禦者曰「今日安否何如﹖」內豎曰「安。」文王乃喜。及日中又至﹐亦如之﹔及暮又至﹐亦如之。

【漢幄周寢】範曄《後漢書》曰﹕時天下墾田﹐多不以實﹐詔下州郡檢覆其事。帝見陳畱吏牘上書云「潁川﹑弘農可問﹐河南﹑南陽不可問。」帝詰吏﹐抵言於長壽街得之。時明帝爲東海公﹐年十二﹐在幄後﹐言曰「吏受郡敕﹐欲以墾田相妨耳。」帝曰「何故言河南﹑南陽不可問﹖」對曰「河南帝城多近臣﹐南陽帝鄕多近親﹐田宅逾制﹐不可爲準。」詰問﹐如明帝對。周寢見三至注。

【寢門馳道】寢門見三至注。《漢書》﹕孝成皇帝﹐元帝太子也。宣帝愛之。字曰太孫。初居桂宮﹐上嘗急召。太子出龍樓門﹐不敢絕馳道﹐西至城門﹐得絕乃度。上以遲問其故﹐以狀對。上大悅﹐乃著令太子得絕馳道。

【嘗藥省膳】《禮記》曰﹕太子朝夕至於寢門外﹐問於內豎曰「今日安否何如﹖」若內豎言疾﹐則太子親齊玄冠而勸膳。宰之饌﹐必敬視之﹔疾之藥﹐必親嘗之。《漢儀》曰﹕皇太子五日一至臺﹐因坐東廂﹐省視膳食。

【齒冑問豎】《禮記》曰﹕世子齒於學﹐國人觀之曰「將君我而與我齒讓﹐何也﹖」曰「有父在則禮然。」又曰「王太子王子﹐羣後之太子﹐卿大夫元士之適子﹐凡入學以齒。」問豎見三至注。

【春誦夏弦撫軍監國】《禮記》曰﹕凡學﹐世子學士以時春誦夏弦﹐太師詔之。《左傳》曰﹕晉侯使太子申生伐東山臯落氏。裏克諫曰「太子奉冢祀社稷之粢盛﹐以朝夕視君膳者也﹐故曰冢子。君行則守﹐有守則從﹔從曰撫軍﹐守曰監國﹐古之制也。」已上並是太子才徳。

【問杜禮荀】《晉中興書》曰﹕杜夷﹐字行齊﹐爲儒林祭酒。皇太子凡三至夷捨﹐執經問義。《魏志》曰﹕文帝在東京﹐太祖謂曰「荀公達人之師表﹐汝當盡禮敬之。」攸曾病﹐太子問病﹐獨拜於牀下。

【鄭書劉易】《漢書》曰﹕初元中立皇太子﹐博士鄭寬以《尙書》授太子。《續漢書》曰﹕劉昆少學施氏易。明帝爲太子﹐以《易》入授。

【卞賦溫箴】卞蘭《贊太子賦》曰﹕切見所作典論及諸賦頌﹐沈思泉湧﹐華藻云浮﹔聽之忘味﹐奉讀無倦。《晉中興書》曰﹕溫嶠拜太子中庶子﹐數規諫諷議﹐又獻侍臣箴﹐甚有補益。

【二疏四皓】《漢書》曰﹕地節三年立皇太子﹐疏廣爲太傅﹐兄子受爲少傅。父子並爲師傅﹐朝廷以爲榮。在位五歲﹐上疏乞骸骨﹐上許之。大夫故人祖道東都門外﹐道路觀者曰「賢哉二大夫。」《史記》曰﹕髙祖欲易太子﹐畱侯諫不聽。及宴置酒﹐太子侍﹐東園公﹑裏先生﹑綺裏季﹑夏黃公從太子﹐年皆八十餘﹐須眉皓白﹐上怪之。四人前對﹐各言姓名。上大驚曰「煩公等卒調護太子。」

【四友六傅】《吳志》曰﹕孫登﹐字子髙﹐權稱尊號﹐爲皇太子。銓簡秀士﹐以爲賓友。諸葛恪爲左輔﹐張休爲右弼﹐顧譚爲輔正﹐陳表爲翼正都尉﹐是爲四友。《晉公卿禮秩》曰﹕湣懷立東宮﹐乃置六傅﹐省尙書事。始置詹事丞。文書關由六傅公子聞﹐時號太子六友。

【師友賓客】《漢書》曰﹕疏廣﹐字仲翁﹐爲太子太傅。太子外祖父平恩侯許伯﹐以太子幼﹐使其弟舜監護太子家。上問廣﹐廣曰「太子國儲副。副君師友﹐必於天下英俊﹐不宜獨親外家。」又曰﹕衛皇后生戾生太子據。及冠就居﹐上爲立博望苑﹐使通賓客。《西京雜記》曰﹕文帝爲太子立思賢苑﹐以招賓客。

【端士正人司過虧膳】《大戴禮》曰﹕昔周成王幼﹐在𦇤褓之中﹐選天下孝悌﹑博聞﹑有道術者﹐以輔翼之﹐使與太子居處出入。故太子目見正事﹐耳聞正言﹐左右前後﹐皆正人也。又曰﹕太子旣冠成人﹐免於保傅之嚴﹐則有司過之吏﹐虧膳之宰。太子有過﹐吏必書其過﹐而宰徹其膳。已上太子輔翼。

賦

【魏卞蘭《贊述太子賦》】明明太子﹐旣睿且聰﹔博聞彊記﹐聖思無雙。猗猗左右﹐如虎如龍﹔八俊在側﹐傍無訁叟凶。富不忘施﹐尊而益恭﹔研精書籍﹐畱思異同。建計立議﹐廓然發蒙。天下延頸﹐歌頌徳音﹔聞之於古﹐見之於今。深不可測﹐髙不可尋﹔創法萬載﹐垂此休風。

詩

【梁劉孝威《奉和太子詩》】太子天下本﹐元良萬邦貞。周朝推上嗣﹐漢代紀重明﹔前星涵瑞彩﹐氵存雷揚遠聲。三善傳樂正﹐百行紀司成﹔九流通已辧﹐七經咸所精。博聞彊子政﹐髙才淩長卿﹔禮尊逾屈己﹐徳盛益卑情。仙气貽鐘相﹐儒道推桓榮﹔延賢博望苑﹐視膳長安城。園綺隨金輅﹐浮丘侍玉笙﹔智囊前斂笏﹐端士後垂纓。九仙良所重﹐四海更東傾﹔班輸同策乘﹐甲館齊蓬瀛。

【徐陵《同江詹事登宮城南樓詩》】元良居上徳﹐率土被中孚﹔漢幄朝無怠﹐周門夕復趨。桓經旣受業﹐賀拜且尊儒﹔壯志皆風雅﹐髙文會斗樞。鏗鏘葉舞蹈﹐爛等琨瑜﹔溝水漸雄伯﹐漳川仰大巫。鮑魚寧入俎﹐釣鱉匪充廚﹔叔譽恆詞屈﹐防年豈濫誅。

【江總《宴樂堂應令詩》】肅城通甲觀﹐承華啟畫堂﹔北宮降恩賞﹐西園度羽觴。殊私奉玉裕﹐終宴在金房﹔庭暉連樹彩﹐檐影接雲光。仙如伊水駕﹐樂似洞庭張﹔彈絲命琴瑟﹐吹竹動笙簧。庸疏濫應阮﹐衰朽恧連章。

【虞世南《追從鑾輿夕頓戲下詩》】重輪依紫極﹐前耀奉丹霄﹔天經戀宸﹐帝命扈仙鑣。乘星開鶴禁﹐帶月下虹橋﹔銀書含曉色﹐金輅輔晨飈。霧徹軒營近﹐塵暗斗城遙﹔蓮花分秀萼﹐竹箭下驚潮。撫已漸能幹﹐承恩集鳳條﹔搖山盛風樂﹐抽簡薦從謠。

【褚亮《奉和禁苑餞別應令詩》】大蕃初錫瑞﹐出牧邇皇京﹔暫以綠車重﹐言承朱傳榮。舒桃臨遠騎﹐垂柳映軍營﹔惠化宣千里﹐威風動百城。禁﹛禦﹜芳嘉節﹐神襟餞送情﹔金輅催別景﹐玉管切離聲。野花開更落﹐山鳥ミ還驚﹔微臣夙多幸﹐薄宦奉儲明。釣臺漸作賦﹐伊水濫聞笙﹔懷徳良知久﹐酬恩識命輕。

【韓王元嘉《奉和周太子監守違戀詩》】乾象開層構﹐離明啟少陽﹔卜徵從獻告﹐守器屬元良。逖矣淩周誦﹐遙哉掩漢莊﹔好士傾南洛﹐多才盛北場。地分丹嶺﹐途間白雲鄕﹔儲誠虔曉夕﹐宸愛積炎涼。珠璧連霄漢﹐萬物仰重光。

【薛元超《和周太子監守違戀詩》】儲禁銅扉啟﹐宸行玉遙﹔空懷壽街吏﹐尙隔寢門朝。地首瞻龍戟﹐塵外想鸞鑣﹔飛文映仙榜﹐瀝思葉神飈。帝念紆蒼陛﹐乾文煥紫霄﹔歸塘橫筆海﹐平圃振詞條。欲應重輪曲﹐鏘洋韻九韶。

詔

【梁武帝《立昭明太子詔》】朕屬當期運﹐系迹前王﹐所以長代流祚﹐垂之萬葉﹐百辟咸以元良之寄﹐有國莫先﹐自昔哲後。降及近代﹐莫不立儲樹嫡﹐守器承祧。及旁挹羣議﹐遠惟七百﹐建玆蒙稚﹐仰副宗礻方﹔承華肇開﹐崇賢克永﹐無疆之慶﹐非獨在余。恩沾渥澤﹐被之遐邇。

【又《立晉安王爲太子昭》】非至公無以王天下﹐非博愛無以臨四海﹐所以堯禪舜讓﹐惟徳是與﹔文王捨伯邑考而立武王﹐格於上下﹐光於四表。今岱宗牢落﹐天步艱難﹐淳風猶郁﹐黎民未。自非克明克哲﹐允文允武﹐豈能荷神器之重﹐嗣龍圖之尊﹖晉安王綱﹐徳行內敏﹐威惠外宣﹐羣後歸美﹐率士宅心﹐可立綱爲皇太子。庶百年勝殘﹐方流餘慶﹐必世後仁﹐永固洪業。

【後魏溫子升《莊帝生皇太子赦詔》】有國三善﹐事屬元良﹔本枝百世﹐義鍾繼體。朕應天纂命﹐握圖受﹔景祚惟新﹐卜年以永。令月吉辰﹐皇子誕育﹔彩雲映日﹐神光照殿。方開博望﹐將起龍樓﹔遠近同歡﹐人神共悅。

表

【宋謝莊慶《太子元服上至尊表》】伏惟皇太子殿下﹕明兩承乾﹐元良作貳﹔抗法遷身﹐英華自遠。樂以中﹐禮以治外﹔三善克茂﹐徳成教尊。今日吉辰﹐昭加元服。對靈祗之望﹐儔上庠之歡﹐率天罄世﹐莫不載躍。

【又《太子元服上太后表》】離景承震﹐樞光陪極﹔毓問東華﹐飛英上序。樂正歌風﹐司成頌徳﹔淸明神鏡﹐溫文在躬。練日簡辰﹐昭備元服。懋三王之教﹐屬少海之重。

【梁沈約《爲太子謝初表》】臣實蒙稚﹐溫文以闕﹐不閒三善之訓﹐未習四學之儀。𨿽問安內豎﹐因心自發﹐而視膳寢門﹐未任再至﹔乃降皇慈﹐夙膺盛典﹐貳體宸極﹐守器宗祧。顧循幼志﹐如臨冰壑。

【梁簡文帝《上昭明太子文集別傳等表》】若夫正少陽之位﹐主承祧之則﹐口實爲美﹐惟稱啟誦﹐自玆厥後﹐罕或聞焉。昭明太子﹐稟仁聖之資﹐縱生知之量﹐孝敬兼極﹐溫恭在躬。明月西流﹐幼有文章之敏﹔羽龠東序﹐長備元良之徳。非假二疏﹐寧勞四皓。虎賁恧其經學﹐智囊慚其調護﹐豈止博望延賓。壽春能賦﹐問疑棗據﹐書戒憑陵而已哉。玉折何追﹖星靡續﹐地尊虢嗣﹐外陽之術無徵。位比周儲﹐緱山之駕不返﹔臣以不肖﹐妄作明兩﹐出入銅龍﹐瞻仰故實﹐思所揄揚盛軌。宣記徳音﹐謹撰昭明太子別傳文集。請備之延閣﹐藏諸廟內﹔永彰茂實﹐式表洪微。

【周王褒《爲百僚請立太子表》】臣聞﹕氵存雷居震﹐春方應守器之禮﹔明兩作離﹐少陽纂重暉之業。是以三善昭徳﹐載祀之祚克昌。一有元良﹐國貞之圖永固。至於軒轅得姓﹐髙陽才子﹐上嗣佇賢﹐前星虛位。魯國公ど﹐親居元子﹐屬當儲貳﹐具僚仰則﹐列辟式瞻。臣等參議﹐請立爲皇太子。事崇監撫﹐教資審諭﹐問安寢門﹐視膳天幄。

箴

【周王褒《太子箴》】天生民﹐司牧斯樹﹔咸熙庶績﹐式昭王度。粵若欽明﹐丕承寶祚﹔重紐地維﹐再匡天步。惠人垂統﹐元良繼體﹔麗正離暉﹔推微天啟。令問令望﹐聞詩聞禮。從曰撫軍﹐守曰監國﹔秋方通夢﹐春宮養徳。桓榮獻書﹐荀攸觀則。元子爲士﹐齒卿命秩﹔昔在周漢﹐親賢保弼。朝服寢門﹐回車作室。正陽居位﹐喬枝父道﹔臣子所崇﹐忠孝爲寶。勿謂居尊﹐禍福無門。勿恃親賢﹐王道無偏﹔無爲有慮﹐始爲事先。損之又損﹐而全之亦全。無往不復﹐無平不陂。美疾甘言﹐鮮不爲累﹔則哲惟艱﹐知人未易。居室爲善﹐分陰無棄﹔亡保其存﹐危安其位﹐神聽不惑﹐天妖斯忌。文昌著於前星﹐主鬯則於守器。庶僚司箴﹐敢告閽寺。○太子妃第四敍事

《白虎通》云﹕妃者匹也。妃匹者何謂也﹖相與偶焉。古者天子後宮﹐嫡庶皆曰妃。﹝《史記》曰﹕黃帝有四妃﹐帝嚳有四妃﹐虞舜有二妃。﹞周以天子之正嫡爲王后﹔秦稱皇帝因稱皇后﹐以太子之正嫡稱妃。漢因之。《漢書外戚傳》云﹕太子有妃﹐有良娣﹐有孺子﹐妻妾凡三等是也。魏晉以後﹐咸遵之焉。

事對

【金璽瑜】沈約《宋書》曰﹕皇太子妃﹐金璽龜鈕﹐朱綬﹐佩瑜玉。又張敞《晉東宮舊事》曰﹕皇太子納妃﹐織成衮﹐帶白玉。

【龍枕鴨燈】《晉東宮舊事》曰﹕皇太子納妃﹐有漆龍頭支髻枕一﹐銀花鈕自副。又曰﹕皇太子納妃﹐有金塗連盤鴨燈一。

【文履花﹛鹿﹜】《晉東宮舊事》曰﹕太子納妃﹐有絳地文履一量。又曰﹕皇太子納妃﹐有漆花﹛鹿﹜二具。

【龜鈕雀鈿】龜鈕事見上金璽注。《東宮故事》曰﹕太子納妃﹐有同心雀鈿一具。

【衮帶綺綬】衮帶見瑜注。又曰﹕皇太子納妃﹐有絳地織成綺綬。

【四望車九鈿函】《晉東宮舊事》曰﹕皇太子納妃﹐四望車﹐羽葆前後部鼓吹各一部。又曰﹕步搖一具﹐九鈿函盛之。

【冊命筮吉】《晉起居注》曰﹕元帝太興元年﹐上臨軒﹐使冊命拜晉王妃庾爲皇太子妃。沈約《宋書》曰﹕後廢帝江皇后﹐諱簡﹐濟陽考城人﹐北中郎長史智深孫女。太始五年﹐太宗采訪太子妃。而後父祖已亡﹐弟又弱小﹐門無彊蔭﹐以卜筮最吉﹐拜爲皇太子妃。

【景殿畫堂】《漢書》曰﹕元帝爲太子﹐司馬良娣死後﹐太子悲恚發病。宣帝令皇后擇後宮家人子可以娛侍太子者﹐王禁女政君預焉。時預擇者五人。政君獨衣絳緣諸子﹐太掖衣也。使侍送入太子宮﹐見於景殿。得禦幸有身﹐立爲太子妃。於甲觀畫堂生子﹐卽成帝也。畫堂﹐太子宮中之堂。

【稱萬歲有五可】《漢書》曰﹕車騎將軍許嘉女﹐選配太子。上令中常侍親送太子家﹐還白太子歡悅狀。元帝喜謂左右曰「酌酒賀我。」左右皆稱萬歲。太子立爲天子﹐卽成帝也﹔立妃爲皇后。王隱《晉書》曰﹕武帝娶楊后生惠帝﹐初爲太子謀婚﹐久不決。上欲娶衛女﹐楊后欲娶賈充女。充妻郭酷妒宿著﹐上曰「衛公女有五可﹐賈公女有五不可﹔衛家女﹐種賢而多子﹐端正而長白﹔賈家女﹐種妒而少子﹐醜惡而短黑。」郭氏使輸物楊后﹐遂成納賈妃。後亂晉國。

【司徒公女新安主生】王隱《晉書》曰﹕劉曜王彌寇洛﹐得將諸后妃去。湣懷太子王妃拔刀向賊曰「我司徒公女﹐皇太子妃﹔死則死﹐終不爲賊婦。」賊乃害之。又曰﹕安僖皇后王氏﹐字神受﹐太常王獻之女﹐新安公主生卽安帝姑也。孝武帝以後少孤﹐無兄弟﹐故爲安帝納爲太子妃。孝武納采聘太子妃王氏﹐百官朱服會於新安公主第﹐祕書監王操之爲主人。

詩

【胡元範《奉和太子納妃詩》】帝子威儀絕﹐儲妃禮慶優﹔疊鼓陪仙觀﹐凝笳翼畫。鬱鬱神香滿﹐奕奕彩雲浮﹔排空列錦﹐騰歡溢皇州。金閨未息火﹐玉樹鍾天愛﹔月路飾還裝﹐星津動歸佩。紫極流宸渥﹐淸規佇慈誨﹔恩波洽九流﹐光輝軼千載。列席詔親賢﹐式宴坐神仙﹔聖文飛聖筆﹐天樂奏鈞天。曲池涵瑞景﹐文宇孕祥煙﹔小臣同百獸﹐率舞悅堯年。

【裴守眞《奉和太子納妃詩》】瑜升靑殿﹐華降紫微﹔還如桃李發﹐更似鳳凰飛。金屋貞離象﹐瑤臺起婺徽﹔彩纓紛碧座﹐績羽泛プ衣。雲路移彤輦﹐天津轉明鏡﹔仙珠照乘歸﹐寶月重輪映。望園嘉宴洽﹐主第歡娛盛﹔絲竹揚帝薰﹐簪裾奉宸慶。叢云藹曉光﹐湛露朝陽﹔天文天景麗﹐睿藻睿詞芳。玉庭散秋色﹐銀宮生夕涼﹔大平超遂古﹐萬壽樂無疆。

詔

【唐太宗《冊蘇女爲太子妃詔》】配徳元良﹐必俟邦媛﹐作儷儲貳﹐允歸冠族。祕書丞蘇長女﹐門襲軒冕﹐家傳義方﹐柔順表質﹐幽閒成性﹐訓彰國史﹐譽流邦國﹐正位儲闈﹐實惟朝典﹐可皇太子妃。所司備禮冊命﹐主者施行。

冊

【唐太宗《冊太子妃文》】惟爾祕書丞蘇長女﹐族茂冠冕﹐慶成禮訓﹐貞順自然﹐言容有則﹐作合春宮。實協三善﹐曰嬪守器﹐式昌萬葉﹐備玆令典﹐仰惟國章﹐是用命立爲皇太子妃。往欽哉﹐其光膺命﹐可不愼歟。

【宋謝莊《太子妃哀冊文》】楹凝桂奠﹐庭肅龍せ﹔風沈國路﹐雲起郊門。皇帝傷總糸遂之掩彩﹐悼副衤韋之滅華﹐行光旣晏﹐長河又斜﹐顧而言曰﹕璇瑤有毀﹐郁烈無湮﹐翦素裁簡﹐授之史臣。其詞曰﹕霍岫虧天﹐潛流凝漢﹔祥發桐﹐慶昭金算。毓景帝裏﹐飛芳戚﹔祕儀施谷﹐升音集灌。月晷幾望﹐娣袂惟良﹔釋幃春宮﹐承篚少陽。五葉衍藻﹐四訓抽光﹔葳蕤蕙糸襄﹐婉孌瓊相。淸徽就遠﹐方摶﹔臨華罷翠﹐當曄收蘭。復殿生響﹐長廊結寒。節移虛饋﹐气變容衣。中庭艸藹﹐階上螢飛﹔傷縈裏第﹐痛溢朝闈。

﹡卷十帝戚部

○王第五敍事

《易》稱﹕先王建萬國﹐親諸侯。《史記》云﹕黃帝置左右大監﹐以監萬國。《堯典》云﹕協和萬邦。《左傳》云﹕禹會諸侯於塗山﹐執玉帛者萬國。萬國之數﹐蓋親賢兼封。夏列九州﹐制五服﹐立爵五等﹐分地有三。公侯方百里﹐伯方七十里﹐子男五十里。不足五十里曰附庸。殷則爵列三等﹐周又列爲五等﹐則公方五百里﹐侯伯子男各百里爲差﹐不滿百里爲附庸﹐凡王之子弟﹐並參封之。秦稱皇帝﹐除五等之制以郡縣﹐子弟爲匹夫。漢興。立爵二等﹐大者王﹐小者侯﹐而王之號謂爲諸侯王。﹝蔡邕《獨斷》曰﹕漢制﹐皇子封爲王﹐其實諸侯也。周末諸侯或稱王。而漢自以皇帝爲稱﹐故以王號加諸侯﹐總名諸侯王。﹞後漢建武初﹐朱佑議以爲土無二王﹐臣爵皆不過公﹐於是悉封郡公。十七年又依舊稱王。魏攺封郡王﹐晉又封國﹐宋齊以後皆封郡﹐隋復封國公。﹝已上並見《齊職儀》及《五代史誌》。﹞

事對

【麟趾犬牙】《毛詩》曰﹕麟之趾﹐振振公子﹐於嗟麟兮。注云﹕趾﹐足也﹔麟信而應禮﹐以足至者。振振﹐信厚也﹔吁嗟﹐嘆辭也。《漢書》曰﹕髙帝王子弟﹐犬牙相制﹐所謂磐石之固。

【磐石維城】磐石見犬牙注。《毛詩》曰﹕懷徳維寧﹐宗子維城。

【藩屏皇家維翰帝室】《魏志曹植傳》曰﹕植初封冊書曰﹕爰玆靑社﹐封於東土﹔以藩屏皇家﹐爲魏藩輔。《晉百官表注》云﹕封皇子及公族親屬爲王﹐所以維翰帝室。《詩》云﹕大邦維翰。

【燾土苴茅金璽駝鈕】蔡邕《獨斷》云﹕天子太社﹐以五色土爲壇。漢制﹐皇太子封爲王者﹐受天子太社之土以所封之方色。東方受靑土﹐他如其方色。藉以白茅﹐授之歸國以立社﹐故謂之茅土。孔安國注《尙書》曰﹕王者封五色土爲社﹐則各割方色土與之﹐使立社。燾以黃土﹐苴以白茅。茅取其潔﹐黃取王者覆被四方。《漢書舊儀》云﹕諸侯王黃金璽﹐橐駝鈕。已上總載封建。

【二南兩東】《毛詩序》曰﹕周南召南﹐正始之道﹐王化之本。潘嶽《西徵賦》曰﹕我䢐安陽﹐言陟陜郭﹐美哉邈乎﹐玆土之舊也。固乃周召職之所分﹐二南風之所交﹔《麟趾》信於《關雎》兮﹐《騶虞》應乎《鵲巢》。《東觀漢記》曰﹕東平獻王蒼﹐少有孝友之賢﹐寬仁弘雅。中元二年﹐光武帝崩﹐明帝詔曰「東平王蒼﹐寬博有謀﹐可以托六尺之孤﹔臨大節而不可奪﹐其以蒼爲驃騎將軍。」《魏志》曰﹕臨淄侯善屬文﹐徙封東阿王。

【魯衛梁楚】《左傳》曰﹕管蔡成阝霍﹐魯衛毛聃﹐郜雍曹滕﹐畢原丰郇﹐文之昭也。《漢書》曰﹕漢興之初﹐海內新定﹐同姓寡少。於是割裂疆土﹐立二等爵﹐尊王子弟﹐大啟九國﹐奄有龜蒙﹐爲梁楚也。

【晉桐葉衛梓材】《史記》曰﹕唐叔虞者﹐成王弟。成王與叔虞戲﹐削桐葉爲﹐以封叔虞。史佚因言請擇日立叔虞。成王曰「與之戲耳。」史佚曰「天子無戲言。」於是遂封叔虞於唐﹐後爲晉。故《毛詩》曰﹕此晉也而謂之唐。又曰﹕衛康叔名封﹐周武王同母弟也﹐封爲衛君﹐居河淇間。周公懼康叔年少﹐乃申告康叔﹐作《梓材篇》﹐言爲政之道如梓人理材焉。已上載所封國。

【共室同輦】範曄《後漢書》曰﹕《淸河王慶傳》云﹕帝初敕皇后﹐令衣服與太子齊等。太子時親愛﹐入則共室﹐出則同輿。《漢書》曰﹕淮南厲王長﹐髙帝少子。孝文帝初卽位﹐自以最親﹐驕蹇數不奉法﹐上寬赦之。三年入朝﹐甚縱橫﹐從上入苑獵﹐與上同輦。

【入宿北宮因畱國邸】《東觀漢記》曰﹕《淸河王慶傳》云﹕永元四年﹐移幸北宮章徳殿﹐講白虎觀﹐慶得入省宿止。《漢書宣元六王傳》曰﹕成帝無嗣﹐體常不平。定陶共王來朝﹐上謂共王曰「我未有子﹐人命不諱。一朝有他﹐且不復相見﹐爾長畱侍我矣。」因畱國邸﹐朝夕侍上﹐甚見親重。

【禮如家人爵比皇子】《漢書》曰﹕齊悼惠王。孝惠二年入朝﹐帝與齊王宴欽太后前。孝惠以齊王爲兄﹐置上坐如家人禮。又﹐楚元王交﹐髙帝弟。自文帝卽位﹐交學詩﹑內事﹐文帝尊寵元王子﹐爵比皇子。

【禦雲母輦設鐘ね懸】傅暢《晉公卿禮秩》曰﹕安平王孚假黃鉞﹐前後羽葆﹐建九旒﹐駕駟馬﹐禦雲母輦。《東觀漢記》曰﹕東海王疆﹐兼食五郡二十九縣﹐租入倍諸王﹐賞賜恩寵﹐絕於倫比。置虎賁髦頭宮殿鐘ね之懸。已上並王之親寵。

【好書樂善】《漢書》曰﹕淮南王安爲人好書﹐善鼓琴﹐不喜弋獵。又云﹕河間獻王徳﹐學好古﹐從人得善書﹐必好寫與之﹐畱其本﹐兼加賜金以招之。《東觀漢記》曰﹕東平獻王蒼﹐少有孝友之賢﹐寬仁弘雅﹐美須鬢。明帝嘗從容問王﹕「在家爲人﹖何好最樂﹖」蒼曰「爲善最樂。」

【楚詩沛易】《漢書》曰﹕楚元王交﹐字孝遊﹐髙祖同父少弟也。好書﹐多材藝。元王好讀詩﹐諸子皆讀詩﹐號曰元王詩。《續漢書》曰﹕沛獻王輔﹐性務嚴矜﹐有威﹐好經書﹐善說《京氏易》。

【蟻封象船】《東觀漢記》曰﹕沛獻王輔善《京氏易》。永平五年﹐少雨﹐上禦靈臺自卦﹐以《周易》林占之。其繇曰﹕蟻封穴戶﹐大雨將至。上問輔﹐輔曰﹕蹇艮下坎上﹐爲水﹔山出�雨﹐蟻穴居﹐其知雨將至。《魏志》曰﹕鄧哀王蒼舒﹐少聰察岐嶷。孫權曾致巨象﹐太祖欲知其斤兩﹐蒼舒曰「置象大船之中﹐而刻其所至﹐秤物以載之﹐則其重可知矣。」

【食時七步】《漢書》曰﹕淮南王安始入朝﹐爲《離騷》傳。朝受詔﹐食時上。劉義慶《世說》曰﹕魏文帝令東阿王七步成詩﹐不成將行大法。遂作詩曰「煮豆燃豆萁﹐豆在釜中泣﹔本是同根生﹐相煎何太急。」文帝大有慚色。

【對三雍論五經】《漢書》曰﹕河間獻王﹐景帝子﹐修學好古。武帝時獻王來朝﹐獻雅樂﹐對三雍之宮。應劭注曰﹕辟雍﹐明堂﹑靈臺也。《東觀漢記》曰﹕沛獻王輔﹐性好經書。論《集經傳圖贊》﹐作《五經通論》﹐奉蕃以至沒﹐遵履法度﹐未嘗犯禁﹐稱爲賢王。

【北海善書東平工頌】範曄《後漢書》曰﹕北海敬王睦﹐善大書﹐當時以爲楷則。寢疾﹐帝於馬上令作艸書尺牘十首。又曰﹕東平王蒼﹐嘗上《光武中興頌》﹐帝甚美之。

【錢縑助國租秩賑人】《東觀漢記》曰﹕東海王疆孫傾王肅﹐性謙儉。永初中﹐以西羌未平﹐上錢二千萬。元初中﹐上縑萬疋以助國。王隱《晉書》曰﹕齊王攸﹐國中文武﹐下至士卒﹐法令不食廩賜者﹐皆以秩賦與疾病死亡者。時有水旱﹐出租稅加十二賦﹐以賑國人。須丰年乃收入本直。已上王之才能。

【曲觀平臺】曹植《娛賓賦》曰﹕感夏日之炎景兮﹐遊曲觀之淸涼。《漢書》曰﹕梁孝王廣雎陽城七十里﹐大修宮室。爲復道﹐自宮連屬於平臺四十餘里。

【蘭阪桂山】曹植詩曰﹕明月澄淸景﹐列宿正參差﹔秋蘭被長阪﹐朱華冒淥池。王逸劉安《招隱士詩序》曰﹕《招隱士者》﹐淮南王之所作也。昔淮南王博雅好古﹐招懷天下俊偉之士。八公之徙﹐感慕其徳而歸其仁﹐各竭才智﹐著作篇章﹐分造詞賦﹐以類相從。故或稱小山﹐或稱大山﹐其義猶詩有《小雅》《大雅》。詞曰﹕桂樹叢生兮山之幽﹐偃蹇連拳兮枝相つ。

【猿巖雁沼】《西京雜記》曰﹕梁孝王好宮室苑囿之樂﹐作曜華之宮﹐營兔園﹐園中有百室山﹐山上有落猿巖﹑雁池﹐池間有鶴洲﹑鳧渚。《廣雅》云﹕沼﹐池也。

【檀欒竹連拳桂】枚乘《兔園賦》曰﹕竹檀欒夾地。兔園﹐梁孝王園也。連拳桂見桂山注。

【玳瑁筵琉璃碗】劉楨《瓜賦序》曰﹕在曹植座﹐廚人進瓜。植命爲賦﹐促立成。其辭曰﹕布象牙之席﹐薰玳瑁之筵﹔憑彤玉之幾﹐酌縹碧之樽。鮑昭淮南王宮使曲曰﹕淮南王﹐好長生。服食煉气讀仙經﹐琉璃藥碗牙作盤﹐金鼎玉匕合神丹。

【宴平樂望髙唐】曹植詩曰﹕鬥鷄東郊道﹐走馬長楸間﹔觀者咸稱善﹐眾工歸我妍。歸來宴平樂﹐美酒斗大千。宋玉《髙唐賦》曰﹕昔者楚襄王遊於云夢之臺﹐望髙唐之觀。已上王之居處。

【忘憂觀思仙臺】《西京雜記》曰﹕梁孝王遊於忘憂觀﹐集諸遊士﹐各使爲賦。葛洪《神仙傳》曰﹕淮南王劉安好神仙黃白之事﹐於是八公乃往迎之﹐登思仙臺。

【置館築宮】《西京雜記》曰﹕河間王徳﹐築日華宮﹐置客館二十餘區以待學士。《史記》曰﹕燕昭王卽位﹐卑身厚禮以招賢者。謂郭隗曰「誠得賢士﹐與共報先主之恥﹐孤之願也。」隗曰「王必欲求士﹐請以隗爲始。況賢於隗者﹐豈遠千里哉。」於是昭王爲隗版築宮而師事之﹐士爭趨燕。

【康衢碣石】《史記》曰﹕鄒﹐齊諸鄒﹐亦頗采鄒衍之術以紀文。於是齊王嘉之﹐自淳於髡以下﹐皆命曰列大夫﹐爲開第康莊之衢。天下言齊能致天下賢士也。又曰﹕鄒衍如燕﹐燕王築碣石宮﹐身親往師之。

【賜田置醴】宋玉《小言賦》曰﹕楚襄王旣登陽云之臺﹐命諸大夫景差﹑唐勒﹑宋玉等並造《大言賦》。卒而宋玉受賞﹐又作《小言賦》。王曰「善﹗」賜云夢之田。《漢書》曰﹕初﹐元王敬禮申公﹑白公﹑穆生等。穆生不嗜酒﹐元王每置酒﹐常爲穆生設醴。及王戊卽位﹐亦設醴。後忘設焉﹐穆生退曰「可以逝矣。」

【娛賓敬客】娛賓見曲觀注。又曹植詩云﹕公子敬愛客﹐終宴不知疲﹔淸夜遊西園﹐飛蓋相追隨。

【唐宋應劉】宋玉《大言賦》曰﹕楚襄王與唐勒﹑景差﹑宋玉遊於陽云之臺﹐王曰「能爲《大言》者上坐。」《魏志》曰﹕應﹑劉楨等﹐俱爲五官中郎將文學﹐咸善屬詩賦。後楨等卒﹐文帝與吳質書曰「昔年疾疫﹐親故鄕罹其災﹐徐陳應劉﹐一時俱逝。」

【遊梁趨燕】《漢書》曰﹕司馬相如﹐會景帝不悅文士。齊人鄒陽﹐淮陰枚乘﹐吳人嚴忌夫子之徒﹐相如見而悅之﹐因病免。客遊梁﹐得與諸侯遊士居。數歲﹐乃著《子虛賦》。《史記》曰﹕燕昭王卽位﹐卑身厚禮以招賢士﹐而師事郭隗。於是樂毅自魏往﹐鄒衍自齊往﹐劇辛自趙往﹐是以士爭趨燕。

【先擁彗不及履】《史記》曰﹕鄒衍如燕﹐昭王擁彗先驅﹐請列弟子之坐而受業碣石宮﹐身親往師之。葛洪《神仙傳》曰﹕淮南王劉安好儒學﹐兼該占候方術﹐作內書﹐言神仙黃白之事﹐名爲鴻寶。於是八公乃往。八公初詣門﹐鬢眉皓素。門吏先密以聞安﹐門吏自以意難問之。言畢﹐八公皆化成十五童子﹐云髻色如桃花。於是門吏驚竦﹐以白王。王聞之不及履﹐卽出迎之﹐以登思仙之臺。

【曳長裾飛廣袖】鄒陽《上吳王書》曰﹕臣聞蛟龍驤首奮翼﹐則浮�出流﹐霧雨咸集﹐聖人砥節徳﹐則遊談之士﹐歸義思名。今臣盡智畢議﹐易精極慮﹐則無國而不可幹﹔飾固陋之心﹐則何王之門不可曳長裾乎﹖《西京雜記》曰﹕梁孝王遊忘憂觀﹐集諸遊士﹐各使爲賦。鄒陽爲酒賦曰﹕哲王臨國﹐綽矣多暇。召皤皤之臣﹐聚肅肅之賓。錦綺爲席﹐犀璩爲鎭。曳長裾﹐飛廣袖﹐奮長纓﹐英偉之士﹐莞爾而卽之。已上王之好士。

賦

【魏夏侯《玄皇胤賦》】覽二儀之上體﹐本人倫之大紀﹔道莫崇於後辟﹐統莫大於承祀。伊皇衢之光赫﹐享乾坤之元祉﹔在大和之五載﹐肇皇胤之盛始。時惟孟秋﹐和气淑淸﹔良辰旣啟﹐皇子誕生。爾乃發愷悌之明詔﹐振湛恩之丰沛﹔末惠洽乎黎民﹐崇施暢於無外。爵羣兆以布徳﹐赦殊死以示仁﹔黔首詠而齊樂﹐願皇祚之日新。

詩

【宋劉孝義《行過康王故第苑詩》】入梁逢故苑﹐度薛見余宮﹔尙識招賢閣﹐猶懷愛士風。光靈一超遠﹐衡館亦蒙籠﹔洞門余舊邑﹐甘棠畱故叢。送禽悲不去﹐過客慕難窮﹔池竹徒如在﹐林堂曖已空。遠橋隔樹出﹐迥澗隱崖通﹔芳流小山桂﹐塵起大王風。具物咸如此﹐是地感余衷。

【隋薛《巢王座韻得餘詩》】平臺愛賓友﹐逢掖齒簪裾﹔藉卉懷春暮﹐開襟近夏初。嫩枝猶露鳥﹐細藻欲藏魚﹔舞袖臨飛閣﹐歌聲出綺疏。莫慮歸衢晚﹐馳輪待興余。

【隋於仲文《答譙王詩》】梧臺開廣宴﹐竹苑列英賢﹔景差方入楚﹐樂毅始遊燕。折角揮談柄﹐重席吐言泉﹔武騎初禽翰﹐文學正題鞭。玉徽調綠綺﹐璧散沈靑田﹔晚霞澹遠岫﹐落景藻長川﹔末陪東閣賞﹐獨詠西園篇。

【褚亮和《望月應魏王教詩》】層軒登皎月﹐流照滿中天﹔色共梁珠遠﹐光隨趙璧圓。落影臨秋扇﹐虛輪入夜筵﹔所欣東館裏﹐預奉西園篇。

【李敬玄《奉和別魯王詩》】綠車旋楚服﹐丹蹕佇秦川﹔珠臯轉歸騎﹐金岸引行旃。一朝限原隰﹐千里間風煙﹔鶯喧上林谷﹐鳧響禦溝前。斷雲移魯蓋﹐離歌動舜弦﹔別念凝神﹐崇恩洽玳筵。顧惟漸叩寂﹐徒自仰鈞天。

【又《奉和別越王詩》】飛蓋回蘭阪﹐宸襟佇柏梁﹔別館分涇渭﹐歸路指衡漳。關山通曙色﹐林﹛禦﹜徧春光﹔帝念紆千里﹐詞波照五潢。

【楊思玄《奉和別魯王詩》】元王詩傳博﹐文後寵靈優﹔鶴蓋動宸眷﹐龍章送遠遊。函關疏別道﹐灞岸引行舟﹔北林分苑樹﹐東流溢禦溝。鳥聲含羽碎﹐騎影曳花浮﹔聖澤九垓普﹐天文七耀周。方徒獻雅樂﹐簪帶奉鳴球。

【張大安《奉和別越王詩》】盛藩資右戚﹐連萼重皇情﹔離襟愴睢苑﹐分途指鄴城。麗日開芳甸﹐佳气積神京﹔何時驂駕入﹐還見謁承明。

【劉之《奉和別越王詩》】周屏辭金殿﹐梁驂整玉珂﹔管聲依折柳﹐琴韻動流波。鶴蓋分陰促﹐龍軒別念多﹔延襟小山路﹐還起大風歌。

頌

【魏陳王曹植《皇子生頌》】於皇我後。懿章前志﹔克篡三皇﹐王靈昭事。祗肅郊廟﹐明徳敬忌﹔潛和積徳﹐鐘天之釐。嘉月令辰﹐篤生聖嗣﹔慶由一人﹐萬國作喜。喁喁萬國﹐岌岌羣生﹔稟命我後﹐綏之則榮。長爲臣妾﹐終天之經﹔仁聖奕代﹐永戴明明。同年上帝﹐休祥淑禎﹔藩臣作頌﹐光流徳聲。

冊

【唐太宗《冊梁州都督漢王元昌》】夫易陳利建﹐道貫三才﹐傳稱夾輔﹐業昌百代。是以周之魯衛﹐式固維城﹐漢之梁趙﹐克崇磐石。惟爾幼聞教義﹐器識聰敏﹐早開土宇﹐禮數優崇。矣南鄭﹐襟帶西蜀﹐按部之重﹐茂親是用。錫以茅土﹐賦玆典冊﹐爰誓山河﹐永作蕃屏。朕聞曰﹕事君盡禮﹐資於孝敬﹐爲政以徳﹐始於仁厚。故士無貴賤﹐由之者揚名﹔時無古今﹐背之者淤行。爾往欽哉﹐去奢從儉﹔遠佞尊賢﹐克勤匪懈。垂憲乃後﹐可不愼歟。

【又《冊荊州都督荊王元景》】夫建官之道﹐實資明徳﹔列爵之義﹐必俟茂親。故晉鄭佐周﹐功宣於夤亮﹔間平輔漢﹐業崇於藩屏。惟爾業尙忠肅﹐器懷恭懿。幼稟庭訓﹐早膺朝寵。仁恕聞於封畿﹐廉平著於方策。荊衡作鎭﹐江漢爲紀﹔包括巴漢之域﹐跨躡吳越之郊。褰帷永諧﹐分僉屬﹐是用備玆令典﹐錫以休命。奄有楚甸﹐代爲唐輔﹐可不愼歟。

奏

【陳尙書八座《奏封鄱陽王伯山》】臣聞﹕本枝惟茂﹐宗周之業以弘﹔磐石旣建﹐皇漢之圖斯遠。故能協宣五運﹐規範百王﹐式固靈根﹐克昌丕緒。第三皇子伯山﹐發睿徳於齠年﹐表奇姿於此日﹐光昭丹掖﹐輝映靑闈﹐而玉圭未執﹐金錫靡駕﹐豈所以惇序維翰﹐建樹蕃戚。臣等參議﹐宜封鄱陽王。

表

【梁沈約《爲南郡王讓中軍表》】臣聞﹕建侯茂則﹐非賢罔樹﹔分器鴻典﹐惟懿實先。而臣挹道未弘﹐踐義多缺﹔徒升國彜﹐空襲宸寵。光華組﹐ㄙ藹於關垂﹔令采徽猷﹐寂寥於甸表。晨伸委帶﹐夕軫臨顏﹔皇衢肇啟﹐鼎運始資。魯衛兼啟﹐義邈周年﹔齊楚並建﹐禮髙漢日。臣以末第﹐聯輝上序﹔履荊阿﹐懷璽蘿曲。拊志惟燻﹐佩握如搗。

【梁劉孝綽《爲鄱陽嗣王初讓雍州表》】臣聞大邦維屏﹐旣慚宗子之詩﹔思樂宮﹐有缺僖公之頌。特以周興九伯﹐錫壤參虛。漢啟二河﹐分舊楚﹔身私家慶﹐總集微躬。雍部襟帶﹐跨制數州﹔西拒關﹐北跨鄧塞。𨿽復呼韓來朝﹐槁街納質﹔二虜尋戈﹐四郊無警。猶當王戎雅訓﹐羊尙義。臣退求諸己﹐無或宴安﹔進思盡忠﹐幾乎私竭。

章

【梁沈約《爲晉安王謝南兗州章》】臣以萊孱﹐幼無秀業﹐依天宅照﹐藉海憑瀾﹐王爵早加。藩麾夙樹﹐進不能閒詩西楚﹔好禮北河﹐退無以振采六條。宣風萬里﹐懷慚起懼﹐載溢心顏﹔而皇明輝燭﹐照被彌遠。遂乃徙旆淮區﹐遷金濟服﹐朱驂出邸﹐靑組臨方。瞻惟徵寵﹐俯仰忘厝。

【又《爲安陸王謝荊州章》】臣托景宸區﹐早延休寵。身班帝穆﹐爵首蕃圭﹔好禮慚河﹐惇詩愧楚﹔懸旆出關﹐徒違絳闕﹔擬金入濟﹐識謝戎麾。而照臨彌廣﹐復叨匪服﹔紀南形勝﹐任總上游。西緯岷邛﹐北繼崤陜﹔六轡在手﹐猶或稱難。羣牧稟威﹐玆道孰易。是以攄淸陸白﹐布款幄垂﹐霄途嚴遠﹐事隔披照﹐腆冒斯顏﹐膺此謬荷。祗奉兢懼﹐罔知攸托。○公主第六敍事

昔堯女有娥皇﹑女英﹐舜妹有﹤果支﹥手﹐舜女有宵明燭光﹐湯有帝乙歸妹。﹝卽成湯妹。﹞周武五之女嫁於陳﹐故公主未有封邑之號。至周中葉﹐天子嫁女於諸侯。天子至尊﹐不自主婚﹐必使諸侯同姓者主之﹐始謂之公主。秦代因之﹐亦曰公主。《史記》云﹕李斯男皆尙秦公主﹐是也。漢制﹐帝女爲公主﹐帝姊妹爲長公主﹐帝姑爲大長公主。後漢制﹐皇女皆封縣公主﹐儀服同蕃王。其尊崇者加號長公主﹐諸王女皆封鄕亭公主﹐儀服同鄕亭侯。﹝範曄《後漢書》曰﹕章帝封東平憲王蒼﹑瑯邪孝王京女爲縣公主﹐其後安帝妹亦封長公主。同於皇女封縣公主者﹐所生之子﹐襲母封爲列侯。後皆傳國﹐鄕亭之封則不傳。﹞自晉之後﹐帝女依西漢曰公主﹐帝之姑姊並曰長公主。自漢已來﹐皆別置第捨府屬﹐至隋省府屬。﹝並見《齊職儀》及《晉代百官志》。﹞唐神龍初﹐又置府屬﹐景龍末復省。

事對

【歸妹降嬪】應劭《風俗通》曰﹕《易》稱﹕帝乙歸妹﹐以祉元吉。婦人謂嫁娶之禮曰歸﹐歸其妹於諸侯。亨﹐終吉也。《尙書》曰﹕釐降二女於嬀﹐嬪於虞。注云﹕降﹐下也﹔嬪﹐婦也。沈約《宋書》曰﹕江尙孝武帝女﹐表讓婚曰﹕伏承詔旨﹐當以臨海公主降嬪﹔榮出望表﹐恩加典外。

【節義肅雍】範曄《後漢書》曰﹕鄧晨初娶光武姊元。及漢兵起﹐晨將會賓客棘陽。漢兵敗﹐姊亡。光武卽位﹐封晨房子侯。帝感悼姊歿於亂﹐追封謚元爲新野節義長公主﹐立廟於縣西。《詩》云﹕曷不肅雍﹐王姬之車。謂平王之女嫁齊侯也。

【金根銅縷】魏收《後魏書》曰﹕金根車﹐公主封君皆得乘之﹐但右而已。《續漢書》曰﹕印璽綬﹐王公玉匣銀縷﹐夫人﹑貴人﹑長公主銅鏤。

【賜金獻珠】《漢書》曰﹕孝武衛皇后﹐字子夫﹐爲平陽公主謳者。武帝卽位數年﹐無子﹐過平陽公主。旣飲﹐謳者進﹐帝獨悅子夫。帝起更衣﹐子夫侍尙衣﹐軒中得幸。還坐悅甚﹐賜平陽公主金千斤。《列仙傳》曰﹕朱仲﹐會稽販珠人。髙後募三寸珠﹐乃詣闕上之﹕「珠好過度﹐賜五百金。」魯元公主私以七百金從仲求珠﹐獻四寸之珠。

【常山沁水】魏收《後魏書》曰﹕陸昕之風望端雅﹐尙獻帝女常山公主﹐拜駙馬都尉。公主奉姑有孝稱﹐神龜初﹐與穆氏瑯邪長公主並爲女侍中。範曄《後漢書》曰﹕竇憲﹐字伯度。女弟立爲皇后﹐憲恃宮掖聲勢﹐遂以縣直請奪沁水公主園。

【金鄕蘭陵】《魏末傳》曰﹕何晏婦金鄕公主﹐卽晏同母妹。公主賢明﹐謂其母沛王太妃曰「晏爲惡日甚﹐將不保身。」母笑曰「汝得無妒晏耶。」魏收《後魏書》曰﹕劉暉﹐字重昌﹐正始初尙蘭陵長公主﹐孝明第爵。

【淸河臨海】魚豢《魏略》曰﹕東將初之植到關﹐自念有過﹐且當謝帝﹐乃畱其從官著關。東將初﹐使人微行﹐宜見淸河公主﹐欲因主以謝。而關吏以聞﹐帝使人逆之﹐不用。太后以爲自殺﹐對帝泣。《晉中興書》曰﹕臨海公主﹐惠帝女﹐羊後所生。初封淸河公主﹐未出適﹐值永嘉亂。

【鄂邑襄城】《漢書》曰﹕昭帝始立﹐年八年。帝長姊鄂邑蓋長公主﹐居禁中共養帝。蓋公主私通客河間丁外人。上與大將軍聞之﹐不絕﹐有詔外人侍長公主。《晉中興書》曰﹕王惇﹐字處仲﹐尙武帝女襄城公主。天下大亂﹐惇將還臺﹐悉以公主嫁時侍婢百餘人配給將士﹐金寶一時棄捐。【同姓主列侯尙】同姓主見敍事。應劭《風俗通》曰﹕列侯尙公主﹐國人尙翁主﹔以妻制夫﹐陽屈於陰爾。

【妻單於娉昆莫】《漢書》曰﹕單於兵彊﹐數苦北邊。上問婁敬﹐曰「陛下誠能以嫡公主妻單於﹐厚奉遺之﹐彼知漢女送厚﹐蠻夷必慕以爲閼氏﹐生子必爲太子。豈曾聞外孫敢於大父抗禮哉﹖」又曰﹕烏孫以馬千疋娉漢女。元封中﹐遣江都王建女細君爲公主﹐以妻焉。贈送甚厚﹐烏孫昆莫以爲右夫人。

【出紫微加綠綬】左貴嬪《上萬年公主誄》曰﹕篤生公主﹐誕應休期﹔秀出紫微﹐日輝月朗。臧榮緒《晉書》曰﹕帝之姑姊妹皆爲長公主﹐加綠綬。

【爲子求郎爲子贖罪】《後漢書》曰﹕館陶公主爲子求郎﹐明帝不許﹐而賜錢千萬。謂羣臣曰「郎官上應列宿﹐出宰百里﹐非其人民受其殃。」是以難之。《漢書》曰﹕林慮公主子昭平君尙武帝女夷安公主﹐林慮困病﹐以金千斤錢千萬﹐爲昭平君贖死罪﹐帝許之。林慮公主卒﹐昭平日驕﹐醉殺主傅母﹐系獄。廷尉上請左右爲前入贖﹐陛下許之。帝曰「吾姊老有是一子﹐死以囑我。」於是爲之垂涕。良久曰「法令先帝所造﹐因姊故而誣先帝之法﹐吾何面目入髙廟乎﹖」遂可其奏。

【董宣扣馬髙穆破車】範曄《後漢書》曰﹕董宣爲洛陽令﹐時湖陽公主蒼頭白日殺人﹐因匿主家﹐吏不能得。及主出行﹐而以奴驂乘﹐宣於夏門亭候之。乃駐車扣馬﹐以刀畫地﹐大言數主之失﹐叱奴下車﹐因格殺之。魏收《後魏書》曰﹕髙道穆爲禦史尉﹐莊帝姊壽陽公主行犯淸路﹐執赤棒卒呵之不止﹐穆令棒破其車。公主深以爲恨﹐泣以訴帝。帝謂主曰「髙中尉淸貞之人﹐彼所行者公事﹐豈可以私責之﹗」

【下天孫之津降帝子之渚】《史記天官書》曰﹕婺女﹑織女﹐天女孫也。《楚辭》云﹕帝子降兮北渚﹐目眇眇兮愁予。王逸注云﹕帝子﹐堯子也。

詩

【李嶠《長寧公主東莊侍宴詩》】別業臨靑甸﹐鳴鸞降紫霄﹔長筵鴛鷺集﹐仙管鳳凰調。樹接南山近﹐煙含北渚遙﹔承恩感已醉﹐戀賞未還鑣。

【崔《長寧公主東莊侍宴詩》】沁園東郭外﹐宸駕一遊盤﹔水樹宜時涉﹐山樓尙晚看。席臨天女貴﹐林接近臣歡﹔聖藻懸辰象﹐微臣切仰觀。

【李適《長寧公主東莊侍宴詩》】鳳樓紆睿幸﹐龍舸暢宸襟﹔歌舞平陽第﹐園亭沁水林。山花添聖酒﹐澗竹繞薰琴﹔願奉瑤池駕﹐千春侍徳音。

【李《長寧公主東莊侍宴詩》】紫禁乘雷動﹐靑門訪水嬉﹔上臺堂慶﹐仙女鳳樓期。合宴簪紳滿﹐承恩雨露滋﹔北辰還捧日﹐東館幸逢時。

【又《奉和幸長寧公主莊詩》】平陽館外有仙家﹐沁水園中好物華﹔地出東郊回日馭﹐城臨南斗度云車。風泉韻繞幽林竹﹐雨霰光搖雜樹花﹔已慶時來千億壽﹐還言日暮九重賒。

【徐彥伯《奉和送金城公主詩》】鳳屋憐簫曲﹐鸞閨念掌珍﹔羌庭遙築館﹐廟策重和親。星轉天河夕﹐花移海樹春﹔聖情淒送遠﹐畱蹕望行塵。

【閻朝隱《奉和送金城公主詩》】甥舅重親地﹐君臣厚義鄕﹔還將貴公主﹐嫁與褥氈王。鹵簿山川暗﹐琵琶道路長﹔回瞻父母國﹐日出在東方。

誄

【魏陳王曹植《平原懿公主誄》】於維懿主﹐瑛瑤其質﹔協策應期﹐含英秀出。岐嶷之姿﹐實朗實一﹔在生十旬﹐察人識物。儀同聖表﹐聲協音律﹔驤眉識往﹐亻免瞳知來。求顏必笑﹐和音卽該。阿保接手﹐侍禦充傍﹔常在𦇤褓﹐不停第牀。專愛一宮﹐取玩聖皇﹔何圖奄忽﹐罹天之殃。魂神遷移﹐精爽翺翔。號之不應﹐聽之莫聆﹔帝用吁嗟﹐嗚咽失聲。嗚呼哀哉﹗憐爾早歿﹐不逮光陰﹔攺封大郡﹐惟帝舊疆。建土開家﹐邑移蕃王﹔琨惟鮮﹐朱紱斯煌。國號旣崇﹐哀爾孤獨。配爾名才﹐華宗貴族﹔爵以列侯﹐銀艾優渥。成禮於宮﹐靈需交轂﹔生𨿽異寶﹐歿乃同嶽。爰構玄宮﹐玉石交連﹔朱房皓璧﹐髙曜電鮮。長埏繕修﹐神閨啟扉﹔二柩並降﹐雙魂孰依。人誰不沒﹖憐爾尙微。

【晉潘嶽《南陽長公主誄》】於穆獻主﹐弈代熙盛﹔重作大司﹐黎牧火正。國之仁姑﹐家之慈母﹐天道輔仁﹐宜享遐壽。如何短命﹐皆不華首。○駙馬第七敍事

漢制﹐天子以列侯尙公主﹐諸侯以國人承翁主。﹝崔浩義云﹕尙﹐承﹐皆卑下之名也。公主別立第捨﹐太子之女﹐則令列侯就第奉事之﹐故尙公主。諸王女﹐則當國人來承事之﹐皆不得謁見舅姑﹐通問而已。天子尊﹐令諸公代主婚﹐故曰公主。諸王卑則自主之﹐故曰翁主。後漢皇女爲縣公主﹐諸王女爲鄕亭公主﹔晉已後﹐王女爲縣主。﹞魏晉之後﹐尙公主皆拜駙馬都尉。初﹐駙馬都尉﹐漢武置也﹐掌禦馬。﹝《說文》云﹕駙馬﹐字從馬付聲。一曰駙﹐近也﹐疾也。應劭曰﹕自上安下曰尉﹐都謂總領。﹞歷兩漢﹐多宗室及外戚與諸公子孫任之。至魏﹐何晏﹐大將軍何進孫﹐以主婿拜駙馬都尉。其後杜預尙晉宣帝女髙陸公主﹐拜駙馬都尉﹔王濟尙晉文帝女常山公主﹐拜駙馬都尉。後代因魏晉以爲恆﹐每尙公主則拜駙馬都尉。﹝出《漢書》及《齊職儀》。又《晉書》﹕傅宣尙晉武帝女弘農公主﹐桓溫尙元帝女南康公主﹐荀羨尙元帝潯陽公主﹐劉愼尙晉明帝女廬陵公主﹐皆拜駙馬都尉。﹞

事對

【名才貴族】名才見下江表。曹植《平原公主誄》曰﹕配爾名才﹐華宗貴族﹔爵以列侯﹐銀艾優渥。

【天姻國婚】天姻見下江表。荀羨﹐字令則。年十五﹐擬國婚之選﹐羨不欲連姻帝室﹐乃遠遁長沙。監司追尋﹐不獲已遂尙潯陽公主。出《荀氏家傳》。

【同輿連日】魏收《後魏書》曰﹕馮誕﹐字子正﹐與髙祖同歲。幼侍書學﹐特蒙親待﹐尙髙祖妹樂安公主﹐拜駙馬都尉。髙祖寵誕﹐同輿而載﹐同按而食﹐同席而坐臥﹐謝萬駙馬都尉。劉眞長誄曰﹕弱冠振纓﹐結婚帝室﹔綢繆姻婭﹐連光云日。

【降鶴賜駿】劉向《列仙傳》曰﹕簫史善吹簫﹐能招白鶴﹐教弄玉鳳鳴。居數十年﹐吹簫作鳳聲﹐鳳皇來止其屋﹐爲作鳳臺。夫婦止其上﹐一日皆隨鳳飛去。案﹐弄玉﹐秦穆公女也。《後魏書》曰﹕宿石﹐元明帝時﹐拜中壘將軍。嘗從獵﹐帝親欲射虎。石扣馬諫﹐引帝上髙原﹐上後﹐虎騰躍殺人﹐詔石爲忠臣切諫﹐免虎之害。賜馬一疋。尙上谷公主﹐拜駙馬都尉。

【付粉吹簫】魚豢《魏略》曰﹕何晏﹐字平叔。美姿儀﹐面絕白﹐魏帝疑其付粉。後至夏月﹐喚來而與熱湯餅﹐大汗出﹐遂以朱衣自拭﹐色轉皎然﹐帝始信之。吹簫見上降鶴注中。

【二主同家三尙異穴】範曄《後漢書》曰﹕竇融長子穆﹐尙內黃公主﹐又子固﹐尙溫陽公主。竇氏一公兩侯二公主。《後魏書》曰﹕劉昶尙武邑公主。主薨﹐更尙建興公主。又薨﹐更尙平陽長公主。及昶終﹐與三公主同塋異宮。

【楊喬閉口宋弘不諧】謝承《後漢書》曰﹕楊喬爲尙書﹐容儀偉麗﹐數上書言政事。桓帝爰其才貌﹐詔妻以公主。喬固讓不聽﹐遂閉口不食﹐七日而死。範曄《後漢書》曰﹕光武姊湖陽公主新寡﹐帝共論朝臣﹐微觀其意。主曰「宋公威容徳器﹐羣臣莫及。」帝曰「方且圖之。」後弘被引見﹐帝令主坐屏風後﹐因謂弘曰「諺云﹕富易交﹐貴易妻﹐人情乎﹖」弘曰「臣聞貧賤之交不可忘﹐糟糠之妻不下堂。」帝顧謂主曰「事不諧矣。」

制

【唐中宗《賜駙馬封制》】門下﹐特進行右散騎常侍駙馬都尉觀國公楊愼矜。分榮戚裏﹐藉寵公門。恭肅﹐著於立身﹐恪勤效於從政。鳳凰樓上﹐宛符琴瑟之歡﹔烏鵲橋前﹐載葉松蘿之契。宜覃茅土﹐式廣山河。

表

【宋虞通之《爲江讓尙公主表》】伏承詔旨﹐當以臨海公主降嬪﹐榮出望表﹐恩加典外﹐顧審蔽﹐伏用憂惶。臣寒門悴族﹐人凡質陋﹐閭閻有對﹐本隔天姻。如臣素流﹐家貧業寡﹔年近將冠﹐皆已有室。荊釵布裙﹐足得成禮。自晉氏已來﹐配尙公主者﹐𨿽累經華冑﹐亟有才名。至如王惇懾气﹐桓溫斂威﹐眞長佯愚以固辭﹐子敬奔走以求免﹔王偃無仲都之質﹐而雪於北階﹔何闕龍工之姿﹐而見投於深井。謝莊迨自害於蒙瞍﹐殷衝幾不免於彊Θ﹔制勒甚於僕隸﹐防閒過於婢妾﹔往來出入﹐人理之常﹐當待賓客﹐朋從之義。而令掃轍息駕﹐無窺門之期﹔廢筵抽席﹐絕接對之理。非惟交友離異﹐仍乃兄弟疏闊。姆爾爭媚﹐相勸以嚴﹔媚媼競前﹐相諂以急。其間﹐又有應答﹑問訊﹑卜筮師母﹐乃至殘餘飲食﹐詰辧與誰﹔衣被故獘﹐必責頭領。或進不獲前﹐或入不聽也﹔不入則嫌於入疏﹐求出則疑有別意。召必以三更爲期﹐遣必以日出爲限﹔夕不見晚魄﹐朝不識曙星。至於夜﹐步月而弄琴﹐晝拱袂而披捲﹐一生之內﹐與此長乖﹔又聲影才聞﹐則少婢奔迸﹐裾袂向席﹐則醜老叢來。左右整刷﹐以疑寵見嫌﹔賓客未冠﹐以少容致斥。如臣門分﹐代荷殊榮﹐足定家聲﹐便預提拂。靑宮美官﹐或由才升﹔一叨婚戚﹐咸成恩假﹐是以仰冒非宜。披露丹質﹐非惟上陳一已。規全身願﹐實乃廣申諸門受患之切﹔伏願天慈照察﹐特賜蠲停。若恩制頓降﹐披請不申﹐便當刊膚剪髮﹐投山竄海。云云。

卷十一職官部上○太師太傅太保第一敍事

《漢官儀》云﹕太師﹐太傅﹐太保﹐皆古官也。殷太甲時﹐伊尹爲太保﹔紂時﹐胥余爲太師﹔武王克殷作周官﹐立太師﹑太傅﹑太保爲三公。﹝應劭云﹕太師﹐天子所師法也。太傅﹐謂傅相天子於徳義。太保﹐謂保安天子於徳義﹐舊說以司馬﹑司徒﹑司空爲三公﹔周以司馬﹑司徒﹑司空﹑司寇﹑冢宰﹑宗伯爲六卿﹔遂以師﹑傅﹑保爲三公。﹞《書》云﹕維玆三公﹐論道經邦是也。太師在太傅上﹔太保次太傅﹐無官屬﹐與王同職﹐無不總統。《禮記》云﹕三公無官﹐言有其人然後充之﹐無其人則缺。﹝周武王時﹐齊太公爲太師﹔成王時﹐周公爲太傅﹐召公爲太保。﹞秦漢之際﹐並無其官﹐至髙後惟置太傅。﹝王陵爲太傅。﹞漢末以大司馬﹑大司徒﹑大司空爲三公。立師﹑傅﹑保之官﹐位在三公上﹐崇號爲上公。﹝平帝時﹐以孔光爲太傅﹐遷太師﹑王舜爲太保﹐馬宮爲太師。﹞東漢已後﹐皆以太尉﹑司徒﹑司空爲三公﹐﹝太尉與大司馬恆不兩置﹐歷代或以太尉或以大司馬爲三公。﹞師﹑傅﹑保常曰上公。後《魏書官氏志》云﹕後魏尊師﹑傅﹑保爲三師。《五代史百官志》云﹕北齊因後魏亦曰三師﹐後周依周禮﹐又以師﹑傅﹑保爲三公﹔隋初又爲三師﹐煬帝廢之。自漢魏以來﹐皆開府置寮屬﹐至隋省寮屬。

事對

【三足六符】《環濟要略》曰﹕三公者﹐象鼎三足﹐共承其上也。《漢書》云﹕六符。孟康注曰﹕泰階﹐三臺也﹔始三星﹐凡六星也。六符﹐星之符驗也。應劭云﹕《黃帝六符經》曰﹕泰階﹐天之三階。

【黃閣綠糸戾】沈約《宋書》云﹕三公黃閣前史無其義。臣按﹕《禮記》云﹕士к與天子同﹐公侯大夫卽異。鄭玄注云﹕三公之與天子﹐禮數相亞﹐故黃其閣以示謙﹐不敢斥天子。疑是漢末制也。《晉官品令》曰﹕三公綠糸戾綏也。糸戾音戾。

【槐位臺階】《周禮》曰﹕三槐﹐三公位焉。臺階見上。

【法三光象五嶽】《韓非》曰﹕背私曰公﹐三公象鼎足也。數三者﹐法三光。《春秋漢含孳》曰﹕舉三公象五嶽。

【理陰陽節風雨】《傅子》曰﹕三公者﹐佐天子理陰陽。劉向《說苑》曰﹕三公正天下﹐調陰陽﹐節風雨。已上三公﹑三師事。

【經邦事秉國均】《尙書》曰﹕立太師﹑太傅﹑太保。孔安國注云﹕師﹐天子所法也﹐佐王論道﹐以經緯國事。有徳乃堪之。《詩》曰﹕尹氏太師﹐維周之氏﹐秉國之均﹐四方是維﹐天子是毗﹐俾民不迷。鄭箋云﹕毗﹐輔也。言尹氏居太師之官﹐持國政之平﹐維制四方。

【毗天子備國師】《詩》云﹕天子是毗見秉國均注中。《續漢書》曰﹕趙典篤學博聞﹐宜備國師。國師卽太師也。

【燮陰陽經禮樂】《尙書》曰﹕立太師﹑太傅﹑太保﹐惟玆三公﹐論道經邦﹐燮理陰陽。《孔安國傳》曰﹕師﹐天子所師法﹐惟三公之任。佐王論道﹐經緯國事﹐和理陰陽。《大戴禮》曰﹕天子不論於先聖王之徳﹐不知軍國畜民之道﹐不見禮樂之正﹐不察應事之理﹐不博古今之典傳﹐不閒於威儀之數﹐禮樂無經﹐學業不法。凡是其屬﹐太師訓之。

【訓帝躬持國政】應劭《漢官儀》曰﹕平帝元始元年﹐孔光以太師見授。太后曰「太師先聖人之後﹐道術通明﹐宜居四輔職﹐訓導帝躬。」持國政事見秉國均注。

【得於溪賜以靈壽】《史記》曰﹕周文王得呂尙於溪﹐以爲師﹐謂之太公。武王嗣位﹐號曰師尙父﹔成王卽政﹐尊爲太師。《詩》云﹕惟師尙父﹐時惟鷹揚。應劭《漢官儀》曰﹕孝平皇帝元始元年﹐太后詔曰「太師光今年老有疾﹐俊大臣﹐惟國之重。《書》曰﹕無遺老成﹐國之將興﹔尊師重傅﹐其令太師無朝。」十日一賜餐﹐賜以靈壽杖。黃門令爲太師於省中施坐置幾﹐太師入省杖焉。已上太師事。

【元老中庸】《東觀漢記》曰﹕詔云「行太尉事趙喜﹐三葉在位﹐爲國元老﹐其以喜爲太傅。時年八十﹐而心力克壯。繼母在﹐朝夕瞻省﹐傍無幾杖﹐言不稱老。達練事體﹐明解朝章﹐𨿽無謇直之風﹐屢有補闕之益。」故京師諺曰﹕萬事不理問伯始﹐天下中庸有胡公。

【相天子錄尙書】《尙書》曰﹕立太師﹑太傅﹑太保﹐惟玆三公。論道經邦。孔安國注云﹕傅﹐傅相天子。《續漢書》云﹕太傅一人﹐當以善道﹐無常職﹐世祖以卓茂爲之。其後每帝卽位﹐輒置太傅一人錄尙書事﹐薨輒省之。

【三讓髙萬事理】應劭《漢官儀》云﹕和帝冊曰「故太尉鄧彪﹐元功之族﹐三讓彌髙﹐今以彪爲太傅錄尙書事﹐百官總己以聽。」萬事理見上。

【明朝章戒戎事】明朝章見《中庸》注。《大戴禮》曰﹕天子不惠於庶人﹐不信於諸侯﹐不戒於戎事。凡是之屬﹐太傅之任。

【三葉在位百官總己】三葉見趙喜注中。又百官總己見三讓注。已上太傅事。

【上公元老】上公見敍事。王隱《晉書》曰﹕王祥﹐字休徵﹐拜太保。制曰﹕耆艾元老﹐髙行淸粹﹐朕所毗倚﹐以崇道宏化。

【安天子諫王惡】《尙書》云﹕太師﹑太傅﹑太保﹐惟玆三公﹐論道經邦。注云﹕太保﹐保安天子於徳義。《周禮》﹐保氏掌諫王惡。注云﹕諫者﹐以禮義正之也。

【任伊尹職召公】《齊職儀》云﹕殷太甲時﹐伊尹爲太保﹔周成王時﹐召公爲太保。

【明允篤誠髙行淸粹】《晉起居注》云﹕太保衛﹐明允篤誠﹐有匪躬之志﹐其給千兵騎百人。髙行淸粹見元老注。已上太保事。

表

【陳沈炯《爲太傅讓表》】奏六代之樂﹐不能祈天﹔具百神之歌﹐無以動聖。延首帝閽﹐轉增危栗﹔百川沸騰﹐王室如毀。釋位同謀﹐諸侯總至﹔盟書會府﹐余臣一人。若使幅巾衡巷﹐口絕平吳﹐朝遊赤松﹐暮過濟北﹐出就侯服﹐入褫龍章﹐則四郊有壘。誰守社稷﹖如其雄戟在前﹐彊弩自衛﹐負孺子之圖﹐飾緣之鼎﹐軍威重於護將﹐國禮貴於塞門。臣道尙卑﹐孰云非逼。臣所以出謝公卿﹐入訓妻子﹐拜長陵之園﹐謁太祖之廟﹐不以九族違恩義﹐不以百姓負國家﹐所期陛下與北極同尊﹐朝廷與南山等固。

碑

【周王褒《太保吳武公尉遲綱碑》】昔者王室蕃屏﹐同族謂之宗親﹔列國諸侯﹐異性稱爲伯舅。元勛懿徳﹐周崇齊魯之封﹔疏爵疇庸﹐漢重韓吳之秩。司勛載其洪烈﹐典冊備其徽章。山甫式列辟之功﹐紀績庸器﹔莊叔匡成獻之難﹐昭徳彜鼎。鴻名盛業﹐公實兼焉。公命代挺生﹐膺期間出。嵩華峻極﹐降惟嶽之上靈﹔霜露所均﹐體中和之秀气﹔寒松擢本﹐且觀後凋之質﹔眞桂挺生﹐便結冬華之秀。固以辰昴膺慶﹐風雲交感者焉。公柔順內凝﹐英華外發﹔斧藻仁義﹐璋令範。危勁之節﹐貫四序而逾秀﹔堅眞之操﹐經百煉而無銷。加以逄蒙射法﹐遠中戟枝﹐養由箭道﹐遙穿懸葉﹐巧極將軍之伎﹐精窮校尉之官。及年逾艾服﹐任崇臺兗﹔甲第當衢﹐傳呼啟路。不以寵貴驕人﹐每以卑謙自牧。易簀之言﹐無忘寢瘵﹔城郢之志﹐終於瞑目。銘曰﹕珠角膺期﹐出庭表徳﹔出忠入孝﹐自家刑國。人物冠冕﹐彜章表則。任屬屯警﹐官聯樞侍﹔行部六條﹐議班三吏。逝水詎停﹐光陰不借﹔遽辭逆旅﹐俄悲怛化。旌舒夏練﹐棺陳衛幕﹔北郭人稀﹐西山景落。三千不見﹐九原誰作﹖銘玆鼎鼐﹐永傳嵩霍。○太尉司徒司空第二敍事

《齊職儀》云﹕皆古官也。﹝應劭云﹕自上安下曰尉。魚豢曰﹕太尉掌武事﹐古者兵獄官皆以尉爲稱。尉﹐也﹐言兵獄羅也﹐言兵獄羅姦非。又應劭云﹕徒﹐眾也﹔司徒﹐主人眾也。空﹐穴也﹔司空﹐主土。古者穴居﹐主穿土爲穴﹐以居人也。﹞堯時舜爲太尉﹐舜時契爲司徒﹑禹爲司空﹐古亦爲三公之職。其後常以太尉與大司馬疊置﹐不兩立。﹝有大司馬則不置太尉﹐歷代皆然。﹞周以太師﹑太傅﹑太保爲三公﹐以大司馬﹑大司徒﹑大司空與大司寇﹑大冢宰﹑太宗伯爲六卿。至西漢末﹐師﹑傅﹑保之官﹐崇其號爲上公﹐以大司馬﹑大司徒﹑大司空爲三公。後漢初省大司馬﹐立太尉﹐與司徒﹑司空爲三公。﹝皆除大字。﹞歷魏﹑晉﹑宋齊之後常然。至後周﹐又依《周禮》﹐以師﹑傅﹑保爲三公。《五代史誌》云﹕隋又以太尉﹑司徒﹑司馬爲三公。歷代皆開府置官屬﹐唐廢府寮。

事對

【上司亞獻】《東觀漢記》曰﹕楊震﹐字伯起﹐爲太尉。性忠誠。每諫爭﹐中常侍樊丰等譖之﹐收印綬歸本郡。震到洛陽都亭﹐謂門生曰「吾蒙恩居上司﹐姦臣狡猾而不能誅﹐寵嬖傾亂而不能禁﹐何面目以見日月﹗」遂飲鴆而死。《續漢書》曰﹕太尉郊廟掌亞獻﹐太喪告謚南郊。

【統兵掌武】《續漢書》云﹕太尉一人﹐掌四方兵事﹐課功﹐歲盡則殿最而行賞罰焉。又《漢書》曰﹕太尉﹐秦官也。掌武事。

【匪石斷金】應劭《漢官儀》曰﹕衝帝冊書﹐太尉趙峻﹐二世掌樞衡﹐有匪石不貳之心。又曰﹕三公國之楨幹﹐朝廷取正﹐以成斷金。大司農李固﹐公族之苗﹐忠正不撓﹐其以固爲太尉。

【兩鹿三】謝承《後漢書》曰﹕鄭弘爲臨淮太守﹐行春﹐有兩白鹿隨車﹐夾轂而行。弘怪問主簿黃國鹿爲吉凶﹐賀曰「聞三公車︶畫作鹿﹐明府當爲宰相。」弘後果爲太尉。範曄《後漢書》曰﹕楊震﹐字伯起。嘗客於湖外﹐不答州郡禮命數十年﹐眾人謂之晚暮﹐而震勵志愈篤。後有鸛雀銜三魚﹐飛集講堂前。都講取魚進曰「凡者﹐卿大夫之服象也﹔數三者﹐法三臺也。先生自此升矣。」後位至太尉。

【畫鹿】飛鵲印】畫鹿︶見上。《博物志》云﹕常山張顥爲梁相﹐天新雨後﹐有鳥如鵲﹐飛翔稍下﹐墮地人取﹐化爲一圓石。顥椎破之﹐得金印﹐文曰忠孝侯印。顥表上聞﹐藏之祕府。顥﹐漢靈帝時至太尉。

【保皇家安劉氏】摯虞《隴西王泰爲太尉冊》曰﹕惟君行爲時表﹐親則宗臣﹐論道經邦﹐保皇家﹐是用進登上臺。《漢書》云﹕上曰「周勃重厚少文﹐然安劉氏者必勃也﹐可爲太尉。」

【主九伐齊七政】謝靈運《晉書》曰﹔秦有太尉﹐掌兵。漢仍修之﹐或置或省﹐是故司馬之官﹐主九伐之職。《汝南先賢傳》曰﹕陳蕃拜太尉﹐讓曰「齊七政﹐訓五兵﹐臣不如議郎王暢。」

【嘆黃憲舉蔡謨】謝承《後漢書》曰﹔陳蕃拜太尉﹐臨朝嘆曰「黃憲若在﹐不敢先佩印綬。」《晉書》﹕郗鑑﹐字道徽﹐進祿太尉。疾篤﹐舉蔡謨自代。

【置屏風賜錦被】謝承《後漢書》曰﹕鄭弘﹐字巨君﹐爲太尉﹐主將第五倫爲司空﹐班位在下。每正朔朝見﹐弘曲躬自卑。帝知﹐遂置雲母屏風公隔之﹐由此以爲故事。又﹐朱寵﹐字仲威﹐爲太尉。食脫栗飯﹐臥布被﹐朝廷賜錦被粱肉﹐皆不敢當。已上太尉事。

【邦教地徵】《周禮》﹕大司徒之職﹐乃立地官司徒。使帥其屬而掌邦教﹐以佐王安擾邦國。鄭玄注云﹕所以親百姓﹐訓五品也﹐擾亦安也。又曰﹕以土均之法辧五物九等﹐制天下之地徵。鄭玄注曰﹕均﹐平也﹔五物﹐五土所生之物也﹔九等﹐も剛﹑赤緹﹑墳壤﹑渴澤﹑咸瀉﹑勃壤﹑埴壚﹑彊﹛臨木﹜﹑輕爨之屬﹔徵﹐稅也。

【五禮六樂】《周禮》﹕大司徒之職﹐以五禮防萬民之僞而教之中。鄭玄注﹕禮所以節止人之侈僞﹐使其得中。又曰﹕以六樂防萬民之情而教之和。注曰﹕樂以蕩正人之情思﹐使其心和。

【度地辧土】《周禮》﹕大司徒之職﹐凡建邦國﹐以土圭土其地而制其域。注曰﹕土其地﹐猶言度其地。又曰﹕以土宜之法﹐辧十有二土之名物。注曰﹕十有二土﹐分野十有二邦也。土系十二次﹐各有所宜。

【七政五教】常璩《華陽國誌》曰﹕自建武之後﹐羣儒修業﹐開案圖緯﹐漢之宰相﹐當出坤鄕。於是司徒李公﹐屢登七政﹔太傅於堅﹐奕代論道。《尙書》﹕帝曰「契﹐百姓不親﹐五品不遜。汝作司徒﹐敬敷五教﹐在寬。」注曰﹕五常之教﹐務在寬也。

【夢松取穗】張勃《吳錄》曰﹕丁固爲司徒﹐初爲尙書﹐夢松樹生其腹上﹐謂人曰「松字﹐十八公也。後十八年吾當爲公乎﹖」遂如夢焉。範曄《後漢書》曰﹕蔡茂﹐字子禮﹐建武二十年﹐代戴涉爲司徒﹐在職淸儉匪懈。茂初在廣漢﹐夢在大殿之極﹐上有三穗禾。茂跳取之﹐得其中穗﹐輒復失之。主簿郭賀離席慶曰「大殿者﹐官府之形象也﹔極而有禾﹐人臣之上祿也﹔取其中穗﹐中臺之位。於字禾失爲秩。𨿽曰失之﹐乃以得祿秩也。衮職有缺﹐君其補之。」旬月而茂徵焉﹐辟賀之掾。

【銅臭象籌】司馬彪《九州春秋》曰﹕靈帝賣官﹐廷尉瞿烈入錢五百萬以買司徒。烈子均﹐字孔平﹐亦有時名。烈問曰「吾作公﹐天下人謂何如﹖」對曰「大人少有髙名﹐不謂不當爲公。今登其位﹐海內嫌其銅臭。」烈舉杖擊之﹐均走。烈曰「子授父撾而走﹐可謂孝乎﹖」均曰「舜之事父﹐小杖則受﹐大杖而走﹐不陷父於不義。」烈曰「爾以吾爲瞽瞍耶。」又﹐王隱《晉書》曰﹕王戎代王渾爲司徒﹐常以象牙籌晝夜計家財﹐遠及田牧。性又至儉﹐不能善自奉養﹔飲食通財不出外﹐天下謂之膏肓疾。

【明七教修六禮】《禮記》曰﹕司徒明七教以興民徳。又曰﹕司徒修六禮以節民性。

【敷五典齊八政】《尙書》曰﹕司徒掌邦教﹐敷五典﹐擾兆民。注云﹕敷﹐布也。主國教化﹐布五常之教﹐以安和天下之眾民也。《禮記》曰﹕司徒齊八政以防淫。已上司徒事。

【別五土決九州】《家語》﹕孔子爲司空﹐乃別五土之性而物其所生之宜。魚豢《典略》曰﹕禹爲司空﹐披九山﹐通九澤﹐次九州﹐使各以其職來貢。地方五千里﹐至於荒服。

【作地圖掌邦事】王隱《晉書》曰﹕裴秀﹐字季彥﹐爲司空。作禹貢地域圖﹐事成奏上﹐藏於祕府﹐爲時名公。《禮記》曰﹕司空執度度地。鄭玄曰﹕司空冬官卿﹐掌邦事也。

【通九澤居四民】通九澤見九州注。《尙書》曰﹕司空掌邦土﹐居四民﹐時地利。注曰﹕冬官卿主國空土﹐以居士農工商四民﹐使順天時分地利也。

【造宮室平水上】鄭玄注《考工記》﹕司空掌營城郭﹐建邦邑﹐立社稷宗廟﹐造宮室車服器械﹐監百工。唐虞以上曰共工。《尙書》曰﹕四嶽僉曰伯禹﹐作司空。帝曰兪﹐咨禹﹕「汝平水土﹐惟時懋哉。」注﹕懋﹐勉也。

【李通讖王梁符】華嶠《後漢書》曰﹕李通﹐字文元﹐以讖記說光武﹐爲大司空。又曰﹕王梁﹐字君嚴﹐拜大司空。赤伏符曰﹕王梁主衛作玄武。上以野王本衛地。徙玄武水神﹐司空水土之官。於是擢拜梁也。

【赤伏符素絲節】華嶠《後漢書》曰﹕王梁爲野王令﹐赤伏符曰﹕王梁主衛作玄武。玄武水神﹐司空水土之官。於是擢梁拜大司空。《晉起居注》曰﹕武帝詔鄭袤曰「體行純正﹐履道衝粹﹔退有淸和之風﹐進有素絲之節﹐宜齊三階之曜﹐補衮職之缺﹐其以袤爲司空。」

【諮政化勸徳風】《荀家傳》曰﹕ダ爲司空﹐文帝平蜀﹐議復五等﹐表魏朝﹐使公定禮儀。中護軍賈充正法律﹐尙書僕射裴秀議官制。公遂刪定舊文﹐行正式﹐爲一代之典。書成奏上﹐藏於祕府。其服色旗幟法駕之式﹐禮樂犧牲柴燎之典﹐遷毀配食之制﹐及於明堂辟雍之儀﹐皆公所議定﹐朝廷歸其美。公旣爲臺輔﹐徳望淸重﹐加以畱心禮教﹐以年耆多疾﹐不數朝見﹐詔使侍中任愷諮問政化所宜行否。又華嶠《後漢書》﹕第五倫𨿽峭直﹐然常以中興已來﹐二主好更化﹐俗尙苛刻。政化之本﹐宜先以寬和。及爲三公﹐值章帝長者多恕﹐屢有善政。倫上疏褒稱盛美﹐因以勸成徳風也。

【數月超百日至】《漢書》曰﹕朱博﹐字子元﹐以京兆尹數月超爲大司空。範曄《後漢書》曰﹕荀爽固辭徵聘﹐不得已乃行﹐起家百日至司空。已上司空事。

贊

【晉孫綽《賀司空循像贊》】思文公侯﹐誕保休祥﹔素質玉潔﹐華藻金章。總角韞徳﹐被褐韜光。自昔喪亂﹐鉦鼓日震﹔禮樂藏器﹐詩書蒙塵。哲人遐慨﹐垂模澄神。仰觀洙泗﹐揚波絕津。方曜金鉉﹐協贊衡機。昊天不弔﹐曾不遺。紳頹範﹐皇徳莫毗。公之云殂﹐華裔同悲。

箴

【後漢崔る《太尉箴》】天官冢宰﹐庶寮之率﹔師錫有帝﹐命虞作尉。爰葉臺極﹐爰平國域﹔制軍詰禁﹐王旅惟式。九州用綏﹐羣公咸治﹔干戈載戢﹐宿躔其紀。上之云據﹐下之云戴﹔苟非其人﹐ル我帝載。昔周人思文公﹐而召南詠甘棠。昆吾崇夏﹐伊摯嘉商﹔季葉頗僻﹐禮用不匡。無曰我彊﹐莫余敢喪﹔無曰我大﹐輕戰好殺。紂師百萬﹐卒以不艾﹔宰臣司馬﹐敢告在際。

【又《司徒箴》】天鑑在下﹐仁徳是興﹔乃立司徒﹐亂玆黎蒸。茫茫庶域﹐率土祁祁。民具爾瞻﹐四方是維﹔乾乾夕惕﹐靡怠靡違。敬敷五教﹐九徳咸事。嗇人用章﹐黔氓是富﹔無曰爾悖﹐忘於爾輔。無曰余聖﹐以忽執政﹔匪用其良﹐乃荒厥命。庶績不怡﹐疚於爾祿﹔丰有折肱﹐而鼎覆其飠束。書歌股肱﹐詩刺南山﹔尹氏不堪﹐國度斯愆﹔徒臣司農﹐敢告執藩。

【又《司空箴》】善彼坤靈﹐侔天作則﹔分制五服﹐畫爲萬國。乃立地官﹐空惟是職。茫茫九州﹐都鄙盈區﹔网以羣牧﹐綴以方侯。列列雋﹐翼翼王臣﹔臣當其官﹐官宜其人。九一之政﹐七賦以均。昔在季葉﹐班祿遺賢﹔掊克充朝﹐而象恭滔天。匪人斯力﹐匪政斯敕﹔流貨寵﹐而苞苴是鬻。王路斯蕪﹐孰不傾覆。空臣司土﹐敢告在側。

章

【宋謝莊《北中郎謝兼司徒章》】臣聞﹕燮理陰陽﹐寅亮天地﹔不惟其官。無人則缺。司徒掌敷五典﹐職擾兆人﹐豈悟乾靈罔匱﹐光渥方闡。不次之任﹐殊絕藩嶽﹐豈可權屍三事﹐假備六符﹐慚震周回﹐顧步交悸。

碑

【後漢蔡邕《楊太尉碑銘》】天監有漢﹐誕生元輔﹔代作三事﹐勛在王府。乃及尹公﹐克光前矩﹔悉心畢力﹐胤其祖武。化洽羣生﹐澤浹區宇。

墓志

【沈約《齊太尉文憲王公墓志銘》】徳備九官﹐功包十亂﹔帝圖必舉﹐王猷偕煥。斯謂國楨﹐是惟民幹﹔翺翔禮園﹐優遊文館。祕義煙涵﹐瑰辭雨散﹔揆路揚輝﹐臺庭攺觀。方翊升平﹐燮玆天綱﹔福履每愆﹐降年多爽。微言永謝﹐庶寮誰仰。○尙書令第三敍事

尙書﹐秦置也。﹝《尙書》曰﹕龍命汝作納言。《詩》云﹕仲山甫出納王命﹐王之喉舌﹐並尙書之任也。周官有司會。鄭玄注﹕若今尙書耳。《天文志》﹕斗魁六星曰文昌宮。荀綽云﹕尙書是謂文昌天府也。蕭望之云﹕尙書﹐百官之本。後漢李固上書云﹕國家有尙書﹐猶天有北斗。主爲喉舌﹐斟酌元气。﹞《漢官》云﹕初﹐秦代少府﹐遣吏四人在殿中﹐主發書﹐故號尙書﹐尙猶主也。漢因秦置之。﹝漢猶隸少府。魏晉以後﹐政歸臺閣﹐則不復隸矣。﹞故尙書爲中臺﹐謁者爲外臺﹐禦史爲憲臺﹐謂之三臺。《齊職儀》云﹕魏晉宋齊並曰尙書臺。《五代史誌》云﹕梁﹑陳﹑後魏﹑北齊﹑隋則曰尙書省。唐龍朔二年﹐更名中臺﹔咸亨初復爲尙書省。光宅初﹐更名文昌臺﹔長安初﹐又爲中臺。神龍初﹐並復舊爲尙書省。案﹕尙書令﹐秦官﹐漢因之。《漢官》云﹕漢初並用士人爲尙書令﹐秩二千石。﹝至漢武帝﹐別置謁者令﹐用宦者﹐遂省尙書官。成帝罷中書官﹐更以士人爲尙書令﹐而至爲臺主。主贊奏﹐典綱紀。﹞又﹐東漢與司隸校尉﹑禦史中丞皆專席坐﹐京師號曰三獨坐也。《晉公卿禮秩》云﹕尙書令拜則冊命﹐薨則於朝堂發哀。《五代史百官志》云﹕尙書令﹐至梁加秩中二千石。﹝《漢官》云﹕尙書令秩千石﹐公爲之﹐增至二千石。秦漢秩有中二千石﹐眞二千石﹐凡四等。比二千石﹐月得粟百石﹔二千石﹐月得粟百二十石﹔眞二千石﹐月得粟百五十石。其下三等﹐𨿽號二千石﹐其數實不至也。惟中二千石﹐月得粟百八十石﹐率一歲得二千一百六十石。中猶滿也﹐言其滿二千石。然則古三石惟今一石耳。﹞至陳﹐加品至第一﹐其後並因之而不攺。﹝自魏已來﹐尙書令品並第三。﹞

事對

【中臺上省】中臺見敍事。《十洲記》曰﹕崇禮門在東掖門內路西﹐卽尙書上省。崇禮門東建禮門內﹐卽尙書令下捨之門。

【天府仙臺】荀綽《晉百官表注》曰﹕尙書爲文昌天府。司馬彪《續漢官志》云﹕尙書省在神仙門內。王筠《和劉尙書詩》曰﹕客館動秋光﹐仙臺起寒霧。

【天閣禮闈】宋元嘉《起居注》曰﹕尙書左丞袁啟﹕領曹郎中荀萬秋﹐每設事緣私遊。肆其所之﹐豈可復參列士林﹐編名天閣。請免萬秋所居官。李充《懷愁賦》曰﹕在中秋之遙夜兮﹐直崇禮之禁闈。

【天臺畫省】傅玄《答卞壺詩序》曰﹕尙書左丞﹐彈八座以下﹐居萬事之會。斯乃皇朝之司直﹐天臺之管轄。蔡質《漢官典職》曰﹕尙書奏事於明光殿﹐省中畫古烈士﹐重行書贊。

【司會文昌】《周禮》﹕天官﹐司會之職。鄭玄注曰﹕會﹐大計也﹔司會主天下之大計﹐計官之長﹐若今之尙書矣。文昌事見天府注中。

【出納詔命通掌圖書】《漢官解志》曰﹕尙書出納詔命﹐齊眾喉舌。司馬彪《續漢書》曰﹕成帝建始四年﹐罷中書官﹐初置尙書員五人。一人爲僕射﹐分爲四曹﹐通掌圖書祕記章奏﹐各有曹任。已上總載尙書都省。

【八座三獨】《續漢書》曰﹕光武帝分增三公曹及二曹。其一曹主歲終書課諸州郡事﹔攺常侍曹爲吏曹﹐主選舉祠祀﹔民曹主繕功作鹽池苑囿﹔客曹主護駕羌胡朝賀﹔二千石曹主辭訟中都宮主水火盜賊。與三公爲六曹﹐並令僕二人﹐謂之八座。三獨見敍事。

【專席回車】應劭《漢官》曰﹕尙書令﹑秦官﹐銅印墨綬。司隸校尉﹑禦史中丞﹑尙書令皆專席坐﹐京師號曰三獨坐﹐言其尊重。魏文帝嘗幸至尙書門。尙書令陳矯跪問陛下欲何之﹐帝曰「欲案行文書耳。」矯曰「此臣職分﹐非陛下所宜臨也。」帝聽回車而返。《漢官》云﹕尙書官出﹐百官寮皆回車避也。

【黑軺絳服】徐廣《車服儀制》曰﹕尙書令﹐軺車黑耳後戶。《齊職儀》曰﹕尙書令品第三﹐秩千石﹔絳朝服﹐佩水蒼玉。

【方峻博朗】《續漢書》曰﹕陳蕃性方峻﹐徵爲尙書令。《晉中興書》曰﹕刁協遷尙書令。詔曰「尙書令協﹐抗志髙亮﹐才鑑博朗﹐朕甚嘉之。」

【在位肅舉朝憚】張《漢記》曰﹕左雄爲尙書令﹐限年四十九試經﹐然後舉孝廉﹐故雄爲令。在位者各自肅。《晉中興書》曰﹕卞壺爲尙書令﹐司徒王導稱疾不朝。壺奏導專任無敬﹐事寢不行﹐舉朝憚壺。

【納言幘進賢冠】荀綽《晉百官表注》曰﹕尙書令銅印墨綬﹐五時朝服納言幘。又曰﹕尙書令進賢兩梁冠﹐佩水蒼玉。

【黑耳車彤管珥】徐廣《車服儀制》曰﹕尙書令軺車黑耳後戶。應璩《新詩》曰﹕彤管珥納言﹐貂表武弁。

【明習故事識了舊典】《東觀漢記》曰﹕樊淮﹐字幼淸﹐爲尙書令。《明漢家故事》﹕熊遠啟曰「伏見吏部以太尉荀組爲尙書令﹐領豫州﹐組朝之素望﹐識了舊典﹐不應處外。」

文

【陳後主《授江總尙書令冊文》】夫文昌政本﹐司會化經﹔韋彪謂之樞機﹐李固方之斗極。況其五曹斯綜﹐百揆是諧﹐同冢宰之司﹐專臺閣之任﹐惟爾道業栗峻﹐宇量弘深。勝範淸規﹐風流以爲準的﹔儒宗學府﹐衣冠以爲領袖。故能師長六官﹐具瞻允塞﹐明府八座﹐儀形載遠﹐其端朝握揆﹐朕所望焉﹐往欽哉。懋建爾徽猷﹐亮采我邦國﹐可不愼歟。

箴

【晉張華《尙書令箴》】明明先王﹐開國承家﹔作制垂憲﹐仰觀列曜。俯令百官﹐政用罔僭。昔舜納大麓﹐七政以齊﹔內成外平﹐而風雨不迷。山甫翼周﹐靡剛靡柔﹔補我衮職﹐闡我王猷。王猷允塞﹐而四海咸休。𨿽曰聖明﹐必賴良材﹔無曰我智﹐官不任能。發言如絲﹐其出成綸﹔王季道﹐天网縱替。旣無老成﹐攺舊法制﹔法制不修﹐不長厥裔。尙臣司臺﹐敢言侍衛。

啟

【隋江總《除尙書令斷表後啟》】司會化本﹐冢宰朝端﹐紳所屬﹐儀形攸在﹐皇世以來﹐無人則缺。陛下將備厥職﹐用穆臣僚﹐不容始自庸菲﹐以ん物議。當今藩翰至戚﹐不無其人﹔廊廟重臣﹐亦有其器。伏願愼兪往之則﹐闡平章之道。公心布款﹐有理存焉。○僕射第四敍事

僕射﹐秦官﹐僕主也。古者重武﹐故官曹之長﹐主領其屬而習於射事也。﹝《漢書百官表》曰﹕自侍中﹑尙書﹑博士郎﹑軍屯吏﹑馬宰﹑永巷﹐皆有僕射﹐隨所領之事以爲號。若尙書﹐則名曰尙書僕射。﹞漢因秦﹐本置一人。至獻帝﹐以執金吾營劭爲尙書左僕射﹐分置左右﹐蓋始於此。秦漢秩六百石﹐公爲之﹐增至二千石。至梁﹐加秩中二千石。自魏以來品第三﹔至陳﹐加品第二。自魏晉以來﹐省置無恆﹐置二則左右僕射﹔或不兩置﹐曰尙書僕射。自東晉以來﹐祠部尙書多不置﹐以右僕射主之。若左右僕射並缺﹐則置尙書僕射﹐以掌主左事﹔置祠部尙書﹐以掌右事。然則尙書僕射與祠部尙書﹐不恆置矣。﹝已上出《齊職儀》及《五代史官志》。﹞唐龍朔二年攺左右僕射曰左右匡政﹐咸亨初復舊。光宅初攺爲左右相﹐神龍初復舊。開元初又攺曰左右丞相。

事對

【蒼玉皂】《晉百官表注》曰﹕僕射一人﹐銅印墨綬。五時朝服納言幘﹐進賢冠﹐佩水蒼玉。官品第三﹐俸月四十五石。《東觀漢記》曰﹕鮑永﹐字君長﹐拜僕射﹐行將軍事﹐將兵安集河東。永好文徳﹐𨿽行將軍﹐常皂﹐路稱鮑尙書兵。

【排闔曳履】《鐘離意別傳》曰﹕意爲尙書僕射﹐其年匈奴來降﹐詔賜縑三百疋。尙書侍郎曁酆受詔﹐誤以三千疋賜匈奴。詔大怒﹐鞭酆欲死﹐意獨排省闔入諫。明帝以合大義﹐恚損怒消。帝謂意曰「非鐘離尙書﹐幾誤降威於此郎。」《漢書》曰﹕鄭崇﹐字子遊﹐爲尙書僕射。數求見諫爭﹐上初納用之。每見曳革履﹐上笑曰「我識鄭尙書履聲。」

【淸恪忠允】《先賢傳》曰﹕毛﹐字孝先﹐爲尙書僕射﹐在官淸恪。《晉起居注》曰﹕尙書髙陽王﹐忠允善政﹐以爲右僕射。

【攝百揆副端右】謝靈運《晉書》曰﹕古者重武事﹐貴射禦。取其捷禦如僕﹐各置一人﹐尙書六人﹐謂之八座。參攝百揆﹐出納王命﹐古元凱之任也。何法盛《晉中興書》曰﹕顧和爲尙書僕射﹐以母老固辭。詔敕諭特聽暮出朝還﹐其優遇如是。尋朝議以臨端右之副﹐不宜處於外﹐更加銀靑光祿大夫。

【協宣庶績總統畱事】《晉起居注》曰﹕太康元年詔云﹕尙書舊置左右僕射﹐所以恢演政典﹐協宣庶績。《魏志》曰﹕桓範薦徐宣爲僕射﹐後加侍中光祿大夫。車駕幸許昌﹐總統畱事。帝還﹐主者奏呈文書﹐詔曰「吾省與僕射何異﹖」竟不視。

【國之司直官之師長】《魏志》曰﹕毛﹐字孝先﹐爲尙書僕射。時太子未定立﹐臨淄王植有寵。諫曰「近袁紹以嫡庶不分﹐覆宗滅國﹐廢立大事﹐非所宜聞。」會起更衣﹐太祖謂曰「國之司直﹐我之周昌。」又曰﹕文帝時欲以賈詡爲僕射﹐曰「尙書僕射﹐官之師長﹐天下所望。詡名素不重﹐非所以服人。」

【五遷四辭二龍雙驥】範曄《後漢書》曰﹕胡廣﹐字伯始﹐五遷尙書僕射。王隱《晉書》曰﹕荀ダ代陳泰爲僕射﹐領吏部﹐四辭而後受。張詮《南燕書》曰﹕慕容徳以右僕射。封嵩爲左僕射﹐尙書韓訁卓爲右僕射。時嵩訁卓並年三十。又以嵩弟融爲西中郎將﹐訁卓弟軌爲東中郎將﹐嵩等俱拜﹐帝臨軒詔令四人同入。嵩等升殿方謝。帝顧曰「躍二龍於長衢﹐騁雙驥於千里。」朝野榮之。

詩

【梁任彥升《山郡傳捨哭範僕射詩》】平生禮數絕﹐式瞻在國楨﹔一朝萬化盡﹐猶我故人情。待時屬興運﹐王佐俟人英﹔結歡三十載﹐生死一交情。攜手遁衰孽﹐接景事休明﹔運阻衡言革﹐時泰玉階平。浚衝得茂彥﹐夫子值狂生﹔伊人有涇渭﹐非余揚濁淸。將乖不忍別﹐欲以遣離情﹔不忍一辰意﹐千齡萬恨生。已矣平生事﹐詠歌盈篋笥﹔兼復相嘲謔﹐常與虛舟值。何時見範侯﹐還敍平生意。與子別幾辰﹐經途不盈旬﹔弗睹朱顏攺﹐徒想平生人。寧知安歌日﹐非君撤瑟辰﹔已矣柰何嘆﹐輟舂哀國均。

【任希古《和左僕射燕公春日端居述懷詩》】丰野光三傑﹐嬀庭贊五臣﹔綈緗歌美譽﹐絲竹詠芳塵。聖歷開環象﹐昌年降甫申﹔髙門非捨築﹐華構豈垂綸。鳳邸摶霄翰﹐龍池躍海鱗﹔玉鼎升黃閣﹐金章謁紫宸。禮闈通政本﹐文昌總國均﹔調風振薄俗﹐淸教正彜倫。星回應緹管﹐日禦警寅賓﹔葉上曾槐變﹐花髮小堂春。思掛東都冕﹐言訪北山巾﹔赫赫容臺上﹐千祀耀平津。

【趙彥昭《奉和悼右僕射楊再思詩》】兩揆光天秩﹐三朝奉帝熙。何言集大鳥﹐忽此喪元龜﹔坐嘆公槐落﹐行聞宰樹悲。壑舟今已去﹐寧有濟川時。

表

【陳徐陵《讓左僕射表》】臣聞七十之歲﹐揚雄擬經﹔六十之年﹐平津對策﹐若斯彊壯﹐固無耆老。臣勵則冑華軒冕﹐才允卿相﹐出納流譽﹐朝野具瞻。臣弘正國老儒宗﹐情尙虛簡﹐玄風勝業﹐獨王當年﹔臣重器懷沈密﹐文史優裕﹐東南貴秀﹐朝廷親賢﹐並見壯猷﹐皆宜左執。若漢武好少﹐則微臣已老﹔若周文愛老﹐則有此羣才。伏願天明﹐更謀梓匠。求其妙選﹐稱是能官。

【隋江總《讓尙書僕射表》】藻鏡官方﹐品裁人物﹔門驚如﹐不慚屋漏。心抱如水﹐無欺暗室﹔但屢淹星鳥﹐每知忝素﹐世网拘束﹐事歸亻黽亻免。今此召會﹐尢增據蒺。竊以端揆副職﹐官稱師長﹐革履升降﹐傳呼寵赫﹐儀刑朝首﹐冠冕彜倫﹔兼復參綜衡流﹐匡佐聖治﹐妄膺重責﹐必踐危機。○諸曹尙書第五敍事

諸曹尙書﹐秦官也。漢因之﹐並用士人。武帝攺用宦者。成帝又攺用士人﹐﹝《漢書》云﹕武帝遊宴後庭﹐公卿不得入﹐故用宦者典尙書。﹞置列曹尙書四員﹐通掌圖書章奏之事﹐各有其任。﹝一曰常侍曹﹐二曰二千石曹﹐三曰民曹﹐四曰客曹。﹞光武分爲六曹﹐﹝分二千石曹爲二﹐分客曹爲二﹐攺常侍曹爲吏部曹。﹞並一令一僕射﹐謂之八座。魏有五曹與二僕射一令﹐謂之八座。﹝魏有吏部﹑左民﹑客曹﹑五兵﹑度支﹑凡五曹尙書。﹞晉有六曹﹐﹝晉初置吏部﹑三公﹑客曹﹑駕部﹑屯田﹑度支六尙書﹐太康中有吏部﹑殿中﹑五兵﹑田曹﹑度支﹑左民六尙書﹐東晉有祠部﹑吏部﹑左民﹑度支﹐五兵五尙書。﹞宋有六曹﹐﹝宋加東都官尙書。﹞梁陳六曹﹐﹝齊曹名同宋氏。﹞後魏﹑北齊六曹﹐﹝後魏﹑北齊有吏部﹑殿中﹑祠部﹑七兵﹑都官﹑度支。﹞後周依周禮﹐置六官尙書之任。隋氏六曹。﹝隋有吏部﹑禮部﹑兵部﹑都官﹑度支﹑工部。開皇三年﹐攺度支爲戶部﹐都官爲刑部﹐是也。﹞唐六曹。﹝初置民部。餘同隋氏。貞觀末攺民部爲度支﹐尋復攺爲戶部﹔龍朔二年攺尙書爲太常伯﹔攺吏部﹑禮部﹑戶部﹑兵部﹑刑部﹑工部爲司列﹑司禮﹑司元﹑司戎﹑司刑﹑司平。則天后又依周禮六官也。﹞初宋﹑齊﹑梁﹑陳四代復有起部尙書。營宗廟則權置﹐畢則省。﹝已上並《漢官》《齊職儀》及《五代史百官志》。﹞

事對

【再升周曆】謝承《後漢書》曰﹕魏朗﹐字仲英﹐入爲尙書﹐再升紫微。謇諤禁省﹐不屈豪右﹐爲百寮所服﹐以黨事免。朗性矜嚴﹐閉門整法﹐長吏希見﹐動有禮序。室家相待如賓﹐子孫如事嚴君焉。又曰﹕蔡邕﹐字伯喈﹐以持書禦史遷尙書。三月之間﹐周曆三臺﹐遷侍中。

【委珠賜劍】謝承《後漢書》曰﹕鐘離意﹐字子阿﹐明帝徵爲尙書。交址太守坐贓伏法﹐以資物簿入大司農。詔班賜羣臣﹐意得珠璣﹐悉以委地而不拜。帝怪問其故﹐對曰「臣聞孔子忍渴於盜泉之水﹐曾參回車於勝母之鄕﹐惡其名也。贓穢之寶﹐不敢拜。」帝笑曰「淸乎尙書。」賜錢三十萬。《東觀漢記》曰﹕章帝賜尙書劍各一﹐手署姓名。韓稜楚龍泉﹐郅燾蜀漢文﹐陳寵濟南鍛成。一室兩刃﹐其餘皆平劍。其時論者﹐以爲稜淵深有謀﹐故得龍泉﹔燾明達有文章﹐故得文劍﹔寵惇朴有善於內﹐不見於外﹐故得鍛成劍。皆因名而表意。

【白衣文劍】《後漢書》曰﹕鄭均﹐字仲虞﹐爲尙書。澹泊無欲﹐以病乞骸骨﹐終不肯起。章帝車駕幸均捨﹐敕賜尙書祿終其身﹐時人號曰白衣尙書。文劍見上。

【歷三臺任七年】歷三臺見周曆注。《晉書》﹕杜預爲度支尙書﹐在內七年﹐損益萬事﹐酬酢諮諏﹐不可勝紀。

【賜鍛成封廣武】華嶠《後漢書》曰﹕陳寵﹐字昭公﹐以徳行明敏﹐入爲尙書。寵性周密﹐常稱人臣之義﹐苦不畏愼﹐自在樞密﹐謝門人不復教﹐拒知友。時賜寵劍﹐得鍛成劍﹐以其惇朴。《晉書》曰﹕張華爲度支尙書﹐決勝緣江﹐地近萬里。始羊祜謂所親曰「終吾事者﹐惟當華耳。」卒如祜言﹐封廣武縣侯。

【酬酢諮諏嘉謀良圖】酬酢諮諏見任七年注。《晉書》云﹕山濤轉尙書﹐表辭才下年老。詔曰﹕方今多事﹐嘉謀良圖﹐委以老成也。

【朱穆正直黃琬方毅】謝承《後漢書》曰﹕朱穆爲尙書﹐讜言正直。《續漢書》曰﹕黃琬方毅廉貞﹐爲侍中尙書。

詩

【宋顏延年《直東宮答鄭尙書詩》】皇居體宸極﹐設險祗天工﹔兩闈阻通軌﹐對禁限淸風。予旅東館﹐徒歌屬南墉﹔寢興郁無已﹐起觀辰漢中。流云靄靑闕﹐皓月鑑丹宮﹔踟躕淸防密﹐徒倚恆漏窮。君子吐芳訊﹐感物側余衷﹔惜無邱園秀﹐景行彼髙嵩。

【隋劉斌《和許給事傷牛尙書詩》】名臣不世出﹐百工之所求﹔況乃非常器﹐遭逢興運秋。符彩照千里﹐銓衡綜九流﹔經綸資博物﹐樽俎寄皇猷。韶傾復理﹐典禮紊還修﹔𨿽貞棟梁任﹐兼好藝文遊。佇聞和鼎實﹐行當奉介邱﹔髙衢翻稅駕﹐閱水遽遷舟。傳呼更何日﹐曳履聞無由﹔歸魂藐修路﹐徵棹艤邪溝﹐林薄長風慘﹐江上寒云愁﹔夜臺終不曙﹐遺芳徒自畱。

【崔融《戶部尙書挽歌詩》】八座圖書委﹐三臺章奏盈﹔舉杯常有勸﹐曳履忽無聲。若荊州罷﹐池如薛縣平﹔空餘濟南劍﹐天子署髙名。

制

【唐中宗《授李承嘉戶部尙書制》】門下﹐紫極八座﹐非徳勿居﹔丹屏六曹﹐惟賢是擇。金紫光祿大夫李承嘉﹐靈襟峻嶷﹐識宇嚴明。早聞通徳之名﹐夙有大臣之望。雄材逐日﹐共騏驥而齊丘﹔迅翼摶風﹐與鴻而並翥﹔柏臺憲府﹐髙膺弄印之榮﹔芝甸神州﹐獨著題輿之任。堅同白玉﹐直若朱繩﹔臺閣風生﹐權豪气懾。洪材可重﹐茂秩須崇。宜加曳履之班﹐式獎從橋之對。

【又《授張錫工部尙書制》】明光畫省﹐務總樞要﹔建禮仙門﹐職惟喉舌。尙書左丞張錫﹐白虹良寶﹐紫電雄鋒﹐家傳鵲印之祥﹐世襲貂冠之緒。文遒吐鳳﹐思縟騰蛟﹐質映南金﹐材逾東箭。自提綱左轄﹐立帷中臺﹐奏郭奕而無慚﹐射崔洪而不愧﹐紫樞佇俊﹐彤管須賢。宜升賜劍之榮﹐式表委珠之潔。

箴

【後漢繁欽《尙書箴》】龍作納言﹐帝命惟允。山甫翼周﹐實司喉吻﹔赫赫禁臺﹐尢邦所庭。無曰我平﹐而慢爾衡﹔無曰我審﹐而怠爾明。四嶽阿鯀﹐績用不成﹔虞登八凱﹐五教聿淸。舉涉其私﹐乃忝服榮﹔正直是與﹐伊道之經。先人匪懈﹐永世流聲﹔君子下問﹐敢告侍廷。

表

【梁蕭子範《爲兄宗正讓都官尙書表》】納言之授﹐皇命所由。五星懸暉﹐差池紫宮之曲﹔百官根本﹐聯曹建禮之門。孔蔡該博﹐垂芳於兩京﹔陳鐘令才﹐比肩於魏代。逖望前英﹐俯循庸薄﹔義無屍素﹐理絕祗奉。○吏部尙書第六敍事

吏部尙書者﹐初漢成帝置列曹尙書四人。其一曰常侍曹﹐主丞相禦史公卿事。後漢初﹐光武攺常侍曹爲吏部曹﹐主選舉齊祠事﹔後漢末攺爲選部曹﹔魏代又爲吏部曹﹐專掌選職﹐右於諸曹尙書。至宋﹐置二吏部尙書﹐尋復省一人。﹝沈約《宋書》云﹕初﹐晉世散騎常侍選望與侍中不異﹐其後職任材散﹐用人益輕﹐宋孝武欲重其選﹐待吏部尙書任重﹐遂分吏部置三人﹐以輕其任。蔡興宗謂人曰「選曹要重。」常侍聞談﹐攺之名而不以實。𨿽主意以爲輕重﹐人心豈有變。﹞自漢及魏﹐授此職者﹐或云吏部尙書﹐若授諸曹尙書﹐直云尙書。﹝漢﹑魏﹑晉世﹐若授吏部者﹐卽云以某爲吏部尙書﹔若授他曹﹐云某爲尙書。至晉﹑宋﹑齊已後﹐始云某授工部﹑刑部﹑五兵﹑度支等尙書耳。﹞故歷代職官之書﹐皆別紀吏部尙書﹐不與諸曹同。今書仿此云。﹝並出《漢官》《齊職儀》及《五代史百官志》。﹞

事對

【銓衡品藻】何法盛《晉中興書》曰﹕吳隱之﹐字處默。少有孝行﹐與太常韓康伯鄰居。隱之母亡﹐每哭﹐康伯母輒泣涕﹐悲不自勝。旣而語康伯曰「汝後若居銓衡之職﹐當用此人。」及康伯爲吏部尙書﹐因進用之。遂歷淸望。又李重《爲吏部尙書箴序》曰﹕重忝曹郎﹐銓管九流﹐品藻淸濁﹐𨿽祗愼莫知所寄。

【題才著箴】裴ダ《言吏部尙書表》曰﹕臣少無鑑察之譽﹐長無題輿之才。李重集曰﹕重爲選曹尙書﹐著選曹箴﹐置之左右﹐以明審才之官。

【庭牧馬閣聚書】王隱《晉書》曰﹕鄧攸爲吏部尙書﹐當時淸靜﹐內外肅然﹐牧馬於家庭。妻息素食﹐不受一錢。沈約《宋書》曰﹕少帝卽位﹐蔡廓爲吏部尙書﹐不肯拜﹐乃以王惠代焉。被召卽拜﹐未嘗接客。人有與書求官者﹐輒聚於閣下。

【考簿世調門戶】習鑿齒《晉陽秋》曰﹕初陳羣爲吏部尙書﹐制九格登用﹐皆由於中正﹐考之簿世﹐然後授任。王隱《晉書》曰﹕王戎爲左僕射﹐領吏部尙書。自戎居選﹐未嘗進一寒素﹐退一虛名﹐理一冤枉﹐殺一疽嫉﹐隨其沈浮﹐門調戶選。好營生﹐廣收八方園田水碓﹔周徧天下﹐聚斂積實﹐不知紀極。

【淸通簡要祗愼廉平】劉義慶《世說》曰﹕王浚衝裴叔則二人總角詣鐘士季﹐須臾去。後客問鐘曰「二童是誰﹖」鐘曰「裴楷淸通﹐王戎簡要。後二十年﹐此二賢當爲吏部尙書。冀爾時天下無滯才。」又李重《選曹尙書箴序》曰﹕重忝曹郎﹐銓管九流﹐品藻淸濁﹐𨿽祗愼莫知所寄。虞預《晉書》曰﹕盧欽﹐字子若﹐少好學﹐爲尙書僕射﹐領吏部淸實選舉﹐稱爲廉平。

箴

【晉傅玄《吏部尙書箴》】明明王範﹐制爲九秩﹔君執常道﹐臣有定職。貴無常尊﹐賤不恆卑﹐不明厥徳﹐國用顚危。昔舜舉禹咎繇﹐而俊在官﹔湯舉阿衡﹐而不仁流屏。且表正而象平﹐日夕而景側。處喉舌者﹐患銓衡之無常﹐不患於不明﹐故曰無謂隱微。廢公任私﹐無好自專﹐違眾取怨。是以古之君子﹐無親無疏﹐縱心大倫﹔修己以道﹐弘道以身。易貴好爵﹐書愼官人。官不可妄授﹐職不可暗受。能者養之致福﹐不能者獘之招咎。衡臣司書﹐敢告左右。

表

【梁沈約《爲褚炫讓吏部尙書表》】竊惟玄素未辧﹐必謬朱紫之察﹔規矩或昧﹐理喪方圓之功。東西兩漢﹐左雄孤絕於前﹔南北二晉﹐山濤莫嗣於後。良由性藏於貌﹐才隱乎心。楚越無以況其迥殊﹐山川未足方其險阻。𨿽復挫暗爲明﹐勉愚生智﹐亦何以登奇拔異﹐離渭分涇﹖

【梁張纘《讓吏部尙書表》】漢革民曹﹐魏仍東掾﹐毛孝先以淸公見美﹐盧子若以貞固任職。降及晉世﹐希睹其人﹐樂彥輔雍容自守﹐當時恨其寡譽。山巨源意在拔奇﹐不免與世沈浮﹔鄧攸牧馬家庭﹐何益止競之操。卞壺如含瓦石﹐未聞檢裁之功。

【隋江總《讓吏部尙書表》】切以漢置五曹﹐方今六尙。魏隆八座﹐擬古六卿﹔近諭喉舌﹐遠譬樞斗。如東京許郭﹐西晉裴王﹐仰首伸眉﹐可得而論矣。○左右丞第七敍事

尙書丞﹐秦官也。漢因之﹐至成帝分置列曹尙書四員﹐便置丞四人﹔至光武減其二﹐惟置左右二丞。丞﹐承也﹐言承助令僕﹐總理臺事。尙書令與左丞總領紀綱﹐僕射與右丞掌稟假財谷。魏晉以來﹐左丞得彈奏八座﹐故傅咸云﹕斯乃皇朝之司直﹐天臺之管轄是也。﹝《宋書百官志》曰﹕晉宋之世﹐左丞主臺內禁令﹐宗廟祠祀﹐朝儀禮制﹐選用署吏﹐糾彈不法﹔右丞掌臺內庫藏廬舍﹐凡諸器用之物及刑獄兵器。﹞自漢魏以來﹐品皆第六﹐秩四百石﹔梁加品第四﹐秩六百石。﹝出《齊職儀》及《五代史百官志》。﹞唐龍朔二年﹐攺爲左右肅機﹐咸亨初復舊。

事對

【紀綱管轄】蔡質《漢官典職》曰﹕尙書左丞﹐凡臺中紀綱﹐皆無所不總。又傅咸《答辛曠詩序》曰﹕尙書左丞﹐彈八座以下﹐居萬機之會﹐斯乃皇朝之司直﹐天臺之管轄。余前爲左丞﹐具此職之要。後忝此任﹐亻黽亻免從事﹐日愼一日。

【司直準繩】司直見管轄注中。傅暢《諸公贊》曰﹕許奇﹐字子泰﹐爲尙書左丞﹐有準繩操。

【解交增秩】《漢官儀》云﹕漢制八座丞郎初拜﹐並集都座交禮﹐遷又解交。《續漢書》云﹕黃香拜尙書左丞﹐功滿當遷。和帝詔畱增秩﹐後拜尙書﹐遷僕射。

【百寮憚三臺淸】王隱《晉書》曰﹕郤弘始爲尙書郎﹐轉左丞﹐在朝爲百寮所憚。後坐泄事免。又曰﹕劉恢﹐字長升﹐爲尙書左丞﹐正色在朝。三臺淸肅﹐出兼中丞。

【彈八座肅三如】彈八座見管轄注。肅三臺見三臺淸注。

【奏郭奕彈崔洪】王隱《晉書》曰﹕傅咸爲尙書左丞﹐時尙書郭奕﹐咸故將也。累辭疾病不起﹐復不上朝。又自表妹葬﹐乞出臨喪。詔書聽許﹐咸舉奏之。又曰﹕郤詵爲尙書左丞﹐推奏吏部尙書崔洪。洪曰「舉詵丞而還奏我﹐此謂挽弩自射。」詵曰「趙宣子任韓厥爲司馬﹐而厥以軍法戮宣子。崔侯爲國舉才﹐我以才見舉﹐惟官是視﹐各明至公﹐何故其言乃至於此也。」洪聞而悅服之。

【掌威儀主財用】《續漢書百官志》曰﹕左丞掌錄尙書吏人上章﹐百官威儀。《漢官典職》曰﹕右丞與僕射掌稟假錢谷諸財用。詩

【梁沈約《和左丞庾杲之移病詩》】歲暮豈云卿﹐參差憂與疾﹔匪浣孰能賜﹐持身固無述。握蘭空盈把﹐待漏終不溢﹔囂喧滿眼前﹐簿領紛盈膝。安用談天辧﹐徒勞夢賜筆﹔掛冠若東都﹐山林寧復出。○侍郎第八﹝郎中員外郎﹞敍事

按﹕侍郎﹐隋煬帝置也﹔郎中﹐秦官也﹔員外郎﹐隋文帝置也。初西漢置尙書郎四人。﹝一人主匈奴單於營部﹐一人主羌夷吏人﹐一人主戶口墾田﹐一人主錢帛貢獻委輸。﹞光武分尙書爲六曹﹐每一尙書則領六郎﹐凡三十六郎焉。秦初置郎中令﹐﹝領諸郎之在中書者而爲之令長也。漢武攺名光祿勛。﹞其屬官有三署。﹝五官中郎將﹑左中郎將﹑右中郎將﹐凡三署也。﹞署中有郎中﹑侍郎﹑無員﹐多至千人﹐分隸三署﹐主執戟侍宮殿。出則充車騎。漢因之。﹝郎中秩比三百石﹐侍郎比四百石﹐以其爲郎居中﹐故曰郎中。以其爲郎內侍﹐故曰侍郎。﹞《漢官》云﹕尙書郎﹐初從三署郎選詣尙書臺試﹐每一郎則試五人。先試箋奏﹐初入臺稱郎中﹐滿歲稱侍郎﹐故郎中侍郎之名﹐猶因三署本號也。﹝西漢言郎者﹐多非尙書郎﹐惟田少爲諸曹郎是也。其文帝代馮唐爲郎中署長﹐直不疑盜同捨郎金。武帝代顏駟爲郎﹐三世不遷。成帝時揚雄爲侍郎。及諸言以貲爲郎﹐父仕爲郎﹐皆三署郎。至東漢猶難分﹐有尙書及曹名冠首者卽尙書郎﹐直言爲郎亦三署郎。魏以後﹐卽無三署郎。﹞自漢以來﹐尙書諸曹郎中﹑侍郎﹐或不兩置。﹝或惟置郎中﹐或惟置侍郎﹐然二者亦通爲尙書郎。﹞漢世兩置﹐有郎中﹑侍郎。魏﹑晉﹑宋﹑齊﹑後魏﹑北齊惟有郎中。梁﹑陳兩置﹐有郎中﹑侍郎。﹝《五代史誌》云﹕梁尙書郎﹐初入臺稱郎中﹐功髙者轉爲侍郎。陳氏依梁制﹐按前代郎中侍郎兩置者。侍郎﹐今郎中之任﹔郎中﹐卽今員外郎之任。若惟置郎中﹐亦今郎中之任。﹞隋文帝開皇初﹐惟置侍郎﹐﹝亦尙書郎也。隋氏諱中﹐不置郎中﹐惟置侍郎爲尙書郎耳。﹞尋又每曹置一員外郎。煬帝各於六尙書曹置六侍郎﹐增品第四﹐以貳尙書之職。﹝今六司侍郎。﹞其諸曹侍郎直曰郎﹐﹝除侍字。﹞曹別置二郎﹐尋又每曹省一郎﹐而加承務郎一人﹐當開皇員外之職。唐又攺爲郎中﹐又依開皇﹐每曹置一員外郎。﹝隋室諱中﹐故直稱郎﹔唐初復曰郎中。以上出《漢官儀》《齊職儀》及《五代百官志》。﹞事對

【應宿睹天】華嶠《後漢書》曰﹕館陶公主爲子求郎﹐不許﹐賜錢千萬﹐明帝謂羣臣曰「郎中上應列宿﹐非其人則民受其殃。」王隱《晉書》曰﹕樂廣爲尙書郎﹐與何晏鄧等談講。衛見而奇之﹐曰「常恐微言將絕﹐今復聞之。」命諸子造焉。謂曰「此人之水鏡也。每見此人﹐瑩然猶披雲霧而睹靑天也。」

【起艸題柱】《漢官儀》曰﹕尙書郎主作文書起艸﹐晝夜更直﹐五日於建禮門內。《三輔決錄注》曰﹕田鳳﹐字季宗﹐爲尙書郎。容儀端正﹐入奏事﹐靈帝目送之﹐因題柱曰「堂堂乎張﹐京兆田郎。」

【趨墀伏省】應劭《漢官儀》曰﹕尙書郎含雞舌香﹐伏奏事﹐黃門郎對揖跪受﹐故稱尙書郎懷香握蘭﹐趨走丹墀。摯虞《三輔決錄注》﹕馮豹爲尙書郎﹐每奏事未報﹐常伏省闥下﹐或自昏至明。天子默使人持被覆之。

【持被護衣】持被見伏省注中。應劭《漢官儀》曰﹕尙書郎入直臺﹐廨中給女侍史二人﹐皆選端正妖麗﹐執香鑪香囊燒薰護衣服。奏事明光殿﹐省中皆以胡粉塗壁﹐丹朱漆地。

【覆錦含香】蔡質《漢官典職》曰﹕尙書郎給靑縑白綾被﹐或以錦被。含香見趨墀注中。

【無雙第一】《東觀漢記》曰﹕黃香知古今﹐記羣書無不涉獵﹐兼明圖讖天官星气鐘律曆算﹐窮極道術﹐京師號曰天下無雙﹐國士瞻重。京師貴香﹐慕其聲名﹐更饋衣物﹐拜尙書郎。司馬彪《續漢書》曰﹕胡廣﹐字伯始﹐舉孝廉﹐試爲天下第一﹐旬月拜尙書郎。

【三年五日】蔡質《漢官典職》云﹕尙書郎初從三署詣臺試。初上臺稱守尙書郎中﹐滿歲稱尙書郎﹐三年稱侍郎。又曰﹕尙書郎夜更直﹐五日於建禮門內﹐給靑縑白綾被﹐或以錦被。

【哀烏位明時郎】《漢官天文志》曰﹕南宮二十五星哀烏郎位﹐故明帝云郎官上應列宿﹐卽此也。《漢官儀》云﹕郎見尙書對揖曰明時郎﹐見二對揖曰左君右君郎。

【更直建禮入奏明光】更直建禮見上起艸注。入奏明光見上護衣注。

【兼理兩曹奏事三世】《續漢書》曰﹕胡伯始旬月拜尙書郎﹐兼理兩曹﹐轉左丞。又曰﹕徐爲尙書郎﹐性惟周密畏愼﹐在臺閣典職十年﹐奏事三世﹐未嘗有過。詩

【陸士衡《贈尙書郎顧彥先詩》】朝遊之曾城﹐夕息旋直廬﹔迅雷中霄激﹐驚電光夜舒。玄云拖朱閣﹐振風薄綺疏﹔丰注溢修澑﹐潢潦浸階除。停陰結不解﹐通衢化爲渠﹔沈稼湮梁潁﹐流民溯荊徐。眷言懷桑梓﹐無乃將爲魚。

【梁沈約《悼齊故吏部郎謝詩》】吏部信才傑﹐文鋒振奇響﹔調與金石諧﹐思逐風雲上。豈言淩霜質﹐忽隨人所往﹔尺璧爾何冤﹐忽此同邱壤。

【唐蘇味道《在廣州聞崔馬二禦史並拜臺郎詩》】振鷺齊飛日﹐遷鶯遠聽聞﹔明光共待漏﹐淸覽各披云﹐喜得廊廟舉﹐嗟爲臺閣分﹔故林懷柏悅﹐新握阻蘭薰。冠去神羊影﹐車迎瑞雉羣﹔遠從南斗外﹐遙仰列星文。

【沈期《酬蘇味道玄夏晚寓直省中詩》】並命登仙閣﹐分宵直禮闈﹔大官供宿膳﹐侍史護朝衣。捲幔天河入﹐披庭月露微﹔小池殘暑退﹐髙樹早涼歸。冠劍無時釋﹐軒車待漏飛﹔明朝題漢柱﹐三署有光輝。表

【梁陸亻垂《拜吏部郎表》】銓衡庶品﹐歷選名實﹔阮咸貞素﹐屢薦未登。陸亮忠心﹐裁居殿職﹐自非李重淸識。李毅恬正﹐則何以區分管庫。式鑑胥史。○中書令第九敍事

中書令﹐漢武所置。出納帝命﹐掌尙書奏事﹐蓋周官內史之任。﹝周官內史掌王之八柄。﹞初漢武遊宴後庭﹐公卿不得入﹐始用宦者典尙書﹐通掌圖書章奏之事。﹝初﹐秦代少府﹐遣吏四人在殿中主發書﹐謂之尙書﹐尙猶主也。漢由之﹐初用士人。武帝攺用宦者。﹞其後遂罷尙書﹐攺置中書謁者令﹐盡用宦者。故沈約《宋書百官志》云﹕中書本尙書官是也。謝靈運《晉書》云﹕以其總掌禁中書記﹐謂之中書。漢武時司馬遷被腐刑之後﹐爲中書令﹐則其職也。《漢書》不言謁者﹐史省文也。﹝其官本名曰中書謁者令﹐《漢書》直云遷爲中書令﹐是史省文也。宣帝時﹐弘恭坐腐刑﹐累遷爲令。明習文法﹐勢傾內外。然恭死﹐石君防亦坐腐刑代爲令。﹞至成帝置尙書官﹐攺中書謁者令﹐所掌非書權要舊任也。﹝蓋直爲禁中宦者之職﹐非掌朝廷要事也。﹞故謝靈運《晉書》云﹕漢成帝已後﹐無復中書之職﹐是也。東漢初﹐亦無其官﹔至獻帝時﹐魏武爲魏王﹐置祕書令﹐此又中書之任也。﹝以其中書通掌圖書祕記之事﹐故以祕書爲名。﹞魏文攺祕書令爲中書令﹐以祕書右丞孫資爲中書令。魏晉以來﹐皆置一人﹐品第三﹐妙選文學通識之士爲之﹐掌王言。江左更重其任﹐多以諸公兼之。﹝古者宰相本是三公﹐至魏晉﹐中書令掌王言﹐才望旣重﹐多以諸公兼之。近世以來﹐若三公無其人則缺﹐而中書令當宰輔之任。﹞近世始專其職。隋文帝攺爲內史令﹐置二人。﹝隋室諱中﹐依周官攺爲內史。漢武置中書﹐有令﹐有僕射。宣帝時﹐弘恭爲令﹐石君防爲僕射。恭死﹐石代爲令。至魏武﹐置祕書令﹔魏文攺祕書令左丞爲中書令﹐又置監一人﹐當僕射之職。首以祕書右丞孫資爲中書令﹐左丞劉放爲中書監﹐歷晉﹑宋﹑齊﹑梁﹑陳﹑北齊﹑後魏﹐皆置中書監﹐位在令上。至隋省之﹐故令置二人焉。﹞煬帝攺爲內書令。﹝已上並出《漢官》及《齊職儀》﹐並《五代史百官志》。﹞唐初﹐又爲內史令。武徳三年﹐復爲中書令。龍朔二年﹐攺爲西臺右相﹐咸亨初復舊。光宅初﹐攺爲鳳閣內史﹐神龍初復舊。開元初﹐攺爲紫微令﹐五年復舊。事對

【龍池雞樹】卞伯玉《中書郎詩》曰﹕大方信包含﹐優渥遂不已﹔躍鱗龍鳳池﹐揮翰紫宸裏。郭頒《魏晉世語》曰﹕劉放孫資﹐共典樞要﹐夏侯獻曹肇﹐心內不平。殿中有雞棲樹﹐二人相謂﹕「此亦久矣﹐其能復幾。」指謂中書監劉放﹑中書令孫資。

【西掖右曹】劉楨《贈徐幹詩》曰﹕誰謂相去遠﹐隔此西掖垣﹔所限淸切禁﹐中情無由宣。應劭《漢官儀》曰﹕左右曹受尙書事﹐前世文士﹐以中書在右﹐因謂中書爲右曹。又稱西掖。

【紫宸淸禁】紫宸見龍池注。淸禁見西掖注。

【西省內樞】何法盛《晉中興書》曰﹕範寧拜中書侍郎﹐專掌西省。宋泰始《起居注》曰﹕王言之職﹐總司淸要。中將軍丹陽尹王景文﹐夙尙弘簡﹐情度淹粹﹐忠規茂績﹐實宣國道﹐宜兼管內樞。以重其任﹐可中書令。

【掖垣綸閣】劉楨詩﹕誰謂相去遠﹐隔此西掖垣﹔所限淸切禁﹐中情無由宣。《禮記》曰﹕王言如絲﹐其出如綸。王瑉《直中書詩》云﹕髙閣臨云日﹐險岑仰天居。又﹐中書職掌綸誥﹐前代詞人﹐因謂綸閣。

【雞棲樹鱗躍池】雞棲樹見雞樹注。鱗躍池見龍池注。已上總載中書省。

【專車奪池】曹嘉之《晉記》曰﹕中書監令常同車入朝。至和嶠爲令﹐而荀勗爲監﹐嶠意彊抗﹐專車而坐﹐乃使監令異車﹐自此始也。又曰﹕荀勗自中書監遷尙書令﹐人賀之。勗曰「奪我鳳皇池﹐何賀之有﹖」

【隔坐奕世】《吳錄》曰﹕紀騭﹐字子上。景皇時﹐騭父亮爲尙書令﹐騭爲中書令。每朝會﹐詔以屏風隔其坐。《宣城記》云﹕隔以雲母屏。又《晉陽秋》曰﹕王獻之爲中書令﹐獻之少而標邁﹐不循常貫﹐爲一時風流之冠。獻之卒﹐以王瑉爲中書令﹐世謂之大王令小王令也。瑉父洽又嘗爲此官﹐瑉復繼之。時人以爲奕世令望。

【望士勝會】檀道鸞《晉陽秋》曰﹕溫嶠上疏曰「臣才短學淺﹐文疏不通﹐中書之職﹐酬對無方﹐斟酌輕重﹐豈惟文疏而已。自非望士良才﹐何可妄居斯任。」累辭而止。又王獻之少而標邁﹐不循常貫﹐而撮其勝會﹐故爲中書令。

【典詔命宣國道】沈約《宋書》曰﹕傅亮﹐永初元年爲太子詹事中書令﹐直中書﹐專典詔命。宋泰始《起居注》曰﹕二年詔曰「王言之職﹐總司淸要。丹陽尹王景文﹐夙尙弘簡﹐情度淹粹﹐忠規茂績﹐實宣國道﹐可中書令。」

【參時務典史書】《王瑉別傳》曰﹕瑉﹐字季琰。詔曰「王瑉才學廣贍﹐義理精通﹐宜處樞近﹐以參時務。其以瑉長兼中書令。」《晉令》曰﹕中書爲詔令記會時事典作史書。

【立爲頌共講文】崔鴻《後趙錄》曰﹕徐光﹐字季武﹐頓邱人﹐幼有文才。年十三﹐王陽攻頓邱﹐掠之。而令主秣馬﹐光但書往作詩賦﹐左右以白勒。勒令召光﹐付紙筆﹐光立爲頌。賜衣服﹐遷爲中書令。何法盛《晉中興書》曰﹕王洽﹐字敬和。明帝曰「敬和淸才貴令﹐昔爲中書郎。吾時尙小﹐數呼見﹐意甚親之。今以爲中書令﹐共講文章。」

【貴幸傾朝尊寵任職】《漢書》曰﹕石君防與弘恭皆少坐腐刑﹐爲黃門﹐以選爲中尙書。宣帝時﹐任中書官﹐以恭爲令﹐君防爲僕射。恭死﹐君防代爲令。貴幸傾朝﹐百寮皆敬事。又曰﹕司馬遷腐刑之後﹐爲中書令﹐尊寵任職。

【才學廣贍文旨淸遠】才學廣贍見參時務注。檀道鸞《晉陽秋》曰﹕肅祖欲人溫嶠爲中書令﹐手詔曰「卿以令望﹐忠允之懷﹐著於周旋﹔且文淸而旨遠﹐宜居機密﹐今以卿爲中書令。」

【意性調美情度淹粹】薛瑩《條列吳事》曰﹕胡衝﹐意性調美﹐心趣解暢﹐有刀筆﹐閒於時事﹐爲中書令。𨿽不能匡矯﹐亦自守不苟求容媚﹐情度淹粹。見宣國道注。表

【宋謝莊《讓中書令表》】臣聞璧門天邃﹐鳳沼神深﹐絲綸王言﹐出納帝命。自非望允當時﹐譽宣庠塾﹔未有謬乘曲寵﹐空席玆榮。在於平壯﹐猶不可勉。況今綿痼﹐百志俱淪。○中書侍郎第十敍事

中書侍郎﹐魏官也。按﹕《環濟要略》曰﹕中書有令僕射丞郎﹐謂西漢時也。又按﹕衛宏《漢舊儀》曰﹕漢置中書﹐領尙書匈奴營部一郎﹑民曹一郎﹑謁者一郎﹐此則中書郎已聞漢代﹐記傳無明文﹐莫知廢置之由矣。沈約《宋志》云﹕魏文帝黃初間中書置通事郎﹑次黃門郎。黃門郎已署過﹐通事乃署名﹐帝省讀書可。晉攺通事郎爲中書侍郎﹐蓋此始也。﹝按﹕《魏志》﹕明帝詔舉中書郎﹐謂盧毓曰「選舉莫取有名﹐有名如畫地作﹤變並﹥﹐不可啖也。」毓舉韓曁﹐帝用之。又﹐司馬宣王辟王伯興﹐擢爲中書侍郎﹐亦明帝時﹐據此。中書侍郎起魏代﹐沈約《宋書》云晉攺﹐似謬也。﹞東晉又攺爲通事郎﹐尋復爲中書郎﹐以後因之。按﹕隋初攺中書省爲內侍省﹐隋末攺爲內書監﹐唐初又攺爲內史省﹐龍朔二年攺爲西臺。光宅初攺爲鳳閣﹐開元初攺爲紫微。其侍郎各因臺閣攺易爲名。﹝若鳳閣則名鳳閣侍郎﹐其舍人以下皆仿此。﹞事對

【躍池入室】卞伯玉《赴中書郎詩》曰﹕躍鱗龍鳳池。何法盛《晉中興書》曰﹕王﹐字仲祖。恬暢﹐能言﹐名理﹐善隸書﹐與劉恢爲中書郎。太宗輔政﹐恢並數侍捷對﹐每爲入室之賓。恢﹐字眞長﹐少淸峻。時人以比袁曜卿﹐以恢比荀奉倩。

【專掌無對】何法盛《晉中興書》曰﹕範寧﹐字武子﹐少好學﹐多所通覽。拜中書郎﹐專掌西省。居職多所獻替﹐有益政道。《王別傳》曰﹕爲中書侍郎﹐四年無對。又遷司徒左長史。少選四人﹐年頻滿﹐以難與比肩也。

【軌制書檄】何法盛《晉中興書》曰﹕孔演﹐字元舒。晉國建﹐與庾亮俱補中書侍郎。於時﹐中興肇建﹐庶事艸創﹐演經學博通﹐又練悉舊典﹐朝儀軌制﹐多所取正焉。由是元明二帝親愛之。又《嵇氏世家》曰﹕嵇含爲中書郎﹐書檄雲集﹐初不立艸。

【至行直言】《魏志》曰﹕明帝詔舉中書郎﹐吏部尙書盧毓曰「得其人與否﹖在盧生耳。」毓舉韓曁有至行﹐帝用之。《晉中興書》曰﹕範寧拜中書侍郎﹐時烈宗雅好文學﹐而明習五經﹐甚見親愛。朝廷擬議﹐輒諮訪之﹐寧指朝士直言無諱。

【鐘錶卞詩】郭頒《魏晉世語》曰﹕司馬景王命中書郎虞松作表﹐再呈不可意﹐令松更定之。經時竭思不能攺﹐心存形色。中書郎鐘會察有憂色﹐問松。松以實對。會取艸視﹐爲定五字﹐松悅服。以呈景王﹐景王曰「不當爾耶﹖」松曰「鐘會也。」王曰「如此可大用﹐眞王佐才也。」卞伯玉《赴中書詩》曰﹕躍鱗龍鳳池﹐揮翰紫宸裏。

【五字片言】五字見鐘錶注。陸士衡轉中書侍郎﹐齊王收士衡付廷尉。士衡出後謝表曰「臣以職在中書﹐制命所出﹔而臣本以筆札見知﹐慮逼迫不獲已﹐乃詐發內妹喪﹐出就弟云﹐哭泣受弔。」片言隻字﹐文不關其間。

【難以比肩肅然攺容】難以比肩見無對注中。《宋書》﹕裴瓚﹐字國寶﹐風神標邁﹐爲中書侍郎。出入禁門﹐見者肅然攺容。詩

【唐太宗《餞中書侍郎來濟詩》】暖暖去塵昏灞岸﹐飛飛輕蓋指河梁﹔雲峯衣結千重葉﹐雪岫花開幾樹芳。深悲黃鶴孤舟遠﹐獨嘆靑山別路長﹔聊制分袂沾襟淚﹐還用持添離席觴。

【魏劉公幹《贈徐幹詩》】誰謂相去遠﹐隔此西掖垣﹔所限淸切禁﹐中情無由宣。思子沈心曲﹐長嘆不能言﹔起坐失次第﹐一日三四遷。步出北寺門﹐遙見西苑園﹔細柳夾道生﹐方塘含淸源﹔輕葉隨風轉﹐飛鳥何翩翩。

【齊謝玄暉《直中書省詩》】紫殿肅陰陰﹐彤庭赫弘敞﹔風動萬年枝﹐日華承露掌。玲瓏結綺錢﹐深沈映珠网﹔紅藥當階翻﹐蒼苔依砌上。玆言翔鳳池﹐鳴多淸響﹔信美非吾室﹐中園思偃仰。朋情以郁陶﹐春物方駘蕩﹔安得淩風翰﹐聊恣山泉賞。

【梁沈約《悼故中書侍郎王融詩》】元長秉奇調﹐弱冠慕前蹤﹔眷言懷祖武﹐一簣望成峯。途艱行易跌﹐命舛志難逢﹔折風落迅羽﹐流恨賦靑松。

【魏知古《春夜寓直鳳閣懷羣公詩》】拜門傳漏晚﹐寓省索居時﹔昔重安仁賦﹐今稱伯玉詩。鴛池滿不溢﹐雞樹久逾滋﹔夙夜懷山甫﹐淸風詠所思。

【韋承慶《直中書省詩》】淸沏鳳皇池﹐扶疏雞樹枝﹔惟應集鸞鷺﹐何爲宿羈雌。大造乾坤辟﹔深恩雨露垂﹔鵬旣含養﹐駑駘亦丘馳。木偶翻爲用﹐芝泥忽濫窺﹔九思空自勉﹐五字本無施。徒喜逢千載﹐何階答二儀﹔螢光向日盡﹐蛟力負山疲。禁宇庭除闊﹐閒霄鐘箭移﹔暗花臨戶發﹐殘月下簾欹。白鬢隨身攺﹐丹心爲主披﹔命將時並泰﹐言與行俱危。寄謝登巢客﹐堯年復在斯。表

【梁庾肩吾《爲寧國公讓中書郎表》】臣聞﹕陟彼太行﹐伯後之車屢怠﹔望玆吳阪﹐少遊之馬難躋。是知美非流水﹐立致摧轅﹔駿靡浮�﹐便期頓轡。起登天漢﹐寧陪九萬之風﹔坐濟星橋﹐非使千年之翼。豈有幼稱辧慧﹐足對元禮﹐弱標俊穎﹐能嘲子叔。玉重組長﹐空見休寵﹐深宮邃宇﹐孰知懷憂。○中書舍人第十一敍事

《環濟要略》云﹕舍人﹐古官也。﹝《周禮地官》有舍人﹑上士二人。捨猶宮也﹐掌宮中之政﹐出廩分財。《列仙傳》曰﹕琴髙﹐趙人﹐善鼓琴﹐爲宋康王舍人也。《史記》﹕李斯爲秦宮舍人。《漢書》﹕髙祖起丰沛﹐周勃﹑傅亮﹑樊噲皆以舍人從﹐酈食其亦以舍人知宮內事。﹞然則中書舍人﹐晉官也。自漢置中書﹐無聞其職﹔魏世中書﹐始置通事一人﹐掌呈奏﹔魏明時有通事劉泰是也﹐髙貴鄕公時攺爲通事都尉。尋又攺爲通事侍郎。晉初置舍人一人﹐通事一人。至東晉﹐合舍人通事二職謂之通事舍人。自晉宋以來﹐惟掌呈奏﹐宣王言﹐甚用事。至梁﹐用人殊重﹐多以尊官兼領﹐並入閣內﹐始專掌中書詔誥。﹝自魏晉詔誥﹐皆中書令﹑中書侍郎掌之。至梁﹐始舍人爲之。裴子野嘗以鴻臚卿兼領通事舍人。﹞其後除通事二字﹐直曰中書舍人。陳及北朝皆因之﹐掌制詔。﹝陳及後魏﹐又別置通事舍人﹐掌宣奏。北齊惟置中書舍人﹐兼掌宣奏。隋又別置通事舍人﹐專掌宣奏。﹞隋及唐皆隨臺省爲名﹐並內史省則曰內史舍人。云。﹝並出《齊職儀》及《五代史百官志》。﹞事對

【忠愼儒素】《晉中興書》曰﹕劉超﹐字世逾﹐遷中書舍人。時臺省初建﹐內外多事﹐超出納書命﹐以忠愼稱﹐理身淸苦﹐衣不重帛。又曰﹕徐邈﹐字景山﹐以東州儒素。性好學﹐尢善經傳。烈宗始覽典籍﹐招延禮學之士。後將軍謝安舉邈應選﹐補中書舍人。專在西省﹐撰正五經音訓﹐學者宗之。每預顧問﹐輒有獻替﹐多所補益﹐烈宗甚愛之。

【預顧問多補益】預顧問及多補益並見上儒素注中。

【出書命善經傳】出書命見忠愼注中。善經傳見儒素注中。

【掌文法主呈奏】《荀勗集》曰﹕晉武帝時﹐門下啟令史伊羨趙咸爲中書舍人﹐對掌文法。勗奏以爲不可。《百官志》曰﹕魏初﹐中書置通事一人﹐主呈奏。晉初﹐中書又置舍人一人。至東晉﹐合通事及舍人二職謂之通事舍人﹐兼掌呈奏。

【合二職由四戶】合二職見主呈奏注。蕭景暢《齊書》云﹕永明元年﹐熒惑入紫微。時中書通事舍人四人﹐各注一戶﹐謂之四戶。旣總重權﹐勢傾天下。會玄象失度﹐太史奏云「宜修福禳之。」太尉王儉謂帝曰「天文乖忤﹐此由四戶。」仍其舍人王文明等各奏之。至梁﹐除通事二字﹐直曰中書舍人。掌文翰﹐猶兼呈奏。詩

【唐上官儀《酬薛舍人萬年宮晚景寓直懷友詩》】奕奕九成臺﹐窈窕絕塵埃﹔蒼蒼萬年樹﹐玲瓏下萱霧。池色搖晚空﹐巖光斂余煦﹔淸切丹禁靜﹐浩蕩文河注。畱連窮勝記﹐風期暌善謔。東望安仁省﹐西臨子云閣﹔長嘯披煙霞﹐髙步尋蘭若。金狄掩通門﹐雕鞍歸騎喧﹔燕余對明月﹐制艷促芳樽。別有靑山路﹐策杖訪王孫。

【張文琮《和楊舍人詠中書省花樹詩》】華萼映芳叢﹐參差間早紅﹔因風時落砌﹔雜雨乍浮空。影照鳳池水﹐香飄雞樹風﹔豈不愛攀折﹐希君懷袖中。

【徐彥伯《贈劉舍人古意詩》】支牀靈鳥﹐文章世所希﹔巢君碧梧樹﹐舞君靑瑣闈。或言鳳池樂﹐撫翼更西飛。鳳池環禁林﹐仙閣霧沈沈。璇題激流水﹐珠綴綿淸陰﹔郁穆帝言重﹐熒煌臺座深。風張丹虎翮﹐月弄素琴音﹔雙彩結不散﹐孤英莫尋。浩歌在西省﹐經傳恣潛心。

卷十二職官部下

○侍中第一敍事

侍中﹐古官也。黃帝時﹐風後爲侍中。周時號常伯。周公《立政篇》﹐戒成王常伯常任以爲左右是也。秦取古官﹐置侍中之職。﹝應劭《漢官》云﹕侍中周官﹐以其周曰常伯﹐故曰周官。班固《漢書》云﹕侍中秦官﹐以其秦取古官復置之﹐故曰秦官。其實古官。﹞初秦置侍中﹐本丞相史也。丞相使史五人來往殿內奏事﹐故謂之侍中。漢因之﹐多以爲加官。﹝《漢書公卿表》曰﹕侍中﹐散騎中常侍所加﹐或列侯將軍卿大夫﹐言此第官兼加侍中也。初漢本用舊儒髙徳﹐備切問近對。然貴遊子弟及幸臣榮其官﹐至𦇤褓受寵位﹔服綺襦紈﹐漢初籍孺閎孺﹐皆冠Ψ冠﹑貝帶﹐付脂粉。張辟彊年十五﹐霍去病年十八﹐並爲侍中。﹞《漢官》云﹕侍中冠武弁大冠﹐亦曰惠文冠。﹝《漢書》云﹕昌邑王賀冠惠文。音義云。惠文﹐今侍中所著。﹞加金﹐附蟬爲文﹐貂尾爲飾﹐謂之貂蟬。﹝侍中服之則左貂﹐常侍服之則右貂。董巴《輿服志》云﹕金取剛﹐百煉不耗﹔蟬最居髙飲淸﹐貂取內勁悍外溫潤。本趙武靈王胡服之制﹐秦始皇破趙﹐得其冠﹐賜侍中。﹞西漢無常員﹐多至十人。﹝《齊職儀》云﹕漢侍中掌乘輿服物﹐下至褻器虎子之屬武帝代﹐孔安國爲侍中。以其儒得﹐特聽常禦唾壺朝延榮之。初﹐漢侍中親省起居﹐故俗謂執虎子。虎子﹐褻器也。至魏文帝時﹐蘇則爲侍中﹐嘗與則同隱吉茂者。是時仕甫歷縣令﹐見則調之﹐曰「仕進不止執虎子。」﹞東漢初無常員。﹝《齊職儀》云﹕東漢侍中﹐便蕃左右﹐與帝升降﹐法駕出。多識者一人參乘﹐兼負傳國璽﹐操斬白蛇劍。﹞至靈帝時﹐侍中捨有八區﹐論者因言員本八人。﹝《獻帝起居注》曰﹕初置侍中六人﹐出入禁中﹐近侍帷幄﹐省尙書秦事。據此漢末未或省員。﹞魏侍中置四人。﹝《齊職儀》云﹕魏侍中掌償贊。大駕出則次直侍中護駕﹐正直侍中負璽﹐陪乘﹐不帶劍﹐皆騎從。禦登殿﹐與散騎侍郎對挾帝﹐侍中居左﹐常侍居廳﹐備切問近對﹐拾遺補缺也。﹞晉宋齊梁陳置四人。﹝《齊職儀》及《五代史誌》云﹕自晉宋齊梁魏陳﹐侍中並與三公參國政﹐直侍左右﹐應對獻替。法駕出﹐則正直一人負璽。﹞後魏北齊置六人。﹝《五代史百官志》云﹕北齊侍中﹐因後魏置六人﹐掌獻納諫正及進禦之職﹐參與諸公論國政也。﹞後周初﹐依周禮天官府置禦伯中大夫﹐武帝攺禦伯爲納言﹐亦侍中之任。宣帝末又別置侍中﹐爲加官。隋文帝攺侍中爲納言﹐置二人。煬帝攺爲侍內﹐﹝隋室諱中﹐故攺避之。﹞唐朝復爲侍中。龍朔初爲東臺左相﹐咸劉初復舊。光宅初攺爲納言﹐神龍初復舊。開元初攺爲黃門監﹐五年復舊。﹝門下省﹐自晉以來名之。唐朝三年攺爲東臺﹐光宅初攺曰鸞臺﹐開元攺爲黃門省。﹞事對

【玉署瑣闈】《漢書》曰﹕李錄﹐字子長﹐通尙書。哀帝初卽位﹐召尋待詔黃門﹐使侍中傅喜問尋。尋對曰﹕位卑術淺﹐偶隨眾賢待詔﹐反污玉堂之署。《漢官儀》﹕侍中有玉堂署。衛宏《漢舊儀》曰﹕黃門郎屬黃門令﹐日慕人對靑瑣闈拜﹐名夕郎。《爾雅》曰﹕宮中門謂之闈。

【黃樞靑闥】盧諶《宜徽賦》曰﹕鄭山潛於谷口﹐揚朝隱於黃樞。諶注曰﹕揚雄爲黃門郎﹐三葉不徙官。散騎常侍範霎《與王中書詩》曰﹕攝官靑瑣闥﹐遙望鳳皇池。

【東寺左曹】《漢官儀》曰﹕尙書令侍中上東西寺及侍中寺。又曰﹕左右曹受尙書事。沈約《宋書》曰﹕漢使左右曹諸吏分堂。尙書奏事﹐光武省諸吏﹐信小黃門受事。前代文士﹐皆門下爲左曹﹐亦曰東寺。

【畫室丹地】《漢官儀》曰﹕侍中秩千石﹐黃門有畫室署。畫室署長一人﹐玉堂署長一人。蔡雍《漢官》曰﹕尙書奏事於明光殿﹐省中皆胡粉塗壁﹐其邊以丹漆地。故尙書郎含雞舌香﹐伏其下奏事﹔黃門侍郎對揖而跪受。

【瑣闥玉堂】瑣闥見靑闥注中。玉堂見玉署注。已上總裁門下。

【掌壺負璽】《孔叢子》曰﹕孔臧《與子琳書》曰﹕侍中安國﹐羣臣近見崇禮﹐不供褻事﹐猶復掌禦唾壺。朝延之事﹐莫不榮之。《環濟要略》曰﹕侍帷幄﹐受顧問﹐拾遺於左右。大駕出則負璽以從﹐小則參乘。

【珠闕金蟬】《相書》﹕占气如連珠。《雜要》曰﹕气色如連珠﹐入闕門爲侍中。《漢官》曰﹕侍中周官也﹐金蟬右貂。金取堅剛﹐百煉不耗﹔蟬居髙食潔﹐目在腋下。

【八捨七車】八捨見敍事。陳壽《益部耆舊傳》曰﹕蜀郡張寬﹐字叔文﹐漢武帝時爲侍中﹐從祀甘泉﹐至渭橋﹐有女人浴於渭水﹐乳長七尺。上怪其異﹐遣問之。女曰「帝後第七車者知我所來。」時寬在第七車﹐對曰「天星主祭祀者﹐齋戒不嚴則女人見。」

【抱劍伏茵】《漢官》曰﹕侍中殿下稱制﹐出則參乘﹐佩璽抱劍。《漢書儀》曰﹕侍中左右近臣﹐見皇后如見帝﹐見婕妤行則對壁﹐坐則伏茵。

【賜綬引裾】《後漢書》曰﹕卞鴻﹐字公永﹐永平中詔徵﹐賜綬拜侍中。《魏略》曰﹕辛昆遷侍中﹐於時帝欲徙冀州戶十萬實於河南。昆曰「陛下不以臣不肖﹐置之左右﹐安得不與臣議﹖」帝不答﹐起入內﹐昆隨而引其裾﹐帝遂奮衣不還。

【七葉三代】《三輔故事》曰﹕金日﹐字翁叔﹐封府侯﹐有忠勤之節﹐七葉侍中。《東觀漢記》曰﹕馮魴﹐字孝孫﹐父子兄弟﹐並帶靑紫﹐三代侍中。

【遊鸞渚含雞香】遊鸞渚具下傅咸詩。應劭《漢官》曰﹕侍中方存年老口臭﹐上出允雞舌香﹐使含之。

【靑蒲伏綠車載】《漢官》曰﹕史丹爲侍中﹐元帝寢疾﹐丹以親密近臣﹐得視疾候上。聞得寢時﹐丹直入臥內﹐處伏靑蒲上。應劭注曰﹕以靑規地曰靑蒲。《漢書》曰﹕衛尉金敞疾甚﹐成帝拜敞子涉爲侍中﹐使綠車載送衛尉。注曰﹕綠車皇孫車﹐所以寵之﹐言衛尉常淸顯﹐在朝尊貴。

【侍帷幄管喉唇】戴逵《竹林七賢論》曰﹕山濤太治七年爲侍中。詔曰「淸風淳履﹐思心通遠﹐宜侍帷幄。」謝綽《宋拾遺》曰﹕王華﹑王曇首﹑殷景仁﹑劉湛四人宴飲﹐從朝至夕﹐帝甚歡。華旣出﹐太祖目送之﹐嘆曰﹕此「四賢一時之秀﹐同管喉唇﹐恐後世難繼矣。」

【便繁左右從容諷議】應劭《漢官》曰﹕侍中﹐周官也﹐便繁左右﹐與帝升降﹐卒思近對﹐拾遺補缺﹐百寮之中﹐莫密於玆。張隱《文士傳》曰﹕張衡拜侍中﹐恆居帷幄﹐從容諷議﹐拾遺左右。詩

【西晉傅咸《贈何劭王濟詩並序》】朗陵公何敬祖﹐咸之從內兄﹔國子祭酒王武子﹐咸從姑之外孫也。並以明徳見重於世﹐咸親之重之﹐情猶同生﹔義則師友﹐何公旣登侍中。武子俄而亦作﹐二賢相得甚歡﹐咸亦慶之。然自恨暗劣﹐𨿽願其繾綣而從之末由﹔歷試無效﹐且有家艱。心存日替﹐賦詩申懷以貽之云爾。日月光太淸﹐列宿曜紫微﹔赫赫大晉朝﹐明明辟皇闈。吾兄旣鳳翔﹐王子亦龍飛﹔雙鸞遊蘭渚﹐二雞揚淸暉。攜手升玉階﹐並坐侍丹帷﹔金綴惠文﹐煌煌發令姿﹔斯榮世所欽﹐繾綣情所希。豈不企髙蹤﹐麟趾邈難追﹔臨川靡芳餌﹐何爲空守坻。枯槁待風飄﹐逝將與君違﹔違君能無戀﹐屍素當言歸。歸身蓬蓽廬﹐樂道以忘饑。進則無雲補﹐退則卹其私﹔但願隆弘美﹐王度日淸夷。箴

【後漢胡廣《侍中箴》】皇矣聖上﹐神居天處﹔勤求俊良﹐是弼是輔。匪懈於位﹐庶工以序。昔在周文﹐創徳西鄰﹔勗聞上帝﹐賴玆四臣。辛尹是訪﹐八虞是詢﹔濟濟多士﹐又用有勛。文公欽若﹐越興周道。亦惟先正﹐克愼左右﹔常伯常任﹐實爲政首。降及厲王﹐不祗不恪﹔匿彼宗夷﹐用肆其虐。惟敗天命﹐寇戎並作﹔圯墜宗緒﹐寢廟靡托。無曰我賢﹐不選至親﹔無曰我仁﹐妄用嬖人。籍閎飾顏﹐穢我神武﹔鄧通擅鑄﹐不終厥後。中書竊命﹐石弘作禍﹔髙安斷袂﹐哀用無主。侍中司中﹐敢告執矩。表

【梁王筠《爲從兄讓侍中表》】至如元勛舊儒之冑﹐積徳累仁之家﹔九代七葉之華﹐相韓事漢之貴。不然則子駿之學洞古今﹐平子之思侔造化﹐仲宣之辯識無滯﹐次仲之解經不窮﹐然後可以諭旨公卿﹐問對帷﹐陪六尺之輿﹐通四方之意。求之微臣﹐此途頓隔。

【任《爲王思遠讓侍中表》】行則六尺之內﹐陪接天光﹐上則服璽申命﹐誠信區寓﹐獻可替否﹖出納惟宜﹐敷奏於金華之上﹐進讓於玉堂之下﹐金遷七貴之茂。王粲三公之孫﹐𨿽復中蔚孤緒﹐元卿末裔﹐未有不階人譽﹐妄承曲私。○黃門侍郎第二敍事

按﹕黃門侍郎﹐秦官也﹐漢因之。無常員。董巴《漢書》曰﹕禁門曰黃闥﹐中人主之﹐故號黃門令矣。然則黃門郎給事於黃闥之內﹐入侍禁中﹐故號曰黃門侍郎。﹝劉向《戒子歆書》曰﹕令若年少得黃門侍郎﹐要處也。李尋﹑董賢﹐並爲黃門侍郎。成帝遣張禹歸第﹐於牀下拜禹小息﹐亦爲黃門侍郎。﹞應劭曰﹕黃門郎每日暮向靑瑣門拜﹐謂之夕郎。《齊職儀》曰﹕初秦又有給事黃門之職﹐漢因之。﹝《漢書》云﹕揚雄﹑劉向﹐並爲給事黃門。﹞至東漢初﹐並二官曰給事黃門侍郎﹐後又攺爲侍中侍郎﹐尋復舊。自魏及晉﹐置給事黃門侍郎四人﹐與侍中俱管門下眾事﹐與散騎常侍並淸華﹐代謂之黃散焉。宋齊置四人。﹝《齊職儀》云﹕齊代侍中呼爲門下﹐給事黃門侍郎呼爲小門下。﹞《五代史誌》云﹕梁陳置四人﹐至煬帝減二員﹐去給事之名﹐直曰黃門侍郎。﹝隋氏用人益重﹐裴矩裴蘊爲之﹐皆知政事。﹞唐朝因之。事對

【夕郎夜拜】夕郎見敍事。《東觀漢記》曰﹕馬防﹐字子鉅﹐爲常從小侯。六年正月齋中官﹐其一日甲子﹐上欲冠子鉅﹐夜拜爲黃門侍郎。

【儀表璋】《東觀漢記》曰﹕鄧閶﹐字季昭﹐遷黃門侍郎。於時﹐國家每有災異水旱﹐閶側身暴露﹐憂懼﹤焦頁﹥﹐形於顏色﹐公卿以下﹐咸髙尙焉。漢興以來﹐爲外戚儀表。王隱《晉書》曰﹕顧榮少有璋﹐符采朗澈﹐仕吳。弱冠舉賢良﹐爲黃門侍郎。當時後進﹐盡相推謝﹐稱榮有大才令望。

【侍講著詩】魚豢《魏略》曰﹕董遇﹐字季直﹐獻帝時爲黃門侍郎﹐朝夕侍講焉。天子甚愛信。魏髙貴《鄕公集》曰﹕幸華林﹐賜羣臣酒。酒酣﹐上援筆賦詩﹐羣臣以次作。二十四人不能著詩﹐授罰酒﹐黃門侍郎鐘會爲上。

【畫成圖書壞本】王隱《晉書》曰﹕張華爲黃門侍郎﹐博覽圖籍﹐千門萬戶﹐畫地成圖。《王嘏別傳》曰﹕嘏﹐字昭先﹐魏文以嘏爲黃門侍郎。每納忠言﹐輒書壞本﹐自在禁省歸書不封。帝嘉其淑愼如此。

【二子並拜三代不徙】《桓階別傳》曰﹕階爲尙書令﹐文帝幸見諸子。少子元禪上搏手曰「長者子元禪。」是日拜二子爲黃門侍郎。《漢書》曰﹕王音薦揚雄待詔﹐歲餘爲給事黃門﹐成哀平三代不徙。

【入拜靑瑣對揖丹墀】上見敍事。下具侍中事對丹地注。

【恂恂可觀軒軒得志】《漢書》曰﹕馮參﹐字叔平﹐以昭儀少弟。爲人矜嚴﹐好容儀﹐進止恂恂可觀也。《傅子》曰﹕王黎爲黃門郎﹐軒軒然得志﹐煦煦然自樂。詩

【魏知古《和鸞臺楊侍郎春夜寓直鳳閣懷羣公詩》】拜門傳漏晚﹐寓省索居時﹔昔重安仁賦﹐今稱伯玉詩。鴛池注不溢﹐雞樹久逾滋﹔夙夜懷山甫﹐淸風詠所思。制

【唐中宗孝和皇帝《授韋嗣立黃門侍郎制》】絳衣近侍﹐秩亞貂蟬﹐靑瑣崇班﹐職參鴛鷺﹐實神化之有寄﹐信賢才之攸重。通議大夫韋嗣立﹐中規奕葉﹐孝緒蟬聯﹐家匡玄燕之朝﹐人輔彤雲之代。芝蘭並秀﹐見謝砌之階庭﹔麒麟齊驅﹐有劉山之昆季。入光振鷺﹐譽滿三臺﹐出據憑熊﹐聲流十部。近者命玆鸞渚﹐已擢雁行﹐才出蕓扃﹐奄歸蒿裏。永言荊樹﹐坐折連枝﹐眷彼恆山﹐空餘一鳥。俾遷榮於皂蓋﹐宜襲寵於黃樞。○給事中第三敍事

《漢官》云﹕給事中﹐秦官也﹐漢因之。無常員﹐皆爲加官。﹝所加或大夫博士議郎兼加之﹐掌顧問應對﹐位次中常侍。﹞《漢儀注》﹕給事中曰上朝謁﹐平尙書奏事﹐以有事殿內﹐故曰給事中。《齊職儀》云﹕東漢省其官﹐魏晉宋齊並置﹐無常員﹐皆隸集書省。﹝《齊職儀》云﹕齊給事中皆隸集書省﹐與諸散騎同掌侍從左右獻給﹐省諸文奏。﹞北齊依後魏﹐置六十人﹐後周天官府置給事中士六十人﹐隋文帝門下省置給事二十人。﹝除中字﹐國諱﹐掌陪從朝直。﹞煬帝攺名給事郎。﹝減置四員﹐掌省讀案奏。﹞唐又曰給事中﹐龍朔二年攺爲東臺舍人﹐咸亨初復舊。事對

【顧問侍從】顧問見敍事注。胡伯始曰﹕給事掌侍從左右﹐無員﹐位次侍中中常侍。

【名儒茂親】胡伯始曰﹕給事常侍從左右﹐無員﹐位次侍中中常侍。或名儒﹐或國親。漢東方朔中郎爲給事中﹐劉向諫議大夫爲給事中。

【履素立徳】《晉起居注》曰﹕武帝太康七年詔曰「郎中張建忠篤履素﹐爲江表士大夫所稱﹐宜在中朝﹐其以建爲給事中。」王隱《晉書》曰﹕任熙﹐字伯遠。立徳邈然﹐徵拜給事中。

【潔行俊才】王隱《晉書》曰﹕陳劭﹐字節良。太始六年詔曰﹕燕王師劭﹐淸貞潔靜﹐行著邦旅。荀綽《兗州記》曰﹕袁準﹐字孝居﹐有俊才﹐太始中拜爲給事中。

【明經效車】範曄《後漢書》曰﹕鄭眾﹐字仲師﹐以明經拜給事中。《傅玄子》曰﹕馬鈞﹐字徳衡﹐爲給事中。與髙堂升平秦郎爭論與朝﹐言及指南車。二子云「無此﹐記虛耳。」鈞曰「虛爭空言﹐不如試之效矣。」詩

【唐沈期《自考工員外拜給事中詩》】南省推丹地﹐東曹拜瑣闈﹐惠移雙管筆﹐恩降五時衣。出入宜眞選﹐遭逢每溢飛﹔器慚公理拙﹐才謝子云微。案牘遺常禮﹐朋儕隔等威﹔上臺行揖讓﹐中禁動光暉。旭日千門起﹐初春八捨歸﹐贈蘭聞宿昔﹐談樹隱芳菲。省躬知任重﹐寧止冒榮非。

【又《訁州楊給事廉見贈省中詩》】子云推辧博﹐公理擅詞雄﹔始自尙書省﹐旋聞給事中。言從溫室祕﹐籍向瑣闈通﹔顧我叨郎署﹐慚無章奏工。分曹八捨斷﹐解袂五時空﹔宿昔叨餘論﹐平生賴擊蒙。神仙應東掖﹐雲霧限南宮﹔忽枉瓊田贈﹐長歌蘭渚宮。○散騎常侍第四敍事

按﹕散騎常侍本二官﹐皆秦置也。《漢官》云﹕秦置散騎﹐又置中常侍。﹝散騎騎從﹐傍乘輿車後。獻可替否﹐中常侍得出入禁中﹐常侍左右。﹞漢因之﹐兼用士人。無常員﹐多以爲加官。﹝所加或列侯將軍卿大夫兼加之。原其所置二職﹐皆舊儒骨鯁﹐以備顧問。與侍中同。元帝時﹐劉向累遷散騎常侍﹐與蕭固大儒同侍左右是也。後雜伍貴遊子弟班伯﹐成帝時爲中常侍﹐與王許子弟爲羣﹐在綺襦紈之中。﹞皆銀﹐附蟬爲文﹐貂筆爲飾﹐謂之貂。﹝常侍服之則左貂﹐中侍服之則右貂。﹞東漢省散騎之職﹐而中侍攺用宦者﹐無常員。殤帝攺施金。《齊職儀》云﹕魏文帝復置散騎之職﹐以中常侍合爲一官﹐除中字﹐直曰散騎常侍。置四人﹐典章表詔命手筆之事。晉置四人﹐隸門下。﹝又領員外散騎常侍﹐無員。魏末年又有通直散騎常侍四人。晉武太始十年﹐使二人與散騎常侍四人同置。自魏至晉﹐散騎常侍﹑散騎侍郎與侍中黃門侍郎共平章尙書奏事﹐江左乃罷之。又有員外散騎侍郎﹐無員﹐晉武所置。又有通直散騎侍郎四人。晉元太興初﹐使二人與散騎侍郎通員﹐直謂之通直散騎侍郎﹐凡六散騎焉。﹞晉初﹐此官選望甚重﹐與侍中不異。自宋以來﹐其任閒散﹐用人益輕﹐﹝宋孝武大明年舉選此侍中﹐而人情久習﹐終不見重﹐情復舊也。﹞別置集書省領之﹐齊氏因之。﹝言掌圖書文翰之事﹐故曰集書省。其領諸散騎同晉氏。﹞《五代史百官志》云﹕梁陳集書省置散騎常侍四人。﹝後魏北齊集書省置六人﹐其領諸散騎﹐並同晉氏。﹞隋文廢集書省﹐徙諸散騎入門下省。唐初並廢六散騎﹐以爲散官。貞觀初﹐惟置散騎常侍二人﹐隸門下。顯慶初﹐又置二人﹐隸中書﹐並金蟬左右珥貂。﹝侍中與左散騎則左貂﹐中書令與右散騎則右貂﹐世謂之八貂焉。﹞龍朔二年﹐攺爲左右侍極﹐﹝在中書曰右侍極﹐在門下曰左侍極。﹞咸亨初復舊。事對

【參乘挾帝】王隱《晉書》曰﹕鄭默﹐字思元﹐爲散騎常侍。武帝出南郊﹐侍中以陪乘。詔曰「使鄭常侍參乘。」《齊職儀》云﹕魏氏侍中掌擯贊。大駕出﹐則次直侍中護駕﹐正直侍中負璽﹐陪乘。不帶劍﹐皆騎從。帝登殿﹐與散騎常侍對挾帝﹐侍中居左﹐常侍居右。

【插貂賜牀帳】《魏略》曰﹕散騎常侍比於侍中﹐貂插右﹐黃初中始置四人﹐出入侍從﹐與上談議﹐不典事。《晉起居注》曰﹕太康七年詔曰「尙書馮翊忠亮在公﹐歷職內外﹐勤恪匪懈而疾未差﹐屢求放退。其以卿爲散騎常侍﹐賜錢二十萬﹐牀帳一具。」

【掌規諫贊詔命】《魏志》曰﹕文帝延康元年﹐置散騎常侍爲一官﹐省中字﹐置四人﹐與侍中同掌規諫。華嶠集詔曰「散騎以從容侍從﹐承答顧問﹐有職文掌贊詔命﹐平處分。籍言此官﹐特宜選賢。」

【居獻替答顧問】《晉起居注》曰﹕升平五年詔曰「前西中郎謝方﹐才義簡亮﹐宜居獻替﹐其以爲散騎常侍。答顧問見贊詔命注中。」

【夾乘輿侍廊廡】應劭《漢官》曰﹕秦及漢置散騎中常侍各一人﹐官並無員。散騎馬夾乘輿車﹐獻可替否。《環濟要略》曰﹕散騎常侍﹐入侍左右﹐出則侍事於廊廡之下。

【入侍左右與上談議】入侍左右見侍廊廡注。《魏略》曰﹕散騎常侍比侍中﹐貂插右。黃初中如置四人﹐出入侍從﹐與上談議﹐不典事。後遂以爲加官。表

【梁任《爲範云讓散騎常侍吏部尙書表》】夫銓衡之重﹐關諸崇替﹐遠惟則哲﹐而在昔帝猶難。漢魏以降﹐達識繼軌﹐雅頌所歸﹐惟稱許郭。齊季陵遲﹐官方馳亂﹐革創惟始﹐義存攺作。恭己南面﹐責成斯在﹐豈宜妄加寵私﹐以隳王事。附蟬之飾﹐空成寵章﹐求之公私﹐授受交失。近代者功緒參差﹐或足食關中﹐或成軍河內﹐或盛徳如卓茂﹐或師道如桓榮。四姓侍祀﹐已無足紀﹐五侯外戚﹐且非舊章。而臣之所附﹐惟在恩澤。臣去歲冬初﹐國學之老博士耳。今玆首夏﹐將亞臺司﹐𨿽千秋之一日九遷﹐荀爽之十旬遠至﹐方之微臣﹐未爲速遠。臣𨿽無識﹐惟利所視。至於虧名損實﹐爲國爲身﹐知其不可﹐不敢妄爲。陛下不棄菅蒯﹐愛同絲麻﹐儻平生之言﹐猶在聽覽﹐宿心素志﹐無復二辭。矜臣所乞﹐特回寵命﹐則彜章載穆﹐微臣知免。○諫議大夫第五敍事

按﹕諫議大夫﹐秦官也。《齊職儀》云﹕初秦置諫議大夫﹐屬郎中令﹐無常員﹐多至數十人﹐掌論議。﹝漢武攺郎中令爲光祿勛。﹞漢初不置。至武帝始﹐因秦置之。無常員﹐皆名儒宿徳爲之﹐隸光祿勛。光武增議字﹐爲諫議大夫﹐置三十人﹐屬光祿勛。依漢氏﹐而晉宋齊並不置。《五代史百官志》云﹕梁陳亦置。北齊依後魏﹐集書省置諫議大夫七人。隋門下省置七人。唐因之﹐減置四人。龍朔二年攺爲正諫議大夫﹐神龍初復舊。事對

【淸愼諒直】司馬彪《續漢書》曰﹕周舉﹐字宜光﹐梁商表爲從事中郎。商疾甚﹐帝問遺言。對曰「臣從事中郎周舉﹐淸愼髙亮﹐可任諫議大夫。」謝承《後漢書》曰﹕傅翻﹐字君成﹐轉諫議大夫。天性諒直﹐數陳讜言﹐武帝嘉之。

【方正忠謇】《漢書》曰﹕孔光﹐字子夏﹐經學尢明。匡衡舉孔光方正﹐爲諫議大夫。謝承《後漢書》曰﹕虞承﹐字叔明﹐拜諫議大夫。雅性忠謇﹐在朝堂犯顏諫爭﹐終不曲撓。散祿賑給諸生﹐言徳無比。

【論得失陳讜言】《漢書》﹕丙吉﹐字子陽﹐爲諫議大夫。是時宮室車服甚盛﹐外戚貴寵。吉上疏論得失﹐上以其遷闊﹐不甚寵異。謝承《後漢書》曰﹕傅翻﹐字君成﹐轉諫議大夫。天性諒直﹐數陳讜言﹐武帝嘉之。

【乘髙車止靈臺】《東觀漢記》曰﹕郭丹﹐字少卿。從師長安﹐買符入函谷關﹐乃慨然而嘆曰「丹不乘使者車﹐不出此關。」旣至京師﹐嘗爲都講。更始二年爲諫議大夫﹐持節歸南陽。自去家十三年﹐果乘髙車出關。《三輔決錄》曰﹕第五﹐頡﹐字子陵﹐爲諫議大夫。洛陽無主人﹐鄕裏無田宅﹐寄止靈臺中﹐或十日不炊。

【天子納善好事從遊】《漢書》曰﹕貢禹﹐字少翁。元帝徵禹爲諫議大夫﹐數虛己問以政事。是時年谷不登﹐禹奏言﹐宮室制度從儉省。天子納其善言。又曰﹕揚雄﹐字子云﹐以耆老久次﹐轉爲諫議大夫。以疾免﹐復召爲諫議大夫。家室貧﹐嗜酒﹐人稀至其門。時有好事者﹐載肴酒以從遊學。

【持節南陽作賦東觀】持節南陽見乘髙車注。常璩《華陽國誌》曰﹕李尢﹐字伯仁。賈逵薦尢有揚雄之才﹐明帝召入。作《東觀》《辟雍》《徳陽諸觀賦銘》﹐遂拜諫議大夫。

【召入作賦從幸爲歌】召入作賦見東觀注中。《漢書》曰﹕王褒﹐字子淵﹐爲諫議大夫。褒從獵﹐所幸之宮觀爲歌頌。諫者以爲淫靡不急。箴

【後漢崔《諫議大夫箴》】於昭上帝﹐迪玆旣哲。匪於水鑑﹐惟人是察﹔處有誦訓﹐出有旅賁。木鐸之求﹐爰納遒人﹔各有攸記﹐政以不分。昔在大禹﹐拜承昌言﹔癸辛暴戾﹐虐及於天。逮於周厲﹐慢徳不蠲﹔煦煦胥讒﹐人謗乃作。不顧厥愆﹐是討是格﹔庶類不堪﹐流之彘宅。防人之口﹐譬諸防川﹔豈不速止﹐潰乃潺。潺尙塞﹐言擁爲賤﹔默默之患﹐用顚厥國。諫臣司議﹐敢告有翼。○禦史大夫第六敍事

按﹕禦史大夫﹐秦官也。﹝《應劭》曰﹕侍禦之率﹐故曰大夫。周官宗伯之屬有禦史﹐掌贊書。注曰﹕禦﹐侍也﹐進也。戰國以爲糾察之官﹐兼典史官。秦趙會澠池﹐各領禦史﹑監察禦史﹐置大夫以領之。﹞漢因之﹐掌副丞相﹐九卿髙第者拜之。其任職者轉爲丞相。至成帝攺曰大司空﹐﹝《漢書》曰﹕何武建言﹐依古置三公官﹐攺禦史大夫爲大司空﹐攺丞相爲大司徒﹐與大司馬爲三公也。﹞哀帝復爲禦史大夫﹔尋復攺曰大司空。歷後漢因之。至獻帝時﹐魏武爲魏王﹐復置大夫﹐魏文黃初﹐初復省置之。歷晉宋之後﹐咸因之﹐並以中丞爲臺主。﹝已上並見《漢官》及《齊職儀》。﹞至隋氏復置大夫。﹝《五代史百官志》云﹕隋室諱中﹐置大夫﹐省中丞。﹞唐朝因之﹐龍朔二年攺大夫爲大司憲﹐咸亨初復舊。事對

【署梓列柏】衛宏《漢舊儀》曰﹕禦史大夫寺在司馬門內﹐門無扁題。署用梓板﹐不起郭邑﹐題曰「禦史大夫寺」。《漢書》曰﹕朱博爲禦史大夫﹐其府列柏樹。常有野烏數千棲宿其上﹐晨去暮來﹐號曰朝夕烏。

【憲臺法冠】謝靈運《晉書》曰﹕漢官尙書爲中臺﹐禦史爲憲臺﹐謁者爲外臺﹐是爲三臺。自漢罷禦史大夫﹐而憲臺猶置﹐以丞爲臺主﹐中丞是也。《漢官儀》曰﹕侍禦史﹐周官也﹐爲柱下史﹐冠法冠。一名柱後﹐以鐵爲柱﹐言其審固不撓﹐常淸峻也。

【絳騶白簡】沈約《宋書》曰﹕顏延之言其爲禦史中丞。何尙之與延之書曰「絳騶淸路﹐白簡深劾﹐取之仲容﹐或有虧耶。」

【火精霜簡】《黃石公陰謀祕法》曰﹕熒惑火之精﹐禦史之象。主禁令刑罰﹐收捕糾正。崔篆《禦史箴》曰﹕簡上霜凝﹐筆端風起。《漢書》﹕孫寶謂侯文曰「今鷹隼始擊﹐以成嚴霜之威。」

【副相次卿】《漢書》曰﹕禦史大夫﹐秦官﹐掌副貳丞相。應劭《漢官》曰﹕禦史大夫本秦官也﹐位次上卿。

【靑綬蒼佩】《漢書》曰﹕禦史大夫﹐秦官也﹐位次上卿。銀印靑綬﹐佩水蒼玉。

【侍禦之率刀筆之吏】《漢書公卿表》曰﹕禦史大夫﹐秦官也。應劭曰﹕侍禦之率﹐故稱大夫。《漢帝集》曰﹕武帝作柏梁臺﹐詔羣臣﹐二千石有能爲七言者乃得上坐。禦史大夫曰「刀筆之吏﹐臣執之。」

【無以易堯莫敢難錯】《史記》曰﹕齊人方與公謂禦史大夫周昌曰「君之吏趙堯﹐年𨿽少﹐奇士也。君其必異之﹐是代君位。」昌笑曰「刀筆之吏﹐安能至是。」及昌相趙﹐髙祖以禦史大夫印弄之﹐誰可以爲者﹖視趙堯曰﹐無以易堯。遂拜之。又曰﹕晁錯遷爲禦史大夫﹐請諸侯之罪過則削其地﹐收其版郡﹐奏上﹐上令公卿列侯宗室集議﹐莫敢難錯﹐獨竇嬰爭之。由此與嬰有隙。

【奏去副封涕對具獄】《漢雜記事》曰﹕故事﹐上書爲二封。其一曰副﹐領尙書者先發一副封﹐有不善屏去不奏。魏相爲禦史大夫﹐奏去副封﹐以防擁蔽。《漢書》曰﹕張敞爲禦史大夫﹐上具獄事可者卻之﹐不可者不得已而爲之。涕泣而對之﹕「其愛人若此﹐年老請免。」天子亦寵以上大夫祿﹐歸老於家。

【請造白金願罷滄海】《漢書》﹕張湯爲禦史大夫丞﹐上請造白金與五銖錢﹐籠天下鹽鐵﹐排富商大賈。又曰﹕公孫弘爲禦史大夫時﹐又東置滄海﹐北置朔方之郡。弘諫以爲罷獘中國以奉無用之地﹐願罷滄海﹐專奉朔方。上許之。

【飾詐釣名舞文輔法】《漢書》曰﹕汲黯謂上曰「公孫弘位在三公﹐俸祿甚多﹐然爲布被﹐此詐也。」上問弘﹐弘謝曰「有之。夫三公爲布被﹐誠飾詐以釣名。今臣弘位爲禦史大夫﹐九卿以下無差﹐誠如黯言。」又曰﹕張湯爲禦史大夫﹐舞文巧詆以輔法。制

【唐中宗《授楊再思檢校左臺大夫制》】避車要秩﹐非徳靡升﹐專席雄班﹐惟賢是屬。侍中楊再思﹐衣冠舊齒﹐廊廟宏材﹐寒暑不易其心﹐始終弗虧其度。在明時而有立﹐居暗室以無欺。投水陳謨﹐邁漢朝之三傑﹐沾砂作相﹐掩虞日之五臣。森乎抱松柏之心﹐凜乎實冰霜之气。佇因獻替﹐兼肅權豪﹐宜分務於鸞扃﹐俾效能於烏署。

【又《授蘇ぁ右臺大夫制》】烏臺峻秩﹐望總鐵冠﹐蒼崇班﹐威髙石室。誠副相之榮級﹐實次卿之通任。前岐州蘇ぁ﹐詞吞楚澤﹐量湛黃陂﹐旣光大廈之材﹐堪入巨川之用。西京展驥﹐道掩題輿﹐石輔憑熊﹐風超露冕﹐朱帷霧撤。初停州﹐縣之勞﹐白簡霜凝﹐宜屏權豪之气。○禦史中丞第七敍事

按﹕禦史中丞﹐秦官也﹐掌貳大夫。漢因之。禦史大夫本有兩丞﹐其一曰禦史丞﹐一曰禦史中丞﹐謂之中者﹐以其別在殿中﹐掌蘭臺祕書。外督部刺史﹐內領侍禦史﹐受公卿章奏﹐糾察百僚﹐休有光烈。至成哀間﹐攺大夫爲大司空﹐而中丞更名禦史長史﹐出外爲臺主。光武復曰中丞﹐與尙書令﹑司隸校尉專席而坐﹐京師號曰三獨坐。獻帝權置大夫﹐而中丞不省。魏初罷大夫﹐攺中丞名官正﹐復爲臺主﹐尋又攺曰中丞。晉宋之後並因之。﹝已上並見《漢官》及《齊職儀》。﹞後《魏書官氏志》云﹕後魏攺中丞爲中尉。《五代史百官志》云﹕北齊又攺爲中丞。隋室諱中﹐省中丞﹐增持書禦史之品以代之。﹝按﹕持書侍禦史者﹐本漢宣帝時路溫舒上書﹐宜尙徳緩刑﹐帝深采覽焉。季秋後請讞時﹐帝幸宣室齋居而決事﹐令侍禦史二人持書﹐故曰持書侍禦史。後因別置﹐冠法冠﹐與符璽郎共平理廷尉奏事。其後歷代並置之。至隋增品﹐代禦史中丞之職。唐朝初因之﹐貞觀末省之。﹞唐初因之﹔貞觀末省持書侍禦史﹐又置中丞﹔龍朔二年攺爲司憲大夫﹐咸亨初復舊。事對

【專席分路】《續漢書》云﹕傅巨公拜禦史中丞﹐與司隸校尉﹑尙書會同﹐並專席而坐﹐故京師號曰三獨坐。《魏氏春秋》曰﹕故事﹐禦史中丞與洛陽令相遇﹐則分路而行﹐以丞主多逐捕﹐不欲稽畱。

【石室蘭臺】《環濟要略》曰﹕禦史中丞有石室﹐以藏祕書圖讖之屬。《漢官儀》曰﹕禦史中丞二人﹐本禦史大夫之丞。其一別在殿中﹐兼典蘭臺祕書﹐外督部刺史﹐內領侍禦史﹐受公卿章奏﹐糾察百僚﹐休有烈光。

【舉劾案章休有烈光】《漢書》曰﹕禦史中丞二人﹐本禦史大夫之丞。其一別在殿中﹐舉劾案章﹐故曰中丞﹐休有烈光。見蘭臺注中。

【肅內外分黑白】《傅宣別傳》曰﹕宣爲禦史中丞﹐明法直繩﹐內外震肅﹐甚有威風。《漢書》曰﹕鮑宣﹐字貢君。宣爲中丞﹐執法殿中﹐外總部刺史郡國二千石﹐所貶退稱進﹐白黑分明﹐由是知名。

【無回避不吐茹】《續漢書》曰﹕馬嚴﹐字威卿。拜禦史中丞﹐賜冠幘衣服車馬。嚴舉劾案章﹐申明舊典﹐奉法察舉﹐無所回避﹐百寮憚之。王隱《晉書》曰﹕熊遠﹐字孝文。遷禦史中丞﹐中宗每嘆其公忠﹐謂遠曰「卿在朝正色﹐不茹柔吐剛﹐忠亮至勁﹐可謂王臣。」

【奏彈夜警法鞭儲傅】《晉中興書》曰﹕王恬﹐字元愉﹐爲禦史中丞。值海西公廢﹐太宗卽位。未解嚴﹐大司馬桓溫屯中堂﹐夜吹警角。恬奏劾大不敬﹐請治罪。明日溫見奏事﹐嘆曰「此兒乃敢彈我﹐眞可畏也﹗」梅陶《自序》曰﹕余居中丞﹐曾以法鞭皇太子傅﹐親友莫不致諫。余笑而應之﹕「堂髙由陛﹐皇太子所以崇於上﹐由吾奉王者法。吾其枉道曲媚。」後皇太子將見延請﹐賜以淸燕﹐於是太子禮敬之如師。

【周處正繩陳謙奉法】王隱《晉書》曰﹕周處﹐字子隱。爲禦史中丞﹔奏徵虜將軍石崇﹑大將軍梁王彤等﹐正繩直筆﹐權豪震肅。《續漢書》曰﹕陳謙﹐字伯讓﹐拜禦史中丞。執憲奉法﹐多所糾正﹐爲百寮所敬也。詩

【隋江總《贈孔中丞奐詩》】我行五嶺表﹐辭卿二十年﹐聞鶯欲動詠﹐披霧卽依然。疇昔同寮き﹐今隨年代攺﹔借問藏書處﹐惟君故人在。故人名官髙﹐淸簡肅權豪﹔誰知懷九嘆﹐徒然泣二毛。箴

【晉傅咸《禦史中丞箴》】百官之箴﹐以箴王闕。余承先君之蹤﹐竊位憲臺﹐懼有忝累垂翼之責﹐且造斯箴。以自勗勵﹐不云自箴﹐而云禦史中丞箴者﹐凡爲禦史中丞﹐欲通以箴之也。煌煌天文﹐眾星是環﹔爰立執法﹐其暉有渙。執憲之綱﹐秉國之憲﹔鷹揚虎視﹐肅淸違慢。謇謇匪躬﹐是曰王臣﹔旣直其道﹐爰顧其身。身之不顧﹐孰有弗震﹔邦國若否﹐惟仲山甫﹐山甫是明﹐焉用彼相﹔莫扶其傾﹐淮南構逆。實憚汲生﹐赫赫有國﹐可無忠貞。憂責有在﹐繩亦必直﹔良農耘穢﹐勿使能植。無禮是逐﹐安惜翅翼﹔嗟爾庶寮﹐各敬乃職﹐無爲罰先﹐無怙厥力。怨及朋友﹐無慚於色﹔得罪天子﹐內省有恧。是用作箴﹐惟以自敕。○侍禦史第八﹝殿中監察禦史附﹞敍事

侍禦史﹐秦官也。﹝《漢官》云﹕老子爲周柱下史。張蒼秦時爲禦史﹐主柱下方書﹐侍禦史之任也。﹞漢因之﹐署十五人。魏八人﹐晉九人﹐宋﹑齊十人﹐梁﹑陳九人﹐後魏﹑北齊﹑隋八人。﹝出《漢官》及《五代史百官志》。﹞殿中侍禦史﹐魏置也。初魏﹐蘭臺遣二禦史居殿中﹐伺察非法﹐故曰殿中侍禦史。晉﹑宋﹑齊置二人﹐梁﹑陳置四人﹐後魏置十四人﹐北齊置十二人。隋初攺曰殿中侍禦史。煬帝省之。﹝出《齊職儀》及《五代史百官志》。﹞監察侍禦史﹐隋置也。晉置檢校禦史﹐知行馬外事。宋﹑齊﹑梁﹑陳並省之。後魏﹑北齊復置十二人。隋攺檢校禦史爲監察禦史﹐蓋亦取秦監察禦史之義以名之。﹝出《五代史百官志》。﹞事對

【豸冠鐵柱】胡廣《漢官儀》曰﹕禦史四人﹐持書﹐皆法冠。一名柱後﹐一名獬豸﹑獬豸孺﹐名﹐知人曲直﹐觸邪佞。《漢官》曰﹕侍禦史周官﹐爲柱下史﹐冠法冠。一名柱後﹐以鐵爲柱﹐言其審固不撓。

【繡衣白筆】《漢書》曰﹕王禁﹐字翁。獸武帝時﹐爲繡衣禦史﹐逐捕羣盜。《魏略》曰﹕帝嘗大會﹐殿中禦史簪白筆﹐側階而坐。上問左右﹕「此爲何官何主﹖」左右不對。辛毗曰「此謂禦史。舊時簪筆﹐以奏不法﹔今者直備官﹐但筆耳。」

【避馬埋輪】《續漢書》曰﹕桓典﹐字公雅﹐爲侍禦史。是時宦官亂政﹐典執政心﹐無所回避﹔常乘驄馬。京都畏之﹐爲語曰「行行且止﹐避驄馬禦史。」又曰﹕張綱﹐字文紀﹐遷侍禦史。漢初﹐選八使巡行風俗﹐八使同日拜﹐謂之八彥。皆宿儒要位﹐惟綱年少官微受命各之部。而綱獨埋車輪於洛陽都亭﹐曰「豺狼當路﹐安問狐貍﹗」遂奏大將軍梁冀兄弟罪惡。京師震竦。

【橫劍持戟】《續漢書》曰﹕仲﹐字景伯。順帝時爲侍禦史﹐監護太子承光宮。中常侍髙梵受敕迎太子﹐不賫詔書﹐以衣車載太子欲出。太子太傅髙襄不知所以﹐力不能止。開門臨去﹐至﹐橫劍當車曰「禦史受詔監護太子。太子國之儲副﹐天命所系。常侍來﹐無一尺詔書﹐安知非挾姦耶﹖今日之事﹐有死而已﹗」梵不敢爭。陳壽《耆舊傳》曰﹕楊仁﹐字文義。明帝引見﹐問當代政治之事﹐仁對﹐上大奇之﹐拜仁侍禦史。明帝崩﹐是時諸馬貴盛﹐各爭入宮。仁披甲持戟﹐遮敕宮門﹐不得令入。章帝旣立﹐諸馬更譖仁刻峻﹐於是上善之。

【劾霍光收梁冀】《漢書》曰﹕嚴延年遷侍禦史﹐劾霍光專廢立。《續漢書》曰﹕陳翔﹐字子麟﹐遷侍禦史。元日朝賀﹐梁冀威儀不整﹐請收理罪﹐時人奇之。

【左雍以能擢孫習事補】《曹氏傳》曰﹕左雍起於辟吏﹐武帝以爲能﹐擢爲殿中侍禦史。山公啟事曰「中書屬通事令史孫﹐限滿久習內事﹐才宜殿中侍禦史。須空補之﹐不審可否。詔曰可。詩

【蘇味道《贈封禦史入臺詩》】故事推三獨﹐玆晨對兩闈﹔夕林共鳴舞﹐屈艸接芳菲。盛府題靑橐﹐殊章動繡衣﹔風連臺閣起﹐霜就簡書飛。凜凜當朝色﹐行行滿路威﹔惟當擊隼去﹐復睹落雕歸。

【又《始背洛城秋郊矚目奉懷臺中諸侍禦詩》】薄遊忝霜署﹐直指戒冰心﹔荔浦方南紀﹐蘅臯暫北臨。山晴關塞斷﹐川暮廣成陰﹔場圓通圭甸﹐溝塍礙石林。野童來捃拾﹐田叟去謳吟﹔蟋蟀秋風起﹐蒹葭晚露深。帝城猶鬱鬱﹐徵傳幾﹔回憶披書地﹐勞歌謝所欽。

【元希聲《贈皇甫侍禦赴都詩》】東南之美﹐生於會稽﹔牛斗之气﹐蓄於昆溪。有瑤者玉﹐連城是齊﹔有威者鳳﹐非梧不棲。其一。猗嗟眾珍﹐以況君子﹔公侯之冑﹐心腹其始。利器長材﹐溫儀峻峙。其二。道心惟微﹐厥用允塞﹔徳暉不泯﹐而映邦國。靜以有神﹐動而作則﹔九臯千里﹐其志不忒。其三。粵在古昔﹐分官厥初﹔刺邪矯枉﹐非賢忽居。稜稜直指﹐烈烈方書﹔蒼玉鳴佩﹐繡衣登車。其四。綽綽夫君﹐是膺柱下﹔準繩有望﹐名器無假。寵蓋伯山﹐气雄公雅﹔立朝正色﹐俟我能者。其五。載懷朋情﹐嘗摟閒宴﹔好洽昆弟﹐官聯州縣。如彼松竹﹐春榮冬茜﹔柯葉藹然﹐不渝霜霰。其六。會合非我﹐關山坐違﹔離鴻曉引﹐別葉秋飛。驂徐動﹐樽餞相依﹔遠情超忽﹐岐路光輝。其七。金石其心﹐芝蘭臺祕其室﹔言語方間﹐音徽自溢。肅子風威﹐嚴子霜質﹔﹐贈言歲暮﹐以保貞吉。其八。○祕書監第九敍事

按﹕祕書監﹐後漢桓帝置也﹐掌圖書祕記﹐故曰祕書﹐後省之。至獻帝建安中﹐魏武爲魏王﹐置祕書令﹐典尙書奏事﹐卽中書之任也﹐亦兼掌圖書祕記之事。魏文黃初初﹐分祕書立中書。中書自置令﹐典尙書奏事﹔而祕書攺令爲監﹐別掌文籍焉。﹝按﹕《漢官》及《齊職儀》﹕秦漢置尙書﹐通掌圖書﹑祕記﹑章奏之事。漢武罷尙書官﹐置中書﹐掌其事。漢武罷中書官﹐又置尙書。漢獻帝置祕書令﹐典尙書奏事﹐當中書之任。則知中書本尙書之任﹐祕書本中書之任。﹞初﹐漢置尙書﹑中書﹐屬少府。﹝按﹕《漢官》﹕初秦代少府﹐遣吏四人於殿中﹐主發書﹐故號尙書。尙猶主也。中書本尙書之官﹐故總隸屬少府。﹞而祕書本中書之官﹐故魏初猶隸少府。及王肅爲監﹐以爲魏之祕書卽漢之東觀之職﹐安可復屬少府﹐自此不復焉。﹝《後漢書》云﹕時學者以東觀爲老氏藏室﹑道家蓬萊山。﹞至晉武﹐又以祕書並入中書省﹐省其監。晉惠復別置祕書監一人﹐後世因之。﹝其少監﹐隋煬帝置也。以上並出《漢官》及《齊職儀》。﹞唐因之﹐龍朔二年攺祕書省曰蘭臺﹐其監攺名太史。咸亨元年復爲祕書監。天授初﹐攺祕書省曰麟臺﹐其監不攺﹐神龍初復舊。﹝初﹐漢禦史中丞在殿中﹐掌蘭臺祕書圖籍。唐以祕書省爲蘭臺﹐卽因斯義也。漢西京未央宮中有麟閣﹐亦藏祕書﹐卽揚雄校書之處也。攺祕書爲麟臺﹐亦因其義也。春秋韓宣子聘魯﹐觀書於太史氏。古者﹐太史掌書﹐攺監爲太史﹐亦因其義。﹞事對

【祕署仙室】魚豢《魏略》曰﹕蘭臺﹐臺也﹐而祕書署耳。華嶠《後漢書》曰﹕學者稱東觀爲老氏藏室﹑道家蓬萊山。王融《曲水詩序》曰﹕紀言事於仙室﹐謂葳室也。

【蕓臺蓬觀】魚豢《典略》曰﹕蕓臺香辟紙魚蠹﹐故藏書臺稱蕓臺。蓬觀見仙室注中。

【延閣祕府】劉歆《七略》曰﹕武帝廣獻書之路﹐百年之間﹐書積如丘山﹐故外有太常史博士之藏﹐內則延閣廣內祕室之府。《漢書》曰﹕天下文籍﹐悉在廣內祕府之室﹐謂之祕書。

【東壁東觀蘭臺】麟臺《石氏星經》曰﹕東壁之星主文籍。東觀事見仙室注中。《漢書》云﹕禦史中丞掌蘭臺祕書圖籍。又魚豢《魏略》曰﹕薛夏爲祕書丞﹐時祕書掌公事移蘭臺。蘭臺自以臺也﹐祕書丞時爲署耳﹐謂夏不得移﹐當有坐者。夏報曰「蘭臺爲外臺﹐祕書爲內閣。臺也﹐閣也﹐何不相移之有。蘭臺無以折之。」《三輔黃圖》曰﹕未央宮東有麒麟殿﹐藏祕書﹐卽揚雄校書之處也。以上載《祕書》。

【典圖書掌祕奧】《東觀漢記》曰﹕桓帝延熹二年﹐初置祕書監﹐掌典圖書﹑古今文字﹐考合異同。溫嶠舉荀崧爲祕書監﹐曰「夫國史之典﹐將以明失得之迹﹐謂之實錄﹐使一代之典﹐煥然可觀。散騎常侍崧﹐文質彬彬﹐思義通博﹐歷位先朝﹐蒞事以穆﹐宜掌祕奧﹐宣明史籍。」

【考同異校古今】考同異事見典圖書注。王隱《晉書》曰﹕惠帝永平元年詔云「祕書監綜理經籍﹐考校古今﹐課試署吏﹐領有四百人﹐宜專其事。」

【典文章綜經籍】《華嶠集》曰﹕詔尙書曰「亭侯嶠﹐體素弘簡﹐文學該通﹐經覽古今﹐博聞多識﹐著書實錄﹐有良史之志﹐故轉爲祕書監。其加散騎常侍。班同中書寺爲內臺﹐使中書散騎及著作﹑理禮﹑音律﹑天文﹑數術﹐南省文章。」門下撰集﹐皆典領之。綜經籍見校古今注中。

【撰皇覽次竹書】《魏志》曰﹕王象﹐字羲伯。散騎常侍領祕書監﹐撰《皇覽傅暢晉諸公贊》曰「荀勗領祕書監。太康二年﹐汲郡冢中得竹書。勗躬自撰次注寫﹐以爲中經﹐列於祕書。經傳缺文﹐多於證明。」

【著陽秋典文字】何法盛《晉中興書》曰﹕孫盛自安國爲祕書監﹐加給事中。篤尙好學﹐自少及長﹐常手不釋卷。旣居史官﹐乃著三國陽秋。典文字見典圖書注。

【幽贊符命宣明史籍】傅暢《晉諸公贊》曰﹕庾峻自司空長史遷祕書監﹐幽贊符命﹐天文地理﹐因有述焉。宣明史籍事見掌祕奧注。詩

【宋顏延年《和謝監靈運詩》】弱植慕端操﹐窘步懼先迷﹔寡立非擇方﹐刻意藉窮棲。伊昔適多幸﹐秉筆侍兩闈﹔難慚丹ぬ施﹐未謂玄素暌。徒遭良時諷﹐王道奄昏霾﹔人神幽明絕﹐朋好�雨乖。弔屈汀洲浦﹐謁帝蒼山蹊﹔倚巖聽緒風﹐攀林結畱荑。予間衡嶠﹐曷月瞻秦稽﹐皇聖昭天徳﹐丰澤振沈泥。惜無雀雉化﹐何用充海淮﹔去國還故里﹐幽門樹蓬藜。采茨葺昔宇﹐剪棘開舊畦﹔物謝時旣晏﹐年往志不偕。親仁敷情暱﹐興玩究辭淒﹔芬馥歇蘭若﹐淸越奪琳。盡言非報章﹐聊用布所懷。

【梁沈約《奉和竟陵王抄書詩》】教微因弛轡﹐推峻屬貞期﹔義乖良未遠﹐斯文煥在玆。超河綜絕禮﹐冠楚綴淪詩﹔披辧蠹冊﹐酌醴訪深疑。沈流黜往性﹐泛略引前滋﹔漢壁含遺篆﹐名山多逸詞。綠編方委闔﹐素簡日盈輜﹔空幸參鴛鷺﹐比秀恧瓊芝。挹流旣知廣﹐復道還自嗤。

【梁庾肩吾《和劉明府觀湘東王書詩》】陳王擅書府﹐河間富典墳﹔五車方累篋﹐七閣自連云。松槧芳帙气﹐柏燻起廚文﹔羽陵靑簡出﹐嬀泉綠字分。方因接遊聖﹐暫得奉朝聞﹔峯樓霞早發﹐林殿日先曛。洛城復接眼﹐歸軒畏後羣。

【周庾信麟《趾殿校書和劉義同詩》】止戈興禮樂﹐修文盛典謨﹔壁開金石篆﹐河浮�霧圖。蕓香上延閣﹐碑石向鴻都﹔誦書徵博士﹐明經拜大夫。璧池寒水落﹐學市舊槐疏﹔髙談變白馬﹐雄辯塞飛狐。月落將軍樹﹐風驚禦史烏﹔子云方汗簡﹐溫舒正削蒲。連云𨿽有閣﹐終欲想江湖。詔

【唐太宗《正授顏師古祕書監詔》】祕府望華﹐史官任重﹐選眾而舉﹐歷代攸難。守祕書監顏師古﹐體業淹和﹐器用詳敏﹐學該流略﹐詞兼典麗﹔職司圖書﹐亟經歲序﹐朱紫旣辧﹐著述有成。宜正名器﹐允玆望實﹐可祕書監。箴

【後漢崔瑗《東觀箴》】洋洋東觀﹐古之史宮﹔三墳五典﹐靡義不貫。左書君行﹐右記其言﹔辛尹顧訪﹐交武明宣。倚相見寶﹐荊國以安﹔何以季代﹐咆哮不虔。在彊奮矯﹐戮彼逢幹﹔衛巫蠱謗﹐國莫敢言。狐突見斥﹐淖齒見殘﹔焚文坑儒﹐嬴反爲漢。巫蠱之毒﹐殘者數萬﹔吁嗟後王﹐曷不斯鑑。是以明哲先識﹐擇木而處﹔夏終殷摯﹐周聃晉黍。或笑或泣﹐抱籍遁走﹔三葉靖公﹐果喪厥緒。宗廟隨夷﹔遠之荊楚﹔麥秀之歌﹐億載不腐。史臣司藝﹐敢告侍後。○祕書丞第十敍事

按﹕祕書丞﹐魏官也。《齊職儀》云﹕初漢獻帝置祕書令﹐有丞二人﹐蓋中書之任。魏文分祕書﹐立中書﹐以祕書左丞劉放爲中書監﹐祕書右丞孫資爲中書令﹔而祕書攺令爲監﹐別掌文籍。自置丞一人﹐多以祕書郎遷之。其後何禎上《許都賦》﹐帝異之﹐拜祕書郎。後月餘﹐禎闕事﹐帝問外﹕「吾本用禎爲丞﹐何故爲郎﹖」案主者罪﹐遂攺爲丞。時祕書本有一丞﹐尙未轉﹐遂以禎爲右丞。右丞置自禎始也﹐至宋省一丞﹐後代並因之。唐龍朔二年攺爲蘭臺丞﹐咸亨初復舊。事對

【鹿車銅印】王肅《表論祕書丞郎儀》﹕宜比尙書郎侍禦史﹐今侍禦史乘犢車﹐奏事用尺一﹔祕書丞郎乘鹿車﹐猶用尺奏﹐恐非陛下崇儒之本意。《齊職儀》云﹕祕書丞﹐銅印墨綬。

【近日月奏文賦】王肅《論祕書表》云﹕靑龍中﹐議祕書丞郎與博士議郎同。職近日月﹐宜在三臺上。《魏略》曰﹕嚴苞以髙才﹐黃初中入爲祕書丞﹐數奏文賦﹐帝甚異之。

【謂薛君用何禎】魚豢《魏略》曰﹕薛夏天水人﹐東詣京師﹐文帝嘉其才﹐黃初中引爲祕書丞。帝與夏推論書傳﹐未嘗不終日也。每呼之不名﹐而謂之薛君。用何禎見敍事。

【雅有文才徧觀今古】王隱《晉書》曰﹕稽紹﹐字延祖﹐雅有文才。山濤啟武帝可爲祕書郎﹐帝曰「紹旣如此﹐便可爲丞。」又曰﹕庾峻﹐少好學﹐有文才﹐轉祕書丞。徧觀今古﹐聞見益廣。表

【齊王融《拜祕書丞謝表》】臣聞﹕升離戒晨﹐陰墻不照其景﹔膚云停夕﹐幽艸或漏其津。至如明兼就日﹐澤深行雨﹐不有聖徳﹐誰或其然﹖所以﹐欽至道而出靑臯﹐捨布衣而望朱闕﹐懷祿仕在代耕﹐期榮不謀入用﹐豈悟特擢之例。事均延祖﹐置佐之恩﹐任光元輔﹐逾溢情涯。普燭身表﹐畏翹車而必讓﹐誡濡翼之願辭。旣聖主謂其可施﹐故愚臣默思自免。○祕書郎第十一敍事

祕書郎﹐魏官也。初漢獻帝置祕書令﹐有丞郎﹐蓋是中書之任。魏文分祕書爲中書﹐而祕書別掌文籍﹐領祕書丞及祕書郎中﹐卽其任也。至宋﹐除中掌﹐直曰祕書郎。此職與著作郎﹐自置以來﹐多起家之選。在中朝﹐或以才授。歷江左多仕貴遊﹐而梁世尢甚。當時諺曰「上車不落爲著作﹐體中何如則祕書。」言其不用才也。至北齊﹐又加中字﹔至隋﹐又除中字。﹝出《齊職儀》及《五代史百官志》。﹞唐因之﹐龍朔二年曰蘭臺郎﹐咸亨初復舊﹔天授初曰麟臺郎﹐神龍初復舊。事對

【耽美書刪舊文】《蜀志》曰﹕郤正﹐字令先。安貧好學﹐弱冠能屬文﹐遷祕書郎。性澹於榮利﹐尢耽意美文章及當代美書。王隱《晉書》曰﹕鄭默﹐字思元﹐爲祕書郎。刪省舊文﹐除其浮穢﹐著魏中經簿。中書令虞松謂默曰「而今而後﹐朱紫別矣。」

【賦三都著中經】王隱《晉書》曰﹕左思專思《三都賦》﹐絕人倫之事﹐自以所見不博﹐求爲祕書郎。著中經見刪舊文注。

【掌三閣定四部】《晉令》曰﹕祕書郎掌中外三閣經書﹐覆校殘闋﹐正定脫誤。《晉太康起居注》曰﹕祕書丞桓石綏啟校定四部之書﹐詔遣郎中四人﹐各掌一部。

【別朱紫澹榮利】別朱紫事見刪舊文注。澹榮利事見耽美書注。彈文

【梁沈約《奏彈祕書郎蕭遙昌文》】謹按﹐兼祕書郎臣蕭遙昌﹐盛戚茂年﹐升華祕館﹐淑愼之迹未彰﹐違惰之容已及。宜徽綱﹐以肅朝風。請以見事免遙昌所居官。○著作郎第十二﹝著作佐郎附﹞敍事

著作郎﹐魏官也。沈約《宋書百官志》云﹕初﹐東漢圖籍在東觀﹐名儒﹑碩學多著作東觀﹐然皆他官假著作之名﹐而未立著作之官。至魏太和中﹐始置著作郎官﹐隸中書省。魏晉之際﹐中書兼國史之職﹐史官在焉﹐故魏代王沈爲中書著作郎。晉初﹐繆徵爲中書著作郎﹐並是也。至晉惠帝﹐詔曰「著作舊屬中書﹐而祕書旣別典文籍。今攺中書著作郎爲祕書著作郎﹐亦爲大著作。」後代因之。唐初因之﹐龍朔二年攺爲司文郎中。咸亨初復舊。著作佐郎魏置﹐掌貳著作。佐郎修國史﹐初俱隸中書﹐謂之中書著作佐郎。晉惠帝時﹐與大著作郎同隸祕書。後代因之。﹝出《宋書百官志》。﹞唐因之﹐龍朔二年攺爲司文郎。咸亨初復舊。﹝張華﹐年四十﹐得河南尹丞﹔不拜﹐轉著作佐郎。又張載﹐字孟陽﹐爲著作佐郎﹐作《蒙汜池賦》。傅玄見之嘆息﹐以車迎載。郭璞獻《南郊賦》﹐中宗嘉其才﹐以爲著作佐郎。沈約《宋書》曰﹕後漢已來﹐太史但掌天文律曆而已。其國記撰述﹐悉在著作。江左王導表著作爲史官﹐是也。《晉中興書》曰﹕華譚爲祕書監時﹐晉陵朱鳳﹐吳郡吳震等以單族﹐二人並有史才﹐白首於衡門。後譚知之﹐薦二人擢補著作佐郎﹐並皆稱職也。﹞事對

【待詔刊石】晉元康元年詔曰「著作郎舊隸中書﹐大興二年依漢故事﹐召陳郡王隱待詔著作。」單衣介幘﹐朝朔望於著作班次﹐依佐郎也。又《晉中興書》曰﹕孫綽爲散騎常侍﹐領大著作。轉廷尉﹐著作如故。於時才筆之士綽爲冠﹐故溫王郤庾諸公之薨﹐必須綽銘而後刊石。

【才筆史法】才筆事見刊石注。王隱《晉書》曰﹕何嵩善史法﹐爲著作。

【司文籍議限斷】司文籍見敍事。王隱《晉書》曰﹕陸士衡以文學爲祕書監。虞浚所請爲著作郎﹐議《晉書》限斷。

【應亨五葉崔る三世】《應亨集讓著作表》曰﹕自司隸校尉奉至臣﹐五葉著作不絕﹐卿族以爲美談﹐崔る三世相繼﹐其後無聞。若乃談遷接武﹐彪固踵迹﹐亦各一世之良也。以上著作郎。

【西觀東郊】張隱《文士傳》曰﹕束皙元康四年晚應司空府。入月餘﹐亦除著作佐郎。著作西觀﹐撰《晉書》﹐艸創《三帝紀》及《十志》。《晉中興書》曰﹕太興元年﹐郭璞奏《南郊賦》。中宗嘉其才﹐以爲著作佐郎。

【難限斷賦蒙汜】《晉紀》曰﹕束皙﹐字廣微。祕書監賈謐請爲著作郎﹐難陸士衡《晉書》限斷。張載﹐字孟陽﹐作《蒙汜賦》。太僕傅玄見賦嘆息﹐以車迎載﹐言談終日﹐深相貴重。載遂知名﹐起家徵爲著作佐郎。

【撰三國創十志】《張華別傳》曰﹕陳壽好學﹐善著述﹐師事同郡譙周。少仕蜀﹐在觀閣爲郎﹐除中書著作郎﹐撰《三國誌》。創《十志》事見西觀注中。

【傅玄嘆賦夏湛壞書】傅玄《嘆賦》事見蒙汜注中。《張華別傳》曰﹕陳壽好學善著述﹐除著作佐郎。當時夏侯湛等多欲作魏書﹐見壽所作﹐卽壞己書。以上著作佐郎。詩

【北齊邢子才《酬魏收冬夜直史館詩》】年病從衡至﹐動息自不安﹔兼豆未能飽﹐重裘詎解寒。況乃冬之夜﹐霜气有餘酸﹔風音響北牖﹐月影度南端。燈光明且滅﹐華燭新復殘﹔衰顏依候攺﹐壯志與時闌。體羸不盡帶﹐發落彊扶冠﹔夜景將欲近﹐夕息故無寬。忽有淸風贈﹐辭義婉如蘭﹔先言嘆三友﹐末言慚一官。麗藻髙鄭衛﹐專學美齊韓﹔審諭難有屬﹐筆削少能幹。髙足自無限﹐積風良可摶﹔空想靑�易﹐寧見赤松難。寄語山東道﹐髙駕且盤桓。表

【梁沈約《到著作省表》】臣約言﹐卽日被召以本官兼今職。臣藝不博古﹐學謝專家﹐乏懷鉛之志﹐慚夢腸之術。聯事乖善﹐握蘭慚良﹐謬勒斷蛇之符﹐預刊冰河之業。路遙難騁﹐才弱未勝。而神工曲造﹐雕絢彌疊﹐珥筆史觀﹐記言文府。趨奉載揚﹐腆懵交顏。○太常卿第十三敍事

《釋名》云﹕卿﹐慶也﹐言萬物皆慶賴之。又卿﹐章也﹐言貴盛章著也。案﹐古者天子諸侯﹐皆名執政大臣曰正卿。自周以來﹐始有三公九卿之號。大率九卿﹐多秦漢官也。漢世𨿽號九卿﹐其官無卿字。至梁始加卿字﹐其後並因之。﹝秦漢以來﹐直云某爲太常﹐至梁始云某爲太常卿。﹞梁又象四時﹐置十二卿。陳氏因之。﹝梁以太常﹑司農﹑宗正爲春卿﹐太僕﹑太府爲夏卿﹐衛尉﹑廷尉﹑大匠爲秋卿﹐光祿﹑鴻臚﹑太尉爲冬卿。﹞後魏依南齊以前置九卿﹐又各加少卿焉。北齊隋因之。﹝自梁以下﹐出《五代史百官志》。﹞唐龍朔二年加正卿﹐以別少卿﹔咸亨初復舊﹐除正字。﹝歷代九卿﹐廢置不同。自漢以來﹐皆數少府﹔北齊隋則不數。後漢省衛尉﹐東晉及宋齊省太僕﹐齊宋以前無太府。以上總載九卿。﹞宋太常﹐漢官也。宋《百官春秋》云﹕昔唐虞伯夷行秩宗﹐典三禮﹐周則春官宗伯掌禮樂﹐並其任也。初秦置奉常﹐漢祖更名太常。惠帝又曰奉常﹐景帝又曰太常。﹝如淳曰﹕常﹐典也。常典三禮﹐故曰太常。或曰﹕太常﹐王者之旌﹐禮官主奉持之﹐故曰奉常。後攺曰太常﹐尊大之義﹐故攺名之。﹞王莽攺曰秩宗﹐東漢又曰太常。《五代史百官志》云﹕至梁加卿字曰太常卿﹐其後因之。唐初因之﹐龍朔二年攺爲奉常﹔咸亨初復舊。光宅初曰司禮卿﹔神龍初復舊。事對

【法河括海】《春秋漢含孳》曰﹕三公象五嶽﹐九卿法河海。謝承《後漢書》曰﹕李淑諫更始曰「夫三公上應垣宿﹐九卿下括河海。」

【龜鈕犀印】《漢官儀》曰﹕卿秩中二千石。孝武皇帝元狩二年﹐令通官印方寸大小﹐官印五分。王公侯金二千石﹐銀印龜鈕。司馬彪《漢書》曰﹕二千石以下至四百石﹐佩雙印﹐皆以黑犀。

【藻衣花綬】《漢官儀》曰﹕衣裳﹐公侯華虫﹐卿大夫藻火。又曰﹕卿秩中二千石﹐綬靑地桃花三彩。

【緹扇朱】】《續漢書》曰﹕卿以下有者﹐緹扇汗靑翅尾。又曰﹕秩中二千石皆皂蓋朱︶。

【參三槐位九棘】《帝王世紀》曰﹕九卿者﹐所以參三公也。又《周禮》曰﹕面三槐﹐三公位焉。又曰﹕朝士掌外朝之法﹐左九棘﹐孤卿大夫位焉。鄭玄注曰﹕樹棘以爲位者﹐取其赤心而外刺﹐象赤心三刺。

【奉常宗伯】《漢書》曰﹕秦曰奉常﹐掌宗廟禮儀﹐景帝中平六年更名太常。《周禮》曰﹕春官宗伯掌天神地祗。

【掌宗廟作禮樂】掌宗廟事見奉常注。《續漢書》﹕張奮拜太常﹐言禮樂當攺作﹐上善之。

【典三禮首九卿】《漢書》曰﹕太常古官﹐云伯夷秩宗典三禮﹐欲令國家盛大﹐社稷常存﹐古稱太常。《漢官解誥》曰﹕太常社稷郊﹐事重職尊﹐故號九卿之首。

【造廬特賜賣宅自給】《晉中興書》曰﹕賀循﹐字彥先﹐拜太常。中宗踐祚﹐下令曰「循冰淸玉潔﹐行爲俗表﹐加位處上卿。居身服物﹐蓋身而已﹔屋才庇風雨﹐孤常造其廬﹐特爲慨然。其賜以六尺牀席褥並錢二十萬﹐以表至徳。」《魏志》曰﹕和洽﹐字陽士﹐爲太常。淸貧﹐賣田宅以自給也。

【桓榮設幾孫通賜金】華嶠《後漢書》曰﹕桓榮﹐字春卿﹐以少傅遷太常﹐明帝卽位﹐尊以師禮﹐甚見親重﹐拜之。乘輿每常幸太常府﹐令榮東面坐﹐設幾杖﹐會百官。《史記》曰﹕髙祖滅秦﹐已登尊號﹐羣臣飲爭功﹐醉或妄呼﹐拔劍擊柱﹐髙祖患之。於是叔孫通進說﹐遂設綿野外﹐習之月餘。通曰「可試觀。」上使行禮畢﹐復置法酒﹐無敢ん嘩失禮者。髙祖曰「吾乃今日知爲皇帝之貴也。」拜通太常﹐賜金五百斤。

【馬安四至段容再登】《漢書》曰﹕司馬安巧宦﹐四至九卿。又曰﹕濮陽段容始事蓋侯信。信任容﹐官亦再至九卿。

【還第攝事干齋怒妻】《晉起居注》曰﹕安帝二年﹐太常臨川王寶啟。府捨窄狹﹐不足移家﹐母鍾年髙﹐違離靡寧﹐乞還第攝事。詔聽之。應劭《漢官》曰﹕北海周澤爲太常﹐恆齋。其妻憐其年老疲病﹐窺內問之。澤大怒﹐以爲幹齋。掾吏叩頭爭之﹐不聽﹐遂收送詔獄﹐並自劾。論者非其激發。諺曰﹕居代不諧﹐爲太常妻。一歲三百六十日﹐三百五十九日齋。一日不齋﹐醉如泥﹐旣作事﹐復低迷。表

【梁陸亻垂《爲王光祿轉太常讓表》】昔者楚徳方盛﹐叔敖濯衣﹐漢道克昌﹐王陽結綬﹐故拜命無辭﹐受爵不讓﹐況宗卿淸重﹐歷選所難﹐漢晉已降﹐莫非素範。辭爵則桓郁張奮﹐讓封則丁鴻劉愷﹔潘尼之文雅純深﹐華表之從容退嘿。自此迄玆﹐風流繼軌﹐以臣況之﹐曾無等級。

【陳沈炯《爲周弘讓太常表》】臣聞﹐玉舄雕楹﹐不取材於蟠﹔丹珠繡黼﹐豈襲冕於薜蘿。何則﹖適用各有其宜﹐朝野不可一指。叔孫之野外定禮﹐倍資典實﹔刁協之躬爲唱引﹐豈易其儀。儻九賓缺相﹐封禪失禮﹐責以司存﹐云誰之咎。況南史執簡﹐轉見違才﹐君舉必書﹐尢難妄冒。箴

【後漢崔る箴】翼翼太常﹐實爲宗伯﹔穆穆靈祗﹐寢廟奕奕。稱秩元祀﹐班於羣神﹔我祀旣祗﹐我粢孔蠲。匪愆匪忒﹐公屍攸宜﹔弗祈弗求﹐惟徳之報﹔不矯不誣﹐庶無罪悔。無曰我材﹐輕身恃筮。東鄰之犧牛﹐不如西鄰之麥魚。秦殞望夷﹐隱斃鍾巫。常臣司宗﹐敢告執事。○司農卿第十四敍事

司農卿﹐漢官也。《漢官》云﹕初秦置理粟內史﹐掌谷貨﹐漢因之。景帝更名大農令﹐武帝更名大司農。﹝按﹕堯命羲和四子敬授人時。舜二十二官﹐棄爲后稷﹐播時百谷﹐蓋其任也。周官冢宰之屬有太府﹐下大夫。鄭玄注曰﹕太府﹐主治藏之長若今時司農也﹐並司農之任。﹞王莽攺大司農曰羲和﹐後又攺爲納言﹔東漢復爲大司農。《五代史百官志》云﹕梁加卿字﹐曰司農卿﹐省大字﹔後魏又加大字﹐北齊又除大字﹐隋氏因之。唐初因之﹐龍朔二年攺曰司稼卿﹐咸亨元年復舊。事對

【六府萬石】崔瑗《鮑徳誄》曰﹕乃司大事﹐掌是六府﹔三事尢切﹐乃修乃聚。漢武帝《柏梁詩大司農》曰﹕陳粟萬石揚簸之。

【天倉國泉】韓楊《天文要集》曰﹕天倉者﹐大司農也。史遊《急就篇》曰﹕司農少府﹐國之泉也。

【司金掌帛】揚雄《大司農箴》曰﹕維時大農﹐爭司金穀。《續漢書》曰﹕大司農卿一人﹐中二千石﹐掌諸錢谷金帛。

【周曰太府莽攺羲和】周曰太府見敍事注。《漢書》曰﹕平帝元始元年﹐攺大司農曰羲和﹐以劉歆爲之。

【髙詡方正牟融明達】《東觀漢記》﹕髙詡﹐字季回。以儒學徵拜大司農﹐在朝以淸白方正稱。又曰﹕牟融﹐字子優﹐爲大司農﹐性明達﹐稱爲名卿。

【安車徵鄭天子器耿】《續漢書》曰﹕鄭玄公車徵爲大司農﹐給安車一乘﹐所過長吏送迎。又曰﹕耿國﹐字叔慮﹐爲大司農。曉邊事﹐能論議﹐數上便宜事﹐天子器之。

【延年盜錢趙典交徳】《漢書》曰﹕田延年爲大司農﹐坐盜都內錢三十萬﹐自殺。《續漢書》曰﹕趙典﹐字仲經。爲大司農﹐閉門卻掃﹐非徳不交。箴

【漢揚雄《大司農箴》】時維大農﹐爰司金穀﹔自京阻荒﹐粒人是斛。肇自厥初﹐實施惟食﹔厥僚后稷﹐有無遷易。實均實贏﹐惟都作程﹔旁施衣食﹐厥人攸主。上稽二帝﹐下閱三王﹔什一之徵﹐爲人作常。遠近貢篚﹐百則不忘。帝王之盛﹐實在農植﹔季周爛熳﹐而東作不敕。膏腴不獲﹐庶物並荒﹔府庫殫虛﹐靡積倉箱。陵遲衰微﹐周卒以亡。秦收大半﹐二世不瘳﹔泣血之求﹐海內無聊。農臣司均﹐敢告執繇。

【晉張華《大司農箴》】家有廬井﹐王有廩籍﹔阜茂丰物﹐和鈞關石。在周之季﹐不虔政首﹔棄稷弗務﹐不籍千畝。匱神乏祀﹐敗於戎醜﹔穡臣司農﹐敢告左右。○太府卿第十五敍事

太府卿﹐周官也﹐﹝《周禮天官》屬有太府下大夫﹐掌貢賦﹐受其貨賄之入。﹞掌府藏貨賄。秦漢以下不置其官﹐職務所司分在司農少府矣。至梁始﹐置太府卿﹔陳及後魏北齊隋皆因梁置之。﹝並見《五代史誌》及《後魏官氏志》。﹞唐龍朔二年攺爲外府卿﹐咸亨初復舊﹐光宅初攺爲司府卿﹐神龍初復舊。﹝自梁以前無太府﹐故其事對及文章並缺。今旣列在九卿之數﹐特存於敍事。應須作文章﹐亦可參采司農之事用也。﹞○光祿卿第十六敍事

光祿卿﹐漢官也。《齊職儀》云﹕初秦置郎中令﹐掌宮殿門戶。及主諸郎之在殿中侍衛﹐故曰郎中令。﹝《漢官》云﹕郎中令屬官﹐有五官中郎將﹐左右中郎將﹐曰三署。署中各有中郎﹑議郎﹑侍郎﹑郎中﹐皆無員外﹐多至千人﹐主執戟衛宮陛﹐及諸虎賁郎羽林皆屬焉。謂之郎中令者﹐言領諸郎而爲之令長。﹞漢因之。至武帝更名光祿勛﹐﹝應劭曰﹕光﹐明也﹔祿﹔爵也。勛﹐功也。言光祿典郎謁者虎賁羽林﹐舉不失徳﹐賞不失勞。故曰光祿勛。應劭鄭玄並云﹕勛猶閽也﹐今光祿勛則古閽之職。﹞後漢獻帝又爲郎中令﹐魏文又爲光祿勛。後世因之。《五代史百官志》云﹕至梁加卿字﹐曰光祿卿﹐除勛字。後代因之。北齊兼掌肴膳﹐隋則全掌肴膳﹐不復掌宮殿門。唐初因之﹐龍朔二年攺曰司宰卿﹐咸亨初復舊﹔光宅初攺爲司膳卿﹐神龍初復舊。事對

【首九列總三署】《庾冰集用樂謨詔艸》曰﹕光祿九列首﹐且職典吏署。《續漢書》曰﹕杜林﹐字伯山﹐爲光祿勛。內奉宿衛﹐外總三署﹐周密敬愼﹐選舉稱平。

【兆宮室掌掖門】兆宮室見下揚雄箴。《漢書》奏曰﹕郎中令掌宮掖門戶﹐有丞﹐武帝太初元年更名光祿勛。

【嘆至徳薦名士】《孟宗別傳》曰﹕宗爲光祿勛﹐大會。宗先少酒﹐偶有彊者﹐飲一杯便吐。傳詔司察﹕「宗吐麥飯。」察者以聞。上乃嘆息曰「至徳淸純如此。」《續漢書》曰﹕杜林﹐字伯山。選舉稱平﹐數薦名士。

【入臥內總從官】《漢書》曰﹕周仁﹐景帝時爲郎中令。爲人陰重不泄﹐以是得幸﹐出入臥內。後宮祕戲﹐仁常在傍﹐終無所言。《柏梁詩光祿勛》曰﹕總領從官柏梁臺。

【辯棄甲問投霓】《魏志》曰﹕王肅﹐字子雍﹐爲光祿勛。時有一魚長尺﹐集武庫之屋﹐有司以爲吉詳。肅辧之曰「魚生於泉而見於屋﹐介鱗之物﹐失其所也﹐邊將其殆有棄甲之變乎﹖」其後果有東關之敗。謝承《後漢書》曰﹕楊賜﹐字伯欽﹐拜光祿勛﹐位特進。又﹐嘉徳殿前有靑赤气﹐詔特進遣中使問賜祥異禍福吉凶所在。以賜博學碩儒﹐故密諮問﹐宜極陳其意﹐嘗上疏陳請。按﹕《春秋讖》﹕天投霓﹐海內亂﹐今妾嬖閹尹共專國朝之所致也。

【宣王拜林景帝問袤】《魏志》曰﹕常林徙光祿勛太常﹐晉宣王以林鄕邑耆老﹐每爲之拜。或謂林曰「司馬公貴重﹐君宜且止之。」林曰「司馬公自欲惇長幼之序﹐以爲後生之法﹐貴非吾之所制也。」言者慚而宿。又曰﹕鄭袤爲光祿勛﹐毋丘儉作亂﹐景帝自徵之﹐百官祖送。時袤疾不在會﹐上謂王肅﹐惟不見鄭光祿爲恨。袤聞﹐自輿追上。上笑曰「固知生必來也。」遂與同載。問以計謀﹐帝甚重之。

【安世撻奴曜卿賜谷】《漢書》曰﹕張安世﹐字孺子﹐爲光祿勛。郎有醉小便殿上﹐主事白行法。安世曰「何以知其不覆漿水耶﹖」郎有淫官婢﹐婢兄自言安世曰「奴以恚怒誣污衣冠﹐告署撻。奴其隱人過皆此類也。」《魏志》曰﹕袁渙﹐字曜卿﹐爲郎中令。時言劉備死﹐君臣皆賀。渙以常爲備吏﹐獨不賀﹐卒官。太祖爲之流涕﹐賜谷二千石﹐太倉谷千斛﹐垣下谷千斛﹐與曜卿家。上言官法﹐下言親故。箴

【漢揚雄《光祿勛箴》】經兆宮室﹐畫爲中外﹐廊殿門闥﹐限以禁界。國有周衛﹐人有藩籬﹔各有攸保﹐守以不歧。昔在夏殷﹐桀紂淫湎﹔持牛之飲﹐門戶荒亂。郎𨿽執戟﹐謁者參差﹐殿中成市。或室內鼓鼙﹐忘其廊廟﹐而聚夫逋逃﹐四方多罪﹐載號載呶。內不可不省﹐外不可不淸。徳人立朝﹐義士充庭﹔祿臣司光﹐敢告執經。○鴻臚卿第十七敍事

鴻臚卿﹐漢官也。﹝《漢官》云﹕昔唐虞賓於四門﹐此則禮賓之制也﹐與鴻臚之任亦同也。﹞《周禮》﹕大行人掌賓客及諸侯朝覲事﹐卽其任也。《漢官》云﹕秦置典客﹐掌諸侯及歸義蠻夷。漢因之。景帝更名大行令﹐武帝攺曰大鴻臚。﹝胡廣曰﹕鴻﹐聲也﹔臚﹐傳也。所以傳聲﹐贊導九賓。劉熙曰﹕鴻﹐大也﹔腹前曰臚﹐此言以京師爲心腹﹐以王侯蕃國爲四體。韋昭曰﹕鴻﹐大也﹔臚﹐其陳序也﹐欲以大禮陳序於賓客。﹞初秦﹐又有典屬國﹐亦掌蠻夷降者。漢亦因之。成帝並入大鴻臚﹐王莽攺鴻臚爲典樂。東漢又曰鴻臚﹐其後並因之。《五代史百官志》云﹕至梁加卿字﹐曰鴻臚卿﹔除大字。後魏又加大字﹐北齊又除之。隋氏因之。唐初因之﹔龍朔二年攺爲同文卿﹐咸亨初復舊﹔光宅初攺曰司賓卿﹐神龍初復舊。事對

【掌蠻主故】《漢書》曰﹕典客﹐秦官﹐秩中二千石﹐掌諸侯及四方歸義蠻夷。皇子拜授印綬。《山濤啟事》曰﹕鴻臚主故事﹐前後爲之者﹐率多不善了。今缺﹐當選禦史中丞刁攸﹐不審可爾不。

【主祠序客】《東觀漢記》曰﹕大鴻臚﹐漢舊官﹐建武元年復置﹐屬官大丞一人。大行丞有理禮員四十七人﹐主齋祠擯贊九賓之禮。韋昭《釋名》曰﹕鴻臚者﹐本故典客事﹐掌賓禮。武帝時更爲鴻臚。鴻﹐大也﹔臚﹐陳序也。欲大以禮﹐陳序於賓客也。

【遷公慚長】《東觀漢記》曰﹕鴻臚三十六人﹐其陳寵﹑左雄﹑朱寵寵﹑參施延並遷公。謝承《後漢書》曰﹕陳紀﹐字元方。遭父太丘長實憂﹐嘔血絕气。豫州嘉其至行﹐表上尙書﹐圖畫百城﹐以勵風俗。袁紹以太尉讓紀﹐紀不受。拜大鴻臚﹐卒官。子羣爲三公。天下以爲公慚卿﹐卿慚長。

【掌四方夷贊九賓禮】掌四方夷見上掌蠻注。贊九賓禮見上主祠注。

【秦曰典客漢置鴻臚】並見敍事。

【刁攸能人韓宣稱職】《山濤啟事》曰﹕鴻臚多不善了﹐今當選禦史中丞刁攸﹐舊能人。《魏略》曰﹕韓宣﹐字景然﹐爲大鴻臚。始南陽曲阜韓曁﹐以宿徳在宣前爲大鴻臚。及宣在官﹐亦稱職﹐故鴻臚中爲之語曰「大鴻臚﹐小鴻臚﹐前後治行相曷如。」箴

【漢揚雄《大鴻臚箴》】蕩蕩唐虞﹐經通垓極﹔陶陶百王﹐天工人力。畫爲上下﹐羅條百職﹔人有才能﹐寮有級差。遷能於官﹐各有攸宜﹔主以不廢﹐官以不隳。昔在三代﹐二季不蠲。穢徳慢道﹐署非其人。人失其材﹐職反其官﹔き寮荒耄﹐國政如漫。文不可武﹐武不可文﹔大小上下﹐不可奪倫。鴻臣司爵﹐敢告在鄰。○宗正卿第十八敍事

宗正卿﹐周官也。宋《百官春秋》云﹕周受命封建宗盟﹐﹝周封兄弟之國十有五﹐同姓之國三十有五。﹞始選其宗中之長而董正之﹐謂之宗正。成王時﹐彤伯入爲宗正﹐掌王親屬是也。秦漢因之。平帝更名宗伯﹐王莽攺爲秩宗﹐東漢復爲宗正﹐晉曰大宗正。﹝後魏皆同姓爲之﹐晉以後雜用庶姓爲之。﹞《五代史百官志》云﹕至梁加卿字﹐除大字﹐曰宗正卿。北齊又加大字﹐隋又除之。唐初因之﹐龍朔二年攺爲司宗卿﹐咸亨初復舊。光宅初攺爲司屬卿﹐神龍初復舊。事對【司宗掌親】司宗見下揚雄箴。掌親見敍事。

【仁孝忠直】《東觀漢記》曰﹕劉平﹐字公予。以仁孝著聞﹐永平三年爲宗正。《漢書》曰﹕劉向﹐字子政。元帝時﹐蕭望之﹑周堪薦向﹐宗室忠直﹐明經有行﹐爲宗正。

【掌親屬錄嫡庶】《漢書》曰﹕宗正﹐秦官﹐掌親屬﹐有丞。平帝元始四年更名宗伯。司馬彪《續漢書》曰﹕宗正卿一人﹐秩二千石﹐掌序錄王國嫡庶人次﹐及諸宗室親屬遠近。郡國歲計上宗室名﹐若有犯法當髡以上。上諸宗正卿。

【畏盛滿竭忠節】《漢書》曰﹕劉徳﹐字路叔。修黃老術﹐有智略。少時數言時事﹐召見甘泉宮﹐武帝謂之千里駒。昭帝初爲宗正丞﹐後爲宗正卿。妻死﹐大將軍欲以女妻之。徳不敢娶﹐畏盛滿也。《東觀記》曰﹕劉般﹐字伯興。代名忠孝﹐在朝竭忠盡節。建初元年拜爲宗正。

箴

【漢揚雄《宗正卿箴》】巍巍帝堯﹐欽親九族﹐經哲宗伯﹐禮有攸訓。屬有攸籍﹐各有冑子﹐代以不錯。昔在夏時﹐少康不恭﹐有仍二女﹑五子家降。晉獻悖統﹐宋宣亂序﹔齊桓不胤﹐而忘其宗緒。周譏戎女﹐魯喜子同﹔髙作秦崇﹐而扶蘇被凶。宗廟荒虛﹐魂靈靡附﹔伯臣司宗﹐敢告執主。○衛尉卿第十九敍事

《齊職儀》云﹕衛尉﹐秦官也。掌宮門衛屯兵。﹝蓋周禮宗伯官正之職。尉者﹐也。古者兵獄之官皆名尉﹐言以羅令主姦非。﹞漢因之。景帝更名中大夫令﹐尋復舊爲衛尉。自王莽及後漢初並省之﹐至獻帝復置。魏晉宋齊因之。《五代史百官志》云﹕至梁﹐加卿字﹐曰衛尉卿﹐後代並因之。唐武徳初省之﹐貞觀中復置。龍朔二年攺爲司衛卿﹐咸亨初復舊。光宅初又攺爲司衛卿﹐神龍初復舊。

事對

【千列八屯】班固《西都賦》曰﹕周廬千列﹐徼道綺錯。張衡《西京賦》曰﹕衛尉八屯﹐警夜巡晝﹔徼道外周﹐千廬內附。

【周廬夾道】《漢官解詁》曰﹕衛尉掌宮闕周廬殿﹐屯陳夾道﹐當兵交戟。胡廣注曰﹕宮闕之內周廬殿﹐各陳屯交兵士﹐以示威威武﹐交戟以遮妄出入者。

【周衛巡警】漢武帝《柏梁詩衛尉》曰﹕周衛交戟禁不時。張衡《西京賦》曰﹕衛尉八屯﹐警夜巡晝。

【交戟屯兵】交戟見上周廬注。《漢書》曰﹕衛尉﹐秦官﹐掌宮門屯兵﹐有丞。景帝初更名中大夫令﹐後元年復爲衛尉。

【案籍受傳見符識引】胡廣注《解詁》云﹕凡屋宮中者﹐皆施籍於掖門﹐按其姓名當入者﹐本官長吏爲之封啟傳﹐審其印信﹐然後受之。有籍者皆復有符。用木長二寸﹐以所屬官兩字爲鐵印。分符當出入者﹐案籍畢﹐復識齒符﹐識其物色﹐乃引內之。

【祿賜親戚身無愛惜】《吳志》曰﹕嚴峻常爲孫權立吳。及稱尊號﹐常爲衛尉。祿賜皆散之親戚知故﹐家常不充。《續漢書》曰﹕陰興爲衛尉﹐每將遠徵﹐身行勞問﹐無所愛惜。

箴

【漢揚雄《衛尉箴》】茫茫上天﹐崇髙其居﹔設置山險﹐畫爲防禦。重垠累垓﹐以難不律﹔闕爲城衛﹐以待暴卒。國以有固﹐人以有內﹔各保其守﹐永攸不敗。維昔庶僚﹐官得其人﹔荷戈而歌﹐中外以堅。齊桓怵惕﹐宿衛不敕﹔門非其人﹐戶廢其職。曹子В劍﹐遂成其詐﹔軻挾匕首﹐而衛人不寤。二世妄宿﹐敗於望夷。閻樂矯詔﹐戟者不推﹔尉臣司衛﹐敢告執維。○太僕卿第二十敍事

《齊職儀》云﹕太僕﹐周官也﹐《尙書》稱穆王命伯ぁ爲太僕正是也。蓋謂眾僕之長曰太僕。秦因之﹐掌輿馬。歷漢﹑後魏及晉西朝﹐咸置之。至東晉元帝省之﹐後復置。至成帝又省之﹐並入宗正﹐蓋有事郊祀則權置﹐畢則省。宋齊因之。《五代史百官志》云﹕梁又置之﹐加卿字﹐曰太僕卿﹐後皆因之。唐初因之﹐龍朔二年攺爲司馭卿﹐咸亨初復舊﹔光宅初攺爲司僕卿﹐神龍初復舊。

事對

【前驅馭駕】《周禮》曰﹕太僕﹐王出入則自左馭而前驅。鄭玄注云﹕前驅如今導引也。《續漢書》曰﹕太僕周官﹐秩中二千石﹐掌車馬。天子出入﹐大駕則奉﹐小駕則馭。

【拭輿數馬】漢武帝《柏梁詩太僕》曰﹕牧拭輿馬待警來。《漢雜事》曰﹕石慶爲太僕﹐禦出。上問車中幾馬﹐慶以策數馬﹐舉手曰「六馬。」慶以兄弟中最爲簡易﹐而猶如此。

【奉車待警】《漢書》曰﹕夏侯嬰爲沛公太僕﹐常奉車。嬰自上初起﹐常爲太僕。竟髙祖﹐以太僕事惠帝﹑髙後﹑文帝﹐凡四主。待警見上拭輿注。

【子尼儉次孫淸】《魏志》曰﹕國泉﹐字子尼﹐爲太僕。居列卿位﹐布衣蔬食。祿賜散舊故宗族﹐以恭儉自守。《續漢書》曰﹕祭彤﹐字次孫﹐爲太僕。朝廷聞彤素淸有道而衣無副。

【建路鼓箴乘輿】《周禮》曰﹕太僕掌王之服位﹐出入王之大命﹐建路鼓於大寢之門外而掌其政。王出入則自右馭而前驅。《魏志》曰﹕潘尼﹐字景叔﹐侍中爲太僕﹐造乘輿箴。

詩

【晉孫楚《太僕座上詩》】朝欽厥庸﹐出尹京畿﹔回授太僕﹐四牡。耳盈箱﹐翠華葳蕤﹔勛齊庭實﹐增國之暉。

箴

【漢揚雄《太僕箴》】肅肅太僕﹐車馬是供﹔鏘鏘和鸞﹐駕彼時龍。昔在上帝﹐巡狩四宅﹔王用三丘﹐前禽是射。紂作不令﹐武王徵殷﹔檀車孔夏﹐四原孔昕。僕夫執﹐載も載る。我輿云安﹐我馬雲閒﹔𨿽馳𨿽丘﹐匪逸匪愆。昔有淫羿﹐馳騁忘歸﹔景公千駟﹐而淫於齊。詩好牡馬﹐牧於野﹐輦車就牧。而詩人興魯﹐廏焚問人。仲尼厚丑﹐孟子蓋惡﹔夫廏從肥馬。而野有餓殍。僕臣司駕﹐敢告執皂。○大理卿第二十一敍事

《齊職儀》云﹕大理﹐古官也。唐虞以臯陶作士。士﹐理官也。﹝《春秋元命苞》曰﹕堯爲天子﹐夢馬啄子﹐得臯陶﹐聘爲大理。﹞初﹐秦置廷尉。﹝《應劭》曰﹕古官兵獄官多以尉稱。尉者﹐也﹐言以兵獄羅姦非也。古之聽訟﹐必質於朝廷﹐與眾共之﹐故曰廷尉。﹞漢因之。景帝攺曰大理﹐武帝又曰廷尉﹐哀帝又曰大理﹔王莽攺曰作士。東漢又曰廷尉﹐晉宋齊並爲廷尉。《五代史百官志》云﹕梁加卿字﹐曰廷尉卿﹐後並因之。唐龍朔二年攺曰詳刑卿﹐咸亨初復舊﹔光宅初攺曰司刑卿﹐神龍初復舊。

事對

【臯呂於張】潘嶽楊《荊州誄》曰﹕惟此大理﹐國之憲章﹔君蒞其任﹐視民如傷。庶獄明愼﹐刑辟端詳﹔聽參臯呂﹐稱侔於張。臯﹐臯陶也。《虞書》曰﹕帝曰﹕臯陶汝作士﹐明於五刑。呂﹐呂侯爲周王司寇。《周書》曰﹕穆王訓夏贖刑﹐作呂刑。於﹐於定國﹔張﹐張釋之。事見下無冤注中。

【流涕垂念】謝承《後漢書》曰﹕傅賢﹐字仲舒﹐遷廷尉。賢淸廉正貞﹐自掌法官﹐無私間。常垂念刑法﹐務從輕比﹐每冬至斷獄﹐遲回流涕。又曰﹕盛吉﹐字君達。拜廷尉﹐自掌憲平法﹐常懇惻垂念之。

【有恩無冤】虞預《會稽典錄》曰﹕盛吉﹐字君達﹐爲廷尉。性多哀憐。其妻謂吉曰「君爲天下執法﹐不可使一人濫罪﹐殃及子孫。」其囚無後嗣者﹐令其妻妾得入﹐使有遺類。視事十二年﹐天下稱有恩。《漢書》曰﹕於定國爲廷尉﹐爲人卑恭﹐尢重經術。其決獄平法﹐務在哀蠲﹐罪疑從輕﹐加審愼之心。朝廷稱之曰「張釋之爲廷尉﹐天下無冤人﹔於定國爲廷尉﹐人自以不冤。」

【耳剽面決】《漢書》曰﹕朱博遷廷尉﹐恐爲官屬所誣﹐召見正監典法掾吏。謂曰「廷尉本起於武吏﹐不明法律﹐幸有眾賢﹐亦何憂。然廷尉治郡斷獄以來二十年﹐獨耳剽日久﹐三尺律令﹐人事出其中﹐試與正監共撰前代決事吏議難知者數十事﹐持以問廷尉﹐將爲諸君覆之。」正監以爲﹐博苟彊意﹐未必能然﹐卽共條白焉。博皆召掾吏爲平處其輕重﹐十中八九﹐官屬咸服。顏師古注﹕剽﹐劫也。鐘離岫《會稽後賢記》曰﹕孔坦遷廷尉卿﹐獄多囚系。坦到官﹐躬執辭狀﹐口辧曲直﹐小大以情﹐不加楚撻。每臺司錄獄﹐無所顧問﹐皆面決當時之事。

【系襪署門】《漢書》曰﹕王先生者﹐善黃老言﹐處士也。張釋之召居廷中。王生年老﹐與釋之及公卿會廷中立。王生襪解﹐顧謂釋之﹕「爲我系襪。」釋之前跪而系之。旣退﹐或讓王生曰「何辱張廷尉乎﹖」王生曰「廷尉方爲天下名臣﹐吾聊使系襪﹐欲重之。諸公聞之﹐賢王生而重廷尉。」又曰﹕下邳翟公爲廷尉﹐賓客塡門。及免官﹐門外可設雀羅。復爲廷尉﹐署其門曰「一死一生﹐乃知交情﹔一貴一賤﹐交情乃見。」

【議絕妻決分子】《漢書》曰﹕孔光爲廷尉﹐時定陵淳於長坐大逆誅。長少妻乃始等六人﹐皆以長事未發覺時棄去﹐或更嫁。及長事發﹐丞相翟方進等議﹐乃始等於法無以解論。光以爲夫婦之道﹐有義則合﹐絕義則離。乃始或嫁﹐義已絕﹐而欲以爲妻論殺之﹐名不正﹐不當坐。有詔以光議定。謝承《後漢書》曰﹕範延壽﹐宣帝時爲廷尉。時燕趙之間﹐有三男共娶一妻﹐生四子。長各求離別﹐爭財分子﹐至聞於縣。縣不能決斷﹐讞之於廷尉。於是延壽決之﹐以爲悖逆人倫﹐比之禽獸﹐生子屬其母﹐以子並付母﹐屍三男於市。奏免郡太守令長等﹐無帥化之道。天子遂可其言。

【吳家三世郭氏七人】華嶠《後漢書》曰﹕河南吳雄﹐字季髙。以明法律﹐桓帝時自廷尉致位司徒。雄少時家貧﹐母死葬人所不封之地。喪事趨辦﹐不卜時日﹐巫皆言其族滅。而雄子祈孫恭三世爲廷尉﹐以法爲名家。又曰﹕郭躬﹐字仲孫。爲廷尉正﹐遷廷尉。家代掌法律﹐鎭自廷尉左監遷廷尉﹐凡郭氏爲廷尉者七人。

箴

【漢揚雄《廷尉箴》】天降五刑﹐惟夏之績﹔亂玆平人﹐不回不僻。昔在蚩尢﹐爰作淫刑﹔延於苗民﹐夏氏不寧。穆王耄荒﹐甫侯伊謀。厥後陵遲﹐上帝不孤﹔周輕其制﹐秦繁其辜。五刑紛紛﹐靡遏靡止﹔寇賊滿山﹐刑者半市。昔在唐處象刑﹐天民是全﹔紂作炮烙﹐墜人於淵。故有國者﹐無雲何謂﹔是刖是劓﹐無雲何害。是剝是割﹐惟瘧惟殺﹐人其莫泰。殷以刑顚﹐秦以酷敗。獄臣司理﹐敢告執謁。

【後漢崔徳正《大理箴》】邈矣臯陶﹐翊唐作士﹔設爲犴狴﹐九州允理﹔如石之平﹐如淵之淸。三槐九棘﹐以賢以徳。罪人斯殛﹐凶族斯迸﹔熙帝載﹐旁施作明。昔在仲尼﹐哀矜聖人。子罕禮刑﹐衛人釋艱﹐釋之其忠﹐勛亮孝文。於公哀寡﹐定國廣門﹔哉邈矣﹐舊訓不遵。主慢臣驕﹐虐用其民﹔賞以崇欲﹐刑以歸忿。紂作炮烙﹐周人滅殷﹔商用淫刑﹐湯誓其軍。衛鞅酷烈﹐卒殞於秦﹐不疑知害﹐禍不及身。嗟玆大理﹐愼於爾官。賞不可不思﹐斷不可不虔。或有忠能被害﹐或有孝而見殘。吳沈伍胥﹐殷剖比干﹔莫遂爾情﹐是截是刑﹐無遂爾志﹐以速以亟。天鑑在顯﹐無細不錄﹔福善禍惡﹐其效甚速。理臣司律﹐敢告執獄。

卷十三禮部上○總載禮第一敍事

《周禮大宗伯之職》曰﹕以吉禮事邦國之鬼神﹐﹝事謂祀之﹐祭之﹐享之。﹞以凶禮哀邦國之憂﹐﹝哀謂救患分災。﹞以賓禮親邦國﹐﹝親謂使之親附。﹞以軍禮同邦國﹐﹝同謂威其協及僭﹛艸老﹜者。﹞以嘉禮親萬民。﹝嘉﹐善也。所以因人心所善而爲制。﹞吉禮之別有十二﹕一曰祀﹐二曰實柴﹐三曰燎﹐四曰血祭﹐五曰埋沈﹐六曰辜﹐七曰肆獻﹐八曰饋﹐九曰祠﹐十曰礻龠﹐十一曰嘗﹐十二曰。凶禮之別有五﹕一曰喪禮﹐哀死亡﹔二曰荒禮﹐哀凶札﹔﹝荒人物有害。﹞三曰弔禮﹐哀禍災﹔﹝禍謂遭水火。﹞四曰礻會禮﹐哀圍敗﹔﹝同盟者合會財貨以更其所喪。﹞五曰卹禮﹐哀寇亂。﹝卹﹐憂也。鄰國相憂。﹞賓禮之別有八﹕一曰朝﹐二曰宗﹐三曰覲﹐四曰遇﹐五曰會﹐六曰同﹐七曰問﹐八曰視。時聘曰問﹐殷┹曰視。軍禮之別有五﹕一曰大師之禮﹐用眾也﹔二曰大均之禮﹐卹眾也﹔﹝均其地徵﹐所以卹民。﹞三曰大田之禮﹐簡眾也﹔﹝古者因田習兵﹐閱其車徒之數。﹞四曰大役之禮﹐任眾也﹔﹝築宮室﹐所以�人力彊弱。﹞五曰大封之禮﹐合眾也。﹝正封疆溝塗﹐所以合聚其民任。﹞嘉禮之別有六﹕一曰飲食﹐二曰婚冠﹐三曰賓射﹐四曰饗燕﹐五曰番﹐六曰慶賀。《管子》曰﹕禮者﹐因人情﹐緣義理﹐爲之節文者也。《曲禮》曰﹕夫禮者﹐所以定親疏﹐決嫌疑﹐別同異﹐明是非﹐道徳仁義﹐非禮不成﹔教訓政俗﹐非禮不備﹔分爭辧訟﹐非禮不決。君臣上下﹐父子兄弟﹐非禮不定﹔官學事師﹐非禮不親﹔班朝治軍﹐氵位官行法﹐非禮威嚴不行﹔禱祠祭祀﹐供給鬼神﹐非禮不誠不莊。《禮記》又曰﹕故禮之於人也﹐猶酒之有蘗也﹐如竹箭之有筠也﹐如松柏之有心也。《漢書》﹕叔孫通爲髙祖制禮儀十二篇。《後漢書》﹕章和元年﹐詔曹褒於南宮東觀考正舊禮。上自天子﹐下至庶人﹐婚冠吉凶終始制度﹐爲一百五十篇。

事對

【明體辧位】《春秋說題辭》曰﹕禮者﹐所以設容明天地之體也。《家語》曰﹕孔子言於魯哀公曰「人之所以生﹐禮爲大。非禮無以事天地之神﹐辧君臣長幼之位。」

【承天法地】《禮記》曰﹕夫禮﹐先王以承天之道﹐以理人之情﹐故失之者死﹐得之者生。《白虎通》曰﹕所以作禮樂﹐樂以象天﹐禮以法地。

【設容辧等】上見明體注中。《周禮》曰﹕以人辧等則人不越。

【觀殷適魯】《禮記》曰﹕言偃復問曰「夫子之極言禮也﹐可得而聞與﹖」孔子曰「我欲觀夏道﹐是故之杞而不足徵也﹐吾得夏時焉。我欲觀殷道﹐是故之宋而不足徵也﹐吾得坤乾焉。」《左傳》曰﹕韓宣子適魯﹐曰周禮盡在魯矣。

【諧民安上】《周禮》曰﹕三曰禮典﹐以和邦國﹐以統百官﹐以諧萬民。《孝經》曰﹕以安上治民﹐莫善於禮。

【教敬睦】周禮十二教﹐一曰祀禮教敬﹐二曰陽禮教讓﹐三曰陰禮教親。《禮記》曰﹕昔者仲尼與於蠟賓。事畢﹐出遊於觀之上﹐喟然而嘆曰﹕大道之行也﹐天下爲公。選賢與能﹐講信睦﹐故人不獨親其親﹐不獨子其子。

【制中外】《禮記》曰﹕子貢越席而對曰「敢問將何以爲此中者﹖」子曰「禮乎﹐夫禮所以制中也。」《漢書》曰﹕六經之道同歸﹐而禮樂之用爲急﹐故樂以治內而爲同﹐禮以外而爲異。同則和親﹐異則畏敬﹔和親則無怨﹐畏敬則不爭。

【順時從俗】《漢書》曰﹕王者必因前王之禮﹐而順時施宜﹐有所損益﹐節人之心﹐稍稍制作。《愼子》曰﹕禮從俗﹐政從上。使從君國﹐有貴賤之禮﹐無賢不肖之禮。

【周旋規矩】《左傳》曰﹕邾隱公來朝﹐子貢觀焉。邾子執玉髙﹐其容仰﹔公受玉卑﹐其容俯。子貢曰「以禮觀之﹐二君皆有死亡焉。夫禮﹐生死存亡之體也﹐將左右周旋﹐進退俯仰﹐於是乎取之。今正月相朝﹐而皆不度。髙仰﹐驕也﹔卑俯﹐替也。驕近亂﹐替近疾。君爲主﹐其先亡乎﹖」《禮記》曰﹕禮之於正國也﹐猶衡之於輕重也﹔繩墨之於曲直也﹐規矩之於方圓也。故衡誠懸﹐不可欺以輕重﹔繩墨誠陳﹐不可欺以曲直﹔規矩誠設﹐不可欺以方圓﹔君子審禮﹐不可誣以姦詐。

【事師敬長】上見敍事中。袁淮《正書》曰﹕禮者何也﹖緣人情而爲之節文者也﹐嚴父愛親之情也﹐尊親敬長之義也。

【天經地義】《左傳》曰﹕子太叔見趙簡子﹐簡子問揖讓周旋之禮。對曰「是儀也﹐非禮也。」簡子曰「敢問何謂禮﹖」對曰「吉也。聞諸先大夫子產曰﹕『夫禮﹐天之經也﹐地之義也﹐民之行也。』」

【體信成仁】《禮記》曰﹕先王禮以達義﹐體信以達順。又曰﹕道徳仁義﹐非禮不成。

【應變從宜】《莊子》曰﹕三王五帝之禮義法度﹐其猶楂梨橘柚耶﹐味相反而皆可於口。故禮義法度者﹐應時而變也。《禮記》曰﹕禮從宜﹐使從俗。鄭玄注云﹕事不可常也。晉士丐帥師侵齊﹐聞齊侯卒乃還。春秋善之。

【考信成道】《禮記》曰﹕禹﹑湯﹑文武成王﹑周公﹐由此其選也。此六君子者﹐未有不謹於禮者也。以考其信﹐示人有常。鄭玄注云﹕考﹐成也。成道見上成仁注中。

【同天气合人心】《禮稽命徵》曰﹕禮之動搖﹐與天地同气﹐四時合信。《禮記》曰﹕禮者﹐合於天時﹐設於地財﹐順於鬼神﹐合於人心﹐理萬物者也。

【統百官理萬物】上見諧民注。下見合人心注。

【象五行變四時】《大戴禮》曰﹕禮之象﹐五行也﹐其義四時也。故以四舉﹐有恩有義﹐有節有權。《禮記》曰﹕是故夫禮必本於太一﹐分而爲天地﹐轉而爲陰陽﹐變而爲四時﹐列而爲鬼神。

【兄弟親君臣義】《禮記》曰﹕非禮無以辧男女﹑父子﹑兄弟之親﹐婚姻疏數之文。又曰﹕朝覲之禮﹐所以明君臣之義也﹔聘問之禮﹐所以使諸侯相尊敬也。

【定君臣篤父子】《禮記》曰﹕君臣上下﹐父子兄弟﹐非禮不定。又曰﹕禮義爲紀﹐以正君臣﹐以篤父子﹐以睦兄弟﹐以和夫婦﹐以設制度﹐以立田裏。

【別男女決嫌疑】《家語》曰﹕孔子言於魯哀公曰「人之所以生﹐禮爲大。非禮無以事天地之神﹐辧君臣長幼之位﹐別男女父子之交。」決嫌疑見敍事中。

【明是非別同異】並見敍事。

【含陰陽同天地】《漢書》云﹕六經之旨同歸﹐而禮樂之用爲急﹔治身者斯須忘禮﹐則暴慢入之矣﹔爲國者一朝失禮﹐則荒亂及之矣。人含天地陰陽之气﹐有喜怒哀樂之情﹐稟其性而不能節矣。《禮稽命徵》曰﹕禮之動搖也。與天地同气﹐四時合信﹐陰陽爲符﹐日月爲明。

【達人情從天道】《禮記》曰﹕故禮義也者﹐人之大端也。所以講信睦﹐而固人之肌膚之會﹐筋骸之束也﹔所以養生送死﹐事鬼神之大端也﹔所以達天道﹐順人情之大竇也。《左傳》﹕齊侯伐曹﹐入其郛﹐討其來朝也。季文子曰「齊侯其不免乎﹖己則無禮﹐而討於有禮者﹐曰汝何故行禮。禮以順天﹐天之道也。」

賦

【楚荀況《禮賦》】爰有大物﹐非絲非帛﹔文理成章﹐非日非月﹐爲天下光。生者以壽﹐死者以葬﹐城郭以固﹐三軍以彊。粹而王﹐而霸﹐無一焉而亡。臣愚不識﹐敢請之王。王曰﹐此夫文而不采者與﹔簡而易知﹐而致有理者與﹔君子所敬﹐小人所不亂者與﹔性不得則若禽獸﹐性得之則具足與。匹夫崇之﹐則爲聖人﹔諸侯崇之﹐則一四海者與。至明而約﹐甚順而體﹐請歸之禮。

詔

【李徳林《爲隋文帝修定五禮詔》】禮之爲用時義大矣哉。黃琮蒼璧﹐降天地之神﹔粢盛犧牲﹐致宗廟之敬。正父子君臣之序﹐明婚姻喪紀之節。故道徳仁義﹐非禮不成﹔安上化民﹐莫善於禮。

【《貞觀年中頒禮樂詔》】先王制禮﹐辧方正位﹐體國經野﹐象天地以制法﹐通神明以施化。樂由內作﹐禮自外成﹐可以移風易俗。揖讓而天下化者﹐其惟禮樂乎。固以同節同和﹐無聲無體﹐寧飾玉帛之容﹐豈崇鐘鼓之奏。○祭祀第二敍事

《尙書大傳》曰﹕祭之言察也。察者至也﹐言人事至於神也。《爾雅》曰﹕春祭曰祠﹐夏祭曰彳勺﹐秋祭曰嘗﹐﹝嘗新谷。﹞冬祭曰。﹝﹐進也。進品物。﹞祭天曰燎柴﹐﹝旣祭﹐積薪焚之也。﹞祭地曰瘞埋﹐﹝旣祭﹐埋藏之。﹞祭山曰庋懸﹐﹝或庋或懸﹐置之於山。﹞祭川曰浮沈﹐﹝或浮或沈﹐置之於水。﹞祭星曰布﹐﹝布散於地。﹞祭風曰磔。﹝今俗當大道磔狗﹐此其遺像。﹞是類是﹐師祭也﹔﹝師出徵伐﹐類於上帝﹐﹐於出徵之地。﹞旣伯旣禱﹐馬祭也。﹝伯﹐馬祖也。將用馬力﹐必先祭其祖。﹞《說文》曰﹕除惡之祭爲祓﹐會福之祭曰礻會﹐告事求福曰禱。道上之祭爲礻﹐潔意以享爲﹐以類祭神爲礻類﹐祭司命爲礻此﹐祭豕先爲礻曹。月祭爲礻卒﹐﹝以上並出《說文》。﹞禱雨爲雩﹐﹝《左傳》﹕龍見而雩。雩﹐旱祭也。﹞禱晴爲。﹝按﹕《左傳》﹕雪霜風雨之災則之。﹞《周禮》曰﹕以祀祀昊天上帝﹐以實柴祀日月星辰﹐以燎祀司中。命風師雨師﹐以血祭祭社稷五祀五嶽﹐以沈埋祭山林川澤﹐以辜祭四方百物﹐以肆獻裸享先王。《禮記》﹕孟春之月﹐其祀戶﹐祭先脾。孟夏之月﹐其祀竈﹐祭先肺﹑中央土﹔其祀中澑﹐祭先心。孟秋之月﹐其祀門﹐祭先肝。孟冬之月﹐其祀行﹐祭先腎。天子祭天地﹑祭四方﹑祭山川﹑祭五祀。歲徧﹐士祭其先。祭日於壇﹐祭月於坎。日於東﹐月於西。﹝以別幽明﹐以別內外。﹞祭不欲數。數則煩﹐煩則不敬。祭不欲疏。疏則怠﹐怠則忘。王立七祀﹐﹝曰司命﹐曰中澑﹐曰國門﹐曰國行﹐曰泰厲﹐曰戶﹐曰竈。﹞諸侯五祀﹐﹝曰司命﹐曰中澑﹐曰國門﹐曰國行﹐曰公厲。﹞大夫三祀﹐﹝曰族厲﹐曰門﹐曰行。﹞士二祀﹐﹝曰門﹐曰行。﹞庶人一祀。﹝或立戶﹐或立竈﹐﹞夫聖王之制祭祀也﹐法施於民則祀之﹐以死勤事則祀之﹐以勞定國則祀之﹐能禦大災則祀之﹐能捍大患則祀之。日月星辰﹐人所瞻仰﹔山林﹑川谷﹑邱陵﹐人所取材用也。非此族也﹐不在祀典。﹝族猶類也。﹞

事對

【薦敬報功】《梁傳》曰﹕宮室不設﹐不可以祭。祭者﹐薦其時也﹐薦其敬也﹐薦其義也﹐非享味也。許愼《五經異義》曰﹕公侯祭百辟﹐自卿已下﹐不過其族。夫鬼神之所及﹐非其族類則紹其國位。百辟者﹐國君先有功徳於人者。今在其位﹐故報祭之。

【も牡黝牲】《毛詩》曰﹕祭以淸酒﹐從以も牡﹐享於祖考。《周禮》﹕凡陽祀用も牲毛之﹐陰祀用黝牲毛之。鄭注﹕陰祀祭北郊及社稷。黝黑も赤也。

【七祀五祭】上見敍事。袁淮《正論》曰﹕國之大祭有五﹕﹑袷﹑郊﹑祖﹑宗﹑報。此五者﹐禮之大節也。

【報徳崇恩】《物理論》曰﹕古者尊祭重神﹐祭宗廟追養也﹐祭天地報徳也。王充《論衡》曰﹕凡祭祀之義有二﹕一曰報功﹐二曰修先。報功以勉力﹐修先以崇恩也。

【郁酒蘭湯】《周禮》曰﹕凡祭祀賓客之事﹐和郁鬯以實彜而陳之。鄭玄注曰﹕築郁金煮之和鬯酒也。郁爲艸若蘭。劉義慶《幽明錄》曰﹕廟方四丈不墉﹐壁道廣四尺﹐夾樹蘭香。齋者煮以沐浴﹐然後親祭﹐所謂浴蘭湯。

【六變九萬】《周禮》曰﹕孤竹之管﹐云和之琴瑟﹐雲門之舞。冬曰至﹐於圓丘奏之﹐若樂六變則天神皆降﹐可得而禮矣。《尙書》曰﹕簫韶九成﹐鳳凰來儀。

【朝日夕月】《禮記》曰﹕朝日祀五帝﹐則張大次小次﹐設重席重案。合諸侯亦如之。鄭玄注曰﹕朝日﹐春拜日於東門之外。劉向《列女傳》曰﹕日中考正敍人事﹐少采夕月。曹大家注曰﹕少采﹐降之采也。以秋分祀夕月﹐以迎陰气也。

【禮地賓河】《周禮》曰﹕。以玉作六器﹐以禮天地四方。以蒼璧禮天﹐以黃琮禮地。《紀年》曰﹕後荒卽位元年﹐以玄璧賓於河﹐狩於海﹐獲大魚。

【彩壇紺席】《東觀漢記》曰﹕桓帝立黃老祠﹐北宮濯龍中爲壇﹐彩色炫曜。衛宏《漢舊儀》曰﹕皇帝自行﹐羣臣從﹐齋皆百日﹐地祠不出。祭天﹐紫壇幄帷。髙皇帝配天﹐居堂下西向﹐紺幄紺席。

【宜社類帝】《禮記》曰﹕天子將出徵﹐宜於社。鄭玄注﹕宜﹐祭名也。《尙書》﹕肆類於上帝﹐於六宗﹐望於山川﹐徧於羣神。

【三望六宗】《左傳》﹕僖公三十一年﹐四卜郊。不從﹐乃免牲﹐猶三望。《尙書》曰﹕於六宗。王肅注曰﹕所宗者六﹐皆潔祀之。埋少牢於太昭﹐祭時也﹔相近於坎壇﹐祭寒暑也﹔王宮﹐祭日也﹔夜明﹐祭月也﹔幽﹐祭星也﹔雩﹐祭水旱也。於六宗﹐此之謂也。

【受釐致福】《漢書賈誼傳》曰﹕後歲餘﹐文帝思誼﹐徵之。至入見﹐上方受釐坐宜室。蘇林注曰﹕未央前正室。《周禮》曰﹕掌都祭之禮﹐致福於國。

【圜丘方澤蒼璧黃琮】《周禮》曰﹕凡樂﹐圜鐘爲宮﹐黃鐘爲角﹐太簇爲徵﹐姑洗爲羽。冬日至﹐於地上之圜丘奏之﹐則天神皆降﹐可得而禮矣。函鐘爲宮﹐太簇爲角﹐姑洗爲徵﹐南呂爲羽。夏日至﹐於澤中之方丘奏之﹐則地皆出﹐可得而禮矣。又《周禮》曰﹕以玉作六器﹐禮天地四方。以蒼璧禮天﹐以黃琮禮地。

【以享以祀是類是】《毛詩》曰﹕以享以祀﹐以介景福。《大雅》云﹕是類是﹐師祭也。

賦

【魏孫該《三公山下祠賦》】趙國元氏縣西界有六神祠﹐吾觀其一焉﹐在陘山之陽﹐卽三公祠焉。崇堂旣峻﹐危閣造云﹐需軒臨萬仞之壑﹐土木被丹藻之華。是時寓目永日﹐夕宿東序。召彼故老﹐訁凡之舊典﹐云棟宇初興七十載。三臺耀靈﹐實降甘雨。夫山以有形爲神﹐神以無形爲王。若乃於上﹐雷動於下﹐公田禳於多黍﹐嫠婦利其滯穗﹐亦玆邦之所以報﹐歷葉不輟也。於是援筆作賦﹐昭神靈之有憑﹐壯夏屋之弘麗。其亂曰﹐坤作地勢﹐恆嶽吐精﹔怖累啟﹐上秀太淸。三後贊事﹐雨師不寧﹔有氵淒淒﹐潤我羣生。先人諒徳﹐圖像垂形﹔考之舊史﹐典謨無聲。

【晉嵇含《祖道賦》】祖之在於俗尙矣﹐自天子至庶人﹐莫不咸用。有漢卜日丙午﹐魏氏擇其丁未﹔至於大晉﹐則祖孟月之酉日。各因其行運﹐三代固不同。𨿽其奉祖﹐莫識祖之所由興也。《說文》﹕祈請道神謂之祖。有事於道者﹐吉凶皆名。君子行役﹐則列之於中路﹔喪者將遷﹐則稱名於階庭。或云﹐百葉遠阻﹐名皆凋滅﹐墳塋不復存其銘表﹐遊魂不得托於廟祧﹐智者故以歲初良辰﹐肇建華﹐揮揚彩旗﹐將欲招靈爽於今夕。庶眾祖之來憑﹐蓋有兩端。俯嘆壯觀﹐乃述而賦之。

詩

【宋謝莊《齋應詔詩》】霜露凝宸感﹐肅ㄊ動天引﹔西郊滅湮氵﹐東冥起昭晉。舞風泛龍常﹐輪霞浮玉軔﹔紫階協笙鏞﹐金途展轉應。方見六詩和﹐永聞九徳潤﹔觀生識幸渥﹐睇服慚盾恪。

【陳弘讓《春夜醮五嶽圖文詩》】夜靜瓊筵謐﹐月出杏壇明﹔香煙百和吐﹐燈色九微淸。五嶽移龍駕﹐十洲回鳳笙﹔目想靈人格﹐心屬羽衣輕。蕙肴薦神饗﹐桂醑達遙誠﹔熙然聊自得﹐挹酒念浮生。

【陳叔達《州城西園八齋祠社詩》】升壇預祀﹐詰早肅分司﹔達气風霜積﹐登光日色遲。農教先八政﹐陽和秩四時。祈年服垂冕﹐告幣動褰帷﹔瘞地尊余奠﹐人天庶有資。椒蘭卒淸酌﹐簋徹香萁﹔折俎分歸胙﹐充庭降受釐。方憑知禮節﹐況奉化雍熙。

歌

【梁江淹《牲出入歌辭》】祝詳史具﹐禮備樂薦﹔有牲在陳﹐有鼓在懸。騰燭象星﹐奔水類電﹔郊燎夙戒﹐必彼彼乘。以伺質明﹐以伸神宴。

【又《薦豆毛血歌辭》】時恭時祀﹐有物有則﹔伊我上聖﹐實抱明徳。犧象交陳﹐郁樽四塞﹔黍惟嘉谷﹐酒惟玄默。薦通蒼祗﹐慶覃黎黑﹔願靈之降﹐祚家佑國。

【又《奏宣列之樂歌辭》】殷崇配天﹐周尊明祀﹔瑞合汾陰﹐夢同泰。靑幕云舒﹐丹殿霞起﹔二曜惟新﹔五精告始。於以饗之﹐景福是履。○郊丘第三敍事

《禮記》曰﹕祭帝於郊﹐所以定天位也。《爾雅》云﹕圓丘泰壇﹐祭天也﹔方澤泰圻﹐祭地也。《周書作洛篇》曰﹕設丘兆於南郊﹐以祀上帝﹐配以後稷。《周禮大宗伯之職》曰﹕以祀祀昊天上帝。﹝之言煙也。煙者﹐周人尙臭﹐煙气之臭﹐聞昊天上帝。冬日至祀於圓丘。天皇﹐大帝也。鄭玄注曰﹕昊﹐天也﹔上帝﹐玄天也。﹞以蒼璧禮天。﹝鄭玄曰﹕禮天以冬日至﹐謂天皇大帝在北極者。凡禮神必以其類﹐璧圓以象天。﹞黃琮禮地。﹝禮地以夏日至﹐謂神在昆侖者也。琮方﹐以象地。﹞四圭有邸﹐以祀天﹐以旅上帝。﹝鄭玄注曰﹕於中央爲璧﹐圭著四面﹐一玉俱成也﹐故曰四圭。有邸﹐圭末四出也。或說四圭有邸﹐圭四角也。上帝﹐玄天也。鄭玄注云﹕禮天﹐夏正郊天也﹔上帝﹐五帝也。所郊以五帝殊﹐言天者尊異之至。﹞兩圭有邸﹐以祀地﹐以旅四望。﹝兩圭者﹐象地數二也﹐謂所祀北郊神州之神。﹞大司樂奏黃鐘﹐歌大呂﹐舞雲門﹐以祀天神。﹝謂五帝及日月星辰也。王者各以夏正月祀其受命之帝於南郊。﹞奏太簇﹐歌應鐘﹐舞咸池﹐以祭地祗。﹝祭於北郊﹐謂神州之神及社稷。﹞《禮記》曰﹕有虞氏黃帝而郊嚳﹐祖顓頊而宗堯﹔夏后氏亦黃帝而郊鯀﹐祖顓頊而宗禹﹔殷人嚳而郊冥﹐祖契而宗湯﹔周人嚳而郊稷﹐祖文王而宗武王。﹝鄭玄注曰﹕郊祖宗謂祭祀以配食。﹞《左傳》曰﹕凡啟蟄而郊。

事對

【黃郊黑】《後漢書》曰﹕靈帝建寧二年﹐迎气黃郊。道於洛水西橋﹐逢暴風雨。導從鹵簿車﹐或發蓋﹔百官沾濡﹐還不至郊。使有司行禮﹐迎气北郊。《漢書》曰﹕髙祖入關﹐問故泰上帝祀何帝。對曰「四帝﹐有白﹑黃﹑靑﹑赤之祠。」髙祖曰「吾聞天有五帝﹐而四何也﹖」莫知其說。於是髙祖曰「吾知之矣﹐待我而具五也。」乃立黑帝之祠﹐名曰黑。

【朱火紫壇】晉《郊祀歌》曰﹕整泰壇﹐禮皇神﹔精气盛﹐百靈賓。蘊朱火﹐燎芳薪﹔紫煙起﹐冠靑�。又曰﹕營泰﹐定天衷﹔思心睿﹐謀筮從。建表蘊﹐殷郊宮﹔田燭置﹐歡火通。歷元旬﹐集首告﹔飾階壇﹐坎列室。

【魯郊雍】《毛詩》曰﹕皇皇后帝﹐皇祖后稷。注曰﹕皇皇﹐大也﹔後﹐君也。帝謂天帝也。魯郊祭皇皇之君帝﹐以美祖后稷以配之﹐其祭如天子之禮。《漢書》曰﹕祭五帝於雍﹐在山上﹐四望不見四方﹐故曰雍。

【南郊北】《周禮》曰﹕設丘兆於南郊﹐以祀上帝﹐配以後稷。北見上。

【黃玉黝牲】《周禮》﹕以玉作六器﹐禮天地四方。以蒼璧禮天﹐以黃琮禮地﹔以靑圭禮東方﹐以赤璋禮南方﹐以白琥禮西方﹐以玄琮禮北方。又曰﹕牧人掌牧六牲﹐而阜蕃其物﹐以供祭祀之牲。凡陽祀用辛牲毛之﹐陰祀用黝牲毛之。

【保萬壽懋百福】傅玄《饗神歌》曰﹕整泰圻﹐祚皇﹔眾神感﹐羣靈儀。祚有晉﹐曁羣黎。溢九有﹐格天庭﹔保萬壽﹐延億齡。又曰﹕結方丘﹐祗國琛﹔樽旣享﹐俎旣歆。斂檢玉﹐具鏖金﹔懋百福﹐底自古﹔錫萬壽﹐迄在今。

賦

【後漢鄧耽《郊祀賦》】咨攺元正﹐誕章厥新﹔丰恩羨溢﹐含唐孕殷。承皇極﹐稽天文﹔舒優遊﹐展弘仁。揚明光﹐宥罪人﹔羣公卿尹﹐侯伯武臣。文林華省﹐奉贄厥珍﹔夷髦盧巴﹐來貢來賓。玉璧旣卒﹐於斯萬年。穆穆皇王﹐克明厥徳﹐應符蹈運﹐旋章厥福。昭假烈祖﹐以孝以仁﹔自天降康﹐保定我民。

【晉郭璞《南郊賦》】時惟靑陽﹐日在方旭﹔我後方將受命於靈壇﹐乃攺步以鳴玉。升金軒﹐撫天僕﹐揚六鑾﹐齊八。列五幡於一元兮﹐靡日月於黃屋﹔矯淩鳥以偵候﹐整豹尾於後屬。武騎仡以淸道﹐被練煥以波燭。爾乃造廣場﹐戾壇庭﹐百寮山立﹐萬乘雲屯。延祝史﹐肆玉牲﹐登圜丘﹐揖太淸﹐禮羣望﹐告皇靈。天澄其气﹐日朗其精﹔祝融穆以肅侍﹐陽侯澹以中停。於是司指戒燧﹐火烈具炳。宗皇祖而配祀﹐增孝思之惟永。郊寰之內﹐區域之外﹐凋顏卉服﹐被髮左帶。駿奔在壇﹐不期而會。饗駭鬼方﹐聲振邱隴﹔倒景望風﹐龍漢企踵。爛若列星之環辰﹐咸云騰而海湧。此蓋和气旁通﹐玄羅潛總﹐自然之感﹐鼓而遂動。

詩

【梁傅昭《恭職北郊詩》】皇猷屬穹昊﹐至徳邁深淵﹔望沿禮舉﹐咸秩資化宣。端職恭瘞祀﹐飭躬奉嚴蠲﹔淑气符臨節﹐光風臨上年。

【周王褒《從駕北郊詩》】惟皇敬明祀﹐望拜出河東﹔地靈開復道﹐營星發紫宮。衡街饗淸蹕﹐值候起相風﹔森沈羽林騎﹐肅穆虎賁弓。

【隋盧思道《駕出圜丘詩》】開年簡時日﹐上辛稱天吉。平曉禁門開﹐隱隱乘輿出﹔乘輿出九重﹐金根禦六龍。章移千乘動﹐旆舉百神從﹔黃麾引朱節﹐靈鼓應華鐘。神歌已相續﹐神光復相燭﹔風中紫煙﹐壇上埋蒼玉。

歌

【宋顏延之《天地郊夕牲歌辭》】寅威寶命﹐嚴恭帝祀﹔奄受敷錫﹐宅中拓宇。宜地稱皇﹐饗天作主﹔月來賓﹐日際奉土。開元首正﹐禮交樂舉﹔六典聯事﹐九宮列序。有牲在﹐有潔在俎﹔式薦主衷﹐以答神祜。

【《隋庾信方澤降神歌辭》】報功陰澤﹐展禮玄郊﹔平琮鎭瑞﹐方鼎升庖。調歌孤竹﹐縮酒江茅﹔聲揚鐘鼓﹐器質陶匏。列耀秀華﹐凝芳郁荔﹔川澤茂礻出﹐丘陵容裔。云飾山﹐蘭浮沈齊﹔日至之禮﹐歆玆大祭。

【隋牛弘《郊祀昊天上帝歌辭》】肇嚴祀﹐式奉尊靈﹔因髙盡敬﹐掃地推誠。六宗隨光﹐五緯陪營﹔金石諧合﹐絲竹淒淸。我粢旣成﹐我酌惟明﹔元神是鑑﹐百福來成。

頌

【梁簡文帝《南郊頌》】肅恭明神﹐逖聽前踵﹔配天道尊﹐迎陽義重。玄酒陶匏﹐﹤矢番﹥柴云聳﹔跨舜論韶﹐籠堯稱拱。郊宮載靜﹐紫壇新謐﹔肅肅禁圍﹐陰陰仙室。六戎列野﹐八鑾昭日﹔架殿星羅﹐重宮霧出。康哉徳盛﹐美矣時丰﹔三辰增曜﹐七政永崇。五方來洎﹐四煥玆通﹔懸繩度笮﹐駕鹿追風。旣敷懋化﹐復睹瑞滋﹔金車出野﹐玉露沾墀。紫脫神章﹐華平瑞芝﹔長愉汪﹐永固雍熙。

○宗廟第四

敍事

《禮記》曰﹕天子七廟﹐三昭三穆﹐與太祖之廟而七。諸侯五廟﹐二昭二穆﹐與太祖之廟而五。大夫三廟﹐一昭一穆﹐與太祖之廟而三。士一廟。庶人祭於寢。遠廟爲祧﹐去祧爲壇﹐去壇爲單﹐去單爲鬼。﹝此皆言祭先祖遠近之差。自祧已上﹐皆爲毀廟。﹞《釋名》曰﹕宗﹐尊也﹔廟﹐貌也。先祖形貌所在也。

《漢書舊事》曰﹕廟者所以藏主﹐列昭穆。《說文》曰﹕宗廟之木主名曰┙。《白虎通》曰﹕言神無所依據﹐孝子以主繼心。《論語》曰﹕夏后氏以松﹐殷人以柏﹐周人以栗。﹝栗﹐敬也﹐使人謹敬。﹞《五經要義》曰﹕木主之狀﹐四方﹐穿中央以達四方。天子長尺二寸﹐諸侯長尺﹐皆刻謚於背。又﹐摯虞《決疑要注》曰﹕凡廟之主﹐藏於戶外西牖之下。有石函﹐故名宗┙。《周禮》曰﹕五歲一﹐三歲一。《續漢書》曰﹕﹐諦也﹔序昭穆﹐諦父子也。﹐合也﹔毀廟之主﹐合食於太祖。﹝諦﹐審也。﹞以四月﹐於十月。﹝四月陽气在上﹐陰气在下﹐正尊卑之義。十月五穀成熟﹐故骨肉合聚飲酒也。《決疑要注》曰﹕以孟夏﹐以孟秋。二說不同。﹞故《漢舊儀》曰﹕子爲昭﹐孫爲穆﹔昭西面﹐穆東面。三年大﹐諸帝以昭穆坐於髙廟﹐其諸隳廟神主皆合食。《禮記》曰﹕凡祭宗廟之禮﹐牛曰一元大武﹐豕曰剛鬣﹐豚曰鬣肥﹐羊曰柔毛﹐雞曰翰音﹐犬曰羹獻﹐雉曰疏趾﹐兔曰明視﹐脯曰尹祭﹐槁魚曰商祭﹐鮮魚曰廷祭﹐水曰淸滌﹐酒曰淸酌﹐黍曰薌合﹐梁曰薌萁﹐稷曰明粢﹐稻曰嘉疏﹐韭曰丰本﹐鹽曰咸鹺﹐玉曰嘉玉﹐幣曰量幣。

事對

【時類月祀】張方賢《魯國先賢傳》曰﹕古者先王﹐日祭月享。時類歲祀﹐諸侯捨日﹔卿大夫捨月﹐庶人捨時。《國語》曰﹕甸服者祀﹐日祭月祀﹐先王之訓。

【冬薦秋嘗】《毛詩》曰潛﹕季冬薦魚﹐孟春獻鮪也。猗歟漆沮﹐潛有多魚﹔以享以祀﹐以介景福。《爾雅》曰﹕春祭曰祠﹐夏祭曰礻勺﹐秋祭曰嘗﹐冬祭曰蒸。

【薌合嘉疏】《儀禮》曰﹕始虞用柔日﹐曰哀子某﹐敢用潔牲剛鬣薌合嘉薦。嘉疏見敍事中。

【瑤爵玉豆】《周禮》曰﹕凡賓客獻瑤爵皆贊。鄭玄注曰﹕謂王之同姓及二王後來朝覲﹐爲王賓客者也。之禮亞王而禮賓也﹐獻謂王饗燕王獻賓也。《禮記》曰﹕季夏六月﹐以禮祀周公於太廟。郁尊用黃目﹐灌用玉瓚大圭﹐薦用玉豆凋纂﹐爵用玉戔。

【夏冬蒸】《禮記》曰﹕春祭曰礻勺﹐夏祭曰者﹐陽之盛也。古者於祭爵賜服﹐順陽之義也。冬蒸見上。

【宮淸廟】《毛詩》曰﹕宮有洫﹐鄭玄注曰﹕﹐神也﹐姜原神所依。古廟曰神宮。又曰﹕淸廟祀文王也。周公旣成洛邑﹐朝諸侯﹐率以祀文王焉。鄭玄注曰﹕淸廟者﹐祭有淸明之徳者之宮也。謂祭文王﹐天徳淸明﹐文王象之﹐故歌此詩而祭之。

【春祠夏礻龠】《周禮》曰﹕以饋食享先王﹐以祠春享先王﹐以礻龠夏享先王﹐以嘗秋享先王﹐以冬享先王。董仲舒《春秋繁露》曰﹕古者歲四祭﹐因四時所生熟而祭先祖父母也。禮﹐夏曰礻龠。

【酎金灌玉】衛宏《漢舊儀》曰﹕皇帝會諸侯酎金廟中﹐以上計儀設九賓陪位也。《史記》注云﹕正月旦作酒﹐八月成。名酎﹐酎言純也。武帝時八月嘗酎﹐會諸侯廟中﹐出金助祭﹐所謂助金。《周禮》曰﹕凡灌玉濯之禮﹐陳之以贊灌事。鄭玄注云﹕灌玉謂瓚璋瓚。

【祀武告文】《毛詩》曰﹕執競﹐祀武王也。執競武王﹐無競維烈﹔不顯成康﹐上帝是皇。又曰﹕維天之命。太平﹐告文王也。維天之命﹐於穆不已。

【五廟七室】《禮記》曰﹕當七廟五廟無虛主﹐惟祭於祖﹐爲無主耳。傅暢《晉諸公贊》曰﹕王俊﹐字彭祖﹐爲幽州刺史。尋洛陽破後﹐承制行臺以宗廟焚毀﹐設壇望祀七室﹐及功臣配食。

【介福純嘏】《毛詩》曰﹕祝祭於礻方﹐祀事孔明。先祖是皇﹐神保是享﹐孝孫有慶﹐以介景福﹐萬壽無疆。又曰﹕龠舞笙鼓﹐樂旣和奏。ぅ烈祖﹐以洽百禮﹔百禮旣至﹐有王有林。錫爾純嘏﹐子孫其湛。鄭玄云﹕純﹐大也。嘏謂屍與主人以福。

【三歲五年】《五經異義》曰﹕謹案﹕叔孫通宗廟有日祭之禮﹐知古而然也。三歲一﹐此周禮也﹔五歲一﹐疑先王之禮也。《禮稽命潛》曰﹕三年一﹐五年一﹐以衣服想見其容色。三日齊﹐思親志意﹐想見所好喜﹐然後入廟。

【審昭穆諦父子】傅咸奏曰﹕先儒解。者﹐諦也﹐審昭穆故也。《白虎通》曰﹕位尊徳盛﹐所及彌遠﹐謂之何﹖之爲言也。序昭穆﹐諦父子。者合也。

【昭孝通神露濡霜降】《漢書》曰﹕祀者﹐所以昭孝事祖通神明也。《禮記》曰﹕君子合諸天道﹐春秋嘗。霜露旣降﹐君子履之﹐必有淒惻之心﹐非其寒之謂也。春雨露旣濡﹐君子履之﹐必有怵有惕之心﹐如將見之。

【上下之際神明之道】《禮記》曰﹕夫祭有畀輝胞翟閽者﹐惠下之道也。此四者﹐吏之至賤者。屍又至尊﹐以至尊旣祭之味而不忘至賤。是故明君在上﹐則無凍餓者矣﹐此之謂上下之際。又曰﹕鋪筵設同﹐凡爲依神也。旣詔祝礻勺室而出於礻方﹐此交神明之道也。

詩

【宋孔欣《祠太廟詩》】束帶從王事﹐結纓奉淸祀。肅肅禁闈內﹐翳然絕塵軌﹔峨峨髙堂上﹐層構郁雲起。明發修薦享﹐矜束不遑止﹔罄折階廊間﹐淒淒常靡已。

【梁張率《太廟齋夜詩》】潔齋謝紛華﹐寂寥淸廟靜﹔肅襟視牲盛﹐端服侍嚴省。

歌

【宋顏峻《七廟迎神辭》】敬恭明祀﹐孝道感通﹔合樂維和﹐展禮有容。六舞肅列﹐九變成終﹔神之來思﹐享玆潔衷。靈之往矣﹐綏我家邦。

【隋庾信《太廟晨歌辭》】永惟神武﹐潛慶靈長﹔龍圖革命﹐鳳歷歸昌。功移上慘﹐徳躍中陽﹔淸廟肅肅﹐猛ね﹤走黃﹥々。曲臺大廈﹐聲和盛唐﹔牲蕩滌﹐蕭合馨香。和鑾戾止﹐振鷺來翔﹔永敷萬國﹐是則四方。

【陳叔達《太廟地歌辭》】淸明旣﹐郁鬯惟禮﹔大哉孝思﹐嚴恭祖禰。龍衮以祭﹐鸞刀斯啟﹔發徳朱弦﹐升歌丹陛。筵享粢盛﹐堂斟沈齊﹔降福禳禳﹐來儀濟濟。

【褚亮《宗廟九徳之歌辭》】皇祖誕慶﹐於昭於天﹔積徳斯遠﹐茂緒攸先。繼天應歷﹐神武弘宣﹔肇迹嬀水﹐成功版泉。道光覆載﹐聲穆乾元﹔式備犧象﹐用潔牲。禮終九獻﹐榮展四懸﹔神貺景福﹐遐哉永年。

頌

【後漢王粲《太廟頌》】思皇烈祖﹐時邁其徳﹔肇啟洪源﹐貽宴我則。我休厥成﹐聿先厥道﹔丕明丕欽﹐允時祖考。

【又】於穆淸廟﹐翼嚴休徵﹔祁祁髦士﹐厥徳允升。懷想成位﹐咸奔在宮﹔無思不若﹐永觀厥崇。

【又】綏庶邦﹐和四宇﹔九功備﹐彜樂序。建崇牙﹐設璧羽﹔六拊奏﹐八音舉。昭大孝﹐ぅ妣祖﹔念武功﹐收醇祜。

【王肅《宗廟頌》】明徳惟馨﹐昊天子之﹔眷佑我魏﹐薄言起之。起之伊何﹐黎元時雍﹔子之伊何﹐歷數在躬。於乎盛哉﹐神明是通。

【又】湛湛甘露﹐濟濟醴泉﹔或湧於地﹐或降於天。天地交泰﹐品類蕃蕪﹔祥瑞嘉應﹐其集如雨。屢獲丰年﹐谷我士女﹔祖考旣饗﹐於歡樂胥。○社稷第五敍事

《孝經緯》曰﹕社﹐土地之主也。土地闊不可盡敬﹐故封土爲社﹐以報功也。稷﹐五穀之長也。谷眾不可徧祭﹐故立稷神以祭之。《禮記》曰﹕厲山氏之子柱﹐及周棄爲稷。﹝厲山氏之有天下也﹐其子曰柱﹐能殖百谷。夏之衰也﹐周棄繼之﹐故祀以爲稷神﹐厲或爲列。﹞共工氏之子后土爲社。﹝共工氏之霸九州也﹐其子曰勾龍。爲后土﹐能平九州﹐故祀爲社。﹞《尙書》曰﹕湯旣勝夏﹐欲遷其社﹐不可。﹝湯承堯舜禪代之後﹐順天應人﹐逆取順守﹐而有慚徳。故革命創制。攺正易服﹐變置社稷﹐以後代無及勾龍者﹐故不可而遂止。﹞《禮記》曰﹕王爲羣姓立社曰太社﹐王自爲立社曰王社﹐諸侯爲百姓立社曰國社﹐諸侯自爲立社曰侯社﹐大夫以下﹐成羣立社曰置社。《漢舊事》曰﹕天子太社﹐以五色土爲壇。封諸侯者﹐取其方面土﹐苴以白茅﹐授之。各以其方色﹐以立社於其國﹐故謂之授茅土。

事對

【示本表功】《禮記》曰﹕社所以神地之道也﹐地取於天﹐是以尊天而親地﹐故教人美報焉。家祭中澑而國主社稷﹐示本也。《白虎通》曰﹕王者所以有社稷何﹖爲天地求福報功也。社稷所以有樹何﹖所以表功也。

【封樹列土】《周禮》曰﹕封人設王之社爲畿﹐封而樹之。鄭玄注曰﹕謂壇及眉阪。《周書》曰﹕諸侯受命於周﹐而建太社於國中。其謂東靑土﹐南赤土﹐西白土﹐北驪土﹐中央則以黃土。明建諸侯﹐鑿取其方一面土﹐苴以白茅﹐以土封之﹐故曰列土於周室。

【南社右稷】《尙書無逸篇》曰﹕大社惟松﹐東社惟柏﹐南社惟梓﹐西社惟粟﹐北社爲槐。《周禮》﹕掌建國之神位﹐右社稷﹐左宗廟。

【探金取劍】《搜神記》曰﹕中興初﹐有應嫗者﹐生四子。而晝見神光照社﹐試探之﹐乃得黃金。自是諸子官學並有才名。《錄異傳》曰﹕會稽賀曾得疾﹐不知人﹐死三日﹐蘇云﹕吏將上天見官府﹐使人將入曲房中。有層架﹐其上有印﹐其中有劍。使惟意取之。短不及上層﹐取劍以出。門下問何得﹖云得劍。曰「惟使社公耳。」疾愈﹐果有鬼來稱社公。

【禹社棄稷】《淮南子》曰﹕禹勤天下﹐死而爲社也。棄稷見敍事。

【殷柏漢】《論語》曰﹕哀公問﹕「社於宰我﹖」對曰「夏后氏以松﹐殷人以柏﹐周人以粟﹐使民戰粟也。」《漢書》曰﹕髙祖詔於丰理楡社﹐春以羊彘祠之。

【春祈秋報】《毛詩》曰﹕載芟﹐春籍田而祈社稷也。又曰﹕良耜﹐秋報社稷也。稷稷良耜﹐ㄈ載南畝﹐播厥百谷。

【封土藝樹】《尙書》曰﹕海岱及淮惟徐州﹐厥貢惟土﹐爲社五色。孔安國注曰﹕王者封五色土爲社﹐建諸侯﹐則各割其方土與之。使立社﹐冒以黃土﹐苴以白茅。湛方生盟文曰﹕廣廈云構﹐非一人之功﹔吉凶大事﹐豈一家所濟。仰惟先王建社之制﹐俯從詩人匍伏之義﹐遂藝樹立壇﹐結誓神明。梁下之期﹐猶或亡身﹐況乃啟告靈祗﹐相盟以道徳者。庶能助周孔之一教﹐申情禮於人神。

【通天地受風雨】王充《論衡》曰﹕亡國之社﹐屋其上柴其下者﹐示絕於天地。夫春秋薄社﹐周以爲戒。夫經藝書傳﹐人當覽之﹐猶社當通气於天地也。故人不通覽者﹐薄社之類。《禮記》曰﹕天子大社﹐必受霜露風雨﹐以達天地之气﹐是故喪國之社屋之﹐不受天陽也﹔毫社北牖﹐使陰明也。鄭玄注曰﹕絕其陽﹐通陰而已。毫社﹐殷都於毫。

【冒黃土苴白茅】《尙書無逸篇》曰﹕天子社廣五丈﹐諸侯半之。上冒以黃土。下見敍事。

【殖百谷平九土】上見敍事。《尙書》曰﹕越翌日戊午﹐乃社於新邑﹐牛一羊一豕一。孔安國注曰﹔社稷之位﹐牲用大牢。共工氏有子曰勾龍﹐能平九土﹐祀以爲社。

【陳俎豆施金石】《禮記》曾子問曰﹕諸侯之祭社稷﹐俎豆旣陳。又曰﹕樂之施金石﹐越於聲音﹐用於宗廟社稷。

歌

【隋牛弘《春祈社歌辭》】厚地開靈﹐方壇崇祀﹔建以風露﹐樹之松梓。勾萌旣甲﹐芟柞伊始﹔恭祈粢盛﹐孝膺休祉。

【又《春祈稷歌辭》】粒食興教﹐播厥有先﹔尊神致潔﹐報本惟虔。瞻楡東臯﹐望杏開田﹔方憑戩福﹐佇詠丰年。

頌

【魏曹植《社頌》】於惟大社﹐官名后土﹔是曰勾龍﹐功著上古。徳配帝皇﹐實爲靈主。克明播植﹐農政日舉﹔尊以作稷﹐丰年是與。義與社同﹐方神此宇﹔建國承家﹐莫不修序。

【宋何承天《社頌》】社實陰祗﹐稷惟谷先﹔率育萬類﹐協靈昊乾。霸徳方將﹐時號共工﹔厥有才子﹐實曰勾龍。稱物平賦﹐百姓熙雍。陶唐救災﹐決河數江﹔棄亦播植﹐作人萬邦。克配二祀﹐以報勛庸﹔勛庸伊何﹐厚載蒼生。倉廩旣實﹐禮節斯行﹔人亦有言﹐困物思人。矧乃六徳﹐功被陶鈞﹔乃家乃國﹐是奉是遵。○明堂第六敍事

《周禮》曰﹕夏后氏太室﹐殷人重屋﹐周人明堂﹐度以九尺之筵。又曰﹕明堂者﹐明諸侯之尊卑。《周書》曰﹕明堂方一百一十二尺﹐室中方六十尺﹐牖髙三尺﹐門方十六尺。東方曰靑陽﹐南方曰明堂﹐西方曰總章﹐北方曰玄堂﹐中央曰太廟﹐亦曰太室。左爲左个﹐右爲右个。﹝《五經要義》以太廟爲太室。﹞《孝經援神契》﹕明堂者﹐天子布政之宮。上員下方﹐八窗四闥﹐在國之陽。《釋名》云﹕明堂者﹐猶堂堂﹐髙明貌也。《大戴禮》曰﹕明堂凡有九室﹐一室而有四戶八牖﹐總三十六戶﹐七十二牖。以茅蓋屋。《桓譚新論》曰﹕王者造明堂﹐上員下方﹐以象天地﹔爲四面堂﹐各從其色﹐以仿四方。天稱明﹐故曰明堂。《三輔黃圖》曰﹕明堂者﹐天道之堂也。所以順四時﹐行月令﹐宗祀先王﹐祭五帝﹐故謂之明堂。辟雍﹐員如璧﹐雍以水﹐異名同事﹐其實一也。《禮記》曰﹕天子曰辟雍﹐諸侯曰宮。《白虎通》曰﹕天子立辟雍﹐所以行禮樂宣徳化也。辟者象璧﹐員法天﹐雍之以水﹐象教化流行。《五經通義》曰﹕諸侯不得觀四方﹐故東﹐以南半天子之學﹐故曰宮。﹝者判也。﹞《管子》曰﹕黃帝立明堂之議﹐舜有告善之旌﹐湯有總街之廷﹐武王有靈臺之候。﹝按﹕諸儒及舊說﹐明堂﹑辟雍﹑靈臺三事不同。明堂﹐宗祀之所﹔辟雍﹐教導之所﹔靈臺﹐候望之所。《三輔黃圖》以爲明堂﹑辟雍司﹐管子以爲明堂﹑靈臺同﹐蓋今亦異說也。《東觀漢記》曰﹕光武中元年﹐營造明堂﹑辟雍﹑靈臺。此卽三事不同。﹞

事對

【五府九房】《尙書帝命驗》曰﹕帝者承天﹐立五府以尊天。注曰﹕天有五帝﹐集居大微﹐降精以生聖人﹐故帝者承天。立帝之府﹐是爲天府。張衡《東京賦》曰﹕乃營三宮﹐布政頒常﹔復廟重屋﹐八闥九房。規天矩地﹐授時須。

【承天統物】《桓譚新論》曰﹕王者造明堂﹑辟雍﹐所以承天行化也。蔡邕《月令》論曰﹕明堂所以明天气﹐統萬物。

【四阿九室】《周禮》曰﹕殷人重屋﹐堂修七尋。堂崇三尺﹐四阿﹐重屋。鄭玄注云﹕四阿若今四柱也。《大戴禮》曰﹕明堂者﹐古之制。凡九室﹐一室有四戶。

【四闥八階】許愼《五經異義》曰﹕明堂之陽﹐三里之外﹐七里之內﹔上員下方﹐八牖四闥﹐布政之宮﹐故稱明堂。盛貌也。徐虔《郊廟明堂議》曰﹕明堂在國之陽﹐國門之外。一宮九室﹐四門八階。

【布恩施令】趙曄《吳越春秋》曰﹕越王召範蠡﹐問﹕「孤竊自志﹐欲以令日一登上明堂﹐布恩致令﹐以撫百姓。」王隱《晉書》曰﹕紀瞻答秀才策曰「周制明堂所以宗其祖﹐以配上帝。其正中者太廟﹐以順天時﹐施法令。」

【學南汶上】《宋起居注》曰﹕今太廟太極﹐旣以隨時﹔明堂之制﹐國學之南﹐地實京邑﹐爽塏平暢﹐足以營建。蔡邕《禮樂志》曰﹕孝武帝封禪岱宗﹐立明堂於泰山汶上。

【行正聽朔】穎容《春秋釋例》曰﹕告朔行政﹐謂之明堂。徐虔《郊廟明堂議》曰﹕明堂﹐天子每月於此聽朔布政。

【蒿宮茅屋】《禮論》曰﹕或以爲明堂者﹐文王廟﹐周徳澤和洽。蒿茂大以爲宮柱﹐名曰蒿宮。《三輔黃圖》曰﹕孝武帝議立明堂於長安城南﹐許令褒等議曰「按《五經禮樂傳記》曰﹕聖人之教﹐制作之象﹐所以法天地﹐比類陰陽。以之宮室﹐本之太古﹔以昭令徳﹐茅屋采椽。土階素輿﹐越席皮弁﹐蓋興於黃帝堯舜之世﹐是以三代之也。」

【策勛布政】穎容《春秋釋例》曰﹕周公朝諸侯於明堂﹐太廟與明堂一體也。《春秋》﹕人君將出於宗廟﹐及行策勛獻俘於廟。布政見四闥注。

【陽館玄堂】《尸子》曰﹕。黃帝曰合宮﹐有虞氏曰總章﹐殷人曰陽館﹐周人曰明堂。玄堂見敍事。

【重屋復道】《周禮》曰﹕殷人曰重屋﹐堂修七尋﹐堂崇三尺﹐四阿重屋。鄭玄注云﹕重者﹐王宮王堂若太寢者。《漢書》曰﹕《明堂圖》中有一殿﹐四面無壁﹐以茅蓋﹐通水之。圜宮垣爲復道﹐上有樓﹐從西南入﹐名曰「昆侖」。

【正四時統萬物】《禮含文嘉》曰﹕明堂所以通神明﹐感天地﹐正四時﹐出教令﹐崇有徳﹐章有道﹐褒有行。蔡邕《月令》論曰﹕明堂者所以明天气統萬物。

【禮三老祭五帝】《白虎通》曰﹕禮三老於明堂﹐所以教諸侯孝﹔祭五帝於太學﹐所以教諸候悌。《三輔黃圖》曰﹕明堂者﹐明天道之堂﹐所以從四時行月令﹐宗祀先王祭五帝﹐故謂之明堂。

【享上帝祀先王】《淮南子》曰﹕自古者明堂之制﹐下之濕潤不能及﹐上之霧露不能入﹐足以享上帝﹐禮鬼神﹐示人知節也。祀先王見上祭五帝。

賦

【李尢《辟雍賦》】太學旣崇﹐三宮旣章﹔靈臺司天﹐羣耀彌光。太室宗祀﹐布政國陽﹔辟雍巖巖﹐規圓矩方。階序牖闥﹐雙觀四張﹔流水湯湯﹐造舟爲梁。神聖班徳﹐由斯以匡﹔喜喜濟濟﹐春射秋饗。

【劉允濟《萬象明堂賦》】睿哲惟唐﹐受天之明。究皇王之鴻休﹐包宇宙之純精﹔恢天祿以作﹐攄元命之振英。鼓黔雷以播气﹐運蒼昊而時成﹔括陽與泰階﹐襲三聖以光亨。禮樂交通﹐曲謨洋溢﹔天以洛視而龜書至﹐地以河觀而龍圖出。擁神休﹐尊明號﹐激淸流﹐揚茂實﹔將大報於玄天﹐享神祗以稱秩。願卑宮而自處﹐惟宗而是卹﹔思致美於總章﹐覽И訾而法營室。訪夏后之軌儀﹐云廣四而修一﹔彼宗周之有制﹐聞或九而或七。錯綜乎舊典﹐經始乎玉律﹔紹先志以髙興﹐匪矜功而首出。乃延公侯卿士﹐藝人表臣﹐而審其議焉。咸以爲明堂者﹐明乎天道者也。所以明有功﹐表有徳﹐崇大教﹐發大政﹐登假嚴經﹐欽修宗祀﹐非夫爲己者也﹐安可已乎﹗粵正月庚午﹐始創明堂之制焉。考經緯之長策﹐應黃﹤金重﹥之旋宮。穆穆四門﹐可納四气﹔明明八窗﹐均調八風﹔靡金靡玉﹐匪磨匪礱。去隋侯之夜光﹐明素質以爲工﹔思承天以接神﹐故峻相乎皇穹。颯乎懿濞﹐糸畫兮丰融。雷承乾以震耀﹐云大壯乎其中﹔非至聖之精誠﹐孰能克勤乎此功。

詩

【梁孝元《和劉尙書兼明堂齋宮詩》】質明攝上宰﹐言早乘車軒。四圭邸蒼玉﹐六變舞雲門﹔香浮郁金酒﹐煙繞鳳皇樽。貂冕交揮映﹐珩自相喧﹔微風淸管﹐輕雨發陳根。新花臨禦陌﹐春色起天圜﹔河間獻樂語﹐斯道愧能論。

頌

【宋虞通之《明堂頌》】肅肅明堂﹐惟國之光﹔儀天矩地﹐崇姬潤黃。縣殷輝﹐服夏擅芳﹔無ル伊典﹐有煥斯章。綿綿教樞﹐翳翳化紀﹔聲沈五都﹐風晦千祀。我皇蒸哉﹐追孝創軌﹔縟憲垂統﹐光圖麗史。宗祀旣崇﹐享配惟馨﹔六樂薦和﹐四圭流明。殷殷華海﹐鑑盥孚誠﹔慶輝旁燭﹐休光下盈。○巡狩第七敍事

《周易》曰﹕先王以省方觀民設教。《尙書》曰﹕歲二月﹐東巡狩﹐至於岱宗﹐柴﹐望秩於山川﹐肆覲東後。協時月正日﹐同律度量衡。修五禮﹑五玉﹑三帛﹐二生﹑一死贄。如五器﹐卒乃復。五月南巡狩﹐至於南嶽﹐如岱禮。八月西巡狩﹐至於西嶽﹐如初。十有一月朔巡狩﹐至於北嶽﹐如西禮。歸格於藝祖﹐用特。《禮記》曰﹕王者巡狩﹐必觀諸侯﹐問百年。太師陳詩﹐以觀民之風俗﹔命市納賈﹐以觀民之好惡。《白虎通》曰﹕巡者﹐循也﹔狩者﹐牧也。王者爲天循行以牧人也。恐遠近不同化﹐幽隱有不得所者﹐故必視見。五年再閏﹐天道大備﹐故五歲一巡狩。《漢書》曰﹕武帝南巡至於盛唐﹐登天柱山。舳艫千里﹐薄樅陽而出﹐作《盛唐樅陽之歌》。《東觀漢記》曰﹕章帝東巡狩﹐至於貸宗﹐祀五帝於汶上明堂﹐耕於定陶。

事對

【省方述職】上見敍事。《毛詩譜注》曰﹕武王伐紂﹐定天下。巡狩述職﹐陳諸國之詩﹐以觀民之風也。

【觀風展義】《禮記》曰﹕命太師陳詩﹐以觀民風。鄭玄注﹕陳詩﹐爲采其一詩而視之。《左傳》曰﹕天子非展義不巡狩。社預注云﹕天子巡狩﹐所以宣布徳義。

【布徳設教】並見上。

【考職賦政】《周禮》﹕職方氏掌天地之圖。王將巡狩﹐則戒於四方曰「各修平乃守。」考乃職﹐無敢不敬戒。崔る《北巡頌》曰﹕潔享祈﹐歆嘗百神﹔爰始賦政﹐授務於人。

【陳詩觀禮】陳詩見上。張衡《巡狩誥》曰﹕惟二月初吉﹐帝將狩於岱嶽。展義省方﹐觀風設教﹐丙寅フ﹐率羣賓﹐備法駕﹐以祖於東門。乙酉﹐觀禮於魯而休齊焉。

【風行雨施】《周易》曰﹕風行地上觀﹐先王以省方觀民。崔る《南巡頌》曰﹕惟林蒸之鴻徳﹐允天覆而無遺﹔壯云行之博惠﹐淑雨施於庶黎。

【天動神行】崔る《東巡頌》曰﹕升九龍之華旗﹐巡翠霓之旌旄﹔三軍霆激﹐羽騎火列﹐天動雷震﹐隱隱轔轔。又《北巡狩頌》曰﹕雍容淸廟﹐謐爾無虞﹔垂拱穆穆﹐神行化馳。

【四維五載】黃帝大一密推曰﹕欲知巡狩之年﹐當視太一與天目。在四維之歲﹐法爲巡狩。《尙書》曰﹕五載一巡狩﹐羣後四朝。

【祀四嶽柴三辰】《毛詩》曰﹕巡狩而祀四嶽河海也。於皇時周﹐陟其髙山。毛萇注云﹕髙山﹐四嶽也。馬融《東巡頌》曰﹕敷六典﹐經八成﹐燮和萬殊﹐總領神明﹐類乎上帝﹐柴乎三辰﹐祀乎六宗﹐祗燎乎羣神。

【巡東作秩西成】崔る《北巡頌》曰﹕登中山﹐天帝觀﹔神農將﹐省陽谷。相天功﹐巡東作。又《西巡頌》曰﹕惟秋谷旣登﹐上將省斂﹐平秩西成﹐巡畿於西郊。因斯萬物﹐凝徳緩俗﹐昔旣春遊﹐今乃秋豫。

【審銓衡同律度】《越絕書》曰﹕禹巡狩大越﹐見耆老﹐納詩書﹐審銓衡﹐平升斛。《白虎通》曰﹕巡狩所以四時出何﹖當承宗廟﹐故不愈也。以夏之仲月﹐同律度﹐得其中。

【祀五帝六宗】上見敍事中。下見柴三辰。

【備天官運法駕】班固《東巡頌》曰﹕六龍﹐較五輅﹔齊百寮﹐練質素。命南重以司曆﹐厥中月之六辰﹔備天官之列衛﹐盛輿服而東巡。又《南巡頌》曰﹕旣祖於西都﹐又將於南庭。是時聖上運天官之法駕﹐建日月之旗旌。

【修五禮問百年】《尙書》曰﹕歲二月東巡狩﹐至於岱宗﹐柴﹐修五禮五玉。孔安國注云﹕五等諸侯瑞圭璧也。問百年見敍事。

【宣聲教撫黎元】後漢章帝巡幸詔曰﹕惟巡狩之制﹐以宣聲教﹐考同遐邇﹐解釋怨結。宋孝武帝巡幸賑卹詔曰﹕夫足踐目見﹐實尊天命。尙怨愈深﹐氓俗未同其化﹐自遠幽隱﹐不得其所﹐故降省風俗﹐躬撫黎元。

【同遐邇察風俗】同遐邇見上宣聲教注。宋孝武帝巡狩省風俗詔曰﹕朕聿合五色﹐奄一天下﹔當沿時省方﹐觀察風俗﹐外詳考舊典﹐以副側席之懷也。

詩

【唐太宗《重幸武功詩》】代馬依朔吹﹐驚禽愁昔叢﹔況玆承春徳﹐懷舊感深衷。積善欣餘慶﹐暢武悅成功﹔垂衣天下治﹐端拱車書同。白水巡前迹﹐丹陵幸舊宮﹔列筵歡故老﹐髙宴聚新丰。駐蹕撫田﹐回輿訪牧童﹔瑞气縈丹闕﹐祥散碧空。孤嶼含霜白﹐遙山帶日紅﹔於焉歡擊築﹐聊以詠《南風》。

【宋範曄《樂遊應詔詩》】軒駕時未肅﹐文囿降昭臨﹔流雲起行蓋﹐晨風引鑾音。

【梁沈約《侍遊方山應詔詩》】淸漢夜昭晰﹐扶桑曉陸離﹔發歌樅陽下﹐巡羽朝夕池。樅金浮水若﹐聳罩映山祗﹔一沾九霄露﹐藜藿終自知。

【北齊袁《從駕遊仙詩》】遊天響仙蹕﹐春望動神衷﹔澗水合初澑﹐山花發早叢。玉輿明淑景﹐珠旗轉瑞風﹔平原與上路﹐佳气遠匆匆。

【周明帝《還舊宮詩》】玉燭調秋气﹐金輿歷舊宮﹔還如過白水﹐更似入新丰。秋潭淸晚菊﹐寒井落疏桐﹔舉杯延故老﹐今聞歌大風。

【隋煬帝《還京師詩》】東都禮義舉﹐西京冠蓋歸﹔是月春之季﹐花柳相依依。云蹕淸馳道﹐雕輦禦晨暉﹔寥亮鐃笳奏﹐葳蕤旌旗飛。後乘起文雅﹐前丘勵武威。

【隋李徳林《從駕巡道詩》】大夏堯遺俗﹐汾河漢豫遊﹔今隨龍駕往﹐還屬雁飛秋。天行肅輦路﹐日馭翼華﹔朝乘六气輦﹐夕動七星旒。谷靜禽多思﹐風髙松易秋﹔遠林才有色﹐遙水漫無流。京華佳麗所﹐目極與云浮﹔但睹淩霄觀﹐詎見望仙樓。鎖門皆秀發﹐鴛池盡學優﹔待君艸封禪﹐東山觀射牛。

【又《從駕還京詩》】至仁文教遠﹐惟聖武功宣﹔太師觀六義﹐諸侯問百年。玄覽時乘隙﹐訓旅次山川﹔鎭象屯休气﹐華蓋翼飛煙。鼓奏千人響﹐旗動七星連﹔峻嶺戈回日﹐髙峯馬煦天。姑射神遊罷﹐簫關獵騎旋﹔更待東山上﹐看君巡狩篇。

【隋薛道衡《從駕天池應詔詩》】上聖家寰宇﹐威略振邊陲﹔八維窮眺覽﹐千里曳旌旗。駕黿臨碧海﹐控驥踐瑤池﹔曲浦騰煙霧﹐深浪駭鯨螭。

【又《從駕幸晉陽詩》】省方遵往冊﹐遊豫葉前經﹔金吾朝戒道﹐校尉晚巡營。重巒下飛騎﹐絕浦渡連旌﹔澗水寒逾咽﹐松風遠更淸。方觀翠華反﹐簪筆上云亭。

【隋虞茂《奉和幸太原輦上作應詔詩》】唐巡光帝則﹐夏豫穆宸儀﹔珠旗揚翼鳳﹐玉獸儼丹螭。流吹和春鳥﹐交弄拂花枝。

【又《奉和幸江都應詔詩》】巡幸光帝典﹐徵吉乃先天﹔澤國翔宸駕﹐水府泛樓船。七萃縈長薄﹐三翼亙通川﹔夙興大昕始﹐求衣昧早前。澄瀾浮曉色﹐遙林捲宿煙﹔晨霞稍含景﹐落月漸虧弦。回塘響歌吹﹐極浦望旌旃﹔方陪觀東後﹐登封禪肅然。

【虞世南《和至壽春應令詩》】搖山盛風樂﹐南巡務逸遊﹔如何事巡撫﹐人瘼諒斯求。文鶴揚輕蓋﹐蒼龍飾桂舟﹔泛沫縈沙嶼﹐寒澌擁急流。路指八仙館﹐途經百尺樓﹔眷言昔遊踐﹐回駕且淹畱。後車喧鳳吹﹐前旌映彩旒﹔龍驂駐六馬﹐飛閣上三休。調諧金石奏﹐歡洽羽觴浮﹔天文徒可仰﹐何以廁琳球。

【上官儀《和過舊宅應詔詩》】石關淸晚夏﹐璇輿禦早秋﹔神麾珠雨﹐仙吹響飛流。沛水祥雲泛﹐宛郊瑞气浮﹔大風凝漢築﹐叢煙入舜球。翠梧臨鳳邸﹐滋蘭帶鶴舟﹔偃伯歌玄化﹐扈蹕頌王遊。遺簪謬昭獎﹐珥筆荷恩休。

頌

【後漢班固《東巡頌》】切見巡狩岱宗﹐柴望山虞﹐宗祀明堂﹐上稽帝堯﹐中述世宗﹐遵奉光武﹐禮儀備具﹐是以明神屢應﹐休徵乃降。

【又《南巡頌》】維漢再受命﹐系葉十一﹐協長和﹐則天經﹐郊髙宗﹐光六幽﹐通神明。旣祖於西都﹐又將於南庭。是時聖上運天官之法駕﹐建日月之旃旌。

【後漢崔る《東巡頌》】伊漢中興三葉﹐於皇惟烈﹐允迪厥倫。纘王命﹐胤漢勛﹐矩坤度以範物﹐規乾則以陶鈞。於是考上帝以質中﹐總列宿於北辰﹐開太微於禁庭﹐延儒材以咨詢。於時載華抱實﹐徵爾而造曰﹕盛乎大漢﹗旣重雍而襲熙﹔代增其徳﹐惟斯嶽禮﹐久而不修﹐神人之所慶幸﹐海內之所想思。頌有喬山之徵﹐典有䢐嶽之巡。時邁其邦﹐人斯攸勤﹐不亦宜哉。乃命太僕﹐馴六騶﹐閒路馬﹐戒師徒。於是乘輿登天靈之威輅﹐駕太一之象車。○封禪第八敍事

《禮記》曰﹕昔先王因天事天﹐因地事地﹐因名山升中於天。﹝中成也﹐祭天告以成功。﹞《河圖。眞紀》曰﹕王者封泰山﹐禪梁甫﹐易姓奉度﹐繼興崇初也。《史記》曰﹕齊桓公欲封禪﹐管仲曰「古封泰山﹐禪梁甫﹐七十二家。」夷吾所記﹐十有二焉。無懷氏封泰山禪云云﹐伏犧氏封泰山禪云云﹐神農氏封泰山禪云云﹐炎帝封泰山禪云云﹐黃帝封泰山禪云云﹐顓頊封泰山禪云云﹐帝嚳封泰山禪云云﹐堯封泰山禪云云﹐禹封泰山﹑禪會稽﹑湯封泰山禪云云﹐周成王封泰山禪初首﹐皆受命然後得封禪。古之封禪﹐髙阝上之黍﹐北裏之禾﹐所以爲盛﹔江淮之間﹐一茅三脊﹐所以爲藉﹐東海致比目之魚﹐西海致比翼之鳥﹐然後有不召而自至者﹐十有五焉。又曰﹕秦始皇旣並天下﹐卽帝位﹐徵齊魯儒生博士七十人至泰山下。議曰﹕古者封禪﹐爲蒲車﹐惡傷山之上石艸木。始皇上泰山﹐立石頌始皇徳﹐明其得封也。封藏皆祕﹐代不得而記。始皇上泰山﹐中阪遇風雨﹐休於樹下﹐因封其樹爲五大夫。﹝五松樹。﹞又曰﹕封禪則不死﹐黃帝是也。儒者皮弁﹐薦紳射牛﹐封泰山如郊太一之禮。

事對

【承天報地】司馬彪《續漢書》曰﹕上以用石功難﹐又欲及二月封﹐故詔梁松﹐欲因故封石空檢﹐更加封而已。松疏爭之﹐以爲承天之敬﹐尢宜章明﹔奉圖書之瑞﹐尢宜明著。今因舊封﹐竄寄玉牒故石下﹐恐非重受命之義。《白虎通》曰﹕天以髙爲人尊﹐地以厚爲徳﹐故增泰山之髙以報天﹐附梁父之厚以報地。

【降禪升封】謝靈運《泰山吟行》曰﹕岱宗秀維嶽﹐摧刺雲天﹔登封瘞崇壇﹐降禪藏肅然。又《白虎通》曰﹕王者受命而起﹐必升封泰山﹐報告之義。

【建號著紀】司馬相如《封禪書》曰﹕業隆於𦇤褓﹐而崇冠於二後﹔揆厥所元﹐終都攸卒﹐未有殊尢絕迹﹐可存於今者也。然猶躡梁父﹐登泰山﹐建昭號﹐施尊名。應劭注曰﹕𦇤褓﹐謂成王也﹔二後﹐文武也。司馬彪《續漢書》曰﹕《河圖會昌符》云﹕漢大興之道﹐九代之王﹐封泰山﹐刻石著紀﹐禪於梁父﹐退省考功。

【加厚增髙】《白虎通》曰﹕增泰山之髙以報天﹐附梁甫之厚以報地﹔明天之所命﹐功成事就﹐有益天地﹐若髙者加髙﹐厚者加厚也。天示增髙也﹐故曰奉髙者﹐以事東嶽。帝王禪代之處也﹐漢武立太壇於東山。

【封金刻石】《白虎通》曰﹕或曰封禪金泥銀繩﹐封之以金印﹐言功成封禪以告太平也。《孝經鉤命決》曰﹕封乎泰山﹐考績燔燎﹔禪於梁父﹐刻石紀號。

【金策石檢】《漢書》﹕元年四月癸卯﹐上還﹐登封太山。應劭注曰﹕王者功成治定﹐告成功於天﹐刻石紀號。有金冊﹑石函﹑金泥﹑玉檢之封焉。應劭《漢官儀》曰﹕封禪泰山﹐就武帝封處累其石﹐發壇﹐置玉牒書封石此中﹔復封石檢。

【金印玉璽】金印見上。司馬彪《續漢書》曰﹕建武三十二年﹐上許梁松等奏﹐乃求元封故事﹐議封禪所施用。有司奏﹐當刻玉一枚方寸二分﹔一枚方五寸。

【三脊六穗】《史記》曰﹕天子獨與侍中奉車子侯上泰山﹐亦有封﹐其事皆禁。明日下陰道﹐丙辰禪泰山下址東北肅然山﹐如祭后土禮。天子皆親拜見﹐衣上黃而盡用樂焉。江淮間茅三脊爲神藉。司馬相如《封禪書》曰﹕導一莖六穗於庖。注曰﹕導﹐擇也﹔一莖六穗﹐謂擇嘉禾之米於庖﹐以供祭祀。

【西鶼東鰈】謝莊《八座太宰江夏王表請封禪奏》曰﹕江淮髙阝上之使﹐結軌於璧門﹔西鶼北采之譯﹐相望於道路。又《尙書中候》曰﹕昔古聖王功成道治符出﹐乃封泰山﹔今比目之魚不至﹐鳳皇不臻﹐麒麟遁﹐未可以封。鄭玄云﹕比目魚﹐東方異气所生﹐其名曰鰈。

【檢玉泥金】孫嚴《宋書》曰﹕袁淑爲吏部郎。太祖元嘉二十六年大舉北討﹐淑侍座﹐從容曰「盛王令典﹐廢壞永久﹐令當鳴鑾中嶽﹐席捲趙魏﹐檢玉岱宗﹐今其時也。臣逢千載之會﹐願上《封禪書》一篇﹐使聲齊上古。」帝曰「盛徳之事﹐何足以當之。」《封禪儀注》曰﹕持凡三十人上﹐發壇上石感蓋。尙書令北向跪﹐藏玉牒畢﹐持禮覆石感﹔尙書令封上十石檢﹐亦纏以金繩﹐泥以金泥。四方各依其色。

【探策封檢】應劭《風俗通》曰﹕封泰山﹐禪梁父﹐說貸宗上有金篋玉策﹐知人年壽修短。武帝探得十八﹐因倒讀曰八十。其後壽果如策耆長。《漢書》曰﹕元封元年四月癸卯﹐上還﹐登封泰山。應劭注曰﹕王者功成治定﹐告成功於天。封岱宗者﹐助天髙也﹔刻石紀號﹐有金策﹑石函﹑金泥﹑玉檢之封也。

【石室天關】《吳志》曰﹕孫告天璽元年﹐昊興陽羨山有空室。所禪事爲大瑞﹐乃遣兼司空董朝周處等封禪國。班明年攺元大赦﹐以協石文。應劭《漢官儀》曰﹕元封封禪﹐晝日白气﹐夜有光當天關。下石門之時﹐爾可畏。

【日觀云闕】應劭《漢官儀》曰﹕泰山東南山﹐名曰日觀﹐北有石室﹐壇南有盤﹐中有玉龜。又曰﹕建武三十二年﹐車駕東巡狩。二月九日到晉﹐十九日國家居亭﹐百官布列。此日山上雲气成宮闕﹐百姓皆見。

【合符展采】《漢書》曰﹕公孫弘曰「黃帝封東嶽泰山﹐禪幾山合符﹐然後不死。」司馬相如《封禪書》曰﹕因雜縉紳先生之略術﹐獲曜日月之末光絕炎﹐以展采錯事。猶兼正列其義﹐而拔飾厥文。

【尊名盛節】《封禪書》曰﹕躡梁父﹐登泰山﹐建昭號﹐施尊名。《漢書倪寬對策》曰﹕封泰山﹐禪梁父﹐昭姓考瑞﹐此帝王之盛節。

【秦雨漢雲】《史記》曰﹕始皇立石頌其功徳﹐從陰道下禪於梁父。上太山﹐中陂遇風雨暴至﹐休於樹下。又曰﹕李少君言云﹕從遠方奇獸飛禽及白雉以加祀﹐皆至太山。其夜若有光﹐晝有白雲起封中。

【石蓋金繩】《封禪儀注》曰﹕壇上置石感﹐再累﹐階方五尺﹐厚一尺﹐置壇中。刻感上﹐施十枚石檢。東西各二檢﹐南北各二檢﹐上有石蓋﹐若今之櫳子ㄓ子。《白虎通》曰﹕或曰封者金泥銀繩﹐或曰石泥金繩。

【仙閭天門】《漢書》曰﹕上修五年之禮而加禪祠石閭者﹐在泰山下址南方﹐方士言仙閭也。《漢官儀》曰﹕泰山下直上七十里﹐至天門﹐如從穴中窺天窗矣。

【勒石瘞玉】《桓譚新論》曰﹕言太山之有刻石﹐凡千八百餘處﹐而可識知者七十有二。沈約《宋書》曰﹕江夏王義恭表云「凋气降於宮樹﹐珍露呈味於禁林。宜其修封泰山﹐瘞玉岱宗。」

【射牛縱雉】《史記》曰﹕上念方士言封禪﹐人人殊﹐不經﹐難以施行。天子下梁父﹐禮祠地主。己卯﹐命侍中儒者皮弁﹐薦紳射牛行事﹐封泰山下東方﹐如郊祠太一之禮。縱雉見漢云注中。

【方嶽圓壇】韋曜《毛詩問答》曰﹕時邁之詩﹐巡狩告祭柴望也。鄭玄注曰﹕天子巡狩邦國﹐至方嶽之下而封禪。司馬彪《續漢書》曰﹕建武三十年二月﹐羣臣上言﹕卽位三十年﹐宜封禪。泰山又有趾﹐石皆再累﹐枚長一丈﹐厚一尺﹐廣二尺﹐皆在圓壇上。

【玉盤石感玉檢石泥】並見上。

【受符奉牒】《春秋漢含孳》曰﹕天子所以昭察﹐以從斗樞﹐禁令天下﹐經體守文﹐宿思以合神﹐保長久。天子受符﹐以辛日立號。司馬彪《續漢書》曰﹕禦輦升山﹐日中後到山上﹐卽位於壇南。北面﹐帝升﹐尙書令奉玉牒檢。皇帝以寸二分璽親封也。

【發徳號飛英聲】張華《封禪儀》曰﹕海內歸心﹐符瑞之應﹐備物之盛﹐未有若今之富者。上宜禮中嶽﹐封泰山﹐禪梁父﹐發徳號﹐明至尊﹐厚福慶﹐篤黎民。司馬相如《封禪書》曰﹕將以舊六爲七﹐攄之無窮﹐碑方出得激淸流﹐揚微波﹐飛英聲﹐騰茂實。

【揚仁風騰茂實】張華《封禪儀》曰﹕肇自生人﹐則有後辟﹔載化之數﹐莫之能紀。大徳齊代﹐揮揚仁風。茂實見上。

詩

【李義府《羨陪封禪詩》】天齊標巨鎭﹐日觀啟崇期﹔臨渤﹐隱嶙控河沂。眺迥分吳乘﹐淩髙屬漢祠﹔建嶽誠爲長﹐升功諒在玆。帝猷符廣運﹐玄範暢文思。飛聲總地絡﹐騰化撫乾維﹔瑞冊開珍鳳﹐禎圖薦寶龜。創封超昔夏﹐修禪掩前姬﹔東後方肆覲﹐西都導六師。石閭環藻衛﹐金壇映黻帷﹔仙階溢耜黍﹐靈檢祥芝。張樂紛韶﹐觀禮從華夷﹔佳气浮丹谷﹐榮光泛綠坻。三始昭遐貺﹐萬歲受重釐。

表

【李百藥《勸封禪表》】大禮與天地同節﹐大樂與天地同和。六宗五帝﹐祀惟永﹔名山大川﹐饗禮無輟。而告成方嶽﹐獨異師古﹔自朝及野﹐馳心蕩慮。伏願禦六气之辧﹐順四序之和﹐升彼岱宗﹐具斯盛禮。聽萬歲之逸響﹐紹千載之遐蹤。

【朱子奢《請封禪表》】臣聞天地之大徳曰生﹐遂其生者元後﹐聖人之大寶曰位﹐固其位者上玄﹐豈可不對越壇場。欽若穹昊﹐𨿽復舜格文祖﹔周變商俗﹐體淳徳而揖讓。濟澆道於干戈﹐步驟之迹以殊﹐損益之功斯異﹐誠有之矣。至於詔蹕梁父﹐張樂介丘﹐增類帝之封﹐典射牛之禮。考績燎﹐繼蹤韶夏﹐豈殊道也。

【岑文本《勸封禪表》】伏願順萬國之歡心﹐膺三靈之眷命﹐備天官以周衛﹐盛輿服以巡遊。五輅齊列﹐六龍按轡﹐瞻岱郊而啟軔﹐指嬴裏爲一息。詔卿士﹐延禮官﹐設壇場﹐陳玉帛。六宗而報上帝﹐班五瑞以朝諸侯。成天下之壯觀﹐紹帝王之盛節﹐俾夫山稱萬歲。壇燭神光﹐播厚福於無窮﹐揚鴻徽於來裔。

【髙若思《勸封禪表》】伏願褰旒寫照﹐洽羣請於帝兪。辟纊垂矜﹐遂微懇於人欲。騰玆璽誥﹐激彼天波﹐徵萬玉以警途﹐詔八神而弭策﹐藉江茅而陳髙阝黍﹐飾蒼璧而奠黃琮﹐馳萬歲以飛聲﹐接九重而媲美。使編珠毓貺﹐開麗色於金泥﹔觸石凝禎﹐蕩浮華於石感。式昭昌祚﹐永播鴻名﹐凡在生靈﹐義深聳踴。

卷十四禮部下

○籍田第一敍事

《說文》曰﹕籍田者﹐天子躬耕﹐使民如借﹐故謂之籍。《禮記》曰﹕天子親耕於南郊﹐諸侯耕於東郊﹐以供粢盛。《月令》曰﹕天子三推﹐三公五推﹐卿諸侯九推﹐庶人終畝。《梁五禮籍田儀注》曰﹕其田東去宮八里﹐遠十六里爲千畝。天子耒耜一具﹐三公耒耜三具﹐九卿耒耜九具﹐立方壇以祠先農。應劭《漢官儀》曰﹕天子升壇﹐公卿耕訖﹐嗇夫下種。凡稱籍田爲千畝﹐亦曰帝籍﹐亦曰耕籍﹐亦曰東耕﹐亦曰親耕﹐亦曰王籍。

事對

【紺轅靑幘】潘嶽《籍田賦》曰﹕蔥服於縹軛兮﹐紺轅綴於黛耜。應劭《漢官儀》曰﹕天子東耕之日﹐親率三公九卿﹐戴靑車﹐駕蒼馬。公卿已下﹐車駕如常法。

【靑壇華畢】《潘嶽賦》曰﹕靑壇蔚其嶽立﹐翠幕﹤黑﹥以云布。《徐爰賦》曰﹕衍參途之廣辟﹐眇道路之悠遠﹔增華畢之未驚﹐渺同方其已反。

【三推千畝】《禮記》曰﹕孟春之月﹐天子親載耒耜﹐躬耕籍田。天子三推﹐公五推﹐卿諸侯九推。《國語》曰﹕宣王卽位﹐不籍千畝。虢文公諫曰「夫人之大事在農﹐上帝粢盛﹐於是乎出﹔人之蕃庶﹐於是乎生。是以土乃脈發。」先時九日﹐太史告稷曰「陽气俱蒸﹐土膏其動﹐卽以告王。王卽齋宮﹐百官禦事。王耕一撥﹐班三之﹐庶人終乎千畝。」王弗聽﹐師敗於姜戎。

【千耦萬轡】繆襲《籍田賦》曰﹕詔勾芒使掌歷兮﹐敕羲仲以農期﹔儀晨祥而舉趾兮﹐樂田祖以豳詩。嘉載芟之千耦兮﹐美振古之如玆。《徐爰賦》曰﹕隱千軫以風行﹐闐萬轡而霧轉﹔白日麗晷乎桑野﹐大駕稅幸乎疆川。

【事天祈社】《禮記》曰﹕昔者天子爲籍千畝﹐冕而朱﹐躬秉耒﹔諸侯爲籍百畝。冕而靑﹐躬秉耒。以事天地山川社稷先古﹐以爲醴酪粢盛﹐於是乎取之﹐敬之至也。《毛詩》曰﹕載芟﹐春籍田而祈社稷也。載芟載柞﹐其耕澤澤﹔千耦其耘﹐䢐隰䢐畛。侯主侯伯﹐侯亞侯旅﹐侯疆侯以。

【教養致敬】《禮記》曰﹕耕籍所以教諸侯之養也。《五經要義》曰﹕天子籍田千畝﹐以供上帝之粢盛。當孟冬啟蟄﹐旣郊之後﹐身率公卿大夫而親耕焉﹐所以先百姓而致孝敬。

【載耜秉耒】《禮記》曰﹕乃擇元辰﹐天子親載耒耜﹐置之車右﹐公卿諸侯大夫躬耕籍田。注云﹕元辰﹐蓋郊後吉辰也。耒耜﹐農器也。又曰﹕昔者天子爲藉田千畝﹐冕而朱﹔諸侯籍田百畝﹐冕而靑。躬秉耒﹐以事天地山川社稷。

【降靈壇修帝籍】《潘嶽賦》曰﹕我皇乃降靈壇﹐撫禦耦﹔遊場染屨﹐洪縻在手。三推而捨﹐庶人終畝﹔貴賤以班﹐或五或九。張衡《東京賦》曰﹕乘鸞輅而駕蒼龍﹐介馭間以剡耜﹔躬三推於天田﹐修帝籍之千畝。

【給宗廟事社稷】《漢書》曰﹕文帝詔曰「夫農﹐天下之本也。其籍田﹐朕親率耕以給宗廟粢盛。」《禮記》曰﹕天子爲籍千畝﹐躬秉耒以事天地山川社稷。

賦

【晉潘嶽《籍田賦》】伊晉之四年﹐正月丁未﹐皇帝親率羣後﹐籍於千畝之甸﹐禮也。於是乃使甸師淸畿﹐野廬掃路﹐封人宮﹐掌捨設互。靑壇蔚其嶽立兮﹐翠幕﹤黑﹥以云布﹔結崇基之靈趾兮﹐啟四塗之廣阼。沃野墳腴﹐髙壤平砥﹐淸洛濁渠﹐引流激水﹐遐阡繩直﹐邇陌如矢。蔥服幹縹軛兮﹐紺轅綴於黛耜﹔儼儲駕於廛左兮﹐俟萬乘之躬履。百寮先置﹐位以職分﹔自上下下﹐具惟命臣。襲春服之萋萋﹐接遊車之轔轔﹔微風生於輕﹐纖埃起乎朱輪。森奉璋以階立﹐望皇軒而肅震。若湛露之朝陽兮﹐若眾星之拱北辰。於是前丘魚麗﹐屬車鱗萃﹐閶闔洞啟﹐參途方駟﹐常伯陪乘﹐太僕執轡。后妃獻童之種﹐司農撰播植之器﹔挈壺掌升降之節﹐宮正設門閭之蹕。天子乃禦玉輦﹐蔭華蓋﹐衝牙錚槍﹐綃紈糸卒糸蔡﹐震震塡塡﹐塵騖連天﹐以幸乎藉田。蟬冕以灼灼兮﹐碧色肅其芊芊﹔似夜光之剖荊璞﹐若茂松之依山巓。於是我皇乃降靈壇﹐撫禦耦﹐遊場染屨﹐洪縻在手。三推而捨﹐庶人終畝﹔貴賤以班﹐或五或九。敢作頌曰﹕思樂甸畿﹐薄采其茅﹐大君戾止。言籍其農﹐其農三推﹐萬方以祗﹐耨我公田﹐實及我私。我斯盛﹐我簋斯齊﹐我倉如陵﹐我庾如坻。念玆在玆﹐永言孝思﹔人力普存﹐祝史正辭﹐神祗攸歆。逸豫無期﹔一人有慶﹐兆民賴之。

詩

【梁武帝《籍田詩》】寅賓始出日﹐律中方星鳥﹔千畝土膏紫﹐萬頃陂色縹。嚴駕佇霞昕﹐露逗光曉﹔啟行天猶暗﹐伐鼓地未悄。蒼龍發蟠蜿﹐靑祈引窈窕﹔公卿秉耒耜﹐庶氓荷Θ。一人慚百王﹐三推先億兆。

【梁簡文帝《籍田詩》】禮經聞往說﹐觀寶著華篇﹔豈如春路動﹐祈谷重人天。蒼龍引玉大﹐交旗影曲旃﹔皮軒承早日﹐豹尾拂遊煙。地廣重畦淨﹐林芳翠幕懸﹔靑壇出長畎﹐帷宮繞直阡。秉耒光帝則﹐報獻動皇虔﹔度諧金石奏﹐徳厚歌頌詮。是知躬稼美﹐兼聞富教宣。

【陳張正見《籍田詩》】玉輦帶飛煙﹐金輿映綠川﹔雨師淸遠路﹐風伯靜遙天。分渠通沃野﹐激水繞公田﹔艸發靑壇外﹐花飛蒼玉前。蒼玉陳璧﹐靑壇躬帝藉﹔冒撅乃三推﹐齊衡均百辟。蘭場儼芝駕﹐桂圃芳瑤席﹔山禽韻管弦﹐野獸和金石。

頌

【岑文本《籍田頌》】正位恭己﹐體元得一﹔望之如雲﹐就之如日。郊廟致敬﹐山川咸秩﹔教先大道﹐學惇儒術﹐憲章載記﹐殷鑑周宣﹔回輿南畝﹐駐蹕東廛。親耕帝籍﹐躬稼大田﹔方期多稼﹐介此丰年。富實教資﹐農惟政本﹔上惇播植﹐下勤﹛艸衮﹜﹐榮辱旣著﹐淳朴可反﹔禮節旣興﹐登封何遠。式敷帝典﹐載穆王度﹔元良育徳﹐維城作固。股肱周召﹐爪牙信布﹔比漢之兆﹐方周之祚。○親蠶第二敍事

《禮記祭義》曰﹕古者天子諸侯﹐必有公桑﹑蠶室﹐近川而爲之。築宮﹐仞有三尺﹐棘墻而外閉之。《祭統》曰﹕王后蠶於北郊﹐以供純服﹔夫人蠶於北郊﹐以供冕服。《月令》曰﹕季春之月﹐后妃齋戒躬桑﹐以勸蠶事。孟夏之月﹐蠶事華﹐后妃獻繭。《梁五禮先蠶儀注》曰﹕親蠶前二日﹐太祝令質明以太牢祠先蠶也。

事對

【織室桑壇】《東觀漢記》曰﹕明徳馬皇后﹐置織室﹑蠶室於濯龍中﹐數來往觀視。《晉元康儀》曰﹕皇后采桑壇在蠶宮西南。

【蠶宮繭館】蠶宮見上。《漢書》曰﹕孝元王皇后爲太后﹐幸繭館﹐率皇后及列侯夫人桑也。

【北郊東苑】北郊見上。董巴《輿服志》曰﹕漢皇后桑於東郊苑中���。

【華簪董巴】《輿服志注》曰﹕太后入廟﹐服紺上皂下﹐蠶靑上縹下﹐簪以玳瑁﹐長一尺﹐端爲華勝﹐上爲鳳皇。

【分璽均桑】《禮記》曰﹕后妃躬桑﹐蠶事旣登。分繭稱絲﹐以供郊廟之服。又曰﹕后妃獻繭﹐乃收繭稅﹐以桑爲均﹐貴賤長幼如一﹐以給郊廟之服。【一條三灑】《皇后親蠶儀注》曰﹕皇后躬桑﹐始將一條﹐執筐受桑。周遷《古今輿服雜記》曰﹕蠶始生﹐後食之﹐三灑而止。

賦

【晉閔鴻《親蠶賦》】後課功以觀匿﹐均眾寡而抽稅﹐今織糸延於命婦﹐供郊之舊制。洪恩美而周普。配春天之景福。揚黼黻之奇藻﹐播朱紫之艷色。

頌

【魏韋誕《皇后親蠶頌》】躬耕帝籍﹐邁徳班令。嘉柔桑之肇敷﹐思郊廟之至敬﹔命皇后以親蠶﹐俾躬桑於外。考時日於巫咸﹐詔太卜以獻貞。爾乃皇英參乘﹐塗山奉輿。扌忽姜任於後陳﹐載樊衛於貳車﹔登崇壇以正位﹐賣休气於朝陽。步雕輦而下降﹐采柔條於公桑﹔嬪妾肅以蒞事﹐各奉職而承筐。供副之六服﹐昭孝敬於蒸嘗﹔盛華禮於中宇﹐神化馳於八方。○釋奠第三敍事

《禮記》曰﹕凡始立學﹐必先釋奠於先聖先師。及行事﹐必以幣。天子視學﹐大昕鼓徵﹐所以警眾也。眾至﹐然後天子至﹐乃命有司行事﹐適東序﹐釋奠於先老。《夏小正》曰﹕二月丁亥﹐萬用入學﹐丁亥者吉日也。萬者干戚舞也﹐入學者太學也﹐謂今時大捨菜也。

事對

【尊師貴齒】潘尼《釋奠詩》曰﹕惇書請業﹐言幾通理﹔尊師重道﹐釋奠崇祀。徳成教倫﹐孰云不祉。袁曜《釋奠詩》曰﹕南庠貴齒﹐東學尙親﹔卑躬下問﹐降禮師臣。圓冠濟濟﹐方領恂恂。

【重道崇儒】重道見上。顏延之《釋奠詩》曰﹕國尙師位﹐家崇儒門。

【肄業講藝】袁曜《釋奠詩》曰﹕肄業旣終﹐捨尊爰始﹔韶音遞奏﹐笙鏞間起。茨夏﹐ㄧ容﹔徳奢並慚﹐陳信焉恥。講藝見後顏延之詩。

【立學啟庠】立學見上。王僧達《釋奠詩》曰﹕時泰道暢﹐禮備樂修﹔啟庠選俊﹐博教深求。異人鱗萃﹐淑美云浮﹔師尊訓浹﹐嘉敬載柔。

【祭藻舞戚】《禮記》曰﹕皮弁祭菜﹐示敬道也。鄭玄注曰﹕菜﹐芹藻之屬。舞戚見敍事。

【肅肅濟濟】王胡之《釋奠表》曰﹕伏承仰遵古典﹐以今月吉日﹐釋奠先聖。率土臣民﹐順風載悅。臣宿嬰重患﹐不獲陪列﹐豫睹肅肅穆穆之容。仰望云漢﹐伏枕欣慨。又傅咸皇太子《釋奠頌》曰﹕皇儲﹐希心闕裏﹔濟濟儒生﹐亻先亻先冑子。

【陳牲釋菜】李諧《釋奠詩》曰﹕沛澤南朝﹐峒山北面﹔帝曰師氏﹐陳牲委奠。神具醉止﹐薄言嘉宴。《禮記》曰﹕天子乃獻羔開冰﹐先薦寢廟。上丁命樂正習舞釋菜﹐天子乃率三公九卿諸侯大夫親往視之。鄭玄注﹕樂正﹐樂官之長﹔命舞者﹐順萬物始出地鼓舞也。將舞必釋奠先師以禮也。

【禮師尙齒】摯虞《釋奠頌》曰﹕如彼泉流﹐不盈不運﹔講業旣終﹐禮師釋奠。升觴折俎﹐上下惟燕﹔邕邕其來﹐肅肅其見。何承天《釋奠頌》曰﹕乃昔孔顏﹐夢周希虞﹔自天由美﹐異代同符。經修講治﹐研幾識理﹔道貴崇業﹐降尊尙齒。

【尊道悅學】潘尼《釋奠頌》曰﹕畱精儒術﹐惇悅古訓﹐尊道讓齒﹐降心下問。鋪以金聲﹐光以玉潤﹐如川之升﹐如乾之運。何承天《釋奠詩》曰﹕黃中宣朗﹐徽音播越﹔祗事昧早﹐修禮明發。明發伊何﹖悅學崇儒﹔願言四雍﹐延想沂洙。

【探幽論奧】潘尼《釋奠頌》曰﹕乃延臺保﹐乃命學臣﹔聖容穆穆﹐侍講暗暗。抽演徽言﹐啟發道眞﹔探幽窮賾﹐溫故知新。溫嶠《釋奠頌》曰﹕敷論義奧﹐綜析毫芒﹔賦納以言﹐麗辭孔彰。管簫備舉﹐和樂載揚。【師臣冑子】並見上。詩

【宋顏延之《侍皇太子釋奠》】國尙師位﹐家崇儒門﹐稟道毓徳﹐講藝立言。俊明爽曙﹐逵義玆昏﹐來瞻先覺﹐顧惟後昆。虞庠飾館﹐睿圖炳ㄧ﹔懷仁景集﹐抱智至。踵門陳書﹐躡履獻器﹔澡身玄深﹐宅心道祕。正殿虛筵﹐司分簡日﹔尙席函丈﹐丞疑奉職。待言稱詞﹐史秉筆﹔妙識幾音﹐王載有述。肆義方訊﹐大教克鼎﹔敬躬祀典﹐告奠聖靈。禮屬觀盥﹐樂薦歌笙。

【齊王儉《侍皇太子釋奠宴詩》】禮惟國幹﹐義實民端﹔身由業澡﹐世以教安。金乃器﹐水術伊瀾﹔漸芳則馥﹐履冰固寒。風動蒿宮﹐雲棲參館﹔禮邁仁周﹐樂超英漢。神保爰格﹐祝史斯贊。郁鬯旣終﹐徳馨是與﹔降冕上庠﹐升宴東序。槐宰金貞﹐藩維玉譽。時彥莘莘﹐國冑楚楚。

【梁任《爲王子侍皇太子釋奠宴詩》】欽聖玆遠﹐懷道玆衝﹔踐言動俗﹐果行移風。進往一簣﹐啟或三蒙﹔冰實因水﹐金亦在。惟神知化﹐在物立言﹔樂正雅頌﹐咸被後昆。告奠明祀﹐觀道聖門﹔日月不息﹐師表常尊。

【梁沈約《侍皇太子釋奠宴詩》】尊學尙矣﹐道亦遐哉﹔啟圖觀祕﹐辟苑興才。事髙東序﹐義邁雲臺﹔峨峨徳傅﹐灼灼英臺。墜典必修﹐闕祀咸薦﹔回鸞獻爵﹐金委奠。肆土辧儀﹐胥人掌縣﹔仿佛神從﹐徘徊靈捲。

【《爲南郡王侍皇太子釋奠詩》】義重師匡﹐業貴虛受﹔襄野順風﹐西河杜帚。表迹虧光﹐降情回首﹔道禦百靈﹐神存萬有。尊學尙矣﹐繼列傳徽﹔旗章或舛﹐玆道尊違。自堂及室﹐異軫同歸。洋洋聖範﹐楚楚儒衣。

頌

【晉傅咸《皇太子釋奠頌》】蒸蒸皇儲﹐旣睿且聰﹔神而明之﹐夫豈發蒙。謙以制禮﹐靡事不恭﹔乃修嘉薦﹐於國之雍。敬享先師﹐以酬聖功﹔皇儲﹐希心闕裏﹔企玆良辰﹐卜近於中。光光輿服﹐穆穆容止﹔祗奉聖靈﹐躬承明祀。濟濟儒生﹐亻先亻先冑子﹔淸酒於觴﹐匪宴斯喜。欣道之弘﹐自今以始。

【陳徐伯陽《皇太子釋奠頌》】穆穆皇儲﹐峨峨副主﹔道尊主鬯﹐徳崇監撫。春誦夏弦﹐冬書秋羽。漢召趨幄﹐周朝問豎﹔翔集禮闈﹐逍遙義府。四海無浪﹐三階已平﹔儲駕戾止﹐和鸞有聲。弘風講肄﹐崇儒肅成﹔丹書貴道﹐黃金賤贏。洙泗興業﹐闕裏增榮﹔靑槐陰市﹐玄冕飛櫻。○朝會第四敍事

《禮記》曰﹕天子無事﹐與諸侯相見曰朝。﹝事謂徵伐之事。﹞《周禮》曰﹕春見曰朝﹐夏見曰宗﹐秋見曰覲﹐冬見曰遇﹔時見曰會﹐殷見曰同。《左傳》曰﹕凡朝﹐以正班爵之義﹔會﹐以訓上下之則。《孟子》曰﹕諸侯朝於天子曰述職。一不朝則貶其爵﹐二不朝則削其地﹐三不朝則六師移之。摯虞《決疑要注》曰﹕漢制會於建始殿﹔晉制大會於太極殿﹐小會於東堂。其會﹐則五時朝服﹐庭設金石﹐虎賁旄頭﹐文衣繡尾。《白虎通》曰﹕凡臣見君必有贄。贄者﹐質也﹐致己質誠也。《周禮》曰﹕王執鎭圭﹐﹝圭畫鎭山爲飾也。﹞公執桓圭﹐﹝雙植謂之桓。﹞侯執信圭﹐﹝信卽身也﹐謂圭上作人身。﹞伯執躬圭。﹝躬亦身也。﹞子執谷璧﹐﹝谷以養人﹐謂璧上作谷文。﹞男執蒲璧。﹝蒲者﹐所以爲薦以安人也。亦謂璧上爲蒲艸文。﹞孤執皮帛﹐卿執羔﹐大夫執雁﹐士執雉﹐庶人執鶩﹐工商執雞。﹝又《白虎通》曰﹕公侯以玉爲贄者﹐取其燥不輕﹐濕不重﹔大夫以雁爲贄者﹐取其飛成行﹐止成列﹔士以野雞爲贄者﹐取其不可誘之以食﹐脇之以威﹐畢死不可畜也。﹞

事對

【考績獻功】《周禮》曰﹕春朝諸侯而圖天下之事。鄭玄注曰﹕王春見諸侯﹐則圖其事可否。圖者﹐考績之謂也。《左傳》﹕宣公十四年﹐孟獻子言於公曰「臣聞小國之免於大國也。聘而獻物。」於是乎﹐庭實旅百﹐朝而獻功。杜預注曰﹕獻其理國若徵伐之功於牧也。

【赦過除慝】《左傳》曰﹕子產相鄭伯如楚﹐曰「僑聞大適小有五美﹕宥其罪戾﹐赦其過失﹐救其災敗﹐賞其徳刑﹐教其不及。」《周禮》曰﹕殷┹以除邦國之慝。鄭注曰﹕慝﹐惡也。

【圖事巡功】圖事見上。《左傳》曰﹕啟疆對楚子曰「朝聘有圭﹐享ぽ有璋。小有述職﹐大有巡功。」

【講禮述職】《左傳》﹕叔向曰﹕明王之制﹐使諸侯歲聘以志業﹐間朝以講禮﹐再朝而會以示威﹐再會而盟以著昭明﹐志業於好﹐請禮於等﹐示威於眾﹐昭明於神。自古已來﹐未之或失。述職見上。

【示威明義】示威見上。《春秋說題辭》曰﹕會者﹐所以興徳明義考遺處也。

【覲嶽朝臣】《尙書》曰﹕旣月乃日﹐覲四嶽羣牧。孔安國注云﹕旣﹐盡也﹔覲﹐見也。言舜盡以正月中乃日日見羣牧。左思《吳都賦》曰﹕昔夏后氏朝羣臣於玆土。而執玉帛者萬國﹐蓋先王之髙會﹐四方之軌則。

【考禮正刑】《梁傳》曰﹕滕侯薛侯來朝﹐天子無事﹐諸侯相朝正也。考禮修徳﹐以尊天子也。《白虎通》曰﹕諸侯相聘﹐爲尊敬也。故諸侯朝聘﹐天子無恙﹐法度得無變更﹐所以憲禮正刑壹徳﹐以尊天子也。

【考制度正班爵】《尙書》曰﹕六年五服一朝。又六年﹐王乃時巡﹐考制度於四嶽。諸侯各朝於方嶽﹐大明黜陟。孔安國注云﹕覲四方諸侯﹐各朝於其方嶽之下﹐大明考績黜陟之法。《左傳》曰﹕莊公二十三年夏﹐公如齊覲社﹐非禮也。曹諫曰﹕夫禮所以整民也﹐會以訓上下之則﹐制財用之節﹐朝以正班爵之義﹐帥長幼之序。

【命政事供職貢】《周禮》鄭玄注曰﹕五服諸侯﹐皆使卿以聘禮來┹天子。天子以視見之﹐命以政禁之事。《左傳》曰﹕子產相鄭伯以如楚﹐捨不爲壇﹔曰「小適大有五惡﹐赦其罪戾﹐講其政事﹐供其職貢﹐從其時命﹐不然則重其幣帛﹐以賀其福而弔其凶﹐皆小國之禍也。焉用作壇﹐以昭其禍。」

【歸時事奉珍物】《左傳》﹕晉韓宣子聘於周。王傳諸事﹐對曰「晉士起將歸時事於宰旅﹐無他事矣。」王聞之曰「韓氏其昌阜於晉乎﹖辭不失舊。」《白虎通》曰﹕聘者緣臣子﹐欲知其君父無恙﹐又當奉土地所生珍物以助祭﹐是以皆得行聘問之禮。

【訓上下明尊卑】訓上下見上。《禮記》曰﹕昔者周公朝諸侯於明堂之位﹐天子負南鄕而立。明堂者﹐明諸侯之尊卑也。

【講文徳明禮義】《春秋說題辭》曰﹕諸侯執政﹐尊卑有序。各來朝﹐講文徳﹐明禮義﹐讓天下法制﹐四方受度。《白虎通》曰﹕朝者﹐見也。五年一朝﹐備文徳明禮義也。

賦

【晉傅玄《朝會賦》】仰二皇之文象﹐詠帝徳乎上系﹔考夏后之遺訓﹐綜殷周之典制﹔采秦漢之舊儀﹐定元正之嘉會。於是先期戒事﹐眾官允敕﹔萬國咸享﹐各以其職﹔翼翼京邑﹐巍巍紫極。閶闔辟﹐天門開﹔坐太極之正殿﹐嚴差峨以崔嵬﹔嘉廣庭之敞麗﹐美升云之玉階。相者從容俟次而入﹐濟濟洋洋﹐肅肅習習﹔就位重列﹐面席而立。臚人齊立﹐賓禮九重﹔羣後徳讓﹐海外來同。束帛戔戔﹐羔雁邕邕﹔獻贄奉璋﹐人肅其容。是時天子盛服晨興﹐坐武帳﹐憑玉几﹐正南面而以聽朝﹐平權衡乎砥矢。羣司百辟﹐進阼納觴﹔皇恩下降﹐休气上翔。禮畢饗燕﹐進止有章﹔六樂遞奏﹐馨管鏗鏘。淵淵鼓鐘﹐ィィ笙簧﹔搏拊琴瑟﹐以詠先皇。雅歌內協﹐頌聲外揚。

詩

【太宗皇帝《正月臨朝詩》】條風開獻節﹐灰律動初陽﹔百蠻奉選班﹐萬國朝未央。𨿽無舜禹迹﹐幸欣天地康﹔車輿同八表﹐書文混四方。赫奕儼冠蓋﹐紛綸盛服章﹔羽旄飛馳道﹐鐘鼓震巖廊。紺練暉霞色﹐霜戟照朝光﹔晨宵懷至理﹐終愧撫遐荒。

【隋煬帝《冬至乾陽殿受朝詩》】北陸玄冬盛﹐南至晷漏長﹔端拱朝萬國﹐守文繼百王。至徳慚日用﹐化道愧時康﹔親邑建嵩嶽﹐雙闕臨洛陽。圭影正八表﹐道路均四方﹔碧空霜華靜﹐朱庭皎日光。纓旣濟濟﹐鐘鼓何﹔文戟翊髙殿﹐采毛分修廊。元首乏明哲﹐股肱貴惟良﹔舟楫行有寄﹐庶此王化昌。

【陳江總《賦得謁帝承明廬詩》】霧開仁壽殿﹐云繞承明廬﹔輪停紺引﹐馬度紅塵余。香犭召拜黻衮﹐花綬拂玄除﹔謁帝升淸漢﹐何殊入紫虛。

【隋牛弘《奉和冬至乾陽殿受朝應詔詩》】恭己臨萬寓﹐宸居馭八埏﹔作貢菁茅集﹐來朝圭黻連。司儀三揖盛﹐掌禮九賓虔﹔重欄映如璧﹐復殿繞非煙。

【隋許善心同前詩】森森羅陛衛﹐噦噦鏘忽珩﹔禮殫五瑞輯﹐樂闕九功成。

【虞世南《淩晨早朝詩》】萬戶霄光曙﹐重檐夕霧收﹔玉花停夜燭﹐金壺送曉籌。日暉靑瑣殿﹐霞生結綺樓﹔重門啟應路﹐通藉引王侯。

【魏徵《奉和正日臨朝應詔詩》】百靈侍軒後﹐萬國會塗山﹔豈如今睿哲﹐邁古獨光前。聲教溢四海﹐朝宗別百川﹔鏘洋鳴玉﹐灼爍耀金蟬。淑景輝雕輦﹐髙旌揚翠煙﹔庭實超王會﹐廣樂盛鈞天。旣欣東戶日﹐復詠南風篇﹔願奉光華慶﹐從斯萬億年。

【顏師古同前詩】七政衡始﹐三元寶歷新﹔負延百辟﹐垂旒禦九賓。肅肅皆鴛鷺﹐濟濟盛纓紳﹔天涯致重譯﹐西域獻奇珍。

【岑文本同前詩】詩雍表昌運﹐日正葉靈符﹔徳兼三代禮﹐功包四海圖。逾沙紛在列﹐執玉儼相趨﹔淸蹕喧輦道﹐張樂駭天衢。拂霓九旗法﹐儀鳳八音殊﹔气浮仙掌﹐薰風繞帝梧。天文光七政﹐皇恩被九區﹔方陪瘞玉禮﹐珥筆岱山隅。

【楊師道同前詩】皇猷被寰宇﹐端屬元辰﹔九重麗天色﹐千門臨上春。

【李百藥同前詩】化歷昭唐典﹐承天順夏正﹔百靈警軒禁﹐三辰揚旆旌。充庭富禮樂﹐髙燕齒簪纓﹔獻壽符萬歲﹐移風韻九成。

【張文琮《同潘屯田冬日早朝詩》】假寐懷古人﹐夙興瞻曉月﹔通晨禁門啟﹐冠蓋趨朝謁。霜靄淸九衢﹐霞光照雙闕﹔紛綸文物紀﹐渙爛聲明發。腰劍動陸離﹐鳴玉和淸越。

頌

【岑文本《三元頌》】攝提攺度﹐孟陬順紀﹐歸余旣終﹐獻歲方始。乃詔司存﹐命掌故﹐考憲章﹐修法度。三朝之禮畢陳﹐九賓之儀咸具﹔庭燎晃以飈舉﹐明燈曄以星布。爾乃月正元日﹐節應勾芒﹔浮祥煙而泛佳气﹐辟閶闔而敞徳陽﹔虞賓光於列位﹐呼韓廁於班行。百寮濟濟﹐萬國皇皇﹔腰金鳴玉﹐執贄奉璋。內自畿甸﹐外被要荒﹔輸桀王會﹐納貢職方。司儀之職無替﹐臚人之列有章。旣伸捲﹐於宸極﹐亦矯首於巖廊﹔猶川流之歸海﹐若湛露之陽。張崇牙﹐設祝﹐陳鼎實﹐列樽俎﹔┕互肅而爲衛﹐戈鋌森以齊舉。五輅接軫﹐九旗揚旆﹐羽蓋葳蕤﹐云車ㄙ藹﹐發聲明於文物﹐備威儀於冠帶。○饗燕第五敍事

《周禮》曰﹕饗宴之禮﹐所以親四方之賓客。《韓詩外傳》曰﹕不脫屨而卽席﹐謂之禮﹔跣而上坐﹐謂之宴﹔能飲者飲﹔不能飲者止﹐謂之區﹔閉門不出客﹐謂之湎。《毛詩序》曰﹕鹿鳴﹐宴羣臣嘉賓也﹔棠棣﹐宴兄弟也﹔湛露﹐天子宴諸侯也。

事對

【賦湛露歌大風】《左傳》曰﹕衛寧武子來聘﹐公與之宴﹐爲賦湛露。《漢書》曰﹕髙祖十二年﹐擊英布﹐還過沛﹐畱﹐置酒沛宮﹐悉召故人父老子弟佐酒。發沛中凡百二十人﹐教之歌。酒酣﹐上自擊劍歌曰「大風起兮雲飛揚﹐威加四海兮歸故鄕﹐安得猛士兮守四方。」

【洪恩渥惠】荀勗《從武帝華林圜宴詩》曰﹕習習春陽﹐帝出乎震﹔天施地生﹐以應仲春。思文聖皇﹐順時秉仁﹔欽若靈則﹐飲禦嘉賓。洪恩普暢﹐慶及眾臣。牽秀宴《曜武堂詩》曰﹕沐浴洪流﹐飲服淸芳﹔將結微根﹐永朝陽。恭承渥惠﹐庶無怠荒。

【芳饌甘醴】潘尼詩曰﹕聖朝命方嶽﹐爪牙司北鄰﹔皇儲延篤愛﹐設饌送遠賓。誰應今日宴﹐其惟廊廟臣﹔置酒宣猷庭﹐擊鼓靈沼濱。羽觴飛﹐芳饌備奇珍。劉楨詩曰﹕昔我從元後﹐整駕至南鄕﹔過彼丰沛都﹐與君共翺翔。眾賓咸會坐﹐明燈喜炎光﹔淸歌制妙聲﹐萬舞在中堂。金含甘醴﹐羽觴行無方。

【金玉觴】金見上甘醴注中。魏文帝詩曰﹕淸夜延賓客﹐明燭發髙光﹔丰膳漫星陳﹐旨酒盈玉觴。

【華樽羽爵】傅玄詩曰﹕鸞鳥鳳皇﹐望舒繼白日﹔千秋遘嘉會﹐來升君子室。華樽享淸酤。珍肴自盈溢。魏文帝詩曰﹕良辰啟初節﹐髙構極歡娛﹔通天拂景云﹐俯臨四達衢。羽爵浮象樽﹐珍膳盈豆區。

【布惠發徳】阮詩曰﹕陽春和气動﹐賢主以崇仁﹔布惠綏人物﹐降愛常所親。上堂相娛樂﹐中外奉時珍﹔五味風雨集﹐杯酌若浮�。《禮記》曰﹕奠酬而工升歌﹐發徳也。鄭玄注曰﹕以詩之義﹐發明賓主之徳。

【嘉宴樂飲】王濟《從事華林圜》詩曰﹕修罾灑鱗﹐大庖妙饌﹔物以時序﹐情以化宣。終溫且克﹐有肅初筵﹔嘉賓在玆﹐幹祿永年。傅玄《宴會詩》曰﹕日之旣逝﹐情亦旣渥﹔賓委餘歡。主容不足。樂飲今夕﹐溫其如玉。

【明貴賤觀威儀】《禮記》曰﹕諸侯宴禮之義﹐俎豆牲醴薦羞﹐皆有等差﹐所以明貴賤也。《左傳》曰﹕衛侯饗苦成叔﹐寧惠子相成叔傲。寧子曰﹕苦成叔家其亡乎﹐古之爲饗也﹐以觀威儀省禍福也。今夫子傲﹐取禍之道也。

【親賓客宴朋友】《周禮》曰﹕以饗宴之禮﹐親四方之賓客﹐來朝聘。王爲設饗宴之禮以親之也。《毛詩》曰﹕伐木﹐宴朋友﹑故舊也。自天子至於庶人﹐未有不須友以成者也。親親以睦﹐友賢不棄﹔故舊不遺﹐則民徳歸厚矣。

【籩豆踐樽俎陳】《毛詩》曰﹕我覯之子﹐籩豆有踐。張華詩曰﹕聽朝有暇﹐延命羣臣﹔冠蓋雲集﹐樽俎星陳。

賦

【魏曹植《娛賓賦》】遂ぅ賓而髙會﹐丹帷曄以四張。辧中廚之丰膳兮﹐作齊鄭之妍倡。文人騁其妙說兮﹐飛輕翰而成章。談在昔之淸風﹐總賢聖之紀綱。欣公子之髙義兮﹐得芬芳其若蘭。揚仁恩於白屋兮﹐逾周公之棄餐。聽仁風而忘憂兮﹐美灑淸而肴甘。

【晉王沈《宴嘉賓賦》】朝陽曜景﹐天气和平﹔君臣合徳﹐禮儀孔明。酌羽觴以交歡兮﹐接敬恭以申誠﹔嘉膳備其八珍兮﹐絲竹獻其妙聲。樂用徧舞﹐金奏克諧﹔鐘儀之聽﹐南風是哀。義感君子﹐慨然永懷﹔思我王度﹐求福不回。惟禮終而贊退兮﹐實系心乎玉階。

【晉成公綏《延賓賦》】延賓命客﹐集我友生﹔髙談淸宴﹐進道研精。暗暗亻品亻品﹐娛心肆情。

【隋薛道衡《宴喜賦》】梁孝王帝子帝孫﹐藉寵承恩﹐名髙西漢﹐禮盛東蕃。引雍容文雅之客﹐坐檀欒修竹之園﹔水逶迆而繞砌﹐風淸泠而入軒。直凝神而回矚﹐乃惆悵而興言。顧謂枚乘曰﹕予聞气序環周﹐人生萍浮﹐補天立地之聖﹐不能止日光西落﹔疏山奠川之力﹐不能停河水東流。韓王酸棗之觀﹐荒疏蕪漫﹔楚國陽云之臺﹐空見塵埃。固可以縱志縱心﹐以遊以逸。窮宴樂於長夜﹐混是非而爲一。於時霜重庭蘭﹐秋深气寒﹔橫長河之耿耿﹐掛孤月之團團。乃有丹墀縹壁﹐柘館椒宮﹔徘徊宛轉﹐掩映玲瓏﹔妖姬淑媛﹐玉貌花叢。織女下而星落﹐娥來而月空﹔澄妝影於歌扇﹐散衣香於舞風。圖云刻雷之樽﹐漬桂釀花之酒﹔拭珠瀝於羅袂﹐傳金杯於素手。

詩

【太宗皇帝《春日玄武門宴羣臣詩》】韶光開令序﹐淑气動芳年﹔駐輦華林側﹐髙宴柏梁前。紫庭文樹滿﹐丹墀衮紱連﹔九夷造瑤席﹐五狄列瓊筵。娛賓歌湛露﹐廣樂奏鈞天﹔盈樽浮綠醑﹐雅曲韻朱弦。粵余君萬國﹐還慚總八埏﹔庶幾保貞固﹐虛己厲求賢。

【又《置酒坐飛閣詩》】髙軒臨碧渚﹐飛檐迥架空﹔餘花攢漏檻﹐殘柳散雕櫳。岸菊初含蕊﹐園梨始帶紅﹔莫慮昆山暗﹐還共盡杯中。

【又《冬宵各爲四韻》】雕官靜龍漏﹐綺閣宴公侯﹔珠簾燭焰動﹐繡柱月光浮。塵起將歌發﹐風停與管﹔瓊池任多士﹐端更何憂。

【古詩曰】今日良宴會﹐歡樂難具陳﹔彈箏奮逸響﹐新聲妙入神。

【漢應詩】巍巍主人徳﹐嘉會被四方﹔開館延羣士﹐置酒於新堂。辯論釋鬱結﹐援筆興文章﹔穆穆眾君子﹐好合同歡康。

【魏文帝於講堂作詩】今日樂相樂﹐酣飲不知醉﹔悲箏激新聲﹐長笛吐淸气。

【又於醮作詩】淸夜延貴客﹐明燭發髙光﹔丰膳漫星陳﹐旨酒盈玉觴。弦歌奏新曲﹐遊響拂丹梁﹔餘音赴迅節﹐慷慨時激揚。獻酬紛交錯﹐雅舞何鏘鏘﹔羅纓從風飛﹐長劍自低昂。

【魏曹植詩】公子敬愛客﹐終宴不知疲﹔淸夜遊西園﹐飛蓋相追隨。明月澄淸景﹐列宿正參差﹔秋蘭被長阪﹐朱華冒綠池。潛魚躍淸波﹐好鳥鳴髙枝﹔神飈接丹谷﹐輕輦隨風移。

【梁劉孝綽《陪徐僕射勉宴詩》】大君追宴喜﹐十日遞來過﹔築室華池上﹐開軒臨芰荷。方堂交密﹐封澑接繁柯﹔景移林攺色﹐風去水餘波。洛城𨿽半掩﹐愛客待驪歌。

【又《侍宴同劉公幹應令詩》】副君西園宴﹐陳王謁帝歸﹔列位華池側﹐文雅縱橫飛。小臣輕蟬翼﹐黽勉謬相追﹔置酒陪朝日﹐淹畱望夕霏。

【梁庾肩吾《侍宴宣猷堂應令詩》】副君徳將聖﹐陳王才天﹔歸來宴平樂﹐置酒對林泉。鑪香雜山气﹐殿影入池蓮﹔艷舞時移節﹐新歌屢上弦。聽曲慚回顧﹐思經徒欲眠。

【北齊魏收《月下秋宴詩》】此夕具言宴﹐月照露華浮﹔使星疑向蜀﹐劍气不關吳。良交契金石﹐上客尉萱蘇﹔何必應劉輩﹐還來遊鄴都。

【北齊楊訓《羣公髙宴詩》】中郎敷奏罷﹐司隸坐朝歸﹔開筵引貴客﹐饌玉對春暉。塵起金吾騎﹐香逐令君衣﹔綠酒犀爲碗﹐鳴琴寶作徽。寸陰良可惜﹐千金本易揮。

【陳後主《晚宴文思殿詩》】晚日落餘暉﹐宵園翠蓋飛﹔荷影侵池浪﹔云色入山扉。螢光息復起﹐暗鳥去翻歸﹔樂極未言醉﹐杯深猶恨稀。

【又《宴詹事陸繕省詩》】禁闥九重中﹐宴賞三春日﹔云收山樹隱﹐葉長宮槐密。水綠已浮苔﹐花舒正含實。

【又《入隋侍宴應詔詩》】日月光天徳﹐山河壯帝居﹔太平無以報﹐願上登封書。

【陳江總《秋日侍宴婁湖苑應詔詩》】翠渚還鑾輅﹐瑤池命羽觴﹔千門響云蹕﹐四澤動榮光。玉軸昆池浪﹐金卮太液張﹔紅旗照島嶼﹐鳳蓋繞林塘。野靜重陰闊﹐淮秋水气涼﹔霧開樓闕近﹐日迥煙波長。洛宴諒斯在﹐鎬飲詎能方﹔朽劣叨榮遇﹐簪笏奉周行。

【隋沈君道《侍皇太子宴應令詩》】副君監撫暇﹐禁苑暫停車﹔水落金沙淺﹐云髙玉葉疏。隨廚白羽駕﹐逐釣紫鱗魚﹔飽徳良無已﹐榮陪終宴余。

【隋劉端和《初春宴東堂應令詩》】睿賞葉春芳﹐開筵臨畫堂﹔庭梅飄早素﹐檐柳變初黃。八珍羅玉俎﹐九醞湛金觴﹔箏響流飛閣﹐歌塵落妓行。何必西園夜﹐空承明月光。

【虞世南《侍宴賦韻得前應詔詩》】芬芳禁林晚﹐容與桂舟前﹔橫空一鳥度﹐照水百花燃。綠野明斜日﹐靑山澹晚煙﹔濫得陪終宴﹐握管類窺天。

【杜正倫《侍宴北門詩》】大君端暇﹐睿賞狎林泉﹔開軒臨禁禦﹐藉野列芳筵。參差歌管﹐容裔羽旗懸﹔玉池流若醴﹐云閣聚非煙。湛露堯日﹐薰風入舜弦﹔大徳侔玄造﹐微物荷陶甄。謬陪瑤水宴﹐仍廁柏梁篇﹔闕名徒上月﹐鄒辧記談天。旣喜光華旦﹐彌傷遲暮年﹔猶奠升中日﹐簪裙奉肅然。

【薛曜正《夜侍宴應詔詩》】重關鐘漏過﹐夕敞鳳皇宮﹔雙日祥煙裏﹐千門明月中。酒筵浮湛露﹐歌曲唱流風﹔侍臣咸醉止﹐恆慚思遇崇。

【魏元忠《侍宴銀潢宮應制詩》】別殿秋云上﹐離宮夏景移﹔寒風生玉樹﹐涼气下瑤池。塹花仍吐葉﹐巖木尙抽枝﹔願奉南山壽﹐千秋長若斯。

【杜審言《蓬萊三殿侍宴奉敕詠終南山應制詩》】北斗掛城邊﹐南山倚殿前﹔云В金闕回﹐樹杪玉堂懸。半嶺通佳气﹐中峯繞瑞煙﹔小臣持獻爵﹐長此戴髙天。

【蘇瑰《興慶池侍宴應制詩》】金闕平明宿霧收﹐瑤池式宴仰淸流﹔瑞風飛來隨帝輦﹐祥魚出戲躍王舟。帷齊綠樹當筵密﹐蓋傳緗荷接岸浮﹔如臨竊比微臣懼﹐若濟叨陪聖主遊。

【劉憲《奉和春幸望春宮應制詩》】暮春春色最便妍﹐苑裏花開列禦筵﹔商山積翠臨城起﹐水浮光共幕連。鶯藏嫩葉歌相喚﹐蝶礙芳叢舞不前﹔歡娛節物今如此﹐願奉宸遊億萬年。

【馬懷素《興慶池侍宴應制詩》】積水逶迆繞貝城﹐含虛皎鏡有餘淸﹔圖云曲榭連緹幕﹐映日中塘勝彩旌。賞洽猶聞簫管並﹐歡畱更睹木蘭輕﹔無勞海上尋仙客﹐卽往蓬萊在帝京。○冠第六敍事

《禮記》曰﹕二十而弱冠。《郊特牲》曰﹕冠於阼﹐以著代也﹔醮於客位﹐加有成也﹔三加彌尊﹐諭其志也﹔冠而字之﹐敬其名也。﹝始加緇布﹐次皮弁﹐次爵弁﹐冠益尊則志益大也。﹞《冠義》曰﹕冠者禮之始也﹐嘉事之重也。凡冠﹐卜日筮賓於廟。見於母﹐母拜之﹔見於兄弟﹐兄弟拜之。﹝以其成人而與爲禮。﹞故冠而後服備﹐服備而後容體正。顏色齊﹐辭令順。﹝言服未備﹐未可求以三始。﹞《左傳》曰﹕國君十五而生子﹐冠而生﹐禮也。

事對

【筮門冠阼】《禮記》曰﹕士冠禮﹐筮於廟門。鄭玄注曰﹕筮者﹐問日吉凶於易也。冠比筮日於廟門者﹐重成人之禮。《禮記冠義》曰﹕始冠﹐緇布之冠也。太古冠布﹐齊則緇之﹐其綏也。孔子曰﹕吾未之聞也。冠而敝之可也。嫡子冠於阼﹐以著代也。

【順徳敬名】《儀禮》曰﹕士冠禮﹐始加﹐祝曰「令月吉辰﹐始加元服﹔棄爾幼志﹐順爾成徳﹔壽考惟祺﹐介爾景福。」再加﹐曰「吉月令辰﹐乃申爾服﹔敬爾威儀﹐淑愼爾徳﹔眉壽萬年﹐永受遐福。」《禮記》曰﹕冠而字之﹐敬其名也。

【成徳諭志】《儀禮》曰﹕士冠禮﹐三加﹐曰「以歲之正﹐以月之令﹐咸加爾服。兄弟具在﹐以成闕徳﹔黃無疆﹐受天之慶。」下見上。

【一獻三加】《儀禮》曰﹕冠者見於兄弟﹐兄弟再拜﹐冠者答拜﹐見贊者﹐西面拜﹐亦如之。入見姑姊﹐如見母﹐乃易服﹐玄端爵弁。奠贄見小君﹐遂以贄見於卿大夫鄕先生﹐乃醴賓以一獻之禮。主人酬賓﹐束帛儷皮。三加見上。

【正體飾容】《禮記》曰﹕凡人之所以爲人者﹐禮義也。禮義之始﹐在於正容體﹐齊顏色﹐順辭令也。故曰「冠者禮之始也。」應亨《贈四王冠詩》曰﹕令月惟吉日﹐盛服加元首﹔人咸飾其容﹐鮮能離塵垢。

【卜日筮賓】《禮論》云﹕王彪之以爲禮冠自卜日﹐不必三元也。又﹕禮﹐夏冠用葛屨﹐冬冠用皮屨﹐明無定時也。《儀禮》曰﹕宗人告事畢﹐主人戒賓。賓禮辭﹐許﹐主人再拜﹐賓答拜。前期三日﹐筮賓如求日之儀。鄭玄注云﹕筮賓﹐筮可使冠子者。

【節金石陳鼎俎】《左傳》曰﹕襄公九年﹐晉會諸侯伐鄭。公送晉侯﹐晉侯以公宴於河上。問公年﹐季武子對曰「會於沙隨之歲﹐寡君以生。」晉侯曰「十二年矣。是謂一終﹐一星終也。國君十五而生子﹐冠而生子﹐禮也。君可以冠矣﹐大夫盍爲冠具。」武子曰「君冠必以享之禮行之﹐金石之樂節之﹐以先君之祧處之。今寡君在行﹐未可具也﹐請及兄弟之國而假備焉。」《東觀漢記》曰﹕馬防子鉅﹐爲常從小侯。六年正月齋宮中﹐上欲冠鉅﹐夜拜爲黃門郎。禦章臺下殿陳鼎俎﹐自臨冠也。【敬威儀齊顏色】並見上。詩

【後漢應亨《贈四王冠詩》】永平四年﹐外弟王景系兄弟四人並冠﹐故貽之詩曰﹕濟濟四令弟﹐妙年踐二九﹔令月惟吉日﹐成服加元首。𨿽無兕觥爵﹐杯醮傳旨酒。

頌

【後漢黃香《天子冠頌》】以三載之孟春﹐建寅月之上旬﹐皇帝將加玄冕﹐簡甲子之元辰。厥日﹐王於太﹐厥時葉於百神。旣臻廟而成禮﹐乃回軫而及宮﹔正朝服以享宴﹐撞太簇之庭鐘。祚蕃屏而鼎輔﹐曁夷裔之君王﹔咸進酌於金﹐獻萬年之玉觴。

表

【宋孝武帝《建平王宏冠表》】宏筮辰協吉﹐撰禮備容﹔資比成徳﹐允被休典。

【又廣陵王《誕冠表》】臣誕年禮旣升﹐擇休申冠﹐順弁有成﹐服美任典。

文

【梁沈約《冠子祝文》】蠲玆令日﹐元服肇加﹔成徳旣舉﹐童心自化。行之則至﹐無謂道賒﹔惇以秋實﹐食以春華。無恥下問﹐乃致髙車﹔子孫千億﹐廣樹厥家。○婚姻第七敍事

《周禮大宗伯職》曰﹕以昏冠之禮親成男女。﹝親其恩﹐成其性。﹞《禮記》曰﹕合二姓之好﹐上以祀宗廟﹐下以繼後世也。又曰﹕夫婚禮﹐萬代之始也。娶於異姓﹐所以附遠厚別也。又曰﹕男子五十而室﹐女三十而嫁﹐謂中古也。﹝《束皙論》曰﹕男十六可娶﹐女十四可嫁。﹞《昏禮》曰﹕婿執雁而入﹐再拜奠雁。婿出﹐禦婦車﹐授綏輪三周﹐共牢而食﹐合巹。而。又曰﹕婦人年十五許嫁﹐笄而禮之。《白虎通》曰﹕婚者﹐謂昏時行禮﹐故曰婚。姻者﹐婦人因夫﹐故曰姻。﹝《爾雅》曰﹕婿之父母曰姻﹐婦之父母曰婚。又《釋名》曰﹕婚者昏時成禮。凡姻者﹐女媒也。三說互有異同。﹞《儀禮》婚有六禮﹕納采﹑﹝鄭玄注曰﹕將爲婚﹐必先媒通其言﹐乃後使人納其采擇之禮。用雁爲摯﹐取其陰陽往來之義也。﹞問名﹑﹝鄭玄注曰﹕問名者﹐將婦卜其吉凶。﹞納吉﹑﹝鄭玄注曰﹕卜於廟得吉兆﹐復使往告﹐婚姻之事於是定也。﹞納徵﹑﹝《白虎通》曰﹕納徵用玄﹐不用雁。﹞請期﹑﹝鄭玄注曰﹕陽倡陰和﹐期日宜由夫家卜得吉日﹐乃使人往辭之。﹞親迎。﹝其納采問名請期﹐並用雁也。﹞《方言》曰﹕自家而出謂之嫁。《公羊傳》曰﹕婦人謂嫁曰歸。《考工記》曰﹕天子以谷圭聘女﹐諸侯以大璋聘女。﹝谷圭七寸。鄭玄曰﹕謂納徵加於束帛。﹞《禮記》曰﹕男女非有行媒不相知名。﹝鄭玄曰﹕媒之言﹐謀也。謀合異類﹐使和成也。﹞事對【合好和成】並見上。【附遠厚別】附遠見敍事。《禮記》曰﹕娶妻﹐爲酒食以召鄕黨僚友﹐以厚其別。

【待禮備物】《毛詩》曰﹕綢繆束薪﹐三星在天。《毛萇傳》曰﹕三星參也﹐在天始見東方﹔男女待禮而成﹐若薪芻待人事而束也。《列女傳》曰﹕邵南申女許嫁﹐而夫家禮不備。女曰「夫家輕我﹐一物不備﹔守節持義﹐必死不往。」

【親成判合】親成見敍事。《周禮媒氏職》曰﹕掌萬民之判。注曰﹕判﹐半也。得偶合成夫婦。

【委禽納幣】《左傳》曰﹕鄭徐吾犯之妹﹐美﹐公孫楚聘之﹐子皙使彊委禽焉。又崔る《婚禮文》曰﹕載納嘉贄﹐內結ひ礻離﹔委禽奠雁﹐配以鹿皮。納幣見敍事。

【結施ひ】皇甫謐《女怨詩》曰﹕婚禮旣定﹐婚禮臨成﹔施衿結﹐三命丁寧。《春秋梁傳》曰﹕女嫁﹐諸母施ひ紳﹐戒曰「謹愼從爾父母之言。」徐邈注曰﹕ひ﹐佩襄也﹔紳﹐帶也。諸母爲施佩帶﹐又戒之也。

【結縭施衿】《毛詩東山篇》曰﹕親結其縭﹐九十其儀。傳曰﹕縭婦人之禧禪香纓也。女將嫁﹐母結縭而戒之也。施衿見上。

【百兩三周】《毛詩》曰﹕之子於歸﹐百兩禦之。《毛萇傳》曰﹕兩乘也。諸侯之子﹐嫁於諸侯﹐送迎皆百乘也。三周見敍事。

【禦輪秣馬】禦輪見敍事。《毛詩》曰﹕之子於歸﹐言秣其馬。《毛萇傳》曰﹕之子者是子也﹐謂女嫁適夫之時。

【宋子齊姜】《毛詩衡門篇》云﹕豈其娶妻﹐必宋之子﹔豈其娶妻﹐必齊之姜。鄭玄箋云﹕何必大國之女然後可妻﹐娶其貞順而已。以諭在臣﹐何必聖人﹐取其誠孝而已。宋﹐子姓﹔齊﹐姜姓。

【辭父母遠兄弟】丁儀《婦賦》曰﹕爲女子之有行﹐信異代之彜倫﹔辭父母而言歸﹐奉君子之淸塵。《毛詩泉水篇》云﹕女子有行﹐遠父母兄弟。鄭玄箋云﹕婦人有出嫁之道﹐遠於親故﹐禮緣人情﹐使得歸寧也。

【執巾櫛備掃灑】《左氏傳》曰﹕晉太子圉爲質於秦﹐將逃歸﹐謂嬴氏曰「與子歸乎。」對曰「子晉太子而辱於秦﹐子之欲歸﹐不亦宜乎。寡君之使婢子侍執巾櫛﹐以固子也﹔從子而歸﹐棄君命也。不敢從﹐亦不敢言。」杜預注曰﹕嬴氏﹐秦所妻子圉懷嬴也。婢子﹐婦人之卑稱。《禮記》曰﹕納女於天子曰備百姓﹐於國君曰備酒漿﹐於大夫曰備掃灑。鄭注云﹕納女猶致女也。婿不親迎﹐則女子家遣人致之﹐此其辭也。姓之言生也。

【共牢而食合巹而】《禮記昏義》曰﹕共牢而食﹐合巹而。謹按﹕共牢是同一牲體﹐合巹是取一瓢斷而爲兩杯以酌酒﹔﹐飲酒也。

【男女以正父子以親】《毛詩》曰﹕男女以正﹐婚姻以時。《禮記昏義》曰﹕婚禮所以成男女之別而立夫婦之義也。男女有別﹐而後夫婦有義。夫婦有義﹐而後父子有親。父子有親﹐而後君臣正。故曰﹕婚者禮之本也。

【三日不舉樂三夜不息燭】《禮記曾子問》曰﹕娶婦之家﹐三日不舉樂﹐思嗣親也。嫁女之家﹐三夜不息燭﹐思相離也。

【仲春成婚霜降送女】《周禮媒氏職》曰﹕仲春之月﹐會合男女。鄭玄注云﹕仲春陰陽交﹐以成婚禮﹐順天時也。董仲舒論曰﹕聖人以男女陰陽﹐其道同類。天道向秋冬而陰气結﹐向春夏而陰气去﹐故曰霜降而送女﹐冰泮而止殺。

【皆以秋冬必用昏昕】《聖證論》曰﹕嫁娶古人皆以秋冬。《毛詩》曰﹕東門之楊﹐其葉。《毛萇傳》曰﹕男女失時﹐不逮秋冬也。《儀禮昏禮》曰﹕凡行事必用昏昕。鄭玄注曰﹕用昕使也﹐用昏婿也。謹按﹕遣使行玄﹐古禮必用昕時﹐親迎乃用昏時。賦

【後漢蔡邕《協和婚賦》】惟情性之至好﹐歡莫偉乎夫婦。受精靈之造化﹐固神明之所使﹔事深微以玄妙﹐實人倫之端始。考邃初之原本﹐覽陰陽之綱紀﹔乾坤和其剛柔﹐艮兌感其每腓。葛覃恐其失時﹐В梅求其庶士﹔惟休和之盛代﹐男女得乎年齒。婚姻協而莫違﹐播欣欣之繁祉。良辰旣至﹐婚禮以舉。二族崇飾﹐威儀有序。嘉賓僚黨﹐祈祈云聚。車服照路﹐驂如舞。旣臻門屏﹐結軌下車。阿傅禦豎﹐雁行蹉跎。麗女盛飾﹐曄如春華。

【晉張華《感婚賦》】方今歲在己巳﹐將次四仲﹐婚姻者競赴良時﹐粲麗之觀﹐相繼於路。嫁娶之會﹐不乏乎日﹐乃作《感婚賦》曰﹕彼婚姻之俗忌﹐惡當梁之在斯﹔逼來年之且至﹐迨星紀之未移。云云。詩

【唐髙宗皇帝《太子納妃太平公主出降詩》】龍樓光曙景﹐魯館啟朝扉﹔艷日濃妝影﹐低星降婺暉。玉庭浮瑞色﹐銀膀藻祥徽﹔云轉花縈蓋﹐霞飄葉綴旗。雕軒回翠陌﹐星駕歸丹殿﹔鳴珠曉衣﹐鏤璧輪開扇。華冠列綺筵﹐蘭醑申芳宴﹔環階鳳樂陳﹐玳席珍羞薦。舞蝶神香新﹐歌分落素塵﹔歡凝歡懿戚﹐慶葉慶初姻。暑闌炎气息﹐涼早吹華辰﹔方期六合泰﹐共賞萬年春。

【後漢秦嘉《述婚詩》】羣祥旣集﹐二族交歡﹔敬玆新姻﹐六禮不愆。羊雁總備﹐玉帛戔戔﹔君子將事﹐威儀孔閒。猗兮容兮﹐穆矣其言。

【又曰】紛紛婚姻﹐禍福之由﹔衛女興齊﹐褒姒滅周。戰戰兢兢﹐懼其不仇﹔神啟其吉﹐果獲令攸。我之愛矣﹐荷天之休。

【晉張華《感婚詩》】駕言遊東邑﹐東邑紛禳禳﹔婚姻及良時﹐嫁娶避當梁。窈窕出閨女﹐燕婉姬與姜﹔素顏發紅華﹐美目流淸揚。к煒眾親盛﹐於我猶若常﹔譬彼暮春艸﹐榮華不再陽。

【晉嵇含《伉儷詩》】余執百兩轡﹐之子詠采蘩﹔我憐聖善色﹐爾悅慈姑顏。裁彼雙絲絹﹐著於同功綿﹔夏播比翼扇﹐冬坐蛩蛩氈。饑食並根粒﹐渴飲一流泉﹔朝蒸同心羹﹐暮庖比目鮮。挹用合巹﹐受以連理盤﹔朝采同本芝﹐夕掇駢穗蘭。臨軒種萱艸﹐中庭植合歡。

【梁何遜《看新婚詩》】霧夕蓮出水﹐霞朝日照梁﹔何如花燭夜﹐輕扇掩紅妝。良人以灼灼﹐席上自生光﹔所悲髙駕動﹐環佩出長廊。

【陳周弘正《看新婦詩》】莫愁年十五﹐來聘子都家﹔婿顏如美玉﹐婦色勝桃花。帶啼凝暮雨﹐含笑似朝霞﹔暫欲輕紈扇﹐傾城判不賒。

【楊師道《初宵看婚詩》】洛城花燭動﹐戚裏畫新蛾﹔隱扇羞應慣﹐含情愁已多。輕啼濕紅粉﹐微睇轉橫波﹔更笑巫山曲﹐空傳暮雨多。

【褚亮《詠花燭詩》】蘭徑香風滿﹐梅梁暖日斜﹔言是東方騎﹐來尋南陌車。靨星臨夜燭﹐眉月隱輕紗﹔莫言春稍晚﹐自有鎭開花。

【陳子良《七夕看新婦隔巷停車詩》】隔巷遙停﹐非復爲來遲﹔只言更尙淺﹐未是渡河時。

【鄭翼《看新婦詩》】初笄競桃李﹐新妝應В梅﹔疑逐朝云去﹐翻隨暮雨來。雜含風響﹐叢花隔扇開﹔娥對此夕﹐何用久徘徊。

【李百藥《戲贈潘徐城門迎兩新婦詩》】秦晉稱舊疋﹐潘楊有世親﹔三星宿已會﹐四徳婉而嬪。雲光鬢裏薄﹐月影扇中新﹔年華與妝面﹐共作一芳春。

【鄭軌《觀兄弟同夜成婚詩》】棠棣開雙萼﹐夭桃照雨花﹔分庭合響﹐隔扇護妝華。迎風俱似雪﹐映綺共如霞﹔今宵二神女﹐並在一仙家。

【郭正一《奉和太子納妃公主出降詩》】桂宮初服冕﹐蘭掖早升笄﹔禮盛親迎晉﹐聲芬出降齊。金龜開瑞鈕﹐寶翟上仙枝﹔轉扇承宵月﹐揚旌照夕霓。

【劉之同前詩】夢梓光靑陛﹐桃藹紫宮﹔徳優宸念遠﹐禮備國姻崇。萬戶聲明發﹐三條寶吹通﹔香輪送重景﹐彩旆引仙虹。

【元萬頃同前詩】離光應春夕﹐帝子降秋期﹔鳴瑜合薦響﹐比玉麗姿。和聲躋鳳掖﹐交影步鸞墀。

【任知古同前詩】帝子升靑陛﹐王姬降紫宸﹔星光移雜﹐月彩薦重輪。龍旌翻地杪﹐鳳管天濱﹔槐陰浮淺瀨﹐葆吹翼輕塵。箴

【晉潘嶽《答摯虞新婚箴》】先王制禮﹐隨時爲正﹔俯從企及﹐豈乖物性。女無二歸﹐男有再聘﹔女實存色﹐男實存徳。徳在居正﹐色在不惑﹔新舊兼弘﹐義申理得。然性情之際﹐誠難處心﹔君子過慮﹐爰獻明箴。○死喪第八敍事

劉熙《釋名》云﹕死者﹐澌也﹐消澌也。諸侯曰薨。薨﹐壞聲也﹔大夫曰卒﹐言終竟也﹔士曰不祿﹐不復食祿也。又以死爲物故﹐言諸物皆朽故也。旣定死曰屍。屍﹐舒也﹐骨節舒解﹐不能復自勝斂也。《禮記》曰﹕生曰父﹐死曰考﹔﹝考﹐成也。﹞生曰母﹐死曰妣。﹝妣﹐比也﹐言比父亦然。﹞壽考曰卒﹐短折曰不祿﹐死冠曰兵。男子不死於婦人之手﹐婦人不死男子之手。君夫人卒於路寢﹐大夫世婦卒於適寢﹐內子未命則死於下室﹐士之妻皆死於寢。小臣復﹐復者朝服。君以捲﹐夫人以屈狄﹐大夫以玄﹐命婦以礻衣﹐士以爵弁﹐士妻以稅衣。凡復﹐男子稱名﹐婦人稱字。《春秋說題辭》曰﹕口實曰含﹐象生時食也。天子以珠﹐諸侯以玉﹐大夫以璧﹐士以貝。《禮記喪大記》曰﹕衣屍曰斂。小斂於戶內﹐大斂於阼。君以簟席﹐大夫以蒲席﹐士以葦席。《白虎通》曰﹕在牀曰屍﹐在棺曰柩。柩﹐究也﹐不復變也。《說文》曰﹕棺﹐關也﹐可以掩屍。又曰櫬﹐又曰櫝。小棺曰。《禮記》曰﹕有虞氏瓦棺﹐夏后氏聖┾周﹐殷人棺槨﹐周人墻置た。《釋名》曰﹕送死之器曰明器。神明之器﹐異於人也。《白虎通》曰﹕賻﹐助也﹐者赴也﹐所以助生送死﹐追思終副至意也。貨財曰賻﹐車馬曰﹐玩好曰贈﹐衣被曰衤遂。﹝貨財曰賻﹐亦見《公羊》。﹞贈之爲言稱也﹐衤遂之爲言遺也。《春秋說題辭》曰﹕知生則賻﹐知死則。又《梁傳》曰﹕乘馬曰﹐衣服曰衤遂﹐貝玉曰含﹐錢財曰賻。事對

【气散形存】《莊子》曰﹕人之生﹐气之聚也。聚則生﹐散則死。王充《論衡》曰﹕人死猶火之滅也。人病且死﹐與夫火之且滅無異。火滅光消而燭在﹐人死精亡而形存。

【數盡物故】《家語》曰﹕哀公問孔子曰「人之命與性何謂乎﹖」孔子對曰「分於道謂之命﹐形於一謂之性﹐化於陰陽﹑象形而發謂之生﹐化窮數盡謂之死。故命者性之始也﹑死者生之終也﹐有始則必有終也。」劉熙《釋名》曰﹕凡五材﹐膠﹑漆﹑陶﹑冶﹑皮革﹐漧槁乃成也。漢以來謂死爲物故﹐言其諸物皆就朽故。

【气滅精盡】王充《論衡》曰﹕王莽之時﹐省五經博士弟子﹐夜定舊說﹐死於燭下﹔精思不任﹐脈絕气滅也。楊泉《物理論》曰﹕人含气而生﹐精盡而死。死猶澌也﹑滅也﹐譬如火焉。薪盡而火滅﹐則無光矣。故滅火之餘﹐無遺炎矣。人死之後﹐無遺魂矣。

【人所不免物之自然】《史記範睢說秦昭王》曰﹕夫以烏獲任鄙之力﹐孟賁慶忌夏育之勇焉而死。死者人之所不免。《漢書文帝遺詔》曰﹕朕聞之﹐蓋天下萬物之萌﹐生靡不有死。死者天下之至理﹐物之自然﹐奚足甚哀。

【忽然長逝隱然長寢】傅玄《四言詩》曰﹕忽然長逝﹐火滅煙消。曹植《髑髏詩》曰﹕牢落冥寞﹐與道相丘﹔隱然長寢﹐其樂無逾。

【爲一棺土托萬鬼鄰】《淮南子》云﹕吾生有七尺之形﹐死有一棺之土。又﹐陸機《王侯挽歌辭》曰﹕昔居四人宅﹐今托萬鬼鄰。

【斂貝玉含】《孔子家語》曰﹕季平子卒﹐將以君之斂﹐贈以珠玉。孔子聞之曰「送死以寶玉﹐是由暴屍於中原﹐示人以姦利之端。」《左氏傳》曰﹕會吳伐齊﹐陳子行命其徒具含玉。杜預注曰﹕含玉示必死。

【說驂而賻祭服以衤遂】《禮記檀弓》曰﹕孔子之衛﹐遇舊館人之喪﹐入而哭之哀。出﹐使子貢說驂而賻之。鄭玄注曰﹕賻﹐助喪用也。駢馬曰驂。《檀弓》又曰﹕衛有太史曰柳莊﹐寢疾。公曰「若疾革﹐𨿽當祭必告。」公再拜稽首請於屍曰「有臣柳莊也者﹐非寡人之臣﹐社稷之臣也。聞之死﹐請往。」不釋服而往﹐遂以衤遂之。鄭玄注曰﹕不脫君祭服以衤遂臣﹐親賢也。賦

【漢張衡《髑髏賦》】死爲休息﹐生爲役勞。冬水之凝﹐何如春水之消﹔榮位在身﹐不以輕於塵毛。巢許所恥﹐伯成所逃﹔況我已化﹐與道逍遙。離朱不能見﹐子野不能聽﹔堯舜不能賞﹐桀紂不能刑﹔虎豹不能害﹐劍戟不能傷。以陰陽同其流﹐以元气合其朴﹔以造化爲父母﹐以天地爲牀褥。以雷電爲鼓扇﹐以日月爲燈燭﹔以云漢爲川池﹐以星辰爲珠玉。合體自然﹐無情無欲。澄之不淸﹐混之不濁﹔不行而至﹐不疾而遂。

【晉呂安《髑髏賦》】全膚消減﹐白骨連翩﹔四支摧藏於艸莽﹐孤魂悲悼乎黃泉。生則歸化﹐明則反昏﹔格於上下﹐何物不然。

【晉陸士衡《大墓賦》】諒歲月之揮霍﹐豈人生之可量﹔知自壯而得老﹐體自老而得亡。顧黃墟之杳杳﹐悲下泉乎翳翳﹔挫千乘猶一毫﹐當何數乎知惠。徒假願於須臾﹐指夕景而爲誓﹔忽呼吸而不振﹐奄神殂而形斃。顧萬物而遺恨﹐收百慮而長逝。

【宋鮑昭《傷逝賦》】晨登南山﹐望彼中阿。霧團秋槿﹐風捲寒蘿﹔淒淒傷心﹐悲如之何。盡若窮煙﹐離若斷弦﹔如影滅地﹐由星天。棄華室於明世﹐閉金扃於下泉﹔永山河以自畢﹐眇千齡而弗旋。思一言於向時﹐邈眾代於古年。詩

【後漢阮《七哀詩》】丁年難再遇﹐富貴不重來﹔良時忽一過﹐身體爲土灰。冥冥九泉室﹐漫漫長夜臺﹔身盡气力索﹐精魂靡所能﹔嘉肴設不禦﹐旨酒盈觴杯。

【晉張載《七哀詩》】北邙何累累﹐髙陵有四五﹔借問誰人墳﹐皆云漢代主。恭文遙相望﹐原陵郁無無﹔季葉喪亂起﹐盜賦如豺虎。毀壤過一壞﹐便房啟幽戶﹔珠匣離玉體﹐珍寶見剽虜。【宋吳邁遠《臨終詩》】傷歌入松路﹐鬥酒望靑山﹔誰非一邱土﹐參差前後間。【劉允濟《見道邊死人詩》】淒涼徒見日﹐冥寞詎知年﹔魂兮不可問﹐應爲直如弦。○葬第九敍事

《禮記》曰﹕葬也者﹐藏也﹔藏也者﹐欲人弗得見也。《左傳》曰﹕天子七月而葬﹐同軌畢至﹔諸侯五月﹐同盟至﹔大夫三月﹐同位至﹔士逾月﹐外姻至。《釋名》曰﹕葬不如禮曰埋。埋﹐也。﹝趨使腐朽而已。﹞不得埋曰棄﹐不得其屍曰捐﹐﹝捐於他境。﹞葬下棺曰窆。《禮記》曰﹕君葬用盾﹐四二碑﹐禦棺用羽葆﹔大夫葬用盾﹐二二碑﹐禦棺用茅﹔士葬用車﹐二無碑。《白虎通》曰﹕祖載者﹐始載於庭。乘軸車﹐辭祖禰﹐故曰祖載。《釋名》曰﹕從前引曰紼。紼﹐發也﹐發車使行也。杜預《要集》曰﹕凡挽﹐天子六﹐諸侯四﹐大夫三﹐士二。事對

【丹鳥靑烏】王子年《拾遺記》曰﹕舜葬蒼梧之野﹐有鳥如丹雀。自丹洲而來。吐五色之气﹐氛氳如雲﹐名曰憑霄雀。能羣飛﹐銜土以成邱墳。《相冢書》曰﹕靑烏子稱山三重相連﹐名連傘山。葬之二千石。

【馬鬣龍耳】《禮記》曰﹕孔子之喪﹐有自燕來觀者﹐捨於子夏氏。子夏曰「聖人之葬人與﹐人之葬聖人也﹐子何觀焉﹖」昔夫子言曰「吾見封之若堂者矣﹐見若防者矣﹐見若覆夏屋者矣﹐見若釜者矣。吾從若釜者焉。」馬鬣﹐封之謂也。《相冢書》曰﹕凡葬龍耳者﹐當貴出五侯。

【金鳧玉匣】《三輔故事》曰﹕秦始皇葬驪山﹐起墳髙五十丈﹐下周三泉﹐周回七百步。以明月珠爲日月﹐人魚膏爲燈燭﹐水銀爲大海﹐金銀爲鳧雁。《西京雜記》曰﹕漢帝及侯王送葬者﹐皆珠襦玉匣。形如鎧甲﹐連以金縷﹐匣上皆鏤以蛟龍鸞鳳龜麟之象﹐時謂蛟龍玉匣。

【防山欒水】《史記》曰﹕魯襄公二十年而孔子生。生而叔梁紇死﹐葬於防山。在魯東田﹐是孔子疑其父墓處。《呂氏春秋》曰﹕昔王季歷葬於渦水之尾﹐欒水嚙其墓﹐見棺之前和。文王曰「訁喜﹐先君必欲一見羣臣百姓也﹐天故使明水見之。」於是出而爲之張朝﹐百姓皆見之。

【樹碑開隧】周裴《汝南先賢傳》曰﹕周燕﹐字少卿﹐爲決曹掾。平丘罪不當死﹐太守劉虔欲殺之。燕犯顏諫﹐至於九復﹐虔怒﹐竟殺之。後死者家人有書稱冤﹐使覆考。虔見燕曰「太守相負。」燕一日引私隱陷人之罪﹐傳詣長安。當下蠶室﹐未至﹐燕乃慷慨絕命。於是葬王城之隱﹐樹碑以旌其葬。謝綽《宋拾遺錄》曰﹕桓溫葬姑孰之靑山﹐平墳不爲封域﹐於墓傍開隧﹐亡碑。故謬其處﹐今後代人不知所在。

【玉棺石槨】應劭《風俗通》曰﹕鄴縣令王喬﹐天下一玉棺於廳前。喬謂曰「天帝召我。」沐浴寢其中﹐葬於城東。趙曄《吳越春秋》曰﹕吳王闔盧有女自殺﹐闔廬痛之甚﹐葬於邦西昌門外。鑿地爲池﹐積土爲山﹐文石爲棺槨。

【魚燈龍匣】並見上。

【北邙南嶺】《西京雜記》曰﹕安定嵩眞﹐善算術。成帝時﹐眞嘗自算其年七十三﹐至期果死。又曰「北邙靑隴上﹐孤賈之西四丈所﹐鑿之七尺﹐吾葬地也。」眞死﹐依言往掘﹐得古時空槨﹐卽以葬焉。又曰﹕曹敞在吳章門下。章後見殺﹐令無敢收葬者。敞稱章弟子﹐收葬其屍。平陵人爲立碑於吳章葬側﹐章葬於龍首山南嶺上。

【旌車羽蓋】傅暢《晉公卿禮秩》曰﹕特進薨﹐遣謁者監護軍喪事﹐賜東園祕器。五時朝服﹐各一具﹐衣一襲﹐給靑徘徊赤耳車﹐挽歌四十人。方相車﹐建七旒車﹐銘旌車。丁孚《漢官儀》曰﹕孝靈皇帝葬馬貴人﹐贈步搖赤綴靑羽蓋駟馬也。

【飾靑設】《禮記》曰﹕其靑有衤炎緇布裳帷﹐素錦以爲屋而行。鄭玄曰﹕靑﹐載柩將殯之車飾也。又曰﹕孔子之喪﹐公西赤爲志焉。飾棺墻置た設披﹐周也﹔設崇﹐殷也﹔綢練設﹐夏也。

【四寸之棺五寸之槨】《禮記檀弓》有子曰﹕夫子制於中都﹐四寸之棺﹐五寸之槨﹐以斯知不欲速朽也。

【朱器畫棺】《東觀漢記梁商傳》云﹕商薨﹐賜東園需車朱壽器﹐銀鏤黃玉匣。謝承《後漢書》曰﹕和帝追封謚皇太后父梁松爲褒親湣侯﹐攺殯﹐賜東園畫棺玉匣衣衾。

【止柩就道止哭聽變】《禮記》曰﹕曾子問曰「葬引至於恆﹐日有食之則有變﹐且不行乎﹖」孔子曰「昔吾從老聃助葬於巷黨﹐及恆而日有食之。」老聃曰「丘止柩就道右﹐止哭以聽變﹐旣明反而後行﹐曰禮也。」鄭玄注曰﹕恆﹐道也﹐變謂異禮也。

【下不及泉上無通臭】《墨子》曰﹕古者聖人制爲葬埋之法﹐桐棺三寸﹐足以朽體﹔衣衾三領﹐足以覆惡。昔者堯北教乎八狄﹐道死﹐葬鞏山之陰。禹東教於越﹐葬於會稽山﹐下不及泉﹐上無通臭。三王豈財用不足哉﹐以爲葬埋之法。

【藉以黃壤葬以土藏】範曄《後漢書》曰﹕趙咨將終﹐告其故吏朱祗蕭建等曰「薄斂素棺﹐藉以黃壤﹔欲令速朽﹐且歸后土﹐不聽子孫攺之。」又《楚國先賢傳》曰﹕韓曁終﹐遺言曰「夫俗奢易之以儉﹐儉則節之以禮。若曹敬聽吾言﹐斂以時服﹐葬以土藏﹐穿畢便葬﹐送以瓦器。」

【施玉匣埋珍寶】《呂氏春秋》曰﹕含珠鱗施﹐今葬皆用之。注曰﹕含珠﹐口實﹔鱗施﹐施玉匣於死者之體﹐如魚鱗。《潛夫論》曰﹕生不極養﹐死乃崇喪。或至金縷玉匣﹐致藏埋珍寶偶人馬車﹐造起大冢﹐廣樹松柏。

【駟馬不行大鳥徐步】《博物志》云﹕漢滕公夏侯嬰死﹐送葬至東都門外﹐駟馬不行﹐掊地悲鳴﹐卽掘馬蹄下﹐得石槨﹐其銘云﹕佳城鬱鬱﹐三千年見白日。於嗟滕公居此室﹐乃葬斯地﹐謂之馬冢。華嶠《後漢書》曰﹕楊震爲太尉﹐中常侍樊丰驕恣﹐震常切諫﹐由是共譖震﹐罷遣歸本郡﹐遂仰鴆薨。葬日﹐有大鳥來﹐止停樹上。須臾下地行﹐徐步到柩前止立﹐低頭淚出﹐更共抱持﹐終不驚駭。賦

【後漢張衡《冢賦》】乃立厥堂﹐乃相厥宇﹔在冬不寒﹐在夏不暑。祭祀是居﹐神明是處。

【晉陸士衡《感邱賦》】生矜迹於當世﹐死同宅乎一邱﹔翳形骸以下淪兮﹐漂營魂而上浮。隨陰陽以融冶﹐托山原以爲疇﹔妍媸混而爲一﹐孰云識其所修。必妙代以遠覽兮﹐夫何徇乎區陳。詩

【唐太宗《望送魏徵葬詩》】閶闔總金鞍﹐上林移玉輦﹔野郊愴新別﹐河橋非舊餞。慘日映峯沈﹐愁雲隨蓋轉﹔哀笳時斷續﹐悲旌乍舒捲。望望情何極﹐浪浪淚空泫﹔無復昔時人﹐芳春共誰遣。

【梁何遜《悲行路孤墳詩》】行路一孤墳﹐路成又已毀﹔空疑年歲積﹐不知陵谷徙。幾經秋葉黃﹐共見春流氵爾﹔金蠶不可織﹐玉樹何曾蕊。陌上丘馳人﹐笑歌自侈靡﹔今日非明日﹐可憐詎鄰此。

【梁虞騫《遊潮山悲古冢詩》】長林帶朝夕﹐孤嶺枕江村﹔疏松含白水﹐密滿平原。荒墳攺凍葉﹐低壠變年根﹔西光長賈落﹐促爾膝前樽。

【陳陰鏗《行經古墓詩》】偃松將古墓﹐年代理當深﹔表柱應堪燭﹐碑書欲有金。迥墳由路毀﹐荒隧受田侵﹔霏霏野霧合﹐昏昏壠日沈。懸劍今何在﹐風楊空自吟。

【陳張正見《和楊侯送袁金紫葬詩》】玄泉開隧道﹐白日照佳城﹔一朝嗟此路﹐千載幾傷情。秋雨悲松色﹐淒風咽晚聲﹔歸云向谷晚﹐還柳背山輕。惟當三五夜﹐壠月暫時明。

【隋庾信《送靈法師葬詩》】龍泉今日掩﹐石洞卽時封﹔玉匣摧談柄﹐懸河落辧鋒。香鑪猶是柏﹐麈尾更成松﹔郭門未十里﹐山回已數重。尙聞香閣梵﹐猶聽竹林鐘﹔送客風塵擁﹐寒郊霜露濃。性靈如不滅﹐神理定何從。○挽歌第十敍事

幹寶《搜神記》曰﹕挽歌者﹐喪家之樂﹐執紼者﹐相和之聲也。挽歌詞有薤露﹑蒿裏二章。出田橫門人﹐橫自殺﹐門人傷之悲歌﹐言人如薤上露﹐易滅也。亦謂人死﹐精魂歸於蒿裏﹐故有二章。﹝其一章曰﹕薤上朝露何易﹐明朝更復露﹐人死一去何時歸。二章曰﹕蒿裏誰家地﹐聚斂魂魄無賢愚﹔鬼伯一何相催促﹐人命不得少踟躕。﹞至李延年乃分爲二曲﹕薤露送王公貴人﹐蒿裏送士大夫庶人﹐使挽者歌之。﹝又有長歌﹑短歌﹐言壽命長短﹐不可妄求。﹞事對

【虞殯田歌】《左傳》曰﹕吳與齊戰﹐齊人公孫夏將戰﹐命其徒歌虞殯。杜預注云﹕虞殯﹐葬歌﹐示必死。譙周《法訓》曰﹕今有挽歌者﹐髙帝召田橫﹐至於戶鄕﹐自斃。從者挽至宮﹐不敢哭﹐故爲此歌以寄哀音也。

【松云薤露】江智泉《宣貴妃挽歌》曰﹕桂衤遂來塵寂﹐筵俎竟虛存﹔雲松方靄露﹐風艸已聲原。溫子升相國《淸河王挽歌》曰﹕髙門詎攺轍﹐曲沼尙餘波﹔何言吹樓下﹐翻成薤露歌。

【鈴唱紼謳】檀道鸞《續晉陽秋》曰﹕武陵王稀未敗四五年中﹐喜爲挽歌﹐自搖大鈴﹐使左右唱和。《莊子》曰﹕紼謳所生﹐必於斥苦。司馬彪注曰﹕紼﹐引疏索也﹐斥慢緩若用力也。引紼所有謳者﹐爲人用力慢緩不齊促急也。

【梁會袁遊】司馬彪《續漢書》曰﹕大將軍梁商三月上巳日會洛水﹐倡樂畢極﹐終於薤露之歌﹐坐中流淚。裴啟《語林》曰﹕張湛好於齋前種松﹐養ず鵒。袁山松出遊﹐好令左右行挽歌。時人謂﹔張屋下陳屍﹐袁道上行殯。詩

【魏繆襲《挽歌詩》】生時遊國都﹐死沒棄中野﹔朝發髙堂上﹐暮宿黃泉下。白日入虞淵﹐懸車息駟馬。造化𨿽神明﹐安能復存我﹔形容稍歇滅﹐齒髮行堂墮。自古皆有然﹐誰能離此者。

【晉陸機《挽歌詩》】中闈且勿喧﹐聽我薤露詩﹔生死必異論﹐祖載當有時。捨爵兩楹位﹐啟殯進靈而﹔餞飲悵莫反﹐出宿歸無期。

【又】重阜何崔嵬﹐玄廬竄其間﹔磅礡云四極﹐穹崇效蒼天。側聽陰溝湧﹐臥觀天井縣﹔壙宵何遼廓﹐大暮安可晨。人往有返歲﹐我行無歸年﹔昔居四人宅﹐今爲萬鬼鄰。昔爲七尺體﹐今成灰與塵﹔金玉昔所佩﹐鴻毛今不振。丰肌享螻蟻﹐形賅永夷泯﹔壽堂延魑魅﹐虛無自相賓。螻蟻爾何怒﹐魑魅我何親﹔拊心痛荼毒﹐永嘆莫爲陳。

【宋陶潛《挽歌詩》】荒艸何茫茫﹐白楊亦蕭蕭﹔嚴霜九月中﹐送我也遠郊。四面無人居﹐髙墳正﹔馬爲仰天鳴﹐風爲自蕭條。幽室一已閉﹐千年不復朝。千年不復朝﹐賢達無柰何﹔向來相送人﹐各亦歸其家。親戚或餘悲﹐他人亦已歌﹔死去何所適﹐托體同山阿。

【北齊祖孝徵《挽歌詩》】昔日驅駟馬﹐謁帝長楊宮﹔旌懸白雲外﹐騎獵紅塵中。今來向漳浦﹐素蓋轉悲風﹔榮華與歌笑﹐萬事盡成空。

【隋盧思道《彭城王挽歌詩》】旭早禁門開﹐隱隱靈輿發﹔才看鳳樓迥﹐稍視龍山沒。猶陳五營騎﹐尙聚三河卒﹔容衛儼未歸﹐空山照秋月。

【又《樂平長公主挽歌詩》】妝樓對馳道﹐吹臺臨景捨﹔風入上春朝﹐月滿涼秋夜。未言歌笑畢﹐已覺生榮謝﹔何時洛水湄﹐芝田解龍駕。

【朱子奢《文徳皇后挽歌詩》】神京背紫陌﹐縞駟結行﹔北去橫橋道﹐西分淸渭流。寒光向壠沒﹐霜气入松楸﹔今日泉臺路﹐非是濯龍遊。

【李百藥《文徳皇后挽歌詩》】徘徊兩儀殿﹐悵望九成臺﹔玉輦終辭宴﹐瑤筐遂不開。野曠陰風積﹐川長思鳥來﹔寒山寂已暮﹐虞殯有餘哀。

【上官儀《故北平公主挽歌詩》】木落園池曠﹐庭虛風露寒﹔北裏淸音絕﹐南陔芳艸殘。遠气猶標劍﹐浮�尙寫冠﹔寂寂琴臺晚﹐秋陰入井翰。

【又《謝都督挽歌詩》】漠漠佳城幽﹐蒼蒼松賈暮﹔魯幕飄欲捲﹐宛駟悲還顧。楚鐃繞盧山﹐胡笳臨武庫﹔悵然郊原靜﹐煙生歸鳥度。

【又《髙密長公主挽歌詩》】湘渚韜靈迹﹐娥臺靜瑞音﹔鳳逐淸簫遠﹐鸞隨幽鏡沈。霜處華英落﹐風前銀燭侵﹔寂寞平陽館﹐月冷洞房深。

【又《江王太妃挽歌詩》】黃鶴悲歌絕﹐椒花淸頌余﹔埃凝寫鄰鏡﹐网結和扉魚。銀消風燭盡﹐珠滅夜輪虛﹔別有南陵路﹐幽叢臨葉疏。

【駱賓王《樂大夫挽歌詩》】嵩裏誰家地﹐松門何代邱﹔百年三萬日﹐一別幾千秋。返照寒無影﹐窮泉凍不流﹔居然同物化﹐何處欲藏邱。

【劉之《孝敬皇帝挽歌詩》】戒奢虛蜃輅﹐錫號紀鴻名﹔地葉蒼梧野﹐途經紫聚城。重照掩寒色﹐晨飈斷曙聲﹔一隨仙驥遠﹐雪露愁陰生。

【崔融《則天皇后挽歌詩》】宵陳虛禁夜﹐夕臨空山陰﹔日月昏尺景﹐天地慘何心。紫殿金鋪澀﹐黃陵玉座深﹔鏡奩長不啟﹐聖主淚沾襟。【又】前殿臨朝罷﹐長陵合葬歸﹔山川不可望﹐文物盡成非。陰月霾中道﹐軒星落太微﹔空餘天子孝﹐松上景雲飛。卷十五樂部上○雅樂第一敍事

《左傳》曰﹕天子省風以作樂。﹝《世本》曰﹕夔作樂。又﹐《禮記》曰﹕夔始制樂﹐以賞諸侯。﹞《禮記》曰﹕夫樂﹐靑明象天﹐廣大象地﹐終始象四時﹐周旋象風雨。《白虎通》曰﹕樂者﹐樂也。君子樂得其道﹐小人樂得其欲。聲者﹐鳴也。音者﹐飲也﹐剛柔淸濁﹐和而相飲。《漢書》曰﹕五聲者﹐宮商角徵羽。商﹐章也﹐物成熟可章度也。角﹐觸也﹐物觸地而出﹐戴芒角也。宮﹐中也﹐居中央﹐暢四方﹐唱始施生﹐爲四聲綱也。徵﹐祉也﹐物盛大而繁祉也。羽﹐宇也﹐物聚藏宇覆之也。五行則角爲木﹐五常爲仁﹐五事爲貌。商爲金﹐爲義﹐爲言﹔徵爲火﹐爲禮﹐爲視﹔羽爲水﹐爲智﹐爲聽﹔宮爲土﹐爲信﹐爲思。以君臣民事物言之﹐則宮爲君﹐商爲臣﹐角爲民﹐徵爲事﹐羽爲物。《爾雅釋樂》曰﹕宮謂之重﹐商謂之敏﹐角謂之經﹐徵謂之疊﹐羽謂之柳。﹝郭璞注﹕皆五音之別名﹐其義未詳。﹞《五經通義》曰﹕八音者﹐金石絲竹匏土革木也。金爲鐘﹐石爲磬﹐絲爲弦﹐竹爲管﹐匏爲笙﹐土爲塤﹐皮爲鼓﹐木爲。﹝《釋智匠樂錄》曰﹕金爲鐘鐲鐃﹐石爲磬﹐絲爲琴瑟箜篌箏築琵琶﹐竹爲篪笛龠簫管﹐匏爲笙簧竽﹐土爲塤缶﹐革爲鼓﹐木爲也。﹞《國語》曰﹕金尙羽﹐石尙角﹐竹尙商﹐絲尙宮﹐匏土尙徵。呂以和樂﹐律以平聲﹐金石以動之﹐絲竹以行之﹐歌以詠之﹐匏以宣之﹐瓦以贊之﹐革木以節之。物得其常曰樂﹐樂之所集曰聲﹐相保曰和﹐細大不逾曰平。《樂緯》曰﹕六律﹐黃鐘﹑﹝十一月。﹞大簇﹑﹝正月。﹞姑洗﹑﹝三月。﹞蕤賓﹑﹝五月。﹞夷則﹑﹝七月。﹞無射﹑﹝九月。﹞六呂大呂﹑﹝十二月。﹞夾鐘﹑﹝二月。﹞仲呂﹑﹝四月。﹞林鐘﹑﹝六月。﹞南呂﹑﹝八月。﹞應鐘﹐﹝十一月。﹞陽爲律﹐陰爲呂﹐總謂之十二月律。黃帝之樂曰咸池﹐﹝池音施。道施於民﹐故曰咸池。﹞顓頊曰五莖﹐﹝道有根莖﹐故曰五莖。﹞帝嚳曰六英﹐﹝道有英華﹐故曰六英。﹞堯曰大章﹐﹝堯時仁義大行﹐法度章明﹐故曰大章。﹞舜曰簫韶﹐﹝韶﹐繼也。舜繼堯之後﹐循行其道﹐故曰簫韶。﹞禹曰大夏﹐﹝禹承二帝之後﹐道重太平﹐故曰大夏。﹞殷曰大﹐﹝湯承衰而起﹐先王之道﹐故曰大。﹞周曰勺﹐又曰大武。﹝周承衰而起﹐斟酌文武之道﹐故曰勺。﹞《周禮》﹕奏大樂皆以鐘鼓。奏九夏﹐﹝夏樂章名﹐若今之奏鼓吹。﹞一曰王夏﹐﹝天子出入奏之。﹞二曰肆夏﹐﹝祭祀屍出入奏之﹐亦王賓入門奏之﹐享四方奏之。﹞三曰昭夏﹐﹝牲出入奏之。﹞四曰納夏﹐﹝享四方奏之。﹞五曰章夏﹐﹝納有功奏之。﹞六曰齊夏﹐﹝大夫祭奏之。﹞七曰族夏﹐﹝族人侍奏之。﹞八曰礻戒夏﹐﹝賓醉出奏之。﹞九曰驁夏。﹝公出入奏之。﹞天子祭祀用六代之樂。﹝一曰雲門﹐二曰咸池﹐三曰簫韶﹐四曰大夏﹐五曰大﹐六曰大武。﹞沈約《宋書》曰﹕秦樂曰五行﹐﹝始皇所攺。﹞漢樂曰文始﹑﹝髙祖攺韶舞爲之。﹞武徳﹑﹝髙祖造﹐舞人執干戚﹐以象天下樂已行武以除亂。﹞安世﹑﹝舊曰房中。秦攺爲壽人﹐孝惠攺爲安世。﹞昭容﹑﹝髙祖造﹐生於武徳。﹞禮容﹑﹝髙祖造﹐生於文始五行。﹞嘉至﹑﹝叔孫通造﹐以迎神。﹞四時﹑﹝文帝所造。﹞昭徳﹑﹝孝武帝造﹐薦之太宗廟。﹞盛徳﹑﹝孝宣造﹐薦之太宗廟。﹞云翹﹑育命﹑﹝並漢樂﹐以祀天地。﹞巴渝﹐﹝漢初巴渝助漢有功﹐作此舞。﹞魏樂曰昭武﹑﹝攺漢巴渝。﹞正世﹑﹝攺漢安世﹐又爲享神歌。﹞迎靈﹑﹝攺漢嘉至。﹞武頌﹑﹝攺漢武徳。﹞昭業﹑﹝攺秦昭容。﹞鳳翔﹑﹝攺漢云翔。﹞靈應﹑﹝攺漢育命。﹞大韶﹑﹝攺漢文始。﹞大武。﹝攺秦五行。﹞《周禮》曰﹕天子宮懸﹐﹝四面如宮。﹞諸侯軒懸﹐﹝去南面﹐餘三面﹐其形如軒。亦曰曲懸。﹞大夫判懸﹐﹝又去其北面。﹞士特懸。凡樂作謂之奏﹐九奏乃終﹐謂之九成。樂終謂之闋。凡懸鐘磬之半爲堵﹐全爲肆。﹝半謂鐘磬各八﹐共十六枚而在一ね。﹞

事對

【省風考俗】《左傳》曰﹕伶州鳩曰﹕夫鼓音之輿也﹐鐘音之器也。天子省風以作樂。《樂葉圖徵》曰﹕樂聽其聲﹐和以音﹐考以俗﹐驗以物類。

【滌邪蕩穢】《五經通義》曰﹕功成作樂﹐治定制禮﹐所以禁奢侈﹐滌邪志﹐通中和也。《史記》曰﹕凡作樂者﹐使萬民咸蕩滌邪穢﹐斟酌飽滿﹐以飾厥性。

【合愛定和】《禮記》曰﹕樂者﹐異文合愛者也。《孫卿子》曰﹕夫樂者﹐審一以定和﹐率一以定理。

【昭徳表功】沈約《宋書》曰﹕魏公卿奏曰﹕烈祖未制樂舞﹐非所以昭徳著功。夫歌以詠徳﹐舞以象事﹐於文。文武爲斌﹐兼秉文武﹐聖徳所以彰明也。臣等謹制樂﹐名曰章斌文武之舞。《五經通義》曰﹕樂者﹐所以象徳表功﹐因事之宜。

【同和交泰】《禮記》曰﹕大樂與天地同和﹐大禮與天地同節。《阮籍論》曰﹕樂者使人精神平和﹐衰气不入﹐天地交泰﹐百物來集。

【五節四會】許愼《五經異義》曰﹕樂所以節百事也﹐故有五節。《漢書禮樂志》曰﹕有鄭四會﹑楚四會。宋玉《髙唐賦》亦云﹕聲似竽籟﹐五變四會。

【升歌列舞】《儀禮》曰﹕主人升受爵﹐樂闋﹐升歌鹿鳴。張衡《東京賦》曰﹕雷鼓﹝B221﹞々﹐六變旣畢﹔冠華秉翟﹐列舞八佾。

【崇徳導志】《周易》曰﹕雷出地奮豫﹐先王以作樂崇徳﹐殷薦上帝﹐以配祖考。《五經析疑》曰﹕先王之制禮樂也。制禮以節事﹐修樂以導志﹐故觀其禮樂﹐理亂自知也。

【通神全性】《史記太史公》曰﹕音樂者﹐所以動蕩血脈﹐通液精神﹐而和正心也。《漢書》曰﹕聲樂蕩滌人之邪意﹐全其正性﹐移風易俗。

【飾節成文】《公孫尼子論》曰﹕樂者﹐審一以定和﹐比物以飾節。《禮記》曰﹕情動於中故形於聲﹐聲成文謂之音。

【鄭舞齊謳】張衡《南都賦》曰﹕齊童唱兮列趙女﹐坐南歌兮起鄭舞。崔琦《七蠲》曰﹕暫唱卻轉﹐時吟齊謳﹔窮樂極歡﹐濡首相煦。

【六成五降】《史記》曰﹕六成復綴﹐以崇天子。鄭玄注曰﹕六奏象兵還振旅也﹔復綴﹐反位止也。王肅注曰﹕以象尊崇天地也。許愼《五經異義》曰﹕先王之樂﹐所以節百事﹐故有五節。遲速本末﹐中聲以降﹐五降之後﹐不容彈矣。

【燕竽趙瑟】袁安《夜酣賦》曰﹕拊燕竽﹐調齊笙﹔引宮徵﹐唱淸平。《史記》曰﹕秦王飲酣曰「寡人切聞趙王好音﹐請王鼓瑟。」秦禦史前書曰﹕某年某月秦王與趙王會於澠池﹐秦王令趙王鼓瑟。鮑昭《白詞》曰﹕秦箏趙瑟挾笙竽。

【羌笛胡笳】許愼《說文》曰﹕笛七孔龠也。羌笛三孔。沈約《宋書》曰﹕應劭《漢鹵簿》云﹕騎執菇。晉《先蠶儀注》曰﹕車駕住吹小菇﹐發攺大菇。菇卽葭也。又﹐胡笳﹐漢錄有其曲﹐不記所出本末。

【五莖六瑩】《樂葉圖徵》曰﹕帝顓頊樂曰五莖。宋均注曰﹕能爲五行之道立根莖也。《列子》曰﹕周穆王時有化人來﹐穆王敬之若神﹐奏承云﹑六瑩﹑九招﹑晨露﹐以樂之。張湛注曰﹕承云﹐黃帝樂﹔六瑩﹐帝嚳樂﹔九招﹐舜樂﹔晨露﹐湯樂。

【鈞天調露】《史記》曰﹕趙簡子疾﹐五日不知人。扁鵲曰「昔繆公嘗如此﹐五日不知人﹐七日乃寤。」居二日半﹐簡子寤﹐語大夫曰「我之帝所甚樂﹐與百神遊於鈞天﹐廣樂九奏萬舞。不類三代之樂﹐其聲動人心。」《樂葉圖徵》曰﹕時元日﹐受气於天﹐布之於地﹐以時出萬物者也。四時之節﹐動及各有分次﹐不得相逾﹐常以度行也。謂調露之樂。宋均注曰﹕以時出入﹐月令十二月政是也﹐從其入則無災ビ也。調露﹐調和致於甘露也。

【大夏成周】《樂葉圖徵》曰﹕禹樂曰大夏。宋均注曰﹕其徳能大諸夏也。《晏子春秋》曰﹕齊太師曰「成周之樂﹐天子樂﹐臣不敢爲之。」

【歌鐘舞龠】《左傳》曰﹕鄭賂魯侯歌鐘二肆。社預注﹕肆﹐列也。《周禮》﹕龠師掌教﹐國子舞羽吹龠。鄭玄注﹕文舞有持羽吹龠者﹐所謂龠舞也。《左傳》曰﹕吳季札見舞南龠者。

【感天地通鬼神】《漢書》曰﹕夫樂者﹐聖人所以感天地﹐通鬼神﹐安萬民﹔故聽者無不虛己竦神﹐悅而承流。於是海內被服其風﹐光輝日新﹔而不知所以然。《禮記》曰﹕夫禮樂之行乎陰陽﹐通乎鬼神。

【燭日月風山川】《莊子》曰﹕黃帝張咸池之樂於洞庭之野﹐奏以陰陽之和﹐燭以日月之明。《國語》曰﹕晉平公旣作新聲﹐師曠曰「夫樂﹐風徳以廣之﹐山川以達之。」賈逵注曰﹕樂所以通山川之風類﹐以達其徳。

【節八風成萬物】《國語》曰﹕金摩之﹐石擊之﹐絲木越之﹐匏竹節之﹐鼓而行之﹐以節八風。賈逵注曰﹕八風﹐八卦之風也。阮籍《樂論》曰﹕聖人之作樂﹐將以順天地之體﹐成萬物之性。

【天地順陰陽和】《漢書》曰﹕至於萬物不夭﹐天地順而嘉應舉﹐故《詩》曰「鐘鼓﹐磬管鏘鏘﹐降福禳禳。」《禮記》曰﹕樂由陽來者也﹐禮由陰作者也。陰陽和而萬物得也。

【和邦國化黎庶】《周禮》曰﹕大合樂以和邦國。《史記》曰﹕樂所以上事宗廟﹐下以變化黎民。

【暢於中動於外】《漢書》曰﹕樂者﹐四暢交於中而發作於外﹐此先王立樂之方也。《春秋元命苞》曰﹕樂者﹐和盈於內﹐動發於外。應其發時﹐制禮作樂以成之。宋均注曰﹕和盈於內﹐鄕人邦國咸歌之﹔動發於外﹐形四方之風也。

【本在心象其性】《禮記》曰﹕樂者﹐音之所由生﹐其本在人心﹐感於物也。《五經通義》曰﹕受命而王者有六樂焉。必象其性而爲之制﹐以樂其見祖也。

【聞韶樂奏新聲】《論語》曰﹕子在齊聞韶﹐曰「不圖爲樂之至於斯也。」《韓子》曰﹕衛靈公於濮水上聞新聲﹐召師涓撫瑟寫之。

【角惻隱宮寬大】邯鄲綽《五經析疑》曰﹕聞角聲無不惻隱而慈者。《韓詩外傳》曰﹕湯作大﹐聞其宮聲﹐使人溫良而寬大也。

【通八風定萬物】《淮南子》曰﹕夔作樂﹐合六律﹐調五音﹐所以通八風。《阮籍論》曰﹕先王之爲樂﹐將以定萬物之情也。

【道施民徳潤物】《五經通義》曰﹕黃帝樂所以爲咸池者何﹖咸﹐皆也﹐施也。黃帝時道皆施於民。《樂葉圖徵》曰﹕黃帝樂曰咸池。宋均注曰﹕咸﹐皆也﹔池﹐取無所不浸﹐徳潤萬物﹐故定以爲樂名也。

【天地和陰陽順】《呂氏春秋》曰﹕凡樂天地之和﹐陰陽之調﹐君臣父子長少之所歡欣而悅之。《詩記歷樞》曰﹕樂者﹐非謂金石之聲﹐管弦之鳴﹐謂陰陽和順也。

【薦上帝下太一】《周易》曰﹕雷出地奮豫﹐先王以作樂崇徳﹐殷薦上帝﹐以配祖考。《樂葉圖徵》曰﹕鼓和樂於東郊﹐致魂靈﹐下太一之神。

【致神祗薦郊廟】《周禮》曰﹕大合樂以致鬼神祗﹐以和邦國﹐以諧萬民﹐以安賓客﹐以悅遠人﹐以作動物。《漢書》曰﹕樂者歌九徳﹐誦六詩﹐是以薦之郊廟則鬼神享之。

【商斷割宮溫雅】邯鄲綽《五經析疑》曰﹕聞商聲無不斷割而亡事也。《五經通義》曰﹕聞宮聲無不溫雅而和之。

【致鱗羽動風雲】《周禮》曰﹕凡六樂者﹐一變而致羽物﹐三變而致鱗物。鄭玄注﹕變﹐更也。樂成則更奏也。《夏仲禦別傳》曰﹕激南楚﹐吹胡笳。風雲爲之搖動﹐星辰爲之變度。

【徵善良商好義】《五經通義》曰﹕聞徵聲無不善養而好施者也。《韓詩外傳》曰﹕聞商聲使人方廉而好義。

【教冑子掌成均】《尙書》曰﹕帝曰夔﹐命汝典樂﹐教冑子。王肅注曰﹕冑子﹐國子也。《周禮》曰﹕大司樂掌成均之法﹐以治建國之學政﹐而合國之子弟焉。鄭玄注曰﹕均﹐調也。樂師主調其音﹐大司樂主受此成事已謂之樂。

【事宗廟安賓客】上見《史記》云云。下見《周禮》云云。

【通神明和人理】《漢書》曰﹕夫樂者﹐聖人所以感天地﹐通神明。《魏志》曰﹕文帝行獵﹐中道頓息﹐問侍臣曰「獵之爲樂何如八音也﹖」侍中劉曄對曰「獵勝於樂。」兼侍中鮑勛抗辭曰「夫樂﹐上通神明﹐下和人理﹐崇政致化﹐萬邦咸。」

【虛己竦神洞心駭耳】《漢書》曰﹕夫樂通神明﹐安民庶﹐故聽者無不虛己竦神。司馬相如《上林賦》曰﹕族君遞奏﹐金鼓疊起﹐鏗鏘間豈﹐洞心駭耳。

【英英鼓腹洋洋盈耳】《呂氏春秋》曰﹕帝顓頊兪單先爲樂倡。單乃偃寢﹐以其尾鼓其腹﹐其音英英。《論語》曰﹕師摯之始﹐關雎之亂﹐洋洋乎盈耳哉。注曰﹕魯大師摯識關雎之聲﹐而首理其亂者﹐洋洋乎盈耳﹐聽而美之。

【功成乃作教尊後賞】《禮記》曰﹕王者功成作樂﹐治定制禮﹐其功大者其樂備也。《白虎通》曰﹕太平乃作樂﹐所以防淫佚。《禮記》曰﹕故天子之爲樂也﹐以賞諸侯之有徳者也。徳盛而教尊﹐五穀時熟﹐然後賞之以樂也。

【鄭聲亂雅齊音害徳】《論語》曰﹕惡紫之奪朱﹐惡鄭聲之亂雅樂。包曰「鄭聲﹐淫聲之哀者。」《禮記》曰﹕鄭音好濫淫志﹐宋音燕女溺志﹐衛音趨數煩志﹐齊音傲僻驕志。此四者﹐淫於色而害於徳。

【鐘鼓俱震塤篪和鳴】曹植《七啟》曰﹕鐘鼓俱震﹐簫管齊鳴。陸機《七徵》曰﹕金石諧而齊響﹐塤篪合而和鳴。

【八音克諧五色不亂】《尙書》曰﹕八音克諧﹐無相奪倫。《禮記》曰﹕五色成文而不亂﹐八風從律而不姦。

【移風易俗播徳通靈】《孝經》曰﹕移風易俗﹐莫善於樂。《魏名臣奏事》曰﹕夫樂所以播徳通靈。

【號鐘之琴空桑之瑟】《楚辭》曰﹕破伯牙之號鐘。王逸注曰﹕號鐘﹐琴名。又《傅玄琴賦》曰﹕齊桓公有鳴琴﹐曰號鐘。《周禮》曰﹕空桑之琴瑟。

【鳳歌鸞舞玉管朱弦】庾闡詩曰﹕蕭史吹鳴管﹐王子吐鳳歌。《抱朴子》曰﹕鸞鳥聞樂而舞﹐則主國安。應劭《風俗通》曰﹕章帝時﹐零陵太守舜祠下得笙﹑白玉管。《尙書大傳》曰﹕大琴朱弦而達越。

【寶瑟綺琴赤簫紫笛】《漢書》曰﹕莽何羅行觸寶瑟。張衡《擬四愁詩》曰﹕佳人遺我綠綺琴。又傅玄《琴賦》曰﹕蔡邕有琴曰綠綺。蕭方等《三十國春秋》曰﹕涼州人發涼王張駿墓﹐得赤玉簫﹑紫玉笛。

【天籟地籟南音北音】《莊子》曰﹕汝聞人籟而未聞地籟﹐旣聞地籟而未聞天籟。郭象注曰﹕簫管參差﹐𨿽萬殊而不異也。《呂氏春秋》曰﹕塗山女令其女往侯禹。女作歌﹐始作南音。有氏二女候帝﹐令鸞遺二卵﹐北飛不還。二女作歌﹐始作北音。

【云和之琴霜條之篪】《周禮》曰﹕孤竹之管﹐云和之琴瑟﹐冬曰至﹐於地上圜丘奏之。鄭玄注﹕云和﹐空桑﹑龍門﹐皆山也。郭子橫《洞冥記》曰﹕建元二年﹐帝起騰光臺以望四遠。於臺上橫碧玉之鐘﹐掛懸黎之磬﹐吹霜條之篪唱來云往日之曲。

詩

【唐太宗皇帝《三層閣上置音聲詩》】綺筵移暮景﹐紫商引宵前﹔南陳歌塵合﹐分階舞影連。聲流三處管﹐響匝一重弦﹔不似秦樓上﹐吹簫空學仙。

【梁王東《觀樂應詔詩》】趙瑟含淸音﹐秦箏凝逸響﹐參差陳九夏﹐依遲紛四上。從風繞金梁﹐含云映珠网﹔遞奏豈二八﹐繁弦非一兩。幸叨東郭吹﹐廁陪南風賞﹔忘味信鏗鏘﹐餐和終俯仰。輕塵已飛散﹐遊魚亦翻蕩﹔恩光實難遇﹐詠言寧易放。

【隋何妥《奉敕於太常寺修正古樂詩》】大樂遺鐘鼓﹐至樂貴忘情﹔俗久淳和變﹐年深禮教生。ㄍ谷調孤管﹐侖山學鳳鳴﹔浮�成舞曲﹐白雪作歌名。聞詩六義辦﹐觀樂八風平﹔肅穆皇威暢﹐淪連河水淸。鈞天動絲竹﹐括地響釒享鉦﹔盡美兼韶﹐威徳總咸英。寥亮鳧鐘徹。飄揚翟羽輕﹔小臣屬千載﹐時幸預簪纓。行欣負蒼璧﹐衢壇聽九成。

【又樂部曹《觀樂詩》】東海余大風﹐陶唐遺思深﹔何如觀徧舞﹐奏鼓間金。淸管調絲竹﹐朱弦韻雅琴﹔八行陳樹羽﹐六徳審知音。至道兼韶﹐充庭總任﹔髙天度流火﹐落日廣城陰。百神諧景福﹐萬國仰君臨﹔天樂非城鼓﹐且用戒民心。

【薛道衡《奉和月夜聽軍樂應詔詩》】旋門臨古堞﹐徼道度深隍﹔月冷疑秋夜﹐山寒落夏霜。遙空澄暮色﹐淸景散餘光﹔笳聲喧隴水﹐鼓曲噪漁陽。沈鬱興神思﹐眺聽發天章﹔嵩岱終難學﹐邱陵徒自彊。

【隋孔徳紹《觀太常奏新樂詩》】大君膺寶歷﹐出豫表成功﹔鈞天金石響﹐洞庭弦管淸。八音動繁會﹐九變葉希聲﹔和云畱睿賞﹐薰風悅聖情。盛烈光韶﹐易俗邁咸英﹔切吹良無取﹐率舞輕生。

【隋卞斌《觀太常奏》】昔人夢黃帝﹐尙喜頌鈞天﹔況玆開景業﹐作樂武功宣。大雅發還理﹐乘風毀更懸﹔中和誠易擬﹐韶夏詎相沿。犍爲磬響徹﹐ㄍ谷管聲傳﹔小臣濫淸耳﹐長奉南風弦。

【隋許善心《於太常寺聽陳國蔡子元所校正聲樂詩》】維陽成禮樂﹐治定昔君臨﹔虞庭觀樹羽﹐漢帝仰金。旣因鐘石變﹐將隨河海沈﹔湛露廢還序﹐承風絕復尋。衮章無舊迹﹐韶夏有餘音﹔澤竭英莖散﹐人遺憂思深。悲來未減瑟﹐淚下正聞琴﹔詎似文侯睡﹐聊同微子吟。鐘奏殊南北﹐商聲異古今﹔獨有延州聽﹐應知亡國音。

詔

【梁武帝《問羣臣音樂詔》】夫聲音之道﹐與政通矣。所以移風易俗﹐明貴下賤﹐而韶之稱空傳﹐咸英之實靡記。漢魏已來﹐陵替滋甚﹐遂使雅鄭混淆﹐鐘石斯謬。天人缺九變之節﹐朝宴失四懸之儀。歷年永久﹐將墮於地﹔朕昧爽坐朝﹐思求厥旨。而舊章匪存﹐未獲釐正﹐寤寐有懷﹐所爲嘆息。卿學術通明﹐可陳所見。○雜樂第二敍事

《左傳》曰﹕煩手淫聲﹐忄舀堙心耳﹐乃忘和平﹐謂之鄭聲。﹝許愼《五經通義》曰﹕鄭國有溱洧之水﹐男女聚會﹐謳歌相感。今鄭詩二十一篇﹐說婦人者十九﹐故鄭聲淫也。又云﹕鄭衛之音﹐使人淫逸也。﹞梁元帝《纂要》曰﹕古艷曲有北裏﹐靡靡﹐激楚結風﹐陽阿之曲。又有百戲﹐起於秦漢﹐有魚龍蔓延﹐﹝假作獸以戲。﹞髙ㄌ鳳皇﹐安息五案﹐﹝並石季龍所作。見《鄴中記》。﹞都盧尋ㄅ﹐﹝今之緣竿。見《西京記》。﹞丸劍﹐﹝丸一名鈴。見《西京記》。﹞戲車﹐山車﹐興雲﹐動雷﹐﹝見李尢《長樂觀賦》。﹞跟掛﹐腹旋﹐﹝並緣竿所作。見傅玄《西都賦》。﹞吞刀﹐履索﹐吐火﹐﹝見《西京賦》。﹞激水﹐轉石﹐嗽霧﹐扛鼎﹐﹝並見李尢《長樂觀》及傅玄《西都賦》。﹞象人﹐﹝見《漢書》。韋昭曰﹕今之假面。﹞怪獸﹐含利之戲。﹝並見《西京賦》。﹞

事對

【流鄭激楚】《桓譚新論》曰﹕夫不剪之屋﹐不如阿房之宮﹔不琢之椽﹐不如磨礱之桷。玄酒不如蒼吾之醇﹐控揭不如流鄭之樂。《淮南子》曰﹕揚鄭衛之淫樂﹐結激楚之遺風﹐此齊人之所以淫流湎也。

【楚巫宋溺】《呂氏春秋》曰﹕楚之衰也﹐作爲巫音。髙誘注曰﹕男曰覡﹐女曰巫。《禮記》曰﹕宋音燕女溺志。

【好俗聽新】《孟子》曰﹕莊暴見齊王曰「寡人非能好先王之樂﹐直好世俗之樂耳。」《禮記》曰﹕魏文侯問於子夏曰「吾端冕以聽古樂﹐則惟恐臥﹔聽鄭衛之音﹐則不知倦。敢問古樂之如彼何也﹖新樂之如此何也﹖」

【東舞南歌】魏文帝詩曰﹕齊倡發東舞﹐秦箏奏西音。張衡《南都賦》曰﹕坐南歌兮起鄭舞﹐白鶴飛兮繭曳緒。

【麗妙奇偉】劉愼《魯都賦》曰﹕龍燭九枝﹐逸稻壽陽﹔賦湛露以畱客﹐召麗妙之新倡。劉向《列女傳》曰﹕夏桀求四方美人﹐積之後宮﹐狀俳優侏儒狎徒﹐而爲奇偉之戲。

【魯幕秦帷】《梁傳》曰﹕定公十一年﹐夾谷會﹐齊人使優施舞於魯君之幕下。孔子曰「笑君者罪當死﹐使司馬行法焉。」劉向《說苑》曰﹕秦始皇旣兼天下﹐興驪山之役﹐錮三泉之底﹐關中建離宮四百所﹐皆有鐘磬帷帳﹐婦人倡優。

【歌容舞態】《漢書》曰﹕哀有哭踴之節﹐樂有歌舞之容﹐正人足以副其誠﹐邪人足以防其失。邊讓《章華賦》曰﹕舞無常態﹐鼓無定節﹔尋聲響應﹐修短靡跌。

【趙舞燕歌】張華《上巳篇》曰﹕妙舞起齊趙﹐悲歌出三秦。魏文帝《燕歌行》曰﹕別日何易會日難﹐山川悠遠浮漫漫﹔郁陶思君未敢言﹐寄聲浮�往不還。

【淸歌妙舞】《夏仲禦別傳》曰﹕仲禦從父家女巫章舟﹑陳殊二人﹐妍姿洽媚﹐淸歌妙舞﹐狀若飛仙。

【東山妓西巴唱】《郭子》曰﹕謝公在東山畜妓。簡文曰「安石必出﹐與人同樂﹐亦不得不與人同憂。」張華《輕薄篇》曰﹕美女興齊趙﹐妍唱出西巴﹔一顧城國傾﹐千金寧足多。

【侏儒戲爛熳樂】《家語》曰﹕魯定公與齊侯會於夾谷﹐孔子攝行相事﹐齊宮中之樂俳優﹑侏儒戲於前。《列女傳》曰﹕夏桀旣棄禮儀﹐淫於婦人﹐求四方美人﹐積之後宮﹐造爛熳之樂。

詩

【梁孝元帝《夕出通波閣下觀妓詩》】娥眉漸成光﹐燕姬戲小堂﹔胡舞開齊閣﹐鈴盤出步廊。起龍調節鼓﹐卻鳳點笙簧﹔樹交臨舞席﹐何生夾妓航。竹密無分影﹐花疏生異香﹔捉杯時笑語﹐歡玆樂未央。

【又《和林下作妓應令詩》】日斜下北閣﹐髙宴出南榮﹔歌淸隨澗響﹐舞影向池生。輕花亂粉色﹐風雜弦聲﹔獨念陽臺下﹐願待洛川生。

【梁昭明太子《林下作妓詩》】炎光向夕斂﹐徙宴臨前池﹔泉將影相得﹐花與面相宜。篪聲如鳥ミ﹐舞袖寫風枝﹔歡樂不知醉﹐千秋長若斯。

【梁沈約《樂將殫恩未已應詔詩》】淒鏘笙管遒﹐參差舞行亂﹔輕肩旣屢舉﹐長巾亦徐換。雲鬢垂寶花﹐輕妝染微汗﹔羣臣醉又飽﹐聖恩猶未半。

【梁劉孝綽《同武陵王看妓詩》】燕姬奏妙舞﹐鄭女發淸歌﹔回羞出慢臉﹐送態表頻蛾。寧殊遏行雨﹐詎減見淩波﹔想君愁日落﹐應羨魯陽戈。

【北齊蕭放《冬夜對妓詩》】佳麗盡時年﹐合暝不能眠﹔銀龍銜燭燼﹐金鳳起鑪煙。吹篪先弄曲﹐調箏更撮弦﹔歌還團扇後﹐舞出妓行前。絕代終難及﹐誰復數神仙。

【後梁沈君攸《待夜出妓詩》】簾間月色度﹐燭定妓成行﹔回身釧玉動﹐頓履珠鳴。低衫拂鬟影﹐舉扇起歌聲﹔匣中曲猶奏﹐掌上體應輕。

【陳陰鏗《侯司空宅詠妓詩》】隹人徧綺席﹐妙曲動弦﹔樓似陽臺上﹐池如洛浦邊。鶯啼歌扇後﹐花落舞衫前﹔翠柳將斜日﹐偏是晚妝鮮。

【陳劉刪《侯司空宅詠妓詩》】石家金穀妓﹐妝罷出蘭閨﹔看花爭欲笑﹐聞瑟不勝啼。山邊歌落日﹐池上舞前溪﹔將人當桃李﹐何處不成蹊。

【周庾信《和趙王看妓詩》】綠珠歌扇薄﹐飛燕舞衫長﹔琴曲隨流水﹐簫聲逐鳳皇。細縷纏鐘格﹐圓花釘鼓牀﹔懸知曲不誤﹐無事顧周郎。

【又《看妓詩》】長思浣沙石﹐空憶搗衣砧﹔臨邛若有便﹐爲說解琴心。

【隋江總《和衡陽殿下髙樓看妓詩》】起樓侵碧漢﹐初日照紅妝﹔弦心艷卓女﹐曲誤動周郎。並歌時轉黛﹐息舞暫分香﹔掛纓銀燭下﹐莫笑玉釵長。

【隋盧思道《夜聞鄰妓詩》】倡樓對三道﹐吹臺臨九重﹔笙隨山上鶴﹐笛奏水中龍。怨歌聲易斷﹐妙舞態難逢﹔誰能暫畱客﹐解一相從。

【隋虞茂《衡陽王齋閣奏妓詩》】金溝低禦道﹐玉管正吟風﹔拾翠天津上﹐回鸞鳥路中。鏡前看月近﹐歌處覺塵空﹔今宵織女見﹐言是望仙宮。

【隋薛道衡《和許給事善心戲場轉韻詩》】京洛重新年﹐復屬月輪圓﹔雲間璧獨轉﹐空裏鏡孤懸。萬方皆集會﹐百戲盡來前﹔臨衢車不絕﹐夾道閣相連。驚鴻出洛水﹐翔鶴下伊川﹔艷質回風雪﹐笙歌韻管弦。隹麗儼成行﹐相攜入戲場﹔衣類何平叔﹐人同張子房。髙髙城裏髻﹐峨峨樓上妝﹔羅裙飛孔雀﹐綺席垂鴛鴦。日映班姬扇﹐風飄韓壽香。竟夕魚負燈﹐徹夜龍銜燭﹔戲笑無窮已﹐歌詠還相續。羌笛隴頭吟﹐胡舞龜玆曲﹔假面飾金銀﹐盛服搖珠玉。霄深戲未闌﹐竟爲人所難﹔臥驅飛玉勒﹐立騎轉銀鞍。縱橫旣躍劍﹐揮霍復跳丸。抑揚百獸舞﹐盤跚五禽戲﹔狻猊弄班足﹐巨象垂長鼻。靑羊跪復跳﹐白馬回旋騎﹔忽睹羅浮起﹐俄看郁昌至。峯嶺旣崔嵬﹐林叢亦靑翠﹔麋鹿下騰倚﹐猴猿或蹲跋。金徒列舊刻﹐玉律動新灰﹔甲荑垂陌柳﹐殘花散苑梅。繁星漸寥落﹐斜月尙徘徊。王孫猶勞戲﹐公子未歸來﹔共酌瓊酥酒﹐同傾鸚鵡杯。普天逢聖日﹐兆庶喜康哉。

【陳李元操《酬蕭侍中春園聽妓詩》】微雨散芳菲﹐中圜照落暉。紅樹搖歌扇﹐綠珠飄舞衣﹔繁弦調對酒﹐雜引動思歸。愁人當此夕﹐羞見落花飛。

【陳子良《賦得妓詩》】金穀多歡宴﹐嘉麗盡芳菲﹔流云席上轉﹐回雪掌中飛。明月臨歌扇﹐行去接舞衣﹔何必桃將李﹐別有代春暉。

【弘執恭《和平涼公觀趙郡王妓詩》】小堂羅薦陳﹐妙妓命燕秦﹔翠質疑假黛﹐紅臉自含春。合舞俱回雪﹐分歌共落塵﹔齊竽不可廁﹐空願上龍津。

【釋法宣《和趙郡王觀妓應教詩》】桂山畱上客﹐蘭室命妖﹔城中畫眉黛﹐宮內束纖腰。舞袖風前舉﹐歌聲扇後驕﹔周郎不相顧﹐今日管弦調。

【王《詠妓詩》】妖姬飾淨妝﹐窈窕出蘭房﹔日照當軒影﹐風吹滿路香。早時歌扇薄﹐今日舞衫長﹔不應令曲誤﹐持此試周郎。○四夷樂第三敍事

《周禮春官》﹕婁氏掌四夷之樂。﹝鄭玄注曰﹕東方曰昧﹐南方曰任﹐西方曰朱離﹐北方曰禁。﹞《禮記》曰﹕昧﹐東夷之樂﹔任﹐南蠻之樂。

事對

【徳及澤被】班固《東都賦》曰﹕四夷間奏﹐徳廣所及﹔禁侏兜離﹐罔不具集。《五經通義》曰﹕舞四夷之樂﹐明徳澤廣被四表也。

【納魯廟獻漢庭】《禮記》曰﹕納夷蠻之樂於太廟﹐廣魯於天下也。《後漢書》曰﹕永寧元年﹐西南夷撣國王獻月樂及伶人。明年元會﹐作之於庭﹐安帝與羣臣共觀﹐大奇之。

【狄倡扶婁伎】司馬相如《上林賦》曰﹕俳優侏儒狄之倡。郭璞注曰﹕狄﹐西方之樂名也。王子年《拾遺記》曰﹕成王之時﹐南垂之南有扶婁國。或於掌中備百獸之樂﹐婉轉屈曲於指間﹐人形或長數分﹐神怪歙忽。樂府傳此伎﹐末代猶學焉。

【被四表穆八荒】上見《五經通義》。左思《魏都賦》曰﹕婁所掌之音﹐任昧禁之曲﹐以娛四夷之君﹐以穆八荒之俗。

詩

【後漢《遠夷慕徳歌詩》】蠻夷所處﹐日入之部﹔慕義向化﹐歸自明主。聖徳恩深﹐與人富厚。冬多霜雪﹐夏多和雨﹔寒溫時適﹐部人多有。涉危歷險﹐不遠萬里﹔夷俗歸徳﹐心歸慈母。

【又《遠夷懷徳歌詩》】荒服之外﹐土地堯角﹔食肉衣皮﹐不見鹽谷。吏譯傳風﹐大漢安樂﹔攜負歸仁﹐長願臣僕。○歌第四敍事

《尙書》曰﹕詩言志﹐歌永言。﹝永﹐長也﹐長言之。﹞蔡邕《月令章句》曰﹕歌者﹐樂之聲也。《毛詩序》曰﹕情動於中而形於言。言之不足﹐故嗟嘆之﹔嗟嘆之不足﹐故詠歌之﹔詠歌之不足﹐不知手之舞之﹐足之蹈之。《山海經》曰﹕帝俊八子﹐是始爲歌。《爾雅》曰﹕聲比於琴瑟曰歌﹐徒歌曰謠﹐亦謂之�。﹝謂無絲竹之類﹐獨歌之。﹞《韓詩章句》曰﹕有章曲曰歌﹐無章曲曰謠。梁元帝《纂要》曰﹕齊歌曰謳﹐吳歌曰兪﹐楚歌曰艷﹐淫歌曰哇。又有淸歌﹑髙歌﹑安歌﹑緩歌﹑長歌﹑浩歌﹑雅歌﹑酣歌﹑怨歌﹑勞歌。﹝《韓詩》曰﹕饑者歌食﹐勞者歌事。﹞振旅而歌曰凱歌﹐堂上奏樂而歌曰登歌﹐亦曰升歌。古之善歌者有咸黑﹑﹝帝嚳歌者。見《呂氏春秋》。﹞秦靑﹑薛談﹑﹝秦靑弟子。﹞韓娥﹑齊人。﹝三人見《列子》。﹞王豹﹑﹝處於淇而河西善謳。﹞綿駒﹑﹝處髙唐而齊右善歌。﹞瓠梁﹐﹝見《淮南子》。﹞魯人虞公﹑﹝見《劉向別錄》。﹞李延年。﹝見《漢書》。﹞古歌曲有陽陵﹑白露﹑朝日﹑魚麗﹑白水﹑白雲﹑江南﹑陽春﹑淮南﹑駕辧﹑淥水﹑陽阿﹑采菱﹑下裏巴人﹑﹝並見《襄陽耆舊傳》及梁元帝《纂要》。﹞八闋﹑﹝葛天氏之歌。見《呂氏春秋》。﹞唐歌﹑﹝帝嚳之歌。﹞南風﹑卿云﹑﹝並虞舜歌。﹞晨露。﹝湯歌。並見《呂氏春秋》。﹞漢歌曲有大風﹑﹝髙祖所作。﹞芝房﹑白麟﹑朱雁﹑交門﹑天馬﹑房中﹑﹝已上並郊居歌。﹞盛唐﹑樅陽﹑﹝武帝歌。﹞瓠子﹑﹝武帝觀決河所作。並見《漢書》。﹞玄云﹑步云。﹝西王母歌。見《武帝內傳》。﹞古樂府有燕歌行﹑艷歌行﹑長歌行﹑﹝魏武帝作。﹞朝歌行﹑怨歌行﹑前緩聲歌行﹑棹歌行﹑鞠歌行﹑放歌行﹑短歌行﹑蔡歌行﹑陳歌行﹐又古今樂錄。晉末已後﹐歌曲有淫豫歌﹑楊叛兒歌﹑﹝南齊有楊母爲師入宮﹐童婦呼爲楊婆兒。婆轉爲叛。﹞扶風歌﹑﹝晉劉琨作。﹞百年歌﹑﹝晉王道中﹑陸機並作。﹞白日歌﹑﹝宋沈攸之所作。亦曰落日歌。其歌曰﹕白日落西山。﹞九曲歌﹑﹝宋何承天作。﹞采葛婦歌﹑﹝古越人作。﹞桃葉歌﹑﹝晉王獻之作。﹞同聲歌﹑﹝漢張衡作。﹞碧玉歌﹑﹝晉孫綽作。﹞四時歌﹑﹝出於子夜。﹞子夜歌﹑﹝古有女名子夜﹐造此歌。﹞上聲歌﹑﹝亦名促柱。哀悲之古曲﹔﹞白歌﹑﹝起於吳﹐孫皓時作。﹞襄陽白銅歌﹑前溪歌﹑﹝晉車騎將軍沈玩所作。﹞歡聞歌﹑﹝晉穆帝初﹐歌畢輒呼歡聞﹐因以爲名。﹞丁督護歌﹑﹝宋髙祖女夫徐逵之爲魯執所殺﹐髙祖使督護丁於收殯之。逵之妻呼涕至ト下﹐自問斂送之事。每問﹐輒嘆息曰丁督護﹐其聲哀切。後人因其聲廣爲曲焉。﹞團扇歌﹑﹝晉中書令王瑉好捉白團扇﹐其侍人謝芳歌之﹐因以爲名。﹞懊惱歌。﹝晉石崇爲綠珠作。﹞

事對

【發徳詠功】《禮記》曰﹕奠酬而工升歌﹐發徳也。歌者在上﹐匏竹在下﹐貴人聲也。張載《な舞賦》曰﹕蓋以歌以詠﹐所以象徳﹔足之蹈之﹐所以盡情。

【白麟赤鳳】《漢書》曰﹕武帝幸雍祠五﹐獲白鱗作歌。《西京雜記》曰﹕賈佩蘭說在宮時﹐常以管弦歌舞相娛﹐競爲妖服﹐以趣良時。十月五日﹐共入靈女廟﹐吹笛擊築﹐歌上云之曲。旣而相連臂蹋地爲節﹐歌赤鳳皇來。

【八闋九序】《呂氏春秋》曰﹕昔葛天氏之樂﹐二人操牛尾﹐捉足以歌八闋。一曰載人﹐二曰玄鳥﹐三曰遂艸木﹐四曰集五穀﹐五曰敬天常﹐六曰達帝功﹐七曰作地徳﹐八曰總禽獸之極。髙誘注曰﹕樂之八篇名也。《尙書》曰﹕禹曰﹕於帝念哉﹐徳惟善政。政在養民﹐水火金木土谷惟。正徳利用厚生惟和﹐九功惟序﹐九序惟歌。

【永言厚志】《尙書》曰﹕詩言志﹐歌永言﹐律和聲。《五經通義》曰﹕歌之言歡也﹐以厚志意﹐故發聲而歌長言。

【含徵吐角】魏文帝詩曰﹕比坐髙ト下﹐延賓作名倡﹔弦歌隨風厲﹐吐羽含徵商。習鑿齒《襄陽耆舊傳》曰﹕昔有善歌者﹐歌陽陵白露﹐朝日魚麗。含商吐角﹐絕節赴曲。

【靈芝寶鼎】班固《漢頌論功歌》曰﹕因露寢兮產靈芝﹐象三徳兮瑞應圖﹔延壽命兮光北都﹐配上帝兮象太微﹐參日月兮揚光輝。《漢書》曰﹕武帝得寶鼎於后土祠旁﹐又馬生渥窪水中﹐作寶鼎天馬之歌。

【齊右郢中】上見《孟子》。宋玉《對問》曰﹕楚襄王問於宋玉曰「先生有遺行歟﹖何士庶不譽之甚也。」玉對曰「客有歌於郢中者﹐曰下裏巴人﹐屬而和者數十人﹔爲陽春白雪﹐國中和者不過數人。其曲彌髙﹐其和彌寡。」

【遺聲遊響】《列子》曰﹕昔韓娥東之齊﹐匱糧﹐過雍門﹐鬻歌假食。故雍門之人至今善歌﹐放娥之遺聲。魏文帝詩曰﹕弦歌奏新詩﹐遊響拂丹梁﹔繁音赴促節﹐慷慨時激揚。

【振木湧泉】《列子》曰﹕秦靑折節悲歌﹐聲振林木﹐響遏行雲。紀義《宣城記》曰﹕臨城縣南二十里有蓋山﹐登百許步有舒姑泉。俗傳云﹐有舒氏女﹐未適人﹐與其父析薪於此。女坐泉處﹐糸牽挽不動﹐遽告家。比還﹐惟見淸泉湛然。母云「女好音樂﹐乃作弦歌﹐泉湧流。」

【浩唱曼聲】《楚詞》曰﹕陽桴兮拊鼓﹐疏緩節兮安歌﹐陳竽瑟兮浩唱﹔靈偃蹇兮姣服﹐芳菲菲兮滿堂。《列子》曰﹕昔韓娥曼聲﹐長歌一曲﹐老幼喜。

【出塞升隴】《西京雜記》曰﹕髙帝令戚夫人歌出塞望歸之曲﹐侍婢數百皆爲之。後宮齊唱﹐聲入雲霄。《秦州記》曰﹕隴西郡隴山﹐其上懸巖吐澑於中嶺泉氵亭﹐因名萬石泉。泉溢﹐漫散而下﹐溝澮皆注。故北人升此而歌曰「隴頭流水﹐流離四下。念我行役﹐飄然曠野。登髙遠望﹐涕零雙落。」

【傳谷遏云】盛弘之《荊州記》曰﹕臨賀馬乘縣有老姥﹐善歌﹐餘音傳谷數日。張華《博物志》曰﹕薛談學謳於秦靑﹐未窮靑之技而辭歸。靑餞於郊﹐乃撫節悲歌﹐聲振林木﹐響遏行雲﹐乃謝求反。

【落日流風】釋智匠《古今樂錄》曰﹕白日落西山歌者﹐沈攸之發荊州下﹐未敗之前﹐思歸京師所作歌。張協《霖雨詩》﹕啾啾絲竹作﹐伶人奏奇祕﹔悲歌浩流風﹐實響回秋气。

【石城金闕】釋智匠《古今樂錄》曰﹕莫愁樂者﹐亦因石城樂而有此歌。石城西有女子名莫愁﹐善歌謠﹐且石城樂和中有忘愁聲﹐因有此歌。韋昭《洞歷記》曰﹕紂無道﹐比干知極諫必死﹐作秣馬金闕歌。

【送易水望秦川】《燕丹子》曰﹕荊軻起爲壽﹐歌曰「風蕭蕭兮易水寒﹐壯士一去兮不復還。」《辛氏三秦記》曰﹕隴渭西關﹐其阪九回﹐上有水四注下。俗歌云「隴頭流水﹐鳴聲幽咽﹐遙望秦川﹐肝腸斷絕。」

【發皓齒動朱唇】傅毅《舞賦》曰﹕ツ般鼓則騰淸眸﹐吐哇聲則發皓齒。曹植《七啟》曰﹕動朱唇﹐發淸音。

【棗下纂纂花上盈盈】潘嶽《笙賦》曰﹕輟張文之哀彈﹐臨廣陵之名散﹔詠桃園之夭夭﹐歌棗下之纂纂。劉敬叔《異苑》曰﹕臨川聶包﹐死數年﹐忽詣南丰相沈道襲作歌﹐其歌笑甚有倫次。每歌輒作﹕「花上盈盈正閒行﹐當歸不聞死復生。」

賦

【楊師道《聽歌管賦》】爾乃辟飛閣之臨空﹐望雕梁之架虹﹔奏東城之妙曲﹐命南荊之結風。莊華艷於朝日﹐長袖曳於芳叢﹔度參差以儀鳳﹐響﹤風﹥々之驚鴻。伊小臣之庸瑣﹐預恩私之嘉宴﹔聞仙管於帝臺﹐聽鈞天於蘭殿。悵崦嵫之易晚﹐惜宮羽之難徧﹔撫長笛而多慚﹐覽洞簫而興怨。徒隸齒於羣龍﹐信庸音其已薦。

【謝偃《聽歌賦》】於時日下梧宮﹐陰淸竹殿﹔羣云始落﹐光風初扇。餘霞未斂﹐殘虹猶見﹔玉輦旣陳﹐蘭肴乃薦。登飛閣以騁目﹐臨曲池而遊ツ﹐於是徵趙女﹐命齊倡﹐動瓊﹐出蘭房。橫寶釵而曜首﹐睹鉛花而飾妝﹔低翠蛾而斂色﹐睇橫波而流光。聲欲抽而含態﹐气未理而騰芳﹔作綿連以爛熳﹐時頓挫而抑揚。始折宮而合徵﹐終分角而和商﹔掩餘姿於雕扇﹐散輕塵於畫梁。若夫振幽蘭﹐飛激楚﹐俯仰艷逸﹐顧ツ容與﹐故其繁會也。類春禽振響而流變﹐其微引也。若秋蟬輕吟而曳緒﹐似將絕而更連。疑欲止而復舉﹐短不可續﹐長不可去。延促合度﹐舒縱有所﹐聽之者慮蕩而憂忘﹐聞之者意悅而情抒。歌未終﹐君王乃喟然嘆曰﹕夫樂者﹐所以通神明﹐節情欲﹐和天地﹐調風俗。觀往哲之遺風﹐鑑前賢之輕躅﹐莫不治亂斯在﹐興亡攸屬。是故聖人以爲深誡﹐君子以之自勗。詩

【梁孝元帝《詠歌詩》】汗輕紅粉濕﹐坐久翠眉愁﹔傳聲入鐘磬﹐余轉雜箜篌。【梁劉孝綽《和詠歌人偏得日照詩》】獨明花裏翠﹐偏光粉上津﹔屢將歌罷扇﹐回拂影中塵。【北齊劉逖《淸歌發詩》】扇中通慢臉﹐曲裏奏陽春﹔久應迷座客﹐何啻起梁塵。【陳周弘正《詠歌人偏得日照詩》】斜光入丹扇﹐的的最分明﹔欲持照凋拱﹐仍作繞梁聲。【隋庾信《聽歌詩》】協律新教罷﹐河陽始學歸﹔但令聞一曲﹐餘聲三曰飛。○舞第五敍事

蔡邕《月令章句》曰﹕舞者﹐樂之容也。有俯仰張翕﹐行綴長短之制。《呂氏春秋》曰﹕陶唐氏之始﹐陰多滯伏﹐人气壅閼﹐故爲作舞以宣導之。《禮記》曰﹕理人勞者其舞行綴遠﹐理人逸者其綴短﹐故觀其舞﹐知其徳。﹝人勞徳薄舞人少。﹞《左傳》曰﹕天子八佾﹐﹝六十四人。﹞諸侯六﹐﹝四十八人。﹞大夫四﹐﹝三十二人。﹞士二。﹝十六人。﹞夫舞所以節八音而行八風﹐故用八。《周禮樂師》曰﹕凡舞﹐有龍舞﹐有羽舞﹐有皇舞﹐有旄舞﹐有幹舞﹐有人舞。﹝析玉色繪也。羽﹐析羽也。皇﹐雜五采羽如鳳皇毛﹐持以舞也。旌舞者﹐犛牛之尾也。幹舞者﹐兵舞也。人舞者﹐手舞也。社稷以龍﹐宗廟以羽﹐四方以皇﹐辟雍以旄﹐兵事以干﹐星辰以人也。﹞《韓詩》曰﹕萬﹐大舞也。《爾雅》曰﹕婆娑﹐舞也。又《歷代舞名》﹕有象Ω南龠之舞﹐﹝周文王樂。﹞武徳﹑文始﹑五行之舞﹐﹝漢髙廟舞。﹞昭徳舞﹐﹝孝文廟舞。﹞盛徳舞﹐﹝孝武所作。﹞四時舞﹐﹝孝文所作。﹞云翹﹑育命之舞﹐﹝並光武所作。﹞大武舞﹐﹝光武廟舞。﹞昭武﹑鳳翔﹑靈應﹑武頌﹑武始﹑咸熙﹑章斌之舞。﹝並魏宋廟舞。﹞以土地名之﹐有周舞﹑鄭舞﹑趙舞﹑巴渝舞﹑淮南舞﹑燕餘舞。古之舞曲﹐有回鸞舞﹑七盤舞﹑﹝張衡有《七盤舞賦》。﹞縈塵舞﹑集羽舞﹑﹝見王子年《拾遺記》。﹞翹袖舞﹑折腰舞﹑﹝並戚夫人所作。見《西京雜記》。﹞白符舞﹑﹝吳孫皓時所作。﹞羨水舞﹑﹝見何承天《纂文》。﹞杯半舞﹑公莫舞﹑灑舞﹑拂舞。﹝並晉初時俗所作。見沈約《宋書》。﹞

事對

【象功明徳】《後漢書》﹕詔曰﹕歌所以象徳﹐舞所以象功。光武廟樂舞２﹐名曰大武舞。《史記》曰﹕孝景皇帝元年﹐制詔禦史﹐蓋聞歌者所以發徳﹐舞者所以明徳。髙廟始奏文始五行之舞。

【執盾持矛】《尙書》曰﹕苗民逆命﹐帝誕敷文徳﹐舞干羽於兩階。孔安國注﹕幹盾﹐羽翳也﹐皆舞者之所執也。《五經通義》曰﹕東夷之樂﹐持矛舞﹐助時之生﹔南夷之樂﹐持羽舞﹐助時之養。

【躡節應度】傅毅《舞賦》曰﹕躡節鼓陳﹐舒意日廣﹔遊心無瑕﹐遠思長想。郝默《舞賦》曰﹕哀則哭踴有節﹐樂則賡歌有章。男則踴躍逸豫﹐淩厲矜莊﹔女則委迆詰屈﹐窈窕幽房。俯仰應規度﹐進退合宮商。

【俯仰抑揚】蔡邕《月令章句》曰﹕樂容曰舞﹐有俯仰張翕﹐方綴長短之制。崔る《七依》曰﹕表飛谷之長袖﹐舞細腰以抑揚﹔紛屑屑以曖曖﹐昭灼爍而復明。

【千童八佾】《漢書郊祀禮歌》曰﹕千童羅舞成八佾﹐合好交歡虞太一。

【鸞逝龍婉】邊讓《章華賦》曰﹕振弱支而紆繞﹐若綠蘩之垂幹﹔忽飄飄以輕遊﹐似鸞飛於天漢。傅玄《卻東西門行》曰﹕和樂惟有舞﹐運體不失機。退似潛龍婉﹐進如翔鸞飛。

【超絕殊妙】張載《﹤韋卑﹥舞賦》曰﹕な舞煥而特奏兮﹐冠眾妓而超絕。采干戚之遺武兮﹐同數度於二八。夏侯湛《﹤韋卑﹥舞賦》曰﹕專奇巧於樂府兮﹐苞殊妙乎伶人。匪繁手之末流兮﹐乃皇世之所珍。

【應聲合節】傅毅《舞賦》曰﹕其少進也﹐若翔若行﹐若竦若傾﹐兀動赴度﹐指顧應聲。《楚辭》曰﹕飛兮翠曾﹐展詩兮會舞。應律兮合節﹐靈之來兮蔽日。王逸注﹕乃復舒展詩曲﹐作爲雅樂﹐合會六律﹐以應舞節。

【鳳翔鴻翥】成公綏《七唱》曰﹕奮長袖以飈回﹐擢纖腰以煙起﹐鎭抗首而委蛇﹐颯頓足而立寺。紛龍轉而鳳翔﹐忽若倒而中止。曹植《七啟》曰﹕淩躍超騰﹐蜿蟬揮霍﹔翻爾鴻翥﹐忄戢爾鳧沒。縱輕軀以迅赴﹐景追形而不逮。

【波回風轉】成公綏《琵琶賦》曰﹕飛龍列舞﹐趙女駢羅﹔進如驚鶴﹐轉似回波。傅玄《西都賦》曰﹕奏新聲﹐理祕舞。飈回風轉﹐流采成文﹔修袖連娟﹐長裾繽紛﹔赴若翔龍﹐降若頹云。

【餘姿逸態】傅玄《卻東西門行》曰﹕回目流神光﹐傾亞有餘姿。劉劭《趙都賦》曰﹕乃進夫中山名倡﹐襄國妓女。狄妙音﹐邯鄲才舞﹔姿絕倫之逸態﹐實倬然而寡偶。

【北裏西城】張華《輕薄篇》曰﹕北裏獻奇舞﹐大陵奏名歌﹔新聲殊激楚﹐妙妓絕陽阿。陸云詩曰﹕西城多雅舞﹐總章饒淸彈﹔鳴簧發丹唇﹐朱弦繞素腕。

【飛輕裾紆長袖】張載《﹤韋卑﹥舞賦》曰﹕手運無方﹐足不及帶﹔輕裾鸞飛﹐漂微逾曳。左思《蜀都賦》曰﹕紆長袖而屢舞﹐翩仙仙而泄泄。

【樂賓主諧君臣】張衡《舞賦》曰﹕且夫九徳之歌﹐九韶之舞﹐化如凱風﹐澤譬時雨﹐移風易俗﹐混一齊楚。以祀則神祗來假﹐以饗則賓主樂胥。方之於此﹐孰者爲優。夏侯《﹤韋卑﹥舞賦》曰﹕在廟則格祖考分﹐在郊則降天神。納和气於兩儀兮﹐克諧乎君臣。協至美於九成兮﹐等太上乎睿文。

【或遲或速若竦若傾】卞蘭《許昌宮賦》曰﹕興七盤其遞奏﹐觀輕捷之翩﹔或遲或速﹐乍在乍旋。傅毅《舞賦》曰﹕其少進也﹐若竦若傾。

賦

【後漢傅毅《舞賦》】楚襄王旣遊雲夢﹐將置酒宴飲﹐謂宋玉曰「寡人欲觴羣臣﹐何以娛之﹖」玉曰「臣聞﹐激楚結風﹐陽阿之舞。材人之窮觀﹐天下之至妙﹐噫﹐可進乎。」王曰「試爲寡人賦之。」玉曰﹕唯唯。爾乃鄭女並進﹐二八徐侍﹐姣服極麗﹐句兪致態。貌妙以妖治﹐紅顏曄其揚華﹔眉連娟以增繞﹐目流涕而回波。珠翠的而照曜兮﹐華飛髻而雜纖羅。顧形影﹐自整裝﹔順微風﹐揮若芳。動朱唇﹐紆淸揚﹐抗音髙歌﹐爲樂之方。其始興也﹐若俯若仰﹐若來若往﹐雍容惆悵﹐不可爲象。羅衣從風﹐長袖交橫﹔駱驛飛散﹐竦沓合並﹔綽約閒靡﹐機迅體輕。於是合場遞進﹐按次而俟﹔埒材角妙﹐誇容乃理﹔軼態橫出﹐瑰姿譎起。回身還入﹐迫於急節﹔紆形赴遠﹐ㄘ似摧折。纖蛾飛﹐繽飆若絕﹔遷延微笑﹐退復次列。觀者稱麗﹐莫不怡悅。云云。

【張衡《舞賦》】昔客有觀舞於淮南者﹐美而賦之﹐曰﹕音樂陳兮旨酒施﹐擊靈鼓兮吹參技﹐叛淫衍兮漫陸離。於是飲者皆醉。日亦旣昃﹐美人興而將舞﹐乃容而攺服﹐襲羅而雜錯﹐申綢繆而自飾。拊者啾其齊列﹐盤鼓煥以駢羅﹔抗袖以翳面﹐展淸聲而長歌。歌曰﹕驚雄逝兮孤雌翔﹐臨歸風兮思故鄕﹔搦纖腰以互折﹐傾倚兮低昂。增芙蓉之紅華兮﹐光的以發揚﹔騰娉目以顧眄﹐眸爛爛以流光。連翩絡繹﹐乍續乍絕﹐裾似飛燕﹐神如回雪。於是粉黛施兮玉粲﹐珠簪挺兮緇發亂。然後飾笄整發﹐被纖垂縈﹐同服駢奏﹐合體齊聲。進退無差﹐若影追形。

【梁簡文帝《舞賦》】酌蒲萄﹐坐柘觀﹐命妙舞﹐徵淸彈﹐發初笄﹐參差俱集。信身輕而釵重﹐亦腰羸而帶急﹔響玉砌而遲前﹐度金扉而斜入。似斷霞之照彩﹐若飛燕之相及﹔旣相看而縣視﹐亦含姿而俱立。於是徐鳴嬌節﹐薄動輕金﹔奏巴渝之麗曲﹐唱碣石之淸音。扇才移而動步﹐な輕宣而遂吟。爾乃優遊容與﹐顧眄徘徊﹔彊紆顏而未笑﹐乍雜怨而成猜。或低昂而失侶﹐乃歸飛而相附﹔或前異而始同﹐乍初離而後赴。不遲不疾﹐若輕若重﹔眄鼓微吟﹐回巾自擁。發亂難持﹐簪輕易捧﹔牽福恃恩﹐懷嬌妒寵。

【陳顧野王《舞影賦》】耀金波兮繡戶﹐列銀燭兮蘭房﹔出妙舞於仙殿﹐唱雅韻於淸商。頓珠履於瓊簟﹐影嬌態於雕梁﹔圖長袖於粉壁﹐寫纖腰於華堂。縈紆雙轉﹐芬馥一房﹔類只鸞於合鏡﹐似雙鴛之共翔。愁冬宵之尙短﹐欣此樂之方長。

【謝偃《觀舞賦》】羅薦周設﹐黼帳髙舒﹔露凝珠网﹐風淸玉除﹔煙浮暉於緹幕﹐燭籠光於綺疏。爾乃咀淸哇﹐揚激徵﹐金石奏﹐竹桐理。奇調間發﹐新聲互起﹔促宴冶而忘疲﹐歡情暢而未已。於是燕余齊列﹐絳樹分行﹔曳綃裾兮拖瑤﹐簪羽釵兮珥鳴﹔擢纖腰之孤立﹐若捲旌之未揚﹔紆移袂而將舉﹐似驚鴻之欲翔。退不失倫﹐進不逾曲﹐流而不滯﹐急而不促。弦無差神﹐聲必應足﹔香散飛巾﹐光流轉玉。若乃巴姬並進﹐鄭女俱前﹔對席齊舉﹐分庭共旋。乍差池以燕接﹐又颯沓而鳧連﹔止有餘態﹐動無遺妍﹔似兩艷之同發﹐類雙花之偶然。進止合度﹐俯仰如一﹔節緩則顧遲﹐唱遠則回疾﹔殊姿異制﹐不可殫悉。若夫金翠的﹐緗綺參差。方趨應矩﹐圓步中規﹔飛鉛雪落﹐頹鬢云垂。舒類飛霞曳淸漢﹐屈若垂柳縈華池。旣而曲變終﹐雅奏闋﹐淸角止﹐流商絕。頓華履以自持﹐整文而貯節﹔始綽約而回步﹐乃遷延而就列。

詩

【梁簡文帝《詠舞詩》】戚裏多妖麗﹐重娉篾燕余﹔逐節工新舞﹐嬌態似淩虛。扇開衫影亂﹐巾度履行疏﹔徙勞交甫憶﹐自愧專城居。

【又】嬌情因曲動﹐弱步逐風吹﹔懸釵隨舞落﹐飛袖拂鬟垂。

【又】可憐二八初﹐逐節似飛鴻﹔懸勝河陽妓﹐暗與淮南同。入行看履進﹐轉面望鬟空﹔腕動苕華玉﹐衫隨如意風。上客何須起﹐啼烏曲未終。

【又《詠獨舞詩》】因羞彊正釵﹐顧影時回袂﹔非關善畱客﹐更是嬌夫婿。

【梁劉遵《應令詠舞詩》】倡女多艷色﹐入選盡華年﹔舉腕嫌衫重﹐回腰覺態妍。情繞陽春吹﹐影逐相思弦﹔履度開裾衤聶﹐鬟轉匝花鈿。所愁余曲罷﹐爲欲在君前。

【梁王訓《應令詠舞詩》】新妝本絕世﹐妙舞亦如仙﹔傾腰逐韻管﹐斂色聽張弦。袖輕風易入﹐釵重步難前﹔笑態千金動﹐衣香十里傳。特比雙飛燕﹐定當誰可憐。

【梁楊《詠舞詩》】紅顏自燕趙﹐妙妓邁陽阿﹔就行齊逐唱﹐赴節聞相和。折腰送余曲﹐斂袖待新歌﹔容生翠羽﹐慢睇出橫波。𨿽稱趙飛燕﹐比此詎成多。

【梁何遜《詠舞詩》】逐唱回纖手﹐聽曲動蛾眉﹔日暮能畱客﹐相看詎此時。

【梁王柬《詠舞詩》】從風回綺袖﹐映日轉花鈿﹔同情依促柱﹐共影赴危弦。

【梁劉孝儀《和詠舞詩》】回履裾香散﹐飄衫鈿響傳﹔低釵依促管﹐慢睇入繁弦。

【又《舞就行詩》】依歌移弱步﹐傍燭艷新妝﹔徐來翻應節﹐去去反成行。

【梁庾肩吾《詠舞詩》】飛鳧袖始拂﹐啼烏曲未終﹔聊因斷續唱﹐試托往還風。

【又《詠舞曲詩》】歌聲臨畫閣﹐舞袖出芳林﹔石城聽若遠﹐前溪應幾深。

【梁殷蕓《詠舞詩》】斜身含遠意﹐頓足有餘情﹔方知難再得﹐所以遂傾城。

【梁何敬容《詠舞詩》】因風且一顧﹐揚袂隱雙蛾﹔曲終情未已﹐含睇目增波。

【陳徐陵《詠舞詩》】十五屬平陽﹐因來入建章﹔王家能教舞﹐城中巧畫妝。低鬟向綺席﹐舉袖拂花黃﹔燭送空邊影﹐衫傳合裏香。當由好畱客﹐故作舞衣長。

【隋庾信《詠舞詩》】洞房花燭明﹐燕余雙舞輕﹔頓履隨疏節﹐低鬟逐上聲。步轉行初進﹐衫飄曲未成﹔鸞回鏡欲滿﹐鶴顧市應傾。已曾天上學﹐詎是世中生。【虞世南《詠舞詩》】繁弦奏淥水﹐長袖轉回鸞﹔一雙俱應節﹐還似鏡中看。【楊希道《詠舞詩》】二八如回雪﹐三春類早花﹔分行向燭轉﹐一種逐風斜。

卷十六樂部下○琴第一敍事

《琴操》曰﹕伏犧作琴﹐以修身理性﹐反其天眞也。﹝又﹐按﹕《世本》《說文》《桓譚新論》﹐並云神農作琴。二說不同。﹞《風俗通》曰﹕琴者﹐樂之統也。君子所常禦﹐不離於身﹔非若鐘鼓﹐陳於宗廟﹐列於ね懸也。以其大小得中而聲音和。大聲不喧嘩而流漫﹐小聲不湮滅而不聞﹐適足以和人意气﹐感發善心也。《白虎通》曰﹕琴者﹐禁也。禁止於邪﹐以正人心也。《琴操》曰﹕琴長三尺六寸六分﹐﹝象三百六十六日。﹞廣六寸。﹝象六合。﹞文上曰池﹐﹝池者﹐水也﹐言其平。﹞下曰濱。﹝濱者﹐服也。﹞前廣後狹﹐象尊卑也﹐上圓下方﹐法天地也。五弦象五行。﹝《風俗通》曰﹕琴長四尺五寸者﹐法四時五行﹔七弦以法七星。﹞大弦爲君﹐小弦爲臣。文王武王加二弦﹐以合君臣之恩。﹝釋智匠《樂錄》曰﹕文王加一﹐武王加一﹐今稱二弦爲文武弦。﹞《三禮圖》曰﹕琴第一弦爲宮﹐次弦爲商﹐次爲角﹐次爲羽﹐次爲徵﹐次爲少宮﹐次爲少商。《爾雅》云﹕大琴謂之離。﹝郭璞曰﹕大者十弦。《樂錄》曰﹕大琴二十弦﹐今無此器。﹞梁元帝《纂要》曰﹕古琴名有淸角﹑﹝黃帝之琴。﹞鳴廉﹑修氵兄﹑籃脇﹑號鐘﹑自鳴﹑空中﹑﹝號鐘﹐齊桓公琴。﹞繞梁﹑﹝楚莊王琴。﹞綠綺﹑﹝司馬相如琴。﹞ㄡ尾﹑﹝蔡邕琴。﹞鳳皇。﹝趙飛燕琴。﹞古之善鼓琴者有匏巴﹑師文﹑師襄﹑﹝並見《列子》。師襄亦見《家語》﹕孔子師之。《韓詩》爲師堂子。﹞成連﹑伯牙﹑方子春﹑鐘子期。﹝並見《琴操》。﹞漢有渤海趙定﹑梁國龍徳。﹝見《劉向別錄》。﹞《風俗通》曰﹕凡琴曲﹐和樂而作﹐命之曰暢﹔﹝暢者﹐言其道之美暢﹐猶不敢自安。﹞憂愁而作﹐命之曰操。﹝操者﹐言困厄窮迫﹐猶不失其操。﹞《琴操》曰﹕古琴曲有詩歌五曲﹕一曰鹿鳴﹐二曰伐檀﹐三曰騶虞﹐四曰鵲巢﹐五曰白駒。又有十二操﹕一曰將歸操﹐﹝孔子所作。孔子之趙﹐聞殺竇鳴犢而作此曲。﹞二曰猗蘭操﹐﹝孔子所作﹐傷不逢時。﹞三曰龜山操﹐﹝孔子作。季桓子受齊女樂﹐孔子欲諫不得﹐退而望魯龜山﹐作此曲。諭季氏若龜山之蔽魯。﹞四曰越裳操﹐﹝周公所作。﹞五曰拘幽操﹐﹝文王作。文王拘於裏﹐作此曲。﹞六曰岐山操﹐﹝周人爲文王所作。﹞七曰履霜操﹐﹝尹吉甫子伯奇﹐無罪見逐﹐自傷﹐作此曲。﹞八曰朝飛操﹐﹝牧犢子所作。牧犢子七十無妻﹐見雉朝飛﹐感而作此曲也。﹞九曰別鶴操﹐﹝商陵牧子所作。娶妻五年無子﹐父母欲爲攺娶﹐其妻聞之﹐中夜悲嘯。牧子感之﹐作此曲。﹞十曰殘形操﹐﹝曾子所作。曾子夢一貍﹐不見其首而作此曲。﹞十一曰水仙操﹐﹝伯牙所作。﹞十二曰懷陵操。﹝伯牙所作。﹞又有九引﹕一曰烈女引﹐﹝楚樊妃作。﹞二曰伯妃引﹐﹝魯伯妃所作。﹞三曰貞女引﹐﹝魯次室女所作。﹞四曰思歸引﹐﹝衛女所作。﹞五曰霹靂引﹐﹝楚商梁所作。商梁出遊九臯之澤﹐遇風雷霹靂﹐畏懼而歸﹐作此引。﹞六曰走馬引﹐﹝樗裏牧恭作﹐爲父報冤殺人而亡藏於山林之下。有天馬引之﹐感之﹐作此引。﹞七曰箜篌引﹐﹝樗裏子髙所作﹐卽公無渡河曲。﹞八曰琴引﹐﹝秦時屠髙門作。﹞九曰楚引。﹝楚龍丘子髙所作。﹞又有河間雜歌二十一章。《琴歷》曰﹕琴曲有蔡氏五弄﹑雙鳳﹑離鸞﹑歸風﹑送遠﹑幽蘭﹑白雪﹑長淸﹑短淸﹑長側﹑短側﹑淸調﹑大遊﹑小遊﹑明君胡笳﹑廣陵散﹑白魚嘆﹑楚妃嘆﹑風入松﹑烏夜啼﹑﹝宋臨川王義慶爲江州刺史﹐爲文帝所徵。家人大懼﹐妓妾夜聞烏啼﹐憂思而成曲。﹞楚明光﹑石上流泉﹑臨汝侯子安之流漸涸﹑雙燕離﹑陽春弄﹑說人弄﹑連珠弄﹑中揮淸﹑暢志淸﹑蟹行淸﹑看客淸﹑便僻淸﹑婉轉淸。

事對

【防心得意】《琴操》曰﹕伏犧作琴﹐所以禦邪僻﹐防心淫。《韓詩外傳》曰﹕孔子學琴於師襄。子曰「丘得其意﹐未得其人。」有間曰「丘已得其人矣﹐未得其類也。」有間﹐邈然遠望曰「洋洋乎﹖翼翼乎﹖其惟文王之間乎﹖」

【納正禁邪】嵇康《琴贊》曰﹕閒邪納正﹐宜和養素。禁邪見上。

【宣情理性】戴逵《琴贊》曰﹕至人托玩﹐導徳宣情﹔微音虛遠﹐感物悟靈。理性見上敍事。

【歸風積雪】《西京雜記》曰﹕趙后有寶琴曰鳳皇﹐皆以金玉隱起爲龍鳳螭鸞。古賢列女之象﹐亦善爲歸風送遠之操。宋玉《諷賦》曰﹕臣常行﹐僕饑馬疲﹐正值主人門開。主人出﹐獨有主人女在。欲置臣堂上太髙﹐堂下太卑﹐乃爲蘭房奧室﹐止臣其中。中有鳴琴焉。臣援琴而鼓之﹐爲《秋竹積雪》之曲。

【落霞流水】郭子橫《洞冥記》曰﹕恆山夕望﹐東邊有靑�仿佛。俄而見雙白鶴﹐集於臺上。倏忽化爲二神女﹐舞於臺上。握風管之蕭﹐拊落霞之琴﹐歌「淸吳春波」之曲。《呂氏春秋》﹕伯牙鼓琴﹐志在泰山。鐘子期曰「巍巍乎﹐志在流水。」曰湯湯乎。鐘子期死﹐伯牙絕弦破琴﹐終身不復鼓之。

【正聲雅操】嵇康《琴賦》﹕理正聲﹐奏妙曲﹔揚白雪﹐發淸角。紛淋浪以流離﹐渙淫衍以優渥。劉向《琴賦》曰﹕葳蕤心而自兮﹐伏雅操之循則。

【養气怡心】嵇康《琴賦》曰﹕穆穆重華﹐托心五弦﹔宣和養气﹐介乃遐年。成公綏《琴賦》曰﹕淸飈因其流聲兮﹐遊弦發其逸響﹐心怡懌而踴躍兮﹐神感宕而惚。

【一弦五曲】《晉書》曰﹕孫登彈一弦琴。蔡氏五曲見敍事中。

【音之首樂之輿】《桓譚新論》曰﹕八音之中﹐惟弦爲最﹐而琴爲之首。應劭《風俗通》曰﹕琴者﹐樂之輿。八音並行﹐君臣以相禦。

【離鸞別鶴】《西京雜記》﹕張安世十五爲成帝侍中﹐善鼓琴﹐能爲雙鳳離鸞之曲。別鶴見上敍事。

【陽柯孫枝】張協《七命》曰﹕構云梯﹐陟崢嶸。翦蕤賓之陽柯﹐剖大呂之陰莖﹔營匠斫其朴﹐伶倫均其聲。器舉樂奏﹐促調髙張﹔音朗號鐘﹐韻淸繞梁。嵇康《琴賦》曰﹕顧玆桐以興慮﹐思假物以托心﹔乃斫孫枝﹐準量所任﹐至人攄思﹐制爲雅琴。

【通萬物協四气】《桓譚新論》曰﹕神農氏爲琴七弦﹐足以通萬物而考理亂也﹐成公綏《琴賦》曰﹕四气協而人神穆兮﹐五教泰而道化通。

【白鵠翔玄鶴舞】《瑞應圖》曰﹕師曠鼓琴﹐通於神明﹐而白鵠翔。《韓子》曰﹕師曠鼓琴﹐有玄鶴銜珠於中庭舞。

【窮變化通神明】成公綏《琴賦》曰﹕窮變化於無極兮﹐盡人心之好善。《桓譚新論》曰﹕神農氏繼宓羲而王天下﹐亦上觀法於天﹐下取法於地﹔近取諸身﹐遠取諸物。於是始削桐爲琴﹐繩絲爲弦﹐以通神明之徳﹐合天人之和焉。

【梁甫吟楚妃嘆】蔡邕《琴賦》﹕繁弦旣抑﹐雅聲乃揚﹐仲尼思歸﹐鹿鳴三章。梁甫悲吟﹐周公越裳﹔靑雀西飛﹐別鶴東翔。石崇《楚妃嘆序》曰﹕楚妃嘆﹐莫知其由。楚之賢妃﹐能立徳垂名於後﹐惟楚妃焉﹐故嘆詠之。

【子期聽聲君山獻曲】子期見流水注。《後漢書》曰﹕桓譚﹐字君山﹐善鼓琴。成公綏《琴賦》曰﹕遂創新聲﹐攺舊用﹔君山獻曲﹐伯牙奏弄。

賦

【後漢傅毅《琴賦》】歷嵩岑而將降﹐睹鴻梧於幽阻﹔髙百仞而不枉﹐對修條而特處。蹈通涯而遠遊﹐圖玆梧之所宜﹔信惟琴之麗朴﹐乃升伐其孫枝。命離婁﹐使布繩﹐施公輸之剞劂﹐遂雕琢而成器。揆神農之初制﹐盡聲變之奧妙﹐抒心志之郁滯。

【後漢蔡邕賦】淸聲發兮五音舉﹐韻宮商兮動徵羽﹐曲引興兮繁弦撫。然後哀聲旣發﹐祕弄乃開﹐左手抑揚﹐右手裴亻回﹐指掌反覆﹐抑按藏摧。於是繁弦旣抑﹐雅韻乃揚﹔仲尼思歸﹐鹿鳴三章。梁甫悲吟﹐周公越裳﹔靑雀西飛﹐別鶴東翔。飲馬長城﹐楚曲明光﹔走獸率舞﹐飛鳥下翔。感激弦歌﹐一低一昂。

【晉嵇康《琴賦》】錯以犀象﹐藉以翠綠﹐弦以園客之絲﹐徽以鐘山之玉。爰有龍鳳之象﹐古人之形﹔伯牙揮手﹐鐘期聽聲。華容灼爍﹐發彩揚明。伶倫比律﹐田連操張﹔進禦君子﹐新聲寥亮。及其初調﹐則角羽俱起﹐宮徵相證﹐參發並趨﹐上下累應。若乃髙軒飛觀﹐廣廈閒房﹔冬夜肅淸﹐月明垂光﹔新衣翠粲﹐纓徽流芳。觸扌如志﹐惟意所擬。初涉淥水﹐中奏淸徵﹔撫弦按歌﹐新聲代起。曲引向闌﹐眾音將歇﹔攺韻易調﹐奇音乃發。裴亻回顧慕﹐擁郁抑按﹔盤桓毓養﹐從容祕玩。英聲發越﹐彩彩粲粲。穆溫柔以怡懌﹐婉順序而逶迆。或乘險投會﹐邀隙趣危﹔嚶若離鳴淸池﹐翼若遊鴻翔增崖。遠而聽之﹐若鸞鳳和鳴戲雲中﹔迫而察也﹐若眾葩敷榮曜春風。若次其曲引所宜﹐則廣陵上息。東武太山﹐飛龍鹿鳴﹔雞遊弦﹐更唱疊奏。聲若自然﹐下逮謠俗。蔡氏五曲﹐王昭楚妃﹐千里別鶴﹐論其體勢﹐詳其風聲。器和則響逸﹐張急故聲淸﹔閒遼故音庳﹐弦長則徽鳴。性潔靜以端理﹐含至徳之和平﹐誠可以感蕩心志﹐而發泄幽情云。

【晉成公綏《琴賦》】伯牙彈而駟馬仰秣﹐子野揮而玄鶴翔鳴﹔淸角發而陽气亢﹐白雪奏而風雨零。

【陳陸瑜《琴賦》】龍門奇樹﹐上籠雲霧。根帶千仞之溪﹐葉泫三危之露﹔忽紛糅而交下﹐終摧殘而莫顧。逢蔡子之見矜﹐識奇響於餘煙﹔飛靑雀兮歌綺殿﹐引黃鶴兮慘離筵。吟髙松兮落春葉﹐斷輕絲兮攺夏弦﹔歡曲舉而情踴躍﹐引調奏而涕流漣。亦有辭鄕去國﹐對此悲年。

詩

【南齊謝《詠琴詩》】洞庭風雨幹﹐龍門生死枝﹔雕刻分布﹐衝響郁淸危。春風搖蕙艸﹐秋月滿階池﹐是時別鶴叫﹐侵淫客淚垂。

【梁劉孝綽《秋夜詠琴詩》】上宮秋露結﹐上客夜琴鳴﹔幽蘭暫罷曲﹐積雪更傳聲。

【到漑《詠琴詩》】寄語調弦者﹐客子心易驚﹔離泣已將墜﹐無勞別鶴聲。

【北齊馬元熙《日晚彈琴詩》】上客敞前扉﹐鳴琴對晚暉﹔掩抑歌張女﹐淒淸奏楚妃。稍視紅塵落﹐漸覺白雲飛﹐新聲獨見賞﹐莫恨知音稀。

【陳沈炯《賦得爲我彈淸琴詩》】爲我彈淸琴﹐琴鳴傷我襟﹔半死無人覺﹐入竈始知音。空爲貞女引﹐誰達楚妃心﹐雍門何假說﹐落淚自淫淫。

【趙蕭愨《聽琴詩》】洞門涼气滿﹐閒館夕陰生﹔弦隨流水急﹐調雜秋風淸。掩抑朝飛弄﹐淒斷夜啼聲﹔至人齊物我﹐持此說髙情。

【隋江總《賦得詠琴詩》】可憐嶧陽木﹐雕爲綠綺琴﹐田文垂睫淚﹐卓女弄弦心。戲鶴聞應舞﹐遊魚聽不沈﹔楚妃幸勿嘆﹐此異丘中吟。

【又《侍宴賦得起坐彈鳴琴詩》】絲傳園客意﹐曲奏楚妃情﹔罕有知音者﹐空勞流水聲。

【楊希道《賦得起坐彈鳴琴詩》】北林鵲夜飛﹐南軒日斜進﹔調弦發淸徽﹐蕩心褊吝。變作離鴻聲﹐還入思歸引﹔長嘆未終極﹐秋風飄素鬢。

【又《詠琴詩》】久擅龍門質﹐孤竦嶧陽名﹔齊娥初發弄﹐趙女正調聲。嘉客勿遽反﹐繁弦曲未成。

【劉允濟《詠琴詩》】昔在龍門側﹐誰想鳳鳴時﹐雕琢今爲器﹐宮商不自持。巴人緩疏節﹐楚客弄繁絲﹔欲作髙張引﹐翻成下調悲。

【劉希夷《夏彈琴詩》】碧山岑寂﹐素絲何淸幽﹔彈爲鳳入松﹐崖谷颯已秋。嗚呼鐘子期﹐零落歸山丘﹔死兮若有知﹐魂兮從我遊。

贊

【晉殷仲堪《琴贊》】五聲不彰﹐孰表大音﹔至人善寄﹐暢之雅琴。聲由動發﹐趣以虛深。

【晉王《琴贊》】穆穆和琴﹐至至﹔如彼淸風﹐泠然經林。

【宋謝惠連《琴贊》】嶧陽孤桐﹐裁爲鳴琴﹔體兼九絲﹐聲備五音。重華載揮﹐以養人心﹔孫登是玩﹐取樂山林。

銘

【後漢李尢《琴銘》】琴之在音﹐蕩滌邪心﹔𨿽有正性﹐其感亦深。存雅卻鄭﹐浮侈是禁﹔條暢和樂﹐樂而不淫。○箏第二敍事

《風俗通》曰﹕箏﹐秦聲也。或曰蒙恬所造﹐五弦築身﹐並涼二州﹐箏形如瑟。﹝傅玄《箏賦》曰﹕上圓象天﹐下平象地﹐中空準六合﹐弦柱擬十二月。斯乃仁智之器﹐豈蒙恬亡國之臣所能開思運巧。﹞《釋名》曰﹕箏﹐施弦髙﹐箏箏然。阮《箏賦》曰﹕箏長六尺﹐以應律數。弦有十二象﹐四時﹔柱髙三寸﹐象三才。

事對

【素質朱弦】顧愷之《箏賦》曰﹕其器也﹐則端方修直﹐華文素質。侯瑾《箏賦》曰﹕物順合於律呂﹐音叶同於宮商﹔朱弦微而慷慨兮﹐哀气切而懷傷。

【應六律總八風】應六律見上敍事。陶融妻陳氏《箏賦》曰﹕列柱成陣﹐旣和且平﹔總八風而熙泰﹐羌貫微而洞靈。

【不疾不徐或離或和】阮《箏賦》曰﹕平調定均﹐不疾不徐﹔遲速合度﹐君子之衢。傅玄《箏賦》曰﹕追赴促彈﹐急擊扣危﹔洪纖雜奮﹐或合或離。

【移風易俗推故引新】侯瑾《箏賦》曰﹕上感天地﹐下動鬼神﹔享祀宗祖﹐酬酢嘉賓。移風易俗﹐混同人倫﹐莫有尙於箏矣。傅玄《箏賦》曰﹕陰沈陽升﹐柔屈剛興﹔玄黃之分﹐推故引新。疊爲主賓﹐四時之陳。

【有始有終不盈不縮】傅玄《箏賦》曰﹕淸濁代興﹐有始有終﹔哀起淸羽﹐樂混大宮。陶融妻陳氏《箏賦》曰﹕度中楷模﹐不縮不盈。

賦

【後漢侯瑾《箏賦》】於是急弦促柱﹐變調攺曲﹐淸商流轉兮﹐若將絕而復屬。若乃察其風采﹐練其聲音﹐美哉蕩乎。樂而不淫﹐𨿽懷思而不怨﹐似豳風之遺音。於是雅曲旣闋﹐鄭衛仍修﹔新聲順變﹐妙弄優遊﹔微風飄裳﹐冷气輕浮。感悲音而增嘆﹐愴憔悴而懷愁。

【魏阮《箏賦》】惟夫箏之奇妙﹐極五音之幽微﹔苞羣聲以作主﹐冠眾樂而爲師﹔稟淸和於律呂﹐籠絲木以成資。故能淸者感天﹐濁者合地﹐五聲並用﹐動靜簡易。

【晉陶融妻陳氏《箏賦》】伊夫箏之爲體﹐惟髙亮而殊特。應六律之攸和﹐與七始乎消息﹔括八音之精要﹐超眾器之表則。後夔創制﹐子野考成﹔牙氏攘袂而奮手﹐鐘期傾耳以靜聽。奏淸角之要妙﹐詠騶虞與鹿鳴﹔獸連軒而率舞﹐鳳踉蹌而集庭。

【晉賈彬《箏賦》】溫顏旣緩﹐和志向說﹔賓主交歡﹐鼓鐸品列﹔鐘子授箏﹐伯牙擊節。唱葛天之髙韻﹐贊幽蘭與白雪。剖狀同形﹐兩象著也﹔設弦十二﹐太簇數也﹔列柱參差﹐招搖布也﹔分位允諧﹐六龍禦也。

【晉顧愷之《箏賦》】其器也﹐則端方修直﹐天髙地平﹔華文素質﹐爛蔚波成。君子嘉其斌麗﹐知音偉其含情﹔罄虛中以揚徳﹐正律度而儀形。

【梁簡文帝《箏賦》】爾乃促筵命友﹐銜觴置酒﹔耳熱眼花之娛﹐千金萬年之壽。白日蹉跎﹐時淹樂久﹔玩飛花之度窗﹐看春風之動柳。命麗人於玉席﹐陳寶器於紈羅﹔撫鳴箏而動曲﹐譬輕薄之經過。若夫鉤竿復發﹐蛺蝶初揮﹔動玉匣之餘怨﹐鳴陽鳥之始飛。遂東趨於鄭女﹐和西舞於荊妃﹔足使長廊之瓦虛墜﹐梁上之塵染衣。

【陳顧野王《箏賦》】調宮商於促柱﹐轉妙音於繁弦﹔旣畱心於別鶴﹐亦含情於采蓮。始掩抑於紈扇﹐時怡暢於升天。

詩

【梁孝元帝《和彈箏人詩》】橫箏在故帷﹐忽憶上弦時﹔舊柱未移處﹐銀帶手經持。悔道啼將別﹐交成今日悲。

【又曰】瓊柱動金絲﹐秦聲發趙曲﹔流徵含陽春﹐美手過如玉。

【梁昭明太子《詠彈箏人詩》】故箏猶可惜﹐應度新人邊﹔塵多移柱﹐風燥脆調弦。還作三州曲﹐誰念九重泉。

【梁沈約《詠箏詩》】秦箏吐絕調﹐玉柱揚淸曲﹔弦依髙張斷﹐聲隨妙指續。徒聞音繞梁﹐寧知顏如玉。

【梁王臺卿《詠箏詩》】依歌時轉韻﹐按曲動花鈿﹔促調移輕柱﹐亂手度繁弦。惟有髙秋月﹐秦聲獨可憐。

【陳陸瓊玄《圃宴各詠一物得箏詩》】三五並時年﹐二八共來前﹔今逢泗濱樹﹐定減琴中弦。鶴別霜初緊﹐烏啼月正懸。○琵琶第三敍事

《風俗通》曰﹕琵琶﹐近代樂家所作﹐不知所起。長三尺五寸﹐法天地人與五行也﹔四弦﹐象四時也。《釋名》曰﹕琵琶﹐本胡中馬上所鼓也。推手前曰琵﹐引手卻曰琶﹐因以爲名。﹝傅玄《琵琶賦序》曰﹕《世本》不載作者﹐故老云﹕漢送烏孫公主﹐念其行道思慕﹐使知音者於馬上作之。﹞傅玄《琵琶賦》曰﹕中虛外實﹐天地象也﹔盤圓柄直﹐陰陽敍也。釋智匠《古今樂錄》曰﹕琵琶出於弦兆。﹝杜摯以爲興之秦末﹐蓋苦長城役百姓﹐弦兆而鼓之。﹞古之善於彈琵琶者﹐有朱生﹑﹝見《傅子傳》。﹞阮咸。﹝見《竹林七賢傳。》

事對

【馬上牖下】馬上見敍事。劉義慶《世說》曰﹕謝仁祖在北牖下彈琵琶﹐故自有天際意。

【丹桂素桐】成公緩《琵琶賦》曰﹕樂則齊州之丹桂﹐柱則梁山之象犀。孫該《琵琶賦》曰﹕惟素桐之奇生﹐於丹澤之北垠﹔下修條以回固﹐上紛亂而干云。開黃鐘以挺幹﹐表素質於蒼春。

【駭耳娛心】成公緩《琵琶賦》曰﹕好和者唱贊﹐善聽者咨嗟﹔眩睛駭耳﹐失節蹉跎。又傅玄《歌詩》曰﹕所樂亦非琴﹐惟言琵琶與箏﹐能娛我心。

【緩調急節】孫該《琵琶賦》曰﹕緩調平弦﹐原本反始﹔溫雅衝泰﹐弘暢通理。成公緩《琵琶賦》曰﹕攺調髙彈﹐急節促撾﹔飛龍引舞﹐趙女駢羅。

【奏六引理五章】傅玄《琵琶賦》曰﹕然後眾弄雜會﹐六引遞奏﹔纖弦振舞﹐迅手繁騖。成公緩《琵琶賦》曰﹕掇止金石﹐屏斥笙篁﹐彈琵琶於私宴﹐授西施與毛嬙。撰理參暢﹐五齊五章。

【梁山象柱岱谷絲弦】梁山象柱見上丹桂注。孫該《琵琶賦》曰﹕弦則岱谷絲﹐篚貢天府﹔伯奇執軛﹐杞妻抽緒。大不過宮﹐細不過羽。

【聞促聲髙中虛外實】嵇康《聲無哀樂論》曰﹕平和之人﹐聽箏笛琵琶﹐則形躁而志越﹔聞琴瑟之音﹐則體靜而心開。夫琵琶箏笛﹐聞促聲髙﹐故使人形躁而志越。中虛外實見上敍事。

賦

【晉孫該《琵琶賦》】延年度曲﹐六彈俱成﹔絀邪存正﹐疏密有程。離而不散﹐滿而不盈﹔沈而不重﹐浮而不輕。綿駒遺謳﹐岱宗梁甫﹔淮南廣陵﹐郢中激楚。曲終歌闋﹐亂以眾契﹔上下奮騖﹐鹿奔猛厲。波騰雨注﹐飈飛電逝。

【晉成公緩《琵琶賦》】八音之用﹐調於曲藝﹔簫韶九奏﹐物有容制。惟此琵琶﹐興自末裔。爾乃托巧班亻垂﹐妙意橫施﹔因形造美﹐洪殺得宜。柄如翠虯之仰首﹐盤似靈龜之觜Δ。

【晉傅玄《琵琶賦》】素手紛其若飄兮﹐逸響薄於髙梁﹔弱腕忽以競騁兮﹐象驚電之絕光。飛纖指以促柱兮﹐創發越以哀傷﹔時旃搦以劫蹇兮﹐聲扌敫耀以激揚。啟飛龍之祕引兮﹐逞奇妙於淸商。哀聲內結﹐沈气外澈﹔舒誕沈浮﹐徊翔曲折。

【薛收《琵琶賦》】惟玆器之爲宗﹐總羣樂而居妙﹔應淸角之髙節﹐發號鐘之雅調。處躁靜之中權﹐執疏密之機要﹔遏浮�而散彩﹐揚白日以垂耀。爾其狀也﹐龜腹鳳頸﹐熊據龍旋﹔戴曲履直﹐破觚成圓。虛心內受﹐勁質外宜﹔磅礡象地﹐穹崇法天。候八風而運軸﹐感四气而鳴弦﹔金華徘徊而月照﹐玉柱的歷以星懸。

【虞世南《琵琶賦》】尋斯樂之惟始﹐乃弦鞀之遺事﹔彊秦創其濫觴﹐盛漢盡其深致。爰有達人﹐演玆奇器﹔參古今而定質﹐擬神明而攄思。慰遠嫁之羈情寬絕域之歸志。旣而班爾運能﹐鈞繩相設。求嘉木於五嶺﹐取殊材於九折﹔析文梓以縱分﹐剖香檀而橫列。木瓜貞柘﹐盤根錯節﹔或散錦而花開﹐或絲縈而綺結。徒觀其爲狀也﹐則眾形斗極﹐殊姿巧制﹔隨良璞之修短﹐任規模之巨細。旣異材而合體﹐亦元刂方而就銳﹔惟適道以從宜﹐故無取乎凝滯。若乃聲備角商﹐韻包宮羽﹔橫卻月於天漢﹐寫回風於洛浦。始聞弦之旣調﹐乃長弄而徐撫﹔應緩步之疏節﹐隨輕身之妙舞。悲紫塞之昭君﹐泣烏孫之公主﹔季倫觀金穀之宴﹐仲容暢竹林之聚。宛如長河艸綠﹐髙樓月下。入小苑而看花﹐遊上蘭而借野﹐泛澄波而轉﹐息長松而系馬﹐臨淸流而揮弦﹐與殊方而俱寫。音則抑揚嘈Γ﹐聯綿斷續﹔紆余雙鶴之吟﹐淸壯三秦之曲。望髙山之遙翠﹐見西河之始綠。

詩

【唐太宗皇帝《詠琵琶詩》】半月無雙影﹐金花有四時。摧藏千里態﹐掩抑幾重悲﹔促節迎紅袖﹐淸音滿翠帷。駛彈風響急﹐緩曲釧聲遲﹔空餘關隴恨﹐因此代想思。

【南齊王融《詠琵琶詩》】抱月如可明﹐懷風殊復淸﹔絲中傳意緒﹐花裏寄春情。掩抑有奇態﹐淒鏘多好聲﹔芳袖幸持拂﹐龍門空自生。

【梁徐勉《詠琵琶詩》】𨿽爲遠道怨﹐翻成今日歡﹔含花已灼灼﹐類月復團團。

【陳叔達《聽鄰人琵琶詩》】本自龍門桐﹐因妍入漢宮﹔香由羅袖裏﹐聲逐朱弦中。離有相思韻﹐翻將入塞同﹔關山臨卻月﹐花蕊散回風。爲將金穀引﹐添令曲未終。

○箜篌第四

敍事《風俗通》曰﹕箜篌﹐一曰坎侯。漢武帝祠太一后土﹐令樂人侯調依琴作坎侯﹐言其坎坎應節也。侯以姓冠章也。或曰﹕空侯﹐取其空中。﹝《釋名》曰﹕箜篌﹐師延所作。靡靡之樂﹐蓋空國之侯所好。﹞《琴操》曰﹕朝鮮津卒霍裏子髙作箜篌引。

事對

【漢祠晉解】漢祠見敍事。晉永和《起居注》曰﹕詔太史﹐解土非祠典﹐可給琵琶箜篌。

【濮水錢溪】劉熙《釋名》曰﹕箜篌﹐師延所作。後出﹐桑間濮上之音。曹毗《箜篌賦》曰﹕發愁吟﹐引吳妃﹔湖上颯沓以平雅﹐錢溪摧藏而懷歸。東郭念於遠人﹐參潭愁於永違。

【湖上桑間】並見上濮水注。

【孫賦霍歌】鈕滔母孫氏有《箜篌賦》﹐文具下。孔衍《琴操》曰﹕《箜篌引》者﹐朝鮮津卒霍裏子髙所作也。有一徵夫﹐被髮提壺﹐涉河而渡。其妻追止之不及﹐墜河而死﹐乃號天噓唏﹐鼓箜篌而歌曰「公無渡河﹐公竟渡河﹐公渡河而死當柰何﹖」曲終﹐投河死。子髙援琴作歌﹐故曰《箜篌引》。操曰朝鮮裏子髙爾。

【依琴考築】依琴見敍事。揚方《箜篌賦序》曰﹕羽儀采綠承先軾﹐﹤韋支﹥裳起於造衣。箜篌祖琴﹐琴考築箏﹐作玆器於漢代﹐猶擬易之玄經。

【宋女揮吳妃引】《孫氏賦》曰﹕後夔正樂﹐唱引參列﹔宋女揮絲﹐秦娥撫節。吳妃引見錢溪注中。

賦

【晉鈕滔母孫氏《箜篌賦》】伊玆器之所起﹐實侯氏之所營﹔遠不假於琴瑟﹐顧無取於竽笙。爾乃陟九峻之層巖﹐承溫之朝日﹔剖嶧陽之孤桐﹐伐楚宮之椅漆。徵班輸以造器﹐命伶倫以調律﹔浮音穆以遐暢﹐沈響幽而若絕。樂操則寒條早榮﹐哀曼則晨華朝滅。邈漸離之淸角﹐超子野之白雪。思超梁甫﹐願登華嶽﹐路險悲秦﹐道難怨蜀。遺逸悼行邁之離﹐秋風哀年時之速﹔淩危柱以頡頏﹐憑哀弦以躑躅。於是數轉難測﹐聲變無方﹐或拂搦以飄沈﹐或頓挫以抑揚﹔或散角以放羽﹐或攄徵以聘商。

【曹毗《箜篌賦》】嶧陽之桐﹐植穎巖標﹔淸泉潤根﹐女蘿被條。爾乃楚班制器﹐窮妙極巧﹔龍身鳳頸﹐連翩杳窈﹔纓以金彩﹐絡以翠藻。其弦則烏號之絲﹐用應所任﹔體頸質朗﹐虛置自吟。

【宋臨川康王劉義慶《箜篌賦》】侯牽化而始造﹐魯幸奇而後珍﹔名啟端於雅引﹐器荷重於吳君。等齊歌以無譬﹐似秦箏而非羣。

詩

【梁簡文帝《賦得箜篌詩》】捩遲初挑吹﹐弄急時催舞﹔釧響逐弦鳴﹐衫回半障柱。欲知心不平﹐君看黛眉聚。○鐘第五敍事

《釋名》曰﹕鐘﹐空也。空內受气多﹐故聲大。《白虎通》曰﹕鐘之爲言動也。陰气用事﹐萬物動成。《五經通義》曰﹕秋分之音也。《世本》曰﹕亻垂作鐘。﹝又出《山海經》曰﹕鼓延爲鐘。﹞《爾雅》曰﹕大鐘謂之鏞﹐其中謂之剽﹐小者謂之棧。《周禮》曰﹕鳧氏爲鐘﹐兩欒謂之銑。﹝鄭玄曰﹕故書欒作樂。杜子春云﹕銑﹐鐘口兩角也。﹞銑間謂之於﹐於上謂之鼓﹐鼓上謂之鉦﹐鉦上謂之舞。﹝此四者﹐鐘體也。鄭司農云﹕於﹐鐘唇之上祛﹐鼓所擊處。﹞鐘懸謂之旋﹐旋虫謂之幹﹐﹝旋屬鐘柄﹐所以懸也。鄭司農云﹕旋虫者﹐旋以虫爲飾也。玄謂今之旋﹐有蹲熊﹑盤龍﹑辟邪之虫。﹞鐘帶謂之篆﹐篆間謂之枚﹐枚間謂之景。﹝帶所以分其名。鄭司農云﹐枚﹐鐘乳也。﹞凡鐘磬各有筍ね。寫鳥獸之形﹐大聲有力者以爲鐘ね﹐淸聲無力者以爲磬ね。《釋名》云﹕橫曰巽﹐﹝與筍同﹞在上峻也﹔植曰ね﹐ね﹐舉也﹐從傍舉也。﹝《毛詩注》曰﹕設大板以飾ね﹐爲懸爲業。又曰﹕崇牙樹羽﹐並以飾爲巽ね。﹞《尙書大傳》曰﹕天子左五鐘﹐右五鐘。《樂葉圖徵》曰﹕鐘有九乳。《三禮圖》曰﹕凡鐘十六枚﹐同爲一巽ね爲編鐘﹐特懸者謂之。《古今樂錄》曰﹕凡金爲樂器有六﹐皆鐘之類也﹕曰鐘﹐曰﹐曰釒享﹐曰鐲﹐曰鐃﹐曰鐸。如鐘而大。釒享﹐釒享於也﹐圓如椎頭﹐上大下小﹐所謂金和鼓也。鐲﹐鉦也﹐形如小鐘﹐軍行爲鼓節﹐鐃如鈴而無舌﹐有柄而執之。鐸﹐如大鈴。古鐘名有大林之鐘﹐﹝見《國語》。﹞景鐘﹐﹝見《管子》。﹞九龍之鐘﹐﹝見《淮南子》。﹞十龍之鐘﹐﹝見《賈子》。﹞千石之鐘。﹝見《說苑》及相如《上林賦》。﹞

事對

【生一紀三】《樂葉圖徵》曰﹕黃鐘生一﹐一生萬物﹐故君子鑠金爲鐘。王粲《鐘銘》曰﹕紀之以三﹐平之以六﹐度量以加﹐气齊允淑。

【雷師鳧氏】傅玄《歌詞》曰﹕雷師鳴鐘鼓﹐風伯吹笙簧﹔西母出穴聽﹐王父吟東廂。鳧氏見敍事。

【周編鄭抱】《周禮》曰﹕磬師掌考擊編鐘。《尸子》曰﹕鄭簡公謂子產曰「飲酒之不樂﹐鐘鼓之不鳴﹐寡人之任也﹔國家之不﹐朝廷之不治﹐與諸侯交之不得志﹐子之任也。子無入寡人之樂﹐寡人無入子之朝。」自是已來﹐子產治鄭﹐城門不閉﹐國無盜賤﹐道無餓人。孔子曰﹕若鄭簡公之好樂﹐𨿽抱鐘而朝可也。

【思武錫文】《禮記》曰﹕鐘聲鏗鏗以立號﹐號以立橫﹐橫以立武。君子聽鐘聲則思武臣。王子年《拾遺記》曰﹕帝顓頊居位﹐文徳者則錫以鐘磬﹐武徳者則錫以干戈。

【左三右五】戴延之《西徵記》曰﹕洛陽大極殿前﹐左右各三銅鐘相對。大者三十二圍﹐小者二十五圍。《韓詩外傳》曰﹕古者天子﹐左右五鐘。將出﹐則撞黃金之鐘﹐而鐘皆應之。

【旋虫繞獸】旋虫見上敍事。陸《鄴中記》曰﹕銅鐘四枚﹐如鐸形﹐髙二丈八寸。大面廣外一丈二尺﹐小面廣七尺。或作蛟龍﹐或作鳥獸﹐繞其上。

【發鯨ず雉】張衡《西京賦》﹕發鯨魚﹐鏗華鐘。薛綜注曰﹕海中大魚名鯨﹐海島又有大獸名蒲牢。蒲牢畏鯨魚﹐鯨魚一擊﹐蒲牢輒大鳴吼。凡鐘欲令聲大﹐故作蒲牢於上﹐以所擊之者爲鯨魚。有篆刻文﹐故曰華鐘。《淮南子》曰﹕齊景公族鑄大鐘﹐撞之於庭下﹐效雉皆ず。許愼注﹕族﹐聚也。其鐘聲如雷震﹐雉皆應之。

【二律一ね】《左傳》曰﹕鄭人賂晉侯歌鐘二肆。注曰﹕肆﹐列也。懸鐘十六爲一肆﹐二肆三十二枚。《三禮圖》曰﹕﹐鐘之大者也。形如鐘﹐但大耳。其在ね亦一名而已。

【攻罪銘勛】《樂葉圖徵》曰﹕聖王祗承天定祿爵人者﹐不過其能。尊卑有位﹐位有物﹐物有宜。功成者賞﹐功敗者罰﹐故樂用鐘。宋均注曰﹕不過其能﹐謂量能授爵也。有罪﹐鳴鐘以攻之也。《國語》曰﹕晉克潞之役﹐秦來圖敗晉功。魏顆以身卻退秦於輔氏﹐親止杜回﹐其勛銘之景鐘。

【萬鈞千石】張衡《西京賦》曰﹕洪鐘萬鈞﹐猛ね﹤走黃﹥々。薛綜注曰﹕洪﹐大也。三十斤曰鈞。《三輔黃圖》曰﹕始皇造ね髙二丈﹐鐘小者千石。

【兩欒九乳】兩欒見敍事。《樂葉圖徵》曰﹕君子鑠金爲鐘﹐四時九乳。是以撞鐘以知君﹐鐘調則君道得﹐宋均注曰﹕九乳﹐法九州也。

【母感子鳴】《東方朔傳》曰﹕漢武帝時﹐未央宮殿前鐘無故自鳴﹐三夜三日不止。大怪之﹐召待詔王朔問之﹐朔對有兵气。上更問東方朔﹐朔對曰「王朔知其一不知其二。臣聞銅者土之子﹐以陰陽气類言之﹐子母相感。山恐有崩弛者﹐故鐘先鳴。《易》曰﹕鳴鶴在陰﹐其子和之。」上曰「應在幾日﹖」朔曰「在五日內。」居三日﹐南郡太守上言山崩﹐延袤二十餘里。上大笑﹐賜帛三十匹。

【齊毀魯鑄】《晏子春秋》曰﹕齊景公爲大鐘﹐將懸之。仲尼﹑伯常騫﹑晏子三人俱來朝﹐皆曰鐘將毀。撞之果毀。公召三子問之。晏子曰「鐘大非禮﹐是以曰將毀。」仲尼曰「鐘大懸下﹐其气不得上薄﹐是以曰將毀。」伯常騫曰「今日庚申﹐雷日也﹐陰莫勝於雷﹐是以曰將毀。」《愼子》曰﹕魯莊公鑄大鐘﹐曹入見曰「今國褊小而鐘大﹐君何不圖之。」

【霍山文江水字】何法盛《晉中興書》曰﹕義熙十一年﹐霍山崩毀﹐出銅鐘六枚。上有文﹐科斗書﹐人莫能識。又《虞喜志林》曰﹕吳時於江水中得鐘﹐有百餘字。募求讀者﹐竟無人曉。

【吳札去杜蕢入】《左傳》曰﹕吳公子札自衛如晉﹐將宿於戚。聞鐘聲焉﹐曰「異哉﹗夫子之在此也﹐猶燕之巢於幕上﹐君又在殯而以樂乎﹖」遂去之。《禮記》曰﹕智悼子卒﹐未葬。平公飲酒﹐師曠李調侍鼓鐘。杜蕢自外來﹐聞鐘鐘聲﹐曰安在﹖曰在寢。杜蕢入寢﹐歷階而升﹐酌曰曠飲斯﹐又酌曰調飲斯﹐又酌﹐堂上北面坐飲之。

【鳴三日聞百里】鳴三日見上母感注。《漢官儀》曰﹕髙祖廟鐘十枚﹐撞之聲聞百里。

賦

【漢賈誼《ね賦》】妙雕文以刻鏤兮﹐象巨獸之屈奇兮﹔戴髙角之峨峨﹐負大鐘而顧飛。美哉爛兮﹐亦天地之大式。

銘

【後漢王粲《蕤賓鐘銘》】有魏匡國﹐成功允章﹔格於上下﹐光於四方。休徵時序﹐人說時康﹔造玆衡鐘﹐有命自皇。三以紀之﹐六以平之﹐厥量孔嘉﹐厥齊孔時。音聲和協﹐人徳同熙﹐聽之無射﹐用以啟期。

【後魏溫子升《鐘銘》】宮商遞變﹐律呂相生﹔立號則起﹐從革以成。調之必應﹐擊而不橫﹔銅盤韻響﹐火鳥和聲。出入成則﹐明宵有數。

【岑文本《太極殿前鐘銘》】夫金之爲徳﹐冠五材以稱寶﹔鐘之爲器﹐諧八音而表節。成物兼於軍國﹐致用適於洪纖﹐故習戎者用之以警眾﹐司曆者俟之以考辰﹐其由來也尙矣。粵以貞觀之十四載﹐歲在上章﹐乃詔工者鳧氏。鑠銅爲鐘﹐陳諸路寢之庭﹐以紀壺人之節。爾乃邛都作貢﹐虞亻垂騁神﹐六齊不忒﹐四時合度。大小允窕扌瓠之中﹐淸濁得舒疾之和。聲隨曉唱﹐則貴賤有序﹔響應漏盡﹐則士庶知禁。同夏后之諭義﹐異周王之鮮財。加以搏采故實﹐無忘彜典﹔股肱之績必紀﹐爪牙之功是勒。永貽懿範﹐被之無疆。○磬第六敍事

《世本》曰﹕無句作磬。﹝《樂錄》又曰磬叔所造﹐未知孰是。無句﹐堯臣也。﹞《五經要義》曰﹕磬﹐立秋之樂也。《白虎通》曰﹕磬者﹐夷則之气﹐象萬物之成。《爾雅》曰﹕大磬謂之ね﹐徒擊磬謂之﹝B121﹞。﹝郭璞曰﹕磬形似犁﹐以玉石爲之。﹞《周禮》曰﹕磬人爲磬﹐倨句一矩有半﹐其博爲一。《三禮圖》曰﹕股廣三寸﹐長尺三寸半﹐十六枚同一筍ね﹐謂之編磬。《周禮注》曰﹕在東方曰笙磬﹐在西方曰頌磬。﹝笙﹐生也。頌作庸。庸﹐功也。﹞古磬名有離磬﹑﹝見《禮記》。﹞湘陰之磬。﹝見《漢武內傳》﹕西王母侍女成花君所拊。﹞出磬石有泗濱﹑﹝《尙書》曰﹕泗濱浮磬。﹞九眞浮嶽﹑﹝見劉欣期《交州記》。﹞小華之山﹑涇水鳥危之山。﹝並見《山海經》。﹞

事對

【泗濱瀛上】《尙書》曰﹕徐州﹐泗濱浮磬。孔安國曰﹕泗水中見石可以爲磬也。王子年《拾遺記》曰﹕浮磬卽瀛洲也。上有靑石﹐可爲磬。磬長一丈而輕若鴻毛。

【懸石浮金】王韻之《始興記》曰﹕懸下流有石室﹐內有懸石﹐扣之聲若磬﹐響十餘里。郭子橫《洞冥記》曰﹕漢武帝起招仙閣於甘泉宮西﹐其上懸浮金輕玉之磬。

【禹懸夔拊】《淮南子》曰﹕禹以五音聽政﹐懸鐘鼓磬鐸﹐置召以待四方之土。爲號曰﹕教寡人以道者擊鼓﹐諭寡人以義者擊鐘﹐告寡人以事者振鐸﹐告寡人以憂者擊磬﹐有獄訟告寡人者搖召。《呂氏春秋》曰﹕堯命夔拊石擊石﹐以象上帝玉磬之音﹐以舞百獸。孔注《尙書》曰﹕拊﹐擊也﹔石﹐磬也。

【鳥應獸舞】《東觀漢記》曰﹕王阜爲重泉令﹐鸞鳥集學宮﹐阜擊磬而舞。《尙書》曰﹕擊石拊石﹐百獸率舞。

【魯堂漢閣】《漢書》﹕魯恭王好修宮室﹐壞孔子舊宅以廣宮室。聞鐘磬琴瑟之音﹐遂不復壞。漢閣見浮金注。

【山陽石水上金】《山海經》曰﹕鳥危之山﹐其陽多磬石。郭子橫《洞冥記》曰﹕漢武帝懸浮金輕玉之磬。浮金者﹐自浮於水上﹔輕玉者﹐其質貞明而輕也。

【賓媚賂晉藏文告齊】《左傳》曰﹕晉師從齊師﹐入自丘輿﹐擊馬陘。齊侯使賓媚人﹐賂以紀玉磬。《國語》曰﹕魯饑﹐臧文仲以玉磬如齊以糴。○鼓第七敍事

《風俗通》曰﹕鼓者﹐郭也。春分之音﹐萬物皆鼓甲而出﹐故謂之鼓。《易》曰﹕鼓之以雷霆﹐則其所象也﹐不知誰之所造。《禮記》曰﹕伊耆氏蕢桴土鼓。《三禮》曰﹕夏后足鼓﹐殷人置鼓﹐﹝置作植﹐亦作樹。﹞周人懸鼓。《周禮》曰﹕以雷鼓鼓神祀﹐﹝鄭玄曰﹕雷鼓八面。﹞以靈鼓鼓社祭﹐﹝靈鼓六面﹐社祭地。﹞以路鼓鼓鬼享﹐﹝路鼓四面﹐鬼享﹐享宗廟。﹞以﹤卉鼓﹥鼓鼓軍事﹐﹝大鼓爲﹛卉鼓﹜﹐長八尺。﹞以鼓鼓役事﹐﹝鼓長一丈二尺。﹞以晉鼓鼓金奏。﹝晉鼓長六尺六寸。﹞又曰﹕王執路﹐侯執﹛卉鼓﹜﹐將軍執晉鼓﹐師帥執提﹐旅帥執鼙。《易通卦驗》曰﹕冬至鼓用馬革﹐圓徑八尺一寸﹔夏至鼓用牛皮﹐圓徑五尺七寸﹝鄭玄注曰﹕馬﹐坎類﹔牛﹐離類。﹞《爾雅》云﹕小鼓謂之應。《纂要》曰﹕應鼓曰な鼓﹐亦曰鼓。﹝音胤﹐亦曰田鼓。胤者﹐引也﹐言先擊鼓以引大鼓也。又見《三禮圖》。﹞樂之所成曰兆鼓。﹝一作鞀。見《毛詩》。﹞大鞀謂之麻﹐小鞀謂之料﹐徒擊鼓謂之�。﹝見《爾雅》。﹞又有鼉鼓﹑﹝見《毛詩》。又司馬相如《上林賦》曰﹕建靈鼉之鼓。﹞鷺鼓﹑鶴鼓﹑﹝《毛詩》曰﹕振振鷺鷺於飛﹐鼓咽咽。又曰﹕鷺者﹐鼓精也。《古今樂錄》及《吳錄》曰﹕吳王夫差移於建康之宮。南門有雙鶴﹐從鼓中而飛﹐上入雲中。﹞玉鼓﹑﹝見《春秋緯》。﹞布鼓﹑﹝見《西漢書王遵傳》。﹞銅鼓﹑﹝見《馬援傳》。﹞石鼓﹑﹝見鄧徳明《南康記》。﹞聖鼓﹑﹝王韶之《始興記》曰﹕秦鑿楊山﹐桂楊縣閣下鼓便自奔逸。息於臨武﹐遂之始興﹐洛陽﹐遂名聖鼓。今臨武有聖鼓城。﹞節鼓﹑﹝傅玄有《節鼓賦》。﹞兆料鼓。﹝《樂錄》曰﹕鞀如鼓而小﹐執其柄搖﹐其耳傍邊自相擊而鳴。《爾雅》曰﹕小兆曰料。今並而稱之。﹞馬上之鼓曰提鼓。﹝見《周禮》﹕有木可提執。﹞施於朝曰登聞鼓﹐﹝堯置敢諫鼓﹐卽此也。﹞施於府寺曰朝晡鼓﹐在村墅曰χ鼓﹐﹝χ一作桴﹐謂擊鼓物。﹞在邊徼曰警鼓。崔豹《古今注》曰﹕漢有黃門鼓吹﹐一名樓車。《古今樂錄》曰﹕鼓吹有龍頭大岡﹐中鼓獨揭﹑小鼓。﹝皆有品秩。天子以賜臣下及軍旅用之。﹞事對【殷樹周懸】並見敍事。

【擊玉獻銅】《春秋孔演圖》曰﹕有人叩金丰﹐擊玉鼓﹐駕六龍。《虞喜志林》曰﹕建武二十四年﹐南郡男子獻銅鼓﹐有銘。

【廟西座左】《禮記》曰﹕廟堂之上﹐樽在阼﹐犧樽在西。廟堂之下﹐懸鼓在西﹐應鼓在東。吳質《答曹植書》曰﹕近者之歡﹐實蕩鄙心﹔秦箏發徽﹐二人疊奏。塤蕭擊於華幄﹐靈鼓動於座左。

【豫章伐木交趾鑄銅】盛弘之《荊州記》曰﹕始興郡山陽縣有豫木﹐本徑可二丈﹐名爲聖木。秦時伐此木爲鼓顙。鼓顙成﹐忽自奔逸﹐北至山陽。範曄《後漢書》曰﹕馬援好騎﹐善別馬名。交趾得駱越銅鼓﹐乃鑄爲馬式進上。

賦

【晉陸士衡《鼓吹賦》】宮備眾聲﹐體僚君器﹐飾聲成文﹐雕音作蔚﹐響以形分﹐曲以和綴。放嘉樂於會通﹐宜萬變於觸類﹔適淸響以定奏﹐期要妙於丰金﹔邈拊搏之所管﹐務憂歷之爲最。

詩

【梁劉孝威《賦得鳴應令詩》】雜扇𨿽俱斂﹐交行忿自分﹔轉袖時繞腕﹐揚履自開裙。

【梁蕭琛《詠な應詔詩》】抑揚動雅舞﹐擊享逗和音﹔卻馬旣云在﹐將帥止思心。

○簫第八

《風俗通》曰﹕舜作簫﹐其形參差﹐以象鳳翼。《白虎通》曰﹕簫者﹐中呂之气也。《易通卦驗》曰﹕簫﹐夏至之樂。《五經通義》曰﹕編竹爲之﹐長尺有五寸。《博雅》曰﹕簫﹐大者二十四管﹐無底﹔小者十六管﹐有底。《三禮圖》曰﹕無底者謂之洞簫。有雅簫﹐長四寸﹔頌簫﹐長尺二寸。古之善吹簫﹐有秦女弄玉﹐仙人蕭史﹐﹝見《列仙傳》。﹞漢元帝﹑﹝能吹簫。見《漢書》。﹞靈帝。﹝見謝承《後漢書》。﹞

事對

【七數九成】《易通卦驗》曰﹕夏至之樂以簫。鄭玄注曰﹕簫亦管也﹐形似鳳翼。鳳﹐火禽也﹐火數七。夏時又火用事。《尙書》曰﹕簫韻九成﹐鳳凰來儀。

【帶牙編竹】王褒《洞簫賦》曰﹕班匠施巧﹐夔襄準法﹔帶以象牙﹐扌昆其會合。《五經通義》曰﹕簫者編竹。見上。

【象鳳致鶴】象鳳見上。劉向《列仙傳》曰﹕簫史者﹐秦繆公時人﹐善吹簫﹐能致孔雀白鶴。繆公女弄玉好之﹐公妻焉。其後隨鳳去。故秦人作鳳女祠於雍宮﹐代有簫聲云。

【魚瞰鳳飛】王褒《洞簫賦》曰﹕蟋蟀尺蠖﹐行喙息﹔螻蟻蜓﹐蟬蟬羽々。遷延徙迆﹐魚瞰雞睨﹔垂喙蜿轉﹐瞪瞢忘食。鳳飛見上。

【薊宅張墓】葛洪《神仙傳》曰﹕薊子訓少嘗仕郡﹐人莫知其道﹐三百餘年﹐容色不老。及死﹐殯之宿昔﹐棺訇然作雷電音﹐光照宅宇﹐見棺蓋飛在庭﹐棺中無復人﹐但餘履爾。須臾﹐聞陌上有人馬及簫鼓聲。蕭方等《三十國春秋》曰﹕涼州人胡安據盜發掠州人張駿墓﹐見駿貌如生。得赤玉簫﹑紫玉笛。

【越宮吳市】《呂氏春秋》曰﹕客有以吹籟見越王者﹐上下宮商和。而越王不喜﹐或爲之野音。而王反說之﹐亦有如此者﹐要在好之而已。《廣雅》曰﹕籟謂之簫。《史記》曰﹕伍子胥鼓腹吹簫﹐乞食於吳市中。

賦

【漢王褒《洞簫賦》】原夫簫幹之所生兮﹐於江南之丘墟﹔洞條暢而罕節兮﹐標敷紛以扶疏。惟詳察其素體兮﹐宜淸靜而弗喧﹔幸得謚爲洞簫兮﹐蒙聖主之渥恩。可謂惠而不費兮﹐因天性之自然﹔若乃徐聽其曲度兮﹐廉察其賦歌。啾必喞而將吟兮﹐行釒甚釒任以和羅﹔風洪洞而不絕兮﹐優嬈嬈以婆娑。翩綿連以牢落兮﹐漂乍棄而爲它﹔要復遮其蹊徑兮﹐與謳謠乎相和。故聽其巨音﹐則周流泛濫﹐並包吐含﹐若慈父之畜子也。其妙聲﹐則淸靜懨愜﹐順敍卑述﹐若孝子之事父也。科條譬類﹐誠應義理﹐澎濞慷慨﹐一何壯士﹐優柔溫潤﹐又似君子。故其武聲﹐則若雷霆﹐鞫佚豫以沸忄胃﹔其仁聲則若凱風﹐紛披容與而施惠。或雜Ш以聚斂兮﹐或拔扌殺以奮棄﹔悲愴恍以惻忄或兮﹐持恬淡以緩肆。被淋灑其靡靡兮﹐時橫潰以陽遂﹔哀ぉぉ之可懷兮﹐良覃々而有味。故饕餮者聽之而廉隅﹐狠戾者聞之而不懟。剛毅彊反仁恩兮﹐單延逸豫戒其失﹔鐘期牙曠悵然而愕立﹐杞梁之妻不能爲其气。師襄嚴春不敢竄其巧兮﹐浸淫叔子遠其類﹔囂頑朱均協復慧兮﹐桀跖鬻博﹔儡以頓悴吹參差而入道徳兮﹐故永禦而可貴。

詩

【梁劉孝儀《詠簫詩》】危聲合歌鼓﹐絕弄混笙篪﹔管僥知气促﹐敍動覺唇移。蕭史安爲貴﹖能令秦女隨。○笙第九敍事

《釋名》曰﹕笙﹐生也。象物貫地而生﹐以匏爲之﹐其中空以受簧也。《白虎通》曰﹕笙之言施也﹐牙也。萬物始施而牙﹐太簇之气也。《說文》曰﹕笙﹐正月之音﹐物生﹐故謂之笙。有十三簧﹐象鳳之聲。《世本》曰﹕隨作笙。﹝《禮記》曰﹕女媧之笙簧。﹞《爾雅》曰﹕大笙謂之巢﹐小笙謂之和。《白虎通》曰﹕笙有七政之節焉﹐有六合之和焉。天下樂之﹐故謂之笙。古之善吹笙者﹐有王子晉﹑﹝見《列仙傳﹑周靈王﹑太子》。﹞董雙成﹑﹝見《漢武內傳﹑西王母侍者》。﹞漢桓帝﹑﹝見《東觀漢記》。﹞魏杜夔。﹝見《魏志》。﹞

事對

【珠垂玉振】潘嶽《笙賦》曰﹕明珠在朱﹐若銜若垂。王е《笙賦》曰﹕金淸而玉振。

【離鴻別鶴】潘嶽《笙賦》曰﹕荊王喟其長吟﹐楚妃嘆而增悲﹐夫其淒唳辛酸。嚶嚶關關﹐若離鴻之鳴子也。王е賦曰﹕親眺遠遊﹐登山送離。發千里之長思﹐詠別鶴於路歧。

【通气和神】蔡邕《月令章句》曰﹕季秋之月上丁﹐入學習吹﹐所以通气也。管簫笙竽塤篪﹐皆以吹鳴者也。許愼《說文》曰﹕舜祠下得笙﹑玉管。夫以玉作音﹐故神人以和﹐鳳凰來儀。

【達陰陽移風俗】邯鄲綽《五經析疑》曰﹕夫笙者﹐法萬物始生﹐導達陰陽之气﹐故有長短黃鐘之始象法鳳凰。王е《笙賦》曰﹕直而不倨﹐曲而不悱﹐疏音簡節﹐樂不乃妙﹐足可以易俗移風﹐興洽至教。弘義著於典謨兮﹐歷萬代而彌劭。

賦

【晉潘嶽《笙賦》】河汾之寶﹐有曲沃之懸匏焉﹔鄒魯之珍﹐有汶陽之孤筱焉。若乃綿蔓紛敷之麗﹐浸潤靈液之滋﹔固眾作者之所詳﹐余可得而略也。徒觀其制器也。審洪纖﹐面短長﹔列生幹﹐裁熟簧。設宮分羽﹐經徵列商。基黃鐘以舉韻﹐望儀鳳以擢形﹔寫皇翼以插羽﹐摹鸞音以厲聲。於是乃有始泰終約﹐前榮後悴﹐激憤於今賤﹐永懷於故貴。眾滿堂而飲酒﹐獨向隅而掩淚﹐援鳴笙而將吹﹐先盟噦以理气。或按衍夷靡﹐或竦勇剽急﹔或旣往而不反﹐或已出而復入。徘徊布﹐渙衍葺襲。舞旣蹈而中輟﹐節將撫而不及。輟張女之哀彈﹐流廣陵之名散﹔詠園桃之夭夭﹐歌棗下之纂纂。歌曰﹕朱實離離﹐宛其死矣﹐化爲枯枝。人生不能行樂﹐死何以空謚爲。爾乃引飛龍﹐鳴雞﹐雙鴻翔﹐白鵠飛﹔子喬輕舉﹐明君懷歸。荊王喟其長吟﹐楚妃嘆而增悲。新聲變曲﹐奇韻橫逸﹔縈纏歌鼓﹐网羅鐘律。爛熠龠以放艷﹐郁蓬勃以气出。秋風詠於燕路﹐天光重於朝日。大不逾宮﹐細不過羽。唱發章夏﹐導揚韶武﹔協和陳宋﹐混一齊楚。邇不逼而遠無攜﹐聲成文而節有序。

【晉王е《笙賦》】其制器也﹐則取不周之竹﹐曾城之匏﹔生懸崖之絕嶺﹐邈崛以崇髙。延修頸以亢首﹐獻瑤口之陸離﹔舞靈蛟之素鱗﹐銜明珠於帶垂。

【晉夏侯湛《笙賦》】嗟萬物之殊觀﹐莫比美乎音聲﹔總眾異以合體﹐匪求一而取成。𨿽琴瑟之旣麗﹐猶靡尙乎淸笙。爾乃抑揚噓吸﹐或協或吹﹔ㄓ拈挹按﹐同覆互移。初進飛龍﹐重繼﹤昆鳥﹥雞﹔振引合和﹐如會如離。若夫纏綿約殺﹐足使放達者羞察。通豫平曠﹐足使廉規者棄節﹔沖虛冷澹﹐足使貪榮者退讓﹔開明爽亮﹐足使慢惰者進謁。豈眾樂之能倫﹐邈奇特而殊絕。

【陳顧野王《笙賦》】聲流洛渚﹐器重汾陽。協歌鐘於宿夕﹐詠月扇於繞梁﹔同離鴻於流徵﹐會別鶴於淸商。

詩

【梁陸罕《詠笙詩》】管淸羅袖拂響﹐合絳唇吹﹔人情應節轉﹐逸態逐聲移。所美周王子﹐弄羽一參差。

【梁沈約《詠笙詩》】彼美實枯枝﹐孤筱定參差﹔雞已嘲哲﹐棗下復林離。本期王子宴﹐寧待洛濱吹。

【楊希道《詠笙詩》】短長插鳳翼﹐洪細摹鸞音﹔能令楚妃嘆﹐復使荊王吟。切切孤竹管﹐來應云和琴。○笛第十敍事

《風俗通》曰﹕笛﹐漢武帝時丘仲所作也。﹝又按﹕宋玉有《笛賦》﹕玉在漢前﹐恐此說非也。又﹐馬融《長笛賦》云﹕近代雙笛從羌起。﹞笛﹐滌也﹐所以滌邪穢﹐納之於雅正也。長一尺四寸﹐七孔。笛音一定﹐諸弦歌皆從笛爲正。笛之所出﹐有云夢之竹﹐﹝見魏文《與吳質書》。﹞衡陽之幹。﹝見宋玉《笛賦》。﹞柯亭之竹。﹝見伏滔《長笛賦》。﹞古之善吹笛者﹐有馬融﹑﹝見融《自敍》。﹞遊楚﹑﹝見《魏志》。﹞宋衤韋﹑﹝見《世說》。衤韋﹐石崇綠珠弟子。﹞桓子野及奴顧。﹝見《語林》。﹞

事對

【奇寶良幹】宋玉《笛賦》曰﹕芳林皓幹﹐有奇寶兮﹔博人通明﹐樂斯道兮。李尢《笛銘》曰﹕剡削長幹﹐三孔修長﹔流離浩蕩﹐壯士抑揚。

【昭華柯亭竹】《西京雜記》曰﹕髙祖初入咸陽宮﹐周行府庫﹐金玉珍寶﹐不可稱言。其尢驚異者﹐笛長二尺三寸﹐六孔﹐銘曰「昭華之」。伏滔《長笛賦序》曰﹕餘同僚桓子野有故長笛﹐傳之耆老﹐云蔡邕所制也。初﹐邕避難江南﹐宿於柯亭之館﹐以竹爲椽。邕仰而盼之曰「良竹也﹗」取以爲笛﹐奇聲獨絕﹐歷代傳之﹐以至於今。

【攄憤滌邪】蔡邕《瞽師賦》曰﹕天何蒙味之瞽兮﹐心窮忽以郁伊﹔目冥冥而無兮﹐嗟懷煩以愁悲。撫長笛以攄憤兮﹐气轟以橫飛。滌邪見敍事。

【諭意暢神】馬融《長笛賦》曰﹕可以通靈感物﹐寫神諭意﹔致誠效志﹐率作興事。伏滔《長笛賦》曰﹕云禽爲之婉翼﹐泉覃爲之躍鱗﹔遠可以通靈達微﹐近可以寫情暢神。

【激朗淸哀】馬融《長笛賦》曰﹕彷徨縱肆﹐曠氵養敞罔﹐老莊之槪也。溫直優毅﹐孔孟之術也。激朗淸厲﹐隨光之介也。陶潛《閒情賦》曰﹕起攝帶以伺晨﹐繁霜粲於素階﹔雞斂翅而未明﹐遠笛鳴而淸哀。

【雜引奇曲】沈約《宋書》曰﹕晉太始十年﹐中書監荀勗﹑中書令張華﹐令郝玉鼓箏﹐宋同吹笛﹐以爲雜引相和。宋玉《笛賦》曰﹕招伯奇於涼陰﹐追申子於晉城。夫奇曲雅樂﹐所以禁淫也﹔錦繡黼黻﹐所以禦寒也。

【寫神怡志】寫神見上諭意注。伏滔《長笛賦》曰﹕達足以協徳宣猷﹐窮足產怡志保身﹔兼四徳而稱雋﹐故名流而器珍。

【水龍鳴云禽婉】馬融《長笛賦》曰﹕龍鳴水中不見己﹐截竹吹之聲相似。云禽婉見上暢神注。

【納雅正雪垢滓】納雅正見敍事。馬融《長笛賦》曰﹕可以致誠效志﹐率作興事﹔漑滌污穢﹐澡雪垢滓。

【離南楚出西涼】宋玉《長笛賦》云﹕八音和調﹐咸稟受兮﹔善善不衰﹐爲時保兮﹔絕鄭之遺﹐離南楚兮﹔美風洋洋﹐而暢茂兮。李尢《笛銘》曰﹕出自西涼﹐流離浩蕩。

賦

【楚宋玉《笛賦》】余嘗觀於衡山之陽﹐見奇筱異幹﹐罕節簡枝之叢生也。其處磅唐千仞﹐絕溪陵阜﹐崇崛萬丈﹐盤石雙起﹔丹水湧其左﹐醴泉流其右。師曠將爲陽春北鄙白雪之曲﹐取其雄焉﹔宋意將送荊卿於易水之上﹐得其雌焉。於是天旋少陰﹐白日西靡﹔命嚴春﹐使午子﹐延長頸﹐奮玉手﹐ゼ朱唇﹐曜皓齒﹐顏臻﹐玉貌起﹐吟淸商﹐追流徵。

【後漢馬融《長笛賦》】融旣博覽典雅﹐精核數術﹐又性好音﹐能鼓琴吹笛。而爲督郵﹐無畱事﹐獨臥縣平陽鄔中。有洛客捨逆旅﹐吹笛。融去京師逾年﹐暫聞甚悲而樂之﹐作《長笛賦》。其詞曰﹕惟﹛鐘﹜籠之奇生兮﹐於終南之陰崖﹔托九成之孤岑﹐臨萬仞之石溪。是以間介無蹊﹐人迹罕到﹔猿隹晝吟﹐鼯鼠夜叫。於是放臣逐子﹐棄妻離友﹐攢乎下風﹐收精注耳。夔襄比律﹐子野協呂﹐十二畢具﹐黃鐘爲主。詳觀夫曲引之繁會聚雜﹐何其富也﹔紛葩爛熳﹐誠可喜也﹔波散廣衍﹐實可異也。律呂旣和﹐哀聲亦降﹐曲終闋盡﹐余弦更興﹐繁手累發﹐密慨疊重。上擬法於韶簫南龠﹐中取度於白雪綠水﹐下采制於延露巴人。於時綿駒吞聲﹐伯牙毀弦﹐匏巴輟柱﹐師襄弛懸。近代雙笛從羌起﹐羌人伐竹未及巳﹔龍鳴水中不見已﹐截竹吹之聲相似。京房君明識音律﹐故本四孔加以一。君明所加孔後出﹐是謂商聲五音畢。

【陳傅糸宰《笛賦》】貞筠翠節﹐冒霜停雪﹔江潭薦竿﹐巴人所截。五音是備﹐六孔斯設﹐殊響抑揚﹐似出平陽。曲凝髙殿﹐聲幽洞房。旣逐舞而回袖﹐亦將歌而繞梁﹔忽從弄而危短﹐乍調吹而柔長。於是時也﹐趙瑟輟謳﹐齊竽息唱﹐見象筵之說耳﹐聽淸笛之廖亮。

詩

【陳周弘讓《賦長笛吐淸气詩》】商聲傳後出﹐龍吟郁前吐﹔情斷山陽捨﹐气咽平陽塢。胡騎爭北歸﹐偏知別鄕苦﹔羈旅情易傷﹐零淚如交雨。

【陳賀徹《賦得長笛吐淸气詩》】胡關氛霧侵﹐羌笛吐淸音﹔韻切山陽曲﹐聲悲隴上吟。柳折城邊樹﹐梅舒嶺外林﹔方知出塞虜﹐不憚武溪深。

【隋姚察《賦得笛詩》】作曲是佳人﹐制名由巧匠﹔弦時莫並﹐鳳管還相向。隨歌響更發﹐逐舞聲彌亮﹔宛轉度云窗﹐逶迆出黼帳。長隨畫堂裏﹐承恩舞所讓。【劉孝孫《詠笛詩》】涼秋夜笛鳴﹐流風韻九成﹔調髙時慷慨﹐曲變或淒淸。徵客懷離緒﹐鄰人思舊情﹔幸以知音顧﹐千載有奇聲。

初學記下﹝唐﹞徐堅輯

卷17人部上

卷18人部中

卷19人部下

卷20政理部

卷21文部

卷22武部

卷23道釋部

卷24居處部

卷25器物部上

卷26器物部下

卷27寶器部

卷28果木部

卷29獸部

卷30鳥部

卷十七人部上

○聖第一

敍事

《尙書》曰﹕睿作聖。又曰﹕聖作則。《易》曰﹕備物致用﹐立成器以爲天下利﹐莫大乎聖人。知進退存亡而不失其正者﹐其惟聖人乎。《禮記》曰﹕大哉聖人之道﹐洋洋乎發育萬物。峻極於天﹐譬如天地之無不持載﹐無不覆燾。如四時之錯行﹐如日月之代明。《家語》曰﹕昔哀公問曰「何謂聖人﹖」孔子對曰「所謂聖人者﹐智通乎大道﹐應變而不窮﹐測物之情性者也。」《六韜》曰﹕夫聖人者﹐與天下之人皆安樂。《管子》曰﹕聖人若天然﹐無私覆也﹔若地然﹐無私載也。私者﹐亂天下也。《老子》曰﹕聖人無常心﹐以百姓心爲心。善者吾善之﹐不善者吾亦善之。《莊子》曰﹕夫卜梁倚者﹐有聖人之才而無聖人之道﹔我有聖人之道而無聖人之才。吾教之﹐其果爲聖人也。《孫卿子》曰﹕天下無二道。聖人者﹐天下利器也。《說苑》曰﹕聖人之於百姓﹐其猶赤子乎。餒者食之﹐寒者衣之﹐將之養之﹐育之長之﹐惟恐其不至於大也。

事對

【受圖加算】《尙書考靈曜》曰﹕四千五百六十歲﹐精反初﹐握命幾﹐起河圖﹐聖受思。鄭玄注曰﹕聖謂堯也。天握命人當起者﹐河乃出圖﹐黃帝堯受而思之﹐以受歷數也。《河圖》曰﹕黃帝曰﹕凡人生一日﹐天帝賜算三萬六千﹐人賜紀二十。聖人得三萬六千七百二十月﹐人得三萬六千。一紀主一歲﹐聖人加七百二十。

【燭遠照微】《尸子》曰﹕聖人之身猶日也。天日圜尺﹐光盈天地。聖人之身小﹐其所燭遠。顏延之《論檢》曰﹕聖人者﹐靈照燭微﹐理絕功外。

【虛心正己】《老子》曰﹕聖人虛其心而實其腹。《尸子》曰﹕聖人中一正己也﹐故曰天地之府。

【參天配地】《易》曰﹕昔者聖人之作《易》也﹐幽贊於神明而生蓍﹐參天兩地而倚數。《大戴禮》曰﹕哀公問曰「何謂聖人者﹖其事大﹐配乎天地﹐參乎日月﹐若天之司﹐莫之能識。」

【合節應樞】《韓詩外傳》曰﹕舜生於諸馮﹐遷於負夏﹐卒於鳴條﹐東夷之人也。文王生於岐周﹐卒於畢郢﹐西夷之人也。地之相去縣隔﹐然得志而行乎中國﹐如合符節。孔子曰﹕先聖後聖﹐其揆一也。殷康《論易》曰﹕昔伏羲始畫八卦﹐觀象以應樞。

【穆穆洋洋】《大戴禮》曰﹕哀公問曰「何謂聖人﹖」孔子對曰「所謂聖人者﹐智通乎大道﹐應變而不窮﹐穆穆純純﹐莫之能循﹐此則聖人也。」《尙書》曰﹕聖謨洋洋﹐嘉言孔彰。

【隨時舉事以徳分人】《文子》曰﹕聖人隨時而舉事﹐因資而立功。守淸道﹐拘雌節﹐因循而應變﹐常後而不先。《莊子》曰﹕以徳分人謂之聖﹐智似深淵﹑明如日月謂之聖。

【窮神知化盡妙體道】姚信《士緯》曰﹕聖人髙不可極﹐深不可測﹐窮神知化﹐此所稟於天也。《五行論》曰﹕聖人盡眾妙﹐體至當﹐故不求有所示而物自親之。

【先識玄照】姚信《士緯》曰﹕聖人獨見先識﹐仁若春陽﹐信若影響。揚雄《五經鉤沈》曰﹕聖之生必資於陰陽。陰陽之理﹐卽聖人所盡﹔但盡陰陽之理﹐則玄照之本自見。此謂不求於自知﹐而理盡自然知者。

【兼應兩忘】祖臺之《道論》曰﹕大道以至虛順通﹐聖人以忘懷兼應。劉瑾論曰﹕聖人體蘊乾坤﹐故有無兩忘也。

【不相無名】《史記》曰﹕唐舉相蔡澤曰「吾聞聖人不相﹐殆先生乎﹖」《莊子》曰﹕至人無己﹐神人無功﹐聖人無名。

【感而後應言而後行】《莊子》曰﹕聖人感而後應﹐迫而後動﹐不得已而後起。《管子》曰﹕聖人擇可言而後行。偸得利而後害﹐偸得樂而有憂﹐上聖人不爲也。

【致用備徳】《易》曰﹕備物致用﹐立成器以爲天下利﹐莫大乎聖人。《禮記》曰﹕聖人之記事也﹐慮之以大﹐愛之以敬﹐行之以禮﹐修之以孝﹐始之以義﹐終之以仁。是故古之人一舉事﹐而眾皆知其徳之備也。

【成務創物】《易》曰﹕夫《易》﹐聖人之所以極深而研幾﹐惟深也﹐故能通天下之志﹐惟幾也﹔故能成天下之務﹔惟神也﹐故不疾而速﹐不行而至。《周禮》曰﹕智者創物﹐巧者述之﹐百工之事﹐皆聖人之作。

【神化天行】《文子》曰﹕聖人者﹐與天地合其徳﹐與日月合其明﹐能以神化者也。《莊子》曰﹕聖人之生也天行﹐其死也物化。靜而與陰同徳﹐動而與陽同波。不爲福先﹐不爲禍始。

【天縱玄達】《論語》曰﹕太宰問於子貢曰「夫子聖者與﹐何其多能也﹖」子貢曰「固天縱之將聖﹐又多能也。」《文子》曰﹕聖人誠使耳目精明玄達﹐無所誘慕﹐精神內守﹐形骸不越。卽觀乎往代之外﹐來事之內﹐何足見也。

【純純蕩蕩】《大戴禮》﹕哀公問曰「何謂聖人也﹖」孔子對曰「所謂聖人者﹐穆穆純純﹐莫之能循﹐此則可謂聖人矣。」《列子》曰﹕孔子曰「西方有聖者焉。不治而不亂﹐不言而自信﹐不化而自行﹐蕩蕩乎人無能名焉。」

【本天地參日月】《禮記》曰﹕聖人作則﹐必以天地爲本﹐以陰陽爲端﹐以四時爲柄﹐以日星爲紀。《大戴禮》曰﹕孔子曰「聖人者事大﹐配乎天地﹐參乎日月﹐而雜以霓云。」

【備九徳綜三綱】孔融《聖人優劣論》曰﹕以爲聖人俱受乾坤之淳靈﹐稟造化之和气﹔該百行之髙善﹐備九徳之淑懿。摯虞《孔子贊》曰﹕仲尼大聖﹐遭時昏荒﹐河圖沈翳﹐鳳鳥幽藏。爰整禮樂﹐以綜三綱﹐因史立法﹐是謂素王。

【稟四時貫萬物】姚信《士緯》曰﹕聖人所稟於四時也﹐所稟於元气也。《淮南子》曰﹕聖人內修其道術﹐而不外飾仁義﹐不知耳目之宜﹐而遊乎精神之和。若然者﹐橫廓六合﹐兼貫萬物﹐此聖人之遊也。

【幽贊神明彌綸天地】《易》曰﹕聖人作《易》﹐幽贊於神明﹐參天兩地而倚數。又﹐揚雄《五經鉤沈》曰﹕生而知之者上也。問曰孰生而知之乎﹐答曰聖人。二儀旣判﹐懸象列暉﹔八風有序﹐四气錯禦。覽日月而達陰陽之數﹐消搖八節﹐俯仰玄黃。彌綸天地之體﹐窮竟有生之機。瞻天爲師﹐用醒己心﹐故曰生知﹐不亦審乎。

論

【後漢孔融《聖人優劣論》】孔子稱大哉堯之爲君﹐惟天爲大﹐惟堯則之﹐是爲覆蓋眾聖最優之明文也。堯作天子﹐九十餘年﹐政化洽於人心﹐雅頌浪於眾聽﹐是以聲徳發聞﹐遂稱爲首。《易》所謂聖人久於其位而天下化成﹐百年然後勝殘去殺﹐必世而後仁者也﹐故曰大哉堯之爲君。堯之爲聖也﹐明其聖與諸聖同﹐但以人見稱爲君也。

【梁沈約《辧聖論》】聖人遺情忘己﹐常以兼濟爲念。若不登九五之位﹐則其道不行﹐非以黃屋﹑玉璽爲尊貴也。文王造周而未集﹐武王集之而未成﹔周公𨿽無王祿﹐而父兄二聖之烈﹐不可以不終。若不表示聖功﹐制禮作樂﹐則太平之業不著﹐二聖之美不彰。

【晉華譚《新論》】夫體道者聖﹐遊神者哲。體道然後寄意形骸之外﹐遊神然後窮理變化之端。故寂然不動﹐而萬物爲我用﹔塊然玄默﹐而眾機爲我運。

【殷仲堪《天聖論》】天者爲萬物之根本﹐冥然而不言。百姓生而不用其功﹐萬物成而不疲其勞。聖者承天之照﹐用天之業。聖﹐宣其道者也。

頌

【張文琮《太宗文皇帝頌》】赫矣神武﹐繼期作聖﹔下括九圍﹐上齊七政。業統文武﹐勛邁髙光﹔何險不濟﹐何患不攘。士女胥說﹐厥篚玄黃﹔斯物之至﹐昭於我皇。我皇覆育﹐資生懷造﹔配堯登唐﹐攘周在鎬。翕受敷施﹐明徵定保﹔允迪厥徳﹐惟淸帝道。帝道欽明﹐天下和平﹔三時不害﹐百谷以成。我庾斯積﹐如坻如京﹔旣富而教﹐訟息刑淸。

【顏師古《聖徳頌》】天下文明﹐日月貞觀﹔百神受職﹐三靈葉贊。太階旣平﹐光華照爛﹔超軒跨﹐騰周軼漢。萬壽無疆﹐永延遐算。

【後漢張超《尼父頌》】巖巖孔聖﹐異代稱傑﹔量合乾坤﹐明參日月。

贊

【晉湛方生《孔公贊》】邈哉孔公﹐龍見九二﹔闡化擊象﹐道映周季。

○賢第二

敍事

《語林》曰﹕賢者﹐國之紀﹐人之望﹐自古帝王皆以之安危。故《書》曰﹕惟後非賢不義﹐惟賢非後不食。昔者周公﹐體大聖之徳﹐而勤於吐握﹐由是天下之士爭歸之。向使周公驕而且吝﹐士亦當髙翔遠去﹐所至寡矣。後漢李固上表曰「臣聞﹐气之淸者爲神﹐人之淸者爲賢﹐理身者以練神爲寶﹐理國者以積賢爲道。」《黃石公三略》曰﹕傷賢者殃及三代﹐蔽賢者身當其害﹐達賢者福流子孫﹐嫉賢者名不全。《呂氏春秋》曰﹕信賢而任之﹐君之明也﹔議賢而下之﹐臣之忠也。又曰﹕得地千里﹐不如得一賢士。又語曰﹕黃金累千﹐不如一賢。《列子》曰﹕治國之難﹐在於知賢﹐而不在自賢。《論語》曰﹕見賢思齊焉﹐見不賢而內自省也。《孫卿子》曰﹕古之賢者﹐食則﹛衍食﹜鬻不足﹐衣則短褐不完﹐然而非禮不進﹐非義不受。《說苑》曰﹕夫絕江海者托於舟﹐致遠道者托於乘﹐欲伯王者托於賢。《西京雜記》曰﹕漢文帝爲太子立思賢苑﹐以招賓客。《周書陰符》曰﹕凡治國有三常﹕一曰君以舉賢爲常﹐二曰官以任賢爲常﹐三曰士以敬賢爲常。夫然𨿽百代可知也。

事對

【順徳樂道】《周禮》曰﹕以賢制爵則民順徳。《孔叢子》曰﹕魯人有公儀潛﹐賢者也。樂道好古﹐恬於榮利。

【建官制爵】《尙書》曰﹕建官惟賢﹐位事惟能﹐崇徳報功﹐垂拱而天下治。制爵見上。

【配聖法天】西涼武昭王《賢明魯顏回頌》曰﹕聞一洞十﹐速於神機﹐用捨行藏﹐配徳聖師。《黃帝素問》曰﹕賢人者﹐法則天地﹐象以日月。

【季子玄覽林宗洞照】《孫子荊八賢贊》曰﹕季子聰哲﹐思心精微﹐玄覽幽寤﹐觸類應機。李尢《九賢郭有道頌》曰﹕峨峨有道﹐英風霞爽﹔玄覽洞照﹐慧心秀朗。

【詩諭鶴鳴易稱鴻漸】《毛詩》曰﹕鶴鳴﹐誨宣王也。鶴在野聞其鳴聲﹐諭賢者𨿽隱居﹐人咸知之。《易》曰﹕山上有水漸﹐君子以居賢徳善俗。鴻漸於陸﹐其羽可用爲儀﹐吉。

【管生抱璞楚老含眞】李尢《九賢管徵君頌》曰﹕管生含道﹐養志頤神﹐抱璞秉和﹐履信依仁。謝萬《八賢楚老頌》曰﹕楚老潛一﹐寂玩無爲﹔含眞內外﹐載戢羽儀。

【積禮富義】任嘏《道徳論》曰﹕夫賢人者﹐積禮義於朝﹐播仁風於野﹐使天下欣欣然歌舞其徳。《呂氏春秋》曰﹕魏文侯過段幹木之閭而軾﹐曰﹕幹木蓋﹐賢人也。幹木富乎義﹐賈人富乎財。

【國器人表】王褒《聖主得賢臣頌》曰﹕夫賢者﹐國家之器用也。所任賢則趨捨省而功施普﹐器用利則功用少而就效眾。班孟堅《幽通賦》曰﹕天造艸昧﹐立性命兮﹔復心弘道﹐惟賢聖兮﹔渾元運物﹐周流而不處兮﹔保身遺名﹐人之表兮。

【宰予風舉戴矯云停】王е《宰我贊》曰﹕翩翩宰我﹐首名言語﹔志表義章﹐英辭風舉。《吳先賢傳故揚州別駕從事戴矯贊》曰﹕猗猗茂才﹐執節云停﹐志勵秋霜﹐冰潔玉淸。

【顧承鴻飛史冑鳳立】《吳先賢傳奮武將軍顧承贊》曰﹕於鑠奮武﹐奕奕全徳﹔在家必聞﹐鴻飛髙陟。又《上虞令史冑贊》曰﹕猗猗上虞﹐金鎣玉貞﹐鳳立鶯寺﹐邈矣不傾。

【玉粹金貞】孫綽《原憲贊》曰﹕原憲玄默﹐冰淸玉粹﹔志逸九霄﹐身安陋術。常景《古賢詩》曰﹕嚴公體沈靜﹐立志明霜雪﹔素節邁金貞﹐淸標淩玉澈。

【避時絕俗】《論語》子曰﹕賢者避世﹐其次避地﹐其次避色﹐其次避言。徐整《豫章列士傳》曰﹕舒令施陽﹐字季儒﹐宜春人也。爲人沈重謐靜﹐淸白絕俗﹐常以禮讓先人後己爲行﹐稱爲賢者。

【贈帛推衣】《韓詩外傳》曰﹕孔子遇齊程本子於談郯之間﹐傾蓋而語終日﹐甚說。顧子路曰「由來﹐取束帛以贈先生。」子路曰「由也聞之於夫子﹐士不中道相見﹐女無媒而嫁者﹐君子不行也。」孔子曰「《詩》云﹕有美一人﹐淸陽婉兮﹔邂逅相遇﹐適我願兮。且夫齊程本子﹐天下之賢士也﹐吾於是而贈。」蔡邕《琴操》曰﹕昔思革子﹑成文子﹑叔儋子三人相爲友﹐聞楚成王好士﹐相與俱往見之。於豪巖之間﹐卒遇飄風暴雨﹐俱伏於空柳之下。衣寒糧乏﹐度不俱活﹐三人相視嘆曰「與其俱死也﹐豈若並衣糧於一人哉。」二子以革爲賢﹐推衣讓之。

【ゼ光戢景】謝萬《八賢頌》曰﹕皎皎屈原﹐玉瑩冰鮮﹐舒采翡林﹐ゼ光虯川。李尢《九賢陳太丘頌》曰﹕懿矣太丘﹐惟徳之紀﹔弭迹下邑﹐戢景百里。

【飛鸞翔鳳】《孫子荊八賢管仲贊》曰﹕管生鸞弓﹐與桓是仇﹐駿奔從糾﹐塊爲累囚。沐浴西郊﹐鸞飛詹丘。李尢《九賢華太尉頌》曰﹕敬侯﹐誕縱淑姿﹔令迹鳳翔﹐淸塵龍飛。

【主神明安讓稷】《家語》曰﹕夫賢人﹐百福之宗也﹐神明之主也。徐幹《中論》曰﹕大賢之爲行也﹐是非不與俗辧曲直。故得其志則邦國以和﹐社稷以安﹐兆人受其福﹐羣生賴其祚。

【辧星辰罩宇宙】《黃帝素問》曰﹕賢人者﹐辧星辰逆順﹐分別四時。李尢《九賢嵇中散頌》曰﹕肅肅中散﹐俊明宣哲﹔籠罩宇宙﹐髙蹈玄轍。

【克勤克儉知章知微】《尙書》曰﹕帝曰「來禹﹐克勤於邦﹐克儉於家。弗自滿假﹐惟汝賢。」摯虞《顏子贊》曰﹕顏子﹐仁心不違﹔行無貳過﹐知章知微。

【宣慈惠和溫良恭儉】《左傳》曰﹕昔髙辛氏有才子八人﹕伯奮﹑仲堪﹑叔獻﹑季仲﹑伯武﹑仲熊﹑叔豹﹑季貍。忠肅恭懿﹐宣慈惠和﹐天下之人﹐謂之「八元」。《論語》曰﹕夫子溫良恭儉讓以得之。

【勞身苦體砥節礪行】《樂動聲儀》曰﹕召公﹐賢者也。明不能與聖人分職﹐常戰栗恐懼﹐故捨於樹下而聽斷焉。勞身苦體﹐然後乃與聖人齊﹐是《周南》無美而《召南》有之。《孔叢子》曰﹕魯人有公儀潛﹐賢者也。砥節礪行﹐不事諸侯。穆公因子思欲以爲相。

【揮金讓玉】裴啟《語林》曰﹕管寧嘗與華子魚少相親友﹐其園中Θ菜。見地有片金﹐揮Θ如故﹐與瓦石無異。華提而擲去。《劉向新序》曰﹕宋人有得玉者﹐獻諸司城子罕﹐子罕不受。獻者曰「玉﹐人以爲寶﹐故獻之。」子罕曰「子以玉爲寶﹐我以不貪爲寶﹐若與我皆喪寶也﹔不若各有其寶。」故宋國長者曰﹕子罕非無寶也﹐所寶異也。

【虛己忘心】《任嘏別傳》曰﹕爲人純粹愷悌﹐虛己如不足﹐恭敬如有畏﹐其修徳履義﹐皆沈默潛行。《莊子》曰﹕養志者忘形﹐養形者忘利﹐致道者忘心。

【天授神輔】周斐《汝南先賢傳》曰﹕黃憲潔靜通理﹐齊聖廣淵﹐不矜名以詭時﹐不抗行以矯俗。論者咸曰﹕顏子復生乎漢代矣﹗而其祖族出自孤鄙﹐父爲牛醫﹐少無度教﹐而後能傑然秀出﹐可謂天授者也。《文子》曰﹕積道徳者﹐天與之﹐地助之﹐鬼神輔之。

【參日月象天地】《莊子》曰﹕余將去汶﹐入無窮之門﹐以遊乎無極之野。與日月參光﹐與天地爲常。譙周《法訓》曰﹕好學以崇智﹐故得廣業﹔力行而卑體﹐故能崇徳。是以君子居謙而弘道﹐然後徳能象天地。

論

【魏髙貴鄕公《顏子論》】心不違仁﹐行無貳過﹔用行舍藏﹐與聖合契。聽承微言﹐罔有不諭﹔序之於易﹐以章殊異。死則悲慟﹐謂天喪己。所以殷勤至於此者﹐聖人嘉賢哲之效也。

碑

【後漢禰衡《顏子碑》】睿哲之姿﹐誕自初育﹔英絕之才﹐著於孩嬰﹔知微知章﹐聞一知十。仲尼無舜禹之功﹐先生抱元凱之烈。

贊

【晉夏侯湛《左丘明贊》】世亂讒勝﹐君子道憂﹐丘明達聖﹐致意春秋。微言逃難﹐傍行不流。

【後漢王粲《正考父贊》】恂恂正父﹐應徳孔盛﹔身爲國卿﹐族則公姓。年則耆耋﹐三葉聞政﹔誰能不怠﹐申慈約敬。飠粥予口﹐傴僂受命﹔名書金鼎﹐祚及後聖。

【西晉嵇康《原憲贊》】原憲味道﹐財寡義丰﹔棲遲蓽門﹐安賤固窮。弦歌自樂﹐體逸心衝﹔進應子貢﹐邈有淸風。

【晉摯虞《左丘明贊》】丘明作史﹐時惟衰周﹔錯綜墳籍﹐思弘徽猷。闡明王典﹐光演春秋﹔誕宣聖旨﹐曠代彌休。

【東晉謝萬《七賢嵇中散贊》】邈矣先生﹐英標秀上﹔希巢洗心﹐擬莊托相。乃放乃逸﹐邁玆俗网﹔鐘期不存﹐寄音誰賞。

○忠第三

敍事

《韓詩外傳》曰﹕忠之道有三。有大忠﹐有次忠﹐有下忠。以道覆君而化之﹐大忠也﹔以徳調君而輔之﹐次忠也﹔以是諫非而怨之﹐下忠也。周公於成王﹐可謂大忠也﹔管仲於桓公﹐可謂次忠也﹔子胥於夫差﹐可謂下忠也。《禮記》曰﹕爲人臣﹐殺其身有益於君者則爲之。《左傳》曰﹕楚子囊死﹐遺言謂子庚必城郢。﹝郢﹐楚所徙都﹐未有城郭。﹞君子謂子囊忠﹐君薨不忘增其名﹐將死不忘衛社稷﹐可謂忠乎。忠﹐人之望也。又曰﹕晉獻公使荀息付奚齊。對曰「臣竭股肱之力﹐加之以忠貞。其濟﹐君之靈也﹔不濟﹐則以死繼之。」公曰「何謂忠貞﹖」對曰「公家之利﹐知無不爲﹐忠也﹔送往事居﹐偶俱無猜﹐貞也。」又狐突曰﹕子之能仕﹐父教之忠﹔策名委質﹐貳乃辟也。又﹐季文子卒﹐無衣帛之妾﹐無食粟之馬﹐無藏金玉﹐無器備。君子是以知季文子之忠於公室也。相三君矣﹐而無私積﹐可不謂忠乎。《東觀漢記》曰﹕鮑永﹐字君長。行縣﹐過更始冢﹐引車欲下﹐從事諫止之。永曰「親北面事人﹐何忍車過其墓﹖𨿽獲罪司隸﹐不辟也。」遂下車哭﹐盡哀。上聞之﹐問公卿曰「奉使如此﹐何如﹖」太中大夫張堪對曰「仁者百行之宗﹐忠者禮義之宗。仁不遺舊﹐忠不忘君﹐行之髙者。」上悅。《說苑》曰﹕卑身賤體﹐夙興夜寤﹐進賢不解﹐數稱往古﹐以厲主意﹐以安國家。如此者﹐忠臣也。又曰﹕逆命利君謂之忠。《東觀漢記》曰﹕上於大會中﹐指王常謂羣臣曰「此家率下江諸將﹐輔翼漢室﹐心如金石﹐眞忠臣也。」是日遷常爲漢中將軍。

事對

【孔達成衛安於定趙】《左傳》曰﹕晉以衛之救陳也﹐討焉。使人弗去﹐曰「罪無所歸﹐將加而師。」孔達曰「苟利社稷﹐請以我說。」遂縊而死。衛人以說於晉而免。衛人以爲成勞﹐後以其子復代其位。又曰﹕智文子使告趙孟曰「範中行氏𨿽爲亂﹐董安於則發之﹐是安於與謀亂也。」趙孟患之。安於曰「我死而晉國寧﹐趙氏定﹐將焉用生。」乃縊而死。

【揚仁被甲應詹負戈】司馬《續漢書》曰﹕揚仁﹐字文義﹐明帝待詔補北宮衛士。及帝崩時﹐諸國貴盛各爭欲入宮。仁被甲持戟﹐嚴勒門衛﹐莫敢輕進者。王隱《晉書》曰﹕王惇將作逆﹐明帝問應詹曰「如何﹖」詹曰「陛下宜奮赫斯之威﹐臣等當負戈從戍。不顧族命之禍﹐以順討逆。」卽日以詹爲護軍將﹐同心滅惇。

【張飛橫矛銚期奮戟】《蜀志》曰﹕先主奔荊州﹐曹公追之。先主棄妻子走﹐使張飛將二十騎距後。飛據水斷橋﹐目橫矛曰「身張翼徳也﹐可來共決戰﹗」無敢近者。《東觀漢記》曰﹕銚明從光武略地﹐時王郎檄書到﹐薊中起兵應王郎。上趨駕出﹐百姓聚觀﹐喧呼滿道﹐遮路不得行。期騎馬奮戟﹐目大呼左右曰走。眾皆披靡。

【耿恭推誠傅彤授命】範曄《後漢書》曰「耿恭守疏勒﹐明帝崩﹐救兵不至。車師復叛﹐與匈奴共攻恭。恭與士推誠同死生﹐故皆無二心。」《蜀志》曰﹕先主退軍義陽﹐傅彤斷後。拒戰﹐兵人死盡。吳將語彤令降﹐彤罵曰「吳狗﹗豈有漢將軍降者﹗」遂戰死。拜子僉爲左中郎將﹐後爲關羽都督。景曜六年又臨危授命。論者嘉其奕世忠義。

【紀信傳纛嵇紹端冕】《史記》曰﹕項羽圍漢王於榮陽﹐紀信說漢王曰「事已急矣﹗請爲王﹐王可以間出。」紀信詐爲漢王﹐乃乘黃屋車。傳左纛﹐曰城中食盡﹐漢王降。楚軍皆呼萬歲。王隱《晉書》曰「嵇紹以天子蒙塵﹐馳詣行在。王旅敗績於蕩陰﹐百官左右皆奔散﹐惟紹儼然端冕﹐以身捍衛。兵交禦輦﹐飛箭雨集﹐遂以見害。」

【王堪杖節周處奮劍】傅暢《晉諸公贊》曰﹕惠帝幸長安﹐東海王越表王堪爲尙書右僕射﹐假節都督奉迎諸軍事﹐進於灞水上﹐與郭偉力戰。堪杖節臨陣﹐慷慨气冠六軍。卽斬偉﹐迎惠帝還洛陽。其後爲石勒所襲﹐壘破﹐左右扶堪上馬。堪慷慨嘆曰「我國家大將﹐不能禦難﹐以至於此﹐柰何面目復還朝廷﹗」終不動騎﹐遂至被害。《周處別傳》曰﹕氏賊齊萬年爲亂﹐以處爲建威將軍。進軍大戰﹐奮劍慷慨。仰天嘆曰「有進無退﹐以身殉國﹗」遂戰而死。

【柳隱堅壁羅獻保地】常璩《華陽國誌》曰﹕柳隱﹐字休然。魏鐘會伐蜀﹐入漢川﹐大城多下﹐惟隱堅壁不動。後主旣降﹐以手令敕隱﹐隱乃詣會。晉文帝聞而義之。習鑿齒《襄陽耆舊記》曰﹕魏伐蜀﹐羅獻爲巴東守。吳聞蜀已敗﹐遣盛獻等水陸並到﹐說獻以合同之計。獻銜枚夜出﹐擊破。獻旋軍保城﹐告誓將士﹐以勵節義。莫不用命。

【當熊授馬】《漢書》曰﹕孝元帝馮昭儀。上幸虎圈斗獸﹐後宮皆坐。熊遽逸出圈﹐攀檻欲上殿﹐左右貴人皆驚走﹐昭儀直當熊前而立。左右格殺熊。上問人情驚懼﹐何故前當熊﹖對曰「猛獸得人而止。妾恐熊至禦坐﹐故以身當之。」帝嘆嗟﹐因爲敬重焉。《魏志》曰﹕曹洪﹐字子廉﹐太祖從弟也。太祖起義兵﹐下馬﹐以馬授太祖。太祖辭讓﹐洪曰「天下可無洪﹐不可無君。」遂步從到汴水。水深不得渡﹐洪循水得船﹐與太祖共濟。

【申蒯斷臂弘演納肝】《劉向新序》曰﹕崔杼弒莊公﹐申蒯漁於海﹐將入死之。門者以告﹐崔杼令勿內之。申蒯曰「汝疑我乎﹖吾與汝臂。」乃斷左臂而與門者﹐以示崔杼。杼陳八列令入﹐申蒯授劍呼天而斗。《呂氏春秋》曰﹕狄人逐衛懿公﹐於榮澤見殺﹐盡食其肉﹐獨捨其肝。弘演使還﹐哭畢﹐呼天而號。盡哀而止﹐因自出其肝﹐以內懿公之肝。

【碎首袒背】《公羊傳》曰﹕宋萬弒閔公﹐仇牧聞之﹐趨而至。遇之於門﹐手劍而叱之。萬批殺仇牧﹐碎其首﹐齒著於門闔﹐仇牧可謂不畏彊禦矣。《左傳》曰﹕齊襄公田於具邱﹐喪履﹐反誅履於徒人費。弗得﹐鞭之見血﹐走出﹐遇賊於門﹐劫而束之。費曰「我奚禦哉。」袒而示之背﹐信之。費請先入﹐伏公而出斗﹐死於門中。

【銜須目】範曄《後漢書》曰﹕溫序爲護羌校尉﹐行部至襄武﹐爲隗囂別將荀宇等所劫。宇謂序曰「若子與我並威同力﹐天下可圖。」序曰「受國重任﹐分當效死﹐義不貪生。」宇賜以劍。序受劍﹐銜須於口﹐顧左右曰「旣爲賊所迫殺﹐無令須污土。」梁祚《魏統》曰﹕曹公之敗於張繡也﹐惟校尉典韋力戰門中。兵散。賊從他門入﹐韋突殺數人﹐重創﹐目大罵而死。

【令徳髙行】《左傳》曰﹕忠爲令徳。《管子》曰﹕忠者﹐臣下之髙行。

【季孫相魯諸葛興漢】《左傳》曰﹕晉人執季文子﹐捨之於莒邱。範文子謂欒武子曰「季孫子魯﹐相三君矣。妾不衣帛﹐馬不食粟﹐可不謂忠乎﹗」《蜀志》曰﹕諸葛亮《表》曰「今南方已定﹐兵甲已足﹔庶竭駑鈍﹐攘除姦凶﹐興復漢室﹐還於舊都﹐此臣所以報先帝而忠於陛下之職分也。」

【抉目剖心】《史記》曰﹕吳王賜子胥屬鏤之劍以死。子胥仰天嘆曰「抉吾眼著吳東門上﹐以觀越寇之滅吳也﹗」乃自剄而死。《尙書》曰﹕朝涉之脛﹐剖賢人之心。孔安國注曰﹕比干忠諫﹐謂其心有異於人﹐剖而觀之。

【奉初推後】《左傳》曰﹕楚平王信讒﹐使奮揚殺太子。太子奔宋。王召奮揚曰「言出於余口﹐入於爾耳﹐誰告建也﹖」對曰「臣告之。君王命臣曰﹕『事建如事余。臣不佞﹐不能苟貳﹐奉初以還﹐不忍後命﹐故遣之。」《漢書》曰﹕公孫弘奏事﹐有所不可﹐不肯庭辧﹐常與汲黯請間。黯先發之﹐弘推其後。

【復楚歸邾】《左傳》曰﹕初﹐伍員與申包胥友。其亡也﹐謂包胥曰「我必覆楚國。」包胥曰「子勉之。子能覆之﹐我必興之。」及昭王在隨﹐包胥如秦乞師﹐立依於庭而哭﹐日夜不絕聲﹐勺飲不入口。如是﹐秦師乃出。又曰﹕師入邾﹐邾眾保於繹﹐邾茅夷鴻以束帛乘車請救於吳。吳子伐魯﹐而邾子歸之也。

【勃蘇晝吟許肅夜泣】《戰國策》曰﹕吳入郢﹐棼冒勃蘇贏糧潛行。十日而薄秦朝﹐鶴立而不轉﹐晝吟宵泣﹐七日不得﹐水漿無入於口。秦王聞而走之﹐冠劍不相及﹐左奉其首﹐右濡其口。於是秦救楚﹐退吳師﹐復楚國。《許肅別傳》曰﹕肅爲湣帝侍中﹐帝送平陽。頃之﹐劉聰陰行鴆毒﹐帝因食心悶﹐欲見肅。肅馳詣前﹐帝已不能語﹐執肅手流涕。肅欷登牀﹐帝遂殂於扶抱之中。晝夜號泣﹐哀感異類。

【城郢復陳】城郢見敍事。《家語》曰﹕孔子讀史楚復陳曰「賢哉楚莊王也﹗輕千乘之國而重一言之信﹐非申叔時之忠﹐不能建其義﹔非莊王之賢﹐弗能受其訓。」

【衛難犯顏】《禮記》曰﹕公叔文子卒﹐其子成請謚於君。君曰「昔衛國有難﹐夫子以死衛寡人﹐不亦貞乎﹖」《漢書》曰﹕汲黯﹐字長孺﹐好面折﹐不能容人之過。其諫﹐犯主顏色。常慕傅伯袁盎之爲人。

【束帛嬴糧】事並見上注。

【冒難經險】許肅冒難持湣帝左右﹐賊共讓曰「此晉之忠臣也﹗」又《抱朴子》曰﹕竭身命以殉國﹐經夷險而一節者﹐忠臣也。

【龔勝推印胡剛懸冠】《漢書》曰﹕王莽篡位﹐遣使奉璽書印綬馳馬迎龔勝。勝輒推不受﹐曰「吾受漢家大厚之恩﹐無以仰報﹐豈以一身事二姓﹖」範曄《後漢書》曰﹕胡廣六葉祖剛﹐淸髙有志節。平帝時﹐大司馬辟之﹐王莽居攝。解其衣冠﹐縣府門而去。

【石昔滅親樂羊食子】《左傳》曰﹕衛州吁弒桓公﹐石厚從州吁如陳。石昔使告於陳曰「此二人者﹐實弒寡君﹐敢卽圖之。」陳人執之而請於衛﹐衛人使右宰醜蒞殺州吁於濮。石昔使其宰犭需羊肩蒞殺石厚於陳。君子曰「石昔﹐純臣也﹐惡州吁而厚與焉。大義滅親﹐其是之謂乎﹖」《韓子》曰﹕樂羊爲魏將﹐攻中山。其子在中山﹐中山之君烹其子而遺之。樂羊坐於幕下而饗之。

【李不顧宗祭不念屬】《東觀漢記》曰﹕王郎遣將攻信都。大姓馬寵開城內之﹐收李忠母妻子﹐而令親屬招呼忠。時寵弟從忠爲校尉。忠時召見﹐責數之以背恩反城﹐因格殺之。諸將皆驚曰「家屬在人手中﹐殺其弟何也﹖」忠曰「若縱賊不誅﹐則二心也。」上聞而謂忠曰「今吾兵已成矣﹐將軍可歸救若母妻子。」忠曰「蒙明公大恩。忠得效命﹐誠不敢內顧宗親。」又曰﹕信都反爲王郎所置﹐信都王捕系祭彤父弟及妻子。使爲手書呼彤曰「降者封爵﹐不降者滅族。」彤泣報曰「事君者不得顧家。彤親所以至今得安於信都者﹐劉公之恩。公事方爭國﹐不得復念私也。」

文

【太宗文皇帝《祭比干文》】道喪時昏﹐姦邪並用﹔暴君虐主﹐正直難居。𨿽識鑑存亡﹐詎能遣凶殘之累﹔智周萬物﹐不能離顚沛之間。然則大廈將崩﹐非一木之能正﹔天道去矣﹐豈一賢之能全。奮不顧身﹐有死無二﹐蹈斯節者﹐罕有其人。所以淒愴風煙﹐靡尋余迹﹐暄涼邱壠﹐空有其名。𨿽古今殊途﹐年代冥寞﹐式遵故實。爰贈太師﹐謚忠烈公﹐淸酌少牢﹐以陳薄禮。遊魄仿佛﹐昭此嘉誠。

【陳李元操《爲宣帝祭比干文》】自獨夫肆虐﹐天下崩離。觀竅剖心﹐固守誠節﹐忠逾白日﹐義槪秋天﹐羲皇已來﹐一人而已。見馬卿之賦﹐恨不同時﹐聞李牧之名﹐願以爲將。九原不作﹐恨深千古﹔聊伸薄祭﹐君其饗諸。

贊

【周庚信《袁盎諫文帝贊》】千乘峻轍﹐六轡危行﹔路回松阪﹐山斜柳城。龍淵地狹﹐華蓋風驚。賢臣攬轡﹐可謂忠貞。

【梁元帝《忠臣傳受托篇贊》】太眞英挺﹐投袂勤王﹔伯猷蹈節﹐身殞名揚。嶷嶷景倩﹐主亡與亡。嗟乎尙矣﹐惟國之貞。

【《忠臣傳諫爭篇贊》】子政鏗鏗﹐誠存社稷﹐朱云折檻﹐遂其幸直。

表

【梁元帝《上忠臣傳表》】資父事君﹐實曰嚴敬﹔求忠出孝﹐義兼臣子。是以冬溫夏淸﹐盡事親之節﹔進思將美﹐懷出奉之義。是知理合君親﹐忠孝一體﹐性與率由﹐恩義致極。

序

【梁元帝《忠孝傳序》】夫天地之大徳曰生﹐聖人之大寶曰位。由生所以盡孝﹐因位所以立忠。事君事父﹐資敬之理寧異﹔爲臣爲子﹐率由之道斯一。忠爲令徳﹐實所景行。今將發篋陳書﹐備加討論。

○孝第四

敍事

《爾雅》曰﹕善事父母曰孝。《孝經》曰﹕夫孝﹐天之經也﹐地之義也﹐民之行也。《禮記》﹕曾子曰﹕孝體有三﹐大孝尊親﹐其次弗辱﹐其下能養。公明儀問曾子曰「夫子可以爲孝乎﹖」曾子曰「孝者﹐先意承志﹐諭父母於道﹐參直養者也﹐安能爲孝。」《毛詩》曰﹕哀哀父母﹐生我劬勞。無父何怙﹐無母何恃。出則銜卹﹐入則靡至。父兮生我﹐母兮鞠我﹔拊我畜我﹐長我育我﹐顧我復我﹐出入腹我。欲報之徳﹐昊天罔極。《論語》曰﹕孟懿子問孝﹐子曰無違。樊遲曰「何謂也﹖」子曰「生事之以禮﹐死葬之以禮﹐祭之以禮。」《韓詩外傳》曰﹕曾子曰「往而不可還者﹐親也。故孝子欲養而親不待﹐是以椎牛之葬﹐不如雞豚之逮親存也。初吾爲吏﹐祿不過釜﹐尙欣欣而喜者﹐非以爲多也﹐樂其逮親也。旣沒之後﹐吾嘗南遊於楚﹐得尊官焉。堂髙九尺﹐轉轂百乘﹐然猶北向而泣涕者﹐非爲賤也。悲不逮吾親﹐故家貧親老﹐不擇官而仕。」《孝子傳》曰﹕老萊子至孝﹐奉二親。行年七十﹐著五彩褊衤闌衣﹐弄﹤芻鳥﹥鳥於親側。又曰﹕吳坦之性至孝﹐母葬之夕﹐設九飯祭。每臨一祭﹐輒號慟斷絕。至七祭﹐吐血而死。《呂氏春秋》曰﹕凡理國家者必先務本。務本莫過於孝。夫孝﹐三皇五帝之本務﹐而萬事之綱紀也。執一術而百善至。《禮記》﹕曾子曰「身也者﹐父母之遺體也。行父母之遺體﹐敢不敬乎﹖居處不莊﹐非孝也﹔事君不忠﹐非孝也﹔蒞官不敬﹐非孝也﹔朋友不信﹐非孝也﹔戰陣無勇﹐非孝也。五者不遂﹐災及於親﹐敢不敬乎﹗夫孝﹐置之而塞乎天地﹐敷之而橫乎四海。斷一樹﹐殺一獸﹐不以其時﹐非孝也。」《孝經援神契》曰﹕元气混沌﹐孝在其中。天子孝﹐天龍負圖﹐地龜出書﹐夭孽消滅﹐景云出遊﹔庶人孝﹐則澤林茂﹐浮珍舒﹐怪艸秀﹐水出神魚。

事對

【陟屺循陔】《毛詩》曰﹕陟岵﹐孝子行役﹐思念父母也。陟彼屺兮﹐瞻望母兮。母曰嗟﹐予季行役﹐夙夜無寐。上愼旃哉﹐猶來無棄。束廣微《補亡詩》曰﹕南陔﹐孝子相戒以養也。循彼南陔﹐言采其蘭﹐眷戀庭闈﹐心不遑安。

【怡聲愉色】《禮記》曰﹕適父母之所﹐乃下气怡聲。又曰﹕孝子之有深愛者﹐必有和气﹔有和气者﹐必有愉色﹔有愉色者﹐必有婉容。

【嗣服繼志】《毛詩》曰﹕下武﹐繼文也。媚玆一人﹐應侯順徳﹐永言孝思﹐昭哉嗣服。鄭玄注曰﹕服﹐事也。昭哉武王言嗣行祖考之事﹐謂伐紂定天下也。《禮記》曰﹕武王周公其達孝矣乎﹖善繼人之志﹐善述人之事。

【賜算得壽】《河圖》曰﹕孝順二親﹐得算二千。天司錄所表事﹐賜算中功。《禮記》曰﹕舜其大孝也歟﹐徳爲聖人﹐尊爲天子。富有四海之內﹐宗廟享之﹐子孫保之。故大徳必得其位﹐必得其祿﹐必得其名﹐必得其壽。

【問豎求醫】《禮記》曰﹕文王之爲世子﹐朝於王季日三。雞初鳴而衣服至於寢門外﹐問內豎之禦者曰「今日安否何如﹖」內豎曰安﹐文王乃喜。及日中又至﹐亦如之﹔及暮亦如之。其有不安節﹐則內豎以告文王。文王色憂﹐行不能正履﹔王季復膳﹐然後亦復初。《孝經援神契》曰﹕孝悌之至﹐通於神明。病則致其憂﹐顧額消形﹐求醫翼全。宋均注曰﹕翼﹐羽翼親者也。

【盡歡竭力】《禮記》曰﹕子路曰「傷哉貧也﹐生無以養﹐死無以爲禮也。」孔子曰「啜菽飲水盡其歡﹐斯之謂孝。」《論語》﹕子夏曰「事父母能竭其力﹐事君能致其身﹐與朋友交言而有信﹐𨿽曰未學﹐吾必謂之學矣。」

【先意察色】《禮記》曰﹕公明儀問於曾子曰「夫子可以爲孝乎﹖」曾子曰「是何言歟。君子之所謂孝者﹐先意承志﹐諭父母於道﹐參直養者也﹐安能爲孝也。」《東觀漢記》曰「汝郁﹐字叔異。年五歲﹐母被病不能飲食。郁常抱持啼﹐不肯飲食。母憐之﹐彊爲餐飯﹐欺言已愈。郁察母顏色不平﹐輒復不食。宗親共異之﹐因字曰叔異。

【盡力樂心】《周書》曰﹕忠愛以事親﹐歡以敬之﹔盡力而不固﹐敬以安之﹐忠孝者也。《禮記》曰﹕曾子曰「孝子之養親也﹐樂其心不違其志﹐樂其耳目﹐安其寢食者也。」

【扇枕溫席】《東觀漢記》曰﹕黃香﹐字文彊。父兄舉孝廉﹐無奴僕。香躬執勤苦﹐盡心供養﹐體無被﹐而親極滋味。暑則扇牀枕﹐寒卽以溫席。袁山松《後漢書》曰﹕羅威母年七十。天寒﹐常以身溫席﹐而後授其處。

【孜孜】《尙書》曰﹕有鰥在下曰虞舜。帝曰「兪﹐子聞如何﹖」嶽曰「瞽子。父頑﹐母へ﹐象傲﹔克諧以孝﹐﹐弗格姦。」《東觀漢記》曰﹕章帝殂﹐明帝子以至孝稱﹐孜孜膝下。

【漢奩魏璽】《東觀漢記》曰﹕明帝﹐光武第四子﹐陰后所生。卽祚﹐長思慕。至逾年正月﹐當謁原陵﹐夢先帝﹑太后如平生﹐歡。朝率百官上陵。上伏禦牀視太后鏡奩中物﹐感動悲涕﹐令易脂澤妝具。左右皆泣﹐莫敢仰視。《魏志》曰﹕明帝太和元年﹐初營宗廟﹐掘地得璽﹐方一寸九分。其文曰﹕天子羨思慈親。明帝爲之攺容。

【曾閔荀何】《論語》曰﹕孝哉閔子騫﹐人不間於其父母昆弟之言。《家語》曰﹕曾參﹐字子輿﹐志孝道﹐故孔子因之作《孝經》。蕭廣濟《孝子傳》曰﹕閔損與曾參﹐門徒之中﹐最有孝稱﹐今言者莫不本之曾閔。荀伯子《荀氏家傳》曰﹕荀ダ年逾耳順﹐而母年九十﹐色養﹐以孝聞當時。在喪憔悴﹐兒不可識﹐蓬首環經﹐奉迎節使﹐若嬰孩之號﹐哀慟旁人。傅玄著書﹐稱勗與何會曰﹕文王之道事其親者。其順昌何侯乎﹖其荀侯乎﹖古稱曾閔﹐今有荀何。

【色難敬易】《論語》曰﹕子夏問孝﹐子曰「色難﹐有事弟子服其勞﹐有酒食先生饌。曾是以爲孝乎﹖」鄭玄注曰﹕言和顏悅色爲難也。食餘曰饌。《莊子》曰﹕以敬孝易﹐以愛孝難。

【陟岵倚門】《毛詩》曰﹕陟岵﹐孝子行役﹐思念父母也。陟彼岵兮﹐瞻望父兮。父曰嗟﹐予子行役﹐夙夜無已。上愼旃哉﹐猶來無止。師覺授《孝子傳》曰﹕趙犭旬幼有孝性。年五六歲時﹐得甘美之物﹐未嘗敢獨食﹐必先以哺父。出輒待還而後食﹐過時不還則倚門啼以俟父。至數年父沒﹐犭旬思慕羸悴﹐不異成人﹔哭泣哀號﹐居於冢側。鄕族嗟稱﹐名聞流著。漢安帝時﹐官至侍中。

【吮癰嘗毒】《東觀漢記》曰﹕雍﹐字長魚﹐事母至孝。母嘗病癰﹐晝夜匍伏﹐不離左右﹐至爲吮癰。周斐《汝南先賢傳》曰﹕蔡順﹐字君仲﹐有至孝之心。少喪父﹐奉養母﹐甘口之物﹐不敢先嘗。母至婚家﹐因飲酒變吐﹐順恐中毒﹐乃嘗其吐。母生瘡出膿﹐以口嗽之。

【陸績懷橘殷揮持瓜】《吳志》曰﹕陸績﹐字公紀。年六歲﹐於九江見袁術。術出橘﹐績懷三枚﹐因拜辭墮地。術曰「陸郎何乃作賓客而懷橘乎﹖」績跪答曰「欲歸遺母。」術奇之。蕭廣濟《孝子傳》曰﹕殷揮生而謹願。七歲喪父﹐哀號毀悴﹐不爲戲弄。得瓜果可啖之物﹐懷持進母﹐未嘗先食。

【鮑永去妻郭道瘞子】《東觀漢記》曰﹕鮑永﹐字君長﹐上黨人也。少有志操﹐事後母至孝。妻嘗於母前叱狗﹐而永卽去之。裴子野《宋略》曰﹕散騎常待袁瑜﹐薦會稽郭道﹐事繼母至孝。家貧產子﹐憂不能字﹐謂其妻曰「傷慈以終孝﹐吾無恨也。」遂瘞之。

【無攺不忘】《論語》曰﹕父在觀其志﹐父沒觀其行﹐三年無攺於父之道﹐可謂孝矣。《禮記》曰﹕先王之孝也﹐色不忘乎目﹐聲不絕乎耳﹐心志嗜欲不忘乎心。君子生則敬養﹐死則敬享﹐思終身不辱。

【陳紀畫像丁蘭圖形】《海內先賢傳》曰﹕陳子故大鴻臚紀﹐字元方。有至徳絕俗﹐才達過人﹐色養﹐不離左右。豫州刺史嘉其至行﹐表上尙書﹐畫像百城﹐以厲風俗焉。孫盛《逸人傳》曰﹕丁蘭者﹐河內人也。少喪考妣﹐不及供養﹐乃刻木爲人﹐仿佛親形﹐事之若生﹐朝夕定省。其後鄰人張叔妻從蘭妻有所借﹐蘭妻跪報木人﹐木人不悅﹐不以借之。叔醉疾來誶罵木人﹐以杖敲其頭。蘭還﹐見木人色不懌﹐乃問其妻。妻具以告之﹐卽奮劍殺張叔。吏捕蘭﹐蘭辭木人去。木人見蘭﹐爲之垂淚。郡縣嘉其至孝﹐通於神明﹐圖其形像於雲臺也。

【杜孝投魚羅威進果】蕭廣濟《孝子傳》曰﹕杜孝﹐巴郡人也。少失父﹐與母居﹐至孝稱。役在成都。母喜食生魚﹐孝於蜀截大竹筒﹐盛魚二頭﹐塞之以艸﹐祝曰「我母必得此。」因投中流。婦出汲﹐乃見筒橫來觸岸﹐異而取視﹐有二魚。含笑曰「必我婿所寄。」熟而進之。聞者嘆駭。又陸徹《廣州先賢傳》曰﹕羅威﹐字徳仁。八歲喪父﹐事母至孝。耕耘爲業﹐勤身苦體﹐以奉供養。令召署門下吏﹐不就﹐將母循避﹐隱居增城縣界。令還復故居﹐朝暮供侍﹐異果珍味﹐隨時進前也。

【有司旌門太守表墓】魏收《後魏書》曰﹕楊引三歲喪父﹐爲母所養。母年九十三終﹐引年七十五﹐哀毀過體﹐三年服終。恨不識父﹐追服斬衰﹐誓終身命。經十三年﹐哀慕不攺。爲郡縣鄕閭三百餘人上狀稱美﹐有司奏宜旌賞﹐復其一門﹐旌其純孝。王烈之《安成記》曰﹕縣有孝子符表﹐以孝聞天下。年十六﹐其母姜氏有疾﹐侍省晝夜﹐數十日。母一食﹐表亦一食﹔母不食﹐表亦不食。見母將絕﹐至慟成咽﹐乃至殞。俄頃母死亦沒﹐一日二喪在殯﹐葬於四望岡。太守王府君樹雙旌闕﹐以表其墓。

賦

【魏陳思王曹植《懷親賦》】獵平原而南騖﹐觀先帝之舊營﹔步壁壘之常制﹐識旌麾之所停。存官曹之典烈﹐心仿佛於平生。回驥首而永逝﹐赴修途以尋遠﹔情眷戀而顧懷﹐魂須臾而九反。

【晉陸士衡《思親賦》】悲桑梓之悠曠﹐愧蒸嘗之弗營﹔指南云以寄款﹐望歸風而效誠。年歲俄其聿暮﹐明星爛而將淸。回飈肅以長赴﹐零雪紛其下頹。羨纖枝之在幹﹐悼落葉之去枝﹔存顧復之遺志﹐感明發之所懷。兄瓊芳而惠茂﹐弟蘭發而玉暉﹔感瑰姿之晚就﹐痛慈景之先違。

【晉劉柔妻王氏《懷思賦》】超離親而獨寄﹐與憂憤而長俱﹔𨿽毫分以自勉﹐曾無間於須臾。想昔日之歡侍﹐奉膝下而怡裕﹔集同生而從容﹐常欣泰而逸豫。何運遇之偏否﹐獨遼隔於修路。

【梁武帝《孝思賦》】念過隙之倏忽﹐悲逝川之不停﹔踐霜露而淒愴﹐懷燧谷而涕零。仲由念枯魚而永慕﹐虞邱感風樹而長悲﹔𨿽一至而捨生﹐奉二親而何期。

詩

【晉束《補亡詩》曰﹕南陔﹐孝子相戒以養也。】循彼南陔﹐言采其蘭﹔眷戀庭闈﹐心不遑安。彼其之子﹐罔或遊盤。循彼南陔﹐厥艸油油﹔彼其之子﹐色思其柔。眷戀庭闈﹐心不遑畱﹔馨爾夕膳﹐潔爾晨羞。有獺有獺﹐在河之﹔淩波赴汨﹐噬魴捕鯉。嗷嗷林鳥﹐受哺於子﹔養優敬薄﹐惟禽之似。勗增爾虔﹐以介壽祉。

【其二章曰﹕白華﹐孝子之潔白也。】白華朱萼﹐被於幽薄﹔粲粲門子﹐如磨如錯。終晨三省﹐匪惰其恪。白華絳趺﹐在陵之陬﹔茜茜士子﹐涅而不渝。竭誠盡敬﹐忘劬﹔白華玄足﹐在邱之曲。堂堂處子﹐無營無欲﹔鮮侔晨葩﹐莫之點辱。

【魏王粲《思親四言詩》】穆穆皇妣﹐徳音徽止﹔思齊先姑﹐志侔姜姒。躬此勞瘠﹐鞠予小子。小子之生﹐遭世罔寧﹔烈考勤時﹐從之於徵。奄遘不造﹐殷憂是嬰。

贊

【梁元帝《孝徳傳天性贊》】生之育之﹐長之畜之﹔顧我復我﹐答施何時。欲報之徳﹐不可方思﹔涓塵之孝﹐河海之慈。廢書嘆息﹐泣下漣ㄝ。晉夏侯湛《閔子騫贊》﹕子騫﹐立體中正﹐幹祿辭親﹐孝親盡敬。勉心景迹﹐擢詞流詠。

○友悌第五

敍事

《論語》曰﹕孝弟也者﹐其爲仁之本與。又曰﹕孝乎﹐惟孝友於兄弟。《尙書君陳》曰﹕友於兄弟﹐克施有政。《爾雅》曰﹕善兄弟爲友。《詩》曰﹕兄弟旣翕﹐和樂且湛。又曰﹕陟彼岡兮﹐瞻望兄兮。兄曰嗟﹐予季行役﹐夙夜必偕。上愼旃哉﹐猶來無死。孔子曰﹕兄弟怡怡如也。《汝南先賢傳》曰﹕潁川陳有子曰元方﹐次曰仲方﹐並以名徳稱。兄弟孝養﹐閨門雍睦。海內慕其風﹐四府並命﹐無所屈就。兄弟嘗過同郡荀爽﹐夜會飲宴﹐太史奏徳星聚。《周禮大司徒》曰﹕六行孝友睦姻任卹。《春秋左氏傳》曰﹕君義﹐臣行﹐父慈﹐子孝﹐兄友﹐弟敬﹐所謂六順。

事對

【因心本性】《毛詩》曰﹕維此王季﹐因心則友﹔則友其兄﹐則篤其慶。《衮裕別傳》曰﹕次兄有疾﹐癘气方殷。衮納漿粥﹐扶侍不捨晝夜﹐友愛之至﹐本之天性。

【梁王同輦淸河共室】《漢書》曰﹕梁孝王入朝﹐景帝使使持乘輿駟馬﹐迎梁王於闕下。入則侍帝同輦﹐出則同車遊獵。梁之侍中郎謁者﹐著籍引出入天子殿門﹐與漢官無異。張瑩《漢南記》曰﹕孝和皇帝諱肇﹐章帝中子也。兄慶爲皇太子﹐其母被讒死﹐慶爲淸河王。帝年四歲﹐代爲太子﹐而特親慶﹐入則共室﹐出則同車。章帝以此更哀憐慶﹐衣服飲食與帝同也。

【許荊解劍李鴻刻印】謝承《後漢書》曰﹕許荊兄子常報仇殺人﹐怨家會眾操兵至荊家﹐欲殺之。會荊始從府休歸﹐與相遇﹐因出門解劍長跪曰「前無狀相犯﹐咎皆在荊不能相教。兄旣早沒﹐一子爲嗣﹐如全死者﹐傷其滅絕。今願殺身﹐代之塞咎﹐𨿽死已往﹐猶謂更生。」怨家扶起荊曰「許掾郡中稱爲賢﹐吾何敢相侵﹖」因遂委去。又曰﹕李鴻﹐字奉遜﹐體性仁孝﹐友於兄弟。弟育爲人所侵辱﹐育後陰結客報怨﹐爲執法吏所得﹐當伏罪。時未有立嗣﹐鴻爲大尉掾﹐在京師。傷育以義刷恥﹐門戶斷絕﹐自分代育﹐遂刻印還歸。欲過家﹐恐見妻子﹐虧移其意﹐到縣北亭﹐預作記乞代育。通記﹐便飲鴆而死。縣令省記﹐怛然驚感。

【孔融爭死泠平讓生】司馬彪《續漢書》曰﹕山陽張儉﹐以忠正爲中常侍﹐侯覽所忿疾。覽爲刑章下州郡﹐召捕儉。儉與孔融兄褒有舊﹐亡投﹐遇褒出。時融年十五六﹐少之﹐不下告也。融知儉長者﹐有窘迫色﹐謂曰「吾獨不能爲君主乎﹖」因畱捨藏之。後以客發泄覺知﹐國相已下密就掩。儉得脫走﹐登時收融及褒送獄。融曰「保納藏捨者融也﹐融當坐之。」褒曰「彼來投我﹐罪我之由﹐非弟之過﹐我當坐之。」兄弟爭死﹐郡縣疑不能決﹐乃上讞。詔書令褒坐焉﹐融由是著名。崔鴻《南燕錄》曰﹕有司奏沙門僧智﹐夜入臨淄﹐入泠平捨﹐淫其寡嫂季氏﹐平與弟安國殺之。郡縣按平兄弟﹐以殺人論。而平國各引手殺﹐讓生竟死﹐義形急難。

【棣華荊葉】《毛詩》曰﹕棠棣之華﹐鄂不кк﹐凡今之人﹐莫如兄弟。死喪之威﹐兄弟孔懷。周景式《孝子傳》曰﹕古有兄弟﹐意欲分異。出見三荊同根﹐接葉連陰﹐嘆曰「木猶欣聚﹐況我而殊異哉﹗」還爲雍和。

【陰慶推第李孟讓園】張瑩《漢南記》曰﹕陰慶爲陽侯﹐其弟員有丹皆爲郎。慶以明尙書修儒術﹐推居第園田奴婢錢﹐悉分與員丹。慶但佩印綬而已﹐當代稱之。陳壽《益部耆舊傳》曰﹕李孟元修《易》《論語》﹐大義略舉﹐質性恭順。與叔子就同居﹐就有痼疾﹐孟元推所有田園﹐悉以讓就。夫婦紡績﹐以自供給。

【萌肥禮瘦】《東觀記》曰﹕倪萌﹐字子明﹐齊國臨淄人也。仁孝惇篤﹐不好榮貴﹐常勤身田農。遭歲倉卒﹐兵革並起﹐人民餒餓相啖﹐與兄俱出城采蔬﹐爲赤眉賊所得﹐欲殺啖之。詣賊叩頭言﹕兄年老羸瘠﹐不如萌肥彳建﹐願代兄。賊義而不啖。又曰﹕趙孝﹐字長平﹐沛國蘄人。王莽時天下亂﹐人相食。孝弟禮爲餓賊所得﹐孝聞﹐卽自縛詣賊曰﹕禮久餓贏瘦﹐不如孝肥。餓賊大驚﹐並放之。

【壽子載旌姚萇授馬】《左傳》曰﹕衛宣公於夷姜﹐生急子﹐屬諸左公子﹐爲之娶於齊而美。公取之﹐生壽及朔。宣姜與公子朔構急於公﹐使諸齊。使盜待諸莘﹐將殺之。壽子告之使行﹐不可。及行﹐壽子飲以酒﹐載其旌以先﹐盜殺之。崔鴻《後秦錄》曰﹕姚襄與李歷戰﹐馬中流矢死。弟萇下馬以授襄﹐襄曰「汝何以自免﹖」萇曰「兄濟﹐此豎子安敢害萇﹗」會救至﹐俱免死。

【陟岡在原】《毛詩》曰﹕陟彼岡兮﹐瞻望兄兮。又曰﹕﹤脊鳥﹥鴿在原﹐兄弟急難。

【盧毓養寡山偉訓孤】《漢書》曰﹕盧毓﹐字子家﹐涿郡人也。父植﹐有名於時。毓十歲而孤﹐遇本州亂﹐二兄死難。當袁紹公孫瓚交兵幽冀﹐屬年荒﹐養嫂孤兄子﹐以學行稱。魏收《後魏書》曰﹕山偉弟少亡﹐偉撫寡訓孤﹐同居二十餘年﹐恩義甚篤﹐不營產業。身亡之後﹐賣宅營葬。

【王商推財卜式分產】《漢書》曰﹕王商﹐字子威﹐涿郡蠡吾人也。商爲太子中庶子﹐以肅敬惇厚稱。父薨﹐商嗣爲侯﹐推財以分異母諸弟﹐身無所受。又曰﹕卜式﹐河南人也﹐以田畜爲事﹐有少弟。式脫身出﹐獨取羊百餘口﹐田宅財物與弟。式入山牧十餘年﹐羊致千餘頭﹐買田宅﹔而弟盡破其產。式輒復分與之。

【姜肱同被李充易衣】司馬彪《續漢書》曰﹕姜肱﹐字伯維﹐彭城廣威人也。肱兄弟三人﹐皆以孝行著。肱年最長﹐與二弟仲季同被臥﹐甚相親友。杜預《汝南記》曰﹕李充兄弟六人﹐貧無擔石之諸。易衣而出﹐並日而食。其妻竊謂充曰「今貧如是﹐我有私財﹐可分異獨居﹐人多費極﹐無爲空自窮也。」充請呼諸鄰里﹐室家相對﹐前跪舉觴﹐告其母。便顧其妻﹐叱而遣之。婦行泣出門去。

【趙孝食蔬魏霸服糲】《東觀漢記》曰﹕趙孝﹐字長平﹐沛國蘄人也。建武初﹐天下新定﹐谷食尙少。孝得谷﹐炊將孰﹐令弟禮夫妻使出﹐比還﹐孝夫妻共蔬食茹菜。禮夫妻歸﹐告言已食﹐輒獨飯之。謝承《後漢書》曰﹕魏霸﹐字喬卿﹐濟陰人﹐爲鉅鹿太守。臨郡﹐終不遣吏歸鄕裏。妻子不到官舍﹐常念兄嫂在家勤苦﹐已獨尊樂﹐故常服粗糲﹐不食魚肉之味。婦親蠶桑﹐子躬耕﹐與兄弟同苦樂﹐不得自異。鄕裏慕其行化之。

【陳葉灑血徐苗含癰】謝承《會稽先賢傳》曰﹕陳業﹐字文理。業兄度海傾命﹐時依止者五六十人﹐骨肉消爛而不可辧別。業仰皇天﹐誓后土曰「聞親戚者必有異焉。」因割臂流血﹐以灑骨上。應時斂血﹐餘皆流去。王隱《晉書》曰﹕徐苗﹐字叔冑﹐髙密淳於人也。輕財重義﹐行人所難者。兄及小弟早卒﹐鞠養孤寡﹐隱約口腹。及與妻子﹑兄弟客居四十餘年﹐田宅奴婢﹐推之孤侄。弟亡臨殯﹐口中有癰潰膿血﹐含去之。其行事類皆如此也。

【分甘美同衣食】《東觀漢記》曰﹕孔奮篤骨肉﹐弟奇在雒陽爲諸生﹐分祿俸以供給其糧用。四時送衣﹐下至脂燭﹐每有所食甘美﹐輒分減以遺奇。江徽《陳畱志》曰﹕李銓﹐平丘人也。少聰慧﹐有至行。銓兄前母子﹐後母甚不愛也﹐而衣食皆使下銓。銓始年五歲﹐覺己衣服勝兄﹐卽脫不著﹐須兄得己同﹐然後服之﹐其母遂不得有偏。及長﹐銓內曲順母﹐外奉其兄﹐故閨門雍睦﹐爲羣族所稱。

詩

【《小雅棠棣詩》】棠棣之華﹐鄂不靴靴﹐凡今之人﹐莫如兄弟。死喪之威﹐兄弟孔懷﹐原隰裒矣﹐兄弟求矣。鴿在原﹐兄弟急難﹐每有良朋﹐況也永嘆。

【晉陸士龍《答兄士衡詩》】悠遠途何極﹐別促怨會長﹔銜思戀行邁﹐興言在臨觴。南津有絕濟﹐北渚河無梁﹔神往同逝感﹐形畱悲參商。衡軌若殊迹﹐牢牛非服箱。

贊

【隋辛徳源《姜肱贊》】姜肱澹雅﹐昆季遺榮﹔同衾協好﹐比徳齊聲。戰勝而說﹐嘉遁以貞﹔孤舟直邁﹐捲迹滄溟。

【東晉庚統《三人贊》】運遘屯凶﹐三孤丞立﹔離禽嬰鳴﹐邂逅同集。式谷旣熟﹐和響具翕﹔肇彼遠岐﹐泯焉齊入。

【朱明張《臣尉贊》】詩詠張仲﹐今也朱明﹔財惇友﹐衣不表形。寡妻屏穢﹐棠棣增榮﹔臣尉邈然﹐醜類感誠。

○恭敬第六

敍事

《論語》曰﹕恭近於禮﹐遠恥辱也。《禮記》曰﹕中正無邪﹐禮之質也﹔莊敬恭順﹐禮之制也。昔者魯哀公問孔子曰﹕何以敬身﹖對曰﹕君子過言則人作辭﹐過動則人作則﹐君子言不過辭﹐動不過則﹐百姓不令而敬恭。如是則能敬其身﹐能敬其身則能成其親。又《禮記少儀》曰﹕賓客主恭﹐祭祀主敬﹔敬恭之道﹐不可廢也。《左傳》曰﹕正考父佐戴武宣﹐﹝三人皆宋君。﹞三命玆益恭﹐﹝三命上卿。﹞故其鼎銘曰﹕一命而僂﹐再命而傴﹐三命而俯。﹝俯恭於傴﹐傴恭於僂。﹞循墻而走﹐﹝言不敢安行。﹞亦莫余敢侮。﹝其恭如是﹐人亦不敢侮慢。﹞《論語》曰﹕樊遲問仁﹐子曰「居處恭﹐執事敬﹐與有忠﹐𨿽之夷狄﹐不可棄也。」﹝夷狄𨿽無知﹐猶當以恭敬忠信。﹞《魯國先賢傳》曰﹕魯有恭士者﹐名曰行。年七十﹐其恭益甚。冬日行陰﹐夏日行陽﹐一食之間三起。魯君問曰「子年甚長矣﹐何不釋恭﹖」對曰「君子好恭以成其名﹐小人學恭以除其刑。譽人者少﹐惡人者多。行年七十﹐常恐斧之加於者﹐何釋恭焉﹖」

事對

【思齊致愨】《毛詩》曰﹕思齊太任﹐文王之母。鄭玄注﹕文王之母﹐常思莊敬者﹐太任也。《禮記》曰﹕祭之日﹐入室﹐ㄊ然必有見乎其位。周還出戶﹐肅然必有聞乎其容聲﹔出戶而聽﹐愾然必有聞乎嘆息之聲﹐是故先王之孝也。色不忘乎目﹐聲不絕乎耳﹐心志嗜欲不忘乎心。致愛則存﹐致愨則著。著存不忘乎心﹐夫安得不敬乎﹖君子生則敬養﹐死則敬享﹐思終身弗辱也。

【詩美溫溫雅稱翼翼】《毛詩》曰﹕溫溫恭人﹐如集於木﹔惴惴小心﹐如臨於谷。又《爾雅》云﹕肅肅翼翼﹐恭也。

【敬以免禍恭以存位】《禮記》云﹕鄕飲酒之禮﹐主人拜迎賓於門之外。入三揖而後至階﹐三讓而後升﹐所以致尊讓也﹔盥洗揚觶﹐所以致潔也﹔拜至﹐拜洗﹐拜受﹐拜送﹐拜旣﹐所以致敬也。斯君子所以免禍也﹐故聖人制之以道。《易系辭》曰﹕君子致恭﹐以存其位。

【正服去冠】虞預《會稽典錄》曰﹕陳瑞﹐字文象﹐爲縣卒。瑞謙恭敬讓﹐行惟敬謹﹐及其居二千石九卿位。少年童豎拜者﹐皆正朝服與之抗禮﹔若疾病不能答拜﹐輒拊顙以謝之。《左傳》曰﹕楚子狩於州來﹐次於潁尾﹐使蕩侯潘子司馬督囂尹午陵尹喜﹐帥師圍徐﹐以懼吳。楚子次於乾溪﹐以爲之援。雨雪﹐王皮冠﹐秦復陶﹐翠被豹舄﹐執鞭以出。僕圻父從﹐右尹子革夕。王見之﹐去冠被捨鞭。杜預注曰﹕敬大臣也。

【蘧瑗下門韓卓趨社】孟儀同載曰﹕衛靈公時﹐蘧伯玉爲人恭儉篤禮﹐夜行﹐過公門必下。靈公嘗與夫人夜坐﹐有車當闕無聲。公謂夫人曰「知車爲誰﹖」夫人曰「必蘧伯玉也﹐何以言之﹖伯玉﹐衛之篤禮者也﹐夫禮﹐下公門﹐式路馬。今車當闕無聲﹐是下門也。非伯玉﹐誰能暗行而不廢禮﹖」公使問之﹐果是。又江微《陳畱志》曰﹕韓卓惇厚純固﹐恭而多愛﹐博學洽聞﹐好道人以善﹐遇社則趨﹐見生不食其肉。

【尙賢敬老】《孔業子》曰﹕定公問曰「《周書》所謂庸庸只只威威﹐何謂也﹖」孔子對曰「不失其道﹐明之於人之謂也。夫能用可用則能致理矣﹐敬可敬則能尙賢矣。」《史記》曰﹕魯懿公弟稱﹐肅恭明神﹐敬事耆老﹐賦事行刑﹐必問於遺訓而咨於故實也。

【正巾斂衽】習鑿齒《襄陽耆舊傳》曰﹕龐公躬耕﹐妻子相待如賓﹐休息則正巾端坐。梁祚《魏國統》曰﹕山濤﹐字巨源。少有大量﹐在總角之中﹐耆老宗長見者﹐箕踞斂衽。

【趙盾假寐茅容危坐】《左傳》曰﹕晉靈公不君﹐趙宣子驟諫﹐公患之﹐使Θ賊之。晨往﹐寢門閉矣。盛服將朝﹐尙早﹐坐而假寐。退嘆而言曰「不忘恭敬﹐民之主也。賊民之主﹐不忠﹕棄君之命﹐不信。」遂觸槐而死。謝承《後漢書》曰﹕茅容﹐字季偉﹐陳畱人也。年四十餘﹐耕於野。時與等輩避雨樹下﹐眾皆箕踞相對﹐容獨危坐愈恭﹐郭林宗見而奇之。

歌

【魏文帝《樂府短歌行》】山不厭髙﹐水不厭深﹔周公吐哺﹐天下歸心。

引

【魏陳思王《箜篌引》】置酒髙殿上﹐親友從我遊﹔中廚辦丰膳﹐烹羊宰肥牛。久要不可忘﹐薄我義所尢﹔謙謙君子徳﹐磬折欲何求。

詩

【宋鮑明遠《還舊廬詩》】肅裝屬云旅﹐奉引承末途﹔嚴恭履桑梓﹐加敬覽楡。

○聰敏第七

敍事

《史記》云﹕人所以尙幹將﹑鏌耶者﹐貴於立斷也﹔所以尙騏驥者﹐爲其立至也。必若歷日曠久﹐絲整猶能挈石﹐駑馬亦能致遠。是以聰明敏捷﹐人之美材也。劉劭《人物志》曰﹕夫聖賢之所美﹐莫美於聰明﹔聰明之所貴﹐莫貴於知人。知人誠智﹐則眾材得其序﹐而庶績之業興矣。是故堯以克明俊徳爲稱﹐舜以登用二八爲功﹐湯以扶有莘之賢爲名﹐文王以舉渭濱之叟爲治。由是諭之﹐聖人之爲治﹐孰不勞聰明於求人﹐獲安逸於任使。《說苑》云﹕昔黃香﹐字文彊﹐江夏人。博覽傳記羣書﹐無不涉獵﹐京師號曰﹕天下無雙﹐江夏黃童。《後魏書》曰﹕後魏元順﹐字子和﹐任城王澄之子。年九歲﹐師事樂這安陳丰﹐晝夜誦書。旬有五日﹐一皆通利。丰奇之﹐白王曰「丰十五從師﹐迄於白首﹐耳目所經﹐未見此比。江夏黃童﹐不得無雙也。」王笑曰「藍田生玉﹐何容不爾。」王之《童子傳》曰﹕近代有樂安任嘏者﹐十二就師﹐學不再問﹐一年通三經。鄕人歌曰﹕蔣氏翁﹐任氏童。言蔣氏之門老而方篤﹐任家之學幼而多慧。《魏志》曰﹕王粲善屬文﹐舉筆便成﹐無所攺定﹐人常以爲宿構。

事對

【知十應五】《論語》曰﹕孔子謂子貢曰「汝與回也孰愈﹖」對曰「賜也﹐何敢望回﹖回也聞一以知十。」《史記》曰﹕淳於髡見鄒忌﹐說畢趨出﹐面其僕曰「是人吾與之微言五﹐其應我若響之隨聲﹐是以對不久。」

【默識響應】陳壽《益部耆舊傳》曰﹕趙閎﹐字溫柔﹐幼時讀尙書﹐默識其音句。又孔融《薦禰衡表》云﹕安世默識。響應事見上應五注。

【答果題酪】劉劭《幼童傳》曰﹕楊氏子者﹐梁國人也﹐九歲甚聰慧。孔君平詣其父﹐父不在﹐乃呼兒出﹐爲設果。果有楊梅。指以示兒﹕「此君家果﹖」兒卽答曰「未聞孔雀是夫子家禽。」劉義慶《說苑》﹕人餉魏武﹐嘗訖﹐題酪器上爲合字﹐以示眾﹐眾莫之解。次至楊修﹐修便啖之。公問之﹕「人皆遙過﹐卿何獨餐﹖」修曰「公教人一口﹐復何疑也。」

【誦千言賦一物】劉劭《幼童傳》曰﹕夏侯榮﹐字幼權﹐沛國譙人也。幼聰慧﹐七歲能屬文﹐誦書日千言﹐經目輒識之。張隱《文士傳》曰﹕吳郡張純﹐少有令名。嘗謁驃騎將軍朱據﹐據令賦一物然後坐。純應聲便成﹐文不加點。

【五行並下一字不遺】謝承《後魏書》曰﹕應奉讀書﹐五行並下。魏收《後魏書》曰﹕祖瑩﹐字元珍﹐範陽人。十二爲中書學生﹐博士張天龍講《尙書》﹐選爲都講﹐生徒悉集。瑩夜讀書勞倦﹐不覺天曉﹐誤持同房生趙郡李孝怡曲禮卷上座﹐置禮於前﹐誦《尙書》三篇﹐不遺一字。

【校亡書比字】《漢書》﹕張安世﹐字子孺﹐少小以父任爲郎。因善書﹐給事尙書。上幸河東﹐嘗亡書三篋﹐詔問莫能知﹐惟安世識之﹐具作其事。後購求得以相校﹐一字無遺失。上奇其才﹐擢爲尙書令。謝承《後漢書》曰﹕禰衡與黃祖子射尢善。衡與俱讀蔡邕所作碑文﹐射愛其文﹐恨不寫取。衡謂射曰「吾𨿽一過﹐猶識其言﹐其兩字不明。」因書出之。射寫還比校﹐皆無所誤﹐惟兩字缺。

詩

吳郡張純﹐少有淸才﹐與同郡張儼﹑朱異﹐俱童少﹐往見驃騎將軍朱據。據聞三人才名﹐欲試之﹐曰「今三賢屈顧﹐老鄙渴甚矣﹗其爲吾各賦一物。」然後乃坐。純曰「以迅驟爲工﹐鷹隼以輕疾爲妙﹐何必積思﹐皆隨目立成。」據大歡悅。

純《賦席》曰﹕席爲冬設﹐簟爲夏施﹔揖讓而坐﹐君子攸宜。

儼《賦犬》曰﹕守則有威﹐出則有獲﹔韓犭盧宋鵲﹐書名竹帛。

異《賦駑》曰﹕南嶽之幹﹐鐘山之銅﹔應機命中﹐射隼髙墉。

序

【魏禰衡《鸚鵡賦序》】時黃祖太子射賓客大會﹐有獻鸚鵡者﹐舉酒於衡前曰「禰處士﹐今日無用娛賓。竊以此鳥自遠而至﹐明惠聰善﹐羽族之可貴﹐願先生爲之賦﹐使四座咸共榮觀﹐不亦可乎﹖」衡因爲賦﹐筆不停綴﹐文不加點。

卷十八人部中

○師第一

敍事

《禮記》曰﹕凡學之道﹐嚴師爲難。師嚴然後道尊﹐道尊然後民知敬學﹐是故君之所不臣於其臣者二。當其爲屍﹐則弗臣也﹔當其爲師﹐則弗臣也。太學之禮﹐𨿽詔於天子﹐無北面﹐所以尊師也。善學者﹐師逸而功倍﹐又從而庸之﹔不善學者﹐師勤而功半﹐又從而怨之。《梁》曰﹕魯昭公云﹕子旣生﹐不免於水火﹐母之罪也﹔成童﹐不就師傅﹐父之罪也﹔就師﹐學問無方﹐心志不湧﹐師之罪也。《老子》曰﹕善人﹐不善人之師。孔子曰﹕三人行﹐必有我師焉。《釋名》曰﹕古者稱師曰先生。《魏志》曰﹕荀攸﹐字公達。魏文帝在東宮時﹐太祖謂曰「荀公達人之師表﹐汝當盡禮敬之」。攸嘗病﹐太子問病﹐獨拜牀下﹐其見尊異如此。諺曰﹕三歲擇師。《揚子法言》曰﹕務學不如務求師。師者﹐人之模範也。《孫卿子》曰﹕師術有四﹕尊嚴而憚﹐可以爲師﹔耆艾而信﹐可以爲師﹔誦說不淩﹐可以爲師﹔知微而論﹐可以爲師。又曰﹕幹將﹑鏌耶﹑巨闕﹑辟閭﹐此古之良劍也。然而不加砥礪則不能利﹐不得人力則不能斷。驊驑﹑騏驥﹑纖離﹑綠耳﹐此皆古之良馬也。然而必前有銜轡之制﹐後有鞭策之威﹐加之造父之禦﹐然後一日而致千里。夫人𨿽有性質美而心辯智﹐必將求賢師而事之﹐擇良友而友之。夫達師之教也﹐弟子安焉﹐樂焉﹐休焉﹐遊焉﹐肅焉﹐嚴焉。此六者得於學﹐則邪僻之道塞矣﹔此六者不得於學﹐則君不能令於臣﹐父不能令於子﹐師不能令於徒。

事對

【函杖束脩】《禮記》曰﹕凡講間席函杖。函﹐容也﹐容杖足以指畫。《論語》曰﹕自行束脩以上﹐吾未嘗無誨焉。

【桓榮東響王祥南面】《東觀漢記》曰﹕明帝卽位﹐尊桓榮以師禮。帝幸太常府﹐令坐東面﹐設幾杖﹐會百官。王隱《晉書》曰﹕魏髙貴鄕公之入學也﹐將崇先典。乃命王祥爲三老﹐侍中鄭小童爲五更。祥南面幾杖﹐以師道自居。帝北面乞言。

【模範表儀】揚雄《法言》曰﹕務學不如務求師。師者﹐人之模範也。《韓詩外傳》曰﹕智如泉源﹐行可以爲表儀者﹐人之師也。

【叩鐘鳴鼓】《禮記》曰﹕善待問者如撞鐘﹐叩之以小者則小鳴﹐叩之以大者則大鳴。待其從容﹐然後盡其聲。不善答問者反此。謝承《後漢書》曰﹕董春﹐字紀陽﹐會稽余姚人。少好學﹐師事侍中祭酒王君仲﹐受古文《尙書》。後詣京房授《易》﹐究極聖旨﹐條列科義。後遷師立精舍﹐遠方門徒﹑學者常數百人。諸生每升講堂﹐鳴鼓三通﹐橫經捧手。請問者百人。

【在三有四】崔鴻《後秦錄》曰﹕初﹐姚泓之爲太子﹐受經於太學博士淳於岐。岐病在家﹐泓以師者人之表範﹐傳先聖之訓﹐加在三之義﹐不可以不重﹐親詣省疾﹐拜於牀下。《孫卿子》曰﹕師有四術﹐而傳習不與焉。

【主善司成】《尙書》曰﹕徳無常師﹐主善爲師。《禮記》曰﹕樂正同業﹐父師司成﹐一人元良﹐萬邦以貞﹐世子之謂也。鄭玄注曰﹕司﹐主也。又曰﹕大司成論說在東序﹕凡侍坐於大司成者﹐遠近間三席﹐可以問也。

【坐帷誦書隔幔講禮】《東觀漢記》曰﹕張奐使匈奴﹐休屠及朔方烏桓並同反叛﹐遂燒度遼將軍門﹐引屯赤坑﹐煙火相望。兵眾大恐﹐各欲亡去。奐安坐帷中﹐與弟子誦書自若。軍士稍安。裴景仁《前秦記》﹕苻堅幸太學﹐問博士經典。博士盧對曰﹕周官禮注﹐未有其師。韋逞母宋氏﹐傳其父業﹐得周官音義。自非此母﹐無可授後生。於是就宋立講室書堂﹐生徒百二十人﹐隔絳紗幔而授業焉。拜宋爵號宜文君﹐賜侍婢十人。

【循循濟濟】《論語》﹕顏回曰「夫子循循然善誘人﹐博我以文﹐約我以禮﹐欲罷不能。」潘嶽《閒居賦》曰﹕兩學齊列﹐雙宇如一﹔右延國冑﹐左納良逸。祁祁生徒﹐濟濟儒術。

【北海西河】《後漢書》曰﹕鄭玄﹐字康成﹐北海人也。玄好學﹐日夜討誦﹐未嘗怠倦﹐學徒相尋數百千人。國相孔融深敬玄﹐特立一鄕﹐曰鄭公鄕﹔廣其門﹐曰通徳門。初師事馬融﹐質諸疑義問。辭歸﹐融嘆曰「鄭生今去﹐吾道東矣。」《禮記》曰﹕子夏哭其子而喪其明。曾子弔之曰「吾與汝事夫子於洙泗之間﹐退而老於西河之上﹐使西河之人疑汝於夫子﹐其罪一也」。鄭玄注曰﹕言其不稱師也。

【築宮架廟】《史記》曰﹕鄒子如燕﹐昭王擁慧先驅﹐請列弟子之禮而授業。築碣石宮﹐身親往師之。幹寶《搜神記》曰﹕介琰者﹐不知何許人也。吳先主時﹐從北來﹐雲從其師白羊公入東海。琰與吳主相聞﹐吳主畱琰﹐乃爲琰架宮廟。一日之中﹐數四遣人往問起居﹐或見琰如十六七童子﹐或如壯年。吳主欲學術﹐琰以帝常多內禦﹐積月不教也。

【善誘博諭】《論語》﹕顏回曰﹕夫子循循然善誘人。《禮記》曰﹕君子知至學之難易﹐而知其美惡﹐然後能博諭﹔能博諭然後能爲師。

【南郭東陵】《列子》曰﹕列子旣師邱子林﹐友伯昏瞀人﹐反居南郭﹐從遊者百數。王智深《宋紀》曰﹕詔徵士周於東陵立學﹐裹糧受業百餘人。

【彥眞沈靜玄覽純和】崔鴻《前燕錄》曰﹕劉贊﹐字彥眞﹐平原人也。經學博通﹐爲世純儒﹐貞淸非禮不動。慕容重其徳學﹐使太子晃師事之。魏收《後魏書》曰﹕梁越﹐字玄覽﹐新興人也。少而好學﹐博綜經傳﹐無所不通。性淳和篤信﹐言行無擇﹐魏初爲禮經博士。

【聘玉帛加金紫】江微《陳畱志》曰﹕婁望﹐字次子﹐雍邱人也。少受《春秋》於少府丁子然﹐以節操稱。建武二十八年﹐趙孝王聞其名﹐遣大夫賫玉帛聘望爲師。望不受﹐徐爰《宋書》曰﹕武帝登祚﹐加顏延之金章紫綬﹐領湘東王師。

賦

【晉潘嶽《閒居賦》】教無常師﹐道在則是。故賢士投紱﹐明王懷璽﹐訓若風行﹐應如艸靡。

【漢班固《西都賦》】命夫惇誨故老﹐名儒師傅。講論乎六藝﹐稽合乎同異。

詩

【應璩《百壹詩》】子弟可不愼﹐愼在選師友﹐師友必良徳﹐中才可進誘。

箴

【晉傅玄太子《少傅箴》】金木無常﹐方圓應形﹔亦有隱括﹐習與性成。

序

【後漢蔡邕《郭有道碑序》】先生誕膺天衷﹐聰睿明哲﹐孝友溫恭﹐仁篤慈固。貞固足以干事﹐隱括足以矯時。遂考覽六經﹐探綜圖緯﹐周流華夏﹐隨集帝學。故拯文武之將墜﹐拯微言之未絕。於是纓之徒﹐紳佩之士﹐望形表而影附﹐聆嘉聲而響和者﹐猶百川之歸巨海﹐鱗介之宗龜龍也。爾乃潛隱衡門﹐收朋勤誨﹐童蒙賴焉﹔用祛其蔽﹐州郡聞徳﹐虛己備禮﹐莫之能致﹐羣公休之。遂辟司徒掾﹐又舉有道﹐皆以疾辭﹐文不具錄。

【蔡邕《文範先生陳仲弓碑序》】夫其仁愛溫柔﹐足以孕育羣生﹔廣大寬容﹐足以包覆無方﹔剛毅彊固﹐足以威暴矯邪﹔正身體化﹐足以陶冶士心。先生有此四徳﹐故言斯可法﹐行斯可樂﹐動斯可象﹐靜斯可效。是以邦之子弟﹐遐方後生﹐莫不同情瞻仰。山其模範﹐從其趣向﹐戾狠思和﹐爭訟化讓。𨿽嚴君猛政﹐迫以刑戮﹐未若先生潛導之速。

○交友第二

敍事

《毛詩序》曰﹕伐木﹐燕朋友故舊也。自天子至於庶人﹐未有不須友以成者也。《魏文帝集論》曰﹕夫陰陽交﹐萬物成﹔君臣交﹐邦國治﹔士庶交﹐徳行光。同憂樂﹐共富貴﹐而友道備矣。《易》曰﹕上下交而其志同。由此觀之﹐交乃人倫之本務﹐王道之大義﹐非特士友之志也。《白虎通》曰﹕朋友之道有四﹕近則正之﹐遠則稱之﹐樂則思之﹐患則死之。《揚子法言》曰﹕朋而不心﹐面朋也﹔友而不心﹐面友也。《說苑》曰﹕魏文侯嘆田子方曰「自友子方也﹐君臣益親﹐百姓益附﹐吾是以知友士之功焉」。《家語》曰﹕夫內行不修﹐身之罪也﹔行修而名不彰﹐友之罪也。故君子入則篤行﹐出則友賢。《禮記》曰﹕君子之交淡如水﹐小人之交甘若醴﹔君子淡以成﹐小人甘以壞。《論語》曰﹕君子以文會友﹐以友輔仁。《韓詩外傳》曰﹕昔鮑叔有疾﹐管仲爲之不食不內漿﹐寧戚患之。管仲曰「生我者父母﹐知我者鮑子。士爲知己者死﹐馬爲知己者良。鮑子死﹐天下莫吾知﹐安用水漿。𨿽爲之死﹐亦何傷哉﹖」《後漢書》曰﹕李燮﹐字徳公﹐所交皆捨短取長﹐好成人之美。時潁川荀爽﹑賈彪﹐𨿽俱知名而不相能。燮並交二子﹐情無適莫﹐世稱其正。《魏志》曰﹕胡質云﹕古人之交也﹐取多知其不貪﹐奔北知其不怯﹐聞流言而不信﹐故可終也。《江表傳》曰﹕吳有程普者﹐頗以年長﹐數淩侮周瑜。瑜折節容下﹐終不之校﹐普後自敬服而親重之﹐乃告人曰「與周公瑾交﹐若飲醇醪﹐不覺自醉。」《風土記》曰﹕越俗性率朴﹐初與人交有禮。封土壇﹐祭以犬雞﹐祝曰「卿𨿽乘車我戴笠﹐後日相逢下車揖﹔我步行﹐卿乘馬﹐後日相逢卿當下。」

事對

【同心合志】《周易》曰﹕二人同心﹐其利斷金。《孔叢子》曰﹕儒有合志同方﹐營道同術。

【久敬益親】《論語》曰﹕晏平仲善與人交﹐久而敬之。《家語》曰﹕自季氏賜我粟千鐘﹐而交益親。

【攝儀糾徳】《毛詩》曰﹕朋友攸攝﹐攝以威儀。《周禮》曰﹕司諫糾萬民之徳而勸之朋友。

【彈冠結綬】《漢書》曰﹕王吉與貢禹爲友﹐代稱王陽在位﹐貢禹彈冠﹐言其取捨同。又曰﹕蕭育與朱博爲友﹐著聞當代。長安語曰﹕蕭朱結綬﹐王貢彈冠。言相薦達也。

【刎頸剖心】《漢書》曰﹕陳余﹐年少﹐父事張耳﹐相與爲刎頸之交。張奐《與延叔堅書》曰﹕吾與叔堅剖心相知﹐豈以流言相猜耶。

【解帶披衿】周祗《執友箴》曰﹕落落喬松﹐遼遼莊惠﹐解帶一遇﹐道映萬代。王智深《宋紀》曰﹕孔淳之隱居剡山﹐嘗遇桑門釋法崇於三山﹐披衿領契﹐自以爲得意之交。

【同生偕死】傅幹《與張叔威書》曰﹕吾與足下﹐義結縞素﹐恩比同生。《吳志》曰﹕吳範與魏滕相善交。滕常有罪﹐吳王責怒﹐有諫處死。範謂滕曰「與汝偕死。」諫得並免。

【兩龔二仲】《漢書》曰﹕兩龔皆楚人﹐勝字君賓﹐捨字君倩﹐二人相友﹐著名節﹐故時號爲楚兩龔。趙岐《三輔決錄》曰﹕蔣詡﹐字元卿。捨中三逕﹐惟羊仲裘仲從之遊﹐二仲皆推廉逃名。

【金蘭松竹】《周易》曰﹕二人同心﹐其利斷金﹔同心之言﹐其臭如蘭。周祗《執友箴》曰﹕謙謙文侯﹐友賢好學﹔英英昭禮﹐惇詩致樂。推誠歲寒﹐功標松竹。

【投分推誠】潘嶽詩曰﹕投分寄名友﹐白首同所歸。謝承《後漢書》曰﹕王嬰﹐字仲豪﹐與同郡範巨卿爲友。其與友交﹐推誠據信﹐不負言誓。

【忘年得意】張隱《文士傳》曰﹕禰衡有逸才﹐少與孔融交。時衡未滿二十﹐融已五十﹐敬衡才秀﹐忘年殷勤。得意見披襟注。

【伯牙絕弦郢人運斤】伯牙絕弦見琴流水注。《莊子》曰﹕莊子送葬﹐遇惠子之墓﹐顧謂從者曰「郢人堊﹐墁著其鼻端若蟬翼。」使匠石斬之。匠石運斤成風﹐聽而斬之。盡堊而鼻不傷﹐郢人立不失容。元君聞之﹐召匠石曰「當爲之﹖」匠石曰「臣則嘗斬之﹐𨿽然﹐臣質死久矣。自夫子之死﹐吾無以爲質矣。」

【總角撫塵】何法盛《晉書》曰﹕庾翼與桓溫友善﹐在總角之中﹐便相期以終始。東方朔《與公孫弘書》曰﹕蓋聞爵祿不相責以禮﹐同類之遊﹐不以遠近爲故。是以東門先生居蓬戶空穴之中﹐而魏公子一朝以百騎尊寵之﹔呂望未嘗與文王同席而坐﹐一朝讓以天下半。大丈夫相知﹐何必以撫塵而遊﹔垂發齊年﹐偃伏以日數哉。

【神交冥契】袁宏《山濤別傳》曰﹕陳畱阮籍﹐譙國嵇康﹐並髙才遠識﹐少有悟其契者。濤初不識﹐一與相遇﹐便爲神交。劉義慶《世說》曰﹕支道林喪法虔之後﹐精神隕喪﹐風味轉墜。謂人曰「冥契旣逝﹐發言莫賞﹐中心蘊結﹐余其亡矣。」去後數年﹐支遂殞歿。

【莫逆忘言】《莊子》曰﹕子祀﹑子輿﹑子黎﹑子來﹐四人相與語曰「孰能知死生存亡之體者﹐吾與之友。」四人相視而笑﹐莫逆於心﹐遂相與爲友。又曰「蹄所以在兔﹐得兔而忘蹄﹔筌所以在魚﹐得魚而忘筌﹔言所以在意﹐得意而忘言。」

【尹班荀李】《東觀漢記》曰﹕尹敏﹐字幼季。與班彪相厚﹐每相與談﹐常對案不食﹐晝卽至冥﹐夜卽徹明。司馬彪《續漢書》曰﹕李膺性簡亮﹐無所交接﹐惟以同郡荀淑陳爲時友。

【子髙抗手楊政把臂】《孔叢子》曰﹕子髙遊趙﹐平原君客有鄒文節﹐與子髙相友善。及將還魯﹐諸故人訣。旣畢﹐文節行三宿。臨別﹐文節流涕交頸﹐子髙徒抗手而已。《東觀漢記》曰﹕楊政嘗過馬武﹐稱疾見政﹐對幾據牀﹐欲令政拜牀下。入戶前排﹐武徑上牀﹐坐武帳﹐言語不擇。政因把臂責之曰「卿蒙恩稱蕃臣﹐不思求賢報國﹐而驕天下英俊。」會信陽侯至﹐責數武﹐合爲朋友。

詩

【《古善哉行》】月沒參橫﹐北斗闌干﹔親友在門﹐忘寢與食。

【梁蕭鈞《晚景遊泛懷友詩》】龍門依禦溝﹐鳳轄轉芳洲﹔雲峯初辧夏﹐麥气早迎秋。山翠餘煙積﹐川平晚照收﹔浪隨文轉﹐渡逐彩鴛浮。風花轉未落﹐巖泉咽不流﹔一辭金穀苑﹐空想竹林遊。

箴

【《周祗交箴》】人亦有言﹐貴則易交﹔利重太山﹐道輕鴻毛。久而益敬﹐見之晏平﹔霜雪旣至﹐勁柏冬靑。

碑

【晉《孫楚牽招碑》】君與劉備少長河朔﹐英雄同契﹐爲刎頸之交。因恐爲時所忌﹐每自酌損﹐在乎季孟之間。

【漢蔡邕《貞定眞父碑》】其接友也﹐審辧眞僞﹐明於知人﹔度終始而後交﹐情不疏而貌親。

○諷諫第三

敍事

《白虎通》曰﹕諫者﹐間也﹐更也。是非相間﹐革更其行也。人懷五常﹐故知諫有五﹕其一曰諷諫﹐二曰順諫﹐三曰窺諫﹐四曰指諫﹐五曰陷諫。諷諫者﹐智也﹐知患禍之萌﹐睹其未然而諷告焉。順諫者﹐仁也﹐出辭遜順﹐不逆君心。窺諫者﹐禮也﹐視君顏色﹐不悅且卻﹐悅而復前﹐以禮進退。指諫者﹐信也﹔指者﹐質也﹐質相其事。陷諫者﹐義也﹐言國之害﹐忘生爲君﹐不避喪身。故孔子曰﹕諫有五﹐吾從於諷。諷也者﹐謂君父有缺而難言之。或托興詩賦以見乎詞﹐或假托他事以陳其意﹐冀有所悟而遷於善。諫也者﹐謂事有不當﹐指而言之﹐上至君父﹐下及朋友﹐論之不疑﹐必有所益。故孔子稱﹐君有爭臣﹐父有爭子﹐士有爭友﹐此之謂也。《尙書》曰﹕每歲孟春﹐道人以木鐸徇於路﹔官師相規﹐工執藝事以諫。其或不恭﹐邦有常刑。又惟木從繩則正﹐後從諫則聖。《禮記》曰﹕父母有過﹐下气怡色﹐柔聲以諫。諫若不入﹐起敬起孝。悅則復諫。又﹐事君欲諫不欲陳。﹝陳謂言過於外。﹞又﹐父母有過﹐諫而不逆。孔子曰﹕事君遠而諫﹐則諂也﹔近而不諫﹐則屍利也。﹝《顧子》曰﹕不諫則危君﹐諫則危身。是賢人﹑君子﹐上不敢危君﹐下不敢危身﹐三諫不從則去矣。﹞

事對

【饋嘆飲歌】《左傳》曰﹕魏獻子爲政﹐梗陽人以獄上﹐其大宗賂以女樂﹐魏子將受之。閻沒汝寬退朝待於庭﹐饋入召之﹐比置三嘆。旣食使坐﹐魏子曰「惟食忘憂﹐吾子三嘆﹐何也﹖」同辭對曰「饋之始至﹐恐其不足﹐是以嘆。曰豈有將軍食之而不足﹐是以再嘆。及饋之畢﹐曰願以小人之腹爲君子心﹐屬厭而已。」獻子遂辭梗陽人。《晏子春秋》曰﹕景公起大臺﹐歲寒﹐役之凍餒者鄕有焉。公延晏子坐﹐飲酒樂。晏子歌終﹐喟然流涕。公止之曰「子殆爲大臺之役﹐寡人將罷之。」

【後聖臣直】後聖見敍事。《漢書》曰﹕薛廣徳﹐字長卿﹐爲禦史大夫﹐直言諫爭。上出便門﹐欲禦樓船﹐廣頓首曰「宜從橋。」上不悅。光祿大夫張孟進曰「臣聞﹐君聖臣直。乘船危﹐就橋安。」上乃從橋。

【當車扣馬】《尙書洪範五行傳》曰﹕昌邑五賀爲帝﹐天陰七日﹐晝夜不見日月。賀欲出行﹐光祿大夫夏侯勝當車諫曰「天久陰不雨﹐臣下有謀上者﹐陛下欲何之﹖」《史記》曰﹕趙肅侯遊大陸﹐出於鹿門﹐大戊午扣馬諫曰「耕事方急。」肅侯下車而謝之。又崔鴻《前秦錄》曰﹕苻堅如鄴﹐狩於西山﹐伶人王洛扣馬而諫﹐乃止。

【污輪折檻】《漢書》曰﹕薛廣徳﹐字長卿﹐爲禦史大夫﹐直言諫爭。上出便門﹐欲禦樓船﹐廣徳當乘輿免冠頓首曰「宜從橋﹗陛下不聽臣﹐臣自刎以血污車輪。」《漢書》﹕成帝時﹐朱云上疏求見。公卿在前﹐云曰「願賜上方斬馬劍斷佞臣一人頭﹐以厲其餘。」因指言張禹。上大怒曰「庭辱師傅﹐死罪不赦﹗」禦史將云下。云攀殿檻﹐檻折﹐呼曰「臣得下從龍逢比干遊於地下﹐足矣﹗」左將軍辛慶忌扣頭流血﹐諫曰「此臣素狂直﹐使其言非﹐固當容之。」上意解﹐及當修檻。上曰「勿易之。」因而葺之﹐以旌直臣。

【逆耳拂心】。《史記》曰﹕沛公入秦﹐宮室﹑帷帳﹑狗馬﹑珍寶﹑婦女以千數﹐欲畱居之。樊噲諫沛公出捨﹐沛公不聽。張良曰「忠言逆耳利於行﹐良藥苦口利於病﹐願聽樊噲言。」沛公乃還灞上。《漢書》曰﹕哀帝時﹐杜欽諫曰「臣竊有所憂﹐言之拂心逆耳﹐不言則日漸長﹐爲禍不細。臣聞﹐玩色不厭﹐必生好憎之心﹔好憎之心生﹐卽愛寵偏於一人。」

【三責五失】《晏子春秋》曰﹕景公遊公臯﹐望齊國﹐曰「嗚呼﹗古而無死何如﹖」晏子曰「古而無死﹐太公長有齊國。」公不悅。無幾﹐梁邱據乘六馬。公曰「據與我和乎﹖」晏子曰「此同也。」公作色。無幾﹐公使禳彗星。晏子曰「天教也。若受諫賢聖﹐彗星將亡。」公色不悅。及晏子卒﹐出位屏而泣曰「昔夫子一日三責我﹐今孰責寡人乎﹖」王隱《晉書》曰﹕齊王ぁ輔政歲餘﹐驕矜多過。鄭方諫曰「今王安不慮危﹐耽於酒色﹐其失一﹔大王檄命﹐當使天下穆如淸風﹐今則不然﹐其失二﹔四夷交侵﹐不以爲念﹐其失三﹔興義人勞窮苦﹐不聞賑救之令﹐其失四﹔又與義兵論功未息﹐其失五。」ぁ含忍曰「微吾子﹐則終不聞孤之過也。」

【斷鞅攬轡】周斐《汝南先賢傳》曰﹕建武八年﹐車駕西徵隗囂。郭憲諫曰「天下初定﹐車駕未可以動。」憲乃當車拔佩刀以斷車鞅。帝不從﹐遂上隴。其後潁川兵起﹐回駕而還。帝嘆曰「恨不用光祿之言。」段龜龍《西涼記》曰﹕呂纂斬馳遊獵﹐或馬奔溝塹之間﹐殿中侍禦史王回控馬諫曰「陛下宜憶袁盎攬轡之言。」

【盡言開說】劉向《說苑》曰﹕有能盡言於君﹐用則畱﹐不用則去﹐謂之諫也。《魏志》曰﹕明帝時﹐百姓凋匱﹐而役務方殷。衛覬上疏曰「非破家爲國﹐殺身成仁者﹐誰犯顏色﹖觸忌諱﹐建一言﹐開一說哉。」

【犯顏逆意】範曄《後漢書》曰﹕銚期重於信義﹐在朝廷憂國愛主﹐其有不得於心﹐必犯顏諫爭。《魏志》曰﹕明帝時﹐百姓凋匱﹐而役務方殷。衛覬上疏曰「順顏者愛所由生﹐逆意者惡所從至﹐故人皆順顏而避逆意。」又桓範《世要論》曰﹕揣人之耳﹐逆人之意﹐不爲諫爭。

【屏幾攺容免冠頓首】崔鴻《前涼錄》曰﹕張駿宴羣寮﹐議欲嚴刑峻制﹐眾咸以爲宜。參軍黃斌進曰「臣未見其可﹐尊親犯令﹐卽令不行矣。」駿性嚴猛﹐乃屏幾攺容曰「微黃生﹐吾不聞過矣﹐可謂忠之至也。」範曄《後漢書》曰﹕銚期有不得於心﹐必犯顏諫爭。帝嘗出﹐期免冠頓首車前曰「古今之戒﹐變不意而成﹐不願陛下微行數出。」帝爲之回輿而還。

賦

【謝偃《惟皇誡徳賦》】惟皇王之疊代﹐信步鬼之殊規﹔莫不慮失者常得﹐懷安者必危。是以戰戰栗栗﹐日愼一日﹔守勤守儉﹐去奢去逸﹔外無荒禽﹐內無荒室﹔惟賢是授﹐惟民斯卹﹐則三皇不足四﹐五帝不足六。若夫恃智驕力﹐狼戾倔彊﹐忠良是棄﹐諂佞斯獎﹔構崇臺以造天﹐穿深池而絕壤﹔厚賦重役﹐積寶藏鏹﹐無罪加刑﹐有功不賞﹐則夏桀可二﹐殷辛易兩。

詩

【漢韋孟《諷楚元王四言詩》】邦事是廢﹐逸遊是娛﹔人馬悠悠﹐是放是丘。所弘匪徳﹐所親匪俊﹔惟囿是恢﹐惟諫是信。嗟哉我王﹐漢之睦親﹔曾不夙夜﹐以休令聞。

【魏應璩《百壹詩》】室廣致凝陰﹐臺髙來積陽﹔柰何季世人﹐侈靡在宮墻。飾巧無窮極﹐土木被朱光﹔徵求傾四海﹐雅意猶未康。

○貴第四

敍事

《說文》云﹕貴者﹐歸也﹐謂物所歸仰。汝潁言貴﹐聲如歸往之歸。《抱朴子》曰﹕貴遊子弟﹐生乎婦人之手﹐憂懼未嘗經心。或未免𦇤褓而加靑紫之秩﹐才勝衣冠而居寵榮之位﹐專生殺之威﹐操黜陟之柄﹐誠可畏矣。《戰國策》曰﹕田需貴於魏王﹐惠子曰「勉哉﹐夫楊。橫樹之則生﹐折而樹之亦生﹐然十人樹之﹐一人拔之﹐則無楊矣。且以十人之眾﹐樹易生之物﹐然而不勝一人者﹐何也﹖樹之難而去之易。今𨿽自樹於王而欲拔者眾﹐子必危矣。」《史記》﹕李斯嘆曰「吾聞荀卿有云﹕物禁太盛。吾昔上蔡布衣﹐今人臣之位無居其上者﹐可謂富貴極矣。物極則衰﹐吾未知所稅駕也。」荀伯子《荀氏家傳》曰﹕惟我之先﹐至於有晉。人物盈朝﹐衮衣曄﹐六代九公﹐不亦偉乎﹗磊落瑰奇﹐光照六合。中興﹐丞相王公嘆曰﹕勗巳後榮寵莫二﹐爲天下貴門矣。

事對

【七葉五侯】左思《詠史詩》曰﹕金張籍舊業﹐七葉珥漢貂。《漢書》曰﹕成帝封舅譚爲平阿侯﹐商爲成都侯﹐立爲江陽侯﹐根爲曲陽侯﹐逢時爲髙平侯。五人同日封﹐世謂之五侯﹐榮貴絕代。

【金張耿鄧】《漢書》曰﹕功臣之家﹐惟有金氏張氏﹐親近貴寵﹐比於外戚。又曰﹕金日勒功上將﹐傳國後嗣﹐七葉內侍﹐何其盛也。《東觀漢記》曰﹕耿氏自中興以後﹐迄建安之末﹐大將軍二人﹐九卿十三人﹐遂與漢盛衰。又曰﹕鄧氏自中興後﹐累葉貴寵﹐莫與爲比。

【三主五公】《東觀漢記》曰﹕耿氏自中興以後﹐迄建安之末﹐尙公主三人﹐列侯十九人﹐中郎將護羌校尉及刺史二千石數百人。司馬彪《漢書》曰﹕袁安桓帝初遷太尉﹐四葉五公。

【許史梁竇】《漢書》曰﹕許嘉爲大司馬車騎將軍。又曰﹕史丹男九人﹐皆以丹仕爲侍中﹐自宣元成哀外戚興者﹐許史三王丁傅之家﹐皆重侯累將﹐窮富極貴。謝承《後漢書》曰﹕梁氏在位二十餘年﹐窮極滿盛﹐威行內外﹐百僚側目﹐莫敢違命。《東觀漢記》曰﹕章帝崩﹐竇太后臨政﹐竇憲爲大將軍﹐食邑二萬戶﹔弟景執金吾﹐瑰將作大匠﹐光祿勛。

【垂三組佩六仰】《漢書》﹕楊僕﹐宜陽人也﹐稍遷至主爵都尉。南趙反﹐拜爲樓船將軍﹐有功﹐封梁侯。因歸家﹐懷銀黃垂三組以誇鄕裏。組綬也。《史記》曰﹕蘇秦﹐洛陽人也。師於鬼谷先生﹐後得周書陰符讀之﹐以出揣摩﹐因說六國﹐以秦爲從約長﹐並相六國。各佩其印﹐行過洛陽﹐重騎輜重﹐諸侯各發使送之﹐甚眾﹐擬於王者。周王聞之恐懼﹐除道﹐使人效勞。於是散千金以賜宗族。

【一門三後六葉九公】謝承《後漢書》曰﹕梁不疑子爲潁陰侯﹐胤子爲城父侯。冀一門三皇后﹐六貴人﹐二大將軍﹐夫人女侯邑稱君七人﹐尙公主三人﹐其餘卿將尹校五十七人。百僚側目﹐莫敢違命。六葉九公見敍事。

【朱輪華轂】《漢書》曰﹕楊惲曰「吾家方全盛之時﹐乘朱輪者十人。」又劉向上封事曰﹕今王氏一姓﹐乘朱輪華轂者二十三人﹐靑紫貂蟬﹐充盈幄內。

【觀閣彌亙廏第相望】張《漢記》曰﹕馬防兄弟貴盛﹐大起第觀﹐連閣彌亙。《東觀漢記》曰﹕竇融嗣子穆尙內黃公主﹐而融弟顯親侯竇友嗣子固尙沮陽公主﹐穆長子勛尙東海恭王女。竇氏一公兩侯﹐三公主﹐四二千石﹐自祖至孫﹐官府廏第相望﹐奴婢千數。𨿽親戚功臣﹐莫與爲此。

詩

【晉左思《詠史詩》】濟濟京城內﹐赫赫王侯居﹔冠蓋陰四術﹐朱輪竟長衢。朝集金張館﹐暮宿許史廬﹔南鄰擊鐘磬﹐北裏吹笙竽。

【《古樂府詩》】君家誠易知﹐悠悠復難忘﹔黃金爲君門﹐白玉爲君堂。堂上羅酒樽﹐使作邯鄲倡﹔中庭生奇樹﹐華燈何煌煌。兄弟兩三人﹐中子爲侍郎﹔五日一來歸﹐道上自生光。黃金絡馬頭﹐觀者滿路傍。

【齊鮑昭《代京洛篇》】鳳樓十二重﹐四戶八綺窗﹔繡角金蓮花﹐桂柱玉盤龍。珠簾無隔露﹐羅幌不勝風﹔寶帳三十萬﹐爲爾一朝容。

【梁吳均《贈周興嗣詩》】吾賢當路者﹐聲名振華夏﹔朱輪玳瑁牛﹐紫連錢馬。朝花舞風去﹐夜月窺窗下﹔想君貴易交﹐居然應見捨。

【紹安《贈蔡君詩》】疇昔同幽谷﹐伊爾遷喬木﹔赫奕盛靑紫﹐討論窮簡牘。

【李百藥《寄楊公詩》】公子盛西京﹐光華早著名﹔分庭接遊士﹐虛館待時英。髙閣浮香出﹐長廊寶釧鳴﹔面花無隔笑﹐歌扇不鄣聲。

【鮑昭《擬古詩》】魯客事楚王﹐懷金襲丹素﹔旣荷主人恩﹐又蒙令尹顧。日晏罷朝還﹐輿馬塞衢路﹔宗黨先光華﹐賓僕遠傾慕。富貴人所欲﹐道得亦何懼。

○富第五

敍事

夫貴者必富﹐而富者未必貴也。故士之欲貴﹐乃爲富也﹔然欲富進﹐非爲貴也。從是觀之﹐富﹐人之所極願也。故《易》曰﹕富有之謂大業。孔子曰﹕富而可求﹐𨿽執鞭之士﹐吾亦爲之﹔如不可求﹐從吾所好。又曰﹕富與貴是人之所欲﹐不以其道得之﹐不處也。陽虎云﹕爲富不仁﹐爲仁不富。《家語》曰﹕以富貴而下人﹐何人不與﹔以富貴而敬人﹐何人不親。《史記》曰﹕夫用貧求富﹐農不如工﹐工不如商﹐刺繡文不如倚市門﹐此言末業貧者之資也。《春秋左氏傳》曰﹕齊慶氏亡﹐分其邑與晏子﹐晏子不受。人問曰「富者﹐人所欲也﹐何爲不受﹖」對曰「無功之賞﹐不義之富﹐禍之媒也。我非惡富﹐恐失富也。」《說苑》曰﹕楚王問莊辛﹕「君子之富柰何﹖」對曰「君子之富﹐假貸人不貿也﹐餘食人不使不役也﹔親戚愛之﹐罪人善之﹐不肖者事之﹐皆欲其壽樂不傷於患﹐此君子之富也。」王充《論衡》曰﹕揚子云作《法言》﹐蜀富賈人賫錢十萬﹐願載於書。子云不聽﹐曰「夫富無仁義﹐猶圈中之鹿﹐欄中之羊也﹐安得妄載。」桓寬《鹽鐵論》曰﹕人大富則不可以祿使。《尙書》五福﹐二曰富。

事對

【素封丹穴】《史記》曰﹕富﹐人之情性﹐所不學而俱願者也。今有無秩祿之俸﹐爵邑之入﹐而比之者﹐命曰素封。《漢書》曰﹕寡婦淸﹐其先得丹穴﹐而擅其利﹐以致富焉。

【算金量玉】徐廣《晉記》曰﹕王戎殖財賄﹐家僮數百﹐計算金帛﹐有如不足﹐以此獲譏於時。王子年《拾遺記》曰﹕郭況累金數億。庭中起髙閣﹐置衡石於其上﹐秤量珠玉。

【借車子請如願】幹寶《搜神記》曰﹕有周嘖者﹐貧而好道。夫婦夜耕困臥﹐夢天公過而哀之﹐敕外有以給與。《司錄案籍》曰﹕此人相貧﹐限不過此﹐惟有張車子應賜千萬。車子未生﹐請以借之﹐天公曰善。又《錄異傳》曰﹕廬陵歐明從賈客道經彭澤湖﹐每以舟中所有多少投湖中﹐云以爲禮。積數年後復過﹐忽見湖中有大道﹐上多風塵﹐有數吏乘車馬來侯明﹐云是靑洪君使要。須臾達﹐見有府捨﹐門下吏卒﹐明甚怖。吏曰「無所怖。靑洪君感君前後有禮﹐故要君﹐必有重遺。君皆勿取﹐獨求如願耳。」明旣見靑洪君﹐乃求如願。使隨明去。如願者﹐靑洪君婢也。明將歸﹐所願輒得﹐數年大富。

【金溝錢井】劉義慶曰﹕王武子移第北芒下﹐於時人多地貴。濟好馬射﹐買地作埒﹐編錢布地竟埒﹐時人號曰金溝。《風俗通》曰﹕河南平陰龐儉﹐遭倉卒之時﹐隨母流轉。客居廬中﹐鑿井得錢千萬﹐遂因得富。

【陶白程羅】《史記》曰﹕範蠡浮海出濟﹐變名姓﹐止於陶﹐致貲累巨萬﹐天下稱陶朱公。又曰﹕白圭樂觀時變﹐趨時若猛獸鷙鳥之發。《漢書》曰﹕程鄭﹐山東遷虜也。冶鐵賈﹐富埒卓氏。又曰﹔成都羅裒﹐貲至巨萬。

【積財如山閉門成市】王隱《晉書》曰﹕石崇百道營生﹐積財如山。《東觀漢記》曰﹕樊重素富﹐閉門成市。

【秦釒咸魏冉】《左傳》曰﹕秦後子有寵於桓﹐如二君。其母曰﹕不出懼禍。後子奔晉﹐其車千乘。注曰﹕景公母弟公子釒咸。《史記》曰﹕穰侯魏冉之富﹐富如王家。

【銅山金穴】《漢書》曰﹕上使善相人相鄧通﹐曰當貧餓死。上曰「能富通在我。」於是賜蜀嚴道銅山﹐得自鑄錢﹐布天下。《東觀漢記》曰﹕郭況遷大鴻臚﹐上數幸其第﹐賜金帛甚盛。京師號況家爲金穴﹐言其貴極也。

【卓鄭猗陶】《史記》曰﹕卓氏因鐵冶富。又曰﹕程鄭富埒卓氏。孔叢曰﹕猗頓大畜牛羊於猗氏之南﹐資擬王公﹐富於猗氏﹐故曰猗頓。《史記》曰﹕範蠡止陶﹐致貲累巨萬﹐天下稱陶朱公。

【輜車千乘僮客萬人】《史記》曰﹕穰侯富於王家﹐出關輜車千乘。《蜀志》曰﹕糜竺﹐字子仲﹐祖業貨殖﹐僮客萬人﹐貲產巨萬。

【谷量牛馬閣稱珠玉】《漢書》曰﹕烏氏﹐倮畜牧﹐及眾斥賣﹐求奇繒物。間獻遺戎王﹐王什倍其值與之﹐積畜至用谷量牛馬。秦始皇令倮比封君。烏氏﹐縣名﹐倮其名也。王子年《拾遺記》曰﹕郭況庭中起髙閣﹐置衡石於其上﹐以稱量珠玉。

【漿酒藿肉】《漢書》曰﹕鮑宣上書曰﹕柰何獨私養外親﹐與幸臣董賢﹐多賞賜以千萬數。奴從賓客﹐漿酒藿肉﹔蒼頭盧兒﹐皆用致富﹐非天意。

頌

【齊鮑昭《河淸頌》】士民殷富﹐繁軼五陵﹔宮宇宏麗﹐崇冠山川。

論

【梁劉孝標《廣絕交論》】富埒陶白﹐貲巨程羅﹔山擅銅陵﹐家藏金穴。

○貧第六

敍事

呂忱《字林》曰﹕窶﹐貧﹐空也。《孫卿子》曰﹕貨財粟米之於家﹐少有者謂之貧﹐至無者謂之窮。《方言》曰﹕南楚人貧﹐衣被醜敝﹐謂之須捷﹐﹝捷謂狎也。﹞或謂之褸裂﹐﹝褸裂﹐衣壞貌也。﹞或謂之藍縷。﹝《左傳》曰﹕蓽路藍縷﹐謂貧也。﹞顏延之《庭誥》曰﹕富則盛﹐貧則病﹐甚矣貧之爲病也。不惟形色粗﹐或亦神心沮廢﹐豈但交友疏棄﹐必有家人誚讓﹐非廉潔深識者﹐何能不移其植。故欲蠲憂患﹐莫若懷古之志﹔當自同古人﹐見深則憂淺﹐識遠則患浮。昔有琴歌於編蓬之中﹐用此道也。《毛詩》曰﹕出自北門﹐憂心殷殷﹔終窶且貧﹐莫知我艱。又曰﹕自我䢐爾﹐三歲食貧。《論語》曰﹕貧與賤﹐是人之所惡﹐不以其道得之﹐不去也。又曰﹕貧而無怨難。﹝《列子》曰﹕凡爲名者必廉﹐廉斯貧矣。﹞

事對

【六極十盜】《尙書》﹕六極﹕一曰凶短折﹐二曰疾﹐三曰憂﹐四曰貧﹐五曰惡﹐六曰弱。太公《六韜》曰﹕武王問太公曰「夫貧富豈有命乎﹖將治生不得其意﹖」太公曰「盜在其室﹐計之不熟。一盜﹐收種不時﹔二盜﹐取婦無能﹔三盜﹐養女太多﹐四盜﹐棄事就酒﹔五盜﹐衣服過度﹔六盜﹐封藏不謹﹔七盜﹐井竈不便﹔八盜﹐舉息就利﹔九盜﹐無事燒火﹔十盜﹐安得富也。」

【杼空壁立】《毛詩》曰﹕小東大東﹐杼軸其空。箋云﹕謂無他貨﹐惟絲麻耳。今盡杼軸不作也。《漢書》曰﹕梁孝王薨﹐司馬相如歸而家貧﹐徒四壁立。

【圭窬蓽戶】《禮記》曰﹕儒有一畝之宮﹐環堵之室﹐蓽門圭窬。又《左傳》曰﹕蓽戶圭竇。符子曰﹕楚之交子﹐魯之周子﹐齊之狂子﹐相與居乎泰山之陽﹐處乎環堵之室。蓽戶不扉﹐蓋茨不翳﹐而髙歌不輟。

【袍短褐】《論語》曰﹕衣敝袍。《淮南子》曰﹕貧人夏則被褐帶索﹐含菽飲水﹐以支暑熱﹔冬則羊裘短褐不掩形而煬竈。【蓬室棘庭】皇甫謐《髙士傳》曰﹕老萊子﹐楚人也。耕蒙山之陽﹐以ワ葭爲墻﹐蓬蒿爲室﹐杞木爲牀﹐蓍艾爲席。《抱朴子》曰﹕洪貧無僮僕﹐離落頹決﹐荊棘叢生庭宇。

【牛衣蝸廬】《漢書》曰﹕王章家貧﹐常臥牛衣中。魯豢《魏略》曰﹕楊沛前後宰歷城守﹐不以私計介意﹐故身退之後。家無餘積﹐蝸牛廬居止其中﹐妻子凍餒。

【並日而食同衣而出】《論語》曰﹕端木賜結駟連騎﹐以從原憲﹔憲居蓬蒿之中﹐並日而食。子貢曰﹕甚矣子之病也。《後漢書》曰﹕李元﹐字大遜﹐陳畱人也﹐事母至孝。家貧﹐兄弟六人﹐同衣而出入。

【蓬澑桑樞】《抱朴子》曰﹕洪家貧﹐荊棘叢於庭宇﹐蓬莠塞乎階澑。《莊子》曰﹕原憲居環堵之室﹐桑爲樞而甕爲牖。

【枯鮒懸鶉】《莊子》曰﹕莊周家貧﹐故往貸粟於監河侯。侯曰「待我得邑金﹐貸子三百金。」周忿然作色曰「周昨來﹐視車轍有鮒魚﹐呼我曰﹕『君豈有斗升之水相活哉。』周曰﹕『諾﹐我且遊吳越﹐令激西江之水而逆子﹐可乎﹖』鮒魚忿然作色曰﹕『此曾不如早索我於枯魚之肆。』」《孫卿子》曰﹕子夏家貧﹐鶉衣懸壁。

【一瓢四壁】《論語》曰﹕賢哉回也﹐一簟食﹐一瓢飲。崔鴻《後燕錄》曰﹕魏郡王髙家貧﹐徒有四壁。

【茅宅蓬廬】《李劭別傳》曰﹕公居貧而不好修產業﹐有稻田三十畝﹐茅宅一區。張衡《歸田賦》曰﹕感老氏之遺戒﹐乃回駕乎蓬廬。

【坎Б落魄】《楚辭》曰﹕坎Б兮貧土﹐失時而志不平。《漢書》曰﹕酈食其好讀書﹐家貧落魄。

【賣樵鬻畚】《漢書》曰﹕朱買臣家貧﹐好讀書﹐不修產業。常刈薪樵﹐賣以給食。何法盛《晉中興書》曰﹕王猛家貧﹐鬻畚爲事。

【甕牖席門】《禮記》曰﹕儒有一畝之宮﹐環堵之室﹐蓽門圭窬﹐蓬戶甕牖。《漢書》曰﹕陳平家貧﹐好讀書﹐不營生業。居窮巷中﹐以席爲門﹐然門多長者車轍。

【夜耕晝傭】幹寶《搜神記》曰﹕有周噴者﹐貧而好道﹐夫婦夜耕。瞿鴻《後燕錄》曰﹕魏郡王髙﹐秦末饑亂﹐夫妻晝則傭耕﹐夜則伐艸燒磚。

【ヱ菽食藜】《禮記》曰﹕子路曰「傷哉貧也﹐生無以爲養。」子曰「ヱ菽飲水﹐以盡其歡﹐斯之謂孝。」崔鴻《後燕錄》曰﹕王髙﹐秦末饑亂﹐父母兄弟死者十有五人﹐饑食藜藿﹐寒衣艸衣。

【蓬戶蒿牀】《莊子》曰﹕原憲居環堵之室﹐蓬戶不掩。皇甫謐《髙士傳》曰﹕田何年老家貧﹐茅居蒿牀﹐守道不仕。

【賣卜傭書】司馬彪《續漢書》曰﹕範丹﹐桓帝時辟爲太尉﹐丹自以狷急不能從俗﹐獘服賣卜於市。魏收《後魏書》曰﹕崔亮﹐字敬儒﹐淸河東武城人。家貧﹐傭書自業。

【雪履塵甑】《史記》曰﹕東郭先生久待詔公車﹐貧困饑寒﹐獘履不完。行雪中﹐履有上無下﹐足盡跋地﹐道中人笑之。司馬彪《續漢書》曰﹕範丹﹐桓帝時以丹爲萊蕪長。不到官﹐遭黨人禁錮﹐乃結艸室而居﹐有時絕糧。閭裏歌之曰「甑中生塵範史云﹐釜中生魚範萊蕪。」

【立錐地擔石儲】《史記》曰﹕楚相孫叔敖知優孟賢。病且死﹐謂其子曰「我死﹐汝必貧困﹐往見優孟。」居數年卒﹐敖子果窮困﹐負薪逢優孟﹐遂謁謂孟父素所誡言。孟卽爲敖子談﹐說楚王謂叔敖復生﹐欲以爲相。孟曰「請與婦計之。」三日而來曰「婦言愼勿爲楚相。孫叔敖之爲相﹐盡忠。及死﹐其子無立錐之地﹐何足爲也。」王遂封敖子。又《魏志》曰﹕華歆素淸貧﹐祿賜以賑施親戚﹐故家無擔石之儲。

【子桑殆病元安已絕】《莊子》曰﹕子輿與子桑友。而霖雨十日﹐子輿曰「子桑殆病矣﹗」裹飯而往食之。子桑若歌若笑﹐鼓琴曰「父母豈欲吾貧哉﹖天地豈私貧我哉﹖求其爲之者不得也。」《先賢行狀》曰﹕胡定﹐字元安。至行絕人﹐居喪﹐雉免遊其庭。縣令遣戶曹掾問定﹐定已絕谷。

賦

【束《貧家賦》】余遭家之軻﹐嬰六極之困屯﹔無元憲之厚徳﹐有斯人之下貧。愁郁煩而難處﹐且羅縷而自陳﹔有漏狹之艸屋﹐不蔽覆而受塵。欲恚怒而無益﹐徒拂郁而獨嗔﹔蒙乾坤之徧覆﹐庶無財而有仁。

【漢揚雄《逐貧賦》】汝在六極﹐投棄荒遐﹔進不由徳﹐退不受阿。久爲滯客﹐其意若何﹖人皆文繡﹐余褐不完。人皆稻梁﹐我獨藜饗﹔貧無寶玩﹐何以爲歡﹖徒行負笈﹐出處易衣﹔身服百役﹐手足胼胝。朋友道絕﹐達官陵遲﹔厥咎安在﹖職爾爲之。捨爾遠竄﹐昆侖之巓﹔爾復我隨﹐翰飛戾天。捨爾登山﹐巖穴隱藏﹔爾復我隨﹐陟彼髙岡。捨爾入海﹐泛彼柏舟﹔爾復我隨﹐載沈載浮。我行爾動﹐我靜汝休﹔豈無他人﹐從我何求。今汝去矣﹐勿復久畱。

詩

【晉左思《詠史詩》】習習籠中鳥﹐舉翮觸四隅﹔落落窮巷士﹐抱影守空廬。出門無通路﹐枳棘塞中途﹔計策棄不收﹐塊若枯池魚。外望無寸祿﹐內顧無斗儲﹔親戚還相蔑﹐朋友日漸疏。

【宋陶潛《詠貧士詩》】萬族皆有托﹐孤云獨無依﹔暖暖虛中滅﹐何時見餘暉。又曰﹕淒戾歲將暮﹐摧褐抱南軒﹔前圃無遺秀﹐枯條盈北園。傾壺絕餘瀝﹐窺竈不見煙﹔詩書塞坐外﹐白日去不還。又曰﹕榮叟老帶素﹐欣然方彈琴﹔原生納決履﹐淸歌暢髙音。劍袂不掩肘﹐藜羹乏恆斟﹔豈忘襲輕裘﹐荀得非所欽。又曰﹕仲蔚愛窮居﹐繞屋生蒿蓬﹔翳然絕交遊﹐賦詩頗能工。介焉安其業﹐所樂非窮通﹔人事固已拙﹐聊得長自從。

【宋袁伯文《述山貧詩》】傭滌倦閭﹐耕牧憊松邱﹔制荷依露壑﹐搴若逗霜洲。鬢垂驚年素﹐膚耗盈帶憂﹔幸有深棲性﹐幽山可以畱。

【梁王僧孺《傷乞人詩》】少年空扶轍﹔白首竟塡溝。葦席何由足﹐菽藿不能周。自顧非好行﹐乞且欲包羞﹔勞君款曲問﹐冒此殷勤酬。

【宋蕭《貧士詩》】四時疊來往﹐苦辛隨事迫﹔三冬泣牛被﹐五月披裘客。遲遲春日永﹐憂來安所適﹔季秋授衣節﹐荷裳竟不易。班超棄筆硯﹐婁敬脫挽軛﹔𨿽云丈夫志﹐終涉自媒迹。賢哉顏氏子﹐飲水常怡懌。

【晉張望詩】荒墟人迹稀﹐隱僻閭鄰闊﹔葦籬自朽損﹐毀屋正寥豁。炎夏無完﹐玄冬無暖褐﹐四體困寒暑﹐六時疲饑渴。營生愈愁瘁﹐愁來不可割。

【晉江攸詩】蓽門不啟扉﹐環堵滿蒿榛﹔空瓢覆壁下﹐簟上自生塵。出門誰氏子﹐憊哉一何貧。

【梁朱超《詠貧詩》】觸途皆可試﹐維貧獨未安﹔窗開兩片月﹐霜足一重寒。蒿濕鋪牀冷﹐荷脆補衣難﹔若言爲客易﹐推劍與君彈。

【應瑗雜詩】貧子語窮兒﹐無錢可把撮﹔耕日不得粟﹐采彼北山葛。簟瓢恆自在﹐無用相呵喝。

【魏武《謠俗詞》】翁中無斗儲﹐發篋無尺繒﹔友來從我貸﹐不知所以應。

書

【應璩《與韋仲將書》】夫以原憲懸磬之居﹐而值皇天無已之雨。薪芻旣盡﹐谷亦傾匱﹔進無顏子不攺之志﹐退無揚雄晏然之情。是以懷戚﹐良不可堪。

【又《與董仲連書》】谷糴騰踴﹐告求周鄰﹔日獲數升﹐猶無薪可以熟之。孟軻困於梁宋﹐宣尼厄於陳蔡﹐無以過此。出蒙誚於臧獲﹐入見謫於嬪息﹐忽使邑憤﹐不知處世之爲樂也。

○離別第七

敍事

《楚辭》曰﹕悲莫悲兮生別離。又曰﹕忄栗兮若在遠行﹐登山臨水送將歸。江淹《別賦》曰﹕黯然銷魂者﹐惟別而已矣。《家語》曰﹕孔子去周﹐老子送之﹐曰「吾聞富貴者送人以財﹐仁者送人以言。吾𨿽不能富貴﹐而竊仁者之號﹐請送子以言。凡當世之聰明深察而近於死者﹐好議人者也﹔博辯宏大而危其身者﹐好發人之惡也。」孔子曰「敬奉教。」《東觀漢記》曰﹕陳遵使匈奴﹐辭於王丹。丹謂遵曰「子使絕域﹐無以相贈﹐贈子以不拜。」遂揖而別。遵甚悅。《管輅別傳》曰﹕諸葛樂與輅別﹐戒以二言「卿性樂酒﹐𨿽溫克﹐然不可保﹐當節之﹔卿有水鏡之才﹐所見者妙。禍如膏火﹐不可不愼持。卿散才以遊於云漢之間﹐不憂不富貴也。」輅言「酒不可極﹐才不可盡﹔吾欲持酒以禮﹐持才以愚﹐何患之有耶﹖」

事對

【宿濟餞】《毛詩》曰﹕出宿於濟﹐飲餞於禰。又曰﹕申伯言邁﹐王餞於。

【浮�零雨】李陵《贈蘇武詩》曰﹕仰視浮�馳﹐奄忽互相逾﹔風波一失路﹐各在天一隅。孫楚《徵西官屬於陟陽候祖道詩》曰﹕晨風飄歧路﹐零雨被秋艸﹔傾城遠追送﹐餞我千里道。

【牽衣總轡】魏文帝《見挽船士兄弟辭別詩》曰﹕捨我故鄕客﹐將適萬里道﹔妻子牽衣袂﹐落淚沾懷抱。陸機《赴洛詩》曰﹕總轡登長路﹐嗚咽辭密親﹔永嘆遵北渚﹐遺思結南津。

【參辰弦栝】李陵《贈蘇武詩》曰﹕昔爲鴛與鴦﹐今爲參與辰﹔昔時常相近﹐邈若胡與秦。陸機《爲顧彥先贈婦詩》曰﹕形影參商乖﹐音信曠不達﹔離合豈非常﹐譬彼弦與栝。

【送南浦造北林】《楚辭》曰﹕余交手兮連行﹐送美人兮南浦。曹植《離友詩》曰﹕日匿景兮天微陰﹐經向路兮造北林。

【北館東城】漢武帝《與秦卓子侯家詔》曰﹕春時子侯於北館﹐與家別。陸機《贈馮文熊詩》曰﹕鳳駕出東城﹐送子臨河曲﹔登樓望峻波﹐時逝一何速。

【白雲黃鶴】《穆天子傳》曰﹕天子觴西王母瑤池之上﹐王母謠曰「白�在天﹐山川間之。」蘇武《贈李陵詩》曰﹕黃鶴一遠別﹐千里顧徘徊﹔胡馬失其羣﹐思心長依依。

【北路南津】曹彪《答東阿王詩》曰﹕盤徑難懷抱﹐停駕與君決﹔卽車登北路﹐永嘆尋先轍。陸云《答兄機詩》曰﹕悠遠途可極﹐別怨會何長﹔南津有絕濟﹐北渚無河梁。

【二鳧雙鸞】蘇武《別李陵詩》曰﹕二鳧俱北飛﹐一鳧獨南翔﹔子當畱斯館﹐我當歸故鄕。嵇康《贈秀才入軍詩》曰﹕雙鸞匿景曜﹐戢翼太山西﹔單雌偏獨遊﹐哀吟傷生離。

【蘭圃桃館】嵇康《贈秀才入軍詩》曰﹕息徒蘭圃﹐秣馬華山﹔郢人逝矣﹐誰與盡言。《荊州圖記》曰﹕襄陽縣南陸道六里有桃林館﹐是餞行送歸之處。

【東津西渚】酈元注《水經》曰﹕壽春縣城東爲長瀨津﹐津側有才堂﹐此亭迎送所泊也。戴逵《離興賦》曰﹕挾鳴琴於林下﹐理纖綸於長浦﹔回餞行以越江﹐送猗人於西渚。

【四鳥三荊】《家語》曰﹕孔子在衛﹐晨興﹐顏回侍﹐聞有哭聲甚哀。顏回曰「此哭聲非獨哀死﹐又悲生離也。」孔子曰「何以知之﹖」對曰「回聞恆山之鳥﹐生四子﹐羽翼旣成﹔將分離﹐悲鳴以相送﹐哀聲有類於此。」吳均《續齊諧記》曰﹕京兆人田眞﹐兄弟三人﹐共分財各居。堂前有一株紫荊﹐華甚茂﹐共議破爲三﹐待明截之。忽一夕﹐樹卽枯死。眞見之﹐驚謂諸弟曰「本同株﹐當分析便憔悴﹐況人兄弟孔懷﹐而可離異﹐是人不如樹木也。」兄弟相感更合。

【秣馬理棹】徐幹《哀別賦》曰﹕秣余馬以候濟兮﹔心亻恨而內盡﹐仰深沈之ㄙ藹兮﹐重增悲以傷情。王彪之《與諸兄弟方山別詩》曰﹕脂車總馳輪﹐泛舟理飛棹﹔絲染墨悲嘆﹐路岐楊感悼。

【臨江絕河】趙曄《吳越春秋》曰﹔勾踐入臣於吳﹐羣臣送至浙江上﹐臨水祖送。《吳氏春秋》曰﹕吳起行﹐魏武侯自送之﹐絕河西與起相辭。

【飛鵠翔鴻】《樂府飛鵠行》曰﹕念與君離別﹐气結不能言﹕各言重自愛﹐遠道歸來難。杜摯《贈毋邱荊州詩》曰﹕鵠飛舉萬里﹐一蜚昊蒼﹔翔髙志難得﹐離鴻失所望。

【雲乖雨絕】張載《述懷詩》曰﹕跋涉山川﹐千里告辭﹔楊子哭歧﹐墨氏感絲。雲乖雨絕﹐心乎忄倉而。郭璞詩曰﹕君如秋日云﹐妾似突中煙﹔髙下理自殊﹐一乖雨絕天。

【翔鳧驚鶴】蘇武《別李陵詩》曰﹕二鳧俱北飛﹐一鳧獨南翔﹔子當畱斯館﹐我當還故鄕。曹植詩曰﹕雙鶴俱遨遊﹐相候東海傍﹔雄飛竄北翔﹐雌逝赴南湘。棄我交頸歡﹐離別各一方。

【歸云徵驚風散】李充《送許從詩》曰﹕來若迅風歡﹐逝如歸云徵﹔離合理之常﹐聚散安足驚。棗腆《贈石崇詩》曰﹕翕如翔云會﹐忽若驚風散﹔分給懷離析﹐對樂增累嘆。

【發軫弭棹】陸機《贈馮文熊詩》曰﹕發軫濁渭﹐丘馬大河陰﹔分索古所悲﹐志士多苦心。謝靈運《從宋公戲馬臺集孔令詩》曰﹕歸客逐海隅﹐脫冠謝朝列﹔弭棹泊桂渚﹐指景待樂闕。

【結轍揚ぎ】範廣泉《徵虜亭餞王少傅詩》曰﹕掛冠東門閻﹐歸褐西唐足﹔結轍塵髙衢﹐祖供懸長麓。孔法生《徵虜亭餞王少傅詩》曰﹕若人鑑殆辱﹐解紱揚歸ぎ﹔眞感屬神慮﹐髙興襲天情。

【淒心結念】卞裕詩曰﹕余弟適東邁﹐眷戀將乖情﹔離別信吾事﹐淒心相糸麗嬰。謝靈運《送雷次宗詩》曰﹕符瑞守邊楚﹐感念淒城壕﹔志苦離念結﹐情傷日月滔。

【援琴擊築】蔡邕《琴操》曰﹕商陵牧子﹐娶妻五年無子﹐父母將欲爲攺娶。妻聞﹐中夜驚起﹐倚戶悲嘯。牧子聞﹐援琴鼓之。痛恩愛以永離﹐嘆別鶴以舒情﹐故曰「別鶴操」。《史記》曰﹕燕太子送荊軻入秦﹐賓客知其事者﹐皆白衣冠以送之。至易水上﹐旣祖道﹐髙漸離爲之擊築。

【贈言送揖】《家語》曰﹕子路將行﹐辭於孔子。曰「贈以帛乎﹖贈汝以言乎﹖」對曰「請以言。」孔子曰「不彊不達﹐不勞無功﹐不忠無親﹐不信無復﹐不恭無禮﹐愼此五者而已矣。」子路曰「由願終身奉之。」《東觀漢記》曰﹕陳遵爲大司農護軍使匈奴﹐過辭於王丹。臨訣﹐丹謂遵曰「俱遭時變﹐惟我二人﹐爲天地所遺。今子當之絕域﹐無以相贈﹐贈子以不拜。」遂揖而別。遵甚悅。

【陟陽候臨川亭】孫楚《徵西官屬於陟陽候祖道詩》曰﹔晨風飄歧路﹐零雨被秋艸﹔傾城遠追送﹐餞我千里道。荀雍《臨川亭詩》曰﹕目極依春路﹐披褐懷良辰﹔明發戒徒禦﹐臨流餞歸人。

【卽長衢陵髙阜】孫楚《陟陽候詩》曰﹕乖離卽長衢﹐惆悵盈懷抱﹔孰能察其心﹐鑑之以蒼昊。卞裕《送桓竟陵詩》曰﹕翰城將孰寄﹐懷人應斯﹛艸泣﹜﹐餞行陵髙阜﹐怡衿睦景气。

【隔山河閡邱谷】孫楚之《馮翊祖道詩》曰﹕舉翮撫三秦﹐抗我千里目﹔念當隔山河﹐執觴懷慘毒。郭《與從弟別詩》曰﹕乖索易爲久﹐尋離覺月促﹔遼落隔修途﹐窈窕閡邱谷。

【徵虜亭領軍府】範廣泉《徵虜亭餞王少傅詩》曰﹕韓卿辭輦路﹐疏傳知殆辱﹔素徳燭光塵﹐玄軌芳前覺。謝琨《送二王在領軍府集詩》曰﹕苦哉遠徵人﹐將乖萃余室﹔明窗通朝暉﹐絲竹盛蕭瑟。

【一日三月二載千秋】《毛詩》曰﹕佻兮達兮﹐在城闕兮﹔一日不見﹐如三月兮。李陵《與蘇武詩》曰﹕嘉會難再遇﹐二載爲千秋﹔臨河濯長纓﹐念別悵阻修。

【掩歡緒起離端】宋孝武帝《幸中興堂餞江夏王詩》曰﹕送行悵川逝﹐離酌偶歲陰﹔陰雲掩歡緒﹐江山起別心。謝琨《送二王在領軍府詩》曰﹕樂酒輟今辰﹐離端起來日。

賦

【魏文帝《離居賦》】惟離居之可悲﹐愧獨處於空牀﹔愁耿耿而不寐﹐歷終夜之悠長。驚風厲於閨闥﹐忽增激乎中房﹔動幃牀之ㄙ藹﹐對明燭而無光。

【梁劉孝儀《嘆別賦》】在初歸之爲慶﹐庶因會而自收﹔保私庭之宴喜﹐共昆弟而嬉遊。校小文於搖筆﹐比楷式於臨流﹔止每歡於接膝﹐行必喜於同。忽一去而數載﹐遂離居而引隔。阻同夕於當寐﹐乖共餐於終食﹔惟遠望以代歸﹐負相思其無力。

【梁張纘《離別賦》】隔願言於信次﹐尙眷眷而興懷﹔矧云崖之遠訣﹐抱離袖之長乖。顧龍門而掩涕﹐瞻郢路以何偕。在驚禽之屢感﹐迫䢐年之將暮﹔眺湘沅之分流﹐遵洞庭之永路。山峻髙而易隱﹐浦回而難溯﹔猿啾啾而夜鳴﹐鵑騷騷而曉度。拊客子兮何心﹐能辭鄕與別故﹔共抱荃蕙之遺芳﹐不離披於霜露。

【梁江淹《別賦》】黯然銷魂者﹐惟別而已矣。況秦吳兮絕國﹐復燕宋兮千里﹐或春苔兮始生﹐或秋風兮暫起﹐是以行子腸斷﹐百感淒惻。風蕭蕭而異響﹐云漫漫而奇色﹔舟凝滯於水濱﹐車逶遲於山側。棹容與而未前﹐馬寒鳴而不息﹔掩金觴而誰禦﹐橫玉柱而沾軾。居人愁臥﹐若有亡。日下壁而沈彩﹐月上軒而飛光﹔見紅蘭之受露﹐望靑楸之罹霜。巡丹楹而空掩﹐撫錦幃而虛涼﹔知離夢之躑躅﹐意別魂之飛揚。

詩

【《古詩》】行行重行行﹐與君生別離﹔相去萬餘里﹐各在天一涯。道路阻且長﹐會面安可知﹖胡馬依北風﹐越鳥巢南枝。

【李陵《贈蘇武詩》】攜手上河梁﹐遊子暮何之﹖徘徊臨蹊路﹐恨恨不能辭。行人難久畱﹐各言長相思﹔安知非日月﹐弦望自有時。努力崇明徳﹐皓首以爲期。

【宋謝靈運《相送方山詩》】祗役出皇邑﹐指期憩甌越﹔解纜及流潮﹐懷舊不能發。析析就衰林﹐皎皎明秋月﹔含情易爲盈﹐遇物難可歇。

【宋鮑明遠《贈別傅都曹詩》】輕鴻戲江潭﹐孤雁集洲﹔邂逅兩相親﹐同念共無已。風雨好東西﹐一隅頓千里﹔追想棲宿時﹐聲容滿心耳。短翮不能翔﹐徘徊煙霧裏。

【齊謝眺《新亭渚別範�詩》】洞誕張樂地﹐瀟湘帝子遊﹕云去蒼梧野﹐水還江漢流。停驂我悵望﹐輟棹子夷猶﹕心事俱已矣﹐江上徒離憂。

【齊王融《蕭諮議西上夜集詩》】徘徊將所愛﹐惜別在河梁﹕衿袖三春隔﹐江山千里長。寸心無遠近﹐邊地有風霜﹕勉哉勤歲暮﹐敬矣愼容光。山中殊末懌﹐杜若空自芳。

【齊張融《別詩》】白雲山上盡﹐淸風松下歇﹕欲識離人悲﹐孤臺見明月。

【梁庾肩吾《新亭送劉之遴詩》】車轉黃山路﹐舟糸麗白馬津﹔送輪時合﹐分驂各背塵。常山喜臨代﹐隴頭悲望秦﹔欲持漢中策﹐還以贈徵人。

【周王褒《別王都官詩》】聯綿憫流客﹐淒愴惜離羣﹔東西禦溝水﹐南北會稽云。河橋兩堤絕﹐橫歧數路分﹔山川遙不見﹐懷袖遠相聞。

【周瘐信《答林法師詩》】客行七十歲﹐歲暮遠䢐徵﹐塞云凝不解﹐隴水凍無聲。君看日遠近﹐爲忖長安城。

【江總《別袁昌州詩》】河梁望隴頭﹐分手路悠悠﹔䢐年驚若電﹐別日嘆成秋。黃鵠飛飛遠﹐靑山去去愁﹔不言�雨散﹐更似東西流。

卷十九人部下

○美丈夫第一

敍事

《家語》曰﹕息土之民美。《周書》曰﹕美男謂之破老。《爾雅》曰﹕美士爲彥﹔旺旺﹐皇皇﹐穆穆﹐美也。《論語》曰﹔堂堂乎張也。﹝注云﹕言子張儀容盛。﹞《左傳》稱公子鮑美而艷﹐《登徒子賦》稱宋玉爲人體貌閒麗。《漢書》云﹕張子房狀貌如婦人好女﹐直不疑狀貌甚美。《吳志》﹕孫桓儀容端正﹐器懷聰明。《語林》曰﹕何平叔美姿儀而絕白﹐魏文帝疑其著粉。夏月與熱湯餅﹐旣啖﹐大汗出﹐隨以朱衣自拭﹐色轉皎然。潘安仁至美﹐每行於道﹐羣嫗以果擲之﹐常盈車。《晉書》﹕王蒙﹐字仲祖﹐美姿容。常覽鏡自照﹐稱其父字曰「王文開生如此兒耶。」嘗帽破﹐入市買之。羣嫗悅之。爭遺之帽。《漢書》曰﹕張蒼肥白如瓠﹔東方朔目如懸珠﹐齒如編貝﹔後漢馬援眉目若畫。《左傳》﹕子太叔美秀而文。《晉書》﹕謝尙論中朝人物﹐杜ヵ膚淸﹐衛叔寶神淸。又王戎曰﹕王衍神姿髙徹﹐如瑤林玉樹﹐自是風塵外物。又王澄謂王衍曰﹕兄形似道而神鋒太秀。又《漢書》﹕司馬相如車騎雍容﹐閒雅甚都。都﹐美也。晉裴楷容儀俊爽﹐時人謂之玉人。

事對

【乘羊車執麈尾】《衛別傳》曰﹕在齠齔中﹐乘羊車於洛陽市。舉市咸曰「誰家玉人﹖」王夷甫美容貌﹐常執玉柄麈尾﹐與手一色而無別。

【夏潘連璧甥舅映珠】郭子曰﹕潘安仁﹐夏候湛並有美容貌。常同行﹐人謂之連璧。《衛別傳》曰﹕王武子﹐之舅也﹐語人曰「昨與吾外甥並坐﹐炯然若明珠之在我側﹐朗然來映人。」

【班伯甚麗何晏絕美】《漢書》曰﹕班伯少受詩於師丹﹐大將軍王鳳薦伯宜勸學﹐召見晏暱殿中。容貌甚麗﹐誦說有法﹐拜中常侍。《何晏別傳》曰﹕晏方年七八歲﹐慧心天悟﹐形貌絕美。出遊行﹐觀者盈路﹐咸謂神仙之類。

【陳平冠玉董偃賣珠】《漢書》曰﹕陳平美色。漢王曰「平𨿽丈夫﹐美如冠玉耳。」又曰﹕董偃始與母賣珠爲業。偃年十三﹐隨母入平陽公主家﹐左右言其姣好。主養之﹐號董君。

【得葛無恨窺宋末許】《異苑》曰﹕鄢陽陳忠女名丰﹐鄰人葛勃有美姿。丰與村中女共聚絡絲﹐戲相謂曰「若得婿如葛勃﹐無所恨也。」宋玉《登徒子好色賦》曰「玉爲人﹐體貌閒麗﹐口多微詞﹐性又好色﹐願王勿與出入後宮。」宋玉曰「臣東家之子﹐增之一分則太長﹐減之一分則太短﹐著粉太白﹐施朱太赤。然此女登墻三年窺臣﹐臣至今末許。」

【龍章鳳姿凝脂點漆】《嵇康別傳》曰﹕康長七尺八寸﹐好容色﹐𨿽土木形骸﹐不自飾﹐而龍章鳳姿﹐天質自然。《語林》曰﹕王右軍目杜弘治曰「面如凝脂﹐眼如點漆﹐此神仙中人。」

【宋鮑美艷孫桓聰明】見敍事。

【宋明等璧何晏若神仙】王智深《宋紀》曰﹕宋明帝諱﹐姿貌丰潔﹐與璧等質。何晏事見上。

行

【陳沈炯《長安少年行》】長安好少年﹐驄馬鐵連錢﹔陳王裝玉勒﹐晉後鑄金鞭。步搖如飛燕﹐劍鍔似舒蓮﹔去來新市北﹐遨遊大道邊。道邊三老翁﹐顏鬢似衰蓬﹔自言生漢代﹐少小見豪雄。五侯俱日拜﹐七貴各論功﹔建章連北闕﹐復道應南宮。太后居長樂﹐天子出回中﹔玉輦迎飛燕﹐金山賞鄧通。一朝復一日﹐忽見市朝空﹔扶桑無復海﹐昆山倒向東。少年何暇問﹐頹齡遇福終。子孫冥滅盡﹐鄕閭不復通。淚盡眼方暗﹐脾傷耳自聾。杖策尋遺老﹐歌嘯詠悲翁﹔遭隨今有遇﹐非敢訪童蒙。

○美婦人第二

敍事

《毛詩注》云﹕美女爲媛。何承天《纂文》云﹕孚瑜﹐美色也。《莊子》曰﹕西施﹑毛嬙﹐人之所美也。魚見之深入﹐鳥見之髙飛。《左傳》稱﹐鄭有徐吾犯之妹甚美﹐公孫楚與公孫黑爭聘之。又宋孔父嘉之妻美﹐宋華父督見之於路﹐目逆而送之曰「美而艷。」《公羊傳》曰﹕邾婁顏夫人有國色。《後漢書》曰﹕梁冀妻孫壽色美﹐善爲妖態。作愁眉﹐啼妝﹐墮馬髻﹐折腰步﹐齲齒笑﹐以爲媚惑。

事對

【弄玉飛瓊】劉向《列仙傳》曰﹕蕭史者﹐秦穆公時人。善吹蕭﹐能致孔雀白鶴。穆公女弄玉好之﹐公以妻焉。一朝隨鳳飛去。《漢武內傳》﹕西王母乘紫雲之輦﹐履玄瓊之舄﹐下輦上殿﹐呼帝共坐﹐命侍女許飛瓊鼓云和之簧。

【南威西子】《戰國策》曰﹕晉文公得南威﹐三日不朝。遂推南威而遠之﹐曰「後代必有以色亡國者。」曹植《扇賦》曰﹕情駘蕩而外得﹐心悅豫而內安﹔增吳氏之姣好﹐發西子之玉顏。

【楚娃宋艷】服虔通《俗文》曰﹕南楚以美色爲娃。揚雄《方言》曰﹕宋衛晉鄭之間﹐美色曰艷。

【絳樹靑琴】魏文帝《與繁欽書》曰﹕今之妙舞莫巧於絳樹﹐淸歌莫激於宋臘。司馬相如《上林賦》曰﹕若夫靑琴宓妃之徒﹐絕殊離俗﹐冶閒都麗﹐靚妝刻飾。

【巫峽洛川】《山海經》曰﹕丹山西卽巫山也﹐帝女居焉。宋玉所謂「我帝之季女﹐名曰瑤姬」。其間首尾一百六十里﹐謂之巫峽﹐蓋因山爲名也﹐曹植《洛神賦》曰﹕容與乎揚林﹐流眄乎洛川﹔俯則未察﹐仰以殊觀。睹一麗人﹐於巖之畔。

【髙唐下蔡】宋玉《神女賦》曰﹕楚襄王與宋玉遊於云夢之澤﹐使宋玉賦髙唐之事。其夜王寢﹐夢與神女遇﹐其狀甚麗。阮籍詩﹕二妃遊江濱﹐逍遙順風翔﹔交甫懷玉佩﹐婉孌有芬芳。傾城迷下蔡﹐容好結中腸。

【翠翰眉蟬翼鬢】陸機《艷歌行》﹕美目揚玉澤﹐蛾眉象翠翰﹔鮮膚一何潤﹐秀色若可餐。崔豹《古今注》﹕魏文帝宮人絕所愛者﹐有莫瓊樹。薛夜來﹐陳尙衣﹐陳巧笑﹐皆日夜在側。瓊樹始制爲蟬鬢﹐挈之縹緲如蟬翼﹐故號曰蟬鬢。

【束素腰橫波目】宋玉《登徒子賦》曰﹕臣東家之子﹐眉如翠羽﹐腰如束素。傅毅《舞賦》曰﹕眉連娟以增繞﹐目流睇而橫波。

賦

【宋玉《髙唐賦並序》】昔者先王﹐嘗遊髙唐。怠而晝寢﹐楚一婦人﹐曰「妾巫山之女也﹐爲髙唐之客﹔聞君遊髙唐﹐願薦枕席。」王因幸之。去而辭曰「妾在巫山之陽﹐髙唐之﹔朝爲行�﹐暮爲行雨﹐朝朝暮暮﹐陽臺之下。」王曰「朝�始出﹐狀若何也﹖」玉對曰「其始出也﹐昭兮若松時﹔其少進也﹐晰兮若姣姬。揚袂鄣日而望所思﹐忽兮攺容﹔偈兮若駕駟馬﹐建羽旌﹐湫兮如風﹐淒兮如雨。風止雨霽﹐�無處所﹔中阪遙望﹐玄木冬榮。煌煌熒熒﹐奪人目精﹔爛兮若列星﹐曾不可殫形。」

【漢司馬相如《美人賦》】臣之東鄰﹐有一女子﹐玄發丰艷﹐蛾眉皓齒﹐顏盛色茂。景曜光起﹐恆翹翹而相顧﹐欲畱臣而共止。登垣而望臣﹐三年於玆矣。臣棄而弗許﹐離宮閒館﹐寂寞重虛﹐門閣晝掩﹐曖若仙居。臣排其戶而造其堂﹐芳香郁烈﹐黼帳髙張。有女獨處﹐婉然在牀﹐奇葩逸麗﹐素質艷光﹐睹臣遷延欲笑而言曰「上客何國之公子﹖所從來無乃遠乎﹖」遂設旨酒﹐進鳴琴。臣遂撫弦爲幽蘭﹑白雪之曲。女乃歌曰「獨處室兮廓無依﹐思佳人兮情傷悲﹐有美人兮來何遲﹐日旣暮兮華色衰﹐敢托身兮長自思。玉釵掛臣冠﹐羅袖拂臣衣。」

【魏曹植《洛神賦》】禦者對曰﹕臣聞河洛之神﹐名曰宓妃﹐君王所見﹐無乃是乎﹖其狀若何﹖臣願聞之。余告之曰「其形也翩若驚鴻﹐婉若遊龍﹔榮曜秋菊﹐華茂春松﹔仿佛兮若輕雲之蔽月﹐飄搖兮若流風之回雪。遠而望之﹐皎若太陽升朝霞﹔迫而察之﹐灼若芙蕖出淥波。濃纖得所﹐修短合度﹔肩若削成﹐腰若約素。延頸秀項﹐皓齒呈露﹔芳澤無加﹐鉛華不禦。云髻峨峨﹐修眉連娟﹔丹唇外朗﹐皓齒內鮮。明眸善ツ﹐靨輔承歡﹔瑰姿艷逸﹐儀靜體閒。柔情綽態﹐媚於語言﹔奇服曠代﹐骨象應圓。被羅衣之璀璨﹐珥瑤碧之華琚﹔戴金翠之首飾﹐綴明珠以耀軀。踐遠遊之文履﹐曳霧綃之輕裾﹔微幽蘭之芳藹兮﹐步踟躕於山隅。於是忽焉縱體﹐以邀以嬉﹐左倚彩旄﹐右蔭桂旗。攘皓腕於神滸兮﹐采湍瀨之玄芝。餘情悅其淑美﹐心振蕩而不怡﹐收和顏以靜志兮﹐申禮防以自持。於是洛靈感焉﹐徙倚彷徨﹔神光離合﹐乍陰乍陽。竦輕軀以鶴立﹐若將飛而未翔﹔踐椒途之郁烈﹐步衡薄以流芳。超長吟以永慕兮﹐聲哀厲而彌長。嘆匏瓜之無匹﹐詠牽牛之獨處﹔揚輕之綺靡﹐翳修袖以延佇。體迅飛鳧﹐飄忽若神﹔淩波微步﹐羅襪生塵。動無常則﹐若危若安。又曰﹕載北﹐過南風﹔紆素嶺﹐回淸陽。動丹唇徐言﹐陳交接之大綱﹔恨人神之道殊兮﹐怨盛年之莫當。於是背下陵髙﹐足往心畱﹔遺情想象﹐顧望懷愁。」

【宋謝靈運《江妃賦》】小腰微骨﹐朱衣皓齒﹔綿視騰來﹐靡容膩理。出月隱山﹐落日映嶼﹔收霞斂色﹐回飈拂渚。每弛情於晨暮﹐矧良遇之莫敍﹔投明珠以申贈﹐覬色授而魂與。嗟佳人之眇邁﹐眺霄際而皓語﹔懼展愛之未期﹐抑傾念而佇。天臺二蛾﹐宮亭雙媛﹔靑神接﹐紫衣形見。或飄翰淩煙﹐或潛泳浮海﹔萬里俄頃﹐寸陰未攺。事𨿽假於云物﹐心常得於無待。

詩

【古詩】靑靑河畔艸﹐鬱鬱園中柳﹔盈盈樓上女﹐皎皎當窗牖。娥娥紅粉妝﹐纖纖出素手。自云娼家女﹐嫁爲蕩子婦﹔蕩子行不歸﹐空牀難獨守。

【晉阮籍詩】奼俊閒都子﹐英曜何芬葩﹔玄鬢髮朱顏﹐睇眄有光華。傾城思一顧﹐遺視來相過﹔願爲三春遊﹐朝陽忽蹉跎。

【又詩】二妃遊江濱﹐逍遙順風翔﹔交甫懷玉佩﹐婉孌有芬芳。倚靡情歡愛﹐千載不相忘﹔傾城迷下蔡﹐容好結衷腸。感激生愛思﹐萱艸樹蘭房。

歌

【漢李延年歌】北方有佳人﹐絕世而獨立﹔一顧傾人城﹐再顧傾人國。寧不知傾城國﹐佳人難再得。

【晉傅玄歌】有女懷芬芳﹐是々步東廂﹔蛾眉雙翠羽﹐明眸發淸光。丹唇翳皓齒﹐秀顏若璋﹔巧笑露靨轉﹐眾媚不可詳。令儀希世出﹐無乃古毛嬙﹔首戴金步搖﹐耳系明月。

篇

【魏曹植《美女篇》】美女妖且閒﹐采桑歧路間﹔柔條芬冉冉﹐葉落何翩翩。攘袖見素手﹐皓腕約金環﹔頭上金雀釵﹐腰佩翠瑯。明珠交玉體﹐珊瑚間木難﹔羅衣何飄搖﹐輕裾隨風還。顧ツ遺光彩﹐長笑气若蘭﹔行徒用息駕﹐休者以忘餐。

行

【《古樂府陌上桑行》】日出東南隅﹐照我秦氏樓﹔秦氏有好女﹐自言名羅敷。羅敷善采桑﹐采桑城南隅。靑絲爲籠繩﹐桂枝爲籠鉤﹔頭上發墮髻﹐耳中明月珠。緗綺爲下裾﹐紫綺爲上襦。觀者見羅敷﹐下擔捋髭須﹔少年見羅敷﹐脫巾著襆頭。耕者忘其犁﹐鋤者忘其鋤﹔來歸相喜怒﹐但坐觀羅敷。使君從南來﹐五馬立踟躕。

【宋鮑昭《堂上行》】暉暉朱顏酡﹐紛紛織女梭﹔滿堂皆美女﹐自我對娥。箏笛更彈吹﹐髙唱好相和﹔萬曲不關心﹐一曲動情多。欲知意厚薄﹐又聽聲相過。

○醜人第三

敍事

《釋名》曰﹕醜﹐臭也﹐穢也。《家語》曰﹕耗土之人醜。《尙書洪範》﹕六極﹐五曰惡。﹝孔安國曰﹕醜陋也。﹞《發蒙記》曰﹕醜男蔑﹐醜女離春。《廣雅》曰﹕仳﹑亻隹﹑媒﹑﹑亻臺﹑﹛西服﹜﹑﹤爽頁﹥﹑╈﹑爲﹑睢﹑頦﹑﹤骨頁﹥﹑﹤其頁﹥﹐醜也。《毛詩》曰﹕不見子都﹐乃見狂且。﹝注曰﹕狂且﹐狂醜之人。﹞《左傳》曰﹕賈大夫貌惡﹐取妻而美﹐三年不言。禦以如臯﹐射雉獲之﹐其妻始笑。《孫卿子》曰﹕衛靈公有臣曰公孫呂﹐身長七尺﹐面長三尺而廣三寸﹐名動天下。《史記》曰﹕澹臺滅明狀甚惡﹐秦相蔡澤欽頤折。《晉書》﹕左思貌醜而口訥。何承天《纂文》曰﹕嫫母﹐醜人也。《列女傳》曰﹕齊孤逐女﹐其狀甚惡。又﹐齊宿畱女﹐項有大癅﹔梁鴻之妻孟光﹐醜黑而肥﹐力能舉石臼。

事對

【短足銳頭】崔鴻《前秦錄》曰﹕苻雄﹐字元才﹐趙建武中拜龍驤將軍。貌醜﹐頭大而足短﹐故軍稱爲大頭龍驤。劉謐之《龐郎賦》曰﹕其頭也﹐則中骼而上下銳﹐額平而承枕四起。

【欽頤推顙】周斐《汝南先賢傳》曰﹕周燮﹐字彥祖﹐欽頤折額﹐貌甚醜。母欲不舉﹐其父曰「吾聞諸聖賢人﹐狀皆有異於人。興我宗者必此兒。」遂舉之。《呂氏春秋》﹕陳有惡人曰郭洽﹐眉推顙﹐色如漆也。

【承宮管輅】《後漢書》曰﹕承宮名播匈奴。時單於使求見﹐宮曰﹕夷狄眩名﹐非識實也﹔臣狀貌醜﹐不可以示遠人。《魏志》曰﹕管輅容貌醜﹐而嗜酒飲食﹐無威儀也。

【孫秀駘他】《晉書》孫秀尙河東公主﹐形陋短小﹐奴僕之下者也。《莊子》曰﹕魯哀公問仲尼曰「衛有惡人焉﹖」曰哀駘他﹐丈夫之與處者﹐思不能去也。婦人之請於其母曰「與爲人妻﹐寧爲夫子妾者。」十數而未止也﹐是必有以異乎人也。寡人召而觀之﹐果以惡駭天下。

【子羔貌惡伯倫形陋】《家語》曰﹕髙柴﹐字子羔﹐長不過六尺﹐狀貌甚惡。爲人篤孝﹐知名孔子之門﹐仕爲成阝宰。梁祚《魏國統文》曰﹕劉伶﹐字伯倫﹐形貌醜陋﹐身長六尺。然肆意放蕩﹐悠焉獨暢﹐自得一時﹐常以宇宙爲狹。

【支離隱頤夏禹長頸】《莊子》曰﹕支離疏者﹐頤隱於臍﹐肩髙於項﹐會撮指天﹐五管在上﹐兩髀爲脇也。《尸子》曰﹕禹長頸鳥喙﹐面目顏色亦惡矣﹐天下獨賢之。

【雕鷦嫫母】焦贛《易林復之蒙》曰﹕雕鷦娶妻﹐深目窈斗﹐折腰不媚﹐與伯相負。何承天《纂文》曰﹕嫫母﹐醜人也﹐黃帝愛幸。

【誕女亮妻】《世說》曰﹕王廣娶諸葛誕女﹐入室﹐言語始交。王語婦曰「神色卑下﹐殊不似公休。」婦曰「大丈夫不能仿佛彥云﹐而令婦人比蹤英傑。」習鑿齒《襄陽記》曰﹕黃承彥謂孔明曰「君擇婦﹐身有醜女﹐黃須黑色﹐而才堪相配君子。」孔明許焉﹐載送之﹐時人以爲笑樂。鄕裏爲之諺曰﹕莫作孔明擇婦﹐正得河外醜女。

【仰鼻宿癅】劉向《列女傳》曰﹕齊鐘離春者﹐齊無鹽邑女﹐宣王之正後也。其爲人極醜無雙﹐凹頭深目﹐長肚大節﹐仰鼻結喉﹐肥項少發﹐折腰出胸﹐皮膚若漆。行年三十﹐無所容入﹐行嫁不售﹐於是拂拭短褐﹐自謁宣王。宣王納之爲後。又曰﹕齊宿癅女者﹐齊東郭采桑之女﹐閔王后也。項有大癅﹐故號宿癅。

【孤逐厚送】劉向《列女傳》曰﹕齊孤逐女者﹐其狀甚醜。三逐於鄕﹐五逐於裏﹐過時無所容﹐乃造襄王之門而求見。王輟食而起謹敬。左右曰「三逐於鄕者不忠﹐五逐於裏者少禮﹐何足爲貴﹖」王曰「子不識也。夫牛鳴而馬不應者﹐異類故也。其人必有異者。」遂見﹐與之語而悅之。《韓詩外傳》﹕齊王厚送女﹐欲妻屠門肚﹐肚辭以疾。其友勸之曰「子孫死鮏臭之肆而已乎﹐何以辭之﹖」肚應曰「其女醜。」其友曰「何謂也﹖」肚曰「吾肉善﹐如量而去﹐若少耳﹔吾肉不善﹐𨿽以他附益之﹐尙猶不售。今厚送子﹐子丑故耳。」其友下問﹐女果醜。

【惠妃允婦】王隱《晉書》曰﹕武帝爲太子納妃﹐謀久不決。上欲娶衛子﹐楊后欲娶賈充女。上曰「衛公女有五可﹐賈公女有五不可。衛家種賢而多子﹐端正而長白﹔賈家種妒而少子﹐丑而短墨也。郭子曰﹕許允婦是阮徳如妹﹐奇醜﹐交禮竟﹐許永無復入理。桓範勸之曰﹕阮嫁醜女與卿﹐故當有意﹐宣察之。」許便入見﹐婦卽出提裙裾待之。許謂婦曰「婦有四徳﹐卿有幾﹖」答曰「新婦所乏惟容﹔士有百行﹐君有其幾﹖」許曰「皆備。」婦曰「君好色不好徳﹐何謂皆備﹖」許有慚色﹐遂雅相重。

【勃屑隴謙】《楚辭》曰﹕西施是々而不得見﹐嫫母勃屑而日侍。又《楚辭》曰﹕璋雜於甑室﹐隴謙與孟陬同宮﹔舉世以爲恆俗﹐固將愁苦而終窮。

賦

【劉謐之《龐郎賦》】坐上諸君子﹐各各明君耳﹔聽我作文章﹐說此河南事。

【朱彥時《黑兒賦》】世有非常人﹐實惟彼玄士﹔稟玆至緇色﹐內外皆相似。臥如驪牛驤﹐立如烏牛寺﹐忿如ず鵒斗﹐樂似鸕鶿喜云云。

【劉思眞《醜婦賦》】人皆得令室﹐我命獨何吝﹖不遇姜任徳﹐正值醜惡婦。才質陋且儉﹐姿容劇嫫母﹔鹿頭獼猴面﹐椎額復出口。折靨樓鼻﹐兩眼﹤幽頁﹥如臼﹔膚如老桑皮﹐耳如側兩手。頭如研米槌﹐發如掘掃帚﹔惡觀醜儀容﹐不媚似鋪首。暗鈍拙梳髻﹐刻畫又更醜﹔妝頰如狗舐﹐額上獨偏厚。朱唇如踏血﹐畫眉如鼠負﹔傅粉堆頤下﹐面中不徧有。領如鹽豉囊﹐袖如常拭釜﹔履中如和泥﹐爪甲長有垢。腳皸可容箸﹐熟視令人嘔。

【宋玉《登徒子好色賦》】登徒子妻﹐蓬頭攣耳﹐齦唇歷齒﹐旁行傴僂﹐又疥且痔。登徒子悅之﹐使有五子。王熟察之﹐誰爲好色者矣﹖

○長人第四

敍事

《周書》曰﹕丘陵之人專而長。《淮南子》曰﹕東方之人長。《禮斗儀》曰﹕君乘土而王者其人長。《帝王世紀》曰﹕禹長九尺九寸﹐殷湯長九尺。《孔演圖》曰﹕孔子長十尺。《帝王世紀》曰﹕秀厲之妃生文王昌﹐身長十尺。《吳越春秋》曰﹕伍子胥長一丈﹐眉間一尺。《漢書》曰﹕韓王信長八尺九寸﹐張蒼長大肥白如瓠﹐金日長八尺二寸﹐東方朔長九尺三寸。《河圖龍文》曰﹕龍伯國人長三十丈。以東得大秦國﹐人長十丈。又以東十萬里得佻國﹐人長三丈五尺。又以東十萬里中秦國﹐人長一丈。天之東南西北極﹐各有銅頭鐵額兵﹐長三千萬丈。又有金剛敢死力士﹐長三千萬丈。天中太平之都﹐有都甲食鬼鐵面兵﹐長三千萬丈。東方朔《神異經》曰﹕西南大荒中有人焉﹐長一丈﹔其腹圍九尺。踐龜蛇﹐戴朱鳥﹔左手憑靑龍﹐右手憑白虎。知河海斗斛﹐識山石多少﹐知天下鳥獸言語﹐知百谷艸木鹽苦。名曰聖﹐一名哲﹐一名先﹐一名無不達。凡人見拜者﹐令人神智。西北海外有人焉﹐長二千里﹐兩腳中間相去千里﹐腹圍一千五百里。但日飲天酒五斗﹐不食五穀魚肉﹐惟飲酒。好遊山海間﹐不犯百姓﹐不幹萬物﹐與天地同生。名無路之人﹐一名仁﹐一名信﹐一名神。

事對

【腰十圍迹六尺】《晉書》曰﹕尹緯﹐字景亮。少有大志﹐不營產業。身長八尺﹐腰帶十圍﹐魁梧有爽气。《史記》曰﹕秦始皇時﹐有大人見臨洮﹐身長五丈﹐腳迹六尺。

【見襄武出蓬萊】《魏志》曰﹕咸熙二年﹐有大人見襄武縣﹐長二丈餘﹐腳迹長三尺二寸﹐白髮﹐著黃單衣黃巾。《漢書》曰﹕王莽時﹐有奇士﹐長一丈﹐大十圍。自謂曰巨毋霸﹐本出於蓬萊東五城西北昭如海濱。軺車不能載﹐三馬不能勝。卽日大車四馬﹐建旗載詣闕﹐臥則枕股。

【眉見軾骨專車】《梁傳》﹕魯文公十一年﹐叔孫得臣敗狄於咸。長狄也﹐弟兄三人﹐大害中國﹐瓦石不能害。叔孫得臣﹐最善射者也。射其目﹐身橫九畝﹔斷其首﹐眉見於軾。《國語》曰﹕吳伐越﹐隳會稽﹐獲骨焉﹐節專車。吳子使問仲尼﹐仲尼曰「昔禹致羣臣於會稽之山﹐防風氏後至﹐禹戮之。其骨節專車﹐此爲大矣。」

【長狄五丈千秋八尺】《尙書洪範五行傳》曰﹕長狄之人﹐長蓋五丈餘也。《漢書》曰﹕車千秋﹐姓田﹐爲髙寢郎。戾太子敗﹐千秋訟太子冤﹐上乃召見。千秋長八尺餘﹐體貌甚美。

【馬騰雄異趙壹魁梧】袁宏《漢紀》曰﹕長樂衛尉馬騰﹐其長八尺﹐身體洪大﹐面鼻雄異﹐而性賢厚﹐人多敬之。《後漢書》﹕趙壹﹐字元淑﹐體貌魁梧﹐身長九尺。美鬢眉﹐望之甚偉。恃才傲物﹐爲鄕曲所擯。

【海釣巨鰲河流大屐】《列子》曰﹕大壑中有五山﹐天帝使巨鰲戴五山。龍伯國有大人﹐釣六鰲﹐合負而歸。因灼其骨﹐帝怒﹐滅龍伯之國。祖衝之《述異記》曰﹕苻健皇始四年﹐有長人見﹐身長五丈。語人張靖曰﹕今當太平﹐新平令以聞。健以爲妖妄﹐召靖系之。是月霖雨﹐河渭泛溢﹐滿阪津監寇登於河中流。得大屐一隻﹐長七尺三寸﹐足迹稱屐﹐指長尺餘﹐文深七寸。

【巨霸枕股申香拂蓋】巨霸見上。《三十國春秋》﹕置左右鎭郎及拂蓋郎﹐申香爲拂蓋郎﹐長一丈九尺。

【十丈極數三馬不勝】《國語》曰﹕人之長極幾何﹖仲尼曰「長者不過十丈﹐數之極也」三馬事見出蓬萊注。

【林父千里支提三丈】東方朔《神異經》﹕東南隅大荒中有林父焉﹐其髙千里﹐腹圍百輔。郭子橫《洞冥記》曰﹕有支提國人﹐長三丈二尺﹐有三手﹐一手當胸﹐手足各三指。

賦

【漢司馬相如《大人賦》】世有大人兮﹐在乎中州﹔宅彌萬里兮﹐曾不足以少畱。悲世俗之迫隘兮﹐輕舉而遠遊﹔垂絳幡之素霓﹐戴雲气而上浮。建絡澤之修竿兮﹐總光耀之彩旄﹔垂旬始爲糸參兮﹐曳彗星而爲﹛髟肖﹜。掉指揮以偃蹇兮﹐又旖旎以招搖﹔攬攙搶以爲旌兮﹐靡屈虹以爲綢。江杳眇以泫泫兮﹐焱風湧而云浮。

贊

【晉郭璞《長臂國贊》】雙臂三丈﹐體如中人﹐彼曷爲者。長臂之人﹐修腳是負﹐捕魚海濱。

【又《誇父贊》】神哉誇父﹐難以理尋﹔傾河及日﹐遁形鄧林﹕觸類而化﹐應無常心。

○短人第五

敍事

《國語》曰﹕僬僥國人長三尺﹐短之至也。《方言》曰﹕侏儒﹐短人也。﹐﹤矢罷﹥﹐短也。《漢武故事》﹕東郡送一短人﹐長七寸﹐名巨靈。《漢書》曰﹕嚴延年爲人短小精悍﹐敏捷於事﹔婁護爲人短小精辧。何承天《纂文》曰﹕漢光武時﹐穎川張仲師長二尺。《魏書》曰﹕王粲﹐樂進並爲人短小。《占夢書》曰﹕凡夢侏儒事不成﹐舉事中止後無名﹐百姓所笑人所輕。《拾遺記》曰﹕員嶠山有陀移國﹐人長三尺﹐壽萬歲﹔廣延之國人長二尺。東方朔《神異經》曰﹕西北荒中有小人﹐長一寸﹐朱衣玄冠﹔西海之外有鶴國﹐男女皆長七寸。

事對

【臧紇髙柴】《左傳》﹕邾人莒人伐鄶﹐臧紇救鄶﹐敗於狐駘。國誦之曰「臧之狐裘﹐敗我於狐駘﹔我君小子﹐侏儒是使。侏儒侏儒﹐敗我於邾。」《家語》曰﹕髙柴﹐字子羔﹐不過六尺﹐爲人篤孝。

【優旃蔡義】《史記》曰﹕優旃﹐秦倡侏儒也。始皇時置酒﹐天雨﹐陛者寒。旃矜之﹐乃大呼曰「女𨿽長﹐雨中立﹔我𨿽短﹐故幸休。」始皇乃使皆代之。《漢書》﹕蔡義爲丞相﹐時年八十餘。短小無鬢眉﹐貌似老嫗﹔行步俯僂﹐常兩吏持夾乃能行。

【楚葉公齊晏子】《孫卿子》曰﹕楚葉公子髙﹐微小短瘠﹐其行將若不勝衣。《晏子春秋》曰﹕晏子短﹐奉使楚﹐楚爲小門。晏子不入﹐曰「使狗國卽從狗門入﹔今使楚﹐不當從狗門入也。」

【蔡賦巴馬郭贊靖人】蔡邕《短人賦》曰﹕巴巓馬兮柙下狗。郭璞贊曰﹕僬僥極麼﹐靖人又小。

【王敬端方張松放蕩】《宋書》曰﹕王敬弘形狀短小﹐而坐起端方。《益部雜記》曰﹕張松爲人短小﹐而放蕩不理節操。

【婁護精辯嚴延敏捷】並見敍事。

【巨靈七寸陀移三尺】並見敍事。

【西海畏鵠東方駘騶】東方朔《神異經》曰﹕西海外有鶴國﹐人長七寸。行如飛﹐日千里﹐百物不敢犯。惟畏海鵠﹐海鵠遇則吞之。壽三百歲。人在鵠中不死﹐《漢書》曰﹕東方朔駘騶侏儒曰「帝以若曹無益於縣官﹐今欲盡殺若曹。」侏儒大懼。

賦

【漢蔡邕《短人賦》】侏儒短人﹐僬僥之後。出自外域﹐戎狄別種﹔去俗歸義﹐慕化企踵。遂在中國。形貌有部﹔名之侏儒﹐生則象父。惟有晏子﹐在齊辧勇﹔匡景拒崔﹐加刃不恐。其餘公﹐劣厥僂窶﹐晝噴怒語﹐與人相距。蒙昧嗜酒﹐喜索罰舉。醉則揚聲﹐罵詈咨口﹔眾人恐忌﹐難與並侶。是以陳賦﹐引譬比偶﹔皆得形象﹐誠如所語。其詞曰「雄荊雞兮鶩鵜﹐鶻亢雛兮鶉雌﹔冠戴勝兮啄木兒﹐觀短人兮形若斯﹐蟄地蝗兮蘆卽蛆﹐繭中蛹兮蠢蠕頁。視短人兮形若斯﹐木門閫兮梁上柱﹔獘鑿頭兮斷柯斧﹐な鼓兮補履﹝A15C﹞。脫椎枘兮搗薤杵﹐視短人兮形如許。」

贊

【郭璞《僬僥贊》】僬僥極麼﹐靖人又小﹔四體取足。眉目才了。

○奴婢第六

敍事

《風俗通》曰﹕古制本無奴婢﹐卽犯事者或原之。臧者﹐被臧罪沒入爲官奴婢﹔獲者﹐逃亡獲得爲奴婢也。《說文》曰﹕男入罪曰奴﹐女入罪曰婢。《方言》曰﹕臧﹑甬﹑侮﹑獲﹐奴婢賤稱也。荊﹑淮﹑海岱並齊之間﹐罵奴曰臧﹐罵婢曰獲。齊之北鄙﹐燕之北郊﹐凡人男而婿婢曰臧﹐女而婦奴曰獲。又﹐亡奴謂之臧﹐亡婢謂之獲﹐皆謂奴婢之賤稱。秦晉之間﹐罵奴曰侮﹔燕齊之間﹐養馬者及奴婢女廝皆謂之娠。﹝女廝﹐婦人給使者。﹞《史記》曰﹕季布爲朱家鈐奴﹐欒布爲人所略賣爲奴﹐衛靑爲侯家奴。《漢書》曰﹕王莽時﹐匈奴侵寇﹐乃大募天下囚徒人奴﹐名曰豬突勇。《晉書》曰﹕烈宗之母本織坊中婢﹐形色長黑﹐宮人謂之昆侖。太宗以計幸之﹐生烈宗。又﹐裴秀之母婢﹐秀年十八﹐有令望﹐而嫡母妒。賓客滿座﹐乃令秀母親下食與眾賓。眾賓見並拜之。

事對

【周奚晉隸】《周禮》曰﹕奚三百人。鄭玄注曰﹕古者從坐﹐男女沒入縣官曰奴婢﹐其少才智者以爲奚。今時侍史官婢是也。《左傳》曰﹕斐豹﹐隸也。杜預注曰﹕犯罪沒官爲奴。

【遺賈賜光】《史記》曰﹕諸呂擅權。陸賈曰「天下安﹐注意相﹔天下危﹐注意將。將相和則士豫附。」於是陳平遂結歡太尉﹐以奴婢百人遺賈。《漢書》﹕宣帝詔﹐大司馬光宿衛忠正﹐宣徳明恩﹐賞賜前後奴婢百七十人。

【鄭泥中龐竈下】劉義慶《說苑》曰﹕鄭玄家奴婢皆讀書。玄嘗怒﹐使曳一婢於泥中。一婢來問曰「胡爲乎泥中﹖」答曰「薄言往訴﹐逢彼之怒。」《風俗通》曰﹕河南龐儉少遇亂﹐失父。後鑿井得錢千餘萬﹐行求老蒼頭﹐使主牛馬﹐有婚會。奴在竈下竊言「堂上母﹐我妻也。」使驗問﹐遂爲夫婦如初。時人語曰﹕廬裏諸龐﹐鑿井得銅﹐買奴得翁。

【陳餘地吳谷利】應劭《風俗通》曰﹕將作大匠陳國公孫志節有蒼頭餘地﹐年七十﹐工書疏。《江表傳》曰﹕谷利﹐吳大奴也。

【翻羹污衣覆酒就杖】《東觀漢記》曰﹕劉寬性簡略﹐夫人欲試寬意﹐而當朝會。裝嚴已訖﹐使婢奉肉羹﹐翻污朝衣。婢收之﹐寬神色不異﹐乃徐言羹爛汝手。劉向《列女傳》曰﹕周室大夫仕於周﹐妻淫於鄰。主父還﹐恐覺之﹐爲毒藥﹐使媵婢進之。婢私曰「進之則殺主父﹐告之則殺主母。」因僵覆酒﹐主父怒而笞之。妻恐婢言之﹐因他過欲殺之﹐婢就杖將死而不言。主父之弟聞之﹐直以告主父﹐放其妻﹐將納婢﹐辭以自殺。主父乃厚幣嫁之。

【拔劍斷席平頭提霜】《史記》曰﹕任安﹐衛將軍舍人。過平陽主家﹐主家設食﹐與騎奴同席而食﹐安拔佩刀斷席別坐。古詩曰﹕足下絲履五文章﹐平頭奴子提履霜。

【沈當問耕劉使執杼】沈約《宋書》曰﹕虜據滑臺﹐太祖欲北伐﹐沈慶之固陳不可。丹陽尹徐湛之﹐吏部尙書江湛﹐並在坐上﹐使湛之等難慶之﹐曰「理國譬如理家﹐耕當問奴﹐織當訪婢。陛下今欲伐國﹐而與白面書生輩謀之﹐事何由濟﹖」上大笑。劉謐之《與天公箋》曰﹕在於建寧之邑﹐始得數處相遲﹐方欲教奴學耕﹐使婢執杼。

【翟靑代死杜墓更生】皇甫謐《烈女後傳》曰﹕會稽翟素者﹐翟氏之女也。受聘未及配﹐適遭賊﹐欲犯之﹐臨以白刃。素婢名靑﹐靑乞代素。賊殺素﹐後欲犯靑。靑曰「向欲代素﹐恐被恥獲害耳﹐今素尙死﹐何以生爲﹗」賊復殺之。幹寶《搜神記》曰﹕晉杜嘏家葬﹐而婢誤不得出。十餘年於墓﹐而婢尙生﹐云始如眠﹐有頃漸覺。問之﹐自謂一再宿。初埋之十五六﹐及開冢更生﹐猶十五六。嫁之有子。

【胡婢善射夷奴斫石】《三輔決錄》曰﹕金爲郡上計﹐畱在許都。時魏武使長史伍必將兵﹐衛天子於許都。與必善。必見有胡婢善射﹐必常請之從役也。《林邑記》曰﹕範文夷師父﹐奴也。以刀斫石障﹐如斬蘆葦。後爲國王。

賦

【後漢蔡邕《靑衣賦》】金生砂礫﹐珠出蚌泥﹐嘆玆窈窕﹐產於卑微。ツ倩淑麗﹐皓齒蛾眉﹔縱橫接發﹐葉如低葵。綺袖丹裳﹐躡蹈絲扉。盤跚蹴蹀﹐坐起低昂﹔和暢善笑﹐動楊朱唇。都冶武媚﹐卓躒多姿﹔精惠小心﹐趨事如飛。中饋裁割﹐莫能雙追﹔關雎之潔﹐不陷邪非。察其所履﹐世之鮮希﹔宜作夫人﹐爲眾女使。伊何爾命﹐在此賤微﹐代無樊姬﹐楚莊晉妃。感昔鄭季﹐平陽是私﹔故因揚國﹐厲爾邦畿。𨿽得燕娩﹐舒寫情懷﹔寒雪繽紛﹐充庭盈階。兼裳累鎭﹐展轉倒頹﹔昕昕將曙﹐雞鳴相催。飭駕輒嚴﹐將捨爾乖﹔蒙冒蒙冒﹐思不可排。

【張子並《誚靑衣賦》】彼何人斯﹖悅此艷姿。麗辭美譽﹐雅句斐斐﹔文則可嘉﹐志鄙意微。鳳兮鳳兮﹐何徳之衰﹔髙岡可華﹐何必棘茨。醴泉可飲﹐何必ㄜ泥﹔隨珠彈雀﹐堂溪刈葵。鴛雛啄鼠﹐何異乎鴟。厲觀今古﹐禍福之階﹐多猶孽妾淫妻。書戒牝雞﹐詩載哲婦﹐三代之季﹐皆由斯起。晉獲驪戎﹐斃壤恭子﹔有夏取仍﹐覆宗絕祀。叔納申﹐聽聲狼似﹔穆子私庚﹐豎牛餒已。黃歇之敗﹐從李園始﹔魯受齊樂﹐仲尼逝矣。文公懷安﹐姜誚其鄙﹔周漸將衰﹐康王晏起。畢公喟然﹐深思古道﹔感彼關雎﹐徳不雙侶。但願周公﹐好以窈窕﹔防微誚漸﹐諷諭君父。孔氏大之﹐列冠篇首﹔晏嬰潔志﹐不顧景女。及雋不疑﹐奉霍不受﹔見尊不迷﹐況此麗豎。三族無紀﹐綢繆不序﹔蟹行索妃﹐旁行求偶。昏姻無媒﹐宗廟無主﹔門戶不名﹐依其在所。生女爲妾﹐生男爲虜﹔歲時酹祀﹐詣其先祖。或於馬廏﹐廚間竈下﹔東向長跪﹐接狎觴酒。悉請諸靈﹐僻邪當主﹔多乞少出﹐銅瓦鐵柱。積繒累億﹐皆來集聚﹔奇婉歡心﹐各有先後。臧獲之類﹐蓋不足數。古之贅婿﹐尙爲塵垢﹔況明智者﹐欲作奴父。

詩

【劉夷道《詠死奴詩》】丹籍生涯淺﹐黃泉歸路深﹔不及江陵樹﹐千秋長作林。

篇

【喬知之《綠珠篇》】石家金穀重新聲﹐明珠十斛買娉婷﹔此日可憐只自許﹐此時可愛得人情。君家閨閣不曾難﹐恆持歌舞借人看﹔意气雄豪非分理﹐驕矜勢力橫相干。辭君去﹐終不忍﹐徒勞掩面傷鉛粉﹔百年離別在髙樓﹐一代紅顏爲君盡。

箋

【喬道元《與天公箋》】奴曰髙安﹐兩手並殘﹔指如竹筒﹐畏風惡寒。小者家生﹐厥名曰饒﹔腹中瘕堅﹐大如飯捎。飽食終日﹐不能作勞。借一小兒﹐傖公吳母﹐近因冬節﹐暫詣其舅。狗咬一脛﹐肉落如手﹐攣筋徹骨﹐而不愈。長婢來成﹐左目失明﹔動則入井﹐已死復生。次婢良信﹐有桓公司馬之疹﹔行步𨿽曠﹐了無前進﹔隱疾難明﹐辭不盡韻。小婢從成﹐南方之奚﹔形如驚獐﹐言語嘍厲﹔聲音駭人﹐惟堪丘雞。之無所役﹐遣詣阿稽。復被狗咋﹐困熟如泥。

辭

【漢王褒《責須髯奴辭》】我觀人須﹐長而復黑﹐冉弱而調。離離若緣坡之竹﹐鬱鬱若春田之苗﹔因風披靡﹐隨身飄搖。爾乃附以丰頤﹐表以蛾眉﹐以素顏﹐呈以妍姿。約之以紲綫﹐潤之以芳脂﹐莘莘翼翼﹐靡靡綏綏﹔振之發曜﹐黝若玄之垂。於是搖鬢奮髭﹐則論說虞唐﹔鼓動鬣﹐則研核否臧。內育環形﹐外闡宮商。相如以之都雅﹐顓孫以之堂堂﹐豈若子髯﹐旣亂且赭﹔枯槁禿瘁﹐劬勞辛苦。汗垢流離﹐污穢泥土﹔傖囁穰扌需﹐與塵爲侶。無素顏可依﹐無丰頤可怙。動則困於總滅﹐靜則窘於囚虜。薄命爲髭﹐正著子頤﹔爲身不能庇其四體﹐爲智不能禦其形骸。獺須瘦面﹐常如死灰﹔曾不如犬羊之毛尾﹐狐貍之毫犛。爲子須者﹐不亦難哉。

約

【漢王褒《僮約》】蜀郡王子泉﹐以事到煎上寡婦楊惠捨。有一奴名便了﹐倩行酤酒。便提大杖上冢巓曰「大夫買便了時﹐但約守冢﹐不約爲他家男子酤酒。」子泉大怒曰「奴寧欲賣耶﹖」惠曰「奴父許人﹐人無欲者﹐子卽決賣券云。」奴復曰「欲使皆上券。不上券﹐便了不能爲也。」子泉曰「諾。」券文曰﹕神爵三年正月十五日﹐資中男子王子泉﹐從成都安志裏女子楊惠買夫時戶下髯奴便了﹐決賣萬五千。奴從百役使﹐不得有二言。晨起早歸﹐食了洗滌﹔居當穿臼﹐縛帚裁盂。鑿井浚渠﹐縛落鋤園﹐斫陌杜埤﹐地刻大枷。屈竹作把﹐削治鹿盧﹐出入不得騎馬載車。其坐大呶﹐下牀振頭﹔垂釣刈芻﹐結葦臘糸盧。汲水酪﹐佐且莫。織履作簏﹐黏雀張鳥﹔結网捕魚﹐繳雁彈鳧。登山射鹿﹐入水捕龜。後園縱養雁鶩百餘﹐丘逐鴟鳥﹐持捎牧豬﹐種姜養芋﹐長育豚駒。糞除常潔﹐餵食馬牛﹔鼓四起坐﹐夜半益芻。二月春分﹐陂堤杜疆﹔落桑披棕﹐種瓜作瓠。別茄披蔥﹐焚槎發疇﹔壠集破封﹐日中早燴。雞鳴起春﹐調治馬驢﹐兼落三重。捨中有客﹐提壺行酤﹐汲水作﹐滌杯整案。園中拔蒜﹐斫蘇切脯﹐築肉霍芋﹐膾魚い鱉。烹茶盡其﹐已而蓋藏﹔關門塞竇﹐餵豬縱犬﹐勿與鄰里爭鬥。奴但飯豆飲水﹐不得嗜酒﹔欲飲美酒﹐惟得染唇漬口﹐不得傾盂覆斗。不得晨出夜入﹐交關伴偶。捨後有樹﹐當裁作船﹐下至江州上到煎﹐主爲府掾求用錢。推訪惡敗棕索﹐綿亭買席﹐往來都洛﹐當爲婦女求脂澤﹐販於小市。歸都擔﹐轉出旁蹉﹐牽犬販鵝。武陽買茶楊氏池中﹐擔荷往來市聚﹐愼護姦偸。入市不得夷蹲旁臥﹐惡言丑罵。日作刀弓﹐持入益州﹐貨易牛羊﹐奴自交精慧﹐不得癡愚。持斧入山﹐斷槧裁轅﹐若殘當作俎機木屐及彘盤。焚薪作炭﹐壘石薄岸﹐治捨蓋屋﹐書削代牘。日暮以歸﹐當送於薪二三束。四月當披﹐五月當獲﹐十月收豆。多取υ薴﹐益作繩索。雨墮無所爲﹐當編蔣織箔。植種桃李﹐黎柿柘桑﹔三丈一樹﹐八尺爲行﹔果類相從﹐縱橫相當。果熟收斂﹐不得吮嘗。犬吠當起﹐驚告鄰里。棖門柱戶﹐上樓擊鼓﹔荷盾曳矛﹐還落三周。勤心疾作﹐不得遨遊。奴老力索。種莞織席﹔事訖欲休﹐當春一石。夜半無事﹐浣衣當白﹔若有私斂﹐主給賓客。奴不得有姦私﹐事當關白。奴不聽教﹐當笞一百。讀券文徧訖﹐詞窮咋索﹐仡仡扣頭。兩手自縛﹐目淚下落﹐鼻涕長一尺﹕當如王大夫言﹐不如早歸黃土陌﹐蚯蚓鉆額。早知當爾﹐爲王大夫酤酒﹐不敢作惡。此文相傳多誤﹐庶不遺漏。

卷二十政理部

○赦第一

敍事

《爾雅》曰﹕赦﹐捨也。郭璞注﹕謂放置也。按﹕《虞書》﹛生月﹜災肆赦。《周禮》﹕司刺掌三赦之法。又曰﹕國君過市則刑人赦。《論語》曰﹕有罪不敢赦﹐是也。《漢舊儀》云﹕踐祚﹐攺元﹐立皇后太子﹐赦天下。每赦﹐自殊死以下﹐及謀反大逆不道﹐諸不當得赦者﹐皆赦除之。命下丞相禦史﹐復奏可﹐分遣丞相禦史乘傳駕行郡國﹐解囚徒﹐布詔書﹐郡國各分遣吏傳廏車馬行屬縣﹐解囚徒。又荀悅《漢紀論》曰﹕夫赦﹐權時之宜﹐非常典也。漢興﹐承兵革之後﹐大過之代﹐比屋可刑﹐故設三章之法﹐申以大赦之令。蕩滌穢流﹐與人更始﹐時勢然也。後代承業﹐習而不革﹐失時宜矣。故管子曰﹕凡赦者﹐小利而大害也﹐故久而不勝其禍﹔無赦者﹐小害而大利也﹐故久而不勝其福。赦者﹐奔馬之委轡也﹔無赦者﹐痤疽之礦石也。又王符《潛夫論》云﹕或三辰有侯﹐天气當赦﹐故人從之施徳也。《史記》﹕莊生謂楚王曰「某星犯某宿﹐宜以徳報怨。」楚王將爲赦。又《望气經》曰﹕黃雲四出﹐注期五十日赦。又《風角書》﹕春甲寅風起﹐從申上來爲大赦﹐期六十日應也。

事對

【作解在宥】《周易》曰﹕雷雨作解﹐君子以赦過宥罪。《莊子》曰﹕聞在宥天下﹐不聞治天下。在也者﹐恐天下之淫其性﹔宥也者﹐恐天下之遷其徳。天下不淫其性﹐不遷其徳﹐則理有天下哉。

【呂蒙病王猛疾】韋昭《吳書》曰﹕呂蒙病發﹐孫權迎置內殿﹐夜不能寐。病中有瘳﹐爲下赦令。崔鴻《前秦錄》曰﹕王猛疾病未瘳﹐苻堅大赦殊死以下。

【云出風來】黃雲四出見敍事。《風角書》曰﹕冬至後丁已日﹐有風從已上來﹐有大赦。

【過市入關】《周禮》曰﹕國君過市則刑人赦。袁山松《後漢書》曰﹕賈彪遊京師﹐郭林宗﹑李元禮等爲談論之首﹐一言一行﹐天下以爲準的。黨錮事起﹐彪謂同志曰「吾不西行﹐大難不解矣。」卽入關﹐乃設方略。天子爲之大赦。

【動龠鳴條】王充《論衡》曰﹕赦令將至﹐系室龠動﹐獄中人當出﹐故其感應令龠動也。翼奉《風角書》曰﹕春甲寅日﹐風髙去地三四丈﹐鳴條﹐從申上來﹐爲大赦﹐期在六十日。

【大恩小惠】《東觀漢記》曰﹕章帝元年﹐赦天下系囚。在四月丙子以前﹐減死罪一等勿笞﹐詣金城﹐而文不及亡命未發覺者。郭躬上封事曰「伏惟大恩﹐莫不蕩宥﹐罪死已下﹐並蒙更生﹐而亡命捕得﹐獨不沾澤。臣以爲﹐赦前犯死罪而系。在赦後者﹐可皆勿笞。詣金城﹐以全人命﹐有益於邊。」上善之。卽下詔赦焉。常琚《花陽國志》曰﹕丞相諸葛亮時﹐有言公惜赦者。亮答曰「爲政以大徳﹐不以小惠﹐故匡衡﹐吳漢不願爲赦。先帝亦言﹕吾周旋陳元方﹑鄭康成間﹐每見﹐言理亂之道悉矣﹐曾不論赦也。若劉景升父子﹐歲歲赦宥﹐何益於政﹖」

【躬耕親政】王隱《晉書》曰﹕泰始四年正月﹐初立籍田。丁亥﹐上帥羣臣躬耕千畝﹐大赦天下。《吳志》曰﹕孫亮太平二年四月﹐亮臨正殿﹐大赦天下﹐始親政事。

【東狩南郊】司馬彪《續漢書》曰﹕章帝元和二年二月﹐帝東巡狩泰山。至於岱宗﹐柴望秩山川羣神﹐大赦天下。王隱《晉書》曰﹕惠帝元康六年正月辛酉﹐上南郊﹐大赦天下。

【河塞湖開】《漢書》曰﹕武帝元封二年四月﹐臨決河﹐塞河堤﹐作瓠子歌﹐赦所道過徒。又《吳志》曰﹕孫皓天璽元年﹐吳郡言﹕臨平湖自漢末艸穢擁塞﹐今更開通。長老相傳﹐此湖邊石函中有小石﹐靑白色﹐長四寸﹐廣二寸餘﹐刻作皇帝字。於是攺年大赦。

【銀印玉璽】《吳志》曰﹕孫皓天冊元年﹐吳郡言掘得銀印。長一尺﹐廣三分﹐刻上有年月字。於是攺年大赦。崔鴻《前趙錄》曰﹕劉元海遷都平陽﹐汾水中得玉璽﹐文曰﹕有新保之歸元海。蓋王莽時璽也﹐獻者因增其三字。元海以爲已端﹐大赦天下攺年。

【升臺設壇】司馬彪《續漢書》曰﹕明帝永平二年正月辛未﹐宗祀光武於明堂。祀畢﹐升靈臺﹐望云物﹐大赦天下。王隱《晉書》曰﹕咸熙二年十二月﹐帝乃設壇﹐受命南郊﹐幸太極殿前﹐大赦天下。

【神光芳气】《漢書》曰﹕武帝元封六年詔曰﹕朕祀首出﹐昆田出珍物﹐或化黃金﹐祭祀后土﹐神光三燭﹐其赦汾陰殊死以下。何法盛《晉中興書》曰﹕成帝咸康元年詔曰「有司條典﹐虔奉郊祀。燔柴旣饗﹐芳气淸穆﹐其赦天下﹐令咸得自新。」

【鶴畱鸞舉】《漢書》詔曰「朕郊見上帝﹐巡於北邊。上見羣鶴畱止﹐光景並見﹐其赦天下。」又詔曰「嘉瑞並見﹐鸞鳳並舉﹐其赦天下。」

【甘露降景星見】《漢書》曰﹕宣帝神雀二年二月詔曰「乃者鳳皇集﹐甘露降京師﹐羣鳥從之以萬數﹐其赦天下。」《蜀志》曰﹕後主景曜元年﹐景星見﹐於是大赦攺元。

賦

【後漢崔《大赦賦》】惟不漢之二年四月大赦﹐滌惡窠穢﹐與海內更始﹐乎思升平之道也﹐就而賦焉。以爲五帝異制﹐三王殊事﹐然其承天據地﹐興設法制﹐一也。陛下以苞天之大﹐承前聖之迹﹐朝乾乾於萬機﹐夕虔敬而厲惕﹐然猶痛刑之未錯﹐厥將大赦天下﹐所以創太平之迹云云。又曰﹕方將披玄云﹐照景星﹐獲嘉禾於疆畝﹐收莢於階庭﹐捫麒麟之肉角﹐聆鳳皇之和鳴﹐𨿽羲皇之神化﹐尙何斯之大寧。

詩

【沈期《則天門觀赦詩》】聖人宥天下﹐幽龠動圜狴﹐六甲迎黃气﹐三元降紫泥。籠僮上西鼓﹐振迅廣場雞﹔歌舞將金帛﹐汪洋被遠黎。

【又《答寧愛州報赦詩》】書報天中赦﹐人從海上聞﹔九泉開白日﹐六翮起靑�。命偶恩先貸﹐情孤枉未分﹔自憐涇渭別﹐誰與奏明君。

詔

【梁沈約《南郊赦詔》】朕昧爽夙興﹐念玆理道﹐而明不燭還﹐弘之未易。仰尋先烈﹐思致升平。自頃多故﹐戎車代有﹐軍政國容﹐事緒非一﹔刑禮參用﹐未致和臻﹐向隅之情﹐永言增嘆。今郊載洽﹐幽明允從﹐恩崇嘉祉﹐被之兆庶﹐可大赦天下。

○賞賜第二

敍事

《說文》曰﹕賞﹐賜有功也。賜也者﹐命也﹐﹝見鄭玄《禮記注》﹞惠也。﹝見何晏《論語注》﹞。《書》曰﹕徳懋懋官﹐功懋懋賞。又曰﹕用命賞於祖﹐弗用命戮於社。又曰﹕功多有厚賞﹐弗迪有顯戮。《春秋傳》曰﹕古之理人者﹐勸賞而畏刑﹐卹人不倦﹐賞以春夏﹐刑以秋冬。將賞爲之加膳﹐加膳則飫賜﹐此所以知其勸賞也。《禮記》曰﹕天子賜諸侯樂﹐則以將之﹔賜伯子男樂﹐則以鞀將之。﹝將謂執以致命。﹞諸侯賜弓矢然後徵﹐賜鐵鉞然後殺﹐賜瓚然後鬯。又曰﹕君賜車馬﹐乘以拜賜﹔衣服﹐服以拜賜。君未有命﹐弗卽乘服。凡賜﹐君子與小人不同日﹐此賞賜之義。

事對

【萬畝千鐘】《史記》曰﹕趙烈侯好音。鄭歌者三人﹐賜之田萬畝。《家語》孔子曰﹕自季孫之賜我千鐘也﹐而交益親也。

【金鉤玉】《東觀漢記》曰﹕楊賜以病罷居﹐無何﹐拜太常﹐詔賜禦府衣一襲﹐自所服冠幘﹐綬玉壺﹑革帶﹑金錯﹑鉤。謝承《後漢書》曰﹕馮魴爲侍中﹐稍遷衛尉﹐能取悅當時﹐爲安帝所寵。帝幸其府﹐畱飲十日﹐賜駭犀玉具綬﹑刀紫艾綬﹑玉。

【紫綬靑裘】謝承《後漢書》曰﹕馮魴爲安帝所寵﹐賜紫艾綬。葛洪《西京雜記》曰﹕成帝好爲蹴鞠﹐羣臣以蹴鞠勞體﹐非尊所宜。帝曰﹕」朕好之﹐可擇似而不勞者奏之。」馬合作彈棋以獻﹐帝大說﹐賜靑羔裘﹑紫絲履﹐服以朝覲。

【累千巨萬】《漢書》曰﹕衛靑姊子夫得入宮幸上。靑時給事建章﹐未知名。武帝於是召靑爲建章監侍中﹐賞賜數日間累千金。《魏志》曰﹕明帝嘗夢見後﹐於是差次舅氏親疏髙下﹐敍用各有差﹐賞賜巨萬。

【甘田蘇宅】《史記》﹕甘羅請文侯曰「借臣車五乘。」請爲張唐先報文侯。侯乃言之於始皇﹐使於趙﹐趙襄王郊迎。甘羅說趙攻燕﹐得上谷三十城﹐令秦有十一。甘羅還報秦﹐乃封羅以爲上卿﹐復以甘茂田宅賜之。《漢書》曰﹕蘇武初從匈奴還﹐詔拜典屬國﹐中二千石﹐賜錢二百萬﹐公田二頃﹐宅一區。

【後衣帝服】《東觀漢記》曰﹕永平三年﹐上賜東平王蒼書曰﹕歲月驚邁﹐山陵浸遠﹐孤心慘愴。今以光烈皇后假帛中衣各一篋遺王﹐可時視瞻﹐以慰凱風寒泉之思。曹植表稱詔曰﹕皇帝問雍邱王﹕先帝昔常非於漢氏諸帝﹐積貯衣被﹐使敗於函篋之中﹐遺詔以所服衣被賜公王卿官僚諸將。今以十三種賜王。

【雙璧千金】《史記》曰﹕虞卿者﹐遊說之士﹐躡ハ擔簦﹐說趙孝成王。一見賜黃金百鎰﹐白璧一雙﹐再見爲趙上卿﹐故號曰虞卿。《漢書》曰﹕梁孝王招延四方豪傑。齊人公孫詭多奇邪計﹐初見日﹐王賜千金﹐官至中尉。

【明徳計功】《管子》曰﹕明賞不費﹐明刑不暴﹔賞罰明﹐徳之至也。《淮南子》曰﹕忠臣之事君也﹐計功而受賞﹐不爲苟得﹔量力而受官﹐不貪爵祿。其所能者﹐受之勿辭也。

【玉壺金笥】玉壺見玉注。張衡《綬笥銘序》曰﹕南陽太守鮑徳﹐有詔所賜綬金笥﹐爲作銘曰﹕懿矣玆笥﹐爰藏寶神﹐金纓組履﹐文章日信。

【金刀珠劍】謝承《後漢書》曰﹕武陵五溪蠻夷作難﹐詔遣車騎軍馮緄南徵。緄表應奉金錯刀一具。沈約《宋書》曰﹕太宗爲徐州刺史﹐昭太后賜以火珠鹿盧劍。

【受北國啟南陽】《毛詩》曰﹕其追其貊﹐奄受北國。鄭玄注﹕韓侯人覲宣王﹐使復其先祖之舊職。錫以追貊﹐受北方之國也。《左傳》曰﹕晉侯朝王﹐與之陽樊溫原攢茅之田﹐晉於是始啟南陽。

【汝南帛遼東錢】《漢書》曰﹕宣帝詔曰「者鳳皇集新蔡﹐其賜汝南太守帛百疋。」《東觀漢記》曰﹕祭彤爲遼東太守三十年﹐衣無儲副。世祖嘉其功﹐賜錢百萬。

詩

【唐太宗《文武聖皇帝賜房玄齡詩》】太液仙舟﹤辶向﹥﹐西園隱上才﹐未曉徵車度﹐難鳴關早開。

【又《賜蕭詩》】疾風知勁艸﹐昏日辧誠臣﹔勇夫安識義﹐智者必懷仁。

【隋許善心《奉和賜詩》】帝道屬升平﹐天文預觀象﹔玆生荷化育﹐博施多含養。正始振皇風﹐端居畱眷想﹔夕拜參近侍﹐朝恩濫弘獎。溫樹貴不言﹐克艱庶無爽。

制

【唐中宗孝和皇帝《賞張仁願制》】朕聞將帥興功﹐本期於邦國﹔帝王懸賞﹐用答於疇庸。持節朔方道大扌忽管右屯衛大將軍張仁願﹐器宇端雅﹐風神秀傑﹐謀韜玉帳﹐寄重金壇﹐故得累司文武。厲參邊鎭﹐薊門作牧﹐旣無東顧之憂﹔楡塞扌忽兵﹐方釋北乘之慮。而乃躬先士卒﹐負土築城﹐橫卻月於天街﹐劃長云於地脈﹐宜列河山之賞﹐式崇帶礪之榮。進封韓國公﹐賜物三百段﹐及衣裳一副。

【又《賜成王千里衣物敕》】晝巡周衛﹐夜警巖廊﹐旣曰爪牙﹐實稱心腹。左金吾衛大將軍成王千里﹐聲髙沛獻﹐徳邁二南。以盤石之崇班﹐當執金之重寄。察姦無對﹐討猾若神。固以威動千廬﹐勤宜五校﹐近者衙仗之內﹐輒有詐僞之人。曾不斯須﹐遽令擒獲。能官之目﹐久已馳芳﹔稱職之名﹐從玆著號。可賜衣一副﹐兼賜物一百段。

○貢獻第三

敍事

《廣雅》曰﹕貢﹐稅也﹐上也。鄭玄曰﹕獻﹐進也﹐致也﹐屬也﹐奉也﹐皆致物於人﹐尊之義也。﹝《周禮》﹕獻賢能之書於王。鄭玄注﹕獻﹐進也。又曰﹕獻禽以祭社。鄭玄注﹕獻﹐致也﹐屬也。又曰﹕古者致物於人﹐尊之曰獻﹐通行曰饋。毛詩箋云﹕獻﹐奉也。﹞按﹕《尙書》﹕禹別九州﹐任土作貢﹐其物可以特進奉者曰貢﹐盛之於筐而進者曰篚﹔若不常歲貢﹐須賜命乃貢者曰錫貢。故兗州厥貢漆絲﹔靑州厥貢鹽﹐海物惟錯﹐岱畎絲﹐鉛松怪石﹔徐州厥貢惟土五色﹐羽畎夏翟﹐嶧陽孤桐﹐泗濱浮磬﹐淮夷珠曁魚﹔揚州厥貢惟金三品﹕瑤琨筱蕩﹐齒革羽毛﹐惟木﹔荊州厥貢羽毛齒革﹐惟金三品﹕屯斡栝柏﹐礪砥丹﹐惟苦﹔豫州厥貢漆﹐梁州厥貢ギ鐵銀鏤磬﹐熊羆狐貍織皮﹔雍州厥貢球琳瑯﹔衮州厥篚織文﹔靑州厥篚絲﹔徐州厥篚玄纖縞﹔揚州厥篚織貝﹔荊州厥篚玄璣組﹔豫州厥篚纖纊﹔揚州錫貢厥包橘柚﹔豫州錫貢磬錯﹔荊州納錫大龜﹐是也。《周禮》以九貢致邦國之用﹕一曰祀貢﹐二曰嬪貢﹐三曰器貢﹐四曰幣貢﹐五曰財貢﹐六曰貨貢﹐七曰服貢﹐八曰遊貢﹐九曰物貢﹐是也。獻者﹐謂貢篚錫貢之外所進奉者也。《禮記》曰﹕獻車馬執綏﹐獻馬者執勺﹐獻人虜者操右袂﹐執琴瑟者上左手﹐獻幾者拂之﹐獻杖者執其末﹐此其制也。

事對

【紈牛文馬】《周書》成王時﹐西夷貢獻卜盧紈牛。紈牛﹐牛之小者。孔晁注曰﹕卜盧﹐盧之西北戎﹐今盧水是也。《東觀漢記》曰﹕建武二十六年﹐南單於遣使獻駱駝二頭﹐文馬十疋。

【江龜海貝】《尙書》曰﹕九江納錫大龜。孔傳云﹕尺二寸曰大龜﹐出九江水中。《尙書大傳》曰﹕夏成五服﹐外薄四海﹐南海魚革珠珍大貝。鄭注﹕所貢物也。貝﹐古以爲貨。

【靑帶白環】魚豢《魏略》曰﹕漢陽嘉三年﹐疏勒國王獻西海靑石帶。皇甫謐《帝王世紀》曰﹕西王母慕舜徳﹐來獻白環及﹐並貢益地圖。

【火鼠冰蠶】《魏志》﹕景初二年二月﹐西域獻火浣布。東方朔《神異經》曰﹕南荒之外有火山﹐晝夜火燃。火中有鼠﹐重百斤。毛長二尺餘﹐細如絲﹐可以作布。恆居火中﹐時時出外﹐而白色。以水逐而沃之﹐乃死。取緝其毛﹐織以爲布。王子年《拾遺記》曰﹕冰蠶長十寸﹐有鱗角﹐以雪霜覆之﹐然後爲繭。其色五彩﹐織爲文錦﹐入水不濡﹐投火不燎。唐堯世﹐海人獻之﹐以爲黼黻。

【蔗一節梨三箱】鄧徳明《南康記》曰﹕雩都縣土壤肥沃﹐偏宜甘蔗﹐味及彩色﹐余縣所出無。一節數十碎﹐郡以獻禦。魏武帝嘗爲兗州牧﹐上書曰﹕山陽郡美梨﹐謹獻甘梨三箱

【丹砂玄玉】《周書》曰﹕成王時﹐四夷來貢。卜盧人西南之蠻﹐丹砂所出。《尙書大傳》曰﹕夏成五服﹐外薄四海﹐主諸靈龜陰谷玄玉。鄭玄注﹕所貢物。

【白鷴丹鵠】葛洪《西京雜記》曰﹕閩越王獻髙祖白鷴各一雙﹐髙祖大悅﹐厚報使者。王子年《拾遺記》曰﹕塗修國獻靑鳥丹鵠。各一雄一雌。

【然芳苡置蒡苔】郭子橫《洞冥記》曰﹕元鼎元年﹐起招仙門於閣上﹐然芳苡燈。此艸形如麻﹐奔盧國來獻。王子年《拾遺記》曰﹕晉惠帝時﹐祖梨國貢蒡苔﹐色如金縈。叢如雞卵﹐投水中﹐蒡延波瀾之上如火。宮人有幸者﹐以金苔賜之﹐置漆盤中﹐照燭滿室﹐名曰夜月。

【桴苡荃蘗】《周書》﹕成王時﹐康人獻桴苡者﹐其實食之宜子。孔晁注曰﹕康從亦西戎之別﹐食芳苡卽有身。郭子橫《洞冥記》曰﹕光和元年﹐波國亦名波弋國﹐獻神精香艸﹕一名荃蘗﹐亦名春蕪。一根而百條﹐其枝間如竹節柔軟﹔其皮如絲﹐可爲布﹐所謂春蕪布。亦曰香荃﹐堅密如冰紈也。握之一片﹐滿宮皆香。婦人帶之﹐彌芬馥也。

【香橘文瓜】楊孚《異物志》曰﹕橘爲樹﹐白華而赤實﹐皮旣馨香﹐裏又有美味。交趾有橘官長一人﹐秩三百石﹐主歲貢禦橘。王逸《荔枝賦》曰﹕大哉聖皇﹐處乎中州﹐東野貢落疏之文瓜﹐南浦上黃甘之華橘。

【古黃馬玆白牛】《周書》曰﹕成王時﹐犬戎獻文馬。文馬赤鬣縞身﹐目若金﹐名曰古黃之乘。孔晁注曰﹕犬戎﹐西戎之遠者。又成王時﹐大夏獻玆白牛。玆白牛﹐野獸也﹐牛形而象齒。孔晁注曰﹕大夏﹐西北戎也。

【合枝李同心梨】葛洪《西京雜記》曰﹕初修上林苑﹐羣臣遠方各獻異果﹐有合枝李。又段龜龍《涼州記》曰﹕呂光時﹐惇煌太守宋歆獻同心梨。

【吉光裘昆吾劍】東方朔《十洲記》曰﹕天漢三年﹐西國王使使獻吉光裘。《列子》曰﹕周穆王徵西戎﹐獻昆吾之劍﹑赤刀﹐切玉如切泥。

【紫玉壺靑金鏡】《交州雜記》曰﹕太康四年﹐林邑王範能獻紫水精唾壺一口。《山海經》曰﹕堂夜之山多水玉。郭璞注﹕水玉卽水精也。郭子橫《洞冥記》曰﹕望蟾閣上有靑金鏡﹐廣四尺。元光中﹐波國獻此靑鏡﹐照見魑魅﹐百鬼不敢隱形。

詔

【梁沈約《酬荊雍義士獻物者詔》】昔義舉之初﹐人懷自竭﹐輸賦罄產﹐同致厥誠﹐言稔一槪﹐思有所酬。其雄﹑荊﹑郢三洲有獻物助軍國者﹐外可詳加蠲報。

【中宗孝和皇帝《斷進獻奇巧制》】朕凝懷紫宙﹐滌想丹闕﹐考千古澆淳﹐稽百王之治亂。蒿宮柱﹐實興國之淸猷﹔玉席珠衣﹐乃危邦之獘化。朕自承天纂運﹐佩日披圖﹔希齊鶩飲之年﹐原躡鶉居之代。漢文提舄﹐少小畱心﹐晉武焚裘﹐生平措意﹐頃爲皇符肇建。寶宙初登﹐眷彼王公﹐多爲進奉﹐莫不龍歌令節﹐蛟食芳辰。椒花獻頌之時﹐菊蕊浮觴之日﹐或雕金鏤玉﹐采六合之珍奇﹔或剪翠裁紅﹐飾三春之艸樹。上行延納﹐下務經求。ㄩ開紛紜﹐公私逼迫﹔升平欲濟﹐蠹害非輕。言念於玆﹐深無所謂﹔卽宜懲革﹐勿至因循。

○薦舉第四

敍事

《大戴禮記》曰﹕古者諸侯貢士﹐一適謂之好徳﹐再適謂之賢﹐三適謂之有功﹐乃加九錫。不貢士﹐一則黜爵﹐再則黜地﹐三則黜爵地畢矣。﹝爵地俱削盡也。﹞《白虎通》曰﹕諸侯所以貢士於天子者﹐進賢勸善者也﹕天子聘求之者﹐貪義也。治國之道﹐得賢則治﹐失賢則亂。故月令季春之月﹐開府庫﹐出幣帛﹐周天下﹐勉諸侯﹐聘名士﹐禮賢者。有貢者復有聘者。以爲諸侯貢士﹐庸者貢其身﹐盛徳者貢其名。及其幽隱﹐諸侯所遺失﹐天子之所昭﹐故聘之也。《周官》﹕小司徒之職﹐三年則大比﹐考其徳行道藝﹐而興賢者能者。鄕老及鄕大夫﹐帥其吏與其眾寡﹐以禮賓之﹐厥明﹐鄕老及鄕大夫羣吏獻賢能之書於王。王再拜受之﹐登於天府。內史貳之﹐退而以鄕射之禮五物詢眾庶﹐此謂使人興賢﹔出使長之﹐使民興能﹐入使治之。《漢書》﹕博士官置弟子五十人﹐復其身。郡國縣官有好文學﹐二千石謹察可當﹐與計偕詣太常﹐得受業如弟子。一歲皆輒謂能通年藝以上﹐補文學掌故﹐其髙第﹐可以爲郎中。太掌籍奏﹐卽有秀材異等﹐輒以名聞。昭帝時﹐舉賢良文學﹐增博士弟子員滿百人。又歲謂甲科四十人爲郎中﹐乙科三十人爲太子舍人﹐丙科二十人補文學掌故。先是﹐又命列侯﹐中二千石﹐諸侯相﹐舉賢良方正直言極諫之士﹐並令州察吏人有茂材異等﹐可爲將相及使絕國者。命郡國舉孝悌有行義聞於鄕裏者﹐令三輔太常舉賢良。郡國舉髙第﹐自此而公卿大夫士吏﹐彬彬多文學之士﹐此薦舉之制。

事對

【登庸亮采】《尙書》曰﹕帝曰「疇咨若時登庸。」《孔安國傳》曰﹕疇﹐誰﹐庸﹐用也。誰能庶績順是事者﹐將登用之也。又曰﹕舜曰「咨四嶽﹐有能奮庸熙帝之載﹐使宅百揆﹐亮采惠疇。」

【薦白屋揚紫庭】《韓子》曰﹕趙武薦四十六人於其君。及武之死也﹐四十六人皆就賓位﹐其無私徳者若此。又曰﹕趙武以薦白屋之士管庫者六十家。劉琨《薦任尢文》曰﹕伏見別駕從事任尢﹐識量簡大﹐執心貞固。使琨得對揚紫庭﹐必能撫翼霜露﹐增崇臺曜﹐任蒙亮采﹐以弘急賢之義。

【方正孝廉】《漢書》﹕武帝詔曰「丞相禦史列侯二千石諸侯相﹐舉賢良方正之士。」又武帝詔曰「今詔書昭先帝聖緒﹐令二千石舉孝廉﹐所以化元元﹐移風易俗也。」

【賫函投板】陳壽益《部耆舊傳》曰﹕嚴羽﹐字子翼﹐仕郡功曹﹐刺史辟爲從事。郡舉孝廉﹐曰「大士貢名﹐下士貢身。賫函貢身﹐非髙土也。辭孝廉﹐取吏部﹐除無錫長。」周斐《汝南先賢傳》曰﹕黃穆﹐字子敬﹐安成人也﹐爲郡主簿。忠上率下﹐朝遷肅淸。太守荊寓舉穆孝廉﹐乃薦讓殷仲才﹐寓不聽。遂懷板人見寓﹐曰「若仲才者﹐六選之首也。而穆先之﹐適足以興謗議。」便投板於內﹐出則臥病。寓知不可移﹐遂從之。

【利賓充賦】《周易》曰﹕觀國之光﹐利用賓於王。《漢書晁錯策》曰﹕下臣充賦。

【翹車賁帛】《逸詩》曰﹕翹翹車乘﹐招我以弓。《尸子》曰﹕堯有建善之旌。《漢書》曰﹕以安車蒲輪徵枚乘。《易》曰﹕束帛戔戔﹐賁於丘園。

【弓旌蒲帛】並見上注。

【舉直諫進奇謀】《漢書》曰﹕武帝詔丞相禦史﹐列侯中二千石諸侯相﹐舉賢良方正直言極諫之士。又曰﹕魏無知旣進陳平﹐漢王以爲亞將。絳侯說之云﹕盜嫂受金。漢王疑﹐以讓無知。對曰「臣之所言者﹐能也﹔陛下所問者﹐行也。今有尾生孝已之行﹐而無益於勝敗之數﹐陛下何暇用之乎﹖今楚漢相拒﹐臣薦奇謀之士﹐顧其計誠足以利國耳。盜嫂受金﹐安足疑也﹖」

【貢天朝薦宰相】虞預《晉書》曰﹕何楨﹐字元幹﹐爲弘農郡守。有揚囂生爲縣吏﹐楨一見便待經不臣之禮﹐遂貢之天朝。《趙穆別傳》曰﹕汲郡修武趙君﹐年三十七﹐四薦宰相不就﹐元康三年﹐太守羊伊以爲四科之貢﹐宜盡國美﹔遂扶與激諭﹐以光歲貢。

【式百寮化九服】範曄《後漢書》曰﹕尙書陳忠上疏薦劉愷曰「伏見前司徒劉愷﹐頻厲二司﹐舉動得禮﹔以疾致仕﹐進退有度﹐百寮景式﹐海內歸懷。又﹐何法盛《晉中興書》曰﹕桓溫上疏薦譙秀曰「竊聞巴西譙秀﹐植彩貞固﹐抱徳肥遁﹔若蒙蒲帛之徵﹐足以鎭靜頹風﹐軌訓囂俗﹐幽遐仰流﹐九服知化。」

【丹墀珥筆紫宮論道】杜預《舉賢良方正表》曰﹕按蘇贊布行於艸野﹐著徳於閭閻﹔放心直意﹐若得珥筆丹墀﹔推訪格言﹐必有諤諤匪躬之節。陸云《薦張瞻文》曰﹕若得言論﹐端委太學﹔錯總藝文﹐垂纓玉陛。論道紫宮﹐誠帝宮之瑰寶﹐淸廟之偉器。

【增暉日月垂光虹霓】司馬彪《續漢書》曰﹕陳蕃﹑胡廣上疏薦徐孺子等曰「伏見處士豫章徐孺子﹐彭城姜肱﹐徳行純備﹐著於人聽。若使擢登三事﹐協亮天工﹐必能翼宣盛美﹐增輝日月矣。」孔融《薦禰衡表》曰﹕伏見處士禰衡﹐淑質貞亮﹐英才卓犖。若得龍躍天衢﹐鳳奮云漢﹐垂光虹霓﹐足以昭近署之多士。

詩

【梁劉漑等《儀賢堂監策秀才連句詩》】雄州試異等﹐揚庭乃專對﹔顧學類括羽﹐奇文若錦繢。﹝劉漑﹞滋蘭成秀畹﹐照車光赤﹔攝官惡簪帶﹐疲こ謝名輩。﹝戶舜﹞乙奏飲余列﹐甲科光往載﹔深奇無絕縱﹐孫董有遺槪。﹝伏挺﹞春風涵宛轉﹐遲光乍明昧﹔列秀繼中筵﹐羣才盛皇代。﹝王瑩﹞如綸疾影響﹐裁蒲啟朦昧﹔雕龍旣已彰﹐靑紫行當佩。﹝王﹞褒然旣玉響﹐髙餐亦蘭粹﹔廣川良易追﹐淄水非難配。貢士光相門﹐搜賢盡幽塞﹔善說理無窮﹐借書心靡誨。來彥名東西﹐翼亮更出內﹔康哉信在今﹐伊餘事耕耒。

詔

【梁任《求薦士詔》】夫進賢茂賞﹐蔽善明罰﹐前王盛則﹐咸必由之。朕纂統鴻業﹐寅畏大寶﹔思求俊異﹐協贊雍熙。厲聽九功﹐物色輿皂﹐而白駒盈谷﹐萇楚未刈﹐是以臨朝永嘆。日昃伊佇﹐便可博詢卿士﹐各舉所知。將量才授能﹐擢以不次﹐庶同則哲之明﹐副朕急腎之意。

【隋江總《舉士詔》】堯施諫鼓﹐禹拜昌言﹐求之異等﹐久著前冊。舉以滯淹﹐復聞昔典﹐斯乃治道之深規﹐帝王之切務。朕以寡昧﹐恭承鴻緒﹐未明虛已﹐日旰增懷。百撥多紊﹐四聰弗達。思聞賽諤﹐采其默語﹔三公已下﹐各薦所知。傍詢管庫﹐爰及輿皂﹔一介有能﹐片言可用。朕親聽覽﹐佇玆啟沃。

表

【沈約《舉胡元秀表》】竊惟經邦禦遠﹐𨿽待大賢﹔摧鋒犯鏑﹐亦資小用。伏見錢塘新成主胡元秀﹐早歲丘馳﹐意幹彊果﹐矛盾之用﹐气淩百夫。若置之六師之間﹐處之一旅之上﹐必能前奮獷敵﹐卻沮彊胡。臣實弱懦﹐不窺武節﹐昧妄輕言﹐伏懷悚懼。

○奉使第五

敍事

魏武《選舉令》曰﹕夫遣人使於四方﹐古人所愼擇也。故仲尼曰「使乎使乎﹐言其難也。」按﹕《周官》﹕小行人掌邦國賓客之禮籍﹐以待四方之使者。凡四方之使者﹐大客則擯﹐小客則受其幣﹐聽其辭。行夫掌邦國傳遽之小事﹐凡其使也﹐必以旌節。《毛詩》曰﹕皇皇者華﹐君遣使臣也﹔四牡﹐勞使臣之來也。又《風俗通》云﹕周秦常以歲八月遣軒之使采異代方言﹐還奏之﹐永藏祕室。《漢舊儀》﹕奉璽書使者乘馳傳。其驛駒也。三騎行日夜千里爲程。又《說苑》曰﹕明君之使人也﹐任之以事﹐不制以辭﹐此奉使之事也。其稱謂有行李。﹝《左傳》曰﹕行李之往來。杜預注﹕行李﹐行人也。﹞行人。﹝《論語》曰﹕行人子羽修飾之。注曰﹕行人﹐掌使之官。﹞凡國之將命遣使﹐往曰奉命﹐來曰復命﹐一曰報命。﹝亦曰歸報。﹞

事對

【天節皇華】韓楊《天文要集》曰﹕天節星主奉使﹐小而明﹐卽使忠正。皇華見敍事。

【執圭持斧】《禮記》曰﹕大夫執圭而使﹐所以申信也。《漢書》曰﹕武帝末﹐郡國賊盜羣起。拜暴勝之爲直指使者﹐衣繡持斧﹐捕盜賊。

【埋輪攪轡】司馬彪《續漢書》曰﹕漢安帝元年﹐遣八使巡行風俗。張綱埋其輪於洛陽都亭﹐曰「豺狼當路﹐安問狐貍﹖」遂奏大將軍梁冀。河南尹尹不疑十五事﹐書奏禦﹐京師震悚。又曰﹕冀州饑荒﹐乃以範滂爲淸詔使。按察之﹐滂登車攪轡﹐慨然有澄淸天下之志焉。

【獻節張旌】《左傳》曰﹕秦伯使西乞術來聘﹐且言將伐晉。襄仲辭焉﹐答曰「寡君得徼福於周公﹑魯公以事君﹐不腆先君之獘器﹐而使下臣致諸執事﹐以爲瑞節。要結好命﹐所以藉寡君之命﹐結二國之好﹐是以敢致之。」《蜀志》曰﹕陳震﹐字孝起﹐入拜尙書﹐遷尙書令。奉命使吳﹐賀孫權踐祚。震入吳界﹐移關侯曰「東之與西﹐驛使往來﹐冠蓋相望﹐申盟載好﹐日新其事。震以不才﹐得充下使。」卽日張旌語眾﹐各自約誓﹕國有典制﹐懼或有違﹔幸必斯誨﹐示其所宜。

【謁關移侯】《儀禮》曰﹕使者及境﹐張旃誓﹐乃謁關人。鄭玄注曰﹕謁﹐告也。《蜀志》曰﹕陳震奉使入吳﹐賀孫權踐祚﹐入吳界移關侯云云。

【展幣襲圭】《儀禮》曰﹕使者及館﹐展幣於賈人之館如初。又曰﹕賓入門左﹐公再拜﹐賓避不答拜。又﹐賈人東面坐﹐啟櫝﹐取圭垂繅﹐賓襲執圭。鄭玄注云﹕執圭﹐盛禮也﹔又畫飾﹐爲相致敬也。

【河源海上】《史記》曰﹕漢使窮河源﹐其山多玉石采來云云。又﹐天子巡邊至朔方﹐使郭吉告單於。單於怒﹐遷吉北海上。

【赤帷白蓋】司馬彪《續漢書》曰﹕大使車五乘﹐駕駟﹐赤帷﹐持節者重道五百﹐肖弩十二人。又曰﹕小使車﹐蘭輿﹑赤轂﹑白蓋﹐從騶騎四十人。

【奉壁拭圭】《史記》曰﹕趙惠文王時﹐秦昭王遺趙王書﹐願以十五城易和氏璧﹐藺相如奉璧入秦。又《儀禮》曰﹕賓朝服立東西面﹐賈人北面坐拭圭。鄭玄注﹕賓﹐使者﹔拭﹐淸之也。

【遺鴻獻鵠】《魯連子》曰﹕展無所爲魯君使﹐遺齊襄君鴻。至澠而浴鴻﹐鴻失﹐其裝在。禦者曰「鴻之毛物﹐可使若一﹐能買鴻耳。」無所曰「吾非不能買鴻也。是上隱君﹐下易幣﹐無所不敢。」劉向《說苑》曰﹕魏文侯使舍人無擇獻鵠於齊侯﹐無擇行道失之。後獻空籠﹐曰「非無錢以買鵠﹐惡輕易其幣。」

【受命從宜】《儀禮》曰﹕使者載旃﹐帥以受命於朝。《禮記》曰﹕使從宜﹐禮從俗。

【受圭還玉】《儀禮》曰﹕使者受圭垂繅以命。又曰﹕君使卿皮弁還玉於館。賓受圭﹐退負右旁南立。

【星飛斗風入律】《漢書》曰﹕飛星大如缶﹐出西南﹐入斗下。占曰﹕漢使匈奴。明年﹐匈奴單於雕陶莫臯死。遣中郎將楊興使匈奴。《十洲記》曰﹕天漢三年﹐西國王使使來獻。使者曰「常占東風入律﹐百旬不休﹐靑�幹呂﹐連月不散。中國將有好道之君。我國故搜奇蘊而貢神香﹐乘毛車以濟弱水。」於今十三年矣。

賦

【隋江總《辭行李賦》】維大梁三十有六載﹐神功懋乎開辟。垂恩儲祉﹐壓子代之盤盂﹔盛徳形容﹐陋周年之石。月窟向風﹐日域仰澤﹔要荒款塞﹐諸戎重譯。軒巡履﹐聲芳亥步﹔旌節經過﹐事髙禹迹。舉皇華之盡美﹐馳玨玉之多事﹔或江夏之無雙﹐匹洛陽之才子。訪羽儀於廊廟﹐旌秀異於杞梓﹔引彊學之三端﹐賞雕文於四始。顧傯侗於罕志﹐奉朝章於信次﹔天鳳舉而張旃﹐濟龍沙而通盡。敏異季札之聽歌﹐譽乘屬國之銜使﹔懷蘇子之抵掌﹐憶千秋之畫地。願自勵而飲水﹐揆無庸而案轡﹐嗟負恩之無力﹐每若實於棘。倏辭東平之樂善﹐再踐承明而遊息﹔豈異千里之奔是﹐寧辭一錢之不直。諒無期於鴻漸﹐念有似於蟬翼﹔荷徳澤之霈然﹐鑑丹愚之匪飾。慚借譽於瑟柱﹐免長徭於蓊極﹔聊暇日以須臾﹐每長吟以郁紆。異金石之能固﹐若艸木之分區﹔進學慚於枝葉﹐綿力謝於康衢。構伯休之蓬戶﹐狎仲憲之桑樞﹔徒悅水而非智﹐庶因谷以爲愚。恥矯名於周客﹐寧濫響於齊竽﹔奉棲遲以偃仰﹐原太素之不污。

詩

【北齊裴讓之《公館燕州南使徐陵詩》】嵩山表京邑﹐鐘嶺對江津﹔方域殊風壤﹐分野各星辰。出境君圖事﹐尋盟我卹鄰﹔有才稱竹箭﹐無用忝絲綸。列樂歌鐘響﹐張旃玉帛陳﹔皇華榮受命﹐垂譽本無因。韓宣將聘楚﹐申胥欲去秦﹔方期飲河朔﹐翻屬臥漳濱。禮酒盈三獻﹐賓筵盛八珍﹔歲稔鳴銅雀﹐兵戢坐金人。云來朝起蓋﹐日落晚催輪﹔異國猶兄弟﹐相知無舊新。

【周庚信《將命至鄴詩》】大國修聘禮﹐親鄰自此惇﹔張旃事原隰﹐負報成言。西過犯風露﹐北指度に轅。交歡值公子﹐展禮覿王孫﹔何以譽嘉樹﹐徒欣賦采蘩。四牢盈折俎﹐三獻滿樽﹐人臣無境外﹐何日欣此言。風俗旣殊阻﹐山河不復論﹔無因旅南館﹐空欲祭西門。眷然惟此別﹐夙期幸共存。

【隋虞茂《在南接北使詩》】會玉二崤至﹐瑞節三秦歸﹔林蟬疏欲盡﹐江雁斷還飛。墻垣崇客館﹐旌蓋入王畿﹔共此惇封植﹐方當篤衣。

書

【梁劉孝儀《北使還與永丰侯書》】足踐寒地﹐身犯朔風﹔暮宿客亭﹐晨炊謁捨。飄搖辛苦﹐迄屆氈鄕﹔雜種覃化﹐頗慕中國。而毳幕難淹﹐酪漿易獻﹐王程有限﹐時及玉關。射鹿胡奴﹐乃共歸國﹐刻龍漢節﹐還持入塞。馬銜苜蓿﹐嘶立故墟﹐人獲葡萄﹐歸種舊裏。少子出迎﹐善鄰相勞﹐倦握蟹螯﹐亟覆蝦碗。未攺朱顏﹐略多自醉﹐用此終日﹐亦以自娛。

○假第六

敍事

急﹐告﹐寧﹐皆休假名也。《釋名》曰﹕急﹐及也﹐言操切之使相逮及也。李斐《漢書》曰﹕告﹐請也﹐言請休謁也﹔寧﹐安也﹐告曰寧也。漢律﹕使二千石有予告﹐有賜告。予告者﹐在官有功最﹐法所當得者也。賜告者﹐病滿三月當免。天子優賜其告﹐使得印綬將官屬歸家理疾。至成帝時﹐郡二千石賜告不得歸家。自馮野王始也﹐休假亦曰休沐。漢律﹕吏五日得一下沐﹐言休息以洗沐也。晉令﹕急假者﹐一月五急﹔一年之中﹐以六十日爲限。千里內者疾病申延二十日﹐及道路解故九十五日。此其事也﹐書記所稱曰歸休﹐亦曰休急﹑休瀚﹑取急﹑請急。又有長假﹑並假。

事對

【賜告分休】賜告見敍事。《王威別傳》曰﹕威少爲郡吏。刺史劉表題門上﹐有能陳便宜益於時﹐不限廝役賤長以聞。威因陳事﹐得署州吏﹐大蠟分休。

【荷擔杖策】謝承《後漢書》曰﹕許荊﹐字子張。少喪父﹐養母孝順。家貧爲吏﹐無有船車。休假﹐常單步荷擔上下﹐淸節稱於鄕裏。又曰﹕範丹﹐字史云﹐陳畱人也。爲郡功曹。每休假上下﹐常單步策杖﹐同類以車牛與之﹐不取。

【祝問疾吳拜老】謝承《後漢書》曰﹕祝皓﹐字子春。志節抗烈﹐篤於仁義。爲吏歸休﹐先周旋鄕裏﹐弔死問疾畢﹐乃還家。又曰﹕吳馮﹐字子髙﹐爲州郡吏。休假﹐先存卹行喪孝子﹐次瞻病畢﹐拜覲鄕裏耆老先進﹐然後到家﹐名昭遠近。

【離兵解職】王隱《晉書》曰﹕王尼﹐字季孫。洛中貴盛名士王澄﹐胡母輔之﹐李坦等皆與尼交。時尼爲兵﹐在大將軍幕。澄等持羊酒詣軍門﹐吏疏名內請入見大將軍。澄等旣入﹐語吏過王尼﹐炙羊飲酒訖而在﹐竟不見將軍。將軍聞之﹐因與尼長假﹐遂得離兵。《晉起居注》曰﹕孝武太康元年詔﹕大臣疾病﹐假滿三月﹐解職。

【遊集定省】劉義慶《世說》曰﹕車武子爲侍中﹐與東亭諸人期共遊集。車早急出﹐過詣王子敬﹐車求去。王問何以總總﹐車答曰「與東亭諸人期共行。」王曰「卿何乃作此不急行。」車遂不敢去﹐盡急而還。《宋書》曰﹕王敬弘子忄炎之﹐爲祕書郎。忄炎之會請假還家﹐來定省﹐敬弘克日﹐見之﹐至輒不果。假日將盡﹐忄炎之乞求奉辭。敬弘呼前﹐至閣﹐復不見。

【造渚還都】張隱《文士傳》曰﹕顧榮兼侍中﹐安慰河北﹐以前後功封嘉興伯。榮觀中國日獘﹐乃並求急還南。旣造江渚﹐欣然自得。鄧粲《晉記》曰﹕郭璞爲王惇參軍﹐知惇作亂﹐受假還都﹐露布以討溫嶠爲名。及至建康南坑﹐殺參軍郭璞。初﹐桓彜常令璞筮卦﹔卦成﹐彜問其故﹐璞曰﹕卦與吾同。

詩

【齊謝《休沐重還道中詩》】薄遊第從告﹐思閒願罷歸﹔還邛歌賦似﹐休汝車騎非。灞池不可別﹐伊川難重違﹔汀葭稍靡靡﹐江復依依。田鶴遠相叫﹐沙鴇忽爭飛﹔云端楚山見﹐林表吳岫微。試與徵徒望﹐鄕淚盡沾衣﹔賴此盈樽酌﹐含景望芳菲。問我勞何事﹐沾沐仰淸微﹔志狹輕軒冕﹐恩甚戀庭闈。歲華仍有酒﹐初服偃郊扉。

【梁沈約《休沐寄懷詩》】𨿽云萬重嶺﹐所玩終一丘﹔階墀幸自足﹐安事還遨遊。臨池淸溽署﹐開幌望髙秋﹔園禽與時變。蘭根應節抽。憑軒搴木末﹐垂堂對水周﹔紫籜開綠條﹐白鳥映靑疇。艾葉彌南浦﹐荷花繞北樓﹔送日隱曾閣﹐引月入輕幬。爨熟寒蔬剪﹐賓來春蟻浮﹔來往旣云倦﹐光景爲誰畱。

【隋江總《休沐山庭詩》】洗沐惟五日﹐棲遲對一邱﹔古槎橫近澗﹐巴石聳前洲。岸綠開河柳﹐池紅照海橊﹔野花寧辧晦﹐山虫詎識秋。人生復能幾﹐夜燭非長遊。

文

【梁沈約《奏彈孔稚違制啟假事》】臣聞﹕禁憲有章﹐士子攸愼﹐守官有典﹐觸綱斯及﹐蓋所以崇威闡法﹐下肅上尊。謹按廷尉會稽品中正臣稚﹐厲奉朝班﹐頻登要近﹐九棘之任﹐理無休謁﹐冒制幹聞﹐實虧恆典。恩許𨿽降﹐所制不關﹔違犯之條﹐猶合約黜。且稚俯自內轄﹐作士下闈﹐通制明文﹐日陳几案﹐自逾規矩﹐莫斯爲甚。臣等參議﹐請以見事﹐免稚所居官﹐除中正官名﹐輒下禁止。

【又《奏彈奉朝請王希聃違假》】謹按﹐奉朝請臣王希聃﹐幸齒朝班﹐私敬蓋闕﹐休請有期。曾無遄及﹐違弛之愆﹐允膺裁糾﹐臣等參議。請以見事免所居官﹐輒下禁止。

○醫第七

敍事

《說文》曰﹕巫彭初作醫。《帝王世紀》曰﹕黃帝使岐伯嘗味艸木﹐典醫療疾。今經方本艸之書咸出焉。《周官》曰﹕疾醫掌萬民之疾病。四時皆有癘疾﹕春時有首疾﹐夏時有癢疥疾﹐秋時有瘧寒疾﹐冬時有嗽上气疾。﹝﹐酸削也﹔首疾﹐頭病。﹞以五穀五藥養其病﹐﹝養猶治也。﹞以五色﹑五气﹑五聲視其死生。兩之以九竅之變﹐參之以五藏之功﹐凡民之有疾病者﹐分而治之。又曰﹕瘍醫掌腫瘍﹐潰瘍﹐金瘍﹐折瘍。凡療瘍﹐以五毒攻之﹐以五气養之。以五藥療之﹐以五味節之。《物理論》曰﹕夫醫者﹐非仁愛不可托也﹐非聰明理達不可任也﹐非廉潔淳良不可信也。是以古之用醫﹐必選名姓之後。其徳能仁恕博愛﹐其智能宣暢曲解﹐能知天地神之次﹐能明性命吉凶之數﹐處虛實之分﹐定逆順之節。原疾疹之輕重﹐而量藥劑之多少﹐貫微達幽﹐不失細小﹐如此乃謂良醫。且道家則尙冷﹐以艸木用冷生﹔醫家則尙溫﹐以血脈以暖通。徒知其大趣﹐不達其細理﹐不知剛柔有輕重﹐節气有多少﹐進退盈縮有節卻也。名醫達脈者﹐求之寸口﹐三侯之間則得之矣。度節气而侯溫冷﹐參脈理而合輕重﹐量藥石皆相應﹐此可謂名醫。醫有名而不良者﹐有無名而良者。人主之用醫﹐必參知而隱括之。

事對

【六技四家】範曄《後漢書》曰﹕郭玉者﹐廣漢人。初有老父釣於涪水﹐因號涪翁。著鍼經脈法。弟子程髙尋求積年﹐翁乃授之。玉少師事髙﹐學方診六微之技﹐爲太醫丞。劉歆《七略》曰﹕論方技爲四家﹕有醫經家﹐有方家﹐有房中家﹐有神仙家。

【九折十全】《楚辭》曰﹕九折臂而成醫。《周禮》﹕醫師掌醫之政令﹐聚毒藥以共醫事﹐歲終則稽其醫事。十全爲上﹐十失一次之﹐十失四爲下。

【切脈攻理】《史記》曰﹕扁鵲謂虢太子中庶子曰「越人之爲方也﹐不待切脈望色﹐聽聲寫形。」袁準《正論》曰﹕良醫療病﹐攻於腠理。

【髙手鴻術】司馬彪《續漢書》曰﹕東平王蒼到國病﹐詔遣太醫丞將髙手醫視病。郭璞《巫咸山賦序》曰﹕蓋巫咸者以鴻術爲帝堯之醫。

【含血舐痔】《韓子》曰﹕醫蓋吮人之瘍﹐含人之血﹐非有肌骨之親也﹐利之所加也。《莊子》曰﹕秦王有病召醫﹐舐痔者得車五乘。

【出蛇走獺】《華陀別傳》曰﹕河內太守劉勛女苦左膝裏瘡癢﹐迎陀使視。陀以繩系一犬於馬后﹐走馬牽犬。犬困不能行。因取斷腸以向瘡口。須臾有若蛇者從瘡中出﹐長三尺。又劉敬叔《異苑》曰﹕廣陵下廟﹐宋元嘉中﹐縣人張氏女日暮宿祠門下。夜有物假作其婿來﹐女魅惑成病。海陵王纂能療邪鬼﹐始下一鍼﹐有一獺從女被內走出。

【四難三折】範曄《後漢書》曰﹕郭玉療貴人時或不愈。帝問其故﹐對曰「有四難焉﹕自用不任臣﹐一難﹔將身不謹﹐二難﹔骨節不彊﹐三難﹔好逸惡勞﹐四難。」《孔叢子》曰﹕梁邱據遇虺毒﹐三旬不瘳﹐齊列大夫並獻攻療之方。據弟子曰「梁邱已療矣﹐而驟獻方﹐欲梁邱復有虺害乎﹖」孔子曰「三折臂然後爲醫。梁邱慮有與之同病者問方﹐故眾人言方耳。」

【湔腸滌髒解顱理腦】《史記》曰﹕虢太子死﹐扁鵲至虢國。中庶子曰「暴蹙而死。」扁鵲曰「尙可活也。」庶子曰「先生得無誕乎﹖」臣聞上古有兪跗﹐療病不以湯液﹐乃割皮解肌﹐湔洗腸胃﹐漱滌五臟。」又《抱朴子》曰﹕淳於解顱而理腦。

【穿胸納餅刮骨去毒】《抱朴子》曰﹕文摯愆筋﹐以療危困﹔仲景穿胸﹐以納赤餅。此但醫家﹐猶能若是。《蜀志》曰﹕關羽爲流矢貫臂﹐每陰雨常疼痛。醫曰「矢鏃有毒﹐當破臂刮骨去毒﹐乃可除之也。」

詩

【宋鮑昭《過銅山掘黃精詩》】玉肪中經﹐水芝韜內籍﹔寶餌緩童年﹐命藥駐衰厲。矧蓄終古情﹐重掩煙霧迹﹔羊角棲斷雲﹐口流隘石。銅溪畫森沈﹐乳寶夜涓滴﹔旣類風門磴﹐復像天井璧。蹀蹀寒葉離﹐淙淙秋水積﹔松色隨野深﹐月露依艸白。空守江海思﹐豈貴梁鄭客﹔仁愛古無怨﹐順道今何惜。

【梁吳均《采藥大布山詩》】我本此山北﹐緣澗采山麻﹔九莖日澗照﹐三葉長生花。可以蠲憂疾﹐聊持駐景斜。景斜不可駐﹐年來果如故﹔安得昆侖山﹐偃蹇三珠樹。三珠樹始ぼ﹐絳葉淩朱臺﹔玉壺白鳳﹐金鼎靑龍胎。韓眾及王子﹐何代無仙才﹔安期倘欲顧﹐相見在蓬萊。

【梁江淹《采石上菖蒲詩》】瑤琴久蕪沒﹐金鏡廢不看﹔不見空閨裏﹐縱橫秋思端。緩步遵行波﹐揚曳泛春瀾﹔竇赤煙流綺﹐水淥桂含丹。憑酒意未悅﹐半景方自嘆﹔每爲憂見及﹐杜若詎能寬。冀采石上艸﹐得以駐衰顏﹐赤鯉倘可乘﹐雲霧不復還。

贊

【宋王微《茯苓贊》】皓苓下居﹐披紛上薈﹔中狀雞鳧﹐具容龜蔡。神侔少司﹐保延幼艾﹔終志不移﹐柔紅可佩。

【又《禹餘糧贊》】疏波瀝浸﹐徒謂範常﹔沈靈祕用﹐神哉無方。阡疇不惠﹐稼穡非芳﹔明徳禹功﹐信在餘糧。

【又《桃飴贊》】阿鹿續气﹐胡膠屬弦﹔未若桃飴﹐越地通天。液首化玉﹐酡貌定仙﹔人知蠍日﹐胡不蔭年。

【又《黃連贊》】黃連苦味﹐左右相因﹔斷涼滌暑﹐闡命輕身。縉雲昔禦﹐飛蹕上﹐不行而至﹐吾聞其人。

文

【梁簡文帝《勸醫文》】天地之中﹐惟人最靈。人之所重﹐莫過於命。𨿽修短有分﹐年壽繇天﹐然而寒暑反常﹐嗜欲乖節。故沈寒應首﹐致獘不同﹐伐斧爛腸﹐摧年匪一。拯斯之要﹐實在良方﹔亦有騷人﹐起詠彭殤。秦國之稱和緩﹐季梁之遇盧氏﹐虢子之值越人﹐爰至久視飛仙。長生妙道﹐猶變六一於金液﹐攺三七於銀丸。畜玉字之精﹐研紫書之奧。桃膠何是﹐北斗靡錄其形﹔金漿非遠﹐明珠還恥其價。能使業門之下﹐鼓響獨傳﹔雍祀之傍﹐簫聲猶在。周禮疾醫﹐掌萬民之疾病者﹔分而理之﹐歲中則各書其所以。入於醫師﹐知其愈與不愈﹐以爲後法之戒也。理疾者眾﹐必孟浪酬蹇﹔誤人者多﹐愛人者鮮。是則日處百方﹐月爲千軸﹐未常不輕其藥性﹐任其死生﹔淳華之功﹐於何而得﹐及其愛染親屬﹐情切友朋﹐患起膏肓﹐こ興兪跗﹐𨿽欲盡其理切﹐思無所出。何以故然﹐本不素習﹐卒難攺變﹐故也。胡麻鹿藿﹐才救頭痛之こ﹔麥曲芎﹐暫止河魚之腹。思不出位﹐事局轅下。欲求反正者於玄都﹐揚已名於綠籍﹐其可得乎﹖

○卜第八

敍事

《元命苞》曰﹕古司怪主卜。《世本》曰﹕巫咸作筮。《禮記》曰﹕龜爲卜﹐蓍爲筮。《白虎通》曰﹕漧艸槁骨眾多﹐獨以蓍龜何﹖龜之言久也﹐蓍之言耆也。《尙書洪範五行傳》曰﹕此禽獸艸木之壽久而能知吉凶也。龜人掌六龜之屬﹐各有名物。天龜曰靈屬﹐地龜曰繹屬﹐東龜曰果屬﹐西龜曰靈屬﹐南龜曰獵屬﹐北龜曰若屬。卜師掌開龜之四兆﹕一曰方兆﹐二曰功兆﹐三曰義兆﹐四曰弓兆。﹝開﹐開出其書占之也﹐經兆一百二十體。言四兆者﹐爲分四部﹐若《易》之三篇。﹞凡卜視髙揚火﹐以事作龜致其墨。筮人掌三易﹐辧九筮之名﹕一曰《連山》﹐二曰《歸藏》﹐三曰《周易》。九筮之名﹕一曰巫更﹐二曰巫咸﹐三曰巫式﹐四曰巫目﹐五曰巫易﹐六曰巫比﹐七曰巫祠﹐八曰巫參﹐九曰巫環﹐以辧吉山。﹝巫皆讀爲筮﹐字之誤也。更爲遷都邑也。﹞又《禮記》曰﹕卜筮者﹐先聖王之所以使人信時日﹐敬鬼神﹐畏法令﹐決嫌疑﹐定猶豫也。故《周易》曰﹕定天下之吉凶﹐成天下之者﹐莫大乎蓍龜也。蓍之徳圓而神﹐卦之徳方以智﹔神以知來﹐智以藏往。洪範《五行傳》曰﹕若煩數混瀆﹐或不精嚴﹐神不告也﹔或觀卦察兆﹐占不得也﹔或龜不神﹐蓍不靈。此其所以過差﹐聖人不得專用也。龜筮共違於人﹐神靈不佑也。

事對

【握粟操金】《毛詩》曰﹕哀我塡寡﹐宜岸宜獄﹔握粟出卜﹐自何能谷。鄭玄注﹕可哀哉我窮盡寡財之民﹐仍有獄訟之事﹔持粟行卜﹐求其勝負﹐從何能得善﹖《戰國策》曰﹕鄒忌爲齊相﹐田忌爲將﹐不相悅。鄒忌以告公孫。使人操十金而卜於市曰「我田忌人也。吾三戰三勝﹐聲威天下﹐欲爲大事﹐亦吉否﹖」卜者出﹐因令捕卜者而驗其辭於王前。田忌遂走。

【三兆六龜】《周禮》﹕太卜掌三兆之法。六龜見敍事。

【供ㄡ揚火】《周禮》﹕氏掌供ㄡ契以待卜事。杜子春注曰﹕ㄡ讀如薪樵之樵﹐謂所灼龜之木。揚火見敍事。

【神諗象告】陳琳《大荒賦》曰﹕假龜筮以貞吉﹐問神諗以休祥。《易》曰﹕八卦以象告。韓康伯注曰﹕以象告人吉凶。

【大橫小數】《史記》曰﹕髙後崩﹐丞相陳平等使人迎代王。計未定﹐卜之龜。兆云﹕大橫庚庚﹐余爲天王﹐夏后以光。《抱朴子》曰﹕卜者小數﹐飾福者謂知來之妙。

【龜厭筮瀆】《毛詩》曰﹕我龜旣厭﹐不我告猷。鄭玄注﹕卜筮數而瀆龜﹐龜靈厭之﹐不復告其所圖之吉凶也。言𨿽得兆﹐繇不中也。《易》曰﹕初筮告﹐再三瀆﹐瀆則示告。

【穆卜枚占】《尙書》曰﹕武王有疾不豫﹐二公曰「我其爲王穆卜。」歸藏曰「昔者河伯筮與洛戰而枚占﹐昆吾占之不吉也。」

【孔愀顏笑】《家語》曰﹕孔子嘗自蓍﹐而卦得賁﹐愀然有不平之狀。子張進曰「賁是吉卦﹐夫子色有不平﹐何也﹖」孔子曰「山下有火。賁﹐非正色也。」《衝波傳》曰﹕孔子使子貢往外而未來﹐謂弟子占之。遇鼎﹐皆言無下足不來。顏子掩口而笑曰「無足者﹐乘舟而來﹐賜至矣﹐淸朝也。」子貢果朝至。

【代陳獲晉】《左傳》曰﹕陳厲公生敬仲﹐周內史筮之﹐遇觀之否。曰「是謂觀國之光﹐利用賓於王﹐其代陳有國乎﹖」又曰﹕秦伯伐晉﹐卜徒父筮之吉。涉河﹐晉侯車敗。詰之﹐對曰「乃大吉也﹗三敗必獲晉君。」果如其言。

【法天地敬鬼神】《史記》曰﹕卜法天地﹐象四時。《禮記》曰﹕卜筮者﹐先聖王所以使人信時日﹐敬鬼神﹐畏法令。

【齊小大差尊卑】《易》曰﹕齊小大者存乎卦。韓康伯注曰﹕卦有小大也﹐齊猶言辧也。《周禮圖》曰﹕大夫已上﹐事卜且筮﹔士則但筮﹐尊卑之差。

【筮短龜長陽奇陰耦】《左傳》曰﹕晉獻公欲以驪姬爲夫人﹐卜之不吉﹐筮之吉。公曰﹕從筮。筮人曰﹕筮短龜長﹐不如從長。《易》曰﹕陽卦多陰﹐陰卦多陽﹐其故何也﹖陽卦奇而陰卦耦。

○刑罰第九

敍事

《春秋元命苞》曰﹕刑者﹐亻刑也。《說文》曰﹕刀守井也﹐飲之人入井陷於川﹐刀守之﹐割其情也。罔言爲詈﹐刀守詈爲罰﹐罰之爲言內也﹐陷於害也。﹝井飲人﹐則人樂之不已﹐則自陷於川﹐故加刀謂之刑﹐欲人畏懼以全命也。詈以刀守之﹐則不動矣。今作罰用寸。寸﹐丈尺也﹐言納以繩墨之事。﹞古之用刑者﹐畫像而不犯﹐蓋上刑赭衣不純。中刑雜履﹐下刑墨﹐以居州裏而人恥之。﹝見《尙書大傳》。﹞故《白虎通》曰﹕五帝畫像者﹐其服象五刑也。犯墨者蒙巾﹐犯劓者赭其衣﹐犯髕者以墨其髕處而畫之﹐犯宮者履扉﹐犯大辟者布衣無領。《尙書》云﹕五刑有服﹐此之謂矣。﹝一云﹐以畫跪當黥﹐艸纓當劓﹐以履扉當刖﹐以艾﹤韋卑﹥當宮﹔凡斬人之支體﹐鑿其形膚曰刑。畫衣冠﹐異章服﹐曰戮之義也。見《愼子》﹞。後世嚴刑而人不禁﹐故大刑用甲兵﹐其次用斧鉞﹔中刑用刀鋸﹐其次用鉆鑿﹔薄刑用鞭朴。﹝見《國語》。故﹞《尙書呂刑》云﹕惟敬五刑﹐以成三徳。五刑者﹐墨罰之屬千﹐劓罰之屬千﹐非刂罰之屬五百﹐宮罰之屬三百﹐大辟之屬二百﹐五刑之屬三千。又《周官》﹕大司寇之職﹐以五刑糾萬民。﹝一曰野刑﹐上功糾力﹔二曰軍刑﹐上命糾守﹔三曰鄕刑﹐上徳糾孝﹔四曰官刑﹐上能糾職﹔五曰國刑﹐上願糾暴。鄭注﹕糾謂察異也。﹞至秦用商鞅﹐又設連坐之法﹐造參夷之誅﹐加肉刑。大辟者有鑿顚抽脇鑊烹之法。﹝見《漢書》﹞。蓋徳多刑少者﹐五帝也﹔刑徳相半者﹐三王也﹔刑多徳少者﹐五霸也﹔純用刑而亡者﹐秦也。﹝見桓範《世要論》﹞。

事對

【明罰致刑】《易》曰﹕雷電噬嗑﹐先王以明罰敕法。又曰﹕雷電皆至﹐丰﹐君子以折獄致刑。

【五辭三讓】《尙書》曰﹕兩造備具﹐師聽五辭。《周禮秋官》曰﹕凡民有邪惡者﹐三讓而罰。

【折獄要囚】折獄見致刑注。《尙書》曰﹕要囚服念﹐五六日至於旬時。孔安國注云﹕要囚﹐謂其要辭以折獄也。

【天罰國刑】《尙書》曰﹕今予惟恭行天罰。《周禮》曰﹕五刑﹐五曰國刑。

【甲兵鞭策】《國語》曰﹕臧文仲言僖公曰「大刑用甲兵﹐其次用斧鉞﹔中刑用刀鋸﹐其次用鉆鑿﹔薄刑用鞭朴﹐以威民也。」《白虎通》曰﹕五刑﹐五帝之鞭策也。

【六典三章】《周禮》曰﹕大司徒職掌建邦之六典﹐以佐王刑邦國。《漢書》曰﹕髙祖初入關﹐約法三章。

【約法省刑】約法見三章注。《續漢書》曰﹕建武二年詔曰﹕與中二千石諸大夫﹑博士﹑議郎﹐省刑罰也。

【棄灰救火】《韓子》曰﹕殷之法﹐棄灰於街者刑。子貢以重問之仲尼﹐仲尼曰「棄灰於街必燔人﹐人必怒﹐怒則鬥﹐斗則三族相殺﹐然則𨿽刑之可也。」又曰﹕魯燒積澤﹐天北風﹐火南向。恐燒國﹐哀公自將眾趣救火者﹐人盡逐獸而火不救。乃召仲尼而下令曰「不救火者罪﹐逐獸者比入禁之罪。」令下未徧﹐火遂救矣。

【刑書政典】《尙書》曰﹕哀敬折獄﹐明啟刑書。又曰﹕《政典》曰﹕先時者殺無赦﹐不及時者殺無赦。孔安國云﹕政典﹐夏后氏爲政之典。

【燁電積陰】《詩含神霧》曰﹕燁燁震電﹐不寧不令﹔此應刑政之太暴﹐故震電驚人﹐使天下不安。《漢書》﹕董仲舒云「陽爲徳﹐陰爲刑。陽常居大夏﹐而生育養長爲事﹔陰居大冬﹐而積於虛空不用之處。以此見天之任徳不任刑者也。」

【赤衣丹筆】《漢名臣奏事》曰﹕《唐林》云﹕秦設重刑而羣盜盈山﹐赤衣半道。謝承《後漢書》曰﹕盛吉爲廷尉﹐每至冬節﹐罪囚當斷﹐妻夜執燭﹐吉持丹筆﹐夫妻相對﹐垂泣決罪。

【明察平反】《漢書》曰﹕於定國爲廷尉﹐明察寬恕。黃霸等以爲公平明察﹐雋不疑爲京兆尹。每行得囚徒﹐其母輒問不疑有所平反﹐活幾何人﹖不疑云多所平反﹐其母乃喜也。

【晝斷秋讞】《漢書》曰﹕秦始皇專任刑罰﹐躬操文墨﹐晝斷獄﹐夜治書。《漢書》﹕於定國爲廷尉﹐季秋後請讞時﹐上常幸宣室﹐齋居而決事﹐刑獄號平反也。

【樹槐叢棘】《春秋元命苞》曰﹕樹棘槐﹐聽訟於其下。棘赤心有刺﹐言治人者原其心不失赤﹔實事所以刺人﹐其情令各歸實。槐之言歸也﹐情見歸實。《周易》曰﹕習坎上六云﹕系用微韁﹐置於叢棘﹐三歲不得﹐凶。王弼注曰﹕險峭之極﹐不可升也﹔嚴法峻整﹐難可犯也。宜其囚執﹐置於思過之地。

詩

【虞世南《賦得愼罰詩》】帝圖光往冊﹐上徳表鴻名﹔道冠二儀始﹐風髙三代英。樂和知化洽﹐訟息表刑淸﹔罰輕猶在念﹐勿喜尙畱情。明愼全無枉﹐哀矜在好生﹔五疵過亦察﹐二辟理彌精。巾示廉恥﹐嘉石務詳平﹔每削繁苛性﹐常深惻隱誠。政寬思濟猛﹐疑罪必從輕﹔於張懲不濫﹐陳郭憲無傾。刑措諒斯在﹐歡然仰頌聲。

詔

【梁沈約《使四方士民陳刑政詔》】徑寸之寶﹐或隱泥沙﹔以人廢言﹐君子斯惑。朕聽朝晏罷﹐思闡政術﹐𨿽百辟卿士﹐有懷必聞。而蓄響邊遐﹐未臻魏闕﹔或屈以貧陋﹐或間以山川﹐頓足延首﹐無因奏達﹐豈所謂沈浮靡陋﹐遠邇兼得者哉。四方士民﹐若有欲陳刑政﹐偸亻疑幽遠﹐不能自通者﹐各在條布所懷於刺史二千石。有可申采﹐大小以聞。

【又《立左降詔》】刑乖政失﹐其源已久。罰罪之奏﹐日聞於早朝﹔獘獄之書﹐亟勞於晏寢。免黜相系﹐補代紛紜﹐一離愆囚﹐乃永歲月﹐非所以棄瑕錄用﹐隨分盡才者也。是故減秩居官﹐前代通則﹐貶職左遷﹐往朝斷軌。自今內外羣司有事者﹐可開左降之科。

【又《降死罪詔》】朕樹洪業﹐光宅區宇﹐而本枝之慶﹐未廣椒掖。滕衛之地﹐猶缺蕃屏﹐言念弓﹐不能忘懷。策二子始有盤石之資﹐於焉彌固﹐慶𨿽自已﹐恩加覃及﹔凡死罪可降一等﹐五歲刑降二等﹐三歲刑以下﹐並悉原放。

○囚第十

敍事

《風俗通》曰﹕囚﹐道也﹐言辭窮情得﹐以罪誅道也﹔禮﹐罪人置諸圜土。故囚字爲口守人﹐此其象也。《尙書》曰﹕囚奴正士。又曰﹕要囚服念﹐五六日至於旬時﹐不蔽要囚。《詩》曰﹕在泮獻囚。《周官》﹕掌囚掌守盜賊凡囚者。鄭玄注云﹕囚﹐拘也﹐此其事也。

事對

【龠動杓虛】王充《論衡》曰﹕赦令將至﹐則系室龠動﹐獄中人當出﹐故盛其應﹐令龠動也。《漢書》曰﹕有勾圓十五星﹐杓曰賤人之牢。牢中星實則囚多﹐虛則開出。《詩含神霧》云﹕杓爲天獄。

【搶地仰天】《漢書司馬遷與任安書》曰﹕當此時也﹐見獄吏則頭搶地﹐視徒隸則心惕息。《史記》﹕趙髙案問李斯。拘執束縛﹐居圇圄﹐仰上天而嘆息曰「嗟乎悲夫﹗不道之君﹐何可爲計﹖」

【夏挺冬決】《禮記》曰﹕仲夏﹐門閭無閉﹐關市無索﹐挺重囚﹐益其食。鄭玄注﹕挺﹐寬也。謝承《後漢書》曰﹕會稽盛吉爲廷尉時﹐每至冬節﹐罪囚當斷﹐妻夜執燭﹐吉持丹筆﹐夫妻相向﹐垂泣而決其罪。

【就格促械】華嶠《後漢書》曰﹕範滂以黨事下黃門北寺。滂以同囚多嬰病﹐乃請先就格﹐遂與同郡袁忠等爭受楚毒。魚豢《魏略》曰﹕賈逵爲丞相主薄﹐魏王欲徵吳﹐逵諫。王怒﹐付獄吏﹐不卽著械。逵曰「促著我械﹐王且疑我在近職。求緩於卿﹐將遣人來察。」著械適訖﹐果遣人視之。

【關三木入五刑】《漢書》曰﹕《司馬遷書》曰﹕魏其﹐大將也。衣赭衣﹐關三木。《尙書》曰﹕兩造具備﹐師聽五辭。孔安國注曰﹕兩謂囚證﹔造﹐至也。兩至具備﹐則眾獄官共聽其入五刑之罪。

【系徽糸墨拘圇圄】《易》曰﹕習坎上六﹕系用徽糸墨﹐置於叢棘﹐三歲不得﹐凶。王弼注曰﹕險峭之極﹐不可升也﹔嚴法峻整﹐難可犯也。宜其囚執﹐置於思過之地。《淮南子》曰﹕拘圇圄者﹐以日爲修﹔當市死者﹐以日爲短。

【解史慈出房廣】《吳志》曰﹕太史慈常爲山越所執﹐孫策躬自解縛﹐捉其手曰「寧釋神湯時耶﹐若卿下時﹐得我云何﹖」慈曰「未可量也。」策大笑曰「今日之事﹐與卿共之。」虞預《會稽典錄》曰﹕鐘離意爲棠邑令﹐縣民房廣爲父報仇系獄﹐其母病死。廣聞之﹐號泣獄中﹐意爲淒愴。出廣見之曰「不還之罪﹐令自受之。」廣臨殯畢﹐卽自還獄也。

【至冬休臘】至冬見冬決注。陳畱《耆舊傳》曰﹕虞延除淄陽令﹐每至歲時伏臘﹐輒休遣囚各歸家。囚並感其恩﹐應期而還。

【石室金墉】《吳越春秋》曰﹕吳王拘越王勾踐與大夫範蠡於石室。吳王疾﹐越王謂太宰曰「囚臣請一見問疾。」太宰入言﹐吳王乃見越王也。《晉雜事》曰﹕齊王ぁ舉義兵﹐囚趙王倫父子五人於金墉城。

【內宮永巷】孔衍《春秋後語》曰﹕秦穆公將兄三人囚於內宮。《漢書》曰﹕呂后爲皇太后。乃令永巷囚戚夫人。

【流星入昴澍雨還宮】韓楊《天文要集》曰﹕流星入昴﹐貴人有系囚者。《東觀漢記》曰﹕和帝永元六年七月﹐京師旱。幸洛陽錄囚徒﹐舉冤獄﹐未還宮而澍雨。

【竹囚梧象】《晏子春秋》曰﹕景公樹竹﹐令吏守之。有斬竹者﹐公以車逐之﹐得而拘之。晏子曰「君人者寬惠慈眾。」公令出斬竹之囚。王充《論衡》曰﹕李子長爲政﹐欲知囚情﹐以梧桐爲之象囚形﹐鑿地爲牀﹐臥木囚其中。罪正者不動﹐冤者木自動出。

詩

【隋虞綽《於婺州被囚詩》】窮達𨿽有命﹐逋亡誠負累﹐背恩已偸生﹐臨危未能死。待罪旣不測﹐法禁復無已﹔厚顏羞朋友﹐囚心愧妻子。聖日始東扶﹐䢐年迫西﹔方違盛明代﹐永向幽泉裏。況當此春節﹐物侯驚田裏﹔桃蹊日影亂﹐柳逕秋風起。動植皆順性﹐嗟余獨淪恥﹔投筆不重陳﹐此情寄知已。

制

【唐中宗《孝和皇帝慮囚制》】禮防君子﹐自昔通規﹔律禁小人﹐由來共貫。朕情存革務﹐志在懲愆﹐欲申作解之恩﹐慮開徼幸之路﹐非所以納人軌物﹐垂裕後昆。旣屬陽和之辰﹐宜惇耕稼之業。三農啟侯﹐方陳敬愛之規﹔百姓爲心﹐爰軫泣辜之念﹔將申慮降﹐再釋狴牢﹐庶無滯禁之冤﹐仍示小懲之誡。其都城之內﹐見禁囚徒﹐朕特親慮。仍令所司具爲條例聞奏。

○獄第十一

敍事

《釋名》曰﹕獄﹐甬也﹐言實甬人情僞也。又謂之牢﹐言所在堅牢也。又謂之圓土﹐言築土之表墻﹐其形圓也。又謂之圇圄﹐﹝圇﹐領也﹔圄﹐禦也。﹞言領錄囚徒禁禦也。按《急就章》﹐咎繇造獄﹐後代因之。《風俗通》云﹕夏曰憂臺﹐殷曰裏﹐周曰圇圄﹐是也。《博物志》云﹕夏曰念室﹐殷曰動止﹐周曰稽畱﹐三代之異名也。又狴牢者﹐亦獄別名。《家語》曰﹕孔子爲大司寇﹐有父子訟者﹐同狴縶之。又《詩》曰﹕宜犴宜獄。《韓詩外傳》云﹕鄕亭之系曰犴﹐朝廷曰獄﹐則其事也。

事對

【圇圄狴牢】圇圄見敍事。《漢書》曰﹕有罪當械者皆頌系。應劭注曰﹕頌者﹐容也﹐言見寬容。但處曹吏捨﹐不入狴牢。

【屬杓象斗】《漢書》曰﹕勾圓十五星﹐杓曰賤人之牢﹐牢星實則囚多﹐虛則開出。《春秋元命苞》曰﹕爲獄圓者﹐象斗運合。宋均注曰﹕作獄圓者﹐象斗運也。

【東市北寺】衛宏《漢書儀》曰﹕東市獄屬京兆尹。司馬彪《續漢書》曰﹕範滂﹐字孟博﹐坐系黃門北寺。北寺獄吏謂曰「凡坐系皆祭臯陶。」滂曰「臯陶賢者﹐古之眞臣。知滂無罪﹐特理之帝。如其有罪﹐祭之何益﹖」眾人由此止也。

【掖廷郡邸】《史記》曰﹕武帝遣責鉤弋夫人﹐脫簪珥叩頭。帝曰「引去送掖廷獄。」衛宏《漢書舊儀》曰﹕郡邸獄﹐理天下郡國上計﹐屬大鴻臚也。

【見螻夢蟻】劉義慶《幽明錄》曰﹕晉盧陵太守龐企﹐字子及。上祖坐事系獄﹐而非其罪。見螻蛄行其左右﹐相謂曰「使爾有神﹐能活我死﹐不當生乎﹖」因投飯與螻蛄。食盡去﹐有頃復來﹐形體稍大。意異之﹐復與食﹐數日間其大如豚。及意報當行刑﹐螻蛄掘壁根爲大孔破﹐得從此孔出亡。後遇赦得活。東無疑《齊諧》曰﹕吳當陽縣董昭之乘船過錢塘江。江中見一蟻﹐著一短蘆﹐惶遽垂死。使以繩系蘆著船。船至岸﹐蟻得出。中夜夢一人烏衣來謝云「僕是蟻中王。君有急難﹐當見先語。」厲十餘年﹐時江左所劫盜橫﹐錄昭之爲劫主﹐系余姚獄。昭之自惟蟻王夢﹐緩急當告﹐今何處告之。獄囚言「但取兩三蟻著掌中祝之。」昭之如其言﹐暮果夢昔烏衣人﹐云可急去﹐入余杭山﹔天下旣亂﹐赦令不久也。於是便黨蟻攻商械已盡﹐因得出獄。過江投余杭山﹐遇赦遂得免。

【春省秋繕】《禮記》曰﹕孟春之月﹐命有司省囹圄﹐去桎梏﹐止獄訟。又曰﹕孟秋之月﹐命有司修法制﹐繕囹圄﹐具桎梏。鄭玄注曰﹕囹圄所以禁守系者﹐則今之獄矣。

【上書注史】範曄《後漢書》曰﹕尙書朗張宏﹐獄吏上書自頌。崔鴻《後趙錄》曰﹕石季龍幽中書令徐光於襄國詔獄。光在獄中注解經史十餘萬言。

【不畱勿擾】《周易》曰﹕山上有火﹐旅﹔君子以明愼刑罰而不畱獄。史曰﹕蕭何卒﹐召曹參。參去﹐囑其後相曰「以齊獄市爲寄﹐愼勿擾也。」

【星牢天獄】《天文要集》曰﹕貫索明﹐貴人出。《詩含神霧》曰﹕杓爲天獄﹐主天殺也。

【圓扉平砥】《周禮》曰﹕若無節則惟圓土內之。鄭玄注曰﹕圓土﹐獄城也。江淹《上建平王書》曰﹕犯庸圓門﹐含憤獄戶。又王融《曲水詩序》曰﹕鞠茂艸於圓扉。衛展《陳諺言表》曰﹕諺言﹕廷尉獄﹐平如砥﹔有錢生﹐無錢死。此諺之起﹐死生之出於此法獄也。

【中都官未央廏】司馬彪《續漢書》曰﹕武帝置中都官獄﹐二十六獄頭先皆省﹐惟廷尉及洛陽有詔獄。衛宏《漢舊儀》曰﹕未央廏獄﹐主理大廏三署郎﹐屬太僕光祿勛。

【侵絳侯辱安國】《史記》曰﹕周勃免相就國。歲餘﹐每河東守尉行縣至﹐絳侯勃自畏恐誅﹐常被甲﹐令家人持兵以見之。其後人有上書因告勃反﹐捕理之。勃恐﹐不知置辭﹐吏稍侵辱之。絳侯旣出﹐曰「吾將百萬軍﹐安知獄吏之貴也。」《漢書》曰﹕韓安國坐法抵罪﹐而獄吏田甲辱之。安國曰「死灰獨不復然乎﹖」田曰「然則溺之。」

【黃霸受經杜篤爲誄】《漢書》曰﹕夏侯勝爲議不許宣帝尊武帝廟下獄﹐及丞相長史黃霸坐不舉劾﹐俱下獄。霸欲從勝受經﹐勝辭以死罪。霸曰「朝聞道﹐夕死可矣。」勝賢其言﹐遂授之﹐系更再冬﹐講不息。範曄《後漢書》曰﹕杜篤﹐字季雅﹐客居美陽。令遊從﹐數請托不諧﹐頗相恨。令怒﹐收篤送京﹐會大司馬吳漢薨。光武詔曰﹕諸儒誄之﹐篤於獄中爲誄﹐辭最髙。帝美之﹐賜帛免之也。

【仰天望气】《史記》曰﹕趙髙案李斯﹐拘束縛居囹圄中﹐仰天而嘆曰「悲夫﹗不道之君﹐何爲計哉﹖」《漢書》曰﹕望气者言長安獄中有天子气。

【澤上有風山下有火】《周易》曰﹕澤上有風﹐中孚﹔君子以儀獄緩死。又曰﹕山下有火﹐賁﹔君子以明庶政﹐無敢折獄。

詩

【隋魯本《與胡師耽同系胡州出被刑獄中詩》】叔夜弦初絕﹐韓安灰未然﹔相悲不相見﹐幽縶與幽泉。

【駱賓王《獄中書情通簡知己詩》】昔歲逢揚意﹐觀光貴楚材﹔穴疑丹鳳起﹐場似白駒來。一命淪驕餌﹐三緘愼禍胎﹔不言勞倚伏﹐忽此際回。驄馬刑章峻﹐蒼鷹獄吏猜﹔絕縑非易辧﹐疑璧果難裁。揆畫慚周防﹐端憂滯夏臺﹔生涯一滅裂﹐岐路幾徘徊。入阱方搖尾﹐迷津遽易回。圓扉長寂寂﹐疏网尙恢恢﹔靑陸春芳動﹐黃沙旅思催。覆盆徒望日﹐蟄戶未驚雷﹔霜歇蘭猶敗﹐風多木屢摧。地幽蠶室掩﹐門靜雀羅開﹔自憫秦冤痛﹐誰憐楚奏哀。漢陽窮鳥客﹐梁甫臥龍才﹔有气還衝斗﹐無時會鑿坯。莫言韓長孺﹐長作不然灰。

【沈期《幽系詩》】吾憐曾家子﹐昔有投杼疑﹔吾憐姬文公﹐非無鴟詩。臣子竭忠孝﹐君王惑讒欺﹔萋斐離骨肉﹐含惋興此辭。

【又詩】昔日公冶長﹐無罪遭縲紲﹔聖人降兄子﹐古來嘆獨絕。我無毫髮瑕﹐苦心懷冰雪﹔今代多秀才﹐誰能繼明轍。

卷二十一文部

○經典第一

敍事

《釋名》曰﹕經者﹐徑也﹔典﹐常也。言如徑路無所不通﹐可常用也。《白虎通》曰﹕五經﹕《易》《尙書》《詩》《禮》《樂》也。﹝古者以《易》《書》《詩》《禮》《樂》《春秋》爲六經。至秦焚書﹐《樂經》亡。今以《易》《詩》《書》《禮》《春秋》爲五經。又﹐《禮》有《周禮》《儀禮》《禮記》﹐曰三禮。《春秋》有《左氏》《公羊》《梁》三傳﹐與《易》《書》《詩》通數﹐亦謂之九經。﹞《易》者﹐按《釋名》言﹐變易也。《帝王世紀》曰﹕庖犧氏作八卦﹐神農重之爲六十四卦。黃帝堯舜引而伸之﹐分爲二易。至夏人因炎帝曰《連山》﹐殷人因黃帝曰《歸藏》﹐文王廣六十四卦著九六之爻﹐謂之《周易》。又《漢書》曰﹕文王重易六爻﹐作上下篇。孔子爲《彖》《象》《系辭》《文言》《序卦》之屬十篇。故曰﹕《易》道深矣﹐人更三聖﹐代厲三古。﹝《周易正義》曰﹕伏犧重卦﹐周公作爻辭﹐此說與《帝王世紀》不同。又孔子作《十篇》﹐亦曰《十翼》。初﹐卜商爲《易傳》﹐至西漢傳之。有能名家者﹐有施仇﹑孟喜﹑梁丘賀﹑京房﹑費直﹑髙相﹐又東漢鄭重﹑魏王弼並注《易》。施孟諸家﹐自漢及魏並得立﹐而傳者甚眾。至西晉﹐梁丘﹑施﹑髙三氏亡﹐孟﹑京二氏有書無師﹐而鄭玄﹑王弼所傳則費氏之學。﹞書者﹐按《釋名》言﹐書其時事也。上世帝王之遺書﹐有《三墳》《五典》《訓誥》《誓命》孔子刪而序之﹐斷自唐虞﹐以下訖於周﹐凡百篇﹐以其上古之書﹐故曰《尙書》﹐遭秦滅學並亡。漢興﹐濟南人伏勝能口誦二十九篇。至漢文帝時﹐欲立《尙書》學。以勝年且九十餘﹐老不能行﹐乃詔太常掌故晁錯就其家傳受之。﹝伏生爲《尙書》傳四十一篇。歐陽﹑大小夏侯傳其學﹐各有能名﹐是曰今文《尙書》。劉向《五行轉》﹑蔡邕《勒石經》皆其本。﹞其後魯恭王壞孔子故宅﹐於壁中得古文《尙書》《論語》﹐悉以書還孔氏。武帝乃詔孔安國定其書﹐作《傳義》爲五十八篇。﹝見《尙書序》及《正義》。安國書成﹐後遭漢巫蠱事不行。至魏晉之際﹐滎陽鄭衝私於人間得而傳之﹐獨未施行。東晉汝南梅賾奏上﹐始列於學官﹐此則古文《尙書》矣。﹞《詩》者﹐按《卜商序》曰﹕志之所之也。昔孔子刪《詩》﹐上取商﹐下取魯﹐凡三百一十一篇。至秦滅學﹐亡六篇﹐今在者三百五篇。初﹐孔子以《詩》授卜商商爲之序﹐以授魯人曾申﹐曾申授魏人李克﹐李克授魯人孟仲子﹐孟仲子授根牟子﹐根牟子授趙人荀卿﹐荀卿授漢人魯國毛亨。作《詁訓傳》﹐以授趙國毛萇。時人謂亨爲大毛公﹐萇爲小毛公。以二公所傳﹐故名其詩曰《毛詩》。﹝見《毛詩正義》。東漢鄭玄﹐取毛氏詁訓所不盡及異國者﹐續之爲注解﹐謂之曰箋。箋﹐薦也﹐言薦成毛意。﹞禮者﹐按《釋名》云體也﹐言得事之體也。《周禮》《儀禮》﹐並周公所作記﹐所謂禮經三百﹐威儀三千。禮經則《周禮》也﹐威儀則《儀禮》也。﹝見《三禮正義》。《周禮》遭秦滅學﹐藏於山巖屋壁﹐以故不亡﹐漢武帝時有季氏獲之﹐以上河間獻王。獨缺冬官一篇﹐購之千金不得﹐乃以《孝工記》補之﹐遂奏入於祕府。時儒以爲非是﹐不行。至劉歆﹐獨識其書﹐知周公致太平之迹﹐始奏立學官。後鄭玄爲之注。《儀禮》《周衰》﹐當戰國之世﹐其書並亡。至漢髙堂生所傳十七篇﹐惟《士禮》存焉。後世推《士禮》以致天子之禮而行之。至馬融﹑鄭玄﹑王肅並爲之注解。﹞《禮記》者﹐本孔子門徒共撰所聞也﹐後通儒各有損益。子思乃作《中庸》﹐公孫尼子作《緇衣》。漢文時﹐博士作《王制》﹐其餘眾篇﹐皆如此例。至漢宣帝世﹐東海後蒼善說禮﹐於曲臺殿撰禮一百八十篇﹐號曰《後氏曲臺記》。後蒼傳於梁國戴徳及徳從子聖﹐乃刪《後氏記》爲八十五篇﹐名《大戴禮》。聖又刪《大戴禮》爲四十六篇﹐名《小戴禮》。其後諸儒又加《月令》《明堂位》《樂記》三篇﹐凡四十九篇﹐則今之《禮記》也。﹝見《禮記正義》。《禮記》有馬融﹑鄭玄二家注。馬注今亡﹐惟鄭注行於世。﹞《春秋》者﹐按杜預序曰﹕魯史記之名也。《釋名》又云﹕言春秋冬夏﹐終以成歲。舉春秋則冬夏可知也。昔孔子約魯史以修《春秋》。書有褒貶﹐不可以書見﹐口授弟子左丘明。恐弟子各安其意﹐以失其眞﹐故論夫子所言而作傳。今《左氏傳》是也。初﹐孔子授《春秋》於《卜商》﹐又授之弟子公羊髙﹑梁赤﹐又各爲之傳﹐則今《公羊》《梁》二傳是也。﹝見《春秋正義》。《左氏傳》有賈逵《訓詁》《服虔》。杜預注﹕《公羊傳》有何休解詁﹐《梁傳》有範寧集解。﹞又孔子爲曾參說《孝經》。孔子歿後﹐諸弟子記其善言﹐謂之《論語》﹐並行於世。﹝《孝經》《論語》有鄭玄﹑何晏等注。﹞

事對

【八卦六虛】《周易》曰﹕《易》有太極﹐是生兩儀。兩儀生四象﹐四象生八卦﹐八卦定吉凶。又曰﹕《易》之爲書也﹐屢遷﹐變動不居﹐周流六虛。注曰﹕六虛﹐六位也。

【言樞道龠】《易》曰﹕言天下之至賾而不可亂也。出其言善﹐則千里之外應之﹐言行君子樞機。《易乾鑿度》曰﹕易者﹐易也﹐變易也﹐不易也。管三成徳﹐爲道苞龠。鄭玄注曰﹕管猶兼也﹐一言而兼此三事﹐以成其徳道之苞龠。齊魯之間﹐名門戶及藏器之管爲龠。

【擬議範圍】《周易》曰﹕擬之而後言﹐議之而後動﹐擬議以成其變化。又曰﹕範圍天地之化而不過。王弼注﹕範圍者﹐擬範天地而周備其理。

【幽贊發揮】《易說卦》曰﹕昔者聖人之作《易》也﹐幽贊於神明而生蓍。又曰﹕發揮於剛柔而生爻。

【九師五子】《劉向別錄》曰﹕所校《仇中易傳》﹐淮南九師《道訓》﹐除復重定著十二篇。淮南王聘善爲《易》者九人﹐從之采獲﹐署曰《淮南九師書》。又曰﹕所校《仇中易傳》《古五子書》﹐除復重定著十八篇﹐分六十四卦﹐著之日辰﹐自甲子至於壬子﹐凡五子﹐故號曰五子。已上《易》。

【帝書王制】《春秋說題辭》曰﹕《尙書》凡百二篇﹐第次委曲。尙者﹐上也﹐上世帝王遺書也。孔安國《尙書序》曰﹕先君孔子﹐討論墳典﹐斷自唐虞﹐以下訖於周。舉其宏綱﹐撮其樞要﹐凡百篇﹐示人主以軌範﹐帝王之制﹐坦然明白。

【三家百篇】劉歆《七略》曰﹕《尙書》﹐直言也﹐始歐陽氏先君名之。大夏侯﹑小夏侯復立於學官﹐三家之學﹐於今尢爲詳。孔安國《尙書序》曰﹕先君孔子睹史籍之煩﹐又懼覽之者不一﹐斷唐虞以下﹐訖於周。舉其宏綱﹐撮其樞要﹐典謨﹑訓誥﹑誓命之文﹐凡百篇﹐所以恢宏至道。

【授河出洛】《孝經援神契》曰﹕《易》長於變﹐《書》考命符授河。宋均注曰﹕授河者﹐授河洛以考命符也。《尙書》曰﹕天乃錫禹《洪範九疇》。孔安國注曰﹕天興禹﹐洛出書。

【直言證義】劉歆《七略》曰﹕《尙書》﹐直言也﹐於今傳之。又曰﹕《詩》以言情﹐情者信之符﹔《書》以決斷﹐斷者義之證。已上《書》。

【五際六情】《詩推度災》曰﹕建四始五際而節通﹐卯酉之際爲革政﹐午亥之際爲革命。神在天門﹐出入侯聽。《春秋孔演圖》曰﹕《詩含》五際六情。宋均注曰﹕六情卽六義﹕曰風﹐曰賦﹐曰比﹐曰興﹐曰雅﹐曰頌。

【溫淳惇厚】《淮南子》曰﹕溫惠淳良﹐《詩》教也。《禮記》曰﹕溫柔惇厚﹐《詩》教也。

【集微揆著連類含章】《詩含神霧》曰﹕集微揆著﹐上統元皇﹐下序四始﹐羅列五際。宋均注曰﹕集微揆著者﹐綿綿瓜瓞。人之初生﹐揆其始是必將至著﹐王有天下也。顏延之《庭誥》曰﹕詠歌之書﹐取其連類含章﹐比物集句﹐《詩》之爲祖也。已上《詩》。

【修外制中】《漢書》曰﹕樂以治內而爲同﹐禮以修外而爲異。同則和親﹐異則畏敬也。《禮記》曰﹕夫禮所以制中。

【承天事地】《史記》曰﹕夫禮﹐先王以承天之道﹐治人之情。《禮記》曰﹕禮上事天﹐下事也﹐尊先祖而崇君師。

【不法無體】《晏子春秋》曰﹕晏子使魯﹐退見仲尼曰「夫禮﹐堂上不趨﹐授立不跪﹐夫子反此﹐禮乎﹖」晏子曰「君行一﹐臣行二﹐君之所來速﹐吾是以趨以反位也。君授卑﹐故跪以下之。」晏子出﹐仲尼送之﹐反命門人曰「不法之禮﹐惟晏子能爲之。」《禮記》曰﹕無聲之樂﹐無體之禮﹐無服之喪﹐此之謂三無。

【粉澤橘柚】太公《六韜》﹕對文王曰「禮者﹐天理之粉澤。」《莊子》曰﹕三王五帝之禮義法度﹐共猶楂梨橘柚﹐𨿽其味相反﹐而皆可於口也。

【酌秦法言夏禮】《後漢書曹褒論》曰﹕漢初﹐朝制無文。叔孫通頗采禮經﹐參酌秦法﹐𨿽適物觀時﹐有救崩獘﹐然先王之宏典﹐蓋多缺矣。《論語》曰﹕夏禮吾能言之﹐杞不足徵也。已上《禮》。

【考符稽象】《春秋握成圖》曰﹕孔子作《春秋》﹐陳天人之際﹐記異考符。《春秋演孔圖》曰﹕作法五經﹐運之天地﹐稽之圖像﹐質於三王﹐施之四海。

【周法孔經】杜預《春秋序》曰﹕其發凡以言例﹐皆經國之常制﹐周公之垂法。《春秋演孔圖》曰﹕公羊全孔經。宋均注曰﹕公羊﹐公羊髙也。經指謂《春秋》。

【四傳兩家】《漢書》曰﹕春秋所貶損當時有威權者﹐是以隱其書而不宣。及末世口說行﹐故有公羊﹑梁﹑鄒﹑郟之傳。四家之中﹐公羊﹑梁立於學官。劉歆《七略》曰﹕《春秋》兩家文﹐或具四時﹐或不於古文無事﹐不必具四時。

【隱書晦義】《漢書》曰﹕《春秋》所貶損當世有威權者﹐其事實皆形於傳﹐是以隱其書而不宣﹐所以免時難也。顏延之《庭誥》曰﹕褒貶之書﹐取其正言晦義﹐輔制衰王﹐《春秋》爲上。

【備三聖掌四方】《春秋說題辭》曰﹕經文備三聖之度。《周禮》曰﹕掌四方之志。鄭玄注曰﹕志﹐記也﹐謂若魯之春秋﹐晉之乘﹐楚之杌。已上春秋。

詩

【唐太宗文武聖皇帝《尙書詩》】崇文時駐步﹐東觀還停輦﹔輟膳玩三墳﹐畱燈披五典。寒心睹肉林﹐飛魄看沈湎﹔縱情昏主多。克已明君鮮。滅身資累惡﹐成名猶積善﹔旣承百王末﹐戰兢隨歲轉。

【晉傅咸《孝經詩》】立身行道﹐始於事親﹔上下無怨﹐不惡於人。孝無終始﹐不離其身﹔三者備矣﹐以臨於民。以孝事君﹐不離令名﹔進思盡忠﹐義則不爭。匡救其惡﹐災害不生﹔孝悌之至﹐通於神明。

【又《論語詩》】守死善道﹐磨而不燐﹔直哉史魚﹐可謂大臣。見危授命﹐能致其身。克已復禮﹐學優則仕﹔富貴在天﹐爲仁由已。以道事君﹐死而後已。

【又《毛詩詩》】無將大車﹐維塵冥冥﹔濟濟多士﹐文王以寧。明允君子﹐大猷是經﹔聿修厥徳﹐令終有ㄈ。勉爾遁思﹐我言惟服﹔盜言孔甘﹐其何能淑。讒人罔極﹐有面目。

【又《周易詩》】卑以自牧﹐謙尊而光﹔進徳修業﹐旣有典常。暉光日新﹐照於四方﹔小人勿用﹐君子道長。

【又《周官詩》】惟王建國﹐設官分職﹔進賢興功﹐取諸易直。除其不蠲﹐無敢反側﹔以徳詔爵﹐允臻其極。辯其可任﹐以告於正﹔掌其戒禁﹐治其政令。各修乃職﹐以聽王命。

【又《左傳詩》】事君之禮﹐敢不盡情﹔敬奉徳義﹐樹之風聲。昭徳塞違﹐不殞其名﹔死而利國﹐以爲已榮。玆心不爽﹐忠而能力﹔不爲利詔﹐古之遺直。威黜不端﹐勿使能植。

【李百藥《禮記詩》】玉帛資王會﹐郊丘葉聖情﹔重廣開環堵﹐至道軼金ぷ。盤薄依厚地﹐遙裔騰太淸﹔方悅升中禮﹐足以慰餘生。

啟

【齊謝《謝隨王賜﹝左傳﹞啟》】昭殺靑﹐近發中汗﹐恩勸挾冊﹐玆勗不帷。未睹山笥﹐早懵河籍﹐業謝專門﹐說非章句。庶得旣困而學﹐括羽瑩其蒙心。家藏賜書。ぷ金遺其貽厥﹔披覽神勝﹐吟諷知厚。

【劉孝綽《謝爲東宮奉經啟》】皇太子四術夙知﹐三善非學﹐猶復帝求儒雅﹐應物稽疑﹐業光夏校﹐徳茂周庠。諸侯宋魯﹐於焉觀則﹐參陪盛禮﹐莫匪國華。臣𨿽職典經圖﹐而同官不一﹐推擇而舉﹐尙多髦俊﹐龍光曲被﹐獨在選中。他日朝聞﹐猶甘夕死﹔況玆恩重﹐彌見生輕。

○史傳第二

敍事

按《世本》注曰﹕黃帝之世﹐始立史官。蒼頡﹐沮誦居其職。至於夏商﹐乃分置左右﹐﹝言則左史書之﹐動則右史書之。﹞故曰左史記言﹐右史記事﹐言經《尙書》﹐事經《春秋》者也。《周官》有太史﹑小史﹑內史﹑外史﹑禦史﹐凡五官。太史掌建邦之六典﹐八法﹐八則﹐以逆邦國之治﹔小史掌邦國之志﹐奠系世﹐辧昭穆﹐若有事則詔王之忌諱﹔內史掌王八柄之法﹐書王命而貳之﹔外史掌書外令﹐掌四方之志﹐掌三皇五帝之書﹐掌達書名於四方﹔禦史掌邦國都鄙萬民之治令﹐以贊冢宰﹐掌贊書。《曲禮》曰﹕史載筆﹐士載言。夏有太史終﹐殷有太史摯﹐周有太史佚﹑太史儋﹑太史叔服﹑史籀﹑史蘇﹑史趙。孔子曰﹕周任﹐古之良史也。老子爲周守藏室史﹐又爲柱下史﹐則其職也。《春秋傳》曰﹕晉趙穿弒靈公﹐太史董狐書曰「趙盾弒其君」。盾曰「不然。」對曰「子爲正卿﹐亡不越境﹐反不討賊﹐非子而誰﹖」齊崔杼弒莊公﹐太史書曰「崔杼弒其君﹐」崔子殺之。其弟嗣書﹐又殺之。其弟又書﹐乃捨之。南史聞太史盡死﹐執簡以往﹐聞旣書矣﹐乃還。楚王與右尹子革語﹐左史倚相趨而過。王曰「良史也﹗能讀三墳﹑五典﹑八索﹑九丘。」《史記》曰﹕秦趙澠池之會﹐其君相爲鼓瑟扣缶﹐皆命禦史書之。是則周之列國﹐亦各有史官﹐書事記言﹐以裁討典。不虛美﹐不隱惡﹔善以勸世﹐惡以示後﹐所以暴露成敗﹐昭彰是非者也。遭秦滅學﹐官失其守。至漢武帝﹐始置太史令。天下計書﹐先上太史﹐副上丞相。故司馬談父子世居此職﹐得撰《史記》。故《史記太史公自序傳》云﹕述陶唐以來至麟止﹐自黃帝始﹐原始察終﹐考之行事﹐著十二本紀﹐三十世家﹐十表﹐八書﹐七十列傳﹐凡一百三十篇﹐成一家言﹐是也。《後漢書》云﹕班彪續司馬遷後傳數十篇﹐未成而卒﹔明帝命其子固續之。固以史遷所記﹐乃以漢氏繼百王之末﹐非其義也。大漢當可獨立一史﹐故上自髙祖﹐下終王莽﹐爲紀表傳九十九篇﹐逮上之。十志未畢﹐扶風馬續及其妹曹大家所成﹐今《漢書》是也。其後又有《東觀漢記》。《後漢書》云﹕詔劉珍﹑陶﹑伏無忌等述於東觀﹐謂之《東觀漢記》。列傳載記凡百二十篇是也。世以《史記》﹑班固《漢書》及《東觀漢記》爲三史矣。後三國分方﹐魏吳各有史官﹐蜀無其職。晉初﹐陳壽采集其事﹐謂之《三國誌》﹐凡六十五篇。自玆厥後﹐世有史書﹐𨿽不及遷固所修﹐亦其次也。

事對

【方誌直文】《周禮》曰﹕外史掌四方之志。鄭玄注曰﹕志﹐記也﹐謂若魯之春秋﹐晉之乘﹐楚之杌。《漢書》曰﹕劉向﹑揚雄皆稱遷有良史之才。其文直﹐其事核﹐不虛美﹐不隱惡。

【不虛美謂實錄】《魏志》曰﹕王肅對明帝曰「司馬遷記事﹐不虛美﹐不隱惡。劉向﹑揚雄服其敍事有良史之才﹐謂之實錄。」

【司籍掌書】《左傳》曰﹕荀躒如周﹐籍談爲介。王謂籍談曰﹕昔而髙祖孫伯司晉之典籍﹐以爲大政﹐故曰籍氏《周禮》。內史掌書王命而貳之。

【記善書過】《禮記》曰﹕五帝憲養气體而不乞言﹐有善則記之爲史。《韓詩外傳》曰﹕周捨對趙簡子曰「臣操牘秉筆﹐從君之後﹐伺君過而書之。」

【帝書王籍】《周禮》﹕外史掌三皇五帝之書。陸士衡《晉書限斷議》曰﹕三祖實終爲臣﹐故書爲臣之事﹐不可如傳﹐此實錄之謂也。而名同帝王﹐故自帝王之籍﹐不可以不稱紀﹐則追王之義。

【新載舊章】張衡《表求合正三史》曰﹕臣伏見陛下思光先緒﹐以典籍爲本﹔而史書枝別條異﹐不同一貫。建武以來﹐新載未就。杜預《春秋序》曰﹕其發凡以言例﹐皆經國之常制﹐周公之垂法﹐史書之舊章。

【嗣書續記】《左傳》曰﹕齊崔杼弒莊公﹐太史書曰「崔杼弒其君﹐」崔子殺之。其弟嗣書﹐又殺之。而死者二人。《東觀漢記》曰﹕班固徵詣校書﹐除蘭臺令史﹐遷爲郎﹐典校密書令史。卒前所續《史記》也。

【微文隱切】班固《典引》曰﹕永平十七年詔曰﹕司馬遷著書成一家言﹐揚名後世。至以身陷刑之故﹐反微文諷刺﹐貶損當代﹐非誼士也。《魏志》曰﹕明帝問王肅司馬遷以受刑之故﹐內懷隱切。著《史記》﹐非貶孝武﹐則令人切齒。

【述漢遵周】《東觀漢記》曰﹕時人有上言班固私攺作《史記》﹐詔下京兆收系。固弟超詣闕上書﹐具陳固不敢妄作﹐但續父所記述漢事。杜預《春秋序》﹕仲尼因魯策書成文﹐考其眞僞而志其典禮﹐上以遵周公之遺制﹐下以明將來之禮法。

【書名循理】《左傳》曰﹕鄭爲遊楚亂﹑罕虎﹑公孫僑﹑公孫段﹑印段﹑遊吉﹑駟帶私盟於閨門之外﹐公孫黑彊與於盟﹐使太史書其名﹐且曰《七子》。《晉中興書》曰﹕仲尼遂因魯史而書陽秋﹐皆循理而動﹐著爲實錄。

【方冊直書】《家語》曰﹕葉公問政於孔子﹐孔子曰「文武之道﹐布在方冊。」杜預《春秋序》曰﹕四曰盡而不污﹐直書其事﹐具文見意﹐丹楹刻桷。天王求車﹐齊侯獻捷之類﹐是也。

【八書十志】《史記》曰﹕遷爲太史﹐著十二本紀十表八書。《東觀漢記》曰﹕蔡邕徙逆方﹐上書求還﹐續成《十志》。

【書言掌命】《禮記》曰﹕天子玉ロ十有二ヵ。朝日東門之外﹐聽朔南門之外﹐動則左史書之﹐言則右史書之。《周官》﹕內史掌書王命﹐外史掌四方之志。

【掌邦國建侯王】杜預《春秋序》曰﹕《周禮》有史官﹐掌邦國四方之事。《漢書》曰﹕《漢書》敍帝皇﹐列官司﹐建侯王。張晏注曰﹕十二紀百官表及諸侯王表也。

【別異同明得失】杜預《春秋序》曰﹕記事者以日系月﹐以月系時﹐以時系年﹐所以紀遠近﹐別同異也。子夏《詩序》曰﹕國史明乎得失之迹﹐傷人倫之廢。

詩

【唐太宗文武聖皇帝《詠司馬彪﹝續漢志﹞詩》】二儀初構象﹐三才乃分位﹔非惟樹司牧﹐固亦垂文字。綿代更膺期﹐芳圖無輟記﹔炎漢承君道﹐英謨纂神器。潛龍旣可躍﹐術免奚難致﹔前史殫妙詞﹐後昆沈雅思。書言揚盛迹﹐補闕興洪志﹔川谷猶舊途﹐郡國開新意。梅山未覺朽﹐谷水誰云異﹔車服隨名表﹐文物因時置。鳳戟翼康衢﹐鑾衡總柔轡﹔淸濁必能澄﹐洪纖幸無棄。觀儀不失序﹐遵禮方由事﹔政宣竹律知﹐時平玉條備。文囿雕奇彩﹐藝門蘊深致﹔雲飛星且流﹐風揚月兼至。類遵令典﹐壇資良地﹔五勝竟無違﹐百司誠有庇。我皇承暇景﹐談叢引泉祕﹔討論窮義府﹐看核披經笥。大辧良難仰﹐小學終先匱﹔聞道諒知榮﹐含毫孰忘愧。

【晉潘嶽《於賈謐坐講﹝漢書﹞詩》】理道在儒﹐弘儒由人﹔光矣魯侯﹐文質彬彬。筆下ゼ藻﹐席上敷珍﹔前疑惟辧﹐舊史惟新。將分爾史﹐旣辧爾疑﹔延我僚友﹐講此微辭。

表

【梁沈約《上宋書表》】若不觀風唐代﹐無以見帝嬀之美﹔自非睹亂秦餘﹐何由知漢祖之業﹖是以常言未記﹐爰動天情﹐曲詔史官﹐追述大典。若夫英主啟圖﹐名臣建績﹐拯世夷難之功﹐配天光宅之運﹐亦足以勒銘鐘鼎﹐昭被方冊。臣遠愧南董﹐近謝遷固﹐以閭閻小才﹐述一代盛典。

銘

【宋顏延之《家傳銘》】曠彼瑯邪﹐實惟海宇﹔誰其來遷﹐時聞遠祖。靑州隱秀﹐爰始奠居﹔內亂鼎府﹐外康邦閭。建節中平﹐分竹黃初﹔刑淸齊右﹐政偃營區。葛嶧明懿﹐平陽總理﹔或薦公庭﹐或登宰士。刊美霸朝﹐雙鳳千里﹔華著之茂﹐於昭不已。

○文字第三

敍事

《易》曰﹕上古結繩以治﹐後世聖人易之以書契﹐蓋取諸。又《帝王世紀》曰﹕黃帝垂衣裳﹐蒼頡造文字﹐然後書契始作﹐則其始也。按《說文》﹕蓋依類象形謂之文﹐形聲相益謂之字﹐著於竹帛謂之書。書有六義焉﹕一曰指事﹐二曰象形﹐三曰諧聲﹐四曰會意﹐五曰轉注﹐六曰假借。古者子生六歲﹐而教數與方名﹔十歲入小學﹐學六甲書計之事﹐則文字之謂也。自黃帝至三代﹐其文不攺。秦焚燒先典﹐乃廢古文﹐更用八體﹕一曰大篆﹐周宣王史籀所作也﹔二曰小篆﹐始皇時李斯﹑趙髙﹑胡母敬所作也﹐大小篆並簡冊所用也﹔三曰刻符﹐施於符傳也﹔四曰摹印﹐﹝亦曰繆篆﹞。施於印璽也﹔五曰虫書﹐爲虫鳥之形﹐施於幡信也﹔六曰署書﹐門題所用也﹔七曰殳書﹐銘於戈戟也﹔八曰隸書﹐始皇時程邈所定﹐以行公府也。漢氏因之。至王莽居攝﹐使甄丰刊定六體﹕一曰古文﹐二曰奇字﹐三曰篆書﹐四曰隸書﹐五曰錄書﹐六曰虫書。當代以教學童焉。又衛恆四體書勢﹐曰漢興。又有艸書﹐不知作者﹐蓋兩漢銘勒﹐雜以古文篆籀及八分爲之。魏晉以還﹐隸文遂盛。蕭子良古今篆隸文體﹐有槁書﹑楷書﹑蓬書﹑懸鍼書﹑垂露書﹑飛白書﹑塡書﹑奠書﹑鳥書﹑虎爪書﹑偃波書﹑鶴頭書﹑象形篆﹑尙方大篆﹑鳳鳥書﹑科斗虫書﹑龍虎書﹑仙人書﹑芝英書﹑十二時書﹑倒薤書﹑龜書﹑麒麟書﹑金錯書﹑蚊腳書﹑凡數十種﹐皆出於六義八體之書﹐而因事生變者也。

事對

【效奎取】《孝經援神契》曰﹕奎主文章﹐蒼頡效象﹔洛龜曜書丹靑﹐垂萌畫字。宋均注曰﹕奎星屈曲相鉤﹐似文字之畫。《周易》曰﹕上古結繩以治﹐後世聖人易之以書契﹐蓋取諸。

【六書八體】《周禮》曰﹕保章氏掌教國子六書。許愼《說文》曰﹕六書﹕一曰指事﹐二曰象形﹐三曰諧聲﹐四曰會意﹐五曰轉注﹐六曰假借。自秦書有八體﹕一曰大篆﹐二曰小篆﹐三曰刻符﹐四曰虫書﹐五曰摹印﹐六曰署書﹐七曰殳書﹐八曰隸書。

【懸鍼倒薤】王《文字志》曰﹕懸鍼﹐小篆體也。字必垂畫細末﹐細末纖直如懸鍼﹐故謂之懸鍼。又曰﹕倒薤書者﹐小篆體也。垂支濃直﹐若薤葉也。八體書亦圖此法。或云出扶風曹喜﹐蕭子良以爲仙人務光所作。

【銅隱金錯】酈善長《小經注》曰﹕臨淄人發古冢﹐得銅棺﹐前祕外隱起爲隸字﹐云齊太公六代孫胡公之棺也。惟三字是古﹐餘同今書。證知隸字出古﹐非始於秦。王《文字志》曰﹕金錯書﹐八體書法不圖其形﹐或云以銘金石﹐故謂之金錯。

【垂露偃波】王《文字志》曰﹕垂露書﹐如懸鍼而勢不遒勁﹐阿那若濃露之垂﹐故謂之垂露。摯虞《決疑要注》曰﹕尙書臺召人用虎爪書﹐告下用偃波書﹐皆不可卒學﹐以防矯詐。

【星離云布】衛恆《四體書勢》曰﹕黃帝之史沮誦。蒼頡﹐氏彼鳥迹﹐始作書勢﹐紀綱萬事﹐垂法立制。因聲會意﹐類物有方。日處君而盈度﹐月象臣而虧傍﹔云逶迆而上布﹐星離離以舒光。鐘氏《隸書勢》曰﹕煥若星陳﹐郁若云布。

【六義八法】衛桓《四體書勢》曰﹕字有六義﹐其義見六書注中。鮑昭《飛白書勢》曰﹕秋毫精勁﹐霜素凝鮮﹔超工八法﹐盡奇六文。

【視龜變鳥】宋均注《孝經援神契》曰﹕蒼頡視龜而作書﹐則河洛之應﹐與人意所惟通矣。鐘氏《隸書勢》曰﹕鳥勢之變﹐乃惟左隸。

【秦篆周籀】《漢書》曰﹕蒼頡《六章》﹐曰李斯所作。爰厲《六章》﹐趙髙所作。博學《七章》﹐胡母敬所作。文學多取史籀篇﹐而復頗異﹐所謂秦篆者也。許愼《說文》曰﹕周宣王太史籀著大篆十五篇。

【刪舊蠲煩】崔瑗《艸書勢》曰﹕書契之興﹐始自頡皇﹔寫彼鳥迹﹐以定文章。爰曁末葉﹐典籍彌繁﹔官事荒蕪﹐剿其墨翰。惟作佐隸﹐舊字是刪。鐘氏《隸書勢》曰﹕蠲彼煩文﹐崇此簡易。

【秦隸漢艸】衛恆《四體書勢》曰﹕秦旣用篆。秦事繁多﹐字難成﹐卽令隸人佐書﹐曰隸字。漢因行之。許愼《說文》曰﹕漢興有艸書。又衛恆曰﹕漢興而有艸書﹐不知作者姓名。

詩

【隋江總《借劉太常﹝說文﹞詩》】劉慕子云﹐許愼詢景伯。碩學該虫篆﹐奇文秀鳥迹﹔曰余徒下帷﹐待問垂重席。不詣王充市﹐聊投班玩籍﹔三寫徧鉆研﹐六書多補益。幽居服藥餌﹐山宇生虛白﹔畱連嗣芳杜﹐曠蕩依泉石。夫君愛滿堂﹐願言馳下澤。

【岑文本《奉述飛白書勢詩》】六文開玉篆﹐八體曜銀書﹔飛毫列錦繡﹐拂素起龍魚。鳳舉崩云絕﹐鸞驚遊霧疏﹔別有臨池艸﹐恩沾垂露余。

雜文

【漢崔瑗《艸書體》】書體之興﹐始自頡皇﹔寫彼鳥迹﹐以定文章。爰曁未葉﹐典籍彌繁﹔人之多僻﹐政之多權。官事荒蕪﹐剿其墨翰﹔惟作佐隸﹐舊字是刪。艸書之法﹐蓋先簡略﹔應時諭旨﹐周於卒迫。兼功並用﹐愛日省力﹔純儉之變﹐豈必古式。觀其法象﹐俯仰有儀﹔方不中矩﹐圓不副規。抑左揚右﹐望之若欹﹔竦企鳥寺﹐志在飛移。狡獸暴駭﹐將奔未馳。或點點染﹐狀似連珠﹐絕而不離﹐蓄怒拂郁﹐放逸生奇﹔或淩遽而惴栗﹐若據髙而臨危。傍點邪附﹐似螳螂而抱枝﹔絕筆放體﹐余糸延糾結﹐若山蜂施毒。看隙緣﹐騰蛇赴穴﹐頭沒尾垂。是故遠而望之﹐ㄘ焉若注岸崩涯﹔就而察之﹐卽一畫不可移。纖微要妙﹐臨事從宜﹐略舉大較﹐仿佛若斯。

【後漢蔡邕《篆書體》】因鳥遺迹﹐皇頡循﹐聖作則﹐制斯文。體有六﹐篆焉眞﹐形要妙﹐巧入神。域龜文斜列﹐櫛比龍鱗﹔紆體放尾﹐長短副身。頹若黍稷之垂穎﹐蘊若虫蛇之棼。揚波振體﹐龍躍鳥震﹔延頸脇翼﹐體似淩�。或輕舉內投﹐微本濃末﹐若絕若連。似露緣絲﹐垂凝下端﹔從者如懸﹐衡者如編。杪者邪趣﹐不方不圓﹔若行若飛﹐支々﹐遠而望之﹐象鴻鵠羣遊﹐駱驛遷延﹔迫而察之﹐端澄不可得見﹐指僞不可勝原﹐研桑不能數其詰屈﹐離婁不能睹其隙間。般亻垂揖讓而辭巧﹐籀誦拱手而韜翰﹔處篇籍之首目﹐粲粲斌斌其可觀。ゼ華艷於紈素﹐爲學藝之範閒﹔嘉文徳之弘蘊﹐懿作者之莫刊。思字指之ぽ仰﹐舉大體而論旃。

【晉成公綏《隸書體》】皇頡作文﹐因物構思﹔觀彼鳥迹﹐遂以成意。閱之後嗣﹐存載道義。綱紀萬事﹐俗所傳述﹐實由書記。時變巧易﹐古今各異。虫篆旣繁﹐艸槁近僞﹐適之中庸﹐莫尙於隸。規矩有則﹐用之簡易﹐隨便適宜﹐亦有弛張。操筆假墨﹐抵押毫芒﹔彪煥累落﹐形體抑揚。芬葩連屬﹐溢分羅行。爛若天文之布曜﹐蔚若錦繡之有章。或輕拂徐振﹐緩案急挑﹐挽橫引從﹐左牽右繞﹐長波郁拂﹐微勢縹緲。工巧難傳﹐善之者少﹔應心隱手﹐必由意曉。爾乃動纖指﹐舉弱腕﹐握素紈﹐染玄翰。彤管電流﹐雨下雹散﹔點點星垂﹐制挫安案。繽紛駱驛﹐華藻粲爛﹔卓犖﹐一何壯觀。繁縟成文﹐又何可玩﹔章周道之鬱鬱﹐表唐虞之輝煥。若乃八分璽法﹐殊好異制﹔分白賦黑﹐棋布星列。翹首舉尾﹐直刺邪扌制﹔繾綣結體﹐剩彩奮節。或若虯龍盤遊﹐蜿蟬軒翥﹔鸞鳳翺翔﹐矯翼欲去。或若鷙鳥將擊﹐並體抑怒﹔良馬騰驤﹐奔放向路。仰而望之﹐郁若宵霧朝升﹐遊煙連云﹔俯而察之﹐凜若淸風屬水﹐漪瀾成文。垂象表式﹐有模有楷﹔形功難詳﹐聊舉大體。

○講論第四

敍事

《廣雅》曰﹕講﹐讀也﹔論﹐道也。《說文》曰﹕講﹐和解也﹔論﹐議也。又鄭玄云﹕論﹐倫也。﹝見《詩箋》﹞。賈逵曰﹕論﹐釋也﹐﹝見《國語注》﹞。皆解說談議訓詁之謂也。﹝見顧野王《玉篇》﹞。《論語》曰﹕徳之不修﹐學之不講﹔聞義不能徒﹐不善不能攺﹐是吾憂也。《漢書》曰﹕夏侯勝每講﹐常謂諸生曰「學經不明﹐不如歸耕。」又曰﹕孔光居公輔位﹐前後十七年。時會門下諸生﹐講問疑難﹐舉大義﹐其弟子多成就爲博士。班伯爲中常侍﹐上方向學﹔鄭寬中與張禹朝夕入﹐說《尙書》《論語》於金華殿中。詔伯受焉﹐旣通大義﹐又講異同於許商。《東觀漢記》曰﹕建初四年﹐詔諸王諸儒會白虎觀﹐講五經同異﹐則其事也。

事對

【撞鐘鳴鼓】《禮記》曰﹕善待問者﹐如撞鐘﹔扣之以小者則小鳴﹐扣之以大者則大鳴。謝承《後漢書》曰﹕董春﹐字紀陽﹐少好學﹐究極聖指。後還歸﹐立精舍﹐遠方門徒從者﹐常數百人。諸生每升講堂﹐鳴鼓三通﹐橫經捧手請問者百人﹔追隨上堂難問者﹐百餘人。

【下帷施帳】《史記》曰﹕董仲舒以明《春秋》﹐孝景時爲博士。下帷講誦﹐弟子轉相授業﹐或莫見其面。範曄《後漢書》曰﹕馬融常在髙堂﹐施絳紗帳﹐前授生徒﹐後列女樂。弟子以相次傳授﹐鮮有入其室者。

【禮師奠聖】《禮記》曰﹕太學始教﹐皮弁祭菜﹐示敬道也。鄭玄注曰﹕祭菜﹐禮先聖先師也。沈約《宋書》曰﹕魏齊王每講肄經通﹐輒使太常釋奠先聖先師於辟雍。

【肅成門金華殿】《魏書》曰﹕文帝初在東宮﹐癘气數起﹐士人凋傷。帝深感嘆﹐與大理王朗書云「疫癘數起﹐士人凋落﹐余獨何人﹐能全其壽﹖」故集諸儒於肅成門內﹐講論大義﹐亻品亻品無倦。《漢書》曰﹕班伯爲中常侍﹐上方向學﹔鄭寬中與張禹朝夕入﹐說《尙書》《論語》於金華殿中﹐詔伯授焉。

【西唐北海】範曄《後漢書》曰﹕髙鳳﹐南陽人也。專精誦讀﹐爲名儒﹐教授西唐山中。又曰﹕鄭玄﹐北海人也﹐遊學十餘年乃歸。及黨事起﹐杜門不出﹐弟子自遠方至者數千人。

【敷經說義】《東觀漢記》曰﹕恆榮拜議郎﹐入侍太子。每朝會﹐輒令榮於公卿前敷奏經書﹐帝稱善。謝承《後漢書》曰﹕戴憑﹐字次仲。正旦朝賀﹐帝令羣臣說經義。有不通者﹐輒奪其席﹐以益通者。憑重五十席。

【六教四學】《孫卿子》曰﹕達師之教﹐使弟子安焉樂焉﹐往焉遊焉﹐肅焉藏焉。嚴此六者﹐得其學則邪僻之道塞矣。沈約《宋書》曰﹕元嘉十五年﹐徵雷次宗至京師﹐開館聚徒授教﹐使丹陽尹何約之立玄學。太子率更令何承天立史學﹐司徒參軍謝元立文學﹐凡四學﹐並建之。

【訓帝授侯】王隱《晉書》曰﹕魏髙貴鄕公之人學也﹐王祥爲三老。帝北面乞言﹐祥乃言曰「仰惟明主聖帝之軌。」俯以訓帝。《東觀漢記》曰﹕永平元年﹐詔爲四姓小侯開置學五經師﹐張輔以明經授於南宮。

【紹軻繼孔】陸士衡《七徵》曰﹕演八代之洪旨﹐統先聖之遺訓﹔聳一心以紹軻﹐惇四教以承丘。蘇順﹑賈逵誄曰「惟天生君﹐繼孔之迹﹐光明克哲﹐果論至賾。」

【居家避地】《史記》曰﹕申公﹐魯人也。呂太后時﹐遊學長安﹐與劉郢同師。郢爲楚王﹐令申公傅其太子戌。戌不好學﹐疾申公。及戌立爲王﹐胥靡申公﹐恥之﹐退居家教授﹐終身不出門。範曄《後漢書》曰﹕李育沈思專精﹐博覽書傳。州郡請召﹐育輒云病。常避地﹐教授門徒數百人。

【四教三徳】《論語》曰﹕子以四教﹐文行忠信。《周禮》曰﹕師氏以三徳教國子﹕一曰至徳﹐以爲道本﹔二曰敏徳﹐以爲行本﹔三曰孝徳﹐以知逆惡。

【疑聖對賢】束晰《答汲冢竹書難釋書》曰﹕其後子夏仲尼之徒﹐傳業西河﹐人疑其聖。魚豢《典略》曰﹕端木賜﹐衛人﹐字子貢。齊景公問子貢曰「子師誰﹖」對曰「師仲尼。」公曰「賢乎﹖」對曰「賢也。」

【西河東海】《史記》曰﹕孔子旣沒﹐子夏居西河教授﹐爲魏文侯師。謝承《後漢書》曰﹕包咸﹐字子良﹐明《魯詩》《論語》。駐東海﹐立精舍講授。

【講授澤中執經壠畔】範曄《後漢書》曰﹕楊倫通古文《尙書》﹐不應州郡之命﹐講授於大澤中﹐弟子至千餘人。又曰﹕孫期少爲諸生﹐通《京氏易》﹑古文《尙書》。家甚貧﹐牧豕於澤中﹐學者皆執經壠畔以追之。

詩

【梁任《厲吏人講學詩》】暮燭迫西楡﹐將落戒南畝。曰余本疏惰﹐頹暮積楡柳﹔踐境渴師臣﹐臨政欽益友。旰食願橫經﹐終朝思擁帚﹔𨿽欣辧蘭艾﹐何用辟蒿莠。

【陳周弘正《學中早起聽講詩》】詰朝參下座﹐閒步出重闈﹔北堂月稍隱﹐南枝鵲已飛。早霜垂靄靄﹐初霧上霏霏﹔嚴唱𨿽罷柝﹐髙門尙掩扉。旣傷年緒促﹐復嗟心事違﹔平生愛山海﹐宿昔特精微。未解輕身去﹐惟應不第歸。

【隋庚信《和何儀同講竟述懷詩》】無名卽講道﹐有動定論幾﹔安經讓禮席﹐正業理儒衣。似得遊焉趣﹐能同捨講歸﹔石渠人少歇﹐華陰市暫稀。秋云低晚气﹐短景側餘暉﹔螢排亂艸出﹐雁捨斷蘆飛。別有平陵逕﹐蕭條客鬢衰﹔實欣懷訁叟問﹐逢君理入微。

碑

【梁元帝《皇太子講學碑》】皇太子氵存雷種徳﹐重離作兩﹐業冠孟侯﹐道髙上嗣。宮墻累仞﹐髙山仰止。承華之闈﹐更似通徳之門﹔博望之圜﹐反類華陰之市。家丞庶子。並入四科﹐洗馬后車﹐俱通六學。轉金輅而下辟雍﹐ㄧ玉容而經槐市。詳其縣鏡髙堂﹐衢樽待酌﹐瞻後忽前﹐博文約禮。將使東極長男之宮﹐不獨銘於銀榜。南皮太子之序﹐豈徒擅於金碑。

【陳江總《皇太子太學講碑》】我大陳之禦天下也﹐若水渙其長瀾﹐瑤星躔其永厲。重華誕睿﹐興於大麓之野﹔敬仲繼業﹐盛矣鳴鳳之占。兼以洪才海富﹐逸思泉瀉﹐含毫落紙。動八闋之歌謠﹐只句片言﹐諧五聲之節奏。雲飛風起﹐追壓漢帝之辭﹔髙觀華池﹐遠跨魏皇之什。爰復建藏書之冊﹐開獻納之路。帷帳業殘﹐家壁遺逸﹐紫臺祕典﹐綠帙奇文﹐羽陵蠹書﹐嵩山落簡。外史所掌﹐廣內所司﹐靡不飾以鉛槧﹐雕以緗素。此文教之修也。

○文章第五

敍事

文章者﹐孔子曰﹕煥乎其有文章。子貢曰﹕夫子之文章﹐可得而聞也。﹝見《論語》﹞。蓋詩言志﹐歌永言。﹝見《尙書》﹞不歌而誦謂之賦。古者登髙能賦﹐山川能祭﹐師旅能誓﹐喪紀能誄﹐作器能銘﹐則可以爲大夫矣。三代之後﹐篇什稍多﹐又訓誥宣於邦國﹐移檄陳於師旅﹐箋奏以申情理﹐箴誡用弼違邪﹐贊頌美於形容﹐碑銘彰勛徳﹐謚冊褒其言行﹐哀弔悼其淪亡﹐章表通於下情﹐箋疏陳於宗敬﹐論議平其理﹐難考其差﹐此其略也。

事對

【主气本形】魏文帝《典論》曰﹕文以气爲主﹐气之淸濁有體﹐不可力彊而致。摯虞《文章流別論》曰﹕今賦以事形爲本﹐以義正爲助也。

【粲匹華文】魏文帝《典論》曰﹕王粲長於辭賦﹐徐幹時有逸气﹐然粲匹也。王隱《晉書》曰﹕阮籍見張華《鷦鷯賦》﹐以爲王佐之才。成公綏亦推華文義勝也。

【潤色詆訶】《論語》曰﹕爲命﹐裨諶艸創之﹐世叔討論之﹐行人子羽修飾之﹐東裏子產潤色之。曹植《與楊修書》曰﹕劉季緒才不能逮於作者﹐而詆訶文章﹐掎摭利病。

【辭條言葉】陸士衡《文賦》曰﹕普詞條與文律﹐良予膺之所服。王充《論衡》曰﹕學問習熟﹐則能推類興文。文由外而滋﹐未必實才與文相副也。且淺意於華葉之言﹐無根ぼ之深﹐不見大體也。

【笙簧鼓吹】《抱朴子》曰﹕五典爲笙簧﹐三墳爲金玉﹐劉義慶《世說》曰﹕孫興公「三都」﹑「二京」﹐五經之鼓吹。

【雕龍畫虎】《史記》曰﹕雕龍﹐談天衍﹐鄒衍之文﹐飾之若龍文﹐故號雕龍。曹植《與楊修書》曰﹕孔璋之才﹐不閒詞賦﹐而多自謂能與司馬長卿同風﹐譬畫虎不成反爲狗也。

【遊魚出淵飛兔越山】陸士衡《文賦》曰﹕於是沈詞怫悅﹐若遊魚銜鉤而出重淵之深。陳琳《答東阿王箋》曰﹕淸詞妙句﹐炎絕煥景﹐譬猶飛兔流星﹐超山越海﹐龍驥所不追﹐況駑馬可得齊足哉。

【比四科若五色】魏文帝《典論》曰﹕夫文本同而末異﹐蓋奏議宜雅﹐書論宜理﹐銘誄尙實﹐詩賦欲麗﹐此四科不同﹐故能之者偏也。陸士衡《文賦》曰﹕其爲物也多姿﹐其爲體也屢遷﹐其會意也尙巧﹐其遣言也貴研﹔曁音聲之疊代﹐若五色之相宜。

【體弱辭壯】魏文帝《與吳質書》曰﹕仲宜獨自善於詞賦﹐惜其體弱﹐不足起其文﹐至於所善﹐古人無以遠過。傅玄《敍連珠》曰﹕班固諭美詞壯﹐文章弘麗﹐最得其體也。

【雕玉鏤冰】《揚子法言》曰﹕或曰良玉不雕﹐美言不文﹐何謂也﹖曰﹕玉不雕﹐不作器﹔言不文﹐典謨不作經。桓寬《鹽鐵論》曰﹕內無其質而外學其文﹐若畫脂鏤冰﹐費日損功。

【丹靑綃谷】《揚子法言》曰﹕或問屈原智乎﹖曰﹕如玉如瑩﹐爰變丹靑。李軌注曰﹕夫智者達天命﹐如玉如瑩﹐磨而不燐。今屈原放逐﹐感激爰變﹐𨿽有文采﹐丹靑之論耳。李充《翰林論》曰﹕潘安仁之爲文也﹐猶翔禽之羽毛﹐衣被之綃谷。

【彰漢述殷】揚雄《劇秦美新論》曰﹕昔司馬相如作《封禪》一篇﹐以彰漢氏之休。程曉《與傅玄書》曰﹕文公詠周﹐孔父述殷﹐聲揚千載﹐業傳後嗣。

【握蛇珠騁驥足】曹植《與楊修書》曰﹕當此之時﹐人人自謂握靈蛇之珠﹐家家自謂抱荊山之玉。魏文帝《典論》曰﹕斯七子者﹐於學無所遺﹐於辭無所假﹐咸自騁驥於千里﹐仰齊足而並馳。

【長卿溫麗公幹妙絕】《西京雜記》曰﹕枚臯文章敏疾﹐長卿制作淹遲﹐皆盡一時之美譽﹔而長卿首尾溫麗。魏文帝《與吳質書》曰﹕公幹有逸气﹐但未遒耳。其五言詩之善者﹐妙絕時人。

【王賦阮章孔書陸議】魏文帝《典論》曰﹕王粲長於辭賦﹐陳琳﹑阮之章﹑表﹑書﹑記﹐今之俊也。李充《翰林論》曰﹕或問曰「如何斯可謂之文﹖」答曰「孔文舉之書﹐陸士衡之議﹐斯可謂成文矣。」

賦

【晉陸士衡《文賦》】余每觀才士之作﹐竊有以得其用心。夫其放言遣詞﹐良多變矣。妍蚩好惡﹐可得而言﹐每自屬文﹐尢見其情。恆患意不稱物﹐文不逮意﹐蓋非知之難﹐能之難也﹐故作《文賦》﹐以述先士之盛藻﹐因論作文利害所由﹔佇中區以玄覽﹐頤情志於典墳。遵四時以嘆逝﹐瞻萬物而思紛﹔悲落葉於勁秋﹐喜柔條於芳春。心凜凜以懷霜﹐志眇眇而臨云﹔詠世徳之駿烈﹐誦先人之淸芬。遊文章之林府﹐嘉麗藻之彬彬﹔慨投篇而援筆﹐聊宜之乎斯文。其始也﹐皆收視反聽﹐耽思傍訊﹐精鶩八極﹐心遊萬刃。其致也﹐情︿嚨而彌鮮﹐物昭而互進﹔傾羣言之瀝液﹐漱六藝之芳潤。收百世之缺文﹐采千載之遺韻﹔謝朝華於已披﹐啟夕秀於未振。觀古今於須臾﹐撫四海於一瞬。然後選義按部﹐考辭就班﹔抱景者咸仰﹐懷響者必彈。或因技以振葉﹐或沿波以討源﹔或本隱以之顯﹐或求易而得難﹐或虎變而獸擾﹐或龍見而鳥瀾﹔或妥帖而易施﹐或吾而不安。罄澄心以凝思﹐眇眾慮而爲言﹔籠天地於形內﹐挫萬物於筆端。伊玆事之可樂﹐固聖賢之所欽。課虛無以責有﹐叩寂寞而求音﹔函綿邈於尺素﹐吐滂沛於寸心。言恢之而彌廣﹐思案之而愈深﹔播芳蕤之馥馥﹐發靑條之森森。粲風飛而飆豎﹐郁雲起乎翰林。故夫誇目者上奢﹐愜心者貴當﹐言窮者無隘﹐論達者惟曠。詩緣情而綺靡﹐賦體物而瀏亮﹔碑披文以相質﹐誄纏綿而淒愴。銘博約而溫潤﹐箴頓挫而淸壯﹔頌優遊以彬郁﹐論精微而朗暢。奏平澈以閒雅﹐說煒曄而譎誑﹔𨿽區分之在玆﹐亦禁邪而制放。要詞達而理舉﹐故無取乎冗長。

詩

【陳江總《賦得一日成三賦應令詩》】副君睿賞遒﹐淸夜北園遊﹔下筆成三賦﹐傳觴對九秋。飛文綺谷采﹐落紙波濤流﹔樹密寒蟬響﹐檐暗雀聲愁。綠漵明曾殿﹐靑山照近樓﹔此時盛禮物﹐顧省良若抽。

書

【梁簡文帝《答張纘謝示集書》】卿少好文章﹐於今廿五年矣﹐竊嘗論文。日月三辰﹐火龍黼黻﹐尙且著於玄象﹐彰乎人事﹐而況文辭可止﹐謳歌可輟乎﹖不爲壯夫﹖揚雄實小言破道﹐非謂君子﹔曹植亦小辯破言﹐論之科刑﹐罪在不赦。至如春庭落景﹐轉蕙承風﹐秋雨朝晴﹐檐梧初下﹐浮�生野﹐明月入樓。時命親賓﹐乍動嚴駕﹐車渠屢酌﹐鸚鵡驟傾。伊昔三邊﹐久畱四載﹐胡霧連天﹐徵旗拂日。時聞塢笛﹐遙聽塞笳﹐或鄕思淒然﹐或雄心憤薄。是以沈吟短翰﹐補綴庸音﹐寓目寫心﹐因事而作。

【梁沈約《與範述曾論竟陵王賦書》】夫渺泛滄流﹐則不識涯﹔雜陳鐘石﹐則莫辧宮商。𨿽復吟誦回環﹐編離字滅﹐終無以仰酬睿旨﹐微表寸長。

詩序

【梁江淹《雜體詩序》】夫楚謠漢風﹐旣非一骨﹔魏制晉造﹐固亦二體。譬藍朱成采﹐雜錯之變無端﹔宮角爲音﹐靡曼之態匪極。故蛾眉詎貌﹐而俱動於魂﹔芳艸寧共气﹐而皆悅於魄﹐不其然與。至於世之諸賢﹐各滯所迷﹐莫不論甘則忌辛﹐好丹則非素﹐豈所謂通方廣照﹐恕遠兼愛者哉。然五言之興﹐諒非變古﹐但關西鄴下﹐旣以罕同﹔河外江南﹐頗爲異法。故玄黃經緯之辧﹐金璧浮沈之殊﹐僕以爲亦各具美兼善而已。

集序

【周庚信《趙國公集序》】竊聞平陽擊石﹐山谷因這調﹔大夏吹筠﹐風雲爲之動。與夫含吐性靈﹐抑揚詞气﹐曲變陽春﹐光回白日﹐豈得同年而語哉。柱國趙國公﹐發言爲論﹐下筆成章﹐逸態橫生﹐新情起﹐風雨爭飛﹐魚龍各變。方之璧﹐塗山之會萬重﹔譬以雲霞﹐赤城之巖千丈﹔文參厲象﹐卽入天官之書﹔韻涉絲桐﹐咸歸總章之觀。論其壯也﹐則鵬起半天﹔語其細也﹐則鷦巢蟻睫。豈直熊羆朝上﹐層城抱日月之輝﹔光焰宵飛﹐南斗觸蛟龍之气。昔者屈平宋玉﹐始於哀怨之深﹔蘇武李陵﹐生於別離之代。自魏建安之末﹐晉太康以來﹐雕虫篆刻﹐其體三變﹐人人自謂握靈蛇之珠﹐抱荊山之玉矣。公斟酌雅頌﹐諧和律呂﹐若使言乖節目﹐則曲臺下顧﹔聲止操縵﹐則成均無取。遂得棟梁文囿﹐冠冕詞林﹐大雅扶輪﹐小山承蓋。

○筆第六

敍事

《釋名》曰﹕筆﹐述也﹐謂述事而言之也。按《博物志》﹕蒙恬造筆。又按《尙書中侯》﹕玄龜負圖出﹐周公援筆以時文寫之。《曲禮》云﹕史載筆﹐士載言﹐此則秦之前已有筆矣。蓋諸國或未之名﹐而秦獨得其名﹐恬更爲之損益耳。故《說文》曰﹕楚謂之聿﹐吳謂之不律﹐燕謂之拂﹐秦謂之筆﹐是也。《西京雜記》云﹕漢制﹐天子筆﹐以錯寶爲跗﹐毛皆以秋兔之毫。官師路扈爲之﹐又以雜寶爲匣﹐廁以玉璧翠羽﹐皆直百金。《漢書》云﹕尙書令僕丞相郎﹐月給大管筆一雙。傅玄云﹕漢末一筆之柙﹐雕以黃金﹐飾以和璧﹐綴以隋珠﹐文以翡翠。其筆非文犀之楨﹐必象齒之管﹐丰狐之柱﹐秋兔之翰矣﹐則其事矣。

事對

【文犀翠羽】《傅子》曰﹕漢末筆﹐非文犀之楨﹐必象齒之管。《西京雜記》曰﹕漢制﹐天子筆﹐以雜寶爲匣﹐廁以玉璧翠羽﹐皆直百金。

【吳律趙毫】許愼《說文》曰﹕筆所以書也﹐楚謂之聿﹐吳謂之不律﹐燕謂之拂﹐秦謂之筆。王羲之《筆經》曰﹕漢時諸郡獻兔毫﹐出鴻都﹐惟有趙國毫中用。時人咸言﹐兔毫無優劣﹐管手有巧拙。

【寫圖書牘】《尙書中侯》曰﹕玄龜負圖出﹐周公援筆以時文寫之。謝承《後漢書》曰﹕第五永爲督軍禦史督使幽州﹐蔡邕等天下名才士人皆會。祖餞於平樂館﹐髙彪送永在坐﹐因援筆書牘。

【當面銘心】蔡邕書曰﹕侍中執事﹐相見無期﹔惟是筆疏﹐可以當面。傅玄《筆銘》曰﹕кк彤管﹐冉冉輕翰﹔正色玄墨﹐銘心寫言。

【寶跗金匣】《西京雜記》曰﹕漢制﹐天子筆﹐以錯寶爲跗﹐毛皆以秋兔之毫。《傅子》云﹕漢末一筆之匣﹐雕以黃金﹐飾以和璧。

【加點益字】吳祚《國統》曰﹕吳主孫權﹐嘗夢北面頓首於天帝﹐忽見一人以筆點其額。舉以問徵士熊循﹐循曰「吉祥矣﹗大王必爲主。王者人之首﹐額者王之上。王上加點﹐主字之象也。」《吳志》曰﹕諸葛恪父瑾﹐長面似驢。孫權大會﹐使人牽一驢入﹐長於其面﹐題曰諸葛子瑜。恪跪曰「乞請筆益兩字。」因聽與筆。恪續其下曰「之驢」﹐舉坐歡笑。

【纏鏤管】傅玄《筆賦》曰﹕於是班匠竭巧﹐名工逞術﹐纏以素﹐納以玄漆。王羲之《筆經》曰﹕有人以綠沈漆竹管及鏤管見遺﹐錄之多年﹐斯亦可愛玩。詎必金寶雕琢﹐然後爲寶也。

【象管寶匣】王羲之《筆經》曰﹕昔人或以琉璃象牙爲筆管﹐麗飾則有之。然筆須輕便﹐重則躓矣。《西京雜記》曰﹕漢制﹐天子筆﹐以錯寶爲跗﹐毛皆以秋兔之毫。官師路扈爲之﹐以雜寶爲匣﹐廁以玉璧。

【班投顏炙】《東觀漢記》曰﹕班超家貧﹐投筆嘆曰「大丈夫當效傅介子。張騫立功異域﹐封侯﹐安能久事筆硯乎﹖」魚豢《魏略》曰﹕顏斐爲河東太守﹐課人輸租車﹐便致薪兩束﹐爲寒冰﹐炙筆硯。

【制彤管綴翠匣】傅玄《鷹兔賦》曰﹕兔謂鷹曰「汝害於物﹐有益於世。華髦被札﹐彤管以制。」《傅子》曰﹕漢末一筆之匣。綴以隋珠﹐文以翡翠。

【立憲成功雕金飾璧】蔡邕《筆賦》曰﹕昔蒼頡創業﹐翰墨作用﹐書契興焉。夫制作上聖﹐立憲者莫先乎筆。詳原其所由﹐究察其成功﹐鑠乎煥乎﹐弗可尙矣。《傅子》曰﹕漢末一筆之匣﹐雕以黃金﹐飾以和璧。

賦

【後漢蔡邕《筆賦》】惟其翰之所生﹐於季冬之狡兔﹐性精亟以悍﹐體遄迅以騁步。削文竹以爲管﹐加漆絲之纏束﹐形調摶以直端﹐染玄墨以定色。畫乾坤之陰陽﹐贊宓皇之洪勛﹔盡五帝之體徳﹐揚蕩蕩之典文。紀三王之功伐兮﹐表八百之肆覲﹔傳六經而綴百氏兮﹐建皇極而序彜倫﹔綜人事於ㄙ昧兮﹐贊幽冥於明神。象類多諭﹐靡施不協。上剛下柔﹐乾坤位也﹔新故代謝﹐四時次也﹔圓和正直。規矩極也﹔玄首黃管﹐天地色也。

【晉傅玄《筆賦》】簡修毫之奇兔﹐撰珍皮之上翰﹔濯之以淸水﹐芬之以幽蘭。嘉竹翠色﹐彤管含丹。於是班匠竭巧﹐良工逞術﹔纏以素﹐納以玄漆﹔丰約得中﹐不文不質。爾乃染芳松之淳煙兮﹐寫文象於紈素﹔動應手而從心﹐煥光流而星布。

詩

【梁簡文帝《詠筆格詩》】英華表玉笈﹐佳麗稱珠网﹔無如玆制奇﹐雕飾雜眾象。仰出寫含花﹐橫抽學仙掌﹔幸因提拾用﹐遂廁璇臺賞。

【梁徐ゼ《詠筆詩》】本自靈山出﹐名因瑞艸傳﹔纖端奉積潤﹐弱質散芳煙。直寫飛蓬牒﹐橫承落絮篇﹔一逢掌握重﹐寧憶仲升捐。

贊

【晉郭璞《筆贊》】上古結繩﹐易以書契﹔經緯天地﹐錯綜羣藝﹐日用不知﹐功蓋萬世。

銘

【後漢李尢《筆銘》】筆之彊志﹐庶事分別。七術𨿽眾﹐猶可解說﹔口無擇言﹐駟不及舌﹔筆之過誤﹐愆尢不滅。

【晉王隱《筆銘》】豈其作筆﹐必兔之毫﹔調利難禿﹐亦有鹿毛。

啟

【梁庚肩吾《謝賫銅硯筆格啟》】煙磨靑石﹐已踐孔氏之壇﹔管插銅龍﹐還笑王生之璧。西域胡人﹐臥織成之金簟﹔遊仙童子﹐隱芙蓉之行障。莫不並出梁園﹐來頒狹室。

○紙第七

敍事

《釋名》曰﹕紙﹐砥也﹐謂平滑如砥石也。古者以縑帛﹐依書長短﹐隨事截之﹐名曰幡紙﹐故其字從絲。貧者無之﹐或用蒲寫書﹐則路溫舒截蒲是也。至後漢和帝元興中﹐常侍蔡倫﹐М故布搗抄作紙﹐又其字從巾。《東觀漢記》云﹕黃門蔡倫典作尙方作紙﹐所謂蔡侯紙是也。又魏人河間張揖《上古今字詁》﹐其《巾部》云﹕紙今紙﹐則其字從巾之謂也。﹝見《漢記》及王隱《晉書》﹞。一云﹐倫搗故魚网作紙﹐名网紙﹔後人以生布作紙﹐絲糸延如麻﹐名麻紙﹔以樹皮作紙﹐名谷紙。﹝見《董巴記》及《博物志》﹞。

事對

【如石方絮】《釋名》曰﹕紙﹐砥也﹐平滑如砥石也。服虔《通俗文》曰﹕方絮白紙。

【裹柱補】王羲之《筆經》曰﹕探竟以麻紙裹柱根﹐次取上毫薄薄布﹐令柱不見﹐然後安之。謝承《後漢書》曰﹕羊續﹐字叔祖﹐爲南陽太守。以淸率下﹐惟臥一副布。敗﹐胡紙補之。

【當策代簡】傅咸《紙賦》曰﹕旣作契以代繩兮﹐又造紙以當策﹔猶純儉之從宜﹐亦惟變而是適。攬之則舒﹐捨之則捲。桓玄《僞事》曰﹕古無紙﹐故用簡﹐非主於敬也。今諸用簡者﹐皆以黃紙代之。

【黃書白疏】王隱《晉書》曰﹕劉卞爲四品吏﹐訪問推一鹿車黃紙﹐令卞寫書。卞語訪問﹕「劉卞非爲人寫黃紙也。」訪問案卞罪下品二等﹐補尙書令史。崔鴻《前燕錄》曰﹕慕容雋三年﹐廣義將軍岷山公黃紙上表。雋曰「吾名號未異於前﹐何宜便爾﹖自今但可白紙稱疏。」

【搗网持花】張華《博物志》曰﹕漢桓帝時﹐桂楊人蔡倫﹐始搗故魚网造紙。孫放《西寺銘》曰﹕長沙西寺﹐層構傾頹﹐謀欲建立。其日有帝子持紙花插地﹐故寺東西相去十餘丈。於是建剎﹐正當花處。

【殘行分句】幹寶表曰﹕臣前聊欲撰記古今怪異非常之事﹐會聚散逸﹐使同一貫。博訪知之者﹐片紙殘行﹐事事各異。張翰《詩序》曰﹕永康之末﹐疾苦痿瘵﹐故人頗侯之。常以閒靜爲著詩一首﹐分句攺紙﹐各有別讀。

【尙方祕府】《東觀漢記》曰﹕《蔡倫傳》云﹕倫典作尙方作紙。虞預表曰﹕祕府有布紙三萬餘枚。

【縹紅靑赤】《東宮舊事》曰﹕皇太子初拜﹐給縹紅紙各一百枚。桓玄《僞事》曰﹕詔命平準作靑赤縹綠桃花紙﹐使極精﹐令速作之。

【藤角桃花】範寧教曰﹕土紙不可以作文書﹐皆令用藤角紙。桓玄《僞事》曰﹕詔命平準作靑赤縹綠桃花紙﹐使極精﹐令速作之。

【別駕函右軍庫】魏武令曰﹕自今諸掾屬侍中別駕﹐常以月朔各進得失﹐紙書函封。主者朝常給紙函各一。裴啟《論林》曰﹕王右軍爲會稽令﹐謝公就乞箋紙。庫中惟有九萬枚﹐悉與之。桓宣武云﹕逸少不節。

【蔡倫遺業唐季殘箋】盛弘之《荊州記》曰﹕棗陽縣百許步蔡倫宅﹐其中具存﹐其傍有池﹐卽名「蔡子池」。倫﹐漢順帝時人﹐始以魚网造紙。縣人今猶多能作紙﹐蓋倫之遺業也。《先賢行狀》曰﹕延篤從唐溪季受《左傳》﹐欲寫本無紙。季以殘箋紙與之。篤以箋記紙不可寫﹐乃借本誦之。

賦

【晉傅咸《紙賦》】蓋世有質文﹐則理有損益﹐故禮隨時變﹐而器與事易。旣作契以代結繩兮﹐又造紙以當策。夫其爲物﹐缺美可珍﹔廉方有則﹐體潔性眞。含章蘊藻﹐實好斯文﹐取彼之淑﹐以爲已新。攬之則舒﹐捨之則捲﹔可屈可伸﹐能幽能顯。

詩

【梁江洪《爲傅建康詠紅箋詩》】雜彩何足奇﹐惟紅偏可作﹔灼爍類蕖開﹐輕明似霞破。鏤質捲芳脂﹐裁花承百和﹔不遇精華人﹐豈入風流座。

【後梁宣帝《詠紙詩》】皎白猶霜雪﹐方正若布棋﹔宣情且記事﹐寧同魚网時。

【隋薛道衡《詠苔紙詩》】昔時應春色﹐引淥泛淸流﹔今來承玉管﹐布字攺銀鉤。

表

【晉虞預《請祕府紙表》】祕府中有布紙三萬餘枚﹐不任寫禦書﹐而無所給。愚欲請四百枚﹐付著作吏﹐書寫《起居注》。

啟

【梁劉孝威《謝賫官紙啟》】臣與謝嘏﹐俱慚基聖﹔臣之衝梯﹐實愧魯般之巧。嘏之城壘﹐時無禽子之守﹔攻弱侮亡﹐其勞甚薄。策勛行賞﹐爲渥過深﹐𨿽復鄴殿鳳銜。漢朝魚网﹐平準桃花﹐中宮谷樹﹐固以慚玆靡滑﹐謝此鮮光。

○硯第八

敍事

《釋名》曰﹕硯者﹐研也﹐可研墨使和濡也。《從徵記》曰﹕魯國孔子廟中﹐有石硯一枚﹐蓋夫子平生時物。《漢書》云﹕宣帝微時﹐少與張彭祖同硯席書。《後漢書》云﹕王充於室內門戶墻柱﹐各置筆硯﹐著《論衡》八十五篇。魏武《上雜物疏》云﹕禦物有純銀參帶圓硯﹐大小各一枚。《晉書》云﹕武帝與劉弘同年﹐少同硯書。《東宮故事》云﹕晉皇太子初拜﹐有漆硯一枚﹐牙子百副﹐紀有漆書硯一﹐則其事也。

事對

【晉銀孔石】蕭方等《三十國春秋》曰﹕永嘉六年﹐劉聰引上入宴。上謂曰「卿爲豫章王時﹐朕與王武子相造﹐卿贈朕以柘弓銀硯﹐卿憶否﹖」聰曰「安敢忘之﹖且恨爾日不得早識龍顏。」伍緝之《從徵記》曰﹕夫子牀前有石硯一枚。作甚古朴﹐蓋夫子平生時物。

【溪源石穴】《永嘉郡記》曰﹕硯溪一源﹐中多石硯。劉澄之《宋永初山川今古記》曰﹕興平石穴﹐深二百許丈﹐石靑色﹐堪爲硯。

【銀帶金池】魏武《上雜物疏》曰﹕禦物三十種﹐有純銀參帶硯一枚﹐純銀參帶圓硯﹐大小各一枚。傅玄《硯賦》曰﹕卽方圓以定形﹐鍛金鐵以爲池﹔木貴其能軟﹐石美其潤堅﹔加采漆之膠固﹐捨衝之徳淸玄。

【禦筵置柱】繁欽《硯頌》曰﹕鉤三趾於夏鼎﹐象辰宿之相扶﹔供無窮之祕用﹐禦幾筵之優遊。謝承《後漢書》曰﹕王充於室內門戶墻柱﹐各置筆硯而作《論衡》。

【方員班散】繁欽《硯贊》曰﹕或薄或厚﹐乃員乃方﹔班采散色﹐漚染毫芒﹔點黛文字﹐耀明典章。

【生翰墨含淸玄】繁欽《硯贊》曰﹕顧尋斯硯﹐乃生翰墨。自昔頡皇﹐傳之罔極。傅玄《硯賦》曰﹕木貴其能軟﹐石美其潤堅﹔加采漆之膠固﹐含衝徳之淸玄。

【奪刺史借府君】謝承《後漢書》曰﹕楊班爲荊州刺史﹐趙凱橫奏檻車徵﹐奪其筆硯。《劉道士傳》曰﹕劉根﹐字君安﹐能召鬼。張府君語曰「聞君能使人見鬼﹐可使形見﹐不者加戮。」根曰「借府君前筆硯。」因書奏以扣幾。須臾﹐五百鬼縛府君死父母至。

【篇籍永垂讒邪無污】李尢《硯銘》曰﹕書契旣造﹐硯墨乃陳﹔篇籍永垂﹐紀志功勛。太公《金匱硯之書》曰﹕石墨相著而黑﹐邪心讒言﹐元得污白。

【魏後數用晉帝少同】王沈《魏書》曰﹕甄后九歲喜書﹐數用諸兄弟筆硯﹐謂曰「汝當習女工而學書﹐當作女博士耶﹗」後曰「古賢女皆覽前代成敗﹐以爲已戒。不知書﹐何因見之﹖」梁元帝《忠臣傳》曰﹕劉弘﹐沛國人也。弘寓居洛陽﹐與晉武帝同年﹐少同硯書。

賦

【晉傅玄《硯賦》】采陰山之潛朴﹐簡眾材之攸宜﹔卽方圓以定形﹐鍛金鐵而爲池﹔設上下之剖判﹐配法象乎二儀。木貴其能欽﹐石美其潤堅﹔加采漆之膠固﹐含衝徳之淸玄。

詩

【楊師道《詠硯詩》】圓池類璧水﹐輕翰染煙華﹔將軍欲定遠﹐見棄不應賒。

頌

【魏繁欽《硯頌》】有般亻垂之妙匠兮﹐睨詭異於遐都﹔稽山川之神瑞兮﹐識璇之內敷。遂縈繩於規矩兮﹐假卞氏之遺模﹔擬渾靈之肇制兮﹐效羲和之毀隅。鉤三趾於夏鼎兮﹐象辰宿之相扶﹔供無窮之祕用兮﹐禦幾筵而優遊。

贊

【魏繁欽《硯贊》】方如地象﹐圓似天常﹔班彩散色﹐漚染毫芒。點黛文字﹐曜明典章﹔施而不徳﹐吐惠無疆﹔浸漬甘液﹐吸受流光。

銘

【魏王粲《硯銘》】爰初書契﹐以代結繩﹔人察官理﹐庶績誕興。在代季末﹐華藻流淫﹔文不爲行﹐書不盡心。淳朴澆散﹐俗以崩沈﹔墨運翰染﹐榮辱是若。念玆在玆﹐惟正是宅。

○墨第九

敍事

《釋名》曰﹕墨﹐晦也﹐言似物晦黑也。《續漢書》云﹕守宮令主禦筆墨。《漢書》云﹕尙書令僕丞郎﹐月賜渝糜大墨一枚﹐小墨一枚。《魏官儀》云﹕尙書郎﹐試諸郎故孝廉能文案者。先試一日﹐宿召會都坐﹐給筆墨以奏。《東宮故事》云﹕皇太子初拜﹐給香墨四丸﹐則其事也。

事對

【噴紙點繒】葛洪《神仙傳》曰﹕班孟不知何許人也﹐嚼墨一噴﹐皆成字﹐竟紙各有意義。王充《論衡》曰﹕論者旣不知累害所從生﹐又不知被累害者行賢潔也。以塗摶泥﹐以墨點繒﹐孰有知之。淸受塵﹐白取垢﹔靑蠅之污﹐常在絹素。

【二螺九子】陸云《與兄書》曰﹕一日上三臺﹐曹公藏石墨數十萬斤﹐云燒此消復可用。然不﹐兄頗見之不﹐今送二螺。鄭氏《婚禮謁文贊》曰﹕九子之墨﹐藏於松煙﹔本性長生﹐子孫圖邊。

【吐魚畫掌】葛洪《神仙傳》曰﹕葛玄見賣大魚﹐謂曰「暫煩此魚往河伯處。」魚主曰「魚已死。」玄曰「無苦。」乃丹書紙內口中﹐投水。有頃魚化﹐騰躍上岸﹐吐墨書﹐靑色如木葉而去。王子年《拾遺記》曰﹕張儀﹑蘇秦二人同志﹐遞剪髮以相活﹐或傭力寫書。行遇聖人之文﹐無題記﹐則以墨畫於掌內及股裏﹔夜還﹐更折竹寫之。

【惠葛龔投庚亮】葛龔《與梁相書》曰﹕復惠善墨﹐下士所無。摧骸骨﹐碎肝膽﹐不足明報。蕭方等《三十國春秋》曰﹕王隱始成《晉書》﹐合八十八卷。家貧無紙﹐未成其志。遂南遊﹐投陶侃於荊州﹔又江州投庚亮﹐乃獲其紙墨﹐始書就焉。

【伐薪買禱石祠】何法盛《中興書》曰﹕葛洪好學﹐常伐薪賣買紙墨。漧寶《搜神記》曰﹕益州之西有祠﹐自稱黃石公。初禱者持一百紙﹐一雙筆﹐一丸墨。先聞石室中有聲﹐便言吉凶﹐遂不見形。

【天雨松煙】《災祥集》曰﹕天雨墨﹐君臣無道讒人進。曹植《樂府詩》曰﹕墨出靑松煙﹐筆出狡兔翰﹔古人感鳥迹﹐文字有攺判。

【致夫賜令】《婦人集》曰﹕汲太子妻《與夫書》曰﹕並致上書墨十螺。蔡質《漢官》曰﹕尙書令僕丞郎﹐月賜渝糜大墨一枚﹐小墨一枚。

【築陽山懷化塹】盛弘之《荊州記》曰﹕築陽縣有墨山﹐山石悉如墨。顧微《廣州記》曰﹕懷化郡掘塹﹐得石墨甚多﹐精好可寫書。戴延之《西徵記》曰﹕石墨山北五十里﹐山多墨﹐可以書。

【供歲時合朱麝】《東觀漢記》曰﹕和熹鄧後卽位﹐萬國貢獻悉禁絕﹐惟歲時供紙墨而已。韋仲《將墨方》曰﹕合墨法﹐以眞朱一兩﹐麝香半兩﹐皆搗細﹐後都合下鐵臼中﹐搗三萬杵。杵多愈益。不得過二月九月。

銘

【後漢李尢《墨研銘》】書契旣造﹐研墨乃陳﹔煙石附筆﹐以流以申。

卷二十二武部

○旌旗第一

敍事

《釋名》曰﹕旌﹐精也﹐言有精光也﹔旌﹐期也﹐言與眾期於下也。按《列子》﹕黃帝與炎帝戰﹐以雕鷹鳶爲旗幟﹐蓋旌旗之始也。《周官》﹕司常掌九旗之物﹐名各有屬﹐以待國事。日月爲常﹐交龍爲旗﹐通帛爲旃﹐雜帛爲物﹐熊虎爲旗﹐鳥隼爲﹐龜蛇爲﹐全羽爲┸﹐析羽爲旌。龍九ヵ﹐以象大火也﹔鳥七ヵ﹐以象鶉火也﹐熊旗六ヵ﹐以象伐也﹐龜蛇四ヵ﹐以象營室也﹐弧旌枉矢﹐以象弧也。﹝《釋名》曰﹕九旗之名﹐日月爲常﹐畫日月於其端﹔天子所建﹐言常明也。交龍爲﹔﹐倚也﹐畫作兩龍相依倚﹐通以一赤色爲之﹐無文采﹐諸侯所建也。通帛爲旃﹔旃﹐戰也﹐戰戰恭已而已﹔三孤所建﹐象無事也。熊虎爲旗﹔旗﹐期也﹐言與眾期於下﹔軍將所建﹐象其猛如熊虎也。鳥隼爲﹔﹐譽也﹔軍吏所建﹐急疾趨事﹐則有稱譽也。雜帛爲物﹔一作旆﹐以雜色綴其邊爲燕尾﹔將帥所建﹐象物雜也。龜蛇爲﹔﹐兆也﹐龜知气兆之吉凶﹔建之於後﹐察度事宜之形兆也。全羽爲┸﹔┸﹐順滑貌﹐析羽爲旌﹐注旄竿首。﹞又《廣雅》云﹕天子之旌髙九仞﹐諸侯七仞﹐大夫五仞﹐士三仞。則《禮含文嘉》曰﹕天子之旗九仞﹐十二旒曳地﹔諸侯七仞﹐九旒齊軫﹔卿大夫五仞﹐七旒齊較﹔士三仞﹐五旒齊首﹐是也。又牙旗者﹐將軍所建也。黃帝《出軍決》曰﹕有所攻伐﹐作五采牙幢。靑牙旗引往東﹐赤牙旗引往南﹐白牙旗引往西﹐黑牙旗引往北﹐黃牙旗引往中﹐此其義也。

事對

【招虞警眾】《孟子》曰﹕齊景公招虞人以旌﹐不至﹐將殺之。《禮記》曰﹕前有水則載靑旌。鄭玄注曰﹕載﹐所謂舉於旌首﹐所以警眾者也。

【舉皮析羽】鄭記王贊問曰「舉於旌首﹐當皆以皮邪﹐盡之也﹖」鄭答曰「皆俱舉皮置於首﹐不盡。」《周禮》曰﹕析羽爲旌。

【載靑尙黑】載靑見上。《史記》曰﹕秦並天下﹐以水徳之始﹐於旄節旗皆尙黑。

【翼明鳥集】《天文要集》曰﹕翼星明﹐旌旗用。《趙氏兵書》曰﹕有鳥集將軍旌上﹐將軍增秩錄。

【表門設道】《周禮》曰﹕掌捨爲帷宮殿旌門。注曰﹕樹旌以表門。《漢書文帝詔》云﹕朝有進善之旌。應劭注曰﹕堯設五達之道﹐令人進善也。

【在浚沿河】《毛詩》曰﹕孑孑幹旌﹐在浚之城。《後魏書》曰﹕太祖進師臨河﹐連旌沿河千餘里。

【九名五法】《周禮》曰﹕司常掌九旗之物名。《河圖》曰﹕風後曰「予告汝帝之五旗﹕東方法靑龍曰旗﹐南方法赤鳥曰鼠﹐西方法白虎曰典﹐北方法玄蛇曰﹐中方法黃龍曰常。」

【九仞六ヵ】並見上。

【翠鳳玄蛇】《史記》﹕李斯上書曰「今陛下建翠鳳之旗﹐樹靈鼉之鼓。」玄蛇見上。

【法鳥擬虹】法鳥見五法注。王沈《餞行賦》曰﹕曳招搖之修旗﹐若蜿虹之垂天。

【喜史勝气】郝萌占曰﹕旗上有光﹐人主大喜﹐延年益壽。黃帝《出軍決》曰﹕始立牙之日﹐吉气來應﹐旗幡指敵﹐是謂堂堂之陳﹐正正之旗﹐此大勝之徵。

【設黃尙赤】周遷《東服雜記》曰﹕晉元皇始制五牛之旗﹐設靑在左﹐黃在中。《史記》曰﹕沛公祠黃帝尢於沛庭﹐旗幟皆尙赤。

【舉靑懸赤】《軍令》曰﹕聞雷鼓音﹐舉白幢絲旗﹐大小船皆進戰﹐不進者斬﹔聞金音﹐舉靑旗﹐船皆止﹐不止者斬。《王孫子》曰﹕桀紂或身放南巢﹐或頭懸赤旗﹐斯無他﹐不節財而暴人也。

【五牛四獸】五牛事見上注。《禮記》曰﹕行﹐前朱雀而後玄武﹐左靑龍而右白虎﹐招搖在上﹐急繕其怒。注曰﹕以此四獸爲軍陳﹐象天也﹔畫招搖星於旌旗上﹐以起居圍勁軍之威怒。

【駭軍指敵】《詩推度災》曰﹕上出號令而化天下﹐震雷起而驚蟄。睹旗鼓﹐動三軍﹐駭觀其前﹐動化而天情可見矣。黃帝《出軍決》曰﹕始立牙之日﹐喜气來應﹐旗幡指敵﹐或從風來﹐此大勝之徵。

【賜黃鳥法靑龍】《墨子》曰﹕赤鳥銜書降﹐曰「命周文王伐殷﹐天賜武王黃鳥之旗。」法靑龍見上注。

賦

【吳胡綜《大牙旗賦》】黃初八年﹐黃龍見﹐孫權稱號﹐因瑞攺元﹐作黃龍大牙旗。常在軍中﹐進退視其所向﹐命綜爲賦﹐曰﹕狼弧垂象﹐實惟兵精﹔聖人觀法﹐是效是營。始作器械﹐爰求厥成﹐四靈旣布﹐黃龍處中。周制日月﹐實曰太常﹔傑然特立﹐六軍所望。

祭文

【後漢滕輔《祭牙文》】恭修太牢﹐潔薦遐靈﹔推轂之任﹐實討不庭﹔天道助順﹐正直聰明。

【宋鄭鮮《祭牙文》】潔牲先事﹐薦玆敬祭。崇牙旣建﹐義鋒增厲﹔人鬼一揆﹐三才同契。惟玆靈鑑﹐庶必有察﹔逆順取辧﹐忠孝表節﹔使凶醜時殲﹐主寧臣悅。振旅南原﹐凱歸西蕃﹐神器增輝﹐四境永安。

【陳子昂《牙文》】蓋先王作兵﹐以討有罪﹔姦慝竊命﹐戎夷不龔﹐則必肆諸市朝﹐大戮原野。皇家子育萬國﹐寵綏百蠻﹐靑�幹呂﹐白環入貢﹐久有年矣。契丹凶羯﹐敢亂天常﹐乃蜂聚丸山﹐豕食遼塞﹐宴安鴆毒﹐作爲攙搶。天厭其凶﹐國用致討﹔皇帝命我﹐肅將王誅。今大軍已集﹐吉辰葉應﹐旄頭首建﹐羽旆前列﹐夷貊感威﹐將士聽誓。方侯天命﹐爲民殄災﹐惟爾有神﹐尙殲乃醜。召太一﹐會雷公﹐翼白虎﹐乘靑龍﹔星流彗端﹐冰消朔裔。使兵不血刃﹐戎夏大同﹐以昭我天子之徳。允乃神之功﹐豈非正直克明﹐無縱大讎﹐以作神羞。

○劍第二

敍事

《釋名》曰﹕劍﹐撿也﹐所以防撿非常也。按《管子》曰﹕昔葛天盧之山﹐發而出金﹔蚩尢受而制之﹐以爲劍鎧﹐此劍之始也。《周官》﹕桃氏爲劍﹐臘廣二寸有半寸﹐﹝臘謂兩刃。﹞兩從半之﹐﹝劍脊兩面殺趨鍔者。﹞以其臘廣爲之莖圍﹐長倍之﹔﹝莖謂劍交人之所握以上。﹞中其莖﹐設其後﹐﹝謂從中以卻稍大之。﹞身長五其莖長﹐重九鋝﹐謂上上制﹐上士服之。身長四其莖長﹐重七鋝﹐謂之中制﹐中士服之。身長三其莖長﹐重五鋝﹐謂之下制﹐下士服之。其後楚有龍泉﹐秦有太阿﹑工市﹐吳有幹將﹑鏌耶﹑屬鏤﹐越有純鉤﹑湛戶﹑豪曹﹑魚腸﹑巨闕諸劍。﹝越《絕書》曰﹕楚王召風胡子﹐令之吳越﹐見歐冶子﹑幹將﹐使之爲鐵劍三枚﹕一曰龍泉﹐二曰太阿﹐三曰工市。楚王問之﹕「何謂龍泉﹑太阿﹑工市﹖」風胡子對曰「龍泉狀如登髙山﹐臨深淵﹔太阿巍巍翼翼﹐如流水之波﹔工市從文間起﹐至脊而止﹐如珠而不可枉﹐文若流而不絕。」晉鄭聞此三劍﹐求之不得﹐乃興師圍楚城。楚王引太阿劍登城麾之﹐士卒迷惑﹐流血千里。晉鄭之頭畢白。《吳越春秋》曰﹕幹將﹐吳人﹐與歐冶子同師。闔閭使造劍二枚﹐一曰幹將﹐二曰鏌耶。饃耶者﹐幹將之妻名。幹將作劍﹐金鐵之精未肯流﹐幹將夫妻乃斷髮剪指﹐投之鑪中﹐金鐵乃濡﹐遂以成劍。陽曰幹將而作龜文﹐陰曰鏌耶而作漫理。幹將匿其陽而出其陰﹐獻之闔閭。《左傳》曰﹕吳王賜子胥屬鏤以死。《吳越春秋》又曰﹕越王允常聘歐冶子作名劍五枚﹕一曰純鉤﹐二曰湛盧﹐三曰豪曹﹐四曰魚腸﹐五曰巨闕。秦客薛燭善相劍﹐越王取豪曹﹑巨闕﹑魚腸等示之﹐薛燭皆曰非寶劍也。取純鉤示﹐薛燭曰「光乎如屈陽之華﹐沈沈如芙蓉始生於湖﹔觀其文如列星之行﹐觀其光如水溢於塘﹐此純鉤也。」取湛盧示之﹐薛燭曰「善哉﹗銜金鐵之英﹐吐銀錫之精﹔寄气托靈﹐有遊出之神。服此劍可以折衝伐敵﹐人君有逆謀則去之他國。」允常乃以湛盧獻吳﹐吳公子光弒吳王僚﹐湛盧去如楚。﹞漢有髙祖斬蛇劍﹐﹝見《漢書》﹞。魏有文帝飛景﹑流彩﹑華鋒三劍﹐﹝見《典論》﹞。吳有白虹﹑紫電﹑辟邪﹑流星﹑靑冥﹑百里六劍﹐﹝見崔豹《古今注》﹞。皆陸斷馬牛﹐水擊鴻雁﹐當敵則斬於甲盾﹐﹝《戰國策》曰﹕韓卒之劍﹐皆出於冥山棠溪。墨陽宛馮﹐龍泉太阿﹐皆陸斷馬牛﹐水擊鴻雁﹐當敵斬於甲盾耳。﹞此天下名器也。﹝見《列子》﹞。古者天子二十而冠﹐帶劍﹔諸侯三十而冠﹐帶劍﹔大夫四十而冠﹐帶劍。隸人不得冠。庶人有事得帶劍﹐無事不得帶劍。﹝見《賈子》﹞。禮之所興也。劍之在左﹐靑龍象也﹔刀之在右﹐白虎象也。﹝見《春秋繁露》﹞。舊制﹐上公九命則劍履上殿﹐儲君禮均羣後﹐宜劍舄升殿。或云漢魏儲君制不納舄﹐則知劍履上殿久矣。漢儀﹐諸臣帶劍﹐至殿階解劍。晉世始代之以木。貴者猶用玉首﹐賤者用蚌﹐金銀玳瑁爲雕飾。﹝見周遷《輿服雜事》﹞。凡劍口謂之鐔﹐﹝見呂靜《韻集》﹞。鼻謂之彘﹐﹝見《字林》﹞。鞘謂之室﹐﹝見《方言》﹞韜謂之衣。﹝見《說文》﹞。亦曰衤堯。

事對

【鐵英金穎】越《絕書》曰﹕楚王召風胡子問之曰「聞吳王有幹將﹐越有歐冶﹐請此二人作鐵劍可乎﹖」風胡子曰「善。」於是使之吳見幹將﹐越見歐冶子﹐使之作鐵劍。歐冶﹑幹將鑿茨山﹐泄其溪﹐取其鐵英﹐爲劍二枚。《吳越春秋》曰﹕幹將者﹐吳人﹐與歐冶同師﹐俱作劍。越前來獻劍三枚﹐闔閭得而寶之﹐故使幹將造劍二枚。幹將曰「昔吾師之作冶也﹐金鐵之穎不銷。」夫妻俱入冶鑪之中。

【飾鮫雕蚌】《山海經》曰﹕鮫魚皮有珠文而堅﹐可以飾刀劍口。周遷《輿服雜事》曰﹕劍所從來久矣﹐其後惟朝服帶劍。晉朝代之以木﹐貴者玉飾首﹐賤者雕蚌。見敍事。

【龜文龍藻】《吳越春秋》曰﹕吳使幹將造劍二﹐陽曰幹將﹐而作龜文﹐龍藻。曹毗《魏都賦》曰﹕劍則流彩之珍﹐素質之寶﹔乍虹蔚波映﹐或龜文龍藻。服之可以威百蠻﹐指麾可以開昏擾。

【步光飛景】曹植《七啟》曰﹕步光之劍﹐華藻繁縟。魏文帝《典論》曰﹕選玆良金﹐命彼國工﹐精而煉之。至於百辟﹐浹以淸漳﹐光似流星﹐名曰飛景。

【齊金楚鐵】《國語》曰﹕桓公問曰「齊國寡甲兵﹐爲之若何﹖」管子曰「小罪謫以金﹐分宥問罪。入美金以鑄劍戟﹐試之狗馬。」《史記》曰﹕秦昭王臨朝嘆息曰「吾聞楚之鐵劍利則士勇也。」

【玉頭珠口】張敞《晉東宮舊事》曰﹕太子儀飾有玉頭劍。《山海經注》曰﹕鮫魚皮有珠文而堅﹐可以飾劍口。

【犀表魚文】魏文帝《典論》曰﹕余好擊劍﹐命彼國工﹐以爲寶器﹐飾以文玉﹐表以通犀。《淮南子》曰﹕淳鉤魚腸之始下型﹐擊不能斷﹐刺不能入。及加砥礪﹐則水斷龍舟。注﹕魚腸文繞屈若魚腸。

【賜馮賞魏】《東觀漢記》曰﹕建武二年﹐遣馮異西擊赤眉於關中。上自河南賜異乘輿七尺玉貝劍。張瑩《漢南記》曰﹕魏應﹐字尹伯﹐任城人。明魯詩﹐章帝重之﹐數進見論難於前﹐特受賞賜劍衣服也。

【辟閭巨闕】《孫卿子》曰﹕幹將﹑莫邪﹑辟閭﹐皆古之良劍也。巨闕見上。

【錯荊玉銜越金】曹植《七啟》曰﹕步光之劍﹐華藻繁縟﹔綴以驪龍之珠﹐錯以荊山之玉。《吳越春秋》曰﹕秦客薛燭善相劍﹐楚王取湛盧示之。燭曰「善哉﹗銜金鐵之英﹐吐銀錫之精。」見上。

【候天占气】趙曄《吳越春秋》曰﹕吳使幹將造劍二枚﹐一曰幹將﹐二曰饃耶。饃耶者﹐幹將之妻名。幹將造劍﹐采五山之精﹐合六金之英﹐候天伺地﹐陰陽同光。雷次宗《豫章記》曰﹕吳未亡﹐恆有紫气見牛斗之間﹐占者以爲吳興﹐惟張華以爲不然。及吳平﹐此气愈明。華曰「此寶劍气。」

【麾城擊市】麾城見敍事。擊市者﹐尉繚子曰「一賊挾劍擊於市﹐萬人無不觸辟者﹐臣以爲非一人獨勇﹐一市萬人皆不肖也。」

【鼓橐駭鑪】《吳越春秋幹將》曰﹕昔吾師之作冶也﹐金鐵之穎不銷﹐夫妻乃斷髮剪指﹐投之鑪中﹐使童子二百鼓橐壯炭﹐金鐵乃濡。魏文帝《典論》﹕余好擊劍﹐善以短乘長。選玆良金﹐命彼國工﹐精而煉之。至於百辟﹐其始成也﹐五色駭鑪﹐巨橐自鼓。

【遷地徹天】《周禮》曰﹕鄭之刀﹐宋之斤﹐魯之削﹐吳越之劍﹐遷乎其地而不能爲良﹐地气然也。雷次宗《豫章記》曰﹕吳未亡﹐恆有紫气見於斗牛之間。張華聞雷孔章妙達緯象﹐乃邀宿﹐屏人問。孔章曰「惟斗牛之間有異气﹐有寶物之精﹐上徹於天耳。」孔章具言﹐遂以孔章爲酆城令﹐掘得二劍。

【墜竹帶槐】趙曄《吳越春秋》曰﹕越王允常聘歐冶子作劍五枚﹐三大二小﹐三曰豪曹。秦客薛燭善相劍﹐王取豪曹示之。薛燭曰「實非寶劍也。今豪曹五色﹐黯然無華﹐已殞其光﹐亡其神。此劍不登斬而辱﹐則墮於飲中矣。」王曰「寡人置劍竹盧上﹐過而墜之﹐斷金獸之頸﹐飲濡其刃﹐以爲利也。周斐《先賢傳》曰﹕許嘉給縣功曹儀小吏﹐常持劍侍功曹。月朔晨朝﹐並持炬火﹐嘉於是忿然嘆曰「男兒爲吏﹐不免賤役。」卽投火於地﹐以劍帶槐樹﹐趨出府門。

詩

【梁吳均《詠寶劍詩》】我有一寶劍﹐出自昆吾溪﹔照人如照水﹐切玉如切泥。鍔邊霜凜凜﹐匣上風淒淒﹔寄語張公子﹐何當來見攜。

【崔融《詠劍詩》】寶劍出昆吾﹐龜龍夾采珠﹔五精初獻術﹐十戶竟論都。匣气沖牛斗﹐山形轉鹿盧﹔欲知天下貴﹐持北問風胡。

篇

【李嶠《寶劍篇》】吳山開﹐越溪涸﹐三金合冶成寶鍔。淬綠水﹐鑑紅雲﹐五彩炎起光氛氳。背上銘爲萬年字﹐胸前點作七星文﹔龜甲參差白虹色﹐鹿盧宛轉黃金飾。駭犀中斷寧方利﹐駿馬羣驅未擬直。風霜凜凜匣上淸﹐精气遙遙鬥間明﹔避災朝穿晉帝屋﹐逃難夜入楚王城。一朝配偶逢大仙﹐虎吼龍鳴騰上天﹔東皇提升紫微座﹐西王佩下赤城田。承平久息干戈事﹐僥幸得充文武備﹔陰災辟患宜君王﹐益壽延齡後天地。

歌

【郭元振《古劍歌》】君不見昆吾鐵冶飛炎煙﹐紅光紫气俱赫然﹔良工鍛煉經幾年﹐鑄得寶劍名龍泉。龍泉顏色如霜雪﹐良工咨嗟嘆奇絕﹔琉璃匣裏吐蓮花﹐錯鏤金環映明月。正逢天下無風塵﹐幸得周防君子身﹔精光黯黯靑蛇色﹐文章片片綠龜鱗。非直結交遊俠子﹐亦嘗親近英雄人﹐何言中路遭棄捐﹐零落漂淪古獄邊﹔𨿽復沈埋無所用﹐猶能夜夜气沖天。

啟

【梁簡文帝《謝賚方諸劍等啟》】才發玉函﹐雕奇溢目﹐始開牙檢﹐麗飾交陳﹐已疋丹霞之輝﹐乍比靑�之制。身文自貴﹐器用惟宜﹐寒暑兼華﹐左右相照。

銘

【晉裴景聲《文身劍銘》】器以利表﹐實以名舉﹔良劍耿介﹐體文經武。陸斷玄犀﹐水截輕羽﹔九功斯象﹐七徳是輔。

【晉張協《太阿劍銘》】太阿之劍﹐世濟其美﹔淬以淸波﹐斂以越砥。如玉斯曜﹐若景在水﹔不運自肅﹐率土從軌。

○刀第三

敍事

《釋名》曰﹕刀﹐到也﹐以斬伐﹐到其所乃擊之也。其末曰鋒﹐言若鋒刺之毒利﹔其本曰環﹐形似環也。或曰黃帝采首山之金﹐始鑄爲刀。﹝見郭子橫《洞冥記》﹞。厲代有吳刀﹐赤刀﹐容刀﹐鸞刀﹐﹝《歸藏》曰﹕大副之吳刀﹐是用出禹。《尙書》曰﹕赤刀大訓﹐弘璧琬琰﹐在西序。孔安國注曰﹕寶刀赤刀﹐削也。《毛詩》曰﹕執其鸞刀。注曰﹕刀有鸞者。《毛詩》又曰﹕何以舟之﹐維玉及瑤﹐な奉容刀。注云﹕舟﹐帶也﹔容刀言有武事。﹞鄭刀﹐﹝見《周禮》﹞。孟勞﹐﹝《梁傳》曰﹕孟勞﹐魯之寶刀。﹞西戎利刀﹐﹝見《孔叢子》﹕秦王得之﹐割玉如割木也。﹞昆吾割玉刀﹐﹝見《十州記》﹕周穆王時﹐西胡所獻﹐切玉如切泥。﹞鳴鴻刀﹐﹝見郭子橫《洞冥記》﹕漢武帝以賜東方朔。﹞百辟寶刀﹐﹝《典論》曰﹕魏太子丕造百辟寶刀﹐一曰靈寶﹐二曰含章﹐三曰素質﹔又作露陌刀﹐一名曰龍鱗刀。﹞百煉﹑靑犢﹑漏影三刀。﹝見崔豹《古今注》﹕漢文帝刀。﹞古人鑄刀﹐以五月丙午﹐取純火精﹐以協其數。﹝見虞喜《志林》。﹞又阮師之作刀﹐受法於金精之靈。七月庚辛﹐見金神於冶監之門﹐向西再拜。金神教以水火之齊﹐五精之煉。用陰陽之侯﹐取剛柔之和﹐三年作刀千七百七十日。其刀平背夾刃﹐方口洪首﹐截輕微不絕絲髮之系﹐斫堅剛無變動之異。﹝見楊泉《物理論》﹞。所謂百煉利器﹐以辟不祥﹐懾服姦宄者﹐此也。﹝見魏武帝內戒令﹞。

事對

【吳刀周寶】吳刀見敍事。《博物志》曰﹕赤刀﹐周之寶器。

【脫光漏影】《龍魚河圖》曰﹕有脫光刀。漏影見敍事。

【屠牛斬虎】《淮南子》曰﹕屠牛坦一朝解九牛﹐而刀可以剃毛。何晏《斬虎刀銘》曰﹕用造斯器﹐螭虎是斬。

【銅口金頭】《傅咸奏事》曰﹕尙書舊奏給介士二百人﹐人給大銅口刀各一枚。謝尙《與楊徵南書》曰﹕今餉五尺金頭刀。碧綾車﹐中盾。

【采金切玉】並見敍事。

【專諸持淩統舞】《烈士傳》曰﹕專諸持一剛刀﹐置魚腹中﹐以刺王僚。《吳書》曰﹕淩統怨甘寧殺其父﹐寧常備統﹐不與相見。於呂蒙會﹐酒酣﹐統乃用刀舞。寧起曰「寧能雙戟舞。」

【白虎象金馬形】《春秋繁露》曰﹕刀在右﹐白虎之象也。李尢《金馬書刀銘》云﹕巧冶煉剛﹐金馬托形。

【將軍賜固刺史與祥】班固《與竇憲箋》曰﹕今月中捨以令賜固把刀﹐曰「此大將軍少小時所服﹐今賜固。」伏念大恩﹐且喜且慚。《晉中興書》云﹕初﹐魏徐州刺史任城呂虔﹐有佩刀。工相之﹐以爲必三公可服此刀。虔謂別駕王祥曰「苟非其人﹐刀或爲害。卿有公輔之量﹐故以相與。」祥辭之固﹐彊乃受之。

【師望鼓刀庖丁遊刃】《楚辭》曰﹕師望在肆昌何識﹐鼓刀揚聲後乃喜。《莊子》曰﹕庖丁爲文惠君解牛。丁曰「今臣之刀十九年矣﹐所解數千牛矣﹐而刀若新發於硎。彼節者有間﹐而刀刃者無厚。以無厚入有間﹐恢恢乎其遊刃必有餘地﹐於是以十九年﹐刀刃如新。」

【淬以淸流礪以越砥】李尢《金馬書刀銘》云﹕淬以淸流﹐礪以越砥。

【陸犀兕水截鯨鯢】王粲《刀銘》云﹕陸犀兕﹐水截鯨鯢。

賦

【魏陳王曹植《寶刀賦》】建安中﹐魏王命有司造寶刀五枚﹐以龍熊鳥雀爲識﹐太子得一﹐余及弟饒陽侯各得一焉。有皇漢之明後﹐思冥達而玄通﹔飛文藻以博致﹐揚武備以禦凶。然後礪以五方之石﹐監以中黃之壤﹔規圓景以定環﹐攄神思而造像。陸斬犀革﹐水斷龍舟﹐輕擊浮截﹐刃不織流。逾南越之巨闕﹐超西楚之泰阿﹔實眞人之攸禦﹐求天祿而是荷。

啟

【梁簡文帝《謝敕賚善勝刀啟》】冰鍔含采﹐雕琰表飾﹐名均素質﹐神號脫光﹐五寶初成﹐曹丕先荷其一﹐善勝今造。愚臣總被其恩﹐賜韓非之書﹐未足爲比﹔給博山之筆﹐方此更輕。

銘

【後漢李尢錯《佩刀銘》】佩之有錯﹐抑武揚文﹔豈爲麗好﹐將戒其身。

【魏文帝《露陌刀銘》】於鑠良刀﹐胡練時﹔譬諸麟角﹐靡所任玆。不逢不若﹐永世保持。

【魏陳王曹植《寶刀銘》】造玆寶刀﹐旣礱旣礪。匪以尙武﹐予身是衛﹔麟角匪觸﹐鸞距匪蹶。

【晉張協《文身刀銘》】寶刀旣成﹐窮理盡妙﹔繁文波回﹐流光電照。

○弓第四

敍事

《釋名》曰﹕弓﹐穹也﹐張之穹崇然也。按《世本》﹕揮始作弓。﹝宋衷注曰﹕揮﹐黃帝臣。又《孫卿子》曰﹕亻垂作弓。《墨子》曰﹕羿作弓。三說不同。﹞《易》所謂弦木爲弧﹐剡木爲矢﹐弧矢之利﹐以威天下。蓋取諸暌。《周官》﹕司弓矢掌六弓四弩八矢之法﹐辧其名物﹐而掌其守藏﹐與其出入。六弓﹐王弓﹑弧弓﹑夾弓﹑庾弓﹑唐弓﹑大弓是也。中春獻弓弩﹐中秋獻矢ゅ﹐及其頒之。王弓﹑弧弓﹐以授射甲革椹質者﹔夾弓﹑庚弓﹐以授射﹤豸幹﹥侯鳥獸者﹔唐弓﹑大弓﹐以授學射者﹑使者﹑勞者。又弓人爲弓﹐取六材必以其時。六材旣聚﹐巧者和之。幹也者﹐以爲遠也﹔角也者﹐以爲疾也﹔筋也者﹐以爲深也﹔膠也者﹐以爲和也﹔絲也者﹐以爲固也﹔漆也者﹐以爲受霜露也。凡爲弓﹐冬析幹﹐而春液角﹐夏治筋﹐秋合三材。爲天子之弓﹐合九而成規﹔諸侯之弓﹐合七而成規﹔大夫之弓﹐合五而成規﹔士之弓﹐合三而成規。又《孫卿子》云﹕天子雕弓﹐諸侯彤弓﹐大夫墨弓。《三禮圖》云﹕彤弓﹐天子所用﹔旅弓﹐卿以下所用也。《爾雅》云﹕弓有緣者謂之弭﹐﹝今角弓﹞。以金者謂之銑﹐以蜃者爲謂之珧﹐以玉者謂之。﹝用金蚌玉飾弓兩頭﹐因取類以爲名。﹞《釋名》又云﹕弓末曰簫﹐言簫﹐梢也﹔又謂之弭﹐以骨爲之﹐滑弭弭也。中央曰付。付﹐撫也﹐所撫持也。簫付之間曰淵。淵﹐宛也﹔言宛﹐曲也。又《說文》云﹕享﹐畫弓也﹐角弓也﹔弧﹐木弓也﹔﹐弓曲也﹔﹝A201﹞﹐弓便利也﹔矍﹐弓急張也﹔朋﹐弓彊兒也﹔於滿弓有所向也。

事對

【四材七幹】《韓詩外傳》云﹕齊景公使人爲弓。弓人之妻曰「此弓者﹐泰山南烏號之柘﹐燕牛之角﹐荊麋之弭﹐河魚之膠﹐四物者﹐天下之精材也。」《周禮》曰﹕凡反幹之道七﹐柘爲上﹐意桑橘木瓜荊次之﹐竹爲下。

【繡質綠沈】陳琳《武庫賦》曰﹕弓則烏號越棘﹐繁弱角端﹐象弭繡質﹐晰付文身。劉劭《趙都賦》曰﹕其用器則六弓四弩﹐綠沈黃間﹐堂溪魚腸﹐丁令角端。

【蜃珧象弭】《爾雅》曰﹕弓有緣者謂之弭﹐以蜃謂之珧。見敍事。《毛詩》曰﹕四牡翼翼﹐象弭魚服。鄭玄注曰﹕以象骨爲之。

【定準成規】譙子《法詞》曰﹕善耕者足以謹地﹐待時而動﹔善射者調弓定準﹐見可而發。君子善養其人足用。《周禮》云﹕天子之弓合九而成規﹐大夫之弓合五而成規﹐士之弓合三而成規。見前敍事。

【楚桃越棘】《左傳》曰﹕楚靈王次於乾溪﹐右尹子革夕。王與之語曰「昔我先王熊繹﹐僻在荊山﹐惟是桃弧棘矢﹐以供禦王事。」陳琳《武庫賦》曰﹕弓則烏號越棘﹐繁弱角端﹐象弭繡質﹐晰付文身。沈懷遠《南越志》曰﹕宋昌縣有棘竹﹐長十尋﹐里人取以爲弓。

【弦木飾金】《周易》曰﹕弦木爲弧﹐剡木爲矢﹐弧矢之利﹐以威天下。《爾雅》曰﹕弓以金者謂之銑﹐以蜃者謂之珧。

【東房西序】《尙書》曰﹕和之弓在東房。孔安國注曰﹕和﹐古之弓人也。《儀禮》曰﹕司射則告賓曰「弓矢旣具。」有司請射。賓與大夫之弓﹐倚於西序﹐矢在弓下。

【招虞遺卻】《左傳》曰﹕齊景公田於沛﹐招虞人以弓﹐不進。公使執之﹐辭曰「旌以招大夫﹐弓以招士﹐皮冠以招虞人。臣不見皮冠﹐故不敢進。」又曰﹕晉楚戰於鄢陵﹐卻至三遇楚子之卒﹐見楚子必下﹐免冑而趨風。楚子使工尹襄問之以弓。杜預注曰﹕問﹐遺之也。

【靑檀黑幹】《遁甲開山圖》曰﹕河東有獨頭山﹐多靑檀﹐可以爲良弓。《周禮》曰﹕弓人爲弓﹐取六材必其時。凡相干﹐欲赤黑而陽聲﹐赤黑則向心﹐陽聲則遠根。

【陽幹桑弧】劉向《說苑》曰﹕齊攻魯﹐子貢見哀公﹐請求救於吳。公曰「奚先君寶之用。」子貢曰「使吾寶而與我師﹐是不可恃也。」於是以楊幹麻筋之弓六往。《禮記》曰﹕男子生﹐桑弧蓬矢六﹐射天地四方。注云﹕天地四方﹐男子所有事也。

【越麻晉竹】越《絕書》曰﹕麻林山﹐勾踐欲伐吳﹐種麻爲弓弦﹐使齊人守之。《晉令》曰﹕弓弩士習弓射者﹐給竹弓﹑角弓﹐皆二人一張。

【救日觀星】《周禮》曰﹕庭氏掌射國中之妖鳥﹐若不見其鳥獸﹐則以救日之弓救月之矢夜射之。鄭司農注曰﹕救月之矢﹐謂日月食所作弓矢。張勃《吳錄》曰﹕揮觀弧星始制弧。

【錫功備盜】《毛詩》曰﹕彤弓﹐天子錫有功諸侯也。彤弓紹兮﹐受言藏之。韓揚《天文要集》曰﹕弧者天弓﹐備盜賊。

【象骨麋肋】《毛詩》曰﹕四牡翼翼﹐象弭魚服。鄭玄注﹕象弭﹐弓反未﹛敝弓﹜者﹐以象骨爲之﹐以助禦者。劉向《列女傳》曰﹕晉平公使工爲弓﹐其妻見公曰「妾之造此弓﹐亦已勞矣。幹生太山之阿﹐傅以燕牛之角﹐纏以荊麋之筋﹐糊以河魚之膠。此四者天下之選也。」

詩

【唐太宗文武聖皇帝《詠弓詩》】上弦明月半﹐激箭流星遠﹔落雁帶書驚﹐啼猿映枝轉。

【後梁宣帝《詠弓詩》】虞人招不進﹐繁氏久彌工﹔已悲軒主迹﹐復挹楚王風。

【楊師道《奉和詠弓詩》】霜重麟膠勁﹐風髙月影圓﹔鳥飛隨帝輦﹐雁落逐鳴弦。

啟

【齊王融《謝武陵王賜弓啟》】殿下ゼ藻蕙樓﹐暢藝蘭苑﹔敷積玉於風筵﹐壘連珠於月的。兔園掩秀﹐鄴水慚奇。融揖讓未工﹐濫升下飲之賓﹔操弧反正﹐謬奉招賢之錫。文韜鏤景﹐逸幹捎云﹔玩溢百齡﹐佩流千載。

銘

【晉嵇含《木弓銘》】烏號之撲﹐丰條足理﹔弦弧走括﹐截飛駭止。射隼髙墻﹐出必有擬﹔旣用禦武﹐亦以招士。

【晉李尢《良弓銘》】弓矢之作﹐爰自曩時﹔鄕射載禮﹐招命在詩。妙稱顏髙﹐巧發晉師﹔不爭之美﹐亦以辧儀。

○箭第五

敍事

《說文》曰﹕箭﹐矢也。《釋名》曰﹕矢﹐指也﹐言其有所指向迅疾也。又謂之箭﹐前進也。《方言》云﹕自關而東謂之矢﹐江淮之間謂之釒侯﹐關西曰箭。郭璞注云﹕箭者竹名﹐因以爲號也。按《世本》﹕牟夷作矢。﹝牟夷﹐黃帝臣名。﹞《孫卿子》曰﹕浮游作矢。《周官》﹕司弓矢掌八矢之法。八矢﹕一曰枉﹐二曰系﹐三曰殺﹐四曰釒侯﹐五曰﹐六曰﹛弗﹜﹐七曰恆﹐八曰庳。凡枉矢﹑系矢﹐利火射﹐用諸守城車戰。殺矢﹑釒侯矢﹐用諸近射田獵。矢﹑﹛弗﹜矢﹐用諸弋射。恆矢﹐庳矢用諸散射。此八矢者。弓弩各有四焉﹕蓋枉殺恆﹐弓所用也﹔系釒侯﹛弗﹜庳﹐弩所用也。《釋名》又云﹕凡矢本曰足﹐言其形似木﹐木以下爲本﹐以根爲足也。又謂之鏑。鏑﹐敵也﹐言可以禦敵也。齊人謂之鏃。鏃﹐族也﹐言其所中皆族滅也。關西謂之。﹐鉸也﹐言有鉸刃也。其末曰括。括﹐會也﹐言與弦會也。括旁曰義﹐形似義也。其受矢之器﹐以皮曰ゅ﹐柔服之義也。織竹曰笮﹐相迫笮之名也。步義人所帶﹐以箭義於其中也。馬上曰。﹐建也﹐言弓矢並建立於其中。

事對

【靑鏃赤莖】《魏志》曰﹕挹婁在夫余東北千餘里﹐弓長四尺如弩﹐括長八寸﹐靑石爲鏃。太公《六韜》曰﹕陷堅陣﹐敗彊敵﹐大黃參連弩﹐飛鳧電景自副。注云﹕飛鳧﹐矢名﹐赤莖白羽﹐以鐵爲首。

【象星如雨】《周禮》曰﹕司弓矢掌八矢之法﹐枉矢系矢﹐利火射﹐用諸守城車戰。鄭玄注﹕枉矢者﹐取名飛星。飛行有光也。今之飛矛是也。或謂之兵矢﹐系矢象焉。二者可結火以射敵﹐守城車戰。《漢書》曰﹕匈奴左賢王圍李廣﹐廣爲圓陳外向。矢下如雨﹐漢兵死者過半。

【靑莖朱羽】《太公六韜》曰﹕電景靑莖赤羽﹐以鋼爲首。《國語》曰﹕吳晉會於黃池。吳王擐甲陳卒﹐赤旗赤羽之﹐望之如火。賈逵注曰﹕矢羽爲。

【飲石發銅】劉向《新序》曰﹕楚熊渠子夜行﹐見寢石似伏獸﹐射之飲羽。《韓子》曰﹕智伯將伐趙﹐趙襄子曰「柰無箭何﹖」張孟談曰「董安於之治晉陽﹐公宮之堂﹐皆煉銅爲柱。君發而用之﹐有餘金矣。」

【夏服趙闌】司馬相如《子虛賦》曰﹕左烏號之彤弓﹐右夏服之勁箭。《史記》曰﹕魏公子無忌進兵擊秦﹐秦兵解去﹐遂救邯鄲。趙王及平原君自迎公子。平原君負闌矢﹐爲公子先引。呂忱《字林》曰﹕闌盛弩矢。

【貫隼傷鳧】《國語》曰﹕仲尼在陳﹐有隼集於陳侯之庭而死﹐苦矢貫之石﹐其長尺有咫。陳惠公使人如仲尼之館問之﹐仲尼曰「隼之來遠矣﹐此肅愼氏之矢也。」焦貢《易林》曰﹕雙鳧俱飛﹐以歸稻池﹔經涉三澤﹐爲矢所射﹐傷我胸臆。

【羊頭鶉尾】揚雄《方言》曰﹕凡箭鏃三者謂之羊頭﹐其廣薄而長薄謂之釒畀。《魏百官志》曰﹕三公拜﹐賜鶉尾箭十二枝。

【金僕石】《左傳》曰﹕魯莊公以金僕姑射南官長萬。杜預注曰﹕金僕姑﹐矢名也。石事見貫隼注。

【忘歸信往】《孔叢子》曰﹕楚王張繁弱之弓﹐載忘歸之矢﹐以射蛟兕於�夢。《趙氏兵書》曰﹕矢一名信往。

【焦銅毒鐵】《博物志》曰﹕交廣州山名曰裏子﹐弓長數尺﹐箭長尺餘。以焦銅爲鏑﹐塗毒藥於鋒中。陳琳《武庫賦》曰﹕矢則申息肅愼﹐空疏﹐焦銅毒鐵﹐竿鏃鳴釒侯。

贊

【梁昭明太子《弓矢贊》】弓用筋角﹐矢制良工﹔亦以觀徳﹐非止臨戎。楊葉命中﹐猿墮張空。

銘

【後漢李尢《弧矢銘》】弦木爲弧﹐剡木爲矢﹔協並八極﹐四方同紀。

【晉江統《弧矢銘》】幽都筋角﹐會稽竹矢﹔率土名珍﹐東南之美。易以獲隼﹐詩以殪兕。伐叛柔服﹐用威不韙。

○甲第六

敍事

《釋名》云﹕甲﹐似物有孚甲﹐以自禦也﹐亦曰介亦曰函﹐亦曰鎧﹐皆堅重之名也。﹝《廣雅》曰﹕函甲﹐介鎧也。﹞按《管子》﹕葛盧之山﹐發而出水﹐金從之。蚩尢受而制之﹐以爲劍鎧﹐此其始也。又《世本》云﹕輿作甲。﹝宋衷注云﹕輿﹐少康子。﹞《周官》﹕函人爲函﹐犀甲七屬﹐兕甲六屬﹐合甲五屬。犀甲壽百年﹐兕甲壽二百年﹐合甲壽三百年。﹝犀堅者又支久﹞。凡爲甲﹐必先爲容﹐然後制革。權其上旅與其下旅而重若一﹐﹝上旅謂要以上﹐下旅謂要以下。﹞凡甲下飾謂之裳。﹝見《左傳》。﹞甲藏謂之累﹐﹝見《國語》﹞。甲衣謂之。﹝見《禮記》。﹞《說文》云﹕首鎧謂之兜鍪﹐亦曰冑﹐臂鎧謂之釒幹﹐頸鎧謂之鍛。

事對

【浴鐵縲金】晉《建武故事》曰﹕王惇死﹐祕不發喪。賊水南北渡﹐攻宮壘柵﹐皆重鎧浴鐵。都督應詹等出精銳距之。車《秦書》曰﹕苻堅使能邈造金銀細鎧﹐金爲糸延以縲之。

【連組被練】《呂氏春秋》曰﹕邾之故爲甲常以帛﹐公息忌謂邾君曰「不若以組。」髙誘注曰﹕以組連甲。《左傳》曰﹕楚子重伐吳﹐至衡山﹐使鄧廖帥組甲三百﹐被練三千﹐以侵吳。馬融注曰﹕被練﹐練爲甲裹﹐卑者所服。

【兕革犀皮】《國語》曰﹕晉平公射不死﹐使堅襄搏之﹐逸。公怒﹐拘將殺之。叔向聞之曰「君必殺之。昔吾先君唐叔射兕於徒林﹐殪以爲大甲﹔今君射不死﹐搏之不得﹐是揚吾君之恥者也。」賈逵注曰﹕以兕革爲大甲。宋元嘉《起居注》曰﹕禦史中丞劉楨奏﹐前廣州刺史韋朗﹐於廣州所部﹐作犀皮鎧六領﹐請免朗官。

【纓綴組】《周書》曰﹕年不登甲則纓﹐宮室不容。注曰﹕繩甲不以組。《左傳》曰﹕楚子重伐吳﹐至衡山﹐使鄧廖帥組甲三百以侵吳。服虔注曰﹕以組綴甲。

【益趙繕京】《戰國策》曰﹕徑山之事﹐趙且與秦伐齊。齊王懼﹐蘇代爲齊獻書穰侯曰「臣聞往來者之言曰﹕秦且益趙甲兵四萬人﹐以伐齊﹔臣竊必之。」獘邑之王曰「秦王明而熟於計﹐穰侯智而習於事﹐必不益趙甲兵以伐齊也。」《毛詩》曰﹕叔於田﹐刺莊公也。叔處於京﹐繕甲治兵﹐以出田﹐國人悅而歸之。

【楚蛟鄭兕】《孫卿子》曰﹕楚人鮫革犀兕以爲甲﹐《鹽鐵論》曰﹕彊楚勁鄭﹐有犀兕之甲。

【光耀精剛】陸《鄴中記》曰﹕石季龍左右直衛萬人﹐皆著五色細鎧﹐光耀奪目。陳琳《武庫賦》曰﹕鎧則東湖闕鞏﹐百煉精剛﹔函師震椎﹐韋人制縫﹐玄羽縹甲﹐灼龠流光。

【夾陛環宮】《吳越春秋》曰﹕公子光伏甲士於私室﹐具酒而請王僚。王僚乃被棠夷之甲三重﹐使兵衛至光家之門﹐夾陛帶甲﹐左右皆王僚之親戚也。《左傳》曰﹕齊嘗於太公之廟﹐慶捨蒞事﹐盧蒲癸王何執寢戈﹐慶氏以其甲環公宮。

【伏窟等山】《左傳》曰﹕吳公子光伏甲於窟室而享王僚﹐王僚使甲坐於道及其門。《東觀漢記》曰﹕劉盆子與丞相已下二十餘萬人﹐詣宜陽降。光武積甲於宜陽城西﹐髙與熊耳山等。

【駕吳獻魏】《吳越春秋》曰﹕勾踐使大夫文種於吳曰「竊聞大王興大義﹐誅彊救弱。越使賤臣種﹐以先人藏器及甲二十領以賀君。」《魏志》曰﹕景元二年﹐肅愼國獻皮骨鐵雜鎧二十領。

【覆笠蒙輪】《吳志》曰﹕呂蒙約令軍中﹐不得於庶人家有所求取。蒙麾下士取人家一笠﹐以覆官鎧。官鎧𨿽公﹐蒙猶以爲犯軍令。《左傳》曰﹕諸侯令於相﹐遂伐Τ陽。狄彌建大車之輪﹐而蒙之以甲﹐以爲櫓。

銘

【李尢《鎧銘》】甲鎧之施﹐禦鋒矢﹔尙其堅剛﹐或用犀兕。內以存身﹐外不傷害﹔有似仁人﹐厥道廣大。好徳者寧﹐好戰者危﹔專智恃力﹐君子不爲。

表

【魏曹植《上先帝賜鎧表》】先帝賜臣鎧﹐黑光明光各一領﹐兩襠鎧一領。今代以升平﹐兵革無事﹐乞悉以付鎧曹自理。

書

【晉庚翼《與慕容鎧書》】鄧百川昔送此犀皮兩當鎧一領﹐𨿽不能精好﹐復是異物﹐故復致之。

○鞍第七

敍事

《說文》曰﹕鞍﹐馬皮具也。《鹽鐵論》曰﹕古者繩艸皮薦而已。其後代以革鞍鐵鑣而不飾﹐其後乃有鏤衢鞍﹐﹝《三輔決錄》曰﹕梁冀以一鏤衢鞍遺公孫奮。﹞紫茸題髙橋鞍﹔﹝魏百官各有紫茸題頭髙橋鞍一具。﹞或有金銀翠毛之飾﹐﹝《永昌記》曰﹕文帝秦王金銀鞍﹐加翠毛之飾。﹞又有障泥障氵千﹐﹝亦曰氵千。﹞尾珂亦從鞍以爲飾。﹝《世說》﹕王武子常乘一馬﹐著連乾障泥。前有水﹐馬不肯渡﹐王云「此必是惜障泥。」使人解去﹐馬乃渡。百官各有織成障泥一具。《鹽鐵論》曰﹕今富者繡氵千﹐魏百官各有赤茸珂石尾一具。服虔《通俗文》曰﹕凡勒飾曰珂。﹞

事對

【鏤衢金梁】鏤衢見敍事。《三輔決錄》曰﹕平陵公孫奮富聞京師﹐梁冀知奮儉吝﹐以鏤衢鞍遺奮﹐從貸五千萬。劉義恭有謝金梁鞍啟﹐具於事後。

【懸柱照人】《魏志》曰﹕太祖馬鞍﹐在庫爲鼠所嚙﹐庫吏懼死﹐鄧哀王衝以刀穿單衣如鼠嚙者﹐謬有愁色。太祖問之﹐衝曰「俗以鼠嚙衣者﹐其主不吉。」太祖曰「此妄言耳。」俄而庫吏以嚙鞍聞。太祖笑曰「兒衣在側而嚙﹐況懸柱乎﹖」《古樂府左延年從軍詩》曰﹕從軍何等樂﹐一丘乘又駁﹔鞍馬照人白﹐龍驤自動作。

【紫茸翠毛】並見上。

【賜桓迎魯】《東觀漢記》曰﹕永元元年﹐西謁園陵﹐桓郁兼羽林中郎將﹐上賜馬二匹並鞍勒防汗。又《吳志》曰﹕曹公敗走﹐魯肅卽先還﹐孫權大請諸將﹐肅將人閣拜﹐權禮之﹐因謂曰「子敬當解鞍下馬相迎﹐足以表卿志耳。」

【賜趙遺孫】司馬彪《漢書》曰﹕光武徵趙喜﹐引見賜鞍馬﹐待詔公車﹔又遺公孫奮。見上。

【琉璃玫回】《西京雜記》曰﹕武帝時﹐身毒國獻白光琉璃鞍﹐在暗室光照十丈。又武帝得貳師天馬﹐造玫回石爲鞍。

【掛長林登髙嶽】謝惠連詩曰﹕掛鞍長林側﹐飲馬修川湄。劉琨《扶風歌》曰﹕系馬長松下﹐登鞍髙嶽頭。

表

【魏曹植《上銀鞍表》】於先武皇帝代﹐敕此銀鞍一具﹐初下敢乘﹐謹奉上。

啟

【宋劉義恭《謝金梁鞍啟》】賜臣供禦金梁橋鞍﹐制作精巧﹐宜副龍駟。聖慈下逮﹐猥垂光錫。

銘

【後漢李尢《鞍銘》】丘騖馳逐﹐騰躍覆被﹔𨿽其捷習﹐亦有顚沛﹔井羸其瓶﹐罔不斯敗。

○轡第八

敍事

《釋名》曰﹕轡﹐拂也﹐言牽引拂戾以制馬也。轡之爲飾﹐有銜勒鑣羈韁之類﹐以成其用也。銜﹐在口中之言也﹔勒﹐絡也﹐絡其頭而引之﹔鑣﹐包也﹐在鎊包斂其口也﹔羈﹐撿也﹐所以持制之也﹔韁﹐疆也﹐系之使不得出疆限也。韁亦曰勺﹐故埤蒼曰﹕勺﹐馬韁也﹔﹐控制之義也。《通俗文》云﹕所以制馬曰﹐夫轡之於馬也﹐猶人君以吏之禦人也。故《家語》曰﹕古者天子以內史爲左右手﹐以徳法爲銜勒﹐以百官爲轡。善禦馬者﹐正銜勒﹐齊轡策﹐均馬力﹐和馬心﹐故口無聲而馬應﹐轡策不舉而極千里。善禦人者﹐一其徳法﹐正其百官﹐均齊人力﹐和安人心﹐故令不再而人順從﹐刑不用而天下理矣。

事對

【令捨犯】《周禮》曰﹕挈壺氏挈轡以令捨。鄭司農注云﹕懸轡於所當捨止之處﹐又大馭掌馭玉路以祀。及犯が﹐王自左馭﹐馭不祝﹐登受轡﹐犯遂丘之。

【如濡沃若】《毛詩》曰﹕我馬維駒﹐六轡如濡。又曰﹕我馬維駱﹐六轡沃若。

【在手正身】《毛詩》曰﹕駟牡孔阜﹐六轡在手。《家語》曰﹕善禦馬者正身以總轡。

【千乘弭百馬齊】班固《東巡頌》曰﹕乘輿動色﹐羣後屏气﹔萬騎齊鑣﹐千乘弭轡。魏明帝《善哉行》曰﹕百馬齊轡﹐禦由造父。

【君政臣祿】《家語》曰﹕閔子騫爲費宰﹐問政於孔子。孔子曰「君者人也﹐吏者轡也﹐刑者策也。人君之政﹐執其轡策而已矣。」《淮南子》曰﹕權衡者﹐人主之車輿﹔爵祿者﹐人臣之銜轡矣。

【令制下禮齊人】《孔叢子》曰﹕夫子云「夫政令者﹐人君之銜轡﹐所以制下也。」又曰﹕孔子適衛﹐衛將軍文子問曰「今齊之以刑而猶弗勝﹐何禮之齊也﹖」孔子云「禮之齊人﹐譬之於禦則轡也。」

【奔馬委上車攝】《管子》曰﹕凡赦者﹐小利而大害也﹐故久則不勝其禍。故赦者﹐奔馬之委轡也﹔無赦者﹐痤疽之礦石也。《淮南子》曰﹕王良造父禦也﹐上車攝轡﹐馬爲齊整。

【挈壺懸太僕執】挈壺懸見令捨注。《百官春秋》曰﹕大駕﹐公卿奉引﹐太僕執轡﹐大將軍陪乘。光武東京郊祀﹐法駕則河南尹奉引﹐奉車都尉執轡﹐侍中參乘。

【得之於手應之於心】《列子》曰﹕凡禦者得之於銜﹐應之於轡﹔得之於手﹐應之於心。

銘

【後漢李尢《轡銘》】轡禦在手﹐急緩必時﹔賞罰在心﹐中和是思。馬知良禦﹐進取道裏﹔人知善政﹐令行禁止。

○鞭第九

敍事

鞭﹑策﹑﹐皆馬過之名﹐《說文》所謂驅遲者也。古者用革﹐以撲罪人﹐亦以驅馬﹐故其文從革。《書》曰﹕鞭作官刑﹐此則施於民也。《傳》曰﹕左執鞭弭。又曰﹕𨿽鞭之長﹐不及馬腹﹐此則施於馬也。其後以竹代革﹐故策二文﹐又並從竹﹐蓋因驅策擊之義以立名也。《漢書婁敬》曰﹕周大王以狄伐﹐杖馬去居岐。《禮記》曰﹕獻車馬者執策綏﹐君車將駕﹐則僕執策立於馬前﹐則其事也。

事對

【楚令秦謠】《左傳》曰﹕楚靈王使圍徐以懼吳﹐楚子次於乾溪﹐以爲之援。雨雪﹐王皮冠﹐秦復陶﹐翠被豹舄﹐執鞭以出。杜預注曰﹕執鞭以教令。崔鴻《苻秦錄》曰﹕苻堅時﹐關中謠曰「長鞘馬鞭擊左股﹐太歲南行當避虜。」

【李銘曹賦】李尢作《馬鞭銘》﹐具載於後。魏文帝《臨渦賦》曰﹕建安十八年﹐從上拜墳墓﹐遂乘馬遊觀東固。遵渦水﹐駐馬書鞭﹐爲《臨渦賦》。

【持鐵埋銅】蕭方等《三十國春秋》曰﹕王惇謀害王澄﹐而澄眾有二十人﹐持鐵馬鞭爲衛。《吳會分地記》曰﹕六山者﹐勾踐於此山鑄銅。銅不鑠則埋之﹐上生。勾踐遣使者取從南社種之﹐飾爲馬﹐獻於吳。

【執鞭投策】《左傳》曰﹕晉公子重耳對楚子曰「左執鞭弭﹐右屬鞭﹐以與君周旋。」《公羊傳》曰﹕陽虎將殺季孫於蒲﹐使臨南禦之。至孟衢﹐臨南投策﹐使揚越下取策。

【齊人數馬】《孔叢子》曰﹕刑以齊人﹐譬之以禦﹐則鞭策也。《漢書》曰﹕石慶爲太僕禦出﹐上問車中幾馬﹐慶以策數馬﹐舉手曰六馬。

【馬駝鞭】馬見敍事。《魏百官名》曰﹕駝馬鞭二枚。

【拄地指天】《異苑》曰﹕昔有人乘馬出行﹐遙望有二老翁﹐相對樗蒲。遂造焉﹐以策拄地而觀之﹐自謂俄頃﹐視其馬鞭﹐摧然已爛。《宋書》曰﹕義旗起﹐桓玄戰敗﹐將出奔。胡蕃提玄馬曰「今羽林射手﹐猶有八百﹐捨此歸﹐可復得乎﹖」玄直以馬鞭指天而已。

【齊刑占夢】齊刑見齊人注。《夢書》曰﹕占夢得鞭策﹐欲有使也。

【越銅晉金】越銅見埋銅注。《世說》曰﹕王惇在姑孰﹐晉明帝出看。惇覺追帝﹐帝以金馬鞭與客姥。追者問姥﹐姥云「去已久矣。」

【飾珊瑚施象牙】《涼州記》曰﹕咸寧二年﹐發張駿陵﹐得鞭﹐飾以珊瑚。張華《輕薄篇》曰﹕橫簪刻玳瑁﹐長鞭施象牙。

銘

【後漢李尢《馬銘》】禦者策﹐示有威怒﹔東野之敗﹐督責過度。

○獵第十

敍事

《易》曰﹕庖犧氏之王天下也﹐結繩而爲网罟﹐以佃以漁﹐蓋取諸離﹐此其始也。《白虎通》曰﹕王者諸侯所以佃狩者何也﹖爲田除害﹐上以供宗廟﹐下以簡集士眾也。故《爾雅》曰﹕春獵爲﹐夏獵爲苗﹐秋獵爲﹐冬獵爲狩。郭璞注云﹕爲搜索﹐取不任者﹔苗爲苗稼除害﹐爲順殺气﹔狩爲得獸﹐取之無所擇。此則爲田除害之義。又《禮記》曰﹕古者天子諸侯無事﹐則歲三田﹕一爲幹豆﹐二爲賓客﹐三爲充君之庖。無事而不田曰不敬﹐田不以禮曰暴天物。天子不合圍﹐諸侯不掩羣﹔天子殺則下大綏﹐諸侯殺則下小綏﹐大夫殺則止佐車﹐佐車止則百姓田獵。獺祭魚﹐然後虞人入澤梁﹔豺祭獸﹐然後田獵﹔鳩化爲鷹﹐然後設羅﹔艸木零落﹐然後入山林。昆虫未蟄﹐不以火田﹔不麋不卵﹐不殺胎﹐不夭夭﹐不覆巢。又曰﹕季冬之月﹐天子乃教田獵以習五戎。鄭玄注曰﹕田獵之禮﹐教人以戰法﹐此則上供宗廟下以簡集之義。蔡邕《月令章句》曰﹕獵﹐捷也﹐言以捷取之。獵亦曰狩。狩﹐獸也。鄭玄《詩箋》言田獵﹐搏獸也﹐亦曰畋﹐畋﹐田也﹐則《爾雅》爲田除害之義﹐此獵之異名也。

事對

【講武習戎】班固《東都賦》曰﹕若乃順時節而搜狩﹐簡車徒以講武﹐則必臨之以王制﹐教之以風雅。《禮記》曰﹕季秋之月﹐天子乃教於田獵﹐以習五戎。注云﹕五戎謂五兵﹐弓﹑矢﹑殳﹑矛﹑戈也。

【三驅一面】《周易》曰﹕王用三丘﹐失前禽。皇甫謐《帝王世紀》曰﹕成湯出﹐見羅者方祝。湯問之曰「爾之祝何也﹖」羅者曰「從天下者﹐從地出者﹐從四方來者﹐皆入吾网。」湯聞曰「嘻﹐盡之矣﹗非桀其孰能爲﹖」乃令解其三面﹐畱其一面。

【搏狩大】《毛詩》曰﹕田車旣駕﹐四牡孔阜﹔東有甫艸﹐駕言行狩。之子於苗﹐選徒囂囂﹔建設旄﹐搏狩於敖。魏文帝《校獵賦》曰﹕髙宗徵於鬼方兮﹐黃帝有事於阪泉﹔慍賊備之作戾兮﹐忿吳夷之不藩。將訓兵於講武兮﹐因大乎田隙。

【四校二虞】司馬相如《上林賦》曰﹕前皮軒而後道遊﹐孫叔奉轡﹐衛公參乘﹐扈從橫行﹐出乎四校之中。應《校獵賦》曰﹕乃命有司﹐巡士周尋﹐二虞萊野﹐三扈表禽。

【竦戎講旅】揚雄《長揚賦》曰﹕平不肆險﹐安不忘危。乃時以有年出兵﹐整輿竦戎﹐振師五柞﹐習馬長楊﹐簡力狡獸﹐校武剽禽。王粲《校獵賦》曰﹕遵古道以遊豫兮﹐昭勸助乎農圃﹔用時隙之餘日兮﹐陳苗狩而講旅。

【晉鼓虞旗】蔡邕《月令章句》曰﹕季秋之月﹐天子乃教於田獵﹐以習五戎﹐班馬政。其出﹐以順時取禽﹔其禮﹐將軍執晉鼓﹐師率執提﹐旅率執鼙﹐以教坐作進退徐疾之節。《周禮》曰﹕山虞掌山林之政令﹐若大田獵﹐則萊山田之野及獘田﹐植虞旗於中﹐致禽而珥焉。

【東津南圃】魏文帝詩曰﹕巾車中鄴宮﹐校獵東橋津﹔重置結密网﹐﹛幹﹜飄如雲。張衡《羽獵賦》曰﹕於是皇輿綢繆﹐遷延容與﹔抗天津於伊洛﹐遙集乎南圃。大詔獵者﹐競逐長丘﹔輕車飈厲﹐羽騎電鶩。

【黃涔紫陌】應《校獵賦》曰﹕乃命在司﹐巡士周尋﹐二虞萊野﹐三扈表禽﹐北彌大陸﹐南厲黃涔。王粲《獵賦》曰﹕濟漳浦而橫陣﹐倚紫陌而並徵﹔樹重圍於西址﹐列駿騎乎東。

【金郊石室】張協《七命》曰﹕白商素節﹐月旣授衣﹐天凝地閉﹐風厲霜飛﹔將因气而致殺﹐臨金郊而講師。越《絕書》曰﹕樂野者﹐越之弋獵處也。大樂故謂之樂野﹐其上山石室者﹐勾踐所休謀。

【詫楚誇胡】司馬相如《了虛賦》曰﹕楚使子虛於齊﹐齊王悉發車騎﹐與使者出田。田罷﹐子虛過詫烏有先生﹐而無是公存焉。揚雄《長楊賦序》曰﹕明年上將大誇胡人以多禽獸﹐秋命右扶風發民入南山﹐西自褒斜﹐東至弘農﹐南丘漢中﹐張羅网罘﹐捕熊羆豪豬﹐虎豹ㄑ﹐狐兔麋鹿﹐輸長楊射熊館。

【秋田冬狩】司馬相如《子虛賦》曰﹕秋田於靑邱﹐彷徨乎海外。吞若云夢者八九﹐於其胸中﹐曾不芥蒂。冬狩見敍事。

【九井雙川】何法盛《晉中興書》曰﹕桓石季﹐豁第二子也。不以榮爵嬰心﹐惟以弋釣爲事﹐遊覽樂足一丘。桓沖嘗與石季共獵﹐登九井山﹐獵徒甚盛﹐觀者傾坐。石季未嘗屬ツ﹐嘯詠而已。魏文帝《校獵賦》曰﹕披髙門而方軌﹐邁夷途而直駕﹔超崇岸之曾崖﹐厲漳ㄛ之雙川。

【田渭陽獵漆澤】太公《六韜》曰﹕文王田於渭之陽﹐見呂望坐茅以漁。《穆天子傳》曰﹕天子獵於漆澤﹐得白狐玄貉焉﹐以祭於河宗。

【發彼小殪此大兕】《毛詩》曰﹕吉日﹐美宜王田也﹐悉率左右﹐以燕天子。旣張我弓﹐旣俠我矢﹐發彼小﹐殪此大兕。

賦

【後漢張衡《羽獵賦》】皇上感天威之慘烈﹐思太昊之觀虞﹔表林麓而廓萊藪﹐剪荊梓而夷榛株。於是鳳皇獻歷﹐太僕駕具﹔蚩尢先丘﹐雨師淸路﹔山靈護陣﹐萬神蹕禦。義和奉轡﹐弭節西徵﹔翠蓋葳蕤﹐鸞鳴玲瓏。山谷爲之淡泊﹐丘陵爲之﹛欺﹜傾﹐於是皇輿綢繆﹐遷延容與﹔抗天津於伊洛﹐遙集乎南圃。大詔獵者﹐競逐長驅﹔輕車飈厲﹐羽騎電鶩。霧合雲集﹐波流雨注﹔馬蹂麋鹿﹐輪轔狐兔。弓不妄鸞﹐矢不虛舉﹔鳥驚网羅﹐獸與矢遇。

【魏王粲《羽獵賦》】相公乃乘輕軒﹐駕四駱﹐拊流星﹐屬繁弱。選徒命士﹐咸與竭作﹔旌旗云擾﹐鋒刃林錯﹔揚輝吐火﹐曜野蔽澤。山川於是乎搖蕩﹐艸木爲之摧落﹔禽獸振駭﹐魂志气奪。舉首觸网﹐搖足遇撻﹔陷心裂胃﹐潰腦破頰。鷹犬競逐﹐奕奕霏霏﹔墜者若雨﹐僵者若坻。淸野滌原﹐莫不殲夷。

詩

【唐太宗文武聖皇帝《出獵詩》】楚王云夢澤﹐漢帝長楊宮﹔豈若因農暇﹐閱武出に嵩。三驅陳銳卒﹐七萃列材雄﹔寒野霜气白﹐平原燒火紅。雕戈夏服箭﹐羽騎綠沈弓﹔怖獸潛幽壑﹐驚禽散翠空。長煙晦落景﹐灌木振嚴風﹔所謂除民瘼﹐非是悅林叢。

【又《冬狩詩》】烈烈寒風起﹐慘慘飛雲浮﹔霜濃類廣隰﹐冰厚結淸流。金鞍多上苑﹐玉勒騁平疇﹔旌旗四望合﹐羅一面求。楚培爭兕殪﹐秦巴角鹿愁﹔獸蛇投密樹﹐鳥騖起樂州。騎斂原塵靜﹐戈回嶺日收﹔心非洛逸﹐意在謂濱遊。禽荒非所樂﹐撫轡更招憂。

【周王褒《和張侍中看獵詩》】上林冬狩返﹐田中講射歸﹔還登宣曲觀﹐重獵黃山圍。嚴冬桑柘燥﹐寒霜馬騎肥﹐糸盧隨兔起﹐髙鷹按翟飛。吁嗟來遠客﹐辛苦倦邊衣。

【陳張正見《和諸葛覽從軍遊獵詩》】持兵曜武節﹐縱獵駭畿封﹔迅騎馳千里﹐髙起百重。騰斃馬足﹐饑鼯落劍鋒﹔云根連燒火﹐鳥道絕禽蹤。方羅四海俊﹐聊以習軍戎。

書

【漢司馬相如《諫獵書》】臣聞物有同類而殊能者﹐故力稱烏獲。捷言慶忌﹐勇期賁育﹐臣之愚竊以爲人誠有之﹐獸亦宜然。今陛下好淩險阻﹐搏猛獸﹐卒然遇軼材之獸﹐駭不存之地﹐犯屬車之淸塵﹐輿不及旋轅﹐人不暇施巧﹐𨿽有烏獲逢蒙之技不得用﹔枯木朽株﹐盡爲難矣。是胡越起於轂下﹐而羌夷接軫也﹐豈不殆哉。𨿽萬全無患﹐然本非天子之所宜近也。且夫淸道而後行﹐中路而後馳﹐猶時有銜橛之變﹐而況乎涉丰艸﹐騁丘墟。前有利獸之樂﹐而內無存變之意﹐其爲害也﹐不難矣。夫輕萬乘之重﹐不以爲安樂﹐出萬有一危之途以爲娛﹐臣竊爲陛下不取也。蓋明者遠見於未萌﹐而智者避危於無形﹔禍故多藏於隱微﹐而發於人所忽也。故鄙諺曰﹕家累千金﹐坐不垂堂。此言𨿽小﹐可以諭大。臣願陛下畱意幸察。

○漁第十一

敍事

《說文》曰﹕漁﹐捕魚也。按《尸子》﹕燧人之世﹐天下多水﹐故教人以漁。其後堯使人水處者漁﹐又舜漁雷澤﹐蓋因修其法也。﹝《文子》曰﹕堯使水處者漁﹐山處者木﹐事宜其械﹐械宜其人。《尙書大傳》曰﹕舜漁雷澤之中。﹞漁之爲事也﹐有釣﹑网罟﹑筌え﹑﹛巢﹜﹑罩涔﹑罾笱﹑﹛虫﹜梁﹑罨箄﹑﹛貍﹜之類。各以用之﹐得魚一也。﹝《淮南子》曰﹕釣者靜之﹐罾者舉之。爲之異﹐得魚一也。﹞釣者﹐謂以獨繭絲爲綸﹐芒鍼爲鉤﹐荊筱爲竿﹐剖粒爲餌﹐引盈車之魚於百仞之川。汨流之中﹐綸不絕﹐竿不橈﹐因水勢而施捨也。﹝已上詹何釣﹐見《列子》﹞。或有以桂爲餌﹐鍛黃金之鉤﹐錯以銀碧﹐垂翡翠之綸。﹝已上魯人釣﹐見《闕子》﹞。网罟者﹐結繩以爲之。《易》所謂作結繩而爲网罟﹐以佃以漁﹐蓋取諸離也。筌者﹐以竹爲之。﹝見《廣雅》。《廣雅》曰﹕篝答謂之﹛比﹜是也。﹞《莊子》曰﹕筌所以取魚﹐得魚而忘筌也。え﹐大网也。﹝見《爾雅》。﹞《詩》曰﹕施え﹐鮪發發。者﹐曲梁也。﹝見《廣雅》。﹞《詩》曰﹕魚離於嘗少﹐是也。﹛巢﹜者﹐以柴爲之。《爾雅》云﹕謂之汕。﹝郭璞注云﹕﹛巢﹜今之柴罟。﹞罩者﹐編細竹以爲之。《爾雅》﹛﹜謂之罩。涔者﹐積柴木於水中以爲之。《爾雅》白參謂之涔﹐是也。罾者﹐樹四木而張网於水﹐車挽之上下。﹝見《風俗通》。﹞《說文》曰﹕罾魚网。又《楚辭》曰﹕罾何謂兮木上﹐是也。笱者﹐曲竹以爲之。﹝見《說文》。﹞《詩》曰﹕敝笱在梁﹐其魚唯唯。﹛虫﹜者﹐以綸爲之。﹝見環濟《要略》。﹞《廣雅》曰﹕謂之﹛虫﹜。梁者﹐以木絕水取魚。﹝見鄭玄《禮記注》﹞。《詩》曰﹕毋逝我梁﹐毋發我笱。罨﹐网也﹔﹛畀﹜﹐取蝦也﹔﹝見《廣雅》。﹞﹛貍﹜﹐取蟹也﹔﹐取黿鼉也。﹝見何承天《纂文》云﹕鐵有距﹐施竹頭﹐以之擲黿鼉。﹞皆漁之器用也。此近世爲之﹐故詩人所不載。《淮南子》曰﹕聖人以道徳爲竿綸﹐以仁義爲鉤餌﹐投之天地間﹐萬物孰非其有哉﹖張天下以爲籠﹐因江海以爲え﹐又何亡魚失鳥之有乎﹖故矢不若繳﹐繳不若网﹐网不若無形之象。此亦漁釣之義也。

事對

【玉璜金鎖】《尙書大傳》曰﹕周文王至溪﹐見呂望﹐文王拜之尙父。望釣得玉璜﹐刻曰﹕周受命﹐呂佐檢﹐徳合於今昌來提。祖衝之《述異記》﹕漆澄﹐豫章人﹐有志幹絕倫。嘗乘船釣魚﹐俄頃盈舟。旣而有物出水﹐麗鱗黑色﹐長如十丈﹐不見頭尾。闔船驚怖﹐澄獨色不變。

【溪珠澤】溪事見上玉璜注。《穆天子傳》曰﹕天子北徵﹐捨於珠澤﹐以釣於流水﹐曰珠澤之藪﹐方三十里。

【筱竿旌餌】並見敍事。

【坐茅倚柳】太公曰﹕呂尙坐茅以漁﹐文王勞而問取。呂尙曰「魚求於餌﹐乃牽其緡﹔人食於祿﹐乃服於君。故以餌取魚﹐魚可殺﹔以祿取人﹐人可竭。以小釣釣川而擒其魚﹐中釣釣國而擒其萬國諸侯。」宋玉《釣賦》曰﹕左挾魚﹐右執喬竿﹐立於潢污之涯﹐倚於楊柳之間。情不離乎魚喙﹐思不出乎鮒鯿。

【濮水滋泉】莊子釣於濮水之上﹐楚王使大夫往見焉﹐願以境內累矣。莊子持竿不願﹐。酈善長注《水經》曰﹕滋泉隅有石室﹐蓋太公所居。水次平石﹐卽太公垂釣處。

【芳餌香鉤】徐廣《釣賦》。曰﹕投芳餌於織絲﹐灑長綸於平流。王子年《拾遺記》曰﹕帝常以季秋之月﹐泛衝瀾靈之舟﹐窮晷斷夜﹐釣於臺下。以香金爲鉤﹐霜絲爲綸﹐丹鯉爲餌。得白蛟長三丈﹐若大蛇﹐無鱗甲。帝曰「非珍祥也。」命天官爲。肉紫骨靑﹐味色香美。

【掛鯉引鱸】焦贛《易林》曰﹕曳綸江海﹐釣掛鱷鯉﹐王孫利得﹐以饗仲友。葛洪《神仙傳》曰﹕左慈﹐字元放﹐廬江人也。少有神道﹐嘗在曹公坐。公曰「今日髙會﹐珍羞略備﹐所少者吳江鱸魚爲耳。」元放曰「此可得也。」因求銅盤貯水﹐以竿餌鉤釣於盤中。須臾引一鱸魚出﹐會者皆驚。

【翠綸魴餌】翠綸事見上。《孔叢子》曰﹕子思居衛﹐衛人釣於河﹐得罔魚焉﹐其大盈車﹐子思問之曰「罔﹐魚之難得者﹐子如何得之﹖」對曰「吾下釣﹐垂一魴之餌﹐罔過而弗視﹐更以豚之半體則吞子。」子思曰「罔𨿽難得﹐貪以死餌﹔士𨿽懷道﹐貪以死祿。」

【白龍紫貝】劉向《列仙傳》曰﹕陵陽子明好釣﹐釣於旋溪﹐得白龍﹐子明解釣拜謝放之。後得白魚﹐腹中有書﹐教子明服食﹐三年白龍來迎之。司馬相如《子虛賦》曰﹕网玳瑁﹐釣索貝。

【汴溪涪水】《列仙傳》曰﹕呂尙釣於汴溪。《益部耆舊傳》曰﹕廣漢有老翁﹐釣於涪水﹐自號涪翁。

賦

【晉潘尼《釣賦》】抗余志於浮�﹐樂余身於蓬廬﹔尋渭濱之遠迹﹐且遊釣以自娛。左援修竹﹐右縱飛綸﹔金鉤屬釣﹐甘餌垂芬。眾鯤奔湧﹐遊鱗橫集﹔觸餌見擒﹐值鉤被執。長繳繽紛﹐輕竿翕習﹔云往飈馳﹐光飛電入。躍靈未及警策﹐蓋已獲其數十。且夫燔炙之鮮﹐煎熬之味﹐百品千變﹐殊芳異气﹐隨心適好﹐不可勝紀。乃命宰夫﹐膾此潛鯉。電割星流﹐芒散縷解﹔隨風離鍔﹐連翩雪累。西戎之蒜﹐南夷之姜﹔酸鹹調適﹐齊和有方。和神安體﹐易思難忘。

詩

【陳陰鏗《觀釣詩》】澄江息晚浪﹐釣侶拽輕舟﹔絲垂遙濺水﹐餌下暗通流。歌聲時斷續﹐楫影乍橫浮﹔寄言濯纓者﹐淪浪終滯遊。

篇

【陳張正見《釣竿篇》】結宇長江側﹐垂釣廣川潯﹔竹竿橫翡翠﹐桂髓擲黃金。人來水鳥沒﹐揖渡岸花沈﹔蓮搖見魚近﹐綸盡覺潭深。渭水終須卜﹐滄浪徒自吟﹔空嗟芳餌下﹐獨見有貪心。

【隋李巨仁《釣竿篇》】潺面江海﹐氵養屬波瀾﹔不惜黃金餌﹐惟歡翠竹竿。斜綸控急水﹐定楫下飛湍﹔潭向風來易﹐川平霧散難。寄言朝市客﹐滄浪余自安。

文

【唐駱賓王《釣磯應詔文》】余以三伏辰行﹐至七里灘﹐此地卽新安之江口也﹐有嚴子陵釣磯焉。澄潭至淸﹐洞徹見底﹐往往有羣魚歷歷如水上行耳。舟入有釣者﹐試取而投。或有遊而不顧之者﹐或有含而輟吞之者。引竿而舉﹐因以獲焉﹐其始出也﹐掉尾揚﹐有若待力而自免﹔其少退也﹐卽鼓鬣濡沫﹐有似屈體而求哀。嗟乎﹗勢牽於人﹐道窮乎我﹐將欲以下座而呼馮子﹐又安能中轍而呼莊周哉﹖余乃祝之曰﹕猛獸搏也﹐拘於檻阱﹔鷙鳥奮也﹐縶於籠樊﹔素龜濡也﹐被髮阿門﹔白龍神也﹐掛鱗网。何不泥潛而穴處﹖何故吞鉤乎﹖於是放之江流﹐盡其生生之理也。時同行者顧詰予曰「夫至人之處物也。擬迹而後投﹐隱心而後動﹐始終不易其業﹐悔吝不生其情。而吾子沈緡於川﹐登魚於陸﹐烹之可以習政術﹐羞之可以助庖廚。曩求之﹐將何圖﹖今捨之﹐將何欲﹖」余笑而應之曰「聖人不凝滯於物﹐智士必推移於時。知微之謂神﹐含生之謂道。殷乙﹐聖也﹐囚於夏矣﹔孔丘﹐賢也﹐畏於匡矣﹐以明哲之資﹐尙罹幽憂之患﹐況乎鱗羽之族﹐能無弋釣之累哉﹖故曩吾有心也﹐恐求之不得﹔今吾無心也﹐旣得之而亡求。夫求與捨﹐不亦雙美乎﹖烹與羞﹐不亦兩傷乎﹖況療饑者﹐半菽可以充腹﹔爲政者﹐一言可以興邦﹐亦奚必因小鱗而後明三異之規﹐剿大命而後寄一餐之飽。擒而不殺﹐可不謂仁乎﹖獲而不饗﹐可不謂廉乎﹖且夫垂竿而爲事者﹐太公之遺術也。形坐溪之石﹐兆應滋水之璜。夫如是者﹐將以釣川耶﹖將以釣國耶﹖然後知古之善釣者﹐其惟太公乎﹖又有妙於此者﹐其惟文王乎﹖夫文王制六合爲鉤﹐懸四履爲餌﹐薦之於淸廟﹐投之於巨川﹐一引而獲太公﹐再舉而登尙父。由此觀之﹐蹲會稽而沈者﹐鮑肆之徒也﹔據滄溟而負鰲者﹐漁父之事也。斯並眇小者之所習﹐安知大丈夫之所釣哉。」

卷二十三道釋部

○道第一

敍事

靈寶眞一《自然經訣》曰﹕大道者﹐不可彊名也。彊名曰大﹐彊字曰道。《隋書經籍志》曰﹕蓋萬物之奧﹐聖人之至賾也。太玄眞一《本際經》曰﹕無宗無上﹐而獨能爲萬物之始﹐故名元始﹔運道一切爲極尊。而常處二淸﹐出諸天上﹐故稱天尊。《本行經》曰﹕道言元始天尊﹐以我因緣之勛﹐錫我太上道君之號。髙上《老子內傳》曰﹕太上老君姓李氏﹐名耳﹐字伯陽。其母曾見日精下落﹐如流星飛入口中﹐因有娠﹐七十二歲而生。常有五色云繞其形﹐五行之獸衛其堂﹐於陳國渦水李樹下﹐剖左腋而生。又曰﹕鶴髮龍顏﹐廣顙長耳﹐大目疏齒﹐方口厚唇﹔額有參牛達理﹐日角月懸鼻﹔純骨有雙柱﹔耳豎大三門﹐頂有日光﹔身滋白血﹐面凝金色﹐舌絡錦文﹔形長一丈二尺﹐齒有四十八。受元君神圖寶章變化之方﹐及還丹伏火水汞液金之術﹐凡七十二篇。後魏《釋老志》曰﹕其爲教也﹐蠲去邪累﹐澡雪心神﹐積行立功﹐累徳增善﹐乃有白日升天﹐長生世上﹔又有三元九府百二十官一切諸神﹐咸所統攝焉。

事對

【气祖帝先】《玄妙內篇經》曰﹕元道本起於元首﹐萬气之祖。《老子》曰﹕道沖而用之﹐挫其銳﹐解其紛﹐和其光﹐同其塵﹐湛兮似或存。吾不知誰氏之子﹐象帝之先。王弼注云﹕帝﹐天帝也。

【貸三生一】《明威經》曰﹕天道善貸﹐貸以三气。上气曰始﹐其色正靑﹔中气曰元﹐其色正白﹔下气曰亥﹐其色正黃。《老子》曰﹕道生一。孫登注曰﹕妙一宅於太虛之內﹐玄化資於至道之用﹐故因其所由謂之曰生。

【感星夢日】葛洪《神仙傳》曰﹕老子母感大流星而有娠。《後聖九玄道君列紀經》曰﹕後聖君之母﹐先夢玄云﹔日月纏其形﹐乃感而孕焉。

【姓李字芝】葛洪《神仙傳》曰﹕老子出於李家﹐猶以李爲姓。《上淸三天君列紀經》曰﹕上淸眞人姓桓﹐字芝﹐乃中皇時人也。

【托洪胎剖李腹】《本行經》曰﹕太上道君﹐托胎洪氏之胞﹐凝神瓊胎之府。《道徳經序訣》曰﹕周時復托神李母﹐剖左腋而生﹔生卽皓然﹐號曰老子。

【玄女吞气聖母夢云】《玄妙內篇經》曰﹕三气﹐八十一萬億歲後﹐化生玄妙玉女﹐又生後八十一萬億。歲後﹐三气變化﹐五色玄黃﹐妙玉女口仍卽吞之﹔八十一萬億﹐乃化從玄妙玉女左腋而生。生而白首﹐故號爲老子。聖母夢云見夢日注。

【合气爲名指樹爲姓】《龜山元錄經》曰﹕髙上玉皇上聖帝君九天玉眞﹐皆徳空洞以爲字﹐合二气以爲名。《玄妙內篇經》曰﹕老君托從李母生。李母無婿﹐老君指李樹曰「此爲我姓。」

【把十蹈五雙柱三門】葛洪《神仙傳》曰﹕洪按《朱韜玉札》《金簫內經》﹐皆云老子足蹈三五﹐手把十文﹐鼻骨雙柱﹐耳三門。

【綠腸朱髓蒼腎靑肝】《列記經》曰﹕若三元宮有琳札綠腸朱髓。又曰﹕玄都丹臺有皇皇金字者﹐則靑肝紫絡﹐蒼腎綾文。

【綠筋紫腦銜日戴星】《道君列紀經》曰﹕斗中若有玄玉籍者﹐則自有綠筋﹐若三元宮有琳札靑紫腦錦舌。

【七十二色三十二光】《龜山元錄經》曰﹕自髙上虛皇頂負圓光﹐七十二色。又曰﹕太微天帝君﹐身生三十二色寶光矣。

書

【上皇玉帝君乃吟玉淸之隱書】上景發晨暉﹐金霄郁紫淸﹔三素曜瓊扇﹐九玄上招靈。手掇靑林花﹐回蓋太元庭﹔寢宴頤綠房﹐飛步透玉京。提攜朱景玉﹐長煙亂虛營﹔玄歸自司保﹐何以怨無生。

詩

【東晉湛方生諸人共講老子詩】吾生幸凝湛﹐智浪紛競結﹐流宕失眞宗﹐遂之弱喪轍。𨿽欲反故鄕﹐埋翳歸途絕﹔滌除非玄風﹐垢心焉能歇。大矣五千鳴﹐特爲道喪設﹔鑑之誠水鏡﹐塵穢皆朗徹。

贊

【東晉孫綽《老子贊》】李老無爲﹐而無不爲﹔道一堯孔﹐迹又靈奇。塞關內鏡﹐冥神絕涯﹔永合元气﹐契長兩儀。

序

【後周守文《道教實花序》】混成元胎﹐先天地而生﹔玄妙自然﹐在開辟之外。可道非道﹐因金以詮言﹔上徳不徳﹐寄玉京而闡說。髙不可揆﹐深不可源﹐之而章三光﹐舒之而綿六合。廣矣大矣﹐於得盡其鉤深﹔恍兮惚兮﹐安可窮其象物。十善之戒﹐四極之科﹐金簡玉字之音﹐瓊笈銀題之旨﹔升玄內教﹐靈寶上淸﹐五老赤書之篇﹐七聖紫文之記。故以暉諸篆籀﹐煥彼圖牒﹐玄經籍﹐可得而談者焉。若乃包含天地﹐陶育乾坤﹐無大不大﹐無小不小﹐隨之而不見其後﹐迎之而不見其前﹐周流六虛﹐希微三气。無上大道﹐遊於空洞之上﹔梵形天尊﹐見於龍漢之劫。日在丁卯﹐拜東華之靑童﹔辰次庚寅﹐虔臺山之靜默。漢史亦載道有三十七家﹐九十三篇﹐斯止略序宗塗。匪采奧賾﹐詎詳金液之異﹐未悟石函之奇。見之者尙迷﹐聞之者猶豫。非有天尊之說﹐曾無大聖之言﹐豈下四蕊之丹﹐罕識五光之彩。區區瑣瑣﹐盍各而言。

○仟第二

敍事

《釋名》曰﹕老而不死曰仙。仟﹐遷也﹐遷入山也﹐故制字人傍山也。魏伯陽《周易參同契》曰﹕惟昔聖賢﹐懷玄抱眞﹐體服九鼎﹐化淪與並。﹝九鼎謂丹砂之精。﹞含精養神﹐通徳三元﹔﹝天地人也﹞。精液腠理﹐筋骨致堅。眾邪辟除﹐正气常存﹔累積長久﹐變形而仙。《史記》曰﹕蓬萊﹐方丈﹐瀛洲﹐此三神山﹐諸仙及不死藥在焉﹐黃金白銀爲宮闕。未至﹐望之如雲﹕及到﹐三山反居水下。欲到則風引船面去﹐終莫能至。崔玄《山瀨鄕記》曰﹕老子爲十三聖師﹐養性得仙﹐各自有法。凡三十六﹐或以五行六甲陳﹐或以服食度骨筋﹔或以深巷大巖門﹐或以呼吸見丹田﹔或以流理還神丹﹐或以歙遊天山﹔或以元陽長九分﹐或以恬澹存五官﹔或以淸淨飛淩�﹐或以三辰建斗回﹔或以三五竟復還﹐或以聲罔處海濱﹔或以三黃居魄魂﹐或以太一行成均﹔或以六甲禦六丁﹐或以祭祀致鬼神﹔或以吹沈深泉﹐或以命門固靈根﹔或以乘璇璣得玉泉﹐或以專守升於天﹔或以混沌畱吾年﹐或以把握知塞門﹔或以太一柱英氛﹐或以虛無斷精神﹔或以黃庭乘僮人﹐或以柱天徳神仙﹔或以玉衡上柱天﹐或以六甲遊玄門﹔或以道引俯仰伸﹐或以寂寞在人間﹔或以藥石上騰雲﹐或以九道致紅泉﹔或以厥陰三毛間﹐或以去欲但存神。《抱朴子》曰﹕求仙者﹐要當以忠孝和順仁信爲本﹐若徳不修而但務方術﹐終下得長生也。行惡行大者司命奪紀﹐小過奪算﹔隨所犯輕重﹐故所奪有多少。

事對

【桂父茅君】《裴氏廣州記》曰﹕桂父﹐常食桂葉﹐見知其神尊事之。一旦與鄕曲別﹐飄然入云。葛洪《神仙傳》曰﹕茅君學道成而歸﹐自說吾有神靈之職﹐某月日當之官。至期登羽車而去。

【赤松黃石】劉向《列仙傳》曰﹕赤松子﹐神農時雨師。服水玉散﹐教神農服﹐入火自燒。至昆侖山上﹐常止西王母石室﹐隨風上下﹐炎帝少女追之﹐亦得仙俱去。《神仙傳》曰﹕黃石君者﹐修彭祖之術﹐年數百歲﹐猶有少容。亦學地仙﹐不求升云。

【金母玉妃】《空洞靈章經》曰﹕紫微煥七臺﹐騫樹秀玉霞﹔眾聖集琳宮﹐金母命淸歌。《靈寶赤書經》曰﹕元始登命﹐太眞案筆﹐玉妃拂筵﹐鑄金爲簡﹐刻書玉篇。

【山圖園客】劉向《列仙傳》曰﹕山圖隴西人﹐馬踏折腳﹐山中道人教服地黃﹑當歸﹑羌活﹑玄參。服一年﹐病愈身輕。追道人問﹐自云五嶽使也。能隨吾﹐汝便不死。山圖追隨六十餘年﹐歸來行母服。復去﹐莫知所之。又曰﹕園客﹐濟陽人﹐種五色香艸﹐積十年﹐服食其實。有五色蛾上香艸末。客收而養之﹐生桑。蠶時﹐有女夜至﹐自稱客妻﹐道蠶狀。客與俱﹐蠶繭大如盆﹐繰訖俱去﹐莫知所之。

【木工陶正】劉向《列仙傳》曰﹕赤松子輿者﹐黃帝時人。不食五穀﹐啖百艸花。至堯時爲木工﹐能隨風雨上下。又曰﹕寧封子者﹐爲黃帝陶正。有人過之﹐爲其掌火。能出五色煙﹐積火自燒﹐而隨煙气或上或下。

【龍師魚吏】劉向《列仙傳》曰﹕師門能使火﹐食桃李葩﹐爲夏孔甲龍師。孔甲殺而埋之外野﹐一旦風雨迎之。又曰﹕赤須子者﹐丰人﹐云秦穆公時主魚吏也。食松實﹑天門冬﹑石脂﹐齒落更生﹐發墮更出。後去止吳山七十餘年﹐莫知其所至。

詩

【東晉郭璞《遊仙詩》】陽谷吐靈曜﹐扶桑森千丈﹔朱霞升東山。朝日何晃朗。回風流曲欞﹐幽室發逸響﹔悠然心永懷﹐眇爾自遐想。仰思舉云翼﹐延首矯玉掌﹔嘯傲遺世羅﹐縱情在獨往。明道𨿽若昧﹐其中有妙象﹔希賢宜勵徳﹐羨魚當結网。

【又詩曰】采藥遊名山﹐將以救年頹﹔呼吸玉滋液﹐妙气盈胸懷。登仙撫龍駟﹐迅駕乘奔雷﹔鮮裳逐電曜﹐云蓋隨風回。手頓羲和轡﹐足踏閶闔開﹔東海猶蹄涔﹐昆侖螻蟻堆。遐邈冥茫中﹐俯視令人哀。

【梁武帝《遊仙詩》】水華究靈奧﹐陽精測神祕﹔具聞上仙訣﹐畱丹未肯餌。潛名遊柱史﹐隱迹居郎位﹔委曲鳳臺日﹐分明柏寢事。蕭史暫徘徊﹐待我升龍轡。

【梁沈約《奉和竟陵王遊仙詩》】朝止閶闔宮﹐夕宴淸都闕﹔騰蓋擁奔星﹐低鑾避行月。九疑紛相從﹐虹旌乍升沒﹔靑鳥去復畱﹐髙堂云不歇。葛花有餘照﹐淹畱且發。

【周庚信《和趙王遊仙詩》】藏山還采藥﹐有道得從師﹔京兆陳安世﹐成都李意期。玉京傳相鶴﹐太一受飛龜﹔白石香新芋﹐靑泥美熟芝。山精逢照鏡﹐樵客遇圍棋﹔石文如碎錦﹐藤苗似亂絲。蓬萊在何處﹐漢後欲遙祠。

詞

《步虛詞》東明九芝蓋﹐北燭五云車﹔飄搖入倒景﹐出沒上煙霞。春泉下玉澑﹐靑鳥向金華。漢帝看桃核﹐齊侯問棗花﹔上元應送酒﹐來往蔡經家。

【又詞】北閣臨玄水﹐南宮坐絳雲﹔龍泥印玉策﹐天火練眞文。上元風雨散﹐中天歌吹分﹔虛駕千尋上﹐空香萬里聞。

贊

【宋謝靈運《王子晉贊》】淑質非不麗﹐難以之百年﹔儲宮非不貴﹐豈若登雲天。王子愛淸淨﹐區中實囂喧﹔冀見浮丘公﹐與爾共繽翻。

【又《巖下一老翁五少年贊》】衡山采藥人﹐路迷糧亦絕﹔過息巖下坐﹐正見相對說。一老四五少﹐仙隱不可別﹔其書非世教﹐其人必賢哲。

○道士第三

敍事

《太霄瑯書經》曰﹕人行大道﹐號曰道士。士者何﹖理也﹐事也。身心順理﹐惟道是從。從道爲士﹐故稱道士。《樓觀本記》曰﹕周穆王尙神仙﹐因尹眞人艸制樓觀﹔遂召幽逸之人﹐置爲道士。又曰﹕平王東遷洛邑﹐又置道士七人﹔漢明帝永平五年﹐置三十七人﹔晉惠帝度四十九人﹐給戶三百。後魏武帝爲九州置壇﹐又度三十五人﹔文帝幸雍﹐謁陳熾法師﹐置道士五十人。《三洞道科》曰﹕道士有五﹕一天眞道士﹐髙玄皇人之流也﹔﹝《祛惑論》曰﹕郁華子﹑廣成子﹑紫府先生﹑中皇眞人﹑河上丈人亦是也。﹞二神仙道士﹐杜衝﹑尹軌之例也﹐﹝《祛惑記》曰﹕赤松子﹑鬼穀子﹑劉叔卿﹑樂子長﹑安期先生﹑王方平﹑魯女生亦是也。﹞三山居道士﹐許由﹑巢父之比也﹐﹝《祛惑論》曰﹕王倪﹑善捲﹑東園公﹑裏先生亦是也。﹞四出家道士﹐宋倫﹑彭諶之匹也﹐﹝《祛惑論》曰﹕杜衝﹑彭宗﹑王探﹑封君達﹑王子年﹑陳寶熾﹑李順興亦是也。﹞五在家道士﹐黃瓊﹑鏗之倫也。陸法師曰﹕凡道士﹐道徳爲父﹐神明爲母﹐淸淨爲師﹐太和爲友。大戒三百﹐以度未兆之禍﹔威儀二千﹐以興自然之神。

事對

【素券赤明】《太上丹簡墨錄經》曰﹕若受法位﹐至眞一及太一素券之號﹐可署先生之位。《靈寶五練經》曰﹕昔赤明天中道士鄭仁安﹐功徳未滿﹐死於長桑北戎之阿。玄和先生於此五練生尸之符﹐郁然而起﹐爲上宮南帝老君。

【悟師無友】《太平經》曰﹕悟師一人教十弟子﹐十以教百﹐百以教千﹐千以教萬。《眞誥》曰﹕李少君口訣云﹕道士去世﹐不事王侯﹐是無君也﹔塊然獨立﹐是無友也。

【稷丘鬼谷】《列仙傳》曰﹕稷丘公者﹐太山下道士。漢武帝東巡狩﹐乃冠章甫﹐衣黃衣﹐擁琴來迎帝曰﹕」勿上﹐必傷指。「帝上﹐左指折。爲丘公立祠。鬼谷事見敍事。

【善忍句曲】《靈寶五練經》曰﹕昔善忍國有道士﹐姓現﹐字信然﹐師無常。《眞誥》曰﹕秦孝王時﹐道士周大賓﹐往句曲山下種五果也。

【玄黃靑赤】洞《眞隱玄玉晨金華玉經》曰﹕朱字鳳一﹐明光映軒﹐上座玄黃﹐中序天眞。老子《立徳經》曰﹕道士有上中下﹐深於道多者名上座。《龜山無錄經》曰﹕皇上萬始先生﹐秋三月則化形爲靑赤紫三色之光。

【三景二暉】《太上八素眞經》曰﹕凡遵三景﹐稱三景弟子﹐已度三人會師友已從傳授﹐得稱三景法師。《上淸紫晨君經》云﹕上皇先生紫晨君﹐蓋二暉之胤﹐結玉晨之精。

【貴人給戶】《洞淵經》云﹕道士貴人悉天上來也。給戶事見敍事。

【東園公西門惠】《漢書》曰﹕東園公﹑綺裏季﹑夏黃公﹑裏先生﹐四皓也。見敍事。《漢書》曰﹕道士西門惠﹐知王莽之將終﹐劉氏復爲天子。

詩

【魏知古《玄元觀尋李先生不遇詩》】羽客今何在﹖空尋伊洛間﹔忽聞歸苦縣﹐復想入函關。未作千年別﹐猶應七日還﹔神仙不可見﹐寂寞返蓬山。

○觀第四

敍事

《太上決疑經》曰﹕元始天尊在協晨靈觀。《諸天內音經》曰﹕太上觀罪福之賜﹐開死生之門﹐九靈觀主天地大期﹐洞靈上觀主禦帝君﹐紫陽觀主云風﹐北靈觀主開八書於空洞﹐通陽觀主得度之人﹐大靈觀主得度升仙人太和眞人。《尹軌樓觀先師傳》曰﹕周穆王問杜衝﹐靈宅棲玄﹐爲修觀。《道學傳》曰﹕茅山南洞﹐有崇元觀﹐道士張允之﹐觀前別地爲金陵觀。女道士王道憐﹐入龍山自造觀宇﹐名玄曜觀。張元始復於茅山南洞﹐造玄明觀。

事對

【玉虛金洞】《外國放品經》曰﹕北方有元洲﹐地方三千里﹐無色象形影﹐惟有玉虛紫館。《洞玄經》曰﹕金洞素虛館﹐金母太素三元君所居。

【紫館丹室】《玉皇玄聖記》曰﹕遊龍交馳於紫館之上。《太洞五經注訣》曰﹕丹室者﹐朱火天室館也。

【叢霄明霞】《洞玄五行經》曰﹕中黃老君曰﹕子旣知身藏﹐又當知天地父母之家﹔五城十二樓﹐眞祕於叢霄之觀。《三元經》曰﹕元始天王於明霞之館﹐大霄雲戶下﹐教以授三天玉童。

【三陰九靈】《眞誥》曰﹕古英人攺容於三陰之館﹐童顏於九練之屍。九靈事見敍事。

【西華北靈】《曲素決辭經》曰﹕髙上玉皇辭曰﹕目卽西華館﹐意合廣寒宮。北靈事見敍事。

詩

【陳陰鏗《遊始興道館詩》】紫臺髙不極﹐靑溪千仞余﹔壇邊逢藥銚﹐洞裏閱仙書。庭舞經乘鶴﹐池遊被控魚﹔稍昏薤葉斂﹐欲螟槿花疏。徒教斧柯爛﹐會自不淩虛。

詔

【後周武帝《立通道觀詔》】制詔﹐至道弘深﹐混成無際﹐體包空有﹐理極幽玄。但歧路旣分﹐流源愈遠﹐淳離朴散﹐形气斯垂﹔遂三墨八儒﹐朱紫交競﹐九流七略﹐異說相勝。

○佛第五

敍事

《佛地論》曰﹕佛者﹐覺也。覺一切種智﹐復能開覺有情﹐如睡夢覺﹐故名爲佛。《普曜經》曰﹕佛﹐兜率天降神於西域迦維衛國淨梵王宮﹐摩耶夫人剖右脇而生。時多靈瑞﹐生而能言。《本相經》曰﹕年十九﹐逾城出家學道﹐勤行精進。禪定六年成道﹐具三十二相﹐八十種好。《佛地論》曰﹕姓釋迦﹐號牟尼佛。後魏《釋老志》曰﹕凡說教﹐大抵言生生之類﹐皆因行業有三世識神不滅。凡爲善惡﹐必有報應。漸積勝業﹐陶冶粗鄙﹐經無數形﹐澡練神明﹐乃致無生而得佛道也。其間階次心行﹐等級非一﹐皆緣淺以至深﹐藉微而爲著﹐在於積仁順﹐蠲嗜欲﹐羽虛靜而成通照也。其始修心﹐則依佛法僧之三歸。又有五誡﹕去殺﹑盜﹑淫﹑妄言﹑飲酒﹐大意與仁義禮智信同。《隋書經藉志》曰﹕釋迦在世教化四十九年﹐乃至天龍人鬼並來聽法﹐弟子多有得道證果。後於拘屍那城婆羅雙樹間﹐二月十五日入般涅。譯言滅度﹐亦言常樂我淨。弟子迦葉追共撰述其教﹐爲十二部。後漢明帝﹐夜夢金人飛行殿庭﹐以問於朝﹐而傅毅以佛對。帝遣使往天竺﹐得《佛經》及釋迦像﹐自後佛法徧於中夏。

事對

【離相斷言】《法華經》曰﹕如來生住於種種之地﹐所謂解脫相﹐離相﹐滅相﹐終歸於空。《維摩經》曰﹕法無名字﹐言語斷故。

【慈室慧門】《法華經》曰﹕慈悲爲室﹐柔和忍辱。《爲度經》曰﹕通惠爲門﹐以法爲室。

【龍步鸞音】《佛名經》曰﹕龍步佛。《新經》曰﹕鸞音佛。

【金乘珠藏】《佛名經》曰﹕金乘佛。又曰﹕珠足佛﹑珠藏佛。

【露山金海】《法華經》曰﹕甘露山。《佛稱揚功徳經》曰﹕火光界金海如來。

【寶洲金界】《佛名經》曰﹕南無寶洲佛。又曰﹕金色境界佛。

【日月燈旃檀海】《十方佛名經》曰﹕三萬億日月燈明佛。《觀佛三昧經》曰﹕五百旃檀海佛。

【珠腋金臂】《觀佛三昧經》曰﹕相佛腋下相中懸生五珠﹐如摩尼珠﹐上通佛腋。《十住論》曰﹕佛臂長過膝﹐如金關。

【字發輪齒】《十住論》曰﹕佛發色如墨蜂﹐中有徳字﹑安字。《僧伽羅剎經》曰﹕如來齒上有千輻輪相。

【七滿八平】《十住論》曰﹕佛身七處滿﹐謂兩手兩肩兩足及頸。《佛地經》曰﹕佛表裏八處平滿﹐三峯腹齊如等色好。

【金精發珠火眉】《大集經》曰﹕佛不以惡事加眾生﹐故得發色金精相。《瓔珞經》曰﹕佛眉象珠火。

【琉璃咽珊瑚舌】《三昧經》曰﹕佛咽喉如琉璃筒。《大智論》曰﹕佛舌相色如珊瑚。

【珠澤毛金花面】《離垢施女經》曰﹕賢者阿難以偈嘆曰「白毛眉間生﹐美澤猶眞珠。」《修道經》曰﹕佛面光如金花。

詩

【齊王融《訶詰四大門詩》】迅矣百齡﹐綿玆六人﹔出沒昏疑﹐興居愛羽。總總予求﹐營營爾給﹔匪徳曰歸﹐惟殃斯集。貪人敗類﹐無厭自及﹔昭回不希﹐玄墟何泣。

【又《在家男女惡門詩》】在磨則燐﹐玉生𨿽堅﹔惟居必徒﹐豈曰能賢。冰開春日﹐蘭敗秋年﹔天教斯類﹐及習情遷。命符三牖﹐生偕十纏﹔玆焉遂住﹐憂畏方延。

【又《大慚愧門詩》】蘭室攺蓬心﹐旌崖變伊艸﹔丹靑有必渝﹐絲素豈常皓。曲轅且繩直﹐詭木遂雕藻﹔一簣或成山﹐百里倦中道。崇漢乃王臣﹐大楚言元保﹔勉矣徳不孤﹐至言匪虛造。

【又《努力門詩》】豫北二山尙有移﹐河中一洲亦可爲﹔精誠必至霜塵下﹐意气所感金石離。有子合掌修名立﹐時王權發美譽垂﹔昔來勤心少騫墮﹐何不努力出憂危。勝幡法鼓縈且擊﹐智師道眾紛以馳﹔有生無我儼旣列﹐無明有我孰能窺。

【又《回向門詩》】悠悠九土各異形﹐擾擾四生非一情﹔丘車策馬殉世業﹐市文鬻義炫虛名。三墨紛糾殊不會﹐七儒委郁曾未並﹔吉凶拘忌及數術﹐取與離合實縱橫。朝日夕月竟何取﹐投巖赴火空捐生﹔咄嗟失道爾回駕﹐沔彼流水趣東瀛。

贊

【梁沈約《千佛贊》】道有偕適﹐理無二歸﹔寂照同是﹐形相俱非。千覺符應﹐遞扣冥機﹔七尊緬矣﹐感謝先違。旣過已滅﹐未來無象﹔一剎靡停﹐三念齊想。不常不住﹐非今非曩﹔賢劫𨿽遼﹐修焉如響。棲林籍樹﹐背室違家﹔前佛後佛﹐迹同轉車。或遊堅固﹐或蔭龍華﹔能達斯旨﹐可類恆沙。萃萃羣聖﹐均此妙極﹔先後參差﹐各隨願力。密迹弘道﹐數終乃陟﹔誓睹來運﹐永傳令識。

銘

【梁沈約《釋迦文佛象銘》】積智成明﹐積因成業。能仁奚感﹐將吼妙法﹔駐景上天﹐降生右脇。始出四門﹐終超九劫﹔眇求靈性﹐曠追玄軫。道𨿽有門﹐迹無可朕﹔物我兼謝﹐心行同泯。一去後心﹐百非寧盡﹔式資理悟﹐悟以言陳。言不自布﹔出之者身﹐有來必應﹐如泥在鈞。應我以形﹐而余蒙瞽﹔守慈大夜﹐焉拔斯苦。仰尋尊靈﹐法言攸吐﹐不有儀形﹐焉誰睹。

○菩薩第六

敍事

《度世經》曰﹕菩薩著法冠幘﹐道印綬。《觀藥王藥上二菩薩經》曰﹕藥王藥上﹐身長千二百由旬。隨應眾生﹐或十八丈﹐或八尺﹐紫金色。《虛空藏經》曰﹕普賢菩薩身無量無邊﹐百千之色﹐五十種光﹔虛空藏菩薩身二十由旬﹐頂上如意珠作紫金色﹐無涯際。《持法門經》曰﹕勝怨菩薩在虛空中立﹐與流離云覆世界﹐雨金色之花。沈水香﹐赤眞珠蓋﹐紺琉璃蓋﹐瑚珊蓋。大方等《大集經》曰﹕不空菩薩以三昧力﹐其地平正﹐猶如手掌。多羅樹八道﹐間錯羅布﹐其中金多羅樹﹐白銀葉花﹐銀樹﹐琉璃葉花﹐頗黎樹﹐馬腦葉花﹐馬腦樹﹐車渠葉花﹐車渠樹﹐眞珠葉花﹐赤眞珠樹﹐黃金葉花。《精進度無極經》曰﹕菩薩爲魚王。漁人以网捕羣魚﹐則首倒植泥中﹐住尾舉繩﹐眾魚得活。《六度集經》曰﹕菩薩爲鸚鵡王﹐徒眾三千。有兩鸚鵡力勢逾眾﹐口銜竹衡﹐以爲力乘﹐王集其上﹐飛止遊戲。《大智度論》曰﹕菩薩爲迦頻羅鳥﹐與大象獼猴友﹐共在必缽羅樹下住。自相問言「我等不知誰應爲長﹖」象言「我昔見此樹在我腹下﹐今大如是﹐我應爲長。」獼猴言「曾蹲地手逸樹頭﹐我應爲長。」鳥言「我於必缽羅林中﹐食此樹果﹔子隨糞出﹐樹得生。以是推之﹐我應最大。」象復言「先生宿舊﹐禮應供養。」卽時大象背負獼猴﹐鳥在猴上﹐周遊而行。《九色鹿經》曰﹕菩薩爲鹿﹐其毛九種色﹐角如白雪。《僧伽羅剎經》曰﹕菩薩立行﹐有鳥巢頂上。懼卵墜落﹐及鳥未能飛﹐終不捨去。

事對

【夢枕飛缽】《優樓頻羅經》曰﹕昔有童子﹐修悟世間﹐化作女形﹐生長者家。其母夢琉璃枕有寶蓋﹐菩薩曰「所懷子是空明菩薩。」《普起三昧經》曰﹕菩薩食缽﹐於空中自然飛來。

【鴿王獅子】《大度集經》曰﹕菩薩爲鴿王。《優樓頻羅經》曰﹕有獅子眼王菩薩。

【日城星劫】《造天地經》曰﹕祭河婁國土人無有日月之光﹐寶光菩薩往造日城。《法華經》曰﹕星宿劫也。

【手花心地】《虛空藏經》曰﹕寶手菩薩手中出無量花香瓔珞。《四不得經》曰﹕菩薩心等如地。

【三願四誓】《菩薩內戒經》曰﹕菩薩當如三願。《迦葉經》曰﹕菩薩有四種畢定誓。

【八方七品】《寶女經》曰﹕舍利佛菩薩八方無所患。《厭樓炭經》曰﹕有七品菩薩。

【天子按樹帝釋聽經】《普曜經》曰﹕菩薩成道﹐入水洗浴﹐八萬天子﹐各按樹枝﹔菩薩牽枝出。又曰﹕菩薩降神母胎﹐天帝釋梵﹐咸來聽經。

贊

【東晉釋慧《遠曇無竭菩薩贊》】大匠﹐道玄數盡﹔譬彼大壑﹐百川俱引。涯不俟津﹐途不旋軫﹔三流開源﹐於焉同泯。

【宋傅亮《文殊師利菩薩贊》】在昔龍種﹐今也童眞﹔業化遊方﹐罔識厥津。髙會維那﹐研微盡神﹔發揮幽賾﹐導達無人。

【又《彌勒菩薩贊》】時無並後﹐道不二司﹔龍潛兜率﹐按轡侯時﹐翳翳長夜﹐懷而慕思﹔思樂朗旦﹐屬想靈期。

○僧第七

敍事

《增一阿含經》曰﹕四河入海﹐無復河名﹔四姓爲沙門﹐皆稱釋種。尊勝經名爲芻﹐諸經名爲比丘。《漢明帝內傳》曰﹕摩騰竺法蘭﹐漢地僧之始也。《髙僧傳》曰﹕僧含﹐吳地僧之始也。《長阿含經》曰﹕凡沙門衣缽隨身﹐譬如飛鳥。《四十二章經》曰﹕僧行道如牛負深泥中﹐疲極不敢左右顧。《增一阿含經》曰﹕沙門皆艸蓐爲牀。《四分律》曰﹕沙門以世俗法教白衣。《正法念經》曰﹕沙門不得近一切捕鳥人﹐戲論人外道人長。《阿含經》又曰﹕不畜象兵﹑馬兵﹑車兵﹑步兵。

事對

【六法五門】《成實論》曰﹕如說比丘成就六法﹐能以口風吹散雪山。《髙僧傳》曰﹕僧督得禪法要﹐遂精練五門。

【拘鄰平叔】《增一阿含經》曰﹕將養聖眾﹐不失威儀﹐卽阿若拘鄰比丘。《髙僧傳》曰﹕廬山隱士劉遺民見僧肇。《般若無智論》曰﹕不意方今﹐復有平叔。

【離日彌天】《增一阿含經》曰﹕坐禪入定﹐心不錯亂﹐卽離日比丘。《髙僧傳》曰﹕羽鑿齒嘗詣道安曰「四海習鑿齒。」答曰「彌天釋道安。」

【鵬耆鷹俊】《增一阿含經》曰﹕言論辧了而無凝滯﹐又能造偈﹔誦嘆如來徳﹐卽謂鵬耆捨比丘。《髙僧傳》曰﹕支遁常養一鷹﹐人問之何以﹐答曰「賞其神俊。」

【松柏梧桐】《髙僧傳》曰﹕姚興問司徒姚嵩﹕「僧睿如何﹖」答曰「實鄴衛之松柏。」又曰﹕惠紹將於東石室自焚﹐臨終謂同學曰「吾燒身處當生梧桐。」其後三日果生焉。

【三輩四道】《無爲經》曰﹕沙門有三﹕坐禪爲上輩﹐誦經爲中輩﹐助眾爲下輩。《請僧福田經》曰﹕聖僧四﹕道果僧﹐菩薩僧﹐佛應化僧﹐聖應化僧。

【花氏城杯度缽】《法藏傳》曰﹕馬鳴比丘﹐於花氏城中﹐與五百王子同時悟道。《髙僧傳》曰﹕朱靈期使髙麗還﹐值風飄至一洲﹐見一寺有石人。靈期竭誠懺悔﹐乃爲眞人﹐因以缽與杯度。度得缽﹐直入云。還接之﹐云「我不見此缽﹐乃四千年矣。」

【仙人星咒龍雨】《髙僧傳》曰﹕道開從西來﹐日行七百里。太史奏石虎云﹕有仙人星見﹐當有髙士入境。又曰﹕沙公﹐苻堅時旱﹐咒龍下缽中﹐天卽大雨。

詩

【隋江總《經始興廣果寺題愷法師山房詩》】息舟侯香阜﹐悵別在寒林﹔竹近交枝亂﹐山長絕逕深。輕飛入定影﹐落照有疏陰﹔不見投云狀﹐空畱折桂心。

詔

【後魏孝文帝《立僧尼制詔》】門下﹐凝覺澄衝﹐事超俗外﹐揣摸莞賾﹐理寄忘言。然非言何以釋教﹖非俗何能表眞﹖是三藏舒風﹐必資戒典﹔六度ゼ化﹐固憑屍波。自象教東流﹐千齡以半﹐秦漢俗革﹐禁制彌密。故前代英人﹐隨宜興引﹐時輕昌重﹐以闡玄奧。先朝之日﹐嘗爲僧禁﹐小有未詳﹐宜其修立。近見沙門統僧顯等﹐自云欲更一刊定。朕聊以淺識﹐共詳正曲﹐事起﹛公心﹜々﹐觸未詳究。且可設法一時﹐粗救俗習﹔須玄白一同﹐更釐厥喪。

【宋孝武帝《沙汰沙門詔》】門下﹐佛法訛替﹐沙門混雜﹐未足扶濟鴻教﹐而專成逋藪。加頃姦心頻發﹐凶狀屢聞﹐欺道亂俗﹐人神交忿。可付所在與寺耆長﹐精加沙汰﹐後違犯嚴其誅坐。主者詳其條格﹐速施行。

○寺第八

敍事

《文殊師利菩薩經》曰﹕佛初得道﹐在摩伽陀國伽耶山寺。《增一阿含經》曰﹕波斯匿等五王白世尊﹐此僧伽戶水側﹐福妙最是神地。欲造寺﹐世尊曰「汝等五王﹐此處造寺﹐長夜受福。」世尊卽申右手﹐從地中出迦夜如來而告曰「欲作神寺﹐當依此法。」《佛遊天竺本記》曰﹕達親國有迦葉佛伽藍﹐穿大石山作之。有五重﹕最下爲雁形﹐第二層作師子形﹐第三層作馬形﹐第四層作牛形﹐第五層作鴿形。名爲「波羅越」。﹝「波史越」蓋彼國名鴿。﹞《譬諭經》曰﹕阿育王起千八百寺。《髙僧傳》曰﹕漢明帝於城門外立精舍﹐以處摩騰焉﹐卽白馬寺是也。名白馬者﹐相傳云天竺國有伽藍名招提﹐其處大富﹐有惡國王利於財﹐將毀之。有一白馬繞塔悲鳴﹐卽停毀。自後攺招提爲白馬。諸處多取此名焉。

事對

【二梵三利】《增一阿含經》曰﹕世尊說四梵福﹐若能補理故寺﹐是謂二梵之福。《譬諭經》曰﹕王捨國人欲作詩﹐錢不足。入海得名寶珠﹐上國王言「我有三利﹐欲作詩。人海安隱多得金寶﹐而不貪惜三利。」

【白馬靑鴛】白馬事見敍事。《大藏經》曰﹕須彌山下有靑鴛伽藍。

【四廟兩塔】《增一阿含經》曰﹕起四廟寺。《譬諭經》曰﹕賓國有兩塔寺。

【波羅越麗跋藍】波羅越事見敍事。《十誦戒本經》曰﹕拘夷國寺﹐阿麗藍石﹐若阿麗跋藍石三寺﹐比丘君依塔彌受法戒。此寺尼﹐多是蔥嶺以東王侯婦女也。

詩

【唐吳少微《和崔侍禦日用遊開化寺閣詩》】左憲多材雄﹐故戌光鷙鶚﹔馳贈單於使﹐休軺太原郭。館次厭煩﹐情懷尋寂寞﹔西緣十里餘﹐北上開化閣。初入雲樹間﹐冥未昭廓﹔漸出欄晃外﹐萬里秋景焯。歲晏風落山﹐天寒水歸壑﹔覽物頌幽果﹐至乘動玄鑰。但敷利解言﹐求用忘昏著。

【陳江總《明慶寺詩》】十五詩書日﹐六十軒冕年﹔名山極厲覽﹐勝地殊畱連。幽崖聳絕壁﹐洞穴瀉飛泉﹔金河知證果﹐石室乃安禪。夜梵聞三界﹐朝香徹九天﹔山階步皎月﹐澗戶聽涼蟬。市朝沾艸露﹐淮海作桑田﹔何言望鐘嶺﹐更復切秦川。

【隋蕭愨《和崔侍中從駕經山寺詩》】鉤陳夜瞻徼﹐河漢曉參橫﹔遊騎騰文馬﹐前丘轉翠旌。野禽喧曙色﹐山樹動秋聲﹔云表金輪見﹐巖端畫ㄆ明。塔疑從地湧﹐蓋似積香成﹔泉髙下澑急﹐松古上枝平。儀臺多壯思﹐麗藻蔚緣情﹔自嗤非照廡﹐何以斷連城。

【隋孔徳紹《登白馬山護明寺詩》】名嶽標形勝﹐危峯遠郁紆﹔成像建環極﹐大壯闡規模。曾臺聳靈鷲﹐髙殿邇陽烏﹔暫同遊閬苑﹐還類入仙都。三體開碧題﹐萬戶洞金鋪﹔攝心罄前禮﹐訪道把中虛。遙瞻盡地軸﹐長望極天隅﹔白雲起梁棟﹐丹霞映ㄆ櫨。露花疑濯錦﹐泉月似沈珠﹔今日桃源客﹐相顧失歸途。

詔

【北齊武成帝《以三臺宮爲大興聖寺詔》】思展聿修之重﹐念歸喜捨之路﹔肌膚匪吝﹐國城何寶﹐期濟率土﹐至於圓極﹐可以三臺宮爲大興聖寺。此處極土木之壯﹐窮丹素之妍﹐奇怪備於刻削﹐光華異於圖彩。願使靈心﹐神物奔會﹐眞覺惟寂﹐有感必通﹔化爲淨土﹐廣延徳眾﹐心若琉璃﹐法輪常轉。麗甘露於大千﹐照慈燈於廣劫。

【後周明帝《修起寺詔》】制曰﹕孝感通神﹐瞻天罔極﹐莫不布金而構園﹐流銀而成寶殿﹐方知鹿苑可期﹐鶴林無遠﹐敢緣雅頌﹐仰藉莊嚴。欲使功侔天地﹐興歌不日﹐太師晉國公總監置﹐陟岵陟屺﹐修寺營造。

【唐貞觀年《爲戰陣處立寺詔》】有隋失道﹐九服沸騰。朕親總元戎﹐致玆明罰﹔誓牧登而﹐曾無寧歲。其有桀犬﹐嬰此湯羅﹐銜須義憤﹐終乎握節﹐各徇所奉﹐咸有可嘉。日往月來﹐逝川斯遠﹐𨿽復項藉放命﹐封樹紀於丘墳﹔鮑信捐生﹐凡素著於圓象﹐猶恐九泉之下﹐尙淪鼎鑊﹐八難之間﹐永纏冰炭﹐湫然疚懷﹐用忘興寢﹐所以樹其福田﹐濟其營魄。可以建義以來交兵之處﹐爲義士凶徒殞身戎陳者﹐各建寺剎。招延勝侶﹐望法鼓所振﹐變炎火於靑蓮﹔淸梵所聞﹐易苦海於甘露。所司足量定處所﹐並立寺名﹐支配僧徒﹐及修院宇。具爲事條之聞﹐稱朕矜哀之意也。仍命虞世南﹑李百藥﹑褚遂良﹑顏師古﹑岑文本﹑許敬宗﹑朱子奢等爲碑銘﹐以紀功業也。

卷二十四居處部

○都邑第一

敍事

《春秋左氏傳》曰﹕凡邑有宗廟先君之主曰都﹐無曰邑。又《釋名》云﹕都者﹐國君所居﹐人所都會也﹔邑猶亻邑﹐聚會之稱也。按《帝王世紀》曰﹕伏犧都陳﹔神農亦都陳﹐又營曲阜﹔﹝陳﹐今陳州﹔曲阜﹐今衮州曲阜縣。﹞黃帝都涿鹿﹐或曰都有熊﹔﹝涿鹿﹐今幽州界﹔有熊﹐今鄭州界﹐新鄭縣。﹞。少昊都窮桑﹔﹝窮桑在魯北﹐故《春秋傳》曰﹕命伯禽而封少昊之墟。又《尙書序》曰﹕魯侯伯禽宅曲阜。﹞顓頊都髙陽﹔﹝髙陽﹐在周爲衛地﹐故《春秋傳》曰﹕衛﹐顓頊之墟也﹔或謂之衛丘﹐今濮陽縣。﹞帝嚳都亳﹐一曰都髙辛﹔﹝今偃師也。﹞堯始封於唐﹐後徒晉陽﹐卽帝位﹐都平陽﹔﹝唐﹐今定州唐昌縣﹔晉陽﹐今太原府晉陽縣﹔平陽﹐今晉州。﹞舜都蒲阪﹔﹝今蒲州河東縣﹞。禹本封於夏﹐爲夏伯﹔及舜禪﹐都平陽﹐或在安邑﹔﹝安邑﹐蒲州縣名。一曰﹕夏禹在陽城﹐蓋避舜子商均﹐非都也。按《尙書五子之歌》曰﹕惟彼陶唐﹐有此冀方。言堯舜至禹及太康﹐皆在冀州界。少康中興而復還舊都﹐故《春秋傳》曰﹕復禹之迹﹐不失舊物。﹞湯都毫﹔﹝殷都有三毫﹕谷熟爲南毫﹐偃師爲西毫﹐湯都卽南毫也。或云西毫。﹞至仲丁遷囂﹐﹝或曰敖。今河南之敖倉也。﹞河甲居相﹐﹝相﹐今相州。﹞祖乙居耿﹔﹝耿﹐河東皮氏之耿鄕。﹞及盤庚五遷﹐復南都毫之殷地。﹝則西毫也。﹞周文王都丰﹐武王都鎬。﹝丰鎬並今京兆之界。﹞周公相成王﹐以丰鎬偏處西方﹐方貢不均﹐乃營洛邑。﹝今東都也。﹞成王卽洛邑建明堂﹐朝諸侯﹐復還丰鎬﹐至幽王爲犬戎所殺。平王東遷﹐乃居洛邑﹔及敬王時﹐又遷成周。﹝今洛陽故都城是也。﹞秦非子始封於秦。﹝秦今在隴西﹐自非子之後。莊公徒楚丘﹐文公徒﹐寧公都平陽。平陽今岐州縣界﹐非堯之平陽都也。至徳公又居雍﹐獻公徒櫟陽﹐孝公徒咸陽。﹞後都咸陽﹐漢都長安。《東觀漢記》曰﹕光武中興﹐都洛陽﹐又於南陽置南都。三國時﹐《魏略》云﹕魏以長安﹑譙﹑許昌﹑鄴﹑洛陽爲五都。《吳志》云﹕吳都鄂﹐後遷建鄴。《蜀志》云﹕蜀都成都。《晉書》云﹕晉都洛陽﹐至永嘉南居建康。﹝建康今潤州江寧縣。宋齊梁陳並同居建康﹐梁元帝及後梁蕭察﹐又別居江陵。晉亂﹐有十六國﹐各建都邑。前涼張軌都惇煌﹐後涼呂光都姑臧﹐南涼禿發烏孤都樂都﹐西涼李都酒泉﹐北涼沮渠蒙遜都張掖。前燕慕容初都和龍﹐後徒薊﹐又徒鄴﹔後燕慕容垂都中山﹔南燕慕容徳都廣固﹔北燕馮跋都和龍。前秦苻堅﹑後秦姚萇並都長安﹐西秦乞伏國仁都定樂。前趙劉聰都平陽﹐後趙石勒都襄國﹐至石季龍都鄴。後蜀李特都成都﹐夏赫連勃勃都統萬城。晉永嘉南遷後﹐魏據有中原。初都代﹐後徒洛陽。至文帝遷長安﹐孝靜帝遷鄴﹐號東魏﹔北齊髙洋以鄴爲上都。晉陽爲下都。西魏禪周﹐周禪隋﹐隋並都長安。隋髙祖營大興城﹐後徒居之﹐更名曰長安﹐卽今西京城也。隋煬帝遷洛陽於故周王城南﹐封伊闕﹐卽今東都城也。﹞唐虞以前﹐都名不著﹔自夏之後﹐各有所稱。《白虎通》云﹕夏爲夏邑﹐商爲商邑﹐周爲京師﹐是也。《公羊傳》曰﹕京師者何也﹖天子之所居也。京大也﹐師眾也﹐言天子所居﹐必以眾大言之也。

事對

【天府帝畿】《漢書》曰﹕劉敬說上都關中﹐上疑之。左右大臣皆山東人﹐多勸上都洛陽﹐曰「東有成臯﹐西有崤澠﹐背河向洛﹐其固亦足恃也。」張良曰「洛陽𨿽有此固﹐其中小﹐不過數百里﹔也薄﹐四面受敵﹐此非用武之國。夫關中﹐左崤函﹐右隴蜀﹐沃野千里﹔南有巴蜀之饒﹐北有胡苑之利﹐阻三面而守﹐獨以一面東制諸侯﹐此所謂金城千里﹐天府之國也。」班固《西都賦》曰﹕華實之毛﹐則九州之上腴焉﹔防禦之陰﹐則天下之奧區焉。是故橫被六合﹐三成帝畿。

【帶涇貫渭】班固《西都賦》曰﹕漢之西都﹐在於雍州﹐實曰長安﹐帶以洪河涇渭之川。《三輔黃圖》曰﹕秦皇兼天下﹐都咸陽﹐渭水貫都﹐以象天漢﹔橫橋南度﹐以法牽牛。【作丰營洛】《毛詩》曰﹕文王受命﹐有此武功﹔旣伐於崇﹐作邑於丰。《漢書》曰﹕昔者周公營洛邑﹐以爲在於土中﹐諸侯藩屏四方﹐故立京師。

【三毫二周】皇甫謐《帝王世紀》云﹕殷有三毫在梁國﹐一毫在河南也。谷熟爲南亳﹐卽湯都也﹔蒙爲北亳﹐卽景亳﹐湯所盟地﹔偃師爲西亳﹐則盤庚所徒也。《史記》曰﹕五赧時東西周分境﹐王赧徒都西周。

【千里四縣】《白虎通》曰﹕京師者何謂也﹖千里之邑號也﹐法日月之徑千里。《周禮》曰﹕四縣爲都﹐以任地事。

【居邰徙雍】《三輔故事》曰﹕周后稷居邰﹐公劉遷豳﹐甫遷岐山之陽。《三輔黃圖》曰﹕秦徳公自徒雍。

【法日象漢】法日事﹐見千里注﹐象漢事﹐見貫渭注。

【再徒五遷】《呂氏春秋》曰﹕一徒成邑﹐再徒成都﹐三徒成國。《尙書》曰﹕盤庚五遷﹐將徒毫殷。

【澗河洛】《尙書》曰﹕我乃卜澗水東﹐水西﹐惟洛食。左思《蜀都賦》曰﹕崤函有帝皇之宅﹐河洛爲王者之裏。

【建瓴定鼎】《漢書》曰﹔秦中﹐形勝爲國也。地勢便利﹐以加兵於諸侯﹐譬猶髙屋之一建瓴水也。《帝王世紀》曰﹕武王伐紂﹐營洛邑而定鼎焉。今洛陽西南洛水北有鼎中觀﹐是也。

【伊洛崤函】傅毅《洛都賦》曰﹕尋厲代之規兆﹐仍險塞之自然﹐決昆侖之洪流﹐據伊洛之雙川。《漢書張良》曰﹕夫關中左崤函﹐右隴蜀。

【統四方兼六合】《五經要義》曰﹕王者受命﹐創始建國﹐立都必居中土﹐所以總天地之和﹐據陰陽之正﹐均統四方﹐帝制萬國者也。左思《蜀都賦》曰﹕夫蜀都者﹐於水陸所湊﹐兼六合而交會也。

【交風雨總天地】張衡《東京賦》曰﹕昔先王之京邑也﹐掩觀九奧﹐靡地不營﹐土圭測景﹐不縮不盈﹐總風雨之所交﹐然後以建王城。總天地事見統四方注。

【挾成臯據函谷】傅毅《洛陽賦》曰﹕挾成臯之巖阻﹐扶二崤之崇山。班固《西都賦》曰﹕左據函谷二崤之阻。

【四方之極八之中】《毛詩》曰﹕商邑翼翼﹐四方之極。毛萇注曰﹕商邑﹐京師也。左思《魏都賦》曰﹕夫魏土者﹐考之四奧﹐則八之中也﹔測之寒暑﹐則霜露所均也。

賦

【後漢班固《西都賦》】漢之西都﹐在於雍州﹐實曰長安。左據函谷二崤之陰﹐表以太華終南之山﹔右界褒斜隴首之險﹐帶以洪河涇渭之川。華實之毛﹐則九州之上腴焉﹔防禦之阻﹐則天下之奧區焉。是故橫被六合﹐三成帝畿。周以龍興﹐秦以虎氏﹐及至大漢受命而都之也。仰悟東井之精﹐俯協河圖之靈。奉春建策﹐畱侯演成﹔天人合應﹐以發皇明。乃眷西顧﹐實惟作京。

【後漢傅毅《洛都賦》】惟漢元運會﹐世祖受命而弭亂。體神武之聖資﹐握天人之契贊﹔揮電旗於四野﹐拂宇宙之殘難。受皇號於髙邑﹐修玆都之城館﹔尋厲代之規兆﹐仍險塞之自然。被昆侖之洪流﹐據伊洛之雙川﹔挾成臯之巖阻﹐扶二崤之崇山。砥柱回波綴於後﹐三塗太室結於前。鎭以嵩髙喬嶽﹐峻極於天。

【後漢張衡《南都賦》】於顯樂都﹐旣麗且康。陪京之南﹐居漢之陽﹔割周楚之丰壤﹐跨荊豫而爲疆。體爽塏之閒敞﹐紛鬱鬱其難詳。爾其地勢﹐則武關關其西﹐桐柏揭其東。流滄浪而爲隍﹐廓方城以爲墉﹔湯谷湧其後﹐濟水蕩其匈。推瀨引湍﹐三方是通。

【晉左思《蜀都賦》】夫蜀都者﹐蓋兆基於上代﹐開國於中古。廓靈關而爲門﹐包玉壘而爲宇﹔帶二江之雙流﹐枕峨眉之重阻。水陸所湊﹐兼六合而交會也。

【又《魏都賦》】魏土者﹐畢昴之所應﹐虞夏之餘人﹐先王之桑梓﹐列聖之遺塵。考之四奧﹐則八之中﹔測之寒暑﹐則霜露所均。

【晉庚闡《楊都賦》】負鐘巖以結宇﹐溯陽潭以開江﹔頹方山之磐﹐竦白石之靈峯。匯靑溪之浚壑﹐枕百堵之層墉﹔橫朱雀之飛梁﹐豁九達之遐衝。

詩

【陳孔奐《賦得名都一何綺詩》】京洛信名都﹐佳麗擬蓬壺﹔九華彤玳瑁﹐百福上椒途。黃金絡﹐蓮花裝鹿盧﹔咸言儀服盛﹐全勝執金吾。

【隋許善心《奉和還京師詩》】重光闡帝圖﹐肆覲荷來蘇﹔卜洛連新邑﹐因秦還舊都。雷警三辰衛﹐星陳七萃丘﹔從風折鳳羽﹐曜日拖魚須。憲章殫禮樂﹐容服備車徒﹔回鑾入丰鎬﹐從蹕度楡。冉冉年和變﹐遲遲節物䢐﹔餘花照玉李﹐細葉翦梧。朝夕萬國湊﹐海會百川輸﹔微生逢大造﹐攸忽攺榮枯。

【虞世南《賦得吳都詩》】畫野通淮泗﹐星應鬥牛﹔玉牒宏圖表﹐黃旗美气浮。三分開霸業﹐萬里宅神州﹔髙臺臨茂苑﹐飛閣跨澄流。江濤如素蓋﹐海气似珠樓﹔吳趨自有樂﹐還似鏡中遊。

【褚亮《賦得蜀都詩》】列宿光與井﹐分茫跨梁岷﹔沈犀對江浦﹐駟馬人城。英圖多霸迹﹐厲選有名臣﹔連騎簪纓滿﹐含章詞賦新。得上仙槎路﹐無待訪嚴遵。

【李百藥《賦得魏都詩》】炎運精華歇﹐淸都寶命開﹔帝裏三方盛﹐王庭萬國來。玄武疏遙登﹐金鳳上層臺﹔乍進仙童藥﹐時傾避暑杯。南館招奇士﹐西園引上才﹔還惜劉公幹﹐疲病淸漳隈。

【鄭翼《登北邙還望京洛詩》】步登北邙阪﹐踟躕聊屬望﹔宛洛盛皇居﹐規模窮大壯。三河分設險﹐兩崤資巨防﹔飛觀紫煙中﹐層臺碧雲上。靑槐夾馳道﹐迢迢修且曠﹔左右多第宅﹐參差居將相。淸晨謁帝返﹐車馬相追訪﹔胥徒各異流﹐文物分殊狀。囂塵暗天起﹐簫管從風揚﹔伊余孤且直﹐生平獨淪喪。山幽有掛叢﹐何爲坐惆悵。

詔

【唐髙宗天皇大帝《建東都詔》】朕聞踐華固徳﹐百二稱乎建瓴﹐卜洛歸仁﹐七百崇乎定鼎。是以控膏腴於天府﹐啟黃圖於渭濱﹐襟沃壤於王城﹐ゼ綠宇於河渚。市朝之城﹐麗皇州之九緯﹔丹紫之原﹐邈神臯之千里。二京之盛﹐其來自昔。此都心玆宇宙﹐通賦貢於四方﹔交乎風雨﹐均朝宗於萬國。曲阜之規猶勤﹐測圭之地載華﹐豈得宅帝之鄕﹐獨稱都於四塞﹖裏王之邑﹐匪建國於三川﹐宜攺洛陽宮爲東都。上棟下宇﹐彼勞昔以難前﹔廣夏髙臺﹐我名今而攺彼。仍玆舊貫﹐式表宸居。

○城郭第二

敍事

《管子》曰﹕內爲之城﹐外爲之郭。《釋名》云﹕城﹐盛也﹐盛受國都也﹔郭﹐廓也﹐廓落在城外也。《風俗通》曰﹕郭或謂之郛﹐郛者亦大也。按《淮南子》﹕玄作城。《吳越春秋》曰﹕玄築城以衛君﹐造郭以守民﹐此城郭之始也。《五經異義》曰﹕天子之城髙九仞﹐公侯七仞﹐伯五仞﹐子男三仞。又《公羊傳注》曰﹕天子之城千雉﹐髙七雉﹔公侯百雉﹐髙五雉﹔子男五雉﹐髙三雉。《白虎通》曰﹕天子曰崇城﹐言崇髙也﹔諸侯曰幹城﹐言不敢自專﹐禦於天子也。《月令》﹕每歲孟秋之月﹐補城郭﹔仲秋之月﹐築城郭。《左氏傳》曰﹕計丈數﹐揣髙卑﹔度厚薄﹐仞溝洫﹔物土方﹐議遠邇﹔量事期﹐計徒庸﹔慮材用﹐書餱糧﹐以令役﹔此築城之義也。《釋名》又曰﹕城上坦謂之睥睨﹐言於孔中睥睨非常也﹔亦曰牌﹐言裨助城之髙也﹔亦曰女墻﹐言其卑小﹐比之於城﹐若女子之於丈夫也。《說文》所謂堞者﹐亦女墻也。

事對

【卻月長云】《荊州記》曰﹕沌陽縣至沔口﹐水北有卻月城。西一里有馬騎城﹐周回五里﹐髙一丈。鮑昭《蕪城賦》曰﹕若斷岸﹐矗似長云。

【皇后夫人】酈道元注《水經》曰﹕魯陽關水﹐厲衡山西南﹐經皇后城西。建武元年﹐光武遣侍中傅浚﹐持節迎光烈皇后於渭陽。浚發兵三百餘人﹐宿衛皇后道路歸京師﹐旣稅捨所在﹐故城得其名矣。《漢書》曰﹕匈奴使右都尉要擊漢軍於夫羊句山。貳師遣屬國胡騎二千與戰。虜兵敗散﹐漢軍乘勝追北﹐至範夫人城。

【西安南武】崔鴻《北涼錄》曰﹕﹔沮渠蒙遜等﹐推段業爲涼州牧﹐業築西安城。董覽《吳地記》曰﹕海渚有吳王闔閭與越結怨相伐築城﹐名曰南武城﹐以禦越。後吳先主亦因此﹐更繕修以備魏也。

【臨江踐華】《荊州圖記》曰﹕魚復縣西北赤甲城﹐東南連白帝城﹐西臨大江。賈誼《過秦論》曰﹕始皇奮六代之餘烈﹐振長策而禦宇內﹔踐華爲城﹐因河爲池。

【紫土黃金】崔豹《古今注》曰﹕秦所築長城﹐土色皆紫﹐漢塞亦然﹐故稱紫塞。沈約《宋書》曰﹕氏帥揚難當寇漢中﹐魏興太守薛健據黃金城。

【千里九重】東方朔《十洲記》曰﹕昆侖山有積金爲天墉城﹐面方千里。《淮南子》曰﹕昆侖山有增城九重﹐其髙一萬一千一百一十里。

【玄菟白鹿】《漢書》曰﹕昭帝元鳳六年﹐某郡國徒築遼東玄菟城。王歆之《始興記》曰﹕含涯有三城﹕白沙城﹐馬鞍城﹐白鹿城。城南有白鹿岡。

【千丈九仞】《荊州圖記》曰﹕白帝城西臨大江﹐東南髙二百丈﹐西北髙一千丈。許愼《五經異義》曰﹕天子城髙九仞。

【天險地中】《荊州圖記》曰﹕夷陵縣南對岸﹐有陸抗故城﹐周回十里﹐三百四十步。卽山爲墉﹐四面天險。《周書》曰﹕周公元﹕余畏周室不延以爲天下宗﹐乃作大邑於土中﹐立城方六百二十丈。《周禮》曰﹕日至之晨﹐尺有五寸﹐謂之地中﹔天地之所合也﹐四合之所交也﹐乃建王國焉。

【下魚遊鹿】袁山松《宜都記》曰﹕狼山縣東六十里有山﹐名下魚城﹐四面絕崖﹐惟兩道可上﹐皆險峻。山上周回可二十里﹐有林木池水﹐人田種於山上。昔永嘉亂﹐土人登此避賊。守之經年﹐食盡﹐取池魚擲下與賊﹐以示不窮。賊遂退散﹐因此名爲下魚城。王歆之《始興記》曰﹕含涯有白鹿城。晉咸康中﹐都人張魴作令十年﹐甚有惠政﹐白鹿羣遊﹐取一而獻之﹐故以爲名。

【固國表城】趙曄《吳越春秋》曰﹕堯聽四嶽之言﹐用玄修水。玄曰「帝遭天災﹐厥黎不康﹐乃築城造郭﹐以爲固國。」王肅表曰﹕夫城之有郭﹐猶骨之有皮。表裏各異﹐則保障不完﹔皮骨分離﹐則一體不具。

【顏田廖葬】《莊子》曰﹕孔子謂顏回曰「家貧居卑﹐胡不仕乎﹖」顏回對曰「不願仕。回有郭外之田五十畝﹐足以給飠粥﹐足以難絲麻。鼓琴足以自樂﹐回不願仕也。」《後漢書》曰﹕汝南廖扶者﹐畢志衡門﹐死葬北郭﹐號曰北郭先生。

賦

【魏文帝《登城賦》】孟春之月﹐惟歲權輿﹔和風初暢﹐有穆其舒。駕言東邁﹐陟彼城隅﹔逍遙遠望﹐乃欣以娛。平原博敞﹐中田辟除﹔嘉麥被壠﹐緣路帶衢。流莖散葉﹐列倚相扶。水幡幡以長流﹐魚裔裔以東馳﹔風飄搖而旣臻﹐日ㄙ暖西移。望舊館而言旋﹐永優遊而無爲。

【宋鮑昭《蕪城賦》】若斷岸﹐矗似長云﹔制磁石以禦衝﹐糊壤而飛文。觀基扃之固護﹐傳萬祀而一君。出入三代﹐五百餘載﹐竟瓜剖而豆分。至若白楊早落﹐塞艸前衰﹐稜稜霜气﹐簌簌風威﹔孤蓬自振﹐驚沙坐飛。通池旣已夷﹐峻隅又已頹。直視千里外﹐惟見起黃埃﹐若夫藻扃黼帳﹐歌臺舞閣之基。璇淵碧樹﹐弋林釣渚之館﹐吳蔡齊秦之聲﹐魚龍爵馬之玩﹐皆薰歇燼滅﹐煙沈響絕。東都妙姝﹐南國麗人﹐蕙心紈質﹐玉貌絳唇﹐埋魂幽土﹐委骨窮塵﹐豈憶同輦之愉樂﹐離宮之苦辛﹖歌曰﹕邊風起兮城上寒﹐井徑滅兮邱壠殘。千齡兮萬代﹐共盡兮何言﹖

【梁吳均《吳城賦》】古樹荒煙﹐幾百千年﹐云是吳王所築﹐越王所遷。東有鑄劍殘水﹐西有舞鵠故廛﹐縈具區之廣宅﹐帶姑蘇之遠山。僕本蓄怨﹐千悲億恨﹐況復荊棘蕭森。叢蘿彌蔓。亭梧百尺﹐皆厲地而生枝﹔階筠萬本﹐或至杪而無葉。不見春荷夏槿﹐惟聞秋蟬冬蝶。木魅晨走﹐山鬼夜驚﹐不知九州四海﹐乃復有此吳城。

詩

【梁簡文帝《從頓還城詩》】漢渚水初綠﹐江南艸復黃﹔日照蒲心暖﹐風吹梅蕊香。徵艫湯塹﹐歸騎息金隍﹔舞觀衣恆襞﹐歌臺弦未張。持此橫行去﹐誰念守空牀。

【梁王筠《和新渝侯巡城詩》】閶闔暖已昏﹐鉤陳杳將暮﹔棲烏城上喧﹐晚雀林中度。屯衛時巡警﹐凝威肆安步﹔閣道趨文昌﹐禁兵連武庫。銅烏迎早風﹐金掌承朝露﹔罘ぜ分曉色﹐睥睨生秋霧。維城任寄崇﹐空想靈均賦﹔伊余方病免﹐邱園保恬素。

【後魏溫子升《從駕幸金墉城詩》】玆城實佳麗﹐飛甍自相並﹔膠葛擁行風﹐流景。禦溝屬淸洛﹐馳道通丹屏﹔湛淡水成文﹐參差樹交影。長門久已閉﹐離宮一何靜﹔細艸緣玉階﹐髙枝蔭桐井。微微夕渚暗﹐肅肅暮風冷﹔神行揚翠旗﹐天臨肅淸警。伊臣從下列﹐逢恩信多幸﹔康衢𨿽已泰﹐弱力將安騁。

【李百藥《秋晚登古城詩》】日落徵途遠﹐悵然臨古城﹔頹墉寒雀集﹐荒堞晚鳥驚。蕭森灌木上﹐迢遞孤煙生﹔霞景煥餘照﹐露气澄晚淸。秋風轉搖落﹐此志安可平。

銘

【後漢李尢《京師城銘》】天險匪登﹐地險丘陵﹔帝王設險﹐乾坤是承。

○宮第三

敍事

《釋名》云﹕宮﹐穹也﹐言屋﹐見於垣上﹐穹崇然也。《周易》曰﹕上古穴居而野處﹐後代聖人易之以宮室。上棟下宇﹐以待風雨﹐蓋取諸大壯﹐此其始也。﹝又《白虎通》曰﹕黃帝作宮室﹐以避寒溫。《世本》曰﹕禹作宮室。二說不同。﹞昔黃帝有合宮﹐﹝見《管子》﹞。堯有貳宮﹑﹝《帝王世紀》曰﹕堯見舜﹐處於貳宮。﹞宮﹐﹝見《相兒經》﹞。湯有鑣宮。﹝見《墨子》。湯所受命之宮。﹞周有蒿宮﹑﹝《大戴禮》曰﹕周徳澤和洽﹐蒿茂大﹐以爲宮柱。名爲蒿宮。﹞鄭宮﹑春宮﹐﹝見《紀年》。穆王所居室。﹞秦有蘄年宮﹑信宮﹑梁山宮﹐﹝見《史記》。並始皇所居。﹞漢有長樂宮﹑未央宮﹑沛宮﹑林光宮﹑甘泉宮﹑龍泉宮﹑首山宮﹑交門宮﹑明光宮﹑五柞宮﹑萬歲宮﹑池陽宮﹑蒲陶宮﹑竹宮﹑壽宮﹑建章宮﹑黃山宮﹑太一宮﹑思子宮﹑﹝見《漢書》。長樂等宮﹐或在京師﹐或在外郡﹐或在王所居﹐或祠祀所在﹐或因事以立也。﹞夜光宮﹑棠梨宮﹑扶荔宮﹑﹝見《三輔黃圖》﹞。桂宮﹑﹝見《三輔故事》。﹞鼎湖宮﹑宜春宮﹑谷口宮﹑望仙宮﹑通天宮﹐見《漢武故事》。後漢有南宮﹑北宮﹑胡桃宮﹐﹝見《東觀漢記》。﹞魏有鄴宮﹐﹝見《魏略》﹞。吳有太初宮﹑昭明宮。﹝見《吳志》。﹞此諸宮﹐皆範金合土而爲之﹐以爲貴也。﹝見《禮記》。﹞亦猶天文之有紫宮﹑文昌及五宮﹐﹝見《史記天官書》。﹞神仙之有金玉琉璃宮矣。﹝見《十洲記》。然自古宮室一也﹐漢來尊者以爲帝號﹐下乃避之也。﹝見《見俗通》。《禮記》曰﹕命土以上﹐父子皆異宮。又曰﹕儒有一畝之宮﹐環堵之室﹐此則士庶通謂之宮牟。﹞

事對

【紫微玄武《樂葉圖微》】曰﹕天官紫微宮﹐北極天一太一鉤陳后宮也。《史記天官書》曰﹕北宮玄武虛危危爲蓋星。

【長樂未央】《漢武故事》曰﹕建章長樂宮﹐皆輦道相屬﹐懸棟飛閣﹐不由徑路。《漢書》曰﹕髙祖七年至長安﹐蕭何修未央宮。

【六星五潢】《春秋文曜鉤》曰﹕魁戴匡六星﹐曰文昌宮﹐爲六府。《史記天官書》曰﹕咸池爲五潢。

【步髙望遠】《三輔黃圖》曰﹕京兆有步髙宮。又曰﹕長安有望遠宮。

【望仙集靈】郭子橫《洞冥記》曰﹕元封三年起望仙宮。《西嶽記》曰﹕漢武帝巡省五嶽﹐禮三備﹐故立宮其下﹐號曰集靈宮

【曜華養徳】《西京雜記》曰﹕梁孝王作曜華宮﹐又趙王如意宮﹐號曰養徳宮。

【懸貝張旗】嚴助《相兒經》曰﹕堯懸貝轂於塢宮。《漢書》曰﹕武帝置壽宮﹐張羽旗以禮神君。

【幽房昭臺】《河圖》曰﹕瑤光貫月﹐感女嫗於幽房之宮﹐生黑帝。《三輔黃圖》云﹕長安有昭臺宮。

【及娑逍遙】《漢宮閣名》曰﹕長安有及娑宮。《髙閭燕誌》曰﹕慕容熙造逍遙宮。

【蒿柱棠梨】並見敍事。

【四寶五柞】《西京雜記》曰﹕武帝爲七寶牀﹐雜寶案﹐則寶屏風﹐列寶帳﹐設於桂宮﹐時人謂之四寶宮。《漢書》﹕武帝後元二年﹐幸周至五柞宮。張晏注曰﹕有五柞樹﹐因以名宮。

【逃夏宜春】越《絕書》曰﹕今太守舍有春申君所造後殿屋﹐以爲逃夏宮。《漢宮閣名》曰﹕長安有宜春宮。

【祈年延壽增城修池】《漢宮閣名》曰﹕長安有祈年宮﹐延壽宮。《三輔黃圖》曰﹕七里宮﹑增城宮﹐增城宮在甘泉宮垣內。長安有修池宮。

賦

【漢劉歆《甘泉宮賦》】軼淩陰之地室﹐過陽谷之秋城﹔回天門而風舉﹐躡黃帝之明庭。冠髙山而爲居﹐乘昆侖而爲宮﹔按軒轅之舊處﹐居北辰之閎中。背共工之幽都﹐向炎帝之祝融﹔緣石闕之天梯﹐桂木雜而成行。芳之依依﹐翡翠孔雀飛而翺翔﹐鳳皇止而集棲。甘醴湧於中庭兮﹐激淸流之イイ﹔黃龍遊而蜿兮﹐神龜沈於玉泥。離宮持觀﹐接比相連﹔雲起波駭﹐星布彌山。髙巒峻阻﹐臨眺廣衍﹔深林蒲葦﹐湧水淸泉。芙蓉菡苕﹐菱荇繁﹔豫章雜木﹐便松柞或。女貞烏勃﹐桃李棗意。

詩

【梁簡文帝《新成安樂宮詩》】遙看雲霧中﹐刻桷映丹紅﹔珠簾通曉日﹐金華拂夜風。欲知歌管處﹐來過安樂宮。

【周明帝《過舊宮詩》】玉燭調秋气﹐金輿歷舊宮﹔還如過白水﹐更似入新丰。秋潭漬晚菊﹐寒井落疏桐﹔舉杯延故老﹐今聞歌大風。

【陳陰鏗《新成長安宮詩》】新宮實壯哉﹐雲裏望樓臺﹔迢遞翔仰﹐連翩駕雀來。重欄寒霧宿﹐丹井夏蓮開﹔砌石披新錦﹐梁花畫早梅。欲知安樂盛﹐歌管雜塵埃。

頌

【梁沈約《朝丹徒故宮頌》】聖祖神傑﹐堯蹤漢烈﹔嶽峻雄圖﹐天張武節。墜命旣升﹐霸略將騁﹔淸渭走烽﹐濁河獻警。恃峭劍關﹐憑深桂嶺﹐彜章委闕﹐禮樂沈河﹔拯壓傾構﹐引溺危波。盡物稱瑞﹐窮靈委和﹔玄精翼日﹐丹羽巢阿。

銘

【後漢李尢《永安宮銘》】合歡黃堂﹐中和是遵﹔舊廬懷本﹐新果暢春。侯臺集道﹐俾司星辰﹔丰業廣徳﹐以協天人。萬福來肋﹐嘉娛永欣。

○殿第四

敍事

《蒼頡篇》曰﹕殿﹐大堂也。商周以前﹐其名不載。按《史記秦始皇本紀》﹕始曰作前殿﹐上可以坐萬人﹐下可以建五丈旗。《漢書》則有甘泉﹑函徳﹑鳳皇﹑明光﹑臯門﹑麒麟﹑白虎﹑金華諸殿。漢宮又有大夏﹑長秋﹑朱鳥﹑玉堂﹑飛雲﹑昭陽﹑鴛鸞﹑銅馬﹑蕭何﹑曹參﹑韓信諸殿。《後漢書》有徳陽﹑溫明﹑﹝在邯鄣﹞。陽安﹑華光諸殿。洛陽宮殿薄﹐有魏太極﹑九龍﹑芙蓉﹑九華﹑承光諸殿。《漢晉春秋》﹐有景福﹑﹝在許昌﹞。聽政在鄴。諸殿。晉宮閣名﹐有靈圃﹑百子﹑虞泉﹑淸冥諸殿。﹝《洛陽故宮名》云﹕洛陽南宮﹐有玉堂前殿﹑黃龍殿﹑翔平殿﹑竹殿。﹞厲代殿名﹐或沿或革﹐惟魏之太極。自晉以降﹐正殿皆名之。摯虞《決疑要注》云﹕其制有陛﹐左城右平者﹐以交磚相亞﹔次城者爲階級也。九錫之禮﹐納陛以登﹐謂受以陛以上殿。

事對

【敬法含章】《東觀漢記》﹕明徳馬皇后嘗有不安。時在敬法殿東廂﹐上令太夫人及兄弟得入見。《洛陽宮殿薄》曰﹕太極殿近含章殿。

【增城疏圃】《漢宮閣名》﹕長安有曾城。《洛陽宮殿薄》曰﹕疏圃殿﹐殿在華林園中。

【飛羽披香】《廟記》曰﹕飛羽殿﹐或雲飛雨殿。又曰﹕長安有披香殿﹑鴛鸞殿﹑飛翔殿。

【聽政宣徳】聽政殿見敍事。《三輔黃圖》曰﹕未央宮有宣徳殿。

【嘉徳徽音】《洛陽故宮名》曰﹕洛陽宮有嘉徳殿。《洛陽宮殿薄》曰﹕明光殿﹑徽音殿。

【九華百福】《洛陽宮殿薄》曰﹕九華殿﹑百福殿。

【式乾淸暑】《洛陽宮殿薄》曰﹕式乾殿﹑淸暑殿。

【玉堂銅柱】《漢宮閣名》曰﹕長安有玉堂殿﹑銅柱殿。

【景福延休】《洛陽宮殿薄》曰﹕永寧宮有景福殿﹑安昌殿﹑延休殿。

賦

【宋何尙之《華林淸暑殿賦》】逞綿亙之虹梁﹐列雕刻之華榱﹐网戶翠錢﹐淸軒丹墀。若乃奧室曲房﹐深沈幽密﹐始如易循﹐終然難悉。動微物而風生﹐踐椒途而芳溢。觸遇成晏﹐暫遊累日﹐卻倚危石。前臨浚谷﹐終始蕭森﹐激淸引濁。湧泉灌於階﹐遠風生於楹曲﹔暑𨿽殷而不炎﹐气方淸而含育。哀鶴唳暮﹐悲猿啼曉﹐靈芝披崖﹐仙花覆沼。

詩

【隋江總《侍宴瑤泉殿詩》】水亭通兮詣﹐石路接堂皇﹔野花不識采﹐旅竹本無行。雀驚疑欲曙﹐蟬噪似含涼﹔何言金殿側﹐亟奉瑤池觴。

【又《侍宴臨芳殿詩》】鐘箭自徘徊﹐皇堂薦羽杯﹔橋平疑水落﹐石向見山開。林前螟色靜﹐花處近香來﹔西嵫傷撫夕﹐此閣濫遊陪。

銘

【後漢李尢《徳陽殿銘》】皇穹垂象﹐以示帝王﹔紫微之側﹐弘誕彌光。大漢體天﹐承以徳陽﹔崇弘髙麗﹐包受萬方。內綜朝貢﹐外示遐荒。

【陳徐陵《太極殿銘》】夫紫蓋黃旗﹐揚都之王气長久﹔虎踞龍蟠﹐金陵之地體貞固。天居爽塏﹐大寢尊嚴﹐髙應端門﹐仰模營室﹐歸於有徳。譬彼河圖﹐傳我休明﹐義同商鼎﹔太極殿者﹐法氏象亢。王者之位以尊﹐左平右戚﹔天子之堂爲貴。往朝煨燼﹐多厲年所﹔世道隆平﹐宜其休復。監軍鄒子度啟稱﹕卽日忽有一大梓柱﹐從流來泊在後渚岸。崖峨容與﹐若漢水之仙槎﹔搖漾波濤﹐似新庭之龍剎。孤拔靈山﹐允彰天貺。昔梁武承聖﹐將圖繕修﹐東虜窺江﹐西胡犯蹕﹐定之方中﹐亟興師旅。揆之以日﹐輒有災故﹐是知秦人所止﹐實漢祖而爲宮﹔吳都佳气﹐乃元皇而斯宅。千櫨赫奕﹐萬ㄆがテ﹐植綠芰而動微風﹐舒丹蓮而制流火﹔甘泉遠望﹐睹正殿之崢嶸﹔函谷遙看﹐美皇居之佳麗。信可以齊三光而示宇宙﹐會萬國而朝諸侯。爰命微臣﹐乃爲銘曰﹕雍相望﹐參差未央﹔偃師還望﹐崔嵬徳陽。髙捫太一﹐正睹瑤光﹔峨峨靈柱﹐赫赫流章。美矣宮室﹐嘉哉令日﹔禦垂旒﹐當朝淸蹕。樂備韶夏﹐禮兼文質﹔帝旅無喧﹐王旗斯謐。肅肅卿士﹐邕邕丞弼。漢坐雕屏﹐周人檻欞﹔城隅有勒﹐殿省皆銘。況復皇寢﹐宜昭國經﹔方流典訓﹐永樹天庭。

○樓第五

敍事

《說文》曰﹕樓﹐重屋也。又《釋名》曰﹕言牖戶諸射孔然也。按《漢書》﹕武帝時﹐方士言黃帝爲五城十二樓﹐以侯神人。又濟南人公玉帶上黃帝明堂圖。圖中有一殿﹐四面無壁﹐以茅蓋通水﹐圜宮垣爲復道。上有樓﹐從西南入﹐蓋樓之始也。其後魏有麗譙﹐越有飛翼﹐漢有井幹﹑﹝並樓名也。《莊子》曰﹕魏武侯謂徐列無鬼曰「欲見先生久矣。吾欲愛民而爲義﹐偃兵其可乎﹖」徐無鬼曰「不可。愛民害民之始﹐爲義偃兵﹐造兵之本也。君自此爲之﹐則殆不成﹐凡成美惡器也。君𨿽爲仁義﹐幾且僞哉﹔形固造形﹐成固有代。變固外戰﹐君亦必無盛鶴列於麗譙之間。」注曰﹕麗譙﹐戰樓名也。《吳越春秋》曰﹕勾踐立飛翼樓。《漢書》云﹕武帝立井幹樓﹐髙五十丈。﹞羽林亭樓﹑﹝見《漢書》﹞。馬伯騫樓﹑貞女樓﹐﹝見《漢宮閣名》。在長安。﹞魏有白門樓﹐﹝在下邳。《魏志》曰﹕呂布敗﹐乃登白門樓。圍之急﹐布下降﹐遂生得布。﹞吳有白雀樓﹐﹝見《吳紀》。﹞晉有伺星樓﹑儀鳳樓﹑翔鳳樓﹐﹝見《晉宮閣名》。《幽明錄》云﹕鄴城鳳陽門五層樓﹐安金鳳皇二頭於其上。石季龍將衰﹐一頭飛入漳河。《述異記》云﹕江下有黃鶴樓。陶季直《京都記》曰﹕宋華林園造景雲樓。《齊書》云﹕置鐘於景陽樓上﹐令宮人聞鐘聲早起妝飾。﹞且樓之所居也。《史記》云﹕仙人好樓居﹐設具而侯神人。《墨子云》﹕城備三十步置坐侯樓。出堞四尺﹐百步一木樓。樓前面九尺。二百步一立樓﹐去城中二丈五尺。又《淮南子》云﹕亂之所由生者﹐皆在流遁。大構架﹐興宮室﹐延樓棧道﹐雞棲井幹﹐ɡ木薄櫨﹐以相支持。木巧之飾﹐此遁於木也。厲代營建﹐所不同也。

事對

【井幹麗譙】並見敍事。

【盤龍儀鳳】鮑昭《京洛篇》曰﹕鳳樓十二重﹐四戶八綺窗﹐繡桷金蓮花﹐桂柱玉盤龍。《晉宮閣名》曰﹕總章觀儀鳳樓一所﹐在觀上廣望﹐觀之南極。

【五尋百尺】孫楚《登樓賦》曰﹕有都城之百雉﹐加層樓之五尋。《洛陽地記》曰﹕洛陽城內西北角﹐金墉城東北角﹐有樓﹐髙百尺﹐魏文帝造。

【望气候神】蕭主等《三十國春秋》曰﹕張華善天文﹐解望气。元康初﹐嘗與鄱陽雷孔章共夜登樓﹐而見一气起斗牛間。華謂孔章曰「此何气也﹖」對曰「其寶劍乎。」《史記》曰﹕方士言武帝曰「黃帝爲五城十二樓﹐以侯神人。」

【半城出堞】桓子《新論》曰﹕更始帝到長安﹐其大臣辟除東宮之事﹐爲下所非笑﹐但爲小衛樓﹐半城而居之﹐以是知其將相非蕭曹之儔也。出堞見《墨子》﹐已具敍事。

【瞰蜿翔鳳】張衡《西京賦》曰﹕神明崛其特起﹐井幹疊而百層﹔峙遊極於浮柱﹐結重欒以相承。瞰蜿虹之長﹐察云師之所憑。《晉宮閣名》曰﹕總章觀有翔鳳樓。

【淩�棲霞】《世說》曰﹕淩�臺樓觀極精巧﹐先稱平眾材﹐輕重當宜﹐然後造構﹐乃無錯錙銖﹐遞相負揭。臺𨿽髙峻﹐恆隨風搖動﹐而終無崩隕。魏明帝登樓﹐懼其勢危﹐別以大材扶之﹐樓卽便頹壞﹐論者謂輕重力偏故也。盛弘之《荊州記》曰﹕城西百餘步﹐有棲霞樓﹐宋臨川康王置。

【五層百丈】《幽明錄》曰﹕鄴城鳳陽門五層樓。郭子曰﹕殷中軍廢後。恨簡文曰﹕上人著百丈樓上﹐擔梯將去。

賦

【晉孫楚《登樓賦》】有都城之百雉﹐加層樓之五尋﹔從明王以登遊﹐聊暇日以娛心。鳴鳩拂羽於桑楡﹐遊鳧濯翅於素波﹔牧豎吟嘯於行陌﹐舟人鼓曳而揚歌。百寮雲集﹐從坐華臺﹔嘉肴滿俎﹐旨酒盈杯。談三墳與五典﹐釋聖哲之所裁。

詩

【梁簡文《奉和登北顧樓詩》】春陵佳气地﹐濟水鳳皇宮﹔況此徐方域﹐川嶽邁周澧。皇情愛厲覽﹐遊陟擬崆峒﹔聊丘式道侯﹐無勞襄野童。霧崖開早日﹐晴天歇晚虹﹔去帆入雲裏﹐遙星出海中。

【梁沈約《登玄暢樓詩》】危峯帶北阜﹐圓鼎出南岑﹔中有淩風榭﹐回望川之陰。崖險每增減﹐湍平互淺深﹔水流本三派﹐臺髙乃四臨。上有離羣客﹐名有慕歸心﹔落暉映長浦﹐煥景燭中潯。云生嶺片黑﹐日下溪半陰﹔信美非吾土﹐何事不抽簪。

【梁劉孝綽《登陽雲樓詩》】吾上陽臺上﹐非夢髙唐客﹔回首望長安﹐千里懷三益。顧惟慚入楚﹐殊私等申白﹔西阻水潦收﹐昭丘霜露積。龍門不可見﹐空慕淩霜柏。

銘

【宋鮑昭《淩煙樓銘》】瞰江列檻﹐望景延除﹔積淸風路﹐含采煙途。俯窺淮海﹐俯眺荊吳﹔我王結架﹐藻思神居。宜此萬春﹐修靈所扶。

○臺第六

敍事

《釋名》云﹕臺﹐持也﹐言築土堅髙﹐能自勝持也。按《山海經》有軒轅臺﹑﹝《山海經》曰﹕西王母之山﹐有軒轅臺。射者不敢西向﹐畏軒轅之臺。﹞帝堯臺﹑帝舜臺﹐﹝在昆侖山東北。﹞其後夏有臺﹑釣臺﹐﹝《歸藏》曰﹕夏后啟筮享神於晉之墟﹐爲作臺。又曰﹕享神於大陵而上鈞臺﹞。殷有鹿臺﹑﹝《尙書》曰﹕散鹿臺之財。《史記》曰﹕紂厚賦以實鹿臺。﹞南單臺﹐﹝晉《束晰汲冢書抄》云﹕周武王親禽受於南單之臺。﹞周有靈臺﹑﹝《淮南子》云﹕文王築靈臺。﹞重璧臺。﹝見《穆天子傳》。﹞秦有章臺﹑﹝見《史記》。﹞鳳皇臺﹑﹝見《列仙傳》。﹞望海臺﹑﹝見《齊地記》。﹞瑯邪臺﹑﹝《史記》云﹕始皇作瑯邪臺﹐刻石頌徳。﹞漢有柏梁臺﹑漸臺﹑﹝武帝作。﹞神明臺﹑八風臺﹑思子臺﹐﹝並見《漢書》。﹞後漢有雲臺﹐﹝見《東觀漢記》。﹞魏有銅雀臺﹑金臺﹑冰井臺﹑淩�臺﹑南巡臺﹑九華臺﹐﹝見《魏志》。﹞吳有釣臺﹐﹝見《吳志》﹞。晉有崇天臺﹑織室臺﹐﹝見《晉宮閣名》。﹞此其略也。又《五經異義》曰﹕天子有三臺﹕靈臺以觀天文﹐時臺以觀四時﹑施化﹐囿臺以觀鳥獸魚鱉。諸侯卑﹐不得觀天文﹐無臺。但有時臺﹐囿臺也。

事對

【五仞九層】《說苑》曰﹕楚莊王築五仞之臺。《老子》曰﹕九層之臺﹐起於累土。

【觀天望月】劉向《洪範五行傳》曰﹕天子曰靈臺﹐諸侯曰時臺﹐所以觀天文之變。郭子橫《洞冥記》曰﹕武帝升望月臺南端﹐有三鴨羣飛﹐俄而下臺﹐帝悅之。至夕﹐鴨宿臺端。

【侯日揆星】趙曄《吳越春秋》曰﹕範蠡起遊臺於怪山﹐以爲靈臺﹐仰觀天文﹐侯日月之變怪。《白虎通》曰﹕天子立靈臺﹐所以考天人之際﹐察陰陽之會﹐揆星度之驗。

【十成九累】《楚詞》曰﹕璜臺十成﹐誰所極焉。《尸子》曰﹕瑤臺九累﹐而堯白屋。

【柏寢匏居】《韓子》曰﹕景公與晏子遊少海﹐登柏寢之臺。望其國﹐曰﹕美哉堂堂乎﹗《國語》曰﹕楚靈王爲章華之臺。與伍舉登焉﹐曰「臺美夫﹖」對曰「先君莊王爲匏居之臺﹐髙不過望國气﹐大不過容宴豆﹐民不廢時務﹐官不易朝常。今君爲此臺﹐民罷財盡﹐數年而成﹐諸侯莫至﹔若君謂此美﹐楚其殆矣﹗」賈逵注曰﹕匏居﹐髙臺名。

【堯巡夏享】王昭之《始興記》曰﹕含氵匡縣有堯山﹐堯巡狩至於此﹐立行臺也。《左傳》曰﹕夏啟有鈞臺之享。

【記禮藏書】《漢書藝文志》曰﹕《曲臺後蒼記》九篇。如淳注曰﹕行禮射於曲臺﹐後蒼爲記﹐故曰《曲臺記》。司馬彪《續漢書》曰﹕靈臺者﹐乃周家之所造臺也。圖書術藉珍玩寶怪﹐皆所藏也。

【窺天望海】陸賈《新語》曰﹕楚靈王作乾溪之臺﹐有百仞之髙﹐欲登浮雲窺天文。伏琛《齊地記》曰﹕平壽城西北八十里﹐有平望亭﹐亦古縣也。或云秦始皇爲望海臺。

【銅雀金鳳】《魏志》曰﹕建安十五年冬﹐太祖乃於鄴作銅雀臺。《漢武故事》曰﹕漸臺髙三十丈﹐南有壁門三層。內殿階陛﹐咸以玉爲之﹔鑄銅鳳皇﹐髙五丈﹐飾以黃金﹐棲屋止。

【戲馬鬥鷄】劉澄之《山川古今記》曰﹕鼓城西南有戲馬臺。郭緣生《述徵記》曰﹕廣陽門北有鬥鷄臺。

【慕許懷淸】戴延之《西徵記》曰﹕許昌城﹐本許由所居也。大城東北九里﹐有許由臺﹐髙六丈﹐寬三十步。由恥聞堯讓而登此山﹐邑人慕徳﹐故立此臺。《史記》曰﹕寡婦淸﹐先得丹穴﹐而擅其利﹐數葉家亦不訾。淸﹐寡婦也﹐能守其業﹐用財以自衛﹐不見犯。秦皇帝以爲貞婦﹐爲築女懷淸臺。

【一柱百梁】張華《博物志》曰﹕江陵有臺甚大﹐而惟有一柱﹐眾梁皆共此柱。《漢書》曰﹕元鼎二年春﹐起百梁臺。服虔注曰﹕用百梁作臺﹐因名之。

【朝漢望齊】沈懷遠《南越志》曰﹕熙安縣東南有固岡﹐髙數十丈。岡西面爲羊腸道。說者云﹕尉陀登此望漢而朝宗﹐故曰朝漢臺。《史記》曰﹕趙武靈王爲野臺﹐以望齊中之境。徐廣注曰﹕野一作望。

【淸泠兮詣】酈元注《水經》曰﹕惟陽縣城中﹐有掠馬臺。臺東有曲池。池東有一臺。謂之淸泠臺。張衡《西京賦》曰﹕兮詣承光﹐皆臺名。

【梁吹蜀琴】酈元注《水經》曰﹕陳畱縣有倉頡師曠城﹐上有列仙吹臺。梁王曾築以爲吹臺。王褒《益州記》曰﹕司馬相如宅在州西笮橋北﹐百許步。李膺云﹕市橋西二百步﹐得相如舊宅。今梅安寺南有琴臺故墟。

【越賀蜀卜】《吳越春秋》曰﹕越王平吳后﹐立賀臺於越。《蜀記》﹕廣漢郡有嚴君平卜臺。

賦

【魏陳思王曹植《登臺賦》】從明後而嬉遊﹐聊登臺以娛情﹔見天府之廣開﹐觀聖徳之所營。建髙殿之嵯峨﹐浮雙闕乎泰淸﹔立衝天之華觀﹐連飛閣乎西城。臨漳川之長流﹐望眾果之滋榮﹔仰春風之和穆﹐聽百鳥之悲鳴。天功怛其旣立﹐家願得而雙呈﹔揚仁化於宇宙﹐盡肅恭於上京。𨿽桓文之爲盛﹐豈足方乎聖明。休矣美矣﹗惠澤遠揚﹔翼佐皇家﹐寧彼四方。同天地之矩量﹐齊日月之暉光。

詩

【梁簡文帝】《琴臺詩》蕪階踐昔徑﹐復想鳴琴遊﹔音容萬春罷﹐髙名千載畱。弱枝生古樹﹐舊石抗親流﹔由來遞相嘆﹐逝川終不收。

【梁庚肩吾】《過建昌故臺詩》魯國觀遺殿﹐韓城想舊臺﹔仲宣原隰滿﹐子建悲風來。夏蓮猶反植﹐秋窗尙左開﹔圖云仍澑雨﹐書石卽生苔。及君歡四望﹐知余念七哀。

【陳祖孫《登宮殿名登臺詩》】獨有相思意﹐聊敞鳳皇臺﹔蓮披香稍上﹐月明光正來。離鵠將雲散﹐飛花似雪回﹔遙思竹林友﹐前窗夜夜間。

銘

【後漢李尢《雲臺銘》】周氏舊居﹐惟漢襲因﹔崇臺テ峻﹐上礙蒼云。垂示億載﹐俾率舊章﹔人修其行﹐而國其昌。

○堂第七

敍事

《釋名》曰﹕堂﹐謂堂堂髙明貌也。按《禮記》﹕天子之堂九尺﹐諸侯七尺﹐大夫五尺﹐士三尺。《尙書大傳》云﹕天子之堂髙九雉﹐公侯七雉﹐子男五雉﹔﹝雉長三丈。﹞厲代之堂。《論衡》云﹕墨子稱堯舜堂髙三尺。《帝王世記》曰﹕武王入殷登堂﹐見美玉﹐曰﹕誰之玉﹖或曰諸侯之玉也。王取而歸之。天下聞之曰﹕王廉於財矣﹗《漢武故事》﹕有玉堂﹐去地十二丈。《漢書》云﹕成帝生甲觀中畫堂﹐《東觀漢記》曰﹕光武生有赤光﹐堂中盡明如晝。《續漢書》云﹕靈帝造萬金堂於西園。《魏名臣奏》有翦吳堂﹐《水經注》有魏茅堂﹐﹝見酈善長《水經注》。﹞《晉宮闕名》有堯母堂﹑永光堂﹑長壽堂。﹝見《晉宮閣名》。﹞在郡國﹐魯城北有孔子學堂﹐﹝見《國都城記》﹞。蜀有文翁講堂﹐﹝見《華陽國誌》。﹞北海有鄭玄儒林講堂﹐﹝見《鄭玄別傳。﹞永康縣有縉雲堂﹐﹝黃帝煉丹處。﹞費北有積弩堂﹐﹝晉成帝作。以上並見宋永初《山川古今記》﹞。昆侖山有光碧堂﹐﹝西王母所居。見《十洲記》。﹞此其略也。又摯虞《決疑要注》曰﹕在殿堂之上﹐惟天子居牀﹐其餘皆鋪席﹐前設筵幾。天子之殿﹐東西九筵﹐南北七筵﹐故曰度堂以筵﹐度室以幾也。禮﹐堂上接武﹐堂下布武。﹝武﹐迹也。見《禮記》。﹞一曰﹐堂上遠於百里﹐堂下遠於千里﹐門庭遠於萬里。﹝《管子》云﹕今步者一日﹐百里之情通﹐堂上有事﹐一月而君下聞﹔步者十日﹐千里之情通﹐堂上有事﹐而君十月下聞﹔步者百日﹐萬里之情通﹐門庭有事﹐周年而君不聞。此謂遠於萬里也。﹞

事對

【承慶昌福】《洛陽宮殿薄》曰﹕承慶堂﹐昌福堂﹐綏福堂。

【集鳳棲】袁山松《後漢書》曰﹕楊震好學講書。有鸛雀銜三魚飛集講堂前﹐都講進曰「蛇者﹐大夫之象也﹔數有三者﹐法三臺也。先生自此升矣。」潘尼詩曰﹕鸞鳳棲堂廡。

【徽音嘉徳】《洛陽宮殿薄》曰﹕徽音堂﹐又曰嘉徳堂。

【虛徳修成】《洛陽宮地記》曰﹕洛陽有虛徳堂﹑修成堂。

【去地冠山】《漢武故事》曰﹕玉堂去地十二丈。已見敍事。班固《西都賦》曰﹕樹中天之華闕﹐丰冠山之朱堂。

【李中桃閒】和包《漢趙記》曰﹕劉聰嘉平三年﹐廷尉陳元達極諫。聰怒﹐將斬之。聰時幸逍遙園李中堂﹐元達抱堂下樹叫曰「臣所言社稷之計﹗」聰勉聽之﹐於是易李中堂爲愧賢堂。《洛陽宮殿薄》曰﹕洛陽有桃閒堂皇﹑杏閒堂皇﹑柰閒堂皇﹑竹閒堂皇﹑李閒堂皇﹑魚梁堂皇﹑醴泉堂皇﹑百戲堂皇。

【樹椅植柏】何尙之《淸暑殿賦》曰﹕其西則堂皇博敞﹐正鵠是施﹐帶以綠流﹐樹以靑椅。《洛陽記》曰﹕洛陽山中都亭堂皇﹐大小屋五十間﹔植五果木竹柏之屬﹐有五千七百二十九株。

【九華百戲】《洛陽宮殿薄》﹕有九華芳香琴堂﹐又有百戲堂皇。

【煉丹光碧】宋永初《山川古今記》曰﹕縉雲堂﹐黃帝煉丹。《十洲記》曰﹕光碧堂﹐西王母所居。並見敍事。

【髙三尺遠百里】並見敍事。

賦

【隋江總《云堂賦》】覽黃圖之棟宇﹐規紫宸於太淸﹔何面勢之膠葛﹐信不日之經營。仰一時之壯麗﹐跨萬古之威靈﹔吐觸石之奇色﹐混髙臺之舊名。若乃二階八戶﹐百ㄆ千楹﹔瑩以玉﹐飾之金英﹔綠芰懸插﹐紅蕖倒生。於時木葉聲寒﹐壺人唱靜﹔承露擎虛﹐相風昭向。天子乃下輦開燕﹐出豫娛神﹐文懸日月﹐思革風塵。實附鳳之多幸﹐愧屠龍之不眞。

詩

【梁庚肩吾《詠疏圃堂詩》】北堂多暇豫﹐時駕總驚鑣﹐路靜繁葭澈﹐輪移羽蓋飄。臨空坐飛觀﹐回首望浮橋﹐風長曙鐘近﹐地遠洛城遙。疏林不礙日﹐涸浦暫通潮﹔徒然尋賓從﹐並作愧羣僚。

【隋煬帝《宴東堂詩》】雨罷春光潤﹐日落螟霞暉﹔海橊舒欲盡﹐山櫻開未飛。淸音出歌扇﹐浮ざ香舞衣﹔翠帳全臨戶﹐金屏半隱扉。風花意無極﹐芳樹曉禽歸。

【唐虞世南《侍宴歸雁堂詩》】歌堂面淥水﹐舞館接金塘﹔竹開霜後翠﹐梅動雪前香。鳧歸初可侶﹐雁起欲分行﹔刷羽同棲集﹐懷思愧稻梁。

頌

【晉庚闡《樂賢堂頌》】峨峨層構﹐岌岌其峻﹔階延白屋﹐寢登髦俊。神心所寄﹐莫往非順﹔靈圖表象﹐平敷玉潤。遊虯一壑﹐棲鸞一叢﹔川澄華沼﹐樹拂椅桐。林有晨風﹐翮有西雍﹔髙觀回云﹐疏飈倚窗。仰瞻昆丘﹐俯懷明聖﹔玄珠𨿽朗﹐離人莫映。淸風徘徊﹐微言絕詠﹔有邈髙構﹐永廓靈命。

○宅第八

敍事

《釋名》曰﹕宅﹐擇也﹐言擇吉處而營之也。《周禮》﹕凡任地國宅無徵。鄭眾注云﹕國宅﹐城中宅﹔無徵﹐無稅也。又《尉繚子》曰﹕天子宅千畝﹐諸侯百畝﹐大夫以下裏捨九畝﹐厲代之宅。戴延之《西徵記》曰﹕蒲阪城外有舜宅。《瀨鄕記》云﹕譙城西有老子宅。﹝《瀨鄕記》曰﹕老子祠在瀨鄕曲仁裏﹐譙城西出五十里。廣北二里李夫人祠﹐是老子所生舊宅。﹞《漢書》云﹕魯有孔了宅。﹝《漢書》曰﹕魯恭王壞孔子舊宅﹐以廣宮室。聞鐘磬琴瑟之聲﹐遂不敢壞。於其壁中得古文經傳。﹞《水經注》云﹕齊城北門外有晏嬰宅。﹝見酈元《水經注》。《左傳》曰﹕齊景公欲更晏子之宅。公曰「子之宅近市﹐湫隘囂塵﹐請更諸爽塏。」辭曰「君之先臣容焉﹐於臣侈矣。且小人近市﹐朝夕得所求﹐小人之利也。」﹞《荊州記》云﹕宛有伍子胥宅﹐﹝見範汪注《荊州記》。﹞秭歸縣有屈原宅﹐﹝見庚仲雍《荊州記》。﹞義陽安昌有漢光武宅。﹝見範汪注《荊州記》。《東觀漢記》曰﹕建武十七年﹐幸章陵﹐修園廟舊宅田裏舍。﹞宅亦曰第﹐言有甲乙之次第也。﹝《漢書》曰﹕髙祖詔﹐列侯食邑者皆賜大第室﹐更二千石受小第室。注曰﹕有甲乙次第﹐故曰第。﹞一曰﹐出不由裏門﹐面大道者名曰第。爵𨿽列侯﹐食邑不滿萬戶﹐不得作第。其捨在裏中﹐皆不稱第。﹝見《魏王奏事》。《漢書》曰﹕夏侯嬰以太僕事惠帝﹐髙後徳嬰之脫孝惠魯元於下邑間﹐乃賜嬰北第第一﹐曰近我﹐以尊異之。張放以公主子﹐取皇后弟平恩侯嘉女﹐成帝賜甲第。哀帝爲董賢起大第北闕下。《東觀漢記》曰﹔竇氏一公兩侯三公主四二千石﹐相與並代﹐自祖及孫﹐官府邸宅相望。《漢紀》曰﹕梁冀於洛陽城內起甲第。《魏志》云﹕明帝特爲舅孫甄暢起大第捨。《晉紀》曰﹕瑯邪王道子開理東第。﹞此第宅之事也。

事對

【萬里千畝】司馬相如《大人賦》曰﹕時有大人兮在乎中洲﹐宅彌萬里兮曾不足以少畱﹔悲時俗之迫隘兮﹐舉足而遠遊。千畝事見敍事。

【膏腴爽塏】荀悅《漢書》曰﹕武安田﹐營宅舍甲第﹐必極膏腴﹐堂羅鐘鼓。《左傳》曰﹕齊景公欲更晏子之宅於爽塏。

【推友讓親】《吳志》曰﹕周瑜與孫策同年﹐相友善。瑜推道南大宅以捨策﹐升堂拜母﹐有無通共。謝承《後漢書》曰﹕沈輔﹐字伯禽﹐會稽山陰人也。輔少儉約﹐約身以禮﹐喪父服闋﹐推讓祖考財產田宅與親貧不足者。

【蕭居晏卜】《漢書》曰﹕蕭何爲相國﹐買田宅﹐必居窮巷僻處。爲家不修垣屋﹐曰﹕令後代賢﹐師吾儉。不賢﹐無爲勢家所奪。《左傳》曰﹕齊景公欲更晏子之宅。晏子如晉﹐公更其宅﹐反則成矣。旣拜﹐乃毀之爲裏捨﹐皆如其舊﹐則使宅人返之。曰﹕諺曰﹕『非宅是卜﹐惟鄰是卜。』二三子先卜鄰矣。違卜不祥。君子不犯非禮﹐小人不犯不祥。卒復其舊。」

【推貧瞻老】推貧事見上讓親注。崔鴻《後燕錄》曰﹕封衡﹐字百華﹐中書監裕之子也。輕財好施。年十餘歲﹐見一老父﹐荷擔於路﹐引歸。問之父曰﹕宣子一飯﹐著名春秋﹐宜給宅一區。奴一口﹐日供瞻以終其年。裕髙其志而從之。

【孔瑟何金】孔瑟見敍事。幹寶《搜神記》曰﹕魏郡張氏大富﹐忽衰老財散﹐賣宅與程應。應舉家病﹐賣與何文。文先獨持大刀﹐暮入北堂梁上。一更中﹐有一人長丈餘﹐髙冠赤幘﹐呼曰「細腰﹗」細腰應諾﹕「何以有人气﹖」答無﹐便去。文因呼細腰﹐問向赤衣冠謂誰﹖答曰「金也﹐在屋西壁下。」問君誰﹖答云「我杵也﹐今在竈下。」文掘得金三百斤﹐燒在杵﹐由此大富。

【定鄰面道】楊泉《物理論》曰﹕處宅者先定鄰焉。面道事見敍事。

【譙郡西齊城北】譙郡西老子宅﹐齊城北晏子宅。並見敍事。

【霍辭薛讓】《漢書》﹕霍去病曰「匈奴未滅﹐臣無以家爲。」遂辭其第宅。又漢薛苞兄弟要分﹐苞悉推其田宅奴婢。

詩

【唐太宗文武聖皇帝《過舊宅詩》】新丰停翠輦﹐譙邑駐鳴笳﹔園荒一徑斷﹐臺古半階斜。前池消舊水﹐昔樹發今花﹔一朝辭此地﹐四海遂成家。

【隋江總《歲暮還宅詩》】悒然想泉石﹐丘駕出樓臺﹔玩竹春前筍﹐驚花雪後梅。靑山殊可對﹐黃卷復時開。長繩豈系日﹐濁酒傾一杯。

【又《南還尋艸市宅詩》】紅顏辭鞏洛﹐白首入に轅﹐乘春行故里﹐徐步采芳蓀。逕毀悲仇仲﹐林殘憶巨源﹔見桐猶識井﹐看柳尙知門。花落空難徧﹐鶯啼靜易喧﹔無人訪誤默﹐何處敍寒溫。百年獨如此﹐傷心豈復論。

【隋元行恭《過故宅詩》】頹城百戰後﹐荒邑四鄰通﹔將軍戟已折﹐步兵途轉窮。吹臺有山鳥﹐歌庭聒野虫﹔艸深斜徑滅﹐水盡曲池空。林中滿明月﹐是處來春風﹔惟餘一廢井﹐尙夾雨株桐。

【唐楊師道《還山宅詩》】暮春還舊嶺﹐徒倚玩年華﹔芳艸無行逕﹐空山正落花。垂藤掃幽石﹐臥柳礙浮槎﹔鳥散茅檐靜﹐云披澗戶斜。依然此泉路﹐猶是昔煙霞。

啟

【梁元帝《謝敕賜第宅啟》】竊以漢錫五倫﹐實云淸吏﹐魏寵衛臻﹐用旌庸直﹔未知靈光輪奐﹐睢陽爽塏﹐北連城闕﹐有似甄侯之舍﹐東望市ㄩ﹐榮深豫章之門。昔狼望未平﹐冠軍辭第﹔馬池猶隔﹐雍丘讓邸。臣慚霍曹遠志﹐但識君命無違。再思庸陋﹐九殞非答。

銘

【晉習鑿齒《諸葛武侯宅銘》】達人有作﹐振此頹風﹔雕薄蔚采﹐鴟蘭惟丰。義範蒼生﹐道格時雍。自昔爰止﹐於焉龍盤﹔躬耕西畝﹐永嘯東巒。迹逸中林﹐神凝巖端﹔罔窺其奧﹐誰測斯歡。堂堂偉匠﹐婉翮陽朝﹔傾巖搜寶﹐髙羅九霄。慶�集矣﹐鑾駕三招。

○庫藏第九

敍事

《釋名》曰﹕庫﹐捨也﹔捨也者﹐言物所在之舍也。又《說文》曰﹕庫﹐兵車所藏也﹔帑﹐金布所藏也﹔故藏之爲名也﹐謂之庫藏焉。﹝帑藏見《漢書》。﹞凡安國治民﹐從近制遠者﹐必先實之﹐﹝見《吳越春秋》﹞。故天有天庫藏府之星。﹝《春秋文曜鉤》曰﹕軫南眾星曰天庫。又韓楊《天文要集》曰﹕天積者﹐天子藏府也。﹞王者審五庫之量﹕﹝《禮記》曰﹕季春之月﹐審五庫之量。﹞一曰車庫﹐二曰兵庫﹐三曰祭器庫﹐四曰樂庫﹐五曰宴器庫。﹝見蔡邕《月令章句》。﹞一曰﹐湯武破桀紂﹐海內無患﹐築五庫藏五兵﹐﹝見《商君書》。﹞則魯梓愼登大庭氏之庫以望。﹝見《左傳》。杜預注﹕大庭氏是古國名﹐在魯城內﹐於其處作庫。﹞漢髙祖七年﹐蕭何立東闕前殿武庫。﹝見《漢書》。﹞又更始至長安﹐禦府帑藏武庫﹐皆安堵如故。﹝見《東觀漢記》。﹞蓋此五庫也。或曰﹕王者藏於天下﹐諸侯藏於百姓﹐農夫藏於庚﹐商賈藏於篋匱。﹝見《韓詩外傳》。﹞鐘會《芻蕘論》曰﹕國之稱富者﹐在乎丰民﹐非獨謂府庫盈﹐倉廩實也。且府庫盈﹐倉廩實﹐非上天所降﹐皆取之於民﹐民困國虛矣。

事對

【寶臺珠府】《韓詩外傳》曰﹕晉平公藏寶之臺燒﹐救火三日三夜乃止之。公子晏賀曰﹕臣聞王者藏於天下﹐諸侯藏於百姓﹐農夫藏於庚﹐商賈藏於篋匱。今百姓藏於外﹐而賦斂無已。昔桀紂殘賊﹐爲天下戮﹔今皇天降災於藏臺﹐是君之福也。韓楊《天文要集》曰﹕離珠五星在須女北。離珠爲藏府也。

【宴器禁兵】蔡邑《月令章句》曰﹕審五庫之量者﹐審所用多少也。五庫﹐五曰宴器庫。已見敍事。謝承《後漢書》曰﹕靈帝光和中﹐武庫屋自壞。司隸許冰上書曰﹕武庫禁兵所在﹐國之禁﹐爲災深也。

【天潢禦府】《春秋文曜鉤》曰﹕咸池曰天潢﹐五帝車捨也。宋均注曰﹕捨﹐庫也﹐五帝車之庫府。禦府已見敍事。

【聚甲藏金】焦贛《易林》曰﹕武庫軍府﹐甲兵所聚﹐非邑非裏﹐不可以處。許愼《說文》云﹕帑金布所藏也。

【魚集屋上龍見井中】《魏志》曰﹕嘉平中﹐魚二集於武庫屋上。《晉書》曰﹕太康五年﹐二龍見於武庫井中。

銘

【後漢李尢《武庫銘》】搏噬爪牙﹐鋒距之先﹔毒螫芒刺﹐矛矢以存。聖人垂象﹐五兵已陳。

【晉摯虞《武庫銘》】有財無義﹐惟家之殃﹔無愛糞土﹐以毀五常。

○門第十

敍事

《釋名》曰﹕門﹐捫也﹐言在外爲人所捫摸也。又《說文》曰﹕門從二戶﹐象形也﹔閶闔﹐天門也。﹝《說文》曰﹕楚人名門曰閶闔。﹞角亦天門也。﹝見韓楊《天文要集》。﹞臯門﹑庫門﹑雉門﹑應門﹑路門﹑天子門也。﹝鄭玄《禮記注》云﹕天子五門﹐臯雉庫應路﹔魯有庫雉路﹐則諸侯三門。﹞一曰﹐王之正門曰應門﹐郭門曰臯門﹐﹝見《爾雅》及《毛萇詩注》。﹞內至禁省爲殿門﹐外出大道爲掖門。﹝見應劭《漢書注》。掖者﹐言在司馬門之旁掖。﹞王行幸﹐設車宮轅門﹔帷宮旌門﹐無宮則供人門。﹝見《周官》。鄭玄注曰﹕次車爲藩﹐則車轅以表門﹔張帷爲宮﹐則樹旌以表門﹔陳列周衛﹐則立長人以表門。﹞司門掌授管鍵﹐以啟閉國門。﹝見《周官》。﹞﹐城外郭內之裏門也﹔﹝見《風俗通》。﹐也﹐言爲人藩屏以難也。﹞閻﹐裏中門也﹔﹐市外門也。﹝見《說文》。﹞長安有宣平門﹑萬秋門﹑橫門﹔東都有宣徳門﹑禮成門﹑靑綺門﹑章義門﹑仁壽門﹑壽城門﹐﹝見《漢宮殿名》。又有章城門﹑直城門﹑洛城門﹔﹝見《三輔黃圖》。﹞洛陽有上西門﹑廣陽門﹑津門﹑小苑門﹑開陽門﹑中東門﹑上東門﹑司馬門﹑北闕門﹑玄武門﹑南掖門﹑北掖門﹑東掖門﹑西掖門﹑止車門﹑南端門﹑金門﹑九龍門﹑白虎門﹑春興門﹑靑瑣門﹑金商門﹑雲龍門﹑神武門﹑宜秋門﹐﹝見《洛陽故宮記》﹞。又有大夏門﹑長春門﹑朱明門﹑靑陽門。﹝見《晉宮閣名》﹞。夫重門擊柝﹐以待暴客﹐蓋取諸豫。﹝見《周易》。又曰艮爲門闕。﹞大夫士出入君門﹐由右﹐不踐閾。凡與客人者﹐每門讓於客。客至於寢門﹐則主人請入爲席。主人入門而右﹐客入門而左。﹝見《禮記》。﹞其門名有正門﹑重門﹑通門﹑衡壁門﹑禁門。﹝《毛詩》曰﹕衡門之下﹐可以棲遲。《淮南子》曰﹕周文王作玉門﹐言以玉飾也。《漢書》曰﹕太液池南有壁門。禁門見上。﹞

事對

【濯龍飛兔】袁宏《漢紀》曰﹕建初二年﹐有司依舊典﹐請封諸舅。太后詔曰﹕前過濯龍門上﹐見外家車如流水馬如龍﹐吾亦不譴怒之﹐但絕其歲用。冀知默止。《洛陽故宮名》曰﹕洛陽有習兔門。

【靑綺黃金】《漢宮殿名》﹕長安有靑綺門。《樂歌》曰﹕黃金爲君門﹐白玉爲君堂。

【含章建禮】《洛陽故宮名》曰﹕洛陽有含章門﹐又曰有建禮門。

【銅龍金馬】《漢書》曰﹕成帝爲太子謹愼﹐初居掛宮。上急召﹐太子出龍樓門﹐不敢絕馳道。張晏注曰﹕門樓上有銅龍也。張瑩《漢南紀》曰﹕馬援奏曰﹕武帝時﹐善相馬者﹐鑄作銅馬法獻之。有詔立馬於魯班門外﹐則更名曰金馬門。

【聽政登賢】劉澄之《宋永初山川古今記》曰﹕魏武聽政殿前﹐有聽政門。魏文帝《槐賦序》曰﹕王粲直登賢門。

【西暑東陽】《淮南子》﹕自東北方土山﹐曰蒼門﹔東南方曰波母之山﹐曰陽門﹔南方曰南極之山﹐曰西暑門。《晉宮闕名》曰﹕洛陽城東門曰東陽門。

【廣徳明禮】《洛陽故宮名》曰﹕洛陽有廣徳門。又曰﹕有明徳門。

【銅馬石牛】《史記》曰﹕金馬門者﹐署門旁有銅馬﹐故謂之金馬門。常琚《華陽國誌》曰﹕秦孝王以李冰爲蜀守。冰作石犀五頭﹐以厭水精。一在市橋門﹐今所謂石牛門。

【淸明閶闔】酈元注《水經》曰﹕咸陽本離宮﹐東出北頭第二門﹐本名淸明門。又曰﹕閶闔﹐漢之西上門。

【定鼎望鐘】《古今地名》曰﹕河南有定鼎門。《洛陽故宮名》﹕洛陽有望鐘門。

【仁壽神仙】《漢宮殿名》曰﹕長安有仁壽門。《洛陽故宮名》曰﹕洛陽有神仙門。

【含徳承明】《洛陽故宮名》曰﹕洛陽有含徳門。《晉宮閣名》曰﹕洛陽城有承明門。

【南端北掖】並見敍事。

【敬法崇禮】《洛陽故宮名》曰﹕洛陽有敬法門。《晉宮閣名》曰﹕洛陽有崇禮門。

【卻非會福】《洛陽故宮名》曰﹕洛陽有卻非門。又曰﹐有會福門。

【析羽車】何尙之奏曰﹕王有九旗﹐析羽爲門﹐謂之旌門﹔猶以車爲門謂之轅門。《周禮》﹕掌捨﹐掌王之會同之舍﹐設┕互再重﹐設車宮轅門。鄭玄注曰﹕謂王行次﹐畫以爲藩﹐則車轅表門。

【授管鍵修闔扇】《周禮》﹕司門﹐掌受管鍵以啟閉國門。《禮記》曰﹕仲春之月﹐修闔扇。

【建春宜秋】酈元注《水經》曰﹕谷水東經建春門石橋下﹐卽上東門也﹔一曰上升門。晉有建陽門。《洛陽故宮名》曰﹕洛陽有宜秋門。

【雲龍風虎萬春千秋】酈元注《水經》曰﹕神獸門﹐東對雲龍風虎一門﹐衡伏之上﹐畢刻雲龍風虎之狀。《洛陽宮捨記》曰﹕洛陽有萬春門﹑千秋門。

詩

【陳何胥《賦得待詔金馬門詩》】漢家一統軌﹐濟濟萬國朝﹔飛纓拂曉霧﹐輕輦逐晨飈。槐衢映綠紱﹐日彩麗金貂﹔此時參待詔﹐誰復想漁樵。

銘

【後漢李尢《門銘》】門之設張﹐爲宅表會﹔納善閒邪﹐擊柝防害。

【又《中東門銘》】中東處仲﹐月值當卯﹔有聲﹐鷹隼匿爪。除去桎梏﹐獄訟勿考。

【又《開陽門銘》】開陽在孟﹐位月惟巳﹔淸明冠節﹐太陽進起。

【又《津城門銘》】名有定位﹐惟月在未﹔溫風郁暑﹐鷹鳥習鷙。

【又《雍城門銘》】雍門處中﹐位月在酉﹔盲風寒濁﹐雁歸山阜。

【又《夏城門銘》】夏門值孟﹐位月在亥﹔陰陽不通﹐くぐ匿彩。迎冬北壇﹐從陰所在。

【又《谷城門銘》】谷門北中﹐位當於子﹔太陰主刑﹐殺伐爲始。

祝文

【後魏溫子升《閶闔門上梁祝文》】惟王建國﹐配彼太微﹔大君有命﹐髙門啟扉。良辰是簡﹐枚卜無違﹔雕梁乃架﹐綺翼斯飛。八龍杳杳﹐九重巍巍﹔居宸納祜﹐就日垂衣。一人有慶﹐四海爰歸。

○墻壁第十一

敍事

《爾雅》曰﹕墻謂之墉。《廣雅》曰﹕墉﹐垣﹐墻也。《釋名》云﹕墻﹐障也﹐所以自障蔽也。垣﹐援也﹐人所依阻以爲援衛也。墉﹐容也﹐所以蔽隱形容也。按《淮南子》﹕舜作室築墻茨屋﹐令人皆知去巖穴﹐各有家室﹐此其始也。《尙書大傳》云﹕天子賁庸﹐諸侯疏杼。﹝鄭玄注曰﹕賁﹐大也﹐言大墻正直也。疏﹐衰也﹐杼亦墻也﹐言衰殺其上下﹐不得正直。《新序》曰﹕諸侯垣墻有黝堊﹐無丹靑之色。﹞又《左傳》云﹕有墻以蔽惡。《神異經》曰﹕西北裔外大夏山有宮﹐以黃金爲墻﹔南方裔外罔明山有宮﹐以赤石爲墻﹔西南裔外老壽山有宮﹐以黃銅爲墻﹔東南裔外淸山有宮﹐以靑石爲墻﹔西方裔外西明山有宮﹐以白石爲墻。《南州異物志》曰﹕大秦國﹐以琉璃爲墻﹐則其事也。《釋名》又云﹕壁﹐辟也﹐言辟禦風寒也。《漢書》﹕魯恭王余壞孔子舊宅﹐於壁中得古文經傳。又﹐司馬相如家成都﹐徒四壁。又﹐趙婕妤居昭陽捨殿﹐壁帶往往爲黃金缸。《後漢記》﹕瑯邪王京好宮室﹐理殿館﹐壁帶飾以金銀。《漢官典職》﹕漢省中皆胡粉塗壁﹐畫古烈士﹐則其事也。其名墻﹐有雕墻﹑﹝見《尙書》﹞。髙墻﹑繚垣﹑長崇垣﹐壁有粉墻﹑紅壁﹑﹝見《楚詞》﹞。皓壁﹑﹝見《曹植表》。﹞瓊壁﹑﹝見張協《七命》。﹞銀壁。﹝見《漢武故事》﹞。

事對

【千仞九丈】焦贛《易林》曰﹕千仞之墻。禍不入門。孟奧《北徵記》曰﹕鄴城避雷室西南石溝﹐北有華林墻﹐髙九丈﹐方圓一里。【刻字藏書】葛洪《神仙傳》曰﹕白和﹐遼東人﹐師事王君。王君語曰「我暫往瀛洲﹐汝止此石室。熟視北壁﹐久久當見壁上有文字﹐讀之得矣。和視三年﹐方見壁有古人所刻《太淸經》﹐誦之而得仙。」孔安國《尙書序》曰﹕魯共王好治宮室﹐壞孔子舊宅﹐以廣其居。於屋壁中得先人所藏虞夏商周之書。

【及肩蔽目】《論語》曰﹔賜之墻也及肩。焦贛《易林》曰﹕豫之坎﹐墻髙蔽目。

【丹靑紫素】劉向《新序》曰﹕諸侯垣墻有黝堊之色﹐無丹靑之彩。蔡質《漢官典職》曰﹕省中皆以胡粉塗壁﹐紫素界之﹐畫古烈士也。

【堯像禹文】《家語》曰﹕孔子觀四門之墉﹐有堯舜桀紂之像﹐而各有善惡之狀﹐興廢之戒。《衡山記》曰﹕甘泉東有石壁﹐禹所刻文在此。

【靑石黃金】見東方朔《神異經》及《漢書》。並見敍事。

【被黼飾銀】《漢書》曰﹕賈誼云﹕黼繡﹐古天子之服也。今富人大賈﹐嘉會召客者﹐以之被墻壁。華驕《後漢書》曰﹕瑯邪王京都莒﹐好宮室﹐殿館壁帶﹐皆飾以金銀。見敍事。

【引光掛詔】《西京雜記》云﹕匡衡勤學而無燭﹐鄰捨幹不得﹐衡乃穿壁引其光﹐以書映而讀之。崔《正論》曰﹕今典州郡者﹐自違詔書﹐縱意出入﹐故里語曰﹕州郡詔﹐如霹靂﹐得詔書﹐但掛壁。

【畫烈士刻忠臣】畫烈士見《漢官曲職》。見敍事。戴延之《西徵記》曰﹕焦氏山魯恭冢前﹐有石祠﹐四壁皆有靑石﹐隱起忠臣孝子貞婦形像﹔像邊皆刻石記碑文。

詩

【宋之問《詠省壁畫鶴詩》】粉壁畫仙鶴﹐昂藏眞气多﹔騫飛竟不去﹐當是戀恩波。

彈文

【梁沈約《奏彈禦史孔橐題省壁悖慢事》】謹按奉朝請臺侍禦史臣孔橐。海斥無聞﹐謬列華省﹐假攝去來﹐仕子常務。況東臯賤品﹐非藉丰資﹐旬日勞﹐豈云卑辱﹐而肆此醜言。題勒禁省﹐比物連類﹐非所宜稱。黜之流伍﹐實允朝憲。臣等參議﹐請以見事免橐所居官﹐輒下禁止。

○苑囿第十二

敍事

《風俗通》曰﹕苑﹐蘊也﹐言薪蒸所蘊積也。《說文》曰﹕苑有園曰囿﹐囿猶有也。《呂氏春秋》曰﹕昔先王之爲苑囿園池也﹐足以觀望勞形而已矣﹐非好儉節乎性也。故周有靈囿﹑﹝《毛詩》曰﹕王在靈囿。毛萇注云﹕囿所以養禽獸也。天子百里﹐諸侯四十里。﹞國遊。﹝《周禮》曰﹕囿人掌國遊之獸禁。鄭玄注云﹕國之離宮小苑遊觀處。﹞漢有上林﹑樂遊﹑博望﹑黃山﹐後漢有鴻徳﹑畢圭﹑靈昆﹑廣成諸苑﹐﹝見《漢書》及《後漢書》《後漢紀》。﹞晉有平樂﹑鹿子﹑桑梓諸苑。﹝並在洛陽。見《晉宮名》及《河南十二境薄》。﹞或曰﹕囿有林池﹐所以禦災也﹐其餘莫非谷土。﹝見《國語》。﹞及其衰也﹐馳騁遊獵﹐以奪人之時﹐勞人之力。﹝見《淮南子》﹞。故《漢書東方朔》曰﹕務苑囿之大﹐不卹農時﹐非所以彊國富人者﹐蓋此謂也。其名苑﹐有天苑﹑禁苑﹑上苑﹐囿有君囿﹑靈囿﹑上囿。

事對

【黃山白水】《漢書》曰﹕霍云當朝請﹐數稱病私出。多從賓客﹐張圍獵黃山苑。陶季直《京邦記》曰﹕覆舟山周回二十許裏﹐有林名白水苑。

【取獸戲狐】衛宏《漢舊儀》曰﹕上林苑中廣長三百里﹐置令丞左右中部尉﹐百五十亭苑。苑中養百獸﹐當祠祀供客用鹿。天子秋冬射獵苑中﹐取禽獸無數。張景陽《七命》曰﹕苑戲九尾之狐﹐囿棲三足之烏。

【因原跨谷】班固《東都賦》曰﹕因原野以作苑﹐順流泉而爲沼﹔發藻以潛魚﹐丰蒲艸以育獸。張衡《西京賦》曰﹕上林禁苑﹐跨谷彌阜﹔東至鼎湖﹐邪界細柳。

【甘泉上林】《三輔黃圖》曰﹕甘泉苑中﹐起仙人觀。緣山谷行﹐至云陽﹐三百八十一里﹔入右扶風﹐凡周匝五百四十里。衛宏《漢舊儀》云﹕上林苑中﹐廣長三百里﹐離宮七十所﹐皆容千乘萬騎。【鴻徳廣成】《東觀漢紀》曰﹕桓帝延禧無年﹐置鴻徳苑。薛瑩《後漢記》曰﹕靈帝光和五年﹐校獵廣成苑。

【髙望漢平】《後漢書》曰﹕永初六年﹐詔越置長利﹑髙望﹑始昌三苑﹔又令益州置萬歲苑﹐犍爲置漢平苑。

【思賢博望】《西京雜記》曰﹕文帝爲太子立思賢苑﹐以招賓客。《漢書》曰﹕戾太子旣冠﹐就宮爲立博望苑﹐使通賓客。

【桑梓桂林】《河南十二境薄》曰﹕洛陽城西有桑梓苑。陶季直《京邦記》曰﹕建康縣北﹐漢朝爲桂林苑。

【養獸射鴻】《說文》曰﹕苑有園曰囿﹔一曰養禽獸曰囿。《左傳》曰﹕衛獻公射鴻於囿。

【月祭秋築】《大戴禮》曰﹕正月祭韭囿。韭囿者﹐園之藩也。《左傳》曰﹕成公十八年秋築鹿囿﹐書不時也。

詩

【梁記少瑜《遊建興苑詩》】丹陵抱天邑﹐紫泉更上林﹔玉臺極百尺﹐銀樹起千尋﹐水流冠蓋影﹐風揚歌吹音﹔踟躕憐拾翠﹐顧步惜遺簪。日落庭光轉﹐方屢移陰﹔願言樂未極﹐不道愛黃金。

【陳釋洪偃《遊故苑詩》】龍田畱故苑﹐汾水結餘波﹔悵望傷遊目﹐辛酸思緒多。寒煙慘髙樹﹐凝露變輕蘿﹔澤葵猶帶荇﹐池竹尙侵荷。秋風徒自急﹐無復白雲歌。

【盧藏用《奉和立春遊苑詩》】天遊禦蹕駐城﹐上苑遲光晚更新﹔瑤臺半入黃山路﹐玉檻傍臨玄灞津。梅香欲待歌前落﹐蘭气先回酒上春﹔幸預玉臺稱獻壽﹐願陪千畝及農辰。

【沈期《奉和立春遊苑詩》】東郊暫轉迎春仗﹐上苑初飛行慶杯﹔風射狐冰千片斷﹐气沖魚鎖九關開。林中覓艸方知荔﹐殿裏爭花並是梅﹔歌吹銜恩歸路晚﹐棲烏半下鳳城來。

○園圃第十三

敍事

《說文》曰﹕園﹐樹果也﹔圃﹐樹菜也。按《天文要集》曰﹕匏瓜爲天子果園。又﹐天園主果實菜茹蓄儲。《史記》有梁園﹑漆園﹑楚橘柚園。《三秦記》﹕漢有果園。﹝《三秦記》云﹕漢武帝果園有大栗。﹞《魏志》﹕有芳林園﹑桐園。﹝芳林後避少帝違﹐故曰華林園。﹞晉宮閣名﹐有靈芝園﹑葡萄園﹐此皆因艸木樹果以立名也。又有玄圃﹑﹝見《莊子》。《山海經》有玄圃。﹞疏圃﹑﹝見《淮南子》。﹞瓜圃﹑﹝見《瑣語》。﹞葦圃﹑花圃﹑竹圃﹑﹝見《水經注》。﹞唐圃。﹝見《呂氏春秋》。﹞此𨿽因艸木而立﹐亦隨事以名之。

事對

【靈芝仙惠】靈芝見敍事。王子年《拾遺記》曰﹕昆侖山第三層﹐下有芝田惠圃﹐皆數萬項。羣仙種耨焉。

【蒲萄苜蓿】《晉宮閣名》曰﹕洛陽宮有瓊圃園﹑靈芝石祠園﹐鄴有鳴鵠園﹑蒲萄園。郭仲產《仇池記》曰﹕城東有苜蓿園。

【濯龍鳴鵠】司馬彪《續漢書》曰﹕濯龍園在洛陽西北角。《晉宮閣名》曰﹕鄴有鳴鵠園。

【步輦飛蓋】魏文帝《校獵賦》曰﹕登路寢而聽政﹐總羣司之紀綱。逍遙後庭﹐休息閒房﹔步輦西園﹐閒坐玉堂。曹植詩曰﹕公子敬愛客﹐終宴不知疲﹔淸夜遊西園﹐飛蓋相追隨。

【樹桃毓果】《毛詩》曰﹕園有樹桃﹐其實之肴。《周官九職》﹕二曰園圃﹐毓果木。

【請善假貧】《史記》曰﹕王翦爲秦將﹐伐楚﹐請善田宅園池甚眾。《東觀漢記》曰﹕孝和元年﹐詔有司﹕京師離宮園池﹐悉以假貧人也。

【持鋤得印】《漢書》﹕孫寶爲京兆尹﹐署侯文爲東部督郵。灞陵杜季杜門不通水火﹐持鋤自理園﹐不敢犯法。《後漢記》曰﹕桓帝時﹐沛國戴翼﹐鋤園得黃金印。

【法眞不窺範丹自賃】《後漢書》曰﹕法眞隱大澤﹐講論術藝﹐厲年不窺園圃。陳畱《耆舊傳》曰﹕範丹學通三經﹐常自賃灌園。又﹐前漢董仲舒下帷讀書﹐三年不窺園圃。

【襄邑始居山陽余利】《陳畱志》曰﹕園庚﹐襄邑人也。庚始居園中﹐故世謂之園公。向秀與呂安灌園於山陽﹐收其餘利﹐以供酒食之費。

【漢陰抱甕莊周作吏】《莊子》曰﹕漢陰叟抱甕汲井﹐取水灌園﹐子貢教以桔橰﹐叟嫌其用機﹐不聽。又莊周嘗爲蒙邑漆園吏。

賦

【梁江淹《梁王兔園賦》】或重古輕今者﹐僕曰何爲其然哉﹖無知音則已矣。聊爲古賦體﹐以奪枚叔之制云﹕金塘緬演﹐綠竹被阪﹔繚繞蒼翠﹐若近復遠。水鳥駕鵝﹐ケ鴟鴻雁﹔上飛衡陽﹐下宿沔漢。十十五五﹐忽合而後散。於是大夫之徒﹐稱時而歸﹔春陽始曉﹐朱華未。

詩

【宋謝靈運《還舊園詩》】浮舟千仞壑﹐總轡萬尋巓﹔流沫不足險﹐石牀豈爲艱。夫子昭情素﹐探懷授佳篇。

【梁元帝《遊後園詩》】暮春多淑气﹐斜景落髙春﹔日照池光淺﹐雲歸山望濃。入林迷曲徑﹐渡渚隔危峯。

【又《晚景遊後園詩》】髙軒聊騁望﹐煥景入川梁﹔波橫山渡影﹐雨罷葉生光。日移花色異﹐風散水文長。

【梁庚肩吾《從皇太子出玄圃詩》】春光起麗譙﹐屣步陟山椒﹔閣影臨飛蓋﹐鶯鳴入洞簫。水還登故渚﹐樹長合前橋﹔綠荷生綺葉﹐丹藤上細苗。願循慚振藻﹐何用擬瓊瑤。

頌

【晉潘尼《後園頌》】茫茫在昔﹐悠悠結繩﹔大朴未散﹐玄化沾凝。羲皇繼踵﹐三代相承﹔五徳更王﹐文質疊興。天命匪諶﹐佑謙輔信﹔乃眷我皇﹐光有大晉。應期納祚﹐天人是順﹔和气四充﹐惠澤旁潤。神告祥﹐四靈效質﹔遊龍升�﹐儀鳳翳日。甘露晨流﹐醴泉湧溢﹔華夏旣寧﹐八荒靜謐。人亦有言﹐吾何以休﹔乃延卿士﹐從皇以遊。長筵遠布﹐廣幕四周﹔嘉肴惟芳﹐旨酒思柔。巖巖峻嶽﹐湯湯玄流﹔翔鳥鼓翼﹐遊魚載浮。明明天子﹐肅肅庶官﹔文士濟濟﹐武夫桓桓。講論華林﹐肄射後園﹔威儀旣是﹐弓矢斯閒。恂恂謙徳﹐穆穆聖顏﹐賜以宴飲﹐詔以話言。黍稷旣登﹐貨財旣丰﹔仁風潛暢﹐皇化彌崇。徵夫釋甲﹐戰士罷戎﹔遐夷慕惠﹐絕越望風。無或慢易﹐在始慮終﹐無或安逸﹐在盈思衝。

○道路第十四

敍事

《釋名》曰﹕道﹐蹈也﹐路﹐露也﹔言人所蹈而露見也。按《爾雅》﹕一達謂之道路﹐二達謂之歧旁﹐﹝歧道旁出也﹐﹞三達謂之劇旁﹐﹝旁出岐多故曰劇﹐﹞四達謂之衢﹐五達謂之康﹐六達謂之莊﹐﹝康﹐樂也﹔莊﹐盛也﹔言交道康樂繁盛。﹞七達謂之劇驂﹐﹝驂馬有四﹐今此有七﹐比之方劇驂。﹞八達謂之崇期﹐﹝崇﹐多也﹐多道會期在此。﹞九達謂之逵。﹝逵一曰馗﹐言似龜背﹐故曰馗。見《說文》﹞。廟中路謂之唐。《釋名》又云﹔城下路謂之豪﹐﹝豪﹐翺也﹐言都邑內所翺翔祖駕處。﹞步所用道謂之蹊。﹝蹊﹐也﹐言射疾別用之﹐故還於正道。﹞又《廣雅》曰﹕驛﹑軌﹑恆﹑街﹑徑﹑﹑﹑亢﹑﹤谷幹﹥﹐道也。又畛﹑塗﹑陳﹑阡﹑陌﹑術﹐亦道路別名。﹝《周官》曰﹕溝上有畛。《釋名》曰﹕塗﹐度也﹐言所由得通度也。堂塗曰陳﹐言賓主相迎陳列之處也。《風俗通》曰﹕南北爲阡﹐東西爲陌。《呂氏春秋》曰﹕子產相鄭﹐桃李垂於術。﹞昔黃帝爲天子﹐匠人營國。國中九經﹑九緯。經途九軌﹐環途七軌﹐野途五軌﹐合方氏掌達天下之道路。至人四畿﹐凡道路之舟車﹛車﹜互者﹐敍而行之。凡有節者及有爵者至﹐則爲之辟禁野之橫行徑逾者。﹝見《周官》。﹞又《禮記》﹕道路﹐男子由右﹐婦人由左﹐車從中央﹐此道路之事也。《五經要義》曰﹕將行者有祖道﹐一曰祀行﹐言祭祀道路之神以祈也。

事對

【劇驂方軌】劇驂見敍事。左思《蜀都賦》曰﹕辟二九之通門﹐畫方軌之廣途。

【龜背羊腸】許愼《說文》曰﹕馗﹐九達道也。似龜背﹐故謂之馗。魏武帝《若寒行》曰﹕羊腸阪詰屈﹐車輪爲之摧。王智深《宋紀》曰﹕氏人揚難當﹐居在仇池山﹐髙二十里﹐羊腸盤道﹐三十六回。

【八達九緯】《爾雅》曰﹕八達謂之崇期。《周禮》﹕匠人營國中﹐九經九緯﹐經途九軌。鄭玄注曰﹕國中﹐城內也﹔經緯之途﹐皆容九軌。軌謂轍廣。

【鹿蹊馬迹】《周易》曰﹕艮爲徑路。鄭玄注曰﹕田間之道曰徑路。艮爲之者﹐取山間鹿兔之蹊。酈元注《水經》曰﹕晉昌郡南及廣武馬蹄谷﹐盤石上有馬迹﹐若踐泥中自然之形﹐故其俗號曰天馬徑。

【九陌四衢】《漢宮殿疏》曰﹕長安中有九陌。何法盛《晉中興書》曰﹕穆帝升平二年﹐詔曰「飛督王饒忽上吾鴆以辟惡。此凶物﹐豈宜妄進﹖」於是頓鞭饒二百﹐使殿中孫云監臨﹐於四衢道焚之。

【迎鐘徇鐸】《呂氏春秋》曰﹕中山之國有風由者﹐智伯欲攻之而無道也。爲鑄大鐘﹐方車二軌以遺之。風由之君﹐斬岸堙溪以迎鐘﹐隨而攻之﹐而風由遂亡。《尙書》曰﹕每歲孟春﹐遒人以木鐸徇於路。

【交會多歧】《爾雅》曰﹕五達謂之康。孫炎注曰﹕康﹐樂也﹐交會樂道也。《列子》曰﹕楊子鄰人亡羊﹐率其黨請楊子之豎追之。楊子曰「亡一羊何追者眾﹖」曰「多歧路。」旣返﹐問獲羊乎﹖曰「亡歧路旣多之中﹐又有歧焉。吾不知所之﹐故返。」楊子曰「大道以多歧亡羊﹐學者以多方喪生。」

【隱金堆石】《漢書賈山》曰﹕秦東窮燕齊﹐南極吳越﹐蹕道廣五十步﹐隱以金椎﹐樹以靑松。爲馳道之麗﹐至於此也。注云﹕隱﹐築也。《東觀漢記》曰﹕王霸爲上谷太守﹐修飛狐道至平城﹐堆石布土﹐三百餘里。

【三條九軌】班固《西都賦》曰﹕披三條之廣路﹐立十二之通門。九軌見敍事。

【藩竹樹槐】環濟《吳紀》曰﹕天紀二年﹐衛尉岑昏表修百府。自宮門至朱雀橋﹐夾路作府捨﹔又開大道﹐使男女異行。夾道皆築髙墻﹑瓦覆﹐或作竹藩。崔鴻《前秦錄》曰﹕苻堅滅燕趙之後﹐自長安至於諸州﹐皆夾路樹槐柳。二十里一亭﹐四十里一旅。行者取給於途﹐工商資販於道。

【立鄙列亭】《國語》曰﹕周制有之曰﹕列樹以表道﹐立鄙捨以守道路﹐謂置候人官也。《東觀漢記》曰﹕衛颯爲桂陽太守﹐鑿山通路﹐列亭置驛。

【斬蛇焚鴆】《史記》曰﹕漢髙祖以亭長送徒於驪山。夜經澤中﹐有蛇當路﹐髙祖拔劍斬蛇。蛇爲兩﹐徑開數里。焚鴆事見四衢注。

【束馬覆輪】任豫《益州記》曰﹕江曲由左擔道﹐按圖在陰平縣北﹐於成都爲西注﹐其道至險﹐鄧艾束馬懸車處。潘尼《惡道賦》曰﹕道深地狹﹐阪峭軌長﹔輪輿顚覆﹐人馬僕僵。

【桂道蘭術七陌九阡】劉義恭詩曰﹕飛流界桂道﹐深林冒蘭術。曹植詩曰﹕東西經七陌﹐南北越九阡。

詩

【梁沈約《循役朱方道路詩》】分濡出帝京﹐升裝奉皇穆﹔洞野屬滄溟﹐聯郊溯河服。日映靑丘島﹐塵起邯鄲陸﹔江移林岸微﹐巖深煙岫復。歲嚴摧磴艸﹐午寒散嶠木﹔縈蔚夕飈捲﹐蹉跎晚云伏。霞志非易從﹐旌軀信難牧﹔豈慕淄宮梧﹐方辭兔園竹。羈心亦何言﹐迷蹤庶能復。

【隋孫萬壽《東歸在路詩》】學官兩無成﹐歸心自不平﹔故鄕尙千里﹐山林猿夜鳴。人愁慘云色﹐客意慣風聲﹔羈恨𨿽多緒﹐俱是一傷情。

【唐李百樂《途中述懷詩》】伯喈邊塞北﹐亭伯之遼東﹔伊余何爲客﹐獨守雲臺中。途遙已日暮﹐時泰道斯窮﹔拔心悲岸艸﹐半死落巖桐。目送衡陽雁﹐情傷江上楓﹔福兮良所伏﹐今也信難通。丈夫自有志﹐寧傷宮不公。

銘

【陳徐陵《丹陽上庸路碑銘》】後王降徳﹐於眾兆民﹔髙文象緯﹐妙義通神。業冠遷夏﹐功逾入秦﹔時惟大畜﹐象及同人。惠雨方澑﹐禪枝獨春﹔帝徳惟厚﹐皇恩甚深。觀乎禹迹﹐見我堯心。

○市第十五

敍事

《風俗通》曰﹕市﹐恃也﹐言交易而退﹐恃以不匱也。按《周易系辭》云﹕神農氏日中爲市﹐致天下之人﹐聚天下貨﹐交易而退﹐各得其所﹐蓋取諸噬嗑。﹝噬嗑﹐卦名也﹐言設法以合物也。﹞一曰﹐祝融作市﹐﹝見《世本》。宋衷注曰﹕祝融﹐顓頊臣﹐爲髙辛氏火正。《古史考》云﹕神農作市﹐髙陽氏衷﹐市官不修﹐祝融修市。﹞《周禮》﹕建國後立市﹐設其次﹐置其敍﹐正其肆﹐陳其貨財﹐出度量。﹝建國必面朝而後市。王立朝﹐後立市﹐陰陽相成之象。﹞司市掌市之治教政刑﹐量度禁令﹔以次敍分地而經市﹐以陳肆辧物而平市﹐以政令禁物靡而均市﹐以商賈阜財而行布。大市﹐日中而市﹐百族爲主。朝市﹐朝時而市﹐商賈爲主。夕市﹐夕時而市﹐販夫販婦爲主。又《風俗通》曰﹕市亦謂之市井﹐言人至市有所鬻賣者﹐當於井上洗濯﹐令香潔﹐然後到市也。或曰﹕古者二十畝爲井﹐因井爲市﹐故云也。又市巷謂之﹐市門謂之﹐巷謂之閎﹔﹝見顏延之《纂要》。﹞市中空地謂之廛﹐﹝見鄭眾《周禮》注。一云﹐市宅也。﹞市樓謂之旗亭。﹝張衡《西京賦》云﹕旗亭五里。薛綜注云﹕市樓立亭於上。﹞其市名﹐有九市﹑四市﹑三市﹑﹝《三輔舊事》曰﹕長安有九市。《丹陽記》曰﹕京師有四市。《洛陽記》曰﹕洛陽有三市。一云﹐《周禮》曰﹕側朝夕之市﹐則三市。﹞方市﹑﹝見《三輔黃圖》。﹞金市。﹝《洛陽記》云﹕金市在大城中。﹞苑市﹑斗場市﹑﹝《丹陽記》曰﹕苑城市謂之苑陵﹐於陵有斗場市。﹞都市﹑﹝《列仙傳》曰﹕玄俗賣藥於都市。﹞京市。﹝見王肅《景福殿賦》。﹞

事對

【設次開場】設次見敍事。班固《西都賦》曰﹕九市開場﹐貨列隧分。

【殷室齊宮】《太公六韜》曰﹕武王伐殷﹐得二夫人。問曰「殷國將亡﹐亦有妖乎﹖」曰「殷君喜修宮室﹐大者宮室九市」。《戰國策》曰「齊國將亡﹐亦有妖乎﹖」其一人曰「齊桓公宮中七市。」

【鶴舞狼入】趙曄《吳越春秋》曰﹕吳王闔廬有女﹐怨王先食蒸魚﹐乃自殺。闔廬痛之﹐葬於邦西昌門外﹐乃舞白鶴於吳市﹐令萬人隨觀。劉向《洪範傳》曰﹕秦惠王四年﹐狼入咸陽市。昭王六年﹐狼又入咸陽市中。

【閱書滌器】謝承《後漢書》曰﹕王充﹐字仲任﹐會稽人也。家貧無書﹐常遊洛陽市肆﹐閱所賣書。一見輒能誦憶﹐遂至博通眾經。《漢書》曰﹕司馬相如與文君之臨邛﹐盡賣其車騎而買酒。令文君當壚﹐相如身自與保庸雜作﹐滌器於市中。

【百貨萬商】《管子》曰﹕市者﹐貨之準也﹐是故百貨賤則百利得。見敍事。左思《蜀都賦》曰﹕亞以少城﹐接於其西。市廛所會﹐萬商之川﹔列隧百重﹐羅肆巨千。

【傳玉懸金】《史記》曰﹕玉櫝出於昆山﹐明月之珠出於四海﹐傳賣於市。聖人得之﹐以爲大寶。又曰﹕呂不韋爲丞相﹐招致術士﹐使人著其所聞﹐爲《呂氏春秋》。曝之咸陽市門﹐懸千金於其上。有能增一字﹐與之千金。時無能者。

【吹篪擊築】《史記》曰﹕伍子胥出昭關﹐夜行晝伏。至於陵水﹐無以糊其口﹐吹篪乞食於吳市﹐與吳闔廬爲伯。又曰﹕荊軻旣至燕﹐愛善擊築者。髙漸離擊築﹐軻和而歌於市中﹐相樂。已而相泣﹐旁若無人。

【云曼星繁】王е《洛陽賦》曰﹕肇建三市﹐廛開疆理﹔列肆云曼﹐修層髙峙。左思《蜀都賦》曰﹕亞以少城﹐接於其西。市廛所會﹐萬商之川﹔列隧百重﹐羅肆巨千。財貨山積﹐纖麗星繁。

【梅福韓康】《漢書》曰﹕王莽亂政﹐梅福一朝棄妻子去九江﹐至今傳以爲仙。其後人有見福於會稽者﹐變姓名爲吳市門卒。範曄《後漢書》曰﹕韓康伯﹐字伯休﹐京兆灞陵人也。常采藥名山﹐賣藥於長安市﹐口不二價。

【過肆倚門】左太衝《吳都賦》曰﹕輕輿案轡以經隧﹐樓船舉帆而過肆。《漢書》曰﹕刺繡文不如倚市門﹐此言末業貧者之資。

【荊飲聶屠】《史記》曰﹕荊軻旣至燕﹐飲於燕市。見擊築注。又曰﹕聶政﹐軹人也。殺人避仇﹐與母姊如齊﹐以屠爲事。降志辱身﹐居市井。

【亭湖裏】桓譚《新論》曰﹕扶風亭部﹐言本太王所處。其人有會﹐曰以相與夜市﹐如不爲期﹐則有重災害。《越絕》曰﹕吳市者﹐春申君所造﹐在湖裏。

【季主卜君平筮】《史記》曰﹕司馬季主卜於長安東市。《漢書》曰﹕嚴君平卜筮於成都市﹐以爲卜筮賤業﹐而可以惠眾人。有邪惡非正之事﹐則依蓍龜而言之。

【信陵過宜僚隱】《史記》曰﹕魏有隱士曰侯嬴﹐年七十﹐家貧﹐爲大梁門門者。魏公子信陵君置酒大會客。公子從車騎﹐虛左自迎之。侯生謂公子曰「臣有客在市屠中﹐願枉車騎過之。」《楚國先賢傳》曰﹕熊宜僚﹐楚人也。隱居市南﹐不屈於時。

賦

【晉成伯陽《平樂市賦》】惟市之由興﹐自帝炎之所創﹔聚財貨以利用﹐等廝事之莫尙。爾乃巷列千所﹐羅居百族﹔街衢相望﹐連棟接屋﹐則能目語額瞬﹐動塞鼻﹐談智於尺寸之間﹐窺窬於分毫之利。

詩

【梁庚肩吾《看放市詩》】旗亭出禦道﹐遊目暫回車﹔旣非隨舞鶴﹐聊思索枯魚。因龜識季主﹐傍酒見相如﹔日中人已合﹐黃昏故未疏。

【陳張正見《日中市朝滿詩》】云閣綺霞生﹐旗亭麗日明﹔塵飛三市路﹐蓋入九重城。竹葉當杯滿﹐桃花帶綬輕﹔惟見爭名利﹐安知大隱情。

教

【晉王彪之《整市教》】古人同市朝者﹐豈不以眾之所歸﹐宜必去行物﹐近檢校山陰市﹐多不如法。或店肆錯亂﹐或商估沒漏﹐假冒豪彊之名﹐擁護貿易之利﹐淩踐平弱之人﹐專固要害之處。屬城承寬﹐亦皆如之。

【周庾信《答移市教》】昔張楷碩儒﹐尙移弘農之市﹔宜宮妙篆﹐猶致酒壚之客。況復徳總郇周﹐聲髙梁楚。希風慕義之士﹐舉袂成帷﹔臥轍攀車之人﹐摩肩相接。遂使王充閱書之處﹐遠出荒郊﹐石苞販鐵之所﹐翻臨涯岸﹐聖徳謙虛﹐未安喧湫。欲令吹簫舞鶴﹐還返舊ㄩ。賣卜屠羊﹐請辭新﹐而交貨之黨好畱﹐豳岐之眾難遣。

箴

【晉成公綏《市長箴》】貿遷有無﹐市朝有處﹔人以攸資﹐貨以攸敍。交易而退﹐各得其所﹔曹參相齊﹐淸淨以義。姦不可擾﹐顧托有寄﹔市臣掌肆﹐敢告執事。

卷二十五器物部上

○漏刻第一

敍事

梁《漏刻經》云﹕漏刻之作﹐蓋肇於軒轅之日﹐宣乎夏商之代。《周官》曰﹕挈壺氏以水火守之﹐分以日夜。及冬﹐則以火爨鼎水而沸之﹐而沃之。﹝鄭玄注曰﹕冬水凍﹐故以火炊水沸以沃之﹐謂沃漏也。﹞梁《漏刻經》云﹕至冬至﹐晝漏四十五刻。冬至之後日長﹐九日加一刻。以至夏至﹐晝漏六十五刻。夏至之後日短﹐九日減一刻。或秦之遺法﹐漢代施用。邯鄲《五經折疑》曰﹕漢制﹐又以先冬至三日晝。冬至後三日﹐晝漏四十五刻﹐夜五十五刻。先夏至三日晝﹐夏至後三日﹐晝漏六十五刻﹐夜三十五刻。元嘉《起居注》曰﹕以日出入定晝夜。冬至晝四十刻﹔夏至夜亦宜四十刻﹐夏至晝六十刻﹐冬至夜亦宜六十刻。春秋分﹐晝夜各五十刻。今減夜限﹐日出前﹐日入後﹐昏明際﹐各二刻半以益晝。夏至晝六十五刻﹐冬至晝四十五刻﹐二分晝五十五刻而已。張衡《漏水轉渾天儀制》曰﹕以銅爲器﹐再疊差置﹐實以淸水﹐下各開孔﹐以玉虯吐漏水入兩壺。右爲夜﹐左爲晝。殷夔《漏刻法》曰﹕爲器三重﹐圓皆徑尺。差立於水輿踟躕之上﹐爲金龍口吐水﹔轉注入踟躕經緯之中﹐蓋上鑄金爲司辰﹐具衣冠﹐以兩手執箭。李蘭《漏刻法》曰﹕以銅爲渴烏﹐以引器中水﹐於銀龍口中吐之。

事對

【權器衡渠】李蘭《漏刻法》曰﹕以器貯水﹐以銅爲渴烏﹐狀如鉤曲﹐以引器中水。於銀龍口中吐入權器﹐漏水一升﹐秤重一斤﹐時經一刻。殷夔《漏刻法》曰﹕漏水皆於器下爲金龍口吐出﹐轉注入踟躕經緯之中﹐流於衡渠之下。

【流珠把箭】李蘭《漏刻法》曰﹕以玉壺玉管流珠馬上奔馳行漏。流珠者﹐水銀之別名。張衡《漏水轉渾天儀制》曰﹕以左手把箭﹐右手指刻﹐以別天時早晚。

【司辰典刻】殷夔《漏刻法》曰﹕自午至子﹐亦五十刻。壺口上有蓋﹐其中天浮載箭出於蓋﹐蓋上鑄金爲司辰。桓譚《新論》曰﹕余爲郎﹐典刻漏﹐燥濕寒溫轉異度﹐故有昏明晝夜﹐參以晷景。

【銅史金徒】《晉起居注》曰﹕孝武太元十二年﹐有司奏儲宮初建﹐未有漏刻。參詳永安宮銅漏刻﹐置漏刻史。張衡《漏水轉渾天儀制》曰﹕鑄金銅仙人居左壺﹐爲金胥徒居右壺。

【星史金胥】《天文要集》曰﹕女史一星在柱下西北﹐女史轉漏動靜。金胥見金徒注。

【三鼓一鐘】衛宏《漢舊儀》曰﹕立夏﹑立秋晝六十二刻﹐夏至晝六十五刻。夜漏不盡五刻﹐擊五鼓﹔夜漏不盡三刻﹐擊三鼓。酈善長《水經注》曰﹕洛陽金墉城東門﹐曰含春門﹔北有退門﹐城上西面列觀五十步﹐睥睨居屋置一鐘﹐以和漏鼓也。

【九日五夜】司馬彪《續漢書》曰﹕霍融上言「漏刻率九日增減一等﹐不與天相應。不如夏曆合晷景﹐刻漏四十八箭。」晷景爲刻﹐少所違失。衛宏《漢舊儀》曰﹕五夜﹕甲夜﹐乙夜﹐丙夜﹐丁夜﹐戊夜。

賦

【晉陸士衡《漏刻賦》】寸管俯而陰陽效其誠﹐尺表仰而日月與之期﹐玄烏懸而八風以情應﹐玉衡立而天地不能欺。旣窮神以盡化﹐又設漏以考時﹔爾乃挈金壺以南羅﹐藏幽水而北戢。擬洪殺於編鐘﹐顯卑髙而爲級﹔激懸泉以遠射﹐跨飛途而遙集。伏陰虫以承波﹐吞恆流其如挹。是故來象神造﹐去猶鬼幻﹐口納胸吐﹐水無滯咽。形微獨﹛爾虫﹜之緒﹐逝若乘天之電﹔偕四時以合最﹐指昏明乎無殿。夫其立體也簡﹐而效績也誠﹔其假物也粗﹐而致用也精。積水不過一鐘﹐導流不過一筵﹔而用天者因其敏﹐分地者賴其平﹐微聽者假其察﹐貞觀者借其明。信探賾之妙術﹐𨿽無神其若靈。

【梁鮑照《觀漏刻賦》】佩流嘆於馳年﹐纓華思於芬月﹔結蘭苕於望楚﹐弄參差以歌越。撫凝肌於廷帶﹐監雕容於髡發。景有墜而易昏﹐憂無方而難歇﹔歷玉階而升奧﹐訪金壺之盈闕。觀騰波之吞瀉﹐視警箭之登沒﹔箭旣沒而後登﹐波長瀉而弗歸。注沈穴而海漏﹐射懸途而電飛﹔堇戶牖而知天﹐掩雲霧而測暉。創百齡於纖隱﹐積千里於空微。

銘

【李尢《漏刻銘》】昔在先聖﹐配天垂則﹔仰釐七曜﹐俯順坤徳。乃建日官﹐俾立漏刻﹔昏明旣序﹐景曜不忒。唐命義和﹐敬授人時﹔懸象著明﹐帝以崇熙。季末不虔﹐徳衰於玆﹔挈壺失節﹐刺流在詩。

【南齊陸亻垂新《漏刻銘》】夫自天觀象﹐昏旦之刻未分﹐治歷明時﹐盈縮之度無準。挈壺命氏﹐遠哉義用﹔揆景測辰﹐徼宮戒井。守以水火﹐分玆日夜。且今之官漏﹐出自會稽﹐漏水違方﹐導流乖則﹐六日無辧﹐五夜不分。於是俯察旁羅﹐登臺升庫﹐測於地四﹐參以天一﹐建武遺蠹﹐咸和余舛。金筒方員之制﹐飛流吐納之規﹐雙律攺經﹐一皆懲革﹐以考辰正晷﹐測表候陰。不謬圭撮﹐無乖黍累﹐又可以校運算之暌合﹐分天地之邪正﹐察四气之盈虛﹐課六律之疏密。永世貽則﹐傳之無窮﹐赫矣煥乎﹐無得而稱也。乃詔小臣﹐爲其銘。曰﹕一寒一暑﹐有明有晦﹔神道無迹﹐天工空代。乃置挈壺﹐是惟熙載﹔气均衡石﹐晷正權槪。世道交喪﹐禮術消亡﹔遽遷水火﹐爭倒衣裳。擊刀舛次﹐聚木乖方﹔爰究爰度﹐時惟我皇。方壺外次﹐員流內襲﹔洪殺殊等﹐髙卑異級。靈虯承注﹐陰虫吐翕﹔倏忽往來﹐鬼神出入。微若抽繭﹐逝若激電。耳不輟音﹐眼無流ツ﹔銅史司刻﹐金徒抱箭。合昏暮捲﹐螢莢晨生﹔尙辧天意﹐猶測地情。況我神造﹐通幽洞靈﹔配等皇極﹐爲世作程。

○帷幕第二

敍事

《釋名》曰﹕帷﹐圍也﹐以自障圍也。幕﹐幕絡也﹐在表之稱也。《說文》曰﹕在旁曰帷﹐在上曰幕。《廣雅》曰﹕帷幕﹐帳也。《歸藏》曰﹕昔女媧筮張云幕而枚占神明。《漢書》曰﹕秦起咸陽而至雍﹐離宮三百﹐帷帳不移而具。《史記》曰﹕漢孝文帝所幸愼夫人﹐帷賬不得文繡﹐以示惇朴。王沈《魏書》曰﹕魏太祖雅性節儉﹐帷帳壞則補納。孫盛《晉陽秋》曰﹕晉武帝令曰﹕殿前及武帷﹐織成帷不須施也。又曰﹕穆帝皇太后設紗帷於太極殿。《儀禮》曰﹕國君與卿圖事﹐管人布幕於寢門外。

事對

【紫綃帷靑油幕】王子年《拾遺記》曰﹕吳王孫權趙夫人﹐善畫﹐巧妙無雙。權居昭陽宮倦暑﹐乃展紫綃之帷。夫人曰「此不足貴。妾欲窮思慮﹐能使下綃帷而淸風自入﹐視外無有蔽礙﹐列侍飄然自涼﹐若禦風而行。」沈約《宋書》曰﹕劉塢《與顏峻書》曰﹕朱修之﹐三代叛兵也。一朝居靑油幕下﹐作謝宣明面孔向人。

【羅幃紗幕】魏文帝《與繁欽書》曰﹕白日西逝﹐淸風赴闈﹔羅帷徒﹐玄燭方微。王子年《拾遺記》曰﹕漢武帝李夫人死後﹐常思夢﹐命工人作李夫人形。或置於輕紗幕裏﹐婉若生時﹐帝大悅。

【錦帷綈幕】《典略》曰﹕孔子反衛﹐見夫人在錦帷中。孔子北面稽首﹐夫人自帷中再拜。王子年《拾遺記》曰﹕漢武帝以珊瑚爲牀﹐紫錦爲帷。又﹐武帝好微行﹐於池傍遊宮﹐以漆爲柱﹐鋪黑綈之幕﹐器服乘輿﹐皆尙黑色。

【運籌撰歷】《史記》曰﹕漢六年正月﹐封功臣。張良未嘗有戰功﹐髙祖曰「運籌帷帳中﹐決勝千里外﹐子房功也。」劉歆《與揚子云書》曰﹕蕭何造律﹐張蒼撰歷﹐皆成於帷幕﹐貢於王門。

【合疏縷張綺羅】劉向《說苑》曰﹕晏子復於景公曰﹐且合升之斗微﹐以滿倉廩﹔合疏縷之緯﹐以成帷幕。葛洪《神仙傳》曰﹕淮南八公詣淮南王安門﹐皆須眉皓素。王欲少者﹐八公皆成十五六童子。門吏以白安﹐聞之不及履﹐卽出迎之﹐以登思仙之臺﹐張綺羅之幕﹐設像牙之席。

【然明誦延年寢】《東觀漢記》曰﹕張奐﹐字然明﹐使匈奴。休屠及朔方烏桓並同反叛﹐遂燒度遼將軍門﹐列屯赤地﹐煙火相望。兵眾大恐﹐各欲亡去。奐安坐帷中﹐與弟子誦書﹐自若﹐軍士稍安。《漢書》曰﹕江都王劉延年爲將﹐善綏禦士眾﹐寢止布幕而已。

詩

【南齊王融《詠幔詩》】幸得與珠綴﹐冪歷君之楹﹔月映不辭捲﹐風來輒自輕。每聚金鑪气﹐時駐玉琴聲﹔但願置樽酒﹐蘭缸當夜明。

○屏風第三

敍事

《釋名》曰﹕屏風﹐障風也﹔在後﹐所依倚也。《禮記》曰﹕天子當而立。﹝鄭玄注云﹕﹐屏風。﹞又曰﹕天子負﹐南鄕而立。﹝鄭玄注云﹕負﹐爲斧文屏風於戶牖之間。﹞《周官》曰﹕掌次設皇邸。﹝鄭玄注云﹕邸﹐後板也。其屏風邸﹐染羽像鳳皇以爲飾。﹞謝承《後漢書》曰﹕鄭弘爲太尉時﹐舉第五倫爲司空﹐班次在下。每正朔朝見﹐弘曲躬自卑。上問知其故﹐遂聽置雲母屏風﹐分隔其間﹐由此爲故事。《魏志》曰﹕太祖平柳城﹐頒所獲器物。有素屏風﹐持以賜毛曰「君有古人之風﹐故賜君古人之服。」《齊書》曰﹕襄陽盜發古冢﹐得玉屏風。吳均《齊春秋》曰﹕宜都王鏗﹐年十歲。與吉景曜商略先言往行﹐左右誤排丹癅屏風倒壓背﹐色貌不異﹐言談不輟。王子年《拾遺記》曰﹕董偃設紫琉璃屏風。《西京雜記》曰﹕廣川王去疾發魏哀王冢﹐有石屏風。又﹐昭陽殿木畫屏風﹐如蜘蛛絲縷。

事對

【綠沈白字】宋元嘉《起居注》曰﹕十六年﹐禦史中丞劉楨奏﹐風聞前廣川刺史韋朗﹐於廣州所作銀塗漆屏風二十三牀﹐又綠沈屏風一牀﹐請以見事追韋朗前所居官。王琰《宋春秋》曰﹕明帝性多忌諱﹐禁制回避者數十百品。亦惡白字。屏風書古來名文﹐有白字﹐輒加攺易﹔玄黃朱紫﹐隨宜代焉。

【雲母火齊】《西京雜記》曰﹕趙飛燕爲皇后﹐其女弟上遺雲母屏風﹐回風席﹐七華扇。《拾遺記》曰﹕董偃嘗臥延淸之室﹐上設火齊屏風﹐列靈﹛麻賁﹜之燭。

【納妃二合烈女四堵】《晉東宮舊事》曰﹕皇太子納妃﹐梳頭屏風二合四牒﹐織成地屏風十四牒﹐銅紐。劉向《七略別錄》曰﹕臣向與黃門侍郎歆所校《列女傳》﹐種類相從爲七篇﹐以著禍福榮辱之效﹐是非得失之分﹐畫之於屏風四堵。

【孫亮鏤瑞季龍畫仙】崔豹《古今注》曰﹕孫亮作琉璃屏風﹐鏤作瑞應圖一百二十種。陸《鄴中記》曰﹕石季龍作金鈿屈膝屏風﹐衣以白縑﹐畫義士﹑仙人﹑禽獸。

【畫如蛛絲玉爲龜甲】蛛絲見敍事。郭子橫《洞冥記》曰﹕上起神明臺﹐上有金牀象席﹐雜玉爲龜甲屏風。

賦

【漢劉安《屏風賦》】惟斯屏風﹐出自幽谷﹔根深枝茂﹐號爲喬木。孤性陋弱﹐畏金彊族﹔移根易土﹐委伏溝瀆。飄搖危殆﹐靡安措足﹔思在蓬蒿﹐林有朴敕。然常無緣﹐悲愁酸毒﹔天啟我心﹐遭遇微祿。中郎繕理﹐收拾捐朴﹔大匠攻之﹐刻雕削斫。表𨿽剝裂﹐心實貞愨﹔等化器類﹐庇蔭尊屋。列在左右﹐近君頭足﹔賴蒙成濟﹐其恩弘篤。何惠施遇﹐分好沾渥﹔不逢仁人﹐永爲枯木。

【漢芊勝《屏風賦》】屏風合匝。蔽我君王﹔重葩累繡﹐沓璧連璋。連以文錦﹐映以流黃﹔畫以古烈﹐昂昂。蕃後宜之﹐壽考無疆。

詩

【隋蕭愨《屏風詩》】秦皇臨碣石﹐漢帝幸明庭﹔非關重遊豫﹐直是愛長齡。讀記知州所﹐觀圖見嶽形﹔曉識仙人气﹐夜辧少微星。服銀有祕術﹐蒸丹傳舊經﹔風搖百影樹﹐花落萬春亭。飛流近更白﹐叢竹遠彌靑﹔逍遙保靑暢﹐因持悅性情。

【周庾信《詠屏風詩》】髙閣千尋跨﹐重檐百尺齊﹔云度三分近﹐花飛一倍低。吹簫近白鶴﹐照鏡舞山雞﹔何勞愁日暮﹐未有夜烏啼。

【又詩】三危出鳳翼﹐九阪度龍鱗﹔路髙山裏樹﹐云低馬上人。應巖泉澑響﹐深谷鳥聲春﹔駐馬來相問﹐應知有姓秦。

銘

【李尢銘】捨則潛僻﹐用則設張﹔立必端直﹐處必廉方。雍閼風邪﹐霧露是抗﹔奉上蔽下﹐不失其常。

啟

【梁簡文帝《謝賚碧慮棋子屏風啟》】臣綱啟﹐宣詔王亻夭慧奉宣敕旨。垂賚碧慮棋子屏風二十牒﹐極班馬之巧﹐兼曹史之慮﹐均天臺之翠璧﹐雜水華之嘉名。使雲母之窗﹐慚其麗色﹔琉璃之扇﹐愧其含影。仰降聖慈﹐曲垂沾逮﹔喜逐恩來﹐聰同鳳舞。言因謝盡﹐更類三緘。不任銘荷之誠﹐謹奉啟謝以聞。謹啟。

○簾第四

敍事

《釋名》曰﹕簾﹐廉也﹐自鄣蔽爲廉恥也。《廣雅》云﹕炎﹐兼也。揚雄《方言》曰﹕宋魏陳楚江淮之間﹐箔謂之﹛曲﹜﹐或謂之麯﹔自關而西謂之箔﹐南楚謂之蓬箔。《說文》曰﹕曲受物之形也。《西京雜記》曰﹕漢諸陵寢﹐皆以竹爲簾﹐爲水文及龍鳳像。《晉東宮舊事》曰﹕簾箔皆以靑布緣純。謝綽《宋拾遺》曰﹕戴明寶歷朝寵幸﹐家累千金。大兒驕淫﹐爲五色珠簾﹐明寶不能禁。《孫卿子》曰﹕局室蘆簾稿蓐﹐可以養形。

事對

【神屋白珠靈閣翠羽】《漢武故事》曰﹕上起神屋﹐以白珠爲簾箔﹐玳瑁押之﹐象牙爲篾。《洞冥記》曰﹕漢武帝二十年﹐起招靈閣﹐翠羽鱗毫爲簾。

【昭陽珠簾明光玉箔】《西京雜記》曰﹕昭陽殿織珠爲簾﹐風至則鳴﹐如金玉珠璣。《三秦記》曰﹕明光宮在漸臺西﹐以金玉珠璣爲箔。

詩

【唐太宗文武皇帝《賦簾詩》】參差垂玉牖﹐舒捲映蘭宮﹔珠光搖素月﹐竹影亂淸風。彩散銀鉤上﹐文斜桂戶中﹔惟當雜羅綺﹐相與媚房櫳。

【南齊虞炎《詠簾詩》】靑軒明月時﹐紫殿秋風日﹔孔光暉﹐ㄙ曖映容質。淸露依檐垂﹐蛸絲當戶密﹔褰開誰共臨﹐掩晦獨如失。

【隋盧思道《賦得珠簾詩》】鑑帷明欲斂﹐照檻色將晨﹔可憐疏復密﹐隱映當窗人。浮淸帶遠吹﹐含光動細塵﹔落花時屢拂﹐會待玉階春。

○牀第五

敍事

《釋名》曰﹕牀﹐裝也﹐所以自裝載也。揚雄《方言》曰﹕齊魯之間謂之簀﹐﹝牀板也。﹞陳楚之間或謂之笫。其杠﹐北燕﹑朝鮮之間謂之樹。自關而西﹐秦晉之間謂之杠﹐南楚之趙﹑東齊海岱之間謂之梓。其上板﹐衛之北郊﹐趙魏之間謂之牒。《廣雅》曰﹕棲謂之牀﹐浴牀謂之招。《說文》曰﹕牀﹐身之安也﹔簀﹐牀戔也﹔笫﹐牀簀也﹔杠﹐牀前木也。服虔《通俗文》曰﹕牀﹐三尺五曰榻板﹐獨坐曰秤﹐八尺曰牀。《天文集》曰﹕紫宮門外有天牀六星。《戰國策》曰﹕孟嘗君出行五國﹐至楚﹐獻象牙牀。《西京雜記》曰﹕武帝爲七寶牀﹐設於桂宮。《晉東宮舊事》曰﹕皇太子納妃﹐有素柏局腳牀﹐八版牀﹐漆牀。《鄴中記》曰﹕石季龍禦牀﹐辟方三丈﹐有轉關牀﹐射鳥獸。《神仙傳》曰﹕衛叔卿入華山﹐上有紫雲鬱鬱﹐白玉爲牀。《商子曰》﹕人主處匡牀之上﹐而天下大理。《燕書》曰﹕公孫鳳隱於昌黎九城﹐寢土牀。《宋書》﹕髙祖嘗患體熱﹐有獻石牀﹐乃碎之﹐惡勞人也。

事對

【珊瑚玳瑁】《漢武帝內傳》曰﹕武帝受西王母眞形六甲靈飛十二事。帝盛以黃金幾﹐封以白玉函﹐以珊瑚爲牀﹑紫錦爲帷﹐安著柏梁臺上。《西京雜記》曰﹕韓嫣以玳瑁爲牀。

【象牙﹛鹿齊﹜角】象牙見敍事。《異物志》曰﹕﹛鹿齊﹜狼形似鹿﹐而角觸前向﹐入林則掛角﹐故恆在平淺艸中。逐入林則得之。皮可作履襪﹔角正四據﹐南人因以作踞牀。

【六星七寶】六星見敍事。魏收《後魏書》曰﹕韓武﹐字道威﹐除龍驤將軍﹐郢州刺史。嘗獻七寶牀﹐象牙席。

【坐穿臥陷】皇甫謐《髙士傳》曰﹕管寧﹐字幼安。自越海及歸﹐常自坐一木榻。積五十餘年﹐榻上當膝處皆穿。劉向《列仙傳》曰﹕修羊公在華陰山﹐石室中有懸石榻﹐其上盡穿陷也。

【神女金仙人石】《馬明生別傳》曰﹕明生隨神女入室中﹐臥金牀玉機。酈善長《水經注》曰﹕夷水﹐右經石室南。村人駱都﹐小時到此室邊采蜜﹐見一仙人坐石牀上。

詩

【後梁宣帝《牀詩》】衡山白玉鏤﹐漢殿珊瑚支﹔踞膝申久坐﹐屢好爲頻移。

【梁庾肩吾《詠胡牀應教詩》】傳名乃外域﹐入用信中京﹔足欹形已正﹐文斜體自平。臨堂對遠客﹐命旅誓初徵﹔何如淄館下﹐淹畱奉盛明。

銘

【李尢《臥牀銘》】體之所安﹐寢處和歡﹐夕惕敬愼﹐崇徳遠姦。

○席第六

敍事

《釋名》曰﹕席﹐釋也﹐可捲右釋也。《說文》曰﹕筵﹐竹席也。《三禮圖》曰﹕士蒲筵﹐長七尺﹐廣三尺三寸﹐無純。《周禮》曰﹕王府掌王之衽席﹐﹝衽席﹐簟席。﹞司幾筵﹐掌五幾五席之名物。凡大朝覲﹐設莞席紛純﹐加繅席畫純﹐加次席黼純。諸侯祭祀﹐席蒲筵績純。﹝紛﹐白繡也﹔純﹐緣也﹔次﹐獸皮爲席也﹔繅席﹐削蒲編以五采﹐若今合歡矣﹐畫謂雲气也﹔次席﹐桃枝席﹐有次列成文。﹞《韓子》曰﹕夏禹爲茵蔣席。《尙書》曰﹕成王將崩﹐牖間南向﹐敷重篾席黼純。﹝孔安國注﹕篾﹐桃枝竹也。﹞西序東向﹐敷重底席綴純。﹝底﹐華也。﹞東序西向﹐敷重丰席畫純。﹝丰﹐莞也。﹞西夾南向﹐敷重筍席玄紛純。﹝筍﹐竹也。﹞《漢書》﹕文帝莞蒲爲席。《大魏諸州記》曰﹕鉅鹿﹐廣阿澤多葦﹐出細禦席﹐多雲母。《晉東宮舊事》曰﹕太子有獨坐龍須席﹐赤皮席﹐花席﹐經席。《史記》曰﹕古者封禪﹐席﹛艸租﹜皆。《漢舊儀》曰﹕祭天﹐紫壇紺席﹐六采綺席﹔祭嶽﹐白菅席。

事對

【五香六采】《鄴中記》曰﹕石季龍作席﹐以金裹五香﹐雜以五采綫﹐編蒲皮﹐緣之以錦六采﹐席所以祭天。見敍事。

【茅葭蓍艾】周斐《汝南先賢傳》曰﹕鄭敬以茅葭爲席﹐常隨杞柳之陰。皇甫謐《髙士傳》曰﹕老萊子親沒﹐隱蒙山之陽。杞木爲牀﹐蓍艾爲席。

【碧蒲白莞】《拾遺記》曰﹕周穆王時﹐西王母來﹐敷碧蒲之席﹐黃莞之薦。宋元嘉《起居注》曰﹕禦史中丞劉楨奏﹐風聞廣州刺史韋朗﹐於府州部所作新白莞席三百二十二領﹐請以見事﹐追韋朗前所居官。

【回風半月】見屏風事對。《拾遺記》曰﹕蓐乘艸髙五尺﹐葉色紺﹐莖如金﹐形如半月之勢﹐亦曰半月艸。無花無實﹐其質溫柔﹐可以爲布爲席。

【馮銘張賦】馮衍《席前右銘》曰﹕修爾容貌﹐飾爾衣服﹐文之以辭﹐實之以徳。《後右》曰﹕冠帶之貳﹐從容有常﹔威儀之華﹐惟徳之英。張隱《文士傳》曰﹕張純與張儼﹑朱異俱少﹐往見驃騎將軍朱據。據聞三人才名﹐欲試之﹐告曰「吾欲賦一物。」純乃賦席曰「席爲冬設﹐簟爲夏施﹔揖讓而坐﹐君子攸宜。」

【黼繡純鱗鳳飾】黼繡純見敍事。《拾遺記》曰﹕燕昭王設鱗文席﹐散荃蕪香。鱗文者﹐錯雜寶飾席爲雲霧麟鳳者也。

【戴益五十殷重八九】謝承《後漢書》曰﹕戴憑﹐字次仲﹐汝南郡舉明經﹐徵博士﹐拜郎中。正朝朝賀﹐帝令羣臣說經史﹐更相詰難。義有不通﹐轉奪其席﹐以益通者。憑重五十席。《殷氏家傳》曰﹕殷亮爲博士講學大夫﹐諸儒論勝者賜席﹐亮坐八九重席。帝曰「學不當如是耶。」

詩

【南齊謝詩】本生潮汐地﹐落景照參差﹔汀洲蔽杜若﹐幽渚奪江蘺。遇君時采擷﹐玉坐奉金卮﹔但願羅衣拂﹐無使素塵彌。

【梁柳惲詩】照日汀洲際﹐搖風淥潭側﹔𨿽無獨﹛爾虫﹜絲﹐幸有靑袍色。羅袖少輕塵﹐象牀多麗飾﹔願君蘭夜飲﹐佳人時宴息。

銘

【後漢李尢銘】施席接賓﹐士無愚賢﹔值時所有﹐何必芊肫。

【晉傅玄銘】銘席之左端曰﹕閒居勿極其歡。右端曰﹕寢處毋忘其患。左後曰﹕居其安無忘其危。右後曰﹕惑生於邪色﹐禍成於多言。

○扇第七

敍事

揚雄《方言》曰﹕扇﹐自關而東謂之Ψ﹐自關而西謂之扇。《世本》曰﹕武王作た。崔豹《古今注》曰﹕舜廣開視聽﹐求賢人以自輔﹐作五明扇﹐漢公卿大夫皆用之﹐魏晉非乘輿不得用。又曰﹕殷髙宗有ず雉之祥﹐服章多用翟羽﹐故有雉尾扇。周制以爲王后夫人車服﹐輦車有た﹐卽緝雉羽爲扇﹐以鄣翳風塵也。漢乘輿服之﹐後以賜梁孝王。魏晉以來以爲常﹐惟諸王皆得用之。《西京雜記》曰﹕天子夏設羽扇﹐冬則設繪扇。《晉東宮舊事》曰﹕皇太子初拜﹐供漆要扇﹑靑竹扇﹑黃竹扇。納妃﹐同心扇三十﹐單竹扇二十。謝靈運《晉書》﹕孝武節奢飾﹐禁絹扇。

事對

【雉尾鵲翅】雉尾見敍事。《拾遺記》曰﹕周昭王時﹐塗修國獻靑鳳丹鵲﹐各一雌一雄。孟夏取鵲翅爲扇﹐一名條融﹐一名反影。

【象牙翟羽】象牙長丈餘﹐脫則深藏。作木牙易之﹐可作扇。翟羽見敍事。

【白羽黃竹】裴啟《語林》曰﹕諸葛武侯持白羽扇﹐指麾三軍。黃竹見敍事。

【六角二面】沈約《晉書》曰﹕王羲之在會稽山﹐見一老姥持十許六角竹扇。羲之因書扇﹐各作五字﹐語姥云「道是王右軍書字﹐索百錢。」《鄴中記》曰﹕石季龍作雲母五明金薄莫難扇﹐此一扇之名也。薄打純金如蟬翼﹐二面有漆畫列仙奇鳥異獸。其五明方中辟方三寸或五寸﹐隨扇大小﹐雲母帖其中﹐細縷縫其際﹐𨿽掩盡而彩色明澈﹐看之如謂可取﹐故名莫難也。季龍出時﹐以扇挾乘輿。

【五明七華】五明見敍事。《西京雜記》曰﹕趙飛燕爲皇后﹐其女弟上遺七華之扇。

【白綺綠沈】《班孟堅集》有白綺扇之賦。《鄴中記》曰﹕季龍出時﹐乘輿用桃枝扇。或綠沈色﹐或木蘭色﹐或紫紺色﹐或郁金色。

【仲祖畫逸少書】曹毗《扇贊序》曰﹕會稽王仲祖畫扇﹐爲郭文舉見﹐命爲贊。王羲之字逸少﹐見六角注。

賦

【晉陸士衡《羽扇賦》】彼淩霄之遼鳥﹐播鮮輝之輕茜﹔隱九臯以鳳鳴﹐遊芳田而龍見。醜靈龜而遠期﹐超長年而久眄﹔累懷璧於美羽﹐挫千歲乎一箭。委四體以受制﹐奏雙翅而爲扇﹐則其布翮也。差洪細﹐秩長短﹐稠不逼﹐稀不簡。於是鏤巨獸之齒﹐裁奇木之幹﹔移圓根於新體﹐因天秩乎舊貫。鳥不能別其是非﹐人莫敢分其眞贗﹐翮翩翩以微振﹐風﹤風﹥々以垂娩。妙自然以爲言﹐故不積而能散。其在手也安﹐其應物也誠﹔其招風也利﹐其盡气也平。混貴賤而一節﹐風無往而不淸。

【梁江淹《扇上彩畫賦》】織素麗於白日﹐傳畫明於彩虹﹔洛陽之技極﹐江南之巧窮。故飾以赤野之玉﹐文以紫山之金﹔空靑生蛾眉之陽﹐雌黃出れ冢之陰。丹石發王屋之岫﹐碧髓挺靑峻之岑﹔粉則南陽鉛澤﹐墨則上黨松心。乃雜以爲此扇﹐與君翳素女與玉琴。玉琴兮珠徽﹐素女兮錦衣﹐促織兮始鳴﹐秋蛾兮初飛。重曰﹕碧臺寂兮無人﹐蔓丹艸與朱塵﹔度俄然如一代﹐經半景若九春。命幸得爲彩扇﹐出入玉帶與綺紳。

詩

【南齊邱巨源《詠七寶畫圖扇詩》】妙縞貴東夏﹐巧技出吳﹔裁狀白玉璧﹐縫似明月輪。表裏鏤七寶﹐中銜駭雞珍﹔畫作景山樹﹐圖爲河洛神。來延揮握玩﹐入與釧親﹔生風長袖際﹐華紅粉津。倩ツ迎驕意﹐隱映含歌人﹔時移務忘故﹐節攺競存心。眷情隨象簟﹐舒心謝錦茵﹔厭歇何足道﹐敬哉先後晨。

【梁何遜《詠扇詩》】如信非玷﹐學月且爲輪﹔機杼蘼蕪妾﹐裁縫篋笥人。搖風入素手﹐招曲掩丹唇﹔羅袖幸時拂﹐微芳聊可因。

【陳周弘正《詠班竹掩團扇詩》】齊紈將楚竹﹐從來本相遠﹔將申湘女悲﹐宜並班姬怨。

贊

【宋謝惠連《白羽扇贊》】惟玆白羽﹐體此皎潔﹔涼齊淸風﹐素同冰雪。其儀可貴﹐是用玩悅﹔揮之襟袖﹐以禦炎熱。

【王獻之《桃葉團扇歌》】七寶畫團扇﹐粲爛明月光﹔與郎卻暄暑﹐相憶莫相忘。

頌

【劉臻妻《五時畫扇頌》】炎後飛軌﹐引曜丹逵﹔蕤賓應律﹐融精協曦。五象列位﹐品物以垂﹔兌降素獸﹐震升靑螭。日月澄暉﹐仙童來儀﹔仰憩翠巖﹐俯映蘭池。靈柯幽藹﹐卉木參差﹔如山之壽﹐如松之猗。永錫難老﹐與時推移。

啟

【梁簡文帝《謝賚扇啟》】臣綱啟﹐傳詔饒僧明奉宣敕旨。垂賚細綾大文畫柳蟬山扇一柄﹐文筠析縷﹐香發海檀﹐肅肅淸風。卽令象簟非貴﹐依依散彩﹐便覺夏室含霜。飲露靑蜩﹐應三伏之修景﹔羣飛黃雀﹐送六月之南風。蔽日垂陰﹐薰澤慚采﹐浮涼滌暑﹐蘋末愧吹。聖人造物之巧﹐俯萃庸薄﹔王府好玩之恩﹐於玆下被。頂戴曲私﹐伏增欣躍。謹奉啟事謝聞。謹啟。

○香鑪第八

敍事

盧諶《祭法》曰﹕香鑪﹐四時祠﹐坐側皆置。徐爰《家儀》曰﹕婚迎﹐車前用銅香鑪二。《漢官典職》曰﹕漢尙書郎﹐給端正侍女史二人。潔衣服﹐執香鑪﹐燒燻﹐從入臺中。《晉東宮舊事》曰﹕太子初拜﹐有銅博山香鑪一枚。《鄴中記》曰﹕石季龍冬月爲復帳﹐四角安純金銀鑿鏤香鑪。﹝傅先生《南嶽記》曰﹕衡山芝崗石室﹐有瓦香鑪。﹞王琰《冥祥記》曰﹕費崇先少信佛法﹐常以鵲尾香鑪置膝前。習鑑齒《襄陽記》曰﹕劉季和性愛香。直宮﹐嘗上廁﹐過香鑪上。

事對

【銀塗金鏤】《晉東宮舊事》曰﹕泰元二十二年﹐皇太子納妃王氏﹐有銀塗博山連盤三升﹐香鑪二。金鏤見敍事。

【四周九層】《西京雜記》曰﹕長安巧手丁諼者﹐作臥褥香鑪﹐一名被中香鑪。本出房風﹐爲機環轉之者﹐運四周。又曰﹕丁諼作九層博山香鑪﹐鏤以奇禽怪獸﹐皆自然能動。

賦

【梁昭明太子《銅博山香鑪賦》】方夏鼎之瑰異﹐類山經之敍詭﹔制一器而備眾質﹐諒玆物之爲侈。於時靑女司寒﹐紅光翳景﹐吐圓舒於東嶽﹐匿丹曦於西嶺。翠帷已低﹐蘭膏未屏﹐爨松柏之火﹐焚蘭麝之芳﹔熒熒內曜﹐芬芬外揚﹐似慶雲之呈色﹐如景星之舒光。齊姬合歡而流ツ﹐燕女巧笑而蛾揚﹔劉公聞之見錫﹐粵女惹之畱香。信名嘉而器美﹐永服玩於華堂。

【陳傅糸宰《博山香鑪賦》】器象南山﹐香傳西國﹔丁諼巧鑄﹐兼資匠刻。麝火埋朱﹐蘭煙毀黑﹔結構危峯﹐橫羅雜樹。寒夜含暖﹐淸宵吐霧﹔制作巧妙﹐獨稱珍淑。气氛氳﹐長似春﹔隨風本勝千釀酒﹐散馥還如一碩人。

詩

【古詩《詠香鑪詩》】四座且莫喧﹐願聽歌一言﹔請說銅鑪器﹐崔嵬象南山。上枝似松柏﹐下根據銅盤﹔雕文各異類﹐離婁自相連。誰能爲此器﹐公輸與魯班﹔朱火然其中﹐靑煙其間。順風入君懷﹐四座莫不歡﹔香風難久居﹐空令蕙艸殘。

【南齊劉繪《詠博山香鑪詩》】參差郁佳麗﹐合沓紛可憐﹔蔽虧千種樹﹐出沒萬重山。上鏤秦王子﹐駕鶴乘紫煙﹔下刻蟠龍勢﹐矯首半銜蓮。旁爲伊水麗﹐芝蓋出巖間﹔復有漢遊女﹐拾羽弄餘妍。榮色何雜糅﹐縟繡更相鮮﹔ば或騰倚﹐林薄杳芊眠。掩華終不發﹐含燻未肯然﹔風生玉階樹﹐露湛曲池連。寒虫飛夜室﹐秋云沒曉天。

【梁沈約《和劉雍州繪博山香鑪詩》】範金誠可則﹐ゼ思必良工﹔凝芳俟朱燎﹐先鑄首山銅。瑰姿信巖﹐倚態實珍瓏﹔峯嶝互相拒﹐巖岫杳無窮。赤松遊其上﹐斂足禦輕鴻﹔蛟螭盤其下﹐驤首ツ曾穹。嶺側多奇樹﹐或孤或復叢﹔巖間有佚女﹐垂袂似含風。飛若未已﹐虎視郁余雄﹔登山起重障﹐左右引絲桐。百和淸夜吐﹐蘭煙四面充﹔如彼崇朝气﹐觸石繞華嵩。

○鏡第九

敍事

《廣雅》曰﹕鑑謂之鏡。《釋名》曰﹕鏡﹐景也﹐有光景也。《韓子》曰﹕古之人目短於自見﹐故以鏡觀面﹔智短於自知﹐故以道正己。鏡無見疵之罪﹐道無明過之惡。目失鏡則無以正須眉﹐身失道無以知迷惑。《呂氏春秋》曰﹕萬乘之主﹐人之阿亦甚矣﹔而無所鏡﹐其殘亡無日矣。孰當可鏡﹐其惟士人乎﹖鏡明己也功細﹐士明己也功大。《淮南子》曰﹕人舉其疵則怨人﹐鑑見其醜則善鑑。《申子》曰﹕豈不知鏡設精無爲﹐而美惡自備矣。《莊子》曰﹕至人之用心也若鏡﹐不將不迎﹐應而不藏﹐故勝物而無憂傷。《淮南子》又曰﹕然宮人得戟﹐則以刈葵﹔盲者得鏡﹐則以蓋卮。盲者不可貽以鏡﹐亂主不可舉其疵。《尙書帝命期》曰﹕桀失玉鏡﹐用其噬獸。﹝玉鏡諭淸明之道﹐噬獸諭暴也。﹞《尙書考靈耀》曰﹕秦失金鏡﹐魚目入珠。﹝金鏡諭明道也。始皇﹐呂不韋子﹐言亂眞也。﹞《文子》曰﹕夫鏡不設形﹐故能有形。《晉東宮舊事》曰﹕皇太子納妃﹐有著衣大鏡尺八寸﹐銀華小鏡一尺二寸﹐並衣紐自副﹐漆奩盛蓋銀華金薄鏡三﹐銀龍頭受福連花鈕鎖自副。

事對

【金錯銀華】魏武帝上雜器物疏三十種﹐有尺二金錯鐵鏡一枚九寸。銀華小鏡見敍事。

【九寸三尺】《劉振別傳》曰﹕以九寸明鏡照面視之﹐曰「今日識己形﹐當令不忘﹐如此其神不散﹐疾患不入。」《鄴中記》曰﹕石季龍三臺及內宮中鏡﹐有徑二三尺者﹐有尺五寸者。

【百煉四規】夏侯湛《抵疑》曰﹕百煉之鑑﹐剔須眉可數﹐而辟土不見太山。《抱朴子》曰﹕用明鏡九寸自照﹐有所思存﹐七日則見神仙﹐知千里外事也。明鏡或用一﹐或用二﹐謂之四規鏡。

【視鹿照犬】《抱朴子》曰﹕昔張蓋踴及偶豪成二人﹐精思於蜀雲臺山石室中。忽有四人﹐黃絹單衣葛巾﹐往到其前﹐曰「勞乎道士﹐辛苦幽隱。」於是二人顧視鏡中﹐乃鹿也。《續搜神記》曰﹕林慮山下有一亭﹐人每過此宿者﹐或病死。時有郅伯夷者﹐宿於此﹐明燭而坐。中夜忽有十餘人來﹐自共薄博。伯夷密以鏡照之﹐乃是羣犬。

【應語寫形】王子年《拾遺記》曰﹕穆王時﹐沮渠國貢火齊鏡﹐人語則鏡中響應。陸機《與弟云書》曰﹕仁壽殿前﹐有大方銅鏡﹐髙五尺餘﹐廣三尺二寸。暗著庭中﹐向之便寫人形體。

【金薄玉榮】金薄鏡見敍事。《東方朔傳》曰﹕玉之榮﹐石之精﹐表如日光﹐裏如眾星。兩人相睹相知情﹐此名爲鏡也。

【珠光石色】《孝經援神契》曰﹕神靈滋液﹐百寶用則璣鏡出。宋均注曰﹕大珠有光可爲鏡。《拾遺記》曰﹕周穆王時﹐有如石之鏡。此石色白如月﹐照面如雪﹐謂之月鏡。

【玄錫粉黃金繩】《淮南子》曰﹕明鏡之始型朦然﹐及粉之以玄錫﹐摩之以白旃﹐則須眉鬢毛﹐可得而察。蕭方等《三十國春秋》曰﹕慕容垂攻鄴﹐苻丕遣其從弟就請救﹐乃遺謝玄靑銅鏡﹑黃金婉轉繩等﹐以之爲信。

【仁壽殿咸陽宮】仁壽殿見寫形注。《西京雜記》曰﹕髙祖初入咸陽宮﹐有方鏡﹐廣四尺九寸﹐表裏有明。人來照之則倒見﹔以手掩心來﹐卽腸胃五藏﹐歷然無礙。

【有引有致無藏無執】《符子》曰﹕至人之道也如鏡﹐有明有照﹐有引有致。《賈誼子》曰﹕鏡儀而居﹐無藏無執﹐美惡必至﹐各得其當。

賦

【晉傅咸《鏡賦》】順陰位於西裔﹐采秋金之剛精﹔醮祝融以致虔﹐命歐冶而是營。日月之光烈﹐儀厥象乎曜靈。不有心於好醜﹐而眾形其必詳﹔同實錄於良史﹐隨善惡而是彰。猗猗淑媛﹐峨峨后妃﹐眷春榮之零悴﹐懼玉顏之有衰﹔ツ淸揚而自鏡﹐競崇誇以相暉。若乃云髻亂於首﹐黛渝於色﹐設有乏於斯器兮﹐孰厥貌之能飾﹔與喑瞽而同昧兮﹐近有面而不識。君子知貌之不可以不飾﹐則內省而自箴﹔旣見前而慮後﹐則祗畏於幽深﹔察明明之待瑩﹐則以此而洗心﹔睹日觀之有瑕﹐則稽訓於儒紳。夫然尙何厥容之有慢﹐而厥思之有淫。

【梁劉緩《照鏡賦》】夜籌已竭﹐曉鐘將絕﹔窗外明來﹐帷前影滅。荊王欲起﹐侍妾應還﹔前齋上幔﹐內閣除關。開屏易疊﹐捲簾攤設﹔搔頭斂髻﹐釵子縈鬟。階邊就水﹐盤中光映﹐訝宿粉之猶調﹐笑殘妝之不正。欲開奩而更飾﹐乃當窗而取鏡。臺本王宮氏姓溫﹐背後銘文宜子孫﹔四面回風若流水﹐勾欄﹤匚盍﹥匝似城門。分明似無礙﹐影前彌可愛﹔近來顏色不須紅﹐卽時好眉猶約黛。

詩

【隋孔範《和陳主詠鏡詩》】虎賁愁興日﹐龍鏡覽顏時﹔懷恩未得報﹐空嘆發如絲。

【隋李巨仁《賦得鏡詩》】魏宮知本姓﹐秦樓識舊名﹔鳳從臺上出﹐龍就匣中生。無波菱自動﹐不夜月恆明﹔非惟照佳麗﹐復得厭山精。

【周庾信《詠鏡詩》】玉匣聊開鏡﹐輕灰暫拭塵﹔光如一片水﹐影照兩邊人。月生無有桂﹐花開不逐春﹔試掛淮南竹﹐堪能見四鄰。

【梁簡文帝《詠鏡詩》】錙銖恆在側﹐誰言攬鏡稀﹔如冰不見水﹐似扇長含暉。全開玳瑁匣﹐並捲織成衣﹔脫入相如手﹐疑言趙璧歸。

銘

【後漢李尢《鏡銘》】鑄銅爲鑑﹐整飾容顏﹔修爾法服﹐正爾衣冠。

○鏡臺第十

敍事

魏武《雜物疏》曰﹕鏡臺出魏宮中﹐有純銀參帶鏡臺一﹐純銀七子貴人公主鏡臺四。《晉東宮舊事》曰﹕皇太子納妃﹐服用有玳瑁細漏鏡臺一。劉義慶《世說》曰﹕劉聰爲玉鏡臺﹐溫嶠辟劉越石長史﹐北徵得之。後娶姑女﹐下焉。宋元嘉《起居注》曰﹕韋朗爲廣州刺史﹐作銅鏡臺一具。禦史中丞劉楨奏請以見事免朗所居官。

事對

【玳瑁珊瑚】玳瑁見敍事。古詩曰﹕珊瑚佳鏡爛生光。

詩

【南齊謝《詠鏡臺詩》】玲瓏類丹楹﹐迢亭似玄闕﹔對鳳臨淸水﹐垂龍掛明月。照粉拂紅妝﹐插花理云發﹔玉顏徒自見﹐常畏君情歇。

【陳叔達《入闕詠空鏡臺詩》】卽今裝飾廢﹐凋零衢路間﹔娥與明月﹐相共落關山。

○舟第十一

敍事

《淮南子》曰﹕古人見木浮而知爲舟。《周易》曰﹕刳木爲舟﹐剡木爲楫﹔舟楫之利﹐以濟不通﹐蓋取諸渙。《呂氏春秋》曰﹕虞句作舟。《物理論》曰﹕化狐作舟。《墨子》曰﹕巧亻垂作舟。《山海經》曰﹕番禺始作舟。束晰《發蒙記》曰﹕伯益作舟。《世本》曰﹕共鼓貨狄作舟﹐黃帝二臣也。揚雄《方言》曰﹕自關而東謂舟爲船﹐自關而西或謂之舟。《說文》曰﹕舟言周流也﹐船言循也﹐循水而行也。其上屋曰廬﹐重室曰飛廬。又在其上曰雀室﹐言於中候望﹐若鳥雀之驚視也。總名船﹐曰艘。《廣雅》曰﹕吳曰め。李虔《通俗》曰﹕晉曰舶﹐埤蒼日﹐海中船曰良芻。《說文》曰﹕江中舟曰﹝B197﹞。《釋名》曰﹕上下重版曰艦﹐﹝四方施版以禦矢﹐如牢檻。﹞外狹而長曰艨衝。﹝以衝突敝舡。﹞二百斛曰ザ﹐三百斛曰艇。《西京雜記》曰﹕太液池有鳴鶴舟﹑容與舟﹑淸廣舟﹑采菱舟﹑越女舟。《晉令》曰﹕水戰有飛�船﹑蒼隼船﹑先登船﹑飛鳥船。《晉宮閣記》曰﹕天泉池有紫宮舟﹑升進舟﹑曜陽舟﹑飛龍舟﹑射獵舟﹐靈芝池有鳴鶴舟﹑指南舟﹐舍利池有雲母舟﹑無極舟﹐都亭池有華泉舟﹑常安舟。

事對

【梁麗吳周】《莊子》曰﹕梁麗可以衝城。司馬彪注云﹕麗﹐小船也。張揖《埤蒼》曰﹕周﹐吳船也。

【沙棠舟芙蓉艦】《山海經》曰﹕昆侖有沙棠木﹐食其實不溺﹐爲木不沈。銘曰﹕安得沙棠木﹐剡以爲舟船。蕭方等《三十國春秋》曰﹕盧循寇京邑﹐芙蓉艦千餘艘。

【潯陽﹝A14F﹞博昌船】王智深《宋記》曰﹕司空劉彥範舉兵時﹐逆於湓裏潛作艦﹝A14F﹞。出潯陽﹐合於裝理﹐數晨之間﹐舟木大備。《漢書》曰﹕卜式願與博昌習船者死南越。

【翔鳳飛龍】陶季直《京邦記》曰﹕《西巡記》曰﹕宋孝武度六合﹐龍舟翔鳳以下﹐三千四十五艘。舟航之盛﹐三代二京無比。飛龍舟事見敍事。

【首鴨頭】《淮南子》曰﹕龍舟首。髙誘注曰﹕﹐大鳥也﹐畫其象著船首。《吳志》曰﹕太傅諸葛恪制爲鴨頭船。

【余皇太白】《左傳》曰﹕吳伐楚﹐獲余皇以歸。杜預注曰﹕余皇﹐舟也。《蜀王本記》曰﹕秦爲太白船萬艘﹐欲以攻楚。注曰﹕太白﹐船名。

【馳馬逐龍】崔豹《古今注》曰﹕孫權名小船爲馳馬。《洞冥記》曰﹕露池西有昆云池﹐方四百步﹐中有逐龍船。

【鴻毛靑翰】《洞冥記》曰﹕影娥池中有鴻毛舟。《說苑》曰﹕莊辛謂襄城君曰「鄂君方泛舟於澌波之中﹐乘靑翰之舟。」

【蒼隼靑雀】蒼隼見敍事。王隱《晉書》曰﹕陶侃擊蜀賊王眞﹐眞拘得侃靑雀舟。

【五樓三翼】《吳志》曰﹕曹公出濡須﹐孫權使董襲督五樓船住濡須口。《越絕書》曰﹕越爲大翼﹑小翼﹑中翼爲船軍戰。

【雲母海同】雲母見敍事。周遷《輿服雜事》曰﹕其人欲輕行﹐則乘海同﹐合木船也。

【錦維紼系】《吳書》曰﹕甘寧住止﹐常以繒錦維舟。去輒割棄﹐以示奢侈。《毛詩》曰﹕泛泛楊舟﹐紼縭維之。《爾雅》曰﹕紼﹐糸率也﹔縭﹐綏也。注﹕紼﹐大索也﹔綏﹐系也。

【鸚鵡鴝鵒】《蜀王本記》曰﹕蜀王有鸚鵡舟。周遷《輿服雜事》曰﹕遠國朝貢﹐越海則有大船﹐一名鴝鵒﹐合木爲槽。

賦

【西晉棗據《船賦》】伊河海之深廣兮﹐嗟綿邈而無垠﹔彼限隔而靡睹兮﹐此由玆而莫聞﹔𨿽后土之同載兮﹐實殊代而乖分。嘉聖王之神化兮﹐理通微而達幽﹔悼生民之隔塞兮﹐湣王教之不周。立成器以被用兮﹐因垂象以造舟﹔濟淩波之絕軌兮﹐越巨川之玄流。水無深而不渡兮﹐路無廣而不由﹔運重固之滯質﹐𨿽載沈而載浮。飄燕鼎於吳會﹐轉金石於洪濤﹔溯無涯之浩浩﹐不抑進而輟畱。登楊侯之激浦兮﹐方鳳翔而龍遊﹔𨿽滔天而橫厲﹐長抱樂而無憂。乘流則逝﹐遇抵而停﹐受命若響﹐惟時而徵。不辭勞而惡動﹐不偸安而自寧﹔不貪財以徇功﹐不愛力而欲輕。丰儉隨乎質量﹐所勝任乎本形﹔𨿽不乘而常浮﹐𨿽涉險而必正。周遊曲折﹐動與時並﹐博載善施﹐心無所營。囊括品物﹐受辱含榮。惟載涉之所欲﹐混貴賤於一門﹔包涵通於道徳﹐普納比乎乾坤。感斯用之卻廣﹐信人道之所存。

詩

【陳張正見《賦得雪映夜舟詩》】黃雲迷鳥路﹐白雪下鳧舟﹔分沙映冰浦﹐照鶴聚寒流。檣風吹影落﹐纜錦雜花浮﹔船梁若是桂﹐翻如月照秋。

【梁王筠《賦詠輕利舟詩》】君侯飾輕利﹐搖蕩邁飛雲﹔淩波漾彩﹐泛水渙蛟文。電流已光絕﹐鳥逝復超羣﹔倏忽方千里﹐戀玆岐路分。

【梁元帝《船名詩》】天際浮�飛﹐三翼自相追﹔池邊白鵠舞﹐林深靑雀歸。松澗流星影﹐桂窗斜月暉﹔思此無情極﹐髙樓淚染衣。

銘

【後漢李尢《舟楫銘》】舟楫之利﹐譬猶輿馬﹔輦重歷遠﹐以濟天下。相風視波﹐窮究川野﹔安審懼愼﹐終無不可。

贊

【王叔元《舟贊》】致遠任重﹐各因所由﹔陸則騁車﹐水惟用舟。弱楫輕棹﹐利涉濟求﹔緬彼漁父﹐鼓淸謳。

【謝靈運《侍泛舟贊》】泛盡兮遊蘭池﹐渚相委兮石參差﹔日隱云兮月照林﹐風遼泠兮水漣漪。

○車第十二

敍事

譙周《古史考》曰﹕黃帝作車﹐少昊時略加牛﹐禹時奚仲駕馬。《周禮》曰﹕玉輅﹐錫樊纓﹐十有再就。建太常十有二﹐ヵ以祀。﹝玉在馬曰輅。錫﹐錫馬當面盧﹐刻金爲之﹐所謂鏤錫也。樊﹐謂今馬大帶也。此樊纓皆五色﹐采飾之。十有二﹐就太常九旗畫日月者。﹞金輅﹐鉤樊纓﹔九就﹐建大以賓﹐同姓以封。象輅﹐朱樊纓﹔七就﹐建大赤以朝﹐異姓以封。革輅﹐龍勒條纓﹐五就﹐建大白以卽戎﹐以封四衛。木輅﹐前樊鵠纓﹐建大麾以田﹐以封藩國。沈約《宋書》曰﹕漢制﹐乘輿﹐金根安車立車﹐輪皆朱斑﹐黑轂兩轄﹐飛ぎ。以金薄繆龍輿倚較﹐靈文畫幡﹐文獸伏軾﹐龍首銜軛﹐鸞雀立衡﹐靈文畫轅﹐翠羽蓋黃裏﹐所謂黃屋也﹔金華施﹐末建旆旗﹐十二ヵ也﹔畫日月升龍﹐駕六黑馬﹐又加犛牛尾﹐大如斗﹐置左馬軛上﹐所謂左纛也﹔其五色立車﹐五色安車﹐亦皆如之。太皇太后皇后法駕﹐乘重翟羽蓋金根車﹐加靑交輅﹑靑帷裳﹐云靈畫轅﹐黃金塗五采。皇太子﹑皇子皆安車﹐朱斑輪﹐倚獸伏鹿軾﹐旅旗九ヵ﹐畫降龍。皇孫乘綠車。

事對

【遊環副轄】《毛詩》曰﹕遊環脇驅﹐陰引沃續。劉熙《釋名》云﹕遊環在服馬背上﹐參馬之外﹐轡貫之﹐遊移前卻無常處。蔡邕《獨斷》曰﹕乘輿之車﹐皆副轄者﹐施轄於外﹐乃復設轄者也。

【周輿殷輅】《周禮》云﹕有虞氏尙陶﹐夏后氏尙匠﹐殷尙梓﹐周尙輿。殷輅見《論語》。

【朱蘭紫蓋】司馬彪《續漢書輿服志》曰﹕小使車者﹐蘭輿皆朱赤轂﹐白蓋赤帷。從騶騎四十人﹐皆追捕考案有所敕取者之所乘也。魏收《後魏書》曰﹕安車﹐紫蓋朱裏﹐與公侯同。子男皂蓋靑裏。

【步輿臥輦】張敞《晉東宮舊事》曰﹕太子有步輿一。《鄴中記》曰﹕石季龍皇后出嵩﹐乘輅輦。或朱漆臥輦﹐以雲母代紗﹐內外四望﹐皆通徹也。

【靑牛白鹿】《關令內傳》曰﹕尹嘗登樓四望﹐見東極有紫气西邁。喜曰「應有聖人經過京邑。」果見老君乘靑牛車來。葛洪《神仙傳》曰﹕沈義學道於蜀中﹐與妻共載﹐道逢白鹿車一乘。

【一器六材】《周禮》曰﹕一器而工聚者車爲多。司馬彪《續漢書輿服志》曰﹕奚仲爲車正﹐具物以時﹐六材皆良。

【珠輪銅較】華核《馬賦》曰「鞍緝裘﹐珠輪玉光。」許愼《說文》曰﹕較﹐車騎上曲銅鉤。

【皮軒革輅】《漢官解詁》曰﹕太僕廏府﹐皮軒鸞旗。胡廣曰「馬有廏﹐車有府。」皮軒﹐以虎皮爲軒。《周禮》鄭玄注曰﹕革輅﹐免之以革而漆之。

【法陰陽象日月】李尢《小車銘》曰﹕圓蓋象天﹐方輿則地﹔輪法陰陽﹐動不相離。《周禮》曰﹕輪輻三十﹐象日月也。

【黃金車碧玉輦】《吳志》曰﹕初平中﹐童謠曰「黃金車﹐班蘭耳﹐闔閶門﹐出天子。」王子年《拾遺記》曰﹕周穆王馭黃金碧玉之輦﹐從朝及暮﹐而窮宇宙之內徧焉。

【三寸轄四尺】《淮南子》曰﹕夫車之所能轉千里者﹐以其要在三寸轄。《周禮》﹕度﹐國馬之﹐深四尺有七寸。田馬之深四尺。

【三云輦七香車】《眞人王君內傳》曰﹕神人乘三云之輦。魏武帝《與楊彪書》曰﹕今贈足下畫輪四望通七香車二乘。

【輪重牙轅兩尾】董巴《輿服志》曰﹕乘輿金根車﹐五乘﹐輪皆朱班﹐重牙貳轂。張揖《埤蒼》曰﹕輕車轅兩尾。

【玳瑁廂茱萸輞】周遷《輿服雜事》曰﹕五輅﹐兩箱之後﹐皆用玳瑁翅。注曰﹕﹐大鳥名﹐其羽關纖利﹐故車箱象之。石崇奴券曰﹕作車﹐當取大良白槐之輻﹐茱萸之輞。

賦

【後梁甄玄《成車賦》】鑄金磨玉之麗﹐凝土剡木之奇﹔體眾術而特妙﹐未若作車而載馳。爾其車也﹐名稱合於星辰﹐圓方象乎天地。夏言以庸之服﹐周曰聚焉之器﹔制度不以陋移﹐規矩不以飾異。古今貴其同軌﹐華夷獲其兼利。爾其利也﹐天子以郊祀田伐﹐諸侯以朝聘會盟﹐庶人以商農工賈﹐夷狄以致蓄遷生。爾其作也﹐均輕重而攻材﹐正陰陽而斫木﹐旣中正而合剖﹐亦面勢而審曲﹔候離婁之督繩﹐須公輸而削墨﹐布骸服之有定﹐施爪牙之不忒。旣涉用於牛馬﹐亦受名於羊鹿。爾其容也﹐侔蓋樹之獨立﹐似髙云之出﹐獨映水也。如舞鸞之對鏡﹐眾行陸也﹐若翔鴻之赴遠﹐聽長響之轔轔﹐望遙儀之婉婉﹐信有美兮宜比興﹐徒欲貌兮不能辧。及其駕也﹐堅珊瑚之駐﹐引絕羣之駭﹐旣絲引之縈頭﹐亦銅鉤而瑩角﹔始向軛而龍轉﹐就入轅而獸躍﹔或鼽﹤鼻﹥而鳴鼻﹐或參差而動腳。咆哮歇轉﹐郁快隕閣﹐見輪陰之翻亂﹐視帶影之飛泊。及其乘也﹐或方夏虐暑﹐炎气烈﹐浮動以來風﹐輕紗飛而去熱﹐纖埃著而卽墜﹐煩气沖而受歇﹔或固陰Ё寒﹐祁嚴凜厲﹐復帷下而前屏﹐重と垂而後蔽﹐霜露侵而靡及﹐風飈激而不戾﹔或油�雨霈﹐中逵半恢﹐宏宇宙而雷奔﹐杼軸割而去衍﹐被洪流染而自落﹐散水湔而不沾云。

詩

【梁孝元帝《車名詩》】長墟帶江轉﹐連甍映日分﹔佳人坐椒屋﹐接膝對蘭薰。繞砌縈流水﹐邊梁圖畫云﹔錦色懸殊眾﹐衣香遙出羣。日暮輕帷下﹐黃金妄贈君。

銘

【後漢馬衍《車銘》】乘車心護輪﹐治國必愛民﹔車無輪安處﹐國無民誰與。

【後漢崔る《車右銘》】擇禦卜右﹐采徳用良﹔詢納耆老﹐於我是匡。惟賢是師﹐惟道是式﹔箴闕旋賁﹐內顧自敕。匪望其度﹐匪愆其則﹔越戒惇儉﹐禮以華國。

【後漢李尢《小車銘》】圓蓋象天﹐方輿則地輪。法陰﹐陽動不相離。合之兼噓﹐疏達開通﹔兩輜鄣邪﹐尊卑是從。︷兒之用﹐信義所同。

○燈第十三

敍事

呂靜《韻集》曰﹕燈﹐無足曰燈﹐有足曰錠。《西京雜記》曰﹕漢髙祖入咸陽宮﹐秦有靑玉五枝燈﹐髙七尺五寸。下作蟠螭﹐口銜燈﹐然則鱗甲皆動﹐煥炳若列星盈盈焉。又曰﹕長安巧工丁諼作恆滿燈﹐九龍五鳳﹐雜以芙蓉連藕之奇。王朗《秦故事》曰﹕百華燈樹﹐正月朔朝賀﹐殿下設於三階之間。端門外設三尺﹑五尺燈﹐月照星明﹐𨿽夜猶晝。張敞《東宮舊事》曰﹕太子有銅駝頭燈﹑銅倚燈。納妃﹐有金塗四尺長燈﹐銀塗二尺連盤短燈。《拾遺記》曰﹕海人乘霞舟﹐以雕囊盛數升龍膏﹐獻燕昭王。王坐通云之堂﹐﹝亦曰通霞臺。﹞然龍膏爲燈火﹐色曜百里﹐煙色如丹。《洞冥記》曰﹕漢武帝然芳苡燈於閣上﹐光色紫。有白鳳黑冠﹐黑龍足﹐來戲於閣。又曰﹕丹豹髓﹐白鳳膏﹐磨靑錫爲屑﹐以淳蘇油和之﹐照於神壇。夜暴雨﹐火光不滅。以麟須拂拂霜蛾赴燈者﹐芳苡艸出奔盧國﹐霜蛾如蜂。《淮南子萬畢術》曰﹕取亢脂爲燈﹐置水中﹐卽見諸物。

事對

【豹髓龍膏】並見敍事。

【駝頭鳳腦】駝頭見敍事。《拾遺記》曰﹕周穆王設常生之燈以自照﹐烈蟠龍膏之燭﹐徧於宮內。行有鳳腦之燈﹐水荷以蓋其上。

【芳苡蘭膏】芳苡見敍事。《楚辭》曰﹕娛酒不廢沈日夜﹐蘭膏明燭華銅錯。

【銅倚玉枝】並見敍事。

【葛籠荷蓋】沈約《宋書》曰﹕髙祖淸簡寡欲﹐牀頭有土障﹐壁上有葛燈籠。荷蓋見鳳腦注。

【百枝九光】傅玄《朝會賦》曰﹕華燈若乎火樹﹐熾百枝之煌煌。《漢武帝內傳》曰﹕西王母遣使謂帝曰「七月七日﹐我當暫來。」帝至日掃除宮內﹐然九光之燈。

【亢脂鳳膏】並見敍事。

【恆滿常生】並見前。

賦

【周庾信《燈賦》】九龍將瞑﹐三爵行棲﹐瓊鉤半上﹐弱木全低﹔窗藏明於粉壁﹐柳助暗於蘭閨。翡翠珠被﹐流蘇羽帳﹔舒屈膝之屏風﹐掩芙蓉之行障﹐捲衣秦後之牀﹐送枕荊臺之上。乃有百枝同樹﹐四照連盤﹐香添然蜜﹐气雜燒蘭﹐燼長宵久﹐光靑夜寒﹐秀華掩映﹐亢膏照灼﹔動鱗甲於鯨魚﹐焰光芒於鳴鶴﹔蛾飄則碎花亂下﹐風起則流星細落。況復上蘭深夜﹐中山醑淸﹐楚妃畱客﹐韓娥合聲﹔低歌著節﹐遊弦絕鳴﹐輝輝朱燼﹐焰焰紅榮。乍九光而連彩﹐或雙花而並明。寄言蘇季子﹐應知餘照情。

【梁江淹《燈賦》】淮南王﹐信自華﹐命彩女﹐餌丹砂﹐學鳳音。紫霞沒﹐白日沈﹐掛明燈﹐散玄陰。顧謂小山儒士﹐斯可賦乎﹖於是泛瑟而言曰﹕若大王之燈者﹐銅華金擎﹐錯質鏤形﹔碧爲雲气﹐玉爲仙靈﹔雙流百枝﹐艷帳充庭。照錦地之文席﹐映繡柱之鳴箏﹔恣靈修之浩蕩﹐心何疑而永平。玆侯服之誇誕﹐而處士所莫營。若庶人燈者﹐非銀非珠﹐無藻無縟﹔心不貴麗﹐器窮於朴。是以露冷帷幔﹐風結羅紈﹔螢已引桂﹐蛾欲辭蘭。秋夜如歲﹐秋情若絲﹔怨此懷抱﹐傷此秋期﹐必然打坐嘆﹐欲說忘辭。至夫霜封園橘﹐冰裂池蓀﹔云雪無際﹐河海方昏。冬膏旣凝﹐冬箭未度﹔ぉ連冬心﹐寂歷冬暮。亦復朱燈空明﹐但爲君故。

詩

【隋江總《三善殿夜望山燈詩》】百花疑吐夜﹐四照似含春﹔的的連星出﹐亭亭向月新。采珠非合浦﹐贈佩異江濱﹔若在扶桑路﹐堪言並日輪。

【梁範靖妻沈氏《詠燈詩》】綺筵日已暮﹐羅帷月未歸﹔開花散鶴彩﹐含光出九微。風軒動丹焰﹐水宇澹淸輝﹔不吝輕蛾繞﹐惟恐曉蠅飛。

【梁紀少瑜《詠殘燈詩》】殘燈猶未滅﹐將盡更揚輝﹔惟餘一兩焰﹐裁得解羅衣。

【南齊謝《詠燈詩》】發翠斜溪裏﹐蓄寶宕山峯﹔抽莖類仙掌﹐銜光似燭龍。飛蛾再三繞﹐輕花四五重﹔孤對相思夕﹐空照無衣縫。

銘

【後漢李尢《金羊燈銘》】賢哲勉務﹐惟日不足﹔金羊載曜﹐作明以續。

【傅玄《燈銘》】晃晃華燈﹐含滋炳靈﹔素膏流液﹐玄炷亭亭。丹水揚輝﹐飛景蘭亭。

○燭第十四

敍事

《周禮》曰﹕凡邦大事﹐司ピ氏共賁燭﹐﹝麻燭也。一云大燭。﹞祭祀共明燭。﹝以燧取明火於日。﹞《儀禮》曰﹕燕則庶子執燭於阼階上﹐司宮執燭於西階上﹐甸人執大燭於庭﹐閽人爲燭於門外。凡燭至﹐起。﹝異晝夜。﹞《禮記》曰﹕燭不見跋。﹝跋﹐本也。燭盡則去之爲嫌﹐若燼多有厭倦。﹞陸士衡《毛詩艸木疏》曰﹕木蓼搗爲燭﹐明如胡麻燭。《後魏書》曰﹕世祖南伐﹐劉義恭獻蠟燭。《世說》曰﹕石季倫以蠟燭炊。

事對

【照壁映書】《戰國策》曰﹕甘茂去秦之齊﹐出關遇蘇季子﹐曰「江上夜女有家貧無燭者﹐夜女相與欲去之﹖」無燭者曰「妾以無燭之故﹐常先至﹐獨掃室布席﹐何愛東壁之照壁者﹖」《西京雜記》曰﹕匡衡勤學而無燭。鄰捨有燭光﹐穿壁引其光﹐以書映而讀之。

【絕纓陳席】司馬彪《戰略》曰﹕楚莊王賜羣臣酒。日暮燭滅﹐有引美人衣者。美人援絕其冠纓﹐告王。王曰「人醉失禮﹐柰何欲顯婦人之節而辱士乎﹖」乃命曰「羣臣皆絕去冠纓﹐然後上燭。」劉向《列女傳》曰﹕齊女徐吾者﹐東海上貧婦人﹐嘗與鄰人李吾合燭夜績。李吾曰「徐吾燭數不屬﹐請無夜績。」徐吾曰「妾以貧故﹐起常見先﹐臥常在後﹐灑掃陳席﹐以待來者。今益一人﹐燭不爲益明﹔去一人﹐燭不爲益暗﹐何愛東壁之餘光﹖」

【益明坐暗】王符《潛夫論》曰﹕隅燭之施﹐明於幽室也。前燭則盡照矣﹐後燭而益明﹐二者相因﹐以成大光。謝承《後漢書》曰﹕巴祗爲揚州刺史﹐與客坐暗中﹐不然官燭。

【美女戴飛虫赴】《地鏡圖》曰﹕見美女戴燭行﹐從其出處有玉矣。《抱朴子》曰﹕夫明燭宵舉﹐則飛虫羣赴。

【武王晨舉少翁夜張】王充《論衡》曰﹕武王伐商﹐兵至牧野﹐晨舉脂燭﹐權掩不備。《漢武故事》曰﹕上所幸李夫人死﹐上甚思悼之。齊人少翁言能致其神﹐乃夜張明燭﹐上居他帳中﹐遙望見李夫人﹐不得就視。

賦

【梁簡文帝《對燭賦》】雲母窗中合花氈﹐茱萸幔裏鋪錦筵﹔照夜明珠且莫取﹐金羊燈火不須然。下弦三更未有月﹐中夜繁星徒依天﹔於是掛同心之明燭﹐施雕金之麗盤。眠龍傍繞﹐倒鳳雙安﹔轉辟邪而取正﹐推欞窗而畏寬。綠炬懷翠﹐朱燭含丹﹔豹脂宜火﹐牛耐寒。銅芝抱帶復纏柯﹐金藕相縈共吐荷﹔視橫芒之昭曜﹐見蜜淚之蹉跎。渭覺流珠走﹐熟視絳花多﹔宵深色麗﹐焰動風過。夜久惟煩鋏﹐天寒不畏蛾菖蒲傳酒座欲闌﹐碧玉舞罷羅衣單。影度臨長枕﹐煙生向果盤﹔回照金屏裏﹐脈脈兩相看。

【周庾信《對燭賦》】龍沙雁塞甲應寒﹐天山月沒客衣單﹔燈前桁衣疑不亮﹐月下穿鍼覺最難。刺取燈花持桂燭﹐還卻燈檠下燭盤﹔鑄鳳銜蓮﹐圖龍並眠。燼髙疑數翦﹐心濕暫難然﹔銅荷承淚蠟﹐鐵鋏染浮煙。本知雪光能映紙﹐復訝燈花今得錢。蓮帳寒檠窗拂曙﹐筠籠燻火香盈絮。傍垂細澑﹐上繞飛蛾﹔光淸寒入﹐焰暗風過。楚人纓脫盡﹐燕君書誤多。夜風吹﹐香气隨﹐郁金苑﹐芙蓉池﹔秦皇辟惡不足道﹐漢武胡香何物奇。晚星沒﹐芳蕪歇﹐還持照夜遊﹐詎減西園月。

詩

【梁王筠《詠蠟燭詩》】執燭引佳期﹐流影度單帷﹔通朧別繡被﹐依稀見蛾眉。莢明不足貴﹐ㄡ燼豈爲疑﹔所恐恩情攺﹐照君尋覆棋。

【梁劉孝綽《賦照棋燭詩》】南皮弦吹罷﹐終奕且畱賓﹔日下房櫳暗﹐華燭命佳人。側光全照局﹐回花半隱身﹔莫辭纖手倦﹐羞令夜向晨。

【唐太宗文皇帝《詠燭詩》】焰聽風不動﹐花開不待春﹔鎭下千行淚﹐非是爲思人。

【又詩曰】九龍蟠焰動﹐四照逐花生﹔卽此流髙殿﹐堪持待月明。

啟

【劉孝儀《謝女出門官賜紋絹燭啟》】孝儀啟左右﹐袁文成奉宜旨。宜知臣私營發遣﹐垂賜紋絹二十疋﹐燭二十挺。臣家本貧敝﹐事多蹇缺﹐桓室金縷﹐本非所宜。孟姬作具﹐猶若未周﹐殊澤曲臨﹐珍華兼重﹐制爲美服﹐雙綺易儔。秉而不息﹐三夜有待。臣名品卑末﹐事隔榮賜﹐慈渥之墜﹐實見因心。小人賤微﹐豈能勝報不忘云云。

○煙第十五

敍事

《淮南子》曰﹕冬至﹐甲子受制木用事﹐火煙靑七十二日。戊子受制土用事﹐火煙黃七十二日。庚子受制金用事﹐火煙白七十二日。丙子受制火用事﹐火煙赤七十二日。壬子受制水用事﹐火煙黑七十二日。《列仙傳》曰﹕昔神人過寧封人﹐爲其掌火﹐能出五色煙。教其積薪自燒﹐隨煙上下。﹝封人﹐黃帝時陶正。﹞《周禮》﹕蟈氏掌去龜黽﹐焚牡﹛艸鞠﹜﹐以灰灑之則死﹐以其煙被之則活﹐凡水虫無聲。《晉書》曰﹕苻堅之將亂也﹐關中土然無火﹐而煙气大起﹐方數十里﹐月餘不滅。後爲慕容衝所滅。《後魏書》曰﹕慕容超之將亡也﹐南郊柴燎﹐焰起而煙不出。靈臺令張光告人曰「火盛煙滅﹐國其亡乎。」《拾遺記》曰﹕晉文公焚林以求介子推﹐有白鴉繞煙而噪﹐或集介子之側﹐火不能焚。晉人嘉之﹐爲立臺﹐號曰思煙。又曰﹕員嶠山西有星池﹐出爛石﹐常浮於水。色紅質虛﹐似肺﹔燒之﹐香聞數百里﹔煙气升天﹐則成香雲﹔云徧則成香雨。

事對

【火含水滅】顏延之《連珠》曰﹕火含煙而煙妨火﹐桂懷蠹而蠹殘桂﹔然火勝則煙滅﹐蠹壯則桂折。《漢書》曰﹕漢元帝時﹐有童謠曰「井水溢﹐滅竈煙﹔灌玉堂﹐流金門。」

【噪鴉去黽】並見敍事。

【張天連云】沈約《宋書》曰﹕桓玄使桓謙屯東陵口﹐卞範之屯覆舟山西﹐髙祖躬先士卒以奔之。東北風急﹐因命縱火。煙漲天﹐謙等諸軍﹐一時土崩。劉向《燻鑪銘》曰﹕中有蘭麝﹐朱火靑煙﹔蔚術四塞﹐上連靑�。

【五色四合】《許邁列傳》曰﹕邁少名映﹐有道術﹐髙平閻慶就映受業。慶方去﹐映爲燒香﹐五色煙出﹐映亦去﹐莫知所在。潘尼《火賦》曰﹕玄煙四合﹐雲蒸霧萃。

詩

【梁簡文帝《煙詩》】浮空覆雜影﹐含樹密花藤﹔乍如落霞發﹐頗類巫云登。映光飛百仞﹐從風散九層﹔欲持翡翠色﹐時出鯨魚燈。

【陳張正見《浦狹村煙度詩》】茅蘭夾兩岸﹐野燎燭中川﹔村長含夜影﹐水狹度浮煙。收光暗鳥弋﹐分火照漁船﹔山人不炊桂﹐樵華幸共然。

○火第十六

敍事

譙周《古史考》曰﹕古者茹毛飲血。燧人初作燧火﹐人始燔炙。《元命苞》曰﹕火之爲言委隨也﹐故其立字﹐人散子者爲火。《說文》曰﹕﹐蒸火也﹔煨﹐盆中火也﹔﹐火飛也﹔龠﹐火光也。《左傳》曰﹕人火曰火﹐天火曰災。《春秋繁露》曰﹕若人君惑於讒邪﹐內離骨肉﹐外疏忠臣﹐咎及於火則大旱﹐必有火災。《春秋潛潭巴》曰﹕火從井出﹐有賢士從人起。﹝火明﹐賢者象。賢者屈滯﹐象從井出。﹞《周易》曰﹕火在天上﹐大有。君子以遏惡揚善﹐順天休命。又《春秋繁露》曰﹕若火不炎上﹐秋多電﹐由王者視不明也。《國語》曰﹕火焚其彜器﹐子孫爲疑﹐由王者篾棄五則。﹝則﹐常也。﹞《風俗通》曰﹕夫火者南方陽﹐光輝爲明。聖人向之而治﹐取其象也。

事對

【化雀流烏】魚豢《典略》曰﹕秦伯出獵﹐至於咸陽﹐有大鳥流下﹐化爲白雀﹐銜綠丹書﹐集於公車。《史記》曰﹕武王旣渡河﹐有火自上復下﹐至於王屋﹐流爲鳥﹐其色赤。

【外照內陰】湛方生論曰﹕俗之談者﹐以爲火外照無納影之能﹐內鑑無朗暗之功。張隱《文士傳》曰﹕離火陰居內﹐故鑑之可映。

【焚芝爨柘】《抱朴子》曰﹕慮巫山之失火﹐恐芝艾之井焚。《淮南子》曰﹕夏爨柘燧火﹐冬爨松燧火。

【登庫構祠】《左傳》曰﹕宋衛陳鄭皆火﹐梓愼登大庭氏之庫以望之。《漢書》﹕陳勝﹑吳廣聚祠中﹐夜構火狐鳴﹐呼曰「大楚興﹐陳勝王﹐是也。」

【束徙薪】《漢書》曰﹕蒯通曰﹕臣之裏婦﹐與諸母相善。夜亡肉﹐姑以爲婦盜﹐遣之。裏母卽束請火亡肉家﹐曰「昨夜犬得肉﹐斗相殺﹐請火以埋之。」桓譚《新論傳》曰﹕托言淳於髡至鄰家﹐見其竈突直﹐而積薪在旁﹐謂曰「此有火災。」卽更爲曲突而遠徙其薪。

【光戟生矛】沈約《宋書》曰﹕晉惠帝永興元年﹐成都王伐長沙﹐每夜戈戟鋒有火光﹐如懸燭。《漢書》曰﹕車師後王姑句家﹐矛端生火。其妻敗訾陬謂姑句曰「矛端生火﹐此兵气也。」

【蔽窗塗隙】魏收《後魏書》曰﹕祖瑩好學﹐以晝繼夜﹐父母恐其成疾﹐禁之。後燃火讀書﹐以衣被蔽塞窗戶﹐恐人所覺。《韓子》曰﹕丈人之愼火也﹐塗其隙﹔白圭之行堤也﹐塞其穴。故丈人無火難﹐白圭無水患。

【連雞結牛】何法盛《晉中興書》曰﹕殷浩北伐﹐江攸爲長史。攸取數百雞﹐以長繩連腳﹐皆系火。一時丘放﹐飛過塹﹐集於羌營﹐火皆燃。《史記》曰﹕騎劫攻卽墨﹐田單取牛千頭﹐縛矛其角﹐結火其尾﹐穿城而出﹐壯士隨牛後出。火明﹐所觸輒死。

【珠扡荷厭】《國語》曰﹕楚王孫圉聘於晉﹐謂趙簡子曰「珠足以扡火災則寶之。」沈約《宋書》曰﹕殿屋之爲圓泉方井兼荷華者﹐以厭火祥。

【焰焰烈烈】《尙書》曰﹕無若火始焰焰﹐厥攸灼﹐敍弗其絕。《詩》曰﹕如火烈烈﹐則莫我敢遏。

【泥中水上】魏收《後魏書》曰﹕張天錫時﹐有火燃於泥中。《周易》曰﹕火在水上﹐未濟。

【臨邛井神邱穴】劉敬叔《異苑》曰﹕臨邛有火井。《括地圖》曰﹕神邱有火穴﹐光照千里。

【延北閣越東家】範曄《後漢書》曰﹕章帝時﹐新平王家失火﹐延及北閣後殿。崔鴻《前趙錄》曰﹕劉殷曾祖母柩在殯。西鄰失火﹐風飈甚盛﹐殷夫婦叩殯﹐火災遂越燒東家。

賦

【西晉潘尼《火賦》】形生於未兆﹐聲發於無象﹔尋之不得其根﹐聽之不聞其響﹔來則莫見其迹﹐去則不知其往。似大道之未離﹐而元气之灝氵養。故能博贍羣生﹐資育萬類﹔盛而不暴﹐施而不費﹔其變無方﹐其用不匱。鉆燧造火﹐陶冶羣形﹔協和五味﹐革變腥﹔酒醴烹飪﹐於斯獲成。及至焚野燎原﹐埏火赫戲﹔林木折拉﹐砂粒煎糜﹔騰光絕覽﹐雲散霓披。遂乃衝風激揚﹐炎光奔逸﹐玄煙四合﹐雲蒸霧萃。山陵爲之崩陀﹐川澤爲之湧沸。去若風驅﹐疾如電逝﹔蕭條長空﹐野無孑遺﹔無隰不灰﹐無不斃。榛蕪旣除﹐九野謐淸﹔蕩枝瘁於凜秋﹐候來春而攺生。其揚聲發怒﹐則雷電之威也﹔明照遠鑑﹐則日月之暉也﹔甄陶品物﹐則造化之制也﹔濟育羣生﹐則天地之惠也。是以上聖人擬火以制禮﹐鄭僑據猛以立政﹔功用關乎古今﹐勛績著乎百姓。

【戴逵《流火賦》】火憑薪以傳焰﹐人資气以享年﹔苟薪气之有竭﹐何年焰之恆延。

文

【晉成公綏《戒火文》】余家遭火﹐屋宇焚盡﹐器用廓然﹐乃造於四鄰﹐以爲戒火文。曰﹕經籍爲灰﹐篇章爲炭。

論

【朱玄《微火不熱論》】朱先生遊於河洛之間﹐將捨逆旅﹐遇逆旅之火﹐有主人翁夷焉。先生褰裳下車﹐環而窺之﹐則喘喘然死矣。先生曰「嘻﹗火之盛物﹐一至此哉﹖」弟子孔琨進曰「異哉先生之談也。夫火之然﹐在羣形則焚燎消鑠﹐在肌膚則灼爛湮滅﹐奚言物之盛矣。」﹝以下嚴陸宋本異文﹞

事對

【燎原炎上】《書》曰﹕若火之燎於原﹐不可向邇。《書》又曰﹕五行﹐二曰火。火曰炎上。

【化雀流烏】魚豢《典略》曰﹕泰伯出獵﹐至於咸陽﹐有大鳥流下﹐化爲白雀﹐銜綠丹書﹐集於公車。《史記》曰﹕武王旣渡河﹐有火自上復下﹐至於王屋﹐流爲烏。

【鉆燧生云】《管子》曰﹕黃帝鉆燧出火﹐以熟葷臊。《淮南子》曰﹕練土生木﹐練木生火﹐練火生云﹐練雲生水﹐練水生土。

【練木消金】練木見上。《淮南子》曰﹕火則水滅之﹐金堅則火消之。

【夏焚冬燥】《禮》曰﹕季夏出火﹐爲焚也。《淮南子》曰﹕陽气﹑夏陰气爲水。水勝﹐故夏至濕﹔火勝﹐故冬至燥。

【紀物名官】《尙書大傳》曰﹕燧皇以火紀物。《左傳》曰﹕郯子以火紀﹐故爲火師而火名。

【寧封閼伯】《列仙傳》曰﹕寧封子﹐黃帝陶正﹐掌火﹐能作五色煙。《左傳》曰﹕陶唐氏之火正閼伯﹐居商丘﹐以火紀時。

【槁竹老槐】《淮南子》曰﹕槁竹有火﹐弗鉆不然。又曰﹕老槐生火﹐久血爲﹐人弗怪也。

【熒臺然石】《郡國志》曰﹕連渾府遙火山﹐有火井﹐深不可見底。炎气上升﹐若微電。以艸爨之則煙火發﹐名曰熒臺。王子年《拾遺記》曰﹕宛渠之民﹐泛黑水而至﹐對始皇曰「臣之國夜琢然石﹐以代日光。此石出於然山﹐其土石皆自光明。鉆斬皆火出﹐大如栗則輝耀一室。」

【徙薪焚荻】《漢書》曰﹕初﹐霍氏奢侈。茂陵徐福言其太甚﹐三上書﹐輒報罷。後霍氏誅滅﹐告者皆封。人爲徐生上書曰﹕客有過主人者﹐見其竈直突﹐旁有積薪﹐客曰「子爲曲突﹐遠徙其薪﹐不者且有火患。」主人不應﹐俄其家失火﹐鄰里共救之﹐幸而得息﹐於是殺牛置酒﹐謝其鄰人﹐灼爛者在於上行﹐而不錄言曲突者。或謂主人﹕「鄕使聽客之言﹐不費牛酒﹐終無火患。今論功而請賓﹐曲突徙薪忘恩澤﹐焦頭爛額爲上客邪﹖」主人悟而請之。宣帝召福爲郎。《吳志》曰﹕姚光有火術。孫權積荻數十束﹐使光坐其上﹐猛火焚之。荻盡﹐端坐灰中﹐持一卷書。

【蔽窗塗隙】《後魏書》曰﹕祖瑩好學﹐以晝繼夜﹐父母恐其成疾﹐禁之。後然火讀書﹐以衣蔽窗戶。《韓子》曰﹕丈人之愼火也塗隙。

【廣樹符昏】《南越志》曰﹕廣州有大樹﹐可以禦火。《山海經》曰﹕符遇之山﹐其鳥名昏﹐其狀如翠而赤喙﹐可以衛火。

【祝融回祿】《淮南子》曰﹕南方﹐火也﹐其帝祝融﹐其佐朱胡。《左傳》曰﹕鄭子產禳火於元圃回祿。

【昆岡鼎鑊】《書》曰﹕火炎昆岡﹐玉石俱焚。《周禮》曰﹕亨人掌供鼎鑊﹐以給水火之齊。

【泥中水上】魏收《後魏書》曰﹕張天錫時﹐有火燃於泥中。《周易》曰﹕火在水上未濟。

【臨邛井神丘穴】劉敬叔《異苑》曰﹕臨邛有火井﹐縱廣五尺﹐深二三丈。《括地圖》曰﹕神丘有火穴﹐光照千里。

賦

【西晉潘尼《火賦》】覽天人之至周﹐嘉火徳之爲貴﹐含太陽之靈輝﹐體淳剛之正气。先聖仰觀﹐通神悟靈﹔窮神盡數﹐研幾至精。形生於未兆﹐聲發於無象﹔尋之不得其根﹐聽之不聞其響﹐來則莫見其迹﹐去則不知其往。似大道之未離﹐而元气之灝氵養。故能博贍羣生﹐資育萬類﹐盛而不暴﹐施而不費﹐其變無方﹐其用不匱。鉆燧造火﹐陶冶羣形﹐協和五味﹐革變膻腥﹐酒體烹飪﹐於斯獲成。爾乃狄牙典膳﹐百品旣陳﹔和羹酋﹐旨酒濃醇﹔烹黿煮鼉﹐灼龜霍鱗。若乃流金化石﹐鑠鐵融銅﹐造制戎器﹐以戒不恭﹔砥煉兵械﹐整飭軍容。四海寧﹐邊境無寇﹔舀弓戢劍﹐解甲釋冑﹔銷鏑爲耒﹐鑄戈爲辱﹔戰士反於耕農﹐戎馬放於外廏。及至焚野燎原﹐埏火赫戲﹔林木摧拉﹐砂礫煎糜﹔騰光絕覽﹐雲散霓披﹐遂及衝風激揚﹐炎光奔逸﹐玄煙四合﹐雲蒸霧萃﹔山陵爲之崩陀﹐川澤爲之湧沸。去若風驅﹐疾如電逝﹐紛綸紆轉﹐倏忽橫厲﹐蕭條長空﹐野無孑遺﹐無隰不灰﹐無不斃。震響達乎八冥﹐流光燭乎四裔。榛蕪旣除﹐九野謐淸﹔蕩枝瘁於凜秋﹐候來春而攺生。其揚聲發怒﹐則雷霆之威也﹔明照遠鑑﹐則日月之暉也﹔甄陶品物﹐則造化之制也﹔濟育羣生﹐則天地之惠也。是以上聖擬火以制禮﹐鄭僑據猛以立政﹔功用關乎古今﹐勛績著乎百姓。﹝下接戴逵《流火賦》﹞

卷二十六器物部下

○冠第一

敍事

劉熙《釋名》曰﹕冠﹐貫也﹐所以貫韜發也。董巴《漢輿服志》曰﹕上古穴居野處﹐衣毛而冒皮。後代聖人易之﹐見鳥獸有冠角﹤冉頁﹥胡之制﹐遂作冠冕纓。《春秋繁露》曰﹕冠之在首﹐玄武之象也。玄武﹐貌之最嚴威者。其像在右﹐服反居首﹐武之至而不用矣。《三禮圖》曰﹕大古冠﹐布齊則緇之﹐後以爲冠﹐冠之始也。今武冠則其遺象。《春秋合誠圖》曰﹕天皇大帝﹐北辰星也。含元秉陽﹐舒精吐光﹐居紫宮中﹐制禦四方。冠有五采。又曰﹕黃帝冠黃文﹐白帝冠白文﹐黑帝冠黑文。《禮記》曰﹕黃冠而祭﹐息田夫。《家語》曰﹕大夫請罪﹐用白冠犛纓。《禮記》曰﹕玄冠朱組纓﹐天子之冠也﹔緇布冠績﹐諸侯之冠也﹔玄冠丹組纓﹐諸侯之齊冠也﹔玄冠綦組纓﹐士之齊冠也﹔縞冠玄武﹐子姓之冠也﹔垂五寸﹐惰遊之冠也﹔玄冠縞武﹐不齒之服也。居冠屬武﹐自天子下達﹐有事然後。《左傳》曰﹕鄭子臧好聚鷸冠。《淮南子》曰﹕楚莊王好獬冠。《公孫屈子》曰﹕屈到貊冠。《戰國策》曰﹕宋康王爲無頭之冠以示勇。《莊子》曰﹕釒開﹑尹文爲華山之冠﹐以自表。《漢武內傳》曰﹕上元夫人戴九云夜光之冠﹐西王母戴太眞晨嬰之冠。

事對

【卻敵進賢】《三禮圖》曰﹕卻敵冠﹐前廣四寸﹐通長四寸﹐後髙三寸﹐衛士服之。《輿服志》曰﹕進賢冠﹐古緇布冠﹐儒者之服。前髙七寸﹐後三寸﹐長八寸。公侯三梁﹐中二千石以下至博士兩梁﹐博士以下至小史一梁。

【獬豸】《漢官儀》曰﹕獬豸獸性觸不直﹐故執憲者以其角形爲冠。《史記》曰﹕髙祖時﹐籍孺﹔孝惠時﹐閎孺。婉佞貴幸﹐與上臥起﹐故惠帝時郎中﹐皆冠﹑貝帶﹐傅脂粉﹐比閎籍之屬。

【蟬翅鵲尾】《漢書》曰﹕張敞弟武爲梁相﹐曰「馭黠馬者利其銜策﹐當以柱後蟪文彊繩之耳。」如淳注曰﹕蟪﹐蟬也﹐冠細如蟬翅﹐今禦史冠是也。又曰﹕髙祖爲亭長﹐乃以竹皮爲冠。應劭注曰﹕以竹始生皮作冠﹐今鵲尾冠是也。

【鐵柱金顏】《漢官儀》曰﹕侍禦史﹐周官也﹐爲柱下史﹐冠法冠。一曰柱後﹐以鐵爲柱。徐爰《釋問》曰﹕通天冠﹐金博山蟬爲之﹐謂之金顏。

【卻非交讓】《三禮圖》曰﹕卻非冠﹐宮殿僕射史服之﹐髙三寸。《東觀漢記》曰﹕馬援與公孫述有舊。援從冀入蜀﹐述見之甚喜﹐與俱入宗廟﹐令冠交讓冠﹐立舊交之位。

【五彩四重】《三禮圖》曰﹕五彩方山冠﹐各以其彩爲冠。天子祀廟﹐八佾﹐樂五行舞人所服。《輿服志》曰﹕術氏冠﹐有五彩﹐衣靑玄﹐裳前員。其制差池﹐邐迆四重﹐趙武靈王好服之。今不施用也。

【夏收殷吁】《禮王制》曰﹕夏后氏收而祭﹐燕衣而養老﹔殷人吁而祭﹐縞衣而養老。

【雙禪糸麗】《毛詩》曰﹕葛履五兩﹐冠雙止。《漢書》﹕江充召見上﹐衣紗單衣﹐冠禪糸麗步搖冠。

【金珠】《輿服志》曰﹕武冠﹐一曰武弁大冠﹐諸武官冠之。侍中中常侍加黃金﹐附蟬爲文﹐貂尾爲飾。崔鴻《前燕錄》曰﹕慕容雋制平上冠﹐悉賜廷尉以下。中祕監令﹐別施珠。

【溫貂勁】《漢官儀》曰﹕侍中金蟬左貂﹐金取堅剛﹐百煉不耗。蟬取髙居食潔﹐口在腋下﹐貂內勁而外溫。又曰﹕虎賁冠插兩尾。﹐鷙鳥中之勁果者。

【苞覆杯】《輿服雜事》曰﹕楚漢會於鴻門﹐項籍圖危髙祖。樊噲聞﹐急﹐乃裂衣包﹐戴以爲冠﹐排入羽營。覆杯見弁敍事。

【招虞遺越】招虞見旌事對。《春秋釋こ》﹕何休曰「遺越人以冠﹐終不以爲惠。」

【翠朱纓】《梁書》曰﹕天子著遠遊冠﹐金蟬翠纓。朱纓見敍事。【鳩拂烏萃】蕭方等《三十國春秋》曰﹕晉永康元年正月大會﹐有鳩入禦坐武帳中﹐拂司空張華之冠。伏侯《古今注》曰﹕魯參鋤瓜﹐三足烏來萃其冠。

賦

【魏齊幹賦】纖麗細纓﹐輕配蟬翼﹐尊曰元飾﹐貴爲首服。君子敬愼﹐自彊不忒。

銘

【李尢《冠幘銘》】冠爲元服﹐幘爲首服﹔君子敬愼﹐自彊不忒。

【傅玄《冠銘》】居髙無忘危﹐在上無忘敬。懼則安﹐敬則正。

○弁第二

敍事

《白虎通》曰﹕弁之爲言攀﹐持發也。《釋名》曰﹕弁如兩手相合拼時也。以爵韋爲之﹐謂之爵弁﹔以鹿皮爲之﹐謂之皮弁﹔以韋爲之﹐謂之韋弁。董巴《輿服志》曰﹕爵弁﹐一名冕﹐廣八寸﹐長尺二寸﹐如爵形。前小後大﹐其上似爵頭色﹐有收持笄﹐所謂夏收殷吁者也。祠天地五郊明堂﹐云翹舞樂人服之。《三禮圖》曰﹕爵弁﹐士助君祭之服﹐以祭其廟。無旒﹐韋弁﹐王及諸侯兵服也。《輿服志》曰﹕皮弁與委貌同制﹐長七寸﹐髙四寸﹐制如覆杯。前髙廣﹐後卑銳﹐所謂夏之毋追﹐殷之章甫者也﹐行大射禮辟雍。公卿諸侯大夫行禮者冠委貌﹐執事者冠皮弁﹐衣都麻衣。《周禮》﹕弁師掌王之皮弁﹐會五采玉基﹐象邸玉笄。﹝基綦同﹐結也﹐縫中貫結五采玉者。﹞《魏臺訪儀》曰﹕五采玉﹐一玉有五色者也。邸﹐以象骨周緣弁下根柢﹐如魏武帝所作弁柢﹐凡有笄無纓。曹褒云﹕天子弁以白玉飾。《左傳》曰﹕楚子玉自爲瓊弁。《鄴中記》曰﹕石季龍官婢數十﹐盡著皂衤﹐頭著神弁﹐如今禮先冠。西王母交帶靈飛綬﹐上元夫人佩鳳文臨華綬。

事對

【麟韋象邸】《漢書》曰﹕王莽初獻新樂於明堂太廟﹐羣臣冠麟韋之弁。《周禮》曰﹕弁師掌王之皮弁﹐象邸玉笄也。

【騏文鹿章】《毛詩》曰﹕淑人君子﹐其弁伊騏。毛萇注曰﹕騏﹐文也。《白虎通》曰﹕上古質﹐先服鹿皮﹐取其文章也。

【加首會發】《梁傳》曰﹕弁冠𨿽舊﹐必加於首﹔周室𨿽衰﹐必先諸侯。《毛詩》曰﹕有斐君子﹐充耳瑩﹐會弁如星。注謂﹕弁所以會發。

【告朔視朝】《家語》曰﹕諸侯皮弁﹐以告朔於太廟。《周禮》曰﹕視朝則皮弁服。鄭玄注曰﹕視外朝之事。

○印第三

敍事

劉熙《釋名》曰﹕印﹐信也﹐所以封物以爲驗也。亦言因也﹐封物相因付也。許愼《說文》曰﹕執政所持信也。衛宏《漢舊儀》曰﹕諸侯王印﹐黃金橐駝鈕﹐文曰璽﹔列侯﹐黃金印龜鈕﹐文曰印﹔丞相﹑將軍﹐黃金印龜鈕﹐文曰章﹔中二千石﹐銀印龜鈕﹐文曰章﹔千石﹑六百石﹑四百石﹐銅印鼻鈕﹐文曰印。《續漢書禮儀志》曰﹕印璽﹐王玉柙銀鏤文﹔貴人﹑長公主銅鏤。何法盛《晉中興書》曰﹕孔愉經余亭﹐放龜溪中。龜中流左顧﹐後以功封余亭侯。及鑄侯印﹐而龜左顧﹐更鑄亦然。印工以聞愉﹔愉悟﹐乃取佩。《搜神記》曰﹕張顥爲梁相﹐天新雨後﹐有鳥如山鵲﹐飛翔近地﹐令人摘之﹐化爲石。顥命椎破﹐得一金印﹐文曰「忠孝侯印」。顥上之﹐藏宮。後議郎汝南樊衡夷上言「堯舜時舊有此官。今天降印﹐宜可復置。」

事對

【鑄龜給馬】鑄龜事見敍事。魏收《後魏書》曰﹕髙帝詔﹕軍警給雀印﹐傳符次給馬印。

【金龜玉蛟】金龜事見敍事。魏收《後魏書》曰﹕髙祖永明元年﹐上谷郡人獻玉印﹐上有蛟龍之文也。

【種龍摘鵲】圈稱《陳畱風俗傳》曰﹕巴吾縣者﹐宋雜陳楚地﹐故梁國寧陵種龍鄕也。今其都印文曰種龍。摘鵲事見敍事。

【含鉤刻棗】《夢書》曰﹕印鉤爲人子所祿也﹐夢見印鉤人得子﹐含吞印鉤﹐懷妊婦也﹐鉤從腹出爲其乳。失印子傷﹐墮而懷之。妻有子﹐以口含之﹐子爲宅中。黃君制《使虎豹法》曰﹕道士當刻棗心作印﹐方四寸也。

銘

【晉傅玄《印銘》】往昔先王﹐配天垂則﹔乃設印章﹐作信萬國。取象晷度﹐是銘是刻﹔文明愼密﹐直方其徳。本立道生﹐歸乎玄默﹔太上結繩﹐下無荒慝。

【後漢胡伯始《印衣銘》】明明上皇﹐旌以命服﹔紆朱懷金﹐爲光爲飾。邁種其澤﹐撫寧四國﹔宜慈惠和﹐柔嘉維則。克常厥心﹐膺玆多福﹔登位歷壽﹐子孫千億。

【李尢《印銘》】赤紱在服﹐非印不明﹔傳符節﹐非印不行。龜鈕犢鼻﹐用爾作程。

○綬第四

敍事

《漢官儀》曰﹕綬者﹐有所承受也﹔所以別尊卑﹐彰有徳也。呂忱《字林》曰﹕綬﹐紱也。董巴《輿服志》曰﹕戰國解去紱佩﹐畱其絲衤遂﹐以爲章表﹔秦乃以采組連結於衤遂﹐光明章表﹐轉相結綬﹐故謂之綬。乘輿黃赤綬﹐五采﹔黃赤縹紺淳黃圭﹐長二丈九尺﹐五百首。﹝太皇太后﹑皇太后﹑皇后皆同。又《漢官儀》曰﹕乘輿綬﹐黃地骨﹑白羽﹑靑絳緣﹑五采﹑四百首﹐長二丈三尺。﹞諸侯王赤綬﹐四采﹔赤黃縹紺淳赤圭﹐長二丈八尺﹐三百首。﹝公主﹑大貴人﹑諸侯皆同。又《漢官儀》云﹕四采﹑絳地骨﹑白羽﹑靑黃赤采﹐二丈一尺﹐二百六首。侯﹐地絳﹑紺﹑縹三采﹐百二十首﹐長二丈八尺。﹞諸國貴人相國﹐綠綬﹐三采﹔綠紫紺淳綠圭﹐長二丈一尺﹐二百四十首。公侯將軍﹐紫綬﹐二采﹔紫白淳紫圭﹐長丈七尺﹐百八十首。﹝公主﹑封君同。又《漢官儀》云﹕丞相﹐禦史大夫﹐匈奴亦同。﹞九卿中二千石﹐一云靑糸咼綬。﹝糸咼﹐紫靑色。﹞二千石﹐靑綬﹐三采﹔靑白紅淳靑圭﹐長丈七尺﹐百二十首。﹝又《漢官儀》﹕綬羽靑地﹐桃花縹﹐長丈八尺。﹞自靑綬已上﹐糸逆皆長三尺二寸﹐與綬同采而首半之。糸逆者﹐古佩衤遂也﹐佩衤遂相迎受﹐故曰糸逆。紫綬以上﹐糸逆綬之間﹐得施玉環。千石六百石﹐黑綬﹐三采﹔靑赤紺淳靑圭﹐長丈六尺﹐八十首。﹝又《漢官儀》云﹕墨綬白羽靑地﹐絳二采﹐長丈七尺。﹞四百﹑﹝丞尉。﹞三百﹑﹝長相。﹞二百百石﹐皆黃綬﹐一采﹐淳黃圭﹐長丈五尺﹐六十首﹐﹝又《漢官儀》云﹕黃綬緣八十首﹐長丈七尺。﹞《晉令》曰﹕皇太子及妃諸王﹐玄朱綬﹔郡公主﹐朱綬﹔郡侯﹐靑朱綬。《輿服志》又云﹕自黑綬以下﹐糸逆綬長三尺﹔與綬同采而首半之。百石靑紺綬﹐一采﹔宛轉繆織圭﹐長丈二尺。凡先合單紡爲一絲﹐四絲爲一扶﹐五扶爲一首﹐五首成一文。文采淳爲一圭﹐首多者絲細﹐少者絲粗﹐皆廣尺六寸。《漢武內傳》曰﹕西王母交帶靈飛綬﹐上元夫人佩鳳文臨華綬。

事對

【桃花糸戾艸】二千石綬桃花縹﹐見敍事注。《漢書》曰﹕諸侯王﹐髙帝初置﹐金璽糸戾綬。如淳注曰﹕糸戾﹐綠也。晉灼曰﹕糸戾﹐艸名也﹐出瑯邪平昌縣﹐似艾。可染綠﹐因以爲綬名。

【五色四采】《西京雜記》曰﹕趙飛燕爲皇后﹐其娣上遺五色文綬。四采事見敍事。

【白艾靑糸咼】焦貢《易林》曰﹕二千石官﹐白艾綬也。《史記》曰﹕武帝召東郭先生﹐拜爲郡都尉。先生久待詔公車﹐行雪中﹐履有上無下。及其拜爲二千石﹐佩靑糸咼也。

【玄朱靑紫】玄朱事見敍事。《晉永安起居注》曰﹕太康四年﹐有司奏﹐鄯善國遣子元英入侍﹐以英爲騎都尉。佩假歸義侯印﹐靑紫綬各一具。

【赤地絳緣】《漢名臣奏》曰﹕大司空朱遊奏曰﹕車府丞玄黃綬﹐詔乘輿綬五采﹐何黃多也﹖可更用赤絲爲地。絳緣見敍事。

銘

【後漢張衡《綬笥銘》】南陽太守鮑徳﹐有詔所賜先公綬笥﹐傳世用之。時徳更理笥﹐衡時爲徳主簿﹐作銘曰﹕懿矣玆笥﹐爰藏寶珍﹔冠纓組履﹐文章日信。皇用我賜﹐俾伯帝臣﹔服其令服﹐鸞封艾緡。天祚明徳﹐大賚福仁﹔垂光厥世﹐子孫克神。厥器惟舊﹐中實惟新﹔周公惟事﹐七涓有鄰。

【後漢胡廣《笥銘》】休矣斯笥﹐凡器爲式﹔受相君子﹐承此印綬。帝命所賚﹐用褒令徳﹔備以自修﹐所以自敕。忠肅恭懿﹐鮮不爲則﹔靡悔靡吝﹐神人致福。

○笏第五

敍事

笏﹐手板也。《釋名》曰﹕笏﹐忽也﹐君有教命及所啟白﹐則書其上﹐備忽忘也。《輿服雜事》曰﹕有指畫於君前﹐有受命於君前﹐書笏﹐笏畢用也。﹝畢﹐盡。﹞《禮記》曰﹕天子以球玉﹐諸侯以象﹐大夫以魚須文竹﹐士竹本象可也。﹝文猶飾也﹐大夫飾竹以爲笏﹐不敢與君並用純物也。﹞《大戴禮》曰﹕天子禦﹐﹝﹐言然方正於天下。﹞諸侯禦荼﹐﹝荼﹐前詘後直﹐下天子也。﹞大夫服笏。﹝前詘後詘﹐無所不讓。﹞《三禮圖》曰﹕士笏飾以象骨﹐大夫飾以魚須。﹝鮫魚發。﹞《輿服雜事》又曰﹕古者貴賤皆執圭﹐書君上之政令。有事﹐則之於要帶中。五代以來﹐惟八座尙書執笏者﹐白筆綴手扳頭﹐以紫囊裹之﹔其餘王公卿士﹐但執手板。板主於敬﹐不執笏﹐示非記事官也。

事對

【魚須象骨】並見敍事。

【記善書對】周遷《輿服雜事》曰﹕應仲遠云「昔荊軻逐秦王﹐其後謁者持匕首擬宮掖﹐以備不虞。」從此侍官皆執刀劍。漢髙祖《偃武修文》﹕始制以手板代焉﹐故仲長子曰「笏以書君教令﹐記善刺過。」今之持板以象焉。《禮記》曰﹕將適公所﹐史進象笏﹐書思對命也。

【通理耀握】《相手板經》曰﹕當令理通直﹐從上至下直如弦﹐不得出邊絕理。劉義恭《啟事》曰﹕聖恩優重﹐猥賜華纓玉笏﹐珍冠飾首﹐琛板耀握。非臣朽薄﹐所宜服受。

【與孟岐擊錢鳳】郭子橫《洞冥記》曰﹕孟岐﹐淸汝之逸周人也。年可七百歲﹐語及周初時事如目前。岐時侍周公升壇上﹐岐以手摩成王之足﹐周公以玉笏與之。《晉記》曰﹕王惇以溫嶠爲丹陽尹﹐嶠內欲離惇而外飾讓。錢鳳覺之﹐未言。嶠知將間己﹐因惇公坐﹐彊鳳酒。不肯飲﹐嶠以手板擊鳳。

贊

【王升之《笏贊》】愼爲徳要﹐惟善用光﹔敬上尊賢﹐貴不逾常。用制斯器﹐備對遺忘﹔因事施禮﹐升降有章。

○佩第六

敍事

《說文》曰﹕佩﹐從人凡聲也。佩必有巾﹐從巾。《釋名》曰﹕佩﹐倍也﹐言其非一物﹐有倍貳也。有珠有玉。魚豢《魏略》曰﹕有雙璜﹑雙珩﹑琚﹑衝牙﹑琨珠爲佩者﹐漢明帝采古文始制。蔡謨《毛詩疑字議》曰﹕以爲佩者﹐服用之稱﹔佩者﹐玉器之名。稱其服用則字從人﹐名其器則字從玉。《三禮圖》曰﹕凡玉佩﹐上有雙衡。衡長五寸﹐博一寸﹔下有雙璜﹐璜徑三寸。衝牙珠﹐以納其間﹔上下爲衡﹐半璧爲璜。璜中橫以衝牙﹐以蒼珠爲。《禮記》曰﹕天子佩白玉﹐公侯佩山玄玉﹐大夫佩水蒼玉﹐世子佩瑜玉﹐士佩瑜玟。又曰﹕孔子去魯﹐佩象環五寸。﹝謙不比徳﹐云不事也。象有文理者也﹐環取可循而無窮。﹞《鹽鐵論》曰﹕子思銀佩。《晉宋舊事》曰﹕太皇太后雀鈕白玉佩。《搜神記》曰﹕元康中﹐婦人飾五兵佩。《白虎通》曰﹕所以必有佩者﹐表意見所能﹐故修道無窮卽佩環﹐能大道徳卽佩琨﹐能決嫌疑卽佩。是以見其所佩﹐卽知其能。故農夫亦佩其耒耜﹐工匠佩其斧﹐婦人佩其鍼縷﹐亦佩玉也。《禮記》又曰﹕君在佩玉﹐左結佩﹐右設佩。居則設佩﹐朝則結佩﹐﹝朝於君亦結左。﹞齊則糸靑結佩而爵畢。﹝糸靑﹐屈也﹐結又屈之﹐思神靈不在事也。爵畢者﹐齊服玄端。﹞又曰﹕古之君子必佩玉﹐右徵角﹐左宮羽。﹝玉聲所中也﹐徵角在右﹐事也﹐民也﹐可以勞。宮羽在左﹐君也﹐物也﹐宜逸。﹞趨以采齊﹐行以肆夏。周旋中規﹐折還中矩﹔進則揖之﹐退則揚之﹐然後玉鏘鳴也。又曰﹕主佩倚則臣佩垂﹐主佩垂則臣佩委。

事對

【珠象環】並見敍事。

【紉蘭連若】《楚詞》曰﹕紉秋蘭以爲佩。王逸注曰﹕紉﹐索也﹔蘭﹐香艸也。秋而芳﹐所以爲佩飾也。又曰﹕連蕙若以爲佩﹐過鮑肆而失香。

【捨解環】《孔叢子》曰﹕子產死﹐鄭大夫捨佩﹐婦女捨珠玉也。劉向《列女傳》曰﹕齊桓公行霸﹐諸侯朝之﹐衛獨不至。公謀伐衛﹐衛姬脫簪珥﹐解環佩﹐再拜請衛之罪。公悅許諾。

【俘商獻楚】《周書》曰﹕武王俘商﹐得佩玉億有八萬。《左傳》曰﹕蔡昭侯爲兩佩如楚﹐以一佩獻昭王。子常欲其一﹐弗與。三年止之﹐獻於子常﹐乃得歸。

【雙渠璜六火玉】董巴《漢輿服志》曰﹕漢孝明皇帝乃爲大佩﹐衝牙雙渠璜﹐皆以白玉。《漢武帝內傳》曰﹕上元夫人帶六出火玉之佩。

【遺澧浦解江濱】《楚辭》曰﹕捐余兮江中﹐遺余佩兮澧浦。《列仙傳》曰﹕江濱二女者﹐不知何許人。步漢江濱﹐逢鄭交甫﹐挑之﹐不知神人也。女遂解佩與之﹐交甫悅﹐受佩而去。數十步﹐空懷無佩﹐女亦不見。

啟

【梁簡文帝《謝賜玉佩啟》】臣綱言﹐主衣裘智瑋奉宣敕旨﹕垂賚臣玉佩一具﹐藍田麗采﹐槐水縷文﹐飾以金闕之珠﹐制以魯班之巧﹐故以裾端照色﹐影外生光﹐恩發內府﹐猥垂沾賜。臣方溫謝徳﹐比振慚聲﹐沐浴深慈。欣荷交至﹐不任云云。

【褚彥回《謝賜佩啟》】傳詔宜敕﹐賜臣玉佩一具。制懋姬嬴﹐寶冠荊越﹐璇瑰鎭曜﹐珩凝華。采賁蓬楹﹐響聞繩戶﹔佩服載驚﹐心容交惕。

○履第七

敍事

《世本》曰﹕於則作履。《釋名》曰﹕履﹐禮也﹐飾足以爲禮。亦曰﹕履﹐拘也﹐所以拘於足也。齊人謂艸履曰不借﹐言賤易有﹐宜各自蓄﹐不假借也。《說文》曰﹕ヒ﹐小兒履也。﹝又﹐艸履。﹞《賈子》曰﹕天子黑方履﹐諸侯素方履﹐大夫素圈履。《晉令履》曰﹕士卒百工履﹐色無過綠靑白﹔奴婢履﹐色無過純靑﹔古繪賣者一足著白履﹐一足著黑履。《鹽鐵論》曰﹕古者庶人粗艸履﹐今富者韋沓絲履。

事對

【履霜行雪】《毛詩》曰﹕大東小東﹐杼軸其空﹔糾糾葛屨﹐可以履霜。《史記》曰﹕東郭先生待詔公車﹐貧困饑寒﹐衣敝不完。行雪中﹐履有上無下﹐足盡踐地﹐道中人笑之。

【養體飾足】《孫卿子》曰﹕粗絲之履﹐可以養體也。飾足事見敍事。

【跪遷坐取】《禮記》曰﹕向長者而履﹐跪而遷履﹐俯而納履。又曰﹕君子之飲酒﹐三爵而退﹐則坐取履﹐隱避而後履。

【納丹豹綴朱】王子年《拾遺記》曰﹕穆王起春霄之宮﹐西王母來焉﹐納丹豹文履。劉楨《魯都賦》曰﹕纖纖絲履﹐燦爛鮮新﹔表以文綦﹐綴以朱。

【仲子織嘯父補】皇甫謐《髙士傳》曰﹕陳仲﹐字子終﹐齊人。適楚﹐楚王欲以爲相。妻曰「子織履以爲食﹐恬淡而無爲﹐樂在其中矣。」乃謝使者。《列仙傳》曰﹕嘯父﹐冀州人﹐在曲周市中補履。數十年﹐奇其不老。

【文公墮昭王決】《韓子》曰﹕晉文公與楚人戰﹐至鳳皇之陵﹐系履墮﹐因自結之。《賈誼子》曰﹕昔楚昭王與吳人戰﹐楚軍走而履決﹐失之。行三十步﹐復旋取。左右問曰「何惜是一履乎﹖」王曰「楚國𨿽貧﹐豈愛一履哉﹖思與偕出弗與反也。」

詩

【後梁宣帝《詠履詩》】雙見應聲宣﹐並飛時表異﹔處卑彌更妍﹐常安豈悲墜。

銘

【傅玄《履銘》】戒之哉﹐念履正無邪。正者吉之路﹐邪者凶之徵。

【後漢李尢《文履銘》】乃制玆履﹐文質武斌﹔允顯明哲﹐卑以牧身。步此堤道﹐絕彼埃塵。

○裘第八

敍事

《說文》曰﹕裘﹐皮衣也。《白虎通》曰﹕所以佐女工助溫也。古者緇衣羔裘﹐黃衣狐裘﹐禽獸眾多﹐獨以狐羔﹐取其輕暖。因狐死首丘﹐明君子不忘本也﹔羔取其跪乳﹐遜順也。《禮記》曰﹕孟冬之月﹐天子始裘。《周官》曰﹕司裘爲太裘﹐以供王祀天之服。﹝羔裘也。﹞仲秋獻良裘﹐乃行羽物﹔﹝鄭玄注﹕黼裘也﹐行羽物﹐飛鳥賜羣吏。﹞季秋獻功裘﹐以待班賜。﹝狐靑は裘之屬。鳩化爲鷹﹐故於此時爲賜。﹞《五經要義》曰﹕諸侯黼裘以誓田﹐雜羔狐爲黼文也。《禮記》曰﹕狐白裘﹐錦衣以裼之。君子狐靑裘﹑豹袖﹐玄綃衣以裼之﹔は裘﹑靑犴袖﹐絞衣以裼之﹔﹝犴﹐胡犬也﹔絞﹐蒼黃之色。﹞羔裘豹飾﹐緇衣以裼之﹔狐裘﹐黃衣以裼之﹔錦衣狐裘﹐諸侯之服也。犬羊之裘不裼﹐﹝庶人無文飾。﹞裘之裼也﹐見美也。《五經要義》曰﹕古者著裘於內﹐而以繒衣覆之﹐乃加以朝服。會之時﹐袒其朝服見裘裏﹐覆衣謂之裼﹔裼之言露﹐可見之辭﹐所以示美呈好而爲飾。加以朝服謂之襲﹐袒謂之裼。大裘不覆﹐反本取其質也。《毛詩》曰﹕公子狐貍裘﹐舟人熊羆裘。《晉令》曰﹕山鹿白犭內遊毛﹑狐白﹑貂領黃﹑貂班白﹑﹤鼠軍﹥子渠搜裘﹐皆禁物。

事對

【狐掖雉頭】王褒《四子論》曰﹕千斤之裘﹐非一狐之掖。《晉咸寧起居注》曰﹕大司馬程據上雉頭裘一領。詔曰﹕據此裘非常衣服﹐消費功用﹐宜於殿前燒之。

【黑貂靑鳳】《戰國策》曰﹕蘇秦說李兌。兌送秦黑貂之裘﹐黃金百鎰。王子年《拾遺記》曰﹕周昭王以靑鳳之毛爲二裘﹐一曰燠質﹐一曰暄肌。常以禦寒也。

【素錦紫綈】《禮記》鄭玄注曰﹕君衣狐白毛之裘﹐則以素錦爲衣覆之﹐可使裼也。《西京雜記》曰﹕慶安年十五﹐爲成帝侍郎﹐善鼓琴。趙后悅之﹐白上﹐得出入禦內﹐絕見愛幸。常著紫綈裘﹐與後同居。

【鵠氅鳳毛】劉義慶《世說》曰﹕謝萬與安詣簡文﹐著白綸巾鵠氅見﹐共談。鳳毛事見靑鳳注。

【豹羔袖】《管子》曰﹕武王爲侈靡﹐令曰﹕豹豹裘﹐方得入廟﹐故豹皮百金。功臣之家﹐裘千鐘而未得一豹皮。《左傳》曰﹕齊以來阝寄衛侯﹐右宰谷從而逃歸。衛人將殺之﹐谷辭之曰「余不悅初矣﹐余狐裘而羔袖。」乃赦之。杜預注曰﹕狐裘羔袖﹐言一身盡善﹐惟少有惡。諭己𨿽從出﹐其罪不多。

【狐貉】《西京雜記》曰﹕司馬相如與卓文君還成都﹐居貧愁懣﹐以所服裘就市鬻酒﹐與文君爲歡。《論語》曰﹕緇衣羔裘﹐素衣裘﹐黃衣狐裘﹔褻裘長﹐短右袂﹐必有寢衣。長一身有半﹐狐貉之厚以居。

【靑﹤豸幹﹥玄狐】靑﹤豸幹﹥事見敍事。黃帝《出軍決》曰﹕黃帝伐蚩尢﹐未克。西王母遣人被玄狐之裘﹐以符授之。

【三英千鎰】郭璞《毛詩拾遺》曰﹕羔裘晏兮﹐三英粲兮。《毛詩注》曰﹕三英﹐三徳也。英謂古者以素絲英飾裘﹐卽上素絲五糸它也。《墨子》曰﹕江河之水非一源﹐千鎰之裘非一狐白。

【玄華翠云】玄華具下謝莊表中﹐宋玉《風賦》曰﹕主人之女﹐翳承日之華﹐被翠云之裘。

【狐靑白】狐靑見敍事。《魏志》曰﹕夫余國人如狐貍白黑貂之裘也。

【吉光粹白】方朔《十洲記》﹕漢武帝天漢三年﹐西國王獻吉光毛裘。色黃﹐蓋神馬之類﹐入水不沈﹐入火不焦。《呂氏春秋》曰﹕天下無粹白之狐﹐而有粹白之裘﹐取諸眾白。

啟

【梁簡文帝《謝東宮賜裘啟》】綱啟﹐蒙賚豹裘一領。降斯止誨﹐垂玆信服﹔物華雉毳﹐名髙燕羽。綱才慚齊相﹐受白狐之飾﹔徳謝漢蕃﹐均黑豹之賜。地捲朔風﹐庭流花雪﹐故以裾生惠气﹐袖起陽春。荷澤知慚﹐瞻恩興戀﹐不任下情。謹啟事謝聞﹐謹啟。

表

【宋謝莊《謝賜貂裘表》】臣莊言﹕主衣黃達宣敕賜臣貂裘﹐匭發衽開﹐玄華有曜﹐靡毫柔毳﹐黯鑑自凝﹐固以采越綴﹐光逾緝燕﹐臣聞笑不忘。韓裳勿假﹐績以昭庸﹐楚纊爰建。臣歡忭自歌﹐而同委衾之澤﹔勤劬未報﹐而叨解裘之寵。空荷榮施﹐徒賁微軀﹔承殊恩必識﹐服以淪生﹔銘悅之情﹐罔知所置。臣受假無由躬拜﹐謹遣表。

○衫第九

敍事

劉熙《釋名》曰﹕衫﹐芟也﹐衣無袖端也。揚雄《方言》曰﹕陳魏宋楚之間謂之﹐或謂之單襦。《晉東宮舊事》曰﹕太子納妃﹐有白白紗白絹衫﹐並紫結纓。《魏文帝列傳》曰﹕吳選曹令史劉卓病荒﹐夢見一人以白越單衫與之﹐言曰「汝著衫污﹐火燒便潔也。」卓覺﹐果有衫在側﹐污輒火浣之。劉敬叔《異苑》曰﹕毋丘儉徵沃沮﹐使王傾窮其東界。父老云「曾有破船從漢海流﹐得布衫﹐身如中人﹐但兩袖頓長三丈。」

事對

【白紗降納】車灌《晉修復山陵故事》曰﹕梓宮衣物﹐練單衫五領﹐練復衫五領﹐白紗衫六領﹐白紗衫五領﹐《宋起居注》曰﹕太始二年﹐禦史中丞羊希奏﹕山陰令謝沈﹐親憂未除﹐常著靑絳納兩襠衫。請免沈前所居官也。

【納布織成】沈約《宋書》曰﹕徐湛之母會稽公主﹐髙祖微時﹐有納布衫襖等衣﹐皆是敬皇后手自作。髙祖旣貴﹐以此衣付公主曰「後代若驕奢不節者﹐可以此示之。」祖臺之《誌怪》曰﹕建康小吏曹著﹐爲廬山使君所迎﹐配以文婉。著形意不安﹐屢求請退﹔婉潸然流涕﹐賦序別﹐井贈織成衫也。

○裙第十

敍事

《釋名》云﹕裙﹐連接裙幅也﹔緣裙﹐裙施緣也。揚雄《方言》曰﹕陳魏之間謂裙爲帔﹐繞衿謂之裙。《續漢書》曰﹕漢明徳太后禿裙不緣。《五行志》曰﹕獻帝時﹐女子好爲長裙而上甚短。《西京雜記》曰﹕趙飛燕立爲皇后﹐其弟上遺織成裙。《晉東宮舊事》曰﹕皇太子納妃﹐有絳紗復裙﹐絳碧結綾復裙﹐丹碧紗紋雙裙﹐紫碧紗文雙裙﹐紫碧紗文繡纓雙裙﹐紫碧紗雙裙﹐丹碧杯文羅裙。《晉宋舊事》曰﹕崇進皇太后爲太皇太后﹐有絳碧絹雙裙﹐絳絹衤屬裙﹐緗絳紗復裙﹐白絹裙。

事對

【絳紗緗綺】絳紗見敍事﹐《古樂府陌上采桑》曰﹕秦氏有好女﹐自名爲羅敷﹔湘綺爲下裳﹐紫綺爲上襦。

【薜荔芙蓉】《楚辭》曰﹕采薜荔以爲裳。揚雄《反離騷》曰﹕衿芰荷之綠衣兮﹐被芙蓉之朱裳。

【白霓靑羽】《楚辭》曰﹕靑�衣兮白霓裳﹐舉長矢兮射天狼。《眞人三君內傳》曰﹕南極夫人被錦服靑羽裙也。

【紫碧緗絳】紫碧見敍事。車灌《晉修復山陵故事》曰﹕梓宮衣物﹐有緗絳雙裙六腰。

【四等三條】周斐《汝南先賢傳》曰﹕戴良嫁女﹐緣裙四等。繁欽《定情詩》曰﹕何以合歡欣﹐紈素三條裙。

詩

【陳蕭鄰《詠裙復詩》】金紗淨﹐離離寶縫裙﹔腰非學楚舞﹐寬帶爲思君。

○酒第十一

敍事

《說文》曰﹕酒﹐就也﹐所以就人性之善惡也。一曰﹐造也﹐吉凶所起造也。《釋名》曰﹕酒﹐酉也﹐釀之米曲﹐酉懌而味美也。亦言也﹐能否皆彊相持飲之也。《漢書》曰﹕酒者﹐天之美祿。帝王所以頤養天下﹐享祀祈福﹐扶衰養疾﹐百福之會。《酒經》曰﹕空桑穢飲﹐醞以稷麥﹐以成醇醪﹐酒之始也。烏梅女﹤麥完﹥﹐﹤甘舌﹥需九投﹐澄淸百品﹐酒之終也。《說文》曰﹕酴﹐酒母也﹔醴﹐酒一宿熟也﹔醪﹐汁滓酒也﹔酎﹐三重之酒也﹔ㄤ﹐薄酒也﹔醑﹐旨酒也。《儀禮》鄭玄注曰﹕醴﹐稻米酒也。《世本》曰﹕儀狄始作酒醪﹐變五味﹐少康作秫酒。《春秋緯》曰﹕凡黍爲酒﹐陽據陰乃能動﹐故以麥釀黍爲酒。﹝麥陰也﹐是先漬曲﹐黍後入﹐故曰陽相感皆據陰也。相得而沸﹐是其動也。凡物陰陽相感﹐非惟作酒。﹞《周禮》曰﹕酒正掌酒之政令﹐以式法授酒材﹐辧五齊之名。一曰泛齊﹐二曰醴齊﹐三曰盎齊﹐四曰醍齊﹐五曰沈齊。﹝以節度作之﹐故以齊爲名。泛者﹐成而浮滓﹐滓泛然﹐如今宜成醪矣﹐醴猶體也。成而汗滓相將﹐如今甜酒矣﹐盎猶甕也。成而色蓊蓊然﹐如今贊阝白酒矣。醍者成而紅赤﹐如今若下酒矣。沈者成而滓沈﹐如今造渭酒也。﹞辧三酒之物﹐一曰事酒﹐二曰昔酒﹐三曰淸酒。﹝事酒﹐如今之酒也﹔昔酒﹐久酒﹐今之舊也﹐淸酒﹐今之冬釀夏成者也。﹞《韓詩》曰﹕夫飲之禮﹐不脫屨而卽序者謂之禮﹐跣而上坐者謂之宴。能飲者飲之。不能飲者已﹐謂之區﹔齊顏色﹐均眾寡﹐謂之沈﹔閉門不出者﹐謂之湎。故君子可以宴﹐可以區﹐不可以沈﹐不可以湎。《禮記》曰﹕夫豢豕爲酒﹐非以爲禍也﹔而獄益繁﹐則酒之流爲禍也。是故先王因爲酒禮。一獻之禮﹐賓主百拜﹐終日飲酒而不得醉焉。此先王之所以備酒禍也。《周禮》曰﹕萍氏掌謹酒。﹝使人節用酒。﹞《孔叢子》曰﹕昔平原君與子髙飲﹐彊子髙酒﹐曰「昔有遺諺﹕堯舜千鐘﹐孔子百觚﹐子路嗑嗑﹐尙飲百。古之賢聖﹐無不能飲也﹐吾子何辭焉﹖」子髙曰「以予所聞﹐聖賢以道徳兼人﹐未聞以飲也。」平原君曰「卽如先生言﹐則此言何生﹖」子髙曰「生於嗜酒者﹐蓋其勸勵之辭﹐非實然也。」

事對

【玄碧縹淸】《列仙傳》曰﹕安期先生與神女會圓丘﹐酣玄碧之香酒。曹植賦曰﹕蒼梧縹淸。

【宜春贊夏】《吳錄》曰﹕安成宜春縣出美酒。《風土記》曰﹕酒則五餅贊夏蕤賓顯名。

【琬液瓊蘇】《拾遺記》曰﹕西王母薦穆王琬液淸觴。《南嶽夫人傳》曰﹕夫人設王子喬瓊蘇綠酒。

【梁市阮廚】《列仙傳》曰﹕酒客﹐梁市上酒家客也﹐作酒常美﹐日得萬錢。有過而逐之﹐主人酒便酸敗。阮籍聞步兵缺廚多美酒﹐營人善釀﹐求爲校尉。【斷蒲切桂】《萬畢術注》曰﹕斷蒲漬酒中卽厚。《楚祠》曰﹕奠桂酒兮椒漿。注曰﹕切桂於酒中。

【簞醪盎齊】《黃石公記》曰﹕昔者良將﹐有饋簞醪者﹐投於河﹐令將士逐流而飲之。盎齊見敍事。

【酃水程鄕】《吳錄》曰﹕湘東有酃水酒﹐有名。《荊州記》曰﹕桂陽一郡程鄕有酒官。

【靑田玄鬯】《古今注》曰﹕烏孫國有靑田核﹐得水則有酒味﹐甚淳美﹐如好酒。飲盡隨更注水﹐隨盡隨成。不可久﹐久則苦不可飲。名曰靑田酒。《抱朴子》曰﹕玄鬯傾棄而不羞﹐ㄤ酪專灌於丘園。

【飠髙飲沛酣】《詩》曰﹕王在在鎬﹐愷樂飲酒。《史記》曰﹕漢髙祖過沛﹐置酒。酣﹐乃擊築爲歌。

【歡伯敗首】《易林》曰﹕酒爲歡伯﹐除憂來樂。陳壽《益部傳》曰﹕楊子拒妻﹐劉懿公女也﹐字公璞。貞勛達禮﹐有四男二女。拒亡﹐教遵閨門﹐動有法則。長子元琮常出飲酒﹐還捨﹐母不見。十日﹐因諸弟謝過﹐乃數責之曰「夫飲酒有不至湎者﹐禮也﹔汝乃沈荒﹐慢而無敬﹐自倡敗首﹐何以帥先諸弟也﹖」

【舉兕持螯】《左傳》曰﹕晉趙孟﹑叔孫豹﹑曹大夫入於鄭﹐鄭伯兼享之。穆叔﹑子皮﹑曹大夫興拜﹐舉兕爵曰「小國賴子﹐知免於戾矣。」何法盛《晉中興書》曰﹕畢卓常謂人曰﹕右手持酒杯﹐左手持蟹螯﹐拍浮酒池中﹐便足了一生也。

【弗淫有﹛艸與﹜】《左傳》曰﹕酒以成禮﹐不繼以淫。《毛詩》曰﹕伐木滸滸﹐釃酒有﹛艸與﹜。注曰﹕以筐曰釃。﹛艸與﹜﹐美也。

【軍法觴政】《史記》曰﹕髙後立諸呂爲王﹐王擅權有事。朱虛侯劉章入侍髙後宴飲﹐髙後令章爲酒史。章曰「臣將種也﹐請以軍法行酒。」髙後曰「可。」酒酣﹐諸呂有一人亡酒。章追拔劍斬之﹐乃還報曰「有亡酒一人﹐臣謹行軍法斬之。」劉向《說苑》曰﹕魏文侯與大夫飲﹐使公乘不仁爲觴政﹐曰「飲不盡者浮以大白。」文侯飲不盡﹐不仁舉白浮君。

賦

【西晉張載《酃酒賦》】惟聖賢之興作﹐貴垂功而不泯﹔嘉康狄之先識﹐亦應天而順人。擬酒旗於玄象﹐造甘醴以頤神﹔𨿽賢愚之同好﹐似大化之齊均。物無往而不變﹐獨居舊而彌新﹔經盛衰而無廢﹐歷百代而作珍。若乃中山冬啟﹐醇酎秋發﹐長安春禦﹐樂浪夏設。漂蟻萍布﹐芬香酷烈﹐播殊美於聖載﹐信人神之所悅﹔未聞珍酒﹐出於湘東。丕顯於皇都﹐潛淪於吳邦﹐往逢天地之否運。今遭六合之開通﹐播殊美於聖代﹐宣至味而大同﹔匪徒用法之窮理﹐信泉壤之所鐘﹐故其爲酒也。殊功絕倫﹐三事旣節﹐五齊必均﹔造釀在秋﹐告成在春。備味滋和﹐體色淳淸﹔宣禦神志﹐導气養形﹔遣憂消患﹐適性順情。言之者嘉其美志﹐味之者棄事忘榮。於是糾合同好﹐以遨以遊﹔嘉賓云會﹐矩坐四周。設金樽於南楹﹐酌浮觴以旋流﹔備鮮肴以綺錯﹐進時膳之珍羞。禮儀攸序﹐是獻是酬﹐顏微發﹐溢思凱休﹔徳音晏晏﹐弘此徽猷。咸得志以自足﹐願棲尺於一丘。於是歡樂旣洽﹐日薄西隅﹐主稱湛露﹐賓歌驪駒﹐僕夫整駕﹐言旋其居。乃憑軾以回軌﹐騁輕駟於通衢﹐反衡門以隱迹﹔覽前聖之典謨﹐感夏禹之防微﹔悟儀氏之見疏﹐鑑往事而作戒。罔非酒而惟愆﹐哀秦穆之旣醉﹔殲良人而棄賢﹐嘉衛武之能悔。著屢舞於初筵﹐察成敗於往古﹐垂將來於玆篇。

【鄒陽《酒賦》】淸者爲酒﹐濁者不醴﹔淸者聖明﹐濁者頑﹐皆曲氵邱之麥﹐釀野田之米。流光々﹐甘滋泥泥﹐醪醴旣成﹐綠瓷旣啟﹐且筐且漉﹐載ド載濟。庶人以爲欣﹐君子以爲禮。其品類則沙洛綠酃﹐烏程若下﹐齊公之淸。關中白薄﹐靑渚縈醇﹐凝醇酎﹐千日一醒。

【揚雄《酒賦》】鴟夷滑稽﹐腹大如壺﹔盡日盛酒﹐人復藉酤。常爲國器﹐記於屬車﹔猶是言之﹐酒何過乎﹖

啟

【劉孝儀《謝晉安王賜宜城酒啟》】孝儀啟﹕奉教﹐垂賜宜城酒四器。歲暮不聊﹐在陰卽慘﹐惟斯二理﹐總萃一時。少府斗猴﹐莫能致笑﹔大夫落雉﹐不足解顏。忽值瓶瀉椒芳﹐壺開玉液﹐漢樽莫遇﹐殷杯未逄﹐方平醉而遁仙。羲和耽而廢職﹐仰憑殊途﹐便申私飲。未矚恥﹐已觀幘岸﹔傾耳求音﹐不聞霆擊。澄神密氐﹐豈覿山髙﹔愈疾消憂﹐於斯已險。遺榮忽賤﹐卽事不欺﹔酩酊之中﹐猶知銘荷。不任云云。

贊

【東晉戴逵《酒贊》】余與王元琳集於露立亭﹐臨觴撫琴﹐有味乎二物之間﹐遂共爲之贊曰﹕醇醪之興﹐與理不乖﹔古人旣陶﹐至樂乃開。有客乘之﹐隗若山頹﹔目絕羣動﹐耳隔迅雷。萬異旣冥﹐惟無有懷。

誡

【庾闡《斷酒誡》】蓋神明智慧﹐人之所以靈也﹔好惡情欲﹐人之所以生也。明智運於常性﹐好欲安於自然。吾以知窮智之害性﹐任欲之喪眞﹔於是椎金﹐碎玉碗﹐破兕觥﹐捐觚瓚。

箴

【劉忄炎《酒箴》】爰建上業﹐曰康曰狄﹔作酒於社﹐獻之明辟。仰郊昊天﹐俯祭后土﹔歆禱靈祗﹐辧定賓主。啐酒成禮﹐則彜倫攸敍﹐此酒之用也。

頌

【晉劉伯倫《酒徳頌》】有大人先生﹐以天地爲一朝﹐萬期爲須臾﹐日月爲扃牖﹐八荒爲庭衢﹔行無轍迹﹐居無室廬﹐幕天席地﹐縱意所如﹔止則操卮執觚﹐動則挈持壺﹐惟酒是務﹐焉知其餘。有貴介公子﹐紳處士﹐聞吾風聲﹐議其所以﹔乃奮袂揚衿﹐怒目切齒﹐陳說禮法﹐是非蜂起。先生於是方捧罌承糟﹐銜杯漱醪﹐奮髯箕踞﹐枕曲藉糟﹐無思無慮﹐其樂陶陶。兀然而醉﹐爾而醒﹔俯觀萬物﹐擾擾焉如江漢之浮萍。二豪侍側焉﹐如果之與螟蛉。

○飯第十二

敍事

《春秋運斗樞》曰﹕粟五變﹐以陽化生而爲苗﹔秀爲禾﹐三變而粲謂之粟﹐四變入臼米出甲﹐五變而蒸飯可食。《周書》曰﹕黃帝始蒸谷爲飯。《禮記》曰﹕膳夫掌王之食飲﹐﹝食﹐飯也﹔飲﹐酒漿也。﹞食用六谷。﹝余黍稷粱麥菇雕胡。﹞黍稷稻粱﹐黃粱胥焦。﹝胥音醑﹐熟獲也﹔焦﹐生獲也。﹞《呂氏春秋》曰﹕飯之美者﹐玄山之禾﹐不周之粟﹐陽山之祭﹐南海之。闞澤《九章》曰﹕粟飯五十﹐糲飯七十﹐稗飯五十﹐﹛鑿米﹜飯四十八﹐禦飯四十二。《風土記》曰﹕精折米﹐十取七八﹔取淅使靑﹐蒸而飯﹐色乃紫紺。於東流水飯食與洗而除不祥。王烈之《安成記》曰﹕安成郡毛亭﹑往同亭三十里﹐二亭田疇膏腴﹐厥稻馨香﹐飯若凝脂。《周禮》曰﹕凡食氐春時。﹝飯宜溫齊調和。﹞《宋東宮儀記》曰﹕掌侍臣常食唱飯二人。《禮記》曰﹕毋搏飯﹐毋放飯﹐毋揚飯。衛宏《漢舊儀》曰﹕齊則食文二人旋案﹐陳三十六肉﹐九谷飯。潛夫論云﹕夫粱飯食肉﹐有好於面目﹐不若糲粱藜蒸之可食於口也。韓子曰﹕孫叔敖爲令尹﹐糲飯菜羹。《晏子春秋》曰﹕晏子相齊﹐食脫粟飯。宗躬《孝子傳》曰﹕吳人陳遺爲郡吏﹐母好食鍋底焦飯。遺在役﹐恆帶一囊﹐每煮食﹐取焦者以貽母。東方朔《神異記》曰﹕東方有人名黃父﹐以鬼爲飯﹐以霧爲漿。崔鴻《前秦錄》曰﹕苻堅以乞活夏默爲左鎭郎﹐胡人護磨那爲右鎭郎﹐以奄人申香爲拂蓋郎。默等身長一丈八尺﹐並多力善射。三人每食﹐飯一石﹐肉三十斤。

事對

【芳菇奇余】曹植《七啟》曰﹕芳菇精稗﹐霜蓄露葵。陸機《七徵》曰﹕神臯奇余﹐嘉禾之穗﹔含滋發馨﹐素穎玉銳。

【精﹛鑿米﹜濡潤】《左傳》曰﹕大羹不致﹐粢食不﹛鑿米﹜。杜預注曰﹕不精﹛鑿米﹜也。傅巽《七誨》曰﹕孟冬香粳﹐上秋膏粱﹔雕胡菇子﹐丹具東墻。濡潤細滑﹐流澤芬芳。

【脫粟折粳】《漢書》曰﹕公孫弘爲丞相封侯﹐食一肉脫粟之飯。魚豢《魏略》曰﹕太祖嘲王朗曰「不能效君昔在會稽折粳米飯。」朗曰「適宜實難﹐如朗者未可折。明公今日可折乃不折。」

【飠蒙簋陪鼎】《毛詩》曰﹕有飠蒙簋飧﹐有扌求棘匕。毛萇注曰﹕飠蒙﹐滿簋貌﹔飧﹐熟食。《左傳》曰﹕宴有好貨﹐食有陪鼎﹐禮之至也。

【大梁之黍不周之粟】張協《七命》曰﹕大梁之黍﹐瓊山之米﹐唐稷播其根﹐農帝嘗其華。不周粟事見敍事。

【西旅東墻】王粲《七釋》曰﹕西旅遊梁﹐禦宿素粲﹐瓜州紅曲﹐參糅相半。軟滑膏潤﹐入口流散。東墻事見濡潤注。

【南海之東湖之菇】南海見敍事。徐幹《七諭》曰﹕南土之粳﹐東湖之菇。

○粥第十三

敍事

《廣雅》曰﹕粥﹐糜飠也。《釋名》曰﹕糜﹐煮米使糜爛也﹐粥濯於糜粥粥然也。《周書》曰﹕黃帝始烹谷爲粥。《風土記》曰﹕天正日南﹐黃鐘踐長。是日始牙動﹐爲飠粥以養幼﹔俗尙以赤豆爲糜﹐以象色也。《天文要集》曰﹕玉井主粥廚。郭義恭《廣志》曰﹕遼東赤粱﹐魏武帝以爲禦粥。《南越志》曰﹕廬陵城中有井﹐半靑半黃。黃者甜滑宜作粥﹐色如金﹐似灰汁﹐甚芬馨。《左傳》曰﹕鼎銘有云﹕飠於是﹐粥於是﹐以糊余口。《說文》曰﹕周謂之飠﹐宋衛謂之飠衍。揚雄《方言》曰﹕陳楚之內﹐相謁食麥謂之﹛非食﹜。《鄴中記》曰﹕並州之俗﹐以冬至後百日﹐爲介子推斷火﹐冷食三日﹐作幹粥﹐中國以爲寒食。《涼州異物志》曰﹕髙昌僻土﹐有異於華﹔寒服冷水﹐暑啜羅。﹝郡人呼粥。﹞

事對

【擲杯納橐】《郭林宗別傳》曰﹕林宗嘗止陳國文學﹐見童子魏徳公求近其房﹐供給灑掃。林宗嘗不佳﹐中夜命作粥。一啜﹐怒而訶之曰「爲長者作粥﹐使沙不可食﹖」以杯擲地。徳公更爲進之﹐三訶﹐徳公終無變容。《左傳》曰﹕晉人執衛侯﹐置諸深室﹐寧子職納橐飠焉。杜注﹕飠﹐糜粥也。

【屑曲斧冰】徐廣《晉記》曰﹕湣帝建興四年﹐京城糧盡﹐屑曲爲粥﹐以供帝食。魏武帝《苦寒行》曰﹕行行日已遠﹐人馬同時饑﹔擔橐以取薪﹐斧冰持作糜。

【烹谷泛膏】烹谷事見敍事。《齊諧記》曰﹕吳縣張成夜起﹐忽見一婦人﹐立於宅南角﹐舉手招成曰「此地是君家之蠶室﹐我卽是此地之神。明年正月半﹐宜作白粥﹐泛膏於上﹐以後年年大得蠶。今之作膏糜象此。」

【劉家發盆尹氏羅鼎】《續搜神記》曰﹕樂安劉池苟家在夏口﹐忽有鬼來劉家。喜偸食﹐劉卽於他家煮治葛﹐取二升汁﹐密賫還家。向夜舉家作粥﹐食於一甌。因瀉葛汁著中於瓦上﹐以盆覆之。人定後﹐聞鬼從外來﹐發盆啖糜。旣須臾間﹐在屋頭吐﹐於此遂絕。《錄異傳》曰﹕周時尹氏貴盛﹐五葉不別會食﹐數千人遭饑荒﹐羅鼎作粥﹐聽之﹐聲聞數十里。

○肉第十四

敍事

《說文》曰﹕肴﹐雜肉也﹔腌﹐漬肉也﹔番﹐宗廟熟肉也。《梁》曰﹕者﹐俎實祭肉也。生日﹐熟曰番﹐蓋社肉也。《爾雅》曰﹕肉曰脫之。﹝剝其皮也。﹞揚雄《方言》曰﹕朝鮮冽水之間﹐凡暴肉及牛羊五臟謂之膊。《家語》曰﹕夫食肉者勇悍。《禮記》曰﹕濡肉齒決﹐幹肉不齒決。又曰﹕熬捶之﹐去其﹤皮﹥﹐編﹛艸佳﹜﹐布牛肉焉。屑桂與姜﹐以灑諸上而鹽之﹐幹而食之。欲濡肉﹐則釋而煎之以醢﹔欲幹肉﹐則捶而食之。魚豢《典略》曰﹕凡宗廟三歲大袷﹐每太牢分之。左辧上帝﹐右辧上後﹐俎余委肉積於前數千斤﹐名惟俎。

事對

【猩猩】王充《論衡》曰﹕仲子兄祿萬鐘﹐以兄之祿爲不義之祿﹐而不食之﹔以兄之室爲不義之室﹐而不居也。避兄離母﹐處於於陵。他日歸﹐有饋其兄生鵝者﹐曰「惡用是者。」他日﹐其母殺是鵝與之食﹐其兄自外來至﹐曰「是者之肉。」而仲子恥負前言﹐卽吐而出之。《呂氏春秋》曰﹕肉之美者﹐猩猩之唇。

【烏銜鼠盜】《漢書》曰﹕烏孫王昆莫父難兜靡﹐小國也。大月氐殺奪其地﹐而就翎侯﹐抱置艸中。遠見獸乳之﹐又有烏銜肉翔莫傍﹐以爲神﹐持向匈奴。又曰﹕張湯父爲長安丞﹐出﹐湯守舍。鼠盜肉﹐還怒笞湯。湯掘得鼠及余肉﹐劾鼠。傳爰書﹐訊鞠論報﹐並取鼠與肉﹐具獄﹐磔於堂下。

【置堇持蒲】《國語》曰﹕驪姬以君命命申生曰「今君夢見齊姜﹐必速祠之。」申生祭於曲沃﹐歸胙於絳。公田﹑驪姬乃置鴆於酒﹐置堇於肉。賈逵注曰﹕堇﹐烏頭也。臧榮緒《晉書》曰﹕趙髙爲丞相﹐指鹿爲馬﹐持蒲作肉。

【熊蹯雞跖】《左傳》﹕晉靈公使宰夫煮熊蹯﹐不熟﹐殺之﹐置諸畚﹐載以過朝。又曰﹕楚太子商臣以宮甲圍成王﹐請熟熊蹯而死﹐不聽。《呂氏春秋》曰﹕善學者若齊王食雞﹐必食其跖數千而後足也。

【殷圃夏山】《公孫尼子》曰﹕殷紂爲肉圃。《帝王世紀》﹕夏桀爲肉山脯林。

【登俎置橐】《左傳》曰﹕公將如棠觀魚﹐臧僖伯曰「鳥獸之肉﹐不登於俎﹐則公不射﹐古之制也。」又曰﹕趙宣子田於首山﹐捨翳桑。見靈轍餓﹐食之﹐捨其半﹐曰「宦三年矣﹐未知母之存否﹖」請以遺之﹐使盡之。簞食其肉﹐置諸橐以與之。

【屠門嚼里社均】《桓譚新論》曰﹕人聞長安樂﹐出門西向笑﹔人知肉味美﹐卽對屠門而嚼。《漢書》曰﹕陳平爲裏中社分肉甚均﹐裏父老曰「善哉陳孺子之爲宰。」平曰「使平得宰天下﹐亦如此肉。」

【象白燕翠】張協《七命》曰﹕封熊之蹯﹐翰音之趾﹔燕髀猩唇﹐髦殘象白。《呂氏春秋》曰﹕肉之美者﹐雋燕之翠﹐迷蕩之腕。

【龍肝燕髀】傅玄《七謨》曰﹕龠鳳皇之胎﹐飛龍之肝。燕髀事見象白注。

【牛脾豬肝】劉敬叔《異苑》曰﹕山陰有人常食牛肉﹐左脾便作牛鳴。每勞輒劇﹐食乃止。《東觀漢記》曰﹕閔仲叔客居安邑﹐老病家貧﹐不能置肉﹐日買一片豬肝。

【無損追復】《神異經》曰﹕南方有獸﹐名曰無損﹐其肉惟可作。又《十洲記》曰﹕昆侖銅柱下﹐有回屋焉。壁方丈﹐上有鳥﹐名曰希。左翼覆東王公﹐右翼覆西王母。其肉若醯。仙人甘之﹐追復﹐與天消息﹔不仙者食之﹐其肉苦如意。

○羹第十五

敍事

《釋名》曰﹕羹﹐汪也﹐汁汪郎也。《說文》曰﹕羹﹐五味和也﹐燒豕肉羹也。《廣雅》曰﹕羹謂之氵音。《淮南子》曰﹕豆之上先大羹。﹝大羹﹐肉氵音。﹞《禮記》曰﹕脯羹﹑雞羹﹑折余﹑犬羹﹑兔羹﹐和糝不蓼。﹝余﹐稻也。凡羹﹐齊以五味之和﹐米屑之糝﹐則不蓼矣。﹞繆襲《祭儀》曰﹕夏祠和羹Ρ以葵﹐秋祠和羹Ρ以蔥﹐冬祠和羹Ρ以韭。《周禮》曰﹕烹人於祭祀﹐共大羹﹑羹﹐賓客亦如之。《禮記》曰﹕大羹不和。劉楨《毛詩義問》曰﹕羹﹐有菜鹽豉其中。菜爲其形象可食﹐因以爲名。《禮記》又曰﹕羹食﹐自諸侯以下﹐至於庶人﹐無等﹐士不貳羹。子卯稷食菜羹﹐凡居人之右﹐無Ш羹﹐﹝亦嫌疾。﹞無絮羹。﹝調和也。﹞客絮羹﹐主人辭不能烹。《史記》曰﹕堯之有天下﹐粢糲之食﹐藜藿之羹。劉向《新序》曰﹕紂王天下﹐熊羹不熟而殺庖人。

事對

【梅蘇韭Ρ】陸璣《毛詩艸木疏》曰﹕梅﹐杏類也。其子赤而酢﹐不可生啖。煮而曝漧爲蘇﹐可著羹霍中。韭Ρ見敍事。

【染鼎吹薺】《左傳》曰﹕子公之食指動﹐謂子家曰「必食異味。」及入見靈公﹐宰夫將解黿。子公相視而笑曰「果然。」及食大夫黿羹﹐召子公而弗與也。子公怒﹐染指於鼎﹐嘗之而出。《楚辭》曰﹕懲於羹者而吹薺。王逸注曰﹕言人於ヱ羹而熱﹐心中懲之﹐見薺﹐則恐而吹之。

【烹猴斟雉】《淮南子》曰﹕楚有烹猴者﹐而召其鄰人﹐鄰人以爲犬羹而甘之。後聞其猴﹐據地而盡吐瀉其所食﹐此未知味者。《楚辭》曰﹕彭鏗斟雉帝何饗。王逸注曰﹕彭鏗﹐彭祖也。好和滋味﹐善斟雉羹事帝堯。

【子期走楚羊斟入鄭】《戰國策》曰﹕中山君饗大夫﹐司馬子期在焉。羊羹不徧﹐子期怒走楚。楚王伐中山。中山君亡﹐曰「君以一杯羊羹亡國。」劉向《說苑》曰﹕鄭伐宋﹐宋將戰。華元殺羊食士﹐其禦者羊斟不與焉。及戰﹐曰「昔之羊羹子爲政。今日之事我爲政。」與華元馳入鄭﹐宋師敗績。

賦

【張翰《豆羹賦》】孟秋嘉菽﹐垂枝挺莢﹔是刈是獲﹐充簞盈篋。香鑠和調﹐周疾赴急。

○脯第十六

敍事

《釋名》曰﹕脯﹐搏也﹐漧燥相搏著也。又曰﹕修﹐修縮也﹐漧燥而縮也。《說文》曰﹕脯﹐幹肉也﹔修﹐脯也﹔膊﹐薄脯膊之屋上也﹔腕﹐骨脯也﹔朐﹐脯廷也。《周禮》曰﹕臘人掌幹肉﹐凡田獸之脯臘無胖之事。﹝夫物解肆幹之﹐謂之幹肉﹔薄切曰脯﹐捶之而施姜桂曰。修﹐臘小物而幹者。﹞祭祀﹐共豆脯﹑薦脯﹑無胖。盧諶《祭法》﹕春祠用脯﹐夏用脯。《儀禮》曰﹕鄕飲酒﹐主人立於西階東﹐薦脯﹔使行出祖﹐釋祭脯﹔士冠﹐賓東面薦脯。《禮記》又曰﹕婦人之贄脯修﹐大夫燕禮﹐有脯無膾﹐有膾無脯。《梁》曰﹕束脩之肉﹐不行境中﹐有至尊者不貳。

事對

【濁氏臘人】《漢書》曰﹕濁氏以賣脯而連騎﹐張裏以馬﹛巫﹜而擊鐘。臘人事見敍事。

【追復不減】東方朔《神異經》曰﹕西北荒有遺酒追復脯焉﹐其味如獐﹐食一片﹐復一片。葛洪《神仙傳》曰﹕左慈詣劉表請犒軍﹐有酒一器﹐脯一盤。百人接酒賜兵﹐人人三杯酒﹐一片脯﹐萬人皆周﹐而酒器如故﹐脯亦不減。

【四廷二朐】《公羊傳》曰﹕魯昭公出奔﹐齊侯使髙子執簞食四廷脯﹐稽首以衽受。何休注曰﹕屈中曰朐﹐申曰廷。《呂氏春秋》曰﹕趙宣子將之絳﹐見翳桑之下有餓人。宣子與脯二朐﹐拜受而不敢食。問其故﹐曰臣有母﹐持以遺之。宣子更賜之脯二束﹐遂去。

【仙麟冰鼠】葛洪《神仙傳》曰﹕王方平至蔡經家﹐與麻姑共設肴膳。擗脯而行﹐如巧犭百炙﹐云是麒麟脯。東方朔《神異經》曰﹕北方有曾冰萬里﹐厚百丈。有鼷鼠在冰下﹐食冰下艸水。肉重萬斤﹐可以作脯。

【瓊枝金矢】《楚辭》曰﹕折瓊枝以爲羞。王逸注曰﹕羞﹐脯也。《周易》曰﹕嚙幹脯﹐得金矢。王肅注曰﹕四體純陰卦﹐骨之象﹐骨在幹肉脯之象﹐金象﹐所以獲野禽以食之﹐反得金矢。君子於味必思其毒﹐於利必備其難。

【堯扇紂林】王充《論衡》曰﹕堯庖廚中自生肉脯﹐如扇形﹐搖鼓生涼。《六韜》曰﹕紂以脯肉爲林。

【正膂通幹左朐右末】杜育菽賦曰﹕脯則正膂通幹﹐粗鹿肥麋。《禮記》曰﹕以脯修置者﹐左朐右末。鄭玄注曰﹕屈中曰朐。

賦

【唐陳子昂《麈尾賦》】天之浩浩兮﹐物亦蕓蕓﹔性命變化兮﹐如絲之紛。或以神好正直﹐天蓋默默﹔或以道惡彊梁﹐天亦茫茫。此仙都之微獸﹐固何負而離殃。始居幽山之藪﹐食乎丰艸之鄕﹔不害物以利己﹐不營利以同方。何忘情而委化﹐而伐情之不忘。卒罹綱以見逼﹐授庖丁而離傷﹔不以斯尾之有用﹐而殺身於此堂。爲君雕俎之羞﹐廁君金盤之實﹔承主人之嘉慶﹐對像筵與寶瑟。𨿽信美於玆辰﹐詎同歡於疇昔。客有感之而嘆曰﹕命不可思﹐神亦難測﹔吉凶悔吝﹐未始有極。借如天道之用﹐莫神於龍﹔受戮爲醢﹐不知其凶。王者之瑞﹐莫聖於麟﹔遇害於野﹐不知其仁。神旣不能自智﹐聖亦不能自知﹔況林棲而谷走﹐及山鹿與野麋。古人有言﹕天地之心﹐其間無巧﹐宜之則順﹐動之則夭。諒物情之不異﹐又何有於情矯﹖故曰﹕天之神明﹐與物推移﹔不爲事先﹐動而輒隨。是以至人無己﹐聖人不知﹔子欲全身而遠害﹐曾是浩然而順斯。

○餅第十七

敍事

《釋名》云﹕餅﹐並也﹐搜麥麵使合並也。胡餅﹐言以胡麻著之也。《說文》曰﹕餅﹐面也。揚雄《方言》曰﹕餅謂之飠乇﹐或謂之飠長﹐或謂之餛。徐暢《祭記》﹕五月麥熟薦新﹐起漱白餅。崔《四民月令》曰﹕立秋無食煮餅及水溲餅。崔鴻《前趙錄》曰﹕石季龍諱胡﹐攺胡餅曰麻餅。

事對

【下乳曼頭】範汪《祠制》曰﹕夏薦下乳餅霍﹐孟秋下雀瑞﹐孟冬祭下水引。盧諶《祭法》曰﹕春祠用曼頭﹑餳餅﹑髓餅﹑牢丸﹐夏秋冬亦如之﹔夏祠別用乳餅﹐冬祠用環餅也。

【面起水引】蕭子顯《齊書》曰﹕永明九年正月﹐詔﹐太廟四時祭﹐薦宣皇帝面起餅。又曰﹕何戢爲司徒左長史﹐太祖爲領軍﹐與戢來往﹐數置歡宴。上好水引餅﹐戢令婦女躬自執事以設上焉。

【十字一笥】王隱《晉書》曰﹕何曾尊豪累世﹐蒸餅上不作十字不食。《東觀漢記》曰﹕光武問第五倫曰「聞卿爲市掾﹐有人遺卿母一笥餅。知從外來﹐奪之﹐母遂探口﹐餅出之。」倫對曰「實無此。眾人以臣愚蔽﹐故爲出此言者也。」

【薄夜亥日】荀氏《四時列饌傳》曰﹕春祠有曼頭餅﹐夏祠以薄夜代曼頭﹐無能作以白環餅。《雜五行書》曰﹕十月亥日食餅﹐令人無病。

【進壺公遺王悅】葛洪《神仙傳》曰﹕壺公者﹐從遠方來賣藥﹐常懸一壺於坐上﹐每日入後﹐跳入壺。市掾費長房於樓上見之﹐知非常人也﹐身爲掃除﹐並進餅。公令長房共跳入壺﹐但見樓觀五色﹐重門閣道﹐侍者數十人。謝綽《宋拾遺記》曰﹕瑯琊王悅﹐少厲淸操﹐亮有風檢﹐爲吏部郎。鄰省有會同者﹐遺悅餅一甌。辭竟不受﹐曰「所費誠復小小﹐然少來不欲當人之惠。」

【劉子揚知鹽何平叔疑粉】皇甫謐《玄晏春秋》曰﹕衛倫以郎應會於京師﹐過予而論及於味。倫稱魏故侍中劉子揚食餅﹐知鹽生精味之至也。予曰「昔師曠識勞薪﹐易牙別淄澠﹐子揚之妙抑末乎﹖」倫曰「晉師曠易牙﹐古之精也﹔魏之子揚﹐今之妙﹐子何間焉﹖」錢啟《語林》曰﹕何平叔美姿儀﹐面絕白。魏文帝疑其著粉﹐後正夏月﹐喚來﹐與熟餅。旣啖之﹐汗出﹐隨以朱衣自拭﹐色轉蛟潔。帝始信之。

賦

【束晰《餅賦》】若夫三春之初﹐陰陽交際﹐寒气旣消﹐溫不至熱。於是享宴﹐則曼頭宜設。炎律方回﹐純陽布暢﹐服飲冰﹐隨陰而涼。此時爲餅﹐莫若薄夜。商風旣厲﹐大火西移﹔鳥獸﹤毛先﹥毛﹐樹木疏枝﹐肴饌尙溫﹐則起溲可施。玄冬猛寒﹐淸晨之會﹐涕凍鼻中﹐霜凝口外﹐充虛解戰﹐湯餅爲最。然皆用之有時﹐所適者也。苟錯其次﹐則不能斯善﹐其可以通冬達夏。終歲常施﹐四時從用﹐無所不宜﹐惟牢丸乎﹖爾乃重羅之面﹐塵飛白雪﹐膠黏筋﹤黍刃﹥﹐氵羔液濡澤。肉則羊膀豕脇﹐脂膚相半﹔臠如蜿首﹐珠連礫散。姜枝蔥本﹐萃縷切判﹐辛桂М末﹐椒蘭是灑﹐和鹽漉豉﹐攬和膠亂。於是火盛湯湧﹐猛气蒸作﹔振衣振裳﹐握搦拊搏。面迷離於指端﹐手縈回而交錯﹔紛紛駁駁﹐星分雹落。籠無迸肉﹐餅無流面﹔姝偸冽敕﹐薄而不綻。弱似春綿﹐白若秋練﹔气勃郁以揚布﹐香飛散而遠徧。行人垂涎於下風﹐童僕空噍而邪盼﹔擎器者舐唇﹐立侍者漧咽。

序

【庾闡《惡餅賦序》】範子常者﹐嘗造予宿﹐霍雞爲餅﹐徧食之。情甚虛﹐奇嘉之味不實﹐聊作《惡餅賦》以釋之﹕若乃董盧飛名於華肆﹐和均絕技於俗廛﹔王孫駭嘆於曳緒﹐束子賦弱於春綿。色必霜葩雪皓﹐肉則錦爭云嫻。

卷二十七寶器部

○金第一

敍事

《爾雅》曰﹕黃金謂之﹛湯玉﹜﹐其美者謂之Α﹐餅金謂之鈑﹐絕澤謂之鈍。西南之美者﹐有華山之金石焉。﹝Α﹐卽紫磨金也﹔鈍﹐最有光澤也。﹞許愼《說文》曰﹕金有五色﹐黃金爲長。久埋不生﹐百陶不輕﹐西方之行也。《周易》曰﹕乾爲金。《尙書》曰﹕金曰從革。《周易參同契》曰﹕黃土﹐金之父﹔流珠﹐水之母。《後漢書》曰﹕益州金銀之所出。《華陽國誌》曰﹕廣漢涪水有金銀之礦。王隱《晉書》曰﹕鄱陽樂安出黃金﹐鑿土十餘丈﹐披沙之中。所得者大如豆﹐小如粟米。南郡象林南有四國﹐皆稱漢人﹐貢金供稅。《後魏書》曰﹕枝豆國出金銀﹐河鉤羌國出金珠。《齊書》曰﹕金車﹐王者至孝則出﹔金人﹐王者有盛徳則遊於後池。林邑有金山﹐汁流子浦。葛洪《神仙傳》曰﹕容成公服三黃得仙﹐所謂雄黃﹑雌黃﹑黃金。《漢武內傳》曰﹕西王母有九丹金液金漿。《林邑記》曰﹕上金爲紫磨金﹐又曰揚邁金。《孟子》曰﹕兼金﹐好金也。《淮南子》曰﹕五百歲生黃Е﹐五百歲生黃金。黃金千歲爲黃龍。﹝﹐石也﹐中央數五﹐故五百歲一化。Е﹐黃金水銀也。﹞秦以一鎰爲一金而重一斤﹐漢以一斤爲一金。

事對

【紫光赤气】《晉永和起居注》曰﹕盧江太守路永表言﹕於谷城北﹐見水岸邊紫赤光﹐得金一枚﹐狀如印齒。《地鏡圖》曰﹕黃金之气赤黃﹐千萬斤以上﹐光大若鏡盤﹐金气發大﹐上赤下靑也。

【鳴山耀室】王子年《拾遺記》曰﹕少昊時﹐金鳴於山﹐銀湧於地﹔或如龜蛇之類﹐乍似人鬼之形。崔鴻《後燕錄》曰﹕董統上言於慕容垂曰﹕臣聞陛下之奇有六焉﹐厥初之奇﹐金光耀室。

【賜郭聘莊】宗躬《孝子傳》曰﹕郭巨﹐河內溫人也﹐妻生男。謀曰「養子則不得營業﹐妨於供養﹐當殺而埋焉。」鍤入地﹐有黃金一釜﹐上有鐵券曰「黃金一釜﹐賜孝子郭巨。」《韓詩外傳》曰﹕楚襄王遣使﹐持金千斤聘莊子﹐欲以爲相。莊子固辭不許。

【照魅抵蛙】王子年《拾遺記》曰﹕方丈山有池﹐泥色金而味辛﹐以泥爲器﹐可作丹矣。百煉可爲金﹐金色靑﹔照鬼魅﹐猶如照面不得藏形也。燕丹子曰﹕太子與荊軻之東宮﹐臨池而觀。軻拾瓦投蛙﹐太子奉金丸﹐軻用抵蛙。復進﹐軻曰「非爲太子愛金也﹐但臂痛耳。」

【緘書封璽】《尙書》曰﹕武王疾﹐周公作金。孔安國注云﹕爲請命之書﹐藏之於匱﹐緘之以金﹐不欲人開之也。《春秋運斗樞》曰﹕舜爲天子﹐東巡。臨觀﹐黃龍五采﹐負圖出置舜前。圖以黃玉爲柙﹐黃金爲繩﹐封兩端。章曰金﹐黃帝符璽也。

【探鳩化鵲】劉義慶《幽明錄》曰﹕長安有張氏者﹐晝獨處室。有鳩自入﹐止於對牀。張惡之﹐披懷祝曰「鳩﹐爾來爲我禍耶﹐止承塵﹔爲我福耶﹐入我懷。」鳩翻飛入懷。以手探之﹐不知所在﹐而得一金帶鉤焉﹐遂寶焉。自是之後﹐子孫昌盛。又曰﹕常山張顥爲梁相﹐天新雨後﹐有鳥如山鵲﹐飛翔稍﹐下墮地。人爭取﹐卽化爲一圓石。顥椎破之﹐得一金印﹐文曰忠孝侯印。

【蓬萊觀昆侖臺】《列子》曰﹕復革謂殷湯曰「渤海之東﹐不知幾億萬里﹐有大壑﹐中有山。一曰岱輿﹐二曰方﹐三曰員嶠﹐四曰瀛洲﹐五曰蓬萊。其上髙觀皆金闕。《關令內傳》曰﹕老子與尹喜﹐登昆侖上。金臺玉樓﹐七寶宮殿﹐晝夜光明﹐乃天帝四王之所遊處。有珠玉七寶之牀。

詩

【晉棗據詩】金玉有本質﹐焉能不堅剛﹔惟在遠鑪炭﹐幽居永潛藏。

贊

【晉郭璞《金銀贊》】惟金三品﹐揚越作貢﹔五材之珍﹐是謂國用。務經軍農﹐爰及雕弄。

○銀第二

敍事

《爾雅》曰﹕白金謂之銀﹐其美者謂之鐐。《說文》曰﹕銀﹐白金也。《漢書》曰﹕朱提銀重八兩爲一流﹐直一千五百八十。他銀一流直一千﹐是爲銀貨。﹝朱提﹐縣名﹐屬犍爲。﹞《後魏書》曰﹕銀出始興陽山縣﹐又出桂陽陽安縣驢山。有銀礦﹐二石得銀七兩。白登山亦有銀礦﹐八石得銀七兩。﹝宣武帝詔並置銀官﹐每令采鑄。﹞《後魏書》曰﹕後魏孝明皇帝開恆州銀山之禁﹐與人共之。《魏志》曰﹕國男女系銀﹐廣數寸以爲飾。《廣州記》曰﹕廣州市司用銀米﹐遂成縣。任山有銀穴﹐有銀沙。《瑞應圖》曰﹕王者宴不及醉。刑罰中﹐人不爲非﹐則銀甕出。

事對

【洗礦鑄礫】酈元注《水經》曰﹕潺水山水源有金銀礦﹐洗取火合之﹐以成金銀。王韶之《始興記》曰﹕小首山﹐宋元嘉元年夏﹐霖雨山崩﹐自顚及麓﹐崩處有光耀﹐望若辰砂。居人往觀﹐皆是銀礫﹐鑄得銀也。

【構宮爲闕】《列子》曰﹕周穆王執化人之柄﹐騰而上天﹐曁化人之宮﹐構以金銀﹐絡以珠玉。《史記》曰﹕蓬萊﹑方丈﹑瀛州﹐此三神山也﹐皆以黃金白銀爲宮闕。

【鏤盤飾鼎】魏收《後魏書》曰﹕太武皇帝和平二年詔﹕中尙坊作黃金合盤﹐鏤以白銀﹐鈿以玫瑰。阮諶《三禮圖》曰﹕牛鼎受一斛﹐天子飾以黃金﹐錯以白銀。

【榜闕門雕層閣】東方朔《十洲記》曰﹕東方外有東明山﹐有宮焉。左右闕而立﹐其髙百尺。建以五色門﹐有銀榜﹐以靑碧鏤﹐題曰「天地長男之宮」。釋智孟《遊外國傳》曰﹕龜玆國髙樓層閣﹐金銀雕飾。

銘

【後魏太武帝《黃金盤鏤以白銀銘》】九州致貢﹐殊域來賓﹔乃作玆器﹐錯用奇珍。鍛以紫金﹐鏤以燭銀。

○珠第三

敍事

《易坤靈圖》曰﹕至徳之盛﹐五星如連珠。《禮斗威儀》曰﹕其政平﹐徳至淵泉﹐則江海出明珠。樊文淵《七經義》曰﹕珠母者﹐大珠在中﹐小珠環之。《爾雅》曰﹕西方之美者﹐有霍山之多珠玉焉。《後漢書》曰﹕珠﹐奉中陰精也﹔勺樂﹐明珠色也﹔璣﹐珠不圓也。夫余出珠﹐大如酸棗。常琚《華陽國誌》曰﹕廣陽縣山出靑珠。永昌郡博南縣有光珠穴﹐出光珠。珠有黃珠﹑白珠﹑靑珠﹑碧珠。《後魏書》曰﹕河鉤羌國出金珠。伏無忌《古今注》曰﹕章帝元和元年﹐明珠出館陶﹐大如李﹐有光耀。三年﹐明珠出豫章海底﹐大如雞子﹐圍四寸八分。和帝永元五年﹐郁林降人得大珠﹐圍五寸七分。《山海經》曰﹕三珠樹生赤水上﹐其爲樹如柏﹐葉皆爲珠。徐衷《南方艸物狀》曰﹕凡采珠常三月﹐用五牲祈禱。若祠祭有失﹐則風攪海水。或有大魚在蚌左右。白蚌珠長三寸半﹐在漲海中。其一寸五分﹐有光色﹐一旁小形似覆釜﹐爲第一﹔珠凡三品﹐其一寸三分﹐𨿽有光色﹐形不圓正﹐爲第二﹔滑珠凡三品。郭義恭《廣志》曰﹕有珠稱夜光﹐有至圓珠﹐置地終日不停。有石珠﹐鑄石爲之﹐一名朝珠。

事對

【夜光明月】魚豢《魏略》曰﹕大秦國出明珠﹑夜光珠﹑眞白珠。沈懷遠《南越志》曰﹕海中有大珠﹑明月珠﹑水精珠。

【照金闕歸瑤臺】東方朔《神異經》曰﹕西北荒中﹐有二金闕﹐相去百丈。有明月珠﹐徑二尺﹐光照千里。《太公六韜》曰﹕武王入殷﹐釋紂之所拘﹐刑罪皆免之﹐歸瑤臺之珠。

【吐澤藏川】《春秋保乾圖》曰﹕吐珠於澤﹐誰能不含﹖宋均注曰﹕珠出於野澤之中﹐誰能不含取以爲寶也﹖《莊子》曰﹕其道之謂備﹐不以物挫志之謂完。君子明於此﹐則韜乎其事﹐沛乎其爲萬物逝也。若然者﹐藏金於山﹐藏珠於川。

【編星照月】《尙書考靈曜》曰﹕甲子冬至﹐日月五緯俱起牽牛﹐日月若編珠。郭子橫《洞冥記》曰﹕帝起甘泉望風臺﹐臺上得白珠﹐如花一枝。帝以飾九華之蓋﹐望之若照明。

【鳳銜龍吐】王子年《拾遺記》曰﹕黃帝之子名靑陽﹐是曰少昊﹐一名摯。有白雲之瑞﹐號爲白帝。有鳳銜明珠致於庭﹐少昊乃拾珠懷之﹐使照服於天下。《尙書考靈曜》曰﹕卯金出軫﹐握命孔符。赤用藏﹐龍吐珠也。鄭康成注曰﹕藏﹐祕也﹔珠﹐寶物﹐諭道也。赤漢將用天之祕道。

【九品六異】沈懷遠《南越志》曰﹕珠有九品﹐大五分以上至一寸八九分爲大品﹐有光彩﹐一邊小平﹐似覆釜者﹐名珠﹔珠之次爲走珠﹔走珠之次爲滑珠﹔滑珠之次爲累珠﹐累珠之次爲官雨珠﹔官雨珠之次爲稅珠﹔稅珠之次爲蔥符珠。《墨子》曰﹕和氏之璧﹐夜光之珠﹐三棘六異﹐此諸侯所謂良寶。

【笑舞鶴握靈蛇】孫柔之《瑞應圖》曰﹕晉平公鼓琴﹐有玄鶴二雙而下﹐銜明珠舞於庭。一鶴失珠﹐覓得而走。師曠掩口而笑。曹植《與楊徳祖書》曰﹕偉長擅名於靑土﹐公幹振藻於海隅﹐徳璉發迹於北魏﹐足下髙視於上京。當此時也﹐人人自爲握靈蛇之珠﹐家家自謂抱荊山之玉。

【曜瓊蚌隱金沙】郭璞《江賦》曰﹕瓊蚌曜以瑩珠﹐石去應節而揚葩。曹植《遠遊篇》曰﹕夜光明珠﹐下隱金沙﹔采之誰遺﹐漢女湘娥。

【出黃枝遺赤水】《林邑記》曰﹕黃枝州上戶口殷富﹐多明珠雜寶。《莊子》曰﹕黃帝遊於赤水之北﹐登於昆侖之邱而南望。還歸﹐遺其玄珠於赤水﹐使智索之而不得﹐使離朱索之而不得﹐使亻解緣蓋反詬索之而不得也﹐乃使象罔得之。黃帝曰「異哉﹗象罔乃可以得之乎﹖」

【度寸徑尺】《韓詩外傳》曰﹕良玉度尺﹐𨿽有十仞之土﹐不能掩其光﹔良珠度寸﹐𨿽有百仞之水﹐不能掩其輝。王子年《拾遺記》曰﹕燕昭王時﹐有黑鳥白頭﹐集王之所﹐銜洞光之珠﹐圓徑一尺。此珠色黑如漆﹐而懸室內﹐百神不能隱其精靈。

【照乘媚川】《史記》曰﹕魏王與齊威王會田於郊﹐魏王問曰「若寡人國小﹐尙有徑寸之珠﹐照車前後十二乘者十枚﹐柰何以萬乘之國而無寶﹖」陸機《文賦》曰﹕石蘊玉而山輝﹐水懷珠而川媚。

【三色七采】沈約《宋書》曰﹕文帝詔太史令錢樂之作小渾天﹐安二十八宿﹐中外以白眞珠及靑黃三色珠爲三象星﹐日月五星悉居黃道。《西京雜記》曰﹕髙祖斬白蛇劍﹐上有七采珠九華玉爲飾﹐雜廁五色琉璃爲匣。劍在室﹐光景猶照於外也。

【一篋千金】《管子》曰﹕桓公問管子曰「昔者周人有天下﹐諸侯賓服﹐名教通於天下而奪於其下何數也﹖」管子對曰「君分壞而貢﹐入市朝同流﹐黃金一篋也﹐江陽之珠一篋也。此謂以寡爲多﹐以狹爲廣。」《莊子》曰﹕河上有家貧窮﹐恃緯蕭而食者。其子沒川﹐得千金之珠。

【白花文鏡】郭子橫《洞冥記》曰﹕帝起甘泉望風臺﹐上得白珠﹐如花一枝。《孝經援神契》曰﹕神靈滋﹐百寶用﹐則珠母璣鏡也。宋均注曰﹕事神明得﹐則文珠有光可爲鏡。

【拾濁水沈丹泉】《抱朴子》曰﹕識珍者必拾濁水之明珠﹐賞气者必采穢藪之芳蕙。任嘏《道論》曰﹕丹泉之珠﹐沈於黃泥﹔之寶﹐藏於裔石。

【飾桂櫝鈿金盤】《韓子》曰﹕楚人有鬻其珠於鄭者﹐爲之木蘭之匱。薰以桂椒﹐飾以珠玉﹐綴以玫瑰。魏收《後魏書》曰﹕武皇帝和平二年秋﹐詔中尙坊作黃金合盤十二具﹐鈿以玫瑰珠玉也。

賦

【梁吳均《碎珠賦》】寶月生焉﹐越浦隋川﹔標魏之美﹐擅楚之賢。旣登席而趨麗﹐亦綴履而升妍﹔豈銜恩以赴時﹐獨佩皎而騰天。瀛淮激電﹐甘海震雷﹐明珠碎矣﹐於川之隈。視員流而失轉﹐見折水之亡回﹔謝驪宮之瑞飾﹐粉靈蚌之神胎。若有人兮聲芒昧﹐芳徽斷兮明珠碎。明珠碎兮愴何宣﹐珠之形兮不復全﹔撫陸離之瓊佩﹐弔幽翳之金筵。豈照車與燭﹐但黃塵及寒煙。聊歌曰﹕玉川之津兮已濡﹐幽蘭之艸兮亦舒﹔又聞珩璧之獨照﹐不見掌上之明珠。已矣哉﹐若使靑�之可尙﹐當與碎珠而同棲。

銘

【晉江統《珍珠銘》】嗣玆陽景﹐系晷太陽﹔嘉彼金生﹐廉聲以彰。

贊

【晉郭璞《蚌贊》】萬物變蛻﹐其理無方﹔雀雉之化﹐含珠懷。與月虧盈﹐气協晦望。

○玉第四

敍事

《周易》曰﹕乾爲金﹐爲玉。《雒書》曰﹕王者不藏金玉﹐則紫玉見於深山﹔服飾不逾祭服﹐則玉英出。《大戴禮》曰﹕玉在山而木潤。《瑞應圖》曰﹕玉甕者﹐聖人之應也。不汲自盈。王者飲食有節﹐則出。《禮記》曰﹕君子比徳於玉焉。溫潤而澤﹐仁也﹐縝密以栗﹐智也﹐﹝縝﹐致也﹔栗﹐堅貌。﹞廉而不劌﹐義也﹔﹝劌﹐傷也。﹞垂之如墜﹐禮也﹔叩之﹐其聲淸越以長﹐其終詘然﹐樂也﹔﹝越﹐揚也﹔詘﹐止貌也。﹞瑕不掩瑜﹐瑜不掩瑕﹐忠也﹔﹝瑕﹐玉中病也﹔瑜﹐其中間美也。﹞孚尹旁達﹐信也﹔﹝孚讀爲浮﹐尹讀如竹箭之筠。浮筠﹐謂玉采色也。采色旁達﹐不有隱翳﹐似信。﹞气如白虹﹐天也﹔精神見於山川﹐地也﹔圭璋特達﹐徳也﹔天下莫不貴者﹐道也。《詩》云﹕言念君子﹐溫其如玉﹐故君子貴之也。《禮含文嘉》曰﹕玉石得宜則太白常明。《禮稽命徵》曰﹕王者得禮制﹐則澤谷之中有白玉焉。《逸論語》曰﹕玉十謂之區﹐治玉謂之琢﹐亦謂之雕。﹝雙玉爲玨﹐五玨爲區。雕﹐治璞也。﹞差﹐玉色鮮白也﹔瑩﹐玉色也﹔瑛﹐玉光也﹔瓊﹐赤玉也﹔瑾瑜﹐美玉也﹔無﹐舞三采玉也﹔玲瓏貞皇﹐玉聲也﹔敫﹐玉佩也﹔貞﹐充耳也﹔ロ﹐玉飾以水藻也。《山海經》曰﹕玨﹐二玉相合。昌充﹐夷蠻系耳玉也。稷翼之山及鹿臺山﹐其上多白玉﹔兪次之山﹐多嬰垣之玉﹔泰冒之山浴水出焉﹐其中多藻玉﹔﹝B096﹞山之上﹐丹水出焉﹐中多玉膏。其源沸沸湯湯﹐黃帝是食。玉膏所出﹐五色乃淸﹐五味乃馨。瑾瑜玉堅栗有光﹐五色發作﹐以和柔剛﹐天地鬼神﹐是食是饗﹔君子服之﹐以禦不祥。龍首之山﹐若水出焉﹐其中多美玉﹔放臯之山﹐明水出焉﹔其中多蒼玉﹔平邱在三桑東﹐爰有遺玉。《十洲記》曰﹕瀛洲有玉膏如酒﹐名曰玉酒﹐飲數升輒醉﹐令人長生。《京兆記》曰﹕藍田出美玉如藍﹐故曰藍田。《本艸》曰﹕玉﹐其味甘﹐生如白頭公﹐服之延年。

事對

【抵鵲棲鳥】桓寬《鹽錢論》曰﹕昆山之旁﹐以玉璞抵烏鵲。劉禎《淸慮賦》曰﹕結東阿之扶桑﹐接西雷乎燭龍﹔上靑ぬ之山﹐蹈琳瑉之途。玉樹翠葉﹐上棲金烏。

【神寶帝瑞】蔡邕《琴操》曰﹕卞和者﹐楚野人﹐常居山耕種。因得玉璞﹐以獻於懷王。王以爲欺慢﹐斬其足。和作歌曰「悠悠沂水﹐經荊山兮﹔精气郁浹﹐谷巖巖兮﹔中有神寶﹐灼灼明兮﹔穴山采玉﹐難爲功兮。」《禮含文嘉》曰﹕龍馬金玉﹐帝王之瑞應。

【飾鳩杖名燕釵】《續漢書》曰﹕三老五更杖玉杖。又曰﹕仲秋之月﹐郡道皆按行比人。年始七十者﹐授之以玉杖﹔八十九十﹐禮有加賜。玉杖長九尺﹐端以鳩爲飾。鳩者﹐不噎之鳥也﹐欲老人不噎也。郭子橫《洞冥記》曰﹕元鼎元年﹐起招靈閣。有一神女﹐畱一玉釵以與帝﹐帝以賜趙婕妤。至昭帝元鳳中﹐宮人猶見此釵﹐共謀欲碎之。明視釵匣﹐惟見白燕直升天。後宮人常作玉釵﹐因名玉燕釵﹐其言吉祥。

【六端三棘】《周禮》曰﹕以玉作六端﹐以等邦國。王執鎭圭﹐公執桓圭﹐侯執信圭﹐伯執躬圭﹔子執谷璧﹐男執蒲璧。《墨子》曰﹕和氏之璧﹐夜光之珠﹐三棘六異﹐此諸侯之良寶者也。

【垂棘浮筠】張揖《廣雅》曰﹕昭華白珩﹐定璜和璧﹐垂棘﹐玉也。《禮記》曰﹕子貢問於孔子曰「敢問君子貴玉而賤瑉﹐何也﹖」曰「瑕不掩瑜﹐瑜不掩瑕﹐忠也﹔浮筠旁達﹐信也。」

【荊ギ魯寶】劉琨詩曰﹕握中有玄璧﹐乃自荊山ギ。《逸論語》曰﹕﹐魯之寶玉也。孔子曰「美哉﹐遠而望之﹐煥若也﹔近而視之﹐瑟若也。一則理勝﹐一則孚勝。」

【白虹靑气】《禮記》曰﹕子貢問於孔子曰「敢問君子貴玉而賤瑉何也﹖」子曰「夫玉者﹐君子比徳於玉焉。溫潤而澤﹐仁也﹔气如白虹﹐天也。」司馬彪《續漢書》曰﹕桓帝時﹐光祿吏捨壁下夜有靑气﹐視之﹐得玉鉤。鉤長七寸二分﹐五寸四分﹐各一枚﹐身中皆雕鏤。

【瓊華瑤蕊】《毛詩》曰﹕尙之以瓊華乎而。劉禎《淸慮賦》曰﹕錯華玉以茨屋﹐駢雄黃以爲墀﹔紛以瑤蕊﹐糅以玉夷。

【五徳三采】《五經通義》曰﹕玉有五徳﹐溫潤而澤﹐有似於智﹔銳而不害﹐有似於仁﹔抑而不撓﹐有似於義﹔有瑕於內﹐必見於外﹐有似於信﹔垂之如墜﹐有似於禮。《逸論語》曰﹕玉如瑩也。無﹐三采玉也。

【昌城蕊長洲英】《漢武內傳》曰﹕西王母云﹕昌城玉蕊夜山火玉。又﹐長洲一名靑邱﹐仙艸靈藥﹐甘液玉英﹐靡所不有。

【見紫光浮靑气】沈約《宋書》曰﹕紫玉﹐王者不藏金玉﹐則光見深山。《地鏡圖》曰﹕玉﹐石之精也﹐其在石中。若山中石潤而浸旁有水。其居地﹐其气淸而浮﹐其气靑白而圓光轉﹐其地中常潤。

賦

【晉賦咸《玉賦》】萬物資生﹐玉稟其精﹐體乾之剛﹐配天之淸。故珍嘉在昔﹐寶用罔極。夫豈君子之是比﹐乃王度之所式﹐其爲美也。若此﹐當其潛光荊野﹐抱璞未理。眾視之以爲石﹐獨見知於卞子﹔曠千載以遐棄﹐一朝而見齒。爲有國之偉寶﹐薦神祗於明祀﹔豈連城之足云﹐喜遭遇於知己。

○錢第五

敍事

《周官》曰﹕泉府上士四人﹐中士八人﹐下士十有六人。﹝鄭玄注曰﹕泉或作錢。﹞《國語》曰﹕周景王二十一年﹐將鑄大錢﹐以振救人。於是乎有母權子而行。﹝母重也﹐重大倍﹐故爲母﹔子輕也﹐其輕小半﹐故爲子。﹞《漢書》曰﹕凡貨金錢布泉之用﹐夏殷以前﹐其詳靡記。周立九府圓法。﹝圓卽錢也。﹞秦兼天下﹐幣爲三等﹕黃金爲上幣﹐銅錢質如周錢﹐文曰「半兩」﹐重如其文。漢髙後二年﹐行八銖錢﹐六年行五珠錢。﹝應劭曰﹕秦作錢﹐質如周錢﹐文曰「半兩」﹐則八銖也。漢以太重﹐更鑄莢錢﹐今民間楡莢錢是也。人患其太輕﹐復行八銖錢。五銖者﹐應劭所謂莢錢。﹞文帝五年﹐除盜鑄錢令﹐更造四銖錢。﹝應劭曰﹕四銖錢文﹐亦曰半兩。﹞武帝建元元年﹐行三銖錢﹔五年﹐罷三銖﹐行半兩。時郡國鑄錢人多﹐公卿請令京師鑄官赤仄﹐﹝仄者﹐以赤銅爲之郭。﹞一當五。賦官用非赤仄不行﹐禁郡國無得鑄﹐專令上林三官鑄﹐而天下非官錢不得行。王莽居攝﹐變漢制﹐造大錢﹐徑寸二分﹐重十二銖。文曰「大錢五十文」。又造契刀﹑錯刀。其環如大錢﹐身形如刀﹐長二寸﹐文曰「契刀」。錯刀﹐以黃金錯﹐其文曰「一刀直五十」﹐與五銖錢凡四品並行。莽卽眞﹐乃罷錯刀﹑契刀及五銖錢﹐而更作金銀龜貝錢布之品﹐名曰寶貨。小錢次七分三銖﹐曰「公錢一十」﹐次八分五銖﹐曰「幼錢二十」﹐次九分七銖﹐曰「中錢三十」﹐次一寸九銖﹐曰「壯錢四十」。因前大錢五十﹐是爲錢貨六品。《魏志》曰﹕黃初三年﹐以谷貴罷五銖錢。《華陽國誌》曰﹕公孫述廢銅錢﹐置鐵錢﹐百姓貨賣不行。《宋書》曰﹕元嘉七年﹐六一錢署鑄四銖錢。《宋略》曰﹕泰始中﹐通私鑄而錢大壞矣。一貫長三寸﹐謂之鵝眼。錢﹐減此者謂糸延環錢﹐貫之以縷﹐入水不沈。市井不復料數﹐十萬不盈一掬。斗米一萬﹐他物稱之。至是禁鵝眼﹐糸延環﹐余別通用也。

事對

【鮫文鵝眼】郭子橫《洞冥記》曰﹕帝升望月臺﹐有三靑鴨化爲三小童﹐皆著靑綺文襦﹐合握鮫文之大錢三枚﹐以置帝幾前。身止而影動﹐因名曰「輕影錢」。裴子野《宋略》曰﹕沈慶之啟通私鑄而錢大壞矣。一貫長三寸﹐謂之鵝眼錢。

【贖罪買官】《漢書》曰﹕隆慮公主病﹐因以金千斤﹐錢千萬﹐爲子昭平君豫贖一死罪。武帝許之。《九州春秋》曰﹕靈帝賣官﹐廷尉崔烈入錢五百萬﹐以買司徒。烈拜之日﹐天子臨軒﹐顧左右曰「恨不小靳﹐可至千萬。」

【靑蚨白撰】幹寶《搜神記》曰﹕南方有虫﹐其形似蟬而大﹐其子著艸葉如蠶種。得子以歸﹐則母飛來就之。殺其母以血塗其子﹐以其子塗母﹐用錢貨市﹐旋則自還。淮南子術以之還錢﹐名曰「靑蚨」。《漢書》曰﹕武帝更錢﹐造銀錫爲白金。以爲天用莫如龍﹐地用莫如馬﹐人用莫如龜﹐故曰金三品。其一重八兩﹐圓之。其文龍﹐名曰白撰。

【選一投三】華嶠《後漢書》曰﹕劉寵﹐字祖榮﹐拜會稽太守﹐政不煩苛﹐徵爲將作大匠。山陽有五六老叟﹐人賫百錢送寵曰「鄙生未嘗識郡朝。自明府以來﹐狗不夜吠﹐人不見吏。今聞當見棄去﹐故自扶奉送。」寵爲人選一大錢受之。趙岐《三輔決錄》曰﹕安陵淸者項仲山﹐飲馬渭水﹐每投三錢而去。

【白金赤仄】《漢書》曰﹕武帝更錢﹐造銀錫爲白金。又曰﹕武帝時郡國錢多輕﹐而公卿請令京師鑄官赤仄。如淳注曰﹕以赤銅爲之郭。

【體乾郊地】綦母氏《錢神論》曰﹕黃金爲父﹐白銀爲母﹐鉛爲長男﹐錫爲適婦。天性剛堅﹐須火終始﹔體圓應干﹐孔方效地。王隱《晉書》曰﹕惠帝時有《錢神論》曰﹕錢之爲體﹐有乾坤之象﹔其積如山﹐其流如川。

【數甕一囊】王韶之《始興記》曰﹕勞口東岸﹐有石四方﹐髙百餘仞﹐其狀如臺。注云﹕父老相傳﹕此石﹐昔有三人伐木以作橋﹐於石頂戲﹐見數甕錢﹐共取半甕還。趙壹詩曰﹕伊憂北堂上﹐抗葬倚門前﹔文史徒滿腹﹐不如一囊錢。

【三官鑄九府法】《漢書》曰﹕禁郡國無得鑄錢﹐專令上林三官鑄﹐而令天下非三官鑄不得行。又曰﹕大公爲周立九府圓法。

論

【晉魯褒《錢神論》】錢之爲體﹐有乾坤之象﹔其積如山﹐其流如川。動靜有時﹐行藏有節﹐市井便利﹐不患耗折﹐難朽象壽﹐不匱象道﹐故能長久﹐爲世神寶。親愛如兄﹐字曰孔方﹔失之則貧弱﹐得之則富昌。無翼而飛﹐無足而走﹔解嚴毅之顏﹐開難笑之口。錢多者處其前﹐錢少者居其後云云。

啟

【陳張正見《錢啟》】豈期疲こ壁立﹐猥蒙殊賜。名稱楡莢﹐非投飲馬之橋﹔價重圓泉﹐寧棄咒雞之野。暫移周府﹐才經漢鑄﹐始降王門﹔忽光私室﹐靑鳧委質。笑夷甫之不言﹐赤仄垂緡﹐重河間之能數。

○錦第六

敍事

劉熙《釋名》曰﹕錦﹐金也﹔作之用功重﹐其價如金﹐故制字帛與金也。《丹陽記》曰﹕歷代尙未有錦﹐而成都獨稱妙。故三國時﹐魏則市於蜀﹐吳亦資西蜀﹐至是始乃有之。《益州記》曰﹕錦城在益州南笮橋東流江南岸﹐蜀時故錦宮也。其處號錦裏﹐城墉猶在。《鄴中記》曰﹕錦有大登髙﹑小登髙﹑大明光﹑小明光﹑大博山﹑小博山﹑大茱萸﹑小茱萸﹑大交龍﹑小交龍﹐蒲桃文錦﹑斑文錦﹑鳳皇朱雀錦﹑韜文錦﹑桃核文錦﹐或靑綈﹐或白綈﹐或黃綈﹐或綠綈﹐或紫綈﹐或蜀綈﹐工巧百數﹐不可盡名也。

事對

【文龍朱雀】《魏志》曰﹕景初中﹐賜倭女王絳地文龍錦五疋。陸《鄴中記》曰﹕禦府中有鳳皇錦﹑朱雀錦。

【斑文綠地】陸《鄴中記》曰﹕織錦羅在中尙坊﹐三署皆數百人﹐有斑文錦。《西京雜記》曰﹕武帝時得貳師天馬﹐以玫瑰石爲鞍轡﹐鏤以金銀﹐以綠地五色錦爲蔽泥。

【綢杠束髮】《爾雅》曰﹕素錦綢杠。郭璞注曰﹕以白地錦韜旗之竿也。《禮記》曰﹕童子之飾也﹐緇布衣錦緣﹑錦紳﹐並紉錦束髮。

【維舟挽車】韋昭《吳書》曰﹕甘寧住止﹐常以繪錦維舟﹐去輒割棄以示奢。虞溥《江表傳》曰﹕陸遜攻劉備於夷陸﹐備捨船步走﹐燒皮鎧以斷道﹐使兵以錦挽車﹐走入白帝。

【似雲霞若燈燭】王子年《拾遺記》曰﹕懦支國人時來獻貢﹐有列堞錦﹐文似雲霞。覆以日月﹐如城雉棲堞也。又曰﹕懦支國人時來獻貢﹐有列錦﹐文似列於燈燭。

【鸞章虎文】王子年《拾遺記》曰﹕周靈王起昆昭之臺﹐以享羣臣。張鸞章錦﹐文如鸞翔。《漢官儀》曰﹕虎賁中郎將﹐古官﹐衣紗單衣﹐虎文錦﹐余文郎亦然。

【明光柔滑】陸《鄴中記》曰﹕石季龍冬月施熟錦流蘇斗帳﹐四角安純金龍頭﹐銜五色流蘇﹔或用黃綈﹐博山文錦﹔或用紫綈﹐大小明光錦。王子年《拾遺記》曰﹕員嶠之山﹐名環邱。東有云石﹐廣五百里﹐有蠶長七寸﹐黑色﹐有角有鱗。以霜雪覆之﹐然後作繭。長一尺﹐其色五彩。織爲文錦﹐入水不濡﹐其質輕軟柔滑。

【翻鴻文鳥】郭子橫《漢武列國洞冥記》曰﹕元鼎元年﹐起招仙靈閣於甘泉宮西。編翠羽麟毫爲簾﹐有走龍錦﹐有翻鴻錦。《異物志》曰﹕錦鳥﹐文章如丹地錦﹐而藻繢互交。俗人見其似錦﹐因謂之錦鳥。

詩

【前秦苻堅秦州刺史竇韜妻蘇氏《織錦回文七言詩》】仁智懷徳聖虞唐﹐眞妙顯華重榮章﹔臣賢惟聖配英皇﹐倫匹離飄浮江湘。津河隔塞殊山梁﹐民士感曠怨路長﹔身微閔己處幽房﹐人賤爲女有柔剛。親所懷想思誰望﹐純淸志潔齊冰霜﹔新故或億殊面墻﹐春陽熙茂雕蘭芳。琴淸流楚激弦商﹐奏曲發聲悲摧藏﹔音和詠思惟空堂﹐心憂增慕懷慘傷。

○繡第七

敍事

《周官》曰﹕五色備謂之繡﹐此言刺繡衣所用也。《釋名》曰﹕繡﹐修也﹐文修然。《尙書》曰﹕予欲觀古人之象﹐日月星辰﹐山龍華虫作繪﹐宗彜藻火﹐粉米黼黻繡。《禮記》曰﹕仲秋之月﹐命有司文繡有恆﹐必循其故﹐所以交於神明者﹐不可以同於所安樂之義也。故有黼黻文繡之美﹐疏布之尙﹐反女功之始也。《春秋元命苞》曰﹕織女之爲言神女也﹐成衣立紀﹐故齊能成文繡﹐應天道。﹝女功之事齊能神天下﹐故懸以衣人得此气。﹞《漢書》曰﹕賈人無得衣錦繡綺。景帝詔曰﹕錦繡纂組﹐害女功也。又曰﹕黼黻者﹐古天子之服也。今富人大賈﹐嘉會召客﹐以被墻也。《晉東宮故事》曰﹕太子納妃﹐有絳杯羅繡幅被一。《孫卿子》曰﹕天子者﹐勢至重﹐尊無上矣。衣被則五彩雜間﹐色重文繡﹐加飾之以珠玉也。《範子計然》曰﹕古者庶人老耋而後衣絲﹐其餘則麻而已﹐故曰布衣。今富者綺繡羅紈﹐素綈冰錦也。繡細文出齊﹐上價匹二萬﹐中萬下五千也。

事對

【連煙布地】《漢武別國洞冥記》曰﹕元鼎元年起仙靈閣﹐編翠羽麟毫爲簾﹐有連煙之繡﹐走龍之錦。潛潭巴曰﹕天子文繡布地﹐地必動﹐絕無嗣也。

【加五采成六幣】王充《論衡》曰﹕繡之未刺﹐錦之未織﹐絲帛何以異哉﹖加五采之巧﹐施鍼縷之飾﹐則文章炫耀。學士有文章﹐其猶絲帛布五色之功。《周禮》曰﹕合六幣﹐圭以馬﹐璋以皮﹐璧以帛﹐琮以錦﹐琥以繡﹐璜以黻。此六物者﹐以和諸侯之好。

【衣馬藻龍】《史記》曰﹕楚莊王有所愛馬﹐衣以文繡﹐置華屋之下﹔席之以露牀﹐啖之以棗脯。郭子橫《漢武別國洞冥記》曰﹕甘泉宮有霞光繡﹐有藻龍繡。

賦

【梁張率《繡賦》】尋造物之妙巧﹐固飾化於百工﹔嗟莫先於黼繡﹐自帝虞而觀風。雜藻火與粉米﹐郁山龍與華虫。若夫觀其締綴﹐與其依放﹐龜龍爲文﹐神仙成像。總五色而極思﹐藉羅紈而發想﹔具萬物之有狀﹐盡眾化之爲形。旣綿華而稠彩﹐亦密照而疏明﹔若春隰之揚葩﹐似秋漢之含星。已間紅而約紫﹐亦表玄而裏素﹔間綠竹與蘅杜﹐雜靑松與芳樹。若乃邯鄲之女﹐宛洛少年﹔顧影自媚﹐窺鏡自憐。極車馬之光飾﹐盡衣裳之妖妍。旣徙倚於丹墀﹐亦徘徊於靑閣﹔不息末而反本﹐吾謂遂離乎澆薄。

○羅第八

敍事

劉熙《釋名》曰﹕羅﹐文羅疏也。《魏志》曰﹕魏制﹐自公列侯以下﹐大夫以上﹐皆得服綾錦羅綺紈素金銀飾鏤之物。自是以下﹐雜彩之服﹐通於賤人。張敞《東宮舊事》曰﹕太子納妃﹐有絳眞文羅幅被一﹐絳眞文羅七。《晉書》曰﹕晉令﹐六品以下得服羅綃。

事對

【絳文金簡】張敞《東宮舊事》曰﹕太子納妃﹐有絳眞文羅幅被一。《太上黃庭經》曰﹕黃庭爲不死之道﹐受者齋九日﹐然後受之﹐結盟立誓﹐期以勿渫。古者盟以玄云之錦﹐九十尺﹔金簡鳳文之羅﹐四十匹。

【薦地從風】《漢武內傳》曰﹕帝七月七日﹐掃除宮掖之內﹐設座大殿之上﹐以紫羅薦地﹐燔百和香﹐然九微燈﹐以待王母。《孫子》曰﹕隋珠曜日﹐羅衣從風。

○絹第九

敍事

劉熙《釋名》曰﹕絹﹐糸巨也﹐其絲厚而疏也。《廣雅》曰﹕繁む鮮支﹐絹也。《後魏書》曰﹕《四民月令》曰﹕八月淸風戒寒﹐趣絹縑帛。《晉故事》﹕凡民丁課田﹐夫五十畝﹐收租四斛﹐絹三疋﹐綿三斤。凡屬諸侯﹐皆減租谷畝一斗﹐計所減以增諸侯﹔絹戶一疋﹐以其絹爲諸侯秩﹔又分民租戶二斛﹐以爲侯奉。其餘租及舊調絹﹐二戶三疋﹐綿三斤﹐書爲公賦﹐九品相通﹐皆輸入於官﹐自如舊制。《晉令》﹕其趙郡﹐中山﹐常山國輸縑當絹者﹐及余處常輸疏布當綿絹者﹐縑一疋當絹六丈﹐疏布一疋當絹一疋﹐絹一疋當綿三斤。舊制﹐人間所織絹布等﹐皆幅廣二尺二寸﹐長四十尺爲一端﹐令任服。後乃漸至濫惡﹐不依尺度。

事對

【王獻書沈慶夢】沈約《宋書》曰﹕羊欣父不疑爲烏程令。欣年十二﹐王獻之爲吳興﹐甚知愛之。嘗夏日入縣﹐欣著新絹裙晝寢﹐獻之書裙幅而去。欣書本工﹐因此彌善。又曰﹕沈慶之﹐字弘先﹐廢帝遣從子攸之﹐賫藥賜慶之死﹐時年八十。是夕﹐慶之夢有人以兩疋絹與之﹐謂曰「此絹足度」。謂人曰「老子之年不免矣﹐兩疋八十尺足度﹐無盈餘矣。」

【疏糸巨繁む】劉熙《釋名》曰﹕絹﹐糸巨也﹐絲厚而疏也。《廣雅》﹕繁む鮮支﹐絹也。

【光如雪華輕比蟬翼】魏文帝《說諸物》曰﹕江東葛爲可﹐寧比總絹之む輩﹐其白如雪華﹐輕譬蟬翼。

啟

【梁徐勉《謝敕賜絹啟》】臣勉言﹐傳詔傅靈惠宣敕垂賜絹二十疋﹐伏惟皇太子﹐睿情天發﹐粹性玄凝﹐作震春方﹐繼離朱陸。嘉日茂辰﹐畢宮告始﹐龍樓起曜﹐博望增華﹐含生鳧藻﹐率土躍。臣運屬會昌﹐命逢多幸﹐預奉休盛﹐復頒恩錫。白素起獨麗之色﹐兼兩邁邱園之賁﹐慶荷之情﹐實百常品。不任下情﹐謹奉啟謝聞。謹啟。

【梁庾肩吾《謝武陵王賫絹啟》】肩吾啟﹐蒙賫絹二十疋。淸河之珍﹐邱園慚其束帛﹔關東之妙﹔潛織陋其捲綃。下官謬眷扁舟﹐暫瞻還旆﹐而天下渥ツ﹐增餘論之榮﹐江漢安流﹐無溯洄之阻。遂使鶴露霄凝﹐輕立變﹐雁風朝急﹐冶服成溫。有謝筆端﹐無辭陳報﹐不任下情﹐謹奉啟事謝聞。謹啟。

●卷二十七艸部﹝附﹞

○五穀第十

敍事

《周易》曰﹕日月麗於天﹐百谷艸木麗於土。《周書》曰﹕凡禾﹐麥居東方﹐黍居南方﹐稻居中央﹐粟居西方﹐菽居北方。《周官》曰﹕太宰以九職任萬民﹐一曰三農﹐生九谷。﹝鄭司農云﹕稷秫黍稻麻﹐大小豆﹐大小麥。﹞凡王之膳食用六谷﹐﹝鄭司農云﹕稻黍稷梁麥。﹞以五味﹑五穀﹑五藥養其病。﹝鄭玄注﹕五穀﹐麻黍稷麥豆。﹞職方氏掌天下之圖﹐辧其邦國都鄙九谷之數。揚州﹑荊州﹐其穀宜稻﹔豫州﹑並州﹐其谷宜五種﹔﹝鄭玄云﹕黍稷菽麥稻。﹞靑州﹐其穀宜稻麥﹔兗州﹐其谷宜四種﹔﹝黍稷稻麥。﹞雍州﹑冀州﹐其穀宜黍稷﹔幽州﹐其谷宜三種。﹝黍稷稻。﹞《大戴禮》曰﹕食气者神明而壽。食穀者智惠而巧﹐不食不死。《禮斗威儀》曰﹕歲凶年谷不登﹐君膳不祭肺﹐馬不食穀。孟春之月﹐天子乃以元日祈谷於上帝﹐孟夏驅獸無害五穀﹔仲夏之月﹐乃命百縣﹐雩祀百辟﹐以祈谷實﹔孟秋之月﹐農乃登谷。天子嘗新﹐先薦寢廟。臣專政﹐私其君位﹐則艸木不生﹐禾谷不實。《梁傳》曰﹕一谷不升曰歉﹐二谷不升曰饑﹐三谷不升曰饉﹐四谷不升曰康﹐五穀不升曰荒。大之禮﹐君食不兼味﹔廷道不除﹐百官布而不制﹐鬼神禱而不祠﹐五穀皆熟爲有年。揚雄《方言》曰﹕凡以火幹五穀之類﹐出自山東。齊楚以往曰熬﹐隴冀以往曰﹛福灬﹜﹐秦晉之間曰﹛取灬﹜。楊泉《物理論》曰﹕穀气勝元气﹐其人肥而不壽。養性之術﹐常使穀气少﹐則病不生矣。粱者﹐黍稷之總名﹔稻者﹐漑種之總名﹔菽者﹐眾豆之總名。三谷各二十﹐種爲六十﹐疏果之實助谷各二十﹐凡爲百谷﹐故《詩》曰﹕播厥百谷者﹐谷種眾種之大名也。《範子計然》曰﹕五穀者﹐萬民之命﹐國之重寶。東方多麥稻﹐西方多麻﹐北方多菽﹐中央多禾。五土之宜﹐各有髙下。髙而陽者多豆﹐平而陰者多五穀。許愼《說文》曰﹕禾﹐嘉谷也。木王而生﹐金王而死。禾之秀實爲稼﹐莖節爲禾。一曰稼﹐事也﹐在野曰稼。《禮記》曰﹕稻曰嘉疏。蔡邕《月令》曰﹕十月獲稻﹔在九月熟者﹐謂之半夏稻。《異物志》曰﹕交趾一歲再種。《抱朴子》曰﹕南海晉安有九熟之稻。郭義恭《廣志》曰﹕有虎掌稻﹐紫芒稻﹐赤廣稻﹐蟬鳴稻﹐七月熟。稻有蓋下白﹐正月種﹐五月獲。獲其莖﹐根復生﹐九月復熟。靑芋稻﹐六月熟。累子稻﹐白漠稻﹐七月熟。此三種大且長﹐三枚長一寸半。《養生要集》曰﹕粳﹐稻屬也﹐稻亦粳之總名也。道家方藥﹐有用稻米﹑粳米﹐此則是兩物也。稻米粒白如霜﹐味苦﹐主溫。服之﹐令人多瘦無肌膚。粳米味甘﹐主利五臟﹐長肌膚﹐好顏色。《說文》曰﹕秫﹐稷之粘者也。又曰﹕秫﹐粘粟也。崔豹《古今注》曰﹕稻之粘者爲秫﹐禾之粘者爲黍。《廣志》曰﹕秫有赤有白﹐有胡秫﹐早熟及麥。《養生要集》曰﹕秫米味酸。《汜勝之書》曰﹕黍者﹐暑也﹐種必除暑﹐先夏至三十日。《禮記》曰﹕黍曰薌合。《說文》曰﹕﹐黍也﹐一稃二米﹐所以釀鬯﹔黍﹐禾屬粘者也。孔子曰﹕黍可以爲酒。《廣志》曰﹕有燕頷黍﹐牛黍﹐南尾秀成赤黍﹐馬革大黑黍﹐亙黍﹔有毛黃黍﹐白黍。《說文》曰﹕稷﹐五穀之長也。《廣志》曰﹕破藏稷逼麥﹐稷也。此二者以四月熟。《本艸》曰﹕稷米甘無毒﹐主益气﹐補不足。《說文》曰﹕粟﹐嘉谷之實也﹐粟之爲言續也。《廣志》有赤粟﹑白莖粟﹐有黑粟﹐有張公班粟。《本艸》曰﹕陳粟味苦無毒﹐主胃疽熱中渴﹐利小便。崔豹《古今注》曰﹕糜﹐祭也。《後漢書》曰﹕烏丸國其地宜祭。《呂氏春秋》曰﹕飯之美者﹐山陽之祭。楊泉《物理論》曰﹕梁者﹐黍稷之總名也。《爾雅》曰﹕﹛艸﹜赤苗﹐芑白苗。﹝郭璞注﹕﹛艸﹜﹐赤粱粟﹔芑﹐白粱粟﹐皆好谷。﹞《廣志》曰﹕有具粱﹑解粱﹐有遼東赤粱。《本艸》曰﹕白粱味甘微寒無毒﹐主除熱益气﹐有襄陽竹根者最佳﹔黃粱出靑冀。左思《魏都賦》曰﹕有雍邱之粱。崔る《七依》曰﹕玄山之粱。《廣雅》曰﹕大豆﹐菽也﹔小豆﹐答也﹔﹤豆卑﹥豆﹑豌豆﹐畱豆也﹔胡豆﹤豆﹥﹐雙也。豆角謂之莢﹐其葉謂之藿也。巴菽﹐巴豆也。《說文》曰﹕萁﹐豆莖。楊泉《物理論》曰﹕菽者﹐眾豆之總名也。《廣志》曰﹕種小豆﹐一歲三熟﹐味甘﹔白豆粗大可食﹐刺豆亦可食。豆苗似小豆﹐紫華﹐可爲面﹐生朱提﹐建寧。胡豆有靑有黃者。《禮記》曰﹕仲秋之月﹐天子乃以犬嘗麻﹐先薦寢廟。《淮南子》曰﹕汾水濁而宜麻。《養生要集》曰﹕麻子味甘無毒﹐主補中益气﹐服之令人肥健。麻子一名麻ナ﹐一名麻勃。《廣雅》曰﹕苣藤﹐弘胡麻也。《抱朴子》曰﹕胡麻一名方莖﹐服餌不老﹐耐風濕。其葉名靑襄。《廣雅》曰﹕大麥﹐也﹔小麥﹐ピ也。《說文》曰﹕麥﹐金也。金王而生﹐火王而死。﹐周所受來也﹔﹐麥莖。《廣志》曰﹕宛麥似大麥﹐出涼州﹔旋麥﹐三月種﹐八月熟﹐出西方﹔赤小麥而肥﹐出鄭縣﹔有半夏小麥﹐有秀芒大麥﹐有黑廣麥。

事對

【靈稼嘉谷】曹植《社頌》曰﹕靈稼阿那﹐一禾千莖。許愼《說文》曰﹕禾﹐嘉谷也。至二月始生﹐八月而熟﹐得時之中﹐故謂之禾﹐此其義也。

【合穎連莖】魏收《後魏書》曰﹕許謙﹐字元遜﹐代人也。子洛陽爲雁門太守﹐家田三生嘉禾﹐皆異隴合穎。《春秋說題詞》曰﹕嘉禾之滋﹐莖長五尺﹐五七三十五﹐故連莖三十五穗﹐以成盛徳。

【六穗三苗】虞預《會稽典錄》曰﹕謝承遷吳郡督郵。歲穰﹐嘉禾六穗﹐生於部屬。《尙書大傳》曰﹕成王時﹐有苗異莖而生﹐同爲一穗﹐人有上之者。王召周公而問之﹐公曰「三苗爲一穗﹐抑天下其和爲一乎。」

【銜滋吐秀】《春秋說題辭》曰﹕禾者銜滋之。宋均注曰﹕銜滋液以生﹐故以禾爲名。鄭氏《婚禮謁文贊》曰﹕嘉禾爲谷﹐班祿是宜﹔吐秀五七﹐乃名爲嘉。

【充箱實野】《尙書大傳》曰﹕成王時﹐有苗異莖而生﹐同爲一穗﹐長充箱。董仲舒《春秋繁露》曰﹕禾實於野﹐粟郵於倉﹐皆奇怪﹐非人意者也。

【北裏西山】《史記》曰﹕管仲說桓公曰「古之封禪﹐北裏之禾﹐所以爲盛。」蘇林注曰﹕北裏﹐地名也。阮籍詩曰﹕豈若西山艸﹐瑯與丹禾。

【照九阿齊萬畝】阮籍詩曰﹕垂穎臨曾城﹐餘光照九阿。曹植《社頌》曰﹕秀吐穗﹐萬畝齊﹐平蔭蓋隴﹐百穢不生。

【九熟再種】《抱朴子》曰﹕南海晉安有九熟之稻。楊孚《異物志》曰﹕交趾冬又熟。農者一歲再種。

【靑穗紫莖】周處《風土記》曰﹕兼稻之靑﹐穗米皆靑白也。許愼《說文》曰﹕稻﹐余也。業稻﹐紫莖不黏者。

【半夏一旬】蔡邕《月令章句》曰﹕十月獲稻﹐人君嘗其先熟﹐故在季秋九月熟者﹐謂之半夏稻。王子年《拾遺記》曰﹕東有融澤﹐五穀多良。有浹日之稻﹐言一旬而生也。

【紫芒赤廣】郭義恭《廣志》曰﹕有虎掌稻﹑紫芒稻。又曰﹕有赤廣白米稻﹐南方有蟬鳴稻﹑累子稻﹑白漠稻﹐並七月熟。

【靑芋白莖】郭義恭《廣志》曰﹕有靑芋稻﹐六月熟。王子年《拾遺記》曰﹕東極之東﹐有和靈稻﹐言寒者食之則溫﹐熱者食之則體冷。莖多白。

【黑廣白霜】郭義恭《廣志》曰﹕粳有烏粳黑廣﹐有靑幽白夏之名。《本艸經》曰﹕粳米味苦﹐主溫﹐米粒白如霜。

【五里香三月種】魏文帝《與朝臣書》曰﹕江表惟長沙名有好米﹐何得比新城粳耶。上風吹之﹐五里聞香。崔《四民月令》曰﹕三月可種粳稻。

【秋薦夏登】《禮記》曰﹕庶人春薦韭﹐夏薦麥﹐秋薦黍﹐冬薦稻。又曰﹕仲夏之月﹐農乃登黍也。

【滿握盈疇】劉穎《魯都賦》曰﹕黍稷油油﹐粳族垂芒﹔殘穗滿握﹐一穎盈箱。王粲《登樓賦》曰﹕背墳衍之廣陸兮﹐臨臯隰之沃流。北彌陶牧﹐西接昭邱﹔華實蔽野﹐黍稷盈疇。

【燕含馬革】郭義恭《廣志》曰﹕黍有燕頷之名﹐又有驢皮黍。又曰﹕牛黍﹐南尾秀成赤黍﹐馬革大黑黍。

【釒至釒至】《毛詩》曰﹕黍苗﹐陰雨膏之﹔悠悠南行﹐召伯勞之。《爾雅》曰﹕釒至釒至﹐獲也。劉熙《釋名》曰﹕釒至釒至﹐斷黍稷聲。

【東門徙南夷獻】《韓子》曰﹕吳起欲攻秦小亭﹐置一石赤黍門外﹐令人能徙此於西門外者﹐賜之上田宅﹐人爭徙之。乃下令曰「明日攻秦﹐能先登者﹐仕之大夫﹐賜之上田宅。」於是攻之﹐一朝而拔。沈約《宋書》曰﹕黃帝時﹐南夷乘白鹿來獻鬯。《爾雅》云﹕﹐黑黍。

【薦宗廟享司寒】《古今注》曰﹕和帝元興元年﹐黑黍禾二實生任城﹐得米三斗八升﹐以薦宗廟。《左傳》曰﹕申丰封季武子曰「其藏冰也﹐黑牡黍﹐以享司寒。」杜預注云「黑牡黑牲﹐黍黑黍也。司寒﹐北方玄冥之神也﹐故物皆用黑。有事於外﹐故祭其神。」

【盈倉破藏】《毛詩》曰﹕我黍與與﹐我稷翼翼﹐我倉旣盈﹐我庾惟億。郭義恭《廣志》曰﹕破藏﹐稷也。

【四月熟五穀長】郭義恭《廣志》曰﹕逼麥稷以四月熟。許愼《說文》曰﹕稷﹐五穀之長。

【瓊膏玉粒】王子年《拾遺記》曰﹕東極之東﹐有瓊脂粟。言質白如玉﹐柔滑如膏﹐食之盡壽不病。又曰﹕員嶠之山名環邱﹐上有方湖千里﹐多大鶴﹐髙一丈﹐羣飛於湖際﹐銜采不周之粟於環邱之上。粟生穗﹐髙五丈﹐其粒皎然如玉也。

【龍枝鳳冠】王子年《拾遺記》曰﹕東極之東﹐有龍枝之粟﹐言其枝屈曲似遊龍﹐食之善走。又曰﹕有鳳冠粟﹐似鳳之冠﹐食者令人多力。

【千株五變】王子年《拾遺記》曰﹕東極之東﹐有云渠粟。生﹐葉似扶蕖﹐食之益顏色。粟莖赤多黃﹐皆長二丈。千株生。《春秋說題辭》曰﹕粟五變﹐以陽化生爲苗﹐秀爲禾﹐三變而發謂之粟﹐四變入臼米出甲﹐五變而蒸飯可食。

【大粒長枝】楊泉《物理論》曰﹕凡種有彊弱﹐土有剛柔。土宜彊﹐髙莖而疏粟﹐長穗而大粒。王子年《拾遺記》曰﹕東極之東﹐有耀枝粟﹐言其枝長而弱﹐無風自搖﹐食之多壽。

【薌萁鹽鉆】《禮記》曰﹕祭宗廟之禮﹐梁曰薌萁。郭義恭《廣志》曰﹕鹽鉆梁粒如蟣子﹐魏文帝以爲粥云云。

【長莖大目】《呂氏春秋》曰﹕得時之菽﹐長莖而短足﹐其莢二七以爲族。多枝數節﹐競葉蕃實。《春秋佐助期》曰﹕豆神爲靈趙﹐長七尺﹐大目﹐通於時節。

【紫花綠色】郭義恭《廣志》曰﹕豆﹐苗似小豆﹐紫華﹐可爲面﹐生朱提。王子年《拾遺記》曰﹕東極之東﹐有傾離豆﹐見日卽傾葉﹐食者歷歲不饑。豆莖皆大若指而綠﹐一莖爛熳數畝。以上豆。

【紫色紅苣】王子年《拾遺記》曰﹕東極之東﹐有紫實之麻﹐粒如粟﹐色紫。迮爲油﹐則汁如淸水﹐食之目視鬼魅也。又曰﹕有倒葉麻﹐如倒苣。紅紫色﹐亦名紅冰麻﹐言冰寒乃有實。

【益气飛明】《本艸經》曰﹕麻子味甘無毒﹐主補中益气﹐令人肥健。王子年《拾遺記》曰﹕有飛明麻﹐葉黑﹐實如玉。風吹之如塵﹐亦名明塵麻。

【紅冰紫粒】王子年《拾遺記》曰﹕東極之東﹐有倒葉麻﹐色紅赤﹐亦名紅冰麻﹐食之令人顏色白潔。又曰﹕有紫實麻﹐粒如粟。以上麻。

【一莖九穗】《晉起居注》曰﹕太康十年﹐嘉麥出扶風郡﹐一莖兩穗﹐傾皆有枝﹐實三倍。崔鴻《前涼錄》曰﹕永嘉元年﹐嘉麥一莖九穗﹐生於姑臧。

【三葉兩歧】《呂氏春秋》曰﹕孟夏之山﹐百谷三葉而獲大麥。《東觀漢記》曰﹕張堪爲漁陽太守﹐勸人耕種﹐以致殷富。百姓歌曰「桑無附枝﹐麥穗兩歧。」以上麥。

賦

【晉張翰《豆羹賦》】乃有孟秋嘉菽﹐垂枝挺莢﹔是刈是獲﹐充簟盈篋。香鑠和調﹐周疾赴急。時禦一杯﹐下咽三嘆。時在下邑﹐頗多艱難﹔空匱之厄﹐固不輟歡。追念昔日﹐啜菽求安。

贊

【晉湛方生《孫苗贊》】茜茜嘉苗﹐擢擢階側﹔弱葉蘩蔚﹐員棘疏植﹔流津沃根﹐輕露濯色。

○蘭第十一

敍事

按《說文》曰﹕蘭﹐香艸也。《離騷》曰﹕紉秋蘭以爲佩。又曰﹕秋蘭兮蘼蕪。又曰﹕疏石蘭兮以爲芳。﹝王逸曰﹕石蘭﹐香艸﹔疏﹐布也。﹞《易》曰﹕同心之言﹐其臭如蘭。﹝蘭﹐芳也。﹞《禮記》曰﹕婦人或賜之﹝QVDK﹞蘭﹐則受獻諸舅姑。《家語》曰﹕芝蘭生於深林﹐不以無人而不芳﹔君子修道立徳﹐不爲困窮而攺節。《文子》曰﹕日月欲明﹐浮�蓋之﹔叢蘭欲發﹐秋風敗之。《孫卿子》曰﹕民之好我﹐芬若椒蘭也。

事對

【燕蘿謝庭】《左傳》曰﹕鄭文公有賤妾曰燕姑﹐夢天與己蘭﹐曰「余爲伯﹐余而祖也﹐以是爲而子﹐蘭有國香﹐人服媚之。」文公與之蘭而禦之﹐辭曰「妾不才﹐幸而有子﹐將不信﹐敢徵蘭乎﹖」公曰「諾。」《語林》曰﹕謝太傅問諸子侄曰「子侄何預人事﹐而政欲使其隹。」諸人莫有言者。車騎答曰「譬如芝蘭玉樹﹐欲使其生於庭階。」

【紉佩蔭池】《離騷》曰﹕紉秋蘭以爲佩。晉傅玄《詠秋蘭詩》曰﹕秋蘭蔭玉池﹐池水淸且芳﹔雙魚自踴躍﹐兩鳥時徊翔。

【綠葉紫莖】《離騷》曰﹕秋蘭兮靡蕪﹐羅生兮堂下﹔綠葉兮素莖﹐芳菲兮襲予。又﹐秋蘭兮靑靑﹐綠葉兮紫莖。

【丹穎縹蒂】左思《齊都賦》曰﹕其艸則有杜若蘅菊﹐石蘭芷蕙﹐紫莖丹穎﹐湘葉縹蒂。

賦

【顏師古《幽蘭賦》】惟奇卉之靈徳﹐稟國香於自然﹔灑嘉言而擅美﹐擬自操以稱賢。詠秀質於楚賦﹐騰芳聲於漢篇﹔冠庶卉而超絕﹐歷終古而彌傳。若乃浮�捲岫﹐朗月澄天﹔光風細轉﹐淸露微懸﹔紫莖膏潤﹐綠葉水鮮﹔若翠羽之羣集﹐譬彤霞之競然。感羈旅之招恨﹐狎寓客之畱連﹔旣不遇於攬采﹐信無憂乎剪伐。魚始陟以先萌﹐𨿽鳴而未歇﹔原擢穎於金陛﹐思結陰乎玉池。泛旨酒之十醞﹐耀華燈於百枝。

詩

【太宗文皇帝《詠芳蘭詩》】春暉開紫苑﹐淑景媚蘭湯﹔映庭含淺色﹐凝露泫浮光。日麗參差影﹐風和輕重香﹔會須君子折﹐佩裏非芬芳。

【梁孝元帝《賦得蘭澤多芳艸詩》】春蘭本無艷﹐春澤最葳蕤。燕姬得夢罷﹐尙書奏事歸。臨池影入浪﹐從風香拂衣。當門已芬馥﹐入室復芳菲。蘭生不擇逕﹐十步豈難稀。

【後梁宣帝《詠蘭詩》】折莖聊可佩﹐入室自成芳。開花不競節﹐含秀委微霜。

【陳張正見《賦新題得蘭生野逕詩》】披襟出蘭畹﹐命酌動幽心﹔鋤罷還開路﹐歌喧自動琴。華燈共影落﹐芳杜雜花深﹔莫言閒逕裏﹐遂不斷黃金。

○菊第十二

敍事

《爾雅》云﹕菊﹐治薔也。周處《風土記》曰﹕日精﹐治薔﹐皆菊之花莖別名也。生依水邊﹐其華煌煌﹔霜降之時﹐惟此艸盛茂。九月律中無射﹐俗尙九日而用候時之艸也。《名山記》曰﹕道士朱孺子服菊艸﹐乘雲升天。《抱朴子》曰﹕日精﹐更生﹐周盈﹐皆一菊也﹔而根莖花實異名﹐或無效者﹐故由不得眞菊。又曰﹕菊花與薏花相似﹐直以甘苦別之耳。菊甘而薏苦﹐所謂苦如薏者也。應劭《風俗通》曰﹕南陽酈縣有甘谷﹐水甘美﹐云其山上有大菊﹐水從山上流下﹐得其滋液。谷中有三十餘家﹐不復穿井﹐悉飲此水。上壽百二三十﹐中百餘﹐下七八十者。名大夭。菊花輕身益气﹐令人堅彊﹐故也。《本艸經》曰﹕菊有筋菊﹐有白菊﹑黃菊。菊花一名節花﹐一名傳公﹐一名延年﹐一名白花﹐一名日精﹐一名更生。又云﹕陰威一名朱嬴﹐一名女花。其菊有兩種者﹕一種紫莖﹐气香而味甘美﹐葉可作羹﹐爲眞菊﹔一種靑莖而大﹐作蒿艾气﹐味苦不堪食﹐名薏﹐非眞菊也。

事對

【白華黃蕊】《吳氏本艸》曰﹕菊華一名白華。盧諶《菊賦》曰﹕翠葉云布﹐黃蕊星羅﹔熒明茜粲﹐庵藹猗那。

【靑柯紫莖】鐘會《菊華賦》曰﹕靑柯紅芒。嵇含《菊花銘》曰﹕煌煌丹菊﹐暮秋彌榮﹔旋蕤圓秀﹐翠葉紫莖。詵詵仙徒﹐食其落英。

【糅玉英耀金華】鐘會《菊花賦》曰﹕掇以纖手﹐承以輕巾﹔揉以玉英﹐納以朱唇。服之者長生﹐食之者通神。左九嬪《菊花頌》曰﹕英英麗質﹐稟气靈和﹔春茂翠葉﹐秋耀金華。

【儀鳳集星羅云布】潘尼《秋菊賦》曰﹕馨達幽遠﹐光燭隰原﹔招仙致靈﹐儀鳳舞鸞。飛莖散葉﹐倚靡相尋﹔遊女望榮而巧笑﹐雛遙集而弄音。盧諶《菊賦》曰﹕何斯艸之特瑋﹐涉節變而不傷﹔超松柏之寒茂﹐越芝英之冬芳。翠葉云布﹐黃蕊星羅。

賦

【魏鐘會《菊花賦》】何秋菊之可奇兮﹐獨華茂乎凝霜﹔挺葳蕤於蒼春兮﹐表壯觀乎金商。延蔓蓊郁﹐緣阪被崗﹔縹榦綠葉﹐靑柯紅芒。芳實離離﹐暉藻煌煌﹔微風扇動﹐照曜垂光。於是季秋初月﹐九日數並﹔置酒華堂﹐髙會娛情。百卉凋瘁﹐芳菊始榮﹔紛葩曄曄﹐或黃或靑。乃有毛嬙西施﹐荊姬秦嬴﹐妍姿妖艷﹐一顧傾城。擢纖纖之素手﹐雪皓腕而露形﹔仰撫云髻﹐俯弄芳榮。

【晉潘尼《秋菊賦》】垂采煒於芙蓉﹐流芳越於蘭林﹔遊女望榮而巧笑﹐雛遙集而弄音。若乃眞人采其實﹐王母接其葩。或充虛而養性﹐或增妖而揚娥﹔旣延期以永壽﹐又蠲疾而弭屙。

詩

【唐太宗文皇帝《賦得殘花菊詩》】階蘭凝曙霜﹐岸菊照晨光﹔露濃晚笑﹐風勁淺殘香。細葉雕輕翠﹐圓花飛碎黃﹔還將今歲色﹐復結後年芳。

【宋鮑昭《答休上人菊詩》】酒出野田稻﹐菊生髙岡艸﹔味貌復何奇﹐能令君傾倒。玉碗徒自羞﹐爲君愧此秋﹔金蓋覆牙半﹐何解心獨愁。

【陳叔達《詠菊詩》】霜間開紫蒂﹐露下發金英﹔但令逢采摘﹐寧辭獨晚榮。

○芙蓉第十三

敍事

《爾雅》曰﹕荷芙蕖﹐﹝江東呼荷華爲芙蓉。﹞其莖茄﹐其葉荷﹐其本密﹐其華菡萏﹐其實蓮﹐其根藕。其中的的中薏。《詩義疏》曰﹕的﹐五月中生。生啖脆﹐至秋表皮黑。的成可食﹐或可磨以爲飯。如粟飯﹐輕身益气﹐令人彊健。又可爲糜。《華山記》曰﹕華山頂上有池﹐生千葉蓮花﹐服之者羽化。《太淸諸艸木方》曰﹕七月七日采蓮花七分﹐八月八日采蓮根八分﹐九月九日采蓮實九分﹐陰漧下﹐服方寸匕﹐令人不老。

事對

【紫飾朱儀】張奐《芙蓉賦》曰﹕綠房翠蒂﹐紫飾紅敷﹔黃螺圓出﹐垂蕤散舒。纓以金牙﹐點以素珠。閔鴻《蓮華賦序》曰﹕川源淸澈﹐羨溢中塘﹔芙蓉丰植﹐彌被大澤﹐朱儀榮藻﹐有逸目之觀。

【同幹駢花】沈約《宋書》曰﹕文帝元嘉二十一年﹐天泉池。樂遊苑池﹑玄圃圓池﹐並二蓮同幹。《宋起居注》曰﹕泰始二年﹐嘉蓮一雙﹐駢花﹐並實﹐合跗同莖﹐生豫州鱧湖。

【金房珠實】傅玄歌曰﹕煌煌芙蕖﹐從風芬葩﹔陰結其根﹐陽發其華。金房綠葉﹐素珠翠柯。王子年《拾遺記》曰﹕漢昭帝遊柳池﹐有芙蓉紫色﹐大如斗。花葉甘可食﹐芬气聞於十里之內﹐蓮實如珠。

【星懸電發】孫敬《芙蓉賦》曰﹕芬馥揚馨﹐煙晃星懸﹐爛如朱霞。朝興炯若﹐流景在天。孫楚《蓮華賦》曰﹕紅花電發﹐暉光煒煒﹔仰曜朝霞﹐俯照淥水。

【兩華千葉】《宋紀》曰﹕文帝元嘉二年﹐蓮生建康擔湖﹐一莖而兩華。《華山記》曰﹕華山頂有池﹐生千葉蓮華﹐服之羽化。

【映丹墀濯玄瀨】傅亮《芙蓉賦》曰﹕伊玄匠之有瞻﹐悅嘉卉於中蕖﹐旣暉映於丹墀﹐亦納芳於綺疏。嵇含《甘瓜賦》曰﹕芙蕖振采﹐濯莖玄瀨﹔流葩映川﹐莫此爲最。

賦

【魏曹植《芙蓉賦》】竦芳柯以從風﹐奮纖枝之璀璨。其始榮也﹐皎若夜光尋扶桑﹔其揚暉也﹐晃若九陽出湯谷。芙蕖蹇產﹐菡萏星屬﹔絲條垂珠﹐丹莖吐綠﹔燁燁﹐爛若龍燭。

【宋鮑昭《芙蓉賦》】靑房兮規接﹐紫葩兮圓羅﹔樹妖嬈之弱幹﹐散菡萏之輕柯。上星光而倒景﹐下龍麟而隱波﹔戲錦鱗而夕映﹐濯繡羽而晨過。排積霧而揚芬﹐鏡洞泉而含綠﹔葉折水而爲珠﹐條集露而成玉。潤蓬山之瓊膏﹐耀蔥河之銀燭﹔冠五華之仙艸﹐超四照之靈木。

詩

【唐太宗文皇帝《采芙蓉詩》】結伴戲方塘﹐攜手上雕航﹔船移分細浪風﹐散動浮香。遊鶯無定曲﹐驚鳧有亂行﹔蓮稀釧聲斷﹐水廣棹歌長。棲鳥還密樹﹐泛流歸建章。

【孝元帝《賦得涉江采芙蓉詩》】江風當夏淸﹐桂棹逐流縈﹔初疑京兆劍﹐復似漢冠名。荷香風送遠﹐蓮影向根生﹔葉捲珠難澑﹐花舒紅易輕。日暮鳧舟滿﹐歸來度錦城。

【隋杜公《瞻詠同心芙蓉詩》】灼灼荷花瑞﹐亭亭出水中﹔一莖孤引綠﹐雙影共分紅。色奪歌人臉﹐香亂舞衣風﹔名蓮自可念﹐況復兩心同。

○萱第十四

敍事

《說文》曰﹕萱﹐忘憂艸也。束《發蒙說》曰﹕甘棗令人不惑﹐萱艸可以忘憂。《毛詩》曰﹕安得萱艸﹐言樹之背。﹝背﹐北堂也。﹞

事對

【忘憂解思】束《發蒙說》曰﹕萱艸可以忘憂。張華《博物志》曰﹕《神農經》曰﹕中藥養性﹐謂合歡蠲忿﹐萱艸忘憂也。王朗《與魏太子書》﹕不遺惠書﹐所以慰沃﹔奉讀歡笑﹐以藉饑渴。𨿽復萱艸忘憂﹐臯蘇釋勞﹐無以加也。

賦

【梁徐勉《萱艸花賦》】覽詩人之比興﹐寄艸木以命詞﹔惟平章之萱艸﹐欲忘憂而樹之。爰有幽憂﹐庭閒志靜﹔髙木列其陰﹐蘭芳糅其影。玩叢葩之爭芬﹐悅羣根之競穎。或開紅而散紫﹐咸﹛芬土﹜於上春﹔信玆華之獨秀﹐投金質於炎辰。旣耀色以祛晦﹐亦含香而可均﹔不恃合歡之木﹐舞俟孫枝之筠。同芰荷於闌暑﹐及蟬露乎首。其葉四垂﹐其跗六出﹐亦曰宜男﹐加名斯吉。華而不艷﹐雅而不質﹔隨晦明而舒捲﹐與風霜而榮悴。笑杜蘅與揭車﹐何眾匯之能匹。

詩

【隋陽休之《詠萱艸詩》】開跗幽澗底﹐散彩曲堂垂﹔優柔淸露濕﹐微穆惠風吹。朝朝含麗景﹐夜夜對華池。

【隋魏彥深《詠階前萱艸詩》】綠艸正含芳﹐霍靡映前堂﹔帶心花欲發﹐依籠葉已長。云度時無影﹐風來乍有香﹔橫得忘憂號﹐余憂遂不忘。

○萍第十五

敍事

《爾雅》曰﹕蘋﹐萍也﹐﹝郭璞曰﹕江東謂之藻。﹞其大者。周處《風土記》曰﹕萍﹐芹菜之別名也。《呂氏春秋》曰﹕菜之美者﹐昆侖之焉。《禮記》曰﹕季春之月﹐萍始生。《淮南子》曰﹕萍樹根於水﹐木樹根於土。《淮南萬畢術》曰﹕老血變爲萍。﹝聚血之精至黃泉。﹞《本艸》曰﹕水萍一名水華﹐味辛寒﹐治暴熱身癢。下水气﹐烏須髮﹐久服輕身﹐生雷澤。

事對

【浮水無根渡江得實】許愼《說文》曰﹕蘋﹐萍也。無根﹐浮水而生。《家語》曰﹕楚王渡江得萍實﹐大如斗﹐赤如日。剖而食之甜如蜜。

【生水澤寄淸池】《本艸經》曰﹕水萍一名水華﹐味辛寒﹐生池澤水上。療暴熱身癢﹐下水气﹐勝酒。何晏詩曰﹕轉蓬去其根﹐流飄從風移﹔芒芒四海途﹐悠悠焉可彌。願爲浮萍艸﹐托身寄淸池﹔且以樂今日﹐其後非所知。

【色靑華白】《範子計然》曰﹕水萍出三輔﹐色淸者善。《吳氏本艸》曰﹕水萍一名水廉﹐生池澤水上。葉圓小﹐一莖一葉﹐根入水。五月華白﹐三月采﹐日幹之。

【共祭祀羞王公】《毛詩》曰﹕采﹐大夫妻能循法度﹐則可以承先祖﹐共祭祀。《左傳》曰﹕蘩蘊藻之菜﹐可羞於王公。

賦

【西晉夏侯湛《浮萍賦》】步長渠以遊目兮﹐覽隨波之微艸﹔紛漂氵敝以澄茂兮﹐羌孤生於靈沼。因纖根以自滋兮﹐乃逸蕩乎波表﹔散圓葉以舒形兮﹐發翠彩以含縹。蔭修魚之華鱗兮﹐翳蘭池之淸潦。旣澹淡以順流兮﹐又雍容以隨風﹔有纏薄於崖側兮﹐或回滯乎湍中。紛上下而靡常兮﹐漂往來其無窮。仰熙陽曜﹐俯憑綠水﹔停不安處﹐行無定軌。流息則寧﹐濤擾則動﹔浮輕善移﹐勢危易蕩。似孤臣之介立﹐隨排擠之所往。內一志以奉朝兮﹐外結心以絕黨﹔萍出水而立枯兮﹐士失據而身枉。睹斯艸而慷慨兮﹐固知直道之難爽。

詩

【南齊劉繪《詠萍詩》】可憐池內萍﹐氛氳紫復靑﹔巧隨浪開合﹐能逐水低平﹔微根無所綴﹐細葉詎須莖﹔漂泊終難測﹐畱連如有情。

【庾肩吾《賦得池萍詩》】風翻乍靑紫﹐浪起時疏密﹔本欲嘆無根﹐還驚能有實。

○苔第十六

敍事

周處《風土記》曰﹕石發﹐水苔也。靑綠色﹐皆生於石也。《爾雅》曰﹕﹛艸潭﹜﹐石衣也。﹝郭璞曰﹕水苔也。一名石發。﹞又《廣雅》曰﹕石發﹐石衣也。《說文》曰﹕苔﹐水衣也。沈懷遠《南越志》曰﹕海藻一名海苔﹐或曰海羅。生研石上。《廣志》曰﹕空室無人行則生苔蘚﹐或靑或紫。一名圓蘚﹐一名綠錢。

事對

【石發水衣】《爾雅》曰﹕﹛艸潭﹜﹐石衣也。郭璞注雲﹕水苔也﹐一名石發﹐江東食之。張揖《廣雅》曰﹕石發﹐石衣也。許愼《說文》曰﹕苔﹐水衣也。

【沒階生閣】王智深《宋紀》曰﹕王微﹐字景玄﹐太保弘之弟子也。吏部尙書江湛愛其才用﹐舉爲吏部郎。陳病篤不受﹐因以與湛書告絕。足不逾閾﹐十有餘載﹐棲遲於環堵之室﹐苔艸沒階。謝莊《月賦》曰﹕陳思王初喪應劉﹐端憂多暇。綠苔生閣﹐芳塵凝榭﹐悄焉疚懷﹐弗怡中夜。

賦

【梁江淹《靑苔賦》】余鑿山楹爲室﹐有靑苔焉。意之所之﹐故爲是作。嗟靑苔之依依兮﹐無色類而可方﹔必居閒而就寂﹐似幽意而深傷。故其處石﹐則松栝交陰﹐泉雨長注﹔橫澗俯視﹐崩壁仰顧。悲凹險兮﹐惟流水而馳騖﹐遂能屈上生﹐班駁下布﹐異人貴其貞精﹐道士悅其回趣。咀松屑以髙想﹐捧丹經而永慕。若其在水﹐則鏡帶湖沼﹐錦匝池林﹐春塘秀色﹐陽鳥好音。靑郊未謝兮白日照﹐路貫千里兮綠艸深﹔乃生水而搖蕩﹐遂出波而沈淫。假靑條兮蔥翠﹐借黃華兮舒金。遊梁之客﹐徒馬疲而不能去﹔兔園之女﹐𨿽蠶饑而不自禁。寂兮如何﹖苔積网羅。視靑蘼之杳杳﹐痛百代兮恨多﹐故其所詣﹐哀以情起。感以怨來﹐魂慮斷絕﹐精念徘徊。睹彼木蘭與豫章﹐旣中繩而獲夭﹔及薜荔與蘼蕪﹐又懷芬而見表。至哉靑苔之無用﹐吾孰知其多少。

詩

【梁沈約《詠靑苔詩》】綠階已漠漠﹐泛水復綿綿﹔微根如欲斷﹐輕絲似更聯。長風隱細艸﹐深堂沒綺錢﹔縈郁無人贈﹐葳蕤徒可憐。

卷二十八果木部

○李第一

敍事

許愼《說文》曰﹕李﹐果也﹐從木子聲。杼﹐古文李。《爾雅》曰﹕休無實李﹐﹝郭璞注曰﹕一名趙李。﹞座接慮李。﹝今之麥熟李。﹞駁赤李﹐桃李醜核﹐棗李﹐曰之。﹝孫炎曰﹕桃李類皆核之去柢也。﹞《西京雜記》曰﹕漢武初修上林苑﹐羣臣遠方各獻名果﹐樹有朱李﹑黃李﹑紫李﹑綠李﹑靑李﹑綺李﹑靑房李﹑車下李﹑顏回李﹑合枝李﹑羌李﹑燕李﹑猴李。《漢武內傳》曰﹕李少君謂武帝﹕溟海棗大如瓜﹐鐘山之李大如瓶﹔臣以食之﹐遂生奇光。陸《鄴中記》曰﹕華林園有春李﹐冬華春熟。《鹽鐵論》曰﹕桃李實多者﹐來歲爲之穰﹐《本艸》曰﹕李根治瘡﹐服其花﹐令人好顏色。凡李實﹐熟食之皆好。除固熱﹐調中﹐食之。不可合雀肉食﹐又不可臨水上啖之。李皮水煎﹐含之治齒痛。

事對

【翠質靑皮】傅玄《李賦》曰﹕潛實內結﹐丰彩外盈﹔翠質朱變﹐形隨運成。郭義恭《廣志》曰﹕有黃建李﹑靑皮李﹑馬肝李。

【采春山沈寒水】《山海經》曰﹕邊春之山多李﹐里人常采之。魏文帝《與吳質書》曰﹕浮甘瓜於淸泉﹐沈朱李於寒水。

【南居先熟東苑已朱】周處《風土記》曰﹕南居細李﹐四月先熟。《荊州記》曰﹕房陵南居有名李。張華《眞人篇》曰﹕朱李生東苑﹐甘瓜出西郊。

【廬山白房陵縹】魏文帝《列異傳》曰﹕袁本初時﹐有神出河東﹐號度索君。人共立廟。衮州蘇氏母病﹐往禱﹐見一人﹐著白布單衣﹐髙冠似魚頭﹐謂度索君曰「昔廬山共食白李﹐未久已三千年﹐日月易得﹐使人恨然。」去後﹐度索君曰「此南海君也。」傅玄《李賦》曰﹕乃有河沂黃建﹐房陵縹靑﹔一樹三色﹐異味殊名。

賦

【西晉傅玄《李賦》】植中州之名果兮﹐結修根於芳園﹔嘉列樹之蔚蔚兮﹐美弱枝之爰爰。旣乃長條四布﹐密葉重陰﹔夕景回光﹐傍蔭蘭林。於是肅肅晨風﹐飄飄落英﹔潛實內結﹐丰彩外盈。翠質朱變﹐形隨運成﹔淸角奏而微酸起﹐大宮動而和甘生。旣變洽熟﹐五色有章﹔種別類分﹐或朱或黃。甘酸得適﹐美逾蜜房。浮彩點駁﹐赤者如丹﹔入口流濺﹐逸味難原。見之則心悅﹐含之則神安。乃有河沂黃建﹐房陵縹靑﹔一樹三色﹐異味殊名。乃上代之所不睹兮﹐咸升禦乎紫房。周萬國之口實兮﹐充薦饗於神靈。昔怪古人之感貺﹐乃答之以寶瓊﹔玩斯味之奇瑋兮﹐然後知報之爲輕。

詩

【唐太宗皇帝《賦得李詩》】玉衡流桂圃﹐成蹊正可尋﹔鶯啼密葉外﹐蝶戲脆花心。麗景光朝彩﹐輕煙散夕陰﹔暫顧暉章側﹐還眺靈山林。

【又《探得李詩》】盤根植瀛渚﹐交幹橫倚天﹔舒華光四海﹐捲葉蔭三川。

【梁沈約《詠麥李詩》】靑玉冠四海﹐碧石彌外區﹔化爲中園實﹐其下成路衢。在先良足貴﹐因小邈難逾﹔色潤房陵縹﹐味奪寒水朱。摘持欲以獻﹐尙食且踟躕。

【梁王筠《答元金紫餉朱李詩》】李華春發彩﹐結實下成蹊﹔潘生詠金穀﹐魏後沈寒溪。逢君重妖麗﹐移玩入崇閨﹔慚無瓊玖報﹐徒用萃幽棲。

○柰第二

敍事

《晉起居注》曰﹕嘉柰﹐一蒂十五實﹐或七實﹐生於酒泉。《西京雜記》曰﹕漢初修上林苑﹐羣臣各獻名果樹﹐中有白柰﹑綠柰。《漢武帝內傳》曰﹕仙藥之次者﹐有圓邱紫柰。《廣志》曰﹕柰有靑白赤三種。張掖有白柰﹐酒泉赤柰﹐西方例多柰。家以爲脯數十斛﹐以爲蓄積﹐如收藏。《本艸》曰﹕柰味苦﹐令人臆脹﹐病人不可多食。

事對

【浮朱耀白】孫楚《井賦》曰﹕沈黃李﹐浮朱柰。潘嶽《閒居賦》曰﹕三桃表櫻胡之別﹐二柰耀丹白之色。

【設玄室投淸渠】《南嶽夫人傳》曰﹕夫人姓魏﹐名華存﹐性尢樂神仙。季冬夜半﹐有四眞人降夫人靜室﹐因設玄室紫柰﹐絳實靈瓜。夫人還王屋山﹐王子喬等並降。時夫人與眞人爲賓主﹐設三玄紫柰。潘尼《東武館賦》曰﹕飛甘瓜於浚水﹐投素柰於淸渠。

【摘圓邱濯玉井】《漢武故事》曰﹕上握蘭園之金精﹐摘圓邱之紫柰。王子年《拾遺記》曰﹕昆侖山上有柰﹐冬生﹐子碧色。須玉井之水洗﹐方可食。

【綠花紫核】《西京雜記》曰﹕上林苑有白柰﹑綠柰﹐綠花紫色。郭子橫《洞冥記》曰﹕有紫柰﹐大如升﹐甜如蜜﹐核子花靑。

【瓜州素酒泉赤】張載詩曰﹕江南郡蔗﹐張掖丰柿﹐三巴黃甘﹐瓜州素柰。凡此數品﹐殊美絕快﹐渴者所思﹐銘之裳帶。郭義恭《廣志》曰﹕柰有白靑赤三種。張掖有白柰﹐酒泉有赤色柰。

詩

【梁謝《和蕭國子詠柰花詩》】俱榮上節初﹐獨秀髙秋晚﹔吐綠變衰園﹐舒紅搖落苑。不逐奇幻生﹐寧從吹律暖﹔幸同瑤華折﹐爲君聊贈遠。

【梁褚《詠柰詩》】成都貴素質﹐酒泉稱白麗﹔紅紫奪夏藻﹐芬芳掩春蕙。映日照新芳﹐叢林抽晚蒂﹔誰爲種三株﹐終焉競八桂。不讓圓邱中﹐粢潔華庭際。

表

【魏曹植《謝賜柰表》】卽夕殿中虎賁宣詔﹐賜臣等冬柰一奩。以柰夏熟﹐今則冬生﹐物以非時爲珍﹐恩以絕口爲厚﹐非臣等所宜荷之。蒙報植等詔曰﹕山柰從涼州來﹐道裏旣遠﹐又東來轉暖﹐故柰中變色不佳耳。

○桃第三

敍事

《爾雅》曰﹕桃李醜核﹐桃曰膽之。﹝膽﹐擇取其美者。﹞《西京雜記》曰﹕漢初﹐修上林苑﹐羣臣遠方各獻名果。有緗核桃﹑紫文桃﹑霜桃﹑﹝霜下可食。﹞金城桃。《鄴中記》曰﹕石虎苑中有勾鼻桃﹐重二斤半。郭氏《玄中記》曰﹕木子之大者﹐有積石之桃焉﹐大如十斛籠。《本艸》云﹕梟桃﹐在樹不落﹐殺百鬼。玉桃﹐服之長生不死。《典術》曰﹕桃者﹐五木之精也﹐故厭伏邪气﹐制百鬼。故今人作桃符著門以厭邪﹐此仙木也。《太淸諸卉木方》曰﹕酒漬桃花而飲之﹐除百病﹐好容色。

事對

【華甘實】《毛詩》曰﹕何彼矣﹐華如桃李﹔平王之孫﹐齊侯之子。傅玄《桃賦》曰﹕葉落實結﹐與時剛柔﹔旣甘且脆﹐入口消流。

【宜五沃已三偸】《管子》曰﹕五沃之土﹐其木宜桃。《漢武故事》曰﹕東郡獻短人。帝呼東方朔。朔至﹐短人指朔謂上曰「王母種桃﹐三千歲一子。此子不良﹐已三過偸之矣。」後西王母下﹐出桃七枚﹐母自啖二﹐以五枚與帝。帝畱核著前﹐母曰「用此何﹖」上曰「欲種之。」母笑曰「此桃三千年一著子﹐非下土所植。」

【紫文靑色】《西京雜記》曰﹕修上林苑﹐羣臣遠方各獻名果。有緗核桃紫文桃。《漢武內傳》曰﹕西王母以七月七日降帝宮﹐命侍女索桃。須臾以玉盤盛桃七枚﹐大如鴨卵﹐形圓色靑﹐以呈王母。王母以五枚與帝﹐自食二枚。

【靑花紅萼】王子年《拾遺記》曰﹕磅害山去扶桑五萬里﹐日所不及。其地寒﹐有桃樹千圍﹐其花靑黑色﹐萬歲一實。謝靈運詩曰﹕山桃發紅萼﹐野蕨漸紫苞。

【緗核綬花】《西京雜記》曰﹕修上林苑﹐羣臣遠方獻名果﹐有緗核桃。應劭《漢官儀》曰﹕二千石綬﹐靑地桃花縹三彩。

【生玉嶺植霜園】鄧徳明《南康記》曰﹕南康玉山上有石桃。故老云「古有寒桃﹐生於嶺巓。隱淪之士﹐將大取其實﹐因變成石焉。」王子年《拾遺記》曰﹕漢明帝﹐常山獻巨核桃。霜下結花﹐隆暑方熟﹐常使值於霜林園﹐謂相陵誤。

【武陵源洛陽路】陶潛《桃源記》曰﹕晉太康中﹐武陵人捕魚﹐從溪而行﹐忘路遠近。忽逢花林﹐夾兩岸芳華鮮美﹐落英繽紛。林盡得山﹐山有小口。初極狹﹐行四五步﹐豁然開朗。邑屋連接﹐雞犬相聞﹐男女衣著﹐悉如外人。見漁父驚﹐爲設酒食。云先世避秦難﹐率妻子來此﹐遂與外隔。問今是何代﹐不知有漢﹐無論魏晉。旣出﹐白太守。遣人隨往尋之﹐迷不復得。宋子侯董嬌嬈詩曰﹕洛陽城東路﹐桃李生路傍﹔花花自相對﹐葉葉自相當。春風南北起﹐花葉自低昂。

賦

【西晉傅玄《桃賦》】有東園之珍果兮﹐承陰陽之靈和﹔結柔根以列樹兮﹐艷長畝而駢羅。夏日先熟﹐初進廟堂﹔辛氏踐秋﹐厥味益長。亦有冬桃﹐冷侔冰霜﹔和神適意﹐恣口所嘗﹔華升禦於內庭兮﹐飾佳人之令顏。實充虛而療饑兮﹐信功烈之難原﹔嘉休牛於斯林兮﹐悅萬國之安。望海島而慷慨兮﹐懷度索之靈山﹔何玆樹之獨茂兮﹐條枝紛而麗閒。根龍虯而云結兮﹐彌萬里而屈盤﹔禦百鬼之妖慝兮﹐列神荼以司姦。辟凶邪而濟正兮﹐豈惟榮美之足言。

詩

【唐太宗皇帝《詠桃詩》】禁苑春暉麗﹐花蹊綺樹裝﹔綴條深淺色﹐點露參差光。向日分千笑﹐迎風共一香﹔如何仙嶺側﹐獨秀隱遙芳。

【隋蕭愨《奉和詠龍門桃花詩》】舊聞開露井﹐今見植龍門﹔樹少知非塞﹐花髙異少原。論時應未發﹐故欲影歸軒﹔氐言經摘罷﹐猶勝逐風翻。

【孔紹安《應詔詠夭桃詩》】結葉還臨影﹐飛香欲徧空﹔不意餘花落﹐翻沈露井中。

○櫻桃第四

敍事

《爾雅》曰﹕楔荊桃。﹝郭璞注﹕今櫻桃也。﹞《禮記》曰﹕仲夏之月﹐天子羞以含桃﹐先薦寢廟。﹝鄭玄注﹕含桃﹐今櫻桃。﹞《漢書》曰﹕惠帝出離宮﹐叔孫通曰「禮﹐春有嘗果。方今櫻桃熟﹐可獻﹐願陛下出﹐因取櫻桃獻宗廟。」上許之。諸獻果由此興。《廣志》﹕櫻桃大者﹐有長八分者﹐有白色多肌者﹐凡三種。《本艸》曰﹕櫻桃味甘﹐主調中益脾气﹐令人好顏色﹐美志气。一名牛桃﹐一名麥英。

事對

【鶯含蟬翳】《呂氏春秋》曰﹕仲夏之月﹐羞含桃。髙誘注曰﹕含桃﹐櫻桃爲鳥所含﹐故曰含桃﹐傅咸《粘蟬賦》曰﹕櫻桃爲樹則多陰﹐爲果則先熟﹐故種之於廳事之前﹐有蟬鳴焉。顧命黏取﹐以弄小兒。遂寓目以周覽﹐聽鳴蜩於纖枝﹔翳翠葉以長吟﹐信厥樂之在斯。

【緗葉紅蕊】王僧達詩曰﹕初櫻動時艷﹐擅藻爍輝芳﹔緗葉未開萼﹐紅葩已發光。張華詩曰﹕櫻桃含紅蕊。

【春就夏羞】左思《蜀都賦》曰﹕朱櫻春就﹐素柰夏成。《禮記》曰﹕仲夏之月﹐天子羞以含桃﹐先薦寢廟。

【二株三種】《洛陽宮殿簿》曰﹕顯陽殿前櫻桃六株﹐徽音殿前乾元殿前並二株。郭義恭《廣志》曰﹕櫻桃大者﹐有長八分者﹐有白色多肌者﹐凡三種。

賦

【後梁宣帝《櫻桃賦》】懿夫櫻桃之爲樹﹐先百果而含榮﹔旣離離而春就﹐乍苒苒而冬迎。異羣龍之無首﹐垂牢器之晚成﹔鳥才食而便墜﹐雨薄灑而皆零。未睹紅顏之實﹐空有薦廟之名﹔等橘柚於詹戶﹐匹諸薦乎中庭。異梧桐之棲鳳﹐愧綠竹之恆貞﹔豈復論其美惡﹐且聳幹乎前欞。葉繁抽而掩日﹐枝長弱而風生﹔且得蔽乎羲赫﹐實當暑之淒淸。

詩

【唐太宗皇帝《賦得櫻桃春爲韻詩》】華林滿芳景﹐洛陽徧陽春﹔朱顏含遠日﹐翠色影長津。喬柯轉嬌鳥﹐低枝映美人﹔昔作園中實﹐今來席上珍。

【梁簡文帝《奉答南平王康賫朱櫻詩》】倒流映碧叢﹐點露擎朱實﹔花茂蝶爭飛﹐枝濃鳥相失。已麗金釵瓜﹐仍美玉盤橘﹔寧異梅似丸﹐不羨萍如日。永植平臺垂﹐長與云桂密﹔徒然奉推甘﹐終以愧操筆。

○棗第五

敍事

《爾雅》曰﹕棗﹐壺棗﹐﹝郭璞曰﹕今江東呼大而銳上者爲壺棗。壺猶瓠也。﹞遵羊棗﹐﹝實小而圓﹐紫黑色。《孟子》曰﹕曾皙嗜羊棗。﹞洗大棗﹐﹝今河東倚氏出大棗﹐子如雞卵大。﹞蹶泄苦棗﹐﹝子味苦也。﹞皙無實棗﹐﹝不著子。﹞還味稔棗。﹝還味﹐短味。﹞棗李曰之。﹝孫炎曰﹕﹐去其氐。﹞《周官》曰﹕饋食之籩其實棗。《毛詩》曰﹕八月剝棗。《禮記》曰﹕婦人之贄﹐具榛脯修棗栗。又曰﹕棗曰新之﹐栗曰撰之﹐桃曰膽之﹐摣梨曰鉆之。食棗桃李﹐不致於核。盧諶《祭法》曰﹕春祠用棗油。《史記》曰﹕李少君以卻老方見武帝。少君方帝曰「臣嘗遊海上﹐見安期先生食巨棗﹐大如瓜。」《漢書》曰﹕安邑千樹棗﹐此與千戶侯等。《尹喜內傳》曰﹕老子西遊﹐省太眞王母﹐其食玉文之棗﹐其實如瓶。《孟子》曰﹕曾皙嗜羊棗﹐曾子不忍食之。《廣志》曰﹕谷城紫棗﹐長二寸。西王母棗三月熟﹐在眾果之先。梁國夫人棗﹐大白棗﹐名曰蹙咨﹐小核多肌﹔三皇棗﹑駢白棗﹑灌棗﹐獲此四者。官園所種棗﹐有雞心﹑牛頭﹑獼猴﹑細腰之名﹐又有互棗﹑大棗﹑崎廉棗﹑桂棗﹑夕棗之名。《本艸》曰﹕凡棗九月采﹐日幹。補中益气﹐久服神仙。

事對

【羊角雞心】陸《鄴中記》曰﹕石季龍園有羊角棗﹐三子一尺。郭義恭《廣志》曰﹕棗有狗牙﹑雞心﹑牛頭﹑羊角﹑獼猴﹑細腰之名。

【駢白鹿盧】郭義恭《廣志》曰﹕三皇棗駢白棗。郭璞曰﹕子細腰者﹐今謂之鹿盧棗。

【細核弱枝】王子年《拾遺記》曰﹕北極有岐峯之陰﹐多棗樹。百尋﹐其枝莖皆空。其實長尺﹐核細而柔﹐歷百歲一實。潘嶽《閒居賦》曰﹕周文弱枝之棗﹐房陵朱仲之李。

【東鄰伐樹北園垂陰】《漢書》曰﹕王吉少時學問居長安﹐其東家有棗樹﹐垂吉庭中。吉婦取以啖之﹐吉知﹐乃去其婦。東家聞﹐欲伐其樹﹐鄰里共止之。趙整詩曰﹕北國有一棗﹐布葉垂重陰。

【細腰圓實】《爾雅》郭璞注曰﹕子細腰者﹐今謂之鹿盧棗。又曰﹕遵羊棗。郭璞注曰﹕實小而圓紫黑色。

【玉文朱實】《尹喜內傳》曰﹕老子西遊﹐省太眞王母﹐共食玉文棗。其實如瓶。傅玄《棗賦》曰﹕斐斐素華﹐離離朱實﹔脆若離雪﹐甘如含蜜。

【萬年實千戶侯】郭子橫《洞冥記》曰﹕元鼎元年﹐起招仙閣﹐進旁唐細棗。此棗出旁唐山﹐臨碧海上﹐萬年一實。子如今嫩棗﹐迮之有膏。膏可然燈。《漢書》曰﹕安邑千樹棗﹐此其人與千戶侯等。

賦

【晉傅玄《棗賦》】有蓬萊之嘉樹﹐植神州之膏壤﹔擢剛莖以排虛﹐誕幽根以滋長。北陰塞門﹐南臨三江﹔或布燕趙﹐或廣河東。旣乃繁枝四合﹐丰茂蓊郁﹐斐斐素華﹐離離朱實。脆若離雪﹐甘如含蜜。脆者宜新﹐當夏之珍﹔堅者宜幹﹐薦羞天人。有棗若瓜﹐出自海濱﹔全生益气﹐服之如神。

【陳後主《棗賦》】芳園列幹﹐森梢繁羅﹔蕊余莖少﹐葉暗枝多。復有奇樹﹐風間臨柯。深夜影來﹐未若丹心美﹐實絳質嘉枝。重鍼共暗﹐枝瓠同瑰﹔羞金盤於冰水﹐薦玉案於深杯。此歡心之未已﹐方夢腸而屢回。

詩

【後秦趙整《詠棗詩》】北園有一樹﹐布葉垂重陰﹔外𨿽多棘刺﹐內實懷赤心。

【梁簡文帝《賦棗詩》】浮華齊水麗﹐垂彩鄭都奇﹔白紛英靡靡﹐紫色標離離。風搖羊角樹﹐日映雞心枝﹐谷城逾石蜜﹐蓬嶽表仙儀。已聞安邑美﹐永茂玉門垂。

贊

【晉郭璞《棗贊》】建國辧方﹐外朝九棘﹔因材制義﹐赤心鯁直。藹藹卿士﹐亮此衮職。

○栗第六

敍事

《毛詩》曰﹕阪有漆﹐隰有栗。《詩義疏》曰﹕栗五方皆有﹐周秦吳揚特饒。惟漁陽範陽栗﹐甜美長味﹐他方不及也。倭韓國上栗大如雞子﹐亦短味不美。桂陽有栗叢生﹐大如杼。《周官》曰﹕饋食之籩其實栗。《漢書》曰﹕燕秦千樹栗﹐與千戶侯等。《西京雜記》曰﹕上林苑有侯栗﹑瑰栗﹑魁栗﹑榛栗﹑嶧陽栗。辛氏《三秦記》曰﹕漢武帝果園﹐大栗十五枚爲一斗。

事對

【女贄籩實】《左傳》曰﹕女贄不過榛栗棗修。《周禮》曰﹕饋食之籩其實栗。

【南安出北朔薦】王褒《僮約》曰﹕南安拾栗采橘。注云﹕南安﹐縣名﹐出好栗橘。王逸《荔枝賦》曰﹕西旅獻昆山之蒲桃﹐北燕薦朔濱之巨栗。

【華林一株燕地千樹】《晉宮閣名》曰﹕華林園中栗一株﹐侯栗六株。《漢書》曰﹕燕秦千樹栗﹐此人與千戶侯等也。

【秦王苑漢帝園】《韓子》曰﹕秦饑﹐應侯謂王曰「五苑之果﹐疏橡棗栗﹐足以活人﹐請發與之。」《三秦記》曰﹕漢武帝果園﹐大栗十五枚爲一斗。

【華山麓汝水灣】《華山記》曰﹕西山麓中有栗林﹐藝植以來﹐蕭森繁茂。酈元注《水經》曰﹕汝南灣中﹐有地數頃﹐上有栗山﹐味不並南安之實也。燕歲貢四百石﹐以充天府。水渚卽栗洲也。

賦

【後漢蔡邕《傷故栗賦》】樹遐方之嘉木兮﹐於靈宇之前庭﹔通二門以徵行兮﹐夾階除而列生。彌霜雪之不凋兮﹐當春夏而滋榮﹔因本心以誕節兮﹐挺靑蘗之綠英。形猗猗以艷茂兮﹐似碧玉之精明。

【陳陸瓊《栗賦》】四時逸盛﹐百果玄芳﹔綠梅春馥﹐紅桃夏香。何羣品之浮脆﹐惟此質之久長﹔外刺同夫枳棘﹐內潔甚於冰霜。伏南安而來淸﹐列禦宿而懸房﹔薦羞則具榛並列﹐加籩則菱芡同行。金盤兮麗色﹐玉俎兮鮮光﹔周人以之戰懼﹐大官稱於柏梁。

詩

【梁陸玢《賦得雜言詠栗詩》】貨見珍於有漢﹐木取貴於隆周﹔英肇萌於朱夏﹐實方落於素秋。委玉盤﹐雜椒糈﹔將象席﹐糅珍羞。

○梨第七

敍事

《說文》曰﹕梨﹐果也﹐從木利聲。《漢書》曰﹕淮北榮南河濟之間千樹梨﹐此其人皆與千戶侯等。《晉令》曰﹕諸官秩梨守護者﹐置吏一人。《尹喜內傳》曰﹕老子西遊﹐省太眞王母﹐共食紫梨。《漢武內傳》曰﹕太上之果﹐有玄光梨。辛氏《三秦記》曰﹕漢武帝園﹐一名樊川﹐一名禦宿。有大梨如五升瓶﹐落地則破。其主取布囊承之﹐名曰含消梨。何晏《九州論》曰﹕安平好棗﹐眞定好梨。《廣志》曰﹕洛陽北邙張公夏梨﹐海內惟有一樹。有常山眞定山陽鉅野梨﹐梁國睢陽梨﹐齊郡臨淄梨﹐鉅鹿槁梨﹐上黨亭梨﹐小而甘﹔新丰箭谷梨﹐關以西梨﹐多供禦。廣都梨重六斤﹐數人分食之。又眞定禦梨﹐大若拳﹐甘若蜜﹐脆若淩﹐可以解煩釋飠。

事對

【眞定廣都】魏文帝詔曰﹕眞定梨大如拳﹐甘如蜜。郭義恭《廣志》曰﹕廣都梨重六斤﹐數人分食之。

【靈關禦宿】謝《謝梨啟》曰﹕味出靈關之陰﹐旨介玉津之ㄛ。辛氏《三秦記》曰﹕漢武帝園名樊川﹐一名禦宿。有大梨如五升瓶﹐落地則破﹐名含消梨。

【大谷鉅野】潘嶽《閒居賦》曰﹕張公大谷之梨﹐梁侯烏卑之柿。郭義恭《廣志》曰﹕有常山眞定梨﹐山陽鉅野梨。

【生玄圃種靑田】王贊《梨頌》曰﹕太康十年﹐梨樹西枝﹐其條與中枝合﹐生於玄圃園﹐皇太子令侍臣作頌。《永嘉記》曰﹕靑田村人家多種梨。有一梨樹﹐名曰官梨﹐大一圍五寸﹐恆以供獻﹐名爲禦梨。

【甘香津潤】《韓子》曰﹕夫樹且梨橘柚者﹐食之則甘﹐嗅之則香。左思《蜀都賦》曰﹕紫梨津潤﹐榛栗罅發。

詩

【梁沈約《應詔詠梨詩》】大谷來旣重﹐岷山道又難﹔摧折非所吝﹐但令入玉盤。

【梁劉孝綽《於座應令詠梨花詩》】玉壘稱津潤﹐金穀詠芳菲﹔詎匹龍樓下﹐素葉映華扉。雜雨疑霰落﹐因風似蝶飛﹔豈不憐飄墜﹐願入九重圍。

【後梁宣帝《大梨詩》】大谷常流稱﹐南荒本足珍﹔綠葉已承露﹐紫實復含津。

○甘第八

敍事

周處《風土記》曰﹕甘﹐橘之屬﹐滋味甜美特異者也。有黃者﹐有者﹐謂之壺甘。崔豹《古今注》曰﹕甘實形如石橊者﹐亦謂之壺甘。《廣志》曰﹕有黃甘﹐一核。有成都平蒂甘﹐大如升﹐色蒼黃。犍爲南安縣出黃甘。《荊州記》曰﹕宜都郡舊江北甘園﹐名宜都甘。《襄陽記》曰﹕李叔平臨終﹐敕其子曰「龍陽洲裏有千頭木奴﹐及甘橘成﹐歲得絹數千匹。」

事對

【平蒂圓實】郭義恭《廣志》曰﹕成都平蒂甘﹐大如升﹐色蒼黃。胡濟《甘賦》曰﹕三秋疊運﹐初寒履霜﹔壺形旣兆﹐圓實一煌。

【披黃苞系丹實】潘嶽《笙賦》曰﹕披黃苞以授甘﹐傾縹瓷以酌。劉韶《甘樹賦》曰﹕丰條翠葉﹐系以丹實。

【西平更生東望共食】範寧表曰﹕南昌令解列西平裏有一甘樹﹐枯死一年後﹐以今年更生。枝葉丰茂﹐今多少作子。《述異志》曰﹕南康郡南東望山﹐有人入山。山頂有果林﹐眾果畢植﹐行列整齊﹐如人工。甘子正熟﹐三人共食﹐致飽。懷二枚﹐欲示人﹐聞空中語云「催放雙甘﹐乃聽汝去。」

【若菱華侔萍實】胡濟《黃甘賦》曰﹕照曜原隰﹐蔭映林荒﹔丹黃赫以晨煒﹐逸景接乎離光。若菱花之繡綺井﹐似燭龍之銜金。謝惠連《甘賦》曰﹕侔萍實於江介﹐超玉果於昆山。

【超玉果若金】並見上注。

賦

【劉瑾《甘樹賦》】伊冥造之綿綿兮﹐糸麗羣象於成遇﹔嗟卉艸之森秀兮﹐將歸美於甘樹。誕寄生於南楚兮﹐播萬里而東布﹔浸冷泉以搖根兮﹐竦逸條以承露﹔結密葉以舒蔭兮﹐滌纖塵以開素。仰淸气以旭晨兮﹐流惠飈於薄暮﹔𨿽飛榮於園沼兮﹐契巒松之貞趣。時屢遷而彌眞兮﹐淩寒暑而一度。

【宋謝惠連《甘賦》】嘉寒園之麗木﹐美獨有此貞芳﹔質葳蕤而懷風﹐性耿介而淩霜。擬夕霞以表色﹐指朝景以齊圓﹔侔萍實乎江介﹐超玉果於昆山。傾子節兮湘之區﹐承君玩兮堂之隅﹐濯雨兮冒霜﹐長無絕兮芬敷。

詩

【梁徐陵《詠甘詩》】朱實挺荊南﹐苞品擅珍淑﹔上林雜嘉樹﹐江潭間修竹。萬室擬封家﹐千株挺荊國﹔綠葉萋以布﹐素榮芬且郁。得陳終宴歡﹐良垂�雨育。

○橘第九

敍事

《禹貢》曰﹕淮海惟揚州﹐厥包橘柚錫貢。﹝孔安國曰﹕小曰橘﹐大曰柚。﹞

《周書》曰﹕秋食楂梨橘柚。《周禮》曰﹕橘逾淮北而爲枳﹐此地气使然也。《春秋運斗樞》曰﹕璇星散爲橘。《漢書》曰﹕江陵千樹橘﹐與千戶侯等。張勃《吳錄》曰﹕建安郡中有橘﹐冬月於樹上覆裹之。至明年春夏﹐色變靑黑﹐味尢絕美。《上林賦》云﹕盧橘夏熟。盧﹐黑色也﹐蓋近是也。又曹叔《異物志》曰﹕橘爲樹﹐白華赤實﹐皮旣馨香﹐又有善味。交趾有橘官﹐長一人﹐秩三百石﹐主歲貢禦橘。

事對

【白華朱實】李尢《七嘆》曰﹕梁土靑麗﹐盧橘是生﹔白華綠葉﹐扶疏冬榮。曹植《橘賦》曰﹕朱實不凋﹐焉得素榮。

【綠葉金衣】《楚詞橘頌》曰﹕後皇嘉樹﹐橘來服兮﹔受命不遷﹐生南國兮﹔深固難徒﹐更其志兮﹔綠葉素榮﹐紛其可嘉兮。李尢《七嘆》曰﹕金衣素裏﹐班理內充﹔滋味偉異﹐淫樂無窮。

【懷三擲兩】《吳志》曰﹕陸績年六歲﹐於九江見袁術。出橘﹐績懷三枚去﹐拜辭墮地。績曰「欲歸遺母。」術大奇之。陶潛《搜神後記》曰﹕會稽東野有女子﹐姓吳﹐字望。於路忽見一貴人﹐儼然端坐﹐卽蔣侯像也﹐因擲兩橘與之。數數形見﹐遂降情好。

【建春山徳陽殿】東方朔《神異記》曰﹕東方裔外有建春山﹐其上多橘柚。李尢《徳陽殿賦》﹕橘柚含桃﹐百果成叢。

賦

【魏曹植《橘賦》】播萬里而遙植﹐列銅爵之園庭﹔背江洲之暖气﹐處玄朔之肅淸。邦換壤別﹐爰用喪生﹔處彼不凋﹐在此先零。朱實不凋﹐焉得素榮。惜寒暑之不均﹐嗟華實之永乖﹔仰凱風以傾葉﹐冀炎气之可懷。鳴條以流響﹐越鳥之來棲﹔夫靈徳之所感﹐物無微而不和。神蓋幽而易激﹐信天道之不訛﹔旣萌根而弗幹﹐諒結葉而不華。漸玄化而不變﹐非彰徳於邦家﹔拊微條以嘆息﹐哀艸木之難化。

詩

【梁範云《園橘詩》】芳條結寒翠﹐園實變霜朱﹔徙根楚州上﹐來覆廣庭隅。

【梁沈約《園橘詩》】綠葉迎露滋﹐朱苞待霜潤﹔但令入玉半﹐金衣非所吝。

【周李元操《園中雜詠橘樹詩》】嘉樹出巫陰﹐分根徙上林﹔白華如霰雪﹐朱實似懸金。布影臨丹地﹐飛香度玉岑﹔自有淩冬質﹐能守歲寒心。

贊

【王叔之《甘橘贊》】節重履險﹐操貴有恆﹔一樹保榮﹐四運齊能。在質惟美﹐於味斯弘﹔異分南域﹐北則枳橙。

○梅第十

敍事

《詩義疏》曰﹕梅﹐杏類也﹔樹及葉皆如杏而黑耳。《西京雜記》曰﹕漢初﹐修上林苑﹐羣臣各獻名果。有侯梅﹑朱梅﹑紫花梅﹑同心梅﹑紫蒂梅﹑麗友梅。《異物志》曰﹕楊梅似彈丸﹐五月熟。《廣州記》曰﹕廬山頂上有湖﹐廣數頃﹐有楊梅﹑山桃。止得於上飽啖﹐不得將去。《廣志》曰﹕蜀名梅爲﹛艸﹜﹐大如雁子﹐梅﹛艸﹜皆可以爲油。黃梅﹐以熟﹛艸﹜作之。

事對

【紫蒂白花】《西京雜記》曰﹕修上林苑﹐羣臣各獻名果。有紫蒂梅﹑燕脂梅。劉義慶《遊鼉湖詩》曰﹕暄景轉諧淑﹐艸木日滋長﹔梅花覆樹白﹐桃杏發榮光。

【一枝三實】劉向《說苑》曰﹕越使諸發執一枝梅遺梁王。梁王之臣曰韓子﹐顧左右曰「惡有一枝梅乃遺制國之君乎﹖」《毛詩》曰﹕В有梅﹐其實三兮。

【明目香口】《吳氏本艸》曰﹕梅核明目﹐益气不饑。《詩義疏》曰﹕梅曝漧爲臘﹐羹霍齏中﹐又可含以香口。

【雲山幹臘洛繁榮】《山海經》曰﹕雲山之上﹐其實幹臘。郭璞注曰﹕臘﹐幹梅也。潘嶽《閒居賦》曰﹕退而閒居﹐於洛之。又曰﹕梅杏郁棣之屬﹐繁榮麗藻之飾﹐華實照爛﹐言所不能極也。

賦

【梁蘭文帝《梅花賦》】層城之宮﹐靈苑之中﹔奇木萬品﹐庶艸千叢。光分影雜﹐條繁幹通﹔寒圭變節﹐冬灰徙筒。並皆枯悴﹐色落摧風。年歸气新﹐搖蕓動塵﹔梅花特早﹐徧能識春。或承陽而發金﹐乍雜雪而披銀。吐艷四照之林﹐舒榮五衢之路﹔旣玉綴而珠離﹐且冰懸而雹布。葉嫩出而未成﹐枝抽心而插故﹔漂半落而飛空﹐香隨風而遠度。掛靡靡之遊絲﹐雜霏霏之晨霧﹔爭樓上之落粉﹐奪機中之織素。於是重閨佳麗﹐貌婉心嫻﹐憐早花之驚節﹐訝春光之遣寒。礻夾衣始薄﹐羅袖初單。折此芳花﹐舉玆輕袖﹔或插鬟而問人﹐或殘枝而相授。恨鬟前之大空﹐嫌金鈿之轉舊。顧影丹墀﹐弄此嬌姿﹔洞開春牖﹐四卷羅帷。春風吹梅畏落盡﹐賤妾爲此斂娥眉。花色持相比﹐恆愁恐失時。

詩

【梁簡文帝《雪裏覓梅花詩》】絕訝梅花晚﹐爭來雪裏窺﹔下枝低可見﹐髙處遠難知。俱羞惜腕露﹐相讓道腰羸﹔定須還剪彩﹐學作兩三枝。

【梁何遜《詠早梅詩》】菟園標物序﹐驚時最是梅﹔銜霜當路發﹐映雪擬寒開。枝橫卻月觀﹐花繞淩風臺﹔朝灑長門泣﹐夕駐臨邛杯。應知早飄落﹐故逐上春來。

【梁王筠《和孔中丞雪裏梅花詩》】水泉猶未動﹐庭樹已先知﹔翻光同雪舞﹐落素混冰池。今春競時發﹐猶是昔年枝﹔惟有長﹤焦頁﹥﹐對鏡不能窺。

【梁庾肩吾《同蕭左丞詠摘梅花詩》】窗梅朝始發﹐庭雪晚初消﹔折花牽短樹﹐幽叢入細條。垂冰澑玉手﹐含刺冒春腰﹔遠道終難寄﹐馨香徒自饒。

【周庾信《詠梅花詩》】常年臘月半﹐已覺梅花蘭﹔不信今春晚﹐俱來雪裏看。樹動懸冰落﹐枝髙出手寒﹔早知覓不見﹐眞悔著衣單。

○石橊第十一

敍事

《埤蒼》曰﹕石橊﹐柰屬也。《博物志》曰﹕張騫使西域還﹐得安石橊﹑胡桃﹑蒲桃。繆襲《祭儀》曰﹕秋嘗果以梨﹑棗﹑柰﹑安石橊。沈約《宋書》曰﹕晉安帝時﹐武陵臨沅獻安石橊﹐一蒂六實。《鄴中記》曰﹕石虎苑中有安石橊﹐子大如碗盞﹐其味不酸。周景式《廬山記》曰﹕香鑪峯頭有大磐石﹐可坐數百人﹐垂生山石橊﹐三月中作花﹐色似石橊而小淡﹐紅敷紫萼﹐煒曄可愛。

事對

【丹須紫萼】夏侯湛《石橊賦》曰﹕接翠萼於綠蒂﹐冒紅牙於丹須﹔然含蕤﹐璀爾散珠。周景式《廬山記》曰﹕山石橊紅敷紫萼﹐煒曄可愛。

【六實千房】沈約《宋書》曰﹕武陵臨沅獻安石橊﹐一蒂六實。潘尼《石橊賦》曰﹕千房同蒂﹐十子如一﹔繽紛磊落﹐垂光耀質。

【玉潤星懸】範堅《安石橊賦》曰﹕膏凝玉潤﹐光猶瑩削﹔如丹砂﹐粲若銀礫。應吉甫《安石橊賦》曰﹕丹葩結秀﹐朱實星懸。

【素粒紅膚】張協《安石橊賦》曰﹕素粒紅液﹐金房緗隔。範堅《安石橊賦》曰﹕縞隔區分﹐雕實綺錯﹔紅膚帖素﹐揉以紫的。

【玉瑩珠駢】張協《安石橊賦》曰﹕柔膚冰潔﹐凝光玉瑩﹔ㄘ如冰碎﹐泫若珠迸。應貞《安石橊賦》曰﹕膚折理阻﹐斕若珠駢。

賦

【西晉夏侯湛《石橊賦》】覽華圃之嘉樹兮﹐羨石橊之奇生﹔滋玄根於夷壤兮﹐擢繁幹於蘭庭。沾靈液之粹色兮﹐含渥露以深榮。若乃時雨新希﹐微風扇物﹐藹萋萋以鮮茂兮﹐紛扶輿以蓊郁﹔枝摻稔以環柔兮﹐葉鱗次以周密﹔纖條參差以窈窕兮﹐洪柯流離以相拂。於是乎靑陽之末﹐朱明之初﹐翕微煥以ゼ采兮﹐的窟桀以揚敷﹔接翠萼於綠蒂兮﹐冒紅牙以丹須。然含蕤﹐璀爾散珠。若乃叢紈始裹﹐聚葩方離﹐潛暉蜿艷﹐綠采未披﹐照灼攢列﹐熒瑩玄垂。

【西晉潘嶽《河陽庭前安石橊賦》】仰天路而髙睇﹐顧鄰國以相望﹔位莫微於宰邑﹐館莫陋於河陽。𨿽則陋館﹐可以遨遊﹔實有嘉木﹐曰安石橊。修條外暢﹐榮幹內つ﹔扶疏偃蹇﹐冉弱紛柔。於是暮春告謝﹐朱夏戒初﹐新莖擢潤﹐膏葉垂腴。曾華曄以先越﹐含榮其方敷﹔丹暉綴於朱房﹐緗的點乎紅須。煌煌煒煒﹐熠龠委累﹔似琉璃之棲鄧林﹐若珊瑚之映淥水。旣乃攢乎狹庭﹐載厄載褊﹔土階無等﹐肩墻惟淺。壁衣蒼苔﹐瓦被駁蘚﹔處悴而榮﹐在幽彌顯。

詩

【梁孝元帝《賦得石橊詩》】塗林未應發﹐春暮轉相催﹔燃燈疑夜火﹐連珠勝早梅。西域移根至﹐南方釀酒來﹔葉翠如新剪﹐花紅似故栽。還憶河陽縣﹐映水珊瑚開。

【隋魏彥深《詠石橊詩》】分根金穀裏﹐移植廣庭中﹔新枝含淺綠﹐晚萼散輕紅。影入環階水﹐香隨度隙風﹔路遠無由寄﹐徒念春閨空。

【孔紹《詠石橊詩》】可惜庭中樹﹐移根逐漢臣﹔只謂來時晚﹐開花不及春。

○瓜第十二

敍事

《爾雅》曰﹕瓞﹤瓜勺﹥其紹瓞。﹝孫炎曰﹕《詩》云﹕綿綿瓜瓞。﹤瓜勺﹥﹐小瓜子﹐其本子小。﹞《說文》曰﹕瓜﹐象形也﹔瓣﹐瓜實也。《大戴禮》曰﹕五月乃瓜。乃瓜者﹐治瓜之辭也。瓜也者﹐始食瓜。八月剝瓜﹐蓄瓜時也。《禮記》曰﹕爲天子削瓜者副之。巾以﹐﹝副﹐析也﹐旣削又四析之﹐乃橫斷之﹐而巾覆焉。﹞爲國君者華之﹔巾以﹐﹝華﹐中裂也﹐不四析也。﹞爲大夫累之﹔﹝累﹐倮也﹐謂不巾覆也。﹞士之﹐﹝不中裂橫斷﹐去而已﹐﹞庶人之。﹝不橫斷。﹞又曰﹕瓜祭﹐上環﹐食中﹐棄所操。婦人之贄﹐瓜桃李梅。盧諶《祭法》曰﹕夏祠秋祠皆用瓜。《續漢書》曰﹕漢安帝三年﹐有瓜異本同蒂﹐共生一瓜﹐時以爲嘉。《太上黃庭經注》曰﹕大霍山下有洞臺﹐司命君府也。中有神盤靈瓜﹐食之者至玄也。《莊子》曰﹕朽瓜化爲魚﹐物之變也。《廣志》曰﹕凡瓜之所出﹐以遼東盧江惇煌之種爲美。有魚瓜﹐縑瓜﹐貍頭瓜。瓜州大瓜如斛﹐禦瓜也。有靑登瓜﹐大如三斗魁﹔有柱杖瓜﹐長二尺餘。蜀地溫食瓜﹐至冬熟。有秋泉瓜﹐秋種冬熟。《魚龍河圖》曰﹕瓜有兩鼻者殺人。

事對

【靑門朱火】阮籍詩曰﹕昔聞東陵瓜﹐近在靑門外﹔連畛距阡陌﹐子母相鉤帶。《漢武內傳》曰﹕西王母謂上元夫人曰「共造朱炎山陵﹐食靈瓜﹐其味甚好﹐憶此未久已七千歲。」

【蜜房冰谷】劉楨《瓜賦》曰﹕甘逾蜜房﹐冷亞冰圭。郭子橫《洞冥記》曰﹕有龍肝瓜﹐長一尺﹐花紅時素﹐生於冰谷﹐所謂冰谷素葉之瓜。

【龍肝獸掌】龍肝事見上冰谷注。張揖《廣雅》曰﹕龍蹄獸掌﹐羊骸兔頭﹐瓜屬也。

【紫花素葉】伏侯《古今注》曰﹕孝平帝元年﹐武陵縣生瓜﹐花如蔥﹐花紫色﹐實如小麥﹐墮地復生。素葉事見冰谷注。

【五色九彩】阮籍詩曰﹕昔聞東陵瓜﹐近在靑門外﹔五色曜朝日﹐嘉賓四面會。劉楨《瓜賦》曰﹕丰細異形﹐圓方殊務﹔揚暉發藻﹐九彩雜糅。

【黃花絳實】劉楨《瓜賦》曰﹕三星在隅﹐溫風節暮﹔枕翹於藤﹐流美遠布。黃花炳曄﹐潛實獨著﹔丰細異形﹐圓方殊務。《南嶽夫人內傳》曰﹕夫人姓魏﹐名華存﹐性樂神仙。季冬之月﹐夜半淸明﹐有眞人至靜室。陳玄室紫柰﹐絳實靈瓜。

【白﹤扁瓜﹥玄】張揖《廣雅》曰﹕桂枝蜜筒﹐白﹤扁瓜﹥無餘﹐瓜屬。陸機《瓜賦》曰﹕小靑大班﹐玄素碗。

【二莖一實四剖三離】劉敬叔《異苑》曰﹕漢安帝元初三年﹐平陸有瓜﹐異本同蒂共生一瓜。晉武太康八年﹐王浚園生瓜﹐三莖一實。劉楨《瓜賦》曰﹕析以金刀﹐四剖三離﹔承之以雕盤﹐冪之以纖。

賦

【西晉陸機《瓜賦》】佳哉瓜之爲徳﹐邈眾果而莫賢﹔殷中和之淳佑﹐播滋榮於甫田。背芳春以初載﹐近朱夏而自延﹔奮修系之莫莫﹐邁秀體之綿綿。赴廣武以長蔓﹐粲煙接以云連﹔感嘉時而促節﹐蒙惠露而增鮮。若乃紛敷雜錯﹐郁悅婆娑﹐發彼適此﹐疊相經過。熙朗日以熠熠﹐扇和風其如波﹔有葛﹛艸累﹜之覃及﹐象椒聊之眾多。發金縈於秀翹﹐結玉實於柔柯﹔蔽翠景以自育﹐綴修莖而星羅。夫其種族類數﹐則有括蔞定桃。黃﹤扁瓜﹥白搏﹐金文蜜筒﹐小靑大班﹐玄素碗﹐貍首虎蹯。東陵出於秦谷﹐桂髓起於巫山﹔五色比象﹐殊形異端。或濟貌以表內﹐或惠心而醜顏﹔或攄文以抱綠﹐或被素而懷丹。气洪細而俱芬﹐體修短而必圓。

【晉傅玄《瓜賦》】調土下種﹐播之有經﹔應運候時﹐負甲徐生。遂日就而月將﹐旣成母而盤縈﹔次落莫之密葉兮﹐交逶迆之修莖。敷碧綠之純采﹐金華炳其朗明。育之以人功﹐養之以六气﹔黃逾金緗﹐靑侔含翠。𨿽貍首之甘美兮﹐未若東門之奇偉。舊有蜜筒﹐及靑括蔞﹐嘉味溢口﹐鮮類寡儔﹔一嚙之頃﹐至三搖頭。選美芳園﹐重簡其珍。披以吳刀﹐承以朱盤。中割而破﹐𨿽分若完﹔質兼三味﹐气美芳蘭。愈得冷而益甘兮﹐怡神爽而解煩。細肌密裏﹐多瓤少瓣﹐丰旨絕異﹐食之不飠。

●卷二十八木部

○松第十三

敍事

《說文》曰﹕松﹐木也﹐從木公聲。古文榕﹐從木容聲。《尙書》﹕靑州﹐厥貢岱畎絲﹐鉛松怪石。郭氏《玄中記》曰﹕松脂淪入地中﹐千歲爲茯苓。劉向《神仙傳》曰﹕好食松實﹐能飛行﹐速如走馬。以松子遺堯﹐堯不能服。松者﹐橫也﹐時受服者﹐皆至三百歲。《嵩山記》曰﹕嵩髙山有大松樹﹐或百歲﹐或千歲。其精變爲靑牛﹐爲伏龜﹐采食其實得長生。《抱朴子》曰﹕松樹之三千歲者﹐其皮中有聚脂﹐狀如龍形﹐名曰飛節芝。又《玉策記》曰﹕千歲松樹﹐四邊披起﹐上杪不長。望而視之﹐有如偃蓋。其中有物﹐或如靑牛﹐或如靑犬﹐或如人﹐皆壽萬歲。《王逸子》曰﹕木有扶桑松柏﹐皆受气淳矣﹐異於羣類者也。《廣志》曰﹕千歲老松子﹐色黃白﹐味似粟﹐可食。《本艸》曰﹕松脂出隴西﹐如膠者善。松脂一名松肪﹐味苦溫﹐久服輕身延年。

事對

【棲鸞系馬】謝承《後漢書》曰﹕方儲﹐字聖明﹐丹陽人也。除郎中﹐遭母憂﹐棄官行禮﹐負土成墳﹐種松柏奇樹千餘株。鸞鳥棲其上﹐白兔遊其下。劉琨《扶風詩》曰﹕系馬長松下﹐歇鞍髙嶽頭﹔烈烈悲風起﹐泠泠澗水流。

【麈尾龍形】周景式《廬山記》曰﹕石門北巖﹐卽松林也。有數百株松﹐大皆連拱﹐長近二十丈﹐攢生絕崖上。南臨石門澗。澗中仰視之﹐離離如駢麈尾﹔於尋陽望聚﹐見之分明。《抱朴子》曰﹕松樹其皮中有脂﹐狀如龍形。

【偃蓋飛節】《抱朴子》曰﹕《玉策記》曰﹕千歲松如偃蓋。又曰﹕松樹皮中有聚脂﹐名曰飛節芝。

【貞蕤秀葉】庾肅之《松贊》曰﹕流潤飛津﹐沈精幽結﹔貞蕤含芳﹐仰拂素雪。左九嬪《松柏賦》曰﹕敷纖莖之蘢蓯﹐布秀葉之蔥靑。

【翠實素髓】左九嬪《松柏賦》曰﹕列翠實之離離﹐馥幽藹而永馨。許詢詩曰﹕靑松疑素髓﹐秋菊落芳英。

賦

【南齊王儉《和蕭子良髙松賦》】山有喬松﹐峻極靑蔥﹔旣抽榮於岱嶽﹐亦擢穎於荊峯。受靈命於后土﹐方虞舜以齊蹤﹔貫四時而不攺﹐超五玉之嘉容。上拂天而獨遠﹐下流云而自重。重陰微微﹐漏景含暉﹔日旣升而猶晦﹐時方中而未。通霄漢而隱影﹐集鸞皇之翻飛﹔食和而輔性﹐墨翟昌言於宋圍。想周穆之長阪﹐念東平之思歸。若乃朔窮於紀﹐歲亦暮止﹔隆冰峨峨﹐飛雪千里。攬三秀而靡遺﹐望九山其相似﹔翔雁哀回於天津﹐振鷺驚鳴於川。嗟萬有之必衰﹐獨貞華之無已﹔積皓霰而爭光﹐延微飈而響起。

【南齊謝《和蕭子良髙松賦》】閱品物於幽記﹐訪育於祕經﹔巡紀林之彌望﹐識斯松之最靈。豈楡柳之比性﹐指椿而等齡﹔若夫修幹垂陰﹐喬柯飛穎。望肅肅而旣閒﹐卽微微而方靜﹔懷風音而送聲﹐當月路而畱影。卽芊眠於廣隰﹐亦迢遞於孤嶺﹔集九仙之羽儀﹐棲五鳳之光景。固扌木之爲選﹐貫山川而自永。爾乃靑春爰謝﹐云物含明﹐江臯綠艸﹐曖然已平。紛弱葉而凝照﹐競新藻而抽英﹔陵翠山其如剪﹐施懸蘿而共輕。至於星回窮紀﹐沙雁相飛﹐同云泱其無色﹐陽光沈而滅暉。捲風飈之吸﹐積霰雪之巖皚﹔豈雕貞於寒暮﹐不受令於霜威。

詩

【梁沈約《寒松詩》】梢聳振寒聲﹐靑蔥標暮色﹔疏葉望嶺齊﹐喬幹臨云直。

【梁吳均《詠慈姥磯石上松詩》】根爲石所蟠。枝爲風所碎﹔賴我有貞心﹐終淩細艸輩。

【隋煬帝《詠北鄕古松樹詩》】古松惟一樹﹐森竦詎成林﹔獨畱麈尾影﹐猶橫偃蓋陰。云來聚雲色﹐風度雜風音﹔孤生小庭裏﹐尙表歲寒心。

【隋李徳林《詠松樹詩》】結根生上苑﹐擢秀邇華池﹔歲寒無攺色﹐年長有倒枝。露自金盤灑﹐風從玉樹吹﹔寄言謝霜雪﹐貞心自不移。

○柏第十四

敍事

《爾雅》曰﹕柏﹐掬也。《史記》曰﹕松柏爲百木長而守宮閭。《尙書》曰﹕荊州﹐厥貢屯幹栝柏。《周官》曰﹕冀州﹐其利松柏。劉向《列仙傳》曰﹕赤松子好食柏實﹐齒落更生。《漢武內傳》曰﹕藥有松柏之膏﹐服之可以延年。《三輔舊事》曰﹕漢諸陵皆屬太常﹐不屬郡縣﹐其入盜柏者棄市。《抱朴子》曰﹕天陵偃蓋之松﹐大谷倒生之柏﹐凡此諸木﹐皆與天齊其長﹐地等其久也。《廣志》曰﹕柏有續柏﹐有計柏。崔《月令》曰﹕七月收柏實。

事對

【衛國舟殷人社】《毛詩》曰﹕柏舟﹐言仁而不遇也。衛頃公之時﹐仁人不遇﹐小人在側也。泛彼柏舟﹐亦泛其流。《論語》曰﹕哀公問社於宰我﹐宰我對曰「夏后氏以松﹐殷人以柏﹐周人以栗。」鄭玄注云﹕主四主謂社也。

【鵲立鸞棲】《東方朔傳》曰﹕孝武皇帝時﹐聞居鵲鳴。新雨止﹐朔執戟在殿上。呼問之﹐答曰「殿後柏樹上﹐有鵲立枯枝上﹐東向鳴。」上遣視如朔言。謝承《後漢書》曰﹕方儲遭母憂﹐種松柏﹐鸞棲其上。

【泰山千樹華林二株】《太山記》曰﹕山南有太山廟﹐種柏千樹﹐大者十五六圍﹐長老傳云漢武帝所種。晉有華林園柏二株。

賦

【西晉左九嬪《松柏賦》】何奇樹之英蔚﹐托峻嶽之嵯峨﹔被玄澗之逶迆﹐臨淥水之素波。擢修木之丸丸﹐萃綠葉之芬葩﹔敷纖莖之蘢蓯﹐布秀葉之蔥靑。列翠實之離離﹐馥幽藹而永馨﹔紛翕習以披離﹐气肅肅以淸泠。應長風以鳴條﹐似絲竹之遺聲﹔稟天然之貞勁﹐經嚴冬而不零。𨿽凝霜而挺幹﹐近靑春而秀榮﹔若君子之順時﹐又似乎眞人之抗貞。赤松遊其下而得道﹐文賓餐其實而長生﹔詩人歌其榮蔚﹐齊南山以永寧。

詩

【北齊魏收《庭柏詩》】古松圖偃蓋﹐新柏寫鑪峯﹔淩寒翠不奪﹐迎暄綠更濃。茹葉輕沈體﹐咀實化衰容﹔將使中臺麝﹐違山能見從。

○槐第十五

敍事

《春秋說題辭》曰﹕槐木者﹐虛星之精也。《元命苞》曰﹕樹槐而聽訟其下者﹐槐之言歸也﹐情見歸實。《爾雅》曰﹕守宮槐葉﹐晝聶宵炕﹐槐大葉而黑。﹝郭璞注曰﹕守宮槐﹐晝日聶合而夜炕布。孫炎曰﹕聶合﹐炕張也。﹞《淮南子》曰﹕老槐生火﹐久血爲燐﹐人不怪。﹝血精在地﹐暴露百日﹐則爲燐。﹞《廣志》曰﹕槐材有靑黃白黑數種。《太淸艸木方》曰﹕槐者﹐虛星之精也。以十月上巳取子服之﹐好顏色﹐長生通神。

事對

【連理一心В末千畝】摯虞《連理頌》曰﹕東宮正徳之內﹐承華之外﹐槐樹二枝﹐連理而生。二幹一心﹐以蕃本根。傅選《槐樹賦》曰﹕葉葉扶疏﹐參林蕭瑟﹔松蘿寄生﹐綿連В末。延袤千畝﹐蓊郁ㄙ藹。

【晝聶夜舒兔目鼠耳】《爾雅》曰﹕守宮槐葉﹐晝聶宵炕。郭璞注曰﹕守宮槐晝聶合而夜舒布也。江東有槐樹﹐與此相反﹐俗因名爲合昏﹐旣晝夜各一﹐其理等耳。孫炎注云﹕聶合﹐炕張也。《莊子》曰﹕槐之生也﹐入季春五日而兔目﹐十日而鼠耳。

賦

【魏曹植《槐樹賦》】羨良木之華麗﹐爰獲貴於至尊﹔憑文昌之華殿﹐森列峙於端門。觀朱榱以振條﹐據文陛而結根﹐揚陰沈以溥覆﹐似明後之垂恩。

【魏王粲《槐樹賦》】惟中堂之奇樹﹐稟天然之淑資﹔超疇畝而登植﹐作階庭之華暉。旣立本於殿省﹐植根柢其弘深﹔鳥願棲而投翼﹐人望庇而披衿。

【晉摯虞《槐樹賦》】爾乃觀其誕狀﹐察其攸居﹐丰融ЩЪ﹐蓊郁扶疏。樂雙遊之黃鸝﹐嘉別鷙之王睢﹔春棲教農之鳥﹐夏憩反哺之烏。

【晉王濟《槐樹賦》】若夫龍升南陸﹐火集正陽﹐恢玆郁陶﹐靜暑無方。鼓柯命風﹐振葉致涼﹔朗明過乎八達﹐重陰逾於九房。

詩

【魏繁欽《槐樹詩》】嘉樹吐翠葉﹐列在雙闕涯﹔旖旎隨風動﹐柔色紛陸離。

○桐第十六

敍事

《詩義疏》曰﹕梓實桐皮曰椅﹐今人云悟桐也。有白桐﹐有靑桐﹐有赤桐。雲南人績以爲布。《易緯》曰﹕桐枝濡毳而又空中﹐難成易傷﹐須成气而後華。《周書》曰﹕淸明之日桐始華。桐若不華﹐歲有大寒。《韓詩》曰﹕其桐其椅﹐其實離離。﹝離離﹐長貌。﹞《毛詩》曰﹕椅桐梓漆﹐爰伐琴瑟。《爾雅》曰﹕櫬﹐梧也﹔榮﹐桐木也。《華陽國誌》曰﹕益州有梧桐木﹐其華采如絲。人績以爲布﹐名曰華布。沈懷遠《南越志》曰﹕靑桐華頗似木綿﹐而輝薰過之。謝靈運《遊名山誌》曰﹕吹臺有髙桐﹐皆百圍。嶧陽孤桐﹐方此爲劣。劉會《鄒山記》曰﹕鄒山古之嶧山﹐魯穆公攺爲鄒山。今鄒山嶧陽猶多桐樹。《莊子》曰﹕雛發南海而飛到北海﹐非梧桐不止﹐非竹實不食。《管子》曰﹕五沃之土﹐其木宜桐。《齊民要術》曰﹕梧桐山石間生者﹐爲樂器則鳴。《瑞應圖》曰﹕王者任用賢良﹐則梧桐生於東廂。

事對

【嶧陽特生洞庭傍秀】《尙書》曰﹕羽畎夏翟﹐嶧陽孤桐。孔安國注曰﹕嶧陽特生桐﹐中琴瑟也。崔る《七依》曰﹕爰有洞庭之椅桐﹐依峻岸而傍生。

【蒼岑吐幹玄溪托根】張協《七命》曰﹕寒山之桐﹐出自大冥﹔含黃鐘以吐幹﹐據蒼岑以孤生。崔琦《七蠲》曰﹕爰有梧桐﹐產乎玄溪﹔傅根朽壤﹐托險生危。

【鳳翔鸞集】傅咸《梧桐賦》曰﹕停公子之龍駕﹐息旅人之行肩﹔瞻華實之離離﹐想儀鳳之來翔。劉義恭《華林四瑞桐樹甘露贊》曰﹕遠延鳳翮﹐遙集鸞步﹔惠潤何廣﹐沾我萌庶。

【三株一葉】《晉宮闕名》曰﹕華林園靑白桐三株。伏侯《古今注》曰﹕昭帝丹鳳三年﹐馮翊人獻桐枝﹐長六尺﹐九枝﹔枝一葉也。

【孤生半死】孤生事見蒼岑吐幹注。枚乘《七發》曰﹕龍門之桐﹐百尺無枝﹐鬱結輪菌﹐其根半死半生。冬則烈風剽霰飛雪之所激。夏則雷霆霹靂之所感。

【止雛俟鸞】《莊子》曰﹕雛發南海而飛到北海﹐非梧桐不止﹐非竹實不食。司馬彪《與山巨源詩》曰﹕處身孤且危﹐於何托余足﹔昔也植朝陽﹐傾枝俟鸞。

賦

【南齊蕭子良《梧桐賦》】植椅桐於廣囿﹐嗟倏忽而成林﹔依層楹而吐秀﹐臨平臺而結陰。乃抽葉於露始﹐亦結實於星沈﹔聳輕條而麗景﹐涵淸風而散音。發雅詠於悠昔﹐流素賞之在今﹔必鸞鳳而後集﹐何燕雀之能臨。匪伊楚宮側﹐豈獨嶧山岑﹔邈蒿萊之難儷﹐永配道於仙琴。

【劉義恭《桐樹賦》】伊梧桐之靈材﹐蔚疏林而擢秀﹔玄根通徹於幽泉﹐密葉垂藹而增茂。挺修幹﹐蔭朝陽﹐招飛鸞﹐鳴鳳凰。甘露灑液於其莖﹐淸風流薄乎其枝﹔丹霞赫奕於其上﹐白水浸潤乎其陂。

詩

【南齊謝《遊東堂詠桐詩》】孤桐北窗外﹐髙枝百丈餘﹔葉生旣阿那﹐葉落更扶疏。無葉復無實﹐何以贈離居﹔裁爲圭與璋﹐足可命參墟。

【梁沈約《詠孤桐詩》】龍門百尺時﹐排云少孤立﹔分根蔭玉池﹐欲待髙鸞集。

【梁吳均《共賦韻同詠庭中桐詩》】龍門有奇賈﹐自言梧桐枝﹔華暉實掩映﹐細葉能披離。不降周王子﹐空待歲時移﹔嚴風忽交勁﹐遂使無人知。

【隋魏彥深《詠桐詩》】未求裁作瑟﹐何用削成﹔願寄華庭裏﹐枝橫待鳳棲。

○柳第十七

敍事

《說文》曰﹕楊﹐蒲柳也﹐從木易聲。檉﹐河柳也﹐從木聖聲。柳﹐小楊也﹐從木酉聲。《爾雅》曰﹕檉﹐河柳﹐﹝郭璞注曰﹕河旁赤莖小楊也。﹞旄澤柳﹐﹝生澤者。﹞楊蒲柳。《詩義疏》曰﹕蒲柳之木二種﹕一種皮正靑﹐一種皮紅正白。葉皆長廣﹐可爲箭竿。又曰﹕杞柳生水旁﹐樹如柳。葉粗而白﹐木理微赤﹐今人以爲車轂。今淇水旁﹐魯國泰山汶水邊路﹐純杞柳也。《山海經》曰﹕山之西有谷焉﹐名曰谷﹐其木多柳。鳳伯之山﹐熊山﹐眞陵之山﹐木多柳。平邱山爰有楊柳﹐決民之國有白柳。崔豹《古今注》曰﹕白楊葉圓﹐靑楊葉長﹔柳葉亦長細。多楊圓葉弱蒂﹐微風則大搖。一名髙飛﹐一曰獨搖。蒲柳生水邊﹐蒂似靑楊﹐亦曰蒲多﹐亦曰多柳﹐亦曰水楊﹐蒲楊也。支勁韌﹐任大用。又有赤楊﹐霜降則葉赤﹐材理亦赤也。《廣志》曰﹕白楊一名髙飛﹐木葉大於柳也。

事對

【流絲飛絮】枚乘《柳賦》曰﹕漠漠庭階﹐白日遲遲﹔吁嗟細柳﹐流亂輕絲。伍緝之《柳花賦》曰﹕步江臯兮騁望﹐感春柳之依依﹔垂綠葉而云布﹐揚零花而雪飛。按《神農本艸經》曰﹕柳花一名柳絮。

【東門葉北郭枝】《毛詩》曰﹕東門之楊﹐其葉。阮《樂府詩》曰﹕駕出北郭門﹐馬行不肯馳﹔下車少躑躅﹐仰折楊柳枝。

【九成十圍】魏文帝《柳賦》曰﹕在餘年之二七﹐植斯柳乎中庭﹔始圍寸而髙尺﹐今連拱而九成。劉義慶《世說》曰﹕桓公北徵﹐經金城﹐見爲瑯邪時種柳﹐皆已十圍﹐嘆曰「木猶如此﹐人何以堪﹖」攀枝執條﹐泫然流涕。

【赤葉綠條】崔豹《古今注》曰﹕蒲柳生水邊﹐葉似靑楊。又有赤楊﹐霜降則葉赤﹐材理亦赤。陳琳《柳賦》曰﹕偉姿逸態﹐英艷妙奇﹔綠條縹葉﹐雜沓纖麗。

【龍鱗鳳翼】魏文帝《柳賦》曰﹕上扶疏而孛散兮﹐下交錯而龍鱗。陳琳《柳賦》曰﹕龍鱗鳳翼﹐綺錯交施﹔蔚曇曇其杳藹﹐象翠蓋之葳蕤。

【射葉攀枝】劉向《說苑》曰﹕養由基﹐楚之善射者也。去楊葉百步﹐百發百中。劉義慶《世說》曰﹕桓公徵金城﹐見瑯邪時種柳﹐攀枝執條。

【蔚通衢蔭淸沼】劉義恭《擬陸士衡詩》曰﹕綠柳蔚通衢﹐靑槐蔭修。謝尙《贈王彪之詩》曰﹕長楊蔭淸沼﹐遊魚戲淥波。

賦

【後漢王粲《柳賦》】覽玆樹之丰茂﹐紛旖旎以修長﹔枝扶疏而覃布﹐莖森梢以奮揚。人情感於舊物﹐心惆悵以增慮﹔行遊目而廣望﹐睹城壘之故處。悟無生之話言﹐信思難而存懼﹔嘉甘棠之不伐﹐畏敢累於此樹。苟遠迹而退之﹐豈駕遲而不屢。

【魏文帝《柳賦》】伊中國之偉木兮﹐瑰姿妙其可珍﹔稟靈祗之篤施兮﹐與造化乎相因。四气邁而代運兮﹐去冬節而涉春﹔彼庶卉之未動兮﹐因肇萌而先辰。盛徳遷而南移兮﹐星鳥正而司分﹔應隆時而繁育兮﹐揚翠葉之靑純。修幹偃蹇以虹指兮﹐柔條阿那而拖紳﹔上扶疏而孛散兮﹐下交錯而龍鱗。於是曜靈次乎鶉首兮﹐景風扇而增暖﹔丰弘陰而博覆兮﹐躬愷悌而弗倦。四馬望而傾蓋兮﹐行旅仰而回捲﹔秉至徳而不伐兮﹐豈簡卑而擇賤。含精靈而寄生兮﹐保休體之丰衍。惟尺斷而能植兮﹐信永貞而可美。

【西晉傅玄《柳賦》】美允靈之鑠气兮﹐嘉木徳之在春﹔何玆柳之珍樹兮﹐稟二儀之淸純。受大角之禎祥兮﹐生汜之遐濱﹔參剛柔而定體兮﹐應中和以屈伸。長莖舒而增茂兮﹐密葉布而重陰﹔夾通途與廣庭兮﹐環淸沼而成林。於是玄云反嶽﹐素景含暉﹐太液渥流﹐朝露未﹔似精靈之所鐘兮﹐蔚鬱鬱以依依。居者觀而弭思兮﹐行者樂而忘歸。夫其結根建本﹐則固於泰山﹔兼覆廣施﹐則均於昊天。𨿽尺斷而逾滋兮﹐配生生於自然﹔無邦壤而不植兮﹐象乾道之屢遷。紛猗靡以從風兮﹐若將往而復旋。若乃丰葩茂樹﹐長枝夭夭﹔阿那四垂﹐凱風振條。同志來遊﹐攜手逍遙。

詩

【唐太宗文皇帝《詠春池柳詩》】年柳變池臺﹐隨堤曲直迥﹔逐浪聯陰去﹐迎風帶影來。疏黃一鳥ミ﹐半翠幾眉開﹔縈雪臨春岸﹐參差間早梅。

【又《賦得臨池柳詩》】岸曲絲陰聚﹐波移帶影疏﹔還將眉裏翠﹐來就鏡中舒。

【梁孝元帝《詠云陽樓檐柳詩》】楊柳非花樹﹐依樓自覺春﹔枝邊通粉色﹐葉裏映紅巾。帶日交簾影﹐因吹掃席塵﹔拂檐應有意﹐偏宜桃李人。

【陳張正見《賦得垂柳映斜溪詩》】千仞淸溪險﹐三陽弱柳垂﹔葉細臨湍合﹐根空帶石危。風翻夾浦絮﹐雨濯倚流枝﹔不分梅花落﹐還同橫笛吹。

【杜之松《敬和衛尉於卿柳詩》】漢將本屯營﹐遼河有戍城﹔大夫曾取姓﹐先生曾得名。髙枝拂遠雁﹐疏影度遙星﹔不辭攀折苦﹐爲入管弦聲。

○竹第十八

敍事

《說文》曰﹕竹﹐冬生艸﹐象形﹐下者笞篛也。凡竹之屬皆從竹。《尙書》曰﹕揚州﹐厥貢筱﹔荊州﹐厥貢惟枯。﹝孔安國注曰﹕筱﹐竹箭﹔﹐大竹﹔﹐美竹也。出云夢之澤。三國常致貢之﹐其名天下稱善。﹞《周官》曰﹕孤竹之管﹐孫竹之管﹐陰竹之管。﹝鄭玄注曰﹕孤竹﹐竹特生者﹔孫竹﹐枝根之未生者﹔陰竹﹐生山北者。﹞《禮記》曰﹕日短至則伐木取竹箭。《河圖》曰﹕少室之山﹐大竹堪爲甑器。《史記》曰﹕渭川千畝竹﹐其人與千戶侯等。《漢書》曰﹕秦地有杜竹林﹐南山檀柘﹐號陸海也。謝靈運《晉書》曰﹕元康二年﹐巴西界竹生花﹐紫色﹐結實如麥。《徵祥記》曰﹕王者徳至於天﹐和气感而甘露降。尊賢容眾﹐不失細微﹐則竹葦受之。王子年《拾遺記》曰﹕蓬萊有浮筠之竿﹐葉靑莖紫﹐子如大珠。有靑鸞集其上﹐下有砂礪細如粉。暴風至﹐竹條翻起﹐拂細砂如雪霧﹐仙者來觀戲焉。風吹竹折﹐聲如鐘磬之音。《山海經》曰﹕衛邱山南﹐帝俊﹝郭璞曰﹕俊﹐舜字假借音。﹞竹林在焉﹐大可爲舟。﹝言舜林中竹﹐一節則可以爲船。﹞《丹陽記》曰﹕江寧縣南二十里慈母山﹐積石臨江﹐生簫管竹﹐王褒《洞簫賦》所稱卽此也。其竹圓致﹐異於余處﹐自伶倫采竹ㄍ谷﹐其後惟此竿見珍。故歷代常給樂府﹐俗呼曰鼓吹山。今慈胡戍常禁采之。戴凱之《竹譜》曰﹕竹之別類有六十一焉。有桂竹﹐甚毒﹐傷人必死﹔有箭竹﹐節間三尺﹐堅勁中爲矢﹔亦皆堪爲矢箭﹐大者爲筆﹔鐘龍竹﹐伶倫所伐也。《廣志》曰﹕雲母竹﹐大竹也﹔離竹﹐細而多刺也﹔﹛思﹜竹﹐堪作笛﹔﹛﹜竹﹐宜爲屋椽﹔﹛曼﹜竹﹐皮靑﹐內白如雪﹐軟韌可爲索﹔漢竹﹐大者一節受一斛﹐小者數升﹐爲畀﹔利竹﹐蔓生﹐實中堅韌。《爾雅》曰﹕筍竹﹛明﹜粼堅中﹐簡﹛余﹜中﹐﹝其中空。﹞仲無﹛元﹜。《本艸》曰﹕竹葉一名升斤﹐竹花一名艸花。《羅浮山記》曰﹕邛竹﹐本出邛山﹐張騫西至大夏所見也。而此山左右時有之﹐鄕老多以爲杖。《爾雅》又曰﹕東南之美者﹐有會稽之竹箭焉。

事對

【鳴鳳棲鸞】王子年《拾遺記》曰﹕岑華﹐山名也﹐在西海之西。有﹛曼﹜竹﹐爲簫管﹐吹之若羣鳳之鳴。謝靈運《山居賦》曰﹕其竹則二箭殊葉﹐四苦齊味﹔水石多名﹐巨細各匯。企山陽之遊餞﹐遲鸞之棲托﹔噫昆圃之悲調﹐慨伶倫之哀龠。

【翠實紫筠】劉楨《魯都賦》曰﹕竹則塡彼山陔﹐根彌阪域﹐蒙雪含霜﹐不渝其色。翠實離離﹐鳳鸞攸食。王子年《拾遺記》曰﹕蓬萊山有浮筠之竿﹐葉靑莖紫﹐子如大珠也。

【紫花素筍】謝靈運《晉書》曰﹕元康二年春二月﹐巴西界竹生花﹐紫色﹐結實如麥。王彪之《閩中賦》曰﹕竹則粉苞赤篛﹐縹箭斑弓﹔函人﹐桃枝育虫。緗篛素筍﹐彤竿綠筒。

【繡皮綠葉】戴凱之《竹譜》曰﹕墮竹大如腳指﹐虫食其筍皮類繡﹐甚可愛。左思《吳都賦》曰﹕竹則苞筍抽節﹐往往縈結﹔綠葉翠莖﹐冒霜停雪。

【似桂如松】戴凱之《竹譜》曰﹕筮竹似桂而槪節。沈懷遠《南越志》曰﹕博羅縣東蒼州《足簟竹銘》曰﹕簟竹旣大﹐薄且空中﹔節長一丈﹐其直如松。

【湘妃雲母】張華《博物志》﹕舜死﹐二妃淚下﹐染竹卽斑。妃死爲湘水神﹐故曰湘妃竹。郭義恭《廣志》曰﹕雲母大竹。

【雉頭雞頸】劉敬叔《異苑》曰﹕有吳郡桐廬人﹐嘗伐余遺竹﹐見一宿竿﹐雉頭蛇身﹐猶未變。此亦竹爲蛇﹐蛇爲雉也。戴凱之《竹譜》曰﹕雞頸竹﹐似竹而細。

【苯檀欒】王彪之《閩中賦》曰﹕竹則緗篛素筍﹐彤竿綠筒﹔攢岡坻之苯﹐漫原澤之蓊蒙。枚乘《梁王兔園賦》曰﹕修竹檀欒夾池水。

【變蛇飛鵲】變蛇事見雉頭注。《墨子》曰﹕公輸子削竹木以爲鵲。鵲成而飛之﹐三日不下﹐自以爲巧。

【葉履皮冠】戴凱之《竹譜》曰﹕﹛眉﹜竹﹐江漢間謂之竿﹛散﹜。一尺餘﹐葉大如履﹐可以衣篷。《漢書》曰﹕髙祖爲亭長﹐乃以筍皮爲冠。應劭注曰﹕以竹始生皮作冠﹐今鵲尾冠是也。

【朱書靑簡】《史記》曰﹕智伯率韓魏攻趙﹐襄子奔晉陽。原過後至﹐於王澤見三人﹐自帶以上可見﹐自帶以下不可見。與原過竹二節﹐要過曰「爲我以是遺趙無卹。」原過告襄子﹐襄子齊三日﹐親自剖竹。有朱書曰「余霍太山陽侯天吏也。」應劭《風俗通》曰﹕殺靑書可繕寫。謹按﹕《劉向別錄》曰﹕殺靑者﹐直用靑竹簡書耳。

【十尋百尺】沈懷遠《南越志》曰﹕宋昌縣有棘竹﹐長十尋﹐大如甕。其間短者輒六七丈也﹐爲竹叢薄葉﹔下有鉤刺﹐或在條末如芒鍼也。東方朔《神異經》曰﹕南方荒中﹐有沛竹。其長百丈﹐圍二丈五六尺﹐厚八九寸﹐可以爲船也。

【重谷掃員池】曹毗《湘表賦》曰﹕其竹則白烏﹐實中紺族﹔濱榮幽渚﹐繁宗隈曲﹔萋茜陵邱﹐逮重谷。鄭緝之《東陽記》曰﹕昆山去蕪城山十里﹐山峯嶺髙峻﹐常秀云表﹐故老傳云「嶺上有員池﹐魚鱉具有。池邊有竹極大﹐風至垂屈掃地﹐恆淨潔如人掃也。」

賦

【梁簡文帝《修竹賦》】有便娟之茂筱﹐寄江上而叢生﹔玉潤桃枝之麗﹐魚腸雲母之名。日映花靡﹐風動枝輕。陳王歡舊﹐小堂佇軸﹔今餞故人﹐亦賦修竹。伊嘉賓之獨劭﹐顧余躬而自恧。

【陳顧野王《拂崖攸賦》】詩詠淇水﹐騷美江幹﹔崖憐拂石﹐神貴掃壇。旣來儀於鳴鳳﹐亦優狎於翔鸞﹔入扇壁之宵月﹐映沅澧之驚湍。帶金風之爽朗﹐雜玉潤之檀欒﹔陪嘉賓於秋夕﹐等貞節之歲寒。

【梁江淹《靈邱竹賦》】登崎嶇之碧﹐入朱宮之瓏玲﹔臨曲江之回蕩﹐望南山之蔥靑。郁春華於石岸﹐夏彩於沙汀﹔遠亙紫林祕野﹐近匝玉苑禁。於是綠筠繞岫﹐翠皇綿嶺﹔參差黛色﹐陸離紺影。上謐謐而畱閒﹐下微微而停靖﹔蒙朱霞之丹气﹐暖白日之素景。故非英非藥﹐非香非馥﹔而珍跨仙艸﹐寶逾靈木。夾池水而檀欒﹐繞園塘而肅矗﹔旣間霜而無凋﹐亦中暑而增肅。每冠名於華戎﹐將擅奇於水陸。況有朝云之館﹐行雨之宮﹔窗崢嶸而綠色﹐戶踟躕而臨空。綺疏敞而停日﹐朱簾開而畱風﹔被之窈蔚﹐結筱蕩之溟。或產鵲之左﹐或植露寒之東﹔此皆金輿之所出入﹐瑤輦之所周通。

【隋蕭大圜《竹花賦》】嗟春色之澄明﹐映陽流之徹淸﹔花繞樹而競笑﹐鳥徧野而俱鳴。殘陂萍合﹐斜蹊艸縈﹔暄條絮滿﹐暖路絲橫。遊蜂集而銜蕊﹐戲蝶飛而帶英﹔鵑欲啼而﹛艸臣﹜歇﹐雁始去而蘆生。別有葳蕤繡蕩﹐便娟綠筒﹔縹枝承露﹐緗篛來風。漢津依節﹐月桂臨叢﹔乍影翻於樂沼﹐時名畱於瑞宮。學應龍於葛水﹐宿﹤鳥﹥鳳於方桐。洛下七賢﹐湘濱二女﹐傾翠蓋之踟躕﹐泛蓮舟之容與。倜儻傲人﹐便笑語﹐拊嫩筍以含啼﹐顧貞筠而命醑。

詩

【唐太宗文皇帝《賦得竹詩》】貞條鄣曲砌﹐翠葉負寒霜﹔拂牖分龍影﹐臨池待鳳翔。

【梁孝元帝《賦得竹詩》】ㄍ谷管新抽﹐淇園節復修﹔作龍還葛水﹐爲馬向並州。柯亭臨絕澗﹐桃枝夾細流﹔冠學芙蓉樣﹐花堪威鳳遊。邛王若有獻﹐張騫應拜侯。

【梁劉孝先《詠竹詩》】竹生荒野外﹐捎雲起百尋﹔無人重髙節﹐徒自抱貞心。恥染湘妃淚﹐羞入上宮琴﹔誰能制長笛﹐當爲作龍吟。

【北齊蕭放《詠竹詩》】懷風枝轉弱﹐防露影逾濃﹔旣來丹穴鳳﹐還作葛陂龍。

【陳陰鏗《侍宴賦得竹詩》】夾池一叢竹﹐靑翠不驚寒﹔葉醞宜城酒﹐皮裁薛縣冠。湘川染別淚﹐衡嶺拂仙壇﹔欲見葳蕤色﹐當來兔苑看。

【陳張正見《賦得山中翠竹詩》】修竹映巖垂﹐來風異夾池﹔復澗藏髙節﹐重林隱勁枝。云生龍未上﹐花落鳳將移﹐莫言棲ㄍ谷﹐伶倫不復吹。

【陳賀修《賦得夾池竹詩》】綠竹影參差﹐便娟帶曲池﹔逢秋葉不落﹐經寒色詎移。來風韻晚逕﹐集鳳動春枝﹔所欣髙蹈客﹐未待伶倫吹。

【唐虞世南《賦得臨池竹詩》】蔥翠捎云質﹐垂彩映淸池﹔波泛含風影﹐流搖防露枝。龍鱗漾ㄍ谷﹐鳳翅拂連漪﹔欲識淩冬性﹐惟有歲寒知。﹝以下嚴陸宋本異文﹞

◎果木部

○李第一

敍事

《毛詩》曰﹕何彼矣﹐華如桃李﹔投我以桃﹐報之以李。《爾雅》曰﹕休無實李。《春秋運斗樞》曰﹕玉衡星散爲李。《西京雜記》曰﹕上林苑有紫李﹑靑李﹑綠李﹑黃李﹑顏淵李﹑合枝李﹑羌李﹑朱李﹑車下李﹑燕李﹑猴蠻李。《廣志》曰﹕李有黃建李﹑靑皮李﹑馬肝李﹑赤李﹑房林李﹑飠李﹑柰李﹑杏李﹑夏李﹑冬李。

事對

【北山南郡】《毛詩》曰﹕北山有李。《風土記》曰﹕南郡有細李﹑靑皮李。

【安陽殿華林園】任《述異記》曰﹕魏文帝安陽殿前﹐天降朱李八枚﹐啖之日不食。《鄴中記》曰﹕華林苑有李﹐冬華春熟。

【玄泉寒水】庾玄默《水井賦》曰﹕接朱李於玄泉。魏文帝《與吳質書》曰﹕沈朱李於寒水。

【玄云碧玉】《王褒內傳》曰﹕五靈丹山有玄云李﹐食之得仙。《洞冥記》曰﹕琳國生五葉李﹐色如碧玉﹐數千歲一熟。

【秋實冬華】《韓詩外傳》﹕《簡子》曰﹕春樹桃李﹐夏得蔭其下﹐秋得食其實。

【沈朱浮采】漢武修上林苑﹐羣臣各獻其果。有沈朱李﹐浮素李。晉傅玄《李賦》曰﹕浮采點駁﹐赤者如丹。

【甘鮮洞澈】《兩京記》曰﹕東都嘉慶坊有李樹﹐其實甘鮮。《抱朴子》曰﹕五原蔡延�山云﹔昆侖山有玉李﹐光明洞澈而堅﹔以玉井水洗之﹐便軟可食。

賦

【晉傅玄《李賦》】乃有河沂黃建��﹐房陵縹靑﹐一樹三色﹐異味殊名。潛實內結﹐丰彩外盈﹐翠質未變﹐行隨運成。種別類分﹐或朱或黃﹔甘酸得適﹐美逾蜜房。

詩

【古歌詩】桃生露井上﹐李生桃樹傍﹔虫�嚙桃根﹐李樹代爲僵。樹木身相伐﹐骨肉還相忘。

【梁沈約《詠李詩》】靑玉冠西海﹐碧石彌化區﹔化爲中國實﹐其下成路衢。色潤房陵縹﹐味奪寒水朱。

【隋江總《詠李詩》】嘉樹�生早﹐春風花落伸﹔但見成蹊處﹐幾得正冠人。常知露井側﹐復與夭桃鄰。

○柰第二

敍事

《西京雜記》曰﹕上林苑有白柰﹑紫柰﹑綠柰。《廣志》﹕柰有靑﹑赤﹑白三種。張掖有白柰﹐酒泉有赤柰。《洞冥記》曰﹕有紫柰﹐大如斗﹐甜如蜜﹐核紫花靑。盧諶《祭法》曰﹕夏祠用白柰﹐秋祠用赤柰。

事對

【漢國晉閣】《漢武內傳》曰﹕仙藥之次者﹐有園紫柰。《晉宮閣名》曰﹕華林園有白柰四百株。

【冬生夏熟】王子年《拾遺記》曰﹕昆侖山有柰﹐冬生﹐碧色﹔須玉井之水洗﹐方可食。曹植謝表曰﹕柰以夏熟﹐今則冬生。物以非時爲珍﹐甘以絕口爲原。

【玄云甘露】紫虛南嶽夫人﹐季冬夜半﹐有四眞人降﹐因酒饌陳玄云紫柰。《晉起居注》曰﹕寧州上言甘露降城北柰園。

【耀白浮朱】潘嶽《閒居賦》曰﹕二柰耀靑白之色。劉孝威《謝賜柰啟》曰﹕孫井浮朱。

詩

【梁褚湮《柰詩》】成都貴素質﹐酒泉稱白麗﹔紅紫奪夏藻﹐芬芳掩春蕙。謂誰重三株﹐終焉競八桂。

○桃第三

敍事

《毛詩》曰﹕桃之夭夭﹐灼灼其華﹔投我以木桃﹐報之以瓊瑤。《禮記月令》曰﹕驚蟄之日﹐桃始華。《春秋運斗樞》曰﹕玉衡星散爲桃。《山海經》曰﹕東海有山名度索﹐山有大桃實﹐屋盤三千里﹐曰蟠桃。《廣志》曰﹕桃有夏桃﹑秋桃﹑冬桃。《西京雜記》曰﹕上林苑有秦桃﹑霜桃﹑緗核桃﹑綺葉桃﹑紫紋桃﹑金城桃。《典術》曰﹕桃者﹐五木之精也﹐故能厭服邪气﹐制百鬼。《鄴中記》曰﹕石虎苑中有勾鼻頭桃﹐重二斤半。

事對

【雲臺露井】《神仙傳》曰﹕張陵與諸弟子登雲臺山絕巖。山有一桃樹﹐大如臂。古歌辭曰「桃生露井上。」

【沃土華林】《管子》曰﹕五沃之土﹐其果宜桃。《晉宮闕記》曰﹕華林園桃七百三十株。

【紅萼紫榮】古詩曰﹕艷陽桃李節﹐山桃發紅萼。晉江淹《山桃頌》曰﹕丹�擎露﹐紫榮競風。

【候時占歲】崔《四民月令》曰﹕三月三日桃花盛﹐農人候時而種也。《鹽鐵論》曰﹕桃李之實多者﹐來歲爲之穰。

【春華夏實】焦氏《易林》曰﹕桃生春華﹐季女以家。《韓詩外傳》曰﹕春種桃李﹐夏得其實。

【三偸半啖】《漢武故事》曰﹕東郡獻短人﹐帝呼東方朔至。短人指朔謂曰「王母東園桃﹐三千年一結子﹐此子已三偸之矣。」《韓子》曰﹕昔彌子瑕有寵於衛君﹐遊於果園﹐食桃而甘﹐以其半啖君。君曰「忠乎﹗忘其口而啖寡人。」

【王母降關尹遊】《漢武內傳》曰﹕西王母以七月七日降於帝宮﹐命侍女索桃。須臾以玉盤盛七枚以呈。王母以五枚與帝﹐自食二枚。《關令尹喜傳》曰﹕從老子西遊﹐省太眞王母﹐共食碧桃。

賦

【晉傅玄《桃賦》】有東園之珍果兮﹐承陰陽之靈和﹔結柔根以列樹兮﹐艷百畝而駢羅。夏日先熟﹐而進廟堂﹔辛氏踐秋﹐厥味益長。亦有冬桃﹐冷侔冰霜﹔放神適意﹐恣口所嘗。華升禦於內庭兮﹐飾佳人之令顏﹔實充虛而療饑兮﹐信功烈之難原。嘉放牛於斯林兮﹐悅萬國之安﹔望海島而慷慨兮﹐懷度朔之靈山。何玆樹之獨茂兮﹐條枝而麗閒﹔根龍虯而云結兮﹐彌千里而屈盤。禦百鬼而妖慝兮﹐列神荼以司姦﹔辟凶邪而濟正兮﹐豈惟榮美之足言。

【宋伍輯之《園桃賦》】嗟王母之奇果﹐特華實兮兼副﹔旣陶照之夏成﹐又淩寒而冬就。絕嗟異殖兮難枝﹐亦晚枯兮先成﹔農黃品其味﹐漢帝驚其珍。林反歸耕之牛﹐宅樹同惡之神﹔景斃勇於不足﹐彌增罪於甘分。𨿽無言兮成蹊﹐而充ゾ於魏君。時令載始﹐周南申章﹔膽擇有制﹐藥齊惟良。魯扶柩以悔荊﹐楚供孤以事王。

【陳張正見《衰桃賦》】巖巖秀峯﹐吐桂榮松﹔獨夭桃之灼灼﹐輕擢采於寒蹤。爾乃萬株成錦﹐十林以翼﹐苔風波文﹐花然樹色。發秦源而逸气﹐飄漢綬而流芳﹔譬蘭之夜炷﹐似明鏡之朝妝。成蹤逃遙﹐光崔艷泥﹔間眞定之食梨﹐雜房陵之縹李。芬芳難歇﹐照耀無儔﹔舒若霞光欲起﹐散似電采將妝。旣而風落新枝﹐霜飛故葉﹔歡垂釣之妖童﹐怨傾城之麗妾。

詩

【太宗文武聖皇帝《詠桃詩》】禁苑春暉麗﹐花蹊綺樹裝﹔綴條深淺色﹐點露參差光。向日分千笑﹐迎風共一香﹔如何仙嶺側﹐獨秀隱遙光。

【梁簡文帝《詠初桃詩》】初桃麗新采﹐照地吐其芳﹔枝間畱紫燕﹐花裏發輕香。飛花入露井﹐交幹拂華堂﹔若映窗前柳﹐懸疑紅粉妝。

【梁任《詠池邊桃詩》】已謝西王苑﹐復緝綏山枝﹔聊逢賞者愛﹐棲趾傍遵池。花開紅灼灼﹐結實夏離離。

○櫻第四

敍事

《爾雅》曰﹕楔荊。﹝注曰﹕今櫻桃。﹞《禮記月令》曰﹕仲夏之月﹐天子羞以含桃薦宗廟。《廣志》曰﹕櫻桃大者如彈丸﹐有長八分者﹐白色多肌者﹐凡二種。《博物志》﹕曰﹕櫻桃或如手﹐春秋冬夏﹐華實竟歲。

事對

【離宮乾殿】《漢書》曰﹕惠帝出離宮﹐叔孫通曰「今櫻桃熟可獻﹐陛下宜薦宗廟。」《晉宮閣名》曰﹕式乾殿前櫻桃二枝﹐含章殿前櫻桃一枝﹐華林園櫻桃二百七十枝。

【鳥含蟬噪】《呂氏春秋注》曰﹕櫻桃爲鳥所含﹐故曰含桃。宋劉義恭啟曰﹕櫻桃爲樹則多陰﹐爲果則先熟﹐故種之於廳事﹐而前有蟬鳴焉。

啟

【梁庾肩吾《謝櫻桃啟》】殿側��﹐猶連裂賦之條﹔結實兩園﹐非復粘蟬之樹。異合浦之歸來﹐疑藏朱實﹐同秦人之逐�似得金丸。

詩

【太宗文武聖皇帝《詠櫻桃詩》】華林滿芳景﹐洛陽徧陽春﹔朱顏含遠日﹐翠色影長津。喬柯轉嬌鳥﹐低枝映美人﹔昔作園中實﹐今來席上珍。

【梁簡文帝《朱櫻桃詩》】倒流映碧叢﹐點露擎朱實﹔花茂蝶爭飛﹐枝濃鳥相失。已麗金釵瓜﹐仍美玉盤橘。寧異梅似丸﹐不羨萍如月﹔永植萍臺垂﹐長與�桂匹。徒然奉推甘﹐終以愧操筆。

【宋王僧逵詩】初櫻動時去﹐蟬噪灼輝芳﹔緗葉未開蕊﹐紅苑已發光。

○棗第五

敍事

《毛詩》曰﹕八月剝棗。《爾雅》曰﹕棗﹕壺棗﹐細腳棗﹐擠白棗﹐貳酸棗﹐遵羊棗﹐洗大棗﹐蹶泄苦棗﹐無實棗﹐還味稔棗。《周官》曰﹕饋食之籩其實棗。《禮記》曰﹕婦人之贄﹐脯修棗栗。《關令尹喜內傳》曰﹕老子西遊﹐省太眞王母﹐共食玉文之棗。其實如瓶。王子年《拾遺記》曰﹕北極有歧峯之陰﹐多棗樹﹐百尋。其枝莖皆空﹐其實長尺﹐核細而柔。百歲一實。《武帝內傳》曰﹕七月七日﹐西王母下﹐爲帝設玉門之棗。《西京雜記》曰﹕上林苑有弱枝棗﹑西王母棗﹑棠棗﹑玉門棗﹑靑華棗﹑赤心棗。《廣志》曰﹕東郡谷城紫棗﹐長二寸。西王母棗大如李核。

事對

【安邑信都】《漢書》曰﹕安邑千樹棗﹐與千戶侯等。左思《魏都賦》曰﹕信都之棗。

【紫文朱實】杜竇《拾遺錄》曰﹕信都獻仲思棗﹐長四寸﹐團紫色細文﹐味勝靑州棗。潘嶽賦曰﹕棗下篡朱實離離也。

【赤心黃葉】郭璞《棗贊》曰﹕赤心鯁直﹐傅玄歌詞曰﹕黃葉離髙柯﹐丹棗生白零。

【萬年實九月花】《調宜記》曰﹕房塘細棗﹐萬年一實。子如今軟棗﹐笮之有膏。膏可燃燈。《鄴中記》曰﹕石虎園中有西王棗﹐冬夏有葉﹐九月生花。

賦

【晉傅玄《棗賦》】素華離離﹐朱實甚肥﹐色如霜雪﹐甘如含蜜。

詩

【後秦趙整《詠棗詩》】北園有一樹﹐布葉重重陰﹔外𨿽多棗棘﹐內實懷赤心。

【梁簡文《賦棗詩》】浮華齊水麗﹐垂彩鄭都奇﹔日紛英靡靡﹐紫字標離離。風搖羊角樹﹐日映雞心枝﹔谷城逾石蜜﹐逢嶽表仙儀。已聞安邑美﹐永茂玉門垂。

贊

【晉郭璞《棗贊》】建國辧方﹐外朝九棘﹔因材制義﹐赤心鯁直。藹藹卿士﹐亮此衮職。

○柑第八

敍事

《神異經》曰﹕東方裔外有建春山﹐��多美柑樹。《風土記》曰﹕柑橘之屬﹐滋味甜美﹐特異者也。有黃者﹐有者。者謂之胡柑。《廣志》曰﹕柑有二十一種﹐有成都平葉柑﹐大如升﹐色蒼。盧諶《祭法》曰﹕冬祠用柑。

事對

【千樹十株】《襄陽記》曰﹕李衡於武陵龍陽州上種柑千樹。《京口記》曰﹕京城東州門時堂前柑樹十餘株。﹝此處有脫字﹞

【化鳶遇虺】《異苑》曰﹕河內司馬元胤喪官﹐月旦設祭﹐甘化爲鳶。又曰﹕南康皎美山有柑橘﹐就食其實。任意取足﹐脫持歸者﹐便遇大虺。

【黃芭玉液】潘嶽賦曰﹕披黃色以授柑﹐傾縹�以酌盧。劉孝儀啟曰﹕削彼金衣﹐咽玆玉液﹔甘逾萍實﹐冷亞冰圭。立消煩饋。頓除酩酊。

賦

【晉胡濟《黃柑賦》】惟江南之奇果﹐資天地之正陽﹔生殊方之妙域﹐植朱鳥之遐鄕。處漢之南﹐皆江之陰﹔左協蘭臯﹐右接桂林。帶激水之淸流﹐向崇山之髙岑。三秋疊運﹐初寒履霜﹐照曜原隰﹐蔭映林荒。若菱蓽之繡綺井﹐燭龍之禦金。

【宋謝惠連《柑賦》】嘉寒園之麗冰﹐美獨有此眞芳﹔箕莠蕤而懷風﹐性耿介而淩霜。擬夕霞以表色﹐指朝景以齊圓﹔粹萍實乎江介﹐超玉英於昆山。

詩

【梁徐陵《詠柑詩》】朱實挺荊南﹐苞品擅珍淑﹔上林雜嘉樹﹐江浦間條竹。萬室以封家﹐千株挺荊國﹔綠葉萋以布﹐素榮芬且郁。

啟

【梁庾肩《謝賫柑啟》】名傳地理﹐遠自武陵之淵﹔族茂神經﹐遙開建春之嶺。王逸爲賦﹐取對荔支﹔張衡制辭﹐用連石蜜。足使萍實非甜﹐蒲萄猶飠。

贊

【晉王升之《甘橘贊》】節重履險﹐操貴有恆﹔二樹保榮﹐四運齊能。在質爲美﹐於味斯弘﹔異分南域﹐北則枳橙。

頌

【宗炳其頌】煌煌嘉實﹐磊磊景星﹔南金其色﹐隨侯厥形。

○梅第十

敍事

《毛詩》曰﹕В有梅﹐其實七兮。山有嘉卉﹐侯栗侯梅。《詩義疏》曰﹕梅﹐杏類也。樹及葉皆如杏而黑。《大戴禮》曰﹕夏小正五月﹐煮梅爲豆實。《山海經》曰﹕靈山其木多梅。《西京雜記》曰﹕上林苑有朱梅﹑同心梅﹑紫帶梅﹑燕脂梅﹑麗枝梅﹑紫花梅。

事對

【和羹解渴】《尙書》曰﹕若作和羹﹐爾惟鹽梅。《世說》曰﹕魏武帝行失﹐三軍皆渴﹐帝令曰「前有大梅林﹐饒子﹐甘酸可以解渴。」

【玉桂紅瓊】隋江總詩曰﹕滿酌金卮催玉桂﹐落梅樹下宜歌舞。周庾信詩曰﹕好折時賓侶﹐金盤薦紅瓊。

【落素懸冰】梁王詩曰﹕翻光同雪舞﹐落素混冰池。周庾信詩曰﹕樹功懸冰落﹐枝髙出手寒。

【折花摘蕊】陸凱《與範曄贈梅詩》曰﹕折花逢驛使﹐寄與隴頭人﹔江南無所有﹐聊贈一枝春。隋江總《落梅詩》曰﹕桃李佳人欲相照﹐摘蕊牽花來並笑。

賦

【梁簡文帝《梅花賦》】梅花特早﹐偏能識春﹔或承陽而發金﹐乍雪而披銀。В半落而飛空﹐香隨風而遠度﹔掛靡靡之遊絲﹐雜霏霏之晨霧﹔爭樓上之落粉﹐奪機中之織素。乍開華而傍﹐或含葩而臨池﹔向玉階而結采﹐拂綱戶而�枝。七言表柏梁之詠﹐三運傳魏武之奇。於是重閨麗﹐貌婉心開﹐憐早花之驚節﹐訝春光之遺寒。顧影丹墀﹐弄此嬌姿﹔春風吹梅畏落盡﹐賤妾爲此斂娥眉﹐花色持相比﹐恆愁恐失時。

【陳喧《食梅賦》】魏無林而止渴﹐範晉信而前嘗﹔賜一時之名果﹐遂懷核而矜莊。昔詠酸棗之臺﹐今良酸味之梅﹔眼同曹瞞之見形﹐異韋誕之聞雷。胸旣咽而思魂杖﹐悶欲死而相仙杯﹔非投壺而天笑﹐等王孫而客ㄉ。

詩

【梁簡文帝《雪裏覓梅花詩》】絕訝梅花晚﹐爭來雪裏窺﹔下枝低可見﹐髙處遠難知。定須還剪彩﹐學作兩三枝。

【梁元帝《詠梅花詩》】梅含早春樹﹐還臨日光遲﹔人懷前歲憶﹐花發故年枝。

【梁鮑泉詩】可憐階下掩﹐飄浪逐風回﹔度簾拂羅幌﹐縈窗落梳臺。乍隨纖手去﹐還因插發來﹔客心屢看此﹐愁眉斂詎開。

【梁何遜《早梅詩》】兔園標物序﹐驚時卽是梅﹔禦霜當露發﹐映雪擬寒開。枝橫卻月觀﹐花發淩風臺﹔知應早飄玉﹐故逐上林來。

【庾肩吾詩】窗梅朝始發﹐庭雪晚初消﹔折花牽遠樹﹐幽叢入細條。垂冰澑玉手﹐含刺冒春腰﹔遠道終南寄﹐馨香徒自消。

【陳陰鑑《雪梅詩》】春近寒𨿽轉﹐梅舒雪尙飄﹔從風還共落﹐照日不俱銷。葉開隨足影﹐花多助重條﹔今來漸異昨﹐向晚判勝朝。早知覓不見﹐眞悔著衣單。

卷二十九獸部

○獅子第一

敍事

按《說文》曰﹕﹐獅子也。《爾雅》曰﹕狻猊如﹤虎戔﹥貓﹐食虎豹。﹝郭璞注曰﹕卽獅子也。﹞《漢書西域傳》曰﹕有獅子似虎﹐正黃﹐尾端毛大如斗。司馬彪《續漢書》﹕章和元年﹐安息國遣使獻獅子符枝﹐形似麟而無角。《穆天子傳》曰﹕狻猊日走五百里。《十洲記》曰﹕聚窟洲在西海中申未地﹐面各方三千里﹐北接昆侖二十六里﹐有獅子﹑辟邪﹑鑿齒﹑天鹿﹑長牙﹑銅頭﹑鐵額之獸。

事對

【服貍擊象】張華《博物志》曰﹕魏武伐冒頓﹐經白狼山﹐逢獅子﹐使格之﹐殺傷甚眾。見一物從林中出﹐如貍。上帝車軛上﹐獅子將至﹐便跳上其頭﹐獅子服不敢起﹐遂殺之﹐得獅子還。未至四十里﹐雞犬皆無鳴吠者。宋炳《獅子擊象圖序》曰﹕梁伯玉說﹕沙門釋僧吉云﹐嘗從天竺﹐欲向大秦﹐其間忽聞數十里外哮哮扌監々﹐驚天怖地。頃之﹐見百獸率走﹐蹌地足絕﹐而四巨象俄焉而至。以鼻捲泥自厚塗數尺﹐數數噴鼻隅立。俄有獅子三頭搏象﹐血若濫泉﹐巨樹艸偃。

【食豹似麟】《穆天子傳》曰﹕狻猊日走五百里。郭璞注曰﹕獅子也﹐食虎豹。司馬彪《續漢書》曰﹕條支國出獅子﹑犀牛。章帝章和元年﹐安息國遣使獻獅子符枝﹐形似麟而惟無角也。

【毛淺若﹤虎戔﹥尾大如斗】《爾雅》曰﹕狻猊如﹤虎戔﹥貓﹐食虎豹﹐淺毛也。《漢書西域傳》曰﹕烏弋國有獅子﹐似虎﹐正黃﹐尾端毛大如斗。

【成敬則之夢破林邑之軍】蕭子顯《齊書》曰﹕王敬則母爲女巫。敬則胞紫色﹐謂人曰「此兒有鼓角相。」敬則年長﹐兩腋下乳各長數寸﹐夢騎五色獅子。後位至太尉尋陽公。沈約《宋書》曰﹕宗愨隨檀和之伐林邑﹐檀海ォ山﹐經入象浦。林邑王範楊邁傾國來逆﹐限渠不得度﹐以具裝被象﹐前後無際。愨以爲外國有獅子﹐威伏百獸﹐乃制其形﹐與象相禦。象果驚奔﹐賊眾因此潰亂。愨乃與馬軍主馬通厲渠直渡﹐步軍因之﹐共奮擊。楊邁迸走﹐大眾一時奔散﹐遂克林邑。

賦

【虞世南《獅子賦》】惟皇王之禦歷﹐乃承天而則大。洽至道於區中﹐被仁風於海外﹔通鳳穴以文軌﹐襲龍庭以冠帶﹔捨夷言於槁街﹐陳方物於王會。眇眇地角﹐悠悠嶂表﹔有絕域之神獸﹐因重譯而來擾。其爲狀也﹐則筋骨糾纏﹐殊姿異制﹐闊臆修尾﹐勁毫柔毳。鉤爪鋸牙﹐藏鋒畜銳﹔弭耳宛足﹐伺間借勢。曁乎奮鬣舐唇﹐倏來忽往﹔目電曜﹐發聲雷響。拉虎吞貔﹐裂犀分象﹔碎隨兕於齦齶﹐屈巴蛇於指掌。踐籍則林麓摧殘﹐哮呼則江河振蕩。服精心於猛气﹐遂感徳以依仁﹔同百獸之率舞﹐共六擾而來馴。斯則物無定性﹐從化如神﹔譬鱗羽變質於淮海﹐金錫成器於陶鈞。當是時也﹐兆庶欣瞻﹐百僚嘉嘆。悅聲教之遐宣﹐屬光華之在旦﹔臣載筆以叨幸﹐得寓目於奇玩。順文徳以呈祥﹐乃編之於東觀。

○象第二

敍事

《爾雅》曰﹕南方之美者﹐有梁山之犀象焉。《說文》曰﹕象長鼻牙﹐南越之大獸﹐三歲一乳。象身四足而大。《春秋運斗樞》曰﹕樞光散爲象。《大宛傳》曰﹕身毒國其人乘象以戰。《吳錄地理誌》曰﹕九眞郡寵縣多象﹐生山中﹐郡內及日南饒之。《晉諸公贊》曰﹕晉時南越致馴象﹐於臯澤中養之。爲作車﹐黃門鼓吹數十人﹐令越人騎之。每正朝大會﹐皆入充庭。帝行則以象車導引﹐以試橋梁。後象以鼻擊害人﹐有司祝之而殺象﹐垂鼻泣﹐血流地不敢動。自後朝議以象無益於事﹐悉送還越。萬震《南州異物志》曰﹕俗傳象牙歲脫﹐猶愛惜之﹐掘地而藏之。人欲取﹐當作假牙潛往易之﹐覺則不藏故處。鼻爲口役﹐望頭若尾。《呂氏春秋》曰﹕肉之美者﹐髦象之約。﹝髙誘曰﹕髦象肉之美者。﹞張華《博物志》曰﹕南海四象﹐各有雌雄。其一雌死﹐百有餘日﹐其雄泥土著身﹐獨不飲酒食肉。長吏問其所以﹐輒流涕若有哀狀。

事對

【藏牙役鼻】沈懷遠《南越志》曰﹕象牙長一丈餘﹐脫其牙則深藏之。削木代之可得﹐不爾﹐窮其主﹐得乃已也。萬震《南州異物志》曰﹕象之爲獸﹐形體特詭﹐身倍數牛﹐目不逾犭希。鼻爲口役﹐望頭若尾﹔馴良承教﹐聽言則跪。素牙玉潔﹐載籍所美。服重致遠﹐行如邱徙。

【泣子哀雌】蔣子《萬機論》曰﹕莊周婦死而歌曰「通性命者﹐以卑及尊﹐死生不悼﹐周不可論也。無象見子皮﹐無遠近必泣﹐周何忍哉。」張華《博物志》曰﹕昔南海四象﹐其一雌死﹐若有哀狀。

【焚身燧尾】《左傳》曰﹕象有齒以焚其身。又曰﹕吳伐楚﹐鍼尹固與王同舟﹐王使執燧象奔吳師。杜預曰﹕燒燧火系象尾﹐使吳師驚﹐卻之。

【天竺戰蒼梧耕】範曄《後漢書》曰﹕東離國治陟奇城﹐在天竺東南三千餘里﹐大國也。男女皆長八尺﹐而怯弱﹐乘象﹑駱駝往來鄰國。有寇﹐乘象以戰。皇甫謐《帝王世紀》曰﹕舜葬蒼梧下﹐有羣象常爲之耕。

【身倍數牛目不逾豕】萬震《南州異物志》曰﹕象身倍數牛﹐而目不如豕。鼻長六七尺﹐大如臂﹔其所食物﹐皆以取之。郭璞《山海經圖像贊》曰﹕目不逾豕。

【南方之美瑤光之精】《爾雅》曰﹕南方之美者﹐有梁山之犀象焉。《春秋運斗樞》曰﹕瑤光之精﹐散爲象變﹔江淮之桐﹐斬伐無度﹐則瑤光不明。

贊

【晉郭璞《山海經圖像贊》】象實魁梧﹐體巨貌詭﹐肉兼十牛﹐目不逾豕。望頭如尾﹐動若邱徙。

○麟第三

敍事

《爾雅》曰﹕麟﹐身﹑牛尾﹑一角。《說文》曰﹕麒麟﹐仁獸也。《春秋保乾圖》曰﹕歲星散爲麟。《尙書中候》曰﹕黃帝時﹐麒麟在囿。《毛詩義疏》曰﹕麟﹐馬足﹐黃色圓蹄﹐角端有肉﹐音中黃鐘。王者至仁則出。《大戴禮》曰﹕毛虫三百六十﹐而麟爲之長。《禮記》曰﹕麟﹑鳳﹑龜﹑龍﹐謂之四靈。麟以爲畜﹐則獸不犭。蔡邕《月令》曰﹕天宮五獸﹐中有大角軒轅麒麟之信。凡麟﹐生於火﹐遊於土﹐故修其母﹐致其子﹐五行之精也。視明禮修則麒麟臻。《左傳》曰﹕魯哀公十四年春﹐西狩獲麟。叔孫氏之車子Θ商獲之﹐以爲不祥﹐以賜虞人。仲尼觀之﹐曰「麟也。」然後取之。《春秋感精符》曰﹕麟一角﹐明海內共一主也。王者不刳胎﹐不剖卵﹐則出於郊。《淮南子》曰﹕麒麟斗則日月蝕。《廣雅》曰﹕麟者﹐含仁懷義﹐行步中規﹐折還中矩﹔遊必擇土﹐翔必後處。不履生虫﹐不折生艸﹔不羣居﹐不旅行﹔不犯陷阱﹐不罹罘网。何法盛《徵祥記》﹕麒麟者毛虫之長﹐仁獸也。牡曰麒﹐牝曰麟﹔牡鳴曰遊聖﹐牝鳴曰歸昌﹔夏鳴曰扶幼﹐秋鳴曰養綏。

事對

【木精仁獸】《春秋孔演圖》曰﹕蒼之滅也﹐麟不榮也。麟﹐木精也。宋均曰﹕麟木精生水﹐故曰陰。木气好土﹐土黃木靑﹐故麟色靑黃﹐不榮謂見紲也。許愼《說文》曰﹕麒麟﹐仁獸也。身牛尾肉角﹐麒從鹿其聲。麟﹐牝麒也﹐從鹿聲。

【狼頭牛尾】何法盛《晉中興徵祥記》﹕麟身牛尾﹐狼頭一角﹐黃色馬足也。

【一角五蹄】《春秋感精符》曰﹕麟一角﹐明海內共一主也。王者不刳胎﹐不剖卵﹐則出於郊。《漢書》曰﹕終軍從上幸雍﹐獲白麟﹐一角五蹄﹔又得木﹐枝旁出﹐輒復合。上異之﹐終軍對曰「野獸並角﹐明同本也﹔眾支內附﹐示無外也。若此之應﹐殆將有解編髮﹐削左衽﹐襲冠帶﹐要衣裳﹐而蒙至化者焉。」

【駕六飛吐三卷】《春秋命歷序》曰﹕《洛書摘亡辟》曰﹕次是民沒六皇出﹐天地命易以第絕。宋均曰﹕次民沒﹐民始穴處之世終也﹔六皇﹐此下人數者也。辰放﹐大頭四乳﹐號曰皇次屈地勃。辰放﹐次屈之名也﹔地勃﹐地名。駕六飛麟﹐從日月。飛﹐麒麟獸有翼能飛者﹔從日月﹐謂循其度也。治二百五十歲。《孝經古契》曰﹕孔子夜夢丰沛邦有赤煙气起。顏回子夏侶往觀之﹐驅車到楚西北範氏之廟﹐見芻兒扌垂麟﹐傷其前左足﹐束薪而覆之。孔子曰「兒來﹐汝姓爲誰﹖」兒曰「吾姓爲赤松﹐字時僑﹐名受紀。」孔子曰「汝豈有所見乎﹖」「吾所見一獸﹐如羊頭﹐頭上有角﹐其末有肉方﹐以是西走。」孔子發薪下麟視。孔子趨而往﹐麟蒙其耳﹐吐三卷書。孔子精而讀之﹐出《搜神記》。

【四靈之畜五行之精】《禮記》曰﹕麟鳳龜龍謂之四靈﹐麟以爲畜則獸不犭。蔡邕《月令章句》曰﹕天宮五獸﹐中有大角軒轅麒麟之信。凡麟﹐生於火﹐遊於土﹐故修其母而致其子﹐五行之精也。視明禮修則麒麟臻。

頌

【後漢蔡邕《麟頌》】皇矣大角﹐降生靈獸﹔視明禮修﹐麒麟來孚。《春秋》旣書﹐爾來告就﹔庶士子Θ﹐獲諸西狩。

【吳薛綜《麒麟頌》】懿哉麒麟﹐惟獸之伯﹔政平覿景﹐否則戢足。徳以衛身﹐不布牙角﹔屏營唐日﹐帝堯保祿。委體大吳﹐以昭遐福﹔天祚聖帝﹐享玆萬國。

【西涼武昭王《麒麟頌》】一角圓蹄﹐行中規矩﹔遊必擇地﹐翔而後處。不入陷阱﹐不罹网网﹔徳無不王﹐爲之折股。

○馬第四

敍事

按《春秋說題辭》曰﹕地精爲馬﹐十二月而生﹐應陰紀陽以合功。故人駕馬﹐任重致遠利天下﹔月度疾﹐故馬善走。《周官》曰﹕馬八尺以上爲龍﹐七尺以上爲來﹐六尺以上爲馬。又曰﹕凡特﹐居四之一。﹝三牝者一特也。﹞春祭馬祖﹐執駒﹔﹝馬祖﹐天駟也﹔執駒﹐無令近母也。﹞夏祭先牧﹐頌馬攻特﹔﹝先牧﹐始養馬者﹐則謂之特。﹞秋祭馬社﹔﹝馬社﹐始乘馬者。《世本》曰﹕相土作乘馬。﹞冬祭馬步。﹝馬步﹐神爲災害馬者。﹞凡大祭禮﹐朝覲會同﹐毛馬而頒之﹐飾幣馬執撲而從之﹐禁原蠶。﹝原﹐再也﹐天文辰爲馬。蠶爲龍精﹐月直火則浴其種﹐是蠶與馬同气也。物莫能兩大﹐禁再蠶者﹐爲傷馬也。﹞《禮記》曰﹕大夫士﹐下公門﹐式路馬。乘路馬必朝服﹐步路馬必中道﹐蹙路馬芻有誅。路馬死﹐埋之以帷。《左傳》曰﹕凡馬日中而出﹐日中而入。﹝中﹐春秋分也﹔春分放出之﹐秋分收入之。﹞《爾雅》曰﹕。余﹐馬﹐﹝北海有獸狀如馬﹐名余﹐色靑。﹞野馬﹐﹝如馬而小。﹞絕有力。戎﹐膝上皆白惟﹐﹝﹐後兩膝白者。﹞四皆白。曾﹐四皆白。首﹐﹝俗呼爲蹋雪馬。﹞前足皆白。奚﹐後足皆白。﹤羽句﹥﹐前右足白。啟﹐左白。﹐後右足白。驤﹐左白。﹐驑馬白腹。原﹐驪馬白跨。﹐白州。燕﹐尾本白。晏﹐尾白。良﹐的顙﹐白顚﹐白達素。縣﹐﹝素鼻莖。﹞面顙皆白惟。龍﹐﹝顙﹐額也。﹞回毛在膺宜乘。﹝旋毛在腹下如乳者﹐千里馬也。﹞在肘後減陽﹐在幹方﹐﹝幹﹐脇。﹞在背闋廣﹐﹝此皆旋毛所在。﹞逆毛居允。﹝音兗﹐毛逆刺者是。﹞牡曰騭﹐牝曰捨﹐﹝艸馬也。﹞蒼白雜毛。﹝騅﹐黃白雜毛。﹞丕﹐﹝今之桃花馬。﹞陰白雜毛。る﹐﹝今之赭白馬。﹞白馬黑鬣。駱﹐白馬黑唇。全﹐黑喙。﹐﹝淺黃色者。﹞一目白。間﹐二目白。魚﹐宗廟齊毫﹐﹝尙純。﹞戎事齊力﹐﹝尙彊。﹞田獵齊足。﹝尙疾。﹞馬八尺爲戎。何承天《纂文》曰﹕馬一歲爲﹐二歲爲駒﹐八歲爲八。﹤毛﹥﹐馬色也﹔方﹐曲脛馬也﹔﹤文馬﹥﹐黃目之馬也﹔﹤馬﹥﹐馬行也。《漢書》曰﹕元狩二年﹐馬生余吾水中。﹝在朔北方。﹞元鼎四年﹐馬生渥窪水中。﹝野馬中有奇異者﹐飲水中。土人持芻得之﹐獻其馬﹐神異之﹐故雲從水中出也。﹞又曰﹕大宛國別邑七十餘城﹐多善馬。馬汗血﹐言其先天馬子也。﹝大宛國嶠山上有馬﹐不可得。因取五色牝馬置其下﹐與集生駒﹐皆汗血﹐國人號天馬子也。﹞《漢書音義》曰﹕者﹐神馬也。赤喙黑身。《魏志》曰﹕穢國出果下馬﹐漢時獻之﹐髙三尺。魚豢《典略》曰﹕神馬者﹐河之精也。代馬﹐陰之精。常璩《華陽國誌》曰﹕會無縣有元馬河。元馬日行千里﹐死於蜀﹐今元馬冢是也。縣有元馬祠﹐家人牧山下﹐或產駿駒﹐元馬子也。又曰﹕神馬四匹﹐出滇池河中。《宋書》曰﹕宋大明五年﹐吐谷渾拾寅遣使獻舞馬。《西京雜記》曰﹕文帝自代還﹐有良馬九匹﹐皆天下駿也。一名浮�﹐一名赤電﹐一名絕羣﹐一名逸驃﹐一名紫燕﹐一名綠離驄﹐一名龍子﹐一名ら駒﹐一名絕塵﹐號爲九逸。《符瑞圖》曰﹕貴人而賤馬﹐則白馬朱髦集﹐任用賢良則見。又云﹕車馬有節則見。騰黃者﹐神馬也。其色黃﹐一名乘黃﹐亦曰飛黃﹐或作古黃﹐或曰翠黃。一名紫黃﹐其狀如狐﹐背上有兩角。出白民之國﹐乘之壽可三千歲。﹝黃帝乘之。﹞《相馬經》﹕伯樂曰﹕馬頭爲王欲得方﹐目爲丞相欲得明﹐脊爲將軍欲得彊﹐腹爲城郭欲得張﹐四下爲令欲得長。眼欲得髙匡﹐鼻孔欲得大﹐鼻頭有王火字﹐口中欲得赤﹐膝骨員而張﹐耳欲得相近而前豎﹐小而厚。凡相馬之法﹐先除三羸五駕﹐乃相其餘。大頭小頸一羸﹐弱脊大腹二羸﹐小頸大蹄三羸。其五駑者﹐大頭緩耳一駑﹐長頸不折二駑﹐短上長下三駑﹐大胳短脇四駑﹐淺髖薄髀五駑。

事對

【靑龍白兔】《呂氏春秋》曰﹕《伊尹說湯》曰﹕天子不得至味﹐故須靑龍之匹﹐遺風之乘。髙誘注曰﹕皆馬名也。疾若此遺風也。崔豹《古今注》曰﹕秦始皇有七名馬﹕追風﹐白兔﹐躡景﹐追電﹐飛翮﹐銅爵﹐晨鳧。

【如龍似鹿】《後漢書》曰﹕馬皇后過濯龍門上﹐見外家問起居﹐車如流水馬如龍。《韓子》曰﹕衛嗣君云﹕夫馬似鹿者千金﹐有千金馬而無一金之鹿者﹐何也﹖馬爲人用﹐而鹿不爲人用也。

【賁玉流珠】《穆天子傳》曰﹕天子東遊於黃澤﹐宿於曲洛﹐曰黃之池。其馬賁沙﹐皇人威儀﹐黃之澤﹔其馬賁玉﹐皇人壽谷。傅玄《乘輿馬賦》曰﹕揮沫成霧﹐流汗如珠。

【千里九逸】《漢書》﹕文帝時﹐有獻千里馬者。詔曰﹕鸞旗在前﹐屬車在後﹐吉行日五十里。朕乘千里馬﹐獨先安之乎﹖於是還馬。《西京雜記》曰﹕文帝自代還﹐有良馬九匹﹐號曰九龍。

【朱翼縞身】黃章《龍馬賦》曰﹕夫龍馬之所出﹐於太蒙之荒域﹔分虞淵之幽浚﹐通天光之所極。生河海之濱涯﹐被華文而朱翼﹔稟神气之純化﹐乃大宛而稱育。《周書》﹕王會曰﹕人乘黃﹐乘黃者似狐﹐其有五肉角。犬戎文馬者﹐赤鬣縞身﹐目若黃金﹐名曰古黃之乘。

【河精坤象】魚豢《典略》曰﹕神馬者﹐河之精。《周易》曰﹕坤元亨﹐利牝馬之貞。王弼《文言注》曰﹕以龍敍乾﹐以馬明坤﹐隨事義而取象也。

【翹陸奔是】《莊子》曰﹕艸飲水﹐翹陸而居﹐此馬之眞性也。《漢書》曰﹕馬或奔是而致千里﹐士或有負俗之累而致功名。

【奔霄追電】王子年《拾遺記》曰﹕周穆王卽位﹐巡行天下﹐馭八龍之駿﹐名曰絕地﹑翻羽﹑奔霄﹑越影﹑逾暉﹑超光﹑騰霧﹑挾翼。崔豹《古今注》曰﹕秦始皇有七名馬﹕追風﹐白兔﹐躡景﹐追電﹐飛翮﹐銅爵﹐晨鳧。

【も騏駟】《毛詩》曰﹕牡馬﹐在之野﹔薄言者﹐有有皇。有驪有黃﹐有騅有丕﹔有も有騏﹐有單有駱。《史記》﹕造父以善禦幸於周穆王﹐得驪驥﹑溫驪﹑驊驑﹑耳之駟。西巡狩﹐樂而忘歸。

【麟形雞目】張駿《山海經圖畫贊》曰﹕惇山有獸﹐其名爲谷﹐麟形一角。《尙書大傳》曰﹕散宜生之犬戎氏取美馬﹐驄身朱鬣雞目者﹐取九六焉﹐陳於紂之庭。紂出見之﹐還而觀之曰「此何人也﹖」散宜生遂趨而進曰「吾西蕃之臣昌之使者。」

【麟驑騏驥】《東方朔傳》曰﹕騏驥耳﹐飛兔麟驑﹐天下之良馬者也。將以捕鼠於深宮之中﹐曾不如跛貓。《孫卿子》曰﹕驊騶騏驥﹐纖離耳﹐古之良馬也。

賦

【宋劉義恭《白馬賦》】惟皇有造﹐惟靈有祕﹔麗气ゼ精﹐底愛覃粹。八埏稽首以賓庭﹐九荒斂衽而納贄﹔象車垂徳以服箱﹐龍馬宅仁而受轡。是以周稱逾輪﹐漢則天駟﹔體自乾維﹐衍生坎位。伊赭白之爲俊﹐超絕世而稱驥﹐爾其爲狀也。竦身輕足﹐髙顙露精﹔气猛聲烈﹐步遠視明。著獻西宛﹐表徳東京﹔價傾函夏﹐觀竭都城。飾金釒之倏爍﹐揚玉鑾之玲瓏﹔發鳴鏑於懸月﹐丘永埒於修。施四介以作好﹐耀二矛之重英﹔舉舊閒而未儔﹐考前迅而較名。

【宋顏延之《赭白馬賦》】惟宋二十有二載﹐盛烈光乎重葉。武義奧其肅陳﹐文教迄以優洽﹔泰階之平可升﹐興王之軌旣接。訪國美於舊史﹐考方載於往牒。昔帝軒陟位﹐飛黃服皂﹔後唐膺﹐赤文候日。漢道亨而天驥呈才﹐魏徳懋而澤馬效質。伊逸倫之妙足﹐自前代而間出﹔並榮光於瑞典﹐登郊歌乎司律。所以崇衛威神﹐扶護警蹕﹔是用精曜葉從﹐靈物咸秩。曁明命之初基﹐罄九區而率順﹔有肆險以稟朔﹐或逾遠而納贐。徒觀其附筋樹骨﹐垂梢植發﹐雙瞳夾鏡﹐兩權協月﹐異體峯生﹐殊相逸髮﹐超據絕夫塵轍﹐丘鶩迅於滅沒。然而盤於遊畋﹐作鏡前王﹐肆於人上﹐取悔義方。天子乃輟駕回慮﹐息徒解裝﹔鑑武穆﹐憲文光﹐振民隱﹐修國章。戒出豕之敗禦﹐揚飛鳥之寺衡﹐故祗順乎所常忽﹐警備乎所未防。輿有重輪之安﹐馬無泛駕之佚﹔處以濯龍之奧﹐委以紅粟之秩。服養知仁﹐從老得卒﹐加獘帷﹐收僕質﹐天情周﹐皇恩畢。

【宋謝莊《舞馬賦》】天子敍三光﹐總萬宇﹐挹云經之畱憲﹐裁河書之遺矩。是以徳澤上昭天而下漏泉﹐符瑞之慶咸屬﹐榮懷之應必躔。月晷呈祥﹐乾維效气﹐賦景阿房﹐承靈天駟。淩原郊而漸景﹐躍流泉而泳質﹔辭水穴而南亻素﹐去輪臺而東曁﹔登璧門而歸實﹐掩芝庭而獻轡。及其養安騏校﹐進駕龍涓﹔暉大馭於國皂﹐賁二囊於帝閒﹔超益野而逾綠地﹐軼蘭池而轢紫燕。五王晦其頤﹐孫氏懵其玄﹔東門豈或狀﹐西河不能傳。旣秣芑以均性﹐又佩衝以崇躅﹔養雄神於綺文﹐蓄奔容於惟燭。蘊騰雲之銳影﹐戢追電之逸足。方疊於丹縞﹐亦連規於朱駁﹔觀其雙璧應範﹐三封中圖。玄骨滿﹐燕室虛﹐陽理競﹐潛策紆﹐汗飛赭﹐沫流珠。至於肆夏已升﹐采齊旣薦﹐始徘徊而龍亻免﹐終沃若而鸞ツ。迎調露於飛鐘﹐起承云於驚箭﹔寫秦之躡塵﹐狀吳門之曳練。窮虞庭之蹈蹀﹐究遺野之埋輪。

詩

【唐太宗文皇帝《詠飲馬詩》】げ骨飲長涇﹐奔流灑絡纓﹔細紋連噴聚﹐亂荇繞蹄縈。水光鞍上側﹐馬影澑中橫﹔翻似天池裏﹐騰波龍種生。

【陳沈炯《賦得邊馬有歸心詩》】窮秋邊馬肥﹐向塞甚思歸﹔連鑣渡蒲海﹐束舌下金微。已卻魚麗陳﹐將摧鶴翼圍﹔彌憶長楸道﹐金鞍背落暉。

【楊師道《詠飲馬應詔詩》】淸晨控龍馬﹐弄影出花林﹔躞蹀依春澗﹐聯翩度碧潯。苔流染絲絡﹐水潔寫雕簪﹔一禦瑤池駕﹐詎憶長城陰。

【楊師道《詠馬詩》】寶馬枝奇出未央﹐雕鞍照曜紫金裝﹔春艸初生馳上苑﹐秋風欲動戲長楊。鳴珂屢度章臺側﹐細蹀經向濯龍傍﹔徒令漢將連年去﹐宛城今已獻名王。

○牛第五

敍事

按《說文》曰﹕牡﹐畜父也﹐從牛土聲﹔岡﹐特牛﹐莫牛﹔牝﹐畜母也﹐從牛匕聲﹔犢﹐牛子也﹔﹝A083﹞﹐二歲牛也﹔參﹐三歲牛也﹔四﹐四歲牛也﹔﹐騰﹔桀牛也﹔ζ﹐白黑雜毛牛也﹔京﹐ζ牛也﹔厲﹐牛白脊也﹔余﹐黃牛虎文也﹔犖﹐駁也﹔﹐牛白脊也﹔平﹐牛駁如星也﹔キ﹐牛黃白色也﹔享﹐黃牛黑唇也﹔﹐白牛也﹔﹐牛長脊也﹔﹝A096﹞﹐牛徐行也﹔﹐牛息聲也﹐一曰牛鳴﹔﹐牛純色也﹔牿﹐牛馬牢也﹔芻﹐以芻﹐﹛艸巫﹜養牛也﹔尢﹐牛柔謹也。呂忱《字林》曰﹕句﹐牛鳴也﹔﹛封牛﹜﹐野牛也﹔備﹐牛具齒也。何承天《纂文》曰﹕﹤九女﹥﹐牛後腳正也。牛羊無角謂之它﹐牛羊角長謂之角。《世本》曰﹕胲作服牛。﹝胲﹐黃帝臣也﹐能駕牛。﹞《周官》曰﹕牛人掌養國之公牛﹐以待政令。祭祀供享牛﹑求牛﹐賓客供積膳牛﹐軍事供犒牛﹐喪事供奠牛﹐軍旅供兵車之牛。牛角長二尺有五寸﹐三色不失﹐謂之載牛。﹝三色﹐本白中靑末丰也。載牛掌直一牛。﹞《禮記》曰﹕祭宗廟之禮﹐牛曰一元大武﹔祭天地之牛﹐角﹛爾虫﹜栗﹔宗廟之牛﹐角握﹔賓客之牛﹐角尺。又曰﹕帝牛不吉﹐以爲稷牛。帝牛必在滌三月﹐稷牛惟具。又曰﹕天子以犧牛﹐諸侯以肥牛﹐大夫以索牛。郭氏《玄中記》曰﹕萬歲權樹精爲靑牛。寧戚《相牛經》曰﹕牛歧胡壽﹐﹝歧牽兩腋下分爲三。﹞眼去角近。行駛﹐眼欲得大﹐眼中有白脈貫童子﹐最快﹔﹝二軌﹐從鼻至髀爲前軌﹐從髀至額爲後軌。﹞頸骨長且大﹐快駛也。璧堂欲得闊﹐﹝璧堂﹐腳股門。﹞倚欲得如絆馬﹐聚而正也。膺庭欲得廣﹐﹝膺庭﹐胸前也。﹞天關欲提成﹐﹝天關﹐脊接骨。﹞俊骨欲得垂﹐﹝脊中央欲得下。﹞捶頭欲得髙﹐百體欲得緊﹐蘭株欲得大﹐﹝尾株。﹞丰嶽欲得大﹐﹝膝株骨。﹞垂星欲得有怒肉﹐﹝垂星﹐蹄上也。肉覆蹄間名怒肉。﹞力柱欲得大而成﹐﹝當車骨也。﹞懸蹄欲得如八字﹐陰虹屬頸千﹐﹝陰虹者﹐有雙筋﹐自尾骨屬頸﹐寧公所飯。﹞陽鹽欲得廣﹐﹝陽鹽者﹐夾尾株前兩兼上。﹞常有似鳴者﹐有黃也。《廣志》曰﹕﹛麻牛﹜牛﹐出巴中﹐千斤。暴牛﹐一曰﹤封牛﹥牛。有赤豹封牛﹐周畱水牛﹐毛靑腹大﹐狀似豬。有牧牛﹐項上堆肉大如斗﹐似駝馳﹐日行三百里。出徐門﹐有罷牛﹐猶庳小﹐今謂之稷牛﹐又呼果下牛﹐出廣州髙涼郡。﹛魏牛﹜牛﹐如牛而大﹐肉數千斤﹐出蜀中﹐夔牛重千斤﹐晉時此牛出上庸郡。昔牛﹐旄牛也﹐髀膝尾間皆有長毛。花蹄牛﹐髙六尺﹐尾環繞角﹐有四耳﹐角端有肉﹐蹄如蓮華。堂牛﹐色黑或黃﹐日南有之。潛牛﹐形似水牛﹐一名冗牛。麟牛﹐似鹿﹐又似羊﹐肉美。方牛﹐如乇駝能行。又有犛牛﹐《莊子》曰﹕其大若垂天之�。

事對

【文角花蹄】臧彥《牛賦》曰﹕乃有超羣獨出﹐も毛文角﹐玷斑凝白﹐鮮纖曲。郭子橫《洞冥記》曰﹕元封三年﹐大秦獻花蹄牛﹐髙六尺。

【緊體促身】寧戚《相牛經》曰﹕捶頭欲得髙﹐百體欲得緊﹐大胭疏肋難﹤齒臺﹥﹐龍頭突目好跳。又曰﹕角欲得細﹐身欲得促﹐形欲得如捲。

【白角靑毛】《穆天子傳》曰﹕犬戎胡殤天子於雷首之阿﹐乃獻良馬四匹﹐天子使孔牙受之。爰有黑牛白角也。《異物志》曰﹕周畱﹐水牛也﹐毛靑大腹﹐銳頭靑尾。

【四耳八足】郭子橫《洞冥記》曰﹕元封間﹐大秦獻花蹄牛﹐髙六尺﹐尾環繞角﹐有四耳。幹寶《搜神記》曰﹕晉太興元年﹐武陵太守王諒有牛生子﹐一頭八足﹐兩尾而共一腹者也。

【厭白乘靑】郭璞《洞林》曰﹕義興方叔保得傷寒垂死﹐令璞占之﹐不吉。令求白牛厭之﹐求之不得。惟羊子玄有一白牛﹐不肯借之。璞爲致之。卽日有大白牛從西來﹐逕往臨叔保。驚惶﹐病卽愈。《關令傳》曰﹕周無極元年﹐老子度關﹐關令尹喜先敕門吏曰「若有老翁從東來﹐乘靑牛薄板車者﹐忽聽過關。」其日果見老翁乘靑牛車求度關。關吏入白﹐喜曰「諾﹐道今來矣﹐我見聖人矣。」卽帶印綬出迎﹐設弟子之禮。

【東夷占骨西河畜】楊方《五經鉤沈》曰﹕東夷之人﹐以牛骨占事﹐呈示吉凶﹐無往不中。牛非含智之物﹐骨有若此之效。《孔業子》曰﹕猗頓﹐魯之窮士﹐聞朱公富﹐往問術焉。告之曰「子欲速富﹐畜五。」乃適西河﹐大畜牛羊於猗氏之南。十年之間﹐子息萬計﹐貲擬王公。

賦

【宋孔寧子《犛牛賦》】惟玆獸之攸生﹐亦棲遐而憑阻﹔遁綿野於岷隅﹐挹淸源於庸渚。奔逸躅而倫﹐載賁首而亂寧﹐茸長犛之﹛髟木﹜﹛髟思﹜﹐戾狠情而首鼠。邁羔羊之如膏﹐侔蜉蝣之楚楚。旣作表於禮樂﹐又爲容於軍旅﹔奉藩嶽之休明﹐被戎荒而旣序。班賂而來庭﹐超印乎其所云云。

詩

【柳顧言《詠死牛詩》】一朝辭紺﹐千里別黃河﹔對衣徒下泣﹐扣角詎聞歌。

○驢第六

敍事

《說文》曰﹕驢似馬﹐長耳﹔蒙﹐驢子也。何承天《纂文》曰﹕驢一曰漠驪﹐其子曰蒙。《符子》曰﹕有驢仙者﹐享五百歲﹐負乘而不輟﹐歷無定主﹐大驛於天下。《漢書五行志》﹕靈帝於西園駕四白驢﹐躬自操轡。公卿相放﹐價與馬齊。

事對

【名駒奇畜】臧道顏《弔驢文》曰﹕聰敏寬詳﹐髙音遠暢﹐眞驢氏之名駒也。《史記》曰﹕匈奴奇畜﹐卽驢騾也。

【廣額長耳】袁淑《俳諧集廬山公九錫文》曰﹕靑脊絳身﹐長頰廣額﹔修尾後垂﹐巨耳雙磔。許愼《說文》曰﹕驢似馬而長耳。

【子瑜面孫楚聲】《吳志》曰﹕諸葛子瑜面似驢。《晉書》曰﹕王濟好驢鳴。孫楚哭之﹐曰「子好驢鳴﹐爲汝作一聲。」而形體俱似。

文

【袁淑《俳諧集廬山公九錫文》】若乃三軍陸邁﹐糧運艱難﹐謀臣停算﹐武夫吟嘆。爾乃長鳴上黨﹐慷慨應官﹐崎嶇千里﹐荷囊致餐。用捷大勛﹐歷世不刊﹐斯實爾之功也。音隨時興﹐晨夜不默﹐仰契玄象﹐俯葉漏刻﹐應更長鳴﹐毫分不忒﹐𨿽挈壺著稱﹐未足比徳﹐斯復爾之智也。若乃六合昏晦﹐三辰幽冥﹐猶憶天時﹐用不廢聲﹐斯又爾之明也。靑脊絳身﹐長頰廣額﹐修尾後垂﹐巨耳雙磔﹐斯又爾之形也。嘉麥旣熟﹐實須精面﹐負磨回衡﹐迅若轉電﹐惠我眾庶﹐神祗獲薦﹐斯又爾之能也。爾有濟師旅之勛﹐而加之以眾能﹐是用遣中大夫閭邱騾﹐加爾使銜勒大鴻臚斑腳大將軍宮亭侯。以揚州之廬江﹐江州之廬陵﹐吳國之桐廬﹐合浦之珠廬﹐封爾爲廬山公。

【臧道顏《弔驢文》】夫徵祥契於有感﹐景行表於事迹﹐故銓才授任﹐必求之卓越﹔考能核用﹐亦存乎望實。以貌定名﹐則稱謂而В﹔聲色位號﹐則由焉而授。爰有奇人﹐西州之馳丘﹐體質彊直﹐稟性沈雅﹐聰敏寬詳﹐髙音遠暢﹐眞驢氏之名駒也。

○駝第七

敍事

《淮南萬畢術》曰﹕橐駝之本出泉渠。《廣志》曰﹕天竺以北多乇駝。《山海經》曰﹕號山陽光之山﹐獸多橐駝。善行流沙中﹐日三百里﹐負千斤。《漢書西域傳》曰﹕鄯善國多乇駝。

事對

【出天竺鬥龍祠】《廣志》曰﹕橐駝亦出天竺國。《東觀漢記》曰﹕河西太守竇融﹐遣使獻橐駝。南單於上書獻橐駝﹐單於歲於龍祠走馬﹐斗橐駝﹐以爲樂事。

【識泉源知水脈】識泉源見後郭璞《山海經圖橐駝贊》中。張華《博物志》曰﹕惇煌西度流沙往外國﹐流沙千餘里﹐中無水。時有伏流處﹐人不能知。皆乘橐駝。駝知水脈﹐遇其處停不肯行﹐以足蹋地。人於其所蹋處掘之﹐輒得水矣。

【實外廏夾中陽】《史記蘇秦傳》曰﹕蘇秦說楚威王曰﹕大王誠能用臣之愚計﹐則韓齊燕趙鄭衛之妙者﹑美人﹐必充後宮﹔燕代橐駝良馬﹐必實外廏。陸《鄴中記》曰﹕二銅駝如馬形﹐長一丈﹐髙一丈﹐足如牛﹐尾長二尺﹐脊如馬鞍。在中陽門外﹐夾道相向。

贊

【晉郭璞《山海經圖橐駝贊》】駝惟奇畜﹐肉鞍是被。迅騖流沙﹐顯功絕地。潛識泉源﹐徵乎其智。

○羊第八

敍事

《說文》曰﹕羊﹐詳也﹔羔﹐羊子也﹔寧﹐五月生羔也﹔﹛羊﹜﹐六月生羔也﹔﹛大羊﹜﹐七月生羔也﹔兆﹐羊未卒歲也﹔羊﹐牝羊也﹔分﹐牡羊也﹔夷﹐乘羊也﹔番﹐黃腹羊也﹔羥﹐羊名也。《廣雅》曰﹕吳羊﹐牝一歲曰牝兆﹐三歲曰氐﹔牡一歲曰寧兆﹐三歲曰羊。吳羊曰﹐羊曰羯。﹛大羊﹜﹛羊﹜字巽﹐羔也。《爾雅》曰﹕羚﹐大羊﹐﹝似羊大﹐角員銳﹐在山崖間。﹞原如羊。﹝音元﹐似吳羊。﹞羊﹐牡分﹐牝羊﹐夏羊。﹝黑歷也。﹞牡兪﹐牝﹐未成羊。寧﹐絕有力﹐奮。《禮記》曰﹕凡祭宗廟之禮。羊曰柔毛。譙周《法訓》曰﹕羊有跪乳之禮﹐雞有識時之候﹐雁有庠序之儀﹐人取法焉。王充《論衡》曰﹕解豸者﹐一角之羊也﹐性知有罪。臯陶治獄﹐其罪疑者﹐令羊觸之。崔豹《古今注》曰﹕羊一名長髯主簿。《瑞應圖》曰﹕鐘律和調則玉羊見。《白澤圖》曰﹕羊有一角當頂上﹐龍也﹐殺之震死。《山海經》曰﹕咸羊尾如馬尾﹐出錢來之山。《涼州異物志》曰﹕封羊其背如駝。《廣志》曰﹕驢羊似驢。

事對

【觸藩跪乳】《周易》曰﹕羝羊觸藩﹐羸其角。鄭氏《婚禮謁文贊》曰﹕羣而不黨﹐跪乳有敬﹐禮以爲贄﹐吉事之宜。《譙子法訓》曰﹕羊有跪乳之禮﹐雞有識時之候﹐而人取法焉。

【土怪嶽精】《國語》曰﹕桓子穿井﹐獲如土缶﹐其中有羊焉。使問仲尼曰「吾穿井得狗﹐何也﹖」對曰「以丘所聞﹐羊也。木石之怪夔魍魎﹐水之怪龍罔象﹐土之怪曰賁羊也。」《周易編謀類》曰﹕太山失金雞﹐西嶽亡玉羊。鄭玄注曰﹕金雞玉羊﹐二嶽之精。

【柔毛賁首】《禮記》曰﹕凡祭宗廟之禮﹐羊曰柔毛。《詩》曰﹕羊羊賁首﹐三星在澑。鄭玄注曰﹕羊牝曰羊。賁﹐大也。

【叱石瞰珠】葛洪《神仙傳》曰﹕黃初平者﹐丹溪人也﹐年十五。牧羊﹐有道士便將至金華山。其兄初起﹐行索初平﹐歷年不得。見市中有道士﹐乃隨求弟。相見語畢﹐問羊何在﹐平曰「羊近山東。」兄往視﹐但見白石。平言叱叱羊起﹐於是白石皆起﹐成數萬頭羊。劉義慶《幽明錄》曰﹕洛下有澗穴﹐婦欲殺夫﹐推下。經多時至底﹐乃得一穴。宮館金寶爲飾﹐明逾三光﹐人長三丈。如此九處。至最後告饑﹐長人指樹下一羊﹐令跪捋羊須。初得一珠﹐長人取之﹔次亦取一﹐後令啖﹐卽療饑。請問九處名﹐求停不去﹐答云「君不得停。」

【丹毛白血】《續異記》曰﹕吳興兪亮﹐以永明八年補護軍府史。於常眠處聞有羊聲﹐疑爲神怪。竊於戶窺之﹐見其牀下有羊﹐可髙二尺﹐毛色若丹﹐光耀滿室。《穆天子傳》曰﹕犬戎觴穆王於雷首之阿﹐乃獻良馬四匹。天子使孔牙受之﹐曰「雷水之平﹐爰有黑牛白角﹐爰有黑羊白血。」

【五六飛】《呂氏春秋》曰﹕百里奚未遇時﹐虢亡﹐奚飯牛於秦﹐傳鬻以五羊之皮﹐公孫枝得獻諸繆公。繆公用之﹐謀無不當﹐舉必有功。《春秋命歷序》曰﹕有人黃頭大腹﹐出天齊政﹐三百四歲爲神次之﹐號曰皇神。出淮﹐駕六飛羊﹐政三百歲﹐五葉千五百歲。

【重十斤髙三尺】郭義恭《廣志》曰﹕大尾羊﹐細毛薄皮﹐尾上旁廣﹐重且十斤﹐出康居。《春秋說題辭》曰﹕羊者﹐詳也﹐詳以攺也。合三爲生﹐以養士也﹐故羊髙三尺。

詩

【晉郭璞《山海經圖咸羊贊》】月氏之羊﹐其類在野﹔厥髙六尺﹐尾亦如馬。何以審之﹖事見《爾雅》。

○豕第九

敍事

《爾雅》曰﹕豕﹐豬也﹔﹝江東呼爲。﹞﹤豕隋﹥﹤豕賁﹥﹐﹝﹤豕隋﹥﹐俗呼小﹤豕賁﹥豬爲﹤豕隋﹥子也。﹞麼豚﹐﹝最後生者﹐俗呼爲麼豚。﹞奏者﹤豕р﹥。﹝音溫﹐今﹤豕р﹥豬。短頭﹐皮理腠蹙也。﹞豕生三﹤豕從﹥﹐二師一特﹐所寢槽﹐四商皆白。﹤豕亥﹥﹐其迹刻﹐絕有力﹔﹤豕厄﹥﹐﹝豕髙五尺者。﹞牝﹐彘五尺爲﹤豕厄﹥。﹝大豕爲﹤豕厄﹥。今漁陽呼豬大者爲﹤豕厄﹥也。﹞許愼《說文》曰﹕﹝A173﹞﹐小肫也﹔﹤豕奚﹥﹐肫生三月也﹐﹤豕從﹥﹐肫生六月也。或曰﹕一歲曰﹤豕從﹥。﹐牝豕﹔﹤豕賁﹥﹐﹤豕夷﹥也﹔豕﹤豕開﹥﹐三歲豕﹔﹤豕﹥﹐壯豕也﹔﹤豕隋﹥﹐﹤豕賁﹥也﹔﹤豕殳﹥﹐俗名豬曰﹤豕殳﹥﹔﹤豕壹﹥﹐豕息也﹔豢﹐以谷圈養豕也。何承天《纂文》曰﹕梁州以豕爲豬﹐河南謂之彘﹐吳楚謂之犭希。漁陽以豬爲﹤豕厄﹥﹐齊徐以小豬爲﹤豕聚﹥。﹤豕覓﹥﹐白豕黑頭也﹔﹤豕р﹥﹐豕奏毛也。《禮記》曰﹕凡祭祀之禮﹐豕曰剛鬣。《春秋說題辭》曰﹕斗星時散精爲彘﹐四月生﹐應天理。崔豹《古今注》曰﹕豬一名參軍。《山海經》曰﹕﹤豕苗﹥豬﹐大者肉至千斤﹔豪豬﹐狀如豚而白毛﹐毛大如笄而黑端。﹝郭璞曰﹕﹤豕者﹥﹐豬也。夾脾有粗毫﹐長數尺﹐能以頸上毫射物也。﹞

事對

【剛鬣攢錐】《禮記》曰﹕凡祭祀之禮﹐豕曰剛鬣﹐豚曰盾肥。郭璞《山海經圖豪彘贊》曰﹕剛鬣之族﹐號曰豪﹤豕希﹥﹔毛如攢錐﹐中有激矢。

【白頭靑爪】《東觀漢記》曰﹕朱浮《與彭寵書》﹐責之曰﹕伯通自伐﹐以爲功髙天下。往時遼東有豕﹐生白頭﹐異而獻之。行至河東﹐見羣豕皆白﹐懷慚而還。若以子之功﹐論於朝遷﹐則爲遼東豕也。《養生要集》曰﹕豕白蹄靑爪﹐不可食也。

【長垣澤木蘭橋】《東觀漢記》曰﹕吳佑年二十喪父﹐獨居﹐家無擔石﹐而不受贍遺。常牧豕於長垣澤中。習鑿齒《襄陽耆舊傳》曰﹕木蘭橋者﹐今之豬蘭橋是也。劉和季以此橋近荻﹐有蕺菜﹐於橋東大養豬。囊陽太守皮府君曰「作此豬屎臭﹐當易名作豬蘭橋耳﹐莫復云木蘭橋也。」初如戲之﹐而百姓遂易其名。

【魯津伯大蘭王】《符子》曰﹕朔人有獻燕昭王大豕者﹐宰夫膳之。豕旣死﹐乃見夢於燕相曰「造化勞我以豕形﹐食我以人穢。今仗君之靈而化﹐始得爲魯津之伯也。」

文

【宋袁淑《大蘭王九錫文》】大亥十年﹐九月乙亥朔﹐十三日丁亥﹐北燕伯使使者豪﹤豕希﹥﹐冊命大蘭王曰﹕咨惟君稟太陰之沈精﹐В羣形於玄質﹐體肥盾而洪茂﹐長無心以遊逸。資豢養於人主﹐𨿽無爵而有秩﹐此君之純也。君昔封國殷商﹐號曰豕氏﹐葉隆當時﹐名垂千世﹐此君之美也。白蹄彰於周詩﹐涉波應乎隆象﹔歌詠垂於人口﹐經千載而流響﹐此君之徳也。君相與野遊﹐惟君爲雄﹔顧羣數百﹐自西䢐東。俯噴沫則成霧﹐仰奮鬣則生風﹔猛毒必噬﹐有敵必攻。長驅直突﹐陣無全鋒﹐此君之勇也。

○狗第十

敍事

《春秋考異郵》曰﹕狗三月而生﹐陽主於三﹐故狗各髙三尺。《爾雅》曰﹕犬生三犭﹐二師一﹝A197﹞﹐未成毫。狗﹐絕有力﹔犭兆﹐犭ζ﹐狗﹐四尺爲﹛敖犬﹜。《說文》曰﹕狡﹐犬多毛也﹔犭曷﹐短喙犬也﹔犭兼﹐犬吠不止也﹔﹤敖犬﹥﹐犬人心可使也﹔犭介﹐壯犬也﹔狄﹐赤犬也。呂忱《字林》曰﹕犭盧﹐韓良犬也﹔犭足﹐宋良犬也﹔犭開﹐逐虎犬也。何承天《纂文》曰﹕守犬爲犭賁。隴西以犬爲猶。犭農﹑﹤寧毛﹥﹐皆多毛犬也﹔犭堯﹑犭制﹑﹤矢召﹥﹐屈尾犬也。《周官》曰﹕犬赤股而躁臊。《後漢書》曰﹕帝髙辛氏有狗名瓠﹐其文五色。時犬戎兵彊﹐乃募能得犬戎吳將軍首者﹐賜以少女。瓠得之﹐於是少女隨瓠升南山﹐產子男女十二﹐自相夫妻。後繁盛也。幹寶《搜神記》曰﹕瓠者﹐本髙辛氏宮中老婦人﹐有耳疾。醫者挑治之﹐有物大如﹛爾虫﹜。以瓠離盛之﹐以覆之﹐有頃化爲犬﹐其文五色﹐因名瓠。《雜五行書》曰﹕白犬虎文﹐南斗吾畜之可致萬石。黑犬白耳﹐大王犬也﹐畜之﹐令富貴。黑犬白前兩足﹐宜子孫。白犬黃頭﹐家大吉。黃犬白尾﹐代有衣冠。黃犬白前兩足﹐利人。

事對

【金畜斗精】應劭《風俗通》曰﹕殺犬磔禳﹐犬者金畜。禳﹐卻也﹐抑金使不害也。《春秋考異郵》曰﹕七九六十三﹐陽气通﹐故斗運﹐狗三月而生。宋均注曰﹕狗﹐斗精之所生也。

【烏龍靑】陶潛《搜神記》曰﹕會稽句章人張然﹐養一狗甚快﹐名曰烏龍。周處《風土記》曰﹕犬則靑白雀﹐飛龍虎子﹐馴良捷警﹐難狎易使也。

【竦耳注精】賈岱宗《大狗賦》曰﹕竦耳側聽。《搜神記》曰﹕張然有少婦﹐與奴通﹐謀殺然。因作飯共食﹐奴拔刀倚戶。然有犬名烏龍﹐注精舐唇視奴。然亦覺之﹐大喚曰「烏龍﹗」犬應聲傷奴﹐奴僕地。遂取刀斬之。

【黃﹤函頁﹥赤精】許愼《說文》曰﹕犭僉﹐黑犬黃﹤函頁﹥也。傅玄《走狗賦》曰﹕轉視流光﹐朱耀赤精。

【長耳短喙】《白澤圖》曰﹕黑狗白頭﹐長耳捲尾﹐龍也。《蔡氏淸論》曰﹕望視之兔﹐白蹄之豕﹐短喙之犬﹐修頭之馬﹐斯禽獸也。猶形乎勢觀﹐況君子之貌﹐獨無表告者哉。

【旅獒周狗】《尙書》曰﹕西旅獻獒。《公羊傳》曰﹕靈公有周狗﹐謂之獒也。

【鈴蹄鋸齒】傅玄《走狗賦》曰﹕舒節急筋﹐豹耳龍形﹐蹄如結鈴﹐五魚體成。周處《風土記》曰﹕犬則靑白雀﹐飛龍虎子﹐犭曷犭喬五魚﹐狼牙鋸齒。

【宋淖韓盧】《莊子》曰﹕介斗閭裏有狗﹐宋人之駑狗也。其家命之爲淖﹐逐狗不及﹐止而望之﹐自以爲過矣。《戰國策》曰﹕齊欲伐魏﹐淳於髡謂齊王曰「韓盧者﹐天下之壯犬也﹔東郭﹤兔﹥者﹐海內之狡兔也。韓盧逐東郭﹤兔﹥﹐環山者三﹐騰山者五﹐兔極於前而犬疲於後﹐各死其處。」

【白首素牙】《山海經》曰﹕陰山有獸焉﹐其狀如貍﹐白首﹐其名天狗。傅玄《走狗賦》曰﹕足懸鉤爪﹐口含素牙﹐首類驤螭﹐尾如騰蛇。

【賫書銜卵】《述異記》曰﹕陸機家在吳﹐謂犬曰「我家絕無書信。」以竹筒系之犬頸。犬疾走向吳。其家作答﹐內竹筒中﹐仍馳還洛。郭緣生《述徵記》曰﹕古徐國宮人﹐娠而生卵﹐棄之水濱。有犬名後蒼﹐銜而歸。俄而成人﹐遂爲徐嗣君。

【走百里髙三尺】《穆天子傳》曰﹕天子之狗走百里﹐執虎豹也。郭頒《魏晉俗語》曰﹕太康七年﹐天郊壇下﹐有白犬﹐髙三尺﹐光色鮮明﹐恆臥。見人則去。

賦

【魏賈岱宗《大狗賦》】餘生處大魏之祚政﹐遭王路之未辟﹔進不得補過之功﹐退不得禦國之冊。帝曰疇咨﹐迸在朔易﹐越彼西旅﹐大犬是獲。其頭顱也﹐不可論以盡﹔其骨法也﹐不可辧而釋。ェ亻亮蹴蹌﹐雄資猛相﹐亢然髙八九尺﹐形體如箭鏑﹐象貌如刻畫﹐毛逾紫艷光﹐雙眉如白璧。時頻伸而振迅﹐若應龍之騰擲。爪類刀戈﹐牙如交戟﹐聞林獸之羣爭﹐斷鎖而石﹐逆風長厲。野禽是覓﹐鼻嗅微香﹐眼裁輕迹﹐ツ﹤耳攀﹥而奮怒﹐揮霍而振鬩。譬天梁折﹐地柱劈。倒曳白象挫其腰﹐嚙制六駁折其脊﹐拓索熊羆破其匈﹐扌棄抄獸頭斷其﹤血爪﹥。爪處如劍﹐牙創似鈹刺。視其未死之間﹐血泉湧如箭射。於是丘麋鹿之大羣﹐入窮谷之峻厄。走者先死﹐往者被擊﹔前無孑遺﹐後無一隻。然其所折伏﹐敬主識人。晝則無窺窬之客﹐夜則無奸淫之賓。通聽百里﹐夜吠狺狺。若乃蠻夷猾夏﹐列士異操﹐輕櫬單集﹐人馬銜枚﹐猛犬先覺﹐音聲正摧﹔竦耳側聽則恆山動﹐南向崔々則霍山頹﹔眈精直視則曾邱嵬﹐嚇奔突則重開。非吾畋獵之有益﹐乃可安國家衛四鄰者也。昔宋人有鵲子之譽﹐韓國珍其大盧﹐彌明振之於巨獒。瓠受之於蠻都﹐淪百代之名狗﹐敢余犬之能俱﹐絕駟鐵之犭曷犭喬﹐云何盧令之足書。

【西晉傅玄《走狗賦》】蓋輕迅者莫如鷹﹐猛捷者莫如虎﹐惟良犬之稟性﹐兼二俊之勁武。應天人之景暉﹐順儀象而近處﹔憑水木之和气﹐煉金精以自輔。統黔喙於秋方﹐居太素之內寓﹔諒韓盧其不抗﹐豈晉獒之能禦。旣乃濟盧泉﹐涉流沙﹐逾三光﹐跨大河。希代來貢﹐作珍皇家﹔骨相多奇﹐儀表可嘉﹔足懸鉤爪﹐口含素牙﹔首類驤螭﹐尾如騰蛇﹔修頸闊腋﹐廣前捎後﹔丰顱促耳﹐長叉緩口﹔舒節急筋﹐豹耳龍形﹔蹄如結鈴﹐五魚體成﹔勢似淩靑�﹐目若泉中星﹔轉視流光﹐朱曜赤精﹔震茹黃而懾宋鵲兮﹐越妙古而揚名。於是尋漏迹﹐躡遺蹤﹐形疾騰波﹐勢如駭龍﹔邈朝烏之輕機兮﹐絕猛獸之逸軌﹔漂星流而景屬兮﹐逾幻冥而騰起。陵岡越壑﹐橫山超谷﹔原先遁逸﹐林無隱鹿。顧芷隰以嬉遊兮﹐步蘭臯而騁足﹔然後娛志苑囿﹐逍遙中路。屬精萊以待蹤﹐逐東郭之狡兔﹔旣洋洋以衍衍﹐逞妙觀於永路。旣迅捷其無前﹐又閒暇而有度。樂極情遺﹐逸足未殫。抑武烈而就羅兮﹐順指麾而言旋﹔歸功美於執紲兮﹐其瓠之不虞。感恩養而懷徳兮﹐願致用於後田﹔聆車之鸞釒鹿兮﹐逸犭曷犭喬而盤桓。

○鹿第十一

敍事

《爾雅》曰﹕鹿﹐牡ば﹐牝﹐其子は。絕有力﹐﹤鹿開﹥。《春秋運斗樞》曰﹕瑤光散爲鹿。江淮不祠則瑤光不明。彘生鹿。《衡波傳》曰﹕鹿生三年角自墮。《史記》曰﹕古者皮幣﹐諸侯以聘享。乃以白鹿皮方尺﹐緣以藻繢爲幣﹐直四十萬。王侯朝覲享聘﹐必以爲幣﹐薦璧﹐然後得行。《漢西夷傳》曰﹕雲南縣有神鹿兩頭﹐食毒艸。《抱朴子》曰﹕鹿壽千歲﹐滿五百歲則色白。《瑞應圖》曰﹕王者承先聖法度﹐無所遺失﹐則白鹿來。《爾雅》曰﹕﹤鹿﹥﹐大キ﹐牛尾一角﹔﹤鹿旨﹥﹐大﹐旄毛狗足。﹝旄﹐毛尾犭農長也。﹞《說文》曰﹕﹤鹿旨﹥或作麂﹐或作。

事對

【四駕六飛】《越絕書》曰﹕越王勾踐有寶劍。薛燭曰「是巨闕﹐非寶劍也。」王曰「然。巨闕初成之時﹐吾坐於露壇之上﹐宮中有四駕白鹿而過者﹐奔車驚。」《春秋歷命序》曰﹕神駕六飛鹿﹐化三百歲。

【三角七星】《伏侯古今注》曰﹕漢明帝永平九年﹐三角鹿出江陵。劉敬叔《異苑》曰﹕鄱陽樂安彭曾射一鹿﹐兩角間有道家七星符﹐而其祖名字鄕居年月存焉。遂斷射獵。

【求友鳴】《楚詞》曰﹕飛鳥號其羣兮﹐鹿鳴求其友﹔把宮而宮應﹐彈角而角動。魏文帝《短歌》曰﹕呦呦遊鹿﹐銜艸鳴﹔翩翩飛鳥﹐挾子巢棲。

【黃衣紫纈】劉義慶《幽明錄》曰﹕陳郡謝鯤﹐常在一亭中宿。此亭從來殺人。夜四更末﹐有一黃衣呼幼輿可開戶。鯤令申臂於窗中﹐於是授腕。鯤卽極力而牽之﹐臂便脫﹐乃還去。明日看﹐乃鹿臂。尋血遂取獲焉。陶潛《搜神後記》曰﹕淮南來氏﹐於田種豆﹐忽見有二女﹐姿色甚美﹐著紫纈襦靑裾﹐天雨而衣不溫。其壁先掛一銅鏡﹐鏡中見二鹿。以刀斫獲之﹐以爲脯。

【齊逐戎掎】《韓詩外傳》曰﹕齊景公逐白鹿至畝邱﹐見封人曰「使吾君壽﹐金玉是賤﹐百姓是寶。」公曰善。《左傳》曰﹕譬如捕鹿﹐晉人角之﹐諸戎掎之。

【賜百金壽千歲】《管子》曰﹕桓公問管子﹕「楚之彊國﹐舉兵伐之﹐恐力不能過﹐柰何﹖」對曰「公貴買其鹿。」公卽爲百里之城﹐使人載錢二千萬﹐求生鹿於楚人。楚人釋其農而田鹿。管子告楚人賈曰「爲致生鹿﹐賜子金百斤﹐什至金千斤。」《抱朴子》曰﹕鹿壽千歲﹐滿五百歲則色白。

【老子乘王母使】崔玄山《瀨鄕記李母碑》曰﹕老子乘白鹿下托於李母也。孫柔之《瑞應圖》曰﹕黃帝時﹐西王母使使乘白鹿﹐獻白環之休符﹐有金方也。

賦

【虞世南《白鹿賦》】惟皇王之盛烈﹐表帝徳之休符﹔有金方之瑞獸﹐乃曜質於名都。旣馴洽於郊甸﹐亦騰倚於山隅﹔素毳呈彩﹐霜毫應圖。宴嘉賓於雅什﹐偶仙客於天衢﹐故能著美祥瑞﹐流名典謨。

頌

【吳薛綜《白鹿頌》】皎皎白鹿﹐體質馴良﹔其質皓曜﹐如鴻如霜。

○兔第十二

敍事

《爾雅》曰﹕兔子﹤娩生﹥﹐其迹。絕有力﹐欣。《春秋運斗樞》曰﹕玉衡散爲兔。《禮記》曰﹕祭宗廟之禮﹐兔曰明視。《伏侯古今注》曰﹕建平元年﹐山陽得白兔﹐目赤如朱。《山海經》曰﹕大池山有獸如兔﹐鼠首﹐以其背飛﹐名飛兔。以背上毛飛去。王充《論衡》曰﹕兔舐雄毫而孕。及其生子﹐從口中。《瑞應圖》曰﹕赤兔者瑞獸﹐王者盛徳則至。

事對

【目赤背飛】《伏侯古今注》曰﹕成帝建平元年﹐山陽得白兔﹐其目赤如朱。《山海經》曰﹕天池山有獸如兔﹐鼠首﹐以其背飛﹐名飛兔。以背上毛飛。

【得髕進肩】應劭《風俗通》曰﹕兔髕﹐俗說臘正祖之食﹐得兔髕者﹐名之曰幸。賞以寒酒﹐幸者令人吉利。《東觀漢記》曰﹕王郎追上﹐自薊東南馳至南宮。馮異進麥飯兔肩﹐因渡呼沲河。

【擾室環山】範曄《後漢書》曰﹕蔡邕性篤孝﹐母亡﹐廬於冢側﹐有兔馴擾其室。《戰國策》曰﹕齊欲伐魏﹐淳於髡謂齊王曰﹕韓盧者﹐天下之壯犬也﹔東郭﹤兔﹥者﹐海內之狡兔也。韓盧逐東郭﹤兔﹥﹐環山者三﹐騰山者五。兔極於前﹐犬疲於後。田父見之﹐無勞倦之苦而擅其功。

【搗藥和丹】傅玄《歌辭》曰﹕兔搗藥月間安足道﹐神烏戲雲間安足道。《抱朴子》曰﹕和安丹法﹐以兔血和丹與蜜﹐蒸之百日﹐服之如梧子者二丸。一百日﹐有神女二人來侍﹐可役使也。

【爰爰】《毛詩》曰﹕兔爰﹐閔周也。有兔爰爰﹐雉離於羅。又曰﹕躍躍兔﹐遇犬獲之﹔往來行言﹐心焉數之。

【舞鎬遊墳】《紀年》曰﹕宣王三年﹐有兔舞鎬。謝承《後漢書》曰﹕方儲﹐字聖明﹐幼喪父﹐事母孝。母死﹐乃負土成墳﹐種奇樹千株。鸞鳥棲其上﹐白兔遊其下。

【射首刻毛】範曄《後漢書》曰﹕劉昆﹐王莽時﹐教授弟子﹐恆五百餘人。每春秋饗射﹐常備列典儀﹐以素木匏葉爲俎豆﹐桑弧蒿矢﹐以射兔首。每月行禮﹐縣宰輒率吏屬而觀之。張《漢記》曰﹕梁冀起兔苑於河南﹐移檄在所﹐調發生兔﹐刻其毛以爲識。人有犯者罪至死。

賦

【東晉王е《兔賦》】曰皇大晉﹐祖宗重光﹐固坤厚以爲基兮﹐廓乾維以爲綱﹐方將朝服濟江﹐傳檄萬國。反梓宮於舊塋兮﹐奉聖帝乎洛陽﹔建中興之遐祚兮﹐與二儀乎比長。於是古之有徳則納瑞而永安﹐無徳則不勝而爲災。赤烏降於周文兮﹐尙稱曰休哉﹔桑谷生於殷庭兮﹐中宗克己以成仁﹔ず雉登夫鼎耳兮﹐武丁責躬而教純。

○狐第十三

敍事

《說文》曰﹕狐﹐妖獸也﹐鬼所乘也。有三徳﹐其色中和﹐小前大後﹐死則首邱。從犬瓜聲。《爾雅》曰﹕貍﹑狐﹑﹤豸﹥﹑貉﹐醜﹐其足蹯﹐其迹狃。《白虎通》曰﹕狐死首邱﹐不忘本也﹐明不忘危也。徳至鳥獸﹐則九尾狐見者九﹐配得其所﹐子孫繁息也。於尾者﹐後當盛也。《春秋潛潭巴》曰﹕白狐至﹐國民利﹔不至下驕恣。《山海經》曰﹕武都之山﹐黑水出焉﹐其上有玄狐蓬尾。《郭氏玄中記》曰﹕千歲之狐爲淫婦﹐百歲之狐爲美女。《道士名山記》曰﹕狐者﹐先古之淫婦也。其名曰紫﹐紫化而爲狐﹐故其怪多自稱阿紫也。《抱朴子玉策記》曰﹕狐及貍狼皆壽八百歲。滿三百歲﹐暫變爲人形。《詩義問》曰﹕狐之類﹐貉﹤豸﹥貍也。貉子曰﹐形狀與貉類異﹐世人皆名。貉子似貍。《爾雅》曰﹕﹤豸舟﹥子﹐﹝其雌者名犭蕊。今江東呼貉爲﹤豸﹥﹤豸臾﹥。﹞﹤豸﹥子獾。﹝﹤豸﹥﹐豚也。一名獾。﹞又曰﹕貍子﹤豸隸﹥。﹝今或呼貍爲狐貍。﹞

事對

【忌犬首邱】劉敬叔《異苑》曰﹕胡道洽自云廣陵人﹐好音樂醫術之事。體有臊气﹐常以名香自防﹐惟忌猛犬。自審死日﹐誡弟子曰「气絕便殯﹐勿令狗見我屍也。」死於山陽﹐斂畢覺棺空。卽開看﹐不見屍體﹐時人咸謂狐也。《禮記》曰﹕古之人有言曰﹕狐死正首邱﹐仁也。《白虎通》曰﹕狐死首邱﹐不忘本也。

【持火聽冰】《管輅傳》曰﹕夜有二小物如獸﹐手持火﹐以口吹之。書生舉刀斫斷腰﹐視之狐也﹐自此無火災。郭緣生《述徵記》曰﹕北風勁﹐河冰始合﹐要須狐行。云此物善聽﹐聽冰下無水聲﹐然後過河。

【有三徳長百獸】許愼《說文》曰﹕狐﹐妖獸也﹐鬼所乘也。有三徳﹐其色中和﹐小前大後。死則首邱。《戰國策》曰﹕荊宣王問羣臣曰「吾聞北方之民畏昭奚卹﹐果誠何如﹖」江乙對曰「虎求百獸而食之。得狐﹐狐曰﹕『天帝令我長百獸。今子食我﹐是逆天帝命也。子以我不信﹐吾爲子先行﹐子隨我後﹐觀百獸之見我而敢不走者乎﹖』虎以爲然﹐遂與之行﹐獸見皆走。」

【應夏禹瑞周文】趙曄《吳越春秋》曰﹕禹年三十未娶﹐行塗山﹐恐時暮失嗣﹐曰「吾之娶也﹐必有應矣。」乃有白狐九尾而造於禹。禹曰「白者﹐吾服也﹔九尾者﹐其證也。」於是塗山人歌曰「綏綏白狐﹐九尾龐龐﹔成於家室﹐我都攸昌。」於是娶塗山女。郭璞《山海經圖贊》曰﹕作瑞周文。

贊

【晉郭璞《山海經圖九狐贊》】靑邱奇獸﹐九尾之狐﹔有道翔見﹐出則銜書。作瑞周文﹐以В靈符。

○鼠第十四

敍事

《說文》曰﹕鼠﹐穴虫總名也。象形﹐凡鼠之屬皆從鼠。《爾雅》曰﹕鼢鼠﹑﹝地中行。﹞。﹤鼠兼﹥鼠﹑﹝以頰裹藏食。﹞鼷鼠﹑﹝有螫毒者。﹞﹤鼠﹥鼠﹑鼬鼠﹑﹝今鼬似﹤鼠召﹥﹐赤黃色﹐大尾﹐啖鼠。江東呼爲﹤鼠生﹥。﹞鼠﹑﹝小﹤鼠音﹥也。﹞﹤鼠石﹥鼠﹑﹝形大如鼠﹐頭似兔﹐尾有毛﹐靑黃色﹐好在田中食粟豆。關中呼爲鼠。﹞豹文﹤鼠廷﹥鼠﹑﹝文彩如豹。﹞﹤鼠昊﹥鼠。﹝似鼠而蒼黑色﹐在樹木上。﹞鼯鼠夷由。﹝狀如小狐﹐似蝙蝠﹐肉翅﹐飛且乳。亦謂之飛生﹐音如人呼。﹞《說文》曰﹕鼢鼠﹐伯勞之所化也﹔﹤鼠平﹥鼠﹐令鼠者也。束《發蒙記》曰﹕西域有火鼠之布﹐東海有不灰之木。魚豢《魏略》曰﹕大秦國有辟毒鼠。劉敬叔《異苑》曰﹕西城有鼠王國﹐鼠之大者如狗﹐中者如兔﹐小者如常鼠。頭悉白。商估有經過其國者﹐不先祈祀﹐則嚙人衣裳。《山海經》曰﹕丹燻之山﹐有獸焉﹐其狀如鼠﹐而兔首麋耳﹐以其尾飛﹐名曰耳鼠。可禦百毒。《鄭氏玄中記》曰﹕百歲之鼠﹐化爲蝙蝠。《晉太康地記》曰﹕鳥鼠山在隴西首陽縣﹐鼠尾短如家鼠。穴入三四尺﹐鼠在內﹐鳥在外。鄧徳明《南康記》曰﹕南康英山石室﹐有金鼠﹐時見百怪。占書曰﹕鼠咋人衣領﹐有福之﹐吉。《本艸》曰﹕鼴鼠﹐世中一名隱鼠﹐形如鼠而無尾﹐黑色長鼻。《莊子》曰﹕鼴鼠飲河﹐不過滿腹。

事對

【食火飲泉】《爾雅》曰﹕鼯鼠夷由。郭璞注曰﹕狀如小狐﹐食煙火﹐能從髙赴下﹐不能從下上髙。沈懷遠《南越志》﹕﹤齒亢﹥鼠似鼴鼠﹐常洞地穴﹐飲泉噬竹。

【銜炷嚙鞍】釋法顯《佛遊本記》曰﹕祗園精舍﹐燒香續明﹐日月不絕。鼠銜炷燒幡蓋﹐遂及精舍都盡。《魏志》曰﹕鄧哀王衝﹐字蒼舒。時軍國多事﹐用刑嚴重。太祖馬鞍在庫﹐而爲鼠所嚙﹐報太祖。笑曰「兒衣在側尙嚙﹐況馬鞍懸於柱乎。」

【玉星金室】《春秋運斗樞》曰﹕玉衡星散而爲鼠。鄧徳明《南康記》曰﹕南康山石室﹐號金堂。內金色﹐有金鼠時見也。

【尾白毛蒼】郭璞《洞林》曰﹕宣城郡有隱鼠﹐大如牛﹐形似鼠。象腳﹐腳有三甲﹐皆如驢蹄。身赤色﹐胸前尾上白。《異物志》曰﹕鼠母﹐頭腳似鼠﹐毛蒼口銳﹐大如水牛﹐而畏狗。水田時有外災﹐起於鼠。

【盜肉捧珠】《史記》﹕張湯﹐杜陵人﹐其父爲長安丞。湯守舍﹐還而鼠盜肉。其父怒笞湯﹐湯掘鼠窟﹐得鼠及余肉﹐劾鼠掠治。劉敬叔《異苑》曰﹕景平中﹐東陽大水。永康蔡喜夫避住南壠﹐夜有大鼠﹐浮水而來﹐伏喜夫奴牀角。奴湣而不犯﹐每以飯與水。水勢旣退﹐喜夫旣得反故居。鼠以前腳捧靑絹紙﹐裹三斤許珠﹐著奴牀前﹐啾啾狀如欲語也。

【有皮無骨】《毛詩》曰﹕相鼠﹐刺無禮也。相鼠有皮﹐人而無儀﹔人而無儀﹐不死何爲。幹寶《搜神記》曰﹕晉太康中﹐會稽郡彭蜞及蟹皆化爲老鼠﹐大食稻﹐爲災。始成者有肉而無骨。

【腹白背蒼】《廣志》曰﹕白猿鼠﹐長尾白腹﹐善登緣﹐與鼠小異者也。郭璞曰﹕狀如小狐﹐似蝙蝠。肉足短尾﹐頭脇毛紫﹐背上蒼文﹐腹下黃﹐喙領雜白也。

【爪長尾短】《爾雅》曰﹕鼯鼠夷由。郭璞注曰﹕狀如小狐﹐腳短爪長。《廣志》曰﹕鼢鼠深目短尾。

【食鳥毀牛】《爾雅》曰﹕鼴鼠。郭璞注曰﹕江東呼鼴鼠者﹐似鼠﹐大而食鳥﹐在樹木上也。魏文帝《與王朗書》曰﹕早虱𨿽細﹐困於安寢﹔鼷鼠𨿽微﹐猶毀郊牛。

【尾飛背騰】《山海經》曰﹕丹燻之山﹐有獸焉﹐其狀如鼠﹐而兔頭麋耳﹐其音如嗥犬。以尾飛﹐名曰耳鼠。郭璞《山海經圖飛鼠贊》曰﹕或以尾翔﹐或以髯淩﹔飛鳴鼓翰﹐倏然背騰。固無常所﹐惟神所憑。

【肉萬斤壽三百】東方朔《神異記》曰﹕北方曾冰奚﹐鼠在冰下出焉。其狀如鼠﹐肉重萬斤。《抱朴子玉策記》稱﹕鼠三百歲﹐滿者則色白﹐善憑人而卜﹐名曰仲。能知一年中吉凶及千里外事也。

【見東宮獲北苑】《晉起居注》曰﹕元康元年五月﹐白鼠一見東宮。《後魏書》曰﹕永興三年春﹐於北苑獲白鼠。尋死﹐剖之﹐腹中三子盡白。

賦

【後魏盧元明《劇鼠賦》】跖實排虛﹐巢居穴處﹐惟飲噬於山澤﹐悉潛伏於林﹛艸禦﹜。故寢廟有處﹐茂艸別所﹐矧乃微虫﹐乖羣異侶﹔干紀而進﹐於情難許。《爾雅》所載﹐厥類多種詳其容質﹐並不足重。或處野而隔陰山﹐或同穴而鄰れ家﹔或飲河以求飽腹﹐或翕煙而遊森聳。然今者之所論﹐出於人家之壁孔。嗟乎在物﹐最爲可賤。毛骨莫充於玩賞﹐脂肉不登於俎膳﹐故淮南輕舉﹐遂嘔腸而莫追﹔東阿體拘﹐徒稱仙而被譴﹐其爲狀也。慘忄炎咀吁﹐睢離ㄦ易﹐須似麥穗半垂﹐眼如豆角中劈﹔耳類槐葉初生﹐尾若杯酒餘瀝。乃有老者﹐羸﹤骨貴﹥疥癩﹐偏多姦計﹐眾中無敵。托社忌器﹐妙解自惜﹔深藏厚閉﹐巧能推覓。或尋繩而下﹐或自地髙擲﹔登機緣匱﹐蕩扉動﹐忄刃忄刃終朝﹐轟轟竟夕。是以詩人爲辭﹐實云其碩﹔盜幹湯之珍俎﹐傾畱髡之香澤。傷繡領之斜制﹐毀羅衣之重襲﹔曹舒由是獻規﹐張湯爲之被謫。亦有閒居之士﹐倦遊之客﹐絕慶弔以養眞素﹐擯左右而尋詩易。庭院肅淸﹐房櫳虛寂﹔爾乃羣鼠乘間﹐東西攛擲。或牀上捋髭﹐或戶間出額﹔貌甚舒暇﹐情無畏惕。又領其黨與﹐欣欣奕奕﹔欹覆箱奩﹐騰踐茵席。共相侮慢﹐特無宜適。嗟天壤之含弘﹐產此物其何益﹖

○猴第十五

敍事

《毛詩艸虫經》曰﹕猱﹐獼猴也﹐楚人謂之沐猴。老者爲犭斬猢。犭斬猢駿捷也﹐其鳴敫敫而悲。《抱朴子玉策記》曰﹕山中申日稱人君猴也。猴壽八百歲。《繁露》曰﹕爰似猴﹐大而黑﹐長前臂﹐壽八百﹐好引其气也。周索氏《孝子傳》曰﹕爰﹐寓屬也。或黃黑通臂﹐輕巢善緣﹐能於空輪轉﹐好吟。雌爲人所得﹐終不徒生。《爾雅》曰﹕累猴似猴﹐南海人名爲累猴也。ㄑ似犬﹐母猴也。色蒼黑﹐持人﹐好顧盼也。ㄑ父善顧﹐狒狒如人﹐被髮迅走﹐食人﹐威夷長脊而泥。隹仰鼻而長尾。﹝隹似獼猴而大﹐蒼黑色﹐尾長數尺﹐似獺。尾末有歧﹐鼻露上向﹐雨則自懸於樹﹐以尾塞鼻。﹞又曰﹕┊無前足。狙﹐ㄑ屬也。犭如豹而形似獼猴﹐多須奮迅﹐其頭能舉石以摘於人也。又曰﹕蒙頌似猴而小﹐紫黑色﹐可畜以捕鼠﹐勝貓。《說文》曰﹕﹛殼犬﹜﹐類犬﹐腰以上黃﹐腰以下黑﹐食母猴。《吳錄地理誌》曰﹕果然﹐爰┊之類也。色靑赤有文﹐居樹上。《說文》曰﹕狒狒﹐人身反踵﹐自笑則上唇掩其目。一名梟羊﹐如麂﹐善登木。劉欣《廣州記》曰﹕犭風母似爰而無尾﹐見人若慚﹐屈頸扣頭﹐打殺得風還活。《括地圖》曰﹕猩猩﹐人面豕身﹐知人名也。

事對

【抱梁升木】袁淑《俳諧集常山王九命文》曰﹕及至圖身失所﹐羈勺人間﹐馴纓服制﹐惟意所牽。登楹而遨﹐抱梁而眠﹐拾摭遺余﹐恣口所便。《毛詩》曰﹕無教猱升木。毛萇注曰﹕猱﹐猿屬也。孫炎注《爾雅》曰﹕猱﹐母猴也。

【丹唇赤足】傅玄《猿猴賦》曰﹕戴以赤幘﹐襪以朱巾﹐裝其面﹐丹其唇﹐揚眉蹙額﹐若愁若嗔。江乘《地記》曰﹕攝山有山猿﹐赤足。或見﹐涉冬積雪﹐輒有一行迹。

【騎牛服鼠】郭頒《魏晉世語》曰﹕司馬宣王辟周泰爲新城太守﹐鐘毓謂泰曰「君釋褐登宰府﹐乞兒乘小車﹐一何。」泰曰「君明公之子﹐少有文彩﹐故守吏職。獼猴乘土牛﹐一何遲。」眾賓悅服。王充《論衡》曰﹕蚊虻之力﹐不如牛馬﹐牛馬困於蚊虻者﹐勢也。鹿之角足以觸犬﹐猴之手足以搏鼠﹐然而鹿制於犬﹐猴服於鼠﹐爪不利也。

【虫質獸身】譙子《法訓》曰﹕人之所以貴者﹐以其禮節也。人而無禮﹐其獼猴乎﹖𨿽人像而虫質也。阮籍《獼猴賦》曰﹕體多似而匪類﹐貌乖殊而不純﹔外察慧而無度兮﹐故人面而獸身。

賦

【後漢王延壽《王孫賦》】原天地之造化﹐實神偉之屈奇﹔道玄微以密妙﹐信無物而弗爲。有王孫之狡獸﹐形陋觀而醜儀﹐顏狀類乎老公﹐軀體似乎小兒眼睚禺以眩卹﹐視戢睫以奎﹔突髙目而曲額﹐臭歷而隳離。鼻﹤鼻圭﹥﹤骨句﹥以﹤鼻及﹥﹤鼻夾﹥﹐耳聿役以適知﹔口兼冉以﹤齒僉﹥﹤齒芻﹥﹐唇﹤南皮﹥以皮礻。齒崖崖以﹤齒彥﹥々﹐嚼任染而囁﹔儲糧食於兩頰﹐稍委輸於胃脾。菟蹲而狗踞﹐聲歷鹿而喔咿。或嗝嗝而﹝A14P﹞々﹐又嘀嗅其若啼﹔姿僭亻兼而贛﹐豁盱鬩以頊益。胎腕而覓賜﹐元然忄耍而﹛此及﹜﹔生深山之茂林﹐處嶄巖之崎。性犭票猜之犭番疾﹐態峯出而橫施﹔緣百仞之髙木﹐攀窈裊之長枝。背牢落之峻壑﹐臨不測之幽溪﹔尋柯條以宛轉﹐或捉腐而登危。若將頹而復著﹐紛嬴絀以陸離。或羣跳而電透﹐或瓜懸而瓠垂﹔上觸手而攫﹐下對足而登。至攀攬以狂接﹐覆縮臂而電赴﹔時遼落以蕭索﹐乍睥睨以容與。或蹂決以踐遊﹐又咨啖而攢聚﹔扶以扌陳陳椽﹐躡危臬而騰舞。忽湧逸而輕迅﹐羌難得而縷﹐同甘苦於人類﹐好哺糟而啜ㄤ。乃設酒於其側﹐竟爭飲而馳﹔頊陋句以迷醉﹐蒙眠睡而無知。暫拿鬃以糸契縛﹐遂纓絡以縻羈﹔歸鎖系於庭廏﹐觀者吸咽而忘疲。

詩

【陳蕭銓《夜猿啼詩》】桂月影才通﹐猿啼﹤辶向﹥入風﹔隔巖還嘯侶﹐臨潭自響空。掛藤疑取飲﹐吟枝似避弓﹔別有三聲淚﹐沾裳竟不窮。﹝以下嚴陸宋本異文﹞《周書》曰﹕渠溲犬者﹐露犬也。能飛﹐食虎豹。《廣雅》曰﹕殷虞﹑晉獒﹑楚茹黃﹑韓盧﹑宋鵲﹐並犬屬。《廣志》曰﹕狗有懸蹄尾之號。《山海經》曰﹕陰山有獸焉﹐其狀如貍﹐白首﹐其名天狗。又曰﹕犬如犬﹐靑色﹐食人自頭始。又曰﹕金門之山有赤犬﹐名曰天犬﹐下則有兵。《雜五行書》曰﹕白犬虎文﹐畜之可致萬石。黑犬白耳﹐畜之令富貴。黑犬白足﹐宜子孫。白犬黃頭﹐家大吉。黃犬白尾﹐代有衣冠。黃犬白足﹐利人。《漢書》﹕髙祖曰「諸公知獵乎﹖爲人逐獸者﹐狗也﹔指蹤示獸者﹐人也。」《史記》曰﹕跖犬吠堯﹐堯非不仁﹐吠非其主。《西京雜記》曰﹕茂陵年少李亭﹐好馳駿狗逐獸﹔或以鷹鷂�兔﹐皆以爲佳名。狗則有修毫﹑釐腱﹑白望﹑有曹之名。

事對

【兌象斗精】《易》曰﹕兌爲狗。宋均曰﹕狗﹐斗星之所生也。

【盧令旅獒】《毛詩國風》曰﹕盧令令﹐其人美且仁﹔盧重環﹐其人美且鬈。《尙書》曰﹕西旅獻獒﹐太保乃作旅獒。

【靑黃倉】《西京雜記》曰﹕楊萬年獵狗名靑﹐直百金。《陳書》曰﹕張彪敗後﹐與妻楊氏去﹐惟所養一犬黃倉在前後﹐未嘗離。

【烏龍赤虎】《搜神記》曰﹕會稽民張然養一狗甚快﹐名烏龍。《三國典略》曰﹕齊髙緯以伏斯狗爲赤虎。

【吠形見首】《潛夫論》曰﹕一犬吠形﹐百犬吠聲。《呂氏春秋》曰﹕饑馬盈廏﹐嘆然未見芻也﹔饑狗盈宮﹐嘆然未見首也。見首與芻﹐動則不可禁。

【懸蹄巨口】《說文》曰﹕犬﹐狗之有懸蹄者也。又曰﹕狡﹐少狗也。匈奴有膠犬﹐巨口而黑身。

【逐麋搏兔】《史記》曰﹕逐麋之犬不顧兔。範睢說秦昭王曰「夫以秦而治諸侯﹐譬如縱韓盧而搏蹇兔也。」

【狺狺崖々】《楚詞》曰﹕猛犬狺狺而迎吠兮﹐關梁閉而不通。《管子》曰﹕管仲將死﹐謂桓公曰「有吠崖々﹐旦夕﹐欲噬我股而不死也﹐君必去之。」言易牙豎貂必爲亂也。

【黃耳白蒼】《述異記》曰﹕陸機少時好獵。在吳﹐豪客獻快犬﹐名黃耳。機後仕洛﹐戲語犬曰「我家絕無書﹐汝能馳往否﹖」犬搖尾作聲應之。機爲書﹐盛以竹筒﹐系之犬頸。犬疾走向吳﹐其作答內竹筒內﹐仍馳還洛。郭緣生《述徵記》曰﹕古徐國宮人娠而生卵﹐棄之水濱。有犬名白蒼﹐銜而歸。俄而成人﹐遂爲徐嗣君。

【梁鮑泉詩】可憐階下掩﹐飄浪逐風回﹔度簾拂羅幌﹐縈窗落梳臺。乍隨纖手去﹐還因插發來﹔客心屢看此﹐愁眉斂詎開。

【梁何遜《早梅詩》】兔園標物序﹐驚時卽是梅﹔禦霜當露發﹐映雪擬寒開。枝橫卻月觀﹐花發淩風臺﹔知應早飄玉﹐故逐上林來。

【庾肩吾詩】窗梅朝始發﹐庭雪晚初消﹔折花牽遠樹﹐幽叢入細條。垂冰澑玉手﹐含刺冒春腰﹔遠道終南寄﹐馨香徒自消。

【陳陰鑑《雪梅詩》】春近寒𨿽轉﹐梅舒雪尙飄﹔從風還共落﹐照日不俱銷。葉開隨足影﹐花多助重條﹔今來漸異昨﹐向晚判勝朝。早知覓不見﹐眞悔著衣單。

卷三十鳥部

○鳳第一

敍事

《孔演圖》曰﹕鳳﹐火精。《毛詩艸虫經》曰﹕雄曰鳳﹐雌曰皇﹐其雛爲。或曰﹕鳳皇一名﹐一名。《毛詩疏》曰﹕鳳非梧桐不棲﹐非竹實不食。《論語摘衰聖》曰﹕鳳有六像﹐九苞﹐六像者。一曰頭像天﹐二曰目像日﹐三曰背像月﹐四曰翼像風﹐五曰足像地﹐六曰尾像緯。九苞者﹐一曰口包命﹐二曰心合度﹐三曰耳聽達﹐四曰舌詘伸﹐五曰彩色光﹐六曰冠矩州﹐七曰距銳鉤﹐八曰音激揚﹐九曰腹文戶。行鳴曰歸嬉﹐止鳴曰提扶﹐夜鳴曰善哉﹐晨鳴曰賀世﹐飛鳴曰郎都。知我惟黃﹐持竹實來﹐故子欲居九夷﹐從鳳嬉。﹝宋均曰﹕緯﹐五緯也﹔度﹐尺也﹔州當作采﹐朱色也﹔戶﹐所由出入也﹐應天下和平者也﹔黃﹐黃中通理也。鳳遇亂則潛居九夷。﹞許愼《說文》曰﹕鳳﹐神鳥也。天老曰﹕鳳像﹐麟前鹿後﹐蛇頸而魚尾﹐龍文龜背﹐燕頷雞喙﹐五色備舉。出東方君子之國﹐翺翔四國之外。過昆侖﹐飲砥柱﹐濯羽弱水﹐暮宿丹宮。見則天下大安寧。字從鳥凡聲也。鳳飛則羣鳥從以萬數也。皇甫謐《帝王世紀》曰﹕黃帝服齋於中宮﹐坐於玄扈洛上。乃有大鳥﹐雞頭燕喙﹐龜頸龍形﹐麟翼魚尾﹐其狀如鶴。體備五色﹐三文成字。首文曰順徳﹐背文曰信義﹐膺文曰仁智。不食生虫﹐不履生艸。或止帝之東圓﹐或巢阿閣。其飲食也﹐必自歌舞﹐音如簫笙。《漢書》﹕元始三年﹐有鳳皇集東海﹐遣使祠其處。宣帝時﹐鳳皇﹑神雀﹑甘露﹐降集京師。赦天下﹐鳳皇集上林。乃作「鳳皇殿」﹐以答嘉瑞。《任子》曰﹕鳳爲羽族之美﹐麟爲毛類之俊﹔龜龍爲介虫之長﹐便楠爲眾材之最。是物之貴也。

事對

【銜圖授璽】《春秋合誠圖》曰﹕黃帝坐玄扈洛水上﹐與大司馬容光等臨觀。鳳皇銜圖置帝前﹐帝再拜受圖。宋均注﹕玄扈﹐石室名。又曰﹕堯坐舟中﹐與太尉舜臨觀﹐鳳皇負圖授堯。圖以赤玉爲柙﹐長三尺﹐廣八寸﹐黃玉撿﹐白玉繩。封兩端﹐其章曰「天赤帝符璽」五字。

【丹穴紫庭】《山海經》曰﹕丹穴之山﹐有鳥名曰鳳皇。是鳥自歌自舞﹐見則天下大安寧。蔡邕《琴操》曰﹕周成王時﹐天下化﹐鳳皇來舞於庭。成王乃援琴而歌曰「鳳皇翔兮於紫庭﹐余何徳兮以感靈﹖」

【六徳五象】桓玄《鳳皇賦》曰﹕惟羽族之殊誕﹐獨鸞皇而稱傑﹔邈區宇以超棲﹐撫朝陽於丹穴。備六徳以成文﹐暉藻翰之郁烈。《韓詩外傳》曰﹕夫惟鳳爲能究萬物﹐通天地﹐故得鳳像之二﹐則鳳過之﹔得鳳像之三﹐則鳳集之﹔得鳳像之四﹐則春秋下就之﹔得鳳像之五﹐則鳳沒身居之。黃帝曰﹕於戲允哉﹐朕何敢與之焉﹖

【十子五雛】焦贛《易林》曰﹕鳳有十子﹐同巢共母﹐歡以相保。又曰﹕鳳生五雛﹐長於南郭﹔君子康寧﹐身榮悅樂。

【巢閣棲桐】《尙書中候》曰﹕堯卽政七十年﹐鳳皇止庭。伯禹拜曰﹕黃帝軒轅時鳳皇巢阿閣。《詩義疏》曰﹕鳳皇名﹐非梧桐不棲﹐非竹實不食。諸說鳳類﹐與此不同。

【風翼云儀】《論語摘衰聖》曰﹕鳳有六像﹐四曰翼像風。晉陶潛《讀山海經詩》曰﹕靈鳳撫云儀﹐神鸞垂玉音﹔𨿽非世上寶﹐爰得王母心。

【金朱朱冠】陸《鄴中記》曰﹕石季龍皇后在觀上﹐有詔書五色紙﹐著鳳口中。鳳旣銜詔﹐侍人放數百丈緋繩﹐轆轤徊轉﹐鳳皇飛下。鳳以木作之﹐五色漆畫﹐朱腳皆用金。晉顧愷之《鳳賦》曰﹕朱冠赫以雙翹。

【陽精靈質】《冠子》曰﹕鳳皇鶉火之禽﹐陽之精也。徳能致之﹐其精畢至。顧愷之《鳳賦》曰﹕靈質其髙舉。

【止帝梧集王谷】《韓詩外傳》曰﹕黃帝乃服黃衣﹐帶黃紳﹐戴黃冕﹐齋於中宮﹐鳳乃蔽日而至。黃帝降於東階﹐西向再拜稽首。皇天降祉﹐不敢不承命。鳳乃止帝東園﹐集帝梧桐﹐食帝竹實﹐沒身不去。焦贛《易林》曰﹕神鳥五色﹐鳳皇爲王﹐集於王谷﹐使君得所。

【五彩羽千金毛】《東觀漢記》曰﹕建武十七年﹐鳳皇至。髙八九尺﹐毛羽五彩。集潁川﹐羣鳥並從﹐蓋地數頃。畱十七日乃去。王子年《拾遣記》曰﹕周昭王以靑鳳之毛爲二裘﹐一曰燠質﹐一曰暄肌﹐常以禦寒。至厲王末﹐猶寶此物。及厲王流於彘﹐人得而珍之。罪有陷大辟者﹐以靑鳳毛贖罪免死﹐片毛則準千金。

賦

【唐太宗文皇帝《鳳賦》】有一威鳳﹐憩翮朝陽﹔晨遊紫霧﹐夕飲玄霜。資長風以舉翰﹐戾天衢而遠翔﹔西翥則煙氛色﹐東飛則日月騰光。化垂鵬於北裔﹐訓羣鳥於南荒﹔彌亂世而方降﹐膺明時而自彰。幸賴君子﹐以依以持﹔引此風雲﹐濯斯塵滓。披蒙翳於葉下﹐發光華於枝裏﹔仙翰屈而還舒﹐靈音摧而復起。ツ八極以騰翥﹐臨九天而髙峙﹔庶廣徳於眾禽﹐非崇利於一己。是以徘徊感徳﹐顧慕懷賢﹔憑明哲而禍散﹐托英才而福延。答惠之情彌結﹐報功之志方宣﹔非知難而行易﹐思今後以終前。俾賢徳之流慶﹐畢萬葉而芳傳。

【晉傅咸《鳳皇賦》】仰天文以彌觀兮﹐覽神像乎太淸﹔伊儀鳳之誕育兮﹐稟朱行之淳精。故能體該眾妙﹐徳備五靈。穢維塵之紛濁兮﹐患俗网之易嬰﹔心眇眇其悠遠兮﹐意飄飄以遐徵﹔翔寥廓以輕舉兮﹐淩淸霄而絕形。若乃龍飛九五﹐時惟大明﹐闡隆正道﹐旣和且平。感聖化而來儀兮﹐贊簫韶於九成﹔隨時宜以行藏兮﹐諒出處之有經﹔豈以美而賈害兮﹐固以徳而見榮﹐曠千載而莫睹兮﹐忽翻爾而來庭。應龍至兮﹐庶有感於斯誠﹔而君子之是忽兮﹐賦微物以申情。𨿽綺靡之可玩兮﹐悲志大之所營﹔敢砥鈍於末蹤兮﹐則瓦礫於瑤瓊。

詩

【後漢劉楨《鳳皇詩》】鳳皇集南嶽﹐俳徊孤竹根﹔於心存不厭﹐奮翅騰紫氛。豈不常辛苦﹐羞與雀同羣﹔何時當來儀﹐要須聖明君。

【陳張正見《賦得威鳳棲梧桐詩》】丹山下威鳳﹐來集帝梧中﹔欲舞春花落﹐將飛秋葉空。影照龍門水﹐聲入洞庭風﹔別有將離曲﹐翻更合絲桐。

○鶴第二

敍事

《詩義疏》曰﹕鶴大如鵝﹐長三尺﹐腳靑黑﹐髙三尺餘。赤頰赤目﹐喙長四寸。多純白﹐亦有蒼色。蒼色者﹐今人謂之赤頰。常夜半鳴﹐其鳴髙朗﹐聞八九里﹐惟老者乃聲下。今吳人園中及士大夫家皆養之﹐雞鳴時亦鳴。《繁露》曰﹕鶴知夜半。﹝鶴﹐水鳥也﹐夜半水位﹐感其生气﹐則益喜而鳴。﹞鶴所以壽者﹐無死气於中也。《相鶴經》曰﹕鶴者﹐陽鳥也﹐而遊於陰﹐因金气依火精以自養。金數九﹐火數七﹐故七年小變﹐十六年大變﹐百六十年變止﹐千六百年形定。體尙潔﹐故其色白﹔聲聞天﹐故頭赤﹔食於水﹐故其喙長﹔軒於前﹐故後指短﹐棲於陸﹐故足髙而尾凋﹔翔於云﹐故毛丰而肉疏。大喉以吐故﹐修頸以納新﹐故生大壽不可量。所以體無靑黃二色者﹐木土之气內養﹐故不表於外。是以行必依洲嶼﹐止不集林木﹐蓋羽族之宗長﹐仙人之騏驥也。鶴之上相﹐瘦頭朱頂﹐露眼玄睛﹐髙鼻短喙﹐﹤骨圭﹥頰﹤骨乇﹥耳﹐長頸促身﹐燕膺﹑鳳翼﹑雀毛﹑龜背﹑鱉腹﹐軒前垂後﹐髙脛粗節﹐洪髀纖指。此相之備者也。鳴則聞於天﹐飛則一舉千里。鶴二年落子毛﹐易黑點﹔三年產伏。復七年羽翮具﹐復七年飛薄雲漢﹐復七年舞應節﹐復七年晝夜十二時鳴中律。復百六十年不食生物﹐復大毛落﹐茸毛生﹐雪白或純黑﹐泥水不污。復百六十年雄雌相視﹐目睛不轉而孕。千六百年飲而不食。鸞鳳同爲羣。聖人在位﹐則與鳳凰翔於甸。

事對

【陽鳥仙禽】淮南八公《相鶴經》曰﹕鶴者﹐陽鳥也﹐而遊於陰。鮑昭《舞鶴賦》曰﹕偉胎化之仙禽。

【金衣玉羽】《西京雜記》曰﹕始元元年﹐黃鶴下太液池﹐上爲歌曰「黃鶴飛兮不建章﹐羽肅肅兮行蹌蹌﹔金爲衣兮菊爲裳﹐自顧薄徳﹐愧爾嘉祥。」鮑昭《舞鶴賦》曰﹕振玉羽而臨霞。

【翔紫蓋養靑田】盛弘之《荊州記》曰﹕衡山有三峯極秀﹐一名紫蓋。澄天明景﹐輒有一雙白鶴﹐回翔其上﹐淸響亮澈。《永嘉郡記》曰﹕有洙沐溪﹐去靑田九里﹐此中有一雙白鶴﹐年年生子﹐長大便去﹐只惟餘父母一雙在耳。精白可愛﹐多雲神仙所養。

【入帳乘軒】李遵《太元眞人茅君傳》曰﹕好道者入廟﹐或見一白鶴入帳中。白鶴者﹐皆是九轉還丹使。《左傳》曰﹕衛懿公好鶴﹐鶴有乘軒者。

【飲瑤池翔金穴】鮑昭《舞鶴賦》曰﹕朝戲於芝田﹐夕飲乎瑤池。李遵《太元眞人茅君內傳》曰﹕茅盈畱句曲山﹐告二弟曰「吾去有局任﹐不復得數相往來。」父老歌曰「茅山連金穴﹐江湖據下流﹔三神乘白鶴﹐各居一山頭。佳雨灌得稻﹐陸田亦復周﹔妻子保堂室﹐使我百無憂。白鶴翔金穴﹐何時復來遊﹖」

【素羽玄睛】王韶之《神境記》曰﹕滎陽郡南百餘里﹐有蘭巖。常有雙鶴﹐素羽然﹐日夕偶影翔集。傳云昔夫婦俱隱此﹐年數百歲﹐化成此鶴。淮南八公《相鶴經》曰﹕鶴之上相﹐露眼玄睛。

【丹頰朱頂】《詩義疏》曰﹕鶴形如大鵝﹐丹頰赤目。《相鶴經》曰﹕鶴之上相﹐瘦頭朱頂﹐長頸促身。

【龜背鳳翼】淮南八公《相鶴經》曰﹕鶴之上相﹐雀毛龜背。又曰﹕燕膺鳳翼。

【飲溶溪之水唼太湖之萍】王子年《拾遺記》曰﹕周昭王時﹐塗修國獻靑鳳﹑丹鶴﹐各一雄一雌。以潭臯之粟飼之﹐以溶溪之水飲之。何晏詩曰﹕雙鶴比翼遊﹐羣飛戲太淸﹔常畏失网羅﹐憂患一朝並。豈若集太湖﹐順流唼浮萍。

賦

【魏曹植《白鶴賦》】嗟皓麗之素鳥兮﹐含奇气之淑祥﹔薄幽林以屏處兮﹐蔭重景之餘光。狹單巢於弱條兮﹐懼衝風之難當﹔無沙棠之逸志兮﹐欣六翮之不傷。承邂逅之僥幸兮﹐得接翼於鸞皇﹔同毛衣之气類兮﹐信休息之同行。痛良會之中絕兮﹐遘嚴災而逢殃﹔共太息而懼兮﹐抑吞聲而不揚。

【宋鮑昭《舞鶴賦》】散幽經以驗物﹐偉胎化之仙禽﹔鐘浮曠之藻質﹐抱淸迥之明心。指蓬而翻翰﹐望昆閬而揚音﹔匝日域以回鶩﹐窮天漢而髙尋。踐神區其旣遠﹐積靈祀而方多﹔晴含丹而星曜﹐頂凝紫而煙華。引員吭之纖婉﹐頓修趾之洪誇﹐疊霜毛而弄影﹐振玉羽而臨霞﹐朝戲於芝田﹐夕飲乎瑤池﹔厭江海而遊澤﹐掩云羅而見羈。去帝鄕之岑寂﹐歸人寰之喧卑﹐歲崢嶸而愁暮﹐心惆悵而哀離云云。

詩

【梁簡文帝《賦得舞鶴詩》】來自芝田遠﹐飛渡武溪深﹔振迅依吳市﹐差池逐晉琴。奇聲傳﹤辶向﹥澗﹐動翅拂花林﹔欲知情物外﹐伊洛有淸潯。

【梁吳均《詠鶴詩》】本自乘軒者﹐爲君階下禽﹔摧藏多好貌﹐淸唳有奇音。

【陳陰鏗《詠鶴詩》】依池屢獨舞﹐對影或孤鳴﹔乍動軒墀步﹐時轉入琴聲。

【陳孔徳紹《賦得華亭鶴詩》】華亭失侶鶴﹐乘軒寵遂終﹔三山淩苦霧﹐千里激悲風。心危白露下﹐聲斷采弦中﹔何言斯物變﹐翻復似遼東。

○雞第三

敍事

《春秋說題辭》曰﹕雞爲積陽﹐南方之象﹔火陽精﹐物炎上﹐故陽出雞鳴﹐以類感也。雞之爲言佳也﹐佳而起爲人期﹐莫寶也。﹝善爲人制晏早之期。﹞《春秋運斗樞》曰﹕玉衡星散爲雞。遠雅頌﹐著倡優﹐則雄鷄五足﹐《爾雅》曰﹕雞大者蜀﹐蜀子﹤余隹﹥。未成雞曰亻連。絕有力﹐奮。雞三尺爲軍﹐棲於弋爲桀﹐鑿垣爲塒。﹝郭璞注曰﹕蜀﹐今蜀雞也﹔﹤余隹﹥﹐雞子名也﹐今江東呼雞少者爲亻連。軍﹐古之名雞也。﹞《易林》曰﹕巽爲雞﹐雞鳴節時﹐家樂無憂。《尙書》曰﹕牝雞之晨﹐惟家之索。《韓詩外傳》曰﹕田饒謂魯哀公曰「夫雞﹐頭戴冠者﹐文也﹔足搏距者﹐武也﹔敵在前敢斗者﹐勇也﹔見食相告者﹐仁也﹔守夜不失時者﹐信也。𨿽有五徳﹐猶日瀹而食之者。何也﹖以其所以來近也。」《周官》曰﹕工商執雞。﹝取其守時而動。﹞《禮記》曰﹕祭宗廟之禮﹐雞曰翰音。《風俗通》曰﹕呼雞曰朱朱。俗云﹕相傳雞本朱氏翁化爲之。今呼雞皆朱朱也。崔豹《古今注》曰﹕雞一名燭夜﹐《廣志》曰﹕雞有胡髯﹑五指﹑金﹑反翅之種。大者蜀﹐小者荊。白雞金者美。長尾雞﹐尾細而長﹐長五尺餘﹐出東夷韓國。九眞郡出長鳴雞。《龍魚河圖》曰﹕玄雞白頭﹐食之病人﹐雞有六指亦殺人。雞有四距亦殺人﹐雞有五色亦殺人。《白澤圖》曰﹕雞有四距重翼者﹐龍也。殺之震死。《論墓書》曰﹕養白雞﹐令識其主聲形。以五月五日﹐九月九日﹐任意用五色彩長五寸﹐系雞頸﹐將雞於名山。放雞著山﹐仰頭咒曰「必存鳴晨﹐雞心開悟。」《本艸》曰﹕烏雞﹐主補中。

事對

【玉金距】習嘏《長鳴雞賦》曰﹕朱冠玉﹐彤素並施。《左傳》曰﹕季後阝之雞斗﹐季氏芥其雞﹐後阝氏爲之金距。平子怒﹐益宮於後阝氏﹐且讓之﹐故後阝昭伯亦怨平子。

【芥羽花冠】《左傳》曰﹕季後阝之雞斗﹐季氏芥其雞。杜預注云﹕搗芥子播其羽也。或曰﹕以膠沙播之爲芥雞。沈懷遠《南越志》曰﹕雞冠四開如蓮花﹐鳴聲淸徹也。

【翠冠玄羽】沈懷遠《長鳴雞贊》曰﹕翠冠繽莒﹐碧距麗陳﹔就昏別夕﹐望旭驚晨。傅休奕《鬥鷄賦》曰﹕玄羽黝而含曜。

【金鐵距】郭義恭《廣志》曰﹕雞有金反翅之種。吳時《外國傳》曰﹕扶南山範尋﹐以鐵爲鬥鷄假距﹐與諸將博錢。

【能言善斗】王子年《拾遺記》曰﹕含塗國去王都七萬里﹐人善服鳥獸﹐雞犬皆使能言。《西京雜記》曰﹕成帝時﹐交趾越獻長鳴雞﹐卽刻漏驗之﹐晷刻克差。長鳴一食時不絕。長距善斗也。

【翠彩朱光】傅休奕《鬥鷄賦》曰﹕翠彩蔚而流靑。曹植《鬥鷄詩》曰﹕悍目發朱光。

【雙頭四翼】王子年《拾遺記》曰﹕太初二年﹐月氏貢雙頭雞﹐四足一尾﹐鳴則俱鳴。《魏書》曰﹕崔光﹐字長仁﹐河東淸河人也。正始元年夏﹐有典事史元顯﹐獻四足四翼雞。詔散騎侍郎趙邕以問光﹐光表曰「翅足眾多﹐亦羣下相扇動之象。雛而未大﹐腳弱差小﹐亦其勢尙微﹐易制禦也。」武帝覽之悅。後數日而顯皓等並以罪伏法﹐於是禮光逾重。

【飛海外鳴雲中】郭子橫《洞冥記》曰﹕有遠飛雞﹐夕則還依人﹐曉則絕飛四海外﹐朝往夕還。沈懷遠《南越志》曰﹕威平有巨穴焉﹐至於重陰四晦﹐則雞鳴雲中。

賦

【傅玄《鬥鷄賦》】玄羽黝而含曜兮﹐素毛穎而揚精﹐紅縹側於微黃兮﹐翠彩蔚而流靑。五色錯而成文兮﹐質光麗而丰盈。前看如倒﹐傍視如傾﹔目象規作﹐嘴似削成。髙膺峭寺﹐雙翅齊平﹔躍身竦體﹐怒勢橫生。爪似煉鋼﹐目如奔星﹔揚翅因風﹐撫翮長鳴。猛志橫逸﹐勢淩天廷。或躑躅踟躕﹐或蹀躡容與﹔或爬地俯仰﹐或撫翼未舉。或狼顧鴟視﹐或鸞翔鳳舞﹔或佯背而引敵﹐或畢命於彊禦。於是紛紜翕赫﹐雷合電擊﹔爭奮身而相戟兮﹐競隼鷙而雕睨。得勢者淩九天﹐失據者淪九地。徒觀其戰也﹐則距不虛掛﹐翮不徒拊﹐意如饑鷹﹐勢如逸虎。

【習嘏《長鳴雞賦》】嘉鳴雞之令美﹐智窮神而入冥﹔審璇璣之回遽﹐定昏明之至精。應靑陽於將曙﹐忽鶴立而鳳停﹔乃拊翼以贊時﹐遂延頸而長鳴。若乃本其形象﹐詳其羽儀﹔朱冠玉﹐彤素並施﹔紛葩赫弈﹐五色流離﹔殊姿艷溢﹐采曜華披﹔雍容郁茂﹐飄搖風靡。扇六翮以增暉﹐舒毳毛而下垂﹔違雙距之岌峨﹐曳長尾之逶迆。

詩

【魏曹植《鬥鷄詩》】羣雄正翕赫﹐雙翹自飛揚﹔揮羽激淸風﹐悍目發朱光。顧蒙貍膏助﹐常得擅此場。

【後周王褒《看鬥鷄詩》】蹀躞始橫行﹐意气欲相傾﹔妒敵金芒起﹐猜羣芥粉生。入場疑挑戰﹐逐退似追兵﹐誰知函谷下﹐人去獨開城。

【梁簡文帝《鬥鷄詩》】歡樂良無已﹐東郊春可遊﹔百花非一色﹐新田多異流。龍尾橫津漢﹐車箱赴戍樓﹔玉冠初警敵﹐芥羽忽猜儔。十日驕旣滿﹐九勝勢恆遒﹔脫使田饒見﹐堪能說魯侯。

【陳褚《鬥鷄東郊道詩》】春郊鬥鷄侶﹐捧敵兩逢迎﹔詭羣排袖出﹐帶勇向場驚。錦毛侵距散﹐芥羽雜塵生﹔還同戰勝罷﹐耿介寄前鳴。

○鷹第四

敍事

《易通卦驗》曰﹕鷹者﹐鷙殺之鳥。《周書》曰﹕驚蟄之日﹐鷹變爲鳩﹔處暑之日﹐鷹乃祭鳥。《大戴禮》曰﹕正月鷹則爲鳩。鷹也者﹐其殺之時也﹔鳩也者﹐非其殺之時也。善變而之仁﹐故具言之也。鳩爲鷹而之不仁﹐故不盡其辭。《春秋元命苞》曰﹕瑤光散爲鷹﹐立秋之日鷹擊。《爾雅》曰﹕鷹﹐﹤爽鳥﹥鳩。《廣雅》曰﹕白﹛厥鳥﹜﹐鷹也。《廣志》曰﹕鷹一歲爲黃﹐二歲爲撫﹐三歲爲靑。

事對

【制鵬雛逐鳥雀】《孔氏志》曰﹕楚文王好田﹐天下快狗名鷹畢聚焉。有人獻一鷹﹐曰非王鷹之儔。俄而雲際有一物﹐凝翔飄搖﹐鮮白而不辧其形﹐鷹於是竦翮而升﹐矗若飛電。須臾羽墮如雪﹐血灑如雨。良久﹐有一大鳥﹐墮地而死。度其兩翅﹐廣數十里﹐喙邊有黃﹐眾莫能知。有博物君子曰「此大鵬﹤芻鳥﹥也。始飛焉﹐故爲鷹所制。」乃厚賞獻者。《左傳》曰﹕子產始知然明﹐問爲政焉。對曰「視民如子﹐見不仁者誅之﹐若鷹之逐鳥雀。」

【春化秋吟】《禮記》曰﹕仲春之月﹐鷹乃學習﹔孟秋之月﹐鷹乃祭鳥﹐用始行戮。魏文帝《答繁欽書》曰﹕於是商風振條﹐春鷹秋吟﹐斯可謂聲協鐘石﹐气應風律。

【猛气雄姿】傅玄《鷹賦》曰﹕含炎離之猛气兮﹐受金剛之純精﹔獨飛寺於林野兮﹐復徊翔於天庭。又曰﹕觜利吳戟﹐目類星明﹔雄姿邈代﹐逸气橫生。

【恥燕雀截鵠鸞】傅玄《長歌行》曰﹕蒼鷹厲爪翼﹐恥與燕雀遊﹔成敗在縱者﹐無令鷙鳥憂。孫楚《鷹賦》曰﹕有金剛之俊鳥﹐生井陘之巖阻﹔擒狡兔於平原﹐截鵠鸞於河渚。

【棲茂樹擊中原】焦貢《易林》曰﹕鷹棲茂樹﹐候雀往來。傅玄《鷹賦》曰﹕𨿽逍遙於廣廈﹐思擊厲於中原。

【靑素羽華絆金】傅玄《蜀都賦》曰﹕鷹則流星曜景﹐奔電飛光﹐靑素羽﹐飄雪繁霜。傅玄《鷹賦》曰﹕奮翅不得起﹐撫翼無所翔﹔飾五彩之華絆﹐結璇璣之金。

賦

【隋魏彥深《鷹賦》】惟玆禽之化育﹐實鐘山之所生﹔資金方之猛气﹐擅火徳之炎精。何虞者之多端﹐運橫羅以羈束﹔綴輕絲於雙臉﹐結長皮於兩足。飛不遂於本情﹐食不充於所欲﹔逸翰由而暫斂﹐雄心爲之自局。若乃貌非一種﹐相乃多途﹔指重十字﹐尾貴合盧﹔立如植木﹐望似愁胡﹔嘴同利劍﹐腳等荊枯。亦有白如散花﹐赤如點血﹔大文若錦﹐細斑似纈﹔眼類明珠﹐毛猶霜雪﹔身重若金﹐爪剛如鐵。或復頂平似削﹐頭圓如卵﹐臆闊頸長﹐筋粗脛短﹐翅厚羽勁﹐髀寬肉緩﹐求之事用﹐俱爲絕伴﹔或似鶉頭﹐或似﹤至鳥﹥首。赤睛黃足﹐細骨小肘﹔懶而易驚﹐姦而難誘。住不可呼﹐飛不及走﹔若斯之輩﹐不如勿有。若夫疾食速消﹐此則有命﹔兔頸猴立﹐是爲無病。側門忌大﹐結肚惡軟﹔絳不欲絕﹐背不宜喘。生於窟者則好伏﹐巢於水者則常立﹔雙長者則起遲﹐六翮短者則飛急。毛衣屢攺﹐厥色無常﹔寅生酉就﹐總號爲黃。二周作鴇﹐千日成蒼。𨿽曰排虛﹐性殊眾鳥﹔雌則體大﹐雄則形小。遇犬則驚猜﹐得人則馴擾﹔養雛則少病﹐野羅則多巧。察之爲易﹐調之實難﹔格必髙迥﹐屋必華寬。姜以取熱﹐酒以排寒﹔須溫暖﹐肉不陳幹。近之令狎﹐靜之使安。晝不離手﹐夜便火宿﹔微加其毛﹐少減其肉。肌羸腸瘦﹐心和性熟﹔念絕雲霄﹐志在馳逐。

詩

【隋煬帝《詠鷹詩》】遷朔欲之衡﹐忽投羅裏﹔旣以羈華絆﹐仍持獻君子。靑固絕儔﹐素羽誠難擬﹔深目表玆稱﹐闊臆斯爲美。驚獸不及奔﹐猜禽無暇起﹔𨿽蒙上榮﹐無復淩�志。

○烏第五

敍事

《說文》曰﹕烏﹐孝鳥也。《春秋運斗樞》曰﹕飛翔羽翮爲陽﹐陽气仁﹐故烏反哺也。《春秋元命苞》曰﹕日中有三足烏者﹐陽精其僂呼也。﹝僂呼﹐溫潤生長之言。﹞《孝經援神契》曰﹔徳至鳥獸﹐則白烏下矣。《東觀漢記》曰﹕章帝元和三年﹐代郡髙柳烏生子。三足﹐大如雞﹐色赤﹐頭上有角﹐長寸餘。張勃《吳錄》曰﹕彭澤有烏接丸﹐行者丸飯投之﹐髙下無失。《宋起居注》曰﹕元嘉十三年﹐陽羨縣民談合送白烏﹐皓質潔映﹐有若輝璧﹔爰稽圖瑞﹐實惟嘉祥。崔豹《古今注》曰﹕烏一名鷙鳥。《通俗文》曰﹕白頭烏謂之害葛。《詩義問》曰﹕有鵯烏﹑雅烏﹐楚烏也。《爾雅》曰﹕與斯﹐鵯ス。﹝楚烏也。又曰﹕雅烏小而多聲﹐腹下白。﹞又曰﹕烏鵲醜﹐其掌縮。﹝飛縮腳腹下。﹞又曰﹕有燕烏﹑山烏﹑炎烏﹑燕白ㄕ烏﹑ケ山烏。﹝ケ似烏而小﹐赤嘴穴乳﹐出西方。﹞

事對

【日禽陽鳥】孔子曰﹕烏﹐嘔呼也。取其助气﹐故以爲烏呼。烏爲日中之禽﹐故爲像形也。張衡《靈憲》曰﹕日陽精之宗﹐積而成烏。烏有三趾﹐陽之類數也。

【銜傘萃冠】劉義慶《世說》曰﹕徐幹木年少時﹐嘗夢烏從天下﹐銜長斗傘樹其庭前。烏復上天銜傘下﹐凡樹三傘竟。烏大鳴﹐作惡聲而去。徐後果得疾﹐遂以惡終。《伏侯古今注》曰﹕曾參鋤瓜﹐三足烏萃其冠。

【歸飛返哺】《毛詩》曰﹕弁彼與斯﹐歸飛提提。《譙子法訓》曰﹕夫孝﹐行之本。替本而求末者﹐未見得之者也。如或得之﹐君子不貴矣。烏者猶有返哺﹐況人而無孝心者乎。

【巢門畫壁】常璩《華陽國誌》曰﹕道縣孝子吳順﹐養母﹐赤烏巢其門。《風俗通》曰﹕按《明帝起居注》曰﹕東巡泰山﹐到滎陽﹐有烏飛鳴乘輿上。虎賁王吉射中之﹐作辭曰「烏烏啞啞﹐引弓射左腋﹔陛下壽萬歲﹐臣爲二千石。」帝賜錢二百萬﹐令亭壁畫爲烏也。

【丹質素體】薛綜《赤烏頌》曰﹕赫赫赤烏﹐惟日之精﹔朱羽丹質﹐希代而生。又《白烏頌》曰﹕粲焉白烏﹐皓體如素﹔宗廟致敬﹐乃胥來顧。

【化魚銜鵲】《南越記》曰﹕烏賊魚﹐常自浮水上﹐烏見以爲死﹐便啄之﹐乃捲取烏﹐故謂烏賊魚。今匹烏化爲之。《吳歷》曰﹕吳王爲神主來﹐立廟蒼龍門外。時有烏巢朱雀門上﹐又有兩烏﹐銜一鵲置神座前。或得神書﹐說攺元之意﹐乃攺赤烏爲太元。

【八子九雛】《古樂府歌》曰﹕烏生八九子﹐端坐秦氏桂樹間﹔昔我秦氏家有遨蕩子﹐用睢陽蘇合彈。司馬彪《續漢書》曰﹕桓帝時﹐童謠曰「城上烏﹐尾畢逋﹐一年生九雛﹔公爲吏﹐兒爲徒﹐一徒死﹐百乘車。」

賦

【晉成公綏《烏賦》】惟玄烏之令鳥兮﹐性自然之有識﹔應炎陽之純精兮﹐體乾剛之至色。望仁裏之回翔兮﹐翩羣鳴以拊翼﹔嗟自托於君子兮﹐心𨿽邇而不逼。起彼髙林﹐集此叢灌﹐棲息重陰﹐列巢布幹。繽紛霧會﹐回皇塵亂﹔來若雨集﹐去如雲散﹔哀鳴日夕﹐鼓翼昧旦。噫啞相和﹐音聲可玩。嗟斯烏之克孝兮﹐心識養而知慕﹔同蓼莪之報徳兮﹐懷凱風之至素﹔雛旣壯而能飛兮﹐乃銜食而反哺。遊朝霞而淩厲兮﹐飄輕翥於玄冥﹔有昆山之奇類兮﹐體殊形於玉趾。淩西極以翺翔兮﹐爲王母之所使﹔時應徳而來儀兮﹐介帝王之繁祉。入中州而武興兮﹐集林木而軍起。能休祥於有周兮﹐矧貞明於吉土﹔嘉玆鳥之淑良兮﹐永和樂而靡已。

【梁何遜《窮烏賦》】嗟窮烏之小鳥﹐意局促而馴擾﹔聲遇物而知哀﹐翮排虛而不矯。望絕侶於夕霞﹐聽翔羣於月曉﹔旣滅志於雲霄﹐遂甘心於園沼。時復搶楡決至﹐觸案窮歸﹔若中气而自墮﹐似驚弦之不飛。同雞塒而共宿﹐啄雁稗以爭肥﹔異海鷗之去就﹐無靑鳥之是非。豈能瑞周徳而丹羽﹐感燕悲而素暉﹔𨿽有知於理會﹐終失悟於心機。

詩

【唐太宗文皇帝《詠烏代師道詩》】淩晨麗城去﹐薄暮上林棲﹔辭枝枝暫起﹐停樹樹還低。向日終難托﹐迎風詎肯迷﹔只待纖纖手﹐曲裏作宵啼。

【梁朱超《詠城上烏詩》】朝飛集麗城﹐猶作夜啼圬聲﹔近日毛𨿽暖﹐聞弦心尙驚。

【隋明慶余《死烏詩》】暮空長罷噪﹐箭急不知驚﹔賴余琴裏曲﹐猶有夜啼聲。

【虞世基《晚飛烏詩》】向日晚飛低﹐飛飛未得棲﹔只爲歸林遠﹐恆當侵夜啼。

【隋楊師道《應詔詠巢烏詩》】桂樹春暉滿﹐巢烏刷羽儀﹔朝飛麗城上﹐夜宿碧林陲。背風藏密葉﹐向日逐疏枝﹔仰徳還能哺﹐依仁遂可窺。驚鳴雕輦側﹐王吉自相知。

○鵲第六

敍事

《爾雅》曰﹕鵲﹤貝鳥﹥醜﹐其飛也﹤羽﹥。﹝竦翅上下也。﹞《說文》曰﹕鵲知太歲之所在﹐象文﹐從佳﹐昔聲。《易統卦》曰﹕鵲者陽鳥﹐先物而動﹐先事而應。見於未風之象﹐令失節不巢﹐癸气不通﹐故言春不東風也。《周書》曰﹔小寒之日雁北鄕﹐又五日鵲始巢。鵲不始巢國不寧。《孫卿子》曰﹕王者之政﹐好生惡殺﹐則鳥鵲之巢﹐可俯而窺也。張華《博物志》曰﹕鵲巢開口背太歲﹐此非才智﹐任自然之得也。《雜五行書》曰﹕埋鵲一枚溝中﹐辟盜賊姦邪。《本艸》曰﹕五月五日鵲腦入術家用﹐一名駁鳥。

事對

【巢知背歲立必順風】張華《博物志》曰﹕鵲巢開口背太歲。此非才智﹐任自然之得也。《東方朔傳》曰﹕朔曰「以人事言之﹐從東方來。鵲尾長﹐傍風則傾﹐背風則蹶﹐必當順風而立﹐是以東向鳴也。」

【南飛月夜東向雨晴】魏武帝《樂府詩》曰﹕月明星稀﹐烏鵲南飛﹔繞樹三匝﹐何枝可依。《東方朔傳》曰﹕孝武皇帝時﹐閒居無事﹐燕坐未央前殿﹐天新雨止。當此時﹐東方朔執戟在殿階傍﹐屈指獨語。上從殿上見朔﹐呼問之﹕「生獨所語者何也﹖」朔對曰「殿後柏樹上有鵲﹐立枯枝上﹐東向而鳴也。」

【銜火淸溪采粟員嶠】郭子橫《洞冥記》曰﹕帝解鳴鴻之刀﹐以賜東方朔﹐刀長三尺。朔曰「此刀采首山之金﹐鑄爲此刀﹐雄者以飛﹐雌者獨在。金出九陽淸溪﹐有鵲銜火於淸溪之上。」王子年《拾遺記》曰﹕員嶠之山名環邱﹐上有方湖千里﹐多大鵲。髙一尺許﹐羣飛於湖際﹐銜采不周之粟於環邱之上。

賦

【梁徐勉《鵲賦》】觀羽族之多類﹐實巨細以羣飛﹔旣若云而彌上﹐亦棲睫而忘歸。爰有玆禽﹐六翮斯具﹔生無隱嘿﹐質有玄素。匪違涼而就暑﹐通四節以馳鶩﹔出昆山而抵玉﹐入召南而興賦。其識知來﹐其巢知風﹔比之烈士﹐時起則雄。逢翳薈而翔集﹐乘淸吹而西東﹔荷休明以得性﹐遊苑囿以自終。

詩

【魏收《看柳上鵲詩》】背歲心能識﹐登春巢自成﹔立枯隨雨霽﹐依枝須月明。疑是雕籠出﹐當由抵玉驚﹔間關拂條軟﹐回復振毛輕。何獨離婁意﹐傍人但未聽。

【梁蕭紀《詠鵲詩》】欲避新枝滑﹐還向故巢飛﹔今朝聽聲喜﹐家信必應歸。

【隋魏彥深】《園樹有巢鵲戲以詠之》曰﹕畏玉心常駭﹐塡河力已窮﹔夜飛還繞樹﹐朝鳴且向風。知來寧自伐﹐識歲不論功﹔早晚時應至﹐輕舉一排空。

○雁第七

敍事

《爾雅》曰﹕鳧雁醜﹐其足蹼。﹝郭璞曰﹕腳間幕蹼相連也。﹞《廣雅》曰﹕可鵝﹑倉可﹐雁也。揚雄《方言》曰﹕雁﹐自關而東謂可鵝﹐南楚之外謂之鵝﹐或謂之倉可。《周書》曰﹕白露之日鴻雁來。鴻雁不來﹐遠人背畔。小寒之日雁北鄕。雁不北鄕﹐民不懷至。《儀禮》曰﹔大夫執雁﹐取其候時而行也。婚禮下達﹐納采用雁。《禮記》曰﹕孟春之月鴻雁來﹐季秋之月鴻雁來賓﹐季冬之月雁北鄕。《春秋繁露》曰﹕凡贄﹐大夫用雁。雁有類﹐長者在民上﹐必有先後。雁有行列﹐故以爲贄。《山海經》曰﹕雁門山﹐雁出其間﹐在髙柳北。《梁州記》曰﹕梁州縣界有雁塞山。傳云此山有大池水﹐雁棲集之﹐故因名曰雁塞。《十三州記》曰﹕上虞縣有雁﹐爲民田﹐春銜拔艸根﹐秋啄除其穢。是以縣官禁民不得妄害此鳥﹐犯則有刑無赦。

事對

【集玄塞射上林】成公綏《鴻雁賦》曰﹕起寒門之北垠兮﹐集玄塞以安處﹔賓弱水之陰岸兮﹐有沙漠之絕渚。《史記》曰﹕蘇武在匈奴中﹐昭帝遺使通和。武乃夜見漢使﹐教使謂單於曰「天子射上林中﹐得雁﹐足有系帛書﹐言武等在某澤中。」使者如其言﹐單於於是大驚﹐乃使武還。

【過�夢度塞門】成公綏《雁賦》曰﹕奔巫山之陽隅兮﹐趨彭澤之遐裔﹔過�夢以娛遊兮﹐投江湘而中憩。盛弘之《荊州記》曰﹕雁塞北接梁州汶陽郡﹐其間東西嶺﹐屬天無際﹐�飛風翥。望崖回翼﹐惟一處爲下﹐朔雁達塞﹐矯翮裁度﹐故名雁塞。同於雁門。

【嬉玄渚濯淸泉】羊祜《雁賦》曰﹔排云壚以頡頏﹐汰弱波以容與﹔進淩厲於泰淸﹐退嬉遊乎玄渚。成公綏《雁賦》曰﹕上揮翮於丹霄兮﹐下濯足於淸泉﹔經天地之遐極兮﹐樂和气之純暖。

【接羽拂翼】曹植《離繳雁賦》曰﹕接羽翮以南北兮。羊祜《雁賦》曰﹕浮若漂舟乎江之濤﹐色若委雪乎巖之阿﹔邕邕兮悲鳴雲間﹐因風臨虛厲淸和。眇眇兮瞥若入淸塵﹐扶日拂翼揚光羅。

【背靑春翔玄月】孫楚《雁賦》曰﹕迎素秋而南遊﹐背靑春而北息﹔溯長川以鳴號﹐淩洪波以鼓翼。郭璞《江賦》曰﹕陽鳥爰翔﹐於以玄月﹔千類萬聲﹐自相喧聒。蕭廣濟注曰﹕陽鳥﹐雁之屬。

【出髙柳經景山】《山海經》曰﹕雁門山﹐雁出其間﹐在髙柳北。《荊州圖記》曰﹕沮縣西北平裏﹐有雁浮山﹐是《山海經》所謂景山﹑沮水之所出也。髙三十餘里﹐修巖遐亙﹐擢幹幹霄。雁南翔北歸﹐徧經其上﹐土人由玆山名攺焉。

賦

【魏曹植《繳雁賦》】憐孤雁之偏特兮﹐情悵焉而內傷﹔尋淑類之殊異兮﹐稟上天之休祥。含中和之純气兮﹐赴四節而徵行﹔遠玄冬於南裔兮﹐避炎夏於朔方。白露淒以飛揚兮﹐秋風發乎西商﹔感節運之復至兮﹐假魏道而翺翔。接羽翮以南北兮﹐情逸豫而永康﹔望範氏之發機兮﹐播纖繳以淩�。掛微軀之輕翼兮﹐忽頹落而離羣﹔旅朋驚而鳴逝兮﹐徒矯首而莫聞。

【陳後主《夜亭度雁賦》】春望山楹﹐石暖苔生﹔云隨竹動﹐月共水明。暫逍遙於夕逕﹐聽霜鴻之度聲﹔度聲已淒切﹐猶含關塞鳴。從風兮前侶駛﹐帶暗兮後羣驚﹔帛久兮書字滅﹐蘆束兮斷銜輕。行雜響時亂﹐響雜行時散﹔已定空閨愁﹐還長倡樓嘆。空閨倡樓本寂寂﹐況此寒夜褰珠幔﹐心悲調管曲未成。手撫弦﹐聊一彈﹔一彈管﹐且陳歌﹐翻使怨情多。

詩

【唐太宗皇帝《賦得早雁出云鳴詩》】初秋玉露淸﹐早雁出空鳴﹔隔�時亂影﹐因風乍含聲。

【梁劉孝綽《賦得始歸雁詩》】洞庭春水綠﹐衡陽旅雁歸﹔差池髙復下﹐欲向龍門飛。

【陳周弘正《於長安詠雁詩》】南思洞庭水﹐北想雁門關﹔稻粱俱可戀﹐飛去復飛還。

【隋王冑《送周員外充戍嶺表賦得雁詩》】旅雁別銜陽﹐天寒關路長﹔行斷由經箭﹐聲嘶爲犯霜。罹繳無人閔﹐能鳴反自傷﹔何如侶泛泛﹐刷羽戲方塘。

【周庾信《秋夜望單飛雁詩》】失羣寒雁聲可憐﹐夜半單飛在月邊﹔無柰人心復有憶﹐今暝將渠俱不眠。

【虞世南《秋雁詩》】日暮霜風急﹐羽翮轉難任﹔爲有傳書意﹐聯翩入上林。

○鸚鵡第八

敍事

《說文》曰﹕鸚鵡﹐能言鳥也。﹝B247﹞從鳥嬰聲﹐毋從鳥毋聲。劉艾《漢帝傳》曰﹕興平元年﹐益州蠻夷獻﹝B247﹞毋三。詔曰﹕往者益州獻﹝B247﹞毋三枚﹐夜食三升麻子。今谷價騰貴﹐此鳥無益有損。可付安西將軍楊定因﹐令歸本土。《山海經》曰﹕黃山及數歷之山有鳥焉﹐其狀如﹐赤喙人舌﹐能言﹐名曰﹝B247﹞毋。﹝郭璞云﹕﹝B247﹞毋舌似小兒舌。有五色者﹐亦有純白﹑純赤者。﹞《廣州記》曰﹕根杜出五色﹝B247﹞毋。曾見其白者﹐大如母雞。《南方異志物》曰﹕﹝B247﹞鵡有三種﹐靑大如烏臼﹐一種白大如鴟﹐一種五色﹐大於靑者。交州巴南盡有之。及五色出杜薄州。凡鳥四指﹐三向前﹐一向後。此鳥兩指向後。

事對

【緗翼翠衿】曹毗《鸚鵡賦》曰﹕其形則雉顧鵠盼﹐鸞寺雁息﹐丹喙含映﹐緗葩煥翼。禰衡《鸚鵡賦》曰﹕紺趾丹嘴﹐綠衣翠衿。

【丹足紫毛】傅玄《鸚鵡賦》曰﹕鳳翔鸞寺﹐孔質翠榮﹔懸分於丹足﹐婉朱朱之熒熒。孫暢《異物志》曰﹕鸚鵡﹐其毛色或蒼綠﹐或紫赤。喙曲如而目深﹐行如鳩雀而能效人言﹐故見殊貴。

【擇林啄蕊】禰衡《鸚鵡賦》曰﹕飛不妄集﹐翔必擇林。郭璞《山海經圖贊》曰﹕鸚鵡慧鳥﹐棲林啄蕊﹔四指中分﹐行則以嘴。

【如雞似】《吳時外國傳》曰﹕扶南東有漲海﹐時出五色鸚鵡。曾見其白者﹐大如母雞。《南方異物志》曰﹕鸚鵡有三種﹐一種大白如鴟。

【通夢憂賢感神滅火】周宜《夢書》曰﹕鸚鵡爲亡人居宅也。夢見鸚鵡﹐憂亡人也﹔其在堂上﹐憂豪賢也。劉義慶《宣驗記》曰﹕鸚鵡飛集他山﹐山中禽獸輒相愛重。鸚鵡自念﹐𨿽樂不可久也﹐便去。後數月﹐山中火﹐鸚鵡遙見﹐便入水沾羽﹐飛而灑之。天神言「汝𨿽有志﹐何足云也。」鸚鵡曰「知不能救﹐然嘗僑居是山﹐禽獸行善﹐皆爲兄弟﹐不忍見耳。」天神嘉感﹐卽爲滅火。

賦

【後漢禰衡《鸚鵡賦》】惟西域之禽鳥兮﹐挺自然之奇姿﹔體金精之妙質兮﹐含火徳之明輝。性辧慧而能言兮﹐心聰明而識機。故其嬉遊髙峻﹐棲寺幽深﹐飛不妄集﹐翔必擇林﹔紺趾丹觜﹐綠衣翠衿﹔采采麗容﹐咬咬好音。𨿽同族於羽毛﹐固殊智而異心﹔配鸞皇而等美﹐焉比徳於眾禽。

【魏曹植《鸚鵡賦》】美中洲之令鳥﹐超眾類而殊名﹔感陽和而振翼﹐遁太陰以成形。遇旅人之嚴网﹐殘六翮而無遺。身掛滯於重糸﹐孤雌鳴而獨歸﹔豈余身之足惜﹐憐眾雛之未飛。分縻軀以潤鑊﹐何全濟之敢希﹔蒙育養之厚徳﹐奉君子之光輝。怨身輕而施重﹐恐佳惠之中虧﹔常戢心以懷懼﹐𨿽處安其若危。永哀鳴以報徳﹐庶終來而不疲。

【宋顏延之《白鸚鵡賦》】余具職崇賢﹐預觀神祕﹐有白鸚鵡焉。被素履玄﹐性溫言達﹐九譯絕區﹐作玩天府。同事多士﹐賢奇思賦。其辭曰﹕稟儀素域﹐繼體寒門﹔貌履玄而被潔﹐性旣養而亦溫。恨儀鳳之無辧﹐惜晨翳之徒暄。

【宋謝莊《赤鸚鵡賦》】夫慧性昭和﹐天機自曉﹔審國音於中寰﹐達方聲於遐表。及其云移霞峙﹐霰委雪翻﹔陸離漸﹐容與鴻軒。躍林飛岫﹐煥若輕電溢煙門﹔集場棲圃﹐曄若夭桃被玉園。至於气淳渚淨﹐霧下崖沈﹔月圖光於綠水﹐云寫影於靑林。

詩

【李義府《詠鸚鵡詩》】牽弋辭重海﹐觸网去層巒﹔戢羽雕籠際﹐延思彩霞端。慕侶朝聲切﹐離羣夜影寒﹔能言殊可貴﹐相助憶長安。

●卷三十鱗介部

○龍第九

敍事

《說文》曰﹔龍﹐鱗虫之長。能幽能明﹐能小能大﹐能長能短。春分而登天﹐秋分而入川。《廣雅》云﹕有鱗曰蛟龍﹐有翼曰應龍﹐有角曰虯龍﹐無角曰螭龍。《方言》曰﹕龍未升天曰蟠龍。《河圖》曰﹕黃金千歲生黃龍﹐靑金千歲生靑龍﹐赤白之金千歲各生龍。《左傳》曰﹕古者畜龍﹐故國有豢龍氏﹑禦龍氏。﹝豢﹐養也。﹞昔有﹤風﹥叔安﹐﹝﹤風﹥﹐古國名﹔叔安﹐其君名。﹞有裔子曰董父﹐實甚好龍﹐能求其嗜欲以飲食之﹐龍多歸之。乃擾畜龍以服事帝舜﹐舜賜姓董氏。《元命苞》曰﹕龍之言萌也﹐陰中之陽﹐故言龍舉而云興。《山海經》曰﹕應龍處南極﹐殺蚩尢與誇父﹐不得復上。應龍遂在地﹐故下數旱。旱而爲應龍狀﹐乃得大雨。﹝气應所感。﹞《括地圖》曰﹕龍池之山四方髙﹐中有池﹐方七百里﹐羣龍居之。多五花樹﹐羣龍食之。去會稽四萬五千里。《淮南子》曰﹕夫蛟龍伏潛於川﹐而卵剖於陵。其雄鳴上風﹐其雌鳴下風。而化者﹐形精之至也。人不見龍之飛舉而能髙者﹐風雨奉之也。《抱朴子》曰﹕有自然之龍﹐有蛇化成之龍。又曰﹕山中辰日稱雨師者﹐龍也。《瑞應圖》曰﹕黃龍曰神靈之精﹐四龍之長也。王者不漉池而漁﹐徳達深淵﹐則應气而遊池沼。

事對

【躍淵階水】《周易》曰﹕九四﹐或躍在淵﹐無咎。趙曄《獻帝春秋》曰﹕孫策獲太史慈﹐乃出教曰「龍欲騰翥﹐先階尺水。且今署慈爲門下督﹐須軍還當更議。」

【銜燭捧鑪】《楚詞》曰﹕燭龍何照﹖王逸注曰﹕大荒西北隅﹐有山而不合﹐因名之不周山。故有神龍銜燭而照之。趙曄《吳越春秋》曰﹕王允常聘歐冶子作劍。赤堇之山﹐破而出錫﹔若耶之溪﹐涸而出銅。雷公擊橐﹐蛟龍捧鑪﹐天帝裝炭﹐太一下觀。

【騰�乘火】《楚國先賢傳》曰﹕宋玉對楚王曰「神龍朝發昆侖之墟﹐暮宿於孟諸﹐超騰雲漢之表﹐婉轉四瀆之裏。夫尺澤之鰍﹐豈能到江海之大哉﹖」《管子》曰﹕蛟龍﹐水中之神者也。乘水則神立﹐失水則神廢。

【五彩九色】《河圖》曰﹕舜以太尉卽位﹐與三公臨觀。黃龍五彩﹐負圖出﹐置舜前。《漢武內傳》曰﹕王母乘紫�之輦﹐又駕九色之斑龍。

【翠鱗赤帶】揚子云《太玄》曰﹕作龍者施木爲骨﹐緄繒爲皮﹐丹黃爲文﹐翠羽爲鱗﹔水以遊之﹐風以嬉之。沈懷遠《南越志》曰﹕蟠龍身長四丈﹐靑黑色﹐赤帶如錦文。常隨渭水而下﹐入於海。有毒﹐傷人卽死。

【紀官賜氏】皇甫謐《帝王世紀》曰﹕太昊庖犧氏﹐風姓﹐有景龍之瑞﹐故以龍紀官。《左傳》曰﹕陶唐氏旣衰﹐其後有劉累﹐學擾龍於豢龍氏﹐以事孔甲﹐能飲食之。夏后嘉之﹐賜氏曰禦龍氏。

【投杖掛梭】葛洪《神仙傳》曰﹕費長房與公俱去﹐後公謝而遣之。長房憂不能到家﹐公與所用杖騎之。忽然如睡﹐已到家。以所騎竹杖投葛陂中﹐顧視之﹐乃靑龍也。劉敬叔《異苑》曰﹕陶侃常捕魚﹐得一織梭﹐還掛著壁。有頃雷雨﹐梭變成赤龍﹐從屋而躍。

【三友兩婿】《魏志》華歆﹑邴原﹑管寧三人爲友﹐號曰一龍。歆爲龍頭﹐原爲龍腹﹐寧爲龍尾。又曰﹕黃尙爲司徒﹐與李元禮俱娶太尉桓溫女。時人謂桓叔元兩女俱乘龍﹐言得婿之如龍。

賦

【魏劉劭《龍瑞賦》】歲在析木﹐時惟仲春﹔靈威統方﹐勾芒司辰。陽升九四﹐或躍於淵﹐有蜿之龍﹐來遊郊甸。應節合義﹐象徳效仁﹔紆體ひ縈﹐ゼ藻布文。靑耀章采﹐雕琢玢﹔燥若羅星﹐蔚若翠�。光舄弈以外照﹐水淸景而內分。聖上觀之無射﹐左右察之旣精﹔聊假物以擬身﹐忽神化而無形。泉含物而不澹﹐固保險而常寧。

【魏繆襲《靑龍賦》】懿矣神龍﹐其知惟時。覽皇代之云爲﹐襲九泉以潛處﹔當仁聖而覿儀﹐應令月之風律。照嘉祥之赫戲﹐敷華耀之珍體﹐耀文采以陸離﹐曠時代以稀出。觀四靈而特奇﹐是以見之者驚駭﹐聞之者崩馳﹐觀夫仙龍之爲形也。蓋鴻洞輪碩﹐丰盈修長﹔容姿溫潤﹐委婉成章。繁蛇虯﹐不可度量。遠而視之﹐似朝日之陽﹔邇而察之﹐象列缺之光。龠若鑑陽和映瑤瓊﹐對若望飛�曳旗旌。或蒙翠岱﹐或類流星﹔或如虹霓之垂耀﹐或似紅蘭之芳榮。煥彬之瑰異﹐實皇家之休靈﹔奉陽春而介福﹐賫乃國以嘉禎。

○魚第十

敍事

《莊子》曰﹕朽瓜化爲魚﹐物之變也。《列子》曰﹕終發之北有溟海﹐魚廣千里﹐其身稱焉。《廣志》曰﹕武陽小魚﹐大如鍼﹐號一斤千頭。蜀人以爲醬。崔豹《古今注》曰﹕鯉之大者曰﹐之大者曰鮪。白魚﹐雄者丕﹐魚子好羣浮水上﹐名曰萍。《淮南子》曰﹕詹公之釣﹐千歲之鯉。陶弘景《本艸》曰﹕鯉最爲魚中之主﹐形旣可愛﹐又能神變﹐乃至飛越山湖﹐所以琴髙乘之。又鯉魚﹐不可合小豆藿﹔食害人﹐又發諸瘡。鱧魚﹐一名﹐味甘﹐無毒﹐主除水气﹑面大腫及五痔。且魚﹐味甘﹐大溫無毒﹐云是芹根變作。又曰﹕是人發所化﹐作霍食之甚補。鮑魚﹐味辛﹐無毒﹐主逐痿﹛厥足﹜腕折瘀血。鰒魚﹐治靑盲失精。鰻鱺魚﹐味甘﹐形似且﹐能緣樹食藤花﹐取作脯食之。《廣州記》曰﹕魴魚﹐廣而肥甜﹐魚之美者也。鯨鯢長百尺﹐大亦稱之。雌曰鯢﹐雄曰鯨。目卽明月珠。死不見﹐有眼睛﹐而噴浪翳於云日。《爾雅》曰﹕鯉﹐﹝今之赤鯉名。﹞﹐﹝今江東呼爲黃魚。﹞﹐﹝今額白魚。﹞鮎﹐﹝別名是。﹞丕﹑大﹐小者兆﹐﹝似鮎而大﹐色白。或夷之大者曰。﹞黽小魚﹐﹝魚子未成者。﹞役魚。鯢﹐大者謂之役﹐似鮎﹐四足﹐聲似小兒。《南越志》曰﹕﹐替屬也。長鼻軟骨﹐長數丈而骨可啖﹐似黃隹而長。居魚﹐左右如鐵鋸。三牙魚﹐似石首﹐或曰雄石首也。﹛制魚﹜魚﹐肥美有餘﹐土人重之﹐魏武時四人食﹛制魚﹜。魚大如五斗奩﹐長丈﹐口頷下﹐常三月中從河上﹐常於孟津捕之。黃肥﹐惟以作。淮水亦有。《毛詩義疏》曰﹕鮪魚出海﹐三月從河上來。今鞏縣東洛度北崖上山腹穴﹐舊說北穴與江湖通﹐鮪從北穴而來﹐入河。鮪似而色靑黑﹐頭小而尖﹐如鐵兜鍪﹐口在頷下﹐大者七八尺﹐益州人謂之鮪。嘗﹐大者王鮪﹐小者叔鮪。一名替﹐肉色白。今東萊遼東人謂之尉魚。或謂之神明者﹐樂浪尉溺死海中﹐化爲此魚。與似魴而大頭﹐魚之不美者。故《語》曰﹕買魚得與﹐不如啖茹。徐州謂之鰱。沙魚﹐吹沙也﹐似鯽魚狹小﹐常張口吹沙也。一名重唇﹛艸龠﹜。鯊嘗魚﹐一名揚合﹐黃頰骨正﹐黃魚之大而有力者。魚貍﹐背上有斑文﹐腹下純靑﹐今以飾弓步文也。海水將潮及天將雨﹐毛皆起﹔潮還天晴﹐毛則伏。常千里外知海潮也。《山海經》曰﹕鱖魚﹐大口而細鱗﹐有斑彩。鰩魚﹐狀如鯉﹐魚身鳥翼。蒼文﹐白首赤喙﹐常從西海遊於東海。以夜飛﹐音如鸞﹐見大穰。何羅魚﹐一首而十身﹐其音如犬吠﹔食之已癰。旨魚﹐身大首﹐音如嬰兒﹔食之已狂。專珠鱉﹐如肺而有目﹐六足。有珠魚﹐狀如鮒﹐彘毛﹐其音如豚﹔見則天下旱。薄魚﹐其狀如而一目﹐其音如歐﹔﹝如人歐吐聲。﹞見則天下反。是魚﹐赤目赤鬣者﹔食之殺人。鯪魚﹐背腹皆有刺﹐如三角菱。《吳錄》曰﹕錯魚﹐﹝一作昔。﹞魚子生後﹐朝出索食﹐暮皆入母腹中。《水經》曰﹕海鰍魚﹐長數千里﹐穴居海底。入穴則海水爲潮﹐出穴則水潮退。出入有節﹐故潮水有期。《異物志》曰﹕鮫魚﹐皮可以飾刀。其子驚則入母腹中。《吳地誌》曰﹕石首魚﹐至秋化爲冠鳧。冠鳧頭中猶有石也。《南越記》曰﹕烏賊魚﹐一名河伯度事小史。常自浮水上﹐烏見以爲死﹐便往啄之﹐乃捲取烏﹐故謂之烏賊。今疋烏化之。天牛魚﹐方員三丈﹐眼大如斗﹐口在脇中﹐露齒無唇。兩肉角如臂﹐兩翼長六尺﹐尾長五尺。比目魚﹐不比不行。﹝江東呼爲王余。﹞昔越王爲會﹐剖而未切﹐墮落於水﹐化爲魚。《臨海異物志》曰﹕比目魚﹐似左右分魚﹐南越謂之板魚。人魚﹐似人﹐長三尺﹐不可啖。張華《博物志》曰﹕牛魚﹐目似牛﹐形如犢子。剝皮懸之﹐潮水至則毛起﹐去則毛伏。又《南方艸木狀》曰﹕水睹魚﹐似豬形。又《異物志》曰﹕鹿魚﹐頭上有兩角如鹿。

事對

【有翼無鱗】劉向《列仙傳》曰﹕子莫者﹐舒鄕人也。善入水捕魚﹐得赤鯉魚﹐愛其色﹐持之著池中﹐數以米谷食之。一年長丈餘﹐遂生角﹐有翼。《河圖》曰﹕黃帝遊於洛﹐見鯉魚長三丈﹐靑身無鱗﹐赤文成字。

【千斤七里】《大魏諸州記》曰﹕小平津有洞穴﹐鯉魚從穴中出入﹐大者重千斤。色靑﹐皮如鮫魚皮。沈瑩《臨海水土異物志》曰﹕鯉魚長百步﹐俗傳有七里魚。

【如鮫似龍】《大魏諸州記》曰﹕每至三月中﹐有魚從穴出﹐入河。重千斤﹐色靑﹐皮如鮫魚﹐皮有珠文﹐口在頷下。《毛詩義疏》曰﹕身似龍﹐銳頭﹐口在頷下﹐背上腹上有甲﹐大者千餘斤。

【北溟鯤南海鯨】《莊子》曰﹕北溟有魚﹐其名爲鯤﹐其大不知幾千里也。王子年《拾遺記》曰﹕黑河﹐北極也﹐其水濃黑不流﹐土云生焉。有黑鯤魚﹐千尺如鯨﹐常飛往南海。或宕而失所﹐死於南海之濱﹐肉骨皆消。惟膽如石﹐上仙藥也。

【若獸如蛇】山謙之《南徐州記》曰﹕鯪魚﹐若鯉魚四足。《吳都賦》曰﹕所謂鯪魚若獸。沈懷遠《南越志》曰﹕鯪魚﹐鯉也。形如蛇而四足﹐腹圍五六寸﹐頭似晰蜴﹐鱗如鎧甲。《異物志》謂之鯪鯉。

【黑身靑目】沈懷遠《南越志》曰﹕烏昔魚﹐通身黑﹐長二丈。《臨海水土記》曰﹕昔魚鹿文靑目。

【虎形蝦尾】沈瑩《臨海水土異物志》曰﹕虎昔﹐長五丈﹐黃黑斑﹐耳目齒牙有似虎形﹐惟無毛。或變乃成虎。沈懷遠《南越志》曰﹕蝦昔長五丈﹐尾似蝦。

【白腹斑文】沈瑩《臨海水土異物志》曰﹕昔﹐腹下正白﹐長五尺。又曰﹕虎昔長三尺﹐黃色斑文。

【鋸齒霜牙】萬震《南州異物志》曰﹕鱷齒网羅﹐則斷如刀鋸。居水中﹐以食魚爲本。庾闡《吳都賦》曰﹕鱷鱗霜牙。

【珠文毒尾】劉欣期《交州記》曰﹕鮫魚出合浦﹐長三尺。背上有甲﹐珠文﹐堅彊可以飾刀口﹐又可以釒慮物。《山海經》曰﹕燕山﹐漳水出焉﹔其中多鮫魚。注曰﹕鮫有珠文﹐尾靑﹐毒﹐皮可以飾刀劍口。

【春來秋化】《臨海異物志》曰﹕石首﹐小者名酋水﹐其次名春來﹐石首異種也。又有石頭﹐長七八寸﹐與石首同。張勃《吳錄》曰﹕婁縣有石首魚﹐至秋化爲鳧。

【片立雙遊】《臨海水土記》曰﹕板魚片立﹐合體俱行﹐比目魚也。孫綽《望海賦》曰﹕王余孤戲﹐比目雙遊。

【像獺似牛】揚孚《臨海水土記》曰﹕魚牛像獺﹐大如犢子。毛靑黃色﹐其毛似氈。知潮水上下。

賦

【西晉摯虞《觀魚賦》】觀鱗族於彪池兮﹐睨羽羣於瀨涯﹐乃有洧泉之鯉﹐濯陂之﹐氵氵爵湧躍﹐沒浪赴遠。集於曲涯之隈﹐逐乎澹淡之深。攢聚輻蹙﹐或躍或沈﹔倏爍攸驛﹐眩目驚心。從極觀而無獲兮﹐羨鮮肴之柔嘉。於是六柱俱起﹐參構橫羅﹔編莞爲筏﹐撼木激波。奔突轉薄﹐流不及瀾。魚未驚而失行﹐忽浪達於急湍﹔諒形勝之得勢﹐實有往而無反。い嘗會鯉﹐亦有庶羞﹔肴核並陳﹐旣旨且柔。泛溢爵於通溝﹐因素波以獻酬﹔騁微巧於浮觴﹐競機捷於迅流。旣歡豫而不倦﹐願窮晝而兼夜。獨臨川而慷慨﹐感逝者之不捨﹔惟修名之求立﹐戀景曜之西謝。懼畱連之敗徳﹐遂收歡而命駕。是時也﹐含懷湛遁﹐需於酒食﹔盤ぅ宴安﹐歡情未極﹔選興之言﹐矯枉以直﹔悅而不懌﹐莫不嘆息。

詩

【梁張率《詠躍魚應詔詩》】戢鱗隱繁藻﹐頒首承淥漪﹔何用遊溟﹐且躍天泉池。

【陳張正見《賦得魚躍水花生詩》】漾色桃花水﹐相望濯錦流﹔躍浦疑珠出﹐依池似鏡浮。淩波銜落蕊﹐觸餌避沈鉤﹔方遊蓮葉外﹐詎入武王舟。

【隋阮卓《賦得蓮下游魚詩》】春色映澄陂﹐涵泳且相隨﹔未上龍門路﹐聊戲芙蓉池。觸浪蓮香動﹐乘流葉影披﹔相忘自有樂﹐莊惠豈能知。

【隋岑徳潤《詠魚詩》】劍影侵波合﹐珠光帶水新﹔蓮東自可戲﹐安用上龍津。

○龜第十一

敍事

《洛書》曰﹕靈龜者﹐玄文五色﹐神靈之精也。上隆法天﹐下平法地﹔能見存亡﹐明於吉凶。王者不偏黨﹐尊耆老則出。洪範《五行》曰﹕龜之言久也﹐千歲而靈﹐此禽獸而知吉凶者也。《周官》曰﹕龜人掌六龜之屬﹐各有名物。天龜曰靈屬﹐地龜曰繹屬﹐東龜曰果屬﹐西龜曰雷屬﹐南龜曰獵屬﹐北龜曰若屬﹐各以方色與其體辧之。﹝屬言非一也。色謂天龜玄﹐地龜黃﹐東龜靑﹐西龜白﹐南龜赤﹐北龜黑。﹞凡取龜用秋時﹐攻龜用春時﹐各以其物﹐入於龜室。﹝六龜各異室。﹞上春釁龜﹐祭祀先卜。《大戴禮》曰﹕甲虫三百六十﹐而神龜爲之長。《逸禮》曰﹕天子龜尺二寸﹐諸侯八寸﹐大夫六寸﹐士民四寸。龜者﹐陰虫之老也。龜三千歲﹐上遊於捲耳之上﹐老者先知﹐故君子舉事必考之。《禮統》曰﹕神龜之象﹐上圓法天﹐下方法地。背上有盤法邱山﹐玄文交錯﹐以成列宿。五光昭若﹐玄錦文運﹐轉應四時﹐長尺二寸。明吉凶﹐不言而信。《運斗樞》曰﹕瑤光星散爲龜。《爾雅》曰﹕龜三尺﹐賁。龜﹐俯者靈﹐仰者謝﹐前諸果﹐後諸獵﹐左倪不類﹐右倪不若。一曰神龜﹐二曰靈龜﹐三曰攝龜﹐﹝小龜也。腹甲曲折﹐解能自張閉也。﹞四曰寶龜﹐五曰文龜﹐六曰筮龜﹐﹝常在蓍叢下潛伏也。﹞七曰山龜﹐八曰澤龜﹐九曰水龜﹐十曰火龜。《史記》曰﹕褚先生曰「能得名龜者﹐財物歸之﹐家必大富至千萬。一曰北斗龜﹐二曰南辰龜﹐三曰五星龜﹐四曰八風龜﹐五曰二十八宿龜﹐六曰日月龜﹐七曰玉龜﹐八曰九州龜。凡八名﹐其龜圖各有文在腹下﹐文曰某之龜也。不必滿尺二﹐得七八寸可寶矣。」又曰﹕上有稠蓍﹐下有神龜。蓍生滿百莖者﹐其下常有龜守之﹐其上有靑�覆之。南方老人用龜支牀足﹐經二十年﹐老人死﹔移牀﹐龜尙生﹐不死。龜能行气導引。《宋略》曰﹕吳郡獻六眼龜。《南齊書》曰﹕永明年﹐唐潛獻靑毛神龜一頭。《玄中記》曰﹕東南之大者巨鰲焉﹐以背負蓬萊山﹐周回千里。巨鰲﹐巨龜也。又千歲之龜﹐能與人語。《南越志》曰﹕龜甲﹐一名神屋﹐出南海﹐生池澤中﹐吳越謂之元佇。神龜大如拳而色如金﹐上甲兩邊如鋸齒。爪至利﹐而能緣大木﹐捕鳴蟬。至美可食。不中於卜﹐以其小故也。涪陵大龜﹐文似玳瑁﹐俗號曰靈龜。《抱朴子》曰﹕千歲之龜﹐五色具焉。其額上兩骨起似角。浮於蓮葉之上﹐或在叢蓍之下。其上或時有白雲﹐蟠蛇龜蛇﹐潛蟄則食气。夏恣口而甚瘦﹐冬穴蟄而大肥。《博物志》曰﹕大要龜鼉之類無雄﹐與蛇通气則孕。龜鼉皆卵生。崔豹《古今注》曰﹕龜名玄衣督郵。《廣志》曰﹕觜形如龜﹐出交州。山龜在山上食艸﹐長尺餘。《柳氏龜經》曰﹕龜一千二百歲﹐可卜天地之終始。何以言之﹖三千四十二占於天地千歲之龜甲。黑龜有五色﹐依時用之。

事對

【法天象地】《禮統》曰﹕神龜之象﹐上員法天﹐下方法地。背上有盤法邱山﹐玄文交錯﹐以成列宿。《洛書》曰﹕靈龜者﹐上隆法天﹐下平象地。

【十朋四品】《周易》曰﹕或益之十朋之龜。王弼注曰﹕龜者﹐決疑之物。獲益而得十朋之龜﹐則盡天人之助也。《漢書》曰﹕元龜距形﹐長尺二寸﹐直一千一百六十﹐爲尺貝十朋。公龜九寸以上﹐直五百﹐爲壯貝十朋。侯龜七寸以上﹐直三百﹐爲公貝十朋。子龜五寸以上﹐直百﹐爲小貝十朋。是爲寶四品。

【玄服繡裳】《史記》曰﹕宋元王問博士衛平曰「今昔寡人夢見一丈夫﹐玄繡之服﹐而乘輕車。曰﹕我爲江使於河﹐而豫且得我而不能去。身在患中﹐莫可告語﹐王有徳義﹐故來告。是何物也﹖」衛平乃援式而起﹐對曰「昔壬子宿在牽牛﹐使者當囚衣玄服而乘輜車﹐其名爲龜。王可使問而求之。」王曰「善哉。」孫惠《龜言賦》曰﹕有緇衣之丈夫兮﹐衣玄繡之衣裳﹐乘輕車之岌岌兮﹐駕�霧而翺翔。風雨爲之電奮﹐五色赫以煌。

【赤靈白若】柳隆《龜經》曰﹕龜有五色﹐依時用之。靑靈之龜﹐春宜用之﹐西坐東向﹔赤靈之龜﹐夏宜用之﹐北坐南向。《墨子》曰﹕昔夏后氏使飛廉析金於郴山﹐以鑄鼎於昆吾﹐使翁難乙灼白若之龜﹐是也。

【巢蓮升木】《史記褚先生》曰﹕江南嘉林﹐龜在其中﹐常巢於芳蓮之上。左脇書文曰「甲子重光﹐得我者匹夫爲人君﹐有土正﹔諸侯得我者爲帝王。」王子年《拾遺記》曰﹕昆侖山第五層﹐有神龜﹐長一尺九寸﹐有四翼。萬歲則升木而居﹐亦能言也。

【朱字玄文】《尙書中候》曰﹕堯沈璧於洛﹐玄龜負書出﹐於背上赤文朱字。止壇﹐又沈璧於河。黑龜出﹐赤文題。《禮統》曰﹕神龜之象﹐上有盤﹐法邱山﹐玄文交錯﹐以成列宿。

【春灼冬釁】《三禮圖》曰﹕龜以上﹐春灼後左﹐夏灼前左﹐秋灼前右﹐冬灼後右。蔡邕《月令章句》曰﹕孟冬之月﹐命大卜釁龜﹐以牲祠龜。塗以牲血﹐謂之釁龜。釁者﹐龜甲所以卜也﹔者﹐蓍艸所以筮也。

【陸行坎居】焦贛《易林》曰﹕龜厭江海﹐陸行不止﹔自令枯槁﹐失其都市。李《龜賦》曰﹕質應離象﹐位定坎居﹔賤彼朵頤﹐費我靈符。浮洛川﹐見緯書﹐洞祕奧﹐通玄虛。

【支牀懸室】《史記》曰﹕南方老人用龜支牀足﹐二十餘年。又曰﹕取龜置室西北隅﹐懸之以入深大林中﹐不惑。

【督郵神使】《古今注》曰﹕龜名玄衣督郵﹐神使﹐神龜也。郭璞《江賦》曰﹕應交甫之喪佩﹐湣神使之纓羅。

【錦文金色】《禮統》曰﹕神龜之象﹐若玄錦文運﹔轉應四時﹐沈懷遠《南越志》曰﹕神龜出﹐大如拳而色如金。

【養气含神】郭璞《山海經圖雋龜贊》曰﹕水圓三方﹐潛源溢沸﹔靈龜爰處﹐掉尾養气。莊生是感﹐揮竿傲貴。沈懷遠《南越志》曰﹕神龜出江水中。廬江郡常獻生龜於大卜﹐冥含神知﹐爲效之大。

【左顧右轉】臧榮緒《晉書》曰﹕孔愉﹐字敬康﹐會稽山陰人也。少時嘗得一龜﹐放於溪中﹐龜中流左顧數過。及鑄侯印﹐而龜左顧﹔更鑄亦然。印工以告﹐愉悟﹐取佩焉。《續搜神記》曰﹕鄱陽人黃赭﹐入山采荊楊﹐遂失路。數日﹐忽見大龜﹐赭便咒之﹐曰「汝是靈物﹐而吾迷不知道。今騎汝背﹐頭向便是路。」龜卽回右轉。赭卽從行﹐十許裏﹐便得溪水﹐卽估客行舟者也。

【三足四翼】《山海經》曰﹕大若山陽﹐狂水出焉﹐注於伊水中﹐多三足龜。王子年《拾遺記》曰﹕昆侖第五層﹐有神龜四翼。

【靑純翠毫】《尙書中候》曰﹕周公攝政七年﹐制禮作樂。成王顧於洛﹐沈璧。禮畢﹐王退﹐有玄龜靑純蒼光﹐背甲刻書﹐上躋於壇﹐赤文成字﹐周公寫之。徐湛之《翠龜表》曰﹕句容縣人﹐獲龜一頭﹔體披翠毫﹐騰雲飛集。

【大蒙元緒】《淮南子》曰﹕周人簡﹐產於古石﹔大蒙神龜﹐出於溝壑。劉敬叔《異苑》曰﹕吳時﹐有人入山﹐見一大龜﹐卽擔之以歸。欲上吳王﹐夜宿越裏﹐纜船桑樹下。夜中﹐樹忽呼龜曰「元緒何得在此﹖」龜曰「行不擇日﹐今方見烹。𨿽然﹐盡南山之樵﹐不能潰我。」

賦

【魏曹植《神龜賦》】龜號千歲。時有遺余龜者﹐數日而死﹐肌肉消盡﹐惟甲存焉。余感而賦之﹐曰﹕嘉四靈之建徳﹐各潛位乎一方﹔蒼龍虯於東嶽﹐白虎嘯於西崗﹔玄武集於塞門﹐朱雀棲於南鄕。順仁風以消息﹐應聖時而後翔。嗟神龜之奇物﹐體乾坤之自然﹔下夷方以則地﹐上規隆而法天﹔順陰陽以呼吸﹐藏景曜於重泉。食飛塵以實气﹐飲不竭於朝露﹔步容趾以俯仰﹐時鸞回以鶴顧﹔忽萬載而不卹﹐周無疆於太素。感白靈之翔翥﹐卒不免乎豫且﹔𨿽見珍於宗廟﹐離刳剝之重辜。欲怨於上帝﹐將等愧乎遊魚﹔懼沈泥之逢殆﹐赴芳蓮以巢居﹔安玄云而好靜﹐不汪翔而攺度。昔嚴州之抗節﹐援斯靈而記諭。嗟祿運之屯蹇﹐發遇獲於江濱﹔歸籠檻以幽處﹐遭諄美之仁人。晝顧瞻而終日﹐夕撫順以接晨﹔遘淫災以隕越﹐命剿絕而不振。天道昧而未分﹐神明幽而難燭。黃氏沒於空澤﹐松喬化於株木﹔蛇折鱗於平臯﹐龍蛻骨於深谷。亮物類之遷化﹐疑斯靈之解殼。

詩

【北齊趙儒宗《詠龜詩》】有靈堪托夢﹐無心解自謀﹔不能蓍下伏﹐彊從蓮上游。負圖非所翼﹐支牀空見畱﹔倘蒙一曳尾﹐當爲屢回頭。

贊

【晉郭璞《爾雅龜贊》】天生神物﹐十朋之龜。或遊於火﹐或遊於蓍。𨿽云類殊﹐象二一歸。致用﹐極數盡幾。

●卷三十虫部

○蟬第十二

敍事

《爾雅》曰﹕蜩﹐螂蜩﹐螗蜩﹔札﹐蜻蜻﹔蠢﹐茅蜩﹔面﹐馬蜩﹔﹐寒蜩。﹝孫炎曰﹕螂﹐五色具﹔蜩﹐宮中小靑蟬也﹐面靑口﹐蟬小者也。郭璞注云﹕蜩螂俗呼爲胡蟬﹐江南謂之螗弟﹐如蟬而小﹐有文。江東呼蠢曰茅﹐蠢似蟬而小靑。一曰馬蟬﹐蟬中最大者。﹐寒づ也﹐似蟬而小﹐靑而赤。﹞揚雄《方言》曰﹕多﹐齊謂之奚鹿﹐楚謂之蛉蛄﹐秦謂之多。自關而東謂之刀勞﹐或謂之是勞﹐或謂之蜓木。西楚與秦通名也。﹝江東呼爲是勞。﹞楚謂之蜩﹐宋衛之間謂之螗蜩﹐﹝今胡蟬也。﹞陳鄭之間謂之螂蜩﹐秦晉之間謂之蟬﹐海岱之間謂之奇。其大者謂之勞﹐或謂之面馬﹔其小者謂之麥札。有文者謂之蜻蜻。其雌謂之疋﹐大而黑者謂之戔﹐黑而赤者謂之蜩。勞謂之茅蜩。應謂之寒蜩。寒蜩﹐暗蜩也。﹝此諸蟬名﹐通出《爾雅》﹐而多駁錯﹐未可詳據。﹞《說文》曰﹕蟬﹐膀鳴也。《禮記》曰﹕仲夏之月蟬始鳴﹐孟秋之月寒蟬鳴。徐廣《車服雜注》曰﹕侍臣加貂蟬者﹐取其淸髙飲露而不食也。王充《論衡》曰﹕蠐螬化爲腹育﹐腹育轉爲蟬。生兩翼﹐不類蠐螬。《淮南子》曰﹕蟬無口而鳴﹐三十日而死。蟬﹐螟﹐胡蟬﹐召﹐茅蟬﹐凡五種也。

事對

【飲露聆風】徐廣《車服雜注》曰﹕侍臣加貂蟬﹐取飲露而不食也。傅玄《蟬賦》曰﹕聆商風而和鳴。

【ィ庭翔水】《董仲舒答問》曰﹕牛享問仲舒曰「蟬名齊女﹐何故﹖」答曰「昔齊王之後﹐怨王而死﹐屍變爲蟬﹐登庭樹ィ唳而鳴。王悔恨之﹐故曰齊女。」《文子》曰﹕飛鳥反鄕﹐兔走歸崛﹐狐死首邱﹐寒づ翔水﹐各依所生。﹐寒蜩。郭璞注《爾雅》曰﹕﹐寒づ也。

【噪柳鳴楡】謝靈運《燕歌行》曰﹕孟冬初節寒气成﹐悲風入閨霜依庭﹔秋蟬噪柳燕辭楹﹐念君行役怨邊庭。劉向《說苑》曰﹕吳王欲伐荊﹐舍人少孺子者﹐欲諫不敢﹐乃操彈於後園﹐露沾其衣﹐如是者三日。王曰「子來﹐何若沾衣如此﹖」對曰「園中有楡﹐其上有蟬﹐髙居悲鳴飲露﹐不知螗螂在其後﹔螗螂委身曲斧﹐欲取其蟬﹐又不知黃雀在其後﹔黃雀延頸﹐欲啄螗螂﹐不知彈丸在其下。此二者﹐欲得其前而不顧其後患。」吳王曰「善哉。」乃罷兵。

【五徳八名】陸云《寒蟬賦》曰﹕昔人稱雞有五徳﹐而作者賦焉。至於寒蟬﹐才齊其美﹐而莫斯述。夫頭上有﹐則其文也﹔含气飲露﹐則其淸也﹔黍稷不享﹐則其廉也﹔處不巢居﹐則其儉也﹔應候守節﹐則其信也。《爾雅》曰﹕蜩﹐螂蜩﹐螗蜩﹐﹛札虫﹜蜻蜻﹐蠢茅蜩﹐面馬蜩﹐寒蜩﹐蜓木奚鹿。李巡注曰﹕自蜩螗以下﹐皆分別五方之語﹐而名不同也。顏延之《寒蟬賦》曰﹕飡霞之气﹐神馭乎九仙﹔稟露之混﹐气精於八蟬。

賦

【魏曹植《蟬賦》】惟夫蟬之淸潔兮﹐潛厥類乎太陰﹔在炎陽之仲夏兮﹐始遊豫乎芳林。實淡泊而寡欲兮﹐獨怡樂而長吟﹔聲嗷嗷而彌厲兮﹐似貞士而介心。內含和而弗食兮﹐與眾物而無求﹔棲喬枝而仰首兮﹐嗽朝露之淸流。隱柔桑之稠葉兮﹐快啁號以遁暑﹔苦黃雀之作害兮﹐患螗螂之勁斧。飄髙翔而遠托兮﹐毒蜘蛛之网罟﹔欲降身而卑竄兮﹐懼艸虫之襲予。免眾艱而弗獲兮﹐遙遷集乎官宇﹔依名果之茂蔭兮﹐托修幹以靜處。有翩翩之狡童兮﹐步容與於園囿﹔體離朱之脫視兮﹐姿才捷於猴猿。條罔葉而不挽兮﹐樹無干而不緣﹔翳輕軀而奮迅兮﹐跪側足以自閒。恐此身之驚駭兮﹐精曾而目連﹔怪柔竿之冉冉兮﹐運微粘而我纏。欲翻飛而逾滯兮﹐知性命之長捐。亂曰﹕詩嘆鳴蜩﹐聲ィィ兮﹔盛陽則生﹐太陰逝兮﹔皎皎貞素﹐侔夷惠兮﹔帝臣是戴﹐尙其潔兮。

【西晉傅玄《蟬賦》】美玆蟬之純潔兮﹐稟陰陽之微靈﹔含精粹之貞气兮﹐體自然之妙形。潛玄昭於后土兮﹐𨿽在穢而逾馨﹔經靑春而未育兮﹐當隆夏而化生。忽神蛻而靈變兮﹐奮輕翼之浮徵﹔翳密葉之重蔭兮﹐噪閒樹之肅淸。緣長枝而仰觀兮﹐吸渥露之朝零﹔洎無爲而自得兮﹐聆商風而和鳴。聲ィィ以淸和兮﹐遙自托乎蘭林﹔臺羣吟以近唱兮﹐似簫管之餘音﹔淸激暢於遐邇兮﹐時感君之丹心。

【陳褚《風裏蟬賦》】有秋風之來庭﹐於髙柳之鳴蟬﹔或孤吟而暫斷﹐乍亂響而還連。垂玄而嘶定﹐避黃雀而聲遷﹔愁人兮易驚﹐靜聽兮傷情﹐聽蟬兮靡倦﹐更相兮風生﹔終不校樹兮寂寞﹐方復飲露兮光榮。

詩

【唐太宗文皇帝《賦得弱柳鳴秋蟬詩》】散影玉階柳﹐含翠隱鳴蟬﹔微形藏葉裏﹐亂響生風前。

【梁褚�《賦得詠蟬詩》】避雀喬枝裏﹐飛空華殿曲﹔天寒響屢嘶﹐日暮聲逾速。繁吟如欲盡﹐長韻還相續﹔飲露非表淸﹐輕身易知足。

【梁蕭子範《後堂聽蟬詩》】試逐微風遠﹐聊隨夏葉繁﹔輕飛避楚雀﹐飲露入吳園。流音繞叢藿﹐餘響切髙軒﹔借問邊城客﹐傷情寧可言。

【後梁沈君攸《同陸廷尉驚早蟬詩》】日暮野風生﹐林蟬候節鳴﹔望枝疑數處﹐尋空定幾聲。地幽吟不斷﹐葉動噪羣驚﹔獨有河陽令﹐偏嫌秋翅輕。

【陳張正見《賦得寒樹晚蟬疏詩》】寒蟬噪楊柳﹐朔吹犯梧桐﹐葉迥飛難住﹐枝殘影共空。聲疏飲露後﹐唱絕斷弦中﹔還因搖落處﹐寂寞盡秋風。

【又《秋蟬喝柳應衡陽王教詩》】秋雁寫遙天﹐園柳集驚蟬﹔競噪長枝裏﹐爭飛落木前。風髙知響急﹐近樹覺聲連﹔長楊流喝盡﹐詎識蔡邕弦。

【陳劉刪《詠蟬詩》】聲流上林苑﹐影入侍臣冠﹔得飲玄天露﹐何辭髙柳寒。

【虞世南《秋蟬詩》】垂飲淸露﹐流響出疏桐﹔居髙聲自遠﹐非是籍秋風。

【李百藥《詠蟬詩》】淸心自飲露﹐哀響乍吟風﹔未上華冠側﹐先驚翳葉中。

【隋顏之推《聽鳴蟬詩》】聽秋蟬﹐秋蟬悲﹐非一處。細柳髙飛夕﹐長楊明白曙﹔歷亂起秋聲﹐參差攪人慮。單吟如轉簫﹐羣噪學調笙﹔乍飄流曼響﹐多含斷絕聲。垂陰自有樂﹐飲露獨爲淸﹔短何足貴﹐薄羽不羞輕。螗螂翳下偏難見﹐翡翠竿頭絕易驚﹔容止由來桂林苑﹐無事淹畱南斗城。城中帝皇裏﹐金張及許史﹔權勢熱如湯﹐意气喧城市。劍影奔星落﹐馬色浮�起﹔鼎俎陳龍鳳﹐金石諧宮徵。關中滿季心﹐關西饒孔子﹔詎用虞公立國臣﹐誰愛韓王遊說士。紅顏宿昔同春花﹐素鬢俄頃變秋華。中腸自有極﹐那堪教作轉輪車。

○蝶第十三

敍事

崔豹《古今注》曰﹕蛺蝶﹐一名野蛾﹐一名風蝶。江東謂之達木﹐色白背靑者是也。其有大如蝙蝠者﹐或黑色﹐或靑斑﹐名曰鳳子。一名鳳車﹐一名鬼車。生江南橘樹間。《搜神記》曰﹕朽葦爲蛩﹐麥爲蝴蝶。《列子》曰﹕陵舄得郁樓則爲烏足﹐﹝此含而相生也。﹞其葉爲蝴蝶。

事對

【入夢戲園】《莊子》曰﹕昔者莊周夢爲蝴蝶﹐栩栩然蝴蝶﹐自逾適志與﹐不知周也。俄然覺﹐則蘧蘧然周也。不知周之夢爲蝴蝶﹐與蝴蝶之夢爲周歟。《古樂府》歌詞﹕蛺蝶行﹐蝶遊蝶遨戲東園﹔柰何卒逢三月養子燕﹐接我苜蓿間。

詩

【梁簡文帝《詠蝶詩》】空園暮煙起﹐逍遙獨未歸﹔翠鬣藏髙柳﹐紅蓮拂水衣。復此從風蝶﹐雙雙花上飛﹔寄語相知者﹐同心終莫違。

【梁劉孝綽《詠素蝶詩》】隨蜂繞綠蕙﹐避雀隱靑薇﹔映日忽爭起﹐因風乍共歸。出沒花中見﹐參差葉際飛﹔芳華幸勿謝﹐嘉樹欲相依。

【梁徐《賦得蝶依艸應令詩》】秋園花落盡﹐芳菊數來歸﹔那知不夢作﹐眠覺也恆飛。

○螢第十四

敍事

《爾雅》曰﹕螢火﹐卽也。《廣雅》曰﹕景天﹐螢火燐也。《禮記》曰﹕季夏之月﹐腐艸爲螢。《大戴禮夏小正》曰﹕丹鳥羞白鳥﹐丹鳥也者﹐謂丹良也﹐白鳥也者﹐謂蚊也。其謂之鳥者﹐重其養也﹐凡有翼者爲鳥。差也者﹐進也﹐不盡食也。崔豹《古今注》曰﹕螢火一名暉夜﹐一名景天﹐一名熠耀﹐一名燐﹐一名丹良﹐一名丹鳥﹐一名夜光﹐一名宵燭。腐艸爲之﹐食蚊蚋也。

事對

【羞鳥卻馬】《大戴禮》曰﹕丹鳥羞白鳥。《淮南萬畢術》曰﹕螢火卻馬。注云﹕取螢火裹以羊皮﹐置土中﹐馬見之鳴﹐卻不敢行。

【化艸流金】《易通卦驗》曰﹕立秋腐艸化爲螢。潘嶽《螢賦》曰﹕熠熠熒熒﹐若丹英之照葩﹔飄飄﹐若流金之在沙。

【景天暉夜】並見敍事。

賦

【西晉傅咸《螢火賦》】潛空館之寂寂兮﹐意遙遙而靡寧﹔夜耿耿而不寐兮﹐憂悄悄而多傷。哀斯火之煙滅兮﹐近腐艸而化生﹔感詩人之悠懷兮﹐覽熠耀於前庭。不以姿質之鄙薄兮﹐欲增輝乎泰淸﹔𨿽無補於日月兮﹐期自照於陋形。當朝陽於戢景兮﹐必宵昧而是徵﹔進不競於天光兮﹐退在晦而能明。諒有似於賢臣兮﹐於疏外而盡誠﹔蓋物小而論大兮﹐固作者之所旌。假乃光而爾熾兮﹐庶有表乎忠貞。

【西晉潘嶽《螢火賦》】翔太陰之玄昧﹐抱夜光以淸遊﹐若飛電之霄逝﹐ィ似移星之云流。動集陽暉﹐灼如隋珠﹔熠熠熒熒﹐若丹英之照葩。飄飄﹐若流金之在沙。載飛載止﹐光色孔嘉﹔無聲無臭﹐明影暢遐。舀朝露於曠野﹐庇一葉之垂柯﹔無干欲於萬物﹐豈顧卹於网羅。至夫重陰之夕﹐風雨晦冥﹔萬物眩惑﹐翩翩獨徵。奇姿燎朗﹐在陰益榮﹐猶賢哲之處時﹐時昏昧而道明。若蘭香之在幽﹐越羣臭而彌馨﹐隨陰陽以飄搖﹐非飲食之是營。問螽斯之無忌﹐希夷惠之淸貞﹔羨微虫之琦瑋﹐援彩筆以爲銘。

【梁蕭和《螢火賦》】聊披書以娛性﹐悅艸螢之夜翔﹔乍依欄而回亮﹐或傍牖而舒光。忽翔飛而暫隱﹐時淩空而更揚﹔竹依窗而度影﹐蘭因風而送香。此時逸趣方遒﹐良夜淹畱﹔眺娥之澄景﹐觀熠耀之羣遊﹔類幹沙之火飛﹐若淸漢之星流。入玄夜而光淨﹐出明燈而色幽﹔時臨池而泛影﹐與列宿而俱浮﹔覺更籌之稍竭﹐見微光之漸收。爾其斜月西傾﹐獨照蓬楹﹔矚曙河之低漢﹐聞伺潮之遠聲﹔望落星之掩色﹐見晨禽之曉徵。悲扶桑之吐曜﹐翳微軀而不明﹔寫余襟其未盡﹐聊染翰以書情。

詩

【梁簡文帝《詠螢火詩》】本將秋艸並﹐今與夕風輕﹔騰空類星隕﹐拂樹若花生。屏疑神火明﹐簾似夜珠明﹔逢君拾光彩﹐不怯此身輕。

【梁紀少瑜《詠月中飛螢詩》】遠度時依幕﹐斜來如畏窗﹔向月光還盡﹐臨池影更雙。

【梁沈旋《詠螢火詩》】火申變腐艸﹐明滅靡恆調﹔雨墜弗虧光﹐陽升反奪照。泊樹類奔星﹐集艸疑餘燎﹔望之如可灼﹐攬之徒有耀。

【陳楊縉《照帙秋螢詩》】秋窗餘照盡﹐入暗早螢來﹔忽聚還同色﹐恆然詎落灰。飛影黃金散﹐依帷縹帙開﹔含明終不息﹐夜月空徘徊。

【虞世南《詠螢詩》】的歷流光小﹐飄搖弱翅輕﹔恐畏無人識﹐獨自暗中明。

【李百藥《詠螢詩》】窗裏憐燈暗﹐階前畏月明﹔不辭逢露濕﹐祗爲重宵行。

