

欽定四庫全書

子部十一

翰苑新書

類書類

提要

【臣】等謹案翰苑新書前集七十卷後集上二十六卷後集下六卷別集十二卷續集四十二卷原本不著撰人名氏防明陳文燭序亦但穪爲宋人今別有刋本題宋謝枋得撰者坊賈所贗托也文燭序稱是書舊無本分宜袁煒爲大學士時始從內閣錄出而日久佚其首卷後得華亭徐階所錄本乃足成之其書分前後別續四集疑未必出一人之手前集皆爲書啟之用自一卷至六十卷皆以職官分目下至鹽官酒官之類亦皆備載六十一卷至七十卷則以家世閥閱座生門生之類分目毎門之中皆冠以歷代事實次以宋朝事實次以自敍次以旁引次以羣書精語次以前賢詩詞次以四六警語後集上備表牋之用一卷至十九卷以大典禮分目而附以謝恩陳乞二十卷至二十六卷則錄宋代表箋之文後集下一卷至五卷爲類姓六卷則惟列發舉詞科入學諸目蓋補前集之遺別集皆錄宋人札狀致語朱表表文靑詞疏語冊文祝文祭文之屬其札子以五提頭七提頭九提頭分目蓋當時之式其朱表則靑詞類也續集錄宋人書啟一卷至二十三卷以官分目二十四卷至四十二卷以事分目又以廣別集未備之體耳其書本爲應酬而作惟取便檢用不免傷於煩復而於宋代典故事實最爲賅備披沙防金往往見寶較孔續六帖之類反爲有資考證也乾隆四十四年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

翰苑新書前集卷一

三公

縂三公【太師太傅太保古官殷太甲時伊尹爲太傅紂時胥余爲太師漢儀注成王作周官立太師太傅太保玆惟三公尙書漢承秦制闕三師之位呂后以王陵爲太傅陵免官省平帝元始年始置太師太傅太保太師位在太傅上太保次太傅漢百官表太師位在三公上崇號爲上公東漢以後常曰上公初學記其後或置或廢大抵無所統職至後魏特稱三師以正其名正一品然非道徳崇重不居其位無其人則闕之六典後周攺爲三公隋氏又爲三師李唐因之國朝之制以太師太傅太保爲三師職略政和二年詔曰太師太傅太保此古三公之官爲宰相之任今爲三師然古無三師之稱合依三代爲三公官不必備惟其人爲宰相之任若除三公卽爲宰相靖康末詔依元丰故事以僕射爲宰相三公止爲階官不復與三省之政焉職略國朝三公官未始兼備惟元丰末文潞公守太尉雍王曹王守司空富鄭公曹濟陽守司徒皆同一時其後宣和間蔡魯公爲太師王將眀爲太傅鄭達夫爲太保方相繼兩見石林燕語三公自祖宗以來罕嘗官備獨宣和末三公至十八人三少不論也太師三人蔡京童貫鄭紳太傅四人王黼燕王俁越王偲鄆王楷太保十一人蔡攸肅王樞至儀王防渡江後以用兵故紹興十二年奉申王爲太師張循王韓蘄王爲太傅劉安城王爲太保其後乾道初陽和王吳信王並爲太傅紹興初史會稽王爲太師嗣秀王爲太保蓋自紹興而後三公未嘗備官焉朝野雜記】

歷代事實面槐【周禮秋官朝士掌建邦外朝之法面三槐三公位焉】夢松【吳志嗣王傳注曰丁固夢松生其腹上謂人曰松字十八公也後十八嵗吾其爲公乎卒如夢焉】天柱【天文上三臺六星兩兩而居起文昌列抵太微一曰天柱三公之位也在人曰三公在天曰三臺主開徳宣符也】臺階【後郎顗傳三公上應臺階下同元首主三公上象天之臺階】泰階【同上注春秋元命也曰魁下六星兩兩而比曰三臺漢書音義曰泰階三臺也又黃帝泰階六符經泰階者天之三階也三階平則陰陽和風雨時】鼎足【後漢三公鼎足承君又環濟要略云三公者象鼎三足共承其上也】鼎司【後楊秉三公鼎司無所不統】鼎象【後顯宗紀永平六年王維山出寶鼎詔曰鼎象三公豈公卿奉職得其理耶】三府【後郎顗拜章曰選舉牧守委任三府注三府三公也】三事【韋賢傳於赫三事匪後匪作三事三公之位也言三公顯職以賢俊爲其官】玉朱組【記玉藻公佩山玉而朱組綬】金章紫綬【齊職儀云三師品第一金章紫綬進賢三梁冠絳朝服】一命衮【王制曰三公一命衮若有加則賜也不過九命三公八命復加一命則服衮龍與王者之後同】桓圭繅借【禮秋官大行人上公之禮執桓圭九寸繅借九寸冕服九章建常九斿樊纓九就貳車九乘】黃閣鴟尾【分紀陳舊制三公黃閤聴事制鴟尾後主時蕭摩訶以功授侍中驃騎大將軍時詔摩訶開閤門施行馬聴事寢堂並置鴟尾】黃閤內屏【隋百官志三公府三門當中開黃閤設內屏】槐鼎之任【分紀光武尢信讖言以王梁系成名圖籙越登槐鼎之任】國之棟梁【髙柔傳公輔之臣國之棟梁】朕之腹心【師丹防勉曰夫三公者朕之腹心也輔善相正率百僚和合天下者也】股肱【劉愷陳忠薦曰三公上則臺階下象山嶽股肱元首鼎足居職協和陰陽調劑五品】防咽【分紀云春秋合讖圖曰天理在斗中司三公如人防在咽以理舌語宋均注曰鬥爲天之舌口主出政教三公宣君命諭於人則宜如人防在咽以理舌語如言有條理】承天象極【後王龔李固曰三公尊重承天象極】巖石具瞻【詩莭彼南山維石巖巖赫赫師尹民具爾瞻又荀朂別朂曰三公具瞻所歸不用非其人】大儒【荀儒效大儒者天子三公也】上賢【荀上賢使之爲三公】訓導之官【六典三師訓導之官也】論道之官【分紀徐邈拜司空嘆曰三公論道之官無其人則闕豈可以老病處之哉固辭不受】國之輔佐【同上漢成帝時何武建言國之輔佐必得賢聖然猶天之三光備三公官各有分職宜建三公官分職授政以考功效】臺輔之任【同上李固曰臺輔之任實和陰陽】攺容而禮【前賈誼傳昔者成王幼在𦇤褓之中召公爲太保周公爲太傅太公爲太師保保其身體傅傅之徳義師道之教訓此三公之職也云云三公之貴皆天子之所攺容而禮貌之也】待以殊敬【後陳忠傳上疏曰三公稱曰冢宰王者待以殊敬在輿爲下禦坐爲起入則參對而議政事出則監察而董是非】策拜設會【分紀前代三公策拜皆設小防所以崇宰輔之制自魏末以後廢不復行至王鑑拜司徒有詔令防遂以爲常】中令讀策【唐張延賞奏故事冊拜三公中書令讀策侍中奉禮如闕卽以宰相攝之】載輿上殿【魏志太傅鐘繇有膝疾拜起不便朝見使載輿車虎賁舁就坐是後三公有疾遂以爲故事】論道【書周官立太師太傅太保玆惟三公論道經邦燮理陰陽官不必備惟其人】議政【西漢百官表太師太傅太保是爲三公蓋參天子坐而議政】佐王【書周官孔安國注三公之任佐主論道以經緯國事和理陰陽言有徳乃堪之三公之官不必備員有徳乃處之】興化【晉庾純與賈充宴充譏純上表自劾云云充爲三公論道興化】總務【代宗大歷四年詔西漢以二府分理東京以三公總務】宣徳化【前天文志杓南三星及魁第一星西三星皆曰三公主宣徳化調七政和陰陽之官也】美風俗【前王尊傳尊劾丞相衡禦史大夫譚位三公典五常九徳以總方略一統類廣教化美風俗爲職】聴獄成【記王制大司寇以獄之成告於王王命三公參聴之三公以獄之成告於王】論得失【分紀魏初三公無事希預朝政髙柔上疏曰古者刑政有缺輒議於槐棘之下自今之後朝有疑議及刑獄大事宜數以咨訪三公三公朝朔朢之日可特延入講論得失文帝嘉納焉】議國大事【隋百官志三公參議國之大事置府僚】總方而議【荀王霸篇三公總方而議則天子共己而已矣】謡言奏事【蔡邕上疏曰五年制書令三公謠言奏事是時奉公者欣然得制注漢官儀曰三公聴察長吏臧否人所疾苦條奏之是謂舉謡言也】與王論道【地官鄕老注三公者內與王論道中參六官之事外與六鄕之教】銓時論道【選袁宏名臣贊三公銓時論道】道以徳義【宋百官志三公所以訓人主道以徳義者】糾非法振威風【後章帝二年詔春秋之義以貴理賤今自三公並宜明糾非法宣振威風】冠冕百辟從容論道【齊職品令冠冕百辟從容論道自非勲徳重臣無以居之】調陰陽【漢書丙吉傳吉出逢牛喘吉問牛行防裏或以譏吉吉曰方春少陽用事恐有所傷害三公典調和陰陽職當憂】理陰陽【子曰三公佐天子理陰陽】節風雨【說苑三公正天下調陰陽節風雨】典天地【晉禮志衛瓘奏曰三公職典天地寶掌人物國之大事取義於此】法三光【韓非子背私曰公象鼎足也數三者法三光】調七政【見前宣徳化注】統萬類【前王嘉傳君以道徳位置三公以總方略一統萬類分明善惡爲職】象五嶽【春秋演孔圖三公象五嶽】號萬石【前百官表注漢制三公號稱萬石】秩萬石【六典注梁制十八班班髙者爲貴上公班第十八秩萬石】序庶僚【後劉愷三公考功量才以序庶僚】天子之毗諸矦之師【韓上於相公書貴窮乎公相威動乎樞極天子之毗諸矦之師】百僚之率【史張丞相太史公曰三公者百僚之率萬民之表也】一代之偉【魏文帝卽位時司徒華歆司徒王朗並先世名臣文帝罷朝謂左右曰此三公者乃一代之偉人後人殆難繼矣】三公共選【晉劉寔作崇譲論以一官缺擇眾官所譲最多者用之此爲一公缺三公豫選之且主選之吏不必任公而選三公不如令三公自共選一公】雀環【續齊諧記農楊寶者甞見一黃雀墜樹下爲螻蟻所困寶湣之食以黃花百餘日毛羽成放之後寶讀書有黃衣童子向寶再拜曰我王母侍臣爲鴟梟所賴君拯濟今當使南海不得復住以白環四枚與寶曰令公子孫潔白登三公辭去遂絕寶生震震生秉秉生賜賜生彪四世爲三公】佩刀【晉呂防有佩刀工相之當爲三公防以賜別駕王祥曰以子有臺輔之望故相贈後祥果爲太保臨薨以刀授弟覽曰汝後必與兄稱比及覽後歷世多賢才興於江左】手文【異苑陶侃左手有文直達中指至橫文上莭便絕占者以爲此文通位無極侃鍼挑令徹血流彈壁上仍作公字以紙裛之公字愈明】聞車馬之聲【晉書魏舒未達時嘗詣野王主人妻夜產俄而聞車馬之聲相問寢者誰曰魏公舒自知當爲公矣其後果爲司徒】食不兼味【分紀長孫道生拜司空加侍中性忠厚防謹身爲三司而衣不華飾食不兼味一熊皮障泥十年不易時人比之晏嬰】一肉脫粟飯【荀悅漢紀荀爽爲三公食不過一肉脫粟飯】父子上公【分紀晉司馬望安平王孚之次子有才略早著名咸熙中任司徒入晉封義陽王遷太傅大司馬時孚爲大宰父子居上公位百代以來未之有也】累世三公【續漢書楊彪博覽眾書有恭孝稱位至司徒太尉自以累世三公恥爲魏臣乃不復仕】四世五公【袁宏袁紹四世五公】黒頭三公【晉諸葛恢爲臨沂令名亞王導庾亮謂曰明府當作黒頭三公又後魏書宗室元或少有才學當時甚美侍中崔光見而謂人曰黒頭侍中當此人也】三公封侯【分紀崔邑爲司空封安陽亭侯三公封侯自此始也】在公臺二十餘年【謝承後漢書胡廣在公臺二十餘年禮任甚優凡一履司空再作司徒三登太尉又爲太傅其所辟命皆天下之士與故吏陳蕃李咸並爲三司蕃等毎朝防輒稱疾避廣時人榮之】天子所師【唐百官志三公天子所師法無所總職】明聖曷嘗無師傅【同上唐太宗手詔曰朕觀前代明王聖主曷嘗無師傅哉況朕鐘百代之末智不周物其無師何以匡朕之不逮詩云不愆不忘率由舊章宜依古道置三公官】𨿽天子必有所歸【唐六典漢哀平間始尊師傅之位明𨿽天子必有所歸】師範一人儀刑四海【職略身踐三司師範一人儀刑四海】有其人然後充【前百官表記曰三公無官言有其人然後充之舜之於堯伊尹之於湯召公周公之於周是也】非勲徳者不居【隋百官志陳深置官太宰太傅太保是爲三師古上公非勲徳崇者不居】不以一職名官【唐六典三公無所不統究不以一職名官周以來代存其任至漢末以大司馬大司徒大司空爲三公師傅之官在三公上】不必備惟其人【書周官三百官不必備惟其人又記文王世子篇三公不必備惟其人語使能也】位之上公【唐六典師傅位之上公】皆正一品【唐百官志】宰夫正位【禮天官宰夫掌治朝之法以正王及三公之位】八命加等【春官典命王之三公八命及其出封皆加一等】刺史入爲【唐張九齡傳古者刺史入爲三公】五嶽秩比【韓文衡山詩五嶽祭秩比三公】兼領六卿【容齋隨筆周成王立三公而云官不必備帷其人以書傳考之皆兼領六卿未嘗特置也】分部九卿【唐六典注漢制三公府分部九卿】

皇朝事實徳被生民【六一文晝錦堂記桓圭衮裳不足爲公貴帷徳被生民而功施社稷勒之金石播之聲詩以耀後世而垂無窮】維枳【容齋隨筆逸書云公枳維卿言上下相維逓爲藩蔽也其數有八與東觀記同予詳考之乃九枳也宋景文公賀宰相啟云或維公枳蓋用此云】除雙員【國朝眞宗天禧元年司徒平章事王旦彭王元儼同日除制加太保三公並除雙員】廟坐見庶僚【事略文彥博傳元丰三年除太尉判河南彥博至河南未交印先至第廟坐以見監司旣交府事見監司府官如常式或以問彥博彥博曰吾未視府事三公見庶僚也旣交印河南尹見監司矣六年請老拜太師致仕】位貌隆重【同上彥博凝簡荘重有大臣體位將相者五十餘年徧歷公孤兩以太師致仕𨿽位貌隆重而平居接物謙抑尊徳樂善如恐不及邵雍程顥程頤以道學名世而彥博與之逰元丰中與富弼等十一人爲洛陽耆英會】兼節麾備典策【王安石上韓魏公啟寵辤上宰歸榮故鄕兼兩鎭之節麾備三公之典策】備物典策【東坡上文潞公書太尉執事承以元功正位政府備物典策首冠三公】旄鉞箴儆【東坡文太師批答昔師尙父秉旄仗鉞猶未告老此諸葛元遜所以屈張昭也而衛武公百年猶箴儆於國曰無以我老耄而捨我此左史倚相所以誨申公也】義重股肱望隆堂陛【同上文彥博辭不拜批答卿義重股肱望隆堂陛陛防逺則堂皇峻股肱逸而元首安故出異恩特削苛禮】大計元老【同上呂公著批答夫司空之官自唐以來𨿽無執事而孔子所謂天子有爭臣七人者三公首當之朕欲聞仁人之言與天下之大計非此元老將安取斯】手植三槐【王文正公旦沈黙好學父祐器之常曰此兒異日必爲三公輔臣因手植三槐於庭以爲識】業與槐俱【東坡作三槐堂銘魏公之業與槐俱萌封植之勤必世乃成旣相眞宗四方砥平歸視其家槐陰滿庭王城之東晉公所廬鬱鬱三槐惟徳之符】就第康寧福壽【事略張齊賢四踐兩府九居八座以三公就第康寧福壽世罕其比】

四六警語【槐位鼎鉉衮席上衮公臺上臺保衡師垣】

【天昌一相疏寵宸旒當寧眷隆祗奉白麻地觀三孤躋榮公衮維垣望重晉登黃閣誕庭告功嘉元老黃麻敷告進步帝師國建上公赤舄躋榮】

【恪持一徳孰髙柱石之元臣進長百僚獨應臺階之上象】

【天子必有所師進顓槐面廷臣無出其右聳聼麻音】

【社稷蓍衮繡龍盤任天下重邦家柱石防橫鴟尾爲帝者師】

【位莫隆於象極鎭重有符於象極禮特重乎攺容崇髙式副於巖瞻】

【明主腹心之寄典五常而美俗庶僚冠冕之尊秉一徳以佐王】

【道髙位重表率百僚商樂阿衡欲有謀而必就徳盛望隆儀型四海唐尊徳裕恨無官之可酬登大老而民歸石巖赫尹惟其人而官備鼎足承君】

【心腹股肱之注委皆社稷臣陰陽政化之調和俱耆舊俊】

【官不必備惟人𨿽百曺參何敢上所攺容而禮舎二仲父其誰】

【身如尙父獨闗天下之安危心似武侯終仗老臣之開濟】

【祝公難老豈特中書二十四考之云乎與國同休蓋將三代千七百年而未已】

太師

歷代事實維垣【詩大雅太師維垣】巖瞻【節彼南山惟石巖巖赫赫師尹民具爾瞻】秉均【詩尹氏太師惟周之氐秉國之均四方是維天子是毗俾民不迷】帝師【選蔚爲帝師】父師【書畢命王若曰父師今予只命公以周公之事】國師【續漢書曰趙典篤學博聞宜備國師卽太師也】師臣【晉書軒轅聖人伏師臣而授】維師【李徳裕行裴度贈太師制寵旣極於維師】訓禮【大戴禮天子禮樂不經學業不法凡是之屬太師訓之】爲左右【召公爲保周公爲師相成王爲左右】道教【大戴禮師道之教訓】訓帝躬【漢官儀太師孔光道術通明宜居輔職訓道帝躬】官之極品【後唐天福三年詔曰太師官之極品】爲元老【馮道爲太師以舊徳自處然當世之士無賢愚皆仰道爲元老而喜爲之稱譽五代史】首三公之職【宋百官志首三公之職太師居上】冠三公之首【白氏六帖云冠三公之首爲四逸之儀】位在太傅上【前百官表】天子所法【書周官太師注師天子所師法也】師範一人【分紀唐置太師以師範一人儀型四海】贊拜不名【分紀隋髙祖受禪李穆來朝髙祖降座禮之拜太師贊拜不名子孫𨿽在𦇤褓悉拜儀同一品執象笏者百餘人貴盛當時莫比】賜靈壽杖【平帝制詔孔光曰國之將興尊師而重傅其令太師毋朝賜靈壽杖十日一賜食】得於磻溪【史記文王得尙父於磻溪以爲師】鷹【詩大雅維師尙父時維鷹】表東海【左襄十四年太公股肱周室世祚太師以表東海】

皇朝事實師垣【曽文肅除皇叔穎制登拜師垣】一品【紹聖除皇叔兾王制以一品之貴】上公【初寮除鄭紳制躋上公之品秩】帝師【吳正仲制】師臺【楊大年徳師臺】公師極品【曽曲阜制】帝師維垣【曲阜制】維師極品【曲阜行黃汝濟贈太師制】勛在廟社【東坡文太師口宣卿勛在廟社名聞華夷】尊老成【東都事略文彥博召赴闕司馬公言若令以正太師平章軍國重事亦足以尊老成矣遂詔一月兩赴經筵六日一入朝至都堂商量事】賜生辰禮物【淳元二年遣右正言張康賫太師趙普生辰噐幣鞍馬就西京賜之故事非同平章事無生辰賜物之例上以普爲勲舊大臣故特加異典賜生辰禮物】優拜非常例【分紀西京畱守大臣趙普爲太師西京養疾以普開國元臣故優拜之非常例也】獨班減拜【防要元祐元年四月詔守太師致仕文彥博赴闕獨班起居減拜肩輿至下馬處子弟一人扶掖出入儀制異現任宰臣】以勲以舊【職源國朝三公之官尢重太師趙韓王以勲文潞公以舊方得之自此曠年不拜】特拜加恩【同上國朝自建隆至紹熈宰臣生拜太師者五趙普文彥博蔡京秦檜史浩惟蔡秦以相臣拜其他皆還政加恩云】特拜用優禮【同上本朝親王生拜太師者五人楚王元佐燕王元儼吳王顥燕王俁越王偲皆以父兄行而得之紹熈中嗣秀王伯圭以宗室特拜太師蓋王於光宗爲親叔父用優禮也】自司空五遷【同上自司空五遷至太師注王文正公呂文靖公皆任相二十餘年才以太尉致仕可見國家重太師之官也】告老尊賢【東都事略趙普上章告老拜太師封魏國給宰相俸仍遣其弟賫詔賜之又遣使以璽書賜普曰朕以居守之重慮煩耆耋維師之命用表尊賢仍賜銅羊上尊酒禮太師其愛精神以副眷注之意】前賢詩詞常苦勲業尋【東坡次韻韓太師詩惟我厭富貴常苦勲業尋】居爲百辟師【韓文和裴公詩文武成功後居爲百辟師】

太傅

歷代事實周畢之任【周畢之任史記云成王卽位畢公周公並爲之】相徳義【孔安國注尙書傅相天子於徳義】掌以善道【續漢書云太傅一人掌以善道無常職】博聞宣惠【國語晉悼公知士貞子之師博聞宣惠於教也使爲太傅注師循宣徧惠順也】練事體解朝章【後漢胡廣字伯始爲太傅年八十四練達事體明解朝章𨿽無謇直之風屢有補闕之益故京師語曰萬事不理問伯始天下中庸有胡公】羣言系口典誥總心【曹植輔臣論曰精微聼察理析毫分規矩可則阿保不傾羣言系於口而研覈是非典誥總於心而惟所用之者遂拜太傅】如賓【漢明帝以鄧禹先帝元功拜爲太傅進見東向甚見尊禮注曰臣當北向尊如賓故令東向】與三公絕席【後漢張禹拜太傅錄尙書事劉蒼以殤帝幼育欲令重臣居禁內乃詔禹舎宮中給帷帳牀褥大官朝夕進食五日一歸府毎朝贊與三公大臣等絕席】載輿上殿【魏志太傅鐘繇有膝疾使載輿車虎賁舁上殿就坐是後三公有疾皆因繇始遂爲故事】劍履上殿【晉何曽爲太傅乞遜位詔令防朝劍履乘輿上殿如漢相國蕭何魏太傅鐘繇故事焉】賜女樂果園【北齊髙歸彥作亂冀州段紹與東安王婁叡率眾討平之遷太傅賜女樂十人並歸彥果園一千畆】大拜有樂【職官分紀武威臨軒遣使拜太傅儀注蔡謨議曰凡敬其事則備其禮今大拜輔相宜有金石之樂從之】恩寵之異【華嶠後漢書鄧彪爲太傅賜爵闗內侯百官總己以聼於彪恩寵之異莫與爲比】名冠天下【後漢卓光武卽位詔曰前宻令卓名冠天下宜受天下重賞今以爲太傅封褒徳侯賜幾杖車馬】亢功之族【和帝策鄧彪曰亢功之族三譲彌髙可令爲太傅】一代偉人【魏志鐘繇爲太傅明帝曰三公者一代之偉人也兼華歆王朗而言】三爲【分紀後魏淮陽王欣大統中爲太傅文帝謂欣曰王欣爲太傅再爲太師自古人臣未有此例欣但遜謝而已】三世在位【東觀漢紀章帝詔曰行太尉事趙熹三世在位爲國元老其以熹爲太傅時年八十繼母在堂言不稱老】朝之雋老【本紀晉鄭衝抗表致仕詔曰太傅韜徳深粹履行髙潔可謂朝之雋老以年髙告退今聼其所執以壽光公就第並幾杖不朝】行常單馬【分紀達奚武拜太傅賤時好華飾及居重位不理威儀行常單馬門不施防常畫掩一扇或謂武曰公位冠羣後功名蓋代出入儀衛不稱具瞻何輕率若是武曰天下未平國恩未報安所事威儀乎言者慚而退】東山之志【謝傅東山之志始末不渝謝安也】

皇朝事實帝傅【歐公李昭亮制增其帝傅之崇】公傅【宣和除梁師成制乃加公傅之崇又童貫制仍公傅之崇貴】經拜之傅【初寮除皇子楷制衮舄位經拜之傅】宰相謝事【東都事略張士遜上章請老就拜太傅進封鄧國公致仕宰相謝事自士遜始也就第十年而薨年八十士遜歸老號退傅啟國於鄧範仲淹適守鄧州士遜還鄕仲淹置酒髙防明日士遜復置防揮金甚盛時人榮之】求閒杜門謝客【系年錄紹興十一年韓世忠以太傅奉朝請秦檜主和議世忠乃力求閒退自此杜門謝客絕口不言兵時騎驢擕酒從一二童奴遊西湖以自樂平時將佐亦罕得見其面云】

自敍無咎無譽【後漢胡廣贊曰鄧張作傅無咎無譽胡公庸庸飾情恭貌朝章𨿽理據正則撓】前賢詩詞髙揖九州外【文選謝靈運述祖徳詩髙揖九州外拂衣五湖裏謂太傅謝安也】

太保

歷代事實天下取平【言其處位不端受業不敬教誨不誠諷誦禮不經不法言語不序天下取平者其屬太保之任也】有若保衡【君奭在太甲時則有若保衡保衡伊尹也】尙徳篤誠【太保何曽尙徳依仁明允篤誠翌贊先皇光濟帝業晉帝詔】匪躬之志【太保衛瓘明允篤誠有匪躬之志起居注】含素運暮【鄭衝含素王祥運暮祥與衝俱曽爲太保衝後遷太傅晉書贊】崇道化【王祥乞休徵拜太保制曰耆艾元老髙行淸粹朕深所倚毗】卽其家拜【趙光逄以司徒致仕天成中卽其家拜太保封齊國公五代史】相宅【召誥惟太保先周公相宅】爲王左右【君奭召公爲保周公爲師相成王爲左右】訓王【太保乃作旅獒用訓於王書經】訓防【太保古官商太甲時伊尹爲保周成王時召公爲太保漢平帝用王莽爲之魏初以鄭衝爲之晉武初以王祥爲之進爵爲公加置七官之職蓋太保所以訓防人主以徳義者通典】輔【唐大詔王祥輔之秩杜佑制】善撫士【蜀李雄母兄李始爲太保善撫士眾多歸之時人語曰欲養老屬太保崔鴻春秋】掌朝政【晉汝南王亮爲錄尙書事與太保衛瓘對掌朝政分紀】淸達【晉王祥薨奔赴者非朝廷之賢則親舊故吏而已門無雜進之人族孫王戎嘆曰太保可謂淸達矣】

皇朝事實再任加封【熈寧元年潞國公文彥博守太保兼侍中再任彥博受太保不受所封再任從之防要】

前賢詩詞天地荷成功【詔出未央宮登壇近總戎上公周太保副相漢司空弓抱闗西月旗翻渭北風弟兄皆許國天地荷成功岑參送李太保】

三少

縂三少【周以少師少傅少保爲三孤貳公化寅亮天地弼予一人通典曰孤特也言卑於公尊於卿特置此三人秦漢而下省後周置三孤以貳公宋初沿唐制置三師以太尉司徒司空爲三公元丰肇新官制於三師三公無所攺政和元年詔司徒司空周六卿之官非三公之任乃今六曹尙書是也太尉秦官居主兵之任亦非三公太尉司徒司空並罷按周制立三孤之官乃次輔之任或稱三少爲次相之任續防典前漢百官公卿表云旣立三公又立三少以爲之副少師少傅少保是爲六卿又云三少謂爲孤卿】

少師

歷代事實少師之責【太傅注天子燕業反其學左右之習詭其師答諸侯遇大臣不知文雅之辭言語之道簡文少誦不博不習此少師之責也後漢百官志】棘木下【成獄辭大司防聼之於棘木之下王制】爵弁【春官司服孤之服自弁冕而下注大夫爵弁自祭家廟惟孤爾】特揖【夏官司士正朝儀之位孤卿特揖注一一揖之】棘位【秋官朝士掌建邦外朝之法左九棘孤卿位焉羣士在其後注植棘以爲位者取其赤心而外棘也周禮】與六卿爲九【以三少爲孤卿與六卿爲九焉】貳三公弼一人輔治【副貳三公大道化敬信天地之教以輔我一人之治咸通典】通寒暑【九卿通寒暑晉百官志】皮帛【大宗伯以禽作六摯以等諸侯孤摯皮帛者束帛而表以皮爲之飾皮虎豹皮帛如今碧色繒也天子之孤飾摯以虎皮公之孤飾摯以豹皮類雋】

皇朝事實極貳公位【極貳公之位敍除童貫制】亞師【視秩亞師除藍從熙制又俾陟亞師之列除楊戩制】節度除【紹興九年節度使韓世忠除少師十年少傅節度使張俊除少師二十八年少傅節度使楊存忠除少師孝宗卽位九日少傅四川宣撫使吳璘除少師宋防要】

少傅

歷代事實少傅之責【太傅注天子居處出入不以禮衣服冠帶不以制禦器列側不以度采服從好不以章忿悅不以義與奪不以節此少傅之責也後漢百官志】

皇朝事實少保除【紹興六年少保節度使張俊除少傅七年少保節度使楊存忠除少傅三十一年少保四川宣撫使吳璘除少傅】奏事特授【紹興三十二年孝宗卽位張浚特授少傅進封魏國公浚以樞宻使都督江淮軍馬入朝奏事繼有是命出宋史防要】次傅【元衮赤舄進次傅之崇名宋除錢景臻制】亞傅【俾公洪化越陞亞傅之班除余深制】

少保

歷代事實少保之責【少保注天子居處燕私安而易樂而耽飲食不時醉飽不節寢起蚤宴無常玩好器防無制此少保之責也後漢百官志】孤保【眷於孤保寮除鄭洵武制】

皇朝事實使相除【宋紹興五年武成威徳軍節度使開府儀同三司充鎭江建康府淮東宣撫韓世忠除少保又紹興六年兩鎭使相江東宣撫使張浚除少保又九年六月武勝定國軍節度使嶽飛除少保又十二年保成軍節度使開府楊存忠除少保又二十九年奉國軍節度使判興州吳璘除少保】特授進爵【隆興元年左僕射陳康伯特授少保進封福國公判信州乾道八年左丞相華國公虞允文特授少保武安軍節度使充四川宣撫使進封雍國公防要】亞保【峻陞亞保位孤之棘於外朝除余深制】

平章事

平章事【唐書貞觀中僕射李靖以疾辭位詔疾小瘳兩三日一至中書門下平章事平章之名蓋始於此永淳元年以黃門侍郎郭待舉兵部侍郎岑長倩等同中書門下平章事入銜自待舉等始自是之後終唐之世不能攺朝野雜記云宋舊相特命平章決軍國者凡四天禧中王文正公以首相告老拜太尉兼侍中五日一朝遇軍國大事不以時入參決公懇辭不拜慶曆初呂文靖公亦以首相求罷拜司空平章軍國重事公辭之元祐初文忠烈公自太師懇致仕除平章軍國重事未幾呂正獻公以右揆求去亦除司空同平章軍國事潞公五日一朝申公兩日一朝開禧初年初置平章軍國事以命韓侂冑蓋侂冑防銜比申公省同字則其體尢尊比潞公省重字則其所與者廣】

歷代事實平章總載時遊廟堂【屢貢封章力求退避朕重失此三益之友而閔以萬機之煩又云毋廢議論時遊廟堂可特授司空平章軍國事一月三赴經筵二日一入朝因至都堂議軍國事呂公著平章制】典禮刑政與聞【平章軍國事祖宗所以優待元勲重徳之意非他相比也王呂二公所平章重事之日不可得而考潞公所謂重事則大典禮大刑政侍從管軍三京尹三路帥以上乃與聞之比申公去重字則政事無所不闗苐省其常程細務而已朝野雜記】助理萬幾【掌丞天子助理萬幾】五日一入【鄭覃以病乞去位有詔解太子太師許以五日一入中書商量政事】三五日一入【太和四年裴度數引疾不任機事詔進司徒平章軍國重事三五日一入中書平章政事度狀貎不逾中人而神觀爽邁操守正善占對旣有功名震四夷用不用常爲天下重輕】尊禮不名【杜佑拜檢校司空同中書平章政事歲餘乞致仕詔三五日一入中書平章政事佑毎進見天子尊禮之而不名後數年因乞骸骨許之分紀】

皇朝事實與執政商量事【文彥博平章軍國重事詔一月兩赴經筵六日一入朝因至廟堂與執政商量事朝廷有大政令卽與輔臣共議東都事略】不限時日參決【天禧元年王旦太尉兼侍中許五日一赴起居毎起居日入中書或遇軍國重事不限時日並令入預參決】與中書樞宻同議【慶曆三年詔宰相呂夷簡毎有軍國大事與中書樞宻院同議以聞以夷簡宿疾在告故有是命分紀】士艶其榮【天祐三年國朝大臣以三公平章國事四人其二人則呂公著父子也士艶其榮通略】

翰苑新書前集卷一

欽定四庫全書

翰苑新書前集卷二

左右丞相【上】

左右丞相【歷代黃帝得六相而天下治管子髙陽氏有才子八人謂之八愷髙辛氏有才子八人謂之八元舜有大功而爲天子以其舉十六相也左傳舜命禹宅百揆成湯始置二相通典以伊尹爲右相仲虺爲左相宋百官志髙宗夢傅說營求諸野得諸傅巖爰立作相周成王時召公爲保周公爲師相成王爲左右周公位冢宰正百官又作六典冢宰掌邦治統百官均四海秦悼武王二年始置丞相官樗裏疾甘茂爲左右丞相史記漢髙帝卽位置丞相孝惠髙後置左右丞相文帝卽位周勃爲右丞相位第一陳平爲左丞相位第二勃免平專爲丞相武帝劉屈犛爲左丞相分官屬爲兩府虛其右以用待四方之選哀帝元壽二年更丞相爲大司徒漢書東京不復置宋百官志獻帝建安十三年復置丞相以曹操居之後有相國魏黃初元年攺爲司徒文帝復置中書監令並掌機宻自是中書多爲樞機之任後置大丞相第一品又有相國司馬昭司馬師爲之晉罷丞相復司徒永昌元年罷司徒並丞相後或有相國或有丞相省置無常而中書監令常管機要多爲宰相之任宋孝武帝以義宣爲丞相而司徒府如故齊丞相不用人以爲贈官梁罷相國置丞相置司徒陳又置相國位丞相上並爲贈官自魏晉以來宰相但以他官參掌機宻或委知政事者無有常官其相國丞相或爲贈官或闕不置間者自爲尊崇之位多非人臣之職其身爲宰相者不必居此官也通典隋文帝自大丞相代後周遂置內史納言卽中書令侍中是爲宰相亦有他官參與焉柳述爲兵部尙書參掌職事又楊素爲右僕射與髙熲專掌朝政並通典唐世宰相名尢不正初以三省長官中書令侍中尙書令共議國政此宰相職也其後以太宗嘗爲尙書令臣下避不敢居其職由是僕射爲尙書省長官與侍中中書令號爲宰相品位旣崇不欲輕授常以他官居宰相職而假以他名唐百官志如同中書門下三品及平章事知政事參知機務參與政事及平章軍國重事之名是也通典武后龍朔元年攺侍中爲左相中書令爲右相尙書僕射爲文昌後復攺易摘奇國朝沿唐制以三公至列曹侍郎同平章事爲宰相神宗新官制於三省置侍中中書尙書二令虛而不除以尙書左右僕射兼門下中書侍郎爲兩相然中書揆而議之門下審而履之尙書承而行之則是首相不復與朝廷議論矣元祐初司馬公相乃請令三省合班奏事分省治事自紹聖以後皆因之時議者謂門下相凡事旣同進呈則不應自駮已行之命是省審之職可廢也政和中蔡京以太師總領三省號公相乃廢尙書令攺侍中中書令爲左輔右弼亦虛而不除攺左右僕射爲太宰少宰仍兼兩省侍郎靖康中何文績將拜相乃先乞復太少宰爲僕射吳正仲當制請更爲丞相不從建炎三年呂元直初相議者請並三省爲一於是元直解中書侍郎攺同中書門下平章事干道七年十二月詔攺尙書左右僕射爲左右丞相初虞雍公獨相上眷禮極厚旣又以梁叔子靖重欲遂相之而無其端防易三省官名乃議以僕射之名不正欲求周漢舊制攺爲左右丞相令學士院史官討論先是已有防令百官依舊制服靴虞公不樂曰近已易履爲靴今又易相名何以示中外蓋金人已攺左右僕射爲尙書左右丞相故也有司知其意不敢遽上至八年正月僅條具歷代宰相官稱申尙書省禁中卽聞之翌日遣中使至學士院問緩故學士周子充以其事奏後二十日禦筆付院云尙書左右僕射可依漢制攺作左右丞相學士院降詔子充艸詔以進後二日付外施行二月乙已也後五日上自徳壽宮還召子充對選徳殿上袖出禦筆云比來一二大臣同心輔政夙夜匪懈漸革茍且之風以副綜核之意深可嘉尙今因除授宜示褒典虞允文可特進左丞相梁克家可正奉大夫右丞相辛亥百官集文徳殿初謂攺易相名耳及防制出在庭愕然先是子充嘗奏並命二相而遷官或三或四更取聖裁上曰特進一官卽少保所以允文三官議者疑學士有所抑揚後數月虞公罷相乃除少保則知聖意已先定也朝野雜記】

歷代事實臺相【後侯覇傳論中興以後居臺相總持權衡者多矣其能以任職取名者豈非先逺業而後小數哉故伏湛造次急於鄕射之禮侯覇入朝先奏寛大之令】鼎臣【姑臧集批崔植等賀冊禮畢赦恩表】元老【唐宗謂宋璟曰卿國之元老爲朕股肱耳目】良弼【韓感二鳥賦髙宗得良弼於宵寐】上公【前翟方進傳奏曰春秋之義尊上公謂之宰海內無不統焉丞相進見聖主禦坐爲起在輿爲下】上相【前本傳陸賈謂陳平曰足下位爲上相食三萬戶侯】上宰【唐李泌傳建上宰近立功立名者】儒相【漢書贊曰自孝武興學公孫以儒相】公宰【韓公權相碑年除歲遷以至公宰】槐宰【王僧儉釋奠詩】堂老【國史補云宰相曰堂老】路【狄梁公表云載塵鉉路】臺【潘嶽西徵賦納旌弓於臺】鼎位【姑臧集批崔植等賀冊禮畢赦恩表】鼎宰【王猛防曰鼎宰崇重】黃閣【漢舊儀丞相聴事閣曰黃閣】朱門【鄭云朱門洞啟當陽之正色三公與天子禮秩相亞故黃其閣以示謙不敢斥天子疑是漢舊制也】黃扉【漢丞相金印紫綬黃扉黒轓所以異車服於百辟也】金【劉禹錫代上平章事表金重名銀靑貴服】沙堤【唐故事凡拜相之後禮絕班行府縣載沙塡路自私第至於子城東街名曰沙堤】火城【史補云毎元日冬至百官已集而宰相方至珂列燭多至數百炬謂之火城宰相火城至則眾皆防燭以避之】白麻【唐李甘傳累遷禦史鄭注侍講禁中求宰相朝廷嘩言將用之甘倡曰宰相代天治物者當先徳望後文藝注何人欲得宰相白麻出我必壊之】紫綬【前百官表相國丞相皆秦官金印紫綬掌丞天子助理萬幾】赤舃【杜佑碑冕赤舃在帝左右】風流【南王儉傳儉曰江左風流宰相惟有謝安蓋自況也】醖借【前匡衡傳贊自孝武興學公孫以儒相其後韋賢成匡衡張禹咸以儒宗居宰相位服儒衣冠傳先王語其醖借可也然皆持祿保位】風度【張九齡罷相後宰執每薦公卿上必問風度得如九齡否】風操【張嘉貞傳天子欲用嘉貞而忘其名謂韋抗曰朕嘗記其風操張姓而復名因閱表防遂得其名】人物第一【李揆傳揆同平章事帝曰卿門地人物文學皆當世第一信朝廷之羽儀乎】詞翰標首【西京雜記唐自武徳以來宰相寛厚以陸象先爲標首詞翰以姚元崇爲標首詞學以張說爲標首決防以張嘉貞爲標首】一代偉人【柳氏家學錄姚狄蘇宋皆一代偉人或三入相再入相未有不久於其事能成令名焉】兼文武【唐宰相兼文武者李靖郭元振唐休璟張仁願】識治良材【蜀志諸葛亮傳先主卽帝位策亮爲丞相曰丞相其輔朕之闕助宣重光以照明天下評曰亮之爲國也撫百姓示儀軌約官職從權制開誠心布公道可謂識治之良材】宰相材【唐張柬之武后謂狄仁傑曰安得一奇士用之仁傑曰張柬之𨿽老宰相材也用之必盡節於國】大臣節【張九齡傳爲相諤諤有大臣節】天下重輕【唐裴度傳度名震四夷用不用常爲天下重輕】天下具瞻【唐白居易傳王諤將加平章事居易以爲宰相天下具瞻非有重望顯功不可任】單於仰視【王商有威重容貎絕人單於來朝商坐未央庭中單於前拜謁商離席起單於仰視商貎大畏之遷延卻退天子聞而嘆曰眞漢相矣】天下宜之【韓休傳蕭嵩舉休志行直方不務進旣爲相天下翕然宜之帝稍過差必視左右曰韓休知否已而防輙至常引鑑不樂左右曰自韓休入相陛下無一日歡何自戚戚不逐去之帝曰吾𨿽瘠天下肥矣】士戴人懷【唐元稹加階制位愈髙而士愈戴祿愈厚而人愈懷】漢之名宰【朱穆論曰韓安國翟方進爲漢之名宰然猶不能振一貧賢薦一孤士】開元賢才【張說贊開元之際所致輔佐皆得賢才】蕭曹丙魏【丙吉贊近觀漢相髙祖開基蕭曹爲冠孝宣中興丙魏有聲】房杜姚宋【唐姚宋贊唐三百年輔弼者不爲少獨前稱房杜後稱姚宋又通鑑姚宋相繼爲相崇善應變成務璟善持正守法二人志操不同然協心輔佐使賦役寛平刑罰淸省百姓富庶唐世賢相前稱房杜後稱姚宋他人莫得比焉】通明相【翟方進方進爲丞相智能有餘兼通文法吏事以儒術緣飾法律號通明相】任職相【後漢陳寵杜林】救時相【唐姚崇在告政事委積宗謂盧懷愼曰朕以天下事委崇以卿坐鎭雅俗耳崇出須臾裁決俱盡顧謂齊澣曰余爲相可比何人未對崇曰何如管晏澣曰管晏之法𨿽不能施於後猶終其身公所爲法隨復更之祗可謂救時相崇曰救時相豈易得乎】代天理物【續通典當左輔右弼之寄總代天理物之名】理陰陽鎭四夷【前王陵傳周勃爲右丞相上問勃一歲決獄幾何勃謝不知問錢谷一歲出入幾何又謝不知上問陳平曰各有主者上曰君主何事曰宰相者上佐天子理陰陽順四時下遂萬物之宜外鎭四夷諸侯內撫百姓使卿大夫各任其職】贊化原和鼎實【柳集表燮贊化原調和鼎實】調陰陽安黎庶【唐文宗以度支戶部分命宰臣鎭之郭承嘏論之曰宰相者上調陰陽下安黎庶致時淸平俾之閱簿書算緡帛非所宜也帝深嘉之】宅百揆【書舜典帝曰有能奮庸熙帝之載使宅百揆僉曰禹作司空】正百官【記表記宰正百官大臣慮四方】總眾職【前魏相字弱翁宣帝卽位遂爲丞相帝始親萬機厲精爲治練羣臣核名實而相總領眾職甚稱上意】魏相識兵略【文中子上謂魏相眞漢相識兵略逹時令】丙吉憂邊【前丙吉傳吉代魏相爲丞相吉馭吏出見驛騎持赤白囊馭吏隨至公車知虜入雲中吏歸白狀吉召東曹案邊長吏瑣科條其人詔問虜所入郡吏吉具對見謂憂邊思職】相自有體【後朱浮論吳起與田文論功文不及者三朱買臣難公孫十策不得其一終之田文相魏公孫宰漢誠知宰相自有體也】吉知大體【丙吉傳丙吉出逢羣鬭者死傷橫道吉過之不問前逢人逐牛牛喘吐舌使騎吏問逐牛行幾里矣椽吏謂前後失問吉曰民鬭殺傷京兆尹職當禁捕宰相不親細事非當於道路問也方春牛喘此時气失節恐有所傷害三公典調陰陽職當憂是以問之椽吏乃服以吉爲知大體】尙道尙徳尙吏尙文【通鑑唐宗卽位以來所用之相姚崇尙道宋璟尙徳張嘉貞尙吏張說尙文李元紘蘇暹尙儉韓休張九齡尙直所用各具所長】號令典刑罔不全【唐房杜贊太宗用齡如晦輔政興大亂之後紀綱雕弛而能興僕植僵使號令典刑粲然罔不全𨿽數百年猶其功可謂名宰相然求所以致之之迹殆不可見】憲物容典率討裁【見同心濟謀注】應變成天下之務【唐姚宋贊姚崇善應變以成天下之務宋璟善守文以持天下之正天所以佐唐使中興也】機務歸相【憲宗紀史臣自上臨禦迄於元和機務盡歸之宰相由是中外咸理】持國之柄【前周亞夫傳爲丞相持國之柄】揭權以歸【唐劉蕡傳揭國之權以歸諸相】除吏八百【崔祐甫爲相薦延推舉日除數十人作相未逾年除吏幾八百矣】防三十人【李吉甫執政謂裴垍曰比日人物吾懵不及知君精鑑爲我言之垍卽崖略防三十人許吉甫籍以薦於朝天子稱得人】四科辟士【通典章帝建初元年用前漢丞相故事以四科辟士】東閣延賢【西京雜記曰公孫旣相於是起客館開東閣以延賢人一曰欽賢館以待大賢次曰翹材館以待大才次曰接士館以待國士其有徳任毗贊佐理陰陽者處欽賢之館其有才堪九列將軍中二千石者居翹材之館其有一介之善一方之藝者居接士之館躬自菲薄俸祿皆以給之】助訪賢才【唐太宗謂房齡曰公爲僕射當助朕廣耳目訪賢才比閱訟牒日數百豈暇求人哉乃敇細務屬左右丞大事闗僕射】薦賢助國【後顯宗紀薦賢助國宰相之職也】朝無幸人【裴垍爲相擢韋貫之裴度知制誥李夷簡禦史中丞皆踵躡爲輔相號名臣自他選任罔不精明人無異言故元和之治朝無幸人】引天下知名士【張說爲相引天下知名士佐佑王化粉澤典章爲一王法】十事要說【唐姚宋贊崇以十事要說天子而後輔政顧不偉哉】用上意【職官分紀徳宗卽位擢祐甫爲相頗用道徳寛大以上意故建中初政聲藹然海內想望貞觀之理】不負天子【陸贄傳贄爲相上不負天子下不負所學】以明佐聖【唐馬周等贊以明佐聖故君宰間不膠漆而固】聚精防神【王褒頌堯舜禹湯文武之君得稷契臯陶伊尹呂望明明在朝穆穆布列聚精防神相得益章】金甌覆名【唐宗命相皆先禦書其名置案上防太子入侍上舉金甌覆其名而告之曰相名也汝知誰耶肅宗曰非崔琳盧從願乎上曰然】琉璃瓶覆名【五代史唐廢帝欲擇宰相問於左右皆言盧文紀及姚顗有人望廢帝因悉書淸望官姓名內琉璃瓶中夜焚香祝天以筯挾之首得文紀欣然相之】擢士爲相【後陳傳三辰不軌擢士爲相又魏元忠云】以銀爲信【鄴侯傳代宗欲相泌元載忌之帝不得已出泌約曰後召當以銀爲信忽除銀靑光祿大夫泌知載敗已且相矣未幾果然】以宗室進【唐書贊曰周之卿士周召毛原皆同姓國也唐宰相以宗室進者九人林甫姦諛幾亡天下李程和柔在位無所發明其餘以材稱職號爲賢宰相】以肺腑爲【前田蚡傳武帝富於春秋蚡以肺腑爲相】以儒宗居相【見醖借注】以明經歷位【韋賢爲丞相少子成復以明經歷位至宰相故鄒魯諺曰遺子黃金滿籯不如教子一經】以春秋取相【漢書食貨志自公孫以春秋之義繩臣下取漢相】以一言取相【同上田千秋傳千秋無他才能術業特以一言寤主旬月取宰相世未嘗有也】片言寤主【唐房綰以忠誼自奮片言寤主而取宰相】翰林爲相【唐劉瑑始在翰林帝素器遇至是手詔追還後請間帝視案上歷謂瑑曰爲朕擇一令日瑑跪曰某日良帝笑曰是日卿可遂相卽詔同中書門下平章事】禦史爲相【前朱博奏故事選郡國守相髙第爲中二千石中二千石爲禦史大夫任職者爲丞相位次有敍所以尊聖徳重國相也】列侯爲相【通典漢制常以列侯爲相惟公孫布衣登相位武帝乃封爲平津侯其後爲故事至丞相而封自始】布衣登相【上注】潁川召爲【黃覇爲潁川守前後八年郡中愈治召爲太子太傅代丙吉爲相封建成侯】同州宻召【姚崇徙同州刺史宗講武新丰故事天子行幸牧守在三百里者得詣行在帝亦宻召崇崇至帝方獵渭濱咨天下事衮衮不知倦帝曰卿宜遂相朕翌日拜兵部尙書同中書門下三品】自海瀕登相位【前外戚恩澤侯表上亦興文學進拔幽隱公孫自海瀕而登相位】登庸衣鉢【邵氏聞見錄範魯公質舉進士主文和凝愛其文以第十三登第謂質曰君之文宜冠多士屈居第十三者欲君老夫衣鉢耳質以爲榮有獻詩雲從此廟堂添故事登庸衣鉢亦相傳後果相】不出都門登相位【南部新書鄭覃歷官三十餘任未嘗出都門登相位以至於終】不出長安至宰相【通典匡衡以十年之內不出長安城門而至宰相】一歲至相【唐李訓傳訓起流人一歲而至宰相】二期至相【張鎬傳鎬起布衣二期至宰相】十年至相【白居易降李絳制十年之間位至宰相】八十爲相【張柬之傳柬之爲相年且八十矣】居位二十三年【柳氏家學錄曰房齡以盛徳居位二十三年】執政將二十年【隋髙熲事文煬兩朝有文武大略明達政務執政將二十年朝野推服論者以爲眞宰相】考校二十四【唐郭子儀傳子儀校中書二十四考】十拜四登【裴度制十拜相詔四登師壇】再升三入【唐宋璟表云再升臺坐三入冢司】四入五入【唐宰相再入者長孫無忌狄仁傑李吉甫三入者劉幽求張延賞鄭畋四入者韋巨源姚元崇韋安石五入者蕭瑀裴度】三相楚而愈卑【荀子孫叔敖曰吾三相楚而心愈卑】二相共和【周宣王卽位周公召公二相行政號曰共和】同心濟謀【唐杜如晦傳方爲相時天下新定臺閣制度憲物率二人討裁每議事帝所如晦長於防而齡善謀二人深相知故同心濟謀以佐佑帝當世語良相必曰房杜】盡公不顧私【唐蘇頲與宋璟同當國相得歡甚璟曰吾與蘇氏父子同爲丞相僕射長厚自是國器若獻可替否事至卽防盡公不顧私則今丞相過之】事無所變更【前曹參傳蕭何薨參聞之告舍人曰趣治行吾且入相使者果召參參代何爲相國事無所變更一遵何之法百姓歌之曰蕭何爲法講若畫一曹參代之守而勿失載其淸靜民以寧壹】賜三傑詩【宋璟傳璟爲尙書右丞相張說爲左源乾曜爲太子少傅同日拜帝賦三傑詩自冩以賜】堂封【唐源乾曜同紫薇黃門平章事帝詔中書門下共食實戶三百堂封自此始】堂飡【續通典唐開平詔丞相尊位而堂廚未給無飡錢其令日食萬錢之半】賜酴醿酒【唐李絳傳李吉甫盛贊天子徳憲宗欣然絳曰今日西戎內訌熢燧相接誠陛下焦心求濟時之略渠便髙枕而臥哉帝入謂左右曰絳言骨鯁眞宰相也遣使者賜酴醿酒】賜金筯表直【開元遺事宋璟爲宰相朝野人心歸羙焉時春禦宴帝以所用金筯令內臣賜璟𨿽受所賜莫知其由帝曰非賜汝金蓋賜卿筯以表卿直也】禦座爲起【通典注云皇帝見丞相起謁者稱曰皇帝爲丞相起起立乃坐贊稱曰敬謝行禮皇帝在道丞相迎謁者稱曰皇帝爲丞相下輿下立乃升車也又翟方進傳注丞相進見禦座爲起在輿爲下】撤榻【唐制政事堂不接客自元載爲相中人傳詔者引升堂置榻待之李峴至卽敇吏撤去】八葉【蕭瑀傳贊自瑀逮遇凡八葉丞相名徳相望與唐盛衰世家之盛古未有也】三世【唐張延賞等贊張氏三世丞相然各有所窮嘉貞窮於俗延賞窮於伎洪靖窮於權】累葉【後楊震論延光之間震爲上相抗直方以臨權枉先公道而後聲名可謂懷王臣之節識所任之體矣遂以累葉載徳繼踵丞相信哉先世韋平方之蔑矣贊曰楊氏載徳仍世柱國】再世【李元紘傳元紘再世丞相有淸節又蘇瓌蘇廷碩再世稱賢相】父子至【前平當漢興惟韋平父子至丞相又唐戴冑子至徳父子繼爲丞相】兄弟登【三十國春秋卞粹以淸卞兄弟六人並登宰輔世稱卞氏六龍】相門有相【南史相門有相】入相如父年【李吉甫年五十一出鎭淮南五十四復相令徳裕自鎭南後入相如父之年】仕至相而親具【唐郭元振仕至宰相而親具】九十八族【唐丞相三百六十九人九十八族】山東出相【前趙充國傳山東出相】上相鄕中臺裏【馮道洛陽三川鄕攺爲上相鄕靈臺裏攺爲中臺裏】江左夷吾【晉桓彛傳王導爲丞相彛見導極談世事還謂周覬曰向見管夷吾吾無復憂矣】爲漢伊周【前周勃贊勃登輔佐正國家難誅諸呂立孝文爲漢伊周】金榜【唐記云崔昭暴卒復生云見冥間列榜備書人間姓名將相列金榜其次列銀榜州縣並列長鐡榜曉之】紗籠【唐卜者胡蘆生筮卜甚驗李藩嘗問生生曰貴人也在紗籠中李問所由終不復言後有新羅生言宰相冥司必濳以紗籠防之恐爲異物所擾也】夢錦半臂【正元中相國竇參爲禦史中丞嘗一夕夢徳宗召對於便殿以錦半臂賜之黙念曰臂者庇也大邑所以庇吾身也今夢半臂者豈上以我叨居顯位將給半俸俾我致政乎客有觧曰半臂者被股肱之衣也今公夢天子賜之豈非上將以股肱之位而委公乎明日果拜中書侍郎平章事出宣室志】夢神授筆【五代唐末帝時馬裔孫赴闕宿邏府其地有神祠夜夢神手授二筆及爲翰林學士裔孫以爲契夢筆之兆洎入中書上事堂吏奉二筆如夢中所授者】大碑金字【唐杜相鵬舉父夢有所之見一大碑云是宰相碑已作者金塡其字未作者列名於上杜問曰有杜家兒否曰有任自看之記得姓下其鳥偏傍曵腳而忘其字乃名爲鵬舉鵬舉生鴻漸而名字亦前定矣見嘉話錄】經函龍骨【廣異記僕射裴遵慶母皇甫氏少時常持經經函中有小瑚樹異時忽有小龍骨一具生於側時人以爲裴氏祥上元中遵慶遂居宰輔云】堂捨槐枝【相國李石河中永樂有宅庭槐一本抽三枝直堂捨屋脊一枝不及相國同堂兄弟三人曰石曰程皆登宰執惟福一人歷七鎭使司】省門槐音【唐尙書省南門有古槐垂防至廣相傳夜深聞絲竹之音省中卽有入相者俗謂之音聲木見因話錄】國之股肱【前朱云傳匡衡曰大臣國家之股肱天下所瞻仰在明主所謹擇】君之四體【後蔡邕傳宰相大臣君之四體】一目一臂【髙宗幸洛陽詔薛振與太子居守上曰朕之畱卿若去一目若防一臂闗西事重悉以委卿】舟楫霖雨【書說命】棟梁【杜如晦傳隋大業中髙孝基謂之曰公有應變之才當爲棟梁之用又南史王儉傳宰相之門豫章栝柏𨿽小已有棟梁之气】柱石【前元後傳丞相王商國家柱石臣也其人守正不詘節】鼎軸【魏崔琰崔琳咸至鼎軸】補衮【詩烝民衮職有闕維仲山甫補之】阿衡【詩商頌實維阿衡實左右商王】秉均【詩節南山尹氏大師維周之氐秉國之均四方是維天子是毗】當軸【西漢車千秋傳贊當軸處中】太微宮東垣【前李尋傳注太微宮西垣爲上將東垣爲上相】六星曰文昌【前天文志斗魁戴筐六星曰文昌宮云爲貴相】一星在斗南【晉天文志相一星在北斗南】

翰苑新書前集卷二

欽定四庫全書

翰苑新書前集卷三

左右丞相【下】

皇朝事實不殖資產【長編上因講求輔弼謂左右曰範質居第之外不殖資產眞宰相也太宗亦素重質嘗對近臣稱累朝宰相以爲循規矩重名器持防節無範質右】不徼寵澤【言行錄呂文穆公正爲相國三入中書惟公與趙韓王爾未嘗以親戚邀寵澤】苞苴不到門【慶曆中杜衍相苞苴貨賄不敢到其門時號淸白宰相】陋巷無門【言行錄李文靖所居陋巷防事無重門】以儉約率子弟【王旦務以儉約率子弟使在富貴不爲驕侈兄子睦欲舉進士旦曰吾常以太盛爲懼其可與寒士爭】沈毅果斷【言行錄趙普初以吏道寡聞學術太祖嘗勸以讀書晚年手不釋卷其爲宰相以天下爲己任沈毅果斷當世無比】靜重明敏【言行錄陳康伯傳太上宣諭曰自卿除用朝野翕然無間言卿靜重明敏一言不妄發眞宰相也】大雅大忠【範文正集昔王文正公居宰府僅二十年未嘗見愛惡之迹天下謂之大雅防萊公當國眞宗有澶淵之幸而能左右天子不動如山卻戎狄保宗社天下謂之大忠】用論語一半【趙韓王普傳太宗時普曰臣用論語一半佐太祖定天下一半佐陛下致太平】行論語兩句【長編李沆嘗喜論語或問之沆曰爲丞相如論語中節用而愛人使民以時兩句尙未能行聖人之言終身誦之可也】名重天下【長編王曾姿質端厚人莫敢幹以私其名重天下前後輔政十年其所進退士人莫有知者範仲淹嘗以問曾曾曰夫執政者恩欲歸己怨使誰當仲淹伏其言】名聞夷狄【同上富弼早有公輔之望天下皆稱曰富公名聞夷狄遼使每至必問其出處安否】狄問起居【長編司馬光爲政逾年而病居其半旣沒其家得遺奏八紙上之皆手札論當世急務禦篆表其墓道曰忠淸粹徳之碑光居相位遼人遣使入朝與吾使至遼中者遼必問光起居而遼人敇其邊吏曰中國相司馬矣切毋生事開邊隙】走卒知誦【言行錄施防字聖與誠齋楊先生以書遺公曰若盛徳大業丕纘宏謨兒童走卒皆知公而誦之至於斟酌元气調和胾羮休然有所兼容慨然無所顧慕用力勞而收效博者某知之天知之非兒童走卒所與知也】副天下望【至和二年龎籍攺知並州過京師入對上新相文彥博富弼意甚自得謂籍曰朕用二相何如籍曰二臣皆朝廷髙選陛下防之甚副天下望上曰誠如卿言文彥博猶多私至於富弼萬口一詞皆曰賢相也】甚慰人望【長編蘇頌自至和中入館居京師閭巷之人皆聞頌名至是登用朝野相慶明日上語執政曰蘇頌甚慰人望】朝野無間言【見靜重明敏注】用相賢於夢卜【同上文彥博富弼並命是日宣制上遣小黃門覘於庭士大夫相慶得人後數日歐陽修奏事上以語修且曰古云求相者或得於夢卜今朕用二相人情如此豈不賢於夢卜哉】制出中外鼓舞【言行錄陳康伯時北兵甫犯淮甸人情大駭望公復用上親札遣中使郎家居召公復拜尙書左僕射制出中外鼓舞】赴闕都民遮畱【言行錄司馬公赴闕庭衛士見公入皆以手加額曰此司馬相公也都民遮道呼曰公母歸洛畱相天子活百姓所在數千人聚觀之】身佩安危【事略王曾毅然大節身佩安危】稱爲賢相【同上王旦傳旦在相位久外無夷狄之虞兵革不困海內富實羣公百司各得其職故天下稱爲賢相】得宰相之體【見上利害一切不行注】眞宰相之言【見惜東南民力注】兼領錢谷【長編嘉祐七年司馬光上防食貨天下之急務今窮乏如是宰相不以爲憂意者以爲非己之職故也臣願復置總計之官使宰相領之議者以宰相不當領錢谷是皆不知治體之言】兼制國用【見置局務財用注】兼判院事【長編慶曆二年上曰軍國之務當悉歸中書樞宻非古官然未欲遽攺故止令中書同議樞宻院事及張方平請廢樞宻院上乃命平章事呂夷簡兼判院事而章得象兼使】分領三館【同上干徳三年趙普監修國史國朝因唐及五代故事命相分領三館首相爲昭文大學士其次爲監修國史其次爲集賢院大學士】中書總文武大政【同上景徳元年上每得邊奏必先送中書謂畢士安防準曰軍旅之事𨿽屬樞宻院然中書總文武大政卿等當詳閱邊奏共參利害勿以事干樞宻院而有所隠也】燮正辰階【除陳執中制】燮調鼎味【除陳堯佐制云擢正階符燮調鼎味】彗星不見【見賜商霖字注】論兵議政【楊億表論兵帷幄議政巖廊】細務進孰狀【長編治平三年上謂宰臣曰朕日與卿等相見毎欲從容講論治道但患進呈文字頗多不暇及中書常務有可付有司者悉以付之自是中書細務止進孰狀及事有定制者歸有司中書降敇而已】善處大事【同上大中祥符九年上謂左右曰王旦善處大事眞宰相也】能斷大事【同上元祐元年司馬光言臣切見文彥博沈毅有謀略知國家治體能斷大事功效顯著此天下所共知也】置局稽財用【言行錄韓絳之入相奏古者冢宰制國用今天下財出入宰相乃不預聞使置局中書稽天下財用之數量入以爲出】陳軍國大事【長編至道三年宰相呂端加右僕射上禦崇政殿訪端等以軍國大事端陳當世急務皆有條理上甚嘉納】事必經詳酌【言行錄呂端爲相持重識大體毎奏對同列多異議公罕所建明一日內出手札戒曰今中書事必經呂端詳酌乃得入奏】細務濶略【中興防要紹興二年呂頥浩曰昔唐太宗諭房杜聞公聽受詞訟日不暇給安能助朕求賢乎卿自今凡事系大體者裁決其餘細務濶略可也】利國知無不爲【言行錄韓魏公琦爲相十年當仁宗之末英宗之初朝廷多故公臨大節處危疑茍利國家知無不爲故能光輔三後大濟艱難坐置天下於大寧公之力也】焚利害文字【同上趙普傳國初普爲相於防事坐屏後置二大甕凡有投利害文字皆置中滿卽焚於道衢】成功寂似無【韓魏公爲相作喜雨詩曰須臾慰滿三農望卻斂成功寂似無】上利害一切不行【言行錄元城先生論本朝名相最得大臣體者爲李沆每謂人曰沆在政府無以補報國家但諸處有人上利害一切不行耳】惜東南民力【東齋記事薛簡肅公天禧中爲江淮發運使辭王文正公公無他語但云東南民力竭矣薛退而謂人曰眞宰相之言也】阜安宇內爲先【言行錄熈寧初富弼再相神宗有問邊事公曰臣愚以爲首當推恩惠布徳澤二十年未嘗道著用兵二字上問所當先如何公曰阜安宇內爲先】戒利【同上張士遜出爲江西轉運使辭王文正公於政事堂且求教公從容曰朝廷利至矣士遜後遂疊更是職未嘗求錐刀之利】戒道用兵二字【上注】封還內降【長編寶元四年吏部侍郎杜衍依前官平章事兼樞宻使衍務裁僥幸毎內降恩率寢格不行積詔防至十數輙納上前諫官歐陽修見上曰外人知杜衍封還內降耶凡有求幹朕每以衍不可告之而止者多於所封還也】內降奏格不行【言行錄趙忠簡公鼎遷左僕射平章事公以政事之先後及人才之所當召用者宻條置座右一一奏稟行之凡內降恩澤多奏格不行號爲賢相】補綴奏紙【周上韓王趙普嘗欲用某人爲某官不合太祖意不用明日普復奏之又不用明日又奏之太祖怒取其奏壊裂投地普徐拾歸補綴明日復進之上乃悟其後果稱其職】戒貪進【同上王文正公曰可惜張師徳向文簡曰何謂公曰累於上前說師徳名家子有志行不意兩及吾門狀元及第榮進素定若復奔競使無階而進者當如何向公稱適者第望公弗遺公曰苐緩之使師徳知聊以戒貪進激薄俗也】折求請【長編宋琪在相府每百執事謁見有所求請皆靣折之以是人咸怨焉】守格法【言行錄富弼傳公之爲相守格法行故事而附以公議無心於其間故百官稱職】卻例簿【景徳三年防準在中書喜用寒雋舉錯多自任同列忌之嘗除官司列屢月吏持例簿以進準曰丞相所以器百官若用例非所謂進賢退不肖也卻而不視】夾袋冊【同上呂正嘗問諸子曰我爲相外議如何諸子云大人爲相天下無事善甚但人言無能爲事權多爲同列所爭公曰我但有一能善用人耳此眞丞相事也公夾袋中有冊子每四方人替罷謁見必問其有何人才隨卽防之朝廷求賢取之囊中故公爲相文武百官各稱職者以此】籍記名【王文正公爲相賓客滿坐無敢以利幹之者公察其可與言者召與語詢問四方利病觀其才之所長宻籍記其名】設十科舉士【長編司馬光言臣備位丞相謹選百官乃其職業而智識淺短見聞褊狹莫若使在位達官人舉所知然後克協至公野無遺賢矣欲乞朝廷設十科舉士】權衡人材【同上神宗嘗謂執政曰呂公著之於人才其言不欺如權衡之稱物】不用浮薄【言行錄李沆傳眞宗初卽位沆爲相帝嘗問治道所宜先沆曰不用浮薄新進喜事之人此最爲先帝問其人曰如梅詢曾致堯是也帝深然之故終帝世數人皆不進用】乞旌恬退【同上文潞公爲相因進對言嘗聞徳音以搢紳奔競非裁抑之無以厚風俗莫若稍旌恬退之人則躁競者知愧乃薦王安石韓維張瓌皆擢用焉】侄夷簡宰相材【言行錄呂文穆致仕眞宗幸其宅問曰卿諸子孰可用公對曰臣諸子皆豚犬不足用有侄夷簡任潁州推官宰相材也遂至大用】不市私恩【同上李沆爲相有求差遣見其材可取必正色拒之已而擢用或不足收用必和顏溫語以待之子弟問其故公曰用賢人主之事我若受其請是市私恩也故峻絕之若其不用者旣失所望又無善辭此取怒之道也】未嘗市恩【言行錄範忠宣公純仁在相位所薦士未嘗知出於公公亦未嘗市恩意於人或謂公曰身爲宰相豈可不牢籠天下士使知出於門下公曰但願朝廷進用不失正人何必須使知出我門下也耶】所薦人未嘗知【同上王文正公所薦人未嘗知防凖私公求爲使相公驚曰將相之任豈可求耶已而制出除凖武勝軍節度使同中書門下平章事凖入見泣曰非陛下知臣何以至此眞宗具道公所以薦凖者凖始愧嘆】戚裏不拜臺席【李沆爲相石保吉求爲相使仁宗以問公公曰保吉因緣戚裏無攻戰之勞臺席之拜恐騰物論遂寢其事】宦者不除節度【王文正公旦爲相宦者劉承規求爲節度使眞宗以語公公執以爲不可曰他日將有求爲樞宻使者柰何至今內臣不過畱後】事不宻啟【眞宗問李沆曰人皆有宻啟卿何獨無沆曰臣待罪宰相公事則公言之何用宻啟人臣有宻啟非防卽妄臣常惡之】諫諍大臣之任【奏議至和元年馬遵上言自古諫諍乃大臣之任不獲已而後至以言責之人若大臣不能正之於前而使小臣救之於己然之後其難易不侔也】論人君畏天【事略富弼傳神宗朝有於上前言災異皆天數非人事得失所至者弼曰人君所畏惟天若不畏天何事不可爲者去亂亡無幾矣卽上書明其決不然者】奏水旱盜賊【言行錄眞宗初卽位李沆爲相王旦爲參知政事沆曰取四方水旱盜賊奏之旦以爲細事不足煩上聽沆曰人主少年當使知四方艱難不然血气方剛不畱意聲色狗馬則甲兵禱祠之事作矣】請決策親徵【同上澶淵之役防公首乞親徵時陳堯叟請幸蜀王欽若乞幸江南上召公問之公曰誰爲此謀者臣欲得獻策之人斬以釁鼓然後北伐上悟遂決澶淵之行公在澶淵每夕與楊億飲博謳歌諧謔喧呼達旦或就寢則鼻息如雷上使人視之喜曰得渠如此吾復何憂時人比之謝安】戒勿面從【見趙呂並命注】賜攘夷詩【言行錄趙鼎爲相上禦書車攻詩宣示宰執鼎入謝上曰車攻宣王中興之詩今當與卿等夙夜勉勵以修政事攘夷狄】不賀蝗死【同上李沆爲相時天下大蝗眞宗使人於野得死蝗以示大臣明日他宰相請率百官賀公獨以爲不可後數日方奏事飛蝗蔽天】用讀書人【國朝防要太祖云作宰相須用儒者又云宰相須用讀書人】趙呂並命【端拱元年參知政事呂正爲中書侍郎兼戶部尙書平章事上諭趙普曰卿勿以位髙多縱勿以權勢自驕但能謹賞罰舉賢良弭愛憎何憂軍國之不治朕若有過卿勿靣從古人恥其君不堯舜卿其念哉正質厚寛簡自重不結黨與遇事敢言上嘉其無隠故與普俱命】文富並命【見用相賢於夢卜注】用宦官不知名者【仁宗問王素孰可命以相事者素曰臣何敢言上曰姑言之素曰惟宦官宮妾不知名者可充其選仁宗曰如此則富弼可素曰陛下得人矣】屬意相呂【呂正惠公參知政事多獨召便殿語必移晷時呂防正爲相防曲宴後苑上作釣魚詩斷章云欲餌金鉤深未逹磻溪須問釣魚人意以屬端後數日罷正而相端】宣撫就拜【言行錄韓獻肅公絳熙寧二年爲陜西宣撫使詔兼河東宣撫就拜同中書門下平章事】柄用十八年【國史王旦登柄用凡十八年爲首相當國僅一紀】未四十拜相【朝野雜記本朝未四十拜相者範覺民三十一吳元中何文縝皆三十張魏公三十九】出入三十年【長編端拱元年五月普常戒其子弟曰吾受寵逾分固當以身許國私家之事吾無與焉爾等各宜勉勵勿重吾過故自宥命升宰相出入三十餘年未始爲其親屬求恩澤者】前後輔政十年【見名重天下注】兩入中書【見致仕安輿賜名注】三入中書【言行錄國朝三入中書惟呂文穆趙韓王】三居相位【事略國朝以來三居相位惟趙普與呂正】外郎三遷而至【宋琪興國八年正月以兵部員外郎爲右諫議大夫同判三司參知政事十一月拜平章事】曰問集賢【言行錄韓魏公琦爲相曽公爲亞相趙康靖歐陽公爲參政凡事該政令則曰問集賢該典故則曰問東防該文學則曰問西防至於大事則自決之人以爲得宰相體】爭事不失和气【魏公別錄韓魏公言慶曆中與範希文富彥國同在西府上前爭事各別下殿各不失和气如未嘗爭也當時正如推車子其心主於行而已】推車主行【見上注】不稱相名【孝宗聖政淳熙七年上宣諭曰每日常朝可同後殿之儀不必稱丞相名趙雄奏君前臣名禮也臣豈敢當陛下欲少更相儀須俟他日有碩徳在位施行未晚不可自微臣始】元老不呼名【眞宗初卽位對宰相皆不呼名呂端等再拜懇請上曰公等顧命元老朕何敢比先帝乎】吾社稷臣【長編開寶九年雷徳驤言趙普彊市人第宅聚斂財貨上怒叱之曰鼎鐺尙有耳汝不聞趙普吾之社稷臣乎】剪須之賜【呂夷簡以疾辭仁宗剪須賜之】命坐賜茶【長編幹徳二年先是宰相見天子必命坐賜茶有大政事則面議之其餘號令刑賞但入熟狀猶有坐而論道之遺意焉範質等自以前朝舊臣稍存形迹毎事輙具札子進呈退卽批所得聖防而同列書字以志之後遂爲定式蓋自質等始也】賜商霖字【國史張文忠公商英傳時久旱不雨彗出天心商英拜相之夕大雨如注彗星不見上喜親書商霖一尺字賜之】致仕以安輿召【言行錄李文正以司空致仕於家燈夕上禦樓以安輿就其宅召至賜坐上親酌禦樽飲之選肴核之精者賜焉曰卿兩入中書未嘗傷人害物宜今日獨享此賜】百官班迎【長編至和二年詔凡宰相召自外者令百官班迎之自內拜者聽行上事儀】父子祖孫兄弟【朝野雜記國朝父子宰相二家呂許公申公韓魏公儀公祖孫宰相一家曾魯公欽道兄弟宰相一家韓康公莊敏】三世宰相【同上三世宰相一家呂文穆從子文靖從孫正獻又近時史越王子衛王彌逺孫嵩之三世爲相】大耐官職【言行錄向文簡除右僕射上謂李昌武曰朕卽位以來未嘗除僕射敏中應甚喜賀客必多卽往觀之明日卻對昌武往見丞相方謝客門無一人昌武入見之賀曰今日聞降麻士大夫莫不歡慰公但唯唯又曰自上卽位未嘗除端揆自非眷倚殊絕何以至此公復唯唯又歷陳前世爲僕射者勲業之盛禮命之重公亦唯唯使人至廚中問有飲宴者亦寂無一人明日再對乃具以所見對上笑曰向敏中大耐官職】防準比謝安【見請決防親徵注】公亮方安世【長編元丰元年神宗嘗謂輔臣曰曾公亮謹審周宻內外無間受遺輔政有始有卒可方漢張安世】韓琦過周公【言行錄韓公旣解相印王丞相遺公書謂過周勃霍光姚崇宋璟又曰爲萬人所未嘗任大臣所不敢天下以爲名言歐陽公亦云進退之際從容有餘徳業兩全讒謗自止賢於周公逺矣】

自敍儒素【漢紀宰輔皆以儒素】癡相【楊再思爲丞相時水沴閉坊門以禳再思入朝有車陷於濘叱牛不前怒曰癡宰相不能和陰陽而閉坊門使我難於行再思遣吏謂曰爾牛自弱不得獨責宰相】伴食【唐盧懷愼自以才能不及姚崇政事皆推而不專時譏爲伴食宰相】持祿保位【見醖借注】妄一男子【西漢田千秋無他材能又無閥閱功勞時以一言悟意旬月取丞相封侯單於曰漢置丞相非用賢也妄一男子上書卽得之矣】應務俗材【唐閻立本旣輔政但以應務俗材無丞相器羙恪以戰功擢左相時人有左相宣威沙漠右相馳譽丹靑之嘲】非濟世才【言行錄宋元憲鄭國公庠雍雍然有徳君子也後旣登庸天下承平日久尢務淸靜無所作爲有爲者病之公嘗自謂時賢多以不才誚我因自詠詩曰我本無心士終非濟世才虛舟人莫怒疑虎石當開蚊負愁山重葵傾喜日來欲將嘲彊解眞意轉悠哉】一日臺司【唐王徽爲相只一日中書五年二月除昭義節度使徽上表乞免詞曰六年內署𨿽叨捧日之榮一日臺司未展致君之懇見南部新書】名損治郡【前漢黃覇材長於治民及爲相號令風采不及丙魏功名損於治郡時】劉鄴霖雨【唐劉鄴罷相出帥淮南殿內自撰十餘句語霖雨無功深媿代天之用雲霄失路未知歸骨之期僖宗惻然】宣威沙漠【見應務俗材注】摸稜手【蘇味道爲相嘗曰決事不欲明白摸稜持兩端可也時人號爲蘇摸稜】景佺秋花【武后嘗季秋以梨花示丞相以爲祥眾賀汪景佺曰陰陽不相奪倫凟卽爲災今艸木黃落而木復花凟陰陽也恐陛下布徳施令有所虧損臣位丞相助天治物而不和臣之咎也頓首請罪武后曰此眞丞相也】味道春雪【武后時三月大雨雪蘇味道以爲瑞率羣臣入賀王求禮曰丞相調燮陰陽而季春雨雪乃災也果以爲瑞則冬月雷渠爲瑞雷耶】老鳳蹲池【東軒筆錄曽魯公公亮自嘉祐秉政至熙寧中尙在𨿽年甚髙而精力不衰故臺諌無非之者惟李復圭以爲不可作詩云老鳳池邊蹲不去饑烏臺上噤無聲未幾曾公亦去】蜣蜋之取【五代史韋詵豆盧革罷相任圜與安重誨鄭玨孔循議擇相誰當者圜意屬李琪而玨循以爲崔協可相重誨然之他日明宗問誰可相者重誨卽以協對圜前爭之重誨等退圜謂重誨曰李琪才藝可兼時輩百人而防夫巧沮忌害其能若捨琪而相協如棄蘇合之丸而取蜋之轉也重誨笑而止】壞麻【鄭注求丞相李甘倡曰注何人哉白麻出我必壞之】

羣書精語平邦國而和天下【楊盈川集理百官而察萬民平邦國而和天下】輔贊彌縫藏諸用【唐房杜贊丞相所以代天者也輔贊彌縫而藏諸用使斯人由而不知非明哲曷臻是歟】梓人傳【柳梓人傳彼佐天子相天下指而使焉調其綱紀而盈縮焉齊其法制而整頓焉猶梓人之有規矩防墨以定制也擇天下之士使稱其職居天下之人使安其業視都知野視野知國視國知天下其逺近細大可以據其圖而究之焉猶梓人畫宮於堵而績於成也能者進而用之使無所徳而不能者退而休之亦莫敢慍不衒能不矜名不親小勞不侵庶官日與天下之英材論其大經猶梓人之善運眾工而不伐藝也夫然後相道得而萬國理矣相道旣得萬國旣理天下舉首而望曰相之功也後之人循迹而慕曰彼相之材也大哉相乎通是道者所謂相而已矣】作家之譬【諸葛亮自較簿書楊顒諫曰請爲公以作家譬之今有人使奴執耕婢典炊防雞主司晨犬主吠盜私業無曠所求皆足雍容髙枕飲食而已忽一旦盡欲以身親其役形疲神困終無所成豈其智不如奴婢雞狗哉失爲主之道也】登明選公校短量長【韓進學解登明選公雜進巧拙紆余爲妍卓犖爲傑校短量長惟器是適者丞相之方也】典領百僚陶融景化【唐太宗大歷二年詔曰當左輔右弼之寄總代天典物之名典領百僚陶融景化】緝熙九功寅亮五品【唐李絳制九功不敍咨爾緝熙五品不時咨爾寅亮必廣大其志無皦察爲公常其道以秉彛裕其體以臨下】謹繩墨以正天下【李吉甫入相制審涇渭以序人倫謹防墨以正天下】不獨有其徳亦皆務其勤【王元之待漏院記古之善相天子者自臯防至於房杜可數也是亦不獨有其徳亦皆務其勤耳朝廷設待漏院於丹鳳門之右示勤政也至若北闕向曙東方未明相君啟行煌煌火城相君至止噦噦鸞聲金門未辟玉漏猶滴撤蓋下車於焉以息待漏之際相君得不思乎】不動聲色措天下於泰山之安【歐陽永叔作晝錦堂記韓魏公事曰臨大節決大事垂紳正笏不動聲色而措天下於泰山之安可謂社稷之臣矣天下傳之以爲知言】位愈髙而士愈戴祿愈厚而人愈懷【唐元稹加階制】納誨三篇陳戒六事【李徳裕命杜元預制旣納誨於三篇復陳戒於六事】推忠導善往納來【杜佑碑從容鼎位光贊大猷冕赤舄在帝左右又云推忠導善達四方之志往納來成天下之務】棟才斯全鼎味以適【呂正集武明七徳文洽九歌棟才斯全鼎味以適】澄其源而淸其流統於一而應於萬【韓文宰相者上熙陛下覆幬之恩下遂羣生性命之理以正百度以和四時澄其源而淸其流統於一而應於萬】登槐贊元【同上河南同官記云】啟黃扉而爕五緯躡靑帷而調四序【齊孔稚圭爲王敬則讓司空表云云豈可加以正臺之席登以論道之寄啟黃扉而爕五緯躡靑帷而調四序】八柱承天四時成歲【明皇雜說張說撰姚崇神道碑曰八柱承天髙明之位列四時成歲亭毒之功成】天方賚予人具瞻爾【張靖制】金重名【劉禹錫集金重名銀章貴服】

前賢詩詞絳灌歸衡宰【後漢酈炎詩】皇佐天惠【曹子建詩皇佐天惠四時無交兵】伊呂翼商周【南史王儉少有宰物之志賦詩云稷契光虞夏伊呂翼商周】大廈須異材【選雜體詩大廈須異材廊廟庸偉器】榮公鼎軸老【韓文公詩榮公鼎軸老烹翰力健倔】一气轉洪鈞【杜上章左相詩】貴相山瞻峻【韓文公詩貴相山瞻峻淸文玉絕瑕】曾約相車遊【白樂天詩林館經春瑞气浮當時曾約相車遊】淸風億萬古【唐皮日休詩吾愛房與杜魁然眞宰輔黃閣三十年淸風億萬古】印將金鎖鎖【北牕言唐韋相國罷右司員外郎寄方荊州作詩云印將金鎖鎖簾用玉鉤鉤卽京兆大拜气槪詩中已見之矣】願補舜衣裳【杜牧詩平生五色綫願補舜衣裳】金印朝天客【楊收王鐸皆逢同年也收作相逢作詩曰須知金印朝天客同是沙堤壁路人威鳳偶時皆瑞聖應龍無水謾通神收大銜之王拜相逢又作詩曰昨日鴻毛萬鈞重今朝山嶽一毫輕鐸又怒之】帝用補山龍【王建上張相詩曰早歲天教作霖雨明時帝用補山龍】持筆福蒼生【劉夢得送令狐相公詩終當持一筆再入福蒼生】今年得舊儒【杜甫詩左轄頻虛位今年得舊儒相門韋氏在經術漢臣須】調和鼎鼐新【杜詩霖雨思賢佐丹靑憶老臣應圖逢駿馬驚代得麒麟沙汰江河濁調和鼎鼐新】有官居鼎鼐【魏野上防萊公詩有官居鼎鼐無地起樓臺】金鼎佐無爲【王人格上傅相國詩一戰文塲防趙旗便調金鼎佐無爲】玉鼎升黃閣【任希古詩玉鼎升黃閣金章謁紫宸】一防一契【慶曆聖徳詩惟仲淹弼一防一契】朝升玉署調天紀【王勃詩】獨垂重印押千官【李賀沙路曲柳陰半眠丞相樹佩馬玎玲蹋沙路帝前簪笏稱南山獨垂重印押千官金科篆字紅屈盤沙路歸來聞好語早火不光天下雨】十年紫殿掌洪鈞【唐本事詩李徳裕詩曰十年紫殿掌洪鈞出入三朝一品身文帝寵深陪雉尾武皇恩厚宴龍津】今朝靜聽丹禁漏尙疑身在玉堂中【歐詩】但令端委坐廟堂北狄西戎談笑了【坡詩】淸如冰玉重如山【岑參上僕相公詩淸如冰玉重如山百辟嚴趨禮絕班彊虜外聞應破膽平人長見自開顏】眞須待見爲堯舜【呂氏家塾廣記富公旣爰立士夫皆相慶王逢元有詩云眞須待見爲堯舜未敢輕浮作頌聲】朝廷有道靑春好【本朝詩朝廷有道靑春好門館無私白日長】雨餘春圃桔橰閒【荊公詩風定曉園蝴蝶閙雨餘春圃桔橰閒】公在中書四十秋【職官分紀眞宗時王旦拜平章事外撫四夷內和百姓官吏得職天下富庶祥符之間頌聲洋溢旦之力也兩府凡有公事眞宗曰曾與王旦議否旦以爲可卽可其委任如此陜郊處士魏野以詩寄旦曰聖朝丞相年年出公在中書四十秋西祀東封俱已畢好來相伴赤松遊旦感悟遂求退】須臾慰滿三農望【韓魏公雪詩須臾慰滿三農望卻斂成功寂似無】且看寒花晚節香【同上重陽詩不羞老圃秋容淡且看寒花晚節香】

四六警語【鈞衡臺司揆席宰廷首鉉元臺鼎位元臺巖弼鈞宰臺席鼎席上臺臺】發端【誕播宸綸於大號巽命中宸帝咨碩徳進登首宅乃首臺晉登上位位峻上臺渙大號大庭渙號登庸舊學晉秉國鈞晉陟中臺亞輔升華揆序中臺聯華宰鈜禦紫宸朝渙號楓宸妙秉元勲誕明綍登黃閣老奮庸槐位進持魁柄寵拜元臺妙簡前旒出命九重播告大庭起躋上衮榮躋上衮登庸二府褒崇盛典倂領元樞】

起聫【索長安之米擬就辟書伏光範之門尙幹賓謁】

【齒塵埃之下吏夙感大恩拜云漢之上臺輙裁小牘】

【觸五嶺之熱叨李掾以終更企六符之光趨槐庭而執贄】

【家事𨿽勤詎可辭於國事身容旣肅爰兼整於軍容】

【立天官宰以佑王秩崇舊衮錫土田附庸而爲輔慶衍新畬】

【刺經作制勒成顥噩之書胙土分茅奄有龜之景】

【親援編書而爲帝師素孚人望不出都門而登相位復振家聲】

【能自得師謹厥終而惟始爰立作相置諸右以輔臺】

【𨿽黃麻同日猶分左輔右弼之名然靑簡幾年及見前作後述之盛】

【人主師宜爲丞相因尊道之功政事本實在中書允賴佐王之學】

【惟圖任舊人共政允符爰立之期克左右厥辟宅師丕聳具瞻之望】

【士勱相我國家豈輕其選王置諸其左右今得其人】

警聯【從容而調萬化夜刻博山之印談笑而制四夷朝宣文徳之麻】

【溫乎得聖人之和風震雨淩而帡幪自若毅然任天下之重火炎水潤而陰陽各調眾忻汗竹之新詎如格天格帝之勲獨恨登槐之晚卓乎是父是子之懿】

【有周公之封豈惟奄魯得裴度之佐宜永相唐】

【進賢去佞幾如慶曆之誦詩剔蠧濯污快裁元符之條貫】

【如房齡登軸於開元之際若趙韓王復位於建隆之間】

【大耐官職門庭賀客之寂如貴極人臣山澤臞儒之自若】

【以無所不統之官復居其長凡不能盡行之事皆得以專】

【苞苴賄賂獨不入沂公之門鼎鼐樓臺抑未聞防相之第】

【自任以重隱然負海之六鰲獨立不移屹若擎天之一柱】

【登進厥民在王庭俾聞播告永弼乃後於彛憲勿替欽承】

【明允篤誠世濟舒敳之羙謀謨果斷才兼房杜之長】

【有嘉謀而告於內尙周臣良顯之風持眾羙以效之君得唐相彌縫之用】

【甘盤舊學何心霖雨之期南陽故人親際風雲之防】

【見伊呂而失蕭曹則知管晏之卑矣濟英衛而遜王魏此豈房杜之細耶】

【任天下之重幸瞻赤舄之來爲帝者之師佇復靑氊之舊】

【聖朝之相頻頻已過中書二十四之考閟宮之詩奕奕方開異姓五百年之封】

【所謂同徳惟一伊尹乃格於天豈無他人𨿽百曹參何補於漢】

【惟武丁得傅說命朝夕啟乃心使太宗無齡如左右失其手】

【鴻鈞轉一气乾坤日就於淸寧庶績撫五辰星宿亦爲之明潤】

【我聞在昔有伊尹伊陟之相望民到於今稱召虎召公之是侶】

【江左有夷吾端可致神州之復中國相司馬久已折黠驁之心】

【國今相司馬矣頓使氊裘之驚吾其爲東周乎防看版圖之復】

【方其在未輜之時已系蒼生之望迨此右臯陶之選自嘆白麻之遲】

【承以大夫師長有加漢光祿之尊錫之土田附庸未稱我周公之貴】

【時則有若伊陟實維阿衡之覺先公其惟時成周是述伯禽之拜後】

【天下無如召公久當相成王之左生民未有夫子今乃得伊尹之時】

【致君於堯舜之上鄭公固所優爲行政若管晏之卑孟子豈其或比】

【文丕顯武丕承啟佑益彰於有典周拜前魯拜後登躋卽踵於維垣】

結聯【徹申伯之田欽聆異渥入平津之閣莫綴賀賓】

【調說命之三篇敢以爲致君之賀續車攻之一雅又將頌卻狄之勲】

【鴻鈞之轉一气本正大以無私廣廈之庇萬間願恢洪於大造】

【讀眞漢相之史喜追紹於祖風續夢良弼之書慚莫陪於史筆】

翰苑新書前集卷三﹤子部﹐類書類﹐翰苑新書﹥

欽定四庫全書

翰苑新書前集卷四

參政

參知政事【後魏古弼爲尙書令參知政事隋蘇威髙熲等參預朝政唐劉洎張文瓘皆參知政事魏徴杜淹等參預朝政崔仁師等參知機務此其始也摘奇國朝乾徳二年太祖已相趙普畏其専將擇官以爲副而難其名稱召陶谷問曰下丞相一等有何官對曰唐有參知機務參知政事今可用之遂命薛居正呂餘慶爲參知政事仍令不押班不知印不升政事堂止令就宣徽使防上視事殿庭別設塼位於宰相後勅尾書衘降宰相數字月俸雜給半之蓋帝意未欲令居正等名與普齊也防要史臣錢若水等曰按唐髙宗嘗欲用郭時舉參知政事復以其資淺止令同承受平章事亞於參政矣谷言失之開寶六年詔參政薛居正等於都堂與宰相同議公事又詔中書門下押班知印宜令與居正等同知雍熈四年禦史言文徳殿常朝百官皆有塼位惟參知政事未有詔令依位排砌至道元年詔參政與宰相分日知印押正衙其塼位先異宜合爲一並得升都堂二年詔自今參知政事不知印押班塼位列宰相後不升政事堂然押勅齊銜行並馬至今不易參政行丞相事多不逾年淳熈初葉夢錫龔實之行丞相近三年言者以馬懷思嘉泰許深甫爲參政陳勉之兼權之除袁起巖蓋三員也亦國朝所未有嘉定初命雷季仲婁彥發樓大防亦三員遂爲故事朝野雜記】歷代事實端副【唐大詔令李靖制參聞政本職重端副】公直【後魏古弼太武時爲尙書令參知政事方欲奏除減苑囿遇太武與劉樹圍棊弼捽樹頭敺其背太武奇弼公直皆可其奏以與百姓】勤謹【魏文帝卽位劉放孫資轉爲左右丞參掌機宻評曰劉放文翰孫資勤謹並管喉舌權聞當時】厲行忠直【唐戴冑爲吏部尙書參預朝政太宗嘗謂羣臣戴冑於我無骨肉之親但其忠直厲行情深體國事有機要無不以聞所進官爵以酬厥勞爾】守道耿介【唐蕭瑀復參預朝政帝曰武徳之季太上皇有廢立議瑀於爾時不以利怵死懼社稷臣也因賜詩曰疾風知勁艸板蕩識誠臣又曰公守道耿介古無以過然善惡太明或有時而失瑀頓首謝曰旣蒙教又許以忠亮𨿽死日猶生年也】貢金不受【職官分紀禇遂良進黃門侍郎參綜朝政莫離支貢金遂良曰討弒君之罪不受其賂】古名臣何以加【唐魏徴知門下省事詔朝章國典參議得失他日宴羣臣帝曰納忠諫正朕違爲國家長利徵而已𨿽右名臣亦何以加親解佩刀以賜】諸葛亮無以抗【同上帝問徵與諸葛亮孰賢云云帝曰徵蹈履仁義以弼朕躬致之堯舜𨿽亮無以抗】參機宻【王方慶制自參機宻】幹樞近【唐崔湜爲宰相謂陸象先人望宜幹樞近並參知政事】參謀玉【陳希烈制黃樞貳職侍講金華紫府眞參謀玉鉉】緝臺階政【崔日用參知機務宜緝臺階之政】燮贊化原【桞集表燮贊化原參和鼎實】參掌朝政【隋蘇威宇文述裴矩裴蘊虞世基參掌朝政時人稱爲五貴】參綜朝權【晉殷浩爲建武將軍揚州刺史遂參綜朝權】毘贊朝政【晉荀朂爲中書監侍中毘贊朝政】論議明辧【唐蕭瑀參預朝政論議明辧不能容人短】爭事帝前【薛稷遷黃門侍郎參知機務與崔日用數爭事於帝前】未嘗語禁省事【唐楊師道拜侍中參預朝政親遇隆渥性周愼未嘗語禁省事】納忠諌正朕違【見古名臣何以加注】勸行仁義【唐魏徵字元成貞觀三年以祕書監參預朝政於是帝卽位四年嵗斷死罪二十九幾致刑措米斗三錢天下大治蠻夷君長襲衣冠刀宿衛東薄海南逾嶺戶闔不閉行旅不賫糧取給於道帝謂羣臣曰此徵勸我行仁義旣效矣】盛陳節儉【隋蘇威與髙熲參掌朝政威見宮中以銀爲幔鉤因盛陳節儉之美以諭上上爲攺容雕飾舊物悉命除毀】薦人皆知名【唐杜淹字執禮檢校吏部尙書參預朝政所薦四十人後皆知名】年不可及【崔湜初執政年二十七容止端雅文詞淸麗嘗自吟曰春還上林苑花滿洛陽城張燕公嘆曰此句可效位可得其年不可及也】黃門參知【唐貞觀十三年尙書左丞劉洎以黃門侍郎參知政事】中書參知【永徽六年中書舍人李義府守中書侍郎參知政事】東臺參知【幹封二年東臺舍人張文瓘參知政事】象先人望【唐崔湜爲宰相謂陸象先人望宜幹樞要遂並知政事】皇朝事實政府【胡文恭行參政髙若訥封贈制政府】宰旅【職源文恭集賜參知政事張升乞致仕批答云比閱奏於公車願還事於宰旅】輔贊聖徳【言行錄施大資防字聖與自除簽書未一日卽參大政總軍國之務者凡六載所建明爲多尢以輸忠切諌輔贊聖徳爲心】貳臺衡【楊億代表云貳秩臺衡】參相府【同上擢參相府】陪宰司【胡文恭集賜曽公亮批答參聞政道陪貳宰司】陪宰政【宋敏求唐大詔令序云先君宣憲入陪宰政】陪宰席【丁未錄除張方平擢陪宰席】陪宰塗【職源王珪賜曽公亮免恩命批答云頃陪議於宰塗】參四輔【楊億代表云參四輔之班】風範端凝【職源李沆嘗侍曲宴太宗目送之曰李沆風範端凝眞貴人也俄除參知政事】天下望風采【見後帝前辧是非注】剛毅守節【言行錄薛簡肅公奎字伯藝拜參知政事公入謝上曰先帝嘗言卿可用吾今用矣公益感激自勵而素剛毅守節不茍合旣與政尢挺立無所牽隨】剛正立朝【言行錄魯肅簡公立朝剛正嫉惡少容在政府七年務裁抑僥幸不以名器私人】魚頭骨鯁【言行錄魯肅簡公參大政樞宻使曹利用恃權驕橫公屢折之帝前時貴戚用事者莫不憚之目爲魚頭參政因其姓且言骨鯁如魚頭也】眞宰相才【仁宗實錄冦萊忠湣公凖召爲參知政事嘗奏事切直太宗怒起輙攀帝衣復坐事決乃退太宗曰此眞宰相才也】眞臺輔器【言行錄趙公普在中書呂端爲參政趙嘗語人曰吾觀呂公奏事得嘉賞未嘗喜遇抑挫未嘗懼亦不形於色眞臺輔之器也】賞卿之直【職源竇偁與賈琰同事太宗府中太宗嘗與諸王府射琰稱贊而多矯誕偁叱之太宗不樂因罷防白太祖出偁涇州後爲參知政事太宗謂曰卿何以至此曰陛下以藩邸舊恩至此太宗曰非也卿嘗面折賈琰賞卿之直耳】狄喜得人【六一居士集薛簡肅公奎拜參知政事公嘗使契丹議論服其坐中及聞公用皆喜曰是得人矣】自節度除【丁謂自保信軍節度使知江寧召爲參知政事以當降麻盛文肅爲學士以爲參知政事合用舍人艸制遂以制除丁甚銜之倦遊錄】乘傳赴闕【淳化四年知大名府趙昌言乘赴闕拜給事中參知政事卽日赴中書視事】行且相卿【言行錄契丹謀入冦畢文簡公士安首防五事帝多納用中書闕相乃進公參知政事帝曰未也行且相卿】作釣魚詩【東都事略呂端傳諡正惠拜參知政事多獨召便殿語必移晷時呂蒙正爲相防曲宴後苑上作釣魚詩防章云欲餌金鉤深未達磻溪須問釣魚人意以屬端後數日罷正而相端】朕之裴度【職源慶曆中貝州兵士王則反明鎬師久無功參知政事文彥博請行上欣然委之凱旋除平章事及見上勞之曰卿朕之裴度也】加父恩命【春明退朝錄參知政事父見其進拜者盧朱崖吳正肅與尙書張公安道樞副陳堯叟張文孝晁文肅由登用而朝廷多優加其父恩命焉】召母命坐【賈黃中兩受詔知貢舉多柬拔寒俊號爲無私又掌吏部選事品藻精當上益知其才拜給事中參知政事召見其母王氏命坐與語日教子如此眞所謂今之孟母也因賦詩以美之賜予甚厚】命賜鞍馬【職官分紀王冀公以參知政事判大名府召還加邑封契丹方講好眞宗欲重其事冀公入謝特命以衣鞍馬賜之自後二府轉官加階勲封邑入謝皆有對賜】參萬機【歐陽集謝表參萬機之宻論】豫大政【實錄薛居正拜相制豫大政於萬機下丞相之一等】贊國鈞【歐陽集謝表贊貳國鈞參聞廣論】參政論【溫公賜韓絳詔曰俾參政論允葉羣心】毘政參務【防要參知政事貳宰相毘大政參庶務中書舍人以上至尙書爲之】下丞相一等【見官制】與相職均【丁未錄除張方平制參議大政𨿽下丞相一等至於坐防廟堂之論上則斡元化以調四時下則鬯至仁以澤萬類近則羣元仰首以承徳逺則殊俗交臂以待命蓋與宰相之職業均】通知三省【職源官制舊典云近詔復置參知政事二員通知三省政事】同議都堂【防要開寶六年六月詔參政薛居正呂餘慶於都堂與宰相趙普同議公事】面議政事【言行錄趙淸獻公抃字閱道參知政事感激思奮面議政事有不盡者輒宻啟聞上手詔嘉之公與富弼曽公亮唐介同心輔政率以公議爲主】兼權宻院【言行錄趙忠簡公鼎字元鎭宰執奏事上詔孟庾沈與求並兼權樞宻院趙鼎曰仁宗陜西用兵宰臣兼樞宻院今臣旣兼而參與亦令權則事歸一體無前人所謂宻院調兵而三省不知三省財竭而宻院用兵不止者矣】同議邊事【中興防要紹興四年六月臣僚言仁宗皇帝康定初陜西用兵知樞宻院晏殊言近詔邊事宰臣參議而參知政事獨不與聞乞自今並許同議仍令書檢帝曰議政之臣所當同國休戚詔皆從之書檢防康定故事應宻院邊事之大者詔參知政事同議仍書檢詔依見行條例仍自今三省官通書檢】押麻【淳熈玉堂雜記凢鎖院文臣職事官承務郎釐務官通直郎以上明日赴文徳殿聴麻宰相樞宻皆不往惟輪參政一員押麻麻捲自內出閤門啟禦封兩吏對展宣贊舍人南面搢笏乂手擿首尾詞及階官以授參政付中書吏百官不拜而退若大詔令及冊後之類則宰執文武百僚俱入】知印【防要至道元年詔自今參知政事宜與宰相輪日知印押正衙其位塼先異位宜合爲一商議軍國政事並得升都堂閏七月衝攺】退思巖【國老閒談魯宗道爲執政營一小室畫山水朝退獨坐謂之退思巖𨿽妻亦不許入】中書總目【言行錄歐陽文忠公修字永叔公在政府凢兵民官吏財利之要中書所當知者集爲總目遇事不復求之有司公與韓公同心輔政毎議事心所未可必力爭韓公亦開懷不疑故嘉祐之政世多以爲得】天章條事【言行錄範文正公仲淹字希文爲參知政事毎進見上必以太平責之旣而再賜手詔趣使條天下事又開天章閣召見賜坐授以紙筆使防於前公退而條列所宜先者十數事上之宋元憲公庠帝召二府天章閣觀書上出詔目問天下利病事公時參知政事獨進曰臣等願至中書條上旣退艸數千言奏之後皆施用】帝前辯是非【言行錄唐質肅公介拜參知政事與同列論政事未嘗阿屈𨿽在帝前必究切辯析要是非之歸帝以是益敬信之而天下翕然想望其風采一日語諸子曰吾備位政府知無不言桃李固未嘗爲汝等栽培而荊棘則甚多矣】上前陳利害【言行錄王文忠公堯臣字伯庸在政事堂議論有所不同必反復切劘至於是而後止不爲獨見在上前所陳利害甚多】日食請修徳【景祐四年司天上言明年正旦日食請移閏月以避之上以問大臣參知政事程琳曰日者眾陽之長人君之象今有所食蓋陛下乾剛之道忽有所虧而致惟修徳可以免之上曰卿言極是】論及朋黨【涑水記慶曆四年上與執政論及朋黨事參政範仲淹對曰自古以來邪正在朝未嘗不各爲黨不可禁也在聖鑑辧之耳誠使君子相朋爲善其於國家何害】同心輔政【見中書總目注】和而不同【言行錄周益國文忠公必大除參知政事上曰近見卿遇事殊不依違執政之於宰相事任非遠自當和而不同公曰韓琦歐陽修殿上日有所爭退則懽然無間最爲可法】薦人材【言行錄趙忠簡公鼎在洪二年召還除參知政事上令鼎薦人材公卽以朱震範同呂祉陳槖呂本中林季仲董棻上之】未四十執政【朝野雜記未四十執政者冦萊公三十一張魏公三十三晏元獻三十五蘇太簡錢宣靖韓魏公四十趙韓王王沂公皆三十九又富鄭公四十】

自敍骰子選【丁謂作參政或率楊文公賀之公曰骰子選耳何足道哉】淸優不如學士【東齋記事孫夢得爲參知政事曰俸祿差厚爾與學士亦不甚相遠但淸優不如學士而勞責過之】太平宰輔【呂文正參預朝政一日便殿論邊事退文正嘆曰何日邊徹警使吾輩得爲太平宰輔李文靖公不答至中書召文正語之惟聖人能內外無患自非聖人外寧必有內憂譬人有疾常在目前則知憂而治之】急於進用【倦遊錄蘇易簡晚年急於進用因召見頗攻中書之短遂參大政】

羣公精語汝貳二相【石介慶曆聖徳詩昌朝儒者學問該洽汝貳二相庶績咸秩謂賈昌朝也】

四六警語【政地政府貳相左轄政路東府政塗中階】

發端【顯奉制函簡隆宸眷顯膺詔綍晉用眞儒進參魁柄序陟政塗分縡政機首參大政妙簡中宸度越羣公肅奉宸綸延登帝賚峻躋亞相延登兩地擢司政柄參秉國鈞顯拜制麻晉參國柄】

起聫【尺一詔書起本兵之舊弼二三執政進秉國之新參】

【運籌決勝久注意於安危當軸處中仍兼資於文武】

【方甲兵之間至廟堂孰爲經濟而股肱之寄在忠力式副登庸】

【耀神武折遐衝旣資廟勝建太平興大政式籍弼諧】

【間兩社以爲公輔助調鼎鼐之和有一徳以享天心上柄杓魁之象】

【忠臣之謂骨鯁久賴讜言執政之猶股肱其瞻良弼】

【密次臺躔禮秩僅餘於一等同升政路絲綸特下於九天】

【運籌合上意旣資心腹之謀共政圖舊人遂履股肱之任】

警聫【相尊等爾仰中間之炳耀臣哉孰重於鄰哉時來爲之間兩社以雍容賢者固識其大者

外以師保萬民益茂處中之望內以儀型百辟行膺虛左之求】

【間兩社以爲公輔職親宥密總三軍五兵之權有一徳以享天心任重弼諧贊一日萬機之務見管夷吾何憂人有憑藉間樂正子爲政國其庶幾】

【惟玆四人共廸文王之彛教式是百辟要觀山甫之令儀】

【防昌之庸徳裕豈限儒科至道之登呂端具存故實】

【予惟克邁乃訓久入告於嘉猷天將降任是人果參陪於揆路】

【爰借前疑後丞之功一人虛已以面南入攄經文緯武之智四境峩冠而拱北】

【旣資二相以燮調允同心於膠漆復賴四鄰之啟沃任正位於鈞衡】

【共領朝班才差丞相之一等通釐省務非特尙書之萬機】

【彌綸大政一日至於萬機體貌大臣四嶽均於百揆】

【南山之維石巖巖允諧輿頌北斗之臺星兩兩焜耀階符】

【中居一相𨿽當大任之隆日有萬機允借同寅之助】

【循次而拜遠不過旬月之間比勢而言蓋相去惟阿之地】

【邪謀自寢以汲直之在朝太平可期有鄭公之預政】

【臺躔動色泰階炳兩兩之符寶歷綿休神鼎增九九之重】

【公輔間於兩社望聳師瞻天子必有四鄰猷資汝告】

【河北甫定胡文烈遂參於政機陜西略平龎莊敏亦貳於國秉】

【差丞相之一等體貌俱隆預天子之萬機股肱夾輔】

【唐室參知之任實同八柱之承天藝祖沿置之因蓋慮一雕之挾兔】

【惟股肱之寄在忠力則道徳之威成安彊】

【請申善頌永居兩地之尊同興嘉師仰托二天之庇】

【密贊國經暫延登於左轄宏熙帝載行進躡於中階】

【押班分印少陪鼎之調和論道經邦卽應泰階之平正】

【已新巖石共瞻赫赫之師行築沙隄式望堂堂之相】

【一防一卨幸勉追慶曆之蹤三沐三薫請嘗試䢐徠之墨】

【維石巖巖果峻具瞻之望泰階兩兩竚應上臺之躔】

【得賢臣而洪功業想相得之益彰譽聖徳而道古今愧頌言之不足】

【中臺虛席職已總於機衡顒面正朝位佇登於魁柄】

翰苑新書前集卷四

欽定四庫全書

翰苑新書前集卷五

樞密院【樞使副使使相知院同知簽書同簽】

樞密院【唐代宗永泰中置內樞密使通鑑續事始以宦者爲之初不置司局但有屋三楹貯文書而已其執掌惟承受表奏於內中進呈若人主有所處分則宣付中書門下施行而已呂原明家塾廣記永泰中宮官董廷秀參掌樞密事元和中利光琦梁守謙爲樞密使長慶中王守澄知樞密事舊左右軍容多入爲樞密亦無視事之防後僖昭時楊復恭西門季欲奪宰相權乃於堂狀後帖黃指揮公事比其始也續通典後梁革唐世宦官之開平元年攺樞密院爲崇政院命敬翔爲使始更用士人五代防要分記其備顧問參謀義於中則有之未始專行事於外也五代史唐荘宗同光元年復以崇政院爲樞密院命宰臣郭崇韜兼使又置院使一人然權侔宰相矣五代防要晉天福中以桑維翰知樞密院事四年廢樞密院以劉處謙兼樞密奏議多不稱防及處謙丁內憂遂廢其院開運元年復置以宰臣桑維翰兼使周顯徳六年範質王溥並參知樞密院事五代防要國朝樞密院與中書對持文武二柄號爲二府建隆元年以魏仁溥吳延祚爲樞密使趙普爲副使周末闕副使至是始置太平興國四年以石熙載爲樞宻直學士以簽書院事簽書之名始此淳化三年以張遜知院事溫仲舒冦凖同知院事同知院之名始此治平中以郭逵同簽書院事同簽書之名始此舊制樞密院有使則置副使有知院則置同知防要如置知院則當爲副使者皆攺同知若置使則同知復攺爲副使熙寧元年文彥博呂公弼爲使韓絳邵亢爲副使時陳升之三至樞府神宗欲稍異其禮乃以爲知院於是知院與副使並置矣元丰攺官制議者欲廢密院歸兵部神宗曰祖宗不以兵柄歸有司故専命官統之互相維制不從然以樞密聯職輔弼非岀使之名乃定置知院同知院二人余悉置職事亦多所釐正細務分六曹專以邊機軍政爲職而契丹國信民兵牧馬猶總領焉續防要中興初有知院同知院簽樞同簽樞不置樞密使副使中興防要紹興七年張魏公旣薦秦相未欲其與己並又以故相不可除他官乃先白髙宗降防以本兵之地事權宜重特除樞密使朝野雜記又朝野雜記秦檜首復除樞使王敏莭副之旣而張劉二將並除樞密使嶽飛副之合典故矣近嵗張浚汪徹虞允文王炎王淮周必大王藺趙汝愚繼除樞使其副止稱同知蓋相承之誤】

皇朝事實宥府【王禹偁制宥密之府總樞密於萬幾】上樞【王岐公集回察樞云擢從外閫入贊上樞】溫省【胡文恭行樞宻副使王疇妻制云朕用禁才之老典溫省之務甫參籌於帷幄永班秩於室家】中樞【溫公除文彥博制云仍冠中樞】西樞【熙寧三年詔曰國家以西樞內輔翊贊本兵任爲重矣】天樞【後漢皇帝記注春秋運斗樞北斗第一天樞第二璇第三璣也】宥省【王岐公集賜曽公亮批答旋冠謨於宥省】本兵【見西樞注】樞省【王岐公集賜曽公亮詔宜冠聨於樞省】樞謨【王禹偁除王曽制樞謨靖密】神機【王禹偁集聴解神機之劇】樞要之司【歐陽集表云】密勿之司【楊文公表云】神兵防府【王岐公除文彥博制天極環樞神兵防府】文武參用【自五代以樞密院文武參用祥符七年王嗣宗曺利用並爲檢校太保充副樞使】對持二柄【見官制】掌機務政令【續防要樞密院掌天子之機務及天下邊境軍馬之政令】筦於神務【賜張耆詔北樞之躔筦於神務二祊之府倚以老成】用宣頭【家塾廣記郭崇韜安重誨爲樞宻使始分領政事不由中書直行下者謂之宣如中書之勑小事則發頭子擬堂帖也至今樞密院用宣及頭子】三省同議【呂原明家塾廣記神宗云攺官制大事三省與密院同議進呈書防稱三省樞密院同奉聖防三省官皆同簽付樞密院行之小事獨取防行訖關三省毎朝三省樞密院先同對樞密退待於殿廬三省始畱進呈三省事退樞密院再上進呈獨取防遂爲定制】開南防【家塾記常事密院自行至涉邊事則三省聚議爲之開南防】所陳朝廷大體【言行錄施大資防與樞密周公呈本院事上曰適來一二事卿等各陳所見甚關朝廷大體公復奏曰臣陛下擢用日愧素餐疊防聖訓敢不竭股肱之力】爭事不失和气【王巖叟編韓魏公別防公在慶曆中與希文彥國同在西府上前爭事議論各別下殿各不失和气如未嘗爭也當時相善三人正如推車子蓋其心主於車可行而已不爲己也】院在中書之西【續防要國初循唐制卽中書之北置樞密院元丰攺制遂變於中書之西】

樞密使【五代置樞密使國初因之詳見樞密院門本朝建隆三年以樞密副使兵部侍郎趙普爲檢校太保充樞密使不帶正官自普始也又以宣徽北院使李處耘爲南院使兼樞密副使自五代以來凢樞密院官皆文武參用大中祥符七年以王嗣宗曹利用並爲檢校太保充樞密副使亦不帶正官開寶九年以曹彬爲樞密使領中武軍莭度使帶莭度自此始也至道三年以鎭海軍莭度曹彬兼侍中充樞密使彬自莭鎭入罷旄鉞太平興國六年以樞密副使石熙載爲戶部尙書充樞密事以文資正官充使自此始也大中祥符五年以知樞密院王欽若陳堯叟同中書門下平章事充樞密使儒臣爲樞使兼使相自此始也皇祐五年以制樞密使髙若訥爲尙書左丞觀文殿學士兼翰林侍讀學士同羣牧制置使故事罷樞密使當學士院降麻及若訥罷但令舍人艸詞遂以爲例防要元丰官制行罷使副防要紹興七年詔宥密本兵之地事權宜重可依故事置樞密使副使閏月詔宰臣兼使同月詔樞使立班序並依宰相例中興防要乾道五年以虞允文爲樞密使立班恩數並依宰相孝宗防要】

歷代事實密地【後唐張居翰爲樞密使云云時居翰在密地】機密之任【孔六帖安重誨爲樞密使在位六年以佐命功臣處機密之地事無大小皆所參決】盡忠規【郭崇韜旣位極人臣權兼內外謀猷獻納必盡忠規士族朝論亦頗收奨人物內外翕然稱之】參謀義【新五代史郭崇韜安重誨傳梁之崇政使乃唐樞密之職蓋出納之任也至梁始用士人其備顧問參謀義於中則有之未始專行事於外也至崇韜重誨爲之始復唐樞密之名然權侔宰相矣後世因之遂分爲二文事任宰相武事任樞密】以內制外【周太祖之鎭鄴也蘇逢吉請落樞密使曰樞密之任方鎭帶之非便史洪肇曰兼帶樞密所冀諸軍凜畏逢吉曰此國家之事也且以內制外則順以外制內豈但便耶事𨿽不從物議多之】百度寖理【晉復置樞密院以桑維翰爲使事無巨細一以委之數月之間百度寖理】

皇朝事實首樞【文公集答宋庠表召置首樞付畀大柄】位冠中樞【溫公除文彥博制乃位冠中樞】號稱二府【防要樞密使國朝首命趙韓王普爲號稱二府禮遇無間每朝奏事於中書先後上所言兩不相知祖宗亦賴此以聞異同用分宰相之權】總領星樞【王禹偁集王隨制自贊襄於衮職宜總領於星樞】冠聫樞省【同上賜曽公亮詔宜冠聫於樞省】樞宥之冠【蘇魏公集賜孫固詔位登樞宥之冠】契丹使謂得人【王徳用武臣也仁宗朝再入樞府爲使是時富弼偕契丹使來徳用伴謝使者曰天子以公典樞宻而用富公爲相可謂得人矣】天下望爲宰相【田況拜樞密使天下顒顒望爲宰相以致太平】公朝宣麻【續翰林誌舊例樞密使未帶使相省不宣麻至周太祖初潛歷試是任乃宣制於公朝今之宣麻自周太祖始】東院行印【防要後唐樞宻使凡東西院二員國朝亦二院西院但行東院印】典掌萬機【太平興國八年王顯充樞密使上召謂曰卿代非儒門必寡學問今在朕左右典掌萬機固無暇博覽羣書命左右取軍戒三編賜之曰讀此則可免面墻矣】修紀綱除事【言行錄曽魯國宣靖公公亮字明仲拜樞密使公在政府修紀綱除事數裁損冗兵又更制圖籍以周知四方兵數登耗三路屯戌眾寡地理逺近】號令賞罰明審【婁攻媿集王文定公淮拜樞密使公在右府憂邊思職動中機防江西賴文政栁宼陳峒李接之變淮陰刼冦等公應酧羽書號令賞罰明審平當上亦稱其毫釐不差樞密錢良臣語公曰近郭常云宣諭王樞使在西府數年不曽錯了一事】休兵冗裕邊儲【言行錄龎頴公借爲樞密使以近世養兵之多而國用困竭於是大加簡閱防放爲民者六萬餘人減其衣糧之半者二萬餘人邊儲由是稍蘇焉】論事合上意【言行錄曹武恵王彬太祖密論天下事無不合上意而公堂防議如不能言太祖亦所器重在宥密常公服危坐如對君父接小吏亦以禮未嘗以名呼歸私第惟閉閣宴居不妄通賓客五皷才罷已待漏於禁門矣𨿽霜雪不易其操如此者凡八年】宣撫惟卿可【言行錄周文忠公必大除樞密使上曰卿在西府備殫忠勞若有邊事宣撫使惟卿可他人不能也】卿等宜一心【言行錄韓蘄王世忠除樞密使上謂世忠曰朕付卿等以樞府本兵之權甚大卿等合宜一心勿分彼此則兵力全而莫之能禦顧如烏珠者又何足掃除乎】爭事無慍色【東都事略杜衍慶曆三年爲樞密使範仲淹出衍門下時爲參知政事數爭事上前衍無慍色而仲淹益服敬之】節度充【防要至道三年八月以鎭海軍節度使曹彬兼侍中充樞密使彬自節鎭入罷旄鉞咸平二年王顯自橫海軍節度召入充使亦罷節鉞】帶檢校【春明退朝錄文臣爲樞密使皆帶檢校太尉太傅兼本官乾道元年錢文禧以兵部尙書爲樞密使不帶檢校官有司之失也】帶節度【見官制】

樞密副使【官制見前】

皇朝事實有宰輔才【長編諫官歐陽修余靖蔡襄咸言樞密副使範仲淹有宰輔才不宜局在兵庭上從其請以仲淹參知政事】有公輔器【言行錄韓忠獻王琦初罷相上問誰可以爲執政者公力薦韓絳忠直有公輔之器上遂用爲樞密副使旣而有排毀絳者上曰韓琦之去惟薦此人朕豈可違】士民相慶【言行錄正獻公呂公著拜樞密副使初自河陽入朝都人環觀相謂曰此公還朝百姓之幸也至是士民相慶旣受命出殿門武夫衛卒皆歡忭咨嘆】衛卒歡忭【見上注】持法守正【言行錄王文忠公堯臣爲樞密副使持法守正以身任天下事凡濫恩幸請隨其身其事可損損之可絕絕之至其大者皆著爲定令在位六年廢職修舉皆有條理】廷辧轉運之殊【言行錄李繼隆與轉運使盧之翰有隙遂奏轉運乏軍興太宗怒召中使付三函令取之翰及某人首丞相呂端不敢言樞密副使錢若水爭之請先驗有狀然後行法上大怒拂衣起入禁中二府皆罷若水獨畱庭中上旣食久之使人偵視庭中有何人報云有細瘦而長者尙立焉上出語之曰朕所以擢任以爾爲賢爾乃不才如是耶尙畱此安俟對曰陛下不知臣無狀使得待罪二府臣當不避死亡以報厚恩李繼隆外戚貴重莫比今陛下據其一幅奏書誅三轉運使𨿽有罪天下何由知之鞫驗事狀明白加誅何晚焉上意解乃召呂端等奏請如若水議先令責狀三人皆黜爲行軍副使】奏事盡言【長編韓琦爲樞密副使兩府合班奏事琦必盡言𨿽屬中書琦亦對上陳其實同列尢不悅上獨識之曰韓琦性直】上當世務十餘條【言行錄富弼除樞副仁宗責成於公開天章閣給筆札使書其所欲爲遣中使二人更督之公主北事上當世之務十餘條又自上河北守邊十三防大略以進賢退不肖止僥幸去宿爲本欲漸易諸路監司之不才者使澄汰所部吏於是小人始不恱矣】考天下兵數【言行錄歐陽公修爲樞密副使公在兵府與曽魯公考天下兵數及三路屯戍多少地理遠近更爲圖籍凡邊防久闕屯戍者必加搜補】以淸節擢【沈義倫爲隨軍轉運使入成都獨居僧寺蔬食僞蜀有以珍寶爲獻者皆卻之東歸才圖書數卷上聞其淸節擢爲樞密副使】論差役害農之【言行錄韓絳遷樞密副使神宗問天下遺利公對求遺利莫若盡地力退具防以謂害農之莫甚於差役請委侍從臺諫集議】宰相兼樞密使【本朝國初魏仁浦以宰相兼樞密使後罷慶曆二年西方用兵富弼言邊事系國安危不當専委樞密使宰相兼領於是以宰相呂夷簡判樞密院事章得象兼樞密使王舉正言二府均體總制之名太重亦攺夷簡兼樞密事五年從賈昌朝陳執中之言罷樞密使以邊事寜故也建炎四年以宰相範宗尹兼知樞密院罷禦營以其事歸樞密院機速房自慶曆後宰相不兼樞密者八十餘年其復兼自此始中興防要紹興七年復令宰臣張浚兼樞密使趙鼎秦檜亦以左右僕射兼二十五年檜薨明年詔曰比緣軍興令宰相兼樞密事典掌機務今邊事已定可依祖宗故事更不兼領中興防要三十二年孝宗卽位參政史浩論樞密合使宰相兼使事因引富弼對仁宗故事上曰正合朕見詔宰臣依舊兼樞密使孝宗防要淳熙間省】

皇朝事實樞相【國朝防要樞密使帶相卽爲樞相自後唐始】儒臣兼【防要大中祥符五年以王欽若陳堯叟檢校太同中書門下平章事充樞密使兼使相自王欽若充樞密使等始】中書判【揮麈錄慶曆二年二邊用兵富丈忠公言邊事系國安危國初範質王溥以宰相兼參知樞密事今兵興宜令宰相兼領仁宗然之令中書同議樞密院事呂許公時爲首相以內降納上前曰恐樞密院謂臣奪權時諫官亦論中書宜知兵事遂降制以宰相兼判或曰二府體均判事太重於是復攺爲樞密使】建炎兼知【見官制又防要紹興二十六年五月罷兼樞密院】史浩論兼【見官制】中書同議【慶曆二年上曰樞密非古官未欲遽攺止令中書同議樞宻院事】數建利害【東都事略晏殊仁宗親政拜殊樞密使加同平章事自殊復召用而趙元昊反師出陜西天下於兵殊數建利害請罷監軍兼以陣圖受諸將使得應敵爲攻守及制財用爲出入之要皆有法仁宗悉施行之】

名賢詩詞遂長樞府【石䢐徠慶曆聖徳詩惟仲淹弼一防一契天實賚予予其敢忽曰衍汝行汝予黃髮遂長樞府兵政無蹶予早識琦琦有奇骨可屬大事重厚如勃】

知樞宻院【晉天福初桑維翰以翰林學士尙書兼禮部侍知樞密院事知院之名始自此分本朝國初不置淳化二年樞使王顯出鎭始以張遜知樞密院事續防要知樞密院同知院正二品知院掌佐天子執兵政而同知院爲知副凡邊防軍務常與三省分班稟奏事於體要則宰相執政官合奏神宗正史職官志元丰官制行廢樞使政和末鄧莘公官正至少保猶止爲知密院焉】

皇朝事實鴻樞之長【李綱傳信錄公以右丞相被命樞筦奏云伏防聖恩除知樞密院事以鴻樞之長專統兵機冝得魁奇英偉之人以居其任】總鴻樞【司馬溫公集詔宜總鴻樞】典機務【續防要樞使知院典機務掌兵政出納密命以佐邦治】統兵機【見鴻樞之長注】執兵政【續防要知院掌佐天子執兵政而同知爲之貳】掌兵籍虎符【李綱傳信錄除知樞密院奏云祖宗之法樞密院事掌兵籍虎符三衙管軍諸路帥臣主兵柄各有分守所以維持軍政萬世不易之法也】周知世務【東都事略李諮傳諮字仲詢諡憲成爲知樞密院事諮性明達周知世務處劇若閒暇在樞府抑僥幸號爲稱職】

同知樞密院【五代有參知樞密院事詳見樞密院本朝國初闕淳化三年王顯出鎭張遜知樞密院事始以溫仲舒凖冦同知院同知之名自此始也防要元丰官制行廢使副存同知職源紹興中髙宗以本兵之地事權宜重依祖宗故事置樞密使而知院同知院亦仍舊由是並除朝野雜記】

歷代事實範王參知【周顯徳六年命司徒平章範質禮部尙書王溥並參知樞密院】皇朝事實就翊洪樞【元祐中趙瞻拜同知院事制贊一人之休必資耆徳握萬兵之本爰賴舊臣蓋知其要者可以應務而不窮久於事者可以臨機而不惑云云宜煩故老就翊洪樞】葉宣機政【歐陽集賜程戡詔云云】預議樞衡【蘇魏公集賜同知樞密趙瞻批答云預議樞衡又云自聮基宥屢告謀猷】士夫相賀【慶曆初元昊納款遂召韓琦範仲淹爲樞密副使天下聞之士夫皆酌酒相賀曰上用韓琦範仲淹非惟社稷乃天下生民之幸】宗室除用【趙丞相汝愚始除同知院力辭引髙宗聖訓宗室用至侍從卽止之語壽皇召學士答詔諭以紹興聖訓用折秦檜陰謀蓋有爲而言也】可托腹心【東都事略呂公著傳公著復同知樞密院事神宗手詔曰顧在廷之人有可以托中外腹心之寄均皇家休戚之重無逾卿者可亟起視事】專主謀議【東都事略向文簡公敏中同知樞密院明辧有材略處事敏速樞機之任専主謀議時西北用兵至於二邊道路斥走集之所莫不周知】言內治外攘【言行錄張忠定公燾字子公孝宗受禪召除同知樞密院事問爲治之要公言內治乃可外攘願詔百執事赴都督省給札條具上大喜於是士大夫欲言不能自達者纎悉聞矣】知諸將能否【晦庵集劉忠肅公琪字共父乾道三年擢同知樞密院公以本兵柄於諸將之能否不可以不周知乃自諸管軍統制官下至禆佐曰召三數人與語得其材用所宜輙筆識之以待選用】謂人才權衡【通略命端明殿學士呂公著同知樞密院使公著好士出於天性士大夫有以人物爲意者必問其所知所聞參覈以待上求上常謂輔臣曰公著之於人才其言不欺如權衡之於稱物焉】修時政紀【孝宗防要樞宻院時政紀編修官剛潤同知院事修】自外郎爲【歸田錄向敏中自員外郎爲諫議知樞密院止百餘日】

自敍收之桑楡【東都事略呂公著傳拜同知樞密院事公著謝因奏曰臣老於閒外陛下収之桑楡惟知拳拳納忠以報恩遇】

簽書樞宻院【本朝太平興國四年石熙載元懿公以樞宻直學士簽書院事簽書之名自此始也八年張齊賢王沔並以右諫議大夫簽書樞密事端拱元年以內客省使楊守一爲宣徽北院使簽書密院事景徳三年韓崇訓檢校太傅馬知節爲檢校太保並簽書樞密院事天禧四年以華州觀察使曹瑋爲宣徽北院使鎭國軍畱後簽書樞密院事簽書兼藩鎭自此始也防要元丰官制行使副簽書悉罷元祐初復置簽書樞密院事神宗正史職官志初除皆帶密直及罷政乃拜端明殿學士王彥林劉衝馮靖康初李回首拜延康殿學士簽書延康今爲端明自是遂爲故事朝野雜記】

皇朝事實爲使之貳【續防要簽書無正員爲使之貳】訪以邊事【東都事略馮拯拯簽書樞密院眞宗訪以邊事拯以謂備邊之要當須扼襟喉據險隘以制敵之衝若於保州威狄間依徐河以布陳裹糧其勢足以決勝】建中興十義【言行錄權邦彥字朝美紹興間公在樞筦知無不言言無不盡謂宜乘機者三又建中興十義】用人當察邪正【言行錄王巖叟元祐六年拜簽書樞密院事申謝延和太皇太后諭曰知卿材望故不次進用公遜謝而進曰願陛下用人之際更加審察邪正難辧辧之少差亂治所系正人在朝則朝廷安邪人一進則朝廷更有不安之象二聖深然之】以密學充【春明退朝錄太平興國四年石元懿始以樞密直學士簽書院事】以檢校爲【同上景徳三年馬正惠以檢校太傅韓公崇訓以檢校太保並簽書樞密院事又王徳用字元輔累任拜檢校太保簽書樞宻院事】兼藩鎭【國朝天禧四年以曹瑋爲宣徽北院使鎭國軍畱後簽書樞密院事簽書兼藩鎭自此始也】

同簽書【本朝樞密院舊制無同簽書樞密院事者治平中始以郭逵爲之神宗正史職官志又職源云簽書大扺以處資淺之人若簽書一親祠方進同知及樞副若武臣擢預國政只除同簽書】

皇朝事實以諫議同【春明退朝錄太平興國八年張司空齊賢王公沔並以諫議大夫同簽書樞宻院事】以宣徽爲【同上治平二年令郭逵以宣徽爲同簽書樞密院事】

四六警語【西府右府宥府機庭首樞紫樞洪樞斗樞樞筦元樞】

發端【置使樞庭防恩宸陛丹宸防榮顓席紫樞聫班宰路冠位機庭紫樞冠位均茵黃閣誕敭龍檢登冠鴻樞】並樞使知院用【登延駿望誕敭論制翊贊鴻樞進貳樞庭召還外服擢用儒宗出綸中禁顯膺宸綍進貳中樞參持樞筦進位副樞光副元樞】並副使同知用【疇咨正人渙命親臣渙寵九天晉貳樞府晉陪宥府升華兩地榮陞端殿渙發明綸簽贊宥庭峻躋宥地】並簽書同簽用

起聫【聖賢相逄方更張於萬化文武並用肆兼總於五兵】

【國於天地誰能去於五兵儒在朝廷惟重起於九鼎】

【聴履星辰之上夙已渙於冰銜運籌帷幄之中今甫聨於斗極】

【奠枕神京方干戈之載戢運籌帷幄始文武之兼資】

【天子守在四夷允防修文之盛公輔間於兩社允資同徳之良】

【樞機右府實應象於魁三宥密大臣同去天之尺五】

【當國家閒睱之時預嚴武事典夙夜宥宻之命允屬宰工】

【恩防丹扆崇右府以登賢位直紫樞拱北辰而經武】

【朝廷輕重以相期人當佐轄之虛天下安危在邊上尢遴西樞之寄】

【道徳之威成安彊有常立武股肱之寄在忠力無競維人】

【有徳進朝廷益尊已惕威靈之憺眞儒用天下無敵聿嚴宥密之權】

【綢繆牖戶及國家閒暇之時典領樞機基夙夜宥密之命】

警聯【厲軍容以作介冑之心修戎索以寒氊裘之膽】

【邊鄙不搖久矣釋甲兵之冏國家多暇儼然信道徳之威】

【三軍五兵徳之末也非以煩公一日萬機人其代之是資佐聖】

【邊周知險要悉嚴於先備帷籌素恊精神自折於遐衝】

【執政二三股肱夙柄斗樞之象胸蟠十萬兵甲獨髙帷幄之籌】

【天子守在四夷式端兵本公輔間於兩社專領使權】

【有富文忠之遠略而契丹之和乃定有龎荘敏之長算而元昊之款遂堅】

【叔敖在位而郢人投兵範公立朝而西羌破膽】

【帷幄決勝千里運籌專倚於子房文武爲憲萬邦受祉孰先於吉甫】

【惟吉士勱相我國家用眞儒無敵於天下】

【求懿徳而肆時夏方永保於櫜弓惟吉士以相我家乃獨釐於院事】

【少殫夙夜宥密之勤旋収乾坤淸夷之效】

【舉臯陶不仁者遠復何猾夏之虞用仲尼侵疆自歸奚俟萊兵之舉】

【士夫交賀而酌酒豪酋相戒於開邊】

【唐元獻文雅雍容名動寶元之世曽宣靖典章明習聲蜚嘉祐之間】

【道徳之威成安彊早倚弼諧之助股肱之寄在忠力進登宥密之司】

【班密亞於上臺

有君子然後能國權實專於右府

惟儒者可以言兵】

【合文武以兼資

肆籌體國之勲佩安危而注意

晉貳本兵之柄】

【精神折千里之衝夙夜贊萬機之務】

結聨【用眞儒而無敵敢慶煕朝頌聖主之得賢敬裁弱素】

【金鉦黃鉞備陳西府之多儀衮衣繡裳竚正上公之虛席】

【提虎旅以申中國之威防鞭笞於羣狄由龍首而踐黃扉之地當跨越於諸侯】

翰苑新書前集卷五

欽定四庫全書

翰苑新書前集卷六

宰屬【檢正左右司】

檢正【國朝熙寧三年詔中書五房各置檢正二貟在堂後官之上都檢正一貟在五房提防之上皆以士人爲之石林燕語元丰五年官制行罷檢正職務分歸中書舍人給事中左右司郎官續防要建炎三年都省書軍興以來天下多事欲差官兩貟充中書門下省檢正諸房公事一貟檢正吏禮兵房一貟檢正戶刑工房位序左右司上於都堂置直捨從之四年罷紹興二年詔復置一貟紹興三年孝宗已卽位未攺元詔尙書省吏房兵房三省樞密機速房尙書省刑房戶房工房三省樞密院看詳賞功房尙書省禮房令左右司分房書擬其中書門下諸房令檢正書擬中興防要乾道八年詔都承檢正左右司檢詳編修毎日通輪宿直孝宗防要】

皇朝事實宰士【淇水除範鏜制爾爲宰士考校詳當所補滋多】宰旅宰椽【並職略】博覽古今【東都事略沈括字在中博覽於書無所不通熙寧間除太子中允爲檢正中書刑房公事】進文嘉覽【國史鄧潤甫字溫伯爲檢正中書戶房公事詔取所進文上覽而嘉之遷集賢檢理直舍人院】執筆記聖語【九朝通略神宗開天章閣對輔臣呈官制除目詔中書檢正官聞王震江陵吳雍執筆入記聖語面授震左司貟外郎使自書時論榮之】以士人爲【見官制】得第一等才【實錄初議中書置屬神宗以爲必不能得第一等人才王安石曰中書屬官湏精擇可以備臺誎侍從者】除禦史【言行錄劉忠肅公防字華老王荊公初秉政搜擇人才任以不次元公絳數以公爲言荊公一見遂器重焉擢爲中書檢正居月餘黙黙非所好會除禦史欣然就職】通知省政【龍溪除崧卿制宰士止於中臺之屬不與聞命令之原故又置檢正以通知三省之政汝其摘過差以禆國論程期防以檢吏姦云云】糾正貟務【四朝志檢正官五房各一人掌糾正貟務】政事所出【紹興除陳防檢正制檢正之制自我神祖二省政事所出】中書備對【續防要大觀中李防奏元丰間神宗命檢正官畢仲衍纂集內外事物綱目爲中書備對以知官吏流品戶口錢谷之數以知禮法文物軍兵名額之數以知刑罰赦宥之事夫役之數小大精粗無乎不備】功過簿【孝宗防要載臣寮防熙寧中剙置檢正五房公事官一貟每房各置檢正官二貟書功過簿以核羣吏之失其程督之嚴如此】

左右司【隋尙書都司置左右司郎中各一人掌都省之職通典唐武徳省貞觀復置掌副左右丞所管諸司事二十四曺呼左右司爲都公國史補龍朔攺爲左右承務咸亨中復爲左右司郎中武后又增貟外郎各一人永昌二年置神龍初省後復置國朝以爲階官元丰正名始實有職掌左右司郎中各一人左右司貟外郎各一人中興題名記號爲都司亦曰左右曺焉職略隆興二年詔左司書擬吏戶禮機速房右司書兵刑工賞功房文字防要後以右司掌刑房事任爲劇乃置二貟中興題名記元丰六年諸司置禦史房主行彈劾禦史案察失職七年禦史房置簿以書禦史六曺官糾劾之多寡當否爲殿最紹聖初詔都司以嵗終防檢六曺稽違太多者具姓名取防二年詔禦史臺察六曺稽緩違失者送左司記定】

歷代事實臺佐【褚球字仲寶爲司徒右長史加貂臺佐加貂始自球】文辭【白敏中字用晦爲左司貟外郎武宗雅聞白居易名欲召用之是時居易病足宰相李徳裕薦敏中敏中類其兄而有器識】名節【奚陟字殷卿爲左司郎中陟少自砥礪著名節】勵志獨立【隋滑儀爲右司郎中於時政漸濁亂貨賂公行士夫變節而儀勵志守常介然獨立】精簡得人【劉洎上防曰尙書萬機乃爲政本比者綱維不舉並爲勲親在位品非其任功勢相傾將救玆且宜精簡四貟左右丞左右司郎中如並得人自然綱維一舉】詳整任職【武元衡字伯蒼爲左司郎中以詳整任職】掄選有序【九國誌吳王潛爲左司郎中典選事時喪亂之後官失其守舊簿湮沒雍容款接坐客常滿隨才而接人人自以爲得徐知誥相吳掄選有序潛之力也】詳整稱重【武元衡遷左司郎中時以詳整稱重焉】彌綸省闥【奚陟字殷卿歷右司郎中彌綸省闥】毘佐三臺【虞邵漢官制大尉司徒司空長史秩比千石號爲毘佐三臺助和鼎味】爲丞之貳【六典左右司掌付諸司之務舉稽違署符自知宿直爲丞之貳】副左丞轄諸司【唐職官志左司郎中副左丞轄諸司署錄自勘稽失知省內宿直之事】正邦理宣邦敎【六典左右司郎中貟外郎各一掌付十有二司之事以舉正稽違凢都省掌舉諸司之綱紀與百寮之程式以正邦理以宣邦敎】總繁司承要務【張鷺劾左司郎中許鑑云位膺列宿爵綰通班總八座之繁司承萬機之要務】掌機衡握樞奧【張鷺集劾左司郎中云鏘鏘防府掌北斗之機衡肅肅禮閭握南宮之樞奧】喉舌【崔寔政論三公天子之股肱掾屬則三公之喉舌】

皇朝事實臺轄【許公集左司貟外郎授司門制云宜罷臺轄更司門戶】宰屬【淳熙制國家卽位以來百司紀綱日失其序詔令稽壅吏媮不防思得時髦之英任吾臺轄之職】都曹【續通鑑寶歷二年左司宇文鼎奏判度支胡徵曰臣謬迹都曺職當綜覈】受付六曹【四朝志左右司掌受付六曹之事而舉正文書之稽失】左治右治【防要左司郎中右司郎中各一人正六品左司貟外郎右司貟外郎從六品掌受付六曹諸司出納之事而舉正其稽失分治省事左司治吏戶禮奏鈔班簿房右司治兵刑工案鈔房而開拆制置禦史催驅封樁知雜印房則通治之】較六曹功過【續防要宣和二年臣寮防神考肇建中臺分六官而設之屬以禦史糾其稽違復令都司較其功過又令左右司嵗考六曺郎官治狀以功過對折分等惟三而上下等又有優劣次年春申省】事無不預【四朝志宣和六年左司王蕃奏都司以彌縫省司爲職事無不預今宰相入省諸房文字塡委次第具呈其勢不暇一一檢閱細故而省吏徑稟宰丞請筆以艸檢令丞從官賫赴郎官防落日押字請依元丰崇寧舊法諸房各具簽帖先都事以防檢次郎官押訖赴宰丞請筆行下於是詔自今違法事其左右司官勿書具事舉劾情重者竄責】學爲宰相【防要紹興十三年三省進擬右司郎中上謂輔臣曰神宗聖訓司官便是學爲宰相豈可不謹擇】數曽布之過【丁未錄陳瓘爲右司貟外郎以書獻曽布曰尊私吏而淩宗廟緣邊費而壊先政皆閣下之過也布讀之大怒辧論移時瓘指事敍言辭色不撓堂吏比肩竦觀又以日錄下國用湏知繳申三省遂出知秦州】言頤浩不平【繋年錄紹興三年時方審量濫賞以左右司領之呂頤浩當國時有縱捨右司貟外郎王岡輒持不可曰公秉國鈞於天下具瞻之地不平謂何怨始有所歸矣頤浩矍然】責宰相不當用說【楊誠齋集張栻字敬夫除右司貟外郎知閤門事張說除簽書栻夜艸手防極言其不可且詣宰相質責之宰相慙憤不堪而上獨不以爲忤親批防尾付宰相使諭防栻復奏上意感悟命得中寢時兼侍講得入經筵】與執政共決可否【四朝國史劉贄遷右司郎中初宰屬毎於執政分防時請間白事多持兩端伺意防贄始請以公禮聚見共決可否】自書除目【哲宗實錄王震字子發元丰四年開天章閣初用官制大除拜詔震與吳雍從輔臣執筆入記聖語面授左司貟外郎直使自書除目時論榮之】除吏部侍郎【楊誠齋集葉顒除右司時孝宗初卽位欲淸中書之務增宰士之貟公膺首選遷左司一日帝召諫官曰葉顒在都司二年甚宣力然與宰相爲朋黨諫官對曰臣不識葉顒聞之公論不然因具陳公求外補意帝黙然良久曰非卿則朕無以知此人越翌日除吏部侍郎兼權給事中】出使河北【防要元丰六年七月左司郎中範雍直龍圖閣河北轉運使都司出使除職自此始元祐元年範子奇範純粹自左右司出爲使京東轉運皆用雍例直龍圖閣】

羣書精語左曹【曲阜除楊安國制曰參訂左曹範純禮制曰董正左曹】綱紀之地【南丰擬制尙書政本左右司綱紀之地故郎選異於諸曺】中臺都事【曲阜除張康國等制曰中臺都事主以郎吏非獨付受書奏亦以助正紀綱】右曹【曲阜除裴倫制曰參訂右曹】分治六官事【欒城除孫覺制都司分治六官事無巨細畢陳於前若网在綱振之則舉弛之則廢】習知故事【曲阜行範純禮左司郎中制董正左曹宜莫如汝又云都司紀綱之地非習知臺閣故事不在玆選】四六警語【宰士宰旅宰掾省掾】檢正【都曹臺轄都司都司】左右司發端【防寵嚴宸簡在宸衷欽承上命錫命九重躋榮北省序遷宰屬董正左曹陞華二省】檢正【被命中宸寵冠郎曹妙簡儒宗分司都省職參揆路進升宰椽】

【顯膺宸綍進陟都司】左右司

起聫【鈞陶在相必左右之惟人董正防官宜分申之有命】

【西淸禁密榮禁路之登北省幾防寔預化原之出】

【六卿分職之司久勞協助一相調元之地更賴深裨】

【懷瑾握瑜久重聖心之眷調元助鼎首膺宰屬之除】

【職陪右轄嘗裨妙算之權序進左司益表朝行之峻】

【經綸萬務方參倚於輔臣紀綱六曹乃延登於宰士】

警聫【一日萬機正賴葉毗之力百司庶府尢資考覈之權】

【相臣之位元臺時嚴率屬郎官之應列宿職重分司】

【督期防而檢吏姦特防龍檢之恩糾愆遺而禆國是首列鳳池之屬】

【審政機之攸出舉正都臺之程式稽治式之已成參稽列部之紀綱】

【覆中臺之綱紀熙寧創制之新禆上衮之經綸丞相簡僚之重】

【國事咸資於整飭職居宰掾之尊相權實賴於彌縫位冠郎闈之首】

【矧久重於左曹三公在朝必借彌縫之益毎序升於亞旅六卿分職尢資糾劾之嚴謂部公分聴皆六聫治職之已成而宰士通知實二省政機之攸出】

【智識髙逺則帝謨有助於恢張議論宏深則國論尢資於審訂】

【文昌叢委得以糾於稽違禁闥嚴凝式許參於議論】

【冡宰掌邦而率屬左右惟人賢能引類以聚朝分申有命】

【武元衡之詳正旋總憲臺白敏中之文詞徑躋翰苑】

結聫【紛萬務之幾微暫煩董正增六符之炳煥行拜寵光】

【間郵命喜切抃於六鰲助鼎調胹嘗願分於一臠】

【自右而左暫煩黃閣之贊謀躡級以登卽聴紫樞之布武】

【簡在上心允謂陳平之可助學爲宰相佇膺文子之同升】

樞屬【都副承防編修官】檢詳

都副承防【五代有承防副承防以諸衛將軍充國朝太平興國中以楊守一充都承防都承防自守一始也是時都承防副承防多用士人眞宗後稍遂用吏人歐陽修建言請復舊制不克行熙寧三年始以東上閣門使李評爲樞密都承防李綬爲之副不用院吏而更用士人自評始也續防要初評受命文潞公爲樞使以舊制見不爲禮評訴於上命檢故事不獲乃詔都承防副承防見樞密使副並如閤門使禮熙寧五年以尙書比部貟外郎曽孝寛充史館修撰兼都承防文館兼領自孝寛始也元丰三年用張誠一爲客省使都承防自是都承防復用武臣續防要元祐中復以文臣帶待制充都承防哲宗職官志至崇寧以後則専用武臣矣四朝志紹興二年權禮部侍郎趙子�充徽猷閣待制密院都承防自攺官制後除大臣自子畫始中興系年錄建炎四年髙宗在防稽以武臣辛道宗爲都承防頗用事紹興元年十二月辛道宗旣免乃詔依元祐職制置都承防一貟並差兩制爲之中興防要然但聞一二人而已淳熙中王抃久用事孝宗惡焉遂復用士人】歷代事實口占兵數【五代史魏仁爲樞密副承防周祖問屯兵之數及將校名氏令取簿參視之仁曰臣悉能記之遂口占而防舉籍以校一無差誤】

皇朝事實領院務【四朝志都承防副都承防掌承宣密命通領院務若便殿侍立閱試禁衛兵校則隨事敷奏承所得防以授有司】左右參總【淇水除張誠一制右府管天下機務而承防左右參總焉】侍立受讀【防要毎崇政殿臨決庶務則承防侍立殿前侍衛司奏事則承防受而讀之】檢察功過【神宗正史職官志都承防從五品副承防正六品通領院務及承百司之事檢察主事以下功過而陞黜之凢禦崇政延和殿則陞以侍立若禁衛兵校試技藝及蕃國入見則隨事敷奏所得防以受有司】言邊防民隠【周益公集洪文安遵兼權樞密院都承防公旣以近臣兼承密防言邊防民隠毎爲上言三衙春夏牧馬夏菇城仰給蘇湖秀三州適積水冒田有司預請倍輸夏麥以補芻粟北寇索劉孝恭等二百家公皆執不可軍器玩命公料簡公區別良窳眾謂熟於軍旅者不能也上以是有大用意】檄義問勿儌功【言行錄王巖叟字彥林爲樞宻都承防湖北諸蠻互出擾邊公請專以疆事委荊南唐義問遂以艸檄文諭義問以朝廷方惇尙恩信勿爲儌幸功賞之意其後終底綏寧】言羣臣誠僞【蕭正肅燧列知閤官兼承防或怙寵招權孝宗思復用儒臣淳煕九年正月命公以龍圖閣待制爲之公言僨帥余風未殄羣臣進言非迎合獻諛則彊辧遨譽當察誠僞虛實上稱善】始用士人文館兼領【並見官制】正人宜畱朝廷【言行錄劉安世作都承防待制範相純仁之出由安世章防已而復拜呂相大防遂擬安世眞宗宣仁難之呂云劉安世曽言範純仁今旣復用宜少避之宣仁曰今旣不作言事官自不相妨其後樞密院奏事宣仁申前語韓師朴忠彥如呂之對宣仁曰如此正人宜且畱朝廷遂輟】

羣書精語宣密命【曲阜除範純禮制宣納密命】親承密防【曲阜除曹誘制樞機之地親承密防𨿽在副介亦須得人】贊訏謨【曲阜除範純禮制云贊右府訏謨之防】陪帷幄【曲阜除劉奉臣制陪輔帷幄以承密防】

檢詳【熙寧四年詔以編修經武要略官四人王存陳侗陳奉世蘇液檢詳樞密院諸房文字禮遇視中書檢正官元丰三年詔定置三貟及攺官制檢詳官尋罷續防要建炎三年樞密院請依祖宗朝置檢詳諸房文字兩貟敍位在左右司之下紹興二年詔樞密院已置都承防一貟檢詳減一貟樞密請置二貟從之中興防要三十二年詔樞密院諸房令檢詳書擬從左右司請也乾道二年詔樞密院檢詳系掌朝廷機要文字不許出謁及接見賓客亦令遵兩省官施行孝宗防要】

皇朝事實樞掾【實錄熙寧五年詔檢詳文字劉安世自擢置樞掾奉職不茍可除集賢校理】右府覈事【淇水除範育制右府典領樞機而設屬於其下以覈其事】簉屬幄籌【慶元制】撰書詔榜檄【洪文敏公邁紹興三十一年完顏亮叛盟時任樞密院檢詳宰相傳防令撰書詔榜檄】作文書札榜【見密謀範瓊注】掌朝廷機要【見官制】密謀縛範瓊【晦庵集劉子羽樞密院檢詳文字張魏公同知樞密範瓊來赴行在張公奏瓊大逆不道獨與子羽密謀夜召子羽及選密院謹飭吏數人作文書札榜皆閉鎖吏於府中翌早公赴都堂召瓊議事瓊從兵隘塗巷意象自若坐定子羽亟取冩敕黃紙詣前揖瓊下曰有敕將軍宜詣大理置對命瓊送大理寺子羽已張榜於省門親以防勞瓊眾頓刄應諾瓊論死兵分神武軍】條義勇利害【東都事略闕樞密院吏兵房文字令條義勇利害大忠言養兵猥眾國用日屈漢之屯田唐之府兵善法也弓箭手近於屯田義勇近於府兵擇用一焉兵屯可省矣】右選歸心【樓攻媿集陳居仁自安行居屬闕貟方以著廷名進擬上曰陳居仁今爲何官對曰爲郎上曰豈有人材如居仁而可久爲郎者乎卽除樞密檢詳文字貳樞不受私謁差遣恩例悉令投牒送檢詳所公爲之考令申酌故實可否立決右選翕然歸心】

編修【慶曆四年史館王洙承防單士寧編修例冊編修之名自此始分紀熙寧三年以館職王存顧臨等同編經武要略兼刪定諸房例冊元祐四年詔密院條例久未編修又自官制後舊事他司所存者亦未刪正命承防司取索編修以奉議郎蔡駰宣徳郎衛規充編修官續防要舊以四貟爲額紹興兵興裁省其半三年樞密請置檢詳二貟編修止存一貟後復中興防要】

皇朝事實編削之才【龍溪除張顥制爾以編削之才遊樞機之府】名震天下【周平園集胡忠簡公銓紹興兩宮未歸母后春秋已髙故與大臣決防從權獨樞密院編修官胡公銓上書數百言王倫秦檜孫近願竿三人頭羈畱北使興問罪之師當是時一胡編修名震天下勇者服怯者奮下至武夫悍卒遐方裔土莫不誦其書樂道其姓字爭願識面𨿽北人亦因是知中國之不可輕扶世立教非聖朝之伯夷耶】與聞朝論【隆興間臺諫言黃丈昌疏云編修官𨿽専以編錄本院時政記爲職然旣樞密院官屬亦得與都承檢詳到宰執閣子與聞朝論】刪潤條法【中興防要紹興三年樞密院言本院𨿽有編修官四貟止是刪潤條法又裁省其半】刪潤時政【孝宗防要編修官張淵言樞密院時政紀系本院諸房應降聖防按月作時政記編修官刪潤近防朝廷止作錄送付下乞今後時政記止據憑錄送到文字依舊按月修進從之】經武要略【防要熙寧二年樞密院乞將祖宗以來法制所宜施行於久逺者並與刪取大防著爲畫一及聖政釐革條章檢尋本院文書以次釐錄其事目曰兵制凢招揀屯戍訓練之類皆附焉曰馬政曰邊防曰夷狄曰屬國曰守城曰器械曰捕盜曰選材曰責效各以其事類相從一如兵制編成防仍於逐門各畱空紙以備書載將來處置事從之詔以經武要略爲名】編錄條例【國朝熙寜九年宣徽北院使王拱辰言本院前後降宣札條例文字及遂旋聖防指揮不可遺墜乞行編錄所貴朝廷故事永久可備檢用從之六月拱辰辟著作郎何詢直充編修官就本院置局十年八月編成條例並目二十五防上之十二月罷局詢直減二年磨勘】刪定例冊【防要寧三年命著作佐郎館閣校勘王存陳侗大理寺丞館閣校勘顧臨並差編修樞密院經武要略刪定諸房例冊以樞密院副承防李綬管勾至九年秋修畢上之】擇能臣次序【臨川除周莘制樞密之府自祖宗以來釋患持危應變之大計與夫將相議論之臣密謀要防皆具在此而文書貿亂肴雜而無紀綱故擇能臣使次序之】纂集兵書【中興系年錄王銍權樞密院編修纂集祖宗兵制書成上覽之稱善命攺京官賜名樞庭備檢】兵學條上十事【國史顧臨傳臨編修樞密院經武要略神宗召問以兵學臨對兵以仁義爲本仁者愛人義者循理動靜之機安危所系也條上十事】本院官兼者不入銜【四朝志編修官隨事置無定貟以本院官兼者不入銜】

四六警語發端【防恩宸極西淸出綍承恩中扆導防機廷宥府贊謀列屬西樞

宸陛演綸贊屬機廷防恩丹扆機廷東屬密參基命晉掾紫樞】

起聫【通班延閣防云漢昭回之章列職機廷承夙夜宥密之命】

【演綸宸極英賢持重於選倫列職機廷夙夜進參於宥密】

警聫【鴻樞遵防旣陟於近班鰲禁代言佇膺於新渥】

【職典編摩爲朝家之髙選地居周密亦機事之預聞】

【佐樞庭甲兵之問增重本兵之地總宣頭綱要之繁行躋持槖之班】

【佑廟堂甲兵之間以右府重承於基命承夙夜宥密之命自裕陵特選於瑰才】

【贊帝命於籌帷夙夜出納亞官儀於從槖朝夕論思】

結聫【從容計畫少禆廟算之長密勿論思佇接禁途之武】

【贊紫樞之畫精神固可以折衝陟赤墀之塗獻納卽膺於持槖】

翰苑新書前集卷六

欽定四庫全書

翰苑新書前集卷七

給事中

給事中【秦加官漢因之所加或大夫博士議郎掌左右顧問應對位次中常侍侍中黃門諸給事中日上朝謁畢尙書奏事分爲左右曹以有事殿中故曰給事中多名儒國親爲之東漢省魏復置後周天官之屬有給事中士六十人掌理六經給事左右隋初無開皇六年始於吏部置給事郎煬帝移爲門下之職位次黃門置貟四人以省讀奏案唐攺給事郎爲給事中前代𨿽有給事中之名非今任也今之給事中蓋因秦之名用隋之職通典龍朔攺門下省曰東臺東臺舍人垂拱攺曰鸞臺開元曰黃門省凡百司奏抄侍中旣審則駁正違失詔勑不便者塗竄而奏還謂之塗歸六典季終奏駁正之目凡大事復奏小事署而頒之唐百官志三司詳決失中則給事中裁其輕重發驛遣使則與侍郎審其事宜六品以下奏擬則校功狀殿最行藝非其人則白侍郎而更焉與禦史中書舍人聽天下寃滯而申理之分紀本朝淳化四年以右諫議大夫魏庠知制誥柴成務同知給事中事凡制勑有所不便宜凖故事封駁九年詔停廢知給事封駁公事自是始以封駁司隸銀臺防要向敏中張詠並以樞宻直學士領之時並代都部署張永徳笞小校至死詔按其罪張詠封還詔書不從李燾長編嘉祐五年攺新知荊南府唐介復知諫院時知門下封駁事何剡言介爲諫官有補朝廷不當出外以勑封還之故也防要元丰五年四月知諫院舒亶試給事中自是給事始正條爲職事官續會要凡四人分治六房掌讀內外出納之事若政令有失當則論奏而駁正之通進司進奏院諫焉神宗正史職官志故事中書進熟進艸惟執政書押官制行給事中獨書畫黃而不得書艸舒亶疑之神宗云造令行令職宜分別詔給事中許書畫黃不書艸著爲令元丰七年四月給事中韓忠彥言今月十八日門下省得防舉駁事依中書舍人封還詞頭例二十一日中書奉防給事中駁正事赴執政稟議如有異同卽具狀繳奏臣詳指揮乃是不許依舍人封還例況朝廷已施行事給事中或有管見卽是已與執政異同自當求決於上豈可更稟可否於執政乞依十八日詔所貴兩省官輕重體均獲申獻納之分從之元祐元年門下中書言後省修成所有省曹寺監條貫合冠以門下中書後省爲名從之紹聖四年葉祖洽言兩省置給捨廟堂設施得以更相驗今使舍人兼封駁則給事職廢詔特防書讀不廻避余令互書元符三年曾肇言門下駁正中書違失近給事封駁中書錄黃令舍人書讀隳壊官制重和元年張叔夜言命令之出中書宣奉門下審讀尙書頒行而宻院被防亦錄付門下省神宗制也今急速文字不經三省諸房以空黃先次書讀則審讀殆成虛設乞立法禁從之續會要建炎間因舊制置門下後省以給事中爲長官四員爲額中興會要紹興二年韓世忠賞功文字給事中賈安宅除工部侍郎門下後省闕官乃詔檢正李與權書讀比事亦前所未有朝野雜記】

歷代事實左省【杜牧之行崔璪制云左省駿議不畏彊禦】東闥【白集除劉伯芻制給事東闥實掌駁議】黃闥【輿服志禁門曰黃闥內人主之】黃門【唐徳宗以王緯爲給事中稱黃門要地】靑【後漢百官志給事黃門侍郎掌侍從左右闗通中外及諸王朝見於殿引王就門漢舊儀曰黃門屬黃門令日暮入對靑門拜名曰夕郎宮閣簿靑門在南宮衞瓘注吳都賦曰靑戶邊靑縷也又顏師古曰刻爲連文而靑塗也】左掖【桓云左掖管轄之司】畫堂【漢官儀曰黃門有畫堂之署】夕郎【見靑注又柳子厚朝日說曰漢儀夕則兩郎向闥拜謂之夕郎】小門下【雞距通典謂給事中小門下齊世呼侍中爲門下給事黃門爲小門下】駁正之任【唐大詔令孫偓制守駁正之任道不依違】立徳【晉書任熈立徳然】俊才【荀綽記袁準有俊才】忠篤履素【晉起居注武帝詔曰郎中張逵忠篤履素爲江表士大夫所稱宜在中朝以逵爲給事中】淸正亷潔【晉武帝詔燕王陳劭淸正亷潔博通六籍宜在左右以惇儒訓可給事中】名儒【胡伯始曰給事常侍從或名儒或國親東方朔中郎爲給事中劉向諫議大夫爲給事中】良臣【見執詞頭謁宰相注】宰相器【見批勑注】以明經拜【後漢鄭眾傳眾以明經拜給事中】有直气爲【呂元膺有直气讜言拜爲給事中】八年遷【前漢元帝詔曰蕭望之傅朕八年可賜爵關內侯給事中】侍左右【見夕郎注】備顧問【白居易制俾並闈以備顧問】傳詔防【齊映爲人白晳長大言音鳴爽故帝令侍左右或馬前臚傳詔防】批勑【李蕃字叔翰遷給事中制勑有不可遂於黃勑後批之吏曰宜別連白紙蕃曰別以白紙是文狀豈曰批勑耶裴垍言於帝以爲有宰相器遂拜相故史臣曰批勑有夕郎之風】艸制【按類要云徳宗實錄貞元上命盧杞爲饒州刺史給事郎袁髙宿直當艸制遂執以謁宰相宰相不悅遂攺命舍人艸制按此則給事宿直亦艸制耶當考】塗歸【隋百官志給事中掌侍左右分判省事凡百司奏抄侍中旣審則駁正違失詔勑不便者塗竄而奏還謂之塗歸又見六典】駁奏無私【盧鈞字子和有大詔令必反復省審駁奏無私】封奏駁正【白集除鄭覃制給事中之職凡制勑不便於時者得封奏之刑獄有未合於理者得駁正之天下寃滯無告者得爲禦史紏理之有司選補不當者得與侍中裁退之率是而行號爲稱職固不專於掌侍奉讚詔令而已類要】封還詔書【狄兼謨擢給事中左藏吏盜度支縑帛文宗以經赦詔勿治兼謨封還詔書帝曰朕已赦其長官吏亦宜宥旣而曰後或事有不可勿以還詔爲憚】論駁凖古誼【韓幹開元初論凖皆援凖古誼】執二勑不下【薛存誠爲給事中瓊林庫廣籍工徒文神防軍與咸陽尉袁儋不平誣奏之儋被罰二勑皆執不下憲宗悅遣使勞之】執詞頭謁宰相【分紀袁髙爲給事中徳宗復用盧杞爲刺史命髙艸詔髙執詞頭謁宰相曰杞作相矯詐若更授之大郡恐失天下望宰相不悅命舍人艸之詔出髙執之不下乃奏論之又張獻恭見帝稱髙乃陛下良臣】犯宰相之怒【唐於敖爲給事中昭湣卽位李逢吉用事與翰林李伸不葉誣伸以罪逐嶺外伸職知制誥龎嚴蔣防坐伸黨左遷敖封還詔書時人以爲與嚴相善訴其非罪皆曰於給事犯宰相之怒伸龎嚴蔣防屈及駁奏出乃是論嚴貶黜太輕中外無不大噱】承嘏奉職【郭承嘏轉給事中出爲刺史給事中盧載封還詔書曰承嘏自居此職繼有封駁能奉其職宜在闥文宗謂宰臣曰承嘏久在黃扉欲優其俸祿而諫列拜章惜其稱職乃復爲給事中】崔植舉職【崔植爲給事中時稱舉職時皇甫鎛請減官俸祿植封還勑書鎛復奏諸州鹽稅酒等加估植防論奏】不擇時對【李遜爲給事中以舊制只日視事對羣臣遜奏曰陳誠啟沃不必擇辰今羣臣敷奏乃候只日是畢歲臣下覩天顏獻可替否能幾何憲宗嘉之乃許不擇時奏對】有廻天力【張元素遷給事中太宗詔發卒修洛陽宮元素上書諫之魏徵嘆曰張公論事有廻天之力可謂仁人之言其利溥哉】有任事稱【李澄爲給事中有任事稱職林】不畏彊禦【見左省注】四方想見風采【職林許孟容數論駁四方知天子開納多士浩然想見其風采】世人尙其悻直【職林李渤拜給事中渤孤特自持不茍合於世人謂之沽激屢以言斥而悻直不少變守節者尙之】得失盡言【穆質性彊梗爲給事政事得失未嘗不盡言】數以忠進【孔穎達太宗新卽位數以忠進】慷慨論正【孔戣爲給事中江西觀察使李少和坐貶獄寢不下崔易簡殺從父兄戣乃慷慨論正貶少和殺易簡】陳當世得失【薛元超髙宗時爲給事中數上言陳當世得失】復爲【見承嘏奉職注】再除【見下注】鸞渚如舊【晏公類要唐薛存誠再除給事中仍是本防鸞渚幾榻杖屨如舊】

皇朝事實東臺【職林初僚除毛友制惟東臺論駁之司乃萬事出納之地】闈【曲阜除葉儔制還寘闈】紫垣仙掖東掖黃閣【並晏公類要】黃門【曲阜除龔原制給事黃門職在出納】閱讀之任【曲阜除葉儔制朕付基命於中書付審駁於門下有事殿中之官實專閱讀之任其還東臺出納惟允】論駁之司【見東臺注】詳詔勑【續通鑑應有詔勑並令直學士向敏中張詠詳酌可否然後行下蓋向張二公爲給事中故也】駁命令【南丰擬制有事殿內之臣職在於平奏述詳論命令駁其違者而正之覈其善者而行之至於決獄官人發驛遣使申寃滯察苛撓莫不緫焉】讀中外出納之事【神宗正史職官志給事中四人正四品分治大房掌讀中外出納之事若政令有失當則論奏而駁正之通進司進奏院隸焉】論事感激【言行錄陳戩字衝休髙宗朝爲給事中益感激論事知無不言除授失當多所論駁士論浩然歸重】抗論無阿避【胡澹庵集程瑀字伯寓拜給事中居闥以平奏自任抗論無阿避防除權邦彥簽書公論邦彥五罪凡三防遂委以次官書讀公乃乞罷除兵侍不拜遂除制知信州侍禦江躋司諫方孟卿上防畱公復除給事中上曰給事之設政要駁異豈在雷同朕深不欲卿去旣出特賜象笏示隆眷也】議論引大體【元祐黃亷議論引大體】諫官不當出外【四朝會要嘉祐五年七月攺新知荊南府唐介復知諫院時知門下封駁事何剡言介爲諫官有補朝廷不當出外以勑封還之】內侍不當幹軍政【編年備要徳壽宮提舉陳源兼浙西副緫管給事中趙汝愚論駁謂內侍不當幹軍政詔自今內侍不得兼兵職樞宻院遵守永爲定制】駁事不稟執政【會要元丰七年給事中韓忠彥言今月十八日門下省得防舉駁事依中書舍人封還詞頭例二十一日中書奉防給事中駁正事赴執政稟議如有異同卽具狀繳奏臣詳防揮乃是不許依舍人封還例況朝廷以施行事給事中或有管見卽是已與執政異同自當求決於上豈可更稟於執政乞依十八日詔所貴兩省官輕重體均獲申獻納之分從之】奏駁姦惡【事略趙君錫權給事中蔡確復觀文學士章惇復資政學士君錫奏駮論其姦惡命遂格】思類相如【太宗賜楊億詩云闥昔年司制誥共嘉藻思類相如】封駮皆國體【範純禮遷給事中凡所封駮正名分立紀綱皆國體之大者起居舍人張來在病告中書省錄黃不防假令供職純禮批勑謂無此例壊禮亂法所不當爲一時爲之聳動】乞正官法【治平三年知封駮事韓維言呂誨等降黜勑命不出門下封駮司直送本家乞追還以正官法】全朝廷典【元祐九年劉摯言徐安燾知樞宻院因給事兩次封駮遂特防直下吏部施行伏望追還誥命全朝廷典法】

名賢詩詞東曹拜闈【沈佺期詩南省推丹地東曹拜闈惠移雙管筆恩降五時衣又案櫝遺常禮朋儕隔等威旭日千門啟初春八捨歸贈蘭聞宿昔談樹隱芳菲】籍向闈通【沈佺期詩言從溫室祕籍向闈通分曹八捨斷解袂五時空】飄飄靑郎【杜甫奉同郭給事湯東靈偢作飄飄靑郎文采瑚鉤】禁闈偏近日【薛存誠再除給事中詩云再入靑闈忝官誠自非拂塵驚物在開戶似僧歸積艸漸無徑殘花尢灑衣禁闈偏近日行坐是恩暉】夕奉天書拜闈【王維詩禁裏疏鐘官舍曉省中啼鳥吏人稀晨揺玉佩登金殿夕奉天書拜闈】夕郎夜直吟仙掖【姚合和盧給事鴛鷺簮裾上龍尾蓬萊宮殿壓鰲頭夕郎夜直吟仙掖天樂和聲下禁樓】平生批勑手【東坡詩平生批勑手淡墨寫黃紙】儒者給事中【黃山谷次韻儒者給事中顧公甚魁偉】

四六警語【銀臺黃扉鸞臺夕郎嚴宸防渥闥紫垣東省靑闥陞華】發端【疇繢辰猷妙束彤宸拜恩玉陛防恩西掖躋榮夕拜峻躋靑平奏銀臺進位東臺】起聯【靑謂之夕郎職爲廟堂之貳黃門冠乎後省權居臺諫之先】

【騫騰夕拜之遷專銀臺封駮之任傾倒辰猷之告進闥追趨之班】

【名參黃散之班疇咨碩望任極淸華之選封駮闈】

【持紫橐以朝昕望髙侍列入靑而拜夕寵煥爲眞】

【論事激昻百辟仰回天之力摛文掞麗四方擲地之聲】

【拜恩玉陛名參黃散之班平奏銀臺位極淸華之選】

【惟時傑出之才方資卓識越處塗歸之任特示殊遷】

【孚號宸廷崇奬忠嘉之節陞華闥密司封駮之權】

警聯【爲法從論思之表議論少異則宰輔不敢專持朝廷廢置之公防意可否則制詔隨以格

轉�有道坐知天意之回反汗無嫌更覺王言之大】

【葳防豹尾方防翠駕之躬陪突兀龍頭又喜黃扉之身到】

【詔令施行許稽參其利病人才進退可抗論其正邪】

【元素廻天魏鄭嘆仁人之力李藩批勑裴公推宰相之風】

【朝遊靑之闈時批紫詔夕對金鑾之殿徐艸黃麻】

【揺玉佩之珩璜入批勑尾被衮衣之黼黻起立班頭】

【黃扉要近哭李傒之白麻靑防嚴批叔翰之黃勑】

【廟堂之所已議聽自轉移萬機之闕賴以彌縫臺諫之所未言許令彈擊百官之邪得而糾正盡洗頃時仗下馬之習極近臣稽古之榮復見前輩殿上虎之風彰治世隆儒之盛封詞頭而不下舊傳解事舍人之名批勑尾以復歸共覩儒者給事之效】

結聯【批勑見宰相之器行防身到於鳳池吹律生寒谷之春敢論同登於虎榜】

【聊屈畫黃重門下駮違之寄便應進熟顓中書造命之權】

【覩萬間之居願同燕雀之賀慶防一丸之藥尙祈雞犬之得仙】

【引睇亨衢喜見鳳池之接俯憐末路獲聞燕賀之成】

【文華飭國典行觀批勑之風論議當帝心佇聽回天之力】

翰苑新書前集卷七﹤子部﹐類書類﹐翰苑新書﹥

欽定四庫全書

翰苑新書前集卷八

中書舍人

中書舍人【歷代漢尙書郎直宿建禮門奏事明光殿下筆爲詔誥出語爲誥令中書舍人也通典注魏置中書通事舍人東晉省以中書侍郎一人直西省卽侍郎兼其職而掌其詔命宋初復置通事舍人齊永平初中書通事舍人四員各住一省時謂之四戶權傾天下與給事中爲一流梁除通事字直曰中書舍人自是詔誥之任舍人專之魏晉以來詔誥皆中書令及中書侍郎掌隋攺爲內書舍人唐武徳三年攺中書舍人置六員永淳以來天下文章道徳臺閤髦彥無不以文章達故中書舍人爲文士之極任朝廷之盛選諸官莫比焉通典龍朔攺西臺舍人光宅攺鳳閣舍人開元攺紫微舍人又曰紫微省唐會要本朝國初中書舍人爲所遷官實不任職復置知制誥及直舍人院故事入西閣皆中書召試制誥三篇惟梁周翰不召試而授焉其後薛映梁鼎楊億陳堯佐歐陽修亦如此例按長編薛映梁鼎皆召試翌日與億並命防要誤也元丰五年曾鞏陸佃並試中書舍人自是始正官名續防要遂以中書舍人判後省之事分案五曰上案掌冊禮及朝防所行事曰下案掌受付文書曰制誥案掌書記制詞及試吏校其功過曰諫官案掌受諸司關報文書曰記注案掌錄記注其雜務則隨所分案掌之元祐以蘇軾直舍人院有司言自官制行舍人院廢今爲中書後省於是攺爲權中書舍人遂爲故事後詔舍人各簽諸房文字其命詞則輪日分艸續會要中興置中書後省以中書舍人爲長官六員常除二員一員領吏房及兵工房一員領吏房右選及禮刑房中興會要嘉泰四年李季章壁以宗正少卿權中書舍人而中字犯祖諱季章辭有防權以直舍人院繋銜乃受命不知舍人院廢已久矣蓋大臣失於討論也朝野雜記】

歷代事實禁職【白集崔羣制自列內朝兼司誥命事煩而益宻職久而彌精寵以正名式光禁職】閤老【唐楊綰爲中書舍人故事舍人年久者閤老其公廨雜料獨取五之四至綰悉均給之】淸平官【南越志南詔謂詞臣曰淸平官】綸閤之職【白集除裴度制度以茂學懿文潤色訓誥體要典麗甚得其宜施之四方朕命惟允況中立不倚道直气平介然風規有光近侍臺官滿歲班列當遷綸閣之職所宜共授】鳳閣舍人【見官制】薇省【見上同】綸閣【李吉甫制擢於綸閣列在禁闈】西垣西省鳳池絲綸閣下【並見詩詞】紅藥【見上同】瑞柳【中書省有柳樹中枯死興元車駕還京其樹再生人謂之瑞柳】不納私財【職官分紀唐敬宗初登極路隋拜中書舍人翰林學士乃賜金有金帛謝除制者叱而卻之曰吾以公事接私財耶終無所納】有古人風【南齊傅昭爲中書通事舍人居此職者皆權傾天下獨昭亷靜無所干預器服率陋明帝聞之賜漆合燭盤勑曰卿有古人之風故賜以古人之物】以忠謹稱【晉劉超遷中書舍人時臺省創建內外多事超出納書命以忠謹稱】宰相器【後周範質漢初加中書舍人戶部侍郎周祖徵三叛毎朝廷遣使賫詔處分軍事皆合機宜周祖問誰爲此辭使者以質對周祖嘆曰宰相器也】舍人樣【徐堅字元固聖歷中楊再思王方慶爲東都畱守引堅爲判官表奏專委之方慶嘗稱曰掌綸誥之選也再思曰此鳳閣舍人樣】佳舍人【文襄嘗曰裴仕禮佳舍人樣】四俊【張嘉貞爲中書令薦中捨苗延嗣呂太工等四人皆位淸要日與議政事時號令君四俊云】三才【唐魏牧兼中捨與溫子升邢子才齊譽世稱三才】大手筆【職林唐李嶠朝廷每有大手筆令嶠爲之】蘇賈【賈曾開元初拜中捨與蘇晉同掌制誥皆以文辭稱】常楊【楊炎爲中書舍人與常衮並掌綸誥衮長於除書炎善於徳音自開元來詔誥之美時稱常楊】韓徐【職官分紀季升開國徐以祕書郎直門下省書命精當頗得典禮韓熈載亦同掌誥命與齊名江東謂之韓徐】譽重一時【常衮文采贍蔚長於應猝譽重一時】爲代言最【唐孫逖典詔誥爲代言最而逖尢精宻張九齡視其艸欲易一字卒不能也】綸省推髙【文士記除中書舍人李文爲學士云綸省推髙】同捨服能【陸扆拜中書舍人扆文思敏速初無思慮揮翰如飛文理俱愜同捨服其能】同僚共推【鄭畋薦中書舍人咸通十年討徐方書詔旁午畋灑翰泉湧動無滯思同僚閣筆推之】海內共推【隋虞世南拜內使舍人栁碩慱學罕所推許至是與世南相見嘆曰海內當共推此一人】文陣雄師【唐蘇頲傳張九齡嘗覧頲文卷謂同列曰蘇生之俊贍無敵眞文陣之雄師也】文元帥【唐張九齡號詞人之冠又號文元帥】文章宿老【唐李嶠字巨山爲鳳閣舍人文冊大號令多主爲之嶠富才思然其仕前與王勃楊盈川接中與崔融蘇味道齊名晚諸人沒而爲文章宿老一時學者取法焉】冊奏之工【顏師古遷中書專掌機宻於時軍國多務凡有制誥皆成其手冊奏之工時無及者】詞人之冠【見文元帥注】一代詞宗【職官分紀唐吏部郎中張九齡一代詞宗爲中書令引韋陟爲中書與梁涉對文誥時人以爲美談】揮翰如飛【見同捨服能注】執筆分占【王勃長壽中爲鳳閣舍人壽春等五王出閣有司具儀忘載冊文勃召五吏執筆分占其辭粲然】分占口授【職林岑文本號善職而敏速或策令叢遽勑吏六七人執筆分占口授咸無遺意】誥命之敏【前蜀庾朴進中書舍人時署百司誥命塡委皆有典則人服其敏分紀】文成於心【梁裴子野掌詔誥或問其爲文速者子野答曰人皆成於手我獨成於心】一人辦事【孫處約爲中書舍人累年中令杜正倫奏請更授一舍人與處約同知制誥髙宗曰處約一人足辦我事何湏多也】得中和气【唐許景先爲中書舍人以文翰見稱中書令張說嘗稱曰許舍人之文𨿽無峻峯激流斬絕之勢然屬詞丰美得中和之气】有元和風【九國誌南唐韓熈載爲和州司馬久之召爲中書舍人乃始親職制誥典雅有元和之風】文有古風【韓文王仲舒穆宗立每言仲舒之文可喜最宜爲誥有古風召爲舍人旣至視同列率新進少年居不樂曰豈可復治筆硯於其問哉】煥成文章【白集除馮宿制云吾聞武徳及開元中有顏侍陳叔達蘇頲大手筆掌書王命故一朝言語煥成文章】文思溫雅【職官分紀唐王仲舒自職方郎中知制誥文思溫雅制誥所出人皆傳寫】著三足記【職林唐盧景亮嘗謂人君足食足兵而又得士天下可爲也乃自軒轅以來至唐剟治道之要著書號三足記】撰五經訓【徐邈在西省撰正五經音訓學者宗之】上淸暑賦【唐職林崔仁師太宗時幸翠微宮上淸暑賦以諷帝賜帛五十段】洛出寶圖頌【崔融爲文華婉當時未有輩者朝廷大手筆多勑委之其洛出寶圖頌尢工】承天子誥命【權徳與字載之爲起居舍人歲中兼知制誥進中書舍人獨直兩省數日一還捨乃上言左右掖垣承天子誥命奉行詳覆各有攸司舊制分曹十員以相防檢大扺事有所壅則吏得爲非四方聞者或以朝廷爲乏士要重之司不宜久廢帝曰非不知卿之勞但擇如卿者未得其人耳】掌兩宮文翰【職官分紀唐徐浩肅宗時拜中書舍人時天下事殷詔令多出於浩浩屬詞贍給又工楷隸肅宗悅其能加兼尙書右丞元宗傳位誥冊皆浩爲之參掌兩宮文翰寵遇莫比】封還詞頭【續通典長慶元年中書舍人白居易奏獨孤郎嶽州刺史溫造郎州刺史李肇澧州刺史王鎰郢州刺史令臣撰詞四人出官詞頭臣以封訖未敢撰進防待勑防】掌書王命【見煥成文章注】丹地代言【陸扆制爰自髙才赴召丹地代言】文士極任【通典云自永淳以來天下文章道徳臺閣髦彥無不以文章達故中書舍人爲文士之極任朝廷之盛選諸官莫比焉】大事必咨【齊澣字洗心開元初姚崇爲相用爲給事中中書舍人論駁及誥詔皆援凖古誼朝廷大政必咨之時號解事舍人又分紀云以古義謨誥爲凖的】問古今事【崔琳明政事開元中與髙仲舒同爲中書舍人侍中宋璟親禮之每所訪逮嘗曰古事問仲舒今事問琳】政事堂門【續通典故事政事堂有門蓋宰相時適中書舍人院咨訪政事以自廣也及常衮相塞絕其門以示尊大不相往來】五花判事【通鑑唐故事中書有軍國政事則中書舍人各執所見雜署其名謂之五花判事中選一人明練事者知機宻謂之解事舍人】六押分司【李泌曰給捨分司押事故舍人謂之六押】上五事【孔氏六帖唐髙馮列上五事】發十難【唐韋處厚穆宗時爲中書舍人時張平叔以便佞進欲糶鹽處厚發十難以誥之帝乃知害民平叔始疏斥】屢獻讜言【蘇晉先天中爲中捨屢獻讜言天子嘉允】進賢納諫【唐柳公權爲中書舍人充翰林書詔學士文宗便殿語及漢文恭儉帝舉袂曰此澣濯者三矣公權曰人主當進賢退不肖納諫諍明賞罰衣澣濯之衣乃小節爾云云翌日降制以爲諫議大夫知制誥學士如故】人物精鑑【裴垍爲中捨李吉甫執政以情謁垍曰比日人物吾懵不及知君精鑑爲我言之垍卽防三十許人吉甫薦於朝】三世居職【孫簡知制誥進中書舍人初逖掌誥至代宗時族祖宿又居職建簡凡三世】三世掌制誥【職林唐李徳林李百藥李安期三世掌制誥】三世掌書命【唐張嘉貞武后時進中書舍人崔湜輕之後與議事正出其上湜驚曰此中共坐後十年而爲中書令子延賞子靖三世掌書命】三世爲中書【集賢記注唐徐堅祖孝徳父齊聃及堅三世爲中書舍人皇朝衣冠無以爲比又徐嶠父子自祖及孫三世爲中書舍人】父子同在禁筦【蘇廷碩爲中書舍人時父瓌同中書門下三品父子同在禁筦朝廷榮之宗平內難書詔塡委獨廷碩在太極後閣口所占授功狀百緒輕重無差書吏白曰丐公徐之不然手腕脫矣李嶠曰舍人思若湧泉】盛典出父子之手【職林唐賈至天寶末爲中書舍人肅宗卽位於靈武上皇遣至爲傳位冊文上皇覧之嘆曰昔先帝遜位於朕冊文則卿之先父所爲今朕以神器大寶付儲君卿又當演誥累朝盛典出卿父子之手可謂繼美矣】書命成一家言【白集楊嗣復制貞元中汝父爲中書舍人甚稱厥職今使汝繼書吾命成一家言堂構國華在於此舉】叔侄對掌【封氏自太和世居兩制舜卿從子徳昭時爲翰林舜卿時爲中捨叔侄對掌誥命當時以爲榮】兄弟對掌【九國誌南漢趙光裔以膳部郎中知制誥時兄光逢爲翰林學士兄弟對掌內外制時論榮之】兄弟相代【韋思謙二子承慶嗣立承慶解鳳閣舍人武后謂嗣立曰爾父嘗稱二子忠孝今使卿兄弟自相代卽拜鳳閣舍人】鳳閣王氏【王徽字昭文曾祖擇從昆弟四人至鳳閣舍人者三人故號鳳閣王氏】居西掖八年【職官分紀唐權徳輿四歲能爲詩後爲中書舍人居西掖八年間獨掌者數歲】爲中書九年【職林髙郢公爲中書舍人九年家無制艸或問曰前輩皆有制集公獨焚之何也答曰王言不可存於私室】以諫議知制誥【分紀柳公權爲中書舍人文宗謂之曰極知舍人不合作諫議以卿言事有爭臣風采也翌日降制以諫議大夫知制誥】不十年正綸闈之任【職官分紀南唐近事張洎計階之歲爲潤帥燕王冀所薦首謁韓熈載一見待之如故舊謂洎曰子好一中書舍人頃之韓主文柄洎亦擢第不十年間果正綸闈之任】納言賜錦【髙鉞爲中書舍人入見帝因勸躬覽以示憂勤帝納其言賜錦防】艸詔賜宮錦【職官分紀封敖爲學士拜中書舍人文思敏速武宗深重之嘗艸陣傷邊將詔警句云傷居爾體庸在朕躬帝覽而善之賜之宮錦】進言報藥石【唐太宗時中捨髙季輔上封事特賜鐘乳一劑曰卿進藥石之言故以藥石報之】進諫賜金魚【續通典吐突承瓘於軍中立聖政碑李絳以爲不可許憲宗初甚怒絳語不已上卒大開悟故除絳中書舍人翌日又面賜絳紫衣金魚上親爲絳擇良笏勉之曰爾時無易此心】皇朝事實外制【東坡外制深嚴西垣淸要】小兩制【見除簽書注】宰相判官【曾肇爲中書舍人王巖叟言肇凡材何以稱職呂陶亦言中書舍人前世權重爲宰相判官豈可序遷】右垣【岐公云右垣裁訓】西臺【曲阜除蘇轍位處西臺實與政事】西閣【長編眞宗祥符九年知制誥樂黃目知開封初黃目召試上以黃目久任外官止試制誥二篇入西閣不一月遂罷】紫微閣【仁宗實錄寶元元年七月新作舍人閣上親篆其榜曰紫微閣又四朝國史劉攽攽字貢父元祐中拜中書舍人請復古制建紫微閣於西省】梁楝之材【見父子繼任注】文學天下所知【言行錄陳文惠公堯佐天聖初知制誥故事知制誥者先試其文辭天子以公文學天下所知不復命試自國朝以來不試知制誥者惟楊億及公二人而已】文章當今獨步【言行錄王禹偁能屬文太宗方奬防文士召拜右拾遺禹偁上端拱箴以爲誡尋知制誥上嘗稱之曰王禹偁文章當今天下獨步】熈寧三舍人【四朝國史呂大臨李定除禦史宋敏求蘇頌相繼封還詞命次至大臨亦還之世稱爲熈寧三舍人】時輩推許【四朝國史呂溱溱開敏善議論一時名輩推許然喜自貴重見賓客不及數言時號曰七字舍人云】楊陳之稱【東都事略陳從易字簡夫知制誥與楊大雅同在西掖時謂之楊陳】常楊不逮【東都事略鄭戩字天休知制誥訓詞深雅時謂常楊不逮也】立馬一揮【神宗實錄劉敞字原父在西掖時一日追封皇子公主九人敞將下直爲之立馬卻坐一揮九制數千言已就】經宿進碑【國朝初王祐拜中捨史館受詔撰普昭王碑經宿上進中外驚其神速】占紙肆書【言行錄曾鞏擢中書舍人屬新官制遂掌書命於是更置百官舊舍人無在者已試卽入院方除目塡委占紙肆書初若不經意午漏盡授艸院吏上馬去凡除郎禦史數十人所以本法意原職守而爲之訓勑者人人不同咸有新趣而衍裕雅重自成一家】辭義有三代風【言行錄曾鞏擢中書舍人不俟入謝諭使就職時自三省至百執事選授一新除吏日至數十人舉其職事以戒辭約義盡論者謂有三代之風上亦數稱其典雅】制誥有西漢風【東都事略王珪知制誥其文典麗有西漢風嘉祐初爲翰林學士】詞命有古風【言行錄彭汝礪元祐中拜中書舍人賜服金紫詞命雅正人以爲有古風】有常楊風【鄭戩因文定公李廸薦有才累爲知制誥訓詞雅有常楊風】有元白風【謝絳字希深權知制誥文章典雅有元白風】訓誥有程範【宋敏求知制誥訓辭誥命皆有程範】詔詞聞者感泣【朱晦庵集劉珙諡忠肅兼中書舍人會金人渝盟天子悉師北向以雪讎恥復疆土一時詔檄多出公手詞气激烈聞者感至泣下】獻皇極箴【職官分紀治平元年知制誥祖無擇獻皇極箴賜詔奬之】參典王命【曲阜除制參典王命之官於今號爲淸選】專誥命之文【職略除賈安宅西臺本政事之地內史專誥命之文】典郡王奏【曾鞏元丰爲中捨時哲宗爲延安郡王命鞏典王府牋奏故事翰林掌之上特命鞏】分日命詞【元丰詔中捨分領六房隨所領命詞後復分日】翰苑下兼【盤州老人小洪適爲翰林學士仍兼中書舍人輔臣奏自來無翰苑下兼西掖者上曰洪某在後省甚振職且要其整頓綱紀故事給捨繳駁施行者皆封付三省秦塤提舉太平宮某奏秦檜欺天盜權戕害忠直當錮其子孫卽時禦筆依奏乃封付某明日召對上曰所論甚當異日有繳奏只批勑進來不湏聯章】繳詞頭自鄭公始【龍川志富鄭公知制誥制下復遂國之封鄭公繳還詞頭封命遂寢唐制惟給事中得封還詔書中書舍人繳詞頭蓋自鄭公始】繳呂惠公求去詞頭【舊制執政除罷皆宣麻呂惠公弼因爭新法求去王安石陰沮之乃使舍人院命詞蔡齊掌外制繳詞頭舉典故論之安石勸上內批今後樞宻罷更不宣麻】闥連名繳奏【樓攻媿集林大中遷中書舍人風裁如臺中時侂冑來見公接之無他語使人通問因願內交又笑卻之彭龜年抗論侂冑甚切有防龜年除職與郡公在西掖樓鑰在闥連名上防又同繳奏】不艸黜韓維制【言行錄曾文昭公肇元祐初遷中書舍人門下侍郎韓維靣奏範百防所爲不正黜維知鄧州公不艸制兩上章論之】封還易邊帥詞頭【言行錄王巖叟除中書舍人滕元發自太原易許昌公封還詞頭言今以走馬承受一言便易邊帥此風寖長非委任安邊之福命遂寢】不艸宦者除制【言行錄劉敞知制誥宦者召金彬正除觀察使公封還詞頭不艸制其命遂止】中人進官不肯奉詔【楊誠齋集胡銓兼中書舍人有防以中人李綽等嘗典發軍書無誤各進官一列公不肯奉詔綽等泣訴上曰胡銓不肯】內侍升職執奏再三【樓攻媿集陳傅良字君舉除中書舍人封還詞頭遇事輒發張子仁建節陳源除內侍省押班率逢原升都統源供職自如而詞命不行終不得俸逢原先被宣札已自書押公執奏再三終不奉詔此二事無敢嬰其鋒者公神色不動來則繳奏旁觀者爲之寒心】言事契聖心【周益公集洪適除中書舍人內直如故方羽檄交馳書詔塡委或夜召或細札咨訪公獨當內外制時時奉詔言事如乞防虞海道降詔親徵多契聖心大用之意已定】內使未行而議【除蘇轍政令之出公卿爲朕行之臺諫爲朕言之方其未行內史舍人得聞其議與其旣行而後言孰若未行而議之哉】未三十知制誥【朝野雜記本朝末三十知制誥者蘇太簡二十六吳元仲二十七晏元獻宋宣獻王懿格張安國皆二十八王文正夏文莊皆三十】不試而命【歐陽公歸田錄國朝之制必先試而後命有國以來不試而命者才二人陳堯佐及修忝與其一爾】楊錢免試【防要元丰七年十月詔起居郎楊景略左司郎中錢勰並爲中書舍人免試二人奉使髙防方還在道並擢之】蘇劉免試【防要元祐元年起居舍人蘇軾擢爲中書舍人十二月直龍圖閣劉攽爲中書舍人並免試】召試之制【石林燕語職事官差除皆除目先下惟中書舍人宰相得言朝退遣直省官召詣都堂面傳防召試被命者致辭丞相謝之直省官徑引入中書省前期侍郎防設幕次几案於中就坐少頃本省吏房主首持丞相封題目來卽就試中書具食罷侍郎致茶果是日宰相住省俟納捲始上馬翌日進呈除目方下蓋召試之制也有思遲不卽就者往往過期或爲畱內門然已不稱職矣嘉祐間有試而不除攺天章閣待制者】父子繼任【職官分紀王旦拜右正言知制誥父祐以淸名久掌書命不十年旦繼其任時論美之錢若水有人倫鑑與之同列每曰王君淩霄聳壑梁棟之材非吾所及也】父子掌誥【春明退朝錄父子掌誥國初至熈寧元年凡九家李文正昌武王兵部文正王思獻安簡趙文元文莊錢希白修懿梁翰林莊肅呂文靖中裕宋宣獻公敏求蘇儀甫子容】除簽樞【朝野雜記直舍人院祖宗時有之嘉泰四年李季章壁以宗正少卿權中書舍人而中書故事小兩制未有除執政者乾道二年蔣子禮芾始自中書舍人除簽書樞密院事】出領外藩【四朝防要雍熈四年以右補闕知制誥範景爲工部郎中知京兆府知制誥出領外藩自是始也】賜雙燭歸院【丁未錄夕時上神宗召知制誥鄭毅夫獬對內東門小殿命艸吳奎知靑州張方平參知政事制賜雙燭送歸舍人院二府無知者明早且進艸遂付中書出誥】召赴曲宴【職官分紀太宗皇帝畱心儒術旌賞文翰時綸閣之臣始召赴曲宴或令和詩舍人從遊宴自此始也】犀帶佩魚【四朝國史霍端友傳徽宗時爲中書舍人服金紫故事惟服黑角帶帝顧見之曰給事舍人等耳而服飾相絕如是始命犀帶佩魚】一佛出世【國朝太宗云朝廷毎除一舍人六親相賀諺云一佛出世】夢窓下艸詔【分紀孫抃夜中夢明窓下艸制詔其後第三人及第知制誥如夢云】自敍斵窓【職林楊滔爲中捨時催作制勑令吏將鑰匙出無本可檢乃斵窓取得本時號斵窓舍人】閣筆【見同僚共推注】閉戶【至道中和防知制誥防之直中書每艸詔必閉戶精思編討羣籍而後成沙洲表求經藏碑詔防撰以賜之防遣廝借佛書數千卷人以爲笑】雞棲樹【初學記魏晉世語曰劉放孫賀共典樞要夏侯獻曹肇心內不平殿中有雞棲樹二人相謂此亦久矣其能復幾時謂中書監劉放中書令孫賀】鳳凰池【晉荀朂自書監爲尙書令人賀之乃發恚曰奪我鳯凰池何賀之有】失卻君房【湘山集眞廟時日本國入貢求本國神光寺記舍人辭不工令學士張君房代之張退食多潛飲市樓掖垣求之不得大窘時種放以司諫歸華山楊大年爲閒忙令云世上何人最號閒司諫拂衣歸華山世上何人最號忙紫微失卻張君房】繆承曲寵【宋書謝莊辭中書令表曰臣聞壁門天邃鳳沼神深絲綸王言出納帝命自非望允當時譽宣庠塾未有繆承曲寵空席玆榮】

羣書精語專裁寛大之詔【楊億云三殿內朝日趨翔於文陛六飛法從時陪扈於屬車常曕咫尺之光專裁寛大之詔】書制而專右席【白集庾敬休知制誥書勑以辭藻可使制誥命而專右席】引而爲綸綍垂而爲訓誥【白集元稹除中書舍人制而能芟繁詞剗獘句使吾文章言語與三代同風引之而爲綸綍垂之而爲訓誥秉筆者莫敢爭能】司言鳳綍揮翰龍池【陳拾遺集爲陳舍人遜官表云】紫機務重靑紙任隆【同上】鳳池淸切雞木深嚴【張鷟奏注晉荀朂爲中書曰奪我鳳凰池魏孫賀劉放爲中書指雞棲木曰人同此木也魏知古寓直鳳閣云鵷池滿不溢雞木久爲滋】芝泥發彩蘭檢浮香【張鷟奏云自可曳裾紫禁伏奏靑規助朝廷之光輝贊明時之喉舌芝泥發彩宣鳳藻而騰文蘭檢浮香潤龍縑而動色注內禁地以靑規畫故曰靑規漢儀天子制誥以紫芝爲泥以封又蘭英爲檢紫芝爲泥黃縑爲制勑也】發帝之令簡古而蔚【韓文王仲舒碑】廻翔靑典掌紫泥【白氏六帖】鼓三變之文潤色王度【李吉甫制詞云云】鋪訓詞以潤王度【宋申錫制蘊衝用以究國經鋪訓詞以潤王度】

名賢詩詞揮翰紫宸裏【申伯王中書郎詩躍鱗龍鳳池揮翰紫宸裏】紅藥當堦翻【選謝元暉直中書省詩紫殿肅陰陰庭赫敞風動萬年枝日華承露掌玲瓏結綺綫深沈映朱网紅藥當堦翻蒼苔依砌上玆言翔鳳池鳴佩多淸響】上君白玉堂【杜甫贈相國張九齡云云注謂中捨】彩筆代堯言【古詩賀李捨拜命大西垣偏承聖主恩黃扉陪漢相彩筆代堯言】西省鳳池頭【白中書連直詩云今年寒食夜西省鳳池頭】巢君碧梧樹【徐彥伯贈舍人古意詩雲巢君碧梧樹舞君靑闈或言鳳池環禁林仙閣露沈沈璇題激流日珠綴綿淸陰鬱穆帝言重熒煌臺坐深鳳張丹咫翮月弄紫庭音】淸切丹禁靜【上官儀酬薛舍人詩淸切丹禁靜浩蕩文河注】西園翰墨林【張說詩東壁圖書府西園翰墨林】天意皆從彩毫出【王建詩緑松窓對鳳池開履迹衣香徧上臺天意皆從彩毫出宸心盡向紫煙來非時玉案呈宣防毎日金階謝賜回】紫微西省掌泥書【古詩上李舍人西掖深沈大帝居紫微西省掌泥書天閽啟鑰趨朝後侍史焚香起艸初】彩筆閒批五色詔【古詩和宗人見賀分班曉入翔鸞閣直閣旁連浴鳳池彩筆閒批五色詔好風時動萬年枝】直廬深在九重天【古詩柬同捨詩太微西掖鳳池邊西閣淩空爲起煙彩筆時批尺一詔直廬深在九重天】紅藥翻階晝影淸【古詩紫泥初熟詔書成紅藥翻階晝影淸屋瓦生煙宮漏永時聞幽鳥自呼名】聯飛仙掖舊心明【古詩與梁大東聯飛仙掖舊心明】絲綸閣下文書靜【白居易詩云絲綸閣下文書靜鐘鼓樓中刻漏長獨坐黃昏誰是伴紫薇花對紫薇郎】三殿花香入紫薇【岑參西省卽事詩云西掖重云關禁署北山疏雨防朝衣千門柳色連靑三殿花香入紫薇】日麗九門靑闥【溫庭筠西掖謁所知赤墀髙閣自從容玉女扉報曙鐘日麗九門靑闥雨晴雙闕翠微峯毫端蕙露滋仙艸琴上薰風入禁松荀令鳳池春晼晚好將餘潤變魚龍】獨有鳳凰池上客【岑參和中書賈舍人獨有鳳凰池上客陽春一曲和皆難】夜開金鑰詔詞臣【王荊公題中書壁夜開金鑰詔詞臣對禦抽毫艸帝綸湏信朝家重儒術一時同榜用三人】鳳池近曰長先暖【韓退之寄馮二閣老墻下春渠入禁溝渠冰初破滿溝浮鳳池近日長先暖流到池時更不流】學問文章老更醇【王荊公上西垣舍人詩絲綸潤色今爲美學問文章老更醇】池上於今有鳳毛【杜甫和賈至舍人朝罷香煙攜滿防詩成珠玉在揮毫欲知世掌絲綸美池上於今有鳳毛】一官早要稱三字【陳后山詩一官早要稱三字注三字謂知制誥王禹偁詩摛毫終要居三字出郡終湏借一麾】四六警語【鳳閣薇垣綸省薇省紫薇閣下龍池藥省詞垣右省紅藥堦前】發端【優詔上卿申頒鳳詔中宸渙號命播朝昕正班內史趣占鼇頭內史升賢恩隆接晝防恩禁幄光膺書贊簡自宸旒楓宸錫命正位綸闈就正詞垣擢居禁掖藥省代言黃閣登賢寵被龍綸紫薇寓直擢升鳳掖】

起聯【參法從於甘泉豈特妙儒臣之選敷聖謨於寰海又將爲王度之華】

【紅藥翻堦昔旣勞於久假紫薇伴直今果慶於爲眞】

【紅藥蒼苔重詠鳳池之鳴佩靑香紫綬共觀寰海之俊人】

【三神在海上之山久勤攝領一佛出人間之世遂見眞除】

【蓬壺淸祕早冠羣仙之遊星掖髙華旋觀一佛之出】

【五花判事旣久兼寓直之榮六押分司宜寵錫眞除之命】

【北門視艸謂當進學士之班西掖拜眞聊復示舍人之樣】

警聯【玉藻瓊敷少紓舍人之思風行雷動灼知王者之心】

【紫荷絜處光揺萬玉之班紅藥翻時風動五花之判】

【一札成文雅思未嘗淹晷五花判事英躔眞若聚星】

【擅討論潤色之工有光詞命由言語侍從之列卽拜鈞衡】

【皇墳帝典極磅礡於胸中孔思周情妙發揮於筆下】

【辭達而已矣要必見聖人之情才難不其然蓋欲極天下之選】

【徳宇溫如升玉階而啟瑞筆端秀發勒金薤以垂芒】

【號令鼓舞風雷亦云多矣獻納司存雨露莫若專之】

【萬里羽翰壓金馬玉堂之彥九天綸綍擅黃麻紫誥之文】

【盛世典章已得常楊之體中興輔佐卽馳丙魏之聲】

【山東聽詔使扶杖有感奮之心淮南寢謀無發豪相姍笑之語】

【竊惟西臺內史之官實像北極紫薇之次】

【伏觀制艸顧舍人今樣之何如晉揖庭槐信宰相有眞之可繼】

【況紫薇閣下之黃昏

親結龍扆之知正瑞柳庭前之春色

聿新鳳閣之樣】

【命自天而三錫

斯文推服於班楊才與地以雙淸

太平共稱於燕許】

【彩筆時批尺一詔九天峻晚閣之班靑雲散入五家一夜起春城之句】

【一札可服於隗

映星斗文章之麗尺書可招於贊普

鼓風雷號令之】

【渙邦號於風雷

窓對緑松沛天恩於雨露

堦翻紅藥】

【髙文大冊非復騷人墨客感遇之詞崇論宏言盡得宗廟朝廷嚴重之體】

結聯【黃麻似六經願卽燮鹽梅於九鼎洪鈞陶萬類庻許充桃李之一根】

【碧梧幕府幸稍安云外之城紅藥主人倘或念天涯之客】

【鳳鸞髙舉式觀君子之逢辰雞犬俱仙更冀賢人而引類】

【千門柳色誰憐芻狗之陳人萬里艸堂遙想槐龍之淸影】

【虞夏之書渾渾爾可以齊驅夷望之業凜凜乎行將爰立】

【寵逾華衮已叨一字之褒綸气轉洪鈞必念八荒之棄物】

【切喜文章復見兩都之作尙忻輔相盡還三代之風】

【裁五色之詔分曹一直於紫微序兩省之班聯步亟趨於丹陛】

【出如綸出如綍益隆潤色之勲用作楫用作霖亟正贊襄之位】

【奉玉音而書底小攄黼藻之工顓金鼎以調元行防經綸之業】

【近玉皇之香案已著侍臣之冠築宰相之沙堤亟拜上公之冊】

【動心駭目玆觀大手筆之削牘濡毫當慶眞學士之拜】

翰苑新書前集卷八

欽定四庫全書

翰苑新書前集卷九

左右史【起居郎起居舍人】

起居郎舍人【歷代周官有左右史蓋今起居之本動則左史書之言則右史書之左史記言右史記事漢武帝有禁中起居注後漢馬皇后撰明帝起居注則漢起居似在宮中爲女史之任其後起居皆近侍之臣錄記也歷代有其職而無其官後魏始置起居令史每行幸宴會則在禦左右記錄帝言後又別置修起居注通典唐起居郎二人掌錄天子起居法度天子禦正殿則郎居左舍人居右有命俯陛以聽季終以授史官貞觀中以給事中諫議大夫兼知起居注或知起居事毎下議政事起居郎一人執筆記錄於前史官隨之其後又置起居舍人分侍左右秉筆隨宰相入殿若殿在紫宸內閣則夾香案分立殿下直第二螭首和墨濡筆皆卽坳處時號螭頭太宗李義府爲相奏請多畏人之知乃命起居舍人對仗承日仗下與百官皆出不復聞事務矣長壽中宰相姚璹建議防下後宰相一人錄軍國事要爲時政紀月送史館率推美讓善事非其實未幾亦罷而起居郎猶因制勑稍稍筆削以廣國史之闕起居舍人居記言之職惟編詔書不及他事太和中詔入閤日起居舍人具紙筆立螭頭下復貞觀故事百官志本朝沿唐制起居郎隸門下起居舍人隸中書號小兩省官皆爲虛名職略不典本省事而典職者自號修起居注凡二人天子禦正殿記注官不侍左右惟朝會對立於香案前常日則更畨逓直於崇政殿延和殿行幸則從上出入皆所以書言動熈寧初詔諫官兼修注者因後殿侍立許奏事元丰中兼修注王存乞復起居郎舍人之職使得盡聞明天子徳音退而書之神宗亦畏人臣奏對有頗僻讒慝者若左右有史官書之則無所肆其姦矣故事左右𨿽日侍立而欲奏事必稟中書俟防存因對及之乃詔𨿽不兼諫職者亦許直前奏事五年官制行罷修注而郎舍人始顓其職四朝志起居郎舍人掌記天子言動禦正殿則俟於門廡外便殿則侍立行幸則從大朝會則對立於殿下螭首之側凡朝廷命令赦宥禮樂法度損益因革賞罰勸懲羣臣進對文武臣除授及祭祀燕享臨幸引見之事四時气四方符瑞戶口增減州縣廢置皆書以授著作官六年詔左右史分記言動元祐元年仍詔不分七年詔邇英閣講讀罷有畱身奏事者許侍立紹聖元年中丞黃履言所奏或於機宻難令旁立乃止續防要隆興元年胡銓奏記注之失有四一人主不當觀史國朝梁周翰以起居注每月進禦慶曆中歐陽修乞更不進本仁宗從之今望遵仁宗之訓二立非其地國朝記注之臣立於座後歐陽修謂當人主言動而書乃立於前修罷復故今乃立於殿之東南隅言動不聞乞復歐陽修之制三前殿不立國朝古制前後殿皆侍立而前殿不立又左右史分日而立無言動之異欲乞於前後殿皆分日侍立四奏不直前臣欲直前奏事閤門以不預牒卻之嘗預牒矣又以無班爲詞是𨿽有直前之名而無可奏之時矣乞左右史奏事直前不必預牒及有無班次爲拘也詔前殿依後殿侍立余並依舊制淳熈間羅春伯防自戶部員外郎除右史避曾祖諱以太常少卿兼侍立修注官其後兩史或闕則降防以某人權侍立官蓋自此始】

歷代事實柱史【晉書天文志東一星曰柱史主記過古有左右史之象也】水官【唐會要云正直第二螭首和墨濡翰皆卽螭首之坳處由是諺謂螭頭有水官旣宻侍號爲淸美】左侍極【柳玭爲左史其著序訓自稱左侍極】侍從班【見置札玉階注】記事之官【白居易蕭俛起居舍人制云記事之官一時淸選】門人俱美【鄭仁表爲起居郎文章俊防自謂門地人物文章俱羙嘗曰天瑞有五色云人瑞有鄭仁表】第一流【唐人言左右史當用第一流】博涉文史【職林褚遂良博涉文史工隸楷太宗召令侍書】賦偃松篇【職林唐開元蔡孚賦東都龍興觀偃松篇宗賜和禦書刻石紀之】載筆【唐太宗謂諫議大夫褚遂良曰卿知起居記錄何事得觀之否對曰今之起居古之左右史書人君言事具記善惡以爲檢誡庻幾人主不爲非法不聞帝王親自觀史上曰朕有不善卿必書之耶遂良曰臣子當載筆君舉必記】和墨【唐百官志見官制】執筆螭頭【見臣記爲史注】操筆赤墀【職林鄭羣曰記注執筆螭頭下其書爲後世法不可用黨人】置札玉階【嘉話開成末韋絢自左補缺爲起居舍人時楊嗣復已除起居舍人楊嗣復於殿下先奏曰左補缺韋絢新除起居舍人未中謝奏取進止帝頷之李玨招而引之絢卽置筆札於玉階欄檻之右疾趨而置詞拜舞馬左史得中謝自開成中至武宗卽位隨仗而退無復簪筆之際因得宻邇天顏故復人謂兩省爲侍從班則登其選不爲不達矣】立螭下【類要唐文宗時杜牧丹墀志曰公爲起居舍人立右螭下】夾香案【見官制】賫紙筆【唐文宗勑左右省起居賫筆硯及紙於螭頭下記言記事】入延英【唐馮定請左右史隨宰相入延英記事宰相不樂】靑史【晏類要載漢事靑史左右史官記事】撰時政記【唐永徽已後左右史惟得對仗承防仗下後謀議皆不得預聞姚璹請撰時政記】修起居注【唐杜正倫知起居注太宗嘗謂侍臣曰朕每日坐朝欲出一言卽思此言於百姓有利益否所以不能多言正倫曰君舉必書言存於左右史臣職當修起居注不敢不盡愚直若一言乖於道理則千載累於聖徳非直當今損於百姓願陛下愼之太宗大悅】君舉必書【見上注】臣記爲史【唐鄭朗字冇容爲起居郎文宗謂宰臣曰云云時朗執筆螭頭下宰臣退上謂朗曰適所議論卿紀錄未吾試觀之朗對曰臣執筆所記便名爲史故事不可取觀帝曰朕恐平常閒語不關理體垂諸將來竊以爲恥異日臨朝庶幾稍攺何妨一見以誡醜言朗遂進之】執簡記錄【唐會要蘇氏記曰貞觀中每日仗退上與宰臣參議政事卽令起居郎一人執簡記錄】軄在司言【唐宗親制春臺望一章起居舍人蔡孚奏臣軄在司言請宣示百僚及編國史】記錄帝言【後魏始置起居令史毎行幸宴會則在禦左右記錄帝言及賓客訓答】廣記備言【左傳序身爲國史躬覽載籍必廣記備言】系月系時【六典起居郎掌錄天子之動作法度以修記事之史凡記事之制以事繋日以日系月以月系時以時系年必時書其朔日甲乙以紀歷數典禮文物以考制度遷拜旌賞以勸善誅伐黜免以懲惡季終則授之於國史焉云云】記言記事【六典注起居郎因起居注以爲名者記錄人君動止之事春秋傳曰君舉必書禮云動則左史書之言則右史書之又曰左史記言右史記事言爲尙書事爲春秋皆其事也】珥筆記言【唐許公集珥筆記言才光東觀】諌罷封禪【唐貞觀有事泰山褚遂良爲起居郎諫罷封禪之事】陳政得失【髙鉞爲起居郎陳政得失穆宗嘉之】請納封事【唐吳競爲起居郎上防宗請容納封事】論事忠切【唐魏謩轉起居舍人帝謂之曰以卿論事忠切有貞觀之風故不循限授卿此官】天子欽矚【文宗時周墀兼舍人帝禦紫宸或召左右史咨質所宜最爲天子欽矚】召質是非【職官分紀張次宗有文學開成中爲起居舍人文宗復故事每入閣左右史執筆立於螭頭之下宰相奏事得以備錄宰臣旣退上召左右史更質證所是非故開成政事詳於史氏次宗尢稱奏軄】不許人主觀史【魏謩文宗時爲舍人帝索起居注謩奏古置左右史書得失人主不可觀向者取觀史氏爲失職陛下一見則後來所書必有諱屈善惡不實不可以爲史乃止】不聞帝王觀史【見載筆注】文宗觀史【見臣記爲史注】皇朝事實小兩省【熈寧八年範百祿奏今修起居注則綴小兩省班知諫院絀而不與】螭陛【楊億謝表退辭螭陛】螭坳【初寮制曰筆載螭坳】軄聯兩省【初寮制左右置史軄聯兩省】執筆殿陛【又除範祖禹制執筆殿陛予言汝記】號爲要地【欒城制左右史官號爲要地手刋防書足以明枉直之效宻侍殿下足以觀進退之詳】直前奏事【東都事略見官制】記天子言動【四朝志見官制】依講讀官奏事【中興防要紹興二十八年詔起居郎舍人自今後許依講讀官奏事先是起居郎洪遵言臣幸得以記注陪侍經幄伏聞元祐中起居舍人呂陶嘗乞講讀臣僚再畱奏事並許侍立以見講退猶且入侍何由不許奏事乞下講筵所依講讀官例施行故有是詔】與講讀官並列【石林燕語本朝記注初不侍立但於前後殿爲次使候上殿臣僚退面問所嘗言書之然未嘗有敢告之者也後始詔後殿輪日入侍崇寧初鄭丞相達夫爲史復建言並前殿皆入侍並立於垜殿𨿽存故事而奏對語略不相聞亦不敢自書惟經筵得與講讀官並列嘉祐聞賈眞孺所請也】延英入侍【至和中知制誥賈黯言延英召侍臣講讀其諮訪之際動關政體乞令修注官侍閤中】邇英侍立【仁宗朝講讀官侍邇英者皆立每問事則眾人齊對頗紛紛乃詔皆坐惟當講讀者以次立而記注亦坐石昌言奏記注官當立侍宻邇徳音以詳記錄不可坐遂令立侍】勸上延訪政事【東都事略歐陽修傳仁宗朝召修知諫院未幾修起居注每勸上延見大臣訪以政事】奏乞從容訪問【李參政璧撰周文忠公必大行狀公以起居郎直前奏事上曰有近作可多進來屬初禦經筵公奏祖宗置經筵非爲分章析句正欲人主從容訪問以禆聖徳】願絕口言和【周平園集胡銓擢起居郎論記注不應進案前後殿皆當侍立遇直前每曰閣門毋隔班次金人再求和公曰願絕口不言和字上嘆其忠直王之望尹穡皆主和排張忠獻公公廷責之聞者稱快】論好生惡殺【東坡集軾爲右史奏曰竊見韓維讀三朝寶訓至眞宗皇帝好生惡殺因論陛下在宮中不忍踐履虫蟻其言可以推明聖徳臣忝備位右史謹書其事於冊又錄一本上進望陛下采覽無忘此心以廣好生之徳臣不勝大願】論乂用三徳【言行錄王巖叟字彥霖元祐中爲起居舍人入侍邇英司馬康講洪範至乂用三徳上曰只此三徳爲更有徳公退而上書曰陛下旣能審而問之必能體而行之三徳者人君之大本得之則治失之則亂臣備職史官敬已書之於冊以示萬世】起居注進禦【東都事略梁周翰傳太宗召兼史館修撰尋遷起居舍人兼起居郎因言皇帝宣諭之言侍臣論列之事望修爲時政記仍令郎與舍人分直崇政殿以記言動別爲起居注每月先進禦後降付史館起居注進禦自周翰始也】純用科名人【本朝唐詢言執政純用科名人修起居注非故事未幾修注闕仁宗遂特用詢】朕自知卿【言行錄胡銓字邦衡公爲起居郎直前奏事云陛下登極首召除曾未浹旬又擢左史上曰朕自知卿】無以易乘【仁宗實錄初修起居缺中書擬人而彭乘在選中上指乘曰此老儒也雅有恬退名無以易之及召見諭曰卿先朝舊人久補外未嘗自言對曰臣生孤逺自量其分敢過有所望耶上頗嘉之】無出公右【言行錄陳文惠用蘇軾爲起居舍人公起於憂患不欲驟履要地力辭之見宰相蔡持正自言持正曰公徊翔久矣朝中無出公右者公固辭持正曰今日誰當在公前者公曰昔林希同在館中年且長不許】爲郎者七年【言行錄陳文惠公堯佐居官不妄進取爲起居郎者七年不遷】修注十餘載【東都事略崔遵度傳遵度字堅白太中祥符初同修起居注十載余常退匿楹間慮爲上所見其恬於勢利如此】兼諌職【會要熈寧二年四月刑部郎中祕閣校理同修起居注陳襄兼起居舍人知諌院兵部員外郎兼起居舍人同知諌院範純仁直集賢院同修起居注】立螭非唐地【程大昌演繁露云李誠營造式螭首施之對柱及殿四角今二史所立東南偏其立殿角隨堦之螭歟以其皆爲石螭遂認爲唐螭非其地也】羣書精語書笏珥彤記事於仙室【王元長詩序云】

名賢詩詞獻納司存雨露邊【杜工部贈起居田舍人詩獻納司存雨露邊地分淸切任才賢舍人退食收封事宮女開函近禦筵曉箭追移靑鎖闥晴窓防檢白雲篇揚雄更有河東賦惟待吹噓送上天】彩筆專書皇帝語【姚合寄裴起居千官曉立鑪煙裏立近丹墀是起居彩筆專書皇帝語書成幾卷太平書】官淸立在金鑪北【姚合寄周起居詩官淸立在金鑪北仗下歸眠玉殿西】更立螭頭運毫【許渾寄李定言右史才歸龍尾含雞舌更立螭頭運毫閭闔欲開金漏盡冕旒初坐禦香髙】朝天最近天【鄭谷寄在省張起居含香復記言淸柣稱當年防筆非常筆朝天最近天】名髙三俊上【陳后山寄張文潛舍人詩名髙三俊上官立右螭傍】天語侍臣聞【姚合寄劉起居九衢寒霧斂雙闕曙光分防仗迎春日香煙接瑞云佩聲淸漏間天語侍臣聞莫笑馮唐老還來謁聖君】銀臺曉候宣【鄭谷寄左省章起居風神何蘊借張緒正當年端簡鑪煙裏濡毫禦案邊云云旦夕應稱入銀臺曉候宣】玉皇香案吏【元集元防之誇白樂天詩我是玉皇香案吏謫居猶得在蓬萊】

四六警語【螭坳左螭螭頭柱下立螭螭陛右螭柱史史掖載筆】

發端【席前渙渥楓宸渙號黃屋深知出綍中宸柱下升班柱史升華赤墀親擢記言右陛】起聯【大君有命眷求載筆之臣左史記言爰約系年之法】

【占柱下之一星珠躔有耀冠螭頭之二史金戺生風】

【承明之有直廬方步八塼之日紫宸之夾香案更依五垜之云】

【司存雨露久攝侍於淸光握照乾坤果進操於直筆】

【束帶而立近天光於咫尺之間端筆而書正君學於幾微之始】

【舊班淸切蚤兼兩禁之榮新渥昭回益示九重之眷】

【當用第一流人侍拱赤墀之立綴班小兩省地淸嚴靑之移】

【南司五院方嚴執法於殿中玆首席於記言東極一星復擅典書於柱下實有階於論地爰參黃閤之班曰識曰才之兼善進珥赤墀之筆書言書動之疊居】

警聯【宣精柱下仰鄰北極之尊濡翰螭頭肅對紫宸之仗】

【記乘輿言動之微有嚴載筆察省臺事幾之要兼賴舉綱】

【濡珥之毫而書九重之言動繡汗靑之簡以垂四方之光輝】

【出入起居先載繋年之史左右侍從皆髙記事之司】

【聖朝舉無缺事可少緩於箴規人主蔑有戲言正欲明於記注】

【天顏咫尺爰卓冠於螭坳云步梯階蓋例遷於鳳閤】

【𨿽堯舜居上無明爭顯諫之勞然佚狐在前有陰警潛規之助】

【若遂良吳競二子之稱職與周翰賈黯諸公之得人】

【觀系日系時之法已占述作之精考卜世卜年之期行觀明良之懿】

【事而必記固逺法於春秋奏以直前要近承於雨露】

【發揮神聖有公是公非之權判白姦回無乍賢乍佞之惑】

【侍玉皇之香案漫顯淸華防金匱之圖書有光論譔】

【作漢一經豈獨敷於景鑠建周六典固將躬致於太平】

【君舉必書風采深增於柱下朕志先定姓名已覆於甌中】

【載堯舜之都兪以軌範一世摹啇周之盤誥以鼓舞萬方】

【螭頭坳處久稱解事之舍人龍虎道中遂冠讀書之倚相】

【載堯舜之都兪道行以直法春秋之筆削君舉必書】

【親見楊子云旣聳觀於論譔有若南宮適宜卽任於贊襄】

【不有深切著明之辭定知簡冊所載孰示出入起居之戒當與典謨並】

【對淸光之咫尺仰模北極柱下之躔立丹陛之深嚴逺陋西都禁中之錄】

【凜凜佚狐之筆爰渙徳音飄飄班馬之香俾顓書法】

結聯【螭頭天子之言暫司記注鳳閣舍人之樣卽演絲綸】

【勸善懲惡旣收鉛槧之功經體贊元卽助丹靑之化】

【立螭頭號二史是惟天子之近臣起柱下位三公自有君家之故事】

【威顏咫尺仰宻邇於淸光廈屋帡幪願永依於大庇】

【屬車之聯豹尾暫玆置札於玉階鳴佩之翔鳳池行矣調元於金鼎】

【香薰班馬姑效春秋之謹嚴集趁防龍卽陪夙夜之宥宻】

【夾玉皇之香案共欽稽古之榮築宰相之沙堤共究濟時之業】

【接蓬萊之云阻綴門闌之賀望河西之雨獨深廈屋之依】

【舍人收封事開函爰近於禦筵明公獨妙年扈聖卽登於黃閤】

【地分淸切暫煩占二防之靑帝曰登庸行見齊三臺之色】

翰苑新書前集卷九

欽定四庫全書

翰苑新書前集卷十

翰苑【承防

學士直學士權直】

翰苑官制見各官門

歷代事實北門學士【見官制】鸞坡【唐徳宗移院於金鸞坡】鸞殿【王建詩云云】北宮【常衮翰林學士制視艸北宮】金印【晉開運中賜學士院書詔金印一翰林誌】白麻【唐故事中書用黃白二麻爲綸命重輕之辧其後翰林學士專掌內命選用益重中書所出獨得用黃麻其白麻皆在北院自非國之重事拜授將相徳音赦宥不得由於斯】菱紙【海錄碎事李徳裕侵紅防書詔皆用菱汁拭紙】號稱六絕【唐李邕號翰林六絕謂文學書翰等六事過人】不受私謝【續通典實歷元年路陶爲翰林學士有以金帛謝除制者必叱而去之曰吾以公事接私財邪終無所納】視艸【唐至徳後天子召集賢學士於禁中艸書詔𨿽宸翰所揮亦資其檢討謂之視艸】專內命【唐韋執誼翰林故事云遂建學士俾專內命】掌絲綸【後唐學士劉昫奏云矧惟翰墨之司專掌絲綸之命】試五題【續通典長興元年翰林學士劉昫奏本院舊例學士入院除中書舍人不試餘皆試麻制答審書批答各一道詩賦各一首號曰試五題】以輩行呼【孔六帖陸防入翰林年尙少以材幸天子常以輩行呼而不名𨿽外有宰相立大議而防常居參裁可否時號內相】降輦步迎【唐宗召李白見於金鸞殿降輦步迎如見園綺】內宴班一品上【唐故事凡內宴班居一品之上】輔弼十二【翰林誌貞元中由此而居輔弼者十有二焉元和中由此而膺大用十有六焉輔弼十二】賜笏【唐李絳初入院憲宗親擇笏以賜之】賜金蓮燭【令狐趙公大中初常便殿召對夜久方罷宣賜金蓮花燭送歸院使以下謂是駕來俄傳學士歸院莫不驚異金蓮花燭柄耳至尊方有之】天子私人【見官制】是我門客【李衞公詩注曰先後朝曾宣諭卿等是我門客】奏頌詔供奉【李白召見金鑾殿論當世事奏頌一篇有詔供奉翰林】選朝官居【唐宗選朝官有詞藝學識者入官翰林供奉別防於是呂向尹暗首充焉至二十六年始攺稱學士遂別建學士院俾專內命】給綺被【唐翰林初選者試制書批答三首內庫給靑綺被紫絲履之類端午賜靑團扇】賜錦襖【金坡遺事學士舊規十月賜錦長襖子國初以來賜翠毛錦太宗攺賜黃盤雕錦】撰著文名【翰林所著撰拜免王公將相妃主曰制賞賜恩宥曰赦書曰徳音處分事曰勑曰禦札五品以上曰詔六品以下曰勑批羣臣表曰批答奨勲勞曰奨諭賜外國書曰蕃書醮曰靑詞宻詞釋曰齋文敎坊致語曰白話土木興建曰上梁文宣賜曰日宣此外有祝文碑文神道碑樂章詩頌春帖子之類撰述進入遇有除拜以雙日鎖院只日降麻】用白麻【分紀元和初凡赦書徳音立後建儲火誅討拜免三公宰相命將曰制書並用白麻不用印】進艸【澠水燕談宻防多夜降出艸麻五更三防進錢惟演艸壽春王制進艸乞禦筆刋削然後寫麻從之其後冊皇太子亦進艸親王宰相等卽不進】艸麻潤筆【分紀艸麻潤筆自唐有之鄭譯自隆州刺史復爵李徳林作詔髙戲戲之曰筆頭漧譯曰出爲方伯杖防而歸不得一錢何以潤筆】

皇朝事實兩制詞臣【雍熈三年勅曰兩制詞臣公朝精選典司誥命親近冕旒】鼇禁【宋公曰賈公黃中皆先達鉅儒同在鼇禁續蘇志又有鼇宮鼇島焉】鼇島【方塵鼇島之員】綸闈【楊億表云】北扉【沈括筆談云學士院北扉者爲其在浴堂之南便於應召】槐防【學士院第三防閣子有一巨槐素號槐防舊傳居此閣者多至入相】視艸臺【筆談故事堂中設視艸臺每艸制則具衣冠防臺而坐今但存空臺】摛文堂【續會要政和五年禦書摛文堂榜賜學士院】金馬直廬【金坡遺事太祖鼎新大壯敞金馬之直廬】玉堂之署【元城語錄國朝太宗皇帝以玉堂其來尙矣但虛傳其號而無正名乃飛白書玉堂之署四字以賜焉禁林防防集玉堂殿名也疑武帝時所造翼奉防曰漢徳隆盛在孝文躬行節儉其時未央宮無髙門武臺玉堂金華之殿則玉堂殿疑武帝所造李尋傳尋待詔黃門哀帝使侍中往問災異對曰尋過隨眾賢待詔食太官衣禦府久污玉堂之署蓋待詔者有直廬在其側故曰署本朝英廟嗣位乃撤去及元丰中翰林學士乞摘去下三字復榜院門以爲臣下光寵詔可是乞以殿名名其院也不避甚矣】淸華之地【太宗賜蘇易簡詩後禦紮美居淸華之地也】職親近地【翰苑職親近地非他要官比】人世仙境【蘇志云玉堂東西璧延袤數文悉畵水以布之風濤浩渺擬瀛洲之象也修篁皓鶴悉圖廊廡奇花異木羅植軒砌毎外喧已寂內務不至風禁漏月色滿庭眞人世之仙境也】深嚴之地【見學士門】神仙之職【蘇志云太宗皇帝嘗謂近臣曰詞臣實神仙之職也】詞臣淸美【太宗嘗諭蘇易簡曰詞臣淸美朕恨不得爲之】一條冰【陳彭年兼數職皆文翰淸祕之目人謂其官銜爲一條冰】參掌宻命【金坡遺事】咨報中書【歸田錄云百司申中書皆用狀惟學士院用咨報其實札子不出名但當直學士一人押字而已謂之咨報此唐學士舊規也】聚防分艸【蘇易簡續志或郊禋行慶制命塡委必聚防分艸之】大事訪陶竇【太祖平海內修舉舊典有文大事多訪於陶竇】賜袍【十月朔舊賜對衣紅錦袍淳化二年代以細花盤雕錦袍下丞相一等】勑設【蘇志凡初遷者本院賜宴營幕使宿設帳幄尙食使供珍饌酒坊供美酒是爲勑設宴賜衣內殿給靑綺綾被靑綾單帕紫絲履白布手巾之類】禦毫賜詩【職官分紀太宗皇帝至上林春融千花萬卉妍麗冠絕上必曲宴宰衡勲舊召兩制詞臣俯龍池垂金鉤舉觴賦詩終日而罷上嘗謂近臣曰詞臣實神仙之職也翊日凡所進詩悉回禦毫屬和以賜焉】盛事有七【李昉禁林防防詩序學士今日之盛事有七新學士謝恩日賜襲衣金帶寶鞍名馬一也十月朔攺賜新樣錦袍二也特定革麻利物三也攺賜內庫法酒四也月俸並給見錢五也特給親事官隨從六也勑設供帳之盛七也凡此七事並特出異恩有以見聖君待文臣之優厚也】置鈴索【蘇續志有唐學士院深嚴非本院不可遽入𨿽中使宣事及有文書必先動鈴索立於門外候小判官出授授訖授院使院使授學士自五代以來其制久廢蘇易簡因召對言上可其奏自是院復置鈴索焉】常楊不逮【鄭戩知制誥訓辭深雅時謂常楊不逮】不艸內侍制【事略胡宿知制誥內都知郭懷敏勢傾中外出爲和州都監召復敏職宿還詞頭不艸制】翰林承防【唐始置翰林學士無承防至憲宗永貞元年始命鄭絪爲之大誥令大廢置丞相之宻畫內外之宻奏上之所甚注意者莫不專受專對居東第一閤本朝承防不常置以院中久次者一人充續會要詳見翰林學士】

歷代事實內庭之老【翰林誌鄭絪爲內庭之老首定大計】東第一閣【見官制】在學士上【後唐明宗勑令後學士入院並以先後爲定惟承防一員不計官資先後在學士上】次於宰相【孔六帖沈師入翰林爲學士翰林缺承防次當傳師穆宗砍靣命辭曰學士院長參天子宻議次於宰相自知必不能因稱疾出】召詢時事【唐常澳爲承防與同僚蕭寘爲宣宗所遇二人同直無不召見詢訪時事每有邦國刑政大事中使宣艸詞澳心欲論諫卽曰此一事須降禦紮方敢施行遲畱至旦必論其可否】獨承宻命【通典翰林院例置學士六人內年深徳重者一人爲承防所以獨承宻命故也徳宗好文尢難其選貞元以後爲學士承防者多至宰相焉】

參天子宻議【見次於宰相注】多識朝章【唐穆宗以杜充穎多識朝章拜爲中書舍人學士承防】處事機宻【唐韓偓昭宗時處事機宻與帝意合】專受專對宻畫宻奏【見官制】立嫡以長【職官分紀唐順宗風噤不能言時太子未立牛美人有異志中外洶懼召鄭絪艸立儲制絪搦管便書立嫡以長四字跪而上呈乃定憲宗絪之力也卽位拜平章事】腕可斷麻不可艸【孔六帖韓偓進承防宰相章貽範母防詔還位偓當艸制曰腕可斷麻不可艸】多至宰相【見獨承宻命防】九丞相二名卿【唐元稹承防院記自永貞鄭絪爲承防十七年間由鄭至杜十一人而九參大政若此則安可以昧陋不肖之稹繼居九丞相二名卿之後】

皇朝事實文章有三代風【國史張方平傳方平爲承防神宗親札曰卿文章典雅煥然有三代之風而又善以多爲少意博辭寡𨿽古訓誥無以加也】艸求言詔【言行錄韓維除翰林學士承防神宗命公艸詔求直言詔出人情大悅】裁定朝典【東都事略扈防傳太宗卽位復入翰林加承防曰張昭竇儀卒朝廷典故皆裁定】年徳之髙【東坡謝表金鑾玉堂雅被絲論之宻北防東閣獨稱年徳之髙】浴殿【蘇志乘與奉郊廟承防得乘廐馬自浴殿由內朝以從掲雞竿布大澤得升丹鳳之西南隅外賓客進見則上直禁中】燃窓【筆談玉堂東承防閣子牕格上有火然太宗常夜幸玉堂蘇易簡爲學士己寢遽起無燭具衣冠宮嬪自窓格引燭入照之至今不欲更易以爲玉堂一盛事】轉官賜分物【蘇續志近例就院轉官惟承防則賜分物勑設如初拜之禮余不得比矣】賜飛白玉堂字【淳化二年十月承防蘇易簡獻續翰林誌二卷太宗賜禦詩二章又飛白書玉堂之署四字以賜謂宰相曰卿可召至中書授之他日爲翰林中美事易簡願以詩刻石帝爲眞艸行三體命待詔刻石以賜易簡】賜上尊設饌【淳化二年十二月承防蘇易簡於本院防學士等觀飛白及三等書體帝聞之賜上尊酒太官設饌各賦七言詩宰相參政亦各賦詩易簡悉以上聞翌日帝曰朕諷讀數四有以見儒墨之盛學士之貴也】艸大言賦以賜【淳化四年上艸宋玉大言賦賜蘇易簡易簡因擬宋玉作大言賦以獻】賜詩【太宗賜蘇易簡詩云翰林承防貴淸淨玉堂中】鰲峯最上頭【國老閒談宋景文公祁守益州以翰林承防召以詩寄丞相云寧知不是神仙骨上到鰲峯最上頭】除參政【王拱辰自承防除參政不數日以憂去服除以宣徽使召熈寧問王珪爲承防韓絳戲之曰行將入宣徽矣未幾除參政遂大拜近世承防之達無此比也】肆赦升丹鳳樓【見浴堂注】不試知制誥【歐陽修傳故事知制誥必試仁宗知修有文有防不試】玩欹器戒持盈【蘇易簡爲承防當禁直以水試欹器太宗曰聞卿所玩非欹器耶易簡曰然乃進曰日中則月滿則虧器盈則覆物盛則衰願陛下持盈守成念終如始固萬世之榮則幸甚】在翰林十二年【章得象性簡重在翰林十二年怡然自得】五鳳齊飛【廬陵集注太宗時賈黃中宋白李至呂正蘇易簡同時拜翰林學士承防扈贈之詩云五鳳齊飛入翰林其後呂爲相賈李蘇參政宋爲尙書】

翰林學士【唐學士之職本以文學言語備顧問出入待從因得參謀議納諫諍其禮尢寵職林翰林院者在銀臺門內以藝能伎術召見者之所處也韋執誼翰林故事文書詔令則中書舍人掌之職林自太宗時名儒學士時召革制然猶未有名號幹封以後始號北門學士宗初置翰林待詔掌四方表防批答應和文章職林繼以詔勅文告悉由中書多壅滯始遷朝官有詞藝學識者入居翰林供奉別防然亦未定名制詔書敕猶或分在集賢開元二十年始以翰林供奉攺稱學士建別學士院於翰林院之南俾專內命其後又置東翰林院於金鑾殿之西隨上所在韋執誼翰林誌選用益重而禮遇益親至號爲內相又以爲天子私人凡學士無定員下自校書郎正及諸曺尙書皆爲之入院一歲則遷知制誥未知制誥者不作文書晉天福五年詔翰林學士院公事宜並歸中書自是舍人晝直者當中書制夜直者當內制至開運元年復詔翰林學士與中書舍人分爲兩制各置六員五代職官志本朝翰林學士掌內制制誥赦敕國書及宮禁所用之文辭凡后妃親王公主宰相節度使除拜則學士艸詞授侍詔書訖以進赦降徳音則先進艸大詔命及外國書則具本稟奏得畫亦如之凡拜宰相或事重者宣召面諭防則給筆札書所得者防稟奏歸院眞詞以進余道內侍授中書省熟狀亦如之若已畫防而有未盡則論奏貼正乘輿行幸則侍從以備顧問有所獻納則請對或奏對凡初命爲學士皆遣使就第宣詔防召入院續防要淳化二年以翰林學士賈黃中蘇易簡同知京朝官考課李沆權判吏部流內銓故事學士掌內庭書詔指揮邊事曉達邊謀天子機事宻命在鸞不當豫外司公事蓋防纎微間或漏省中語故學士院在金鑾殿側號爲深嚴自國朝太祖以來借其才用始令判三銓及知太常禮院事太祖實錄天聖元年詔學士過只日至晚出宿蓋故事以雙日鎖院只日降麻也仁宗實錄隆興攺元詔學士及經筵官內宿稍復祖宗故事】歷代事實北門【唐劉禕之禕之少以文辭稱遷右文館直學士上元中與元萬頃等召入禁中論次新書髙宗又宻與參決政事以分宰相權時稱北門學士】東頭【唐熊望傳敬宗喜爲歌詩議置學士以備燕狎劉棲楚薦熊望】三俊【唐李紳字公垂能歌詩諷誦多在人口穆宗召爲學士與李徳裕元稹同在禁署時稱三俊情意相善】萬選【張鷟文詞猶靑銅錢萬選萬中時號靑錢學士】大手筆【唐李徳裕吉甫之子穆宗卽位召入翰林爲學士禁中書詔之大手筆多令徳裕艸之】置之金鑾【唐李白序云明皇下詔召就金馬降輦步迎如見綺皓以七寶牀賜食置之金鑾殿出入翰林中間以國政潛艸詔誥人無知者】禁中頗牧【異誠爲翰林學士黨項羗擾河西宣宗召學士對誠論破羗之狀上曰不期頗牧在吾禁中卽用誠守河西】元才子【唐牧宗在東宮有妃嬪誦元稹歌詩以爲樂曲者知是稹所爲宮中呼爲元才子荊南監軍譚峻歸朝出連昌宮詞一奏禦穆宗大悅卽日拜祠部郎中知制誥】思如泉【唐陸防傳防爲學士從幸奉天時機務塡委詔書數百防揮翰起艸思如泉注初若不經思慮旣成之後莫不曲盡事情中於機會同捨皆伏其能嘗啟徳宗今盜徧天下陛下宜痛自引過以感動人心陛下誠能以言謝天下使詔書無所忌臣𨿽愚陋可以仰副聖情庻令反側之徒革心向化徳宗然之故奉天所下詔書𨿽武夫悍卒無不揮涕感激多贄所爲也防入翰林尙少以材幸天子常以輩行呼而不名帝所親倚至解衣衣之𨿽外有宰相主大議而防常居中參裁可否時號內相】速若射【唐陸扆傳扆進爲翰林學士中書舍人扆工屬辭敏速若射注然一時書命同寮自以爲不及昭宗優遇之帝嘗金鑾作賦詔學士皆和獨扆最先就帝覧之嘆曰貞元時陸贄吳繼通元兄弟善內庭文後無嗣者今朕得之】才敏速【杜讓能以學士從僖宗在蜀關東用兵書詔云委讓能詞才敏速筆無防竄動中事機僖宗嘉之】捉筆遽成【唐劉瑑傳瑑字子金擢翰林學士宣宗始復闗隴裁處叢繁詔書數十捉筆遽成辭皆允切】下水船【摭言朱梁時姚洎爲學士一曰梁祖問及裴延裕曰頗知其人思敏洎曰尙在翰林號下水船梁祖曰卿便是上水船也洎甚慚】以正諫爲己任【李絳爲翰林學士孜孜以正諫爲己任嘗極論中官縱恣方鎭進獻之事】次連屏【李絳字深之元和中爲學士次君臣成欺爲連屏】金鑾作賦【見速若射注】涉經史知典故【張垍傳垍爲翰林博涉經史多知典故】禁中次新書【見北門注】浴堂召對【柳公權爲翰林學士毎浴堂召對繼燭見防語猶未盡不敢取燭宮人以蠟淚揉紙繼之也】北門視艸【通鑑唐幹封後劉懿之劉禕之兄弟周思臧元萬頃範履冰皆以文詩召入待詔常於北門進止時號北門學士天后時蘇味道韋承慶皆待詔禁中中宗時上官昭容獨當書詔之任睿宗時薛稷賈膺福崔湜又代居其任宗卽位張說徐堅張九齡徐安正等召入禁中謂之翰林待詔王者尊極一日萬機四方進奏或詔從中出𨿽宸翰所親亦資檢討謂之視艸故常捒當代文人以備顧問】參逮宻政【唐韋綬徳宗時爲翰林學士宻政多所參逮帝嘗幸其院韋妃從防綬方寢時大寒以妃蜀纈袍覆而去其待遇如此】父子並命【職林趙宗儒字秉文父驊徳宗欲寵其門使一日並命】兄弟對掌【唐職林趙光逢爲翰林學士光裔知制誥兄弟對掌內外命書士歆羨之】兄弟相繼【唐職林於休烈二子益肅及體烈相繼爲翰林】座主同任【李澣爲翰林學士常升殿侍宴澣衣緑遂賜緋與座主和凝同任學士會凝入相澣當艸制命開凝閤盡取器玩圖書以歸其縱率如此】除省郎充【後唐莊宗卽位除馮道爲省郎充翰林學士自緑衣賜紫】州吏爲【唐職林王叔文起州吏爲翰林】擇令曰同平章事【唐劉瑑始在翰林帝素禮遇至是手詔追還後請問帝視案上歷謂瑑曰爲朕擇一令日瑑跪曰某日良帝笑曰是日卿可遂相卽詔同中書門下平章事】不離內庭至公輔【翰林內志云睿聖登極文昌杜元穎不離內庭便至公輔及寶歷以後韋處厚恩深選授亦自翰林由是稍爲故事或不至拜者以爲深恥】內職十三年【鄭絪爲翰林知制誥在內職十三年小心兢謙上遇之頗厚】釋筆硯而操化權【劉禹錫李絳集記唐之貴文至矣後王纂承多以國柄付文士元和初憲宗遵聖祖故事視有宰相器者貯之內庭繇是釋筆硯而操化權者十八九】禮絕之敬生座中【唐李吉甫與裴垍同直垍艸吉甫除平章制吉甫艸武元衡制垂簾揮翰兩不相知垍盡紙尾之後乃相慶賀禮絕之敬生於座中及明日院中使學士送至銀臺門而相府官吏候於門外禁署之盛未之有也】和凝入相【見座主同任注】山池曲宴【宣宗雅好儒士毎山池曲宴與學士屬和詩什毎公卿出鎭亦賦詩餞行時論以大中之政有貞觀風】宮嬪呵筆【開元遺事李白於便殿對明皇撰詔誥時十月大寒筆凍莫能書字帝勑宮嬪十人侍白左右執牙筆呵之白遂取而書其受聖眷如此】侍禦輦召【開元遺事云明皇在便殿甚思姚元崇論時務七月十五日苦雨不止泥濘盈尺上令侍禦者擡步輦召學士來時元崇爲翰林學士中外榮之】賜紫【見除省郎充注】賜緋【見座王同任注】賜食【見布衣知名注】學士在官上【唐制翰林學士在官下五代趙鳳爲之始諷宰相任圜移在官上】臨流艸制【瓉言云李琪毎臨流坐石摘水華試革制詞朱梁時果爲翰林學士】登瀛洲【唐太宗初作文學館以房杜等十八人爲學士毎訪以詩書政事號十八學士命閻立本圖像以章禮賢天下謂之登瀛洲】小大三昧【翰林志學士毎下直出門相謔謂之小三昧出銀臺謂之大三昧言去纒縛而就解脫】與中捨分爲兩制【晉天福中詔學士院事並歸中書自是舍人晝直者當中書制夜直者當內制開運元年復詔翰林學士與中書舍人分爲兩制】蓬池鱠【李白詩荷靜蓬池鱠天寒郢水醪唐學士初上賜食悉是蓬池鱠夏至頒冰及酒以酒味濃和水而飲蓋禁中郢水酒坊】視艸北宮【常衮翰林學士制】夣掌中抽艸【僞蜀章夤遜夢掌中抽艸占者曰必爲翰林學士未幾果然】述作出其手【張說朝廷大述作多出其手帝好文辭有所爲必使視艸帝欲授大學士辭曰學士本無大稱固辭乃免】

皇朝事實副翰【筆談副翰賈公黃中皆先達鉅儒時賈公爲學士】全才【咸平中上作歌一首賜學士陳彭年因謂向敏中等曰頃命學士罕曾賜歌詩因曰彭年詞學優長擢居淸近久益謹宻多聞好學鮮有偕者敏中曰彭年全才也豈止於文雅雍容而已至如參酌時務詳求物理皆出人意表上然之】頗牧在禁中【本傳李文定公廸在眞宗時爲學士上問陜西兵幾何對曰臣向在本道以小冊書兵馬糧艸之數以備調發今猶置佩囊中帝令探取之目黃門取紙筆令具疏帝曰不意頗牧復在吾禁中】將相之儲【東坡謝表非徒翰墨之選乃是將相之儲】有宰相器【王旦爲翰林學士中外皆以爲宰相器當奏事下殿眞宗目送之曰與朕致太平必斯人也】號楊劉【東都事略劉筠字子儀仁宗卽位復召爲翰林學士筠自景徳以來居文翰之選與楊億齊名當時號爲楊劉二入禁林】好翰林【丁未錄神宗語吳奎曰已召王安石誠好翰林學士也】眞學士【言行錄綦北海先生崈禮字叔厚公覃思於學問文章彊記黙識繇唐虞三代以曁國朝之隆君臣事迹如指諸掌視唐燕許常楊爲不足道上毎曰綦某之文有體也眞學士也】得王言體【同上棊崈禮再入翰林凡五年所撰詔命數百篇文簡易明得王言之體而慷慨論事無所廻避】得代言體【東都事略晁公迥字明逺遷翰林學士眞宗稱迥爲好長者楊億嘗謂迥所作書命無過褒而得代言之體】詔防讀者感動【樓攻媿集綦崈禮文集公在帝側實代王言詔防所至讀者感動如陸宣公之在奉天也尋入翰苑當羽檄旁午書詔塡委之會而播告之修不匿厥防】一夕艸五制【晁宗慤字世良眞宗時爲翰林學士一夕艸除將相五制】艸賜趙保忠詔【言行錄錢宣靖公若水爲學士太宗禮遇殊厚嘗賜趙保忠詔云不斬繼遷存狡兔之三穴潛疑光嗣持首防之兩端太宗覧之甚悅謂若水曰此四句正道著我意又與趙保吉詔有旣除手足之親已失輔車之勢其辭甚美太宗禦筆批其後云依此詔本極好至今其子延年寶藏之】撰選徳殿記【言行錄周益公除翰林學士得防撰選徳殿記又命書之後內直宣對傳防記文詞贍蔚旣見上又有博美之稱歸至玉堂禦書白居易七徳舞賜之後進呈皇朝文鑑序上曰卿之文在廷莫及眞匠手也】大述作當煩卿【同上上謂公視艸勞甚公奏無汗馬之勞致此爵位上曰翰墨之功豈小補哉大述作固當煩卿】舉筆不忘規諫【言行錄歐陽修在翰林仁宗見禦閤春帖子讀而愛之問左右曰學士歐某之文也乃悉取宮中帖子閱之見其篇篇有意嘆曰舉筆不忘規諌眞侍從之臣也】論文奏辟諌路【言行錄王禹偁在翰林眞宗暇日召與論文禹偁奏曰夫進賢黜不肖辟諫諍之路彰爲誥命施之四方延利萬世王者之文也至於雕纎之言豈足軫慮上曰卿愛朕之深者】薦文學行誼之士【樓攻媿集王淮諡文定除翰林學士上俾擇文學行誼之士薦鄭伯熊李燾程叔達三人皆被擢用】淸切之職非他官比【國朝淳化四年以張洎錢若水並爲翰林學士洎等赴上帝曰學士之職淸切貴重非他官比朕常重此官故事學士赴上有勑設當令設之】深嚴之地以宿儒處【幹徳元年竇儀爲翰林學士太祖謂宰相曰深嚴之地當以宿儒處之範質對曰竇儀淸介重厚然頃自翰林遷端明帝曰禁中非此人不可】兼史館【續通典元祐二年勑新授翰林學士充史館修撰張防修撰職名稍卑不稱內廷宻重宜充兼修國史】賜出身特除【翰苑羣書韓門下維以賜出身熈寧末特除翰林學士崇寧中林彥振攄賜出身用韓例亦除翰林學士國朝以來不由科第除者惟此二人按韓省試中以兄億執政不就廷試後爲館職以至兩制未嘗賜第也】判三銓【見官制】典誥命三十年【李昉嘗謂諸子曰我典誥命三十年勞役思慮而致疾】在翰林七八年【蘇易簡由知制誥入爲學士及掌誥命頗自刻勵在翰林七八年時受眷遇迥絕倫等】學士久次【朝野雜記學士久次者晁文元防十六年王文防珪十三年王文忠堯臣十二年宋文安白章文獻得象趙淸獻抃楊內翰偉皆十一年陶尙書谷丁文簡度皆十年扈尙書蘇參政易簡賈參政黃中李昌武宗諤孫文懿抃胡文恭宿皆九年徐常侍楊文公億皆八年歐陽常侍迥宋宣獻綬歐陽公修皆七年梁給事周翰李相州維晏元獻殊馮章靖元皆六年熈寧後學士率一二年卽遷久次者三四年而已髙宗朝陽慶公孝宗朝周益公始皆六年】久次者二公【同上學士再入三入者宋文安兩入凡二十年李相州孫文懿皆十二年楊文忠公範文忠公皆九年曾宣靖馮文簡皆七年葉道卿張文定皆六年宋景文楊宣懿皆三入而止五年渡江後周益公再入凡九年胡端明三入逾六年久次者此二公而已】三入再入【朝野雜記渡江後學士三入者二人胡端明交修王端明曮再入者十六人張文靖守綦寶學崈禮沈忠憲與求陳資政與義孫資政近劉閣學才政李侍郎椿年洪文安遵錢給事周材洪文敏邁劉忠肅珙鄭資政聞周益公必大王魯公淮倪侍郎思】三入【春明退朝錄學士三入李文正劉中山子儀三入玉堂集云三入翰林皆待詔宣獻公宋景文範景仁四入李邯五入而一不拜】兄拜相弟艸制【錄曾文昭公肇字子開上命魯公相適視艸禁中因舉數事爲戒本朝學士弟艸兄制惟韓氏與公士論榮之】弟艸制示眷寵【謝伋四六談塵熈寧初韓子華發拜相其弟持國維在翰苑神宗前期諭令艸制注意厚矣持國懇辭兄弟之嫌得請元符末曾子宣爰立其弟子開直北門特命艸麻示眷寵也】弟拜相兄艸麻【錢惟演金坡遺事希白易於予爲從兄也天聖三年十二月予參鈞衡之命時希白當制世稱弟拜相兄艸麻自古未有】主文同爲【翰林羣書蘓參政易簡登科時宋白爲南省主文後七年宋爲翰林學士承防而蘇相繼入院同爲學士宋贈詩云昔日曾爲尺木階今朝眞是靑雲友歐陽文忠公與王禹玉南省主文相距居十年同爲學士歐陽公詩有喜君新賜黃金帶顧我今爲白髮翁之句二事誠一時文物之盛也】父子兄弟入院【朝野雜記錢文僖公記父子入院一家李文正昌武兄弟入院三家二竇可象望之二李文靖相州二錢希白師聖以爲極盛矣其後父子入院者又有四家錢希白子飛梁仲素莊肅蘇儀甫子容洪忠宣景伯景嚴景廬兄弟入院者又九家二陳文惠康肅二宋元憲景文二吳正蕭正憲二韓康國持國二蘇文忠文定二曾文肅文昭二宇文仲理仲通三洪文惠文安景廬然洪氏父子兄弟入翰院者四人古今所未有也】入相居多【國朝自建隆至熈寧在翰苑者一百八人而入端揆者二十一人太祖九人一相太宗三十二人四相眞宗十五人四相仁宗五十二人九相神宗十人三相自建炎至淳熈在翰苑者七十六人而入端揆者凡八人髙宗朝五十八人五相孝宗朝十八人三相】賜玉堂字【系年錄紹興三十年五月髙宗禦書玉堂二大字賜學士周麟之】賜歌詩【見全才注】賜勑設【見學士之職非他官比注】佩魚【東都事略蒲宗孟傳爲翰林學士神宗曰學士職淸地近而官儀未寵自今宜佩魚學士佩魚自宗孟始】朱衣雙引【故事學士在內中院吏朱衣雙引李昉以太宗在南衙朱衣一人前引昉亦去其一】雙日晚下直【見官制】如兩漢制詔【治平四年以司馬光爲翰林學士光辭以不能四六上曰如兩漢制詔可也內侍以誥置光懷中光不得已受於是上防論修心之要曰仁明武治國之要曰信賞必罰用人曰願陛下勿以爲迂濶】忠孝一生心【太宗賜學士蘇易簡詩曰君臣千載防答曰忠孝一生心】前席待賢【眞宗賜楊億詩曰善保興居調飲食副子前席待名賢】

自敍八甎【北防前堦有花甎道冬中以日影及五甎爲入直之李程性懶好睡入常過八甎乃至眾呼爲八甎學士】漁翁【白樂天詩云元和六學士五相一漁翁王禹偁賀同在翰林而大拜者三神山上曾陪鶴駕之防六學士中獨有漁翁之嘆】作明河篇【宋之問天后朝求北門學士不許作明河篇以見志其詩末曰明河可望不可親願得乘槎一問津更將織女支機石還訪成都賣卜人則天見其詩謂崔融曰非不知宋之問有奇才但恨有口過耳宋終身慚憤口過謂口臭耳】浪迹江湖【李白以翰林斥去浪迹江湖嘗夜月乘舟采石達金陵白衣宮錦袍於舟中顧瞻笑傲旁若無人初賀知章見白賞之曰此天上謫仙人也】甘泉從臣【東軒筆錄先朝翰林學士不領他局故俸薄楊億爲學士有乞郡表略曰虛忝甘泉之從臣終作若敖之餓自後乃得判他局】靈鵲噪【金坡遺事本朝學士院有雙鵲常樓於海棠上或鳴噪必有大詔令或宣詔之事因謂之靈鵲晁公詩云都聞靈鵲心應喜】視艸臺【筆談學士院玉堂太宗嘗親幸至今學士上日許正坐他日皆不敢坐堂中設視艸臺每艸制則具衣冠防臺而坐】步行學士【同上國朝選人不得乘馬入宮門天聖中選人爲館職自歐陽永叔輩始時號步行學士皆自左掖門下馬步入】元和學士【白樂天詩元和六學士五相一漁翁】常參官雜坐【國朝學士循唐故事見宰相不具靴笏坐玉堂遣吏計會直省官宰相出迎近時始具靴笏至中書與常參官雜坐於客位下移時不得見者學士目益自早】贄乏時望【太宗曰郭防南府門人朕命掌誥制書一出人或哂之蓋其素乏時望朕亦爲之靦顏亦終不令入翰林也】杲務躁競【範杲數致書宰相求入翰林於是獻玉堂記請備其職上惡其躁競不使居內】

直學士院【附權直唐制官序未至而他官權攝者爲直官塵史云許敬宗直記室是也唐五代有翰林學士院而無權直會要本朝開寶二年以李昉盧多遜並直學士院直院之名始此皇朝防要塵史云但以資淺者爲之其實正官也六年以知制誥張澹權直翰林院而權直之名始此凡他官入院學士謂之直院學士俱闕他官暫行文書謂之權直防要乾道九年十二月孝宗命崔大雅以袐書省正字兼翰林權直逾年以憂去淳熈五年九月復召爲樞宻院編修官始議以翰林乃書藝應奉者所居非專指詞臣也遂攺爲學士院權直自是葛楚輔趙大本熊子復皆以學士院權直爲名十六年正月倪正甫始復兼翰林權直紹熈後或稱學士院或稱翰林蓋不常云朝野雜記國朝以從官兼直院若左右史少監類止稱權直】

歷代事實赴晚朝【周顯徳五年詔翰林學士職居禁廷地居親近與班行而旣異在朝請以宜殊今後當直下學士並宜令逐日起居其當直學士仍赴晚朝時世宗欲朝夕訪以時事故有是詔】訪以時事【見上注】

皇朝事實進號溫純典雅【言行錄周益國文忠公孝宗朝直學士院上諭公卿所進大上尊號溫純典雅】撰文天筆嘆嘉【言行錄周麟之字荗振髙宗朝直學士院詔撰張循王碑文成奏禦天筆批其後十八字曰志銘敍事詳盡造語簡要披閱數四但有嘉嘆士林翫以爲寵】答詔禦書以賜【孫覿撰墓志汪藻字彥章直學士院艸髙麗答詔不許入貢其詔略曰壊晉館以納車庶無後悔閉玉闗而謝質匪用前規上顧輔臣稱公得代言之體久之麗人謝表至上復稱公眞拜翰林學士以所禦白團扇親書紫誥仍兼綰黃麻似六經十字以賜搢紳榮之】文气嚴重如平時【系年錄朱勝非字藏一直學士院時事皆艸創詔書塡委而院無凡案公嘗慿敗鼓艸詔然文气嚴重如平時】未卽眞拜【李昉入直翰林先是盧多遜已任學士太祖見昉在多遜下問其故宰相曰昉以本官直學士院未卽眞拜眞拜學士在多遜之上】賜玉堂字【言行錄周麟之姿儀灑落進止凝重班冠玉筍望之者意神仙中人玉堂兩大字熈陵所書亡之矣公從容以請上卽復賜焉今爲翰苑盛事】儤【音豹】宿【楊鉅翰林舊規儤宿例自諸行尙書左右丞侍郎以下入直各有差】江南文士【退朝錄開寶二年李文正盧相並直學士院太平興國元年湯恱徐鉉直學士院王克正張洎直舍人院四公皆江南文士也】長春曲宴【楊文公談苑蘇易簡爲參知政事引故事爲請詔自今當直學士與樞宻直學士並頒長春殿曲宴】權直有典誥體【周益公集紹興二十四年春直學士院湯思退以禮部侍郎同知貢舉內制旣闕官有命監察禦史王綸時暫兼權適劉婉儀進位貴妃綸艸其制上稱有典誥體竟至大用前此無察官寓直禁林亦盛事也】除崔端詩【乾道九年以崔端詩爲翰林權直】

羣書精語中廐之馬內廚之膳【白居易云豈意聖慈擢居近職雲中廐之馬代其勞內廚之膳給其養】人物之選儒墨之榮【蘇志居是職者人物之選亦已極矣儒墨之榮亦已極矣】藻繪上命【唐韋執誼翰林故事發揮大猷藻繪上命只簡片削可以動乎人神】晨趨闥夕宿嚴衞【同上比院之置尢爲切近左接寢殿右瞻彤樓晨趨闥夕宿嚴衞宻之至也】恩之厚職之重【同上云云恩之厚也備待顧問辧駁是非典持縑牘受遣羣務凡一世得失動爲臧否職之重也】淩玉淸遡紫霄【李肇志居翰苑者皆謂淩玉淸遡紫霄豈止於登瀛洲哉】淸切嚴凝【金坡遺事若乃職任之淸切曹局之嚴凝禮遇優渥賜與繁縟云云】玉堂被絲綸之宻【蘇東坡謝表金鑾玉堂雜被絲綸之宻北防東閣獨稱年徳之髙】號令典冊更其手【李徳裕集號令典冊皆更其手】非文章則不可爲【金坡遺事惟學士非文章則不可爲】惟天子與學士知之【同上玉署之設宻邇紫闥每夜漏旣上宮鑰並入有大號令大除拜邊境急奏惟天子與學士知之𨿽戴鶡之士充滿千廬典司翰墨一人而已居是職豈不貴重乎】爲先後左右之臣【丁未錄治平四年除王安石翰林學士制文王有四友孔子曰自吾得回門人益親亦有四友焉維予之翰林先生文章議論以輔不逮者蓋爲先後左右之臣矣】左右先後以道義輔予【丁未錄左右先後以道義輔予豈特專文墨視艸而已】以識度爲宗【劉禹錫韋處厚集記公未爲近臣所著皆文士之詞也以才麗爲主自入爲學士至宰相以後所執筆皆經綸制置材成潤色之詞也以識度爲宗觀其發徳音福生人沛然如時雨褒耆老論功臣穆然如景風命相之冊和而莊命將之語昭而毅】

名賢詩詞夕待金門詔【李白詩晨趨紫禁中夕待金門詔】丹地深嚴隔世塵【賈黃中防防詩書綸輝映輕前古丹地深嚴隔世塵】宸章照耀詠辭林【李沆玉堂詩宸章照耀詠辭林】柳遮鈴索雨晴初【錢若水玉堂詩曰上花塼簾捲後柳遮鈴索雨晴初】朝廻蓮燭賜來香【楊徽之玉堂詩詔出芝泥封去潤朝廻蓮燭賜來香】玉署深嚴枕斗魁【楊文公賀梁翰林詩云鼇雲海冠蓬萊玉署深嚴枕斗魁】宮月如眉伴直廬【白居易答馬侍禦見贈云謬入金門侍玉除煩居問我意何如蟠木詎堪明主用籠禽徒與故人疏苑花似雪同隨輦宮月如眉伴直廬淺薄求賢思自代嵇康莫寄絕交書】銀花懸院榜【李徳裕詩銀花懸院榜風撼引神鈴】筆宣皇澤灑春霖【李昉燕會詩衣惹禦香施瑞錦筆宣皇澤灑春霖】視艸北來唐學士【五代後唐同光中賜承旋盧質論思翊佐功臣防授節制河中馮瀛王送之詩曰視艸北來唐學士擁旌西去漢將軍時人榮之】鳳書裁五色【白居易詩何處春深好春深學士家鳳書裁五色馬鬛剪三花】淸漏紫薇天【溫庭筠詩白麻紅燭夜淸漏紫薇天】人歸三島路【韓渥詩紫殿承恩歲金鑾入直年人歸三島路日過八花塼】黃麻似六經【杜甫贈翰林張四學士翰林逼華蓋鯨力破滄溟紫誥仍兼綰黃麻似六經】待詔沈香亭【蘇東坡詩我無謫仙句待詔沈香亭空騎內廐馬天仗隨云軿】不比春江下水船【黃山谷次韻宋楙宗到西池都人郎觀翰林公出遊詩不比春江下水船翰林公謂東坡也】淸重無過知內制【賈島贈翰林詩淸重無過知內制從前禮絕外庭人防花在處多隨駕召宴無時不及身馬自賜來騎覺穏詩緣見徹語長新應憐獨向名場苦曽十餘年浪過春】紫薇芒動詞初出【溫庭筠上翰林蕭舍人詩紫薇芒動詞初出紅獵香殘誥未封】故人飛上金鑾殿【東坡次韻錢穆父故人飛上金鑾殿】分光禦燭星辰爛【東坡詩玉堂鎖院若寒詔賜官燭法酒書呈同院微霰霏霏防玉堂詞頭夜下攬衣忙分光禦燭星辰爛拜賜宮壺雨露香】揮毫百斛寫明珠【黃山谷詩人間風日不到處天上玉堂森寶書想見東坡舊居士揮毫百斛瀉明珠】玉堂晝捲文書盡【東坡詩玉堂晝捲文書盡鈴索不揺鐘漏永】玉堂揮翰手如飛【東坡詩云】

四六警語【玉堂鼇扉鸞坡鳳掖綸閣禁苑鸞殿鼇島】

發端【肅膺鳳檢拜恩禁幄防寵宸庭顯膺綸制進直鼇扉正位綸闈陞華仙掖正位玉堂】起聯【輟從東省防思中禁簡自上心顯膺芝檢擢正北扉正位北門榮陞內相峻陟鑾坡

仙嶺提王應久虛之妙選玉人馳騎奉迅召之彛章】

【絲綸獨掌更無他學士之陪簮紱一辭咸賀老先生之遇】

【天子不見賈誼久勞宣室之思內相今得敬輿觀興元之詔】

【大哉王言將鼓天下之動儼然人望方極儒臣之榮】

【馹騎載馳星漢下靈槎之使鼇扉趣召翰林連華蓋之居】

【滿一歲而爲眞式稽漢制五甎而入直增煥唐儀】

【侍北門之詔旣屢直於禁林進甘泉之班果正名於內相】

【紅藥翻堦昔旣勞於久假紫薇伴直玆果慶於爲眞】

【綸閣之對紫薇僉曰一佛之出世喜動羣工翰林之逼華蓋燦然五色之成文光生四戶】

警聯【視周漢之文章可無愧矣黼藻國華如常楊之制誥其猶易諸丹靑王度】

【擢從翻藥之階吏部二百年之文已歸中禁入聽穿花之漏瀛洲十八士之選當避一頭紅藥翻階吟翻階之紅藥紫薇伴直秉歸院之金蓮】

【驚人妙語曾聞禦柳之飛花滿地淸陰第想垣梧之依竹】

【七寶林中不覺鐘謫仙之榮遇綸閣對紫宸八塼道上豈徒揜學士之前聞翰林逼華蓋玉堂夜直動則詔王言語文章若相如之擅漢寢殿朝防退而視艸詔令典防如宣公之在唐撰詔艸若湧泉惟陸相始當於機務發徳音如時雨必常公乃福於生人】

【紅藥翻階風動判花之筆吉甫美周金蓮照處人歸視艸之臺相如諭蜀】

【梁洋赦令匪曰私人扈六飛而視艸澤潞制書是爲內相供十吏以濡毫】

【興禮樂而艸儀法老先生意未能言成書詔而周事情他學士筆不能下】

【恩隨宮錦之華職仍視艸淸資不攺於北門禮借金蓮之重位益近槐舊制別居於東閣名專翰苑之主人責重望髙有四方冊命之掌實冠淸都之侍從職親地近皆一人聽治之餘形容王度神化麗乎丹靑粉澤典章盛美允乎天地】

【以詞人之伯而代播告之言鑾坡推再入之榮以儒者之宗而奉燕閒之問寶帶佩重金之渥蓋手抉云漢曾飾昭回之章矧世掌絲綸素擅坦明之制】

【何竢上臺方資燮理姑稱內相已借經綸】

【參法從於甘泉豈特妙儒臣之選世掌龍綸歌聖謨於寰海蓋將爲王度之華榮躋鰲禁】

結聯【其出如綸其出如綍安能久居此乎用汝作霖用汝作舟斯拱而俟之耳】

【院中驚見猶未爲令狐綯之先門下平章始可爲李徳裕之賀】

【王言之有七制是亦假途冡宰之正百工卽聞當路】

【灝灝噩噩姑上追三代之書業業兢兢卽入贊萬機之政】

【黃麻之似六經方觀制作洪鈞之轉一气卽預延陶】

【班髙內宴旣先一品之官禮絕同僚行踐三公之事】

【鼓六合之風雷方快湧泉之思沛八紘之霖雨卽膺秉國之鈞】

翰苑新書前集卷十﹤子部﹐類書類﹐翰苑新書﹥

欽定四庫全書

翰苑新書前集卷十一

經筵

侍讀【唐開元三年上謂宰相曰朕每讀書有所疑滯無從質問可選儒學之士使入內侍讀乃以馬懷素與褚無量更日侍讀通鑑開元十三年攺麗正修書院爲集賢殿書院選耆儒日一人以質史籍疑義置集賢院侍講學士侍讀直學士唐百官志本朝太宗始用著作佐郎呂文仲爲侍讀眞宗咸平二年以楊徽之夏侯嶠並爲翰林侍讀學士防要先是侍讀名秩未崇眞宗首置此職擇耆儒舊學以充其選班秩次翰林學士祿賜如之設直廬於祕閣侍讀更直侍講長上日給尙珍膳夜則疊宿多召對訪問或至中夕防要天禧舊制凡侍臣皆賜坐講者別設本於前侍讀初無所職但侍立而已自宋綬夏竦爲侍讀始令讀唐書一傳防要元丰官制廢翰林侍讀侍講學士不置但以爲兼官然必侍從以上乃得兼之其秩卑資淺則爲說書歲春二月至端午日秋八月至長至日遇只日入侍邇英閣輪官講讀元祐七年復增學士之號元符元年省去續防要建炎元年詔可特差侍從四員充講讀官遇萬機之暇令三省取旨就內殿侍讀】

歷代事實師臣【唐職林馬懷素宗時與褚無量同爲侍讀更日番入旣叩閽肩輿以進或行在逺防乘馬宮中每宴見帝自送迎以師臣禮或作以申師資之禮】在朝淸介【唐宋申錫字慶臣寶歷二年轉禮部員外郎尋充侍讀學士申錫在朝淸謹介潔不趨黨與當長慶寶歷之間時風囂薄朋比大扇及申錫初用時論以爲攺觀】讀書守操【開元中王志愔表薦白履忠隱居讀書貞苦守操堪代褚無量馬懷素以爲侍讀】好學謹守【唐徐岱字處仁少而好學多所探究侍讀兩宮而謹守過人】稡擷經史【唐鄭澣文宗時爲侍讀學士帝使稡擷經史爲要錄愛其博而精舉諸條擿問之隨卽酬析無畱】分講詩書【韋處厚路隨爲侍讀穆宗召入太液亭命分講毛詩闗雎尙書洪範等篇訪以理體處厚等演經義以廣規諷之道】演經義規諷【見上注】兄弟疊處【髙少逸代元裕爲侍讀學士兄弟疊處禁宻時人榮之】

皇朝事實論經筵三事【言行錄伊川召對上奏論經筵三事一上富春秋輔養爲急二左右內侍宮人皆選老成重厚三請令講官坐】純謹淸約【國朝皇祐中翰林侍讀學士給事中郭勸表乞致仕帝以勸履行純謹立身淸約特降詔不允示優恩也】忠厚純茂【國朝仁宗皇帝盛年嗣服用李維晏殊爲侍讀孫奭爲侍講劉摯上疏哲宗願選忠厚孝悌純茂老成之人以充勸講進讀之任以廣睿智仰副求治之志】老成端士【四朝國史趙彥若元祐初將啟講筵宣仁後諭執政云陸佃蔡卞皆少年宜用老成端士乃以彥若兼侍讀】記問博學【國史仁宗詔翰林侍讀學士張錫講書禁中敷暢經防議論該洽上嗟賞之錫鬢髮皓然上曰卿老矣記問不衰乃以飛白書博學字錫之因訪以治道錫曰節欲者治身之本也謹刑賞者治國之本也時貴妃被幸故以此諷之上攺容曰卿言甚嘉朕恨用卿晚矣】議論該洽【見上注】讀唐書一傳【防要天禧舊制凡侍臣皆賜坐講者別設本於前侍讀初無所職但侍立而已耳自宋綬夏竦爲侍讀始令日讀唐書一參釋義理】講左氏春秋【東都事略邢昺昺字叔明眞宗始置翰林侍讀學士首以命昺卽於便坐令講左氏春秋嘗講孝經禮記論語書易詩據傳疏敷引之多及時事眞宗甚嘉奬之】誦說古今【曲阜行傅堯兪制虎觀淸閒之燕誦說古今以廣見聞】進唐事二條【言行錄蘇頌字子容公兼侍讀奏言國朝典章大抵沿襲唐舊乞詔史官學士采錄新唐書中臣主所行日進數事以備聖覽遂詔經筵官遇非講讀日進唐故事二條公每有所進可爲規戒有補時事者必述以己意反復言之】著聖覽十卷【見以治亂爲蓍龜注】進司馬五規【言行錄鄭丙字少融淳熙中兼侍讀取陸贄奏議切時者反覆開陳進司馬光五規範祖禹帝學資乙覽】錄太宗帝範【東都事略宋綬傳綬字公垂爲翰林學士兼侍讀遂錄唐謝偃惟皇戒徳賦孝經論語節要唐太宗所撰帝範開元臣僚所獻政典君臣正理論上之】戒利口覆邦家【言行錄司馬溫國文正公遷侍講學士進讀通鑑至蘇秦約六國從事光曰秦儀爲從橫之術多華少實無益於治此謂利口之覆邦家者也】治亂之際反覆開道【言行錄蘇軾侍讀至治亂盛衰邪正得失之際未嘗不反覆開道】以治亂爲蓍龜【東都事略丁度傳度字公雅兼侍讀在經筵仁宗呼爲學士而不名嘗問以蓍龜占應事對曰不若以古之治亂爲蓍龜也仁宗出欹器以示之曰朕欲臨天下以中正對曰臣亦願以中正事陛下著邇英聖覽十卷龜鑑精義十三卷慶曆兵錄五卷編年總錄八卷】召對訪問【防要先是侍讀其名未崇眞宗首置此職擇耆儒舊學以充其選班次翰林祿賜如之設直廬於祕閣侍讀更直侍講長日上給尙食珍膳夜則疊宿多召對訪問或至中夕】諮訪政事【防要孝宗隆興元年十一月命經筵官逓宿學士院朝夕宣召商確古今諮訪政事】問以經書【編年備要太平興國六年上聽政之暇日閱經史始用著作佐郎呂文仲爲侍讀常出經史命文仲讀之文仲與侍書王著更宿而書學葛端亦直禁中每暇日多召問文仲以經書著以筆法端以字學】以備顧問【仁宗實錄至和二年詔龍圖閣直學士兼侍讀張升諡康節年髙免進讀止令侍經筵以備顧問】歷言時事【言行錄蘇軾除侍讀每進讀至治亂盛衰邪正得失之際反覆開導上恭黙不言聞所論說輒首肯嘗侍讀三朝寶訓因及時事公曆言今賞罰不明善惡無所勸沮又黃河方西流而彊之使東夏人冦鎭戎殺掠萬餘人帥臣不以聞朝廷亦不問恐成衰亂之漸當軸者恨之】條上十議【哲宗卽位以呂公著爲邇英侍讀始至上言曰人君卽位當正始以治天下修徳以安百姓修徳之要莫先於學學有緝熈於光明臣待罪講讀謹條上十議以裨聰明曰畏天愛民修身講學任賢納諫薄斂省刑去奢無逸】論黃帝無爲【言行錄史衞國公浩字直翁淳熙中除醴泉觀使兼侍讀浩嘗讀正心篇論黃帝無爲天下治上曰所謂無爲者豈燕安無所事事之謂乎】論外戚不預政【誠齋集陳正獻公俊卿兼侍讀防錢端禮起戚裏秉政駸駸入相館閣之士相與上疏斥之皆爲所逐公進讀寶訓適及外戚事公極言本朝家法外戚不預政最有深意上首肯久之端禮卒不相】論日食本惡念【中興系年錄張九成在經筵一日論日食曰日食之變本於惡气之萌惡气之萌本於惡念之起上聳然曰誠在朕念慮間當爲卿誡之他日上謂近臣曰朕於張九成所得甚多】薦十五人【樓攻媿集史浩除少保大觀文醴泉觀使兼侍讀進讀三朝寶訓及眞宗正說事闗治體及當法祖宗者必委曲援引開廣上心引陳襄故事薦石斗文等五人皆召赴闕再兼侍讀又薦薛叔似等十五人叔似召用余以次收擢】薦當世士【言行錄樞宻直學士陳襄在經筵日嘗論薦當世之士自司馬溫公而下三十三人最後言鄭俠小臣愚直敢言如此是亦發於忠義非陛下矜憐其志而使得生還誰復爲俠言者】知徐州【神宗實錄呂溱字洧叔以侍讀學士知徐州仁宗特賜燕資善堂遣使諭曰此防特爲卿設可盡醉也仍詔自今由經筵出者爲例】知天雄軍【防要天禧三年以張知白爲刑部侍郎充翰林學士知天雄軍府侍讀學士外使自此始也】推不殺之仁【言行錄邇英讀三朝寶訓至眞宗祀汾陰日見一羊自擲道左怪問之曰今日尙食殺其羔眞宗不樂自是不殺羊羔資政殿學士韓維讀畢因奏言此特眞宗小善耳推其心以及天下則仁不可勝用也眞宗自澶淵之後十九年不言兵天下富庶其源蓋出於此】問宮中避蟻【言行錄程伊川頤云嘗聞上在宮中起行潄水必避螻蟻因請之曰有是乎上曰然誠恐傷之爾先生曰願陛下推此心以及四海則天下幸甚】邇英【東齋記事崇政殿西有延義閣南向迎陽門之北有延英閣東向皆講讀之所仁宗初禦延義毎初講論或講讀終篇則宣二府大臣同聽賜飛白書或賜宴其後專禦邇英也】入閤【南丰擬制儒學之臣入閤侍讀所以考質疑義其列於分職始自開元而朕尢尙之云云】

名賢詩詞遙知丹地開黃卷【陳后山寄侍讀蘇尙書遙知丹地開黃卷】侍講【唐開元十三年置集賢侍講學士詳見侍讀門本朝眞宗咸平二年國子祭酒邢昺爲侍講學士其後又有馬宗元爲侍講不加名但供職而已防要景徳四年以翰林侍講學士邢昺知曹州侍講學士外使自昺始焉續防要元丰以後官制通見侍讀門故事自兩省臺端以上並兼侍講元祐中司馬公休以著作佐郎兼侍講時朝議以文正公之賢故特有是命朝野雜記紹興五年範元長以宗卿朱子發以祕少並兼蓋殊命也乾道六年張敬夫始復以吏部員外郎兼蓋中興後庶官兼侍講者惟此二人若紹興二十五年張扶以祭酒隆興二年王宣子佐以檢正乾道七年林景度以宗卿入經筵亦兼侍講者蓋扶本以言路兼說書寵陞其秩宣子時攝版曹景度嘗爲右史且有敬夫舊例故稍擾之皆有以也朝野雜記】

歷代事實稽古守正【唐文宗朝鄭覃充翰林侍講學士覃於經學稽古守正帝尢重之及李宗閔輔政以與李徳裕善罷侍讀學士文宗好經義心頗思之復召爲侍講學士】學有師法【職官分紀韋處厚通五經博覽史籍而文思贍逸爲戶部郎中知制誥穆宗以其學有師法召入翰林爲侍講學士授諫議大夫攺中書舍人】勸講禁中【馬懷素勸講禁中天子尊禮】侍經內殿【路隨制只事穆宗侍經內殿敷堯舜之大典暢周孔之遺風雅言玉瑩奧義冰釋】救正之辭【後漢張酺傳顯宗時數講於禦前每侍講有救正之辭】六經法言【唐職林韋處厚以穆宗衝怠不向學卽與路隋合六經掇其粹要題爲六經法言二十篇冀助省覽帝稱善】諸經纂要【職官分紀唐崔郾爲侍講學士與同列髙重抄撮六經嘉言要道區分事類凡十卷名曰諸經纂要冀人主易於省覽上嘉之賜錦二百疋】疑事口宣【唐王起文宗時爲翰林學士起侍講時或僻字疑事令中使口宣卽以榜子寫對故起著口宣十卷分紀】三侍學士【文宗召王起許康佐爲侍講學士桞公權爲侍書學士上每有疑義卽召學士入便殿顧問討論率以爲常謂之三侍學士恩寵異等】華光殿【後楊賜靈帝詔選通尙書有重名者舉賜乃侍講於華光殿中】太液亭【唐韋處厚路隋爲侍講穆宗召入太液亭命分講毛詩闗雎尙書洪範等篇訪以理體處厚等演經義以廣規諷之道】

皇朝事實西學侍臣【東坡謝表西學上賢玷侍臣之髙選】露門勸講【慶曆賈昌朝拜相制云】金華經幄【曲阜行周常制金華經幄並以命爾】延英之席【丁未錄治平四年諭司馬光詔曰今將開延英之席】色溫气和【程氏遺書伊川先生曰昨在講筵曽說與溫公云更得範淳夫在筵中尢好溫公問何故頤曰自度少溫潤之气淳夫色溫而气和尢可以開陳是非導人主之意遂除侍講】閎深博約【言行錄範成大字至能乾道中兼侍講直前謝上曰卿閎深博約故有此除】眞侍講【楊龜山語錄文潞公嘗與呂範諸公入侍經筵聞先生講說退相與嘆曰眞侍講也一時文士歸其門者甚盛而先生亦以天下自任論議褒貶無所顧避】講師三昧【言行錄東坡先生嘗謂李廌曰範淳夫講說爲今經筵講官第一言簡而當無一冗字無一長語義理明白而成文燦然乃得講師三昧也】講春秋左氏【歸田錄仁宗退朝常命侍臣講讀於邇英閣賈侍中昌朝時爲侍講講春秋左氏每至諸侯淫亂事則略而不說上曰六經載此以爲後王監戒何必諱】專講春秋【胡文定公安國行狀公字康侯紹興初除公兼侍講專講春秋時講官四人援例各專一經上曰他人通經豈胡某比不許】孟子醇正【司馬康爲講官言於英宗曰孟子爲書最醇正王道尢明白所宜觀覽也】三經要語【範祖禹家傳公兼侍講講論語畢賜宴東宮上遣賜禦書唐人詩公表謝又賦詩以獻退而節略尙書論語孝經要切之語訓戒之言得二百一十九事名曰三經要語進之】語約義明【呂公著於講讀尢精眾謂語約而義明可以爲當世之冠】簡而不煩【仁宗嘗命侍臣講毛詩而諫官余靖疏曰天子之學與臣下不同惟當撮前經之樞要復先王之軌範簡而不煩爲得其術並分紀】錄勸講箴【言行錄李文簡公燾字仁甫乾道中兼侍講以經筵少閒錄趙師民勸講箴以諷並及仇士良不欲人主讀書近儒生之說】寫無逸圖【言行錄趙鼎字元鎭先是侍講範衝乞依仁宗邇英閣故事寫書無逸孝經天子四章爲圖設於講殿之壁上親禦宸翰寫成二圖上以語宰執於是鼎贊上從善汲汲之意】上金華箴【馮元明道五年爲翰林侍講學士上金華箴詔書寵之本】陳正心說【言行錄範忠宣公純仁字堯夫元丰中除兼侍講公語人曰國之本在君君之本在心人君之學當正心誠意以仁爲體使邪僻浮薄之說無自而入豈務章通句解以資口舌之辯哉及在經筵進講必反覆開陳其說】有該教化【余靖上疏曰天子之學簡而不煩上曰靖所言誠知治體命侍臣講讀有該教化者周悉講論】奏專勤四字【言行錄王巖叟字彥霖因侍講筵奏曰陛下退朝何以消日應曰看文字對曰陛下以讀書爲樂天下幸甚大抵聖賢之學須在積累積累之要在專與勤四字是積學之要願畱聖意】陳治亂以戒【呂申國正獻公家公旣侍經筵時仁宗春秋髙公於經同異訓詁得失皆陳其略至於治亂安危之要聞之足以戒者乃爲上反覆深陳之】參近代爲戒【李廌師友談記太史公範祖禹詰朝當講卽前一夕正衣冠儼然如在上前及當講開列古義仍參之時事及近代本朝典故以爲戒勸】侍講十年【曽公亮自集賢校理至翰林學士侍講十餘年】臺丞在經筵【見前官制注】出知蔡州【四朝國史錢象先字資元自講筵出知蔡州故事講讀官分日疊進象先已得蔡州帝猶諭之曰大夫行有日矣宜講徹一篇於是同列罷進者浹日】帶職補外【東齋記事故事侍講學士無帶出外者張知白罷參知政事授此職知大名府然非歷二府而出者不得與寶元中梅詢始帶知鄭州攺許州自後兩制遂爲例也】坐講【呂氏家塾廣記舊制坐而講讀別置書冊於禦前仁宗富於春秋令儒臣立就禦案便於指示遂爲故事神宗朝王安石侍讀以爲道之所存禮亦加重請復賜坐乃乞下禮官韓維以下三人以爲當坐劉攽以下七人以爲不當坐乃不行元祐初程頤爲侍講復請坐不從】勸講箴【趙元昊反罷進講侍講趙師民上書陳十五事八曰延講誦因獻勸講箴至是上命講讀經史】雙日講讀【仁宗嘗語近臣以方親庶政聽斷之暇欲召名儒講習經典宰臣馮拯等曰今春降詔毎於雙日講讀以當奉行前詔故也云云】不講日進故事【呂塾廣記元祐間蘇頌爲侍講請如慶曆故事詔講讀官遇不講日各進漢故寔二事頌於逐事後略論得失大防】在經筵二十七年【嘉祐間楊安國在經筵二十七年上稱其仁義淳質以比先朝崔遵度】賜章服【慶曆七年上禦邇英閣講孝經賜曽公亮三品章服曰此賜異於他日】賜宴東宮【元祐元年賜宰執經筵官宴於東宮上親書唐人詩分賜之以講論語終篇也】燕於祕書【紹興二十二年燕於祕書省以講尙書徹章自是以爲例】

羣書旁引侍言帝幕【後漢張酺傳贊云孟侯經博侍言帝幕】勸講帷幄【後漢楊秉字叔節桓帝卽位以明尙書入勸講拜太中大夫以病乞退黃瓊上言秉勸講帷幄不宜外遷畱拜光祿大夫】侍講華光殿【後漢劉寛字文饒靈帝召拜太中大夫侍講華光殿賜衣一襲】入講白虎觀【後漢賈逵與班固並校祕書肅宗好古文尙書左氏傳入講白虎觀南宮雲臺帝善逵說】殿中無雙【類要肅宗詔丁鴻與廣平王及諸儒論定五經同異於北宮白虎觀帝親稱制臨決鴻以才髙論難最明諸儒稱之帝數嗟美焉時人嘆曰殿中無雙丁孝公東觀記曰上嘆其才號之曰殿中無雙丁孝公】屢有諫正【後漢肅宗常言張酺入侍講屢有諫正可謂有史魚之風矣】帝備弟子儀【後張酺肅宗卽位出爲東郡太守元和二年巡狩幸東都引酺及門生並郡縣掾吏並防庭中帝先備弟子之儀使酺講尙書一篇然後修君臣之禮賞賜殊特莫不沾洽】

羣書精語奉天子五學之遊【蘇東坡謝除表】望西淸之帷幄【同上望西淸之帷幄久立彷徨聴長樂之鼓鐘恍如夢寐】西學之舊臣【同上】典墳富於泉海【馬懷素侍講制詞賦成於鼓吹典墳富於泉海】

名賢詩詞坐閱諸公半廊廟【蘇東坡侍立邇英述懷曈曈日腳曉猶淸細細槐花暖欲零坐閱諸公半廊廟時看黃色起天庭自注僕射呂公門下韓公左丞劉公皆自講席大用】上尊初破早朝寒【東坡詩上尊初破早朝寒茗椀仍沾講舌漧陛楯諸公空雨立故應慚悔不儒冠】日髙黃繖下西淸【東坡邇英講論語謝賜書詩繡裳畫衮云垂地不作成王剪桐戲日髙黃繖下西淸風動槐龍舞交翠】卻結絇絲侍禁庭【東坡詩江沙踏破靑鞋底卻結絇絲侍禁庭】隆儒殿閣對橫經【黃山谷和東坡入侍詩隆儒殿閣對橫經咫尺淸都雨露零見說文星環北極人間無路仰天庭】鴟閣行看迎太宰【周益公寄胡邦衡詩鴟閣行看迎太宰象篦應記講庖人注公在講筵講周禮至庖人而請去】

崇政殿說書【本朝仁宗景祐元年正月命賈昌朝趙希古爲崇政殿說書初侍講學士孫奭年老乞外因薦昌朝等至是特置此職以命之續防要慶曆二年以趙師民預講官復爲崇政殿說書職官分紀蓋秩卑資淺則爲說書不兼侍講元祐間範淳夫初以著作佐郎兼侍講司馬公休又嘗以著作佐郎兼侍讀前此未有也呂原明家塾記崇寧中初除說書三人皆以隱逸起蔡崈與呂瓘仍遂其性詔以士服隨班朝謁入侍渡江後尹彥明初以祕書兼之中間王龜齡範至能皆以郎官兼亦殊命也】

皇朝事實眞侍講【朱文公伊川年譜程頤召充崇政殿說書一日講罷未退上忽起憑檻戲折栁枝先生進曰方春發生不可無故摧折注或云無此經筵承受張茂則嘗招講官啜茶觀畫先生曰吾平生不啜茶亦不識畫竟不往文潞公嘗與呂範諸公入侍經筵聞先生講說退相與嘆曰眞侍講也】修身正心【言行錄呂希哲字原明爲說書凡二年日夕勸導人主以修身爲本修身以正心誠意爲主心正意誠天下自化不假他術身不能修𨿽左右之人且不能諭況天下乎】納誨輔徳【伊川先生文集先生旣召對充崇政殿說書四月例以暑熱罷講先生奏言輔導少主不宜疎略如此乞令講官以六參日上殿問起居因得從容納誨以輔上徳】以師道自居【言行錄哲宗幼沖召程正叔爲崇政殿說書正叔以師道自居毎侍上講色甚莊繼以諷諫上畏之正叔曰吾以布衣爲上師傅其敢不自重】進邇英記注【東都事略賈昌朝傳景祐元年初置崇政殿說書以授昌朝而天章閣待制亦自昌朝始在經筵善稱說仁宗多所質問昌朝皆記錄刪潤以進賜名邇英延議二閣記注錄】奏經筵三事【實錄哲宗嗣位召程頥將以爲崇政殿說書上奏論經筵三事其一以上富春秋宜選賢徳以輔講官因使陪侍宿直講說道義所以涵飬气質薫陶徳性其二請上左右內侍宮人皆選老成重厚之人不使侈靡之物淺俗之言接於耳目仍置經筵祗應內臣十人使上在宮中動息以語講官其三請令講官坐講以飬人主崇徳重道之心旣而命下以通直郎充崇政殿說書】講說明白【景祐元年以賈昌朝爲崇政殿說書昌朝說講明白上喜之多所質問昌朝請悉記錄歲終以付史館】經術世家【熈寧四年以王雱爲崇政殿說書雱宰相安石之子上聞其經術能世其家故召對而擢用】崇儒重道【周益公集近制兼職𨿽宰相領國史實錄院勑令所玉牒所降敕而已惟講讀官下至說書皆命詞給告可見崇儒重道之意也】日輪二員【景祐元年命賈昌朝趙希言王宗道楊安國並爲崇政殿說書日輪二員祗候】遷他官侍經筵如故【賈昌朝初爲崇政殿說書後爲天章閣侍講歷知制誥開封府權禦史中丞而侍經筵如故】成就君徳【程頤爲說書上奏論經筵三事三曰天下治亂系宰相成就君徳在經筵】進講必宿齋【伊川先生在經筵當進講必宿齋豫戒潛思存誠冀以感動上意尹焞每當講前夕必齋戒沐浴曰欲感悟人君安得不敬】庶官曰說書【周益公集近事侍従以上兼經筵則曰侍講庶官則曰崇政殿說書故左史兼亦曰侍講如程惇厚趙衡是也】

羣書旁引說書金華殿【漢成帝鄕學鄭寛中張禹朝夕說尙書於金華殿中詔班伯受焉數年金華之業絕出與王許子弟爲羣金華在未央】

臺諫兼經筵【國朝慶曆二年召禦史中丞賈昌朝侍講邇英閣故事臺丞無在經筵者上以昌朝長於講說特召之仁宗實錄神宗用呂正獻亦止命時赴講筵去學士職中興後王尙書賔爲禦史中丞建請復開經筵遂命兼侍講自後十五年間繼之者惟王唐公徐師川二人皆上意也紹興十二年春萬俟中丞卨羅諫議檝並兼講讀蓋秦楚材梓是時已兼說書便於傅導自後伯陽繼之每除言路必與經筵矣檜死遂罷兼自二十五年十月至三十二年臺丞諫長兼經筵止三人慶元後臺丞諫長曁副端正言司諫已上無不預經筵者正言兼說書自巫端明伋始副端兼說書自余堯弼始察官兼說書自陳少卿防始紹興二十五年春董殿院徳元王正言瑉並兼侍講非臺丞諫長而以侍講爲稱又自此始其後猶或兼說書臺官自尹穡隆興二年五月諫官自詹元宗乾道九年十二月後並以侍講爲稱不復兼說書矣朝野雜記】

修注兼經筵【自朱子發後修注官多得兼侍講嘉泰二年八月林伯玉自殿中侍禦史兼侍講除起居郎其年閏十二月鄧伯允自右正言兼侍講除起居舍人伯玉攺兼權刑侍伯允攺兼史編實討非故典也開禧元年八月婁彥開自言路徙奉常兼權中書舍人亦以史院易經筵遂爲定例三年十月朱仲文自司諫攺奉常兼講如故意者以其兼權史侍故也十一月王簡卿知諫院爲左史仍兼崇政殿說書言者猶以爲不可罷之嘉定元年黃伯庸自右正言兼侍講除起居舍人兼如舊今故典矣自渡江後惟王樞宻綸以右史兼說書其他無此比】

宮觀兼經筵【國朝元丰八年五月資政殿大學士呂公著兼侍講提舉中太乙宮兼集禧觀公事七月韓維兼侍讀提舉中太乙宮元祐元年端明殿學士範鎭致仕提舉中太乙宮兼集禧觀公事兼侍讀不赴六年馮京兼侍讀充太乙宮使未幾乞致仕不允仍免經筵進讀續防要中興以來如王大資朱丞相勝非張大資浚謝資政克家趙觀文鼎萬俟資政卨並以萬壽觀使兼侍讀隆興元年張大資燾以萬壽湯大觀思退以醴泉並兼侍讀乾道五年劉敷制章以佑神兼侍讀系以中興防要修入七年寶文閣待制胡銓除提舉佑神觀兼侍講是日以宰執進呈虞允文奏曰胡銓蚤歲一節甚髙謂當闊略錄其气節不宜令遽去朝廷上曰銓固非他人比且除在京宮觀畱侍經筵故有是命中興防要】

四六警語【虎門金華經幃氊廈翠幄帝幄】

發端【天闕疏恩講明經訓恩渙綸闈疏恩玉陛露門勸講開廣帝心道尊經幄進讀金華

出綸天闕疏恩龍墀渙班制綍執帙露門進侍虎觀進侍經帷】

起聯【禁從回翔素仰人中之傑經帷登進允爲帝者之師】

【聖徳日新方懋緝熙之學經筵地辟首嚴講說之司】

【天官之冠六卿已著選掄之效左史之陳五典尢資啟沃之衷】

【奧義微言資飬成於聖徳細氊廣廈加禮重於師臣】

【立殿陛之上而爭是非益新風采輔緝熙之學而顯徳行將廣見聞】

【紫宸優暇加聖徳於就將翠幄雍容極儒紳於榮擢】

【王者之徳意志慮久煩潤色之工帝學之緝熙光明尢賴見聞之益】

【峻學士之班升華邃閣極儒臣之選進讀邇英】

警聯【有謀告後獨髙騎省之風以媺詔王益重虎門之望】

【發揮奧義究六藝之本原宻邇淸光聳一朝之風采】

【六經載籍之傳歷陳治世之法廣廈細氊之上更盡近臣之規】

【王人求多聞益懋緝熙之學賢者告善道居多啟沃之忠】

【視玉堂之艸逺追三盤五誥之遺說金華之書盡洗諸子百家之陋】

【陞班月殿極平生儒者之榮勸講金華如古者師臣之重】

【經道之簡嚴易直式資講貫之工帝學之緝熙光明尢賴見聞之益】

【儼若上界官府之班然層霄慶雲之瑞】

【如髙宗之命一相有時敏修來之言若成王之進羣臣得日就緝熙之戒】

【倘非髙明廣大之資莫贊緝熙光明之學】

【文武之政布在方冊宜從講席以啟聞堯舜之道陳於王前當見治功之益偉】

【黜覇尊王之學通今博古之才】

【令五日一至朝堂實外倚潞公之重任欲大遼毋開邊隙恐再勞司馬之居中】

【承金華之舊學親玉色於燕朝】

【堯舜汲汲仲尼皇皇所貴爲王者之事虞夏渾渾商書灝灝直期續聖人之傳】

【黼扆之所延登

宻侍金華之邃經帷之所憑藉

親承玉色之光】

【於從容暇豫之時六經載籍之討論有諮訪討論之益廣廈細氊之宻勿】

結聯【視君如腹心勉就月將之學相王爲左右佇觀辰告之猷】

【讀倚相典墳之訓正賴眞儒運子房帷幄之籌佇躋近輔】

【具小夫之牘輒修敬於中涓爲王者之師嗣馳神於光範】

【稽古之榮不羨陳庭之車馬不寐而喜亟憑奏記於麟鴻】

【博考經籍而約文伸義允資防繹之功置諸左右而納誨輔臺卽慶登庸之拜】

翰苑新書前集卷十一

欽定四庫全書

翰苑新書前集卷十二

諫院

【官制見各官下】

歷代事實箴尹【呂氏春秋注曰楚之官亦諫臣也】保氏【見後羣書精語下注】用皁囊【漢官儀曰凡章表皆啟封其言密事用皁囊也】伏靑蒲【史丹】白馬復諫【光武臨朝或有惰容張湛輒諫其失常乘白馬帝每見湛輒言白馬生復諫矣】回天之力【張素諫太宗修洛陽宮魏徴嘆曰張公論事遂有回天之力可謂仁人之言其利溥哉】側門論事【代宗實錄大歷十二年詔曰諫官所獻封事不限早晚任進狀來所由門司不得輒有停滯如須側門論事亦隨狀面奏卽便令引對】每事十論【憲宗元和二年謂幸臣曰朕見文皇行事少有過差諫臣論諍往復數見況朕之寡昧今後事或未當卿等每事十論不可一二而止】五七諫臣【唐太詔令今三品官言事詔朕日有所念直辭讜議時或罕聞五七諫臣其人安在眷懷於此耿嘆良深】舉過者三十人【齊桓公有坐友三人諫臣五人舉過者三十人劉軻上崔相書】燕遊王魏必在【唐太宗時王珪魏徴爲諫官文皇𨿽燕遊寢食之間王魏必在其所猶以爲視聽之未廣也因命三品以上入議軍國大事必遣諫官一人隨入以參驗之】騶哄相望【崔儼爲諫議大夫其羣從數人自熈寧裏謁大明宮冠蓋騶哄相望每嵗時宴於家以一榻置笏猶重積其上】額叩龍墀【唐敬宗時遊略曰臣以諫爲官使陛下負天下之譏請碎首以謝遂額叩龍墀血流被面】隨三品官入閤【唐王珪傳帝曰朕𨿽不明幸諸公數相諫王珪曰古者天子有爭臣七人諫不用則相繼以死今陛下開聖徳收采芻言臣願竭狂瞽佐萬分一帝乃詔諫官隨中書門下及三品官入閤】鳳鳴朝陽【唐髙宗自韓瑗褚遂良之死內外以言爲諱髙宗造奉天宮李善感始上書極言之時人喜之謂之鳯鳴朝陽】立仗馬【唐李林甫居相蔽欺天子耳目諫官皆持祿養資無敢正言者補闕璡再上書斥爲下邽令因以語其餘曰君獨不見立仗馬乎終日無聲而食三品芻豆一鳴則黜之矣𨿽欲不鳴得乎由是諫諍路絕矣本傳】十事去五六【唐憲宗問李絳曰比諫官多朋黨論奏不實皆陷謗訕欲黜其尢若何絳曰人臣進言豈易哉如欲陳十事俄而去五六及時以聞而削其半故上達者才一二今乃欲譴訶之使直言箝口非社稷利也本傳】朝夕論思【虞翻傳諒直朝夕論思日月獻納出入諷諫】日月獻納【見上注】

皇朝事實四諫【慶曆中厭天下久蔽而選用歐陽修余靖蔡襄王素爲諫官號爲四諫】七諍【胡文恭行錢彥逺制云進增七諍之重】殿上虎【言行錄劉元城安世字器之徧歷言路正色立朝知無不言言無不盡每以辧是非邪正爲先進君子退小人爲急其面折廷爭至雷霆之怒赫然則執簡卻立伺天威少霽復前極論一時奏對且前且卻者或至四五殿廷觀者皆汗縮竦聽退則咨嗟嘆服至以俚語目之曰殿上虎】建儲十九疏【言行錄範忠文公鎭字景仁仁宗未有繼嗣嘉祐初得疾中外危恐公獨奮曰天下事尙有大於此者乎卽上疏凡章十九上鬢髮爲白】言天下大計【言行錄吳文肅公奎字長文初仁宗春秋髙而皇嗣未立公自爲諫官卽爲上言天下大計願早有所系後因奏事上畱語曰將有所置以維大本公再拜賀因復進勸已而皇子遂定】論君子小人【言行錄範忠宣公純仁爲諫官前後屢上言以休兵省事節用富民進君子退小人愛人材申公論爲急崇聚斂事苛刻親讒佞任偏聽爲戒其於君子小人之際尢反復激切無所諱避】論權幸內降【言行錄包孝肅公拯字希仁知諫院數論斥大臣權幸請罷去內降曲恩又列上唐魏鄭公三疏請置座右以爲鑑別條七事多見采納】上禦戎十策【涑水記聞王禹偁爲諫官上禦戎十防】議論存大體【言行錄陳忠肅公瓘字瑩中公在言路知無不言然議論持平務存大體彈擊不以細故未嘗及人私過】大事廷爭小事論奏【防要神宗正史職官志左右諫議大夫各一人從四品左右司諫各一人正七品左右正言各一人從七品同掌規諫諷諭凡朝延有闕失大事則廷爭小事則論奏】焚奏艸示不賣直【東都事略田錫字表聖嘗曰吾立朝以來封章五十二奏皆諫臣任職之常事也豈可藏副示後謗時賣直悉取焚之】以太常丞被選【言行錄歐陽文忠公修慶曆增諫員取敢言士公首被選以太常丞知諫院賜五品服】綴兩省班【職官分紀熈寧八年同知諫院範百祿言今修起居注直舍人院則綴小兩省班同知諫院則絀而不與非明職分勤官守之意詔令綴小兩省班】近侍引避【同上治平元年同知諫院呂誨奏先帝朝諫官奏對卽左右近侍皆引避故從容論議無泄於外】爲朋黨論【言行錄初範公貶饒州朋黨之論起歐公爲朋黨論以進攺右正言知制誥仍知諫院】日蝕請罷宴【言行錄富公弼知諫院康定元年正旦日蝕公請罷宴執政不可後使狄還者云狄中罷燕仁宗深悔之】言兵民財【東都事略範鎭知諫院言中書主民樞密主兵三司主財各不相知故財已匱而樞密益兵無窮民已困而三司取財不已請使中書樞密通知兵民財利大計與三司同制國用】蔡君謨詩【蔡君謨喜歐陽修三人除諫官詩云禦筆親除三諫官諠然朝野盡相歡昔時流落丹心在自古忠賢得路難好竭謀猷居帝右直須風采動朝端世間萬事皆塵土畱取功名久逺看三人以其詩薦除爲諫官】自敍安用如此諫官【慶曆中余靖歐陽修王素蔡襄爲諫官力引石介時範仲淹曰石介剛正天下所聞然性亦好異使爲諫官必以難行之事責人君以必行少拂其意則引裾折檻叩頭流血無所不爲主上𨿽富有春秋然無失徳朝廷政事亦自修舉安用如此諫官也】出補郡吏【蕭望之出爲平原太守上疏曰悉出諫官以補郡吏所謂憂其末而忘其本朝無諫官則不知過】以爲迂濶【王吉宣帝時爲諫議大夫論任子之令上以其言爲迂濶不甚寵異也】

諫議大夫【歷代諫大夫秦置掌論議多至數十人漢武帝元狩中更置後漢增爲諫議大夫後漢書曰來歙父仲哀帝時爲諫議大夫誤矣隋亦曰諫議大夫置七人屬門下省煬帝廢唐武徳中復置龍朔三年攺爲正諫大夫後又置諫議大夫開元以來廢正諫大夫復諫議大夫貞元四年分爲左右左門下右中書元和元年勅左諫議大夫宜去左字其右諫議大夫四員並停續通典國朝承五代之獘官失其守官職差遣才以定俸入而不親職諫議大夫司諫正言皆須別降勅許赴諫院供職者方爲諫官王彥輔塵史亦有領它職而不與諫諍其由它官領者帶知諫院以兩省官充掌供奉諫諍凡朝廷闕失大則廷議小則上封兩朝志眞宗天禧元年詔兩省置諫官六員不兼職務三年以李虛己爲諫議大夫充職其後員闕不補天聖初上封者以爲言詔以孔延魯劉隨並爲右正言而諫大夫兼他職猶故也長編明道元年陳執中爲諫官屢請置院於是以門下省爲諫院徙舊省於左掖之西置諫院自此始塵史慶曆四年詔自今除諫官毋得用見任輔臣所薦之人元丰正名左右諫議大夫爲諫垣之長專言責焉職略左門下右中書同掌規諫諷諭凡朝政闕失大臣至百官任非其人三省至百司事有失當皆得諫正四朝志靖康元年詔臺諫天子耳目之官宰執不當薦舉當出親擢立爲定制續防要中興之初因舊制設左右諫議大夫司諫正言屬門下中書後省建炎三年詔諫議大夫不兩省別置局於後省之側許與兩省官相見議事以登聞檢鼓院專焉中興防要紹興元年詔中書門下兩省並爲中書省二年詔中書門下後省諫院官吏並依舊赴三省內元置局處供職同上】

歷代事實首諫【白集鄭覃制擢居首諫益厲謇諤】諫紙【唐肅宗制兩省十日一上封白居易與元稹書僕爲諫官月請諫紙詩雲月慚諫紙二百張】朝廷宿望【崔元亮字晦叔爲諫議大夫朝廷宿望也】名儒宿徳【初學記漢武帝因秦置諫大夫皆名儒宿徳爲之】好學明經【前漢兩龔皆楚人勝字君賔捨字君倩二人相友並著名節故世云楚兩龔少皆好學明經何武薦勝徴爲諫大夫引見勝薦龔捨及壽侯嘉有詔皆徵勝曰切見國家徴毉巫尙爲駕徴賢者宜駕上曰大夫乘私車來邪勝曰惟有詔爲駕龔捨侯嘉至皆爲諫大夫】有佚才【前王褒字子淵益州刺史王襄奏褒有佚才乃徴褒旣至詔褒爲聖主得賢臣頌擢爲諫議大夫】鯁亮有學術【褚遂良爲諫議大夫太宗曰遂良鯁亮有學術竭誠親於朕】勁正有風節【唐武儒衡字廷碩以戶部侍郎知諫議大夫事論議勁正有風節】公直蹇正【後漢韋彪字孟達上議曰諫議之職應用公直之士通才蹇正有補益於朝者】淸謹髙亮【續漢書周舉樂商曰周舉淸謹髙亮可任諫議大夫】眞諫議【蕭鈞永徽中爲諫議大夫爭盜庫財死罪曰囚罪誠死恐天下聞謂陛下重貨輕法任喜怒殺人帝曰眞諫議也】眞諫官【李景伯景隆中爲諫議大夫中宗宴侍臣酒酣各命爲回波詞或以諂言媚上或要丏謬寵至景伯獨爲箴規語以諷帝不悅中書令蕭至忠曰眞諫官也】有諫臣體【唐孔戣元和初攺諫議大夫侃然忠讜有諫臣體上疏論時政四條帝意嘉納焉】有諍臣風【唐文宗嘗於便殿召柳公權論事切直忤防周墀爲之惴栗公權詞气益堅上徐謂之曰朕知舍人不合卻作諫議以卿論事有諍臣之風今擢卿諫議大夫】入閤【職林王珪爲諫議大夫嘗進曰古者天子有爭臣七人諫不用則相繼以死今陛下開聖聽收采芻言臣願竭狂瞽佐萬分一帝可乃詔諫官隨中書門下及三品入閣珪推誠納善每存規益帝益任之】知匭【唐武后垂拱二年置匭四區列朝堂東方靑匭銘曰延恩南方丹匭銘曰招諫西方素匭銘曰申寃北方匭銘曰通以諫大夫補闕拾遺等一人充使知匭事每日所有投書至暮則進】閣中抗論【唐鄭覃爲諫議大夫穆宗不卹政事喜遊宴覃與同職廷奏諫之帝初不悅顧宰相蕭俛曰此輩何人俛對曰諫官帝意稍解乃曰朕之過矣臣下盡規忠也謂覃曰閣中奏事殊不從容今後有事面陳朕與卿延英相見時久無閣中奏事覃等抗論人皆相賀】仗下與言【唐宋璟神龍初爲吏部侍郎中宗嘉其直令兼諫議大夫內供奉仗下與言得失】負气敢言【髙適字達夫明皇在蜀爲諫議大夫負气敢言權臣側目】數陳讜言【傅翻遷諫大夫數陳讜言上嘉之】數有忠言【王良字仲子拜諫大夫數有忠言以禮進止朝廷敬之】讜言直气【唐呂元膺字景大遷諫議大夫規駁諫議大舉其職出爲同州刺吏及中謝上問時政得失元膺論奏詞气激切上嘉之翌日謂宰相曰呂景大有讜言直气宜畱在左右使言得失尋兼太子侍讀】剴切當帝心【唐職林魏鄭公徴字元成太宗時拜諫議大夫日益親或引至臥內訪天下事公亦自以不世遇乃盡展底蘊無所隠凡三百餘奏無不剴切當帝心者】切至當聖心【辛慶忌上書曰劉公前以縣令見今爲諫大夫此其言必有卓絕切至當聖心者】盡底蘊三百餘奏【見剴切當帝心注】論得失八十四通【殷侑爲諫議大夫論朝廷得失前後凡八十四通以語切出桂管觀察使】凡諫有五【六典云諫議大夫掌侍從贊相規諫諷諭凡諫有五一曰諷諫二曰順諫三曰規諫四曰致諫五曰直諫職林】論延齡不可相【陽城字元城元宗初隠中條山徳宗召拜諫議大夫初城未起縉紳想其風采旣興艸茅處諫官士以爲且死職天下益憚之及受命它諫官論事苛細紛紛帝厭苦而城聞得失且熟猶未肯諫居位八年人不能窺其際及裴延齡誣陸贄等帝怒甚城始守延英閣上疏極論慷慨引義申直贄等累日不止聞者危懼城愈勵然帝意不已欲遂相延齡城顯語曰延齡爲相吾當取白麻壊之哭於庭不相延齡城之力也】諫婕妤立爲後【前漢劉輔擢諫大夫諫成帝婕妤立爲皇后】上書言制度【龔勝爲諫議大夫數上書言百姓貧吏不良風俗薄制度太奢刑太深賦斂太重宜以儉約爲先】上疏言宦官【袁山松漢書劉陶拜諫大夫靈帝時上疏言宦官云臣恨不列稷契伊周之徒而與比干龍逢爲儔】諫漆器之作【褚遂良爲諫議大夫太宗問舜作漆器禹雕其俎當時諫舜十有餘人食器之間苦諫何也遂良曰諍臣必諫其漸及其滿盈無所復諫矣上然之】論披香雕麗【唐蘇世長爲諫大夫侍宴論披香殿以雕麗太過帝咨重其言】諫涇陽校獵【同上世長從幸涇陽校獵大獲禽獸髙祖謂朝臣曰今日樂乎世長進曰陛下游獵薄廢萬機不滿十旬未爲大樂髙祖曰狂態發邪世長曰臣私計則狂爲陛下國計則忠矣】問時政得失【見前讜言直气注】虛己問政事【貢禹字少翁元帝召爲諫議大夫虛己問以政事】喜諫議得君【後漢張普惠爲諫議大夫任城王登謂普惠曰不喜君得諫議惟喜諫議得君】賀朝廷有直臣【見羣書精語內】縉紳想其風采【見論延齡不可相注】羣情灑然稱允【費直言穆宗召爲諫議大夫羣情灑然稱允】守平原【宣帝時選博士諫大夫通政事者補郡國守相以蕭望之爲平原守望之雅意在本朝乃上疏云云朝無諍臣則不知過】龍逢爲儔【劉陶遷諫議疏臣恨不列稷契伊周之徒而與比干龍逢爲儔】烏集防架【桞仲郢爲諫議大夫後每遷必烏集升平第庭木防架皆滿五日乃散】

皇朝事實諫長【丁未錄吳奎奏】上坡【李氏談錄云先公嘗言故左省崔坡頌事於宗諤因問坡義答曰唐諫議大夫𨿽在給捨之上時諫議嵗滿方遷給事自給事遷舍人時有自郎署拜諫議者驟立在給捨上朝中謂曰饒君斗上坡亦須斗下坡來蓋言其卻爲給捨序班在下也後遂爲故事】諫官之首【景祐四年姚仲孫言諫議大夫居諫官之首】耳目之官【景徳三年詔曰左右諫議大夫司諫正言咸預軒墀之列是爲耳目之官】納誨【鄭氏綺談云諫議曰納誨云云】職獻替【南丰擬制俾職獻替僉曰汝宜】日赴內朝【防要慶曆三年田況言諫諍之臣不得日奉朝請臣在諫院每聞一事皆諸處采問比及論列或至後時今若令諫官日奉朝請則可以日聞朝廷之事矣詔每日赴內朝】朕之汲黯【國朝田錫天資骨鯁宋白舉直言極諫公對事奏經史中治體之要三十篇眞宗手詔褒奬拜禦史知雜事遷諫議大夫眞宗見之色必莊嚴常自謂曰此朕之汲黯也】拊門鐶論廢後【言行錄孔道輔字原魯爲右諫議大夫上廢郭后道輔與範仲淹帥諸臺詣閣門請對閤門不爲奏道輔等欲自宣祜門入監官宦者闔扉拒之孔手拊門銅鐶大呼曰皇后被廢柰何不與我曹入諫】率同列論後服【東都事略云云梁燾字況之遷右諫議大夫有請宣仁後禦文徳殿服衮冕受冊者燾率同列諫引薛奎諫章論明肅皇后不當以王服見太廟事宣仁欣納】交攻蔡確【又同上云云梁況之復爲左諫議大夫前宰相蔡確作詩怨謗燾與劉安世等交攻蔡確竄新州】糾正姦邪【言行錄蕭正肅公燧字照鄰遷右諫議入謝孝宗曰卿論議鯁切不求名譽糾正姦邪不卹仇怨故制詞謂善不近名仁必有勇道上意也】不歷郎中而爲【春明退朝錄近世鄭文肅劉丞相張尙書方平王宣徽拱辰滕侍讀甫呂給事惠卿鄧中丞潤又皆不歷郎中員外而便爲諫議大夫】輟市燈【言行錄陳良翰除諫議秀守遣吏輟市燈人聞之皆懼而畏】

自敍下坡【見上坡注】帶墜【筆談諫議班在知制誥上若帶待制則在知制誥下從職也戲語曰帶墜】

司諫【唐武后垂拱中置左右補闕左右拾遺二官以掌供奉諷諫開元以來尢爲淸選左屬門下右屬中書通典國朝端拱元年攺左右補闕爲左右司諫左右拾遺爲左右正言是時太宗欲令諫官修職故詔攺其官詔曰補闕拾遺位居諫省榮踐淸華之列是爲獻納之司朝廷之得失須論刑政之煩苛必舉宜更舊號特立新名後亦有兼它官不供諫職者眞宗天禧元年詔兩省置諫官不兼職用劉魯宗道爲左右正言三年劉兼判三司勾院蓋執政人所畏忌故優與職任而罷之天聖中上封者以爲言於是用孔延魯劉隨並爲左正言長編元丰肇新官制左右司諫各一人正七品左右正言各一人從七品同掌規諫諷諭凡朝廷有闕失大事則廷諍小事則論奏續防要分兩省中興之初詔不兩省紹興二年復中興防要淳熈十五年兵部侍郎林栗奏言諫諍之官尙有闕員居其位者往往分行禦史之職至於箴規闕失寂無聞焉願依唐制置拾遺補闕左右各一員不任糾彈之職孝宗從之以謝深甫薛象先充其職班著在監察禦史之上光宗立復省朝野雜記】

歷代事實直臣【通典鄭餘慶子澣爲右補闕獻疏切直餘慶入朝憲宗謂曰卿之令子朕之直臣可更相賀遂遷舍人】鐵補闕【唐幹寧中楊貽徳號鐵補闕】獻疏切直【見上注】挺議鯁固【獨孤郁遷司諫吐突承璀討王宗郁執不可挺議鯁固號稱職】諫疏激【唐文宗以魏謩遷司諫嘗言於宰相曰太宗得徴參禆闕失弼成聖政我今得謩於疑似之間必能極諫庶幾處於無過之地命於狀內備述諫疏激切詔中書爲之辭也】豈避雷霆【韋溫爲司諫時宋申錫被誣溫昌言曰丞相操履有所不宜斥乃姦人陷之吾等諫官豈避一時之雷霆而致聖君賢相蔽惡之名邪因率同列伏闕切爭之】數移大事【韋顗字周仁歷補闕與李正辭李約更進諷諫數移大事】徳輿爲助【韓愈爲權徳輿載之墓碑云貞元中爲左司諫章奏不絕詆排姦幸與陽城爲助】率同列伏闕【見豈避雷霆注】歸登寄名【國史司諫陽城上疏言裴延齡徳宗赫怒熊執易爲正言上疏極諫切示僚友歸登愕然曰願寄名雷霆之下恐足下不足以獨當】諫斜封官【唐辛替否遷司諫諫復斜封官上嘉其切直】中外推其靖密【韋處厚遷左司諫李絳請間言帝王以納諫爲聖拒諫爲昏今不聞進規納忠何以知天下事帝曰韋處厚路隋數上疏其言忠切顧卿未知爾由是中外推其靖密】三人足矣【牛叢字表令遷司諫數言事防宰相請廣諫員宣宗曰諫臣惟能舉職爲可奚用眾耶今張符趙璘牛叢使朕聞所未聞三人足矣】同輩注目【唐韋渠牟遷右司諫內供奉僚列初輕之上在延英旣對宰相多使中貴人召渠牟於官次同輩始注目矣】酬獻納之勞【職官分紀唐獨孤郁李正辭嚴休復自正言遷司諫參謝之際宰相裴垍廷語之曰獨孤與李補闕皆孜孜獻納今之遷職可謂酬勞無愧矣嚴補闕官業或異於斯時者進擬不無疑緩休復悚恚而退】

皇朝事實諫曹【晏公類要左右諫曹所宜疊處】朝野稱得人【東都事略江公望除遷左司諫公望諫諍有體朝野稱爲得人】不負所職【言行錄韓魏公言王沂公見公論事切直有本末喜謂公曰比年臺諫官多畏避爲自安計不則激發近名如君固不負所職諫官宜如此】耳目不可輕付【言行錄江公望字民表公居司諫言君臣一體人君元首也左右大臣股肱也諫官禦史耳目也股肱不力則百事隳耳目不明則四方塞一體病則元首爲之不康是職也曷可輕付哉】疏朝廷大體【東都事略田錫字表聖旣得諫官卽上疏獻軍國要機者一朝廷大體者四】論知人安民【同上王覿字明叟擢右司諫首陳知人安民之術】所言四十事【中興系年錄趙鼎除殿中範宗尹言於上曰故事無自司諫除殿中者乃進侍禦史上謂宗尹曰鼎在言路極舉職所言四十事已施行三十六蓋祖宗初除言官卽置簿載其所言事考其多少當否已行者卽朱銷其下外廷不知也】存藳七十餘【言行錄韓魏國忠獻王琦爲諫官三年所存諫藳欲斂而焚之以效古人謹密之義然恐無以見人主從諫之美乃集七十餘章曰諫垣存藳自序於其首大略曰諫主於理勝而以至誠將之】法筵第一義【同上崇政殿說書呂希哲除右司諫辭未獲命禮書蘇軾在邇英戲希哲曰法筵龍象當觀第一義希哲笑而不言退謂祖禹曰若辭不獲當以楊畏爲首時畏在言路而頗險爲子瞻所厚故希哲及之】射人先射馬【陳忠肅公瓘爲司諫先是因防朝見蔡京視日久而不瞬語人曰京之精神如此他日必貴然矜其稟賦敢敵太陽吾恐此人必無君自肆尋居諫省遂攻其惡京聞因所親以自解瓘答之曰杜詩所謂射人先射馬擒賊須擒王不得自已也遂攻之愈力】論執政凡八章【王巖叟元祐元年遷左司諫一日並命執政其間有不協士望者公方權給事中卽繳奏並以諫職上疏旣而命下遂不由門下省以出公復上疏云命令斜出尢損紀綱凡八上章命竟寢】論外臺不職二人【蕭正肅公燧拜左司諫首言辧邪正然後可爲治上以外臺耳目多不稱職公疏二人乃大璫甘升都承防王抃所主上卽罷之並同上】劾親王造錦衣【長編丰稷爲左司諫楊王灝荊王頵令成都承受宦者造錦衣稷卽奏劾監察禦史趙機同時進對退謂稷曰聞使君言使機汗流浹背給事中趙君錫曰諫官如此天下必太平】出宸選【明道中執政除其親舊二人爲正言司諫上謂曰祖宗法制臺諫官須出自宸選若大臣自除則大臣過失無敢言者執政皇恐】寘右省【曲阜行吳安詩右司諫制寘爾右省職在諷議】稱職不次進擢【防要元祐六年三月中書舍人鄭雍言左司諫楊康國除吏部員外郎按故事臺諫官言事稱職者不次進擢其次亦敍遷美職或繆妄不職則明示降黜今康國除員外郎謂以稱職而遷則員外在司諫之下以妄言而黜則未見降黜之因詔攺郎中】不受上防言事【言行錄傅堯兪爲司諫嘗論諫上不從因曰卿何不言蔡襄公對曰若襄有罪陛下何不自朝廷明正典刑安用臣等言上曰欲使臺諫言其罪以公議出之公曰若付公議臣不見其罪臣身爲諫官使臣受防言事臣不敢】不因諫取美官【韓忠獻爲右司諫朝廷欲以知制誥寵其盡言公曰諫行足矣因取美官非本意也】自敍連車載【通典云補闕連車載拾遺平斗量】忤防下遷【唐李渤遷右補闕以諫忤防下遷諮議防軍】貶江陵令【唐裴璘屢遷左補闕諫憲宗治丹劑帝怒貶江陵令】

正言【官制見司諫門】

歷代事實才望標格【吏部銓注拾遺評事赤尉皆以才望淸官標格孤秀者署之俗號爲三緊官】精神昂然【唐右拾遺張方回每朝政有失便抗疏論精神昂然進不懼死明皇嘗曰張方回忠言人也】聲振一時【唐栢耆志健而望髙急於立名謁裴度願以一節掉舌下王承宗以左拾遺往承宗獻徳二州以二子入質眞擢拾遺由是聲振一時】號稱六絕【唐李邕傳邕義烈英邁正直詞辧文章書翰號六絕】公議歸重【王徽號昭文爲右拾遺書二十餘上言無回忌公議浩然歸重】詞髙行直【李邕少知名長安內史李嶠等薦邕詞髙行直堪爲諫諍之官召拜右拾遺】疏詞典美【陳子昂爲右拾遺上疏陳事詞旨皆典美】目爲桞篋【唐柳粲傳粲遷左拾遺公卿朝野托爲牋奏時譽以其博奧目爲桞篋】立陛大言【唐宋璟劾張昌宗等反狀武后不應李邕爲拾遺立殿下大言曰璟所陳社稷大計陛下當聽後乃可璟奏】叩墀苦諫【唐劉棲楚爲拾遺敬宗畋遊坐朝晚棲楚出班以額叩龍墀苦諫云云】見事風生【續通典元和元年元稹爲左拾遺稹性鋒鋭見事風生旣居諫垣不欲碌碌自滯事無不言上疏論諫職曰凡今之人以上封進見爲妄動拾遺補闕爲冗員以此稱供奉官與王珪魏徴爲等列臣𨿽至愚能不自愧】寄名雷霆【唐歸登拜右拾遺時欲相裴延齡陽城熊執易等以危言忤防初執易艸疏成示登登愕然曰願寄名雷霆之下安忍足下獨當自是同列切諫登每聯署其奏無所回避人稱重之】有聞卽奏【薛延老字商叟寶歷中爲右拾遺曰臣等以諫爲職有聞卽應論奏】言天下利病【唐白居易上疏恩授臣左拾遺謹按六典其選甚重其秩甚卑云云所以卑秩者使位未足惜身未足愛也所以重選者使下不忍負心上不忍負恩夫位未足惜身未足愛然後能有闕必規有違必諫朝廷得失無不察天下利病無不言此國朝置拾遺之本意也】與輔相爭得失【鄭有融位宰相右拾遺鄭言者故在幕府有融以諫臣與輔相爭得失不論則廢職奏徙它官云】諫迎軒轅先生【職官分紀唐宣宗大中十一年右補闕桑嘏左拾遺王譜右拾遺薛廷傑上疏諫遣中使往羅浮山迎軒轅先生詔云云閱示來章深納誠意】諫營興泰宮【職官分紀唐盧藏用爲左拾遺則天將營興泰宮藏用諫曰云云今陛下崇臺邃宇離宮別館亦已多矣更窮人之力以事土木臣恐議者以陛下爲不愛人務奉己者云云】不數年出入將相【蕭嵩爲左拾遺表薦張鎬曰如鎬者用之則爲王者師不用則幽谷一叟爾元宗擢鎬拾遺不數年出入將相】立緊【西京雜記拾遺立緊以其行立在北省之次獻可替否也評事出緊云云赤尉坐緊云云入仕之路歷是三官者時輩共以爲榮也】把麻【唐通事舍人宣語多不知書至宣讀輒失句讀故用拾遺團句低聲以助之謂之把麻】皇朝事實號戇章【東都事略任伯禹傳伯禹字徳翁性剛鯁持論勁正爲諫官僅半載所上一百八疏皆系天下治體號戇章云】題魯直【言行錄魯宗道爲右正言事有違誤風聞彈疏眞宗稍厭之一日自訟於上前願得罷去上悅其忠慰勉以遣他日追念其言禦筆題曰魯直】升殿言事【長編天禧二年左正言劉請今言事許升殿面對從之】許面論事【仁宗實錄天禧元年始詔兩省置諫官六員不兼他職考所言以爲殿最首擢魯宗道與劉爲右正言先是諫官章須繇閤門進又罕得到者宗道請面論事而上奏進司遂爲故事】遇事輒言【見親筆姓名注】言天下治亂【丁未錄任伯禹除左正言所上一百八疏皆系天下治亂闗宗廟宮禁細故不論也】言政事宜出聖斷【言行錄韓獻肅公絳除右正言時大臣佐佑時政務循故事公一日奏言政事宜出聖斷上曰屢有人言朕少斷臺諫官見有未便但言來不憚追攺也】論堯佐差遣不當【涑水記聞慶曆四年以修媛父張堯佐提防開封府縣鎭公事右正言余靖上言堯佐不當得此差遣上曰朕不以女謁用人若物議不允當與一郡】增置諫員【東都事略孫甫傳甫字之翰仁宗方鋭意更用二三大臣乃極一時知名士增置諫員以甫爲右正言】首與選擢【東都事略劉傳字耀卿天禧初詔置諫官禦史十二員與魯宗道首與其選擢爲右正言】親筆姓名【言行錄余襄公靖字安道慶曆三年上增置諫官以開廣言路親筆公姓名除右正言公感激奮勵遇事輒言無所回避】稱其學行【東都事略晁迥傳迥字明逺眞宗在東宮諭徳稱其學行及卽位宰相李沆又薦之擢右正言】作賦知名【東都事略夏侯嘉正傳嘗使巴陵作洞庭賦太宗知其名召爲右正言】獻歌稱防【至道元年和防遷右正言獻歌詩稱防上謂近臣曰宰相子有文彩能負荷堂構如防者不可得也】奉使契丹【涑水記聞余襄公靖爲右正言奉使契丹入辭書所奏事於笏各用一字爲目上指其字一一問之盡而後已】玉山主人對客問【四朝國史魯挺與右正言鄒浩友善孟後之廢也挺三寄浩書勸力諫復後浩不報及浩以諫立劉后南遷挺著玉山主人對客問譏之識者比韓愈諫臣論】

自敍平斗量【通典云補闕連車載拾遺平斗量】其秩甚卑【見言天下利病注】三諌不聽去【職官分紀徐仁紀拜左拾遺三上書論得失不納謂人曰三諫不聽可去矣遂托病歸鄕裏】以爲冗員【續通典元稹爲左拾遺上疏論諫職曰凡今之人以上封進見爲妄動以拾遺補闕爲冗員以此稱言官與王珪魏徴爲等列臣𨿽至愚心實恥之】

羣書精語保氏以諫諍爲職【晉武帝詔曰古者百官箴王缺然保氏特以諫諍爲職今之侍中實處此位擇其能正色弼違正救不逮者兼此選】引綱維以正言【魏志杜恕每政有得失常引綱維以正言】有言責者盡其忠【谷永曰事君之義有言責者盡其忠有官守者修其職】朝無諍臣則不知過【前漢蕭望之疏云云】置諫諍之官【前刑法志聖王置諫諍之官非以崇徳防逸豫之生也】動寤萬乘轉移大謀【前王商贊云云】論諫本仁義【唐陸贄贊】含忠履潔【石䢐徠慶曆聖徳詩惟修惟靖立朝讞讞素相之後含忠履潔並爲諫官正色在列】抗志勵義直道是陳【桞宗元爲陽城遺愛碣曰惟玆陽公履道葆醇爰初隠聲覆簣基仁徳充而形乃作諫臣抗志勵義直道是陳】分左右以備箴諫【孔六帖鄭朗大夫制予欲左右前後皆得正人朝夕交戒儆予之闕分左右以備箴諫思見大徳骨鯁正直耆艾議論通古今喟然動上心所以增其秩而厚其祿也】其秩峻其任重【孔六帖贊皇一品制諫議大夫大臣之任故其秩峻其任重則君敬其言而用其道況蹇諤之地宜有老成之人秩不優崇則難用耆徳其諫議大夫望依隋氏舊制升爲從四品分爲左右以備兩省四品之闕後與丞郎出入疊用以重其器】問其官則曰諫議【韓愈諫臣論忽焉不加喜戚於其心問其官則曰諫議】諫議能如此言事【韓文陽城附傳徳宗信裴延齡讒貶陸贄城曰吾諫官也卽率拾遺王仲舒守延英閣上疏金吾將軍張萬福賀曰諫議能如此言事天下安得不太平已而連呼太平萬嵗】不形直以姦名【唐桞宗元爲相國桞渾惟深行狀云授右補闕不隠惡以固位不形直以姦名】神明其耳目【元稹楊汝士授右補闕勅朕聞衮職有闕仲山甫補之蓋所以節宣天子之嗜欲而彌縫其不至也我國設司諫署以神明其耳目凡在玆選實難其人】立殿陛之下與天子爭是非【歐陽上範司諫書立殿陛之下與天子爭是非天子曰是諫官曰非】朝夕耳目天子行事【荊公上田正言書今聯諫官朝夕耳目天子行事卽一切是非無不可言者】爲天下昌言以寤主上【同上願不矜寵利不憚誅責一爲天下昌言以寤主上起民之病治國之疵蹇蹇一心如對策時】前賢詩詞諫紙賜牋藤【唐元稹詩榮班聯錦繡諫紙賜牋藤】補衮諫官能【黃山谷詩補衮諫官能用儒吾道益】不知何語可回天【鄭谷諫垣轉對吾君英睿相君賢其那寰區未晏然明日翠華春殿下不知何語可回天】直須風采動朝端【慶曆初永叔安道王素俱除諫官君謨以詩賀曰禦筆新除三諫官喧然朝野競相歡當年流落丹心在自古忠良得路難必有謀猷禆帝右直須風采動朝端世間萬事俱塵土畱取功名久後看三人以其詩薦於上尋亦除諫官】烏府先生鐵作肝【東坡詩烏府先生鐵作肝霜風捲地不知寒】諫省新登正直臣【劉禹錫寄李賈二大諫拜命詩諫省新登正直臣萬方驚喜捧絲綸則知天子明如日肯放淮南髙臥人】獻納開東觀【杜贈陳二補闕獻納開東觀君王問長卿皂雕寒始急天馬老能行】駟馬歸城闕【韓退之送李補闕駟馬歸城闕雙鳬去海門還從淸切禁再沐聖朝恩禮樂中朝貴文章大雅存江湖多放逸獻替欲誰論】曉隨天仗入【岑參寄左省杜拾遺聯步趨丹陛分曹限紫微曉隨天仗入暮惹禦香歸云云聖朝無闕事自覺諫書稀】初升諫署是眞仙【鄭谷賀韋拾遺初升諫署是眞仙浪透桃花恰伍年】

四六警語【騎省諫省大坡諫長拾遺諫垣言坡首坡小坡立緊】

發端【帝眷上坡簡自中宸疇庸橫榻渙恩宸扆詔升左省擢居正諫正位上坡晉長諫曹渙寵龍墀渙頒宸綍擢自栢臺擢自麟臺升華騎省晉陟諫垣進登蒲院躋之騎省】

起聯【聖朝無闕事抗論不休天子有爭臣捨公誰可】

【白簡含香稔著埋輪之望靑蒲映日峻躋入閤之班】

【天子開心而見誠謀猷並進忠賢明目而張膽風采一新】

【行行且止已髙五院之班蹇蹇匪躬進長七人之列】

【孤忠自許久結於明主之知獨斷不移徑處以爭臣之職】

【豸立峩冠端自九重之親擢鶚飛諫紙行親四目之言】

警聯【上堅國論方資逆耳少立坡頭言不可已下定人心毋惜批鱗卽顓朝面道之將行亟抗伏蒲之直唐代二人允矣所謂長徳訖成補衮之忠本朝四諫用之必爲諫官持天下之正以爲鷹鸇不若鸞凰格君心之非寧捨豺狼而問狐貍】

【考司諫七品官之階𨿽云序進然大人一正君之事正屬司存】

【矧方當明主可忠言之時必欲納吾君於無過之地】

【天子有諍臣方切和顏而聽聖朝無闕事豈忘逆耳之忠】

【奏囊入而九重爲之攺容彈文讀而羣邢至於禠魄】

【魏謩補闕逺追文正之遺風吉甫劾姦喜見贊皇之賢嗣】

【千百年之芳名所願加意第一義之偉論豈不動人】

【諫官言宰相行諒登庸之非晚天下誦史冊記必論建之甚髙】

【反覆盡言田錫爲朕汲黯匪伊爰立傅說乃予阿衡】

【風生白簡振朝綱於更化之餘日奏皁囊納君徳於無過之地】

【魏徴之奏剴切而當帝心李渤之言優遊而中時病】

【見明目達聰之日已知天地之開想犯顏逆耳之風深覺云雷之壯】

【森嚴白簡之陳風銷羣枉剴切靑蒲之奏日照孤忠】

【國家之事惟宰相可行諫官可言紀綱之司乃君子所持小人所畏】

【言聽諫行進何須於及霤予違汝弼論方倚於回天】

【言行而道已行固可占諫官之操己正而物自正又欲觀大臣之風】

【固將以鋤姦去佞之忠移而爲陳善閉邪之敬】

【風采聳聞不俟陽城七年之久仁義旣效豈若魏公百奏之陳】

【冠峩豸角陰見晛而聿消手批龍鱗木從繩而自直】

【對龍旒而敷鯁論益裨疇昔之孤忠繇騎省而贊鴻樞行踵近時之故事】

【鉗口結舌之態小人以爲智而不以爲欺犯顏逆耳之風君子謂之忠而不謂之激】

【君子有所恃小人有所忌蔚爲百辟之儀諫官可盡言宰相可盡行卽兼二者之美】

結聯【空能激烈重賡聖徳之詩安敢狂愚尙著諫臣之論】

【聞鳴鳳於朝陽豈爲私賀寄雙魚於尺素宜激抃悰】

【企仰膺門頓作子美驩顏之想摩娑湘石欲刻䢐徠聖徳之詩】

【由斗坡而登樞極近北可稽升鼎席而踐臺衡逺猷立展】

【鳳皇鳴朝陽已想羣心之交慶燕雀賀大廈終期孤迹之有依】

【有爭臣七人端爲明時而喜呼太平萬嵗倚斯盛事而觀】

【國家閒暇方極論於政刑朝夕從容尙成言於幽側】

【想宣公之奏本仁義以爲言誦唐人之詩捧絲綸而切喜】

【家聲故在必能繼嘉祐遺直之風言路久開何待獻昌黎諫臣之論】

【一言寤主佇觀膏澤之施大廈如天知自帡幪之托】

【快九遷三接之榮方自此始托大廈萬間之庇稍可偸安】

【爲國家畫治安之策正賴深言畱功名存久逺之看敢伸善頌】

【玉魏善諫姑入獻於箴規姚宋同歸佇進聯於左右】

【裨帝右之謀猷方幸新除於永叔言生民之利害敢祈勿遜於希文】

翰苑新書前集卷十二

欽定四庫全書

翰苑新書前集卷十三

禦史臺

禦史臺【禦史之名周官有之戰國亦有禦史秦趙澠池之防各命書其事則皆記事之職至秦漢爲糾察之任所居之署漢謂之禦史臺亦謂之蘭臺寺漢以尙書爲中臺禦史爲憲臺謁者爲外臺謂之三臺梁及後魏北齊或謂之南臺後周曰司憲龍朔攺憲臺武后時攺爲肅政臺龍朔後去肅政之名但爲左右禦史臺本朝沿唐之制設禦史臺大夫無正員止爲兼官中丞除正員外或帶他官者尙書則曰某官兼禦史中丞丞郎則曰禦史中丞兼某官給事中諫議則曰某官權禦史中丞事次有知雜禦史一員副中丞判臺事其屬有三院一曰臺院侍禦史焉二曰殿院殿中侍禦史焉三曰察院監察禦史焉舊制三院多出外任風憲之職用他官領之唐制禦史不專言職至天禧中始置言事禦史唐朝有禦史裏行至景祐中始置以處禦史之官卑者唐儀臺案有六監司元丰三年李定請復六察於是以禦史專領六察元丰三年禦史臺言請以吏部及審官東西院三班院吏察戶部三司及司農寺戶察刑部大理寺審刑院刑察兵部武學兵察禮部太常寺禮察少府將作等工察從之其後大正官名不除大夫檢校官帶憲銜者亦除去自國初至元丰中檢校官多帶憲銜有檢校禦史大夫者至是亦罷以中丞爲長知雜禦史爲侍禦史言事官爲殿中侍禦史六察官爲監察禦史舊以中丞兼檢理事殿中侍禦史兼左右巡使左右巡使不如法者文官違失右巡主之武官違失左巡主之監察禦史兼監察使至是使名悉罷見防要續防要四朝志】

歷代事實烏府【職官分紀漢禦史府列柏樹有野烏數千棲其上】烏臺【同上成帝時禦史臺有烏集故謂之烏臺】栢臺【見烏府注】蘭臺【見前官制】南臺【見官制因革又陳子昂爲陳舍人讓官表云執憲南臺】南司【北魏崔暹爲禦史中尉尙書移牒索禦史監選不與及暹爲僕射還索禦史宋遊道判云崔僕射昔在憲司籠架北省今居禮閣控制南司遂不與】霜稜【林逋詩憲臺老特減霜稜】肅政臺【見前官制】霜簡【崔篆箴云云】鐵冠【漢官儀云侍禦史周官也爲柱下史冠法冠一名柱後以鐵爲柱言其審固不撓常淸峻也】白簡【任昉爲中丞奏彈曰臣謹奉白簡以聞注簡略狀也】繡衣【繡衣禦史武帝置後漢齊武王縯傳注曰衣繡者尊寵之也】豸冠【肅宗乾道二年制禦史臺欲彈事不須進狀仍服豸冠】鷺車【舊制禦史以鷺羽飾車以白鷺見泉中魚象禦史察隠微之罪】法冠【一名獬豸冠漢書云法冠禦史冠也本楚王冠秦滅楚以其君冠賜禦史也】八印【唐臺儀雲臺印隨從印左巡印右巡印監倉印監庫印監察印出使印】耳目官【韋思謙進禦史大夫性蹇諤顏色莊重不可犯見王公未嘗屈禮或以爲譏答曰耳目官固當特立雕鶚鷹鸇豈眾禽之偶柰何屈以狎之】凖繩司【唐髙宗問羣臣舉禦史僉舉萬年尉楊子帝曰斯人嘗防服居公堂視事其可以爲凖繩司乎】風霜之任【通典禦史爲風霜之任彈糾不法百寮震恐官之雄峻莫之比焉】紀綱之地【防要大中三年中丞魏謩兼判戶部謩奏曰禦史臺紀綱之地不宜與泉貨吏雜處乞罷綜戶部事從之】朝廷紀綱【唐文宗謂中丞狄兼謩曰禦史臺朝廷紀綱紀綱正則朝廷理朝廷理則天下治】維持紀綱【元微之行裴注制云奏漢以降禦史府莫不用剛果勁正之士以維持紀綱季代而還埋輪破柱之徒絕不復出】職司天憲【五代防要禦史臺事總朝綱職司天憲】執簡南憲【李回制執簡南憲是惟邦直】總察羣司【元微之行髙允恭制禦史府不以一職名官蓋總察羣司典司眾政耳】分糾百司【唐太和七年赦文云禦史臺所置六察分糾百司】臨制百司【唐防要大中元年禦史臺奏狀以禦史臺臨制百司糾繩不法若事簡則風憲自肅事煩則紀綱轉輕】指佞觸邪【唐太和勅憲官之職在指佞觸邪】糾慝繩違【文選奏彈王源云云】摧剛直枉【韓臯爲中丞常有所請未嘗詣延英曰摧剛直枉惟在外廷公共言之柰何請詣便殿避人私語】舉直錯枉【選奏彈王源百官與供奉人交通制禦史之職邦憲是司先正其身始可行事當須舉直錯枉不避親讎糾慝繩違務從公正如聞過陰自鼓動不卽彈射自樹恩私曽無忌憚仍有所托將何以寄之鷹隼用屏豺狼】察糾彈劾【北齊禦史臺掌察糾彈劾】天下持平【見摧剛直枉注】風聞訪知【唐舊制不受詞訟有通辭狀者立於臺門禦史禦史竟往門外收采如可彈者略其姓名皆云風聞訪知】天下肅然【通典注北齊王髙澄用崔暹爲禦史中尉宋遊道爲尙書左丞謂之曰卿一人處南臺一人處北省固當使天下肅然】貴戚泥樓【李景讓爲禦史大夫內臣貴戚有看街樓閣皆泥之畏其彈劾】顯秩【白集制曰禦史府自中執憲曁察視之官皆顯秩也】雄要【通典貞觀初以法繩天下尢重憲官故禦史是爲雄要】官之雄峻【見風霜之任注】熒精之象【黃石公陰謀祕法曰熒惑火之精禦史之象主禁令刑罰收捕糾正】授以立秋【杜牧制漢家授署禦史多以立秋蓋以風霜始嚴鷹隼初擊】臺門北開【鄴都故事云禦史臺在宮闕西南其門北開取冬殺之義】立五花磚【唐國史補禦史故事大朝防則監察押班常參則殿中知班入閤則侍禦監奏含元殿最逺用八品宣政殿其次用七品紫宸殿最近用六品殿中得立五花磚緑衣用紫案褥之類號爲七貴】出入天禁【李嶠上疏曰禦史得出入天禁】避路儀【唐制大夫中丞午後三刻出回避宰相如午前出宰相回避大中大夫】號七貴【見立五花磚注】歷五院者二人【自唐初來歷五院者惟二人李商隠張延賞五院謂監察殿中侍禦史中丞大夫也出南部新書】臺中無長官【禦史大夫李承嘉嘗召諸禦史責曰近日禦史言事不諮大夫禮乎眾不敢對監察禦史蕭至忠曰故事臺中無長官禦史人君耳目比肩事主得自彈事不相闗白若先白大夫而許則彈大夫不知又白誰也】臺閣生風【晉傅天性峻急每有奏劾或值日暮捧白簡不寐待旦於是貴遊懾伏臺閣生風】南臺一禦史【南臺新書貞元中仕進道塞奏請難行南臺惟一禦史】

皇朝事實風節聞於天下【言行錄傅獻簡公堯兪爲禦史諫官四年所上百六十餘章多觸忌諱詆權幸名重朝廷而風節凜然聞於天下】眞禦史【同上王敏懿公素字仲儀旣升臺憲風力愈勁嘗與同列奏事上前事有不合眾皆引去公方論列是非俟得防乃退帝嘆曰眞禦史也議者目公爲獨擊鶻焉】通世務明治體【國朝防要皇祐三年仁宗宣諭宰臣曰諫官禦史必用忠厚純直通世務明治體之人以革浮薄之習自是詔舉禦史必載帝語降勅】臺簡【丁未錄王陶彈韓琦不押班琦乞出詔琦起視事曰覽臺簡之忽陳規邦彞之浸略】

自敍截角【晉書劉暾字長升爲侍禦史武庫火尙書郭彰率百人自衞而不救火暾正色詰之彰怒曰我能截君角也暾勃然曰天子法冠而欲截角乎君何敢恃寵作威福求紙筆奏之彰伏不敢言】拗項【言尙書省東南隅有小橋相承曰拗項橋言侍禦史中丞及殿中久次者至此必拗項而望南宮也】進呈訖了【言行錄治平中執政恃權以沮言者凡臺諫官入言輒以進呈訖寢之時謂之訖了臺吏亦爲之沮赧每白禦史言某事又訖了也】論濮王事【言行錄治平元年正月臺官論濮王事甚急呂晦等疏已七八上不聽遂皆納勅誥求去而執政方密啟禁中自定乃尊濮王爲皇】絕市無臺官【英宗新卽位任事者益專凡臺諫官言事一切不聽或盡逐臺官不畱一人京師爲之語曰絕市無臺官】

禦史中丞【周官小宰之職掌建邦之宮刑凡宮之糾禁卽禦史中丞之任也周禮注曰小宰若今禦史中丞漢禦史大夫有兩丞一曰禦史丞一曰中丞亦謂中丞爲中執法以其居殿中故曰中丞居殿中察舉非法哀帝更中丞爲禦史長史光武復攺中丞與尙書令司校尉朝防皆專席而坐京師號三獨坐言其尊也通典晉宋以下不置大夫以中丞爲臺主自齊梁皆謂之南司後魏爲禦史中尉後周有司憲中大夫唐制大夫掌糾正百官之罪惡中丞爲之貳本朝沿唐之制見禦史臺門自中丞以下掌糾繩內外百官姦慝肅朝廷綱紀大事則廷辯小事則奏彈兩朝志元丰七年詔中丞雜壓在六曹侍郎之上】

歷代事實憲長【唐防昌元年中書門下奏大夫秩崇官不常置中丞常爲憲臺之長】端長【類要文苑舒元輿禦史記云端長又侍禦史劉孺之作直防記云云】石室【環濟要略曰中丞有石室藏祕書圖防之屬】蘭臺【前漢百官表禦史太夫秦官有兩丞一曰中丞在殿中蘭臺掌圖籍祕書】蒼佩【通典宋中丞銅印墨綬進賢兩梁冠佩水蒼玉介幘絳朝服】烏衣【南史王僧防爲禦史中丞甲族由來多不居憲臺僧防爲此官乃曰此是烏衣郎坐處】絳騶【宋顏延之爲中丞何尙之與延之書曰絳騶淸路白簡深刻見通典注】白簡【見上注】靑儀囊【梁中丞給威儀十人其八人武冠絳鞲執靑儀囊在前】銅印靑綬【後漢中丞兩梁冠銅印靑綬】直宰相【武元衡遷中丞延英對罷徳宗目送之曰眞宰相持平無私綱條悉舉】猶汲黯【後魏李彪爲中丞逺近畏之豪右屏迹髙祖謂羣臣曰吾之有李生猶漢之有汲黯也】果毅有才【新書山公啟事中丞周浚果毅有才孔顯有才能果勁不撓可禦史中丞事】忠亮至勁【晉書熊逺遷禦史中丞上每嘆其公忠謂逺曰卿在朝正色不茹柔吐剛忠亮至勁眞可謂王臣】風望峻整【髙元裕字景圭開成年攺中丞風望峻整上言曰禦史府綱紀之地官屬選用宜得實才其不稱者臣請出之】立朝正色【宋荀伯子爲中丞立朝正色內外憚之】气貌孤峻【崔從气貌孤峻正色立朝彈奏不避裴度爲中丞用從自代】不吐剛不茹柔【見忠亮至勁注又漢谷永上疏切見薛宣前爲中丞不吐剛不茹柔云云】寛不縱威不刻【臧榮緒晉書云侯史光字孝明爲中丞光在職寛而不縱奏太保王祥等又庾峻爲中丞威而不刻】鯁直無所顧望【梁陸杲爲禦史中丞性鯁直無所顧望時山陰令虞眉在任髒污杲奏收劾之中書舍人黃睦之以眉事托杲杲不答武帝聞之以問杲杲曰有之帝曰識睦之否答曰不識其人時睦之在禦側上指示曰此人是也杲謂曰君小人何敢以罪人屬南司睦之失色】秉義盡忠【新書晉明帝制曰史光有居正秉義之心可中丞又武帝詔曰馮紞有盡忠之心以爲中丞】一時髦彥【通典江左中丞𨿽一時髦彥然膏粱名士猶不樂】近世獨步【梁江淹字文通爲中丞明帝曰今君爲南司足以震肅百寮也淹乃彈中書令謝朓等內外肅然帝曰自宋以來無嚴明中丞君今日可謂近世獨步】節髙天下【李華爲崔沔集序沔升禦史中丞節髙天下】執憲中司【通典注漢中丞故二千石爲之或選侍禦髙第執憲中司】執法殿中【西漢薛宣爲禦史中丞執法殿中外總部刺史】執憲轂下【見不吐剛不茹柔注】執法中司【傅賢拜中丞執法中司百寮敬服】紀綱之地【見禦史臺門】風憲之地【後蜀範仁恕拜中丞以爲郡王冊使仁恕謂中丞居風憲之地不宜持節藩邸時人韙之】督司百寮【通典梁中丞一人掌督司百寮】總領州郡【漢書陳咸爲中丞總領州郡奏事課第諸刺史執法殿中公卿已下皆敬憚之】課第刺史【見上注】監國得失【王充論衡蘭臺之官監國得失漢官典職雲中丞掌蘭臺】執憲奉法【後漢陳謙拜中丞執憲奉法多所糾正】明法直繩【晉崔鴻爲中丞明法直繩無所阿避號爲老虎蕭惠開爲中丞詔曰奉法直繩不阿權戚又傅宣明法直繩內外震肅】明憲直繩【魏鄭鮮之遷中丞明憲直繩得直司之體】正繩直筆【晉周處爲中丞奏石崇王彤等正繩直筆權豪爲之震肅】提糾繆綱【白集行牛僧孺制】奏劾尙書令【宋孔琳之爲禦史中丞明憲執法無所屈撓奏劾尙書令徐羨之云云於是百寮震肅莫敢犯禁】彈奏安成王【職官分紀徐陵爲禦史中丞時安成王頊爲司空以帝弟之尊權傾朝野直兵鮑僧獻假王威風抑塞詞訟陵乃奏彈之自是朝廷肅然】察舉無所回避【東觀漢記馬嚴字威卿拜中丞嚴舉劾按章申明舊典奉法察舉無所回避百寮憚之】彈奏無所屈撓【同上晉江績爲中丞彈奏無所屈撓】秉直不憚彊禦【臧榮緒晉書李憙字季和遷中丞當官秉直不憚彊禦】彈奏不畏彊禦【晉中興書鄧隗爲中丞彈奏不畏彊禦】平直無所阿枉【南唐髙文蔚持憲平直無所阿枉】朝士畏其筆端【職官分紀劉瑀恃性使气尙人爲禦史中丞甚得意彈蕭惠開云非才非望非勲非徳朝士莫不畏其筆端】大事廷辯小事奏彈【見前官制注】鸞鳳與鷹隼異【文宗實錄上曰牛僧孺可爲大夫鄭覃曰頃爲中丞未嘗搏撃恐無風望上曰鸞鳳與鷹隼事異】肅淸朝廷【見前官制注】權豪震肅【見正繩直筆注】內外肅然【見近世獨步注】中外不繩而肅【孔緯爲中丞器志方雅嫉惡如讎旣總憲綱中外不繩而肅】命爲宰相【元微之行裴注制云去嵗已來比命禦史丞爲宰相蓋欲慰薦人之不敢爲也】三世其官【盧奕拜禦史中丞自懷謹奐及奕三世其官淸節似之時傳其美】四葉此職【職官分紀王凖之爲禦史中丞爲百寮所憚凖之乃父納之並爲中丞自彪之至凖之四葉居此職】世爲官族【魏略許允字士宗世爲官族出爲郡守入爲禦史中丞】兄弟並騶【分紀唐三國典略梁張綰字孝卿爲中丞兄績爲僕射元日朝防及百司就列兄弟並道騶兩塗時人莫不榮之】靑箱四世【南史王準之自曽祖彪之博聞多識練悉朝儀其家世相傳並譜江左舊事緘之靑箱世謂之王氏靑箱命禦史中丞爲百寮所憚自彪之至準之四世此職焉】籠街喝道【舒元褒上疏曰元和長慶中中丞呵止不過半坊今乃至兩坊謂之籠街喝道但以崇髙自大】千步淸道【後魏禦史中丞其出入千步淸道與皇太子分道王公遜避】百官避路【江左拜中丞不得復入尙書省中丞鹵簿至百官避路】太微四星【天官書太微南四星爲端星左右星爲掖門又太微南四星爲執法星】自辟三院【憲府故事三院禦史由大夫中丞自辟獨孤朗爲中丞時崔沔鄭居中不由憲長而除授朗拒不納】簪裾輻湊號龍門之遊【任昉爲中丞簮裾輻湊預其防者殷蕓劉漑劉孺顯劉孝綽陸倕而已號曰龍門之遊𨿽貴公子孫不得預也】內外肅淸【唐牛僧孺遷中丞按治不法內外肅淸】權威縮气【魏謩遷中丞發杜中立姦賍權威縮气】圖形臺省【張緬爲中丞號爲勁直梁武帝遣圖其形於臺省以厲當官】歷五院者三人【唐尙書故事雲臺儀自大夫以下至監察通謂之五院禦史國朝踐五院者三人李商隠張延賞溫造】中執法【漢髙帝紀注禦史中執法禦史中丞也】

皇朝事實臺丞【帝學慶曆二年召禦史中丞賈昌朝侍講延英閣故事臺丞無在經筵者仁宗以昌朝長於講說特召之】中司【傅賢拜中丞執法中司百寮敬服】入都憲席【胡文恭行張方平制曰卿自禁林入都憲席】專席憲府【曲阜行李常制】淸直【神宗實錄張升諡康節仁宗諭執政曰張升淸直可任風憲乃以爲禦史中丞時富弼爲相歐陽修爲翰林學士論者以爲三得人也仁宗以升指切時事無所避曰卿孤特乃能如是升曰臣朴學愚忠仰托睿聖是爲不孤今陛下之臣持祿養交者多而赤心報國者少似陛下孤立也仁宗亦爲之感動】直聲【言行錄唐質肅公介字子方召爲禦史中丞英宗面諭曰卿在先朝有直聲今出自朕選非由左右言也】風采【孔道輔爲中丞論廢郭後事天下想聞其風采】雅正【國朝王疇文章雅正代趙槪爲中丞】得風憲體【王舉正皇祐中防張堯佐一日領四使畱百官班廷議不可又狄靑爲樞密使力爭不能奪因請攺言職上稱其得風憲之體遂除觀文殿學士】不辱吾筆【長編程文簡公琳權禦史中丞宰相張知白文節曰是不辱吾筆矣】紀綱之首【仁宗中丞紀綱之首須選老成者爲之朕弄印久矣無如吾同姓命趙槪爲中丞】三告官【筆談國朝在禁中惟三官得告宰相告於中書翰林學士告於本院禦史告於朝堂皆用朱衣吏謂之三告官】法自貴者始【言行錄韓康肅公絳權禦史中丞孫沔呂溱等守藩犯法從官聯章請貰其罪公曰法自貴者始更相救援則公道廢矣遂並劾之】不以恩假人【杜衍爲中丞自宰相而下畏之曰是不肯以恩意假人者也】薦不識面臺官【東軒筆錄孫參抃爲禦史中丞薦唐介吳中復爲禦史人或問曰君未嘗與二人相識而遽薦之何也答曰昔人恥呈身禦史今豈求識面臺官也後二人皆以風力稱於天下】章疏一出天下韙之【胡澹庵集辛簡肅公次膺除禦史中丞力辭詔今後行事陪伍立班從駕非涉朝謁並與糾彈不爲苛察聞者知懼章疏一出天下韙之上方勵精政事眷遇隆厚呼其官而不名】禦史有言不須先白【歸田錄禦史臺故事三院禦史言事必先白中丞自劉子儀爲中丞始榜臺中今後禦史有言不須先白中丞至今如此】傳寫彈文爲之紙貴【徐騎省集江文蔚常爲禦史中丞國朝自王儀之後曠數百年憲署之舉咸無廢職然未有如此危言激論者故權右振竦朝野喧騰傳寫彈文爲之紙貴】賜金龍扇【張詠爲禦史中丞時眞宗令進所著述且稱文善取常執綃金龍扇賜之曰美今日獻文事】上呼而不名【見上章疏一出注】閽吏橫梃【東軒筆錄禦史有閽吏臺中四十年聲喏之時以所執之梃待中丞賢否賢則橫其梃不賢則直其梃凡爲中丞惟恐其直時範諷爲中丞一日視其梃範問曰爾梃忽直豈我之失耶梃吏曰昨日中丞召客諭庖人造食指揮者數四去又教戒之數四大凡役人者授以法觀其成何俟喋喋之繁若使宰天下如此不亦勞乎某心卻之不知梃之直也範大笑慚明日視之挺復橫矣】遷翰林不就【系年錄呂頥浩專恣中丞趙鼎論之遷鼎翰林學士鼎引司馬光故事以不習駢儷不就遷吏書復辭章十數上頥浩罷卽出視中丞事】論元丰調停【言行錄蘇轍爲禦史中丞時元丰舊黨分布中外多起邪讒以揺撼在朝呂微仲劉莘老遂欲引用其黨以平舊怨謂之調停轍於延和面論其非退以札子奏入宣仁後命宰執於簾前讀之仍諭之曰蘇轍疑吾君臣兼用邪正言極中理自此防用邪正之說衰矣】讀仇士良傳【九朝通略丰稷爲中丞宦官寖盛稷懷唐書上殿爲上讀仇士良傳數行上曰已諭稷僞不聞讀畢】崇節儉屏聲色之論【東都事略薛奎傳仁宗朝拜禦史中丞上疏論崇節儉屏聲色之論】輔盛徳平庶政之請【言行錄傅獻簡公除禦史中丞哲宗登極上疏言陛下使臣拾遺補闕以輔盛徳明善正失以平庶政舉直錯枉以正大臣臣當極其力以死繼之】內外知無不言【張方平爲中丞內外知無不言】端本正志之言【胡宗愈傳元祐中爲中丞進六事曰端本正志知難加意守法畏天且言陛下從吉之初若畱神於此六者則治道成矣】彈新參【言行錄呂獻可任禦史中丞將入對而翰學司馬溫公侍講邇英亦將趨資善堂以俟宣召於路溫公密問曰今日請對欲言何事獻可舉手曰袖中彈文乃新參也溫公愕然曰柰何論之獻可曰此乃心腹之疾顧可緩耶未幾介甫變法百姓騷然溫公退居洛陽每曰呂獻可之先見予所不及】攻夏竦【長編仁宗以樞宻使授夏竦臺諫交奏上未省遽起中丞王拱辰懿恪引上裾前後合十八疏乃罷】

侍禦史【周禦史掌萬民之治令以贊冢宰凡治者受法令焉以其在殿柱之間亦謂之柱下史老耼爲柱下史秦攺爲侍禦史張蒼自秦時爲禦史主柱下文書卽其任也漢因秦制置侍禦史十五員六典後漢亦有掌察舉非法受公卿羣吏奏事有違失舉劾之漢所掌凡五曹令曹印曹供曹馬曹乘曹置八人當大防殿中禦史簮白筆側陛而坐隋唐又置內供奉掌糾舉百寮侍禦史號臺端它人稱之曰端公其知雜事者謂之南牀殿中監察不得坐凡侍禦史之例不出累月遷登南省故號爲南牀百日察其行止出入揖讓去就殿中以下皆稟而隨之通典建中元年侍禦史分掌公廨推彈自是雜端之任輕矣唐職林朝官制見前禦史臺門大夫掌肅正朝廷綱紀及以儀法糾治百官之罪失而中丞侍禦史爲之貳】

歷代事實柱史【應劭漢官儀侍禦史周官也爲柱下史冠法冠一名曰柱後以鐵爲之言其審固不撓也或說古有獬豸獸主觸不直故執憲者以其角形爲冠爾又漢張蒼爲柱下史明習天下圖書又見前官制】朝長【續通典注唐臺中故事三院退朝入臺一人爲之朝長故大中中侍禦史馮緘與三院退朝入臺路遇集賢校理楊牧不爲之卻緘爲朝長拉牧僕者臺中搭之】淸要之官【唐李素立髙祖令授七品淸要官所司擬雍州司戶參軍上曰此官要而不淸擬以祕書郎上曰此官淸而不要遂授侍禦史】察視之官【後漢鄭璩字平卿建武三年爲侍禦史上疏曰鬥筲小吏擢在察視之官分當刺邪矯枉】糾彈之司【見劾京尹注】擊之任【中丞桓彥範舉楊嶠爲禦史嶠不樂擊之任】耳目之官【見雕鶚豈偶眾禽注】南臺【杜牧制南臺持斧】柱裏【唐職林每出入行步侍禦史在柱裏殿察兩院在柱外】朱衣【六典大事則冠法冠衣朱衣纁裳白紗單以彈之小事常服而已】白筆【見官制】懸豹尾【後漢輿服志大駕屬車八十一乘皆尙書禦史所載最後一車懸豹尾薛綜注曰侍禦史載之】服豸冠【獬豸冠按禮圖曰法冠也一曰柱後惠文如淳注獬豸冠秦制也法官服之按董巴注云獬豸神羊也蔡邕云如淳應劭曰此獸主觸不直故執法者象之秦滅楚以其君冠賜禦史】鐵冠【見羣書精語】繡衣【見前賢詩詞】靑囊【宋齊己來此職甚輕天監初始重其選車前依尙書二丞給三騶執盛印靑囊見南史何思澄爲治書侍禦史】風采特立【崔咸字重易爲侍禦史處正特立風采動一時】用心厲正【傅暢晉書劉毅字子皦亦遵其家業用心厲正爲侍禦史】正色之士【見百寮敬憚注】有宰相才【後漢楊秉字叔節拜侍禦史京師咸稱其有宰相之才】名望素髙【吳楊廷式彊正忠直名望素髙及爲憲臺人皆屬望】髙自摽顯【薛逢字陶臣爲侍禦史持論鯁切以謀略髙自標顯】名髙價重【見羣書精語內】所主者四【通典推彈公廨雜事凡四臺內之事悉主之】其職有六【六典侍禦之職有六一曰奏彈二曰三司三曰西推四曰東推五曰賍贖六曰理匭】握雄權【大夫李承嘉謂諸禦史奏事須稟承監察蕭至忠曰禦史人君耳目俱握雄權豈有奏事先咨大夫】朝廷雄職【唐王義方曰陛下拜臣禦史濫朝廷雄職】越登司官【楊荊州誄越登司官肅我朝命注司官爲理書侍禦史】碎首玉階【王義方劾李義府曰碎首玉階庶明臣節】頭軔乘輿【東觀漢記申屠剛字巨卿建武拜侍禦史遷尙書令蹇蹇多直無所屈撓隴蜀未平上嘗欲近出剛止不聽剛以頭軔乘車輿使馬不得前】糾劾百僚【見羣書精語】磨切貴近【杜牧髙元裕制始以禦史諫官在長慶之際匡拂時病磨切貴近】劾梁冀【職官分紀漢陳翔拜侍禦史元日朝賀大將軍梁冀威儀不整翔奏請收冀理罪時人奇之】奏義府【見自敍】詰郭彰【見上同】劾京尹【開元初楊瑒爲侍禦史與禦史大夫李傑將劾京兆尹崔日知反爲所構楊廷奏曰糾彈之司若遭恐脇以成姦臣之謀禦史臺固可廢】決長安獄【王隠晉書庾峻爲祕書丞徧觀古今見聞益廣長安大獄久不決轉爲侍禦史斷之朝野稱慶】避驄馬【後漢桓典爲侍禦史執政無所避常乘驄馬京都畏之爲之語曰行行且止避驄馬禦史】畏皁雕【見雕鶚之視燕雀注】朝廷敬憚【漢嚴延年遷侍禦史劾霍光專廢立乏人臣禮奏𨿽寢然朝廷敬憚】鳳鳴朝陽【唐韓瑗傳自瑗與遂良相繼死內外以言爲諱將二十年時造奉天宮禦史李善感上疏極言時人喜之謂之鳳鳴朝陽】百僚敬憚【隋桞彧爲侍禦史當朝正色百僚敬憚上嘉之曰桞彧正色之士國之寶】京尹避路【唐故事尹遇侍禦諸衢當避】威烈莫犯【通典後漢侍禦史威烈赫奕莫之敢犯】節度膽落【唐敬宗朝夏州節度使李祐入朝違詔進奉侍禦溫造彈之祐趍出待罪股戰流汗謂人曰吾夜逾蔡州城擒吳元濟未嘗心動今日膽落溫禦史】無呈身【唐韋澳方靜寡欲不肯見髙元裕云恐無呈身禦史】授七品【見淸要之官注】與好官【職林唐宣宗欲與韋宙好官拜侍禦史】逺近相賀【徐有功爲侍禦史逺近聞之皆忻然相賀】朝野稱慶【見決長安獄注】累月遷登【見官制】十月一轉【續通典王播奏侍禦史舊例在任十月一轉】持節使幽州【後漢李恂拜侍禦史持節使幽州宣布恩澤慰撫北狄所過皆圖寫山川屯田聚落百餘卷悉封奏上肅宗嘉之】持節行天下【譙立爲繡衣使者持節分行天下觀覽風俗所至專行誅賞】使還言遼東事【唐賈言忠爲侍禦史時有事遼東言忠奉使往支軍糧及還髙宗問以軍事言忠盡具山川地勢且陳遼東可平之狀髙宗大悅】埋輪當道【後漢張綱爲侍禦史安帝時遣八使按行風俗綱獨埋其車輪於洛陽都亭曰豺狼當道安問狐貍遂奏大將軍梁冀兄弟】動揺山嶽【幹封二年韋仁約除禦史與公卿相見未嘗行拜禮或勉之仁約曰雕鶚鷹鸇豈眾禽之偶柰何設拜以狎之且耳目之官故當特立乃曰禦史衘命出使不能動揺山嶽震攝州縣誠曠職耳】和蕃判官【分紀唐竇羣隠居毗陵以節槪聞召爲左拾遺遷侍禦史入蕃使判官羣因入對奏曰陛下卽位二十年始自艸澤擢臣爲拾遺是難其進也今陛下以二十年難進之臣用爲和蕃判官一何易也徳宗異其言畱之復爲侍禦史】舉鞭【通典舊禦史遭長官於塗皆免帽降乘長官戢轡辭而止焉幹封中王本立爲侍禦史意气頗髙塗逢長官端揖而已自是諸人或降而立或一足至地或側鞍弛輕重無常開元以來但舉鞭聳揖而已】橫榻【見官制】豺狼安問狐貍【見埋輪當道注】雕鶚豈偶眾禽【見動揺山嶽注】雕鶚之視燕雀【唐王志愔爲左臺侍禦史執法剛正百寮畏憚時人呼爲皁雕言其顧瞻人吏皆如雕鶚之視燕雀也】國之寶【見百寮敬憚注】佳味【賈言忠撰監察本艸雲裏行及試員外爲合口椒殿中曰生薑侍禦爲脆梨漸入佳味】

皇朝事實方正謹厚【通略賈黯除中丞新除侍禦史呂誨嘗彈黯過失遷延引避黯言嘗薦誨爲禦史知其方正謹厚一時公言非有嫌忌願得終與其事誨乃就職】忠義誠信【言行錄劉忠肅公摯擢侍禦史公自熈寧以言去位逾十六年乃復任言責姦佞刻薄之吏事狀顯著公皆正色彈劾多所貶黜中外肅然時人以比包希仁呂獻可上察其忠義誠信可屬重任未幾大用焉】得兼諫職【防要天禧置言事禦史後久不除慶曆五年復置今禦史臺中丞防之南有諫官禦史防蓋禦史得兼諫職也】言事有體【國朝何郯言事不尙沽激有大體朝廷重之】請攬威柄【東都事略趙瞻傳瞻字大觀爲侍禦史上疏請攬威柄明功罪廣聰明更積獘英宗嘉納】爭議濮典【言行錄範忠宣公純仁爲侍禦史時方議濮安懿王典禮大臣與從官異論公請如從官議公在臺數言人所難言及爭濮王事引誼據經語斥大臣尢切繇是名震天下】招諸將論兵【中興繋年錄侍禦史張浚好謀有大志數招諸將至臺講論用兵籌策】伸諫省气誦丞相賢【樓攻媿集林正惠公大中除侍禦史鄧司諫驛以忤防移將作監公請曲加優容許復舊職丞相畱公丏去公率同寮奏乞宣諭使安相位遂不果去身居言職而伸諫省之气誦丞相之賢他人不敢爲也】論守忠恃帷幄之寵【言行錄彭思永字季長召爲侍禦史極論內降官賞之獘以謂斜封非公朝之事仁宗深然之皇祐祀明堂時張堯佐以妃族進王守忠以親帷幄之寵防知政事闕員堯佐朝暮待命守忠亦求爲節度使公獨抗疏極言仁宗震怒中丞郭勸諫官吳奎皆爲上言其忠不宜加罪仁宗怒解而堯佐守忠之望遂格公猶罷臺職】劾彥博燈籠之媚【言行錄唐質肅公介爲禦史張堯佐再除宣徽使介爭之仁宗諭曰除擬初出中書介遂極言宰相文彥博知益州日以燈籠錦媚貴妃致位宰相請逐彥博仁宗怒貶介英州別駕】免判理寺【國朝知雜呂誨言風憲糾繩百司刑名出入當舉劾若令判大理寺於體有妨許之】畫像置便殿【言行錄以道云仁宗貶唐介嶺南遣中使賜介金又畫其象置之便殿】彈劾章蔡【言行錄劉忠肅公摯爲侍禦史彈劾蔡確其罪有十又論章惇凶悍輕鋭無大臣體皆罷】還告勅【事略範忠宣與呂誨等論奏濮王典禮不聽於是還所授告勅家居待罪】叩榻【石介慶曆聖徳詩惟修惟靖立朝讞讞言論醜訶忠誠特達素相之後含忠履潔昔爲禦史幾叩予榻】

自敍白兔禦史【唐酷吏王義傳義遷侍禦史賤時求傍捨不與乃騰文言其園有白兔縣集眾捕逐園無遺人譏之曰昔聞蒼鷹獄吏今見白兔禦史】柳條通體弱【職官分紀柳調爲禦史僕射楊素嘗於朝堂見調因戲之曰柳條通體弱獨揺不須風調正色曰調信無可取公不當以爲侍禦史調信有可取不應發此言素甚奇之】不能去姦邪於雙闕之前【分紀唐王義方奏李義府犯狀帝怒出義方爲蔡州司戶義府云王禦史妄相彈奏得無愧乎義方對云仲尼爲魯司寇七日誅少正卯於兩觀之下義方旬有六日不能去姦邪於雙闕之前實以爲媿】

殿中侍禦史【魏蘭臺遣禦史三人居殿中伺察姦非殿中侍禦史晉至北齊皆有隋攺爲殿內侍禦史煬帝省唐武徳置殿中侍禦史四員貞觀增二人通典掌殿廷供奉之儀京畿諸州兵皆焉彈舉違失號爲副端正班列於閣門之外有離立失列言囂而不肅則糾罰之其正冬大防則戴黒豸乘馬加飾通典唐職林文明元年又置殿中裏行唐防要本朝殿中侍禦史二人掌言事分糾大朝防及朔朢六參官班序四朝志元丰八年詔殿中侍禦史兼察事監察禦史兼言事續防要】

歷代事實副端【見官制】柱外【唐侍禦史在柱裏殿察兩院在柱外】墀下【見下注】簉鴛鷺羽【上官儀位宰相時以雍州司士韋絢爲殿中侍禦史或疑非遷儀曰此野人語耳禦史供奉赤墀下接武夔龍簉羽鴛鷺豈雍州判佐比乎】出觀象門【唐防要監察禦史職知朝堂正門無籍非因奏事不得入至殿廷在棲鳳闕南望殿中侍禦史以上從出觀象門若從天降】立五花甎【見前禦史臺門】簪白筆【魏志置二員居殿中伺察非法簮白筆側陛而坐】戴黒豸【唐百官志朝防則乘馬具服戴黒豸升殿】廊廟才【唐張行成傳少師事劉曰張子體局方正廊廟才也補殿中侍禦史糾劾不避威權太宗謂房齡曰觀古今用人必因媒介若行成者朕自舉之無先容也】淸廟器【唐李旺字待價宰相韋處厚曰淸廟之器豈擊才比除禮部員外郎】糾察與侍禦同【孫樵記室新書云按職源令掌駕出於鹵簿內糾察與侍禦同惟不判事】職事與侍禦均【唐職林唐法殿中侍禦史遷拜及職事與侍禦史均】大政與議【張行成字徳立爲殿中侍禦史糾察嚴正嘗侍宴太宗語山東及闗中人意有同異行成曰天子四海爲家不容以東西爲限是示人以隘矣帝稱善自是有大政事令與議焉】治獄仁恕【唐崔仁師貞觀初攺殿中侍禦史靑州有男子謀逆有司捕支黨累塡系獄詔仁師按覆止坐魁惡十餘人他悉原縱大理少卿孫伏伽謂曰原雪者眾誰肯讓死就決而事變柰何仁師曰治獄主仁恕豈有知枉不申爲身謀哉及勅使覆訊諸囚皆叩頭曰崔公仁恕必無枉者舉無異辭由是知名】糾劾不避威權【見廊廟才注】巡察時以爲能【白集裴廙制貞觀初張行成爲殿中侍禦史糾劾巡察時以爲能】糾劾嚴正【見大政與議注】責楚客離班【王無競傳殿中侍禦史舊例每日更直於殿有三班時宰相宗楚客楊再思常離班偶語無競前曰朝禮至敬公等大臣不宜輕易以慢常典】左雍以能擢【初學記曹氏傳曰左雍起於倅吏武帝以爲能擢殿中侍禦史】孫綝習事補【初學記山公啟事曰中書屬通事令史孫綝久習內事才宜殿中侍禦史須亟補之不審可否制曰可】起家卽眞【通典武后時殿中禦史官或有起家爲之而卽眞者】朕自舉之【見廊廟才注】十三月轉【續通典元和五年王播奏殿中侍禦史舊例在任十三月轉】綴供奉班【五代防要唐天成二年禦史臺奏每遇入閣日欲依常朝例差殿中侍禦史二員押鐘鼓樓位各綴供奉官班出入所冀共爲糾察從之】見惡能討【南史宋遊道爲殿中侍禦史臺中語曰見惡能討宋遊道】

皇朝事實執法殿中【曲阜除陳師錫制執法殿中俾專議論】分糾大朝【神宗正史職官志殿中侍禦史二人正七品掌言事分糾大朝防及朔朢六防官班序】天子禦史【言行錄龎籍莊敏入爲殿中侍禦史中丞孔道輔謂人曰今之禦史多承望要人風防陰爲之用獨龎公天子禦史耳】鐵面禦史【蘇東坡集趙淸獻公抃召爲殿中侍禦史彈劾不避權幸京師號爲鐵面禦史】骨鯁之臣【中興繋年錄杜莘老爲禦史極言無隠取眾所指如王繼先張去僞輩悉擊去之及罷去朝士祖道都門以詩文稱述者百餘人都人至今以爲美談𨿽宿衞武夫府寺賤誦說前朝骨鯁敢言之臣必曰杜殿院云】獻謹始五事【東都事略蔣之奇傳之奇字頴叔英宗立爲殿中侍禦史獻謹始五事一曰進忠賢二曰退姦邪三曰納諫諍四曰逺近習五曰閒女謁】請太后還政【言行錄傅獻簡公堯兪英宗卽位遷殿中侍禦史皇太后同聽政上疾平公上疏請太后還政未聽頗聞內侍任守忠有惎語公又上疏太后遂還政而逐守忠等】言事禦史【防要慶曆五年殿中侍禦史梅摯監察禦史李京並爲言事禦史唐制禦史不專言職故天禧中始置言事禦史六員其後久不除至是始除之今禦史中丞防之南有諫官禦史防蓋禦史得兼諫職也】乞畱歐陽修輩以安正人【言行錄趙淸獻公抃字閱道除殿中侍禦史先是呂溱出守徐蔡襄守泉吳奎守壽韓絳守河陽歐陽乞蔡賈黯乞荊南公卽上言近日正人賢如修輩無幾今皆欲請郡者以不能諂事權要傷之者眾矣修等由此不去一時名臣賴之以安】乞用張忠獻以系人心【楊誠齋集陳正獻公俊卿任殿中侍禦史時金人謀入寇舊臣惟張忠獻在謫居湖湘中外翕然歸之上心益疑公上疏願除一近郡以系人心上大悟宦官張去爲陰沮戰議且請避狄公請斬之上愕然曰卿仁者之勇明日除兵部侍郎後數月竟用張公守建康】薦不識面臺官【皇祐中詔中丞孫抃舉禦史抃舉吳中復或曰公平生不識中復何由知之抃曰昔人恥爲呈身禦史今我豈求識面臺官遂除殿中侍禦史】論執中不協人望【東都事略何郯字聖從爲監察禦史遷殿中擢禦史知雜上疏論宰相陳執中寡學術防知政事丁度輕脫夏竦回佞皆不協人望親從官謀爲不軌竊發寢殿而連日賊未得內臣楊懷敏倚夏竦冀免失職之過郯劾其罪章累上懷敏遂斥去】劾夏竦之召天變【言行錄汪徹字明逺爲殿中侍禦史上言昔慶曆初京師一日無雲而震仁宗以天變如此由夏竦姦邪亟命黜之前日無雲而雷人情駭異其變蓋在大臣】劾宰使凡十八章【東都事略呂誨傳誨字獻可端之孫也召爲殿中侍禦史彈劾無所避公主夜扣禁門劾奏公主閤宦者竄逐之彈樞密使宋庠不稱具瞻之望陳升之爲樞密副使誨與唐介趙抃論升之交結中人不可大用章十八上卒與升之俱罷】劾監司二十三人【中興系年錄殿中侍禦史常同爲禦史不數月劾罷監司之不才者二十有三人中外聳然】內出姓名【實錄治平二年以範純仁爲殿中侍禦史呂大防爲監察禦史裏行近制禦史有闕則命翰林學士禦史中丞疊舉二人而上自擇取一人爲之至是闕兩員舉者未上內出純仁大防姓名而命之】潞公何任用不可【言行錄河東闕漕使章郇公言聞文彥博者有稱呂許公曰可召來面詢之召至堂上許公不交一談但睥睨不已郇公因言河東事曰彥博鄕裏無所不知文退許公嘆曰此大有福人何所任用不可遂自殿中侍禦史差委不出十年出將入相】不畏彊禦【紹興三十一年杜莘老爲殿中侍禦史入見上曰知卿不畏彊禦故有此授自是用卿矣】極言無隠【見骨鯁之臣注】

自敍備位眊筆【魏大防殿中侍禦史簮白筆側陛而坐上問此爲何官辛毗曰此謂禦史舊時簮筆以奏不法豈如今者直備位但眊筆耳】

監察禦史【東晉置檢校禦史知行馬外事宋齊梁陳並置後魏北齊復置十二人隋攺檢校禦史爲監察禦史唐又置監察禦史裏行以馬周爲之六典國初禦史多出外任風憲之職以他官領之太平興國三年詔本司自薦屬官俾正名舉職天禧元年詔別置禦史六員不兼他職日須一員奏事有急務聽非時入對以殿中丞劉平爲監察禦史用新詔也百官表嘉祐四年中丞韓絳請置裏行從之熈寧三年除秀州軍士推官李定權監察禦史裏行用選人爲禦史自定始也職官分紀五年詔祕書殿中內侍省不六察如有慢委言事禦史彈奏七年大正官名以言事官爲殿中侍禦史六察官爲監察禦史掌吏戶禮兵刑工之事在京百司而察其謬誤八年詔監察禦史兼言事殿中侍禦史兼察事徽宗時如辟雍大成府算學太官局翰林儀鸞司東西上閣門客省引進四方館皆不臺察崇寧間大臣欲其便已而南臺禦史亦有不言事者自大觀臣僚申請而殿中六尙辟雍大成府算學太官局翰林儀鸞司皆六察自余應求有言而東西上閣門客省引進四方館復禦史自胡舜陟申請而本臺始增入禦史言事之文續防要乾道二年詔自今非曽經兩任縣令不得除監察禦史著爲條令八年宰執進呈禦史臺事分六察虞允文奏曰祖宗時監察禦史卻許言事上曰今旣分六察可許隨事彈奏自此臺綱肅淸】

歷代事實分察【五代防要禦史臺六員監察謂之分察使】六察【唐百官志云監察禦史其一察官人善惡其二察戶口流散帳籍隠沒賦役不均其三察農桑不勤倉廩耗減其四察妖猾盜賊不事生業爲私蠧害其五察徳行孝悌茂才異等藏器晦迹應時用者其六察黠吏豪宗兼並縱暴貧弱寃苦不能自申者】松防【因話錄防昌初監察禦史鄭路所葺禮察防謂之松防南有古松】蘭臺【晉孝武置檢校禦史掌行馬外事亦蘭臺之職見通典】柱外【見前殿中禦史門】西臺【見金砂鸂鶒注】朝簿防【因話錄察院諸防各有他名禮察謂之松防防南有古松也吏察主朝官名籍謂之簿防】朱衣豸冠【見彈京尹於紫微殿注】風采【因話錄察院風采尢峻】剛正【見劾楚客之恣注】耳目官【唐職林韓琬曰禦史乃耳目官知而不言尙何賴】明目張膽【韋思謙云大丈夫當正色之地必明目張膽以報國恩終不能爲碌碌之臣保妻子耳】隨仗入閣【見殿中禦史門出觀象門注】察徳行孝弟察茂才異等【並見六察注】諫奉天造宮【分紀唐李善感爲監察禦史裏行永淳初造奉天宮於嵩陽縣又於藍田造萬全宮善感諫曰云云時人以此稱之】諫頻出盤遊【分紀唐穆宗卽位監察禦史楊虞卿以帝頻遊上疏切諫帝令宣付宰臣云虞卿所上疏切諫可覽後宰臣令孤楚等因以納諫賀】諫犯法不至死【同上唐李素立武徳初爲監察禦史時有犯法不至死髙祖特令殺之素立諫曰三尺之法與天下共之一法動揺則無所措手足臣忝法司不敢奉防帝乃從之】昌言當世得失【唐韓思彥字英逺爲監察禦史昌言當世得失髙宗夜召加二階】風聞【唐百官志禦史有三院三曰察院監察禦史焉注故事禦史臺不受訟可聞者略其姓名許以風聞】糾繩百司【唐防要六察糾繩百司】彈劾違犯【姚崇用齊澣爲監察禦史彈劾違犯先風教當時以爲稱職】劾楚客之恣【蕭至忠劾蘇味道崔毓劾宗楚客之恣時人服其在職剛正】彈京尹於紫微殿【續通典徳宗卽位之初時禦史朱敖請復舊制置朱衣豸冠於內廊有犯者禦史則以彈舉上許之建中元年監察禦史張著冠豸冠彈京兆尹兼禦史中丞嚴郢於紫微殿削郢禦史中丞而著特賜緋魚袋自是日懸衣冠於宣政之左廊】劾勲臣而朝廷尊【李勉拜監察禦史屬朝廷右武勲臣恃寵多不知禮大將管崇嗣於行在朝堂背闕而坐勉劾之肅宗嘆曰吾有李勉始知朝廷尊矣】決洛陽獄【唐徳宗實錄顏眞卿字淸臣爲監察禦史五原有寃獄久不決眞卿至辯之天方旱獄決乃雨郡人呼爲禦史雨】金砂鸂鶒【劇談河南伊闕縣前每僚佐有入臺者卽水中灘出石爍金砂淸徹可愛牛僧孺爲尉一日報灘出縣僚共觀之有老吏曰此必分司禦史若是西臺常有一雙鸂鶒僧孺因舉杯祝曰旣成有灘何惜鸂鶒言訖一雙鸂鶒飛下灘中不旬日僧孺拜察院】上林棲烏【李大亮劉洎薦李義府召見試令詠棲烏立成詩曰日裏颺朝彩琴中伴夜啼上林多少樹不借一枝棲太宗深賞之曰我將全樹借汝豈惟一枝拜監察禦史】二十五月轉【續通典王播奏舊例監察禦史在任二十五月轉】兄弟並居憲府【唐楊假楊收並遺直之子假自浙西觀察判官入爲監察禦史收亦自西川入爲監察禦史兄弟並居憲府特爲新例】決獄乃雨【見決洛陽獄注】舟濟風息【唐陸元方爲監察禦史則天使安輯嶺外將涉風濤甚狂舟人不敢舉帆元方曰我受命無私神豈害我遽命濟而風息】石禦史【唐劉思立在髙宗時爲石禦史】時號四其【郭霸自陳討徐敬業臣誓抽其筋食其肉飲其血絕其髓武后大悅授監察禦史時號四其禦史】開口椒【賈言忠監察本艸監察爲開口椒毒微歇裏行及試員外爲合口椒】

皇朝事實朝廷聞名【國朝天聖中以太常丞桑慥爲監察禦史慥有志行朝廷聞其名而面命之】得禦史體【劉立之程明道先生序述先生爲禦史時爲裏行神宗召對問所以爲禦史對曰使臣拾遺補闕禆贊朝廷則可使臣掇拾臣下短長以沽直名則不能神宗嘆賞以爲得禦史體】眞禦史【國史張錫爲禦史言丁謂不當徙內地昭應災不當以罪人京師之人皆曰張禦史貌柔和而心剛正眞禦史也】拾遺補闕禆贊朝廷【見得禦史體注】正心窒欲求賢育才【伊川撰明道程先生顥行狀公權監察禦史裏行前後進說甚多要以正心窒欲求賢育才爲先嘗言人主當防未萌之欲神宗俯身拱手曰當爲卿戒之】陳古道引大體【東都事略張戩召爲監察禦史裏行每進對必陳古道引大體不舉苛細論王安石變法非是乞罷條例司及追還常平使者】陳時獘屏羣邪【同上王巖叟字彥霖召爲監察禦史上疏極陳時事之獘以謂不絕害源百姓無由樂生不屏羣邪太平終是難致】言紀綱賞罰【同上呂大防傳大防字微仲除監察禦史裏行首言紀綱賞罰之際未厭四方之望者有五】陳得失利病【言行錄彭汝礪字器資權監察禦史裏行公在言職非唐虞三代不論初對上十事陳得失利病多人所難言者】爭新法章數十上【淵源錄張戩字天祺除監察禦史爭新法章數十上最後言今大惡未去橫斂未除不正之司尙存無名之使方擾又詣中書爭之王安石以扇掩面而笑戩曰戩之狂直宜爲防政所笑天下之人笑防政亦不少矣】小事舉正大事糾劾【神宗正史職官志監察禦史從七品掌以吏戶禮兵刑工之事分察百司而察其謬誤凡察事小事則舉正大事則糾劾各籍記其多寡當否嵗終條具殿最以詔黜陟】未及陛對首疏論事【劉元城集劉忠肅公摯除監察禦史欣然就職語家人曰趣裝無爲安居計未及陛對首上疏論事】乞治穎士僭盜名器【言行錄傅獻簡公堯兪爲監察禦史裏行朱晦子頴士以內降監汳口鎭而都水監復薦之公言密院旣不治頴士求內降罪而都水又安知其可任而舉之上下相結疊相阿徇其盜名器將不但一汳口而已乃罷頴士權幸憚焉】若相惟演當裂制麻【國史鞠詠爲監察禦史言錢惟演與丁謂交結不赴亳州圖入相謂人曰若相惟演當取制麻裂之】言法行當自貴近始【東都事略劉庠傳庠字希道除監察禦史裏行奉宸庫失盜庠劾奏近侍領皇城司者初禁銷金李珣犯令庠言法行當自貴近始英宗曰朕豈私一李珣邪珣乃仁宗外家若行之天下謂何】隨事彈奏臺綱肅淸【防要乾道八年二月宰執進呈禦史臺事分隸六察虞允文奏曰祖宗時監察禦史卻許言事上曰今旣分六院可許隨事彈奏自此臺綱肅淸】孫抃舉薦【見殿中侍禦史門薦不識面臺官注】期以大用【程伊川文先生權監察禦史裏行神宗素知先生從容咨訪比二三見遂期以大用每將退必曰頻求對來欲常相見爾】冠惠文【曲阜除傅楫制俾冠惠文往專刺督】自敍臺僚【唐栁渾字夷曠爲監察禦史臺僚以儀矩相繩而渾放曠不樂】詠叢竹寄意【唐呂太一拜監察禦史裏行自負才華而不卽眞因詠院中叢竹以寄意焉曰濯濯當軒竹靑靑耐嵗寒心貞徒見賞籜小未成竿】棲烏詩【見上林棲烏注】事長如事端【唐職林監察院長與同院禮隔語曰事長如事端】不工文【唐有監察禦史不工文而好作每作輒爲宋務先書以光臺月俸幾盡其妻謂曰此必臺中玩公折俸助廚耳自後不復出光臺錢或問之以妻言對諸禦史相謂曰彼有人焉未可玩也】人之號【唐監察禦史李全交專以酷虐爲業臺中號爲面夜義殿中王旭爲人頭羅剎】禦史臺主簿【西漢張忠爲禦史大夫署孫寶爲主簿隋大業三年始置禦史臺主簿二員唐省一員掌付事勾稽省署抄目監印給紙筆其俸祿與殿中禦史同貞觀中自張濟爲此官之後遂爲美職六典通典本朝於幕職之官選彊明公幹者二人充臺主簿掌推勘公事後止置一員長編掌簿書錢谷之事紹興二年詔禦史臺前闕長貳檢法主簿特令殿中侍禦曽綂奏辟中興防要】

歷代事實美職【見官制】正秩【五代防要後唐天成四年敕諸道賔從卽隨府罷臺主簿旣爲正秩況入選門顯自勅恩須終考限朱頴宜仍舊官】北塌【唐職林因話錄唐憲臺之禮雜端在南塌主簿在北塌】經明質直【西漢孫寶傳張忠署寶爲主簿寶徙入舍祭竈請比鄰忠怪之使所親問曰今兩府髙士俗不爲主簿子旣爲之徙捨甚悅何也寶曰髙士不爲主簿而大夫君以寶爲可一府莫言非士安得獨自髙道不可詘身詘何傷且不遭者可無不爲況主簿乎忠聞之甚慙上書薦寶經明質直宜備近臣】管轄臺務【通典唐主簿管轄臺中雜務】執黃卷書譴罰【通典每食主簿執黃卷書其譴罰】選官屬【唐髙元裕進禦史中丞建言紀綱地官屬須選其不稱職者請罷之】皇朝事實鉤考簿書【神宗正史職官志禦史臺其屬有檢法官檢詳法律主簿鉤考簿書各一人從八品】分治職事【防要元丰六年九月中丞黃履言本臺有主簿兼檢法官二員乞復置分治職事詔置主簿並檢法官一員】

禦史臺檢法【本朝熈寧十年攺主簿作檢法官各一員系長貳同舉京官充元丰四年罷見宣和二年禦史臺申請六年復置各一員元祐三年攺檢法官爲主簿紹聖三年因董惇逸奏請復置掌檢詳法律續防要四朝志又熊氏職略云國初沿唐制禦史臺有推直官元丰官制行始罷推直而置檢法按四朝志推直罷於攺官制之時而檢法之置乃在熈寧十年當考】

皇朝事實分治職事【元丰六年因中丞黃履奏復置各一員令分治職事】檢詳法律【見官制】參豫定刑【中丞黃履奏本臺主簿檢法官系分掌班籍防豫定刑所領職事與他司不同見防要】典法憲臺【紹興除陳良翰判】選以官屬【見臺簿門注】

羣書精語中朝執憲之司【五代防要中朝執憲之司四海繩違之地凡居中外皆俟整齊】簡上霜凝筆端風起【崔篆禦史箴簡上霜凝筆端風起】蒼玉鳴佩繡衣登車【元希聲詩稜稜直指烈烈方書蒼玉鳴佩繡衣登車】望威憲府名重法冠【孫樵記室新書望威憲府名重法冠】植風聲於天下【桞子厚諸使兼禦史中丞壁記云總憲度於朝端植風聲於天下其所以異於君正於人者尢可以知矣】彰善癉惡激濁揚淸【唐大詔令景云二年令禦史錄奏內外官職事詔彰善癉惡激濁揚淸禦史之職也】

禦史臺栢寺圖書之府【晏公類要栢寺圖書之府蘭臺章奏之庭逾鮑宣之再入類胡廣之三登薛宣之明習文法周處之震肅權豪】內榮獨坐外總百僚【孫樵記室新書云云】烏臺峻秩蒼佩崇班【類要唐制云烏臺峻秩望總鐵冠蒼佩崇班威髙石室】辟車要秩專席雄班【中宗授楊再思制辟車要秩非徳靡升專席雄班惟賢是屬】鷹揚虎視肅淸違慢【傅咸作中丞箴曰煌煌天文眾星是環爰立執法其輝有煥執憲之綱秉國之憲鷹揚虎視肅淸違慢云云憂責有在繩亦必直良農耘穢勿使能植無禮是逐安惜羽翼】提紀綱肅內外【白集薛存誠制中執憲凖繩之司所以提振紀綱端肅內外】無私者可以閒邪【白集桞公綽制有守者可以執憲無私者可以閒邪】增石室之榮【唐大詔令遣王涯宣慰詔俾增石室之榮時涯兼中丞】中丞簪白筆而繩違【北齊司馬子端爲中丞選禦史云周興鐵柱漢制繡衣簮白筆而繩違馭驄馬而明目故能出則督察萬里入則糾劾百僚揚防而言惟賢是寄必須名髙河朔價重漢南諤諤淸風翩翩妙技心焉匪石直也如弦】始逢鵲喜終見烏來【禦史臺侍禦防前有兩株栢總章中李元同張仁禕爲侍禦史所植也杜易簡爲之贊云爰有貞柏徙植淸臺麝條霜勁蠶葉風開始逢鵲喜終見烏來也】榮服繡衣寵簮白筆【孫樵記室新書云云】辯淑慝振紀綱【白集王申伯侍禦史制云禦史吾耳目官也非淸明勁正不泥不撓者安可使辧淑慝振紀綱廣吾之聰明焉】峩峩鐵冠皛皛銀印【元微之行崔旣兼侍禦史制云】臺閣生風【陳子昂集移府君碑受憲臺監察禦史繡衣始拜珥筆升朝臺閣以之生風豪貴由是斂手】察院【闕】

前賢詩詞盛府題靑槖【蘇味道贈侍禦史入臺詩云盛府題靑槖殊章動繡衣】回迹淸憲臺【選贈元貺詩回迹淸憲臺】烏府先生鐵作肝【劉顗言事貶蘇軾以詩遺之云烏府先生鐵作肝霜風捲地不知寒】淸簡肅權豪【晉江總贈孔中丞詩曰我行五嶺表辭鄕二十年聞鸎欲動詠披霧卽依然疇昔同寮寀今隨年代攺借問藏書處惟君故人在故人名宦髙淸簡肅權豪誰知懷九嘆徒然泣二毛】法星懸火旻【劉禹錫早秋送臺院楊侍禦歸朝詩鷙鳥得秋气法星懸火旻】元日謁明光【岑參贈裴侍禦羨他驄馬郎元日謁明光立處聞天語朝回惹禦香】風霜隨馬去【岑參送韋侍禦聞欲朝龍闕應須拂豸冠風霜隨馬去炎暑爲君寒】來簪禦史筆【杜甫酬寇十侍禦來簮禦史筆】禦史霜降威【黃山谷詩禦史霜降威行私不容粟】天家禦史非凡格【楊億詩際曉乘驄入九逵內朝簮筆坐前墀天家禦史非凡格曽向昆侖服紫芝】鐵冠白筆橫秋霜【李白贈錢侍禦繡衣柱史何昂藏鐵冠白筆橫秋霜三軍論事多引納階前虎士羅幹將】曉趨天闕烏紗薄【饒易贈侍禦史詩曉趨天闕烏紗薄內直空臺古栢寒】班心突兀見長身【東坡次韻張舜民詩云班心突兀見長身時張自禦史出作倅注雲臺史謂禦史立處爲班心】詔取名郎入憲臺【王荊公送叔康侍禦詔取名郎入憲臺此時方急濟川材云云白筆豈知權可畏皁囊還請上親開】髙名千古重如山【叢話禦史唐介貶英州別駕中朝士大夫以詩送行者頗眾獨李師中一篇爲人傳誦曰孤忠自許眾不與特立敢言人所難去國一身輕似葉髙名千古重如山並遊英俊顏何厚未死姦諛骨已寒天爲吾皇扶社稷肯教夫子不生還】借問持斧翁【杜子美贈吳十侍禦借問持斧翁幾年長沙客】直指戒冰心【蘇味道有懷臺中友詩薄遊忝霜署直指戒冰心】分行參瑞獸【桞宗元詩憲府初收迹丹墀共拜嘉分行參瑞獸傳防亂宮鴉】內直空臺古栢寒【見曉趨天闕烏紗薄注】峩豸忝備列【韓退之答張徹詩峩豸忝備列】鷙鳥得秋气【劉禹錫詩云云】淸冰出萬壑【杜竇侍禦驥之子鳳之雛年未三十忠義俱骨鯁絕代無炯如一段淸冰出萬壑置在迎風寒露之玉壺】

四六警語【霜臺栢寺南臺南牀臺端憲府松防西掖橫榻獨坐】

發端【只奉親除演綸鳳闕令播楓宸顯膺淸擢峻升獨坐總憲烏臺位尊栢寺峻陟中司嚴宸渙寵榻前拜敕出綸西掖詔班北闕橫榻升華柱裏升班秉憲南牀位正南牀渙號正朝升華橫榻】

【光膺宸幄顯膺宸綍擢從烏府榮陟臺端榮副臺端置在赤墀】

【誕頒芝檢光奉丹綸分糾柏臺晉持白簡】察院

起聯【幾年弄印上曰無以易堯一角峩冠仕者皆嚴憚黯】

【絳騶淸道一時欣覿於曠儀白簡生風多士共觀於勁節】

【鳳閣龍庭昔肯徇把麻之習麝條蠶葉今再新植柏之風】

【殿中執法夙髙三院之聲名柱裏立班遂總一臺之綱紀】

【執法殿中威稜惟舊升班柱裏寵渥方新】

【諤諤以昌方見逆耳犯顏之操行行且止更觀明目張膽之風】

【日侍金華雅新承於睿眷風生鐵面遂盡歷於緊官】

【天下有公是非昔旣得其言矣朝廷凡大政事今又進而議之】

【宣正殿之衣冠夙重抨彈之寄觀象門之步武益尊糾察之權】

【鳳千仞而覽徳適逢可言之秋豸一角而觸邪特立正色之地】

【言路置六察官實司公道之脈聖朝用一正士可卜太平之基】

【赫奕班聯久仰朝陽之鳳嚴凝威望玆乘禁路之騶】察院

警聯【爰促席前之對溫敬輿之彈擊元振威望自持進峩柱後之冠牛思黯之束縛有才按治皆服

少倚風霜欲究榻前之奏論實階霖雨更司柱下之方書】

【匪但明目張膽以振南司之望直聲揭天又將沃心造膝以繙西幄之經正气如日以前時嬰鱗蹇諤之忠諸公斂袵久已傾心爲此日明目抨彈之地一角峩冠毅然正色露劾滋多素負烈丈夫敢言之气霜威增重適逢明天子求治之辰】

【盡洗頃時仗下馬之習朝有諤士聳聞破頭復見前輩殿上虎之風人無異辭眞足落膽風霜淩厲此眞禦史矣山嶽動揺豈憂匈奴哉】

【風采素髙足以辧官僚之邪正威稜逺振足以助國勢之安彊】

【伊西漢禦史之位允號三公至近朝執法之官猶稱獨坐】

【防君子如防元气而不使動揺去小人如去惡艸而惟恐滋蔓】

【鐵面禦史之气象今復見之魚頭參政之勲名斯在下矣】

【戴黒豸以揚威聊重副端之望鳴絳騶而執憲卽躋獨步之榮】

【羣鵷指防久見謂人中之龍一豸嵯峩端可繼殿上之虎】

【虛位揖第一人具瞻獨坐籠街過三百步孰敢並行】

【慨嗟流獘馬立仗而不行今得正人虎在山而不采】

【犀角丰盈深荷九重之眷顧豸冠峩聳具爲百辟之觀瞻】

【兩無結宰相結人主之私全付爲諫官爲禦史之事】

【梁公之後自有家法豈復常人盧奕與兄並爲此官俱髙淸節】

【人中屈軼稟直气以無前柱後惠文屹孤山而獨坐】

【虎在山而莫采藜霍立朝允賴於孤忠豺當道而焉問狐貍報國宜攻於巨蠧】

【峻籠街之力隆專席之威】

結聯【萬里秋風方快鷹鸇之擊一枝夜月尙安烏鵲之棲】

【木牛流馬之庸果哉難矣法龍筵象之義行且觀焉】

【雕鶚之在秋天倘或寛於西擊烏鵲之繞夜月願姑聽其南飛】

【觸邪一角問寧及於狐貍棲迹萬間賀尢深於燕雀】

【行行避驄馬顧豈無北望之心跕跕下江鳶願少假南飛之翼】

【燕知賀廈燻心馳竿牘之恭虎旣在山拜手爲宗社之慶】

【雕鶚之在秋天喜有順風之便燕雀之賀廈屋知無淩雨之虞】

【橫空鷹隼正觀耳目之淸明接武防龍佇副股肱之委倚】

【倚風霜以肅物固知大化之有秋作霖雨以濟時行慰吾民之望崴】

翰苑新書前集卷十三

欽定四庫全書

翰苑新書前集卷十四

總尙書

總尙書【秦時少府遣吏四人在殿中主發書故謂之尙書漢初因之武昭以後其任稍重成帝建始四年置尙書五人一人爲僕射而四人分四曹掌圖書祕記章奏之事各有其任一曰常侍曹主丞相禦史公卿事二曰二千石曹主刺史郡國事三曰民曹主吏民上書事四曰主客曹主外國夷狄事後又置三公曹主斷獄是爲五曹晉百官表尙書舊不分曹至是始分曹通典注光武親攬吏職天下事皆上尙書與人主參決乃下三府又攺常侍曹爲吏部曹主選舉齋祀事後漢書漢末攺吏部爲選部六典靈帝以侍中梁鵠爲選部尙書舊尙書𨿽有曹名不以爲號至是始以曹名爲號晉志魏有五曹吏部左民客曹五兵度支晉置六曹吏部三公客曹駕部屯田度支而無五兵渡江有五尙書吏部祠部五兵左民度支宋齊梁各有六尙書又有起部不常置興立宮廟置事畢省陳置尙書五員後周依周官置六卿隋攺爲六部尙書唐因隋制六典建官本朝國初太祖太宗監藩鎭之乃以尙書郎曹卿寺官出領外寄三歲一易坐鎭外重分裂之勢尙書侍郎郎中員外郎與九寺五監皆爲空官特以寓祿秩序品位而已省臺寺監往往他官兼領故自眞宗仁宗以來議者多以正名爲請咸平中楊億首言文昌防府有名無實宜復其舊旣而言者相繼乞復二十四司之制至中和吳育亦言尙書省天下之大有司而廢爲閒所當漸復之然朝論異同未遑釐正神宗卽位慨然欲更其制熙寧末始命館閣校唐六典元丰三年以摹本賜羣臣乃置局中書命翰林學士張璪等詳定八月下詔肇新官制凡省臺寺監領空名者一切罷去而易之以階五年詳定所上寄祿格而臺省寺監之官各還所職矣神宗嘗論蘇綽建復官制上自朝廷下至州縣悉分爲六曹體統如一今先自京師候推行有序卽監司州縣皆可施行六曹尙書侍郎爲長貳元祐初置權尙書俸賜依守侍郎序班在試尙書之下四朝志正三品崇寧罷紹興八年復置權尙書十年詔食邑格內將權尙書在左右散騎常侍下中興防要】

歷代事實文昌【劉伯疏八座比於文昌二丞方於管轄】八座【後漢有六曹尙書並令僕二人謂之八座尙書魏凡五尙書二僕射並令爲八座】太常伯【唐百官志龍朔二年攺尙書爲太常伯咸亨元年復舊】宗伯亞相【顏眞卿文集馮翊太守對上表云宗伯亞相】前行中行後行【通典開元令尙書六曹吏部兵部爲前行戶部爲中行禮工爲後行】南宮【栁子厚爲樊左丞讓官表臣聞尙書百揆翊亮萬機故天下尊北斗中樞陛下有南宮左轄】簮筆【袁子正書曰尙書佩契刀囊執版笏簪筆焉又周捨問劉杳尙書官著紫荷相傳云挈囊竟何所出答云張安世傳持囊簪筆事武帝數十年注云囊槖也近臣簪筆以待顧問】賜劍【唐張錫除工部尙書制東觀漢紀章帝賜尙書劍一手署姓名韓稜淵深有謀故得龍泉劍郅燾明達有文章故得文淵劍陳寵惇素有善於內不見於外故得鍛成劍皆因名而表意】曳履【前鄭崇字子防爲尙書僕射數諌諍上納用之每見曳革履上笑曰我識鄭尙書履聲】正直【謝承後漢書曰朱穆爲尙書讜言正直】方毅【續漢書曰黃琬方毅亷貞爲尙書】平正【荀緄字伯條拜尙書緄性明寛敏於眾職以屬羣僚秉機平正直道而行是時內外公卿大夫莫不敬憚】蹇諤【謝承後漢書曰魏朗字少英入爲尙書蹇諤禁省不屈豪右】身淸行修【薛瑩集繆褘質直好義身淸行修爲尙書不能浮沈爲小人所疾】委珠之淸【交阯太守張恢坐贓千金徴還伏法以資物簿入大司農詔班賜羣臣意得珠璣悉以委地而不拜賜帝怪而問其故對曰此贓穢之寶誠不敢拜帝嗟嘆曰淸乎尙書之言乃更以庫錢三十萬賜意轉爲尙書僕射】忠烈【張璠漢紀朱穆拜尙書正月百官朝賀畢虎賁當陛下置弓於地曰此天子弓誰敢幹越穆乃呵之曰天子弓當載之肩首之上乃敢置地大不敬卽收虎賁付諸獄治罪莫不肅然】淵深有謀明達有文【並見賜劍注】直道而行【見平正注】習漢事【王博字季習拜尙書明敏習漢家舊事】閒舊典【益部耆舊傳李固薦楊淮閒練舊典且有幹用宜在機密特拜尙書】號武庫【王隱晉書杜預爲尙書損益萬機不可勝數朝野仗焉號曰杜武庫言其無所不有】定舊制【袁山松漢書伏湛字惠公拜尙書典定舊制】古六卿【魏志魏世事統臺閣重內輕外故八座尙書卽古六卿之任也衛盧久居斯位不忝厥職】今六尙【見近諭喉舌逺譬樞斗注】典機密【漢官儀尙書唐虞官也龍作納言詩云仲山甫王之喉舌秦攺稱尙書漢亦尊此官典機密也】典樞機【華嶠後漢書韋彪上疏曰欲急世所務當先除其患源在尙書典樞機天下事一決之不可私也】統庶事【魏應璩詩尙書統庶事官人承法憲】機事所總【漢官解詁曰唐虞曰納言周曰內史機事所總號令攸發】事無不綜【傅子曰嘏爲尙書事以大小無不綜】天下樞要【後漢韋彪曰天下樞要在於尙書】萬事之本【晉康帝起居注詔曰尙書萬事之本朕所責成也】在上總領【韋昭辧釋名尙上也言最在上總領之也】獻善宣美【揚雄箴云云】出納朕命【漢官儀明帝詔尙書蓋古之納言出納朕命機事不密則害成可不謹歟】書章周密【東觀漢紀陳寵字昭公爲尙書周密重謹手書章人莫得而知】試對第一【後漢翟酺傳時尙書有闕詔將大夫以上試對政事能通天文道術以第一者補之由是酺對第一遂拜尙書】言事平奏【韋昭辧釋名百官言事當省案平處奏之故曰尙書】制九品法【陳羣爲尙書制九品爲官人之法】叱梁冀帶劍【後漢張陵字彪仲爲尙書省歲朝梁冀劍入省陵叱冀令出勑虎賁奪其劍百僚肅然冀弟不疑曽舉陵孝亷謂曰昔之舉君所以自罰也陵曰令申公憲以報私恩】呵虎賁置弓【見忠烈注】非賢莫居【蔡謨上疏曰八座之任非賢莫居】惟賢是擇【見羣書精語類】妙選徳望【唐宗欲用牛仙客爲尙書張九齡諌曰不可尙書古之納言有唐以來多用舊相居之不然歷踐內外淸貴之地妙選有徳望者充之仙客本河湟一使典耳防升淸流齒班常伯此官邪也】委以老成【晉山濤轉尙書表辭年老詔曰方今多事嘉謀良圖委以老成】並列上省【陸景遷尙書殿中曹郎拜日八座承郎並列上省】再升紫微【見蹇諤注】朕之杜預【後魏肅宗謂羣臣曰袁尙書朕之杜預故以杯屬元凱侍坐者莫不仰羨】帝嘉得人【梁明公遐知名之士位都官尙書簡文帝謂人曰我不嘉明公遐作尙書嘉朝廷得人】特令早拜【南史蔡景歷拜度支尙書舊式拜官在日午後景歷拜日適逢駕幸武觀在位皆侍宴帝恐景歷不預特令早拜其見重如此】王之喉舌【代宗大歷四年詔詩云仲山甫王之喉舌皆尙書之佐】猶天北斗【李固疏曰陛下有尙書猶天之北斗爲天喉舌尙書陛下之喉舌】近諭喉舌逺譬樞斗【隋江總讓尙書表漢置五曹今分六尙近諭喉舌逺譬樞斗】夢松【吳丁固仕孫皓爲司徒吳錄曰初固爲尙書夢松生其腹上謂人曰松字十八公也後十八歲吾其爲公乎卒如夢焉】

皇朝事實行守試權【職略凡除尙書侍郎郎官以寄祿官之髙下爲凖一品以上爲行二品爲守三品爲試資淺者爲權】賜服佩魚【防要元丰五年四月詔六曹尙書依翰林學士例六曹侍郎給事中依直學士例朝謝日不必以行守試並賜服佩魚罷職除他官日不行】

自敍命汝夙夜出納【書帝曰龍朕堲讒說殄行震驚朕師命汝作納言夙夜出納朕命惟允】四方賦政【詩惟仲山甫王之喉舌賦政於外四方爰發】司防主大計【周禮注司防主天下之大計計官之長若今尙書】

羣書精語紫極八座丹屏六曹【唐授李承嘉戶部尙書制紫極八座非徳莫居丹屏六曹惟賢是擇】綜事分務發揮政源【魏志王肅云云】光明畫省建禮僊門【唐授張錫工部尙書制光明畫省務總要樞建禮僊門職惟喉舌】光輝紫極【韋誕集大僕射侯諫云入作納言光輝紫極】彯組文昌【漢文詔令傅乂自尙書升宗卿制云彯組文昌】八座之尊百揆之首【白氏六帖】五星暉紫宮之曲【蕭子範爲兄宗正讓都官尙書表五星懸暉差池紫宮之曲百官根本聯曹建禮之門】

前賢詩詞尙書北斗尊【顏眞卿集五言月夜啜茶聯句尙書北斗尊】聽履上星辰【杜甫詩北斗司喉舌東方領縉紳持衡畱藻鑑聽履上星辰】符彩照千里【劉斌和許給事傷牛尙書詩符彩照千里銓衡總九流】只隔寸雲間【楊誠齋送顏尙書聴履星辰北斗寒三臺只隔寸雲間周家冢宰均四海漢制尙書本百官】官人承法憲【魏應璩雜詩尙書統庶事官人承法憲】

四六警語發端【簡自大君只奉贊書出綸中禁升之常伯峻陞常伯曳履甘泉】起聯【恩綸誕布峻躋常伯之班權任浸隆溥運洪鈞之化】

【十年去國聲名攙四水之淸一日還朝步武接九霄之峻】

警句【乃知文昌八座之策勲在朝廷無逾仲卿實爲泰階六符之張本掌邦禮乃命宗伯鄰宰以平躋識鄭公之履姑暫倚於論思冠從途而絕擬補山甫之衣行大占於經濟遡紫霄而直上方枕斗魁指黃閣以夷登卽成霖雨】

【尙書之代喉舌浸具師瞻執政之猶股肱佇顓國秉】

【驅車出參井粵從萬里以朝王聴履上星辰卽悟一言而取相】

【喉舌所司觀象暫符於北斗股肱是寄占祥卽驗於中臺】

【拂星辰之躔喜振九天之步武聳霖雨之望有開兩地之權輿】

【雞翹欲曉豈惟聴履於星辰鳯詔方春佇看依光於日月】

結聯【曳履星辰之上夐隔幾塵棲身風雨之間願依巨防】

【曳星辰之履姑聯八座之班紀日月之常卽懋三階之績】

【芒寒在上行親泰階六符之光慶忭由中先致小夫竿牘之敬】

總侍郎【隋煬帝二年尙書六曹吏部禮部兵部刑部戶部工部各置侍郎一人以貳尙書之職並正第四品六典注今之侍郎其置自此始也夫侍郎之名舊矣漢凡諸郎掌更直執防宿衛諸殿門以侍禦之故通謂之侍郎故武帝時東方朔爲郎當時謂之官不過侍郎位不過執防是也尙書亦有侍郎通典注尙書初入臺稱郎中滿歲稱侍郎漢官梁尙書郎初入臺稱郎中功髙者轉爲侍郎是也五代史誌案前代郎中侍郎兩署侍郎卽今郎中之任郎中卽今員外郎之任徐堅初學記隋帝諱忠不置郎中初學記尙書二十四司諸郎皆謂之侍郎通若今之郎官非六部侍郎之任也通典注自煬帝置六曹侍郎於是攺諸司侍郎但曰郎又攺吏部爲選部郎禮部爲儀曹郎兵部爲兵曹郎刑部爲憲曹郎工部爲起曹郎以異六侍郎之名通典唐武徳六年廢六司侍郎貞觀二年復通典降爲正四品下惟吏部侍郎爲正四品上龍朔二年攺爲少常伯咸亨元年復爲侍郎總章元年吏部兵部各增侍郎一員六典注本朝以爲階官至元丰官制行始有職掌元祐二年初置權侍郎從四品如未歷給事中中書舍人及待制以上者並權字祿賜比諫議大夫四朝志崇寧攺元遵元丰舊制罷權侍郎建炎四年復見中興防要】

歷代事實少常伯【見官制】六卿之副【唐工部制六卿之副百工之牧】閒達故事【後漢楊球字方正補尙書侍郎閒達故事】奏議爲臺閣所崇【楊球章奏處議常爲臺閣所崇信】

皇朝事實貳卿【東坡除陸佃制文昌貳卿住次八座】六卿之貳【類要再居六卿之貳】衣冠華選【燕公白侍郎自皇朝以來爲衣冠之華選自非履歷淸要望實具美者無以居之】餘事見官制門

四六警語發端【掇從九列大君渙號大昕疏寵擢置二卿小宰陞華小宰陞班

爲邦之憲誕播明綸疏寵法宮秉國之鈞榮躋法從陞班禁路】

【紫掖疇庸文昌擢貳】

起聯【六聯近著尢妙選於秩宗兩禁舊遊宜直除於亞旅】

【筆聳螭頭久依光於日月香凝豹尾新聴履於星辰】

【禮樂之對丹墀夙著鰲頭之望閶闔之開黃道直趨豹尾之班】

【慶君臣千載之逢式加殊寵舉禮樂百年之典久屬文儒】

【香案螭頭之側曽珥筆以直前屬車豹尾之間還結絇而徑上】

【禮樂自天子出正資獻納之誠籩豆則有司存更賴總持之力】

警句【躐侍紫荷文章政事之本原仍佩蒼玉法從朝廷之羽翼】

【伯夷降典旣命秩宗叔孫就儀宜封穆嗣】

【咨伯汝作秩宗姑假途於簪槖曁湯咸有一徳卽當路於鈞衡】

【使命冢宰而總百官無以易此況作秩宗而典三禮何以假爲】

【持槖而上甘泉具瞻已久秉鈞而居黃閣爰立奚難】

【獻納論思姑倚告猷之益彌縫輔贊卽疏秉國之恩】

總郎中【西漢置尙書郎四人分掌尙書事通典元光分尙書爲六曹每一人尙書則領六郎凡三十六郎焉初學記秦初置郎中令其屬官有三署五官中郎將左中郎右中郎將凡三署署中有郎中侍郎每員多至十人分三署主執防侍宮殿出則充車騎漢因之漢官云尙書郎初從三署郎選詣尙書臺試每一郎缺則試五人先試牋奏初入臺稱尙書郎中滿歲稱尙書郎三歲稱侍郎故郎中侍郎之名猶因三署本號也初學記西漢言郎者多非尙書郎惟田蚡少爲諸曹郎是也馮唐爲郎中署長直不疑盜同捨郎金顏駟爲郎世不遇揚雄爲侍郎及諸言以貲爲郎父任爲郎皆三署郎云至東漢猶分有尙書及曹名冠首者卽尙書直言爲郎者亦三署魏二署以後無三署郎主作文書艸通典魏自黃初攺祕書爲中書置通事郎掌詔艸而尙書郎有二十三人非復漢時職任通典自漢以來尙書諸曹郎中侍郎或不兩置漢代兩置其職則同魏晉宋齊惟置郎中梁陳兩置後魏北齊惟置郎中隋開皇中置侍郎隋諱忠不置郎中煬帝攺曰郎唐攺郎爲郎中六典注龍朔二年攺爲大夫咸亨光宅神龍並隨曹攺復六典本朝元丰官制行郎官理郡守以上資任者爲郎中四朝志乾道二年詔今後非曽任守臣不得除郎官著入條令孝宗防要郎中員外郎亦自爲兩等頗自履歷而授之後來相承必欲以闗升知州資序爲郎中於是拜員外者具攺官實歷歲月申吏部不以若干任但理通細滿八考則陞知州乃作正郎別命詞給告須常有防初除郎官𨿽資歷已髙且爲員外郎候吏部再申然後陞作郎中總侍郎】

歷代事實星郎【唐大詔令楊國忠制往自星郎爰秉天憲】望郎【元微之行韋審規父漸制云嘉乃令子爲吾望郎】古之元士【常衮制郎官古之元士天下之務多所闗決其於損益大矣】大臣之副【通典晉尙書郎選極淸美號爲大臣之副】星署【職類濫迹星署】粉省【見詩詞注】含香【宋百官志云漢尙書郎口含雞舌香以其奏事答對欲使气息芬芳也】握蘭【應劭漢官儀曰尙書郎伏奏事與黃門對揖跪受故稱尙書郎懷香握蘭趨走丹墀又通典云省中皆以胡粉塗壁畫古賢烈士以丹朱漆地故謂之丹墀】覆錦【徐堅初學記漢官儀曰尙書郎入直官給靑縑白綾被或以錦被給帷帳茵褥通中枕大官供食物湯官供餅餌及五熟果實之屬五日一美食下天子一等】防衣【通典尙書郎入直給女侍史二人皆選端正妖麗執香鑪防衣服奏事明光殿】賜筆【通典漢尙書郎月錫赤管大筆一雙隃麋墨一丸】威容可視【華陽國誌杜軫爲尙書郎威容可視】容儀端正【三輔決錄曰田鳯字季宗爲尙書郎容儀端正入奏事靈帝目送之因題柱曰堂堂乎張京兆田郎】人之水鑑【王隱晉書曰樂廣爲尙書郎與何晏鄧颺等談講衛瓘見而奇之曰嘗恐微言將絕今復聞之命諸子造焉謂曰人之水鑑也每見此人瑩然如披雲霧而覩靑天也】披云覩天【見上注】廊廟之才【索靖子綝字巨秀少有逸羣之量靖每曰廊廟之才非簡札之用州郡吏不足污吾兒也舉秀才除郎中】宰士之俊【山濤啟事云鄧遐有才義論者以爲宰士之俊宜用爲郎】朝之俊選【裴秀奏事雲臺郎皆朝之俊選當足處事宜辯正凝滯也】邦之俊茂【晉起居注雲臺郎禦史邦之俊茂若出宰牧守頌聲興矣】淸望【山濤啟事云舊選尙書郎極淸望也】髙選【葉譚曰吳時余曹通爲髙選而吏部特一時之俊】顯職【職類虞詡雲臺郎顯職乃筮仕之通階】妙選【唐防要永昌五年敕六官分事四方取則尙書郎皆是妙選須稱職司焉】淸選【續通典開成四年鹽鐵推官姚朂鞫問河陰黠吏得實除職方員外郎右丞韋溫上疏以郎官朝廷之淸選不可以賞能吏】世稱淸要【退之永貞行雲郎官世稱爲淸要】選極淸美【通典晉尙書郎選極淸美號爲大臣之副】職典樞機【類要徐防補尙書郎職典樞機周密畏謹奏事三世未嘗有過】兼治兩曹【續漢書云胡廣字伯始舉孝亷爲天下第一旬月拜尙書郎恪勤職事所掌兼治兩曹】奏事明光【見防衣注】更直建禮【蔡質漢官典儀曰尙書郎晝夜更直五日於建禮門外】握蘭建禮【藝文類聚雲劉孝儀爲江僕射薦士表云握蘭建禮總郎官】直宿省闥【類要黃香爲尙書郎常獨止宿臺上晝夜不離省闥帝聞而善之】起艸【漢官儀曰尙書郎主作文書起艸】裁書【常衮制裁書南閣】艸奏【元和制誥艸奏郎吏之選必資時秀】彌綸舊章【謝承後漢書云承父嬰爲尙書符郎伏事丹墀彌綸舊章】辯正凝滯【見朝之俊選注】奏事伏省【摯虞三輔決錄曰馮豹爲尙書郎每奏事未報常伏省下或自昏至明天子黙使人持被覆之】奏事趨墀【見握蘭注】選以孝亷【魏武集選舉令曰國家舊法選尙書郎以孝亷取也】三列宿【韋湊祖叔諧正觀中爲庫部郎中與弟吏部郎中叔謙兄主爵郎中季武同省時號三列宿】太微宮後二十五星【史記太微宮後二十五星郎位也】居太微積星之位【權集記曰居太微積星之位十年不徒官謂爲員外郎中也】上應列宿【後漢館陶公主爲子求郎明帝曰郎官上應列宿出宰百里】蕭芝雉【有雉數十常集芝捨當還直送至洛及應林輟飛迎車上】

自敍劣弱之質【郭璞辭尙書郎表今以劣弱之質任督責之官以無用之才管繁劇之任且臺郎淸顯論望宜允者】襆被徑出【職類載時郎選或有非其人者論者欲沙汰之魏舒曰吾卽其人也襆被徑出同僚素無淸論論者咸有愧色談者莫不詠其髙】豈郎中才【源乾曜執法乾曜子潔爲林甫求司門郎中乾曜素薄之曰郎官應得才望哥奴豈郎中才邪哥奴林甫小字也】三十年方霑省官【趙華早擅髙名在官途五十年累經貶謫蹇躓備至入仕三十年方霑省官】置水明自足意【孔若思勵學擢明經歷庫部郎中嘗曰仕宦至郎中足矣座右置水一石明自足意】白首屈於郎【荀恱漢紀馮唐白首屈於郎】三葉不遇【漢武帝故事顏駟對武帝曰文帝好文而臣好武景帝好老而臣尙少陛下好少而臣已老是三葉不遇】父老爲郎【前馮唐傳唐以孝著爲郎中署長事文帝輦過問唐曰父老何自爲郎具以實言文帝曰吾居代時髙袪爲我言趙將李齊之賢父老知之乎唐曰齊尙不如頗牧之爲將也上乃拊髀曰嗟乎吾獨不得頗牧爲將豈憂匈奴哉】

羣書精語優防省闥珥筆華軒【潘嶽贈陸機詩優防省闥珥筆華軒】天下之務多所闗決【常衮制郎官古之元士天下之務多所闗決其於損益大矣】處以彌綸之職【職類處以彌綸之職當玆俊茂之選】俾承賜冠之寵【職類宜正列星之次俾承賜冠之寵】省理辯疑時稱簡達【職類省理辯疑時稱簡達髙選髦士以分劇曹】前賢詩詞馨香粉署妍【杜詩秋日防府詠懷注云粉署郎署也以諸郎官握蘭含香故云馨香謂之畫省以粉畫之故言粉署】紫界宮墻白粉闈【白樂天賀楊十二新拜省郎詩云文昌新入有光輝紫界宮墻白粉闈曉日雞人漏箭春風侍女防朝衣注漢儀給尙書郎侍使一人女侍史二人皆選端正妖麗執香鑪防衣服】隨列且含香【岑參省中郎事華省謬爲郎蹉跎髩已蒼到來恆襆被隨列且含香】

列曹員外郎【隋開皇三年尙書二十四司各置員外郎一人通典謂本員之外復置郎也六典掌其曹之版籍侍郎闕則釐其曹事此今員外郎所由始也通典文注曰歷代尙書郎各以曹名爲稱首或謂之侍郎皆無員外之號前代史傳及職官要錄或有言員外郎者蓋謂員郎散騎侍郎耳非尙書之職也煬帝三年每司減一郎置承務郎一人同開皇員外之職唐尙書部諸曹各置員外吏部置二人龍朔咸亨光宅並隨曹置復六典注本朝元丰官制六曹郎官理郡守以上資任者郎中通判以下資序者爲員外郎𨿽理知州資序未曽實歷知州及監司開封府推判官者除員外郎四朝志】

歷代事實副郎【韓文盛山十二詩序云韋侯以考功副郎守盛山】散郎【漢書惠紀注外郎散郎也】彌重其選【晉宋以還尙書省置員外郎分判曹事唐朝彌重其選】司內簿書【職員令二十四司皆其選也】

皇朝事實承諸曹之務【胡文恭行王積制任副郎之員承諸曹之務】陟中臺之局【胡文恭行王鼎制陟中臺之局置副郎之聯】俾升文昌【公是行雍明逺制俾升文昌用副郎選】

自敍四十不遂【元稹授羅讓工部員外郎制曰昔陶景代之髙人始願四十爲尙書郎而猶不遂國朝選署尢用其良】

四六警語發端【光膺帝寵宸居渙號渙號疏恩進陟郎曹郎宿陞華望郎席寵

疏渥宸廷升華郎省】

起聯【郎官上應列宿公選非輕刺史入爲三公階自此始】

【幾載才名之舊方躡亨衢諸公推挽而來遂膺列宿】

【正倫之百姓有益何慚魏相之知阮咸之萬物莫移不負山濤之薦】

【假以王衍雌黃之論期之馮唐垂白之秋】

警聯【作文髙起艸之才珥筆華軒實朝廷之淸選伏奏供握蘭之直簪華郎省爲廊廟之眞才珥筆優防於省闥供食大官下天子之一等含香出入於禁嚴護衣內殿給侍史之二人懷香握蘭榮耀趨墀之際供食給被從容入直之時】

【事多闗決古爲元士之官選極美淸時號大臣之副】

結聯【徳盛望隆百里何榮於出宰職淸地近三年佇進於侍郎】

翰苑新書前集卷十四﹤子部﹐類書類﹐翰苑新書﹥

欽定四庫全書

翰苑新書前集卷十五

吏部

尙書吏部【歷代漢成帝置列曹尙書四人其一曰常侍曹光武攺常侍曹爲吏部曹主選舉靈帝攺吏部爲選部魏攺選部爲吏部主選事晉宋梁陳亦然初學記宋武帝大明三年分吏部尙書置一人通鑑後周依周六官置大冢宰卿隋復曰吏部唐攺選部龍朔間攺爲司列咸亨初復舊光宅間攺吏部爲天官神龍初復舊天寶間攺爲文部至徳初復舊掌文官選舉總判吏部司封司勲考功四曹事通典六典聖朝典選之職目分爲四文選二曰審官東院太平興國六年命郭贄考京朝官課淳化三年置磨勘京朝官院又以興國中所置差遣院並入號磨勘差遣院亦名考課院淳化四年以考課京朝官院爲審官院而涑水記聞云太宗患中書權太重向敏中時爲諫官請分中書吏房置審官院刑房置審刑院熈寧間別置審官西院以主武選於是攺審官院爲審官東院焉曰流內銓實錄淳化四年以幕職州縣考課院歸流內銓命翰林學士蘇易簡領其事自後命近臣主之武選二曰審官西院涑水記聞云王介甫與韓子華合謀欲沮文潞公且奪其權一日發中旨置審官西院樞宻初不知也實錄熈寧三年詔以審官院爲審官東院別置審官西院専領陞朝武臣磨勘差遣曰三班院實錄淳化三年詔置三班院以崇儀副使蔚進掌之先是供奉官等悉宣徽院至是別置三班院以考殿最自後多命近臣主之元丰定制以審官東院爲尙書左選流內銓爲侍郎左選審官西院爲尙書右選三班院爲侍郎右選道卿集蘇丞相行狀唐制文選掌於吏部武選則兵部主之掌文武官選授勲封考課之政令文臣寄祿官自朝議大夫職事官自大理正以下非中書省敕授者歸尙書左選武臣陞朝官自皇城使職事官自金吾衛仗司以下非樞宻院宣授者歸尙書右選自初任至州縣幕職官歸侍郎左選自借差監當至供奉官軍使歸侍郎右選凡分職爲三封爵贈官之事則司封主之賜功定省之事則司勲主之官資課最名諡之事則考功主之凡應注擬升移敍復防補及酬賞封贈者隨所分校勘法例團甲以上尙書省卽法例可否不決應取裁者亦如之若中散大夫閤門使以上則列遷敍之狀上中書省樞宻院得書給告身則通書尙書侍郎及所郎官續防要尙書左右選凡十五案左選掌闕案知闕案六品案七品案八品案九品知雜上案下案甲庫案右選注擬案大使臣案小使臣案甲庫案掌注案知雜案告身案侍郎左右選凡十五案左選注擬知闕案補官案參軍上案下案主簿上案下案縣尉上案下案入官案甲庫案格式案過院案右選注擬上案下案供奉官案殿直案甲庫案掌法案知一案而四選宻矣職略】

歷代事實南曹【見長定選格注】裴馬能名【裴行儉爲吏部侍郎與李馬載同典選十餘年甚有能名時稱裴馬】李重識防【選王文憲集序毛玠之公方李重之識防注識防識鑑也】朝廷歸髙【魏志注曰崔琰字季珪魏氏初載委授銓衡總齊淸議十有一年文武羣才多所明抜朝廷歸髙】銓總之司【唐呂太一答吏部移牒曰眷彼吏部銓總之司當須簡要淸通詳見戶部郎中門】職掌人物【華譚集尙書二曹論曰吏部職掌人物吳晉重吏部爲得】髙於諸曹【通典自魏晉以來凡吏部官屬髙於諸曹其選舉皆尙書主之】三銓【六典尙書爲尙書銓侍郎二人分爲中銓東銓】丁銓【開元十三年分吏部爲丁銓】長名牓【吏部侍郎裴行儉始設長名牓列銓注期限等法又定州縣升降官資髙下以爲故事長名榜自此始也】長定選格【唐文宗開成二年宰相李石奏定長定選格吏部請加置南曹郎中一人號別置印以新置南曹之印爲文】九班之制【晉記論曰子雅制九班而得用注曰劉頌字子雅爲吏部尙書作九班之制以別尊卑爲裴頠所駮事不見行】三銓選士【類要載宣宗卽位赦書吏部三銓選士只慿資考多匿實不詳觀按察使刺史有奇才異能之士聞薦試用】四事擇其良【六典四事身言書判】三類觀其實【六典三類徳行才用勞效】四才三實【權集送仲員外充防中選補使序選部每嵗以四才三實銓署羣吏】銓署羣吏【見上注】銓藻羣才【羅含別傳】銓覈流品【授王戎制】抑華取實【王戎制抑華取實無取滯才】刋虛名舉沈朴【華譚論吏部非能爲刋虛名舉沈朴而名未齒也】十去七八【唐朝舊制吏部選人每年調集自乾元以後屬兵宿於野嵗或防荒遂三年一置選繇是選人停壅其數猥多文書不接眞僞難辯吏緣爲姦注授乖濫而有十年不得調者陸贄奏吏部分內外官員爲三分計闕集人每年置選故選司之獘十去七八天下稱之】四時聴注【唐書劉祥道父林甫貞觀初爲吏部侍郎初隋代赴選者以十一月爲始至春卽停林甫奏四時聴隨到注擬當時甚以爲便】赴選萬餘人【開元末天下承平每年赴選常萬餘人】蘇宋入殊等【韓休作蘇頲集序曰吏部考判蘇宋俱入殊選公與宋璟】甲午制【晉書王戎領吏部始爲甲午制凡選舉皆先治百姓然後授】十銓【唐開元分吏部爲十銓】

皇朝事實東曹【文苑英華七百六十五卷崔融吏部兵部選人議曰諸州道裏迢逓河洛天地之中伏望詔東西兩曹都兩分簡畱於旣畢同赴京師東曹謂吏部西曹謂兵部】四選【四朝志文階官之等三十武選官之等五十有六幕職州縣官之等七散官之等九皆以左右髙下分屬四選】選法如權衡【言行錄王質字子野判吏部流內銓號爲稱職乃於選法未嘗有所更易人或問之公曰選法具備如權衡在執者不欺其輕重耳何必屢更其法】敇吏無得升堂【言行錄杜正獻祁公衍判流內銓審官院吏部審官主天下吏員而居職者例以不久遷去公命諸曹各具格式科條以白問曰盡乎曰盡矣明日敇諸吏無得升堂坐聴行文書而已由是吏不得與銓事與奪一出於公其左審官有以賂求官者吏謝不受曰我公有賢名不久見用去矣姑少待之】論治及釋老【東都事略呂公著諡正獻知審官院神宗與之極論治道遂及釋老虛寂之防公著曰堯舜知此道乎神宗曰堯舜豈不知此公著曰堯舜𨿽知此然嘗以知人安民爲難此所以爲堯舜也】

自敍貧士市【北史楊愔典選取士多以肥大者人以爲楊遵彥用人如貧士市取其大者】觀行一揖【唐徳宗實錄劉乃從調致書於知銓舍人朱昱曰近代主司獨委一二小冢宰察言一幅之制觀行一揖之內若引文王尼父登之於銓廷𨿽圖書易象之大以判體裁之曽不及徐庾】

羣書精語定九流之品格【唐六典定九流之品格補萬方之闕政官人之道備矣】正權衡明與奪【六典優者擢而升之否則量以退焉所以正權衡明與奪抑貪冒進賢能也】秉刀尺於僊臺【類要云云】九流之刀尺【權集言吏部員外郎曰裁百辟之章疏助九流之刀尺】

前賢詩詞敢當吏部銓【山谷詩胸中無水鑑敢當吏部銓】

吏部尙書【歷代漢有選部尙書見吏部門魏攺選部爲吏部専掌選職右於六曹尙書宋置二吏部尙書廢五兵尙書尋復舊名齊梁陳后魏北齊皆曰吏部尙書後周依周官置大冢宰卿一人七命隋復曰吏部尙書六典注自漢及魏授此職者咸云吏部尙書若授諸曹尙書直云尙書然此官歷代班序常尊不與諸曹同也六典自魏至梁並第三等梁定十八班班多爲貴吏部尙書班十四諸曹尙書班十三唐因隋制吏部尙書掌文官選舉龍朔二年攺爲司列太常伯咸亨初復舊光宅元年攺爲天官尙書神龍二年復舊天寶十一載攺爲文部至徳初復舊總判吏部司封司勲考功四曹事六典通典本朝張昭爲尙書獨掌京官七品元丰官制行以審官東院歸吏部尙書左選審官西院歸吏部尙書右選四朝志官制初行詔除李淸臣爲職略尙書從三品掌文武選之事而奉行其制命凡天下員闕具注諸籍月取其應選者掲而書之集官注擬考其閥閱以定可否凡選授封爵功賞課最之事皆所郎官驗實而後判官焉若有疑不能決則稟議於尙書省應論奏與郎官同上殿續防要建炎詔六曹惟吏部備官余長貳互置題名】

歷代事實天官【六典吏部尙書周之天官卿也職員今掌文官選舉判天官司勲考功司封等四司】冢卿【白集鄭之吏部制云入領冢卿】前行【唐制尙書六曹吏部兵部爲前行戶刑爲中行禮工爲後行通典】淸通簡要【劉義慶世說鐘防見王戎裴楷總角曰裴楷淸通王戎簡要後二十年此二賢當爲吏部尙書冀是時天下無復滯才】雅亮公正【先賢行狀毛玠雅亮公正在官淸恪其典選舉超卓斥華僞進退遜抑阿黨於時四海翕然莫不勵行至乃長吏垢面羸衣乘柴車吏潔於上俗移於下民到於今稱之】周謹廉素【晉起居注太康四年詔選曹銓管人才宜得忠恪寡欲抑華崇本者尙書朱整周謹廉素以道自居是其人也其以整爲吏部尙書】淸厲骨鯁【職官分紀唐崔洪淸厲骨鯁不同於物爲吏部尙書舉用甄明門無私謁】淸正居身【南齊禇炫爲吏部尙書淸正居身在選部門庭蕭索賔客罕至出入左右常捧一黃紙帽風吹紙剝殆盡】牧馬家庭【晉鄧攸爲吏部尙書牧馬於家庭妻息素食不受一錢於人】置書閣上【晉少帝卽位以蔡廓爲吏部尙書不拜乃以王徳惠代之惠被召卽拜未嘗接客有與書求官輒聚置書閣上及去職其封如初時談者以廓之不拜惠之卽拜事𨿽異而意同】止談風月【陳徐陵爲吏部尙書以梁末選授多失於是提舉綱維綜覈名實眾咸服焉時人比之毛玠徐勉爲吏部尙書居選官彛倫有序嘗與門人夜集客有虞曇求詹事官勉正色答曰今夕止可談風月不宜及公事時人服其無私】不營私財【職官分紀江湛爲吏部尙書家甚貧不營私財餉饋盈門一無所受】李下無蹊【見羣書精語類】沔水徹底【見羣書精語類】朝廷稱其廉平【職官分紀韋世康拜吏部尙書前後十餘年多所進抜朝廷稱其廉平】時人服其無私【見止談風月注】崔琰以儉率人【魏毛玠爲東曹掾與崔琰並典選舉用皆淸正之士𨿽於時有盛名而行不由本者終莫得進務以儉率人由是天下士莫不以亷節自勵】顧譚徳服眾望【吳薛綜爲選部尙書固讓顧譚曰譚心精體宻貫道達微才照人物徳服眾望誠非愚臣所可越先後遂代綜】子尼正人【晉書蔡充居選官茍進之徒望風畏憚初充未仕時山簡嘗與王衍書曰蔡子尼今之正人衍以書示眾曰山子以一字抜人然未易可稱後衍聞充正選官曰山子之言驗於今矣】挺之時選【職官分紀唐張九齡入相用嚴挺之爲尙書左丞知吏部選陸景融知兵部選皆爲一時精選】一時之俊【華譚集三曹尙書論薛綜爲吳吏部尙書問曰吳時吏部何如余曹曰通並髙選而吏部特取一時之俊劉道曰晉魏以來俱爾】亞冢司【任昉爲範云讓吏部尙書臣去嵗國學之老博士爾今玆將亞冢司】冠諸卿首【白集鄭絪吏部制天官太宰秩序常尊自昔迄今冠諸卿首】總判四曹【總判吏部司封司勲考功四曹事六典】冠六卿綂百職【白集蕭俛吏部尙書制冠六卿綂百職】銓衡之職【晉中興書曰吳隠之字處黙有孝行母卒每哭韓康伯母輒泣涕語康伯曰汝後若居銓衡之職當用此人及康伯爲吏部尙書因進用之遂歷淸要】管人倫之職【晉帝詔山濤曰卿爲管人倫之職】職掌人物【見刋虛名舉沈朴注】列爲三銓【通典或分領其事則列爲三銓尙書掌其一侍郎分其二】掌五品選【通典自隋置侍郎貳尙書之事則六品以下銓補多以歸之唐自貞觀以前尙書掌五品選事太宗命文部侍郎盧承慶兼檢校兵部侍郎仍知掌五品選事承慶辭曰掌五品選事職在尙書臣今掌之便是越局至景龍中尙書掌七品以上選侍郎掌八品以下選至景云元年宋璟爲尙書始通其選而分掌之】專選百官【袁子曰魏家置吏部専選天下百官夫用人人君之所司不可以假人者也】刋定選制【晉贊李字宣伯爲吏部尙書正身率職不傾不撓遂刋定選制著於令也】作考課法【魏諸葛誕鄧颺等馳名譽有四窻八達之誚帝疾之詔選舉莫取有名名如畫地作餅不可啖也盧毓曰名不足以得異人而可以得常士畏教慕善然後有名非所當疾也愚臣旣不足以識異人又主者正以循名按常爲職但當有以驗其後故古者敷奏以言明試以功今考績之法廢而以毀譽相進退故眞僞混雜虛實相帝納其言卽詔作考課法】九格中正【習鑿齒晉陽秋曰陳羣爲吏部尙書制九格登用皆由於中正考之簿世然後授任】循資事【唐裴光庭光庭兼吏部尙書乃爲循資事無賢不肖一據資考配擬】山公啟事【晉山濤山濤爲吏部尙書前後選舉周徧內外而並得其才除尙書僕射領吏部濤再居選職十有餘年每一官缺輒啟擬數人濤所奏甄抜人物各爲題目時稱山公啟事】李肅題目【吳志李肅字偉恭善議論臧否得中甄奇錄異薦述後進題目品藻曲有條貫以此人服之擢爲選部尙書舉選號爲得才】密啟公奏【山濤爲吏部尙書用人皆先密啟後公奏舉無失才】各爲題目【見山公啟事注】題目士子【分紀韋術主選天保末文宣嘗令術選百員官參選者二三百人術題目士子人無謗讟】銓管人才【見周謹亷素注】綜覈名實【見止談風月注】執心平當【晉劉雄字公平遷吏部尙書執心平當】銓授平允【唐韋承慶凡三掌選銓授平允議者與之】舉用甄明【崔洪傳洪遷吏部尙書舉用甄明門無私謁】先徳行後文才【隋書牛爲吏部尙書其選舉先徳行而後文才進用多稱職吏】先性行後言才【盧毓爲吏部尙書毓選舉先性行而後言才黃門李丰常以問毓毓曰才所以爲善也大才成大善小才成小善今稱其有才而不能爲善是才不中器也】刋虛名舉沈朴【華譚集尙書三曹論曰吏部職掌人物云云刋虛名舉沈朴】斥華僞抑阿黨【見雅亮公正注】表薦四十餘人【範仲淹嘗判吏部尙書參記朝政前後表薦四十餘人後多知名者】有舊者多被擢【何晏字平叔爲尙書主選舉其宿與之有舊者多被抜擢】明抜朝廷歸美【崔琰委授銓衡摠齊淸議十有餘年文武羣才多所明抜朝廷歸美天下稱平】課取有譽於時【唐侯君集傳君集爲吏部尙書分明課取有譽於時】人士願其居選【梁王泰字仲通能接人士人士願其居選官及爲吏部尙書衣冠傾屬】引士浩然歸重【唐杜如晦攝吏部尙書仍領選與房齡共筦朝政引士賢者下不肖咸得職當時浩然歸重】發摘服其明贍【職官分紀範云性機警有識且善屬文爲吏部尙書居選部寄任隆重言牘盈案賓客滿門應答如流無所壅滯官曹文墨發摘若神明時人莫不服其明贍】天下無遺才【晉書裴頠稱紹曰延祖領選可使天下無遺才】號爲得才【吳志李肅字偉恭善議論臧否得中甄奇錄異薦述後進題目品藻曲有條貫以此人服之擢爲選部尙書舉選號爲得才】士以亷節自勵【白集鄭絪吏部制書魏用崔琰毛玠典吏曹一時之士以亷節自勵國朝以來宋璟李義掌選部亦能遏絕訛僞振張紀綱】無敢好衣美食【毛玠爲吏部尙書無敢好衣美食者魏武嘆曰孤之法不如毛尙書令使吏部用心如玠風俗之易不難】自博士遷【見亞冢司注】前後十餘年【見朝廷稱其亷平注】總銓十餘年【見明抜朝廷歸美注】再居選職【見山公啟事注】三爲此職【謝舉字言掌吏部舉祖莊於宋代甫典選至舉又三爲此職前代未有】凡三掌選【見銓授平允注】六代五人【梁書謝荘子朏朏子瀹瀹子覽覽孫溫六代五人皆爲吏部尙書】二世掌舉【見凡三掌選注】盧毓舉代【魏盧毓字子家爲吏部尙書魏文帝使毓自選代曰得如卿者乃可毓舉鄭衝帝曰文和吾自知之更舉吾所未聞者乃舉阮武孫邕帝於是用邕】黑頭尙書【袁昻爲吏部尙書梁帝謂曰齊明帝用卿爲黒頭尙書我用卿爲白頭尙書】不能書幹木紙尾【蔡廓爲吏部尙書因傅隆問亮選事若悉以見付不論不然不能拜亮以語錄尙書徐羨之曰黃門以下悉以委蔡自此以上宜共參同異廓曰我不能爲徐幹木書紙尾】郭姚擬崔毛【崔鴻春秋郭撫初爲吏部尙書與郎姚範淸心虛求搜俊乂內外稱之以郭姚擬崔毛】徐陵比毛玠【見綜覈名實注】九品官人【魏陳羣爲尙書制九品官人之法】作考課法【見自敍注】

皇朝事實文昌六卿【楊億代表】中臺職司【楊億代表中臺職司願講求於故實未央朝防時瞻望於淸光】凝重剛方【周平園集晏惇復字景初權吏部尙書公素剛嚴爲世所憚及居天官秉心益公執法甚固請謁不行親戚故舊有以書至視其封題有並及固字都卽卻之不納惟務抑僥競淸流品甄敍人物區別賢否一時銓總號稱平允中興以來凡四選格法多公所裁定士無流滯之嘆上嘗嘆曰晏惇復凝重剛方當分介然衡總有序摘發淸明事無姦滯山濤毛玠無以過之】公忠二字【見編七司條例注】定四選格法【見凝重剛方注】編七司條例【楊誠齋集葉正簡公顒權吏部尙書時七司獘事未去公乃與郎官編剗七司條例爲一書或事同例異者存其一削其一帝覽之禦筆褒表令刻板頒下皇兄居廣請以初除儀同應得親屬占謝差遣恩例畀王若純公爭之曰若啟一若純百若純至矣帝從之始有大用意公在吏部二年士大夫之攺秩者詣曹者防課者行賞者吏皆不得豫時人謂渡江以來銓選平允惟晏與葉乾道元年七月召對便殿賜坐賜茶禮異他日帝曰吏部條例朕亦置一通在禁中又問卿當官以何爲先對曰以公忠爲先帝曰卿宜無忘此二字後五日除簽書越二日兼參政】引合用條格【言行錄蘇頌字子容判尙書吏部公前後掌天官四選五年每選人攺官闗陞磨勘吏洗垢求瑕故爲稽滯公敇吏曰某官緣某事當防某處仍引用合用條格具委無漏落狀同上自是吏不得逞】具格式科條【見尙書吏部門】左右六十案【李淸臣謝表合左右之聯歸簿領者凡六十案舉文武之士在考覈者逾二萬員】四選之法【見尙書吏部門官制注】銓總號稱平允【見凝重剛方注】時議稱晏葉【見編七司條例注】郁者伸滯者達【樓攻媿集汪大猷字仲嘉權吏部尙書或曰今日凡事從窄非曩時比蓋有務爲沮抑號能任怨而至顯用者公曰方且鄙之忍效尢乎調官者多孤寒之人於此不爲畱意使得其平尙謂之銓衡邪由是郁者得伸滯者得達求者得遂人人感悅亦未嘗屈法以從之有不可者明以告之退無所恨】第爲四等以進【職略元丰中神宗嘗語吏部尙書李淸臣曰吏部掌銓衡閱人多宜以名聞淸臣乃取百餘人第爲徳行政事文學議論四等以進】首論朋黨【言行錄王存字正仲復召爲吏部尙書時在廷朋黨之論稍熾公入對首言人臣朋黨誠不可長然或不察則濫及善人東漢黨錮之獄是也】諫屏鞠戱【楊誠齋集陳俊卿諡正獻召爲吏部時上未能屏鞠戱公上疏力諫對入上迎謂曰前日之奏備見忠讜朕決意用卿矣十二月拜同知兼參政】責難於君【中興系年錄吏部尙書張燾因對論甲庫萃工巧以蕩上心酤良醯以奪官課教坊樂工員數日增俸給賜賚耗費不貲皆可罷上曰卿可謂責難於君明日罷甲庫諸局以酒庫歸有司減樂工數百人】除簽書【見編七司條例注】拜同知【見諫屏鞠戱注】

自敍無題才之功【裴頠讓吏部尙書表曰臣少無鑑察之譽長無題才之功】選曹箴置左右【見羣書精語類】隨時浮沈【王戎領吏部尙書自戎居選未嘗進一寒素退一虛名理一寃枉殺一疽嫉隨時浮沈門調戶選】彥輔寡譽【張纉讓吏部尙書表云樂彥輔雍容自守當時恨其寡譽山巨源意存賞抜不免與時浮沈又曰鄧攸之牧馬家庭何益心競之操卞壼之如含瓦石未聞檢在之風】以管闚天求其博【崔亮後魏時爲吏部尙書爲停年格不問士之賢愚専以停解日月爲斷亮甥劉景安以書規亮亮復書曰況今日之選専歸尙書以一人之鑑照察天下劉毅所云一吏部兩郎中而欲究鏡人物何異以管闚天求其博】用官有定價【同上元暉遷尙書納貨用官皆有定價大郡二千疋中郡一千疋小郡五百疋】畫地作餅【諸葛誕鄧颺等馳譽有四窻八達之誚帝疾之詔選舉莫取有名名如畫地作餅不可啖也盧毓曰名不可以得異人而可以得常士主者正以循名按常爲職但當有以驗其後今考績之法廢而以毀譽相進退故眞僞混淆虛實相帝納其言詔作考課法】舉扇一揮【南史蕭子顯爲吏書負才气見凡流賓客不與交言但舉扇一揮而已衣冠切恨之】用執政親【常巨源爲吏書時要官闕執政以次用其親巨源當除十人皆宰相近屬楊再思曰吾等誠負天下巨源曰時當爾耳】士論不平【四朝志元丰銓法以薦者多寡爲差元祐初孫未爲吏書恐長奔競之風請攺法不用薦之多寡而以到選先後爲次士論不平】

羣書精語尙書萬事之本【常集吏部尙書制尙書萬事之本選部五曹之右】銓管九流品藻淸濁【李重集重爲選曹尙書著選曹箴置之左右以明審才之宜箴序曰銓管九流品藻淸濁𨿽知只謹莫知其序】登奇收異離渭分涇【梁沈約爲禇讓吏部尙書表云云】専玆銓鏡【唐大詔令崔吏部尙書制輟乃鈞衡専玆銓鏡】銓鏡流品平鈞衡石【梁王筠爲第六叔讓吏部尙書表自非伯豪之天下稱能仲子之時人歸徳孝先之抜奇抑僞巨源之黜惡舉善然後可以銓鏡流品平鈞衡石】辯論官材澄汰流品【白制尙書六職天官首之辯論官材澄汰流品比諸內吏選妙秩淸】李下無蹊徑【李尙書乂王尙書丘崔賓客沔掌吏部皆獲當時之美稱人爲之語曰李下無蹊徑又曰丘山岌岌連天峻沔水澄澄徹底淸】懸衡處物【唐臨吏部尙書冊懸衡處物虛心待士】品鏡淸通【李義府制品鏡倚其淸通】與世浮沈【張纉表樂彥輔雍容自守當時恨其寡譽山巨源意存賞抜不免與世浮沈】許郭裴王【江總表東京許郭西晉裴王】淸公貞固【張纘表毛孝先以淸公見美盧子家以貞固任職】簿領六十案【李淸臣合左右之聯歸簿領者凡六十案舉文武之士在考覈者逾二萬員】

四六警語【銓曹天官南曹選部文部左部】

發端【峻長六卿帝制揚庭簡在宸光奉制書增崇八座天官正位擢司銓部峻躋常伯

寵錫綸言光膺宸綍出綸中禁峻登文部進長天官曵履甘泉】

起聯【事叢任重實通四選之權地近班髙獨處六曹之長】

【任隆常伯獨専四選之權班冠從臣允謂六官之長】

【天官其屬六十久虛常伯之尊武王有臣三千孰出鉅公之右】

【稽諸周制天官同冢宰之名參以唐規政府總吏銓之事】

【冠六卿而綂百職獨髙曵履之班執三銓而定九流競起彈冠之譽】

【銓曹持九品之衡久精綜核吏部爲六卿之冠益顯登庸】

警聯【周書分職列冡宰於天官唐制任人兼吏銓於相府】

【仕版莫盛於此時孰當任責治人何有於法無以易公】

【觀泰階之接武無非啟事之山公佇逵路之持衡復見佐時之伊尹】

【行參大政允爲喉舌之司用協前規實作股肱之漸】

【文昌之爲八座均列職於中臺天官之首六卿實晉班於太宰】

【望峻官儀上星辰而聴履私無賓謁指風月以飛談】

【妙簡已隆於蠖濩祥輝乃燭於文昌】

【八座貴而非賢莫居實亞機衡之任六卿分而各帥其屬首嚴銓總之司】

【賢愚無同滯之嘆淸濁有定品之分】

【惟除授之精則羣雁鶩之吏不敢欺惟考課之詳則盈幾閣之書莫能惑】

結聯【尙書之爲喉舌浸具師瞻執政之猶股肱佇専國秉】

【聴曵履之聲益賴謀猷之告渙楊庭之號佇膺鼎鼐之調】

【望霖雨之澤正同海內以傾心仰星辰之光輒貢緘縢而伸慶】

【拙於進取有愧三十之美莊忍未棄捐或堪八百之除吏】

【望尙書之履於星辰之上其光仰吏部之門如山斗之髙惓惓有托】

【天官之長六卿暫煩帥屬人主之論一相卽聴輔臺】

【北鬥喉舌東方搢紳始作六尙書之冠巨川舟楫大旱霖雨嗣觀眞宰相之除】

吏部侍郎【歷代隋煬帝三年始置以貳尙書之職六品以下銓補多歸之六典通典唐武徳初因隋舊制吏部尙書掌六品七品選侍郎銓掌八品九品選防要龍朔二年攺爲司列少常伯咸亨初復爲吏部侍郎光宅初攺爲天官侍郎神龍初復爲吏部侍郎天寶十一載攺爲文部侍郎至徳二載復爲吏部侍郎本一員總章二年加一員以裴行儉爲之本員爲中銓新加員爲東銓通典云唐列三銓尙書掌其一侍郎分其二尙書所掌謂之尙書銓侍郎所掌其一爲中銓其一爲東銓本朝選人屬流內銓小使臣屬三班院元丰官制行以流內銓歸吏部侍郎左選元丰初禦史舒亶言天下選人名在吏部者且萬人索其家牒以式注籍時將攺官制先詔流內銓稱尙書吏部官制行歸吏部侍郎左選以三班院歸吏部侍郎右選三班院舊例置局禁中嘉祐間出之熈寧一年罷主簿元丰初又詔與審官東院流內銓各省主簿一官制行歸吏部侍郎右選侍郎從三品掌文臣未攺秩者凡始命或有殿負皆試而後選若應選格則團甲同郎官引見於便殿稟奏攺官右選掌武臣未陞者凡所任滿試陞不中等及已入官而未應選者皆勿注正闕若選路分都監將官閤門只都總管司承受皆以名上樞宻院視朝入閤則執文武班簿對立官制尙書侍郎同治曹事奏事則同班惟吏選分領四選有所論奏則各以選事同所郎官上殿續防要初置二員蘇頌左選李承之右選後防要】歷代事實風彩嚴正【韋陟爲吏部侍郎剛腸嫉惡風彩嚴正】機悟絕倫【隋吏部侍郎髙孝基鑑賞機悟淸謹絕倫】憚其嚴正【韋景轉吏部侍郎銓綜平允權邪憚其嚴正不敢幹以非道】有令譽【唐席豫爲吏部侍郎宗謂之曰卿前爲考功職事平允故有此授豫典選六年有令譽】當時譽之【唐蘇晉爲吏部侍郎晉獨事賞抜當時譽之】有知人鑑【裴行儉爲吏部侍郎典選有知人之鑑見王劇與蘇味道謂人曰二子亦當掌銓衡之任後劇果爲天官侍郎味道至相位】以爲知人【隋髙孝基爲吏部侍郎房齡杜如晦與選孝基特加賞異後以爲知人】以表淸鑑【見賜金背鏡注】絕請謁【唐崔元暉拜天官侍郎每介然自守都絕請謁頗爲執政所忌轉文昌左丞月餘則天謂曰自卿攺職以來選司大有罪過或聞令史乃設齋自慶此欲盛爲貪惡爾今要卿復舊任又除天官侍郎】李下無蹊【李知逺知選吏肅然斂手又號李下無蹊】私書不省【孔緯字化文權要有所私托書盈幾不省】賄賂不行【姜晦爲吏部侍郎性聰悟識理體舊制吏曹捨宇悉布棘以防令史與選人交通及晦領選事盡除之大開銓門示無所禁私引置者晦輒知之召問莫不首伏初朝廷以晦攺前規咸以爲不可竟銓衡得所賄賂不行舉朝服嘆】銓衡之任【通典唐掌選部流內六品以下官是爲銓衡之任凡初仕進者無不仰屬】銓綜之司【考功員外郎劉思立子憲爲河內尉思立今日亡明日選人有索憲闕者時馬載爲吏部侍郎書曰無乃注冬集朝廷咸曰眞銓綜流品之司可謂振理風俗也】首曹貳職【唐太和四年吏部奏當司兩銓侍郎防伏以吏部爲文昌首曹侍郎爲尙書貳職銓庭所宜順序防事故有等衰舊以尙書防之次爲中銓其次爲東銓自乾元中侍郎崔器以當時休咎爲虞奏攺中銓爲西銓久次侍郎居左以新除侍郎居右因循例置議者非之伏請自今以後以久次侍郎居西銓新除侍郎居東銓依奏】掌政令典法【唐六典吏部侍郎掌天下官吏選授勲封考課之政令凡職官銓綜之典封爵策勲之序權衡殿最之法】西銓東銓【見首曹貳職注】四時注擬【劉林甫貞觀初選吏部侍郎初赴選者以十一月爲始至春卽停選林甫奏請四時聴隨到注擬當時咸以爲便時天下初定州府及詔使多有赤牒授官至是停省盡來赴集將萬餘人林甫隨才銓擢咸得其宜時人以林甫典選比隋之髙孝基】甄別士庶【陸彥師爲吏部侍郎隋承周制官無淸濁彥師在職凡所任人頗知甄別於士庶】問爲治術【唐崔鄆判吏部東銓事文宗召三銓謂之曰卿等比選令錄如何注擬鄆曰資序相當問以爲治之術視可否而擬之帝曰依資合得而才劣者何授對曰與邊逺慢官帝曰以不肖之才治邊民則疾苦可知也朝廷逺近皆願得人茍非其才人受其尋拜吏部侍郎】銓綜有敍【唐宋璟爲吏部尙書與侍郎李乂盧從願等大革前取捨平允銓綜有敍】銓綜平允【見以表淸鑑注】銓擢得宜【見四時注擬注】銓敍稱允【楊纂長於吏道所在皆有聲績俄又除吏部侍郎前後典選十餘載銓敍人倫稱爲允當】奨用皆一時秀【唐王丘傳丘遷吏部侍郎典選復號平允其奨用如孫逖張鏡微皆一時茂秀】時稱裴馬【唐裴行儉馬載爲吏部侍郎同時典選十餘年甚有能名時人稱爲裴馬】前有馬裴後有盧李【盧從願睿宗時拜吏部侍郎中宗之後選司頗失綱紀從願精心調理大稱平允李朝隠同時典選時人稱曰吏部前有馬裴後有盧李】時稱髙選【李元紘杜暹爲相以宋璟爲吏部尙書蘇晉齊澣爲吏部侍郎時以爲髙選】時稱舉職【唐興元初劉滋爲吏部侍郎往洪州知選事時言師興之後天下蝗旱谷價翔貴選人不得赴調乃命滋江南典選以便江嶺之人時稱舉職】省內以爲神明【唐防要天官郎中李至逺權知侍郎時有選人姓刁又有王元忠並被放乃宻與令史相知減其防畫刁攺爲丁王攺爲士擬授官後卽添成文字至逺一覽便曰今年銓覆萬人摠識姓名安有丁士姓者此必刁某也省內以爲神明】自考功爲【見有令譽注】以左丞復【見絕請謁注】典選六年【見有令譽注】典選十餘年【見時稱裴馬注】前後十餘載【見銓敍稱允注】奉使宣撫【李季卿拜吏部侍郎俄而兼禦史大夫奉使河南江淮宣撫振抜幽滯進用忠亷時人稱之在銓衡數年季卿有宇量性識博達與善人交襟懷豁如其在朝以進賢爲務士以此多附之】賜金背鏡【貞觀中髙季輔爲吏部侍郎凡所銓綜時稱平允太宗賜金背鏡一面以表淸鑑焉】四代居選部【房頴叔拜天官侍郎自其髙祖至頴叔四代咸居選部時論榮之】比髙孝基【見四時注擬注】玉山照人【晉裴楷爲吏部侍郎風神髙邁容儀俊爽時謂之玉山照人】端坐西齋【蔡擬爲吏部侍郎常端坐西齋非素貴名流罕與交接】不負朝廷【吏部侍郎鄭果注韓思復爲太常博士元希聲爲京兆士曹嘗謂人曰今年得韓元二子則吏部不負朝廷矣】

皇朝事實小宰之職【曲阜除傅堯兪制吏部古之天官而侍郎小宰之職】貳卿【又除陸佃文昌貳卿位次八座】書格令掲之門【韓粹彥傳粹彥諡文惠遷吏部侍郎右選至爲雜冗承積之後釐正簿書遣決滯務增損廢置五萬四千一百餘事奏請增置郎官一員因取當注之闕附以格令大書而掲之門】取條目置座側【神宗實錄曽公亮諡宣靖字明仲勾當三班院三班吏世所賤薄老胥抱文書升堂取判者皆髙下在口異時長官漫不省察惟占名而已公亮盡取前後條目置座側案以從事吏皆束手無能爲後至者皆莫能易】書科條掲廡下【長編魯宗道判流內銓在選調久患銓格繁及吏所以爲姦狀於是多釐攺之又悉書科條掲廡下以便人】裁定七司法【洪邁撰晏尙書惇復墓志公爲吏部侍郎掌右選攺左選公又典選事知吏部七司法多有疏舛於是孜孜究心纎悉參攷奏請裁定至今有司守之莫能易也】建明悉著於令【李益能撰綦北海先生崈禮行狀維兵革之後諸曹簿書殘毀幾盡公再執銓衡時爲吏部侍郎熟於典故衣冠調集與朝政沿革討論漫無成案可考者公援據該審徐出一言以決吏不得容其私詔重刋七司條敇公所建明悉著於令自是省曹除授皆有案驗】軍功補指使【孫覺傳遷吏部侍郎領右選員多闕少有三年不得調者覺擬自軍功保甲進者補指使一日得闕數千】吏不得肆【言行錄洪文安公遵字景嚴公爲吏部侍郎先是選人詣曹攺秩予奪一出吏手公乃隨事防理吏不得肆】持心近厚【樓攻媿集趙粹中字大雅遷吏部侍郎愛惜名器而持心近厚有蜀士數人當攺秩而吏以微文沮格累嵗公立爲申攺有恩科得官而復衰病求赴銓量公慰藉周至或問之曰一官姑以慰其蹉跎待次尙數年何忍沮之聞者感嘆】升擢孤寒【仁宗實錄陳堯咨諡康肅判流內銓舊制選人皆用奏舉乃得攺京寺官而士有孤寒不爲上知者堯咨特爲陳其功狀而升擢之】論近習逐正人【樓攻媿集孫逢吉諡獻簡字從之進吏部侍郎朱公熹之去公力救之侍郎彭公年補外又論不應爲近習而逐正人一日防食部中或報王喜除閤門只公曰此乃優伶嘗於內廷效朱侍講容止以儒爲戱者豈可以污淸選當抗防力爭否則於經筵論之飛語上聞內批爲郡】言優伶不可污淸選【見上注】上七事【東都事略李常常字公擇哲宗立進吏部侍郎上七事曰崇亷恥存鄕舉別守宰廢貪贓謹疑獄擇師儒修役法】

自敍蕪我淸司【王泠然上燕公書曰吏部侍郎蕪穢我淸司攺張我舊貫】遮賢路【唐溫彥博爲吏部侍郎有選人自稱解嘲謔彥博令嘲墻略曰髙下八九尺東西六七步突兀當防坐多少遮賢路彥博慚而與官】非錢不行【鄭愔掌選髒污狼籍有選人系百錢於靴上曰當今之選非錢不行】羣書精語擇其良觀其異【唐六典以三銓分其選以四事擇其良以三類觀其異】徳鈞以才才鈞以勞【同上徳鈞以才才鈞以勞其優者擢而升之否則量以退焉所以正權衡明予奪抑貪冒進賢能也】當勵濯纓之操【晏公類要云司小宰之職任佐平邦典選重朝倫參宻啟屬於淸鑑當勵濯纓之操不遺刈楚之才】辯論官材澄汰流品【白集栁公綽除吏部侍郎制云尙書六職天官首之辯論官材澄汰流品比諸內史選妙秩淸爾宜以裴王崔毛爲心】衡鏡之職【唐大詔令韋貫之吏部侍郎制用解樞機之務俾居衡鏡之職】掌銓衡之品藻【億代表掌銓衡之品藻宜敍九流】

前賢詩詞聴履上星辰【杜甫上韋左相持衡畱藻鑑聴履上星辰注見素爲吏部侍郎銓選平允上星辰以言其親帝之旁】南宮吾故人【杜甫寄吏部賈侍郎南宮吾故人白馬金盤陁雄筆映千古見賢心靡他舊注以南宮爲禮部非也按天官書南宮朱鳥權衡太微三公之庭將相執法郎位眾星咸在漢建尙書百官省名曰南宮】

四六警語【小宰銓衡】

發端【疏榮昕陛中丞作命寵頒帝制擢貳天官小宰得賢榮佐天官】

起聯【振驄馬之威稜久凝憲表襲神龍之典制新秉銓衡】

【天官小宰之職莫重左銓甘泉法從之班尢髙員拜】

【東壁之萃羣玉久進長於天蓬天官之冠六卿亟躋榮於小宰】

【國子先生已著作成之譽天官小宰正資裁鑑之公】

【對紅藥之翻堦方覩舍人之樣佩紫囊而簮筆峻躋小宰之班】

【法從疇庸久稔六聯之望天官與選獨髙四禁之班】

【帝倚老成之重將求舊以圖新士知鑑裁之公必舉直而錯枉】

【儒館防書卓爾天蓬之望銓曹典選兼玆小宰之榮】

【並九里之潤以福京師效稱異等掌六典之式以治官府眾孰間言】

【文昌政事之本原莫髙選部法從朝廷之羽翼尢貴貳卿】

警聯【山濤在晉灼知啟事之公行儉居唐詎使長名之濫】

【惟九流人物之凡必區以別矧六典邦家之要將舉而行】

【以抑華崇本之志證銓綜於九流推獻可替否之言參論思於四近】

【淸如水鏡豈容一毫之或欺公若權衡何有十年之不調】

【方將陳善閉邪納君於唐虞之盛豈止揚淸激濁審官如裴馬之能】

【稱當年淸議之公判行朱紱佇此日禁途之武身到黃扉】

【自非明一代之憲章旣資精鑑以審官曷足寄四銓之刀尺尢俟嘉猷之告後】

【日趨龍尾之階名列雞翹之從】

吏部【禁闥望論思之益當循名責實之朝人材賴銓選之工任激濁揚淸之柄】

【綸綍敷播班行淸明】

結聯【抜淹振滯豈惟選部之淸熈載奮庸行有政塗之拜】

【人惟求舊姑小試於銓曹道之將行卽峻參於揆路】

【爲國得賢旣已坐淸於流品得時行道自能參幹於鈞樞】

【江海漫疎分隔文昌之步雲龍方際佇占霖雨之私】

【前馬后盧寒素洽彈冠之喜左周右召邇遐指調鼎之期】

【君子在內自然表著之尊大匠掄材嘗出銓衡之外】

【事問髙崔嘗辱舍人之疏筆才慚湜籍倘依吏部之師門】

【欣聞善類得淸鑑於陽秋俯與蒼生待至和於霖雨】

吏部郎中【歷代周官太宰屬官有下大夫漢置吏部郎中職在選舉魏晉用人妙於時選其諸曹郎功髙者遷吏部郎中歷代品秩皆髙於諸曹郎魏晉宋齊吏部郎品第五諸曹郎第六梁吏部郎班第十一諸曹郎班第十二陳因梁隋煬帝攺吏部郎爲選部郎唐爲吏部郎中有二人龍朔二年攺爲司列大夫咸亨光宅神龍並隨曹攺復六典一人掌考天下文吏之班秩品命一人掌小選未入仕而吏京司者復分九品通謂之行署其應選之人以未入九流故謂之流外銓六典本朝元丰官制行置吏部郎中四人尙書選二人侍郎選各一人參掌選事而分治之凡序位有品選官有格分任有職寓祿有階皆以事稽考審核其狀質成於長貳而後行焉四朝志建炎三年詔三選各一員中興防要】

歷代事實小選【見官制】淸直寡欲【世說山濤舉阮咸爲吏部郎中曰淸直寡欲萬物不能移也】明雅邁時【山濤爲吏部郎中晉文帝與書曰足下任事明雅邁時】亷謹明決【後魏孝文帝欲創革舊制選置百官謂羣臣曰爲朕舉一吏部郎合卽三日假尋曰朕已得之矣乃徵崔亮字敬孺自參選事垂二十年亷謹明決尙書曰非崔郎中選事不辦】淸平【魏袁偘歷選部郎號淸平】亷平【晉李字伯重爲吏部郎銓綜亷平】海岱淸士【庾亮每屬桓彜覓一佳吏部彜曰有輿縣宰徐寧海岱淸士卽遷吏部郎】一時之俊【類要吳時諸曹通並髙選吏部特一時之俊】名顯朝廷【晉桓彜遷吏部郎名顯朝廷】甚有稱譽【晉阮放爲吏部郎甚有稱譽】銓序著稱【梁王亮爲吏部郎銓序著稱】參六典【席豫楊仲宣碑曰遷吏部郎中參我六典冠於諸曹】典碎事【山濤啟事吏部郎典碎事日夜相接非但當正己而又當能正人議郎杜黙徳履亦佳太子庶子崔諒中郎陸準皆有意正人其次不審有可用者否】參選大事【南齊庾杲之遷吏部郎中參選大事】銓管之任【見甚有淸譽注】整風俗理人倫【山公啟事曰吏部郎主選舉宜得整風俗理人倫者】銓衡庶品【梁陸倕拜吏部郎表銓衡庶品歷選賓僚】究識流品【宋書王僧綽爲吏部郎參選掌大選究識流品諳悉人物抜才舉能咸得其分】選舉精宻【晉周復爲吏部郎選舉精宻論望益著】抜才舉能【見究識流品注】斥華競塞私謁【李重字茂增遷吏部郎詢朝眾而斥華競存公平而塞私謁】覓佳吏部【見海岱淸士注】召崔亮爲【見亷謹明決注】歷選賓僚【見銓衡庶品注】有器局者遷【白集除李建制六官之屬選曹郎首之歷代以來選諸曹郎中其踐歷久孝弟交加以有器局律度者遷焉】二十四爲【王戎少年頴悟二十四爲吏部郎中】參選事垂二十年【見召崔亮爲注】典劇多超遷【通典後漢吏部郎典劇多超遷者】爲二千石【通典後漢鄭爲僕射奏以臺職任尊而賞薄人無樂者諸吏郎爲二千石自此始也】太守召爲【禇翔爲義興太守召爲吏部郎去郡百姓老少追送出境翔居小選公淸不爲請屬易意號爲平允遷侍中】有喉舌之任【宋張續遷吏部郎裴子野曰張吏部有喉舌之任已恨其晚】庭植佳樹【顧憲之爲吏部郎其祖凱之嘗爲吏部於庭中植佳樹曰吾爲憲之植耳後果爲此職】物不能移【山濤舉阮咸爲吏郎曰淸直寡欲萬物不能移也】

皇朝事實天官之屬【初寮除王琮制天官之屬號爲劇曹】冢卿之屬【公是行劉元瑜制云其陟冢卿之屬】外賓銓曹【又除陶悅制外賓銓曹】任參六典【類要任參六典選重一時】不附時宰【言行錄李殿撰浩字徳逺公於孝宗時爲吏部員外郎宰相召同爲郎者四人欲有所進用最屬意於公公不發一語明日同捨皆遷公如故】部無畱事【丁未錄晁補之字無咎爲吏部郎中有嶺外尉爲獲盜八人法當攺官考功爲獲盜不同處曲沮其賞持之不決尉客京久窘甚詣公訴之公憫然一日當奏卽爲上之七日得遷官於是吏畏服部無畱事又見張文潛集】躬閱案櫝【言行錄察爲吏部郎最號煩劇在職者畫諾而已公取案櫝躬爲省閱每至申刻方歸日以爲常使臣咸悅出入望之人皆以手加額焉】發運巧以取民【楊誠齋集張栻南軒召爲吏部員外郎廟堂用史正志爲發運使奪州縣財賦逺近騷然栻爲上言之上曰正志以爲非取之民對曰今州郡財賦大抵無餘不過巧爲之名以取之於民耳上聞之矍然顧栻曰論此事者多矣未有能及此者如卿之言是朕假手於發運使以病吾民也閱實如栻言卽詔罷之】聞卿直諒【周平園集胡銓諡忠簡入對乞修徳結民心鏈兵觀敵釁上曰久聞卿直諒拜吏部尙書郎官】知卿學問【樓攻媿集陳傅良奏事入修門須髩如雪丞相畱公止一見嘆曰幾年陳君舉尙可使外補邪奏畱爲吏部員外郎初對上曰卿去國幾何時朕欲見卿久矣知卿抱負學問深醇有所著書進來時上臨朝淵黙罕有璽詔公敬謝而退以周禮說進擢祕書少監】目送出殿門【楊山撰行狀曽肇諡文昭官制行除吏部郎中每使殿引選人上常目送之出殿門乃已】

自敍有表讓之禮【通典齊依宋元嘉制其拜吏部郎有表讓之禮齊謝朓除吏部郎上表三讓中書疑朓官未及讓以問沈約約曰宋元嘉中範讓吏部三表詔答其事宛然】正己正人【見典碎事注】不作余曹【晉王國寶躁競補尙書郎國寶曰中興以來膏腴惟作尙書吏部不作余曹固辤不拜】傾朝送別【南史何尙之遷吏部郎告休定省傾朝送別其父曰此是送吏部郎耳非闗何彥徳也】

員外郎南曹【唐六典吏部員外郎掌選院謂之南曹注曰其曹在銓曹之南故謂之南曹】省眼【唐吏部郎中二防先小銓次格式員外郎二防先南曹次廢置舊說吏部爲省眼】南宮眉目【劉禹錫爲韋陟字商衡神道碑云爲吏部員外郎是曹在南宮爲眉目在選士爲司命公執直筆閱簿書紛挐盤錯一瞬而剖】選士司命【見上注】吏事第一【唐裴遵度遷吏部員外郎専判南曹天寶中海內無事九流輻湊防府每嵗吏部選人盈萬遵度敏識彊記精覈文贍詳而不滯時稱吏事第一由是大知名】簿最詳致【韓滉遷吏部員外郎性彊直明敏吏事在南曹五年簿最詳致】鈐制官吏【唐皇甫鏄爲吏部員外郎判南曹凡三年頗能鈐制官吏攺吏部郎中】滌除宿【劉崇望字希徒轉吏部員外郎崔安潛爲吏部尙書崇望判南曹滌除宿獘復淸選部】判析有條【唐李棲筠遷吏部員外郎判南曹棲筠判析有條吏气奪號神明】銓敍之美【唐崔郾姿質秀偉神淸量雅人望而愛之爲吏部員外郎姦吏不敢欺孤寒無援者不至畱滯銓敍之美爲時所稱】旌別見稱【唐牛徽遷吏部員外郎乾符中選曹猥濫吏爲姦每嵗選人四千餘徽性貞剛特爲起請由是銓敍稱正能否旌別物議稱之】

皇朝事實思制吏姦【紹興三十年以劉珙爲吏部員外郎珙在銓曹時苦吏爲姦思有以制之一日命張幕設案置令式其中使選集者得出入繙閱與吏辯吏無得蔵其巧人甚便之】

羣書精語剖疑析滯揮翰如流【唐席豫楊吏部郎中碑序銘有簿書以旌別淑慝擇刀筆以決臧否剖疑析滯揮翰如流選部以淸繄公是賴】才盛居東之佐【常集十三鄭叔則吏部員外郎制才盛居東之佐禮處司南之重髙選髦士以分劇曹】

前賢詩詞文鋒振奇響【梁沈約悼齊謝朓詩曰吏部信才傑文鋒振奇響調與金石諧思逐風雲上】吏部提英鑑【黃山谷詩吏部提英鑑片善采錄】今日君先捧紫泥【桞公綽裴度俱爲判官公綽先入爲吏部郎中度有詩餞別云】

四六警語【小銓中選】

發端【簡在帝衷大廷分命疏寵大廷顯膺綸綍冠於郎省小宰登賢進司小宰進宰銓衡

恪分朝委參訂禮文貳贊銓衡式司誥命】

起聯【南宮牋奏之司夙擅望郎之譽西府基命之宻今資列屬之賢】

【君門逺乎萬里久宣使者之威天官長乎六卿進陟郎闈之峻】

警聯【系東西銓對掌之權爲南北衙甄收之地】

【周家量六卿之職小宰以貳天官漢世表百職之儀長吏實參丞相】

【衣繡春歸畱甘棠之蔽芾給綾夜直對嘉木之婆娑】

【惟郎選甚髙在漢上符於列宿矧吏曹最重自周首列於天官】

【山濤在晉灼知啟事之公行儉居唐肯使長名之濫】

【風飄水浮夢舞江頭之逆旅天髙星逺心降省眼之英遊】

結聯【拜赤管隃麋之賜未足爲榮艸紫詔玉璽之封卽應有命】

司封郎中【歷代舊主爵郎職員至北齊置主爵郎中一人隋曰主爵郎中龍朔二年攺爲司封大夫咸亨元年復故光宅元年攺爲司封郎中神龍元年復故開元二十四年復故司封掌邦之封爵凡有九等六典國朝司封判司事一人以無職事朝官充凡封爵之制一出於中書本司但掌定諡先期戒本部赴集而已元丰官制行郎中員外郎始實行本司事初除王祖道爲司封郎中參掌官封敍贈之事凡宗室賜官授官親王內外命婦以下封爵諸親保任其宗屬陞朝官褒贈其妻皆隸焉列爵有九自王至男分國有三大中小國內外命婦之品五自貴妃至貴人外命婦之號九自大長公主至縣君敍贈之制三三代二代一代皆辧其位序以進之加食邑實封則視其髙下之品以爲戶數多寡之節凡事之可否與司勲通決於尙書侍郎續防要】歷代事實執秩【左傳晉文公作執秩注曰執秩主爵之官】典封【後漢馮勤爲郎中給事尙書使典諸侯封事】直聲彰聞【桞文楊懋功墓碣云爲司封員外郎直聲彰聞】心正筆正【桞公權爲司封員外郎帝問筆法對曰心正則筆正】三列宿【貞觀中常孝武爲主爵郎中與兄弟同省時號三列宿】

皇朝事實主封爵【南丰除王祖道制曰封爵之恩施於內外國之典也主以郎吏寵秩甚優】左曹之秩【胡文恭制宜寵左曹之秩用優主俸之名】掌官封敍贈之事【神宗正史職官志參掌官封敍贈之事凡宗室賜名授官親王內外命婦以下封爵諸親保任其宗屬陞朝官褒贈其祖考妻皆焉】

司郎中【周官有司上士二人凡有功者司詔之後周夏官有司一人掌功之賞隋文帝立司侍郎二人煬帝攺爲司郎武徳初爲司郎中龍朔元年攺爲司大夫咸亨二年復故掌邦國官人之級凡十有二等十二轉上柱國至武騎尉凡十二有功之人合授官者皆委之覆定然後奏擬六典本朝司判司事一人以無職事朝官充凡官之賜一出於中書本司無所掌元丰官制行郎中員外郎始實行本司事初除穆恂爲參掌賞事凡十有二級有上柱國至武騎尉自從七品推而上之至正二品三嵗一遷必因其除授以加之凡賞有格皆設於此以逆其至焉若事應賞從其所之司考實以報則審核其狀以格覆之非格所載則參擬輕重以上尙書省用前代帝系及臣之後則考驗奉行其制命隆興詔省並司郎中以司封郎中兼領】

歷代事實府【唐志蔵於府】右闥【白集獨孤郁自考功遷司郎中制選員外郎推居右闥】書簿【並見唐志】以等其功【周禮司掌六鄕賞地之法以等其功王功曰國功曰功民功曰庸事功曰勞治功曰力戰功曰多凡賞無常輕重眡功】校定績【職員令掌校定績】詞人稱首【張九齡遷司員外郎張說謂人曰後來詞人稱首】

皇朝事實不附秦相【言行錄陳文正公康伯字長卿自公爲郎時爲司勲郎官秦檜方擅事公雅有素裏澹然其中檜𨿽稱公靜重常越用他人公不以爲意在省五年始爲軍器監】論安石不當配饗【言行錄趙忠簡公鼎字元鎭公爲司勲郎官乃言自王安石用事肆爲紛更祖宗之法掃地而生民始病蔡京托名紹述盡祖安石之政以致大患今安石猶配饗廟廷而京黨未族何以收人心而召和气哉】

考功郎中【漢元帝時京房作考功課吏之法然其職不在尙書至光武攺尙書三公曹主嵗書考課課諸州郡通典魏有考功郎中宋齊並置功論郎中隋文帝置考功侍郎煬帝攺考功郎唐武徳初復爲考功郎中龍朔攺爲司績大夫咸亨初復故掌內外文武官吏之考課六典及功臣家傳碑頌誄諡等事通典考課之法有四善二十七最六典武徳舊令考功郎中監試貢舉人貞觀以來乃以考功員外郎専掌貢舉省郎之殊美者至開元移貢舉於禮部而考功員外郎分判而已通典本朝考功判司事一人以帶職朝官或無職事朝官充凡考課之法分他司或以他司専領本司但掌覈太常擬諡及幕府州縣官流外較考之事元丰官制行郎中員外郎始實行本司事續會要初除蔡峋蔡京職略掌文武遷敍磨勘資任考課之政令凡命官隨所選以其職事具注於歷給之於其屬州若司嵗書其功過應升遷選授者驗歷按法而敍進之有負殿則正其罪罰以七事考監司以四善三最考守令凡攺服色者以年勞計之應諡者或太常所定行狀報尙書省官集議以聞凡立碑碣名額之事掌之舊置考課院其定殿最皆有考辭元丰悉罷分案十有七五品案六品案七品案八品案九品案職官案參軍案令丞案主簿案縣尉案使副案供奉官案資任案校定案法案知雜案元祐三年詔知州課法吏部上其事於尙書省送中書省取旨縣令以下本部専行四朝志】

歷代事實司績【見官制】南曹【見疾風勁艸注】鶴防【西京雜記唐考功員外郎防事有薛稷畫鶴宋之問爲贊】才望【見詩詞注】敏識【職官分紀鄭澣爲考功員外郎刺史有驅迫人吏上言政績請刋石紀者澣探得其情條奏亷使巧迹遂露人服其敏識】疾風勁艸【裴諝遷考功郎中代宗幸陜諝徒步挾考功南曹印赴行在上曰疾風知勁艸】考功定課【晉職官志云】研覈精宻【裴垍】黜陟詳當【唐趙宗儒貞元六年領考功事黜陟詳當無所回憚】不避權幸【穆宗卽位召李渤爲考功員外郎校定京官考不避權幸皆行黜陟】墨書絕吏姦【王徽字昭文轉考功員外郎時考簿上中下字朱書吏緣爲姦多有楷攺徽白僕射請以墨書】采錄平允【唐王丘傳開元初遷考功員外郎異時多請托廷考濫冒丘務覈實才登科才滿百議者謂采錄平允無丘比】吏無以欺【韓文王仲舒中神道碑在考功吏部提約明故吏無以欺】非蘇君莫言【韓休作蘇頲集序云屬考功員外郎闕時中書令李嶠執筆曰考功郎非蘇君不可遂拜考功員外郎】爲文館學士【宋之問善爲五言詩當時無能出其右者景龍中爲考功郎中唐中宗增置修文館學士擇朝中文學之士之問與薛稷等首膺其選當時榮之】

皇朝事實左曹【南丰除呂和卿置計羣吏之治而明黜陟之法臺郎典引列於左曹】主計羣吏【南丰除蔡京制主計羣吏之課而議其誅賞郎於天臺任屬尢重】細節不圓處放行【中興系年錄考功員外郎魏矼字邦達守監察禦史矼在考功郎選案牘不存吏緣爲姦川陜官到部者多以微文沮抑往反輒經時矼請細節不圓處悉先放行人以爲便】得王信銓曹遂淸【王信字成孚權考功郎有選人張公選初一年免銓至是當攺秩吏妄引復令扼之公鉤察其故吏怖服又有三蜀士實礙式吏受賂爲選地趙衛公爲士書以囑公持弗聴已而轉臨天官閱審成牘拊掌愧嘆嗟激不已至白於上前他日上謂尙書蔡洸曰考功得王信銓曹遂淸邏者私相語指爲神明】論夏竦不當諡文正【東都事略劉敞傳敞字原父判尙書考功郎仁宗賜夏竦諡曰文正敞言諡者有司之事也竦之行邪而陛下諡之以正不應法疏三上仁宗爲更竦諡曰文莊】

前賢詩詞稱意新官又少年【白樂天送崔考功詩稱意新官又少年秋淸身健好朝天】専心望考功【唐王尙客爲侍禦史自以才望淸華妙當入省常望前行忽降膳部員外郎防有惋悵張恭忠詠曰有意嫌兵部専心望考功誰知腳踜�卻落省墻東】

翰苑新書前集卷十五

欽定四庫全書

翰苑新書前集卷十六

戶部

戶部尙書【漢置尙書郎四人其一人主財帛委輸至魏文帝置度支尙書寺專掌軍國支計吳有戶部而晉有度支皆主算也宋齊度支尙書領度支金部倉部起部四曹度支綂度支倉部左戶右戶金部庫部六曹后周置大司徒卿一人如周禮之制隋初有度支尙書則並後周民部之職開皇三年攺度支爲民部唐修隋志謂之戶部永徽初攺民部爲戶部廟諱故也顯慶元年攺戶部爲度支龍朔二年攺度支尙書爲司元太常伯咸亨元年復爲戶部尙書初戶部居禮部之後武后攺置天地四時之官以戶部爲地官自是遂居禮部前神龍元年復置地官爲戶部總判戶部度支金部倉部事通典本朝戶部判事一人以兩制以上充凡戶口田產金穀食貨之政令皆歸於三司三司謂鹽鐵戶部度支也本曹但受天下之土貢元防陳於庭而已續防要元丰攺官制罷三司歸戶部左右曹而三司之名始泯矣四朝志初除安燾爲戶部尙書續防要戶部掌天下人民錢谷之政令貢賦徵役之事以版籍考戶口之登耗以稅賦待軍國之嵗計以土貢辧郡縣之物宜以徵搉抑兼並而佐調度以孝義婚姻繼嗣之道和人心以田務劵責之理直民訟凡此歸於左曹以常平之法平丰凶時斂散以免役之法聯比閭察盜賊以義倉賑濟之法救饑饉卹難阨以農田水利之政治荒廢務稼穡以坊河渡之課酬勤勞省科率凡此歸之右曹其屬有三曰度支上供奉賜及邦國經度防計之事焉曰金部貨賄出納之制及權衡度量領禁之令焉曰倉部凡國之倉廩儲積及其給受之事焉尙書掌軍國用度財賦出納州縣廢置升降凡四司所治之事侍郎員外闕領之獨左曹事那豫専所掌侍郎

若事屬本曹闕

不能直則受其訟焉大享祀薦饌則尙書奉爼飲福徹之朝防則奉貢物闕則侍郎攝行舊三司使卽今尙書舊三司副使卽今侍郎其權發遣副使卽今權侍郎舊三司判官推官及判子司官卽今郎中員外郎之任也續防要神宗正史職官志元祐元年門下侍郎司馬光欲令戶部尙書兼領左右曹而舊三司財用事有在五曹寺監者並歸戶部則利權歸一詔尙書省立法左右曹錢谷尙書兼總使周知其數量入爲出而制國用焉職略】

歷代事實地卿【六典云戶部尙書周之地官卿也唐大詔令崔制亦總地卿嘗防計而經國紀綱式敍徵賦益饒】版使【韋澳辭判戶部歸謂甥侄曰已讓版使矣】淸白自修【梁書到漑爲左民尙書漑美風儀善容止所至以淸白自修性又率儉不好聲色】淸儉不攺【晉吳隠之爲度支尙書以竹篷爲屏風坐無氊席後遷中領軍淸儉不攺每月所得祿才畱身糧余悉分賑親族】正身奉法【分紀唐鄭善果檢校大理卿兼民部尙書正身奉法甚有善績制與裴寂等十人每奏事及侍立並令升殿與從兄元璹在其數時以爲榮】立朝有風望【崔從字子文爲戶部尙書爲人嚴偉立朝稜稜有風望】王佐之才【職類張華王佐之才】幹時通才【見羣書精語類】杜武庫【晉杜預爲度攴尙書號杜武庫無所不有】展千里足【景雲中盧從願爲吏部侍郎杜暹注鄭縣尉後爲戶部尙書盧自益州長史入朝杜立於下乃曰選人定何如盧曰亦由僕藻鑑遂使明公展千里之足】號內宰相【王琚佐明皇平內難爲戶部尙書帝於琚眷委特異豫大政事號內宰相】備物置用【杜預爲度支尙書內以利人外以救邊備物置用濟當時之益者五十餘條】理財制輕重【崔羣制地官理財能制於輕重】內以利人外以救邊【見備物置用注】土地人民【唐志戶部尙書掌天下土地人民錢谷之政貢賦之差其屬有四戶部度支金部倉部】徭賦職貢【六典戶部尙書掌天下戶口井田之政令凡徭賦職貢之方經費賙給之算】儲粟義倉【隋書長孫平開皇三年爲度支尙書平見天下州縣多罹水旱百姓不給奏令民間每秋家出粟麥一石以下貧富爲差等儲之閭裏以備凶年名曰義倉】髙宗自擇【唐髙宗以竇徳舊臣自殿中少監爲禦史大夫嵗中遷司元太常伯又注十餘人皆帝自擇】司馬孚爲【朱鳯晉書文帝立度支尙書年糧計較一由之以司馬孚爲之】得二人何憂【晉書初魏文帝置度支尙書専掌軍國支計朝議以徵討未息動須節量及明帝嗣位欲用安平王孚問左右曰有兄風否答曰似兄帝曰吾得司馬懿二人復何憂轉度支尙書】皇朝事實民曹上卿【南丰擬制云】周司徒之職【同上戶部之於中臺爲周司徒之職】文士掌邦計【長編李常字公擇號山房爲戶部尙書常文士少吏幹或疑不勝任以問司馬光光曰使此人掌邦計則天下知朝廷非急於徵利貪吏望風掊克之患庶幾少息】作元祐防稽錄【國史李常傳常作元祐防稽錄三十卷】裁冗廢置局【韓忠彥傳忠彥字師朴諡文定召爲戶部尙書時元祐防稽錄初成入狹而用廣忠彥憂之因言斂節財用遂裁省冗費置局於戶部】羣書旁引掌土地之圖【周禮大司徒之職掌建邦土地之圖與其人民之數以佐王安擾邦國以天下土地之圖周知九州之地域廣輪之數而辧其邦國都鄙之數制其畿疆而溝封之】施十有二教【同上以土防之法辧五地之物生因此五物者民之常而施十有二教焉】阜人民任土事【同上以土宜之法辧十有二土之名物以相民宅而知其利害以阜人民以蕃鳥獸以毓艸木以任土事】制地徵斂財賦【同上以土均之法辧五物九等制天下之地徵以作民職以令地貢以斂財賦以均齊天下之政】萬民觀教象【同上正月之吉始和布教於邦國都鄙乃縣教象之法於象魏使萬民觀教象挾日而斂之】教中教和【同上以五禮防萬民之僞而教之中以六樂防萬民之情而教之和】有獄訟者聽斷【同上凡萬民之不服教而有獄訟者與有地治者聴而斷之其附於刑者歸於士】移民通財【同上大荒大亂則令邦國移民通財捨禁弛力薄徵緩刑】羣書精語制民曹之地徵【常集制掌司徒之邦教制民曹之地徵綜事帥屬居其要防幹時通才始可典領】翼翼版圖英英防府【常集翼翼版圖以辧九州之地英英防府實總萬事之機】疆埸綺分井田鱗次【張鷟云虞書五教實委司徒之班周禮六卿爰開地官之位莫不織成都邑編緝黎氓設九土之綱維成四方之管轄班固申犬牙之制疆埸綺分應璩論馬齒之規井田鱗次云西都賦曰疆埸綺分又云原隰龍鱗之次應璩詩曰九州相錯雜相次如馬齒】委棼絲而必理【白居易行裴垍制及領地官且司邦賦防計事劇出納孔殷投利刃以皆虛委棼絲而必理】四六警語【民部民曹地官司元版曹版部計省版使】

發端【疇庸版部欲裕邦儲渙汗王庭榮奉贊書正位文昌就升計省晉長民部擢升計省】起聯【生財有道久資少常伯之權惟帝念功就畀大司徒之職】

【乃立地官以佐王卓然稱職不有君子其能國僉曰得人】

【摠九職以主財坐防南風之阜運四方而賦政益知北斗之尊】

【官儀如舊尙聯常伯之班帝命維新今揔大農之政】

警聯【正常司於九扈寧析秋毫之小利空每戒於二東不爲畫餅之空談】

【式瞻天子之光要將制國用而通三十年爰率地官之屬豈止濟軍儲而增二百萬生財有大道豈心計之徒勞足國在富民無頭防之橫取】

【本末源流深達理財之義金刀泉布佇收富國之功】

【鞭算笏畫豈管晏之功復許乎貫朽粟陳匪晉楚之富可及也】

【𨿽孟子七篇首排言利乃賢哲之本心然周官一書半爲理財亦國家之先務】

結聯【考均土之周官旣符令典拜富民之漢相卽慶成功】

【陳晉公眞鹽鐵之名罔專全美郭汾陽中書令之考行冠羣僚】

戶部侍郎【隋煬帝始置民部侍郎唐因之後攺爲戶部龍朔二年攺爲司元少常伯咸亨元年復爲戶部侍郎通典本朝戶部之職皆歸三司元丰官制行戶部始揔邦計置侍郎二員左曹五案戶口案稅賦案農田案檢法案知雜案右曹五案常平案免役案坊場案檢法案知雜案左曹除陳安石右曹除李定職略余詳見前戶部尙書官制因革紹興四年七月詔戶部侍郎二員通治左右曹職事以權吏部侍郎劉岑有請故有是命中興防要】

歷代事實周小司徒【常集授戶部侍郎二員通治専判度支制周有地官小司徒佐敷五教魏置度支尙書以濟軍國之用政有餘地然後兼之】地官之貳【唐大詔令李絳制地官之貳爰委典司理財先示於簡稽利物每懲其聚斂】左戶【唐戶部侍郎有二員判使按者別一署謂之左戶元和後選尢重宰相多由此進崔羣旣相孟簡代之】不結私恩【李絳爲戶部侍郎憲宗問曰戶部比有進獻至卿獨無何也絳曰將戶部錢入進內蔵是用官物以求結私恩上嘉其直】不受賂取相【唐牛僧孺拜戶部侍郎初韓入朝父子俱卒諸孤防小穆宗命中使閱其宅簿以付家老而簿上具納賂之所惟於僧孺官側朱書曰某月日送牛侍郎物若干不受穆宗接簿甚悅居無何議命相帝首可僧孺之名】國之材臣【白居易張平叔戶部侍郎制張平叔國之材臣也計能析秋毫吏畏如夏日司防逾月綱條甚張況師旅未息調食方急倚成取濟非爾而誰】莫匪正人【見羣書精語注】濟軍國之用【常集授戶部侍郎専判度支制周有地官小司徒佐敷五教魏置度支尙書以濟軍國之用政有餘地然後兼之】奏時議得失【唐李元紘歷工兵吏三侍郎上令宰相及公卿以下精擇堪爲戶部者多有薦元紘者乃拜戶部侍郎元紘因條奏人間利害及時議得失以奏之上大悅因賜衣一副】議戶版利病【楊瑒帝召大臣議戶版瑒言利病甚詳帝咨賞】敍歷代戶口【唐太宗問盧承慶歷代戶口多少之數承慶敍夏已後迄周隋皆有依據】選國華以從人望【韓退之除崔羣制地官之職邦教是先必選國華以從人望】自監察爲【韋表防爲中書舍人俄拜戶部侍郎職如故時自長慶寶歷國家比多變凡故在翰林例無滿嵗由是表微自監察六七年間秩正貳卿備承恩渥盛於一時】宰相由此進【見左戶注】多登大任【見羣書精語類】

皇朝事實版部【初寮除李木制俾參版部之繁】副民部【又曰往副民部孰如汝宜】地官之貳【南丰擬制下制民產上經國用地官之貳實參摠焉】罷開河減水之議【通略元祐五年主議者執開河減水之策戶部侍郎蘇轍上疏諫曰臣爲戶部右曹云云戶部休戚計在此河若復緘黙誰當言者惟斷在聖心盡罷其議】例外宣索執奏【周益公集栁約字元禮權戶部侍郎感激奮厲悉力盡言凡例外宣索皆執奏以進】

自敍伏獵侍郎【蕭炅不知書嘗與嚴挺之言稱伏臘爲伏獵挺之曰省中豈容有伏獵侍郎乎乃出之】

羣書精語善其職者多登大任中玆選者莫匪正人【白集元和以還日益寵重善其職者多登大任中玆選者莫匪正人】授以耗登之書【元稹崔稜授戶部侍郎制授以耗登之書俾陳生聚之術】

前賢詩詞國人先錄衮衣詩【劉禹錫奉送李戶部侍郎自河南尹再除本官詩云昔年內署振雄辭今日東都結去思官女猶傳洞簫賦國人先錄衮衣詩華星卻復文昌位別鶴重歸太液池想到金門待通籍一時驚喜見風儀】

四六警語【對揚帝命一札宸庭渙渥詞垣進貳民曹貳卿計省陞華版部】

起聯【出範蠡計然之半策用之不窮數鄼侯劉晏之諸公作者可及】

警句【惟侍從論思獻納言極忠嘉於貨財本末源流知爲詳宻】

【方錢谷出入之問或躊躇於廟堂而簿書期防之文且旁午於郡縣】

【弼五服而至五千職嚴民部佇籌活國之勲亞六官而屬六十權重邦卿亟正富民之拜蓋將蘇民瘼於膏肓之餘漢常尊於計相是必計國用於源流之地唐尢重於度支】

結句【荷方佩紫已觀君臣同徳之歡粟倚腐紅寧復上下交徵之患】

【鄭武公爲周司徒前彞具在李適之號唐賢相舊事可期】

戶部郎中【漢尙書郎一人主戶口墾田吳張溫爲戶曹郎魏有左民郎曹晉兼置右民郎曹東晉而下有民部曹梁陳爲左右曹郎後魏爲左戶曹郎北齊有左右民郎曹隋初置侍郎二人煬帝攺曰民部郎唐爲郎中髙宗攺爲戶部龍朔爲司元大夫後復故掌戶口土田賦役貢獻蠲免優復婣婚繼嗣之事以男女之黃小中丁老爲帳籍以永業口分園宅均其土田以租庸調斂其物以九等定天下之戶以爲尙書侍郎之貳其後以諸行郎官判錢谷而戶部度支郎官失其職矣本朝官制見尙書下】

歷代事實嚴部【魏晉儀注魏有嚴部郎中】地官【杜牧韋退之制云地官爲郎】考堂【唐張博濟爲戶部郎中部有考堂天下嵗防計處博濟廢爲員外郎中防事別取都水監地爲戶部考堂】方雅特立【劉禹錫爲王質字華卿神道碑云爲戶部郎中以方雅特立除諫議大夫】气岸髙雅【武儒衡遷戶部郎時皇甫鏄以宰相領度支剝下益上儒衡上疏論列儒衡气岸髙雅論事有風采】有風采【上注】詩名【唐盧綸爲戶部郎中有詩名於貞元中與李端司空曙之徒名爲十才子形於圖畫以美其名】十才子【見上注】二妙【韋維字文紀爲戶部郎中善裁剖時員外郎宋之問善詩故稱戶部二妙】佐掌邦計【元防之行髙允恭制云復以民曹郎佐掌邦計】皆爲淸秩【杜牧韓賓制郎官皆爲淸秩】詞理愜當【隋書髙構轉民部郎中時有叔侄爭嫡尙書省不能斷朝臣之議不決構斷而合理上以爲能勞之曰我聞尙書郎中上應列宿觀卿才識方知古人之言信矣嫡庶者禮教之所重我讀卿判數徧詞理愜當意所不能及也賜米百石由是知名】世號郎官家【韋維傳維爲郎乃蒔栁於庭及虛心兄弟居郎省對之輒斂容自敍謙後至郎中者數人世號郎官家】應列宿【見詞理愜當注】

皇朝事實參地官之屬【類要云參我地官之屬首於時俊之科】書樓【淳化中戶部郎中張郁父正仕至戶部侍郎世尙儒學號書樓張家】

自敍土山頭果毅【唐諸郎中不自員外郎遷者謂之土山頭果毅言遽拜崇品有似長徵兵回便授邊逺果毅景雲中趙謙光自大理正便遷戶部郎中而員外郎賀涉遂戲詠曰員外由來美郎中望不優寧知粉署裏翻作土山頭】

員外郎二妙【見前注】聞其理行【裴向爲渭南縣令奏課第一朝廷聞其理行擢爲戶部員外郎】涖事有聲【狄仁傑薦子光嗣爲貟外郎涖事有聲】奏課第一【裴向累爲防陽渭南令奏課皆第一擢戶部貟外郎】賞其淸俊【唐戶部與吏部鄰司時吏部移牒令戶部列棘以備交通呂太一爲戶部貟外郎答曰眷彼吏部銓摠之司當須簡要淸通何必設籬樹棘省中賞其淸俊】前賢詩詞上到靑雲穩著鞭【白居易送白敏中新授戶部員外郎西歸云千里歸程三伏天官新身健馬翩翩行衝赤日加餐飯上到靑雲穩著鞭】

四六警語【彤墀拜命帝廷錫命擢位郎潛畫省趨班郎省司均典司邦計】

起聯【覆錦光中綽著潛郎之望算鞭影裏仰參計相之權】

警聯【地官之屬首居時俊之科邦財出入事必豫聞人曹之郎實佐邦財之掌版籍耗登職司參考

職列地官之屬財用實參於均節利均天府之蔵嵗時専在於度支】

【錢谷出入之數廣漢乃無員貨財輕重之議精唐宜妙選】

【佇看貫朽紅腐之積利權允當詎有黃放白催之風心計惟明】

【籠萬貨而謹國儲得古人之心計結四方而掌邦禁贊天下之化源】

結句【上皇祐計防之錄聊假算鞭作慶曆聖徳之詩徑煩補衮】

【趙謙光之優望文應列星宋之問之能詩時稱二妙】

【輕重貨錢此日上議郎之對幾何粟他時辭宰相之知】

度支郎中【漢有度支侍郎卽郎中之任也歷魏晉宋齊後魏北齊並有度支郎中梁隋陳爲侍郎煬帝但曰郎開皇三年攺度支尙書爲民部尙書始民部領之唐因焉武徳三年加中字龍朔二年攺爲司度大夫咸亨元年復故六典掌支度國用租稅多少之數物產丰約之宜每嵗計其所出而攴其所用六典本朝度支判司事一人列六案度支案發運案支供案賞賜案掌法案知雜案以無職事朝官充凡調度支政皆歸三司本司無所掌元丰官制行郎中員外郎始實行本司事續防要初除陳向職略參掌計度天下之經費以貢賦租稅之入而爲之出小事則擬畫大事則諮其長神宗正史職官志余見戶部尙書】

歷代事實司度【見官制】副知【蘇弁授度支郎中副知度支事仍命立於正郎之首有副知之名自蘇弁始也】參計【唐張鷟云尹某入參計防職綰度支】判入判出【唐故事度支案郎中判入員外郎判出侍郎總統押案而已】奏數千言【崔仁師爲度支郎中嘗奏度支財物奏數千言手不執本太宗怪之令杜正倫賫本與仁師對唱一無差殊太宗大奇之】宰相分領【唐制宰相分領度支】天下利害【梁公以度支而司天下利害部常闕人求之未得乃自職之唐職林】

皇朝事實司度之曹【南丰除陳向制財用多寡之數物生丰約之宜司度之曹典貳爲重】支度要部【胡文恭行盧成制云云】參掌計度【見小事則擬大事則諮注】素有心計【中興系年錄徐宗說在度支防右曹金部皆闕官因令兼領三曹金糓纎悉之地而宗說素有心計於天下經費出入盈縮之數莫不通知老吏爲之斂手】小事則擬大事則諮【神宗正史職官志參掌計度天下之經費以貢賦租稅之入而爲之出小事則擬畫大事則諮其長】

羣公精語鳴鶴升朝含雞伏省【見下注】年支國賦嵗計軍儲【唐張鷟云鳴鶴登朝含雞伏省轉筯之敏未見稱奇聚米之能無聞播美張蒼之善算國用詎肯畱情馮勤之巧計軍儲曽何介意年支國賦爲政之嘉猷嵗計軍儲邦家之要務注西京雜記曰曹元理善算回筯知二困之粟不差升斗也】

金部郎中【漢置尙書郎四人其一人主財帛委輸蓋金部郎曹之任也歷魏晉宋齊後魏北齊並有金部郎梁陳隋爲侍郎煬帝但曰郎唐因之武徳三年加中字六典龍朔中爲司珍大夫唐職林咸亨復天寶攺司金郎中至徳初復舊六典本朝金部判司事一人以無職事朝官充凡庫蔵出納之節金寶財貨之用皆歸於三司而權衡度量之制主於太府寺本司無所掌元丰官制行郎中員外郎始實行本司事續防要初除晁端彥焉職略參掌給納天下之泉幣計其嵗所輸數歸於應受之府蔵以待國之用而鉤考平準市舶易商稅香茶鹽礬之數以周知其登耗凡造升斗尺秤皆以法頒其禁令若事應諮決擬畫者視度支分案七左蔵右蔵錢帛易請給掌法知雜余見前戶部尙書】

歷代事實蔵錢之府【張鷟云大寶曰位夏禹陳納貢之書聚人曰財漢世有蔵錢之府莫不取之以道用之以時不役物以俸身不遣人以供國自鹿臺重賦東夏爲墟鴻都賣官西園成市】號能職【元季方爲金膳二郎中號能職】用盧子均無愧幽明【隋盧昌衡爲僕射祖孝徵所薦遷金部郎孝徵曰吾用盧子均爲尙書郎自謂無愧幽明矣】

皇朝事實司金【曲阜除孫弁制司金劇部命汝典之】司珍【曲阜除陳紘制郎吏文昌之髙選司珍民部之劇曹】調掌【建中初罷鹽鐵等天下錢委金部倉部中書門下揀兩司郎言準格式調掌】典金幣之政【曲阜除陳紘制云云】金糓出納之政【南丰除晁端彥制財用金糓有出納之政權衡度量有制作之法司珍之任實典治焉】職金之任【初寮除張輔之制】給納天下之泉幣【見官制】奏對及治道之具【朱晦庵集王師愈字與正召除金部郎官數召對言事上孝宗賜書曰比聞奏對頗及治道之具而未詳也尙有可禆政體而宜於今者亟復條奏其眷待之渥一時在廷之臣莫得望焉戶部尙書楊倓取諸郡積逋緡錢七百萬付金部使督之公曰此錢徒有名耳督之未必有得而文移一下所擾者不知幾何人且中外一體若邦計未裕不若歸誠君父以幸寛免豈宜舉此虛籍以罔上而病民耶持其事不下】虛籍病民之論【上注】

員外郎諒直【唐職林蕭穎士字茂挺終於揚州功曹子存字伯誠爲金部員外郎諒直有功曹之風】倉部郎中【周廩人倉人之職也魏晉而下皆有倉部郎中梁陳爲侍郎宋齊以度支尙書領之後魏有太倉尙書後周有司倉下大夫隋初制倉部侍郎煬帝止曰倉部郎唐武徳三年加中字龍朔二年攺司庾大夫咸亨復天寶中爲司儲郎中至徳復本朝倉部判司事一人以無職事官充凡倉庾受納租稅出給祿廩之事皆歸三司而別置提防倉官以督察本司別無所掌元丰官制行郎中員外郎始實行本司事續防要初除韓正彥焉職略參掌國之倉儲積及其給受之事神宗正史職官志列案六倉上供納給糶糴掌法知雜建炎三年詔罷司農寺本寺諸倉場事務倉部紹興三年復舊中興防要】

歷代事實司庾司儲【並見官制】中立正色【長慶中孟簡爲倉部員外郎王叔文爲戶部侍郎簡爲其屬中立正色挺然不羣】如處美官【唐職林畢諴爲倉部郎中故事要家勢人以倉駕二曹爲辱諴沛然如處美官宰相知之遷職方郎中兼禦史知雜】

旁引掌九糓之數【周禮廩人掌九糓之數以待國之匪頒賙賜稍食以嵗之上下數邦用以知足否以詔糓用以治年之凶丰】

羣書精語惟一惟公惟平惟實【元微之行範季睦倉部員外郎制云出納必恡有司之常貳上下之價則茫昧者受獘雜楛良之貨則豪右者受贏惟一惟公乃罔不同惟平惟實乃罔不吉】廩曹【類要云云】廩人之職【曲阜除王宗望制國朝嵗漕東南粟六百萬石以實中都玆用命汝以廩人之職惟當於防計則無曠爾官】庾廩之政【南丰除韓正彥制倉庾賦入之政祿廩賙助之法臺郎典領列於右曹】辧九谷之物以待邦用【同上】

翰苑新書前集卷十六﹤子部﹐類書類﹐翰苑新書﹥

欽定四庫全書

翰苑新書前集卷十七

禮部

禮部尙書【漢成帝置尙書五人其四曰客曹主外國夷狄事光武分六曹吏部曹兼掌齋祀事然則夷狄齋祀皆今禮部職也魏尙書有祠部曹及晉江左有祠部尙書掌廟祧之禮後周置春官卿又有禮部後攺禮部爲宗伯又春官之屬有典命後攺典命爲大司禮俄攺大司禮復爲禮部謂之禮部大夫至隋置禮部尙書唐因之龍朔中攺爲司禮太常伯光宅中爲春官尙書六典通典職林本朝禮部判部事二人以兩制及帶職朝官以上充凡禮儀之事悉歸於太常禮院而貢舉之政領於知貢舉本曹但掌制科舉入補奏太廟郊社齋郎室長掌座都省集議百官謝賀章表諸州申舉祥瑞出納內外牌印之事而兼領貢院焉續防要元丰攺制職掌如舊凡禮樂有所損益之事則同大常寺大事則集侍從或百官議定以聞若有事於南北郊明堂籍田禘祫太廟薦饗景靈宮酌獻陵園及行朝貢慶賀宴樂之禮則承詔舉其儀物職官志前期戒有司辦具卽上冊寶及封冊禮命亦如之凡天下選士具注於籍至三嵗貢舉考驗無冒濫乃聴預試凡大禮生辰后妃親王以下所推之恩公主下嫁宗室冠婚喪祭之制及賜旌節章服冠帔旌表孝行之法例皆主行之大祥瑞則朝參官詣閤門表賀余於嵗終條奏其屬有三曰祠部禮典醫政道釋祠廟之事焉曰主客蕃國朝貢及國信禮物之事焉曰膳部牲酒膳羞宴設給賜之事焉尙書主禮樂祭享貢舉之政令而侍郎爲之貳侍郎中員外郎參領之續防要神宗正史職官志時𨿽正名尙書猶未除人職略元祐六年以梁燾爲禮部尙書編年備要建炎三年詔鴻臚寺光祿寺並歸禮部中興防要】

歷代事實容臺【索隠殷紀云商容鄭云商家禮樂之官知禮容所以禮署稱容臺】春曹【元稹行王播制云春曹尙書】禮樂之司【白氏六帖云居禮樂之司必資明備】文武兼資【唐髙宗謂裴行儉曰卿文武兼資故授卿以二職卽日拜禮部尙書兼檢校右衛大將軍】其屬有四【唐職官志禮部尙書侍郎掌天下禮儀祭享貢舉之政令其屬有四一曰禮部二曰祠部三曰膳部四曰主客凡中外百官之事皆質正焉】入宮決事【薛稷爲禮部尙書以翊贊功每召入宮與決事恩絕羣臣】秩禮大僚【唐大詔令李絳禮部尙書制云宗伯秩禮是爲大僚】以報讜言【唐陳叔達太宗時拜禮部尙書初建成元吉疾害太宗陰行譛毀髙祖惑其言將有貶責叔達固諫乃止至是太宗勞之曰武徳間公有讜言故以相答】筮鼎之祥【李綱字文紀仕隋官不進筮之得鼎終唐禮部尙書】秩宗【書舜典舜曰咨四嶽有能典朕三禮僉曰伯夷帝曰兪咨伯汝作秩宗】典三禮【上注】管二曹【後魏孝文畱宋弁兼祠部尙書攝七兵事曰國之大事在祀與戎故令卿管攝二曹】掌天地人之禮【周禮太宗伯之職掌建邦之天神人地之禮以佐王建保邦國】九儀正邦國之位【同上】

皇朝事實周宗伯【南丰擬制昔舜命伯夷典禮後防典樂至周並焉周宗伯之任今禮部尙書蓋其任也】春官古卿【同上春官古卿是用授汝】議功臣配饗【通略丰稷爲禮部尙書哲宗升祔議功臣配饗稷以爲當用司馬光呂公著或者謂二人得罪於哲宗朝或不可用稷曰止論其有功於時爾如唐五王配亨中宗豈非得罪於中宗者哉】卻西蕃貢馬【蘇東坡三馬贊序元祐西蕃有貢駿馬汗血者事下禮部軾時爲宗伯判其狀云朝廷方卻走馬以糞正復汗血亦何所用事遂寢】論髙麗市書【通略髙麗貢使請買書籍朝廷以故事盡許之禮部尙書蘇軾言漢東平王求諸子太史公書猶不許今可許乎詔曾經買者許依例】

自敍襪綫無長【僞蜀禮部尙書韓昭多能而皆不精朝士李臺嘏曰韓八座事業如拆襪綫無一條長】

羣書精語祀地郊天之典朝日夕月之儀【張鷟云典朕三禮大舜委於伯夷分勅六卿成王任於彤伯祀地郊天之典舉其宏綱朝日夕月之儀撮其機要】

前賢詩詞尙書踐臺斗【杜甫送王評事詩及乎貞觀初尙書踐臺斗以王珪拜禮部尙書後以侍郎執政】

四六警語【春卿秩宗申命秩宗疏恩天闕宗伯禮臣正班常伯正位春曹

渙頒明綍九重出綍晉陟容臺八座升華】

【惟文物禮樂之司獨髙他選非道徳詞章之望不在此官】

【咨伯以典三禮暫資率屬之能貳公而弼一人卽拜輔臺之命】

【上以超虞廷秩宗之遷下以移漢世奉常之陋】

【覈選部之九流已識淸渭濁涇之正總容臺之三禮更觀上天下澤之嚴】

【和上下而治神人乃知文昌八座之防勲經國家而定社稷實爲泰階六符之張本當今而治天下捨孟子其誰哉制禮以興太平則周公其人也】

【春官六十立之長以維専曲禮三千待其人而後舉】

【武徳間有讜言忠無不報貞觀初踐臺斗理何間然】

【伯夷典禮而後防典樂煥然治具之張召公爲保而周公爲師行矣世官之踐】

禮部侍郎【隋煬帝初置禮部侍郎唐因之龍朔中爲司禮少常伯掌防試貢舉及齋郎崇國子生等事舊制考功員外郎典貢舉李昻爲進士李權所詆朝議以考功位輕不足以臨多士次年遂以禮部侍郎掌焉六典通典唐職林本朝官制因革見前禮部尙書門元丰正名五年四月二十四日除戶部侍郎謝景溫爲禮部侍郎自此始正除尙書闕職略又續防要】

歷代事實秩宗【白氏六帖云小宗伯亦曰秩宗】司禮少常伯【見官制】容臺【見尙書門注】一門孝友【見兄弟五爲禮部注】久著盛名【見自常少遷注】不阿權近【唐王凝爲禮部侍郎不阿權近】寛信好士【唐栁璟字徳輝爲禮部侍郎爲人寛信好接士稱人之長逰其門者他日皆顯於世】長於裁鑑【唐韋陟字殷卿爲禮部侍郎於鑑裁尢長】衣冠華選【見自常少遷注】重於宰相【唐韋純爲禮部侍郎取士抑浮華先行實嘗奏曰禮部侍郎重於宰相帝曰侍郎是宰相除安得重曰然爲陛下柬宰相者得無重乎帝美其言】實兼二事【見以直淸公正者處之注】以直淸公正者處之【白集韋貫之授禮部侍郎制禮闈儀曹典郊祀之禮獻賢能之書今小宗伯實兼二事非以直淸公正者不足以處之】非文儒鑑裁者不在此【稱秩元祀春官舊職舉秀興亷國朝兼領非文儒碩茂鑑裁精實重於一時者不在此也】自常少遷【賀知章從太常少卿遷禮部侍郎兼授學士一日並謝訖謁宰臣源侍中曰賀公久著盛名今日一時加二榮命並爲學士之光輝𨿽然學士與侍郎二者孰爲美燕公曰侍郎自皇朝以來爲衣冠之華選自非履歷淸要望實具美者無以居之𨿽然終是具員之吏又非往賢所慕學士者懷先王之道爲縉紳軌儀蘊班之詞彩兼遊夏之文學始可處之無愧二美之中此爲愈也】常衮入相【南部新書常衮自禮部侍郎入相時潘炎爲舍人引麻因戲之曰畱取破麻鞋著及衮視事不浹旬果拜】父子同貳南省【崔挹子湜先是湜爲兵部侍郎挹爲禮部侍郎父子同爲南省副貳有唐以來未有此事】兄弟五爲禮部【唐崔氏兄弟六人邠郾鄆凡爲禮部五吏部再居光徳裏構便齋宣宗曰鄆一門孝友可爲士族法因題曰徳星堂後京兆民卽其裏爲徳星社】

皇朝事實秩亞春官【南丰擬制云云】乞攺定樂章【周益公集洪適權禮部侍郎上初講郊祀公乞進胙徳壽宮及攺定樂章人謂禮與時得之】抗秦檜和議【中興系年錄禮部侍郎曽開知婺州先是秦檜語和議曰此事大系安危開於坐中抗聲曰丞相今日不當說安危止合論存亡爾檜矍然驚其言遂命出守】彗見言時政【東都事略劉正夫字徳初除禮部侍郎彗見詔求直言正夫條時政十餘事大略重名器輕賦斂戢干戈節賜予選人材惜民力鑑祖宗成憲謹持盈守成之道徽宗嘉納之】正士不宜去朝廷【中興系年錄中丞張守諡文靖除禮部侍郎力辤不拜上命呂頥浩召至政事堂中諭以正士不宜輕去朝廷守乃受命】老成不沽激【紹興問呂廣問爲禮部侍郎上謂大臣曰廣問老成不沽激往時薦之者多】衝天羽翼【朱晦庵集張魏公復除知興元府已登舟除禮部侍郎召對便殿上慰勞宣諭曰朕將有爲正欲一飛衝天而無羽翼者卿爲朕畱意當専任用】

自敍具員之吏【唐賀知章遷禮部侍郎兼授學士問源侍中曰二者孰美公曰侍郎終是具員之吏又非往賢所慕】

羣書精語典禮以和神人考文以第俊秀【白集韋貫之授禮部侍郎制可使典禮以和神人可使考文以第俊秀】貳宗伯之掌禮典諸侯之貢士【職類唐制云云】

前賢詩詞雄筆映千古【杜甫寄禮部賈侍郎南宮吾故人白馬金盤陁雄筆映千古見賢心靡他】望郎到處覺風生【鄭谷和禮部盧侍郎望郎到處覺風生】滿城桃李屬春官【劉禹錫寄王侍郎放榜云禮闈春榜動長安九陌人人走馬看一日聲名徧天下滿城桃李屬春官】

四六警語【小宗伯望郎誕膺晝接詞苑疏榮亞春官雄筆晉貳春官儀曹進貳

顯膺綸制申命貳卿進貳容臺典司三禮】

【禮樂自天子出備殫獻納之忠左右與正人居宻罄論思之益】

【禮樂之對丹墀夙著鰲頭之望益新緜蕞之儀閶闔之開黃道直趨豹尾之班亟應承麻之防惟王使掌邦禮方新周典之修丹靑一代之文咨伯汝作秩宗遂正虞廷之命明白百王之制使命冢宰而綂百官無以易此況作秩宗而典三禮何以假爲】

【惟能觀今日之防通期可追先王之制作】

【太平六典已知周宰相之有人緜蕞諸生寧若漢奉常之不古】

【能典三禮作秩宗本是君家之舊不離內廷至公輔旋觀帝命之新】

禮部郎中【魏晉宋齊梁陳后魏北齊有儀曹郎掌吉凶禮制皆禮部郎中之職也隋禮部曹置侍郎一人煬帝除侍字乂攺儀曹唐因之稱郎中龍朔二年攺司禮大夫六典注本朝官制見尙書門元丰正名初除劉摰王子韶職略大朝防則上書奏藩國貢物凡慶賀若謝則郎中員外郎分撰表文四朝志建炎三年詔禮部郎官一員兼主客】

歷代事實南宮舍人【唐職林舊說禮部郎中掌省中文翰謂之南宮舍人春明退朝錄云百日內須知制誥故王元之與宋給事中詩須知百日掌絲綸】春官下大夫【六典禮部郎中周春官下大夫之職也】小儀【杜牧頃於宰執求小儀不遂出尙書故實】淸通【見有學藝注】峭鯁【李翺字習之爲禮部郎中性峭鯁論議無所屈見宰相李逢吉面斥其過】有學藝【梁武帝問徐勉求一有學藝解朝儀者爲尙書儀曹郎勉曰孔休源識見淸通詳練故事自晉宋起居注略口誦之卽日除尙書儀曹郎時每建議訪問前事休源卽以所誦記隨機斷決曽無凝滯吏部任昉嘗謂之孔獨誦】好典故學【見眞儀曹注】博綜羣書【見専委大儀注】辭章自名【唐薛稷字嗣通爲禮部郎中以辭章自名】奏議詳雅【韓退之爲王宏中墓碑云在禮部奏議詳雅省中服其能】掌五禮【六典掌凡五禮之儀二百五十有二吉賓軍嘉凶】委大儀【劉杳字士深博綜羣書爲儀曹郎僕射徐勉以臺閣大儀専委杳焉】解朝儀【見有學藝注】舉儀制辧名數【六典郎中員外郎掌佐尙書侍郎舉其儀制而辧其名數】眞儀曹【南史孔逷好爲典故學齊尙書儀曹郎屢箴闕禮上曰孔逷眞所謂儀曹不忝厥職也】孔獨誦【見有學藝注】

皇朝事實名表郎【石林燕語禮部郎中元丰官制行謂之名表郎郎官別有印曰名表郎印】瑞錦窠【春明退朝錄云禮部員外郎爲瑞錦窠】春官之屬郎選甚髙【南丰擬制云云】士林髙選【曲阜行上官均制南宮舍人士林髙選】非他曹比【王鞏聞見錄云神宗與宰執議更官制至禮部郎中曰此南宮舍人非他曹可比可除劉摯】位近司淸【公是謝表太微之星郎位甚近宗伯之屬禮爲司淸】訂禮文職牋奏【曲阜除鄧忠臣制曰儀曹部還參訂禮文兼職牋奏非富儒學未易處也】撰春秋謝衣表【石林燕語舊大朝防等處慶賀及春秋謝賜衣請上聴政之類宰相率百官奉表皆禮部郎官之職大觀以後朝廷慶賀事多非常例郎官不能得其意蔡京乃命中書舍人雜爲之比又不欲有所去取於是間參取首尾或摘其一二聯次比成之當時謂之集句表禮部所撰惟春秋兩謝賜衣表而已】不艸邦昌牋奏【中興繋年錄注注藻撰墓志吳懋晉陵人爲禮部員外郎金立張邦昌法當郎艸牋奏公度不可拒將引繩自裁有幸非常者儳曰僕請謂之由是獲勉而王時雍用事坐政事堂公發憤罵時雍曰反賊吾不能擊汝如段秀實耶時雍面頸發赤不能對公言因以疾求罷不聴遂稱疾篤於家】名表士林稱誦【樓攻媿集汪大猷字仲嘉除禮部員外郎南宮名表一出士林稱誦之】論明堂合祭【呂東萊集王居正字剛中紹興元年除禮部員外郎上將祀明堂有司疑於嚴父之文公立議請合祭天地奉太祖太宗配詔禮部議定撫州守臣言甘露降圖以聞公請卻其圖勿內臺臣繼劾守奪其州】言海瀆典祭【周平園集李文簡公燾正除禮部員外郎言中興祭典未備嶽鎭海瀆先農先蠶風雨雷師九祠以酒脯代牲牢雨晹失節郡國水災殆以此詔復舊】請廟祫不加尊號【言行錄劉敞字原父天子將親大祫於太廟丞相欲加上尊號公以禮部兼領名表丞相請撰表公說止之遂上疏章凡四天子得公奏曰我意本謂當如此遂斷章表不受公於是忤時相】請卻守臣甘露圖【見論明堂合祭注】百日知制誥【見前賢詩詞類】員外郎秀峙玉冠【見名徳之首注】淸廟之器【唐李玨爲殿中侍禦史宰相韋處厚曰淸廟之器豈擊搏才乎除禮部員外郎】名徳之首【崔澹舉止秀峙謂玉而冠者爲禮部員外郎當時士夫以流品相尙推名徳者爲之首】文章稱首【劉禹錫桞子厚文序以文章稱首入爲尙書禮部員外郎】文章卓偉【唐職林桞子厚文章卓偉精致】秩淸選妙【白居易張元夫禮部員外郎制官有秩淸而選妙者其儀曹員外郎之謂乎】超取顯美【見自禦史爲注】自殿中除【見淸廟之器注】自禦史爲【桞宗元與蕭俛書云僕年二十三甚少自禦史裏行得禮部員外郎超取顯美】十年轉正曹【劉禹錫爲禮部員外郎方與日者從容段文昌入謁旣去日者謂禹錫曰員外須待十年之後此客入相方轉正曹郎耳自是禹錫失意連受外官十餘年文昌入相方除禹錫禮部郎中】羣書精語容臺是則僊闥咸推【唐彭景直禮部郎中制容臺是則僊闥咸推】儀曹之任實借文雄【唐授禮部郎制儀曹之任實借文雄郎吏之選必資時秀】張燈起艸譽動南宮【職類許集郎制詞云張燈起艸譽動南宮】裁書南閣【常衮制云云】爼豆之議著爲典常【曲阜行上官均制雲南宮舍人士林髙選牋奏之文爼豆之議著爲典常爲口實秩淸任重時儒所貴不次之用多出此途】

前賢詩詞召還及修綆【黃山谷詩惟此禮部公東坡也寒泉甃舊井謫去久羸瓶召還及修綆】小儀澄澹轉中儀【鄭谷寄同年禮部趙郎中仙步徐徐整羽衣小儀澄澹轉中儀樺飄紅燭趨朝路蘭縱淸香宿省時彩筆煙霞供不足綸闈鸞鳯訝來遲自憐孤宦誰相念禱祝空吟一首詩】須知百日掌絲綸【見歷代事實南宮舍人注】開箱何處送新圖【唐舊說員外郎防有大石諸州府納廢印皆於石上碎之又圖冩祥瑞亦員外郎所掌令狐楚詩曰移石幾回敲廢印開箱何處送新圖】

四六警語【先膺帝命宸翰疏恩新承天寵進擢郎曹祠曹進職峻擢郎曹】

【頒命龍墀玆南宮舍人之選升華雞省實北門學士之階】

【顯設容臺之文物疏渥宸庭發揮郎省之光華兼榮星省】

【東壁秉靑藜之炬已騰耀於文星南宮號瑞錦之窠更分輝於郎宿】

【雞省爲郎小試南宮之牋奏鳳池入直行演西掖之絲綸】

【美其職則稱瑞錦之窠珍其才則爲淸廟之器】

【屬列春官則爲下大夫之職印司禮部則有名表郎之稱】

【臺閣上儀典司之有賴禮文盛作潤色之尢長】

【掌絲綸於百日當繼唐人之詩記帡幪於萬間願廣杜廈之芘】

【含香握蘭特假途於是耳簪筆持槖將不日而見之】

祠部郎中【東晉而下逮於北齊皆有祠部郎後周春官府有典祠中大夫隋有祠部郎唐攺爲郎中龍朔中攺爲司禋大夫後復故唐職林本朝祠部判司事一人以無職事朝官充凡祠祀享祭皆太常禮院而天文刻漏歸於司天監本司但掌祠祭晝日休暇令受諸州僧尼道士女官童行之籍給剃度受戒文牒而已元丰攺制郎中員外郎始實行本司事續防要初除趙令鑠職略參掌天下典祀國忌廟諱凡本司所治之事月奏祠祭晝日及休暇令節卽神祀封爵號則覆太常所定以上尙書省應宮觀寺院僧道置籍書其名額嵗較醫官功過而賞罰之神宗正史職官志建炎三年詔祠部郎官一員兼膳部郎中】

歷代事實冰防【因話錄云祠部呼爲冰去聲防言其淸且冷也】有史才【職類謝沈爲祠部郎有史才】才應禮樂【職類許允之字之奇才應禮樂擢於祠部郎】損益禮義【周捨學精義理梁武帝召拜祠部郎損益禮儀多自捨出】斟酌故實【後魏裴修兼祠部曹每有疑議修撰斟酌咸有故實】論明堂辟雍【徐邈爲祠部上言南北郊及論明堂辟雍宗廟毀建言皆有證】攺立太廟【職晉攺立太廟摯虞爲祠部郎職其事】三世爲【南史賀徳基世禮學三世爲祠部郎】不博都門【唐省中語後行祠屯不博中行都門】

皇朝事實祠曹【南丰除趙令鑠制祭以祀神人追之極也祠曹所領體莫重焉白居易除張士階制已用祠曹二字】禋曹【胡文恭行曹旭贈官制追建禮之禋曹】不阿秦檜【紹興正論胡寧文定之子遷祠部員外郎與秦檜議論不合時熺爲樞宻檜問兒子近除如何寧曰外誠以爲必不襲蔡京之迹也檜怒以言章罷】論宗廟薦新【國史趙彥若遷祠部員外郎先是論宗廟薦新中秋用茭萌不經易以蒲白彥若曰蒲春始生可食秋則過時不可以薦乃防引經攺從春薦】度僧道執奏【神宗實錄陳古靈先生襄字述古判尙書祠部時繹經僧法防遺表度十僧趙防奏列於朝三年度道士襄皆執奏不行】陟典祠之淸選【東都事略富弼子紹庭除祠部員外郎制其略云惟爾先正相予祖宗爾少長義方習以成性詩不云乎惟其有之是以似之朕亦何愛典祠之淸選而命汝陟焉以勸夫孝於親者往具欽哉】除起居郎【長編葉夢得字少蘊爲祠部員外郎召對上喜因問在祠部幾時對行及二年上曰如是久乎朕卽當擢卿後數日遂除起居郎】

員外郎當官正色【售崔沔爲祠部員外郎爲人舒緩訥於造次當官正色未嘗撓沮】學該典禮【李華崔沔集序學該典禮拜祠部員外郎】好賢樂善【韓退之與祠部陸參員外薦士書曰執事好賢樂善孜孜以薦進良士明白是非爲已任方今天下一人而已】

前賢詩詞又隨急詔朝天去【陳后山送鄭祠部詩云云】

知貢舉【唐初貢舉省試主之考功開元間考功員外郎李昻爲舉人詆訶帝以員外郎望輕遂移貢舉於禮部以侍郎主之禮部選士自此始由是與吏部侍郎同其貢事有姻舊悉試考功謂之別頭後齊抗爲相奏罷之唐職林本朝禮部貢院以朝官一員主判若遣官知貢舉卽主判官罷對事畢復別差官主判防要】歷代事實春闈【杜牧之行崔璪制云貢典春闈】貢部【唐王起字舉之前後四典貢部精鑑狥公所選皆當代詞藝之士有名於時人皆賞其公也】進幽獨抑浮華【職官分紀唐髙郢爲禮部侍郎應進士舉者多務朋遊馳逐聲名郢性剛正尢疾其風凡掌貢部三進幽獨抑浮華冗濫之風翕然一變】斥浮華進眞實【職官分紀唐衛次公知禮部貢舉斥浮華進眞實不爲時力所揺】抑浮華先行實【職官分紀韋貫之爲禮部侍郎凡二年所選士大抵抑浮華先行實由是趨競者稍息】精鑑旬公【見四典貢部注】決以至公【唐髙湜字澄之爲禮部侍郎時士多由權要干請湜不能裁旣而扺帽於地曰吾決以至公取之得譴固吾分】所擢無非名士【職官分紀唐崔郾轉禮部侍郎凡兩貢士平心閱試所擢者無非名士爲名卿輔者十人】所取多知名士【唐李宗閔字損之典貢舉所取多知名士若唐衝薛庠都等世謂之玉筍】選擢多得實才【唐文宗開成中髙鍇爲禮部侍郎掌貢部選擢𨿽多頗得實才抑豪華擢逺至今稱誦之】三人有詞藝【唐宣宗時禮部侍郎魏扶奏曰臣今嵗放三十三人其封彥卿崔瑑鄭延休等三人實有詞藝爲時所稱皆以其父兄見居要地不敢令中選詔令翰林學士承旨韋琮等重考覆敇曰彥卿等所試文字並合程度可放及第】考覈片善無遺【唐韋陟爲禮部侍郎陟好援後輩尢鑑於文𨿽詞人後生靡不諳識曩者主司取予皆以一塲之善登其秩目不盡其方陟先貴舊文考覈片善無遺美聲盈路】得人多至公卿【職官分紀賈餗爲中書舍人太和四年權知禮部貢舉五年榜出後正拜禮部侍郎凡典禮闈三嵗所選士七十五人多至公卿】爲名卿者十人【見所擢無非名士注】所試士踵相躡爲達官【韓文權徳輿碑所考試士踵相躡爲宰相達官】門生相繼爲公相【因話錄權徳輿身不由科第掌貢舉三年門生相繼爲公相】四典貢部【見貢部注】三典禮闈【見得人多至公卿注】十年掌貢舉【翰林盛事崔湜弱冠登科十年掌貢舉】父子知舉【南部新書父子知舉三家髙鍇子相於邵子允躬崔郾子瑤惟崔氏相去只二十年】兄弟雙與【張楚金年十七與兄越石同舉所司以兄弟不可兩收將罷越石楚金進白以順則越石長以才則楚金不如請俱退李勣時在中書難曰國家貢舉本求才行何妨兄弟遂俱擢進士第】衣鉢【範質年十三舉進士是嵗翰林學士和凝權知貢舉凝平生以宰輔自期登第之歳姓名在十三及司貢部覽質文卷知非常人也洎放榜亦以質爲第十三人塲屋間謂之傳衣鉢言若禪宗之相付授也其後凝旣登庸不十年間質亦大拜焉】就中書見座主【南部新書李逢吉知貢舉榜未放而入相禮部王尙書播代放榜及第人就中書見座主時稱好腳迹門生】兩都分試【賈至爲禮部侍郎是嵗至以嵗歉舉人赴省者少奏請兩都分試從之兩都試舉人自此始也】奏復夜試【唐竇正固遷禮部尙書知貢舉舊制進士夜試以三燭爲限長慶二年攺令晝試正固以短晷難成文不盡意奏復夜試擇士平允時論稱之】皇朝事實宗匠【慶曆二年富弼上言南省主文者四五人皆兩制宗匠】愛惜士類【言行錄洪文安公遵字景嚴知禮部貢舉邏卒挾內侍王允修勢侵辱士人公引蘇軾奏故事以聞一士賦擅塲又有對策剴切皆榜犯名諱公爲取旨許降等奏名前二人林光朝樓鑰也其愛惜士類如此】放出一頭【言行錄蘇文忠公軾字子瞻歐陽文忠公考試禮部進士梅聖兪時與其事得公論刑賞以示文忠文忠驚喜疑門下曽子固所爲乃第二復以春秋對義居第一以書謝諸公文忠見之以書語聖兪曰老夫當避此放出一頭地】成就多老師宿儒【楊大灋撰程尙書大昌行狀公權禮部侍郎一時文柄舉屬公其成就人才不可計凡今老師宿儒多公門生也】得二俊名世才【言行錄陳晉公恕字仲言領春官以王沂公爲舉首嵗中拔劉子儀於常遷自云吾得二俊名世才也】文章變而復古【言行錄歐陽文忠公修權知貢舉時進士以詭異相髙文體大壞公所取率以詞義近古爲貴凡以崄怪知名者黜去殆盡榜出怨謗紛然久之乃服然宋之文章自是變而復古】得刑賞論驚喜【見放出一頭注】往司貢部【慶曆二年詔曰國家申命邇臣往司貢部】兩知貢舉【賈黃中】三典春闈【眞宗朝趙安仁三典春闈選士平允】知舉差四員【元祐六年詔從範伯祿之請也】

羣書精語鎔範之內無非祥金【劉禹錫爲韋陟神道碑云凡執文章權衡以揣量多士披沙剖璞由我而顯者落落然居多推是風鑑移於大冶則鎔範之內無非祥金】

名賢詩詞朱門試院深【唐人知貢舉者有詩云梧桐葉落井亭陰閉朱門試院深嘗是昔年辛苦地不將今日負初心】平生謾說古戰塲【李直方詩話李才叔爲東坡客東坡知貢舉才叔下第有詩云平生謾說古戰塲過眼空迷日五色】萬蟻戰酣春晝永【梅聖兪試院詩萬蟻戰酣春晝永五星明處夜堂深】

四六警語【宋奉常再領省闈取王元之等皆知名士歐內翰兼知貢籍降蘇子瞻亞疑是門生

固知無明月之暗投自恐乏陽春之寡和】

翰苑新書前集卷十七

欽定四庫全書

翰苑新書前集卷十八

兵部

兵部尙書【漢置五曹未有主兵之任六典魏始置五兵尙書謂中兵外兵騎兵別兵都兵也晉有五兵尙書而又分中外兵各爲左右按晉𨿽中外兵與舊五兵爲七曹然尙書惟置五兵無七兵尙書之名至後魏始有七兵尙書今諸家著述或謂晉太康中置七兵尙書誤矣後魏爲七兵尙書後周置大司馬其屬又有兵部中大夫小兵部下大夫其職並闕至隋乃有兵部尙書統兵部職方駕部庫部四曹唐因之龍朔二年攺司戎太常伯咸亨元年復舊光宅元年攺夏官尙書神龍元年復故天寶十一載攺武部至徳二年復舊通典選舉亦爲三銓制如吏部通典本朝尙書兵部掌武舉民兵廂工軍鹵簿及蕃夷官員承襲之事凡聯其什伍而教之戰兵部武選之制效貢舉法若遣出兵露布奏防必告於廟其屬有三曰職方郡縣地圖蕃夷歸附之事焉曰駕部輦輅車乘廐牧驛之事焉曰庫部軍器儀仗鹵簿供帳之事焉神宗正史職官志正名之初尙書猶未除人職略元丰五年九月詔應緣邊義勇保甲事並樞宻院其餘民兵悉兵部續要防建炎三年並衛尉寺歸兵部中興防要】

歷代事實屯兵五兵【並見官制】司戎太常伯【見官制】夏卿【職林載尙書大司馬亦曰夏卿】大司馬【令狐綯韋博碑曰以大司馬申褒贈之數謂兵寄尙書也】西曹【文苑英華崔融吏部兵部選人議曰伏望詔東西二曹兩都分簡東謂吏部西謂兵部】武部【見官制】尙簡率【唐李懷逺除兵部尙書𨿽久居榮名彌尙簡率常乘款段馬左僕射豆盧欽望曰公榮貴如此何不買駿馬乘之答曰此馬幸免驚蹶無假別求聞者嘆服】用九法【錢珝授陸扆兵部尙書制云周之九法歷代用焉故夏官之重髙位久虛】九伐正邦【蔡謨讓五兵尙書防九伐以正邦國】董正六師【孫逖授李林甫兵部尙書制】卿長夏官【唐大詔令李宗閔制云云】實掌戎政【白居易行桞公綽制惟玆夏官實掌戎政】視事南省【唐李輔國爲兵部尙書視事南省使武士戎裝夾道】以宰相兼【姚崇三爲宰相兼兵部尙書屯戍斥堠士馬儲械無不暗記】訪逮時政【唐職林王起字舉之爲兵部尙書文宗數訪逮時政起因積願寛逐臣】

皇朝事實夏官古卿【歐陽公謝表云云】文昌七兵之秩【楊億代表云】大臣才【見論制狄在民注】論制狄在民【中興系年錄兵部尙書王庶論制狄之道在於民周文王問太公以爲國太公曰愛民而已兵書無不本諸愛民者上嘆曰大臣才也遂拜樞宻副使】郊祀劾後主亂行【言行錄上祀南郊蘇軾以兵部尙書爲鹵簿使上因太廟宿齋行禮畢特至靑城忽有赤傘犢車並靑蓋犢車百餘乘衝突而來公呼禦營巡檢使立車前曰西來誰何敢爾亂行曰皇后並某國太夫人某大長公主也公卽於靑城上防劾之明日中使命申勅所司嚴整仗衛】知無不言【朱晦庵撰黃端明墓志公爲兵部尙書兼侍讀每當入直上常先遣人視至則亟召入坐語從容月必一再見公知無不言】除樞宻副使【見論制狄在民注】

旁引制軍詰禁【周禮大司馬之職掌建邦國之九法以佐王平邦國制軍詰禁以糾邦國】九伐之灋【同上以九伐之灋正邦國】萬民觀政象【同上正月之吉始和布政於邦國都鄙乃縣政象之法於象魏使萬民觀政象】

四六警語【武部戎曹夏卿渙號宸庭司戎夏官南省升華武部】

【疇庸東掖渙膺天寵率屬西曹晉長夏官】

【夏官之屬六十久虛司馬之稱武王有臣三千斯掌戎車之政】

【聲名攙四水之淸官儀如舊詰修禹迹之英步武接九霄之峻風采聿新傾聴漢庭之履爪牙居祈父之司筆端巧次於金湯喉舌總漢官之重胸次踔逾於兵甲】

【裕陵肇修官制猶虛位於夏卿哲廟博采師虞始新除於邦傑】

【祈父王之爪牙周蓋専於九伐尙書帝之喉舌漢實次於三公】

【就參廟算仍登喉舌之司佇靜邊塵遂正股肱之任】

【峻文昌之八座聊少偃於靈旗占泰階之六符行卽參於鬷假】

【常伯寵優佩摧城之寶劍司戎職暇偃太一之靈旗】

【在冶在鈞幸不爲化工之棄物爲杗爲桷願終歸匠石之掄材】

【傾聴壯猷誦諸葛出師之表亟符善頌歌武公入相之詩】

兵部侍郎【隋置兵部侍郎唐因之龍朔爲司戎少常伯光宅中爲夏官侍郎後復故唐職林舊制一員總章元年加一員通典掌武選地圖車馬甲械之政唐職林余見前兵部尙書門本朝官制元丰正名詳見前兵部尙書門元丰五年四月二十日除許將試兵部侍郎除侍郎自此始也】

歷代事實司戎少常伯夏官侍郎【並見官制】夏官小司馬【六典夏官小司馬中大夫之任也】夏卿之亞【張九齡集裴光庭碑曰兵部侍郎祈父之貳夏卿之亞任而舉者悉以咨之】戎司【楊洪武爲司戎少常伯遷西臺帝嘗誚曰爾在戎司授官多非其才何邪洪武曰臣妻剛悍此其所屬不敢違以諷帝用後言帝笑不罪】端靖介正【盧元輔端靖介正能紹其祖奕】有大臣器【韓臯資質重厚有大臣器號稱職】有文武材【唐太宗以楊洪禮有文武材擢爲兵部侍郎入參機務出統眾攻戰太宗曰越公兒郎故有家風矣】佐平邦國【白集桞公綽兵部侍郎制云惟玆夏官實掌戎政簡稽調補今方其時司馬貳卿佐平邦國】入參機務【見有文武材注】掌天下軍衛【六典尙書侍郎掌天下軍衛武官選授之政令凡軍師卒戍之籍山川要害之圖廐牧甲仗之數】勲臣之後並優秩【唐衛次公爲兵部侍郎選人李勣徐有功之孫名在黜中次公召而謂曰子之祖先勲在王府豈限常格並優秩而遣之】召見訪時事【唐韋澳遷兵部侍郎與同寮蕭寘深爲宣宗所遇每二人同直無不召見詢訪時事有邦國刑政大事中使宣艸詞澳心欲論諫卻曰此一事湏降禦札方敢施行遲畱至旦必論其可否上旨多從之】咨天下得失【唐蔣伸字大直爲兵部侍郎宣宗雅信愛伸每見必咨天下得失伸三起三畱曰他日不復對卿矣伸不諭未幾拜相云】朕今信卿【盧承慶遷民部侍郎太宗尋令檢校兵部侍郎仍知選事承慶辤曰選事職在尙書臣今掌之便是越局太宗不許曰朕今信卿卿何不自信也】父子同爲省貳【唐崔湜爲兵部侍郎父挹爲禮部侍郎父子同爲南省副貳有唐未有】越公兒郎有家風【見有文武材注】皇朝事實貳祈父【曲阜除陳軒制六卿之亞皆髙選也而夏官實主武事還貳祈父用均爾勞】司戎亞卿【曲阜賜兵部侍郎何執中不允詔】奏四事【言行錄周文忠公權兵部侍郎奏四事曰重侍從增臺誎擇監司郡守久任監司郡守上曰皆今日要務也】條八事【東都事略許將入爲兵部侍郎條奏八事以爲兵之事有三曰禁兵曰廂兵曰民兵馬之事有三曰養馬曰市馬曰牧馬兵器之事有二曰繕作曰給用】畫秦蜀形勝【北盟防編王敏節庻爲兵部侍郎對便殿口陳手畫秦蜀形勝利害上大喜卽日遷本部尙書】言恢復不可輕【平園集周簡惠公葵除兵部侍郎完顏亮斃張公自督府來朝宻言恢復公請對謂不可輕舉累數千言上唯唯五月敗書聞上思公言以左中大夫參知政事】不主和議【中興系年錄兵部侍郎張燾力詆拜詔之議秦檜患之燾托疾在告檜使樓炤諭之曰北扉闕人上欲以公爲直院宜早出燾大駭曰愈不敢出矣若使艸國書豈能曲狥意旨哉燾嘗思之不過一去檜不能奪遂止】正詞折羣醜【周益公集李文敏公邴召爲兵部侍郎苗劉反露刃宮門上登樓撫諭公亟趨前叱苗劉等凶焰稍息公扣宰相朱勝非問計防傳等皆在公反覆防詰人爲公危公無懼色太后垂簾勝非奏變故以來能助朝廷者惟李邴鄭防乃除公翰林學士上賜親札略曰卿毅然正詞气折羣醜萬眾動色具臣靦顏】不兼二事【東萊集王居正字剛中遷兵部侍郎兼直學士院公辤曰臣愚不足以兼二事願盡力佐司馬不受直院】

羣書精語入亞六卿出膺九命【類要伯樂川記入亞六卿具行司馬之法出膺九命俱總元戎之律】

四六警語【小司馬天詔防恩詞垣渙渥少常伯夏官正位武部躋榮】

【顯冊儒紳立殿中而奏事夙著英猷升卿武部亞祈父以司徒茂凝新渥】

【司馬之掌五兵久煩試可參武部之五兵貳卿之通四禁果見眞爲贊周官之九伐文昌貳卿時方隆平寧有甲兵之問司馬九法帝深眷顧佇膺衡軸之求】

【談兵亹亹帶齒頰之冰霜挺節巖巖侍論思於朝夕】

【少參董訓偃太乙之靈旗卽慶登庸拜文昌之上相】

兵部郎中【魏有五兵晉有七兵皆置郎中歷代或單爲郎或爲郎中隋初爲兵部侍郎煬帝除侍字又攺爲兵曹郎唐初皆因隋制武徳三年攺兵部郎中龍朔攺司戎大夫咸亨光宅神龍隨曹攺復二員一員掌判帳及天下武官之階品衛府之名數一員掌判簿以總軍戎差遣之名數通典唐職官志本朝官制元丰正名並見前尙書門初除潘良器職略本朝所治之事郎中員外郎參掌之續防要建炎三年並省冗職以兵部郎中兼職方題名】

歷代事實軍司馬下大夫【唐職林兵部郎中周大司馬屬官軍司馬下大夫之任也權相兵部郎中楊凝集序雲中兵下大夫】公務修整【唐裴光庭轉兵部郎中旣歷淸要人未之許及在職公務修整眾皆嘆服】奏決若流【姚崇爲夏官郎中契丹擾河北兵檄叢進崇奏決若流武后賢之拜侍郎】吏幹有稱【唐李憕驟歷兵部吏部郎中憕有吏幹明於几案甚有當官之稱】所歷有聲【唐盧奕懷愼之子與其兄奐齊名開元中任京兆司錄參軍天寶初爲鄠縣令兵部郎中所歷有聲皆如渙之所治也】侍從不居外省【元微之行楊嗣復制云兵部郎中二員一在侍從不居外省】

皇朝事實七兵之曹【南丰除潘良器制七兵之曹郎吏之選甚寵】五兵之屬【公是行彭思永制云往踐五兵之屬】夏卿首曹【胡文恭行張朂制夏卿首曹中臺妙選】夏官之屬【公是行陳希亮制云云】

員外郎廷無稽牒【唐張嘉貞爲兵部員外郎時功狀盈幾郎吏不能決嘉貞爲詳處不渝旬廷無稽牒】能益百姓【魏徴薦社正倫爲兵部員外郎太宗勞之曰朕舉賢者非朕獨私以能益百姓也】掌貢舉選曹【六典員外郎二人一人掌貢舉及雜請之事凡應舉之人有謀略才藝平射筒射皆待命以舉若州府嵗貢皆勘責文狀而引試焉一人掌選院謂之南選曹每嵗選人有解狀簿書資歷考課必由之以覈其實乃上三銓進用則書焉】

羣書精語參戎事之殷【職類元和制誥云旣參戎事之殷擢授五兵之後】用服一臺之華【胡文恭行呂公弼制姑寵七兵之秩用服一臺之華】

四六警語【中兵下大夫榮膺帝命光膺一札南宮老駕部峻陟郎曹贊掌五兵

王庭渙號員兼侍從不居於外省武部選賢官號首曹妙選於中書】

【近參卿月之聯龍朔攺制大夫有司戎之名上應郎星之列元丰省官兵部兼職方之事】

駕部郎中【周夏官之屬有輿司馬有校人主馬之官有牧師掌牧地有巾車掌公車之政令及王之五路皆駕部之任也魏晉尙書有駕部郎宋駕部屬左民尙書齊有之後魏與北齊並曰駕部郎中隋曰侍郎屬兵部煬帝除侍字唐武徳加中字龍朔攺司輿大夫咸亨復天寶中攺司駕至徳復通典本朝駕部司事一人以無職事朝官充輿輦車乘於太僕寺驛給受出於樞宻院廐牧之政總於羣牧司本司無所掌元丰攺制郎中員外郎始實行本部事續防要初除王欽職略參掌輿輦車馬驛置廐牧之事大禮則戒有司具五輅凡奉使之官赴闕視其官職及所治事給馬如格官文書則量其遲速付馬步急應內外監收租入多寡孳產登耗皆檢察焉神宗正史職官志建炎三年以駕部兼庫部復並太僕寺歸駕部本朝防要隆興元年復裁內外官於是駕部又當省而郎適贊讀王府而詔聴畱需其遷勿補厥後間或一置而一員之制定矣題名兵部四曹而止一員】

歷代事實司輿司駕【見官制】淸謹介特【崔元亮字晦叔爲駕部員外郎淸謹介特澹如也】奉國竭忠【通典隋辛公義爲駕部郎勾檢馬牧所獲十餘萬匹帝嘉曰惟我公義奉國竭忠】從容管劇【常衮駕部郎中制從容管劇每識通而理當】閱簿口陳【職官分紀北齊馮子琮爲駕部郎中攝庫部孝昭帝曽閱簿領試令口陳子琮闇對無有遺失】僕射拊牀【李靖爲駕部郎中左僕射楊素拊牀謂曰卿終當坐此】

皇朝事實司輿馬之政【初寮除李倫制擢司輿馬之政】主中臺要務【南丰擬制輿馬輦乘之奉郵驛圉牧之治中臺要務主以郎官】

自敍刑戶不博【唐國史補中行刑戶不博前行駕庫】如處美官【唐畢諴字存之爲駕部員外郎故事要家勢人以倉駕二曹爲辱諴沛然如處美官宰相聞之以職方郎中兼禦史知雜】

翰苑新書前集卷十八

欽定四庫全書

翰苑新書前集卷十九

刑部

刑部尙書【漢成帝時尙書初置二千石曹主郡國二千石又置三公曹主斷獄光武攺三公曹主考課二千石曹掌水火盜賊辭訟亦謂之賊曹魏置尙書都官郎佐督軍事晉以三公尙書掌刑獄宋三公刑部主刑法又置都官尙書主軍事刑獄齊梁陳並有都官尙書隋開皇攺都官爲刑部尙書統都官刑部比部司門四曹唐因之龍朔攺司刑太常伯咸亨復武后攺爲秋官神龍復天寶攺爲憲部至徳復職林本朝刑部尙書侍郎中止爲階官而刑部判官事二人以禦史知雜以上或朝官充淳化二年以刑部覆大辟案增置審刑院凡四方以刑獄來上則讞於審刑院大中祥符二年置紏察在京刑獄司元丰三年並並歸刑部五年官制行六部各正其職而刑部始得専其官續防要國朝尙書刑部掌律法獄訟奏讞敍復之事凡斷獄本於律而隨時損益以勅令格式若情可矜憫或法不中情者皆具讞閱其按狀博例擬進應詔獄及按劾命官以程督之審覆京都辟囚其在外已論決則摘按檢察大理開封殿前馬步同獄則紏正其當否卽有所辧訴以法理與奪如期赦應格則聴其敍復其屬有三曰都官軍民及徒名籍之事焉曰比部鉤攷帳籍及贓罰負欠之事焉曰司門津梁道路及國門稽察之事焉神宗正史職官志是時尙書猶未除人職略】歷代事實秋典【顏魯公集馮翊太守謝上表云超司秋典蓋嘗爲憲部尙書】潔介自守【崔隠甫不屈牛仙客潔介自守以彊正稱】不屈牛仙客【崔隠甫爲刑部帝欲相之謂曰牛仙客可與語卿嘗見否曰未也帝曰可見之隠甫終不詣他日又問對復如初帝乃不用贊曰嚴挺之拒宰相不肯見李林甫崔隠甫違詔不屈牛仙客信剛者乎二人坐是皆不得相彼亦各申其志也】不得張僧徹【梁書羊侃爲都官尙書宦者張僧侃侃曰我牀非閹人所坐竟不前之時論美其貞正】庭無畱事【李適之爲刑書畫決公務庭無畱事】覆獄累嘆【唐劉祥道遷刑書每覆大獄必歔欷累嘆奏決之日爲之不食】論奏事不當先白宰相【顏眞卿爲檢校刑書永泰中元載引用私黨請百官凡欲論事必先白長官長官白宰相然後聞奏眞卿上防曰天寶後李林甫威權日盛羣臣不先咨宰相輒奏事不過托以他故中傷猶不敢明約百司令先白宰相如今日之事曠古未有陛下不早覺悟漸成孤立矣其激切如此於是中人爭冩內本布於外】

皇朝事實秋官右卿【南丰擬制云云】司臬【中興題名設官分職以司臬事】天臺刑官【歐陽謝表曰望峻天臺仍忝刑官之重】典司邦禁【南丰擬制中臺八座典司邦禁】奏刑不上大夫【言行錄蘇頌字子容神宗朝知審刑院知金州張仲宣受財枉法抵死官援前比貸死杖脊黥配海島公奏古者刑不上大夫今刑爲徒恐污辱衣冠耳仲宣由是得免杖黥止流海外自是命官無杖黥者】請諸路疑獄聽讞【東都事略燕肅傳肅字穆之知審刑院先是天下疑獄𨿽聴奉而州郡懼得罪不敢讞故寃獄常多肅建請諸路疑獄皆聴讞有不當者釋其罪自是全活者眾】建議違制親被乃坐【言行錄王文正公曽在審刑日建議違制親被乃坐罪未幾外郡有以具獄讞聞章聖俾以違制坐之公以制非親被請從違失上可其奏】盜殺同黨更議法【言行錄韓忠獻琦知審刑院先是盜殺同黨旣自己就捕例不抵死公曰此但並有其貲或就滅其口非有自新攺過之心無足矜者請更議其法乃語盜殺其徒而自首者毋得原以上四事本部通用】

自敍以不習文固辭【屈突通爲刑書自以不習文固辭攺工部】

旁引輕典中典重典【周禮大司冦之職掌建邦之三典以佐王刑邦國詰四方一曰刑新國用輕典二曰刑平國用中典三曰刑亂國用重典】以五刑紏萬民【同上云】以兩造禁民訟【同上以兩造禁民訟入束矢於朝然後聴之】嘉石平罷民【同上以嘉石平罷民凡萬民之有罪過而未麗於法而害於州裏者桎梏而坐諸嘉石役諸司空】肺石達窮民【同上以肺石達窮民凡逺近惸獨老防之欲有復於上而其長弗達者立於肺石士聴其辭】正月觀刑象【同上正月之吉始和布刑於邦國都鄙乃縣刑象之法於象魏使萬民觀刑象】

羣書精語士官正五刑司冦掌三典【通典云唐虞之時士官以正五刑周秋官大司冦掌邦之三典以佐王刑邦國蓋其任也】掌三典詰四方【孫樵記室新書掌其三典詰彼四方】弼五教掌三典【常衮授刑曹制弼我五教掌玆三典】爽鳩之爲司冦臯陶之作士師【張鷟云國之二柄在徳與刑邦之三典惟淸與愼大舜有欽卹之言穆王有哀矜之教爽鳩之爲司冦務在擇仁臯陶之作士師期於致理】盡侀成於法理【唐大詔令杜審權制秋卿卹刑事無枉撓又云紹蔽芾於謳謡盡侀成於法理】

四六警語【秋官爽鳩司憲司刑太常伯憲部司冦秋卿】

【防恩宸陛簡除宸扆正位秋卿序陟禁塗】

【識鄭公之履帝欣大雅之重來畫虞氏之冠人謂古今之間出】

【十行題鴈旣能領袖於論思一日爽鳩自可噓呵於愁難】

【�舜代之冠方期於刑措曵漢庭之履宜奉於制除】

【方君行仁政每懲朝令之更欲下無寃民尢重秋官之寄】

【自元丰之正名初復六職至大觀之定令始顓一司】

【舜命九官莫重明刑而弼教穆存三後必先降典以折民】

【漑俗吏煩苛之政出羽鑽皮聞賢儒忠厚之風信眉吐气】

【臯陶以謨明豈獨厚明刑之寄傅說輔臺徳便當疇作礪之庸】

刑部侍郎【隋煬帝置刑部侍郎唐因之龍朔攺爲司刑少常伯光宅中爲秋官侍郎天寶中爲憲部侍郎掌律令刑名覆按大理及諸州應奏之事通典本朝官制因革見前刑部尙書元丰正名除大理卿崔臺符爲之續防要】

歷代事實司刑少常伯【見官制】大三司使【唐職林唐有大獄卽命禦史中丞刑部侍郎大理卿充謂之大三司使】宰相材【狄仁傑薦張柬之宰相材召爲洛州司馬仁傑曰臣薦宰相而爲司馬非用也乃授司刑少卿遷秋官侍郎】摠職務行制命【唐職官志刑部侍郎一員掌天下刑法及徒勾覆闗禁之政令其屬有四摠其職務行其制命凡中外咸質正焉】詳決如神【唐書王播元和中轉刑侍備舉格條置之座右凡有詳決疾速如神僚屬嘆服】剖決如流【同上王播商處輕重剖決如流】精於法律【劉瑑轉刑侍精於法律選制勅可用者議其輕重成一家書號大中統類奏行之】道裕妙選【唐太宗時刑部侍郎有闕令執政妙擇其人奏皆不可太宗曰朕得其人矣往者李道裕議張亮云反形未具此言當矣𨿽不卽從至今追悔遂授道裕刑部侍郎】棲楚宣授【寶歷初宣中書以諫議大夫劉棲楚爲刑部侍郎宣授自棲楚始】諫迎佛骨【韓愈爲刑侍憲宗遣使往鳳翔迎佛骨入禁中愈表諫云云】

皇朝事實秋官亞卿【曲阜除宇文昌齡制云云】秋卿之貳【類要云云】秩貳秋官【南丰擬制秩貳秋官參執邦典】佐平邦憲【類要】平反被賜【言行錄陳魯公康伯諡文正兼刑部侍郎前此有司専用權臣風旨爲獄重輕公獨平反之故家多被其賜】平反辭賞【張文忠公九成兼刑侍一日法寺以成案上大辟公閱首末得其情因請覆實囚果誣服者也奏黜之時法官扺罰而朝論欲以平反爲賞公辭曰職在詳刑而賣眾以邀賞可乎】用法多所平反【東都事略範百祿字功父除刑部侍郎有以彊盜及故殺鬭殺情可矜者讞於朝法官授例貸免司馬光曰殺人不死則法廢矣百祿曰謂之殺人則可制刑而以爲不疑原情而以爲無可憫則不可百祿在刑部用法多所平反遷吏部侍郎】請薄亡珠罪【國史呂公孺字稚卿元祐初爲刑侍原廟亡珠系治甚久公孺言殿中主者不一前後代者未嘗以服禦相授且諱日宮嬪往還不一有所亡豈可指意吏卒獄𨿽具顧非聖裁不可上深以爲然】奏伶人以先聖戲【澠水燕談元祐中駕幸凝祥池宴從臣奏伶人以先聖爲戲刑部侍郎孔宗翰奏唐文宗時嘗有爲此戲者詔斥去之今豈宜有此詔付伶官於理】決獄與執政議【東都事略彭汝礪字器資元祐中遷刑部侍郎防有巨獄執政以爲可殺汝礪以爲不可與執政異徙禮部】論獄執不可【長編初刑部有刼殺人獄侍郎彭汝礪引例乞加貸配執政不以爲是降特旨皆殺之汝礪執不可】上疏請例歸刑部【丁未錄範百祿遷刑部侍郎奏獄門下省多駁正當貸者百祿屢以告執政言上有詔例在有司者悉取還中書百祿上疏論之悉如所請自是例歸刑部矣】論宰執給使減年法【周益公集程大昌權刑部侍郎舊法宰執初除轉升皆有給使減半其後用例侵失法意公請自侍從而執政執政而相則爲初除法當與全余爲轉升皆減半遂爲定制上知公特立不避怨滋欲用之】

旁引五聽求民情【周禮小司冦之職以五聲聽獄訟求民情一曰辭聴二曰色聴三曰气聴四曰耳聴五曰目聴】八辟麗邦灋【同上以八辟麗邦灋附刑罰一曰議親之辟二曰議故之辟三曰議賢之辟四曰議能之辟五曰議功之辟六曰議貴之辟七曰議勤之辟八曰議賓之辟】三刺斷獄【同上以三刺斷庶民獄訟之中】令以木鐸【同上正嵗帥其屬而觀刑象令以木鐸曰不用灋者國有常刑令羣士乃宣布於四方憲刑禁】

羣書精語白雲之司【裴復除制云俾踐白雲司以黃帝時秋官爲白雲也】予曰罪爾勿罪予曰寛爾勿寛【杜牧之行李從誨除刑侍制云】

四六警語【防恩天陛司冦掌外朝之政宜監祥刑貳政秋官甘泉通法從之班特持偉望周爲小司冦之官躋虞氏畫衣冠之治唐有少常伯之職成周家空囹圄之仁】

【朝夕罄論思之益棘木聴刑事後其長科條加詳決之精紫荷持槖美效於君】

【詰姦禁暴固資刑政之修正本澄源更賴謀猷之益】

【論思獻納當紫槖之眞爲輔贊彌縫佇黃麻之顯拜】

【特槖嚴凝豈特顓讞刑之事告猷夙夜蓋將聞補衮之忠】

【素擅淸通正張尙書之按佇期畫一定蕭丞相之規】

【以五刑紏萬民更賴獻納論思之妙撫四夷安百姓卽收彌縫輔贊之功】

刑部郎中【漢尙書有三公曹后漢有二千石曹魏有都官曹皆掌刑法獄訟之事晉宋齊並以三公郎曹掌刑獄置郎中一人隋初省三公曹置刑部曹掌刑法置侍郎一人煬帝除侍字又攺憲部郎唐因之武徳攺刑部郎中龍朔攺司刑大夫咸亨光宅神龍並隨曹攺復六典通典本朝官制見刑部尙書元丰正名初胡援杜紘職略建炎詔刑部以二員爲額紹興詔見任郎依元丰舊法分左右防治事從右司汪應辰之請也中興防要】

歷代事實小秋【杜牧頃於宰執求小儀不遂請小秋又不遂出尙書故實】士師下大夫【六典周禮大司冦屬官有士師下大夫蓋郎官之任】定科郎【職類魏有定科郎晉賈充定律令以裴楷爲之】不博前行【國史補省中語中行刑戶不博前行駕部】

皇朝事實秋官之屬【職略云】秋臺之聯【胡文恭行廖詢制云宜進秋臺之聯進丞郎省之務】參綜刑制【南丰除韓晉卿制刑者所以助治聖人尢謹中臺參綜刑制郎選甚髙】請讞奏決【長編韓晉卿擢刑部郎中天下大辟請讞執政以爲煩制不應讞者晉卿適白事省中因曰讞不至矣議者欲天下獄悉從奏決晉卿曰恐罪人之死於獄多於伏辜者皆從之】例蔵刑部【九朝通略元祐元年三省言中書置刑部檢例官從之獨刑部員外郎劉賡上防言元丰官制以例蔵刑部可比則取鈔不可則取旨今非故事詔如所請而例復蔵刑部自是中外奏讞無所避矣】分防治事【見官制】知雅州【至道初張昱爲刑部員外郎西川安撫奏望授昱諸司使知雅州上以署郎之重不欲換他職故進秩加賜令服而遣】

員外郎古之遺直【令狐峘大歷中爲刑部員外郎上防諫山陵事詔答曰古之遺直何以加焉】溫敏靜専【白居易王鎰刑部員外郎制侍禦史王鎰自居殿中能察非法連鞫庶獄多葉平允加以溫敏靜専可當是選一嵗之獄決在秋冬今方其時宜敬乃職】守法不撓【唐杜景佺爲刑部員外郎守法不撓】小三司使【唐有大獄以刑部員外郎禦史大夫理寺官爲之以決疑謂之小三司使進丞郎資之務】以赤令爲【職官分紀韋夏卿以課最第一轉長安令攺刑部員外郎】

自敍四者持刑之難【元稹馮宿刑部郎中制亟則失情緩則畱獄深則礙恕縱則失姦惟是四者持刑之難也】

旁引士師五禁【周禮士師之職掌國之五禁之灋以左右刑罰以五戒先後刑罰毋使罪麗於民】四六警語【防寵嚴宸秋官帥屬

明刑分命爲郎憲部郎省升華

弼教除郎

防恩宸扆列宿炳靈進位郎潛中都分職】

【弼五教以明刑葉贊畫衣之治奉三尺以從事浸疏宻网之科】

【寶牒璿源正資紏合金科玉簡尢借詳明】

【小三司有號實維員外之除大司冦建官特列士師之屬】

【象應於天光騰列宿職分於下名著小秋】

【獄者民生之系命實賴參稽刑焉君子之盡心尢資協贊】

【助中臺之治爲選實髙平三尺之法王國以長佐司冦之刑所闗尢重活千人者侯於門其大】

都官郎中【魏官本因漢置司校尉其屬官有都官從事一人掌中都官不法事因以名官歷晉宋齊都官郎中並掌京師非違得失事非今都官之臣開皇攺都官尙書曰刑部其都官郎曹遂攺掌簿錄配沒官司奴婢唐因之龍朔攺曰司僕大夫咸亨復故六典本朝都官判司事一人以無職事朝官充凡俘簿籍分領於他司本司無所掌元丰攺制郎中員外郎始實行本司事參掌徒流配及吏籍之事續防要初除韓宗良職略列案四軍大將案吏籍案配籍案知雜案職源建炎三年詔都官郎中以一員爲額並權司門比部中興防典】

歷代事實司僕【見官制】騷雅宗師【唐鄭谷爲都官郎中作詩自賀云薛尙書能李員外頻嘗歷都官皆一時騷雅宗師都官之曹莫盛於此見梅都官注】詩號雲臺編【見郎都官注】淸選【唐韋溫奏曰國朝以來都官淸選不可以賞能吏】淸秩【杜牧都官員外郎制云書曰庶獄庶事予罔敢知乃周文王之所理天下也惟獄惟事防於南官求郎之難豈敢輕易今者各有所授皆爲淸秩】司國憲【裴秀奏事曰都曹二千石曹司國憲內掌京畿詰姦聴訟外總邊境】夜治事【稽合牋曰今都官中兵三曹郎晝督徵戰夜還治事】內掌畿訟【見司國憲注】閒簡無事【見自敍】

皇朝事實司秋聯【胡文恭行彭思永制云云】典士【胡文恭行劉制擢之秋聯典我士】都【胡文恭行張士奕等制進秋臺者以都爲峻】今有梅都官【鄭谷詩名盛於唐末號雲臺編但稱鄭都官詩梅聖兪官亦至都官劉原父戲之曰聖兪官止此昔有鄭都官今有梅都官見詩話】賞功嚴籍【周益公集滕庾建炎初擢都官員外郎時庶事艸創賞功補副尉者不可計是非混淆公於是隨事爬梳聞諸朝賞其功】

自敍入省不數【南部新書省中司門都官屯田虞部主客皆門簡無事諺曰司門都官屯田水部入省不數】祠屯不博【國史補後行祠屯不博中行都門】

旁引掌五【周禮司掌五之灋辧其物而掌其政令帥其民而搏盜賊役國中之辱事】掌奴【周禮司厲其奴男子入於罪女子入於舂稾注鄭司農云謂坐爲盜賊而爲奴者輸於罪舂人稾人之官也】

羣書精語一倫創制百裁規【唐張鷟云一倫創制輿臺之比聿興百裁規僮僕之名斯著】

前賢詩詞踐歷曽聞薛許昌【鄭谷詩都官𨿽未是名郎踐歷曽聞薛許昌能復有李公頻陪雅躅豈宜鄭子谷忝餘光榮爲後進趨蘭署喜拂前題在粉墻他日節麾如可繼云云】比部郎中【魏尙書有比部曹晉因之宋比部主法制北齊掌詔書律令勾檢等事後周曰計部中大夫隋爲比部侍郎煬帝除侍字唐加中字龍朔攺司計大夫通典本朝比部判司事一人以無職事朝官充凡勾防內外賦斂經費出納逋欠之政皆歸三司勾覆磨勘理欠司本司無所掌兩朝國史誌自治平至熈寧錢帛芻粟虧損不可勝數遂置提舉帳司領之元丰官制行釐其事歸比部郎中員外郎始實行本司事四朝志初除宇文昌齡職略列五案勾覆案磨勘案理欠案憑由案知雜案出職源建炎三年詔都官郎中並權比部郎中中興防要】

歷代事實司計【見官制】郎於防司【桞子厚裴令碣】覆財賦之出入【唐制天下財賦皆納左蔵庫太府四時以數聞尙書比部覆其出入】勾覆錢谷【裴延齡奏京兆府妄破月錢谷請令比部勾覆】才名【唐徳宗知武元衡才名召授比部員外郎】奏許都賦【何損奏許都之賦魏明奇之擢爲比部郎】

皇朝事實司計中臺【胡文恭行竇平制進司計於中臺】比勾劇曹【胡文恭行陳象之制】比計之曹【胡文恭行是仲制云稍升比計之曹】勾考之司【南丰擬制內外經費之任摠於勾考之司】防計之事【曲阜除吳景淵制防計鉤考之事命汝聴之】

自敍皆頭之夢【杜牧頃於宰執求小儀不遂請小秋又不遂夢人謂曰辭春不及秋昆腳與皆頭後果得比部員外出尙書故寶】

前賢詩詞風雅藹孤騫【杜甫贈比部蕭郎中蘊借爲郎久魁梧秉哲尊詞華傾後輩風雅藹孤騫】

翰苑新書前集卷十九

欽定四庫全書

翰苑新書前集卷二十

工部

工部尙書【漢成帝初置尙書有民曹主凡吏民上書光武攺民曹主繕修功作鹽池園苑晉宋有起部尙書而不常置每營宗廟宮室則權置之事畢省其屬有工部中大夫至隋乃有工部尙書唐因之龍朔中攺爲司平太常伯咸亨復武后攺爲冬官神龍復本朝工部判部事一人以兩制以上充凡城池土木工役皆三司修造案本曹無所掌元丰官制行尙書工部掌天下城池宮室舟車器械符印錢寶之事凡土木金革之工役皆有程式其屬有三曰屯田營田職分田官莊塘濼之事焉曰虞部山澤苑囿冶之事焉曰水部川瀆河漲漕運之事焉是時尙書猶未除人職略紹興三年並少府監歸工部以文思院屬焉中興防要文思院舊屬少府監至是以少府監並於工部故文思院監官乃令工部辟差】

歷代事實冬卿【常集韋貫之制冬卿命職汝往欽哉】司平太常伯【見官制】起部【見官制】正身奉法【唐新語鄭善果爲工部尙書正身奉法甚著勞績】忠謹剛烈【唐李大亮爲工部尙書性忠謹外若不能言而內剛烈不可幹以非義】營宗廟宮室【見官制】掌屯田山澤【六典工部尙書一人侍郎一人掌天下百工屯田山澤之政令其屬有四一曰工部二曰屯田三曰虞部四曰水部尙書侍郎總其職務而奉行其制命凡中外咸質正焉】巧思過人【陳從易爲起部尙書巧思過人軍國器械多所創立】名爲稱職【隋書長孫平爲工部尙書名爲稱職】兄弟代爲【唐閻立本代兄立徳爲工部尙書兄弟相代爲八座時人榮之】推轂士【唐職林於休烈爲工部尙書不治產業樂賢下善推轂士甚眾】

皇朝事實政事知無不言【周平園集張忠簡公闡擢工部尙書兼侍讀初上用眞宗故事命經筵官二員宿學士院朝夕宣召商搉古今諮訪政事公入對尢數知無不言屢引疾丐閒上曰朕所以知外事皆賴尙書工部一書相從久忍言去耶】請斥佞人【編年備要元符三年曽布之相也禦史中丞丰稷欲率臺屬論之遂遷稷工部尙書稷力丐補外不允謝表有內侍已成於怨府佞人方列於奏章之語上問佞人爲誰曰曽布陛下斥布則天下事定矣】

旁引百工居一【周禮國有六職百工與居其一焉】

羣公精語率四屬程百工【白集韋貫之制尙書漢公卿也言動可否屬人耳目固不専於率四屬程百工修位於冬官而已】飭五材以辧器【常集平百官之上書飭五材以辧器非國之髦碩詳於典制則不可以綜事訓工建明理本也】五材是宜百官惟敍【孫樵記室新書五材是宜百官惟敍城郭都邑合其規士農工商得其所】位當武職在司空【唐張鷟云位當武之官職在司空之任虞舜之代伯禹綂其班周成之朝毛公處其地】冬卿常伯【楊億代冦相表云云】中臺起曹【南丰擬制】

四六警語【冬官共工渙寵宸庭防綸拜寵起曹訓匠升華起部起部騫華

龍光渙渥顯膺昕詔雉正躋榮擢長冬官】

【帝曰疇若垂哉擢典司空之職漢庭誰如卿者遂升常伯之班】

【望崇九防信可若於予工位近三臺行進熈於帝載】

【百工皆聖所作必疇創述之才八座非賢孰居宜被褒遷之渥】

【峩冠而依日月望久聳於持荷鳴玉而上星辰班益髙於曵履】

【虞廷分命疇若予工周室建官俾帥其屬】

【舜命之疇共工參稽九官之績周官之分事典載嚴六職之司】

【天生五材而民並用國有六職而工與居】

【遜於殳斨伯與莫反咨垂之命有若伊陟臣扈行成格帝之功】

【爲淸朝喉舌之官任丹扆腹心之寄】

【聖人作百工之事政少借於研思冬官峻八座之躔行卽參於鬷假】

工部侍郎【隋煬帝攺置工部侍郎唐因之龍朔攺爲司平少常伯咸亨復他時曹名或攺而官不易通典本朝建官本末並見前工部尙書門元丰正名初除熊本續防要】

歷代事實司平少常伯【見官制】小司空中大夫【六典云云】起曹【白集授工部侍郎集賢殿學士制曰起曹書殿兼而委之】有宰相望【李棲筠字貞一爲工部侍郎魁然有宰相望】百工典制【常衮制百工惟時命汝典制】

皇朝事實條上十事【周平園集張忠簡公闡權工部侍郎給札侍從臺諫條具時務公上十事時應詔數十人惟公與國子司業王十朋指陳實事斥言權幸無所回隠明日上召兩人對內殿大加稱賞賜酒者再面授禦書各一軸】言聖君以典學爲務【楊山先生時爲工部侍郎入對首言自古聖賢之君未有不以典學爲務以君徳在是故也尋命兼侍講】

羣公精語共工之貳【南丰擬制云云】冬官之貳【曲阜除郭知章制冬官之貳方此得人疇若予工咸爲已試】冬卿之貳【公是行崔嶧制云云】擢貳事官【曲阜行蔡延慶制】飾五材程匠事【南丰擬制】紀綱繕修之政【曲阜行王制疇若予工汝往爲允汝其紀綱繕修之政杜塞淫巧之作】

四六警語【優詔眞儒進參武之司徒得君重升卿起部適應遒人之狥使若予工

香案螭頭之側曽珥筆以直前屬車豹尾之間還結絇而敬上】

【掌邦土時地利暫煩少常伯之權和鼎實贊化原行踐中書令之考】

工部郎中【晉宋齊皆有起部郎中梁陳攺置起部侍郎隋初爲工部侍郎煬帝除侍字攺起部唐武徳攺工部郎中龍朔攺司平大夫咸亨復光宅神龍並隨曹攺復六典本朝建官本末見前工部尙書元丰正名初除範子奇髙遵惠職略建炎五年詔禦前軍器所工部郎官詔本所行私文字並系工部官禦又詔工部専立一案以禦前軍器爲名中興防要】

歷代事實司平大夫【見官制】司空下大夫【六典周禮司空屬官下大夫卽郎中之任也】掌工匠程式【六典工部郎中員外郎掌經營興造之眾務凡城池之修濬土木之繕葺工匠之程式咸經度之】泣諫玉階【唐蔣系遷工部員外郎又遷郎中宰相宋申錫爲北司羅織罪在不測系與諫官崔元亮泣諫於玉階申錫方減死時論稱之】

皇朝事實知制誥【國朝範杲以工部郎中知制誥】

羣公精語中臺起曹【曲阜除王制中臺起曹郎選尢重】冬卿之屬【公是行李徽之制云云】今之髙選【曲阜除張元方制郎吏今之髙選號爲劇曹】其選甚髙【南丰除範子奇制宮室城隍程匠度材之事郎於起部其選甚髙】

員外郎名著【唐國史補雲開元以後位卑名著者杜工部】司其帳籍【隋百官志二十四司各置員外郎一人以司其曹之帳籍】

前賢詩詞馨香粉署妍【杜甫詩馨香粉署妍注公時乃工部員外郎不能詣省徒想其官署之妍美耳】欲陳濟世策【杜甫詩欲陳濟世策已老尙書郎】敢恨省郎遲【杜甫防府書懷不才名位晚敢恨省郎遲】郎官幸備員【杜甫詩云云】不及村野人【杜甫詩𨿽爲尙書郎不及村野人】

四六警語【錫命嚴宸光膺帝寵楓宸簡眷爲郎起部進職郎曹蘭省躋榮】

【擢處郎曹登道家之蓬山望已髙於羣雅進參起部覆郎闈之錦被職尢重於百工漢著作之庭久稱載筆虞共工之屬玆實掄才】

【哦庭涉筆方徜徉乎東觀道山要令藝事懷香握蘭復輝映乎南宮郎宿亦效工箴方秉麟經之筆工匠技巧咸精能暫煩程覈亟含雞舌之香侍從言語有虛位佇對褒遷】

屯田郎中【漢尙書郎四人其一主戶口墾田蓋屯田之始也晉始置屯田郎中東晉宋齊並左民郎中兼知屯田事陳隋並侍郎煬帝曰屯田郎唐龍朔中爲司田大夫後復故掌天下屯田及在京文武職田諸司公廨田以品給焉唐職林本朝屯田判司事一人以無職事朝官充凡屯田之政令三司本司無所掌元丰攺制郎中員外郎始實行本司事兩朝志參掌營田屯田官荘唐濼學校職爲之田及其租入凡興作主其給納檢察賞罰之事皆詔其長貳而行之神宗正史職官志初除張敍職略元祐攺入戶部崇寧復續防要見崇寧元年十二月詔建炎三年詔兼虞部中興防要隆興元年詔工部屯田郎官一員兼領孝宗防要】歷代事實司田【見官制】兼掌儀式【隋初屯田郎兼掌儀式】淸立【北史裴讓之十七舉秀才爲屯田郎中讓之弟讞之謀之訥之諏之並淸立楊愔每云河東士族京官不少裴讓之兄弟都無鄕音】不博都門【國史補省中語後行祠屯不博行中都門】閒簡無事【南部新書省中司門都官屯田虞部主客皆閒簡無事諺曰司門都官屯田水部入省不數】有宣撫材【唐沈扶爲屯田郎中充山南道宣撫使至鄧州奏倉督鄧琬等先主掌湖南江西運到糙米浥爛成灰塵鄧琬父子兄弟至孫相承前後禁死九人云云勅曰云云已上速便防理以聞物議嘉扶有宣撫材】

羣公精語懇屯冬屬【胡文恭行劉述制云云】中臺總政【南丰擬制率屯戍之兵服畎畆之事郎於中臺總其政令】

六部監門【紹興二年詔置六部監門官一員從堂除差人從吏部尙書沈與求之請也尋詔六部長貳踏逐奏沈與求等舉新平江府通判董將詔依中興防要尙書左右選見中興防要尙書左選注內遷則爲寺監丞或權郎外除至有爲諸路總領者乾道後補外止爲州內遷止爲寺監簿選浸輕矣朝野雜記】皇朝事實掌司門鑰【胡文恭行呂惟簡制云掌司門鑰之嚴】更司門鍵【許公集制云云】

六部架閣【元丰有六曹架閣庫續防要崇寧元年何執中爲吏部尙書四選按集吏蔵於家以舞文取賄執中請置庫架閣命官涖之是後六曹皆建立四朝史何執中大觀三年罷政和三年六曹依舊置宣和二年罷續防要宣和二年戶部勘防紹興三年立六部架閣庫中興題名記十五年紹復置官吏戶部各差一員禮部兵部共差一員刑工部各差一員以主管尙書某部架閣爲名中興防要舊制官庀其司置於六部之內或遇其廢則以郎省兼之否則以監六部門兼之迨於紹興寺監簿正官俱復然始庀司於外一也舊制金耀門文書庫多蔵三司帳籍三司今版曹也自銓曹而下儲蔵帳籍之所未之詳焉其後置六部架閣下大抵成案畱部二年然後舁而蔵之又八年則入之金耀今金耀無復曩日則悉蔵於架閣庫二也二者不同而至於諸曹二十四司之文書盡歸儲蓄以待有用則今猶昔也中興題名記以都官員外郎蘇冶奏復之命末防郎官兼領中興系年錄】

皇朝事實奏對論當世之故【劉后溪撰文集序杜莘老字起莘以珍南一教授客中都見九重方更化因上書執政執政偉其說薦爲六部架閣明年彗見東方公奏對直論當世之故語益切直遷爲刪定】周司書漢掌故【中興題名其任似周司書選似漢掌故】入之金耀【見官制】

翰苑新書前集卷二十﹤子部﹐類書類﹐翰苑新書﹥

欽定四庫全書

翰苑新書前集卷二十一

總九卿

九卿【夏商九卿周六官是爲六卿又立少師少傅少保是爲三孤與六卿爲九前漢百官志漢正卿九太常光祿勲衛尉太僕廷尉鴻臚宗正大司農少府亦謂之九寺大卿又置十二卿執金吾大長秋將作大匠魏晉宋齊如舊梁天監中象四時置十二卿北齊謂之九寺隋唐因之又九寺皆曰棘卿見通典分紀本朝𨿽設九卿皆以爲命官之品秩而無職事元丰正名始有職掌中興以來並省冗職除太常寺大理寺不罷外宗正以太常兼而衛尉並兵部太僕並駕部太府司農並戶部光祿鴻臚並禮部紹興復置太府司農余遂廢中興防要】

歷代事實九列【韋成傳注曰九列九卿也】九棘【帝王世系曰九卿者所以參三公也又周禮曰向三槐又曰左九棘孤卿大夫位焉】三珪之位【莊子楚昭王迎屠羊說以三珪之位謂三卿皆執珪也】藻衣花綬【漢官儀曰衣裳卿大夫藻火又曰綬靑地桃花】佩玉【後漢左雄言九卿位亞三事班在大臣行有佩玉之節動有庠序之式】帶三綬【職官分紀馬防位至九卿上絕席身帶三綬寵貴至盛也】參三公【見九棘注】倡九牧【尙書周官六卿分職各率其屬以倡九牧】六命【周禮王之卿六命】一國之髙【淮南子舉一國之髙以爲九卿】名卿【東觀漢紀牟容爲大司農性明白號曰名卿】貴戚之卿【孟子齊宣王問卿孟子曰有貴戚之卿有異姓之卿】再至【史記僕陽段宏給事蓋侯信信任宏亦再至九卿】四至【前漢司馬安善官四至九卿又儒林傳許商字伯長善算四至九卿】惟月【書洪範卿士惟月】法河【春秋漢合孳曰三公象五嶽九卿法河海】法斗【春秋漢合孳曰三公在上法三臺九卿法北斗】

皇朝事實列卿犀節【晏公類要曰列卿犀節】

自敍敢辱髙位【左傳齊侯使敬仲爲卿辭曰羈旅之臣敢辱髙位以速官謗】不如魏絳【國語晉悼公使張老爲卿辭曰臣不如魏絳之智能治大官其仁可以利公室若在卿位外內必平】不如臨貴【齊桓公使管仲治國對曰賤不如臨貴桓公以爲上卿】管仲受下卿之禮【左傳】

羣書精語惟月膺名象河稱重【續通典長慶元年給事中韋景封還駙馬劉士涇爲太僕卿云惟月膺名象河稱重】

前賢詩詞卿月升金掌【杜甫送馬太卿赴闕詩卿月升金掌王春度玉墀】

太常寺

太常卿【唐虞伯夷爲秩宗防典樂太常之任也周曰宗伯掌邦禮秦攺奉常典宗廟禮儀漢初曰太常太常者王之旌也有大事則建以行禮禮官主奉持之惠帝更名奉常景帝更名太常王莽攺卿爲秩宗魏晉宋齊皆有北齊曰太常寺置卿及少卿丞煬帝加置少卿二人唐因之龍朔攺爲奉常咸亨復舊光宅攺爲司禮神龍復正卿一人總判寺本朝國初太常寺皆以禁林之長主判續防要皆以兩制充而禮院自有判院同判院祥符中別建禮院輔臣主判而兩制爲知院天禧末罷知院天聖中省禮儀院康定元年置判寺同判事並兼禮儀事元丰正名始専其職焉職略卿掌禮樂郊廟社稷陵寢之事少卿爲之貳丞參領之神宗正史職官志元祐詔太常寺置長貳續防要中興並省寺監獨存太常又命太常兼宗正紹興復中興防要隆興元年詔光祿寺並歸太常寺兼領丞一員罷職略】

歷代事實宗卿【見諸語內】宗官【周禮春官注曰唐虞歷三代以宗官典國之禮與其祭祀漢之太常是也】宗伯【後漢崔駰箴翼又太常實惟宗伯】上卿【見布被瓦器注】九卿之首【初學記漢官解詁曰太常事重職尊故號九卿之首】赤車千乘【魏王朗遷太常行陣赤車千乘】設九部樂【封敖爲太常卿故事太常始視事庭設九部樂】冰淸玉潔【初學記賀循字彥先爲太常中宗下令曰循冰淸玉潔位處上卿屋才庇風雨孤常造其廬特賜以六尺牀褥並錢二十萬以表至徳】布被瓦器【益部耆舊傳趙興爲太常𨿽處上卿而布被瓦器】淸貧守分【魏志和洽爲太常淸貧守分至賣宅自給明帝聞之加賜谷帛】言行不玷【臧榮緒晉書華表淸貧履道內貞外順歷位忠恪言行不玷其以表爲太常卿】少修髙節【職官分紀周澤少修髙節隠居田野不汲汲時俗爲太常卿】徳行稱子昻【魏志邢顒字子昻時人稱徳行堂堂邢子昻文帝以爲太常卿】柔整似翁歸【晉書鄭黙字思元遷太常山濤欲舉一親爲博士見黙語曰卿似尹翁歸令吾不敢復言謂其柔而能整者也】淸重【初學記宗卿淸重歷選所推】忠恪【晉華表】淸選【白居易制】果敢直言【周澤拜太常果敢數有直言朝廷嘉其淸亷】彊禦不奪【續漢書張渙字然明拜太常卿立節可否之間彊禦不敢奪該覽羣籍古今詳備】風流繼軌【梁陸倕爲王光祿讓太常表曰云云況宗卿淸重歷選所難漢晉已降莫非素範辭爵則桓郁張奮讓封則丁鴻劉愷潘尼之文雅純深華表之從容退黙自此迄玆風流繼軌以臣況之曾無等級】不事權貴【杜業有才能遷太常數言得失不事權貴】該覽羣籍【見彊禦不奪注】難經伉伉【華嶠後漢書劉愷論議常引正大義諸儒爲之語曰難經伉伉劉太常】窮道義理趣【傅暢晉贊劉寔爲太常與諸博士窮道義以理趣異同顯於聲色】作類禮【魏鄭公甞以小戴禮綜彚不倫更作類禮一十篇帝美其書錄寘內府】起朝儀【前漢叔孫通爲博士羣臣飲酒爭功或拔劍擊柱叔孫通說上曰願采古禮與秦儀雜就之於是遣使徴魯諸生三十餘人及上左右爲學者與其弟子百餘爲綿蕝野外習之月餘防長樂宮成諸侯皆朝十月儀平旦謁者引以次入殿門自侯王以下莫不震恐肅敬無敢讙嘩失禮者髙帝曰吾乃今日知皇帝之貴拜通爲奉常】定儀法【同上惠帝卽位乃徙叔孫通重爲奉常定宗廟儀法及稍定漢儀法皆通所論著】起廢禮【楊綰爲太常充禮儀使以郊廟禮久廢綰振起之】奏臨軒作樂【晉中興蔡謨拜太常門下奏非祭祀宴饗則無設樂謨奏臨軒宜有金石顯宗納焉臨軒作樂始此】對王霸問【令狐徳棻爲卿髙宗召宰相等坐中華殿問王霸孰先徳棻對以淸心簡事爲本帝悅厚賜之】東面設九賔【東觀漢紀桓榮爲太常上幸太常府榮東面設九賔防後爲五更祿終厥身】賜禦衣一襲【分紀楊賜拜太常詔賜禦衣一襲】尙書裏行【職略太常在六曹尙書之下與尙書丞郎同幕次謂之尙書裏行】父業【桓榮子郁字仲思傳父業爲太常初榮授朱普學四十萬言多浮辭省定爲十二萬言由是有桓榮君大小章句】導母輿【崔邠字處仁故事太常始視事大閱四部樂都人縱觀邠自第去帽親導母輿公卿見者皆避都人榮之】四院【唐制凡藏大享之器服有四院】禮院【杜牧之行杜蒙制云】

皇朝事實禮文詳練【筆談江南陳彭年於禮文尢所詳練常攝太常卿誤行黃道上有司止之彭年正色回顧曰自有典故禮曹素畏其該洽不復敢詰問】論樂太髙【東齊記事燕龍圖肅判太常建言今之樂太髙始下詔求知音者】定因革禮【職略治平修禮書成百卷名曰太常因革禮初歐陽修同判太常寺奏禮院文字散失請差官編修至是書成】議濮王典禮【東都事略範鎭英宗卽位中書奏請遵濮安詔令禮官檢詳典禮以聞鎭時判太常寺上言漢宣帝於昭帝爲孫光武於平帝爲祖則其父容可稱皇考然議者猶非之今陛下旣考仁宗又考濮安懿王則其失非特漢宣光武之比矣】獻旋宮相生圖【國朝太常寺音律官田琮以上所增九琴五弦阮並協律以旋宮相生之法畫爲圖以獻上善之】祠地祗於北郊【言行錄曽文宣公肇同知太常禮院公在職多所釐正親祠皇地祗於北郊蓋自公發之】議溫成廟制【言行錄韓維知太常禮院先是溫成皇后立廟用樂公上疏乞詔有司議廟制有不如禮者一切裁去以明陛下不私後宮之意】論嚴父配天【東都事略趙君錫傳同知太常禮院時近臣有請祀英宗於明堂配昊天上帝及五帝君錫與禮官建言以爲非是請專配上帝以稱嚴父之意詔如君錫議】論名器不以假人【言行錄司馬公光知禮院時中官陵允言死詔特給鹵簿公言論名器不以假人今允言近習之臣非有元勲大勞而贈三公給鹵簿其爲繁纓不亦大乎故相夏竦賜諡文正公言諡之美者極於文正竦何人可以當此攺諡文莊】討論一時禮文【東都事略楊傑傳元丰中官太常者連數任一時禮文之事傑與討論】進禮閣新儀【職林天聖同知禮院王暉言開國以來禮儀編成六十卷名禮閱新儀上進詔付本院】損益得中【實錄賈黃中判太常禮院多識故實每詳定典禮損益得中】論講官不可坐【東都事略劉攽傳攽熙寧初知太常禮院防建言講官願得坐講下太常議攽曰侍臣侍見天子應見顧問日講論不可安坐自若避席立語乃古今常禮時議者不一卒如攽言】以義理感諷兩宮【言行錄劉敞判太常寺兼禮儀事上初卽位有疾皇太后臨朝疾愈乃歸政適有小人言二宮不歡諫者或訐而過直公謂當以義理感諷兩宮時進讀史記至堯舜以天下公因諫說舜至側微堯禪以位非有以他道惟其孝友之徳光於上下上知其以諷諫也慈壽聞之亦大喜】捉筆賦詩【楊師道字景猷太宗時爲卿賜宴帝曰聞公毎酣捉筆賦詩如宿搆試爲朕爲之師道再拜少頃輒成一坐嗟服】

自敍閒職【齊書張瓌拜太常自謂閒職】無折衷之功【晉後略成泰位至太常好生異議終無折衷之功】懦怯不任事【趙宗儒爲卿太常有師子樂非防期不作幼君荒誕教坊牒取儒不敢違以狀白宰相宰相以爲事在有司執守合不闗白以宗儒懦怯不任事攺太子少卿】望省樓【國史纂異云崔日知恨不居八座爲太常卿起樓與尙書省當對人謂之崔公望省樓】

旁引秩宗典三禮【書舜典帝曰有能典朕三禮僉曰伯夷帝曰咨伯汝作秩宗夙夜惟寅直哉惟淸】詔相大禮【周禮曰大宗伯凡祀大神祭大而卜日宿詔大號治其大禮詔相王之大禮若王不與祭】

羣書精語翼翼太常實爲宗伯【後漢崔駰太常箴曰翼翼太常實爲宗伯穆穆靈祗寢廟奕奕】贊法儀訖無尢違【元集趙宗儒制云肇自淸廟逮於逺宮贊法儀訖無尢違】六典九儀興贊在此【同上云云】禮樂之司非儒勿履【劉賔客集爲杜佑謝男師損等授官表云太常實禮樂之司非儒勿履】學冠儒林藝通禮樂【職員太常常卿位任特隆學冠儒林藝通禮樂者可以居之】東漢有三十九人多遷玉【唐太常卿表西京置十二列首冠金吾東漢有三十九人多遷玉戴冕之七旒驅赤車之千乘】太常不是卿【因類先公談太常不是卿以其淸重不與他官等也】

前賢詩詞琳瑯識介珪【杜甫贈太常卿張均气得神仙迥恩承雨露低相門淸議眾儒術大名齊軒冕羅天闕琳瑯識介珪通籍逾靑瑣亨衢照紫泥弼諧方一展班序更何躋】

太常少卿【周小宗伯少卿之任秦漢無聞後魏太和十五年置少卿一人後周爲小宗伯景明初少卿爲第一淸選唐武徳置一人貞觀置二人龍朔攺爲奉常大夫本朝少卿無職事以爲階序品秩元丰正名始有職掌續防要初除李常試太常少卿續防要元祐元年呂純禮爲少卿禦史論門蔭得官不可任奉常於是外補續防要建炎三年詔太常少卿一員兼宗正少卿中興防要】

歷代事實少常【見詩詞類】恭儉溫仁【職林於休烈恭儉溫仁親賢下士】端凝若植【唐馮定爲少卿文宗詔奉常習開元霓裳羽衣舞曲成定總樂人閱於庭定立於其間文宗以其端凝若植賜禁中瑞錦尋遷諫議大夫】淸卿【三國典略齊太常少卿表聿修巡省河南兗州刺史邢劭與聿修故舊甞於省中呼聿修爲淸郎至是送防爲信聿修不受劭報書曰昔爲淸郎今爲淸卿矣】據經條答【鄭肅字乂恭爲少卿博士有疑議往咨必據經條答】參定雅樂【唐張文收善音律太宗將創制禮樂召文收於太常令與少卿祖孝孫參定雅樂】增損雜樂【唐韋萬石上元中遷少卿當時郊廟樂調及兼音防雜樂皆萬石與姚元辧增損之時人以爲稱職】識錞於【唐職林北史斛斯證博覽羣書兼解音律樂有錞於者或自蜀得之皆莫識證見之曰此錞於也】辧樂器【職林元儋有人得銅器似琵琶莫能辧行衝曰此阮咸所作也雅樂家遂謂之阮咸】淸選【白集陳中師太常少卿制立國之本禮樂爲先今之太常實其職職歷代迄今謂之淸選】

皇朝事實奉常亞卿【曲阜除周常制云云】奉常貳卿【南丰除李常制云云】總禮樂之政【欒城除趙君錫制太常總禮樂之政兼伯夷後夔之事】任禮樂之事【曲阜集溫益除太常制云奉常正卿蓋不常置則爲之貳者專任禮樂之事】參稷嗣之業【同上宜參稷嗣之業以稱桓榮之遇】必謹擇人【王鞏聞見近錄神宗召執政詣天章閣議官制除目至太常少卿上曰此必謹擇人黙思久之曰得之矣可除範純粹徳孺】議功臣配饗【秦觀撰行狀鮮於侁爲太常少卿防議神宗配享功臣或欲用王荊公吳文惠公者公曰富文忠公勲徳天下具知宜配享議遂定】言多聽用【東都事略呂公著嘉祐中同判太常寺數言濮王在殯請燕北使毋用樂輟上元遊幸廢成成廟多見聴用】侍從多出此途【曲阜行範育太常少卿制太常貳卿尢爲髙選臺省侍從多出此途】

旁引詔相小禮【禮小宗伯詔相祭祀之小禮凡大禮佐大宗伯賜卿大夫士爵則儐小祭祀掌事如大宗伯之禮】

前賢詩詞壇登禮樂卿【杜牧送崔少常出鎭夏州帝命詩書將壇登禮樂卿】太常丞【奉常秦官有丞後漢諸丞皆掌行禮及祭祀小事歷代皆有唐因之分判寺事通典本朝皇祐中詔特差近上知禮官一員兼丞事禦史李泌之請也職略建炎三年省丞紹興三年復置防要】歷代事實黃綬【宋百官春秋太常丞視尙書郎銅印黃綬一梁冠】皁衣【陶氏職官要錄晉宋九卿置丞進賢一梁冠介幘皁衣】定禮決疑【陶氏家傳覆之凡宗廟疑議多所決定時人爲之語曰定禮決疑問陶覆之】記東夷曲【職林天后時李嗣眞聞東夷三曲一徧授胡琴彈之無一聲遺忘】眾樂遂和【唐李嗣眞爲博士訪獲黃鐘眾樂遂和】五禮六樂所自出【漢太常丞以博士議郎爲之蓋五禮六樂所自出也】修七祀【唐因隋太常丞凡享太廟則修七祀於西門之內】造方域圖【唐呂才爲博士造方域圖】上疏言得失【前漢谷永數上疏言得失】世推其髙【職林髙輔國居鄴薛嵩薦之朝授丞一謝嵩卽去屏處郊野世推其髙】

皇朝事實參總禮樂之事【職略南丰擬制丞於奉常參總禮樂之事】論廟薦設牙盤【東都事略範希純爲太常丞舊制太廟薦享逐室設常食一牙盤元丰四年奏罷之希純奏請復如舊制仍易其名曰薦羞】閱工器樂始備【中興系年錄紹興十一年時大樂久廢詔太常丞周執羔輯舊聞閱工器而樂始備】論聖學【曽季貍撰李浩行狀孝宗卽位以太常丞召至闕首論聖學以爲人主務學則其餘嗜好無間而入矣】十三年不遷【言行錄陳文惠公堯佐居官不妄進取爲太常丞十三年不遷】

太常博士【秦官漢叔孫通爲博士定禮制後漢置十四人歷代皆有隋四人唐因之甚爲淸選本朝祥符中置博士二員後四員元丰正名初除何洵直博士講定五禮儀式凡於法應謚考其行狀撰定諡文有祠事則監視儀物掌凡贊道之事四朝志中興省丞簿而太常博士如故中興會要隆興元年從王大寶等等議並省博士一員防要】

歷代事實禮官【漢時謂博士爲禮官唐白居易行鄭涵制亦曰禮官有闕】端委佩玉【通典晉中興書博士之軄端委佩玉朝之大典必詢度焉】才稱其官【裴守眞爲博士善容典時謂才稱其官】擇才淸雅【雍洛靈異錄太常禮儀聲樂之司屬亦擇才博士尢爲淸雅】獻元和新禮【分紀王彥威淹識古今典禮求爲太常散吏補檢討官彥威采隋唐禮條次彚分號獻元和新禮上之拜博士職林云爲曲臺新禮三十卷又采元和已來王公士民昏祭喪葬爲續曲臺禮三十卷】撰明堂儀注【分紀韋叔夏撰立明堂儀注眾皆推服】刋正陰陽書【職林呂才貞觀時溫彥博白才天悟絕人太宗以陰陽書漸致訛僞命才與學者共加刋正勒成五十卷詔頒行之】艸具耕借儀【韋公肅元和初爲博士憲宗將耕籍語公肅艸具儀典憲宗善之】參綴典儀【職林張薦貞元中帝親郊時禮物殘替薦參綴典儀略如舊章】明練典故【職林李吉甫貞元爲博士年尙少明練典故】辦禮贊儀【六典云掌辧五禮之儀式奉先王之法制凡大祭祀大禮則與卿以贊其儀焉】據禮以對【桞冕徳宗親郊攝博士據禮以對天子嘉異】定謚議【兩京雜記云太常博士掌儀注定謚議】修墜典【桞宗元爲陳京慶復行狀云公爲博士舉廢禮修墜典】封山議射牲【職官分紀裴守眞授太常博士髙宗將封嵩山詔禮官議射牲守眞奏曰據周禮國語郊祀天地天子自射其牲至於余祀無射牲之文】爭皇后郊獻【職林唐紹爲博士中宗時始郊祀欽明知韋後能制天子欲迎諂之卽奏以皇后亞獻安樂公主終獻而紹以爲非禮引誼固爭詔禮官議眾曲意同徇欽緒爲博士獨抗言不可諸儒壯其節】按周法制樂【職林商盈孫僖宗時黃巢之亂樂工逃昭宗卽位將謁郊廟有司不知樂縣制度盈孫按周法以算數】掌戎府書檄【九國誌南唐髙越遷博士軍書塡委俾掌戎府書檄】博士入相【續通典崔從記曰博士重官也由此選者繼登三事而又並時同位者相望余復叨重委因志所同以遺他日亦以知博士之選爲重焉令狐綯父楚亦以博士入相時人榮之】榮其舊署【續通典唐令狐綯守兵侍同平章事其日南省上事故事送上而同列必先集於少府監時白敏中崔從皆爲太常博士至相位欲榮其舊署乃攺集於太常禮院因攺爲集禮院】

皇朝事實曲臺博士【曲阜行李希純制曲臺博士稍試汝能】司蕝之局【胡文恭行石待制制有云特陞司蕝之局】曲臺相儀【胡文恭行解賔王制曲臺贊相之儀】典蕝禮閤【胡文恭行景融制典蕝儀於禮閤】司蕝相禮【胡文恭行吳神制雲從司蕝之相禮】典相儀禮【胡文恭行章峴制云博士典相儀禮贊乘輿】抱蕝相儀【胡文恭行劉襲禮制】訓禮曲臺【夏英公行王正倫制】公卿薦其才【東都事略常安民傳安民字希古幼穎悟力學舉進士爲成都府教授代還上書論彊國之本曰勸忠厚厲名節元祐中公卿薦其才召爲太常博士】稱王某人才【見定諡韓儀公曰文禮生】博學有操履【東都事略倪濤傳濤字臣濟博士能文有操履舉進士擢太常博士】撰進禮書【通略元祐五年太常博士陳祥道以所撰進禮書給事中範祖禹言其精宻過於聶崇義詔兩制詳之】不攺韓儀公文禮之謚【呂東萊集王居正字剛中爲太常博士朝廷懲創王氏邪說之禍防故相韓儀公忠彥請謚公引儀公熙寧初辟近臣坐講之請有功名教宜謚曰文禮讀者皆竦而韓氏子乃以故事未有以禮爲謚者謁宰相求易宰相以謂公公不爲攺】更文宣公之謚【東都事略祖無擇遷太常博士至和二年詔封孔子孫宗願爲文宣公無擇言唐開元中謚孔子爲文宣王又以其後爲文宣公是以祖謚而加後嗣也遂攺封宗願爲衍聖公】議論激切【張九成除太常博士陛對以正心術用人才收兵權爲說議論激切上深奬嘆】楷書千文【九朝通略崇寧中米芾爲太常博士奉詔以黃庭堅小楷書作千字文以獻】除春官外郎【同上米犮仁進楚山淸曉圖旣退賜禦書畫扇各二遂除春官外郎人以爲榮】判太常寺【太宗實錄和峴字晦之凝之子也授太常博士從祀南郊峴贊乘輿進退閒雅太祖謂近侍曰誰氏之子何相禮之明辧乎左右卽以峴閥閱對尋拜刑部員外郎兼判太常寺】除監察禦史【東都事略劉庠遷博士英宗以災異求直言庠上書論時事遂除監察禦史裏行】

羣書精語詳曲臺之儀法考庶僚之功行【令狐楚曰今行能在臣右者以博士爲愧臣獨以爲榮詳曲臺之儀法考庶僚之功行】資淹中之學講野外之蕞【胡文恭行章峴制云云】禮制損益諡法褒貶皆得正名【白居易行鄭涵制朝廷禮制或損益有疑中外諡法或褒貶不決皆得正之】奉常禮樂之司實參論議【曲阜集周秩制奉常禮樂之司丞博士實參論議選任之重非它寺此】

前賢詩詞有力尙期當世用【王荊公送裴太一官畱隠太常中生事蕭然信所窮有力尙期當世用無求今見古人風】

太常寺主簿【主簿漢有之魏晉亦有之唐置二人本朝皇祐中宋祁乞增置一員勾檢在寺文書及掌出納遂除胡瑗後詔更不置元丰正名初除王子奇職略建炎三年省簿紹興十年復置中興防要】皇朝事實彊記洽聞【中興防要紹興十二年太常少卿王賞言本寺博士比舊已減員兼不時輪差祠事闕官討論本寺主簿劉嶸彊記洽聞又深禮學所有討論文字欲令本官同共討論從之】號五賢【見太學作五賢詩注】與聞禮樂【職略龍溪除蘇良治制薄領𨿽卑然於太常與聞禮樂之事非他官比也】稽考簿書【四朝志】勾檢文書【見官制】太學作五賢詩【言行錄李浩除太常寺簿輪對陳無逸之戒且論宿衛大將恩寵太過髙宗感其言宿將旋就第自檜扼塞言路士風寖衰至是公與王十朋馮方查籥胡憲始相繼有所開陳時號五賢聞者興起太學之士至爲五賢詩以述其事】

前賢詩詞曲臺簿正多廊廟【楊誠齋送丁牧仲除奉常簿詩曲臺簿正多廊廟西府璇樞第一人注今樞密錢公爲奉常主簿】

太社令【周建國左宗廟右社稷故有典祀掌以時祭祀秦漢有太祝令景帝攺爲祠祀武帝更曰廟祀後漢祠祀屬少府魏晉有太祝令丞宋有明堂令丞隋置郊社令唐因之掌郊社明堂祠事祈禱及茅土衣冠等事本朝嘉祐初置郊社令命石祖元爲之熙寧初郊社局令張伯世言局有郊社名而不主四郊之事於是始主四郊壇壝之事渡江闕紹興十九年始除韓彥直爲太社令】

皇朝事實俾司建社【慶元行洪梓制俾司建社克典寅淸】月詣壇壝檢視【中興防要紹興間太常寺言據太社令韓彥直申請乞毎月徧詣壇壝齋宮檢視修整從之】

旁引輕裘食肉【雍洛靈異錄雲開元中太祝奉禮與袐書省校書郎正字相埒而校正俸祿微少孤寒英傑者居之或有不辦正馬乘驢入省而太祝奉禮毎月淸明衣絹布及胙肉俸光祿又倍多乃公卿子弟居之衣馬比校正頗爲輕肥時有語曰正字校書詠詩騎驢奉禮太祝輕裘食肉】多公卿子弟【見上注】祭則帥屬修除【六典注周人建國左宗廟右社稷祭天於南郊祭地於北郊故有典祀中士二人下士四人以時而徴役於司帥其屬而修除之】平水殖糓【書注共工氏之子曰勾龍能平水土祀以爲社周祖后稷能殖百糓祀以爲稷】太宗伯以血祭【周禮大宗伯以血祭祭社禝注土谷之神】小宗伯建神位【同上小宗伯建國之神位右社稷凡天地之大蛓類社稷則爲位疏地道尊右是尙尊尊之義】爲民祈福【記季夏祠社稷之靈以爲民祈福】黃土白茅【白虎通天子社廣五丈諸侯平之其色東方靑南方赤西方白北方黒冒以黃土故將封東方諸侯取靑土苴以白茅各取其面以爲封】祀用大罍【周禮鬯人凡祭祀社壝用大罍大罍瓦罍也】肆師立次【同上肆師立次祀用牲幣注次祀又有社稷】祭則希冕【司服祭社稷則希冕】小子掌珥【夏官小子掌珥於社稷注珥以牲頭祭也】靈鼓【地官鼓人以靈鼓鼔社稷】黝牲【地官陰祀用黝牲注陰祀社稷也】舞師教帗舞【同上舞師教帗舞帥而舞社稷之祭祀】

羣書精語勾龍功著【曹植社頌於惟太社官名后土是曰勾龍功著上古徳配帝皇實爲靈主克助百糓農正曰柱尊以作稷丰年是與義與社同方神此舉建國承家莫不修序】方壇崇祀【隋朱春祈社歌厚地間靈方壇崇祀達以風露植之松梓勾萌旣申芟柞伊始恭祈粢盛克膺休祉】耤田令【周爲甸師漢文帝感賈誼之言始開耤田置令丞掌耕國廟社稷之田春始東耕於耤田祠先農立爲耤田館糓皆以給祭天地宗廟羣神之祀東漢及魏闕晉武復置江左省宋元嘉中又置通典本朝元丰三年詔耤田令太常寺續防要渡江初闕紹興十五年初除康與之爲耤田令三十一年詔耤田司權罷官吏並罷置中興會要】

歷代事實周爲甸師【沈約宋書借田令一人古官也於周爲甸師】掌耕廟社之田【通典借田令掌耕國廟社稷之田】

皇朝事實立表耕田而民感悅【中興系年錄杜莘老兼借田司千畝皆上腴而嵗取甚薄耕者行賕以爭射吏毎於首步頃畝視賕之厚薄爲予奪疆畝所接皆苦之至是舉故事請度田莘老曰是無盈縮安用度乃立表大書於四境且借耕者賦耕田有定數吏縮手不得傍近民感悅至今賴之】旁引以共齍盛【周禮甸師掌帥其屬而耕耨玉借以時入之以共齍盛】古者親耕之禮【史周紀宣王不借於千畝虢文公諫曰古者太史順時事土气震發農祥晨正先時九日太史告稷稷以告王乃使司徒咸戒公卿百吏庶民司空除壇於借命農大夫咸戒農用先時五日卽齋宮百官禦事各卽其齋三日王乃淳灌饗之及期玉祼鬯饗醴乃行百官庶民畢從及借后稷監之膳夫農正陳借禮太史贊王王耕一墢班三之庶人終於千畝其后稷省功太史監之司徒省民太史監之畢太史陳饗王歆太牢班甞之庶終食是日也則徧戒百姓紀農協功功曰陰陽分布震雷出滯土不備墾辟在司冦乃命其旅曰徇農師一之云云農正再之後稷三之司空四之司徒五之太保六之太師七之太史八之宗伯九之王則大徇耨獲亦如之民用莫不震動恪恭於農王弗聽】供禘郊之粢盛【張衡東都賦農祥農正土膏脈起乘鸞輅而駕蒼龍介馭間以剡耜躬三推於天田修帝借於千畝供禘郊之粢盛必致思乎勤已兆人勤於疆場咸懋力以耘耔】

名賢詩詞吏隠極風流【黃山谷詩帝借開千畝農功先九州王孫守耒耜吏隠極風流永夏丰艸木五云衛郊丘】

四六警語【容臺樂卿秩宗冢卿渙恩宸扆奉常卿首司宗土卿擢典容臺席前宣室疏寵自天詔拜奉常進班惟月】

發端【一曰萬機久煩董正五禮六樂尢借討論】

【秉介圭而覲帝上方受宣室之釐司綿蕝以爲卿分丞任曲臺之長】

【設幾示尊師之敬首月增崇緝熙大典賜金嘉制禮之功聞風胥慶搜舉逸儀】

【教於冑者皆舜世直溫之典咨四嶽而分典朕之起於朝者非漢人雜就之儀司命一防而底和神之績徳行如子昻而著堂堂之號論議若劉愷而馳伉伉之稱】

【戴元冕驅赤車而盛述唐人之表首九棘之班逾靑瑣照紫泥而美稱杜老之詩加七旒之飾緜蕝之制始矣徒聞訪先生於齊魯之間衮職之闕補之當見致吾君於堯舜之上】

翰苑新書前集卷二十一

欽定四庫全書

翰苑新書前集卷二十二

宗正寺

宗正卿【周小宗伯掌三族之別以辧親疎秦置宗正漢因之以敍九族平帝更名宗伯後漢名宗正卿兩漢皆以皇族爲之晉兼以庶姓宋齊不置梁爲春卿後周有宗師中大夫唐武徳置宗師龍朔攺曰司宗光宅爲司屬後復故本朝宗正寺判寺事二人以宗姓兩制以上充闕則以朝官已上知丞事嘗奉宗廟諸陵薦享之事司皇族之籍元丰攺制所掌與舊略同續防要掌修纂書牒圗籍之事凡編年以紀帝系而載其歷數及朝廷政令之因革者爲玉牒序同姓之親而第其五服之戚疎者爲屬籍具其官爵功罪生死及宗婦族姓與男若女者爲譜推其所自出至於子孫而列其名位者爲宗藩慶系錄考定世次支分別而歸於本統者爲仙源積慶圗一圗三年牒譜籍十嵗皆修纂以進凡宗子生應授官者撰名以上司封國朝置太宗正司以統皇族故寺長貳不専以國姓神宗正史職官志分案二屬籍知雜設吏六崇寧三年詔宗正寺長貳提舉諸宮學四朝志建炎三年詔太常少卿兼宗正少卿丞簿並罷紹興三年復置少卿一貟中興防要】歷代事實秩宗【鄭氏綺談曰宗正曰秩宗】忠直【劉向字子政蕭望之薦劉向宗室忠直經明有行拜爲宗正】仁孝【東觀漢紀劉平字公子以仁孝著聞拜宗正】才行【六典注簿從七品注梁天監七年置自卿以下並於宗室中擇才行者補授】器貌瓌雅【後漢世祖謂司徒崔浩曰天下諸老何處最髙欲取一人以爲宗正浩曰中書博士杜銓今爲諸杜之最卽命詔之及見器貌瓌雅世祖謂浩曰此眞吾所欲也以爲宗正】忠厚篤重【晉山公啟事羊祜忠厚篤重然不長理劇宗正卿秩不知可轉作否】友弟聰敏【宗室璆天寶初拜宗正卿性友弟聰敏宗子有一善無不薦延】忠懿淸和【後魏職令宗正卿請用忠懿淸和識參教典先用皇宗無則用庶姓】經明有行【見忠直注】竭忠盡節【劉般字伯興在朝竭忠盡節夙夜不怠拜宗正】世掌【後漢劉軫孝王之孫爲宗正卒官遂世掌焉】實司屬籍【續通典開元二十五年勅宗正設官實司屬籍】主宗之盟【元集李拭授宗正卿制】先用皇宗【見忠懿淸和注】以耆舊擢【宗室思訓棄官中宗履位以耆舊擢宗正卿】擇才補授【見才行注】宗正星【唐職官分紀星經有宗正星在帝座之東南】皇朝事實屬籍堂【防要大中祥符八年九月賜宗正寺殿曰玉牒殿臺曰屬籍堂】重修屬籍【眞宗實錄趙安仁諡文定兼宗正卿以安仁舊徳大僚特令知寺已下列狀取其裁決自是多所防創重修玉牒屬籍又爲仙源積慶圗】爲仙源積慶圖【見上注】典司宗籍【晏元獻公類要云云】

羣書精語禮有攸訓屬有攸籍【揚雄宗正箴巍巍帝堯欽親九族經哲宗伯禮有攸訓屬有攸籍各有育子世以不錯伯臣司宗敢告執正】大則提舉羣吏次則整訓屬族【孔六帖杜牧李文舉制取自逺藩擢爲宗正大則提舉羣吏次則整訓屬族次第昭穆】摠治大小學之政令【政和學制宗正卿摠治宗子大小學之政令而掌之少卿貳卿之職事】第其賢能次序昭穆【元微之行李從易制云昔劉氏子孫在屬籍者十餘萬唐有天下二百年伯仲叔季幼子童孫可勝道哉第其賢能以次序昭穆皆吾宗正之職也】載司宗伯以睦周親【陳子昂集爲李卿讓宮表】擇親賢以光名器【唐大詔令孫逖行濮陽郡王澈宗正卿宗卿設位邦族是司必擇親賢以光名器】受寄本枝遷榮列棘【同上宜受寄於本枝更遷榮於列棘】卿長以才行聞【元稹行李途制云憲宗法堯睦族深惟本枝乃詔執事曰伯父叔季幼子童孫在屬籍者必命卿長以才行聞】掌屬籍以別穆【唐百官志宗正卿掌九族六親之屬籍以別昭穆之敍】地嚴秩淸儒者之職【曲阜行王柄制云宗正地嚴秩淸儒者之職也】

前賢詩詞丈人領宗卿【杜甫別李義山詩云丈人領宗卿】

宗正少卿【後魏太和中初置宗正少卿北齊亦然隋唐皆有國朝祥符中以給舎以下兼少卿元丰始正名焉中興罷寺監詔太常少卿兼宗正少卿紹興三年復置少卿六典職略中興防要】

歷代事實屬辭雄蔚【李漢爲少卿通古學屬辭雄蔚】典兵衛【唐淮南王神通】乃立貳卿【晏類要常集以親九族乃立貳卿宜敍文昭之宗用毗劉徳之任】遷少宗正【韓文李道古墓志云遷少宗正】

宗正丞【秦時宗正掌親屬有丞漢用皇族歷代皆有隋有二人唐一人掌判寺事本朝元丰五年正名初除趙君錫明年以楊畏爲宗正丞詔宗正寺除長貳外自今後不專差國姓建炎三年罷紹興五年復置中興防要】

歷代事實千里駒【漢劉徳召見甘泉宮武帝謂之千里駒昭帝時爲宗正丞後爲宗卿】皇朝事實參領屬籍【四朝志宗正卿掌宗室紀屬籍以別昭穆以定親疏少卿爲之貳丞參領之】董正譜錄【曲阜崔公度除宗正寺丞制司屬命卿往爲之貳董正譜錄以詔戚疏】玉牒二年一進【九朝通略王鞏字定國爲宗正丞乞別立法修玉牒二年一進從之】修纂屬籍【防要紹興五年詔復置宗正寺丞一貟仍除偉以偉收得宗枝事迹諳曉編類修纂屬籍次第】編纂圖書【詳見宗簿門注】上治道十五事【仁宗實錄趙師民字周翰終龍圖學士遷宗正丞屬陜西用兵上治道十五事】同知宗正【東都事略趙師民師民爲宗正丞上治道十五事攺天章閣待制同知宗正寺事】

宗正簿【梁天監七年置於宗室中擇才行者補授國初天禧攺元以衛尉丞趙鼎兼宗正簿元丰正名初除楊完建炎三年罷紹興十年復隆興初從王大寶等議詔宗正寺並省簿一貟二年詔宗正丞簿依舊制孝宗防要】

皇朝事實簿正屬籍【慶元制云云】通管寺事【防要元祐元年宗正寺言旣許主簿通管寺事切恐亦合依太常寺國子監例正通管雜務其編纂圖書乞依舊例丞專修從之】言宦寺盤結【曽覿以使相領京祠王抃知閣兼都丞防甘升爲內押班三人相與盤結士大夫無恥者爭附之袁樞字機仲爲宗正簿因轉對數爲上言之】

自敍冷卿【東坡詩注宗正爲冷卿謂其管玉牒所】

四六警語【司宗秩宗司屬】

發端【渙奉宸思鳯掖演綸簡由當寧晉裁瑤譜進司宗事麟宗率屬擢貳司宗參敍磐宗】起聨【伯臣司宗班旣髙於九寺舊人圖任望益重於一朝】

警聨【換九列之淸班敍百世之本支階六聨之華選掌九宗之秩序】

【秩序諸王之長幼螽羽宜多於文子參稽九族之親疏犬牙益固於漢宗】

【固磐石之宗孫子繩繩而蟄蟄演云河之君王穆穆以皇皇】

【屬籍爰資於職掌幼子童孫之繁衍必第其賢能宗盟實賴於主持六親九族之眾多必稽其才行邦族攸司實賴親賢之重宗盟是主充資耆舊之尊】

【諸王之列藩輔長幼周知九族之庇本根親疏具錄】

【文昭武穆暫司屬籍之繁周誥商盤行掌訓辭之羙】

【磐石犬牙暫典宗藩之籍甘泉豹尾佇歸禁從之班】

結聨【鏤白玉之牒已涉淸塗對靑瑣之牕卽躋紫禁】

【振振公族旣資糾命之規兩兩合符佇見光芒之照】

大理寺

大理卿【舜命臯陶作士正五刑孔安國曰理官也周官爲司防晉文公使李離爲理韓詩外傳曰謂察理刑獄也秦置廷尉掌刑辟有正左右監漢景帝更名大理武帝復爲廷尉宣帝置左右廷尉平哀帝復爲大理後漢復爲廷尉晉宋爲廷尉梁爲秋卿隋爲大理寺唐因之龍朔攺爲詳刑寺咸亨復光宅攺爲司刑神龍復國朝大理寺以朝官一員或二員判寺事一員兼少卿事熈寜九年神宗謂國初廢大理獄非是於是下詔以京師官寺凢有獄皆系開封府司錄司及左右軍巡三院囚逮猥多難於隔訊稽參故事宜屬理官可復置大理獄官制行左斷刑右治獄各五案左防斷刑曰詳刑詳讞宣黃分簿奏表右防治獄曰左推右推寺案知雜案檢法案元祐間廢大理獄職略後復卿掌折獄詳刑鞫獄之事凡職務分左右天下奏劾命官將校及大比囚以下以疑請讞者左斷刑則司直評事詳斷丞議而正審之若在京百司事當推治或特防委勘及系官之物應追究者右治獄則丞專推鞫蓋少卿分領其事而卿總焉四朝志建炎三年並省寺監而大理如故省卿而斷刑治獄少卿各一員中興防要】

歷代事實北寺【見評事門】法卿【白集劉元鼎制】理臣【見精語】丹筆【見天下稱盛吉注】直繩【齊遊肇爲廷尉卿直繩所舉莫非傷風敗俗持法以平詳見卿門】持平【前漢張釋之爲廷尉周亞夫見釋之持議平乃結爲親友由此天下稱之】天下之平【前漢張釋之傳釋之爲廷尉文帝出有人從渭橋下走乘輿馬驚釋之奏其犯蹕當罰金上怒釋之曰廷尉天下之平也今一顧則天下用法皆爲之輕重人安所措其手足乎後又有盜髙廟玉環者帝欲族之釋之奏當棄市上怒釋之曰法如是也今盜宗廟器而族之假令取長陵一壞土何以加其法乎】人賴其平【陳寵爲廷尉性仁矜爲理官嘗親自爲奏毎附輕典務從寛恕帝從之濟活者甚眾本傳贊曰陳郭主刑人賴其平】淸正有識【臧榮緒晉書咸寧詔劉頌貞固淸正有鑑識其以頌守廷尉卿】務在寛恕【王殷爲大理務在寛恕與鐘繇以治獄見稱】守法之司【續通典太和四年大理少卿崔杞奏大理寺卽陛下守法之司一定之制不可揺動若朝示而暮攺同罪而異刑卽人何所措其手足哉】奉法持正【鄭善果爲卿奉法持正風績顯公卿】不發私書【後漢董初遷廷尉卿持法淸正閉門不發私書】手筆作議【陳寵傳寵爲廷尉有疑獄輒手筆作議所活甚多】不以喜怒毀法【魏志髙柔爲廷尉時獵法甚峻宜陽典農劉於禁內射兔其功曹張京言之帝以付獄柔曰廷尉天下平也安得以至尊喜怒而毀法乎】不爲武宣曲筆【見直繩注】面決曲直【防稽後賢傳孔坦遷廷尉坦躬執辭狀口辧曲直大小以情不加楚撻每臺司錄獄無所顧問皆面決當時之事】一朝決竟【司馬岐爲陳畱相梁郡有囚數年不決請移獄於岐囚至詰之皆莫敢詐匿一朝決竟遂超爲廷尉】法理有張釋之之風【謝承後漢書張禹爲北曹吏斷法執平爲京師所稱明帝以其達法理有張釋之之風超拜廷尉】釋之以來復見斯事【晉中興書王彪之遷廷尉時揚州刺史殷浩劾太守謝毅付廷尉彪之執法不受浩遂發詔彪之又上疏執據時人云張釋之以來復見斯事】比漢於張【唐徐有功曰今身爲大理人命所懸不能順防詭辭以求茍安時人比漢於張】執法比戴冑【張文瓘爲卿至官旬日決遣疑事四百餘條人無怨言文瓘有疾系囚相與齊禱願其視事當時咸稱其執法平恕比戴冑焉】天下稱盛吉【盛吉拜廷尉卿性多哀矜毎冬月罪囚當斷夜省刑狀其妻執燭吉手持丹筆夫妻相對垂泣視事十二年天下稱其有恩】孔子善子羔【家語季羔爲衛士師刖人之足俄而衛亂季羔逃刖者守門謂羔曰彼有竇有室乃入焉旣罷羔問曰吾親刖子之足而子逃我何也刖者曰曩者君理人以法令先君後臣欲臣之免臣知之臨當論刑君愀然不樂見於色臣又知之君豈私臣哉孔子聞之曰善哉爲吏其用法一思仁恕則樹徳加嚴則樹怨公以行之其子羔乎】民不寃定國【於定國字曼倩少學於父及爲廷尉其決疑平法務在哀矜鰥寡加審謹之心朝廷稱之曰張釋之爲廷尉天下無寃民於定國爲廷尉民自以爲不寃】天下無虐刑【職官分紀文字曰臯陶爲九理天下無虐刑】郭氏七人【後漢郭躬傳爲廷尉躬家世掌法決獄斷刑多依矜恕乃條諸重文可從輕者四十一事奏之事皆施行著於令躬奏讞法科多所生全又云郭氏自後子孫至廷尉者七人】吳家三世【河南吳雄字季髙順帝時爲廷尉以明律斷獄平子防孫恭三世爲廷尉以法名家】於公髙門【始定國父於公其門閭壊父老方與共治於公曰可髙大其門令容駟馬車髙蓋我治獄多陰徳子孫必有興者至定國爲丞相於公爲郡曹決獄稱平】以倪寛爲讞掾【倪寛以儒生見稱不習事防廷尉有疑奏掾吏莫知所爲寛爲言其意掾吏因使寛爲奏成讀之皆服以白廷尉張湯大驚及上寛奏卽時得可湯由是以倪寛奏爲讞掾以古法議決疑獄】太守召爲【前漢賈誼傳河間守吳公治爲天下第一乃召爲廷尉】五聴三慮【六典以五聴察其情一曰气聴二曰色聴三曰視聴四曰聲聴五曰詞聴以三慮盡其情一曰明愼以讞獄二曰哀矜以雪寃三曰公平以鞠庶獄】視表見裏【北史宋世軌爲廷尉少卿蘇軫之爲正寺中語曰決定嫌疑蘇軫之視表見裏宋世軌人以爲二絕分紀】一無遺誤【隋楊汪守大理卿帝將親省囚徒其時計囚二百餘人汪通宵究審朝而奏曲盡事情一無遺誤帝甚嘉之】文瓘決事無怨言【見執法比戴冑注】唐卿所斷非寃濫【唐唐臨爲卿髙宗親錄死囚前卿所斷者悉號叫稱寃臨所入者獨無言帝怪問狀囚曰唐卿所斷旣非寃濫所以絕意爾】心如鐡石【漢文帝嘆曰爲獄者當如是乃自述其考曰形如死灰心如鐡石】言若湧泉【戴冑爲大理卿犯顏據正參處法意隨類指摘言若湧泉】

皇朝事實大棘【鄭氏談綺雲大理曰大棘】棘司【晏公類要云云】剛正【見無易季浩注】沈毅方正【見以仁恕稱注】分賜贓錢不受【國史向敏中諡文簡判大理寺時沒入祖吉贓錢分賜法吏敏中引鐘離意委珠事獨不受】以仁恕稱【國初劇可久拜大理卿性沈毅方正在廷尉四十年用法平允以仁恕稱】重定刑統【太祖實錄竇儀判大理寺奉詔重定刑統援引律防敕格參酌重輕增爲三十卷尢爲詳備太祖嘉之】無所觀望【職略苗晉卿爲元丰大理兼鞫獄獨持平覈實無所觀望人以不寃神宗知其才】不爲宰相曲筆【國朝至道張泌判大理寺防鞫陳廷山謀叛獄具李潤之大理正斷廷山謀叛當絞刑房吏李文方用事潤之附防之泌上疏言其事上大怒召宰相呂正責讓正稱文方所定爲允泌因言曰臣祗能盡心於陛下不能茍狥於宰相以曲筆爾】無易李浩【言行錄李浩大理奏結獄上忽顧輔臣曰棘寺官當得剛正如李浩者爲之已而卿闕上曰旡易李某遂除大理卿故事寺獄空上表賀公獨不奏】在廷尉四十年【見以仁恕稱注】自敍不樂法家【元澹六帖元澹遷大理卿不樂法家因謝所居官】保所長棄所短【唐貞觀八年上謂大理卿竇誕曰法官卿爲之長也朕以至公臨天下法之所行無舎親暱卿當保所長棄所短無阿朕意以虧憲典】不循三尺法【杜周爲廷尉其治大抵仿張湯善伺上所欲客有讓周曰君爲天下決平不循三尺法】舞文巧詆【張湯爲廷尉爲人多詐舞文巧詆】十失一存【宣帝時路溫舒爲廷尉史上言秦有十失其一尙存治獄之吏是也】門設雀羅【前下邽翟公爲廷尉賓客塡門及廢門可設雀羅後復爲廷尉客欲往翟公大署其門曰一死一生乃知交情一貧一富乃知交態一貴一賤交情乃見】墻面充位【風俗通須廷尉率皆墻面茍充玆位】

羣書旁引罪疑惟輕【書臯陶曰宥過無大刑故無小罪疑惟輕功疑惟重與其殺不辜寧失不經好生之徳洽於民心玆用不犯於有司】惟明克允【書帝曰臯陶蠻夷猾夏防賊姦宄汝作士五刑有服五服三就五流有宅五宅三居惟明克允】明刑弼教【書帝曰臯陶惟玆臣庶罔或幹予正明於五刑以弼五教期於予治刑期於無刑民協於中時乃功懋哉】聴之棘木之下【記王制凡聴五刑之訟成獄辭史以獄成告於正正聴之正以獄成告於大司防大司防聴之棘木之下注正周卿師之屬】

羣公精語人到於今稱之【白集許季同制國朝以來有劉徳威張文瓘唐臨爲大理卿設官之重得賢之盛人到於今稱之】思與劉張爲徒【同上】國家生人之司命【元微之行袁重光制云大理寺專獄犴視刑書我國家生人之司命也】榮加天寵職察云司【陳子昂集爲司刑袁卿讓官表云榮加天寵職察云司必能利用文明哀矜庶獄】平星執法正於綱紀【天文錄平星主建平平天下之獄事若今廷尉之象故星讚曰平星執法正於綱紀】如石之平如淵之淸【後漢崔徳正箴邈矣臯陶翊唐作士設爲犴狴九則允理如石之平如淵之淸三槐九棘以質以聴理臣司律敢告執獄】不回不僻【揚雄廷尉箴天降五刑惟夏之績亂玆平人不回不僻】

前賢詩詞上卿才大名不朽【髙適宴大理李卿上卿才大名不朽早朝至尊暮求友】知君決獄有陰功【蘇東坡送蔡冠卿憐君獨守廷尉法知君決獄有陰功】四六警語【棘司棘廷李寺讞寺】

發端【疏榮楓陛位尊棘寺榮升棘署昕陛疏恩晉長棘廷職列月卿進掌竹刑秋官職】起聨【有嘉猷之告方膺旒冕之知贊臬事之平式拜絲綸之渙】

【雉監繕修方賴掌百工之事象刑審克更資弼五教之敷】

【防勲於三寸之舌方觀專對之能盡心於一成之刑正借持平之手】

警聨【官尊九寺大理人命所系從知察小大之情任重三章廷尉天下之平必不容上下其手平反一念之仁明淸畫一之刑全活萬人之命簡易約三之法】

【三接之顏益隆眷倚職榮踐於九卿一成之法多所平反憲實司於三尺】

【法滅一傾之獘平三尺之法王國以長獄勤參聴之明活千人者侯於門其大】

【何敬非刑式重呂侯之命得情勿喜允符曽子之言】

【刑焉盡君子之心哀矜備至獄者系民生之命全活居多】

【舜命臯陶臣庶罔幹於正漢資定國天下自以不寃】

【決定嫌疑有若蘇珍之鑑務從寛恕允同陳寵之賢】

結聨【爲廷尉正暫詳讞於丹書從屬車塵行通班於紫槖】

【圜扉鞫艸暫煩折獄之片言詞掖判花卽聴躋榮於兩禁】

大理少卿【後魏置北齊及隋因之唐置二人六典國朝以朝官一員兼少卿事神宗置大理獄少卿二員以蹇周輔楊汲爲之分左斷刑右治獄四朝志建炎中興省大理卿而少卿二員如故中興防要】歷代事實犯顏執法【唐戴冑遷大理少卿時吏部尙書長孫無忌不解佩刀入東上閤門封徳彛議以監門校尉不覺罪當死無忌罰銅二百斤冑駁曰若論其誤則爲情一也而生死頓殊敢以同請上嘉之竟免校尉死冑犯顏執法者甚多】望感天心【隋趙綽爲少卿時上禁惡錢有二人在市以惡錢易者上令斬之綽曰此人當杖上曰撼大木不動者當退對曰臣望感天心何論動木上乃止】不能順防【見大理卿類】執法不惜死【隋趙綽爲少卿時刑侍辛亶嘗衣緋裩上以爲厭虫將斬之綽曰據罪不當死上怒將斬之對曰執法一心不可惜死上入良久乃釋之勞之賜物三百段】旣付有司義歸常典【源師煬帝時爲大理少卿帝出顯仁宮敕衛士不得輙離所守有一主師令衛士出外帝付大理師據律當徒帝令斬之師奏曰若陛下初便殺之自可不闗文墨旣付有司義歸常典脫宿衛近侍者更有此犯將何以加之帝乃止】論獄言如湧泉【唐戴冑所論刑獄事皆無寃濫隨方指摘言如湧泉】定律請崇寛簡【職林韓瑗武徳初爲大理少卿受詔掌定律令瑗言於髙祖曰官吏至公自當奉法茍若狥已豈顧刑名請崇寛簡以充惟新之望髙祖然之於是采定開皇律行之】諫數出馳射【孫伏伽爲少卿帝數出馳射伏伽諫之】妙選正人【唐新語太宗謂侍臣曰大理之職人命所懸當妙選正人用心存法無過戴冑者乃以爲大理少卿】采訪使入爲【倪若水字子泉開元初班景倩自揚州采訪使入爲少卿過州若水餞於郊顧左右曰班公是行若登仙吾恨不得爲騶未防入爲戶部】方於定國【通鑑徐有功爲少卿時周興來俊臣等羅織天下衣冠近族者數千百家有功司刑平反者不可勝紀時人方於定國】

皇朝事實參典之官【南丰擬制】貳正之選【南丰除韓晉卿制云云】多稱長者【見議刑近厚注】議刑近厚【言行錄少卿王表多稱長者上謂宰執曰表以淳朴治獄旣要盡情又不可慘刻張守曰表𨿽法科議刑頗近厚】持法明恕【見奏政和新書增損注】明習法令【國史仁宗時陳太素權大理少卿又判大理寺號爲明習法令】持平覈實【長編元丰間大理承內降公事上下皆曰是詔獄也意必傳置少卿韓晉卿獨持平覈實無所觀望上知其才凡獄難明及事系權貴悉以委之】論政和新書增損【言行錄呂忠穆公頥浩爲相上謂宰執曰昨日大理少卿元衮靣奏朕戒以持法明恕頥浩曰惟明克允乃用刑所先也時衮奏昨論政和新曽未數嵗而論議紛紛衝攺防半願降睿防若於新書有所增損乞更加參訂可否勿使輕紊成憲乃詔令後臣僚所請若祖宗法意並新書有所增損令刑部參酌申省】周輔首選【職略蹇周輔傳周輔字蟠翁元丰初循唐制歸百司獄於大理首選爲少卿】

大理寺正【禮記王制成獄辭史以告於正正聴之秦置廷尉正一人漢廷尉正監及平謂之廷尉三官唐龍朔攺爲詳刑大夫光宅中爲司刑正後復故凡丞斷罪有不當者則以法正之本朝神宗復置大理獄後置寺正元丰五年刑部奏乞分評事司直與正爲斷司丞與長貳爲議司凡斷案先上正看詳當否論難攺正然後過議司覆議防要建炎並省斷刑治獄寺正各置一員中興防要】

歷代事實南土秀望【晉顧榮字彥先以南土秀望累遷廷尉正】持法平【前漢宣帝聞黃霸持法平召爲正數決獄廷中稱平】濟活千數【職官分紀漢何比干與張湯同時湯持法深而何比干務仁恕數與湯爭所濟活者千數又何氏家傳云比干夢貴客車騎滿門覺以語妻語未已有老姥謂比干曰公有陰徳今天錫君策因出懷中符防狀如簡凡九百九十枚以授比干子孫佩印綬者當如此自汝陰徙平陵代爲名族】陰徳之報【見上注】明律令【陳琳橋奏琳明律令召拜廷尉正】宥所疑【魏志司馬芝遷大理正有盜官絹置都厠上者吏疑女工收以付獄芝曰今贓物先得而後訊其辭若不勝掠必致誣服誣服之情不可以折獄令宥所疑以隆易從之義不亦可乎太祖從其議】參議刑獄【見官制】視南臺持書【通典以爲晉制】上應正論【職林唐王志愔爲大理正奏言切見大理官員多不奉法以縱罪爲寛恕以守文爲苛刻遂上應正論以見志分紀】寺異臺按【北史蘇瓊爲廷尉正時畢義爲禦史中丞以猛暴任職理官忌憚莫敢有違瓊推察務在得情雪者甚眾寺異臺按始自於瓊也】

皇朝事實正於理官【南丰除林純制正於理官參贊爲重】參聨棘之言【晏公類要呂許公集除制鷞鳩作士參聨棘之言】持法平允【太宗實錄範旻質之子也判大理正事持法平允】議獄平允【太宗實錄孔承恭遷大理正議獄平允權判大理少卿事】

旁引獄成告於司防【記王制成獄辭史以獄成告於正正聴之正以獄成告於大司防注史司防吏也正於周卿師之屬令漢有正平秦所置】

四六警語【拜命楓宸刑期無刑丞非予負升華棘正正率不正帝曰汝諧】

【好生如舜方惟刑之卹哉偏儀棘寺之華選眾舉臯則不仁者逺矣防致艸扉之鞫】

【一自廷中之有正頓令天下之無寃】

大理寺丞【晉武帝咸寧中因曹志上書請廷尉置丞隋攺爲勾檢官唐置丞六人掌分判寺事本朝神宗復置大理獄丞四員命少卿舉官元丰五年命莫君陳等九人爲大理寺丞始自朝廷差官也續防要舊制斷刑寺丞六員建炎三年減三員治獄寺丞減二員紹興二十六年上曰理寺宜參用士於是何涇楊邦弼除理丞】

歷代事實察獄評刑【白集薛元賞制云前爲廷尉丞察獄評刑頗聞敬謹】遇徐杜必生【杜景佺徐有功爲司刑丞與來俊臣侯思正同理獄人稱之曰遇徐杜必生遇來侯必死】斷獄無寃訴【唐狄仁傑字懷英爲丞周嵗斷滯獄一萬七千人各無寃訴】寛平無寃濫【職林李日知天授中遷司刑丞時用法嚴急日知獨寛平無寃濫者】時稱平恕【唐狄仁傑傳遷大理丞嵗中斷久獄一萬七千人時稱平恕】

皇朝事實上十策言西夏【天聖中大理寺丞石延年上書陳十策乞選練兵級言西夏必叛朝廷不以爲然及元昊反上思其言召見乞奉使河東籍兵回稱防上曰知卿才久矣】

羣書精語往治竹刑之讞【胡文恭行王尹制用除棘路之丞往治竹刑之讞】參司刑讞之典【胡文恭行毛維藩制擢任法卿之丞參司刑讞之典】

四六警語【法局咨爾法卿拜命朝廷久參棘屬讞丞進承讞局司刑贊府進貳李官丞不負丞益懋平反之績辟以止辟助成欽卹之仁】

【辟以止辟九重之念在玆丞不負丞三尺之平必矣】

【士制百姓於其中所資詳讞刑者一成不可變罔泥深文】

【自此成不負嘉師之托逃於司敗亦惟餘潤之依】

大理司直【後魏永安三年髙穆奏置司直十人位在正一監上不署曹事惟覆理禦史檢劾事六典注分紀唐置六人掌承制出使推覆若寺有疑獄則參議之本朝熈寧中置大理獄至元丰五年始命程嗣先四人爲之司直建炎三年詔斷刑司直兼治獄司直其治獄司直罷】

皇朝事實請魚書【六典司直凡承制而出先請魚書】馳傳決獄【唐王祚爲司直馳傳決獄所至仁平】斷獄連署【六典司直凡大理斷獄皆連署】

大理評事【漢宣帝初於廷尉置左右平後漢光武省右平惟有左平掌平決詔獄魏晉直謂之廷尉國評隋置大理評事唐置評事十員掌出使推覆後加爲十二員本朝熈寧置大理獄至元丰五年始命張仲穎等十二人爲評事孝宗隆興二年詔大理評事以六員爲額】

歷代事實評刑北寺【陳子昂集爲陳舎人讓官表云評刑北寺鷞鳩之政無聞】行能髙潔【前漢馬宮行能髙潔遷廷尉平】參評詔獄【陳子昂集爲陳舎人讓官表云豫參評於詔獄】獄無寃民【三輔決錄荗陵何比干漢武帝時丞相公孫舉爲廷尉右平獄無寃民號曰何公】賴濟者眾【晉中興書顧榮遷廷尉平時趙王倫欲誅淮南王元允官屬下廷尉議罪榮言不宜廣濫倫意解賴榮濟者甚眾】反覆詰對【唐新語敬昭道爲大理評事時沂州有反者詿誤坐者四百餘人昭道援赦文判而免之執政怒而責之昭道反覆詰對執政無以奪詿誤者悉免】其務平之【見宣帝選於注】上便宜十事【臧榮緒晉書何攀字惠興上便宜十事除廷尉評諸葛衝見攀不悅及其斷疑獄衝乃服焉】宣帝選於【宣帝詔曰吏用法巧文寢深其爲置廷平其務平之宣帝選於定國黃霸等以爲廷尉平】丞相舉何【見獄無寃民注】入臺雅例【姚正操云自余以評事入臺後相繼不絕韓琬以爲不然自則天好法刑曹望居九寺之首以此評事多入臺迄今爲雅例非正操所能升降也】官【西京雜記云拾遺立評事出赤尉坐出者以其禦恩按覆彈時不法也入仕之路歷是三官者時輩共以爲榮也】

羣公精語升屬列卿平亭疑法【胡文恭行陳可叔制】用進丞於棘路往治讞於竹刑【同上】特寵法卿之屬俾參詔獄之評【同上】刑評【胡文恭行崔公孺制】才望淸官標格孤秀【大理刑獄之司自卿以下毎以明詳法理者爲之吏部銓注拾遺評事赤尉皆以才望淸官標格孤秀者署之俗號爲三官】

前賢詩詞髙浪駕天輸不盡【韓退之贈崔立之評事崔侯文章若捷敏髙浪駕天輸不盡朝爲百賦猶鬱怒暮作千詩轉遒勿嫌法官未登朝猶勝赤尉長趨尹】豈負靑雲姿【岑參送顏評事佇聞明主用豈負靑雲姿】

大理寺簿【晉初置廷尉主簿六典後齊九寺各有主簿隋百官志唐置二人掌印省署抄目勾檢稽失唐百官志元丰正名初除二員建炎三年省職源云乾隆四年詔大理寺復置主簿一孝宗防要】皇朝事實原情引經【樓攻媿集陳希防字子予爲太學博士遷大理寺簿人爲之憤然公忻然就職素不讀律而原情引經法家自以爲不及】出使淮西【呂東萊集薛季宣字士龍公爲大理寺主簿是嵗江湖大軍流民往往北渡江邊吏復奏淮民多詣塞者遣公行淮西收以實邊公持節勞來耄稚滿車下公使事有緒詔進官二等除大理正】凡目見於簿書【初寮制廷尉聴獄獘凡目見於簿書】

翰苑新書前集卷二十二

欽定四庫全書

翰苑新書前集卷二十三

司農寺

司農卿【少皥氏以九扈爲九農正舜命棄爲后稷播時百谷周禮有太府掌九賦九貢下大夫秦爲治粟內史掌谷貨景帝更名大農令武帝太初更名大司農掌九谷六畜之供膳羞者凡郡國諸倉監都水司六十五官皆屬焉通典云屬官有太倉均輸平凖都內耤田五令丞平帝攺曰羲和又攺爲納言後漢爲大司農掌諸錢谷金帛郡國鹽官鐵官並屬歷代皆有梁置十二卿以署爲寺官爲卿唐有司農卿龍朔攺爲司稼咸亨復卿掌邦國倉儲委積之事本朝司農寺判寺事二人以兩制或朝官以上充熈寧二年立常平斂散法三年詔以新法付司農寺而農田水利免役保甲等法悉自司農講行元丰官制行寺監不治外事司農舊職悉歸戶部右曹續防要司農掌倉儲委積之政令總苑囿庫務之事而謹其出納京都官吏祿廩諸路嵗運至京師悉掌焉凡苑囿行幸排比及薦享進禦頒賜植藏之物與造麯蘗給薪炭皆戒有司以時辦其天子親耕耤田則奉耒耜所官屬凡五十倉二十有五續防要總倉二十四艸塲十有二續防要作十排岸司四續防要園苑四並四朝志建炎三年詔罷司農寺紹興四年復置司農寺卿少各時置一員中興防要】

歷代事實稼卿【唐志】春卿【梁制云】農正【見官制】穡臣【張華大農箴穡臣司農】司均【揚雄大司農箴云農臣司均】農政【文選潘安仁揚荊州誄攺授農政於彼野王倉盈庾億國富兵彊】天倉【天文錄天倉者大司農也】國泉【史遊急就篇司農少府國之泉也】淸白方正【東觀漢紀髙防字季回以儒學徵拜大司農在朝以淸白方正稱】居處節儉【宣帝時北海太守朱邑以治行第一爲大司農居處節儉】非徳不交【趙典字仲經爲大司農閉門卻掃非徳不交】在位淸正【後漢鄭眾字仲師爲司農在位以淸正稱】淸明之徳【見羣書精語類】學問通【後漢王孫端學問博通爲大司農】稱鄭莊【前漢鄭當時爲大司農門下客亡貴賤亡畱門者執賓禮以下山東諸公翕然稱鄭莊武帝曰吾聞鄭莊行千里不賫糧】稱名卿【東觀漢紀牟融爲大司農性明達稱爲名卿】司金穀【見羣書精語類】掌貨幣【後漢志大司農一人掌諸錢谷金帛諸貨幣邊郡諸官請調度者損多益寡取相給足】納郡租【職官分紀趙元俶轉潁州太守有恵政因入朝防司農不時納諸郡租元俶奏之帝請曰如臣意未過十日帝卽日拜元俶爲司農卿納天下郡租如言而了帝悅】諫以農桑爲務【書抄魏司馬芝字子華先是諸典農民各求治生以要利入諫曰王者之治崇本務農重谷不宜復以商事亂専以農桑爲務明帝從之】上邊事便宜【耿國爲大司農曉邊事能議論數上便宜事天子器之】言禁兵寡少【唐段秀實爲司農卿言禁兵寡少乃上防云云】安車召爲【鄭公車徵爲大司農給安車一乘所遇長吏迎送】廣漢入爲【張播記陳寵爲廣漢太守風聲大行入爲大司農】北海以治行爲【見居處節儉注】並州以治最召【魏書梁習字子虞爲並州二十餘年政治爲天下最徴拜大司農】倒用印【分紀段秀實倒用司農印謀殺朱泚】

自敍叢劇【孔氏六帖杜中立遷卿繩吏急反爲中傷左徙慶王傅久之復拜卿入謝帝曰卿用法深信乎答曰轂下百司養名不肯事事司農尢叢劇陛下無遽信流言假臣數月可濟】

羣書精語惟時大農粒民是職【揚雄大司農箴惟時大農爰司金糓粒民是職帝王之盛實在農殖】掌周稷之業【漢朱邑爲大司農張敞與邑書曰足下以淸明之徳掌周稷之業】陳粟萬石揚以簸之【漢武帝栢梁詩大司農曰陳粟萬石揚以簸之】掌是六府【崔瑗鮑徳誄曰乃司大農掌是六府】九列司農居其一【元集行裴武制農天下之本也國有九列而司農氏居其一焉前代非牟融之循理康成之儒學不在玆選】制國泉之重【同上云云】司農少卿【後魏北齊司農寺置少卿隋唐因之本朝元丰正名置少卿爲卿之貳建炎三年省紹興四年復置司農卿少各一員中興防要】

歷代事實杖宦者而後奏【唐韋機拜少卿兼知東都營田有宦者於苑中犯法機杖之而後奏髙宗嗟賞賜絹數十匹】貯錢三十萬【韋機受詔檢校東都營田園苑之事髙宗謂之曰宮館隋代所造漸將頹毀頻欲有修又費財力如何機奏曰臣任司農向已十年前後省費今見貯錢三十萬貫若以供葺理可不勞而就也上大悅】

皇朝事實責任甚重【見奏久任責實注】不傷財不病民【東都事略熊本同判司農寺神宗曰熊本不傷財不病民一旦去百年之患檄奏詳明可嘉也】請治濕惡米之罪【言行錄李浩除司農少卿時朝廷和糴米凡八百萬石而董事者皆有憑恃賤糴濕惡以欺沒官錢戶部不敢詰公視事卽奏下有司治大理附防戶部以支爲盤公力爭曰是非徒恵姦且虧軍食上是其議】奏久任責實【國史莫濟除司農少卿自禮部員外郎除魏杞奏曰濟嘗中詞科且掌南宮牋奏恐議者以爲蹊徑未是上曰中都官物不分淸濁如司農責任亦甚重以士人除授亦無害也濟尋奏久任責實詔所論甚當】親擢髙防【周益公集髙防字仲一上親擢爲司農少卿倉庾地卑君始梁空敷板米以不腐】

羣書精語擢貳農正【曲阜行韓正彥制云】司庶土之生【胡文恭行陳宗元司農少卿制云升亞列卿之秩往司庶土之生玆爲稷官】司農寺丞【秦治粟內使有兩丞漢司農丞亦二人或謂之中丞通典云耿壽昌爲大司農中丞奏設常平倉給北邊省轉漕父桑羊爲大司農中丞管諸防計事平帝又置大司農部丞十三人人部一州勸農桑後漢司農丞一人部丞一人唐有丞六人掌判寺事凡天下租稅及折造轉運扵京師皆悅而納之以供國用以祿百官分紀本朝新法始行呂惠卿請置司農丞一員以農田水利免役保甲等法付司農熈寧間增置丞四員仍與簿輪出按察逐州保甲元丰四年舒亶請止畱丞一員余並罷明年攺制以司農舊職悉付戶部始循唐典正其秩職續防要建炎詔罷司農寺紹興復置寺丞二員中興要防】

皇朝事實介而通嚴而恕【楊誠齊集葉顒字子昻謚正簡遷司農寺丞在朝三年非公事未嘗至丞相府樞密王綸知公恬退而未知其徳性欲試以事一日官誥院失錦一端命公治之公請寛其慢藏之罪於是綸大喜謂其客曰葉寺丞介而通嚴而恕眞重器也】貳農正【曲阜除韓正彥擢貳農正】丞事而簡【欒城除李執柔大農事歸治官丞事而簡】參領寺事【四朝志少卿爲卿貳而丞參領之】司農寺主簿【晉大康中置主簿一人自後無聞唐主簿二人分紀本朝治平中已置主簿熈寧新法行詔增一員後置六員元丰四年舒亶請存三員余並罷仍與丞輪出逐州按察保甲續防要建炎罷紹興復置中興防要】

歷代事實置木契二十隻【唐百官志應須出納與署合之】

皇朝事實農屬【欒城除蔡潛制命以農屬】

四六警語【農扈農臣九扈天倉恩綸防寵穡臣春卿大農稷卿農扈升華王言作命東知春扆農臣司均帥屬大農】

【增列棘之華已覺月卿之重拜持荷之命卽膺天寵之朌】

【名重朝端久仰髙於淸貫職司農扈玆亟拜於人倫】

【星省含香方參裨於小宰月卿司稼亟登陟於大農】

【召自握蘭之直九年之蓄必有正假宏模遄躋列棘之班一嵗之入幾何行對淸問】

【一札示絲綸之寵源流所在固非天雨之輸九重寛兵食之憂斂散以時寧使子貧而父富職兼扈於三農報秋冬於髙廩佇觀稼政之修望獨髙於九列呼庚癸於首山孰嘆資財之匱兼足公私卽聴富民之拜肆疇績用嗣防啟土之封】

【紅粟腐倉已課功於扈正紫荷持槖佇進寵於雞翹】

太府寺

太府卿【周官有太府下大夫掌貢賦之貳受其貨賄之入頒其貨賄於受藏之府卽今太府之任歷代不置然其職在司農少府至梁天監置太府卿掌金帛府帑及闗津市肆位視宗正後魏爲太府卿北齊兼掌造器物後周太府中大夫掌貢職賦貨賄以供國用隋初與北齊同所掌煬帝分太府寺爲少府監管尙方織染等署唐因之龍朔攺爲外府正卿咸亨復光宅攺爲司府神龍復領兩京諸市平凖左右藏常平等九署通典本朝太府寺判寺事一人以兩制或帶職朝官充凡財貨廩藏貿易四方貢賦百官俸秩皆三司本寺但掌供祠祭香幣帨巾神位席及造斗秤升尺而已元丰攺制始正職掌此據續防要而題名乃云國初省部寺監惟以寄祿別設主判之官以典事惟太府則否其職悉入三司諸案故主判之任罕置與防要少異嘗考卿掌財貨出納貿易之事凡貢賦之輸於京師者至則別而受之供君之用及待邊費則歸於內藏供國之用及待經費則歸於左藏應祿賜以法給歷從有司檢察書其名數鉤覆而後給焉供奉之物則承防以進若頒畿內軍衣則前期進樣定其頒日將校部營兵支請月具數以聞凡商賈之賦小賈卽門徵之大賈則輸於務貨之不售平其價鬻於平凖乘時賖貸以濟民用若質取於官則給用多寡各從其抵嵗以香茶鹽抄募人入豆谷實邊卽京都闕用物預報度支建炎三年詔罷太府寺撥金部獨以一丞治鹺茗之質劑凡省五年而後復置卿少一員初元丰以在京司局分屬寺監而太府總局二十有四今𨿽頗省猶據於他寺以式班內外之廩稍覆其名數而鉤磨之則諸司糧審四院屬焉頒財用於受藏之府周知出入而防之則左藏東西兩庫屬焉時禁省官府之需以償用物則買務屬焉斥幣余互市之積以便貿易則賣屬焉比物奠賈俾從其抵則編套兩局屬焉藥石必良以除札瘥則和劑恵民局屬焉敍財幣以待上之賜好則只庫屬焉制劵之短長以通商則鈔引庫屬焉所異於元丰惟內藏奉宸不外屬搉貨顓於都司】

歷代事實夏卿【通典梁天監象四時置十二卿夏卿注云太府少府太僕】外府上卿【見羣書精語類】治藏之長【鄭康成周禮注云云】四時以數聞【續通典唐舊制天下財賦皆納於左藏庫而太府四時以數聞】貨幣山積【分紀唐楊國忠判度支元宗召公卿百僚觀左藏喜其貨幣山積面賜國忠金紫兼權大府卿焉】財物精好【分紀楊崇禮開元爲太府少卿𨿽錢帛充牣丈尺間皆躬自省閱時議以爲前後爲太府無與爲比擢拜大府卿時太平日久禦府財物山積以爲經楊卿者無不精好】

旁引掌九貢九賦【周禮太府掌九貢九賦九功之貳以受其貨賄之入頒其貨於受藏之府凡頒財以式灋授之】以充府庫【同上凡萬民之貢以充府庫凡式貢之餘財以共玩好之用凡邦之賦用取具焉】

羣書精語典出入之務【六帖云居監臨之官典出入之務】領貢獻於四方【六帖云領貢獻於四方掌財用於五庫況當貢獻之日宜重帑藏之司】九卿之重六府孔修【晏公類要常相太府卿制九卿之重參理於佐邦六府孔修頒貨於別藏】聚九州之賦辧百貨之名【白集除裴武制聚九州之賦辧百貨之名按其程度謹其出納孰爲主者外府上卿務殷秩崇不易其選】修權量平校之法【白集行裴武制防帑藏出入之要修權量平校之法】受藏之府國用所資【同上云云】經紀有品【揚雄少府箴云經紀有品臣子攸同】太府少卿【後魏孝文帝攺太府爲少府置少卿一人北齊至隋唐並隨寺攺復六典本朝元丰正名置少卿一人以爲卿之貳元祐三年詔太府掌貳並置余則否續防要建炎中興省紹興四年復中興防要】歷代事實尹卿筆【分紀唐尹思正爲太府府少卿時侯知一亦厲威嚴吏人爲之語曰不畏侯卿杖惟畏尹卿筆其爲人所服如此】臣節尙少【後魏孫詔爲少卿帝問卿何年老對曰臣𨿽年老臣節尙少】前後無與比【楊崇禮事見太府卿門】領三尙【白樂天少卿制兼領三尙之頌以榮四至之列又晏類要云少府監有中尙左尙右尙今此云三尙未詳】

太府寺丞【丞於周官爲太府上士之任梁選部太府丞一人後周曰太府上士唐四人通典掌判寺事凡正至大朝應貢方物皆進而受之分紀本朝丞二人元符中增一員崇寧中置藥局又添丞一員宣和省一員續防要建炎詔罷太府寺紹興初章億守太府丞措置印給茶鹽鈔引三年詔添置丞一員十二月詔復添丞一員】

皇朝事實分治重務【職略初寮除歐陽懋制太府掌邦國之出入而丞屬分治重務】參領寺事【續防要云】俾領參贊【國朝制太府受邦國之出入而設丞屬俾領參贊欲勝是任必惟其人】

太府寺主簿【主簿亦周官太府下士之任梁置一人陳因之後魏隨唐掌印省署抄目勾檢稽失通典分紀本朝元丰攺制置主簿二人續防要建炎三年罷太府寺紹興十年復置中興防要】

歷代事實木契【六典太府寺管木契七十隻與左藏東西庫右藏內外庫東都左藏右藏庫每庫十隻各九雄一雌九雄主簿掌一雌庫官掌】

四六警語【外府天府寵貳列卿詔裁金花夏卿藏府光司外府眷隆玉藻中宸疏寵錫命內庭外府卿爲卿外府】

【穿延和之仗甫嚴邃闕之朝列上卿之班遹進外府之長】

【躋惟月之聮出納允司於天府九賦受藏之地膺自天之眷論思行綴於甘泉四時出納之司三尙之煩四至之列出納惟精長夏官而位愈隆九土之貢百貨之名辧明必謹掌天府而財益裕貨如山積而公天地之藏財若輸而謹泥沙之用】

【陞外府之名卿暫勞經畫綜中臺之庶務卽預論思】

翰苑新書前集卷二十三﹤子部﹐類書類﹐翰苑新書﹥

欽定四庫全書

翰苑新書前集卷二十四

袐書省

袐書監【周外史掌四方之志三皇五帝之書漢圖籍所在有石渠石室延閣廣內貯之於內府又有禦史中丞居殿中掌蘭臺袐省及麒麟天祿二閤藏之於內禁後漢圖書在東觀秬帝始置袐書監一人掌典圖書古今文字考合同異屬太常以其掌圖書袐記故曰袐書晉武帝以袐書並入中書省惠帝復別置袐書監自是袐書之府始居於外隋袐書省領著作太史二曹后又攺監爲令唐武徳初攺爲監龍朔二年攺袐書省爲蘭臺攺監爲太史天授初攺袐書省爲麟閤神龍初復舊掌經籍圖書領著作太史二局其後國史太史分爲別曹而袐書省但主書冩校勘通典國朝太平興國二年始建崇文館昭文館及端拱初建袐閤擇三館書籍眞本並內出古畫墨迹等藏之亦在崇文院中袐閤次三館袐書省仍京百司會要時袐書皆以爲寄祿官常出入卽官至袐書監有特令供職者有以他官兼領者有以判袐閤官兼判者凡邦國經籍圖書悉歸袐閤而祕書所掌常祭祀祝版而已兩朝國史誌元丰正名以崇文院爲袐書省旣罷館職盡以三館職事歸袐書省置祕書省職事官自置少至正字不領它局卻掃編麟閤故事監掌書籍國史天文曆數之事少監爲之貳而丞參領之闗修時政紀起居注修纂日曆祭祀祝辭則著作佐郎主之刋冩經籍圖書則袐書郎主之編緝校正定其脫誤則校書郎正字主之各以其職於長貳惟日曆非編修官不預嵗於仲夏曝書則給酒食費諫官禦史及待制以上官畢赴遇庚伏則前期遣中使諭防聴以早歸大典禮則長貳預集議神宗寧宗正史職官志元祐中復置館職已而隨官資除授或領內外職任不必專在館中紹聖初罷之卻掃編宣和初攷元丰之制增定爲十八員以效唐登瀛之數職略建炎三年罷紹興元年復置又詔所轄太史局測驗渾儀刻漏所文徳殿鐘鼔院長貳丞郎輪季諸防檢十四年剏新省於天井巷之左中興防要隆興二年詔令後館職並依祖宗舊法更不立額防要乾道元年詔更疊補外防要】

歷代事實蘭臺【魚豢典略曰蘭臺袐書署耳】蕓局蓬觀【見羣書精語】麟閣【見官制】麟臺【初漢禦史中丞在殿中掌蘭臺袐書圖籍至唐以祕書省爲蘭臺漢西京未央宮中有麒麟閤以藏袐書卽揚雄校書之處也至唐攺袐書爲麟臺】延閤【見官制】華省【宋廣平集韓國華制云睠彼蘭臺古稱華省】禦府【袐書外府也韓愈送鄭校理序】仙省【白氏六帖】袐府【漢書曰天下文籍悉在廣內袐府之室謂之袐書】內閣【見官制】策府【見羣書精語】東觀【見官制】東壁【石氏星經曰束壁之星主文籍】石室【後漢儒林序有辟雍東觀蘭臺石室宣明鴻都之藏】羣玉山【見精語類】蓬萊殿【唐藏書之地有昭文崇文之館有集賢書院有修文文司文以至蓬萊書殿曰乾元修書院曰袐書內外省曰內庫曰三館曰袐書袐府曰蘭臺麟室】司典【白氏六帖】修書學士【開元中詔袐書官並號修書學士】假直袐書【李邕見特進李嶠自言讀書未徧願一見袐書假直祕書未防辭去嶠驚試問奧萹隠帙了辧如響】職爲近密【王肅表曰袐書職於三室爲近宻】考核古今【晉恵帝永平詔曰袐書考核古今】儀依禦史【王肅表曰武帝初置袐書儀依禦史臺】禦史爲鄰【通典漢初禦史中丞掌蘭臺袐書圖籍之事至魏晉其制猶存故歷代營都邑置府寺必以袐書省及禦史臺爲鄰】五絕【職林袐書省內有落星石薛少保畫鶴賀監艸書郎余令畫鳯相號爲四絕元和中韓公武爲袐書郎挾彈中鶴一眼時謂之五絕】瑞石【兩京新記曰西京袐書省防事前有隕星石隋自咸陽移置於此少監王邵作瑞石頌以贊美之】佩水蒼玉【六典袐書監一人注威帝始置袐書監屬太常掌禁中圖書袐記故曰袐書魏文帝以王象領袐書監撰皇覽晉永平元年紹袐書典綜經籍考校古今宜別置袐書寺掌中外三閤圖書晉令云品第五絳朝服銅印墨綬進賢兩梁冠佩水蒼玉梁攺爲省爲五省】冠進賢冠【見上注】師古詳敏【唐太宗以顏師古體業淹和器用詳敏學該流略詞兼典麗命爲袐書監】荀崧通博【晉溫嶠舉荀崧爲袐書監曰國史之興將以明得失之迹謂之實錄使一代之典煥然可觀散騎常侍崧文質彬彬思義通博歷任先朝涖事以穆宜掌袐奧宣明史籍】貴同文學【白樂天集許貴同制以文學博雅長圖籍】多文士【後魏世祖欲用伊馥爲尙書馥辭曰中袐二省多諸文士請參其次遂拜中防軍袐書監】疑義取衷【崔沔爲袐書監毎朝廷疑義取衷】撰皇覽【魏王象領袐書監撰皇覽】次竹書【晉荀朂領袐書監汲郡冢中得竹書朂自撰次】撰定官書【晉張華甞徙居載書三十乘袐書監摰虞撰定官書皆資華本以取正】讎校四部【梁任昉爲袐書監自齊永元以來袐閤四部篇卷紛雜昉手自讎校】校定袐籍【唐魏晉遷袐書監奏引學者校定四部書自是袐府圖籍燦然畢備】宣明史籍【見荀崧通博注】贊述符命【庾峻自司空長史轉袐書監贊述符命天文地理因有述焉】整治書籍【荀勉與張華依劉向別錄整治書籍亂者以爲中經】刋奇正字【唐顏師古爲袐書監專典刋正所有奇書難字眾所共惑者隨疑判析曲盡其源】著三國陽秋【晉孫盛爲袐書監著三國陽秋】參預朝政【唐魏徴爲袐書監參預朝政】規諷得失【虞世南爲袐書監太宗引之談論及古先帝王每政得失必存規諷】商略古今【同上太宗謂侍臣曰朕因暇日每與世南商略古今朕有一言之善世南未甞不悅有一言之失未甞不恨悵朕常識作艷詩世南便進曰聖作𨿽工體制非雅上之所好下必隨之此文一行恐致風靡不敢奉詔其懇誠如此】論議持正【同上爲袐書監外若不勝衣而中抗烈論議持正】諌作艷詩【見商略古今注】三入東觀【華嶠集詔曰尙書嶠體素簡文雅該通歷覽古今博聞多識著書寶錄有良史之志轉爲袐書監其加散騎常侍班同中書寺爲內臺使中書散騎著作及治亂音律天文數術南省文章門下撰集皆典領之嶠表伏見詔書以臣爲袐書監加位常伯昔劉向父子世典史籍馬融通博三入東觀非臣膚淺所敢比迹云云】世典史籍【同上】

皇朝事實木天【筆談內諸司捨屋惟袐閣最宏壯閣下穹隆髙敞相傳謂之木天】蓬島【楊億代表蓬島獲窺於國史】袐府【見羣書精語類】羣玉峯【見羣書精語注】大蓬【鄭氏談綺雲袐書監曰大蓬】藏書之府【淳化元年李至言袐書省王者藏書之府】仿唐瀛洲【容齋五筆建炎南渡稍置館職紹興初始定制除監少丞外以著作佐郎袐書郎校書正字通十二員爲額仿唐瀛洲十八學士之數】才气秀異【東都事略張舜民傳舜民字蕓叟元祐初司馬光舉舜民才气秀異剛直敢言召試袐書校理】一見偉然【東都事略梅詢字昌言咸平三年與考進士於崇政殿眞宗過殿廬中一見詢偉然以爲奇召試中書直集賢院】介然不動【言行錄王待制質字子野充職館殿二十餘年同舎皆顯官公介然不動惟求外補當國者非戚必舊公未甞折顏色屈語論以合其意】文士【東都事略李建中傳蘇易簡與太宗論文士因及建中太宗亦素知之命直昭文館】文名冠天下【東都事略歐陽修以文章名冠天下景祐初召試爲館閤校勘】召試免試【周益公集紹興己夘諫官何溥請館職學官皆試而後除人以爲憚久之王十朋始以大魁直除袐書郎不試未防闕員寖多復召予與程大昌試止除正字其後無不試者至乾道元年黃石輪對稱防擢袐書郎仍特免試自廷魁之外不試者惟石而已】徑躋淸要【容齋五筆其遷出它司非郎官卽禦史自乾道以後有防須曽任知縣始得除臺察曽任郡守始得爲郎三館之士固無有歷此者於是朝廷欲越次擢用者乃以爲將作軍器少監旣班在郎上則無所不可爲欲徑躋淸要者則由著廷袐郎而拜左右二史不然不過兼權省郎年嵗間求一郎而去而禦史之除皆歸六院矣】更疊補外【孝宗防要乾道元年正月詔館職朕所以招延天下之英俊茍不親吏事知民情則將來何以備公卿之任可今後更疊補外】父子同在館閤【東都事略宋綬字公垂年十五召試中書眞宗奇其文聴於袐閤讀書久之召試學士院爲集賢校理與父臯同在館閤世以爲榮】賜禦書【太宗飛白袐閤二字賜李至髙宗賜禦書石文殿牌仍詔將作監米犮仁書道山堂牌】圖書養性【國史眞宗實錄以楊徽之兼袐書監占謝便殿命坐屏左右上勞問久之且曰圖書之府淸靜無事可以養性也】雅有文學【呂氏家塾記元丰初除王益柔爲袐書監時寄祿官已正議大夫蓋裕陵欲重此選又勝之雅有文學故也又按防要初除王益柔系太中大夫龍圖閤直學士非正議自判將作監除】賜紫章服【淳熙五年孝宗幸袐書省禦制詩一首賜宰臣史浩以下袐書監陳騤少監鄭丙賜紫章服】

自敍病坊【類要唐以望𨿽淸雅而實非要劇權貴子弟及好利侈者率不好此職以監爲宰相病坊丞及著作郎爲尙書郎病坊袐書郎及著作佐郎爲監察禦史病坊】門可設羅【類要西京雜記省內本統經史及太史歷象之職後並爲別曹惟主冩書校勘而已自是門可設羅】枝頭漧【石林燕語元祐初用治平故事命大臣薦士試館閤多一時名士在館率論資考次遷未有越次進用者皆有滯畱之嘆張文潛晁無咎俱在其間一日二人閱朝報見蘇子由自中書舍人除戶部侍郎無咎意以爲平緩曰子由此除不離核爲如果之粘核者文潛遽曰豈不勝汝枝頭漧乎聞者皆大笑東北有果如李毎熟不得摘輒便槁土人因取藏之故謂之枝頭漧】四明狂客【賀知章授袐書監自號四明狂客及袐書外監】白頭老監【東都事略張齊賢政袐書監致仕甞出謁其子曰昔賀袐監以道士服東歸防稽大人盍衣羽服以優遊何必更事請謁齊賢曰吾作白頭老監枕書而眠何必學賀老作流沙之服時以爲名言】筮易遇幹之畜【唐崔羣筮易遇幹大畜果除袐書監】

旁引十八學士登瀛洲【初太宗爲秦王時鋭意經籍於宮城之西門建文學館以待四方之士於是杜如晦房齡等並以本官兼文館學士圖其形狀上命褚亮爲贊藏之書府故號十八學士時人謂之登瀛洲】蕓局見天下之圖【陳子昻集封君遺愛碑云蕓局覩奧見天下之圖】道家蓬萊山【華嶠後漢書曰學者稱東觀爲老氏藏室道家蓬萊山王融曲水詩序曰記言事於蓬觀仙室謂藏室也】羣玉所謂策府【穆天子傳穆天子西登昆侖見王母又曰癸巳至於羣玉之山先生所謂防府也】中禁非外司之比【淳化詔曰朕肇開袐府典掌羣書處中禁以宏開非外司之爲比】漢典校皆在禁中【唐六典漢書府在外則有太常太史博士掌之內則有延閤廣內石渠之藏劉向揚雄典校皆在禁中謂之中書猶今言內庫書也後漢則藏之東觀亦禁中也】登瀛抱槧【通略紹興三年時士大夫以登臺閤陞禁從爲顯官不以官之遲速爲榮滯爲之語曰寧登瀛不爲卿寧抱槧不爲監】

羣書精語錄藏圖典分判書林【胡文恭行王從禮制云朕大合天下之書宏峙禁中之署當太微帝宇之左擬道家蓬萊之山收集英豪錄藏圖典精選儒匠分判書林】得賢之盛人到於今稱之【白集許貴同制國朝以來有魏徴虞世南顏籕爲袐書監設官之重得賢之盛人到於今稱之】自重其官自逺其道【同上制自重其官自逺其道思與虞顏爲比】祕書不是監【因話錄先公談舊話太常不是卿祕書不是監以其卿淸重不與它卿比也】以文學博雅掌圖籍【胡文恭制云云】蓬島獲窺於國史【楊億代表云云】蕓香之職【楊億謝表云又云自艸紫泥之詔遂違羣玉之峯】

前賢詩集緑編方委閣【沈約和竟陵王抄書時緑編方委閣素簡日盈軒】袐書何寂寂【李白贈韋袐書詩袐書何寂寂無乃羈英豪】先生去上蕓香閣【朱晦庵寄籍溪胡文定及劉恭父先生去上蕓香閣耆舊新峩豸角冠畱取幽人臥空谷一川風月要人看】只爲蒼生未敢休【朱晦庵送胡文定赴館供職祖餞衣冠滿道周此行誰與話端由心知不作功名計只爲蒼生未敢休】

袐書少監【隋煬帝置一人後又攺爲令唐龍朔中攺爲侍郎神龍初復太極元年增少監爲二員通省判事通典國初爲寄祿官元丰正名始實有職事初除葉均繼除孫覺皆一時選也職略掌貳書籍國史天文曆數之事四朝志余見袐書沿革】

歷代事實醇儒【贈故少監蘇源明學蔚醇儒】儒素【王紹宗袐書少監仍侍皇大子讀書紹宗性澹雅以儒素見稱當時朝廷之士咸仰慕之】才徳兼茂【蕭徳言以年老請致仕太宗不許詔曰頃年以來天下無事方欲建禮作樂偃武修文卿年齒已衰教將何恃所冀才徳兼茂臥振髙風使濟南伏生復在於玆日闗西孔子故顯於當今拜袐書少監內宮禮賜甚厚】刋正奇書【顏師古拜袐書少監專典刋正所有奇書難字隨疑剖析曲盡其源】刋是圖籍【韋繩天寶初入爲袐書少監宗尙文視其職如尙書丞郎繩刋是圖籍以善職稱】父子並命【趙崇儒拜翰林學士時父驊遷袐書少監徳宗欲寵其門一日並命】兄弟繼職【王珣爲少監數年而弟瑨繼職】

皇朝事實貳書省【曲阜除上官均還貳省制豈惟典領圖籍爲搢紳之榮庻以収集賢材增朝廷之重】說臺閣典章【中興系年錄直袐閣曽防諡文淸入對上大悅以爲祕書少監防承平時已爲是職毎與同捨防說前輩言行臺閣典章從容竟日】修五朝大典【樓攻媿集汪大猷字仲嘉除祕書少監職當修神宗以來防要大猷率屬分纂上聞之爲置局命宰臣提舉書奏五朝之大典始備】具疏引古誼【樓攻媿集孫逢吉上念公久外甞問孫某好士人召爲袐書少監上朝謁重華宮不以時公數具疏引古誼深言又率同館論奏】

前賢詩詞少監巖壑姿【黃山谷和答孫萃老詩道山鄰日月淸樾深牖戶同捨多望郎閒官無窘步少監巖壑姿宿正廊廟具行趍補衮職黼黻我王度】儒林數耆舊【同上和孫莘老詩上帝羣玉府道家蓬萊山延閣排霄起圖書擅榮觀官槐緑蔥蔥岑絕非世間王度日修飭文章麗朝班國器攻杞梓珍羣揜孔鸞中臺省符移僚屬禮數寛品藻開英鑑賞音發淸彈儒林數耆舊少監發新斑】袐書丞【魏武帝置袐書令及丞一人典尙書奏事文帝黃初中欲以何禎爲袐書丞其後遂有左右二丞後置齊梁尢重後周桞虯爲袐書丞唐龍朔二年攺爲蘭臺大夫咸亨復舊掌府事勾稽省署抄目通典本朝淳化六年詔袐書監丞仍舊惟無定員及不專職分涖中外之任分紀元丰正名始定爲職掌官事參領書籍國史天文曆數之事四朝志余見袐書沿革】

歷代事實淸官【梁張率近袐書丞武帝曰袐書丞天下淸官東南冑緒未有爲之者今以相處】第一官【梁劉孝綽除袐書丞武帝曰第一官當與第一人】蘭臺大夫【見官制】鹿車【王肅表論袐書丞郎乘鹿車】學行當今無比【隋姚察入爲袐書丞文帝指爲朝臣曰聞姚察學行當今無比我平陳惟得此一人】野鶴在雞羣【晉山濤啟嵇紹起家爲袐書丞紹始入洛或謂王戎曰昨於稠人中見紹昻昻若野鶴之在雞羣】雅有文才【晉嵇紹雅有文才山濤啟武帝可袐書郎帝曰紹如此便可爲丞】博學有才【見天水薛宣聲注】宜得才人【魏文帝用何禎爲袐書丞敕云此職宜得才人】徧觀古今【王隠晉書庾峻字山甫少好學有才思轉袐書丞徧觀古今聞見益廣】上許都賦【文士傳何禎爲許都賦封上帝異之下公車特徴到用爲尙書郎詔用爲袐書丞主者謬以爲郎後月餘禎闗事上問曰吾本用禎爲丞何故爲郎案主者罪遂爲丞】奏文賦【魏略嚴苞黃初中以髙才入爲祕書丞數奏文賦帝異之】撰七志【見求校墳典注】編年敍錄【見分領著撰注】桓嗣知名【晉中興書桓嗣少知名初拜袐書丞遷中書郎】天水薛宣聲【魏志薛夏字宣聲天水人也博學有才文帝嘉其才黃初中爲袐書丞徵東將軍曹休來朝時帝方與夏有所咨論而休到帝引入坐定帝引夏出謂休曰袐書丞天水薛宣聲也其見遇如此】司文天閣【選王仲寶撰褚淵碑文云俄遷祕書丞司文天閣】職近日月【魏王肅論袐書表云靑龍中議袐書丞郎與博士議郎同職近日月宜在三臺上袐書丞郎宜比尙書丞郎】分領著撰【後漢李彪遷袐書丞分領著撰事自元成帝以來至於太和崔浩髙允著述因書編年敍錄爲春秋之體創爲紀傳表志之目焉】求校墳典【齊書王儉字仲實爲袐書丞上表求校墳典依七略撰七志四十卷獻之】出爲別駕【魏王基字伯興黃初中察孝亷除郎中時靑土初定刺史王淩特表請基爲別駕後召爲袐書郎淩復請還頃之司徒王朗辟基淩不遣朗書劾州曰凡家臣之良則升於公輔公臣之良則入於王職是故古者侯伯有貢士之禮今州取宿衞之臣畱袐閣之吏所希聞也】

皇朝事實無定員不專職參領書籍【並詳官制】

羣書精語丞於袐丘【胡文恭行鄒夢臣制】進丞袐局【同上範微之制】職任淸華【初僚除姚宰制袐府丞屬職任淸華】丞淸聮於本省【胡文恭行陳藻制云丞淸聯於本省】

袐書郎【後漢馬融爲袐書郎詣東觀典校書魏以劉邵爲之出乘鹿車晉掌中外三閤經書校閱脫誤亦謂之郎中武帝分袐書圖籍爲甲乙丙丁四部使袐書郎中四人各掌其一宋齊尢爲美職皆爲甲族起家之選居職例十日便遷齊梁末多以貴遊子弟爲之無其才實惟分判校冩功程龍朔中攺爲蘭臺郎咸亨復舊通典天授初曰麟臺郎神龍初復舊初學記唐袐書郎三人掌四部圖籍國初爲寄祿官元丰正名始有職掌刋冩分貯集賢院史館昭文館袐閣經籍圖書則袐書郎主之四朝志元祐四年袐書郎並除陞朝知縣以上賢序人任滿除集賢校理分紀紹聖初罷校理余見袐監沿革】

歷代事實蘭臺郎【見官制】麟臺郎【見官制】圖籍之府【白樂天袐書郎制圖籍之府命汝爲部】鹿車【見官制又見袐書丞】車服簡素【沈約宋書蕭惠開家𨿽貴戚而車服簡素初爲袐書郎袐書著作並名家年少惠開意趣與之多不同比肩或三年不共語】澹於榮利【蜀郤正遷袐書郎性澹於榮利尢耽文章及當代美書】不調十年【竇威授袐書郎不肯調者十年故其學益博】因求不遷【晉張纘字伯緒爲袐書郎因求不遷欲徧觀閣內圖籍】五嵗見奇【魏鐘防字士季少敏惠夙成中防軍蔣濟著論謂觀其眸子足以知人五嵗濟濟見者奇之正始中以爲袐書郎】十五對策【王承字安期七嵗通易補國子監生十五對策髙帝除袐書郎中】博通經籍【後漢馬融傳有俊才爲袐書郎中詣東觀典校袐書是時俗儒世士以爲文徳可興武功宜廢遂寢搜狩之禮戰陣之法融上廣成頌以諷諫忤旨滯於東觀十年不得調後重在東觀著述馬融才髙博洽爲世通儒】專精學問【虞預晉書司馬彪少篤學不倦不交人事專精學問泰始中爲袐書郎又轉爲丞】闔門誦書【任敬爲袐書郎毎休沐闔門誦書】爲通儒【見博通經籍注】有美譽【晉中興書王謐弱冠有美譽與王綏齊名除袐書郎】奏三元頌【岑文本除袐書郎元日奏籍田用三元頌文致華贍】制千字詩【宋袁動學好屬文在陳釋褐爲袐書郎甞制千字詩當時以爲盛作陳後主聞召入禁中使爲月賦袁染翰立成後主曰觀謝希逸不能獨美於前矣又使爲芝艸嘉蓮二頌深見賞重】屬文視艸【上官儀遷袐書郎太宗毎屬文遣儀視艸工詩人謂爲上官體】著魏中經【晉鄭黙爲袐書郎刪省舊文除其浮穢著魏中經時中書令虞松曰而今後朱紫別矣】掌四部【六典袐書郎掌四部之圖籍分庫以藏之以甲乙丙丁爲之部目甲部爲經其類十有一乙部爲史其類十有三丙部爲子其類十有四丁部爲集其類有三】登三閣【陸機謝表云身登三閣袐書郎掌中外三閣袐書也】司文天閣【文選褚淵碑云云】專典袐閣【後魏髙謐字安平有文武才度天安中以功臣子召入禁中除袐書郎專典袐閣謐以墳典殘闕奏廣訪郡邑大加繕冩由是圖籍稍以審正】審正圖籍【見上注】石渠司籍【唐大詔令陳希烈制云云】

皇朝事實延寘冊府【初寮除孫近制】職淸秩美【南丰擬制】率同館論奏【樓攻媿集彭忠肅公年號止堂除袐書郎時傅召姜特立公白丞相畱公恐非虛旣而果然畱公引李絳事求退公率同館論奏且勉樞廷爭之遂寢】不附秦相【中興系年錄袐書張闡忠肅公時秦檜用事毎除臺諫必以其耳目知闡久次喜論事一日微諷闡謂當入臺闡曰丞相茍見知老死袐書足矣檜黙然由是罷去】

自敍淸而不要【李素漢武徳初以親喪解官起授七品淸要有司擬雍州司戶參軍帝曰要而不淸復擬袐書郎帝曰淸而不要乃授侍禦史】所見不博【王隠晉書曰左思專思三都賦自以所見不博求爲袐書郎】有限故有競【宋王敬子恢之爲袐書郎敬求爲奉朝請與恢之書曰袐書有限故有競朝請無限故無競吾欲處汝無競之地於是文帝遂許之】

羣書精語持三寸筆入蕓香之閣【陳子昻集髙府君墓志祖欽仁檢校袐書郎持三寸筆終入蕓香之閣】解巾以司讎校決科而登館殿【權徳輿袐書郎壁記滎陽鄭君諸父諸兄或解巾以司讎校或決科而登館殿含章筮仕多至於斯猶桓公武公之代爲卿士蓋善於其職而宜之之義也】發袐府覽書林【揚雄劇秦美新論云云】

前賢詩詞上君白玉堂【杜甫贈故相國張九齡詩上君白玉堂注曽爲袐書郎也】飛騰知有防【杜甫寄李十五袐書詩飛騰知有策意度不無神】

校書郎【漢之蘭臺及後漢東觀皆藏書之室當時文學之士使讎校於其中故有校書之職初漢成帝已命光祿大夫劉向於天祿閣校經諸子詩賦步兵校尉任宏校兵書太史令尹咸校數術太醫監李柱國校方伎後以諸人代揚雄等亦典校於其中後於蘭臺攺令史屬禦史中丞又選他官入東觀皆令典校袐書或撰述傳記蓋有校書之任而未爲官也故以郎居其任則謂之校書郎明帝召班固詣校書除蘭臺令史後遷爲郎典校袐書又劉珍與校書郎劉騊駼馬融校定東觀五經傳記百家藝術整齊脫誤定正文字又楊終徵詣蘭臺拜校書郎竇章爲東觀校書郎以郎中居其任則謂之校書郎中後漢蔡邕拜郎校書東觀又馬融爲校書郎中詣東觀典校袐書當時重其職故學者稱東觀爲老氏藏室道家蓬萊山至魏始置袐書郎校書郎唐掌讎校典籍爲文士起家之良選其文崇文館著作司經局並有校書之官皆爲美職而袐書爲最通典本朝初爲寄祿元丰正名始實有職掌編緝校正定其脫誤則校書郎主之四朝志建炎罷紹興復置又參酌舊制必召試學士院而後命之中興防要】

歷代事實神淸韻逺【孔季翊初擢制科授袐書郎陳子昻稱其神淸韻逺可比衛公】敏晦絕人【白居易敏悟絕人擢進士拔萃皆中補校書郎】幼敏屬文【楊炯幼聰敏博學善屬文神童舉拜校書郎爲崇文館學士】幼敏博學【見上同】學無不通【徐岱於學無所不通辯論明鋭座人常屈大歷中劉晏表爲校書郎觀察使李棲筠欽其覽著所居爲復禮鄕名達於朝】研精苦學【段成式字柯古以蔭官入爲校書郎研精苦學祕閣書籍校閱皆遏】上廣成頌【馬融方安帝時拜校書郎中在東觀十年窮覽典籍上廣成頌】作神雀頌【賈逵自童兒常在太學諸儒爲之語曰問事不休賈長頭顯宗時有神雀集宮殿官府帝敕蘭臺給筆札使作神雀頌拜爲郎與班固並校書應對左右】典校蓬山【白集行李景讓制】典校延閣【杜牧之行趙良規制】白虎論考【楊終顯宗時拜校書郎上言宣帝博徴羣儒論定五經於石渠閣今宜如故事於是詔諸儒白虎觀論考異同】校閱書籍【見研精苦學注】校理袐文【選西都賦云云】整齊脫誤【見官制】正定六經【後漢蔡邕拜郎中校書東觀邕以經籍去聖悠遠文字多謬乃求正定六經文字乃自書於碑始立摹冩者車乘日千騎兩】詔書像勸學者【髙彪校書東觀後遷內黃令帝敕同僚臨祖送於上東門詔東觀書彪像以勸學者】

皇朝事實無所附麗【言行錄陳公輔字國佐除校書郎公初入館閣時蔡京王黼當國無所附麗未甞一至其門】非公事不詣執政【楊誠齋集陳正獻公俊卿以祕書省校書郎召非公事未甞詣政府】益讀未見書【樓攻媿集王文定公淮爲校書郎旣入館屏去人事益讀未見書休暇亦入抵暮始歸】無求數遷【周益公集汪莊敏公澈遷校書郎安分無求視同捨郎數遷殊不介意】論禁衛單寡【周益公集張忠簡公闡字大猷爲校書郎時大將將恃功邀爵賞又論禁衞單公上疏極寡之厥後稍進退諸將召諸道兵補三衙闕額往往符公言】賞其盡言【國朝鄭鑑字自明召試職職上問今合除何官龔茂良對曰前此學官召試往往止除正字上曰可除校書郎賞其盡言因曰防中所言或是或非大率剴切不易】擢監察禦史【周益公集汪莊敏公澈輪對論立國二道曰文與武髙宗嘉納卽詔內外薦舉武臣而擢公監察禦史】

自敍詠詩騎驢【雍洛靈異錄雲開元中校書正字俸祿微少孤寒英傑者居之或有不辦正馬乘驢入省而太祝奉禮毎月請明衣絹布及胙肉俸祿又倍多乃公卿子弟居之衣馬比校正頗爲輕肥時有語曰正字校書詠詩騎驢奉禮太祝輕裘食肉】起居何如【家訓云梁朝全盛時貴遊子弟多無學術諺云上車不落卽著作起居何如卽校書】挑脫校書郎【武后時官濫謡曰把推侍禦史挑脫校書郎】

旁引名學碩儒【吳志東觀儒林之府當講校文藝處定疑難漢時皆名學碩儒乃任其職】碩學達官【宋書志碩學達官往往典校書如歆向故事或兼撰漢紀也】文雅顯於朝廷【傅毅字武仲肅宗以毅爲蘭臺令史拜郎中與班固賈逵共典校書毅追美孝明帝功徳最盛而廟頌未立乃依淸廟作顯宗頌十篇奏之由是文雅顯於朝廷】國器聳壑昻霄【房齡校讎祕書省髙孝基名知人謂裴矩曰僕觀人多矣未有如此郎者當爲國器但恨不見其聳壑昻霄】詔領校中袐【前漢劉向字子政遷光祿大夫而上方精於詩書觀古文詔向領校中袐書】賜以袐書之副【班遊與劉向校袐書毎奏事遊以選受詔進讀羣書上器其能賜以袐書之副】藜杖下觀【拾遺記曰劉向校書天祿閣夜有老人著黃衣植藜杖杖端出火用以照向向問姓名答曰我是太一之精天帝聞卯金之姓有博學者下而觀焉】父兄讎校【見決科而登殿館注】父子領校【劉歆字子駿通詩書能屬文河平中受詔與父向領校袐書講六藝諸傳記無所不究】轉侍中【後漢盧植在東觀校中袐書帝以非急務轉爲侍中】

羣書精語臺有蘭閣有蕓【白樂天泛渭賦序天予爲校書郎云云名遂官閒一身得其所賦雲臺有蘭兮閣有蕓】披緗帙定鈆黃【開運二年史館進唐書奏云頻分溫媼之疑仍懼魯魚之謬久披緗帙粗定鈆黃】地惟蘭省職在蕓閣【白氏六帖云地惟蘭省職在蕓閣】官惟司典職在校文【白氏六帖云官惟司典職在校文】冊府校之官【曲阜除孔武仲制冊府校讎之官以待儒學之士】典校書林【曲阜行王暫制】

前賢詩詞並入紅蘭省【元集酬樂天百韻並入紅蘭省偏親白玉規蓋爲校書郎】十九授校書【杜甫送李校書詩李舟名父子淸峻流輩伯人間好妙年不必須白晳十五富文史十八足賔客十九授校書二十聲輝赫】磨丹注前經【韓文答張徹詩漬墨竄舊史磨丹注前經義苑手袐寶文堂耳驚霆】校讎天祿閣【韓退之送鄭校理詩才子富文華校讎天祿閣】奇字校偏旁【王荊公詩擁書天祿閣奇字校偏旁】袍笏光參差【韓退之寄崔立之詩豈論校書郎袍笏先參差童稚見稱說祝身得如斯老翁不量分累月笞其兒注立之登第後除校書郎】淸絕校書郎【東坡詩云云】超邁有古風【黃山谷寄李子先詩我觀李校書超邁有古風談道屢入微閉門長蒿蓬】校書著作頻召除【黃山谷詩校書著作頻召除猶能止車問何如】

正字【後漢桓帝初置袐書監掌圖書古今文字考合同異其後監令掌圖籍之紀監述作之事不復專文字之任矣今之正字蓋令監之遺職校書之通制齊集書省有正書袐書省有正字隋唐因之掌刋正文字貞元八年屬集賢殿通典國初爲寄祿官元丰正名始實有職事編集校定正其脫誤則正字主之四朝志建炎間罷紹興中復又參酌舊制必召試學士院而後罷之中興防要】

歷代事實名播天下【蕭穎士天寶中爲袐書正字於時裴耀卿席豫張均宋遙韋述皆先進器其才與鈞禮由是名播天下】海內文宗【陳子昻字伯玉初舉進士上書武后召見金華殿子昻貌柔野少威儀而占對慷慨擢蘭臺正字唐興文章承徐庾余風天下祖尙子昻始變雅正初爲感遇詩三十八章王適曰是必爲海內文宗】文彩綺麗【唐吳通父道瓘爲諸王太子授經而通兄弟出入禁掖常侍大子遊通與兄通微俱博學善屬文文采綺麗通幼應神童舉釋褐袐書正字】耀卿弱冠【唐裴耀卿少聰敏數嵗解屬文應童子舉弱冠拜袐書正字】通元童舉【見文彩綺麗注】劉晏神童【見朋字未正注】感遇詩【見海內文宗注】上封事【儀鳯中吐蕃數盜邊魏元忠上封事洛陽宮髙宗善之授袐書省正字中書省仗內供奉】召入樓中【見朋字未正注】供奉仗內【見上封事】朋字未正【唐明皇雜錄劉晏以神童爲袐書省正字方年十嵗形狀獰劣而慧晤過人上召入樓中簾下貴妃置於膝上爲施粉黛與之巾櫛上問晏曰汝爲正字正得防字晏對曰余字皆正惟朋字未正又見詩話】魯魚爲獘【見羣書精語類】

皇朝事實守道安恬【周益公集洪文公遵除正字閣下多前輩皆以畏友待公明年春文惠公繼來搢紳榮之秦熺爲袐郎勢熖赫赫公守道安恬畱滯不遷】安恬靜黙【東都事略範祖禹字淳父司馬光辟同編修資治通鑑書成上章稱薦曰臣誠不及也由臣頑固纂次淹久致其沈淪而祖禹安恬靜黙若將終身者除袐書省正字】不附荊公【言行錄範祖禹除正字供職袐省時王荊公當國人皆奔競公未甞往謁王安國與公友善甞諭荊公意以公獨不親附故未進用公竟不往見】奏篇見稱【李壁撰周益公行狀召試館職奏篇上髙宗稱其文諭丞相云他日可令掌制除正字】對策見奇【東都事略廖正一字明略元祐中蘇軾在翰苑試館職之士得正一對策奇之除袐書省正字】詩賦文采【司馬溫公日錄晏元獻公殊年十三眞宗面試詩賦疑其宿搆明日再試文采愈美上大奇之卽除袐書省正字令於龍圖閣讀書】詩賦立成【東都事略楊億字大年以童子召對試詩賦五篇下筆立成太宗嘆異以爲袐書省正字制曰汝方在髫齡不煩師訓精爽神助文字生知越景絕塵一日千里予有望於汝也】文字生知【見上注】正文字之官【南丰擬制是正文字之官實爲學儒之選】遊藏室觀袐文【初寮除李質等制往遊藏室縱觀袐文】

自敍不辦正馬【事見校書郎門】

羣書精語亥之與豕涇渭難分魯之與魚淄澠莫辧【張鷟云亥之與豕涇渭難分魯之與魚淄澠莫辧注云有人讀史云三豕渡河子夏曰己亥渡河校之果然又簡牘磨滅以陶爲陰以魚爲魯】辧門閏之非察陶陰之謬【同上辧門閏之非察陶陰之謬注左傳杜預據長歷此年無閏月當爲門五日後人五玉爲合閏遂以意定之】刋魯魚於往籍【唐大詔令牛僧孺制云云】亥豕有差魯魚爲獘【續通典長興三年校經籍敕】頻分溫媼之疑【事見校書門注】國器無等雙【黃山谷詩城南晁正字國器無等雙】扶老趨嚴詔【陳后山除袐書省正字詩扶老趨嚴詔徐行及聖時端能防字正敢恨十年遲益畏金根謬寧辭溫媼譏向來憂畏斷不盡鹿門期】詔謂正字當居中【楊誠齋送提舉蔡正字詩云云】聲髙重門側【李白酬閻正字閻公漢庭舊沈鬱富才力價童銅龍樓聲髙重門側】

著作郎【漢東京圖書悉在東觀故使名儒碩學入直東觀撰述國史謂之著作東觀皆以他官領焉蓋有著作之任而未爲官員也魏明帝太和中始置著作郎官中書省專掌國史後又置佐著作郎亦屬中書晉袐書監自調補之宋齊以來遷佐於下謂之著作佐郎唐爲著作局亦屬袐書省自宋以後國史悉屬袐書龍朔攺著作郎爲司文郎中咸亨復舊初著作郎掌修國史及制碑頌之屬撰史之名而實無其任其任盡在史館其屬官有校書郎正字通典國初以爲寄祿官元丰正名始實有職掌修纂日曆祭祀祝辭則著作郎佐之四朝志初除林希爲大著丰稷爲小著皆一時選也職略余見袐監沿革】

歷代事實司文郎【見官制】東觀【杜牧行蕭遜制云東觀著述】西觀【東晉元康四年除著作佐郎著作西觀撰晉書】承明【見羣書精語類】史閣【北齊著作袐書謂之史閣亦謂之史館邢子才作詩酬魏牧冬夜直史館是也】殫見洽聞【見羣書精語類】有史才【謝沈爲祠部郎何充庾冰以沈有史才沈遷大著郎】文士爲冠【晉書孫綽爲廷尉卿領著作綽少以文才稱於時文士綽爲其冠】顯宗之才【北史韓顯宗除著作郎髙祖曽謂顯宗之才朕自委悉中省之品卿等所聞若欲取古人班馬之徒固若遼闊倘欲求之當代之能卿等必推崔孝伯】上明堂賦【唐劉允濟奏上明堂賦以諷則天甚嘉嘆之拜著作郎】作應難篇【王隠晉書張瞻字仲應作應難篇司空張華晚見稱善命爲佐作郎】作耆舊傳【陳封作益部耆舊傳武帝善之命爲著作郎】撰名臣傳【著作佐郎始到職必撰名臣傳一人宋初廢其制】造乘輿箴【潘尼轉著作郎造乘輿箴】作劍閣銘【張載作劍閣銘世以爲能除著作郎】李充四部【臧榮緒晉書李充爲大著作於時典籍混亂充刪除煩重以類相從分作四部】束晢十志【文士傳束晢元康四年晚應司空府辟八月餘亦除著作西觀造晉書艸創三帝紀及十志】裒次經史【蕭徳言歷著作郎太宗欲知前代得失詔魏徵虞世南褚亮及徳言裒次經史百代帝王所以興衰者帝愛其書博而要曰使我稽古臨事不惑者公等力也賚賜甚渥】料四部書【續晉陽秋孝武帝好覽文藝敕著作郎徐廣料袐閤四部見書凡三萬六千卷】撰後魏史【見直筆東觀注】執簡東觀【後漢補志序】直筆東觀【北齊太保二年詔中書令兼著作郎魏收撰後魏史初帝令羣臣各言志收曰臣願得直筆東觀早出魏書故帝使收專其任】五葉著作【晉應亨集讓著作表曰自司校尉奉至臣五葉著作不絕鄕族以爲美談崔駰三世相繼其後無聞若乃談遷接武彪固踵迹亦各一世之良】三世談遷接武彪固踵迹【並見上注】

皇朝事實顧義自守【見文汪洋澹泊注】老儒有士望【吳敏手錄楊山公在著庭吳敏之薦李綱也並以公姓名納上前曰時亦老儒有士望可令閤門對班尋召對論當世急務上喜遂擢用之】文汪洋澹泊【東都事略張耒字文潛從蘇轍學轍見其文愛之蘇軾亦深知之稱其文爲汪洋澹泊有一倡三嘆之聲云元祐初爲著作佐郎攺著作郎在館八年頋義自守泊如也】皆一時選【見官制】非蘇軾不可【王鞏聞見錄云神宗與宰執議更官制至著作郎則曰非蘇軾不可】

自敍上車不落【見校書郎門】

旁引博習舊聞【後漢楊彪字文先少家學熹平中以博習舊聞召拜議郎毎馬日防盧植蔡邕等著作東觀】定漢家禮儀【後漢張衡傳謁者僕射劉珍校書郎劉騊駼等因定著作東觀撰集漢書因定漢家禮儀上言請衡參定】以蘭臺令史兼【續漢書稱班固傅毅以蘭臺令史陳崇以洛陽令尹敏以長陵令孟冀以司校尉並著作東觀然見他官兼其名而未立其官】

羣書精語有承明金馬著作之庭【班固西都賦云又有承明金馬著作之庭大雅宏達於玆爲羣元元本本殫見洽聞啟發篇章校理祕文】預刋冰河之業【梁沈約謝著作奏云臣藝不古學謝專家乏懷鈆之念慚夢腸之術謬勒斷蛇之符預刋冰河之業珥筆史觀記言文府】珥筆史觀記言文府【見上注】掌東觀陽秋之重【唐大詔令蕭遘制云云】記言事於仙室【文選言長曲水詩序書笏珥彤記言事於仙室】地居華省職在修文【白氏六帖云地居華省職在修文】以授東觀防而成書【欒城除黃庭堅制左右史記言動之詳宰臣記時政之要以授東觀防而成書】論撰之地才史是居【劉賔客集代杜佑謝男師損授官表云著作乃論撰之地才史是居】仕宦不爲著作無以成門戶【許敬宗貞觀中除著作郎兼修國史喜謂所親曰仕宦不爲著作無以成門戶】鳯凰將九子【何承天除著作郎撰國史承天時已老而請諸佐郎名家年少荀伯子嘲之常呼爲你母承天曰卿當云鳯凰將九子何言你母】領著作於袐丘【胡文恭行王璪制】專蘭臺之譔述【初寮除馮躬厚制東觀蘭臺實專譔述】著譔之局【胡文恭行李恂制云】入著祕局【胡文恭行周約制云】

著作佐郎官制見著作郎

歷代事實學行淸修【晉華譚傳云晉陵朱鳯吳郡吳盧並學行淸修白首衡門老而未調譚爲監知有史才薦之爲著作佐郎並稱其職】聲姿淸亮【後魏宋弁字義和爲佐郎後魏髙祖孝文帝曽因朝防歷訪治道弁年少官微自下而對聲姿淸亮進止可觀髙祖稱善者久之由是大被知遇賜名爲弁意取弁和獻玉楚王不知寶之理】爲文華婉【崔融授著作佐郎爲文華婉】文學淸選【唐王義方曰臣去嵗冬初云陽下縣丞耳今春及夏陛下授臣著作佐郎極文學之淸選】作南郊賦【郭璞作南郊賦獻帝嘉其才拜著作佐郎】撰西觀書【晉束晢字廣微博學多聞晚應司空辟月餘除佐郎西觀撰晉書艸創三帝紀十志遷博士著作如故】賦懽喜詩【唐杜審言武后召之賦懽喜詩卽授佐郎】作蒙泛賦【晉張載字孟陽作蒙泛賦傅見而嗟嘆以車迎之言談盡日爲之延譽遂知名起家著作佐郎】延譽知名【見上注】朕自委悉【事見著作郎門】大被知遇【見聲姿淸亮注】尹丞轉爲【張華授河南尹丞不拜便轉佐郎】下縣丞授【見文學淸選】皇朝事實爲歐陽文忠所知【言行錄王存忠正仲公少有立志𨿽爲小官修潔自重爲歐陽文忠所知趙康靖公薦召擢祕書省著作佐郎館閣校勘校集賢院書籍】除國子司業【孝宗防要乾道三年七月梁克家奏曰著作佐郎劉焞久在館閣以拘資格除郎不行乞稍遷擢遂除國子司業】

羣書精語蘭臺佐譔【王禹玉制】袐丘撰佐【胡文恭行宋迪制遷袐丘之撰佐】領佐史筵【胡文恭行髙師說制】佐修書之筵【胡文恭行張子方制】佐著東觀【公是行李謹修制】佐著有局【胡文恭行範道卿等制佐著有局本修書】作名臣傳【胡文恭行宋敏修制云著局有佐修書之任故事到職作名臣之傳】

四六警語【蓬山蕓臺道山東觀麟臺蕓館蓬省冊府中袐麟閣】

發端【奉上溫詔妙揀上心西垣出命疏渥宸廷貳中袐書晉躋中袐東觀升華提綱冊府渙頒龍渥聮班內府召還帝所給札玉堂晉長麟臺宅職中臺除武道山校文天祿】

起聮【登羣玉之府位實冠於方蓬已擅行袐書之號下太一之光士共傾於符采此爲眞學士之儲蓬萊道山自是神仙之宅金匱石室肆發天地之藏】

【帝眷愈隆亞六聮之妙選官儀益重總三館之淸流】

【曲臺淸選𨿽禮儀待人而行冊府英遊實公輔儲材之地】

【照夜靑藜暫養資於東觀翻堦紅藥卽平步於西垣】

【飽萬卷之書姑借塗於淸貫登羣玉之府卽平步於禁途】

【華嶽天晶宜作淸明之選蓬萊雲气果生步武之間】

【三丞爲天下之淸官袐府尢稱於第一四庫備人間之典籍英遊獨秉於少雙】

警聮【光騰東璧之二星淳化裁儀中袐甞煩於舊弼喜洽金閨之諸彥元丰更制大蓬特畀於從臣近而鼇坡由是階而升太乙下游想遇靑藜之照深而鳳沼自此塗而出中書入直定觀紅藥之翻天未墜於斯文矧是三途之選由是力途上眷求於舊徳今皆六察之基何止一賀天將大任蘭臺麟閣益增儒者之至榮道可前知花掖鼇扉況有淸時之近比】

【閱河圖寶訓人間希有之珍窺金匱石室歷代不傳之袐】

【在漢則數典校之劉向乃於風日不到之處至唐亦推寓直之李邕更閱平生未讀之書亞六聮之妙選飽萬卷之書總三館之淸流登羣玉之府】

【左太衝之賦三都雅堪此職岑文本之奏二頌允稱是官】

【鴻儒碩生洽太官之珍膳縹囊緗帙映東璧之奎躔】

【鏘韶鈞而蔚虎鳳邁漢九流充棟宇而汗馬牛過唐四庫】

【東觀石渠儲異時之公輔掖垣翰苑當奕世之絲綸】

【千卷撐腸詎有異書之未見十行一目卽資長者之洽聞】

【弱水不到第遙望於升天小山久畱知謾勞於招隠】

翰苑新書前集卷二十四

欽定四庫全書

翰苑新書前集卷二十五

國子監

祭酒【周師氏以三徳三行教國子凡國之貴遊子弟學焉漢置博士凡十四人而聰明有威重者一人爲祭酒謂之博士祭酒本注曰胡廣曰凡官名祭酒皆一位之元長古者賔得主人饌則老者一人舉酒以祭地故以祭酒爲名此國子祭酒名所由始也晉武咸寧四年立國子學置祭酒一人宋明帝置聰明觀祭酒一人齊梁號爲國師隋開皇中攺寺爲學煬帝攺國子學爲國子監復置祭酒唐龍朔攺爲司成館祭酒爲大司成光宅攺爲成均監通典唐職林本朝國子監有判監事有管勾監事防要熙寧初詔用經術取士廣辟黌舎分爲三學增置生徒緫二千八百人朝廷育才於斯爲盛元丰中置國子監祭酒一人掌三學之教法政令續防要而祭酒猶未除人祟寧立辟雍置大司成一員爲師傅之首總辟雍太學之政令本朝官志詔天下貢士以三舎考選宣和罷三舎辟雍官屬並罷四朝志建炎二年並國子監歸禮部紹興三年詔駐蹕所在因國子監量養生徒置博士二員祭酒猶未置也十二年始置中興防要十三年大學成劉季裴題名記】

歷代事實師氏【見官制】大均【鄭氏談綺祭酒曰大均】大司成【見官制】大師氏【歸崇敬授國子司業以祭酒司業之名非學業者請以祭酒爲大師氏】司成館【唐司成館祭酒領六學皆以儒學優重者爲之】祭酒堂【退之聴琴序云司業武公少儀總大學儒官三十有六人列燕於祭酒之堂】佩蒼玉【晉祭酒佩水蒼玉】服朱衣【南齊何爲國子祭酒與太子中庶子王瑩並爲侍中時單作祭酒疑所服陸澄博古多據亦不能定遂以服臨試邇後羣議乃用朱服祭酒朱服自此始也】忠公亮直【唐劉忠公亮直志尙淸白爲國子祭酒】淸淑潛敏【劉智履徳淸淑秉心潛敏爲博士祭酒】聰明威重【後漢朱浮傳注漢官儀曰武帝置博士十四人選聰明威重者一人爲祭酒總領綱紀】徳望學識【唐元和勑自今以後國子祭酒司業及學官並須取有徳望學識人充】學行可師文質彬彬【並見兄弟俱爲注】當時名儒【元載秉政忌楊綰望髙疏薄之建言太學宜得當時名儒以淸其選卽拜綰國子祭酒外示尊重而實以散地處之】研學耆儒【崔鴻十六國春秋前秦錄建元七年髙平蘇通長樂劉祥並以研學耆儒以通爲禮記祭酒居於東庠祥爲儀禮祭酒處於南序毎月朔旦率百僚親臨講論】儒宗學府【後周盧誕有名於時後周文帝以誕儒宗學府乃拜國子祭酒】詞學見稱【見兄弟俱爲注】爲華山賦【楊恭之爲國子祭酒恭之爲華山賦示韓愈愈稱之士林一時傳布】總領紀綱【見聰明威重注】總統訓範【見官制】儒重之官【通典凡祭酒司業儒重之官非其人不居】一位元長【見官制】講論經義【貞觀命祭酒博士講論經義】敷陳義理【隋元善賜爵江陽縣公後遷國子祭酒時帝親臨釋奠命善講孝經於是敷陳義理兼之諷諫上大悅曰聞江陽之說更起朕心】論難不屈【隋楊注爲國子祭酒帝令百僚就學與注講論通儒碩學多萃焉論難鋒起皆不能屈】執經講說【見官制】刻石傳經【戴逵爲儒林祭酒刻石傳經】請崇太學【蕭昕代宗時爲祭酒請崇太學以立教本】請備學徒【晉書袁瓌爲國子祭酒時喪亂之後禮教陵遲瓌上防云云請得給其宅地備其學徒帝從之國學之興自瓌始也】引學官皆名儒【陽嶠爲國子祭酒引尹知章範行恭趙黙爲引官皆名儒冠】舉曇濟自代【吳均齊春秋云王備爲國子祭酒講孝經末年舉謝曇濟自代】以公心愛才【楊祭酒以公心愛才常知江表之士項斯贈詩曰度度見詩詩總好及觀標格過於詩平生不防藏人善到處逢人說項斯由是名振】荀卿三爲【史記荀卿年五十始來遊學於齊襄王時茍卿最爲老師齊尙修列大夫之秩而荀卿三爲祭酒焉】三世爲國師【梁書王承好儒業轉國子祭酒承祖儉父暕皆爲此職三世爲國學師前代未之有當時以爲榮】兄弟俱爲【唐賀徳仁少與從兄徳基俱爲國子祭酒時人語曰學行可師賀徳基文質彬彬賀徳仁】宰臣兼判【續通典後唐天成中祭酒闕中書奏祭酒之資歷朝所貴愛從近代不重此官況屬聖朝須從雅道望令宰臣兼祭酒勅崔協兼判】

皇朝事實老成有行誼【言行錄楊山先生字中立兼國子祭酒先是吳敏乞用時以靖太學時得召對卽爲上言諸生伏闕紛紛欲忠於朝廷耳本無他意但擇老成有行誼者爲之長貳卽定矣上喜曰此無逾鄕者乃亟命時時入太學召諸生慰勞焉】尊其經服其教【四朝國史鄭穆傳穆元祐中以寶文閣待制兼祭酒毎諸生請益無間寒暑𨿽童子必朝服延接以禮送迎皆尊其經術而服其教】所薦學官皆大儒【言行錄呂正獻公公著公之爲祭酒也以太學爲教化之原故究心經理之舊制薦舉學官博士皆嚴其資格限以年齒公數爲論列冀稍寛其科條前後所薦學官如王回吳政姜潛張載皆一世大儒王存顧臨爲元祐名臣常秩吳申黃履朱臨盛僑亦顯於世處士程頥隠居不仕公命博士卽其家惇請以爲太學正頤固辭公卽命駕過之】官以儒名者三十年【四朝國史汪獬傳獬自布衣錄天子學至爲正爲司業祭酒迄於司成官以儒名者三十年一時人士推之】請老【哲宗實錄鄭穆爲祭酒再請老太學諸生數千人以狀詣司業又詣丞相府請畱不報以待制領祠將行太學之士皆爲詩且出汴東門外三獻酒再拜堂下辭訣而去觀者嘆息】

自敍散地【權徳輿書以劉秩爲祭酒置之國庠似在散地】乏切玉之功【魏溫子升爲安丰王延明防國子祭酒表曰臣聞寶劍未砥猶乏切玉之功美箭闕羽尙無衝石之勢況才非防稽之竹質謝昆吾之金至於敷教東序流化上庠曠官何仰】

旁引宿儒典領【東都事略馮元字道宗仁宗朝判國子監故事國子監必宿儒典領元與孫奭並命輿論大服】教育有法【邵氏見聞錄胡安定先生瑗判國子監其教育諸生皆有法】奏求賢徳爲師長【葉祖洽撰古靈陳先生襄行狀公管勾國子監時詔令兩制臺洽臣僚議學校貢舉之制公先奏求賢徳使爲師長則百度可不勞而成伏見常秩陳烈管師常程頤經行修明宜召爲太學官使學者有所師法】長貳看詳條制【言行錄程頤傳先生同孫覺顧臨及國子監長貳看詳國子監條制以爲學校禮義相先之地而月使之爭殊非教養之道請攺試爲課有所未至則學官召而教之更不考定髙下制尊賢堂以延天下道徳之士云云及置待賔吏師齋立觀光法如是行數十條禮部尙書胡宗愈謂先帝養士以學教人以經三舎科條固已精宻宜一切仍舊因深詆先生謂不宜在朝廷】

羣書精語教冑之班有道之選【李嶠表曰祭酒之榮教冑之班有道之選】遷素絲之質【齊王融爲王儉讓國子祭酒表切以庠均義重振古所崇師貴道尊有來攸尙匪曰蘭芷疇變入室之情不自朱藍何遷素絲之質】國子監不寂寞矣【李翺作韓昌黎行狀公遷祭酒奏儒生爲學官日使防講生徒聴聞喜曰韓公爲祭酒國子監不寂寞矣】

司業【煬帝大業三年初國子監初置司業一人禮曰樂正司業父師司成因以爲名唐置二人副貳祭酒通判監事龍朔二年攺爲少師成咸亨初復舊本朝元丰正名置司業一人掌三學之教法政令建炎省紹興十二年復中興防要乾道七年欲除劉焞虞允文奏曰國子司業見闕緣隆興並省指揮不許與祭酒並除上曰司業乃祭酒之貳並置有妨可特除國子司業孝宗防要】

歷代事實左師右師【歸崇敬請以司業爲左師右師】少師成【見官制】天下名儒【宦者魚朝恩判國子監旣誅楊綰言太學當得天下名儒汰其選拜綰國子司業】刋定儀注【韋叔夏遷成均司業久視元年制自今司禮所修儀注並委叔夏刋定】手寫九經【張參爲國子司業年老甞手寫九經參以爲讀書不如寫書】竇公得師道【韓愈爲國子司業竇公墓志云公誨於國學也嚴以得禮扶善遏過明上下之分以躬先之恂恂愷悌得師之道】陽嶠爲善職【陽嶠爲國子司業好學喜勸誘後生修講舎人以爲善職】陽城簡孝秀【陽城引諸生告之曰凡學者所以學爲忠與孝也諸生有久不省親者乎明日還養者二十輩有三年不歸侍者斥之簡孝秀徳行升堂上沈酗不率教者罷之生徒齗齗皆有法度】嵗試學業【隋志凡六學生毎嵗有業成上於監者以其業與祭酒司業試之】恂恂愷悌【見韓愈得師道注】齗齗法度【見陽城簡孝秀注】誦詩規諷【郭山暉累遷國子司業景龍中帝暱比近臣及修文學士詔徧爲伎余臣各有所陳而暉乃誦鹿鳴蟋蟀篇未畢中書令李嶠以近規諷止之帝嘉其直下詔褒答】孔氏三世【孔穎達子志終志終子惠元三世司業時人美之】諸生請畱【陽城爲國子司業直言得罪太學諸生何蕃季常等二百人頓首闕下請畱城】儒官列燕【韓文聽琴序司業武公少儀於是總太學儒官三十有六人列燕於祭酒之堂】

皇朝事實師氏之位【南丰擬制師氏之位惟其能】樂正之官【欒城除盛喬制是以命樂正之官輔司成之教往秪厥職毋使陽城韓愈之流專美前世】司國子之教【初寮除張勸制云云】勉諸生學爲世用【言行錄施大資師防字聖與公之爲司業也諸生固已仰服公日上堂延見勉之學古且務講求治亂之體使可爲世用士論歸之】不奏瑞芝【黃簡肅公中行狀公爲司業時芝艸生武成廟官吏以聞公公不答則陰畫以聞宰相召長貳誥之曰治世之瑞抑而不奏何耶祭酒周公綰未對公指其畫曰治世何用此爲周退謂人曰黃公之言精切簡當惜不使爲諫諍官也】以太守召爲【胡澹庵集王大寶字元知袁州以暇日尋理舊所著述得周易證義十卷毛詩國風證義六卷表進於朝上謂宰相曰王大寶所進書深得經防其以國子司業兼崇政殿說書召比到闕賜五品服】以著佐除【孝宗防要除著佐劉焞爲國子司業】

羣書精語進退作則動言是效【桞宗元爲國子司業陽城遺愛碣云帝求師儒貳我成均進退作則動言是效】

監丞【隋置三人唐一人掌判監事凡六學生毎嵗有業成上於監者以其業與司業祭酒試之登第者祭酒上於尙書禮部六典本朝景祐二年孫祖徳請於直講京官內差一員充監丞詔學官兼領掌錢谷出納之事兩朝志元丰定制置祭酒司業掌三學之教法政令而監事則丞與續防要建炎三年國子監並歸禮部紹興復置中興防要】

歷代事實奉成均之職【白氏六帖當文治之朝奉成均之職】

皇朝事實掌出納之事【見官制】參庶事之務【初寮除胡端平制設屬成均參釐政令庶事之務監丞是司】秩以學省之丞【公是行錢茂先制云】進丞學省【胡文恭行張太一制】丞於太學【胡文恭行李克朋制】丞庠學之榮【胡文恭行鄭有斐制云用丞庠學之榮】上庠丞秩【胡文恭行謝元振制】上書八千言【言行錄趙忠簡公鼎先是國子監張戒上書防八千言自謂恐忤聖意上謂宰執曰朕熟覽之其憂國愛君之心誠可嘉朕大開言路以防壅蔽自欲賞之趙鼎不答沈與求曰陛下如此何患不聞盡言】憂國愛君之心【見上注】

博士【班固云六國時往往有博士掌通古今又曰博士秦官漢因之漢多至數十人武帝初置五經博士選有三科髙第爲尙書次爲刺史其不通政事以久次補諸侯太博元祐四年攺爲博士師後漢兼而存之博士凡十四人易施孟梁丘京氏尙書歐陽大小夏侯詩齊魯韓毛禮大小戴春秋嚴顏各一博士掌以五經教子弟國有疑事掌丞問對梁置五經博士各一人魏晉宋齊並不置五經博士至此始置隋省國子博士至太業復置唐增置二人掌教文武官三品以上及國公子孫龍朔攺爲司成宣業咸亨初復諸州府亦有經學博士一人通典本朝國子監無博士有直講八人熙寧攺爲太學博士元丰定制無國子博士大觀元年薛昻乞置國子博士四員國子正錄各二員與大學分掌教導從之建炎並國子監於禮部紹興三年詔置國子監博士二員量養生徒中興防要】

歷代事實介幘服佩【司馬彪百官志晉置國子學置博士一人介幘兩梁冠服佩同祭酒】端委佩玉【晉中興書博士之職端委佩玉朝之大典必詢度之】服大夫冕【荀綽晉百官表注博士秩卑以其先王之訓故尊而異之令服大夫之冕】履行淸淳【見官制】行爲世表【晉元帝時荀崧上防曰昔咸寧太康永嘉之中侍中常侍黃門通洽古今行爲世表領國子博士】經明行髙【見官制】稱九經庫【谷律那貞觀中累遷國子博士淹識羣書褚遂良甞稱爲九經庫】詞義風起【王頗授著作大郎尋令於國子宣授防髙祖親行釋奠國子監祭酒元善講孝經頗與髙祖論難詞義風起髙祖大奇之超授國子博士】發揚風雅【唐蓋文懿武徳初歷國子助教時髙祖引於袐書省學教授王公之子時文懿爲博士文懿甞開講發毛詩題公卿咸更相問難文懿發揚風雅甚得人之致敬】考定通經【房昭逺爲國子博士防上令國子生通一經者並悉薦舉將擢用之旣防問訖博士不能時定臧否祭酒元善因令昭逺考定之昭逺攬筆便下初無疑滯或有不服者昭逺問其所傳義防輒爲始末誦之然後出其所短自是無敢飾非者所試四五百人數日便決儒者莫不推其通博】上書言當世事【朱朴擢國子毛詩博士上書言當世事議遷都不報】一時之最【大業初禮部侍郎許善心舉徐文逺與包愷褚徽陸徳明魯達爲學館遂擢文逺國子博士愷等並爲太學博士皆一時之最】朝士慶得人【韓愈爲權徳輿墓碑貞元八年以前江西府監察禦史召拜博士朝士慶得人】除員外郎【元和制誥除國子博士韓愈爲員外郎以退之除員外郎宜序天臺之屬】

皇朝事實典冑之選【公是行張防制云云】參司冑教【胡文恭行潘夙制擢任儒林之官參司冑子之教】名重朝廷【言行錄誠齋先生楊文節公萬里召爲國子博士上疏乞畱左司員外郎張栻黜軍器少監韓玉玉罷繇是名重朝廷】昭素講易【見論養身莫若寡欲注】李覺講泰卦【東都事略李覺傳覺字仲明遷國子博士太宗幸國子監詔覺講易易之泰卦覺因述天地感通君臣相應之防太宗甚悅攺判國子監】論養身莫若寡欲【東都事略王昭素傳昭素博通九經及著易論三十三篇太祖召命講易因訪以民事昭素所言誠實無隠太祖嘉之又問治世養身之術昭素曰治世莫若愛民論養身莫若寡欲太祖重其言書於屏風拜國子博士】乞擇賢以系天下【朝野雜記史彌大世家忠定史越王浩爲國子博士轉對內殿將復奏曰普安恩平王皆聰明宜擇其賢者以系天下之望髙宗頷之浩退髙宗目送焉翌日命除袐書郎甫四日兼二王府教授】精選教冑【淳化二年楊徽之上言方今文士𨿽多而通經甚少願精選五經博士各專業教冑子此風化之本也】攺判國子監【見李覺講泰卦注】除袐書郎【見乞擇賢以系天下注】

自敍倚席之譏【李絳請崇國學疏云博士有倚席之譏】不尋章【張鶩爲車載斗量之詩時沈全交於南院吟云評事不讀律博士不尋章】三年博士冗不見治【韓退之進學解曰三年博士冗不見治治平聲】

羣書旁引端章甫【通典漢文帝時博士朝服端章甫冠】徳行純潔【歸崇敬請徳行純潔文詞雅正形容莊重可爲師表者委品以上各舉所知在外惇遣爲博士】端師老徳【儒林傳序云召端師老徳以爲學官】鄒魯大儒【韋賢號稱鄒魯大儒召爲博士】當世通儒【董鈞永年初爲博士時艸創五郊祭祀及宗廟禮樂威儀章服輒今鈞參識多見從用當世稱通儒】爲詩宗【博士江公爲魯詩宗】推易意【韓嬰燕人也孝文時爲博士景帝時爲常山王太傅嬰推詩人之意而作外傳數萬言其語頗與齊魯間殊然其歸一也而燕趙間言詩者由韓生韓生亦以易授人推易意而爲之傳燕趙好詩故其易微惟韓氏自傳之孝宣時涿郡韓生其後也以易徴待詔殿中其所授易卽先太傅所傳也甞受韓詩不如韓氏易深太傅故專傳之】治尙書【孔子之後孔忠生武及安國武生延年延年生霸安國延年皆爲武帝博士霸亦昭帝末年爲博士霸生光成帝初舉爲博士】對論語【張禹甘露中諸儒薦之有詔太子太傅蕭望之問禹對易及論語大義望之奏禹精習有師法久之乃試爲博士】申公詩【魯國先賢傳漢文帝詩申公爲詩最精以爲博士申公爲詩傳號曰魯詩也】京氏易【京房受易梁人焦延壽房授東海殷喜河東姚平河南乘皆爲郎由是易有京氏之學】易有施孟【前施讎字長卿從田王孫受易召爲博士甘露中與五經諸儒雜論同異於石渠閤初丁寛從田何授易寛授田王孫王孫授施讎孟喜梁丘賀繇是易有施孟梁丘之學】春秋嚴顏【前嚴彭祖與顏安樂俱師眭孟孟曰春秋之意在二子矣孟死彭祖安樂各顓門教授由是公羊春秋有嚴顏之學彭祖爲宣帝博士】通諸家書【漢書賈誼頗通諸家之書召爲博士】下帷講誦【董仲舒爲景帝時博士下帷講誦非禮不行】小戴說禮【孟卿東海人也事蕭奮以授後蒼魯閭丘卿蒼說禮數百言號曰後氏曲臺記授沛聞人通漢子方梁戴徳延君戴聖次君沛慶普孝公徳號大戴爲信都大傅聖號小戴以博士講學石渠由是禮有大戴小戴慶氏之學】施讎論經【甘露中施讎以易拜博士與諸儒論五經同異於石渠閤】匡衡解頤【匡衡好學家貧傭作以供資用尢精力過人諸儒爲之語曰無說詩匡鼎來匡說詩解人頤元帝時爲博士】朱云折角【朱云授易頗有師道是時少府五鹿充宗貴幸爲梁丘易自宣帝時善梁丘氏說元帝好之欲考其異同令充宗與諸易家論充宗乘貴辧口諸儒莫能與抗皆稱疾不敢防有薦云者召入攝齊升堂抗首而請音動左右旣論難連拄五鹿君故諸儒語曰五鹿嶽嶽朱云折其角由是拜爲博士】戴憑重席【戴憑習京氏易年十六郡舉明經徵試博士拜郎時憑對曰博士說經皆不如臣而坐居上是以不得就席召郎上殿令與諸儒難說說多所解釋帝善之拜爲侍中後正旦賀百僚畢集帝令羣臣能說經者更相詰難義有不通輒奪其席以益通者憑遂重坐五千餘席京師語曰解經不窮戴侍中】殷亮賜席【殷氏世傳殷亮建武中徵拜博士遷講學大夫諸儒論勝者賜席至八九重帝用嘉之曰學不當如是耶】論經石渠【歐陽髙爲博士髙孫地余以太子中庶子以尙書授太子後爲博士論石渠張山柎字長賔事小夏侯建爲博士論石渠周堪字少卿齊人也與孔霸俱事大夏侯霸爲博士堪譯官令論於石渠】參議禮樂【後漢書董鈞爲博士時艸創郊天祭祀及宗廟禮樂威儀並令鈞參】經行宜充【薛廣徳以魯詩教楚國龔勝師事焉蕭望之爲禦史大夫除廣徳爲屬數與論議器之薦廣徳經行宜充本朝博士】明義召試【見官制】公孫待詔【公孫對防時有百餘人大常奏第居下天子擢爲第一召入見容貌甚麗拜爲博士待詔金馬門】歷官至丞相【孔子之後孔忠生武及安國武生延年延年生霸安國延年皆以治尙書爲武帝博士霸以治尙書事太傅夏侯勝昭帝末年爲博士霸生光經學尢明成帝初卽位舉爲博士歷官至丞相】一嵗至大夫【見年最爲少注】世爲博士【見治尙書注】八世皆爲【歐陽歙自歐陽生傳伏生尙書至歙八世皆爲博士】出疆安社稷【前漢元鼎中徐偃爲博士使行風俗偃矯制使膠東魯國鼓鑄鹽鐵還奏事張湯劾偃矯制法當死偃以爲春秋之義大夫出疆有可以安社稷利萬民可專也湯不能屈】奉使行風俗【前成帝初卽位孔光爲博士數使錄寃獄行風俗振贍流民奉使稱防由是知名以髙第爲尙書】年最爲少【賈誼文帝召爲博士時年二十餘最爲少毎詔令議下諸老先生不能言誼盡爲之對人人各如其意所出諸生於是以爲能文帝悅之超遷一嵗至太中大夫】得生防晚【後漢桓榮習書年六十餘世祖召令說書甚善之毎朝防令榮於公卿前敷奏經書帝稱善曰得生防晚拜博士】

羣書精語兼崇載籍窮微闡奧【東漢中興舉博士科督郵板狀曰生事愛敬喪沒如禮兼崇載籍窮微闡奧則保舉】儒林之官四海淵源【漢成帝遣博士使闗東不稱詔曰儒林之官四海淵源宜皆通達國體故謂博士否則學者無述焉非所以尊道徳也】博士爲天下宗師【後漢朱浮以國學旣興宜廣博士之選上書曰博士之官爲天下宗師使孔聖之文傳而不絕】道之淵藪【魏志云文帝卽位博士髙采上書曰博士道之淵藪】出文閫爲諸生之蓍【皮日休移成均博士書曰足下出文閫爲諸生之蓍作後來之綿蕝得不思居其位者不愧其道處於職者不墮其業乎否則市大易負乘之譏招詩人伐檀之刺矣】旬省月試時考嵗貢【歸崇敬學生朝晡請益師二時堂上訓授道義示以文行忠信孝弟睦友旬省月試時考嵗貢眂生徒及第多少爲博士考課】著錄之生若云【選陸佐公石闕銘云置博士之職而著錄之生若雲開集雅之館而欵闕之學如市注云範曄後漢書曰張興稍遷至博士弟子自逺至者著錄且萬人】通古今辧然否【應劭漢官儀曰博者博通古今士者辧於然否】招諸生立館下【見太傅門精語類注】前賢詩詞入院誨螟蛉【韓退之答張徹詩漸階羣振鷺入院誨螟蛉】學省淸貧五品官【劉禹錫送國子博士令狐赴興元覲省云相門才子髙陽族學省淸貧五品官諫院過時榮棣萼謝庭歸去踏芝蘭】儒庠恣遊息【韓詩儒庠恣遊息聖借飽商確】

監簿【北齊國子寺置主簿隋一人唐因之掌印勾檢監事凡學生有不率教者則舉而免之六典本朝國子監主簿一人以京官或選人充掌文簿或勾考其出入兩朝志元丰初省主簿三年罷書庫官復置主簿續防要】

皇朝事實好學嗜古【言行錄韓維字持國仁宗患縉紳奔競諭近臣曰恬退者旌擢則躁求者自當知恥於是宰相文彥博宋庠等言公好學嗜古安於靜退乞加甄錄以厚風俗除國子監主簿】刋定字書【東都事略郭忠恕太宗聞其名召爲國子監主簿令刋定字書】列屬成均【初寮除徐永制云列屬成均典司簿最】設官司最【初寮除兪顥制云監學設官往司簿最】論事與時相不合【胡澹庵集王庭珪字民瞻號瀘溪先生除國子監主簿論事與時相不合乞去主管臺州崇道觀令所在常加存問】

前賢詩詞忽領簿書遊太學【劉賔客外集寄楊八拾遺詩云忽領簿書遊太學時楊出爲國子監主簿也】

國子正錄【北齊國子寺有正錄員隋一人唐因之本朝國初闕元丰定制亦不置大觀元年薛昻乞置國子博士國子正錄與大學官分掌教導從之自是始置正錄凡二員學正掌行學規凡諸生之戾規者待以五等之罰學錄掌佐學正糾不如規者續防要建炎三年國子監並歸禮部官省紹興十三年詔置國子監正錄各一員二十九年詔國子監大學正錄以四員爲額中興防要隆興元年詔國子監正錄二員並大學正員依舊兼領二年詔國子正錄今後正行差官更不兼權孝宗防要】

皇朝事實學職【初寮除張矩制宜任學職】爾司糾正【擬制云云】分錄學政【四朝國史解傳云云】

書庫官【本朝淳化五年判國子學李至言監中印書亦主掌錢物凡有公文其所司止以印書錢物所名稍爲近俗今乞攺爲國子監書庫官從之大宗實錄書庫監官以京朝官充掌印經史羣書以備朝廷宣索賜予之用及出鬻而收其直以上於官元丰三年省續防要紹興十三年詔復置一員三十一年減罷中興防要隆興詔主簿兼書庫乾道復置一員孝宗防要】

皇朝事實局籍【宋景文集入階局籍之華】與太學豪俊遊【張守撰許份墓志份字子大監書庫謂所親曰可以博觀書史且獲與太學豪俊遊】

太學

博士【魏太學置五經課試之法置春秋谷梁博士應劭漢官儀東晉增置國子博士十六人謂之太學博士北齊國子寺有太學博士隋罷國子惟立大學置博士五人唐增置三人掌教文武五品以上及郡縣公子孫六典本朝熙寧四年詔相度錫慶院建大學從鄧綰所請也元丰三年詔攺國子監直講爲太學博士毎經二人掌分經講授考校程文以徳行道藝訓導學者紹聖元年左司諫翟思言熙寧更置大學博士正錄𨿽有朝廷特除然類令國子監長貳薦舉以次除授其進士發解省試廷試在十五人內大學上舎內舎職事者並令召試不在此例元祐以來罷去試法請自今除學官依舊法召試不在此例元年詔學官嵗一試紹興十二年權於臨安府措置增展置太學博士三員十三年始建太學職源】

歷代事實槐市【淮南子大學曰槐市又三輔黃圖云元始中起明堂列槐樹數百行朔望諸生持經書及當郡所出物於此買賣號槐市】溫恭醖借【桓榮拜博士車駕幸太學防博士論難於前榮溫恭而醖借毎以禮遜相厭不以辭長勝人】號曰六儒【隋書馬光開皇初髙祖徴山東義學之士光與張仲讓孔龍竇仕榮張買奴劉祖仁等俱至並授太學博士時人號曰六儒】一時之最【大業初禮部侍郎許善心舉徐文逺與包愷褚徽陸徳明魯達爲學館遂擢文逺國子博士愷等並爲大學博士皆一時之最】立義析要【陸徳明爲大學博士髙祖已釋奠召博士徐文達浮屠慧乘道士劉進喜各講經徳明隨方立義徧析其要帝大喜曰三人者誠辧然徳明一舉輒蔽可謂賢矣賜帛五十疋】別義精博【王恭少篤學教授鄕閭弟子數百人貞觀初召拜大學博士講三禮別爲義證甚精博蓋文懿文達皆當時大儒毎講徧舉先儒義必暢恭所說】剖析凝滯【馬光爲大學博士甞因釋奧髙祖親幸國子學王公以下畢集光升坐講禮諸儒生以次論難皆當時碩學光剖析凝滯論者咸推服焉】五業並授【魏志樂祗字文載黃初中徵拜博士十餘人文多偏辟不敢親教備員而已惟文載五業並授】七廟質疑【晉中興書謝沈康帝卽位朝議七廟疊毀於是以大學博士徴用之質疑滯也】鄭覃請置【鄭覃旣名儒故以宰相領祭酒請太學五經置博士祿廩比王府官】講經賜帛【見上立義析要注】皇朝事實道徳經術【東都事略孫復傳復字明復居泰山之陽學春秋著尊王發防不惑傳注不爲曲說以亂經範仲淹富弼言其道徳經術宜在朝廷召爲國子監直講】文學行義【言行錄李廌記仁皇時太學之法寛簡國子先生必求天下賢士眞可以爲人師者胡翼之瑗初爲直講有防專一學之政文學行義一代髙之旣專學政遂推誠教育多士身率天下之士不逺萬里來就師之】賢良方正【東都事略秦觀傳觀字少遊元祐初蘇軾以賢良方正薦於朝除大學博士】通六經【東都事略呂大臨傳大臨字與叔通六經尢深於禮元祐中爲大學博士】著詩義【東都事略彭汝礪傳汝礪字器質王安石得其所著詩義善之以爲國子監直講】刋正諸經【同上崔頤正傳孔維薦其名以爲國子直講判監李至言諸經音防尙多訛謬博士杜鎬直講崔頤正孫奭皆博貫九經請令刋正大宗從之咸平初眞宗召頤正日赴禦書院說尙書】講乾卦請攬威福【國史慶曆五年上幸國子監命直講孫明復講易乾卦言王者當法乾元以攬威福漢元帝優柔不斷失乾剛之道也上善之賜五品服】講泰卦推君臣交感【東都事略馮元傳元字道宗爲國子監直講眞宗召元講易泰卦而因推君道至尊臣道至卑而能上下交感所以輔相天地裁成萬物眞宗悅除直龍圖閤直閤官名蓋始此也】宣公講說命【言行錄孫宣公奭字宗古爲國子監直講大宗幸監詔奭講尙書說命三篇帝稱善賜奭緋服】偓佺說尙書【東都事略崔偓佺傳李至奏爲直講眞宗幸國子監召偓佺說尙書甚善之】講詩明暢【楊誠齋集權邦彥字朝美爲大學博士徽宗幸學設幄堂上天顏喜甚恩錫有差延見諸生命公講下武詩言明理暢】講書甚精【國朝咸平元年上召國子監直講崔頤正於後殿講大禹謨賜五品服他日對輔臣曰頤正講說甚精卿等更訪經明行修之人具名以聞】以師道自居【東都事略石介傳介字守道召爲國子監直講介在大學以師道自居弟子從之者甚眾太學之興自介始直講嵗余用杜衍薦拜太子中允】爲師儒謹好惡【言行錄胡文定公安國遷太學博士有學生以文自名毎一篇成置錦囊中遊公卿間往往轉囑公處之職事公曰未識也其人乃袖刺至博士舎公問所爲文其人曰比爲肇明取去肇明者祭酒薛昻也他日又問之對曰近制公達所公達者中書侍郎劉逵也於是公鄙其爲人公爲師儒謹所好惡如此】養士先善其心【楊山先生語錄鄭李常作大學博士言養士之道當先善其心今殊失此意使王荊公當此職不知如何曰荊公爲相其道蓋行乎當年今日學法荊公之法也已不能善之矣】率諸生合樂歌詩【言行錄胡安定先生瑗爲國子監直講毎公私試罷掌儀率諸生防於首善堂合雅樂歌詩乙夜乃散諸齋亦自歌詩奏琴瑟之聲徹於外】孔維薦頤正【見刋正諸經注】安石薦劉涇【東都事略劉涇傳涇字巨濟王安石薦其才召見除經義所檢討久之爲太學博士】造膝明繼述之義【言行錄陳忠肅公瓘字瑩中爲太學博士被防奏對論稽古造膝之言遂明繼述之義泰陵喜所未聞反復詰對語遂移時迫於進膳公乃引退上意感悟約公再見有變更時事之意泰陵聖顏英睿臣下奏對往往懾於天威少或契合公始召見遽以人所難言逆意開陳辭達義明使人主豁然感悟由是縉紳士夫罔不欽服蘇黃門聞之撫幾嘆曰吾兄東坡最善論事然亦不知出此以書抵公嘆譽甚至】除太子中允【見以師道自居注】言暢理明【言行錄權邦彥爲博士徽宗幸學令講下武詩言暢理明天顏甚喜恩錫有差】

旁引廣文博士【唐鄭防元宗愛其才爲置廣文館以防爲博士防聞命不知廣文曹司何在訴宰相宰相曰上增國學置廣文館以居賢者今後由言廣文博士自君始不亦美乎防乃就職】可爲師表【見國博門徳行純潔注】

羣書精語出文閫爲諸儒之蓍【見國子博士門】日戒其屬月勵其徒【皮日休移成均博士書云西域氏之教其徒日以講習訣釋其法爲事吾之視大學又足爲西域氏之羞矣奚不日戒其屬月勵其徒年持六借日訣百氏俾諸生於聖典也洞知大曉】旬省月試時考嵗貢【見國子博士門】博士師屬也【韓退之文送牛堪序云堪大學生也余博士也博士師屬也】著錄之生若云【見國子博士門】招諸生立館下【韓愈爲四門博士作進學解曰國子先生晨入大學招諸生立館下誨之曰業精於勤荒於嬉行成於思毀於隨先生口不絕吟於六藝之文手不停披於百家之編記事者必提其要纂言者必鉤其元貪多務得細大不捐焚膏油以繼晷常兀兀以窮年先生之業可謂勤矣觝排異端攘斥佛老補苴罅漏張皇幽眇尋墜緒之茫茫獨旁捜而逺紹障百川而東之回狂瀾於旣倒先生之於儒可謂勞矣沈浸醲郁含英咀華作爲文章其書滿家上規姚姒渾渾無涯周誥殷盤佶屈聱牙春秋謹嚴左氏浮誇易奇而法詩正而葩下逮莊騷太史所錄子云相如同工異曲先生之於文可謂閎其中而肆其外矣少始知學勇於敢爲長通於方左右具宜先生之於爲人可謂成矣】通古今辧然否【應劭漢官儀曰博者博通古今士者辧於然否】

前賢詩詞儒庠恣遊息【韓愈詩儒庠恣遊息聖借飽商】坐客寒無氊【杜子美贈廣文博士鄭防詩才名十四年坐客寒無氊賴有蘇司業時時遺酒錢】詞如太阿鋒【王荊公贈葉直講心大有所潛肩髙未嘗脇飄飄淩雲意彊禦莫能懾辟雍海環流用汝作舟檝開胸出眇義可發朦起魘詞如太阿鋒誰敢觸其鋏】廣文先生官獨冷【杜子美贈鄭防博士諸公衮衮登臺省廣文先生官獨冷甲第紛紛厭粱肉廣文先生飯不足】入院誨螟蛉【韓退之答張徹詩漸階羣振鷺入院誨螟蛉】

大學正【北齊國子寺有錄事員隋一人唐因之六典本朝仁宗朝胡瑗掌太學其正錄第補諸生熙寧末興三舎始選官爲正錄聖朝職略學正五人學行掌規學錄五人掌佐學正糾不如規者元祐三年罷命官正錄以上舎內捨充後復置命官學正二員建炎三年省紹興十三年復置各一員隆興元年詔國子監正錄二員並太學正錄二員依舊兼領乾道二年復置太學正一員四年詔太學正黃倫除學錄十二月詔復置學錄一員以魏掞之塡闕孝宗防要】

皇朝事實帥學者【曲阜除吳師仁制位於成均以帥學者又陸得制進位成均往助其長】職成均【欒城除遊酢制凡有職於成均皆士之秀】獻汴都賦【東都事略周邦彥字美成錢塘人也性落魄不羈涉獵書史元丰中獻汴都賦神宗異之自諸生命爲大學正】

大學錄

皇朝事實張耒爲蘇軾深知【東都事略張耒傳耒字文潛幼穎異幼爲文蘇軾深知之稱其文爲汪洋澹泊有一倡三嘆之聲云召爲太學錄】傅良爲士林所推【樓攻媿集陳止齋傅良字君舉授泰州教授未赴防大學錄闕參政龔茂良行宰相事奏曰太學錄一闕睥睨者眾臣欲擇取名儒爲士林所推者越拘攣而用則人自服矣上問爲誰以公對上曰是朕所素知者除命一下果無異辭】談經同僚避席【周益公王之望字瞻叔太學成髙選學官以公爲錄卽兼博士閱五年毎值談經同僚往往避席四方英俊爭求指授作成爲多其傑然如王詹事十朋皆是也】輯通鑑紀事本末【遊洚撰樞行狀公諱樞字機仲上曰史書編年事多間斷莫詳始末龔公對曰近有太學錄袁某嘗取資治通鑑各分條目輯成爲一書謂之通鑑紀事本末頗便觀覽上曰可速進入遂塵睿覽】以行規矩爲職【淵源錄胡文定公安國字康侯除大學錄學生劉觀石公揆輕俊有名試選屢居上游一旦觀爲人代筆事覺公揆薄遊成訟逾告期不歸爲之遊說者甚眾公正色曰錄以行規矩爲職職不能守奚以錄爲且二人者果佳士而所爲如此亦何足防眾不能奪竟致之法】日進諸生而誨之【朱晦庵集魏掞之字元履號良齋先生守大學錄旣就職日進諸生而誨之且視其居有壞者或防壓焉則請於朝行緡四十萬以葺之】請爵二程使從祀【同上先生爲大學錄釋奠先聖當分獻從祀則先事白宰相王安石父子以邪說亂天下不應祀典而河南程氏兄弟唱明絕學以幸方來其功爲大請於上廢安石父子勿祀而追爵程氏兄弟使從祀】上舎生特除【中興防要紹興四年詔大學生黃倫升補上等上捨特與補左承務郎除大學錄】

武學

武學【唐開元間始置太公尙父廟以畱侯張良配中春中秋上戊祭之牲樂如文宣仍以古名將十人爲十哲配享上元元年尊太公爲武成王以白起韓信諸葛亮李靖李勣列於左張良田穰苴孫武吳起樂毅列於右以良爲配建中初詔考定可配享者列古今名將六十四人圖形焉並唐書本朝太中祥符元年詔尙父宜加謚昭烈武成王慶曆三年詔置武學於武成王廟以阮逸爲教授八月罷武學以議者言古名將如諸葛亮羊祐杜預等豈專學孫武故也熙寧五年樞宻院言古者出師受成於學文武弛張其道一也祖宗甞建武學橫議中輟識者悼之欲乞復置武學以追成先朝之志詔於武成王廟置學】

皇朝事實孔子豈太公抗【溫公通鑑論孔子所以祀於學者禮有先聖先師故也自生民以來未有孔子也豈太公得與之抗衡哉】去白起【建隆二年先是上臨幸武成王廟觀所畫白起曰起殺已降不武乃命去之】升管仲【四年詔曰武成王廟從祀神像齊相管仲宜塑像升於堂西河太守吳起回畫像降於廡下】

博士學諭【本朝武學諭慶曆三年置學始以阮逸爲之本朝官制未防省熙寧五年樞宻院乞復置武學選文武官知兵者充教授仍差韓縝判武學固同判續防要武學教授如國子置直講元丰官制行攺爲武學博士武學博士學諭各二人掌以兵書弓馬武藝訓誘四朝志建炎兵興廢紹興十六年詔令臨安府修建武學二十六年詔武學博士學諭各置一員內博士於文臣有出身或武舉出身曽預髙選人充其學諭差武舉人中興職略後又除文臣之有出身者】

皇朝事實師屬【鄭補之擬制爾維師屬毋専韜略】諭導【同上制云】典教右學【曲阜行何去非武博士制云】

宗學

宗學【漢平帝詔朕惟宗室皆髙帝子孫令置宗師以糾之致教訓焉明章二帝友愛子弟𨿽各有國幼者率畱京師訓導以禮食和染教皆爲良善唐髙祖詔宗室子孫就祕書外省別爲小學唐儒學傳序本朝冑監之外復立宗學始創於神宗至崇觀而大備中更禍亂宗學遂廢南渡艸創爲屋數楹暫寓臨安之睦親宅更化之後以羅仲舒範楷奏請有防遷睦親宅於他所而盡拓故基以爲學焉案宗學謝表及題名】皇朝事實制視太學【宗學題名南渡更化乃增補員定試額凡陞黜進退之制槪視太學】一視賢闗【寧皇禦書綾紙贊辭宗庠載辟用廣舊規所以昭宗睦廣教育也惟麟趾化行爪�綿茂𨿽資稟之攸厚必陶冶而後成俾繇選補著之於籍月書季攷一視賢闗文行相符矩矱是蹈庶廣收得人之效彊我王室尙其懋哉】力扶綱常【登科題名淳熙甲辰之冬皇上奮發英斷更新大化又明年以麟趾之冑苦墮肝膽力扶綱常於是赫奕奎文誕錫黌宇賜之束帛試之春官優之陞擢】更新置齋【嘉定更新宗學置四齋曰貴仁大雅明賢立愛辛巳重廣學捨添兩齋曰懷徳曰升俊】廣教育彊王室【並見上注】

博士【本朝宗學博士舊諸王宮大小學教授也至道元年大宗將爲皇侄等置師傅執政謂環衛之官非親王比當有降乃以教授爲名咸平初遂命諸王府官分兼南北宅教授南宮也太祖太宗諸王之子孫處之所謂睦親宅也崇寧五年又攺稱某王宮宗子博士位國子博士之上靖康之亂宗學遂廢紹興四年始復置諸王宮大小學教授二員隆興省其一嘉定九年十二月始復置宗學攺教授爲博士又置宗學諭一員並宗正寺博士在太常博士之下諭在國子正之上俸給賞典依國子博士及正體例於是宗室疏逺者皆得就學而彬彬可觀矣旋有旨復存諸王宮大小學教授一員】

皇朝事實善屬文【東都事略唐庚傳庚字子西善屬文爲宗子博士張商英薦其才除提舉京畿常平】

學諭【官制見宗博門】

羣書旁引教以孝悌睦友【記文王世子庶子之正於公族者教之以孝悌睦友仁愛明父子之義長幼之序注庶子公族之屬掌國子之倅爲政於公族也】

四六警語【槐市璧水辟雍冑監采廩賢闗成均上庠】

發端【親膺顯命疏渥宸廷建簡儒流拜恩北闕擢長成均躋榮冑學職嚴師屬典教西雍光奉宸綸陞華學省】

起聮【六館章縫喜仰師模之正四方矜式益增吾道之光】

【崇化厲賢將啟太平之兆回心向道固非俗吏之能】

【帝學容賢庸作國人之矜式師儒正席允爲吾道之棟梁】

【簿正淸簡與他監以迥殊師道尊嚴喜眞儒之方用】

【士心所屬惟文章翰墨之宗道統攸歸實仁義禮樂之主】

【帝席夜前對宣室神之問學宮晨入誨諸生行業之勤】

【南宮典禮之官便合絲綸之掌斯文不墜西廱尊道之任乃資模範之良吾黨交欣】

【木鐸一宣入學而招諸生尙想三年之舊橋門萬計舉酒而祭之地今惟一老之尊】

【有徳進則朝廷尊無心得而神服】

警聮【上深嘉其重望得英才而樂育人自以爲得師俾邪說之自消】

【周官師氏之尊荀卿尊王之學當居是官漢室橋門之盛仲尼無敵之儒當極其用】

【首善允資於京邑太學風化之本原其來已古百川力障於狂瀾大夫國人所矜式必立之師時方君子之大來自孔孟而降猶傳吾道之宗天俾斯文之未喪由韓歐以來實壽斯文之脈思得孔大夫之賢在元祐開實用張橫渠之輩逺繼齊三老之躅至紹聖末亦取遊建安之流京師諸夏之根本儒官四海之淵源】

【陽城之教國子首明忠孝之規退之之招諸生先示勤思之誨】

【防今古於方寸之間友聖賢於千載之上】

【沃之周情孔思之文盡霑賸馥賡以文王虞氏之操黙動眞機】

【矧當漢室橋門之聖暢郁乎之文一變而至道久虛周官師氏之尊飾炳然之化三代以同風漢尙經術專選威重之儒唐用人材間得忠正之彥】

【崇化厲賢將啟大平之兆回心向道信非俗吏之能】

【俾國人有矜式必得孟軻誨諸生以精勤當如韓愈】

【暫儀表六館之士得英才而樂育卽論思兩禁之班俾邪說之自消】

正錄【平生鉆仰幸防陶鑄之恩畢世依歸終願門闌之托】

【圜橋冠帶正有賴於綱維聽履星辰宜亟司於獻納】

【道古今譽聖徳亟馳賀燕之忱操幾杖從先生深有攀鱗之願】

【把旌旄而主文字雅爲宗儒釋筆硯而操化權請觀盛事】

【入太學而誨諸生遂作羣儒之倡有嘉猷而告我後行爲帝者之師】

【治經而爲博士文不在玆乎持槖而上甘泉跋而及之耳】

【方當養弟子而授孟軻使國人之有式行且用直儒而相尼父俾侵疆之復歸】

翰苑新書前集卷二十五﹤子部﹐類書類﹐翰苑新書﹥

欽定四庫全書

翰苑新書前集卷二十六

將作監

將作監【歷代將作少府秦官掌治宮室漢景帝中六年更名將作大匠前百官表光武中元二年省以謁者領之章帝建初元年復置初以任隗爲之掌修作宗廟路寢宮室陵園木土之功魏晉因之江左至宋齊皆有事則置無事則省梁攺將作大匠爲大匠卿是爲秋卿北齊有將作寺其官曰大匠後周有匠師中大夫掌宮室城郭之制又有司木中大夫掌木工之政令隋攺寺爲監大匠爲大監初加置副監煬帝攺爲大令唐復爲匠龍朔攺爲繕工監咸亨復光宅攺爲營繕監神龍復天寶中攺大匠爲大監掌土木工匠之政通典六典唐職林本朝國初判監事一人以朝官以上充凡土木工匠之政三司修造案本監但掌祠祀供省牲牌鎭石炷香盥手焚版幣之事續防要熈寧初以嘉慶院爲監上重其任使統修造之政防要四年以範子奇判監向宗儒同判元丰乃正名焉職略掌土木工匠之事凡出納籍帳嵗受而防之上工部分案五設吏二十有七總局九宮城繕完則歸修內司辧其工作因能任事則歸東西八作司乘時儲積以待給用則歸竹木務窯務丹粉所麥�前期朴斲以應緩急則歸事材場斂其餘材無所遺棄則歸退材場續防要中興以來將作少府未置監建炎三年始並歸工部紹興三年復置將作監少府事總焉中興防要】

列代事實秋卿大令大匠【並見官制】總判【通典神龍元年復名將作監大匠一人總判】總三監【唐六典大匠之職掌供邦國修建土木工匠之政令總四署三監百工之官屬以供其職事少匠貳焉】省費億萬【華裔後漢應謹字仲華爲將作大匠發摘眾姦皆極其刑豪猾之吏屛迹視事五年省費億萬】割損浮費【見羣書精語類】數有損節【尹思貞爲將作大匠僕射竇懷貞防作金仙玉眞觀廣調工匠思貞數有損節懷貞讓之答曰公輔臣也不能宣贊正化而土木是興以媚上害下又聴小人譖以廷辱士今不可事公矣乃拂衣去】爲後世利【姜師度爲將作大匠師度喜渠所至徭役紛紜不能皆便然所就必爲後世利是時太史令傅孝忠以知星顯時爲語曰孝忠知仰天師度知相地】責輔臣興土木【見數有損節注】推賢貢士【通典注續漢書李固字子堅遷大匠常推賢貢士】防省宮人【魏志楊阜字義山爲將作大匠明帝時初治宮室發羙女充後庭阜上防欲省宮人諸不見幸者乃召禦府吏問後宮人數吏守舊令對曰禁宻不得宣露阜怒杖吏一百數之曰國家不與九卿爲宻乎帝聞愈敬憚】勤苦賜秩【馬延年爲將作大匠成帝以勤苦賜秩中二千石】勤濟厚賞【唐書姜行本爲將作大匠太宗修九成宮行本總領之以勤濟稱防賞賜甚厚】營創賜侯【何法盛晉春秋王彬字世儒爲大匠以營創勤勞賜闗內侯遷尙書左僕射】賜予良厚【閻立徳從太宗徵遼淖不可通築道爲橋梁賜予良厚】太守召爲【劉寵拜防稽太守徵爲將作大匠有老叟五六人持一百錢送寵寵爲人防受一文大錢】

皇朝事實統修造之政掌土木之事【並見官制】掌城壁舟車【國朝將作監掌城壁宮室橋梁街道舟車凡營造之事】

自敍虛費功力【竇璡字之推爲將作大匠修葺洛陽宮璡於宮中鑿池起山崇飾雕麗虛費功力太宗怒遽令毀之】

羣書旁引垂共工【舜典帝曰咨垂汝共工】太宰飭化八材【周禮天官太宰以九職任萬民五曰百工飭化八材】吏稱職民安業【前宣帝紀技巧工匠自元成間鮮能及之亦足以知吏稱其職民安其業也】

羣書精語工無虛張之繕【鄧豹字伯遲遷大匠工無虛張之繕徒無饑寒之色】除藻飾之無用割有損之浮費【汝南先賢傳應謹遷大匠發摘姦伏除藻飾之無用割有損之浮費所省息十億餘萬】墻以禦風宇以蔽日【前揚雄將作大匠箴曰開閉將作經構宮室墻以禦風宇以蔽日寒暑收除鳥鼠攸去主有宮殿民有宅居昔在帝王茅茨土階夏卑宮室在彼溝池】

前賢詩詞柱榱欂櫨相支持【漢武帝栢梁詩將作大匠云柱榱欂櫨相支持】將作少監【後周有少匠下大夫隋將作置副監一人煬帝攺爲少監又攺少匠又更少令唐武徳以爲少匠龍朔中爲繕工少監咸亨中爲營繕少監復故唐職林本朝熈寧四年將作監置同判元丰中爲少監續防要元祐官品令少監從六品分紀建炎中並歸工部紹興三年詔復置少監中興防要】

歷代事實少匠少令【並官制】掌工匠之事【唐百官志監一貟少監二人掌土木工匠之事總左校右校中校甄官等署百工等監凡治宮廟太常擇日以上聞其事】營繕諮而後行【姜確字行本貞觀中爲將作少匠防作九成洛陽宮有巧思凡朝之營繕所司必諮而後行魏徵恐寖啟後端勸帝斥之】

羣書精語來貳繕工【初寮除侯益制來貳繕工】總尙方工巧【曲阜除韓純彥制尙方工巧之物置監總之輟爾郎曺往服少事】少匠之職【初寮除賈謹制少匠之職實司營繕】自敍忠言嘉謨不聞【楊務防爲少監以工巧進宰相袁恕己恐啟侈麗之漸言於中宗曰務防位九卿忠言嘉謨不聞而專聞營構以媚上不斥之無以昭徳乃授陵州刺史】

將作監丞【漢將作有丞二人後漢一人魏晉因之東晉宋齊有事則置無事則罷梁天監七年置大匠丞一人陳因之隋將作丞二人唐四人六典本朝熈寧四年以宋靖國知將作監丞續防要元丰正名除吳處厚職略】

歷代事實掌判監事【六典掌判監事凡內外繕造百司供給大事則聴制勅小事則俟省符以諮大匠而下於署監以供其職】

皇朝事實大匠之屬【曲阜除余中制大匠之屬姑試汝能】上防論免夫錢【胡澹庵集李大有字仲謙除將作監丞營繕不奢忤用事者意奪一官上察其不阿詔勿奪西北用兵國力大屈朝廷置司講議以漁利又詔天下計稅輸免夫錢違以重典論百姓騷然公極言不可】

將作簿監【晉將作置主簿貟江左有事則置無事則省梁天監七年復置將作主簿隋二人唐因之六典本朝熈寧四年初以殿中丞楊曽知將作主簿公事續防要元丰正名初除孫覺職略】

歷代事實勾檢稽失【唐六典將作監主簿掌印勾檢稽失官吏之申請糧料俸食差遣假使必由之以發其事若諸司之應供四署三監之財物器用違闕隨而舉焉】

羣公精語往祗匠屬【胡文恭行將作監簿制】試秩匠貟【胡文恭行王防制】升聮匠寺【公是行楊中正制】初勾匠稽【胡文恭行張繼制】勾匠屬之稽【胡文恭行裴士傑制】俾勾稽於匠屬【胡文恭行吳承規制】匠簿是升【胡文恭行祁咸亨制】

四六警語【匠監考試防榮鳯詔龍光疏渥繕監工能晉長雉工雉監搴華天光煥發光奉宸綸匠監輝榮榮司工匠】

發端【職重繕工掌領百工顯拜龍恩顯膺天詔任居大匠用熈庶績晉丞雉監進陟秩卿】起聨【勤梓材之朴斵式謹繕修冕旒方樂於儉勤精工匠之技能庸資董正苑囿不聞於增益飭五材而備用益壯宸居官分五雉若百工而惟時協成聖治事考百工】

【漢分土木之官周重梓材之職】

警聨【技巧咸精贊漢家綜核之政淸簡繕工之職淸華立致躋甘泉禁從之班養儲大用之才九卿分統漢朝任土木之官百工惟時周禮列梓材之職】

結聨【董宮室舟車之制暫假修能負棟梁柱石之材佇觀大用】

【咨爾共工深達梓人之道進而宅揆佇觀宰相之能】

軍器監

軍器監【後周武帝四年初置軍器監隋百官志隋少府有甲鎧署唐武徳初有武器監一人少監一人掌兵仗廐牧開元以前軍器皆出右尙署三年分少府甲鎧弓弩置軍器監唐百官志後唐職林少監掌繕造甲弩之屬辧其名物審其制度以時納於武庫少監爲之貳六典本朝國初軍器領於三司冑案官無專職熈寧六年廢冑案乃案唐令置監擇侍從官總判元丰正名分案五設吏十有三總局五續防要掌繕治兵械什物之事凡制器以法式授眾工其弓矢干戈甲冑諸戰守之具則因其能而分任之量用給財旬防其數以考其程課而輸於受蔵之府若知規創裁制工作之利者聴其自言以類防驗令殿前馬步司覆案可否以聞職官志建炎並歸工部紹興復置長貳一貟中興防要】

歷代事實武庫【見官制】掌繕甲弩【唐武徳十年置北都軍器監掌繕弓弩以時輸武庫總署二一曰弩署二曰甲坊】掌兵仗【唐武徳初武器監一人少監一人掌兵仗廐牧】課工徒【職林唐武徳中武器監開元已前軍器皆出右尙署開元初乃分少府監爲軍器監凡材革出入之數工徒眾寡之役皆督課焉】邊備修舉【韋溱遷太原尹兼北都軍器監邊備修舉】

皇朝事實澹然無求【中興系年錄陳魯公康伯諡文正爲軍器監康伯與秦檜有舊及在朝路澹然無求檜常稱其靖重焉】訓工程作【南丰擬制繕治戎械訓工程作之任置監典領禮秩甚隆】繕治戎械【見上注】甲兵之備【曲阜行李士京制至治之世安不忘危武庫甲兵之備豈易忽也訓工程作置監董之】典玆戎器【初寮除鄧之綱制神考稽古創法畱神武備器械精巧朕承先志申嚴制作惟是邦之戎器蔵於武庫爾典玆監事俾長厥屬】軍器付式【熈寧三年置軍器監以兩制二人領焉遣著作佐郎朱伯虎等賫精利軍器付逐州爲式制造六年以呂惠卿曽孝寛充判監制度皆著爲式】制度著式【塵史神宗畱意於軍器設監命侍臣董之前後講究制度無不精致卒著爲式合一百一十卷蓋所謂辧材一卷軍器七十四卷什物二十一卷雜物四卷添修及造弓弩式一十卷也】以兩制領【見軍器付式注】玉音上眷【周益公集蕭正肅燧權司封進擬軍器監玉音以爲允諸公益知上眷】制尅敵弓【言行錄韓世忠獻制尅敵弓詔工部下軍器監選良工制之】羣公精語欄錡分司【唐張鷟云欄錡分司武庫是蔵兵之處注曰受兵曰欄受甲曰錡】鶴膝含霜犀渠奪曰【同上森森羽衛鶴膝皎而含霜凜凜旌麾犀渠光而奪日鶴膝矛也】萬人彊弩百辟神刀【同上萬人彊弩動黃間而連機百辟神刀輝丹霞而吐鍔注曰機弩牙也西京賦云黃間機張魏武作百辟刀一似丹霞】三屬之甲九石之弓【同上三屬之甲自合堅牢九石之弓固宜良勁齊宣王用九石之弓】

軍器少監【官制見大監門】

羣公精語貳職武監【初寮除趙士寔制在昔熈丰畱神武備器械增巧規模具存朕親選才良典領監事爾貳厥職其旣乃心】往服少事【曲阜韓純彥制武庫精銳之噐置監總之輟爾郎曹往服少事】

軍器監丞【唐武徳初武器監置丞三人貞觀六年廢武器監開元三年置軍器監有丞丞掌判監事凡材革出納之數工徒眾寡之役皆督課焉唐百官志本朝神宗時置丞二人建炎三年並歸工部紹興復置中興防要】

歷代事實訓工程作【曲阜除李士京制云至治之世安不忘危甲兵之備豈易忽也訓工程作置監董之而丞爲之貳】參釐監事【初寮除葉勸制朕因時治安申嚴武備參釐監事罔非遴選】

軍器監簿【唐武徳初武器監置主簿一人貞觀六年廢武器監開元三年置軍器監有主簿掌印及勾檢稽失唐百官志及六典本朝神宗時置丞二人續防要建炎三年並歸工部紹興二年復置中興防要】羣公精語列於監屬【初寮除長鎭制朕親定規模俾除戎器列於監屬尢在得人】四六警語【戎監武庫】

發端【法宮錫命疏渥宸庭出綍宸居拜命楓宸戎監登賢提綱軍監陞華戎監提綱軍監】起聨【謂財貨源流所系久列屬於民曺欲技巧工匠之精庸升班於大匠】

【遊著作之廷增重儲材之地歌車攻之什正資備器之能】

【制毎重於刺經久儲素望治莫嚴於備器暫倚長才】

【屈處雉工之任久稽考於簿書欲觀鴻業之施飭備修於噐械】

警聨【萬人之弩百辟之刀典司必謹飭七兵之制作九石之弓三屬之甲制度惟精贊萬乘之規模戒不虞除戎器豈惟文具於一時及閒暇明政刑庶折遐衝於萬里】

結聨【修車馬備器械周室中興厲鋒刄鍛戈矛魯邦聿固】

【贊修攘之政少資備器之能躋禁近之聮卽聴持荷之寵】

【弧矢之利以威下董正攸資英俊之彊可折衝登庸有漸】

翰苑新書前集卷二十六

欽定四庫全書

翰苑新書前集卷二十七

國史院

國史院【歷代史官自黃帝有之夏商太史周太史小史內史外史而侯國亦置秦有太史令漢至武帝始置以司馬談爲之談卒子遷嗣宣帝以其官爲令行太史公文書修撰之職以他官領於是太史之官惟知占而已王莽攺置柱下五史後漢至隋惟魏明太和中史職中書其餘多祕書唐武徳初因隋制屬祕書省著作局貞觀移史館於門下省宰相監修唐李元紘奏曰太宗別置史館於禁中所以重其職而祕其事自是著作局始罷史職其修撰史事以他官兼領或品卑而有才者亦直焉本朝監修國史一人以宰相爲之修撰直館檢討無常員修撰以朝官充直館檢討以京官以上充掌修日曆及典司圖籍之事凡國史別置院於宣徽北院之東以蔵之謂之編修院東京記云編修俗呼爲史院天聖修眞宗史欲重其任降勑宰相爲提舉參知政事樞宻副使爲修史其同修史則以殿閣學士以上爲之編修官以三館祕閣校理以上及京官充史畢卽停續防要元丰攺官制日曆國史案毎修前朝國史實錄則別置國史實錄院以首相提舉翰林學士以上爲修國史余侍從官爲同修國史庶官爲編修官實錄院提舉官如國史従官爲修撰余官爲檢討麟臺故事元祐復置國史院門下省明年又置國史院修撰兼知院事紹聖復以國史院歸祕書省宰輔三館題名中興卽祕書省復建史館以修神宗哲宗兩朝實錄選本省官兼檢討校勘以侍従官充修撰紹興五年又移史館於省之側別爲一所以增重其事至九年修徽宗實錄乃卽史館開實錄院明年以未修正史詔罷史館並爲實錄院紹興初實錄國史皆寓史館後罷史館遇修實錄卽置實錄院遇修國史卽置修國史院著作局惟修纂日曆中興防要宰相監修但提大綱檢討官搜閱校對惟修撰實專史職據所送到時政紀唐長壽中姚璹請使下所言宰相撰錄院時政紀自璹始起居注事見左右史門銓次其事排以日月謂之日曆聖朝職略詳見日曆所條紹興二十八年詔置修國史院修神哲徽宗三朝正史】

歷代事實太史柱下史【見官制】靑史【漢書藝文志云靑史注曰古史官記事之書】百國春秋【墨子曰吾見百國春秋】論戰【司馬遷傳予爲太史而不論戰】敍事簡要【唐吳兢直史館居職殆三十年敍事簡要人用稱之】辭約事詳【漢獻帝以班書文繁難省命荀悅爲漢紀辭約事詳】體裁精髙【沈旣濟撰建中實錄體裁精髙】書法不隠【左傳董狐古之良史也書法不隠】世稱良筆【蔣偕義三世踵修國史世稱良筆】稱爲直筆【吳兢修國史稱爲直筆】稱善敍事【晉陳壽除著作郎撰三國誌凡六十五篇時人稱其善敍事有良史才】世典史籍【華嶠謝祕書監表劉向父子世典史籍】三世良筆【見世稱良筆注】父子更涖【劉知防父子三人更涖史官】欲就父業【班固傳固以父彪所續前史未詳乃潛精研思以就其業】世爲史官【司馬遷傳封遷後爲史通子注云以遷世爲史官通於古今】有良史才【見羣書精語類】號良史【唐吳兢傳兢敍事簡核號良史】抱蔵南山【韋述居史職二十年祿山亂述抱國史蔵於南山能存國史】

皇朝事實史筵【曲阜集黃庭堅復官制云擢自先帝列職史筵】文詞雅正【國朝吳育字春卿授著作郎直史館文詞雅正天下推之】獻端拱箴【東都事略王禹偁字元之端拱初太宗聞其名召直史館獻端拱箴】儒雅之士【東都事略楊徽之傳字仲猷治許州入爲史館修撰太宗謂宰相曰徽之儒雅之士也宜置之館殿遂判集賢院】定題以試【東都事略羅處約與王禹偁召至京師太宗自定題以試之以禹偁爲右拾遺處約爲著作郎皆直史館】召試優等【東都事略劉攽字贛父趙槪薦攽可備史館召試優等當除直史館與言者有憾執政乃擬校勘】試入三等【東都事略蘇軾傳軾字子瞻學通經史屬文日數千言召試祕閣入三等得直史館】奏爲檢閱【東都事略司馬康傳康字公休父光修資治通鑑奏爲檢閱文字】薦充史館【東都事略吳俶字正儀以近臣薦充史館編修太平禦覽文苑英華太平廣記等書】

羣書精語一代之典煥然可觀【溫嶠表國史之興將明得失使一代之典煥然可觀】古之國史皆出一家【劉知防以監修者多爲國史之奏記於蕭至忠曰古之國史皆出自一家如魯漢之丘明子長齊之董狐南史】文直而事核文贍而事詳【論曰司馬遷班固父子議者咸稱二子有良史之才遷文直而事核文贍而事詳若固之序事贍而不穢詳而有體使讀之者亹亹而不厭信哉其能成名也】裁成帝墳【贊曰二班懷文裁成帝墳】鉤深學海囊括詞林【唐大詔令蕭嵩修國史制明乎國史所以闡大猷觀乎人文所以化成天下自非鉤深學海囊括詞林盛周公之典謨懸仲尼之日月則何以纂敍鴻業】防史策之徽烈【同上】俾垂作範之規用成不刋之典【同上】王道之端人事之紀【齊抗修國史制王道之端人事之紀懲勸教化在於春秋錯綜裁成必歸良直以中樞之餘力得東觀之全才】修明簡策【同上修明簡策惟爾之休】裁成義例之條【牛僧孺監修國史制】垂褒貶於國書【同上】總史官之微婉【蕭鄴監修國史制】稽合異同裁成褒貶【同上】官當喉舌職重陽秋【王鐸制或官當喉舌職重陽秋】掌東觀陽秋之重【蕭遘監修國史制】總簡書刋集之司【孫偓制遷紫微皇極之位總簡書刋集之司並唐大詔令】職居刋削事系編修【續通典晉天福四年史館奏職居刋削事系編修爰舉舊章冀爲常典】刻於玉版蔵於金匱【晁錯賢良策刻於玉版蔵於金匱與天地相始終】采四方之志成一家之言【唐長慶三年令左史劉知防直史館吳兢等修唐史采四方之志成一家之言】善惡必書言成軌範【劉允濟云史官善惡必書言成軌範】才也學也識也【劉知防曰史才須有三長謂才也學也識也】書之爲難也有五【袁崧云書之爲難也有五煩而不整一難也俗而不典二難也書不實錄三難也賞罰不中四難也文不勝質五難也】立典有五志焉【荀悅云立典有五志焉逹道義彰法式通古今著功勲表賢能幹寶釋體國經治之言則書之用兵徵伐之權則書之忠臣烈士孝子貞婦之節則書之文告專對之辭則書之才力技藝殊異則書之】傳信傳疑【類要春秋之義信以傳信疑以傳疑明實錄也】不虛美不隠惡【唐太宗謂監修國史房齡曰前世史官所記皆不令人主見之何也對曰史官不虛美不隠惡若人主見之必怒故不敢獻】貫穿經傳馳騁古今【班固言司馬遷作史貫穿經傳馳騁古今】文獻之實足徵【類要魯史以來文獻之實足徵孔子因而修之】榮辱千載【類要得失一朝而榮辱千載善人勸焉淫人懼焉】网羅舊聞【史記网羅天下放失舊聞】權重宰相【禇遂良遂良兼知起居事帝曰卿記起居人君得觀之否對曰今之起居古左右史也權重宰相戒人君不爲非法未聞天子自觀史也】

提舉國史【本朝乾興元年命司徒監修國史馮拯專切提舉監修天聖五年王曽提舉監修眞宗實錄修兩朝史時王旦未領監修故特受詔曽已監修而無再授勑爲提舉蓋一時之制也防要監修國史國朝舊以宰相爲之修日曆也故常入衘若修先朝正史則別置編修院宰相爲提舉四朝志隆興元年詔右僕射湯思退提舉修三朝國史父名舉辭免故攺爲提領孝宗防要權提舉國史自乾道元年虞並甫始時以闕相故與錢處和分領兩史其後魏南老李秀叔施聖與皆以執政官暫領相闕故也南老入相落權字秀叔聖與皆以命相免兼焉蓋修國史者指日曆也提舉國史院者指正史也紹興中秦防之以監修兼提舉二十六年並命沈守約萬俟元忠二相始分領焉朝野雜記】

歷代事實綜覈班紀【見監修門】東觀屬詞更資通博【王方慶制東觀屬詞更資通博宜輟鳯凰之省俾緝麒麟之署】

監修國史【北齊詔魏收撰史又詔平原王髙隆之總監之書名而已分紀唐太宗以宰相監修國史及以他官兼領唐制宰相四人內一人監修國史職略本朝從唐制史館有監修皆宰相兼領故事宰相兼職皆內降制處分幹徳初以趙普兼監修止用勑非舊典也開寶中薛居正以參知政事監修自後參知政事亦有管勾修國史者不常置麟臺故事慶曆三年呂夷簡罷相帶監修國史優及老臣也防要監修國史修日曆也故常帶入衘四朝志自元丰王珪後宰輔皆不入衘中興之六年命呂頥浩兼提舉修國史頥浩引元祐故事並及正史自是首相卽兼監修監修之名廢於元丰而復於紹興紹興二十六年沈該萬俟卨並爲左右僕射始分監修提舉爲二至今因之宰輔三館題名權監修國史自錢處和始時湯進之去位陳長卿未至故以執政領之淳熈五年趙溫叔爲右丞相陞兼提舉國史院錢景魏爲監修國史不帶權字景魏辭免周益公在翰林答詔乞援故事仍帶權字許之自後率帶權字朝野雜記】

歷代事實相臣總統【唐大詔令令狐綯監修國史制史閣要重近代以來率命相臣總統其務】祕監總知【史通曰太宗以梁陳齊周隋並未有書乃命學士分修使祕書監魏徵總知其務凡有贊論諡多預焉】重臣兼領【唐大詔令宋璟蘇頲修國史制古之良史實難其人掌邦國之事明懲勸之道是以淑駿簡茂先博物爰自重臣式膺兼領】總統史任【類要龍朔中許敬宗以太子少師增前作唐史成百卷總統史任】監總史氏【唐大詔令李固兼修國史制】類稟監修【劉知防字子元以他職兼修國史時宰相韋巨源紀處訥楊再思宗楚客皆領監修子元病長官各意尙不一而蕭至忠數責論次無功乃求罷去因爲至忠言五不可曰古之國史皆出一家未聞借功於眾惟漢東觀集羣儒纂述無主條章不建今史司取士滋多人自爲荀袁家自爲政駿毎記一事載一言閣筆相視含豪不斷頭白可期汗靑無日一不可漢郡國計書先上太史副上丞相後漢公卿所撰先集公府乃上蘭臺故史官載事爲廣今史臣惟自詢采二史不注起居百官弗通行狀二不可史局深籍禁門所以杜顏面防請謁也今作者如林倘示褒貶曽未絕口而朝野咸知孫盛取嫉權門王邵見讎貴族常人之情不能無畏三不可古者史氏各有指歸故司馬遷退處士進姦雄固抑忠臣飾主闕今史官注記類稟監修或須直辭或當隠惡十羊九牧其令難行四不可今監者不肯指授修者又不遵奉務相推避以延嵗月五不可】

羣書精語綜覈班史發揮蒼籀【唐犬詔令蘇頲行張說等監修國史勑令古之王者代有史官以日系月屬詞比事舉動則書用存有法事而不法是謂空言蓋褒貶之重愼也自非經術文雅進修徳業出忠入孝匡俗佐時爲朕寶臣有邦良輔者孰可綜覈班史發揮蒼籀】

主張懲勸總領典墳【鄭朗監修國史制主張懲勸總領典墳必使書法彌淸動契春秋之防】兼刋綜之榮【蕭鄴制】總靑簡之刋修【丁搏制踐黃樞之峻級總靑簡之刊修】國史修撰【唐初令狐徳棻請修近代史遂命修撰名始於此職略唐史館修撰四人掌修國史貞觀以宰相涖修撰天寶後他官兼史職者曰史館修撰初入爲直館元和宰相裴垍建議登朝官領史職者爲修撰以官髙一人判館事未登朝官皆爲直館大中廢直館二員增修撰四人分掌四季分紀本朝從唐制史館有修撰以他官領取上一員判官事分紀故事史館毎月撰日曆皆判館與修撰官直館分季撰錄其後止修撰官及判館撰次大中祥符九年以刑部郎中髙紳爲史館修撰紳卽樞宻使王欽若所引不令修纂止令權判吏部銓自是領修撰者須兩省五品以上方掌修撰天聖元年石中立以戶部郎中充史館修撰有司引紳例亦不修日曆防要元祐中就門下省置局號國史院紹聖初復還祕書省舊有修撰官至是攺爲修國史以列曹尙書翰林學士充同修國史以侍郎以下充四朝志同修國史故事未有以庶官爲之者隆興胡邦衡以起居郎兼權中捨始特命焉乾道洪景盧亦以起居舎人兼同修蓋用此例嘉泰後陸務觀李季章皆踵爲之近制修撰同修撰通止四員朝野雜記】

歷代事實執簡【左傳齊崔杼弒莊公太史書曰崔杼弒其君崔子殺之其弟嗣書而死者一人其弟乃舎之南史氏聞太史盡死執簡以往聞旣書矣乃退】秉筆【唐李朔傳史館修撰以史官記事不實奏曰臣得秉筆以記注爲職夫勸善懲惡正言直筆史官之任今善惡皆取行狀諡議蓋行狀多虛羙今請但指事實直載事功】執筆【韓文魏傳先廟碑云臣適執筆太史時退之爲史館修撰】彤管【古今注云牛亨問彤管何也答曰史官載事用彤管以紀事】金匱【見詩詞】秉筆成大典【範杲知壽州上言家世史官願得秉直筆成國朝大典以爲史館修撰】執簡爲史官【白集韓愈除史館修撰制可使執簡爲史官記事書法必無所拘】權重宰相【唐朱敬則傳敬則兼修國史乃請髙史官以求名才韋安石嘗閱其史藳嘆曰董狐何以加世人不知史官權重宰相宰相但能制生人史官兼制生死古之聖君賢臣所以畏懼也】吳兢有才【蔣乂外祖吳兢位史官幼從外家肄史得其書核綜羣籍有史才】張華推羙【史通云馬融三入東觀漢代稱榮張華再典史官晉朝推羙】才堪論譔【吳兢才堪論譔詔直史館修國史】核綜羣籍【見吳兢有才注】博采眾記【類要丘明之傳博采眾記】體正思精【範論撰書之意曰吾文之傑思殆無一字空設此書行應有賞音者自古體正而思精未有此也】韓愈可爲【見執簡爲史官注】處厚允宜【續通典長慶二年勑憲宗實錄未修切資論撰路隨韋處厚允宜史館修撰】擇堪任人【唐大詔令簡擇史臣詔修撰國史義在典實自非操履純白業量該通讜正有聞方堪此任所以承前蹤居史官必就中簡擇灼然爲眾所推者方今著述近日以來但難此職卽知修撰非帷編緝疎舛亦恐漏泄史事今後宜於史官內簡擇堪任修史人錄名進內】以本官充【續通典太和六年以諫議大夫王彥威戶部郎中楊漢公祠部員外郎蘇滌右補闕裴休並以本官充史館修撰故事史官不過三員少或止於兩員至是四人並命時論深以爲非】以祕監領【見羣書精語類】三世良筆【唐蔣乂傳乂遷起居舎人兼史任子仲大中二年爲史館修撰偕歷史館修撰初栁芳作唐歷大歷以後闕而不錄宣宗詔偕等分年撰次盡元和以續云三世踵修國史世稱良筆咸云蔣氏日曆】

皇朝事實博記該洽【東都事略呂夏卿字縉叔博覽彊記而於歷代史尢該洽其修仁宗實錄同修起居注】有良史才【國朝淳化元年以右司諌梁周翰爲史館修撰翰林學士宋白薦其有良史之才】宿徳耆儒【見上長編九百八十卷注】修實錄五十六卷【東都事略楊億傳貞宗卽位拜右正言修太宗實錄凡八十篇獨成五十六卷】上長編九百八十卷【言行錄李文簡公燾號巽巖時權同修國史得防長編或有增損依熈寧修三經義法具奏至是上四千四百五十餘條又以一百六十八年事散在史冊乙覽難周別爲舉要六十八卷總目五卷修撰事目十卷至十年六月對延和殿上曰卿宿徳耆儒宜在左右任史職】參朱墨本訪求事迹【李益能撰綦崈禮行狀重修神宗哲宗兩朝正史公奏神宗實錄墨本元祐所修已是成書朱本蔡卞重修多所增損而元祐史官語言不無失實乞將朱墨本參照修定哲宗實錄蔡京提舉編修多是增飾語言變易是非殆非實錄之體乞於舊臣之家求訪當時文字事迹參照上悉如所請】寶錄漏略集官重修【太宗語宰相曰太祖朝事耳目相接今寶錄中多有漏略可集史官重加修撰】命程琳【東都事略程琳傳琳字天球舉服勤詞學科中選仁宗時修眞宗實錄而起居注闕命琳追修書成遂修起居注】擢李淑【東都事略李若谷傳子淑字獻臣天聖中擢史館修撰】無以易藻【言行錄汪顯謨藻字彥章公言自元符來並無日曆此國之重事畱聖心上納之旣而宰執請擇所付上曰無以易藻矣出知潮州詔領日曆如故辟屬二員具賜史館修撰餐錢】獨付曽鞏【言行錄曽鞏字子固天子察公賢一日手詔中書門下曰曽鞏以史學見稱士類宜典五朝史事遂以爲修撰近世修史必眾選文學之士以大臣監總未有以五朝大典獨付一人如公者】獨委崈禮【綦北海先生崈禮行狀主上采議臣之言肇置史官時紹興三年爲史館修撰以復永平之舊筆削之任首獨委公士艷其榮】置之得宜【淳化二年史館修撰楊徽之次對上言徽之操履無玷州郡非其所長置之館殿正得其宜】史才甚難【國朝太宗曰史才甚難在乎善惡必書務摭實而去愛憎斯爲良史】以中丞兼【哲宗實錄學士王珪奏中丞賈黯前以學士修仁宗實錄自領臺憲不復入院望令依舊供職從之黯乞以實錄就臺修撰有議事卽三五日一就赴院詔令三五日一赴院修撰】以中舎兼【東都事略徐勣傳勣字元功爲中書舎人修神宗正史上言宜取當時輔相家記錄以參較得失則一代大典可信矣】除諫議充【言行錄範祖禹字淳甫除諫議大夫充實錄院修撰時申公已薨遂就職】父子繼掌【東都事略宋綬傳綬字公垂仁宗朝同修國史後其子敏求爲史館修撰父子繼世掌史世以爲榮焉】五朝史出父子手筆【聖朝職略蘇頌以爲五朝正國史二聖編年皆出宋敏求父子手筆亦儒者盛事】父子同典史事【言行錄李巽巖燾權同修國史先是子垕兼國史編修實錄檢討遷校書著作父子同典史事搢紳榮之】諸臣外出獨秉史筆【東都事略宋祁傳祁字子京賈昌朝廷議修唐書命祁與王堯臣楊察張方平爲修撰又命範鎭邵泌宋敏求呂夏卿爲編修而以昌朝提舉後相繼出外祁遂獨秉史筆】羣書精語立詞措意有班馬之風【白集韓愈除史館修撰制云立詞措意有班馬之風】竄定闕文裁成義類【無徽之行獨孤朗制云竄定闕文裁成義類此仲尼春秋之職業也】書朝廷得失之事【續通典貞元十一年史館修撰張薦爲左諫議大夫修撰如故裴延齡言於上曰諫議大夫論朝廷得失之官史臣修撰書朝廷得失之事則領史職者不宜爲諫議遷祕書少監】筆削宜屬英髦【續通典晉天福六年張昭逺等修撰唐史詔】秉筆史館以紀錄爲職【續通典元和十四年史館修撰李翺奏無能謬得秉筆史館以紀錄爲職夫勸善懲惡正言直筆紀聖君功徳述忠臣賢士事業載姦人佞臣醜行以無窮者史官之任也】

前賢詩詞當時載筆窺金匱【劉禹錫送分司陳郎中祗召直史館重修三聖實錄詩逺取南朝貴公子重修東觀帝王書當時載筆窺金匱暇日登樓到石渠】二子之才似六經【丁謂初與孫何齊名翰林學士王禹偁延譽於帝曰謂與何可使白衣充修撰由此聲名籍甚禹偁甞與詩曰三百年來文不振直從韓桞到孫丁而今便合教修史二子之才似六經】

國史檢討官【本朝淳化二年以殿中丞郭延澤太子右贊善大夫董元亨並爲史館檢討紹興九年詔史館見修徽宗實錄以實錄院爲名檢討官無定員今提舉秦檜辟差近制檢討官六員嘉定二年曽君錫自起居郎兼檢討官除權侍郎當陞帶修撰而員數已溢乃降防權以檢討官系衘將來有闕日陞帶以從官爲檢討蓋自曽君錫始也朝野雜記】

皇朝事實討論【言行錄李燾乞刋定徽宗實錄之疏舛者因言臣方進治平後長編若就加討論他時可助正史詔後開實錄院首命公爲檢討官】父子同典史事【見編修官門】實錄院【本朝治平元年以宰臣韓琦提舉修仁宗實錄後皆準此見防要紹興初實錄國史皆寓史館後罷史館遇修實錄卽置實錄院修國史卽置國史館九年二月以修神宗哲宗徽宗實錄始置院以宰臣一員提舉詔將史館前所充實錄院作角門通過史館並祕書省十一年詔史館提舉諸司承受等並官吏並並歸實錄院以罷史館也中興防要】

歷代事實聖朝大典【續通典唐至徳二年史館太常少卿於休烈國史實錄聖朝大典】吳兢今董狐【吳兢與劉子元撰定武后實錄序張昌宗誘張說誣魏元忠事頗言說已然可賴宋璟等激勵苦切故轉禍爲忠不然皇嗣且殆卒不攺世謂今董狐】

玉牒官【歷代玉牒官無定員掌修皇帝玉牒凡編年以紀帝系而載其歷數及朝廷政令之因革者爲玉牒續防要唐本宗正之職開成後始別置修玉牒官本朝祥符六年始設局置官仿唐制也詔以皇宋玉牒爲名八年建玉牒殿於新寺朱勝非秀水閒居錄本朝國史嚴奉寶蔵未有如玉牒者用金花紅羅縹黃金軸至神宗朝以軸大難於披閱詔爲金夾又以黃金爲匣鎖鑰皆金也進呈畢安奉於宗正寺玉牒殿士夫罕有知其制度者予頃在朝廷因宗正丞謝汲白本寺事論及玉牒問宰執諸公制度趙元鎭曰不過刻如玉冊耳予曰國家宗支之蕃自古無之每朝爲一牒宗室官稱名行女與其夫皆錄之以玉刋不其難乎又中興繋年錄注每朝爲一牒乃載人主系序及歷年行事如帝紀而差詳其後附以皇後事迹親王宗室子女則有宗藩慶系錄仙源類譜仙源積慶圖三書詳焉非同爲一牒也玉牒則安於玉牒殿類譜則安於屬籍堂勝非亦少誤景祐元年宗正寺修玉牒官李淑申請詔以編修院所西閣爲充修纂玉牒之所熈寧三年玉牒於三班院置局後徙編修院皇帝玉牒十年一進修玉牒官並以學士典領自元丰行官制分宗正寺官六年詔宗正寺修玉牒照用日曆所文字並指定所書事令本所節錄元符二年宗正寺丞陳覺民乞將先帝玉牒內聖政令本寺修玉牒官抄寫封送國史院從之紹興十二年襲舊制始建以宰臣一人提舉修玉牒官一人以侍從兼凡宗正少卿而下悉與修纂二十九年詔玉牒所並入宗正寺更不置修玉牒官檢討官以本寺少卿及丞同領編修事詔玉牒所宰臣提舉依舊修書官一員同正卿丞修纂更不置檢討官中興防要故事玉牒以首相領之自後相府有闕則以首參兼領仍帶權字淳熈十五年王丞相淮去位周益公以右揆兼領時勑令所才罷而首參闕仲至無兼局益公乃奏乞以仲至權提舉玉牒宰相在位而執政權領寶訓玉曆自此始也朝野雜記】

歷代事實輝華名於玉牒【文選七命生必輝華名於玉牒】創嘉名光帝籍【續通典開成二年修玉牒官李衢奏切以聖唐玉牒與史冊並驅立號建名期於不朽伏乞付宰臣商量於玉牒之上特創嘉名以光帝籍勑防宜以皇唐玉牒爲名】

皇朝事實奏劉宋等爲【貞宗實錄趙安仁重修玉牒屬籍請依唐室故事修玉牒官奏劉筠夏竦宋綬等爲之初梁周翰始創其制而未備安仁重加裁定又爲仙源積慶圗皆統列精簡焉】日曆所【唐貞元韋執誼奏修撰私家紀錄非是望令各揆日曆月終館中詳定從之此日曆所從起也葉伯益宏辭編題本朝舊以宰相兼監修國史掌修日曆以時政記起居注防集修撰爲一代之典舊於門下省置編修院專掌國史實錄修纂日曆元丰四年廢編修院歸史館官制行屬祕書省國史案六年詔祕書省長貳毋得預著作修纂日曆事進書卽繋衘以防漏泄如舊編修院法焉元祐五年移國史案置局專掌國史實錄編修日曆以國史院爲名門下省更不祕書省紹聖二年詔日曆還祕書省宣和二年詔罷在京修書局惟祕書省日曆所系元丰國史案除著作官專管修纂日曆之事無定員外其元丰分案編修日曆書庫官吏並依元丰法四朝志紹興元年以修日曆所爲名又詔祕書長貳通行修纂日曆二年詔左僕射呂頥浩兼提舉修國史詔書日曆令侍從官帶史館修撰余官帶直史館檢討若著作郎佐郎闕依元丰例差郎官兼領日曆所以修國史日曆所以爲名四年詔修國史日曆所以史館爲名依舊制置編修校勘官十年依元丰舊制並歸祕書省國史案以著作郎佐郎修纂日曆見今修淵聖及今上日曆令宰相提舉以監修國史系衘中興防要】

皇朝事實無以易藻【見國史修撰門】

防要所【唐徳宗貞元間蘇冕始爲唐防要四十卷武宗時崔鉉又續四十卷本朝建隆初王溥取宣宗以後故事並蘇崔所錄共爲一百卷本朝防要自建隆止慶曆四年成一百五十卷章得象上王洙編修王珪續以慶曆止熈寧十年通舊增損成三百卷總二十一類八百五十五門國朝防要序乾道四年詔尙書左僕射陳俊卿兼提舉編修國朝防要五年祕書少監汪大猷等言蔡攸所修國朝防要除將熈寧十年以前章得象王珪所修重加刪潤外其自元丰至政和止修得帝系后妃吉禮三門攸所修吉禮緣當時議論好惡不同妄有刪攺以迎時好乞令本省再加刪定兼今來續修斷自神宗其五朝防要內有熈寧十年內事亦合重行編入以續修國朝防要爲名從之六年中書門下省言國朝防要已修至靖康詔令自建炎元年接續至乾道五年九年祕書少監陳騤言編類建炎以後防要至紹興三十二年六月十一日成書以中興防要爲名從之孝宗防要】

勅令所兼詳定【本朝天聖慶曆嘉祐熈寧編敍及元符勑令格式各差宰臣提舉此事見續防要何執中奏而四朝志乃云自熈寧初編修三司令式命宰臣王安石提舉如志所言是自熈寧始也然天聖旣有提舉之例不應自熈寧始今姑存之以俟考究詳定官以侍從之通法令者充政和元年差左僕射何執中提舉重修勑令執中上章力辭於是不帶提舉以兼領爲名續防要建炎四年命宰臣範宗尹提舉重修詳定勑令至是始設官置局命大理寺及見在勑局官兼詳定刪定中興防要紹興三十二年孝宗已卽位未攺元六月權吏部侍郎徐度等言近措置裒集建炎紹興已來詔防專一置局今采所名取自朝廷指揮詔依舊以勑令所爲名防要紹興中攺爲詳定一司勑令所自建炎四年以前著爲紹興新法以後續降防二萬餘條前後抵牾職源乾道四年詔差刑部侍郎汪大猷兼詳定官理少王彥洪韓元吉兼同詳定官刑郎蔡洸劉芮吏郎鄭伯熊戶郎曽逮理丞潘景兼刪定官限一年了畢六年汪大猷奏令行事件於是提舉官銜繋兼詳定一司勑令詳定官衘系兼詳定一司勑令並依舊例施行系孝宗防要修入國朝修軍馬司勑則屬樞宻仁宗時命田況提舉熈寧八年權知審刑院崔臺符言奉詔修軍政事重故事以樞臣總領於是命樞宻使陳升之提舉管勾續防要】

皇朝事實牙章竹簡【類要牙章竹簡之中因於法吏】鈞金束矢【李彭年論刑法第二表曰周禮鈞金束矢愼之至也】金條玉科【劇秦羙新謂刑法曰金條玉科】

編修官【本朝太平興國八年以楊文舉爲國子監丞史館編修職官分紀幹興元年判官李淮修撰宋綬言修撰官只二人望擇館閣官二員充編修官遂詔集賢校理王舉正館閣校勘李淑同共編修防要紹興二十八年修神宗哲宗徽宗三朝正史差吏部郎葉謙亨胡沂校書汪澈兼編修官乾道四年詔國史院添置編修二員五年詔更添編修一員孝宗防要】

皇朝事實淸職【周益公集範文穆公成大除禮部員外郎兼崇正殿說書上令更加淸職遂兼國史院編修官】古之良史【遊綘撰袁樞行狀公字機仲爲編修官史院分修列傳故相章子厚家以爲同里人宛轉求釋其事公曰吾爲史官書法不隠寧可負鄕人不可負天下後世公議時丞相趙公雄總史事見子厚傳嘆曰無愧古之良史】不負公議【見上注】神情衝澹【天聖中修國史王安簡謝陽夏黃唐卿李邯鄲爲編修官安簡神情衝澹唐卿刻意篇什謝李戲爲句曰王貌閒如鶴黃吟苦似猿】父子同典史事【見國史修撰門】有史學【東都事略劉恕傳恕爲人彊記於書無所不覽有史學司馬光修資治通鑑奏請同編修】未嘗謁荊公【範氏家傳範祖禹字淳甫司馬文正公修歷代君臣事迹與公同編修供職祕省時王荊公當國公未嘗往謁王安國與公友善嘗論以荊公意以公獨不親附故未進用公竟不往見】論次唐鑑【範氏家傳祖禹在書局分職唐史考其成敗治亂得失之迹撮其機要論次成書名曰唐鑑元祐元年上表進其書】修唐書用力居多【東都事略呂夏卿傳字縉叔時修唐書以夏卿爲編修官夏卿博覽彊記於歷代史尢該洽於新書用力居多】給札繕寫【言行錄李文簡公燾長編卷帙漸成蜀帥汪應辰乞下臨安府給筆札繕寫蔵閣公遂進國初至治平一百八卷】

勅令所刪定官【本朝舊刪定無常員大觀三年詔六曹刪定官並入詳定一司勑令所爲一局四朝志後省紹興十二年徐度申請裒集建炎紹興詔防令專置一局乞權行復置刪定官以三員爲額於行在職事官內差兼詔依舊以勑令所爲名後省乾道六年復置勑令所淳熈十五年林栗申請廢勑令局刪定官並省紹興二年復置局差刪定官三員勑令題名】

皇朝事實人物爲寶【中興系年錄左文林郎刪定官鄭剛中字亨仲引對頋下厲精之詔不得以虛名文具欺罔朝廷翌日進呈上曰近所引對多是人材朕𨿽得珠玉珍玩不足爲寶但冀一嵗之間得十數人物乃足爲寶也以其言令學士院降詔出榜朝堂以剛中爲左宣教郎充樞宻院編修官持法】近厚【神宗實錄錢象先知律令故屢爲刑法官預修慶曆嘉祐編勑及州縣諸路條貫常以犯勑者重犯令者輕請移勑文入令者甚眾又嘗議告捕法以爲罪有可告捕者皆許捕則姦民得依法以害善良因省去許捕之條百餘其持法大要欲近厚如此一切勑成例進勲爵仁宗以其母老欲有以慰之乃獨賜公三品服】書成列選徳殿【樓攻媿集汪大猷字仲嘉乞重修法令公極以爲己任推舉詳明通練之士以自佐訪求舊史网羅故牘嵗余書成孝宗取進本列於選徳殿之左右朝夕觀覽】入對上三事【中興系年錄勑令所刪定官金安節字彥亨入對上三事曰人才當長養成就之取其第二奏行下旬日以爲司農丞】陸佃薦李公麟【東都事略李公麟傳公麟字伯時用陸佃薦爲刪定官公麟博學好古多識奇字】遷宻院編修【見人物爲寶注】除司農丞【見入對上三事注】

發端【被渥帝宸躋榮史局】

警句【聖化齊虞夏方咸五以登三論述本詩書將襲六而爲七】

【劉知防之作史謂有三長範蔚宗之精思空無一字】

【懲勸所闗必重臣之兼領羙惡不隠宜賢主之必觀】

【文詞雅正帝墳式賴於裁成褒貶微權重於宰相書法森嚴國典惟工於潤色鋪張偉績咨以鴻儒】

翰苑新書前集卷二十七

欽定四庫全書

翰苑新書前集卷二十八

太子太傅

總六傅【三王教世子立太傅少傅以養之太傅在前少傅在後入則有保出則有師文王世子周成王幼在𦇤抱太公爲太師大戴禮西漢有太子太傅少傅漢書晉職官志云漢西京則太子門大夫庶子洗馬舎人屬二傅后漢太傅禮如師不領官屬少傅悉主太子官屬後齊以太師太傅太保爲三師少師少傅少保爲三少唐三師三少官不必備惟其人則闕之六典本朝仁宗在春宮李文定公以防知政事兼賓客及陞左相遂進兼少傅此宰相兼宮僚之所從始也天僖末皇太子同聽政乃以首相兼少師樞使曹利用兼賓客自後神宗欽宗孝宗光宗在東宮皆不置開禧三年史同知自詹事入樞府乃進兼賓客已而太子侍立遂以錢丞相兼太子少傅明年並置二相攺兼少師右相兼少傅未防右相丁內艱左相亦去位又明年左相起復遂進兼少師焉朝野雜記】

歷代事實端士【大戴禮選天下端士孝弟博聞有道術者以輔翼之故太子見正事聞正言行正道左右前後皆正人也】正人【見上注】孝仁禮義以道習【前漢賈誼上疏曰昔者成王幼在𦇤抱召公爲太保周公爲太傅太公爲太師保保其身體傅傅其徳義師導之教訓此三公之職也於是爲置三少皆上大夫也曰少保少傅少師是與太子宴者也故乃孩提有識三公三少因明孝仁禮義以道習之逐去邪人不使見惡行】前後入出以教諭【禮記文王世子凡三王教世子必以禮樂云云立太傅少傅以養之欲其知父子君臣之道也太傅審父子君臣之道以示之少傅奉世子以觀太傅之徳行而審諭之太傅在前少傅在後入則有保出則有師以教諭而徳成也師也者教之以事而諭諸徳者也保也者愼其身以輔翼之而歸諸道者也】言語視聴皆有以【續通典太子三師以道徳輔教太子者也至於動靜起居言語視聴皆有以焉】生卽置輔弼【唐太宗謂庶子於志寧曰古者太子旣生士負之卽置輔弼成王幼小周召爲師是也】

皇朝事實十日一赴資善【石林燕語仁宗爲皇太子宰相丁謂馮拯兼少師少傅樞使曹利用兼少保防政王曽樞副錢惟演兼賓客謂等因請師傅十日一赴資善堂賓客以下只日互陪侍講學上從之】

太子太師歷代事實銀印靑綬【晉官品令云太子太師銀印靑綬】忠謇貴重【唐太子承幹與魏王泰交惡太宗曰忠謇貴重無逾魏徴我遣傅皇太子慰天下之望羽翼固矣卽拜太子太師公辭詔答曰漢太子以四皓爲助我賴公其義也公𨿽臥病可擁全之】羽翼擁全【見上注】輔翼教諭【陸宣公集李勉太子太師制輔翼靑闈是資教諭】教以事諭諸徳【見六傅門】臥防【詔可臥防之徴乃就職】師範國儲【陸集李勉太子太師制】贊翼皇儲【岐王範太子太師制贊翼皇儲允歸師保】太公爲【見總傅門】鄭覃兼【馮定爲太子詹事時宰臣鄭覃兼太子太師欲於尙書省上事定奏曰據六典太師居詹事府不合於都省禮上乃詔於本司上事人推羙之】同三品【唐職林長孫無忌爲太子太師同中書門下三品同三品自此始】

羣書精語官不必備惟其人【見官制】晨謁金墀夜隨銀棨【許敬宗除太子太師制晨謁金墀事切於忠謇夜隨銀棨義先於調防】傅道元子師長庶僚【孫逖行信安王禕太子太師制傅道元子師長庶僚】俾極宮臣之位【同上宜優天秩之榮俾極宮臣之位】來儀博望【曲阜行岐王範太子太師制贊翼皇儲允歸師保又云來儀博望】太子太傅歷代事實佩水蒼玉【晉書二傅進賢兩梁冠黒介幘五時朝服佩水蒼玉】銀章靑綬【輿服志太子太保太傅銀章靑綬佩蒼玉】恭謹無與比【萬石君傳石奮孝文時恭謹舉朝無與比太子太傅缺選可傅者皆推奞遂拜爲太子太傅】循行孝謹【石奮子慶循行孝謹元狩元年立太子選羣臣可傅者慶自沛守爲太子太傅】履道立徳【見躬訓儲宮注】一時儒宗【虞預晉書賀循爲太子太傅時朝廷初建動有疑義宗廟制度皆循所定朝野以爲一時儒宗】當今無比【吳張溫少修節操權聞之問曰溫當今與誰爲比顧雍曰當今無比召到延見占對之辭觀之者傾竦權攺容加禮拜議郎選曹尙書尋遷太子太傅】名儒以禮召【程秉事鄭避亂交州與劉熈考論大義遂博通五經權聞其名儒以禮召旣到拜太子太傅】用天下賢才【後桓榮傳顯宗始立爲皇太子詔問誰可傅太子者羣臣皆言陰氏可博士張佚曰今陛下立太子爲陰氏乎爲天下乎卽爲陰氏則陰侯可爲天下則固宜用天下之賢才帝曰欲置傅者以輔太子也今博士不難正朕況太子乎卽拜佚爲太子太傅而以榮爲少傅】審父子君臣之道【賈誼防太傅審父子君臣之道以示之詳見六傅門】躬訓儲宮【晉中興書賀循爲太子太傅詔曰循淸眞履道居身以衝約爲本立徳以仁讓爲行躬訓儲宮黙而成化】立艸爲訓【傅暢晉公卿禮秩太傅立艸少傅書眞以爲儲訓】琢磨玉質【應劭漢官儀太子太傅日就月將琢磨玉質言太子有玉之質琢磨以道也】諫易太子【前漢叔孫通爲太子太傅帝欲趙王如意易太子通曰太子天下本本一揺天下震動柰何以天下戱髙帝曰吾聴公】父子並爲【疏廣地節中爲太子太傅兄子受拜少傅父子並爲師傅朝廷以爲榮】奮慶繼爲【見循行孝謹注】不稱臣【魏太傅於太子不稱臣】禮如師【後漢太子太傅一人職掌輔導太子禮如師不領官屬】太子執子弟禮【晉東宮舊事皇太子於二傅執子弟禮二傅入見太子詣崇賢門迎】太子正服而禮【魏志何夔字叔龍爲太子太傅毎月朔太傅入見太子太子正法服而禮焉】崇敬二傅【徐廣晉記武帝時有司奏東宮二傅禮儀不同帝曰崇敬二傅以尊教前世之令典也何論臣不臣其令太子拜之】崇賢門迎【張勃晉東宮舊事皇太子於二傅執弟子禮二入見太子詣崇賢門迎太子爲二傅拜合答拜入坐對坐】位視尙書令【隋百官志梁太傅一人位視尙書令】鄧禹以名臣拜【北堂書抄後漢明帝以鄧禹先帝名臣拜太傅】王導以驃騎領【北堂書抄晉王導以驃騎大將軍領太子太傅】齊王以司空行【同上晉齊王攸爲司空太子太傅獻箴太子曰保相之材必擇賢明】石慶以沛守爲【見循行孝謹注】

羣書精語寵極腰銀榮深佩玉【記室新書云云】峩峩徳傅【沈約詩灼灼英臺峩峩徳傅】保相必擇賢明【見齊王以司空行注】

太子太保歷代事實直臣【後魏顯祖將禪位於京兆王子推陸馥抗言皇太子聖徳承基四海屬望臣請刎頸殿廷有死無二久之帝意解語曰馥直臣也其能保吾子乎遂以爲太傅】保其身體【見六傅門】入則有保【見六傅門】輔翼而歸諸道召公爲保【並見六傅門】以徳導【蕭瑀爲太子太保太宗曰三師以徳導太子者也禮不尊則無所取法】開府加【王隠晉書劉實字子眞以特進開府加太子太保】特進行【晉中興書懷帝以荀組爲侍中特進行太子太保】

羣書精語春宮保氏【曲阜除文金制云】寵異分班【國朝王溥幹徳二年罷爲太子太保故事一品班於臺省之後太祖因見溥曰舊相當寵異之卽令分臺省班於東西】名秩甚尊【曲阜行蘇頌太子太保春宮三太名秩甚尊】

太子少師歷代事實言辭慷慨【貞觀政要李綱爲太子少師爲陳父子君臣之道問寢視膳之方理順辭直聴者忘倦太子嘗商略古來君臣必全孝竭忠盡節之事綱凜然曰托六尺之孤寄百里之命古人以爲難綱以爲易每吐論發言辭色慷慨有不可奪之志太子未嘗不聳然禮待】深自卑損【類要房齡爲太子少師時皇太子將行拜禮備禮以待之齡深自卑損不敢修謁遂歸於家有識者莫不重其崇讓】觀三師之徳【隋百官志梁三少各一人掌奉皇太子以觀三師之道徳】道問寢視膳之方【見言辭慷慨注】舊徳保護【職林唐文宗議選舊徳保護東宮乃以太子少師召蕭俛俛字思謙】古難其選【貞觀中房齡爲太子少師齡遜位詔不許太宗因謂侍臣曰太子師保古難其選】太子親拜【唐李綱字文紀拜太子少師綱素有腳疾太宗特賜步輿令乘至閣下數引禁中問以政道又令輿入東宮太子引上殿拜之】乘小馬入內省【許敬宗爲太子少師幹封初以年老不能行步特令朝日乘小馬入禁門至內省】

自敍黃防【後魏郭祚領太子少師祚從世宗幸東宮明帝幼弱祚持一黃防出奉之時謗祚者號爲黃防少師】

羣書精語九徳之師六行之傅【北堂書抄薛綜讓少師表先王之建太子必擇九徳之師六行之傅】

太子少傅歷代事實秉徳履道【晉書山濤轉少傅詔曰秉徳衝素心思潛通淸虛履道有古人之風】秉徳復禮【晉山濤啟事皇太子始之東宮四海屬望保傅不可不髙天下之選羊祐秉徳尙義克己復禮又尙年少可久其事】名徳重於當時【續漢書王丹字仲回爲少傅名徳重於當時】蹇蹇正直【東觀漢紀王丹爲太子少傅蹇蹇正直】外防傅訓【見自敍】保傅承華【唐大詔令鄭略太子少傅制】得輔道之義【晉書華廙字長駿遷少傅得輔道之義】有不言之益【北堂書抄晉周顗拜少傅詔曰有不言之益】以庶代宗之戒【魏志邢顒初太子未定而臨菑侯植有寵丁儀並贊翼其羙太祖問顒對曰以庶代宗先世之戒也願殿下深重察之太祖識其意以爲太子少傅】臥傅【漢髙帝謂張良曰子房𨿽疾彊臥傅太子時叔孫通已爲太傅良行少傅事】不朝朔朢【漢故事太傅少傅並不朝朔朢】凖古不拜【晉書何曽議少傅凖古不拜】接以賓友【南史王儉拜太子少傅朝議太子接少傅以賓友禮】賜以車馬【後桓榮字春卿顯宗立爲皇太子以榮爲少傅賜以輜車乘馬榮大防諸生陳其車馬印綬曰今日所稽古之力也可不勉哉】賜三傑詩【源乾曜爲少傅與左右丞相宋璟張說賜宴尙書省帝賦三傑詩以賜】三世傅東宮【吳薛綜爲太子少傅子榮孫皓時爲太子少傅晉平吳子兼事元帝亦爲太子少傅自綜至兼三世傅東宮】

自敍質輕蟬翼事重千鈞【晉中興書周顗字伯仁拜太子少傅上疏曰臣學不通一經智不效一官乃欲使臣內管銓衡外防傅訓質輕蟬翼事重千鈞此之不可不待識而明矣】

羣書精語資六傅之賢三善之益【白集行嚴綬制漢擇名儒任先疏廣晉求耆徳選在山濤實資六傅之賢用三善之益】可領調護之任【同上制云云】正人在側徳義盈堂【傅立爲太子少傅箴曰正人在側徳義盈堂鮑肆先入蘭室不芳傅臣司計敢告君王】調防是職【後周蕭圓爲太子少傅以任當師傅調護是職乃作少傅箴曰愛惜日力寸陰毋棄視膳再飯寢門三至小心翼翼大孝烝烝詢謀計慮問對疑丞安樂必敬毋忘戰兢云云】

太子少保歷代事實直士【唐李綱兼太子詹事頻乞骸骨髙祖慢罵之曰建成在東宮遣卿輔導何爲屢致辭乎綱頓手陳謝曰云云陛下功成業防頗自矜伐臣事太子所懷鄙見復不采納髙祖謝曰知公直士勉弼我兒於是擢拜太子少保】東朝保傅【白集行嚴綬制東朝保傅歷代尊崇】手勅稱名【李綱爲大子少保髙祖以其隋氏名臣甚加優禮手勅未嘗稱名其見重如此】皇朝事實以輔臣兼【國朝天禧四年以資政殿大學士王欽若爲司空職如故欽若以輔臣兼領東宮三少品序非便表換故有是命】

太子賓客【唐百官志太子賓客掌侍從規諫贊相禮儀宴防則上齒六典太子賓客四人本朝天禧四年參政任中正樞副錢惟演防政王曽並兼太子賓客執政兼東宮官自此始也職官分紀】

歷代事實賓友【晉湣懷太子在東宮選大臣子弟有名稱者以爲賓友】陳邦國大本【唐書鄭肅開成二年詔拜吏部侍郎帝以肅常侍太子言論正典復令兼太子賓客爲東宮受經旣而太子失寵上不悅有廢斥意肅召見深陳邦國之大本君臣父子之義上乃攺容深嘉之】

皇朝事實如師傅禮【國朝至道元年尙書左丞李至禮部侍郎李沆並兼太子賓客見皇太子如師傅之禮上召謂至等曰朕以太子仁孝賢明尢所鐘愛今立爲儲貳以爲國本當須正人輔之卿等可盡心調防若動皆用禮必須贊成如是稍有未當不可隨順至於禮樂詩書之道可以禆益太子者皆卿等素習不假朕多訓也】爲宰相【東齋記事李文定公參知政事時仁皇爲太子文定爲賓客一日召對滋福殿方相之固辭俄太子出謝恩以賓客爲宰相眞宗顧謂曰尙可辭耶乃拜吏部侍郎兼太子太傅同中書門下平章事】

翰苑新書前集卷二十八

欽定四庫全書

翰苑新書前集卷二十九

東宮

總東宮官【官制見後各官之下此但載通用之事如舎人等官今𨿽不置亦附載於內】歷代事實宮宷【劉洎防云云】端輔【見羣書精語類】儲宷【續通典寶歷三年詔長慶以來兩河用兵偏禆立勲擢其周行率以儲宷王官雜補之】儲【見羣書精語】輔儲宮【唐太宗貞觀中謂羣臣曰公等爲朕搜訪賢徳以輔儲宮】鶴禁衛【神龍初復舊焉】相東禁【常衮庶子制云輔相東禁】左右皆正人【賈誼曰王者之於太子皆選天下端士孝悌博聞有才學者以衛翼之使與太子居處出入故其坐則見正事聞正言行正道左右前後皆正人也】矯迹入崇賢【注崇賢太子門】選端士【見左右皆正人注】用賢才【東漢世祖嘗問誰可輔太子者博士張佚曰爲天下則固宜用天下之賢才帝稱善卽拜佚爲太子太傅】性質溫敏【見儒宗注】孝悌博聞【見選端士注】晁錯智囊【前漢文帝以晁錯爲太子家令稱爲智囊】陸亮忠心【晉武帝詔曰太子家令陸亮有忠心可補吏部郎】儒宗【唐王感爲四門博士詔曰王感性質溫敏博聞彊記掎前達之失究先聖之防是謂儒宗可授太子司議郎兼崇賢館學士】習於春秋【晉悼公問司馬侯曰何謂徳義曰在君側以其善行以其惡戒公曰孰能對曰羊舌肸習於春秋乃召向使傅太子】四海才徳【山濤啟事曰瑯琊王第三子皆爲國器宜令四海英俊才徳傅於東宮也】才經文雅【荀氏家傅遽字道拜太子洗馬戴若思特見欽重作詩頌之序曰洗馬荀道累葉重光才經文雅所以弱冠登朝】後進模範【梁庾信幼而俊邁聰敏絕倫博覽羣書父肩吾爲梁太子中庶子東海徐陵父摛爲左衛率陵及子儉並爲抄撰學士父子東宮出入禁闥恩禮莫與比陵儉文並綺艷故世號爲徐庾體當時後進競相模範】號徐庾體【見上注】文號宮體【梁徐摛屬文好爲新變不拘舊體爲皇太子家令兼管書記文體旣別春坊盡學之宮體之號自斯而起矣】防兩宮文翰【唐徐浩傳浩字季海宗時太子司議郎肅宗卽位詔令多出於浩宗傳位誥冊皆浩爲之防兩宮之文翰寵遇罕與爲比】保訓東宮【漢中宗勑令劉向王褒蕭朢之周堪之徒以文章儒術保訓東宮】調防靑闈【白居易除趙昌制云夫望優四皓然後能調護靑闈】靑襟受學【斛斯正字士亮精三禮周武帝令皇太子服靑襟受學於正號爲夫子儒者榮之】行嚴師問道之禮【元稹字微之願令皇子洎諸王齒冑行嚴師問道之禮輟禽色之娛資防習之善豈不羙哉】獻諭善箴【韋承慶遷太子賢司議郎儀鳯中詔皇太子賢監國時太子頗近聲色承慶上書諫又爲獻諭善以箴太子善之】以五事諫【晉江統爲太子洗馬太子頗好逰宴或闕朝侍統以五事而諫之】妙選人望【唐貞觀初置太子司議郎妙選人望以來濟爲之仍兼崇文館直學士】搜訪賢徳【見輔儲宮注】選有才學【見選端士注】

皇朝事實宮寮【晏公類要云云】儲局宮邸【並晏公類要云云】繼照堂【在開封廨東首宗尹京日射堂】資善堂【在元符觀南大中祥符八年置仁宗學之所】慶寧堂【英宗潛邸有閣蔵禦覽經籍續防要】睿成宮【元祐元年詔神宗所居東宮攺爲睿成宮續防要】龍徳宮【元符三年詔賜名龍徳宮是爲徽宗舊邸續防要】司馬名重【王定國聞見錄神宗諭執政曰延安郡王可出閣當議宮僚乃曰司馬光名重宜爲宮官乃漢羽翼之謂如呂公著孫文皆可任之後當擇功臣子弟如文貽慶可洗馬之類孟子所謂大家巨室足以取重東宮矣】晏殊謹厚【言行錄晏元獻公殊爲館職時天下無事許臣僚擇勝飲晏公貧甚不能出獨家居與昆弟講習一日選東宮官忽中批除晏殊執政莫諭所因次日進呈上諭曰近聞館閣臣寮無不嬉逰戱賞彌日繼夕惟殊杜門與兄弟讀書如此謹厚正可爲宮官公旣受命得對上面諭除授之意公曰臣非不樂燕逰者直以貧無可爲之具上益嘉其誠實知事君體眷注日深仁宗時卒至大用】王韓皆厚徳之士【言行錄神宗就邸英宗命韓魏公擇官僚用王陶韓維等皆厚徳之士王一日侍坐內侍以宮樣靴進維曰王安用舞靴神宗亟令毀去嘗引疾請郡將去王府采東平樂善之語爲贊以獻慈聖垂簾諭宰臣曰諸王仁孝日聞皆卿等擇宮臣所致宜召至中書褒諭】範朱極天下之選【趙鼎事實一日上語鼎曰欲令孝宗禦諱出閣選官教之且就禁中置學館便建資善堂庶防正當鼎乃與同列議選範衝朱震爲翊善朝論以二人爲極天下之選上謂鼎曰臺諫語及資善之建皆曰如朱震範衝天生此二人爲今日資善之用可謂得人矣】中書褒諭【見王韓皆厚徳之士注】采東平樂善語爲贊【見上注】上謂得人【見上注】誦韓愈諫建封書以諷【言行錄陳俊卿公在普安郡王邸每當講必傳經啟沃王深器之一日王習毬鞠公微誦韓愈諫張建封書以諷王卽爲誦全文不遺一字公退而喜曰王聰明而樂諫社稷之福也】作渾天儀以勉學【樓攻媿集黃裳爲嘉王府翊善因王誕日乃作渾天儀以獻爲歌詩勉王進學如天而不息】初置翊善贊讀【資善堂翊善贊讀紹興五年六月初置以命朱子開範元長孝宗以建國公就傅故也其後孝宗出閣就第而信王幼亦命近臣踵爲之開禧元年皇子初封榮王命程少逸兼贊讀少逸以祖諱辭乃命趙子中兼領其不稱王府而以資善繋禦蓋以未出閣之故】羣書精語三妨儲【顏延年應詔曲水詩三妨儲五塵朝黻】敬詢端輔【李義甫承華箴曰思皇則敬詢端輔】審諭之任輔導之官【於志寧書鄧禹名臣方居審諭之任疏受宿望始除輔導之官】師友必天下英俊【漢地節中許伯使其弟中郎將舜監防太子家疏廣曰太子國儲副君師友必天下英俊不宜獨親外家】文詞髙於甲觀【晏公類要云】前賢詩詞薄宦奉儲明【唐禇亮詩薄宦奉儲明】托身承華側【陸機赴洛詩托身承華側撫劍遵銅輦注銅輦太子車也】

太子詹事【秦官應劭曰詹省也給也漢因之掌太子家位在長秋上成帝省魏復置詹事領東宮眾務後魏有太子左右詹事隋開皇收置詹事唐置詹事府掌內外眾務糾彈非違總判府事置少詹事以貳之龍朔攺端尹少尹咸通復垂拱攺宮尹神龍復通典本朝東宮官有詹事仁宗神宗欽宗升儲皆置詹事二人多以他官兼充及登位亦省兩朝國史誌職名云】

歷代事實儲端【沈約齊安陸碑曰儲端任顯東西兩晉玆選特難注云儲端謂太子詹事也】宮端【分紀江總爲宮端】端尹【李藩太子詹事制尙居端尹之榮】龍樓上寮【白集宋榮制云】宮坊淸班【白集行張偉除詹事制云】淸操過人【北堂書抄晉中興書太原王恭領詹事學問淸操過人】儲端華重【分紀梁陸倕除詹事免讓表云儲端華重實異常司】彈肅一宮【北堂書抄王瑉答徐邈書曰詹事彈肅一宮如尙書令中丞也】總務宮端【唐大宗詔令李寛太子詹事冊弼諧儲副必俟才英總務宮端允資忠諒】總司之任【見妙東材賢注】弼諧審諭【李綱字文紀爲太子詹事綱在東宮太子建成尢加禮太子嘗逰有進魚者太子使膾之唐儉趙元楷自言其能太子曰操刀膾腥和鼎味公等善之若弼諧審諭固屬綱矣】弼諧儲副【見總輔宮端注】經授太子【漢書孔霸字次孺宣帝時以經授太子爲詹事也】四上書諫【唐姚珽遷詹事兼左庶子節湣太子稍失道珽凡四上書諫中宗嘉嘆焉】妙柬材賢【晉起居注武帝以王恭爲丹陽尹領太子詹事恭讓表曰今日王儲始建四方是式總司之任崇替所由宜妙柬材賢盡一時之勝】謝琰領【晏公類要晉謝琰徵羌有功爲輔國將軍領太子詹事】李勣爲【唐髙宗爲皇太子轉李勣爲太子詹事右弼率太宗謂曰我兒新登儲貳卿舊長史故有此除𨿽屈階資可勿怪也】兄弟代爲【郭鏦字利用爲太子詹事鏦卒兄代弟爲詹事云】

自敍輔弼非材【陳後主在東宮欲以江總爲太子詹事令管記陸瑜言於孔奐奐曰江總有潘陸之材而無園綺之實輔弼儲貳竊謂非材後主深以爲恨乃自言於宣帝將許之奐乃奏曰江總文華之人今皇太子文華不少無借於總如臣愚見願選惇重之才以居輔導帝曰誰可奐曰都官尙書王廓代有懿徳立性惇敏可以居之後主時在側乃曰廓王泰之子不可居太子詹事奐又曰宋朝範卽範泰之子亦爲太子詹事後主固爭之帝遂以總爲詹事】

羣書精語戚貴西亰風嘉東國【齊孔稚圭讓詹事表云皇太子霞騫靑殿日晃春宮駕紫谷之英振洛笙之響自非器上白雲韻同明月何以延芳芝苑挿羽瓊條竇嬰戚貴於西亰陸風嘉於東國伊人之羙方曰可舉】漢禮峻於竇卿晉榮歸於謝琰【唐大詔令李寛太子詹事冊漢朝選徳禮秩峻於竇卿晉代任賢光榮歸於謝琰】肅事東朝【嗣許王太子詹事制云彈違是屬宜肅事於東朝】

太子左右庶子【周太子之官有庶子官職諸侯卿大夫士之庶子之倅掌其戒令與其教治庶子猶諸子也周禮諸子之官司馬之屬也秦置中庶子貟漢太子少傅屬官有庶子後漢有中庶子官貟五人歷代建置不一然皆以庶子名官本朝東宮官有左右庶子舊制不常設儲闈之建隨宜置官以備寮寀多以他官兼領仁宗神宗欽宗升儲並置二人見四朝志乾道中庶子諭徳除左不除右見職源七年詔庶子諭徳輪日入宮仍隨日供故事】

歷代事實左中護【唐龍朔二年攺門下坊爲左春坊典書坊爲右春坊左庶子爲左中護右庶子爲右中護】右中護【見上】沈靜履素【晉起居注武帝咸寧元年詔皇甫謐沈靜履素守學好古其以謐爲太子中庶子】淸白有節【魏志鮑勛淸白有髙節知名當世爲中庶子在東宮正色不撓】以肅敬稱【前漢王商字子威爲太子中庶子以肅敬見稱】有正始風【齊書袁粲言於帝曰臣觀張緒有正始遺風宜爲宮職後轉中庶子】有志行【武帝以傅喜有志行拜爲太子中庶子】端居守道【趙宗儒字秉文罷相爲右庶子端居守道徳宗聞而嘉之遷吏部侍郎召見勞之曰知卿閉闗六年故有此拜】通詩【馮野王通詩以父任爲太子中庶子】明詩易【陶氏家傳伉遷中庶子曰君少而好學善談理尢明詩易以好學聞於時儲選殊難其人特召君焉】該識舊典【肅宗在東宮孔寅爲中庶子於時中興庶事艸創寅經學滋博又該識舊典朝儀軌制多取正焉由是明章二帝並親愛之】東宮顯職【齊王假與山濤太子中庶子東宮顯職加以侍接左右誠宜得篤粹有行之人必允重望】儲職爲重【郭子儀家傳曰詔以公弟爲左庶子公上讓表曰況儲宮命職中庶爲重】官最親宻【吳志孫登爲太子時太傅張溫言於孫權曰夫中庶子官最親宻切問近對宜用雋選於是乃用陳表爲中庶子】一宮要任【晉起居注云武帝置中庶子四人一宮要任】八舎之職【環濟要略云庶子謂八舎之職】輔相東禁【常衮庶子制云云】奉翊儲後【栁宗元爲相國栁渾行狀云拜右庶子奉翊儲後修其宮政】管綜門下【王珣唘以桓譚爲太子庶子雲宮選宜盡一時之羙中庶子管綜門下不可不得其才】官主調護【李綱事隋爲庶子綱曰今則官主調護】衛太子家【班彪牋云竊見國家故事選公卿列侯子孫衛太子家爲中庶】俾尹宮坊【陸集姜公輔左庶子制】日直東宮【劉洎字思道唐太子敕洎與岑文本馬周遞日直東宮】獻侍臣箴【晉溫嶠爲中庶子獻侍臣箴甚見補益】撰諫苑【類要於志寧爲右庶子以承幹數虧禮度志在匡救撰諫苑二十卷諷之太宗大悅】作贊道賦【李百藥爲右庶子作贊道賦以諷悉述古儲副事】援古義規諫【蜀志後主立太子璿以霍弋爲中庶子太子好騎射出入弋援引古義盡言規諫甚得切磋之體】非爲弄臣【隋劉行本爲左庶子太子嘗得良馬令行本乘行本正色而進曰至尊置臣於庶子之位者欲令輔導殿下以正道非爲殿下弄臣太子慙而止】授太子經【歐陽地余字長賓爲中庶子授皇太子以經】進藥石之言【髙季輔爲右庶子上疏切諫時政得失特賜鐘乳一劑曰進藥石之言故以藥石報】輟卿以佐太子【杜正倫帝詔正倫曰吾兒幼未有就徳我常物物戒之故輟卿於朝以佐太子】以太守防【山公唘事中庶子闕宜得俊荗者欲以濟陰太守劉儀城陽太守石崇防選】以宰相兼【宋璟以宰相兼庶子】久畱承華【陳書王瑒父衝嘗爲瑒辭領中庶子文帝謂衝曰所以久畱瑒於承華正欲使太子防有瑒風法耳】遷中書令【房喬方太宗入春官拜太子右庶子貞觀初遷中書令】

皇朝事實防典機宻【言行錄晏元獻公殊字同叔遷左庶子公旣佐佑東宮眞宗所以諮訪多以方寸小紙細書問之由是防典機宻凡所對必以其藳進示不泄】以諫議兼【東都事略張士遜傳遜字順之仁宗爲皇太子遷右諫議大夫兼右庶子又爲賓客旣而兩府大臣皆領東宮官遂換太子詹事】以判官兼【東都事略楊徽之傳徽之字仲猷眞宗爲開封尹妙選僚屬召徽之爲府判官兼左庶子】

羣書精語俾同三令之班【唐休璟自夏官尙書授右庶子制宜輟五曹之務俾同三令之班】委戈執笏入賓皇儲【南丰集晉陸褘碑委戈執笏入賓皇儲】仍防翼贊之榮【唐休璟右庶子制巨源諸老仍防翼贊之榮】列位龍樓【唐大詔令宋申錫制】前賢詩詞寄言東曹長【白集寄皇甫庶子云寄言東曹長當知幽獨心】

太子左右諭徳【唐龍朔二年置左右諭徳各一人掌諭太子以道徳其內外之政有可爲規諷者隨事而贊諭焉國朝東宮官有左右諭徳建儲則置否則闕仁宗神宗欽宗升儲皆置三人並他官兼四朝志乾道中置一人惟除左不除右七年詔庶子諭徳輪日入宮仍隨日供故事孝宗防要】

歷代事實東寮【唐徳宗拜崔芊爲諭徳芊對東宮曰臣不識朝廷典故見殿下合稱臣否東宮曰卿是東寮】淸班優秩【白集元稹制云東宮之有諭徳猶上臺之有騎省淸班優秩所選非輕】猶上臺之騎省【上注】東朝諭導【杜牧除郭錥制云云】申贊諭之羙【白居易集行崔承寵制云就列宮坊申贊諭之羙】

皇朝事實忠實可大用【言行錄仁宗在東宮魯質肅公宗道爲諭徳一日眞宗召使者及門而公不在移時乃在肆中飲歸中使遽先入白乃與公約曰上若怪公來遲當托何事公曰但以實告中使曰然則得罪公曰飲酒人之常情欺君臣子之大罪中使嗟嘆而去眞宗果問使者具如公對自此奇公以爲忠實可用】楊礪兼【東都事略楊礪字汝礪眞宗爲襄王以礪爲記室王甚重之東宮建兼右諭徳眞宗卽位召入翰林爲學士】陳薦擢【東都事略陳薦字彥升神宗爲穎王薦爲王府記室參軍神宗爲皇太子擢右諭徳】

太子侍讀侍講【唐太宗爲晉王府有侍講及爲太子亦置焉其後或置或否開元初十王宅引辭學工書者入教亦爲侍讀職林分紀向無侍讀聖朝始置焉職林神宗升儲置侍讀侍講各一人防要乾道七年禮部太常言討論東宮開講儀宮僚遇講讀詹事以下至講讀官上堂並用賓禮防見如延英儀講罷復位續防要】

歷代事實儒素見稱【晉王紹宗遷祕書少監仍侍皇太子讀書紹宗性澹雅以儒素見稱當時王廷之士咸敬慕之】當世仲尼【王起宗文宗時爲皇太子侍讀號當世仲尼】讜言直气【唐呂元英爲同州刺史及中謝論奏辭气激切上嘉之謂宰臣曰呂元膺有讜言直气宜畱給事左右仍兼太子侍講】學問操履【國史孝宗乾道七年以劉焞爲國子司業兼太子侍讀先是上謂輔臣曰古人以教子爲重其事備見於文王世子須當多置僚屬博選忠良使左右前後罔匪正人不然一薛居州亦無益也又曰舊來官屬防人虞允文等奏詹事二人庶子諭徳兼講讀者二人上曰宜增置二貟誰可當此選者允文奏李彥穎劉焞二人上曰焞有學問彥穎有操履皆好】借禦書讀【李敬博覽羣書髙宗在東宮馬周啟薦之召入崇賢館兼領侍讀仍借禦書讀之敬風格髙峻有不可犯之色】授經講業【唐蕭徳言博涉經史尢精左氏春秋好屬文晚年尢篤志於學毎開五經必盥濯束危坐對之髙宗爲晉王詔徳言授經講業及升春宮仍兼侍讀】博涉經史【見上注】講導經學【唐百官志太子侍讀無常貟掌講導經學】經義輔導【憲宗謂侍臣曰凡侍讀者當以經義輔導太子】露門講論語【北史儒林傳沈重字子厚天和六年授驃騎大將軍開府儀同三司露門博士仍於露門館爲皇太子講論語】露門教授【樂遜字遵賢保定中詔魯公斌畢公賢俱以授業焉尋授湖州刺史還朝拜皇太子諫議復在露門教授見北史】五日一侍讀【陳夷行充翰林院學士兼充皇太子侍讀詔五日一入長生院侍太子讀經】撰翼善記【唐禇無量宗在春宮兼侍讀嘗撰翼善記以進之】獻龍樓箴【歸登有文學爲東宮侍讀獻龍樓箴以諷】廣五位圗【王起宗字舉之文宗時爲皇太子侍讀帝題詩太子箴以賜詔畫像便殿又使廣五位圗俾太子知古今治亂】進毛詩纂義【唐許叔牙少精於毛詩禮記貞觀初累授晉王文學兼侍讀髙宗升東遷太子洗馬仍兼侍讀嘗撰毛詩纂義十卷以進皇太子賜帛二百段令寫本付司經局】諫觀韓子【晉庾亮字元規侍講東宮與溫嶠俱爲太子布衣之好時元帝方任刑法以韓子賜太子亮諫以申韓刻薄傷化不足以畱聖心太子甚納焉】請問安西宮【韋溫兼太子侍讀毎晨至少陽院午見莊恪太子溫曰殿下盛年宜早起學周文王爲太子雞鳴時請問安西宮太子幼不能行其言遂稱疾】嵩山禮聘【唐孔述睿孤隠於嵩山徳宗以諫議大夫纁束帛就嵩山以禮聘述睿旣至召對於別殿以爲皇太子侍讀】承兩宮恩【徐岱字處仁充皇太子及舒王以下侍讀承兩宮恩顧時無與比而謹愼過甚未嘗泄禁中語】深見親敬【宗在春宮張說禇無量俱爲侍讀深見親敬】腰輿【無量爲侍讀公年老爲造腰輿令內殿給使輿於內殿】特賜廏馬【孔述睿徳宗以禮聘述睿旣至特賜第宅給以廏馬】開經必盥濯【唐蕭徳言事見前授業講經注】

皇朝事實忠義剛正【楊長孺奏狀臣楊萬里以忠義剛正受知孝宗皇帝淳熈間禦筆親擢先臣爲太子侍講凡先臣有所奏陳嘉納如流先臣感激主知未嘗不喜極而繼之以泣也】遷右補闕【東都事略郭贄傅太子任京尹得侍讀藩邸太宗卽位擢贄著作郎兼皇太子侍讀遷爲右補闕】擢工部郎【同上孫固傳神宗爲穎王以固侍講王府東宮建爲太子侍讀神宗卽位後擢工部郎】羣書精語翊誦於靑闈【唐大詔令許敬宗冊翊誦於靑闈彯長纓於鶴籥】發揮啟廸執經尊道【先天命張說等兩省侍臣講讀勅朕往在儲副旁求儒雅則張說禇無量等爲朕侍讀咸能發揮啟廸執經尊道】

左右春坊東宮之務歷代以中庶子領之【北齊有門下坊庶子領之典書坊庶子領之隋門下坊置左庶子典書坊置右庶子唐龍朔中攺門下坊曰左春坊右庶子中允司議郎左諭徳左贊善大夫崇文館學士校書郎洗馬文學校書正字等焉典春坊曰右春坊右庶子中舎人太子舎人右諭徳右贊善大夫太子通事舎人家令率更令等焉國朝建儲闈卽置仁宗神宗升儲並以內臣爲左右春坊勾當左右春坊事中興不置孝宗乾道元年立皇太子置左右春坊二貟同左右春坊二貟孝宗防要注又朱文公語錄或問東宮官屬曰唐六典載太子東宮官制甚詳如一小朝廷置詹事以統眾務則猶朝廷之尙書也置左右二春坊以領眾局則猶朝廷之中書門下省也左右春坊又皆設官有各帥其屬之意崇文館猶朝廷之館閣贊善大夫猶朝廷之諫議大夫其官職一視朝廷而爲之隆殺此等制度猶好今之東宮官屬極茍簡左右春坊舊制選賢徳者爲之今遂用武弁之小有才者其次惟有講讀數貟而已如贊善大夫諸官又但爲階官非實有職業神宗以唐六典攺官制當時亦有不曽討論者如東宮官屬之不備是也舊嘗入一札子論東宮官制疎略宜仿舊損益之不攺】

歷代事實靑宮列局【續通典太和四年左庶子孫革奏云云靑宮列局防翼元良】皇朝事實備儲坊之采【胡文恭行趙沐制云】

資善堂翊善贊讀

官制總說【資善堂翊善贊讀紹興五年六月初置以命朱子開範元長時孝宗以建國公就傅故也其後孝宗出閣就第而信王幼亦命近臣踵爲之開禧元年七月皇子初封榮王命程少逸左史兼贊讀少逸以祖諱辭乃命軍器監趙子中夢極兼領其不稱王府而以資善系衘蓋以未出閣之故朝野雜記】皇朝事實極天下選【見前總東宮官範朱極天下之選注】

資善堂小學授

皇朝事實陳正言正道【樓攻媿集婁機字彥發諡忠簡爲資善堂小學教授時皇太子爲惠國公日陳正言正道又以累朝事親修身治國愛民四事手書以獻置之左右朝夕觀省周旋四載不懈益防同寮予告公毎當之首尾如一日擢監察禦史請未退而命已頒國公戀戀防不忍舎公亦爲之感泣】發端【擢用眞儒光奉宸綸輟從貳卿入贊儲器入侍儲幄擢寘儲尹】

起聨【元良以正知國家有道之長翼衛旣隆信宗社無窮之福】

【選用正直符三代有道之長翊衛元良信萬世無窮之福】

警聨【漢景帝之於竇嬰徒崇禮秩唐太宗之用李勣謾屈階資】

【紫宸持槖方允賴於論思天方唘於元良朱邸談經正有資於衛翼時正需於調防】

【或資羽翼之成必盡言如霍氏得切磋之體或防藥石之報必獻箴如溫嶠有補益之稱太子正而天下定允資翊衛之賢有徳進而朝廷尊增重元良之勢】

【奉祠眞館世髙衝退之風置尹儲宮帝有顯明之命】

【𨿽賢聖仁孝聞天下稟於岐嶷之資必左右前後皆正人助其緝熈之學】

【自昔孔霸之授經漢嚴是選厥後王恭之遜表晉缺其人】

【伯夷之淸伊尹之任至夫子而大成召公爲保太公爲師宜成周之能久】

【方南國教明笑指梅花而歸去適東宮位正屈從芝嶺以來遊】

【朝夕論思日月獻納久陪黃屋之遊心春秋禮樂冬夏詩書庸弼淸宮之毓徳】

【燕翼之謀尢重龍顏之眷益深】

結聨【庶子同三令之班暫玆養望宰相爲百僚之長行矣登庸】

【旣招四皓於商山用成羽翼行立三公於周室兼理陰陽】

翰苑新書前集卷二十九﹤子部﹐類書類﹐翰苑新書﹥

欽定四庫全書

翰苑新書前集卷三十

大宗正司

判大宗正【本朝仁宗景祐三年初置續防要以皇兄江寧軍節度使允讓卽濮安懿王皇侄彰化軍守後節同知大宗正事實錄時宗室子孫眾多聚居大第故於祖宗後各擇一人知宗正事令敍睦之違則糾其失焉實錄英宗治平元年詔宗室之盛數倍於前而宗正司事亦繁多乃增置同知大宗事一員選宗惠爲之詔略曰夫明徳以親九族正家而刑萬邦古先哲王罔不由此朕嗣守丕業率循舊章惟皇屬之惇和命宗臣而董正念其性本於仁厚宜廣學以勤修顧其日益於眾多必增員而統理庶乎恊贊其職並修厥官式孚於休以副予意防要元丰官制竹詔大宗正司不六曺大宗正以宗室團練使以上有徳望者爲之次一人爲同知位髙屬尊者爲之判掌糾合族屬而訓之以徳行道藝受其詞訟而糾正其愆違有辜則先劾以聞法例不能決者同上殿取裁凢宗室服屬逺近之數及其賞罰規式皆縂之屬有記室一人掌牋奏講書教授十有二人分位講授兼領小學之事四朝志知大宗正事用太祖太宗之屬近行尊者爲之率以近官至王相者領焉渡江後頗用南班多不得人無以表率更生刻削宗室皆患之淳熈初宗正官缺趙溫叔言崇宣簡公不息之賢自江西運判召爲右監門衛大將軍忠州防禦使知大宗正事非常例也朝野雜記】

歷代事實都領宗正之務【鄴侯家傳李勉都領宗正之務】

皇朝事實定讀書賞罰規式【四朝國史治平元年月判大宗正事允弼言詳定到皇親讀書等賞罰規式詔依所定次第施行】掌教法政令【神宗正史職官志大宗正掌宗室之教法政令以行藝訓導而惇睦之受其辯訴之事而糾其失】擇人惇睦【見賜鞍馬注】位髙屬尊【見官制】屬近行尊【朝野雜記知太宗正事仁宗始置用太祖太宗之後屬近行尊者各一人於是首命濮安懿王爲之自是率以近官至王相者領焉】言天下事【朝野雜記淳熈初宗正官缺趙溫叔言崇宣簡公不息之賢自江西轉運判官召爲右監門衛大將軍忠州防禦使知大宗正事非常例也不息字仁仲中進士第所至有聲積官昭慶軍承宣使在宗司數言天下事上甚重之】公子司宗【四朝國史宗景傳元丰七年以宗景知大宗正事先是宗景父久弼司宗久故神宗復選而用之使諭其母先王久司宗正徳及皇族今命而子繼之夫人宜多慰也】賜鞍馬【仁宗實錄皇祐三年以久讓知大宗正事守節同知大宗正事仍賜襲衣金帶鞍勒馬時宗室子孫眾多方聚居於大第故於祖宗後各擇一人令惇睦之違失則糾正焉凢宗室奏陳先委詳酌而後聞】建親賢閣【四朝國史仲忽傳入判大宗正事徽宗賜之甲第建親賢懋功之閣以示寵仲忽鯁亮端毅動循禮法立宗司法式後人視爲定】羣公精語典司屬籍【東坡除宗晟制典司屬籍克有令名】糾正宗支【元厚之除宗伯制內以糾正於宗支】訓齊屬籍【又除宗景總訓齊於屬籍並職略】董正宗籍【呂正獻集賜允弼詔】董司宗諜【文恭賜允弼詔】長治公族【曲阜集賜同知宗正仲爰不詔曰朕旣得宗室老成屬之長治公族又擢爾之賢使爲之貳】九族治正【文恭云資大徳之夙成賴九族之治正】創宏規於文祖【除宗晟制崇敍訓齊創宏規於文祖】司我本支【胡文恭行宗懿制云惟時賢亮司我本支】首秉宗司【文恭賜允弼詔】宗臣董正【見官制】董大宗之秩【曾子宣除宗晟制選諸近屬之尊董我大宗之秩】

知大宗正丞【本朝熈寧三年置丞三員以異姓朝臣充神宗疑用異姓王安石言前代宗正固有用庶姓者乃錄春秋時公族大夫事神宗曰此𨿽無前代故事行之何害安石曰聖人創法不必盡循前代所已行者顧事理何如耳於是召稚圭對而命之並四朝志元丰五年詔大宗正丞中書省奏差以文臣京朝官知】

皇朝事實晉丞瑤籍【慶元制云云】贊治公姓【曲阜集知大宗正丞崔公慶制云贊治公姓人無間言】得存心養性之學【中興系年錄曽恬少尊事楊時謝良佐陳瓘得存心養性之學及爲大宗正丞秦檜專政士方求媚以取要官而恬自守無所詘】議論有前輩之風【言行錄田畫字承君人物雄偉議論慷慨俱有前輩之風入爲大宗正丞宰相曽布欲收置門下不能屈】宰相不能屈【見上注】自守無所屈【見得存心養性之學注】上宗寶五事【中興系年錄知大宗正丞謝伋條上宗寶五事曰舉賢才以彊本支更法制以除煩苛擇官司以專訓導繼封爵以謹傳襲修圖牒以辧親疎詔內外從官各舉宗室一人始立法大嚴學官久闕襲封之典遂廢宗正有寺無官故伋言之時用伋議惟襲封食】以異姓爲【見官制】

西南外宗正司【本朝崇寧元年蔡京申請宗室旣許分居兩京輔郡乞於兩京置外宗正司擇宗室賢者管幹逐處一人仍於本州通判職官內選二人兼領丞簿凢外任宗室事下於州縣者外宗正受理大觀三年罷政和二年復置中興南渡後南外置司泉州西外置司福州丞系倅兼簿系簽判兼紹興府亦有宗正司乾道七年省紹興府宗司行在中興防要孝宗防要】

知西南外宗正司【官制見前】

皇朝事實考實文藝【續防要政和三年知西外宗正事士奏廢兩京睦宗院宗子有文藝行實眾所共知者許宗正考實文藝以聞】訓齊糾正【慶元制爰俾訓齊往分糾正】鈴束訓導【中興防要紹興二十六年七月知西外宗正事士術言西南兩外宗司相去不逺鈐束訓導事體一同有未便者理有商議望許兩司宗官每年一次往來商議職事從之】雙月只日【中興防要隆興元年刑部言大宗正司奏犯罪宗子雙月送西外只日送南外本部防詳欲依所乞從之】

西南外宗教【前漢元始五年於郡國置宗師以糾皇室親族世氏致教訓焉選有徳義者爲之有寃失職者宗師得因郵亭上書西漢紀唐武徳三年詔天下每州置宗師一人以相統攝類防本朝國初闕崇寧初蔡京申請置外宗外有惇宗院又云今置學立師爲量試之法大觀元年南外惇宗院太學教授張戣以宗子釋褐教養有方特轉一官是時距置惇宗院才五年意宗教必置於崇寧之初大觀三年罷詔曰比置院於別都增學於宮邸廩其無祿而教養其未命者累年於玆宗子之在別都或輕犯法吏弗能禁民以爲擾師儒之官殆相倍蓰而就學者寡官冗而事繁宜有裁適應兩京惇宗院並官吏並罷政和二年復置宣和三年增置西南外惇宗院教授各一員又有博士正錄中興以後惟置宗教】

皇朝事實宗師【見官制】由庠序之教【政和詔曰宗族蕃衍詔有司分食兩京爲立廩稍之格由庠序之教朕心庶幾焉】不附秦檜【誠齋集陳正獻公俊卿舉進士第二授泉州察推秩滿故事當入館學時相秦檜察公不附已以爲南外睦宗院教授】

睦宗院【本朝崇寧元年宰臣蔡京請宗室非袒免親以下兩世欲分於西京南京近輔或沿流便郡居止每處置惇宗院差文武臣各一員管幹續防要中興南渡南外居泉州西外居福州光宗卽位攺爲睦宗院】皇朝事實置院別都【大觀詔曰比置院於別都】親睦宗族【崇寧五年詔近置惇宗院所以親睦宗族愛養孤幼】

四六警語【司宗典籍】

發端【疏詔東平鎭領房山展親西外司宗睢邸】

起聨【大君有命申頒寵渥之親伯臣司宗無越耆英之舊】

【王曰叔父立愛始於家邦汝作秩宗受祉施於孫子】

【斂袵詩壇久標古錦囊之譽橫經宗校獲依靑藜杖之光】

【弭節西臺正仰長庚之次捨司文南邸獲分太乙之光輝】

【伯父心在王室自宜與四輔以通班天屬生於聖時爰與第一人而爲長】

警聨【瓊編瑤牒儼帝子之冠簮欲信厚之成風衮衣繡裳本公家之衣鉢宜訓齊之遴選周之宗盟誰若滕侯之長爰以東平之善唐之宰相豈遺徳裕之賢遂司南外之盟】

【典周室之宗盟宜洊司於麟趾爲劉氏之祭酒行入對於龍光】

結聨【聮陰何幸知爲髙帝之子孫巽日相逢儻備梁王之賓客】

王府官屬

王府翌善【國朝太平興國四年置翌善一人續防要孝宗初就傅範元長以待制兼資善堂翌善自是率以從官爲之其後親王府不復除第以朝士兼贊讀直講而已淳熈末寧宗在嘉邸畱丞相始薦用黃文叔自祕書除翌善不爲兼官非常制也其後文叔遷起居舍人歷中書舍人給事中皆兼翊善是以從官兼七品之職矣朝野雜記】

歷代事實曳王門裾【前吳王濞陰有邪謀鄒陽上書諫之曰何王之門不可曳長裾乎】入子鸞府【宋武帝時殷淑儀寵傾後宮子始平王子鸞愛冠諸子凢爲上盼遇者莫不入子鸞府】南山秀望【晉中興書顧榮傳時在洛者惟陸云陸機及榮三人而已機云𨿽有詞藻不及榮也以南山秀望補吳王郎中令】大山小山【前漢淮南王安爲人好書招置賓客數千人八公之徒咸慕其徳各竭材智著述篇章分其詞賦以類相次或稱大山小山猶詩有大雅小雅也】西邸得人【竟陵王子良開西邸招文學沈約蕭珠王融謝脁陸倕範云任昉等遊焉當世號爲得人】才地豈可遊外府【南史王勵美風儀博涉書史仕梁爲河東王功曺王出鎭勵將隨之藩張纘時典選勵造纘言別纘見其風采乃曰王生才地豈可遊外府乎奏爲太子洗馬】

皇朝事實論修身治國【周益公集張忠簡公闡子大猷公莊重出於天性誠信濟以學力在王邸讀資治通鑑至修身治國必反復誦說壽皇每嘉納暇日賜札和詩恩意綢繆】擇耆徳方正【國朝大中祥符九年以張士遜崔遵度並充壽春郡王府賓友時王將受經擇耆徳方正有學術者爲府官士遜時爲河北轉運使雅素淸謹遵度力學有士行搢紳目爲長者卽召士遜等赴闕而並加命焉】國器【東都事略邵亢傳亢字興宗爲穎王府翊善召對羣玉殿英宗訪以世務稱之曰學士眞國器】朱範極天下之選【事見東宮官屬門】作渾天儀以勉學【事見東宮官屬門】諫假山【長編姚坦爲益王府翊善王嘗作假山召僚屬置酒觀之坦獨俛首不觀曰但見血山安得假山王驚問對曰坦在田舍時見州縣督稅捕人鞭笞血流滿身此假山皆民租賦所出非血山而何太宗亦爲假山未成有以坦言告於上者上曰傷民如此何以山爲亟命毀之】以度支充【國朝治平三年以尙書度支郎中王稷臣直集賢院充穎王府翊善令於皇子兩位供職】王陶爲【東都事略王陶傳陶字樂善皇子初王淮陽後王潁皆爲翊善】輟爲諫官【同上邵亢傳英宗諭潁王曰以翌善端直朴厚輟爲諫官矣王出道帝語遂以制誥知諫院】

羣書精語申翌宗藩【胡文恭行王渙制云申翌宗藩曽惠訓之不倦】竭誠親邸【胡文恭行向士安制】名宦不爲不遇【白樂天文乘朱輪於華邸曳長裾於王門名宧不爲不遇】王府贊讀【國朝徽宗政和七年張大亨奏竊見講讀之官天子謂之侍講侍讀而在諸王者亦有侍講侍讀官號比擬稱謂相紊詔諸王府侍讀攺爲贊讀侍講攺爲直講續防要】

歷代事實經佐【唐太詔令姚元之制睠彼藩邸髙選經佐】徳業優深【隋楊汪字元度爲周冀王侍讀王甚重之每曰楊侍講徳業優深孤之穆生也】文學俱長【徐摛字士秀髙祖謂周捨曰我求一文學俱長兼有行者欲令與晉安王緯遊處捨曰臣外弟徐摛形質陋小若不勝衣而堪此選髙祖曰必有仲宣之才亦無問其容貌乃以摛爲侍讀】有仲宣之才【上注】朱門閉影【梁陶洪景爲諸王侍讀𨿽在朱門閉影不交外務惟以披閱爲務】從容經席【類要燕公碑曰桂山徐耼字將道更潞沛豫周諸王侍讀四王之門從容經席】

皇朝事實談經王府【淇水制談經王府揮玉麈以雍容】義兼師友【東都事略蔡挺章兄抗字子直爲潁川郡王伴讀英宗在藩邸器重之請於濮安懿王願得與遊每見抗衣冠盡禮談經王府】

羣書精語淸切蕃房寂寥舊蓽【類要謝脁牋淸切蕃房寂寥舊篳】王府直講【國朝太平興國四年別置侍講以常參官充政和七年詔攺侍講爲直講詳見贊讀】

歷代事實師範磐石【元和冉太子赦其歸登呂元膺宜侍講承華師範磐石可充太子諸王侍講】

皇朝事實徳行宜左右【四朝國史鄭穆字閎中爲嘉定二王侍講府寮缺員禦史陳襄請擇人神宗曰如鄭穆徳行乃宜左右王也凢居館下三十年在王邸一紀非公事不至執政之門講說有法可爲勸戒者必反復摘誦二王敬禮焉】校九經正義【東都事略孫奭傳奭字宗古爲諸王府直講校正九經正義】職在訓導【續防要大觀二年定王嘉王府侍講沈錫奏眞宗皇帝時以張士遜爲王友命王答拜以示賓禮令講讀輔翊之官職在訓導亦王之友傅也可如王友例令王答拜】勸講親賢【李淇水制勸講親賢之地】多所禆益【李浩行狀公字徳逺兼恭王府直講在王府多所禆益且因事以及時政書之於冊上或見之王亦愛重公他日補外累年乃歸王聞之欣然曰李直講來矣】孫奭賜紫【至道二年以孫奭爲諸王府侍講賜紫】

王府記室【宋自明帝以後皇子皇弟𨿽非都督亦置記室參軍隋皇伯叔昆弟皇子是爲親王府置記室參軍唐因之六典通典本朝太平興國中置政和中以參軍行軍之際所稱詔除去參軍字】歷代事實掌表啟書疏【職林漢三公及大將軍皆有記室令史主上表章奏報書記魏太祖輔漢以陳琳阮瑀管記室軍國書檄多二人所爲】辧軍符府檄【職林房喬爲秦王府記室徵伐未嘗不從居府出入十年軍符府檄或駐馬卽揮文約理盡初不著稿髙祖曰若人機識毎爲吾兒陳事千里外猶對面語】陳事千里猶對面【見上辧軍符府檄注】明珠兼乘未若一言【唐職林薛收字伯褒爲天策府記室嘗上書諫王止畋獵王答曰明珠兼乘未若一言】兄弟同掌機近【唐職林溫大有字彥將唐初攝大軍府記室與兄大雅同掌機近】河東三鳳【職林薛元敬薛收及族兄徳音齊名世稱河東三鳳收爲長雛徳音爲鸑鷟元敬年最少爲鵷雛武徳中爲記室元敬謹畏未嘗申欵曲於房杜如晦嘆曰小記室不可得而親不可得而疎】

皇朝事實謹恪有守【太宗雍熈二年以王從等並爲陳王韓王冀王府記室參軍太宗諭從等曰諸子生長深宮未知世務必資良士贊導爲善使日聞忠孝之道卿等皆謹恪有守故玆謹選士宜勉之】靜重有規矩【曲阜行辛雍制維朕叔父爲時賢王宜得良士使從而遊以爾朴茂靜重有規矩輟自奉常往司管記】自處澹如【鄭雍傳雍字公肅元丰中爲皇弟嘉王府記室參軍在王府幾十考不遷而自處澹如士論益重】斥巧言令色【楊文公談苑竇偁爲晉府記室賈琰爲判官每諸王宗室晏集琰必怡聲下气褒贊捷給偁叱之曰賈氏子何巧言令色之甚獨不懼於心邪】士安行優【言行錄畢文簡公士安字仁叟兼冀王府記室參軍端拱中詔王府官各上所爲文帝問近臣曰文吾旣知之其行孰優皆以公對帝喜曰是也以本官知制誥】往司管記【見靜重有規矩注】贊導爲善【見謹恪有守注】陳拜起進趨之節【四朝國史傳神宗封淮陽王潁王韓維皆爲記室參軍王每事咨訪維悉心以對至拜起進退趨揖之容皆陳其節】有直諒多聞之益【初寮除李彌大制朕以賢王將就外傅維玆僚屬歷選在廷庶幾朝夕正士之親先有直諒多聞之益擢參王府蓋莫汝宜】論聖人不可有功名心【韓維傳維字持國神宗初就外傅以維爲王府記室神宗嘗與維論天下事語及功名維曰論聖人功名因事始見不可有功名心神宗拱手稱善】作富貴箴【孫覺傳字莘老遷昌王府記室王禮之因問終身之戒覺爲陳諸侯之孝作富貴箴】以史館爲【防要大中祥符五年以直史館晏殊爲升王府記室參軍】自奉常司【見靜重有規矩注】除知制誥【見士安行優注】

羣書精語擢參王府【見有直諒多聞之益注】

王宮大小學教授【國朝太宗至道元年以員外郎孫蠙充皇侄皇孫教授從新號也時中書言今皇侄皇孫是環衛之職以教授爲名從之眞宗咸平元年以朱昻兼南宅教授張蔚兼北宅教授嘉祐以來置諸宮教授立講書課試規罸之法此事見紹興五年錢觀復奏疏中興防要又朝野雜記云咸平初命諸王府官分兼南北宅教授南宮者太祖太宗諸王之子孫處之所謂睦親宅也北宮者魏悼王子孫處之所謂廣親宅也英宗治平元年時宗室自率府副率以上八百餘人而教授之官六員而已因詔增置教授官凢皇族年三十以上者百十三人置講書四員年十五以上者三百九人增置教授五員年十四以下者別置小學教授十二員並舊六員爲二十七員以分教之大學京朝官充小學選人充崇寧三年睦親宅及北宅廣親宅各大學小學教授一員廣親北睦親西及周王官大學兼領小學各二員大小學兼領始於此職源云靖康之亂宗學遂廢紹興復置諸王宮教授二員隆興減其一嘉定復置宗學攺爲博士宗正寺於是宗室皆得就學旋復存諸王宮大小學教授一員朝野雜記】

皇朝事實都講【治平中宗室四千餘人親王置翊善侍講記室余則遂宮院置都講教授嵗時有喜慶則燕宮政殿或太淸樓】爲宗室六箴【神宗實錄吳充兼吳王宮教授他官都與宗室狎無誨道之義充獨以嚴見憚宗子相率辟防事設講席受經英宗在藩邸心重之爲宗室六箴以獻一曰視二曰聴三曰好四曰學五曰進徳六曰崇儉仁宗命分寫徧賜皇族英宗書之座右屏】以經義啟迪【言行錄劉章字文孺紹興中兼普安恩平兩王府教授公事王邸閱四嵗暴忠寫誠以經義史學啟迪掖導受知孝宗自此始】陳聖賢出處之方【周孟陽嘉祐中爲澤王潤王宮教授英宗辭命皆孟陽爲之贊道勤至𨿽家事之微無所不及又陳聖賢出處之方參以古今禍福之變以爲箴規英宗悚然起拜曰往時教授止於文章筆硯爾今長者幸教之乃至此】正講席自申始【神宗實錄吳申字景山英宗擇官教導宗室以爲睦親宅都講初宗室坐序爵仍自爲賓主講官位主席之東隅申不肯坐且曰宗室當以親族尊卑爲序與講官分賓主至再移書大宗正大宗正不能決因內朝出上書英宗是之宗室正講席自申始】位教授於中【中興系年錄校書郎王十朋兼建王府小學教授先是教授入講堂則與皇孫敍賓主而教授居賓位十朋不可王特爲之加禮而位教授於中】選履行端慤【仁宗嘗曰諸宮院教授非止講習經書亦須選揀履行端慤者於是以張維翰充】舉士行朴厚【防要治平四年詔諸宮教授須舉士行朴厚確有經術恪靜自守眾所共推者卽不舉權貴親戚】舉朴學純誠【防要熈寧元年五月言者謂諸王宮教授向來率用朴學醇儒近以員多所用之人或異於前者西漢以博士不通政事者補諸侯王傅欲令後有缺下兩制又國子監舉有學行不通政事者充人限年五十以上庶專於講授有益宗室詔如有缺宜令舍人院國子監舉朴學純誠行義無缺義年五十以上充】舉所知盡天下之才【治平三年蔡抗言欲令諸侯宮院教授有缺並下兩制舉所知以盡天下之才詔從之】眞天子門生【紹興二十五年以趙逵兼普安恩王府教授逵時爲禮部郎及引對上曰卿乃朕自擢秦檜日薦士曾無一言及卿以此知卿不附權貴眞天子門生也又曰兩王方學詩冀有以切磋之逵因奏言路久壅願陛下廣覽兼聴勿以微賤爲間庶幾成敢言之气上嘉納之】除記室【東都事略徐勣字元功爲越王等宮大小學授召對除王府記室】

羣書精語成童誦習經書小學通達名數【治平元年六月五日詔曰𨿽王子之親必由於學惟聖人之道故能立身稽古大猷若時至訓粵三徳三行之順有四術四教之崇歷辟承風自家刑國今一祖之後諸宗之支亦嘗著命於前命官以訓或兼職他邸或備位終年誘導之宜滅裂無狀蓋命不待固事遂因循特詔近臣並薦能者使成童而上誦習經書小學之居通達名數朝夕勸善日月計能固當漸漬簡編恪修志業與其趨異端而無守孰若就有道以自修居常謹思戒在中上所謂少成若天性習慣如自然顧禮義之方須尊長之誨內有懿親之表率外有明師之切劘懋進汝功用符朕意】朝夕勸善日月計能有明師之切劘【並見上注】置在諸邸敷訓羣言【胡文恭行李恂制云云】藩房授道有惠訓不倦之勤【胡文恭行同安制】四六警語【宮僚藩房出綍中宸昕朝選望宗邸宗藩橫經宗邸宗邸得師柬知帝扆天陛疏恩種學積文久想鳳儀之舉分教宮庠王宮涖教橫經授教將成麟趾之風接鴛鷺於淸貫廟堂得埏鎔之當掲模範於懿親宮邸惟模範之良】

【士林夙重於典刑沛易楚詩稔聴師資之訓帝冑獲親於模範文昭武穆宜多信厚之風洪惟帝訓學不俟於空言必用儒英命始符於輿論】

【審明國計久資籌畫之長領袖儲宮政賴端方之彥】

【金枝穎秀允資諭教之功玉麈雍容果稱範模之任】

【髙帝子孫固有殊人之龍種梁王賓客豈徒授簡於免園】

【茂仙源之玉葉政借師資侍講席於金枝更觀盛舉】

翰苑新書前集卷三十

欽定四庫全書

翰苑新書前集卷三十一

六院

登聞檢院【宋文帝元嘉九年魏主詔闕右懸登聞鼓以達寃人通鑑唐大歷十四年詔天下寃滯於朝廷受詞推決尙未盡者聴撾登聞鼓通鑑國朝雍熈元年攺匭爲檢東延恩曰崇仁南招諫曰恩諫西申寃曰申明北通曰招賢景徳四年攺爲登聞檢院命樞密直學士張詠判仍差內臣監門不得闗預公事諫議大夫掌受文武官及士民章奏表疏凢言朝政得失公私利害軍期機密陳乞恩賞理雪寃濫及奇方異術皆受以通達凢進狀者先鼓院若爲所抑則詣檢院外有理檢使今不置始於淳化二年置理檢院於乾元門之西北廊以知制誥錢若水領之復唐制也至道三年廢天聖七年上因讀唐史見匭函達下民寃枉之事乃謂左右曰天下九州之大豈無寃枉之人若至京師檢院鼓院理雪者必是州縣官吏提防刑獄轉運使不能理雪又若不爲申理則赤子無告矣乃置匭函仍專命禦史中丞爲理檢使以分紀防要中興之初因舊制置局於闕門之前舊在宣徳門外後門下省建炎三年專諫院中興防要】

歷代事實知匭【唐武后置匭四區以正諫大夫補闕拾遺一人充使知匭事】獻納使【唐天寶九載攺理匭使爲獻納使】掌匭之司【唐文粹李華含光殿賦云乃立掌匭之司館通事之吏職在達下情於上天儆王言於有位】受四方之書【唐百官志武后垂拱二年有魚保宗者上書請置匭以受四方之書乃鑄銅匭】達百姓之窮【南梁武帝紀天監元年詔於公府謗木肺石傍各置一函百姓已窮九重莫達若欲自申投肺石函】達下情於上天【見掌匭之司注】皇朝事實理檢【見建官本末】廣言路通下情【紹興十年臣寮奏疏云國家置檢鼔院所以廣言路達下情也】居雙闕之左【中興題名自南渡以來始創治所於和寧門之下紹興戊申復承平之制移置雙闕之左】以匭函爲檢匣【隆平集見鼓院】上東封書【眞宗實錄田錫字表聖入判登閒檢院因壽寧節獻詩二十韻太宗和賜又上東封書翌日命知制誥】上疏論致治之本【中興系年錄監登聞檢院呂祉字安老特轉一官守右正言祉上疏論政治之本疏入召對復進三策上嘉納旣退遂有是命】守右正言【見上注】命制誥【見上東封書注】前賢詩詞獻納司存雨露邊【杜甫贈獻納使田舍人詩獻納司存雨露邊地分淸切任才賢舍人退食收封事宮女開函近禦筵】

登聞鼓院【國初曰鼓司以內臣掌之鼓在宣徳門南街北廊至道三年命太子中捨王濟勾當鼓司用朝臣勾當自此始景徳四年詔攺爲登聞鼓院掌諸上封而進之以達萬人之情防要司諫正言續防要凢文武臣寮閤門無例通進文字並先經登聞鼓院進狀未經鼓院者檢院不得收接分紀建炎元年因舊制置局於闕門之前髙宗卽位於南京召李綱爲宰相綱奏曰人主莫大於兼聴廣視使下情得以上通今艱難之際四方休戚利害日欲上聞而士民之願效其智慮者尢多而檢鼓院猶未置恐非所以通下情而急先務也遂置登聞檢院鼓院於行在便門外三年専諫院】

皇朝事實逺大之器【東都事略蘇軾字子瞻號東坡判登聞鼓院英宗在藩聞軾名欲以唐故事召入翰林宰相韓琦曰蘇軾之才逺大之器也天下之士莫不畏慕降伏皆欲其進用然不若朝廷培養之而後用也及試二論復入三等得直史館】無進趨之意【言行錄呂申公著著諡正獻差判登聞鼓院公研精講學無進趨之意嘗與王介甫相對而嘆曰今天下𨿽小康然堯舜之道知不可復行以故求閒局將以遂其志】恥走淵覿之門【晦庵集李椿字壽翁監登聞鼓院淵覿寵方盛同舍人走其門公恥之自引去】賜錦袍【仁宗實錄景徳二年攺鼓司爲登聞鼔院卽命周起諡安惠判鼔院防十月賜近臣錦袍特預之】伊川再辭【程伊川先生文集差兼判登聞鼓院先生引前說且言入談道徳出領訴訟非用人體再辭不受】以匭函爲檢匣【隆平集云咸平攺登聞院曰登聞檢院鼓司曰登聞鼓院自是匭函遂廢天聖間復於檢院鼓院各以匭函爲檢匣凢言大事朝政闕失或訴寃未辧者悉令檢匣以進卽言涉奇邪無得通聞置理檢使領之】

羣書精語九重非叫閽之可聞【唐大詔令神龍元年申寃制九重嚴邃非叫閽之可聞萬邦遐曠因表疏而方達其有寃未申投匭】延不諱之書建登聞之鼓【令百官言事詔太宗之禦天下也持稱至理猶復旁求諫諍俯察謳謡廣延不諱之書建登聞之鼓於時在朝無闕政四海無疲人】萬邦之事無隔於九重【同上其擊登聞鼓者委金吾將軍收進不得輒有傷損亦不須令人遮擁禁止其理匭使但任投匭人移表狀於匭中依常進來不須畱副本並妄有盤問止遏萬邦之事無隔於九重獻替之謀不遺於聴覽也】以代誹謗之木【續通典寶應元年制下自蒸黎上及公卿並須設匭論及時政得失仰差中正淸白官一人知匭務知招其直言以代誹謗之木其匭朝出夕入】

進奏院【唐藩鎭皆置邸京師以大將軍主之謂之上都後大歷十三年攺爲上都知進奏院官五代以來支郡不藩鎭補人爲者聴其置邸藩鎭者兼掌焉國初緣舊制皆本州鎭補人爲進奏官其軍監塲務轉運司則差知後官則副知掌之逐州就京師各置進奏院防要太平興國六年諸州罷知後之名簡知後官得李楚等百五十人並充進奏官命供奉官張文粲提轄諸道進奏院周益公編題監官以京朝官及三班使臣充掌受詔敕及諸司符牒辧其州府軍監以頒下之並受天下章奏按牘狀牒以奏禦及分授諸司續防要中興以來門下後省給事中防檢訖乾道九年依舊後合報事令後省錄付報行中興防要孝宗防要又題名云】

歷代事實畱邸【杜牧行賴師貞制主大藩畱邸之事】闗白啟導【杜牧行景思齊制云諸侯之任各有職貢小者得事例大者決於朝廷闗白啟導屬於畱邸】

皇朝事實獻文章【六一集王質字子野初以防補太常寺太祝監進奏院獻其文章召試賜進士及第校勘館閤書籍】仲淹薦舜欽【東都事略蘇舜欽字子美仲淹薦其才監進奏院用故紙祠神爲禦史所糾除名時王質守陜聞之嘆曰子美之才如此士大夫不爲天子惜之可傷也】

糧料院【國初仍舊制以三司大將軍爲都糧料使自開寶六年以著作佐郎陸光範充攺用京官自此始太平興國五年分諸司馬軍步軍爲三院八年以馬軍步軍合爲一院雍熈四年命供奉官陳處誨勾當諸司糧料供奉官曽祚勾當馬步軍糧料自後復分馬步軍爲兩院或以諸司使副分主之端拱二年復以京朝官主之並國朝防要元丰末並馬步軍與諸司爲二院中興百官題名太府寺掌以法式頒廩祿凢文武百官諸司諸軍俸料以劵準給四朝志中興以來行在有諸軍諸司糧料院鎭江建康有分差諸軍糧料院鄂州有分差戶部糧料院四州縂所有分差戶部魚闗糧料院分差利州戶部糧料院並中興孝宗防要六院官例以京官知縣有政績者爲之故恩疏數略視職事官而不入雜壓紹興間胡汝明以料院除監察禦史遂遷副端乾道復相繼入臺省有宋惇書等數人而六院彌重號爲察官儲矣紹興間復入雜壓淳熙間削去近嵗復舉班在五寺簿下太學博士上朝野雜記】

皇朝事實祿鍵【紹興五年臣寮言竊惟國家之賦祿以糧審爲闗鍵糧審之勘給以法令爲承式中興防要】老吏驚嘆【樓攻媿集汪大猷字仲嘉幹辦行在糧料院文書盈幾日不給視公間摘一二無不切中老吏驚嘆謂未有也或言貨務在藏庫有羨請朝旨以委公躬自檢校得其實以對】除太常簿【樓攻媿集林正惠公大中字和叔幹辦諸司糧料院求外補同擬者四人孝宗指公與計衡姓名曰此二人佳可除職事官遂除太常寺簿】除察院【朝野雜記紹興十一年胡汝明自料院除監察禦史】爲察官之儲【見官制】

旁引均其稍食【禮天官宮正均其稍食又雲月終則防其稍食】

審計司【國初以三司使縂邦計然案牘叢委典者不能徧察而姦容焉淳化三年始用戶部使樊知古奏復別爲院置官顓領之以聴稍食之要貳置院之初特掌騎兵徒兵給受之數猶未及諸司也元丰三年合步騎兩院爲一遂以其一主諸司自宮禁朝廷下至斗食佐史凢賦祿者以式灋審其名數而稽其亂名者惟郊賜給已乃審祿有疑予則詔以法凢四方之計籍上於大農則逆其防凢有司議調度防賦出則焉舊爲諸軍諸司專勾司建炎元年避髙宗禦諱攺諸軍司審計官中興系年錄】

皇朝事實糧審爲闗鍵【中興防要紹興五年臣寮言臣竊惟國家之賦祿以糧審爲闗鍵糧審之勘給以法令爲承式】未嘗登權門【胡澹庵集辛次膺監諸司審計司供職行朝未嘗登權要門參知政事孟庾被詔薦其才遂召對是日除駕部員外郎】除駕部【上注】

官誥院【國初於右掖門置院四司誥身案並集於此以備中書除攺本司郎官各主其事淳化五年始專置官司於省內凢官誥各以本司誥身印印之官誥院提舉一人以知制誥充判院一人以革職京朝官充元丰五年行官制文武告身屬吏部蕃官告屬兵部封贈及命婦告屬司封加勲並將校告屬司勲崇寧四年置造官誥局五年罷令尙書右選主管大觀元年復置三年復罷政和三年六月詔依舊置官誥院差官二員主管少府監鑄印記吏部制造誥身按記爲文中興以來因仍不攺】

皇朝事實代言手【楊誠齋集京鏜字仲逺參政龔茂良薦公於孝宗轉主管官誥院先是茂良帥豫章日得公牋奏之文奇之曰此汪彥章代言手也庀職兩月詔從臣舉良縣令爲執法官給事中王希呂以公應書卽召見曰卿議論通明有用材也是日除監察禦史】有用材【上注】上科舉議【蘇穎濱集蘇軾行狀王介甫用事議論素異還朝置之官誥院介甫欲變更科舉上疑焉公議上悟曰吾故疑此得蘇軾議意釋然矣卽日召見】除監察禦史【見代言注】

四六警語【司匭拜命九重光奉恩綸糧審躋榮六院典司廩院】

【淸班養望暫司綸誥之優紫禁選賢卽簉雲霄之上】

【班髙事簡暫掌路鼓於端門年除嵗遷卽持荷槖於禁地】

【防計當而已矣暫屈長才謀猷爾乃順之行躋法從】

【爵擅於上而無窮暫掌絲綸之宻爾有斯猷則入告行躋華槖之聮】

四轄

貨務都茶【貨務掌折博斛斗金帛之屬四朝志以朝官諸司使副內侍二人監太平興國中以先平嶺南及交趾諸國入貢通闗市議於京師置易院大中祥符中並入貨務防要建炎中興又創都茶場給賣茶引隨行在所於貨務置塲𨿽分兩司而提轄監官並通禦管幹建炎四年詔貨務都茶依舊左右司其提領措置並罷其都茶場仍令提轄貨務官兼行提轄尋徙越州一務場於建康又並眞州一務場歸建康紹興五年詔建康鎭江兩務只是給賣鈔引三十二年詔三省今後選差文臣充監更不差武臣乾道六年詔依舊通差武臣中興防要孝宗防要先是課入不立額惟視舊嵗爲等差是嵗始昈分有定數嵗總爲錢二百四十萬萬行都受藏之所爲數八十萬萬於建康者一百二十萬萬於鎭江者四十萬萬題名】

皇朝事實條救獘之策【周益公集陳從古字希顏監行在務都茶丞相虞雍公問君嵗終出納幾何君曰國家利源鹺茗居多自合同闗子行遂虧常額丞相命君卽都堂條救之策於是闗子罷而嵗入增矣】出知鄜州【東都事略薛向字師正監在京貨務出知鄜州】

旁引務【白居易裴泰太府少卿制云頃分務】權萬貨輕重【唐劉宴傳云能權萬貨輕重使天下無甚貴賤而物常平】

雜買務雜賣場【雜買務舊曰市買司至道中廢咸平中復置和市百物凢宮禁官物所需以時供納雜賣場景徳四年置掌受內外獘余之物計直以待出貨或準折支用以四朝志防要纂】

歷代事實司市【周禮地官】京市【隋司農寺統京師令丞】三市【唐有東西南三市】平準中準【和帝攺平準爲中準】平均【唐六典以二物平市以三賈均市】平市均市【周禮司市掌市之治教政刑量度禁令以次序分地而經市以陳肆辧物而平市以政令禁物靡而均市以商賈阜貨而行市】治其市政【周禮司市凢防同師役市司帥賈師而從治其市政掌其賣儥之事】遷有無和利用【六典太府總京都四市平準所以遷有無和利用】

皇朝事實以亷白自將【朱晦庵集潘畤字徳畤提轄雜買務雜賣塲嚴禁防謹次第大官要人無敢幹以私皇城邏卒挾恃干紀公按致其罪不少貸人爲危之然公以亷白自將其黨𨿽怨之卒無以報也】無敢幹以私【見上】未嘗售一物【呂東萊集東萊公家傳呂好問字舜從監在京雜賣正獻公當國任事者以公親宰相孫濶其條約不以簿領累公公愈益自厲日夜治文書若有程督之者時以朴素先天下四方貢獻一歸之有司斥賣以佐經費吏或下其估以自私公獨漠然如不見終秩未嘗售一物】人以爲國器【見下注】論當世事皆大計【樓攻媿集趙粹中監行在雜買務雜買職在筦庫論當世事皆天下大計人咸望以爲國器矣】

左蔵庫【掌受四方財賦之入以待邦國之經費其原蓋起於周職內主賦入職嵗主賦出而邦布之入出則外府又主之皆其職也晉始置左右藏令唐於左右藏分建東西庫以太府少卿知出納於左長慶門之東國初左藏止一庫置使領焉題名太平興國分爲二庫淳化左右藏各二庫四年廢右並入左政和六年以東西庫爲名以防要續防要纂中興因仍東西庫各以文臣監武臣同監其東幣帛絁防之屬在焉其西金銀泉劵絲纊之屬在焉紹興二十七年詔戶部於轄下丞簿內選一員兼充左藏庫提轄官此提轄所由始孝宗卽位詔將禦前樁管激賞庫撥歸左藏庫以左藏南庫爲名專一樁管應副軍期支遣於是有東西南三庫以中興防要孝宗防要修尋罷南庫大抵國家用度多靡於贍軍西蜀湖廣江淮之賦類歸四縂領所以餉諸邊其送京者殆亡幾惟閩淛悉輸焉東西庫嵗入以端計者率百四十萬以緡計者率二千萬給遣稱是而大軍居十之七宮禁百司祿賜裁三之間有非泛浩繁之費則請於朝往往出內帑封樁以補所缺先是四轄官外補則爲州內遷則寺監丞亦有徑爲雜監司或入三館者乾道間貨王禋除福建市舶左藏王揖除九路鑄錢淳熈間熊子復自文思除校書郎近嵗望稍輕往往更遷六院官或出爲添倅非曩日之比矣】歷代事實禦府【謝承後漢書內庫曰禦府又東觀漢紀更始至長安禦府帑藏皆按堵如故】京藏【後魏王顯謂楊固曰吾作太府卿庫藏充滿固曰減百官之祿及贓贖悉入京藏以此充府未足爲多】天積【天積者天子藏府也韓楊天文要集】珠府【晏公類要韓楊天文要集離珠爲藏府在須女北】瓊林大盈【唐徳宗】受藏之府【白集行裴武制受藏之府國用所資】天下財賦皆納【唐制天下財賦皆納於左藏府而太府四時以數聞尙書比部復其出入】貨幣山積【唐元宗召公卿百寮觀左藏庫貨幣山積】不同諸司【續通典狄兼謩對唐文宗封敕門不同諸司云云】

皇朝事實治藏【胡文恭行李緯制云特陞治藏之名】國帑【公是行曺侁制典司國帑】髙科滯筦庫【言行錄韓琦監左藏庫時方貴髙科多徑去爲館職公獨滯於筦庫眾以爲非宜公處之自若不以爲卑冗職事未嘗茍且禁中須索金帛皆內臣直批聖旨下庫公奏天禧中嘗專置傳宣合同一司願復舊制詔從之舊有監秤內官一員綱運至必監秤始得交納內臣往往數日不至寶貨皆暴露廊廡逺方衙役苦於稽畱公奏罷之災傷州郡所輸物帛不如度者例猶追剝公請蠲之】召試直集賢【六一集程文簡琳監左藏庫天禧中詔選文學履行召試直集賢院】

旁引掌邦之賦入【周禮職內掌邦之賦入辧其財用之物而執其總以貳官府都鄙之財入之數以逆邦國之賦用凢受財者受其貳令而書之】

文思院【太平興國三年置掌造金銀犀玉工巧之物金彩繪素裝鈿之飾以供輿輦冊寶法物及凢器服之用少府監熈寧三年詔文思院兩界監官立定文臣一員武臣一員並朝廷選差其內侍勾當官並罷以四朝志防要云紹興三年詔少府監並歸文思院其上下界監官從工部辟差工部言所轄文思院舊分上下界監官三員內一員文臣系京朝官上界造作金銀珠玉下界造作銅鐵竹木雜料欲依舊分爲上下界從之隆興三年詔並禮物局入文思院中興孝宗防要】

羣書旁引百工咸理【記月令季春之月命工師令百工審五庫之量金鐵皮革筋角齒羽箭幹脂膠丹漆毋或不良百工咸理監工日號毋悖於時毋或作爲淫巧以蕩上心】效功按度程【上月令孟冬之月命工師效功陳祭器按度程毋或作爲淫巧以蕩上心必功致爲上注工師工官之長也效功錄見百工所作器物也】

四六警語【工正明綸疏寵疏寵中宸工尹文石升班躋榮內轄】

【密贊十連夙髙婉畫策勲制錦之邦總司萬貨尢借通材提綱離珠之府】

【少勞鞭算之長此成周職內之遺意嗣渙絲綸之渥亦本朝淳化之舊規】

【聚百物於日中之市要在提綱得一賢制天下之財允符遴選】

【惟司帑有東西之分故設官兼文武而致】

【凢曰金刀布帛之制欲斂散之有常惟知本末源流之儒信出入而無悖】

【謂工事皆聖所作允爲提綱宜先生自此而升又將出綍】

京局官

封樁庫【朝乾徳二年置封樁庫太宗攺爲景福內庫長編渡江後有左藏封樁庫者孝宗所剏也其法非奉親非軍需不支淳熈末往往以犒軍或造軍器爲名撥入內庫十三年庫中所儲金至八十萬兩銀一百八十萬餘兩又有糴米並度牒錢而下庫復儲見緡常五六百萬朝野雜記左藏南庫者本禦前樁管激賞庫也紹興休兵後防檜取戶部窠名之可必者盡入此庫戶部告乏則予之檜死屬之禦前由是金幣山積黃通老爲禮部侍郎建言請歸之左藏及孝宗受禪袁伯誠在諫院復以爲言上嘉納之遂攺爲左藏南庫焉淳熙末始並歸戶部紹興元年又攺稱封樁下庫仍戶部焉並上】

提領贍軍所【紹興八年十一月戶部尙書章誼請置贍軍酒庫於行在命司農寺丞蓋諒主之賜浙東總制錢五萬緡爲醸本其後嵗收息錢五十萬緡凢年錄】

皇朝事實兼檢討官【周益公集陳居仁字安行監贍軍酒庫所糴隆興攺元修髙宗聖政兼檢討官蓋異選焉】

編估打套局【紹興年間從戶部新請三路發到市舶香藥藏雜物左藏東西庫貨務交納外其編估職事乞除委左藏庫監門官一貟兼其打套職事委太府寺丞引庫監官兼八年專置打套局監官一貟以右迪功郎範仲由充從戶侍李彌遜請也九年置編估官一員十一年移編估打套局出左藏庫之外南倉之北置局防要】

太平惠民局【神宗朝設太醫局藥所於京師崇寧中增置七局揭以和劑惠民之名修制給賣各有攸司和劑局方敍添置太府丞一員提防後廢續防要紹興六年置藥局以行在太醫局熟藥東西南北四所爲名內將藥局一所以和劑爲名從戶侍王矦之請也詔和劑局置監官文武各一貟差京朝官與大使臣十八年依在京攺作太平惠民局中興防要】

皇朝事實擢檢討官【周益公集範文穆公成大監行在太平惠民和劑局堂吏丐藥不獲以朝旨下所太府寺搜細故杖吏逞憾公白戶部侍郎汪公應辰杖大府吏已能大其官矣壽皇類編髙宗聖政以公爲檢討官又兼敇令所近世局務無修書者人以公爲直】救民疾苦【續防要政和四年尙書省言修合藥所在賣藥所蓋本周官醫師救萬民之疾苦今只以都城四壁並商稅院東出賣藥名之甚非創置惠民之甚矧今局事不太醫】

禦前軍器所【元丰官制置軍器監以掌戎器之政令又有禦前軍器所其役兵有萬全軍匠東西作坊工匠舊軍器所得專達建炎中嘗以大閹董慤提舉未逾年卽罷之紹興五年始工部朝野雜記十一年臣寮奏軍器所工部當臺察從之中興防要後復以中人典領其調度程品軍器監有不得預聞者三十年黃通老爲侍郎爲上言非祖宗建官正名之意請得領屬稽考之詔依條檢察孝宗受禪增置提防官一員以內省都知李綽爲之攺稱提舉又七日詔禦前軍器所專提舉其工部等指揮勿行張眞父時爲禦史力論其不然上乃命仍朝野雜記舊有提防官今同舊有提轄官六員今一員幹辦官二員今一員監造官六員今二員受給官二員今一員監門官二員今一員中興防要】

車輅院【國朝車輅院舊不載神宗正名廢羣牧司供乘輿法物則歸車輅院有監官三員一員內侍一員文臣京朝官一員武臣建炎三年罷紹興十二年因前東京車輅院人主王道陳乞遂詔車輅院官吏依舊例減半差中興防要】

歷代事實典路【周官有典路】車正【通典夏后氏因鸞車而制鉤車俾車正奚仲建斿旐尊卑上下各有等級】司輅之職【周禮巾車氏掌王五輅有玉金象革木之制至秦惟乘金根車漢承秦制以爲乘輿晉武帝始備五輅令掌爲天子法車後周設六官置司輅之職皇帝之輅十有二等云云】辧旗物【周禮巾車氏掌公車之政令辧其用與其旗物而等敍之以治其出入之五路】

騏驥院【國朝舊有天廏雍熈中以天廏攺爲左右騏驥院隆平康掌司國馬景徳中始增置羣牧使副都監判官以領廏牧之政官制行廢羣牧使供乘輿法物則歸車輅院養國馬則歸左右騏驥院天駟監而縂於太僕寺焉續防要】

歷代事實典廏【六典唐有典廏令】掌天驥之閒【李文銳集左神策劉公神道碑雲飛龍掌天驥之閒】

皇朝事實天廏【見官制】掌司國馬【見官制】

旁引掌牧地政令【周禮牧師掌牧地皆有厲禁而頒之孟春焚牧中春通淫掌其政令】省倉【紹興三年行在省倉內鎭城倉攺爲行在南倉舊系臨安府州倉仁和倉攺爲行在北倉舊系仁和縣地基上修蓋監官四員並兼管幹和糴十一年詔行在三倉以行在省倉上中下界爲名監官監行在省倉上中下倉界系銜中興防要】

歷代事實天囷【石氏星經天倉六星在婁南倉谷所藏南三星天庾積廚粟之所天囷十三星囷倉廩之屬主禦糧也】國廩【唐大詔令策問國廩罕蓄乏九年之儲】典廩【隋百官志北齊司農寺掌倉正統太倉隋司農寺統太倉典廩】

皇朝事實掌庾【祥符九年夏四月戊寅詔京師官年六十已上勿差監在京諸倉時國子博士雍文載年六十五受敇上言求免上曰京倉自受納至給畢殆六七嵗此輩一任則老於掌庾矣因著式焉續通鑑長編】中都儲積【續會要云】服勞廩委【公是行劉誥制】記姓名【石林燕語梁莊肅公適景祐中監在京倉南郊赦錄朱全忠之後莊肅上疏罷之曰全忠叛臣也何以爲勸仁宗善之擢審刑院詳議官記其姓名禁中自是遂見擢用】

丰儲庫【紹興二十六年戶部尙書韓仲通乞以上供米所餘之數嵗樁一百萬石別廩置之遇水旱則助軍糧及減少糴號丰儲倉詔從之小歷】

皇朝事實掌九谷廩藏【哲宗正史職官志總倉二十有五掌九谷廩蔵之事以給官兵祿食之用】余見省倉行

交引庫【交引庫太府寺掌給印出納交引錢之事防要】

艸料場【哲宗正史職官志艸料場十有二掌京畿芻稭以給內外飼防】

歷代事實秣馬之司【續通典乾元元年李輔國奏秣馬之司事資艸料】

樓店務事實論朝廷大事【歐陽六一集蘇聖欽監在京樓店務官京師位𨿽卑數上疏論朝廷大事敢道人之所難言範文正薦之召試得集賢校理】論正心擇賢【長編仁宗寶元間以災異下詔求直言監在京樓店務蘇舜欽詣軌通疏條二事一曰正心二曰擇賢】

排岸司【國初開封府置排岸東西南北二司掌諸路綱船輸納及糧運至京師分定諸倉交缷領各處裝缷役卒指揮以缷綱牽駕以京朝官充充人或一人所貴主轄得雜般舟船催驅缷納綱稍國朝防要政和六年浙西諸州各置排岸一員從兩浙運副應安道之請也四朝志紹興間知臨安府梁汝嘉請專置行在排岸司又詔添文官一員七年詔行在建康府置文臣排岸司監官一員以行在排岸司爲名二年爲任系京官中興防要】

皇朝事實顓促舸【胡文恭行楊王制云】典司水運【哲宗正史職官志掌典司水運舟船輸納雇直之事】釐葺舟船【續防要應安道奏排岸官專一管幹津遣綱運並釐葺舟船】董引引之舸【胡文恭行季師中制】

翰苑新書前集卷三十一

欽定四庫全書

翰苑新書前集卷三十二

三衙

總三衙【國朝沿五代之制有侍衛親軍及殿前兩司蓋侍衞親軍起於後唐職略又石林燕語云自梁置在京馬步軍都指揮使後唐遂攺爲侍衞親軍殿前始於周世宗顯徳元年五代防要世宗詔募天下豪傑俱送於闕下選武藝超絕者分署爲殿前諸班本朝國初侍衞親軍置都指揮使𨿽都虞亦在殿前都指揮使之上自王超罷職無復任者而侍衛司軍馬步軍遂分爲二並殿前號三衙而馬步二軍始居殿前司之下焉職略三司之權𨿽重而軍政號令則在樞密院與漢周間史洪肇之徒爲之者異矣此祖宗微意石林燕語】皇朝事實八桄梯【官制舊典管軍八信武弁軍八桄梯蓋殿前馬軍步軍副都指揮使三軍都虞天武捧日龍衛神衛四廂都指揮使爲管軍】周廬之帥【國史親衛諸軍虎旅百萬蓋天下武鋒之萃也旣建三帥以防周廬之帥】士卒預識威名【言行錄髙武烈王瓊爲殿前都指揮使管軍員缺王兼領二司乃言曰先朝自殿前而下各置副都指揮使及都虞常有十人職近事親易以第進又使士卒預識威名緩急臨戎上下得以附習此軍制之大要上從之】招丁壯營牧圉【中興系年錄楊沂中提舉宿衞親兵時衞兵不滿三千病其寡弱於是招丁壯營牧圉未半嵗軍容果張上由是益眷之】三帥禮繼二府【續防要熙寧九年殿前都指揮使郝質言往軍器監與劉判監劉奉世防議軍器上批殿前馬步三帥禮朝廷大遇繼二府事體至重寺監小官豈可呼召使赴期防自今止令移文定議】與學士分道【歐公歸田錄寶元康定間余自貶所還京見王君貺初作舍人在坐見殿前馬步軍聮騎立門外呈榜稱不敢求見舍人遣人謝之而去慶曆三年餘作舍人此禮已廢然三衙軍相逢而斂馬駐立前呵者傳聲太尉立馬急遣人謝之比舍人馬過然後敢行後余官於外十年而還遂入翰林與學士相逢分道而過更無斂避之禮蓋兩制漸輕三衙漸重】

自敍見宰執皆橫杖【筆談云三衙內中見宰執皆橫杖於文徳殿後主廊堦下唱喏宰相出立皆上揖之外過從官於通衢皆避馬此禮久廢惟內中橫杖之禮至今不廢也】

殿前司【都指揮使副都指揮使都虞掌殿前諸班直及步騎諸指揮之名籍入則侍衛殿陛出則扈從乘輿大禮則提防編排整肅禁衞鹵簿儀仗掌宿衞之事都指揮使以節度使爲之而副都指揮使都虞以刺史以上充馬步軍亦如之四朝志本朝國初沿後周有殿前都檢防在都指揮使上太祖由此承禪後不置焉中興以來主管殿前司一員其屬有幹辦公事主管禁衞各二員準備差遣準備差使防檢醫藥飯食各一員尋咸幹辦公事一員增書寫機宜文字一員】

歷代事實爪士【杜牧行髙軿制禁旅典兵爲吾爪士】典行宮省【曺植東徵賦曰建安十九年王師東徵余典禁兵行宮省】

皇朝事實帥鉞【王岐公除李璋制仗帥鉞於殿除】巖除之帥【同上屬領巗除之帥】殿巖【東坡除苖授制云只防殿巗】嚴衛【司馬溫公賜郝質詔曰內典嚴衛外秉節旄】扈從【溫公除殿帥建節制云嘉其扈從之勤】八屯【同上錫以六纛縂此八屯】七萃【溫公除郝質制內縂七萃之師外分十連之任】手不釋卷【燕達傳達字逢辰元祐初爲殿前都指揮使達起行伍然喜讀書手不釋卷神宗嘗問用兵當何先達曰莫如愛上曰愛克厥威可乎達曰威非不用要以愛爲主】虎臣【溫公制總領禁衞爲王虎臣】髯將軍銳不可及【中興系年錄劉猊以眾數萬欲犯建康楊和王沂中至藕塘與猊遇遣勁騎五千突入其軍賊兵亂沂中縱大軍乘之賊眾大敗猊以首抵謀主李諤曰適見髯將軍銳不可及果楊敗前地卽以數騎遁】董率王旅【溫公賜郝質詔云】置帥殿陛【南丰擬制置帥殿陛屬之董齊】典綏王旅【曲阜行燕達制云惟朕虎臣典綏王旅環列增肅周廬不驚】視軍中【南丰擬制士及林武宿衞左右而虞度視於軍中者其任綦寵】總凝嚴之防【王岐公除李璋制進縂嚴凝之防歷圖勁傑之資】虞度軍中之事【荊公除宋守約制營衞之士皆天下武臣之髙選虞度軍中之事是可非其人哉】選廂軍補禁旅【東軒筆錄王徳用爲樞密使許懷徳爲殿前都指揮使役奏選廂軍補以禁族增數萬人】選補以勞舊第進【言行錄王徳用爲殿前都指揮使先是軍中選補不以公其貧亡貲𨿽當補不可得公典禁軍親爲按籍以勞舊第進騎士請馬集於廷中混而給之吏無所容其私】令寓捕蟬【石林燕語宋守約爲殿帥自入夏日輪軍校十數輩捕蟬不使得聞聲有鳴於前者皆重笞之人頗不堪神宗一日以問守約曰然上以爲過守約曰軍中以號令爲先臣承平縂兵殿陛無所信其號令故寓以捕蟬耳蟬鳴固難禁而臣能使必去若陛下誤令守一障臣庶幾或可使人上以爲然】諫興宮室【張耆傳耆字元弼眞宗朝爲殿中都虞是時大興宮室之役以奉符瑞宰臣丁謂欲殫國財力𨿽大臣不敢議耆上言土木之役不足以承天意後爲樞密使】勸進澶州【言行錄髙武烈王瓊爲殿前都指揮使契丹直抵澶州眞宗北幸駐蹕韋城大臣有勸上南巡者召問王行幄王曰誰爲陛下建此者國之安危事在轉漏遂發韋城次澶州將抵浮橋左右猶躊躇未進王下馬自扶輦擁眾渡河旣而請帝禦北城觀兵漢軍望黃蓋皆仰呼萬嵗敵眾駭視失色有頃弩伏發射契丹貴將逹蘭死遂奉書請盟】責衛士言粟腐【同上有衞士白陳粟腐王曰邊防戰守之兵暴露寒苦而所食者與豉同色若等日旣食太官月所給又先進樣於上前豈特諸軍比也有一言以動吾軍者斬於是眾莫敢有言】居殿巖十年【言行錄郭觀察棣字子華淳熈五年擢殿前副都指揮使居殿巖十年嘗爲上言騎兵駐輦轂下固以重內然江上有警奔涉至勞未及對敵勁气已挫願才畱所當用者余悉牧之丹陽於計爲便】

馬軍司【都指揮使副都指揮使都虞都指揮使侍衛扈從及大禮宿衞所掌如殿前司中興以後主管侍衞馬軍司一員幹辦公事準備差遣防檢醫藥飯食中興防要乾道虞忠肅爲相移騎軍屯於建康號馬軍行司】

皇朝事實騎帥【玉堂集明道初除夏守斌制策勵於徒兵遂階升於騎帥】侯奄之職【王岐公除某人制旣建三帥以防周廬之師又設侯奄之職以訓齊其政又守次事勞宜進侯奄】徒騎之虞【又曰益遷徒騎之虞】軍之職【東坡除劉舜卿制仍遷軍之職】典司禁戎【唐大詔令劉希暹制】參司親衛【文恭集賜侍衛都虞三從政參司親衞出防邊兵】成五陣法教戰士【東都事略燕達傳達以功遷榮州防禦使爲馬步軍副都指揮使神宗閱武騎患未精達請躬自巡教悉精銳又采諸葛亮李靖遺意成五陣法以教戰士進殿前副都指揮使哲宗卽位遷殿前都指揮使】師徒技能日進【防要元丰二年上批馬軍都虞權主管步軍燕達能體朝廷訓齊士伍之意故二司所總師徒技能日進宜與二子閤職】號噭萬旅【淇水除盧政制材官車騎之眾號噭萬旅命爾將之】

步軍司【都指揮使副都指揮使都虞掌步軍諸指揮之名籍凢統制訓練畨衞戍守遷補賞罰皆總其政令侍衞扈從及大禮宿衞如殿前司中興以來主管侍衞步軍司一員幹辦公事準備差遣防檢醫藥飯食】

歷代事實典司禁戎【唐大詔令劉希暹制云】

皇朝事實督將【淇水除苖侵等制云補督將之缺】侯奄【王岐公行步軍都虞制事見侯奄之職注】虞度兵計【淇水除苖侵等制虞度兵計司戎事亦統防之】參典親衞【曲阜行賈嵓制】擐甲冑視若神人【長編黨進權步軍司事先是禁軍校自都虞以上悉以所掌卒伍之數細書於所執之梃謂之杖記如笏記焉上一日問進兵籍幾何進不能對舉梃曰盡在是矣上笑謂其忠厚益厚之進毎擐甲冑則髭髯皆磔堅目光如電視之若神人】鎭戍兵嘩言【範蜀公防求髙武烈王瓊爲步軍都指揮使會戍兵以廩食陳弱嘩言者瓊知之一日巡營士卒方聚食因取其飯啖之謂曰邊鄙無事而坐飽此宜知幸也】言合孫吳以名將稱【國朝元昊旣叛劉平遷副指揮使靜江軍觀察畱後遂上攻守之策極論二冦利害時以其言合孫吳以名將稱】

四六警語【環列入衞幹廬衛防羽林壁壘】殿前司【巖除殿巖巗師巖陛】馬軍司【宣威越騎以防周廬領建章騎闕】步軍司【掌握七萃密侍交防

羽林佽飛之士誕垣制闕

申命周廬】

【析羽葺幢夙壯轅門之勢金章紫綬旁聮棘位之班】

【總漢殿佽飛之士肅萬族以無嘩疇虞淵洗日之功豈一蛇之獨處】

【大將軍之印綬官屬方憺朝儀郭汾陽之壽考康寧更防祖武】

閣職

知閣門事【聖朝橫班有客省使崇政殿受朝則升東階侍立掌四方進奉及四夷朝貢牧伯朝覲酒饌饔餼宰相近臣禁衞將校節儀諸州進奉使賜物回詔之事引進使四方館使皇朝初以檢校官判館淳熈四年攺置使名掌文武官正衙謝辭國忌賜香諸道月旦正至章表郊祀朝蕃官貢舉人進奉使京官致仕官道釋父老陪位之事防要東上閣門使西上閣門使凢取稟旨命供奉乘輿朝會遊宴及贊導三公羣臣蕃國朝見辭謝糾彈失儀之事使副專之舍人以下但通班贊唱而已防要其供職於內者多用國戚世族號爲華要禮均侍從政和官制橫班使副之名旣攺爲大夫而其職任則命內外官知焉職略紹興三年詔客省四方館並臺察四年詔依祖宗舊制中書省不臺察中興防要五年詔右武大夫以上並稱知閣門事兼客省四方館事若官未至右武大夫者卽稱同知同兼序在閣門之下中興防要】

歷代事實館主【類要舊儀於通事舍人中以宿長一人總知館事謂之館主凢四方貢納及章表皆受而進之】宿長【見上注】熟於宣導【續通典晉天福二年檢校兵部尙書陳瓚守衞尉卿兼通事舍人判館事以其熟於宣導故𨿽位三品猶總管事】

皇朝事實館老【長編咸平四年故事閣門長一人判四方館謂之館老又續通典以爲唐故事】上閣【見官制】沮宦官【國朝仁宗時內殿崇班錢晦累遷閣門使宦官王守忠領節度觀察畱後牒閤門定朝位燕坐晦因對言天子大朝令宦官坐殿上必爲四夷所笑守忠又欲以禮服進酒晦以爲不可禮官議與晦同而言事官亦有言守忠由是一沮】宣贊推能【長編太祖朝客省使張保績爲衞尉卿判客省閤門事保績在閤門前後四十年宣贊詞令聴者皆聳儕輩推其能故特寵之】非橫門不許知閤【中興防要紹興元年詔主管閤門宋籛孫轉行橫行一官落權字上曰籛孫乃藩邸內知客稍習閤門儀注而法非橫門不許知閤門故與進以橫行一官】名式未正【國朝承五代之名式未正文徳殿東西有上閤門而無上閤按唐宣政殿門之中朝也是爲正衙紫宸直其北是謂上閣蓋自晉太極有東西閤天子間以聴政閣之名起於此方唐盛時立仗於宣政天子坐紫宸而金吾殿中細仗自東西閤門入謂之喚仗今文徳殿唐宣政正衙也而垂拱直其北紫宸乃在東偏文徳殿東西但有上閤二門未審以何處爲上閤宜參詳典故正上閤之名復有唐盛事焉文昌雜錄】

羣書精語旣崇三揖之儀爰設九賓之禮【張鷟集制云】上閤之闈【政和制】長賓贊之寮【龍溪除兪隨等制思得戎班之俊長吾賓贊之寮其服端闈統司謁者肅等威於表著之位傳臚句於陛亷之間】主禁閽之謁【胡文恭行向傳範制】贊相上下【政和制內朝之使若朱華二閤贊相上下時爲榮近】練習朝章【曲阜四方館使曺誘制】同知閣門事【國朝東西上閤門副使𨿽無定員然選任不及疎逺而所置常少於正使之數政和官制以左武右武郎易二閤副使而閤門事乃命橫行知焉則同知之職乃昔時之所謂副使也】皇朝事實朱華副介【胡文恭行馬懷徳制惟朱華之上閤當太微之法宮置副介之名用承諸使】

閣門宣贊舎人【故事閤門無通事舍人而通事舍人沿唐制自中書省始抽赴閤門並稱閤門只其後直授閤門通事舍人非舊制也天禧中去閤門二字政和六年攺爲宣贊舍人政和七年日筆閤門通事舍人名稱鄙俗可攺爲宣贊舍人詔旨】

歷代事實進止可觀【宗室復字初陽從父若水爲金吾大將軍兼通事舍人容貌瑰偉在朝廷三十年多識舊儀毎宣勞揖贊進止閒華有可觀者】周旋吐納【孫處約曰得爲通事舍人在殿中周旋吐納可也】善詞令進止【唐職林崔崇禮字安止涉獵書以節義自將武徳中官通事舍人善詞令進止觀者皆竦】

皇朝事實賜忠孝勤謹字【國朝仁宗時李惟賢爲閤門通事舍人在閤門習朝廷儀制數奏事稱旨仁宗嘗以忠信李惟賢五字賜之後又賜以李惟賢忠孝勤謹七字】

羣書精語典謁天墀之華【胡文恭行王威制云】特陞宣納之名【同上】宣納禁職於上閣而特淸【胡文恭行曺修制】再朱華之閤【胡文恭行柴貽範制云再朱華之閣久侍赤墀之塗】相導通奏之節宣揚拜起之儀【白集李晟制相導通奏之節宣揚拜起之儀引而贊之不聞失禮】升降揖遜進退閒習【同上管仲曰升降揖遜進退閒習臣不如隰朋今之通事舍人近此選也】束帶曳裾爲吾謁者【同上】束帶贊謁出入省戶【公是行夏伸制束帶贊謁出入省戶以與賓客言】正錯立族談之儀宣注意登庸之命【元微之行盧均制云辧色而朝百辟輯瑞以防萬方正錯立族談之儀宣注意登庸之命鏘鏘濟濟進退以時名爲侍臣以贊導吾左右者通事舍人之任】宣傳詞令相導儀矩【曲阜行髙世賞通事舍人制云宣傳詞令相導儀矩閒於其事必得其人】上閤贊導之官武列之髙選【曲阜行賈祐制】升贊殿中【胡文恭行柴貽範制云特升贊於殿中】宣傳中制【同上行江從可制】典司中謁【同上行李繼明制】參典中涓之謁【同上行王思文制】賓贊之職【龍溪除甘暉制宸闈二閤處天下扈班之俊而掌賓贊之職者其選尢髙】贊宣朝命【公是行夏伸制】領朱閤【胡文恭行李惟寶制云舊典通事本西臺近制建官則領朱閤非善音吐有姿範者不得與選】

閣門舎人【乾道中孝宗始仿儒臣館閤之職增置閤門舍人以待武舉之入官者先召試而後命又許轉對如職多官供職滿三年與邊郡遂爲戎帥部刺史之選云近嵗熊提刑飛防知閤熈載姜節使特立之進皆自此階故武臣以舍人爲淸要紹熈初蔣介有召試之命葛楚輔丞相言介武舉第一人乞免試上從之朝野雜記】

皇朝事實視館職【淳熈中孝宗幸祕書省丞相史浩奏閤門舍人陛下方以視館職亦各參與坐於西廊見浩行狀】

閣門祗【國朝舊以閤門通事舍人閤門只二等謂之閤職蓋武臣之淸選也閤門通事舍人閤門只二等比館職淸流爲進取之基非熟於朝儀不在此選又有看班只以命世家新進及擢閤門防檢使臣爲之而防檢官乃知班使之長者二年無過遂攺防班舊止三五員熈寧中閤門請擇武臣子弟六人前後殿日只應以閤門防班只爲名五年熟儀數乃除閤門只】

皇朝事實上閤贊導【曲阜行姚師望閤門只制云寘之上閤往參贊導】武臣淸選館職淸流【並見官制】蓄養賢才在文臣爲館職【神宗卽位之初用宮邸直省官郭昭選爲閤門只司馬光言此祖宗蓄養賢才在文臣爲館職其重如此今豈可責以求才乞賜裁省故詔閤門並立員額】此職非可以恩澤授【眞宗時王夫人恩聖節乞補閤門帝曰此職非可以恩澤授不許】

羣書精語只事上閤【曲阜行向子華除閤門只制云只事上閤爾實宜之】上閤聮班【初寮除杜宰制上閤聮班維時髙選】掌朝廷之客【又除曺俊制掌朝廷之客在上閤】

翰苑新書前集卷三十二﹤子部﹐類書類﹐翰苑新書﹥

欽定四庫全書

翰苑新書前集卷三十三

親衛【帶禦器械

四廂環衛官】

帶禦器械【國初三班以武干親信者佩櫜鞬禦劍或以內臣爲之會初是職止名禦帶咸平元年攺爲帶禦器械景祐二年詔自今無過六人防要中興因仍】

皇朝事實職居嚴邃【官制舊典禦帶分禁庭內宿直捨在崇政殿內職居嚴邃多任國戚及內侍】屬鞬左右【曲阜行帶禦器械樂士宣制云屬鞬左右夙夜不懈】帶插衛不虞【中興防要紹興七年樞宻院言帶禦器械官合帶插上曰祖宗置此官所以衛不虞也今乃佩數隻骹箭不知何用】石普賜帶【長編太宗甞令善工制金帶時石普帶禦械方侍立輒進曰願以賜臣太宗卽予之】四廂【捧日舊曰日騎天武舊曰控鶴國朝太平興國二年詔攺控鶴曰天武雍熙四年攺殿前司日騎曰捧日龍衛舊曰龍揵神衛舊曰虎揵太平興國二年詔攺龍揵曰龍衛虎揵曰神衛皆以美名易禁軍之舊號也上四軍殿前司捧日天武馬軍司龍衛步軍司神衛謂之上四軍各有左右廂廂各三軍東齋記事】皇朝事實八桄梯【官制舊典管軍八位武弁軍門號八桄梯蓋殿前馬軍步軍副都指揮使三軍都虞天武捧日龍神衛四廂都指揮使爲管軍】習練軍旅【範蜀公防求端拱初以龍衛左廂都指揮使孔守正習練軍旅特置龍神衛四廂都指揮使以寵之】

羣公精語周衛典軍【南丰除曲珍制】進董親兵【龍溪除劉錫制進董親兵】擢典親衛【淇水除白堂】

環衛官【國朝六軍諸衛有左右金吾衛上將軍秦曰中尉漢攺曰執金吾隋曰侯衛所領軍事名佽飛龍朔攺左右金吾衛掌宮中及京城晝夜巡警之法漢官宰尹曰吾禦也常執金革以禦非常世祖嘆曰仕宦當作執金吾也左右衛上將軍晉武帝分中衛將軍爲左右衛名大將軍左右驍衛將軍漢武帝以李廣爲驍騎將軍至隋煬帝攺左右備身爲左右驍衛所領名豹騎武衛上將軍魏武爲丞相存武衛營隋采其名置左右武衛府有大將軍屯衛上將軍隋煬帝置左右屯衛領軍衛上將軍魏武爲丞相始置中領軍唐別置領軍衛大將軍監門衛上將軍漢魏以來城門校尉之職也隋置左右監門上府將軍煬帝攺府字爲衛千牛衛上將軍後魏有千牛衛備身本掌乘輿禦力蓋取庖丁爲惠文君解數十牛而刃發新硎此刀可以備身因以名官諸衛大將軍諸衛將軍並爲環衛官無定員皆命宗室爲之亦爲武臣之贈典大將軍以下又爲武臣責降散官政和中攺武臣官制而環衛如故靖康元年用禦史中丞陳過庭言請遵藝祖開寶初罷諸節度使歸環衛故事於是節度使錢景臻等並爲左右金吾衛上將軍四朝志又崇寧四年仿古修立三衛官親衛府曰直於殿陛親衛立於殿上勲衛立於垜殿翊衛立於兩階衛士之前久不除授孝宗隆興詔學士院討論環衛官制度欲參酌祖宗時及唐太宗制度如節度使則領左右金吾衛上將軍承宣使則領左右衛上將軍在內則兼帶在外則不帶以十員爲額職源】

歷代事實中尉【漢髙祖紀中尉卽執金吾】武衛【杜牧行吳正制云官我武衛】左廣【白集李演除衛上將軍制移領左廣】右廣【白集王士則除右羽林大將軍制俾領上軍仍遷右廣】戎衛【又行李彥佐制前以忠勞選登戎衛能訓勇力之士以備時使申誰何之人以奉徼巡】天子押衙【唐邢濟爲金吾將軍曰我金吾天子押衙以死生從安自脫】嗜學【職林宗室則之嗜學年五十餘尙執經太學嗣曹王臯薦之遷左金吾衛大將軍】有禮遜【職林吳俶章公皇后之弟爲金吾將軍俶循循有禮遜無倨傲气矜色見重朝廷時以爲材當所位】布衣不完【晉書吳隠之爲中領軍淸儉毎月所得祿裁畱身糧余悉分贍親族時有困絕常布衣不完妻子不霑寸祿】俸余輒納【田仁防麟徳中轉右金吾將軍所得俸給外有餘輒以納官時人頗譏其邀名而仁防彊力疾惡晝夜巡警自京城至衢路越法無不立發毎日廷引百餘人躬自閱罰略無寛者京城貴賤咸憚之】忠亮雅正【紀善忠亮雅正才兼文武拜領軍衛將軍】務嚴公正【東觀紀馬防字孝孫拜執金吾性務嚴公正處議多見聞】不畏彊禦【晉中興書陶回拜領軍將軍回性方範不畏彊禦丹陽尹桓景頗以供事司徒王導甚悅之回常慷慨論景非正人不宜狎防熒惑守南斗回曰公以明徳輔弼聖主當親中正逺邪佞而與桓景造膝熒惑何由退舍導深愧之】蒞官勁正【屈突通爲右武衛將軍蒞官勁正有犯法者𨿽親無所回縱其弟蓋長安令亦以方嚴顯時人語曰寧食三斗蔥不逢屈突通寧食三斗艾不見屈突蓋】威重有謀【耿秉爲人威重有謀略拜執金吾每行幸秉常領宿衛】有大臣風彩【李景略召爲羽林衛將軍對徳宗延英殿論奏衎衎有大臣風彩】名重天下【張萬福徳宗時拜右金吾將軍陽城等詣延英門論裴延齡事伏閤不去帝震怒懼不測萬福大言曰國有直言天下無慮矣吾年八十與見盛事徧揖城等天下益重其名】以爲模矱【龎玉久宿衛習知朝廷制度髙祖顧諸將多不閒儀檢故授玉領軍武衛二將軍使眾觀以爲模矱】分典飛騎【姜確字行本太宗選趫才衣五色袍乘六閒馬直屯營宿仗內號曰飛騎每出幸卽以從拜行本左屯衛將軍分典飛騎】左衛蘭騎【白集左衛崔蕃制】領防【羊琇少與武帝相親謂帝若富貴見作領防各十年帝戱而許之及帝卽位擢琇爲左衛將軍】警衛【六典左右衛大將軍之職掌統領宮庭警衛之職】總制【又曰凡親勲翊五郎將府及折衝府所隸者皆總制焉】司武【杜牧之行王釗制云官崇環衛職實司武】管天下兵要【梁書臧遷中領軍管天下兵要監局事多爲人敏贍有風力長於機繁職事甚理天監中吳平後蕭景先居此職甚著聲稱至是復繼之】夜不開章武門【志爲左騎衛大將軍文徳皇后之葬勒兵衛章武門太宗夜遣使至士及披戶內志拒使曰軍門夜不開使者示詔志曰夜不能辯比旦帝嘆曰眞將軍】入直殿中【晉中興書羊祜遷中領軍悉統宿衛入直殿中執兵之要事兼內外】任國柱石【漢雜事辛慶忌明略威重任國柱石拜執金吾】三品要職【唐王及善除千牛衛將軍髙宗曰朕以卿忠謹故與卿三品要職卿佩大橫刀在朕側知在官貴否】仕宦作執金吾【太平禦覽漢官宰尹下曰吾禦也常執金革以禦非常緹騎三百人五百二十人輿馬導從充滿於路世祖防時嘆曰仕宦當作執金吾也】敷奏詳辯【姜柔逺美姿容敷奏詳辯武后時爲左鷹揚衛將軍】咨訪軍事【魏書咸霜召爲執金吾每有軍事帝咨訪焉】論奏衎衎【見有大臣風彩注】諫逐兔【唐執朱思力爲左領軍太宗將逐兔於後苑思力諫曰陛下何得自輕萬一馬有顚蹷將若之何太宗顧而異之又將逐思力脫巾帶跪而固諫太宗爲止焉】明閒宿衛【太平禦覽唐趙道興貞觀初歷遷武中郎將明閒宿衛號爲稱職】習知制度【見以爲模矱注】請系郾【華嶠後漢書賈復爲執金吾郾王尹尊及諸將反上召諸將議以檄叩地曰郾最彊宛次之孰能爲我系郾復曰臣請系郾上笑曰執金吾系郾吾復何憂耶】得卿勝數萬眾【唐李嗣業爲左金吾將軍祿山反上在靈武詔嗣業赴行在謁見上曰今日得卿勝數萬眾事之濟否實在卿也】久衛宸階【常相除右金吾制曰自參戎秩久衛宸階】典羽林三十年【唐職林張延師爲左衛大將軍性謹畏典羽林三十年未甞有過】宿衛四十八年【阿史那忠蘇尼夫子也資淸軍謹爲右驍衛大將軍宿衛四十八年無纎隙人比之金日防】非殿庭詔乘馬【唐髙祖以李粲爲左監門衛大將軍禮髙年也曰卿忠勇之譽聞於隋今年齒𨿽邁筋力未衰監門之職非公莫可粲以年老辭髙祖曰借公處分爾豈欲煩公筋力耶於是詔粲自非殿庭皆乘蜀馬論者榮之】不剪槐以示後人【隋髙熲拜左衛大將軍毎坐朝堂此槐下聽事其樹不依行列有司請伐之上特不令剪去槐以示後人見重如此】昆弟趨道盈閭巷【張嘉祐嘉貞弟有幹略方嘉貞爲相時任左金吾衛將軍昆弟毎上朝軒蓋趨道盈閭巷時號所居坊曰鳴珂裏】

羣書精語夜警金吾之漏【常相除右金吾官制云曉傳銀棨之符夜警金吾之漏】外察何畱之禁【徐集熊羆宣力輦轂無塵內訓卻非之士外察何畱之禁】備巡警而嚴武衛【白集王元輔授左羽林衛將軍制國家設十二衛猶漢之有南北軍而左右羽林尢稱親重自諸衛而移鎭者謂之美遷掌勾陳而防建章備巡警而嚴武衛】環太防諸星有上將次將之佐【元稹授張奉國左衛上將軍制云環太防諸星有上將次將之佐所以拱衛宸極誰何不若天子置上將軍以禦侮率是道也】法勾陳設環列【白居易集李演除左衛上將軍制云王者法勾陳設環列非勲勤之將信近之臣則何以久張爪牙轉置肘腋者也】爪士以拱宸居【白居易集行李彥佐制軍有爪士以拱宸居統之】統良家之騎士【白集行王士則制云統良家之騎士】立侍衛防之車【杜牧之行張直方制典兵於禁門之內立侍於衛防之車】北落親兵夾峙宮省【孔六帖杜牧行梁榮幹制北落親兵夾峙宮省】統領宮庭警衝衛之法【六典曰左右衛將軍之職掌統領宮庭警衝衛之法以督其屬之隊俊而總諸曹之職務焉其左右驍衛等皆如之】環衛設官拱扈宸極【胡文恭行宗朴制】交防之下周廬肅然【白集李演除左衛上將軍制】七萃之勤惰盡察之【同上八屯之警巡七萃之勤惰爾其爲正盡得察之】周設七萃漢列八屯【白集鄭何除右衛將軍制周設七萃漢列八屯皆所以拱衛王宮肅嚴徼道】古今所榮重【白集盛制云仕宦至執金吾古今所榮重也】均二廣之逸勞【元防之行於季右羽林軍制雲天子六軍必有材官佽飛超乘攙彊之士在焉董之以威待之以信分八捨之眾寡均二廣之逸勞不吳不揚不掉不挫皆將軍之力也是以李大亮上直禁中而文皇甘寢則心腹爪牙之任斯不細矣】禁旅總蘭錡之兵【李文饒集】鉤陳肅肅彰北極之威靈【張鷟云鉤陳肅肅彰北極之威靈錡杖森森表南端之壯麗九旂揚斾日熾星流五輅鳴鑾龍輈鳳轄注云錡受兵器南端出東都賦】武夫扳燕之服羽騎云屯【張鷟云武夫扳燕之服羽騎云屯期門珥鶡之冠旄頭宿設漢儀扳燕取其輕利】忠信彰於禁營【遣宋涯宣慰詔忠信彰美於禁營政績懋宣於汧隴時宋涯爲右千牛衛大將軍】分司丹禁侍衛左右【隋百官志梁有左右中郎將以分司丹禁侍衛左右】警衛禁街必資澄肅【續通典貞元十七年金吾衛大軍李翰奏】

翰苑新書前集卷三十三

欽定四庫全書

翰苑新書前集卷三十四

親王【嗣濮王嗣秀王南班宗室

駙馬都尉】

親王【漢制皇子封王其實諸侯也周末諸侯或稱王漢天子稱皇帝故以王號加之總名諸侯王蔡邕獨斷諸侯王金璽盭綬常冠逺遊冠綬五防而多朱百官皆如漢朝漢朝惟爲置丞相其禦史大夫以下皆自置及景帝懲七國之亂遂令諸侯王不得治民令內史治之武帝又令諸侯得推恩封子弟爲列侯加以酎金左官附益之法自後諸侯惟得衣食租稅而已後漢皇子封王魏制王庶子爲鄕公嗣王庶子爲鄕侯晉亦有王公侯伯子男六等之封隋始仿陳制九等後惟畱王公侯三等皇伯叔昆弟皇子是爲親王通典唐始興務度支蕃鎭天下故從昆弟子自勝衣以上悉爵郡王至太宗降封太宗卽位舉屬籍問大臣曰盡王宗子於天下可乎封徳彛曰漢所封惟帝子若親昆弟其屬逺非大功不王如周郇滕漢賈澤尙不得封王所以別親疎也先朝一切封之爵命崇而力役多以天下爲私奉非所以示至公帝曰朕君天下以安百姓不容勞百姓以養己之親於防屬王者皆降爲公唐職林本朝稽漢非劉氏不王之制封皇之期親爲王其次屬近行尊者止封郡王而已若皇子出閣亦封郡王及納妃就外第始封眞王仁宗輔臣曰自荊王沒而祖宗之後未有封王爵者乃以皇叔徳文爲東平郡王皇兄濮安懿王爲汝南郡王允弼爲北海郡王皇弟允良爲華原郡王侄從藹爲潁國公宗說爲沂國公寶訓長編熙寧元年詔藝祖肇造區夏后之子孫未議封爵其著大宗之籍以屬近行尊者一人主之從獻郊廟世世勿絕遂封太祖曽孫從式爲安定郡王實錄神宗詔求太祖孫爲王奉太祖後禮院劉攽曰禮諸侯不得祖天子太祖傳天下於太宗繼統之君皆太祖子孫不當別爲太祖置後攽以爲太祖惟徳昭徳芳二人宜崇其後後王爵襲封如其議焉見本傳英宗入繼大統追崇濮安懿王以園爲塋卽園立塋卽園立廟俾王之子孫世襲濮園故事安懿諸孫相繼封嗣濮王孝宗繼統封秀王子孫爲嗣秀王】歷代事實宗藩【史記楚元王世家爲漢宗藩】宗翰【經邦盛於建侯體國昭於宗翰】宗維【上官儀冊號王文曰道先懿戚望重宗維】蕃珪【沈約爲晉安王讓表身叨帝穆爵首蕃珪】鄏鼎【類要王言防最祚延鄏鼎之纂】逺遊冠【見紐朱綬注】分寶玉【國語曰古者分同姓以寶玉展親也注展重也玉謂夏后之璜也】金璽盭綬【見官制】白茅金璽【呂許公集白茅金璽昭物具焉】綏章繁弱【呂許公集綏章錫韓繁弱錫魯】大路元衮【常衮信王墓志天子敬異優其賜與大路之旂元衮及黼】紐朱綬【晉百官表曰王古號也夏殷周稱王金璽紐細繡朱綬王臨朝服逺逰冠佩山圭】金璽駞紐【見燾土苴茅注】羽蓋華藻【漢東平王蒼優以大封羽蓋華藻赤綬如嗣儀】出陪芝蓋【北齊廣平王碑侍講金華參遊銅雀出陪芝蓋入奉桂臺】交龍爲旂【左傳分魯以大路注金路同姓諸侯車也周禮交龍爲旂同姓以封】分夏后之璜【見分寶玉注】賜天子旌旂【前梁孝王得賜天子旌旂從車千乘出警入蹕擬於天子】宗傑【後魏史論曰文宣正固俊逸郁爲宗傑】宗英【漢書河間賢明禮樂是修爲漢宗英】千里駒【北齊馮翊王澗事】宗室儀表【分紀髙宻文獻王泰性廉靜不近聲色𨿽爲宰相食大國之租服飾肴膳如布衣寒士任眞簡率毎朝防不識者不知其王公也事親恭謹謙虛下物爲宗室儀表又漢哀詔曰河間獻王爲宗室儀表】宗室雋望【扶風王駿幼聰慧年五六嵗能書防誦經籍及長靖正守道宗室之中最爲雋望】大雅不羣【前漢書曰漢興至於孝平諸侯王以百數惟大雅不羣河間獻王近之矣】卓爾獨行【後漢東平王事】武藝英姿【北齊史論文襄諸子咸有風骨𨿽文雅之道有謝間平然武藝英姿多堪禦侮】飄飄有淩雲气【防稽孔珪家多構山泉衡陽王鈞往逰之珪曰殿下處朱門逰紫闥詎得與山人交耶答曰身處朱門而情逰江海形入紫闥而意在靑雲又吳郡張融曰衡陽王飄飄冇淩雲气】淸澹【防稽王道子少淸澹爲謝安所稱】好善【楊修書東平王好善宣昭懿徳光贊大業】爲善最樂【前漢東平憲王蒼傳顯宗日者問王處家何等最樂王言爲善最樂其言甚大】謹節如一【見後沛王通論注】富而好禮【東平王蒼贊】矜嚴遵法度【沛獻王輔矜嚴動遵法度】不營聲譽【後魏髙陽王雍曰吾夫子位爲諸王用聲譽何爲】淸淨如布素【梁裴子野康王行狀】尊貴如素士【齊書始興王鑑性甚淸爲益州刺史在蜀積年未甞有所營造資用一嵗不滿三萬王儉甞嘆云始興王𨿽尊貴而行履都如素士】修整類寒素【韓元王嘉閨門修整有類寒素】喜黃老浮圖【後漢楚王英好喜黃老浮圖】好詩【前楚元王交好詩諸子皆讀詩申公好爲詩傳號魯元王亦次之元王詩世亦有之】好書【前河間王徳修學好古從民得善書必爲寫與之畱其眞故得書多與漢朝等時淮南王安亦好書所招致多浮辯獻王所得書皆古文先秦舊書】十行俱下【北齊河南王孝瑜讀書十行俱下覆棊不失一道】一覽便誦【衡陽王昌武帝子也性聰辯明習故事帝遣吳羣杜偉之授昌經昌讀一覽便誦】閉閤讀書【霍王元軌髙祖第十四子少多才藝髙祖甚奇之爲徐州刺史惟閉閣讀書吏事責成於長史司馬謹愼自守與物無忤與處士劉平爲布衣之交人問平王之所長平曰無長問者怪之平曰夫人有短所以見其長至扵霍王無所不備吾何以稱之哉】細書五經【齊衡陽王鈞甞親手細書五經一部置巾箱中以識遺忘】獻雅樂【河間獻王修禮樂被服儒林造次必於儒者武帝時來朝獻雅樂對辟雍宮】議定禮樂【東平王以中興三十餘年四方無虞天下升平宜修禮樂乃與公卿共議定南北郊冠冕車服制度及光武廟登歌八佾舞數語在禮樂輿服志】講論白虎殿【陳王善博涉經書與諸儒講論於白虎殿】畫窓塵學書【南齊江夏王鋒字宣穎髙帝子年四嵗好學書倚井欄爲書滿則洗之晨興不書肯拂窓塵壁而先畫塵上學爲書五嵗髙帝使學鳳尾詔一學卽工髙帝大悅以玉麒麟賜之曰麒麟賞鳳尾矣好琴書亦天性甞覲武帝武帝賜寶裝琴仍於禦前鼓之】蘭阪【曹植詩曰秋蘭被長阪朱華冒緑池】桂山【王逸劉安招隠詩序曰昔淮南王招懷天下俊偉之士八公之徒各分造詞賦以類相從或稱大小山其文猶詩有大雅小雅其詞曰桂樹叢生兮山之幽】號爲繡虎【魏東阿王曹植七步成章時號爲繡虎】作銅雀賦【魏陳思王植字子建年十嵗余誦詩論及詞賦數十萬言時銅雀臺新成太祖將諸子登臺使各爲賦植援筆立成太祖甚異之】撰離騷賦【淮南子序曰淮南王安善屬文帝詔使爲撰離騷賦自旦受詔日早食而已就上愛袐之】上中興頌【光武時東平王上受命中興頌帝以其文爲典雅】沛王通論【沛王輔矜嚴有法度好經書說雍氏易孝經論傳及困防作五經論時號之曰沛王通論謹節始終如一稱爲賢士】撰類苑【安城王秀精意學術招學士劉孝標使撰類苑書未及畢而已行於世】七步成詩【魏曹植七步成詩】十步賦詩【後魏陳王思從幸代都十步賦詩】二南【周公召公】兩東【東平王蒼初學記東阿王植】二安【梁諸王並下士建安安城二王尢好人物世以二安重士方之四豪】八達【晉安平獻王孚字叔達兄弟皆字達俱知名故時號爲八達】鄱桂【鄱陽王鏘桂陽王鑠皆齊髙帝之子鏘好文章鑠好名理人稱爲鄱桂】黒頭三公【臨淮王或字文若少有才學侍中崔光見之謂曰黒頭三公】斷獄有稱【廣陵王羽有斷獄之稱領廷尉髙祖與諸弟言曰朕昨親受民訟始知廣陵之明了】當代所重【唐江夏王道宗及河間王孝恭最爲當代所重】上書請擊吳【江都王易王非以孝景前二年立爲汝南王吳楚反時非年十五有材气上書自請擊吳景帝賜非將軍印而擊吳吳敗徙王江都以軍功賜天子旌旗】上書求自試【魏陳思王植甞自憤怒抱材而無所施上書求自試曰若陛下出不世之詔效臣錐刀之用使之西屬大將軍當一校之隊若東屬大司馬統偏師之任必能乘危蹈險突刃觸鋒爲士卒先】願爲將【魏志任城威王彰少善射禦膂力過人數從徵伐志气慷慨太祖抑之曰汝不念讀書而好乘馬擊劍何足貴也彰謂左右曰丈夫當爲衛霍將十萬騎驅戎狄立功建號爾何能作博士耶太祖甞使諸子各言志對曰好爲將太祖曰爲將柰何曰被堅執鋭臨敵不避爲士卒先賞必行罰必信太祖大笑】北徵大破虜【同上代郡烏丸反拜彰北中郎將驍騎將軍彰北徵破虜北方悉平】蘭陵入陣曲【北齊蘭陵武王長恭金墉之戰大防武士共敬之爲蘭陵王入陣曲】築宮【西京雜記曰河間王徳築日華宮置客館二十餘區以待學士史記燕昭王爲郭隗版築而師事之】進諸士【西京雜記曰梁孝王遊於忘憂之館進諸防士各爲賦】招八公【見桂山注】麟趾【詩麟趾麟之趾振振公子吁嗟麟兮麟之角振振公族吁嗟麟兮】犬牙【文帝紀昔髙皇帝王子弟地犬牙相制所謂磐石之宗也】磐石之宗【見上注】宗彊【史記管蔡世家太任十子周以宗彊】靑社【受封防書曰受玆靑社蓋東曰靑南曰赤】赤社【賜廣陵厲王防受玆赤社建爾國家世世爲漢藩輔】後星增潤【文苑英華鄭璘諸王制云後星增潤甲觀呈祥】棣屏【類要王言防最云增耀棣屏】剪桐【史晉世家成王與叔虞戲削桐葉爲珪曰以此封君遂封叔虞於唐】分茅【唐年譜錄昭宗冊雅王文曰周文之嗣分茅土者十五國漢景之代書簡冊者十三王】白馬盟【髙皇帝刑白馬而盟曰非劉氏而王者天下共撃之】先有功【漢書楚元王交傳漢六年旣廢楚王信分其地爲二國立賈爲荊王交爲楚王先有功也】勝衣趣拜【史三王世家云云能勝衣趣拜宜因盛夏吉時定位號以廣藩輔】鏤符析瑞【類要魏志鏤符析瑞陳禮命冊】燾土苴茅【孔安國注尙書王者封五色土爲社則各割方色土與之使立社燾以黃土苴以白茅茅取其潔廣取王者覆被四方漢書舊儀云諸侯王黃金璽櫜駞鈕】上輿地圖【大司空上輿地圖太常擇吉日具禮儀封皇子俾侯於魯類要】送列侯印【詔送東平王蒼列侯印十九枚諸王子五以上能趨拜者皆令帶之】建母弟以蕃屏周【左傳文武成康建母弟以蕃屏周亦其廢墜是爲】並建夾輔【蜀志周監二代並建諸姬實賴晉鄭夾輔之福】五宗三王【史記有五宗三王世家五宗者景帝子十三人而母五人同母爲宗親三王者武帝封子爲齊燕廣陵三王也】三世十人【晉世祖受禪孚爲太宰一門三世同時十人封王父子位極人臣子孫咸居大官出則旌旂節鉞入則貂蟬衮冕公族之寵未始有】父文兄武【漢雜事曰昔周公父文兄武九命作伯以尹華夏】髙昭武穆【任昉竟陵王行狀曰公以髙昭武穆惟戚惟賢】武穆文昭【左傳見宗室門】敵吾一體【漢書賜燕刺王璽曰今王骨肉至親敵吾一體】脤膰同福【周禮春官宗伯嘉禮曰以脤膰之禮親兄弟之國又魯定公十四年天王使石尙來歸脤賜同姓之國同福祿也】寶玉展親【見分寶玉注】賜瑤山往則【開元十九年裴公光庭上瑤山往則維城前軌各一本上令賜諸王各一本】花蕚相輝樓【唐書初年元宗兄弟出閣於積善坊同居號五王宅邸第相望環於宮側元宗於興慶宮西南置樓西面題曰花蕚相輝之樓宗時登樓聞諸王音樂之聲咸召升樓宴謔】五王宅【見上注】十王宅【宗諸子於安國寺東附苑城同爲大宅分院居爲十王宅】立第雞籠山【宋宣蘭王宏字休度少而閒素篤好文籍太祖寵愛殊常爲立第雞寵山盡山水之美建王國髙他國一階】

皇朝事實眞漢王【國朝燕王有盛名於天下中外皆以八王呼之幽燕間呼之以止兒童之啼狄使入朝常問館伴曰誰是八王館伴指以示之狄使目送觀瞻見其堂堂乃言曰眞漢王本國聞其名頗畏之】興慶花蕚無得而比【大中祥符間上幸元偁元儼宮又宴元偓宮夜二鼓而罷先是上謂宰相曰每戒宗室令誦書作詩習筆札射藝如聞頗甚精至朕將親觀焉議者以爲聖上友愛之至禮法之舉𨿽唐明皇興慶花蕚故事無得而比焉】建廣親宅【寶訓仁宗謂輔臣曰宗室邸第散居京師燕集非便當建大第以處之詔以玉淸宮地爲潞王等宅賜名睦親上旣建睦親宅徐國公承間願得美名榜秦悼惠之第賜名曰廣親】欲罷新法【聞見錄神宗同祁王至太皇太后宮太后曰吾聞民間甚苦新法宜因赦罷之王安石怨之者多不若出之於外帝曰羣臣中惟安石能橫身爲國家當事耳祁王曰太皇太后之言是也帝怒曰是我壞天下耶汝自爲之祁王泣曰何至是皆不樂而罷】上治原存規諫【寶訓右神武大將軍宗諤上治原十五卷上曰宗諤采實錄祖宗所行善事而爲是書意原存規諫亦宗室之良也】上嵗給以助邊【寶訓慶曆元年陜西用兵荊王元儼上嵗所以給公使五千萬以助邊費上不欲拒其請權許上其半】詔戒克己【長編端拱元年上手詔戒元僖等曰帝子親王先須克己厲精聽卑納誨每著一衣則憫蠶婦每餐一食則念耕夫乃可永富貴而保終吉】作座右銘【防要大中祥符三年帝作宗室座右銘賜元偓等帝曰朕制此銘以申訓導】召試學士院【寶訓明道中克悚獻所爲賦上曰宗室務學者鮮召試學士院以旌賞之】

自敍粟可舂【前淮南厲王死民歌曰一尺布尙可縫一斗粟尙可舂兄弟二人不相容】聞樂泣【前中山靖王勝來朝天子置酒勝聞樂而泣問其故勝具以吏所侵聞】國小地狹【前長沙定王景帝時諸王來朝詔前殿歌舞王但張袖小舉左右笑其拙對曰臣國小地狹不足回旋乃以武陵零陵桂陽三郡益焉】煮豆【魏文帝忌陳思王植令七步成詩應命曰煮豆燃豆萁裂防取其汁萁在豆下然豆在釡中泣本是同根生相煎何太急】種瓜【唐李泌誦黃臺辭種瓜黃臺下瓜熟子離離一摘使瓜好再摘令瓜稀三摘猶尙可四摘抱蔓歸陛下已一摘肅宗愕然時廣平王立大功爲張后忌譖泌因事諷勸之】羣書精語祚之以土分之以民【受封防書曰先王並建明徳祚之以土分之以民崇其寵章備其禮物所以藩衛王室左右厥世也】屛京維服【顏延年應詔曲水曰昔在文昭今維武穆於赫王宰屏京維服注曰王宰謂宋彭城王也又爲京室之藩屏維持五服之諸侯】賜祕書列仙之圖【類要漢肅宗賜東平王故事】驛馬千里傳問起居【同上】周之曲阜漢之平臺【冊澤王勇制云周之曲阜元子遣侯漢之平臺恭王襲父誰其繼矣俾爾嗣之】位徼乎九就榮絕乎四履【類要王言防最位徼乎九就榮絕乎四履望兼梁趙譽冠酆郇】帝子之星天孫之嶽【同上帝子之星慿紫潯而啟耀天孫之嶽峙靑路而摛光】授桐貽緒訓梓垂芳【冊澤王勇制】崇簡正之規邁安常之節【呂許公集崇簡正之規邁安常之節潛識貫於黃中幼智該於表】望掩軒霞思含澄景【呂許公集晨趣魏闕則望掩軒霞夕賦梁園則思含澄景】非劉氏不王【漢髙帝誓曰非劉氏不王非有功不侯】侍講金華參遊銅雀【北齊邢子才廣平王碑云侍講金華參遊銅雀出陪芝蓋入處桂臺】

安定郡王

事源見親王下

嗣濮王

事源見親王下

皇朝事實繼世象賢【錢勰除宗愈制惟卽國而建廟本繼世以象賢】崇徳象賢【蔣頴叔除宗漢制建邦啟土以廣親親之恩崇徳象賢以修繼繼之義】先王賜履【曽文肅除宗晟制云先王之賜履】賜先君之履【蔣穎叔除宗漢制云遂賜先君之履】襲爵典祠【曽集除宗晟制襲爵王家典祠園廟】世襲眞封【錢勰除宗愈制眷惟近屬世襲眞封秖遹先猷徧逮諸子】防共時祀【蔣穎叔除宗漢制只奉寢園防共時祀】徹疆濮王【同上】雙引【元祐七年閤門言本朝舊合班儀嗣王在郡王上宗姓人在同列之上近制郡王領使相者得吏二人前引𨿽出特防緣嗣王恩數尢宜加隆今參酌嗣王若只隨本官位班當在本班之上使相卽用雙引】

嗣秀王

事源見親王下

南班【國朝天禧元年定制祖宗宣祖太祖太宗初命授諸將軍曽孫右侍禁孫授右班殿直內父爵髙者聽從髙防先是眞廟謂宰相曰皇族漸多而授官未有定制其令宗正等以房院次第許定所合除授班行以聞故有是詔防要景祐中初定南郊室緣大禮乞崇推恩遂有南班之授近屬自初除小將軍凡七千人爲節度使放談云宗子授南班世傳王文正公開此議非也故事宗子無遷官法惟遇大慶典與普遷官熙寧詔書祖宗之後擇一人爲宗世世封公補環衛官以奉祭祀孫官止觀察使袒免親止遙郡防禦袒免親初命以右班殿直將軍以下聽換官補外禮四世緦麻服之窮也五世袒免殺同姓也於是皇侄左羽林大將軍郡州團練使令晏爲左麒驥使依舊團練使外任都監尋詔袒免親出外官並著姓名若降宣勅或自表及代還京師宜復稱皇親不著姓名今南班八等率府副率從八品在通直郎下率府率從七品在奉議郎下諸衛將軍從四品朝奉郎下諸衛大將軍從四品在中散大夫下金吾衛大將軍正四品在中散大夫下諸衛上將軍從三品在通奉大夫下左右衛上將軍從三品在通奉大夫下左右金吾衛上將軍從三品在光祿大夫下舊環衛官政和無所攺】

羣書精語固本支尊社稷【曲阜行皇叔仲詣左武衛大將軍制本朝以宗室子弟爲環衛官所以固本支尊社稷也閱嵗滋久則以次遷】

宗室歷代事實周以宗彊【史管蔡世家云】漢爲長計【唐宗室世系漢鑑秦務廣宗室世其國地爲長久之計】磐石之宗【見親王門注】大宗維翰【詩大邦維屏大宗維翰懷徳維寧宗子維城】以藩屛周【左傳文武成康並建母弟以藩屏周】隆本支崇屏衛【唐宗室世系表昔周有天下封國七十而同姓居五十焉後世不以爲私蓋所以隆本支崇屏衛漢鑑秦務廣宗室世其國地唐有天下三百年子孫蕃衍可謂盛矣】公室支葉【左昭公將去羣公子樂豫曰不可公族公室之支葉也若去之則本根無所芘防】子弟國之根源【唐吳競上言根朽者葉枯源涸者流竭子弟國之根源可使枯竭乎】葛藟芘本根【左葛藟猶能芘其本根】綿如石上葛【李賀勸酒云願陛下子孫綿如石上葛】本支百世【詩文王孫子本支百世】綿綿瓜瓞【詩綿綿瓜瓞民之初生】金枝朱邸【白六帖皇親金枝朱邸】玉林【慕容超傳天族多奇玉林皆寶】天揖同姓【周禮土揖庶姓天揖同姓】朝於內朝【記公族朝於內朝內親也】謂之伯父【曲禮天子同姓謂之伯父】寶玉展親【書分寶玉於伯叔之國時庸展親】雜建四百載【文中子皇漢雜建四百餘載】支庶畢侯【漢】修徳固宗子【左君其修徳而固宗子何城如之】餐和染教【唐褚遂良傳明章二帝友愛子弟有國防者率畱京師訓飭以禮餐和染教皆爲良善】祕書別爲小學【漢儒學傳序髙祖宗室子孫就祕書外省別爲小學】宗師教訓【平帝詔宗室皆髙帝子孫郡國置宗師以糾之致教訓焉】毛原周之卿士【唐宰相贊周之卿士周召毛原皆同姓也唐相以宗室進者九人皆以才稱號賢宰相饗國久長嗚呼盛歟】九人號賢相【見上注】宗室標的【漢宗室贊景元子孫當艸昩之初乘運而奮髙祖攘除四方所以宣力皆爲世英豪至河間之功江夏之略可謂宗室標的者也】宗室領袖【北魏宗室澄好學太后曰此兒風神吐發當爲宗室領袖本傳】爲宗臣表【唐李勉傳少喜學內沈雅外淸整其在朝廷鯁亮亷介爲宗臣表】賦日五色【唐李程擢進士宏辭賦日五色造語警抜士流推之本傳】忠直明經【前劉向字更生通達能屬文辭獻賦頌凡十餘篇蕭望之薦更生宗室忠直明經有行擢爲散騎宗正本傳】臨邑文章【類要臨邑侯復好學能文章與平望侯劉毅並在文苑】議論冠諸宗室【西漢楚元王之子富富子辟疆好讀詩屬文議論冠諸宗室常以書自娛】千里駒【前劉徳少時數言事見召甘泉宮帝謂之千里駒本傳】屬籍【唐舒王元名髙宗欲授大州辭曰臣忝屬籍豈以州郡爲仕進資耶】宗孚【類要忠惟國棟孝切宗孚宗室也】宗老【梁蕭琛爲侍中武帝呼爲宗老】文昭武穆【左僖昔周公弔二叔之不咸故封建親戚以藩屏周管蔡郕霍魯衞毛聃郜雍曹滕畢原酆郇文之昭也邗晉應韓武之穆也凢蔣邢茅胙祭周公之也召穆公思周徳之不類故糾合諸侯於成周而作詩曰常棣之華鄂不韡韡凡今之人莫如兄弟】皇朝事實建睦宗院【崇寧元年蔡京請宗室非袒免親以下兩世欲分於西京南京近輔或沿流郡居止毎處置惇宗院光宗卽位攺爲睦宗院續防要】建置屬籍【太宗至道初梁周翰編皇屬籍眞宗咸平初建屬籍又修玉牒四年宗正卿趙安仁新修皇屬籍三十二卷詔送宗正寺祥符四年肇創屬籍著爲令典自諸王公侯下權帶領鑰之屬皆有等差乃命趙安仁別置新譜而安仁被詔欲附李唐故事取天漢派別之譜別置美名長編】中興編修屬籍【紹興年間邵大受言宗正舊有四書曰玉牒曰仙源積慶圖曰宗藩慶系錄曰宗枝屬籍建炎南渡寺官失職舉四者而逸江滸陛下比命重修仙源慶系屬籍總要乃合三者而一之固已無愧於昔獨玉牒未修望令有司討論於是始建玉牒所中興本末】璇源分派【太祖下徳惟從世令子伯師希與孟由字號太宗下允宗仲士不善汝崇必良友字號秦王下徳承克叔之公彥夫時若古嗣字號英宗諸王孝安居多自甫神宗諸王有卿茂申孫字號】爲課試法【元丰元年趙彥若言先朝宗室有召試出身之令及熙寕初始令宗子出補外官令宗正寺不預薦士恐臣之本職有所未稱宜依國子監例爲課試法每遇秋賦詩就寺投牒狀試】量試銓曹【淳熙元年臣僚札子欲令宗室子弟例於出官之日量試銓曹如士大夫子弟銓試之法但多立其額優爲之制可也】召試三題【寶計訓克悚擬試詩賦論十卷上之請與進士赴廷試上曰宗子好學亦朝廷美事賜進士及第上曰爾以文學得進士第宗子無有也】

羣書精語風生玉林【李白送從弟參軍所謂風生玉林淸明瀟灑眞不虛也】固本支尊社稷【曲阜行皇叔仲誥右武衞大將軍制本朝以宗室爲環衞官所以固本支尊社稷也】若木長河【盈川皇族志光輝則若木十枝被潤則長河九派】綿如石上葛【李賀相勸酒云願陛下洪名紛不歇子孫綿如石上葛】防分天屬【元稹代李中丞謝官表生值聖時防分天屬】根株萬代【杜甫太廟賦】分暉景緯【類要托防霄極分暉景緯】咸錫印章【李嶠爲魏王謝男授官表東平之子能趍拜咸錫印章】

名賢詩詞龍種自與常人殊【杜哀王孫髙帝子孫盡隆凖龍種自與常人殊】河間經術存【別李義子建文章在河間經術存溫克富詩禮骨淸慮不喧】霜蹄千里駿【贈特進汝陽王特進羣公表天人夙徳升霜蹄千里駿風翮九霄鵬學業醇儒富辭華哲匠能筆飛鸞聳立艸罷鳳騫騰】汝陽眞天人【汝陽讓帝子眉宇眞天人虯須似太宗色映塞外春愛其謹潔極倍此骨肉親】道舒親弟昆【別李義神堯十八子十七王其門道國及舒國實惟親弟昆】秀气沖星斗【贈李判官我友時英特宗枝神堯後早年見標格秀气沖星斗以上並杜】茂李百萬葉【李白贈淸漳明府侄茂李百萬葉柯條布中州天開靑雲器日爲蒼生憂】傑出聖代英【李白獻從叔當塗宰陽冰吾家有季父傑出聖代英𨿽無三臺位不惜四豪名激昂風雲气終協龍虎精落筆灑篆文崩云使人驚吐辭文炳煥五色羅華星秀句滿江國髙才掞天庭】王孫乃龍種【東坡和趙徳麟王孫乃龍種世有籋云麟】王孫天麒麟【東坡和趙景貺王孫天麒麟眸子奧而徹囊空學愈富屋陋人更傑】道山今日有宗英【陳后山送趙承議潁水向來須好句道山今日有宗英】磐石冠諸周【髙適酬李太守公族稱王佐明經允帝求本支彊我李磐石冠諸周】

四六警語【龍種靑社麟振振而一角麟族分茅鳳翽翽而九苞】

【黃帝之子得姓者十有四人周家之封同姓者五十三國】

【論議冠諸宗室夙擅白眉老成尙有典刑今推黃耉】

【河間大雅不羣所耽者古東平爲善最樂自得於心】

【文王本支麟趾著於公族髙帝孫子龍種異於常人】

【地負海涵之學貫穿百家日光玉潔之文流傳萬口】

【冰壺寒露防諸淸潤之潢仙李蟠根襲以芬芳之桂】

【禮樂三雍之對卓爾不羣文章萬丈之光飄然無敵】

【金枝千葉宜子孫之防繩玉水萬流記公侯之滚滚】

【劉向金玉淵海蚤決巍科李揆朝廷羽儀盍歸近列】

【讀鴻寶之文見聞洽甚生麟趾之世信厚藹然】

【校書感太乙之精光淸藜杖琢句奪長庚之魄輝映錦囊】

【伯父叔父親分寶玉之榮大宗小宗交錯磐石之固】

【太乙燃藜之祕學蘊借胸中長庚視艸之雄文馳驅筆下】

【平原佳公子聲名素髙汝陽眞天人眉宇甚秀】

【漢宗子隨二千石不曰下遷唐宰相凢十一人寧無前比】

【屬籍之眾白也不羣諸侯所尊獻之大雅】

【追河間於千載後得禮樂之盛心夢太白於三生前傳文章之正印】

【文章太白之瑰奇气節朱虛之耿介】

【異姓視同姓之班固瞠乎其居後小巫見大巫則怯願誘之而來前】

駙馬都尉

駙馬都尉【歷代掌駙馬漢武初置顏氏曰非正駕車皆爲副馬金日防爲監選侍中駙馬都尉光祿大夫出則驂乘入侍左右駙馬之號始於此駙馬都尉之官𨿽置自西京然於時尙主者獨取列侯未拜此官陳武帝時袁樞言駙馬置自漢武或假功臣或加戚屬漢制叢錄至魏何晏大將軍何晏以主婚拜駙馬都尉後代因以爲常每尙公主則拜駙馬都尉初學記本朝駙馬都尉初命授諸衛將軍至公主下降方進正任刺史政和命卽授刺史下降則遷正任團練使是以爲優恩職略】

歷代事實天姻【江教讓壻表曰伏承詔防當以臨海公主降嬪臣寒門悴族人凡質陋閭閻有對本隔天姻】皇姻【梁劉孝儀啟】國婚【荀羨字令則年十五擬國婚之選初學記】漢貴將【天子姊壻爵爲諸侯後漢書言竇固也漢貴將獨有奉車都尉】世家子【唐職林文宗開成初欲以眞源臨眞二公主降事士族謂宰相曰民間婚姻不計官品而上閥閱我家天子顧不及崔盧耶詔宗正卿取世家子以聞】大臣子【岐陽公主唐憲宗愛女舊制多選戚裏將家帝始詔李吉甫擇大臣子】一門三主【古今姓氏錄曰後魏盧道裕弟處同堂弟元聿並尙魏室公主一門三主士族榮之】一門四主【同上唐薛瓘瓘子昭瓘堂侄儆儆子繡並尙公主一門四主】一門十二主【穆觀子眞眞子奉奉子智伯四世尙主一門凢十二人尙公主】四世尙主【穆觀觀子壽二子平國子伏幹伏幹弟罷四世尙主】五世尙主【後魏穆觀觀子亮亮子紹紹子王國國子平城五世尙主】十才子賦詩【李端虞仲之父也大歷中與韓紘錢起盧綸等交詠唱和號大歷十才子時郭曖尙代宗女升平公主賢明有才思尢善詩文而端等十人多在門下】選尙【晉王儉集序遷太子舍人選尙公主拜駙馬都尉】鳳臺【劉向列仙傳蕭史善吹簫能招白鶴教秦穆公主弄玉鳳鳴居數十年吹簫作鳳聲鳳凰來立其屋作鳳臺夫婦止其上一日皆隨鳳飛去】禁臠【晉書謝混字叔源初武帝爲晉陵公主求婚謂王珣曰主婿但如劉眞長王子敬便足珣曰謝混𨿽不及眞長不減於子敬帝曰如此便足未幾帝崩袁崧又欲以女妻之珣曰卿莫近禁臠初元帝毎得一防以爲珍膳項上一臠尢美輒以爲薦帝時呼爲中禁臠故珣以爲戲】

皇朝事實選預副車【公是行李璋制】貴戚如布素之士【國朝慶曆中上崇章懿位號以生不得盡其養死不得盡其哀故於元舅之家尢極寵榮諸子璋珣瑋及諸孫𨿽在𦇤褓皆授以美官後又至瑋尙主𨿽出於貴戚然尢醇雅好學如布素之士深於孟子兗國公主上之愛女故以降瑋以瑋爲沂州防禦使駙馬都尉嘉祐二年八月四日下降】

羣書精語帝壻貴重朝廷【類要云】叔髙以明經顯於漢【蕭眞公主碑云叔髙以明經顯於漢武子以俊才聞於晉】連光云日【謝萬駙馬都尉劉眞長詩曰弱冠振纓結婚帝室綢繆姻婭連光云日】分榮戚裏籍寵公門【唐中宗賜駙馬楊甫交制曰分榮戚裏籍寵公門鳳凰樓上宛符琴瑟之歡烏鵲橋前載協松蘿之契】承榮湯沐【續通典貞元十三年駙馬都尉張茂宗起復詔曰俾參秩於環衛以承榮於湯沐】儷崇銀榜攄美金章【續通典貞元三年駙馬都尉郭曖詔】

詩詞玉鞭騎馬出長秋【唐李端贈郭駙馬詩靑春都尉最風流二十功成便拜侯金距鬭雞躋上苑玉鞭騎馬出長秋焚香荀令偏憐小傅粉何郎不解愁日暮吹簫楊栁陌路人遙指鳳凰樓】銀鞍紫鞚照云日【李白贈獨孤駙馬詩都尉朝天躍馬歸香風吹入花亂飛銀鞍紫鞚照云日左顧右盼生光輝】

翰苑新書前集卷三十四

欽定四庫全書

翰苑新書前集卷三十五

殿學士【觀文殿大學士

觀文殿學士資政大學士學士端明殿學士】

觀文殿大學士【皇祐元年詔特置觀文殿學士寵待舊相今後須是曽任宰相乃得除授防要時賈昌朝由使相除右僕射觀文殿大學士判尙書都省觀文殿置大學士自昌朝始防要三年詔觀文殿大學士在觀文殿學士之前六尙書之上會要自是嘗任宰相者出必爲大學士韓絳宣撫陜西河東得罪罷守本官熈寜四年用明堂赦授觀文殿學士宰相不爲大學士自絳始防要】

皇朝事實祕殿【歐陽修除劉流制惟玆祕�之】書殿【又賜�籍詔云書殿之職號爲凊優自謝表亦曰職凊書殿】延恩別殿【皇祐詔置觀文殿大學士略曰因延恩之別殿觀前代之祕文榜以嘉名置諸禁職且爲訪道之所以延稽古之臣云云備經術之咨詢廣政機之延訪】訪道之所禁職經術咨詢政機延訪【並上注】

觀文殿學士【觀文殿卽舊延防�爲文明殿學士四朝國史太平興國五年以禮部侍郎程羽爲文明殿學士序立在樞宻副使之下會要歷七年參政宋庠言文明殿學士稱呼正同眞宗諡號兼禁中無此殿額乞擇見今正寢或祕殿以名易之詔攺爲紫宸殿學士以丁度爲之時學士多以殿名爲官稱丁遂稱曰丁紫宸歸田錄八年禦史何郯以紫宸不可爲官稱於是攺延防殿爲觀文殿歐陽公云觀文乃隋煬帝殿名理宜避之蓋當時不知然則朝廷之士果不可以無學也自後非曽任執政弗除續會要熈寧中王韶以熈河功元丰中王陶以宮僚𨿽未歷二府亦除是職蓋異恩也會要】

皇朝事實攺觀文殿詔【略曰惟延恩之寶殿乃集瑞之祕庭福貺所開深嚴莫二矧先聖齋心之地資衝人覧古之懷仍建崇儒之秩且爲備問之榮】殿幄【元祐除蔡確制宜升殿幄之嚴】集瑞祕庭齋心之地崇儒備問【並見上】隋殿名【見官制】

資政殿大學士【資政殿在龍圖閣之東序景徳二年王欽若罷參政眞宗特置資政殿學士以寵之在翰林學士下欽若不悅訴於上曰臣向自翰林學士拜參知政事今無罪而罷班反在下是貶也眞宗特爲置大學士以處之十二月復以欽若爲資政殿大學士班在文明殿學士之下翰林學士承防之上資政殿置大學士皆自欽若始自冀公班翰林承防上一時以爲殊寵祥符初向文簡公以前宰相再入爲東京畱守復加此職自是訖天聖末二十餘年不以除人明道元年李文定公知河陽召還始再命之景祐四年王沂公罷相復除三十年間除三人而皆前宰相也宋宣獻公罷參知政事仁宗眷之厚因加此職自冀公後非宰相而除者惟宣獻一人而已康定二年右正言梁適請遵先朝故事定以員數於是詔大學士置二員學士三員並防要舊制資政殿大學士學士並以寵輔臣之去位者元丰中韓維陳薦皆以東宮舊臣故特授焉續會要】羣書精語月殿【楊億代表增秧狄曹兼榮月殿】書殿【曲阜除孫永制進書殿之寵名頒眞宮之優秩】祕殿隆名【欒城除李易制】兼華祕殿【呂正獻謝資政殿學士表】著作禁庭【楊億代表祕殿宏開皇墳允集又曰著作禁庭特異深嚴之選】崇儒之班【曲阜行蔡卞除資政殿學士制】寵名儒之賢【胡文恭行富弼制】

端明殿學士【端明殿卽西京正衙殿也退朝錄後唐明宗卽位之初四方書奏命樞宻使安重誨進讀懵於文義孔循獻議始置端明殿學士命馮道趙鳯俱以翰林學士充班在翰林學士上夲朝明道二年攺承明殿爲端明殿復置端明殿學士以翰林侍讀學士宋綬爲之詔略曰𨿽夙禦中宸咨詢於輔弼而再臨便坐省決於幾防自明道訖元丰無前執政爲之者近來以待學士之久次者元丰中以前執政爲之自曽孝寛始以前執政爲之自王安禮始政和中嘗攺爲延康殿職略建炎二年都省言延康殿學士舊系端明殿學士詔依舊中興防要近拜簽樞者多領焉】

歷代事實紫殿【續通典天成二年端明殿學士馮道趙鳳制擢自玉堂升於紫殿常新顧問毎預論思位旣益於深嚴禮合加於優異宜令班在翰林學士上】拜相謝於本殿【續防要後唐長興四年劉昫新入相中謝是日大祠明宗不禦中興殿而坐於端明殿昫至中興殿門閣門使曰舊禮宰臣謝恩須於正殿通喚請俟來日趙延壽曰命相之制下已三日中謝豈宜後時卽奏聞昫遂中謝於端明殿廷昫自端明殿學士拜相復謝於本殿人士榮之】班樞宻使之右【退朝錄後唐明宗以樞宻使安重誨不通丈義置端明殿學士以翰林學士馮道趙鳳爲之班樞宻使之右食於其院】殿前學士兩人【馮道笏記雲天下儒生僅餘萬數殿前學士只有兩人】

皇朝事實祕殿之職【四朝國史王珪傳英宗卽位之四年忽詔至蘂珠殿傳詔令兼端明殿學士諭之曰祕殿之職非直器卿於翰墨間二府員缺卽出命矣】麟趾之舊【東坡謝表曰以殿名官本緣麟趾之舊】通班右府侍立殿中【乾道行汪應辰制端明之職蓋自五代時通班右府侍立殿中專以備顧問寵儒臣者也】特拜才兩人【歸田錄端明殿學士國朝尢多以翰林學士兼之其不以翰苑兼職及換職者百年間特拜才兩人程戡王素是也】儲議推恩【言行錄範蜀公鎭韓維上言公在仁宗朝首開建儲之議其後大臣繼有論奏追錄其言存沒皆推恩而鎭未嘗以語人悉以公十九防上之拜端明殿學士】

閣職【閣學士直學士總待制龍圖閣天章閣顯謨閣徽猷閣敷文閣煥章閣華文閣寶文閣寶章閣】

總閣學士直學士【國朝庶官之外別加職名所以厲行義文學之士髙以備顧問其次與論議典校讐得之爲榮選擇尢謹元丰中修三省寺監之制其職並罷滿歲補外然後加恩兼職直龍圖閣省郎寺監長貳補外或領監司帥臣則除之待制惟學士給諫以上補外則除之系一時恩防非有必得之理劉忠肅公奏議元祐二年詔增復館職及職事官並許職尙書二年加直學士中丞侍郎給捨諫儀通及一年加待制石林燕語紹聖二年詔職事官罷帯職非職事官仍舊續會要】

皇朝事實西班【續防要宣和三年詔西班學士待制員多令中書省具名取防以班圖觀之學士待制班在西故曰西班】侍從顧問爲職【續防要劉摯上言待制學士以侍從顧問爲職自祖宗以來極天下之選】極天下選【見上注】

總待制【唐永徽中命文館學士一人日待制於武徳殿西門先天木又命朝集使六品以上二人隨仗待制崔祐甫爲相建議文官一品以上更直待制開元中毎日以六品以上淸官兩人待制於衙內唐職林據紀元云永徽中詔許敬宗每日待制於武徳殿此始有待制之名永防元年勅裴冕等並集賢待制此始有待制之所然則蓋唐設官也夲朝景徳元年置龍圖閣待制以杜鎬戚綸充並依舊充職祥符二年詔班視知制誥列其下元祐令從四品掌侍從備顧問有所獻納則請到或奏封防要】

歷代事實次對【宣宗大中三年勑待制官宜令典刑法官次對】對【五代防要後唐長興二年勑朔望入閣待制對一依舊規】淸官【見官制】延英對【憲宗元和九年因武元衡�正衛待制官詔於延英對】松堦【續通典開成元年勅自今已後每遇入閣日次對官未要隨班出並於東堦松樹下立待宰相奏事退令齊至香案前各奏本司公事左右史待次對官奏事訖同出】以備顧問【唐徳宗建中初自文官六品以上淸望官毎日二人更置待制以備顧問仍以延英南藥院故地爲廨】召咨時政【續通典太和元年五月淮南節度檢校司徒平章事王播入見召對於延英殿又召待制官崔郾工部侍郎獨孤朗同對一刻時待制官虛設其名未曽引覿及此屢召咨以時政焉】以文儒公卿寵之【代宗永泰中勲臣罷節制無職事乃令待制於禁門書院間以文儒公卿寵之】給餐錢【永泰初詔裴冕十三人同於集賢院待制特給餐錢以優其禮】

皇朝事實訪對制閣【胡文恭行張升充天章閣待制制云朕選通經術有行義之士訪對制閣參掌祝圖置在內朝之聨本惟儒者之職】參掌內圖【見上注】以侍從顧問爲職【夲朝劉忠肅公摯奏議曰待制學士以侍從顧問爲職自祖宗以來極天下之選不爲定員今不考治行不察流品幸而給諫以上則計日而得之】非口舌任【範仲淹徙蘓州爲天章閣待制還朝言事愈亟宰相使人諭之曰待制官非口舌任也仲淹曰論思侍臣職也余敢不勉】

羣公精語訪對制閣參掌祕圖【見皇朝事實】

龍圖閣【國朝大中祥符中建龍圖閣在防慶殿西偏以奉太宗禦書禦制文集及典籍圖畫寶瑞之物防要及宗正寺所進屬籍世譜四朝志有學士直學士待制直閣】

皇朝事實西淸【元祐中蘓轍奏祖宗禦集皆於西淸建重屋以藏其書爲不朽計】龍圖閣學士【大中祥符三年置以杜鎬爲之班在樞宻直學士之下六年詔結街在夲官之上防要】皇朝事實老龍【蔣樞宻之奇爲淮漕求字於徐守信徐書龍字而闕三防蔣曰何書之不全也曰它日當爲足此是歲寒計稱防除龍圖閣直學士及回持前字見徐徐索筆爲作三防未幾遂進老龍】中禁寶儲【東坡謝表中禁寶儲上應奎璧之象先朝謨訓逺同河洛之符】內閣深嚴【同上】凝嚴之職【見寶文閣學士門】淵圖祕職【蔡襄行歐陽公服闋制】冠於五閣【初寮除龎寅助淛河圖遂在西淸朝位冠於五閣】進羲圖之序【蘇魏公集賜鄧溫伯辭龍圖閣學士詔云仍進羲圖之序】一言乃拜【長編孔道輔論廢後事天下聳聞其風采近臣獻詩十首執政請以爲龍圖閣學士上曰千首詩豈如孔道輔一言乃拜龍圖閣學士】龍圖老子【言行錄範文正公仲淹以龍圖直學土帥邠延涇慶四路威徳著聞夷夏竦服熟戶蕃部率稱曰龍圖老子至於元昊亦以此呼之】奉祠【淳熈中林安宅以學士奉祠】

羣公精語用進祕圖之拜【胡文恭行歐陽修制】

前賢詩詞羣玉天中開防府【楊億龍圖閣觀禦書詩羣玉天中開防府神溫洛薦圖書】冊府藏書在紫薇【楊億詩冊府藏書在紫薇退朝稽古助論思】龍閣便爲黃閣老【周益公賀胡邦衡除龍圖閣學士詩云云】

龍圖閣直學士【景徳四年置以杜鎬爲之班在樞宻直學士之下祥符六年詔結銜在本官之上防要】皇朝事實學士貴班【淇水除李承之制延閣祕藏學士貴班】凝嚴之職【見寶文閣學士門】河圖峻列【曲阜集賜李南公辭免不允詔云河圖寵名增峻班列】淸近之職【長編知鄧州陳堯咨防赦當復龍圖閣直學士眞宗曰學士淸近之職非防赦可復】龍闕三防【見龍圖閣學士門】以杜鎬爲【防要景徳四年八月以龍圖閣待制杜鎬爲龍圖閣直學士班在樞宻直學士之下待制知制誥之上並赴內殿起居】賜酒調藥【眞宗尢禮杜鎬上開樽酒親封題以賜鎬素不飲飲之疾作上親至閣下手調藥撫慰令安臥乃歸】

龍圖閣待制【景徳初置以杜鎬戚綸爲之並依舊充職四年詔班在知制誥之下爲學士初復之職】皇朝事實物論榮之【戚綸字仲言時初待制創與杜鎬並命物論榮之】

羣公精語河圖美職【曲阜行徐鐸龍圖閣待制制】河圖廣內之職【曲阜除傅堯兪制】河圖近綴【曲阜除錢勰制攺河圖之近綴】延閣侍從之職【曲阜行張商英制】內閣應對之職【曲阜行王覿制】

天章閣【天禧四年初建天章閣在防慶之西龍圖閣之北明年仁宗卽位奉眞宗禦制安於天章閣以在位天書祥符故曰取爲章於天之義天聖八年置待制慶曆七年又置學士直學士防要周益公宏編題】皇朝事實冠於防府【天聖八年詔曰膀以天章之美冠於防府之名】玉府藏書之盛【見下天章閣學士門】西淸【見前龍圖閣門】

天章閣學士【慶曆七年初置在龍圖閣學士之下八月詔曰欽惟聖考濬發宸文百篇森布於寶函三襲肇興於華閣肆予纂紹之始務闡師儒之隆遂延勸講之臣欽佇論思之益掩玉府藏書之盛延金門待詔之才宜令廣侍從之員抑亦副遹追之念特置天章閣學士直學士在龍圖閣之下防要學士罕以命人迄仁宗世才王摯一人官制舊典天章閣只除待制不除學士難稱呼也】

天章閣直學士【慶曆七年初置天章閣直學士在龍圖閣直學士之下防要】

天章閣待制【天聖八年初置寓直於祕閣興龍圖遞宿尋命範諷鞠詠充職官分紀詔曰眞宗皇帝躬上哲之資據大寜之防受翠嬀之瑞籙發谷口之璿源勒銘喬封�玉方澤凢經禮樂之制纉成辰象之篇爰卽禁途肇新層閣榜以天章之號煥乎防府之華冝擇雅才俾參近省可特置天章閣待制位龍圖閣待制之下】

皇朝事實防府之華【見官制】以言識大體擢【髙若訥言古者三公坐而論道今二府對才數刻安能盡萬機冝賜坐從客如唐延英故事上以玆言識大體擢拜天章閣待制】凝嚴之職【見寶文閣學士門】

羣書精語西序【曲阜行黃履天章閣待制進職西序】延對禁途【王岐公除張友直制】進聨內閣【王岐公除許亢制云】延閣侍從之【曲阜行範純禮復天章閣待制制】以待碩儒【王岐公除張反直制萃帝文於寶締以待碩儒】

前賢詩詞峩峩天中閣【王荊公送元待制知福州峩峩天中閣鳴玉攺新步】寶文閣【在天章閣之東西序羣玉蘂珠殿之北卽舊日壽昌閣慶曆攺曰寶文英宗卽位詔以仁宗禦書禦集藏於寶文閣命王珪撰記立石神宗卽位始置學士直學士待制恩賜依龍圖閣英宗禦書附於閣防要】皇朝事實西淸【見龍圖閣門又治平四年置學上待制詔曰乃規層閣邃在西淸】憲上帝藏書之府【見學士門】

寶文閣學士【治平四年初置以呂公著兼詔曰昔我祖宗咸有制作煥於簡編河漢昭回奎壁相映乃規層宇在西淸憲上帝藏書之府彰累朝稽古之盛並掲嘉名以登俊望俾服凝嚴之職因爲咨訪之地云云】

皇朝事實在西淸【見官制】夢淸殿【宋敏求春明退朝錄治平三年予爲知制誥夏六月夢丞相遣朱衣吏召命艸某人爲淸殿學士制明年五月丞相遣朱衣吏召當制舍人呂縉叔除邵不疑爲寶文閣學士後數日得承防張公所作詔云乃規層構在西淸記去歳之夢與詔文相合其名若符契焉】

寶文閣學士【治平四年初置以邵必爲之防要】

寶文閣待制【治平四年詔置寶文閣待制】

皇朝事實特處章衡【四朝國史章衡知澶州神宗曰卿爲仁宗朝魁甲寶文藏禦集之處未始除人今處卿】

奎文寶訓【東坡答李寶文啟曰奎文寶訓入直禁嚴】

羣書精語通籍延閣【曲阜行王欽若制】延閣近職【曲阜除範純粹制】延閣禁途【又除王汾制】侍從之班【又除李之純制】儒學討論【又除蔣之奇制三聖圖書萃在延閣儒學之士列職其中諷議討論維時妙選】

顯謨閣【元符元年曽布鄧洵仁各申請建閣詔翰林學士中書舍人撰閣名五以聞續建閣藏神宗禦集以顯謨爲名徽宗建中靖國元年詔以顯謨閣爲熈明閣詔略曰神宗皇帝言則爲文昭如雲漢寶之垂世炳若丹靑肆衝人之纂紹惟往憲之欽承用掲嘉名乃登俊望詒謀有永豈徒琬琰之並陳與天無窮是惟奎壁之相照宜以顯謨爲熈明閣續奉聖防仍以顯謨爲額此據周益公宏詞編題而續防要之復顯謨舊名年月無考按次年已詔顯謨閣學士如三閣故事復名顯謨恐在此年三年又詔以熈寜元丰功臣圖形於顯謨閣續防要】

皇朝事實寶宇【崇寜圖畫功臣於顯謨閣詔曰仰瞻寶宇】華宇【建中靖國詔在西淸並崇華宇】禁閣【元豊詔神宗禦集藏於禁閣愒以顯謨】

顯謨閣學士【建中靖國元年詔置顯謨學士】

顯謨閣直學士【建中靖國元年詔置】

顯謨閣待制【建中靖國元年詔置】

徽猷閣【大觀二年初建藏哲宗禦集詔曰哲宗皇帝云云若昔祖宗述作皆有寶藏之所參列廣內掲爲嘉名世擇儒臣以資訪納今轉祗率成憲匹休前烈則夫名以出信不可無所考也在詩有云君子有徽猷其哲宗皇帝禦書建閣以徽猷爲名仍置學士直學士待制】

皇朝事實寶藏參列擇儒臣資訪納【並見官制】詢徳之美【建徽猷閣詔有曰君子有徽猷是爲詢徳之美觀道之成於是乎在】

徽猷閣學士【大觀二年詔置】

徽猷閣直學士【大觀二年詔置】

徽猷閣待制【大觀二年詔置】

敷文閣【紹興十年置以藏徽宗聖制詔閣以敷文爲名詔略曰徽宗皇帝宸章奎畫煥乎若三辰之文麗天垂光賁飾羣物殆與詩書相表農崇建層閣以嚴宅藏恭以敷文爲名冝置學士直學士待制直閣以次列職備西凊之咨訪爲儒學之華寵其著於令】

敷文閣學士【紹興十年詔置】

敷文閣直學士【紹興十年詔置】

敷文閣待制【紹興十年詔置】

煥章閣【淳熈間建藏髙宗禦制詔略曰載稽帝世之隆無若堯章之煥因掲名於層宇仍列職於淸廂】皇朝事實堯章【見官制】堯章閣【淳熈批答】

煥章閣學士【淳熈十五年詔置】

煥章閣直學士【淳熈十五年詔置】

煥章閣待制【淳熈十五年詔置初除劉國瑞】

華文閣【慶元二年置藏孝宗禦制詔曰朕惟孝宗皇帝濬闡聖圖粹昭王度經緯天地道存灝噩之書鼔舞風雷仁蕩溫純之命寫之琬琰炳若丹靑太防三光之庭丕闡鳯巢之勢上帝羣玉之府通龍紀之聨寶典謨訓誥之垂黻禮樂刑政之用華協堯章之煥文光舜哲之明典輯鴻徽禮嚴燕翼以華文爲名置學士直學士待制直閣式遵邦獻陟儒英庸飭攸司其刋諸令】

皇朝事實嬀閣【慶元批答】寵陟儒英【見官制】

前賢詩詞華文使者典刑存【楊誠齋送韓漕詩華文使者典刑存】

華文閣學士【慶元二年詔置】

皇朝事實華閣增學士之寵【慶元批答】

華文閣直學士【慶元二年詔置】

華文閣待制【慶元二年詔置】

寶謨閣【藏光宗禦制置學士直學士待制直閣慶元二年詔置】

寶章閣【藏寜宗禦制置學士直學士待制直閣慶元二年詔置】

直寶章閣貼職【集英殿修撰右文殿修撰祕閣修撰直龍圖閣

直天章閣

直寶文閣

直顯謨閣

直徽猷閣直煥章閣

直華文閣】

【直敷文閣直祕閣】

貼職【祖宗以來重之有集賢殿修撰後攺右文殿直龍圖閣直祕閣三等政和四年二浙福建諸路監司郡守往往交通內官多以應奉有勞遷職遂有未嘗朝覲天子因忽爲待制班從官者蔡京不樂六年因增其目置修撰與舊爲三等曰集英殿修撰右文殿修撰祕閣修撰直閣與舊爲六等曰直龍圖閣天章寶文顯謨徽猷祕閣朝廷除授自此宻矣舊貼職無雜壓至是因增置乃定爲雜壓蔡絳國史外補紹興十年置直敷文閣淳熈十五年置直煥章閣防要淳熈令自集撰至直祕閣爲貼職】

集英殿修撰【唐張昌齡爲北門修撰孫逖爲集賢院修撰修撰之名始於唐也唐書本朝政和六年置集英殿修撰防要其增置來歷見貼職門】

歷代事實論譔禁中【元萬頃傳武后詔諸儒論譔禁中】

羣公精語論譔集英【初寮除余靖制朕惟承平日久人才眾多欲侈朝廷得賢之光乃新殿閣九等之制褒延玆始逺近所觀論譔集英首以命汝】冷撰熱撰【筆談集賢修撰舊多以館閣久次爲之近歲有自常參官未至從官者起授修撰有冷撰熱撰時人謂熱中允不博冷修撰】

右文殿修殿【唐有集賢院修撰唐書本朝元祐五年九月詔復置集賢院學士紹聖二年四月詔職事官罷職易集賢院學士爲集賢院修撰政和六年四月禦筆集賢院無此名祕書省殿以右文殿爲名見任集賢殿修撰並政作右文殿修撰】

羣書精語書殿【初寮除張諤制其班書殿】在道山【又除鄭修年制朕肇營書殿在道山維時論譔之聨必極譽髦之選】論譔之名【初寮除李孝端制朕設髙華之職以待中外之材升其班聨進以秩等爾才旣優冝加論譔之名】

祕閣修撰【政和六年置詳見貼職門】

皇朝事實待館閣之資深者【官制舊典云貼職修撰以待館閣之資深者仍多由直龍圖閣遷焉】

羣公精語中祕論譔【初寮除王本制具陞中祕論譔之列】

直龍圖閣【祥符九年以馮元爲大子中允直龍圖閣防要直閣之名始此馮元傳】

皇朝事實久侍經筵【防要慶曆四年以楊安國直龍圖閣上謂侍臣曰安國久侍經筵行又淳質乃先朝遵度之比以褒擢之也】除館職久次【官制舊典云凡除館職之久次者必選直龍圖閣而皆爲擢待制之基也】

羣書精語嚴閣【荊公除王綽制進直嚴閣】內閣美名【曲阜除孫覺制進內閣之美名】內閣之華【初寮除徐禋制其班內閣之華】西序龍馬之名【曲阜行李周直龍圖閣制】應對之職【曲阜除李覿制內閣應對之職】

直天章閣【政和中始置】

直寶文閣【政和中始置】

直顯謨閣【政和中始置】

直徽猷閣【政和中始置】

直敷文閣【紹興中置】

直煥章閣【淳熈中置】

直華文閣【慶元二年置】

直祕閣【國朝以史館昭文館集賢院爲三館皆寓崇文院太宗端拱元年詔就崇文院中堂建祕閣擇三館眞本書籍萬餘卷及內出古畫墨迹藏其中防要直館直院則謂之館職以它官兼者謂之貼職元豊以前凢狀元制科一任還卽試詩賦各一而入否則用大臣薦而試謂之十館官制行廢崇文院爲祕書監建祕閣於中自監少至正字列爲職事官罷直館直院之名獨以直祕閣爲貼職皆不試而除蓋特以爲恩數而已石林燕語】

皇朝事實木天【類說本朝內諸司捨屋惟祕書最宏壯閣下穹窿髙敞謂之木天】爲賦知名【防要端拱元年以殿中丞夏侯嘉正兼直祕閣嘉正嘗爲洞庭賦由此帝知其名詔試禁中稱防特有是命】作贊書扁【防要淳化三年詔增修祕閣成帝作贊賜之宰臣李昉等請刻石閣下李至上表願賜新額以光祕府詔中書宻院近臣觀新閣又賜上尊酒大官供膳是日遣中使賫禦飛白書祕閣二字以賜】敍同僚之好【職源故事外官除館職如祕閣校理直祕閣者必先移書在省執事敍同僚之好乃卽館設盛防燕之自崇寧以來外官除館職旣多此禮寖廢】不通政府書薦【言行錄溫公薦劉公安世充館職曰知所以相薦否公曰獲從公逰舊矣溫公曰非也光居閒足下時節問訊不絕光位政府足下獨無書此光之所以相薦也】

羣公精語寓直蓬山【初寮除劉緯制】職聨中祕【曲阜除路昌衡制】陞榮冊府【初寮除劉緯制】列於蕓閣【初寮除文維瑞制】進直書閣【欒城除陳同制】前賢詩詞宸翰照星躔【容齋四筆範景仁爲館閣校勘當遷校理宰相龎籍言範鎭有異才恬於進取乃除直祕閣司馬公作詩賀之曰延閣屹中天積書云漢連神宗謂太宗也重其選國上比爲仙玉檻勾陳上丹梯北斗邊帝容瞻日月宸翰照星躔職秩曽無貴光華在得賢】祕閣鎖書深【鄭谷詩祕閣鎖書深墻南別晚岑吏人同野鹿庭木似山林淺井寒蕪入廻廊疊蘚侵閒防薛稷鶴共起五湖心】四六警語【書殿祕殿羲閣西淸寶宇次對鸞殿紫殿寶儲寓直禁閣松蝔祕譔道山蓬山賞外防寶儲進直中祕冊府蕓閣升班中祕璽命諭畱報政潛藩茂著承宣之效陞華延閣罙髙侍從之班】

【諭蜀良勞勉狥假畱之願登瀛固寵況加眞拜之榮】

學士【西江之水已驗澄淸貫東壁之星有光臨照】

直祕閣【簡於楓陛之知華以蓬山之直】

【學士象八節不過一歲之少畱刺史入三公便在五云之多處】

【仍魚鳬之開國咨嶽牧於詞人教明南國峻龍馬之負圖號瀛洲之學士職冠西淸】

翰苑新書前集卷三十五

欽定四庫全書

翰苑新書前集卷三十六

開府儀同三司【特進

太尉節度使奉朝請】

開府儀同三司【漢文帝元年用宋昌爲衛將軍位亞三司漢書無位亞三司之文事見通典宣帝使車騎將軍馬防班同三司三司之名始此殤帝鄧隲爲車騎將軍儀同三司儀同三司之名始此魏黃權以車騎將軍開府儀同三司開府之名始此東觀漢紀魏志晉羊祜爲車騎將軍開府如三司之儀晉起居注自是以後又有如開府同三司之儀者自祜始焉通典宋太宰以下至光祿大夫開府者爲文公大司馬以下至諸將軍開府者爲武公沈休文宋書唐武徳攺爲輕車都尉後以開府儀同三司爲文防官唐職官志𨿽三公三司師亦必冠以此號聖朝因唐節度使兼平章事號使相元丰官制旣罷同平章事遂以節度開府爲使相而文官寄祿官亦存之職略】

歷代事實衮職【齊書徐孝嗣加儀同三司孝嗣聞詔斂容謂左右曰吾徳慙古人位登衮職衮職將何以堪之固辭不受】儀臺【權相嚴震墓志階極儀臺晏云安必開府儀同三司也】朱服皂服【魏以後將軍開府依大司馬朱服光祿大夫開府依司徒皂服】九命【唐大詔令聖王納制九命俾尊於開府】如公【南齊百官志開府儀同三司如公】位次三公【隋百官志梁置位次三公】位次王公【隋煬帝同漢魏之制位次王公】班同衮章【齊王儉拜儀同三司章曰班同衮章】班同三事【東觀紀馬防班同三事見北書抄】班同三府【袁宏漢紀馬防位逾九卿班同三府】盛徳居【通典開元以前舊例開府特進𨿽不事皆給俸祿與朝防皆崇官盛徳罷劇就閒者居之】以勲授【隋何稠爲防騎常侍安集嶺南欽州刺史宥猛方欲爲逆至是請身入朝稠與之約詣京師後猛方臨終戒其子曰云雲長眞如言入朝上大悅曰何稠著信蠻夷乃至於此以勲授開府】佐命爲【晉起居注泰始八年詔曰衞將軍羊祜歷文武有佐命之勲其爲車騎將軍開府如三司之儀】不以名稱【國史補宋璟不以名稱止曰宋開府】四人【南部新書自先天初至開元儀同姚崇宋璟王同皎王毛仲四人】

皇朝事實使相【防要元丰以前凡以檢校官兼中書令侍中同門下平章事者謂之使相唐制皆書勅五代以來不預政事朝會親王則分班余官則綴本班正衙見謝則押班凡宣制除授者勅尾有其銜而不書側注使字】視儀上宰【曲阜行燕�贈使相制】以儀同爲相【見官制】寵遇大臣【防要大觀二年詔賜使相以上生日幣帛器物當遣使人銜命而故事上差親戚失寵遇大臣之意自今並取防差官】

自敍靦貌槐庭【國朝梁王諱爲王儀同初讓表云可以妄參鉉席靦貌槐庭】效犬馬之勞【陳書張昭達字伯通寶應初授鎭前將軍開府儀同三司初文帝夢昭達升臺及旦以夢告之至是侍宴酒酣顧昭逹曰卿憶夢否卿何以償對曰臣當效犬馬之勞以盡臣節自余無以奉償】

羣書精語禮八命秩比三臺【常衮加杜冕開府儀同三司制云禮優八命秩比三臺】八命儀亞槐庭【常衮制宜進秩於八命儀亞槐庭】比公府之命秩【常衮行張自勉制云】宅慶紫霄聨休皇極【梁書庾肩吾武陵王拜儀同章臣曰宅慶紫霄聨休皇極】心馳紫路目送白雲【晉江揔謝儀同三司表云心馳紫路登文石而莫由目送白雲拜承明而未果】神夢紫霄心飛丹掖【梁王僧孺爲南平王讓儀同表云神夢紫霄心飛丹掖】

前賢詩詞開府當朝傑【杜甫贈哥舒開府開府當朝傑論兵邁古風先鋒百勝在略地兩隅同智謀垂睿想出入冠諸公勲業靑冥上交情气槪中】

特進【漢制諸侯功徳優盛朝廷所敬異者賜位特進位在三公下故曰特進湖廣制度自宣帝用太子外祖許廣漢爲平恩侯位特進而特進之名始見於此其後或領城門兵得舉吏如五府王啇或見禮如丞相得置從事史張禹或給事中薛宣或奉朝請傅喜或議大政張禹其職不一後漢皇后兄弟率爲特進侯隋志曰特進舊位從公是特進引見之稱無官定體也二漢及魏晉以爲加官唐爲文散官𨿽不職事皆給俸祿國朝元丰新制攺左右僕射爲特進居文階之首大觀著令非宰臣不除】

歷代事實次三公【後漢樊宏傳位特進次三公】榮亞三公【李徳裕謝加特進狀漢制進以文冕列侍淸祠榮亞三公品居第二自非學深張禹功重竇融則何以膺是寵章】位尊爲國師【見下布被瓦器注】冠諸侯上【文行馬延己制】文階之首【見官制】勲徳之盛【唐大詔令李光顏除特進制僉曰古諸侯勲徳之盛則就加特進以寵之】茂勲俊徳【李徳裕集神防劉公神道碑云除特進位次三公居驃騎儀同之上非茂勲俊徳曷以處之】加徳齊者【隋百官志特進以加文武之徳齊者】布被瓦器【謝承後漢書趙典尊爲國師位特進而爲國師寢則布被瓦器而食】爲天子師【張禹𨿽居家以特進爲天子師國家每有大政必與定議】特見禮【後魏刁雍拜特進以年髙特見禮】賜安車駟馬【後漢梁適位特進賜安車駟馬】進達海內名士【曹勝加位特進其所進達皆海內名士】掾吏皆天下俊哲【司馬彪後漢書陰識拜執金吾位特進入則極言正諫至與賓客語不及國事慕仲山甫匪躬之節所用掾吏皆天下俊哲】羣書精語巍巍特進赫赫三事【張九齡上姚令公書曰大見信用巍巍特進仍踐其位赫赫三事躬佩其紱曷日太平】

皇朝事實朝位特見【公是行劉沆除特進制】非宰相不除【見官制】二品崇階【徐騎省集謝匡防除特進制】

前賢詩詞天人夙徳升【杜甫贈特進汝陽王特進羣公表天人夙徳升霜蹄千里駿風翮九霄鵬學業醇儒富辭華哲匠能筆飛鸞聳立章罷鳯騫騰】

太尉【秦官漢因之或置或省武帝元狩四年始置大司馬以當太尉之職後漢建武二十七年復舊名爲太尉公每帝初卽位多與太尉同錄尙書事靈帝以劉虞爲大司馬而太尉如故自此大司馬與太尉始並置矣隋以太尉司徒司空爲三公正一品唐因隋制本朝沿隋唐之舊以太尉司徒司空爲三公政和新制罷三公置三少以太尉本秦官居主兵之任遂定爲武階之首初以授童貫焉職略又續防要云政和二年七月禦筆近降武選官名以錄多士比元丰文階無極品之官文武一道分職定位理當不殊太尉古官舊掌武事𨿽循沿秦漢爲三公之任名稱已久可攺爲武選一品之位在節度使上其儀物班序居執政之次令尙書省裁定以聞】歷代事實上司【楊震爲太尉謂門生曰吾防恩上司】上公【見勲徳俱茂注】上臺【摯虞冊隴西王太尉文進登上臺】萬石【唐職林大尉在漢月俸三百五十斛加秩至萬石班第十八】正一品【見官制】武階之首【同上】鹿轓【後漢鄭爲臨淮太守行春有雨鹿隨地夾轂而行怪問主簿黃國賀曰聞三公車轓晝作鹿明府當爲宰相後爲太尉鹿轓】鵲印【博物志云後漢常山張顥爲梁相天新雨後有鳥如鵲飛翔稍下墮地人取化爲一圓石顥椎破之得金印曰忠孝侯印顥表上聞藏之祕府靈帝時至太尉帝紀注亦有】金印紫綬【漢書百官表太尉金印紫綬掌武事】衣纁裳【晉制郊廟太尉冕服七旒衣纁裳七章】雲母屏風【後漢第五倫爲防稽太守署鄭爲督郵及爲大尉倫爲司空位在下每朝見曲躬自卑帝知遂置雲母屏風分隔其間由此以爲故事】道行淸純【晉武制荀歆字景倩道行淸純敷揚五教宜登上司以光治典】勲徳俱茂【吳詔曰範謹勲徳俱茂朕所倚憑宜豋上公以副眾望可爲太尉】淸不可及【傅子日敢問今之君子曰華太尉積徳居順其智可及也其淸不可及也】在位淸白【後漢鄧彪字智伯爲太尉在位淸白爲百僚式】文武兼資【見訓五兵注】主五兵【通典秦立見官之職太尉主五兵漢因循而不革】主九伐【謝靈運晉書曰太尉故司馬之官主九伐之職】訓五兵【先賢傳陳蕃曰不不忘率由舊章臣不如胡廣訓五兵臣不如議郎王暢文武兼資爲國牙爪臣不如李】職重品尊【唐大詔令冊杜讓能太尉文大尉之任歷代所崇蓋以其掌四方之兵冠百辟之首其職重其品尊】尊與相等【通典景帝三年復置其尊與丞相等又漢書上欲用田蚡爲丞相籍福說蚡云云將軍必爲太尉尊與丞相等】唐興惟七人【唐李徳裕拜太尉固讓言唐興太尉惟七人臣顧守舊秩足矣帝曰吾恨無官酬公無固辭】父子至太尉【唐李晟官至太尉子愬亦贈太尉杜牧題詩曰家呼小太尉國號大涼公】不以名稱【國史補開元以後不以名稱者房太尉叚太尉房琯段秀實也】星在杓南【天文錄三公星在杓南主宣徳化和陰陽太尉之象】

皇朝事實上公一品【曲阜行林槪贈太尉制】右資極品【政和除童貫制訂掌武之崇稱爲右資之極品視古命數有加印紱之榮著令班儀宻次機衡之峻】一品之任【防要政和二年禦筆攺太尉爲一品之任在節度使上】班序執政之次【其儀物班序居執政之次】自敍自陳年老【劉寔自陳年老固辭不許】不如王李【見訓五兵注】憂心如醉【劉寛字文饒爲太尉常於坐被酒睡伏靈帝問曰太尉醉耶寛曰臣不敢醉任大責重憂心如醉】羣公精語務重綂兵事先掌武【孫樵記室新書云云注後漢百官志云太尉一人掌綂四方兵事掌武事見金印紫綬注】恩加錦被寵賜云屏【記室新書云云注後漢宋寵爲太尉朝廷賜錦被粱肉云屏事見前雲母屏風注】揆路揚輝臺庭攺觀【梁沈約齊太尉文憲王公墓志】拜上司之極品【唐大詔令冊杜讓能太尉文是用拜上司之極品居亞獻之殊榮】被日月之衣居上司之位【汝南先賢傳李宣爲太尉黃瓊所辟宣曰明公被日月之衣居上司之位】

節度使【後漢劉虞爲幽州牧就拜大司馬公孫瓉討烏桓詔令授節度後漢書晉伐吳詔王濬受王渾節度晉書唐道有大將一人曰大總管已而又曰大都督自髙宗永徽已後都督使持節者謂之節度使然猶未以名官景云二年以賀拔延嗣充河西節度使自此以後接乎開元天寶之間諸鎭皆置節度使唐兵志緣邊之地凡八節度外任之重無比焉至徳以後天下用兵中原刺史亦循其例受節度使之號圓朝節度使並兼管內觀察處置等使以本州刺史長史爲節度觀察等使不臨本部者以它官知判州府事故事節度使不使相位在卿監下至幹徳五年升節度使班在龍墀內金吾將軍上節度使無定員防數與執政同初除領院降麻禮尢異焉祖宗以待宗室近屬外戚國壻年勞久次若外任除殿帥始授此官政和以後宦官秉節銊者蓋八員戚裏以濫恩破格橫遷者亦時有之四朝志節度使旌節門旗二龍虎旌一節一麾槍二豹尾二凡八物旗以紅繒爲之上爲塗金銅龍頭以掲旌加木盤節以金銅葉爲之盤加紅絲爲龍旄麾槍亦施木盤豹尾豹文皆以髹漆爲杠文臣以朱武臣以黒旗則綢以紅繒節及麾槍則綢以碧油故謂之碧油紅斾受賜者藏於公宇私室別爲堂號節堂毎朔望次日祭之號衙日唐制有六纛今無也石林燕語】

歷代事實戎閫【唐刺史兼都知兵馬使制云兼副戎閫】牙璋【唐行軍司馬制云務贊牙璋】金節【見精語類】麾鉞【楊炎節度使制寵任麾鉞】旌節【職官分紀天寶中緣邊禦戎之地置八節度使受命之日賜之旌節謂之節度使得以專制軍事行則建節樹六纛外任之重無比焉】雙旌雙節【唐百官志節度使掌總軍旅辭之日賜雙旌雙節】纛靑旌【元集云】鶻銜綬【續防要曰貞元七年三月初賜節度觀察使新制時服上曰頃來賜衣文采不常非制也朕今思之俾有定稱節度使以鶻銜綬帯取其武毅以靖封內觀察以鴈銜威儀取其行列有序牧人有威儀也威儀者瑞艸也】麾蓋鉄棨【元集云】纛鉞旂防【白集云】龍旂四牡【見精語類】龍節蜺旌【見精語類】彛樽龍勺【牛僧孺字思黯爲山東道節度賜樽龍勺詔曰精金古器以比況君子】節樓【唐職官志唐節度使入境州縣築節樓迎以皷角衙仗居前旌幢居中大將鳴珂金鉦皷角居後州縣賫印迎於道左視事三日洗印視其刓闕嵗以八月考其治否銷兵爲上考足食爲中考邊功爲下考】鳴珂居後【上注】位望隆赫【見下注】兼三節度【李抱玉代宗時兼三節度位望隆赫】佩四將印【唐王忠嗣事】臥防北門【裴度爲河東節度帝命盧宣諭曰爲朕臥防北門可也】堪當閫寄【唐宗求良將委以河東河北之事問郭子儀子儀薦李光弼堪當閫寄】專制軍事【見旌節注】出總師幹【唐書李絳傳制曰入參廟算出總師幹】持幢節就第【唐職林自至徳後方鎭降拜必遣內使持幢節就第】忠厚名臣【見入爲宰相注】威令簡肅【李願元和初爲銀州等節度威令簡肅甚得綏懷之術】親王遙領【唐百官志開元中剡王除安北大都防充安撫河東內隴右諸蕃部落大使親王遙領節度自此始】宰相遙領【同上開元十四年河西節度副大使知節度使蕭嵩除同中書門下平章事節度如故宰相遙領節度自此始】六秉旄節【郭子儀事】四登將壇【裴度事】六遷大鎭【李愬六遷大鎭所處先授舊宅一院而已】六開幕府【桞公綽爲節度使六開幕府得人爲感】十領節麾【唐李晟之子聽十領節麾】餞太液亭【崔銛字臺顧罷相出爲淮南節度帝餞太液亭】詔賜古器【見彛樽龍勺注】受命賜節【見旌節注】賜通天【裴度字中立討蔡爲彰義節度及行帝賜通天禦】賦朝天獻壽詩【張建封朝覲京師深防恩顧賦朝天獻壽詩】獻繼天誕聖樂【唐貞元十二年昭義軍節度使王防休獻纎天誕聖樂】烏集遷官【栁仲郢爲太平軍節度使每遷官羣烏大集裏第防棨皆滿尼五日詔下】入爲宰相【唐興以來邊帥皆用忠厚名臣不久任不遙領不兼統功名著者往往入爲宰相及開元中天子有吞四夷之志爲邊將者十餘年不易始久任矣皇子則慶忠諸王宰相則蕭嵩牛仙客始遙領矣蓋嘉運王嗣忠專制數道始兼統矣李林甫欲杜邊帥入相之路以胡人不知書乃奏文臣爲將怯不若用寒族蕃人始用蕃人矣】父子入相【李吉甫年五十一節鎭淮南五十四復入相其子徳裕鎭淮南亦復入相一如父之年】父子更九鎭【唐桞仲郢父子更九鎭】父子同日受命【田布正之子也正撻成徳以布爲河陽節度使父子同日受命】父子俱授弓鉞【韓愈爲韓許國公神道碑曰公子公武與公一時俱授弓鉞】父子繼鎭【見父子入相注】兄弟秉節【崔能字子才授嶺南節度與弟從皆秉節】旬日踐父兄兩鎭【李愬字元直帝方經略�右徙愬節度鳯翔李師道反詔愬帥武寜旬日踐父兄兩鎭世以爲榮】皇朝事實齋【東坡除苗授制肅將齋鉞】帥將旄【曲阜行王藻贈節使帥將旄非功弗授】授以節旄【南丰擬制錫之土宇授以節旄】碧油紅斾【見官制】有三印【祥符中上覧河南節度使知許州石普奏狀用許州觀察印以問宰相王旦曰節度軍州有三印兵伏則節度判官掌書記推官署狀用節度印印之田賦則觀察判官署狀用觀察印印之符制�縣則大使判署用州印印之】班龍墀內【見官制】石鴈【楊洪裕少時有騎授二石鴈一翼掩右是年生女爲淑妃明年生子廷�後爲建雄軍節度使出太�實錄詳見淑妃門】麤官【北窻言唐薛尙書能以文章自負累出戎鎭嘗欝欝嘆惜因有詩云麄官乞與眞拋卻賴有詩名合得償蓋以節將爲麤官也】債帥【唐忠武節度王沛死宰相裴度韋處厚以髙瑀領忠武節度自大思後擇帥悉出管軍中尉所輸貨者假貨富人旣得所欲則椎髓斲膏倍以酬息十償六七及瑀有命士夫相告曰韋裴作相天下無償帥】父子兄弟【朝野雜記渡江後父子建節十三家劉光世父廷慶錢忱父景臻邢煥子孝掦韋淵子謙吳珍子拱吳璘子挺郭浩孫杲楊存中子倓�錡父武仲吳益子琚珽吳孟子瓌吳挺子曦兄弟建節七家吳玠璘錢忱愐韋謙讜吳益蓋吳拱挺吳琚瓌珽李孝友孝純】三世四世五世【同上三世節度一家吳璘子挺孫曦四世節度使二家錢忱髙祖俶曽祖惟演父景臻鄭藻大父紳父成之子興裔五世節度使一家韓冑曽祖忠獻從子邈從孫同鄕曽孫竢】

羣書精語鑿門命將授鉞專徵【類要云】壽甲雕戈集旟鷩尾【涇原節度劉昌碑云壽甲雕戈涇師以徵集旟鷩防涇俗以寜時昌爲南邪王檢校僕射】授鉞開府【白集授鉞府殿我漢南】持衛靑之印授岑彭之節【元集設壇而拜授以徵授衞靑之印卽拜軍中授岑彭之節行於聞外】豹尾神旗槖兜防纛【韓文田正先廟碑豹尾神旗槖兜防纛以長魏師】出節少府【韓文元和聖徳詩云續命於廷出節少府謂授劉節也】撫其四封率彼五長【常集節度使制統節制之師貞否臧之律撫其四封率彼五長】旌惟進善節以詰姦【常集謝旌節表云】龍節蜺旌鸞書翠軸【常集再麾飄颻而出守十乘轔以啟行龍節蜺旌降於天下鸞書翠軸�在掌中】龍斾四牡鉤膺鏤【徐集節度使碑龍斾四牡鉤膺鏤命服有煒先君載】爲王牙爲國藩垣【韓愈上邵君牙書曰爲王牙爲國蕃垣】幢牙葺纛金節析羽【栁宗元嶺南節度使饗軍堂記云幢牙葺纛金節析羽斾旗旟旞】擁七尺之節【唐李觀邠寜節度使軍記云擁七尺之節】仗鉞總戎之臣【同上】鐡鉞雕戈【李國貞碑云鐵鉞雕戈乃主夏盟山朱組以靖蜀京】奉朝請【漢律春曰朝秋曰請見後漢和帝紀注奉朝請亡員本不爲官通典宣帝爲皇孫時得奉朝請宣紀三輔職如太守獨奉朝請張禹以特進奉朝請蕭望之以闗內侯奉朝請漢官解注前漢列侯奉朝靖在長安次三公續漢書東京罷省三公外戚皇室諸侯多奉朝請奉朝請者奉朝防請召而已晉武帝亦以皇室外戚爲奉車駙馬都尉而奉朝請焉歷代多有之隋開皇三年罷通典國朝亦間有之】

歷代事實歲時爲朝臣【石奮嵗時爲朝臣注謂奉朝請也】處不競之地【沈約宋書王敬子恢之被召爲祕書郎敬求爲奉朝請與恢之書曰彼祕書有限故有競奉朝請無限故無競吾欲使汝處於不競之地文帝嘉而許之】脫朝服掛神武門【宋陶景爲諸王侍講奉朝請永明十年脫朝服掛神武門上表辭祿】

皇朝事實列邸畱朝【蘇魏公集行宗愈加食邑制】春朝秋請【同上】俾參朝請【文恭行李瑋制云】

四六警語開府【使弼班視衮章視儀上宰衮視儀三事參華公衮】

【赤舄繡裳華衮命圭】特進【賜位】太尉【尉府武階之長冠秩西班】

節使【齋鉞齋壇六纛連旄騂旄玉節授節鉞】

【疇庸祕殿誕布制麻肆頒宸渥錫命齋壇榮分齋鉞特正使名】

【文武兼資益聳朝廷之望威名素著薦隆輦轂之權】

【雕戈蕩節獨髙京兆之風尺借伍符遙攺龍工之觀】

【植牙建纛式分外閫之權鳴玉趍班仍奉內朝之秩】

【油幢畫防載荒四履之封雕戈淑旂益振三軍之气】

【方玆尹天子之一圻固乃啟元戎之十乘】

【政必與聞防數其復】

【方資節制之雄訂山河於盟府益勵復讐之志聳麾蓋於戎軒】

【功屢藏於盟府鴻鴈之民以安寵宜錫於齋髦犬羊之膽自破】

翰苑新書前集卷三十六

欽定四庫全書

翰苑新書前集卷三十七

武臣正任【承宣使觀察使防禦使團練使刺史】

正任【承宣觀察防禦團練使刺史爲正任領他官者爲遙郡淳熈重定令遙領者並止本官敍遷正任者次弟轉行】

承宣使【唐中世以後節度使往往自擇將吏號爲畱後唐兵志本朝沿唐制方鎭有節度觀察畱後職略政和七年詔觀察畱後乃五季藩鎭官以所親信畱主後務之稱不可用可冠以軍名攺爲承宣使四朝志】皇朝事實秩亞節旌【龍溪除皇叔祖伸明制畱臺之秩實亞節旌】

觀察使【唐貞觀初遣大使十三人巡省天下諸州水旱則遣使有巡察安撫之名乾元元年攺曰觀察處置使歳以八月考其冶以丰稔爲上考省刑爲中考辦稅爲下考唐百官志本朝沿唐制置諸州觀察凡諸衛將軍及使遙領者其資品並止本官敍防禦團練使刺史亦同祥符中詔觀察使並常刺史四朝志】歷代事實亷使【桞公綽爲鄂嶽觀察使至安州刺史李聴以亷使禮事之】廉察【白集授觀察判官制周以十聨率諸侯若今之廉察也】軺車【白集觀察判官制云以佐軺車】鴈銜瑞艸【徳宗貞元卜年詔節度使宜加鶻銜綬觀察使宜加鴈銜威儀威儀卽瑞艸也】操郡印握兵符【白集操郡印而握兵符假左軺而帖中憲】牧人有威儀【見鴈衘瑞艸注】良帥澄淸【白集授觀察使制】政事卓然【唐宣宗讀元和實錄見江西觀察使丹政事卓然命刻功於碑後子宙亦爲江西觀察使政簡易南方以爲世官】爲政簡易【見上注】獻丹扆箴【唐敬宗荒僻日盛大臣罕得進言浙西觀察使李徳裕身居廉鎭乃心王室遣使獻丹扆箴六首】郡租自給【柳公綽爲鄂嶽觀察使先是百姓輸賦於州有上供送使畱州建中初定兩稅宰相裴垍奏請天下畱州送使物悉令上供觀察使乃以所蒞之郡租賦自給若不足然後許取於支郡】刺史戎服趨庭【唐故事刺史始見觀察使皆戎服趨庭致禮齊決廉察江西行部過吉州刺史令狐峘不以戎服謁入】幕職皆文士【元稹爲浙東觀察使逰防稽佳山水所辟幕職官皆當時文士副使竇鞏海內知名與元稹酧唱至今稱蘭亭絕唱】賜鞭表忠節【張建封貞元四年爲徐泗濠觀察使入覲徳宗禮遇加等及還鎭賜詩又令新防常所執鞭賜曰卿忠貞節義歲寒不移此鞭朕久執用故以賜卿表忠節也】父子世官【見政事卓然注】

皇朝事實賜金魚示恩【陳堯咨自龍圖閣學士換觀察使自陳本儒生一旦防陛下易以武弁所惜者腰下無金魚袋命特系金魚以示優恩】

羣公精語廉帥【公是行李瑋制云寵以防帥】軺車問俗【曲阜除宗子子世堯制軺車問俗增重本支】防察置使【曲阜行世堯制曰廉察置使始於有唐非有勤勞蓋不輕授】防使之華【曲阜行仲遄贈觀察使制】觀風之印【胡文恭行宗鼎制】按防州部【曲阜行李綬觀察使制】防按一州【南丰除王師約制防按一州以爲爾寵】令修於戶庭之間人自得於湖山之外【韓退之滕王閣記春施秋殺陽開陰閉令修於戶庭數日之間而人自得於湖山千里之外】禮秩與待制等【放談云今官至觀察使禮秩與待制等】防禦使【唐武后聖歷七年以夏州鎭領防禦使防禦使之名自此始開元二年薛訥爲隴右防禦使通監天寶中安祿山犯順大郡要地當賊衝者置防禦守捉使代宋授田承嗣魏博等州都防禦使唐書大率防禦所治州歳以八月考其治否以無虞爲上考淸苦爲中考政成爲下考唐職林本朝沿唐制置諸州防禦使職略】

歷代事實朕之腹心【唐代宗永泰二年制日諸道節度觀察都防禦使朕之腹心】皇朝事實軍防【淇水除皇伯克思等制列位軍防】禦侮【荊公除皇侄制宜進國位以稱禦侮之實】禦侮之寄【曲阜除曲珍制】兵防之任【荊公除皇侄制方領兵防之任】閒禦之任【欒城除曹評制正名閒禦之仕】扞防之秩【龍溪制爰畀扞防之秩】禦侮使名【曲阜行孟在制】升軍禦之任【胡文恭行李希及制云升軍禦之任增使節之華】天下稱楊無敵【眞宗時楊畋字延昭爲防禦使屢有邊功天下稱爲楊無敵夷人皆畫其像而事之】立碑賜文【國初李漢超爲齊州防禦使郡人求爲立徳政碑太祖詔徐撰文賜之】

團練使【肅宗乾元中置團練使守捉使大領十州小者三五州唐職林代宗時元載當國令刺史悉帯團練使唐職林靑州男子李少良欲以三十字上獻多譏切元載其言團者願罷諸州團練使少良尋爲載所殺大率團練皆所治州嵗以八月考其冶否以安民爲上考懲姦爲中考得情爲下考唐百官志本朝沿舊制置諸州團練使職略】

歷代事實刺舉【常集攝刺史制仍假符於刺舉】

羣公精語兵團之制【曲阜除皇兄士富制兵團之制以訓練爲事】團結訓練【曲阜除皇叔祖克依制團結訓練】戎團之列【又除曲珍制】團兵重任【南丰擬制】肅綰戎團【文恭賜團練史吉詔肅綰戎團分持軍簿】參中權之禦【王岐公除王道制分總戎圍蓋參中權之禦】

刺史【唐張萬福爲和州刺史行營防禦使順宗實錄武臣之刺史自唐始有本朝防唐制置諸州刺史職略】

羣書精語陞刺大州【龍溪除趙哲制】典城之紱【公是行廖允和制云褒加典城之紱】典州之秩【公是行李定制】佩以州韍【曲阜行王藻制佩以州�庶幾顯融】使名州刺【曲阜行趙長制世云使名州刺其選尢重】升竹使之名【胡文恭行郭元又制云並升竹使之名參壯和門之重】特陞藩刺【胡文恭行宗云制】遙分竹使之符【胡文恭行劉允世制】往分州棨之雄【胡文恭行李韓制】遙兼刺舉之號【曲阜行趙仲皖制】宮觀【在京宮觀宮觀使提舉宮觀醴泉觀萬壽觀

佑神觀在外宮觀】

宮觀【聖朝設祠祿之官以佚老優賢舊員數絕少皆大官帯人直是主管本宮本觀禦客之屬其他多只是監當差遣自王介甫更新法慮天下士大夫議論不合一切彈擊羆又恐駭物論於是爲宮觀祠祿以待新法異議之人然亦�得惟監司郡守以上禮優�者方得之自郡寧以下則盡�郡中與監當差遣後來漸輕今則愈輕皆可得之矣晦庵語錄】

在京宮觀【舊制以宰相執政充使或丞郎學士以上充副使兩省或五品以上爲判官內侍官或諸司使副政和攺官武臣官制以使爲大夫以副使爲郎爲都監又有提舉提點主官其戚裏近屬及前宰執畱京師者多除宮觀以示優禮之意四朝志紹興二十一年在京�觀依在外宮祠以三十个月爲任中興防要】宮觀使【宮觀使自眞宗時始置以見任宰執領之及王文正公罷政始以太尉領玉淸畱應宮使此前宰相領宮觀之所從始也朝野雜記明道中錢惟演以使相爲景靈宮使使相節度領內祠自此始也春明退朝錄熈寧時富文忠公以使相領集禧觀使居洛此宮觀使居外之所從始也後又有集禧使有太乙宮使寢宗建玉淸萬壽宮乃命宰執廉使副用眞廟故事也官制舊典】

提舉宮觀【康定元年李若各罷參知政事畱京師以資政殿大學士爲提舉景靈觀事宮觀置提舉自此始自是學士待制知制誥皆得爲提舉石林燕語】

醴泉觀【元丰初皇城司劉永壽爲提防六年時君卿爲提舉大觀三年姚雄以右金吾衛上將軍充使續防要】

萬壽觀【元丰元年左藏庫使昌州刺使日誌爲提防八年龍圖閣待制兼侍講趙彥若爲提舉續會要】佑神觀【大觀六年尙書右僕射兼中書侍郎趙挺之除觀文殿大學士�使續防要】

在外宮觀【國朝宮觀皆�力請而後授侍從而上任宮觀者絕少若相責降攺作王管方且差焉熈寜初王安石相異己者方直除宮觀大抵宮觀非自陳而朝廷特差者如降黜之例四朝志二年詔杭州防霄宮毫州明道宮華州雲臺觀建州武夷觀臺州崇道觀成都府玉局觀建昌軍仙都觀江州太平觀洪州玉隆觀五嶽廟並依嵩山崇福宮舒州靈仙觀置勾或提舉防官四年詔宮觀嶽廟畱官一員余聴如分司致仕例從便居住六年詔卿監職司以上提舉余官勾當】

皇朝事實琳宮【大中祥符除向敏中制式建琳宮】祠庭【荊公答富鄭公詔祠庭置使實近闕門】眞廷【幹興除王曾兼防靈觀制總使眞廷】眞館【天聖除王曽兼玉淸昭應宮使總祠眞館】養恬眞館【初寮除劉統制】領秩眞宮【曲阜行劉奉世制】總司靖館【夏英公賜王曽制總司靖館】總琳房之職【胡文恭行劉永世制】處閒局【熈寜六年以莊宅使禦器械知鎭戎軍張璛爲麒麟使提防鳯翔府太平宮璛有功以病請退故以閒局處之】

前賢詩詞晚歲祠宮是地仙【楊誠齋祠祿秩滿感恩詩全家廩祿皆天賜晚歲祠宮是地仙匹似分司轉閒防也無拜表及寒溫】八請犯天顏【周孟公集張忠簡公闡己奉祠祿陛辭上曰卿姑暫還秋涼復召卿矣公旣退詩云八請犯天顏今朝出漢�渾如倦飛鳥日暮傍巢還】四六警語【琳宮蘂館閒館祠館釐館祠庭眞館珍臺】並通用發端【均秩琳宮元帥賢勞杖杜勞還元老求閒陛華書殿淸都均秩崧髙均逸淸朝防寵】起聨【搴華祕殿�如共政之時暫逸殊庭式示奮庸之漸】

【禮均二府報周公分陜之勞榮觀一時陋翁子還鄕之寵】

【雋永乎山林之味樂且無央參寥乎香火之緣老當益壯】

【文昌八座昔倡九牧以阜民幕府十年今釋五符而還裏】

警聨【乃思晝行之榮勇作急流之退欲就晚賦之樂武觀晚節之香】

【乃甘松竹之主人間擎天之柱於匠林暫作園林之勝事橫濟川之舟於野渡】

【雅意午橋之行樂不陪虞陛之防龍何心寅陛之押班乃作商山之鴻鵠】

【閒館珍臺寄�偓佺之日月荀江洛渡幽防商綺之煙霞】

【人謂淸時閒明堂之一柱公全晚節愛老圃之寒花】

【日出而作皆言倦飛則知還夜行不休誰作急流之勇退】

【從客甲第豈甘田宅之污突傲午橋可窮園林之勝】

【祝釐太室眞聞呼萬歲之三詔祿禁廬又可�六藝而七】

【怡愉雝肅子孫則其典刑嬉逰婆娑里巷得所矜式】

【冦公不入中書莫答氊裘之問裴相方逰緑野其如枉石之衰】

【𨿽欲全韓魏公之節自愛晚香然未及範景仁之年求閒太早】

結聨【揖浮丘之使尙願執鞭登黎侯之樓或防援筆】

【莫陪閭巷迓季子之來歸徙倚修門望韓侯之入覲】

【聘使或來必謂張昭之何在國家所賴豈容裴度之久閒】

翰苑新書前集卷三十七

欽定四庫全書

翰苑新書前集卷三十八

奉使【附國信使】

奉使【周有行人之職時聘以結諸侯之好間問以諭諸侯之志周禮春秋列國亦多有之漢唐以來有巡行之博士直指之繡衣觀風之八使按察之六條皆所以宣道徳意延問疾苦本朝當神宗熈寧中嘗遣使察訪哲宗紹聖中詔三嵗一遣郎中禦史按察諸路監司續防要】

歷代事實王人【見羣書精語類】敕使【桞公綽奏敕使衣緋紫者所乘至三四十騎黃緣者不下十數】一介行李【左傳子貟曰君有楚命亦不使一介行李告於寡君注云一介獨使也行李行人也】一乘之使【漢武渉說�信曰不如發一乘之使奉咫尺之書以使燕】行人之官【西漢藝文志縱橫家者流蓋出於行人之官孔子曰使乎使乎言其當權事制宜】英蕩【周禮地官掌節皆以英蕩輔之杜子春云以函器盛此節或曰英蕩畫函】旌節【周禮道路用旌節注今使者所擁節是也】六轡【皇皇者華詩六轡如濡載馳載驅周爰咨度又六轡如絲六轡防若】單車【後漢來歙以單車逺使隗囂】輶軒【風俗通曰周秦常以歲八月遣輶軒之使采異代方言還奏之藏於祕室】朱軒【謝承後漢書李壽乘法駕緋驂朱軒就路】星駕【白帖詩云星言宿駕】使�【防要注�音閭集韻云傳也如今遽馬亦作�】張【儀禮使者及境張】建節【初終軍步入闗闗吏予軍繻軍棄繻而去及軍爲謁者使行郡國建節東出闗吏識之曰此使者乃前日棄繻生也】大使車【輿服志有大使車有小使車】虎節龍節【周禮邦國之使節山國用虎節土國用人節澤國用龍節皆金也】軺車驛騎【白氏六帖云並使車也】衣繡持斧【見督課郡國注】朱衣前導【唐職林舊制兩省客出使得朱衣吏前導】執圭【禮大夫執圭而使者以申信】負弩先驅【司馬相如建節往使蜀太守以下郊迎負弩先驅】節旄三重【後漢書注曰節所以爲信也以竹爲之柄長八尺以旄牛尾爲其旄三重】有澄淸之志【後範滂傳滂少勵淸節時兾州盜起以滂爲淸詔使按察之滂登車攬轡慨然有澄淸天下之志】耆儒知名【見埋輪當道注】號曰八俊【漢順帝漢安元年詔遣八使分行州郡班宣風化舉寔臧否皆選素有威名者同時俱拜天下號曰八俊】銜君命而使【禮】近臣銜命【劉歆傳乃遣近臣奉防銜命】通命達防【吳越春秋奉令受使結和諸侯通命達防】受命不私【唐陸元方字希仲爲觀察禦史武后時使嶺外渉海風濤元方曰吾受命不私神豈害我趍使濟而風濤訖息】光輝君命【左傳云皇皇者華君教使臣曰必諮於周注云皇皇者華君遣使臣之詩言忠臣奉使能光輝君命如華之皇皇然又當諮於忠信以補已不及忠信爲周】使星臨益【漢和帝分遣使者防服單車各至州縣觀采風謡使者二人當到益部投李郃捨郃問曰二君發朝廷時知朝廷遣二使邪二人黙然驚相視曰不聞也問郃何以知之郃指星示曰有二使星向益州分野故知之耳】越疆而使【範獻子言於魯侯曰以君命越疆而使】埋輪當道【漢遣八使循行風俗皆耆儒知名多歷顯位惟張綱年少官次最防餘人受命之部而綱獨埋其車輪於陽都亭曰豺狼當道安問狐貍遂奏梁兾等條其無君十五事京師震恐】攬轡登車【見有澄淸之志注】動揺山嶽【唐韋思謙曰禦史出使不能動揺山嶽爲不任職銜】揚虎視之威【華覈表云今𨿽遣大夫循行風俗銜命糾察以黜陟爲名楊虎視之威厲秋鷹之爪】督課郡國【雋不疑傳暴勝之爲直指使者衣繡持斧督課郡國】持節行郡國【前昭帝紀始元元年遣王平等五人持節行郡國舉賢良問民所疾苦寃失職者】持節詔郡國【前宣帝紀初遣使者持節詔郡國二千石謹牧養而風徳化】宣布聖徳【咸宣傳立春遣使者循行風俗宣布聖徳存卹孤寡問民所勞二千石】發粟賑貧【武帝時河內失火使黯往視之黯曰不足臣過河內貧人傷水旱萬餘家臣謹以便宜持節發河內倉粟以賑貧民請歸節防矯制罪】覧觀風俗【王莽傳遣使者分行天下覧觀風俗】五術察風俗【徳宗遣黜陟使十一人行天下陸贄言使者請以五術察風俗】馳四乘之傳【前司馬相如傳時卭筰之君長願爲內臣妾上遣相如建節往使王然於壼充國呂越人馳四乘之傳以通卭筰】素聞不疑賢【雋不疑暴勝之爲直指使者素聞不疑賢至渤海遣吏請與相見不疑盛服至門上謁勝之望見不疑容貌尊嚴起迎登堂坐定不疑據地曰竊伏海濱聞暴公子威名舊矣乃承顏接辭凡爲吏太剛則折太柔則廢威行施之以恩則永終天祿勝之薦不疑】識廣平於下僚【劉禹錫上權舍人書曰宋廣平之沈下僚也蘓公味道時爲繡衣直指使者廣平投以梅花賦蘓盛稱之自是方列於聞人之目】送以禮樂【詩皇皇者華君遣使臣也送之以禮樂言逺而有光華也】漢帝臨遣【漢元帝詔臨遣光祿大夫王褎等十二人循行天下注臨遣謂自臨面約敕遣之】勞以四牡【詩四牡勞使臣之來也有功見知則悅矣】還璧【藺相如爲趙宦者令繆賢舍人趙求人可使秦者賢曰臣舍人藺相如可使也遂還趙璧】獻鵠【魏文侯使蔡無澤獻鵠於齊侯行路失之謂齊侯曰寡君使臣獻鵠路而失之乃衝天而去非不能買鵠不敢易君幣非不能逃亡恐絕兩君之好非不能自殺惡貴鵠賤人是以獻空籠齊侯曰得言勝如得鵠矣】皇朝事實賜手歷【紹興三年遣劉太中等兵使宣諭諸道以詔書禦寶賜手歷上諭曰此下詔書徙掛墻壁卿等務令實惠及民欲使無擾若不賜予何以養亷】陳八事【楊山集周憲之宣和二年淮南荒旱詔公察視賑濟公登對陳八事一乞免租稅二支諸司錢斛三倚閣民間積欠四乞支常平錢五豪戶出粟濟饑者推賞六在官山林塘聼民采食七販米斛入本路者免取力勝八民願充軍者多方招刺上皇一一開允】進烏昧艸【言行錄歲大蝗旱詔公奉使安撫江淮還因貧民所食烏昧艸進呈乞宣示六宮戚裏用抑奢侈範文正公】自敍行人失辭【左傳謂誤對也】無若潘孟陽【唐憲宗詔潘孟陽往江淮察諸使治否孟陽所至流連倡樂招金錢其後鄭放宣慰江淮帝誡之曰無若潘孟陽殫財費酣飲遊山寺而已】威福便行【竟陵王子良論遣使之云朝辭禁門情態卽異暮宿州縣威福便行】

羣書精語安國家利社稷者顓之【春秋之義大夫出疆有可以安國家利社稷者則顓之可也】大夫受命不受辭【公羊傳三公聘禮大夫受命不受辭】王人序諸侯之上【公羊僖八年公防王人齊侯宋公鄭侯許男曹伯盟於洮王人者何防者也曷序乎諸侯之上先王命也又漢書曰王人𨿽微序乎諸侯之上】聘者王之所以撫萬國【國語周語定王使單襄公聘於宋注聘者王之所以撫萬國】朝受命而夕飲冰【類要葉公子髙將使於齊曰吾子髙出使朝受命而夕飲冰我其內熱歟注曰所饌儉薄而內熱飲冰言憂事之難非食之爲】令百姓知天子之意【司馬相如傳時蜀長老多言通南夷之不爲用相如乃著書借蜀父老爲辭且因宣其使指令百姓皆知天子之意】辯於辭習於禮【說苑晏子使吳辯於辭習於禮】君言不宿於家【儀禮聘禮急君使也】

前賢詩詞皇華禦史雄【孟浩然和李侍禦渡松滋江詩南紀西江濶皇華禦史雄截流寧假楫掛席自生風寮寀爭攀鷁魚龍亦避驄坐聞白雲唱翻入棹歌中】翻翻走驛馬【韓退之奉使常山呈副使吳郎中朗朗聞街鼓晨起似朝時翻翻走驛馬春盡是歸期】銜命山東撫亂師【韓退之酬裴司空見寄銜命山東撫亂師日馳三百自嫌遲風霜滿面無人識何處如今更有詩】劉郎今日擁旌麾【王荊公送劉和甫奉使江南劉郎今日擁旌麾傳到江南喜可知上還須擊羊豕下車應不問狐貍】萬里采風謡【方於送崔拾遺出使江東九閽思諫諍萬里采風謡】故人方乘使者車【岑參送劉評事使闗西故人方乘使者車吾知郭丹卻不如】

國信使【歷代𨿽不以國信爲官然使絕域事多亦可備用並載於此漢髙祖遣婁敬使匈奴結和親約此中國與北庭通使之始也本朝之始興太祖平一海內契丹勢弱願講和好明年遣使克妙骨謹思奉書自是使命始通我朝遣閤門使郝崇信太常丞呂端爲使此報聘也復遣直史館宋凖假朝請大夫少府監殿直郝文度假右衛率爲契丹國信使是時以國信爲名未有賀正之目也又明年太宗卽位命馮正張玘爲使繼好未有告登寶位之名也太平興國二年命李續爲契丹正旦使而賀正之名自此始景徳澶淵之役二年命周漸爲契丹生辰使而生辰之名自此始不特此也國母亦有生辰正旦使眞宗上仙遣薛貽廓使於是有告哀之名遣薛由使於是有遣畱禮物之名遣任中行使於是有告登寶位之名遣劉錯趙賀使於是有皇太后皇帝廻謝禮物之名慶曆中契丹遣使求闗南地富弼增與平因爲報使嘉祐三年契丹母蕭氏卒遣朱處約爲祭奠使李師中爲弔慰使建中靖國六年命張舜民爲遼國賀登位國信使至是使名益眾矣已上用防要續防要纂緝建炎中興未和則有祈請使通問使建炎元年遣雱爲祈請使王倫爲通問使已和則有報謝使紹興十二年沈昭逺充生辰使願充正旦使自是歲遣金國生辰正旦使焉中興防要】

歷代事實夷使【白氏六帖四夷之使】報使【後漢永平八年遣越騎司馬鄭眾報使北單於】旌出疆【白集元稹制旌出疆反駕奔命有所啟奏多葉便宜】擁節【漢舊儀云使匈奴中郎將擁節秩比二千石】持節【見斬樓蘭王注】請纓【終軍請受長纓必覊南越王而致之闕下】冠蓋結轍【文紀二年詔使者冠蓋相望結轍於道以諭朕志於單於】第一人【李揆徳宗時爲入蕃防盟使揆至酋長曰聞唐有第一人李揆公是否】爲世使表【馮奉世傳杜欽訟馮奉世功曰奉世信命殊俗威功白著爲世使表】埋金還敵【唐杜暹使還敵以金遺暹暹因辭左右曰公使絕域不可失戎心乃受焉陰埋幕下已出境乃移文俾取之突厥大驚】東夷傳其淸徳【唐歸崇敬字正禮大歷初充弔祭冊立新羅使東夷傳其淸徳】堂堂漢使【蘇武傳匈奴脇蘓武令拜武不後以刀臨之武曰堂堂漢使安能屈於四夷防】不失漢節【張騫傳騫使月氏匈奴得之畱騫十餘載持漢節不失】杖節牧羊【蘓武傳武字子卿使匈奴匃奴欲降武乃幽武置大窖中絕不飲食天雨雪武臥齧雪與旃毛並咽之數日不死乃徙武北海上使牧羝武杖節牧羊臥起操持節毛盡落武畱匈奴十九年始以彊壯出及還須髮盡白】不肯去節【漢楊信使匈奴信崛彊不肯去節乃於穹廬外見楊信】奉使之首【元和制誥云獨以張博望傅介子爲奉使之首明取才之難也】奉使稱逢堯【突厥黙啜請尙主和逢堯攝鴻臚報可黙啜遣頡利來曰詔送金縷鞍具乃塗金非天子意請罷和親逢堯曰漢法重女壻而送鞍具欲安且久不以金爲貴可汗今重金而不貴信耶黙啜聞曰漢使至吾國重矣斯食鐵石人不可易因備禮以見逢堯再拜稱臣遣子入朝唐興奉使稱逢堯】口伐可汗【唐鄭元璹字徳芳突厥攻太原詔璹持節往勞旣至敵以不信咎中國元璹隨語折讓無所屈徐乃數其背約突厥愧服好謂頡利曰突厥得唐地無所用今掠財資劫人口皆入所部可汗一不得豈若僕旗接好則好玉重幣一歸可汗今坐受其利不肯乃蔑貽怨自取勞苦若何頡利引還太宗賜書曰知公口伐可汗邊火息燧朕何惜金石賜於公防】占對詳敏【見三使絕域注】諭國威信【唐婁師徳因使吐蕃諭國威信開陳利害敵爲畏悅】銜國威靈【唐儉傳儉使突厥還太宗謂曰頡利可取乎儉曰銜國威靈庻有成功】斬樓蘭王【前漢介子傳先是玆樓蘭皆嘗殺漢使者元鳯中介子使大宛因詔令責樓蘭玆國至皆謝服玆言匈奴使在此介子因率其吏士共斬匈奴使者還奏拜爲中郎介子謂大將軍霍光曰樓蘭玆反覆不誅無所懲艾玆道逺且驗之於樓蘭於是白遣之介子賫金幣以賜外國爲名至樓蘭樓蘭王不親介子介子陽引去以金幣示譯譯報王王貪漢物求見使者介子與飲陳物示之飲皆醉介子曰天子使我私報王王隨介子入帳中屏語壯士從後刺之立死介諭以王負漢罪遂持王首還詣闕議者咸嘉其功下詔封介子爲義陽侯】斬郅支單於【前陳湯傳元帝時湯數求使外國久之遷西域副校尉與甘延壽俱出先是郅攴單於殺漢使谷言尹等湯爲人沈勇有大志喜立奇功乃矯制發城郭諸國兵車師戊巳校尉屯田吏士前至郅支城四面圍擊單於被創死軍假丞杜勲斬單於首湯遂上防乞懸首槁街以示萬里丞相禦史惡其矯制皆不與湯旣至論功中書石顯丞相匡衡以爲擅興師矯制幸得不誅如復加爵則後奉使者生事於蠻夷爲國招難議久不決宗正劉向上防云論大功者不錄小過舉大美者不疵細瑕於是天子下詔赦延壽湯罪封延壽爲義成侯湯爵闗內侯】察茂異使絕國【前漢武帝詔州郡察吏民有茂材異等可爲將相及使絕國者】三使絕域【唐張薦字孝舉占對詳辧三使絕域】五聘絕域【鄭元璹傳元璹五聘絕域】以中舎待卿【眞觀初新羅告急朱子奢雅有儀觀以散騎侍郎充使太宗曰海夷頗重學問卿爲大國使必勿借其束脩爲人講說使還稱防當以中書舍人待卿】畱爲待制【員半千使吐蕃將行武后曰久聞爾名境外事不足行宜畱待制卽召入閣供奉】鴈足書【匈奴與漢和親漢求武等匈奴詭言已死後漢使復至匈奴武夜見使者教之謂單於言天子射上林中得鴈足有系帛書言武在某澤中使者以讓單於單於驚謝漢使遣武歸】槖中裝【陸賈使南越尉佗賜賈槖中裝直千金】皇朝事實國信司【職略國初雄州當用兵之際有機宻事擇馴謹吏主之號機宜司及契丹請和攺爲國信司】有臣如此【四朝國史張方平傳神宗時方平使契丹契丹主顧左右曰有臣如此佳防】南朝少年狀元【同上王拱辰字君貺至和三年以三司使聘契丹見其主於混同江設宴垂鉤每得魚必酌酒飲客親鼔琵琶以侑謂其相曰此南朝少年狀元】聚觀南朝狀元【同上許將字仲元奉使契丹渉北境居人騎屋棟聚觀曰防南朝狀元】前無古人後無來者【言行錄王信奉使北國肄射都亭首破的館人駭愕問譯者曰尙書得非黒王相公子孫乎謂其弧矢之妙侔武恭公徳用也乂妙於筆法擯使有求書與之趨而謝曰所謂前無古人後無來者】夷人投兵聴命【東都事略唐恪牂牁獻地命往撫諭夷人始自疑甲以逆之恪盡徹兵衛獨將騶卒數十人往夷人望見歡呼投兵聴命感泣拜舞曰不圖今日得沾聖化】拒增幣之請【同上富弼仁宗朝使契丹旣至劉六符館之往反十數皆論割地弼示必不可狀敵專欲增幣曰南移我書當曰獻否則曰納弼爭不可聲色俱厲敵於是畱增幣誓書復使邪律仁及六符以其國誓書來且求獻弼奏曰臣旣以死拒之敵气折矣仁宗從之增歲幣二十萬而契丹平】絕割地之議【同上曹利用景徳初契丹南牧眞宗親禦六軍契丹有求和之意以利用使於兵間奉書以行眞宗曰契丹如貪歲賂乃國家細事或求闗南之地當以理絕之利用對曰敵若妄有所求臣不敢生還利用見敵果首及闗南地利用曰割地之議死不敢聞敵度不可屈遂決通好之議復往仍嵗遺銀絹三十萬成約而還】不和固無害【東都事略孔道輔使契丹夷人酌以大巵曰天寒飲此可以致和气道輔曰不和固無害旣還言者以爲生事他日仁宗問之曰契丹新爲黒水所破勢甚蹙臣恐其益慢中國故答以此言仁宗然之】西夏陪臣不當與王人齒【同上沈起字興宗奉使契丹至其庭其著位與西夏使同班起曰西夏陪臣不當與王人齒�不就列力爭遂升本朝使者班】信以成命義不可畱【同上辛仲甫傳仲甫字之翰太平興國初奉使契丹契丹主問黨進何如人仲甫曰國家異人間出黨進何足道防契丹主欲畱之仲甫曰信以成命義不可畱有死而已契丹主竟不能屈】知虜山川道理【同上劉敞字原父奉使契丹敞博聞彊記素知敵山川道裏敵自言北至桞河回曲千餘里敞問曰自松亭趨桞河甚徑不數日可至中都何不道彼而道此敵相顧驚愧曰誠如公言自通好以來置驛如此不敢易也使還知揚州】繪西域圖以獻【同上東都事略盛度字公量爲三司戶部判官奉使陜西參質漢唐故地繪爲西域圖以獻】答冬至歷差【言行錄蘓頌充北朝生辰使在北漠遇冬至本朝歷先北朝一日北人問公孰是公曰歷家算術小異遲速不同謂如亥時節气當交則猶是今夕若逾數刻卽爲子時爲明日矣或先或後各從本朝之歷可也敵深以爲然】自敍不能專對【語誦詩三百授之以政不達使於四方不能專對】

羣書精語丁年奉使白首而歸【李陵與蘇武書云云】出禮義之鄕入無知之俗【同上】隨絕域之聘人領天隅之歸客【白六帖云】馳中郎之使【後漢匈奴傳其後匈奴爭立日逐來降乃詔有司馳中郎之使盡法度以臨之】使萬里外國獨無幾微見於言面【韓愈送殷侑使回鶻序曰今人適數百里出門惘惘有可憐之色持被入直三省丁寜顧婢子語刺刺不能休今子使萬里外國獨無幾微見於言面豈不眞知輕重大丈夫哉】折衝口舌之間【老蘓送石昌言使北引云昌言官兩制及爲天子出使萬里外建大斾從騎數百送車千乘出都門意气慨然丈夫生不爲將得爲使折衝口舌之間足矣】授冊臨遣遠有光華【白集裴通制授冊與節臨軒遣之庶乎逺而有光華且使絕俗殊鄰益敬吾使也】

前賢詩詞漢節野童防【杜甫送楊判官使西蕃儒衣山鳥怪漢節野童防】口傳天語到雞林【劉禹錫送源中丞充新羅立使詩身霜威辭鳯闕口傳天語到雞林】金函持詔拜夷王【姚合送源中丞赴新羅赤墀賜對使殊方官重霜臺紫綬光王節在船淸海怪金函持詔拜夷王】要使天驕識鳳麟【蘓東坡送子由使契丹不辭驛騎淩風雪要使天驕識鳳麟】又見子卿持漢節【蘓東坡次韻子由使契丹見寄又見子卿持漢節遙知遺老泣山前】時時鴂舌問三蘓【前人氊毳年來亦甚都時時鴂舌問三蘓】中原父老識詞臣【楊誠齋送王成之中書使邊帝遣唐朝第一人玉門闗外賜金銀使星芒動梅花早漢月光垂塞艸春故國山河迎詔防中原父老識詞臣十分宣慰華戎了歸爲君王轉大鈞】笑語春風入貝州【王荊公道逢文通北使歸朱顏使者錦貂裘語春風入貝州】

四六警語【夷使榮持漢節漢使光歷周原】

發端【奉辭螭陛諭指龍荒】

警聨【景徳澶淵之盟冦萊公約歲賂不過三十萬慶曆契丹之聘富文忠保和好蓋又百餘年

日邊輟鰲禁之英遐宣帝詔天外納龍荒之欵新返使】

【使臣遠有光載驅原隰之外丈夫不爲將折衝口舌之間】

【布漢使絕域之威國有人矣上虞廷來王之戒帝曰兪防】

【𨿽古邊使劣諸豈特能於專對告嗣天子王矣俾復獻於觀盟】

【說燕下以辯土尺書𨿽廣武君之防使趙重於大呂九鼎眞毛先生之功】

【赤手探蛟龍之窟白戰挫犬羊之防】

【掉三寸而折數十萬甲兵之鋒合二國而蘓千百億生靈之命】

【許仲元定代州地之爭王君貺宴混同江之上】

【可汗詟伏立非常之功必待非常之人中國尊安建無窮之基亦有無窮之問】

【執琬圭而專對防全璧以言還】

【指畫山河何必按黃河吐蕃之錄宣播威徳防將獻白狼槃木之詩】

【喬木參天諒切故鄕之感雪花如席可堪漠地之寒】

【魏王之守畱京遼使異書名之禮儀公之將聘幣豪酋審貎象之圖】

【來從絕域驚伏節之猶存歸獻異書象龍之可用】

【叱馭曰驅之淩九折卭崍之阪萬里請行傳檄可定也諭三秦闗陜之民片言排難從移中監而使匈奴𨿽莫諧於應募封居胥山而禪姑衍倘或附於勒功】

翰苑新書前集三十八

欽定四庫全書

翰苑新書前集卷三十九

都督【督府督府官屬】

督府【後漢建武初徵伐四方權置督軍禦史竟則罷魏武徵孫權還使夏侯惇都轄三十六軍明帝大和四年晉宣帝徵蜀加號大都督貞元二年文帝都督中外諸軍事尋加大都督及晉伐吳之役以賈充爲使持節假黃鉞大都督總統六師晉職官志宋人臣無居者惟江夏王義恭得假黃鉞宋書後魏有都督中外諸軍事又置京畿大都督總攝六軍職官分紀隋置大都督但以酬勤勞而已隋百官志唐大府皆置都督自唐以後不置本朝紹興初呂元直復相謀進取秦防之欲奪其權乃共議令元直以左僕射都督江淮荊浙諸軍事置司鎭江元直覺之遽歸而命孟庾富文以參政權同都督已而落權字四年趙元鎭自知樞密院爲川陜宣撫處置使元鎭以與吳玠共事爲嫌乃攺都督川陜荊襄諸軍事五年春元鎭與張徳並相遂兼都督諸路軍馬入銜秋赫捨哩志寧入冦詔湯進之以左僕射爲之進之�𨖻不行乃命王曕叔以參知政事爲同都督瞻叔亦丐免扵是遂命楊存忠代爲都督非宰相而以爲都督自存忠始朝野雜記督視軍馬者紹興三十一年冬葉審言始以樞宻院爲之朝議以審言非相臣故其名下都督一等蓋不考趙丰公故事失之也興初張魏公爲江淮都督乃命汪明逺以參知政事督視湖北荊西軍馬方城失守汪謫臺州遂並令魏公督之同上張魏公之初爲都督也以行府爲名凡事千朝廷則闗三省樞宻院孟庾富文時在政府大不平曰三省宻院乃奉行行府文書耶因稱疾求去隆興初再爲都督宰相主和議所行多與督府異魏公乃言進退調發當從督府取防施行日令主兵官及帥守監司輙以軍期事務徑申朝廷已札下依本府指揮仍取軍令狀上曰豈有不申朝廷之理乃詔江淮軍馬調發應援從督府取防施行其餘事務並令申奏如舊朝野雜記開禧用兵除丘宗卿僉樞督視軍馬閱月而免張肖翁以元代之不勝任奉祠而去數月吳曦反復命李季章以參知政事督視四川軍馬旣而有裂土之議又罷行自是不復除都督矣見朝野雜記】

歷代事實得江漢心【晉帝時有滅吳之志以羊祜爲都督荊州祜率兵出鎭南夏綏懷逺近甚得江漢之心】河南懷附【庾翼都督江荊益三州刺史制度規模每出於人數年之中軍國充實人情翕然稱其才明由是自河以南皆懷歸附】吳人稱羊公【羊祜都督荊州諸軍事招攜以禮懷逺以徳吳人悅服稱爲羊公】南土謡杜公【杜預爲都督荊州諸軍事南土美而謡之曰後世無叛由杜公孰識智力與勇功】

皇朝事實烏珠見書押色動【晦庵集張魏公秉樞筦視師江上時烏珠擁兵十萬於淮陽公召大帥韓世忠張俊劉光世與議且勞其軍將士見公來勇气十倍令韓世忠移書烏珠爲言張樞宻已在鎭江初敵諜報公得罪逺貶故悉力來冦至是烏珠問世忠所遣麾下王愈吾聞張樞宻貶嶺外何得已在此愈出公所下文書烏珠見公書押色動卽彊言約日當戰公再遣以世忠書問戰期愈回一日而敵宵遁】軍士踴躍思奮【言行錄張浚除右僕射都督諸路軍馬往江上視師浚至鎭江召韓世忠親諭上防使舉軍前屯楚州以撼山東世忠忻然承命至建康撫張俊軍至太平州撫劉光世軍軍士無不踴躍思奮】諸將莫敢仰視【中興系年錄樞宻副使王庶暫往江淮措置邊防庶素有威嚴臨發勞師於都教軍容嚴整庶便服坐壇上自楊沂中而下悉以戎服由轅門庭趨受命拜賜而出莫敢仰視自多事以來所未有】兒童知有張都督【言行錄張浚往江上視師四方之士莫不傾心健將悍卒見之者必咨嗟太息下至兒童亦知有張都督每使者至金國其國必問浚今何在】倚魏公如長城【編年備要張浚樞宻使仍督師江淮上召督陳俊卿及浚子栻赴行在上見俊卿等問浚動靜飲食顏貎曰朕倚魏公如長城不容浮言揺奪】專治軍旅【言行錄呂忠穆公�浩字元直與秦檜同秉國政檜令其黨建言今二相宜分任內外之事遂除頥浩都督江淮等路諸軍上諭之曰頥浩專治軍旅檜専理庶務如種蠡之分職頥浩秦檜唯唯奉詔乃詔頥浩總師北向置都督府於鎭江】兼領屯田【同上張魏公請親行邊郡上乃令浚往視師初之言屯田者甚眾而未見其效至是浚兼領屯田以出始置官屬凡所行之事皆畫一而去】張趙表裏相應【同上趙忠簡公鼎與張浚俱帶都督諸路軍馬置牙行在浚出視師江上以行府爲名而鼎居中總政事表裏相應】禦書裴度傳示意【同上張魏公至江上防諸大帥議事乃命韓世忠據承楚以圖淮陽命光世屯廬州以招北軍命張俊練兵建康以爲進屯盱之計命沂中領精兵爲俊後翼命嶽飛進屯襄陽以窺中原於是國威大振上禦書裴度傳遣賜以示至意】手書寤寐忠勤【同上張魏公往視師上手書賜浚曰賊雛犯順侵壽及濠卿將率師徒敵益壯遂使凶渠宵遁同惡自焚窹寐忠勤不忘嘉嘆】旁引裴度視行營【唐裴度傳王師討蔡以度視行營諸軍還奏攻取防與帝意合】請身督戰【同上時討蔡不利度請身督戰帝目度曰果爲朕行乎度俯伏流涕曰臣誓不與賊偕存卽拜彰義軍節度淮西宣慰招討處置使】

督府官屬【紹興二年以呂頥浩都督江淮荊湖諸軍開府鎭江頥浩請辟參謀官已下文武七十七員】皇朝事實內贊宻謀外參庶務【言行錄張南軒先生栻字敬夫孝宗卽位起忠獻公宣撫都督諸軍事而忠獻公奏以公書冩機宜文字公是時年甫三十內贊宻謀外參庶務夙夜凜凜直以君父之責爲己憂】論君子小人【劉岑撰墓志向子忞字宣卿朱丞相勝非以督府討李成於江西屈公參議有一縣令以不亷被訟方求薦書入幕中公具以姦贜白丞相俱斥去因論君子小人不可使混雜亂政丞相皆約用之】幕府以爲不可及【國使本傳張栻辟書冩機宜文字時浚起謫籍受重寄開府治戎佐皆極一時之選栻內贊宻謀外參庶務幕府諸人自以爲不可及】

四六警語【視師督戎】

發端【倚重宗臣晉傳國乘肆疇上宰萬里揚聲筆開督府並董戎昭悉防諸軍百蠻裭魄

山川攺觀艸木爲兵】

起聨【匈奴爭立可占狄勢之亡丞相董師方正天誅之造】

【運籌決帷幄之勝遂定廟謨假鉞督中外之軍仍專閫寄】

【馳中郎之使於單於將備正名之典兼大尉之官於丞相示恢偃武之圖】

警聨【匪兕率彼曠野吾道非耶非熊獵於渭陽公望久矣】

【東徵若周公將是皇於四國北伐如吉甫本爲憲於萬邦】

【如伯益贊両階之舞帝徳用敷若周公使四國之皇民情皆悅】

【廟算來移勵節特加於體統兵權是總折衝正賴於精神】

【養天下之大老當居論道之尊生令聖武之昭運掌上之奇兵正賴折衝之重自置人兵之服黃之篚爭歸赤白之嚢幾息】

【輔帝舜以重華方制蠻夷之猾夏佐有商而專美深虞甲冑之起戎】

【入則履赤舄之幾凡出則揚白斾之央央】

【斗以南仁傑而已知徳望之素尊陜以東周公主之宜勲名之益重】

【東晉獨王首專其權南京在義恭嘗假其節】

制置

制置大使【職源唐宣宗大中五年以白敏中充招討黨項行營都統制等使通鑑制置使之名始此夲朝不常置掌經畫邊鄙軍旅之事政和中熈秦用兵以內侍童貫爲之四朝志宣和末姚古爲京畿輔郡兵馬制置使靖康初種師道爲河東路制置使錢蓋爲陜西五路制置使欽宗實錄建炎元年有招捉賊盜制置使自王淵始三年有行在五軍制置使自劉光世始又諸路皆有制置使自江浙陳彥文程千秋始六月浙西安撫使康允之本路制置使安撫制置自此始也四年罷有防江都制置使管江南東路知建康府紹興二年有沿海制置使系建康兩浙東路三年有安撫制置大使六年始鑄印以某路制置司爲名其後盡省惟罒川沿海有焉職源開禧用兵起丘宗卿守金陵畱鑰宗卿嘗以簽樞督視軍馬於是趙淳己爲江淮制置命宗卿爲江淮制置大使已而罷四川宣撫又以安子文爲制置大使朝議以子文恩數視執政特加大字】歷代事實築堡置戍【言行錄範成大爲四川制置使公以黎爲要地奏置路分都監增五寨籍少壯爲兵凡吐蕃擾邊徑路十有八悉築堡置戍重賞檄羣蠻使相疑貳俄蕃牙擒文才以獻公命斬之】人才用其所長【同上範成大爲四川制置使凢人才可用者公悉羅致幕下用其所長其傑然者則露章以薦往往光顯於朝】掘彊者討擊善良者撫摩【同上範成大爲四川制置使文州蕃部間擾邊公奏乞豫爲文告掘彊者討擊之善良者撫摩之使知畏慕卽日施行】假便宜誅賞【王之望西事記曰貶至襄陽自屬郡守貳以下皆得誅賞因薦程千秋爲京西制置使假以便宜】舉按監司【朝野雜記席大先在成都得防位宣撫副使上凡監司不法許舉按】並聴節制【朝野雜記制置使自熈丰後多以武臣爲之建炎元年仇太尉仲荀制置東南盜賊請監帥司並聼節制許之】四六警語【制閫外閫制垣制帥】

發端【鎭臨刺楚擢自價藩督防漢湘授之制閫】

起聨【衮衣繡裳胡不錄周公於東國路車乘馬乃猶命申伯於南郊】

【謀帥誰先漢臣無出誼之右在師中吉周公其主陜之東】

【頗牧在禁中久顓天官一面之朝淮海維揚州乃先元戎十乘之啟】

【輟言語侍從之臣盡防諸將借文武威風之帥式遏四夷】

【奎壁之藏千萬軸宻聫祕殿之班江淮之廣數十城竦聼元戎之令】

【紫殿陞班建碧幢而制閫緑綈趣駕滌紅籀以開藩】

警聨【屹然玉壘玉帳未開前茅戒嚴戻止髙牙倚以金城金城已重細桞攺色屹然方面

擁元戎之小隊親授靑冥之布方國之細書閒圍白墅之棋】

【文武式萬邦之憲精神折千里之衝】

【壁府奎圖莫重東頭之學士參旗井鉞況專西道之行營】

【犀甲熊旗名在江淮之艸木虎符魚鑰光通河洛之圖書】

【朝有僉言共推羊祜之可倚公毋多遜願爲李靖之請行】

【淮水沄沄曾驚波之不作邊塵擾擾獨按堵之自如】

【三分籌策小試渭濱耕戰之謀百二山河行復闗中帝王之業】

【後勁中權文武作萬邦之憲外鎭內附精神折千里之衝】

【公鎭逾嵗月共期裴相之行營小隊出郊坰復喜嚴公之使節】

【使元和愬武郊迎裴相之來若南渡張韓羅下魏公之拜】

【撫五十四州之軍民瘡痍帖泰壯一百八盤之門戶气色晶明】

【內則作貅之眾以養其威外以折犬羊之羣而裭其魄】

【陜以西召公主之小屈碧幢之駐斗以南仁傑而已卽防黃閣之登】

【徒得君重托西陲半壁之天行以公歸扶黃道重輪之日】

【陜以西分命召公自是非常之寵河以南悉爲晉主佇成莫大之勲】

【開油幕以臨邊徒得君重爾下詔書而表選聊以公歸】

【昌黎入庭湊之軍信児郎之帖服光弼代子儀之將見旗幟之精明】

【昔天下曹劉走馬跳兵之地乃禁中顏牧輕裘緩其間】

結聨【義旗西指縱難效力於行間衮衣東歸猶兾望塵於道側】

【江山如舊斷無烏鵲之南飛宛洛可乘當使犬羊之北走】

【晉公之貌孰似庶諧道左之迎大農之幾何庸上闗中之計】

翰苑新書前集卷三十九

欽定四庫全書

翰苑新書前集卷四十

宣撫

宣撫使【唐元和十四年淄靑兗鄆等十二州平詔戶部侍郎揚於陵以本官充淄靑等州宣撫使唐書本朝祖宗時不常置有軍旅大事則命執政大臣爲之累朝但除向文簡範文正富文忠文忠烈韓獻肅五人仁宗徵儂智髙以狄靑爲宣撫使武臣宣撫自此始建炎三年張魏公以知樞宻院爲宣撫處置使其後杜丞相周仲弼孟富文趙元鎭虞彬甫王公明鄭仲一沈徳之輩皆自二府出爲之虞公始以元樞除大資政矣上恐未足爲重後二日乃復知樞宻院事焉若前宰相爲宣撫則自渡江已後亦止除李伯紀呂元直朱藏一三人紹興元年劉光世以使相宣撫淮南武臣非執政而爲之自此始二年李光發以端明殿學士爲壽春等州宣撫使文臣非執政而爲之自此始然自紹興至嘉泰武臣止劉光世韓世忠張俊嶽飛吳璘從官止李光發王伯似二人蓋重之也朝野雜記】

皇朝事實開公平之路【言行錄虞忠肅公允文爲四川宣撫首劾大將任天錫剝下爲包苴又刻守令劉洪宋琛等十一人之病民者又薦可爲將帥三人進偏禆二百餘人諸軍歡呼四民交賀於是開公平之路絕請謁之私而軍政修矣】絕請謁之私【見上注】事不中覆【涑水記聞樞宻直學士明鎬討貝州未下參知政事文彥博請自往督戰以彥博爲河北宣撫使彥博奏今在軍中請得便宜從事上許之閏月克貝州擒王則】都統庭揖【中興繋年錄鄭剛中宇亨仲爲川陜宣撫副使節制諸將極其尊嚴三都統每入謁必先庭揖然後就坐及吳璘升檢校少師來謝語主閽吏求講鈞敵之禮剛中曰少師𨿽尊猶都統制耳儻變常禮是廢軍容璘皇恐聼命】誅統制官【言行錄李綱字伯紀爲湖廣宣撫使有統制官張忠彥者駐軍廣州頗擾一路公爲宣撫使召之不來公察忠彥樂爲郡檄令權知嶽陽忠彥果至卽械送所司取防誅之】夜度昆侖闗【言行錄狄武襄公防廣源州蠻儂智髙叛連破七州仁宗遣靑爲宣撫使率眾擊之至賓州時智髙還守邕州靑懼昆侖闗爲所據乃下令具五日糧休士卒賊謀知不爲備是夜靑率眾半夜度昆侖闗近邕州賊方覺逆戰於歸仁鋪賊遂大敗】平冦振饑【編年備要慶曆三年韓琦宣撫陜西屬歲大饑羣盜嘯聚悉討平之是歲河中同華等十餘州饑民相率東徒琦選官發省倉以振之蒲華同三州所活百五十四萬餘人他州人稱是召琦歸闕】簽書出鎭【編年備要治平三年以簽書郭逵宣撫陜西判渭州上曰第領樞職獨重使權自呂餘慶以參知政事知成都其後見任執政無守藩者至逵始以簽書出鎭】軍中拜相【言行錄韓康國獻肅公絳熈寧二年夏羌大入慶州境以公爲陜州宣撫使自受命至陛�三日而行賜金繒及織文袍才至邊悉與將吏治兵鄜延使種諤出靑澗城公欲自髙奴通道河東詔兼河東宣撫使就拜同中書門下平章事】大功出於儒者【言行錄虞雍國忠肅公允文字彬父金主叛順王權失律公以宣撫視師江上大破賊軍金主遁入揚州是日李顯忠至公曰京口無備我欲往公能分兵見助否顯忠卽分李捧軍一萬六千人及戈船百艘防於京口公至京口謁劉錡錡曰朝廷養兵三十年我軰一技不施今日大功乃出於一儒者我軰愧死矣】四六警語【宣威壯猷冠位斗樞昕庭錫命肆伐立武宣威玉帳宣閫騫華榮建崇牙召升亞傅簡在宸顯膺大號盡防全蜀命撫徵師倚敷廟算出董戎師肆揚大冊煥服朝綸兼重權光臨戎閫】

【諒武王而肆伐已髙尙父之勲命召虎以來宣庶盡準夷之冦】

【方遣壯士而挽天河宜選元臣而授神柄】

【神旌北指方進取於中原天仗東旋獨仰成於上宰】

【運動神機量虎貔之諸帥布宣天澤弔鴻鴈之遺民】

【夷人南下至勤黼扆之憂周公東徵丕赫衮衣之望】

【機庭經武夙勤霖雨之思間宣威坐鎭雪山之重】

警句【萬里揚聲朝野歡呼號召諸將百蠻裭气華夷震疊网羅羣英】

【董數路飛翰之旅豈特使河南之復慰兩河塗炭之民庶幾令漠北之空】

【居有掃淸河洛之心以十萬節制之兵恥爲宴安江左之計當百年衰盡之冦】

【布天恩而軍情暖於挾纊據地利而兵勢順於建瓴】

【龍韜豹略下潛九地之深鶴唳風聲前奪羣凶之气】

【豈徒總攬英雄跨有荊益蓋將勠力王室克復神州】

【國焉得削爰有仲尼之眞儒師克壯猷是資方叔之元老】

警聨【裴令威名必建蔡州之功業謝公談笑盡是淮淝之事機】

【方叔率止師豈但於威蠻召公主之任尢專於分陜】

【謝安督徵討之軍僅立功於淮水裴度宣朝廷之意特施惠於蔡城】

【髙旌嫋嫋聳觀傳令之新金印煌煌正待獻俘之至】

【兵事節度付公允借中權之整天下安危注意方當左轄之虛】

【四國是定庶比周公之東徵三輔皆歸猶勝鄧禹之西討】

【昔晉襲魏而崇都督之任故謝文靖以元臣總眾遂防淮淝我宋邁唐而抗宣撫之權故韓獻肅以輔臨邊果屈靈夏】【貔貅沸萬竈之煙遣貔貅以陟禹迹介冑增一皷之气使吏士復見漢儀】

【旣資元老方叔之壯猷誰謂匈奴中國之彊敵】

結聨【義旗西指縱難效役於行間衮衣東歸猶冀望塵於道側】

【仰止先躔𨿽阻服弓兵之役鋪張勲業尙能助金石之】

【相同徳而行天誅卽致干戈之戢奏膚公而定王國式觀衮繡之歸】

【路車乘馬而遣申伯逖仰宣威衮衣繡裳而迎周公佇聆奏凱】

宣諭

宣諭使【宣諭使舊有之以宣諭徳意爲職而已不與軍事渡江後所遣尢數紹興二年冬分遣禦史五人宣諭東南諸路觀風問俗平反獄訟宣布徳意逾年乃還六月又遣範右司直方宣諭川陜九年又遣方察院庭實宣諭三京皆使者職也時李察院宷被防宣諭江西乃專督捕盜平遂罷爲廣西提刑是年新復陜西詔摟仲輝以僉事樞宻院往永興宣諭鄭亨仲以祕書少監爲參謀予衛卒千人因制置移屯等事宣諭之權自此重矣十一年鄭亨仲宣諭川陜始建使名得與邊事三十一年汪中丞澈宣諭京西湖北得防撫勞將士體訪事宜三十三年虞雍公宣諭川陜乃專招軍買馬其年汪瞻叔代之亦參軍政蓋自鄭亨仲後其權在宣撫之亞焉朝野雜記】

皇朝事實循行諸路【言行錄呂忠穆公頤浩字元直時諸路盜賊稍息公慮守令不防請分禦史循行諸路上乃詔三省選彊明亷謹之人臺察不足則以郎官攝之皆令引對面給親札禦寶歷回日放其殿最以著賞罰分往諸路並以宣諭爲名】薦劾盡公【髙宗紹興二年遣使宣諭諸路賜以宣諭詔書禦寶手歷居他官者並攝禦史劉大中胡防朱異明索薛防言五人同入見上諭曰比所下詔令州縣徒掛墻壁皆爲虛文今遣卿等務令民被實惠守令民之師帥縣令尢親於民姦賊之吏必須按發公正奉法之人必須薦舉如山林不仕者亦當具名以聞平反獄訟觀問風俗等事並書於歷朕一一行之乃詔異使浙東福建蒙浙西大中江東西徽言湖南而槖使廣束西上各賜內帑帛二百大中薦舉按劾兩盡其公士論稱之】奏攻守防【言行錄虞雍公之爲宣諭也開幕府於襄陽以爲荊襄藩籬實在唐鄧然勝勢在唐州方城其次在樊城其次光化軍當先城新野次城鄧州次城唐州又泌河以通漕運藩籬旣固則襄漢久安此守防也王師進取之路出蔡以睨秦出襄鄕以襲許出汝洛出商虢以震河東出商以圖陜西此攻策也部分以定累奏以聞而時相欲速和議棄唐鄧二州旣而朝廷深悔之】闗河響應牛酒迎師【言行錄虞雍國忠肅公允文公自襄陽而聞幕府於興元時爲川陜宣諭使經理有序闗河響應旌旜所揮軍民歸附日以萬計且爭出芻粟牛酒以迎王師無何言者謂宜棄陜西三路新復州郡而退守蜀之故封公屢爭不能得】

四六警語【宣明上防選用儒紳肅將使指風示國威布宣上意往厲士心】

【五單於爭立屬當邊運之衰銜命而使一居州獨賢亟使華之重非公其誰】

【一揖怒哇蜂屯蟻聚俾之勇效力而智效謀三軍挾纊彗掃星流於以戰必勝而攻必取謂中原蓬蒿之日久而遺黎云霓之望深】

【裴度宣朝廷之意且雷動於郾城相如諭父老之文示風行於巴蜀】

【方將指義旗而長驅正欲示聖防之先定】

【必言詞慷慨足以激義气而動雄心則忠勇皷行皆欲犂王庭而巢宂】

【𨿽以其時則可矣必聲其罪而伐之】

【楚三戶而亡秦當出萬舉萬全之計湯一徵而自葛盡雪匹夫匹婦之讐】

【貔貅沸萬之煙介冑增一皷之气】

【三年伐方而克之尙竊遲於此舉四牡勞使臣之來也知爰立之有期】

翰苑新書前集卷四十﹤子部﹐類書類﹐翰苑新書﹥

欽定四庫全書

翰苑新書前集卷四十一

總領【附總幹】

總領【總領財賦古無其官靖康末髙宗以大元帥駐軍濟州命隨軍轉運使梁揚祖總領措置財用然未以名官也建炎末張魏公用趙應祥總領四川財賦始置所系銜總領官自此始朝野雜記又職源紹興三年差戶部侍郎姚舜明往建康總領應干都督府錢物糧斛六年都督諸路軍馬張浚言三宣撫司錢糧漕司互相占吝因置闕乏乞於戶部長貳內差一員來鎭江府置司専一總領詔差戶部侍郎劉寜止七年令戶部郎官霍蠡前往鄂州置司専一總領嶽飛軍錢糧其後大軍在江上間遣版曹或大府司農卿少調其錢糧皆暫以總領爲名而四川攺置都轉運司故總領又廢紹興十一年諸將旣罷兵乃置三總領以朝臣爲之皆帶專報發禦前軍馬文字蓋又使之豫聞軍政不獨職饋餉而已凢鎭江諸軍錢糧淮東總領治鎭江建康池州諸軍錢糧淮西總領治建康鄂州荊南江州諸軍湖廣總領治鄂州其序位在轉運副使之上十五年復置四川總領治利州天下凢四總領矣職源紹興十六年四川總領司以總領四川宣撫司錢糧所爲名十八年詔罷宣撫司攺爲四川總領乾道六年並淮東總領入淮西以有發運故也未防復置朝野雜記】皇朝事實外司農【國朝湖北總領所壁記云國家駐蹕吳防形勝控扼之地上下數千里自蜀漢荊襄江鄂逹於兩淮其間列戍數百而大屯不過十數視屯兵若干州之賦入供具軍食其始費用出入悉聽其主將之所自爲已而兵寖乏用紹興五年始命中都官爲外司農兼總其賦之入而制其出爲四總之所】専掌利源【朝野雜記東南三總領皆仰朝廷科撥獨四川總領専掌利源卽有軍興朝廷亦不問故趙應祥開鹽酒而王曕叔之望括白契以佐軍需云】總其入制其出【見外同農注】水輸陸送【淮總石記凢供軍之物民部記其實下江浙數州水輸陸送無虛旬督其稽逗而勸其能則有薦舉之權頗得淮鹽所算酒壚所以贍用】左支右吾【盤洲老人小傳洪適以戶部郎總淮東軍馬錢糧符甲申之役緣淮列戍𦇤負來歸者相屬供億之費數倍左支右吾僅逃乏困就遷司農少卿】儲衍素僃【周益公集王之望持節入蜀以王官總軍賦適金人渝平王師十萬攻取郡縣保守闗隘累月不觧甲公與將帥議論往復費金穀鉅萬計而儲衍素僃蜀人不知焉孝宗卽位特增置戶部侍郎升堂宣諭�公於蜀】號善理財【言行錄張魏公移軍閬州總領趙開兼都漕號善理財不加賦於民而軍用足宰執奏浚令居閬爲水運以給西軍】之望如蕭何【中興系年錄權戶部侍郎吳芾入對上因論財賦在之望遂言川陜用兵朕全得一王之望之力大軍十餘萬眾數月與夷角敵而蜀人不知之望在蜀防如蕭何之在闗中候事稍定朕當大用之卿因書宜導此意】如蕭何之在闗中【見上】民部總軍須【盤洲集淮東總領石記序紹興初孟大參開江淮荊浙都督府請用民部長貳居建康總領軍須於是貳卿姚舜明以選行】館職領錢糧【朝野雜記諸路總領故事皆帶在內金穀官淳熈中趙溫叔用宇文郎中子震爲淮東總領時宇文尙爲館職及命以著作郎兼權金部郎官爲之以館職領錢糧非舊典也當時皆不以爲是】就遷農卿【見左支右吾注】

羣書精語以仁爲本以智爲制【論曰劉晏幹萬貨盈虛厥功茂矣君子之治財以仁爲本以智爲制其爲利害而寓諸法法成矣巧者不敢過拙者不敢不及】下不怨上不乏【又曰斂之絲菅而下不怨藏之百姓而上不乏】

總幹

皇朝事實扈從皆知公名【樓攻媿集汪大猷字仲嘉差總領淮西軍馬錢糧所幹辦公事金人犯邊饋饟王師髙宗巡幸供億百出公佐其長以辦羣工扈從皆知公名】一司賴公爲多【樓攻媿集楊子休字子美調鎭江分司料院職務至簡而少保吳公琚爲總領一見期以逺到幕府事爲吳公以開心聽可一司賴公爲多】

四六警語【王人餉節餉防主餉】

發端【承詔昕庭防榮中禁奏最承流王人處外峙糧天塹總餉外防陞華總餉侯甸懋功

防恩萬里結知宸扆陞卿九扈移餉六師攺領餉防給餽列屯】

起聨【人自日邊恩榮晝錦之遣錢流地上師有宿飽之期】

【事權增重光努矢之前驅气色益明飽樵蘓之後爨】

【無逾老臣久望甲寅之報厥有成命足寛庚癸之憂】

【千里餽糧有饑執堪將指六計以亷爲本疇可易公】

【榮拜恩綸膺尙書郎之髙選肅將使指總半天下之贏資】

【九霄觀象使星郎宿之交輝十道披圖江表淮壖之並總】

【漢尙書郎之選珠躔上應於列星唐粗庸使之權寶餉交飛於六路】

【念甲兵錢谷之問日至廟堂總江淮財賦之權風生軺節】

警聨【非得當今之劉晏當累累佩印之日安能追古之鄼侯正嗸嗸待哺之時】

【方樵蘓後爨之時使星炳煥與卿月以光輝正飛挽多虞之日屯竈浩繁亦民天之攸系分此列戍豈容樵蘓後爨之憂必得名流可稱贏貲佐軍之實】

【東南之力竭矣帑藏焦獒西北之事紛然符移旁午】

【自江輸淮以達京師錢流地上聚米爲谷以陳形勢敵在目中】

【常操天下之贏貲特其寄徑均節邦中之財用正爾知津】

【據厫倉之積開斷蛇逐鹿之基�渭濵之屯紓流馬木牛之運】

【闗中給餉允資四總所之事權鄂渚建防尢系半天下之財計】

【或入邊食十年於塞下或糴谷斛百萬於湟中】

【士飽而歌益壯軍聲之十萬人圗其舊佇觀海運之三千】

【承錢谷甲兵之問綽有建明總江淮財賦之淵蓋歸調度】

【正當器械車馬之修復吾境土肯使錢谷甲兵之問至彼廟堂】

【悉剗數年之積蠧坐觀萬竈之淸煙】

結聨【撰先生之杖屨阻綴鳬趨聽大使之教條願殫駑力】

【王人在諸侯之上行覘多儀談士經萬戶之封幸符夙志】

【足食然後足兵固欲貲糧之充羨裕民所以裕國當防水旱之災荒】

【序諸侯之上小頒足兵足食之規列兩禁之聨佇告嘉謀嘉猷之益】

發運使

發運使【本朝太平興國二年置江淮水陸發運於京師端拱元年罷以其事分排岸司編年僃要至道元年始命洛苑副使楊允恭西京作坊使副李延遂及太子中允正子輿爲江淮南兩浙發運使兼知制茶鹽事始就淮南置局三年省咸平二年鹽鐵判官王子輿復爲制置淮南茶鹽是年令兼制置礬稅仍領荊湖路三年以子輿充淮南轉運使四年又加都大發運使並以淮南轉運使領其務而無使名景徳二年復置一人後亦有二人副使以諸州副使充景徳二年置都監天僖二年官崇者或爲副使秩輕者爲郡監副使都監不常僃分紀景祐元年罷寶元元年復編年備要慶曆七年上命發還副使更不置正使職官分紀置司眞州嵗漕江湖粟六百萬斛以贍中都渡江後江湖防盜多發運司第職糴買而已紹興二年罷以其錢帛赴行在八年起居舍人勾龍如淵言戶部非生財之道請置諸路水陸度支轉運等使置司蘓杭戶部侍郎李彌遜請復置發運使別給糴本錢數百萬緡廣行儲積徽猷閣待制程邁爲江淮荊浙閩廣經制發運使専掌糴事九年廢發運司乾道六年虞丞相當國防復發運司以戶部侍郎史正志爲江浙荊湖淮廣福建等路都大發運使朝論不以爲宜汪聖錫黃通老二尙書言之尢力執政不聽其年十二月正志以奏課誕謾遂廢司焉朝野雜記後復以平江府守臣兼専領糴運之事以餉淮軍】

皇朝事實考故事明信令【東都事略許元擢江淮荊浙制置發運判官旣又爲使元曰以六路七十二州之粟不能足京師吾不信也至則治千艘浮江而上不數月京師足食乃考故事明信令發斂轉徙逺近遲賞罰皆有法凡江湖數千里外談笑治之不擾不勞而用以足嵗漕六百萬而常餘百萬】疏支家河【同上吳處厚傳紹聖初知蘓州居數月爲江淮荊浙等路發運使疏支家河通漕楚海嵗漕六百二十萬石至京師又修復泰州捍海堰成復逋戶三千六百民爲立生祠】疏漕河【同上魯宗道遷江淮發運使疏眞漕河廢三堰舟楫便之嵗以八百萬而食京師】開長蘆以避覆舟之患【同上張綸天禧中爲江淮發運副使居二嵗增米八十萬疏五渠道太湖入於海復租米六十萬開長蘆西河以避覆舟之患又築髙郵北漕以僃非常仁宗謂執政曰發運使總六路之廣其財貨調用幣帛谷粟嵗千百萬宜得其人而久任之擢天章閣待制在職十有三年】董媮懈檢欺隱【楊誠齋集權邦彥爲淮浙荊湖等路制置發運使轉輸六路董媮檢欺隱覈逋亡責稽滯水程陸轍餘五千里財用湊足於行在所億萬計有詔嘉嘆】革去舊獘【東都事略薛向爲江浙等路發運使領均輸之職運舟兵士交相侵盜貿易甚則托風水沈舟以滅迹向始募客舟以官舟運費募寡而物良舊獘悉去】王鼎發八難【職官分紀慶曆中王鼎爲淮南江浙荊湖制置發運副使內侍楊永徳奏請汴置鋪挽漕舟嵗可省費六萬鼎議以爲不可三司判官一員將永徳就鼎議發八難永徳不復爭鼎因疏言陞下幸用臣不可過聽小人所有變更以誤國計於是永徳言始不用居二年遂爲使】耀卿言中制【國史仁宗時都官員外郎吳耀卿言景徳中江淮漕米嵗不過四百五十萬石其後益至六百萬石故江淮之間谷價常貴而民貧請約咸平景徳中嵗漕之數立爲中制上以爲然乃詔發運司嵗減漕米五十萬石】惜民力【言行錄薛簡肅公天禧初爲江淮發運使辭王文正公正無他語但云東南民力竭矣薛退謂人曰眞宰相之言也】僃賑糴【職官分紀國朝大中祥符三年江淮發運使李甫言今春運米六百七十九萬石諸路各�三年以僃賑糴】鑿泗州股渠【東都事略蔣之奇傳之奇字穎叔擢江淮荊浙等路發運副使元丰六年始建鑿泗州股渠以避長淮之險自是無覆溺者哲宗朝再爲發運使】在職十三年【見考故事明信令注】再爲使【見鑿泗州股渠注】

四六警語【九重申命一札防榮置司京輔千里運糧千艘督運運餉淮濆】

發端【防寵楓宸民樂於市餉軍楡塞士飽而嬉】

【興國三年始置司於京邑紹興八載復命使於蘓杭】

【民自樂輸尉無勞於搜粟士皆宿飽道何有於脫巾】

【銜尾舳艫千里命泛舟之役歡聲士卒一陶均鼓腹之恩】

【無糴賤傷農斯樂與官而爲市旣積多實廩自然爲國以蓄威】

【羽檄交馳當預講赤囊之策糗梁宿峙方有資紅腐之儲】

【泛吳江之秋斂舴艋千艘資淮浦之晨炊貔貅萬竈】

【廟堂有甲兵之問餉饋宜先江淮爲兵賦之淵轉輸有賴】

【糴以招名人樂寛平之政量無苛取吏懲信必之威】

【貔貅騰萬竈之煙將輸是急邊隅有一朝之警調度所關】

【裹乃餱糧逺餉云屯之戍浮於淮浙肆傾天庾之輸】

【千防電掣聲喧浪屋之鯨鯢萬竈煙橫喜暢柳營之貔虎】

翰苑新書前集卷四十一

欽定四庫全書

翰苑新書前集卷四十二

京尹

京尹【秦分天下爲三十六郡京師爲內史漢因之景帝分左右內史武帝置京兆尹右扶風左馮翊爲三輔後漢都洛爲河南尹魏晉因之歷代所都皆尹江左爲丹陽尹北齊爲淸都尹後周及隋復爲京兆尹唐初置牧開元復爲尹五代都汴爲開封尹國朝牧尹不常置太宗眞宗皆嘗尹正後親王無繼者惟權知府一人以待制以上充掌尹正畿甸之事中都之獄訟皆受而聽焉小事則專決大事則稟奏若承防已斷者刑部禦史臺無敢糾察建隆以來爲要劇之任崇寜三年蔡京乞罷知府置牧尹各一員牧以皇子領尹以文臣充四朝志尹以親王爲之號判南衙凡命知府必帶權字以翰林爲之翰林學士及雜學士若待制則權發遣而已所選皆人望蓋四方取則之地也聖朝職略中興駐蹕杭州建炎三年攺杭州爲臨安府守臣帶浙西安撫多卿監從臣兼紹興三年詔臨安府有奏稟事許不隔班上殿乾道七年皇太子領臨安府尹廢臨安府通判簽判職官置少尹判官推官少尹依淳化判官例差侍從以上判官依天聖命用郎官以上余曹依舊府官庭參仍拜小事少尹裁決徒流以上具業判凖表奏則系皇太子衘申中書以下文移則少尹簽書九年皇太子辭免臨安府尹其知通簽判推判官並復四朝防要孝宗防要】

歷代事實京尹【韓賀雨表職司云云】明府【漢矦文謂孫保曰明府素著威名】玉麟【職官分紀樊子蓋檢校河南內史屢有理績隋文帝謂曰今爲公別造玉麟符以代銅虎】銅虎【見上】銀章【前表尹服銀章靑綬佩水蒼玉】幢蓋鼓吹【李燮別傳燮拜京兆尹加幢蓋鼔吹燮履潔白之節秉執忠良吏民愛敬作歌曰我府君道教舉恩如春威如虎愛如母訓如父】淸粹忠正【職略晉詔曰河南京畿大郡四方表則庾純淸粹忠正才經治亂其以純爲河南尹】公正方嚴【唐韋澳爲京兆尹公正方嚴吏不敢欺】忠亮篤誠【見明於治化注】聲重朝廷【前漢始元年有男子自謂衛太子京兆尹雋不疑叱吏收縛曰晉蒯聵違命出奔輒距而不納春秋是之衛太子得罪先帝亡不卽今來自詣此罪人也遂送詔獄由是聲重於朝廷在位者皆自以爲不及】名重朝廷【袁安爲河南尹政號嚴明在職十年京師肅然名重朝廷】若斯赫赫【見兄弟繼注】不爲灼灼【顧少連字夷仲政尙寛簡不爲灼灼之名】河南二尹【梁邵陵王辭丹陽尹表京兆五守西漢難追河南二尹東平罕繼】趙張三王【職官分紀漢自孝武置左馮翊右扶風京兆尹而吏民爲之語曰前有趙張后有三王謂趙廣漢張敞王章王駿】邊延二君【後漢延篤爲京兆尹其政用寛仁愛卹民黎郡中歡愛三輔咨嗟先是陳�邊鳯爲京兆尹亦有能名郡人爲之語曰前有趙張三王后有邊延二君】京兆三王【見上三王謂王尊王章王駿也】前賈後張【唐中宗以張仁亶爲洛州長史初賈惇頤爲長史頗有政績故時爲之語曰洛州有前賈後張也】淸都輦【唐大詔令相王永川牧制宜紆朝紱用淸都輦】司輦轂【唐孟容爲京兆尹奏憲宗曰臣職司輦轂尙爲陞下抑豪彊】四方表則【見淸粹忠正注】百郡之首【見明於治化注】嶽牧之首【白集張正甫制馮翊吾左輔也故其選任冠四方嶽牧之首】爲輦轂師表【唐憲宗時京兆尹柳公綽口奏云京兆爲輦轂師表】管神州赤縣【韓文答友人書云京兆郡國之首所管神州赤縣】尙寛簡【見不爲灼灼注】大體不苛【劉晏子士安爲京兆尹總大體不苛號稱職】視如子【延篤字叔堅爲京兆尹視民如赤子正身率下民不忍欺其聽訟理寃發姦摘伏明出自然】愛如母【見幢蓋鼔吹注】冬日之愛【晉元帝丹陽傳序曰尹者正也廣漢和顏接下子髙自輔經術孫寶行嚴霜之誅袁安�冬日之愛】如春之恩【見幢蓋鼔吹注】延壽恩信【前韓延壽傳延壽閉閣思過恩信周二十四縣庭無訟者吏不忍欺】乾曜寛簡【唐源乾曜爲京兆尹政存寛簡】條教可觀【晏公類要廣漢聰明下不能欺延壽厲善所居移風翁歸抱公潔已爲近世表張敞綠儒雅刑罰必行條教可觀】明於治化【晉武帝咸寜詔河南百郡之首其風教宜爲邇遐所模以導齊之奉車都尉王恂忠亮篶誠才兼內外明於治化其以恂爲河南尹】抑豪右【唐劉棲楚攺京兆尹權抑豪右甚有鉤距人多比之趙廣漢】諏姦惡【孫寶召爲京兆尹以立秋日署矦日文東部督郵入見勅曰今日鷹隼始擊當順天气以成嚴霜之誅掾部詎有其人乎文卽曰無其人不敢輕受職寶曰誰也文曰霸陵杜穉季寶曰其次文曰豺狼橫道不宜復問狐貍寶黙然竟無所譴】發摘姦伏【前趙廣漢行京兆尹自漢興以來治京兆者莫能及其發摘姦伏如神亷明威制豪彊小民得職百姓追思歌之至今】彈擊豪彊【唐許孟容爲京兆尹神策軍吏李昱假富民錢不償孟容械系之上宣諭令付本宴孟容執奏曰臣職司輦轂民錢未盡輸昱不可得上以其守正許之自此豪右斂迹威望大振】剪治彊宗【北堂書抄漢華松剪治彊宗】彈壓輦下【柳仲郢先爲京兆尹故號嚴明後爲河南尹以寛惠爲政言事者以爲不類京師時仲郢曰輦轂之下彈壓爲先郡邑之治惠飬爲本】檢禦貴戚【李郃別傳尹當整頓京師檢禦貴戚】政號嚴明【袁安爲河南尹政號嚴明然未嘗以�罪鞠人在職十年名重朝廷】政令甚明【前翟方進爲京兆尹搏擊豪彊京師畏之胡常與方進書曰竊聞政令甚明爲京兆能則恐有所不宜方進心知所謂少弛威嚴】嚴肅爲治【黎幹爲京兆尹嚴肅爲政人頗便之】決斷無差【唐徳宗時吳湊爲京兆尹湊孜孜以勤儉爲務人樂其政掾吏凡有疑獄難決之事多候湊將出時呈兾免摘瑕病湊𨿽倉卒必指其姦幸之處下筆決斷無毫釐之差吏非大過不行笞責吏尢惕厲庻務咸舉】嚴而不殘【前雋不疑爲京兆尹吏民敬其威信毎行縣錄囚徒還其母輙問有所平反防何人不疑曰有其母卽喜笑爲飲食言語異於他時或無所出母怒爲不飲食故不疑爲吏嚴而不殘】簡而不犯【北堂書抄晉傅瑕持法簡而不犯】豪右大震【楊於陵字達夫爲京兆尹京師豪右大震】豪右斂迹【見彈擊豪彊注】聽訟理寃【見視如子注】摘瑕指姦【見決斷無差注】聞鵶挽鈴【溫彰遷京兆尹一日聞挽鈴聲視之乃鵶也尹曰必是訴其人采子命吏視之果得采雛者】吏民稱趙【前趙廣漢云云遷行京兆尹滿年爲其以和顏接下京兆政淸吏民稱之不容口長老相以爲自漢興治京兆者莫能及】百姓謠李【唐李峴傳峴遷將作監攺京兆尹所在皆著聲績以雨災歸咎京尹出爲長沙郡太守時京師米麥踴貴百姓謠曰欲米賤追李峴其爲得人心如此】百姓歌趙【見發摘姦伏注】三輔課最【前漢書尹翁歸爲右扶風京師畏其威嚴扶風大治盜賊課常爲三輔最】京師肅然【東觀漢紀張酺遷河南尹京師肅然】枹鼓稀鳴【前張敞爲京兆尹長安市偸尢多一日捕數百人枹鼓稀鳴市無偸其治略循趙廣漢之迹而以經術自輔其政】赭衣盡獲【記室新書名存內史之榮寵貴京兆之號赭衣盡獲枹鼔稀鳴】民安盜息【魏志鄭渾字文公爲京兆尹以百姓新集爲制移居之法使兼復者與卑輕者相伍溫信與孤老爲比勤稼穡明禁令以發姦由是民安於農而盜賊息】表賢顯善【前張敞治京兆一一依廣漢之迹方略耳目發伏禁姦不如廣漢然敞以經述自輔其政頗雜儒雅往往表賢顯善不純用誅罰以此能自全】接士推功【前趙廣漢遷京兆尹和顏接士推功歸於吏曰其掾所爲非二千石所及吏見之皆自寫心腹無所隱匿】納言出任【魏志劉靖爲河南尹應干與書曰入作納言出任京尹富民之術日引月長】少府出爲【前王駿爲少府成帝欲大用之出爲京尹試以政事】髙第入守【京兆尹京師長安中浩穰於三輔尢爲劇國郡國二千石髙第入守京兆不過二三年近者數月一年輙危失名以罪過罷爲趙廣漢張敞爲久任也】治行入守【前黃覇云云以治行第一入守京兆】袁安十年【見政號嚴明注】張敞久任【見髙第入守注】少防四爲【唐太宗實錄魏少遊以吏幹知名四爲京尹有規檢久任無赫赫之名而亷謹有足稱也】父子爲【唐柳仲郢父子更九鎭五爲京兆再遷河東】兄弟繼【唐李仲通天寶末爲京兆尹弟叔明繼之長安歌曰前尹赫赫具瞻允若後尹熈熈具瞻允斯】皇朝事實京部【淇水除蔡延慶制召典京部云云】天府【楊億代表牧民總京邑之浩穰】都府【胡文恭行錢明逸制委都府之治】尹政【同上】士大夫交稱其能【東都事略沈遘知開封府爲人明正通達世務其治開封毎晨起視事日中則廷無�人出與親友往來從容談笑以示有餘士大夫交稱其能】閭裏亦知其名【包拯召知開封府立朝剛嚴聞者皆憚之至於閭裏大小男女亦知其名宦官爲之斂手舊制凢訟訴不得徑造府吏坐門收訟牒謂之牒司拯卽大開牙門人徑至庭下自道曲直吏民不敢欺】治有能名【見破姦發隱注】聲聞赫然【見豪右斂手注】爲政一以誠信【言行錄陳文惠公堯佐字希元開封府治京師公以謂治煩之術任威以擊彊盡察以防姦譬於激水而欲其澄也故公爲政一以誠信毎嵗正月夜放燈則悉籍惡少年禁錮之公召諭曰尹以惡人待汝汝安得爲善吾以善人待汝汝忍爲惡邪因盡縱之凢五夜無一人犯法者】至公不敢幹【言行錄杜正獻公衍開封治京常撓於權要公至公能使權要不敢有所幹】剛嚴不可幹【言行錄包孝肅公知開封府爲人剛嚴不可幹以私京師爲之語曰闗節不到有閻羅包老吏民畏服逺近稱之】聽斷如神【國史杜衍知開封府聽斷如神權要之家不敢幹以私】吏民以爲神【東坡集張文定公方平知開封府府事繁爲尹者皆書板以記事公獨不用黙記數百以次決遣毫髮不遺吏民大驚以爲神不敢復欺】文書躬決【晦庵集季椿字壽翁臨安擇守公在議中執政或謂公待人無委曲上曰正欲得如此人遂兼府事旣視事親閱文書躬自予決要人請囑一無所聽在府三月竟以權幸不便亟解去而人至今稱之】爲政精敏【東都事略呂溱傳溱字濟叔知開封府爲政精敏京師翕然稱之】民不敢欺【言行錄王恭簡公巖叟知開封府曹讀以物產貿易萬緡市儈稽違逾年止輸其半一日聞戶外有錢聲償錢皆足讀怪之詢其由乃曰王公今日知府矣公治開封不爲精神智力如在無事小郡而老姦民自然畏栗至不敢欺】摘發吏姦【東都事略鄭戩字天林知開封府府吏馮士人素奉權貴戩發其姦利事流之於海島】列內侍罪【塵史範文正公尹京時有內侍怙姦作威傾動中外公抗疏列其罪】鞭朴以治【蘓氏談訓祖父諱頌字子容尹開封頗事鞭朴以謂京師浩穰湏彈壓當以柱後惠文治之非濠潁臥治之比】破姦發隱【言行錄蔡端明襄字君謨開封世稱難治公居之有能名其治京師談笑無�事破姦發隱吏不能欺】寵貴必寘於法【言行錄歐陽文忠公尹京不事風采至寵貴𨿽詔命有所不免犯禁令又求茍從必寘於法】豪猾斂手【言行錄吳文肅公奎明於從政及領京師富人孫氏京師大豪負其息者至評取物產及其婦女發其宿罪徙之逺方而豪猾斂手聲聞赫然】豪右屏迹【李穆知開封府豪右屏迹權幸不敢幹以私上益知其材】輦轂肅淸【言行錄韓維字持國知開封府始置八廂分決輕刑輦轂肅淸神宗曰韓維以文學及任繁劇號稱職可謂得人】都人相賀【晦庵集吳康肅公芾知臨安府命下之日都人相賀而吏屬屏气入謝庭中內侍省爲人求薦及他鄙事爲屬者公曰吾薦章不可以求而得若某事則詣府自言吾得以法決之自是人莫敢幹以私大�家童歐傷酒保公捕論如法以狥於市宗戚貴人私營佛屋錯雜民廛藏匿姦盜吏不敢捕公奏請盡撤之由是權豪側目而執政亦不悅】遼使嘆息【哲宗實錄王安禮知開封府事至輒斷庭無�訟久系待辧者一切論決未三月而獄內皆空掲諸府門遼使過見嘆息以爲異事上曰安禮能駭動外夷於古無媿矣】京師興謡【談範仲淹知開封府決事如神京師謠曰朝廷無憂有範君京師無事有希文】詔書褒美【歐陽六一集程文簡公琳知開封府前爲府者苦治劇或滿嵗罷不然被謗或以事去獨公居數嵗久而治益精明盜訟稀少獄屢空詔書數下褒美】擢爲宰相【劉沆天聖中所至有治劇之聲自開封府擢爲宰相】三世尹京【四朝國史梁子美傳子美權開封府尹入謝言曽祖顥祖適皆常領府事今臣復攝尹懼弗克負荷徽宗曰卿三世尹京縉紳盛事也】圄空不自言【範百祿知開封府圄空僚屬欲百祿言於朝百祿曰千里之圻而無一人之獄此上徳所格豈伊功耶】治益閒暇【言行錄範仲淹知開封府號難治公治益閒暇日取古今治亂安危爲上開陳】以嚴肅擢參政【太平興國六年以李穆參知政事上曰卿居京府尢號嚴肅故加奨擢也】

自敍自譽京邑【晉袁甫曰人各有能有不能黃霸馳名於州郡而自譽於京邑】

羣書精語布宣天子威徳【韓愈上李實大尹書曰閣下赤心事上條理鎭服布宣天子威徳忠於君孝於親】法式自京尹始【元相京尹制誠以海內法式自京尹始輦轂之下盜賊爲先假之恩威用詟豪右】非有徳不可爲【杜牧曰尹坐堂上階下拜二赤縣令屬官將百人悉可笞辱非有徳不可爲豈止取吏事邪】

前賢詩詞雲霄今已逼【杜甫贈鮮於京兆詩異才應間出爽气必殊倫雲霄今已逼臺衮更誰親】詞塲繼國風【杜甫寄河南韋尹詩有客傳河尹逢人問孔融云云鼎食爲門戶詞塲繼國風】謁帝朝承明【梁元帝尹荊州詩驂駕乘駟馬謁帝朝承明】赫赫蕭京兆【杜甫贈蕭京尹詩府中羅舊尹沙道尙依然赫赫蕭京兆云云】京河亞尹是優賢【鄭谷詩郎署轉曹𨿽久次京河亞尹是優賢】政聲長與江聲在【杜牧寄京兆韋尹詩一謝岑陽舊使君郡人矯首望靑雲政聲長與江聲在自到津頭日夜聞】

四六警語【都府京轂京邑京兆京部神率尹政京華】

發端【羽儀卿寺光奉贊書首躋郡牧被命席前彈擊帝城允釐神甸坐鎭神臯宣風輦下

寵疏漢禮尹正周畿】

起聨【人望翕然知京尹之有趙上心簡在果弄印以授堯】

【飭五雉之功趂新班於紫橐扈六飛之蹕還舊硯於黃圖】

【張京兆以經自輔儒雅素稱趙廣漢摘伏如神見聞皆振】

警聨【得大地而𨿽可回旋去近天而尢難展布】

【簫鼓行春騎迓碧油之元帥鈞衡虛位佇看緑鬢之中書】

【問牛知馬何勞鉤距之私視鵶得雛察見挽鈴之異】

【眷王畿之千里缿筩不設畀帥閫之十連桴鼓弗鳴】

【皇皇千里之畿可令奠枕翼翼四方之則何用置筩】

【踏紅輦路莫修燕賀之儀望碧油幢姑致魚封之慶】

【彈壓爲先暫屈月卿之重威名大震益增天府之崇】

【輦轂之下必先彈壓與列郡殊錢谷之問不至廟堂有他官在】

【邦泉似海而剖決川流吏牘如山而剸裁風駛】

【夷吾在江左今復奚憂蕭何鎭闗中終觀能用】

【楚令尹之三仕莫窺喜慍之心魏少防之四來更紀神明之政】

【攝鴻鴈之玩而以威繩狐防之姦而以法】

【廣漢之稱神明未足伸於逺業蕭何之善鎭撫庶丕紹於前聞】

【鋤數年之姦吏盡去根株慰三輔之居民自安井市】

【劉沆在天聖初自尹而入爲相張敞爲京兆最繼後者難其人】

【惟冕旒獨厚於眷知故輦轂特顓於委寄】

結聨【約束方新愈切凜冰之懼帡幪所逮終祈全璧之歸】

【效韓愈謹奉大尹之書非爲文也慕劉向獨序馮翊之傳尙有志焉】

【防賀削以混中涓𨿽例隨於百吏防懦軀而行來路幸獨有於二天】

都廂【國朝大中祥符元年置京新城外八廂眞宗以都門之外居民頗多特置廂吏命京府統之熈寜三年京朝官曽歷通判知縣者四人分治四廂凢民有鬭訟輕者得以決遣紹興中臨安府先依開封府例於城外南北廂置主管公事近又於城內左右廂添置官兩員分減在城詞訟後臣僚言將在城左右廂廢置在廂官兩員移往城外南北廂】

皇朝事實除監察禦史【邵伯溫撰蔡確傳確字特正韓維知開封府奏爲管勾右廂公事後知府劉庠責確廷參確謂藩鎭辟除掾屬乃有此今輦轂下比肩事主𨿽故事不可用庠不能屈神宗聞而嘉之後因臺官有闕執政奏乞除官神宗曰只用不肯堦墀見劉庠者遂除監察禦史】

翰苑新書前集卷四十二

欽定四庫全書

翰苑新書前集卷四十三

守

畱守【隋大業九年代王侑守西京十二年李淵徵太原守王威髙君雅爲副通鑑唐太宗親徵遼東置京城守以房齡充蕭瑀爲副髙宗幸洛陽以雍州長史李梅爲西京守其後太原府亦置尹及少尹以尹爲守少尹爲副守謂之三都畱守見唐職林及職官分紀國朝天子巡狩親徵則命親王或大臣總畱守事建隆元年親徵澤潞以樞宻使吳延祚爲東京畱守其西南北京畱守各一人以知府事兼之見分紀畱守司掌宮鑰及京城守衛修葺彈壓之事畿內錢谷兵民之政四朝志建炎初京城有副畱守又有西京畱守並系執政從臣充兼節制軍馬其後武林建業並建行宮武林視汴都而建業視三都焉聖朝職略紹興四年參知政事孟庾爲行宮畱守從權措置百司事務六年有行宮同畱守詔二畱守並權赴尙書省治事是年八月三省已降指揮三省樞密院常程事務並聽行宮畱守司與決詔秦檜孟庾並權赴尙書省治事中興防要】

歷代事實畱臺【貞觀中太宗幸玉華宮房齡以疾臥總畱臺】畱鎭【白集韓率余東都畱守制云方委畱鎭】畱事【魏志云】管鑰【蕭何以信謹守管鑰注云髙祖出徵何毎居守】麟符【六典云傳符之制京都畱守曰麟符隋煬帝幸遼東命樊子蓋東都畱守屬楊感作逆攻城子蓋僃禦有功車駕至髙陽追詣行在所帝勞之比蕭何防恂且謂曰公宜持重戈甲五百人而後出此亦勇夫重閉之義無賴不軌者便誅鋤之凡可施行無勞形迹今爲公別造玉麟符以代銅獸】虎節【周禮山國用虎節】持節【後魏髙祖南伐以太尉元丕廣陵王羽畱守京師並加持節】降麻【五代防要晉天福中勅畱守之任委寄非輕凢降絲綸宜同將相今後除畱守宜並降麻畱守降麻自安彥威始】降絲綸【見上】賜旗甲【唐元和九年以尙書左丞呂元膺充東都畱守舊制命畱守必賜旗甲與方鎭略同及元膺受任終無所賜朝論以東有冦虞特用元膺不當削其義制以阻威望諫官上疏曰華汝壽三州列賜戎裓居守之重固宜寵借憲宗曰此數處並不當與其後遂皆停】社稷臣【郭子儀爲京城守自變生倉卒賴子儀復安帝曰子儀固社稷臣因勞曰用卿晚故至此乃賜鐡劵圖形淩煙閣唐職林】國元老【唐宗東巡宋璟爲畱守上臨發謂璟曰卿國之元老爲朕股肱耳目今將巡洛邑爲別歷時所有嘉謀嘉猷宜相告也璟因極言得失特賜防絹等仍手制曰所進言書之座右出入觀省以誡終身其見重如此】號良吏【顧少連字夷仲爲東都畱守表閒田以利民號良吏】有王周之節【太宰幸洛陽李大亮副房齡居守齡稱有王陵周勃之節可倚大事】畱守北宮【和帝南巡以牛僧儒畱守北宮上特寵異之】不以武將【續通典唐故事居守之任或用舊徳或用故相未嘗以武將而當保釐之重長慶二年以浚郊有事地逼封圻以前義武軍節度使陳楚爲東都畱守且非舊制尋亦攺焉】罕用武臣【唐故事東都畱守罕用武臣】緑野堂【裴度字中立文宗時畱守東都時閹豎擅威天子擁虛器度不復有經濟意乃治東都緑野堂野服蕭散爲之把酒不問人間事帝知度神明未衰毎人自洛來必問度安否】皇朝事實畱都【歐公除劉沆制乃眷畱都之重】別京【又除文彥博制委以別京之重】別都【溫公賜大名韓琦詔眷是別都之重】宮鑰【文彥博謝表守宮鑰之謹嚴】居畱【又賜彥博口宣處居畱之任】彈壓爲先【紹興八年召呂頥浩付以建康頥浩以疾辭趙鼎曰頥浩之政長於彈壓建康之民頗望其來上曰繁劇之政固以彈壓爲先若不動聲色使百姓陰受其賜小人卻不知也中興防要】保釐之務【楊億代表上委保釐之務】京都之籥【職略荊公除李璋制近付京都之籥】北門鎖鑰【言行錄防凖鎭大名府北使道由之謂公曰相公望重何以不在中書公曰皇上以朝廷無事北門鎖鑰非凖不可】位置營壘【言行錄洪文安公遵知建康徧走郊野位置營壘民居及冢墓無相涉諸將不能易上賜手札曰寨地異同卿挺身任責非乃心王室疇克爾】團結民兵【言行錄葉夢得字少蘊號石林先生畱守建康團結防江民兵數萬至是呼集分據江津仍遣其內機宜官模領數千人守馬家渡寇果遣吾叛將酈瓊以輕兵來犯覺有僃乃去】順昌之防【言行錄劉錡領兵赴東京副畱守任抵順昌府得報敵已入東京公曰某本赴畱司今東京旣陷幸全軍至此有城池可守當同心力以死報國公親於城上督眾設戰具凡六日而賊至公遣擊之頗殺敵眾旣而烏珠親擁兵至公登城防諸將問防或謂宜具舟全師而歸公曰朝廷飬兵正欲爲緩急之用況已挫賊鋒軍聲稍振𨿽多寡不侔然有進無退公遣數百人出西門敵來接戰俄以數千人出南門士殊死鬭敵大敗橫屍盈野賊防寨遁去】歉嵗用輕法【言行錄王沂國文正公曽畱守洛陽屬嵗歉裏有囷積者饑者聚黨脇取鄰郡以彊盜論公但重笞而釋之逺近聞以爲法全活者數千計】輦下淸肅【李沆字大初諡文靖眞宗朝戎人防邊幸鄴沆以宰臣爲東京畱守不戮一人而輦下淸肅】條具十事【鄭克撰呂尙書祉行狀公知建康府赴闕奏事建康東南巨鎭南渡以來行宮在焉兼掌畱鑰選用尢重公對於內殿敷陳時務當先定其規摹爲不可勝以待敵之可勝乂條具十事上嘉納之】軍伍畫像以事【言行錄王沂公再大名治政益信於俗民居軍伍咸畫像以事之時邊使每往復入境皆云此府王公在焉必沐浴潔服後入】邊使押字書名【言行錄韓魏公鎭北門北門爲聘使道舊與京尹書皆押字不名及公畱守則名於書其副使成禹錫來仍諭來介曰以侍中在此故特名及公去後畱守引前此欲得其名彊之不可】社稷非卿不可【景徳元年駕幸澶淵眞宗謂王旦曰京師社稷所重非卿不可】陛辭特宴【言行錄範成大淳熈中帥江東兼行宮畱守陛辭詔明日辭選徳殿特設幾開宴酒三行命侍行過西小軒曰此朕淸坐處也再坐上曰勸卿一杯且有以爲侑公飲訖二內侍捧縑素來上有石湖二大字公拜賜進謝上爲滿引復袖禦書蘓軾詩一軸以賜】

羣書精語任關中事【前蕭何傳漢與諸侯擊楚何守關中以便宜施行上來以聞計戶轉漕給軍漢王數失軍遁去何常興關中卒輒補缺上以此専屬任何關中事】掌北門之管【類要秦伯使大夫杞子戍鄭掌北門之管】居守保綏【陸集賈耽東都畱守制命以居守俾之保綏】綂都邑操紀綱【同上統禦都邑操持紀綱】

前賢詩詞兵符賜上公【唐職林劉禹錫送裴司徒畱守太原詩星夜出關東兵符賜上公山河歸舊國管鑰換離宮行色旌旗動軍聲鼔角雄漢壘三秋靜胡沙萬里空其如天下望旦夕詠淸風】四六警語【畱鑰畱司別京畱事光奉明綸畱臺宮鑰別都畱鎭出司畱鑰】發端【臨遣英望輟臨北國光膺制綍起自殊庭保釐別都來尹東郊移帥畱都典司畱鑰

出綸廷閣升班延閣司鑰畱臺易鎭畱臺】

起聨【識尙書之履𨿽暫逺於闕庭姑煩東土之保釐殿天子之邦實密裨於王室暫倚北門之臥防

厥徳允修應畢命保釐之托惟民其乂賴君陳分理之猷】

【任丞相於關中深計本根之重用眞儒於天下大興朝野之瞻】

警聨【十乘鼎來𨿽慰江東之父老保釐東郊三公夾輔已虛朝右之班聨奄受北國】

【周王欲宅洛邑先君奭以經營漢祖注意闗中賴蕭何而謹守】

【周以上公出而分陜唐𨿽宰相外則臨戎】

【肆蟠龍踞虎之舊都肯傳天塹應紫蓋黃旗之王气今接日畿】

【資全文武旣坐鎭於兵民貴重簮紳復典司於管鑰】

【欲得君重耳隱然大國之長城無以公歸兮用作蒼生之霖雨】

【江左見導無憂固大用北門非凖不可未免少畱】

【西淸顧問獨冠金馬玉堂之班東土保釐增壯鐡甕石頭之勢】

【覧前古六朝之形勢陋過江諸人之經營】

【兵事節度付公允籍中權之整天下安危注意方當左轄之虛】

【紀律嚴而名分正號令一而賞罰行】

【河南之借防恂願屈碧幢之駐關中之用蕭相倚看黃閣之登】

【艸木素知其威名金湯增壯於形勢】

【紫蓋黃旗據吳楚東南之防碧幢紅斾總江淮表裏之權】

【緑沈金鎖帳環百萬之精兵帕首腰刀庭列諸屯之大將】

【懷古裴回不忍去六朝之故國籌邊容與就煩控萬里之長江】

【龍蟠鐘阜行將扈蹕以東徵馬飲長江永絕投鞭而南下】

【九十年王气欝蔥莫重居畱之寄數千里風寒險要盡提表裏之封】

【寶帶萬鍼已峻眞文昌之拜牙旗十丈有光大元帥之行】

【防萊公之鎭北門契丹伏其望重範文正之理西夏元昊懼而膽寒】

結聨【符刻玉麟徒得君重鼎調金鉉行以公歸】

【白鹿坡頭正想聽元戎之報玉麟堂上無從陪賀客之塵】

【玉麟堂上尙煩元帥之籌邊丹鳯門前行趣相君之待漏】

【輕裘緩帶聊借重於陪京疊蓋重金卽褒加於舊徳】

【雕戈淑旂允賴金城之勢衮赤舄卽還玉之司】

翰苑新書前集卷四十三

欽定四庫全書

翰苑新書前集卷四十四

經略使

經略使【唐貞觀二年邊州別置經略使此蓋使名之起唐百官志節度使兼支營田招討經略使則有副使判官各一人職官分紀至徳三年賀蘭進明除嶺南五府經略兼節度使建中元年除元琇節度始不帶五府經略唐防要國朝不常置咸平五年始以右僕射張齊賢爲邠寜環慶涇原路經略使判邠州諸路軍馬並受節度又以鄧州觀察使錢若水爲並州經略使判並州自後不除人寶元中夏人入防始命陜西沿邊大將皆兼經略皇祐間儂智髙擾邊詔知廣桂州並帶經略安撫使自後西南二邊常帶經略所以重帥權而服夷也聖朝職略國朝防要其經略安撫各以直朝閣以上充掌一路兵民之事皆帥其屬而聽其獄訟頒其禁令定其賞罰稽其錢谷甲械出納之名籍而行以法若事難専決則具可否稟奏卽於機速邊防及士卒抵罪則聽以便宜裁斷帥臣任河東陜西嶺南路職任綏禦戎夷則爲經略安撫使續防要四朝志南渡之初依舊制廣南東路帶主管經略安撫司公事西路帶經略安撫使紹興五年令襄陽守臣湖北帥帶經略安撫使後罷而二廣如故】

歷代事實淸明仁恕【唐職林戴叔倫爲容管經略使綏徠夷落威名流聞其治淸明仁恕多方略故所至稱最徳宗嘗賦中和節詩遣使者寵賜】樂其教頌其徳【見綏八州注】有文武材【唐髙宗以婁師徳爲經略副使曰有文武材勿辭也】威聲風行【唐裴行立爲安南經略使威聲風行】威名流聞【見淸明仁恕注】管十三州【唐梁公房爲涼州經略管嶺外十三州之地稅節賦時公私有餘削衣貶食不立資遺以班親舊朋友爲義】控帶戊巳之位【見防攘順化注】牧人制國【見防攘順化注】輕財愛士【唐劉雍爲隴右經略使輕財愛士得人之死力】綏八州【唐元結爲容管經略使自諭蠻豪綏定八州民樂其教立石頌徳】平嶺表【唐職林王雄字宏肱大歷中爲容管經略使平嶺表夷防代宗遣使慰勞加金紫光祿大夫】夷落綏徠【見淸明仁恕注】防攘順化【唐職林張公師爲安南經略使自爲吏習於海邦去之則夷防稱亂復至則防攘順化及受命專徵牧人盡區處之方制國僃形體之法道阻而僃百貨地偏而具五穀儲峙委積師旅無庚癸之呼繕完板榦控帶兼戊巳之位皆用周禮率由漢儀易野之守險逾丘陵而萬世無虞奇琛良貨溢於王府殊俗異類盈於槁街優詔累旌其忠良太史嗣書其功烈】外蕃貢珍【唐職林除申字維降爲邕管經略使黃洞納質供賦不敢桀外蕃嵗以珠瑇瑁香文犀浮海至申於常賦外未嘗防索商賈饒益】賦詩遣使【見淸明仁恕注】優詔旌忠【見防攘順化注】遣使加秩【見平嶺表注】計度爲上考【唐百官志置經略使以計度爲上考集事爲中考修造爲下考】期年政成【柳子厚桂州貲家洲亭記元和十二年禦史中丞裴公來蒞玆邦都督二十七州諸軍州事盜遁姦革徳惠敷施期年政成】

皇朝事實歸裝無南物【言行錄李殿撰浩爲廣南西路帥法循紀律已甚嚴自嶺右歸裝無南物】北歸不載南物【言行錄余襄公靖知廣州廣之畨舶裝舡舊皆取稅公奏罷之以徠逺商又請立法戒當任官吏不得市南藥及公北歸不載南海一物云】文武全材【見下注】恩信被異域【言行錄余襄公帥二廣首尾防十年以恩信被於異域如交趾大理特磨南詔之國皆可以頥指气使公之文武之材可謂具矣】威徳著聞【澠水燕談云範文正公帥邠延涇慶四郡威徳著聞夷夏聳服熟戶蕃郡率稱曰龍圖老子至於元昊亦以此呼之】民饑通商輸粟【言行錄劉徽猷子羽字彥修宣撫司移軍閬州吳玠戌河池王彥戌金州二鎭民饑而興元帥過爲守僃閉闗塞褒斜二鎭病之公乃承制拜公利路經略兼知興元府公至之日盡弛其禁通商輸粟二鎭乃安】龍圖公爲長城【國朝範仲淹知慶州兼經略招討使未防賊兵三萬叩城仲淹麾兵血戰賊奔而北久之種世衡不利於定州仲淹晝夜爲領兵援初闗中人心搖動及見仲淹耀兵號令嚴明威震戎落人心遂安相賀曰邊上自有龍圖公爲長城吾屬何憂】一韓一範之謠【名臣傳範仲淹與韓琦恊謀必欲取復靈夏橫山之地邊上謠曰軍中有一韓西賊聞之心膽寒軍中有一範西賊聞之驚破膽元昊大懼遂稱臣】檄責交趾【言行錄余襄公靖字安道嘉祐五年交趾防邕州殺五巡檢驛召公以爲廣西體量安撫使公至則移檄交趾召其臣費嘉祐詰責之嘉祐惶恐對曰種落犯邊罪當死願畱取首惡以獻卽械送五人送欽州斬於界上】移文諭寇【言行錄唐質肅公介知太原府河東經略使至則首戒邊將毋生事初代州岢嵐軍寇數擾邊公遣兵撤其境上堡柵又移文諭以利害嚴守以待之遂不復敢動】遣使諭蠻【見蠻酋受約束注】築城據要害【言行錄範文正公爲環慶路經略安撫招討使於延州築靑澗城墾營田復永平廢寨熟羌業數萬戶於慶州城大順以據要害奪賊地而耕之又城細胡盧於是明珠防藏大族皆去賊爲中國用】閱兵補闕籍【見境內正淸方外柔服注】治渠利民【見蠻酋受約束注】買馬究利病【朱晦庵集張敬夫經略安撫廣南西路朝廷買馬橫山嵗久獘積邊氓告病而馬不時至公疏究利病得六十餘條皆有以窮其根究而事爲之防由是諸蠻感恱爭以馬來嵗額率常先期以辦】元昊欽畏【東都事略鄭戩傳戩字天休爲陜西經略安撫招討使巡邊至鎭戎軍取蓮花堡元昊方擁兵近塞謂其下曰我已遣人使稱臣朝廷何爲復用此公防諸將其欽畏如此】蠻酋受約束【曽季貍撰李殿撰浩行狀公字徳逺爲廣南西路帥有人對論擇帥事者上孝宗欣然顧之曰如廣西朕已得人矣李浩也公至鎭勤於民事郡舊有靈渠通漕運且漑田甚廣近嵗頗堙塞公命防治之民賴其利邕管所領覊縻安平州蠻酋恃險凶橫聚兵謀爲邊患公遣單使開心見誠諭以禍福卽日叩頭謝過焚撤水柵受約束】境內正淸方外柔服【朱晦庵集張栻南軒先生經略安撫廣南西路所統州二十有五遼夐荒殘故多盜賊徼外蠻夷間亦入塞爲暴而州兵皆脆弱慵惰又乏糧賜死亾輒不補公爲之簡閱州兵汰冗補闕籍諸州黥卒伉健者以爲效用合親兵摧鋒等軍日習而月按之視諸州有不足於糧賜若戈甲之費者更許漕司鹽本羨錢以佐之傳令溪洞酋豪諭弭盜睦鄰毋得輒相讐殺生事而它所以立恩信謹闗防亦無不僃於是境內正淸方外柔服幕府無南鄕之慮矣】祖於瓊林【咸平四年以兵部尙書張齊賢充涇原儀渭邠寧環慶鄜延州保安鎭戎淸逺軍安撫經略使知制誥梁顥副之帝以邊將玩防朔方糧道艱阻故命齊賢等使焉卽命發日馳騎而往仍命宣徽南院使周瑩祖於瓊林】

前賢詩詞斧鉞下靑防【杜甫送李大夫赴廣州詩斧鉞下靑樓舡過洞庭北風隨爽气南斗避文星雲云】�海旌出【韓愈送鄭尙書赴海南詩畨禺軍府盛欲說暫停杯蓋海旌出連天觀閣開】衙時龍戶集【同上衙時龍戶集上日馬人來】逺人來百越【劉眞卿送徐大夫赴廣州詩逺人來百越元老事三朝】旌旗艛艓中【白居易送嚴大夫赴桂州詩地壓坤方重官兼憲府雄桂州無瘴气栢省有淸風山水衙門外旌旗艛艓中大夫應絕席詩酒更誰同】英英桂林伯【韓愈詩英英桂林伯實惟文武材】水驛門旗出【王建送嚴大夫嶺頭分界堠一半屬湘潭水驛門旗出山蠻洞主參】梅花萬里外【杜甫寄楊桂州五嶺皆炎熱宜人獨桂州梅花萬里外雪片一冬深】仁風被宿麥【蘓東坡送範仲濟經略侍郎廟堂選世將範氏眞名賢仁風被宿麥緑浪揺秦川】飛鸞不假【韓退之送桂州嚴大夫蒼蒼森八桂玆地在湘南江作靑羅帶山如碧玉篸戶多輸翠羽家自種黃柑逺勝登仙逺飛鸞不假】二十四州民樂否【張孝祥詩二十四州民樂否莫交一物怨窮途】握刀將帥迎牙纛【楊誠齋送贑州張子智移帥八桂龍尾名臣進寶奎虎頭移鎭赴榕溪握刀將帥迎牙纛觧辮戎蠻貢象犀翠浪玉虹余昨夢碧篸羅帶入新題鳯池雞樹公棲處早个雲飛不要梯】紅旗照海壓南荒【韓退之贈刑部馬侍郎詩紅旗照海壓南荒徴入中防作侍郎】

經司幕屬

事實並見後帥屬門

四六警語【元帥桂閫建牙桂筦帥越大閫戎纛建牙南海大府】

端【楓宸渙渥輟班龍陛九重賜命桂嶺宣威分閫羊城十乘啟行】

【渙號楓宸陞華閣輟從近侍總戎桂館進律帥連出殿逺藩】

【光奉宸綸寵分邊寄】

起聨【輟黃道蒼冥來訪羅帶碧簮之勝下蒼冥鈇鉞共迎雕戈錫盾之臨】

【輟言語侍從之臣升班熱撰得禮樂詩書之帥作鎭炎陬】

【四牡載驅和气久騰於大庾五羊夾道聲迎見於細侯】

【人仰事以禮樂詩書而爲重軍傳號令覺營壘旗幟之一新】

【下從天之金鼓咸仰威稜想蓋海之旂幢倍增气勢】

【衙時龍戶上日馬人豈勝其望野館穠花春防細雨願疾其驅】

【大纛髙牙之及境袴鞾帕首之迎郊】

【勞侍從而厭承明袖手許開於梓裏閱禮樂而謀元帥宜人獨號於桂林】

警聨【爰借詩書之元帥以寛嶺海之逺民】

【玉簮羅帶江山分一半之天金節油幢庭戶行千里之地】

【芝嵓蒲澗暫紆蓋海之旂幢金鎖玉鉤行見歸公之衮綉】

【干羽足以柔逺而苔臥緑沈樽爼足以折衝而云深紫闥】

【獨當一面有緩帶之風流坐肅萬城無綉衣之暴虐】

【和气溢於從天之斧鉞聲沸於蓋海之旂幢】

【官徵逺利而越海之蚌自回徳教旁敷而惡溪之鱷逺遁】

【江氛嶺祲有望於廓淸龍戶馬人益增於壯觀】

【靴刀列郡之迎古稱大府八萬餘戶著在版圖襦袴萬家之喜今在細侯二十五城受其約束雕戈蕩節式隆督府之未瞻照海之紅旗罽服卉裳聳聽元戎之令已藹度闗之紫气旂幢蓋海官亷知蚌蛤之回道足以鎭服遐方牙纛饗軍食足驗羽鱗之飫徳足以懷徠殊俗揮斥電縣雷州聳觀教令泥飲盡誇於新尹彈壓辰山癸水正佇篇章竹馬爭迎於細侯昔開元有宋廣平嘗去之而黃閣鯨波恬靜至元祐則蔣頴叔亦繇此而紫樞龍戶呼韶州白葛交趾丹砂郡邑正安於號令蒲澗疏鐘黃灣落木江山亦被於淸輝】

結聨【龍戶馬人計聞風而來輯雞翹豹乘防指日以遄歸】

【櫜鞬修大府之恭愧莫陪於進旅竿牘餙小夫之智第少致於悰】

【黃次公之治郡何適不宜宋廣平之還朝不夙則暮】

【玉簮羅帶何妨但坐嘯之娛衮衣綉裳當有不俟駕之召】

【人於南海若東西州暫煩分閫上失蕭何如左右手行卽庭】

【錫以雕戈姑壯方維之勢賜之細札卽歸禁宻之班】

【越犬吠雪非至靜莫鎭列城之浮海鼇帶山有餘力可任九鼎之重】

翰苑新書前集卷四十四

欽定四庫全書

翰苑新書前集卷四十五

安撫使附

【總帥屬參議機宜

帥幹】

安撫使【梁武帝普通五年魏以道元爲大使慰撫六鎭大使隋仁壽四年以楊素爲並州道行軍總管河北道安撫大使並通鑑聖歷中狄仁傑爲河北道安撫徳宗貞元又置副使今職略聖朝自咸平二年以翰林學士王欽若爲西川安撫使知制誥梁顥爲陜西安撫使安撫使之名始此其後景徳三年始置河北沿邊安撫使而陜西諸州亦有安撫使慶曆二年詔置湖南安撫司八年詔置河北四路安撫以韓琦王拱辰賈昌朝等充諸路使皇祐四年詔廣桂二州帶經略安撫使崇寜二年置河北安撫使宣和三年臣僚言睦賊猖獗乞以杭越知州兼本路安撫鎭撫一方詔杭越州江寜府守臣並帶安撫使詔洪州守臣可依江寜府安撫使凢諸路安撫逐州知州並以直祕閣以上充掌總防諸將統制軍旅察治姦宄以肅淸一道凢兵民之政皆掌焉帥其屬而聽其獄訟頒其禁令定其賞罰稽其錢谷甲械出納之名籍若事難專決則具可否稟奏卽於機速邊防及士卒抵罪則聽以便宜裁斷並會要續防要建炎元年李綱請沿河淮泗沿江置安撫使兼馬步軍都總管以文臣充二年令將兵處知州帶管內安撫使後省四年置鎭撫使罷逐路安撫使後罷鎭撫使置安撫使如故時諸路又有安撫大使自兩浙西路劉光世始二品以上爲帥卽爲安撫大使中興防要】歷代事實藩嶽【陸宣公行韓滉制】嶽政【唐大詔令蘇頲撰惠文太子哀冊出咨嶽政入塡邦紀】列嶽【唐會昌五年冊尊號赦系我輔臣洎玆列嶽】方州大臣【韓文答元侍禦書】五都伯長【韓文贈張童子序】文武兼僃【唐職林裴行儉字守約儀鳯二年詔行儉爲安撫大使使滿至京師將吏爲刻石碎葉城紀功帝勞曰行儉提孤軍深入萬里兵不血刃叛黨禽夷可謂文武兼僃矣】士服威愛【唐防要程務挺以左衛大將軍爲單於道安撫大使禦突厥務挺善綏士服其威愛突厥憚不敢盜邊】許以便冝【馬儉爲並州道安撫大使許以便宜唐職林】請赦脇從【唐職林狄仁傑字懷英突厥入趙定剽掠遁去拜仁傑河北安撫大使時民多脇從於賊仁傑願曲赦河北一切不問詔可】

皇朝事實帥節【丁未錄韓琦判相州制無安帥節之樂猶待衮衣之還】大斾髙牙【楊億代表大斾髙牙任雄節制】襲衣金帶【咸平四年張齊賢充涇原儀渭邠寜環慶鄜延州保安鎭戎淸逺軍安撫經略使賜襲衣金帶白金有差命中使祖於瓊林苑】宣布徳澤【防要咸平三年以翰林學士王欽若爲並州道安撫大使知制誥梁顥爲陜西路安撫使所使錄問系囚眞宗諭之曰朕觀省風俗尢難其人數日思之無易卿等各宜宣布徳澤使知朕勤卹意】尢著惠愛【見百姓繪像以事注】政尙寛厚【見活饑民二萬六千注】發廩振貧【言行錄韓康國獻肅公絳字子華江淮兩浙嵗饑以公體量安撫江南東西二路到部則發倉廩振貧乏問百姓疾苦】蠲租募粟【見下注】活饑人百九十餘萬【言行錄韓魏國忠獻王琦益利路人饑爲體量安撫使公至則蠲租減稅以募人入粟招募壯者刺以爲廂禁軍檄劍門闗民流移欲東者勿禁活饑人一百九十餘萬蜀人曰使者之來更生我也】活饑民二萬六千【許龍圖份行狀知鄧州兼荊南西路安撫使政尙寛厚務爲戒而人盡其情庭無畱訟蓋一本於誠信故人愛服之在鎭四年一路獄空者八十縣鄰路饑流詔公賑濟全活饑民二萬六千九百有奇去之日百姓遮道拜泣比之召父杜母而立祠於堂】察訪邊民利害【範雍充陜西緣邊州軍體量安撫使詔所至察訪邊民利害及體量官吏能否防要】體量官吏能否【上注】薦諸將二十餘人【言行錄王文忠公堯臣元昊反以公爲陜西體量安撫使視四路山川險易還言某路宜益兵若干某路賊所不到某路宜急爲備至於薦諸將其可用者二十餘人後皆爲名將】治兵以法【程明道先生撰彭思永行狀河朔謀帥以公鎭髙陽時狃於承平治兵者鮮明紀律公爲帥方重嚴正犯者頗以軍法從事驕兵大戢】修戰陣之法【宋若水撰劉忠肅公珙諡議公鎭江陵條上兵少財匱之狀除去詭名虛籍之獘大修部伍戰陣之法且謂襄陽兵戍久屯不歸爲不便則立畨休之制軍情大恱】錄功狀不以私【朱晦庵撰行狀劉忠肅公珙巨防李金奮起爲亂以公爲荊湖南路安撫使公入境則賊眾已數萬公檄鄰道謹斥堠守隘塞亟奏請下荊襄發卒又遺書制置使沈介請毋湏報而亟遣以來介爲遣兵官軍日盛而賊勢日衰於是賊徒執李金以降酋黨盡戮旣乃錄諸將功狀列上一毫無所私上嘉嘆再三璽書褒美】弭盜三防並用【莫濟撰葉夢得行述執奏福建安撫葉夢得措畫弭盜之事上曰盜之竊發多緣守令非人掊克所致冝令帥司條具凢有害於民者除之自此公或招或捕或誘之弭盜三防並用】諭木斗以威徳【東都事略熊本神宗朝詔本安撫路營佛破賊黨與焚蕩聚落諭木斗以威徳气索以溱州地歸建南平】諸鎭畫像立祠【言行錄韓魏公所歷諸大鎭皆有遺愛人人畫像事之獨魏人立生祠爲塑像嵗時瞻奠比狄梁公戎狄尢畏公名凢使契丹及來使者必問韓侍中安否】百姓繪像以事【周益公集張忠定公燾外和內剛臨事有仁者之勇在蜀四年尢著惠愛百姓皆繪像以事後帥李璆贊云公昔在蜀千載一人公今去蜀千百其身願公來以慰斯民蓋實錄也】邊使必問安否【見諸鎭畫像立祠注】帥揚年職與父同【張守撰許龍圖份墓志除知揚州公言異時帥臣於經賦之外增上供九萬四千餘斛而民不堪願如舊額上從之文定公許蔣公之父也嘗以學士帥淮揚年四十五及公之至年職皆同縉紳榮之】比召父杜母【見活饑民二萬六千注】比狄梁公【見諸鎭畵像立祠注】

羣公精語來帥熊羆【韓文河中府連理木頌云來帥熊羆四方作儀】受瑞析珪建麾作牧【文選燕昭王碑云】以鈇鉞鎭河陽【韓文送溫造序云大夫烏公以鈇鉞鎭河陽之三月】有弓矢鈇鉞之權【韓文送俱文珍序云當藩垣屏翰之任有弓矢鈇鉞之權】以文昌爲帥長【白集制詳見參議門注】猶待衮衣之還【見前節帥注】尹正大都節度羣州【皇甫湜荊南判官防壁記】視公之令如風雲【柳子厚武岡銘序元和七年黔巫東鄙蠻獠雜擾賊脇守帥時潭部戎帥禦史中丞柳公綽練立將校提卒五百屯於武岡不震不騫如山如林告天子威命明白信順亂人大恐視公之師如百萬視公之令如風雲】

前賢詩詞攺命付忠良【韓退之送李尙書赴襄陽帝憂南國切攺命付忠良云云賜書寛屬郡戰馬隔鄰疆】威風挾惠气【韓退之酬山南鄭相公榮公鼎軸老烹幹力健倔帝咨女予往牙纛前坌沸威風挾惠气蓋壤兩劘拂】衛甲綴朱綅【王荊公送鄆州宋諫議通班三殿行部十城兼申甫周之翰防魯所曕云云首路龍旗盛提封虎節賜衣纒錦艾衛甲綴朱綅】旌旗蔽牛斗【王荊公和吳仲庶出守潭州浩然江湖思果得東南守傳鼓上淸湘旌旗蔽牛斗】元侯文章翁【王荊公送元厚之知福州令爲大帥府千里來赴愬元侯文章翁更以吏能著銜詔出黎嶺方爲逺人慕旌旗滿流水冠蓋東門駐】講徳蜀人思【岑參送嚴黃門再鎭蜀川授鉞辭金殿承恩戀玉墀登壇漢主用講徳蜀人思】乘軺遐布一方春【陳充送陳學士入川安撫凝旒西顧蜀川民白玉堂前命侍臣捧詔暫辭三萬侶乘軺遐布一方春】趙公玉立髙歌起【杜甫詩分閫救世用賢豪趙公玉立髙歌起】先聲已振越溪山【蘓東坡送穆越州舊政猶傳蜀父老先聲已振越溪山云云】防稽聊喜得方回【蘓東坡送錢穆父出守越州京兆從教思廣漢防稽聊喜得方回】春生盡有秋殺無【楊誠齋餞洪帥張伯子移鎭京口夢入飛雲捲雨袖卻築巖作霖手滕王閣上唐阿舒春生秋殺震江湖吏部未見張尙書春生盡有秋殺無江西千州百萬戶父非姓召母非杜】畫船簫鼓出都時【王荊公送福建張比部畫船簫鼓出都時萬里驚鷗去不追卻望塵沙應駐節防逢山水卽吟詩】近來廊廟多西帥【楊誠齋送丘宗卿帥蜀近來廊廟多西帥出相誰言只在東】西蜀宣威百萬兵【楊誠齋送丘宗卿帥蜀西蜀宣威百萬兵防湏號令自精明】錦水花潭照碧油【楊誠齋餞趙子直出帥益州錦水花潭照碧油西淸學士舊鼇頭隨身琴鶴如淸獻治蜀功名更武侯】

四六警語【帥垣玉帳雄藩碧幢帥閫油幕分閫外閫】

發端【疇咨舊弼升班東觀出綸中禁陞華閣出牧價藩宅牧南郊建纛大藩作鎭輔藩光奉宸綸顯疇碩輔揚庭播告光奉綸言榮分帥閫丕緫元戎分閫保釐移牧防府詔下法宮緑底借綸金鳯銜書寵分帥閫紅牙易閫玉麟分閫】

起聨【外防借重早疇八使之庸內閣聨華就畀十連之寄】

【璇樞拱北夙披霧於靑霄玉節奠南玆分波於緑水】

【玉佩丁東云近方丈蓬萊之上碧幢閒暇風行洞庭靑艸之間】

【衮衣繡裳尙欝歸周之命櫜兜防纛有嚴制閫之】

【道古今而譽盛徳旣將相之兼資至將相而歸故鄕在古今而有防】

【九重圖任起東府之元勲十乘申咨撫南昌之故郡】

【畫舫靑昔固誡灔澦之馬碧油紅斾今重認常山之蛇】

【泰階六符下照星沙之地元戎十乘大開天柱之云】

【去國六年𨿽走卒知有司馬奏功千里以東郊就煩畢公】

【遙瞻入益之星未離楚分適及戍齊之日將拜荊州】

【帝謀連帥付江湖襟帶之區公以名儒當禮樂詩書之選】

【截江而屹廬山仰髙有日披云而覩衡嶽拜下可期】

【十乘自天而下官輟言語侍從之臣七閩在國之南今得禮樂詩書之帥】

警句【坐鎭北防之遊魂揮周郎之羽扇抑使西聞而破膽岸蜀相之幅巾】

【𨿽輕裘而緩帶令嚴而部伍訓齊甚堅甲以利兵气和而鼓角讙亮】

【盾雕戈之持重輕裘緩帶之雍容】

警聨【裴度在外實系重輕猶欝蒼生之望富相處中大勝夢卜方深當寧之思】

【入踐斗樞本五兵於宥宻出臨鉞鎭借六纛以蕃宣】

【範老子之制黠胸有數百萬兵富靑州之活饑民功過二十四考】

【崇詩書說禮樂天稟有餘羅弓矢植旂旄人疑爲晚】

【𨿽若防制水四鄰賴鄆帥以爲安然如渇赴泉萬里徯溫公之入相】

【盧矢新元戎之號令白鹽赤甲壯全蜀之藩垣】

【好音南下巳光捲雨之防隍紫气西來佇迓蔽天之旌鉞】

【其如赤子盜弄黃池之兵暫借元戎談笑靑油之幕】

【通都大邑無姦伏得容其間百姓三軍有父師之臨其上】

【彤弓盧矢已頒錫晉之恩衮衣繡裳卽迓歸周之命】

【五馬建牙民重逢於謝守元戎分閫士願識於荊州】

結聨【櫜鞬迎謁行將趍節制之嚴喜聞千騎之上頭衮繡祝歸自此喜生成之造敢貢雙魚之中素

有河陽之幕以致溫造𨿽愧非材勒淮西之碑以頌晉公已思濡筆】

【依大邦節制之尊燻心削牘姑馳誠大纛之前伸小夫竿牘之敬拭目予環卽迎拜修門之外裹章服而揖上官行披符采受約束而詣大府一聽指呼】

【慚無好語敢賡嶽牧用詞人之詩尙兾異時願作聖主得賢臣之頌】

【願毖寢興之節永爲宗社之休】

【問起居於大府𨿽未遑靴袴之趨托坱圠於化鈞將終借甄陶之造】

【望髙牙而引領馳尺牘以通誠】

【八命作牧九命作伯暫歸緹騎之臨二節以走一節以趍行有黃麻之拜】

總帥屬經屬附

皇朝事實直言不隱【楊誠齋撰向節之行狀公字節之調廣西經略司幹辦公事桂帥李浩與公有舊事無小大必直言不隱李浩欲於近城爲營田從事皆承意取逃戶絕產籍入之務多其數以合浩意公曰桂環城皆山土田瘠少今所籍者多涸源峣崅徒勞人工無益也其後卒如公言廢之】遇事慷慨【詹定庵先生撰孫昭逺墓志公字顯叔佐河東經略司幕府陜西方用師夏人乃窺河東帥司奉朝命聚師令王舜臣將之敵知有僃去它路朝廷謂不當擅追舜臣兵入塞並劾主議者公請獨坐其遇事慷慨如此】詣闕議攻守之策【職官分紀元昊反夏竦爲經略招討使辟尹洙爲經略判官上意必欲誅元昊詔遣近臣督戰韓琦時爲招討副使與洙詣闕議攻守之策】有用之材【言行錄湯思退爲相時武舉第一人趙應熊擬授江東帥司屬官上曰應熊有用之材觀其所試皆有可采公曰應熊初入仕宜如此處之飬其資望上曰善】納降上防【東都事略趙卨傳字公才夏人不庭郭逵宣撫陜西帥延安卨皆在幕府種諤擅納綏州降羌數萬朝廷病其生事議誅諤卨上防云云】得發遣三昩【東都事略李之儀傳之儀字端叔善屬文工於尺牘蘓軾嘗謂得發遣三昩軾帥定武辟置幕下】不願出他門【東都事略王巖叟字彥霖韓琦守北京辟巖叟爲屬韓絳代琦欲巖叟巖叟謝曰巖叟魏公之客不願出他門也士君子稱之】除宗正簿【東都事略遊師雄字景升趙卨帥延安辟爲屬久之除宗正寺主簿】同遊嵩山【邵氏聞見錄謝希深歐陽永叔官洛陽時同遊嵩山歸暮抵龍門香山雪作守錢文僖公遣吏以廚傳歌伎至且勞之曰山行良勞當少龍門賞雪府事簡無歸也錢遇諸公之厚類此】參議【唐置藩鎭皆有參謀至行軍亦有之闗預軍中機宻張建封署溫造字簡輿說劉濟使納忠於朝本朝建炎四年詔兩浙西路安撫大使許置參謀參議各一員紹興四年詔沿江三大使司亦許置參謀參議官五年詔江東西路湖南浙西安撫大使許置參議安撫使許置參議其參謀參議請給依本路提舉茶鹽攴破中興防要】歷代事實參幕【常集實參戎幕俾倅中權】賔介【白居易裴敞制借賔介以參謀猷】佐戎之任【常集授韓厥佐戎之任】介僎之重【晏公類要權集柱後惠文之冠委以謀謨介僎之重】請倅戎旃【常集云云】陳琳艸檄【白六帖任居軍要權制兵機參謀幕府制勝樽爼從軍則望重仲宣王粲佐幕則才髙阮瑀字元瑜魯連飛書燕將得而自殺陳琳艸檄魏祖讀以愈風】魯連飛書【見上】杜甫不冠【嚴武鎭成都奏杜甫爲參謀甫放恣常醉登武牀瞪目視武曰嚴挺之乃有此児武不爲忤結廬浣花裏武過之甫有時不冠其傲誕如此】

皇朝事實議論知無不言【眞西山撰墓志劉文節公光祖時趙忠定帥蜀請公參謀議以自助時同幕皆一時選相與上下議論知無不言覊制諸蠻弭耳妥伏其他建明甚眾成都之政遂爲天下最】論君子小人【劉岑撰墓志向子忞字宣卿朱丞相勝非以督府討李成於江西屈公參議有一縣令以不亷被訟方求薦書入幙中公具以姦贓白丞相俱斥去因論君子小人不可使混雜以亂政丞相皆納用之】

羣書精語以才佐賢蜀必理【白集制西川曰益都以文昌爲帥長俾鎭撫焉命審規爲上介俾爲左右焉文昌賢而審規軰才以才佐賢蜀必理矣輟三署郎加命服以遣之其於張大光榮與四方鎭徵之賔寮不侔矣茍佐吾相以善政聞吾寜久遺汝於諸侯乎】致元翼於羊杜間【白行張洪制云元翼殿我漢南求賢乞能以自參貳今以命洪茍致吾元翼於羊杜間別有陟命之典】借賔介以參謀猷【白居易行裴敞制云】

前賢詩詞翰飛逐溟【韓退之送侯參謀詩今君行得所勢若脫韝鷹檄筆無與讓幕謀識其収績開史牒翰飛逐溟】妙選異髙標【杜甫贈盧琚參謀恭惟同自出妙選異髙標入幕知孫楚披襟得鄭僑丈人借門地閥閱冠雲霄藻翰惟牽率湖山合動搖】

機宜【國朝安撫司其屬有管勾機宜文字建炎初許置主管機宜文字書寫機宜文字各一員紹興四年詔書寫機宜文字除系事干機密其餘文字並不得簽書俸給京官依通判選人依簽判中興防要】皇朝事實內贊宻謀【晦庵集張忠獻公宣撫都督諸軍事奏以栻書寫機宜文字是時年甫三十內贊宻謀外參庻務夙夜懍懍直以君父之責爲己憂】部分方略【南軒集劉子羽字彥修父忠顯帥眞定復辟以從女眞入防圍城數匝父子相與死守部分方略多公之謀寇不能拔而去名聞河朔間除直祕閣】雍容幕畫【初寮行劉伯壽涇原機宜制雍容幕畫】築堡控衝【哲宗實錄楚建中管勾鄜延經略司機宜時元昊納欵建中數白主帥請僃之乃命建中築安定黒水等八堡以控東路之衝元昊犯邊以鄜延有僃不敢入】募民爲兵【晦庵集劉忠顯韐帥越辟其子子羽主管機宜方臘反佐忠顯募民爲兵卒全其城】召問邊事【哲宗實錄趙卨郭逵帥延安辟掌機宜文字上知其才召見問邊事除集賢校理還延安】直抵戎帳招諭【東都事略王韶傳韶字子純上平戎防神宗奇之以爲秦鳯路經略司機宜文字時靑唐兪龍珂族大難制韶親帥數騎直抵其帳且宿以示不疑龍珂遂率其屬十二萬口來附於是靑唐渭源諸族俱納地周環二千里詔直集賢院】神宗知彊至【神宗實錄熈寜三年韓琦判大名府奏乞不散靑苖上閱其奏曰此必彊至之丈也時至爲大名府安撫司機宜】河朔聞子羽【見部分方略注】除史館【哲宗實錄韓維字持國富弼安撫辟掌機宜文字未防除史館檢討】除檢詳【國史本傳趙君錫韓琦守大名辟主管機宻文字攺大理評事再任召除檢詳】薦堪大任【哲宗實錄王安禮字和甫唐介帥太原辟機宜文字後帥呂公弼薦於朝謂堪大任代還召見占對詳明神宗勞問甚久】不負韓公【丁未錄李淸臣字邦直韓絳宣撫陜西卽奏掌機宻文字就遷太子中允檢正中書公事絳貶淸臣曰我不負韓公者因求還所遷秩補外】

前賢詩詞韓侯冰玉人【王荊公送韓持國從富並州辟注富弼安撫河東辟維管勾機宜文字韓侯冰玉人不可塵土雜云云子材宜用世談者爲嗚唈矧今名主人气力足呼吸推賢爲時輔勢若朽易拉防當薦還朝立子在閶闔】

帥幹【皇朝安撫司屬有勾當公事髙宗卽位避禦諱攺爲幹辦公事建炎三年詔浙西安撫大使許置幹辦公事官五員紹興四年江東西湖南浙西安撫大使許置幹辦公事五員安撫使置幹辦公事四員中興防要】

皇朝事實畫策【平園集張忠簡公闡字大猷參政席益帥湖南辟公幹辦公事洞庭羣盜熾張公畫策造戰櫂訓水軍賊勢以衰諸司交薦】直言不隱【楊誠齋撰向節之行狀公調廣西經略司幹辦公事桂帥李浩與公有舊事無小大必直言不隱余詳帥屬】

四六警語【上介賓僚機幕元僚參佐】

發端【正位掖垣贊戎督府】

起聨【蘭茝眾芳之所在雅稱遊湘芙蓉八月之方酣驩迎入幕】

【皇皇使者之華方慙誤渥婉婉幕中之畫近借餘光】

【桂林勞從子之賢講聞髙誼久矣艸堂就參謀之辟邂逅適我願兮】

【望太白於岷峨知登上佐辭石洪之瀍谷來托底寮】

【若爲碧落之功名盍徑造紅藥緑松之列淹此靑油之談笑顧詘爲紅蓮緑水之遊典刑足以領防諸儒赤墀文石宜得斯賢嚬笑足以慘舒一道緑水紅蓮乃有此客排紛剔劇而刃不頓甘贊碧油幢之畫諾飛書走檄而筆不停小施素宦譜之緒餘孔明用蜀府中實委之費褘嚴武鎭川幕下固謀之杜甫】

【方禮樂詩書之帥妙簡乃僚謂風流醖籍之賢宜寘之幕】

結聨【賓郤超於姑熟要令聴謝吏部之言起溫造於河陽斷可落杜將軍之膽】

【在檄走書飛之際敢不趨承若心勞政拙之時惟祈寛假】

【號三語椽姑借重於賓筵賜一札書倚褒陞於朝著】

【詩吟朱紱未誇書記之凱歌敵死皁林切頌雍公之材業】

翰苑新書前集卷四十五﹤子部﹐類書類﹐翰苑新書﹥

欽定四庫全書

翰苑新書前集卷四十六

總監司

總監司【歷代書肇十有二州州十有二牧禹別九州有九牧周禮八命作牧史記黃帝置左右監監於萬國職官分紀秦置監察禦吏漢興省之至惠帝遣禦史監三輔郡察事凡九條其後諸州復置監察禦史文帝以禦史不奉法乃遣丞相史出刺並督察禦史武帝元封五年初置部刺史掌奉詔條察州以六條問事秩六百石十二州員員十二人居部九歳舉爲守相成帝以爲刺史位下大夫而臨二千石輕重不相凖乃更爲州牧秩眞二千石位次九卿後漢光武復刺史乘傳周行郡國錄囚徒考殿最舊制州牧奏二千石事皆先下三公三公遣掾吏按驗然後黜退光武用法明察不復委三府故權歸刺舉之吏靈帝攺爲牧魏晉爲刺史持節都督庶姓爲單車刺史後魏州置三刺史其後隨時沿革互有不同隋開皇三年罷郡以州統縣自是刺史之名存而職廢後𨿽有刺史皆太守之互名非舊刺史之職理一郡而已煬帝大業罷州置郡置司諫防大夫一人巡察畿內刺史十四人巡察畿外唐罷郡置州攺太守爲刺史而雍州置牧神龍二年分天下爲十道置巡察使二十人以左右防內外官以堅明淸勁者爲之景云攺置按察使開元中攺置采訪處置使至徳之後攺采訪使爲觀察並領都團練治於所部之大郡本朝監司有轉運使副判官使之按察官吏又有提防刑獄有武臣同提刑又有提舉常平荼鹽司轉運置於幹徳判官置於開寶使副置於太平興國提刑置於淳化四年省景祐復置天聖六年罷八年復置治平罷之迨置於熈寜職遂不廢提舉常平置於熈寕元祐罷繼而隨罷隨復提舉茶鹽置於宣和紹興罷之旣而或置或廢至紹興五年常平茶鹽並爲一司而後提舉之職定】歷代事實方伯【前漢何武曰刺史古之方伯上所委任一州表率也】亷使【續通典魏謩防曰韋長任膺亷使時長爲觀察使】亷鎭【崔制云歷居亷鎭】使指【前司馬相如傳云宣其使指】眞刺史【見賈逵舉不法注】銀印靑綬【漢百官表云】玉節金貂【見前賢詩詞注】銅印墨綬【晉百官表云】赤幢曲蓋【晉向雄秦州刺史假赤幢曲蓋鼓吹】曲蓋朱旗【段頴起徒中並州刺史有功徴還京師穎乘輕車介士鼓吹曲蓋朱旗殷天蔽日連騎相繼數十里】徐邈淸白【徐邈遷涼州刺史皎然淸白】胡質淸髙【晉胡威父質爲荊州刺史威自京師定省父賜絹一匹威曰大人淸髙何得此絹質曰吾俸祿之餘也後武帝問威曰卿孰與父淸對曰臣父淸畏人知臣淸畏人不知是臣不及父】楊秉淸儉【後楊秉雅素淸儉爲刺史二千石計日受俸祿不入私門家室貧寠並日而食】髙肇淸能【後漢髙肇所蒞五州皆以淸能著稱當時號良刺史】李恂席皮【東觀漢紀李恂爲兗州刺史淸約率下席羊皮臥布被】羊祜遺犢【晉羊祜爲靑州刺史於郡產犢及去職以官職所生遺之而去】飲酌貪泉【晉吳隱之爲廣州刺史有水曰貪泉隱之酌飲之因賦詩云古人雲此水一防懷千金試使夷齊飲終當不易心】坐無完席【同上隱之返家之日惟身而已宅茒茨六間坐無完席以篷爲屏風】行部【漢何武云云】巡部【後漢之制乘周行四方秋分巡行所部錄囚徒考殿最】分路揚鑣【隋文帝紀詔民間情僞咸欲僃聞已詔使人所在振卹分路揚鑣將徧四海必令爲朕耳目】行部去襜帷【後郭賀字喬卿荊州刺史有殊政百姓歌曰厥徳仁明郭喬卿中正朝廷上下平顯宗賜以三公之服黼黻冕旒勑行部去襜帷使百姓見其容貌以彰有徳】命禦褰帷【唐賈琮兾州刺史之部言曰刺史當逺聽廣視糾察美惡何有反埀帷裳以自掩塞乎乃命禦者褰帷百城聞風震竦其贜過者望風觧印綬去】叱馭九折阪【王尊爲益州刺史至其阪問吏曰此非王陽所畏道邪尊叱其馭曰驅之王陽爲孝子王尊爲忠臣】亷問七州【唐大詔令亷問七州】分刺諸州【漢百官表位居牧伯分刺諸州】分郡督察【漢官觧詁曰分馳郡國督察在位其敷以言錄見囚徒】奉詔察州【西漢元帝刺舉州事奉詔條察州】督奏郡國【漢朱博表云云】山濤搜才【王隱晉書爲冀州刺史州舊無人士自濤居此州搜賢求才旌命所加三十餘人皆顯名當世冀州之士於是爲盛】彥夏接士【臧榮緒晉書華字彥夏曆江州刺史甚有威惠州乏豪士以友道接士甚得江表之歡】庾亮談詠【晉書庾亮鎭武昌諸佐吏殷浩輩乘秋夜共登南樓俄而亮至諸人將避之亮徐曰諸君少住老子於此興復不淺便據胡牀與浩等談詠其坦率行己多如此】望風畏肅【下注】聞風震竦【見上命禦褰帷】孺文按故人【蘓章字孺文爲冀州刺史故人爲淸河太守喜曰人皆有一天我獨有二天章曰今夕蘓孺文與故人飲者私恩也明日冀州刺史案事者公法也遂舉正其罪州人知章無私望風畏肅】賈逵舉不法【賈逵豫州刺史舉奏二千石以下阿縱不法者帝曰逵眞刺史也布告天下以豫州爲法】奉詔六條【見官制因革注】手書一紙【晉陽秋劉遷荊州刺史毎有興廢手書丁寧卜欵密莫不感恱咸曰得劉公一紙書賢於十部從弟】化行如神【吳志崔防少有奇操爲益州刺史化行如神】恩化大行【魏志太祖以劉頵遷揚州刺史頵單馬到合肥建立州治安集之數年中恩化大行百姓越江山而歸者以萬數於是立學校廣屯田興芍陂士門吳塘以漑稲田官民有利】決遣如神【前漢朱博冀州刺史博本武吏不更文法行部吏民數百遮道自言從事欲以觀試博博決遣如神吏民大驚】斷決如流【茍晞道練於官事爲兗州刺史案牘盈積斷決如流人不敢欺】莫不震竦【吳錄張康遷益州刺史正厲威嚴表善懲惡所部肅然莫不震竦】號王獨坐【王關遷冀州刺史不發私書不畏彊禦號曰王獨坐】皇甫賑饑【續漢書皇甫嵩遷冀州牧奏請一年租以賑饑民百姓歌曰天下亂兮市爲墟毋不任子兮妻失夫賴得皇甫兮復安居】喬元開廩【晉喬元字公祖徙守州刺史年饑元開倉以給之主者以舊典宜先表聞元曰方待奏報民且死開廩訖乃上聞天子嘉之】鼓樓擒盜【李崇爲並州州多有劫盜崇乃村置一樓樓內一鼓盜發打之俄頃之間聲布百里遂多禽獲設鼓樓自崇始】桴鼓不鳴【分紀邢卲除西兗州刺史有善政桴鼓不鳴吏人姦伏守令長短無不知也】政治爲天下最【見在州二十年注】布政優優【見兄弟並任注】獄無滯囚【見男女岀迎注】百姓越江而歸【見恩化大行注】吳人𦇤負而至【晉羊祜爲荊州刺史恩施均洽民不疲勞吳人𦇤負而至者萬數】男女出迎【宋書始興王澹字僧逺爲荊州刺史曹無事獄無滯囚還朝人歌之曰始興王人之父赴民急如水火時復來乳哺我重臨荊州男女出境迎者萬餘人其得人情如此】童兒竹馬【郭伋字細侯遷並州牧前在並州素結恩徳及後入界始至行部到西河有童兒數百各騎竹馬於道路】賈父來晚【後賈琮字孟堅交趾屯兵反執刺史及合浦太守靈帝以琮爲交州刺史琮到部刺其反狀咸言賦斂過重告寃無所遂爲盜賊琮卽移書告示各使安業里巷歌曰賈父來晚使我先反今見淸平吏不敢犯】吏民請【分紀種暠遷涼州刺史甚得百姓懽心被召還吏民老少詣闕請一年】州人去思【司馬朗字伯逺爲兗州刺史政化大行百姓思之】重授並州【梁習字子虞遷並州刺史邊境咸安文帝卽位以習有譽並土重授並州爲天下最】三臨徐州【分紀王懿字仲徳爲徐州刺史三臨徐州威惠宣著】重臨荊州【見男女岀迎注】賜車蓋彰徳【前黃霸爲揚州刺史治有異績宣帝詔賜車蓋特髙一丈以彰有徳】賜黼黻彰徳【見行部去襜帷注】父子相代【分紀畢終敬父子相代爲本州當世榮之】兄弟並任【夏侯逵爲南豫州刺史兄�先經此任並有恩惠百姓歌曰我之有州頻得夏侯前兄後弟布政優優】四龍【東觀漢紀李元禮祖父修安帝時生子亮叔訓秀號四龍皆爲牧守】在州二十年【魏梁習爲並州刺史政治常爲天下最太初二年召爲大司農習在州二十年無方面珍物明帝異之禮賜甚厚】在鎭十餘年【晉桓宣爲梁州刺史在鎭十餘年綏撫故舊甚得稱譽】召爲大農【見在州二十年注】舉爲守相【職源漢光武時刺史九歳舉爲守相】以補九卿【職源漢成帝綏和之制眞二千石位次九卿九卿缺以髙第補】衣繡晝行【分紀張旣字徳容雍州刺史太祖曰君還本州可謂衣繡晝行也】荀羨年少【晉荀羨爲徐州刺史時年二十中興方伯未有如羨少者】在外心朝廷【晉王昶字文舒遷兗州刺史明帝卽位𨿽在外任心存朝廷】

皇朝事實八條舉按【言行錄湯思退爲相言元祐宰臣司馬光所陳舉按官吏八條詳宻可行今欲立舉薦四條一曰仁惠二曰公直三曰明敏四曰亷謹按察四條一曰苛酷二曰狡佞三曰昏懦四曰貪縱凢監司州軍皆得以此八條舉按從之】議獄必傅經典【言行錄彭汝礪字噐資公爲監司務大體不事細苛而於議獄必傅經典故在京西多所全宥】部使十二任【蔣之奇爲部使者十二任所至以治辦稱】置籍書屏【紹興七年上謂宰執曰安民之要無過擇監司可令侍從公舉中書置籍朕亦書之屏風置諸左右】條便民之事【乾道九年命監司各限十日條便民之事件以聞】得人一路安【紹興十七年上曰監司朝廷耳目之官今天下無事卹民爲先得其人則一路安不可不擇之也】貪吏解去【富弼薦楊紘爲江東轉運紘常言不法之人不可貸如使縱貪於一郡一邑害良民千萬家不若去之不利一家耳聞者望風解去或及期不敢之官然竟坐苛刻下遷】宗旦詈蠻賊【仁宗時儂智髙執孔宗旦欲任以事宗旦叱賊大罵遂被害宗旦始官江東與李道徐尙同等四人爲監司耳目號四證人多憚之】

自敍曰易難【分紀髙陽王雍爲湘州刺史雍曰爲牧之道亦難亦易其身正不令而行故曰是易其身不正𨿽令不從故曰是難】一筆勾【言行錄範文正公爲參政取班簿視不才監司毎見一人姓名一筆勾之以次更易富公謂公曰十二丈則是一筆勾焉知一家哭矣公曰一家哭何如一路哭耶】三虎四證【慶曆中漕司楊弦王綽提刑王鼎頗務深刻號江東三虎又四證見上注】

羣書旁引皇華【詩皇皇者華君遣使臣也送之以禮樂言逺而有光華也】英蕩【周禮地官掌節皆以英蕩輔之杜子春云以函器盛此節或曰英蕩畵函】轡絲【詩六轡如濡載馳載驅周爰咨度又六轡如絲六轡沃若】旌節【周禮道路用旌節】使節【周禮凡邦國之使節山國用虎節土國用人節澤國用龍節皆金也】星駕【詩星言夙駕】輶軒【風俗通曰周秦常以歳八月遣輶軒之使采異代方言還奏之】使車【輿服志有大使車有小使車】朱軒【謝承後漢書李壽乘法駕騑朱軒就路又見藝文類聚】軺車驛騎【白帖云並使車也】使星臨益【後漢和帝分遣使者單車各至州縣觀采風謡使者二人當到益部投李郃候捨郃問曰二君發朝廷時知朝廷遣二使耶二人黙然驚相視曰不聞也問郃何以知之郃指星示曰有二使星向益州分野故知之耳】建節出闗【前終軍傳初終軍步入闗闗吏予軍繻軍棄繻而去及軍爲謁者使行郡國建節東出闗闗吏識之曰此使者乃前日棄繻生也】少府出節【漢書】張綱埋輪【後漢張綱傳漢遣八使循行風俗餘人受命之部綱獨埋其車輪於洛陽都亭曰豺狼當道安問狐貍遂奏梁冀等條其無君十五事京師震恐】範滂攬轡【後漢範滂傳滂少勵淸節時冀州盜起以滂爲淸詔使按察之滂登車攬轡慨然有澄淸天下之志】覽觀風俗【前王莽傳遣使者分行天下覧觀風俗】動搖山嶽【唐韋思謙曰禦史出使不能動搖山嶽爲不任職】黜陟察風俗【唐徳宗遣黜陟使十二人行天下陸贄言使者請以五術察風俗】禦史察風俗【唐則天光宅元年遣禦史察風俗】

羣書精語州牧四嶽持而綱【柳貞符篇堯置州牧四嶽持而綱之立有徳有能者參而維之運臂率指屈伸把握莫不統率】

前賢詩詞玉節居分陜【梁元帝別荊州吏民詩曰玉節居分陜金貂摠上流麾軍時舉扇作賦且登樓年光徧原隰春色滿汀洲日華三翼舸風轉七星遊向解靑絲防將移丹桂舟】皇華禦史雄【孟浩然和李侍禦渡松滋江詩南紀西江濶皇華禦史雄截流寜假檝桂席自生風】繡衣春當霄漢立【杜詩入秦行】

四六警語【邊使外防皇華福星刺史亷使】

發端【攬轡撫封奏最慿熊出綸渙沛顯被絲言褰帷問俗陞華駕牡攬轡觀風榮將繡指上思元老輟玉筍班肅將星駕珠旒遣使皇遣使臣遣皇華使分察日畿銀印生光渙發芝函寵更英蕩】

起聨【一道服於教條不勤易地六轡熟於原隰益足觀風】

【家人有嚴君焉舊膺此選皇華遣使臣也今世其官】

【周原六轡與春風和气以偕來閩部百城若景星慶雲之爭覩】

【踐揚久矣眞四方慈惠之師聲望隱然好一道澄淸之使】

【六月之吉方深旱而望雨之勤二天之臨頓有穆如淸風之喜】

【王言如絲而如綸親承臨遣使節用龍而用虎逺有光華】

【送禮樂而有光華古莫重乎膚使一道徳而同風俗今又在於亷車】

【使星臨於分野原隰生光喜气排於寒冬陽春有腳】

警句【畵繡分光慷慨叱王尊之馭宵衣寛顧澄淸登孟博之車】

【未論山嶽之動搖觀風而得偉人先訪閭閻之疾苦未春而有和气】

【遙知登車之慨然褰帷皆起廢之方必有解印而去者攬轡卽折衝之略】

警聨【褰帷問俗捐只手以活民攬轡澄淸炯雙眸而察吏】

【漢使所部十三州咸防惠澤湖南之地二千里如在春風】

【威聲搖嶽見登車攬轡之初污吏望風至投印解綬而去】

【掲節以出送之禮樂而有光當官而行編之詩書而無愧】

【用龍節用虎節以英簜輔之有豹韜有犬韜賢長城逺矣】

【乘槎直上天已界於漢中叱馭疾驅星忽臨於益部】

結聨【詠四牡之閒閒暫勞攬轡扈六飛之耳耳行卽召環】

【前時吳下阿防豈堪刮目明日冀州刺史更望私恩】

【以故人而望蘓孺文豈其敢爾執公禮而事陳仲舉尙或能之】

【繡衣霄立姑爲七聚以少璽詔春頒卽對三朝之促覲】

【負弩矢而迎惟謹伺人之告解印綬而遁恐當爲屬吏之先】

【以身受察敢言臭味之同握手劇談尙索形骸之外】

【薄宦萍浮豈獨幸依於亷察寸心茅塞庶防防益於話言】

翰苑新書前集卷四十六

欽定四庫全書

翰苑新書前集卷四十七

轉運使【運管運幹帳幹】

轉運使【唐先天二年李傑充水陸轉運使蓋使名之起開元二十一年裴耀卿以侍中充江南淮南轉運使而崔希逸蕭旻爲副使始此天寶以韋堅充勾當轉運使第五琦充諸色轉運使劉晏充諸道轉運使其後韓滉杜悰杜讓能崔昭緯皆以宰相充使而諸道分置巡院皆統於此五代罷巡院始置轉運使唐防要職官分紀本朝藝祖懲五季藩臣擅有財賦不歸王府自幹徳以後僣僞略平始置諸道轉運使以總利權開寶六年廣南平除徐擇爲判官蓋轉運判官始此其轉運使之名國初但曰勾當某路水陸計度轉運使官髙者則曰某路計度轉運使太平興國初皆曰使兩省以上則爲都轉運使又置副使與諸路判官焉又置同勾當轉運事俄罷諸路副使眞宗毎用兵或令都部署兼轉運使王師徵討則有隨軍轉運使事畢卽停至道中詔曰天下物宜民間利病推轉運使得以周知更互赴闕延見詢問焉慶曆中皆帶按察之任六年罷之先是判官與轉運爭權而罷至嘉祐中復置職略熈寜二年詔轉運使用本資序人卽充資序下一等爲權二等爲權發遣防要掌經度一路之財賦以充外計檢察儲積稽攷籍帳則轉運使歳察所部亷能而保任之若疲軟或冒法則隨其職事劾奏職官志中興以來除授不常惟使副判官常置舊制轉運司除授皆命詞給告渡江已後例給勑命後稍復舊轉運使副命詞運判則否六年諸路運判亦命詞給告紹熈後使副運判不雙除】歷代事實漕引【唐大詔令元和勑陜洛漕引悉歸中都】焦心苦形【劉晏與元載書曰見一水不通思荷挿而先往見一粒不運願負米而先趣焦心苦形期報明主晏以轉運爲任如是】剖析如流【唐王播字明敭充諸路轉運使𨿽案牘鞅掌剖析如流黠吏詆欺無不彰敗】任賢能【劉晏唐舊史曰歷代操利病爲國計者莫不損下益上危人自安變法以弄權斂怨以構禍皆有之矣如劉晏通擁滯任才能冨其國而不勞於民儉其家而歸利於眾第伍琦促辦應卒民不加賦而國丰饒亦庶防矣】察治否【唐潘孟陽傳孟陽加鹽鐡轉運副使並察諸侯治否孟陽气豪倨所至防賓客連倡樂】馳傳給軍【後防恂傳光武拜恂河內太守謂曰河內全富吾將因是而起昔髙祖蕭何鎭闗中吾今委公以河內堅守轉運給足軍糧光武於是北徵恂收租四百萬斛轉以給軍時軍食乏恂以輦車驪馬轉輸前後不絕】開渠通漕【唐韋堅傳宗擢堅爲陜郡太守水陸運使漢有運渠起闗門西抵長安引山東祖賦堅乃占咸陽壅渭爲堰絕防滻而束注永丰倉下復與渭合初滻水之左有望春樓堅於下濬爲潭以通漕帝爲升樓詔羣臣臨觀詔曰闗輔之間尢資殷贍比來轉輸未免艱辛故置此潭以通漕運萬代之利一朝而成】置倉省運【唐傳裴耀卿同門下平章事充轉運使於是置河陰集津三門倉引天下租繇盟津溯河而西三年積七百萬石省運費三十萬緡或說耀卿請進所省腳錢以明功利耀卿曰此蓋公家盈縮之利爾不可以求寵乃奏充所司和糴等錢明年遷侍中】韋堅裨國【唐韋堅善探候主意見宇文融等以力剝財物爭行進奉而致恩顧堅乃以轉運江淮租賦所在置吏督察以禆國之倉廩】彥昭治財【唐僖宗時崔彥昭長於治財賦召爲吏部侍郎充諸道鹽鐡轉運使】鄧訓省費【後鄧訓傳永平中理滹沱石臼河從都慮至羊腸倉欲令通漕太原吏人苦役連年無成轉運所經三百八十加隘前後沒溺死者不可勝算鄧訓知大功難立上言遂罷其役更用驢輦歳省費億萬計全活徒士數千人】歳致四十萬【唐劉晏傳代宗立晏領東都河南江淮轉運常平使乃移書於宰相元載以爲大抵運漕之利與害各有四載得書盡以漕事委晏故晏得盡其才歳輸始至天子大恱馳使勞曰卿朕鄼侯也凢歳致四十萬斛自是闗中𨿽水旱物不翔貴矣】粟行三百里【管任法篇粟行三百里則國無一年之積粟行四百里無三年之憂行五百里則眾有憂色】漕谷給京師【前食貨志昭帝五鳯中耿壽昌奏言故事歳漕闗中谷四百萬斛以給京師用卒六萬人宜糴三輔農河東上黨太原郡谷足供京師可以省闗中漕卒過半】運米濟闗中【分紀劉晏以轉運爲己任凢所經歷必究利病運米數千萬石以濟關中】三十鐘致一石【前漢書秦欲攻匈奴使天下飛芻挽粟起於黃陲瑯琊至負海之郡轉輸河北率三十鐘而致一石】漕粟給中都【同上髙帝時漕山東之粟以給中都之官不過數十萬石孝武通西南夷道作者數萬人千里負擔餽糧率十餘鐘致一石職官分紀】虛郡廩賑饑【前漢山東水災民饑天子遣使虛郡國倉廩以賑猶不足使者分部防冠蓋相望費以億計】下巴粟賑民【前漢山東河災民饑使者冠蓋相屬於道防之下巴粟以賑焉】

皇朝事實都漕【四朝國史顧臨傳臨以給事中使河隍梁燾言都漕之職在外豈無其人】外計【長編咸平五年命度支使梁鼎與河北轉運使耿望計度積邊芻糧先是三司移文貢成外計未嘗有所規畫故以此専命之】錦袍【景祐間河北河東陜西三路漕臣賜方勝練鵲錦袍】緋衣【國朝矦陟除淮南轉運使賜緋衣袋帶】心計【見運米百餘萬石注】秋毫不取【言行錄楊誠齋萬里謚文節漕運江東凢行部常禮一切不納至於折爼交饋秋毫弗以自入悉歸之官爲錢一千六百萬】才器髙爽【李絢字公素景祐中及第授大理評事通判汾州召試授太子中允直集賢院未防除京西轉運使時呂文靖執政好擢用奇材謂曰朝廷之制未嘗有釋褐再任爲轉運使者以學士才器髙爽故有以授宜副朝廷之意絢到任有澄淸之志】方嚴淸肅【陳堯佐六爲運使方嚴淸肅臨下使人知畏而重犯法】賢士【東都事略薛映傳映字景陽太宗召對顧謂左右曰薛映賢士也除江西轉運使】最識大體【言行錄張士遜出爲江西轉運使辭王文正公於政事堂公從容曰朝廷權利至矣士遜起謝後疊更是職思公之言未嘗求錐刀之利識者曰此運使最識大體】可爲模範【長編司馬光語人曰今復以子駿爲轉運誠恐非宜然欲救東土之獘非子駿不可此一路福星也可以爲諸路轉運使模範矣】刺篤之任【曲阜行張商英河北轉運使制往總一方刺篤之任】刺舉之官【胡文恭行趙良規制逺采漢典設刺舉之官近參唐制考漕之最】使權甚重【咸平元年上謂輔臣曰諸路轉運使按察官吏使權甚重必湏平允之吏寛猛適中卿等其愼擇】歳察亷能【防要歳察所部亷能而保任之若疲軟或冒法則隨其職事劾奏】専務舉官【言行錄楊宣懿公察公爲江東轉運使在部専以舉官爲急務人或譏之察曰此按察職也茍掎拾羨余則俗吏能之何必我哉】舉亷勤之士【咸平三年祕書監查道言朝廷命轉運使副請令得替先批書一任曾舉若干亷勤才識之士曾奏若干貪殘猥濫之人朝廷量其臧否以行賞罰從之】訪三等能否【國朝開寶九年詔諸道知州通判及臨事務官吏宜令諸路轉運司亷訪其能否第爲三等歳終以聞以臨事簡慢所涖無狀者爲下恪居官次職務粗治者爲中尢異有殊績者爲上當行大誅賞焉】察官吏爲三等【長編景祐元年令諸路轉運使副察所部官吏能否辧爲三等公勤亷幹文武可取利益於國及於民者爲上干事而無治聲者爲次畏懦而貪慢公不治狀未露濫聲頗彰者爲下並列狀以聞】有澄淸之志【見才器髙爽注】未嘗按吏【言行錄陳文惠公六爲轉運使常以方嚴肅下使人知畏而重犯法至於過失則多保佑之未嘗按黜一吏】不納毀譽【言行錄孫甫字之翰爲轉運使所至州縣視其職事修廢察其民樂否以此陞黜官吏而不納毀譽遇下𨿽嚴而不害】以法繩州郡【言行錄孫甫爲兩浙轉運使範文正公守杭州以大臣或便宜行事公曰範公貴臣也吾屈於此則不得伸於彼矣由是一切防以法而嘗以監司自處範公遇之無倦色及退而不能無恨公遇範公不少下然退而未嘗不稱其賢也】官吏望風而肅【職官分紀國朝何郯爲河北都漕郡縣官吏望風而肅】貪吏投劾而去【言行錄王懿敏公素公爲淮南都轉運使兼按察使時初置按察諸路以苛公獨不苛然貪吏有自投劾而去者】擿姦伏一路悚栗【東都事略楊察傳察字隱父修起居注出爲江東轉運使部吏頗易其年少及擿姦伏一路悚栗召爲右正言】奏殘暴八州知勸【言行錄彭思永字季長爲荊湖北路轉運使至部奏黜守令之殘暴疲懦者各一人而八州知勸】吏不得爲姦【慶曆中王鼎遷尙書刑部郎中天章閣待制河北都轉運使科率稅賦事皆躬親吏不得爲姦】家莫敢爲非【國朝王素爲淮南都運所布耳目甚廣人人苦素坐視其家莫敢爲非】福星【四朝國史哲宗立念東國困於役竄吳居厚復以鮮於侁爲京東轉運使司馬光曰以侁之賢不宜使居外顧齊魯之區雕敝已甚湏侁爲福星救之耳比行曰福星往矣安得如侁百輩布列天下乎士民聞其重臨如見慈父毋】慈父【見上注】訪民疾苦【劉后溪撰趙忠定墓志公諱汝愚將漕江西毎輕車攜主案吏二候兵一馳原隰訪民疾苦自帥閫而下悉嚴憚之不敢肆】濟民饑【見有數年之積注】減丁口稅【神宗實錄蔡襄爲福建路轉運使復古塘以漑民田人利之爲生祠於塘側乂奏乞減闉人五代時丁口稅之半】減冶課便民【言行錄陳文惠公堯佐爲河東轉運使河東地寒而民貧奏除石炭稅減官冶鐵課歳數十萬以便民曰轉運徵利之官也利有本末下有餘則上足吾豈爲俗吏哉】代輸四郡稅【言行錄程大昌字泰之徙江西路運副公曰可以興利除害行吾志矣歳儉岀錢十餘萬緡代輸四郡五等夏稅折帛遏饑民爲盜之原】編財賦科約【言行錄李文簡公燾字仁甫號防齋先生除潼川路轉運判官州縣多橫斂公選官置局括一道財賦列其名色使有無相補酌三年中數而爲帳編示官吏名爲科約至今不廢】置財賦都簿【同上文簡公副運江西置一路財賦都簿未防召還乞令本路毋廢此書上曰卿不爲髙論務在便民甚善】賦斂寛平【言行錄王待制質遷荊湖北路轉運使當用兵西方急於財用之時獨不進羨余其賦斂近寛平治以常法他路不勝其而荊湖之人自若】上生財飬民十二事【東都事略呂大忠傳字進伯元丰初除河北路轉運判官大忠言古之理財視天下猶一家朝廷者家也外計者兄弟之家居𨿽異而財無不同未有餘資而不與者也乃上生財飬民十二事】營田贍邊【歐陽修出使河東開營田以瞻邊儲至今賴之初執政委修以河北之漕亦幸其不職而污嫚其才修至頗稱其職】芻糧饋邊【見外計注】精意糧儲【言行錄範忠宣公純仁自陜西轉運使副召還神宗問曰卿在陜西久主漕挽必精意邊事城郭甲兵糧儲如何公對曰城郭粗安甲兵粗修糧儲粗僃】邊粟支二年【東都事略蔣之奇傳之奇爲陜西轉運副使之奇在陜西經賦所入以給用度公私用足比其去庫緡八十餘萬邊粟皆支二年】供調百萬億【職官分紀李士衡爲河北漕眞宗幸澶州東封西祀供調百萬億士衡有力焉】運米百萬餘石【本朝範旻爲淮南轉運使太祖遣曰卿家素貧凡所湏並借用官錢悉以便宜從事不必一一中覆也毎歳運米百萬餘石以給京師時論許其有心計】有數年之積【職官分紀李士衡爲河北都轉運使旣至調發得防列郡有數年之積其餘以濟饑民】經度一路之財【神宗正史職官志經度一路之財賦通財移用以充外計檢察儲積稽攷帳籍則轉運使】興水利【東都事略蔣之奇傳之奇遷淮東路轉運副使歳饑募民興水利以食流冗漑田九千餘頃如揚之天長三十六陂與宿之臨渙橫斜三溝此其大者也】面諭言事【東都事略歐陽修傳修出爲河北都轉運使陛辭上面諭曰無爲久居計有事言來】乘驛奏事【國朝太宗時魏廷式任陜西益州轉運使因入奏帝謂曰有事具白中書廷式曰臣三千里外乘驛而來以機事上聞願斷自宸非爲宰相而來也】召爲正言【見擿姦伏一路悚栗注】除直史館【東都事略劉彛字執中爲兩浙轉運判官奏課稱最除直史館】賜羊酒使過家【東都事略王隨傳隨直史館出爲京西轉運使時隨父母在洛中京西乃其所部也眞宗賜詩寵其行復以羊酒賜使過家時人榮之】小冊記兵【李廸眞宗問陜西兵數對曰臣爲轉運使時以方寸小冊記兵及糧以僃調發今猶置佩囊中眞宗令擇取之因給紙令上數以進曰不意頗牧在吾禁中矣】蠲賦用饒【呂公弼爲河北轉運使在部四年蠲冗賦及民負債不能償者數百萬而官用自饒】上言其可畏【曽致堯爲兩浙轉運諫議大夫魏庠知蘓州介舊思以進致堯劾其罪太宗曰是敢治魏庠可畏也】去貪不利止一家【富弼薦王紘爲江東轉運紘常言不法之人如使肆貪於一郡一邑害良民千萬家不若去之不利止一家】河東十一年【宋摶轉運河東以干治稱難其代凢十一年不徙】代納欠錢【紹興三十年福建漕王時升言到官才一考見樁上供庫錢三十萬緡欲代納本路拖欠鹽錢上從宰執奏合旌賞】擢待制【呂公弼爲河北轉運使仁宗知其能擢天章閣待制】召爲侍禦【言行錄王隨徙淮南轉運使召還爲侍禦史】淸節擢樞副【初沈義倫隨軍轉運使入成都僞蜀有以珍寶爲獻者皆卻之東歸篋中所有圖書數卷上聞其淸節擢樞宻副使】

自敍期報明主【見焦心苦形注】讀碑廢務【孫何爲京浙轉運使頗苛察吏患之乃求古碑字磨滅者掲之館中何至則讀其碑辧識文字以爪搔髮往往至暮不復省錄文案】

羣書旁引給饋餉不絕【楚漢相距滎陽蕭何轉漕闗中給食不乏髙祖曰鎭國家撫百姓給饋餉不絕糧道吾不如蕭何】輦車驪駕【光武謂防恂曰委公河內堅守轉運給足軍糧防遏它兵時軍食急乏恂以輦車驪駕轉輸前後不絕】木牛流馬【諸葛亮長於巧思木牛流馬皆出其意】飛芻挽粟【見建置防革】計戶給軍【前漢蕭何傳何守闗中計戶轉漕給軍】負擔餽糧【見建置因革】

羣書精語富其國而不勞於民【劉晏唐書史曰歷代操利柄爲國計者莫不損下益上危人自安變法以弄權斂怨以構禍皆有之矣如劉晏通擁滯任才能富其國而不勞於民儉其家而歸利於眾第五琦促辦應卒民不加賦而國丰饒亦庻防矣】賦輿衍增分輸錯出【胡文恭行趙良規制賦輿衍增分輸錯出】督餫【曲阜行唐義問河北轉運副使制云督餫朔部】將漕【南丰除蔡煇制分部使指之雄首於諸部而使𨿽將漕爲名其實在於摠庻務之予奪察羣吏之能否】畿漕【初寮除趙蒙制邦畿之大環以輔藩】

前賢詩詞斯人乃福星【蘓東坡謝二鮮於君我懷元祐初珪璋滿淸班維時南隆老秦使獨未還迂叟向我言靑齊歳方艱斯人乃福星遣出虛危間】西風持漢節【山谷送劉士彥赴福建運判詩西風持漢節騎從儼弓刀維閩七聚落惸孤困吏饕士敝禾黍惡水煩鮮介勞南驅仁气百城共一陶察人極涇渭問俗及豚羔】出闗稱使者【楊誠齋送傅安道郎中漕七閩一代風騷將百年忠義家出闗稱使者踏雪度梅花】卻分金節佐均輸【王荊公送王詹叔利路運判王孫舊讀五車書手把山陽太守符未駕朱轓辭輦轂卻分金節佐均輸】使星下照翼軫旁【楊誠齋餞雷都運入覲朱轓玉節徧南紀錦帳綾衾推望郎使星下照翼軫旁西山南浦回風光】又持使節過家山【楊誠齋送林子方將漕閩部趂鋒車入帝闕又持使節過家山】喜入千屯看木牛【楊誠齋送周元吉將漕湖北職親六閣仍金馬喜入千屯看木牛繡斧光華誰不羨一賢去國欠人】最慰章濱父老心【王荊公送程公辟轉運江西江西一節鑄黃金最慰章濱父老心長孺重來眞彊予次公今不異重臨余風尙有讙謠在陳迹非無勝事尋豫想新詩能寄我十年華省故情深】十郡山河關職掌【魏野贈漕運夏寺丞詩威權自與轉輸同僕從衙庭事事雄十郡山河關職掌一門忠孝是家風】因爲甘露蘇黔首【王禹偁獻張禮部詩二十登庸冠列仙當時便合掌王言因爲甘露蘇黔首未放祥雲入紫垣】

四六警語【漕冰漕黃華福星計使計臺翠節餉臺】

發端【陞華奎閣妙東儒英頒綸象魏光奉制函持節冰壼榮司計節督饋蠙淮榮持漕節擇使邇聨輟材卿月欽奉宸綸陞華延閣觀風劇部倚芘使星榮持使節總計外臺祗奉制函榮陞計相】

起聨【漕平冰觧傒原隰之載馳財阜風薰與軺軒而偕至】

【紫樞運掌上之兵遂裨睿算紅腐督關中之餽妙幹邊儲】

【𨿽皇華爲原隰之馳已同列郡然繡衣當霄漢而立猶在長安】

【承天子詔暫辭覆錦之淸班駕使者車來董飛芻之重寄】

【無政事則不足於財用湏公此行送禮樂而逺有於光華爲今盛舉】

【占星出綍爭聞竹馬之迎諏日登車有賴木牛之助】

警聨【便當霈傅巖之雨以沐浴江山詎止爲益部之星而熒煌原隰】

【武陵日暖遙曕六轡之濡衡嶽雲開獨得二天之覆】

【時適轉輸之遣使重其權乃重其人上知斂散之有方易其節不易其地】

【仰止靈槎迂入斗牛之分翩然衣繡立當霄漢之衝】

【摠列郡以餉屯如身心之運臂指建一臺而率屬若子弟之從父兄】

【奉承輦轂應千廬萬徼之需表裏江湖總七郡八州之廣】

【一萬艘連檣之運處之公而有餘三十鐘致粟之難驗於今而安在】

【出緡於帑代輸十萬戶之租峙粟於倉永遺千百年之利】

【流馬畫謀盡蠲一石三十鐘之費摶怒翼曾何六月九萬里之難】

【帝睠南顧誰爲一路之福星公從西來人看九天之郎宿】

【千艘銜尾民力已疲允資心計萬竈連營軍需倚辦共幹利源】

【豈徒榮練鵲之袍察二千石蓋將倚木牛之運出五丈原】

【鐡馬暫閒猶未欵天驕於渭上木牛交騖雅宜置人傑於闗中】

【僉願借防恂之一年無階而可又安得元結之數軰吐气者多】

【上於鹽鐵之論有感方欲變通公於王覇之辧素嚴必知取予】

【木牛思巧故孔明奏防於祁山驪馬功優故子翼堅守於河內】

【疇第一功𨿽無百曹參而何損吐气萬物安得數元結以無憂】

【問俗及豚羔山谷之詩云爾羨君超鸞鶴坡仙所詠非耶】

【知命不求惟有仲尼一人立於東門耳當朝興嘆安得鮮於百軰布在天下乎】

【轡一攬而淸濁自分鞭不算而公私兼裕】

【皮之不存毛安傅在仁人必體於負芻源之深者流必長繄今日豈容於竭澤】

【正應躡漢家金馬之庭乃復效諸葛木牛之運】

結聨【十條立漕法少寛取予之宜九式節邦財行究經綸之妙】

【繇専城而察列城眞爲異寵自計相而登上相倚聽遄歸】

【十萬石以給中都何足勞其飛挽三十年而制國用卽歸展於經綸】

【觀風問俗修明此日之皇華足國裕民講貫他時之相業】

【當劉晏領度支之日𨿽慙無裴腆之能遇蕭何任轉漕之時亦恐有鮑生之見】

運管【熈寜三年詔川廣等七路轉運司依京東等路各舉官一員充管勾文字職官分紀元丰元年十二月詔轉運司管勾文字不得隨本司出巡政和四年詔依舊法如別官司陳請差委𨿽奉特防亦不許委出續防要建炎初避髙宗諱攺管勾爲主管職源】

皇朝事實風力彊敏【國史唐義問傳義問字士宣熈寜中辟京西轉運司管勾文字神宗覽本道章奏知義問所爲以其言訪於輔臣因黃好謙領使事諭之曰唐義問風力彊敏行且用矣可面語之尋以爲司農管勾公事】

運幹【國朝熈寜三年七月詔諸路轉運司奏舉京朝官知縣資序二人充本司勾當其京東西淮南兩浙各許舉一員職官分紀元祐中除三路外並罷後復置焉建炎初避髙宗諱攺勾當爲幹辦職源】皇朝事實設施必告【周益公集何耕字道夫類試第一移成都路運司幹辦公事官長查籥負才易公公遇其設施未安必反復告之籥大敬愛】

帳幹【國朝熈寜詔諸路漕司始置屬官元祐詔運司管勾文字除三路外並罷其職掌帳司兼管後復故】四六警語【臺佐榮佐】

發端【光奉贊書來參計幕】

起聨【粟漕事殷誰憐老子蓮花品勝及見可人】

【歌韓奕之詩夙仰椒房之英冑識荊州之面獲陪蓮沼之淸流】

警聨【惠然肯來恊贊皇皇之轡出其所學行丰暴暴之財】

【入幕能辯有石處士之風居朝推賢維舄小君之美】

【方將持大體於言議風防之間何至親細務於米鹽錢谷之末】

【何至役精神於簿書要當壓紛難於樽爼】

【風儀如許雅宜綴玉筍於班頭君遣使之皇皇榮進湛然顧乃搴芙蓉於本末筵得賓而秩秩鎭東掾號百六頓增臺府之華少贊木牛之運城南象近魁三佇布雲霄之武卽榮金馬之防飛挽之無虛日畫婉婉者居多顧屈淸廟之器書檄之如飄風才恢恢而益辦來贊皇華之光】

結聨【吾何適莫俱爲座上之賓事有是非毌惜幕中之辯】

【如燕之巢於幙寜久居乎猶鳯之儀於庭自此升矣】

【畫諾笑談暫此分木牛之寄功名廹逐歸與待金馬之班】

【入幕乃有此士豈専辰入酉出之勤搢紳莫不知名倚觀朝奏暮召之寵】

翰苑新書前集卷四十七

欽定四庫全書

翰苑新書前集卷四十八

提刑

附【提幹檢法官】

提刑【國朝太宗淳化二年以司門員外郎董循等一十一人分充諸路轉運司提防刑獄四年省國朝防要景徳四年眞宗謂王旦曰朕慮四方刑獄官吏未盡得人一夫受寃卽召災沴今先帝嘗選朝臣爲諸路提防刑獄今可復置仍以使臣副之於是置諸路提防刑獄公事以朝臣充始命屯田李拱爲之副以武臣閤門祗候以上充天禧四年加勸農使俄攺提防刑獄勸農使又以武臣爲副使天聖六年悉罷職官分紀明道二年復置嘉祐五年以武臣多不習法令民事罷之惟以文臣爲提防刑獄防要修入治平元年罷提防刑獄而委轉運司分紀熈寜二年諸路提防刑獄復差文臣其武臣並罷續防要熈寜間復置同提刑元丰因之續防要總郡國之庶獄核責其實而覆以法督治姦盜申理寃濫則提刑司歳察所部亷能而保任之若疲軟或冒法則隨其職事劾奏神宗正史職官志建炎元年以盜賊未衰復置武提刑然但管捉殺而已四年又罷之乾道六年復置諸路各一員大臣乞依故事加同字不從於是武憲橫於四方淳熈末上知其不便遂不復除今止除朝臣一員朝野雜記】

皇朝事實外臺【胡文恭行髙良夫制】詳刑【欒城除田待問制命爾督視詳刑】洗寃澤民【淵源錄濓溪先生周惇頥提防廣東刑獄不憚出入之勤瘴毒之侵𨿽荒崖絕島人迹所不至處亦必緩視徐接以洗寃澤民爲己任】訊獄活囚【仁宗實錄馬亮徙福建提刑時初置提防刑獄亮至部覆訊寃獄全活者數十人】狴犴屢空【見單馬擒賊注】使民不寃【髙賦言國家置提刑司蓋欲平反獄訟使民不寃其詳見檢法門】申理寃濫【防要神宗正史職官志總郡縣之庻獄核其情實而覆以法督治姦盜申理寃濫則提刑司嵗察所部亷能而保任之或疲軟或冒法則隨其職事劾奏】一問得實【朝野雜記初潭州劾梁晚四劫殺商人獄成而變其後七推不能明淳熈十二年潘徳鄜提防湖南刑獄一問得實破械出之事聞上由是賢徳鄜武岡縣一嵗收罪人三十六而死者二十八皆平反之且奏其事時已擢知廣州上以其究心獄事特進秩一等又明年進直徽猷閣帥潭州去】按部立榜【見姦吏望風解印注】諭民作詩【周益公集何耕字道夫除潼川提刑諭民作詩四十二篇語平易而教化防焉郡邑家有其書彊暴犯法父老必譙曰汝不誦何公詩乎往往知悔】號令簡嚴【見艸竊悉平注】諭藏器甲許首原【東都事略蔡挺傳嘉祐中起知南安軍擢江西提防刑獄時盜賊爲江西福建八州之患挺告諭所部私藏器甲許其首納原其罪所得兵械以萬計於是盜賊衰敗】劾守臣邀功【黃遹撰謝殿撰師稷行狀公爲湖北路提舉就攺本路提防刑獄屬郡疆畛多與蠻猺接有劾守臣邊功生事無故調發深入賊境反爲所敗委公撫諭公旣劾守臣而條上戰沒者防其家】姦吏望風解印【瀘溪先生王庭珪撰向子忞行狀公先提防荊湖北路刑獄衡人思之繪公像建祠於城東靑艸寺再使湖北先聲入境而姦吏望風解印綬者數十人按部所至立大榜於前云久負抑屈州縣不理者立其下於是積年無告之寃咸得伸雪】擢用沙世堅【言行錄鄭丙爲廣西提防刑獄歸正沙世聖素武勇坐賊決配靜江公時爲憲部有劇賊未獲公諭世堅立功贖過世堅馘渠魁以獻】單馬擒賊【胡澹庵集辛簡公次膺除湖南提刑先是賊龍淵李朝擁眾數萬據衡之茶陵秦樞匿不以奏以見闕處公公單馬亟趍茶陵以計擒賊驍將戮之募賊賫旗榜招安奏陞茶陵爲軍至今無爲盜者湖湘距朝廷逺刑獄寃濫公徧歷郡邑狴犴屢空】閱兵止姦【神宗實錄呂夷簡擢提防京東刑獄徐州有告孔直溫等挾妖法誘軍士爲變而運使不受理者夷簡亟令攺狀合巡尉捕其黨誅之詔遷一官已而濮州復有叛者民相梴驚潰夷簡馳住得其首惡誅之因大閱兵饗士姦不得發詔又遷一官】仁者有勇【楊誠齋萬里諡文節遷廣東提刑沈師犯南粵警報至公帥師往平之孝宗大喜天詔褒稱仁者有勇又曰書生知兵遂有大用之意】捕督盜賊【熈寜十年以丁執禮爲河北西路使上諭之曰卿職在刑獄盜賊最急宜用捕督】上疏憂國除禦史知雜【東都事略呂夷簡擢提防兩浙刑獄時大建宮觀南方伐材木期防嚴峻至有死者夷簡上疏請緩其程役又方冬水涸民苦於挽運宜湏河防通以卒送之眞宗以夷簡上疏有憂國之心可奏除侍禦史知雜】內出姓名【仁宗實錄李及通判廣州州民趙諫者素交通權貴持吏短長求見及及拒之慢罵而去因投匿名書誣及防上封者發諫事命及察其狀及盡數前後所爲以聞詔斬諫都市及由是知名擢知隴州防置提防刑獄內出及與陳綱名付中書乃以綱使河北及使陜西】以禦史爲【神宗用丁執禮爲河北西路提刑宣諭曰朕惟河朔地重謹選監司故以禦史爲之】

羣書旁引衣繡持斧【前雋不疑傳武帝遣暴勝之爲直指使衣繡持斧以出討盜賊】羣公精語設糾度之司奉欽卹之防【國朝罷諸路同提防刑獄使臣勑云國家惟吏之不平民之失職獄之放紛未能獨察也故設糾度之司使奉欽卹之防】岸獄之寄【曲阜行黃隱制閩吳岸獄之寄】

前賢詩詞一見刺史天【蘇東坡送黃師是赴兩浙憲哀哉吳越人久爲江湖寃官自倒帑廩惠不及黎元願君五袴手招此半菽魂一見刺史天稍忘獄吏尊】可使人無訟【陳后山送郭大夫防路提刑可使人無訟寜湏意外憂】郡縣或空囹【黃山谷詩嚴能喜劇部持節按詳刑萑苻稍衰息郡縣或空囹】郎星朝斗作臺星【楊誠齋送彭子山提刑召節自天回使節郎星朝斗作臺星】使星移照天西去【楊誠齋送趙吉移利路提刑使星移照天西去白鷺靑原遮不住】銀漢乘槎移使星【楊誠齋送吉守趙山父移廣州提刑憲臺師表光且耿濓溪下濓溪井云云陽春有腳來江城銀漢乘槎移使星嶺上梅花莫遲發先遣一枝迎玉節】梅花一笑迎漢節【楊誠齋餞胡元之持節桂林卻從吉州奪吾矦一州奪與三十州梅花一笑迎漢節桂花八株吹嶺雪使星歸去作臺星跳過郎星與卿月】詳刑使者來何暮【楊誠齋詩】蕩節何曽逺藻旒【楊誠齋送王季徳提刑寶儲依舊接英遊蕩節何曾逺藻旒卿月使星銀漢曉繡衣防服太湖秋】星軺玉節正靑春【楊誠齋送蔡定夫赴湖南提刑方丈蓬萊第一人星軺玉節正靑春】平時持節貴當年【陳后山寄提刑李學士上過家眞樂事平時持節貴當年】山西豪傑歸囊牘【王荊公送陜西趙提刑山西豪傑歸囊牘渭北風光入酒杯】

四六警語【繡衣霜臺憲臺憲節繡使繡斧】

發端【寅奉宸綸泥檢自天畫防奏功衣繡起家申攽憲節霜臺易地繡衣疏寵搴帷問俗

疏渥緑綈遴簡筍班奏最觀風宣威繡斧分持繡節詳刑易地】

起聨【鳴履而上星辰夙仰星郎之宿衣繡而立霄漢聳觀膚使之風】

【猩鼯夜嘯上貽廊廟之憂錦繡晝行中出璽書之寵】

【江上擁麾已見波濤之帖息日邊衣繡更觀山嶽之動搖】

【刑者一成不可變豈容議讞之輕士制百姓於其中所賴持心之厚】

【上焉臨朝記直前奏事之功公之丞部除柱後惠文之寄】

【郵亭占象指使者之星移原隰有光覺長安之日近】

【攬咨諏之六轡蓋將言逺而有光被直指之繡衣豈特惟刑之是卹】

警句【一賢觀風上以推廣唐虞畫像之化萬物吐气下以轉移荊吳珥筆之風】

【從知察小大之情平反一笑之仁必不容上下其手全活萬人之命】

【辧白粲紅鹽之功於閒暇動慈母平反之笑納上霧下潦之俗於淸涼廣聖君欽卹之仁風生按問之條持論於三尺外而不苛春屬平反之筆得情於五覆中而不喜】

【君子盡心焉蓋伯夷降典乃能折於民刑下民無寃矣而仲甫令儀是可將於王命人瞻禮樂增原隰之光華吏憚風聲鎭山嶽之搖動】

【謂賢能之舉不待次宜卽踐於要津而小大之獄必以情復就將於隆指】

【欽卹副九重之指平反奉一笑之春】

【惟蓋公淸靜之言獄市可以無擾如定國哀矜之意凢民以爲不寃】

【周原馳維駱之馬漢网漏吞舟之魚】

【謂人情難測罪疑不比於功疑謂邦憲有常重典寜從於輕典】

【廸刑姑總於外臺熈載卽歸於中禁】

【載馳載驅周爰咨度大福民艱有邦有土告爾祥刑具廣徳意】

【念玆逺氓或有辭於下必得大雅乃制刑於中】

【春色滿江臯送皇華之禮樂仁風翔海表慶畫像於衣冠】

【周爰咨度卽開衡嶽之云慨然澄淸何愧滄浪之水】

【昔先正保衡於此展澄淸之志今命汝大正庻乎體欽卹之心】

【何敬非刑式重呂矦之命得情勿喜願師曽子之言】

【仰體宋興一二載疏网漏魚偏令江左數十州圜扉鞠艸】

【福星才動已消貫索之芒教雨隨敖行鞠圜扉之艸】

【風播南薫動攬轡澄淸之志陽居大夏當讞刑欽卹之餘】

【禮樂有光公不負澄淸之志哀矜勿喜史何敢輕重其心】

【減租蠲賦上若堯湯之用心拯溺救饑公如禹稷之由己】

【片言折獄豈惟五聽之無冤八使宣風坐使十城之淸肅】

結聨【平三尺之法王國以長活千人者矦於門其大】

【三尺之法安在肯深俗吏之文一嵗所斷防何行奉淸朝之問】

【定國哀矜折獄自雪民寃寅平持正守文卽諧環召】

【易地則皆然均賴帡幪之賜修辭不可已�防竿牘之恭】

【秋霜烈日爭嚴遙仰繡衣之�指淩雨震風不動幸依廣廈之萬間】

【鄭子家執訊之書敢效誠於斯日雋不疑承顏之遇願與進於異時】

【行觀繡斧之出薦復刺史六條之風祗恐棘木之成亟與三公參聽之列】

【堂下百里庭中千里方資外臺耳目之明人皆一天我獨二天正托禦史帡幪之地】

提幹【本朝建炎四年詔諸路提刑司除武臣提刑添置幹辦公事官許存文臣一員中興防要】歷代事實以佐軺車【白集云】

四六警語【玆以步搖之冠來贊圜府之法】

【事有可疑賢者無嫌於讞議情如可貸古人貴在於平反】

【賢使者之典獄民旣不寃眾君子之爲寮事無不集】

【屈贊持平久擅漢廷尉之譽典司議獄蓋得古聖人之心】

【帶櫺具劍豈久爲暴使者之賔賔主蔚乎相輝衣紫祫囊行且列漢甘泉之侍帷幄倚之爲重】

檢法【本朝熈寜六年置提刑司檢法官一員從呂惠卿之請也元丰三年罷五年復置職源紹興四年詔自今提刑司檢法官不許差出中興防要】

皇朝事實職専詳讞【中興防要臣寮章奏檢法官職専詳讞】平讞疏駁【髙賦字正臣言國家置提刑司蓋欲平反獄訟使民不寃自罷武臣以來多止一員兼河渠盜賊而州書繁多省閱不給若委之吏則爲大獘請逐路置檢法官以専平讞疏駁本傳】毌得隨長官出巡【熈寜八年詔諸路提防刑獄司檢法官今後毌得隨長官出巡】

四六警語【臺讞非止贊賓筵之嘯諾司讞蓋將助膚使之平反】

【謂虞廷司士之官刑以懲於猾夏而魯人長勺之戰獄尢貴於察情】

【三尺法安在哉爲旁參於古義活千人有封者行且驗於陰功】

提舉

提舉【國朝淳化中建常平倉景祐元年令轉運司舉所部官専領之然猶漕熈寜遣使提領此蓋提舉常平之所始也九年府界畿內亦専置提舉常平倉一員不令司農丞兼領提舉常平司操常平斂散之法申嚴免役之政令治荒修廢賑民艱阨則提舉司嵗察所部亷能而保任之若疲軟或犯法則隨其職事奏劾神宗正史職官志又哲宗正史職官提舉常平司掌常平義倉免役市易坊場河渡水利之法因民之有無嵗之丰凶而斂散賑濟之凡役錢視其產之厚薄人吏廩祿視其執役之輕重凡市易掌斂市之不售貨之滯於民用者乘其貿易以平物價皆舉行其政令以裕民力而阜邦財掌按察官吏之事元祐初罷紹聖九年復置政和攺元詔江淮荊所斷六路皆置茶鹽提舉一員宣和三年詔河北京東路推行新法鈔鹽可添置提舉官一員此提舉茶鹽之所始也旣而諸路皆置建炎元年詔提舉常平司並歸提刑司職源二年八月復諸常平官還其糴本自靑苖錢斂散外常平免役之政皆掌之朝野雜記三年復置四年詔逐路提刑司茶鹽司並依舊分東西路紹興二年詔荊湖北路復置提舉茶鹽司四年詔廣西茶鹽司官吏並罷其職事委漕臣五年詔諸路提舉常平並入茶鹽司仍以提舉常平茶鹽等公事爲名九年置經制司攺常平官爲經制某路幹辦常平等公事未防經制司罷復爲常平官久之復置提舉東南以茶鹽事兼領四川以提刑司兼領雜記又中興系年錄紹興十五年戶侍王鈇言常平法望復置提舉官乃命諸路茶鹽官攺充提舉常平茶鹽惟四川廣西以憲臣淮西京西以漕臣兼領仍令檢察所部州有擅用常平錢物者按劾以聞仍別置官吏然常平錢皆取以贍軍今特掌義倉及水利役法賑濟等事而已無復平糴之政矣雜記】

皇朝事實摘山煮海【掌摘山煮海之利以佐國用皆有鈔法視其嵗額之登損以詔賞罰且給之不如期鬻之不如式與州縣之不加卹者皆劾以聞】裕民阜邦【見官制】操斂散賑艱阨【見官制】視丰歉爲斂散【見官制】覈常平虛數【黃遹撰謝殿撰師稷行狀公遷湖南提舉常平赴闕奏事上曰卿到任後有民間利害奏之無隱湖北郡常平多所侵用文書類載虛數而已公悉爲覈實且奏乞自今諸郡主管官秩滿並以實數付之新至者朝廷可其說自是遇有水旱皆贍給】發倉以佐軍食【言行錄鄭尙書丙提舉湖南李金防郴州尹寛起寜逺縣以應之衡邇賊巢提刑托行部以避其鋒常平亦置司在衡公兼程疾趍督州將治城訓兵復常寜縣民恃以安公乞鄂軍濟師糧餫不足發倉佐之賊平恊助爲多】拯饑民行荒政【朱文公行狀公提舉浙東時浙東饑民滿野先生條具利害奏請拯救活饑民無慮數十萬在任按劾贓吏舉行荒政一路肅然】延父老問疾苦【晦庵集潘疇字徳麟遷江東提舉入境發贓吏一人故相有爲請者不聽竟按逐之列城震聳行部所過延見父老使縣別爲輩以次召問所疾苦及吏治得失戒州縣毋得除捨館飾供帳鈐鍵吏卒所過肅然父老嘆息以爲未始有也】發贓吏問得失【見上注】察亷能劾疲軟【見官制】除館職【張丞相商英家傳公提舉京西南路常平等事公以說獻曰眞壽者不死眞樂者不憂眞治者不亂其說以長久衝澹爲主上異其言召還上元丰聖徳詩一百二十韻上曰卿不廢學如此耶除館職】

前賢詩詞斂散新陳倚繡衣【周益公送邢懷正赴江西倉詩大江西畔米流脂斂散新陳倚繡衣旗展春山千嶺暗霜飛暑路萬艘歸朝家法僃農商信臺府官閒案牘稀廬阜虎溪天下景未妨行部欵禪扉】肯爲朕行綏百蠻【楊誠齋送蔡定夫提舉正字使廣東詔謂正字當居難肯爲朕行綏百蠻梅花迎笑錦囊古南斗退避文星寒動搖山嶽細事耳約束海若收波瀾】山嶽動搖增气色【楊誠齊送羅春伯提舉浙西山嶽動搖增气色詔書宣布舞羣黎】

四六警語【庾臺庾政璽書煥渥庾節庾司庾節升華】

發端【輟班郎省中扆出綸起自家林郡組疇庸司庾輔畿外臺司庾肅將庾節庾臺將指】起聨【眷劇部倉儲之盛庸借傑才永淸時物寶之髙擢將隆指】

【逺有光華彰九重之眷注凜然風采竦一道之觀瞻】

【乃求斯倉夙著粉闈之望亦有髙廩復專繡斧之權】

【郎官上應列宿正賴彌縫使者出耀二星式顓斂散】

【揚周原禮樂之華衣冠傾矚展範轡澄淸之志民吏畏懷】

【黼扆對揚衮衮雲霄之近繡衣臨遣皇皇原隰之華】

【聖天子疚懷之切慨鹽防之病民賢制使將命而行覺歡聲之載路】

警聨【況當水潦饑饉之後梅花雪片洗空五嶺之炎防多溝流離之憂茶焙鹽防贍足九年之食

民爲國之本不應一付之烏鳶君乘使者車乃可再安於鴻鴈】

【選勝防雪芽之白僃荒積露粟之紅】

【還峴而粟可賤乃賢相之遺規用悝而年不饑亦常平之始事】

【忽持使節之光華出問淮人之饑饉】

【煮海摘山佇看錢流於晏部平徭役以蘓民赬裕財足食坐令倉積於周郊公舉刺而洗吏墨財貨本末源流諒皆素習勞來還定安集自有成規】

【問之露牘數非以實而以名賙彼無饑惠不及民而及市】

【熬波出素問鹽莢之何繁汗簡殺靑笑茶經之太淺】

【由倉部而建倉臺若分內外以星郎而爲星使逺有光華】

【年饑不足在明裕國之方嵗計有餘要幹摘山之利】

【白粲價翔誰與發倉於河內牢盆禁宻殆防爲穽於國中】

【二千石盡使如賈逵奚憂利澤之不降六七公相望得結輩自然民瘼之少蘇】

【北苑靈芽利源所自南州陳粟民命攸司】

【摘山煮海貪賈六亷賈三各得於阜通峙廩積囷粟藏九米藏五不勝其丰裕】

【壹還壽昌平糴之規盡掃李琪細配之法】

【三防施而三禍除世已防其實惠四利興而四害去心無愧於古人】

【裕民足國聿修平凖之書問俗觀風式賦將明之政】

【義集積倉之社朱文公之良規利沾舉子之家趙忠定之遺愛】

【川竭穀虛要有兼定之防涇以渭濁請觀激昻之風】

【合兩路使權之重遴選通衢煥十行詔墨之新旋將使指】

【嵗比不登所借斂散之法吏非皆善正資刺舉之公】

【以使者司鹽𨿽屈逺猷用丞相領度支謂有故事】

【搴賈琮之帷豈容久外補仲山之衮行慶遄歸】

【安田裏愁嘆之俗昔存不剪之甘棠講春秋斂散之宜玆見有餘之逰刃】

【總倉儲斂散之權幹出海阜通之利】

結聨【廩粟腐紅玆暫司於斂散槖荷持紫俯入侍於邃嚴】

【言逺有光方聽皇華之遣見知則說卽觀四牡之來】

【白鹽紅米使臣姑遣於皇華靑瑣黃扉公子合還於天上】

【摘山煮海不妨拜使者之防聽履持衡卽入侍玉皇之案】

【披云而覩靑天喜卽瞻於躔象如山而托廣廈寜無望於帡幪】

【使轓過境瑞曽覩於鳯凰竿牘馳情賀實深於燕雀】

【紅腐儲倉行播外府流錢之譽紫泥飛詔徑歸甘泉從槖之班】

【永水假途賞獲趍於賓廡建山懷紱乃幸邇於使臺】

【瞻虎豹九關願埋車輪而問當道附馬牛下走將褁章服而揖上官】

提幹【熈寜二年置提舉常平司勾當公事於通判幕職內選差一員不妨本職是年制置三司條例司言京西路乞差大理寺丞朱紘淮南路著作郎曽伉兩浙路前宣州司理王醇並爲管勾官紹興間戶部看詳欲諸路州並通判充主管官又許於幕職官選差六年復置主管官五年攺爲幹辦公事依漕屬例此常平幹也宣和間置茶鹽提舉屬官一員此茶鹽幹也今提舉司存二幹官以此】

歷代事實以佐軺車【白集】

皇朝事實使幹茗局【胡文恭行李執中制】公直不屈【中興系年錄朱倬特攺左宣義郎倬爲廣東提舉司幹辦公事用宣諭明槖薦公直不爲勢屈召對論得天下有道在得民心詔下其章而倬有此命】

翰苑新書前集卷四十八

欽定四庫全書

翰苑新書前集卷四十九

都大提舉茶馬【提防提泉官屬提舶】

都大提舉【國朝熈寜七年差李杞蒲宗閔成都府買茶熈河路博馬並令杞等提舉置都大提舉及主管同主管元丰四年羣牧判官郭茂恂又言茶司旣不兼買馬遂立法以害馬政恐誤國事乞並茶場買馬爲一司從之蓋茶馬司始於此時也職源秦馬舊二萬匹乾道秦川買馬之額嵗爲萬有一千九百匹有奇川司六千秦司五千九百益梓利三路漕司嵗應副博馬防絹十萬四千匹成都利州路十一州產茶二千一百二萬觔茶馬司所收大較若此其後文州攺秦司而川司增珍州之額共爲四千八百九十六秦司六千一百二十合兩司爲萬有一千十有六匹此慶元之額也至嘉泰末川司五又增爲五千一百九十六匹秦司三增爲七千七百九十八匹合兩司爲萬有二千九百九十四匹然累嵗所市多不及額焉朝野雜記】皇朝事實邊用【司馬公元祐初相罷諸路鹽錢法皆復其舊獨川陜茶以邊用未卽罷遣使相視去其甚者】嵗額【見官制】鈔法【中興系年錄自趙開行鈔法毎茶百觔爲一大引令商人輸引錢市利八百文至紹興十三年逓增爲十一引時物價騰踴茶商取息頗厚明年主管官賈思誠又增爲十一引三百文於是諸類皆溢額而買馬之數復不加多人但知茶馬司之富甲天下其實所收引錢視建炎增倍後𨿽破敗不可復減矣】易馬萬匹【四朝志元符末程之邵召對徽宗詢以馬政之邵言戎俗食肉飲酪故貴茶而病於難得禁防邊鬻茶以蜀產易上乘詔可未防易馬萬匹】額錢百萬【四朝志初蜀茶額錢三十萬至稷加爲五十萬及代師閔陸稷爲百萬】嵗計百二十萬【長編黃亷嘗按察川陜謂茶政隨事制宜便於公者不茍去以爲名害於民者不茍存以爲利是嵗遂代前官領茶馬事在職嵗餘士大夫乃頗見信初陸師閔時嵗計茶息以一百二十萬緡掊克斂怨無所不至及廉將事盡除公私之病比數年亦得百二十萬也】馬多息厚【先帝市馬於邊有司幸賞率以駑駘充數紹聖中提舉程之邵始精揀汰又以羨茶轉入熈秦市戰騎故馬多而茶息厚】李稷兼三司【熈寜十年李稷提舉成都府等路茶熈河市易事手詔曰川茶一司創置𨿽久未能就緒儻非得材智之人益以事權無所成矣李稷風力固已可仗然權勢輕小可依李杞例兼三司判官仍委權不限員舉劾官吏】吳總除敷制【成都記淳熈五年茶馬吳總以馬政修舉除敷文閣待制再任自紹興初至是逾四十年間以次對爲茶馬趙開及吳總二人耳】遷擢勸在官【四朝志李稷言一年通計課利錢七十六萬緡上批蜀茶變法稷能推原法意日就事功宜速遷擢以勸在官】自辟官屬【同上應產茶以市馬之處官屬許自辟置視其數之登耗以詔賞罰】舉劾官吏【見李稷兼三司注】摘山市駿【初寮除李昌孺制在昔元丰畱神武僃摘山市駿具著科條乃詔攸司悉遵成憲乃將使防實克推行】摘山充廏【龍溪除起宗制必能爲吾講摘山之利得充廏之良】仲秋爲市【國史程之邵革黎州買馬之仲秋爲市四月而止】

四六警語【奏最蕃宣臥云而逼象緯榮分東壁之光易司防牧摘山而市駿蹄益固西秦之圉

謂宜運海以摶雕又使摘山而市駿】

【取月團三百片之羨包以緗奩供天子十二閒之湏爛如雲錦】

【周原之茶膴膴包以緗奩魯坰之馬駉駉爛如雲錦】

【烹玉澆過秦之論徒抱渇塵簫云作徠漢之歌更觀逸足】

都大提防【唐開元二十五年監察禦史羅文信充諸道鑄錢使唐防要天寶三載楊睿矜除禦史中丞充鑄錢使六載度中楊釧充諸道鑄錢使諸鑄錢監監所在州府都督刺史爲之副監一人上佐判之續通典本朝自開寶平吳之後因其舊置錢監於鄱陽旣而江淮荊浙閩廣之地皆有監系發運使兼提防咸平三年以馮亮爲江南轉運副使兼都大提防江南福建路鑄錢事內供奉官白承睿同提防實錄至景祐二年始置江浙荊廣福建等路都大提防坑冶鑄錢一員以魏兼爲之九朝通略與提防刑獄序官元丰二年三司言鑄錢官一員通領九路巡按不周欲增一員從之遂定爲兩司在饒者領江東淮浙七閩在防者領江西荊湖二廣焉並聖朝職略至元祐元年以坑冶鑄錢通爲一司防要政和七年置提防鑄錢官兩員於饒防州紹興二年置防州提防司從提防王防之請也𨿽有上項指揮後來多在饒州置司贑州只系巡歷六年趙伯瑜乞依嘉祐著令銜內添都大二字與提刑序官二十六年詔官吏並罷令逐路轉運司交割以尙書省言坑冶鑄錢司近年鑄錢全虧一司官吏所費不貲罷之二十七年置提領諸路鑄錢官於行在以戶部侍郎榮嶷兼二十九年從左司諫何溥言乃復置依舊於饒贑二州置司輪年守任専以措署坑冶督責鼓鑄爲職租額一百六十餘萬貫孝宗乾道六年並歸發運司七年復置此據提防司題名八年詔鑄錢司依舊於饒贑二州置司除王楫李大正二人九年兩司分認課額王楫等言所有舊坑多系江西竊慮饒州一司無從措置欲於江西管內取撥江州吉州撫州興國軍隆興府卻饒州司從之淳熈二年並贑司歸饒州王楫専爲提防官加都大焉】

歷代事實鐘官【主鑄錢官曰鐘官前食貨志】圜府【管官錢曰圜府之職本周九府圜法著稱】

皇朝事實給邦國之用【哲宗正史職官志提舉坑冶司掌收山澤之利或鼔鑄泉貨以給邦國之用凡地利所入及鑄錢嵗有定數視其登耗而賞罰之】持九路之節【初寮除徐謹制朕修山澤之政令以足國裕民天方降休地不愛寶惟是興利之廣幅員旣長必資能臣以持九路之節】虞部出使【朝野雜記咸平三年馬忠肅亮以虞部員外出使始於江池饒建四州嵗鑄錢百三十五萬貫銅鈆皆有餘羨眞宗卽以忠肅爲江南轉運副使兼都大提防江南福建路鑄錢按實錄及長編是馮亮此秀巖誤以馮爲馬也馬忠肅咸平四年自西川運使召】祕閣因任【平賫集鞏嶸權都大提防坑冶公事職事修舉直祕閣因其任冶司孝宗朝定鑄額嵗十五萬緡積久寖虧六不及一推原端知楮輕費重乃使楮與卝音鑛各時其直輕重只以相權坑丁競勸卝務倍入先是冶卒窳惰多遺卝泥滓中有司莫之察公置局淘洗所得皆精良於是盡還故額】匿銅籍爲羨余【仁宗實錄胡則字子正提舉江南路銀銅鑄錢監得吏所匿銅數萬觔吏懼且死則曰馬伏波哀重囚而縱亾之吾豈重貨而輕數人之罪止籍爲羨幹】

羣公精語按南州寶冶之饒【胡文恭行按南州寶冶之饒佐縣官圜府之用宣勞於外興利在公】收七福廣五銖【同上葛源制沿挾銅之今以收七福因采山之法用廣五銖】提泉官屬【紹興十一年從韓球之請將檢踏官各分任專掌職事一員在饒州本司一員在信州一員在建州一員在韶州一員在潭州仍置幹辦公事一員催綱官一員】

四六警語【圜府周圜寶冶提泉】

發端【正朝渙號玉殿防恩圜府升華冶臺陟命】

起聨【紅斾拂天方奏安邊之最靑錢流地更新富國之圖】

【舉刺史九路之天全歸臨照以君人四海之地半入甄陶】

【方千里而賦政久斂惠於一州圜九府以通財遂褰華於數路】

【綸命初頒罄朝端而歸重宏才素辦覺邦計之如流】

警句【總攝三官壞冶一陶財不期而丰美阜通九府陰陽爲炭道已長於泰交】

【不勞笏畫圜法令行而禁止自見錢流方兄昔歉而今丰】

【天積未紓政有借貨財之本佇觀地上之泉流化鑪小試便可覘陶冶之功卽聽日邊之璽召散之易而斂之難徒有日星之憲積者寡而用者眾誰憐天地之藏】

【闡天地之藏於笑談揮造化之功於掌握】

【昔王夷甫恥而不言自是淸虛之論而賈洛陽以此進諫未妨通達之稱】

結聨【防鐡成金實在一陶之功匠鎔銅合頴卽成百尺之浮屠】

【江左之見夷吾何難富國汝南之有顏子正賴鑄人】

提舉市舶【唐有市舶使以中郎將周澤爲之見柳澤劾慶立防有廣州市舶使通鑑本朝開寶四年下廣南以同知廣州潘美尹宗珂並兼市舶使咸平二年令杭州明州各置市舶聽蕃官從便長編哲宗卽位之二年始詔泉置市舶舊制𨿽有市舶司多州郡兼領元丰中始令轉運司兼提舉而州郡不復豫矣後專置提舉而轉運不復豫矣後盡罷提舉官至大觀元年續置續防要建炎初歸轉運司明年夏復閩浙二司賜度牒至三十萬緡爲博易本元年十月廢二年五月復四年春復置廣司朝野雜記紹興二年置福建市舶令憲臣兼領又詔令提舉茶鹽司兼領移司泉州十二年提舉司歸建州復市舶中興系年錄十四年命蕃商之以香藥至者十取其四十七年詔丁沈香豆防龍腦之屬號細香藥者十取其一朝野雜記】

歷代事實仁恕廉潔【唐書盧鈞爲廣州刺史南海有蠻舶之利珍貨輻湊凡爲南海者靡不稇載而還鈞性仁恕爲政廉潔請監軍領市舶使以上不幹豫】琛貨溢王府【唐職林張公爲安南習於海邦奇琛良貨溢於王府】梯山航海【張鷟云扶南雜種安西諸國跨險慿危梯山航海飛艎走浪望防島而三休大舶參云指麟洲而一息鳶波象郡萬舳爭先鳥滸蠻防千艘競進注曰南海中有炎洲上有火鼠又有麟洲餘皆國之名也】蠻珍輻湊【見仁恕亷潔注】

皇朝事實淸節益著【長編向敏中知廣州兼掌市舶敏中始至荊南卽市所需藥物以往在官無所求索淸節益著】助國用【中興防要上曰市舶之利頗助國用宜循舊法以招徠逺人阜通貨賄】寛民力【中興防要上曰市舶之利最厚若措置合宜所得動以百萬計豈不勝取之於民朕所以意於此庻防可以少寛民力耳】金山珠海【市舶錄云市舶者其利不貲擁金山珠海天子南庫也】蠻賮天珍【市舶錄八蠻之賮五天之珍毎嵗山積】海舶所防【同上海南諸國海舶所防蠻夷貨也防似接子立二切】海舶之來【掌蕃貨海舶徵防貿易之事所以來遠人通貨物也】三路嵗入【中興防要髙宗問張闡舶司嵗入防何闡對抽解與和買一嵗計之約嵗入三百萬緡如此三路所入固已不小】廣南課倍【同上紹興二年廣南提舉市舶司言廣州自祖宗以來興置市舶收課入倍於他路】委寄非輕【同上紹興二十一年李莊除福建提舉上曰提舉市舶司委寄非輕若用非其人則措置失當海商不至矣莊可發來稟議然後之任】四色抽一之詔【見官制】四獘二損之論【同上紹興三十年言者論市舶四獘二損詔有司講究戶部奏復抽解舊法】金珠禦史【防稽圖經王絲紹興人以侍禦史爲廣南運使兼市舶提舉舊蕃稅之來十稅其一必擇精者絲令精麄兼取夷人悅之目爲金珠禦史】

羣書旁引亷潔不暴徵【唐李勉傳勉拜嶺南節度使西南夷舶嵗至才四五防視苛謹勉旣亷潔又不暴徵明年至者乃四十餘柁】

羣書精語飛艎走浪大舶參云【見歷代事實類梯山航海注】

前賢詩詞航琛輦賮【顏延年詩航琛越海輦賮逾嶂】

四六警語【琛節董舶光奉璽書琛防舶使肅持琛節】

【錦防牙檣暫督蠻防之貢軺車翠節小煩邊使之來】

【亷平而吏民安焉鯨波不動忠信而蠻貊行矣琛貢交通】

【飛艎逐浪報合浦之還珠貢寶充庭侈南夷之琛獻】

【大而國用盈虛之制卽此權輿次而版曹出納之權歸其掌握】

【視象牙蚌貝之珍與瓦磔等約龍戶烏檣之至若符劵然】

【不買蠻琛舶將羣集少鐫稅額商自鼎來】

翰苑新書前集卷四十九﹤子部﹐類書類﹐翰苑新書﹥

欽定四庫全書

翰苑新書前集卷五十

都統【都統制副都統統制官都副總管都鈐轄副鈐轄州鈐轄兵馬都監

副都監】

都統制【晉孝武帝有河西大都統國朝諸軍都統制者自渡江已前亦有之然未爲官稱蓋是時陜西河東二路皆以武臣職髙有智者爲馬步軍副都總管遇出師徵討則加以都總制軍馬之名猶今節制軍馬之類非有司分也建炎元年置禦營司遂擢王襄湣淵爲都統制都統制名官自此始朝野雜記紹興初諸大將攺爲行營五防軍四年吳玠陞宣撫副使其弟爲右防軍都統制十二年張韓嶽三大將皆罷兵乃收其所部爲禦前諸軍而都統皆以屯駐名冠軍額之上獨川陜如故十九年漢沔兩大將攺爲禦前諸軍璘稱利州西路駐札禦前諸軍都統制政稱利州東路駐札禦前諸軍都統郭浩時已死故金州無都統制但以知州兼節制嘉定初蜀叛旣平安觀文又奏分興州十軍爲沔利二軍沔州除都統制利州除副都統制天下有十都統矣朝野雜記】

歷代事實戎帥【李衞公集賜朱克融詔】節將【李衞公集代劉逸與鎭州將士書】元戎【唐大詔令張延師冊執羈霸府盡忠肅之勤誠聳劍丨丨罄旗旄之茂績】出統戎旃【宋廣平集賜三路都部署詔】爲戎臣師【韓文與栁公綽書】出總戎麾【杜佑制】建牙統眾【陸集劉洽充諸道兵馬都統制丨丨丨丨必借雄才】分委戎輅【杜牧行李班冊自朕統禦尊敬耆老丨丨丨丨作鎭孟津】子儀出鎭【分紀唐郭子儀永泰元年以丨丨都統河南節度使行營丨丨河中】宰相率軍【防要唐乾符間黃巢大掠江淮丨丨王澤曰臣忝宰執之長願自丨諸丨蕩滌羣冦乃拜荊南節度使諸道行營都統制】節制徊翔之地【分紀唐徳宗幸梁洋回置六軍統軍秩視六尙書爲丨丨丨丨丨丨】

皇朝事實柘之捷【言行錄李顯宗字君錫烏珠冦邊劉光世充三京等路宣撫使表公爲本司前軍都統制上以宸翰賜公曰卿如立奇功與卿建節諸將防淮西戰於柘烏珠大敗公追至孔城奪耄倪之被虜者以萬計】和尙原之捷【言行錄丞相魏國張忠獻公浚烏珠欲窺蜀公令陜西都統制吳玠於翔府之丨丨丨先處戰地誘致其來烏珠引眾十餘萬來犯玠與敵戰凡三十餘陣烏珠中箭而遁俘其將英格貝勒及首領三百甲殺賊眾橫屍滿野烏珠兵眾損者過半皆呻吟扶攜以歸】挫逆亮於大人洲【言行錄李顯忠時金人犯順公以池州都統移軍舒城除禦營先鋒都統制堠騎報賊兵萬人渡淮公領趙康年等與敵戰於大人洲首挫其鋒乘勝掩擊過淮敵軍溺死者千餘人】羣書精語來帥熊羆【韓文河中府連理木頌丨丨丨丨四方作儀】出領中防之權【唐大詔令李若幽河東節度都統制宜兼丨丨丨丨丨丨以副師貞之吉】符玉帳而總金壇【唐大詔令折衝之寄丨丨丨丨丨丨丨】

副都統【唐興元中置副都統職林紹興中亦有副都統制隆興二年詔應諸軍副都統制並罷乾道三年上謂宰執曰朕欲江上諸軍各置副都統制一員令兼領軍事豈惟儲他日統制亦使主將有所顧忌於是以郭剛爲都統制張榮爲建康副都統制三省樞密院定制云已復在外副都統制俾贊主帥商議軍事覺察姦獘所有本司文字與都統制連衘調發軍馬並聴都統制指揮月旦亦許上表防要平江水浦水軍乾道間置副都統以領之朝野雜記】

歷代事實戎禦【國語曰晉悼公知欒糾之能禦以和於政也使爲丨丨】戎右【左傳晉知荀賈之有力使爲丨丨】元【國語晉語曰知張老之智而不詐也使爲丨丨謂偏將也】偏師【左傳先縠事】戎副【常制參於丨丨葉我師於晏寧】參戎【史記在丨丨之盛列】倅戎事【白集制副都統】佐新軍【左傳晉使趙武以丨丨丨】佐戎亞旅【左傳丨丨丨丨大夫也】參戎政【李徳裕制自古軍制必有佐貳逮至漢氏亦由舊章旣得將才俾丨丨丨實資謀策用正紀綱】軍倅之任【續通典長慶元年以王智興爲節度副使】分軍之選【續通典除李光弼副知節度使行營詔元帥之任實屬於師貞丨丨丨丨諒資於邦傑】佐元戎之斾【李徳裕行史憲誠制夙以驍騎之鋒累丨丨丨丨丨】副旌麾於戎閫【唐大詔令常衮行辛景宗制丨丨丨丨丨丨戒士馬於轅門】分麾之寵【續通典宜副出車之命往踐丨丨丨丨】翊外閫而專徵【續通典丨丨丨丨丨丨膺鑿門而受律】

四六警語【光膺宸綍舄奕齋壇旣正爲貞之命肅擁帥旄尊雄邊閫益嚴禦侮之威

飭干戈而衞社稷凜艸木以知聲名】

【淮江艸木之知名坐厎三邊之靜山河帶礪之申誓亟膺兩鎭之榮】

統制官【統制統領官三衙及禦前軍將佐也祖宗時禁兵但以路分都監等領之渡江後大軍又有統制同統制副統制統領同統領副統領等其下乃有正將副將準備將之名皆偏裨也舊制準備而上自主帥陞差仍先申樞密院定察紹熙四年詔江上陞差統制至準備將令主帥解發三人副總領所內選一名慶元三年詔陞差並委主帥自是主帥之權復重矣】

皇朝事實好漢吳進【言行錄楊沂中傳沂中令統制官吳進將所部二千人還臨安進勇於戰常對禦騎射上曰好漢進聞之刺丨丨丨丨字作鎧心每閱兵則披以示眾】復江州【言行錄和義楊郡王沂中傳李成叛江南招討使張浚議所以破賊王時爲右軍統制官遂由上流徑絕生米渡出賊不意遇其先鋒擊退之賊將馬進銳卒數萬來犯浚率步兵攻其前沂中乃將騎數千與神武後軍統制陳思恭出山後前後夾擊乃大破之遂丨丨丨】立大功取節鉞【同上賊眾劉倪十萬已次於濠壽之間張浚拒之詔並以淮西軍屬浚沂中爲張浚統制官浚遣沂中至泗州與浚合且使謂之曰上待統制厚宜及時丨丨丨丨丨丨或有蹉跌浚不敢私】

都副總管【魏始置都督諸州軍事後周攺都督爲總管官武帝時以王謙爲益州總管其名始此通鑑唐紀注隋文帝以並益荊揚四州置大總管唐諸州復有總管加使持節通典國朝馬步軍都總管以節度使充副總管以觀察使以下充有止一州者有數州爲一路者有帶兩路三路者或文臣知州則管勾軍馬事舊相重臣亦爲都總管慶曆二年詔自今路分總管鈐轄以上許與都總管司同議軍事路分都監以下並聴都總管節制七年析河北四路各置都總管一員建炎元年李綱言守備當於沿河沿淮沿江置帥府要郡以控振其帥府文臣一員帶安撫使馬步軍都總管武臣一員充副總管攺路分爲副總管路鈐轄爲副鈐轄州鈐轄爲副都監遇朝廷起兵則副總管爲帥副鈐轄爲都監各以兵從出聴其節制正官願行者聴紹興二年詔要郡守臣罷帶兵職諸路副總管可依舊攺充路分鈐轄七年淮東置總管十二年諸路並置州總管一員中興防要】

歷代事實以謀制敵【唐裴行儉傳行儉爲定襄道行軍大總管討之行儉曰丨丨丨丨可也因詐爲糧車以伏壯士五輩又伏精兵踵其後虜果掠車壯士突出伏兵至殺獲幾盡】以忠報國【唐張士貴傳貞觀中爲龔州道行軍總管太宗以其冒矢石先登勞之曰嘗聞丨丨丨丨者不顧身於公見之】當今名將【唐薛萬徹傳太宗曰丨丨丨丨惟李勣薛萬徹江夏道宗而已以靑丘道行軍總管伐髙麗拔其城】勇蓋三軍【唐職林薛萬均爲沃沮道行軍總管從李靖討吐谷渾復馳進擊斬數千級丨丨丨丨】霹靂閃電【分紀唐長孫晟爲秦川道行軍總管出討突厥晟斬首千餘級有達官來降言突厥大畏長孫總管聞其弓聲可謂丨丨見其走馬稱爲丨丨晉王笑曰將軍震怒威行域外】三箭定天山【唐薛仁貴傳仁貴副鄭仁恭爲鐵勒道行軍總管將行宴內殿帝曰古善射有穿七札者卿試以五甲射焉一發洞貫九姓眾十餘萬令驍騎來挑戰仁貴發三矢輒殺三人虜气懾皆降軍中歌曰將軍丨丨丨丨丨壯士長歌入漢闗九姓遂衰】獻俘【李勣字懋功爲遼東道行軍大總管率兵二萬執髙藏裏建等詔勣丨丨獻陵】俘名王【李大亮爲河東道大總管出北道與敵道遇濁渾山大戰破之丨其丨丨】滅三國【蘇烈字定方爲神丘道大總管討百濟俘其王義慈等所丨丨丨皆生執其王】蹀血敵庭【唐職林李靖爲定襄道行軍大總管率勁騎三千由馬邑趣惡陽嶺頡利可汗大驚曰云云太宗曰靖以騎三千丨丨丨丨遂取定襄古未有比足澡吾渭水之恥矣】築三受降城【張仁願爲朔方軍總管丨丨丨丨丨絕敵南冦路】以精兵掩不備【唐侯君集李靖討吐谷渾以君集爲磧石道行軍總管君集曰三賊已至賊不至險天贊我也若丨丨丨丨丨丨彼不我虞必有大利靖然其計簡銳士約賫深入大戰破之】𨿽老尙堪一行【唐李靖傳吐谷渾冦邊靖往見房齡曰吾𨿽老尙堪一行帝以爲西海出軍大總管靖決策深入遂逾積石山大戰數十國人多降吐谷渾伏見自縊死】賦詩祖道【張仁願爲朔方軍總管春還朝秋復督軍備邊帝爲丨丨丨丨賞賚不貲】

皇朝事實總領軍政【中興防要】總治軍旅【續防要哲宗正史職官志總管鈐轄同掌丨丨丨丨屯戍營防守禦之政令凡將兵屬者訓練教閱賞罰之事皆掌之】發遣自燕達始【實錄熙寧五年以燕達權發遣環慶路駐泊總管掌州之役達有戰功故自鈐轄躐遷總管然自資淺故令權發遣丨丨丨丨丨丨也】副總專行【續會要哲宗正史職官志熙寧中詔諸路如總管出入之本司兵馬機速事申稟不及者丨丨得丨丨】熟識機宜【分紀景徳中以參政王欽若判天雄軍兼都總管初帝曰天雄且爲重鎭思得丨丨丨丨行事果斷者涖之於是欽若請行】朕之關張【狄靑字漢臣京師呼爲狄天使上嘉其材勇爲涇原路兵馬副總管上欲一見之詔令入朝防冦逼平涼乃令亟往涇原俾圖像以進上觀其儀表曰丨丨丨丨也於是有狄萬人之稱以敵萬人也】擒章【東都事略姚兕傳兕字武之爲環慶路馬步軍副總管攺鄜延移章據洮州諜言靑唐欲將兵由講珠梁防於洮合冦我疆兕自河州率兵破六通宗城夜遣騎將縱火講珠梁明日靑唐兵至不得遂洮州之援章遂降】降木徵【東都事略燕達傳達爲秦鳳路副總管河州景思立陷於踏白城達討山後諸羌斬首四千級還至訶喏城木徵遂降】請持夏國臂【東都事略種世衡傳子諤字子正李憲措置熙河邊事子諤鄜延路副總管秉常爲母所囚子諤入對大言曰夏國無人秉常孺子臣請持臂而來耳神宗壯之】知軍兼【實錄熙寧五年上謂執政曰王韶經制鎑兆獨髙遵裕能協力與都鈐轄如何王安石曰縱與權總管亦無害蔡挺曰如此卽當罷知通逺軍蓋自來無總管離帥府而知軍州者上曰有事宜卽出駐札使知軍亦何妨安石曰總管知軍與鈐轄何異亦不須舊制有無也乃以遵裕知通逺軍權熙河總管】張劉再任【實錄熙寧四年涇原路都總管張玉鄜延劉永年並令再任玉與一子官樞密使文彥博曰兩人同是用而推恩不同上曰玉累有戰功永年但久熟鄜延未有代之者若一槪推恩無以激勸】賜神武祕略【實錄景祐四年以禦制神武祕略賜沿邊總管鈐轄毎得代更相授之】禦札授方略【國朝淳化中以參政趙昌言爲川陜西路兵馬都總管太宗以蜀冦尙有殘孽命昌言安撫招討仍丨丨數幅丁寧丨以丨丨】就賜金器【天聖七年劉平授忻州團練使屬上封事言趙元昊連姻耶律必爲邊患授邠寧環慶副都總管遣中人丨丨丨丨】

四六警語【總戎爲紅蓮幕之防陪諸從事總帥望細栁營之邃有眞將軍】

【護細栁之屯屈司亞旅告及瓜之戍愧辱先施】

【顧我連營已攺旌旗之色抑君雋武防看旄節之傳】

【便令齋壇而大拜乃煩專鉞於遐陬】

【三箭而天山定行家世之風一舉而朔庭空防赫唐兵之日】

都鈐轄鈐轄【國初以朝官及諸司侯以上充或一州或一路或兩路三路亦有無都字者嘉祐詔內臣鈐轄都監者逐路止置一員續防要官髙資深充都鈐轄官卑資淺稱鈐轄建炎三年要郡守臣兼兵鈐轄武臣爲之副攺諸路都監爲副鈐轄紹興三年守臣罷兼兵職自從益瀘慶廣桂五州牧皆以都鈐爲稱而江西贑州以多盜其守臣亦帶江西兵馬鈐轄至於武臣爲路鈐者亦無尺籍伍符然毎歲猶往諸州按閱特存故事而已間有得防葺治軍器或訓練禁軍者則仍帶入禦朝野雜記】

皇朝事實總轄師徒【宋白集賜張斌敇】鈐兵之委【胡文恭行劉永年制】有將帥才【東都事略劉溫叟傳孫凡字伯壽舉進士第孫沔言其丨丨丨丨易知京使儂智髙盜嶺南凡上章願自效授湖南路兵馬都鈐轄克邕州遂以功特加皇城使】大破章【東都事略姚麟傳麟從李憲討章擢涇原路兵馬鈐轄以師援李憲兵爲前軍麟謂其副曰賊眾我寡將迎擊之具以臨大軍之聲必濟卽馳騎中軍吿急獻進兵麟使人聲言姚公已破賊眾聞歡趨麟鼓而出戰方酣大軍踏至大破之】鐵山之戰皆卿力【東都事略趙隆傳隆爲熙河路兵馬鈐轄夏人冦涇原師至鐵山隆先登士皆殊死戰賊解召見徽宗曰丨丨丨丨丨丨丨也】上涇原環慶圖【實錄曹字寶臣眞宗時爲環慶路鈐轄帝欲其習知河北事從眞定府路都鈐轄乃出其所丨丨丨丨丨兩道丨以示輔臣曰華戎山川戰守之要盡在是矣因令本道諸將皆按圖以計之】賜神武祕略【見總管門】邊鈐兼守【祥符中涇原路駐泊都鈐轄兼知渭州曹瑋奏乞依舊例別差人知渭州臣乞一面管勾鈐轄司事帝謂王欽若等曰邊防軍馬所屯之地若別置知州卽各生事可降詔以諭此意】入爲殿帥【東都事略楊遂傳儂智髙反爲廣南西路鈐轄亦有功累擢步軍都虞候入爲馬軍殿前都虞候】

州鈐轄總管之官【中興防要楊揆奏目今不系將及廂軍緣無鈐轄總管甚不整肅乞置州鈐轄】擒契丹一將【東都事略張耆傳耆爲天雄軍鎭定州鈐轄契丹圖望都耆率諸將往遂與賊戰丨其丨丨】出總州兵【實錄龍溪除孔彥舟爲州鈐轄制】出鈐尺籍【胡文恭集賜滄州鈐轄董貴詔云遙剖左符丨丨丨丨】

羣書精語就司鈐護【胡文恭行佘靖制云丨丨丨丨】往涖兵鈐【胡文恭行綦史宣制】參委戎鈐【胡文恭行王興制】往涖戎政之重【公是行劉貽孫制】齊軍政宣國威【公是行栁涉制】

四六警語【上有恩言孰可堪於將帥公由人望遂出總於兵鈐】

【春風散入於栁營夜月盡淸於楡塞】

【風閃朱旗坐弭龍編之警雨拋金鎖少安虎帳之閒】

【西出闗山四十州當快唐人之誦益封將帥五千戶卽聆漢詔之頒】

【小煩騏馬馳積軸之間佇看貂蟬遂出兜鍪之上】

【大劍長鎗自笑毛錐之陋短衣疋馬願從羽獵之遊】

兵馬都監【國朝兵馬都監有路分掌本路禁旅屯戍邊防訓練之政令以肅淸所部建炎三年以要郡守臣帶本路兵馬都監一員充副都監中興防要紹興三年罷守臣兼兵職而副都監如故】

歷代事實典戎【胡文恭行張忌制云睠丨丨之臣】護兵【同上任以丨丨】職分戎旅【宋廣平集】招徠山後之民【東都事略郭進傳太祖徵太原以進爲河東道汾代等州行營馬步軍都監丨丨丨丨諸州民三萬七千餘口始進在西山太祖每遣戍必戒之曰汝謹守法我猶赦汝郭進殺汝矣】造舟濟師【東都事略潘美傳徵江南以美爲升州道行營都監美因丨丨以丨丨至金陵江南水陸十萬陳於城下美率兵襲擊大敗之因與大將曹彬率士晨夜攻城百道並進金陵平以功拜宣徽北院使】

翰苑新書前集卷五十

欽定四庫全書

翰苑新書前集卷五十一

諸路將【總將帥】

將帥官制【國朝神宗畱意武備本以捍西北二邊而推其法於東南故西北爲多東南爲少職略陜西諸路四十二將河北諸路三十七將而東南才十三將元丰四年詔東南諸路團結諸軍馬十三將淮南東路第一西路第二兩浙西路第三東路第四江南東路第五西路第六荊南北路第七南路潭州第八全邵永三州備廣西應援第九福建第十廣東路第十一西路桂林第十二邕州第十三實錄合諸路九十二將各有正副軍中行圖陣隊調發賞罰皆闗決於將副宣和六年詔元祐元年司馬光請盡罷諸路將官而樞密院難之止詔諸路將副在州駐札不系路分兵官知州並州鈐轄兼充者並差將官一員兼本州都監其單騎駐札處勿復差兼宣和五年禦筆諸路將副部隊自今並依元丰法選差中興防要乾道四年樞密院奏諸州揀中弓弩手𨿽已差路分鈐轄都監春秋詣諸州巡按緣逐州未有將官專一日逐訓練恐致事藝生疏詔諸州各置準備將一員專一管轄日逐訓練揀中弓弩事藝孝宗防要】

皇朝事實西戎無敢犯塞【言行錄李顯忠爲鄜延路兵馬都監兼充第六正將丨丨入冦公屢擊之自是丨丨丨丨】力戰卻夏人【東都事略劉仲武字子文爲涇原路第一將夏人欲犯天聖砦主帥檄仲武防兵於天聖約過某日賊不來則分屯去仲武得賊的期乞緩分屯主帥止畱一將及仲武軍賊果至仲武力戰禦之賊遁去遷熙河路兵馬都監】平夏川功爲多【東都事略趙隆傳隆除涇原第九將與夏人戰丨丨丨丨丨丨】非郭成不可【東都事略郭成傳進築平夏城置第十將以戍之章楶謂諸將曰新邊控扼誰可付者皆曰丨丨丨丨丨遂用之】第人材爲三等【職略元丰間王祖道言陜西河北京東府路將皆朝廷所選擇尙多庸人其餘淮浙等路𨿽有團治訓練之法而無教閱按試之實望密下諸路經略監司體量將副丨丨丨丨丨丨】

總將帥

歷代事實授鉞【唐渾瑊傳徳宗進狩山南瑊以諸軍衞入谷口帝臨軒丨丨用漢拜韓信故事】佩印【王忠嗣有武略丨四將丨爲隴西節度又職林云上平戎十八策】齋斧【魏志凡將出必齋戒之廟受斧故云丨丨】半段槍【宗實錄哥舒翰爲河西衙前將吐蕃大冦邊翰持丨丨丨當其鋒擊之】服虎文【漢百官志武官丨曰丨丨】雞羽檄【魏武奏事曰若有檄卽揷以雞羽又先見漢髙紀】鸞旂雕戈【常宏馬璘碑詔以鷹揚之命於是有丨丨丨丨之賜】秉鉞抗旌【終軍傳大將軍丨丨丨丨】提鼓援枹【國語範蠡應使者曰左丨丨右丨丨】美箭良弓【燕公制材標丨丨門襲丨丨軍法盈懷兵規指掌】右刀左矟【西郡南郢州刺史耿令貴謂所部曰大夫見賊須丨手拔丨丨手把丨莫皺眉畏死】鷰頷虎頭【前班超傳相者謂丨丨丨丨飛而食肉萬里侯相也】虯須猿臂【郭知連事】精貫白日【魏志云】才气無雙【前李廣傳廣丨丨天下丨丨】學萬人敵【項籍傳】爲國虎臣【辛慶忌】矯矯虎臣【詩丨丨丨丨在泮獻馘】武暢四海【陳湯威震百蠻丨丨丨丨】國之爪牙【漢李廣斬霸陵尉上書自陳上報曰將軍者丨丨丨丨】誓淸中原【晉元帝定江南以祖逖爲奮威將軍豫州刺史逖渡江中流擊楫而丨曰祖逖不能丨丨丨而濟者有如大江】一身都爲膽【蜀志趙雲字子龍將數十騎值曹操軍大出云遂前突其陣且鬭且卻魏兵追至營云大開門魏疑有伏兵引去云以勁弩射魏兵魏兵驚駭自相蹂踐墮水死甚多備明旦至云營視昨戰處曰子龍丨丨丨丨丨也】橫槊賦詩【東坡赤壁賦】卽席賦詩【王侍中智興武略英奇敕授徐州節制雄材磊落幕府旣開所辟皆儒者一旦從事於使院防宴從容賦詩公曰前某以韜略發迹未嘗畱心章句云云乃引紙援毫頃刻而就云平生弓劍自相隨剛被郎官教作詩江南花栁從君詠塞北煙塵我自知】不忘俎豆【東觀漢記云祭遵爲將軍取士皆用儒術對酒設樂必雅歌投壺𨿽在軍旅丨丨丨丨也】雅歌投壺【見上注】下馬作露布【傅奕字修期拜安逺將軍帝嘆曰上馬能擊賊丨丨丨丨丨】圖上方略【趙充國擊羌虜上問曰當用幾人曰百聞不如一見願馳至金城丨丨丨丨】方略何如【霍去病顧丨丨丨丨耳不至學古兵法】曉暢軍事【諸葛亮出師表曰將軍向寵性行淑均丨丨丨丨】元老壯猷【方叔丨丨克丨其丨詩】料敵如神【郭子儀家傳訓師如子丨丨丨丨又永泰元年僕固懷恩結吐蕃回紇合圍涇陽是時也兩軍相對控未發公獨以騎出降陰山十萬騎】十策【唐紀曰李靖累授開府獻丨丨以圖蕭銑】五間【孫子】一奇【黥布傳楚與黥布戰爲三軍欲以相救爲奇云云此亦丨丨也】減竈【史記孫臏丨丨】增竈【後漢虞詡丨丨】萬囊壅水【前韓信傳信擊齊楚使龍且將救齊與信夾維水陣信夜令人爲丨余丨盛沙以丨丨上流引兵半渡陽不勝還走龍且遂追渡水信使人決壅囊水大至龍且軍大半不得渡卽急擊龍且遂平】枕席過師【趙充國傳信威千里從丨丨上丨丨】暗合孫吳【曹植表曰行師用兵之要不必用孫吳而暗與之合】虜在目中【光武西徵隗囂召馬援至於帝前聚米爲山谷帝曰丨丨吾丨丨矣】飛將【呂布傳布字奉先便弓馬膂力過人號爲丨丨】梟將【張良傳九江王布楚丨丨】號杜彪【梁西荊州刺史杜山從膂力過人便馬善射所佩霞明朱弓四十餘力每出挑戰魏軍憚之丨爲丨丨】謂鐵虎【蔡祐與齊戰被明光甲所向無敵齊人丨之丨丨】飛將軍【李廣傳廣爲古北太守匈奴號曰漢丨丨丨避之數歲】熊虎之將【周瑜謂孫權曰劉備有闗張丨丨丨丨又爲世虎臣有飲馬長江之志又羽飛萬人敵】轅門二龍【烏承玭字徳潤開元中與族兄承恩皆爲平盧先鋒號丨丨丨丨】黃騶少年【裴果常乘騶馬白袍先陷陣時號爲丨丨丨丨】中興銳將【馬璘傳璘武藝絕倫遭時屯棘以忠力奮爲丨丨丨丨】大樹將軍【後馮異謙退不伐所止捨諸將並坐論功異常獨屏樹下】號眞將軍【前周亞夫傳文帝時匈奴大入邊亞夫爲將軍軍細桞以備胡上自勞軍至霸上棘門已而之細桞先驅至軍門都尉曰軍中聞將軍之令不聞天子之詔上使使持節詔將軍曰吾欲勞軍亞夫傳言開壁門天子按轡至中營亞夫以軍禮見天子爲動攺容式車文帝曰嗟乎此丨丨丨矣鄕者霸上棘門如兒戲耳至亞夫可得而犯耶】萬人敵【見熊虎之將注】艸木知名【唐張萬福傳江淮丨丨亦知萬福之威丨】不從中禦【淮南子曰國不可從外理軍丨可丨丨丨】八陣圖【諸葛亮傳云】背水陣【韓信傳云】橫行匈奴【十萬橫行舞陰侯之毅气又單於嘗爲書嫚呂太后太后怒上將軍樊噲曰臣願得十萬眾丨丨丨丨中】九戰九勝【絕甬道大破秦軍】八遇八克【婁師徳字宗臣武后時募猛士討吐蕃乃自奮戴紅抹額來應詔後與虜戰丨丨丨丨】以少擊眾【唐馬璘傳璘以百騎破賊五千光弼曰吾未見丨丨丨丨如馬將軍者】取糧於敵【郝玭貞元中在邊積三十年每討賊不持糗糧丨之丨丨】焚老上之龍庭【後竇憲傳憲遂登燕然山勒石刻功紀漢威徳令班固作銘曰躡冒頓之區落丨丨丨丨丨丨】勒功燕然【見上注】凱歌【周禮王大捷則丨丨又漢明帝定樂最末曰短簫鐃歌】振旅凱旋【唐裴行儉大破突厥丨丨丨丨】虎臣獻馘【見矯矯虎臣注】擇日設壇【韓信傳丨丨齋戒丨丨具禮拜爲大將】拊髀頗牧【馮唐傳上丨丨曰吾獨不得廉丨李丨爲將豈憂匈奴哉】卯命辰行【髙崇文爲長城使奉詔徵劉辟禦軍常若冦至丨受丨而丨丨器用無闕】跪而推轂鷹【維師尙父時惟丨丨】龍驤虎奮【魏志梟其元首】虎視龍驤【傅古今畫讚云信陵丨丨丨丨】闞如虓虎【詩進厥虎臣丨丨丨丨】赤兔突陣【呂布有良馬曰丨丨常與其親近乘赤兔而陷鋒矢丨丨】兵威如破竹【杜預曰今丨丨已振譬如丨丨數節之後迎刃而解】疾雷卒電【太公曰丨丨不及掩耳丨丨不及瞑目】云徹捲席【鄧艾破蜀詔丨丨丨丨蕩定巴蜀】雨洗天兵【李晟廟碑丨丨丨丨風霾虜魄】猛將如雲【李陵與蘇武書丨丨丨丨謀臣若雨】怒如嚴霜喜如時雨【魏志云】賞如髙山罰如深溪【魏都賦云云將猛四七】奔星震霆【揚雄傳云疾如丨丨擊如丨丨】雷合霆發【揚雄傳云】止雪反風【王晙將並州兵濟河討突厥晙間行拾趣山谷夜遇雪恐失期誓於神曰晙事君不忠不討有罪天所殛者當自防罰心誠忠而天監之則丨丨丨丨俄而和霽晙自東道追及之獲餘三千】刺山飛泉【前李廣利傳號貳師將軍拔佩刀丨丨丨丨湧出】酹酒祝江【隋賀若弼丨丨丨丨得葬魚腹中死且不恨】將門有將【楊感求領兵煬帝曰相門必有相丨丨必丨丨】西平有子【李愬】列耀斗魁【史曆書文昌宮上將以將丨丨於丨丨】太微上將【楊炯魏將軍碑】天目【燕集將爲丨丨國命所寄】

皇朝事實歸舟惟載圖籍【言行錄曹彬諡武惠討蜀師還輜重甚多或言悉奇貨也太祖密令伺之圖書也無銖金寸帛之附焉又平江南丨丨無他物丨丨丨丨衣被而已】邊使不敢仰視【言行錄曹武穆公瑋爲將幾四十年用兵未嘗敗衂自三都之戰威震四海勒斯賚聞公姓名卽以手加顙在天雄契丹使過魏地輒陰勒其從人無得髙語疾驅至多憚公丨丨丨丨】賊聞姓名【見上注】圖形以進【言行錄狄靑與西賊戰毎帶銅面具被發出入行陣間未嘗中箭而上未識其面遂令丨丨丨丨靑密令軍中聞鉦一聲則止再聲則嚴陣而陽卻鉦聲止則大呼而突之士卒皆如其教才遇敵未接戰遽聲鉦士卒皆止再聲皆卻夷人大笑相謂曰孰謂狄天使勇鉦聲止忽前突之賊兵大亂自相蹂踐死者不可勝計】西番呼爲父【同上曹公瑋在秦州西畨犯塞狄陣首出布陣狄貴人也瑋使射之一發而斃狄鳴笳而遁瑋以大軍乘之狄眾大敗系斬萬計西畨由是憚服至今不敢犯塞每言瑋名則丨之丨丨】下馬扶輦【同上澶淵之役髙武烈王瓊勸上發韋城王下馬自扶丨擁眾渡河敵眾失色及射死烏珠賊遂奉書請盟】焦山邀賊【治迹統類建炎四年烏珠四至鎭江韓世忠駐丨丨丨之時丨眾數萬世忠才八千人世忠募海船百餘艘泊金山下敵見大笑曰此吾機上肉耳世忠命鏈鐵爲長綆串大鉤徧授彊健者賊舟噪而前世忠分海船爲兩道出其背毎縋一綆則曳一船而入賊不得渡乃遣使願還所掠及獻馬五千世忠不聴曰只畱下烏珠乃可去世忠據中流與賊相持烏珠不敢出賊之在儀眞者乃於城外鑿小渠屬之江烏珠刑白馬殺婦人自刖其額祭天以幸風濤之息世忠知之悉師督戰風弱防緩我師不利賊以輕舠絕江而遁】幾獲烏珠【同上先是世忠視鎭江形勢無如龍王廟有賊來必登此望我虛實因遣二百卒伏廟中又遣三百卒伏江岸遣人於中望之戒曰聞江中鼓聲岸下人先入廟中人繼出賊果有五騎趣龍王廟廟中之伏聞鼓聲而出五騎振策以馳僅得其二有紅袍白馬旣墜而跳馳得脫詰二人者云卽烏珠也】海州之捷【同上李寶至東海縣時金兵已圍海州寶麾兵登賊驚引去寶引舟師至密之膠西石臼島賊泊唐島相距止一山候風卽南不知王師之猝至丙寅風自南來眾喜爭奮引帆握刃俄頃過山薄賊眾驚大擾彼帆皆以錦纈爲之彌亙數里忽爲波濤捲聚一隅寶命以火箭射之延燒數百火不及者猶欲前拒寶命健士躍登其舟以短兵擊刺殪之舟中脫甲而降者三千人獲酋首鄭嘉努等斬之獲器甲糧斛以萬計飛小舟奏捷除沿海制置】柘臯敗冦【言行錄李顯忠與諸將防淮西戰於丨丨烏珠大敗公追至孔城奪耄倪之被虜者以萬計】塗甲冒火【同上金主亮旣敗於楊林走淮甸尙畱精兵於和李顯忠陣於和之城下賊冦敗走入城縱火公領軍丨丨丨丨而進遂復和州】兼四美【同上李顯忠分以忠誠結知冕旒人謂義不忘君如闗雲長忠不卹家如季良器子儀之寛厚得人光弼之嚴明禦下公丨丨者之丨】應飛來之識【言行錄湖冦楊麼自恃其險賊中語曰有能害我除是飛來俄詔用嶽飛適值大旱公命伐木爲巨筏塞諸港賊戰敗趨舟欲出湖而舟爲筏所礙不能遁遂戮死招降之丨丨丨丨於是乎驗】賊不敢逾河飲馬【同上吳玠捍禦金人猛士如林嘗敗衂賊退守河東丨丨丨丨丨丨】以勇果濟奇智【同上李顯忠公之用兵奇計百出丨丨丨丨之先計後戰卒如所料遇大敵餘人奪气公方優遊甚暇屢以少擊眾取勝】每戰動鼓樂【同上吳玠公親兵不滿五萬每戰乘肩輿丨丨丨殊無懼色戰無不勝】變化如神【同上胡世將問吳武順王兄玠所以戰則曰要在用所長去所短金之弓矢不若中國之勁利中國之士卒不若金人之堅忍據其形便更出銳兵沮其堅忍之勢則我固有以制彼至於決機兩陣之間丨丨丨丨黙運乎心術之微則璘有不能言者】勇冠三軍【言行錄太師韓蘄王世忠方從梁方之爲將也破鄆賊於防河又破大名賊於超化寺又破內黃賊於沂州又破徐靖於莒縣又破張仙於擂鼓山丨丨丨丨】恨見卿晚【同上郭觀察棣初爲興元利州正將樞密使王公炎入蜀奇公材畱置帳下乾道中部秦兵及鎧甲赴行在所因密薦之卽日召入孝宗悼符離失利寤寐中原公極言曩事剖析如流漏下數刻上曰丨丨丨丨】自敍顧盼示可用【馬援拜伏波將軍劉尙擊武陵五溪蠻長深入軍沒援請行時年六十二帝湣其老援曰尙能披甲上馬帝令試之援據按丨丨以丨丨丨帝曰矍鑠哉是翁也】

羣書精語匈奴未滅甲第何營【楊盈川碑丨丨丨丨丨丨丨丨壯士不還寒風自起】匈奴未滅何以家爲【前霍去病傳上爲治第令視之去病對曰丨丨丨丨臣丨丨丨丨也】持鼓揮桴臨難決疑【薛登上疏丨丨丨丨丨丨丨丨此將事也一劍之任此將事也】以將爲命以兵爲威【董賢爲大司馬衞將軍冊丨丨丨丨丨丨丨丨】名暴夷貉威澹鄰國【丨聲丨於丨丨丨稜丨乎丨丨】上將坐而伐謀【鄴侯傳云云】八陣校武七擒卽戎【栁氏家錄諸葛亮因丨丨以丨丨經丨丨以丨丨】翩翩飛將董我三軍【唐李徳裕集】戰如守行如戰【荀議兵篇】戰必勝攻必取【前髙帝紀帝曰連百萬之眾丨丨丨丨丨丨吾不如韓信人傑】以正合以奇勝【田單傳太史公曰兵丨丨丨丨丨丨又奇正相生】動於九天之上【孫子曰善攻者丨丨丨丨丨丨又上兵伐謀】髙壘深溝蛇營鳥陣【燕公制丨丨丨丨臥驚營而不動丨丨丨丨臨死地而無疑】正正之旗堂堂之陣【孫子無邀丨丨丨丨無擊丨丨丨丨】九羌釁鼓六狄焚旗【李晟碑皇情西顧則丨丨丨丨詔書北伐則丨丨丨丨】傾山碎卵【晉書戴記云云】淮徐獻捷河兗凱歸【文選云云】安邊境立功名【前晁錯傳丨丨丨丨丨丨在擇於良將】闑以外將軍制之【馮唐傳古王者之遣將也跪而推轂曰闑以內寡人制之丨丨丨丨丨丨丨】杖馬箠下數十城【張耳傳云】乘長風破萬里浪【宋史宗慤云】金方之气凝爲將星【白集制丨丨丨丨丨丨丨丨王者法天選命豪傑授之以鉞】惟弟惟兄莫非頗牧【元集行李願制】允文允武明詩閱禮【出師頌云】授鉞四七【東都賦云云】

前賢詩詞擁麾爲漢將【北伐詩】論兵邁古風【杜甫贈哥舒翰今代麒麟閣何人第一功云云淸海無傳箭天山早掛弓胡人愁逐北宛馬又從東】戈矛虓虎士【杜牧詩丨丨丨丨丨弓箭落雕兵】文昌動將星【續選薛道衡少昊騰金气丨丨丨丨丨】寒光照鐵衣【樂府木蘭詩萬里赴戎機關山度若飛朔气傳金柝丨丨丨丨丨】洗劍靑海外【杜甫王思禮詩丨丨丨丨丨刻石天山前】郊云拂畫旗【岑參奉和杜相公發京城作按節辭黃閣登壇戀赤墀銜恩期報主授律逺行師野鶴迎金印丨丨丨丨丨叨陪幕中客敢和出車詩】雙節夾道馳【岑參獻封大夫受將回軍驛馬從西來丨丨丨丨丨喜鵲捧金印蛟龍盤畫旗如公未四十富貴能及時直上排靑雲旁看疾若飛前年斬樓蘭去嵗平月支】行年三十執金吾【岑參玉門闗蓋將軍歌蓋將軍眞丈夫丨丨丨丨丨丨丨】大將龍旗掣海云【岑參獻封大夫破播仙凱歌鳴笳疉鼓擁回軍破國平蕃昔未聞丈夫鵲印揺邊月丨丨丨丨丨丨丨】從橫逸气走風雷【李白上哥舒翰天爲國家孕英才森森矛防擁靈臺浩蕩深謀噴江海丨丨丨丨丨丨丨】搜兵四把降王縛

四六警語【節將上將】總帥【齋壇虎臣渙號中朝威鉞戎帥持兵外閫】

發端【光膺宸命將令國中光奉詔書間關百戰榮總戎軺制師閫外進持師律夷險一心

幹拜制麻晉參國柄】

起聯【尺一詔書起本兵之舊弼二三執政進秉國之新參】武樞

【忠臣之謂骨鯁久賴讜言執政之由股肱具瞻良弼】

【密次臺躔禮秩僅餘於一等同升政路絲綸特下於九天】

【運籌合上意旣資心腹之謀兵政圖舊人遂履股肱之任】

【宥密殫厥心妙秉機廷之望旦夕弼厥辟預參政府之崇】

【參兩間以爲公輔助調鼎鼐之和有一徳以享天心上柄杓魁之象】

【毅然以身任朝廷責持重如周亞夫趙充國誓不以賊爲君父憂盡忠如陶士行溫大夏析父王之爪牙心潛濟北之一編將軍國之心膂材駕山西之諸將】

【威震江淮之艸木望居百將之先塵淸燕薊之鮏羴才實萬人之傑】

【挽河漢以洗甲兵羽林握天軍之要整乾坤而篆鐘鼎齋壇肅大將之威】

【慷慨足以得三軍之心沈鷙足以寒四夷之膽】

【鶴唳風聲走苻堅於淝水鵞鳴雪夜擒元濟於蔡城】

【煌煌金節方拱扶斗極於紫霄黃道之間獵獵神旗忽鎭壓江淮於絳節碧幢之下】

【忠誠許國卯受命辰卽行有崇文之勇決謀略過人申上奏寅報可從充國之便宜用兵先計後戰克全敵愾之威擊敵以滅爲期毎厲復讐之志】

【入則畫防周廬壯七萃八屯之衞出則雕戈錫盾顓五侯九伯之徵】

【執干戈而衞社稷號眞將軍歷邊境而立功名爲古名將】

【聯勾陳而扈太防懋便蕃於睠渥封姑胥而臨瀚海素慷慨於功名】

【𨿽陷陣摧堅不足充顏行之役然據鞍艸檄或堪作露布之文】

【命一軍出宛洛未多蜀相之謀請三萬舉燕齊行奮淮陰之績】

【天子遣趙將軍眞得破羌之防路人問霍去病行收絕漠之勲】

翰苑新書前集卷五十一

欽定四庫全書

翰苑新書前集卷五十二

太守【上】

太守【郡守秦官掌理其郡秩二千石漢景帝中元二年更名太守後魏初郡置三太守開皇三年罷天下諸郡以州統縣大業三年又攺爲郡唐武徳元年攺爲州刺史加號持節天寶元年攺爲州太守開元中定天下州府自京都及都督都護府之外以近畿爲四輔余爲六雄十望十至徳後州縣凋獘刺史之任大爲精選諸州始各有兵鎭刺史皆加團練使故其任重矣通典五代仍刺史之號藝祖開基革五季之患召諸鎭防於京師賜第以畱之分命朝臣出守列郡號權知軍州事軍謂兵州謂民政焉聖朝�略太守掌總理郡政宣布條教導民以善而糾其姦慝歲時勸課農桑旌別孝悌其賦役錢谷獄訟之事兵民之政皆總焉凡法令制條悉意奉行以率所屬遇赦宥則以時宣讀而班吿於治境舉行祀典察郡吏徳義材能而保任之若疲軟不任事或姦貪冒法則按劾以聞遇水旱以法賑濟安集流亡無使失所四朝志建炎元年詔河北京東西路除帥司外舊差文臣知州去處許通差武臣一次紹興元年知越州陳汝錫言諸路守臣並許節制管內軍馬除逐州遇有緩急事宜合依前項指聴從本州守臣節制外所有事幹一路軍政及合帥司差發之類並令遵依舊法施行詔申明行下中興防要後詔要郡帶本路兵馬鈐轄次要郡帶本路兵馬都監紹興三年罷元年七月詔要郡文臣帶本路兵馬鈐轄武臣副之次要郡文臣帶本路兵馬都監武臣副之令逐州攺正稱呼至紹興三年臣寮言旣與異時沿邊事體不同又於今日諸州統制無補徒著名位以成虛文詔並罷之五年令郡守除授罷任並令上殿六年詔控扼去處守臣並以三年爲任九年罷令郡守並帶提舉學事孝宗乾道二年令不任守臣不爲郎淳熙中令郡守罷帶主管學事】

歷代事實符守【唐大詔令於頔制累踐臺郎遂分丨丨】州長【韓文愈承朝命爲此丨丨】師帥【前董仲舒策今之郡守縣令民之丨丨所使承流而宣化也】郡將【前嚴延年傳注謂丨丨以其兼領武事】黃堂【吳郡國志吳郡太守所居之堂春申君之子假君之殿也因數火塗以雌黃故曰丨丨】皁蓋朱旛【續漢志二千石丨丨丨丨】一麾【見詩詞類】五馬【潘子眞詩話禮天子六馬左右驂三公九卿駟馬左驂漢制九卿則二千石以右驂太守駟馬而已其加秩中二千石乃右驂故以五馬爲太守美稱遁齋閒覽與學林云漢時朝臣出使爲太守增一焉故爲丨丨】領魚【續通典後唐長興元年給事中崔衍奏當省給納諸州銅魚一隻在本州庫新除刺史請丨左丨到州集官吏取州庫右魚契合卻差人送左魚納省】分虎【範尙書讓封侯表丨丨出守】魚佩【唐循吏傳序唐初刺史得佩魚品卑者假丨丨】珪符【太守曰丨丨王融】瑞符【元和制適其全器俾領丨丨】靑龍符【東方刺史曰丨丨丨余方準之】銅魚符【武徳元年領丨丨丨】玉麟符【隋樊子蓋守東都有功煬帝勞曰今爲公別造丨丨丨以代銅獸】銅虎符【史記漢文帝初爲郡守爲丨丨丨竹使符國家當發兵遣使者至郡合符符合乃聴受之以代古之圭璋從簡易也】竹使符【見上注】雙旌五馬【記室新書云】車朱兩轓【前景帝詔曰吏者民之師也車駕衣服宜稱令長吏二千石丨丨丨丨】隼旟熊軾【見精語類】紆靑拖墨【馬汧誄剖符專城丨丨丨丨之司】方寸之印丈二之組【前嚴助傳陛下建其王侯此必委質爲藩臣陛下以丨丨丨丨丨丨丨丨鎭撫方外云云】淸白吏【後漢楊震爲涿郡太守性廉或勸開產業震曰使後世稱爲丨丨丨子孫以此遺之不亦厚乎】獨立使君【裴俠守河北入周太祖命獨立曰裴俠淸愼奉公爲天下最有如俠者與之俱立眾黙然朝野嘆服號丨丨丨丨】淸徹底【朱世良爲淸河太守有老人曰府君非惟政善丨亦丨丨】淸白自將【陸長源爲汝州刺史諧易無威儀而丨丨丨丨去汝州送車二乘曰吾祖罷魏州有車一乘而圖書半之吾愧不及先人云】淸畏人知【晉胡質傳質爲荊州刺史帝問其子威曰卿孰與父淸威曰臣父丨丨丨丨臣淸畏人不知是臣不及父逺矣】四知之畏【楊震傳震爲東萊太守昌邑王密夜半懷金獻曰無人知震曰天知神知爾知我知是謂四知何無人知也】淸如冰雪【魏令狐邵字孔叔爲農太守所在丨丨丨丨】淸見越石【宋虞願爲晉安太守海邊有越王石嘗隱雲霧相傳云淸太守乃得見往觀之淸徹無所隱蔽】酌泉賦詩【晉吳隱之爲廣州刺史至貪泉酌而飲之賦詩曰古人雲此水一歃懷千金若使夷齊飲終當不易心在州淸節自勵】受魚垂庭【晉羊續爲南陽太守府丞嘗獻魚續受而垂之於庭】舶物無所取【王僧孺傳僧孺爲南海太守外國丨丨並丨丨丨曰昔人爲蜀長刺終身無蜀物吾欲遺子孫不敢越裝】文武兼備【盧植字子幹四府舉植丨丨丨丨拜九江太守】文武有牧禦才【後光武紀帝南定河內鄧禹曰冦恂丨丨備足丨丨人丨眾之丨乃拜恂河內太守】天下長者【前漢文帝謂田叔曰公知丨丨丨丨乎曰故雲中太守孟舒是也】良二千石【前宣帝詔曰與我共理惟丨丨丨丨乎】召父【前召信臣傳字翁卿爲南陽太守興水利吏民信愛時號爲丨丨】杜母【杜詩字君公南陽太守性節儉而政治淸平南陽爲之語曰前有召父後有丨丨】慈父【唐李桐客爲通巴二州刺史治尙淸平呼爲丨丨】訓如父愛如母【見吏民作歌注】蒲鞭【劉寛典歷三郡吏人有過但用丨丨罰之示辱而已】葦杖【選昭王碑南陽丨丨未足比其仁】皮鞭【北史崔伯謙爲北地太守攺鞭用皮爲之不忍見血示恥而已】有腳陽春【天寶遺事宋璟愛民防物人謂丨丨丨丨】萬物吐气【見精語類】一州受福【唐陳子昻傳曰丨丨得才刺史十萬戶丨其丨得不才刺史十萬戶受其困國家興衰在此職也】布詔【前黃霸傳霸字次公爲潁川太守選擇賢良吏分部宣丨丨令令民咸知上意】中和宣布詩【前王褒爲益州刺史王襄使褒爲丨丨樂職丨丨丨以揚帝徳】班春【前崔篆王莽時爲新大尹稱疾不視事三年不行縣門下掾諫篆乃彊起丨丨】教以禮遜【前韓延壽治潁川丨丨丨丨】孝悌之訓【劉寛傳寛字文饒爲南陽太守毎行縣慰父老以農裏之言勉少年以丨丨丨丨】條教可紀【薛宣傳宣爲左馮翊賞罰明用法平所居皆有丨丨丨丨利用省費吏民稱之郡中淸淨威徳並行眾職修理姦宄絕息】薤本【龎參守漢陽郡人任棠有奇節參到先候之棠不與言但以丨一丨水一盂置屏前自抱兒伏戶下參思其微意曰水者欲吾淸也薤者欲吾擊彊宗也抱兒當戶欲吾開門卹孤也】鐺腳【唐薛大鼎爲滄州鄭徳本爲瀛州賈惇頤爲冀州皆有治名故河北稱丨丨刺史】驅蚊扇【裴光庭典名藩有異政明皇謂宰輔曰光庭性逐惡如扇驅蚊】記惡碑【盧奐累任大郡治有異績人畏之如神凡治姦惡旣斷其罪又以其所犯刻石立門再犯必致之死籍時謂之丨丨丨】有千里眼【後魏王逸爲光州刺史爲政愛人廣設耳目時人謂有丨丨丨】職事稱神【黃霸丨丨聰明吏民不知所出咸丨丨明】決郡如神【前朱博傳博爲冀州刺史丨丨中丨丨吏民大驚】抑彊扶弱【後耿純爲東陽太守在郡四年丨丨丨丨令行禁止】摧折豪彊【嚴延年爲河南太守豪彊屏息野無欺盜其爲政務在丨丨丨丨】摘發姦邪【漢黃香爲太守到官不遣吏歸鄕丨丨丨丨詞訟立決】東海大治【前尹翁歸傳翁歸爲東海太守好淸靜歲餘丨丨丨丨】豫州太平【晉祖逖別傳爲丨丨刺史百姓感化復見丨丨】爲三河表【魏朗字少英爲河內太守政淸丨丨丨丨】爲十郡最【魏顏斐字文林治雍州丨丨丨丨】治有異等【漢王成丨丨丨丨】治爲第一【潁川太守黃霸河南太守吳公北海太守朱邑皆丨丨天下丨丨】奏課第一【李忠字仲都爲丹陽太守三公丨丨爲天下丨丨】淸簡爲最【宗室李峘睢陽太守丨丨丨二千石丨】政平訟理【前宣帝詔曰丨丨丨丨與我共此者其惟良二千石乎】囹虛盜息【魏顏斐丨圄空丨丨賊屏丨】市無二價【後漢宋登叔陽爲潁川太守丨丨丨丨道不拾遺】道不拾遺【嚴延年爲涿郡太守郡中震恐丨丨丨丨又範曄爲天水太守丨丨丨丨】狗不夜吠【見老叟持錢注】賣刀買犢【前龔遂傳宣帝時渤海盜起選遂召見對曰海瀕遐逺不占聖化故使赤子盜弄兵於潢池耳上曰選用賢良故欲安之遂曰治亂民猶治亂絲不可急也願得便宜從事遂單車獨行至府盜賊聞教令卽時解散乃開廩假貧民民有帶刀劍者使賣劍買牛丨丨丨丨】無襦有袴【後廉範傳範爲蜀郡太守除火禁百姓便之歌曰廉叔度來何暮不禁火民安作昔無襦今五袴】麥兩岐【後張堪傳堪爲漁陽太守擊匈奴開稻田千萬頃勸農以致殷富百姓歌曰桑無附枝丨秀丨丨張君爲政樂不可支】禾同穎【梁栁渾字文暢爲吳興太守嘉丨丨丨】蠶四熟【尹思政爲靑州刺史丨丨丨黜陟使嘆曰是非善政致祥乎】鱷逺徙【韓愈傳愈爲潮州刺史鱷魚徙六十里】虎渡江【宋均傳均爲九江太守郡多虎暴均出檻穽丨東丨丨又山陽楚沛多蝗其飛在界者輒東西散去】蝗赴海【後馬稜傳稜守武陵丨飛丨丨】風滅火【後漢劉昆遷農太守郡多虎昆爲政三年仁化盛行虎皆負子渡河詔問昆曰前守江陵反丨丨丨後守農虎北渡河】有鳳凰麒麟【後漢岑彭傳彭爲潁川太守乃丨甘露嘉禾丨丨丨丨之瑞集其郡境】無蝮蠍鯨鯢【王業字子春爲荊州刺史山丨丨丨豺狼川無丨丨風波不動】興學成都【文翁爲蜀郡太守起學成都市由是大興蜀學於京師者比齊魯焉至今蜀好文雅文翁之力也】北州多伏氏之學【後後伏恭字叔齊爲常山太守惇修學校教授不輟由是丨丨丨丨丨丨丨】下車修庠序之教【劉虞遷桂陽太守丨丨丨丨丨丨丨】賓客滿門【漢朱博傳博好樂士夫爲郡守丨丨嘗丨丨欲仕進薦舉之】掾吏爲師友【漢嚴翊謂丨丨丨丨丨】陳蕃設榻【後丨丨傳蕃爲豫章太守不接賓客惟徐穉來特丨一丨去則懸之】成瑨坐嘯【後範滂傳成瑨爲南陽守任功曹岑晊宗資爲汝南守任功曹範滂人語曰南陽太守岑公孝農丨丨但丨丨汝南太守範孟博南陽宗資主畫諾】勸務農桑【黃霸爲潁川太守爲條教丨以爲善及丨丨丨】躬勸耕農【召信仁傳信臣爲南陽守丨丨丨丨出入阡陌開通溝瀆郡中莫不耕稼力田吏民親愛號曰召父】修堰漑田【蜀檮杌載五代前蜀時張琳爲眉州刺史丨章仇通濟丨丨丨萬五千頃民被其惠歌曰前有章仇後張公疏決水利秔稻丰南陽杜詩不可同何不用之代天工】築堤漑田【白居易傳居易爲杭州刺史始丨丨捍錢塘丨丨千頃】二州民就食其境【陳君賓傳君賓徙鄧州刺史承百姓流冗加意勞徠不期月皆自還業明年四方霜潦獨君賓所治泰然儲倉充塞蒲虞丨丨丨丨丨丨丨太宗詔勞之曰去年谷不登餱糧少令析民旁郡逐食聞刺史與百姓識朕此懷務相安養還有贏糧出布帛贈遺行者此知水旱常數更相拯贍禮遜興行朕顧何憂】開倉一境獲全【晉丹陽陶回爲吳興太守時人民饑三吳尢甚回輒丨丨丨丨丨丨】耆老歌徳【狄仁傑傳仁傑爲寧州刺史撫和戎夏人得歡心郡人勒碑頌徳境內丨丨丨丨美者盈路】吏民立祠【王堂傳字敬伯爲巴郡太守丨丨爲丨生丨】魏郡歌岑君【後岑熙傳岑熙爲魏郡太守視事二年人歌之曰我有枳棘岑君伐之我有蟊賊岑君遏之狗吠不驚含哺鼓腹】平州歌田君【見歲旱祈雨大至下注】叔度來暮【見無襦有袴注】何武去思【前丨丨傳武蜀郡人所居無赫赫之名丨後常見丨】謝安去思【晉丨丨爲吳防太守任官無當時譽丨後人丨】居民富去見思【前循吏傳漢世良吏爲盛若趙廣漢韓延壽尹翁歸嚴延年張敞之屬皆稱其位王成黃霸朱邑龔遂鄭召信臣等所丨丨丨所丨丨丨生有榮號死有奉祀】吏民愛敬作歌【職官分紀李爕爲京兆尹丨丨丨丨丨丨曰我府君教道舉恩如春威如虎訓如父愛如母】臨軒冊受【唐循吏傳序太宗嘗曰朕惟治人之本莫重刺史故錄姓名於屏風興臥對之得才否狀輒疏下方以擬廢置於是官得其人民亡愁嘆始都督刺史皆丨丨丨丨後不復冊然猶受命日對便殿賜衣物乃遣】光寵守臣【同上宗開元時已辭仍詣門側候進止所以丨丨丨丨以責其功故葉气嘉生薰爲太平】賜衣以遣【見上注】賜詩以餞【通鑑唐宗自選有聲望者大理卿源光裕尙書左丞楊承令兵部侍郎冦泚等十一人爲刺史命宰相諸王及諸司長官臺郎禦史餞於洛濱賜以禦膳上自書十韻詩命髙力士賜之】徒得君重【前汲黯傳武帝召爲淮陽太守黯願爲中郎出入禁闥補過拾遺上曰君薄淮陽耶吾今召君矣顧淮陽吏民不相得丨丨丨丨臥而治之】臺閣典州【見宰相出爲刺史注】諫官補郡【漢元帝選博士諫大夫補郡國守相蕭望之爲平原守上疏曰陛下哀湣百姓悉出丨丨以丨丨國吏所謂憂其末而忘其本也】令僕出守【後漢書尙書丨丨丨爲郡丨郡守入爲三公】宰相出爲刺史【唐百官志則天議更州縣李嶠唐休璟曰今朝廷重內官輕外職望於臺閣寺監妙簡賢良分典大州自近臣始平章事韋嗣立先行以示羣臣】試望之於馮翊【蕭望之傳宣帝察望之經明持重議論有餘材任宰相欲詳試其政事復以爲左馮翊】會稽賜書具對【前嚴助傳助拜丨丨太守數年不聞問丨丨曰君厭承明之廬勞侍從之事懷故土出爲郡吏間者闊焉久不聞問丨以春秋丨助恐上書謝願奉三年計最】建州若在朕前【東觀奏記於延陵授丨丨刺史宣宗問云建州去京師逺近對曰八千里上曰朕左右前後皆建人卿若潔已奉法糾緝凋瘵則常丨丨丨丨或撓法度使逺人無聊則三尺階前便是萬里】手迹以賜方國【後循吏傳序光武長於民間頗達情僞以丨丨丨丨丨者皆一札十行細書成文勤約之風行於上下】璽書增重賜金【前循吏傳序宣帝時二千石有治效輒以丨丨勉勵丨丨丨丨或爵至闗內侯公卿缺則選諸所表用之】願得耿君【後耿純拜東郡太守後道過東郡百姓數千隨車駕雲丨復丨丨丨】迎細侯【郭伋字細侯在並州有惠徳及於民後入界童兒數百騎竹馬迎於道】復借冦君【後漢冦恂傳恂爲潁川太守召爲執金吾光武幸潁川百姓遮道願丨丨丨丨乃畱鎭之】前後八年【黃霸爲潁川太守戶口歲增召守京兆尹復有詔歸潁川太守官丨丨丨丨郡中愈治】入爲三公【見令僕出守注】入拜三公【第五倫虞植鮑昱爰延皆自郡守丨丨丨丨】髙第入爲宰相【唐馬周傳古者郡守縣令皆選賢徳由二千石丨丨丨丨丨丨】髙第入爲馮翊【朱博字子元爲瑯琊太守以丨丨丨丨左丨丨】八居九列【劉寵傳寵自會稽太守罷歸丨丨丨丨四登三事】自縣之州【傅癸字癸珪爲山陰令遷益州刺史丨丨丨丨近世未有】承虞公之政【瑯琊王秀之爲郡守與朝士書曰此郡丨丨丨丨後善丨猶存遺風易遵差得無事】不易袁公之政【唐袁滋傳爲華州刺史召拜大將軍耆老至遮道不得進於陵宣言曰於陵丨敢丨丨丨丨丨】魚書離任【唐書準式刺史替代及追別皆降丨丨然後離任】鵲羣擁車【李元紘治潤有惠民政代去吏民遮畱烏丨丨飛亦丨行丨】攀轅臥轍【後侯霸傳爲臨淮太守被召百姓丨丨丨丨不許去】截鐙畱鞭【唐姚元崇傳元崇牧荊州受代日民擁馬首遮道不使去乘馬鞭鐙民皆截畱之】老叟持錢【劉寵字祖榮爲防稽太守簡除煩苛郡中大化召爲將作大匠有五六丨丨人丨百丨以送寵曰自明府下車以來狗不夜吠民不見吏年老遭遇聖明故自扶奉送寵曰吾政何能及公言耶爲人選一大錢受之】耆老遮道【見不易袁公之政注】郡人攀舡送【吳錄鄧攸守吳興郡有惠政離丨之日丨丨其丨相丨三百里不忍別】四龍【李元禮祖父修安帝時生子亮叔訓秀號丨丨皆爲牧守】三窟【晉王衍尙書令弟澄爲荊州弟惇爲靑州衍謂之曰荊有江漢之固靑有附海之險卿二人在外而吾畱於此足以爲丨丨也】萬石【前石奮四子皆二千石號爲丨丨君】父子相代【畢終敬丨丨丨丨爲兗州當世榮之子元賓爲使君毎聴政終敬乘板輿至元賓所遣左右敕不聴起觀其斷決忻忻然喜見顏色】兄弟繼踵【馮立傳立字聖卿徙西河上郡太守治行略與馮野王相似民歌之曰大馮君小馮君丨丨丨丨相仍循聰明賢智恩惠民政如魯衞徳化鈞周公康叔猶二君】大馮君小馮君【上注】大南郡小南郡【南史劉之遴除南郡太守武帝曰卿母年徳俱髙故令卿衣錦還鄕盡榮養之理轉湘東長史太守如故弟之亨代之遴爲長史南郡太守荊士懷之不復稱名號丨丨丨丨丨丨】豫州兄弟之政【夏侯達爲南丨丨刺史兄亶先經此任並有恩惠百姓歌曰我之有州頻得夏侯前丨後丨布丨優優】洛州兄弟之碑【唐賈惇頤爲洛州刺史百姓共立碑及弟惇實爲長史復刻石頌美於兄碑之側時人號爲棠棣碑】盧奐不墜家風【丨丨傳奐爲陜州刺史宗幸京師於防事題贊曰專城之任分陜之雄人多惠愛性實謙沖亦旣利物在乎匪躬斯爲國寶丨丨丨丨尋除工部侍郎】恭仁乃是義方【楊恭仁隋司空雄之長子仁壽中累除甘州刺史恭仁務舉大綱不爲苛察我夏安之文帝謂雄曰丨丨在州甚有善政非爲朕舉得人丨丨卿丨丨所致】望之子育【蕭丨丨爲平原太守丨丨爲南陽太守】翁歸三子【尹丨丨爲東海太守後丨丨皆爲郡守】冀州故人【蘇章傳章爲丨丨刺史丨丨太守號曰人皆有一天我獨有二天章曰今夕蘇孺文與故人飲者私恩也明日冀州刺史案事者公法也】後堂邑子【尹翁歸爲東海太守於定國欲屬托邑子兩人令坐丨丨待見定國與翁歸語終日不見其丨丨旣去定國謂邑子曰此賢將汝不任事也又不可幹以私】鼓吹遊鄕黨【蘇亮傳亮出爲岐州刺史朝廷以其牧守本州特給路車丨丨先還其宅並給騎士三十列羽儀丨丨丨經過故人觀旬日而後入州世以爲榮】富貴歸故鄕【朱買臣傳買臣拜會稽太守上謂買臣曰丨丨不丨丨丨如衣錦夜行】衣錦晝遊【張士貴虢州人唐初從平洛授虢州刺史帝曰顧令卿丨丨丨丨耳】衣錦還鄕【唐姜譽傳譽秦州人以平薛仁杲功拜秦州刺史髙祖曰丨丨丨丨古人所尙今以本州相授】還鄕榮親【見大小南郡下注】過家上冢【韓稜傳稜爲南陽太守特聴丨丨丨丨鄕裏以爲榮】懷故土出爲郡吏【見會稽賜書具對注】荊部聯璧【普泰中韋孝寛除浙陽郡守時獨孤信爲新野郡守同荊州情好數密政術俱美丨丨吏人號爲丨丨】河東股肱【季布傳上曰丨丨吾丨丨郡故特召君耳】汝南心腹【後韓崇傳崇爲汝南太守召引見賜車馬束帛上敇崇曰丨丨丨丨之郡位次京師也】河潤九里【郭伋傳潁川盜起拜伋爲太守帝勞曰賢能太守去帝城不逺丨丨丨丨冀京師防福】夢刀【晉王濬傳濬爲廣漢太守夜丨三丨縣於臥屋梁上須臾又益一刀主簿李毅曰三刀爲州字又益一刀者明府其臨益州乎果然】畫鹿【後鄭爲淮陰太守政不煩苛行春隨車有兩白鹿方道夾轂而行主簿黃國賀曰聞三公車轓丨作丨明府必爲宰相】雨隨車【百里嵩爲徐州境內旱嵩行部所經丨輒丨丨又見上注】歲旱祈雨大至【田仁防傳仁會爲平州刺史丨丨自暴以丨而丨丨丨谷遂登人歌曰父母育我兮田使君挺精神兮上天聞】登樓談詠【晉庾亮鎭武昌諸佐吏殷浩之徒乘秋夜共登南樓俄不覺亮至諸人將避之亮徐曰諸君少住老子於此處興復不淺便據胡牀與浩等丨丨其坦行已多如此】著屐遊山【晉謝靈運出爲永嘉太守郡有名山水靈運素所愛好出守遂肆意遊遨嘗著木屐上山則去前齒下山去其後齒】東海大治【汲黯爲東海太守好淸靜病臥閣內不出歲餘丨丨丨丨】吏稱神明【黃霸爲潁川太守嘗有所伺察擇吏遣行吏出道傍烏攫其肉後還霸勞之曰甚苦食於道傍乃爲烏所盜肉丨大驚咸丨丨丨】移病民息訟【韓延壽爲東郡太守民兄弟訟田延壽傷之曰備位爲郡表率令民有骨肉相訟是日移病不聴事於是遜不敢復爭】合浦珠還【孟嘗遷丨丨太守郡產珠先守多貪珠徙於交趾嘗革易前獘未經歲丨復丨】棠棣碑【見前洛州兄弟之碑注】艸木知名【唐徳宗以張萬福爲濠州刺史上謂曰朕以江淮丨丨丨卿威丨】

翰苑新書前集卷五十二﹤子部﹐類書類﹐翰苑新書﹥

欽定四庫全書

翰苑新書前集卷五十三

太守【下】

皇朝事實良二千石【言行錄陳居行知徽州決事公明鄰郡有訟多詣臺省乞付公禦史間取文案覆視嘆曰眞丨丨丨丨也】眞良太守【劉敞知揚州郡有雷塘舊屬民耕種其中往歲官取黃水以備漕運舊田主皆奪業公至持契書詣府說公判還之發運使以漕事動朝廷靳畱之公用種稻事明其無用朝廷乃聴杜衍居南都聞之喜曰丨丨丨丨】號稱循吏【陳居仁歷典數郡率乘旱歉公悉心措畫責成於下政事日修公私給足寛嚴適中丨丨丨丨所至皆立生祠道出舊治送餞塞途】得好知府【語錄張忠定知益州斬一猾吏吏稱無罪公封判令至市曹讀示之旣聞斷辭告市人曰爾輩丨丨丨丨矣蓋李順嘗有死罪系獄此吏故縱之也】相繼號良吏【言行錄孫甫字之翰初謝絳知鄧州有惠政慶曆中範仲淹洎甫丨丨守郡皆丨丨丨】一介弗取【王信紹熙間知紹興自當官受俸非祿令丨丨丨丨去之日才餘五萬錢政明且淸聞於逺近】一硯不持【包拯爲端州守州嵗貢硯前守所取輒數十倍以遺權貴公命制者才足貢數歲滿丨丨丨丨歸】一龜一鶴【言行錄趙淸獻公任成都攜丨丨丨丨以行其再任也屏去龜鶴止一蒼頭執事張公裕送以詩云馬諳舊路行來滑龜放長河不共來】市藥往任【向敏中知廣州兼掌市舶前後郡守多渉外議敏中始至荊南卽丨所須丨物以丨在丨無所須】戒市南藥【余襄公帥二廣請立法丨官吏不得丨丨丨及公北歸不載南海一物】市白集一部【筆談蔡君謨嘗書小吳牋云李及知杭州丨丨丨丨丨乃爲終身恨此君殊淸節可爲世戒】淸節爲世戒【上注】饋送不入已【余崇龜守九江鄰郡遇節序例有饋遺公以爲非所當得令樁置歷分送過客並周給流落不能自存者】不飾廚傳以邀譽【見養成人材注】和易人不忍欺【長編田況知成都治尙丨丨以徳化人丨丨丨丨時謂張乖崖之明王文康之平程文簡之肅韓忠獻之愛公兼有之】愷悌爲政【言行錄呂公著爲郡率五鼓起黎明出防決民訟以故郡無畱事凡典六郡以爲常後𨿽至髙貴重而不少易以丨丨丨丨不嚴而肅】郡無畱事【上注】爲政簡易【趙淸獻公再任成都屏去龜鶴止一蒼頭執事上謂聞公入蜀以一琴一鶴自隨丨丨丨丨亦稱是耶】剖析如流【言行錄王信知湖州生平未涉州縣猾吏拱稽覬侮及踞案丨丨敏丨丨泉老於吏事翻不逮】寛簡便民【歐陽公爲數郡以丨丨不擾爲意所至民丨所去丨思如揚靑南京皆大郡公至三五日事已減五六一兩月後官府閒如僧舎或問公爲政寛簡而事不廢弛者何也公曰以縱爲寛以略爲簡則廢弛吾所謂寛者不爲苛急耳所謂簡者不爲繁碎耳】官府如僧舎【上注】記事不置版【墓志張文定公權知開封府府事至繁爲尹者皆置版記事公獨不用黙記數百人以次決遣了無遺忘吏民大驚以爲神不復敢欺】照天蠟燭【東齋記事田元均治成都有聲蜀人謂之丨丨丨丨】水精燈籠【國朝張中庸知洋州民號爲丨丨丨丨】以名教成端厚之俗【胡氏傳家錄錢尙書遹爲洪州職官緣事過鄱陽見彭器資值月朔有衣冠數十輩來見彭公設拜問起居而退錢甚訝之問公何人公曰皆鄕裏後進子弟也錢曰何以有此公曰昔範希文守是邦其爲政以名教厚俗州人咸傾向之遂以成俗故至今爲尊長者以父兄自處而不辭後進以子弟自任而不敢忽此大賢臨政之效】五年成一信【語錄張忠定公問李畋曰百姓果信我否對曰侍郎威惠及民民皆信服公曰前一任則未也此一任應稍稍爾只此一个信五年方得成】治爲荊襄最【滕宗諒知嶽州修嶽陽樓大興學校丨丨丨丨之丨慶曆間移蘇州未逾月江浙間喧然稱有神明之政】江浙稱神明【見上注】所至有聲【言行錄向子忞剛直明敏不畏彊禦累任郡守丨丨丨丨昨知衡州治行爲湖湘之最當荒歉之歲罷不急之務減無名之費所活不勝計盜賊不敢起谷價不敢增千里肅然人不知旱】治爲湖湘最【上注】成都杭越尢著【同上趙抃治民所至有聲在成都杭越尢著】治狀著聞【進呈知福州陳俊卿乞宮觀上曰前執政治郡舊來往往不以職事爲念如俊卿在福州劉珙在建寧於執事間極畱意丨丨丨丨未可換易】比爲子產【言行錄王待制質知荊南府民有訟婚者訴曰貧無貲故後期問其用幾何以俸錢與之使婚獲盜竊人衣者曰廹於饑寒而爲之公爲之哀憐取衣衣之遣去荊人丨公丨丨丨】比杜詩【謝絳慶元中知鄧州行寛厚之政時丨爲丨丨】比漢循吏【呂氏家塾記韓忠獻之守安陽人將鬭訟輙自止曰吾非畏汝慙見治中耳郡幾至無事抃再守錢塘天下劇郡從容爲之其政本於愷悌然不嚴而肅民不敢犯議者謂二公治民𨿽西京所稱循吏不能過也】慙見侍中【上注】政尙嚴明【言行錄鄭丙知越州丨丨丨丨徙泉南治泉如治越或勸從寛公曰惟有徳能以寛服民吾固非用猛者然嫉惡有素豈以晚節防所守耶】治富民罔冒【行狀劉公敞治長安大姓範偉積產數巨萬冒武功家不徭役者五十年持府縣短長數犯法至徙流輒以贖去人皆知偉罔冒不敢言公因事發之窮治偉伏罪長安中懽呼稱神明】辧孤寡之寃【東軒筆錄韓忠獻公知洋州大校李申以財豪於鄕裏誣其兄之子爲他姓又醉其嫂而嫁之盡奪其奩槖嫂侄訴於州申賂獄吏嫂侄被笞掠反自誣伏公至又出訴公察其寃因取從前案牘視之皆未嘗引乳醫爲證一日盡召其黨立庭下出乳醫視之眾皆伏罪】作愛民詩諭邑宰【王十朋守泉初到任會七邑宰勸酒歷告以愛民之意出詩示之云九重天子愛民深令尹宜懷惻隱心今日黃堂一杯酒使君端爲庶民斟】施惠風雪間【余崇龜守江州冬大雪江風暴作公冒雪往江亭親加存撫人與錢三千米五斗州兵給以布襦丐者給以禇衾病者增創安養院以贍之】勸分以家貲先【言行錄趙忭知越州吳越大饑公盡所以救荒之術發廩丨丨而丨丨丨丨之民樂從焉生者得養病者得藥死者得葬下令修城使民食其力故越人𨿽饑而不怨】減價糶常平【同上蘇軾知杭州大旱饑疫並作分請於朝免本路上供未三之一故米不翔貴明年方春卽丨丨丨丨丨民遂免大旱之苦】發常平不俟奏【同上範純仁知慶州餓殍滿路官無谷以賑卹公欲發常平封樁粟賑之州郡皆欲俟奏請公曰凡人七日不食卽死何可待報諸公但勿預吾寧獨坐罪】歲饑寛鹽禁【言行錄張詠知杭州時歲饑民冒禁販鹽捕獲者數百人公悉寛其罰】大饑縱民出遊【言行錄吳中丨丨範文正丨丨競渡太守日出宴於湖上自春至夏居民空巷丨丨又召諸佛寺興土木之役又新倉厫吏舎日役千夫監司劾杭州不卹荒政嬉遊無節公乃自條敍所以宴遊興造皆欲以發有餘之財以惠貧者是歲兩浙惟杭州不流徙】增價來米商【同上趙淸獻公忭熙寧中知越州兩浙旱蝗米價躍貴餓死者十五六諸州皆禁增米價公獨榜衢路任增價糶之於是米商輻湊詣越米價更賤民無餓死者】減價米自平【東齋記事文潞公在成都米價騰貴因就諸城門置院凡十八處減價糶賣仍不限其數張榜通衢翌日米價遂減前此或抑市價適足以增其气焰而終不能平其價】靑州活十萬人【言行錄富弼知丨丨會河朔大水民流京東擇所部丰稔者三州勸民出粟得十五萬斛益以官廩隨所在貯之明年麥大熟流民各以逺近受糧丨丨丨丨仁宗遣使勞公拜禮部侍郎公曰救災守臣職矣又一云公知靑州活饑民四十餘萬毎曰過於作中書二十四考矣】益民無餒色【張忠定公前後治益時米防直錢三十六乃按諸邑田稅如其價歲折米六萬斛至春籍城中細民計口給券俾輸元估價糴之奏爲永制逮今七十餘年𨿽時有災饉米甚貴而丨丨丨丨丨者公之賜也】南康民無饑色【晦庵朱文公行狀知丨丨軍適值荒旱先生拯救有方丨丨丨丨天子嘉其能就任除直祕閣提舉浙東】賑饑嘉奬【長編李允則知潭州防歲饑欲發官廩先賑而後奏轉運使以爲不可則請以家貲爲質乃得發廩賤糶於是民列允則治狀詣安撫使請畱使者以聞詔書嘉奬】緩私鬻之罪【余崇龜知江州有鬻私茗者公斷而遣之戒令攺業退而言此輩皆因衣食不給若不開自新之路則胥爲盜矣】捐公帑代民輸【行狀陳襄知常州召還將行閱公帑得雜收無名錢數百萬因召積年有官逋未償情可矜而力不足者悉以輸之】不催科而稅辦【趙槪知靑州稅賦未入中限敇縣不得輒催科是歲夏稅先一月辦】釋監錮而人償逋【丞相蘇頌知杭州出遇百餘人遮道泣訴曰某等以轉運司責所逋市易緡錢晝系公庭夜禁廂院𨿽死無可償者公曰吾今釋汝使汝得營生事衣食之餘悉以償官可乎皆曰不敢負於是縱之轉運使大怒欲奏公而民償責者乃先期而至遂不復言】推廣東陽義役【範成大知處州郡松陽民爭役公曉之曰吾聞東陽縣有率錢助役者爾與之鄰獨無愧乎則推廣其制諭鄕人視貧富輸金買田擇忠義之家掌其事儲歲入助當役者命曰義役仍許自第名次有司勿預數月間人皆樂從一縣二十五都悉以辦過甲乙相推逺至二十年諸邑爭效之】不免大將家徵徭【王居正知婺州大將張俊請於上有田在諸郡丐免徵徭公言兵興以來士大夫及勲戚之家科擾與編戶等蓋欲上下同力一心共濟國家況將相之臣乃不體此乎】先張後王【咸平中王晦叔知益州先是張詠守蜀季春糶粟米以濟貧民後守攺之窮民無所濟晦叔奏復之民爲之謡曰蜀守之良丨丨丨丨】邵父陳母【祥符九年邵曄知廣州鑿內河通舟颶不爲害陳世卿代之奏免廣南口監廣人歌曰丨丨丨丨除我二苦】田裏呼余佛【余崇龜守九江自夏涉秋不雨公到郡舉家蔬食爲民禱祈旣而雨霔歲遂有秋丨丨之間旣安樂易之政歲又順成莫不舉手加額丨爲丨丨】民思如慈親【範成大除知明州過闕上曰蜀丨丨卿丨丨丨故付卿以海道】所在歌舞遺愛【範石湖歷典名藩所至禮賢下士仁民愛物去思遺愛所在歌舞之】民恐報政而去【向子忞受命衡州申達寃滯振業矜寡官僚肅於庭士卒整於伍商賈集於市緣南畝者惟丨侯之丨丨丨丨鄰於衡之人則曰天子何爲不以向公而牧我乎】受代民遮道【施師防知池州愛飬百姓重於用刑歲大歉悉心賑給環千里不知其爲無歲諸將以公誠意相孚嚴戒軍士無敢幹令及丨丨丨空城丨丨不忍其去】絕橋遮畱【行述曽公子固在齊防朝廷變法遣使四出公推行有方民用不擾旣罷州人丨丨閉門丨丨夜乘間乃得去】鄰郡願公牧我【見民恐報政而去注】人願得向公三年【向忠毅公墓志蔡州闕守州丨邀使者馬首丨丨丨丨丨丨】二邦爭於界上【杜正獻衍知幹州未滿歲安撫使察其治行以公權翔府丨丨之民丨丨丨丨一曰此我公也汝奪之一曰今我公也汝何有焉】無傷補闕桞【辛仲甫知彭州課民種栁以防行路人目爲補闕栁至李順之亂猶令無傷此樹】蜀民慶復來【張忠定公神道碑上以公前治蜀長於安集復以公知益州丨丨聞之皆鼓舞相丨如赤子久失父母而知丨丨鞠我也】不治園圃【遺事範文正公在杭州以公有退志請創第洛陽樹園圃公曰西都士大夫園林相望爲主人者莫得常遊而誰獨障吾遊者豈必有諸己而後爲樂耶】爲文戒侈靡【尙書廖剛之守漳也郡人素以侈靡相尙婚葬例逾制公首立條約且親爲文以訓告之風俗爲變】不事遊宴【李及知杭州性淸介惡錢塘風俗侈靡丨丨丨丨居官未常市器物】著遊觀法以戒侈【張忠定神道碑蜀風尙侈好遨樂公從其俗凡一歲之內遊觀之所與夫飲饌之品皆著爲常法後人謹而從之則治違之則人情不安】鏤判語爲戒民集【張忠定公毎斷事必爲判語讀以示之蜀人鏤版名之曰戒民集大抵以惇風俗篤孝義爲本也】王公異斷【言行錄王懿敏公素字仲儀知成都府公爲政在便人情蜀人錄公所行爲丨丨丨丨】復通濟堰【言行錄範成大字至能知處州處多山田梁天監中詹南二司馬作通濟堰於松楊遂昌之間漑田二十萬畝堰壞已五十年公尋故迹置閘以節啟閉堰成而水大至公被召躬往勞工父老懽呼曰堰成公忍去我耶至今其利】復陂進秩【東都事略趙尙寛傳尙寛字濟之知唐州按圖記得召信臣故迹丨三大丨皆漑田萬餘頃廢田盡爲膏腴增戶萬餘仁宗下詔褒焉丨丨賜金唐民立像祠之王安石作新田詩以美之後蘇軾亦作新渠詩五章】陳公堤【言行錄陳文惠公堯佐字希元河決滑州公作堤以殺水勢又爲長隄以防其外滑人曰不可使後人忘我公因號爲丨丨丨】大興學校【事略胡宿傳宿字武平知湖州築石塘百里捍水患丨丨丨丨學者盛於東南自湖學始旣去而民思之號其塘曰胡公塘而學者立生祠】出俸助興學【言行錄王沂公凡更四鎭所至悉興學校輒出俸錢以助其費靑州仍出家藏書以備習讀】奬學行而士知勸【同上張詠守益州時學校頽替公察郡人張及李畋張逵者皆有學行遂延奬加禮惇勉就舉後三人悉登科歷美官於是兩川學者知勸文風日振】養成人材【曽肇知應天府當東南孔道宴勞無虛日公曰飾廚傳以邀往來之譽吾不爲也乃積公帑之餘大興學校親加訓導丨丨丨丨爲多】以優暇修武備【余崇龜守九江軍旅方興羽檄旁午人心皇皇公鎭以靜重百姓恃以爲安增築城陴修造軍器訓練兵卒隄防江面事緒叢委日不暇給公處以優暇不擾而辦】成都軍食充給【同上淳化四年命張詠知成都公至府問城中所屯兵尙三萬人而無半月之食公知鹽價素髙而廩有餘積乃下其估聴民以米易鹽未逾月得米數萬斛軍中喜而呼曰前所給米皆不可食今一一精好此翁善干國事者】給軍不擾及民【余崇龜守九江郡瀕大江民苦窳偸生宿師十萬供億浩大公至則簡期防勸農桑常賦外秋毫不擾】不先士卒受賞【劉忠顯先是諸路守臣得防班賞有司多沮格防有除公資政之命乃抗辭至五六上親筆促拜公奏曰臣艱難時與士卒同暴露今獨先受賞士卒謂何上卽促有司第賞】卽席誅亂卒【歸田錄向文簡出知永興時有吿禁卒欲倚儺爲亂者密使麾兵被甲衣袍伏廡下幕中明日盡召賓僚兵官買酒縱閱命儺入召至堦公振袂一揮伏卒齊出盡擒之果各懷短刃卽席誅之掃庭張樂宴飲賓從股栗】捕亂卒於笑談【蘇頌知杭州燕有美堂聞將兵結集謀害官吏郡人喧傳恐懼不安公談笑自如密諭兵官捕首領械送獄中逮夜防散而坐客不知也】從卒喧嘩不問自沮【記聞文潞公知益州喜遊宴嘗宴鈐轄廨舎夜久不罷從卒輒拆馬廏爲之薪不可禁遏軍校白之座客股栗公曰天實寒可拆與之神色自若飲如故卒气沮無以爲變】務去民疾【言行錄曾鞏爲齊州丨丨丨丨若急姦盜而寛貧弱曰爲害者不去則吾民不寜齊俗悍彊喜攻劫至是豪宗大姓斂手莫敢動冦攘屏迹州郡肅淸】豪猾斂手【同上吳文肅公奎明於從政歷兩郡皆著治稱及領京師富人孫氏京師大豪商財利負其息者至評取物產及其婦女公發其宿罪徙之逺方丨丨丨丨聲聞赫然】冦攘屏迹【見務去民疾注】道不拾遺【言行錄劉敞守鄆州鄆比易守政事不治公乃更約束明賞罰月餘境內肅淸盜賊屏息道中遺錢一囊人不敢取先是西路久旱鄆多旱蝗公入境雨至州數日蝗自出境亡去歲以有年】外戶不閉【同上曽宣靖公公亮字明仲知鄭州爲政惠和而尢能鉤考情僞禁戢姦盜郡故多冦攘公至境悉竄他境路不拾遺丨丨丨丨至號曽開門】嚴保伍而盜息【行述曽公子固爲州務去盜賊是時州縣未屬民爲保伍公獨行之部中有盜則鳴鼓相援又設方略明賞購急追捕且開人自言故盜發輒得豪宗大姓斂手莫敢動冦攘屏迹州郡肅淸】歲饑盜得減死【歐陽六一集王文忠公堯臣知光州歲大旱羣盜發民倉廩吏法當死公曰此饑民求食爾荒政之所卹乃請以減死論其後遂著爲令】誘盜推以赤心【東都事略桞開字仲塗太宗徵河東適常潤有小冦遂以開知常州徙潤州開至治所招丨羣丨以俸金給之又解衣與賊首寘之左右或謂不可開曰彼失所則盜不爾則吾民也今丨丨丨丨夫豈不懷未半歲境內輯寧拜監察禦史】籍降盜爲兵【陳魯國文正公康伯神道碑出知泉州政治寛簡有盜剽海朝廷遣將逐捕公自以上命招懷之多出降者籍以爲兵乃無警】賊不敢復近境【墓志劉忠顯守越睦州方臘陷睦杭二州越大震官吏悉遁公曰吾爲郡守將與城存亡不爲動遂葺壘練兵爲戰守備明年賊至城下公麾眾出戰賊大潰橫屍蔽路自是不敢近越民相與創生祠飲食必祝曰活我者劉公也】釋凶惡之囚【言行錄範忠宣守齊有兩司理院囚系常滿多屠販盜竊而督償者公曰此何不責保在外使之輸納耶遂盡呼出立於庭下戒飭之曰爾輩爲惡不悛在位者不欲卽釋汝懼爲良民害復紊官司也汝等若能悔過自新我欲釋汝皆叩頭曰敢不佩服教令遂釋之歡呼叩出轉相告語是歲犯法者減舊歲之半】獄常空【墓志陳文簡公知開封府決事神速一歲中丨丨丨者四五】待內侍無加禮【記聞內侍省都知江徳元權傾天下其弟徳明奉使過杭州時李及知杭州待之一如常時無所加益僚佐曰江使者之兄榮枮大臣如反掌耳及曰如是足矣又何加焉徳明謂及僚佐曰李及髙年餘杭繁劇豈能辦耶及笑曰誠得小邦庸何傷旣而徳明亦不能傷也】奏禁內侍貨易【行狀韓絳知成都府異時內臣奉使至蜀州郡迎悅其意有所貿易輒附益之眾以爲患公奏請加禁約英宗詔內侍省著爲令毎行必申飭焉】沮中使欲持兵【墓志吳正肅公知蔡州京師有告妖賊聚確山者上遣中貴人馳至蔡以名捕者十人使者欲得兵自往取之公曰使者欲籍兵威欲得妖人以還報也使者曰欲得妖人爾公曰吾𨿽不敏然聚千人於境內安得不知此不過鄕人相聚爲佛事耳一弓手召之可致也乃館使者日與之飲酒而密遣人召十人者皆至送京師告者果伏辜】北使潔服入境【語錄王文正公再涖大名丨丨毎往復入境皆云此府王公在焉必沐浴丨丨而後丨丨】指使異域【余靖在廣恩信被於異域如交趾大理特磨南詔之國皆可以頤指气使之】奏罷進奉【魏王薨於明州起範成大代之丨曰張津伯圭魏王皆國懿親時節奉海物於兩宮臣外朝臣也不敢效尢上命停貢而丨丨丨局】奏寛保馬年限【韓絳知河南府防行保馬法毎都馬五十匹期十五年數足提舉官欲速成爲己功脇趣州縣要以二年期防旣急民至破產不得馬公爲條奏止之如初令】不以祥瑞奏【遺事陳襄知陳州一日晨起屋瓦蓋有冰文作花果鳥獸狀時陳襄守淮陽府屬請奏祥瑞者公云此事當奏但非瑞奏耳但作奏云有此祥異不敢不奏識者皆以陳公爲得體】不奏瑞芝【余崇龜守九江廬山產瑞芝徳安縣野蠶成繭僚屬勸公圖上公抑而不奏】陛辭言佛老之害【施師防知池州丨丨丨丨丨丨丨空糜金飾像地寶有限不當棄如泥沙禁廷尢不宜崇奉以駭聞聴】上嘉明練【陳居仁知徽州陛辭上曰政成召卿矣明日又對大臣稱其明練】上稱不畏彊禦【墓志李浩在臺州有豪民鄭憲以貲給事於權貴人之門爲一郡害防姦利事發械系死於獄盡籍其家至是權貴人教其家訟寃且誣公以買妾事參政劉琪奏李某爲郡獲罪豪民爲其所誣上顧曰守臣不畏彊禦豈易得耶上問章安在琪袖出之遂畱中不下】上言何事不了【張文定知成都以鹽易米得數十萬斛乃奏罷陜西軍糧上喜曰向益州以乏糧爲請詠至方逾月已有三歲備此人何事不了】北門鎖鑰【冦萊公鎭大名府北使道由之謂公曰相公望重何以不在中書公曰皇上以朝廷無事丨丨丨丨非準不可】賜錢旌潔【太宗朝賈黃中知升州一日案行府庫見扃鐍甚嚴發之得寶貨數千櫝皆李氏宮闈之物不於籍黃中悉表上之太宗嘆曰府庫之物有籍貪黷者尙冒禁取之況此亡國之餘物乎丨丨二百萬以丨其丨】遣使問安否【太宗朝遣事張忠定章聖卽位公守靑州上想見之防丨中丨撫巡山東因令丨公丨丨旣而召還遂領相印】政成許召【見上嘉明練注】入辭許召【向敏中知廣州丨丨太宗丨以三歲丨歸】禦書錄課最【何承矩知滄州徙雄州賜丨丨印紙丨其丨丨仍賜內府弓劍】故鄕晝錦【職略王祐知大名府太祖謂曰此卿之丨丨所謂丨丨者也】不屈法阿鄕曲【苕溪漁隠曰包拯合肥人守本郡丨丨丨丨丨丨有詩曰直柏終爲棟純鋼不作鉤】親舊屏息【記聞包拯知廬州卽鄕郡丨丨多乘勢擾官府有從舅犯法希仁撻之自是皆丨丨】不可幹以私【記聞包希仁知開封爲人剛嚴丨丨丨丨丨京師爲之語曰闗節不到有閻羅包老】祈雨暘輒應【許汾知鄧州一本於誠信出禱雨暘歸必易蓋一日湍河漲水幾冒城公登城焚香移文水神河一夕復故道及知蔡州祈雨暘響應不異在南陽時嘗禱雪未獲憂甚夜夢使者告雪已至而家人之夢亦然達旦啟戶則雪渥矣精誠所感如此】入境而雨【見蝗自出境注】隨車雨【陳戩知處州時苦亢旱公下車雨沾足人以爲丨丨丨】徹元濟祠【王質知蔡州蔡俗舊祠吳元濟公曰豈有逆醜而廟食耶狄梁公李太尉徳加蔡人胡爲不祠命工丨丨丨廟建二公丨】更漏分明【張忠定公寢室中張燈炷香通夕宴坐郡樓丨鼔番丨水歷歷丨丨倘一刻差誤必詰之守簽者指名伏辜皆謂公曰神明】蝗自出境【行狀劉公敞守鄆州尢多蝗虫公入境而雨至州數日丨丨丨丨亡去歲以有年】蝗飛墜水【長編趙抃知靑州時京東東丨將入境遇風退丨丨丨而靑州無害】鸛訴取雛【張次山爲泰山守嘗有丨集戒石前若有所丨次山諭鸛先飛令兵官隨往鸛集一大木上蓋鄰側有丨其二丨者次山爲治其罪鸛乃飛去】止訛之術【張忠定知益州民間訛言有白頭翁午後食人男女至暮路無行人公令知縣訪市肆中歸明人尙爲鄕裏患者必大言其事但立證解來明日果得之公戮於市卽日帖然】自敍催科政拙【陽城爲道州刺史賦稅不時當上考自署曰橅字心勞丨丨丨丨考下下】作五君詠【顏延之爲永嘉太守甚怨憤丨丨丨丨於阮咸曰五薦不入朝一麾乃出守】謬叨龜組【梁陸倕爲潯陽太守曰太守薄徳丨丨丨丨】無干局譽【晉鄭衝爲陳畱太守以儒雅爲徳蒞職丨丨丨之丨】號屠伯【嚴延年爲河南太守丨曰丨丨其母從東海來適見報囚不肯入府因數延年曰幸備郡守不聞仁愛教化顧多殺人豈爲民父母意哉】州如斗大【宋氏晚運典簽之權重宗慤爲豫州典簽毎多連執慤大怒曰慤年六十得一丨丨丨丨不能復與典簽共臨之】揶揄【世說載羅友家貧乞祿於桓溫曰臣昨中路見一丨丨丨曰我只見汝送人作郡不見人送汝作郡溫笑以友爲襄陽太守】願奉三年計【嚴助拜防稽太守數年不聞問賜書曰君厭承明之廬勞侍從之事出爲郡吏問者闕焉久不聞問具以春秋對毋似蘇秦縱橫助恐上書丨丨丨丨丨最】

羣書精語刺史榮矣【韓文丈夫官至丨丨亦丨丨】天子有詔【同上斂此大惠施於一方無疾其驅丨丨丨丨】一州表千里師【常集參用名儒典領大郡本經術以濟事參禮法以訓人居丨丨之丨爲丨丨之丨】有璽書之勞【同上潁川有封侯之賞膠東丨丨丨丨丨】有君臣父母之道【白集殷彪制今之郡守古侯伯也於吏丨丨丨之道焉於人有丨丨丨丨焉】膏雨吾土【白集楊潛等制得不思勤儉教導勞來安輯丨丨丨丨襦袴吾人者乎】榮驂熊軾【徐遊藝碑州宰馬季通秩映隼輿丨丨丨丨】萬物吐气【杜甫同元結舂陵行序當天子分憂之地得結輩十數公落落然參錯天下爲邦伯丨丨丨丨天下乂安可待矣】所居民富所去見思【前循吏傳漢世良吏於是爲盛稱中興焉若趙廣漢韓延壽尹翁歸嚴延年張敞之屬皆稱其位王成黃霸朱邑龔遂鄭召信臣等丨丨丨丨丨丨丨丨生有榮號死有奉祀】宅生千里之師【後劉愷曰二千石丨丨丨丨丨丨尢宜尊重禮典以身先之】承流宣化【董策郡守縣令民之師帥所使丨丨而丨丨者也】仁風扇越【選昭王碑惠露沾吳丨丨丨丨】熊伏軾前【職源雙旌五馬隼飛旟上丨丨丨丨】皁蓋分輝【同上丨丨丨丨彤檐耀彩】

前賢詩詞官閒事亦無【東坡守杭秦觀有詩云十里荷花菡蓞初我公所至有西湖欲將公事湖中了見說丨丨丨丨丨】燕寢凝淸香【唐韋蘇州平江詩丨丨丨丨丨兵衞森畫防】蘇州刺史例能詩【劉夢得贈白公詩丨丨丨丨丨丨丨西掖吟來替左司】望崇早合歸黃閣【羅隠贈湖守貴持金印出咸秦瀟灑江城兩度春云云丨丨丨丨丨丨丨詩好何妨戀白蘋】一麾行指鬥牛邊【曾子固送陳武伯守湖州擊鼓鳴笳引畫船丨丨丨丨丨丨丨】今朝自請左符來【楊虞卿知常州劉禹錫寄詩曾主虞書輕刺史丨丨丨丨丨丨丨靑雲直上無多路卻要斜飛取次回】紫馬從西來【杜甫詩使君騎丨丨捧擁丨丨丨注謝靈運出守永嘉人曰曰騎紫馬者太守也】良守此憑熊【宋綬詩海國甌鄕浙水東暫煩丨丨丨丨丨溫州】剖竹赤城邊【李白贈臺守詩我家小阮賢丨丨丨丨丨詩人多見重官燭未曾然】我是玉皇香案吏【白樂天紹興詩丨丨丨丨丨丨丨謫居猶得小蓬萊】此邦宜著玉堂仙【東坡贈越守詩到處聚觀香案吏丨丨丨丨丨丨丨】人望使君如望月【王十朋贈明守丨丨丨丨丨丨丨要須如鏡莫如鉤】老手便劇郡【東坡送錢藻守婺州丨丨丨丨丨髙懷厭承明聊紆東陽綬來濯滄浪纓東陽佳山水未到意已淸過家父老喜出郭壺漿迎】瀑布聲中閱簿書【方雄飛贈段處州詩幸見仙才領郡初云云杉蘿色裏登臺閣丨丨丨丨丨丨丨】賢人當重寄【李白贈升守六代帝王國三吳佳麗城丨丨丨丨丨天子惜髙名】文石陛前辭聖主【杜牧寄宣守丨丨丨丨丨丨丨碧雲天外作冥鴻】碧落神仙擁使君【晏殊送淩守赴宣城江南藩郡古宣城丨丨丨丨丨丨丨】因君水更淸【劉長卿詩今日新安郡丨丨丨丨】急呼疾索初不聞【荊公題望云亭詩南康父老傳史君丨丨丨丨丨丨丨未曾遣汲谷簾水三載只望香鑪云云行無心淨無滓使君恬淡亦如此】作郡廬山下【坡詩讀書廬山中丨丨丨丨丨江州】豫章太守吳郡郎【荊公送程公辟之豫章丨丨丨丨丨丨丨行指鬥牛先過鄕云云十州將吏隨低昂談笑指揮回雨暘】政成定入邦人詠【荊公送袁守詩丨丨丨丨丨丨丨詩就還隨驛使來】得郡東南地更幽【曽南丰送撫守名郎元是足風流丨丨丨丨丨丨丨翠幙管三市晚畫堂煙雨五峯秋】鶴髮州民擁使車【權徳輿撫州詩丨丨丨丨丨丨丨人人自說受恩初】得郡江南差可喜【東坡送吉守江公著奉親官舎當有擇丨丨丨丨丨丨丨白粲連檣一萬艘紅妝執樂三千指簿書期防得餘閒亦念人生行樂耳】玉皇知渠是廉吏【楊誠齋詩今侯冰蘗淸到底一粒不嚼廬陵米一芽只瀹淸泉水丨丨丨丨丨丨丨】長官亭上有新詩【李興守臨江軍詩說與晚衙休報事丨丨丨丨丨丨丨】詔下虎頭州【東坡詩行防鳳尾丨卻丨丨丨丨贑州】公餘身在水雲鄕【王十朋守興國軍詩滿目江山當一室丨丨丨丨丨丨丨】萬頃平湖几案間【陶去秦詩富川郡治居髙閣丨丨丨丨丨丨丨】嶺上嵐光濕畫旗【朱慶余送邵州林守詩水邊花气薰衣服丨丨丨丨丨丨丨】粲粲元道州【杜詩元使君舂陵行丨丨丨丨丨詞气浩縱橫致君唐虞際純朴憶大庭何時降璽書用爾爲丹靑】衡陽太守虎符新【唐韓翃詩湘竹斑斑湘水春丨丨丨丨丨丨丨】便領吳王第一州【郭獬送吳中復鎭長沙初登西漢文章府丨丨丨丨丨丨丨繞郭白雲衡嶽近滿帆明月洞庭秋】卿月升金掌【江陵送馬大卿赴闕丨丨丨丨丨陽春度玉墀】漢家太守治材髙【司馬光送齊學士知荊南丨丨丨丨丨丨丨楚國山川气象豪】江邊無事州【範雍贈徳安守安陸號方鎭丨丨丨丨丨民淳詞訟少務簡官政優】人道使君如羊杜【東坡詩襄陽春遊樂何許峴山之陽漢江浦使君朱斾來翻翻丨丨丨丨丨丨丨】新賜魚書墨未漧【劉禹錫寄澧守丨丨丨丨丨丨丨賢人暫屈逺人安】紅斾擁雙節【白居易送牛僧孺鎭揚州坐移丞相閣春入廣陵城丨丨丨丨丨白須無一莖】擬築沙堤到廣陵【李榮詩國人少倚東園望丨丨丨丨丨丨丨揚州】塗雌郡閣閒【錢帷演送王滁州詩畫鳳仙楹逺丨丨丨丨丨】緹騎朱旗入楚城【劉禹錫送李楚州丨丨丨丨丨丨丨士林皆賀振家聲兒童但喜迎賢守故吏猶應記小名】滿城歌舞向朱輪【劉禹錫寄楊壽州風獵紅旗入壽春丨丨丨丨丨丨丨八公山下淸淮水千騎塵中白面人】使君家似野人居【杜牧齊安詩桞岸風來影漸疏丨丨丨丨丨丨丨】衙時龍戶集【韓愈送鄭尙書赴海南畨禺蓋海旌幢入連天觀閣開丨丨丨丨丨上日馬人來】宜人獨桂林【杜牧寄楊桂州五嶺皆炎熱丨丨丨丨丨梅花萬里外雪片一冬深見此須相憶爲邦復好音江邊送孫楚逺寄白頭吟】英英桂林伯【韓愈丨丨丨丨丨實惟文武材】大夫應絕席【白居易送嚴大夫赴桂州地壓坤方重官兼憲府雄桂林無瘴气栢署有淸風山水衙門外旌旗艛艓中丨丨丨丨丨詩酒與誰同】萬里分符去【郭祥正和梧守惟君丨丨丨丨丨蒼梧之外舜遊處】南斗避文星【杜送李廣州斧鉞下靑冥樓船過洞庭北風隨爽气丨丨丨丨丨又寄段功曹漢節梅花外春城錦水邊】風流漢署郎【杜送韋韶州炎海韶州牧丨丨丨丨丨分符新令聞同舎有輝光】元侯文章翁【荊公送元厚之知福州丨丨丨丨丨更以吏能著峩峩中天閣鳴玉新攺步禦韶出梨嶺方爲逺人慕云云】漢庭初拜建安侯【劉長卿送陸建州丨丨丨丨丨丨丨天子臨軒寄所憂】畫防擁詩人【陳與義贈漳守綦叔厚過盡蠻荒興復新漳州丨丨丨丨丨】師帥得賢侯【謝屐泉州詩閩嶺天南表淸源第一州朝廷推重鎭丨丨丨丨丨】暫辭雙鳳闕【張籍送汀州元使君爲郡丨丨丨丨丨全家逺過九龍灘】田父誇新尹【杜遭丨丨泥飲美嚴中丞詩酒醉丨丨丨蓄眼未見有感此气須知風化首】公來雪山重【杜成都詩諸葛蜀人愛文翁儒化成丨丨丨丨丨公去雪山輕】元戎小隊出郊坰【杜成都嚴中丞詩問栁尋花到野亭丨丨丨丨丨丨丨寂寞江天雲霧裏何人道有少微星】冰壺玉衡懸淸秋【韓文公寄裴施州廊廟之具裴施州宿昔一逢無此流金鐘大鏞在東序丨丨丨丨丨丨丨堯有四嶽明至理漢二千石眞分憂】嶽牧用詞人【杜送陵州路使君王室比多難髙官皆武臣幽燕通使者丨丨丨丨丨】人生五馬貴【杜送賈汝州西掖梧桐樹空畱一院陰艱難歸故里去住損春心宮殿靑門隔雲山紫邏深丨丨丨丨丨莫遣鬢毛侵】琳瑯照一門【杜送鮮於萬州遷巴州京兆先時傑丨丨丨丨丨朝廷偏注意接近與名藩看君妙爲政他日有殊恩】秉鈞方咫尺【杜寄巴州嚴使君丨丨丨丨丨鎩翮再聨翩】金章紫綬照靑春【杜寄章梓州淮海惟揚一俊人丨丨丨丨丨丨丨】刺史諸侯貴【杜寄劉峽州丨丨丨丨丨郎官列宿應】頗願身爲漢嘉守【東坡送張嘉州少年不願萬戶侯亦不願識韓荊州丨丨丨丨丨丨丨載酒時作淩雲遊】鄕郡榮歸及壯時【王荊公送呂大防知卭州云云丨丨丨丨丨丨丨】江花照錦衣【司馬溫公送石昌言詩鄕樹迎朱轂丨丨丨丨丨】

四六警語【石虎畱符分虎專城抗章引外石龜拂印拂龜差谷得請專城】

【疏榮嚴陛鳳詔起家顯疇鴻望作牧名藩魚書鎭郡榮綰虎符】

【出綍西垣螭陛疏榮妙簡龍旒分符南服麟符作屏起憑熊軾】

起聯【雙旌兩幡頓覺偏城之重一襦五袴想回寒谷之春】

【二千石之起家上恩甚寵十萬戶之受福民望已深】

【二三執政選天朝屬籍之英四十專城得江南可喜之地】

【賢大夫之去國公議謂何良刺史之得人疲民幸矣】

【庶民安其裏是在二千石之良刺史得其人玆爲十萬戶之福】

【晝日錦衣俱羨便家之樂春風鼓角載言開府之新】

【蘭芷可佩頗懷瀟湘之故人艸木知名似是江淮之刺史】

【鄴侯出守衍苦李之盤根召伯來宣新甘棠之美防】

【魚佩虎符香新凝於燕寢鳳城龍首患自息於鱷溪】潮

【京洛雲山外方佇來儀乾坤日夜浮又煩坐鎭】嶽

【厭承明之勞出領黃堂之寄樂姑蘇之勝來吟畫防之詩】平江

【碧油紅斾宣中扆之寛條赤壁黃岡壯上流之重寄】黃

【明光侍雕輦眞玉皇香案之臣皁蓋駐東藩作金華洞天之主】婺

【銅虎分符資循良之共理石龜設險喜牧禦之得人】楚

【朱幡皂蓋豈但人生五馬之榮碧嶂淸江盡在都城百雉之內】臨江

【差昆侖薄蓬萊孰窺雅意右扶風左馮翊欲展通材】輔郡

【潘君得江湖之心定酬民望雷令候斗牛之气仍借鄰光】饒

【千里思賢夢過黃泥之阪一書將敬望髙赤壁之風】黃

【對月半輪好在漢嘉之太守披云五朶乃是瀟湘之故人】嘉定

【黔之防巫之磻地稱樂土軫之傍鶉之尾天假徳星】武岡

【停鸞起敬長懷東閣之郎君烹鯉得書知在西江之道院】瑞

【訪靈谷之煙雲旣擁千騎懷廬山之風月忽寄雙魚】南康

【先生有道羲皇上輟從圜壁之師太守謂誰廬陵翁來作方壺之主】興化

【人生五馬賸收及物之功山有九龍豈少專城之樂】

警句【布寛大之六條故從二千石以起家銷愁嘆於千里且使十萬戶之福】

【最是桐鄕之父老尙煩西淸學士之眞曩皆竹馬之兒童出爲南國諸侯之長】

【細民呼舞秀麥兩岐兵衞森畫防之香巨姓服馴拔薤一本談笑開靑油之幕】

【先天下而憂後天下而樂士則曰使君不凡有刺史之榮無刺史之難人安知太守之樂潤九里而福京師先一州而後天下】

警聯【所願召參之使載酒訪揚雄之居少寛借冦之民登樓歌李白之句】嘉定

【徒得君重唱父老曰楊公賢也無俾民憂有子弟而子產誨之】

【用召父杜母之政慰桐君皖伯之邦】安慶【一郡得賢萬物吐气】

【傳家萬卷洞先秦右史之書出守一麾續兩漢循吏之傳】

【國人曰賢當拾遺於禁闥天子有詔佇奏計於甘泉】

【念二千石之惟良貴無數易矧三十年之畱愛亦旣重來】

【咨嶽牧於詞人教明南國號瀛洲之學士職冠西淸】

【潤九里而及京師君有餘矣先一州而後天下人謂斯何】

【朱幡皂蓋暫凝畫防之香黃閣紫樞自是靑氊之舊】

【宣室不見賈生方議以公卿之任潁川必得黃霸始慰其父老之心】

【考陽城之勞心知所從矣得元結之吐气竊有待焉】

【得千里則活千里之民乃公素志寛一分則受一分之賜亦眾共期】

【東國兒童固喜色而相吿西州父老應悵望以空歸】

【富貴歸鄕人知從太守之樂其樂謀猷吿後誰知先天下之憂而憂】

【邊城蹂躪之餘野馬也塵埃也郡守經理之始繭絲乎保障乎】

【臥汲黯於淮陽固許召還於禁闥試望之於馮翊不如卽寘之本朝】

【卓然貴器自是淸廟六瑚之珍哿矣壯猷云取人生五馬之貴】

【選用賢良欲安之願察舉龔之意備足文武可使也更籌借冦之功】

【何武去見思遺愛滿淮堧之左叔度來何暮先聲喧浙水之西】

【拔薤而擊彊宗諒無待任棠之諷索棗而誇新尹但長吟杜甫之詩】

【茨湖之代此郡俗始農桑許荊之計是邦民知教化】桂陽

【風淸八詠嘯傲初平不老之煙霞曉淨雙溪品題隠侯未盡之風月】婺

【問栁猶存唐聞人之遺愛分符共治漢循吏之方來】栁

【展洞庭萬里之眼自足行春吞云夢八九於胸不妨坐嘯】嶽

【修貢春山續端明之舊譜懷賢雲谷訪侍講之遺書】建

【照水堂閒矯矯元章之健筆凝霜閣邃堂堂內相之遺風】處

【惟武岡之矯矯晉數茂洪若文儒之申申唐推公綽】武岡

【名節奇芬訪了齋翁之手筆學問墜緒續龜山老之心燈】南劍

【湘水如舞暫迎五袴之來嶽雲旣開又趣雙旌之入】衡

【厭承明之廬抗嚴助之素志照臨川之筆尋靈運之舊逰】撫

【載酒龍山尋孟嘉之風味泛舟牛渚問公瑾之功名】太平

【登瀛平地了無三島之風波擬峴髙臺盡領五峯之煙雨】撫

【金盤玉杯考顏碑之遺迹銅陵石澗尋謝屐之舊遊】建昌

【牙旗鐵馬虎頭素重於百城寶帶金魚龍尾仍通於八座】贑

【東連吳防馬牛非不及之風西望武昌烏鵲有可依之月】鄂

【江山勝逰謝靈運之風流尙在閭裏無事韓昌黎之政術可師】袁

【平生所聞陳汀州流風未逺丞相皆舉龔渤海卽日當遷】

結聯【迎長安之日豈捨王哉望蓬萊之云行召君矣】

【邅吾道兮洞庭一從已晚遺余佩兮澧浦藏去爲榮】澧

【天時向熱望少畱水晶之宮殿閣微涼卽歸侍玉皇之案】湖

【朱光嘗爲皖守非此地耶汲黯不薄淮陽行召君矣】安慶

【春生南國寧須荔子之再紅早入西園坐對薇花之未紫】興化

【望吳防於雲間恨無飛羽借潁川之河潤但切馳心】平江

【虎頭城下𨿽爭爲竹馬之迎豹尾班中恐催防槐龍之舞】贑

【元戎小隊暫頒千里之風方國細書行促九重之覲】

【洛陽橋上已防棠影之扶疏文徳殿前好聴黃麻之宣布】泉

【朝廷深知弱翁佇膺峻擢兒童爭迎郭伋安得久畱】

【姓名書貞觀之屏促其入覲事業踵元和之相允矣僉言】

【東山縱好安石如蒼生何北鄙奚驕中國相司馬矣】

【燕寢公餘未妨吸水光而覓句雞翹入侍防看聴曉漏以趨班】湖

【烹魚中有尺素深感故情五馬不受二毛相期早貴】

【邊秋一鴈聲敢效尺書之寄人生五馬貴願精九鼎之調】

【無疾其驅恐有天子之詔起視汝穴更觀刺史之謡】

【知鳳閣鸞臺之任必屬於公豈虎符龍節之分可淹乎役】

【熊軾兩幡愧莫皇於參覲魚緘尺素庸少寓於皈依】

【雙旌畫防無辭遵海而南一札緑綈防卽自天而下】廣

【皁蓋春穠姑棠陰之小試紫樞地近佇棘位之遄歸】

翰苑新書前集卷五十三

欽定四庫全書

翰苑新書前集卷五十四

通判

通判【秦置郡丞以佐守在邊爲長史掌兵馬漢因之於定國條州大小爲設官員治中別駕諸郡從事晉因之而省郡丞至隋攺別駕治中爲長史司馬煬帝罷之而置郡贊治後又攺爲丞至唐而郡丞廢矣有長史別駕通典分紀本朝乾徳初下湖南始置諸州通判命刑部郎中賈玭等充建隆四年詔知府公事並須長史通判簽議連書方許行下時大郡置二員西京南京天雄成徳益杭並鄆荊南潭廣秦定等州余置一員州不及萬戶不置正刺史以上及諸司使副知州者𨿽小郡亦特置掌倅貳郡正與長史均禮凡兵民錢谷戶口賦役獄訟聴斷之事可否裁決與守通簽所部官有善否及職事修廢得刺舉以聞四朝志逮至景徳戶口寖息解州以滿萬戶置通判自是諸郡多滿萬戶矣宣和二年詔諸州茶鹽香礬並委通判此事據續防要但通判掌常平水利免役等錢防要不載當考經總制錢舊法守貳通掌而提刑司李朝正爲戶部侍郎建言始置通判其後復知通同掌無歲不虧於是議者乃復請委通判紹興十六年専委通判後五年知通同掌建炎初諸州通判三員處減一員紹興以後旋行申請添置中興防要】

歷代事實上佐【職源別駕長史司馬通謂之上佐】佐守【見官制】別乘【職源別駕從事一人從刺史行部別乘一佐車故謂之別駕漢制也】黃綬【前百官志郡丞秦官也應劭曰景帝置郡丞秩六百石黃綬】皁衣【晉職官志郡丞視通直一梁冠皁衣銅印黃綬秩六百石】緋魚【見緋魚賞功注】屏星【孔恂字巨卿爲別駕別駕車舊有丨丨如刺史車刺史因怒欲去之恂曰徹去丨丨毀國舊儀別駕可去丨丨不可去乃止】箳篂【白居易集自江州車乘丨丨送艛艓驛船迎】題輿【後漢周景爲荊州辟陳蕃爲別駕蕃不就景題駕輿曰陳仲子坐不復起辟蕃起視職】泥軾【黃霸爲刺史詔賜車蓋髙一丈別駕車緹油屏丨於丨前以章有徳】別榻【孔休源爲晉安王長史休源累佐名藩王深相倚仗常於齋中丨施一丨云此是孔長史坐人莫預焉】忠烈慷慨【魏志審配少丨丨丨丨有不可犯之節袁紹領冀州委配腹心之任以爲治中別駕】忠肅公亮【晉書唐彬檄爲治中別駕丨丨丨丨正救違闕盡規誨以納諫不顯言以彰主當朝正色焉】方正亮直【類要晉王基薦劉毅於公府曰毅丨丨丨丨往日僑仕平陽爲郡股肱正色立朝舉綱引墨朱紫有分】公淸如水【隋趙軌別本作張軌爲齊州別駕有能名在州四年考績最優徴入朝父老揮涕隨逐曰丨丨丨丨請酌一杯水奉餞公受而飲之】公輔量【呂防有佩刀工相之以爲必登三公可服此刀防語別駕王祥曰茍非其人刀或有害卿有丨丨之丨故以相與祥死之日以刀授弟覽曰汝後必興足稱此刀覽後奕世多賢才興於江左也】宰相才【唐武后求宰相狄仁傑曰荊州長史張柬之其人𨿽老丨丨丨也】荊楚材【羅含字君章桓溫臨州轉別駕溫常集僚屬問羅生何如人時有答者曰可謂丨丨之丨】千里駒【顧和字君孝叔榮雅重之曰此吾家丨丨丨興吾宗者此子也公孝始爲別駕遷尙書令】宗室千里駒【唐丨丨榮歷嶽州別駕人遺以金拒而不納武后曰吾家丨丨丨攺名千里】可敵三王【見有政績注】唐多名士【裴懷古杜如晦張柬之陸象先姚崇賈惇頤蘇瓌魏元忠張嘉貞並爲長史楊綰李泌韋安石李元紘白居易栁子厚皆爲司馬】有能名【見公淸如水注】委腹心【袁紹領冀州以審配爲別駕丨以丨丨並總幕府】爲股肱【見方正亮直注】展驥足【蜀龎統以從事守耒陽令不治免官魯肅遺先主書曰龎士元非百里之才使處治中別駕之任始當丨其丨丨耳乃以爲治中】同宣教化【續通典唐以堂吏朱儉廉爲華州別駕給事中蕭仿駁曰別駕古爲治中從事與刺史別駕丨丨丨丨任居刺史之半豈宜以人吏兼副政之名】參校政事【杜牧行馬迥制云半刺上佐得與二千石丨丨丨丨短長利病者也今以名郡借其興助】處議當法【黃霸爲人明察內敏習文法爲丞丨丨丨於丨太守甚重之】散粟活人【分紀李臯字子簡爲溫州長史無幾攝行州事歲歉有官粟數十萬斛臯欲行賑救掾吏乞侯上防臯曰夫人日不再食當死安暇稟君命若殺我一身活人數千命利莫大焉於是開倉盡散之以擅貸之罪飛章自劾上嘉之】開倉賑饑【隋書張須陁爲齊郡丞屬歲饑將開倉賑給官屬咸曰待詔不可擅與須陁曰吾若以此獲罪死無所恨先開而後上狀帝知之而不責】海沂歌【晉王祥爲徐州別駕以股肱之忠糾合義眾州境獲寧人歌曰海沂之康實賴王祥邦國不空別駕之功】紀徳碑【姚崇爲揚州長史政條簡肅人爲丨丨於丨】有惠政【唐黃惇實遷洛州長史甚丨丨丨曰政在養人義須存卹】有政績【張仁願中宗時檢校洛州長史時都城谷貴盜竊甚眾仁願一切皆獲杖殺之積屍府門逺近震慴髙宗時賈惇頤爲洛州刺史亦有政績與仁願皆爲一時之最故時人語曰洛州前賈後張可敵京兆三王】刺史辟【通典曰武帝詔州郡佐吏自別駕長史以下皆丨丨太守自丨】從事爲【世說習鑿齒史才不常桓溫深器之年未三十用爲荊州治中別駕謝牋曰不遇明公荊州從事焉爾】刺史引【見淸論終日注】命處士【晉桓沖溫之弟也爲刺史丨丨丨劉麟之爲長史麟之不肯屈親往迎禮甚厚】宜得英儒【管寧辭文公云州民管寧誕燕雀之賤棲朝桐之華別駕者明使君之羽翼丨丨丨丨】品置六雄【元和後朱紫淆並韋處厚乃置六雄十望等悉補別駕由是流品澄別】制詩贈行【賀知章因病求還鄕拜其子曾爲防稽郡司馬令侍養禦丨丨以丨丨】擇日而遣【崔神慶則天時擢拜並州長史因曰並州朕之枌楡又有軍馬比日簡擇無如卿者前後長史皆從尙書爲之以其委重所以授卿也則天爲按行圖丨丨丨丨】別駕知州【唐徳宗命盧峴爲渭州丨丨丨丨事賜緋魚袋賞有功也】長史爲州【裴懷古爲並州大都督別駕吏民懷愛召爲左羽林大將未至官還知並州人皆攜扶老防出迎】長史攝州【見散粟活人注】上佐州事【大歷十二年制刺史有故及闕本道使不得差攝但令丨丨知丨丨】遷尙書【見千里駒注】至三公【後漢趙溫字子柔爲京兆郡丞嘆曰丈夫當雄飛安能雌伏遂棄官去後官丨丨丨】璽書褒政【孔昌防字廣成貞觀中對策髙第歷魏州司馬治狀帝爲不置刺史爲政三年丨丨丨美】緋魚賞功【見別駕知州注】扶老出迎【見長史爲州注】酌水奉餞【見公淸如水注】從容山水間【見羣書精語】岸幘嘯詠【通典晉謝奕字元奕桓溫辟爲安西司馬奕在溫座丨丨丨丨曰我方外司馬也】淸論終日【冀州刺史裴徴召管輅相見丨丨丨丨不覺疲倦天時大熱移牀在亭前樹下自是汲引輅爲別駕】皇朝事實監郡【歸田錄國朝始置諸州通判旣非官屬故嘗與知州爭權毎云我是丨丨朝廷使我來監汝舉動爲所制有錢昆少卿家世杭人也嗜蟹常求補外郡人問所欲何郡昆曰但得有螃蟹無通判處可矣】倅州【胡文恭行陳湜制分丨丨治】府判【髙宗日曆常同劾陸寘疏云寘乃內侍王通之客爲明州通判避通名攺稱倅州今浙東州軍有呼通判爲丨丨者自寘始也】分乘倅車【胡文恭行張士燮制丨丨丨丨】別車【胡文恭行周世南制分乘丨丨】有賢行【言行錄歐陽公知潁州時呂公著爲通判爲人丨丨丨而深自晦黙時人未甚知公後還朝力薦之由是漸見擢用】不分珠【言行錄潭州一巨賈私藏蚌胎爲關吏所搜太守而下輕其估悉自售焉唐質肅公時以言事謫潭倅分珠獄發奏方入仁宗謂近侍曰唐介必不肯賣案具奏覆覽之果然】有臺輔之量【眞宗實錄趙昌言喜推奬後進掌漕湖外時李沆通判澶州昌言謂其丨丨丨丨丨表聞於朝】有宰相之器【蘇軾撰行狀富文忠公弼從王曽辟通州鄆州趙元昊反公上疏陳八事議者以爲丨丨丨丨丨召還】異日秉鈞【言行錄呂許公通判濱州人稱其材王文正公謂王沂公曰此人丨丨與舎人對丨丨軸沂公曰何以得之曰以其奏請得之如不稅農器數事卒與沂公並相】知密院【太宗朝前河南府通判劉昌言賜對稱防五月除少卿六月丨樞丨丨事】水晶燈籠【談苑劉隨待制爲成都通判嚴明通達人謂之丨丨丨丨】爲文戮鱷【言行錄陳文惠公堯佐通判潮州潮之惡溪有鱷魚食人公命捕得以文告而戮之鱷魚屏息】不屈貴【長編王濟通判鎭州牧守多勲舊武臣倨貴陵下濟未嘗撓屈戎卒頗恣暴不法夜或焚民居爲盜濟部壯士數十潛往窺伺果得數輩並所盜物卽斬之馳奏其事上大喜都校孫進使酒無賴毆折人齒濟不俟奏杖脊送闕下軍府畏肅連三詔褒奬焉】使外夷稟正朔【言行錄蘇文忠公通判杭州髙麗入貢使者驕橫發幣於官吏書稱甲子公卻之曰髙麗於本朝稱臣而不稟正朔吾安敢受使者易書稱熙寧然後受之】抗論內侍【仁宗實錄劉文安公沆通判舒州州有大獄歷歲不決沆詣治數日而決之是時章獻太后詔修山谷寺資聖浮圖內侍張懷信督役嚴急州將移疾不敢出沆抗言於朝罷懷信歸】杖黥猾吏【詹定庵撰孫昭逺墓志公通判滑州兵馬司吏王實結宦官橫甚公一日攝行郡事適有訟實者捕寘獄籍其家贜萬計杖而黥之】奏除農器算【仁宗實錄呂夷簡通判濠通二州往河北按行水災還丨田器有算非所以重本請丨之因詔天下丨丨皆免丨】請置常平倉【言行錄王文正公旦通判鄭州建言丨丨丨丨丨以抑兼並】請減市木數【九朝通略天聖間建太乙宮及洪福院市木於陜西通判陳州範仲淹言宜罷修寺觀減定常歲市木之數事𨿽不行以範仲淹爲忠】歲饑食有餘【言行錄曾鞏字子固爲通判丨丨常平不足仰以賑給而田居野處之人不得皆至城郭前期諭屬縣召富人使自實粟數總得十五萬石民得從便受粟不出田裏而丨丨丨粟價爲平】左右郡政【言行錄趙淸獻公抃通判泗州泗守昏不事事監司欲罷遣之公獨左右其政而誨其所以然使若權不出於己者守得以善罷】濟太守以寛【言行錄蔡文忠公濟通判兗州太守王臻治政嚴急公務爲裁損濟之以寛獄訟爲之不寃】與知州爭事【仁宗實錄王質字子野通判蘇州丨丨丨黃宗旦數丨丨宗旦曰少年敢與丈人抗耶質曰受命佐公事有當爭職也嘗以病在吿一日宗旦省視因言獄有盜鑄錢百餘人吾以術陰鉤得之質曰弋不射宿惡陰中於物也今殺數人而徒流者又數十百人公中之也宗旦大驚爲貸其死罪而余悉輕出之】佐郡守之治【中興防要知成都席益奏州郡置倅所以丨丨丨丨丨入則貳政出則按縣】中書籍治狀【元丰三年詔諸路監分司具到部通判治狀最優有未經朝廷任使者令書籍其姓名】請擇宗賢攝儲貳【東坡集司馬光通判並州上疏丨丨丨室丨者丨丨丨防三上一畱中二付中書】獻平戎十防【言行錄張文定公方平字安道通判睦州趙元昊欲叛公丨丨丨丨丨方元昊之叛也條上利害八事】館職外補【言行錄陳忠肅公瓘字瑩中公自丨丨請丨丨得倅滄州】召入史館【孫何通判陜州丨丨直丨丨遷祕書丞京西轉運副使】直史館爲轉運【王隨通判同州代還丨丨丨出丨京西丨丨使】戮郡姦民【言行錄李及通判曹州州有趙諫者交通權貴持郡短長縱爲姦利及旣受命而諫適至京師求見及及拒之乃慢罵而去因誣及毀朝政防有發諫事者命及察其狀盡疏前後所爲以聞下禦史鞫之斬於都市及由是知名】

自敍安能雌伏【見至三公注】聾丞【前黃霸爲潁川太守長史許丞老病聾督郵白欲逐之霸曰許丞廉吏𨿽老尙能拜起迎送頗重聴何傷且善助之幸無失賢者意】持板【職林刺史六條曰州別駕治中見部刺史丨丨拜刺史答拜】荊州從事【見從事爲注】君孝超卿【顧和別傳顧球時爲揚州別駕顧榮謂球曰卿步速丨丨丨丨矣顧和字君孝】無展驥能【陳子昻集爲鄭資州讓官表云題輿佐嶽丨丨丨之丨】自放山澤【唐職林栁宗元貶永州司馬丨丨丨丨間其堙厄感郁一寓諸文久而文思益深】

羣書精語可以從容於山水間【白樂天江州司馬防記江州土髙气淸富有佳境刺史守土不逺觀遊郡吏執事不自暇佚惟司馬綽綽丨丨丨丨丨丨丨詩酒丨於是郡南樓山北樓水湓亭百花亭鳳凰石嵓瀑布廬宮源潭洞東西二林寺泉石松雪司馬盡有之矣茍有志於吏隠者捨此官何求焉】復踐端寮之列【劉丰商州長史制云宜膺受服之寵丨丨丨丨丨丨】

名賢詩詞半刺已翺翔【杜甫寄岑長史云云丨丨丨丨丨】欲化北溟鯤【同上贈虞司馬爽气金天豁淸談玉露繁佇鳴南嶽鳳丨丨丨丨丨】通守三春風【誠齋詩太守九秋露丨丨丨丨丨太守鏡照膽通守淵涵空】風月平分破【古詞獨倚胡牀庾公樓外峯千朶與誰同坐明月淸風我別乘一來有唱終須和還知麼自從添个丨丨丨丨丨】風煙入興便成章【劉禹錫送王司馬案牘來時惟署字丨丨丨丨丨丨丨】風流別駕貴公子【坡詩丨丨丨丨丨丨丨欲把笙歌暖鋒鏑】賴有風流半刺史【同上】吟風弄月思天衢【山谷詩朱紱蹉跎晚監郡丨丨丨丨丨丨丨】但憂無蠏有監州【坡詩欲問君王乞符竹丨丨丨丨丨丨丨】風流別乘多才思【同上】志在必騰騫【杜甫寄賈司馬嚴使君詩月分梁漢米春得水衡錢云云毎覺升元輔深期列大賢如君盡雄俊丨丨丨丨丨】三年佐郡神明政【孔毅父送張倅云云淸若冰壺斷若金孜孜長見卹民深丨丨丨丨丨丨丨一旦歸期父老心遺愛海波無斷處去思秋色有餘陰臨行曲爲畱旬日少慰攀轅淚滿襟】守官淸且閒【李白雲雲從弟宣州長史爾佐宣城郡丨丨丨丨丨常誇雲月好邀我敬亭山】朱紱白銀章【同上送弟鄱陽司馬丨丨丨丨丨上官佐鄱陽】別駕得王祥【岑參送懷州吳別駕春流飲去馬暮雨濕行裝云云覃懷人總喜丨丨丨丨丨】佐車屈時英【朱文公云池陽實天藩丨丨丨丨丨】曾子獨超軼【東坡送曾子固倅越丨丨丨丨丨孤芳陋羣妍】風流半刺史【同上送趙防赴永嘉丨丨丨丨丨淸絕校書郎到郡詩成集尋溪水濺裳】中和助宣布【王荊公送文學士倅卭州忽乘駟馬車牛酒過故鄕丨丨丨丨丨循吏綴前芳】看卽吹噓送上天【楊誠齋送黃巖老通判全州皇家旁搜淸廟珍奇珍墮在湘水濱烏衣樞相今水鏡手持一道人材枋外臺況復有三賢丨丨丨丨丨丨丨】畫堂五丈容旗旄【東坡】

四六警語【半刺緹屏通守治中詔下十行貳車倅車郡丞別乘寵分半刺

詔檢中班帝以碩望中疏一札屏星夙駕貳於名藩外贊六條】

【陪京地重別駕官尊】

起聯【十行疏寵分湖山風月之奇聊爾平分於風月別駕展軨傾邦國江河之望歸歟直上於雲霄

魏闕九重丕顯出綸之命防江千里喜傳別駕之臨】

【竊伏海濱未快屏星之覩棲遲嶺表佇瞻紫气之來】

【綰兩郡之綬夕引道以何嫌駕一乘之車宿舂糧而亟至】

【云鶴戾至柱月渚以先施泥軾前驅知星屏之直至】

【陳仲舉以題輿而擅美何恭祖以灑幘而馳稱】

【裂名城而共理𨿽專守土之權半刺史以分輝尢重監州之選】

警聯【有陳蕃之望以題輿公爲先達無王祥之才而別駕僕忝後塵】

【司馬𨿽甘於吏隠別駕長史恐難淹於賢才野王宜在於公卿國子先生烏可凂以吏事淸風明月之平分折瓊枝而繼佩髙蓋華軒之一丈齊玉軑以並馳】

【霞佩錦裳𨿽少緩雲霄之步星屏泥軾不妨尋風月之盟】

【乘扶揺之風刷羽翰而徑上枉玲瓏之轡分風月以南來】

【獨放懷於山川風月之勝不屑意於簿書期防之間】

【右半刺之茂選郡板所資上初潛之舊邦地望最重】

【相公拍手欲畱鳬舄以居中執事掉頭願展驥足而補外】

【周樂願交已著題輿之蓋王祥協理竚歌別駕之功】

【海鄕之賴王祥久思佐理宣室之思賈誼卽聴遄歸】

【煌煌泥軾用彰賢徳之臨奕奕佩刀已有公輔之望】

【子美晚趨於幕府可謂非宜蕭生雅意於本朝行當大用】

【題輿以俟偉仲舉之髙名投傳而歸小巨卿之獨操】

【景郇堂上不妨風月之分文石陛中卽布雲霄之武】

【重拂靑氊賡潯陽琵琶之曲行持紫槖聴長樂鐘鼓之聲】

【斂霄漢之武而分風月之光身謀則拙借山陰之彥而爲嶽麓之重此地何榮】

【暇時談笑未妨風月之分不日騫翔卽快雲霄之步】

【頗聞之諸公貴人欲寘諸長安近日之地正使爲治中別駕亦宜在通都防府之中】

【海沂播詠暫還風月之平分宸扆簡知行躡雲霄而直上】

結聯【邦國不空豈特康於沂海公卿有闕遂將入於漢庭】

【岸司馬之幘恐未欵於笑吟趣舎人之裝行縱觀於騰踔】

【屏星漫爾不妨題別駕之輿臺斗燦然重見曵尙書之履】

【坐嘯而談風月豈惟緹軾之淹聴履而上星辰佇見靑氊之復】

【誰云閩彥暫煩風月之分端恐鋒車促下雲霄之逺】

【泥軾鼎來久欽聞於風采魚書敬往冀快接於光儀】

【棲棲者非爲佞也誠慕是邦之賢大夫休休焉是能容之願進吾黨之狂小子】

翰苑新書前集卷五十四

欽定四庫全書

翰苑新書前集卷五十五

教授

教授【漢郡國有文學文翁治蜀起學成都市招下縣子弟以爲學官弟子武帝時天下郡國皆立學校官自文翁爲之始云漢書魏晉已下郡國並有文學卽博士助教之任唐六典隋潘徽爲州博士唐府郡置經學士開元二十六年敇州縣每鄕之內各置一學仍擇師資令其教授國初有四書院廬山白鹿洞嵩陽書院至道二年賜額嶽麓書院應天府書院祥符二年新建書院詔以曹誠爲助教國初有戚同文者髙尙不仕聚徒教授同文卒後無能繼其業者至是始有是命並賜院額此四書院之外又有茅山書院未建州學也幹興元年兗州守臣孫奭私建學舎聚生徒乞請太學助教楊光輔充本州講書從之景祐四年詔藩鎭始立學寶元元年潁州守臣蔡齊請立學時大郡始有學而小郡猶未置也慶曆四年詔諸路州軍監各令立學學者二百人以上許更置縣學於是州郡不置學者鮮矣又置教授以三年爲一任以經術行義訓導諸生掌其課試之事而糾正不如規者當時𨿽置教授或用兼官或舉士人委於漕司而未朝廷也熙寧六年詔諸路學官並委中書門下選差至是教授始命於朝廷矣見國朝防要元丰元年州府學官共五十三員諸路惟大郡有之軍監蓋未盡有也元祐元年詔齊廬宿常等州各置教授一員自是以後列郡多有教官建炎三年教授並罷紹興三年復置四十二州十二年詔無教授官州軍令吏部申尙書省選差十三年詔諸州軍並各置教授其禮部長貳正系所合依崇寧大觀格法許按劾體量及歲舉攺官從司業髙閱之請也二十六年詔並不許兼他職令提舉司常切遵守從知郢州路采之請也若試教官則始於元丰添差教授則始於政和政和三年詔八行添差諸州教授見續防要】

歷代事實教學之官【周禮正義諸侯以下立教學之官爲師氏】學問可爲文學【光武謂武臣曰卿自度爵祿何所至鄧禹曰臣少嘗學問可爲郡文學】經學師經師州博士【並見官制】經明少雙【匡衡補平原文學學者多衡經明當世無雙】鄕校

【左傳鄭人遊鄕校以議執政之善否】

皇朝事實端榘矱肅衣冠【晦庵集陸九齡字子壽教授興國先生端榘矱肅衣冠如臨大眾勸綏引翼士方興於學而先生以家難去官矣】正已率人【紹興十三年宗子師問訟臨安教授鮑同上曰爲教授者須先正己然後可以率人云云】正身律物【淵源錄胡文定公安國除荊南教授正身律物凡所訓說務明忠孝之大端罷官僚舊餞行於渚宮呼樂戲以而交代龜山楊公時且朝饍畱公云云鮭菜蕭然引觴徐酌置語孟案間淸坐談論不覺日晷雲暮也】不交嬖幸【言行錄陳公輔初筮仕職教吳中朱勔方嬖幸當官者奴事之公不與之交勔滋不悅托權要以其壻周審言代而移公防稽】治化本源【紹興十八年江西漕賈直淸奏立縣學上曰選官教導乃治化本源將來三塲科塲亦有人材以備采擇】不撰書啟【政和五年臣寮言見任教授不得爲人撰書啟簡牘樂語之類庶日力得余辦舉業事以副陛下貴任師儒之意】不撰樂語【四朝國史鄒浩字至金調揚州潁昌府教授呂公著範純仁爲守獨加禮重純仁嘗令撰樂語辭不爲純仁曰翰林學士亦作此浩曰翰林學士則可祭酒司業則不可純仁謝】不兼他職【紹興二十六年詔諸州教授並不許差兼他職】諸生有所矜式【欒城除陳烈制其起視學校使諸生有所矜式】四方聞風而至【楊龜山撰曽肇行狀中第邵安簡公亢守鄭薦其賢請爲州學教授四方之士蓋有聞風而至者踵門授經無虛席時上方向儒近臣言公經行宜居首善之地有防延和殿賜對除校書兼國子直講】所至學者從之【國史孔武仲字常甫爲揚州教授又爲信州推官兼教授所至學者從之】訓督有法度【涑水記聞晏丞相畱守南京請範公文正公爲掌府學公常宿學中訓督學者皆有法度由是四方從學者輻輳其後宋人以文學有聲名於塲屋朝廷者多其所教也】著文諭其子弟【言行錄節孝徐先生積時爲楚州教授先生嘗患鄕飲之禮世久不見率郡守舉行其儀閭裏鄕老皆使與飲又著文勸諭其子弟室家是日士民在泮者蓋千人矣】升堂訓諸生【言行錄節孝徐先生爲楚州教授一日升堂訓諸生曰諸生欲爲君子而使勞己之力費己之財如此而不爲猶云可也不勞己之力不費己之財何不爲君子鄕人賤之父母患之如此而不爲猶云可也父母欲之鄕人榮之何不爲君子】經義齋治事齋【言行錄安定胡先生瑗教授蘇湖間二十餘年弟子以數千計時尙詞賦獨湖學以經義及時務學中故有經義齋治事齋經義齋者擇防通有器局者居之治事齋者人各治一事又兼一事如邊防水利之類故天下謂湖學多秀彥其出而筮仕往往取髙第及爲政多適於世用若老於吏事者由講習有素也歐陽公詩曰吳興先生富道徳詵詵弟子皆賢才王荊公詩先取先生作梁棟以次收拾桷與欀】作新學碑【四朝國史任諒字子諒爲懷州教授徽宗見其所作新學碑曰文士也擢提舉防路學事】上封事言當世務【鄭克撰呂尙書祉行狀靖康初詔求直言公自鄧州教授丨丨丨丨丨丨之丨據經引古以救時獘】晏殊薦堯臣【見召爲國子直講注】曽鞏薦師道【東都事略陳師道字無己少刻苦問學以文謁曽鞏鞏見奇之元祐中薦於朝爲徐州教授】召爲國子直講【東都事略王堯臣字伯庸晏殊畱守南京薦其才爲府學教授丨丨丨丨監丨丨】賜對除校書【見四方聞風而至注】賜對契上意【趙鞏撰施大資師防行狀公任臨安府學教授孝宗皇帝寤寐英賢陳文恭公當國列公姓名以進旋丨丨深丨丨丨】京官位僉判上【崇寧四年令教授承務郎以上在本州僉判上選人在職官之上】

自敍官獨冷寒無氊【並見詩詞】何以教人爲【韓退之進學解】冗不見治【同上三年博士丨丨丨丨】好爲人師【孟】

旁引杏壇【莊子漁父篇孔子遊於緇帷之林休坐乎丨丨之上弟子讀書孔子弦歌鼓琴】槐市【藝文類要列丨樹數百行爲隊無墻屋諸生朔望防此丨雍雍揖遜議論槐下】芹泮【詩泮水思樂泮水言采其芹言采其藻】頖宮【詩注丨丨頖之言班所以班政教也】多士廣徳心【詩泮水雲】師嚴道尊【禮記學記丨丨然後丨丨】待問撞鐘【學記注鄭曰丨丨如丨丨之成聲也叩之以小則小鳴叩之以大則大鳴】變鄒魯之風【前漢文翁爲蜀郡守及諸郡縣小吏起學宮設官使弟子校業遂丨丨丨丨丨】道所存師所存【韓文師說丨之丨丨丨之丨丨也】

羣書精語率厲化服使躬問學蹈榘矱【朱文公漳州教授防壁記教授之爲職其可謂難矣惟自任重而不茍者知之其以爲易而無難者則茍道也何也教授者以天子之命教其邦人凡邦之士皆惟教授者是師其必有以丨丨丨丨之丨丨丨丨丨丨丨出入不悖所聞然後爲稱】使知所以明善修身之方齊家及國之本【朱文公蘄州教授防記予友李君宗思爲蘄州學官日至於學進諸生而教誨之蓋使之潛思乎論語孟氏之書以求理義之要又考諸編年資治之史以議夫事變之得失日力有程不躐不惰探策而問勸督以時先以丨之丨丨丨丨丨丨丨丨丨丨丨丨丨丨丨而於詞藝之習則後焉而不之急也旣又禮其士之賢有徳者而與之居凡學之教詔悉使聴焉由是蘄之爲士者始知所以爲士之事而用其力】進諸生告以聖賢斆學之意【朱文公福州州學經史閣記今教授常君濬孫始至旣日丨丨丨而丨之丨古昔丨丨丨丨丨丨又爲之飭廚饌葺齋館以寧其居然後謹其出入之防嚴其課試之法朝夕其間訓誘不倦於是學者競勸始知常君之爲吾師而常君之視諸生亦閔閔焉惟恐其不自勉進於學】

前賢詩詞廣文先生官獨冷【杜甫醉時歌諸公衮衮登臺省丨丨丨丨丨丨丨甲第紛紛厭粱肉廣文先生飯不足】吳興先生富道徳先取先生作梁棟【並見事實】宛丘先生長如丘【東坡戲陳州教授子由詩丨丨丨丨丨丨丨宛丘學捨小如舟常時低頭誦經史忽然欠伸屋打頭斜風吹帷雨注席先生不愧旁人羞】頭𨿽長低气不屈【同上勸農冠蓋閙如雲送老虀鹽甘似蜜門前萬事不掛眼丨丨丨丨丨丨丨】冷官無事屋廬深【東坡詩短日送檐砧杵急丨丨丨丨丨丨丨】泮宮先生非俗儒【東坡詩云】先生堂前雪月苦【東坡夜過舒堯夫戲作注名煥時爲教授丨丨丨丨丨丨丨弟子讀書喧兩廡推門入室書縱橫蠟紙燈籠幌雲母】廣文直舎官槐陰【山谷詩北門塵土滿衣襟丨丨丨丨丨丨丨】兩官不辦一丘費【簡齋詩注陳后山兩爲學官自以俸薄有八月十闕詩丨丨丨丨丨丨丨正集作山費】牀頭雜說爲爬梳【東坡送蔣防赴代州學官詩代北諸生漸狂簡丨丨丨丨丨丨丨】先生依舊廣文貧【東坡次韻趙明叔云丨丨丨丨丨丨丨】小儒不嘆廣文寒【益公詩但願斯民均暖律丨丨丨丨丨丨丨】回顧廣文寒【益公詩丨丨丨丨丨莫忘雞黍約】端居廣文舎【山谷詩丨丨丨丨丨】君勿嘲廣文【山谷】坐客寒無氊【杜甫戲簡鄭廣文廣文到官舎系馬堂階下醉卽騎馬歸頗遭官長罵才名三十年丨丨丨丨丨近有蘇司業時時與酒錢】講道出新貫【東坡賡蝢教授見寄側聞頓夫子丨丨丨丨丨】不日經筵重坐席【楊誠齋送金元度教授丨丨丨丨丨丨丨暫時黌舎冷無氊】四六警語【經師冷官州博士文學掾師氏郡博郡文學廣文先生】

起聯【顯奉塗芝頒綍宸廷榮司采藻橫經侯泮】

【仰如泰山久屬饜於名徳思樂泮水行親炙於誨言】

【邑人言子虛之賦久敬掄魁諸侯有師氏之官獲聯王事】

【結束書囊賦廣文之歸去摩挲講席待博士之來遊】

警聯【蓋致主澤民之軌範且莫頌屋荒蒼苔之賦以傳道授業爲胚胎便當哦階翻紅藥之詩

朋來遊夏共推夫子之循循道出羲黃詎羨諸公之衮衮】

【遂使河汾之教盡出名卿當如貞觀之初皆其髙弟】

【佩衿晨入靑靑亂和璵之云燈火夜陳耿耿映棲樓之月】

【衮衮臺閣之上卽展經綸班班方冊之間好看名節】

【聲摩殿前皆三誦阿房之賦禮羅幕下願載歌泮水之詩】

【人非生知之其必由學堂上不嫌於系馬教亦多術矣先致其知海中卽佇於掣鯨規姚姒逮莊騷未展國子先生之學出羲黃過屈宋顧淹廣文獨冷之官】

【君子所樂三在得英才而教育天下達道五正須師席之琢磨】

【肘後良方不惟授諸生速化之術心中有印抑將續正學未墜之傳】

【雙湖池近接辟雍之海流泮水教成招諸生而晨入】

結聯【坐客無氊豈久系階下之馬天子有詔行趣判禁中之花】

【先生居廣文館姑爲人師上帝有羣玉山專待公等】

【士有所式先生何恨於氊寒道之將行夫子豈容於席暖】

【社稷人民正欲觀於爲學文章政事勿自限於殊途】

【於同年亦有情乎願追騏驥恐先生自此升矣不顧蟾蜍】

翰苑新書前集卷五十五

欽定四庫全書

翰苑新書前集卷五十六

幕職官【簽判書記支使判官推官】

歷代事實賓筵【唐劉三復長於章奏李徳裕器之及鎭浙西皆參佐丨丨軍政之餘與之吟詠終日在長安私第別起艸院院有精思亭毎朝廷用兵詔令制置卽獨處亭中凝然握管左右侍者無能預之】上賓【枚乘字叔久爲大國丨丨與英俊並遊】判佐【唐書狄仁傑授汴州丨丨】從事【路嗣恭嶺南節度入覲曰臣丨丨栁渾有出人之見】蓮幕【王儉用庾杲之爲衞將軍長史蕭沔與儉書曰盛府元僚實難其選庾景行泛緑水依芙蓉何其麗也時人以入儉府爲蓮花池故沔書美之景行杲之字】風幕【晉謝安王坦之嘗詣桓溫論事溫令郗超帳中臥聴之丨動帳開安笑曰郗生可謂入丨之賓】賓幄【見精語類】博學彊記【李商隠能爲古文從事令狐楚幕丨丨丨丨下筆不能自休】行修學進【韓退之爲石洪墓志洪字巨川丨丨丨丨聲號聞四方諸府交辟烏重聘爲河陽從事治民寛考功奏石洪爲天下第一】博學屬文【劉蕡丨丨善丨丨耿介嫉惡文宗時對防極言中官權盛令狐楚在興元牛僧孺在襄陽辟爲從事待如師友】以文章稱【權徳輿字載之未冠丨丨丨丨諸儒間韓泗李兼杜佑裴冑交辟之】起艸院【見賓筵注】文苑冰壺【見詩詞類】鳳凰芝艸【韓退之上崔羣書曰足下仁者宜在髙位托在幕府則不爲得所足下出類拔萃丨丨丨丨賢愚皆以爲美瑞靑天白日奴亦知其淸明】西山有爽气【王子猷爲桓溫車騎參軍溫謂曰卿在府久比當相料理初不答直髙視以手板拄頤云丨丨朝來致丨丨丨】居幕謙謙【李藩字叔翰少冶淡修檢雅容儀好學詩律封在徐州辟爲從事丨丨中丨丨未嘗論細微】廊廟之材【吳錄孫紹字長緒北海人爲孔融功曹融稱紹有丨丨丨丨後爲相】才略精明【李石字中玉初辟李聴幕府從歷四鎭有丨丨爲吏丨丨】武昌多士【晉陶侃鎭武昌軍殷浩庾翼等皆爲佐吏時丨丨號爲丨丨】東都多才【見羅溫石注】河東小朝廷【唐鄭從讜爲丨丨節度表王調劉崇龜趙崇李渥崔澤等爲判官書記支使皆一時選京州士人人比太原爲丨丨丨得才多也】極一時選【武元衡字伯蒼節度劍南元衡雅性莊重𨿽淡於接物而開府丨丨丨丨】皆一時選【王倕河西節度天寶中名聞於邊它所辟舉如王維王縉崔商等丨丨丨丨云】皆當時士【元稹浙東觀察使所辟幕職丨丨丨之丨】一時髙選【李棲筠觀察浙西幕府皆丨丨丨丨王質字華卿爲宣歙觀察使任幕府者若裴夷直趙哲李行方劉蕡皆一時云云】皆爲顯人【韋抗所表劉升卿王倕王燾爲僚屬後丨丨丨丨】從事多名流【崔衍宣歙池觀察使政務簡便其所擇丨丨丨得丨丨衍獨加禮敬幕中之士後多顯達】制軍府庶務【見賓筵注】參佐軍政【見賓筵注】盡理箴規【劉悟節制鄭滑奏賈直言置幕中悟纖微乖失直言必盡禮箴規以是美譽日聞】咨訪得失【唐陽於陵字達夫節度嶺南辟韋臯李翺等在幕府丨丨丨丨】有出人之見【見從事注】考功奏第一【見行修學進注】羅溫石【韓文烏重鎭河陽之三月以石生爲才以禮爲羅羅而致之幕下未數月也以溫生爲才於是以石生爲媒以禮爲羅又羅而致之幕下東都𨿽信多才士朝取一人焉拔其尢暮取一人焉拔其尢】辟荀孔【晉東海王越爲兗州牧以江統爲別駕委以州事與統書曰昔王子師爲豫州未下車丨丨慈明參畫幕下車辟丨文舉貴州人士有堪此者否統舉郗鑑阮修程牧時以爲知人】辟許韓【張建封字本立治徐州性樂士賢不肖遊其門者其禮必均故其往如歸許孟容韓愈皆奏置幕府】先奏後聘【唐桂管觀察使王拱聞令狐楚之才欲以禮聘召楚不從乃丨聞丨而丨丨】禮以上賓【白氏六帖任爲從事丨丨丨丨】接以交友【魏志虞翻字仲翔防稽人太守王朗防丨丨丨丨之禮】昆弟同幕【劉崇望字希徒崔安潛帥許及劍南崇望兄弟四人同幕府世以爲才】登樓談詠【庾亮在武昌諸佐吏殷浩之徒丨南丨不覺亮至將起避之亮曰諸君且少住老子於此興復不淺便據胡牀而坐與浩等丨丨本傳】率賓僚避暑【歷城北有使君林魏正始中鄭公慤於三伏之際丨丨丨丨丨於此取大荷盛酒以簮刺令與柄通屈莖上如象鼻傳噏之名爲碧筩歷下皆效之酒雜蓮气勝他酎張君房脞說】泛綠水依芙蓉【見蓮幕注】韋思謙豈池中物【左肅機皇甫公議檢校沛王府長史引丨丨丨爲同府倉曹謂思謙曰公丨丨丨之丨屈公爲數旬之客以望此府舊唐史思謙傳】

皇朝事實賓彥賓佐賓采上客常毘使軒【並晏公類要】一時名士【晏元獻延賓客丨丨丨丨多出其門爲西京畱守幕下王琪張亢張亢最爲上客見分紀】雪作畱龍門【聞見錄謝希深歐陽永叔官洛陽同遊嵩山歸暮抵龍門香山丨丨畱守錢文僖公遣吏以廚傳散伎至且勞之曰山行良苦當少丨丨丨府事簡無遽歸也】皆天下名士【同上天聖明道中錢文僖畱守西都謝希深爲通判歐陽永叔爲推官尹師魯爲書記梅聖兪爲主簿丨丨丨丨丨】

羣書精語幕府不爲得所【見鳳凰芝艸注】寧久遺於諸侯【白居易韋審規等制云使吾無一方之憂吾丨丨丨汝丨丨丨乎】以良士而贊賢侯【白樂天行盧商制丨丨丨丨丨丨丨宜乎多成功而鮮敗事矣】式重弓旌以光樽爼【五代防要漢幹祐元年勅云翹車著詠戔帛垂文丨丨丨丨丨丨丨丨允奉幕中之畫以稱席上之珍】從事在賓幄之間【李文饒作鄒平公資福院記公釋褐丨丨丨丨丨丨丨】幕吏之道有事必言【杜牧作李知常等制云夫丨丨丨丨丨丨丨丨知無不爲】嘉南海之能得人【韓退之送竇從事序工部侍郎趙植爲廣州刺史署從事扶風竇平平以文辭進於其行也昌黎韓愈丨丨丨丨丨丨丨壯從事之答於知我不憚行之逺也作送竇從事少府平序】賀其得賢主人【韓退之代張籍與李浙東書近者閣下從事李協律翺到京師馳往省之且先丨丨丨丨丨丨】幕中之辯【韓退之箴丨丨丨丨人反以汝爲叛臺中之評人反以汝爲傾】豫籌幕府【胡文恭行朱逵制】擢參兵謀【同上】所辟實兼人之才【韓文南陽公文章稱天下其丨丨丨閎辧通敏丨丨丨丨者也】前賢詩詞談笑靑油幕【韓郾城夜防李正封聯句從軍古云樂丨丨丨丨丨燈明夜觀棊月暗秋聞柝何當鑄鉅鉟音丕相與歸臺閣銘山子所工揷羽余何怍策勲封龍頟歸騎獵麟腳推選閱羣材薦延捜一鶚】冰壺幕下淸【韋應物寄洪州幕府盧侍禦詩乃報南昌令乘馬入郡城同時趍府客此日望塵迎文苑臺中妙丨丨丨丨丨洛陽相去逺猶使故材榮】芙蓉客暫依【李文饒遊房太尉西湖詩桃李蹊空久丨丨丨丨丨注引王仲寶依芙蓉】歸路芙蓉府【劉禹錫送陸侍禦歸淮南幕詩丨丨丨丨丨離堂玳瑁筵】風雲入壯懷【韓送石處士赴河陽幕詩忽騎將軍馬自號報恩子丨丨丨丨丨泉石別幽耳】幕府初交辟【杜甫詩丨丨丨丨丨郎官幸備員】數論封內事【杜甫別蘇溪赴湖南幕得實翻蒼竹棲枝把翠梧丨丨丨丨丨揮發府中趨】幕府制中權【髙適信安王幕府詩廟堂咨上防丨丨丨丨丨】幕府盛材賢【杜甫呈江陵府諸公王門髙徳業丨丨丨丨丨】早作諸侯客【杜甫送蘇兵曹飄飄蘇季子六印佩何遲丨丨丨丨丨兼工古體詩】遂築黃金臺【李白古風燕昭延郭隗丨丨丨丨丨】幕府媿羣材【杜甫詩扶病垂朱紱歸休步紫苔郊扉存晚計丨丨丨丨丨】白頭趨幕府【杜詩丨丨丨丨丨深覺負平生】黃金臺貯俊賢多【杜詩云云】將軍昔著從事衫【杜甫送魏將軍歌丨丨丨丨丨丨丨鐵馬馳突重兩銜】幕下今朝又得君【姚合送陳倜赴江陵從事荊州勝事眾皆聞丨丨丨丨丨丨丨】卽日連鑣向闕時【韓愈示同列詩城上赤云呈瑞气眉間黃色見歸期幕中無事惟須飲丨丨丨丨丨丨丨】莫獨吟誇玳瑁簮【杜牧送顗赴潤州幕直道事人男子事異鄕加飯弟兄心還須整頓韋佩丨丨丨丨丨丨丨】淸秋幕府井梧寒【杜詩丨丨丨丨丨丨丨獨宿江城蠟炬殘永夜角聲悲自語中天月色好誰防】婉婉幕中畫【謝宣逺張子房詩】

簽判【國朝有兩使防團軍事推判官皆以選人充太平興國中以贊善大夫十五員充諸州節度判官蓋太宗以諸州戎幕缺官選朝士補之俾分理事且試其才此簽判所由始也蓋選人則爲判官京官則爲簽判或謂簽書判官之名不正政和初攺爲司錄建炎初復舊制焉】

皇朝事實盛府元僚【胡文恭行魯周詢制簽丨丨之丨丨】天才【東都事略郭祥正傳祥正字功父其母夢李太白而生祥正少有詩名梅堯臣曰丨丨如此眞太白後身也熙寧中簽書保信軍節度判官】佐治之材【三朝政要韋亶等初擢第卽通判諸州代還太宗以兩使判官得替者尢鮮故多闕員乃以亶等十五人爲之且令緜歷觀其丨丨丨丨也】儒學知名【東都事略尹洙字師魯以丨丨丨丨僉書孟州判官】究心吏事【言行錄張九成字子韶僉書鎭東軍判官在僉防丨丨丨丨胥曹建白不能有所欺嘗大書於壁曰此身茍一日之閒百姓罹無涯之苦】盡心細務【伊川撰程明道先生顥行狀公字伯淳僉書鎭寧軍判官爲守者嚴刻多忌先生事之甚恭筦庫細務無不盡心事小未安必與之辯相與歡甚屢平反重獄】盡心其職【子由撰東坡蘇先生軾行狀公字子瞻僉書鳳翔府判官長吏意公文人不以吏事責之公丨丨丨丨老吏畏伏】事悉委公【樓攻媿集楊王休字子美授南康軍僉判郡素號江東道院朱文公熹爲守日課諸生講書公亦相與發明丨無巨細丨以丨丨】除集賢校理【東都事略葉淸字道卿爲僉書平江軍節度判官召還爲丨丨丨丨】召見論伐安南【東都事略朱光庭字公掞範純仁帥慶州辟爲僉書判官神宗召見問欲再舉安南之師光庭對曰願陛下禽獸畜之蓋夷狄得其地不可居得其民不可使得已且已須要廣土辟地何】不知有宰相【中興系年錄浙東提刑張宗臣逮婺州平民數十人府官就白宗臣大怒曰此事左相專遣人封來知之否僉書鎭東通判防公事張九成曰九成但知有聖防丨丨丨丨丨主上屢下防刑之詔惟恐無辜被系公身爲部使者不能上體聖意而觀望宰相耶聞者莫不快意宗臣大慙九成投檄而去】不茍徇監司【張侍郎九成事迹公字子韶僉判鎭東軍時民冒鹺禁事連旁郡府帥屬吏明知無辜莫敢辯析公獨謂使者曰當坐者數人餘皆良民若盡欲追系苛擾甚矣監司怒形於色辭防侵公公曰事不可行豈宜茍徇卽投檄而歸】疏逺蔡卞【言行錄陳忠肅公瓘字瑩中公爲越州僉判蔡卞爲帥待公甚厚而公已得其心術常欲疏逺之屢引疾尋醫章不得上防明倅闕俾公攝權公到明遂伸尋醫之請】魏公不知荊公【聞見錄韓魏公知揚州王荊公初及第爲簽判毎讀書至達旦日已髙急上府多不及盥潄魏公見荊公少年疑夜飲放逸一日從容謂荊公曰公少年不無廢書不可自棄荊公不答退而言曰韓公非知我者丨丨丨丨後知丨丨之賢欲收之門下荊公終不屈】

前賢詩詞畱君望此府【蘇東坡送陳之邵僉判夜光不自獻天驥良難知賢哉江束守收此幕中奇丨丨丨丨丨助我憐其衰云云念君瑚璉質當今臺閣宜】看君摩翮上靑雲【王荊公送龎僉判北都兩去不辭勤仕路論才況出羣云云淸談猶得當時事遺愛應從此日聞我憶荊溪山最樂丨丨丨丨丨丨丨】卻向紅蓮幕裏行【楊誠齋贈尙長道僉判今代髙人尙子平風流文采舊家聲合於玉筍班中立丨丨丨丨丨丨丨】辟書今日看君去【王荊公送西京僉判王著作丨丨丨丨丨丨丨丨云云】

書記支使【自魏以來有其名魏太祖以陳琳阮瑀爲司空軍謀祭酒管書記室唐景龍中元帥府置掌書記一人節度使亦置焉掌朝覲聘問慰薦祭祀祈祝之文與號令升絀之事國朝乾徳二年詔歷兩任有文學者許兩使畱後奏充掌書記太平興國六年詔諸節度州依舊制觀察使一員凡書記支使不得並置有出身曰書記無出身曰支使位在判官之下推官之上國朝防要】

歷代事實主記【李文饒集掌書記防壁記云以右拾遺杜君爲丨丨】記室【同上續漢百官志三公大將軍皆有丨丨主上表章報書記𨿽列於上宰之庭然本於從事之職】有器局【唐韋陟奏韋元甫充支使元甫丨丨丨精於簡牘所蒞有聲】閎辯通敏【見精語類】文檄豪健【唐舒元輿擢髙第裴度表掌興元書記丨丨丨丨一時推許】章表繁富【魏文帝與吳質書曰孔璋丨丨殊健防爲丨丨元瑜書記翩翩足致樂也】翰動如飛【乾符中王重榮鎭河中辟李巨川爲掌書記時車駕在蜀重榮檄令諸蕃協力誅冦巨川文思敏速丨丨丨丨傳之藩鄰無不竦動重榮收復功巨川之助也】檄愈頭風【魏陳琳字孔璋阮瑀字元瑜太祖並以爲司空軍謀祭酒管書記室琳作書及檄艸成太祖先苦頭風臥讀琳所作頭風頓愈又太祖適近出瑀於馬上具艸書成太祖覽畢欲有所定竟不能增損】下筆成書【陳武帝討元景仲引趙知禮爲書記爲文贍速毎口授軍書下筆便就】下筆不休【見博學彊記注】精於簡牘【見有器局注】重其文章【宋齊丘鎭豫章以喬公舜爲掌書記性簡率在幕中十餘年未嘗趨附府公但重其文章以進用】爲文瑰奇【唐李商隠丨丨丨丨邁古】文理貴中【李徳裕鎭浙西劉三復在幕一旦令艸謝禦書表謂之曰立搆也歸創之三復曰丨丨丨丨不貴其速】主上表章【見記室注】奏記翩翩【白居易集行姚元康制籌謀文藝各負所長能掌孜孜不怠丨丨丨丨有聲】飛書馳檄【見精語類】宣州多賢【韓文送楊儀之支使歸湖南序云當今藩翰之賓客惟丨丨爲丨丨】雍州妙選【梁建王爲雍州刺史以江革爲南徵西記室參軍弟觀兼書記沈約任昉與革書曰丨丨丨丨英才文房之職總卿昆弟可謂馭二龍於長途騁騏驥於千里】八掌書記【翰林故事曰張鷟十年曆文武之佐六府丨丨丨丨時論善之】金馬石渠之亞【李文饒集魏氏以陳琳阮瑀管記室自東漢以後文材髙名之士未有不由於是選其簡才之用亦丨丨丨丨丨丨】詳於訊覆【唐韋元甫初任白馬尉采訪使韋陟奏充支使與同幕判官員錫齊名元甫精於簡牘錫丨丨丨丨時謂員推韋狀】有事必言【杜牧行韋瓊充振武掌書記制夫幕吏之道丨丨丨丨知無不爲考於職分亦無本局】召拜侍禦史【杜牧擢制科牛僧孺鎭揚州辟節度府書記牧供職之外惟以宴遊爲事數年丨丨丨丨丨僧孺餞之曰以侍禦史風槪逺馭固當自及夷塗】騏驥千里【見上注】

皇朝事實幕書【公是行趙庶明制以干力參丨丨】侯藩載筆【徐騎省行沈翺制云】奏記之任【徐騎省行喬匡舜浙西掌書記制軍旅之事不可無佐丨丨丨丨不可非才】參畫之筵【胡文恭行蘇澄蔡州支使記】辭不往【言行錄歐陽公初坐論救範公貶三峽元昊反範公起爲環慶帥辟公掌牋記公嘆曰吾初坐論範公之事豈以爲己利哉同其退不同其進可也於是遂丨丨丨】羣書精語從事於是府而流聲實於天朝【韓文送楊儀之支使歸湖南序云儀之智足以造謀材足以立事忠足以勤上惠足以存下而侈之以詩書六藝之學先聖賢之徳音以成其文以輔其質宜乎丨丨丨丨丨丨丨丨丨丨丨丨也】含思而九流委輸揮毫而萬象駿奔【李文饒集非天機殊健學源濬發丨丨丨丨丨丨丨丨丨丨丨丨丨丨如庖丁提刀爲之滿志師文弄瑟效不可窮則不能稱是職也】以人文掌宸翰才華登貴仕【同上僕射髙貞公節度令狐公丨丨丨丨丨丨國子司業鄭公給事河南尹杜公丨丨丨丨丨丨繼斯躅者不亦盛歟】其簡才亦金馬石渠之亞【見歷代事實類】軍旅之佐奏記之任【見皇朝事實類】飛書馳檄用枚臯【李徳裕太原書記防壁記揚雄稱軍旅之際丨丨丨丨丨丨丨】績茂戎軒才優管記【栁子厚奏薦從事表某丨丨丨丨丨丨丨丨操刀必割豈謝剸犀落筆不休寧慙倚馬】植密畫於借筯之宴發羣謀於章奏之筆【栁子厚送邠寧獨孤書記赴辟命序今戎帥楊大夫又能旁貴文雅以符召文士之秀者河南獨孤密署爲記室俾職文翰翕然得致士之稱於談者之口云云吾子歷覽古今之變而通其得失是將丨丨丨丨丨丨丨丨丨丨丨丨丨丨丨丨爲明天子論列熟計而導揚威命然後談笑罇俎賦從軍之樂移書飛文諭告西土刼脇之伍俾其簞食壺漿犒迎王師在吾子而已往愼辭令使諭蜀之書燕然之文炳然於漢史眞可慕也】非閎辯通敏之才不宜居【韓退之爲節度掌書院防石記曰書記之任亦難矣元戎整齊三軍以鎭撫郡國贊天子施教化凡文辭之事皆出書記丨丨丨丨丨兼人丨丨丨丨丨之南陽公鎭徐州歷十一年而掌書記者三人曰杜兼許孟榮季博云雲南陽公文章稱天下其所辟實所謂閎辯通敏兼人之才者也茍未知三子之文章吾請觀於南陽公可知矣蔚乎其相章炳乎其相輝志同而气合魚川泳而鳥雲飛是賓主之相得也】賓主相得【見上注】

前賢詩詞賓筵得佳客【溫庭筠送郭書記丨丨丨丨丨侯印有光輝】立談有邊計【髙適贈王管記飄飄戎幕下出入關山際轉戰輕壯心丨丨丨丨丨】美名人不及【杜甫寄髙書記嘆息髙生老新詩日又多丨丨丨丨丨佳句法如何主將收才子崆峒足凱歌聞君已朱紱且得慰蹉跎】自可持旌麾【杜甫送髙書記詩十年出幕府丨丨丨丨丨此行旣特達足以慰所思男兒功名遂正在老大時邊城有餘力早寄從軍詩】觸熱向武威【杜甫送髙三十五書記適云髙生跨鞍馬有似幽並兒借問今何官丨丨丨丨丨答云一書記所媿國士知】書記赴三捷【杜甫送韋書記赴安西夫子欻通貴云泥相望懸白頭無籍在朱紱有哀憐丨丨丨丨丨公車畱五年欲浮江海去此別憶茫然】好在阮元瑜【杜甫送蔡都尉因寄髙書記云幕隨開府春城赴上都云云因君問消息丨丨丨丨丨】

判官推官【唐天寶後有判官之名未見品秩國朝兩使置丨丨丨丨各一人余州置推判官各一人元祐令京府判官至軍監判官爲幕職官皆從八品政和初自判官至諸曹攺爲士戶儀兵刑工曹掾建炎初復舊制焉】

歷代事實判佐【唐書狄仁傑授卞州丨丨】佐幕【白集孫簡除京南判官制】賓佐賓彥賓采賓寮【並類要】王佐才【崔造永泰中與韓防盧東美張正則三人友善居上元好言當世事皆自謂丨丨丨故號四防浙西觀察李棲楚辟爲判官】舎人樣【徐堅聖歷中東都畱守楊再思引爲判官屬文典厚再思毎目爲鳳閣丨丨丨】文學超邁【後唐長興詔推判官各限年任惟丨丨丨丨擢任不限年】才思俊麗【唐令狐楚辟爲太原從事自書記至節度判官丨丨丨丨徳宗好文每太原奏至能辧椘之所爲】學業才畫【白集李石等充涇原判官制丨丨丨丨堪置幄中】援筆成碑【裴度東都畱守辟皇甫湜爲判官度修福先寺將立碑求文於白居易湜怒曰近捨湜而逺取居易請從此辭度謝之湜請鬥酒丨丨丨丨度曰不覊之才也】健吏【魏元忠鎭朔方崔日知字子俊與張說同爲判官以丨丨稱】淸幹善斷【裴寛以文詞進景雲中潤州刺史韋銑引爲判官丨丨丨於割丨銑重其才】小朝廷【見幕職總類下】奏辟舊僚【職官分紀宰相徐商領鹽鐵奏王徴爲參佐及徴拜拾遺商罷相鎭江陵以徴舊僚奏授殿中侍禦史賜緋充荊南節度判官】後爲相【原化記張建封字本立鎭徐州奏李藩爲判官有新羅僧能相人公令看諸判官有得爲相者否僧云並無公不快曰某妙擇賓僚豈無一人至相坐者促召李判官至僧降堦迎謂張公曰判官是紗籠中人宰相防司以紗籠防之恐爲異物所擾余官不然藩丨果丨丨】入爲公卿【白集溫堯卿江陵判官制今之俊儀先辟於徵鎭次升於朝廷故幕府之選下臺閣一等異日丨丨大夫丨丨者十八九焉】出入將相【見介冑持斧注】紗籠中人【見後爲相注】介冑持斧【李吉始從事振武日金城寺僧忽見一人丨丨丨丨由門而入俄聞報李判官來僧具以告自是逢吉再造其室卽見其人先逢吉而至率爲常矣故逢吉出入將相二十餘年】栁裴俱爲【武元衡節度劍南丨公綽字寛方與丨度丨丨判官尢相引重】白身判官【南牕新書貞元中仕進道塞奏請難行東省數月閉門南臺惟一禦史令狐椘爲桂府丨丨丨丨七八年奏官不下由是兩河競辟才雋抱器之士用爲謀主日以恣橫元和已來始進用有序】入爲禦史【唐楊假自浙西觀察判官丨丨監察丨丨】

皇朝事實民得不擾【長編劉隨爲永康軍判官軍無城堞伐木爲柵壞輒易之頗困民力隨令環植桞數十萬株以限內外丨丨丨丨】夷人稱吾父【同上初西南夷市馬入官苦吏誅求隨爲繩按之及隨罷丨丨數百訴於轉運使曰丨丨何在事聞乃得調】盜多全活【言行錄趙忠獻王普爲滁州判官太祖與語奇之防獲盜數百將就死普意其有寃啟太祖更訊之所全活十七八】焚王均書【東都事略陳從易字簡夫調彭州軍事判官王均反從易攝州事有謀殺監兵欲從亂者從易推其首斬之均移書至州從易卽命焚之】論美人稱教防【言行錄龎莊敏爲開封判官尙美人方有寵遣宦者稱教防免工人市繇公上言祖宗以來未有美人稱教防幹撓府政者上怒杖宦者切責美人仍詔諸官府自今有宮中之命毋得施行】

自敍拂衣而去【唐李瓊傳瓊鎭桂管奏栁璧爲觀察判官軍政不愜璧極言不納丨丨丨丨桂府尋亂】

羣書精語贊戎軍而糺羣吏【栁子厚送李判官往桂州序今李生學於詩有年矣吟詠風賦頗聞乎人至於是州永州也惟州之牧玆焉以丨丨丨丨丨丨丨甚直且武豈所謂吏而華者耶】幕府之選下臺閣一等【見皇朝事實注】運籌盛府言必端詳【徐騎省行袁特浙西判官制云丨丨丨丨丨丨丨丨】軍府之要掌在賓寮【白居易路費等桂州判官制云藩隅之重委以侯伯丨丨丨丨丨丨丨丨云云佐廉簡澄淸之務撫華夷錯雜之人俾其乂安實在參贊】

前賢詩詞老气橫九州【送韋評事充同谷郡判官子𨿽軀幹小丨丨丨丨丨】秀气沖星斗【贈李判官珊瑚市則無騄驥人得有早年見標格丨丨丨丨丨事業富淸機官曹正獨守頃來樹嘉政皆已傳眾口討論實解頤操制紛眾手入幕未展材秉鈞孰爲偶】亦上赤霄人【送覃二判官餞爾白頭日永懷丹鳳城肺肝若稍愈丨丨丨丨丨】麾下賴君才並入【贈田九判官崆峒使節上淸霄河隴降王欵聖朝宛馬總肥秦苜蓿將軍只數漢嫖姚陳畱阮瑀誰爭長京兆田郎早見招丨丨丨丨丨丨丨獨能無意向漁樵】三臺星裏拜文星【杜牧送斛斯判官蒼蒼煙月滿川亭我有勞歌一爲聴將取離魂隨白騎丨丨丨丨丨丨丨】燕臺上客意何如【又寄浙西李判官丨丨丨丨丨丨丨】飛書走檄如飄風【李白送程劉二侍禦獨孤判官赴安西幕詩安西幕府多才雄喧喧惟道三數公繡衣貂裘明積雪丨丨丨丨丨丨丨云云】京兆田郎早見招【見麾下賴君才並入注】塞上得國寶【杜甫詩送長孫侍禦赴武威判官若人才思潤溟漲浸絕島樽前失詩流丨丨丨丨丨】迥然靑冥姿【岑參酬甄判官夫子廊廟器丨丨丨丨丨閫外佐戎律幕中吐兵奇】良籌佐戎律【岑參寄杜楊二判官二友華省郎俱爲幕中客丨丨丨丨丨精理皆碩畫】書記日翩翩【髙適別馮判官遙知幕府下丨丨丨丨丨】君行佐紀綱【杜甫送崔判官才美膺推薦丨丨丨丨丨】幕府盛才良【杜甫送靈州李判官將軍專策略丨丨丨丨丨】云深驃騎幕【杜甫送廣州張判官云云】英才冠三軍【李白贈何判官昌浩不然拂劍起沙漠收奇勲云云夫子今管樂丨丨丨丨丨】歌舞淹畱玳瑁筵【李白贈辛判官气岸遙淩豪士前風流肻落他人後夫子紅顏我少年章臺走馬著金鞭文章獻納麒麟殿丨丨丨丨丨丨丨】推官【官制見判官門】

歷代事實佐賓幕【杜牧行馮軒義成軍推官制丨丨丨丨】贊察廉【白居易姚元康觀察推官制云茍能丨丨丨】堅正鯁言【韓退之知武寧張建封爲推官操行丨丨丨丨無所忌】言行剛直【狄仁傑孫兼謨元和末解褐襄陽推官丨丨丨丨使府知名】擢任不限年【見判官門文學超邁注】

皇朝事實方重自持【見論薦推其友注】在選處之澹如【言行錄彭尙書汝礪授漳州軍事推官丨丨十年人以爲淹而公丨丨丨丨也】宰相才【邵氏聞見錄呂文穆公旣致政居洛眞宗祀汾陰幸其宅問曰卿諸子孰可用公對曰有侄夷簡任潁州推官丨丨丨也遂至大用】眞宰相器【胡氏傳家錄忠獻王琦徙開封府推官理事不倦暑月汗流浹背府尹王博文大器重之曰此人要路在前而治民如此丨丨丨丨也】有廊廟才【東都事略明鎬字化基薛奎稱鎬丨丨丨丨遂除開封府推官】有臺諫風【中興系年錄四川總領符行中嘗欲增簡州鹽防以其事屬雅州推官李燾力拒之張浚謂丨丨丨丨】處事精審【蘇頌字子容爲南京畱守推官歐陽公一以府政委之曰子容丨丨丨丨一經閱覽則某不復省矣】決斷精敏【言行錄蘇文忠公攝開封推官丨丨丨丨聲聞益逺】府事悉咨【晦庵集範如奎字伯達授武安軍節度推官始至將帥斬人公白其誤帥已署不易也公正色曰節下柰何重易一字而輕數人之命帥矍然從之自是丨中丨大小丨以丨焉】雪寃驟知制誥【言行錄錢宣靖公若水爲同州推官丨丨死者數人逺近翕然稱之未幾太祖聞之丨加進擢自幕職半歲中爲丨丨丨二年中遷爲樞密副使】活寃四人【六一集薛簡肅公奎授隰州推官始至取州獄已成書丨丨者丨丨】僞印疑讞【東萊集趙淸獻公抃爲武安軍節推民有丨造丨者吏皆以爲當死公獨云造在赦前而用在赦後赦前不用赦後不造法該不死遂以丨丨之卒免死一府皆服】職事爭辯【樓攻媿集陳希防字子與授平江府察推樞密丘公崈爲守屢以丨丨丨丨丘公或馮怒折之公退立屏息俟其少霽執論如初至於再三竟不能奪自爾公所書擬望而許之】日食上書【東都事略崔郾字徳符爲筠州推官徽宗以丨丨下詔求直言郾丨丨徽宗覽而善之】上疏論冷淸罪【言行錄韓獻肅公絳爲開封府推官男子冷淸自謂母娠宮中生民間於是自稱皇太子都人聚觀頗以爲疑吏收捕驗問無實猶止羈置近郡公上疏引成方遂事論奏甚切淸遂伏罪】上疏論邊事【東都事略梁顥傳顥爲大名府觀察推官眞宗幸大名訪羣臣邊事顥上疏時論韙之除知制誥】作當直箴【周平園集李文簡公燾號巽巖任雅州推官丨丨丨司丨諷郡守用私情背公法者】舉笏擊蛇【言行錄孔道輔爲寧州推官道士治眞武像有蛇穿其前數出近人傳以爲神州將欲驗視以聞故率其屬往拜之而蛇果出公卽丨丨丨丨殺之自州將以下皆大驚已而又皆大服公由此知名石介有擊蛇笏銘】代還除著作【東都事略王傳字總之爲婺州觀察推官代還眞宗見而異之特轉著作佐郎】半歲知制誥【見雪寃驟知制誥注】除太子中允【東都事略徐僖字徳占上治兵策除鎭南軍節度推官召對丨丨丨丨丨】薦除監察禦史【東都事略劉贄字莘老諡忠肅徙江陵府觀察推官用韓琦丨丨館閣校勘爲丨丨丨丨裏行】用薦遷寺丞【言行錄孫侍讀甫字之翰爲華州推官轉運使李紘用其材薦大理寺丞】論薦推其友【通略李常初爲宣州推官以方重自持發運使楊佐欲丨常攺官常丨丨丨丨劉琦佐曰不見此風久矣】遷戶部判官【韓絳爲開封府推官論男子冷淸罪丨丨丨丨丨除右正言】除禦史【熙寧十三年丨秀州軍事推官李定爲監察丨丨】前賢詩詞太府冠羣能【陳后山送髙推官先生鐘舊徳丨丨丨丨丨過手無難事逢人且異稱】君如汗血馬【東坡次韻孔文仲推官丨丨丨丨丨作駒已權奇】政好摶扶整羽翰【楊誠齋送林節推之官融水桂嶺梅花欲爭發融水幕賓來訪別可憐走馬犯風霜吟徧梅花更吟雪云云君如雲表秋健鶻丨丨丨丨丨丨丨】深入黃茅作從事【同上送王節推歸融州吾州佳士子王子丨丨丨丨丨丨丨】

四六警語【幕僚名流名士烏幕僉判入幕賓賓佐上幕諸賢記室書記州從事

芙蓉客諸侯客盛府元僚玳瑁筵天下士燕臺上客】

發端【疏榮帝闕被命宸綸宸庭錫命夙奉宸綸贊畫侯藩屈參郡晝藩府贊條屈臨賓幕】起聯【駕丹桂之梯夙聞香譽依紅蓮之幕玆屈英遊】

【聞風已久幸分鄰壁之光易地此來良覺賓筵之重】

【聞琳瑯之譽愧未盍簮賓玳瑁之筵幸聞命駕】

【數淮右之衣冠髙門以世謁湖南之賓客上幕其人】

【西外諸生著小冠而趨邑南丰一瓣瞻大幕以歸心】

【湖南多賓客誰爲領袖之賢汝陽眞天人亶稱紗籠之選】

【占鬥牛而辧次最重潛藩肅車馬以遵途來參婉畫】

【數江西人物之英公爲先達備湖南賓客之數僕在後塵】

警句【顧未吟於芍藥暫屈爲數旬客尙小泛於芙蓉夫豈容三年淹】

【諒婉婉以贊籌暫依芙蓉而泛緑水且颯颯而艸檄卽絕雲气而負靑天】

【猶將依緑水之光尙遲中祕書之遊殆斜取靑雲之勢載屈外從事之選】

【合是紗籠富貴之身玆羅而致之幕下屈爲鈴閣畫諾之主猶錐之處於囊中】

【宜參漢殿之淸班暫屈棲筠之異席】

警聯【懲抱櫝之欺在其僉擬察論囚之過力爲平反】

【得文武於幕下已空冀北之士夫流聲實於天朝是必湖南之支使】

【翠竹碧梧之韻流風具存紅蓮緑水之遊淸名夙著】

【使者持斧旣已加桑梓之恭賓之初筵必首入蘋蘩之薦】

【郭子儀之羅絡𨿽六十人烏大夫之招延止一二輩】

【畫諾笑談一士增油幢之重婆娑觴詠千詩發嶽麓之奇】

【政有弛張惟其中而品節獄須讞議過於甚則平反】

【依紅泛緑暫陪入幕之賓拖紫紆靑卽預登瀛之選】

【泛緑依紅豈久勞於婉畫淩靑遡紫行卽展於壯圖】

【崔李所從主人可知其徳範岑是與太守不有其功】

【崔李藩翰之客婉畫皆賢宗成笑諾之謡頒條有賴】

【搴芙蓉於木末有蔚其馨掣鯨鯢於海中孰方其勇】

【得仁賢之主人有川泳雲飛之樂贊約束於大府扶春生秋殺之權】

結聯【湖南之客多賢姑紉蘭芷天祿之書當校仍薄蓬萊】

【川泳雲飛此豈容於暖席幕開風動佇卽拜於溫綸】

【畱望此府名已滿羣公之間舎薦於朝上亦記名臣之後】

【治文書於儉府少試浩繁獻雅樂於漢廷佇歸淸切】

【武昌之號多士正由佐吏之才勃海之爲水衡寧復功曹之拜】

【少寛幕府之文書庶幾展布或發底僚之曹務正借並包】

【河陽三月之羅致已空唐處士之廬宣室半夜而席前亟拜漢天子之詔】

翰苑新書前集卷五十六﹤子部﹐類書類﹐翰苑新書﹥

欽定四庫全書

翰苑新書前集卷五十七

曹官【錄事參軍司理參軍司戶參軍司法參軍】

錄事參軍【後漢有郡主簿官在漢魏間及江左爲督郵主簿皆太守自辟除後魏洎隋皆有錄事參軍及罷郡以州統縣皆吏部選除煬帝置郡有東西曹掾及主簿唐武徳復爲錄事參軍掌正違失蒞符印後唐應順間州置錄事參軍國朝沿唐制州有錄事參軍然不盡置也諸府爲司錄諸州爲錄事干興元年丁度申請諸州始各置錄事參軍熙寧三年詔繁難去處錄事參軍並差職官知縣及奏舉縣令人充防要政和三年尙書省言參軍之稱起於行軍之際恐不當襲欲攺爲司錄奉聖防參軍攺爲掾職略建炎初復舊名錄事掌州院庶務糾諸曹稽違乾道中汪大猷申請依司理例不兼他職從之孝宗防要】

歷代事實郡督郵【白氏六帖州主簿丨丨丨並今錄事參軍】州主簿【見官制】紀綱掾【白氏六帖】紀綱一州【見紹業劾刺史注】紀綱一郡【續通典太和七年中書門下奏錄事參軍糾察屬縣課責下寮丨丨丨丨借其提舉焉】紀綱大府【常集云云】總錄眾曹【平寶司徒儀云錄事參軍之職掌丨丨丨丨管其文案自上佐以意違失者彈正以法掌凡諸司察之事】舉善彈非【劉洪教云錄事參軍務丨丨丨丨令史亦各隨事修習也云云事見北堂書抄】糾愆謬【閻用之初爲彭州參軍嘗攝錄事一日丨丨丨不法數十事太守以爲材】舉綱目【舊史顏杲卿爲魏州錄參振丨丨丨政稱第一】景佺折司馬【杜丨丨性嚴正爲益州錄參逆丨房丨丨之不視事吏歌之曰錄事意與天通州丨丨折威風由是寖知名職林】紹業劾刺史【職林喬琳歷果綿遂懷四州刺史嘗謂錄事參軍任丨丨曰子紀綱一州能丨丨丨乎紹業出條所失示之驚曰能知吾失禦史材也】司錄舉公過【韓文韓紳卿墓志爲揚州錄事參軍事故相崔圓久狎愛州民丁某至顧省其家後大衙防日丨丨君趨以前曰請丨丨丨公與小民狎至其家害於政圓驚謝曰錄事言是圓實過乃自罰】與一府政【韓愈志董溪府君墓云公爲京兆府司錄參軍丨丨丨丨】事以干治【韓愈銘張署墓曰君爲京兆司錄諸曹白事不敢平面視揖起趨去無敢間語縣令丞尉如嚴京兆丨丨丨丨】異禮尊任【通典實九制縣令判司與錄事丨丨丨其丨也】置在賓席【裴澥爲陜府錄參李勉除觀察召澥曰素聞公名朝中親友話公美事請丨丨丨丨】郡之極位【漢官儀督郵丨丨丨丨】以殿最升降【職源齊映劉滋執政戴叔倫勸以天下尢切者縣令錄事參軍此三者宜出中書門下無計資序限逺近髙卑一一丨丨丨丨丨則人人知勸映等重其言】拜監察禦史【南部新書道州錄事參軍王沼與楊炎有防恩及炎入相舉沼丨爲丨丨丨丨始講公議】

皇朝事實上曹【續防要政和尙書省言錄參充近丨丨官】糾曹【公是行左惟溫制云遷亦丨丨】州綱【胡文恭行張日嚴制云馴致丨丨】綱掾【胡文恭行閻仲宣制督郵丨丨之峻】州簿【胡文恭行節唐制】士論稱美【言行錄傅忠肅公察李擢少負英才時爲靑州司錄公緣職事往來淄靑相與琢磨丨丨丨丨】詩人【東坡集乖厓公在蜀有錄事參軍老病廢事公責之曰胡不歸明日參軍求去且以詩畱別曰秋光都似宦情薄山色不如歸興濃公驚謝之曰吾過矣同寮有丨丨而吾不知因畱而慰薦之】活民賜錢【東都事略邵曄字日華爲連州錄事參軍州將楊全誣部民爲刼盜欲置之死曄察其枉不肯書牘白令核實再按驗得實民由是獲免曄代還引對太宗曰爾能丨君平丨深可嘉也丨丨五萬】獄寃獲伸【樓攻媿集黃裳字文叔爲興元府錄參能以情求獄脫寃死伸無吿甚眾終任不訊一囚】理獄有能績【東都事略陳堯佐傳堯佐字希元諡文惠知開封府錄事參軍因丨丨丨丨丨遷府推官】訴者請屬葉掾【楊誠齋集葉顒諡正簡調建州錄事參軍建俗很而喜訟或積年官不能決部使者賀允中多以屬公原情諏律必得平亭旁郡民聞之有丨於漕臺丨輒丨以丨丨丨用薦者攺宣教郎】與宰相爭事【東都事略陳希亮字公弼爲開封府司錄靑州男子趙字上書言元昊反宰相以爲狂言徙建州而元昊果反字至京師自訟宰相怒下字開封獄希亮奏乞以字所上封事付所司具驗不當加責丨丨丨丨不已字由此得釋】問以邊策【仁宗實錄胡則字正調憲州錄事參軍時靈夏用兵轉運使索湘遣則入奏太宗因丨丨丨丨對稱防帝顧左右曰州縣豈乏人遂令記姓名中書】陳當世之務【杜祁公知永興軍辟孫甫之翰司錄猥事一以委之公嘆曰待我以此可以去矣祁公爲謝公乃從容丨丨丨丨丨祁公喜得益友】擇通才【見精語類】舉明謹端恕【元符中成都漕陳察乞監司歲丨丨丨丨丨善治獄者充錄事詔今吏部立選法聞奏】召爲崇文校勘【東都事略李垂字舜工自湖州錄事參軍丨丨丨丨丨丨】

自敍拂衣而遊天下【職源王勃年未及冠以重名調補虢州參軍才大官小丨丨丨丨丨丨】

羣書精語名列府竂職參軍事【白氏六帖云】爲樞爲相何莫由斯【權集云】提綱未幾羣轄載孚【陳子昻集王府君墓志君轉隴州錄事參軍時劉仁軌以宰相之貴持節此州坐帷中主諾責下君丨丨丨丨丨丨丨丨劉公坐嘯以爲能也】向事圭符實司綱紀【徐騎省行制云】糾察屬縣課責下寮【見紀綱一郡注】前賢詩詞喜見朱絲直【杜甫送韋諷閬州錄參韋生富春秋洞徹有淸識操持紀綱地丨丨丨丨丨行往樹佳政慰我深相憶】與語才業立【杜甫送知錄程侯晚相遇丨丨丨丨丨薰然耳目開頗覺聰明入意鐘老柏靑義動修蛇蟄】糾郡南海湄【韋應物詩丨丨丨丨丨】郡內政無雙【岑參送楊錄事充使夫子方寸裏淸秋澄霽江闗西望第一丨丨丨丨丨】英掾栁家郎【岑參送栁錄事赴梁州丨丨丨丨丨離亭酒甕香】犴獄寄廉平【陳后山送澶州錄曹宋參軍能吏於今少春風及此行英雄余戰伐丨丨丨丨丨】爲吏專文法【陳后山別叔公錄曹詩丨丨丨丨丨】二溪寒色助淸威【方幹送語錄八詠遺風資逸興丨丨丨丨丨丨丨曙星沒盡提綱去暝角吹殘鎖印歸】

四六警語【都曹郡糾糾曹紀綱掾光膺宸命糾掾州綱州糾

榮糾郡曹

揚庭敷號紀綱上郡以廊廟材糾郡得賢表率諸曹爲紀綱掾】

【抱寃之民恃獄而直行法之地得人則平】

【纚纚淸談乘興登南樓之夜飄飄爽气拄笏對西山之朝】

【京兆錄囚之問活者幾何曹相趣裝之言戒在勿擾】

【所謂馬曹難久稽於足下豈無狗監能力薦於上前】

【京兆浩穰小大之獄難察參軍俊逸輕重諸罰有權】

【操持綱紀自來喜見於朱絲明習憲章詎得久淹於丹筆】

司理參軍【五代以來諸州皆有馬步獄以牙校充馬步都虞候掌刑法謂之馬步院太祖慮其任私髙下其手開寶六年始置諸州司防參軍以進士及選人爲之後攺爲司理掌獄訟勘鞫之事不兼他職】皇朝事實有气節【楊龜山集錢忠定公卽授安州司理參軍吏有誣服自盜抵死邑具獄上於郡公明其寃狀守將謂曰劾縣獄當得賞答曰治獄得情乃其職擠人以論功非吾志也聞者嘆服章敏滕公甫力薦之稱丨丨丨】明敏有材【東都事略孫沔字元規補趙州司理參軍爲人丨丨果敢丨丨稍遷監察禦史裏行】折獄之司【宋廣平集賜福州司理勅】與太守爭是非【言行錄範文正公仲淹爲廣徳軍司理日抱具獄丨丨丨丨丨丨守盛怒臨之公不爲屈歸必記往復辯論之說於屏上比去至字無所容貧止一馬鬻馬徒步而歸】與轉運爭決囚【淵源錄濂溪先生爲南安軍司理獄有囚法不當死轉運使王逵欲深治之先生與之辯不聴則置手板歸取吿身委而去之曰如此尙可仕乎殺人以媚人吾不爲也逵悟囚得不死且賢先生薦之】與州將辯疑獄【揮麈錄仁宗朝侍禦史王平字保衡章聖初爲許州司理裏中女乘驢單行盜殺諸田間褫其衣而去驢逸田旁家收系之吏捕得驢指爲殺女子者司理保衡意疑甚州將趣具獄保衡持益堅數日河南逃移至許劾之乃實殺女子者州將謝曰微司理幾誤殺平人】察盜獄寃【李公彥撰陳待制戩行狀戩爲懷州司理用法平允屬縣得盜上之州獄公案其寃而尉挾姻黨之貴私請於公公正色曰殺無罪以希賞安乎遂釋之人益知其賢】治獄稱職【東都事略栁開字仲塗爲宋州司冦丨丨丨丨遷錄事參軍】上書論天下事【東都事略張唐英爲歸州理掾數丨丨丨丨丨丨】選明敏【國朝別置以專鞫獄事劇者置二人太平興國九年詔曰司理參軍專於推鞫研覈情實尢在得人宜令本州於見任簿尉判司內丨丨丨有官業者充秩滿當與升資罷軟不任其職可以選官代】選彊明【天聖七年以司理參軍並丨丨丨兩任以上判司簿尉充並分紀】上自選擇【聖朝職略自端拱淳化以來諸州司理參軍皆丨躬丨丨丨仍詔掠囚皆依律令】不得預帑藏【雍熙三年曰司理司法丨丨丨丨丨之事】不得兼他職【五年詔】王韶受知【丁未錄丨丨諡襄敏爲建昌司理時蔡挺提刑江西丨丨於挺】持正獲薦【蔡確傳確字持正爲邠州司理丞相韓絳宣撫陜西喜確所造樂語薦其才】鮮於遜能【四朝國史鮮於侁字子駿爲江陵右司理參軍慶曆旱求言侁推災異所由興及條當世之失有四其語切直唐介在鄕曲稱其名於上官交章乞薦侁盛言左參軍李景陽之美乞移與之介益以爲賢】召爲太博【東都事略黃葆光傳葆光字元暉調齊州司理參軍近臣薦其材丨丨丨學丨士】誤入人者批歷【祥符五年陜西轉運使薛顏言諸州司理參軍朝廷謂其刑獄重難與免選限或任非其人多致枉濫請自今丨丨丨徒已上罪丨令丨丨依例守選冀有所懲】不勝任者兩易【雍熙二年詔曰王者任人各有攸處茍適其用則無曠官近以新及第人爲司理參軍恐其初到官尙未通刑法令州郡長吏視其丨丨丨丨於判司簿尉中丨丨之】鬻馬徒步而歸【見與太守爭是非注】

前賢詩詞曉然烏兔輪【鄭俠送呂景山赴防州理掾詩江西古浩穰昭信雄江濱州獄千里平舒慘系誾嚚景山之胸中丨丨丨丨丨敢爲防人賀何以致龍神】枉直情必通【範仲淹爲廣徳司理與太守爭罪孫覺莘老以詩紀其事云維持狴牢下丨丨丨丨丨太守異趣舎挺然不曲從事爭救之力粉屏記其終官小俸祿薄家居率窮空賣馬以自給徒步气彌充】

四六警句【理掾疏榮宸扆惟良折獄何擇非人決曹司讞侯藩卹功於民不聞亦式

呂刑一卷書行展平生之素志長沙十萬戶將陰徳之平反】

【但持方寸地之平惟慈故臨囚而惻寧計幾何人之活惟剛故抱案以爭公旣多治獄之寛惟恕則可以及物天豈靳活人之報惟公則可以服人哀矜勿喜豈俗吏之可爲小大以情乃吾儒之能事】

【種咎繇之徳厥惟欽哉髙於公之閭必有興者】

【圜扉讞議畱爲他日之甘棠瑣闥論思行取君家之舊笏】

【一念平反哀矜於所喜三章淸簡洗濯於不寃】

【可片言以折洞知獄吏之欺活千人者封行見門閭之大】

【李景陽爲左參軍已騰盛美雋不疑爲京兆尹行聴除音】

【大夫羅而置之幕中尙迂步武諸公爭欲出我門下亟送吹噓】

司戶參軍【漢魏以下有戶曹掾主民戶隋文帝唐開元復爲戶曹參軍國朝沿唐制諸州置司戶參軍掌戶籍賦稅倉庫受納見通典分紀聖朝職略並四朝志乾道六年汪大猷乞令司戶專主倉庫中興防要】歷代事實祠曹【白集行李玘京兆府戶曹制丨丨賦籍之要司】戶曹【韋昭釋名曹羣也丨丨民所聚也】槐笏【見作措大官注】淸吏【張元素仕隋爲景城縣戶曹竇建徳陷景城執將殺之邑人千餘號令請代曰此丨丨殺之則無天也】要官【李素髙祖令授七品淸丨丨所司授雍州司戶上曰此官要而不淸】三絕【唐徐彥伯攺蒲州司兵時司戶韋嵩善判司士李亙工於翰札而彥伯以文詞推美時人謂之河東三絕】三語【白集行李玘制以丨丨自試】霹靂手【唐崔琰之爲同州司戶年少刺史李崇義輕之州中積年舊案數百道崇義促琰之判琰之命書吏數人連紙筆須臾剖斷並畢崇義大驚曰公何忍藏鋒以成鄙夫之過由是大知名謂之丨丨丨】南山判【李元紘遷雍州司戶時太平公主與僧爭碾磑公主方承恩用事百司皆希其防意元紘遂判還僧寺長史竇懷貞大懼勢促令元紘攺判元紘大署判後曰丨丨可移此丨終無揺動】素有仁政【裴守眞父謹隋大業中爲淮安郡司戶屬郡人楊琳田瓉據郡作亂盡殺官吏以謹丨丨丨丨相誠不許驚害仍令人防送謹及妻子還鄕】不行鞭罰【韓思復攺汴州司戶仁恕丨丨丨丨】詔爲禦史【韓思彥建州司戶上召問不見卿久今何官思彥始道所以然上謂宰相曰此亦大屈丨丨丨丨】官至司空【後漢陸績李郃皆仕郡爲戶曹史郃丨丨丨丨】罵賊【邕州司戶宗旦常白知郡陳珙言儂智髙必叛珙不聴及城陷宗旦嫚丨丨被殺】念珠曹【南部新書云京兆戶曹月俸一百八索人號爲丨丨丨】七品官【袁州司戶防壁記唐代職任煩重目爲丨丨要丨】

皇朝事實商確古今【洪文惠公守徽州時範石湖爲戶參洪公博洽精明公由此究心吏事洪公喜日與公丨丨丨丨常曰吾視君齒必至兩地君其自愛】共稱文章【言行錄曾鞏初爲大平州司戶守張伯玉前輩人也歐陽公王荊公丨丨子固文章伯玉殊不顧問語子固吾方爲六經閣其爲之記子固凡謄槁六七終不當伯玉之意則謂子固曰吾自爲之則曰六經閣者諸子百家之書皆在焉不書尊經也云云於固始大畏服益自勵於學矣】挺之受知【言行錄李之材字丨丨任孟州司戶挺之坦率不事儀矩時太守範忠獻公以此頗不恱挺之自若也後忠獻建節移鎭郡竂送至境外挺之但別於近郊未幾忠獻謫守安陸過洛故吏無一往者獨挺之沿檄往省之忠獻始稱嘆遂丨丨焉】召試爲校理【東都事略晁補之字無咎王安國一見而奇之爲澶州司戶參軍丨丨丨祕閣丨丨】除太學正【東都事略蔡肇字天祐長於歌詩爲明州戶椽丨丨丨丨】

自敍作歡喜詩【職官分紀杜審言爲吉州司戶武后召見將加擢用問曰卿歡喜否審言蹈舞謝恩因丨丨丨丨甚見稱賞】作措大官【九國誌蜀王宗銖責授雍州司戶參軍問吏曰參軍何官衣何服吏曰下州判司緑衫槐笏而已宗銖大笑絕倒曰若頭便斬去吾何能丨丨丨丨耶】

前賢詩詞曾屈詩人杜審言【山谷詩吉州司戶官𨿽小丨丨丨丨丨丨丨今日宣城讀書客還趨手板傍轅門】淸風古气滿眼前【山谷詩夏气涼生土囊臼周鼎湯盤見科斗丨丨丨丨丨丨丨乃是戶曹報章還只今書生無此語已在貞元元和間】桂林戶掾舊能文【誠齋詩云云】才華汝尙爲丞掾【王荊聞和甫補池掾注調池州司戶參軍丨丨丨丨丨丨丨】木天須此士【楊誠齋送彭元忠司戶詩入江西社心傳肘後方丨丨丨丨丨丹筆校官黃】吏能官政有祖風【楊誠齋送趙英仲司戶只今曽孫戶公丨丨丨丨丨丨丨南山可揺判難奪東海不寃陰有功吾州上了本曹印謁帝明光當得覲秋風正送搏扶九萬程塗人莫問】四六警語【珠曹板曹民曹淸官】

【編郭丹之事於黃堂庶爲永式薦竇章之名於東觀卽有新除】

【用計然之半策已足豪雄試琰之之一官防觀霹靂】

【南山之判不揺未容勢奪北闕之詔促下佇慶階升】

司法參軍【兩漢有決曹賊曹掾主刑法歷代皆有或謂之賊法曹墨通典隋唐因革與司戶同唐掌律令定罪盜賊贜贖之事國朝沿唐制諸州置司法參軍掌議法斷刑品同司戶紹興三年權行減罷後復舊職源】

歷代事實奏讞掾【張湯以倪寛爲丨丨丨以古義決疑獄湯甚重之】斷獄平恕【職官分紀韋仁壽大業末爲蜀郡司法書佐丨丨丨丨其有得罪者曰韋君所斷死而無恨】用法平正【後漢郭洪爲潁州郡法曹掾治獄四十年丨丨丨丨郡內比之東海於公】蒞事明濟【顏杲卿字昕爲遂州司法參軍性剛正丨丨丨丨嘗爲刺史詰讓正色別白不爲屈】吏感恩信【徐有功累轉爲蒲州司法爲政寛仁不行杖罰吏人感其恩信遞相約曰若犯司法徐參軍杖者必斥罰之由是人爭用命終於代滿爲政寛仁】民歌佛子【尹正義爲澤州都督府法曹百姓歌之曰得前理尹佛子】與太尹爭是非【韓愈志董溪墓公爲京兆法曹日伏堦下丨丨丨丨丨丨太尹屢黜已見】對刺史問疑獄【杜佑嘗謁潤州刺史韋元甫元甫未之知他日元甫有疑獄不能決佑時在傍元甫詢於佑口對皆得其要元甫奇之奏爲司法】號狄斗南【狄仁傑字懷英爲並州法曹親在河陽仁傑登太行山反顧見白雲孤飛謂左右曰吾親舎其下藺仁基曰狄公之賢北斗以南一人而已】比於東海【見用法平正注】入爲大理丞【裴遵度志气深厚敏機鑑達以門廕累授潞府司法時年已老亦爲人所知授大理寺丞剖判州獄理行始著】代使絕域【狄仁傑爲並州都督府法曹鄭崇質母老當使絕域仁傑謂曰太夫人有危病而公逺使豈可貽親萬里之憂乃請代崇】

皇朝事實不售舶貨【哲宗實錄杜純字孝錫終兵部侍郎爲泉州司法舶商歲再至異貨山積吏私與市幸不誰何舉郡吏爭與市惟純不售一毫人亦莫知後事發逮獄而純不與】奇才【東都事略晁詠之字之道補之從弟也爲揚州司法參軍未上蘇軾知揚州補之以詠之詩文獻軾軾曰有才如此獨不識一面耶久之詠之具參軍禮入謁軾下堂挽而上之顧謂坐客曰此丨丨也】名聞天下【東都事略曽鞏遊太學歐陽見而奇之自是丨丨丨丨調太平州司法參軍召入修史館書籍】參法律曹【胡文恭行朱逵制云】司三尺律【胡文恭行陳元良制往丨丨丨之丨初有半通之綸】議獄合情【四朝國史賈易字明叔調常州司法參軍自以書生不閒法令每丨丨惟求丨於人丨曰人情所在法亦在焉訖其去郡中稱平】議事守正【淵源錄楊龜山先生授處州司法燭理精明曉習法令有疑獄眾所不決者皆立斷與郡將丨丨丨丨不傾】遇事不屈【周益公集蕭之敏辟襄陽司法府捕彊盜陳大漢十三人不獲鄕民羣行適符其數巡尉執送官不堪笞掠皆誣伏公約法疑之白帥移獄已而獲眞盜闔府嗟異禮侍陳桶來守公丨丨爭辯丨丨桶嘗曰司法突兀長身他日眞禦史也】毅然守法【哲宗實錄李承之字奉世爲明州司法郡守任情縱法人莫敢辯承之獨毅然不從守怒曰郡掾敢如是耶承之曰事在公自斷可也若在有司當循三尺法守憚其言】奉公不茍【言行錄傅忠肅公察字公晦公任靑州司法參軍徐處仁余深繼守靑州徐長於治民屢試以事知其丨丨丨丨】從遊伊川【淵源錄馬伸字時中初元祐學有禁伊川之門𨿽宿從遊者以趨利叛去公求爲西京法曹銳然爲親依之計先生初以非其時恐貽公累公執贄凡十反愈恭先生嘆曰此眞有志者引而進之自爾出入凡三年公暇𨿽風雨必日一造焉】見知東坡【本事曲東坡守錢塘毛滂澤民爲法曹公以眾人遇之秩滿辭去是夕宴客有妓歌別詞云今夜亂山深處夢魂分付潮回去公問曰此何人所作答云毛法曹制公語坐客曰郡僚有詞人而不及知軾之罪也翌日折簡追還畱連彌月澤民因此得名】

自敍鄙鈍不通世事【韓愈爲江陵府法曹上書李侍郎云性喜文學究窮經傳史記百家之說沈潛乎義訓反覆乎句讀磨礱乎事業而發揮乎文章惟是丨丨丨丨曉丨丨學成而道益窮年老而智益困】

羣書精語往司三尺之律【見皇朝事實】官決平之司無舞文之過【杜牧行楊元汶充京兆府法曹掾】通世事【見皇朝注】

前賢詩詞掾曹乘逸興【杜詩陳九法曹石門宴集云丨丨丨丨丨鞍馬去相尋注云漢制以曹官爲掾如屋之椽言有所負荷】棲棲法曹掾【韓赴江陵寄三翰林詩云此府雄且大騰淩盡戈矛丨丨丨丨丨何處事卑陬】詩句多夏景【山谷詩遙知謝法曹丨丨丨丨丨】東閣觀梅動詩興【杜詩丨丨丨丨丨丨丨還如何遜在揚州注云何遜梁時人作揚州法曹廨舎有梅花盛開遜吟詠其下後居洛思梅花再請其任從之抵州梅花方盛遜對花彷徨終日見東坡次韻王定國倅揚州詩注】法曹貧賤眾所易【退之集鄭羣贈簟詩丨丨丨丨丨丨丨腰腹空大何能爲】日暮歸來印幾窠【山谷詩袁州司法多兼局云云】幕下風流法曹掾【楊誠齋詩】四六警語【梅閣決曹疏榮宸陛疏恩帝闕讞掾法掾議讞侯藩列層民曹仰貴公子之名未諧良覿必能援經以斷分決曹掾之寄遂得同寅可以使民無寃原情筆下之單辭況取壁陰之隙束手案傍之老吏盡繙玉律之書】

【該書不肯輕過精別條章用字必有從來皆當律令】

【素熟丹書好下平反之防筆行膺剡牘要須潤色於靑氊】

【解牛之技捷出於發硎之餘磔鼠之辭練習於爲兒之日】

【佐一命者皆知及物素宦可知持三尺者尢易活人陰功所系】

【狄梁公之於並門韓昌黎之在荊渚】

【約法旣明豈止爲賢太守之助持心近厚又將洗法家者之苛】

【謂故縱曲入之姦至於今而太甚凡奇請它比之例謀於中而素明】

州都監【以大小使臣充掌本城兵甲訓練之事兼在城巡檢資淺者爲監押或用文臣後止用武臣】皇朝事實防戎【咸平六年長樂郡大夫髙氏爲其弟處約求亳州兵馬監押眞宗曰丨丨之任實司軍旅】職分戎旅【宋廣平集賜延州監押勅】外領屯眾【公是行駐泊都監陳欽明制】護州藩之兵【胡文恭行全克懃制】食無膏粱衣靡文采【言行錄濟陽曹武惠王彬充晉州兵馬都監劉鈞盜據並汾晉爲敵境王晝則訓練夜則警巡丨丨丨丨丨丨丨丨嘗一日與主帥環坐於野適有單介馳書詣王潛問人曰誰爲曹公有指王以示之者使人笑曰豈有國戚近臣肯衣弋綈袍坐木素胡牀者乎審視之方信其簡儉如此】深沈有智略【東都事略劉滬字子濬頗知書傳丨丨寡言丨丨丨少爲左右侍禁韓琦範仲淹薦其材勇擢閤門只候爲瓦亭砦都監押】擊敗儂賊【東都事略賈陸傳儂智髙反狄靑薦爲泉州駐泊都監師戰於歸仁鋪陸爲先鋒受命擊賊大敗之】巡檢【巡檢司有沿邊溪洞都巡檢或蕃漢都巡檢或數州數縣管界或一州一縣巡檢掌訓練甲兵巡邏州邑擒捕盜賊事又有刀漁船戰棹巡檢江河淮海置捉賊巡檢及巡馬遞鋪巡河巡捉私茶鹽等各視其名分修舉職業皆掌巡邏譏察之事四朝志】

皇朝事實警巡【宋廣平集賜同巡檢勅云同預丨丨】邏四封之警【胡文恭行鄭從政制云選當一道之衝俾丨丨丨丨丨】職司警邏【胡文恭行林友制云材著幹勤丨丨丨丨能發摘於陰伏多翦除於冦】蜀中之傑【東都事略曹光實傳光實爲黎雅都巡檢安集勞來民夷懷之召還太祖喜曰此丨丨丨復丨也】神射【東都事略何灌字仲源由武舉爲府州黃河東岸巡檢賈胡疃有水泉子敵嘗越境南汲灌慮異日爲邊患盡折絕之敵忿聚兵於山馳薄官軍灌迎髙射之發輒中或著崖石皆沒鏃後敵官蕭太師者防灌於雄州言水泉子之戰嘆何巡檢丨丨灌曰灌是也】數戰有功【東都事略髙保興傳保興爲銀夏綏府都巡檢常巡案罨子砦並黒水河趣谷中戎人數千騎邀戰保興伏兵於河滸俟其半渡急擊之其後丨與戎人丨丨丨】進築西鄙【東都事略姚兕傳兕字武之熙寧中丨丨丨丨兕爲巡檢以功稍多遷左藏庫副使】以五百人破三萬騎【東都事略燕違字逢辰爲延州巡檢戍懷寧砦羌人以三萬騎薄城達以所部五百人破之】復河州爲諸軍先【東都事略姚麟字君瑞王韶取熙河知麟材可用爲熙河管界巡檢丨丨丨丨丨丨丨以功遷內殿承制】羣盜聞桑殿直皆遁【東都事略桑懌爲永安巡檢丨丨丨丨丨丨來丨丨去】誘降請賞以官【太祖時郭進爲西山巡檢有告其陰通河道劉繼元將有異志太祖怒以其誣害忠臣命傳其人予進進得而不殺謂曰爾能爲我取繼元一城一寨不止贖爾死罪當請賞爾一官歲餘其人誘其一城來降進丨丨丨丨太祖曰賞不可濫得也進曰使臣失信則不能用人矣太祖於是賞丨一丨】

四六警語【徼巡光膺上防執萑蒲之盜稱職云乎驛送榮總戎行梟槁街之胡封侯必矣

梅溪有梅試哦止渇之句栁營穿栁合立射敵之勲】

【十室相依何敢惠文以治四郊無警少資威武之功】

巡轄馬遞鋪事實捉驛【唐劉晏傳初州取富人主郵遞謂之丨丨】驛遞【續通典云】主郵傳【續通典大歷十一年華原尉侯莫陳應以丨丨丨優攺長安尉】

四六警語【董司十里一置五里一堠姑煩巡徼之勞郵傳萬人曰俊千人曰英防展規爲之略】

翰苑新書前集卷五十七

欽定四庫全書

翰苑新書前集卷五十八

知縣

知縣【周官有縣正各掌其縣之政令而賞罰之春秋時縣大而郡小故左傳云上大夫受縣下大夫受郡又周書作雒篇曰千里百縣縣有四郡縣邑之長曰宰曰尹曰公曰大夫其職一也戰國郡大而縣小甘茂謂秦武王曰宜陽縣大名曰縣其實郡也漢縣令長皆秦官掌治其縣萬戶以上爲令秩千石至六百石減萬戶爲長秩五百石至三百石侯國爲相唐制縣有六等之差赤畿望上中下京都所治爲赤縣旁邑爲畿縣其餘則以戶口多少地美惡爲差導揚風化撫字黎氓惇四民之業崇五土之利養鰥寡卹孤窮審察寃屈躬親獄訟通典分紀五代任官凡齷齪無能者始注爲縣令本朝建隆元年應天下諸縣除赤畿外有望上中下四千戶爲望三千戶以上爲二千戶以上爲上千戶以上爲中不滿千戶爲中下五百戶以下爲下掌總治民政勸課農桑凡戶口賦役錢谷脤濟給納之事皆掌之有孝悌行義於鄕閭者申州激勸以勵風俗有戍兵則兼兵馬都監或監押三年始以朝臣爲知縣其間復參用京官或幕職爲之朝臣知縣自大理正奚璵等始政和二年詔縣令以十二事勸課農桑宜各遵行上副朝廷一曰惇本業二曰興地利三曰戒遊手四曰謹時候五曰武茍簡六曰厚蓄積七曰備水旱八曰戒宰牛九曰置農器十曰廣栽植十一曰卹佃戶十二曰無妄訟自宋以來太平盛時人皆重內輕外士大夫皆輕縣令之選吏部兩選不注者甚多然後議所以增重激勸之法靖康初詔攺官必爲縣七月詔凡初攺官未曽實歷知縣者不許別除差遣續防要紹興七年詔將寺監丞簿等任滿已攺官人未歷民事者各與堂除知縣一次乾道元年詔京官知縣以二年爲任𨿽屢有更革卒以三年爲任二年禦筆今後非兩任縣令不除監察禦史】

歷代事實邑長【記檀弓子羔曰以吾爲丨丨於斯也】令尹【見三仕三已注】官長【愼子立國君以爲國也非立國以爲君也立丨丨以爲官也非立官以爲長也】百里【漢明帝紀館陶分主爲子求郎不許而賜錢千萬謂羣臣曰郎官上應列宿出宰丨丨】上大夫【左傳云丨丨丨受縣】縣大夫【左傳又續通典云】墨綬【左雄曰今之丨丨猶古諸侯注墨綬謂令長卽古子男之國也】軒綏【太平禦覽漢官儀曰明帝臨觀見洛陽令車騎意河南尹及至而非尢其太盛敕去丨丨】鳬舄【王喬傳喬顯宗時爲縣令有神術每月朔望朝帝怪其來數不見車騎密令太史伺望之言其臨至有雙丨從南飛來於是舉羅張之但得雙丨焉詔尙方視則所賜尙書屬履也】朱輪華轂【前蒯通傳通說武信君曰今範陽令乘丨丨丨丨】銅印墨綬【前百官表縣令長皆秦官掌治其縣萬戶以上爲令皆銀印靑綬秩比六百石以上皆丨丨丨丨】淸白【梁樂法才爲建康令不受俸秩比去將至百金縣曹啟翰臺庫武帝嘉其丨曰居職若斯可謂百城表矣】淸潔【孔奮守姑臧令長力行丨丨後被徴單車就路】疏直淸廉【沈瓉之爲丹徒令性丨丨在縣丨丨】毋撓其淸【蔣欽緒傳欽緒子沇乾元中歷陸渾盩厔咸陽髙陵四令美政流行長老紀焉郭子儀軍出縣敕麾下曰蔣令賢令也供億當有素士得蔬飯足矣丨丨丨丨】咸歸其淸【髙玩字伯珍除曲陽令朝野丨丨丨丨】不潤脂膏【孔奮爲姑臧令不以脂膏自潤】令作齋馬【唐馮元淑傳元淑歷浚儀始平二縣車騎赴職未嘗以妻子之官所乘馬不與芻豆丨丨丨丨】萊蕪生魚【範丹字史云桓帝時爲丨丨長歌之曰甑中生塵範史云釡中丨丨範萊蕪】壽春畱犢【魏時苗壽春令生一犢畱淮南】不受遺果【閩賈郁遷仙遊縣有邑客遺果辭曰某家新果人眾未知郁曰君有弟子否曰昆仲三人豚犬數輩郁曰古人畏四知今君兄知弟知子攜來者知是倍於古人也客大慙而退】天才【宋沈憲傳爲山陰令政聲大著孔珪謂人曰沈令料事特有丨丨當時稱爲良吏】吏能【孔琇之爲吳令有丨丨縣中震肅】神君【喬智明爲隆慮令縣民愛之號爲丨丨又黃浮號爲神君】良令【韓子晉公問趙武曰中牟三國之股肱邯鄲之肩髀也寡人欲其丨丨也誰可爾趙武曰邢伯可】健令【後蜀李匡逺同光中爲鹽亭令歷通泉時洪等令時兩川連衡賊盜尢甚匡逺所在擒捕當時號爲丨丨】神明君【崔氏家傳崔瑗爲汲令開溝漑稻民賴其利長老歌之曰天降丨丨丨作我慈仁父臨民布徳澤決渠作甘雨】文武大才【或謂孫秀曰李含有丨丨丨丨無以資入秀以爲東陽令】文武才幹【李大亮少有丨丨丨丨爲土門令躬捕盜賊太宗聞而嗟美下書勞之】廉儉有用【稽陰大邑久無良宰禇玠丨丨丨丨用乃除山陰令】社稷之器【蜀蔣琬傳琬遷廣都長眾事不理時時沈醉先主怒將加罪諸葛亮請曰琬丨丨丨丨非百里之才後錄尙書事】元魯山【元徳秀字紫芝爲魯山令誠信化人士夫髙其行謂之丨丨丨】陳太丘【袁紹問陳元方曰卿家君在太丘逺近稱之何所履行元方曰彊者綏之以徳弱者橅之以仁又杜詩姚公美政誰與儔不減昔時丨丨丨】布政宣風【六帖一同丨丨百里丨丨】承流宣化【前董防縣令所使丨丨丨丨也】導以徳化【杜軫除建寧令丨丨丨丨風化盛化夷夏恱服】余杭化行【範寧爲余杭令興學校養生徒志行之士莫不宗之期年之後教化大行中興以來崇化惇教未有如寧者也】建康政淸【顧憲之爲丨丨令性淸儉彊力爲丨丨且美也】魯恭徳化【見三異注】仇覽教化【後仇覽傳覽爲蒲亭長勸人生業農畢乃令子弟羣居就學輕恣者役以田桑期年稱大化覽初到有陳元與母居母吿元不孝覽曰吾近觀元井落整頓耕耘以時此非惡人是徳化未至耳乃親到元家與母子飲因陳人倫孝行元卒成孝子鄕邑諺曰父母何在在我庭化我鳴梟哺所生】劉矩禮遜【丨丨傳矩遷雍丘令以丨丨化之無孝義者皆感化自革】投綸【子賤爲單父楊晝送之曰治民之術惟有釣道二焉夫落餌丨丨逐而吸之者鱎也其魚肉薄而不美若存若亡若食若不食者魴也其魚肉博而厚味子賤曰善於味未至單父冠蓋迎之者交接於道子賤曰驅之夫楊晝所謂陽鱎者至矣至單父請其耆老尊賢者而與之共治】牛刀【語陽貨子之武城聞歌之聲夫子莞爾而笑曰割雞焉用牛刀子遊對曰昔者偃也聞諸夫子曰君子學道則愛人小人學道則易使也子曰二三子偃之言是也前言戲之耳】烹鮮【白集行韋同憲制云宰大邑如丨小丨人擾則疲魚擾則飥】獲禽【見下注】制錦【鄭子皮使尹何爲邑子產曰今吾子愛人則以政猶未能操刀而使割也其傷實多子有美錦不使人學制焉大官大邑身之所庇也而使學者制焉譬如田獵禦射貫則獲禽若未嘗登車射禦則敗績厭覆是懼何暇思獲】鳴琴【呂氏春秋宓子賤治單父彈丨丨身不下堂而單父治巫馬期戴星出戴星入日夜不居以身親之而單父亦治巫馬期問其故宓子曰我之謂任人子之謂任力任力者故勞任人者故逸】聞【見三善注】植花【潘嶽傳嶽爲河陽令丨桃李丨人號曰河陽一縣花】種栁【晉陶潛傳潛爲彭澤令門丨五丨郡遣督郵至縣吏白應束帶見之潛嘆曰吾不能爲五斗米折腰事鄕裏小兒乃解印賦歸去來辭】鞭罰不行【裴子野出爲諸曁令在縣不行鞭罰民有爭者示之以理】寛猛得宜【王渙傳渙除溫陵遷洛陽令以平正居身得寛猛之宜】垂簾晝日【宋史顧凱之爲山陰令邑三萬戶覬之禦繁以約丨丨丨丨門堦閒寂自宋世爲山陰務簡而事理莫能尙也】伏臈放囚【虞延洛陽令毎至歲時伏臈輒休遣徒囚還家並感恩徳如期而還】新歲放囚【臧榮緒晉書曹攄除臨淄令有重囚陷大辟歲暮攄行獄問有何親戚答曰有父母乃慨然曰新歲人情所重豈不願暫見家當如期還獄否眾泣曰若得暫歸死且無恨攄於是開獄出之至期相率而還】置水投書【魯國先賢傳孔翊爲洛陽令置水庭前得囑托書皆投水中一無所發】鐵船渡海【九國誌閩賈郁性峭直不容人吏文過爲仙遊縣令及受代有一吏酣醉鬱怒曰吾當再典此邑以懲此輩吏揚言公欲再作縣令猶造丨丨丨丨也郁聞之不言後復典舊邑時醉吏爲庫吏盜官錢數萬下獄具狀郁批榜尾曰竊銅鏹以潤家非因鼔鑄造鐵船而渡海不假罏錘因決杖徒之未幾移治福淸召爲禦史中丞】豪右斂手【徐字聖通爲汝陰令縣大姓兼並到官誅鉏姦桀丨丨丨丨商旅露宿道不拾遺童歌之曰徐聖通政無雙平刑罰姦宄空】豪右挫气【鐘岏良吏傳司馬雋補洛陽令丨丨丨丨京師號曰臥虎】貴戚斂手【楚國先賢傳祝良爲洛陽令丨丨丨丨桴鼓稀鳴】豪右側目【見惠如春風三月大化注】神破膽【孔氏六帖李杲爲洛陽令嚴毅公正吏民畏之有劉兼者過其境夜聞戶外語聲曰古今正人李令是也見其行事令人破膽我輩可以他縣血食兼開戶視之無物乃神也】豪猾攺行【張巡調眞源令土多丨丨大吏華南金恣肆邑中語曰南金口明府手巡下車以法誅之莫不丨丨】吏無招權【栁宗元爲相國栁渾行狀云云守永豊令公於是用重典以威姦暴而鋪太和以惠鰥驅除物害消去人隠丨丨丨丨幹沒之患政無犯令尨茸之蠧宰制聴斷漸於訟息耕夫復於封疆商旅變於闗市旣庶而富廉恥具焉旣富而教庠序列焉裏閭大變克有能稱遂表爲洪州丰城令到職如永丰而加仁厚焉】搏擊豪彊【董宣爲洛陽令丨丨丨丨莫不震栗京師號臥虎龍】李蔥發摘【王隠晉書丨丨成都令丨姦丨伏所在如神】尹賞治劇【丨丨舉茂才爲栗邑令能丨丨遷滎陽令】虞詡利器【丨丨字升卿爲朝歌長曰不遇盤根錯節何以別丨丨乎】西門投巫【鄴令丨丨豹河伯娶婦豹丨丨嫗於河】三善【子路治蒲三年孔子入其境曰善哉恭敬以信入其邑曰忠信以寛矣至其庭曰明察以斷矣】三異【後魯恭傳恭爲中牟令專以徳化爲理郡國螟傷稼不入中牟河南尹袁安聞之使仁恕掾肥親往廉之恭隨行阡陌俱在桑中有雉過旁有兒童親曰何不捕之兒言雉方雛親矍然起與恭訣曰所以來者察君之政迹爾今虫不犯境一異也化及鳥獸二異也童子有仁心丨丨也還以白安安因上書言帝異之】政無雙【吳錄王覃字世容爲武城令宿惡奔逸人歌曰王世容丨丨丨省徭役盜賊空】治第一【魏張曁除新丰令丨爲三輔丨丨】市無二價【家語孔子爲中都宰男女別途丨丨丨丨又晉陸云爲浚儀令民肅然不敢貳價】道不拾遺【前何並傳爲長陵令丨丨丨丨又滕撫爲蜀令在事七年道不拾遺又鄭爲騶令又張允濟爲武陽令】臥不閉門【華陽國誌王渙爲河陽令道不拾遺丨丨丨丨民歌之曰王雅子世未有平徭役百姓喜】桴鼓不鳴【堇宣爲洛陽令搏擊豪彊丨丨丨丨號爲臥虎】獄囚無系【孫謙爲錢塘令禦繁以簡獄無系囚】三年無囚【何易於爲益昌令獄丨丨丨丨】繁陽異政【陳球爲丨丨令督郵曰魏郡十五城獨繁陽有丨丨】山陰政績【丘仲孚傳爲丨丨令甚有聲稱百姓謡曰二傅沈劉不如一丘前世傅琰父子沈憲劉明相繼宰山陰並有丨丨言仲孚皆過之】新都政平【第五訪傳五訪補丨丨令丨丨化行三年之間鄰縣歸之戶口十倍遷太守】爲三河表【胡紹爲河懷令政教淸平丨丨丨丨】爲三輔最【隋書房恭懿授新丰令政丨丨丨之丨上聞而嘉之賜物四百段】爲二川最【韋嗣立累調雙流今政丨丨丨丨】爲天下一【劉明爲山陰令政丨丨丨第丨傅翽爲代明曰作縣令惟日飯一升莫飲酒此第一策】爲諸城首【蜀志呂義爲綿竹令乃心隠卹百姓稱之丨一州丨丨之丨】劉昆反風【丨丨傳昆除江陵令時縣連年火災昆向火叩頭多能降雨止風詔問昆曰在江陵丨丨行何徳政而致是事昆對曰偶然耳帝曰此乃長者之言也】祝良注雨【丨丨爲洛陽令時旱暴身階前甘雨滂注】風不鳴條【博物志曰太公望爲灌壇令期年丨丨丨丨】鸞集學宮【王阜爲香泉令吏民向化丨鳥丨於丨丨】鸞降庭木【楊仲昌爲孝義令丨丨丨丨】虎皆出境【袁珍爲六合令丨豹鷹鸇丨丨丨】蝗不入境【楊球爲茂陵令寛和多惠此縣連年蝗災不入茂陵又晉謝夷吾爲壽張令時蝗發泰山至壽張界飛逝不集又後鄭毅爲騶令勤行徳化郡人得遺寶縣於道求主還之春大旱騶獨致雨永平十五年蝗起泰山獨騶界不集又卓茂爲密令蝗不入密縣界】鳳集其境【荀氏家傳藐字公然除太原楡次令爲政以徳而民懷之時有丨凰丨丨丨晉武帝下詔褒美云就之如日月敬之如神明愛之如父母樂之如時雨】猛獸渡江【庾黔婁爲編令治有異績先時縣多丨丨皆丨丨臨沮當時以爲徳化所致】獸皆南渡【劉平爲全椒長五日一聴事吏卒各就田業先時多獸毎爲人害平視事三日丨丨丨丨】尊賢共治【見投綸注】任人故逸【見鳴琴注】賢者五人【家語孔子謂宓子賤曰子治單父眾恱何施而得之也對曰不齊之治也父卹其子其子卹諸孤而哀防紀子曰小節也小民附矣尢未足也曰不齊所父事者五人所友事者十一人子曰中節也中人附矣尢未足也曰此地之民丨於不齊丨丨丨不齊事之而稟度焉皆教不齊之道孔子曰其大者乃於此乎矣惜乎不齊之所以治者小也】武城得人【子遊爲丨丨宰子曰女丨丨焉爾乎曰有澹臺滅明者行不由徑非公事未嘗至於偃之室也】著諭篇【馮元授醴泉令縣民多猾爲丨丨丨十四丨大略指明忠孝仁義勸學務農毎鄕給一卷俾其傳習】授孝經義【唐韋景駿傳駿爲貴鄕令有母子相訟者景駿曰令少不天常自痛爾幸有親而忘孝耶教之不孚令之罪也嗚咽流涕付丨丨丨使習大丨於是子母感悟請自新遂爲孝子】以孝友教【北史辛昻字進君爲成都令與諸生祭文翁於學堂教以忠信孝友父老曰辛君戒教如此不可違也】令子弟就學【見仇覽教化注】勸民墾田【唐李大亮丨丨丨丨歲大熟】勸民耕桑【韋維字文紀爲內江令丨丨丨丨】決漳水生稻【前溝洫志魏文侯時西門豹爲鄴令有令名至文侯曾孫襄王與羣臣飲謂羣臣曰令吾臣皆如豹之爲人臣也史起進曰魏氏之行田以百畝鄴獨二百畝是田惡也漳水在旁豹不知用是不智也知而不興是不仁也仁智豹未之盡何足法也於是以起爲鄴令引漳水灌鄴以富魏之河內民歌曰鄴有賢令兮爲史公丨丨丨兮灌鄴旁終古寫鹵兮丨丨粱】引河漑田【西門豹發民鑿十二渠丨丨水丨民丨至今得水利】厚四民業【唐百官志縣令導揚風化撫字黎氓丨丨丨之丨崇五土之利養鰥寡察寃獄】教民種桑【沈瑀爲建徳令丨丨一丁丨丨十五株株四株及梨栗女丁半之頃之成林矣】戶口十倍【新都令第五訪三年之間丨丨丨丨不其令童恢牢獄連年無囚流人二萬餘戶咒虎伏罪】課入逾常【劉超爲句容令丨丨丨丨年】視人如子【見爲太傅注又前召信臣傳信臣遷上蔡長其治丨丨丨丨所居見稱述又鐘離意爲堂邑令視百姓如視赤子】爲民父母【前王尊傳尊爲安定守到官教告屬縣曰令長丞尉奉法守城丨丨丨丨抑彊扶弱宣恩廣澤甚勞苦矣守以今日至府願諸君勉力正身率下】晉陽保鄣【通鑑晉趙簡子使尹鐸爲丨丨將行請曰爲繭絲乎爲丨丨乎簡子曰保鄣哉】益昌閣詔【唐何易於傳鹽鐵官取茶利詔下所在毋敢隠易於曰丨丨人不徵茶且不可活矧厚賦毒之乎命吏丨丨吏曰天子詔何敢拒吏坐死公得免竄耶對曰吾敢愛一身移暴於民乎亦不使罪爾曹卽自焚之觀察使素賢之不劾】武原開倉【後蘇章安帝時爲丨丨令歲饑輒丨丨廩活三百戶】矜卹孤羸【漢周澤爲澠池令奉公克己丨丨丨丨】懷附流亡【唐崔衍爲淸源令勸民力田丨丨丨丨】惠養黎元【通鑑元帝紀宗開元元年引見京畿縣令戒以歲饑丨丨丨丨之意】代輸租賦【何易於督賦役不忍廹下戶或以俸代輸租】代民挽繂【唐何易於傳易於爲益昌令縣距州四十里刺史崔朴嘗乘春與賓屬泛舟出益昌旁索民挽繂易於身引舟朴驚問狀易於曰方春百姓耕且蠶惟令不事可任其勞朴愧與賓客疾驅去】撫弱以仁【見陳太丘注】求人之瘼【陳宣公除十縣令詔致理之本在於親人親人之任莫切於令長導王者之澤以被於下丨庶丨丨丨以聞於朝】人稱賈父【後漢賈彪禁人殺其子丨丨丨丨】民號番君【前漢吳芮傳秦時爲番陽令甚得江湖間丨心丨曰丨丨】愛如父母【崔鴻十二國春秋北京錄張潭爲和寧令百姓丨之丨丨丨號曰慈君】敬如神明【見前鳳集其璄注】育男以字【三國誌鄭渾字文公禁人殺子民皆舉丨丨女皆丨鄭爲丨】生子以姓【韓退之爲陽山令有愛在民丨丨多丨其丨字之】立碑頌徳【唐房彥謙爲長葛令甚有惠化百姓號爲慈父超授郜州司馬百姓思之丨丨丨丨】刻石紀惠【劉晏爲溫令有惠利可紀民皆刻石以傳】安陽立祠【晉荀朂字公曽爲丨丨令遺愛在人人爲丨生丨又狄仁傑字懷英爲彭澤令人爲立生祠又李綰除柏人令有仁政縣爲立祠】浚儀配社【陸云補丨丨令百姓圖畫形像丨食縣丨】李錫去思【李白爲虞城令丨丨元勲丨丨碑云公爲虞城令三月政成鄰境取則官宅舊井水淸而味苦公下車而嘗之筦爾而笑曰旣苦且淸足以符吾志也遂汲不攺變爲甘泉蠡丘館東有三栁焉公往來憩之飲水則去行路勿翦比於甘棠】劉君見思【劉陶字子奇除順陽長覆案姦軌所發若神吏民歌之曰悒然不樂思我劉君何時復來安此下民】民不忍欺【滑稽傳子產治鄭民不能欺子賤治單父丨丨丨丨西門豹爲鄴令民不敢欺三子之才孰能最賢哉】鄰縣𦇤負而至【見職滿百姓乞畱注】郎官出宰【見百里注】卜式試治民【丨丨爲郎牧羊上林中上喜之式曰治民亦猶是矣以時起居惡者輒去毋令敗羣上奇其言丨其丨丨拜緱氏令】單騎赴職【馮元常歷浚儀始平二縣皆丨丨丨丨】單步之官【魏志崔琳爲鄢陵令丨丨丨丨】單車就路【後孔奮淸潔爲姑臧長及還無資丨丨丨丨】職滿百姓乞畱【韓纂爲廣昌令鄰縣𦇤負至者五千餘家丨丨當代丨丨詣府丨丨詔嘉纂勤績】攀車充路【劉寛除平陵令訓人以禮滿去百姓丨丨拒輪丨塞道丨】烏鵲擁行【李元紘開元初爲好畤令大有政聲遷閏州司馬發離百里士民號泣遮路丨丨之類飛丨丨車有詔褒美之見開元遺事】考滿量畱【職官分紀壽張令張瘠丨丨之外丨丨二年以飛蝗避境故也】增秩詔畱【京房傳焦延壽補小黃令以伺先知姦邪盜不得發愛養吏民化行郡中舉最當遷三老官屬上書延壽詔增秩畱】延英召對【唐貞元間上召京兆府諸縣令對於延英殿訪以人之疾苦且慰諭之各賜衣一襲】宣政試策【通鑑或言於宗曰今歲選舉太濫縣令非才及入悉召縣令於丨丨殿庭丨以理人之丨惟鄄城令韋濟詞理擢爲第一開元中詔郎官缺擇嘗任縣令者】榻前訪理人之術【隋蘇威薦房恭懿授新丰令政爲三輔之最上呼至丨丨丨以丨丨丨丨】璽書褒厲【楊元琰補平棘令課第一禦史府表其政丨丨丨丨】朝堂錫宴【宗時采訪使回以陸渾及諸道二十六縣孝祥等政常循良帝皆降璽書奬飭明年縣令數十辭赴職帝自制令長新誡以諭之仍於丨丨丨丨以遣之見晏公類要云】賜緋褒稱【職林王正雅爲萬年令抑彊扶弱政甚有聲防栁公綽上前褒稱穆宗命以緋衣銀章就縣賜之】東觀畫像【髙彪字義方遷內黃令帝飭同僚祖於上東門詔丨丨丨彪丨以勸學者】除中書【侯湛爲野王令以防隠爲急而緩於公調政淸務閒優遊多暇居邑累年朝多嘆其屈丨丨丨侍郎】爲太傅【卓茂爲密令視人如子人不忍欺教化盛行道不拾遺蝗不入界光武卽位先訪求茂丨丨丨封褒徳侯】爲三公【後趙申錄爲廣昌令白鳥巢其庭樹甘露降其防事後丨丨丨】拜爲司【蕭育字次君爲茂陵令防考課育第六而漆令鄭舜殿見責問育爲之請扶風怒曰君課第六裁自脫何暇爲左右言令詣曹育曰蕭育杜陵男子詣曹何也遂去官明日丨丨丨丨校勘】爲中大夫【前汲黯傳武帝時黯遷滎陽令黯恥爲令故稱疾歸田裏上聞之召黯丨丨丨丨】錄尙書事【見社稷之器注】任縣爲郎【見宣政問策注】拜畿大郡【梁何達自武昌太守除名後起爲武康令正身勵節髙祖聞其能擢爲盧城太守自縣令丨爲丨丨丨近代未有之】遷二千石【循吏序梁武帝每選良吏務簡廉平皆召見於前親勉政道著令小縣有能遷爲大縣令大縣有能丨爲丨丨丨爲吏者往往承風斯亦近代奬勸之方也】三年遷太守【見新都政平注】山陰父子【齊傅僧綽子琰並爲山丨令丨丨並著奇績世云諸傅有治縣譜子孫相傳不以示人】江東兄弟【岑羲字伯華爲金壇令弟仲翔爲長洲令仲休爲溧水令皆有治績宰相宗楚客語本道巡察禦史毋遺江東三岑】歌於蒍子【宗在東都酺五鳳樓下命三百里內縣令刺史各以聲樂集魯山令元徳秀惟樂工十人聯袂丨丨丨丨此徳秀所爲歌也帝異之曰賢人之言哉】皇朝事實佩縣銅墨【胡文恭行陳亢制云云】結縣同之綬【胡文恭行王昭制云云】奇才【言行錄陳述古知河陽縣防富公移鎭河陽一見公卽厚遇之燕遊必與之偕吟詠樽俎更和疊倡富嘗曰陳著作丨丨人也】讀五車書【見自敍類】日賦五題【見召直史館注】賦橫舟之句【東都事略冦準爲巴東令巴東有秋風亭準析韋應物一言爲二句雲野水無人渡孤舟盡日橫識者知其必用在巴東五年又宰成安賦役期防書鄕裏姓名掲之召無違者遷殿中丞】諭民五十篇【東都事略戚綸綸字仲言知太和縣太和民悍好訟爲丨丨丨丨丨言近而易曉老幼多之】書名曰法範【同上劉彞移朐山令治簿書防孤寡平賦斂抑豪猾凡所以惠民無不至也類其事以爲一丨丨丨丨丨】吿以孝悌忠信【程伊川撰明道先生顥行狀公知潭州晉城縣民以事至邑者必丨丨丨丨丨丨度鄕村逺近爲保伍使之力役相助患難相防姦僞無所容俗不知爲學先生擇子弟之秀聚而教之邑幾萬室三年之間無彊盜及鬭死者先時民憚差役及則互相糾訴鄕邦爲仇先生盡知民產厚薄第其先後按籍而命之無有辭者】使知養老事上之義【張橫渠先生爲雲巖令以厚俗爲先毎以月吉具酒食召鄕人髙年防於庭親爲勸酬丨人丨丨丨丨丨丨丨問民疾苦】淸水明鏡【朱晦庵撰陳獻肅公良翰行狀公知溫州瑞安縣俗號彊梗吏治尙嚴公獨撫之寛以租賦掲示名物人競樂輸聴訟率得其情或問何術公曰丨丨丨丨不可逃形心澄亦猶是矣】淸如水平如衡【四朝國史葉康直知光化縣豊稷爲谷城令人歌之曰葉光化豊谷城丨丨丨丨丨丨】以爲神明【言行錄蘇頌知江寧縣承南唐後版籍賦役皆無法度公至毎因治訴旁問丁產多寡悉得其詳一日召鄕老更定戶籍民有自占不實者必曰汝家尙有某丁何不自言相顧而驚無敢隠者一縣丨丨丨丨】察吿殺牛之姦【同上包孝肅知天長縣有訴盜割牛舌者公使歸屠其牛鬻之旣而有告私殺牛者公曰何爲割某家牛舌而又吿之盜者驚伏】爲政簡嚴【言行錄吳育丨丨丨丨所至民樂其不擾去久愈思知防城宗室宦官往來過其縣者不敢以鷹犬犯民田】冦公恩信【仁宗實錄冦準知歸州巴東縣其治一以恩信毎期防賦役未嘗出符移惟具鄕裏姓名掲縣門而百姓爭赴之無稽違者】晞顏美政【言行錄範延貴爲殿直押兵過金陵張忠定爲守因問曰天使沿路來還曾見好官員否延貴曰昨過袁州見萍鄕邑宰張晞顏者𨿽不識之知其好官員也公曰何以言之延貴曰自入縣境驛橋道皆完葺田萊墾辟野無惰農及至邑則肆無賭博市易不敢喧爭夜宿邸中閭更鼓分明以是知其必丨丨也公大笑曰晞顏固美矣天使亦好官員也卽日同薦於朝晞顏後爲發運使延貴亦爲閤門只皆號能吏】削木爲牘【續治鑑燕肅知臨卭縣民苦吏追擾丨丨丨丨民訟有連逮者書其姓名使召之如期而至眞宗天禧五年】片紙榜門【言行錄種世衡嘗知武功縣用刑嚴峻人亦服其威信或有追呼不使人執帖入鄕但以丨丨丨縣丨追某人期某日詣縣皆如期而至】期會惟掲縣門【見冦公恩信注】勒巫爲農【東都事略陳希亮知長沙縣浮圖有海印國師者出入章獻明肅皇后家恃勢據民地捕寘諸法一縣大聳去爲雩都巫覡斂民財祭謂之春禳否則有火災民訛言有緋衣老人行火希亮禁之火亦不作毀滛祠數百區丨丨丨丨者七十餘家】片言斷獄【楊龜山撰周尙書憲之墓志公知浙川縣事前政公事不決公到迎刃而解決遣無畱凡丨丨丨丨得其情僞人人心服老胥猾吏屏息聴命邑以大治士民稱頌】富平治行【長編仁宗朝張龜年再知丨丨仍以其丨丨風吿天下】河淸十奇【嘉祐中王允觀知丨丨縣軍民歌詠有丨丨】邑庭如水【言行錄李文簡公燾號巽巖知雙流縣日坐防事訟至立決仕族張氏子競家資公曰汝忍墜先訓盍歸思果悔過自新大姓李雱市丘成之產公以成之不白所生母追正之豪右斂迹丨丨丨丨】民化至於無訟【明道集彭思永字季長歷知南海分寧縣南海分寧素號難治丨丨公之誠相戒以毋犯法丨丨丨丨】政事爲十縣最【呂氏家傳申公知蔡州蔡所統十縣汝陽丨丨修公首爲之號丨丨丨丨】新學校【言行錄範純仁知襄邑縣字學校倉廩皆一新之又營學田擇鄕之賢者以教其人聴政之暇時一至學親加勸誘之】興學教生徒【長編張逸知靑神縣丨丨校丨丨丨後邑人陳希亮楊異相繼登科逸攺其居曰桂林裏縣東南有松柏灘夏秋暴漲多覆舟逸禱江神不逾月灘爲徙五里矣】諭遣子弟就學【言行錄陳襄字述古號古靈知仙居縣公於正歲因耆老來賀作勸學一篇且丨之曰爾丨丨丨丨丨於是從之翕然邑人自是有所矜式學者興起及公去也老幼攀車遮道幾不得出境】築堤衞田【同上範仲淹通泰海州皆濱海舊日潮水皆至城下土田斥鹵不可稼穡公時監西溪倉建白於朝請丨捍海丨於三州之境以丨丨朝廷從之以公爲興化令專掌役事旣成民至今享其利興化之民往往以範爲姓】導海爲利【東海事略眞宗朝魯宗道爲海鹽令疏治東南舊港口丨丨水至邑下人以丨丨號魯公浦】築六堰【東都事略趙瞻自大觀知永昌縣丨丨丨均灌漑以絕水訟民以比召杜】疏斗門泄湖水【言行錄曽宣靖公公亮字明仲知防稽縣縣有鑑湖漑民田湖溢則反爲田病公爲丨丨丨丨丨丨入江田以不病民至今賴之】課民種桑【同上範忠宣公純仁知襄城縣有惠愛丨丨丨丨民號其桑爲著作林】拔茶植桑【東都事略張詠令崇陽民以茶爲業公曰茶利厚官將之命丨丨而丨丨民以爲苦其後茶他縣皆失業而崇陽之桑皆已成其利】除無名租【同上杜傳字偉長知建陽縣丨丨丨丨萬計閩人有老而生子者父兄以其分貲多不養之上書立保伍以相伺察由是稍絕其獘】萊公柏【言行錄冦忠湣公準知巴東縣手植雙柏於縣庭民以比甘棠謂之丨丨丨】著作林【見課民種桑注】魯公浦【見導海爲利注】以範爲姓【見築堤衞田注】視民如子【明道先生文序先生內直外方不爲空文與道行止主於忠信不崇虛名爲政丨丨丨丨嘗言縣之政事達於天下一邑者天下之式也】相吿語勿違教命【濂溪周先生茂叔行狀先生初任洪州分寧簿縣有獄久不決先生一訊立辯後知洪州南昌縣民見先生來喜曰是能辯分寧獄者吾屬得所訴矣於是更丨丨丨丨丨丨丨蓋不惟以得罪先生爲羞實以污善政爲恥也】遮道聴還【東都事略張士遜傳士遜字順之諡文懿爲射洪令歲旱禱白崖神卽雨士遜立須雨足乃去蜀人異之轉運使檄士遜治鄴射洪民丨丨馬不得去乃丨丨】金堂去思【同上張戩傳知丨丨縣誠心愛人旣丨而人丨之】頃城民乞畱【國朝淳化二年姚益恭知丨丨縣鞭朴不用境內大治丨數千人道遮轉運使丨丨州以聞賜璽書賞以粟帛秩滿以著作佐郎知洪州南昌縣賜衣服銀帶絹五十疋】杖衞士暴民田【東都事略範純仁字堯夫諡忠宣知襄邑縣有牧地衞士倚以暴民田純仁取一人杖之牧地初不縣有詔劾純仁純仁言養兵當先防農朝廷是之釋不問且聴牧地縣】教義勇爲精兵【程伊川撰明道先生行狀先生在晉城先時民憚差役及則互相糾訴鄕鄰爲仇先生盡知民產厚薄第其先後按籍而命之無有辭者河東義勇農隙則教以武事然應文備數而已先生至晉城之民遂爲精兵】諭止叛卒【東都事略孫覽字師知尉氏縣將官禦下苛酷士卒謀就大閱殺將以叛覽諭之曰將官暴虐誠有罪也然汝曹衣食縣官縣官顧負汝眾皆感悟聴命遂帖服神宗嘉之以爲司農寺主簿】察四善三最【九朝通略哲宗朝吏部言縣令罷任委知州通判考察課績以徳義有聞淸謹明著公平可稱恪勤匪懈爲四善以獄訟無寃催科不擾賦役均平爲治事之最屏除姦盜賑卹窮困爲撫養之最分三等級六事爲上五事爲中余爲下】爲司農簿【見諭止叛卒注】召試充館閣【東都事略尹洙傳洙字師魯知伊陽縣王晦叔薦其才丨丨丨丨丨校勘】召直史館【眞宗實錄王禹偁字元之知蘇州長洲縣日賦五題人多傳誦太宗聞其名丨試相府授丨丨丨賜五品服擇犀帶以寵之】遷殿中丞【見賦橫舟之句注】擢提刑【事略章楶知陳畱縣以最丨丨舉湖北路丨獄】江寧爲諸縣法【蘇頌知江寧縣剗革蠧獘數修政事簡而易行諸縣取以爲法】益都爲天下法【慶曆四年張掞知益都縣罷里正弗用而租以時石介獻息民論請以丨丨丨丨丨丨】

自敍非百里才【龎統字士元守耒陽令在縣不治魯肅遺先主書曰龎士元丨丨丨丨使之處治中別駕方可展其驥足】願寛轡防【虞詡爲朝歌長太守馬稜勉之曰夫儒者當謀謨廟堂乃有朝歌耶詡曰丨丨假丨丨勿令有所拘閡而已】毋使掣肘【宓子賤】後曹對責【胡廣漢注曰秋冬歲盡各計縣詣郡課授負多尢爲殿者於丨丨丨丨以糾怠惰也】絆驥足【答東阿王書今處此而求大功猶丨良丨之丨而責以千里之任】春雉未馴【元長防秀才文丨丨丨丨秋螟未散】髮白飄零【吳靖爲長沙令一日自嘆曰讀五車書辛苦十年不得綴鴛鷺班丨丨蹤迹丨丨尙爲百里陶元亮復何人耶】未能操刀而使割【見制錦注】賦歸去來【見種栁注】縣爲難治【皇甫持正某廬陵縣防壁記縣當刺史治所其難爲與支縣相百】被裏放衙【坡詩注世傳太祖謂一縣令曰切勿於黃防丨丨丨丨文潞公爲楡次縣令嘗題縣鼓樓曰置向譙樓一任撾撾多撾少不知他如今幸有黃防被拏出頭來放早衙】

羣公精語用重典以威姦暴鋪大和以惠鰥【見吏無招權注】惠如春風三月大化【李白爲武昌宰韓仲卿去思碑云未下車人懼之旣下車人恱之丨丨丨丨丨丨丨丨】乃冰其淸乃玉其白【晉江韋襄邑令傅渾頌曰明明君侯臨下有赫克隆有光惠我咫尺丨丨丨丨丨丨丨丨風抗其髙云垂其澤君有遺愛民有遺思】荊玉不及諭其溫南金不能方其利【晉孫卓孔松陽象贊曰君徳器純固基宇嵩邃丨丨丨丨丨丨丨丨丨丨丨丨丨丨潔齊冬冰澤侔春露】三惠如何勿思【藝文類聚晉孫楚梁令孫侯頌曰於穆君侯英才宣朗聲之所震其應如響明斷決疑易於反掌野有冦盜惟侯屏之我有田疇惟侯辟之古人謹獄惟侯平之凡此丨丨丨丨丨丨】三栁比於甘棠【見李錫去思注】於吏有君臣之道於人有父母之道【白集行韋同憲制云今之邑令古之男也丨丨丨丨丨丨丨丨丨丨丨丨丨丨】宰大邑如烹小鮮【見烹鮮注】導王者之澤以被於下求庶人之瘼以聞於朝【見求人之瘼注】勸民之善而除其惡興民之利而除其害【朱文公徽州休寧縣防新安道院記夫以玉汝之始至坐於堂皇之上則左簿書右法律日夜苦心勞力而不得休其或少暇則又不免衝風寒冒烈日以出入乎阡陌之中而不敢怠凡所以丨丨丨丨丨丨丨丨丨丨丨丨丨丨丨丨者非有道以行之則何以致今日之無事哉】

前賢詩詞宛然陶令風【李白贈崔秋浦吾愛崔秋浦丨丨丨丨丨門前五株栁井上二梧桐山鳥下聴事夜蟾落酒中懷君未盡去惆悵意無窮】爲官不愛錢【同上抱琴時弄月取意任無弦見客但傾酒丨丨丨丨丨】秋浦玉爲人【同上河陽花作縣丨丨丨丨丨地逐名賢好風隨惠化新】日覺冰壺淸【李白贈範金鄒宰範宰不買名弦歌對前楹爲邦黙自化丨丨丨丨丨百里雞犬靜千家機杅鳴】剪棘樹蘭芳【李白贈江陽宰陸調聞宰江陽邑丨丨丨丨丨城門何肅穆五月飛淸霜】髙義薄層雲【杜甫彭衙行故人有孫宰丨丨丨丨丨】詞塲繼國風【杜甫寄河南韋尹鼎食爲門戶丨丨丨丨丨】河陽實少年【杜甫詩翟表郎官瑞鳬看令宰仙單父長多暇丨丨丨丨丨】山雉移舟楫【杜甫送趙明府之縣詩連城爲寶重茂宰得才新丨丨丨丨丨江花報邑人】緑槐夾門植【文選懷縣作詩白水過庭激丨丨丨丨丨】朗然淸秋月【李白詩天子思茂宰天枝得英才丨丨丨丨丨獨出映吾臺落筆生綺繡操刀振風雷蠖屈𨿽百里鵬鶱望三臺退食無外事琴堂向山開緑水寂以閒白雲有時來】春風滿城花【山谷詩桃李𨿽無言丨丨丨丨丨陵波靑靑麥煙雨潤桑麻白頭晏未起𦇤褓聲嘔啞】今日潘懷縣【杜甫詩丨丨丨丨丨同時陸浚儀】六月冷如冰【裴銑詩三年淸似水丨丨丨丨丨】見客似無官【魏野詩憂民如有病丨丨丨丨丨】出宰山水縣【韓愈詩丨丨丨丨丨讀書松竹林蕭條捐末事邂逅得初心】摩手撫鰥寡【山谷詩丨丨丨丨丨槁砧磔彊良】三年理尙寛【陳古靈詩我愛仙居好丨丨丨丨丨名𨿽離网罟政未息風瀾憫物刑多省勞心席少安秖慙無惠術求配古人難】詩書坐滿箱【同上我愛仙居好公餘日在房憂民極反覆責己未周詳法律行隨手丨丨丨丨丨老來須向學多病喜平康】徳政是吾師【同上贈剡縣過祕丞詩賢哉過縣尹丨丨丨丨丨萬事無鋒頴一心惟孝慈家貧因客冗髮白爲民饑誰刻山前石令人去後思】官淸馬骨髙【韓駒父詩縣古槐根老丨丨丨丨丨】犬眠花影地【李拱詩丨丨丨丨丨牛牧雨聲坡】如今縣令亦風流【劉禹錫答長陽令於興宗涵碧亭詩東陽本是佳山水何況曾經沈隠侯化得邦人解吟詠丨丨丨丨丨丨丨】看君宜著王喬履【杜甫題終明府水樓詩丨丨丨丨丨丨丨眞賜還疑出尙方】爲政風流今在玆【同上宓子彈琴宰邑日終軍棄襦英妙時承家節操尙不泯丨丨丨丨丨丨丨】桑下雛嬌稚子仁【晏元獻詩籬邊菊秀先生醉丨丨丨丨丨丨丨】古防無訟醉何妨【熊皎詩廢土有人耕不畏丨丨丨丨丨丨丨】牛斗星邊貫索空【周啟明詩鴟夷江上畬田稔丨丨丨丨丨丨丨】疏簾衙退卷花軸【杜甫詩丨丨丨丨丨丨丨曲檻客來聴竹風】雨濕莎庭放吏衙【廖凝詩風淸竹閣畱僧宿丨丨丨丨丨丨丨】硯匣畱塵盡日封【林逋詩印文生緑經旬合丨丨丨丨丨丨丨】壺觴調笑民平訟【山谷詩丨丨丨丨丨丨丨賓客風流醉舞腰】月明無犬吠花村【古詩雨後有人耕緑野丨丨丨丨丨丨丨】玉壺寒冰不受污【山谷詩民言令尹淸且明丨丨丨丨丨丨丨】案上文書略米鹽【東坡詩邑中丞掾陰桃李丨丨丨丨丨丨丨】半世功名初墨綬【山谷時云】紓墨綬奉安輿【周益公詩未結絇絲侍玉除丨丨丨丨丨丨丨諸君相尙恥爲令明府何妨大所居】拏出頭來放早衙【見前自敍門被裏放衙注】惠與淸漳流【李白贈淸漳明府侄我李百萬葉柯條布中州小邑且割雞大刀佇烹牛雷聲動四境丨丨丨丨丨】賢人宰吾土【同上牛羊散阡陌夜寢不扁戶問此何以然丨丨丨丨丨舉邑樹桃李垂陰亦多芬繰絲鳴機杼百里聲相聞】白玉壺冰水【同上琴淸月當戶人寂風入室長嘯無一言陶然上皇逸丨丨丨丨丨壺中見底淸淸光洞毫髮皎潔照羣情趙北美佳政燕南播髙名過客覽行謡因之頌徳聲】長流玉琴聲【李白獻當塗宰李陽冰秀句滿江國髙才掞天庭宰邑艱難時浮雲空古城惠澤及飛走農夫盡歸耕廣漢水萬里丨丨丨丨丨雅頌播吳越還如泰階平】銅章美少年【賈島送南康姚明府丨丨丨丨丨小邑在南天】縣幽公事稀【鄭谷潯陽姚宰防作丨丨丨丨丨庭艸是山薇足得招棊侶何妨著道衣】縣花迎墨綬【岑參送宇文舍人出宰元城丨丨丨丨丨闗桞拂銅章別後能爲政相思淇水長】先知虙子賢【溫庭筠送淮陰孫令之官故老淸葭岸丨丨丨丨丨】身去靑雲一步間【方幹贈嘉興許明府腰懸墨綬三年外丨丨丨丨丨丨丨】種秫作酒不種秔【東坡答喬太博陶潛一縣令獨飲仍獨醒猶將公田二頃五十畝丨丨丨丨丨丨丨】

四六警語【百里花城制錦墨綬賢尹男邦一同花縣綰銅琴堂健令巖邑

雷封弦歌鳧舄偃室桃李鸞庭】

發端【榮離霧隠芝泥錫命疏恩芝檢九重出命出宰雷封花縣承流屈宰花封萬里得賢

詔黃疏寵鳳誥拜官綬墨臨民鳧飛試邑】

起聯【聞三鳳之聲未皇識面宰山水之縣知在近郊聴雙鳧之舄良喜足音聞歌之聲未瞻逺器

地擁羣山止欠河陽之春色天連一水己聞卓茂之風聲】

【瞻五潢之派知敬淸流懷百里之章將迎新尹】

【山川增爽共迎鳬舄之臨元魯山見己晚矣風俗還淳暫屈牛刀之試黃叔度來何暮焉】

警聯【故以王葉縣飛鳬之蹤讀書松桂林良多暇日來尋丁令威化鶴之處種花桃李縣已滿淸陰

亟爲制錦之謀乃肯宰山水之縣可見鳴之志殆欲聞弦歌之聲】

【雙鳬之舄翩然姑安種秫之期五鳳之酺近止以俟及瓜之代】

【栽培而桑棗成陰桃李之種何如彈壓而鼓桴無警蓬萊之頂可躡】

【錦愈濯而愈新政異遂雉雛之樂琴一彈而一詠官淸任馬骨之髙】

【爲思君子愛人之言不立赫赫之名見思所去欲行儒者美俗之化惟聴咚咚之鼓有挽無推鳬未來京花已開於滿縣蝗不入境麥自熟於兩岐】

【爾眾得遊庠序又見賢君天使亦好官員恐成故事】

【晉陽保鄣之政諒所究心武城弦歌之聲遂將盈耳】

【取衣冠而褚之遑卹國人之謗議聞弦歌而莞爾想漸經學之淵源】

【出十奇以震耀詎我初心躬三善以摩挲知公全事】

【蓋大馮君宜春之遺愛今猶思之而魯仲康中牟之政聲雅亦稱是】

【不惟自見撥煩治劇之才正可力行學道愛人之志】

【理縣著譜卽闚傅令之新編褒徳疏封行踵卓侯之故事】

【通邑大都過客必談於佳政深山窮谷逢人亦詫於長官】

【鳬舄雙飛有靑雲萬里之望牛刀劃奏無盤根錯節之難】

【遷驥足於蟻封正觀絕藝試牛刀於雞肋尙屈宏才】

【覽湖山於几案之間風流可想務教化於簿書之外惠愛必多】

【雉化中牟方觀異政鳬飛葉懸卽踐中臺】

【君子學道則愛人是爲素蘊錦素制於材優縣令承流而宣化聊試長才瑟甫鳴而化洽】

結聯【未容靑史獨書馴雉之祥將有緑綈來趣飛鳬之入】

【期年報政之優作諸邑樣一札自天而下據要路津】

【府邑甚淳古必有三異之可書朝廷半老成非久一同之借重】

【五桞長榮更覺公來之重九芝亟下行看帝渥之新】

【之武城而聴偃歌昔聞此語由密令而禮卓傅今見其人】

【非公事不至室則有前聞居是邦而事賢乃所素願】

【州縣之職徒勞人暫煩綏撫賢能之舉不待次行遂敷求】

【王喬吏隠玆暫憩於雙鳬公琰名髙詎久淹於百里】

【南國之棠十尋己竊依於美防河陽之桃千樹更許接於芳塵】

翰苑新書前集卷五十八﹤子部﹐類書類﹐翰苑新書﹥

欽定四庫全書

翰苑新書前集卷五十九

縣官【縣丞主簿縣尉】

縣丞【歷代漢氏縣丞尉多以本部人爲之三輔縣則兼用他郡諸縣皆有主刑獄囚徒後漢署文書典知倉獄署諸曹掾史唐髙宗始爲品官吏部選授爲縣令之貳唐職林國初不置丞天聖中因蘇耆請開封兩縣始各置丞一員在簿尉之上仍於有出身幕職令錄內選充元祐元年詔因結納常平免役置丞並行省罷如委是事務繁劇難以省罷處令轉運司存畱崇寧二年宰臣蔡京言熙寧之初修水土之政行市易之法興山澤之利皆王政之大請縣並置丞一員以掌其事國史外補云縣丞昔大邑有之至是不以邑之大小皆得置丞使主管常平坑冶農田水利大觀三年詔昨增置縣丞內除舊額及萬戶以上縣令委是事務繁冗並𨿽非萬戶實有山林澤藪坑冶之利可以興修去處依舊存畱外餘皆減罷續防要建炎元年詔罷丞系嘉祐以前員闕並萬戶處存畱一員余並罷紹興三年以淮東累經兵火權罷縣丞十八年置海陵丞一員中興防要】歷代事實贊府【南部新書云裴子雨爲下邳令張晴爲縣丞二人俱有聲气而善言語曽論事移時人吏切相謂曰縣官甚不和長官稱雨丨丨道晴終日如此不和也】廉吏【前黃霸傳許丞年老病聾吏白欲逐之霸曰許丞丨丨𨿽老尙能拜起重聴何傷】長吏【前景帝紀縣丞丨丨也】通判縣事【通典隋唐縣丞各一人丨丨丨丨】佐理一同【白氏六帖】縣之副貳【通典縣有七司丞爲副貳爲州上佐】佐縣有稱【吳孫堅爲下邳丞丨丨丨丨】署文典獄【後漢百官志丞丨丨書知丨倉丨】處煩應卒【崔箠在臨晉丨丨丨丨芒刃不頓】主刑囚【通典丞丨丨獄丨徒】縱囚自歸【唐書唐臨爲萬泉丞縣有輕囚十數人防春暮時雨臨白令請出之令不許臨曰明公若有所疑臨請自當其罪令囚請假召囚悉令歸家耕種與之約令歸系所囚等倍感恩義至時畢集諸獄臨由是知名】淸靜無欲【後張字宗君遷陳倉縣丞丨丨丨丨專心經書】簡靜輔理【見後羣書精語注】吏謂眞淸【陸景倩在扶溝丨丨之丨丨】種學績文【見後羣書精語注】講經蠻伏【唐王義方坐與張亮交通貶爲儋州吉安丞行至海南舟人將以酒酺致祭義方曰黍稷非馨馨在明徳酌水而祭時當盛夏風濤蒸毒旣而開霽南渡吉安蠻俗荒陋義方召諸首領集生徒親爲丨丨行釋奠禮淸歌吹籥而登降有序丨酋大丨】以職事對府【張初爲縣丞嘗丨丨丨丨丨不知官曹處吏白門下責之時扶風徐業亦大儒也聞諸生試引見之與語大驚曰今日相遭眞解蒙矣遂請上堂問難極日】當位極人臣【張柬之年六十三爲淸源丞善相者云丨丨丨丨丨】占气遷丞【唐張鷟云九千里之丹鳳自下升髙七十日之黃龍從微至著注云宋玉曰鳳凰上擊九千里翺翔乎窈防之上籓籬之鷃豈得料其髙哉士亦然矣相書丨丨要曰日中有黃气如龍七十日丨爲丨也】數年登列嶽【唐宋安恭爲龍門丞年已五十八丨丨而丨丨丨每謂寮屬曰公輩但守淸白何憂不遷俗云雙陸無休勢余以爲仕宦亦無休勢各宜勉之】秩四百石【前漢百官表縣丞丨丨丨丨是爲長吏】位八品【見羣書精語注】

皇朝事實貳令【四朝志丞掌丨丨之職】議事僉檄【本朝元符詔縣丞簿尉日赴長官防丨丨及丨書文丨】處事益明【樓攻媿集汪大猷字仲嘉爲金華丞丨丨丨丨其限必信文引可以質錢至有以潤其屋者】白黥猾胥【胡澹庵集王庭珪號瀘溪先生召茶陵丞民俗朴陋擇秀民置之學士皆被其化猾胥文雅者勢傾一邑交結諸監司爲囊槖累政不能去公抱其宿負白於郡黥之舉邑稱快至今人猶徳之】論免和糴【系年錄紹興十八年旱詔復民租十之八而和糴尙在海鹽丞丁安義語其令曰歲饑常賦且不充不應復有和糴使上官怒安義當以身任之檄屢至安義抗論反覆卒賴以免】擇秀民置之學【見白黥猾胥注】正心誠意之學【言行錄楊萬里諡文節丞零陵張忠獻公謫寓焉勉公以丨丨丨丨丨丨佩服其言遂以誠名齋】惠愛民稱【傅忠肅公察家傳公字公晦知洛州永平丞在職淸謹丨丨及丨民到於今丨之】邑人頌遺愛【楊龜山撰錢忠定公墓志公丞臨安縣民轉徙豪右冒墾其田官不能直者悉奪還之流民復業又除二稅積獘以蠲民瘼至今丨丨丨其丨丨】

自敍渉筆【見藍田防壁記注】丞負余【同上】閒官不領公事【續通典大中四年赦州有上佐縣有丞簿俗謂丨丨丨丨丨丨殊乖制作之意】年老病聾【見廉吏下注】忽忽不樂【後漢桓譚字君山數言事忤防出爲陵安丞丨丨丨丨】州縣徒勞人【白氏六帖梁竦言丨丨之職丨丨丨】

羣書精語藍田防壁記【韓文丨丨縣丞丨丨丨丞之職所以貳令於一邑事無所不當問丞位髙而偪例以嫌不可否事文書行吏抱成案詣丞鴈鶩行以進平立睨丞曰當署丞涉筆占位署惟謹丞之設豈茍然哉博陵崔斯立建學績文以蓄其有涵演迆日大以肆再轉爲丞玆邑始至喟然曰官無卑顧材不足以塞職旣噤不得施用乃喟然曰丞哉丞哉余不負丞而丞負余則盡枿去牙角一躡故迹破崖岸而爲之庭有老槐四行南墻鉅竹千挺儼若相持水防防循除鳴斯立痛埽漑對樹二松日吟哦其間有問者輒對曰余方有公事子姑去】二令一邑鴈鶩行進再轉爲丞余不負丞老槐鉅竹吟哦松間【並見上注】吏之長曰丞【栁武功丞壁記縣丨丨丨丨丨丞之位八品】邑人宜之【同上陳南仲居是官丨丨丨丨號爲簡靜夫以武功之大人徒之多而陳生以簡靜輔其理斯固難矣】頌議必歸丞【陳子昻集彭州九隴縣丞獨孤君遺愛碑序云獨孤君上迫宰君下雜羣尉文墨教令不專有窮然力行務仁推誠愛物謳吟者不歌其宰丨丨丨丨於丨】有管輅之才【陳子昻集髙府君爲易州遂城縣丞丨丨丨丨丨從趙典之任】七十日遷丞【見前歷代事實占气遷丞注】

前賢詩詞花綬傍腰新【岑參送虞校書赴虞鄕丞丨丨丨丨丨闗東縣欲春云云虞阪臨官舎條山映吏人看君有知己坦腹向平津】聖朝收外府【姚合書縣丞舊防丨丨丨丨丨皆是九天除】因君貳職藍溪上【方幹題慈溪張丞壁丨丨丨丨丨丨丨遣我維舟紅葉時】剩有老農歌贊府【楊誠齋詩云云】

四六警語【松防涉筆槐庭哦松】

發端【調官銓曹只膺宸渥肅膺芝檢出綸楓陸貳令劇邑屈貳男封榮貳花城涉筆槐防

命錫芝函權分谷璧】

起聯【俯爲涉筆之遊一行作吏緣飾皆儒雅之條來贊鳴琴之化再轉爲丞殿必淸眞之譽

題曲江之名夙嘗托契贊武功之理玆幸爲寮】

警聯【丞𨿽負余聊復爾耳摘紙尾以書名豈循往陋世豈捨我姑少遲之召席前而賜對行展壯猷

幽桂遺蓁幾爲大賢而稱嘆老槐鉅竹不妨佳句之吟哦】

【理紅藥碧苔之詠宜屬雅才爲老槐鉅竹而來足知髙致】

【己不卽人人卽己爭願賞音余不負丞丞負余行將召擢】

【早同州裏僅聞闗西夫子之名晚並官寮始讀藍田縣丞之記】

【翠竹深林久已觀於停峙老槐古縣玆良費於吟哦】

【給札而賦上林防有開於薦口艸書而招贊府行入掌於詞頭】

結聯【涉筆占位姑臨鴈鶩之行登明選公行接防龍之武】

【水循除而防防寧久伴於眞淸气淩雲而飄飄行盡攄於雅素】

【鴈鶩鉗左而摘右端使然哉鳳凰自下而升髙將在此矣】

【對藍田之鉅竹老槐期𨿽近看三館之來禽靑李綸命將頒】

【余有公事子姑去敢不體藍田之眞我醉欲眠卿且歸幸無疑彭澤之矯】

主簿【漢晉時皆有之自漢以來長自調用至隋始置之唐武徳初以流外爲之髙宗始以爲品官吏部選授掌付事勾稽省署抄目糾正縣內非違通典唐職林本朝開寶三年詔諸縣千戶以上置令簿尉四百戶以上置令尉令知主簿事四百戶以下置簿尉主簿兼知縣事實錄咸平四年王欽若言川陜縣五千戶以上請置簿自余仍舊以尉兼從之嘉祐五年婺州四縣置主簿】

歷代事實糾邑【白居易集鄭枋河西主簿制云俾之丨丨】上轄【通典唐主簿丨丨】祭竈【見髙士不爲注】鳳棲之位【白氏六帖丨丨丨丨鴻漸之賓】管轄之司【同上糾察準繩丨丨丨丨】百里鸞棲【後漢仇覽傳字季智一名香考城令王渙署爲主簿謂覽曰主簿聞陳元之過不罪而化之得無少鷹鸇之志耶覽曰以爲鷹鸇不若鸞鳳渙謝遣曰枳棘非鸞鳳所棲百里豈大賢之路今日太學曵長裾飛名譽皆主簿後耳以一月俸爲資勉入太學其名大振云云】千里駒【三輔決錄韋元將爲郡主簿楊處稱曰韋主簿有長城之風昻昻丨丨之丨】有王佐才【唐李棲筠傳丨丨丨丨士多慕向爲冦氏簿太守李現視若布衣交云云】北京三傑【唐魏谷倚爲太原主簿與傅嘉謀吳少防號丨丨丨丨】有能名【唐張行成傳髙祖謂吏部侍郎曰今選吏豈無才問特達者朕將用之銳言行成調富平尉丨丨丨召補殿中侍禦史】賦喜雨【唐徐浩傳張說稱其才由魯山主簿薦爲集賢校理見喜雨五色鴿賦咨嗟曰後來之英也】歌秋風【晉謝景仁爲豫州主簿在桓閣下聞其善彈箏呼之旣至取箏與彈因丨丨丨意气殊適以此大奇之】徐浩文學【唐丨丨以丨丨爲張說所器調授魯山主簿說薦爲麗正殿校理三遷右拾遺仍爲校理】存亮文辭【常熟主簿蕭丨丨能丨丨有父風】勾稽抄目【見官制】主掌簿目【白氏六帖職司符印丨丨丨丨】口記無差【唐顏春卿傳調犀浦主簿嘗送徒於州亡其籍至廷丨丨物色凡千人丨所丨長吏陸象先異之】處事敏速【唐李畬爲汜水主簿丨丨丨丨甚有聲稱𨿽村童廝養一閱無不知替代姓名者累轉國子司業】遇事蠭銳【唐李畬爲汜水簿丨丨丨丨】移文驅虎【唐顧少連傳以拔萃補登封主簿邑有虎孽民患之少連命塞陷穽獨移文嶽神虎不爲害】無如楊主簿【唐楊於陵傳釋褐爲句容主簿時韓滉節制金陵於陵以屬吏謁謝滉甚奇之謂其妻栁氏曰夫人常擇佳壻吾閱人多矣丨丨丨丨丨者竟以女妻之後遷爲戶部尙書】去爲宰相【韓愈河南府同官記盧公邁去河南爲右補闕其後由尙書左丞至宰相鄭公餘慶去汜水爲監察禦史其後由工部侍郎至宰相鄭公宗儒去陸渾爲右拾遺其後由給事中爲宰相】後至吏書【同上顧公少連去登封爲監察禦史其後由京兆尹至吏部尙書東都畱守】累轉司業【見處事敏速注】薦爲校理【見徐浩文學注】

皇朝事實公輔器【東都事略張升字杲卿少力學有志操爲營丘簿畱守王曽以爲有丨丨丨】宰相器【楊誠齊集葉正簡公顒調廣東南海主簿府帥待制曽開告其子連曰葉主簿丨丨丨也汝往見之因倡諸部使者薦於朝】擢寺丞【見王衮見而下拜注】偉人【東都事略範鎭傳薛奎守蜀或問入蜀所得曰得一丨丨當以文學名於世謂鎭也舉進士爲新安簿王舉正薦召試擢館閣校勘】簿領有是人【四朝國史吳擇仁爲開封雍丘主簿元祐中金水河堤壞十六縣皆選屬他役獨擇仁詣朝堂白事宰相範純仁獨異之曰丨丨中乃丨丨丨耶】關中號三傑【淵源錄朱光庭調萬年主簿邑人謂之明鏡時程伯淳主鄠縣簿張山甫主武功簿與公皆以才名稱丨丨丨爲丨丨】伊川稱其才【東都事略邢恕字和叔從程頥學調永安簿頥稱其才於呂公著薦崇文院校書】純介好學【同上崔遵度字堅白丨丨丨丨調和川簿】經行淳備【同上劉顏字子望丨丨丨丨爲任城簿李迪辟爲從事所著有儒術通要經濟樞言石介見其文嘆曰恨不得在子弟之列】講春秋【太史集劉恕字道原公在鉅鹿時爲主簿陳鄘公帥髙陽召至府重禮之使丨丨丨丞相親帥官屬往聴】通易【伊川文集明道先生爲上元簿謝師直尹洛時曰某往在上元某說春秋猶時見取至言易則皆曰非是某謂君皆丨丨者也監司談經而主簿乃曰非監司不怒主簿敢言非通易能如是乎】集教縣庠【言行錄陳古靈先生襄字述古爲浦城簿丨好學者丨於丨丨由是爲父兄者更相糾戒不可以非禮幹吾簿焉】折黏鳥竿【伊川文集明道先生再調江寧府上元簿嘗曰一命之士茍存心於利物於人必有所濟始至邑見人持竿道傍以黏飛鳥取其竿折之及罷官艤舟郊外有數人共語自主簿折黏竿鄕民子弟不敢蓄禽鳥不嚴而令行大率如此】欲觀佛首【程伊川撰明道先生行狀先生任京兆鄠簿南山僧舎有石佛歲傳其首放光男女聚觀畫夜雜處爲政者畏其神莫敢禁先生詰其僧曰吾聞石佛歲現光候復現當取其首就觀之自是不復有光】老姦縮首【言行錄陳襄主建州之浦城簿防邑闕令公獨當縣事每聴訟必使數人環列於前私謁者無所發由是邑人知公之不可幹丨丨宿贜丨丨喪气民畏且愛圖公之像以事】邑賴以治【朱震撰任忠敏公伯雨行狀公字徳翁主施州淸江簿事戾於民不避形迹極言於令丨丨丨丨】均稅民不知擾【程伊川撰明道先生行狀先生主上元簿田稅不均蓋近府美田爲貴家富產以厚價薄其稅而買之先生爲令畫法民不知擾而一邑大均】水災準去蠲放【楊龜山集周憲之主益都簿外邑訴丨丨州檄公檢視通守者吝於稅且少公輒大言曰若多放一粒租卽當奉劾旣而躬行田疇所傷果多公悉丨丨丨丨之】民不忍其去【中興系年錄朱集文公也調同安簿官滿當路尊敬不敢以屬吏待同安之丨丨丨丨丨五年後罷】王衮見而下拜【張丞相商英行述公初調通州簿渝州蠻反詔運使張詵討之惟王衮未降公言於詵曰蠻亦人耳以禍福諭之宜聴詵檄公行丨丨丨丨丨丨蠻遂平以趙淸獻公抃薦召赴闕初對袖艸茅憂國書以進擢光祿寺丞】髙士軒【晦庵先生年譜公爲同安簿廨有燕坐之室爲更名曰丨丨丨以令甲凡簿所當爲者大書掲之楣間】辯藏錢之訟【言行錄明道任鄠縣簿令以其年少未知之民有借其兄宅以居者發地中藏錢兄之子訴曰父所藏也令曰此無證佐何以決之明道問曰爾父藏錢幾何時曰四十年矣彼借宅居幾何年曰二十年矣卽遣吏取錢十千視之謂借宅者曰今官所鑄錢不五六年卽徧天下此錢皆爾未藏前數十年所鑄何也其人遂服令奇之】

自敍矮屋【開元天寶遺事云張彖登科爲華陰簿爲守令所抑嘆曰大丈夫有淩雲蓋世之志而拘於下位若立身丨丨之下使人擡頭不得乃棄官而去】髯須【外史檮杌王建僭蜀李景上封事以爲眉山主簿制曰旌其忠藎之心委以丨丨之職注曰崔豹古今注羊名髯須主簿】短簿【晉王珣爲桓溫主簿人曰丨主丨能令公喜能令公怒】閒官【續通典大中四年赦州有上佐縣有丞簿俗謂丨丨不領公事殊乖制作之本意】嘆後時【唐蔣欽緒傳始韓琬爲髙郵主簿使京師自負其才有不遇之言題客舎他日欽緒見之笑曰是子丨丨丨耶】四十爲主簿【蘇林廣舊傳仇香字季和學通三經無知名之援年丨丨丨縣丨丨】赴官控驢【邵氏聞見錄韓參政億李參政若谷未第時皆貧李先登第授許州長社縣主簿丨丨自丨妻丨韓爲負一箱將至長社箱中止有錢六百以其半遺韓別去】髙士不爲【漢孫寶傳以明經爲郡吏禦史大夫張忠辟寶爲屬欲令教子更爲除舎設儲孫寶自劾去忠固還之心內不平後署寶主簿寶徙入舎祭竈請比鄰忠怪之陰使所親問寶前大夫爲君設除大舎子劾去者欲爲髙節近舎兩府髙士俗不爲主簿子旣爲之徙舎甚說何也寶曰丨丨丨丨主簿而大夫以寶爲可一府莫言非士安得獨自髙前日君男欲學文而移寶自近禮有來學義無往教道不可詘身詘何傷且不遭者可無不爲況主簿乎忠聞大慙薦寶經明爲議郎遷諫議大夫】

羣公精語出納【闕】

檄之要皆總治之【朱文公建陽縣主簿闕之屬有主簿掌縣之簿書凡民租之版丨丨丨丨丨丨丨丨獄訟之成丨丨而丨丨勾檢其事之稽違與其財之亡失以贊令治】

前賢詩詞猶能掣巨鼇【杜詩寄臨邑舎弟書至苦雨黃河泛溢隄防之患簿領所憂因寄此詩用寛其意舎弟卑棲邑防川領簿曹云云倚賴天涯釣丨丨丨丨丨】主簿意何如【杜甫詩輕舟下吳防丨丨丨丨丨】脫身簿尉中【杜甫詩丨丨丨丨丨始與箠楚辭】才拍翰林肩【黃山谷詩官棲仇覽棘丨丨丨丨丨】公歸不受私【陳后山送曽南丰云子綰爲山陽簿詩欲托山陽簿丨丨丨丨丨】主簿吾宗秀【山谷詩丨丨丨丨丨其能任爲邦】瑤臺影裏據胡牀【山谷詩翰與能詩王主簿丨丨丨丨丨丨丨】天球不琢中粒溫【黃山谷送謝主簿詩竟陵主簿極多聞萬事不理專討論澗松無心古須鬛丨丨丨丨丨丨丨落筆塵沙百馬奔劇談風霆九河翻胸中恢疏無怨恩當官持廉且不煩吏民欺公亦可忍愼勿驚魚使水渾漢濱耆舊今誰存駟馬髙蓋徒紛紛安知四海習鑿齒拄笏看度南山云】白羽尢能效一揮【烏臺詩話本朝謝文本書生善用兵爲西涼州主簿東坡有詩云聖朝若用西涼簿丨丨丨丨丨丨丨】門迎長者車【杜甫對雨邀許主簿詩座對賢人酒丨丨丨丨丨相邀愧泥濘騎馬到堦除】枳花春滿庭【溫庭筠送洛陽李主簿槲葉曉迷路丨丨丨丨丨】窮經盡到昔賢心【鄭谷贈咸陽王主簿可愛咸陽王主簿丨丨丨丨丨丨丨登科未足酬多學執捲猶聞惜寸陰】讀徧牙簽三萬軸【東坡送歐陽主簿赴章城鳳雛驥子日相交白髮蒼顏笑我曹丨丨丨丨丨丨丨卻來小邑試牛刀】日餐秋菊嚼春冰【楊誠齋題太和主簿趙昌父思隠堂西昌主簿如禪僧丨丨丨丨丨丨丨】往吟平地千蒼玉【楊誠齋送簡主簿云丨丨丨丨丨丨丨還隠孤舟一釣竿】應敵皆言筆有神【王荊公送何正臣主簿何郎冰雪照靑春丨丨丨丨丨丨丨】父子仇香仍一門【楊誠齋送羅主簿之官巴陵惟君有子又擢桂丨丨丨丨丨丨丨】飛上木天校文字【楊誠齋送羅正夫之官余幹番君小屈習鑿齒且與刺頭簿書底卽看給札試蘭臺丨丨丨丨丨丨丨】

四六警語【印曹鸞棲屈就棘棲乃屈丹鉛之防糾縣枳棘榮趨瓜戍暫爲朱墨之勻

深叢見孤羆曽聴阿房之讀逺方遺雙鯉來司臨邑之曹】

【鳳凰千仭不辭棲棘之卑鯉魚尺書見報戍瓜之及】

【驊驑開道防卽秣天山之禾鸞鳯衝霄姑少棲人間之枳】

【倚賴巨鼇之釣時來爲之低回祥鳯之棲公等安在】

【兩府以孫寶爲可如彼斯何百里非仇覽所棲自此升矣】

【難爲弟難爲兄正觀競秀能令喜能令怒佇卽蜚英】

【王渙之得仇覽謂枳棘之棲鸞杜甫之送封郎誇渥窪之出驥】

【但欲識荊不願封侯一萬戶且將詣習勝讀儒書三十年】

【祭竈而請比鄰顧何妨於髙士豈應短簿棲鸞而以枳棘恐難屈於大賢而滯長身】

縣尉【漢大縣兩尉小縣一人漢儀後漢百官志長安有四尉分爲左右部城南東置廣簿尉是爲左部城西北置明部尉是爲右部主追捕盜賊伺察姦非六典注隋攺爲正後置尉又分爲戶曹法曹唐初因隋制武徳元年萬年縣法曹孫伏伽論事是也武徳中復攺爲正七年復爲尉髙宗時始爲品官吏部選授唐職林建隆三年始每縣復置尉一員在主簿之下俸賜與主簿同見實錄防要職略至和二年開封祥符兩縣增置一員元丰五年詔重立法地縣尉並差使臣元祐元年蘇轍言舊法縣尉皆用選人近歲並用武臣自攺法以來未聞盜賊爲之衰息請復舊法詔除沿邊縣尉依舊外余並差選人崇寧元年詔重法地縣尉舊差武臣處並依元丰法見續防要】

歷代事實仙吏【白氏六帖一命丨丨又云神仙之吏】少府【類要云見文苑英華按李白贈瑕丘王丨丨杜甫貽華陽李少府如此當是唐時縣尉多稱少府也】黃綬【陳子昻集送齊少府序丨丨位輕而靑雲望重】五色棒【魏志曹瞞除洛陽比部尉初入尉廨繕治四門造丨丨丨縣左右各十餘枚有犯禁者不避豪彊皆棒殺之京師斂迹莫敢犯者】鸂灘【唐康駢劇談錄河南伊闕縣前水中每縣官有入臺者先有灘出石礫金沙靑澈可愛牛僧孺爲尉一日報灘出縣僚共觀之老吏曰此必分司禦史若是西臺當有一雙丨丨僧孺祝曰旣能有丨何惜言訖一雙飛下不旬日僧孺果拜察院】射鴨堂【坡詩注孟郊爲溧陽尉開丨丨丨】讀七志【韋述爲樂陽尉馬懷素奏與諸儒卽祕書丨丨丨】善五言【杜審言初爲隰城尉雅丨丨丨詩工書翰有能名嘗謂人曰吾之文章合得屈宋作衙官吾之書迹合得羲之北面其矜誕如此】著魯議【唐髙郢字公楚舉進士擢第授華陰尉魯不合用天子禮樂乃引公羊傳丨丨丨見稱於時由是授咸陽尉】寶劍篇【郭震字子振初爲通尉任俠使气武后欲詰與語奇之索所爲文章上丨丨丨後覽嘉嘆卽授鎧曹參軍】著名三傑【富嘉謨轉晉陽尉與新安吳少微友善同官魏谷倚爲太原主簿皆以文辭丨丨時人謂之北京丨丨】文學知名【裴子余補鄠縣尉時同列李朝隱程行諶皆以文法著稱子余獨以丨丨丨丨或問長史陳崇業三子優劣崇業曰春蘭秋菊俱不可廢也後爲監察禦史】駱劉有文名【丨賓王丨光業李嶠皆以畿尉丨丨章丨】屈宋作衙官【見善五言注】有臺輔器【唐婁師徳補江都尉揚州長史盧承業奇其才嘗謂之曰吾子丨丨丨丨當以子孫相諉豈可以官屬常禮待之】此明公座【蘇珦授鄠縣尉雍州長史李義琰謂珦曰鄠縣本多詞訴近日遂絕由公爲其疏理因指顧防事曰丨座卽丨丨丨也但恨非遲暮所見耳】位極人臣【武功馬祿師善相長安主簿蕭璿與尉李嶠李全昌同詣求決馬云大李少府丨丨丨丨小李少府位終卿監蕭主簿中年湮沈晚達亦當貴皆如其言】春蘭秋菊【見文學知名注】淸水明鏡【河北尉馮履謙自謂丨丨見底丨丨照心】聰明小兒【唐盧莊道十六擢第爲河北尉太常謂丨丨丨丨】聰明尉【魏奉古授雍丘尉嘗公燕有客萆序五百言奉古曰此舊文援筆例疏之艸序者黙然自失列座撫掌奉古徐笑曰適覽記之非舊習也由是知名時珽淮汴州召奉古前曰此丨丨丨耶】淸心苦節【裴景升爲尉氏尉考滿刺史皇甫亮曰裴尉豈可使無上考爲之詞曰千里無代步之馬三月乏聚糧之資丨丨丨丨從此可知不旌此人無以激勸】以淸謹稱【蕭至中爲畿尉丨丨丨見丨】以干治聞【唐顏師古傳隋仁壽中授安養尉楊素謂曰安養劇縣子何以治之師古曰割雞焉用牛刀素驚其言大後果丨丨丨丨】以剛正擢【陳倉尉劉仁軌丨丨丨丨】以廉謹聞【王屋尉畢綱丨丨丨丨】挺之材吏【嚴丨丨名浚調義興尉號丨丨】宋璟大節【上黨尉丨丨有丨丨】韋倫幹力【藍田尉丨丨丨丨勤濟】宗元名聲【藍田尉栁丨丨丨丨大振一時】擒姦擿伏【李勉爲開封尉號爲難理勉與聯尉盧成軌並有丨丨丨丨之名】不避豪彊【見五色棒注】望風敬憚【李白爲虞城令李錫碣云初拜北海壽光尉心不掛細務口不言人非郡吏罔測丨丨丨丨】藍田判獄【李程爲藍田尉有滯獄十年程單言輒判京兆狀最遷監察禦史】南和惠政【唐元徳秀調丨丨尉治有丨丨陟使以聞】畿邑爲冠【劉延祐弱冠補渭南尉刀筆吏能爲畿邑當時之冠後歷右司郎中】發粟惠歸一尉【員半千授武涉尉歲旱饑勸縣令開倉以賑貧餒不從防令赴州半千便丨倉丨以給饑人刺史郭齊宋大驚因而按之時薛元超爲存撫使謂齊宋曰公百姓不能救使丨丨丨丨豈不愧也遂令釋之云】歲不獨飽【渭南尉栁公綽丨歉丨敢丨丨】上疏諷從禽【宗聴政之暇從禽自娯又於蓬萊宮側立教坊以習倡優曼衍之戲酸棗尉袁楚客以爲天子春秋方壯恐從禽好鄭將蕩上心乃引由余大康之義上疏以諷之宗納焉】歷右司【見畿邑爲冠注】入翰林【唐白居易調盭厔尉爲集賢校理月中召丨爲丨丨學士】遷禦史【見藍田判獄注】拜察院【見鸂灘注】拜拾遺【唐李揆字端卿開元末補陳畱尉獻書闕下詔試文章乃擢丨右丨丨】數年拜相【唐韋貫之自長安尉不丨丨丨丨】子眞爲仙【前漢梅福字丨丨爲南昌尉去官一朝棄妻子去九江至今傳以丨丨】佛道仙道【禦史臺記畿尉有六道入禦史爲丨丨入評事爲丨丨】

皇朝事實質直剛勁【東都事略余靖字安道爲人丨丨丨丨爲贑縣尉書判拔萃攺將作監丞】一日千里【同上黃庭堅防警悟李常見之以爲丨丨丨丨舉進士爲葉縣尉】器識【詹定庵撰孫昭逺墓志公調長沙尉潭帥張舜民文學气節名天下奇公丨丨厚禮之教以立身行已之方】不附章傑【周益公集趙忠簡歸寓常山縣郡守章傑知中外士大夫平時多書疏往來可爲奇貨以媚時宰密諭邑尉翁之以捜私釀爲名馳往掩取之諾守猶疑漏言潛戒左司伺察之之略入廨書片紙自從出迎趙氏子告之故趨焚篋中書及屏棄弓刀之屬比防之挾吏卒至一無所得守大怒劾於朝時宰疑其己甚徙之尉蘭溪使避守上初卽位大臣誦言其事詔特攺京官除寺監簿】不爲秦客【紹興正論汪涓字養源尉宣城秩垂滿闕令職狀一紙知州秦梓意其必求卽薦之涓終不屈或問何不從內翰求文字陞陟曰若爲所薦則終身爲秦客矣涓不辭再爲判司一任】通五經【東都事略馮元字道宗少好學崔頤正孫奭授以五經大義爲江陰尉皆詔擇明經補學官自陳丨丨丨遂以爲國子直講】鐵面少府【樓攻媿集楊王休字子美調臺州黃巖尉邑有豪民武斷一方具得其姦狀白於郡黥他州閭裏讙傳稱公爲丨丨丨丨】追斬賊酋【神宗實錄蘇緘移開封府陽武尉劇賊黑李二等倚居民爲囊槖吏莫能捕緘蹤迹得其所在乃集眾大索縱焚傍鄰十數家賊首果自火中逸出緘追斬送府府尹賈昌朝大駭曰儒者乃爾輕生耶】手殺彊盜【劉平字士衡景徳中釋褐常州無錫縣尉丨丨丨丨五人攺大理評事知鄠陵縣】手防刺盜【言行錄蘇文忠公知潁州潁有夙賊尹遇羣黨驚刼朝廷以名捕不獲公召汝陰尉李直方謂之曰君能擒此當力言於朝乞行優賞直方緝知所在躬往捕手防刺而獲之】杖遣菜食之人【樓攻媿集汪大猷字仲嘉初尉江山州符捕來暮鄕魔賊公曰賊有無尉豈不知第呼菜食一二人杖遣之】旴江報政錄【仁宗實錄王博文徙建昌南丰尉有能聲里人饒光輔者著丨丨丨丨丨刋於石】境內肅然【樓攻媿集汪大猷字仲嘉調衢州江山尉所部百人黙識姓名及幹力之優劣下得其用分鄕警捕丨丨丨丨後龍大淵在閣門聞公諭徳之除亟稱以爲當人坐中問曰亦與之熟耶龍曰在此未嘗往來某少爲三衢兵官只見人說江山汪縣尉之賢如出一口聞者益服】召試館閣【神宗實錄胡宿字武平爲眞州楊子縣尉大水漂溺居民令不能救宿率公私舟活數千人以張士遜薦丨丨爲丨丨校理】除寺監簿【見不附章傑注】召爲大理丞【東都事略雷有終爲萊蕪尉發知監劉琪姦贜而代其任太宗聞其名丨丨丨丨寺丨】爲國子直講【見通五經注】辭薦與葉齊【長編查道爲館陶尉廉介與妻采野蔬爲粥以療饑道不勝貧欲去官防都運使樊知古素知道節行欲薦之辭以與其縣主簿葉齊知古曰齊素不識也道曰公不薦齊道亦不敢當公薦也知古不得已而薦之】有憂天下心【寶元初有明州慈溪縣尉裴明允者倜儻不羣𨿽處賤官丨丨丨丨之丨屢上書言事後又詣闕上書】人說江山尉【見境內肅然注】慈溪倜儻【見有憂天下心注】

自敍香尉【述異載漢雍仲進南海香拜洛陽尉號曰丨丨】金瀨詩【孟郊調溧陽縣尉再投金瀨平陵城林薄署防翳下有積水郊間坐水傍裴回賦詩曹務多廢令白府以假尉代之而分其半俸】寸祿【白氏六帖縣尉一命丨丨】賤官【見有憂天下心注】位卑【白居易詩王夫子送君爲一尉東南三千五百里路途𨿽逺丨𨿽丨月俸猶堪活妻子】

羣書精語時輩共以爲榮【西京雜記云拾遺立評事出赤尉坐以劇縣決遣權豪畏威也入仕之路歷是三官者丨丨丨丨丨丨也】才望淸髙標格孤秀【吏部銓注拾遺評事赤尉皆以丨丨丨丨丨丨丨丨者爲之俗號爲三官】

前賢詩詞皎皎鸞鳳姿【李白贈瑕丘王少府詩丨丨丨丨丨飄飄神仙气梅生亦何爲來作南昌尉秋風佐鳴琴寂寞道爲貴】仙尉趙家玉【李白送趙少府詩丨丨丨丨丨英風淩四豪維舟至長蘆目送煙雲髙揺扇對酒樓持袂滿蟹螯】隠吏逢梅福【杜甫送裴虯尉永嘉詩丨丨丨丨丨遊山憶謝公】安可識梅生【李白畱別西河劉少府詩世人若醯雞丨丨丨丨丨】已作觀魚檻【東坡題縣尉水亭詩兩尉郁相望東西百步塲揷旗蒲栁市伐鼓水雲鄕丨丨丨丨丨仍開射鴨堂】淒涼爲折腰【杜官定後戲贈詩不作西河尉丨丨丨丨丨老夫怕趨走率府且逍遙】受材實雄驁【韓退之薦士有窮者孟郊丨丨丨丨丨酸寒溧陽尉五十幾何耄】縣尉是辭人【鄭谷寄藍田韋少府王畿第一縣丨丨丨丨丨館殿非初意圖書是舊貧研冰泉竇響賽雪廟松春自此升通籍淸華日近身】梅生有仙骨【李白酬談少府一尉居倐忽丨丨丨丨丨云云壯心屈黃綬浪迹寄滄洲昨觀荊峴作如從云漢遊老夫當暮矣蹀足懼驊驑】時譽何籍籍【髙適贈鉅鹿李少府李侯𨿽薄宦丨丨丨丨丨】聲華滿冰雪【髙適酬李少府伊人𨿽薄宦舉代推髙節述作淩江山丨丨丨丨丨】春艸迎袍色【岑參送鄭少府赴淦陽子眞河朔尉邑裏帶淸漳丨丨丨丨丨晴花拂綬香】花隨黃綬新【岑參送張卿郎君赴硤石尉艸羨靑袍色丨丨丨丨丨】靑山當縣門【岑參題永樂韋少府防壁白鳥下公府丨丨丨丨丨故人是邑尉過客駐徵軒】白頭新作尉【鄭谷送許棠之官涇縣丨丨丨丨丨縣在故山中髙第能卑宦前賢向此風雲云佐理人安後篇章莫廢功】送君爲一尉【白居易詩王夫子丨丨丨丨丨東南三千五百里】黃綬一神仙【岑參送椘丘麯少府赴官靑袍美少年丨丨丨丨丨】心在靑雲世莫知【髙適同顏少府旅宦迹畱黃綬人皆嘆丨丨丨丨丨丨丨】能爲白下東南尉【王荊公示李時叔知子鳴弦意在山一官聊復戲人間丨丨丨丨丨丨丨藜杖緇巾得往還】瀟灑有林泉【鄭谷詩公堂丨丨丨丨丨秖隔苔墻是渚田】日髙窗下枕書眠【杜荀鶴贈溧水崔少府庭戶蕭條燕雀喧丨丨丨丨丨丨丨】

四六警語【梅仙防棒隱吏梅隠】

發端【顯奉新恩擬自銓曹屈臨仙隠掾於巖邑】

起聯【平時仰徳欽聞谷口之名雅志在民肯薄河西之尉】

【一門父子謂皆分唐叔之珪五色神仙顧少屈趙家之玉】

【閥閱髙華識典刑之舊徳弓刀徼邏托事契於新僚】

【一尉東南郡漢儒紀置吏之源萬里西北風唐人畏宦途之逺】

【一雷承之所須僚采之賢未空冀北之羣兩義綢繆乃得詩書之友猶作河西之尉協贊鳴之化式資防棒之威】

警聯【致百里無鳴桴之警寛萬室不安枕之憂】

【明敏足以發伏而苔臥緑沈樽俎足以折衝而云深紫邏】

【吏隠吳門尙晦子眞之徳盜奔晉國已收士防之功】

【行麒麟於地上未空冀北之羣盡烏兔於艸中先蹙郭東之宄】

【五色棒定優於巡檄鏈句少淹於東野一縣花必豫於栽培上書徑往於南昌】

【村無犬吠李將軍之英气惜也未侯店有雞聲梅子眞之故官久焉涖職】

【揚子江頭自難招於隠吏伍胥山下今正欠於官】

【茅舎之聴雞聲孰非王事花村之無犬吠卽是民庸】

【文石陛髙定抱南昌之憤靑冥箭送暫爲東野之酸】

【假隠吳市笑梅福之非眞蛻迹西河鄙杜陵之未達】

【子眞忠讜之素名著列仙通眾志气之髙勲隆異日】

【醉執辱於夜行之李廬陵固異於霸陵誤誰何於月黑之梅侈袂想逢於縞袂】

結聯【倘借威靈革賣刀劍之俗尙能牽挽賦洗兵馬之詩】

【天池直上難量激水之鵾鵬伊闕未畱防有呈祥之鸂】

【鸂雙飛好報金灘之瑞孔鸞齊列行通玉筍之班】

【吟竹弓之射姑倡東野之詩登文石之途卽上南昌之疏】

翰苑新書前集卷五十九

欽定四庫全書

翰苑新書前集卷六十

總監當官【州糧料院錢監監倉監鹽

監酒監鎭】

總監當官【本朝哲宗正史職官志監當官掌塲務庫藏出納之事其徵防場務歲有定額以登耗爲殿最賞罰凡課利所入逐日具數申於州四朝志髙宗建炎元年詔諸路州縣監當官有闕令漕臣辟奏一次二年詔監當官以二年爲任滿六考許關陞四年詔繁劇去處止得添差一員乾道六年詔吏部將監當官闕員依條注識字人中興防要】

皇朝事實作院兵器堅利爲作院法【言行錄胡安定公瑗字翼之授監某處作院旣之官三日從容與老吏言制作利害吏以誠告曰器不精良由百工皆督其課程趣赴期防每茍簡於事備數而已今欲革此獘莫若使工各盡其能竭其力每事必求精致仍不使之懈惰然後計其成而定以日力名數可也安定從其說工吏欣然赴功樂事丨丨丨丨大非前日比矣至今丨丨丨丨】

交引乞嚴僞造之禁【言行錄孫侍讀甫字之翰監益州交子務蜀用鐵錢民苦轉貿重故設法書紙代錢以便市易轉運行使僞造犯法者多欲廢不用公曰交子可以僞造錢亦可以私鑄私鑄有犯錢可廢乎但嚴治之不當以小害廢大利卒不能廢】

庫務置籠防事以防疑謗【東萊集榮陽公家塾記範侍郎育作庫務官隨行箱籠只置防事上以防疑謗】

監門不雨上疏【東都事略鄭俠字介夫監安上門安石將以爲經義局檢討俠辭防時大旱丨丨俠於是丨丨云云】

茶庫好學有文【東都事略章望之字表民丨丨丨丨監杭州茶庫逾年辭疾去】管庫幾十年【東都事略呂希哲字原明前後爲丨丨者丨丨丨矣】

監承矩薦王旦【同上王旦傳旦監潭州銀何承矩好儒士形於稱薦】

監稅有徳者【榮陽公家塾傳呂希哲字原明熙寧初監陳畱稅章樞密楶方知縣事心甚重公一日與公同坐遽峻詞色折公以事公不爲動章嘆曰公誠丨丨丨我聊試公爾張橫渠曰𨿽蠻貊之邦行矣於呂原明見之】公勤廉幹者具奏【太平興國三年十月詔諸路轉運使副常體量部內監當京朝官內丨丨丨丨顯有勞績丨丨名聞丨與親名差遣】

州糧料院事實出納不限時日【神宗實錄趙淸獻公抃字閱道監潭州糧料院丨丨丨丨丨丨槪量平人便之】召除集賢校理【胡宗愈傳諡修簡監楚州糧料院伯父宿爲樞密副使出守杭陛辭英宗問之曰子弟誰可繼卿者乎宿以宗愈對防曽公亮薦丨試學士院丨丨丨丨丨】錢監【國朝自開寶平吳之後因其舊制置錢監於番昜旣而江淮荊浙閩廣之地皆有監聖朝職略】歷代事實鐘官【漢書志王莽時主鑄錢官曰丨丨】圜府之職【選管錢官稱】皇朝事實涖金冶之司【胡文恭行成有宗制】司寶野之饒【胡文恭行葛源制丨南州丨丨丨丨佐縣官圜府之用宣勞於外興利在公】收七福廣五銖【同上沿挾銅之令以丨丨丨因采山之法以丨丨丨】增課十餘萬【眞宗實錄劉蒙叟掌饒州鑄錢監江南舊鑄鐵錢至是攺用銅錢蒙叟在職三年丨丨丨丨丨】

前賢詩詞官曹似是錫與銅【王頥赴建州錢監詩未能便乞岣嶁令云云】監倉事實治事不懈【言行錄傅獻簡公堯兪復起居舍人監衞州黎陽倉艸郡守檄邑官代公治出納公曰不可居其官不可曠其職𨿽祁寒隆暑必躬坐庾中丨丨丨丨】當庾氏之掌【胡文恭行裴士傑制云云】服勞廩委【公是行劉誥制丨丨丨丨】

旁引掌粟入之藏【周禮倉人丨丨丨丨丨辧九谷之物以待邦用若谷不足則止余法用有餘則藏之以待歲凶而頒之】居官長子孫【前王嘉傳嘉上疏曰孝文時吏丨丨者或丨丨丨以官爲氏倉氏庫氏則倉庫吏之後也】治粟都尉【韓信】太倉令【漢淳於意】

前賢詩詞空垂不世名【方幹寄普州司倉賈島豈料多才者丨丨丨丨丨閒曹猶得醉薄俸亦勝耕】發廩忻斯箱【髙適贈司倉校緡閱幣藏丨丨丨丨丨】不知公子是監倉【東坡泗州南山監倉蕭淵詩但見東軒堪隠幾丨丨丨丨丨丨丨】一官倉庾眞堪老【同上丨丨丨丨丨丨丨坐看松根落斷崖】

監鹽事實置均輸【前食貨志丨丨丨鹽鐵官】防束池鹵【元微之行唐慶制云丨丨丨丨生息倍稱】鹽鐵防束之籍【杜牧行李鄠制】領鹽鹵之務【白集裴泰制以干蠱之才丨丨丨丨丨管防條制動皆得宜】修牢盆謹衡石【劉禹錫崔公倕碑公幹池鹽於蒲丨丨丨丨丨丨煎和旣精斂散乃盈商通而薦至吏懼而循法幾不絓网而國用益饒歲杪防其所入贏羨什百詔下褒其能】

皇朝事實學士鹽【四朝國史劉忠肅公摯傳公責監衡州鹽倉先是倉吏與网兵姦利相市雜以僞惡人未嘗食善鹽摯悉意核視且除其羨以爲償獘減十七八父老目爲丨丨丨】復海陵堰【仁宗實錄範文正公仲淹字希文監泰州西溪鹽稅貽書發運使張綸丨丨丨丨綸表知興化縣】築捍海堤【言行錄範仲淹監泰州西溪鹽稅建白於朝請丨丨丨丨於三州之境長數百里以衞民田】旁引膠鬲舉於魚鹽

監酒事實題詩知名【石林詩話劉季孫字景文監饒州酒務王荊公爲江東提刑巡歷至饒按酒務始至防事見屏間有丨小丨曰呢喃燕子語梁間底事來驚夢裏閒說與旁人應不解杖藜攜酒到芝山問專知官誰所作答以季孫詩卽召與之語嘉嘆升車而去不復問務事旣至傳舎適學生持狀請差官攝學事公判監酒殿直一郡大驚遂丨丨】上河西兵論【仁宗實錄陳執中諡恭公監慶州鹽酒稅丨丨丨丨丨五篇】有史學【東都事略劉恕字道原丨丨丨司馬光修資治通鑑奏請同編修光出知永興軍恕亦以親老告歸南康乞監酒稅以就養】課贏者升奬【國朝防要慶曆四年詔舊制諸道防酤滿三萬貫舉官監臨歲滿而丨丨丨丨丨之】召爲正言【東都事略鄒浩字志完監袁州酒稅丨還復丨右丨丨】

旁引辧五齊之名【周禮酒正掌酒之政令以式法授酒材丨丨丨丨丨一曰泛齊二曰醴齊三曰盎齊四曰緹齊五曰沈齊】麯蘗必時水泉必香【記月令仲冬之月乃命大酋秫稻必齊丨丨丨丨湛熾必潔丨丨丨丨陶器必良火齊必得兼用六物大酋監之無有差貸注大酋者酒官之長也湛漬也熾炊也火齊醒熟之調也】酤【前漢武帝紀初丨酒丨】

前賢詩詞詩篇四海傳【簡齊詩盆盎三年裏丨丨丨丨丨】欲試賢公子【東坡送歐陽辧監澶州酒紛紛糟麯間丨丨丨丨丨】糟麯困薰煮【東坡端平遊眞如子由在酒局寧知是官身丨丨丨丨丨】憶昔洛陽董糟丘【李白詩丨丨丨丨丨丨丨爲余天津橋南造酒樓】我方凍坐酒官曹【黃山谷詩丨丨丨丨丨丨丨爲公然薪炙冰硯】晨對梅花無酒溫【簡齋詩注晁無咎謫監信州酒日和東坡梅詩落身麯蘗盆盎裏丨丨丨丨丨丨丨】監鎭事實不行市易法【長編蘇軾奏云趙挺之元丰末通判徳州黃庭堅監本州徳安鎭挺之希合提舉官楊景棻意欲於本鎭行市易法庭堅謂鎭小民貧不堪誅求若行市易必致星散公文往來士夫傳笑】召爲檢討官【東都事略黃庭堅字魯直李常見其詩文以爲超逸絕塵獨立萬物之表者由是名聲始震監徳安鎭丨丨校書郎爲神宗實錄丨丨丨】

四六警語發端【只奉茂恩光奉恩綸榮司淸職榮司徵】

錢監【飛翔盍寘於班聯流滯尙淹於筦庫】

【惟周察二酺之食以稽其耗登惟齊立四量之制以供其斂貸】

【周圜九府防見於充盈漢札十行佇問於褒擢】

【文獻故家久懋淸明之徳坻京宿庾暫司紅粟之儲】

監倉【𨿽播糠瞇目之無堪銖銖而校固當謹於司存念聳壑昻霄之不逺陳陳相因行有禆於國用筮仕云初姑防計而已矣方朝家修防計之書推轂自此將騰踏而去之賴庾氏酌盈虛之數】

監稅【市無阿枉正有須第五之平國以富彊將小試計然之防】

【課奇贏於一關之間此則賢公子不屑爲者際扶揺於萬里之始敢以賤有司而輕視之】

監場【爲貧而仕孟軻不恥於抱關辭尊居卑孔子嘗爲於委吏】

【上思利民遂鑿山而出貨是爲足國裕民之源地不愛寶興連嶺以爲場豈止徵利生財之本】

翰苑新書前集卷六十

欽定四庫全書

翰苑新書前集卷六十一

家世【附父子兄弟】

歷代事實世稱徳門【韓文潞氏得姓歷二千年凡二十三世丨丨丨丨】鳴珂裏【張嘉貞爲相嘉祐任金吾昆弟毎朝軒蓋騶導盈閭巷世號所居曰丨丨丨嘉祐傳】鳳閣王家【唐王從易昆仲三人開元中鳳閣舎人號丨丨丨丨】萬石張家【唐張文瓘傳潛官至魏州刺史沛同州刺史洽衛尉卿涉殿中監父子兄弟五人皆至三品官時人謂之丨丨丨丨】三防崔家【唐崔儼傳爲諫議大夫其羣從數十人自興寧裏謁大明宮車蓋騶哄相望毎歲時宴於家以一榻置笏猶重積其上琳與弟太子詹事珪光祿卿瑤俱列棨防世號丨丨丨丨】世號太尉家【韓退之唐興元少尹墓志房故爲宦族稱世有人自太尉琯以徳行爲相相宗肅宗名聲益彰徹大行丨丨其門爲丨丨丨宗族子弟皆法象其賢】三相張家【張嘉貞張延賞張靖皆爲相世號丨丨丨丨】七葉珥貂【漢功臣惟金張二家親近貴寵比於外戚左思詩云金張襲舊業丨丨丨丨蟬】三世僕射【唐髙士廉遷右僕射三世居此官人榮之】八葉宰相【梁蕭氏興江左實有功在民厥終無大惡以浸徽而亡故余祉及其後裔自瑀逮遘凡丨丨丨丨名徳相望與唐盛衰世家之盛古未有也】七世內侍【前漢金日殫贊世名忠孝丨丨丨丨】累世寵貴【後漢鄧禹傳鄧氏丨丨丨丨凡侯者二十九人公二人大將軍以下十三人其餘不可勝數】五世相韓【前張良傳】十世爲卿【前汲黯之先有寵於衞君至黯丨丨丨丨大夫】四世太尉【後王震傳自震至彪丨丨丨丨徳業相繼與袁氏俱爲東京名族】九世淸徳【晉羊祜傳世吏三千石至祜丨丨以丨丨聞】三世掌制誥【唐書自李徳林至百藥安期丨丨丨丨丨】一門九侯【漢李尋說王根云將軍一門九侯二十朱輪漢興以來臣子貴盛未嘗如此】一門三相【見前三相張家注】萬石君【漢石奮傳】位司徒者四世【唐元明傳逺祖滂爲漢司徒自滂至明凡十二世其間丨丨丨司空者丨丨】竇氏貴盛【唐書丨丨自武徳以來尙主者八人女爲王妃者六人唐世丨丨莫與爲比】

父子咸以爲榮【栁文昔韋孟以詩禮傅楚而郊廟之制卒正於成鄭以箋注師漢而禪代之儀卒集於小同賈誼以經術起而嘉最好學盧植以儒學用而諶爲祭酒舊史丨丨丨丨】膏粱華腴【唐桞方氏族論曰三世有三公曰丨丨有令僕曰丨丨】傳龜襲紫【後漢陰識傳贊】父子爲相【蘇頲頌父子與宋璟同相璟曰僕射長厚自是國器獻可替否盡公不私則丞相過之】父子名播四海【晉陸機傳機曰我丨丨丨丨丨丨】父子列將【前蘇武傳武曰我丨丨位丨丨爵通侯兄弟相近】並爲師傅【前漢疏廣傳廣爲太傅兄子受爲少傅每朝太傅在前少傅在後】父子繼相【唐戴至徳傳冑子至徳丨丨相丨爲宰丨世詫其榮】拜前拜後【公羊傳周公丨丨魯公丨丨】父子代作帝師【範曄後漢書中興桓氏尢盛自榮至典世宗其道丨丨兄弟丨丨丨丨】父子同爲省貳【唐書崔湜遷兵部侍郎父挹爲禮部侍郎丨丨丨丨丨副丨自唐以來未有是事】父子至相【前平當傳漢興惟韋平丨丨丨宰丨】父子爲相【唐韋思謙子承慶嗣立丨丨並丨宰丨世罕見之】屏風隔坐【吳紀亮爲尙書令子隲爲中書令每朝防詔以禦丨丨丨丨】雙珠出老蚌【後漢韋康字元將弟仲將孔融與其父書曰元將淵才雅度偉世之器也仲將文敏篤誠保家之主也不意丨丨近丨丨丨】

兄弟兩驥【劉正兄弟二人世號丨丨】雙珠【孟昶與弟顗並美風姿時人謂之丨丨】二龍【吳志劉繇字正禮兄岱字公山陶丘洪薦舉茂才刺史曰前年舉公山柰何復舉正禮乎洪曰若明公用公山於前擢正禮於後所謂禦丨丨於長途騁騏驥於千里】八龍【後荀淑傳有子八人儉緄靖燾注爽肅專並有稱名時人謂之丨丨】兩鳳連飛【北齊崔陵與弟仲文同日受拜時號丨丨丨丨】龍躍云津【晉張華見褚陶謂陸機曰君兄弟丨丨丨丨】三楊【唐楊憑與弟淩皆有名大歷中踵擢進壬時號丨丨】兩到【見前賢詩詞類】三珠樹【晉杜易簡稱王勔王勮王勃爲丨丨丨】三列宿【韋叔諧叔謙季武同省時號丨丨丨】河東三鳳【唐薛收傳收與從弟元欽及族弟徳音齊名世稱丨丨丨丨】賈氏三虎【後賈彪傳兄弟三人天下稱曰丨丨丨丨】平輿淵二龍【後漢許劭傳劭平輿人兄防亦知名汝南人稱丨丨丨中有丨丨】馬氏五常【蜀志馬良兄弟五人並有才名鄕裏諺曰丨丨丨丨白眉最良】王門龍鳳【南史王僧防戒子書曰丨丨中優者如丨丨劣者猶虎豹】大馮君小馮君【前馮野王弟立治行相似吏民歌之曰丨丨丨丨丨丨兄弟繼踵相因循聰明賢智惠吏民政如魯衛徳化均周公康叔猶二君】玉昆金友【南史王琳子銓弟錫銓𨿽學不及錫而孝行齊焉時人以銓錫二人可謂丨丨丨丨矣】慈明無雙【後荀爽字慈明潁川爲之語曰荀氏八龍丨丨丨丨】僧彌難爲兄【晉書王珣弟瑉名出珣右時人語曰法護非不佳丨丨丨丨丨】季方難爲弟【世說陳寔曰元方難爲兄丨丨丨丨丨】當今無對【晏公類要云陳羣與孔融論汝潁人物羣曰荀文若休若友若仲豫丨丨丨丨】以弟代兄【唐武后紀韋嗣立爲萊蕪令太后召問曰卿父嘗言臣有兩兒堪事陛下卿兄弟在官誠如父言朕以卿代兄承慶】前兄後弟【南史夏侯防爲豫州刺史兄亶先經此任並有恩惠百姓歌曰丨丨丨丨布政優優】棠棣碑【唐賈惇頤爲洛州刺史百姓植碑頌美及惇實又立頌於兄碑之側號丨丨丨】連珠集【竇羣傳羣兄弟工辭章爲丨丨丨時稱昆弟若五星然】時號三君【後漢陳紀字元方弟諶字季方與紀齊徳同行父子並著髙名丨丨丨丨每宰府辟召常同時旌命羔鴈成羣當世榮之】孫郎【三國誌孫策字伯符從袁術術甚奇之以堅部曲還術嘗嘆曰使術有子如丨丨死後何恨】

皇朝事實一門二相【本朝呂正夷簡丨丨丨丨二十年居政府又賈黃中昌朝一門二相】三參政二侍郎【燕山竇禹鈞五子儀儼偁侃僖皆登第馮道贈之詩曰靈椿一株老丹桂五枝芳竇爲尙書毎對客卽丨丨丨丨丨丨一起居皆侍焉天下榮之劇談錄】一門六內翰【靑瑣集本朝呂防正文靖公子公弼公著公亮公孺俱爲內翰長有名徳】王韓二族【國史初翰林學士彭乘不訓子弟範宗翰上啟責之曰王氏之琪珪玘瓘器盡璠璵韓氏之綜絳縝維才皆經緯非防而得由學而然謂王氏皆以玉爲名故云今天下衣冠子弟取髙科者丨丨丨丨爲盛】父子宰相【朝野雜記國朝丨丨丨丨二家呂許公申公韓魏公儀公】祖孫宰相【同上丨丨丨丨一家曽魯公欽道】兄弟宰相【同上丨丨丨丨一家韓康公莊敏】父子執政【同上丨丨丨丨十三家曹武惠子武穆韓忠憲子獻肅持國莊敏石元懿子文定陳晉公子恭公王仲明子忠簡王惠獻子安簡呂文靖子惠穆正獻範文正子忠宣恭獻魯宣靖子令綽蔡新州子彥淸蔡儋州子居安秦申王子伯陽王敏節子能甫】祖孫執政【同上丨丨丨丨八家張師黯孫簡翼王文獻孫康靖梁莊肅孫才甫富文忠孫季申張章簡孫元量張榮僖曾孫忠文錢文僖孫處和蔣頴叔曽孫子禮】兄弟執政【同上丨丨丨丨十二家呂正南弟正惠陳文忠弟文惠任康懿弟安惠吳正肅弟正憲呂惠穆弟正獻韓獻肅弟持國莊敏王文公弟和甫蔡儋州弟元度鄧子能弟文簡洪文惠弟文安宇文仲理弟肅湣】叔侄執政【同上丨丨丨丨四家胡文恭從子修簡林文節從子彥振史簽樞從子文惠章文憲從孫質夫子厚】三世宰相【同上丨丨丨丨一家呂文穆從子文靖從孫正獻】三世執政【同上丨丨丨丨二家韓魏公子儀公曽孫似夫曽魯公子令綽孫欽道】四世執政【同上丨丨丨丨一家呂許公從父文穆子惠穆正獻曽孫舜徒】父子建節【同上丨丨丨丨十三家劉光世父延慶錢忱父景臻邢煥子孝揚韋淵子謙吳玠子拱吳璘子挺郭浩孫是楊存中子琰劉琦父武仲吳益子琚珽吳蓋子環吳挺子曦】兄弟建節【同上丨丨丨丨七家吳玠璘錢忱愐韋謙讜吳益蓋吳拱挺吳琚瓌珽李孝友孝純】四世節度【同上丨丨丨丨二家錢忱髙祖淑曽祖惟演父景臻鄭藻父子紳父成之從子興裔】父子學士【朝野雜記錢文僖公記父子入院一家李文正昌武其後父子入院者又四家錢希白子飛梁仲素莊肅蘇儀甫子容洪忠宣景伯景巖景盧】兄弟學士【同上兄弟入院者二家陳文惠慶肅二宋元憲景文二吳正肅正憲二韓康公持國二蘇文忠文定二曽文肅文昭二蔡元長元慶二宇文仲理仲通三洪文惠文安景盧然洪氏父子兄弟入翰苑者四古今未有】父子賢良【朝野雜記丨丨丨丨一家錢希白子明逸彥逺】兄弟賢良【同上丨丨丨丨二家二錢子髙子飛二蘇文忠文定】對客侍立【丁晉公談錄竇儀尙書本燕人爲性嚴重家法整肅尙書每丨丨坐卽二侍郎三起居四參政五補闕皆丨丨焉】宰相侍立【陳文惠公堯佐字希元父秦國公省華三子長曰堯叟爲樞密使同平章事季曰堯咨爲武信軍節度皆舉進士第一人三子已貴秦公尙無恙毎賓客至其家公及伯季侍立左右坐客防蹜不安求去秦公笑曰此兒子輩爾故天下皆以秦公教子爲法而以陳氏世家爲榮】父子名動京師【東都事略蘇洵字明允嘉祐間與其二子軾轍至京師歐陽修得洵書二十篇大愛其文辭以爲賈誼劉向不過也其二子同舉進士又同登制科一日丨丨隠然丨丨丨丨而蘇氏文章遂擅天下一時學者皆尊其賢學其文以爲師法以其父子俱知名號爲老蘇】父子繼世掌史【東都事略來敏求字次道以力學被遇朝廷有文命事未嘗不在選中丨丨丨丨丨丨時以爲榮】父子在廷【歐陽六一集吳正肅公育字春卿公在二府太保公以列卿奉朝請丨丨丨丨士大夫以爲榮】梁顥有子【東都事略梁適字仲賢顥之子也適少孤撮顥制誥並自爲文以獻眞宗曰丨丨丨丨矣】文學世其家【同上歐陽修傳子棐字叔弼年十二三修著鳴蟬賦棐侍修語之曰兒果能爲此賦否因書以遺之及長舉進士棐以丨丨丨丨丨】內舉爲將【洓水紀聞曹侍中對太宗曰臣二子璨與瑋材器可取臣若丨丨皆堪丨丨上問其優劣對曰璨不如瑋已而果然】手植三槐【東都事略王旦字子明父祐嘗丨丨丨丨於庭曰吾之後必有爲三公者】韓氏八子【同上韓億字宗魏億方重有守治家嚴肅八子綱綜絳繹維縝緯緬而絳縝位宰相維門下侍郎】竇氏五龍【同上竇儀字可象父禹鈞在周爲諫議大夫五子曰儀儼侃偁僖相繼登科時人謂之丨丨丨丨】二宋【同上宋庠字公序舉進士開封禮部俱第一與弟祁同時有名以詩賦爲學者所宗謂之丨丨】二何【同上何孫字漢公弟僅字鄰幾與孫俱有名於時兄弟皆以進士冠天下學者榮之】二蘇【同上蘇轍字子由與兄軾同舉進士又同舉直言】三孔【同上孔文仲字經父舉進士又舉賢良方正弟武仲字常父舉進士第一平仲字毅父舉進士】三曽【同上曽布字子宣學於其兄鞏舉進士又言行錄曾肇亦舉進士】偕中進士【同上劉攽字貢父少疏俊與兄敞同學博讀羣書遂丨丨丨丨】俱以文名【同上扈字日用與從弟載丨丨丨學知丨鄠杜間宋興入翰林爲學士載官至知制誥翰林學士五代史有傳】俱以儒名【同上尹洙字師魯兄源字子漸與洙丨丨丨學知丨舉進士洙亦舉進士】弟拜相兄艸麻【錢惟演金坡遺事希白惟演從兄也惟演拜相希白當制世稱丨丨丨丨丨丨自古未有惟座主拜相門生艸麻前代記之矣】

羣書精語家世以淸白崇徳【陳子昻文】實公侯之子孫【陳子昻文丨丨丨丨丨丨有山河之气象】蟬聯珪組世爲顯著【李白集】太師之子太尉之孫【韓文莊獻皇太后之弟今天子之舅丨丨丨丨丨丨丨丨司徒之曽孫】奕奕四世崔之爲冠【劉賓客集】言門閥者爲時表【劉賓客集言冠冕者許爲世雄丨丨丨丨許丨丨丨】淸望標門【白樂天文丨丨丨丨榮冠山東之族】典章飽於聞見【杜牧之文朝廷丨丨丨丨丨丨】名卿賢相之家【杜牧之文丨丨丨丨丨丨淸風素範之族子孫森羅髦俊並作】帶礪傳於子孫【唐文粹鐘石享於祖考丨丨丨丨丨丨】四節輝映【唐文粹一門丨丨丨丨當時】庭列鐘彞笥傳組綬【司空表聖文】世有顯人【韓退之集杜氏大家丨丨丨丨】愛甘棠況其子乎【左襄十四年士鞅曰武子之徳在民如周人之思召公焉丨其丨丨丨丨丨丨】

前賢詩詞門閥冠雲霄【杜甫詩】世家表甲第【白樂天詩】家聲蓋六合【杜甫送魏少府鄭公同葉縣長大常苦饑眾中見毛骨猶是麒麟兒磊落貞觀事致君朴直詞丨丨丨丨丨行色何其微】地甲門闌大【元微之集】世祿金張貴【孟浩然詩】簮笏自懷繃【韓退之集】同時爲諸侯【岑參送王綺詩君家一何盛赫奕難與儔伯父四五人丨丨丨丨丨】族大徽音逺【欒城集】七葉珥漢貂【左太衝詠史詩金張借舊業丨丨丨丨丨】名家莫出杜陵人【杜甫詩】家聲赫奕冠前賢【劉賓客詩】靈運子孫俱得鳳【蘇東坡答馬忠玉丨丨丨丨丨丨丨慈明兄弟孰非龍】尙書勲業超千古【杜甫送向卿詩丨丨丨丨丨丨丨雄鎭荊州繼吳祖】後有祕丞前給事【楊誠齋送羅主簿君家人物已數世丨丨丨丨丨丨丨近來復見鄕先生武岡史書五經笥】髙門世業有公卿【方幹寄於郎中詩】雙珠出海底【李白詩丨丨丨丨丨俱是連城珍聰明兩特達余耀照傍人英聲振名都髙價出珠鄰】克家何妙年【杜甫送李長史食徳見從子丨丨丨丨丨一毛生鳳穴三尺見龍泉】疉玉生文翰【李賀送韋仁實兄弟入闗韋郎好兄弟丨丨丨丨丨】兄弟早有名【岑參呈麯判官丨丨丨丨丨甲科皆秀才】君家兄弟不可當【岑參送韋員外家花樹歌丨丨丨丨丨丨丨列卿禦史尙書郎】如君兄弟天下稀【岑參送魏升卿丨丨丨丨丨丨丨雄詞健筆皆若飛】俱有千里骨【蘇東坡送歐陽推官喜見三年少丨丨丨丨丨】麒麟閣畫鴻鴈行【杜甫送向卿逆胡冥冥隨煙燼卿家兄弟功名震丨丨丨丨丨丨丨紫極出入黃金印】玉秀蘭芳好弟昆【岑參詩】君家兄弟眞連璧【蘇東坡詩丨丨丨丨丨丨丨門十朱輪家萬石】

四六警語【筆槖世臣名門濟美喬木聞家箕裘家學雋軌舒翹茁蘭秀質】

【峻閥摩云雲霄閥閱拂世聲猷淸規照水冰雪丰標承家學問】

【玉家聲文惠家慶圖乃士夫之共羨金甌姓氏夷簡宰相器爲伯父之見推閥閱芬芳推趙孟髙曹之族才名卓犖追絳維綜縝之章】

【如蜀三蘇交臂授文章之印如吳二範傳心有名節之燈】

【上駟領渥窪之種並轡驅馳威鳳引丹穴之雛同聲倡和】

【一翁二李獨爲我宋之宗師四海九州家有眉山之述作】

【父如龍兄如虎疊著勲勞伯吹壎仲吹篪競騰聲價】

【我聞在昔有伊尹伊陟之相望民到於今稱召虎召公之似是】

【丹靑霖雨家傳三世之畫圖朱紫風流人敬千鐘之名字】

【逺有源流如二馬二班之父子相輝華萼過三錢三孔之弟兄】

【八龍競躍於云津俱稱相種一鳳獨儀於天宇見謂人豪】

【先正負宇宙之大名經綸未了有子習家庭之官譜出處尢髙】

【挺挺兩申公之列孫祖摩肩英英先太史之賢弟兄接踵】

【水斷蛟陸剸犀出神鋒於寶匣前鞭鸞後笞鳳騁逸駕於華徒】

【昔在元樞不作漢唐之人物篤生令子克紹方呂之世家】

【名父之子名子之父欽向親傳難兄之弟難弟之兄毛原並秀】

【月旦題評元方季方之行誼天庠模楷大陸小陸之文章】

【家豈不置文選恥爭寒士之科名世皆稱有天人宛似謫仙之風骨】

【宦學典刑世有甘棠之笏風流醖借人皆濯栁之標】

【周拜乎前魯拜乎後邁韋平父子之榮陟格於帝尹格於天卜堯舜君民之業君陳父子固存世績越公兒郎信有家風】

【謝莊幸生謝朏信成衣鉢之傳魏徴更有魏謩立見旂常之繼】

【疏廣與受早成給侍之恩謝安有當是後來之慶】

【平氏之與韋氏僅聞閥閱之傳周公之謂魯公蓋襲勲勞之舊】

【一門人物麟儀儀鳳師師三葉相家印累累綬若若】

【貂蟬相望眞成四世而五公鴈序聯輝可謂一門而萬石】

【識其小者指爲東閤之郎君見而知之始信西州之佳士】

【𨿽莫薦夷簡於任推官之時諒已識謝於佳子弟之日】

【奧學開源父子三蘇之復出雄文機輔弟兄二陸之相輝】

【非謂國之喬木以有世臣尙愛公之甘棠而況有子】

【喬木非謂故國文獻猶存幽蘭稱其佳兒典刑是似】

【彬彬文獻盡鋤紈素之驕奕奕簡編獨取簞瓢之樂】

【一門將相琳瑯帶礪之盟三世勲庸赫奕旂常之紀】

【魯臧孫之後蓋有聞人唐鄭公之孫克肖前烈】

【琳瑯相映不數丹桂五枝之榮印組交輝將繼一門萬石之盛】

【篤行先正蘊玉結之操今聞抱孫慶元名相啟金縢之書施及猶子】

閥閱子弟

歷代事實平原佳公子【史記太史公曰丨丨君翩翩濁世之丨丨丨也】世家子弟【前食貨志云如淳曰世世有祿秩家也】遊閒公子【同上宛孔氏有丨丨丨丨之名】越公兒郎有家風【隋楊洪傳云丨丨丨丨故丨丨丨】在臺閣習見故事【通鑑後漢殤帝紀黃瓊昔隨父丨丨丨丨丨丨丨及後居職練達官曹爭議朝堂莫能抗奪】興吾宗者此子【晉顧和傳總角便有淸操族叔榮雅重之曰此吾家麒麟丨丨丨丨必丨丨也】佳子弟【晉王羲之傳羲之深爲從伯惇導所器嘗謂羲之曰汝是吾家丨丨丨當不減阮主簿】芝蘭生堦庭【晉書謝安問諸子弟曰子弟何與人事車騎答曰譬如丨丨欲丨於丨丨耳】謝不負所舉【通鑑晉武帝紀詔求文武良將丨安以兄子丨應詔郗超嘆曰安之明乃能違眾舉親之才足以丨丨丨丨】眞吾家千金【晉書謝朏傳朏幼聰慧謝莊器之十歲能屬文莊遊山使朏命篇攬筆便就王景文曰賢子足稱神童後來復爲特達莊曰丨丨丨丨丨】寄門戶【唐任瓌傳瓌早孤叔父忠每曰吾子𨿽多庸保耳所以丨丨丨者瓌也】諸賢雋子【世說晉林下丨丨各有丨丨籍子渾器重宏曠康子紹淸逺雅正濤子簡練通髙潔咸子瞻虛夷有逺心瞻弟孚爽朗多所遺秀子純梯並淑令有流戎子萬有大成之風惟劉伶子無聞凡諸子惟瞻爲冠紹簡亦見重當時】我家龍文【北史楊愔傳愔叔父見愔曰愔將相器謂人曰此兒駒齒未落已是丨丨丨丨更十歲當求之千里之外】顯官須子弟爲【唐選舉志李徳裕曰朝廷丨丨丨公卿丨丨丨之何者少習其業目熟朝廷事臺閣之儀不教而自成寒士縱有出人之材固不能閒習也則子弟未易可輕】眞楊震子孫【後漢靈帝謂楊震孫奇曰卿彊項丨丨丨丨丨】挺挺有祖風【唐魏徴傳謩之論議丨丨丨丨丨烈】積習名教【唐栁公綽傳子仲郢有父風牛僧孺曰非丨丨丨丨何以致此】

皇朝事實不墜門閥【東都事略李昉傳昉爲相子宗諤至諫議大夫眞宗謂宰相曰國朝將相能以聲名自立丨丨丨丨者惟昉與曹彬家耳】眞名家駒【楊誠齋集權邦彥字朝美公家儒學三世公自兒童時嶷如成人七歲聞講毛詩退能爲家人說大義十三入郡學頭角巍然父光祿公見而奇之曰丨丨丨丨一日千里】夷簡宰相才【東都事略呂正傳眞宗謂正曰卿諸子孰可用正曰諸子皆不足用有侄丨丨丨丨丨也】問子弟以宗愈對【同上胡宿傳弟名宗愈舉進士甲科宿一罷樞密副使出守杭州陛辭之日英宗丨丨丨誰可繼卿者丨丨丨丨】

羣公精語奕奕皆有一種風气【隋僧智果評書王謝家子弟丨丨丨丨丨丨丨丨】不鏤自雕非鸞則鳳【魏王同表王孫公子丨丨丨丨丨丨丨丨】承平王孫故態【桞文云觀者尙識丨丨丨丨丨丨】眞房太尉家子孫也【韓退之撰墓碑云云】蘭砌傳芳鯉庭稟訓【王荊公集云云】驥之子鳳之雛【杜甫入奏行竇侍禦丨丨丨丨丨丨年未三十忠義俱骨骾絕代無】世濟其美【左文十八年丨丨丨丨不隕其名】守其業稱其家【韓文馬少翠竹碧梧鸞鵠停峙能丨丨丨者也防子娟好靜秀瑤環瑜珥蘭茁其芽丨丨丨兒也】

前賢詩詞芝蘭疊璵璠【杜甫詩子弟先卒伍丨丨丨丨丨】渥窪汗血種【杜甫和宋少府丨丨丨丨丨】鳳穴雛皆好【杜甫贈鮮於京兆丨丨丨丨丨龍門客又新】門閱冠雲霄【杜甫贈盧參謀丈人籍才地丨丨丨丨丨】云有驥騄姿【蘇東坡詩擢子拱把中丨丨丨丨丨】人門子皆冠【東坡送歐陽叔弼淸朝固多士丨丨丨丨丨】東山子弟家風在【歐陽六一詩】閨庭蘭玉照鄕閭【東坡詩云云】家聲器宇存【杜甫詩】籍籍名家孫【同上】烜赫舊家聲【杜甫詩】嶷然大賢後【杜甫詩丨丨丨丨丨復見秀骨淸】承家從昔如君少【陳后山詩】郎君玉樹髙【杜甫栢大山居叔父朱門貴丨丨丨丨丨山居精典籍文雅涉風騷】早覺仲容賢【杜甫示侄左嗣宗諸子弟丨丨丨丨丨】

四六警語【鐘鼎家聲气壓儒紳丹山瑞鳳珪璋文物家傳諫笏赤水名駒】

【學承正統文鉢文章世濟美名箕裘軒冕】

【渥窪千里之駒權奇有種丹穴五色之羽品質不凡】

【當時耳目見聞無非國體今日謀謨左右小試家傳】

【側聞公子久馳魏闕之心將有神仙且引蓬萊之路】

【屏紈繻之習而佩服儒雅持詩書之澤而緣飾典刑】

【眾作蟬鳴威鳳乃儀於玉籥文蝸餌巨鱗肯上於銀鉤】

【濯濯之桞若斯人之風流藹藹之云如其文之態度】

【拾乃祖三槐之植气欲干云繼難兄九棘之輝名方起日】

【龍門再世掩萬古以騰輝棣萼連華超二難而挺秀】

【觀我奇士極知東閤之多賢裕乃父功只頌西平之有子】

【螢窗雪案有寒士之素風麈尾唾壺無貴遊之豪態】

【竹簡蕓編克世先大夫之業錦衣玉食略無貴公子之風】

【金貂襲慶侈衣冠禮樂之傳玉樹騰芳兼文學政事之選】

【戲翡翠於蘭苕之上少試才華集鸞鵠於梧竹之間佇歸親切】

【百年人物之家典刑猶在一時循吏之政最績交騰】

【龍之駒鳳之雛气槪雄吞於餘子象之齒犀之角詩文特露於一班】

【魯臧孫之後蓋有聞人唐鄭公之孫克肖前烈】

翰苑新書前集卷六十一

欽定四庫全書

翰苑新書前集卷六十二

事契

座主門生

歷代事實衣付鉢【秦再思洛中紀異範質卽和凝門生座主榜上名次第同者謂之衣鉢和之名次範入承之和爲相封魯公終太傅範亦封魯公終太傅實爲衣付鉢而得心印也】沆瀣一气【南部新書杜審權大中十二年知舉放盧處權有戲之曰座主審權門生處權乾符二年崔沆放崔瀣談者稱座主門生沆瀣一气】就中書見座主【因話錄唐李逢吉知貢舉榜未放而入相及第人就中書見座主時謂好腳迹門生】謝衣鉢【摭言狀元以下到主司宅下馬綴行而立斂名紙通呈與舉主對拜主司云謝衣鉢】不迎不送【五代史晉相桑維翰裴皥門生嘗謁皥皥不迎不送或問答云皥見維翰於中書則庶僚也維翰見皥於私館則門生也何迎送之有】詣闕訟事【後漢書楊震門生虞放陳翼詣闕追訟震事詔除震二子爲郎】引進士謁【見詩詞類】門生徧天下【魏志袁紹傳袁氏樹恩四世門生徧滿天下】雲母屏分隔【後漢鄭爲太尉時舉將第五倫爲司空班次在下每正朔朝曲躬自卑帝問知其故遂聽置雲母屏風分隔其間】座主作相門生批詔【玉壺淸話李翰於和凝榜及第後與座主同任學士凝作相翰爲承防適當批詔次日於玉堂輒開和相舊閣悉取圖書器玩畱詩云座主登庸歸鳳閣門生批詔主鼇頭玉堂舊閣多珍玩可作西齊潤筆不】門生門下見門生【五代史馮裔孫裴皥門生也淸泰初裔孫知舉引新進士謁謝皥皥作詩曰門生門下見門生】

皇朝事實【見禮部尙書知貢舉條玆不重載】

羣書精語手持文柄髙眡寰海【劉禹錫文】使操刈楚之柄【權徳輿集】號門生而不知恩非人也【桞子厚與顧十郎書凡號門生而不知恩之所自者非人也】鸞鳳集權公之門【楊嗣復撰權徳輿文集序貞元中奉詔考定賢良艸澤之士升名者十七人及禮部擢進士第者七十有二人鸞鳳杞梓舉集權公之門所擢登輔相之位者前後十人】前賢詩詞門館舊桃蹊【劉長卿詩】猶是門下客【髙達夫詩至今淸云人猶是門下客】再造門館遲【杜荀鶴辭座主侍郎一飯尙懷感況攀髙桂枝此恩無報處故國逺歸時祗恐兵戈隔再造門館遲茅堂拜親後特地淚雙垂】春官驗討論【杜甫贈崔於二學士天老書題目春官驗討論云云謬稱三賦在難述二公恩】終是畱侯門下人【白居易集商山四皓𨿽休去終是畱侯門下人】令公桃李滿天下【白樂天集令公桃李滿天下何用堂前更種花】滿城桃李屬春官【劉賔客詩一日聲名徧天下滿城桃李屬春官】錯認顏標作魯公【摭言鄭薰主試誤謂顏標乃魯公之後以爲狀元或嘲之曰主司頭腦太冬烘誤認顏標作魯公】四六警語【宋奉常再領省闈取王元之等皆爲學士歐內翰兼知貢籍降蘇子瞻亞疑是門生難莫難於遇士胡安定之掌成均始識體用之正樂莫樂於知音歐陽公之司禮部痛排險怪之非彩筆之吹噓屈已禮賢奚啻三握髮三吐哺之遜許枯根之向暖以身覆物豈惟一舉手一投足之恩不謂暗中之摸索遂送上之吹噓】

【數父執於慈恩之塔希若晨星稱門生於通徳之鄕恍如霄漢】

【若揆門生座主之常當辧國士眾人之報】

【人亦有言衣鉢恐成於故事我則無勇鼓旗空噪於後塵】

【固知無明月之暗投自恐乏陽春之寡和】

【誦先生進學之規願爲籍輩聽吾榜得人之語媿在盧前】

【過眼無五色之可取防頭有一字以爲褒】

【官燭風簾皆恩造陶鎔之地氊書淡墨極儒生際遇之榮】

【說戰文人還迷於五色讀刑罰論公放出於一頭】

【頑金難化已幸歸大冶之中舊物無忘冀常軫遺簪之念】

故吏

歷代事實舊吏徧天下【後袁紹傳袁氏植恩四世故吏徧於天下】韓李皆晏門下【唐劉晏傳晏爲度支鹽鐵轉運使其商財用之術者皆一時之選故沒後二十餘年韓洄元琇裴腆包佶盧貞李衡相繼分掌財賦皆晏門下】逢戎避道【竹林七賢論王戎故吏多至大官相逢戎輒下遒避之】掌財有聲【唐徳宗紀劉晏沒後掌財賦有聲者多晏之故吏也】並爲三司【後胡廣傳廣與故吏陳蕃陳咸並爲三司蕃每朝防稱病避廣時人榮之】奏復浩官【晉殷浩傳浩被黜放卒故吏顧悅之上疏訟浩疏奏復浩本官】市藥遺訓【東觀漢紀鄧訓故吏念訓常所服藥比州少之又知訓好靑泥封書從黎陽步推鹿車於洛陽市藥還過趙國易井載靑泥至上谷遺訓其得人心如是】奏授判官【職官分紀宰相徐商領鹽鐵奏王徽爲參佐及鎭江陵以徽舊佐奏授殿中侍禦史充荊南節度判官】

羣書精語三得爲屬吏【韓退之爲分司郎官上鄭尙書啟愈幸甚三得爲屬吏朝夕不離門下出入五年竊自計較受與報不宜在諸從事後故事有當言未嘗敢不言有不便於已輒吐私情閣下所宜憐也】

前賢詩詞遺簪墮履【羅隠詩遺簪墮履應畱念門客如今只下僚】

四六警語【古靈槁中衮字屢於題品姑蘇臺上繡衣重覩於光華】

【幸爲河汾諸生鶯入新年甫離幽谷已入古靈舊槁燕尋故壘喜傍連云】

【托雞狗以效使令長笑孟嘗之客爲雲龍而相上下每懷東野之門】

【春風巢燕旣嘗爲大廈之依曉雨鳴雞當不攺平生之度】

【不謂緇衣之好敝予又攺爲兮疊華衮之褒復之不能厭也】

【谷鶯初出揔驚遷木之榮海燕重來深認捲簾之意】

【幸隨文子之同升曷勝厚意惟知籍輩之不叛誓許終身】

【所冀泰亨還正人於廊廟庶從此去尋舊迹於門墻】

【家家夜月何如近水之樓臺物物春風況是故園之桃李】

【生𨿽父母而知者鮑叔已竊慕於古人願爲弟子而出於韓門詎敢忘於後日】

同年

歷代事實列名慈恩寺【摭言進士榜出謝後便往期集院狀元與同年相見請一人爲錄事其餘主宴主酒主樂探花主茶之類咸以其年辟之俱防謂之同年列名於慈恩寺謂之題名大宴曲江亭謂之曲江防在關試後謂之關燕】大燕曲江亭【上注】榜花【南部新書太中以來禮部放榜嵗取二三人姓氏稀僻謂之色目人亦曰丨丨】杏園宴【摭言神龍以來杏園宴後於慈恩寺塔下題名同年中推善書者紀之】同年固有情【通鑑唐紀李絳相徳宗人言其私同年許季同徳宗問之曰人於同年固有情乎絳曰同年乃九州四海之人偶同科第或登科然後相識於情何有若其果才𨿽在兄弟子侄之中猶將用之況同年乎】一雙前進士【摭言苗臺符年十六張讀年十七同年進士時同佐鄭少師宣州幕嘗列題西明寺壁或竊注曰一雙前進士兩个阿孩兒】

皇朝事實廬山髙【東都事略劉渙字凝之舉進士爲潁上令以剛直不屈於上位卽棄官而歸家於廬山之陽歐陽修與渙同年進士也髙其節作廬山髙詩以美之】榜中得人【王文正公遺事尙書張詠嘗謂人曰吾榜中得人最多謹厚有雅望無如李文靖深沈有徳鎭服天下無如王公面折廷爭素有風采無如冦公當方面寄則詠不敢辭】器之從學溫公【言行錄劉安世字器之與司馬溫公爲同年契因遂從學於溫公】

羣書精語有司題甲乙之科【桞子厚送苑論登第後歸覲詩序八年冬餘與馬邑苑言揚聨貢於京師自時而後車必掛轊席必交袵量其志知其達於昭代究其文辯其勝於太常明年春同趨權衡之下觀其掉鞅於術藝之逰刅乎文翰之林風雨生於筆札雲霞發於簡牘有司題甲乙之科余與兄又聨登焉余不厚顏而陪其逰久矣】隔同年之面【摭言唐進士防宴曲江崔象請告假不赴乃以雕載妓逰觀爲團司所發崔沆爲主罰錄事判之云深攙蓆帽宻映氊車紫陌尋春便隔同年之面靑雲得路可知異日之心】

前賢詩詞粲若琴上星【東坡送家退翁知懷安軍詩吾州同年友粲若琴上星當時功名意豈止拾紫靑退翁守淸約霜菊有餘馨】通家不隔同年面【韓退之詩通家不隔同年面得路方知異日心】收科天陛頓同時【王荊公和王司封防同年詩收科天陛頓同時白首相驩事亦稀追講舊逰犀麈脫交酬新唱彩牋飛】同芳晉堂桂【趙淸獻詩同芳晉堂桂共聽禹門雷】題名猶記榜間黃【楊誠齋詩入座能分一日光題名猶記榜間黃看渠超出金閨彥顧我曾爲同捨郎】往年鶯谷接淸塵【韓渥詩詳見同官類】同到蓬萊豈偶然【杜荀鶴次同年張曙之詩天下詩名天下引來齊列玉皇前大仙錄後頭無雪至藥成來竈息煙笑躡紫雲金作闕夢拋塵世鐵爲船九華山叟驚凡骨同到蓬萊豈偶然】大尹是同年【鄭谷寄趙大諫詩神州容寄迹大尹是同年】共聽禹門雷【見上】

四六警語【固有情於同年倘不隔尋春之面想歡顏於大庇已預懷賀廈之私】

【春風桂籍敍契好於年家夜雨檐花赴襟期於官舍】

【對硯中龍蛇之影遙識璇魁接天邊鴻鴈之行偶聨金榜】

【於同年固有情尙期忠告𨿽不敏事斯語庶克欽承】

【輦路相逢猶記東華之步武宦途邂逅少攄南國之荒涼】

【回首上林敢記遷鶯之舊棲身大廈惟深賀燕之私】

【功名俊偉乃知吾榜之得人蹤迹湮微或冀明公之引類】

【老夫無能爲矣愧不如人同年固有情乎願無隔面】

【於同年亦有情乎願追騏驥恐先生自此升矣不顧蟾蜍】

【霜葉欺袍敢敍同年之末契雪花如席阻陪屬吏以前駈】

【綴神仙之籍昔𨿽雞犬之同升防渤澥之旁今愧鴈鳬之偶集】

【蘇章之按屬部𨿽以公不以私李絳之篤同年乃所願非所望】

同官

歷代事實同寮【左文七年先蔑奔秦荀林父曰同官爲寮吾嘗與同寮敢不盡心乎盡送其帑及其器用財賄於秦曰爲同寮故也】同捨郎【前直不疑不疑爲郎同捨有告歸誤持同捨郎金去又後漢陳重爲郎同捨有告歸寧者誤持同捨郎袴以去】性狷介【通鑑唐太宗紀蕭瑀性狷介與同寮多不合】同班共事【見精語類】九官相遜【前劉向傳向上疏曰舜命九官濟濟相遜和之至也眾賢和於朝萬物和於野】

皇朝事實同館【涑水記聞厚叔曰趙槪與歐陽修同在館及同修起居注】卹尹洙之家【余襄公撰墓志尹洙與狄靑同經略招討事洙貶死厚卹其家】

羣書精語天下之遇未有如此【晉傅咸感別賦序曰友人魯虎叔雅量濟秉心邃逺余少與之逰長情相親相友愛如同生其後遷太子洗馬俄而謬朝私猥忝玆職𨿽懼不稱而喜與此子同班共事天下之遇未有如此周旋三十載魯生遷尙書𨿽則不逺而情甚恨退而作玆賦云爾】同其後先同其初【韓退之河南府同官記河南同時於天下稱多獨得將相五人參軍則得公姓裴名均鎭江陵河南主簿則相國盧公邁汜水主簿則相國鄭公餘慶陸渾主簿則相國顧公少連云云故好語故事者以爲五公之始迹也同其後進而偕大也亦同其稱名臣也又同官職𨿽分而功徳有巨細其有忠勞於國家也同有若將同其後而先同其初也】我𨿽異事及爾同寮【詩板篇】同寅恊恭和哉【書臯陶謨】

前賢詩詞丹墀共拜嘉【柳子厚同劉院長述舊繼酬天祿署俱尉甸侯家憲府初收迹丹墀共拜嘉】同官盡才傑【韓退之寄贈王補闕李拾遺同官盡才傑偏善李與劉】曾共伏靑蒲【鄭谷寄孫端公惟君應見念曾共伏靑蒲】郎署春同宿【誠齋別蕭挺之泉州郎署春同宿州麾晚卜鄰】同捨有輝光【杜甫送韋員外赴韶州炎海韶州牧風流漢署郎分符先令望同捨有輝光】分曹限紫防【岑參寄左省杜拾遺聨步趨丹陛分曹限紫防】書殿忝聨衡【劉賔客詩冊庭嘗接武書殿忝聨衡】俱爲蜀使臣【杜甫贈蕭使君昔在嚴公幕俱爲蜀使臣】爲寮記腐儒【杜甫寄韋有夏郎中萬里皇華使爲竂記腐儒】還曾同制掌絲綸【韓退之上襄陽李相公濁水污泥淸路塵還曾同制掌絲論】知心不獨爲同官【鄭谷寄張補闕詩十五年前諳苦節知心不獨爲同官】春滿東朝接佩聲【鄭谷寄職方李員外詩曽袖篇章謁長卿今來附鳳事何榮星臨南省陪仙步春滿東朝接佩聲自注員外儲官谷忝獲攀接談笑不拘先後禮嵗寒仍契子孫情龍墀仗下天街暖共看圭峯並馬行】聲名烜赫文章士【韓偓與子華侍郎同年玉堂同直因成長句兼呈諸同年往年鶯谷接淸塵今日鼇山作侍臣二紀計偕勞筆硯一朝宣入掌絲綸聲名烜赫文章士金紫雍容富貴身絳帳恩深無報路語余相顧卻酸辛】

四六警語【飛芻挽粟均爲出納之攸司移粟乞醯尙賴有無之相濟】

【士伯同寮之好實始自今太丘有子之賢願常過我】

【吾嘗同僚旣托蘭金之契子明告我願聞藥石之規】

【君子不黨倘翕翕以徇人同官爲僚尙諄諄而告我】

【同舟共濟豈惟利害之均鑿壁分光寧復富貴之問】

交代

歷代事實合符而出【後傅燮傳初郡將範津薦傅燮及津爲漢陽與燮交代合符而出】及瓜而代【左莊八年齊侯使連稱管至父戌葵邱時而往曰及而代】舊政告新【語公冶長篇子張問曰令尹子文三仕爲令尹無喜色三已之無慍色舊令尹之政必以告新令尹何如子曰忠矣】爲政寛猛【鄭子產疾謂子大叔曰我死子必爲政惟有徳者能以寛服民其次莫如猛】猥承君後【通鑑漢和帝紀班超爲都防徴還任尙代爲郡都防尙謂超曰君侯在外國三十餘年而小人猥承君後任重慮逺宜有以誨之】不易其政【通鑑晉恭帝紀謝方明善治郡所至有能名承前代人不易其政必當攺者則以漸移變使無迹可尋】何徳以代【通鑑晉懷帝紀張軌病風以秦州刺史賈龕代之龕將受之其兄讓龕曰涼州一時名士威著西河何徳以代之】後接者未易【齊書王延之代張緒爲中書令何防曰後接之者實未爲易】山陰告新【南史傳翽代劉元明爲山陰令問元明曰願以舊政告新令尹】獄市爲寄【前曹參傳參爲齊相使者召參參曰以齊獄市爲寄謹勿擾也】代何爲相【同上參代何爲相國舉事無所變更一遵何之約束】

羣書精語瓦石在後糠粃在前【晉書習鑿齒雲沙之汰之瓦石在後簸之揚之糠粃在前】

前賢詩詞後功掩前羞【歐陽六一詩】子孫不相忘【王元之和滁州詩古人重交代子孫不相忘】

四六警語【秣馬在途賫榮翰牘傳郵告至交龜戒吉締契云仍滌籀戒期

操觚學步敢論臭味之同合墁代庖彊附交承之契】

【湖船一笑夙傾邂逅之心冰幕同僚彊附交承之契】

【欽聞命戒知明府之有眞濫托交承愧此身之是客】

【行李經從記嘗陪於趨進折梅問訊遽來作於交承】

【登畿入幕濫同賔客之聨授印合符將托子孫之契】

【誦才名於方冊之間願從而後講交好於佩衿之地偶在其先】

【聨三千餘牘而爲奏快漢殿之先登方六七十里而非邦作梁園之後至】

【謾期飛逐於冥鴻寧擠推不去之恥敢恥棄余之竹馬以幸臒瘁無聊之民】

【貂不足以狗續

懷哉解去鴻髙舉而燕來

賢者沓來】

【未容解印而屬典客念舊尹必新尹之告亦當避堂而迎蓋公而前事非後事之師鵲擁行軒欲替邦人之臥轍馹馳丹詔已傳天闕之賜環】

【瞠後塵者惟當亦步趨攀逸駕者敢騁殊軌轍】

【誰令甲科亦補文學之掌故聊復庚約卽是翰林之主人】

【偶然承乏遂供越俎之勞正爾失眞久抱佩環之愧】

【願察來何暮之謠及瓜而代庶幾推不去之令接浙而行】

【歸夢紛紜寄傲賦柴桑之引詞華噴薄須說詩匡鼎之來】

【膏吾車秣吾馬歸相盤谷之泉去爾還爾牛傾聽武陽之政】

【得遂合符於半竹蔑有異同當令存愛於甘棠永無剪伐】

【封府庫以代閔焉如望嵗之勤揚糠粃於前端有冀匿瑕之賜】

【向夕牛羊自顧豈甘於畱滯乘時鴻鴈胡爲巧避於去來】

【今吾復故吾卽返屠羊之肆此座正子座早乘展驥之期】

【𨿽慚屍祝越樽俎而代庖人之勞當籍吏民封府庫以待將軍之至】

交契

歷代事實文章四友【杜審言少與李嶠崔融蘇味道爲文章四友世號崔李蘇杜】三友一龍【華歆與邴原管寧爲友時人號三友爲一龍歆爲龍頭原爲龍腹寧爲龍尾】耐久朋【唐魏元同與裴炎締交能保終始時號耐久朋】忘年友【唐書陸贄年十八張鎰有重名請爲忘年友】忘年爾汝【禰衡有逸才與孔融作爾汝交時衡年二十餘而融年五十敬衡而忘年也】大父行【前鄭當時傳當時年少官薄共逰知交者皆其大父行天下有名之士也】忘言之契【晉山濤傳濤與嵇康阮籍等爲竹林之交著忘言之契】神交【晉嵇康阮籍山濤一見便爲神交】飲醇酎【吳志程普曰與周公瑾逰如飲醇酎不覺自醉】膠漆【雷義陳仲爲友情如兄弟時人語曰膠漆𨿽堅不如雷與陳】房杜相友【唐史薛收與元敬爲文學館學士時房杜等處心腹之寄深相友托】莫逆交【唐史楊寧有髙操擢第棄官與陽城爲莫逆交徳宗召城詔寧與俱來】千里命駕【晉嵇康傳呂安服康髙致每一相思千里命駕】同輿連壁【夏侯湛孝若與潘嶽友善每出同輿人謂之連璧】縞帶紵衣【左傳吳季札見鄭子產如舊相識與之縞帶子產獻紵衣】僑札之分【本傳魯肅指囷米與周瑜瑜亦知其奇遂定僑札之分謂季札與子產也】四夔【盧東美何長師李華韓衢爲友淮泗間號爲四夔】兩龔【漢兩龔皆楚人也勝字君裳捨字君倩二人相友並著名節故時人號之曰楚兩龔】傾蓋相恱【家語孔子遇程子傾蓋而語終日甚相恱顧謂子路曰程子天下之賢士取束帛以贈之】定交杵臼【後漢吳祐傳爲新蔡長時公沙穆來逰太學無貲乃變服客傭爲祐賃舂祐與語大驚定交杵臼之間】先與紀友後與羣交【魏志孔融才髙倨傲年在陳紀陳羣之間融先與紀友後與羣交更與紀拜】友偉交叔度【後郭泰傳泰字林宗適陳畱則友符偉逰太學則師仇李智之陳國則親魏公入汝南則交黃叔度】尹班相得【後漢尹敏傳敏與班彪親善每相遇輒日旰忘食夜分不寢自以爲鐘期伯牙莊周惠施之相得也】蕭朱王貢【漢蕭育少與陳咸朱博爲友著聞當世往者有王陽貢公故長安語曰蕭朱結綬王貢彈冠言其相薦達也育與博後有隙不能終故世以交爲難】後有慶亷【後亷範傳範與慶鴻爲刎頸交時人稱之曰前有管鮑後有慶亷】亷藺【史記亷頗與藺相如爲刎頸交】白犬丹雞盟【段公路北戶錄越人每能相交於山下作壇祭以白犬丹雞盟曰甲與乙爲友上下四方莫不並見卿若乘車我戴笠後日相逢下車揖我若步行君乘馬后日相逢君當下】大兒小兒【後漢書禰衡惟善孔融楊修常稱曰大兒孔文舉小兒楊徳祖餘子碌碌莫足數融亦深愛其才衡始冠而融四十遂與爲交】廣絕交論【任昉子四人東裏西華南客北叟皆無術業兄弟流離不能自振生平舊友莫有相卹道逢劉孝標然驚曰我當爲汝作計乃著廣絕交論譏其舊友云】皇朝事實交大雅大忠大直【言行錄範文正公贊王元之像曰昔王文正公居宰府二十年未嘗見愛惡之迹天下謂之大雅冦萊公左右天子卻戎狄保社稷天下謂之大忠樞宻馬公慷慨立朝有犯無隠天下謂之大直此三君子者一代之偉人也公與三君子深相交許情如金石則公之道可知矣】天下賢者曰君實景仁【言行錄範公鎭鎭熈寧元丰間士大夫論天下賢者必曰君實景仁其道徳風流足以師表當世其議論可否足以榮辱天下二公蓋相得歡甚皆自以爲莫及曰吾與子生同志死當同而天下之人亦無敢優劣之者君實常謂人曰吾與景仁兄弟也但其姓不同耳】永叔服魏公徳量【韓魏公別錄公晚與歐陽永叔相依而相親最深永叔心服魏公之徳量嘗曰累百歐陽修何敢望韓公公曰永叔相依無他琦以誠而已】韓李更爲僕【邵氏錄韓參政億李參政若谷未第時俱貧同途赴試京師共有氊一席一割分之每出謁更爲僕李先登第授長社主簿赴官自控妻驢韓爲負一箱將至長社三十里李謂韓曰恐縣吏來箱中只有錢六百以其半遣韓相持大哭別去後舉韓亦登第皆至參政】篤於朋友【歐陽墓志公平生篤於朋友如尹師魯梅聖兪孫明復旣卒其家貧公力經營之使得自給又表其子於朝悉錄以官】魏公善師魯【聞見錄韓魏公少善尹師魯師魯以貶死其子朴方𦇤褓旣長公聞於朝命以官薦爲屬教育之如子弟】麥舟之惠【範文正公遣子堯夫到姑蘇載麥舟次丹陽遇石曼卿云三喪未葬無可與謀者堯夫以所載麥舟付之單騎到家文正曰東吳見故舊乎曰曼卿三喪未舉畱滯丹陽時無郭元振莫可告者文正曰何不以麥舟與之堯夫曰已付之矣】

羣書精語同心其利斷金【易二人同心其利斷金同心之言其臭如蘭】合志同方營道同術【記儒行篇合志同方營道同術並立則樂相下不厭久不相見聞流言不信】責善朋友之道也【孟子】合堂同席而坐【莊子】相視而笑莫逆於心【莊子相視而笑莫逆於心遂相與爲友】交淺而言深者忠也【淮南子】艸木吾臭味也【左襄二十二年譬諸艸木吾臭味也】樂莫樂兮新相知【楚辭】行則連輿止則接席【魏文帝吳質書昔日逰處行則連輿止則接席何曾須臾相失】吾崔君一人【韓退之與崔羣書僕自少至今從事於往還朋友間一十七年矣所與交往相識者千百人非不多其相與如骨肉兄弟者亦且不少至於心所仰服考之言行而無瑕尢窺之閫奧而不見畛域明白淳粹輝光日新者惟吾崔君一人】心照神交惟我與子【選益都賦】身𨿽胡越意存斷金【文選】握手出肺肝相示【韓退之桞子厚志士窮乃見節義今夫平居里巷相慕悅酒食逰戲相徵逐詡詡彊笑語以相取下握手出肺肝相示指天日涕泣誓生死不相背負眞若可信一旦臨小利害僅如毛髮比反眼若不相識落陷穽不一引手救反擠之又下石馬者皆是也此宜禽獸夷狄所不忍爲而其人自視以爲得計】鬱鬱蘭茝婉孌塤箎【劉孝標傳心同琴瑟言鬱鬱於蘭茝道協膠漆志婉孌於塤箎】一面契若金蘭【竹林七賢傳】

前賢詩詞同心許斷金【劉賔客詩攜手慙連璧同心許斷金】意气一言合【駱賔王詩意气一言合風期萬里親】堅久如金石【白侍郎詩豈無舊交結久別多遷易亦有新往還相見多形迹惟君與我分堅久如金石】交情老更親【杜甫簡髙使君行色淸將晚交情老更親天涯喜相見披豁對吾眞】異縣昔同逰【杜甫贈蘇徯詩異縣昔同逰各云厭轉蓬別離已五年尙在行李中】四方上下逐東野【韓退之醉畱東野吾願身爲云東野變爲龍四方上下逐東野𨿽有離別無由逢】不枉故人書【韓愈寄鄂嶽李大夫湓城去鄂渚風便一日爾不枉故人書無因帆江水故人辭禮闈旌節鎭江沂云云】且喜百年有交態【髙適別韋參軍世人向我同眾人惟君與我最相親且喜百年有交態未嘗一日辭家貧】重得故人書【杜甫酬韋韶州深慙長者轍重得故人書】難隔故交情【方幹寄吳磻雲山任重疊難隔故交情】尙記門間半面人【陳后山寄張單州平生天上張公子尙記門間半面人】今日更爲同社人【王荊公送別韓虞部客捨街南初著巾與君兄弟卽相親當年豈意兩家子今日更爲同舍人】阿閣鸞凰野田鶴【白侍郎詩阿閣鸞凰野田鶴何人信道舊同羣】少年樂新知【韓詩少年樂新知衰暮見故友】輕言托朋友【箜篌謠輕言托朋友對面九疑峯多花必早落桃李不如松管鮑夭已死何人繼其蹤】君子芳桂性小人槿花心【文粹擇樹復擇地惡土變木根結交若失人中道生謗言君子芳桂性春穠寒更繁小人槿花心朝在夕不存莫躡冬冰堅中有潛浪翻惟當金石交可與賢達論】

四六警語【君乘車我戴笠憶輦轂之相逢客遺魚中有書喜湖湘之共仕】

【敢向瀟湘妄作故人之想第欣原隰獲觀使者之光】

【題名鴈塔蒹葭叨倚玉之榮被接龍門棠棣辱聨華之許】

【曉行湘水固知畫防之淸暮見吳山亦望碧雲之合】

【少陵之生意蕭然慙非紈袴範叔之一寒如此恃有綈袍】

【一杯相屬空有想於春云千里而遙但共分於明月】

【觀富韓同日之拜孰不欣然論管鮑平時之交玆由幸甚】

【贈我綈袍已佩久知之契報公玉案敢忘厚意之酬】

【靑衫謾仕云泥𨿽隔於升沈黃卷遺文艸木實同於臭味】

【此魯衛二邦之連敢當過奬有孔李百年之契尙俟忠規】

【來幾日而見長者實幸瞻承有二天而私故人終期覆防】

【今日飲者恩明日按者法正累故人觀察急於賦刺史私於民願哀老子】

世契

歷代事實有家世事分【通鑑唐昭宗紀王珂曰吾於諸公有家世事分】累世之交【晉書何劭袁毅有累世之交】通家子弟【後孔融傳融十嵗隨父詣京師河南尹李膺不妄接士融造門曰我是李君通家子弟門者言之膺請融問曰髙明祖父嘗與僕有恩舊乎融曰然先君孔子與李老君同徳比義而相師友則融與君累世通家眾坐嘆息】父黨造門【前漢敍傳班彪家有賜書父黨揚子云已下莫不造門】聞名命駕【北史劉孝綽年十四繪常使代艸詔誥父黨沈約任昉範云等聞其名命駕造焉】拜牀下【通鑑後光武紀馬援有疾梁松來之獨拜牀下援不答松去諸子問曰梁伯孫帝壻貴重公卿莫不憚之大人獨不爲禮援曰我乃松之父友也𨿽貴何得失其序乎】與聲子善【左襄二十六年初楚伍參與蔡太師子朝友其子伍舉與聲子相善也】杜甫世舊【杜甫傳嚴武以杜甫世舊待甫甚善】作五君詠【唐張說旣失執政內自懼雅與蘇瓌善時瓌子爲相作五君詠獻頲其一紀瓌也瓌忌日致之頲嗚咽見帝陳說大勲不宜居外遂遷荊州長史】

皇朝事實同榜子弟【韓莊敏遺事王沂公與孫衝同榜衝子京往辭沂公公畱食】羣書精語有通家之舊【桞子厚送崔羣序予於崔君有通家之舊】丈人吾父之友【崔祐甫穆氏四子講藝序】

四六警語【識中散於雞羣夙有通家之好懷少傅之鵠峙未諧識面之期】

【對北臺之馬耳自昔通家問南山之鳳雛乃今補掾】

【鸞停鵠峙舊聞英物之不凡鴈後鴻前今見故人之有子】

【非敢敍大父老人之舊好蓋願聞先生長者之緒言】

【無忌卽劉牢之甥風流是似鄭公乃魏謩之祖气象如存】

【紅蓮綠水談舊事以無人翠竹碧梧喜故人之有子】

【先世同文靖之第一榜得人賤子登元禮之門通家有舊】

【尙記喬公之約或憐嵇紹之孤】

【昔秋風聨天府之名駑馬莫追於騏驥今玉霧有塵寰之隔飛黃不顧於蟾蜍】

【定知嵇紹之不孤或許孔融之自敍】

【念伯父曾忝交承夙有通家之好則賤子𨿽無介紹此爲借手之階】

【新學小生固英逰之難並老人大父諒交道之未寒】

【深惟先世豈無托子之交賴我名公獨任卹孤之責】

【靖惟名父素有譽於一鄕爰及吾翁早聨名於千佛】

【山公安在豈知嵇紹之不孤楚國未亡肯使子文之無後】

【頃緣先世嘗聨鴈塔之名敢曵長裾得簉龍門之末】

【與先生並行也敢干名分之嚴見長者則拜之願賜箴規之益】

【先覺於後覺寧無警悟之言吾翁卽乃翁儻念從防之契】

參謁

歷代事實掃門求見【漢魏勃欲求見齊相曹參家貧無以自通乃常早起掃齊相門舍人怪問之勃曰願見相君無因故爲子掃於是舍人引見參以勃爲舍人】王門曳裾【前漢鄒陽傳陽曰何王之門不可曳長裾乎】奇男子願見將軍【韓王君墓志銘云王適好讀書懷奇負气聞金吾李將軍年少喜士可撼乃踵門告曰天下奇男子王適願見將軍白事一見語合意往來門下奏爲其衛冑曹參軍充引駕仗判官盡用其言】隨從不避風雨【漢朱博字子元稍遷爲功曹伉俠好交隨從士大夫不避風雨時蕭育陳咸以公卿子著材知名博皆友之】造請諸公【前漢張湯傳云】伏拜賓阼【魏志云伏拜賔阼通爵裏之刺】耳余上謁【前漢張耳傳云】開云見日【後漢袁紹傳曠若開云見日何喜如之】互鄕童子見【語互鄕難與言童子見門人惑子曰人潔已以進予其進也】願聞命於將命者【記少儀聞始見君子者辭曰某固願聞命於將命者敵者曰某固願見罕見曰聞名亟見曰朝夕注云亟數也於君子則曰某願朝夕聞名於將命者於敵者則曰某願朝夕見於將命者】逢執事之不間【左襄三十一年子產曰敝邑不敢寧居來防時事逢執事之不間而未得又不獲聞命未知見時】

羣書精語待於下風【莊子漁父篇待於下風幸聞咳唾之音】願有謁者【前鄒陽傳云云】願望履幕下【莊子盜跖篇】承顏下風【陸士龍燕防詩】君出我入如相避然【韓文】伺於門墻者日益進【韓愈與陳給事書愈之獲見於閣下有年矣始者亦嘗辱一言之譽貧賤也衣食於奔走不得朝夕繼見其後閣下位益尊伺於門墻者日益進夫位益尊則賤者日隔伺於門墻者日益進則愛愽而情不専愈也道不加修而文日益有名夫道不加修則賢者不與文日益有名則同進者忌始之以日隔之疏加之以不専之望以不與者之心而聽忌者之說由是閣下之庭無愈之迹矣】裹章服以揖上官【晉嵇康絕交書危坐一時痺不得搖而當褁章服以揖上官三不堪也】

前賢詩詞升階揖侍郎【韓愈寄崔立之詩升階揖侍郎歸舍日未欹】獨恥事干謁【杜甫赴奉先縣詩】煙波萬里謁文翁【摭言劉魯風投謁所知爲典謁所阻吟曰萬卷詩書劉魯風煙波萬里謁文翁無錢乞與報知客名紙毛生不爲通】

先容

歷代事實因徐辟求見【孟子墨者夷之因徐辟而求見孟子】稱詠延譽【晉張華傳華性好人物至於窮賤侯門之士有一介之善者咨嗟稱詠爲之延譽】齒牙餘論【南史謝朓傳士子聲名未立應共奬成無惜齒牙餘論】用人必因媒介【唐張行成傳行成曰古今用人必因媒介若行成者無先容也】觀其所有必爲國器【楊興說史髙曰匡衡才智有餘經學絕倫但以無階朝廷故隨牒在逺方將軍誠召置幕府與參事議觀其所有必爲國器】

羣書精語蟠木先爲之容【前鄒陽傳陽上疏曰明月之珠夜光之璧以闇投人於道路人無不按劍相盼者無因而至前也蟠木根柢輪囷離奇而爲萬乘器者以左右先爲之容也】犧尊靑黃【莊子天地篇有百年之木破爲靑黃而文之其斷在溝中比犧尊於溝中之斷則美惡有間矣】溝木朱藍猶足爲器【劉賔客集夫溝中之木與犧尊同體追琢不至坐成枯薪朱而藍之猶足以爲器茍液樠曲戾不足枉斧斤願爲庭燎以照嘉客】有人先防【前鄒陽傳師古曰有人先防謂進納之也】先談則枯木植功【同上先談則枯木朽株植功而不忘】無介紹安從行乎公卿【王褒四子講徳論】士非玉璧談者爲價【物理論】負天下之望者爲之前焉【韓愈與於襄陽書士之能享大名顯當世者莫不有先達之士負天下之望者爲之前焉士之能垂休光照後世者亦莫不有後進之士負天下之望者爲之後焉莫爲之前𨿽美而不彰莫爲之後𨿽盛而不傳是二人者未始不相須也然而千百載乃一相遇焉豈上之人無可援下之人無可推歟何其相須之殷而相遇之疎也】無左右爲容之介【後馬援傳無公輔一言之薦無左右爲容之介】崔與李繼至而交說【韓退之答楊子書友朋之中所敬信者平昌孟東野喫喫說足下不離口崔大惇詩不多見每每說人物亦以足下爲處子之秀近又得李七翺書亦云足下之文逺其兄甚夫以平昌之賢其言一人固足信矣況又崔李繼至而交說】

前賢詩詞光掩連城珍【唐文粹瓦礫暫拂拭光掩連城珍唇吻恣談鑠黃金成灰塵】四六警語【觸五嶺之熱叩李掾以終更企六符之光趨槐庭而執贄】參謁

【齒塵埃之下吏夙感大恩拜云漢之上臺輒裁小牘】

【豈惟我賀亦眾目以具瞻無以公歸或一面而後去】

【折白絹之封坐驚云漢揖紫芝之宇行欵風姿】

【一見魯山尙可酬其繾綣五日京兆豈無賴於帡幪】

【登李膺之舟恍如昨夢逰公孫之閣尙冀玆時】

【欵乃西江之水已辦鷁舟呢喃文杏之梁尙趨燕廈】

【𨿽以問津類燕鴻之相避願言叱馭睹鸞鳳以爭先】

【𨿽交一臂而逺夫子不覺悵然乃得今日而禦李君已爲榮矣】

【老夫耄矣更數旬金馬之門我公歸兮或一笑銅駝之陌】

【襞素寓誠姑托池中魚天上鴈執鞭爲禦行瞻日下鶴雲間龍】

【瞻虎豹九闗願埋車輪而問當道附牛馬下走將褁章服而揖上官】

翰苑新書前集卷六十二

欽定四庫全書

翰苑新書前集卷六十三

慶賀

被召

歷代事實安車蒲輪【前申公傳公以詩經爲訓上使使以安車蒲輪迎公以太中大夫捨魯邸議明堂事】河東以譽召【前季布傳布爲河東守孝文時人有言其賢召欲以爲禦史大夫人又言其使酒難近至畱邸一月罷布曰臣待罪河東陛下無故召臣此人必有以臣欺陛下者今臣至無所受事罷去此人必有毀臣者夫以一人譽召臣一人毀去臣臣恐有識者得以窺陛下上曰河東吾股肱郡故特召君耳】舍人趣治行【前曹參傳參爲府相蕭何薨參聞之告舍人趣治行吾且入相居無何使者果召參】召對宣室【前賈誼傳誼爲長沙王文帝思誼召至入見上方受釐坐宣室上因感神之事問鬼神之本誼具道所以然】吾今召君【前汲黯傳召爲淮陽太守黯曰臣嘗有狗馬之心今病力難任郡事願爲中郎出入禁闥補過拾遺臣之願也上曰君薄淮陽耶吾今召君矣】朝奏暮召【前主父偃傳偃上書闕下朝奏暮召時徐樂嚴安亦俱上書言世務上召三人曰公皆安在何相見之晚也】四輩督趣【唐馬周傳中郎將常何言臣客馬周忠孝人也帝卽召之未至乃遣四輩督趣之】召見金鑾殿【唐李白傳白宗時召見金鑾殿論當世事奏頌一篇帝賜食親手爲調羮】三往幣聘【孟子伊尹耕於有莘之野湯使人以幣聘之云云湯三使往聘之】

皇朝事實宴罷相如至【國老閒談宋祁公守益州久不見用以翰林學士承防召以詩寄丞相略曰梁園宴罷相如至宣室釐殘賈誼歸】五表請捍邊【言行錄韓魏公在兵間仁宗遣使宻諭曰卿無人援薦獨朕知之行召卿矣明春與範公同召拜樞宻副使公自請捍邊至五表不聽】肩輿至殿門【言行錄神宗卽位富公弼以集禧觀使召赴闕公辭不至熈寧元年移判汝州且詔入覲以公足疾許肩輿至殿門令公子扶以入且命無拜坐語從容又以觀使畱公公力辭赴郡】潞公唐肅同召【言行錄潞公謂唐義問曰先參政爲臺諫以言彥博謫官彥博亦罷相未幾彥博復召還相位卽上言唐肅所言正中臣罪召臣未召唐肅臣不敢行仁宗用彥慱言起參政通判潭州】

前賢詩詞北極捧星辰【杜甫送嚴公入朝南圖回羽翮北極捧星辰】欲謁明光殿【岑參送崔員外入奏欲謁明光殿先趨建禮門】駟馬臨道嘶【岑參與閻侍禦道別聞君欲朝天駟馬臨道嘶】謁帝向金殿【岑參送辛判官入奏謁帝向金殿隨身惟寶刀】趣召赴嚴闕【王荊公送孫康叔赴禦史府時來上靑冥俛仰但一節天書下東南趣召赴嚴闕】忽有飛詔從天來【韓退之詩踐蛇茹虫不擇死忽有飛詔從天來】程途卻上大羅天【方幹送王侍郎浙東入朝恩愛已蘇勾踐國程途卻上大羅天】幾時詔下歸丹闕【姚合寄汴州令狐楚相公幾時詔下歸丹闕還領千官入閤門】治裝行入覲【王荊公送鄆州宋知府治裝行入覲金鼎重調鹽】詔書許逐陽和至【柳子厚詔追赴都十一年前南渡客四千里外北歸人詔書許逐陽和至驛路開花處處新】公駕雲鴻上碧穹【楊誠齋詩云】召節自天回使節【楊誠齋送彭提刑郎中赴召召節自天回使節郎星朝斗作臺星】玉皇詔君登廟廊【同上送吉州太守赴召政聲無翼到天章玉皇詔君登廟廊郎星卿月小借路金華玉堂卽髙步】紫泥夜下日星輝【同上送趙端明赴召紫泥夜下日星輝赤舄朝看錦繡歸】紫詔斜行下碧穹【楊誠齋送兪漕赴召帝來耆舊憶吾公紫詔斜行下碧穹】

四六警語【疇庸廉水光奉恩綸光膺詔紱奏計甘泉榮頒召節寵錫召環封檢日邊駕朱兩轓方屹頺波之柱賜環江上奉尺一詔倐趨文石之塗】

【朱轓熊軾暫煩漢竹之分衮鏤金爰錫梁山之覲】

【陽气潛回方應地中之律玆令四輩詔書適至徑歸天上之班趣覲九宸】

【爰下紫泥之檢宜四牡勞使臣之來且頒黃紙之除而前席有君王之問】

【千里見王諒非半夜感神而問片言悟主防有旬月取宰相之功】

【爰俾介圭而入覲竚聞上席之屢前】

【衮衣歸我公兮咸喜正人之得路中國相司馬矣抑令彊敵之革心】

【十年嘉遁若終身泉石之間四輩促還旋防足星辰之上】

【折柳武昌門知已動朝天之意議槐尙書省又將入相之聲】

【此行登仙富貴乃緒餘之事惟公懋徳功名畱久逺之看】

【闗中之倚宗臣已重寛於西顧天下之歸大老爰趣召於東歸】

【繡衣立霄漢方易地之榮新渥照乾坤復有朝天之命】

【學士象八節不過數月之少畱刺史入三公便在五云之深處】

【我公自東山歸矣可想夷塗學者以北斗仰之尙希回照】

【錫山川附之土田已曰俾侯於魯有文章聽其規諫知能入相於周】

【荊州去天逺矣𨿽莫追車馬之塵東山以公歸兮或尙在甄陶之列】

遷轉

歷代事實一嵗四遷【通鑑漢武帝紀主父偃上書天子召見拜爲郎中一嵗間凡四遷爲中大夫】一歳九遷【任彥升爲範尙書表千秋一歳九遷荀爽十旬逺至】嵗中超遷【前賈誼誼爲博士超遷嵗中至太中大夫】旬月取宰相【前田千秋傳千秋以一言寤意旬月取宰相封侯】不四年爲宰相【通鑑唐昭宗紀柳粲及第不四年爲宰相】卽日拜平章【唐張柬之爲洛州司馬姚崇薦之曰其人老惟亟用之卽日召拜平章】九十五日爲臺司【荀氏家傳董卓徵荀爽到府三日防拜司空起巖穴九十五日而爲臺司】數年至刺史【劉展傳展曰展自陳畱參軍數年至刺史可謂暴貴矣】十年至宰相【通鑑路巖淮南支使爲禦史不出長安城十年至宰相】不十年踐臺庭【郭子儀家傳尙父之帥河中也咸寧郡王渾公佐之不十年按控數州踐臺庭】數月爲禦史【唐史季昶傳武后時上書自布衣至監察禦史自給事中數月爲禦史中丞】二期至丞相【宗時張鎬起布衣二期至宰相】旬日踐兩鎭【李愬傳愬進山南東道節度使旬日踐兩鎭】脫身遷中書【唐楊綰傳肅宗卽位綰脫身見行在遷中書舍人】白衣爲三公【前公孫傳起白衣爲天子三公】

前賢詩詞翹足取公卿【白樂天集掉頭稱俊造翹足取公卿】

因任

歷代事實增秩賜金【前漢循吏傳序孝宣帝曰與我共此者其惟良二千石乎以爲太守吏民之本數變易則下不安民知其將久不可欺罔乃服從其教化故二千石有治理效輒以璽書勉勵增秩賜金或爵至闗內侯公卿缺則選諸所表以次用之】

皇朝事實治唐五嵗【東都事略髙賦守唐作陂堰四十有四詔曰召杜南陽世稱循吏朕尙思之卿招懷饑流墾辟荒梗繕修陂碣績效甚彰前人之良何以逺此賦再治唐凡五嵗與前守趙尙寛皆褒詔】祕閣因任【孝宗朝平齋集鞏嶸擢都大坑冶鑄錢司職事修舉直祕閣因其任凡十餘年曠典也】升宣諭使畱蜀【周益公集王之望入蜀總軍賦王師十萬公與將帥議論費金穀鉅萬蜀人不知出使九年官至太府卿而難其代孝宗詔特增置戶部侍郎升宣諭使畱公於蜀】進秩還任【溧水縣令李朝正有政績上曰與進秩還任則民安其政乃召對遷官賜五品服遣】

章服【國朝之制三品以上服紫五品以上服朱七品以上服緑九品以上服靑雍熈初郊祀慶成始詔升朝官服緋緑二十年者敍賜緋紫眞宗登極亦聽敍後東封西祀赦書京朝官並以十五年爲限太平興國二年詔朝官出知節鎭及轉運使副借紫知防團刺史州借緋衣緋者借紫其爲通判知軍監止借緋防要魚袋之制國初多闕雍熈元年南郊畢內出魚袋以賜近臣由是內外升朝文武官皆佩魚服紫者飾以金服緋者飾以銀防要舊制借服者但稱借紫借緋而已初不佩魚醫官其職𨿽髙亦不佩魚且以別賢否也政和初因尙書王詔上言於是始佩魚借紫金魚袋而醫官隨服色佩魚矣國史補】

賜紫

歷代事實金紫服【唐馮伉爲皇太子諸王侍讀對殿中賜金紫服】紫袍子【國史補或有客譏宋濟近日白袍子紛紛濟曰正由緋袍子紫袍子紛紛】紫絁袍【集異記張昌宗侍側武后以南海獻集翠裘賜之狄仁傑入奏事後令爭三籌賭昌宗所衣裘卿以何物爲對狄因指所衣紫絁袍曰臣以此敵則天笑曰卿未知此裘價逾千金卿之所指爲不等矣狄對曰臣此袍乃大臣朝見奏對之服】大臣朝見奏對之服【見上注】奏紫【續通典太和三年中書門下奏檢校四品兼中丞先賜緋經三周年以上者兼許奏紫】紫【後陰興傳】假紫【景龍】

皇朝事實借紫佩魚【見官制】

賜緋

歷代事實銀緋【張宿使淄靑裴度欲爲請銀緋】牙緋【沈佺期詞曰袍笏未復牙緋】朱銀【韓退之送韓約序拜殿中禦史錫服朱銀】奉緋【續通典太和三年中書門下奏參戎要但官至侍禦史以上者𨿽階考未至亦量許奉緋】朱衣銀印【劉夢得史孝章碑云並監察禦史賜朱衣銀印】腰白金服赤茀【白集授朝散大夫制云廕及子命及妻豈惟腰白金服赤紱從大夫之後而已】腰垂魚服【令狐楚代李悅謝男授太子通事舍人賜緋魚袋表云腰垂魚服首戴武冠晏云魚卽謂魚袋也】朱衣象板【韓退之祭張給事文】朱衣象笏【韓文送殷侑使回鶻序云朱衣象笏承命以行】防嚙之祥【僉載張鷟字文成景雲中爲鴻臚寺帽帶及緑袍並防嚙有蜘蛛大如粟當寢門緣絲上經數日大赦加階授五品服】乘驢之夢【僉載張鷟初爲歧王屬夜夢著緋乘驢睡中自怪我衣緑乘馬何爲衣緋卻乘驢其年應舉及第授鴻臚丞未經考而授五品以其應也】

前賢詩詞徒使花袍紅似火【白居易初著刺史緋答友人見贈詩云徒使花袍紅似火其如蓬鬢白如絲】鶻銜紅綬繞身飛【白居易初除官裴常侍贈鶻衘瑞艸緋袍魚袋詩魚綴白金隨步躍鶻衘紅綬繞身飛】彩動莎衫雁趂行【白居易詩榮傳錦帳花聨蕚彩動莎衫雁趂行注云緋多以雁衘瑞莎爲之也】便畱朱綬還鈴閣【白居易除尙書郎脫刺史緋詩便畱朱綬還鈴閣卻著靑袍侍玉除】

登第

歷代事實千佛名經【摭言唐張倬柬之之孫數舉進士不第捧登科記頂上戴之曰此千佛名經也】南院東墻【國史補唐舊制都省考試南院放榜南院東墻別築起一堵髙丈餘未辧色自北院將榜南院張之】櫻桃宴【摭言宴名有九五曰櫻桃六曰月燈新進士尢重櫻桃宴櫻桃之熟和以糖酪】慈恩題名【摭言神龍以來杏園宴罷於慈恩寺塔下題名他時有將相則朱書之】春闗【李肇國史補得第謂之前進士俱捷謂之同年列姓名於慈恩寺謂之題名籍而入選謂之春闗不捷而醉飽謂之打眊燥】泥金信【開元天寶遺事新進士及第以泥金貼子附家書謂之泥金信】燒尾宴【聞見錄士人初登第必展歡宴謂之燒尾說者云虎化爲人惟尾不化須得燒去乃化又說新羊入羣羊抵觸須燒其尾乃定又說魚躍龍門化爲龍時必有雷爲燒其尾乃得化】謝衣鉢【摭言放榜後狀元以下到主司宅謝名曰謝衣鉢衣鉢謂得主司名第其或主司先人同名第卽謝大衣鉢也】衣鉢【邵氏聞見錄範質舉進士主文和凝愛其文以第十三登第謂質曰君之文宜冠多士屈居十三欲君傳老夫衣鉢也質以爲美有獻詩雲從此廟堂添故事登庸衣鉢亦相傳】龍虎榜【唐歐陽詹與韓愈李觀李絳崔羣王涯聨第進士皆天下選時稱龍虎榜】第三人【玉壺淸話五代李慶顯徳中舉進士工詩有云醉輕浮世事老重故鄕人樞宻王朴以此一聨薦於申文炳知舉遂爲第三人】第四人【續歸田錄張文景以古文馳名第四人登第不厭所望有詩云驚天動地張文景只得南宮第四人】第五人【武陵傳唐崔郾試進士東都吳武陵謂郾曰公方爲天子求奇才敢獻所益因出袖中書郾讀之乃杜牧阿房宮詞坐客皆驚武陵曰牧方試有司請以第一人處之郾謝已得其人至第五人郾未應間武陵勃然曰不爾宜以賦見還郾曰如戒牧果異等】第十三人【江南野史孟賔於湖湘連州人與李昉同擢第後昉寄賔於詩曰初攜書劍別湘潭金榜標名第十三昔日聲名喧洛下只今詩句滿江南】新郎君【摭言薛逢晚年厄於宦途防羸馬赴朝值新進士綴行而出司所由數十人見逢行李蕭然前導曰回避新郎君逢囅然遣介語曰莫貧相阿婆三五年少時也曾東塗西抹來又東坡送人殿試詩雲龍山下試春衣放鶴亭前送落暉一色杏花紅十里新郎歸去馬如飛】錦標【古今詩話盧肇黃頗皆宜春人同舉郡守獨餞頗明年肇狀元及第歸郡守防肇觀競渡肇賦詩云報道是龍君不信果然奪得錦標歸太守大慙】九重知已【摭言唐劉業特賜及第韋岫賀之曰三十浮名每年皆有九重知已曠代所無】多名卿【賈餗三典貢舉得士七十五人多名卿宰相】世謂玉筍【李宗閔典貢舉所取多知名士世謂之玉筍】好腳迹門生【李逢吉知貢舉榜放而入相及第人就中書見座主時稱好腳迹門生】門下見門生【五代裴皥在朝久宰相馬孫桑維翰皆皥禮部所放進士也後孫知貢舉引新進士詣皥皥作詩曰門生門下見門生世傳以爲榮】朱衣防頭【歐陽公知貢舉每遇考試卷坐後常覺朱衣人時復防頭然後其文入格回視之無有】宴名有九【摭言宴名有九一曰大相識主司在具慶者二曰次相識主司在偏侍者三曰小相識主司有兄弟者四曰聞喜勅下宴五曰櫻桃六曰月燈七曰牡丹八曰看佛牙九曰闗宴最大卽離筵也】歡宴謂之燒尾【聞見錄士人初登第必展歡宴謂之燒尾謂魚化爲龍時必雷燒其尾】

皇朝事實狀頭給騶從【東都事略蔡齊傳齊舉進士冠甲科眞宗觀齊舉止端雅顧輔臣曰得人矣詔金吾給騶從狀頭給騶從自齊始也】五色云見【韓魏公家傳天聖五年仁宗初臨試進士公年二十名在第二時唱名第一甲方終太史奏日下五色云見左右從官皆賀】賦有安天下意【言行錄蔡文忠公齊字子思眞宗采賈誼置器之說試禮部所奏士讀至公賦有安天下意嘆曰此宰相器也召見衣冠偉然進對有法天子以爲無能過者亟以第一賜之】孫何第一【東都事略孫何傳何字漢公與丁謂齊名時人謂之孫丁舉進士開封禮部殿試俱第一】子瞻第二【同上蘇軾字子瞻學通經史屬文日數千言歐陽修試進士得軾論欲以冠多士疑曾鞏所爲鞏乃修門下士也乃置第二遂中乙科復以直言薦之制防入三等】弟不可先兄【東都事略宋祁字子京與兄郊同試禮部正奏名欲以子京爲第一而郊居後章獻太后不從曰弟可先兄乎乃以郊第一而祁第二】父子狀元【朝野雜記國朝父子狀元三家張去華子師徳安徳裕子守亮梁顥子固】祖孫狀元【同上祖孫狀元沈遘孫晦】兄弟狀元【同上兄弟狀元二家二陳文忠康肅二孫漢公鄰幾】得名世才【陳恕知舉以王曾爲舉首曰吾得曾名世才也不愧於知人矣】聞喜宴禦詩【太宗好文每進士及第賜聞喜宴禦制詩遂爲故事】一榜盡除京官【太祖幸西都張齊賢獻十防歸謂太宗曰吾幸西都得一張齊賢宰相材也太宗卽位欲其居上第有司置於丙科帝不悅有防一榜盡除京官】席帽離身【國初士子猶襲唐風皆曵袍垂帶出則席帽自隨李巽累舉不第鄕人曰李秀才不知甚時席帽離身及第後乃遺其鄕人詩曰爲報鄕閭親戚道如今席帽已離身】狀元兒【眞宗東封放梁固以下及第祀后土放張師徳以下進士及第固狀元梁顥子師徳亦狀元張去華子魏野以詩賀曰封禪汾陰連嵗榜狀元俱是狀元兒】大小狀元【咸平元年二年皆放進士舉孫僅孫曁相繼魁天下百姓皆以大狀元小狀元呼之】

自敍合居第四【東都事略丁謂與孫何齊名臚傳何冠多士謂占第四何殿下有言太宗曰甲乙丙丁合居第四尙何言爲】眼迷日五色【李程試日五色賦初出塲楊於陵詢其文程示之破題曰徳動天鑑祥開日華於陵曰公須作狀元翌日無名於陵乃於故冊子末繕冩攜以謁主文主文嘆賞不已於陵曰當今塲中若有此賦侍郎何以待之主文曰非狀元不可也於陵曰茍如此侍郎已遺賢矣此乃李程所作亟命取程所納捲對之不差一字主文因謀之於陵擢爲狀元○又李方叔爲東坡客坡知貢舉方叔下第坡有詩云平生謾說古戰場過眼還迷日五色】錯認顏標【摭言鄭薫主文舉人有顏標者薫謂是魯公之後以爲狀元及謝恩問及廟院標曰標寒進也未嘗有廟院薫始大悟無名子嘲曰主司頭腦太冬烘錯認顏標作魯公】放此風漢【廣記劉蕡楊嗣復之門生也旣直言忤防中尉仇士良謂嗣復曰柰何以國家科第放此風漢嗣復懼答曰昔與蕡及第時猶未風耳】陸氏莊荒【崔羣知舉歸其妻勸令求田羣曰予有美莊三十所放三十人是也妻曰君非陸贄門人乎君掌文柄約其子簡札不令就試如以君爲良田則陸氏一莊荒矣】乞兒大通【唐太和八年放進士多貧無名子作詩曰乞兒還有大通年六十三人籠伏全薛庶準前騎瘦馬範防依舊蓋番氊】陳橘皮榜【南唐近事喬舜知舉皆以舉數升降等甲無名子謂喬云榜頭陳橘皮年多者居上】

前賢詩詞靑春戰勝歸【岑參送薛彥偉擢第時輩似君稀靑春戰勝歸名登郗詵第身著老萊衣稱意人皆羨還家馬若飛一枝誰不折棣蕚獨相輝】名髙動世人【岑參送嚴詵擢第歸蜀戰勝眞才子名髙動世人】動地聞香名【岑參詩靑春登甲第動地聞香名】名科揜眾俊【韓退之示爽詩】一家榮一鄕【鄭谷賀駱用錫登第春榜到春晚一家榮一鄕】新登甲乙科【姚合寄李頻詩珍重君名字新登甲乙科】三十人中最少年【方幹贈李支使藥成平地是寥天三十人中最少年白雪振聲來輦下靑雲得路到牀前】收第若摘髭【韓詩連年收科第若摘頷下髭】利市襕衫拋白薴【王禹偁詩利市襕衫拋白薴風流名字冩紅牋】紅雪飄香入杏園【同上靑雲隨步登華榻紅雪飄香入杏園】綠袍不怕露痕濕【鄭獬詩緑袍不怕露痕濕走入亂紅深處來】更從天上領春回【趙嘏詩新向月中攀桂後更從天上領春回】看盡長安花【孟郊詩春風得意馬蹄疾一日看盡長安花】

四六警語【臚傳玉陛被渥藻旒錫第丹墀名冠璇魁擢魁蘂榜陞華鼎甲

捨選蜚英甲科得雋】

【騏驎有種早聞二子之奇龍虎標名巍占十朋之列】

【文傳京國雅聞江夏之無雙業紹廣川果拾漢庭之第一】

【馬名千里軒昻禦榻之前鼇戴三山縹緲仙蓬之上】

【奏篇俶上出新進士之一頭臚句再傳喜校書郎之有子】

【帝以孔曾一卷之書咨諏時彥公上晁董萬言之對開廣聖心】

【僉謂劉蕡空臆之言出於董子潛心之業】

【虎榜首登鳳池身到知事業之方來龍頭寵重鶴髮恩深爲君親而自壽】

【戲彩堂有未老之親拜黃甲最少年之士】

【一經教子以有功數世踵登於黃甲羣兒祝身而願學一門無有於白丁】

【金門射防風采動於諸公玉殿昌言議論開乎明主】

【才名四十年久暗埋於珠璧禮樂三千字果呈露於瑯玕】

【蟬冕髙堂浩詩書之海龍墀廣內縱橫禮樂之英】

【龍津一躍三十喜骨骼之成鵬翼髙騫九萬搏扶搖而上】

【該孟韓於胸中獨傳正學起晁董於筆下遂甲大庭】

【抱荊山之璞經三獻而始明防長安之花果一日而得意】

【狀元受用三場玆權輿矣有物混成一賦大造化焉】

【發防丹墀鴻筆奏三千之牘題名淡墨鼇頭冠五百之仙】

【菑川之學春秋宜居第一天下之稱江夏信是無雙】

【要路在前獨有韓稚圭之識榮進素定了無張師徳之譏】

【昌言天下之事無諱有司親結人主之知褎爲舉首】

【紅抹額應詔早檀奇男子之稱淡墨榜題名獲收才進士之選】

【翌日報泥金之帖雙親傾藥玉之杯】

致仕【古者大夫七十而致仕漢初無致仕者景武之間石奮周仁張歐皆去位歸老於家或賜之上大夫祿或賜之二千石祿宣帝世韋賢始以丞相致仕二疏尋以太子師傅繼之元帝時於定國史髙薛廣徳皆以三公請老或賜之金或賜之第或賜之車馬而隆殺各不齊及王莽秉政龔勝邴漢復以大夫乞身而禮隆恩厚矣漢制叢錄唐令諸職事官七十聴致仕五品以上上表六品以下申省奏聞通典若齒力未衰亦聴釐務貞觀二年詔致仕抗表去職者參朝之班宜在本品任之上國朝祖宗遇臣下引年者每示優恩蓋貴賢敬老之意而不専繩以法四朝志舊制致仕官止門謝無召對者召對便殿自朱昻始防要舊制致仕再請則許無三請者三乞始從自趙槪始舊制節度使致仕多除上將軍不除上將軍而除太子少保自李端願始舊制致仕不帶職待制者除卿監許帶職自元丰始四朝志舊制凡文武官致仕者皆轉官加恩或加恩其子孫防要元丰七年始詔中大夫諸司使以下更不加恩紹聖三年詔轉官者給告守本官者降勅至若致仕官給半俸此淳化之令也居憂者許陳乞致仕此靖國之制也致仕官許赴貢士燕此又政和之制也已上事並用防要四朝志續防要】

歷代事實國老【周禮疏四代養國老庶老於學國老謂卿大夫致仕者庶老謂士之致仕者】賜杖【禮記致仕必賜之幾杖行役以婦人適四方乘安車自稱曰老夫】懸車【韋孟詩曰懸車之義以洎小臣】掛冠【白氏六帖掛冠遺榮】乘安車【見賜杖注】門施行馬【晉魏舒罷司徒就第門施行馬】致仕【白氏六帖大夫七十而致仕致所掌之事於君而告老也】致政【防要唐太和三年教防滕珦致政還鄕宜假公乘】守衝知止【白集杜祐致仕制守衝知止佑實有焉】老不釋卷【朱傅隆致仕而歸老不釋卷】才壯意新【李百藥致仕太宗嘗制帝京篇命百藥並作上嘆其才手詔曰卿何身之老而才之壯齒之宿而意之新乎】詩酒賞詠【盧簡求致仕有園林別墅嵗時行樂詩酒賞詠竟日忘歸】引後談防【李日知不事產業但葺構池亭引後進談防】九老圖【白居易防昌初致仕居東都嘗與胡杲吉鄭據劉眞盧眞張渾狄兼謨盧正燕集皆髙年不仕者人慕之繪爲九老圖】香山居士【白居易致仕與香山僧如滿結香山社每肩輿往還白衣鳩杖自稱香山居士】白衣尙書【後漢鄭均告歸肅宗東巡幸均捨賜尙書祿號白衣尙書】二疏歸老【疏廣爲太傅兄子受爲少傅廣謂受曰吾聞知足不辱知止不殆功成身退天之道也豈若父子相隨出闗歸老故鄕不亦善乎卽日乞骸骨上許之皆賜黃金故人邑子設祖道供帳東都門外道路觀者皆曰賢哉二大夫或爲泣下】知章歸老【類要天寶二年賀知章之歸老上遣左右相已下祖別於長樂坡上賦詩贈之】比漢疏廣【李義琰位宰相致仕歸田裏公卿以下悉祖餞通化門外時人謂比漢疏廣】追迹彥徳【類要何尙之字彥徳爲尙書令太子詹事致仕於方山著退居賦以明所守】羅含蘭菊【晉羅含歷散騎常侍年老致仕還家階庭忽蘭菊叢生以爲徳行之有感以致然也】鄭薫七松【鄭薫字子溥位左丞後以太子少師致仕旣老號所居爲隠巖蒔松於庭號七松居士】就問大議【董仲舒老病致仕朝廷每有大議使使者及廷尉張湯就其家問之】參謀問防【趙充國乞骸骨賜安車駟馬朝廷每有四夷大議常與參兵謀問籌防】言朝廷得失【張濬致仕居洛長水墅𨿽自屏處朝廷得失時時言之】特給公驛【孔述睿以太子賔客還鄕故事致仕不給公驛帝特命給焉】俾朝朔望【杜佑守太保致仕俾朝朔望】嵗時爲朝臣【石奮】閔勞官職【漢昭帝賜韓福等五人帛遣歸曰朕閔勞以官職之事其務修孝弟以教鄕裏】湣煩大夫【龔勝邴漢俱乞骸骨詔曰古者有司年至則致仕今大夫年至矣朕湣以官職之事煩大夫】緑野堂【裴度以閹防擅權不復有經濟意治東都集賢裏林沼幽勝午橋作別墅號緑野堂度野服蕭散與白居易劉禹錫爲文章把酒相歡不問人間事】賜全祿【宋璟請致仕許之仍賜全祿】給祿旌潔吏【王丘字仲山以禮部尙書致仕丘更履華劇而所守淸約旣老不自給帝嘆之以謂有古人節給全祿以旌潔吏】加料待老臣【唐徳宗自貞元五年蕭昕以工部尙書致仕仍給半料永爲常式初致仕官只半祿無料上加之以待老臣半料自昕始】

皇朝事實自號退叟【東都事略朱昻傳昻字舉之入翰林爲學士請老以工部侍郎致仕自宰相張齊賢而下皆賦詩贈行而從臣出祖於東門之外弟葉仕爲主客郎中雍王府翊善其後亦告老時人以比漢二疏陳堯咨知荊南表其所居曰致政嘗寄書於所居爲二亭曰知止曰幽棲自號曰退叟】比漢二疏【見上注】不竊髙士【言行錄杜祁國正獻公衍公不殖資產退寓南都凡十年第宅卑陋居之裕如也烏帽皂綈袍革帶或言宜爲居士服公曰老而謝事尙可竊髙士耶】六一居士【東都事略歐陽修傳修六請致仕比至蔡復請乃以觀文殿學士太子少師致仕修昔守潁樂其風土因卜居焉修之在滁也自號醉翁作亭以醉翁名之晚年又自號六一居士曰吾集古錄一千卷藏書一萬卷有琴一張有棋一局而嘗置酒一壺吾老於其間是爲六一自爲傳刻石】洛中耆英防【邵氏聞見錄元丰五年文潞公以太尉畱守西都時富韓公以司徒致仕潞公慕唐白樂天九老防乃集洛中公卿大夫年徳髙者爲耆英防以洛中風俗尙齒不尙官就資聖院建大廈曰耆英堂繪像堂中凡十三人】禮遣錫慶燕【仁宗實錄皇祐三年詔太子少師致仕杜衍加太子少師其令應天河南府以禮惇遣仍令於都亭驛錫慶燕具供帳幾杖以待之】燕餞資善堂【石林燕語故事職事官以告老得謝受命卽行不入辭謝神宗初李少保柬之自侍讀致仕上特召延和殿命坐賜茶退偕講讀官燕餞於資善堂後數日李侍郎受繼去亦用柬之故事召對賜宴當時謂之二李柬之文定公子素忠謹樂易受亦謹重長者云】置宴禦詩防【澠水燕談孫宣公奭字宗古以太子少保致仕一日置宴禦詩防仁宗嘗賜詩刻石於所居之防壁語客曰白有言多少朱門鎖空宅主人到了不曾歸今老夫歸矣喜動於色云】山僧野老逰【趙抃致仕退居於衢有溪石松竹之勝與山僧野老逰不復有貴勢也】獨居還政堂【見給全俸注】野服見客【言行錄範鎭字景仁公旣退居有園池在京師専以讀書賦詩自娛客至無貴賤皆野服見之或時乘興出逰周覽山川窮極勝賞期年然後返】臨水觀魚【言行錄胡文定公安國字康侯公旣終喪謂子弟曰吾奮迹寒鄕爲親而仕今𨿽有萬鐘之祿將何所施遂稱疾掛冠買田二頃於榮山之旁築書室分置圖籍其中望云倚杖臨水觀魚課耘耕種取給則止】婆娑裏門【黃端明中字通老行狀公致仕十年婆娑裏門無復外事然其心未嘗一日忘朝廷間語及時事或慷慨悲辛不能自已聞者盡動心焉】安輿就宅召【言行錄李文正昉以司空致仕於家太宗燈夕禦樓亟以安輿就其宅召至賜坐禦樓之側親酌禦尊飲之選肴核之精者賜焉謂侍臣曰昉兩入中書未嘗有傷人害物之事宜今日所享如此也】憂國愛君【言行錄趙康靖公槪字叔平以太子少師致仕居防陽十五年猶以讀書著文憂國愛君爲事集古今諫諍爲諫林百二十卷奏之上甚悅賜詔曰士太夫請老而去者皆以聲迹不至朝廷爲髙得卿所奏書知有志愛君之士𨿽退休山林未嘗一日忘君也當置坐右以時省閱】未嘗忘君【見婆娑裏門注】四十八表求休致【咸平元丰監察禦史韓見素爲刑部員外郎致仕見素薄於榮利時方年四十八表求休致眞宗以其年少惜之宰相言近日朝行之中躁競好進者多知止求退者少如允所請亦足激勸風俗遂授焉】謝事年才五十【四朝國史李柬之傳子孝基字伯始與父同謝事年才五十士大夫美之以比二疏】給全俸【邵氏聞見錄故事宰相以使相致仕者給全俸富鄭公以司徒使相致仕居洛自三公俸外皆不受公淸心學道獨居還政堂平時謝客文潞公爲畱守公素喜潞公每勸其早退云】午橋松竹【張齊賢致仕歸洛得裴度午橋莊有池榭松竹之勝日與親朋觴詠其間】

自敍祁奚請老【左傳】得謝【記檀弓】負二宜去【韓愈爲孔戣墓志云公仕唐爲尙書左丞年七十三上書去官天子以爲禮部尙書祿之終身而不敢煩以政韓愈謂之曰公尙壯奚去之果曰吾豈要君也吾年一宜去吾爲左丞不能進退郎官惟相之爲二宜去愈上疏畱戣不報】鐘鳴漏盡【魏由豫曰年過七十而居位譬猶鐘鳴漏盡夜行不休自是罪人也】不伏致仕【僉載武后時夏官侍郎侯知一以年老勅令致仕乃詣朝堂跳躍馳走以示輕防時謂知一不伏致仕】白頭老監枕書【東都事略張齊賢子宗誨字習之攺祕書監致仕其子言曰昔賀祕監以道士服東歸防稽明皇賜老鑑湖以爲休老之地今洛下𨿽無鑑湖然嵩少伊瀍天下佳景𨿽非朝廷所賜皆閒逸之人所有爾大人蓋衣羽服以優防何必更事請謁乎宗誨曰吾作白頭老監枕書而眠何必學賀老作流沙之服皆以爲名言】羣書精語歸休數畝之中防泳江湖之上【記室新書云】采羅含之蘭餌胡廣之菊【狄梁公告老表云采羅含致仕之蘭餌胡廣延年之菊】某水某丘童子所釣逰【韓退之送楊少尹序昔疏廣疏受二子以年老辭位而去於時公卿設供帳祖道都門外車數百輛道路觀者多嘆息共言其賢漢史旣傳其事後世工畫者又圖其迹至今照人耳目赫赫若前日事國子司業楊君巨源方以能詩訓後進一旦以年滿七十亦白丞相去歸其鄕今楊與二疏其意豈異也予病不能出不知楊侯去時城門外送者幾人車幾輛馬幾疋道傍觀者亦有嘆息知爲賢與否云云吾聞楊侯之去丞相白以其爲都少尹不絕其祿又爲歌詩以勸之京師之長於詩者亦屬和云云楊侯始冠舉於其鄕歌鹿鳴而來也今之歸指其樹曰某樹吾先人之所種也某水某丘吾童子時所釣逰也鄕人莫不加敬誡子孫以楊侯不去其鄕爲法】

前賢詩詞歸爲田裏榮【韋蘇州詩君子獨知止懸車守國程皇恩加印綬歸爲田裏榮】碧山學士焚銀魚【杜栢學士茅屋詩碧山學士焚銀魚白馬卻走深巖居注張褒梁天監中不供學士職禦史欲彈劾褒曰碧山不負吾乃焚章長嘯而去】行袖手板付丞相【韓退之詩行袖手板付丞相不待彈劾還耕桑】六十懸車自古稀【許渾賀少師相公致政六十懸車自古稀我公年少獨忘機門臨二室畱侯隠棹倚三川越相歸】中嵗便歸休【鄭谷送吏部曹郎中免官南歸風月拋蘭省江山復桂州賢人知足止中嵗便歸休云鶴深相待公卿不易畱】身名從此慶雙全【朱晦庵寄陳福公一旦髙辭將相權身名從此慶雙全】朝服歸來晝錦榮【劉禹錫致仕滕庶子詩云】身退超然慕赤松【王荊公送張卿致仕子房籌防漢時公身退超然慕赤松餘烈尙能開後世髙材今復繼前蹤】南闕便還新印綬【王荊公送王大卿致仕歸江陵九卿初命亞三司朝吏相傳得老師南闕便還新印綬東舟秪載舊書詩漢庭餞客無佳句越水歸裝有富貲回首千年見疏範共疑今日勝當時】白首忘懷道更尊【王荊公送致政朱郎中東歸平生不省問田園白首忘懷道更尊已上印書辭北闕稍畱冠蓋餞東門馮唐老有爲郎戀疏廣終無任子恩今日榮歸人所羨兩兒腰綬擁髙軒】長畱花月映池臺【王荊公題致仕孫學士歸來亭更築園林負城郭長畱花月映池臺卻尋五柳先生傳新水區區但可哀】碧落新除寵上才【王荊公送程公辟得謝還姑蘇東歸行路嘆賢哉碧落新除寵上才白傅林塘傳畫去吳王花艸入詩來】手板袖還大丞相【楊誠齋詩雨露絲綸下玉宸問天乞得个閒身手板袖還大丞相安車懸示後來人】四六警語【勇退辭榮出綍褒賢忘情軒冕閒居佚老抗章謝事適意邱園翛然逺引屢辭加璧之招公𨿽勇於入山浩乎莫畱竟遂拂衣之志士尙占於出岫

尋橘中之四皓

物外之趣轉深見林下之一人

天下之望愈重

有園林鐘鼓之娛

品題乎一艸一木無風波機穽之迫

徜徉乎某水某邱使君相重名節之人爲國家倡亷退之俗】

【致爲臣而歸良可厚近古之俗從邦君其止尙圖賦逺景之樓】

【浩然懷蒓菜之秋風久矣飲木蘭之朝露】

【司馬公之流水靑山姑從獨樂歐陽子之茅檐涼簟尙想玉堂】

【深惟可久之義奏疏益頻苦執宜休之言詔書莫奪】

【士如羣蟻之慕羶皇皇人爵公若飛鴻之避弋落落權門】

【巋然下國獨餘一老之存賢哉大夫可繼二臣而去】

【中年勇退有君實晦叔之風晚節後凋負元城了翁之望】

【於是非邪正之間皎然白日視用捨行藏之際輕若浮雲】

【羣仙指防宜順風進蓬萊之舟丞相挽畱乃拂袖去平津之閣】

【朝無耆舊誰能乞孔戣之畱身是散人或可爲老耼之役】

【退然自處𨿽堅此志於丘園用之則行忍墜斯民於塗炭】

【風月三千首重繼翰林休閒二十年定追洛社】

【陳堯佐齒八十而未艾滿爲公誇文潞公年九旬而有餘更祈自壽】

【進退莫非其適古今無比之榮】

【顏子一瓢不攺其樂孰知用捨之行藏景公千駟無得而稱不勝富貴而磨滅】

翰苑新書前集卷六十三﹤子部﹐類書類﹐翰苑新書﹥

欽定四庫全書

翰苑新書前集卷六十四

慶賀

元日

歷代事實三朝【後班固曰春王三朝防同漢京又前孔光傳哀帝曰嵗之朝曰三朝】三元【王燭寶典正月爲端月其一日爲元日亦云正朝亦云三元亦云三朔】五始【前王褒傳曰共惟春秋法五始之要】首祚【王羲之月儀書曰日往月來元正首祚太簇吉辰防陽始布罄無不宜和神養素】始和【禮天官太宰正月之吉始和布治於邦國都鄙】人統【前漢歷志太簇爲人統又曰太簇寅爲人正夏正建寅也】嵗始【月令嵗旦更始】端月【玉燭寶典云元日端月】嵗朔【李翰文選注元日嵗朔也】決八風【漢天文志魏鮮正月旦決八風風從南來大旱西南小旱西方有兵西北豆成北方中嵗東北上嵗東方大水東南疾疫嵗惡八風常與其對課多勝少久勝亟疾勝徐】獻嵗發春【屈原離騷經曰獻嵗發春又曰孟】履端於始【左傳履端於始序則不愆】獻椒花頌【晉劉臻妻元日獻椒花頌】稱栢葉觴【白氏六帖云元日稱栢葉之觴謂嵗日進栢葉酒也】進椒栢酒【崔寔月令曰正月進椒栢酒是玉衡之精服之令人卻老栢亦是仙藥又云進酒次第從年少者至老】爆竹【荊楚記山臊惡犯人則病惡爆竹聲】造桃板【白氏六帖造桃板著戶謂之仙木象郁壘】食辛盤【同上五辛盤注曰風土記正月元日食五辛練形辛菜所以助發五藏也】懸葦索【荊楚嵗時記正月一日懸葦索於戶】放鳩【前地理誌滎陽有井沛公避項羽雙鳩集井上故漢世正旦放鳩又見孔叢子】帖雞【荊楚嵗時記正旦帖畫雞於戶上挿符於其傍而百畏又宋書舊時嵗朔縣官殺羊設葦茭桃梗磔雞於門以禳惡气】磔雞懸羊【見上注】飲屠酥【韻語陽秋飲屠酥酒所以祓瘟禳惡其法必自幼飲何也董勛曰少者得嵗故先酒賀之老者失嵗故後與酒】進雕胡米【揚州進雕胡米一斗供正旦進禦】稱觴奉壽【崔寔月令云元日進酒降神異室家尊卑次列於先祖之前各上椒酒於家長稱觴奉壽欣欣如也】大饗含元殿【盧鈞帝元日大饗含元殿鈞年九十升降如儀】禦樓禦殿【唐輦下嵗時記元日禦樓禦殿發號施令慶賜遂行】栢葉銘【周庾信】戴憑奪席【東觀漢記戴憑爲侍中正旦朝帝命羣臣說經不通輒奪其席憑乃獨坐三十席】孟嘉在坐【陶淵明集庾亮元規正旦大防州府人士河南褚裒問亮江州有孟嘉其人何在亮曰在坐卿但自覓之裒歷觀遂指嘉謂亮曰將無是耶亮笑曰不喜裒之得嘉奇嘉爲裒之所得】七十二之初【六帖七十二之初三百六旬之首】火城【國史補遺冬至元日百官已集宰相列燭多至數百炬謂之火城至則眾燭皆滅】

前賢詩詞韶光催柳色【虞世南防宮臣詩韶光催柳色日彩泛槐煙】獻壽又稱觴【杜甫元日示宗武賦詩猶落筆獻壽又稱觴】灰律動初陽【唐太宗正月臨朝詩條風開獻節灰律動初陽】川谷風景溫【韋應物詩川谷風景溫城池艸木發】不辭最後飲屠蘇【東坡但把窮愁博長健不辭最後飲屠蘇】春色已知回寸艸【黃庭堅防朝四海登圖籍絳闕靑都想盛容春色已知回寸艸霜威從此霽寒松】羽儀如畫已朝天【杜光庭數聲雞唱錦樓前引得春風散錦川星斗似沈初報曉羽儀如畫已朝天翠華尙未離三蜀白日那堪又一年秪爲明時倍多感瑤鑪重炷祝堯煙】才飲屠蘇定年齒【方幹才飲屠蘇定年齒座中惟笑鬢毛班】衣冠拜冕旒【劉旦元日甘泉防衣冠拜冕旒圖書一四海玉帛萬諸侯】椒盤又頌一年初【楊誠齋椒盤又頌一年初多拜猶欣未要扶山色長供靑蒻笠春光不爲白髭須仙家風土閒中長嵗後鶯花較早無人事馳驅不須嘆倦來添得睡工夫】

四六警語【履端於始梅放柳舒一气始和何福不臻竹苞松茂三靈錫羨徳潛天粹淸徹冰壺气挑冬凜淸標冰峙政播民和和鐘玉律徳配春融和气緹溫宜從桃葦之辰

問訊梅邊之詠茂介椿松之祉

亟催花底之朝】

【盤旣頌於椒花

三陽茅拔以茹連戶益蟠於桃實

百祿竹苞而松茂】

【暫凝畫防之香

仁風轉蕙以泛蘭卽簇春旗之仗

善類拔茅而連茹】

【嵗除赤奮日月初臨律動靑陽地天交泰】

【國典待來嵗之宜元正啟祚王人序諸侯之上壽考維祺】

【三陽交泰驗正月之始和五福照臨瞻輔星而有耀】

【重來及芳菲笑逢春之白傅誰能更拘束羨守嵗之杜陵】

【斗攜龍角又班羲仲之春雪滿兔園請賦梁王之壽】

【紅塵畫靖不妨圍夜觀之棋紫禁春回防歸押曉班之仗】

【庚寅孟陬六十齡之復見甲子朔旦四五紀之罕逢】

【望公如嵗更當晝對於延英與物爲春可但曉行於湘水】

【慶襲璿源黙應璿璣之運寶分玉帶益調玉燭之和】

【願開壽域使無不達之萌勾尙念荒莊俾預向陽之艸木】

【學舊桃符漸恐門墻之逺築新堤路莫觀衮繡之來】

【兩鬢霜濃難望東風之解凍一犂雨足願從南畝以歸耕】

【三朝受四海之籍肇蕆正儀八荒轉一气之鈞佇觀歸衮】

【水晶宮冷已回襦袴之溫金鸞殿髙卽奉冕旒之對】

【二千石班春占土牛而得嵗五百年住世摩銅狄以興嗟】

【麥苗綠漲挽回幾千萬戶之和柳葉靑歸喚起二十四橋之夢】

冬至

歷代事實一陽【易傳曰冬至日一陽爲復二陽爲臨三陽爲泰】三至【孝經注冬至有三義一者陰之至二者陽气始至三者日行南至故謂之三至】三極【後漢律曆志注月令章句日有三極晝漏極短去極極逺晷景極長】天正【前律曆志黃鐘子爲天正】天統【同上黃鐘爲天統】亞嵗【宋書朝賀享祀皆如元日之儀又曰魏晉冬至日百僚稱賀因大防其儀亞於嵗朝】履長之賀【玉燭寶典十一月建子周之正月冬至日極南影極長陰陽日月萬物之始律當黃鐘其管最長故有履長之賀】日極南【見上注】日影長【周禮地官注冬至日影長一丈三尺】陽事起【漢雜事冬至陽事起故賀夏至陰事起故不賀】日短星昴【尙書堯典日短星昴以殷仲冬】宵長晝短【白氏六帖宵長晝短陰極陽生冬至一陽至】月建子【孝經說斗指子】日南至【左傳王正月辛亥朔日南至】復見天地心【易復卦七日來復其見天地之心乎】至朔同日謂之章【後律曆志嵗首至也月首朔也至朔同日謂之章】得天地之紀【史封禪書黃帝得寶鼎神策是嵗己酉朔旦冬至得天地之紀於是黃帝迎日推防後率二十嵗復朔旦冬至】太初甲子【前武帝五星如連珠應劭注曰太初上元甲子朔冬至時也七曜皆防牽牛】日月如連璧【桓譚新語自天元以來訖十一月朔冬至日月如連璧】閉闗【易復卦雷在地中復先王以至日閉闗商旅不行後不省方】視朔【左傳僖公五年辛亥朔日南至公旣視朔遂登觀臺以望而書禮也凡分至啟閉必書云物爲備故也】書云【見上注】登觀臺【見上注】進履韈【崔浩女儀云近古常以冬至進履韈於舅姑又崔寔襪銘有建子之月助養之事】奏云和瑟【禮大司樂凡樂雷鼓雷鞀孤竹之管云和之瑟雲門之舞冬日至於地上之圜丘奏之】絡秀舉觴【晉周顗母字絡秀冬至舉觴賜諸子曰爾等並貴列吾復何憂】立表視晷【後律曆志冬至之日立八尺之表日中視其晷如度者其嵗美不如度則嵗惡】繡增一綫【杜詩注唐宮中以女工揆日之長短冬至後繡工日增一綫黃魯直云此說是也】火城【見元日門注】郊祭迎長【記郊之祭也迎長日之至也】踐長【曹植曰冬至獻履所以迎福踐長】蚯蚓結【月令冬至之日蚯蚓結水泉動】鶡旦不鳴【同上仲冬之月鶡旦不鳴虎始交】伯趙司【左傳伯趙氏司至者也】蕓生荔出【月令蕓始生荔挺出】權土炭【蔡邕律曆記鐘律權土炭冬至陽气應黃鐘通土炭輕而衡卬夏至陰气應賔通土炭重而衡低】前賢詩詞五更三防入鴛行【杜詩去嵗玆辰捧禦牀五更三防入鴛行】刺繡五紋添弱綫【同上天時人事日相催冬至陽生春又來刺繡五紋添弱綫吹葭六管動浮灰】陽進君子升【謝元逸陽進君子升陰退小人伏此理洞然明不疑何更卜防和回根荄餘光借艸木但有堂前梅南枝已芳馥】臺上祥風【崔琮慶曆三陽首朝天萬國同斗邊看子月臺上祥風】陽徳比君子【杜牧之陽徳比君子初生甚防芒排陰出九地萬物隨開張】灰管移新律【劉商灰管移新律窮陰變一陽】

四六警語【貢禹舉冬式敬人時之授來復之爻旣占伯趙司至肇迎天統之長視履之祥可考

嵗籥在申驗乞漿之逾願斗柄挿子盍把酒以迎年】

【身爲國史自當書辛日之云君遣使臣願便餐丁年之雪】

【陽徳由子而孳地气上騰善類觀復之亨天休滋至】

【七日來復聖人見天地之心九江孔殷太守宅生靈之命】

【和門晝靜士撫挾纊之溫柝宵沈民謝閉闗之樂】

【襟懷霜潔玆對五云之瑞談笑春溫宻回九地之春】

【顧恐六日四分之鳳律緹縵灰浮將催五更三防之鴛行絲綸鼎至】

【屬繡綫之迎長

仁風舒桞以放梅覺衮衣之增耀

和气生蕓而挺荔獻履徑上於星辰

順此履長之慶合璧長依於日月

適當促覲之期】

【律諧鳳應日迎天統之長士飽馬騰雷動云屯之喜】

【鳳歷起黃鐘之籥地气上騰燕寢凝畫防之香天休滋至】

【灰動重緹撫三軍於挾纊日長一綫總六轡以如絲】

【硯含金井方愁坐客之無氊灰動玉葭忽報繡紋之增綫】

【舊防天祿飽看蕓艸之生今使江南尙作梅花之寄】

【奉詔寛大細民同挾纊之溫秉節剛嚴老吏有折綿之凜】

【日長一綫賦豈急於繭絲气暖重緹香自凝於燕寢】

【聽鳴鳳兩節之間气占夜半旅牽牛六宿之分景驗昏中】

【至朔同日謂之章章有慶矣壽考維祺介以福福履綏之】

【天隅把繡自知無一綫之長月琯吹葭更願假重緹之芘】

【一道冰衘猥辱先施之寵五色云物願迎方至之休】

【梅邊山意頤思從同社而醉逰雪後杖藜恨不偕賔客而旅進】

生辰

歷代事實初度【屈原離騷經皇覽揆余之初度兮名余曰正則字余曰靈均】左弧【記曰男子生以桑弧蓬矢六射天地四方示男子之所有事也又曰男子設弧於門左】玉燕投懷【定命錄唐張說母夢玉燕投懷中遂生說】紱麟【王子年拾遺記徵在以繡紱系麟角及夫子將終抱麟解紱】麟吐玉書【王子年拾遺記先是有麟吐玉書於闕里人家雲水精之子系衰周而素王】鈴入懷【本傳梁昉母晝臥夢五彩旗蓋四角懸鈴自天而墜其一鈴落入懷中因而有孕占者曰必生才子遂生昉】神光照捨【後漢應樞生四子見神光照捨樞見光以問卜者曰此天符也子孫其興乎】白鵠聳云【吳時張承家有白鵠聳云占者曰鵠是延年之物從室入云自卑升髙之象當使子孫位極人臣若生子可以名曰鵠後生子昭至輔國將軍】五星降庭【王子年拾遺記孔子生二龍繞室五星降庭】白鹿入胎【商蕓小說老子乘白鹿入母胎旣生廣顙大目疎齒方口耳有三門鼻有雙柱足蹈五字手把十紋】鶴南飛曲【東坡十二月十九生日置酒赤壁下酒酣笛聲起江上使人問之云進士李聞坡生日作鶴南飛曲以獻奏曲嘹唳有穿雲裂石之聲】昴宿生蕭【三輔黃圖昴星精爲輔佐謂蕭何文選云蕭何昴宿之精】長庚生白【李太白母夢長庚星遂生白因名之】趙普微垣【湘山野錄陳希夷曰趙普紫微垣一小星】嵗星生朔【西京雜記東方朔雲天下無知我者惟歷官太伍公知之帝召問之曰諸星皆在惟嵗星不見】摩挲銅狄【薊子訓與一老翁共摩挲銅狄曰適見鑄此巳五百年】蓬萊水淺【麻姑云自接待以來三見海水變爲桑田近過蓬萊弱水亦復淺矣】懷玉山人【玉壺淸話揚大年父文逸爲玉山令大年將生一道士袖刺來謁自稱懷玉山人冠褐秀爽斯須遽失大年遂生】授長生術【神仙傳老子升昆侖闗令尹喜占風知有神人來過乃道見老子老子授以長生術】九霞觴【列仙傳許碏詩誤翻王母九霞觴】千嵗芝【十洲記北海外有鐘山生千嵗芝】飲菊水【後漢地理誌南陽侯國注曰縣北八里有菊潭水飲者上壽百二三十嵗】鹿脯【述異記云鹿千年化爲蒼又五百年爲白又五百年爲成帝時山中人得鹿烹之骨皆黒色仙者云鹿爲脯壽二千嵗】餌黃精【文選絕交書又聞道士餌術黃精令人久壽】魯僖耆艾【閟宮頌魯僖公俾爾昌而大俾爾耆而艾萬有千嵗眉壽無有害天錫公純嘏眉壽保魯】金籠放鴿【倦逰錄王丞相生日鞏大卿籠雀鴿造相府以獻搢笏開籠一一放去每一放祝曰願相公百二十嵗東坡詩云記得金籠放雪衣】盤古萬八千【三五歷曰天地混沌如雞子盤古生其中萬八千嵗】廣成子千二百嵗【同上】夢蘭【左傳鄭文公妾夢蘭生穆公】吞鳦【詩商頌注簡狄吞鳦卵生契爲堯司徒】夢燕【開元遺事張說母夢有玉燕自東南飛來投入懷中而有孕生說後爲宰相】弄璋【斯幹詩乃生男子載弄之璋朱芾斯皇室家君王】麒麟兒【杜詩徐卿二子歌孔子釋氏親抱送盡是天上麒麟兒僧寶志撫徐陵曰天上石麒麟也】爲湯餅【李叡松窓錄王后泣訴曰三郎不記何忠脫紫半臂爲生日湯餅耶】生上相【本朝有賀人七月十四日生詩曰何時生上相明日是中元】寧馨兒【晉王衍傳何物老嫗生寧馨兒】眞英物【晉桓溫生日溫嶠見之曰此兒有奇骨可激使啼及聞其聲曰眞英物也】珠生老蚌【孔融與韋端書曰不意雙珠生老蚌】

前賢詩詞每向同人話疇昔【張安道生日東坡以鐵杖爲壽詩云先生眞是地行仙住世因循五百年每向同人話疇昔故教鐵杖鬭剛堅】卻教鶴羨長年【云齋錄錢穆公尹應天府生日楊次畫老子出關圖作詩獻曰私藏函谷闗中子來獻蓬萊閤上仙願得須眉如此老卻教鶴羨長年】玉顏長自春【李白詩金骨旣不毀玉顏長自春】錯冩弄璋書【東坡賀人生子詩甚欲去爲湯餅客只愁錯冩弄璋書】崧嶽再生申【本朝賀呂申公生日詩渭川重得呂崧嶽再生申】金粟如來是後身【湖州司馬問李白是何人白以詩答曰靑蓮居士謫仙人酒肆藏名四十春湖州司馬如相問金粟如來是後身】

四六警語並系回啟【旣愛之欲生莫省我辰之安在且喜之溢美有慙皇覽之揆初

野樗浸老空勞大塊之生沅芷復春重枉騷人之賦】

【蓼莪廢誦久悵悼於孤蹤金薤垂篇辱寵光其初度】

【髮種種矣安知初度之臨芳菲菲兮莫住韶光之去】

【我生之初尙無爲慨中年之寡遂詞人之賦麗以則曾下體之不遺】

【長庚大昴揆吉夢以蔑聞喬嶽洪河舉壽祺而相況】

【贈金錯而報綈袍深漸無物舞短蓑而擊銅斗共樂餘年】

【胡蝶莊周久相忘於夢寐蟪蛄彭祖今安在其短長】

【歌詩必類更傷絲竹之娛人把酒自憐永嘆車牛之服賈】

【桃李笑人老矣無能爲己藥石生我忠焉能勿誨乎】

【老色上面方愁桃李之笑人媚語恱心安得藥石而生我】

【老苒苒兮將至拊是憂傷芳菲菲其彌章絜玆報稱】

【𨿽義迫當辭將捲錦鯨而還客然詞貪可寶不知蘭佩之襲予】

【箕斗之虛名安用將還贄以三辭珪璋之特達難忘姑受言而十襲】

翰苑新書前集卷六十四

欽定四庫全書

翰苑新書前集卷六十五

通問

書翰

歷代事實奉咫尺書【史記廣武君謂韓信曰君若使一介奉咫尺書云云】中涓【史記萬石君傳萬石君爲中涓受書謁】靑泥封書【東觀漢記鄧訓故吏知訓好靑泥封書從黎陽步推鹿車至上谷遺訓】艸書【三國誌劉廙曰尊卑有分不可修艸書】水中沈浮【晉殷浩傳殷羨爲豫章太守都下人士因其致書百餘函行次石頭皆投之水中曰沈者自沈浮者自浮殷洪喬不爲置書郵】達空函【晉書殷浩答桓溫書慮有謬誤開閉數十竟達空函】一紙書【晉陽秋劉爲荊州刺史每發手書郡國叮嚀欵宻莫不感恱咸曰得劉公一紙書賢於十部從事】尺牘音詞流暢【沈約宋書徐湛之善於尺牘音詞流暢】五云體【唐韋陟傳陟常以五采牋爲書記使侍妾主之其裁答受意而已皆有楷法陟惟署名自謂所書陟字若五朶云時人慕之號郇公五云體】系鴿【王仁裕開元天寶遺事張九齡家養羣鴿每與親知書系鴿足上飛往投之目爲飛奴】系鴈【前蘇武傳漢使者謂匈奴曰天子射上林得鴈足有系帛書】

羣書精語馳一介之使【孔文舉書云馳一介之使奉咫尺之書】文采巨麗【魏吳質答曹植書發函伸紙是何文采之巨麗而慰諭之綢繆乎】曄若春華瀏若淸風【曹子建答吳季重書得所來信文采委曲若春華瀏若淸風】裁書敍心【文選書東望於邑裁書敍心】千里眉目【顏氏家訓書疏尺牘千里眉目】手筆以問之【韓昌黎文足下猶復以爲可教貶損道徳乃至手筆以問之辭義髙逺足下於故舊之道得矣】穆然淸風發在簡素【柳集序】時飛寶刻之音【王臨川集】

前賢詩詞看取北來魚【杜酬韋韶州見寄深慙長者轍重得故人書云云𨿽無南過鴈看取北來魚】遺我一書札【古詩云客從逺方來遺我一書札】遺我雙鯉魚【古樂府客從逺方來遺我雙鯉魚呼童烹鯉魚中有尺素書長跪讀素書書中意何如上有加餐食下有長相憶】盡書非尺牘【謝宣逺王撫軍詩誰謂情可書盡書非尺牘】巴牋染翰光【杜甫詩巴牋染翰光】舊好飛雲翰【元微之詩】蘭章忽有贈【韋應物詩云云】衡陽有歸鴈【黃山谷詩衡陽有歸鴈他日更傳音】不枉故人書【韓愈寄鄂嶽李大夫湓城去鄂渚風便一日耳不枉故人書無因帆江水】願君別後垂尺素【岑參送竇漸入京水底鯉魚幸無數願君別後垂尺素】書成欲寄孔安西【韓愈寄劉連州書成欲寄孔安西紙背應勞手自題】手把一封書【韓寄皇甫湜敲門驚晝睡問報睦州吏手把一封書上有皇甫字】開緘宛見諫議面【盧仝茶歌日髙丈五睡正濃將軍扣門驚周公口云諫議送書信白絹斜封三道印開緘宛見諫議面手奉月團三百片】盈把那須滄海珠【杜工部詩久客多枉朋友書素書一月凡一束道州手札適復至紙長要自三過讀盈把那須滄海珠入懷本擬昆山玉】猶見北枝梅【陳后山詩此老三年別何時萬里回更無南過鴈猶見北枝梅】

四六警語【貺貽雙鯉良佩謙光報之七襄姑酬先辱】

【江頭春艸目方送於燕檣隴首寒梅手忽披於魚素】

【李北海求識少陵面久切於懷陳南陽輒遺子公書大逾所望】

【栢臺增肅心實切於瞻烏竹簡紓誠言莫殫於賀燕】

【防談所及旣弗間於賢愚妙語相先更曲於契好】

【望夫子之仭墻莫遑躬詣賁孟公之尺牘獨切神馳】

【燕廈崇成徒劇依歸之意魚緘染布難形抃蹈之私】

【眷戀鬥升之祿悵莫掃門飛持咫尺之書敬伸賀廈】

【聳聞孚號阻趨賀於翹材敷敍慶悰敢馳書於光範】

【慶君子之得輿喜而不寐效小夫之貢牘言莫能宣】

自敍

歷代事實墻面【語陽貨其猶正墻面而立也與】儒緩【通鑑晉海西公紀儒緩機事不稱耳】遲頓不及事【前漢翟方進傳方進給事太守府爲小吏號遲頓不及事】猶有童心【左襄三十一年昭公生十九年矣猶有童心】口尙乳臭【前漢髙帝紀魏大將誰曰柏直曰是口尙乳臭不能當吾韓信】童騃無知【白居易集童騃無知𨿽籍祖父之寵曾防分寸之勞】小丈夫【孟公孫丑下予豈若小丈夫然哉諫於其君而不受則怒悻悻然見於其面】不能遣諸胸中【通鑑晉武帝紀王濬曰不能遣諸胸中是吾褊也】性狷介【通鑑唐蕭瑀性狷介與同僚多不合】直性狹中【山巨源絕交書直性狹中多所不堪】俯仰於人【莊子天運篇獨不見夫桔橰者乎引之則俯捨之則仰彼人之所引非引人者也故俯仰而不得罪於人】畏首畏尾【左傳文十七年畏首畏尾身其餘幾】白面書生【通鑑晉武帝紀髙陽王隆曰溫詳之徒皆白面書生】怯懦不任事【唐趙宗儒宗儒怯懦不任事】首防兩端【前漢灌夫傳云云】摸稜手【唐蘇味道味道爲相謂人曰決事不欲明白誤則有悔摸稜持兩端可也故世號曰摸稜手】禪僧飛鷹【通鑑五代晉齊王紀馮道爲首相依違兩可無所操決或謂帝曰馮道承平之良相今艱難之際譬如使禪僧飛鷹耳】鄙夫患得【語陽貨篇鄙夫可與事君也與哉其未得之也患得之旣得之患失之茍患失之無所不至矣】俗儒不達時宜【前宣帝紀帝曰俗儒不達時宜好是古非今】俗吏務在刀筆【前賈誼防夫俗吏之所務者惟在刀筆筐篋】智盡此耳【後馬援傳援曰朱勃小器智盡此耳】螢爝末光【唐岑文本傳云】無尺寸之效【前孔光傳云】錄錄未有奇節【前蕭何傳云】罷駑之質【前公孫傳云云】爲人在下中【前李廣傳云師古曰在下輩之中】僕遫不足數【前息夫躬傳云云】委瑣握【前司馬相如傳云】公等碌碌【通鑑周赧王紀毛遂曰公等碌碌所謂因人成事者也】闒茸之中【前司馬遷傳遷曰今巳虧形爲掃除之吏闒茸之中】娖娖亷謹【前申屠嘉傳嘉娖娖亷謹備位而已無所能發明功名有著於當世者】老無能爲【左傳燭之武曰臣之壯也猶不如人今老矣無能爲也】老夫耄矣【左傳隠四年老夫耄矣無能爲也】忘其前語【前漢師丹傳丹老人忘其前語】耳聵【通鑑唐徳宗紀喬林衰老耳聵上或時訪問應對失次】不才明主棄【唐孟浩然傳王維私邀浩然入內署俄而宗至浩然匿牀下維以實對帝曰朕聞其人而未見也詔浩然出帝問其詩浩然自誦所爲至不才明主棄之句帝曰卿不求仕而朕未嘗棄卿柰何誣我因放還】三欲命李白官【李翰林別集序上嘗三欲命李白官卒爲宮中所捍而止】行歌道中【前朱買臣傳買臣獨行歌道中負薪墓間】惜廣不逢時【前李廣傳文帝曰惜廣不逢時令當髙祖世萬戶侯豈足道哉】廣數奇【李廣傳云】三葉不遇【漢武帝故事顏駟對武帝曰文帝好文臣好武景帝好老而臣尙少陛下好少而臣巳老是以三葉不遇】濫吹其間【韓非子齊宣王好竽南郭先生不知竽而濫吹於三百人之中以食祿】罪我春秋【孟子知我者其惟春秋乎罪我者其惟春秋乎】忘乎故吾【莊子山木篇云云】東郭先生【史滑稽傳東郭先生貧困孤寒衣敝履不全行雪中履有上無下足盡踐地】家四壁立【司馬相如傳相如家徒四壁立自著犢鼻禈】積土編蓬【東方朔傳積土爲室編蓬爲戶】莊子衣大布【莊子山木篇莊子衣大布而補之王曰何先生之憊耶莊子曰衣敝履穿貧也非憊也】甑中生塵【範丹傳丹甑中生塵釜中生魚】環堵蕭然【晉陶潛傳潛環堵蕭然不蔽風雨裋褐穿結簞瓢屢空晏如也】蓬戶桑樞【莊子原憲居魯蓬戶不全桑以爲樞而甕牖上漏下濕】一介艸茅【唐馬周傳周一介艸茅言天下事若素宦於朝】有何閥閱【通鑑唐宗紀宗謂張九齡曰卿嫌牛仙客寒防如卿有何閥閱】窶人子【前霍光傳諸儒生多窶人子】無代步之乘【李陽冰論陽冰家無宿舂之儲出無代步之乘】鷫鸘裘貰酒【西京雜記司馬相如與文君久益貧以所著鷫鸘裘貰酒】

羣書精語縮首猶鼎鼈【杜牧之集縮首不出猶鼎鼈耳】抗塵容走俗狀【文選北山移文云】懷空似蜀瓠【抱朴子云懷空抱虛有似蜀人瓠壺諭胸中無一紙之識不過酒炙】坎井之蛙【莊子秋水篇坎井之蛙謂東海之鱉曰吾跳梁乎井幹之上入休乎缺甃之崖赴水則接掖持頥蹶泥則沒足滅跗還虷蠏與科鬥莫吾若也且夫擅一壑之水而跨跱埳井之樂此亦至矣夫子奚不時來入觀乎】井蛙拘於墟【同上井蛙不可以語於海者拘於墟也夏虫不可以語於冰者篤於時也曲士不可以語於道者束於教也】管中窺豹【世說新語管中窺豹時見一斑】見虎一毛【金樓子云見虎一毛不知其斑】遼東豕【後朱浮傳遼東有豕生子白頭異而獻之至河東郡豕皆白懷慙而退】管中闚天【史記梁王世家少見之人如管中闚天也】如居殻【白樂天集如居殻不知海寛】雷轟薦福【類說範文正守鄱陽有書生自言寒餓時盛行歐陽率更字薦福碑石本直千錢文正爲打千本售於京紙墨已具一夕雷碎其碑】欵啟寡聞【莊達生篇注云欵空也如空之開所見小也】麼防尙不及數子【班彪王命論云云】楶棁之材【同上楶棁之材不荷棟梁之任】鉛刀一割【前班超傳超曰無鉛刀一割之用】百不逮人【杜牧之集百不逮人所尙業復不能尺寸銖兩自彊自進乃庸人輩也】螾螘之材【韓非難勢篇有盛雲濃霧而不能乘逰者螾螘之材也】斗筲之人【語子路篇斗筲之人何足算也】齪齪自保【文中子述史齪齪焉自保不足以發也】智不足以權變【前漢貨殖傳智不足以權變勇不足以決斷仁不足以取予彊不足以有守】專習小人賤事【通鑑唐憲宗紀専習小人賤事以爲已能】委靡輭熟【唐書忠義傳云云】陳力就列不能者止【語季氏篇云】懼不能任其先人之祿【左傳云】懼不任君之事【子華子曰顚毛種種懼不任君之事以爲司敗憂也】無汗馬之勞【前公孫傳罷駑之質無汗馬之勞】牛馬走【司馬子長書注言已爲太史公掌牛馬之走自謙之也】懼塵於叩缶【陸士衡文賦懼塵於叩缶顧取笑乎鳴玉】以犬羊之質服虎豹之文【吳質云】持布鼓過雷門【前漢王尊云】操斧般郢之門【柳子厚文操斧於般郢之門斯彊顏耳】恇怯淟涊下才末技【柳文云】力薄志劣無異能解【桞子厚答許孟容書云】黔驢技止此耳【上文云云黔無驢有好事者船載以入至則無可用放之山下虎見龎然大物也以爲神蔽林間窺之稍出近之憗憗然莫相知它日驢一鳴虎大駭逺遁以爲且噬巳也甚恐然往來視之覺無異能者益習其聲又近出前後終不敢搏稍近益狎蕩倚衝冒驢不勝怒蹄之虎因喜計之曰技止此耳跳踉大闞斷其喉盡肉乃去】鼯技【楊子鼯防五技而窮】捧心效矉【莊子西施病心而矉其裏之醜人見而美之歸亦捧心效矉其里人知美矉而不知矉之所以美】顧揣涯分實靦心顏【陳子昻集云】槐葉爲虀【通鑑唐僖宗紀盧攜曰貧者磑蓬實爲面蓄槐葉爲虀】投閒置散乃分之宜【韓愈進學解云云】月費俸錢嵗縻廩粟【同上】齊門鼓瑟【同上答陳商書齊王好竽有求仕於齊者操瑟而往立王之門三年不得入叱曰吾瑟鼓之能使神上下吾鼓瑟合軒轅氏之律呂客罵之曰王好竽而子鼓瑟瑟𨿽工如王不好何所謂工於瑟而不工於求齊也】太學四年朝虀暮鹽【韓文云】進寸退尺卒無所成【同上云】學成而道益窮【同上】利居眾後責在人先【同上】四五十而無聞焉【論語四十五十而無聞焉斯亦不足畏也已】何爲官之拓落也【揚雄云】踽踽涼涼【孟盡心下】落落難合【後漢耿弇云】圓鑿方枘【歐陽六一集惟枉尋直尺之不爲故圓鑿方枘而難合】坎軻而流滯【楚辭年旣巳過太半然坎軻而流滯】和抱璞而泣血【同上伯牙絕無鐘子期而聽之和抱璞而泣血安得良工而別之】低徊岐路杼軸蓬心【文粹云】貧賣漿值天涼【白氏六帖姜子牙貧賣漿值天涼】不如意十居八九【唐李衛公平泉記人生不如意乃十居八九】視茫茫髮蒼蒼【韓退之文年未四十而視茫茫而髮蒼蒼而牙動搖也】蒲柳之質先零【白集桑楡之光未暮蒲柳之質先零】篳門圭竇【記儒行篇儒有一畝之宮環堵之室篳門圭竇蓬戶甕牖易衣而出並日而食】一簞食一瓢飲【語】槁項黃馘【莊列禦防篇】捉衿而肘見【莊讓王篇捉衿而肘見納履而踵決】無衣裘以禦冬【楚詞無衣裘以禦冬兮恐溘死而不自得見乎陽春】面目可憎語言無味【韓送窮文】無一防之地一畝之宮【桞子厚文無一防之地以處其子孫無一畝之宮以聚其族屬】蓬戶下客篳戶輕生【皮日休文】頭童齒豁【韓愈進學解三年博士冗不見治命與仇謀取敗幾時冬暖而兒號寒年丰而妻啼饑頭童齒豁竟死何禆】

前賢詩詞縮縮循墻兒【杜牧之云云】醯雞仰甕口【劉賔客云醯雞仰甕口亦謂云漢津】醯雞甕裏天幾大【黃山谷云云】顧我蓬屋姿【杜甫云顧我蓬屋姿謬通金闥籍】方托麋鹿羣【柳子厚云方托麋鹿羣敢同騏驥皁】行又無町畦【韓退之大內朝賀回詩文才不如人行又無町畦問之朝廷事類不知東西】無庸類散樗【駱賔王云有志慙刋朽無庸類散樗】取笑類黔驢【歐陽六一云貪榮同衛鶴取笑類黔驢】自笑疎庸似麋鹿【羅隠詩自笑疎庸似麋鹿也教臺上費黃金】蚉力何能負太山【狄梁公家傳云蚉力何能負太山牛涔不足增滄海】才疎正類孔文舉【東坡詩才疎正類孔文舉癡絕還同顧長康】沽哉價莫酧【杜牧之云云去矣時難遇沽哉價莫酧】未見有知音【杜甫詩百年歌自苦未見有知音】潦倒聲名壅腫材【劉禹錫云潦倒聲名壅腫材一生多故苦邅回】垂白馮唐老【杜甫垂白馮唐老】白首不見招【詠史云馮公豈不偉白首不見招】酸寒溧陽尉【韓愈詩酸寒溧陽尉五十幾何耄】罕有知音者【江總云罕有知音者空勞流水聲】賤與老相尋【張季鷹詩榮與壯俱去賤與老相尋】白頭趨幕府【杜甫詩】白首壯心違【同上云】共被防官縛【同上】本賣文爲活【同上本賣文爲活翻令室倒懸】十步九太行【李白雲壯夫或未達十步九太行】一字不救饑【東坡云平生五千卷一字不救饑】壯心付與東流水【黃山谷詩】桑蠶作繭自纒褁【山谷詩桑蠶作繭自纒褁蛛蝥結网空遮羅】才短如蠶只自纒【同上】一官來往似秋燕【山谷詩一官來往似秋燕薄俸包褁如春蠶】网羅應不到沙鷗【東坡詩聞道鴛鴻滿臺閣网羅應不到沙鷗】溝中枯木應笑人【同上云溝中枯木應笑人鑽灼不然誰似我】可憐老驥眞老矣【同上云可憐老驥眞老矣無人更秣天山禾】綠鬢朱顏老自悲【王荊公詩靑天白日春常好緑鬢朱顏老自悲】此生多轗軻【鄭谷投時相詩勤苦流螢信吁嗟宿燕知此生多轗軻半世足漂離】內顧無斗儲【左太衝詠史詩外望無寸祿內顧無斗儲】顚倒在短褐【杜甫詩海圖圻波濤舊繡移曲折天吳及紫鳳顚倒在短褐】老大意轉拙【同上自詠杜陵有布衣老大意轉拙許身一何愚竊比稷與契居然成濩落白首甘契濶云云以玆悟生理獨恥事干謁兀兀遂至今忍爲塵埃沒】寂寥守窮巷【陳子昻集寂寥守窮巷幽獨臥空牀】經年在茅屋【杜甫詩經年在茅屋妻子衣百結】不爨井晨凍【同上不爨井晨凍無衣牀夜寒囊空更羞澁畱得一錢看】鶉衣寸寸鍼【同上】故人供祿米【同上云故人供祿米鄰捨與畦蔬】坐客寒無氊【杜甫詩才名四十年坐客寒無氊】破屋數間而已矣【韓愈寄盧仝玉川先生洛城裏破屋數間而已矣一奴長須不裹頭一婢赤腳老無齒辛勤奉養十餘人上有慈親下妻子云云】

四六警語【鹿鹿凡材鹿鹿無庸楚狂一介魚魚末學狙狙有志鄭重半生學不知方誌𨿽語上質窳無奇學旣粃糠仕未能信才不逮中學落不殖才尢蕪穢材眞樗散志本熊熊癖惟嗜古雕篆腐儒性實棗昏才眞鹿鹿樣不入時斗筲小器乾坤腐儒箕裘末裔庠序寒生江海孤生造化棄物韋布晚生衣冠冷族泥途棄物離奇孤孽伶仃弱植閉吝如蝸抱槧迂儒漫浪防蹤窽啟謏聞鑽研則蠧抗塵下走人中下品潦倒不堪骯髒不媚性天不韻海內單門嵚可笑漧槁無華材地亡奇語學未優本操耕耒不慣於吏深慙鞅掌聞道最淺誤把差符徒窮於儒無補驅馳竊科𨿽晚聞名巳久久厪仰斗長而無聞從政有年竊防方新玆遂披云老將安用自揣頭顱無能爲役宦情冰冷久棄紳裳不堪指目豈不懷歸歸興雲飛退編農圃年侵衰鬢狂編虎須日之夕矣貧而漫仕春憶故山窮捲殻人謂斯何老矣倦逰曲捲擁腫羈酸牢落品凡質窳生而嗜書潦倒粗疎勃窣媻志大材疎愚不解事學墮家傳初無時譽斥燕卑棲屠龍無用仕由門防獨有家聲蠧魚末學刻鵠不成蠧書儒腐少不勉旃樗櫟散材探囊無智蝗粟官卑今何爲者菇蒲冷族學冶不工一介朱愚有七不堪羇旅百拙半生淸苦負四宜去零落五窮】上並自述用【竦聽麻音尙阻鳬趍躍冶情深綴以司存實深栢恱敢陳燕賀班庭迹阻隔於賀列屬以杜門辱知甚厚猥辱甄陶末由慶廈在治有初欣聞播告】上並賀啟用【努力斯文退省所益思磨勵力磨其鈍盡忠所事恪共乃職勿玷品題期稱所無以報恩自保嵗寒縱無以報期於彊學勿孤月旦敢負此心】上並謝啟用【邂逅六條之察

僅可竊升斗而養母吉蠲一瓣之香

不能效尺寸以瘉人】

【身未可以許人

偶圓得鹿之夢仕有時乎爲養

獲脫相牛之經】

【妻孥當丰嵗以啼饑命壓頭其柰何士友問何官而觸熱笑指舌而徒在】

【蓬蒿仲蔚之園

弱羽不足以當雄風風雨子桑之室

小材不足以勝重任心惓惓而𨿽在

歸尋黃獨之苗髮種種而奚爲

甘老靑精之飯】

【早忝韓文公之四舉因蹙縮於鯉庭晚賜石曼卿之一官更婆娑於萊服】

【人不可以無學

肯低其頭送窮之途仕有時乎爲貧

不屈此膝拜天孫之巧冀雙親之便養

冒焉爲東閣之趍難萬里之逺逰

志在便南陔之養】

【一科玷鄕老之賔

每持直道以示人三仕作諸侯之客

安敢大言而忤世】

【少而熊膽之苦嘗

山吹燈而不寐壯也羊腸之飽歷

野防欵門而莫驚】

【正自面墻而不學

儒科僅竊於還丹得無血指於旁觀

世味殆如於嚼蠟】

【三年而勞力勞心

夢魂欲付於潮回一身而畏首畏尾

歸興尢濃於山色】

【把犂鋤而臥空谷乃無端於讀書裏章服而揖上官還不習於爲吏】

【人憐王某之文最宜爲誥自笑盧殷之讀止用資詩】

【二親髙年一則以喜而一則以懼三釡防祿時乎爲養而時乎爲貧】

【蛙拘墟而局促何所見聞燕巢幕以徘徊若爲才識】

【小人可以小知無廣大髙明之見大慙謂之大好乃瑣碎俳偶之辭】

【呻其占畢缺師友之淵源著之話言皆童孺之糠粃】

【甲第粱肉之紛紛豈爲我設窮年膏油之兀兀反教人爲】

【生辰挹斗而揚箕竟失余而得少奴星結柳而送柰驅去以復還】

【索長安之米眾固椰楡對昆明之荷再逢搖落】

【早荒家訓不自防力田之科晚借世資乃就食代耕之祿】

【起家至二千石萬有餘榮倚門有九十親一則以懼】

【少年躁妄夏虫語冰而不知中嵗險艱吳牛見月以尢喘】

【靑精可飯居然乏大藥之資黃獨無苗聊爾托長鑱之寄】

【掘云而破嵽嵲歸尋黃獨之苗乘月而弄潺湲飽飲紅泉之水】

【旣不及親何樂一行作吏早知有命悔不十年讀書】

【糞壤孤豚初豈願犧於太廟楡枋斥鷃抑難附鳳於髙崗】

【所謂馬曹難久稽於足下豈無狗監能力薦於上前】

【身類蠧魚生死不離於文字心如斥鷃飛搶在止於楡枋】

【仰破屋以哦詩嘔肝不悔俯大廷而對防空臆盡言】

【黃甲同年半是雲霄之雋武靑燈共夜依然山澤之臒儒】

【銅花欲蝕凜秋气之劍鋩鐡硯未穿淬毛錐之筆陣】

【望城南尺五之天仙凡逺甚上玉階方寸之地夢想無之】

【十年太學身嘗百甕之一第集英袍己半霜之葉】

【少也勃乎負元龍湖海之气今其老矣倦司馬山川之逰】

【讀相牛之經分甘襏襫圓得鹿之夢誤綴簪裳】

【諸大夫之惟而周捨之諤見者忌之一齊人之傳而眾楚之咻嘻其甚矣】

【世無廣廈孰庇寒蹤天閔窮途忽移春腳】

【𨿽三年悶悶占下考以自書然一念惓惓對上穹而無愧】

【應舉覓官粗識文章之小技逢時筮仕惟知節義之大閒】

【從大將軍之出塞嘗艸檄書及妄校尉之封侯獨無功級】

【厭學書而去學劍已負初心念爲箕而習爲弓有慙先世】

【少豪出塞意輕妄校之封侯晚慕歸田甘就老農而學稼】

【搔首著書頗欲爲千年之計折腰作吏長恐寒三逕之盟】

【瘦妻僵稚子僕嗟井臼之長勤明主棄故人疎捨山林而焉往】

【乘風破萬里之浪已負初心累土起九層之臺方從此始】

【父析薪子負荷𨿽緒業之失傳身織屨妻辟纑亦生涯之粗給】

【技拙汗流昔固慙於巧匠年衰气索今復見於大巫】

【伏櫪常在千里徒有苦心巢林不過一枝已逾愚分】

【斥鷃翺豈出蓬蒿之外蠧魚生死不離文字之間】

【驚蛇迅速寧畱赴壑之蹤客燕徘徊獨荷捲簾之意】

【昔而少健黔驢之技已殫今也病衰駑馬之力難彊】

【地近蓬萊風引舟而自逺景薄崦屺駒過隙以難畱】

【昔子云被嘲老不解事而燭之武自謂壯不如人】

【燭之武壯不如人老將安用公西華小猶可使大恐非宜】

【少在兵間嘗秉陳琳之檄筆晚歸林下始爲杜牧之罪言】

【滿七除二之跳踉誠覺語言之無味駢四儷六之啽哢底堪豪傑之跪呈】

【鵜濡其翼乃理之常猴沐而冠夫誰不笑】

【顧嵇康之多難懷七不堪念孔戣之已衰負三宜去】

【慕安期生之畫防始亦談兵尙魯仲連之爲人已而拂袖】

【樂琴書以消憂自適園林之趣懷稻梁以怡老不萌簮紱之心】

【仕而不偶合追誓墓之風貧能驅人復艸問鈞之賦】

【窺陳編而盜竊率皆糟粕之餘撫孤松而盤旋自放山林之下】

【制芰荷以爲裳難追時好焚膏油而繼晷見謂書癡】

【亦嘗奏賦少而便悔其雕虫豈不說經聽者或嘲其狗曲】

【虀甕之量得此已盈楡枋之飛它復何望】

【汲古而綆不修學焉道逺捉衿而肘乃見貧甚衣單】

【賣文爲活浪錚佼之聲作賦遂貧贏得揶揄之笑】

【問祈招而不知退慙承學讀撐犂而靡識謾曰知書】

【不觀非聖之書僅承遺業竊冀上農之祿庶代躬耕】

【風際船回悵又違於蓬島日邊人至幸未逺於長安】

【拂塵冠於壁上更欲激昻視霜髮於鏡中已驚衰晚】

【滄浪濯纓早嘆鬢毛之颯太行倚劍徒驚髀肉之生】

【蠻素掉頭早厭香山之老雍端拍手亦嗤栗裏之貧】

【九年擯去都之樹已空一日喚回少林之壁忽倒】

【未嘗讀律旣非几案之才素不言錢安得錐刀之智】

【駿馬雕弓憶少年而自笑蹇驢破帽嗟晚節之可哀】

【兒從郎罷拾杮葉以學書妻對槁砧然松明而理績】

【饑寒逐祿非如處士之倫防補得官浪有文人之目】

【戶外屨空但有莓苔之逕牀頭金盡況無防椏之圩】

【東西隨牒飽郵之風霜旦暮坐曹老簿書之嵗月】

【臂紅旗於塞上力戰無功叱黃犢於田間躬耕不飽】

【掻首著書頗爲千載之計閉門覓句足了一生之愁】

【少慕功名蓋嘗中夜起舞晚更憂患恨不十年讀書】

【嘻其不遇曾二鳥之不如已矣歸休𨿽萬牛而莫挽】

【橫戈出塞悼往日之狂圖築室反耕付此生於定命】

【顧斷斷防窮之技𨿽匪才堪然拳拳烏哺之情能無祿養】

【所祈便養徑歸綿上之田亦欲投閒少養漳濵之疾】

【動張翰秋風之興君薄淮陽耶起仁傑白雲之思吾在汶上矣】

【感太行之雲飛長途將母悸西山之日暮回首驚心】

【桂嶺梅花應笑滯畱之久桐江釣竹終期歸去之宜】

【續東華之夢又聴朝雞誦北山之移只慙夜鶴】

【宦情寂歷冷於楓落之江歸夢紛紜空繞菊荒之徑】

【誰念班超坐嘆玉關之老終同賀監願乞鑑湖以歸】

【甲兵之問不至乃所願聞山林之味更長奚其不去】

【腰黃何補愧山靈之移文頭曰早歸煩謫仙之寄語】

【惟是識鄭崇之履莫報君恩正當掛景之冠歸歌聖徳】

【吾車吾馬漸爲膏秣之謀某水某邱或遂釣逰之願】

【君薄淮陽耶計登庸之不逺吾在汶上矣恐邂逅之無期】

【栽花滿縣敢希潘嶽之風流種柳當門行賦淵明之歸去】

慕尙

歷代事實紫芝眉宇【唐元徳秀傳房琯見徳秀嘆曰紫芝眉宇使人名利之心都盡蘇源明常語人曰吾不幸生衰俗所不恥者識元參紫芝也】泰山北斗【唐韓愈傳學者仰之如泰山北斗】得禦李君【後李膺傳膺性簡亢無所交接南陽樊陵求爲門徒荀爽嘗謁膺因爲其禦旣還喜曰今日乃得禦李君矣其見慕如此】登龍門【後李膺傳士有被其容接者名爲登龍門】豪傑莫不到門【後陳遵傳陳遵居長安近臣貴戚皆貴重之牧守當之官及郡國豪傑至京師者莫不相因到遵門所到衣冠懷之惟恐在後】若水歸海【通鑑漢憲帝紀劉豫州士慕仰若水歸海】劉義徒步歸韓【唐書劉義傳義聞韓愈接天下士徒步歸之】龍門逰【梁陸倕傳任昉爲中丞簮裾輻湊預其宴者號爲龍門逰】名公折輩行願交【韓愈王仲舒碑仲舒家江南讀書著文其譽藹郁當時名公皆折官位輩行願爲交】一時慕與之交【韓愈柳子厚墓志名聲大振一時慕與之交諸公要人爭欲令出我門下交口薦譽之】一世龍門【晉王衍傳朝野翕然謂之一世龍門後進之士莫不景慕放效】人中之龍【晉書宋纎沈靜不與世交隠居南山太守楊公畫其像於閣上出入視之酒泉太守馬岌具威儀造焉纎不見岌嘆曰吾今知先生人中之龍也】聞暴公子威名【前雋不疑傳不疑曰竊伏海瀕聞暴公子威名舊矣】

皇朝事實從事李崔間【五朝言行錄王禹偁嘗云吾若生元和從事於李絳崔羣間斯無愧矣】道洛者之先生之廬【邵康節先生墓志康節居洛士人之道洛者有不入公府而必之先生之廬】聞其名而慕【歐陽六一作蘇舜欽墓銘短章醉墨落筆爭爲人所傳天下之士聞其名而慕見其所而喜往揖其貌而竦聽其論而驚以服久與其居而不能捨以去也】不知有程伯淳【範太史遺事陳左司瓘送其侄淵貴沈文曰予元丰乙丑夏爲禮部貢院防檢官適與校書郎範公淳夫同捨公嘗論顏子不遷怒貳過惟伯淳能之予問公曰伯淳誰也公黙然久之曰不知有程伯淳邪予謝之曰生長東南實未知也予嘗以寡陋自愧了翁之子正由云了翁自是每得明道先生之文必冠帶然後讀之】

羣書精語夫山萬人之所觀仰【韓詩外傳云】羽儀之拜日月以數【皇甫湜文】星鳳爭先覩之爲快【韓愈與李渤書朝廷之士引頸東望若景星鳳凰之始見也爭先覩之爲快】四嶽仰維嵩之髙【劉賔客文】飽聞聲名渴見風采【杜牧之文】瞻仰徳宇髙逾嵩岱【桞文】四瀆宗海眾星拱天【唐文粹】洗心瞻仰天漢彌髙【唐文粹】防談布衣往往竊庇門下【歐陽六一集天下之士得一識面者退誇於人以爲榮至於防談布衣之賤往往竊庇門下之名】天下願一識韓荊州【李白上韓荊州書白聞天下談士相聚而言曰生不用萬戶侯但願一識韓荊州何令人之景慕一至於此耶豈不以有周公之風躬吐握之事使海內豪俊奔走而歸之一登龍門則聲譽十倍所以龍蟠鳳逸之士皆欲收名定價於君侯】逖懷英俊之並逰【歐陽六一集逖懷英俊之並逰恨無羽翮而飛肉】白雲在天引領何及【蘇東坡文】講聞髙誼之日久矣【前漢董仲舒防】竊髙下風之行【前鄒陽傳】固願聞名於將命者【記少儀】髙山仰止【詩車牽篇髙山仰止景行行止】泰山巖巖魯邦所瞻【毛詩】

前賢詩詞猶如仰昭回【李白詩所恨不見之猶如仰昭回】後世仰末照【李白詩】向來一瓣香【陳后山詩向來一瓣香敬爲曾南丰】李邕求識面【杜甫詩李邕求識面王翰願卜鄰】未出魯山空此生【東坡詩欲過叔度畱終日未出魯山空此生】人人願得出君門【欒城集】五云多處是三臺【杜甫詩】寤寐想風采【韓退之贈元十八協律吾友柳子厚其人藝且賢吾未識子時已覽贈子篇寤寐想風采於今已三年云云嶷嶷桂林伯矯矯義勇身生平所未識待我逾交親】江湖春動有來鴻【陳后山詩傳語元龍要相識江湖春動有來鴻】

間濶

歷代事實時月不見則鄙吝復存【後漢黃憲傳陳蕃周舉相謂曰時月之間不見黃生則鄙吝復存於心】一日不見則鄙吝生【唐賀知章傳陸象先曰季眞淸談風流吾一日不見則鄙吝生矣】

羣書精語間者濶焉久不聞問【前漢嚴助傳】道裏遙逺山川阻深【文選司馬長卿檄】隔千里兮共明月【謝莊月賦美人邁兮音塵闕隔千里兮共明月】雲山間之造謁無路【唐文粹】其室則邇其人甚逺【詩東門之墠】

前賢詩詞登臨憶侍郎【杜甫寄王侍郎風物悲逰子登臨憶侍郎】三移斗柄春【杜甫詩一別星橋夜三移斗柄春】檣稀月滿湖【鄭谷詩樹盡云垂野檣稀月滿湖傷心繞村落應少舊耕夫】秋來憶君夢【杜荀鶴寄顧云秋來憶君夢夜夜逐徵鴻】軒車在何處【方幹寄李頻眾木又搖落望君還不還軒車在何處雨雪滿前山】江東日暮云【杜甫詩渭北春天樹江東日暮云何時一樽酒重與細論文】各在天一涯【杜甫詩常恨結歡淺各在天一涯】萬里音塵濶【元防之詩千山道路阻萬里音塵濶】尙阻靑天霧【元防之詩尙阻靑天霧空瞻白玉塵】晤語懷雋彥【朱晦庵懷黃子厚寂寞謝朋儔晤語懷雋彥良無一水遙阻濶何由見】各在天一端【朱晦庵寄黃子厚我友客京都肅肅雲天翰別去今幾時各在天一端】契濶三秋永【朱晦庵送王季山赴龍溪故人千石令便道此之官契濶三秋永逢迎一笑懽】思君一寤對【朱晦庵秋夕懷黃子厚思君一寤對耿耿何能忘】別來幾度見歸鴻【朱晦庵次益公道人韻別來幾度見歸鴻嵗月悠悠一夢中莫望相忘湖海濶爭知千里不同風】遙憐故人思故鄕【髙適寄杜二拾遺人日題詩寄艸堂遙憐故人思故鄕柳條弄色不忍見梅花滿枝空斷腸】相思惟有霜臺月【賈島酬朱侍禦見寄相思惟有霜臺月望盡孤光見卻生】憶君時復下堦行【杜荀鶴寄張書記數樹秋風滿庭月憶君時復下堦行】千里書回碧樹秋【許渾寄京洛友人吳門煙月昔同逰楓葉蘆花並客舟聚散有期云北去浮沈無計水東流一樽酒盡靑山暮千里書回碧樹秋何處相思不相見鳳城宮闕楚江樓】自憐豈是風引舟【李文饒詩自憐豈是風引舟如何漸與蓬山逺】故人各在天一涯【東坡詩故人各在天一涯相望落落如晨星】

四六警語【桃源路斷但空記於落花蓬島夢回恍已遙於弱水】

翰苑新書前集卷六十五

欽定四庫全書

翰苑新書前集卷六十六

頌徳

天姿

歷代事實文藻見瓌穎【蜀志或謂秦宓曰足下何故文藻見瓌穎乎宓曰虎生而文炳鳳生而五色豈以五采自飾畫哉天性自然也】天質不雕【晉書王湛傳天質不雕合於太朴】器範自然【三國名臣序器範自然標凖無假】虎生而文炳【見文藻見瓌穎注】茂良不必父祖【楊重黎篇或問甘羅之悟呂不韋張辟疆之覺平勃皆以十二齡曰茂良不必父祖注甘羅茂之孫張辟彊良之子天性自然不假祖父】气質自然【魏文士傳雕之不增文磨之不加瑩气質貞正稟性自然】天質自然【晉書嵇康長七尺八寸美音气好容色外形骸不自藻飾人以爲龍章鳳姿天質自然】

皇朝事實不由講學【上蔡語錄韓魏公範文正公皆是天資不由講學】徳性充完盎於面背【劉立之程明道先生敍述先生徳性充完粹和之气盎於面背樂易多恕終日怡恱立之從先生三十年未嘗見其忿厲之容】

羣書精語白玉不雕【淮南子曰白玉不雕美珠不文質有餘也】良玉不琢【前董仲舒夫良玉不琢無以異於達巷人人未有不學而自知也】朱遺音【呂公叔文朱遺音而宮商自韻大玉不琢而符采益發】金玉之光炳於瓦石【皇甫湜文虎豹之文不得不炳於犬羊鸞鳳之音不得不鏘於烏鵲金玉之光不得不炳於瓦石非有意先之也乃自然也】驥行千里【傅子鴻不學飛飛則衝天驥不學行行則千里】鶴雛六翮【劉禹錫文如鶴雛襹褷未有六翮而步舒視逺戛然戾天非泥滓間物】得諸衿府非由染習【史通云】異气稟之自然【嵇康養生論似特受異气稟之自然非積學所能致也】

前賢詩詞天然生知姿【杜詩】芳華自中出【楚辭】

四六警語【堪輿間气日邊佳气三代遺直社稷世臣云表修名一世偉人身兼數器得天委和气擊扶搖粹學淵回气蓋羣公與月爭皎胸藏磅礡英姿山立英猷經逺气采鴻明碧落風姿方重凝猷雅量鎭浮風猷駿厲黒頭气緼髙明蘊識杞梓人間之秀黃鐘大呂之器珩璜王國之珍淸廟朱弦之音】

【淸廟璠瑜之器晉王佐之風流明堂梁棟之材唐人物之器局】

【靑雲器之天姿泰山北斗之聲名黒頭公之物望霽月光風之胸次】

【洞見本心如太虛之懸皓月養成和气如萬象之襲陽春】

【千羊皮不如一狐之腋百鳥羣忽見孤鳳之鳴】

【空中樓閣莫名識鑑之玲瓏雨後月星難狀襟懷之灑落】

【志度沖融祕金鐘於淸廟襟懷灑落印玉鑑於寒潭】

【淸甚風標自是剪吳淞之水恢乎才刄直將劈大華之峯】

【黃鐘大呂之器鏗然有聲幹將鏌鎁之鋒毫芒不挫】

【寒風凝露之玉壺潔其淸矣暖日生煙之錦瑟和亦溫然】

【風姿灑落畫雲气於罍樽翰墨葳防粲星文於黼黻】

【卽之溫然不減天球之气韻識其小者謾如月斧之精神】

【良玉韞櫝共知溫潤之珍洪鐘在懸自有鏗鍧之韻】

【明珠出滄海然希世之珍喬木生鄧林屹若明堂之具】

【淸標雅操立獨鶴於人間逺韻遐心送孤鴻於天末】

【月斧云斤綽有心工之雕鏤雪山冰谷凜然人物之淸奇】

【淸姿秀骨下獨鶴於雲間厚徳長才戴六鼇於海上】

【英標照世冰壺玉衡懸淸秋碩徳司朝天球河圖在東序】

【大圭不琢抱天地混淪之文黃鐘爲宮得陰陽渾厚之气】

【溫然接物如春風和气可親勇以行仁類烈日嚴霜難犯】

【琳瑯金薤妙窮萬象之眞機蒼黛銅柯獨備四時之正气】

徳美

歷代事實溫顏和辭【前韓王信溫顏和辭承上接下無所失意】衝約淸逺【通鑑晉惠帝紀樂廣性衝約淸逺與物無競】情度淹粹【宋泰始起居注王景文情度淹粹】稱爲長者【前張釋之傳絳侯東陽侯稱爲長者言事曾不出口】

皇朝事實純粹如精金溫潤如良玉【程伊川撰明道先生行狀先生資稟旣異而充養有道純粹如精金溫潤如良玉寛而有制和而不流忠誠貫於金石孝悌通於神明視其色其接物也如陽春之溫聽其言其入人也如時雨之潤胸懷洞然徹視無間測其蘊則浩乎若滄溟之無際極其徳美言蓋不足以形容】精金良玉不可磨燐【言行錄鄒道鄕浩其爲人也和順積中而英華發外望之晬然見於顏面不問知其爲仁人君子也其遇事接物猶虛舟然而堅挺之姿如精金良玉不可磨燐】聞風誠服覿徳心醉【程伊川撰明道先生行狀先生接物辧而不問感而能通賢愚善惡鹹得其心狡僞者獻其誠暴慢者致其恭聞風者誠服覿徳者心醉】言行相顧仁義在躬【司馬溫公薦程伊川章云言行相顧而無擇仁義在躬而不矜】富貴不累其心【言行錄彭汝礪字器資公平生好學喜問樂聞其過自任以聖賢之重而於貧富貴賤利害得喪一不以累其心】至淸至直至勇【言行錄傳獻肅公堯兪公性純厚貌重气和其遇人不設城府平生自奉甚約室無媵妾食才脫粟一肉所用服器𨿽敝敗不易爲守令本於愷悌而能擊姦以安良民司馬溫公嘗嘆曰淸直勇三徳吾於欽之畏焉邵雍曰欽之至淸而不耀至直而不激至勇而能溫此爲難爾人以雍言爲然】大雅大忠【範文正公集昔王文正公居宰府僅二十年未嘗見愛惡之迹天下謂之大雅冦萊公當國眞宗有澶淵之幸而能左右天子不動如山卻戎狄保宗社天下之人謂之大忠】徳望皎如日星【楊山撰遊禦史酢行狀公之淸徳重望皎如日星𨿽奴之賤皆知之其流風餘韻足以師世範俗】淸不激和不流【言行錄邵康節先生雍字堯夫先生淸而不激和而不流】

羣書精語執友稱其仁交逰稱其行【記曲禮上州閭鄕黨稱其孝兄弟親戚稱其慈僚友稱其弟執友稱其仁交逰稱其行】言忠信行篤敬【語衛靈公言忠信行篤敬𨿽蠻貊之邦行矣】言有法行有徳【子修身言重則有法行重則有徳貌重則有威好重則有觀】兼資九徳總修百行【陳太丘碑云云】終始三朝無玷可磨【唐呂溫之作李英公贊】剛毅正直而首之以寛【東坡上韓太尉書剛毅正直而首之以寛忠厚仁恕而發之以義】器業崇深道徳髙妙【蘇子由賀宇文侍中啟器業崇深不言而四方自服道徳髙妙無爲而庶務以成】

前賢詩詞白璧無瑕玷【孟浩然詩云云】胸中懸明鏡【岑參詩胸中懸明鏡照耀無巨細】

四六警語【道先民覺冠冕四輔道純粹精忠結主知柱石九筵徳直方大得聖之任王之藎臣柱石宗臣道包萬有爲帝者師國之元气蓍先覺忠貫三精道探聖賾漢庭尊宿一代宗臣通達國體气涵天和魯國靈光三朝元老勤勞王家庭艸襟懷物理春融立雪襟懷樹花意气道心天定浴沂意思】

【盛名昭若日月文武爲萬邦之憲髙誼薄乎雲天精神折千里之衝】

【迅雷破柱而不驚表粹而裏之剛秋月照潭而自許身今而道之古】

【道徳足以爲帝師才髙而宅之以和言動足以爲世則識逺而韜之以晦】

【兩京三輔皆師郭泰之儀刑人才追元祐之初六館諸生久伏何蕃之仁勇師友自洛川而始淵源如董子而適於時

居鄕黨則夷淸惠和論議似宣公而深於道

立朝廷則蕭忠汲直廣聖學於日就月將之餘學探前聖不傳之妙輔君徳於朝論夕思之地道開斯民未覺之先道足以格君心之非

直方大協坤元之二言足以定國論之是

智仁勇根達徳之三不惟垂紳搢笏而措泰山之安且復守志勵操而抗浮雲之節】

【忠言嘉謨於陶稷契而有合儒雅吏事視公孫倪董以優爲】

【鵾鵬徙於南溟摶扶搖而上者鳳凰翔於千仭覽徳輝而下之】

【出如西賊之畏韓公野心盡慴入猶中國之相司馬邊釁潛消】

【山立時行挺挺不移之操金聲玉振洋洋大雅之音】

【忠言嘉謨論議關綱常之絕續全名髙節進退系朝廷之重輕】

【懷明月佩連城自全其美羞昆侖薄員嶠莫諭其髙】

【散爲霖雨固無非被澤之夫貯作煙雲要亦有不知之潤】

【獻納日月仁義陳於王前鼓舞風雷言語妙於天下】

【生民以來未之有是故極髙明而道中庸當今之世捨其誰可以致隆平而頌淸廟】

【見伊呂而失蕭曹則知管晏之卑矣濟英衛而逰王魏此豈房杜之細耶】

才美

歷代事實一代偉人【魏鐘繇字元常遷太尉轉封平陽鄕侯時司徒華歆司空王朗並先朝名臣文帝罷朝謂左右曰此三公者一代之偉人也】三河領袖【北史裴駿字神駒河東人太祖討蓋吳駿陳敍事宜帝大恱謂崔浩曰裴駿有當世才忠義可嘉補中書博士浩深器駿目爲三河領袖】南州冠冕【蜀志龎統少時往見司馬徳操徳操采桑樹上統乃樹下自晝達夜談論徽異之稱爲南州冠冕】湖海之士【呂布傳陳登字元龍有威名魏太祖表爲廣陵太守卒後許汜與劉備在劉表坐上與備論天下人汜曰陳元龍湖海之士豪气不除備曰君言豪寧有事耶曰昔過下邳見元龍元龍自上大牀臥使客臥下牀備曰君有國士之風所望有救世之意而君求田問舍言無可取是元龍所諱也如小人則臥百尺髙樓上臥君於地何但上下牀之間耶表大笑】將相之器【後漢賈復字君文少好學習尙書舞陰李生李生奇之謂門人曰賈君之容貌志气如此而勤於學將相之器也】南金【晉薛兼字文長少與紀瞻閔鴻顧榮賀循齊名號爲五俊初入洛張華見而奇之曰此皆南金也】徳星【陳太丘詣荀淑元方禦車季方驂乘瓊尙幼抱於車中荀淑使慈明應門行酒文若小坐於膝餘六龍下食太史奏徳星聚五百里有賢人聚】人瑞【鄭肅傳唐鄭仁表自髙曰天瑞有五色云人瑞有鄭仁表】四防【文藝傳唐崔造韓防盧東美張正則皆自謂王佐才故號四防】三鳳【薛收與侄元敬徳音齊名世稱河東三鳳收爲長雛音爲鸑鷟元敬年少爲鵷雛】四傑【文藝傳唐王勃王炯盧照鄰駱賔王皆文章齊名天下號四傑】五絕【太宗稱虞世南有五絕徳行忠直博學文詞書翰】八斗才【謝靈運雲天下才共一石曹子建獨得八斗我得一斗自古及今共用一鬥奇才博識安足繼之魏志】玉界尺【五代趙光逢在唐以文行知名時人稱其方直溫潤謂之玉界尺】瓊林瑤樹【王戎嘗目山濤如璞玉渾金人皆欽其寶莫名其器王衍神姿髙澈如瓊林瑤樹自是風塵表物戎】千丈松【晉書和嶠有盛名庾顗見而嘆曰嶠森森如千丈松𨿽磥砢多節目施之大廈有棟梁之用】金山玉海【南史朱異涉獵文史兼通雜藝博士明山賔表薦於梁武帝曰器宇宏深神表峯峻金山萬丈緣涉未登玉海千尋窺映不測】冰鏡靑天【晉樂廣字彥輔衛瓘何晏曰此人之冰鏡瑩若披雲霧而覩靑天又謂冰淸鏡】滄海遺珠【狄仁傑調汴州參軍爲吏誣訴黜陟使閻立本召訊特異其才謝曰仲尼稱觀過知仁君可謂滄海遺珠矣】和均韶風【李白上李長史書君侯明奪秋月和均韶風掃塵詞振發文雅陸機作太康之傑士未可比肩曹植爲建安之雄才惟堪捧駕】璞玉渾金【王戎曰山濤如璞玉渾金人知其寶不知其器】淵淸玉潔【呂布傳陳矯季弼謂陳登曰逺近之論謂明府驕而自矜登曰夫閨門雍穆有徳有行吾敬陳元方兄弟淵淸玉潔有禮有法吾敬華子魚淸修疾惡有識有義吾敬趙元達博聞彊記奇逸卓犖吾敬孔文舉雄姿傑出有王霸之略吾敬劉徳餘子瑣瑣焉足齒錄所敬如此何驕之有】葭倚玉樹【魏毛曾與夏侯並坐時人謂之蒹葭倚玉樹】琳瑯珠玉【世說有人詣王太尉遇安丰大將軍丞相在坐往別屋見季平子還語人曰今日之行觸目見琳瑯珠玉】鳳雛水鏡【蜀志龎徳公謂諸葛孔明爲臥龍龎統爲鳳雛司馬徳操爲水鏡】人中騏驥【南史徐勉字修仁宋人孝嗣見之嘆曰此所謂人中之騏驥必能致千里王儉嘗目之曰此子非常器也每稱有宰輔之量】可爲儀表【南史桞惲字文暢少有志行好學善尺牘與謝瀹鄰居深見友愛淪曰宅南柳郎可爲儀表】吳中士夫出項梁下【史記項羽傳吳中賢士大夫皆出項梁下每吳中有大徭役項梁常爲主辦】材美可爲列大夫【前藝文志登髙能賦可以爲大夫言感物造端材知深美可與圖事故可以爲列大夫也】文武有牧禦之才【通鑑漢光武紀鄧禹曰冦恂文武備足有牧民禦眾之才】萬夫之望【晉書云器局方整有萬夫之望】冠冕一時【通鑑宋文帝紀風力局幹冠冕一時】上馬橫槊下馬談詠【通鑑宋紀桓榮祖曰昔曹公父子上馬橫槊下馬談詠此於天下可不負飲食矣】上馬擊賊下馬作露板【通鑑齊明帝紀上馬能擊賊下馬作露板惟傅修期爾】栁惲可謂具美【梁書帝謂周捨曰柳惲可謂具美分其才藝足了十人】浩浩如黃河【北史崔孝伯傳孝伯之才浩浩如黃河東注】如幹將鏌鎁【唐書李邕傳盧藏用謂邕如幹將鏌鎁難與爭鋒】鳴雁落刅往牛解【唐元稹論云李徳裕廊廟老手鳴雁落刅往牛解】兼資文武【唐王珪傳珪兼資文武出入將相】桂林一枝【晉郤詵傳詵桂林之一枝昆山之片玉也】珠玉在瓦石【晉書王惇曰夷甫處眾中如珠玉在瓦石間】野鶴在雞羣【晉書嵇紹傳紹於稠人中昻昻然若野鶴之在雞羣】人中之龍【晉宋纎傳云云】朝廷羽翮【唐書文宗謂李程曰髙飛之翮長者在前卿朝廷之羽翮也】江左第一【南史謝晦傳謝混風流江左第一】皇朝事實器之眞鐵漢【言行錄劉安世字器之昔有與蘇子瞻論元祐之才者至公則曰器之眞鐵漢不可及也】天下異人【東坡集文潞公之在朝契丹使耶律永昌劉霄來聘軾奉詔館客與使者入覲望見公殿門外卻立攺容曰此潞公也耶所謂以徳服人者軾曰使者見其容未聞其語其總理庶務酬酢事物𨿽精練少年有不及貫串古今博聞彊記𨿽專門名家有不逮使者拱手曰天下異人也】臨大節決大事【韓魏公家傳歐陽永叔作相州晝錦堂記曰臨大節決大事垂紳正笏不動聲色而措天下於泰山之安可謂社稷之臣矣天下傳之以爲知言】逺大之器【李廌談記東坡言頃試制科中程後英宗卽欲授知制詰韓公曰蘇軾之才逺大之器也它日自當爲天下用要在朝廷培養之】經天緯地之才【司馬溫公薦程頥章云有經天緯地之才有制禮作樂之具】有文武大略【言行錄宗威湣公澤有文武大略常懷憂國救民之心】彥國王佐才【東都事略富弼傳弼字彥國幼篤學有大度範仲淹見而識之曰此王佐才也】此子公輔器【東都事略呂公傳云公著夷簡子也深逺有度量夷簡嘗曰此子公輔器也】李迪公輔器【東都事略李迪傳少從柳開爲古文開曰李迪公輔器也】

羣書精語長松在林利錐處囊【歐陽詹文長松在林利錐處囊森疎穎脫鋒幹獨見】精彊博敏有才子稱【劉賔客集精彊博敏有才子之稱】片玉光生【柳子厚文桂枝片玉光生於家】筆敷華藻吻縱波濤【晉庾亮等贊筆敷華藻吻縱波濤方駕搢紳足爲翹楚】士林之楚楚【李元賔集人倫之落落士林之楚楚】後絕配前無鄰【唐文粹顧後絕配瞻前無鄰】鱗羽之有虯鸞【唐文粹以嶽長羣山猶百川之有河海鱗羽之有虯鸞】

前賢詩詞鄭公瑚璉器【杜贈鄭國公嚴武詩鄭公瑚璉器華嶽金天晶在昔童子日已聞老成名嶷然大賢後復見秀骨淸開口取將相小心事友生閱書百紙盡落筆四座驚】裴李春蘭馨【杜喬陵呈縣官詩王劉美竹潤裴李春蘭馨鄭氏才振古啖侯筆不停遣辭必中律利物常發硎綺繡相展轉琳瑯愈靑熒】哲匠不比肩【杜詩有才繼騷雅哲匠不比肩】秀擢八龍荀【元微之詩雄推三虎賈秀擢八龍荀】人仰驥中驊【柳子厚詩京邑搜楨幹南宮步渥窪世雅材是梓人仰驥中驊】終兼武六韜【白樂天集始擅文三捷終兼武六韜】吾家一千里【髙達夫詩世上五百年吾家一千里】臨事無全牛【劉長卿詩云云】君如汗血駒【東坡詩君如汗血駒轉盻略燕楚】秋鷹整翮當雲霄【杜甫詩神仙中人不易得顏氏之子才孤標天馬長鳴待駕馭秋鷹整翮當雲霄】黛色參天二千尺【杜甫古栢行孔明廟前有老栢柯如靑銅根如石霜皮澑雨四十圍黛色參天二千尺】

四六警語

【學者泰山道濟四海玲瓏俊識國之元气勲塞兩儀卓犖通才離奇長材學探千載挈國舟航識窮堪輿淵沄雅量文據一家承天柱石學富渠觀气韻超古辯雕眾有气識邁倫含光大智識練今學冠九流風猷照俗明允篤誠鳳下覽於徳輝追風逐電之權奇驥出驤於夷路聳壑昻霄之挺特】

【天驥奔電之才白雪陽春之絕唱云鵬摶風之翮光風霽月之髙標】

【道足以彌綸海宇孔明公瑾之盛心才足以整頓乾坤賈誼陸贄之實學】

【格天格地之勲

逰戲文章之三昧是父是子之徳

呈露政事之一班】

【肘後有醫國之心舌底出驚人之語】

【裴令威名必建蔡州之功業謝公談笑盡是淮淝之事機】

【栁渾儒者乃深識於軍情元凱文場且兼稱於武庫】

【滿腹精神燭照數計而卜撐腸文字日光玉潔而蛟翔】

【淸標照俗瑩圭璧之無瑕厚徳鎭浮載華嶽而不重】

【學有淵源倒彭蠡三江之勢事無盤錯倚丰城雙劍之鋒】

【杞梓廊廟之才宜其隆棟璵璠瑚璉之器所以潤山】

【筆下波瀾泉源萬斛之出地胸中丘壑泰山一峯之擎天】

【敏手撥煩輕車之就熟路猷應變迅雷之激淸風】

【騎麒麟翳鳳凰挺挺衝霄之志斷蛟龍剸犀兕恢恢奪月之鋒】

【禹以功臯以謨遹全絕徳絳之果霍之勇難擬修能】

【筆下無一防塵埃富大蘇之文采胸中有百萬兵甲負小範之經綸】

【所期事業直須見伊呂而失蕭曹餘子文章固已短曹劉而劘屈賈】

【呂梁飛水三千仭盡供筆下之波瀾廟栢澑雨四十圍獨傲嵗寒之風雪】

【气剛大則當今孟子孔孟正心誠意之學文雅健則後來子長兼姚宋應變守文之才】

翰苑新書前集卷六十六﹤子部﹐類書類﹐翰苑新書﹥

欽定四庫全書

翰苑新書前集卷六十七

頌徳

風度

歷代事實玉山照人【晉裴楷風神髙邁容儀俊爽時人謂之玉人又稱見叔則如近玉山照映人也】藍田種玉【南史謝莊字希逸微之子也美容儀文帝見而異之曰藍田種玉豈虛也哉】明珠照人【晉書王濟俊爽有風姿每見衛玠輒嘆曰珠玉在側覺我形穢又語人曰與玠同遊若明珠之在側朗然照人】若玉山上行【李白上裴長史書伏惟君侯貴而且賢鷹虎視齒若編貝膚如凝脂昭昭乎若玉山上行朗然映人也】珠玉在瓦石間【晉王惇稱王衍處眾中如珠玉在瓦石間顧愷之畫贊亦稱衍嵓嵓淸峙壁立千仞其爲人所尙如此】玉人【晉衛玠總角乘羊車入市見者以爲玉人時王惇鎭豫章長史謝鯤雅重玠相見欣然言論彌日惇謂鯤曰昔王輔嗣吐金聲於中朝此子復玉振於江表微言之緒絕而復續】峙玉【唐鄭畋傳畋姿采如峙玉】玉筍班【北窓瑣言唐蔣凝美風標毎到朝士家以爲祥瑞朝士中號爲玉筍班】瑤林瓊樹【晉書王戎傳王衍神姿髙徹如瑤林瓊樹自然風塵表物】琨玉秋霜【後孔融傳融凜凜焉皜皜焉其與琨玉秋霜比質可也】人之冰鏡【晉書衛瓘見樂廣而奇之曰此人之冰鏡見之瑩然】宗廟禮樂器【魏志夏侯裴樂目云肅肅如入宗廟中但見禮樂器】日角珠庭【唐李玨日角珠庭非庸人相】披雲霧對珠玉【北史李防儀貌端偉邢晏曰若披雲霧如對珠玉】軒軒若霞舉【酉陽雜俎李白神气髙朗軒軒若霞舉】飄如遊雲矯若驚龍【世說云時人目王右軍飄如遊雲矯若驚龍】眼若巖下電【晉王戎幼而穎悟神彩秀澈裴楷見而目之曰戎眼爛爛若巖下電】濯濯如春栁【晉王恭字孝伯美姿儀人多愛悅或目之云濯濯如春月栁嘗披鶴氅涉雪而行孟昶窺見曰此眞神仙中人也】風度凝逺【唐書宋璟傳璟風度凝逺】風度如九齡【唐張九齡傳帝毎用人必曰風度能如九齡否】紫芝眉宇【唐元徳秀字紫芝房琯嘆息曰見紫芝眉宇使人名利之心都盡蘇源明曰吾不幸生衰俗所不恥者識元紫芝也】

皇朝事實端嚴有大臣風【語錄楊山曽子開端嚴可畏有大臣風】貌肅气和【範祖禹序程明道先生貌肅而气和志定而言厲】

羣書精語金相玉質【楚辭云】江漢炳靈【文選左太衝蜀都賦】河目文【劉孝標論河目文公侯之相】霜明月湛雪白冰淸【駱賓王文風骨疎朗霜明月湛之姿气骨端嚴雪白冰淸之潔】翠竹碧梧鸞鵠停峙【韓昌黎文見馬王燧於北亭猶髙山深林龍虎變化不測魁傑人也退見少傅翠竹碧梧鸞鵠停峙幼子娟好靜秀瑤環瑜珥蘭茁其芽】承平王孫故態【桞文觀由識承平王孫故態】霽月光風【黃庭堅傳序周茂叔人品甚髙胸中灑落如霽月光風】若霜鴻松雪【李義山文霜鴻淸唳松雪孤映】望之眞白圭振鷺【皇甫湜文眸子了然炯炯淸立望之眞白圭振鷺也】卽之如鏡望之如春【杜牧之文風儀秀偉神气深厚卽之如鏡望之如春】玉山迥立【劉長卿文玉山迥立瓊樹無雙】明眸白晳玉潤珠輝【王建集明眸白晳玉潤珠輝美秀備於儀容風度發於言笑】气剛而毅色粹而仁【歐陽文忠公六一集雲气剛而毅望之可畏色粹而仁近之可親】

前賢詩詞气纒霜匣滿【杜子美詩气纒霜匣滿冰置玉壺多】淸如玉壺冰【鮑明逺白頭吟淸如玉壺冰】汝陽眞天人【杜甫詩汝陽眞天人眉宇甚疎秀】玉府標孤映【杜甫詩】飄飄神仙气【李太白詩皎皎鸞鳳姿飄飄神仙气】符采照滄溟【李白詩符采照滄溟淸輝淩白虹】裴公有仙標【李白詩裴公有仙標拔俗數千丈】珠玉照乘光【元稹集珠玉照乘光冰瑩環坐熱】列宿炳輝光【劉義詩神仙餘气骨列宿炳輝光】野鶴無俗質【唐文粹野鶴無俗質】韓侯冰玉人【王荊公詩韓侯冰玉人不可塵土雜】風采鑠雲煙【東坡詩】冰壺貯秋水【東坡詩】華嶽峯尖見秋隼【杜甫詩魏侯骨聳精神緊華嶽峯尖見秋隼】炯如淸冰出萬壑【杜子美詩炯如一段淸冰出萬壑置在迎風寒露之玉壺】皎如玉樹臨風前【杜子美詩宗之瀟灑美少年皎如玉樹臨風前】紫芝眉宇傾一座【王荊公集紫芝眉宇傾一座笑語但聞雞舌香】冰壺水鏡明秋霜【楊誠齋詩松心竹節爭老蒼冰壺水鏡明秋霜】淸冰一片光照人【岑參詩澄湖萬頃深見底淸冰一片光照人】

四六警語【英英气度秀骨昻藏風規髙潔凜凜風猷奇姿英發宇量洪深气運粹深玉樹含輝河漢炳靈炯若冰壺局度膚敏金莖挹爽斗山偉望皎如玉樹玉水方流天球粹溫荊璞希珍五玉明潤金莖寒露月鑑明徹周彜古範八窓玲瓏冰雪胸襟玉樹扶疎平原佳公子聲譽素髙陽和法宇冰壺瑩徹汝陽眞天人眉宇甚秀四夷傳頌其文章掲長庚於曉漢諸儒應見其風采屹砥柱於狂瀾】

【黃鐘大呂之器度渺滄溟之水淸廟朱之音气溫暘谷之春】

【集芙蓉之裳而修初服不著一塵臥蓮葉之舟而讀玉書平吞八極】

【淸標雅操立獨鶴於人間逺韻遐心送孤鴻於天際】

【謂百年能幾見誰可當之數方今第一流公眞是矣】

【玉壺風露之淸雅推節槪金薤琳瑯之貴作爲文章】

【大筆如椽挹紫帽扶輿之气片心止水行金莖沆瀣之淸】

【溫潤五穀合淸廟之前陳磊砢九尋須明堂之巨用】

【胸中風月之無邊一塵不染筆下源泉之不竭萬斛而贏】

【冰壺玉衡懸淸秋夙負濟時之望皮弁素幘舞大廈早推華國之辭】

度量

歷代事實容卿輩數百【晉周顗性寛裕王導甚重之嘗枕顗膝指其腹曰此中何所有也答曰此中空洞無物足容卿輩數百人導亦不以爲忤】汪汪萬頃波【後黃憲傳憲字叔度郭林宗曰叔度汪汪若萬頃波澄之不淸撓之不濁不可量也】淳徳君子【舊唐書賈耽傳耽自朝歸第接對賓客終日無倦家人近習未嘗見其喜怒之色古之淳徳君子何以加焉】莫涯其量【唐宋璟傳璟風度凝逺人莫涯其量】此中最難測【晉顧和傳周顗指和心曰此中何所有和曰此中最是難測地】丹靑難狀【唐裴度傳一片靈臺丹靑難狀】含垢匿瑕【晉陳騫傳沈厚有智謀少有度量含垢匿瑕所在有績】莊重寡言【李棲筠傳棲筠有逺度莊重寡言】人莫窺其際【通鑑唐徳宗紀諸諫官紛紛言事細碎天子益厭苦之陽城方與二弟及客日夜痛飲人莫能窺其際皆以爲虛得名耳韓愈作爭臣論以譏之城不屑意】吞云夢八九【司馬相如子虛賦吞若云夢者八九於是胸中曽不芥蔕】

羣書精語烏可究其津涯【唐文粹烏可究其津涯而窺其墻仞】湛乎若海【唐文粹仰之彌峻巍乎其若山挹之彌深湛乎其若海】若登太華臨溟渤【杜牧之文若登太華臨溟渤但觀乎積髙而水深不知磅礡澶漫所爲逺大者也】

詩詞彭蠡秋連萬里江【杜牧之詩時人欲識胸襟否彭蠡秋連萬里汪】

四六警語【天球不瑑冰雪胸襟金山萬仞玉井無波陽和法宇玉海千尋名埓泰山長江大河人孰窺其涯涘量宏滄海泰山喬嶽世爭仰其孤髙】

【𨿽一譽以召臣一毀以去臣然三仕無喜色三已無慍色】

【蘇長公之筆下何特文章範老子之胸中自多兵甲】

【手掬四溟散作毫端之風雨气吞八極蟠爲胸次之江山】

力量

歷代事實圍棊遊陟【晉書符堅眾號百萬次淝水謝入問計謝安無懼色方與圍棊遊陟至夜方還】何須壁後置人【晉謝安傳桓溫入赴山陵止新亭大陳兵衛將移晉室呼安及王坦之欲於坐害之安從容就席坐定謂曰安聞諸侯有道守在四鄰明公何須壁後置人耶溫笑曰正自不能不爾遂笑語移日】子儀單騎見虜【通鑑唐代宗紀回紇吐蕃合兵圍涇陽郭子儀曰今眾寡不敵難以力勝昔與回紇契約甚厚不若挺身往說之可不戰而下也遂與數騎開門而出呼曰令公來回紇大驚其大帥藥葛羅執弓注矢於陣前子儀免冑釋甲投鎗而進回紇諸酋長相顧曰是也皆下馬羅拜】段秀實解郭晞軍變【通鑑唐代宗紀郭晞在邠州縱士卒爲暴節度使白孝徳患之段秀實自請補都虞候晞軍士十七人入市取酒刺酒翁秀實列卒取十七人首注槊上植市門晞一營大噪盡甲孝徳恐秀實曰請往解之秀實請老躄者一人持馬至晞門下甲者出秀實笑曰殺一老卒何甲也吾戴吾頭來矣甲者愕因諭曰常侍負若屬耶副元帥負若屬耶柰何欲以亂敗郭氏晞出秀實讓之曰副元帥勲塞天地當念終始今常侍恣卒爲暴行且致亂亂則罪及副元帥亂由常侍出然則郭氏功名其存者幾何言未畢晞再拜曰公幸敎晞以道恩甚大敢不從命遂顧叱左右盡皆解甲散還火伍中敢嘩者死】劉疇吹笳【晉書劉疇避亂塢壁賈胡百數欲害之疇無懼色援笳吹之爲出塞入塞之聲以動遊客之思於是羣胡泣去】

皇朝事實鼻息如雷【言行錄冦準在澶淵毎夕與楊億飲博歌謳諧謔歡呼常達旦或就寢則鼻息如雷上使人視之喜曰得渠如此吾復何憂】以靜鎭蜀【東坡集張文定公墓志有妄言南詔欲來冦蜀蜀守調兵築城民大驚擾朝廷聞之詔文定公移鎭西蜀公言此必妄也當以靜鎭之入境下令曰冦來吾自當之妄言者斬悉歸所調兵罷築城之役防上元觀燈城門皆通夕不閉蜀遂大安】下馬三呼【王得臣塵史張乖崖守成都兵火之餘人懷反側一日合軍旅大閱始出眾遂嵩呼者三乖崖亦下馬東北望而三呼復攬轡行眾不敢讙】措天下泰山之安【歐陽公撰韓魏公晝錦堂記臨大事決大議垂紳正笏不動聲色而措天下於泰山之安】

羣書精語斡坤軸撼乾樞【唐文粹斡坤軸撼乾樞鼓元气而雷域中騰百川而雨天下】天地之內指麾無前【唐文粹】屹屹中定爲天一柱【唐文粹】長轡利防橫制宇宙【唐文粹】據長河擘太華【唐文粹據長河如指杯擘太華若破塊】斷鼇補天【唐文粹】乾坤爲之坱軋【唐文粹乾坤爲之坱軋河嶽爲之震蕩】障百川而東之【韓文障百川而東之回狂瀾於旣倒】

前賢詩詞赤手攬犀象【東坡詩孤月倒江河赤手攬犀象】萬牛挽不前【黃魯直詩萬牛挽不前公乃獨力扛】

四六警語【眼髙四海忠貫日月背負天風胸著千牛誠塞天淵气吞云夢

气蓋羣公名埓泰山風鵬逸致眼髙四海量宏滄海天驥上才】

【從容而調萬化談笑而制四夷】

【抗正論於牛李相傾之際得尙中行秉直節於驩共雜處之時磨而不燐】

【朝廷重於九鼎君相倚如泰山】

【春秋九合之仁微管氏其左袵矣江東百年之業非安石如蒼生何】

【溫乎得聖人之和毅若任天下之重】

【不動聲色措天下於四維之安黙運精神折遐衝於萬里之外】

【文獻足以接前修防畫足以定大事】

【洪河之流洶湧屹砥柱以弗移泰山之勢崔嵬鎭方維而自定】

【十載孤舟之橫水一朝巨棟之擎天】

【惟大節所臨天下不能回其守𨿽百世之下君子猶將慕其風】

【有洗日之功而上不疑有回天之論而世不駭】

【挺身任重六鼇背上之擎山定力鎭浮萬馬羣中之駐足】

【堂堂乎太阿三尺之鋒挺挺乎明堂一柱之用】

【轇轕風雲身奮九霄之步武開闔宇宙胸蟠萬古之經綸】

【地負海涵自任天下之重乾旋坤轉出逢聖人之時】

【今見管夷吾可無憂於江左朝登汲長孺自寢謀於淮南】

【定大事於胸中九牛莫撼挺成謀於物表羣蟄未知】

【自任以重隠然負海之六鼇獨立不移屹若擎天之一柱】

【中年突起兀北面之老蒼晚節後凋炯西邊之太白】

【冰山未消挺此嵗寒之特操風濤方急屹然砥柱之中流】

【歷塊過都掃淸冀野之北離羣絕類獨步衡湘以南】

【气養浩然之剛大勿助勿忘徳守至矣之中庸不流不倚】

【文武有威風搢紳無出其右緩急屬大事國家所恃以安】

【六鼇負員嶠之山屹驚濤而不動五龍夾虞淵之日升層漢以大明】

【中天下而立定四海之民而所性不存托六尺之孤寄百里之命而大節莫奪】

志气

歷代事實丈夫當雄飛【後趙溫傳溫曰大丈夫當雄飛安能雌伏】丈夫當掃除天下【後陳蕃傳大丈夫處世當掃除天下安事一室】丈夫生當封侯【後梁竦傳竦曰大丈夫生當封侯死當廟食】湖海豪气【後陳球傳許汜與劉備語曰陳元龍湖海之士豪气不除汜過下邳見元龍無客主之意不相與語自上大牀臥使客臥下牀備曰今天下大亂君須憂國忘家有救世之意乃求問田舎言無可采是元龍所諱也何緣當與君語如我自臥百尺樓上臥君於地下奚但上下牀之間哉】安能久事筆硯【隋宇文慶少聰敏受業東觀頗涉經史旣而謂人曰書足記姓名而已安能久事筆硯爲腐儒之事】投筆【漢班超字仲升有大志家貧爲官傭書久勞苦嘗輟業投筆嘆曰大丈夫無他誌略猶當效傅介子張騫立功異域以取封侯安能久事筆硯間乎】何能作博士【魏志任城王彰謂左右曰大丈夫一爲衛霍將十萬騎馳沙漠駈戎狄立功建號爾何能作博士耶】何至作章句儒【唐李靖常曰大丈夫遭遇要當以功名取富貴何至作章句儒】安用毛錐子【五代史史肇云安朝廷定禍亂直須長鎗大劍安用毛錐子】丈夫當功濟四海【唐馬燧姿度魁傑與諸兄學輟防嘆曰方天下有事丈夫當以功濟四海渠老一儒哉更學兵書戰防沈勇多算】丈夫當以功業聞【唐馬燧傳燧曰丈夫當以功業聞四海渠老一儒哉】男兒當橫行天下【北史髙昻字敖曹幼時便有壯气膽力過人龍唇豹頸姿體雄異父爲求嚴師令加捶撻昻不遵師訓専事馳騁每言男兒當橫行天下自取富貴誰能端坐讀書作老博士也其父以其昻藏敖曹故以名字之】乘風破浪【南史宋宗慤叔父問所志慤曰願乘長風破萬里浪】有飲馬河洛志【蜀諸葛亮傳亮慨然有飲馬河洛之志】題橋柱【成都記升仙橋司馬相如初西去題柱曰不乘髙車駟馬不過此橋果以専車至其處】不乘使車不出闗【後郭丹南陽穰人從師長安買符入函谷闗嘆曰不乘使者車終不出闗更始二年徴爲諫議大夫持節使南陽安集受降果乘髙車出闗如其志焉】取金印如斗大【通鑑晉紀周顗曰今年殺賊奴取金印如斗大系肘】捫虱而談當世【通鑑晉紀秦王猛倜儻有大志不屑細務聞桓溫入闗被褐詣之捫虱而談當世之務旁若無人】

羣書精語借風雲以爲气【南史隠逸序用宇宙而成心借風雲以爲气】釣大鼇者不投取魚之餌【南唐遺事韓熙載舉進士投書李升曰釣大鼇者不投取魚之餌斷長鯨者焉用割雞之刀又云腰有劍而袖有槌口有舌而手有筆】气蓋全吳【唐尙馳撰諸葛亮賦气蓋全吳胸吞六魏】气蓋風雲【張說撰宋璟碑】納陰山於寸眸【唐文粹納陰山於寸眸拳大漠於一掌】傑然蓋天下之人而出萬物之上【蘇東坡上劉侍讀文气之所加則巳大而物小是气也受之於天得之於不可知之間傑然有以蓋天下之人而出萬物之上】前賢詩詞長劍倚天外【選宋玉詩長劍倚天外彎弓掛扶桑】先據要路津【選古詩何不防髙足先據要路津】气沖看劍匣【杜工部詩气沖看劍匣穎脫撫錐囊】丈夫四方誌【同上丈夫四方誌安可辭固窮】爲君洗乾坤【杜工部詩安得覆八溟爲君洗乾坤】長鯨吞九州【杜工部詩威鳳髙其翔長鯨吞九州】使君意气淩靑霄【杜子美】我欲蓬萊頂上行【李白詩臣鼇莫載三山去我欲蓬萊頂上行】摶搖直上九萬里【李白詩大鵬一日同風起摶搖直上九萬里假令風歇時下來猶能搊卻滄溟水】相期淩紫氛【李白詩一擊九千仞相期淩紫氛】呼吸走百川【李白詩呼吸走百川燕然可摧傾】叱吒開帝業【李白詩叱吒開帝業手成天地功】跨海斬長鯨【李白詩安得倚天劍跨海斬長鯨】澄淸洛陽水【李白詩誓欲斬長鯨澄淸洛陽水】肝膽一古劍【韓愈詩肝膽一古劍波濤兩浮萍】排云叫閶闔【韓愈詩排云叫閶闔披腹呈瑯玕】勁气沮金石【並同上】欲釣千尺流【孟郊詩我有一寸鉤欲釣千尺流】天地入胸臆【見上同】胸吞百川流【並同上】壯志吞鴻鵠【孟浩然】有气幹牛斗【溫飛卿詩】岸幘揖天子【皮日休】四溟作胸臆【皮日休詩五嶽爲詞鋒四溟作胸臆】登科記裏是閒名【姚合詩欲勒燕然山上石登科記裏是閒名】意气與日爭光輝【王荊公】一吐千丈气【東坡詩要將百篇詩一吐千丈气】要斬長鯨爲萬段【同上爲君鑄作百鏈刀要斬長鯨爲萬段】麾斥八極隘九州【東坡詩】眼髙四海空無人【同上】志气逐吳鉤【杜詩經過辧丰劍志气逐吳鉤】

四六警語【气噓海岱肝膽一劍胸臆明冰胸湛冰霜精神五兵膽韜古劍其立也獨气吞河海道輕王公气摩霄漢所志則髙量壓岱嵩气塞天地手摘星辰逆長風而孤騫气吞八九云夢幹層霄而直上腹有數萬甲兵】

【四顧千牛之立解肝膽鐘一雙之劍一鳴萬馬之皆喑精神峻萬丈之鋒】

【平生抗志固將舉明主於三代之隆正色立朝端可立懦夫於百世之下】

【不肯附炙手之熱其能爲僥幸之謀】

【孟子羞稱管晏之功不爲於當世伊尹自任堯舜之澤使及於斯民】

【防畫縱橫牢籠宇宙襟懷磊塊奔走豪英】

【下視諸公負元龍湖海之豪气獨尊九牧擅諸葛宇宙之大名】

【毅然以身任朝廷責誓不以賊爲君父憂】

【聲色不動措天下之勢安若泰山忠愛所存乃方寸之間有如皦日】

【在昔君子任至重則愈憂立人本朝道不行而爲恥】

【一闥八荒自任以天下之重寸心千古不讀非聖人之書】

【冰山好在緣不解於低眉砥柱屹然乃屢輕於掉臂】

【云岫無心自然萬物之吐气秋竿有節豈以四時而攺柯】

【磊落奇英之气直塞蓋輿嬉笑怒罵之文可刋金石】

【觀其動搖於山嶽安問狐貍使其感防於風雲蔚如麟鳳】

【詞場闊步文章可得而聞義膽精忠天地所恃以立】

【四顧而解全牛號霹靂手一洗而空凡馬眞腰褭蹄】

【少日經綸之業不後於人平生操履之間無非所學】

【揮斤修月笑造化之小兒煉石補天伸經綸之大手】

【泚筆論利害欲以口伐可汗拊髀念安危恨不身試屬國】

【有前修之定力大節嵗寒無流俗之詭隨萬人吾往】

譽望

歷代事實人中龍【晉宋纎字令艾少有逺操沈靖不與世交太守馬岌髙尙之士也具威儀造焉纎髙樓重閣詎不可見岌嘆曰名可望而身不可見徳可仰而形不可觀吾今而後知先生人中之龍也銘詩於石壁曰丹崖百丈靑壁萬尋奇木蓊郁蔚若鄧林其人如玉維國之琛室邇人遐實勞我心】登龍門【後漢李膺字元禮以聲名自髙士有被其容接名爲登龍門】汝南月旦評【後漢許劭與從兄靖俱有髙名好共覈論鄕黨人物每月輒更其品題是故汝南俗有月旦評焉】得聲梁楚間【漢季布傳曹丘生揖布曰楚人諺曰得黃金百斤不如得季布一諾足下何以得此聲於梁楚之間哉且僕與足下皆楚人使僕遊足下名於天下顧不美乎布大悅引爲上客厚送之布名所以益聞者曹丘生之也】暴公子威名【漢暴勝之爲直指使衣綉持斧威振州郡雋不疑盛服至門上謁曰竊伏海瀕聞暴公子威名舊矣今乃承顏接辭】山人索價髙【韓寄盧仝詩水北山人得名聲去年去作幕下士石洪水南山人又繼往鞍馬僕從塞閭裏溫造少室山人索價髙兩以諫官徴不起李渤】小冠杜大冠杜【漢杜欽字子夏少好經書家富而目偏盲茂陵杜鄴與欽同姓字俱以材能稱京師故衣冠謂欽爲盲杜子夏以相別欽惡以疾見詆乃爲小冠髙廣財二寸由是京師更謂欽爲小冠杜子夏而鄴爲大冠杜子夏云】蘭菊異芬【唐趙子餘事繼母以孝聞補鄂尉時同捨李朝隠程行諶以文法稱子余以儒顯或問優劣於長史陳崇業答之曰蘭菊異芬胡有廢者】聲聞梁楚間【前鄭當時以任俠自喜脫張羽於阸聲聞梁楚間】山東翕然稱鄭莊【同上其推轂士誠有味其言也聞人之善言進之上惟恐後山東諸公以此翕然稱鄭莊】甚得名譽於朝廷【前尹翁歸傳翁歸在公卿之間淸潔自守語不及私然溫良謙退不以行能驕人甚得名譽於朝廷】一世龍門【晉王衍傳衍口中雌黃朝野謂之一世龍門】深源如蒼生何【晉殷浩傳深源不起當如蒼生何】見管夷吾【晉王導傳桓彜初過江見朝廷微弱憂懼不樂往見導劇談世事還謂周顗曰向見管夷吾無復憂矣】江左管夷吾【晉溫嶠傳時江左艸創綱維未舉嶠殊以爲憂及見王導共談歡笑曰江左自有管夷吾吾復何慮】今之人望【通鑑唐憲宗紀牛僧孺楊於陵裴垍盧坦此數人皆今之人望天下視其進退以卜時之臧否者也】唐邕是金城【北史北齊主望並州城曰此何等城或對曰金城湯池天府之國齊主曰我謂唐邕是金城此非金城也】出入系國安危【唐裴度傳度威譽徳業侔於子儀出入中外以身系國之安危爲時之重輕者二十年】爲天下安危【唐郭子儀傳子儀以身爲天下安危者二十年】士歸重稱贊皇公【唐李棲筠初封贊皇縣子喜奬善而樂人攻巳之短爲天下士歸重不敢斥其名稱贊皇公云】稱曲江公【唐張九齡傳開元後天下稱曰曲江公而不名】元魯山【唐元徳秀傳天下髙其行謂之元魯山】斗南一人【唐狄仁傑傳仁傑之賢北斗以南一人而已】名震四夷【唐裴度傳度名震四夷使外國者其君長必問度年今幾狀貌孰似天子用否其威譽徳望比郭汾陽而用與不用常爲天下重輕】天下浩然歸重【唐書杜如晦與房齡共筦朝政天下浩然歸重】唐第一人【唐顏眞卿傳李揆使蕃酋長曰聞唐有第一人李揆公是否】言行天下爲準的【袁山松漢書賈彪遊京師與郭林宗爲談論之首一言一行天下以爲準的】爲風流宗【通鑑晉成帝紀殷浩爲風流宗】堂堂領袖【晉魏舒傳舒堂堂人之領袖】儒家惟有孟子【孟子序】天下爲稱首【晉樂廣傳天下言風流者謂樂廣王衍爲稱首】談論者所宗【晉殷浩傳浩爲風流談論者所宗】海內共推一人【隋桞顧言博學罕所推許見虞世基曰海內共推一人非吾儔所及也】門地人物當世第一【唐李揆傳揆門地人物文學皆當世第一】太學推頌不敢與齒【韓文何蕃傳太學諸生推頌不敢與蕃齒】先生爲天下士【史記新垣衍謝魯仲連曰吾今日知先生爲天下士也】吾不及蘇君【史張儀傳儀曰此在吾術中而不悟吾不及蘇君明矣】名聲籍甚【前陸賈傳賈遊公卿間名聲籍甚】采榮商山【前揚雄傳四皓采榮於商山注榮者謂聲名也】聞望與此山俱傳【晉羊祐傳令聞令望必與此山俱傳】有公輔之望【晉謝安傳安𨿽處衡門其名猶出萬人之右自然有公輔之望】流聲垂名【晉潘嶽傳少而流聲長而垂名】艸木知名【唐張萬福江淮艸木亦知爾威名】海內大儒之望【通鑑漢獻帝紀盧尙書海內大儒之望】皇朝事實一韓一範【言行錄範仲淹與韓琦必欲收復靈夏邊上謠曰軍中有一韓西賊聞之心膽寒軍中有一範西賊聞之驚破膽】戎狄畏公名【魏韓公行狀戎狄尢畏公名凡使契丹及來使者必問韓魏公安否】天下賢者曰君實【東坡撰範鎭墓志熙寧元丰間士大夫論天下賢者必曰君實景仁】遼夏問公起居【司馬溫公碑遼人夏人遣使入朝與吾使至虜中者必問公起居】子瞻有盛名【蘇氏談訓祖父嘗云子瞻有盛名於世而退無自矜之色此爲過人】君實實過其名【呂氏家塾記皇祐至和間司馬公名猶未甚輝赫正獻公曰若君實者可謂實過其名也後溫公隆名蓋代士無賢不肖貴賤皆知畏而愛之而知眾人未知之前者惟龎丞相與正獻公而已】蘇門四學士【東都事略廖正一字明略蘇軾門人黃庭堅秦觀張耒晁補之謂之四學士毎過軾必取宻雲龍瀹以飲之正一詣軾亦取宻雲龍以待正一由是名亞於四人者】學者宗二宋【東都事略宋庠字公序與弟祁同時有名以詩賦爲學者所宗謂之二宋】稱先生知爲胡公【胡安定墓表先生弟子散於四方隨其人賢愚循循雅飭其言談舉止遇之不問可知爲先生弟子其學者相語稱先生不問可知爲胡公】田野號司馬相公【蘇東坡撰司馬溫公行狀田夫野老皆號司馬相公而婦人孺子知其爲君實也】

羣書精語日月俱懸神爭奧【文選序與日月俱懸神爭奧孝敬之準式人倫之師友】昭昭若三辰之麗天【選齊安陸碑昭昭若三辰之麗乎天滔滔猶四瀆之紀乎地】日月不息師表常尊【文選任昉釋奠宴詩】千載獨步惟一人【李太白集自三代以來風騷之後馳驅屈宋鞭撻揚馬千載獨步惟公一人】生民以來未有如夫子【韓文處州孔子廟碑所謂自生民以來未有如夫子者其賢於堯舜者此其效歟】崒乎泰山不足爲髙【韓文伯夷頌昭乎日月不足以爲明崒乎泰山不足以爲髙巍乎天地不足以爲容】於人見歐陽公【欒城集上韓太尉書轍之來也於山見終南嵩華之髙於水見黃河之大且深於人見歐陽公而猶以爲未見太尉也故願得覩聖人之光輝聞一言以自壯然後可以盡天下之大觀無憾矣】萬世所共尊天下所共【歐陽公書韓文後韓氏之文萬世所共尊天下所共】聲出區宇名流海內【通鑑云】齊名字於天地【楚辭齊名字於天地並光明於列星】揚聲紫微【文選孔文舉薦禰衡表云揚聲紫微垂光虹蜺】金聲玉振寥亮區宇【文選褚淵碑云金聲玉振寥亮於區宇】蘭桂有芬【選頭陀碑蘭桂有芬淸輝自逺】美聲塞宇宙【魏文帝典論云】令聞顯於無窮【選芳烈奮於百世令聞顯於無窮】名稱垂於竹帛【文選自試表云】養聲譽於眾多之口【駱賓王文云】流聲實於天朝【韓愈送楊支使序宜乎從事於是府而流聲實於天朝也】赫然千載【韓愈知名箴赫然千載徳譽愈尊】厥聲赫赫【韓愈神道碑厥聲赫赫滿華徧貊】髙韻冠於一時【劉賓客集聲气朗徹髙韻冠於一時】茂實葳防【李元賓文茂實葳防榮聲洋溢】際天知徳音【唐文粹入海際天知徳音】擅美流譽【文粹擅美一時流譽千載】何以得此聲於天壤之間【文粹】榮聞日流【姚崇碑】名聲隨風而流【韓愈與鳳翔邢尙書書赫赫乎洸洸乎功業逐日而新名聲隨風而流】後進承望聲光【杜牧之文後進歸之承望聲光一言許可必自矜重】金玉在佩【白樂天文如金玉在佩動而有聲】

前賢詩詞流聲馥秋蘭【潘正叔詩】名與天壤俱【文選張景陽詠史淸風激萬代名與天壤俱】髙名動京師【李白詩髙名動京師天下皆籍籍】名流襲蘭麝【元稹詩】才名天下首【元稹詩】髙價騁琳瑯【劉賓客詩】名聲逼揚馬【白侍郎詩】名與日月懸【唐文粹】鸑鷟有時鳴【李白古風騶虞不虛來鸑鷟有時鳴安知天漢上白日懸髙名】二十聲輝赫【杜甫送李校書渥注騏驥兒尢異是龍脊李舟名父子淸峻流輩伯人間好妙年不必須白晳十五富文史十八足賓客十九授祕書二十聲輝赫】籍籍名更香【岑參詩故人南燕來籍籍名更香】名香播蘭蕙【岑參詩名香播蘭蕙價重蘊瓊瑤】諸葛大名垂宇宙【杜詩】逢人問孔融【杜詩有客何尹逢人問孔融】到處逢人說項斯【南部新書贈項斯詩幾度見詩詩更奇及親標格過於詩平生不解藏人善到處逢人說項斯】能使香名滿人耳【岑參送魏升卿擢第歸東都問君今年三十幾能使香名滿人耳君不見三峯直上五千仞見君文章亦如此】

四六警語【名滿江湖气塞兩間日邊佳气價髙場屋名髙九牧雲表修名六館名流筆端有口文啟夕秀籍甚月評一朝偉望名下無虛譽髙旦評穹其天分天地間气貴名揭日夷狄毎問潞公之年貌宇宙大名爽气橫秋兒童且識君實之姓名下筆而有香字固嘗一釣以連鼇摘髭而收巍科見謂三年之走馬】

【聲名重於朝廷早日折廣寒之桂言語妙於天下春風看長安之花】

【喬木參天之閥閱太學久聞何蕃之名靈芝瑞世之才名諸儒無出賈生之右】

【於漢蓋符融郭林宗之比在唐則何蕃歐陽詹之流】

【人皆言見夷吾夫復何憂帝亦謂倚裴度足以破賊】

【蜚英騰茂冀之北羣馬遂空絕類離倫斗以南一人而已】

【勲在防書以山河而著誓威行疆場𨿽艸木以知名】

【太學諸生誰敢預何蕃之齒四海進士皆知以子厚爲師】

【奪龍頭而賈餘勇早空冀北之羣執牛耳而主齊盟今見斗南之一】

翰苑新書前集卷六十七

欽定四庫全書

翰苑新書前集卷六十八

頌徳【下】

學問

歷代事實五總【唐殷踐猷號總一千年五聚問無不知】九經庫【儒林傳唐谷那律號九經庫】五經庫【隋房暉逺號五經庫】書倉【拾遺記曹曽積石爲倉以藏書號曹氏書倉】學府【南史梁傅昭傳博極古今號曰學府】幕府書廚【十國紀年五代朱遵度博學號幕府書廚】鼠獄雞碑【芝田錄丁用晦云學慚鼠獄智乏雞碑】栁篋子【職官分紀唐栁粲遷左拾遺公卿競托爲箋奏時譽日洽以其博號桞篋子】觀外家之語【史記滑稽傳東方朔多所博觀外家之語注索隠曰外家非止一家卽傳記小說之書也】好讀外家傳【同上禇先生好讀外家傳語】學盤孟諸書【前田蚡傳蚡學盤盂諸書】太乙下觀【晉王嘉拾遺記劉向校書天祿閣夜有老人植靑藜杖授向五行洪範云我是太乙之精天帝聞夘金之子有博學者下而觀焉】博極羣書【前司馬遷贊劉向揚雄博極羣書】防石室金匱之書【太史公自序司馬遷爲太史令防石室金匱之書】貫穿經傳【前司馬遷贊其涉獵者廣博貫穿經傳馳騁古今】五經縱橫【後漢書周舉博洽爲儒者所宗京師爲之語曰五經縱橫周宣光】儒家文林【後漢崔寔傳寔沈淪典籍爲儒家文林】武庫【晉杜預傳預朝野號曰武庫言其無所不有也】武庫五兵【晉裴頠傳頠博學稽古周弼見而嘆曰若武庫五兵縱橫一時之傑也】博物洽聞【晉張華傳天下奇祕世所希有者悉在華所由是博物洽聞世無與比】五經笥【唐書李守素通姓氏學世號肉譜虞世南曰昔任彥升通經時稱五經笥今以倉曹爲人物志可乎】五經指南【唐王感傳感爲五經指南】王氏靑箱【南史王彪之博聞多識江左舊事緘靑箱世謂之王氏靑箱學】陸公書廚【南史陸澄傳澄博覽無所不知王儉自以博聞多識過澄澄待儉語畢然後談所及遺漏數百十條皆儉所未覩儉乃嘆服曰陸公書廚也】古事問仲舒【唐崔琳傳云古事問仲舒髙今事問琳尙何疑】儒林先生【北史常爽爲儒林先生】作方言【西京雜記揚雄懷鈆抱槧從計吏訪四方語作方言】多識典故【大唐遺事徐堅多識典故七入書府】盤旋周孔庭宇【後漢蔡邕釋誨馳騁乎典籍之崇塗休息乎仁義之淵藪盤旋乎周孔之庭宇揖儒墨而與爲友舒之足以光四表收之則莫知其所有】下帷三年【前董仲舒傳仲舒下帷講習三年不窺園其精如此】十五年不窺園【後漢桓榮傳榮學長安精力不倦十五年不窺家園】遊京師讀未見書【北史李傳以鄕裏寡文籍來遊京師讀所未見書】假直祕書【唐李邕傳邕自言讀書不徧願一見祕書李嶠曰祕書萬卷豈時日能習耶邕固請乃假直祕書】熊膽助勤【唐栁仲郢傳仲郢嗜學嘗和熊膽圓夜咽以助勤】穿壁引光【西京雜記匡衡學無燭鄰有燭乃穿壁引其光而讀之】積思經籍【前劉向傳向専積思於經籍晝誦書夜觀星宿或不寐達旦】爲世大儒【通鑑漢安帝紀李固郃之子也少好學常攺易姓名杖防驅驢負笈從師不逺千里遂究覽墳籍爲世大儒】専思三都賦【晉書左思専思三都賦杜絕人事】左氏癖【晉書杜預耽思經籍爲春秋左氏傳集解自言有左氏癖】心醉六經【文中子心若醉六經】韋編三絕【史孔子世家孔子晚著易序彖系象說卦文言讀易韋編三絕曰假我數年若是我於易則彬彬矣】殿中無雙【丁鴻肅宗詔鴻與諸儒論定五經同異於北京白虎觀帝親稱制臨決鴻以才髙論難最明諸儒稱之帝數嗟美焉時人嘆曰殿中無雙丁孝公】折角【朱云魯人也五鹿充宗爲梁丘易元帝令與諸易家論充宗乘貴辯口諸儒莫能抗皆稱疾不敢防有薦朱云者召入論難連拄五鹿君故諸儒爲之語曰五鹿嶽嶽朱云折其角由是爲博士】解頤【匡衡好學家貧傭作以供資用尢精力過絕人諸儒語曰無說詩匡鼎來匡說詩解人頤衡射防甲科調補平原文學】春秋之意在二子【嚴彭祖與顏安樂俱事眭孟孟弟子百餘人惟彭祖安樂爲明質問疑誼各持所見孟曰春秋之意在二子孟死彭祖安樂各顓門敎授由是公羊春秋有嚴顏氏之學】說經鏗鏗【楊政字子行少好學從代郡範升受梁丘易善說經書京師爲之語曰說經鏗鏗楊子行】得風雅之防【衛宏初九江謝曼卿善毛詩乃爲其訓宏從曼卿受學因作毛詩序善得風雅之防於今傳於世】世稱大儒【丁恭習公羊嚴氏春秋恭學義精明敎授數百人州郡請召不應建武中遷少府諸生自逺方至者著錄千人當世稱爲大儒】五經無雙【許愼少博學經籍馬融嘗推敬之時人爲之語曰五經無雙許叔重舉孝防初愼以五經傳說臧否不同於是撰爲五經異義又作說文解字皆傳於世】解經不窮【後漢戴憑字次仲正旦朝賀帝令羣臣能說經者更相難詰義有不通輒奪其席以益通者憑遂重坐五十餘席京師爲之語曰解經不窮戴侍中】一經說百餘萬言【漢儒林傳贊自武帝立五經博士開弟子員說科射策勸以官祿訖於元始百有餘年傳業者寖盛枝葉蕃滋一經說至百餘萬言大師眾至千餘人蓋祿利之路然也】黃金不如一經【漢韋賢字長孺四子少子成復以明經歷位至丞相鄒魯諺曰遺子黃金滿籝不如一經】

皇朝事實潛心聖言【張忠獻公浚行狀公在京師與趙鼎宋齊愈胡寅爲至交所講論皆前輩問學之力與所以濟時之防時召譙定京師公往見問所得於前輩者定告公但熟讀論語公自是益潛心聖人之微言】課治經史【言行錄傅獻簡公堯兪旣仕益道學問其在洛孟擇其士之賢者皆折節與交相課治經史識者遂知其爲逺器】無書不通【劉原父行狀原父學廣博無書不通自浮屠老子以及山經地誌陰陽卜筮醫藥天文略皆究知】記問該博【近思錄謝顯道云嘗錄古人善行別作一冊明道先生曰是玩物喪志胡安國云謝先生初以記問爲學自負該博對明道舉史書成篇不遺一字明道曰賢卻記得許多可謂玩物喪志謝聞此語汗流浹背及看明道讀史又卻逐行看過謝甚不服後來省悟卻將此事作話頭接引博學之士】百氏之書無不通【東都事略王洙字原叔性彊敏學問過人百氏之書至於圖緯陰陽五行律曆星官算法訓故字書無所不通】書無不通【蘇東坡集司馬溫公自神童凜然如成人七嵗講左氏卽了其大義自是手不釋書至不知饑渇寒暑年十五書無不通】羣書精語並包書林【揚雄長楊賦】收百氏之闕文【陸氏衡文賦收百氏之闕文采千載之遺韻觀古今於須防撫四海於一瞬】奇辭奧防靡不通達【韓文凡自唐虞以來編簡所存大之爲河海髙之爲山嶽明之爲日月幽之爲神纎之爲珠璣華實變之爲雷霆風雨奇辭奧防靡不通達】若太倉之蓄崇山之載【桞子厚文鉤引貫穿舉大包小若太倉之蓄崇山之載浩浩乎不可知也】武庫則矛防森然【姚崇銘武庫則矛防森然文房則禮樂盡存】茹古含今【皇甫湜撰韓愈墓志茹古含今無有端倪】沈潛訓義磨礲事業【韓文沈潛乎訓義反復乎句讀磨礲乎事業而奮發乎文章】馳騖乎書林【韓愈復志賦朝馳騖乎書林夕翺翔乎藝苑】口不絕吟手不停披【韓愈進學解口不絕吟於六藝之文手不停披於百家之編記事者必提其要纂言者必鉤其貪多務得細大不捐焚膏油以繼晷常兀兀以窮年】獨旁捜而逺紹【同上補苴罅漏張皇幽眇尋墜緒之茫茫獨旁捜而逺紹障百川而東之回狂瀾於旣倒先生之於儒可謂有勞矣】弋誌書林耘情義圃【駱賓王文弋誌書林咀風騷於七略耘情義圃偃圖籍於九流】以道爲飲以文爲食【皮日休集】晝夜何曽知停息之時【唐文粹云猶波之委於瀆瀆之注於溟晝夜何曽知停息之時】

前賢詩詞屢益蘭膏燈【元稹集屢益蘭膏燈猶研兔杖墨】獨抱遺經究終始【韓退之寄盧仝詩春秋三傳束髙閣獨抱遺經究終始】爾腹爲篋笥【杜甫詩兵法五十家爾腹爲篋笥】惟有文字五千卷【盧仝茶歌三椀捜枯腸惟有文字五千卷】撐腸拄腹文字五千卷【東坡詩撐腸拄腹文字五千卷】學如富賈在博收【東坡詩學如富賈在博收仰取俯拾無遺籌】文學穰穰囷倉稠【韓文】

四六警語發端【學本六經學冠儒纓气鐘五緯道航聖瀆】

【文史蟠胸學到聖處居文章籙髙文作古精神滿腹气涵天和登道徳藩眞學造微人物三代學聖人道胸吞石渠學業六經讀天下書舌防河漢】

【負數千載馳騁無窮之學鼓琴著書以自娯起三百年寂寞不振之文焚香讀騷而有味羅二十八宿於心胸誠明而守之以正振五三六經之羽翼剛大而養之以和】

【守伊洛誠敬之學學通九流而貫以一悟洙泗忠恕之傳道傳百聖而得之宗】

【稟天民之先覺讀八索九丘之書學尢博古得君道之宗傳黜諸子百家之說意在尊經所學者正不觀非聖之書其震必宏自足引君於道】

【生武夷洞天之下其稟至淸居考亭精舎之傍所漸者逺】

【野處平園以來復見老作明道先生而後獨傳正宗】

【先知覺後知任斯文之正統小徳役大徳爲後進之主盟】

【道傳於軻繼百世之絕學文至於愈有三變之淳風】

【家傳正學早尋程氏之淵源躬蹈至誠蓋得溫公之模楷】

【至大至剛蓋得孔孟之道先知先覺將以堯舜其君】

【探索精微出新議於王弼鄭之外芟夷陳腐追古文於李翺韓愈之間】

【續濂溪諸儒之燈傳延平夫子之學】

【學問得其眞傳殆南軒晦庵之未死文章特其餘事亦廬陵南丰之復生】

【學問得洙泗之傳議論適堯舜之正】

【濂溪濬其源象山浚其流防心有印慈湖作之師潔齋爲之父交臂傳燈】

記問

歷代事實一見輒誦【東漢禰衡傳衡目所一見輒誦於口耳所蹔聞不忘於心】一覽能識【同上黃祖子射嘗與衡俱遊讀蔡邕碑射恨不繕寫衡曰吾一覽能識之惟其中石缺二字因書出之射馳使寫碑校如衡所書】一目弗忘【唐王起傳起天下書無不讀一經目弗忘】舉目究防【通鑑魏邵陵厲公費禕傳爲尙書令識悟過人毎省讀舉目暫視已究其意防其速數倍於人終亦不忘】四海若指諸掌【晉張華彊記黙識四海之內若指諸掌】讀書不過三復【唐張巡讀書不過三復終身不忘】一覽千言【唐蘇頲傳頲一覽至千言輒覆誦】篇帙了辧如響【唐李邕傳邕自言讀書未徧乃假直祕書未幾辭去李嶠驚異試問奧篇隠帙了辧如響】一過誦千言【禦史臺記開元中常敬忠十五嵗上書言能一過誦千言張燕公問曰能十過誦萬言乎曰能以萬字試之七過已通熟】識亡書三篋【前張安世傳武帝幸河東亡書三篋詔問莫能知惟安世知之後購求得書以相校無所遺失】口對兵事【同上霍光問千秋戰鬭方略山川形勢千秋口對兵事畫地成圖無所遺失】練習軍書【通鑑梁世祖紀唐邕練習軍書自督將以降勞效本末及四方軍士彊弱多少番代往還器械精粗儲蓄虛實靡不諳悉】黙識兵簿【通鑑晉懷帝紀劉輿宻視天下兵簿及倉庫牛馬器械水陸之行皆黙識之】

皇朝事實一閱不再讀【蘇東坡撰張安道墓志安道家貧無書從人借三史旬日輒歸之曰得其詳矣凡書皆一閱終身不再讀屬文未嘗起艸】

前賢詩詞過眼不再讀【唐文粹爲人彊記覽過眼不再讀偉哉羣聖文磊落載其腹】

文章

歷代事實字挾風霜【西京雜記淮南王劉安撰鴻烈二十一篇云字中皆挾風霜】授五色筆【南史江淹夢人授五色筆由是文藻日新後夢郭璞曰吾有筆在卿處可見還淹乃探懷中得五色筆以還之後絕無美句】筆頭生花【天寶遺事李白少時夢筆頭生花自是文思贍逸】文瑞朝廷【唐張鷟爲兒時夢紫文大鳥五色止於庭太公曰赤文鳳也紫文鸑鷟也汝殆以文瑞朝廷乎】下筆霧散【李白送仲弟令聞序曰心肝五臟皆錦繡耶不然何開口成文下筆霧散也】造五鳳樓手【談苑韓浦韓洎能爲古文洎常輕浦語人曰吾兄爲文譬如繩防艸舎庇風雨而已予之文造五鳳樓手浦聞其言作詩與洎曰十樣蠻牋出益州寄來新自浣溪頭老兄得此全無用助爾添修五鳳樓】五典笙簧【抱朴子云五典爲笙簧三墳爲金玉】五經鼓吹【孫綽重張衡左思賦毎云三都二京五經之鼓吹也】一片宮商【北夢瑣言沈光有洞庭樂賦韋岫云此賦乃一片宮商也】文陣雄師【玉堂遺事文陣雄師謂張九齡也】文章司命【李白集文章司命謂韓退之也】文章宿老【唐李嶠前與王楊接中與崔融蘇味道齊名晚諸人沒而嶠爲文章宿老】文中虎【歸田錄謝希深以啟謁楊大年題四句扇上曰此文中虎也】繡虎【玉箱雜記曹植七步成章號繡虎】燕許大手筆【蘇頲傳頲封許國公張說燕國公以文章顯故時號燕許大手筆】筆力扛鼎【韓愈贈張十八文章日娛戲金石日擊撞龍文百斛鼎筆力可獨扛】衙官屈宋【杜審言云吾之文可使屈宋作衙官】奴僕命騷【杜牧李賀集序云使賀未死少加以理奴僕命騷可也】干將莫邪【李邕文名天下盧藏用常謂如干將莫邪難與爭鋒但虞傷缺耳】正始之音【衛玠傳正始魏齊王年號時何晏好莊老作道徳論及文賦王洵好論儒道文詞不如晏天下翕然宗之名理之學盛行後晉衛玠與王惇相見惇謂謝琨曰昔王輔嗣吐金聲於中朝此子復玉振於江表言緒絕而復傳不意永嘉之末復聞正始之音】海涵地負【退之樊宗師墓志其富若生蓄萬物畢具海涵地負放恣縱橫無所統紀然不煩繩削而自合也】龍翔鳳躍日光玉潔【李漢韓文序退之爲文汗瀾卓踔淵澄深詭然而蛟龍翔蔚然而虎鳳躍鏘然而韶鈞鳴日光玉潔周情孔思千態萬貌洞視萬古】茹古涵今入神出天【皇甫湜退之墓志云茹古涵今無有端涯渾渾灝灝不可窺校及其酣放豪曲快字淩紙怪發鯨鏗春麗驚耀天下然而栗宻窈眇章妥句適精能之至入神出天嗚呼極矣】穿天心出月脇【皇甫湜顧況集序云逸歌長句駿發踔厲往往穿天心出月脇意外驚人語非尋常所能及也】潘江機海【潘嶽傳贊曰機文諭海潘藻如江機謂陸機也】捕長蛇騎生馬【孫樵書曰玉川子月蝕詩韓吏部進學解莫不拔地倚天句句欲活讀之如赤手捕長蛇不施鞚勒騎生馬】王楊盧駱【唐文藝傳王勃與楊炯盧照鄰駱賓王皆以文章齊名天下稱王楊盧駱號四傑炯嘗曰吾愧在盧前恥居王后議者信然】卓然爲一時冠【唐文藝序侍從酬奉則李嶠宋之問沈佺期王維制防則常衮楊炎陸贄權徳輿王仲舒李徳裕言詩則杜甫李白元稹白居易劉禹錫譎怪則李賀杜牧李商隠皆卓然以所長爲一時冠】八義手【北夢瑣言溫庭筠工賦毎入試凡八義手而八韻成又摭言云庭筠未嘗起艸作賦一吟一韻中號爲溫八吟】六丁下取【異人記韓文注唐王逺知善易知人生死作易總十五卷一日雷雨雲霧中一老人叱逺知曰所泄者書何在上帝命吾攝六丁追取逺知據地傍有六人靑衣已捧書立矣老人責曰上方禁文自有飛天保衛金科祕藏都何者輒藏箱帙逺知曰靑丘元老傳授也】中和之气【許景先能文張說曰許舎人文𨿽乏峻峯激流而詞防丰美得中和之气】字字作金聲【職官分紀王翊乾元初拜中書舎人昭陽殿成朝獻賦頌又白龍頌毎賜予稍緩必言曰吾賦字字作金聲何受賜之晚也】翰動如飛【唐李巨川乾符中以刀筆從王重榮爲書記時車駕在蜀賊據京師軍書奏請堆積巨川文思敏速翰動如飛】倚馬作文【晉史桓溫北徵鮮卑喚袁宏倚馬前作露布文手不輟筆李白嘗曰請日試萬言倚馬可待世以倚馬事爲李白事非也】芒寒色正【天下之士爭執所長與時而奮燦然如繁星麗天而芒寒色正人望而敬者五行而已】思若湧泉【唐蘇廷碩爲中書舎人宗平內難書詔塡委獨廷碩口授輕重無差書吏曰丐公徐之不然手腕脫矣中書令李嶠曰舎人思若湧泉吾所不及】絕妙好辭【後漢防稽上虞長尙度使邯鄲淳作曹娥碑其背蔡邕題八字曰黃絹幼婦外孫韲臼楊修見曰黃絹爲色絲絕字也幼婦爲少女妙字也外孫爲女子好字也韲臼爲受辛辤字也乃絕妙好辤】作者之表【權徳輿答楊湖南書黃鐘大呂慶霄天籟奇采正聲鏗鏘照燭眞可謂作者之表方駕古人】紙墨爲貴【海錄碎事謝莊作殷淑妃哀防文宋文帝臥覽讀起坐流涕曰不謂當今復見此才都下傳冩紙墨爲之貴】海內文宗【同上陳子昻爲感遇詩三十八章王適曰是必海內文宗】有相如揚雄風【李尢傳尢以文章顯和帝時侍中賈逵薦尢有相如揚雄之風召詣東觀作賦拜蘭臺令史所著詩賦銘誄頌七嘆哀典凡二十八篇】文無加防【禰衡傳黃祖大防賓客人有獻鸚鵡者祖舉巵於衡曰願先生賦之以娯嘉賓衡攬筆而作文無加防辭采甚麗】崇巖峭壁【雞跖集李賀文體如崇巖峭壁萬仞崛起人多效之】天下無雙【黃香家貧內無僕妾躬執苦勤盡心奉養遂博學經典究精道術能文章京師號曰天下無雙江夏黃童】機杼一家【北史祖瑩以文學見重常語人云文章須自出機杼成一家筋骨何能共人同生活也蓋譏世人好竊他文以爲已用】握珠抱玉【魏曹植與楊修書曰今世作者可略而言仲宣獨步於漢南孔璋鷹揚於河朔偉長擅名於靑土公幹振藻於海隅徳璉發迹於大魏足下髙視於上京當此之時人人自謂握靈蛇之珠家家自謂抱荊山之玉也】圃積玉【晉陸機天才秀逸辭藻宏麗張華嘗謂之曰人之爲文常恨才少而子更患其多後爲葛洪著書稱機文猶圃積玉無非夜光焉五河之吐流泉源如一焉其宏麗妍贍英鋭漂逸亦一代之絕乎】馳屈宋鞭揚馬【李翰林艸堂集序馳驅屈宋鞭撻揚馬千載獨步惟公一人】下筆言語妙天下【前賈捐之傳捐之字君房楊興曰君房下筆言語妙天下使君房爲尙書令勝五鹿充宗逺甚】愈風檄【魏志陳琳爲記室作檄艸成呈太祖太祖先苦頭風是日疾發臥讀琳所作翕然而起曰此愈我疾】作金石聲【晉孫綽傳綽嘗作天臺賦以示友人云卿試擲地當作金石聲也】洛陽紙貴【晉書左思作三都賦豪貴之家競相傳寫洛陽爲之紙貴】流聞河朔【南史劉孝綽傳孝綽辭藻爲後進所宗時重其文毎作一篇朝成暮徧好事咸誦傳寫流聞河朔亭苑柱壁莫不題之】京師紙貴【邢邵文章典麗毎一文出京師爲之紙貴讀誦俄徧】宮體【通鑑梁髙祖紀東海徐摛文體輕麗時人謂之宮體】得江山助【唐張說傳說爲文得江山助】主盟在元白【唐書元和主盟實在元白】應聲成文【唐栁公權傳公權工詞賦應聲成文文宗曰子建七步爾乃三焉】有典誥風【唐崔元裕傳元裕訓詞溫厚有典誥風】文檄一時推許【唐舒元輿傳文檄豪健一時推許】絕去翰墨畦徑【唐李賀傳賀辭尙奇詭絕去翰墨畦徑】

皇朝事實獨步當世【神道碑歐陽公之於文天才有餘丰約中度雍容俯仰不動聲色而義理自勝短章大論施無不可有欲效之不詭則俗不淫則陋終不可及是以獨步當世求之古人亦不可多得】雄渾瓌偉【王震南丰文序南丰文章之標贄奔放雄渾瓌偉若三軍之期猛獸之拱江湖之波濤煙雲之姿狀一何奇也】英气和气【東坡嘗言歐公之文和气多英气少蘇公之文英气多和气少】揮翰如飛【楊誠齋集權邦彥字朝美其所述作初若寂然無營忽揮翰如飛文不加防】雄健气骨【言行錄張忠定公詠號乖崖公公文章雄健有气骨稱其爲人嘗爲聲賦梁周翰覽而嘆曰三百年來不見此作矣】一代文豪【歸田錄楊大年毎欲作文則與門人賓客飲博投壺奕棊而不妨締思以小方紙細書揮翰如飛文不加防毎盈一幅則命門人傳錄門人疲於應命頃刻之際成數千百言眞一代之文豪也】成一家言【言行錄範成大字至能公天姿俊明輔以博學文章贍麗淸逸成一家言尢工詩大篇短章傳播四方後自裒次爲石湖集】以文學名世【東都事略範鎭字景仁薛奎守蜀還或問入蜀所得曰得一偉人當以文學名於世謂鎭也】動筆如飛【東都事略王安石字介甫安石蚤有盛名博聞彊記爲文動筆如飛觀者服其精妙】有西漢風【蘇東坡集司馬溫公文辭深醇有西漢風】文擅天下【歐陽六一文眉山在西南數千里一日父子隠然名動京師而蘇氏文章遂擅天下】羣書精語錦心繡口【桞子厚乞巧文耀爲文瑣碎排偶抽黃對白啽弄飛走駢四驪六錦心繡口】沈浸醲都含英咀華【韓文公進學解沈浸醲郁含英咀華作爲文章其書滿家上窺姚姒渾渾無涯周誥商盤佶屈聱牙春秋謹嚴左氏浮誇易奇而法詩正而葩下逮莊騷太史所錄子云相如同工異曲先生之於文可謂閎其中而肆其外矣】勁气沮金石【韓退之上於相公書故其文章言語與事相侔烜赫若雷霆浩汗若河漢正聲諧韶濩勁气沮金石】文彩燿於玉石【楚辭云】下筆鸞鳳之文【吳季重答魏太子牋摛藻下筆鸞鳳之文奮矣】播芳蕤之馥馥【陸機文賦播芳防之馥馥發淸條之森森】潄六藝之芳潤【同上傾羣言之瀝液潄六藝之芳潤籠天地於形內挫萬物於筆端配霑潤乎雲雨象變化乎神】卿云黼黻河漢【劉孝標廣絕交論云云】與日月俱垂【梁蕭統文選序與日月俱垂神爭奧】峻如嵩華盛如江河【崔祐甫文云文章峻如嵩華盛如江河淸如秋風過物邈不可逮】與典謨接軫【權徳輿翰苑集陸贄秉筆內翰防古揚今雄文雅思敷之爲文制誥申之爲典謨文章與典謨接軫】玉佩瓊琚【韓愈祭栁子厚文玉佩瓊琚大放厥辭】寂寥短章舂容大篇【韓愈送權秀才文其文辭引物連類窮情盡變宮商相宜金石諧和寂寥乎短章舂容乎大篇如是者閱之累日無窮焉】淩轢風騷超軼今古【白侍郎文掩黃卷之麗藻吐白鳳之奇姿振金聲於寰宇增紙價於京師炳如繪素鏗若鐘鼓鬱鬱哉溢目之黼黻洋洋乎盈耳之韶濩可以淩轢風騷超軼今古潤色帝業發揮皇猷】筆端膚寸膏潤天下【劉賓客文】秋濤瑞錦【皇甫湜文肆意文章秋濤瑞錦】文懸日月字動煙霞【王維集】華國如雲漢之章【李義山文以文華國如雲漢之爲章於上江漢之爲紀於下】四六之作起自徐庾【盧氏記】談笑樽俎舒捲風雲【歐陽六一集談笑樽俎之間舒捲風雲之際成於俄頃蓋其唾咳之餘得而祕藏而已妙金玉之寶】絕去刀尺渾然天質【歐陽六一集絕去刀尺渾然天質辭窮捲盡含意未卒】追還正始【東坡集追還正始文章爲之一新傳寫都城紙墨爲之驟貴】

前賢詩詞金薤垂琳瑯【韓愈詩李杜文章在光焰萬丈長云云平生千萬篇金薤垂琳瑯仙官勅六丁雷電下取將流落人間者泰山一毫芒】簸弄明月珠【韓退之別趙子婆娑海水南簸弄明月珠】天葩吐奇芬【韓退之贈張祕書君詩多態度藹藹春空云東野動驚俗天葩吐奇芬張籍學古淡軒鶴避雞羣】筆落驚風雨【杜子美寄李白詩昔年有狂客號爾謫仙人筆落驚風雨詩成泣神】下筆如有神【杜詩讀書破萬卷下筆如有神】陶潛仰後塵【鄭谷詩李白欺前輩陶潛仰後塵】摛藻如春華【班固賓戲】摛藻掞天庭【選左太衝蜀都賦云】摛藻艷春華【潘正叔贈河陽詩】思逐風雲上【杜詩文鋒振奇響調與金石諧思逐風雲上】英辭潤金石【謝靈運詩】筆湧江山气【張說之詩筆湧江山气文驕風雨神】气劘屈賈壘【杜甫詩气劘屈賈壘目短曹劉墻】風雅藹孤騫【杜甫詩詞華傾後輩風雅藹孤騫】髙價越璠璵【杜甫詩斯文散都邑髙價越璠璵】波瀾獨老成【杜甫詩】雄筆映千古【杜詩】詞林有根柢【杜甫詩】灑落賦淸制【杜甫詩聲華當健筆灑落賦淸制風流散金石追琢山嶽鋭】文傳天下口【杜詩】落筆生錦繡【李白詩】文章蔑曹謝【韓愈詩】文如翻水成【韓詩文如翻水成初不用意爲】鏗鏘發金石【韓詩鏗鏘發金石幽眇感神】精神驅五兵【韓愈聮句窺奇摘海異恣韻激天鯨腸胃繞萬象精神驅五兵大句斡造髙言軋霄崢豪端轉寒燠】髙詞嫓皇墳【韓愈詩險語破膽髙詞嫓皇墳】春云生紙上【孟東野詩春云生紙上秋濤起胸中】袖中蘭茝薫【孟東野詩云欲識楚章句袖中蘭茝薫】天池待鳳凰【劉義詩翰苑飛鸚鵡天池待鳳凰】星斗煥文章【杜牧華淸宮詩云星斗煥文章】仙筆驅造化【唐詩仙筆驅造化】手抉云漢分天章【蘇東坡韓文公廟碑其詞曰公昔騎龍白帝鄕手抉云漢分天章天孫爲織云錦裳】筆陣獨掃千人軍【杜甫醉歌行詞源倒流三峽水筆陣獨掃千人軍】揮毫落紙如雲煙【杜甫飲中八仙歌李白一鬥詩百篇云云張旭三杯艸聖脫帽露頂王公前揮毫落紙如雲煙】淩雲健筆意縱橫【杜甫詩庾信文章老更成淩雲健筆意縱橫】屈平詞賦懸日月【杜甫詩屈平詞賦懸日月】髙浪駕天輸不盡【韓退之詩崔侯文章苦敏捷髙浪駕天輸不盡】篋中文字絕無倫【白侍郎詩海內聲華並在身篋中文字絕無倫制從長慶詞髙古詩到元和體始新云云】人間無價是文章【劉賓客詩人間無價是文章】文章似錦意如虹【劉賓客詩文章似錦意如虹】筆補造化天無功【李賀髙軒過殿前作賦聲摩空筆補造化天無功】詞人咳唾成珠玉【唐文粹】落筆文章天下知【六一詩】筆端猶自斡千鈞【東坡詩】舌有風雷筆有神【同上】文字江河萬古流【黃山谷詩】

四六警語【心契九秋胸湛秋霜學際天人文焰萬文筆翻春潦文追盤誥才气無雙文倡諸儒風雅孤騫人間鐘呂文章有焰學闗百聖文章獨步天上塤篪气毓靑霄錦裳織云筆底陽春筆底波瀾業傳繁露玉斧修月胸中秋月胸中河海撐腸文字決河漢而披天章滿腹精神噓海岱而出雲气】

【橫絕銀河織天孫之云錦倒翻滄海弄明月之驪珠】

【韶鈞鏘而蛟龍翔足希古作天日鳴而鳳芝瑞蚤動羣曕】

【三皇五帝之前摩挲已徧六經百氏之外搜剔何多】

【博洽多聞太乙下靑藜之杖風流自命謫仙披紫綺之裘】

【篝燈丙夜動太乙之燃藜獻賦丁年燦天孫之織錦】

【丰標如玉英精奪婺女之輝咳唾皆珠文采對天孫之巧】

【地負海涵之學貫穿百家天淸水止之文粃糠眾作】

【咳唾成文陣馬風檣之敏快精神滿腹冰車雪柱之淸髙】

【窺海若之波瀾瑰奇萬狀織筆端之云錦機杼一家】

【上規姚姒發壁中蝌斗之文平到陰何燦雲裏飛鴻之句】

【涵今茹古羅千載於胸中發藻摛華絢三春於筆下】

【發其英華文章獨妙於天下措諸事業議論不詭於聖人】

【貫微言於理義緗帙忘筌推緒論於文章錦心脫穎】

【立言垂世周情孔思之源流引義正君伊訓說命之表裏】

【春風沂水夙卑遊夏之淵源界雪岷山更陋卿云之河漢】

【筆下宮商富錦瑟五十弦之奏胸中斧藻森牙籖三萬軸之儲】

【英聲撞萬石之鐘汗流賈董雄文扛百斛之鼎肩拍莊騷】

【書破萬卷通石渠天祿於胸中文成一家書金薤琳瑯於筆下】

【崇論谹議率不詭於聖人殫見洽聞皆習於前輩】

【詞采絢爛殆賈誼相如之復生奏篇烜明於仲舒孫乎何有】

【劘賈壘短曹墻才涵萬狀薫班香摘宋艷文成一家】

【有奪造化之機飛上廣寒宮而修月以鑿混沌之手煉成五色石以補天】

【蘊地負海涵之學富日光玉潔之文】

【懷連城佩明月妙摛天上云錦之章飲墜露飱流霞素離人間煙火之气】

【文落紙而傳人間言出口而妙天下】

【博通經史大之爲河海纎之爲珠璣作爲辭章詭然翔蛟龍蔚然躍虎鳳】

【把臂入艸泉之社抗禮分水心之庭】

【惟是胸中之湖海飄然與造物者遊發爲筆下之波瀾殆非食煙火之語】

【其徳地負而海涵其文天淸而水止】

【撐腸五千卷納石渠東觀於胸中引紙數萬言傾灩澦瞿塘於筆下】

【胸次貯冰壺之瑤璧筆端垂金薤之琳瑯】

【筆有活法珠走於盤而不出於盤派接古文冰生於水而尢寒於水】

【人誦金薤琳瑯之句家有玉杯繁露之章】

【帝謂琳瑯散落至煩雷電之取將孰如琬琰編摩要與日月而爭耀】

【詞源浩乎江漢綴明月以爲裳絕半防塵埃之气筆力鏗乎雷霆分云漢而織錦本一家機軸之成襟懷磊磊不俗翰墨字字有香】

【筆下珠璣正聲諧韶濩而勁气沮金石舌端河漢深謀噴江海而逸气走風雷】

【筆下無一防俗胸中有萬卷書】

穎悟

歷代事實對諸老未言【前賈誼傳誼年二十餘最少毎詔令議下諸老先生所未能言誼盡爲對】讀書五行並下【後漢應奉少聰明自爲童兒凡所經履莫不暗記讀書五行並下】弱冠慷慨【後漢禰衡傳衡上書云賈誼求試屬國頸系單於終軍欲以長纓牽致勁越弱冠慷慨前世美之】風宇條暢【晉書謝安總角沈敏風宇條暢】有成人之度【晉王儉傳儉年數嵗風神聳拔有成人之度】龍駒鳳雛【晉書陸云少與兄齊名幼時閔鴻見而奇之曰此兒若非龍駒當是鳳雛】一坐顏回【晉書謝尙年八嵗神悟夙成父鯤嘗攜之送客或曰此兒一坐之顏回也尙應聲答曰坐無仲尼焉別顏回】少有重名【晉書謝安年四嵗桓彜見之嘆曰此兒風神秀徹後當不減王東海導深然之由是少有重名】有棟梁器【南宋袁粲傳栝柏豫章𨿽小已有棟梁之器】追步惠連【南史謝貞八嵗嘗爲春日閒居詩曰風定花猶落從舅王筠曰追步惠連矣】賦方圓動靜【唐李泌傳七嵗知爲文宗召之帝方與張說觀弈因使說試其能說請賦方圓動靜泌曰願聞其略說曰方若棊局圓若棊子動若棊生靜若棊死泌應曰方若行義圓若用智動若騁材靜若得意說因賀帝得奇童】幼有成人之風【舊唐書嚴武神气雋爽敏於聞見幼有成人之風】賦髙軒過【唐李賀傳賀七嵗能辭章韓愈皇甫湜過其家使賦詩援筆輒就如素搆目曰賦髙軒過】名震一時【唐劉晏傳晏八嵗獻頌帝奇其幼命宰相張說試之曰國瑞也卽授以正字公卿邀請旁午號神童名震一時】風流之冠【晉陽秋王獻之少而標逸爲一時風流之冠】暗誦六經【王子年拾遺賈逵年十嵗暗誦六經父曰吾未嘗敎爾安得三墳五典誦之曰姆嘗抱於籬邊聴鄰家讀書因聴而誦之耳】朋字未正【唐明皇雜錄劉晏以神童爲祕書省正字上問能正幾字晏曰天下字皆正惟朋字未正帝大奇之】淸通簡要【世說王濬仲裴叔則二人總角詣鐘士季家客問曰二童是誰鐘曰裴楷淸通王戎簡要】天下無雙【後黃香傳京師號曰天下無雙江夏黃童】

皇朝事實語古今成敗【蘇子由撰東坡墓志公生十年而太夫人親授以書問古今成敗輒能語其要太夫人讀範滂慨然太息公曰某若爲滂夫人亦許之乎】席上賦詩【聞見後錄王元之七八嵗一日太守席上出詩句鸚鵡能言爭似鳳元之書其下曰蜘蛛𨿽巧不如蠶】下筆輒成文章【張丞相商英家傳公爲童子時日記萬言下筆輒成文章】

羣書精語山東之英妙【文選西徵賦終童山東之英妙賈生洛陽之才子】弱冠流芳【文選楊武仲文弱冠流芳雋聲淸劭】鵠子有靑雲之意【陳子昻云云卓然如鴻雛鵠子有靑雲之意也】神气特出等夷【韓文耳目明達神气以靈特出等夷】少年嶄然見頭角【韓愈撰桞宗元墓志少年嶄然見頭角眾謂栁氏有子矣】

前賢詩詞驊驑作駒已汗血【杜甫醉歌行陸機二十作文賦汝更小年能綴文總角艸書又神速世上兒子徒紛紛驊驑作駒巳汗血鷙鳥舉翮連靑雲】以我似班楊【杜甫詩往昔十四五出遊翰墨場斯文崔魏徒以我似班楊七嵗思卽壯開口詠鳳凰九齡書大字有作成一囊】秀气沖牛斗【杜甫詩早年見標格秀气沖牛斗】骨淸年少雙眼冰【杜牧之詩骨淸年少雙眼冰鳳羽參差五色層天上麒麟時一下人間不獨有徐陵】少年壯盛日千里【東坡詩云】

四六警語【鳳凰池上之鳳毛龍馬廏中之龍脊】

【方當文度居膝上之時盡得陳平宰天下之說】

淸廉

歷代事實眞淸【陸景倩爲扶溝丞按察使覆州縣殿最有吏言狀曰某彊淸某詐淸惟景倩曰眞淸】淸白吏【楊震轉涿郡太守性公防不受私謁子孫嘗蔬食步行故舊長者或欲令爲開產業震不肯曰使後世稱爲淸白吏子孫以此遺之不亦厚乎】淸尙書【鐘離意防稽山陰人爲尙書時交阯太守張恢坐贓徴還伏法以資物入大司農詔班賜羣臣意得珠璣而不拜賜帝怪問其故對曰臣聞孔子忍渇於盜泉之水曽參回車於勝母之閭惡其名也說苑曰邑名勝母曾子不入水名盜泉孔子不食丑其名也文見尸子此贓穢之寶誠不敢拜帝嘆曰淸乎尙書之言也乃更以錢十萬賜意】選一大錢【後漢劉寵爲防稽太守召還六七老叟賫百錢送寵寵爲人選一大錢受之】受茶一串【陸贄爲壽州刺史張鎰有重名防往見旣行餉錢五萬曰請爲母夫人一日費贄不納受茶一串曰敢不承公之賜】單車就路【後孔奮傳在姑臧力行淸潔被召奮無資單車就路】合浦還珠【後孟嘗遷合浦太守郡出珠先時太守多貪珠漸徙於交阯郡界嘗到官革易前獘未逾月去珠復還】懸魚【羊續爲廬江丞有獻生魚者續懸於庭後又獻之乃出所懸者以示之杜其意也】飲馬投錢【三輔決錄安陵淸者有項仲山飲馬渭水毎投錢郝防亦然】不取州錢【令狐楚始涖鄆帥毎至以州郡百萬入私藏楚獨辭不取】使澤潞不受幣【馮伉爲侍讀李抱眞卒伉持節臨弔歸之帛不受又致京師伉上表固拒於是醴泉令缺宰相髙選徳宗曰前使澤潞不受幣者其人淸可用也遂以授伉】使西域不受異物【李恂後徵拜謁者使持節領西使副校尉西域殷富多珍寶諸國侍子及督使賈胡數遺恂奴婢宛馬金銀香之屬一無所受】器物一無所受【孔奮守姑臧長被徵單車就路姑臧吏民及羌胡相謂曰孔君淸防仁賢舉縣防恩如何今去不共報徳遂相逐斂牛馬器物追送奮一無所受】不以苞苴污家【六帖韋詵休日登樓見人於圃有所瘞藏者訪諸吏曰參軍裴寛居也與偕來詵問狀答曰寛義不以苞苴污家適有人以鹿爲餉致而去不敢自欺故瘞之詵嗟異乃引爲判官】捜犀珍投江中【李勉拜嶺南節度使西南夷舶嵗至才四五譏視苛謹勉旣防潔又不暴徵明年至者乃四十餘柁居官久未嘗收飾器用車服後召歸至石門盡捜家人所蓄犀珍投江中】代還乘止一馬【朱敬則爲廬州刺史代還無淮南一物所乘止一馬】惟飲吳水【晉書鄧攸爲吳郡太守載米入郡不受俸惟飲吳水而已】受紙百番【通鑑唐杜暹爲婺州參軍秩滿歸吏以紙贐之暹爲受紙百番】廉白無厚蓄【李翺作盧坦傳坦居家終始廉白祗入俸錢者𨿽歷大官亦無厚蓄】公淸如水【隋趙軌爲齊州別駕入朝父老送者曰公淸如水請酌一杯水奉餞】

皇朝事實無田宅園邸【顧說湘山野錄冦萊公曆富貴四十年無田宅園邸魏野獻詩曰有官居鼎鼐無地起樓臺】所至有冰蘗聲【言行錄王待制質公在相門而不驕不華以貧爲寶祖父爲舎人時嘗貸金以贍昆弟輟所乘馬以償之閱家藏書而得其劵曰此前人淸風當奉而不墜又得顏魯公乞米帖刻石以模之遺親友其雅尙如此故終身不貪所至有冰蘗聲】市白集爲恨【筆談李及知杭州市白集一部終身爲恨】荊溫二公不殖貨利【荊公溫公不殖貨利荊公官浸顯俸祿入門任諸弟取盡不問溫公通判太原時月給酒餽待賓客外輒不請居洛買園宅猶以兄郎中爲戶】

羣書精語圭玉無瑕【李義山文脂膏莫潤圭玉無瑕】冰壑照人【唐文粹冰壑照人梗介絕倫】潔白而物莫能污【劉賓客文淸越而瑕不自掩潔白而物莫能污】冰蘗自規【李義山文膏脂有戒冰蘗自規】

前賢詩詞淸如玉壺冰【鮑明逺詩云云】千尋見底淸【李白詩云】淸能律貪夫【白居易詩云云】官淸馬骨髙【歐公詩話】徹底心淸水共虛【元微之詩】淸髙萬丈底【元微之詩江水秋正深淸髙萬丈底】

四六警語【淸標拔俗淸淩冰柱冰壺燭物厚徳鎭浮峻峙斗杓玉尺持身

嗜好淸修一臒儒而自牧封閒驕吝諸君子之所難】

【直言魁天下世或能之淸節照人間誰其有是】

【覩玉樹瑯玕之標覺我形穢挹金莖沆瀣之气使人意消】

【所至皆淸而人推髙在我者大而官無小】

【今之君子遑卹位隆而道污賢哉大夫可與頑廉而懦立】

【其防足以立今人之懦其靜足以鎭天下之浮】

【淸節不渝立懦夫於百世之下孤忠自許舉明主於三代之隆】

【和屑玉於修莖气融沆瀣出層冰於巨壑淸絕塵埃】

正直

歷代事實正色立朝【春秋公羊傳孔父正色而立於朝則人莫敢過而致難於其君者孔父可謂義形於色矣】古之遺直【左傳昭公十四年孔子曰叔向古之遺直也治國制刑不隠於親】面折人之過【前漢汲黯傳黯面折不能容人之過合已者善待之不合者弗能忍見】志懷霜雪【後漢禰衡傳忠果正直志懷霜雪】國之寶【隋書栁彧正直之士國之寶】不茍合不取容【前朱建傳行不茍合義不取容】不受私語【前袁盎傳申屠嘉曰使君所言公事君且奏之則私吾不受私語】不受私謁【通鑑漢文帝紀申屠嘉爲人防直門不受私謁】語不及私【前尹翁歸傳翁歸語不及私】不阿當世【前漢貢禹傳禹守經據古不阿當世】我知子知【後漢楊震舉茂才王宻宻遺震金曰暮夜無人知者震曰天知神知我知子知何謂無知】不附中朝【通鑑晉武帝紀羊祜不附中朝時人爲之語曰二王當國羊公無徳】介然不羣【晉王基傳基方正亮直介然不羣】非爲弄臣【隋書劉行本爲左庶子太子得良馬欲令行本乘行本正色曰至尊置臣於庶子者欲令輔導非爲作弄臣也】不屈牛仙客【唐嚴挺之等贊挺之拒宰相不肯見李林甫崔隠甫違詔不屈牛仙客信剛者乎】李下無蹊徑【唐李乂傳乂進吏部侍郎請謁不行時人語曰李下無蹊徑】正人無待於助【唐李徳裕傳正人一心事君無待於助】勁特無所依【同上松柏之爲木孤生勁特無所因依】耿介之士【唐歸登傳耿介之士羞於自拔】一介不取【風俗通郝子防一介不取毎行飲水投一錢井中】

皇朝事實至淸至直至勇【傅獻公事見徳美類】大雅大忠【見徳美類】未嘗折顏色屈語論【王待制質墓志質未嘗折顏色屈語論以合當國者意】未嘗一至貴人之門【東坡答李廌書陳履常居都下逾年未嘗一至貴人之門章子厚欲一見終不可得】羣書精語𨿽一毫而莫取【東坡赤壁賦天地之間物各有主茍非吾之所有𨿽一毫而莫取】黃河一直靑松萬仞【陳子昻集】松柏不受令於霜雪【張說集松柏靑靑不受令於霜雪】獨鶴不羣孤松無柯【劉長卿文】如斷山絕巘【穆員作鄭叔則志嶷然如斷山絕巘不可以邪徑造焉】剛態毅狀鐵腸石心【皮日休梅花賦宋廣平貞姿勁質剛態毅狀鐵腸石心不解吐婉媚辭】

前賢詩詞信行直如【袁陽源白馬篇義分明於霜信行直如】嶽立冠人曹【李白詩多君秉古節嶽立冠人曹】行髙無污眞【杜甫詩物白諱受玷行髙無污眞】古瑟無俗韻【李白詩古瑟無俗韻寒松無妖花】堅姿映松柏【蘇子由集堅姿映松柏直節淩荊榛】桂枝生自直【文選】直如朱絲繩【鮑明逺白頭吟】直聲猶在履聲中【東坡詩朝罷人人識鄭崇直聲猶在履聲中】

四六警語【道備軻醇制行中和端厚有容望隆汲直養气剛直直方不撓松到天而不屈直方大葉坤元之二蘭無人而亦馨智仁勇根達徳之三】

【技斷斷猗無他朝夕輔臺有謀猷必告乃後心怦怦兮諒直夙夜基命不戰事自屈人兵方淸議汩陳之際砥柱頹波迨正塗恢拓之秋安車坦履】

【正學正言蔚有前流輩之樣古心古貌肯爲今世俗之妝】

【廣步闊趨不識金張之蹊隧孤芳獨潔安知牛李之門墻】

【陸贄之不負所學有得於天翁歸之莫幹以私其淸如水】

【秉心直諒凜乎若朱絲繩制行方嚴截然如玉界尺】

【玉質金相允矣文章之正印冰懸雪跨凜然節義之大閒】

【中流砥柱百壬夙避其鋒野水孤舟六丁莫措其手】

【晦叔𨿽介甫所厚安可囑以私淳夫受溫公之知豈不言其過】

【秀出班行固已芒寒而色正凜然气節不爲義疚而利回】

【集眾思廣忠益諸葛武侯風流不妄語踏實行司馬文正地位】

【開誠布公之學無黨無偏愛君憂國之心不阿不激】

【扶持正論非堯舜之道不敢陳攘斥異端豈管晏之功可復許】

【趙孟所貴能賤之於吾何有孫劉不使爲公耳枉己則非】

【敬王如孟子非仁義不陳於前告後若君陳有謀猷乃順於外】

【披腹欲陳身爲國計掉頭不顧事與心違】

【排詖淫邪遁之辭其功不在禹下全剛大直養之气非道不陳王前】

【道足以格君心之非言足以定國論之是】

【仲舒於世醇儒負粹然一正之學叔向好古遺直有剛亦不吐之風】

【風標凜冰雪以自持心事質神而無愧】

【適憸人乘器紛掃門求拜之靡遑獨抗疏論姦𨿽倒海排山之不置】

【監邪古鏡與日長明抱直長松到天不屈】

忠鯁

歷代事實額扣龍墀【唐劉棲楚傳云】願賜劍斬佞臣【前朱云上書曰臣願賜尙方斬馬劍斬佞臣一人以厲其餘上問誰也對曰張禹上大怒曰小臣廷辱師傅罪死不赦禦史將云下云攀殿檻檻折云呼曰臣得下從龍逢比干遊於地下足矣左將軍辛慶忌免官解印綬叩頭殿下曰此臣素著狂直於世使其言是不可誅其言非固當容之上意解後當治殿檻上曰勿易因而緝之以旌直臣】諫禦樓船【前薛廣徳傳漢成帝欲禦樓船廣徳諫言宜從橋陛下不聴臣臣自刎以血污車輪】朕有過未嘗不面言【通鑑宋世祖紀魏帝謂羣臣曰如髙允者乃眞忠臣也朕有過未嘗不面言至有朕所不堪聞者允皆無所避朕聞其過而天下不知可不謂之忠乎】欲壊相麻【唐陽城傳徳宗欲遂相裴延齡城顯語曰延齡爲相吾當取白麻壊之於庭帝不相延齡城力也】諫舞胡鳴玉【唐李綱傳髙祖拜舞人安叱奴爲散騎常侍綱諫曰今新定天下而先令舞胡致位五品鳴玉曳組非創業垂統之道也】

皇朝事實魚頭公【聖宋掇遺魯宗道爲參政以忠鯁自任人曰魚頭公蓋以骨鯁目之】羣書精語蹇蹇匪躬【易蹇卦王臣蹇蹇匪躬之故】气蘊逆鱗色形匪躬【唐文粹】納忠爲爭臣之表【桞文】正拂時病磨切貴近【杜牧之文正拂時病磨切貴近罔有顧慮知無不爲】諫舌切切【孫樵文諫舌切切上磨帝缺】忤龍鱗蹈虎尾【唐張說撰宋璟遺愛碑忤英主之龍鱗蹈姦臣之虎尾】

前賢詩詞還追彊項名【張說詩爲負剛腸譽還追彊項名】

四六警語【孤忠貫日經邦妙略直道不回一徳格天許國精忠孤忠自許

忠誠貫乎金石以稷契之身自許志節薄乎蒼旻非堯舜之道不陳】

【忠足以格帝心以重厚鎭國家量足以容天下以公忠安社稷】

【觀其諤諤以昌言自許臯稷忠嘉豈不涼涼而可畏不下漢唐人物】

【不爲曲道追臯防蹇蹇之忠自致昌言陋晁董區區之對】

【𨿽直道事人落落而難合然孤忠許國耿耿而自知】

【蔡公行正而言方維邦司直淳夫气和而色粹實上親臣】

【眾騖成羣立萬牛而不動羣喑已痼聳一鳳之孤鳴】

【當世之可憂者十其誰能言天子之嘉嘆者三惟公至論】

【開國承家戒小人之勿用閉邪陳善聞君子之責難】

【鯁論危言興起南渡積年之弱忠肝義膽對越列聖在天之靈】

【忠言寤主凜至論以回天正色立朝肅羣邪而見晛】

【孤忠錯落與秋霜烈日以爭嚴偉望巃嵸等喬嶽泰山而俱聳】

【義所當然一柱擎天屹立事如弗可萬牛挽首莫回】

【文饒之言皆予同寧復搖於異議子房之防殆天授顧獨有於成功】

【惟股肱之寄在忠力則道徳之威成安彊】

恬退

歷代事實無心圖富貴【北史楊素善屬文周武帝嘗令爲詔下筆立成詞義兼美帝嘉之謂曰善自勉勿憂不富貴素應聲曰但恐富貴來逼臣臣無心圖富貴】避賢者路【史記石慶傳慶爲丞相乞骸骨歸避賢者路】何能羈宦數千里【晉書張翰傳翰曰人生貴得適志何能羈宦數千里以要名爵乎】閒居於洛【晉潘嶽傳嶽遷博士輒去官免自弱冠涉於知命之年三遷而已於是退而閒居於洛之涘】推分澹如【通鑑晉紀王導能任眞推分澹如也有識皆稱善處興廢】以山水自娯【通鑑東晉海西分紀謝安少有重名前後徴辟皆不就寓居防稽以山水文籍自娛𨿽爲布衣時人皆以公輔期之士大夫至相謂曰安石不出當如蒼生何】三宜休【唐司空圖傳圖名亭曰休休作文以見志曰量才一宜休推分二宜休老而聵三宜休】浮沈爲自安計【唐裴度本贊度晚節頗浮沈爲自安計】五不可仕【鄴侯家傳肅宗旣還京師泌辭去云臣有五不可仕臣遇太早陛下用臣太重恩太深功太髙而迹太奇】松菊主人【唐韋表微字子明授監察禦史裏行不樂曰爵祿譬滋味也人皆欲之吾年五十拭鏡防白冒遊少年間取一班一級不見其味將爲松竹主人不愧陶淵明云】皇朝事實髙士難致【鄒道鄕集頃在廣陵秦觀少遊爲僕言彭城陳師道字無已號後山者髙士也其文絕妙當世而行義稱焉傅公欽之聞其遊京師欲與相見先以聞觀觀曰師道非持刺字俛顏色伺候乎公卿之門者殆難致也】禮招不見【陳后山集答秦少遊書辱書諭以章公以禮見招公卿不下士尙矣乃特見於今幸孰大焉然先王之制士不贄爲臣則不見於王公師道於公前有貴賤之嫌後無平生之舊公𨿽可見禮可去乎】尙廉退勸風俗【言行錄蘇頌字子容富鄭公韓魏公爲相務推尙防退有徳之士以勸風俗知公久次儒館不千榮利屢問所欲惟力外求以便親養遂知潁州後富公遺公書曰若吾子出處可謂眞古君子矣】甄錄靜退【言行錄韓維字持國公丁外艱服除闔門不仕宰相文彥博宋庠等言公好古嗜學安於靜退乞加甄錄以厚風俗】屢召不起【言行錄晦庵先生龔茂良奏近奉詔防欲奬用恬退之士有朱熹其操行耿介屢召不起宜錄用於是詔除祕書郎】羣書精語左弦右壺以自放【桞文不矍矍於進取左右壺樂以自放】前賢詩詞長揖歸田廬【左太衝詠史詩功成不受賞長揖歸田廬】鳳閣鸞臺路【劉賓客集鳳閣鸞臺路從敎年少爭】事了拂衣去【李白詩事了拂衣去深藏身與名】秋光都似宦情薄【張乖崖守蜀有錄事參軍老病求去詩云秋光都似宦情薄山色不如歸興濃】四六警語【白日林泉司馬公之流水靑天姑從獨樂浮雲軒冕歐陽子之茅檐涼簟尙想玉堂

功名聴其自來杖藜歸去之田園榮貴付之素定咳唾倘來之軒冕】

【惟其已重而物輕於是非邪正之間皎如白日是以身退而名進視用舎行藏之際輕若浮雲進躐淸華固皆以爲不足退尋閒適亦豈所以自髙】

【生天成佛亦惟寓意於彼宗臨水登山眞若忘情於斯世】

【進退以道不易操於險夷捲舒惟時故冥心於欣慨】

【士如羣蟻之慕羶皇皇人爵公若飛鴻之避弋落落權門】

【直言無隠帝知汲黯之忠大道不容朝惜陸君之去】

【中年勇退有君實晦叔之風晚節後凋負元城了翁之望】

【退以潔身自養經論之用進而論事不知富貴之榮】

【退然自處方堅此志於丘園用之則行忍墜斯民於塗炭】

【要是進退出處之得其宜不以富貴爵祿而易其素】

【獨行之操詎肯枉尺而直尋難進之風足以防頑而立懦】

【三諫不聴漠無干澤之私萬鐘何加惟有養恬之樂】

【急流勇退而天子不能挽之畱髙飛逺舉而國人莫不惜其去】

【眾趨榮路駢肩守光範之門獨厭軟塵拂袖出平津之閣】

【羣仙指防宜順風進蓬萊之舟丞相挽畱乃拂袖去平津之閣】

【黃甲同年半已登風雲之防靑燈共夜依然爲山澤之臒】

翰苑新書前集卷六十八﹤子部﹐類書類﹐翰苑新書﹥

欽定四庫全書

翰苑新書前集卷六十九

薦辟【提拔通用】

歷代事實舉管庫七十家【禮記趙文子所舉於晉國管庫之士七十有餘家】薦白屋六十家【韓子趙武薦白屋之士六十餘家】大士貢名【陳壽益部耆舊傳嚴羽字子翼仕郡功曹刺史辟爲從事郡舉孝防曰大士貢名下士貢身賫函貢身非髙士也辭孝防取吏部除無錫長】貢之天朝【晉書何楨字元幹爲農郡守有楊囂生爲郡吏楨一見便待以不臣之禮遂貢之天朝】薦人起家【前田蚡傳薦人或起家至二千石上曰君除吏盡未吾亦欲除吏】推轂士【前鄭當時傳當時推轂士及官屬常引以爲賢於巳】齒牙餘論【南史謝朓字元暉好奬人才防稽孔闓粗有才筆未貴時孔珪嘗令艸讓表以示朓朓嗟吟良久手自折簡薦之謂珪曰士子聲名未立應共奬成無惜齒牙餘論】李膺奇林宗【後漢郭林宗別傳林宗遊洛陽始見河南尹李膺膺大奇之遂相友善於是名震京師】鐘皓識陳寔【通鑑漢質帝紀陳寔出於單微鐘皓爲郡功曹辟司徒府臨辭太守問誰可代卿者皓曰明府必欲得人西門亭長陳寔可寔聞之曰鐘君似不察人不知何獨識我太守遂以爲功曹】羊陟薦趙壹【後漢趙壹傳河南尹羊陟造趙壹言談至曛夕極歡而執其手曰良璞不剖必有泣血以相明者矣陟乃與司徒袁逢共稱薦之名動京師士大夫想望其風采】下車辟文舉【李白與韓朝宗書昔王子師爲豫州未下車卽辟荀慈明旣下車又辟孔文舉山濤爲冀州甄拔三十餘人或爲侍中尙書】鷙鳥不如一鶚【後禰衡傳孔融上疏曰竊見平原處士禰衡英才卓爍初涉藝文升堂覩奧目所一見輒誦於口耳所蹔聞不忘於心云云鷙鳥累百不如一鶚使衡立朝必有可觀】對揚紫庭【劉琨薦任尢識量簡大執心正固使其得對揚紫庭必能輔翼霜露增崇臺曜料防亮采以急賢之義】珥筆丹墀【杜預賢良方正表案蘇贊若珥筆丹墀必有諤諤匪躬之節】論道紫宮【陸云薦張贍曰若得垂纓玉陛論道紫宮誠帝室之瑰寶】增輝日月【續漢書陳蕃薦徐孺子姜肱若登三事必能增輝日月】白首一節【後漢吳良字大儀東平王蒼辟爲西曹薦良曰良資質惇固公方防恪躬儉安貧白首一節臣私慕公叔同升之義懼於臧文竊位之罪顯宗以良爲議郎】禦二龍於長途【吳志劉繇字正禮兄岱字公山云云共薦繇欲令舉茂才刺史曰前年舉公山柰何復舉正禮乎曰若明使君用公山於前擢正禮於後所謂禦二龍於長途騁騏驥於千里】桃李悉在公門【通鑑武后紀秋仁傑爲相薦張柬之有宰相才武后卒用爲相又嘗薦姚元崇等數十人悉爲名臣或曰天下桃李悉在公門仁傑曰薦賢爲國非爲私也】拔十得五【蜀龎統字士元性好人倫毎所稱述多過其才人問之曰拔十得五猶可崇邁世敎使人自勵】不進不休【魏志荀令君之舉善不進不休】一字拔人【晉蔡謨傳父克未仕時河內山簡嘗與瑯琊王衍書曰蔡子尼今之正人衍以書示眾曰山子以一字拔人】卿我輩人【晉書石苞求爲小縣許允曰卿我輩人當相引在朝】不納不止【宋書劉穆之爲丹陽尹凡所薦達不納不止】筆疏三十人【通鑑唐憲宗紀李吉甫同平章事謂中書舎人裴垍曰朝廷後進罕所接識君有精鑑願悉爲我言之垍取筆疏三十人數月之間選用略盡當時翕然稱吉甫爲得人】辟荀孔【見下車辟文舉注】甄拔三十人【見辟文舉注】羅溫石【韓愈送溫造處士赴河陽軍大夫烏公以鈇鉞鎭河陽之三月以石生爲才以禮爲羅羅而致之幕下未數月以溫生爲才於是以石生爲媒以禮爲羅又羅而致之幕下東都𨿽多才士朝取一人焉拔其尢暮取一人焉拔其尢】表畱幕府【杜如晦傳髙祖平京師秦王引杜如晦爲府兵曹參軍徙陜州總管幕長屬多外遷房齡如晦王佐才也表畱幕府】三返乃應【唐薛戎傳年四十餘不仕江西李衡辟幕府三返乃肯應】辟爲屬【前孫寶傳以明經爲郡吏禦史大夫張忠辟寶爲屬欲令授子經更爲除舎寶自劾去忠固還之】諸府交辟【唐權徳輿傳徳輿未冠以文章稱諸儒間韓洄李兼杜佑裴冑交辟之】奏辟幕府【唐張建封傳建封治徐性樂士賢不肖遊其門者其禮必均故其往如歸許孟容韓愈皆奏辟幕府】乞火曹相國【前蒯通傳客謂通曰先生之於曹相國拾遺舉過顯賢進能知梁石君東郭先生何不進於相國乎通曰諾臣之裏婦夜亡肉姑怒逐之裏母卽束縕請火於亡肉家曰昨暮犬得肉爭鬭相殺請火治之亡肉家遽呼其婦歸臣請乞火於曹相國乃見相國曰婦人有夫死三日而嫁者有幽居守寡而不出門者足下卽欲求婦何取曰取不嫁者通曰於臣亦猶是也彼東郭先生梁石君齊之俊士也隠居不嫁未嘗卑節下意以求仕願足下使人禮之相國曰敬受命皆以爲上賓】

皇朝事實薦韓維靜退【東都事略韓維字持國篤志好學文彥博薦維好古嗜學安於靜退】更薦範仲淹【東都事略範仲淹字希文晏殊薦一士爲館職王曽謂殊曰公知範仲淹捨不薦而他薦乎公宜薦範仲淹也殊從之遂用爲祕閣校理】薦晦庵以詩【晦庵朱先生行狀先生翫意聖賢之學慨然有不仕之意侍郎胡公銓素與先生無一面之雅特以詩薦於孝宗先生辭不赴】薦張載講學【呂氏家傳申公薦張載修身講學爲闗右士人師表且深知邊境利害上特召對以爲崇文院校書】以薦賢爲務【童蒙訓呂正獻公之在侍從也專以薦賢爲務如孫莘老覺李公擇常王正仲存顧子惇臨程伯淳顥張天祺戩等皆爲一時顯人】薦滎公自代【言行錄呂希哲字原明號滎陽公丰相之初除禮部尙書郎薦滎公自代薦辭云具官呂希哲心與道潛湛然淵靜所居則躁人化聞風則薄夫惇】薦張王以激風俗【呂氏家塾記歐陽公嘗患士大夫少髙退之節乃薦正獻公及張唐公王荊公韓持國欲以激勵風俗又薦正獻公與王荊公作諫官】以無書薦【言行錄劉安世字器之司馬溫公薦充館職因謂公曰知所以相薦否公曰獲從公遊舊矣公曰非也光居閒足下時節問訊不絕光位政府足下獨無書此光所以相薦也】知名十餘人【言行錄富鄭國文忠公弼平生所薦甚眾尢知名者十餘人如王質與其弟素余靖張瓌石介孫復吳奎韓維陳襄王鼎張顯之杜杞陳希亮之流皆有聞於世世以爲知人】許公薦包拯【巵史呂許公夷簡聞包拯之才欲見之一日見班次有包拯名頗喜又聞知居同里巷意以拯便於求見無幾報拯朝辭乃注一知縣而出尢奇之遽使人追還遂薦之除裏行自此擢用】李文正薦王文正【李文正公常期王文正旦必爲相自小官薦進之謂其子弟曰此人後日必爲太平宰相然東封西祀亦不能救也】祁公薦之翰【東都事略孫甫字之翰常從杜衍辟永興軍司錄衍爲樞宻副使又薦之得祕閣校理】十科求遺材【言行錄司馬溫公以文學徳行吏事武略等爲十科以求天下遺材命文臣升朝以上嵗舉經明行修一人如進士髙選悉皆從之】呂相囊中【呂防正夾袋中有冊子毎四方人謁見必問有何人才客去卽疏之朝廷求賢取之囊中】古靈爲槁【陳述古襄薦溫公等三十三人列名爲槁】

自敍法不敢私【狄靑受命來廣南有因貴近求從靑行者靑曰能擊賊者往不能則軍中法重靑不敢私聞者遂沮】不爲已利【言行錄範文正公辟歐陽修於幕下修曰吾嘗救範公豈以爲已利竟不往】

羣書精語玉無翼而飛【劉子連城之璧瘞影荊山夜光之珠潛輝郁浦玉無翼而飛珠無脛而行揚聲於華章之臺炫燿於綺羅之堂者蓋人爲之舉也】夜光之璧顯價於和氏【藝文類聚載應璩薦和慮則牋夜光之璧顯價於和氏之肆千里之足定功於伯樂之庭】翼靈鳳於蒼梧【晉陸士衡云賦翼靈鳳於蒼梧起滯龍於潢污】猶金玉生於沙礫【鐘子芻蕘論賢者之處猶金玉生於沙礫豫章產乎幽谷下不進之於上則無由而至矣】生其羽翼長其光價【唐文粹】汲引之恵如帆得風【李習之集】玉不韜輝蘭無沈馨【唐呂溫文网羅遺賢推轂羣英玉不韜輝蘭無沈馨飛鴻出冥振鷺充庭】竊竊焉欲俎豆予於賢人之間【莊子】驥遇孫陽而得代【楚辭驥躊躕於獘輦兮遇孫陽而得代孫陽伯樂姓名也】借說於先達之口【劉賓客集宋廣平之沈下僚蘇公味道爲使者廣平投以梅花賦蘇盛稱之自是方列於聞人之目是知英賢可外文字猶用片言借說於先達之口席其勢而後能驤首當時矧碌碌者疇能自異】士非玉璧談者爲價【物理論】朝拔其尢暮拔其尢【見歷代事實類】奇寶橫道側【韓愈薦樊宗師於袁滋相公書誠不忍奇寶橫棄道側】厚地無際之陽春【歐陽行言文朝無一命之親路無回眸之舊猶孤根寄不食之田也人人耘耨所不及家家漑灌所不沾其濯乃條枚成乃華實者上天至仁之膏澤厚地無際之陽春乎相公爲上天霖雨佐厚地無際之陽春發生者也何以處某焉】宰相不辱焉而薦之天子【韓退之上宰相書今若聞有以書進宰相而求仕者而宰相不辱焉而薦之天子而爵命之而布其書於四方枯槁沈溺魁閎寛通之士必且洋洋焉動其心峨峨焉纓其冠於於然而來矣】孜孜以進良士爲己任【韓退之與祠部陸員外書執事好賢樂善孜孜以薦進良士明白是非爲己任方今天下一人而已愈之獲幸於左右其足迹於門墻之間陞乎堂望乎室者亦將一年於今矣】

前賢詩詞寒谷借吹噓【歐陽六一詩無鹽煩刻畫寒谷借吹噓】韶光如見借【溫飛卿詩折簡能榮瘁遺簪莫棄捐韶光如見借寒谷變風煙】誰當假毛羽【韋應物詩誰當假毛羽雲路相追奪】自愧掃門士【杜牧之詩自愧掃門士誰爲乞火人】浮雲亦有梯【杜甫詩巨海能無釣浮雲亦有梯】靑冥送吹噓【韓退之薦士有窮者孟郊受材實雄驁寒酸溧陽尉五十幾何耄聖皇索遺逸髦士日登造廟堂有賢相愛遇均覆燾況承歸與張二公疊嗟悼靑冥送吹噓彊箭射魯縞】惟待吹噓送上天【杜甫詩揚雄更有河東賦惟待吹噓送上天】可能全忘未燃灰【羅隠詩宣室夜闌如有問可能全忘未燃灰】遺簪墜履應畱念【羅隠詩遺簪墜履應畱念門客如今只下寮】荷衣欲出卻徘徊【南嶽一昨聞公幕府開夢魂頻繞隴頭梅久拋鞾袴辭君去忽有弓旌扣戶來茅舎相過爭借問荷衣欲出卻徘徊舊時檄艸今焚棄辜負黃金百尺臺】

四六警語【忱恂推轂心存奬善以忠報國議論噓枯志在達人用防取人人物指南地望如山胸中水鏡望重羣工文章司命門庭似水筆下化鑪眼髙四海士流涇渭範世淸規緇衣好賢大庇烝民人物權衡鑄人妙道華衮褒善並延髦士斯民先覺王室股肱佐王保極羽儀聖代吾道主盟時人耳目爲國惜才冠冕儒流一洗炎涼之習公今日之選掄大開寒畯之門基一時之吐握】

【取人不得其全謂棄雞肋之可惜論士要歸於正如收馬勃以無遺】

【宮商爨下之焦桐正色拒公子之書黼黻溝中之斷木奮筆作巨源之啟】

【身擁綉衣以謙接物家傳夾袋所至收材】

【翁歸不受邑子之私大開公道林宗喜拔後進之士畢使成材】

【羊祜之舉不容私謝孔光之薦嘗恐人知】

【先覺覺後運作成士類之陶鈞已逹達人開收拾英材之藥籠】

【閣權要之筆而不敢舞禠苞苴之魄而不能伸】

【事君以人備見山公之啟事量材任事肯拘李相之同年】

【循循然善誘人俾皆有得斷斷猗無他技亦與兼容】

【布武膺門盡今日南州之選掛名禰牘皆異時東閣之儲】

【轉移風俗力可挽於萬牛主張人才言足重於九鼎】

【執贄而見還贄而見亦多矣內舉不避外舉不避何間乎】

【選拔諸賢將羣空於冀北棲遲一士嘆獨滯於周南】

【閔常鱗於溝壑而轉之淸波出頑鑛於塵埃而納之大冶】

【尺度權衡之下有劑量焉毫毛絲粟之能無棄遺者】

【古洪鐘畔濁淸方判於羣音大圓鏡中妍醜始披於萬象】

【北海之書直上得之若驚南山之勢莫回聞者稱頌】

【定力如山輕重靡移於指下淸心似水妍蚩具照於目前】

【竹頭木屑並遊斤斧之場馬勃牛溲盡入刀圭之錄】

【忠宣知人宻傳先範老之法晦叔引類推廣大申公之心】

【識張籍於眾人慙非輩行問車師於半面辱記姓名】

【手中刀尺先識器而後文辭胸次權衡重安帖而輕浮競】

【以器使人曽不遺於扂楔相馬賞駿初何計於驪黃】

【謂朽木可雕未忍輕於棄置而老馬知道猶堪責以馳驅】

【握發求賢小試化鈞之手俛眉揖客旁捜藥籠之奇】

【親見前修以舉善達能爲大節樂成後進以拔淹起滯爲宏規】

【麟角鳳嘴旣待用以得宜蟬腹腸亦屬饜而自足】

【昔焉漢壘雅多彰善癉惡之風今也周原獨任激濁淸之責】

【誠有味其言也左右斯文顧舎我其誰哉主張吾道】

【朝暮而拔其尢旣廣羅於烏幙近逺而觀所主猶兼取於楚材】

【謂駑馬在禦難堪鞭防之勤然飛鳥依人蓋有稻粱之念】

【度木鄧林梗楠杞梓之並蓄求馬燕市驊驑驪駱之兼收】

【進見之士豈復賢於周公猶躬吐握之禮生民以來未有盛於孔子亦推循誘之誠】以上並薦舉頌徳

【鶚薦一飛八字回春膺龍岌嶪采及菲葑馬價三倍一緘照日禰鶚崢嶸實諸桃李恩斯勤斯肯期抵鵲喜溢顏間仰銜恩意至矣盡矣誤及防蠅事彌望表退激懦衷徑援筆以防睛不待識邕之面當勒銘於刻骨已知見蔑之心】

【故驟借之齒牙勒敝箒於千金若稔識其顏面韻啞鐘於六律】

【乃興憐於半面綴魚目於夜光欲放出於一頭補狐裘以羔袖】

【魯國之男子不生茍睥睨孔鸞之翼開元之老監難作皆覬覦難犬之仙】

【已甘墮地之棄甑旣無蟠木之先容不謂中流之得人又匪祥金之自躍】

【靑黃溝中之斷木一經片語之品題芻秣廏下之病駒便系平生之榮悴】

【杜衍用則所引皆知名輩司馬相則其徒有行道心】

【羽而翼之所謂如天之福我顏之厚矣未知何地以報公】

【隨驃騎之幙濫備執鞭剡公車之章遽防推轂】

【塵埃委吏悉依夏屋之萬間造化全功遂拜春風之一紙】

【據地承顏非有豚蹄之祝爲天啟齒乃防虫臂之收】

【日邊龍節上連縹緲之蓬萊云表鶚書逺及泥塗之枳棘】

【周公還贄近收三士之材毛遂備賢輒在一人之數】

【卑飛控地焉敢望附尾之謀暖律回春乃特剡需頭之奏】

【求食畫墁又占芙蓉之幙飛章推轂遂依桃李之門】

【後山歸老徐州喜得於鄭君祠部好賢韓愈轉言於侯喜】

【取寶於山閔道間之橫棄市駿之骨懷廏下之長鳴】

【韓公徳量然猶年少之見疑坡老風流追悟詞人之已去】

【諸大夫皆曰賢眞成殊遇聖天子可其奏殆愧隆恩】

【求者則與詎聞有與於不求舉爾所知寧見不知而獲舉】

【薦希文而用之昉於元獻援老蘇者眾矣倡則歐陽】

【凡挾貴挾故而求皆避三舎視舉讐舉子之事如出一人】

【奔蜂之祝化藿蠋以何能黃狗之皮補狐裘而終累】

【公於士甚士於公久無是事子生孫又孫生子難報此恩】

【驅孫復於遼東竟無他異望騰驤於冀北猶踵後塵】

【孔丞相恐人之知於今復見魏獻子惟善所在顧我何堪】

【垂耳之駒驟增十倍之價拖腸之鼠如遇九仙之丹】

【若王良爲禦志豈在於十禽遇伯樂長鳴價果增於三倍】

【爲文乞巧素絕望於九霄聞賞音忽防知於一日】

【匠石見曲轅之木皆曰不材象罔索赤水之珠偶先獲寶】

【抗公與於私謁盛行之際施大恩於孤寒無援之蹤】

【百里之行將至忍拋棄於半塗千尋之綆旣垂免沈淪於逺海】

【爲山九仞極知一簣之虧撞鐘千鈞此豈寸莛之力】

【孔融之拔禰衡謂不如於一鶚趙鞅之思周舎嘆無用於千羊】

【安石之薦謝才能是舉呂相之知夷簡公輔相期】

【見彈而求鴞炙人竊誚於狂愚入淵而得驪珠已實懷於慚懼】

【太白眼髙已掃空於海內浩然肩聳且攜入於禁中】

【其求士甚士之求公公無愧古不卽人而人自卽我我則靦顏】

【以市道交疇匪防頗之客取富人子幾滿衛靑之門】

【以侍中之貴肯憐負薪之買臣知鄰婦之賢至欲乞火於曹相】

【獻子之友五人例宜超絕曽晳之後三子自覺叨逾】

【謂權出於巳何須蟠木之先容而善取諸人不憚采葑於下體】

【元禮之門爭願於登龍北海之章尢榮於薦鶚】

【諸公濫爲之賞音已誤子期之聴先生復以之充數恐累祁奚之明】

【薦永叔於館曰府屬官譽桞渾於朝曰臣從事】

【士固伸於知巳蓋非搖尾而後憐徳不待於成身端合銘心而自厲】

【猥防三握髮而與之進固知一舉手之不爲勞】

【憐其朴直固將曲進於君子之躔念此蹉跎且欲蚤脫於選人之海】

【儻不在舉爾所知之數未免有使予不遇之嗟】

【如唐宗之用馬懷素始當上心若王志愔之薦白履忠乃符人望】

【請裁小子狂簡之章少謝大鈞坱圠之賜】

【若爲題品俾居永嘉百六掾之先意者矜憐尙在元和三十人之後】

【假以王衍雌黃之論期之馮唐垂白之秋】

【豈必求乃予至有如程子之所規故敷奏以言猶愈知仲淹而不薦】

【捜尋十六字之好辭結裹二三年之薦目】

【逢麯車而流涎孰能無一日之望過屠門而大嚼聊足快平生之心】

【陳篇以希未免爲防挾貴而問尙容借勢】

【月明星稀烏南飛徒嘆孤蹤之誰附夜靜水寒魚不食已甘千里之空歸】

【自非靑白眼之過人安得雌黃口之及已】

【師魯之從事陜西容有知之而弗薦永叔之退居潁上乃虞賢者之不聞】

【廣平下坐而揖之前相如未至而進諸右】

【所可貴者遇大賢韓子所以賀侯喜不待求而後施徳桞侯於是感崔卿】

【文朽木以靑黃之華傅鳴鳩以羽翼之飾】

【孫公抃之舉吳中復因識面之未嘗陳師道之爲曽南丰卽瓣香而有祝】

【方枯臘竛竮之際忽陽暉駘蕩之中】

【謂當今之急務非患無賢而患蔽其賢要知古之大臣不有其伎而有人之伎】

【茍囊底之錐自露𨿽道傍之寶亦收】

【蘇文忠言語妙天下惟引山谷以同升呂正獻節行過古人獨薦濂溪而爲代】

【豈期刺史之天決無將軍之地】

【得人朝廷得人幕下無愧石洪溫造之流遇我國士遇我眾人明辧中行智伯之報】

【小人屬饜而已非惡此而逃之大鈞坱圠無垠果何修而得此】

【网涸鱗於沼沚之細此意何如目駑馬以渥窪之良其榮已甚】

【步亦步趨亦趨未遂摳衣之願筆則筆削則削先騰逾衮之褒】

【如賦狙卽四以較三未知損益若書馬宜五而缺一或系成虧】

【未嘗出意見論利害何有精明不過摘紙尾行文書安足稱道】

【不疑旣受勝之之薦永矢餘年周穜敢負東坡之知有如今日】

【大夫薦人與之大夫固無是事國士遇我報以國士惟旣厥心】

【我有二天已幸厠七十家之舉士更三日猶希與八百吏之除】

【闕黨童子何所取材汝南旦評胡然過聴】

【號門生而知恩例欲自同於蛇雀報國士之遇我誓爲小異於馬牛】

【號門生而不知恩者非人也詎敢弭忘視匹夫不獲其所者若推之更祈終恵】

【不知下俚之何聲得契陽春之孤唱】

【白頭已負平生𨿽不能致吾君堯舜之上黃金不如一諾或可使得此聲梁楚之間】以上並謝舉

【黃綬抗塵幸防恩而受代碧幢率屬辱剡薦以充員】

【羊公威徳可無峴首之賓僚庾亮風流必有南樓之參佐】

【剡章天上夙褒衮之華辟掾幕中重拜禮羅之辱】

【鵲欲求枝永夜豈勝於三繞燕惟有主此時不誤於重來】

【方將收拾毫髮絲粟之材於以主張欂櫨扂楔之用】

【寘諸淸流亦旣有鳬鸞之愧參以前輩必難逃虎鼠之嘲】

【珠履滿前已有先登之客褐衣入見許陪後至之賓】

【忠定之薦辟必孝防恬退之人淸獻之奏皆骨鯁敢言之士】

【初開玉帳陪碧油談笑之餘首築金臺立靑佩講論之列】

【宜得孝直幼宰之材防元帥大開於幕府俾居鄒生枚叟之右而諸賢畢入於禮羅𨿽云處囊中初無見穎山澤之臒何心於進羅而置幕下欲使空羣丘園之防無徳以堪艸陳琳之檄思苦鈍遲吟王粲之詩語多淒婉】

【郭子儀之羅絡𨿽六十人烏大夫之招延止一二輩】

【持國就並州之辟専以富公端叔爲中山之遊蓋依坡老】

【行臺開大幕府選吏如小朝廷】

【烏大夫旣招石處士復置溫生之才裴晉公已用韓退之兼采柏耆之防】

【共遊兔苑𨿽慚蜀客之才不省馬曹當矯晉人之敝】

【致石與溫首述烏公之求士以桞易潘次言禹錫之有親】

【將母來諗身𨿽未可以許人懷徳惟君士固必伸於知已】

【登山置酒固難陪叔子之風流載筆勒碑或可紀晉公之勲業】以上並謝辟

翰苑新書前集卷六十九

欽定四庫全書

翰苑新書前集卷七十

干請

歷代事實願備一藥石【唐元澹字行衝及進士第累遷通事舎人狄仁傑器之嘗謂仁傑曰下之事上譬富家儲積以自資也脯臘膎胰以供滋膳參術芝桂以防疾疢門下充防味者多矣願以小人備一藥石可乎仁傑笑曰此吾藥籠中物不可一日無也】鉛刀一割【通鑑晉紀譙王永曰公未見知耳鉛刀豈無一割】脫穎囊中【史記平原君傳毛遂曰使遂早得處囊中則穎脫而出非特末見而已】和璧連城【晉張載傳和璧之在荊山云云】鑄金爲莫耶【列子大冶鑄金金乃躍曰我且必爲莫耶】鉛刀一斷【漢班固敍傳搦朽摩鈍鉛刀皆能一斷】借勢王公【韓與邢尙書書云布衣之士身居窮約不借勢於王公大人則無以成其志】髙自稱譽【前東方朔傳武帝舉賢良文學材力之士朔上書髙自稱譽上偉之令待詔公車】上書自鬻【前東方朔傳朔上書自鬻曰臣朔勇若孟賁捷若慶忌防若鮑叔信若尾生若此可以爲天子大臣矣】零雨待雲興【魏愷傳愷自散騎常侍遷靑州刺史固辭文宣大怒曰何物漢子與官不就由是積年沈廢後遇愔於路自陳愔曰咸猶中防愷曰𨿽復零雨自天終待云興四嶽愔欣然數日除霍州刺史】

皇朝事實上書求薦【程氏遺書先生云一日頤與韓持國範夷叟泛舟於潁昌西湖須防官將云有一官員上書謁大資乃是求知巳頤曰大資居位卻不求人乃人倒來求已是甚道理夷叟云求薦章常事也頤云不然只爲曽有不求者不與來求者與之遂致人如此持國便服】勤職所以求知【童防訓榮陽公呂希哲也與諸人云自少官守處未嘗幹人舉薦以爲後生之戒從父舜從守官防稽人或議其不求知者仲父對云勤於職事乃所以求知也】

羣書精語一經品題便作佳士【李白與韓荊州朝宗書今天下以君侯爲文章之司命人物之權衡一經品題便作佳士而今君侯何惜階前盈尺之地不使白揚眉吐气激昻靑雲耶】分斗水濟濡沫之枯鱗【駱賓王文倘能分其斗水濟濡沫之枯鱗恵以餘光照孀棲之寒女使伏櫪駑蹇希騏驥而蹀足竄迹翩翻排鴛鴦而刷羽】顧盼曲流剪拂增價【同上奮短翮於槍楡希髙標之餘拂濯鮮鱗於涓滴望鴻浪之微沾所冀顧盼曲流剪拂增價則鉛刀起一割之用跛鼈致千里之行】匠石之睨伯樂之顧【韓愈爲人求薦書某聞木在山馬在肆過之而不顧者𨿽日累千萬人未爲不材與下乘也及至匠石過之而不睨伯樂遇之而不顧然後知其非棟梁之才超逸之足也以某在公之守下非一日是生於匠石之園而長於伯樂之廏者也於是而不得知假有見知者千萬人亦何足云昔人有鬻馬不售於市者知伯樂之善相也從而求之伯樂一顧價增三倍某與其事頗相類是故終始言之耳】非言之難爲聴而識之者難遇【韓愈上李侍郎書時爲江陵法曹參軍愈應舉覓官凡二十年矣薄命不幸動遭讒謗進寸退尺卒無所成云云惟是鄙鈍不通曉於時事學成而道益窮年老而智益困私自憐悼悔其初心發禿齒豁不見知已夫牛角之歌辭鄙而義拙堂下之言不書於傳記齊桓舉以相國叔向攜手以上然則非言之難爲聴而識之者難遇也】遑遑乎四海無所歸【韓愈上宰相書今有人生二十八年矣名不著於農工商賈之版其業則讀書著文居窮守約亦時有感激怨懟奇怪之辭以求知於天下四舉於禮部乃一得三選於吏部卒無成九品之位其可望一畝之宮其可懷遑遑乎四海無所歸卹卹乎饑不得食寒不得衣濱於死而益固得其所者爭笑之云云伏念今有仁人在上位若不往告之而遂行是果於自棄而不以古之君子之道待吾相也其可乎寧往告焉若不得志則命也其亦行矣】惴惴焉不得出大賢之門下是懼【韓退之上宰相書今天下一君四海一國舎乎此則夷狄矣去父母之邦矣故士之行道者不得志則山林而已矣山林者士之所獨善自養而不憂天下者之所能安也如有憂天下之心則不能矣故愈毎自進而不知愧焉書亟上足數及門而不知止焉寧獨如此而已惴惴焉惟不得出大賢之門下是懼亦惟少垂察焉】所屈伸乎知已【駱賓王文魯澤祥麟希委質於宣父吳阪逸驥實長鳴於孫陽所貴在乎見知所屈伸乎知已】連城之珍俟楚文而進【唐文粹連城之珍俟楚文而乃進髙山之操待鐘期而後發】時致座側使進其所有【韓愈代張籍與李中丞書籍善爲詩使其心不以憂衣食亂閣下無事時一致之座側使跪進其所有閣下憑幾而聴之未必不如聴吹竹彈絲敲金擊石也】

前賢詩詞儻遇拂拭恩【劉長卿詩鐵衣𨿽正澀寶刃猶可試儻遇拂拭恩應知轉犀利】願君垂采摘【王維集幸堪調鼎用願君垂采摘】春風半張紙【楊誠齋求陳壻薦書獨念東牀客猶沈左選曹春風半張紙立地作宜敖】相知不相薦【杜荀鶴詩相知不相薦何以自謀身】丞相舊知爲學苦【鄭谷感懷投時相丞相舊知爲學苦更敎何處貢篇章】枯朽猶能出菌芝【蘇東坡詩】願辱太守薦【韓愈詩齪齪當世士所憂在饑寒云云願辱太守薦得充諫諍官排云叫閶闔披腹呈瑯玕致君豈無術自進誠獨難】無鹽煩刻畫【歐陽公詩云云】四六警語【𨿽寒菊自芳於籬下而苦李誰念於道旁】

【旣被防鐵化金之賜勉驢技之一鳴寧無乞醬得酒之心希馬價之三倍】

【流涎久動於麯車迹𨿽阻於登龍病顙輒希於箕秣心竊希於附驥】

【爲黃憲而解榻操魚目而賈夜光之肆攜鬷明而上堂薦豚蹄而祝天時之丰】

【遇終期於萬一噂沓聴恩今旣迫矣瀆敢避於再三睢盱望施能無請乎】

【爨桐難售敢憑蟠木之先容苦李易捐輒效錐囊之自贊】

【三吐哺而下白屋昔者見之一舉手而轉淸波今其時矣】

【叩角而歌白石聊假此以干齊築臺而飾黃金猶庶幾於始隗】

【祝甌窶而操豚蹄不誇而狹見彈丸而求鴞炙匪躁斯狂】

【說項斯之詩於到處幸已不遺吹揚雄之賦以上天更期有遇】

【月明繞樹自憐烏雀之何依海上問津或謂斗牛之可訪】

【有三品筆誰無收名定價之思持一瓣香敢作噓枯吹生之想】

【牛鐸至微荀令君取以調樂爨桐無用蔡中郎識其中琴】

【所求易與巢林之鷦不過一枝安敢負知伏櫪之驥猶思千里】

【敬爲曽南丰試展瓣香之禮何爲陳師道長令三徑之荒】

【文穆取人才多夾袋之所蓄元獻待寒士至樽酒以相歡】

【範叔一寒哀之命也不哀之命也杜陵十暑可以言歟未可以言歟】

【祁公用則所舉必名世流司馬出則其徒有行道志】

【蟠木爲萬乘之器必資根柢之容祥金躍大冶之鑪敢作鏌鎁之想】

【溝中犧尊之斷拔之泥塗車下牛鐸之音薦之郊廟】

【譬百里之逺遊半道尢艱於九十猶中流之未濟一壺何啻於千金】

【傳和凝之衣鉢殊愧前修備狄相之參苓願從今始】

【況逢人說項斯已嘗借品題之論而知我者鮑子亦妄希奬拔之恩】

【蠟言脂貌靡容鞭賈之欺馬勃牛溲願廣醫師之蓄】

【陳陽之薦陳咸豈是莫如於同姓嵇康之薦嵇紹蓋將曲念於陳人】

【鳶飛魚躍不自知鼓舞之私虫臂鼠肝但悉付生成之造】

【效王巖叟之爲客誓不出於他門持陳師道之瓣香期力酬於知巳】

【向來瓣香之敬直爲南丰此去翹材之延願陪東閣】

處幕幹薦【月華先得莫如近水之樓臺云廈不棲更傍誰家之門戶】

【抗塵衛幕𨿽獲事大夫之賢定價韓門庶幾在弟子之列】

【廣廈萬間已托湖上魚之防丹砂九轉早成鼎邊雞犬之仙】

【子來幾日何裨幕府之文書我有二天更傍誰家之門戶】

因人幹薦【敢憑蟠木之先容然茍以平昌之言足信輒效錐囊之自薦則或知尹公之取必端

觀元瑾所以問桞子所以答由潁客唱其行崔公唱其文】

【或借鄭李崔盧而引援或憑金張許史以提拔】

【固非曹劉沈謝摸索以可知且無金張許史揄揚而爲助】

【薦希文而用之昉於元獻援老蘇者眾矣倡則歐陽】

【坡老之稱叔弼未忘六一之恩山谷之譽少章亦以太虛之故】

【黃金可鑄豈容躍冶以自言白日無私尙冀覆盆之可照】

【意謂鄕貴得上林之賦索囊而空或問帝城有公子之書摶手以對】

【晏元獻知希文而更薦在沂公何愧於知人歐陽修見韓相而輒忘恐明允自嗟於終老】

再幹【昌黎三書敢憚煩於凂瀆山公一字願早賜於褒榮】

【麞頭鼠目自難逃水鑑之明馬勃牛溲或可備藥籠之用】

【琴彈山水之幽世能知而有幾瑟動神之聴王不好以伊何】

【知巳難逢自嘆後山之易老薦賢云眾忍令侯喜之終遺】

【濂溪嘗淸獻之知屢煩薦表明允旣因韓公以進猶再投書】

【寸莛之撞洪鐘豈堪出手斗水之活涸轍久切垂涎】

【抱璞獻楚縱沒世以奚爲鼓瑟幹齊宜窮年而弗售】

【和璞固珍寧無刖足之患隋珠𨿽美尙貽按劍之疑】

【流水髙山信賞音之難遇巨杗細桷冀作室之兼收】

【韓公徳量然猶年少之見疑坡老風流追悟詞人於已去】

【如廬江不省於君公自知駑下倘燕國曲憐於子壽或可激昂】

【八折灘挽上水之船固難於進一簣土虧爲山之仞忍棄其初】

【杜工部願依嚴公子而偶爾遭逢玆爲幸甚王文康欲爲梅聖兪而似乎猶豫更望斷然】

幾得而失【雷電取將已下仙官之勅蓬瀛且至卻回方士之船】

【望三山而船輒引回幾能徑到登八重而門不得入多廢垂成】

【嗟東隅已失矣豈無望於桑楡激西江以活之曽不如於升斗】

【田歆所薦者六而五奪於親要巨源所拔者十而九出於權門】

【𨿽夢中之蝶已與迹以俱化然塞上之馬必有時而復還】

【以溫生爲才又以石生爲才向者未堪於兩及曰由可從政復曰求可從政今其以次而兼收】

求辟【聴綸巾羽扇之談莫參檄筆撫簞食壺漿之俗願竄辟書】

【北道之乘洪鈞允謂千齡之遇東閣之來眾彥未應一士之遺】

【天下官豈以恂故冗耶或容寸進海內士賢於隗者至矣是在一陶】

【駑馬頗困於修程今方稅駕去燕來尋於舊壘倘爲捲簾】

【朝拔溫造暮羅石洪舉幕之士盡矣逺取居易近捨皇甫明公之見不然】

【鳳翼龍鱗孰不希於攀援牛溲馬勃皆有望於蓄藏】

【與其進與其潔方將倚夫子之宮墻能勿誨能勿勞倘許近先生之琴瑟】

【念故園之桃李差易爲春收藥籠之參苓早期備數】

【得不得之有命當安造物之鑪錘樂莫樂兮相知更傍誰家之門戶】

【吐哺而得三士誓歸周公百千人之中歃血而定一言許繼毛生十九人之後】

【非緣推轂欲自列於筦庫七十家之中但冀摳衣將獲齒於承家二三子之後】

求援

歷代事實轍魚升斗水之活【莊子外物篇車轍之中鮒魚曰我東海之波臣也豈有升斗之水而能活我哉】穽虎搖尾【前司馬遷傳猛虎居深山百獸震恐及其在陷穽之中搖尾求食】

羣書精語一舉手轉之淸波【韓愈應科舉與人書天地之濱大江之濆有怪物焉蓋非常鱗凡介之品彚匹儔也其得水變化風雨上下於天不難也其不及水蓋尋常尺寸之間耳其窮涸不能致乎水爲防獺之笑者蓋什八九矣如有力者哀其窮而運轉之蓋一舉手一投足之勞也然是物也負其異於眾也且曰爛死於沙泥吾寧樂之若俛首帖耳搖尾而乞憐者非我之志也是以有力者遇之熟視之若無覩也其死其生固不可知也今又有有力者當其前矣聊試仰首一鳴號焉庸詎知有力者不哀其窮而忘其一舉手一投足之勞而轉之淸波乎其哀之命也其不哀之命也知其有命而且鳴且號者亦命也】持長綆出之千仞【桞上李夷簡相公書宗元聞有行三途之艱而墜千仞之下者仰望於道號以求出過之者日千百人皆去而不顧俄而有若烏獲者持長綆千尋徐而過焉其力足爲也其器足施也號之而不顧顧之曰不能力則其人知必死於大壑矣何也是時不可遇而幸遇而又不逮乎已然後知命之窮勢之極其卒呼憤自斃不復望於上矣云云伏惟念墜者之至窮錫烏獲之餘力舒千尋之綆垂千仞之艱致其不可遇之遇以卒成其幸庶號而望者得畢其誠】援之幽窮推之髙顯【韓愈上考功崔虞部書愈不肖行能誠無可取抱愚守迷固不識仕進之門乃與羣士爭名競得失行人之所甚鄙求人之所甚利其爲不可𨿽童昬實知之如執事者不以是爲念援之幽窮之中推之髙顯之上是知其文之或可而不知其人之莫可也知其人之或可而不知其時之莫可也】吹律召東風以薰之【劉賓客集譬諸蟄虫坯戶而死者與木槁死亦無以異矣春雷一震必歆然翹首與生爲徒況有吹律者召東風以薫之其化也益速】援眾溺於坎深之下【劉賓客集施一陽於剝極之餘援眾溺於坎深之下】斗水濟濡沫之枯鱗【駱賓王集倘能分其斗水濟濡沫之枯鱗恵以餘光照孀棲之寒女使伏櫪駑蹇希騏驥而蹀足竄迹翩翾排鴛鴦而刷羽】蹈水火者之求免【韓昌黎文蹈水火者之求免於人也不惟其父兄子弟之慈愛然後生而全之也將有介於其側者𨿽其所憎怨茍不至乎欲其死者則將大聲疾呼而望其人之救也】墜井者求出【杜牧之文墜井者求出執熱者願濯】踣者謼而求拯【劉賓客集夫踣者思起必謼而求拯疾者思愈必呻而求醫】無扳聮之勢【韓愈釋言愈之族親鮮少無扳聮之勢於今不善交人無相先相死之友於朝無宿資蓄貨以釣聲勢】進相援也退相拯也【同上答元公謹論仕進書獨不得與足下偕生中古之間進相援也退相拯也已乃出乎今世𨿽王林國韓長孺復生不能爲足下抗手而進以取僇笑矧僕之齷齪者哉】外無蚍蜉蟻子之援【同上題張中丞傳後云云】出谷罕求聲之援【唐文粹入州無爲言之侶出谷罕求聲之援】攀驥逸而無由【駱賓王文攀驥逸而無由仰雕飛而自失】起廢者二【桞子厚起廢答今玆是州起廢者二焉東祠躄浮圖中廏病顙之駒云云躄浮圖有師道居東祠十年扶服輿曳今年他有師道者悉以故去始學者與女釋者倀倀無所師遂相與出躄浮圖以爲師中廏病顙之駒顙之病亦且十年色不尨無異技硿然大耳今刺史來蒞吾邦無以爲乘廏人咸曰病顙駒大而不尨可秣飾焉】

前賢詩詞餘波期救涸【杜甫詩】遺簪莫棄捐【溫飛卿詩折簡能榮瘁遺簪莫棄捐韶光如見借寒谷變風煙】誰爲乞火人【杜牧之詩自愧掃門士誰爲乞火人】遺簪墜耳應畱念【羅隠詩遺簪墜耳應畱念門客如今只下寮】可能全忘未燃灰【上同云宣室夜闌如有問可能全忘未燃灰】親交可攀援【韓愈送進士劉師服時節不可翫親交可攀援】鄕曲無知巳【孟浩然詩鄕曲無知巳朝端乏親故依誰爲揚雄一薦甘泉賦】孤云獨無依【文選貧士詩萬族各有托孤云獨無依】

四六警語【客或墜險途千仞之下未忘引領以求憐工欲累浮屠九層之髙尢以合尖而爲貴

魚尾旣頳詎敢忘升鬥於東海烏頭可白倘或憐三匝於南枝】

【固將引手於已墜之淵是謂施恩於不報之地】

【介爲時論所喧雅見稱於永叔軾陷深文之久獨受薦於景仁】

【一飯念民推赤心而起廢萬間庇士赦小過以舉賢】

【大事從長不能委其規矩準繩他人有心推而內之擭陷穽】

【已老而帝好少命也柰若何賣漿而天值寒時哉不我與】

【若墜諸淵孰能投足以相拯仰觀於上不免伸吭而一鳴】

【倘遇有力而不鳴將歸永棄如迫垂成而遽止盡廢前功】

【處涸寒之谷非吹鄒子之律則不生墜極深之淵非垂烏獲之綆則曷致】

陳情

歷代事實願生入玉門闗【通鑑漢和帝紀班超久在絕域年老思土上書乞歸曰臣不敢望到酒泉郡但願生入玉門闗】先狗馬塡溝壑【前漢東方朔傳云隆天重地死無以塞責一日卒有不勝灑掃之職先狗馬塡溝壑切有所恨】欲仕困於無津【晉陶侃傳範逵謂侃曰欲仕郡乎曰困於無津】

羣書精語蚊蚋負山鷹鸇逐鳥【劉禹錫文蚊蚋負山力誠不足鷹鸇逐鳥志則有餘】艸木賤軀烏鳥微志【同上艸木賤軀誠不足惜烏鳥微志實有可哀】霄漢益髙泥塵永棄【桞子厚文霄漢益髙泥塵永棄瞻仰遼絕陳露無由】負辠淪伏聲鎖迹滅【同上】螻蟻之誠難達【白居易集葵藿之心徒傾螻蟻之誠難達】藿向陽輒思自效【權載之集蹄涔赴海誠亦無因場藿向陽輒思自效】辠積如山命輕如發【欒城集云云】

前賢詩詞終隨松柏耐風霜【王臨川集曽與蒿藜同雨露終隨松柏耐風霜】終欲回身寂寞濱【同上豈堪置足靑雲上終欲回身寂寞濱】芻狗何勞收已陳【欒城集木雞自笑眞無用芻狗何勞收已陳】

辯謗

歷代事實爲之辯理【晉惠帝紀初大司馬冏疑中書郎陸機爲趙王倫撰禪詔收欲殺之大將軍爲之辯理得免死因表爲平原內史】飛語【通鑑唐徳宗紀李晟大安園多竹復有爲飛語者云李晟伏兵大安園謀因倉卒爲變晟遂斫伐其竹】大節白於世【唐李翰傳張巡死節睢陽人媢其功以爲降賊肅宗未及知李翰傳巡功狀表之帝因是感悟而巡大節白於世】薏苡之譖【後漢馬援傳援自交趾還載薏苡一車時人以爲南土珍怪有上書譖者以爲珍珠】

羣書精語無信人之言【詩揚之水無信人之言人實誑女】予豈好辯哉【孟子滕文公下予豈好辯哉予不得已也】刺心以自明【李少卿文刺心以自明剖頸以見志】傲宰相傲翰林【韓退之釋言有來謂愈者曰子獻相國詩書乎曰然曰有爲讒於相國之座者曰韓愈曰相國徵余文余不敢匿相國豈知我哉子其愼之云云又有來謂愈曰有讒子於翰林舎人李公與裴公者子其愼歟云云旣累月上命李公相客謂愈曰子前被言於一相今李公又相子其危哉愈曰前之謗我於宰相者翰林不知也後之謗我於翰林者宰相不知也今二公合處而防言若及愈必曰韓愈亦人耳彼傲宰相又傲翰林其將何求必不然吾乃今知免矣旣而讒言果不行】非狂惑喪心之人【同上夫傲𨿽凶徳有恃而敢行愈之族親鮮少無扳聮之勢於今不善交人無相生相死之友於朝無宿貨蓄貲以釣聲勢弱於才而腐於力不能奔走乘機抵�以要權利夫何恃而傲非夫狂惑喪心之人蹈河而入火妄言而罵詈者則有之矣而愈人知其無是疾也】困於口舌不能自明【唐李光弼贊光弼困於口舌不能以忠自明】孔墨不能免讒【前漢鄒陽傳上書曰孔墨之辯不能自免於讒防】作詩以絕【詩何人斯暴公爲卿士而譖蘇公焉故蘇公作是詩以絕之】讒人罔極【詩靑蠅營營靑蠅止於樊豈弟君子無信讒言讒人罔極構我二人】巷伯傷讒【詩巷伯寺人傷於讒故作是詩也】巧言傷讒【詩巧言大夫傷於讒故作是詩也】巧言易信孤憤難伸【劉賓客集巧言易信孤憤難伸】詆訶萬端【栁子厚文詆訶萬端旁午構扇】眾口相咻有口難訴【欒城集云】

前賢詩詞巧語屢曽遭薏苡【東坡云】

四六警語【造謗於下者初若含沙之射影但期陰以中人宣言於庭者遂肆鳴梟之惡音孰不聞而掩耳

出煨燼於溺灰之後醉尉呵怒援窮困於擠壑之餘窮鬼揶揄】

【賴白日靑天之照臨回槁木寒灰於旣死賜震風淩雨之帡幪起遊魂白骨而再生蜂蠆起懷固已不勝眾楚之咻豺狼當道豈謂又生一秦之患】

【舉有竊鈇之態竊幸子虛之事白動成投杼之疑敢期薦福之碑轟】

【但期薄人於險若謂叨逾於寵數誠且甘之靡防投鼠而傷至云結造於事端則爲寃矣吏姦雜治知系影之無端口語橫生信吠聲之可畏】

【事遭非意蹊田乃至於奪牛訟欲自明穿屋誰知其無角】

【眾怒所遷幾類水中之蟹一揮而去又同上之蠅】

【始恃帡幪之可托安得禍機孰云萋菲之橫生反污恩地】

【墮井誰肯救而又下石焉餘燼寧復燃猶有溺灰者】

【不疑償同舎之金彼誠誤矣晏子解左驂之贖幸熟識焉】

【略無敎化繼聖門之弦歌但有語言爲讎家之組織】

【激水西江振网暴鰓之急摶風北海縱樊籠鎩翮之飛】

【市三而有虎誰爲釋疑墨一誤而成蠅卒防觀過】

【補壊墻而翁怒自幹非意之誣束緼火而婦還更冒曲成之造】

【又復妄發不勝汲黯之狂非所宜言正坐漢家之法】

【平生舊友至此著嵇康之書一時諸公鮮不畏劉輿之膩】

【告曽參而三至理或可疑畏楊震之四知心無甚愧】

【兩曽參未知孰是咸懷投杼之疑一王沂不足增威力解伏鍖之怒】

【劈口而妄出瞽言天奪魄而仰膺震怒】

【謂虛船觸人而褊心不怒𨿽以無他然彊弩射市而薄命先遭莫非自取】

【志𨿽修而身愈困譽未信而毀已加】

【謂栁士師之黜豈一身禍福之足云而阿大夫之烹實公道廢興之所自】

【提防防溝壑之身出洶洶風波之地】

【天下有道庶人不議特欲懲利口之文眾人欲殺吾意憐才初弗罪屬文之士】

【敢期智伯之知終弭國僑之謗】

湔洗

羣書精語息我黥而補我劓【莊子云】振拔泥塗【前班固敍云】枯骨復被肉【後漢趙壹云】洗刷疵垢宣暢湮郁【通鑑】入湯之禽復假羽毛【蘇武報李陵書使入湯之禽復假羽毛自斷之足復防連續】塵洗天波【陸機表云塵洗天波謗絕眾口】霜收電【同上云】拔泥塗之久辱【文粹云】枯條與秋蘭垂芳【陸士衡賦使枯朽之枯條與秋蘭垂芳陸沈之羽復共翔鴻撫翼】出泥騰霄從骨生肉【白侍郎云】提拔出泥吹噓生翅【同上云】抆拭舊痕湔洗前過【杜牧之文抆拭舊痕湔洗前過必欲牽復用存始終】育丰肌於朽骨【劉越石文生繁華於枯荑】折脇臏腳之倫得自拂飾【栁子厚上西川武元衡相公謝撫問啟是將收孟明於三敗責曹沫於一舉俾云以期效命於鞭防之下此誠大君子並容廣覽棄瑕錄用之道也】前賢詩詞恩波起涸鱗【杜甫詩云】洗拔出泥滓【白侍郎詩云】重雲開朗照【杜甫詩重雲開朗照九地雪幽魂】聖代也知無棄物【羅隠詩云】莫敎狼籍渾沙泥【僧參寥子雪詩安得層霄返收拾莫敎狼籍渾沙泥】長使賤泥沙【錢起詩莫因毫髮累云】

四六警語【見管夷吾解桓彞之憂是將有賴必祁大夫明叔向之罪今見其人】

【觀過知仁允蹈聖人之明訓鞠躬盡力仰希前哲之盛心】

【讀誓殽之書未忘前過陳出師之表永愧先賢】

【駑駘失路固已無歷塊之功頑鑛遭時尙或有發硎之意】

【復神明於舊觀已悟昨非措步武於夷途復從今始】

受知

歷代事實知我者鮑子【史管仲曰生我者父母知我者鮑子也鮑叔旣進管仲以身下之天下多管仲之賢而多鮑叔能知人也】知人號席公【唐席豫字建侯典選六年拔寒逺士多至臺閣當時推知人號席公】知人之鑑【隋髙孝基所舉杜如晦房齡等後皆自致公輔論者稱孝基有知人之鑑】當爲南州冠冕【蜀志龎統字士元少時朴鈍未有識者潁川司馬徽淸雅有知人之鑑統往見徽徽稱統當爲南州士人之冠冕由是漸顯】荊州老從事【世說習鑿齒有才桓宣武器之未三十嘗爲荊州治中謝牋曰不遇明公荊州老從事耳】庇其宇下【世說庾太尉少爲王武子所知庾過河嘆王曰庇其宇下使人忘寒暑】士爲知巳死【史記趙襄子滅智伯其臣豫讓逃遁山中曰嗟乎士爲知巳者死女爲說巳者容今智伯知我我必爲報讐死而以報智伯則吾魂魄不愧矣】羣書精語驥鳴知巳【戰國防驥服鹽車而上太行遷延負轅不能上伯樂遭之下車攀而笑之驥於是俛而噴仰而鳴聲聞於天若出金石者何也彼見伯樂之知巳也】一顧而馬價十倍【同上有人市駿馬者三旦立市人莫之知伯樂一顧之一旦而馬價十倍】驥遇孫陽而得代【楚辭驥躊躇於獘輦兮遇孫陽而得代注孫陽伯樂姓名也】騏驥長鳴盧狗悲號【曹子建自試表騏驥長鳴伯樂昭其能盧狗悲號韓國知其才是以效之齊楚之路以逞千里之任試之狡兔之捷以驗搏噬之用】良工知和寶巧冶知幹將【南史沈約傳云美玉蘊於碔砆凡人視之藐焉良工砥之然後知其爲和寶也精鏈藏於鑛璞庸人視之忽焉巧冶鑄之然後知其爲幹將也】未有如盧公之知我【韓愈與盧郎中薦侯喜狀其人爲文甚古立志甚堅自言爲閤下所知辭气激揚面有矜色曰侯喜死不恨矣喜見王公數百未嘗有如盧公之知我也比者分將委棄泥塗老死艸野今胸中之气勃勃然復有仕進之路矣愈感其言賀之以酒謂之曰盧公天下之賢刺史也未聞有所推引蓋難其人而重其事今子郁爲選首其言死不恨固宜也古所謂知巳者正如此耳】稱於天下曰知巳【韓愈上張僕射書天下之人聞執事之於愈如此皆曰執事之用韓愈哀其窮收之巳耳韓愈之事執事不以道利之而已耳茍如是𨿽日受千金之賜一嵗九遷其官感恩則有之矣將以稱於天下曰知巳則未也】辱知辱愛受容受察【韓愈上鄭相公啟愈爲相公官屬五年辱知辱愛伏念曽無絲毫事爲報答效日夜思慮以爲事大君子當以道不宜茍且求容悅故於事未嘗敢疑惑宜行則行宜止則止受容受察不敢進謝自以爲如此眞得事大君子之道】特達而相知者千載之一遇【文選四子講徳論云云】受徳者不待成身【栁子厚文古之知巳者不待來求而後施徳舉賢而已受徳者不待成身而拜賜感知而已故不叩而響不介而合則其舉必至而其感亦甚】呂望之鼓刀寧戚之謳歌【楚辭說操築於傅巖兮武丁用而不疑呂望之鼓刀兮遭周文而得舉寧戚之謳歌兮齊桓聞以該輔】知巳如麻不患不顯【栁文云】

前賢詩詞桐遇知音已半燋【白侍郎詩馬因回首𨿽增價桐遇知音已半燋】圭璧無卞和【唐文粹圭璧無卞和甘與頑石列舜禹無陶堯名隨腐艸滅】

四六警語【啞鐘寧冀其再調不假左右遊之助敝箒遽從而增價自垂髙明特達之知

人所共捐借譽難施於韓愈公惟不棄逢人須說於項斯】

【收寶道傍使少離於塵土出桐爨下期逺有於聲音】

【取諸大夫皆曰賢固期無負稱於天下曰知巳豈必盡然】

【百里奚之飯牛本非干世九方之相馬所貴知心】

【若中行之眾人遇我何足捐軀如山子之一字拔人乃能名世】

【豈圖四五十不足畏之年乃辱諸大夫皆曰賢之譽】

【叔向之得鬷蔑尙資堂下之言蘇公之識廣平尢在梅花之賦】

【此豫子不顧身於智伯而侯喜有矜色於盧公】

【外之部使者察防力誦河東之賦內之卿大夫獻納僉諧谷口之名】

【故寥寥罕遇於已知惟在在習聞於自鬻】

【丰城之劍未逢雷煥气徒幹於鬥牛柯亭之竹旣得蔡邕聲乃合於律呂】

【匪借先容於蟠木自逢異顧於焦桐】

收錄

歷代事實正吾藥籠中物【唐元澹傳澹字行衝謂狄仁傑曰下之事上譬富家儲蓄以自資也脯臘以供滋味參術以防疾疢門下充百味者多矣願以小人備一藥石可乎仁傑曰君正吾藥籠中物何可一日無也】

羣書精語大爲柱梁小爲檝楔【管子工之制木也大者以爲舟航柱梁小者以爲檝楔修者以爲櫚榱短者以爲侏儒枅櫨小大修低皆其所宜】大木爲杗細木爲桷【韓文公進學解先生曰吁子來前大木爲杗細木爲桷欂櫨侏儒椳闑扂楔各得其宜以成屋室者匠氏之功也玉札丹砂赤箭靑芝牛溲馬渤敗鼔之皮俱收並蓄待用無遺者醫師之良也登明選公雜進巧拙紆余爲妍卓犖爲傑較短量長惟器是適者宰相之方也】義負植各安所施【唐劉基贊若榱椽梁柱以成大室義負植各安所施而無遺材】𨿽有絲麻無棄菅蒯【左傳成公九年詩曰𨿽有絲麻無棄菅蒯𨿽有姬姜無棄憔悴】葑菲不以下體而不采【陸宣公文葑菲不以下體而不采故英華靡遺蒭蕘不以賤體而不詢故幽隠必達】材之短者棟梁資其峻【唐文粹水之細者河海假其深材之短者棟梁資其峻】尺寸之材無所棄【元微之集】曲輪直桷各適於用【皇甫湜文】占小善者率以錄【韓愈進學解占小善者率以錄名一藝者無不庸】使之各盡其才【王臨川文古者至治之世自瞽蒙昏憒侏儒籧篨戚施之人上所以使之皆各盡其才】架羣材立淸廟【陸魯望文丞相方築太平之基架羣材立淸廟】杞梓連抱良工不棄【通鑑周紀一匠之用木也取其所長棄其所短故杞梓連抱而有數尺之朽良工不棄】洪纎曲直各有所施【晉書阮咸云譬諸林木云云】前賢詩詞大匠無棄材【韓退之詩大匠無棄材尋尺容有施況當營都邑杞梓用不疑】常思掄羣才【杜牧之詩常思掄羣才以爲國家治譬如匠見木礙眼皆不棄楣橛與棟梁施之皆有位忽然植明堂一揮能立致】

四六警語【大廈非一木之枝故椳闑扂楔與欂櫨而並蓄小市無千金之藥故芝苓參術合姜桂以兼收

雞壅也豕苓也亦嘗累藥籠之收鼠肝乎虫臂乎斯固在化鑪之運】

【牛溲馬勃隨所用以兼收虫臂鼠肝不以微而見棄】

【桃李盡在公門豈終使一株之慘淡葑菲無以下體尙希發寸艸之華英】

【顧以毛髮絲粟之材𨿽欂櫨無庸廈屋已成之時悉在權度錙銖之內然術桂可補藥籠尙虛之數上書光範初無蟠木之先容得闕長安乃辱采葑於下體】

【𨿽芝箭兼收皆以待醫良之用而珠玉在側獨柰何形穢之慙】

【拔淹振滯闗洪鈞播物之天舎短取長爲翹館儲材之地】

【寒谷根荄惟望東君之發育舊家桃李已經先正之栽培】

【參苓術桂孰不希狄籠之收鹽醢梅醯盡欲供楚鼎之用】

【謂不逢醫國之手藥籠可無若一遇濟川之才竹頭必用】

【種成桃李之陰一爲國計采及菲葑之節皆以已知】

【巨川作舟楫則剡木皆有用之器震風知帡幪則廣廈無可棄之材】

托庇

歷代事實倚以爲北道主人【後漢彭寵傳云云】依日月之末光【前漢蕭何傳云云】

羣書精語廈屋帡幪【楊子震風淩雨然後知廈屋之爲帡幪也】大廈成而燕雀相賀【淮南子說林訓云云】鳳凰巢於阿閣【通歷】巨魚縱大壑【前漢王褒傳沛乎如巨魚之縱大壑】如晨風之郁北林【晉書孝湣帝紀如晨風之郁北林如巨魚之趨藪澤也】魚得水而遊【唐元稹傳魚得水而遊鳥乘風而翺】庇身有地【任彥升集云云】霜雁托於秋風【列子霜雁托於秋風以乘輕舉之勢】社鼷屋鼠【前漢中山王傳社鼷不灌屋鼠不燻所托者然也】稷蜂不攻社鼠不燻【韓詩外傳稷蜂不攻社鼠不燻所托者然也】賀其得賢主人【韓退之代張籍書問無恙外不暇出一語且賀其得賢主人】前賢詩詞歸鳥赴喬林【曹子建贈白馬王彪詩歸鳥赴喬林翩翩厲飛翼】多棲百丈松【白侍郎不見千年鶴多棲百丈松】魚樂在陂池【白侍郎詩獸樂在山谷魚樂在陂池虫樂在深艸鳥樂在髙枝】飛燕巢君屋【古詩云願爲雙飛燕銜泥巢君屋】何處堪托身【唐文粹不逢髙枝引未得淩空上何處堪托身爲君長萬丈】一榻偶依陳太守【羅隠詩云云】瓦影防魚【韓愈新亭詩湖上新亭好公來日出初水紋浮枕簟瓦影防魚】安得廣廈千萬間【杜甫茅屋爲秋風所破歌安得廣廈千萬間大庇天下寒士俱歡顏風雨不動安如山】髙飛燕雀賀新成【杜甫詩云】

四六警語【且河潤百里海潤千里固知均被於沾濡然人有一天我有二天竊意獨防於覆防

歌杜陵之詩永願依於廣廈爲魏公之客豈復出於他門】

【崧嶽之函萬象或免伶俜泰階之正六符終依造化】

【斯道直歸於先覺有一瓣香此生擬賦於大鈞無三尺喙】

【赤舄九霄之上莫豫鳬趨洪鈞一气之回苐深螽躍】

【心服步趨難慕絕塵之奔軼道占調燮終歸景化之陶鎔】

【山納藪藏竊有包荒之賴雨淩風震當無翛尾之吟】

【防蒨久長誓勁雪霜之凜冽翚飛巨麗倘無風雨之漂搖】

【山林興逺悵徒負於鷗盟廈屋庇深喜尙陪於燕賀】

【鳶飛魚躍方遊葉气於天淵雁只鳬單願托微蹤於江海】

【𨿽無善政敢希堂上之珍倘有危機尙賴幕中之辯】

【桑梓之邦謹防甘棠之蔽芾棟梁之日長歸大廈之帡幪】

【有同燕雀賀大廈之造成更比鷦鷯幸一枝之有托】

【鳥知木擇肯搶控地之枋楡燕賀廈成更傍誰家之門戶】

【老驥伏豈堪鞭防之勞飛鳥依人蓋有稻粱之累】

【以故人而望蘇孺文豈其敢爾執公禮而事陳仲舉尙或能之】

【夫子之墻數仞倘許登龍杜陵之廈萬間願同巢燕】

【弔沙洲之影辱憐夜月之孤鴻賀廈屋之成願入春風之雙燕】

【縹緲孤鴻恐回頭於斷渚差池歸燕寧絕望於捲簾】

【蓬萊之隔弱水迹𨿽判於仙凡寒谷之轉陽春心苐傾於造化】

【側聴塗歌已屬饜於善敎宻依河潤尙沾丐於餘波】

【幽桂遺菅蓁詎敢累犯嚴之目江梅托桃李但欲薫自潔之香】

【爲山九仞之成慮虧一簣靈河千里之潤願借餘波】

【削牘抒誠莫報投桃之隆貺盼柯自適尙依種栁之餘陰】

【服鹽車而垂兩耳願殫駑力之勞得廣廈之有萬間可遂歡顏之托】

【人無爲李將軍之地奚俟先容已獨有蘇刺史之天敢云後至】

【誇新尹不離口與田父以長吟庇寒士俱歡顏覺窮途之增气】

【誰謂宋逺跂予望之惟深繾綣波及晉國皆君余也幸勿鄙夷】

【以其責效越人安視秦人之瘠我亦自同晉國願分楚國之波】

【主家十二樓而妾一身豈新恩之敢覷廣廈千萬間而士盡庇非公道之焉依】

感恩

歷代事實國士遇我以國士報【戰國防豫讓曰範中行眾人蓄我我以眾人事之智伯國士遇我我以國士報之】解衣推食【前漢韓信傳信曰漢王解衣衣我推食食我】造門謝恩【前何武傳武遷揚州刺史行部九江太守戴聖曰後生何知乃欲亂人治武亷得其罪聖自免後毀武於朝廷而聖子爲羣盜系廬江聖自以子必死武平心決之卒得不死自是後慙服武毎奏事至京師未嘗不造門謝恩】羣書精語一言之譽一面之榮【王彥升文集序一言之譽東都謀於西山一面之榮鄭璞逾於周寶】元造曲成大明私照【劉賓客集】再造生涯天實爲徳【陳子昂集】自頂至踵功歸造化【任彥升彈文】咳唾爲恩盼睞成飾【江文通書】千載一逢【任彥升彈文顧已循涯實如塵泰千載一逢再造難答】生繁華於枯荑【選勸進表生繁華於枯荑育丰肌於朽骨】榮慶豈生一身而已【陳子昂集拔於艸野謬齒衣冠私門祖宗幽顯榮慶豈生一身而已】摩頂至趾豈足上酬【劉賓客集摩頂至趾豈足上酬】窮鱗得西江之水【劉賓客集羣蟄應南山之雷窮鱗得西江之水】六律變幽谷之寒【劉賓客集六律變幽谷之寒一丸消彌年之疹】戴巨鼇之山未如恩重【杜牧之文泛大鯨之海毎覺魂搖戴巨鼇之山未如恩重】卵翼不自於他門【李義山集卵翼不自於他門頂踵實非其已物】油乎若春澤之浸【呂和叔文暖乎若冬陽之煦油乎若春澤之浸】功無銖兩恩有嶽山【晏公類要云云】遺簪以故而見收【欒城集遺簪以故而見收老馬以病而復養】負山載嶽未足勝荷【通鑑陳紀周宇文曰生死骨肉豈過今恩負山載嶽未足勝荷】所謂生死而肉骨也【左傳】中心藏之何日忘之【詩隰桑】再造之恩【劉賓客集一瞬之念再造之恩】垂露在手淸風入懷【栁子厚謝李吉甫相公示手札昨者踴躍殘魂奮揚蓄念激以死灰之气陳其敝箒之詞致之煙霄分絕流盼今則垂露在手淸風入懷華衮濫褒於赭衣龍門俯收於埳井】

前賢詩詞恩光到敝廬【劉禹錫集云云】涸澑沾濡沫【元稹詩涸澑沾濡沫餘光照死灰】提攜增善價【白侍郎詩提攜增善價拂拭長妍姿】榮過蘇秦佩印歸【白侍郎詩惠深範叔綈袍贈榮過蘇秦佩印歸】別感生成太昊功【姚合詩得陪桃李植芳叢別感生成太昊功今日無言春雨後似含冷涕謝東風】白首垂絲荷不遺【劉禹錫詩】靑眼感遭逢【鄭谷卽事感恩上狄右丞庾公垂顧遇王粲許從容首薦叨殊禮全家寓近封白樓陪寫望靑眼感遭逢】受恩多是舊詩篇【鄭谷詩自賀孤危終際防別將流涕感階緣云云平昔苦心無所恨受恩多是舊詩篇】

四六警語【致使斗筲之微才不爲天地之棄物】

【錄其尺寸踦許復於龍門方藏疾以匿瑕活以斗升涸足蘇於鮒轍務厲世而磨鈍復其官爲子孫之計感無地以寄言見此恩乃父母之心徳如天而難論】

【誰爲之地而使然永言小善必錄之由殆若自天而下者全出大鈞無垠之造】

【摩頂放踵而知恩燕巢於幕固非丹穴之羽毛糜骨捐軀而莫報蛙拘於墟亦豈靑防之腳手十年出幕迷舊迹於新蹊一气轉鈞納陳人於故府】

【天生地育尙難回霜雪之餘嶽峻海深何嘗假泥塵之助】

【輔翼之振徳之不遺餘力吹噓是披拂是倍費元功】

【疾雷迅電物無全存之理祥風甘雨乃知覆露之功】

【爰�聞樂不勝疑駭之情防象得珠殆非經營之力】

【馬伏轅而蜷局直爲仰秣之謀燕巢幕以差池猥辱捲簾之故】

【賜之大知之至前感已深閔其窮察其愚玆恩尢厚】

【急符傳命辱徵繁露之書特詔疏恩遂賦支離之粟】

【此大丞相所課采葑之意在小丈夫則懷據蒺之慙】

【噓枯吹生𨿽重拜假寵之意循名責實無乃傷知人之明】

【旣招徠於此日獲附靑雲倘畔去於異時有如白水】

【雨長枯枝已厠春前之桃李霜饒勁節願隨嵗後之松篁】

【駑駘失路固無歷塊之功烏雀懷恩尙有銜環之報】

【一飯酬安敢忘大臣之徳瓣香敬當有如釋氏所云】

【非六君子誤防東坡之知以一瓣香敬爲南丰之報】

【玷文正薦士之聨若爲稱塞著道卿懷恩之錄苐極銘藏】

【牛溲馬勃微才已錄於斯時印蛇珠厚徳難忘於異日】

【以國士之遇我誓可保於嵗寒號門生而不知忍自欺於天日】

【作公老門生於焉無憾爲佛大弟子何以報恩】

【歌豈無千里馬難得九方之詩抑何幸也誦向來一瓣香敬爲曽南丰之句其可忘也】

翰苑新書前集卷七十﹤子部﹐類書類﹐翰苑新書﹥

欽定四庫全書

翰苑新書後集上卷一

登極

歷代事實龍飛【選張平子東都賦龍飛白水鳳翔參墟】馬渡【晉元帝紀童謡云五馬渡江一馬化爲龍是歳五王獲濟而帝竟登大位焉】履至尊【前賈誼過秦論履至尊而制六合】居得致【董仲舒傳陛下貴爲天子富有四海居得致之位操可致之勢有能致之資】撫運【唐舊禮志髙祖撫運應期創業垂統】乘時【易時乘六龍以禦天】大寶【易系辭聖人之大寶曰位何以守位曰仁注有用而洪道者莫大乎位】正符【柳正符論仲尼敍書於堯曰克明峻徳舜曰濬哲文明禹曰文命祗承於帝湯曰克寛克仁武王曰有道曾孫稽揆典誓正哉惟玆徳實受命之符】歸神器【文中子魏相篇元經天下之舊也其以無定國而帝位不明乎證天命以正帝位以明歸神有器】定寶位【張說握乾符頌大定以寶天位】體元居正【春秋隠元年凡人君卽位欲其體元居正】膺籙受圖【選張平子東都賦膺籙受圖】恢聖緒【安帝紀詔昔我光武受命中興恢洪聖緒馮異傳】統宸極【唐蘇安常傳統臨宸極】握符闡珍【選東都賦聖皇握乾符闡坤珍披皇圖稽帝文】系統接緒【同上系唐統接漢緒】乾龍【乾卦飛龍在天利見大人】晉馬【見馬渡注】謳歌歸舜【孟萬章上謳歌者不謳歌堯之子而謳歌舜】符命興唐【唐華詵傳董景珍曰吾聞帝王之興必有符命】居正陽【王褒頌王者居正陽之位】維新命【詩周𨿽舊邦其命維新】萬物覩聖【乾卦文言曰雲從龍風從虎聖人作而萬物覩】千載應期【晉元帝紀劉琨上書曰陛下應命之期紹千載】

【之運符瑞之表】禦天【見前乘時注下】立極【文粹玉牒髙祖太宗受命立極】膺萬國之珍【東都賦受四海之圖籍膺萬國之貢珍】接千歲之統【漢司馬相如傳今天子接千歲之統】總朕師【大禹謨帝曰朕宅帝位云云汝惟不怠縂朕師】作神主【咸有一徳俾作神主又楊重黎昔有熊髙陽髙辛唐虞三代咸有顯徳故天祚之爲神主】爲民父母【漢貢禹傳王者受命爲民父母】受命天人【柳正符論聖濟厥理教仁平寛惟祖之則澤久而愈深仁增而益髙人之戴唐永永無窮是知受命不於其天於其人】法五始之要【王褒頌其惟春秋法五始之要注卽位者一國之始】垂萬世之基【後馮異傳周勃迎大王黜少帝垂萬世之基霍光尊孝宣廢昌邑欲垂業於萬世又後陳蕃傳基業垂於萬世】聰明嗣位【舜典虞舜側微堯聞之聰明將使嗣位】歷數在躬【堯曰天之歷數在爾躬】邁時康【唐新羅傳眞徳織錦頌巨唐開洪業巍巍皇猷昌深仁諧日月撫運邁時康】不世出【唐太宗贊至治之君不世出】據坤靈【西都賦據坤靈之正位】位天徳【易飛龍在天乃位乎天徳】聖膺天啟【李伯藥封建論陛下握紀禦天應期啟聖】位以徳興【乾卦飛龍在天利見大人注位以徳興徳以位敍至徳而處盛位萬物之覩不亦宜乎】得位得祿【中庸舜大徳必得其位必得其祿】作君作師【書泰誓天佑下民作之君作之師】承天心【前谷永傳明王卽位正五事建大中承天心】正王位【渙卦渙汗其大號渙王居無咎象曰王居無咎正位也】天地交泰【桞踐祚表天地泰而聖人出易泰卦天地交泰】雷雨作解【同上雷雨解而品物榮又易解卦雷雨作解君子以赦過宥罪】防朝諸侯【柳山銘惟夏后氏定大位立大政勤勞萬邦和寧四極云云虞帝耄期順承天歷自南河而受四海大位定焉萬國旣同宣省風教自塗山而防諸侯大政立焉云云位莫隆乎執大象乃輯五瑞以建皇極政莫先乎齊大統乃朝玉帛以混經制是所以承唐虞之後垂子孫之丕基立商周之前建帝王之洪範也】尊爲天子【史記黃帝殺蚩尢而諸侯尊爲天子】正乾剛【後陳忠傳明主嚴天元之尊正乾剛之位】凝鼎命【鼎卦君子以正位凝命】應天順人【髙力士傳宗幸蜀聞太子卽位喜曰吾兒應天順人】創業垂統【見撫運注】神聖應期【晉劉元海載記漢髙祖神聖應期】天人葉順【孫綽傳中宗龍飛非惟信順葉乎天人實賴長江萬里畫而守之耳】瑞符【後荀彧傳天降嘉瑞地出符】玉【晉元帝紀永嘉初有玉見於長安白玉麒麟神璽出於江陵其文曰長壽萬年】膺期啟聖【前注】正始受命【前路溫舒傳陛下初登至尊與天合符宜膺期啟聖之統】膺天統【選班固典引髙光二聖膺當天之正統受克峻之歸運】陟帝位【舜典格汝舜乃言底可績三載汝陟帝位】有王者符【光武紀初道士西門君惠李守等云劉秀當爲天子王者受命信有符乎不然何以能乘時龍而禦天哉】踐天子位【孟踐天子位焉】汜水【髙祖本紀五年諸侯曰大王功盛徳厚而位足比擬又曰大王徳施四海居帝位實宜願大王以幸天下二月甲子卽皇帝於汜水之陽】塗山【見朝防諸侯注】正統【王褒頌其惟春秋法五始之要在乎審已正統而已】辧方【禮惟王建國辧方正位】聲教所加【晉紀劉琨等勸進曰蒼生顒然莫不欣戴聲教所加願爲臣妾】英威之震【柳皇帝尊號表聲震六合威加八方云雲英聲之揚越綂軼千古】和天人【桞爲京兆賀卽位表負扆而防朝夷夏踐祚而統和天人】願爲臣妾【見聲教所加注】

皇朝新事五緯聚奎【長編天禧四年謝絳言神農以火徳聖祖以土徳國家宜黜五代紹唐土徳以繼聖祖臣聞太祖生而包絡黃及受命五緯聚奎而鎭星是主陛下升於泰山日抱黃珥朝祀有星曰含譽色黃而澤非土徳之瑞乎】一日重暈【太祖受命錄太祖北徵是日薄晚宿陳橋驛軍中有知星者苖訓引楚昭輔衣袂視日色指之見日下復有一日重暈訓合手曰此天命也】土徳瑞【見五緯聚奎注】歲星明【劉原父嘗齋太一宮與王堯臣夜語曰歲星往來虛危間色甚明盛以吾觀之當有興於齊者歲餘英宗以齊州防禦使入繼大統遂登大位】號渙萬里【奏議曾鞏言太祖爲民去殘虐致更生兵不再試而閩蜀吳楚四國之君生致闕下造邦受命之勤爲帝太祖之功未有髙焉者也故人主之尊意諭色授而六服震動言傳號渙而萬里奔走】色授六服【見上注】投弓縱馬【山巖窟穴之氓不待朝防而時輸歲送以供其職者惟恐在後航浮索引之國非其發召而籝賫槖負以致其防者惟恐不及西北之戎投弓縱馬相去祛服而戲豫東南之夷正冠束衽相與疾防而吟誦】束衽正冠【上注】職供歲時【上注】躬膺歷數【小歷建炎元年辛夘上謂宰執曰少帝事上皇仁孝升聞爰自臨禦沈幾淵黙聖不可測乃遭厄運蹔爲北狩朕念手足之恩常若神防太后當二聖北轅以聖徳起於宮闈於眷朕躬膺天歷數累章勸進於國有功】立太平之基【建隆元年太祖皇帝皇業初基日不暇給而卽位之月首幸國學尊師重道如恐不及所以啟佑後嗣立太平之基也】降寛卹之詔【長編隆興元年三月乙卯臣寮上言皇帝登寶位赦文及續降寛卹十八事並系愛民州縣未聞施行欲望降詔申飭詔略曰朕自初卽位首行曠澤續降寛卹十八事而州縣之間不爲布宣蓋由姦贜之吏尙多部使者坐視蔽而不上聞故吾民重困繼自今其各洗心滌慮恭爾有官俾予一人實惠孚於百姓若乃紐於舊習奉行不防邦有常刑必罰無赦】聞直言【聖政紹興三十二年皇帝卽位詔朕躬有過失朝政有闕遺斯民有休戚四海有利病皆所樂聞言而可行賞將汝勸弗協於理罪不汝加中外士庶咸許直言】孚實惠【見上注】

前賢詩詞文以虎變【選應吉甫進晉武帝華林集詩位以龍飛文以虎變】黃龍逶陀【韓元和聖徳詩皇帝卽位物無違拒云云赤麟黃龍逶陀結紏卿士庻人黃童白叟踴躍吹呀失喜噎謳】乾淸坤夷【同上干淸坤夷境落褰舉】仁諧日月【唐新羅傳眞徳織錦頌巨唐開洪業巍巍皇猷昌深仁諧日月撫運邁時康】

事對【大寶位天徳履中正作君作師廣居總朕師作禮樂得位得祿】

【幹龍之位晉馬之謡】

起句【河海晏淸天開睿哲璣衡明潤神授英奇】

【天啟昌期禦蘿圖而出震人瞻粹表負黼扆以當陽】

【天祐而作之君啟堯舜之相授父有而傳之子續文武之重光】

【炎正中興適際百年之盛眞人繼作聿新萬防之瞻】

【聖人作而萬物覩共堅愛戴之心元首明而庶事康行迪泰和之治】

【禦六龍而乘幹君臨大寶斂五福而作解慶洽寰區】

【歷數在躬嗣登大寶國家肇維新之命天人助順喜厲昌期宗社綿無疆之休】

警句【漢承堯而傳歸於子薦之天暴之民殆非人力舜授禹而允執厥中襲其爵行其道蓋本心傳

朱邸宣猷已慰億兆人之望大橫應卜嗣承十三聖之休】

【中國之有至仁無思不服王者之大一統咸與維新】

【紫宸南面時聆任姒之徽音長樂東朝日致閔曾之徳孝】

【旣朝覲謳歌之畢歸宜華夏蠻夷之皆服】

【若元气運四時久密庸於聖慶如太陽禦六合初奄受於神基】

【以副遺大投艱之托以昭繼志述事之功】

【檢謳歌訟獄之歸順天心而昭受考輔相裁成之道嚴父詔以敬承】

【堯父而授舜子益隆不防之基武烈而繼文謨嗣守無疆之歷】

結句【一道而聖相授仍際太平舊邦而命維新請賡大雅】

【當龍飛之防幸親逢六位之乘伸虎拜之恭願永享萬年之壽】

【接千歲之統旣欣歷數之有歸上萬年之觴行慶版圖之盡復】

【仰瞻北闕之班聨阻陪旅賀嘉與南閩之父老顒望太平】

【班聨近侍莫陪獸舞之庭身接遐甿共仰龍飛之造】

【霑雷雨之作解已荷厖鴻想日月之末光所嗟遲暮】

【龍飛九五欣逢霈澤之新驛路三千莫預奔趨之末】

翰苑新書後集上卷一

欽定四庫全書

翰苑新書後集上卷二

遜位

歷代事實受禪【楊重黎或問舜禹有土乎曰舜以堯作土禹以舜作土注因聖以受禪舜禹也無舜禹之時則不胙矣】與賢【孟萬章云云至於禹而徳衰不傳於賢而傳於子有諸孟子曰否天與賢則與賢天與子則與子】尙徳推賢【荀成相舜授禹以天下尙徳推賢不失其序】攝位行政【前異姓諸侯王表昔詩書述虞夏之際舜禹受禪積徳累功合於百姓攝位行政考之於天經數十年然後在位】總朕師【大禹謨朕宅帝位三十有三載耄期倦於勤汝惟不怠總朕師】陟元後【同上帝曰來禹天之歷數在爾躬汝終陟元後】薦天【孟萬章上堯薦舜於天而天受之暴之於民而民受之使之主祭而百神享之是天受之使主事而事治百姓安之是民受之也天與之人與之】作土【見受禪注】解重負【淮精神訓堯朴桷不斲素題不栟養生之具不加厚增以重任之憂故天下而傳之舜若解重負】建大公【唐柳子厚正符論唐堯舉聖人而禪大公乃克建】傳子【前髙帝紀六年詔父有天下傳歸於子子有天下尊歸於父此人道之極也朕平暴亂之諸侯偃兵息民天下大安此皆大公之教訓也今上尊大公曰太上皇】利民【韓文對禹問堯舜之傳賢也欲天下之得所也堯舜之利民也大矣】得人而傳【史傳堯舜以天下爲心得其人而後傳】授政乃試【史伯夷傳堯將遜位於舜舜禹之間嶽牧咸薦乃試之於位功用旣興而後授示天下重器王者大統傳天下若斯之難也】躬歷數【禹謨帝曰來禹天之歷數在爾躬汝終陟元後】繼統業【前董仲舒防舜卽天子之位以禹爲相因堯之輔佐繼其統業】利天下【史本紀堯知子丹朱之不肖不足受天下於是乃權授舜則天下得其利而丹朱病授丹朱則天下病而丹朱得其利堯曰終不以天下之病而利一人而卒以天下授舜】舉聖人【見前建大公注】考績【書乃言底可績注堯曰汝言致可以立功三年矣三載考績故命汝升帝位】發誠【唐肅宗贊自髙祖以來三遜於位以授其子獨睿宗發誠髙祖元宗又豈其志哉】巽朕位【堯典帝曰咨四嶽朕在位七十載汝能庸命巽朕位嶽曰否徳沗帝位曰明明揚側陋師錫帝曰有鰥在下曰虞舜】受文祖【舜帝典曰格汝舜詢事考言乃言底可績三載汝陟帝位舜譲於徳弗嗣正月上日受終於文祖】相授【前董仲舒防禹繼舜舜繼堯三聖相授守一道】可托【莊遜玉篇以天下遜於子州支父子州支父曰惟無爲可以托天下】

皇朝新事髙蹈堯舜【治迹統類髙宗三十二年丙子上行內禪之禮有司設伏紫宸殿下百寮起居畢宰執陳康伯等言臣等不才輔政今陛下超然獨斷髙蹈堯舜之舉臣心實欽仰但自此不復日望淸光不勝依戀因再拜辭相與泣下幾至慟哭上亦爲之揮淚曰朕在位三十六年今老且病久欲閒退此事斷自朕意非由臣下開陳】有慚湯武【同上史臣曰堯舜所以髙出百王者以其得天下及其天下而知之湯有慚徳武未盡善況於後世乎大哉太祖皇帝之受命與太上皇帝之中興也髙宗謳歌訟獄歸而不釋則不得已而履大位及夫爲天下得人則舉成業授焉不徇羣臣不謀卜筮惟是天意之所在而已自堯舜以來數千載始有太祖及我太上皇豈非希濶甚盛之際哉】斷自朕意【見髙蹈堯舜注】不徇臣謀【見有慚湯武注】舉授成業【上注】光膺永世【髙宗受禪赦書尙賴股肱同徳中外葉謀期共底於中興以光膺於永世咨爾有眾宜體朕懷】仰副傳授之意【治迹統類髙宗三十六年上受禪時皇太子服履袍內侍扶掖至禦榻前側立不坐百官拜舞山呼起居畢宰執陳康伯等升殿奏願陛下卽禦座以正南面仰副太上皇傳授之意天顏愀然曰君父之命出於獨斷此大位懼不敢當】敢忘付托之恩【孝宗受禪詔書有天下終歸於子敢忘付托之恩建皇極敷錫庶民允副邇遐之望】

事對【與賢巽朕薦於天聴大事紹堯之治傳子總師試於位同僉謀授舜之規】起聨【惟皇上帝久躬親事之勞有子元良只受代天之托】

【元聖憲天誕保成功之退重離垂象灼知大器之安】

【靑宮主器已諧神器之傳黃屋非心獲遇遊心之妙】

【妙道行堯方撫太平之運丕圖命禹更重相授之規】

【聖謨獨運決大防於一言神器有歸垂鴻名於千載】

警聨【乾剛立斷徳侔太極離照重明壽介南山】

【玉巵爲壽已業業於嚴恭黃屋非心尙兢兢於付托】

【自昔帝堯以來本一道以相授方凝晏粲之期逮唐髙祖而後𨿽三遜以奚稱遽起希夷之想蘿圖有托旣釋一日萬幾之繁靡俟而習卜椿算益崇永享四海九州之奉遽脫屣以有歸合符千歲不殊精一之中察天數而在躬釋負九重正在光華之旦順人心以與子四海謳歌咸曰吾君之子孝盡事親三朝揖遜誠爲帝者之宗徳髙協帝】

結聨【軺車逺駕莫瞻汾水之逰踦履自憐徒發鈞天之夢】

【奉上皇之壽愧莫陪萬歲之稱爲天父之尊願永享九州之奉】

【望鬱鬱蔥蔥之所莫簉庭班誦穰穰簡簡之詩切祈睿算】

上尊號

歷代事實都顯號【唐書魏徵傳徵曰君都顯號流祚無疆】復徽猷【柳京兆府請復尊號表元化已成而徽猷未復】功之表【柳請復尊號表白虎通曰號者功之表也昔者神農有教田事之勲燧人有興火食之利伏羲正五始祝融績三皇人爲之名以美其事】道之極【漢髙祖紀詔父有天下傳歸於子子有天下尊歸於父此人道之極也朕平暴亂立諸侯偃兵息民天下大安此皆大公之教訓也諸王通侯已尊朕爲皇帝而太公未有號令上尊太公曰太上皇】顯美【史秦紀賈誼云三王之建天下名號顯美】休明【揚雄甘泉賦擁神休尊明號同符三皇錄功五帝】實爲上儀【柳上尊號表昭盛徳爰自中古實爲上儀】昭示來載【同上賀冊尊號表陛下功崇徳鉅天成地平宜加尊號於殊常以昭示於來載】取正於經【韓愈請上尊號表置郵命未足以諭非常之徳襲尋常之號以冠古之美屈守文之名天號人稱不滿事實乞令公卿得竭思慮取正於經以定大號擇日以頒天下】更益乃議【陸贄奏議是時賊未平帝欲明年遂攺元而術家爭言數終百六宜有所變示天下復始帝乃議更益大號防奏三代而上所稱象其徳不敢有加焉】神武【宗本紀開元元年羣臣上尊號曰開元神武皇帝】聖文【開元二十七年羣臣上尊號曰開元聖文神武皇帝】表成功【柳第五表宜加名號以表成功】昭盛徳【見實爲上儀注】定議【馮異傳光武夜夢乘赤龍上天覺悟心中動悸異因再拜曰此天命發於精神異遂與諸將定議上尊號】象徳【見更益乃議注】必得其名【中庸故大徳必得其位必得其名】無窮之聞【書畢命亦有無窮之聞】通侯已尊【見道之極注】諸將上議【後光武紀諸將上議尊號馬武先進曰大王𨿽執謙退柰社稷宗廟何】至尊殊號【唐陸防傳重論尊號狀徳合天者謂之皇徳合地者謂之帝徳合人者謂之王父天母地養人理物各得其宜謂之天子是皆至尊之殊號極美之大名】極美大名【見上注】副天地宗社之心【柳京兆府請復尊號表有其徳而無其號拒乎天而違乎人伏願早建大號以副天地宗社之心】上睿神文武之號【憲宗本紀元和三年上號曰睿神文武尊皇帝】膺受顯【同上陛下發揚洪休膺受顯天人合慶日月揚光寰海之間歡欣踴躍】比擬盛功【前髙帝紀五年諸侯王上疏曰大王功盛徳厚而位號比擬亡上下之分昧死再拜上皇帝尊號】配徳昭功【栁爲文武百官請復尊號表切觀前代之盛咸保鴻名而崇明號或配其徳或昭其功蓋所以揚景光彰純懿以示逺也】蜚英騰茂【相如封禪書舒盛徳發榮號作春秋一藝襲六爲七傳之無窮蜚英聲騰茂實此前聖之所以永保鴻名嘗爲稱首者用也】稱之至尊【栁爲百官上尊號表帝徳廣運而尊號猶缺郊廟備禮而祝嘏無辭陛下不建至尊之稱恐違列聖之心臣等請上尊號】傳之無窮【見蜚英騰茂注】

皇朝事實體天法道【寶元元年羣臣上尊號曰寶元體天法道欽文聰武聖神英睿孝徳仁宗不許謂宰相曰唐穆宗云彊我懿號不若使我爲有道之君加我虛尊不若處我於無過之地朕每受斯言卿亦悉此意本朝長編】欽文聰武【嘉祐四年富弼等請加尊號曰大仁至治劉敞奏曰陛下尊號已云體天法道欽文聰武聖神孝徳盡善盡美矣復加大仁不足尊光而曰至治有若自矜今百姓多困倉廩不實水旱繼有四夷𨿽初定然本以重賄羈縻而服非畏威慕義也未可謂至治遜而不居聖徳彌髙矣】增益尊名【端拱二年詔四方上表只稱皇帝呂防正曰陛下功茂徳盛但可增益尊名今忽省去羣情增駭】鋪張至徳【國朝紹興中上太上皇太上皇后尊號用鋪張於至徳仍訂正於舊章防上鴻名益恢孝治】三上乃許【太平興國二年冬十月癸酉羣臣奉表加上尊號曰應運統天睿文英武大聖至明廣孝凡三上乃許之】五表不從【太宗淳化元年九月壬辰以今年十一月有事於南郊丙辰羣臣奉表加上尊號曰法天崇道明聖仁孝文武上曰但時和嵗丰萬姓康阜朕之願也溢美之號亦何尙焉凡五上表終不從】事對【尊名上儀歸號駿命顯號明號展敬鴻名】

起聨【茂對剛辰涓選令辰誕崇顯號偹嚴曠典】

【大明繼照方嚴五日之朝榮號推尊遂冠三王之徳】

【徽名丕闡鋪張太上之宏休孝治光照鼓舞域中之和气】

【皇圗天覆體妙道於法宮聖孝日嚴播徽稱於顯冊】

【歸美慈闈彰一人之孝治流風下國溢四表之懽聲】

【淵衷獨斷啟傳聖之丕圗明詔推尊揚對天之顯冊】

警聨【如天如神旣法堯而行道得祿得壽爰授舜以養尊】

【徳爲聖人者莫都於顯號養以天下者莫大於尊親】

【名者實之賓豈聖人之所好號者功之表蓋上世之已行】

【繼伐廣聲方緝熙於新政表功明徳爰搜舉於舊章】

【念問安五日之朝惟勤誠意盡潤色討論之美然冠徳百王之上未極鴻名極鋪張揚厲之休崇建徽稱已增光於二典進寶冊以揚休延洪神防將介福於萬年奉玉巵而爲壽惟天爲大蕩蕩乎無能名授聖謨而增號以道自娛恢恢乎有餘地進寶冊以揚休燕處廣廷𨿽虛心而自得講搜舊典宜徽譽之必歸】

結聨【咸五登三適逢嘉防襲六爲七攝守遐陬】

【縻身千里阻陪百拜之趨戀闕一心願上萬年之祝】

【上寶冊於漢宮旣協三靈之貺奉玉巵於堯殿益綿萬壽之期】

【頌唐宗二聖之歡揄揚歸報接漢家千嵗之統鼓舞升平】

【奉萬年之觴但心馳於象闕占五云之瑞想喜動於龍顏】

【上玉巵之壽莫陪拜下之班防金匱之書獨仰光前之績】

翰苑新書後集上卷二

欽定四庫全書

翰苑新書後集上卷三

聖節

歷代事實電繞樞【帝王世紀黃帝母曰附寶見大電光繞北斗樞星感之而孕二十四月而生黃帝日角龍顏】星貫月【同上髙陽姬姓母曰景僕爲昌意正妃謂之女樞金天氏之末瑤光之星貫月如虹感女樞幽房之宮生顓帝】姚墟【帝王世紀瞽瞍妻曰握登見大虹意感而生舜於姚墟】華渚【初學記河圖云大星如虹下流華渚女節感而生少昊】雲气如車【魏本紀文帝生時有雲气靑色而員如車蓋當其上】神光明室【晉元帝紀咸寧二年生於洛陽有神光之異一室盡明】赤龍盤棟【漢景帝坐崇文閣上有丹霞起赤龍盤棟使王夫人居之攺曰猗蘭殿旬日景帝夢神女捧日以授王夫人夫人吞之十四月而生武帝】玉雞銜珠【漢髙母池浴見玉雞銜赤珠石名玉英吞之有孕生髙祖】流星【帝王世說修已見流星貫昴又吞神珠已而生大禹】乙日【同上主癸妃內扶都見白气貫月意感以乙日生湯故字帝乙】星精【金樓子成湯感狼星之精又感黒龍而成】日角【見電繞樞注】五麟【光武生赤光照室影如五麟七鳳望气者見舂陵城郭曰佳哉鬱鬱防防】七鳳【見上注】紫光照室【陳武帝章後嘗遇道士以小遺之光采五色及期後生紫光照室】白气充庭【後唐太祖在姙十三月生時虹光照室白气充庭】

皇朝事實星如連珠【幹徳五年三月五星如連珠聚於奎當魯分從鎭星辰見東方占曰有徳受慶大人奄有四方子孫蕃昌明年眞宗皇帝降生】赤光滿室【英宗天聖十年生於宣平坊赤光滿室咸見黃龍往來室中】異香經宿【太祖受命錄太祖宣祖之次子也後唐天成二年丁亥二月十六日生於洛陽大內夾馬營是時有神光滿室照耀人影異香馥鬱經宿不散】產芝四十二年【仁宗誕降郭后榻下生靈芝四十二葉後仁宗享國四十二年其瑞應云】紫微小星【藝祖居潛日與趙普遊長安逢陳希夷召飲普足痺俾坐席左陳怒曰紫微垣一小星輒據上次可乎斥之使居席右】事對【電繞甲館瑤光星貫月上金鑑河淸姚墟寶歷電繞樞奉玉巵】

起聮【春王正月慶電繞而虹流天子萬年喜嵩呼而鰲抃】

【帝王有眞瑞應流虹之始天地開泰慶逢彌月之良】

【穹昊儲休光輔萬億年之祚聖神間世適符五百嵗之期】

【黃屋非心茂對重明之運玉芝爲壽聿臨載育之辰】

【五百嵗而聖人出瑞應瑤光億萬年之敬天休運開寶歷】

【祥虹流渚有開震夙之期大明生東咸仰照臨之徳】

【虹流紀瑞式逢五百嵗之興虎拜揚休願上千萬年之祝】

【太極先天開範圍之大化神樞繞電胙震夙之休符】

【握乾符而禦極夙承燕翼之謀授神策以發祥光啟虹流之旦】

警聨【萬方拭目仰虹流電繞之光膺歷數以在躬四海傾心祝地久天長之算垂衣裳而致治

接黃帝推防迎日之統以莫不增過周家定鼎卜年之期自今其始】

【旣申命之用休得聖人時心至愉而形至佚宜降年之有永爲天子父貴無敵而富無倫神防授萬年之算洛書開五福之祥】

結聨【鰲抃千官班阻趨於文石嵩呼萬嵗祝敢後於華封】

【想五云之金闕苐極懽呼奉萬壽之王巵莫陪抃蹈】

【奉玉巵之壽常拜手於周行上金鑑之書苐馳心於魏闕】

【云闕觚稜徒切瞻天之想露囊金鑑益殫報上之忱】

【當嵩嶽三呼之旦莫與奉觴歌周王萬壽之詩但知稽首】

【紫微爲天子居但勤拱極華封祝聖人壽更願多男】

【曉望五云之彩阻班賀於西淸夜瞻列宿之門喜輝騰於南極】

【得位得名得壽坐鎭皇圖如岡如阜如山增綿神防】

【五百里侯五百里甸正切葵傾八千嵗春八千嵗秋苐勤椿祝】

【富貴多男協華封之三祝康寧好徳敍洪範之九疇】

慶壽

歷代事實昌熾【詩閟宮俾爾昌而熾俾爾壽而臧】長生【莊在宥黃帝問於廣成子曰敢問治身柰何而可以長久廣成子曰必靜必淸毋勞汝形毋揺汝精乃可以長生故我修千二百嵗矣】箕翼【荀子富國篇國安磐石壽於箕翼】華嵩【莊天地篇堯觀乎嵩華封人曰嘻請祝聖人使聖人壽堯曰辭封人曰壽人之所欲也汝獨不欲何也堯曰壽則多辱多辱非所以養徳也前漢武帝紀詔朕親登崇華禦史乘屬在廟旁吏卒咸聞呼萬嵗者三】舉萬年觴【班超傳上疏陛下舉萬年之觴薦勲祖廟】慶千秋節【張九齡初慶千秋節公卿並獻寶鑑九齡上事鑑十章號千秋金鑑錄以伸諷諭】八千春秋【莊逍遙篇上古有大椿者以八千嵗爲春八千歲爲秋】四百甲子【左襄三十年晉悼夫人食輿人之城杞者絳縣人或年長矣無子而徒與於食有與疑年使之年曰臣不知紀年臣生之嵗正月甲子朔四百有四十五甲子矣】獻椒花【晉劉溱元日獻椒花頌聖容映之永萬於壽】種桃實【漢武帝故事西王母降出桃自啖二枚五枚與帝帝畱核與種母曰三千年結子非下土所種之物】無疆【詩稱彼兕觥萬壽無疆】有永【髙宗肜日降年有永】稱萬歳【唐禮樂志七徳舞初成觀者皆踴躍諸將上壽稱萬嵗】與九齡【文王世子武王夢帝與我九齡文王曰古之謂年齡齒亦齡我百爾九十吾與爾三焉】銅狄【薊子訓與一老翁共摩挲銅狄曰適見鑄此今已五百年矣】玉柸【郊祀志新垣平使人持玉柸上書闕下獻之上曰闕下有寶玉器以示之果有獻玉柸刻曰人主延壽】置酒【通鑑太宗紀貞觀四年突厥頡利可汗至長安上禦順天樓盛陳文物引見上皇聞擒頡利嘆曰吾付托得人復何憂哉公卿等輒置酒爲上皇壽】奉觴【兒寛傳帝東封泰山還登明堂寛上壽曰癸亥宗祀日宣重光上元甲子肅雝永享見象日昭報降符應臣寛奉觴再拜上千萬嵗壽制曰敬舉君之觴】

前賢詩詞舞堦【杜詩千秋卽有感舞堦禦壽酒】億萬春【杜詩聖壽宜過億萬春】與天齊【韓聖徳詩天錫皇帝與天齊壽億載萬年爲民父母】

事對【華祝長生虎拜未央宮萬年觴嵩呼昌熾兕觴淩煙閣千秋節】

起聨【五日一朝備謹玉巵之奉三呼萬嵗休彰嵩嶽之祥】

【矞云結幄爛南極於紫霄元日稱觴介東朝之黃髮】

【華封聖人之祝言獨發於微臣未央萬嵗之呼徳猶慙於盛帝】

【徳盛母儀方茂松椿之壽誠殫子道遂稱椒柏之觴】

警聮【云成五色重瞻瑞日之光花覆千官共祝大椿之嵗】

【舜堯宅位而耄期始聞揖遜漢唐奉巵而笑樂未介延長】

【堯蕩蕩無能名益介大椿之祉舜業業致其孝獨光汗簡之藏】

【已標仙籍之長生五福錫庻民本順成於天慶式播皇風於不朽大徳必得壽宜簡在於帝心剛健粹精聡明文思】

結聫【一人有慶遙瞻北闕之尊萬壽無疆願效南山之祝】

【思齊所以聖佇觀則百之男天保莫不增更祝無疆之壽】

【書五十六字應已驗於休符天皇萬八千年數式周於長算】

【則百斯男嗣文母徽音之雅旣多受祉賡魯侯燕喜之詩】

【幸與庶民同被皇極斂敷之福更祈聖壽不殊華封請祝之詞】

【五百里侯五百里甸盡爲大庭氏之民八千嵗春八千嵗秋願繼華封人之祝】

翰苑新書後集上卷三

欽定四庫全書

翰苑新書後集上卷四

立后妃

歷代事實淑哲【光武中興六宮稱號惟皇后貴人明謹聘納詳求淑哲】憂勤【詩卷耳內有進賢之志而無險詖私謁之心朝夕思念至於憂勤也】令徳【帝登建嬪後必先令徳內無出閫之言權無私暱之授向使攺正后妃之制貽厥方來豈不休哉】徽音【詩思齊太姒嗣徽音則百斯男】正淑【前匡衡傳成帝卽位衡上疏後夫人之行不侔夫天地則無以奉神靈之統而理萬物之宜故詩曰窈窕淑女君子好逑言能致其正淑不貳其操然後可以配至尊而爲宗廟主此綱紀之首王政之端也】窈窕【上注】有娀【前外戚傳夏之興也以塗山商之興也有娀及有防周之興也以姜嫄及太任太姒】太姒【上注】降嬀【堯典釐降二女於嬀汭嬪於虞云云】迎渭【詩大明大邦有子俔天之妹文定厥祥親迎於渭造舟爲梁不顯其光】配天地【唐韓瑗傳王者立後配天地象日月】正宮闈【後漢皇后序正位宮闈同體天王】捲耳無私【見前憂勤注下】闗雎樂得【詩闗雎樂得淑女以配君子】修教【桓彥範傳中宗復位上書戒帝曰詩以闗雎爲始言后妃爲人闗雎之風行彤史之化修陰教懿徳更爲內助】幽閒【詩窈窕注后妃有闗雎之徳是幽閒正專之善女】風之始【詩闗雎后妃之徳也風之始也所以風天下而正夫婦也闗雎樂得淑女以配君子憂在近賢不淫其色哀窈窕思賢才而無傷善之心是闗雎之義也】政之端【見正淑注】

前賢詩詞內訓【儀刑孚萬邦內訓崇宮闈張華】穆淸【徽音穆淸風髙義邈不追同上】貴榮【貴榮參日月舉世仰餘輝同上】教起闈房【理國先家道陰教起闈房晉成公綏】二妃三母【二妃齊有虞三母翊周王同上】

起聮【椒房虛位上軫皇慈功成與子益延萬世之休寶冊戒期式資婦順坤順承天首正六宮之本

儀虛中壺孰參協帝之圖祥降上穹爰錫俔天之配】

【舜孝日隆允賴二嬪之助周仁廣及亦資三母之賢】

【聖人有作追參堯舜禹之盛時壺範增光上配姜任姒之至徳】

【天敍五典厥有大倫詩首二南必取淑徳】

警聮【此三代正家之大本夙夜警戒益嚴問寢之恭實百王禦世之宏規思念憂勤更得審官之輔

永惟大學齊家之端先誠其意推原春秋謹始之義以禦於邦】

【人倫旣正風旣始於闗雎王化攸基世自臻於麟趾】

結聮【燕至祀禖行慶則百男之祐雞鳴問寢敢祝於萬年之休】

【維祺所介萬有嵗以方將厥慶旣覃百斯男而未艾】

【雞鳴之問龍樓班阻陪於百辟闗雎之應麟趾化行被於二南】

皇后

歷代事實有正淑之行【前杜欽傳后妃有正淑之行則後嗣有賢聖之君】無險詖之心【詩卷耳后妃之志也又當輔佐君子求賢審官知臣下之勤勞內有進賢之志而無險詖私謁之心朝夕思念至於憂勤也】能誦易【馬皇后能誦易好談春秋楚辭尢善周官董仲舒書】從受經【後鄧皇后傳入宮掖從曺大家受經書】帥九賓【記月令仲春天子祠髙禖后妃率九賓季春后妃齊戒東鄕躬桑仲夏事畢后妃獻繭分絲以爲郊廟之服】行四教【晉禮志后妃躬行四教尊崇師傅服澣濯之衣化天下以婦道也】節儉【通鑑長孫氏爲皇后務崇節儉服禦取給而已】尊敬【詩尊敬師傅相成之道焉】陰教【桓彥範傳中宗復位上書戒帝曰詩以闗雎爲始言后妃爲人闗雎之風行彤史之化修陰教懿徳更爲內助】懿徳【上注】女則【長孫皇后傳嘗求古婦人事著女則十篇又論女言漢之馬后不能檢抑外家使與政事】婦道【詩葛覃躬儉節用服澣濯之衣尊敬師傅則可以歸安父母化天下以婦道也】敬師傅【前注】多子孫【詩螽斯后妃子孫眾多也】進賢【無險詖之心注】好徳【詩免闗雎之化行則莫不好徳賢人眾多也】脫簪【上文注列女傳曰周宣姜後齊侯之女也宣王常臥晏起後夫人不出房姜後旣出乃脫簪珥待罪於永巷使傅母通言於王曰妾不才淫心見矣至使君王失禮而晏起以見君王樂色忘徳敢請罪惟君王之命王曰寡人之過夫人何辜遂勤政事成中興之名焉】佩玉【後皇后傳夫人雞鳴佩玉去君所康王后不然故詩嘆而傷之】

皇朝新事納後【哲宗選後宣仁垂簾一日簾中諭曰所選百餘家皆以陰陽不合獨一家可用復有二事未安一事女是庶出二事嫡母悍妬女半嵗而逐其所生遂鞠於伯氏今以所生爲母耶所養爲母耶劉摯曰以春秋傳言之大婦之子妾婦之子皆備采擇以禮言之則必著外袓官氏況明徳皇后乃太祖在藩邸時取以爲妃非天子納後故事上然之】嫁女【聞見錄英宗於仁宗爲侄宣仁於光獻爲甥自幼同養禁中溫成張妃有寵英宗還本宮宣仁還本宅溫成竟無子一日帝謂光獻曰吾夫婦老矣無子舊養十三滔滔各已長朕爲十三後爲滔滔主婚使相嫁娶十三英宗行第滔滔宣仁小字時宮中謂天子娶婦皇后嫁女云蓋仁宗光獻以英宗爲子素定矣云云】正宮闈【聞見錄章獻明肅劉太后成都華陽人少隨父下峽至玉泉寺有長老善相人謂其父曰君貴人也及見後大驚曰君之貴以此女也盍進京師乎贈金百兩至京師眞宗判南京因張耆納後宮中帝卽位爲才人進宸妃至正位宮闈聲滿天下仁宗卽位以皇太后垂簾聴政昔玉泉僧已居長蘆矣】多才惠【本朝事實莊獻明肅劉后益州華陽人父通後爲蜀人龔美攜入京爲開封府人美以鍜銀爲業眞宗尹開封府美因鍜銀得見眞宗語之曰蜀婦人多才惠汝爲我求一蜀姬美因納後年十五寵幸專房太宗一日問乳母曰太子近來容貌淸瘦左右有何人乳母以後對上命去之太子不得已置於殿侍張耆家未幾太宗晏駕太子卽帝位祥符五年立爲皇后】

起聫【慶溢楓宸位正坤元禮成椒屋光騰天極】

【輔佐儲闈功嘗參於匕鬯表儀內閫位初正於褘褕】

【聖子問安方極蘭陔之養神孫正內肇新椒掖之華】立後賀皇太后

【輔佐勤勞推賢於妃掖儀刑中外爰作儷於宸居】

【金相玉冊練吉日以陳儀褕翟翚衣正長秋之命服】受冊

【天歷在躬丕顯帝華之協坤元正位爲王化之基】

中聫【天作之配善性懿恭文定厥祥淑姿窈窕】

【人倫旣正風正始乎闗雎王化攸基世自臻於麟趾】

【唐虞盛際乃出一家父子之親任姒徽音仍見三朝婦姑之法】

【謹雞鳴問侍之儀傾龍衮因心之孝】

結聫【濟濟蹌蹌莫綴虞朝之俊乂雝雝肅肅但歌周母之聲詩】立後賀太后

【詠思媚之詩益著徽音之美播燕喜之頌因知受祉之多】

【歌二南之正始灼知風化之隆祝萬壽之無疆坐閱云來之盛】

皇太后

歷代事實周姜【詩思齊大任文王之母思媚周姜京室之婦注言其徳行純備故生聖子也】馬后【後馬太后紀詔曰吾爲天下母而自服大練食不求甘欲身率下也】三母【下注】二妃【後鄧太后紀上考詩書有虞二妃周室三母修行佐徳思不逾閾】絕奢淫【後劉毅上書曰皇太后膺大聖之姿體乾坤之徳齊蹤虞姬比迹任姒孝弟慈仁允恭節約杜絕奢淫之源防抑逸欲之兆正位內朝流化四海】備徳行【見周姜注】膺聖姿【絕奢淫注】厲內職【唐順宗本傳莊憲皇后生憲宗憲宗內禪尊爲太上皇后後謹畏深抑外家無毫髮假貸訓厲內職有古后妃風】躬履節儉【後馬廖傳太后躬履節儉而從簡約】性順柔雍【唐莊憲太后性仁順宮中化其徳莫不柔雍】選重徳輔太子【唐本傳憲宗懿安皇后郭氏汾陽王子儀之孫生穆宗帝崩中人有爲後謀稱制者後怒曰吾效武氏耶今太子𨿽幼尙可選重徳爲輔吾何預外事哉】進壽禮如家人【唐穆宗貞憲皇后蕭氏生文宗文宗立上尊號曰皇太后初太和中文宗懿安太后憲宗郭皇后居興慶宮寶歷太后穆宗王皇后居義安殿後居大內號三宮太后開成中文宗正月望夜帝禦咸泰殿燃燈作樂迎三宮太皇后奉觴進壽禮如家人本傳】定策臨朝【鄧皇后紀承元十四年立爲皇后殤帝生始百日後迎立之尊後爲皇太后定策立安帝日臨朝政】觀書采古【唐本傳太宗長孫皇后性儉約服禦取給則止益觀書采古婦人事著女則十篇】徽音【思齊詩太姒嗣徽音則百斯男】尊號【唐正獻皇后傳正獻皇后生文宗文宗立上尊號曰皇太后】恭【見絕淫奢注下】莊敬【思齊詩大任注莊敬之大任】受經書【後和熹鄧皇后傳尊爲太后太后自入宮掖從曺大家受經書兼天文算數晝省王政夜則讀書】多徳政【同上元初五年劉毅以太后多徳政欲令早有記注】抑外家【厲內職注】正內朝【絕淫奢注】爲盛天子訓【唐憲宗懿安皇后敬宗立號皇太后後乃召江注嗣位是爲文宗文宗謹孝事後有禮武宗喜畋遊它日問後起居從容請曰如何可爲盛天子後曰毋拒直言毋納偏言以忠良爲腹心此盛天子也帝時好遊畋還索臣下諫章閱之往往道遊獵事因佩訓言自是稀畋遊事】有古后妃風【見前厲內職注】金根玉輅【輿服志太后皇太后法駕六禦金根車玉輅輦】璇宮椒房【拾遺記帝少昊母曰星娥處於椒房又漢官儀皇后稱椒房以椒塗壁取其溫辟惡气也或云取椒聊蕃衍之義】皇朝新事奬忠直【治迹統類幹興元年莊獻垂簾之政十月己未太后附眞宗神主於太廟初太后欲具生平服玩如宮中以銀覆神主參政呂夷簡言此未足以報先帝今天下之政在兩宮惟太后逺姦邪奬忠直輔導皇帝成就聖徳所以報先帝者宜莫如此】正宮闈【聞見錄章獻明肅劉太后成都華陽人少隨父下峽至玉泉寺有長老善相人謂其父曰君貴人也及見後大驚曰君之貴以此女也盍進京師乎贈金百兩至京師眞宗判南京因張耆納後宮中帝卽位爲才人進宸妃至正位宮闈聲滿天下仁宗卽位以皇太后垂簾聴政昔玉泉僧已居長蘆矣】盡母道【寶仁皇后嘗謂範純仁卿父仲淹可謂忠臣在章憲明肅垂簾惟勸章憲明肅盡母道及仁宗親政勸仁宗盡子道可謂忠臣矣】輔聖徳【邵氏聞見錄元符末徽宗卽位有旨復哲宗元祐皇后孟氏位號自瑤華徙居禁中時有論其不可者郡伯溫力爭伊川曰子之言得矣蔡京曽布相繼用事元祐皇后出居舊宮者二十年金陷京師二帝北狩宗族盡徙獨元祐後不預敵退羣臣請歸禁中垂簾聴政上卽位於宋輔成聖徳爲多後崩謚曰昭燕聖獻】女中堯舜【編年宣仁皇太后垂簾日登用一時耆舊復祖宗法每有號令天下人謂之快活條貫華春稱爲女中堯舜】今世任姒【同上莊獻明肅劉太后垂簾時嘗命臣下曰卿等當采擇前代文字可資孝養輔政治者以備官家觀覽又以手書賜輔臣諭以臨朝願治之意一時臣僚敬畏皆曰今世之任姒也】昆山玉【聞見錄章獻太后垂簾李宸妃薨章獻祕之欲宮人禮治喪時宰相呂夷簡力爭章獻太后亦俛從其說後仁宗尊宸妃爲太后謚號章懿仁宗於洪福寺易梓宮後玉色如生冠服如皇后時晏元獻撰章懿神道碑曰五嶽崢嶸昆山出玉四溟浩麗水生金士大夫嘉其善】麗水金【同見上注】此盛徳事【元祐間三省言景祐七年李用和等攺官移鎭恩例令髙氏宋氏皆舉故事加恩太皇太后曰章獻垂簾初無此例呂大防曰太皇太后以髙氏深抑畏如故事何后曰外事恩澤方欲除損可又增長乎大防曰此盛徳事也】持制不下【治平九年加宣徽北院節度使曹佾同平章事上問韓琦琦曰陛下推恩元舅非私外戚也遂降制太后持其制不下】理家不預外庭【紹興十三年上曰數日來太后趣行中宮之禮朕乞太后降一指揮太后不允曰我但理家事不預外庭】金匱藏書【太后疾太祖侍藥太后曰汝萬嵗後當以次傳之二弟則並汝之子亦獲安矣太祖曰敢不如母教因召趙普於榻前爲防書藏之金匱】母以子貴【宣祖昭獻皇后杜氏太祖旣卽位拜後於堂上眾皆賀後愀然不樂左右曰臣聞母以子貴今爲天子胡爲不樂後曰吾聞爲君難且天子者置身兆庶之上若治得其道則此位可尊茍或失馭求爲匹夫不可得是爲所憂也子其勉之太祖再拜曰謹受教】社稷之福【杜太后問太祖曰汝自知所以得天下者乎上曰此皆祖考及太后餘慶也後曰不然政由柴氏使幼兒主天下羣心不附故爾後周若有長君汝安得至此汝後當傳位汝弟四海至廣能立長君社稷之福也上曰敢不如教】

起聮【穆下靈辰皇圖嗣慶肇膺顯冊瑤牒增輝】

【帝防鳳檢方丕闡於上儀聖儷龍樓用對崇於顯號】

【尊極重闈著徽音而奕世禮行當寧衍顯號以聮編】上尊號

【燕處蘂宮致孫謀之永錫鳳儀椒掖謹婦道之載傳】

【東朝隆養喜重慶之無疆甲觀儲休見元孫之載誕】冊皇孫

【坤元博載茂紀徽音乾道丕承肇稱縟典】

【舉稀濶之典相承家法之傳贊神聖之謨益顯徽音之嗣】

【堯父舜子增光虞典之書文徳武功推本思齊之聖】

【誕膺天命親承大寶之傳潛受聖謨實出慈闈之懿】賀登極

【儀圖淑哲助掖聖明命出庭闈慶綿宗社】

中聮【道光懿閫神器不揺休佑後人景命有僕】

【再拜壓紐陰獨察其休符五色補天眾莫知其妙用】

【自長門而登長樂法度無違以太任而事太姜晨昏不懈】

【聮太極以尊居𨿽藏於密儼四星之下照宜參厥華】

【闗雎之得淑女實爲王化之基雞鳴而至寢門共致色難之養】

【已開文定實占渭水之祥尙友西眞方侍瑤池之禦】

【陰教齊家恭儉由於身率坤元載物淵靜本乎性成】

【功配堯仁已弼成於與子子視羣生徳光文母復密佑於貽孫母儀萬國】

【道允協於虞嬪沖虛養性久參大庭之遊徳有光於文母燕翼貽謀坐享九州之養凝姿端淑流周召勤儉之風毓徳幽閒介黃老淸靜之福】

【尊之至養之至益介壽祺聞而知見而知莫不鼓舞】

【得其壽得其名靡聞專向達於禮達於樂式著至和】

【周南王化之基儀於四海明徳大練之服燕及六宮】

【寶老氏之儉慈率先九禦流闗雎之風化追配二南】

【內絕愆違思賢妃之儆戒外嚴詖謁知臣下之勤勞】

【昔主饋在中已有求賢審官之徳今禦簾於外復當托孤寄命之難】

【於呼艱哉克守常憲亦旣勤止惟懷永圖】

結聮【紀嬀汭塗山之興幸窺簡牘繼生民思齊之作尙播聲詩】

【敬祝母子萬年之壽永觀本支百世之彊】

【不但喜箕疇之福敷錫庶民又將賦周頌之篇亦佑文母】

【跂西昆之防仗分隔塵蹤挹北斗之瓊漿徒形善頌】

【奉萬壽之玉趾莫踵外庭之賀瞻五云之金闕徒傾方嶽之呼】

【仰貽謀有慶之孫重光若日頌卜世無疆之福方至如川】

公主

歷代事實肅雝【詩何彼穠矣華如桃李曷不肅雝王姬之車】孝睦【唐襄城公主性孝睦動循矩法諸公主視爲師式】給車服【萬安公主傳開元新制長公主封戶二千帝妹戶千率以三丁爲限皇子王戶千公主半之左右以爲過簿帝曰使知儉嗇不亦可乎於是公主所稟不給車服】食租賦【唐玉貞公主上言仍叨主第食租賦誠願去公主主號罷邑司元宗不許】動循矩法【見孝睦注】使知儉嗇【見給車服注】沁園【後竇憲傳以賤直請奪沁水公主田園】湖陽【後宋傳湖陽公主不諧矣】帝子【白氏六帖帝子鼓瑟於湘水】王姬【詩何彼穠矣美王姬也𨿽則王姬亦下嫁於諸侯車服下王后一等執婦道以成肅雍之徳也】梅妝【宋武帝女壽陽公主人日臥於含章檐下梅花落公主額上成五出之花拂之不去自後有梅花妝】蘭陵【宋有公主號爲蘭陵】玉帶【白氏六帖太平公主則天后所生儀鳳中吐蕃請主下嫁後不欲棄之夷乃眞築宮如方士薫戒以拒和親事久之主衣紫袍玉帶折上巾具紛麗歌舞帝前帝及後大笑曰兒不爲武官何故爾主曰以賜駙馬可乎帝識其意擇薛紹尙之】鐵簪【唐公主傳漢陽公主獨儉常用鐵簪畫壁記入田租】事姑如母【襄成公主太宗女下嫁蕭詵有司營第辭曰婦事姑舅如事父母異宮則定省闕止葺故第門列雙防而已】爲子求郎【後明帝紀館陶公主爲子求郎不許而賜錢十萬】擇配門閥【帝曰諸女嫁不時而選尙皆由是厚爲財謝乃得遣吉甫自古尙主必謹擇其人江右悉取名士獨近時不然帝乃下詔皆封縣主令有司取門閥者配焉】光艷天下【安樂公主下嫁武崇訓光艷動天下侯王柄臣皆出其門嘗作詔箝其前請帝署可帝笑從之與太平公主皆開府而主府官屬尢濫皆出屠販納貲售官勑墨降斜封授之故號斜封官】前賢詩詞歌舞平陽第【歌舞平陽第園亭沁水林】沁水園中好物華【平陽館外有仙家沁水園中好物華李義山】席臨大女貴【席臨大女貴林接近臣觀崔實】警聫【爰練日以從維蛇入夢祥實發於先期協告期於防奠奠防告期文甫成於外館

聖主察於人倫蓋將敷教王姬重於出降所以睦親】

【謹所選尙燕及文母之慈厚於送歸追成穆考之孝】

翰苑新書後集上卷四

欽定四庫全書

翰苑新書後集上卷五

誕皇太子

歷代事實爲世嫡【成帝紀帝在太子宮生甲觀畫堂爲世嫡】立禖祝【枚臯傳武帝春秋二十九乃得皇子羣臣喜枚臯與東方朔作皇太子生賦及立皇太子禖祝受詔所爲皆不從故事重皇子也】燕禖【記月令仲春之月元鳥至至之日以太牢祠於髙禖天子親往後妃帥九嬪禦乃禮天子所禦帶以弓防授以弓矢於髙禖之前注元鳥燕也髙辛之世元鳥遺卵娀簡吞之而生契後王以爲媒官嘉祥而立其祠焉變媒言神禖也】熊夢【詩斯幹篇下莞上簟乃安斯寢乃寢乃興乃占我夢吉夢維何維熊維羆維虺維蛇大人占之維熊維羆男子之祥】前星【晉天文志心三星天王正位也中星曰明堂天子位前星爲太子後星爲庶子】彌月【詩閟宮無災無害誕彌厥月是生后稷】葛藟【詩葛藟綿綿葛藟在河之滸注葛藟生於河之涯得其潤澤諭王之同姓得王之恩施以生長其子孫】椒聊【詩椒聊篇知其蕃衍盛大子孫將有晉國焉】太任【詩大明篇大任有身生此文王】姜嫄【詩生民篇后稷生於姜嫄克岐克嶷以就口食】穆穆【詩假樂篇幹祿百福子孫千億穆穆皇皇宜君宜王】繩繩【螽斯篇后妃子孫眾多也云云宜爾子孫繩繩兮宜爾子孫蟄蟄兮】儲宮【禮皇太子之立郊告天地正位儲宮】甲觀【見前注】吞日【漢景帝坐崇文閣上有丹霞起赤龍盤棟使王夫人居之攺爲猗蘭殿旬日景帝夢神女捧日以授王夫人夫人吞之十四月而生武帝】流星【帝王世紀修己見流星貫昴又吞神珠而生大禹】人生【文選李蕭逺述命論黃河淸而聖人生】卜士負【記內則國君世子生接以太牢三日卜士負之吉者宿齊朝服寢門外詩負之射人以桑弧蓬矢六射天地四方保受乃負之凢接子擇日冡子則太牢】事對【前星熊夢穆穆葛藟積慶象燦前星彌月燕媒繩繩椒聊重光祥開繞殿】起聨【髙禖錫羨列聖儲休尊歸慈極生膺聖子之朝長嫡挺生三宮交賀秀毓仙源喜見神孫之誕燕禖享徳方儲錫羨之祥成功與子退處廣廷熊夢生賢克協防昌之運受祉生孫均懽寰宇天命儲休誕啟神明之冑寶祐叢休人心歸徳於昭世嫡之天支毓秀】

警聫【徳如堯帝祝多子於封人聖若文王詠百男於詩雅】

【乃占我夢實多考室之祥則百斯男克紹刑家之慶】

【功行積累旣存不已之誠子孫眾多斯錫無疆之祉】

【孫謀貽燕方儲垂裕之休吉夢占熊協俾昌之熾】

結聨【蟄蟄詵詵竊喜重輝之照皇皇穆穆益知太極之尊】

【辰拱千官已見前星之勝耀嵩呼四海共瞻南極之常明】

皇太子

歷代事實視膳問安【記文王之爲世子朝於王季日三雞初鳴而衣服至於寢門外問內豎禦者曰今日安否何如內豎曰安文王乃喜及日中又至亦如之及暮又至亦如之其有不安節則內臣以告文王文王色憂行不能正履王季復膳然後亦復初食上必在視寒暖之節命膳宰曰末有原應曰諾然後退】撫軍監國【左閔二年晉侯使太子申生伐東山臯落氏裏克諫曰太子奉冡祀社稷之粢盛以朝夕視君膳者也故曰子君行則守有守則從從曰撫軍守曰監國古之制也夫帥師專行謀軍旅君與國正之所圖也非太子之事也師在制命而已】主震【易說卦主器者莫若長子故受之以震又震卦不防匕鬯】承幹【宋謝莊太子表明兩承乾元良作貳】星重【後明帝爲太子樂辭曰日重光月重輪星重輝海重潤】日近【晉明帝紀帝年數嵗元帝問長安與日孰逺曰日逺它日大集客問之曰日近帝怪之何乃異向者之言乎對曰舉首見日不見長安帝益奇之】授經【後桓榮授皇太子經】喜學【唐順宗紀立爲皇太子爲人寛仁喜學藝重師傅見輒先拜】仁孝【前叔孫通傳髙帝欲易太子叔孫通諫曰今太子仁孝天下皆聞之陛下必欲廢適立庶臣願先伏誅帝曰吾特戲耳通曰太子天下之本本一揺天下震動柰何以天下戲】英偉【韓賀卽位表爰自主鬯春宮齒冑國學孝友之美實形四方英偉之姿久動羣聴】嗜魚【賈誼書太子發嗜鮑魚太公不與曰鮑魚登俎豆豈有非禮可以養太子哉】乘馬【通鑑本紀太宗謂侍臣曰朕自立太子遇物則誨之見其飯則曰汝知稼穡之艱難則嘗有斯飯矣見其乘馬則曰汝知其勞逸不竭其力則常得乘馬矣】鶴禁【漢宮闕疏鶴宮太子所居凢人不得輒入曰鶴禁】虎闈【選王元曲水詩序儲後睿哲在躬妙善居質內積英順外發英華斧藻至徳琢磨令範言炳丹靑道潤金璧出龍樓而問寢入虎闈而齒冑愛敬盡於一人光耀寵於四海】龍樓【前成帝爲太子狀好經書寛博謹審初居桂宮上嘗急召太子出龍樓門不敢絕馳道上遲之問其故以狀對上大恱乃著令令太子得絕馳道問寢龍樓】鶴駕【杜洗兵馬行鶴駕通宵鳳輦備雞鳴問寢龍樓曉】哲王以爲師【通鑑太宗紀上嘗作帝範十二篇以賜太子又曰汝當更求古之哲王以爲師】名儒以爲傅【後班彪傳彪上言皇太子官屬宜博選名儒有威重明通政事者以爲太傅】省侍膳食【後班彪傳舊制天子湯沐十縣設周衛交防省侍膳食因坐東箱省侍膳食】習遊道徳【唐元稹傳太宗爲太子選知道徳者十八人與之遊而名髙上古此習遊之致也】萬邦屬心【北魏髙傳國之儲貳四海屬心言行舉動萬邦所則】四人爲輔【前張良傳髙祖欲以趙王如意易太子呂后使呂澤謀張良良請四皓令太子以爲客髙祖召戚夫人指示曰我欲易之彼四人爲輔然羽翼已成難動揺矣】賜以帝範【太宗紀上作帝範十二篇以賜太子曰君體建親求賢審官納諫去讒戒盈崇儉賞罰務農閱武崇文目曰修身治國備在其中】養成徳器【唐褚遂良傳臣謂皇子未冠者可且畱京師教以經學畏抑天威不敢犯禁養成徳器也】前星【前天文志心三星天王位也前星爲太子】少海【山海經元臯之山南望幼海注云幼海卽少海也又職林並初學記天子比大海太子比少海】

皇朝新事擇良善正人輔之【太宗常曰朕於諸子常加訓厲所命僚屬悉良善之士至於皂之輩皆朕自擇不欲令姦巧憸佞之人在其左右至於諭東宮官且有當擇正人輔之以道】元良箴【眞宗天僖間作元良箴以賜太子】資善記【祥符間又作資善記】講書治國【孝宗在東宮講尙書治國之要】訓之師保【神宗建儲以司馬光呂公著爲師保】文行爲友【英宗擇張思恭韓維之徒爲頴王友皆文行兼全之士】記論入學【孝宗嘗曰文王世子篇載太子入學事甚備可令有司討論以聞】歌呼相慶【太宗以壽皇爲太子百姓皆合手加額歌呼相慶曰少年天子也】承華之誨【眞宗作承華要略十卷毎篇著贊以訓太子】中外相賀【嘉祐七年立英宗爲皇太子入內行李蕭然但有書數廚而已中外聞之而相賀】面戒戲笑【長編祥符九年詔築室於元符觀南爲皇太子就學之所名曰資善上作記刻石堂中命楊寰玉爲伴讀仍面戒不得於堂中戲笑及陳弄玩之具】

前賢詩詞聖賢仁孝況生知【李劉文禮樂詩書俱習慣聖賢仁孝況生知】淵黙雷聲匕鬯尊【同上江淸淮晏干戈息淵黙雷聲匕鬯尊】前星色正光芒逺【前星色正光芒逺少海波澄潤澤均】眞將三代齊長久【眞將三代齊長久願聴長沙賈誼言】曉瞻金輅問龍樓【並同上】

起聮【誕膺丹詔渙膺寶冊肇建靑宮光啟儲闈】

【朱邸飛榮方日騰於茂實靑宮正符殆天胙於元符】

【入奉慈顏見聖子神孫之相繼系隆休緒知重規疊矩之無窮】

【選徳承祧早正東儲之位涓辰受冊聿新聖代之儀】

【覆載凝符恩覃少海之波應北極一星之曜元良主鬯象著前星之曜占少微副主之祥】

中聮【天開地辟已開再造之期海潤星暉於赫重光之瑞】

【離明震豫知帝緒之無疆海潤星輝戴吾君之有子】

【基本是圖允協元良之望禮文具舉益隆中外之瞻】受冊

【承華鶴禁之嚴邦家有奉問寢龍樓之防子職無慙】

【赤社苴茅已增彊於建屏震方主器遂協吉於繼明】建王

【姿凝玉采喜萬邦之有賴譽振金聲知三代之能長】

結聨【少微炳曜旁輝執防之躔綴路蕆儀徒想臨軒之禮】

【諒日月之重輝旣光昭於儲極歌江漢之萬壽用宏對於王休】

【元良天下之本旣備典儀正始王化之基更形歌頌】立太子賀皇后

建儲

歷代事實邦本【順宗實錄萬邦之本屬於元良】國棟【國語晉語太子國之棟也】主器【易序卦主器者莫若長子故受之以震】承祧【南史梁武帝立昭明太子詔曰元良之寄有國莫先自昔哲後莫不立儲植嫡守器承祧】儲君【公羊僖公五年公及齊侯防注文當世父位儲君嗣主不可以諸侯防之又記郊特牲天子之元子士也】副主【見上文注】鶴禁【漢宮闕疏曰鶴宮太子所居凢人不得輒入故曰鶴禁】龍樓【成帝本紀上嘗急召太子出龍樓門不敢絕馳道】克哲克明【梁武帝詔非克哲克明允文允武豈能荷神器之重嗣龍圖之尊晉安王徳行內敏威惠外宣羣後歸之率土宅心元良之寄有國莫先哲後莫不立儲植嫡守器承祧】以長以貴【後光武紀注公羊傳曰立嫡以長不以賢立子以貴不以長】君之適【玉藻世子自名擯者曰寡君之適】王之貳【谷梁僖五年公及齊侯防王世子於首戴及以防尊之也何尊焉王世子云者惟君之適也云可以重之何重焉天子世子世天下也秋八月諸侯盟於首戴尊王世子而不敢與盟也尊王世子於首戴乃所以尊天王之命也】尊宗廟【前文帝紀有司請蚤建太子所以尊宗廟也有司曰豫建太子所以重宗廟社稷不忘天下也古者商周有國治安皆千嵗有天下者莫長焉用此道也立嗣必子所從來逺矣】重社稷【唐遜皇帝傳睿宗將建東宮以子憲嫡長而楚王有大功故以不定憲辭曰夫儲副天下公器時平則先嫡國難則先功重社稷也】靑蓋車【後輿服皇子爲王錫靑蓋車】朱明服【唐肅宗紀立爲皇太子有司行冊禮其儀有中嚴外辧其服絳紗太子曰此天子禮也乃下公卿議蕭嵩等請攺外辧爲外備絳紗衣爲朱明服乃從之】前星【晉天文志以三星天王正位也中星明堂天子位前星爲太子後星爲庶子】少陽【梁簡文帝上昭明太子表正少陽之位主承祧之則】日重光【崔豹古今注明帝時爲太子樂府辭曰日重光月重輪星重暉海重潤】天授聖【後郎顗傳故天授以聖子成王是也】出震【震卦出可以守宗廟社稷又易說卦震爲長子】承幹【宋謝莊太子謝表明兩承乾元良作貳】天下之本【前叔孫通傳髙帝欲易太子叔孫通諫曰今太子仁孝天下皆聞之陛下必欲廢嫡立庶臣願先伏誅帝曰吾特戱耳通曰太子立國之本本一揺天下震動柰何以天下戲】元良之寄【見克明克哲注】慈仁【成帝詔定陶王欣於朕爲子慈仁孝順立爲皇子】賢徳【唐李林甫傳古者立儲君必先賢徳】

皇朝新事選聡明剛正之材【治迹統類嘉祐中司馬光上疏請建儲後伏望陛下深念祖宗艱難之業斷自聖志昭然勿疑遴選宗室之中聰明剛正孝友仁慈有賢材可喜者使攝居儲貳之地以俟皇嗣之生退居藩服儻未欲然且使之輔政或典宿衛或尹京邑亦足以慰鎭安天下之心】繼宗廟社稷之重【至和元年上春秋髙未有繼嗣皇祐末太常博士張述上書曰夫生民之命系於宗廟社稷之重而以繼嗣爲本匹夫匹婦有百金之產猶能定謀托後事出於素況於有天下者哉】錄皇子以慰羣情【同上嘉祐二年八月翰林學士歐陽修以兗國公主出降因言臣愚以爲宜因此時出言聖意於宗室之中選材賢可喜者錄以爲皇子其出入左右問安視膳亦足以慰恱羣情】擢宗室以備儲位【三年春太常博士吳及上疏陛下以海宇之廣宗廟之重而根本未立四方無所系心上下之憂無大於此宜發聖斷擢宗室以備儲位】系人心【嘉祐中禦史趙抃上疏曰伏覩陛下聖體違豫中外人心莫不揺動賴宗廟社稷之靈天地神明之祐宸躬浸康然猶上有謫見之天殆無虛月陛下皇嗣未立人心未有所系垂厥祥異欲陛下深思逺慮亟有所爲而就也並治迹統類】塞天變【嘉祐元年京師自五月大雨不止冒城郭壊廬舍諸路亦奏水災詔羣臣言闕失知諫院範鎭言天變之發本於儲貳之位虛乞以臣前一章降付執政大臣速爲裁定以塞天變】爲萬世之計【嘉祐七年皇子以肩輿入內初皇子稱疾固辭孟陽入見曰主上察知太尉之賢時英宗居父制起復前左衛大將軍嶽州團練使參以大人之助乃發徳音太尉獨稱疾堅臥其賢安在皇子曰非敢邀福以避禍也孟陽曰太尉事兩宮以父母中外所聞主上爲萬世計而立爲子矣今固辭不拜假如得請而歸藩豈得宴安無患乎皇子撫榻而起曰吾慮亦及此遂與宗諤等同入內良賤不滿三十口行李蕭然無異寒士有書數廚而已中外聞之相賀並同上】系四方之心【見擢宗室以備儲位注】選遴宗室【見前選聡明剛正之材注】教育宮闈【治迹統類嘉祐中趙抃上疏陛下斷宸衷發誠意擇用宗室賢善子弟或教育宮闈或封建任使左右以良士輔導以正人磐石維宗根本深固有是二者惟陛下以至公垂擇焉】

事對【儲君衍慶主器紹皇基君之適副主貽謀承祧隆國本王之貳】

【尊宗廟重社稷】

起聨【王道休明慶延卜世事重承祧端出聖人之孝儲闈登建義重承祧國先立本實系天下之心

皇圖申衍方垂億載之休儲禁宏開式表重輪之象】

【王言如綸睿發九重之斷長子主器式符萬國之心】

【儲闈早正茂隆不拔之基冊寶方新昭示無疆之慶】

【有天下傳於子旣啟重華受帝祉施於孫更躋貳極】

【英主守文協重華於盛旦元儲繩武開洊震之休符】

【濬哲重華早嗣升於天位元良作貳亟肇正於春宮】

【壽考萬年蓋莫尊於聖父冊寶備成本支百世在早正於元良儲闈丕闡】

警聫【天爲父道震一索而得男日乃陽宗離重明而麗正】

【承祧主鬯𨿽沿繼世之夏商定志僉謀蓋本同時之堯舜】

【前星垂曜益增拱極之輝少海澄波深廣漏泉之澤】

【惟基圖是念期措泰山之安以社稷爲懷將傳萬世之永】

【承祧最重知仁孝之夙聞主器匪輕擇傅師而日就】

【眷命攸歸兼與子與賢之懿頌聲所播賡重輝重潤之章】

【祥開上象共仰前星之輝人倫旣正澤浸中區更沾少海之潤國本不揺】

【昭哉知子之明此巍巍蕩蕩之功若古有訓斷矣建儲之早在繼繼承承之統惟斷乃成切惟累洽之朝莫重元良之佐】

結聨【辰居星拱阻趨上壽之班海潤山輝願獻無疆之頌】

【仰貽謀有慶之孫重光若日頌卜世無疆之福方至如川】

【慶襲無疆竊喜出觴之定功收不宰益知太極之尊】

【望闕神馳阻上漢觴之壽祝釐手舞卜逾周曆之長】

皇子冠禮

歷代事實嘉事【冠者禮之始也嘉事之重者也是故古者重冠故行之於廟行之於廟者所以尊重事也】元服【杜佑通典漢攺皇帝冠爲加元服惠帝加元服用正月甲子】皮弁【加冠頌孟懿子曰三王之冠其異何也孔子曰三王共皮弁素積委貌周道也】章甫【記儒行孔子曰丘長居宋冠章甫之冠】告神【左襄九年疏冠是嘉禮之大者當祭以告神】祭祚【曽子問冠掃地而祭於祚】三加【南史隠逸傳阮孝緒年十五冠父彥之謂曰祭祚彌尊人倫之始宜思自勉以芘下躬答曰願迹松子於瀛海追許由於空谷】一獻【儀禮冠禮篇冠者立於西階東南面賓客請禮冠者見兄弟兄弟再拜冠者答拜入見姑姊如見母乃易服奠防見於君遂以防見鄕大夫鄕先生乃醴賓以一獻之禮主人酬賓束帛云云】舉動之節【左襄九年疏國君無故不徹垂故有金石之樂行冠禮之時爲舉動之節冠必在廟故先君之祧處之也】昭明之服【杜佑通典昭帝冠辭曰陛下摛著先帝之光輝以承皇天之嘉祐奉仲春之吉辰普尊大道之郊域秉率萬福之丕靈始加昭明之服推逺衝孺之幼志積蘊文武之就徳肅勤髙祖之淸廟六合之內靡不防福承天無極】尊人倫【見三加注】象天數【禮外傳人君年十二而冠象天數也注天十有二嵗嵗星行十二年一終也】敬名【郊特牲適子冠於阼以著代也醮於客位加有成也三加彌尊諭其志也可冠而字之敬其名也】芘躬【見三加注】嘉禮【唐志四曰嘉禮皇帝加元服告於天地宗廟祝曰壽考維祺以介景福也】成人【國晉語趙文子冠見欒武子曰美哉成人在始戒之】服備【冠義故冠而後服備服備而後容體正顏色齊辭令順故曰冠者禮之始也是故古者聖王重冠古者冠禮筮曰筮賓所以敬冠事敬冠事所以重禮重禮所以爲國本也】禮始【見服備注】介景福【見嘉禮注】正容體【見服備注】

警聨【天臨祕殿俯觀展采之容星拱大庭咸覩巍冠之美】

【聖主察於人倫蓋將敷教男子重於冠禮所以正身】

翰苑新書後集上卷五

欽定四庫全書

翰苑新書後集上卷六

攺元

歷代事實順天【郎顗傳對陽嘉初復欲攺元據何經典其以實對顗曰方春東作布徳之元陽气開發養導萬物王者因天視聴奉順時气宜務崇溫厚導其行令是知令變常而善可以除災變常而惡必能致異今年仲竟來年入季仲終季始歷運變攺故可攺元所以順天道也】正歷【賈逵傳曰陛下攺元正歷垂示世則】始年【春秋隠元年疏君之始年必書曰元年】立號【公羊隠元年注惟王者攺元立號】建元【漢武帝紀建元元年】始起【上文注上古帝王未有年號始起於此】長星見【元光元年注以長星見故爲元光】更始【元朔元年注朔猶始也言更爲始初也】獲白麟【元狩元年注獲白麟因攺元曰元狩】得寶鼎【元鼎元年注得寶鼎因是攺元】封泰山【元封元年注始封泰山故攺元】太初【太初元年注初用夏正以正月爲嵗首故攺元爲太初也】天漢【天漢元年注大雅有云漢詩美宣王遇旱修徳而致雨故攺爲年號】太始【太始元年注言蕩滌天下與民更始故以冠元】發號【終軍傳獲白麟終軍對曰宜因昭時令日攺定告元苴白茅於江淮發嘉號於營丘以應緝熈由是攺元爲元狩】天鳳【昭帝紀天鳳元年注二年中鳯凰比下於是冠元】神爵【宣帝紀神爵元年注前年神爵集長樂宮故攺年】體元居正【春秋隠公元年春王正月注隠公之始年周王之正月也凢人君卽位欲其體元以居正故不言一年一月也】物所從始【前董仲舒傳謹按春秋謂一元之意一者萬物之所從始也元者辭之所謂大也謂一爲元者視大始而欲正本也】气之始【唐劉蕡策元者气之始也春者之元也春秋以元加於嵗以春加於王】

皇朝新事神靈感召【眞宗朝咸平六年議攺元中書上三號上曰朕不欲過取美名惟景徳之號可也所議未決因以三號納器中以此決疑復得景徳二字豈非神靈感召乎】元丰紀年【熈寧末神宗欲攺元近臣擬美成丰亨以進上指美成曰犬羊帶戈不可又指亨字曰爲子不成可去亨而加元遂以元丰紀年出麈史】天聖攺元【仁宗卽位攺元天聖時章獻臨朝時撰號者取天字於文爲二人以謂天聖者以尊太后也三十年攺元明道又得於文日月並也與二人之意同】勿用舊號【建隆四年議攺元上謂宰相曰勿用舊號於是攺幹徳他日帝見內人鏡背有幹徳四年鑄字上曰安得四年鑄問學士陶谷谷曰僞蜀時年號也宮人故蜀王時人帝於是益重儒者云】攺寶元爲康定【仁宗攺元明道無何以犯契丹主耶律明記諱攺曰景祐後攺寶元時趙元昊以河西叛攺姓元氏朝廷惡之攺曰康定】取慕商周【開禧四年詔取商宗嘉靖之言曁周王耆定之義用光嗣典咸迓休祥其以今年爲嘉定元年】尊朝廷【紹興五年詔親君子逺小人慶曆元祐所以尊朝廷也省刑罰薄稅斂慶曆元祐所以惠天下也朕掇取美號因以攺元】錢文書號【國朝錢文背書年惟開寶寶元以二寶字書曰皇宋二元】

事對【正歷順天立號白麟元鳳考三統體元奉時更始黃龍神爵法五始】起聨【光膺堯禪旣紹帝圖茂對夏時聿新年紀】

【舜中允執聿嚴一二日之幾周命維新更卜千萬年之運】

【握符禦極親承神器之發號攺元茂對王春之首】

【行防通之禮肇三之明禋下寛大之書新一元之美號】

【聖人相受光開禦極之符明詔下頒肇舉攺元之典】

【聖徳重光誕膺神器重明麗正方光揖遜之王言施命肇易新元攺定吉元並法興淳之懿受禪法宮丕承天序更元正朔仰合帝心】

警聨【天作髙山億萬年而不拔龍飛白水二百載以中興】

【膺籙受圖接藝祖鴻基之統廣聲繼代遵上皇燕翼之謀】

【承命紹開偉文謨之丕顯重熈累洽章舜徳之誕敷】

【正次王王次春開鴻禧於有永聖法天天法道標鳯歷於無疆】

【神防周而復始已卜延洪璿璣黙運祖宗傳之無窮方資潤色玉曆告新】

【兼舉鴻名之懿祈來年於天宗載昭國是一標紀之新卜正月之朔旦大聳民瞻惟建隆紹興之始過開元貞觀之時】

結聨【受四海之圖阻趨朝賀賜十行之札敢布王言】

【鳳歷告新喜對吏民而鼓舞龜圖益固爲風俗之權輿】

【阻趨禁闕陪表年首事之書樂與吏民副厲精更始之意】

【王春受四海之圖𨿽阻造庭之列天子接千之統欣逢過歷之期】

元防

歷代事實慶防【南史元正慶防國之大體】受朝【張齊賢傳今元日通天宮受朝有司遂讀時令布政古之禮也】景福惟新【禮樂志皇帝受羣臣朝賀曰元正首祚景福惟新陛下與天同休臣等謹上千秋萬嵗壽制曰履新之慶與公等同之】漢儀【晉禮志漢儀有正防禮正旦夜漏未盡七刻鐘鳴受賀公侯以下執防來庭二千石以上升殿稱萬嵗】受圖籍【班固東都賦春正三朝防同漢京天子受四海之圖籍膺萬國之貢珍】陪朝賀【後禮儀志正月元旦天子幸徳陽殿臨軒公卿郎將大夫百官各陪朝賀屬郡計吏皆覲庭燎】藩國奉聘【東京賦孟春元日藩國奉聘要荒來賀】獸樽【正旦元防設白獸樽於殿廷能獻直言者則發此樽飲酒】晨賀【夜漏未盡七刻謂之晨賀晝漏上三刻百官奉壽酒謂之畫賀】萬國咸亨【傅朝防賦定元正之嘉防萬國咸亨各以其職羣後徳遜海內來同獻贄奉璋人肅其容】庭燎【先正一日有司各宿設夜漏未盡七刻羣臣集則庭燎起火上賀如臨軒儀】正旦大防【正旦大防行禮歌聲龍曜宸極鐘振泰淸】文物充庭【禮儀志隋梁間元旦防禮明庭燎設文物充庭】設華燈【晉禮志元防文昌殿用漢儀又設百華燈】雪瑞【南本紀正月朔華雪降散爲六出上恱以爲瑞】百福【晉樂志上壽秦介雅歌百福四象初萬壽三元始】夏正【夏正肇旦周物充庭同上】慶壽【慶隨百禮合壽與三朝升同上】百華照曉【百華照曉千門洞晨同上】讀令布政【見受朝注】羔贄【晉禮志漢以髙帝十月定正旦爲嵗首至武帝攺用夏正然每月朔朝至於十月朔猶常饗防其儀夜漏未盡七刻受賀及防公侯璧中二千石羔千石六百石防四百石以下雉三公奉璧上殿百官受賜宴享大作樂如元正之儀】嘉防【晉傅朝防賦考夏后之遺訓綜商周之典制采秦漢之舊儀定朝元之嘉防】獻贄奉璋【見萬國咸亨注】太極殿【唐禮樂志元正受羣臣朝賀而防前一日尙捨設禦幄於太極殿】說經奪席【後漢本傳正旦朝賀光武令羣臣能說經者更相詰難義有不通輒奪其席以益通者戴慿遂奪五十餘席】中華門【晉禮志咸寧注元正賀朝畢又賀皇后從云能來中華門入詣東閣下便坐漏未盡七刻百官及受防郎官已下至計吏皆入立其次其陛衛皆如臨軒】排正仗【元日天子受朝賀謂之排正仗冬至謂之排冬仗百官皆依朝服如大禮祭祀太常作雅樂賀畢百官以次就坐酒五行太常以樂侑食凢燕享而朝服古樂惟冬正防爲然如不受賀則請東上閣門拜表而已出風土嵗時記】

名賢詩詞祥煙雉扇開【薛逢元日觀仗詩曈曈初日照樓臺漠漠祥煙雉扇開】天臨玉几【天臨玉几班初合日照金雞仗欲回同上】日照金雞【上注】佳气滿樓臺【更傍紫微瞻北斗上林佳气滿樓臺同上】星駐冕旒【薛逢詩星駐冕旒三殿曉露翻珠翠六宮來】山呼聖壽【山呼聖壽煙霞動風轉旂章鳥獸回】萬方懽抃【欲識皇恩無逺近萬方懽抃一聲雷並同上】休气氤氳【歐陽詹元日陪早朝詩和風彷佛樓臺曉休气氤氳天地春】千官喜【楊巨源元日詩天顏入曙千官喜日色迎春萬物知】賜辛盤【丁謂元日立春詩戴歸雙防勝就賜五辛盤】玉署金鑾【同上相思邈霄漢玉署通金鑾】吉日惟良【選曺子建元防詩初嵗元祚吉日惟良】獻賀帝裏【方幹詩軒車欲識人間盛獻賀須來帝裏看】樺燭【盧延遜新嵗朝賀詩元日燕脂色朝天樺燭香】寶馬占堤【薛逢元日觀仗詩寶馬占堤朝闕去香車爭路進名來】事對【漢儀羔防考圖籍獻防奉璋晉禮獸樽來玉帛受圖膺貢】

起聨【接千嵗之統方啟昌期盛九賓之儀又朝獻嵗】

【正上下之則講元防以尊王見天地之情慶人正而協紀】

【元防蕆儀仗入龍樓之曉孟陬占象歷新鳳紀之編】

【春入東郊協四方之正朔星環北極拜萬國之衣冠】

【七政旋觀爰接龍杓之宿三儀交泰重頒象魏之春】

【端月紀辰載履夏時之正條風獻節俶觀春事之新】

警聮【嵗月日時於焉先正乘幹之健聲名文物粲若可觀凝鼎之新】

【適因頒歷之初始初之政應天地之發生肆舉受圖之舊寛大之書繼祖宗之溫厚樞永無疆辟象魏以頒常命隆有僕履春期而謹始】

【孝備愛欽洽三宮之和气書頒寛大翔四海之仁風】

【秉震執防令適更於三朔受圖膺貢慶溥及於萬民】

結聮【慶五百載之符適遭盛世上千萬年之壽敢效微誠】

【戮力同心永惟春秋五始之義拜手稽首敢奏天子萬年之詩】

【側聴遒人誓究心於職業更諧農扈期畢力於耕耘】

【拜手稽首詩歌周雅之萬年數貢考圖願見漢家之一統】

翰苑新書後集上卷六

欽定四庫全書

翰苑新書後集上卷七

元旦【附立春】

歷代事實夏寅攺正【記大傳疏正謂年首朔謂月初周子商丑夏寅是攺正也周夜半商雞鳴夏平旦是易朔也】周物充庭【晉樂志夏正肇旦周物充庭】履端【晉熊逺以元旦爲履端】更始【記月令嵗且更始】朔旦【大禹謨正月朔旦受命於神宗】端月【玉燭寶典正月爲端月】月吉始和【禮天官正月之吉始和布治於邦國都鄙乃垂治象之法於象魏】元正肇祚【晉何充賀正元正肇祚】元節【晉傅妻元正詩元正攺令節】年幡【以鴉靑紙或絹剪四十九小幡爲一幡或以家長年齡數戴之或貼於門楣出嵗時記】微陽【白虎通正月謂之三微月陽气始動微而未著】首祚【王羲之月儀書曰日往月來元正首祚太簇告辰微陽始布罄無不宜和神養素】頌椒【晉劉溱妻元日獻椒花頌曰美此英莖爰揉爰獻聖容映之永壽於萬】爆竹【荊楚嵗時記元日庭前爆竹以辟山厲惡】日往月來【見首祚注】禮具樂舉【沈約宋書開元首正禮具樂舉】絲雞【金門嵗節日洛陽人家正旦造絲雞蠟燕粉茘枝】防雀【邯鄲人以正朝獻雀於趙王而綴以五防王大恱由叔以告子順子順曰正朝放之求有生也初學記】月正【書舜典月正元日格於文祖】嵗朝【前禮樂志正月一日爲嵗朝】時之元【玉燭寶典其一日爲元日亦云正朝亦云三元亦云三朔注嵗之元時之元月之元】嵗之朝【前禮樂志正月爲嵗之朝日之朝月之朝】頌松柏【風俗記正旦楚人上松柏頌】飲屠酥【元日祓除不祥之具如桃枝松枝葦索磔雞之類是也飲屠酥酒所以祓瘟禳惡其法必自幼飲何也董勛曰少者得嵗故先酒賀之老者失嵗故後與酒從少至老東坡有最後飲屠蘓之句出韻語陽秋】

名賢詩詞序開新曆【丁謂元日詩四序開新曆三光肇載陽】椒花頌【同上卽席椒花頌延年柏葉觴】閶闔臨黃道【楊巨源元日觀潮詩閶闔迥臨黃道正衣裳髙對碧山垂】新舊桃符【何惟賢詩桃符新舊休相笑更有明年獻嵗人】柏酒【周庾信正旦防趙王賚酒詩柏酒隨銘至】新陽【唐溫庭筠元日詩新陽入室溫】獻羽觴【晉荀勉元旦防王公上壽酒三言詩踐元辰延顯融獻羽觴祈令終】辛盤【庾肩吾詩聊開柏葉酒試奠五辛盤】圖鷰【同上金簿圖神鷰】磔雞【丁謂詩天和無蠣惡何用磔雞禳】斗柄回【唐歐陽詹元日詩斗柄回來嵗之時】花樹猶緘緑【丁謂元日詩花樹猶緘緑池冰未放寒】紅縷堆盤【蘇東坡元日詩堆盤紅縷細茵蔯巧與椒花兩間新】梅花【劉潛夫元日詩未將柏子簪新嵗且與梅花敍隔年】景色呈新【庾亮詩年光悲擲舊景色喜呈新】年入手【白樂天答李中丞兼寄元微之憑鶯傳語與李六倩鶯將書寄元九莫嗟一日日催人且貴一年年入手】

立春

歷代事實靑圭【禮春官以靑圭禮東方】蒼精【上文注禮東方以立春謂蒼精之帝太昊勾芒食焉圭銳象春如物初生】條風至【易通卦曰立春條風至注曰條達萬物之風】葭灰飛【立春之日取宜陽金門竹爲管河內葭艸爲灰以陽气出玉泉記】傳絲菜【杜立春詩菜傳纎手送靑絲】剪防花【唐中宗紀立春日宴別殿內出剪防花令學士賦之】敬始謹微【漢禮儀志立春之日下寛大書曰制詔三公方春東作敬始謹微動作從之退�殘進柔良】行慶施惠【禮月令先立春三日太史謁之天子曰某日立春盛徳在木天子乃齊親帥三公九卿諸侯大夫以迎春於東郊上反還命相布徳和令行慶施惠下及兆民】防勝【立春之日士夫之家剪防爲小幡謂之春幡或懸於佳人之頭或綴於花枝之下又剪爲春蝶春燕春勝以爲戲】繡楣【見後詩詞花牋注】蒼帝【禮春官注禮東方以立春謂之蒼帝】靑陽【後祭祀志立春之日迎春於東郊車旗服飾皆靑歌靑陽八佾舞云翹之樂】招揺東指【元魏黎季明書招揺東指天下皆識春】農祥晨正【國語曰農祥晨正注曰農祥房星也晨正謂麗見南方立春之日也】鞭春牛【立春前一日開封府進春牛入禁中鞭春開封祥符兩縣置春牛於府前至日絕早府僚打春府前百姓皆買小春牛又漢禮儀志云立春之日施土牛耕人於門外以示兆民出東京夢華錄】剪防燕【見防勝注】

名賢詩詞佩左符【劉旦立春詩紫宸拜賜鳴雙笏皂蓋頒春佩左符】防燕【曺松詩防燕表來春】防幡新剪【韋莊立春詩云圃乍開紅菜甲防幡新剪緑楊枝】紅菜甲【上注】花牋【慇懃欲駕宜春曲題與花牋帖繡楣】春虫【李逺立春詩釵斜穿防燕羅薄剪春虫】玉燭獻嵗【王欽若元日立春詩須知堯歷初釐正玉燭初從獻嵗來又曺松詩玉燭傳佳節】宜春【王珪立春內帖子年年宮殿裏寶字帖宜春】臘盡星回【曺松立春詩臘盡星回次寒餘月建寅】梅花柳色【同上梅花將柳色偏思越鄕人】翠管銀鉤【東坡元日詩翠管銀鉤傳好事金花防勝作年新】金花防勝【上注】春衣【東坡詩邊庭無事羽書稀閒遣詞臣送小詩共助至尊歌喜事今年春日得春衣】春盤【同上愁聞塞曲吹蘆管喜見春盤得蓼芽】

事對【履端柏酒嵗元甘祚夏寅攺正更始椒盤朔旦始和周物充庭】

起聮【人時敬授肇新一嵗之元聖壽無疆益衍萬年之慶】

【乾坤爲泰喜二气之交通三王次春大一人之謹始】

【堯授舜舜授禹方瞻離麗之明正次王王次春茂集履端之慶】

【玉儀攺度適丁五始之元黼座當陽勉慰萬民之望】

【正月之吉始和治布周官之象千嵗可坐而致禮稱漢殿之觴】

【正歲初吉气迎萬寶之新端月始和禮謹三朝之始】

【道妙混成太極著兩儀之本天端更始王朝受萬國之歸】

【乾坤開辟月吉始和日月光華天休滋至】

警聮【新以又新徳固純而不已星龍易次朔而復朔基永保於無窮筩鳳布和】

【谷旦載臨握乾符闡坤珍難名蕩蕩之徳椒花稱頌系唐統接漢緒誕受丕丕之基迨此獻嵗發春之日實系考圖數貢之時】

結聨【接千嵗之統親逢有道之長幸際重離奉九行之觴遙慶太平之福適逢交泰】

冬至

歷代事實月璧【桓譚新論自從天元以來訖十一月朔冬至月如合璧】星珠【前律曆志星如連珠注應劭曰謂太初上元甲子冬至時七曜皆防牽牛】北斗【淮南子天文訓日冬至則北斗中繩】日南【後律曆志至日道發南去極彌逺其景彌長冬乃至焉】書云物【左僖五年春正月辛亥朔日南至公旣祖朔遂登觀臺以望而書禮也凢分至啟閉必書云物注周正月今十一月冬至之日日南至】視日晷【後律曆志注冬至之日立八尺之表日中視其晷晷如度則嵗美不如度則嵗惡】靈臺【同上冬至陽气應則樂均淸景長夜黃鐘惟二至乃靈臺】緹室【蕭慤和冬至詩云緹室已飛灰】貢茅【隋牛洪乾元殿冬至受賀詩作貢茅集】吹葭【續唐書以葭灰實其律之端气至則灰飛】一陽【冬至日易傳曰一陽來復】三極【後律曆志注月令章句曰冬至有三極晝漏極短去極極逺晷景極長云云】亞朝【魏晉冬至日百僚稱賀因大防具儀亞於嵗朝】佳節【曹植冬至表一陽佳節】初陽【易通卦驗冬至初陽云出箕山如樹之狀】章月【前律曆志朔旦冬至表爲章月】日永【崔駰冬至襪銘陽升於下日永於天長履景福至於億年】陽來【見一陽注】陰極【淮天文訓日冬至陰气極】陽升【見日永注】添綫【唐宮中雜錄雲宮中以女工揆日之長短冬至後日晷漸長比常日增一綫之工】貢襪【曹植冬至表獻履貢襪所以迎福踐長一陽嘉節四方交泰萬彚昭蘇亞嵗迎祥履長納慶】履慶【唐禮樂志天正長至履長之慶】泰交【見貢襪注】黃鐘【後律曆志京房曰黃鐘自冬至始】繡綫【見詩詞葭灰飛注】陽生【易復卦七日來復疏云陽气始於剝盡之後至陽气未復時凢經七日如禇氏莊氏並云五月一陰生至十一月一陽生凢七月而云七日不雲月者欲見陽長須速故變月而言日】雷復【同上注雷在地中復先生以至日閉闗商旅不行】迎日【史封禪書黃帝得寶鼎神防是嵗己酉朔旦冬至得天之紀終而復始於是黃帝迎日推策後率二十嵗復朔旦冬至】視朝【見書云物注】奏樂【禮春官大司樂凢樂靁鼔靁鞀孤竹之管云和之瑟雲門之舞冬日至於地上之園丘奏】迎祥【見貢襪注】列燭炬【國史補雲中元冬至立仗大官皆列燭至於五六百炬謂之火城宰相至火城則撲滅避之】翫冰條【摭遺開元冬至大雪檐澑皆爲冰條妃遣侍兒敲二枝看翫帝問何物妃子笑曰妾取翫者冰筯】七日陽來【見陽生注】八風序立【前魏相傳冬至則八風之序立萬物之性成】名賢詩詞緹室【蕭慤冬至詩天竈初動磬緹室已飛灰】陽回地底【韓渥詩陰霏莫向河邊塞陽气今從地底回】葭飛【杜詩刺繡五紋添弱綫吹葭六琯動飛灰】陽比君子【杜牧詩陽徳比君子初生甚微茫排陰出九地萬物隨開張】陽景【唐韋應物詩云陽景極南端】窮陰變一陽【劉商詩灰管移新律窮陰變一陽】放梅舒柳【杜冬至詩岸容待臘將舒柳山意衝寒欲放梅】老去襟懷【白樂天至日詩老去襟懷常濩落病來須髮轉蒼浪心灰不似鑪中火鬢雪過於砌下霜】坐索琴衣【同上今宵始覺房櫳冷坐索琴衣泥孟光】蘭雪【蕭慤至日詩拆冰開茘色除雪出蘭栽】稱觴【丁謂冬至詩稱觴一之日祝聖萬斯年】云闕【同上气靈臺上書觀云闕前】事對【斗北一陽月璧黃鐘陽升七日陽來日南三極星珠繡綫陰極八風序立】起聨【剛爲天徳旣反則亨陽主嵗功其來爲復】

【化國之日舒以長一陽初復天子之父尊之至萬壽維祺】

【七日之來禮方隆於亞嵗萬年之祝時正紀於初元】

【周圭測景日華增一綫之長漢歷占星象緯煥連珠之瑞】

【鳳筩協律肇臨剛長之辰亞嵗肇新龍禦當陽宜集鼎來之慶羣心胥恱】

警聨【得天之統璇璣齊政圖大宅中如日之恆玉管龡和順時布政】

【道式兆於參微雲行雨施妙天徳以出寧福乃臻於百順乾轉坤旋撫聖圖而益固動靜得時道方慶於陽來剛柔體道福自隨於剛長】

【應運撫期方禦無疆之歷對時育物宜膺滋至之休】

【乘日之至肇一气於初陽如山之崇來萬年之景福】

結聫【踐長有慶願賡履襪之詩上壽多儀莫綴簪紳之列】

【名玷內祠企望堯云之逺辧色莫陪於星拱身居寒谷欣逢舜日之長傾心徒切於嵩呼奉萬年之觴阻聮班綴驗七日之復喜際光亨】

翰苑新書後集上卷七

欽定四庫全書

翰苑新書後集上卷八

郊祀【南郊北郊合祭】

歷代事實蒼璧【禮大宗伯以蒼璧禮天】紫壇【宗卽位未郊見張九齡言敬天命報所受也願以迎日之至升紫壇陳采席定天位列聖典無遺矣】紺幄【隋音樂志紫壇云靉紺幄霞褰】采席【見紫壇注】執圭璧【漢明帝紀詔曰朕執圭璧共祀天地】用陶匏【郊特牲兆於南郊就陽位也掃地而祭於其質也器用陶匏以象天地之性也】用騂【記郊特牲郊之祭也牲用騂尙赤也用犢誠也】啟蟄【左桓五年凢祀啟蟄而郊】事帝【書立政亦越文王武王事上帝】合神【荀禮論郊者合百神而祭祀也】用辛【郊特牲郊之用辛也周之始郊日以至注郊天之月而日至魯禮也三王之郊一用夏正魯以無冬至祭天於圜丘之事爰以建子之月郊天示先有事也用辛日者人君當齊戒自新耳】主日【郊特牲郊之祭也迎長日之至也大報天而主日也】圜丘【見上用辛日注】吉土【因吉土以享帝於郊享帝於郊風雨節寒暑時同上】明天道【郊特牲郊所以明天道也】報地功【張平子東京賦及將祀天郊報地功祈福於上元思所以爲防肅之儀盡穆穆之禮然後以獻精誠奉禋祀曰矣天子也】敬天命【見紫壇注】禮皇神【見後精气感注】拜貺【景帝紀詔曰巡祭后土以祈丰年望見太一修天文壇辛卯夜若景光十有二明朕甚念年嵗未登飭躬齋戒丁酉拜貺於郊】防嘉【前郊祀志宣帝十二年下詔曰蓋聞天子親祀天地古今通禮也間者上帝祠闕而不親朕親飭躬齋戒親奉祀爲百姓防嘉气明年正月上始幸甘泉郊見泰畤數有美祥】見黃龍【漢文帝紀十五年春黃龍見成紀上乃下詔議郊祀公孫臣明服色新垣平設五廟夏四月上幸雍始郊見五帝赦天下】獲白麟【漢武帝太始二年詔有司議曰往者朕郊見上帝西登隴首獲白麟以饋宗廟】神光集【永始四年行幸甘泉郊泰畤神光降集紫殿】精气感【晉樂志天郊享神歌整泰壇禮皇神精气感百靈賓束緼火燎芳薪紫煙遊冠靑雲】則天數【郊特牲王被衮以象天戴冕璪十有二旒則天數也】祈農事【左襄十七年夏四月卜郊不從乃免牲孟獻子曰吾乃今而後知有卜筮夫郊祀后稷以祈農事也是故啟而郊郊而後耕今旣耕而卜郊宜其不從也】貴誠尙質【郊祀志其牲用犢其席槁稭其器陶匏貴誠尙質不敢修其文也】報本反始【晉明帝紀郊祀者明王之盛事所以報本反始也】金軒【晉郭璞南郊賦升金軒撫天僕六鑾齊八騄】玉器【史將相名臣年表本事記禇先生云神爵二年上郊雍五畤祋祤出寶璧玉器】特牲【記釋篇郊者祭天之名用一牛故曰特牲】羣鶴【前武帝紀後元元年詔朕郊見上帝巡於北邊見羣鶴畱止獻薦於泰畤光景並見】舞雲門【禮大司樂舞雲門以祀天舞咸池以祭地】設皇邸【天官掌次王大旅上帝則張氊按設皇邸注祭天於圜丘】六鑾【見金軒注】萬騎【見後玉帛載升注】見五畤【漢武帝紀帝卽位明年初至雍郊見五畤後常三嵗一郊】賓八鄕【前禮樂志郊祀歌尊桂酒賓八鄕】帝王重事【晉武帝紀郊祀天地帝王重事】神祗大功【前志匡衡以爲神祗功徳至大𨿽備庶物不足以報大功至誠爲可其紫壇女樂文飾鸞駱騂駒龍馬石壇之屬宜勿修】祝嘏【記禮運故天子祭天地祝嘏莫敢易其常古者祭帝於郊所以定天位也禮行於郊而百神受職焉】報功【選張平子賦祀天郊報地功祈福乎】配天【孝經聖治章昔者周公郊祀后稷以配天】象日【郊特牲郊之祭也迎長日之至也注郊天象日月以示人】陰陽順【上文注五帝主五行五行之气和而庶徴得其序也木爲雨土爲風疏陰陽順序風雨應節】風雨節【見吉土注】工歌【唐禮樂志貞元中太常禮院修撰五經考次歷代郊廟沿革之制及其工歌祝號而圖其壇屋陟降之序爲郊祀錄十卷】物備【見神祗大功注】籩豆有數【唐志祀昊天上帝於圜丘尊罍玉幣籩豆簠簋有數】玉帛載升【隋樂志玉帛載升棫朴斯燎旌回外壝蹕靜郊門千乘按轡萬騎云屯借茅無咎掃地惟尊】尺二寸圭【禮春官典瑞四圭尺有二寸以祀天】旂十二旒【郊特牲乘素車貴其質也旂十有二旒龍章而設日月以象天也】見天人之交【柳迎長日賦惟享帝以祀天必推策而迎日寅方肇建俟啟蟄以展儀卯位將初爰用牲而葉吉故可以知上下之際見天人之交薦徽光於俎豆發微照於包茅】尊祖考之義【郊特牲卜郊受命於祖廟作於禰宮尊祖親考之義】

南郊

歷代事實迎夏【後祭祀志立夏之日迎夏於南郊祭赤帝祝融車旗服飾皆赤注南郊去邑七里因火數也】祭天【唐睿宗卽位祭天於南郊祭地於北郊】就陽【記郊特牲兆於南郊就陽位也掃地而祭於其質也】拜日【禮司儀注天子夏帥諸侯拜日則爲壇於國南】正火徳【後光武紀建武二年立郊兆於城南始正火徳】司陽事【柳迎長日賦是知迎長日之儀實王心之所共兆南郊之位乃司陽之所事】設丘【周書設丘兆於南郊以祀上帝配以後稷】定位【前郊祀志兆於南郊所以定天位也】配天【梁簡文帝南郊頌配天道尊近陽義重】正陽【漢成帝右將軍王商等以爲長安聖王之居皇天所觀視宜徙就正陽太陰之處於是桓譚奏曰宜於長安定南北郊爲萬世基天子從之】嵗一郊【隋禮儀志北齊其南郊則嵗一郊】國七里【隋禮儀志後周圜丘在國南七里】

北郊

歷代事實后土【後光武紀中元元年初立北郊祀后土】神州【禮牧人疏祭地於北郊就陰位則是神州之神在北郊而稱陰也】陰位【見上注】方丘【隋禮志後周髙祖命章彥之議定祀典爲方丘宮城之制十四里祭皇地祗於其上】雨師【禮小宗伯注兆雨師於北郊】地靈【地靈開復道營星發紫宮】六里郊【隋禮志方丘在國陰六里之郊】八變樂【春官大司樂凢樂奏八變則地祗皆可得而禮矣】歌太簇【前郊祀志歌太簇舞咸池以祀地祗】舞咸池【見上注】三垓【隋音樂志三垓上列四陛旁升】四陛【上注】圭有邸【春官典瑞兩圭有邸以祀地注祀北郊神州】土爲壇【通典其壇於北郊築土爲壇名曰太祈】用黝牲【禮地官牧人凢陰祀用黝牲祭之注祭地北郊及社稷也】飾黑服【後祭祀志立冬之日迎冬於北郊祭黑防車旗服飾皆黑注北郊去邑六里因水數也】萬方和气【見後詩詞】十刻神光【五鳳二年詔曰朕齋戒祠后土神光見或興於谷燭燿齋宮十餘刻】

合祭

歷代事實璧琮【禮春官大宗伯以玉作六器以蒼璧禮天以黃琮禮地】玉帛【天官肆師大祀用玉帛牲牷注大祀天地】主王者【前郊祀志天地以王者爲主故聖王制祭天地之禮必於國郊長安聖王之居皇天所觀視也】令祠官【漢髙帝紀二年六月漢王還洛陽令祠官祭天地】親享【則天萬嵗元年親享南郊始合祭天地】合祀【通典禮篇天子合祀於南郊】繭栗【記王制天地之牛角繭栗】槁稭【見郊祀貴誠尙質注】定禮【睿宗將有事於南郊諫議大夫賈曽議曰云云睿宗將祭地於北郊故曾之議寢宗已而定元禮元寶元年遂合祭天地於南郊】成命【詩昊天有成命注郊祀天地也】

皇朝新事法祖儉約【聖政孝宗隆興三年詔曰太祖皇帝幹徳元年郊祀詔書有云務從省約毋至勞煩仰見祀天之誠養民之心朕遵皇祖之典崇儉徳而戒勞民除事神賞軍外其乘輿服禦及中外支賞並從省約】爲民祈福【類苑太平興國二年太宗謂近臣曰朕將郊祀如聞行事官不盡嚴潔當令致齊日卽潔洗衣服爲民祈福】屏去葷茹【長編拾遺祥符二年上曰太祖太宗每奉郊禮皆屏去葷茹朕三祀圜丘並遵行之顧外廷不知耳】不侈郊禮【紹興十三年進呈郊禮宿齊法如望祭靑城幕次事上曰止是一宿不必枉費人力所有宿齊處望祭殿只隨宜絞防用蘆席靑布之類不得侈大】夜月澄爽【元祐七年十一月一日冬至合祭天地於圜丘是日五鼓輦詣壇外壝百官準詔不回班自小次歷午陛外壇不設茵縟稽首跪奠致誠極恭夜月澄爽云物晏溫比還禦按肆赦終日和燠翌日時雪如期云云】日麗星明【紹興十六年十一月初上致齊而雪作及朝獻則杲日麗空至郊夕則微陰登壇卽霽而臺星明見】進禮圗閱故事【長編藝祖幹徳元年範質張昭劉溫叟進禮圗相與討閱故事來上上甚嘉之其後遵用此制十一月甲子日南至合祭天地於圜丘】

名賢詩詞星斗垂光【吳幵郊祀詩星斗垂光燭紫壇】霜露凝感【謝莊詩霜露凝宸感肅曖動夭引】萬方和气【錢勰郊祀詩列聖公規修盛典萬方和气助升煙】四海懽心【吳幵詩欲識懽心從四海鈞天一曲引回鑾】龍常玉軔【謝莊詩舞風泛龍常輪霞浮玉軔】龍駕鳳笙【陳詩五嶽移龍駕十州回鳳笙】淑气光風【梁傅昭詩淑气符首節光風臨上年】黃麾朱節【盧思道詩黃麾引朱節靈鼓應華鐘】委貺紛綸【吳幵詩紛綸委貺知旁達滲漉流恩亦下蟠】神光相燭【盧思道詩神歌已相續神光復相燭】翔紫煙【同上風中翔紫煙壇上埋蒼玉】敬明祀【王褒詩惟皇敬明祀】肅虎賁【同上森沈羽林騎肅穆虎賁弓】躬奉嚴蠲【梁傅昭詩端職恭瘞祀飭躬奉嚴蠲】

事對【紫壇用辛日明天道帝王重事蒼璧事上帝報地功神祗大功】

【貴誠尙質報本反始】南郊【火徳迎夏陽位祭天】北郊【祀后土兆兩師】

【歌太簇就陰位舞咸池爲方丘】

起聮【至景臨奎動黃鐘之一气和聲發簴秩紫畤之三神】

【六飛鳴蹕肅淸衛於勾陳八陛欽柴薦明禋於泰畤】

【垂旒丹扆一新協帝之恭奠璧紫壇載舉配天之澤】

【屆黃鐘合百神而受職禮成紫畤欽五福以錫民】

【就陽蕆事舉三嵗之縟儀尊祖配天表九重之達孝】

【淸蹕就陽得卜郊之剛日泰壇拜貺敬類帝之明禋】

【麟筆書云始迓一陽之復龍輿在禦乃躬三嵗之祠】

【七政已齊乃肆類於上帝五福旣斂用敷錫厥庶民】

警聮【穹示委貺籩豆靖嘉宗社防休璧琮華潤】

【類上帝而禋六宗並受其福惠京師而綏四國咸與維新】

【降年有永等皇祐明堂之詩迎日之長推有熊寶鼎之防】

【我其夙夜每懷昭事之心通於神明獨全錫類之孝】

【日華絢爛光凝拜日之宮云祲扶輿祥動書云之筆】

【四圭有邸穆然只肅之容八陛爲壇潔爾靖嘉之薦】

【天爲蓋而地爲輿爰講合祛之禮祖有功而宗有徳聿遵並侑之文】

【祓紫壇而肆祀奠蒼璧以陳儀】

【曰雨而雨曰而與四時而協序因天事天因地事地歷三載而親祠】

【旣神靈之底豫宜華夏之同懽】

結聨【執周廟之豆籩莫陪顯相分漢廷之符竹願竭承宣】

【舉相如三十人作歌無庸馬走若兒寛千萬嵗上壽有羨鵷行】

【馨香而感神明第廣敷於聖徳奔走而執籩豆阻近綴於臣工】

【陪周士奉璋之列旣阻駿奔違顏滋久體堯民擊壤之心惟深鼓舞庀職云初】

【幸觀熙事漢壇八陛莫陪淸佩之趨逖守潛藩舜樂九成徒夢鈞天之奏】

翰苑新書後集上卷八﹤子部﹐類書類﹐翰苑新書﹥

欽定四庫全書

翰苑新書後集上卷九

明堂

歷代事實合宮【唐陳子昻傳勸武后興明堂疏黃帝合宮堯衢室舜總章夏世室皆所以調元气和陰陽】太室【蔡邕明堂論取其宗祀之貌則曰淸廟取其正室之貌則曰太廟取其尊崇則曰太室取其堂則曰明堂取其四門之學則曰太學取其四靣之周圓水如璧則曰辟雍異名而同事其實一也】蒿宮【呂氏春秋禮篇或以爲明堂者文王廟周徳澤和冾結蒿萬丈以爲宮柱名曰蒿宮】茅屋【王隆漢宮篇胡廣曰古文淸廟以茅蓋屋示儉也今之明堂茅蓋之乃加瓦其上不忘古也又三輔黃圖大戴禮云明堂九室一室有四戶八牖凢三十六戶七十二牖以茅蓋屋上圎下方】堂【記月令孟春天子居靑陽左个仲春居靑陽太廟季春居靑陽右个孟夏居明堂左个仲夏居明堂太廟季夏居明堂右个中央居太廟太室孟秋居總章左个孟冬居堂左个仲冬居元堂太廟季冬居堂右个】重屋【商人重屋注王宮若大寢也】通神靈【隋牛傳議曰明堂者通神靈感天地出教化崇有徳黃帝合宮堯曰五府舜曰總章布政興治其來尙矣】調元气【見合宮注】尊祖【晉紀瞻策周制明堂所以尊列祖配上帝恭敬明祀永光孝道也】朝侯【記明堂也者明諸侯之尊卑也成王幼周公六年朝諸侯於明堂制禮作樂頒制度而天下服】揚緝熈【班固東都賦覲明堂揚緝熈宣皇風】頒制度【見朝侯注】五室【北封軌傳議曰三代明堂其制一也五室之義得天數矣鄭曰五室者象五行也九階者法九土四戶者達四時八方者通八風誠不易之大範有國之常式若其上圜下方以則天地通水環宮以節觀者茅蓋白盛爲之質飾赤綴白綴爲之戶牗皆典所載制度之明義也】九筵【周人明堂度九尺之筵注明堂者明政教之堂】調八風【劉允濟萬象明堂賦穆穆四門以納四气明明八牕均調八風】祀五帝【前郊祀志武帝欲治明堂未曉其制度濟南人公玉帶上黃帝明堂圖天子從之是嵗修封禪祠太乙五帝於明堂拜明堂如郊禮】象天地【三輔黃圖明堂九室一室有四戶八牖凢三十六戶七十二牖上圜下方九室者取象陽數也八牗者陰數也上圜象天下方法地四達象四時也】法陰陽【後光武紀注明堂法陰陽之數】出教化【前平帝紀注應劭曰明堂所以正四時興教化】正四時【上注】崇禮【見尊祖注】行政【馬融云告朔行政謂之明堂】聴朔【穎容春秋釋例告朔行政謂之明堂徐幹郊廟明堂議明堂天子每月於此聴朔布政】配天【宇文愼傳晉裴頠曰尊祖配天其義明著】交神【唐禮樂志推其本旨要於布政交神示王者尊嚴之居而已其制作何心與古同然爲之者至無所據依乃引天地四時風气乾坤五行象類以爲仿像】向明而治【蔡邕明堂論東曰靑陽南曰明堂西曰總章北曰堂中曰太室離也者南方之卦也聖人南面而聴天下向明而治人君之位莫正於此焉故𨿽有五名而主以明堂也其正中焉皆曰太廟謹承天隨時之令昭令徳宗祀之禮明前功百辟之勞起尊老敬長之義顯教幼誨性之學朝諸侯選士於其中譬如北辰居其所而眾星拱之萬象翼之故言明堂事之大義之深也】備物以薦【晉禮志明堂之祭備物以薦三牲兼陳籩豆成列禮同人理故配以近考郊堂兆位居然異體牲牢品物質文殊趣】行王政【孟梁惠王下齊宣王問曰云云夫明堂王者之堂也王欲行王政則勿毀之矣】明天道【劉允濟萬象明堂賦睿哲惟唐受天之明思致美於總章咸以爲明堂者明乎天道者也所以明有功褒有徳崇大教發大政登假嚴禋欽崇宗祀安可已乎粵正月庚午始創明堂之制焉考經緯之長策應黃鐘之璇宮靡玉匪磨靡石匪礲卻隋侯之夜光明素質以爲工】爲民極【後律曆志頒諸月令以爲民極莫大於明堂】和天人【班固東都賦建章甘泉館禦列仙靈臺明堂統乎天人】汶上【後肅宗紀元和二年宗祀五帝於汶上明堂】學南【南宋孝武帝大明五年起明堂於國學之南丙巳之地】陽館【舊唐禮樂志殷曰陽館周曰明堂】南鄕【記明堂位昔者周公朝諸侯於明堂天子負黼扆南鄕而立】興太平【禮樂志武帝卽位進用英雋議立明堂以興太平】宣皇風【見緝熈注】威儀盛美【前禮樂志光武乃營立明堂辟雍顯宗行其禮宗祀光武於明堂威儀盛美矣】嚴禋宗祀【見明天道注】儀天矩地【虞通之明堂頌肅肅明堂惟國之光儀天矩地崇姬潤黃】不防不質【李白明堂賦不防不質】輝皇儀【同上展國容輝皇儀】欽蠁【同上欽若蠁維淸緝熈崇牙樹羽熒煌葳防納六服之貢受萬邦之籍】修粢盛【同上乃絜俎醢修粢盛奠三犠薦三牲享於神靈太祝上辭庶官精誠鼓太武之隠轔張鈞天之鏗訇孤竹合奏空桑和鳴盡六變齊九成羣臣來兮降明庭蓋聖主之所以孝治天下而享祀窅防也】絜俎醢【上注】

皇朝事實太宗周之文王【長編錢公輔議郊之祭以始封之祖有聖人之徳者配焉明堂之祭以創業繼統之祖有聖人之徳者配焉太祖則周之後稷配祭於郊者也太宗則周之文王配祭於明堂者也此二配祭萬世不遷】遵經升配【長編治平間司馬光呂誨叔議祀無丰於暱孝經曰嚴父莫大於配天以周公有聖人之徳而文王適其父也近世祀明堂皆以父配於五帝此乃誤識孝經之意宜遵舊禮以眞宗配】

名賢詩詞劍佩相摩【唐韓詩大開明堂受朝賀諸侯劍佩鳴相摩】貂冕交輝【梁孝元詩貂冕交輝映珩佩自相喧】郁金酒【香浮郁金酒煙裊鳯凰樽】蒼玉【四圭邸蒼玉六變舞雲門並同上】孔陽【班固詩於昭明堂明堂孔陽】多福【同上猗歟緝熈允懷多福】

事對【大享尊祖合宮五室聴朔揚緝熈宗禋配天重室九筵調元班制度】起聨【大饗總章慶合祛於天地傳臚象魏鼔丕號於風雷】

【我將我享恭臨王者之堂事帝事親克篤聖人之孝】

【農扈屢丰協气周流於綿宇合宮大享曠儀遂舉於中天】

【合祛祀大聿嚴王者之堂驛置星馳陟配禮隆式表聖人之孝嵩呼雷動】

警聨【禮經莫重於祭尢謹合祛天子必有所尊敢忘陟配】

【精意潛孚相百神而受職湛恩下逮斂五福以錫民】

【明徳以薦馨香聿嚴嘉享斂福而用敷錫遂及綿區】

【心惟明徳初靡事於繁文福徧黎元曽何心於專鄕】

【酌宗祀於經篇於昭聖孝秩羣祀以告防采我將於詩頌只懼天威肅百工而顯相】

結聨【官縻遐徼心休尋壑心系明廷身阻陪祠】

【夢想鈞天莫預奔趨之列心馳魏闕徒勤抃蹈之私】

【丕顯丕承阻預駿奔之列我將我享請賡伊嘏之詩】

【千官星拱迹阻拜於丹墀萬國駿奔心徒馳於魏闕】

【艸漢家汾上之圖嗟莫陪於潤色繼周頌我將之作尙自力於形容】

翰苑新書後集上卷九

欽定四庫全書

翰苑新書後集上卷十

駕幸【附幸學幸祕書省】

歷代事實觀禮【隋儒林序天子整萬乘率百僚遵問道之儀觀釋奠之禮博士罄傾河之辧侍中竭重席之奧考正亡逸研覈異同】講經【唐儒林序貞觀六年數臨幸觀釋菜命祭酒博士講論經義賜以束帛諸生能通一經者得爲吏文治煥然勃興】行鄕飲【晉本紀武帝幸辟雍行鄕飲酒之禮】觀釋奠【見觀禮注】東序【記文王世子視學大昕鼔徵所以警眾也眾至然後天子至乃命有司行事興秩節祭先師先聖焉有司卒事反命始之養也適東序釋奠於先聖】西郊【記王制周人養國老於東膠養庶老於虞庠虞庠在國之西郊】鼔鐘於樂【詩靈臺篇於論鼓鐘於樂辟雍】車駕親臨【後朱浮上疏陛下尊敬先聖干戈未休先建太學造立黌捨比日車駕親臨觀饗將以宏時雍之化顯勉進之功也】臨雍拜老【後明帝下身遵道臨雍拜老】承師問道【前漢賈誼傳禮曰帝入東學上親而貴仁則親疎有序而恩相及矣帝入南學上齒而貴信則長幼有差而民不誣矣帝入西學上賢而貴徳則聖智在位而功不遺矣帝入北學上貴而尊爵則貴賤有等而下不隃矣帝入太學承師問道退習而考於太傅太傅罸其不則而正其不及則徳智長而治道得矣此五學者旣成於上則百姓黎民化輯於下矣】警昕鼓【見東序注】示皮弁【學記皮弁祭菜示敬道也】樂正習舞【月令仲春之月上丁樂正習舞釋菜天子乃帥三公九卿諸侯大夫親往視之】博士明經【漢桓榮傳光武車駕幸學防諸博士論難於前榮被儒服辧明經】圜橋億萬【後儒林傳序明帝卽位始冠通天依日月備法物之駕盛淸道之儀袒割辟雍之上尊養三老五更饗射禮畢帝正座自講諸儒執經問難於前冠帶縉紳之人圜橋門而觀聴者蓋億萬計】踵堂八千【唐儒學序太宗廣學捨千二百區四方秀乂挾策負米坌集京師文治煥然勃興於是新羅髙昌百濟吐蕃髙麗等酋長並遣子弟入學鼓笥踵堂者八千餘人紆侈袂曳方履誾誾秩秩𨿽三代之盛所未聞也】卜禘【記學記未卜禘不視學】感化【詩文王有聲鎬京辟雍注武王於鎬京行辟雍之禮自四方而來觀者皆感化其徳】吉日【月令季春之末擇吉日大合樂天子乃帥公卿諸侯大夫親往視之】

皇朝新事置學捨【太祖建隆三年周世宗之二年也始營國子監置學捨上旣受禪卽詔有司增修祠宇塑繪先聖先儒之像自贊孔顏命兩制以下分撰余贊車駕一再臨幸焉】講周易【太宗幸國子監謁文宣王畢升輦將出西門顧見講坐左右言學官李覺方聚徒講書卽詔講易之泰卦】崇化厲賢【孝宗淳熙四年進呈紹興十四年幸學詔上曰今所降詔大意欲崇尙風化勸厲諸生使知所趨向朕得詔中兩語當爲君子之儒毋慕人爵之得龔茂良等奏大哉王言誠得體要當以聖語諭學士令載之詔書曰可】賜服授官【髙宗紹興十四年上幸太學只謁先聖止輦於大成殿門外步趨升降退禦崇化堂命禮部侍郎秦熺執經國子監司業髙閱講易泰卦賜諸生席於廡下啜茗而退遂幸養正持身二齊觀諸生肄業之所賜閱三品服熺與學官皆遷官諸生授官免解賜帛如故事】覽三禮圖【景徳元年眞宗幸國子學謁先師及覽三禮圖召祭酒邢昺直講崔偓佺講尙書大禹謨】學校人才所出【髙宗二十六年三省言太學生系二千人爲額聞在學不及三百人欲令禮部措置上曰學校人才所自出元祐中名臣最多實由仁宗養育之有素也近來學校𨿽設教育有所不至每患人材難得可如所奏已上並出長編】進退從祀之臣【今上淳祐辛丑幸學親贊十三聖賢進五先生從祀黜王安石賜先聖後及第朝報】

事對【觀禮西郊論經義觀釋奠圜橋億萬計講經東序敬春秋行鄕飲踵堂八千人】起聮幸學【三千壁水教自國中萬里蜺旌來從天上】

【法駕天臨順動不勞於左次賢闗云防盛儀復見於右文】

【橋門冠帶共瞻天日之光闕裏詩書親被聖賢之教】

幸祕省【膏澤下矚光汗牛充楝之書天藻昭垂跨駟馬柏梁之詠】

【東觀書林久傒漢儀之覩西昆冊府載瞻周馭之臨】

【虎觀鼎新復仰木天之壯蜺旌順動有光金匱之藏】

警聫幸學【五學惟周爲盛三雍自漢而興】

【豈特夏曰校周曰庠矢其文徳將使戎在西狄在北懷我好音】

【雲開東壁降黃屋之親臨俯臨六館鷺集西雍望翠華而再拜來從九天】

【鏘環佩之和聲道尊學問承師問道葉英莖之雅奏聞極髙明崇化厲賢】

幸祕省【天臨華省增金匱石室之光華風肅書林煥玉軸牙籖之藻繪】

【鸞輿親降覩萬乘之溫顏書籍增輝重一時之盛典】

【編珠拱極懸東壁之經星羣玉名山峙西昆之策府】

結聨幸學【起太史畱滯之嘆嘉防難逢獻周王壽考之詩遒人未出】

幸祕省【歌從臣之頌敢揚厲於鴻休近天子之光請具宣於徳意】

借田

歷代事實南郊【記祭統天子親耕於南郊以共齊盛諸侯耕於東郊亦以共齊盛】乙地【晉禮志漢儀縣邑常以乙日祠老農乃耕於乙地】祈社【詩載芟春借田祈社稷也】勸農【後黃瓊傳順帝卽位之後不行借田之禮瓊以國之大典不宜以廢上疏奏自古聖帝明王必親耕借田之勤以先率勸農之功】靑輅【唐禮樂志唐初爲帝社亦曰借田壇貞觀二年太宗將親耕孔穎達議禮天子借田南郊諸侯東郊晉武帝猶東南今帝社乃東壇未合於古太宗曰書稱平秩東作而靑輅黛耜順春气也吾方位少陽田宜於東郊乃耕於東郊】朱紘【記祭義昔者天子爲借千畆冕而朱紘躬秉耒諸侯爲借百畆冕而靑紘躬秉耒以事天地山川社稷先古以爲醴酪齊盛於是乎取之敬之至也】率耕【漢文本紀夫農天下之大本也其開借田朕親率耕以治宗廟粢盛】修制【晉武帝紀詔近世耕借有慕古之名無供祀勸農之實今修千畆之制當與羣公卿士躬稼穡之艱難帥先天下】三推【記月令孟春天子乃以元日祈谷於上帝擇元辰天子親載耒耜措於參保介之禦間帥三公九卿諸侯大夫躬耕帝借天子三推三公五推卿諸侯九推】二美【晉潘嶽借田賦躬耕以供粢盛所以致孝也勸穡以足百姓所以固本也此一役也而二美顯焉】駕倉龍【選張衡東京賦農祥晨正土膏覛起乘鸞輅而駕倉龍介馭間以剡耜躬三推於天田修帝借於千畆供禘郊之粢盛必致思於勤已兆人勸於疆埸咸懋功以耘耔】祠太牢【後明帝紀詔朕親耕借田以祈農事注五經要義曰天子借田以供上帝之粢盛所以先百姓而致孝敬也借蹈言親自蹈履於田而耕之續漢志云正月始耕旣事告祠先農漢舊儀曰先農卽神農炎帝也祠以太牢百官皆從皇親執耒耜而耕天子三推三公五推孤卿上大夫十二士庶人終畆乃致借田倉致令丞以給祭天地宗廟以爲粢盛】粢盛【記表記天子親耕粢盛秬鬯以事上帝】谷斂【唐禮樂志借田之谷斂之神倉以擬耕耨】農祥晨正【見駕倉龍注】天子之教【記樂記武王克殷反商下車耕借然後諸侯知所以敬天子之大教也】諸侯之養【祭義耕借所以教諸侯之養也】迎和气【後黃瓊傳順帝卽位不行借田瓊上疏曰昔宣王不借千畆卒有羌戎之難終損中興之名臣聞先王制本借田有日司徒咸戒司空除壇先時五日有協風之應王卽齋宮飱禮載耒誠重之也先農之禮所宜自勉以迎和气以致時風】應協風【上注】芝車【輿服志耕車有三六曰芝車】艸儀【憲宗元和五年詔以來年嵗正月借田韋公肅艸具其儀】黛耜【見靑輅注】爲天下先【前景帝紀詔朕親耕以奉宗廟粢盛爲天下先】事對【躬耕千畝祈社南郊駕蒼龍親率三推勸農乙地祠太牢】

起句【農祥晨正動一气於靑陽帝借躬耕舉三推於黛耜】

【孟陬協紀方欽授於人時太史戒期爰躬耕於帝借】

【靑壇只祓儼萬乘以尊臨黛耜爰興舉三推而躬蒞】

警句【天田九星象著耘耔之應農輿三蓋禮爲恭儉之先】

【紺轅黛耜駐天步於靑城華蓋金根旋日輪於黃道】

【千耦其耘佇慶康功之卽萬邦無斁永歌嗣嵗之興】

【祈於社稷歌載芟千畝之耘帥乃公卿謹月令元辰之擇】

結句【播谷維時遐想載芟之什力田可舉願賡宣布之詩】

【書頒一札已聞天詔之叮嚀麥秀兩岐願繼前賢之彷佛】

翰苑新書後集上卷十

欽定四庫全書

翰苑新書後集上卷十一

恢復【親徵奏捷講和】

歷代事實復神州【晉王導傳遇江人士每至暇日相邀出新亭飲宴周顗中坐嘆曰風景不殊舉目有江山之異相視流涕惟導愀然變色曰名士當共戮力王室尅復神州何至作楚囚相對泣耶】光宗社【李晟傳帝嘉其勲曰今晟等宣力肆勤光復宗社】淸北原【祖逖爲豫州刺史渡江中流擊楫而誓曰祖逖不能淸中原而復濟者有如大江】還舊都【蜀志諸葛亮傳興復漢室還於舊都】爲晉土【祖逖傳由是黃河以南盡爲晉土】復禹績【左哀元年少康邑諸綸有田一成有眾一旅能布其徳以收夏眾復禹之績祀夏配天不失舊物】神器重耀【桓溫傳溫曰皇祚中興江左舊物克彰神器重耀】王室再造【唐郭子儀自朔方持孤軍轉戰逐北是時天子西走唐祚若贅而能輔太子再造王室】興洪祚【後黃瓊傳皇幹眷命炎徳復輝光武以聖武天挺繼統纂業興復洪祚光被八極名垂無窮】淸舊京【晉書孫綽傳疏昨見桓溫表便當躬率三軍討除二寇蕩滌河渭淸灑舊京反皇居於中土正玉衡於太極】接漢緒【選班固東都賦聖皇系唐統接漢緒茂育羣生恢復疆宇勲兼乎古昔事勤乎三五】兩都再復【舊唐史肅宗紀兩都再復於鑾輿】二聖重歡【唐元結中興頌儲皇撫戎蕩攘羣凶恢復指期曽不逾時宗廟再安二聖重歡地辟天開蠲除妖災】收河南【元結傳時議疏天子獨以匹馬至靈武合弱旅鎭彊冦曽不逾時摧銳攘凶復兩京收河南州縣何其異耶】淸冀北【祖逖方當摧鋒越河掃淸冀北本傳】秉武節【前武帝紀元封元年詔曰朕將巡邊陲擇兵振旅躬秉武節置十二部將軍親帥師焉登北單於臺至朔方臨北河勒兵十八萬騎旌旗逕千餘里威震匈奴遣使者告單於曰單於能戰天子自將待邊不能亟來臣服】躬戎服【前匈奴贊文帝中年發憤遂躬戎服親禦鞍馬馳射上林講習戰陳】攘夷【詩車攻宣王復古也能內修政事外攘夷狄】紹業【書盤庚紹復先王之舊業】復見官軍【郭子儀傳肅宗至徳二年從廣平王收長安翌日王入京師老幼夾道呼曰不圖今日復見官軍】剪齊滅蔡【杜黃裳傳黃裳言王道在修已任賢憲宗以其言忠嘉納之由是平夏剪齊滅蔡復兩河赫然號中興】歸侵疆【問明孔子用魯齊人章章歸其侵疆】復大業【陸贄謝密旨狀再恢聖謨興復大業】

皇朝新事復九世讐【齊侯復九世之讐事光於前史吳子誓三年之報績隳於中塗又云納降附以孤其黨與行間諜以離其腹心無忝興唐之防迄成平蔡之功又云淩雲旣剪拔幟先登轉戰無前師徒不頓端平露布】

親徵

歷代事實秉武節【見恢復門】躬戎服【見前】賞祖【書甘誓用命賞於祖不用命戮於社】載主【上文注天子親徵必載遷廟之祖主行有功則賞祖主前示不敢專也】秉旄麾【書牧誓王左杖黃鉞右秉白旄以麾】屬櫜鞬【唐本紀貞觀十九年帝親徵遼東躬屬櫜鞬】自將【唐東夷傳髙麗莫離支專國太宗自將討邊詔曰朕所過營頓毋飾食毋丰𨿽行在所近州郡不得令學生耆老迎謁四月圍遼東遂潰】親勒【後光武紀建武三年馮異與赤眉戰於崤底大破之餘眾南向宜陽甲辰親勒六軍大陳戎馬吳漢精卒當前中軍次之驍騎武衛分陳左右赤眉望之震怖遣使乞降君臣面防奉傳國璽綬】何憂不克【唐髙麗傳太宗親徵髙麗羣臣皆勸帝曰云云何憂不克耶】四徵弗庭【書周官惟周王撫萬邦巡侯甸四徵弗庭綏厥兆民】虜在目中【馬援傳西徵隗囂至漆諸將多以爲王師不宜深入險阻援於帝前聚米爲山谷帝曰虜在吾目中矣】

皇朝新事親徵太原【太祖開寶二年親徵太原韓重贇來朝上謂曰冦知我是行必率眾來援卿可爲朕領兵倍道兼行出其不意破之契丹兵果入冦韓重贇大破其眾】臣等效死敵不難破【景徳中髙瓊奏曰願急幸澶淵臣等效死敵不難破上意遂決敵眾抵澶淵北直犯大陣李繼隆等整軍成列以禦之分伏勁弩控扼要害其統軍撻覽有機勇所將皆精銳方爲先鋒異其旗幟躬出督戰威虜軍頭張環守牀子弩潛發達蘭中額死敵大挫衂退卻不敢動上遂幸北城旣至登城門樓張黃龍旗諸軍皆呼萬嵗聲聞數十里气勢百倍敵相視益怖駭】

奏捷

歷代事實執訊【詩采宣王南徵也蠢爾蠻荊大邦爲讎方叔元老克壯其猷方叔率止執訊獲醜又皇矣詩帝謂文王以伐崇墉執訊連連攸馘安安】獻俘【左僖二十八年楚圍宋宋告於晉晉戰於城濮楚師敗績晉侯獻楚俘於王秋七月丙申振旅凱以入於晉獻俘飲至大賞】三捷【詩采薇戎車旣駕四牡業業豈敢定居一月三捷】八克【本傳公孫述八戰八克】破荊【王剪傳將兵六十萬攻荊大破荊軍至蘄南殺項燕乘勝略定荊地城邑】下齊【本傳燕以子之亂而齊大敗燕燕昭王怨齊使樂毅爲上將軍以兵伐齊破之濟西毅攻入臨淄盡取濟西財物祭器輸之燕下齊七十餘城皆爲郡縣以屬燕】獲醜【詩出車赫赫南仲薄伐西戎執訊獲醜薄言旋歸】奏公【詩六月薄伐玁狁以奏膚公注公功也】獻於社【禮春官大司樂王師大獻則令奏愷樂又樂師凢軍大獻教愷歌又鎛師軍大獻則具愷樂又大司樂則左執律右秉鉞以先愷樂獻於社】告於廟【唐李勣傳勣從秦王平竇建徳俘王世充乃振旅還秦王上將皆服金甲乘戎輅告捷於廟】服金甲【上注】陳鐵騎【唐太宗紀太宗討王世充敗之於北邙竇建徳率兵十萬以援世充太宗敗建徳執之世充乃降六月凱還太宗被金甲陳鐵騎一萬介士三萬前後鼓吹獻俘於太廟髙祖以謂太宗功髙於古官號不足以稱乃加天策上將軍】露布【唐書李晟傳朱泚平露布於徳宗曰臣旣肅淸宮禁只奉寢園鐘簴不移廟貌如故又薛收傳注後魏每戰克欲天下聞知乃書帛於漆竿上名曰露布】捷書【突厥傳李靖伐突厥捷書日夜至又杜詩捷書夕報淸晝同】三日成功【唐裴度傳帝問諸將才否度對曰李光顏當有成功不三日光顏破洄曲兵】一月【見三捷注】在泮獻馘【泮水詩矯矯虎臣在泮獻馘】

皇朝新事中國勝捷可稱【建炎間金兵入中原將帥皆望風奔潰未嘗有敢抗之者三年十二月烏珠自杭州分兵至明州城下浙東制置使張浚拒之小捷四年二月烏珠還過吳江縣浙西安撫司統置陳思恭以舟師敗之於太湖幾獲烏珠紹興元年烏珠攻和尙原吳玠破之四年薩裏罕犯殺金牛吳玠又敗之韓世忠敗烏珠於大儀鎭六年楊沂中敗僞齊劉倪於藕塘劉錡大敗烏珠於順昌十一年劉錡大敗十餘萬於柘臯三十一年劉錡遣將敗髙景山於皂角林李寶敗鄭家奴於密州之唐島並見年錄邵宏淵拒金於眞州之胥浦橋獲捷十一月虞文敗金人於采石是嵗並有中軍統制趙樽復蔡州鄂州都統制吳拱拒金於茨湖統制王宣拒金於確山鎭江都統張子蓋解圍海州此皆渡江以來中原勝捷可稱者也】戰功十三【乾道二年蔣子禮執政遂以明州城下和尙原殺金牛大儀鎭順昌府皂角林胥浦橋唐島采石蔡州茨湖確山海州爲十三處戰功而藕塘不預以所捷乃僞齊非金兵故也朝野雜記】勵以忠義【紹興元年玠及金人烏嚕戰於和尙原之北敗之時金主晟之從侄沒立與烏嚕紮哈以數萬騎分兩道入冦約日防和尙原玠與其弟璘以散卒數千人駐原上召諸將勵以忠義防血而盟諸將感泣是日二將以勁騎先期而至陳於原北吳玠擊之四戰皆捷】喜捷詩【眞宗咸平三年範廷召等引兵追契丹至莫州破之遣使奏捷上作喜防詩】

名賢詩詞鶴唳風聲【聞捷詩戎命須臾走兔林驕豪無復向來心莫煩王旅追窮寇鶴唳風聲盡好音】戎命須臾【上注】貔貅百萬【同上殺气先歸江上林貔貅百萬想同心何當一洗兵戈沴南北東西盡好音】壺漿爭聴鼔鼙音【同上神州荊棘欲成林霜露淒涼感聖心故老幾人今好在壺漿爭聴鼔鼙音】一夜旌旄光燭地【晦翁聞邊報詩天驕得意任驅馳太嵗乘虵已應期一夜旌旄光燭地飲江戎馬未全知】

講和

歷代事實通使【史律書孝文曰結和通使休兵北陲爲功多矣且無議軍故百姓無內外之繇得息肩於田畆】交鄰【孟梁惠王上齊宣王問曰交鄰國有道乎孟子對曰有惟仁者爲能以大字小是故湯事葛文王事昆夷惟智者爲能以小事大故太王事獯鬻勾踐事吳以大字小者樂天者也以小事大者畏天者也】屈膝受事【前司馬相如傳匈奴單於怖駭屈膝受事交臂請和】交臂請和【上注】五利【左襄四年魏絳曰陳新來和將觀於我我徳則睦否則攜貳公曰然則莫如和戎乎對曰和戎有五利焉戎狄薦居貴貨易土土可賈焉一也邊鄙不聳民狎其野穡人成功二也戎狄事晉四鄰振動諸侯威懷三也以徳綏戎師徒不勤甲兵不頓四也鑑於后羿而用徳度逺至邇安五也】兩全【唐封徳彛傳突厥冦太原且遣使和親帝問封徳彛曰彼有輕中國之心謂我不能戰若乘其怠擊之勢必勝勝而後和威徳兩全】和戎國之福【左襄十四年鄭人賂晉侯以師悝師觸師蠲及其鎛磬女樂二八晉侯以樂之半賜魏絳曰子教寡人和諸戎狄以正諸華請與子樂之辭曰夫和戎狄國之福也八年之中九合諸侯諸侯無慝君之靈也臣何力之有焉】使者以諭【文帝本紀後元二年詔向者累年匈奴並暴邊境多殺吏民朕夙興夜寐未嘗一日忘於心故遣使者冠蓋相望結轍於道以諭朕志於單於今單於返古之道計社稷之安便萬民之利新與朕俱棄細過偕之大道結兄弟之義以全天下元元之民和親以定始於今年】請纓【前終軍傳南越與漢和親乃遣軍使南越說其王欲令入朝比內諸侯軍自請願受長纓必覊南越王而致之闕下軍遂往說越王聴計請舉國內屬天子大說】致繒【前賈誼治安策今匈奴侵掠至不敬也而漢嵗致金絮采繒以奉之】搢紳守【前匈奴傳贊搢紳之儒則守和親介冑之士則言徵伐】

皇朝新事涇原乞和【慶曆元年元昊使人於涇原乞和又遣髙延徳詣延州與範仲淹約仲淹察元昊未肯順事且無表章不敢聞於朝廷乃自爲書諭以逆順】經營和好【太祖英武定天下猶委孫全興經營和好上曰此事朕當屈已爲天下蒼生計然須執紀綱存大體卽久逺之利也】誓書不加獻字【慶曆中契丹言南朝嵗增金帛但無名爾須於誓書中加一獻字乃可弼曰獻字乃下奉上之辭非可施於敵國況南朝爲兄豈有兄獻於弟乎】遣使納欵【慶曆三年延州言元昊遣賀從勉來納欵韓琦範仲淹等言元昊屢戰屢勝未有挫屈何故乞和有不可許者三亦有大可防者三伏望聖慈於納和禦侮之間審是處置爲聖朝長久之慮余靖言挫北邊之气折西羌之銳不如不和最爲得策】事對【中興重開增光混車書淸中原再造再振復舊復版圖尅神州】

【收河南淸冀北】

起聫【師出有名欣聞日辟善師不陳初無攘狄之勞寇爲不道自速天誅文徳誕敷坐受歸疆之請

丑逆亂常方慿陵於近甸皇穹悔禍遽殄滅於凶酋】

【蠻匪亂常敢慿陵扵中國王師薄伐果尅復於神州】恢復

【六師問罪泛掃雷電之威萬乘省方躬底皇天之澤】

【王師燮伐將底定於神州戎輅時巡亦恭行於天罰】

【靈旗杓指誕揚北伐之威儼百神而受職戎路天臨式慰中原之望拱方嶽以來朝】親徵

警聨【闕】

【宣王復文武之土永固洪基齊人歸鄆讙之田不失舊物】

【廟謨雄斷久養晦於沈潛赤縣神州將指期於克復】

【陽九厄於百六防否終則傾運一變者三十年旣周必復】

【童謡應於卯年靡容旋踵嵗星臨於吳分方啟興邦】

【一介到闕謂割地之請爲必從兩宮防塵豈戴天之讎而不報】

【狼子野心蓋自舞幹之格神州赤縣遂無血刅之傷】恢復

【蓋瓜步旣應童謡那無天道恐棘門特如兒戱將屈帝尊】

【神武不殺初何意於勇功天罸恭行實有開於駿命】

【舉上郡元封之役親屈帝尊踵澶淵景徳之行用光祖武】

【天討躬行民欲安於一怒廟謨獨運道常出於萬全】

【一札亟頒正蛇豕亂常之罪六飛順動增貔貅決勝之威】

【祥風應律知士气之無前佳气浮空驗天顏之有喜】親徵

【睿斷沈幾一怒欲安於天下皇穹助順不戰自屈於人兵】

【未返窵盧已勒燕然之烈無勞血刅自聞淝水之功】

【闕

當此投機譬諸破竹】奏捷【若聖與仁不忍干戈之用以大事小屢捐玉帛之珍】

【至單於修渭上之朝本聖人以天下爲度】講和

結聨【策勲而告淸廟已慰在天之靈乘勝而空朔庭遂銘振古之烈】恢復

【仰民獻十夫之翼𨿽愧壯圖晞太平一主之功猶知謹守】

【淸塵灑道莫宣扈蹕之勞就日望云預切迎鑾之喜】親徵

【料軍戎萬里之情愧無長策效山嶽三呼之祝阻望淸光】

【淸畫捷書想動天顏之喜翠華前蹕願瞻羲馭之臨】

【距躍三百竊同折屐之懽臚句九賓願上奉觴之壽】奏捷

翰苑新書後集上卷十一

欽定四庫全書

翰苑新書後集上卷十二

卹刑【獄空】

歷代事實哀敬【書呂刑哀敬折獄明啟刑書胥占咸庶中正】明淸【同上今天相民作配在下明淸於單辭】惻隠【李百藥封建論毎憲司擬罪尙書奏議大小必察枉直咸伸舉斷趾之法易大辟之刑仁心惻隠大禹之泣辜也】哀矜【語子張孟氏使陽膚爲士師問於曽子曰上失其道民散久矣如得其情則哀矜而勿喜】中正【見哀敬注】三刺【禮秋官司刺掌三刺之法一刺曰訊羣臣再刺曰訊羣吏三刺曰訊萬民以此三法求民情斷民訟而施上服下服之罪然後刑殺】五覆【唐太宗本紀詔決死刑京師五覆奏諸州二覆奏】忍斷趾【唐刑法志太宗謂侍臣曰肉刑前代除之久矣今復斷人趾吾不忍也】無鞭背【唐刑法志太宗嘗覽明堂鍼灸圖經見人之五臟皆近背鍼灸失所則其害至死嘆曰箠者五刑之輕死者人之所重安得犯至輕之刑而或置死遂詔罪人無得鞭背】矜恕【郭躬家世掌握在寛平反典理官決刑斷刑多依矜恕乃條諸重文從輕者四十一事奏之】申嚴【記月令仲秋命有司申嚴百刑斬殺必當毋或枉撓】依輕議法【陳咸戒子孫曰爲人議法當依於輕𨿽有百金之利無與人以重】喜寛用刑【唐憲宗用刑喜寛仁於頔諷帝用刑帝曰頔欲朕失人心】舉寃獄【前宣帝舉寃獄察深刻不攺者】上繋囚【同上詔命郡國嵗上繋囚】先王重罰【北蘇綽傳六條詔書其五防獄訟曰賞罰不中則人無所措手足怨叛之心生是以君子重之】君子盡心【記王制大司冦刑者侀也侀者成也一成而不可變故君子盡心焉】撤樂減膳【唐刑法志李好徳坐妖言張蘊古以爲不當坐權萬紀劾蘊古奏不以實太宗怒遽斬蘊古旣而大悔因詔死刑𨿽令卽決皆三覆奏久之謂羣臣曰近有府吏受賄不多朕殺之是思之不審也自今奏決日尙食勿進酒肉太常輟教習諸州死罪三覆奏其日蔬食務合禮撤樂減膳之意】推心惻物【同上髙祖太宗除隋虐亂治以寛平考其推心惻物可謂仁矣】枉直咸申【見前惻隠注】大小必察【同上】尙徳【路溫舒傳宣帝卽位路溫舒上書言宜尙徳緩刑上善其言遷廣陵太守】寛仁【見喜寛用刑注】不幸傷之【前刑法志宣帝詔決獄不當使不幸防戮朕甚傷之】無輕用也【書呂刑無簡不聴具嚴天威注無簡核誠信不聴其獄皆當嚴敬天威無輕用刑也】

皇朝事實寛仁多恕【長編太祖開寶八年上性寛仁多恕讀堯典嘆曰四凶之罪止從投竄何近代憲网之密耶蓋有意於措刑也故自開寶以來犯大辟非情理深重者多貸其死】活人者爲勞績【眞宗景徳二年詔自今諸州官吏雪活得人命者並理爲勞績】獄官尢須遴擇【祥符三年上曰刑獄官尢須遴擇朕方念四方獄訟若官非其人寧無枉濫且單弱之人不能投訴朝廷無由知之】卹刑詔書【長編髙宗紹興三年三月進呈奉使魏良臣語錄趙鼎曰良臣言敵至天長縣得親筆卹刑詔書墨本語良臣卹民如此民心安得不歸上曰間下詔寧欲刑無寃濫耳十一年上曰省刑罸薄稅斂王政之本稅賦無術以薄之朕心實不安於刑罸豈不欲省而獄系逾嵗何以副朕欽卹之意乎】初夏申警【同上眞宗初夏降詔申警防刑】給衣薪炭【神宗詔天下繋囚貧乏者冬月權給衣衲薪炭及飲食仍委長吏提舉】稱欽防【寧宗開禧三年詔自仲春以來雨澤尙闕上慮州縣官吏奉行弗至詔敕敢事煩苛過有科擾嚴行禁戢凢犴獄淹滯逮系非辜刑罰失平幽枉未達常切覺察以稱朕欽防之意】湯沐示恩【髙宗紹興元年進呈欲疎決禁囚上曰此事極好朕方念之聞祖宗時尙遣內侍持餅肉以徧賜仍具湯沐示恩意宗尹曰祖宗矜庶獄具有著令李回曰聖心防有罪者如此酷吏知禁矣】事對【哀矜三訊淸明依輕議法謹審五覆惻隠喜寛用刑】

警聨【運聖神之徳秉籙禦天布雨露之恩對時育物】

【職惟宣化躬佩服於訓詞國無寃民庶導迎於善气】

【故風雷號令期四海於無刑而金玉科條庶羣生之難犯】

【於變黎民歸其有極誕敷五教期於無刑】

獄空

歷代事實出系三千【徐有功持節按獄交州出寃系三千人】斷獄數百【前貢禹傳孝文帝海內大化斷獄數百與刑措無異】無寃刑【黃霸傳天子召問霸曰獄無寃刑君之職也】出囚系【光武二十八年遣使者舉寃獄出繋囚】極功【前刑法志舜命臯陶而刑無所用三代之盛至刑措兵寢者其本末有序帝王之極功也】至治【家語五刑篇或有問於孔子曰古者三皇五帝不用五刑信乎孔子曰聖人之設防貴不犯也制五刑而不用所以爲至治也】蒿滿衙門【北齊宣帝紀天保初大赦郡無一囚率羣吏拜詔而已獄內穭生桃木蓬蒿並滿每旦衙門虛寂無訴訟者謂之神門】艸生囹圄【隋劉廣傳爲平鄕令七年風教大治獄中無繋囚爭訟絕息囹圄皆生革庭可張羅】民咸服【記緇衣刑不試而民咸服】吏亡邪【前董仲舒策民以大化之後天下常亡一人之獄吏亡姦邪民亡盜賊囹圄空虛】囹圄空虛【前路溫舒傳文帝崇仁義省刑罰囹圄空虛天下太平】獄訟止息【前龔遂傳爲渤海太守獄訟止息刑罰以措】不犯有司【書大禹謨好生之徳洽於民心玆用不犯於有司】幾致刑措【唐魏徵傳太宗卽位四年嵗斷獄二十九人幾致刑措斗米三錢】皇朝事實嘆息稱異【神宗元丰五年知開封府王安禮言三院獄空時安禮事至輒斷庭無畱訟久繋待辧一切論決於是以獄空揭諸府門遼使過見嘆息稱爲異事上曰昔由余聘秦觀政內史廖單從容俎豆以奪其謀秦有人也安禮畱意吏事能駭動外夷於古無愧矣】寃抑得伸【髙宗紹興間大理寺奏獄空上曰大理寺臨安府在闕下𨿽未敢謂刑措然獄訟淸簡寃抑得伸亦庶幾焉惟是諸路憲臣或不得人則吏彊官弱民無所訴深恐此未革卿等更宜商量】專事欽防【開寶六年上畱意聴斷專事欽防禦史大理官屬尢加選擇嘗召馮炳謂曰朕每讀漢書見張釋之於定國治獄天下無寃民此所以望於汝賜金帛以勉之】決獄感晴【淳熈三年進呈決獄指揮上以雨過多恐妨收刈禦筆批問欲行下諸路疎遣獄囚於是進擬上曰朕以久陰祈晴未應獨未曽決獄昨日批出方下筆而風急雲起頃刻吹散至晚已開晴】決刑乃雨【淳化三年上以久愆時雨憂形於色謂宰臣曰亢陽滋甚朕悃禱精至未獲應者豈非四方刑獄有寃濫乎因遣常參官一十七人分詣諸路按決刑獄是夕乃雨】

事對【囹圄空虛獄訟止息】

警聨【沈朱實於寒水共樂淸時衙門蒿滿鞠茂艸於圜扉殊多暇日囹圄艸生】

肆赦

歷代事實厲精更始【漢宣帝紀詔其赦天下與士大夫厲精更始】感泣思奮【唐陸防傳奉天所下制書𨿽武人悍卒無不感動流涕後李抱眞入朝爲帝言陛下在奉天山南時赦令至山東士卒聞者感泣思奮臣是時知賊不足平矣】布徳音【陸防奏議陛下每布徳音敷宥下土大辟之屬皆防滌除】昭仁恕【同上赦宜從重所以昭仁恕之道廣徳澤之恩】除瑕【晉郭璞傳宜發矜防之詔引在躬之責蕩除瑕釁贊揚化澤】滌穢【後漢荀悅論大赦者權時之宜非常典漢承秦兵革之後故設三章之法大赦之令滌除穢流與民更始時之然也】驛馬星流【北史徐路傳路繋冀州獄別駕崔隆宗慰問之路曰昨夜驛馬星流計赦須臾應至隆宗遣人出城焉俄而赦至】貫索夜見【晉天文志貫索九星七星夜見大赦】布信【盧坦曰所以布大信者赦令也】顯義【後岑彭傳赦以顯義】詔銜木鳳【石季龍爲詔以五色紙寫在木鳳口中轆轤回轉快若飛翔】赦植金雞【唐百官志中書令供赦日植金雞於仗南竿長七尺有雞髙四尺黃金飾首銜幡長七尺盛以絳幡將作監供焉】烏啼【南宗室義慶傳宋元康中徙彭城王義康爲豫章臨川王義慶時爲江州相見而笑文帝聞而怪之召還宅義慶大懼妓妾夜聞烏啼聲叩閣云明日有赦後攺爲南州因制爲烏夜啼曲】蠅集【載記苻堅欲赦與王猛苻融密議於甘露堂親爲赦文有一大蠅集於筆端俄有小靑衣大呼於市曰官今大赦須臾不見】釋無辜【書多方開釋無辜】紓多難【陸贄奏議紓多難收羣小者惟在赦而已陛下每發徳音敷宥下土大辟之屬皆防滌除】攺行自新【前匡衡傳比年大赦使百姓得攺行自新切見大赦之後姦邪不衰止此導之未得其務也】洗心更始【漢章帝紀嘉與海內洗心更始】廣天地施【唐韋嗣立傳臣願陛下廣天地之施雷雨之仁取垂拱以來罪無輕重所不赦者並皆原洗死者還官生者霑恩則天下了然知所陷罪非陛下之意也】雷雨作解【易解卦象曰雷雨作解君子以赦過宥罪】慶溢寰區【韓愈賀表恩洽幽明慶溢寰區象徳乾坤同明日月】蠲逋負【刑法志李吉甫言陛下降赦令蠲逋負賑饑民恩徳至矣】出系囚【光武紀建武七年詔中都官三輔郡國出繋囚非犯殊死皆一切勿按其罪見徒免爲庶人耐罪亡命吏以文除之】全性命【平帝紀詔曰夫赦令者將與天下更始誠欲百姓攺行潔已全其性命也往者有司多舉奏赦前事累增罪過誅陷亡辜甚繆於赦小過舉賢才之義】掌三宥【禮秋官司刺掌三宥三赦之法一宥曰不識再宥曰過失三宥曰遺忘一赦曰幼弱再赦曰老耄三赦曰蠢愚】正五過【呂刑五罰不服正於五過】景星見【後主景曜元年景星見於是大赦攺元】珍物出【武帝元封六年詔曰朕祀首山昆田出珍物或化黃金祭祀后土神光三燭其赦汾陰殊死以下】甘露降【宣帝神爵二年二月詔曰乃者鳳凰甘露降集京師羣鳥從之以萬數其赦天下】銀印【孫皓天冊元年吳郡言掘得銀印長一尺廣三分上刻年月字於是攺元大赦】玉璽【崔鴻前趙錄曰劉元海遷都平陽汾水中得玉璽文曰有新保之泉元海蓋王莽時璽也獻者因增其三字元海以爲已瑞大赦天下攺元也】

皇朝新事赦求防祐【長編太祖建隆二年徳音降死罪囚流以下釋之時太皇后寢疾上憂懼乃曲赦天下以求防祐焉】赦仁如天【元太平興國六年太宗十一月親亨太廟合祭天地於圜丘先是有秦再思者上書願勿再赦且引諸葛亮佐蜀數十年不赦事上頗疑之以問趙普普曰國家開創以來具存制三嵗一赦所謂其仁如天堯舜之道也劉備區區一方用心無足師法上然其對赦宥之議遂定】召和气【長編仁宗天聖七年上曰赦不欲數然捨是無以召和气四月赦天下免河北被水民租賦】求民瘼【聖政孝宗隆興三年三月臣僚上言皇帝登寶位赦文及續降寛防十八事並系防民州縣未聞施行欲望降詔申敕詔略曰朕臨朝退聴惟以求民瘼爲務自初踐位首行曠澤續降寛防十八事而郡縣之間不爲布宣繼自今其各洗心滌慮恭爾有官俾予一人實惠孚於百姓】詢民利病澄淸宿獘【寶訓仁宗景祐四年上有事明堂將赦謂宰相文彥博卿等廣詢民間利病者爲條目務從寛大稱朕勤卹之意彥博等曰聖意叮嚀恐赦文所載不能具悉上曰朕齋戒以見天地祖宗敷大號於天下因澄淸宿獘所以條於赦令者貴示信萬方耳】布湛恩綏區夏【聖政髙宗建炎元年羣臣固請卽位其赦文略曰慰民耳目之注敷朕腹心之言爰布湛恩誕綏區夏可大赦天下】

名賢詩詞書報天中【沈佺期詩書報天中赦人從海上聞】籥動圜狴【同上聖人宥天下幽籥動圜狴】九泉開白日【九泉開白日六翮起靑雲】三元降紫泥【六甲迎和气三元降紫泥並同上】萬家春【張舜民詩國嚴三嵗禮恩洗萬家春】三嵗禮【同上】事對【更始蕩滌布信銜木鳳景星見自新蠲除顯義植金雞甘露降】

【出繋囚全性命】

起聮【歷數在躬僕萬年之景命雷雨作解洽四海之懽心】

【禮成陽館方夜半以受釐令下端門已仗南而賜赦】

【奠玉告防謹上帝陶匏之薦明綸渙號霑皇王雨露之恩】

【精禋昭格祥仰動於房心慶賚敷施恩頫覃於輝翟】

【重屋精禋降百祥於作善端門肆赦斂五福以錫民】

【燔柴揚燎膺上帝之居歆肆眚推恩俾羣生之均被】

警聨【恢然天地之施恩至治馨香薦不惟於黍稷鼓以風雷之號令明神孚格色上動於房心

重屋九筵蕆文武配天之禮十行一札布禹湯罪已之言】

【謂三嵗一郊之禮必舉以時俾九州四海之氓並受其福】

【謂三嵗親祠旣示精防之意勉承不再之言而萬方何罪爰推曠蕩之恩嗣守無疆之歷毓徳春宮恪謹文王之視膳非心黃屋適逢虞舜之勤惓】

結聨【佩玉麟之符𨿽慙共理霈金雞之澤庸廣至仁】

【莫瞻路寢之威儀駿奔顯相徒與海隅之耄穉鰲抃歡呼】

【呼萬歲者三莫克仰觀於萐莆襲六藝而七但知載詠於蓼蕭】

【金雞初植已共傳寛大之書銅虎久分今誕布哀矜之詔】

翰苑新書後集上卷十二

欽定四庫全書

翰苑新書後集上卷十三

祥瑞【附玉璽慶雲景星瑞雪甘露醴泉靈芝嘉禾麟鳳】

歷代事實魚入舟【史記武王渡河中流白魚入王舟中武王俯取以祭此受命之符也】烏流屋【同上有火自上復於下至於王屋流爲烏其色赤其聲魄】和气【唐權徳輿曰和气洽則祥應至】天休【書君奭篇天休滋至】白麟【武帝本紀太始二年詔有司議曰往者朕郊見上帝西登隴首獲白麟以饋宗廟渥窪水出天馬泰山見黃金宜攺故名今更黃金爲麟趾褭蹏以協瑞焉】赤防【同上三年獲赤防作朱防之歌】萬年玉冊【晉元帝本紀於時玉冊白玉麒麟神璽出於江寧其文曰長壽萬年日有重暈皆以爲中興之象焉】九莖金芝【漢宣帝神爵元年詔神雀仍集金芝九莖產於涵徳殿銅池中】天气淸靜【同上東濟大河天气淸靜神魚舞河幸萬嵗宮神爵翔集朕之不徳懼不能任】神光顯著【四年修興泰一五帝后土之祠齋戒之直日神光顯著薦鬯之夕神光交錯或降於天或登於地其赦天下】功茂徳盛【前宣帝紀詔武帝瑞應功茂徳盛】家給人足【通鑑太宗曰比見羣臣屢上表賀祥瑞夫家給人足而無瑞不害爲堯舜百姓怨咨而多瑞不害爲桀紂】休气並臻【白虎通符所以來至者以爲王者承天統理調和陰陽陰陽和萬物序休气充塞符瑞並臻皆應徳而至】應徳【明帝紀祥瑞之降以應有徳】防福【五鳳六年詔朕郊上帝甘露降神雀集朕之不敏懼不能任屢防嘉瑞獲玆福祉】福物畢至【前董仲舒傳天瑞應誠而至諸福之物可致之祥莫不畢至而王道終矣】醴泉【光武紀中元二年夏京師醴泉湧出又有赤艸生於水崖郡國頻上甘露羣臣奏言宜令太史撰集以傳來世帝不納自謙無徳毎郡國所上輒抑不當故史官罕得記焉】甘露【神爵三年詔乃者鳳凰甘露降集京師羣鳥從以萬數朕屢獲天福只事不怠】

事對【白麟烏流屋萬年玉冊休气並臻赤防魚入舟九莖金芝福物畢至】

警聨【天其申命用休九功之敍惟歌福皆不召而至諸福之物畢至】

玉璽

歷代事實紐【晉輿服志皇太子金璽紐朱英綴】螭文【後輿服志晉陽秋曰前大將軍蔣幹以傳國璽付汝南太守戴施獻之璽光昭洞徹上蟠螭文】綴朱英【見紐注】紆黃組【張平子東京賦冠通天佩玉璽紆黃組】受命【吳志孫堅軍城南井上見有五色气堅令人入井探得漢國璽文曰受命於天旣壽永昌】傳國【南史孔林曰璽印者所以辧官爵立契符信傳國之璽歷代遞用襲封之印奕世相傳貴在仍舊】出江寧【見祥瑞萬年玉冊注】得宜陽【後漢建武三年劉盆子及丞相徐宣以下三十餘人肉袒降上所得璽綬積甲兵宜陽城西與熊耳山齊赤眉眾尙十餘萬人帝令縣廚皆賜食】烏足【璽譜乾元二年竇沼掌璽龍鼻一角烏足缺組以黃絲】螭頭【唐輿服志天子有傳國璽及八璽皆玉爲之神璽以鎭中國藏而不用皆泥封太宗刻受命元璽以白玉爲蟠頭】獸紐【晉輿服志乘輿六璽秦制也曰皇帝行璽皇帝信璽天子行璽天子之璽天子信璽天子璽漢秦不攺又有秦始皇藍田玉璽螭獸紐在六璽之外文曰受天之命皇帝壽昌漢髙祖佩之後世名曰傳國璽與斬白蛇劍俱爲乘輿所資斬白蛇劍至惠帝時武庫火燒之遂亡及懷帝塵傳國璽沒劉聰後又沒石勒及季龍死國亂穆帝世乃還江南】刻白玉【見螭頭注】封紫泥【晉輿服志凢天子之璽六皆以武都紫泥封之】警聨【明王謹徳來異琙之貢珍三朡俘而商受球博士辧文審先朝之藏璽五畤郊而漢薦璧】

慶雲

歷代事實屬龍【淮南子龍舉而景云屬】隨馬【唐天寶十三年封泰山有慶雲隨馬】瑞气【晉天文志瑞气一曰卿云亦曰慶雲太平之應】非煙【史天官書若煙非煙若云非云鬱鬱紛紛蕭索輪囷是爲卿云見喜气也】百工歌【宋符瑞志舜時慶雲興焉若煙非煙若云非云百工相和而歌慶雲帝乃唱之曰慶雲爛兮糺縵縵兮】賢人隠【夫云五色具其下有賢人隠】紀事【左昭十七年注黃帝受命有云瑞故以云紀官】名官【史黃帝紀注張宴曰黃帝有景云之應以師名官】鬱鬱【見非煙注】漫漫【見百工歌注】爲瑞【尙書中云堯沈璧於河白雲起回風揺落又吳淑云賦周則爲瑞觀河堯則呈祥沈璧】呈祥【上注】金枝【崔豹古今注黃帝與蚩尢戰於涿鹿之野常有五色雲气金枝玉葉止於帝上有華葩之象故因作華蓋也】玉葉【同上注】采色浮空【韓賀慶雲表有慶雲見五采五色非煙非云抱日增麗浮空不收旣變化而無窮亦捲舒而莫定斯爲上瑞實應太平臣謹按宋沈書曰慶雲五色者太平之應也】黃气抱日【代宗卽位日慶雲見黃气抱日酉陽雜記】太平之應【見采色浮空注】輪囷而歌【見非煙注】

名賢詩詞籠日襯霞【黃山谷詩玉葉籠殘日金枝襯薄霞】聖治昌時【仝上氤氳符聖治紛郁表昌時】祥輝【於季子詩瑞云千里應祥輝四望新】

景星

歷代事實耀天【帝王世紀堯時景星耀天】助月【晉天文志瑞星一曰景星如半月生於晦朔助月爲明】天暒【前天文志天暒而見景星注孟康曰暒精明也】月盛【白虎通景星大星也月盛不見】舒光【選景星宵而舒光】連气【史天官書天晴見景星注有赤方气與靑方气相連赤方中兩黃星靑方中有一黃星聚爲景星】出有道【前天文志景星者徳星其狀無常出於有道之國】聚賢人【異苑陳寔與諸子侄造荀淑父子討論於時徳星聚太史奏曰五百里內有賢人聚】美瑞【韓文景星鳳凰賢愚知爲美瑞】休祥【前天文志景星者徳星也又郊祀太乙贊饗曰徳星照衍厥惟休祥】出房翼【隋天文志景星出翼又宋符瑞志帝堯時景星出房】生晦明【見助月注】元气之英【三五歷記景星者元气之英水之精也】有徳之慶【唐天寶九年五月五星聚於箕尾占曰有徳則慶無徳則妖】

警聫【圓穹錫貺兆一人有慶之符景緯宣精申萬壽無疆之福】

瑞雪

歷代事實玉花【舒元輿序重雪終日玉花攪空舞下散地】瑞葉【冷齋夜話何事月娥應不在亂飄瑞葉滿人間注仙人燕華君天下防木花開六出故也】麰迎三白【坡詞三白事注泗州語欲宜麥見三白三度見雪也】花爲六出【韓詩外傳云凢艸木花皆五出雪降花爲六出上大恱以爲祥瑞】方圭【謝惠連雪賦旣因方而爲圭亦遇圓而成璧】圓璧【上注】五穀之精【紀勝書曰雪爲五穀之精】六花之瑞【韓詩外傳云雪花曰霙雪又見前六出注】遺蝗入地【坡詩云遺蝗入地應千尺蓋蝗遺子於地雪深一尺則入地一丈】舞鶴下檐【毛澤民詩危檐下舞鶴】名賢詩詞丰年瑞【李義山詩不覩丰年瑞安知變理才撒鹽如可擬願糝和羮梅】淸都瓊蘂【洪芻詩淸都瓊蘂飛空下淨界空花種種開】瑤臺玉蘂【毛澤民詩先拂瑤臺玉蘂業聮翩時落玲瓏片】丰年消息【坡詩天工呈瑞足人心平地今開一尺深此爲丰年報消息滿田何止萬黃金】種玉【李義山詩有田皆種玉無樹不開花】

警聨【三微更始正王道之大端六出呈祥兆丰年之嘉慶】

【見而知象偉善治之日來視以考祥實自今其嵗有】

【七政齊於璿璣有合璧連珠之瑞四時和爲玉燭無鳴條破塊之災】

甘露

歷代事實寶甕【拾遺記帝嚳時有丹丘獻瑪瑙甕以盛甘露舜移寶露甕於零陵東方朔作寶露銘曰寶露起於靈臺】銅盤【曺植露臺銘气之淸者莫如露盛之安者莫如盤詔有司鑄銅建承露盤云云】金莖【選班固西都賦抗仙掌以承露擢雙立之金莖】瓊爵【曺植魏徳論甘露已降蜜淳冰凝覩陽弗晞瓊爵是承獻之帝朝以明聖徵】滋液厥壤【選司馬相如封禪頌甘露時雨厥壤可遊滋液滲漉何生不育】沆瀣爲糧【選飲沆瀣以爲糧注沆瀣露气也】天地合【老子三十章天地相合以降膏露】陰陽和【公孫傳策制上古至治甘露降曰天地之和應故陰陽和甘露降】著艸木【拾遺記昆侖山有甘露色如丹著艸木皎然如霜雪寶器盛之如飴】降林園【魏明帝紀昔甘露屢降於仁壽殿自吾已建承露盤復降芳林園於仁壽殿前】晨降【曺子建七啟甘露紛紛而晨降】宵凝【選孟堅賦甘露宵凝於丰艸】丰艸【上注】仗木【唐太和元年韓約奏甘露降金吾左仗木】脂凝【晉中興書甘露者仁澤也其凝如脂其美如飴】飴美【上注又見著艸木注】天瑞【王元長詩序天瑞降地符升注甘露】天酒【瑞應圖甘露一名膏露一名天酒】狀若細雪【南史元嘉中甘露頻降狀若細雪】

前賢詩詞甘醴【丁謂詩遙聞甘似醴不特在金莖】云牙【朝朝薦天酒寧讓服云牙】瑞露【瑞露零宵極仙盤奉帝家並丁謂詩】

警聨【神人所飲何殊姑射之仙色瑩珠璣厥壤可遊願繼相如之頌味兼飴醴】

醴泉

歷代事實湧出【光武本紀京師醴泉湧出飲者痼疾皆愈】滂流【宣帝本紀詔乃者醴泉滂流枯槁榮茂】流唐【前揚雄傳醴泉流其唐注爾雅廟中路謂之曰唐】淸室【選司馬相如上林賦醴泉湧於淸室】榮枯槁【見滂流注】愈痼疾【見上湧出注】吐液【晉紀瞻曰醴泉吐液】至淵【白虎通曰徳至淵泉則醴泉出】地出【記禮運篇地出醴泉】俊又在官【尙書中俊乂在官則醴泉出】

警聨【測土以圭旁得澗瀍之秀气假以溢我配天之澤永爲動植之深恩挹彼注玆】

靈芝

歷代事實瑞應【漢光武本紀甘泉中產芝九莖注應劭曰芝朱艸也其葉相連如淳曰瑞應圖王者敬事耆老不失舊臣則芝艸生】秀敷【孫綽天臺賦玉芝含秀而晨敷】九莖【前宣帝紀元康四年金芝九莖產於涵徳殿銅池中】三秀【選嵇康詩煌煌靈芝一年三秀】煌煌【上注】蔓蔓【禮樂志齋房歌齋房產艸九莖連葉宮童效異效異披諜元气之精回復此都蔓蔓日茂茂成靈華】延英殿【唐肅宗紀上元中延英殿禦座生玉芝一莖一花禦制玉靈芝詩】甘泉宮【前武帝紀元封二年廿泉宮內產九莖連葉作芝房之歌】賢愚知瑞【韓愈與崔羣書鳳凰芝艸賢愚皆知其爲瑞】宗廟薦歌【班固西都賦序武帝之世芝房寶鼎之歌薦於宗廟】元气復都【見蔓蔓注】神光照殿【唐宗紀天寶中有玉芝產於大同殿之柱礎一本兩莖神光照於殿】晨敷日茂【見前秀敷蔓蔓二注】天開地成【李賀芝艸詩瑞自天開與地成】產金莖【見九莖注】含玉秀【見秀敷注】孫綽賦【同上注】嵇康詩【見三秀注】

前賢詩詞靈根盤錯【李紳詩靈根盤錯呈天瑞寶葉蟬聮表地鮮】寶葉蟬聮【見上注】

警聨【自根自本光開蕃衍之先有宗有元黙得繼承之正】

【皇躬底豫動愉色於親闈帝孝格幽發靈華於祖社】

【煌煌三秀豈特延年而神仙玉英明潤蔓蔓九莖且將施祉於孫子寶葉紛敷】

嘉禾

歷代事實同穎【書微子之命唐叔得禾異畝同穎獻諸天子王命唐叔歸周公於東作歸禾周公旣得命禾旅天子之命作嘉禾】共穗【選顏延年曲水詩序共穂之瑞史不絕書注嘉禾也皆太平之瑞也】實圓【唐郭子儀傳子儀言寜朔縣界荒治十五里有黒禾谷出徧地掃盡經宿復生其禾實圓味甘美臣以爲天啟興王先瑞百谷故漢稱雨粟周頌來牟豈若瑞禾自出家給人足蓋陛下富教安人務農崇本之應也】味美【上注】六穗【選司馬相如封禪頌嘉禾六穗我穡曷蓄】一莖【後光武紀論光武生於濟陽縣捨是嵗縣界有嘉禾生一莖九穗因名曰秀】何道而臻【前公孫傳武帝制曰上古至治嘉禾興朱艸生今何道而臻乎此對曰上古堯舜之時聲和則地之和應嘉禾興和之至也】和聲之應【上注】出寧朔【見實圓注】生中牟【魯恭本傳爲中牟令嘉禾生恭便坐廷中】太平之瑞【見前共穗注下】富安之應【見實圓注】

警聨【祥風甘雨物無疵癘之傷潔粢丰盛神有馨香之感】

麟鳳

歷代事實木精【公羊注麟仁獸木之精也】竹實【晉苻堅傳鳳凰非梧桐不棲非竹實不食乃植梧桐竹於柯城以待之】獸之伯【薛綜麟頌麒麟推獸之伯徳以衛身不布牙角】羽之美【莊子鳳凰羽族之羙也】含仁【廣雅麒麟狼頭肉角含仁懷義】覽徳【前賈誼弔屈原賦鳳凰翔於千兮覽徳輝而下之】獲西狩【春秋哀十四年春西狩獲麟注麟者仁獸聖王之嘉瑞也公羊哀十四年注麟者太平之符聖人之類也】集東海【前昭帝紀鳳凰集於東海】一角【春秋感精符曰麟一角明海內共一王也】五章【李白文集鳳飛九千五章備珍防】步中防【廣雅麟者含仁懷義行步中規折旋中矩不履生虫不折生艸不羣居不族行文章彬彬】首戴徳【書益稷鳳凰來儀疏首戴徳背負仁頸荷義足履禮】書春秋【唐韓愈獲麟解麟之爲靈昭昭也載於詩書於春秋】鳴朝陽【詩卷阿篇鳳凰鳴兮於彼髙岡梧桐生兮於彼朝陽】信而應禮【詩麟之趾注麟信而應禮】仁也諭賢【詩卷阿鳳凰於飛翽其羽注鳳凰靈鳥仁瑞也諭賢者所在羣士皆慕而往仕也】銜書【李白文集鳳凰丹禁裏銜出泥書】絕筆【左哀十四年西狩獲麟孔子絕筆於獲麟之一句】儀儀【揚子孝至麟之儀儀】翽翽【捲阿翽其羽】臻圃【前揚雄二帝三王麒麟臻其圃】衝霄【唐馬周傳太宗飛白書曰鸞鳳衝宵必假羽翼】狼蹄麕身【京房易傳白麟麕身牛尾又瑞應圖云麟王者嘉祥也羊頭狼蹄食嘉禾之實】雞冠燕喙【韓詩外傳鳯雞冠燕喙】興九韶【史舜紀興九韶之樂鳳凰來翔】祠五畤【前武帝紀終軍從武帝祠五畤獲白麟一角而五蹄軍曰今野獸並角明同本也殆將有解編髮削左袵襲冠帶要衣裳而化焉】作歌【漢武帝獲白麟作白麟之歌】調律【抱璞子軒轅鳳鳴調律】蹌蹌【揚鳳鳴蹌蹌匪堯之庭】濯濯【史記麟之濯濯】音中律呂【艸木疏麟麕身馬足黃色圓蹄音中律呂行中規矩】食惟瑯玕【李白文集饑鳳不喙粟所食惟瑯玕】五采【京房易傳曰麟狼額馬蹄有五采腹下黃髙二丈】九苞【丹穴有九苞之鳳】元枵之精【鶡冠子麟者蓋元枵之精】王者之瑞【瑞應圖鳳王者之嘉瑞】順之實【記禮運鳳麟皆在郊藪故曰順之實也】和之極【前公孫制策上古至治麟鳯在郊藪曰徳配天地明並日月則麟鳯至此和之極也】循循幽閒【劉向說苑麒麟音中呂律紛兮其有質文也幽閒則循循如也】飛集【詩卷阿鳯凰於飛翽翽其羽亦集爰止】

名賢詩詞五色羽【韓岐山下詩丹穴五色羽其鳴爲鳳凰】集南嶽【劉楨詩鳳凰集南嶽徘徊孤竹根】羞羣鳥雀【同上豈不常辛苦羞與鳥雀羣】照影龍門【張正詩影照龍門水聲入洞庭風】趾定【麟詩詩人歌信厚趾定咸振振】聲和【韓鳳詩聲和隨祥風】仁獸【麟詩天地重太和鐘爲獸之仁】雛好【杜鳳穴雛皆好】來儀【劉楨詩何時當來儀要須聖明君】

翰苑新書後集上卷十三﹤子部﹐類書類﹐翰苑新書﹥

欽定四庫全書

翰苑新書後集上卷十四

進文字

皇朝事實取要語【呂公著家傳哲宗時公著於尙書論語孝經中節取要語一百段進呈】錫嘉名【司馬溫公通鑑首序曰迂叟自幼嗜史每患遷固以來載籍稍多乃約戰國至秦二世如左氏體爲通誌八卷以進英宗說之命續其事自治平開局迨元丰成書凢一十九年取闗國家興衰生民休息善可爲法惡可爲戒者起自威烈王訖於五代共修成二百九十四卷神宗寵以冠序錫以嘉名爲資治通鑑詔邇英經筵常令進講】昭星斗【熈寜二年韓琦等表曰仁宗在位四十餘年嵗紀綿久注記盈多先帝撰述陛下永以欽承夙愧多文繆塵聖選不能昭星斗之觀副金匱之藏昧死奏編經營失次其所修仁宗錄二百卷事十卷上進】爲鑑【聖政孝宗淳熈元年蔡戡論貞觀鑑錄上曰從諫正是唐太宗所長此書置之座右可爲鑑】進講義【通略元丰元年陸佃兼崇政殿說書一日講罷賜坐上問佃講說有槁乎佃以實對乃詔經筵前一夕進講義自佃始】明經旨【紹興七年趙鼎言胡安國昨進春秋解必經聖覽上曰安國所觧朕置之座右𨿽間用傳注頗能發明經旨朕喜春秋之學率二十四日讀一徧】藏屬籍【咸平四年宗正卿趙安易上新修皇屬籍三十三卷詔藏宗正寺】講正史【長編哲宗元祐八年蘇軾等狀漢唐正史內可以進讀事迹今已抄節寫成卷帙欲於將來開講日進講詔間日進講】法禹湯【長編神宗二年司馬光進讀資治通鑑至曹參代蕭何爲相國一遵蕭何故規上曰使漢主守蕭何之法久而不變可乎光曰何獨漢也夫道者萬世無獘夏商周子孫茍能常守禹湯文武之法何衰亂之有】致堯舜【同上元祐二年太皇太后宣諭呂公著所進尙書論語等要義今皇帝已依所奏每日書寫看覽甚有益於學問四年禦邇英閣進講書及寶訓司馬康講洪範乂用三徳起居舍人王巖叟上言陛下旣能審而問之必能體而行之三徳者君人之大本得之則治失之則亂不可須臾去也陛下誠能用以修已安人則堯舜三代之盛可坐而致也】獻箴金華【本朝明道中馮元侍講獻金華五箴趙師民獻講箴】進講寶訓【見前致堯舜注】繪圖以授【髙宗朝王宗正進仁宗十事參以今日所宜言極可采祖宗以來率用故事爲法昔宣仁聖烈皇后以祖宗故事繪畫爲圖以授哲宗皇帝時以哲宗幼沖欲使便於觀覽也】金匱之藏【見前昭星斗注】正心誠意【聖政寧宗嘉定八年進讀帝學至劉唐老論入徳序上曰所謂明明徳者又當以修身正心誠意爲先】修已安人【見前致堯舜注】深益治道【防要髙宗紹興四年謝克家奏故翰林學士範祖禹當元祐中終始在經筵所著唐鑑已進禦又有仁皇訓典帝學二書深益治道可備睿覽九年史館言祖宗實錄已進太祖太宗余見今繕寫上曰朕要見章聖景徳中講和後故事今日可以遵行】養成聖性【太宗雍熈四年田錫獻祝壽詩上曰錫有文行敢言事甚可賞也因和以賜之錫好直言上或時不能堪從容奏曰陛下日往月來養成聖性上恱之】修身治人【長編仁宗天聖五年賜進士王堯臣等禦詩及中庸篇一軸上先命中書錄中庸篇令張知白進讀至修身治人之道必使又諄陳之】法善戒惡【見前錫嘉名注】進春秋解【紹興三年徐俯進春秋解義至天王使宰渠伯糾來聘用左氏說父在故名上謂俯曰魯桓簒立天王當致討旣四年不問乃使其宰往聘失刑政矣故書名以貶之俯乞編之記注】錄中庸篇【見前修身治人注下】咸平禦集【防要咸平三年呂文仲上進太宗禦集三十卷詔藏祕閣】開寶通禮【防要開寶四年五月命劉溫叟李昉盧多遜等以開元禮重加損益書成上之凢二百卷號開寶通禮詔藏於書府】太平禦覽【太平興國二年詔李昉等以羣書類聚分門編爲千卷先是帝閱前代類書門目紛雜失其倫次遂修此書八年書成攺名太平禦覽帝每於聴政之暇日讀三卷有故事或闕卽追之】文苑英華【太平興國七年命李昉宋向等閱前代文集撮其精要以分類爲之爲千卷雍熈二年號文苑英華】模範成書【仁宗朝王洙余靖孫甫歐陽修同編修祖宗故事先是樞密副使富弼言太祖始革五代之創立法度太宗光紹前烈紀綱益明眞宗承兩朝太平之基謹守成憲臣今欲選官置屬將三朝典故分門類聚編成一書以爲模範】圖畫故事【見繪圖以授注】修實錄【太平興國三年命李昉扈防等同參修太祖實錄五載成書凢五十卷】纂寶訓【矢聖六年十月監修王曽奏委編修官李淑同共編纂寶訓三十卷】儀秦之術無益【神宗朝司馬光進讀資治通鑑至蘇秦約六國縱事對曰儀秦爲縱橫之術多華少實無益於治臣所以存其事於書者欲見當時風俗專以辯說相髙人君委國而聴之此所謂利口之覆邦家者也】文武之法常守【見法禹湯注】著經武要略【神宗熈寧三年樞密院言欲檢尋本院諸文書凢闗祖宗以來法制所宜施於逺者並刪取大旨著爲畫一及聖政釐革條章以次紀錄其事目曰兵制馬政邊防夷狄屬國城守器械捕盜選才責效各以事類相從賜名經武要略】進資治通鑑【見錫嘉名注】誠於奉天【長編哲宗朝範祖禹進講月令聖人奉天之事切於畏天者莫如仁宗願陛下誠於奉天】醇正明白【神宗朝司馬光爲講官言孟子爲書最醇正陳王道尢明白所宜觀覽焉上曰方讀孟子尋詔講筵官編修孟子節解十四卷以進】置之座右【見前爲鑑注】藏於書府【見開寶通禮注】

事對【悉上縹囊裒集著唐鑑修已安人之治廣藏籖帙繕寫講春秋正心誠意之學

編摩洪筆詔講獻箴編成書粉澤皇猷進讀進講取要語】

【常守禹湯之法可致堯舜之盛】

警聨【父師習禮不利正大之傳與其藏之名山明聖禦天方勵緝熈之學孰若觀於乙夜目見耳聞惟格物致知之論萃圭璧於緑文天開地辟際崇儒重道之朝防日星於漆簡丕顯丕承苐究羣書之作是彛是訓以貽萬世之傳】

貢方物

歷代事實任土【禹貢任土作貢】職方【禮職方氏制其貢各以其方之所有】制法【書禹貢注禹制九州貢賦之法】定賦【上文任土注任其土地所有定其貢賦之差】五物【禹貢岱畎絲枲鉛松怪石萊夷作牧厥篚檿絲注畎谷也怪異好石似玉者岱山之谷出此五物皆貢之萊夷地名可以放牧檿桑蠶絲可作琴弦】九貢【天官太宰以九貢致邦國之用一曰祀貢二曰嬪貢三曰器貢四曰幣貢五曰材貢六曰貨貢七曰服貢八曰斿貢九曰物貢注鄭司農云祀貢犧牲包茅之屬嬪皮帛之屬器宗廟之器幣貢繡帛材貢木材也貨貢珠貝自然之物也服貢祭服斿貢羽毛物貢九州之外各以其所貢寶爲摯鄭曰嬪貢絲枲器貢銀鐵石砮丹漆也幣貢玉馬皮帛也材貢杶榦栝柏篠簜也貨貢金玉貝也服貢絺紵斿貢珠璣瑯玕也物貢雜物魚鹽橘柚也又司防以九貢之法致邦國之財用斿讀爲有斿燕也】齒毛皮革【禹貢荊及衡陽惟荊州厥貢齒毛皮革惟金三品】球琳瑯玕【禹貢黒水西河惟雍州厥貢惟球琳瑯玕】農任耕【禮地官閭師任農以耕事貢九谷】工飭材【同上任工以飭材事貢器物】衡以山【任衡以山事貢其物】虞以澤【並同上任虞以澤事貢其物】荊之大【禹貢荊及衡陽惟荊州江漢朝宗於海九江孔殷云云九江納錫大】梁之織皮【同上華陽黒水惟梁州云云熊羆狐貍織皮注四獸之皮其毛可織爲罽】菁茅【禹貢荊州包匭菁茅又左僖四年齊伐楚楚子使與師言曰君處北海寡人處南海不虞君之涉吾地也管仲對曰爾貢包茅不入王祭不共無以縮酒寡人是徵對曰貢之不入寡人之罪也敢不共給】橘柚【禹貢淮海維揚州又厥包橘柚錫貢】助黃金【漢侯表五鳳四年坐酎金四兩免又如淳注曰漢儀注諸侯王嵗以戶口助酎黃金於漢廟皇帝臨受酎金金少不如斤兩色惡王削縣侯免國】獻白環【帝王世紀西王母慕舜徳來獻白環及玦並貢益地圖】明珠文甲【漢武帝時明珠文甲通犀翠羽之珍盈於後宮蒲梢龍文魚目汗血之馬充於黃門鉅象獅子猛犬大雀之羣食於外囿殊方異國四面而至四域贊】通犀翠羽【上注】獻瓜授官【陸贄奏議唐徳宗狩梁道有獻瓜果者帝欲授以試官贄諫不可於奉天行宮置瓊林大盈二庫贄誎曰今遽以珍貢藏之別庫恐羣下有所觖望矣】貢茘置傳【本傳唐楊貴妃嗜茘枝必欲生致之乃置騎傳走篋千里味未變道途奔走人死枕籍】尺天入貢【杜甫詩寸地尺天皆入貢】萬國貢珍【東都賦受四海之圖籍膺萬國之貢珍】考圖數貢【唐韓淮西碑皇帝乃考圖數貢】航海梯山【選策秀才航海梯山逾沙軼漠之貢史不絕書】

皇朝新事戒禽荒【長編太宗端拱元年上曰朕念古人禽荒之戒詔天下勿復以鷹犬來獻】慮漁奪【孝宗卽位詔曰口味菓實之類因緣貢奉煩擾道上數外取索多歸公庫或以貢奉爲名深慮漁奪民利仰州軍條具土產合貢之物申尙書省】不厭菲食【髙宗紹興二年上曰韓世忠近以鱘魚鮓來進朕戒之曰艱難之際不厭菲食卿當立功報朕至於進口味非愛君之實也已卻之】卻獻珍味【孝宗淳熈六年趙雄等謝賜新茘流香酒上曰朕卻方物獻所以四方珍味嘉果不曾有】戒艱難【見不厭菲食注】免煩擾【紹興十四年新復州郡進天申節銀絹上曰此皆出於百姓寧免煩擾可並退回並年錄】勿獻珍禽【寶訓眞宗至道三年上曰諸州多以珍禽異獸來獻此甚無益詔天下勿復獻】焉用繡佛【仁宗天聖四年知寧州楊外繡佛因乾元節來獻上曰民安政舉乃守臣之職焉用此爲】事對【五物貢橘柚齒毛皮革萬國貢珍九貢獻瓜果球琳瑯玕尺天入貢】

警聨【雷風鼓舞方丕冒於海隅玉帛防同盍將歸於宰旅】

貢銀絹【中天啟聖聳瞻星電之祥下土薦儀防致金繒之美】

【甕𨿽得於唐山實自耕夫之鑿繭或成於漢野誠由織婦之機】

【防禹庭而執帛阻陪萬國之朝紀唐節以獻金敢效幹齡之祝】

貢銀【三嵗一郊載升壇而奠玉四方萬里咸實篚以貢金】

【地不愛寶參厥包厥篚之輸天其用休薦如阜如岡之祉】

【不貢異物彰軌度於治朝自有常程修貢賦於萬國】

【庶邦之供惟正敢薦民彜聖人之饗爲能願膺帝祉】

【堯仁如天極萬物莫窮其報禹貢任土以庶邦維正之供】

翰苑新書後集上卷十四

欽定四庫全書

翰苑新書後集上卷十五

遜謝

歷代事實遜誠美徳【唐房元齡傳進司空仍總朝政元齡固辭帝曰遜誠美徳也公筋力未衰毋多遜】召不受官【唐孫思邈傳太宗召至欲官之不受】乞回所授【韓爲裴相公遜官表豈可叨居以彰非據乞回所授以協羣情】不奪其志【陰興賜爵闗內侯帝復召欲封之置印綬於前興固遜曰云云誠爲盈溢至誠不願帝嘉陰興之遜不奪其志見本傳】舉茂才不應【雷義舉茂才遜於陳重刺史不聴義遂徉狂被髮走不應命鄕裏爲之語曰膠漆自謂堅不如雷與陳本傳】薦長者自代【郭丹爲更始諫議大夫光武立丹因歸鄕裏太守杜詩請爲功曺丹薦人長者自代而去詩嘆曰昔明王興化卿士遜位今功曺推賢可謂至徳制以丹事編黃堂以爲後法】速官謗【左莊二十二年齊侯使陳敬仲爲卿敬仲辭曰敢辱髙位以速官謗請以死告】協羣情【見乞回所授注】不拜拾遺【唐李渤傳元和初詔以右拾遺召渤上書謝曰昔屠羊說有言位之旌祿萬鐘知貴於屠羊不可使吾君妄施臣𨿽欲盜榮以濟所欲得無愧屠羊乎不拜】敢辱髙位【見前速官謗注】固辭舍人【唐權臯傳召拜起居舍人固辭】不就太祝【唐陸羽傳拜太常寺太祝不就職】善爲辭焉【語季氏使閔子騫爲費宰閔子騫曰善爲我辭焉】無能爲也【左僖三十年鄭使燭之武見秦君辭曰臣今老矣無能爲也已】九辟不就【後鐘浩前後九辟三府召爲廷尉正博士皆不就】再召固辭【唐盧鴻開元初備禮再召不至召拜大夫固辭】埋車輪【後張綱傳漢安元年選遣八使循行風俗綱獨埋其車輪】置印綬【見不奪其志注】韓起願上趙武【左襄十三年晉侯搜於綿上以治兵使士匄將中軍辭曰伯遊長茍偃將中軍士匄佐之使韓起將上軍辭以趙武又使欒黶辭曰臣不如韓起韓起願上趙武君其聴之使趙武將上軍韓起佐之欒黶將下軍魏絳佐之晉國之民是以大和諸侯遂睦君子曰讓禮之主也範宣子讓其下皆讓】陳平遜謝周勃【漢王陵傳文帝力舉陳平以爲相太尉周勃親以兵誅諸呂氏功多平欲遜勃位乃謝以病文帝怪而問之平曰髙帝時勃功不如臣及誅諸呂臣功不如勃】不願爲郎【前卜式傳召拜爲中郎式不願爲郎】以病辭郡【前汲黯傳召爲淮陽太守黯辭曰臣今病力不能任郡事先遷滎陽令以病歸】

皇朝新事上還相事【事略仁宗嘉祐八年韓琦上還相事上詔曰卿有大徳於朕有大功於時一旦無名謝事豈不駭天下之耳目而重朕之過乎其輔朕使無忝於先帝則卿之終惠也】乞解機政【聖政孝宗紹興三十二年十月左僕射陳康伯乞解機政禦筆曰太上除卿以佐朕卿忍違太上之意耶亟就位太上禦筆曰皇帝以卿元老耆舊方委任機務畱卿之意甚堅不得再有陳請】上表懇辭【聖政景祐元年召知鳳翔府司馬池知諫院池上表懇辭上謂宰相曰人皆嗜進池獨嗜退亦難能也加直史館復知鳳翔】抽身求去【同上紹興八年仁宗曰昨尹焞講筵抽身求去朕諭之云除卿在京宮觀焞再三辭免且云士人若不理防進退焉用所學】嗜退難能【上注】不足勝任【畢士安初知政事入謝帝曰未也行且相卿公謝曰臣材駑朽不足以勝任推寇準兼資忠義此宰相才也帝曰然當借卿宿徳以鎭之閱月拜公平章事冦公並命而以公監修國史位在上】一再遜官【邵氏聞見錄仁宗皇帝時士大夫遜官或四五遜至七八下至布衣陳烈初除吏亦辭劉敞建言諸遜官或一或再或不得遜一以故事舊典爲準】屢辭召命【聖政乾道九年進呈左迪功郎朱熹辭免召命乞嶽廟梁克家奏熹博學有守而安於請退屢召不起執政俱稱之上曰熹以疾辭然安貧樂道亷退可嘉可特與攺合入主管臺州崇道觀】

起聨內除辭表【曲煩溫詔大廷渙號仰承茂渥之頒增震危衷細札成文未徇愚衷之請

龎恩曲被實深非據之憂溫詔下頒益重若驚之寵】

【囊封上奏重幹咫尺之威使日下臨復拜丁寧之訓】並通用

【職參論道宜極選於一時授匪其人實駭聞於眾聴】參政

【銀臺入奏力辭端拱之崇鑾禁批章特屈王人之重】相

【疑丞任重方陳控避之言神聖恩隆遽下往諧之詔】

【貳公任重兩儀資寅亮之功特揖禮尊萬乘屈崇髙之勢】

【登備宰司久當策免晉持魁柄倐奉廷揚】並相

【嚢封上達懇還右府之隆名綈詔中頒飭遣左璫之信使】樞

【掌武升華具言不稱摛文有爛申戒弗兪】

【乾元用九以禦天爰下博施之澤巽號以重而申命未兪懇免之章】覃恩

【封章洊奏善辭孤保之榮批旨繼頒飭遣王人之重】少保

【備位中臺久宜顯黜陞華左棘倐奉褒除】少保

【作君師而相上帝幸際龍飛亮天地而弼一人敢叨鴻霈】少傅

【奏牘上聞謂汗靑之無補詔函中錫愧情愫之未伸】史官

【敢幹威尺愚固守於不移循墻亟被於殊榮仍瀝忱辭令必聞於惟反出綍隨頒於溫詔威命渙揚惟敬俟於巖誅揣分知逾於始望危衷震惕或退尋於故步輸誠敢緩於終辭】已上通用

外除辭表【𨿽從言之俯曁然危慮之難安】

【保全其去已銜莫大之恩寵賁其行敢冒甚優之禮】

【名器者上所重未始假人亷恥者下之維詎容冒寵】

【恩隆申命加一字之衮褒禮重馭臣下十行之玉札】通用

內除謝表【宗伯綴文昌之度已髙曳履之班翰林依華蓋之星尙玷演綸之直】禮書兼學士

【頻年入侍徧塵淸近之班兩職並陞復冒殊尢之寵】吏書兼學士

【諫省充員迄無補報儀曺寘長遽使攝承】禮書兼侍讀

【民曺置貳人無再試之庸帝命升卿庸攝久虛之次】戶書

【久玷藩垣召還漢闕遽頒綸綍攝長垂工】工書

【掌祕省之圖書久玷英遊之列奉甘泉之筆索驟污法從之班】禮侍

【典三禮於曲臺已冒髙華之選貳六卿於民部遽登峻近之班】戶侍

外除謝表【擢乘畿之軺方圖報塞簡授邊藩之鉞又玷寵光】帥

【出領軍麾未聞善政戴豸冠而糾務蔑報明恩升持使節遂總祥刑乘日騎以按刑誤將隆指支郡分符已慚善政明時持節濫撫祥刑】並提刑

【委節從天將輸東部疏恩易地飛挽西陲】廣

【嶺表觀風已慚地效坤維按饟復玷寵除】

【濫陪樞屬曷裨借箸之籌擢領使華遽玷司泉之寄】提舉

【列居省戶實號要塗分總軍儲最爲劇任】總

【假節閩中方露引嫌之奏乘軺江表載叨易地之恩】監司通用

【掛冠得謝方安田裏之居畱鑰分憂復冒藩維之寄】畱守

【攝起曺之長何補程工分神甸之符尢驚申命】京尹

【貳職宗卿方假星躔之寵進官戎監仍叨天邑之除】京尹

【一麾出守方切兢危三命疊榮不容控避】守

中聨自敍【恩深厚以未酬遭逢特異曽莫報於主知心焦勞而何補玩愒懷慚徒有妨於賢路

扶明堂者資棟梁安用條枚薦宗廟者須鼎鼐寧參瓦礫】

【九載之績不成當從鯀殛三考之明弗陟孰底舜功】

【謂如髮之引千鈞其誰云可因循墻而走三命亟報曰兪】

【白首摧頽懷壯圖而惕若丹心激烈思來效之茫然】

【入朝見嫉妨市虎之相侵憂國無聞笑井蛙之奚算】

【久趨龍尾親依日月之光矧逢大有爲之時盡上鰲頭畏懼雲霄之逼難用小有才之佐器淺易盈神聖在上若爲參前箸之籌才疎無補哲艾滿朝徒使愧後薪之積】

【況故官不可復居倘昧循墻孤忠寡與而新命又爲非據深虞負乘薄質早衰心炳炳而全丹進退交違於自諒立賢無方髮種種而半白勸懲將累於大公選眾而舉筋力久衰幾坐消於髀肉星霜十易毎竊嘆於鬂絲】

【倘不能披肝瀝膽力回當寧之恩則有如血指汗顏坐取旁觀之笑】

【彈文雜襲𨿽投裔未快其私淵度矜容使歸田以避其毒】

【察臣不易之素守借欲冒居念臣知止之夙心將加公議】

【五十之年已過非復壯心八千之路來歸恍如昨夢】

【𨿽君制命而臣承命當卽拜於絲綸然天虧盈而神害盈合薦殫於悃愊】已上並通用【自維淺陋豈嘗軍旅之間何意選掄亦預甲兵之問】

【𨿽文武並用常欲適平然軍國異容固難代匱】樞使

【聴徳維聡豈不察臣乏尊主庇民之學知人則哲豈不鑑臣非助天理物之才】

【有徳者不必眞除況臣無弼諧之徳有勞者未嘗序進況臣無翊戴之勞】

【諸大夫皆曰賢尙當采國人之論一男子卽得相寜不貽使者之羞】宰相

【旣不能潤色討論上議郎之奏又無以鋪張揚厲賡儒館之歌】

【馬融三入東觀漫誇漢代之至榮知幾屢爲史臣克就唐朝之大典】

【裏行豸列折韈綫以無庸侍直螭頭結絇繩而有愧】修史

【有萬鐘之藏久見欺於鼠雀開一盧以賣方並按於狐貍】提舉

【綉斧以持付以刑獄之重脂車卽邁免其需次之遲】提刑

【比年重鼔鑄之令尢遴選人合行嚴坯銷之利務在行法】泉使

【六師飛挽欲操贏資以佐軍一道澄淸宜擇良吏而布詔】

【流馬木牛諸葛有蜀中之運革車驪駕寇恂資河內之軍】總領

【畫棟朱簾慨江山而似昔碧油紅斾驚雨露之方新】帥

【云屯萬旅肅營壘以無嘩棊布四民安裏閭而自樂】

【佩犢帶牛丕變潢池之習羮魚飯稻洊逢樂嵗之丰】帥守

【方在丁年卽班綴千官之底迨更劇寄倐駈馳兩紀之餘】

【屍祿素餐在宿愆而莫蓋牧民禦眾曽來效之未伸】太守

結聨內除辭表【選於眾而舉倘不遇聖主知人之明素其位而行庶少安愚臣量已之分令惟行而弗反固乾方命之誅從欲之仁民所欲而必從迄賴曲成之造鞠躬以俟邑辭多而受少尙晞子雅之賢印趣刻而令銷益顯髙皇之聖】

【遜於殳斨伯與敢忘稽首有若閎夭虢叔尙助迪威】

【與其因績用弗成始從易置孰若及賢和相遜卽賜允兪】

【大辭如慢非晞難進之風小智自私姑逭貪天之誚】

內除謝表【感風雲而依日月期黽勉於壯圖效犬馬而收桑楡尙激昂於晚節左右惟其人期共尊於國勢終始謹厥與庶允協於民瞻】

【智力弗彊𨿽未協棟隆之吉鳳霄自獻庶免貽鼎渥之凶】

外除謝表【息市抱無偸盜惟慿眞主之威靈錄囚徒問平反恪守慈親之告戒】府尹【無廢前勞少助足食足兵之政更圖後效永堅惟忠惟孝之心】總領

【事有可陳敢緩民言之酌刑期無犯庶寛帝念之深】提刑

【究熈寧兩路之復合財貨宜通記元祐八條之具存舉察胥當】使

【發粟以賑貧民何須矯制乘傳而張空簿孰敢效尢】庾使

【問幾何於庾氏仰副玉音通付一於商人少禆金府】庾使

遷轉【事實見前集】

起聨【𨿽曰次遷控辭弗獲實由大造只受爲慙】通用

【敍寶潢之派甫遂成編被華渥之沾猥叨進秩】玉牒

【天開禹績親承歷數之傳徳愧尹躬叨被保衡之拜】大拜

【述四朝之史誌夙愧瘝官陞三品之文階今慙誤寵】

【假守封疆幸息潢池之警寵疏綸綍遽叨紫誥之榮】捕盜轉官

【政講聚民莫效布宣之力恩疏增秩誤沾褒賞之榮】救荒轉官

【閫制非才莫效秋毫之末階升過寵猶書嵗計之餘】

【承乏偏州已抱空飡之愧疏恩中禁遽叨增秩之榮】帥守

接句【祗若絲綸之下凜如淵谷之臨】通用

中聮【受官而官不以私人以爵而爵罔及惡徳】

【或赴功趨事內殫夙夜之勤或禦侮折衝外竭封疆之力】

【然弱植將曷芘其本根托於至仁曽莫酬於覆幬】

【屝屨資糧幸不愆於供億部曲旗幟曽未覩於精明】調兵

自敍【承明三入忝冒爲多甘茂十官貪饕已甚】

【懦質何堪豈能治千乘之賦空餐是懼謾求居一鄣之間】

【縻祿郡防未免無功之刺通班禁從敢希錫命之榮】

【眾訿齗齗毎費栽培之地孤忠防防幸依覆防之天】

【起家寒苦旣微汗馬之勞逢運休明又匪屠龍之筆】

【初無萬一分之功勞復佩二千石之印綬】

結聨【官崇祿厚未知稱塞之才恩重命輕惟誓縻捐之報】

【桑楡暮景知已絕於瞻天葵藿此心終不忘於向日】

翰苑新書後集上卷十五

欽定四庫全書

翰苑新書後集上卷十六

進封

歷代事實惟三【書武成篇列爵惟五分土惟三】列五【同上又晉劉頌傳三代則並建明徳及興王之顯親列爵五等開國承家蕃屏帝室】山河之誓【髙惠功臣表封爵之誓曰使黃河如帶泰山若礪國以永存爰及苖裔於是申以丹書之信重以白馬之盟乂作十八侯之位次】土田之錫【詩閟宮俾侯於魯大啟土宇爲周室輔乃命魯公俾侯於東錫之山川土田附庸】命下國【詩殷武命於下國封建厥福注所以上天眷之奄有下國之廣而福慶之來封之使大建之使益周焉】裂名都【漢章帝本紀詔割裂名都以崇建周親】勸功【前陳湯傳尊爵以勸有功】厲世【前梅福傳爵祿束帛者天下之厎石髙祖之所以厲世磨鈍也】丹書【見山河之誓注】赤牒【唐髙祖本紀賜爲父後者襲勲爵赤牒官得爲眞】踐侯位【書蔡仲之命王命蔡仲踐諸侯位曰肆予命爾侯於中土往卽乃封敬哉】錫土姓【書禹貢錫土姓注封建諸侯錫之以土地姓氏】割地【後祭遵傳髙祖制爵割地與下分功著勲功臣頌其徳美生則寵以殊禮死則酧其爵邑丹書鐵劵傳之無窮】分土【見惟三注】崇徳【文王世子宗廟之中以爵爲位崇徳也登餕受爵以上嗣尊祖之道也】因才【後劉元傳李淑諫更始曰宜延英俊因才受爵以正王國】車馬器服【木詩衛國有狄人之難出廬於曺齊桓公救而封之遺之車馬器服焉】黼黻冕旒【郭賀傳爲荊州刺史有殊政顯宗賜以三公之服使百姓見其容服以彰有徳通鑑】賜級【髙祖紀大夫以上賜爵各一級又曰士大夫公乘以上皆髙爵也】尙齒【記祭義夏后氏貴爵而尙齒】褒徳【漢張安世傳聖王爵祿褒有徳以懷萬方顯有功以勸百僚】賞勲【漢光武紀羣臣議曰陛下褒徳賞勲親睦九族功臣宗室咸防封爵多受廣地】使自擇齊【漢髙祖曰運籌帷幄之中決勝千里之外子房功也使自擇齊三萬戶】先封爲酇【通典羣臣爭功上以蕭何功最盛先封爲酇侯】罔及惡徳【書說命爵罔及惡徳惟其賢】以勸有功【通鑑唐宗時牛仙客上欲加實封張九齡曰不可封爵所以勸有功也】執玉【舜典修五禮五玉注五等諸侯各執其玉】析珪【後杜詩求避功臣疏如使臣詩必有補益復受大位𨿽析珪受爵所不辭也】使當其實【應劭傳凢爵列官秩皆以類相從使當其實若徳不副位能不稱官不祥莫大焉】不可以私【左雄傳疏王者可私人以財不可私人以爵】容賢士【荀王霸故百里之地其等位爵服足以容天下之賢士矣】予善人【周頌賚大封於廟也賚予也言所以錫予善人也】

自敍鳴玉【唐馬周傳上疏王長通白明達本樂工輿皂雜類無他伎才獨解調馬𨿽術逾等夷可厚賜金帛以富其家令超授髙爵與外廷朝防騶孺倡子鳴玉曳履臣竊恥之】續貂【晉趙王倫僭卽帝王諸黨皆令登卿相並列大封其餘同謀者咸超陞越次至於奴卒廝役亦加以爵位毎朝防貂蟬盈坐時人爲之諺曰貂不足狗尾續】取非其人【前鮑益傳哀帝奴從賓客酒漿霍肉蒼頭廬兒皆用致富及汝昌侯傅商亡功而封夫官爵非陛下之官爵乃天下之官爵也陛下取非其官官非其人】不次之位【明帝紀泰始初軍功旣多爵秩無序僕從射皆受不次之位從車者郎將倍馬者員外】徳不副位【見使當其實注】能不稱官【同上】

皇朝事實食邑【凢加食邑宰相千戶實封四百戶余降麻官食邑七百戶實封三百戶直學士以上食邑五百戶實封二百戶舍人待制散尙書至少卿監已上食邑三百戶實封一百戶凢食邑三百戶封縣開國男五百戶封子七百戶封伯千戶封郡侯三千戶封公千五百戶以上始加實封春明退朝錄】十二爵【十二爵者王也嗣王也郡王也國王也郡公也開國公也開國郡公也開國縣公也開國侯也開國伯也開國子也開國男也】國朝五等之爵【蔡龍圖官制凢官初轉少卿監諸司所帶遙郡卽封某縣開國男食邑三百戶故事如勲階至立法專加封爵自元丰攺官制及除宰臣以下至待制觀察使加三四種外余但加一種耳若加恩禮勲至上柱國方封男食邑三百戶再該加恩又增食邑二百戶及次加恩遂封子增二百戶次加封某郡九國伯又增二百戶次加恩又增食邑二百戶及次加恩方封侯亦增食邑二百戶其凢偶加恩卽增二百戶至二千戶方封公】爵位役使【治平初司馬溫公上疏今爵位品秩譬如金玉珠璣茍道路階庭處處有之則與瓦礫無異若一稱滿其意將無以役使羣臣】

事對【進官異數等級大封出明綸加地隆恩品秩孚號彰盛典】

起聨【合宮大享莫陪顯相之勞惠澤旁流亦被重封之賜】

警聮【貴誠享帝肆覃沛於萬方謝事居家亦加封於一等】

【偏秩羣神莫嚴宗祀氓受一上方行於仁政肇分五等實重公圭侯封萬戶位乃極於布衣殿其鄙六十逺過晏嬰公田之車三千更超方叔】

【同時流輩悉已掛於朝冠無徳癡頑獨尙縻於廩稍】

【法從屬車間慨孤臣之掃轍當四海以職來祭明光執防哀矜曩嵗之服休示庶邦惟正之供長髮其祥應七百卜年之神防窺絲綸之溫厚多與之邑記二三執政之舊人顧襏襫之光華謂天地祖宗之並貺已敷錫於神民則股肱心腹之同休宜申加於爵邑】已上並系明堂進封

結聨【則其土壤厥惟上上之田賁乃丘園奚止戔戔之帛】

【無階報徳𨿽筋力之已愆刻意教忠尙子孫之不已】

加職【事實見前集閣職門】

起聨【操觚入館貢以舊氊中禁寶儲上應奎璧之象乘起家榮於晝繡先朝謨訓逺同河洛之符解繁機而宅牧重愧罔功東璧寶儲上應垂象聮祕殿以升班更叨申命西淸玉府中有翔龍引年求退顧曲禮之甚明淑問周咨蔑然事稱易職寵行敢直情而妄受崇班顯職不以次升遁迹山林久隔闕廷之望𨿽愜循陔之志寓名鉛槧驟參館殿之班詎忘存闕之心】

警聨【端取其端方而不撓古因殿以名官明取其明潔而不污今緣名而取義】端明殿

【粵從紹聖復論譔以優去國之臣爰曁政和易名稱以示崇儒之意】

【切考聖代集仙之職蓋遵唐朝麗正之規】

【知臣拙不通方難以追陪新進憐臣禮宜謝事許之歸老故園】

【迨玆新渥之鼎來東班淸峻方懷負乘之羞恍若舊遊之夢到南廩丰盈深恐素餐之愧加禮於秀眉之老推誠於黃髮之年】

結聨【此恩莫報信洪造之難酬敢期奔走於英躔揣分宜休嘆赤心之尙在尙可矜誇於野老】

乞外任

歷代事實純願試郡【後耿純願試一郡盡力自效】績求爲丞【唐王績傳不樂在朝求爲六合丞自號東臯子】願治一方【唐沈師傳願治人一方爲陛下長養之】出補二息【源乾曜傳請出二息補外以示自近始由是公卿子弟皆出補外】洪州別駕【李泌傳雀祐甫任吏部員外求爲洪州別駕】淮南節度【李吉甫傳吉甫乞免出爲淮南節度使】博士求令【韓柳宗元志銘皇考諱鎭以事母孝棄太常博士求爲令江南】近臣典州【韋嗣立傳李嶠曰朝廷重內官輕外職請分典大州自近臣始後曰誰爲朕行嗣立曰內典樞要非臣所堪請先行以示羣臣由是近臣十八人悉補外】求外職【栁惲拜監察禦史放曠不樂檢局乃求外職】棄太常【見博士求令注】

皇朝新事茍全素履【治迹統類熈寧三年秋八月司馬光對垂拱殿乞知許州或西京畱司禦史臺上曰卿何得出外朕欲申卿前命卿且受光曰臣舊職且不能供況當進用上曰何故光曰臣不敢畱上沈吟久之曰安石素與卿善何自疑曰臣素與安石善但自其執政爲迕甚多今迕安石者如蘇軾輩皆毀其素履中以危法臣不敢避削黜但欲茍全素履】不任勞劇【同上熈寜間安石畱身乞東南一郡上怪安石求去安石曰疲病不任勞劇兼任事久中外怨惡多又人情容有壅塞】寵祿過分【元祐間蘇軾奏曰臣賦性剛拙議論不隨而寵祿過分地勢親迫故致紛紜亦理之當然也臣只欲堅乞一郡則是孤負聖主上違恩旨今旣未許請郡臣亦不敢逺去左右只乞解罷學士除臣京師閒慢差遣】重難不辭【同上奏曰云云陛下知臣危言危行獨立不回以犯眾怒者所從來逺矣伏望聖慈察臣至誠特賜指揮執政檢防臣累奏只作親嫌回避早除一郡若朝廷不以臣不才猶欲驅使或除一重難邊郡臣不敢辭】不貪寵於進退【元祐間蘇轍劉摯具札陳乞外任重念臣居位嵗久略無勞能心實自知果招彈劾𨿽有旨陳罪狀仰防聖明洞賜照察然大防旣致人言以爲累國若又安然不去臣實何施面目所以不敢上貪睿寵遲遲進退之間取輕於天下也伏望皇帝察臣孤危早賜開允除臣一外任差遣上以明朝廷之大公下以全臣子之名節】以全臣子之名節【上注】堅欲乞郡【見寵祿過分注】屢請補外【元祐間範祖禹爲龍圖閣直學士知陜州先是祖禹屢請補外上曰不須入文字執政官有闕明日蘇轍謫汝州祖禹再上章請郡不許蓋上欲以祖禹代轍旣而阻之者甚眾祖禹因求出乃有是命】警聮【事君以忠本期盡瘁鴛行五載苐深愒日之慙不能者止亦貴自知虎渡一麾遽冒自天之命待罪郎闈未有秋毫之補方理就荒之菊承流軍壘遽分旰食之憂忽聞及戍之瓜溫顏曲奬引疾去朝甫遂漳濱之臥朽質殊榮冒恩典郡復成番水之行】

【張五技以奚施幸防從欲請一麾而自試仍獲便私】

【備官六察之亷訖無執效謂當寧謹惟良之選分職百工之寄深愧叨逾於中臺擇已試之臣忠以事上𨿽見義而必爲敢希當世之功名力有不能則知難而當止徒慕古人之節行】

翰苑新書後集上卷十六

欽定四庫全書

翰苑新書後集上卷十七

敍復

歷代事實復爲僕射【唐蕭瑀傳瑀廢於家俄復爲僕射】還拜議郎【後馬融傳免官徙朔方赦還拜議郎】補過復位【左宣公十二年林父之事君也進思盡忠退思補過使復其位】免死召官【魏元忠敇免死召復舊官又劉幽求傳流於丰州明年卽復舊官】召爲將軍【何武若免就國復拜爲將軍】思拜刺史【後張敞傳免爲庶人數月思敞功名拜爲冀州刺史】赦魏尙【前馮唐傳帝令唐持節赦魏尙復爲雲中太守】復孔光【孔光傳遂策免光旬嵗間閱二相議者皆以爲不及光召光拜丞相復博山侯】復平章事【裴度傳敬宗復兼平章事】拜司刑卿【徐有功免爲民起拜司刑少卿】師古宜畱【顏師古傳帝曰卿居官無聞後宜自戒復畱爲故官】孟明何罪【左文公元年殽陵之役左右皆曰孟明之罪也秦伯曰夫子何罪復使爲政】

皇朝新事遣使問勞【治迹統類紹聖四年章惇蔡卞用事傾陷元祐黨人範純仁責授武安軍節度副使永州安置元符三年徽宗卽位遣使問勞範純仁於永州時紹聖黨人在朝用事人懷異意上一日謂徐勣曰卿鯁正朕所倚賴勣因論擇相之難上曰朕已召範純仁韓忠彥徐勣防首曰已得其人矣】下詔收復【同上元符三年三月敍復元祐大臣詔曰朕卽位以來哀士大夫失職者眾𨿽稍收復未厭朕心玆者天祐予家挺生上喆國有大慶賚及多方解网卹辜何事終日範純仁提舉嵩山嵩福宮許歸永昌】生者恩【元符三年右僕射韓忠彥言上以元祐生者已被恩而死者殊未甄復生者防恩此當出自上意元符三年徽宗卽位元祐黨人俱已收復】死者被澤【同上紹聖間張商英爲諫官上疏乞毀司馬光呂公著神道碑及爲言官則上疏論司馬光呂公著乞斵棺鞭屍至元符三年徽宗卽位曾肇上言陛下卽位廢逐皆還生者防恩惠旣厚惟是防防枯尙未被澤乞出自宸衷明詔敍復乃詔元臣故老尙維貶中湣澤之頒豈容獨後故太子少保文彥博司馬光等三十餘人並還其官】才气過人【同上紹興五年春尋復李綱觀文殿大學士三月乙酉趙鼎奏觀文殿大學士李綱錄到建炎聖語上曰朕已閱皆實綱近日論非曩時比鼎曰綱才气過人但向辟少年浮躁之士爲屬致有所累未幾起綱知洪州兼江南安撫制置使】忠義許國【同上紹興三十一年夏四月時舊相惟張浚在殿中侍禦史陳俊卿言浚忠義且兼資文武可付以閫外臣素不識浚𨿽聞其曽失陜服散淮師許國之心白首不渝今杜門念舊老而練事非前日浚也臣願聖慈勿貳防謗𨿽未付大柄試與之一郡以繋人心庶緩急可以相及殿中禦史陳俊卿再言舊相張浚可用上首肯冬十月甲子特進張浚復觀文殿大學士判潭州尋攺建康府】召言事之臣【同上皇祐五年戊午詔新知復州主客員外郎殿中侍禦唐介爲殿中侍禦史遣內侍賫告勅賜之介貶斥二嵗復召議者謂太子優容言事之臣自古未有也】復講筵之職【紹興二十六年之春正月戊申申執政言前禮部侍郎張九成復祕閣修撰知溫州上曰九成昨在經筵講書及西漢災異事秦檜不樂以此遂去】

起聮【君行法以勵世猶雪霜之肅物終不殺以爲仁臣有罪而朘官如鞭箠之加身蓋小懲而大誡

問呂刑之實周典旣輕還師傅之官漢恩彌重】

【天地旣交適契施生之序丹書洗滌雷雨方作悉沾曠蕩之恩皓首兢營】

【復被寵靈心已甘於終棄交揮感涕恩忽許以甄收】

警聨【深爲萬化之曲成不以一眚之遽去】

【進乏犬雞之效顏方劇於汗頳司存雨露之邊地彌髙於淸切】

【刑非樂用汝自速辜罪𨿽閱於再期恩弗遐遺予無作好官豈容於復故】

【冒寵光而最久駭新綸之驟下特遷一秩積罪戾以殊深恍舊秩之重來榮過九遷遜避弗兪誕布發生之徳兢慚罔措俯加老退之臣】

結聨【三省昨非當力圖於今是再叨大受玆有愧於小知】

【大誡薄懲昔忝小人之福初迷後順今晞君子之污】

謫降

歷代事實長沙太傅【前賈誼傳帝以誼爲長沙王太傅旣以適去意不自得作弔湘賦云云恭承嘉惠兮竢罪長沙仄聞屈原兮自投汨羅】江州司馬【白居易本傳居易爲忠州刺史王涯上言不宜治郡追貶江州司馬旣失志能順適所遇托浮屠生死說若忘形骸者久之入爲主客郎中知制誥】張說詩【唐張說傳旣謫嶽州而詩益淒婉】禹錫賦【劉禹錫柳宗元皆貶州司馬后徙州刺史禹錫作謫九年賦】無慍色【語第五令尹子文三仕爲令尹無喜色三己之無慍色】事直道【語柳下惠爲士師三黜曰直道而事人焉往而不三黜】名不衰【武平一傳中宗時被謫旣歸而名不衰】詩益婉【見前張說詩注】失魯司冦【記檀弓篇夫子失魯司冦將之荊】貶潮刺史【唐韓愈傳上表言佛骨貶潮州刺史旣至潮以表謝帝得表感悔】安貧樂道【常彪降郎中復歸教授安貧樂道恬於進退】免官歸田【汲黯傳後免官歸田園者數年召爲淮陽太守黯泣曰自以爲塡溝壑不意陛下復收之】家不受縑【唐韓思彥授監察禦史爲李義府及諸武譖出爲山陽丞至官閱月自免去放迹江淮間久之補建州司戶後徙蘇州錄事參軍罷客汴州有張僧徹者廬墓三十年詔表其閭請思彥爲頌餉縑二百匹不受時凶家窶甚僧徹固請爲受一匹命其家曰此孝子縑不可輕用上元中復召見用】門可設羅【鄭當時傳翟公爲廷尉賓客塡門及廢門外可設雀羅後爲廷尉客欲往翟公大署其門曰一死一生乃知交情一貧一富乃知交態一貴一賤交情乃見】

皇朝新事初無廊廟之貴【治迹統類天禧四年冦相準貶道州晨具朝服如常時起樓置經史道釋書暇則誦讀賓至笑語自若初無廊廟之貴】相從溪澗之間【同上元丰中子瞻坐貶黃州安置駙馬王詵停職蘇轍王鞏並責外州監稅受軾詩文黜罸者自太子少師張方平以下三十三人公至黃州幅巾芒屨與田父野老相從溪澗之間築室東坡自號東坡先生】單騎南去【建炎間言者以張綱輕狂嘗易詔令以芘翁彥國之親黨捐金帛以資張浚傳亮之妄用姦迹繆狀不逃聖鑑又云綱居無錫乃傾家貲制緋衣數千遣其弟繪迎賊且綱不任討賊之責避之可也豈有甘言重幣與之交通於是貶綱鄂州居住時虛傳貶綱嶺南綱單騎南去旣而知後命乃還】萬壁立【紹興二十一年趙鼎嘗謂其客刪定官方疇曰自鼎再相除政府初欲引從官如常同胡寅張致逺張九成潘良貴呂本中魏矼皆有士望異日決可保其無他疇曰願公徐觀之鼎曰此等人材如何變得其後諸賢流落竄謫之久皆萬壁立𨿽死不變疇始信鼎之能知人也】置經起樓【見初無廊廟之貴注】看書飲水【元丰中蘇軾謫惠州三年言者以流竄爲未足四年安置昌化軍昌化非人所居公食芋看書飲水爲樂時從父老遊亦無間】兒童知都督【治迹統類紹興間張浚謫居連州自去國至是幾二十年退然自修若無能爲者而四方之士莫不傾心健將悍卒見之者必咨嗟太息下至兒童亦知有張都督毎使者至金國其主必問浚今安在是年移永州浚舊居永人情相樂聞其歸喜甚相與出迎見浚相養勝前皆賀之】酋長稱賢宰【天禧間冦準貶道州過零陵輸大坡防兵先後不屬溪洞蠻夷乘問抄掠酋長聞而稱曰柰何奪賢宰相行李耶趣遣人還所掠】何愧嵩山之隠【張九成紹興間謫居南安軍已十餘年嘗曰吾今居嶺山人皆以爲瘴然吾居於此已久著書窮理亦甚安之何愧嵩山之隠耶】盛傳玉局之仙【元丰中蘇軾竄謫上出手札徙之汝州有蘇軾黜居思咎�滋深人才實難不忍終棄之語軾卽上表謝前此京師盛傳軾已白日仙去上對左丞蒲宗孟嘆息久之故軾表有疾病連年人皆相傳爲已死饑寒並日臣亦自厭其餘生之句士大夫知上卒喜之也軾嘗稱號玉局翁元符三年復還朝請郎提舉成都玉局觀】爲人愛慕如此【元符中大赦軾得歸復朝請郎提舉成都玉局觀居從其便歸毗陵病暑著小冠被半臂坐船中夾岸千萬人隨觀之其爲人愛慕如此】平生忠義無愧【紹興間張九成與前步帥解潛並謫居南安軍一日潛病劇九成往省之曰太尉平日所懷亦有不足者否泣曰平生忠義與敵決死以雪國恥不肯議和遂爲秦檜所斥此心惟天知之九成曰無愧此心足矣何必天知】一室蕭然【魏虹當紹興間秦檜講和時與議不合檜欲除近郡矼遜辭不就奉祠凢四任寓衢之常山僧捨一室蕭然迄免於禍】萬里何堪【見後詩詞注】

前賢詩詞趂賦梅花【唐庚南遷詩著要及春前後到趂賦梅花庾嶺東】看山采藥【初到惠州因行采藥非無取得到看山未害亷同上】百謫風流【三君赫奕今誰在百謫風流故自賢汪藻送陳杲罷官歸京】去國身輕【去國一身輕似葉髙名千古重於山李師中送唐介之貶所】萍梗才名【因嗟萍梗才名客自嘆匏老病身張安道送蘇子由謫筠州】何堪謫宦【萬里何堪人逺謫經年應合鬢成霜謝景山送人謫夷陵】識校書郎【同上異域化爲儒雅俗逺民曽識校書郎】同鳬防侶【王安石罷相居鐘山詩云乞得膠膠擾擾身江湖波浪替埃塵只同鳬防爲閒侶不與魚作主人先罷相知金陵芙蓉堂下疏秋水聊與魚作主人後罷居鐘山和前詩】多才爲累【謝景山詩才如夢得多爲累情似安仁久悼亡】著書辯謗【唐庚謫惠州詩辯謗若爲家一喙著書不直字三縑】姦諛骨寒【李師中送唐介之貶所並遊英俊顏何厚未死姦諛骨已寒天意若爲宗社計肯教夫子不生還】獨立敢言【同上直誠自許時不與獨立敢言人所難】懷抱分明【僧智仁送陳邦詩行客莫輕瑕璧謗立人懷抱自分明】

警聨【舉而不當法固有章舉亷而濁如泥分堪嚴譴罪則自貽恩叨寛典擇士而削以地恩畀寛條

飽諳三黜茍安蝸殻之廬驟拜十行濫竊江之祿】

【褊衷犯義自玷於淸評全度納污曲從於寛典】

【眾惡必察宜卽嚴誅罪疑惟輕止從薄責】自敍

【𨿽使功不如使過姑示始終而察事次之察情實惟明哲】

【陳泰掛書於壁旣昧前防範丹佩韋於朝徒知後悔】

【𨿽國除而郡降居二品之中然賜爵而卿猶在諸侯之上】

【知臣肝膽粗披它腸何有念臣齒髮已獘客气幾何】

【藥石剴切之陳固宿知其瞑山林淸苦之素不忍效於脂韋】

【上宜體漢家之寛大躬重厚以率先下當法舜官之寅恭濟和同於可否】

【三洗髓以自彰丙吉知人終加定謚九折臂而無怨張勃安舉死曰繆侯】

【乃繇交惡戴包荒之大徳嘖有違言云撻市之深羞】

結聮【敢不反身懲忿省愆田野視桑防以幾何豈容存介思愆托命乾坤比櫟材而知免

庶幾南方之彊以救東隅之失】

宮祠【事實見前集】

起聨【假祠館之便安幸從私欲望淸郡之閟邃敢罄微誠】

【綴紫荷之從槖久合歸休下黃紙之除書薦容冗食】

【備東國諸侯之長積玷蕃旬贅西山散吏之員尙縻奉稍】

【疊貢忱辭期遂投閒之請俯頒溫詔猥防従欲之仁】

【材慙治劇乞從閒館之遊恩波浹骨恩許遂私俾淸廟之對感涕交頥】

自敍【飲冰食蘗詘身州縣之間控地搶楡絕意雲霄之上】

【平生學古常恐負於初心末路收身始無虧於晚節】

【黃香空任於官臺難堪東郡汲黯懼塡於溝壑敢薄淮陽】

【良時難得豈無希慕之功名朽質易衰固已凋零於齒髮】

【借令齒宿而意新尙當止足況復老知而耄及自合歸休】

【校近侍論思之最何有一毫積西曺曠失之書殆逾百謫】

【知薄命之將窮甘與艸木而俱腐忽隆恩之下逮尙憐松柏之後雕】

結聮【祝釐惟謹仰延卜世之期教子以忠效縻軀之節】

【揖浮丘之袂旣曲荷於洪私掛神武之冠終願酧於素志】

【逐桑楡之晚餘生幸適於丘園傾葵藿之心未死常依於天日】

【𨿽素餐晚節將就木以可憐然報國孤忠誓蓋棺而後已】

致仕【事實見前集】

起聨【仕而無補毎負愧於初心老則告歸盍求全於末路】

【掛冠神武已逾七泰之期晉職西淸忽隆九天之命】

中聫【天髙難吁風霜交迫憂患疊侵志切徒厪須鬢全凋精神頓耗】

【人皆憐其憔悴已愧歐修逾六旬而得謝自亦畏於滿盈尙晞杜衍讒一請而獲從可憐皮骨之僅存徒竊斗筲而益懼】

結聨【颯然皓首愛君徒切於一生乞骸彊健之時負此明時報國苐甘於九死歸養寛閒之野

轅駒局趣木無老驥之心蓬鷃翺翔非有防鴻之志】

及第【事實見前集】

警聨【首霑雨露之恩安靜和平之福用以宅心誓結冰霜之操發揚蹈厲之功期於得士

君門九重入奉臨軒之問愚者千慮誤叨絕等之恩】

【魚化三層覃聖恩之汪濊爲前列慙已分之伶仃】

結聨【自今伊始寧敢竊利祿以茍嵗時如日之升或可依風雲而效尺寸】

翰苑新書後集上卷十七

欽定四庫全書

翰苑新書後集上卷十八

賜歷日

歷代事實頒邦國【禮春官太史頒告朔於邦國注天子頒朔於諸侯諸侯藏之祖廟至朔朝於廟告而受行之】布政事【張齊賢傳百官讀時令布政事】詔讀【唐貞觀十四年詔有司讀時令】頒示【唐劉仁軌傳曰當削平遼海頒示本朝正朔卒如其言】讀令行政【後禮儀志每月朔旦太史上其月歷有司讀其令奉行其政】揆時施教【後律曆志揆時施教頒諸明堂爲民極】受諸侯【見前頒邦國注】聴太廟【記玉藻諸侯皮弁聴朔於太廟】居卿防日【左桓公七年日官居卿以底日】治歷明時【易萃卦君子以治歷明時】重始錄事【魯僖公十六年春王正月戊申朔注朔者重始故書以錄事】綜數尙時【律曆志夫歷有聖人之徳六焉以本气者尙其體以綜數者尙其文以考類者尙其象以作事者尙其時以占往者尙其源以知來者尙其流】襲三正【唐歷志夫攺正朔謂夏建寅商建丑周建子此三正相襲之道】立五行【史曆書黃帝考定星歷建立五行起消息正閏餘】以爲民極【見揆時施教注】敬授人時【堯典乃命羲和歷象日月星辰敬授人時】課淸臺【元鳯元年詔丞相禦史等雜上林淸臺課諸歷防宻凡十一家自漢歷初起盡元鳯六年三十六嵗而是非以定】作皇極【本傳劉焯作皇極歷】日官平歷【左桓七年日官居卿以底日注日官平歷以頒諸侯諸侯奉之不失天時】天子告朔【谷梁文十六年公四不視朔天子告朔於諸侯諸侯受於禰廟禮也】

皇朝新事正天時【仁宗景祐四年司天監楊惟徳言明年正旦日蝕宜攺閏以避之上不許曰閏所以正天時而治民事豈可回避哉時劉羲叟歷學爲本朝第一歐陽修司馬光皆尊用之】治民事【上注】考定新舊【英宗治平二年詔翰林學士範鎭考定新舊曆是非以判司天監周琮等所造新書爲密乃賜名司天歷詔王珪序之其後不可用琮等皆降官】測驗疏密【孝宗乾道四年太史局奏歷法稍差詔侍從臺諫監視初將統天紀元歷與劉孝榮所獻新曆委官測驗互有疏密遂令太史局參照新舊行用尋禮侍程大昌言新曆比舊曆稍密遂詔用新曆以乾道爲名】申飭討論【孝宗朝李燾上奏曰共惟列聖臨禦未有不更歷者舊曆差失之甚有不容不攺而新曆亦未有明效大驗但比舊曆稍密爾厥初最宻後由漸差初已小差後將若何故攺歷不可不重也欲乞朝廷申飭歷官加意精思勿執今是益募能者熟復討論更造密度使與天合庶幾善後之策也】考驗得失【神宗熈寧五年淮南人衛朴精於歷自夏仲康五年癸巳至熈寧六年癸丑二千一百一年書傳所載凢四百七十五家歷考驗各有得失而所得爲多口誦乘除不差一算其精如此】

起聨【春秋以王而次春丕顯體元之妙治象一新閏月定時而成嵗適當班歷之辰懽聲四治

歷紀肇新示欽崇於天道宸恩下逮俾恭授於人時】

【閏月定四時爰及三年之閏春秋大一統是頒萬國之春】

【璿璣齊以七政鳳歷奏篇攝提正於孟陬龍躔更始】

【龍躔易捨卽昏旦以求中鳯歷頒春均朔南而咸曁】

【千齡啟運載更堯歷之新六合同風咸慶夏正之建】

【課淸臺之歷雙璧五珠賜萬國之書十行一札】

【接千嵗之統莫先治歷以明時授百官於朝將使赴功而趨事】

中聨【八十七萬七千而統元莫窮堯歷誠意旣孚三百六旬六日而成嵗皆本夏時嘉生並應

嵗月日時旣罔差於杪忽邦國都鄙宜克謹於欽承】

【記事系年聖人必書其首月居卿厎日王者以授於百官】

【天畏棐忱式九圍而順帝星隆晷徳齊七政以授人】

【乾道變化山川神罔不寧天徳淸明嵗月日時自無易】

【膺在躬之歷數克肇慶基察齊政之璣衡上當休命】

【舜行堯道七政必審於璣衡武廣文聲五紀在明於歷數】

【稽夏書則先時不及時罪宜必罸驗魯史則言日或不日法亦甚嚴】

【在璣衡以審天心已見舜功之大咨羲和而授民事率惟堯道之循】

結聨【司分司啟已知來嵗之宜或耨或耘益勉西疇之事】

【萬有千嵗共期有道之長三百六旬恪守不恭之戒】

【天監厥徳方屢格於丰登職思其憂當益加於勸課】

【火耕水耨俾不失於農期夜寐夙興惟深思於王事】

【仰讀詩粗識艱難之業願宣漢徳盡如寛大之書】

賜書翰

歷代事實景龍獲瑞【包羲氏獲景龍之瑞始作龍書】靈有圖【唐賢事始帝堯因靈有圖作書】灑金鑾【徳宗本紀史臣曰大才秀茂文思雕華灑翰金鑾無愧淮南之作屬辭鈆槧何慙隴厎之書文雅中興夐髙一代】寫琬琰【宗孝經序寫之琬琰庶有補於將來】美燧賜銘【馬燧傳帝賜臺衡宸扆二銘以言君臣相戒之美】嘉奐題贊【盧奐傳帝還至陜嘉奐美政題贊於聴事曰專城之重分陜之雄亦旣利物內存匪躬斯爲國寶不墜家風】仙毫【唐劉禹錫謝表特紆睿眷親灑仙毫初無麗天之象逺燭輝光旋驚垂露之恩曲覃霈澤鸞鳳騫翔而變態煙雲舒捲以呈姿】聖墨【張說握符頌聖於翰墨蒼頡之精也】翔鸞【見仙毫注】威鳳【唐長孫無忌傳帝作威鳳賦以賜且況其功】賦三傑【宋璟傳帝賦三傑詩自寫以賜】賜萬國【後循吏傳光武以手迹賜萬國一札十行細書成文】家藏數函【唐李靖傳家故藏賜靖詔書數函上之一曰兵事節度皆付公吾不從中治也】紙寫一通【三國本紀注文帝以素書所著典論及詩賦餉孫權又以紙寫一通與張昭】視艸【前淮南王安傳武帝甚尊之重之毎爲報書及賜常召司馬相如等視艸乃遣】垂萌【孝經援神契奎主文章蒼頡效象洛耀書丹靑垂萌】飛白【唐馬周傳帝嘗以飛白書賜曰鸞鳳衝霄必假羽翼股肱之寄要在忠力】賜碑【韋臯傳帝賜紀功碑褒賜之】諫君以筆【唐穆宗問柳公權筆法對曰心正則筆正筆正乃可法帝乃攺容悟其以筆諫也】遣使賜詩【戴叔倫傳徳宗嘗賦中和節詩遣使者寵賜之云云】麗天垂露【見仙毫注】結霧霏煙【唐太宗作王羲之書贊布列纎濃霞舒云捲無所間然子云擅名江表行行若縈春蚓字字若綰秋蛇臥王防於紙上坐徐偃於筆下詳研古今盡善盡美惟王逸少乎煙霏霧結鳯翥龍蟠心摹手追此人而已】鸞鳳變態【見仙毫注】煙雲呈姿【同上注】

皇朝新事賜書玉堂之廬【眞宗淳化二年蘇易簡願以所賜詩刻石上復爲眞艸行三體書其詩又飛白書玉堂之廬四字召易簡賜之長編】飛白琳宮之榜【呂祖謙文集仁宗端拱無爲筆勢皆有法度寶文延和之所觀崇政邇英之宣示飛白琳宮之榜篆額勲戚之碑至寶元之賜宰相奏稱神筆奇奧非凢可及良有以也】藏之名山【太宗嘗艸書經史三十紙刻石摹印詣名山藏之或丘園養素好古博雅之士亦賜之】圖於講殿【髙宗建炎五年書無逸圖設於講殿之壁】刻之金石【建炎九年秦檜乞以禦書眞艸孝經刻之金石以傳後世聖政】賜於丘園【見藏之名山注】賜明良慶防之字【聖政孝宗禦書賜殿帥以下曰朕惟將帥之毎在蔽功而忌能尊已而自任又書賜明良慶防閣字賜史浩】取國家齊治之義【中興小歷髙宗建炎二年上親寫旅大有大畜二卦與孟子之言於座右素屏宣示宰執黃潛善曰陛下於書取謹徳昭徳之義於易取有賢養賢之道蓋正心誠意以齊家治國者在徳立政造士以致君澤民者在賢與孟軻之格言皆今日急務因知心術之妙不以字書爲工也】神筆奇奧【見飛白琳宮之榜注】懿翰發揚【東萊文集太宗銳意筆札列聖相承俱造神明眞宗懿輸發揚出示廷臣或閱於內閣而命宗諤爲序或問於太淸而與王旦賦詩】天縱精妙【太宗祥符五年內出太宗禦書法帖示輔臣曰太宗嗜學實由天縱屬思授翰必極精妙王旦曰以文章化人成俗者自太宗始也自五代以來筆法無體鐘王之法幾乎息矣】睿制發舒【晏元獻文睿制發舒實總前躅摛染所及洪纎必該宇宙入於胸懷風雲出於掌握造化協其隠顯】戒驕厲亷【髙宗禦書戒驕惰厲亷節詔於尙書省立石以墨本頒之中外】澄神靜慮【淳化五年出禦艸書飛白賜近臣曰學書當與澄神靜慮興在筆端朕聴政之暇以此自娛耳】賜王褒頌【寶慶二年主上禦書王褒聖主得賢臣頌賜丞相】書陸機賦【寶慶二年主上親書陸機文賦】輕雲蔽月【蘇軾飛白贊霏霏乎其若輕雲之蔽月也翻翻乎其若長風之捲浪也飄飄乎其若遊絲之縈栁絮也裊裊乎其若流水之舞荇帶也離離乎其逺而相屬縮縮乎其近而不隘也】防絲縈柳【上注】前賢詩詞鸞回【杜紫誥鸞回紙注紙上之字有回鸞之勢】龍變【鄭獬謝賜飛白書奎成蒼頡字龍變伏犧書】禦札【杜禦札早流傳揄揚非造次】軸動星辰【鄭獬謝賜飛白書軸動星辰後筆停風雨餘】珍藏萬世【同上珍藏傳萬世安敢比瓊琚】

起聨【倬彼云漢方嚴一徳之藏昭若日星申錫萬方之寵】

【垂世立言與聖經而表裏崇儒重道因宸翰以發揮】

【細旃儲思述闕裏之聖賢鴻筆垂光賁瑯函於郡國】

中聨【蘊奧之義黙契於淵衷昭回之光發揮於宸翰】

【云章寶迹一灑萬幾之餘蠧簡塵編遂增九鼎之重】

【擬聖而作盡包羅天地之情肆筆而書發昭回云漢之象】

【錫萬國之細書形於手迹念庶民之艱食猶若已饑】

【頒自九重固已金聲而玉振兼通八法無非墨妙而筆精】

【若稽上古監無逸之元伻向有僚集捲阿之鳴鳳】

【載形心畫粲若絲綸之被盡龍跳虎踞之工昭示帝謨昭於琬琰之傳極鳳翥鸞回之妙金聲玉振知魏晉之無前申以丁寧之天語鳳翥鸞回信帝王之有體見於炳煥之奎文風雷鼔舞已渙發於宸綸云漢昭回又摹傳於寶刻】

結聯【煥乎文章旣覩神馬圖書之祕注其耳目共化羔羊節儉之風】

【十行奎畫永資神物之防持千里閩邦共戴天威之咫尺】

【三復而誦恍奎璧之增輝十襲以藏等乾坤而不朽】

【窺文竊嘆聳云漢之昭回拜貺增榮覺天顏之咫尺】

賜衣馬

歷代事實著功徳【白虎通能安民故賜車馬以著其功徳安其身】賜侯伯【書文侯之命馬四匹注馬供武之用四匹曰乘侯伯之賜無常比功小大爲度】乘馬錫韓【詩韓奕篇王錫韓侯元衮赤舄其賜伊何乘馬路車云云】輅服賜晉【左僖二十八年王賜晉侯大輅之服】命服【采芑詩服其命服朱芾斯皇】拜衣【記玉藻篇君賜車馬乘以拜賜衣服服以拜賜】賜驪【後李忠傳世宗以所乘大驪馬及繡被衣物賜之】解貂【唐韋挺傳帝親解貂裘及中廏馬賜之】勸有徳【董仲舒策制度文采元黃之飭所以明尊卑異貴賤而勸有徳也】賜大功【書文侯之命用賚爾秬鬯一卣彤弓一彤矢百盧弓一盧矢百馬四匹父往哉注諸侯有大功賜弓矢然後專徵伐彤弓以講徳習射藏示子孫馬供武用四匹曰乘侯伯之賜無常以功大小爲度】衮繡【九罭詩我見之子衮衣繡裳】驪黃【詩駉篇薄言駉者有驈有皇有驪有黃以車彭彭思無疆思馬斯臧云云】錫予【詩采薇何以錫之路車乘馬何以予之元衮及黼】服乘【見前拜衣注】安且吉兮【無衣詩豈曰無衣七兮不如子之衣安且吉兮注得命服爲安】何以贈之【詩渭陽篇何以贈之路車乘黃】

皇朝新事遣使賜之【李彛興夏州人太祖方事徵討彛興貢戰馬三百匹太祖命玉工治帶親臨視之召其使問彛興腰圍大小使言彛興腰圍如合抱之木太祖曰汝帥眞福人遂遣使以帶賜之】亦卿力也【眞宗親徵澶淵幸北寨勞軍召排陣使李繼隆石保吉宴射行宮亭咸賜襲衣金帶鞍馬仍舉酒屬之繼隆等皆引滿上曰北狄自古爲患儻思平日憤恚盡議殱夷則須日尋干戈嵗有勞費今得其畏威服義息戰安民甚慰朕懷亦卿等之力也】黃金名馬【仁宗康定間元昊擾邊甲午賜涇原駐泊都監禮賓副使王珪名馬二疋黃金三十兩褁鎗絹二百疋仍遣使撫諭之復下詔暴其功寨下以厲諸將尋命爲本路駐泊都監復兼行營勒金字處置牌賜之使得專殺】眞珠蟠龍【國朝董遵誨守幽州太祖解所服眞珠蟠龍衣賜之】

起聨【煥職超居正被絲綸之寵馭恩下逮猥伸乘服之頒】

【蕪詞奚取掌中禁之絲綸殊渥有加輟尙方之服禦】

中聨【向也錫之鞶帶竟招三禠之尢籃縷寒蹤政惟範我馳驅未有一禽之獲虺隤暮齒

解衣以待士尢感於招徠持策而臨材壹歸於駕禦】

【衣敝緼袍志敢輕於束帶禦欵段馬老有愧於據鞍】

【收斂壯心無復千里之志毎念牛衣之泣臥奉宣徳意庶幾五袴之謡居慙馬革之褁歸】

結聨【弗曳弗婁益念鵜梁之稱無邪無斁更深駉牧之思】

【願言補衮輔時政之闕遺未忍執鞭求此生之富貴】

【要之襋之好人服之苐乏彌縫之用瘏矣痡矣云何吁矣恐貽負乘之譏】

賜衣襖

歷代事實安且燠【無衣詩豈曰無衣六兮不如子之衣安且燠兮】敝攺爲【緇衣詩緇衣之宜兮敝予又攺爲兮又記曰好賢如緇衣】賜衛公【韋瑞符衛公故物記衛公家傳賜書與它物器錦袍裁制絕巧綾襖一促制小袖】旌文惠【唐狄文惠公轉州都督賜紫袍後自制金字於袍以旌其忠云】五采【書益稷帝曰予欲觀古人之象日月星辰山龍華虫作防宗彛藻火粉米黼黻絺繡以五采彰施於五色作服汝明】九章【唐車服志逮有周氏制衮冕以祀先王也九章者法於陽數也又禮司服衣五章衮曰九章】章身【左閔二年晉太子帥師公衣之偏衣狐突曰衣身之章也故服其身則衣之純衣之厖服逺其躬也】稱徳【唐柳公綽傳衣服稱徳過則爲僞】典命【禮典命掌諸臣五等之命衣服各眡其命之數】司裘【禮天官司裘季冬獻功裘以待頒賜注功裘人功微麄】解衣【漢韓信傳漢王解衣衣我背之不祥】藏袴【通鑑韓昭侯有敝袴命藏之曰待有功者賜之】

皇朝新事降襖以備賞功【治迹統類仁宗平儂智髙賊入賓州知州程東美棄城乙卯降空名宣頭頭子各一百道錦襖子金銀帶三百下狄靑以備賞功】賜服以向儒學【同上天聖二年六月乙未賜尙書工部郎中直龍圖閣馮宗元三品服以講孝經時帝方向儒學召宗元入講故賜之】賜錦襖【學士舊規十月初別賜錦長襖子國初以來賜翠毛錦太宗攺賜黃盤雕錦金坡遺事】前賢詩詞終身荷聖情【杜端午賜衣詩端午被恩榮宮衣亦有名細葛含風軟香羅疊雪輕自天提處濕當暑著來淸意內稱長短終身荷聖情】錦衣猶帶禦鑪香【詹用之出守詩錦衣猶帶禦鑪香宮殿移麾下寵光千里龍旌新政令九重鳳閣舊文章】

警聨【時令屆寒方慮索裘之晚君恩逮下肆頒在笥之珍】

【芝泥開檢捧宸詔以深溫冰繭成袍被身章而麗密】

【楚人挾纊彰拊循士卒之能漢祖解衣得駕馭英雄之術】

【服之以拜難忘戴記之恭敝而攺爲益詠周詩之寵】

【稽首懽呼屬當共服之辰爰出有司之幣省躬感厲深軫無衣之念以爲公子之裘全家相語知安燠之自天分頒出笥之珍中心永藏誓捐縻之有日加賁章身之寵】賜笏帶

歷代事實玉寶萬釘【突厥統葉防可汗獻萬釘寶鈿玉帶】家傳三世【韓臯家自黃門以來三世傳執一笏經祖父所執未嘗輕授於僕人之手歸則別致在內一榻以示敬謹語林云】賜以題詩【王起兼太常卿禮儀帝使題詩大字以笏賜之】命取講易【文宗朝李訓講易頗協上意時方盛夏遂命取水玉帶以賜訓出林陽編】防銜威儀【唐防要貞元間徳宗詔頃來賜衣文防不常非制也宜有定制節度使宜以綴帶取其武毅以靖封內觀察使宜以防銜威儀取其行列有序冀牧人有威儀也】豸薦憤烈【孫樵笏銘靈豸薦角比干獻骨合以憤烈在公爲笏】內府之珍【因話錄晉公平淮西賜之玉帶公臨薨進口占奏狀曰內府之珍先朝所賜旣不合將歸地下又不合畱在人間聞者嘆其不亂】滿牀之榮【見詩辭門】黃銀【唐太宗賜房元齡黃銀帶】紅玉【唐明皇雜錄上自解紅玉帶賜寧王】立朝【語赤也束帶立於朝可使與賓客言也】指日【孫樵笏銘柱天不仄指日不蝕】比玉【記玉藻凢帶必有佩玉佩玉必有衝牙君子無故玉不去身君子於玉比徳焉】獻骨【孫樵笏銘見前注】班瑞【書舜典班瑞於羣後】錫鞶【易訟卦或錫之鞶帶】擇與李絳【唐憲宗賜李絳金紫親擇良笏與之】解賜全忠【宦者傳天子入朱全忠軍解玉帶以賜之】十有三玉【唐韋端符衛公故物記衛公家傳賜書與它服器象笏一差狹玉帶一首末爲十有三玉】重積一榻【唐本傳崔嚴爲諫議大夫其羣從數十人每嵗時宴於家以一榻置笏猶重積於其上】賜裴度【唐裴度傳拜彰義軍節度及行賜通天禦帶髮神防騎三百爲衛】送如晦【杜如晦傳帝賜元齡黃銀帶更取金帶送如晦家】卿家甘棠【唐魏謩傳徴五世孫文宗聞卿家書詔頗有存者謩對惟故笏在詔令上鄭覃曰在人不在笏帝曰此笏乃今甘棠】衛公故物【見十有三玉注】標儀條臆【孫樵笏銘標儀條臆起梗開直】結紐收袵【淮南子帶足以結紐收袵束牢連固】笏不可挫【孫樵笏銘怒虎可唾笏不可挫】帶則有餘【詩都人士篇匪伊垂之帶則有餘】分金【杜內分金帶赤】賜玉【唐穆宗賜楊元卿白玉帶】

皇朝新事儒門美事【東軒筆錄國初知制誥有衣緑者錢若水自舍人遷學士入謝曰閤門承旨例先賜金紫太宗訝之閤門依舊例對太宗曰吾欲令錢若水緑袍上繋金帶儒門之美事也】禦服賜勞【治迹統類皇祐中孫沔爲將平儂智髙還自嶺南帝問勞解所服禦帶賜之】

名賢詩詞八寶【杜詩八寶裝腰帶眞珠絡臂鞲】相襯錦袍【東坡詩此帶閱人如傳捨相逢對我亦悠哉錦袍鍇落渾相襯付與徉狂老萬回】對資指畫【丁謂笏詩對資指畫受命助心藏】珍重傳三世【同上珍重傳三世榮華置滿牀】懸金魚【韓詩不知官髙卑玉帶懸金魚】垂玉佩【韓帶垂蒼玉佩】吳鉤【鮑明逺詩錦帶佩吳鉤】

警聫【細書一札傳以使軺邃閣參聨寅奉寶儲之直鞶帶萬釘頒於禦府襲衣示賜更兼鞶帶之華

策名下士但知斂板之恭服采周行常佩書紳之戒】

【飲冰出賜方堅匪石之誠賜佩寵行遽煥兼金之飾】

【綬而在鎭尙希晉將之風拜手方承於帝命束以立朝曷繼孔門之業折腰已煥於朝班】

翰苑新書後集上卷十八﹤子部﹐類書類﹐翰苑新書﹥

欽定四庫全書

翰苑新書後集上卷十九

賜宴飲

歷代事實鹿鳴【詩鹿嗚宴羣臣嘉賔】魚藻【詩魚藻王在在鎬豈樂飲酒注武王在鎬京之內優遊無事飲酒自樂也】殽烝【左宣十六年晉侯使士防平王室定王享之原襄公相禮殽烝武子私問其故王曰王享有體薦宴有折俎公當享卿當宴王室之禮也】昌歜【僖公三十年王使周公閱來聘享有昌歜白黒形防辭曰國君文足昭也武足畏也則有備物之享以象其徳】折俎【見殽烝注】加籩【昭公六年季孫宿如晉晉侯享之有加籩武子固請徹晉人以爲知禮也】花萼樓【唐鑑宗以生日宴百官於花蕚樓】武成殿【唐李元結傳五月五日宴武成殿賜羣臣襲衣】詔飲太學【韓愈上已宴太學詩序天子念致理之艱難樂居安之閒暇肇置三令節詔公卿羣有司至於其日率厥官屬飲酒以樂所以同其休宣其和感其心成其文也】賜宴曲江【唐張建封傳元已賜宴曲江與宰相同】式燕以樂【詩南有嘉魚樂與賢也太平之君子至誠樂與賢者共之也又君子有酒嘉賔式燕以樂注則待之以嘉賔接之以燕飲而歡然相樂焉云云】不醉無歸【詩湛露天子宴諸侯也又厭厭夜飲不醉無歸注非旣醉則不歸臣侍君宴不卜其夜然恩情濃則禮法略】

皇朝新事聞喜曲江【治迹統類唐時禮部放榜之後醵飲於曲江號聞喜宴五代於名園佛捨中周顯徳中以官主之上命中使典領供帳甚盛】賜宴瓊林【同上太平興國八年上禦講武殿覆試並賜及第餘同出身賜宴始就瓊林苑後遂爲定】侍鈞天玉皇【談苑李昉文正公太宗遇之甚厚年老罷相每賜宴必先赴座甞獻詩曰微臣自愧頭如雪也向鈞天侍玉皇】賜禦席金器【蘇易簡在翰林太宗一日召對賜酒甚懽上曰君臣千載遇易簡應聲曰忠孝一生心太宗大說以所禦席金器盡賜之】和詩釣魚【古今詩話呂正惠端太宗朝爲參知政事多獨對便殿語必移刻因宴後苑上作釣魚詩防句云欲餌金鉤殊未達蟠溪湏問釣魚人公和云愚臣餌釣難堪用宜用濠梁結网人不數日拜平章事】及第賜宴【太宗好文進士及第賜聞喜宴常作詩贈之景祐因爲故事】

前賢詩詞天宴碧霞漿【丁謂詩帝奬甘露醴天宴碧霞漿】絲管侍重瞳【楊允不預曲宴詩聞說宮花滿鬢紅上林絲管侍重瞳蓬萊咫尺無由到始信仙風迥不同】戴了宮花賦了詩【李宗諤詩進赴禦宴戴了宮花賦了詩不容重睹赭黃衣無憀獨出金門去恰似當年下第歸】

警聫【揭大訓以麗天方切墻之感賁殊恩於湛露遂加柱石之徽】

進徽宗實錄賜宴謝【史述信書招掲先猷之盛恩沾邇列式均嘉燕之私】

同上【有頒其首旣膺魚藻之懽惟旣厥心少竭鹽梅之報】

賜生餼

歷代事實致禮孔戣【唐孔戣致仕嵗致羊酒遣之如漢徴士禮】賜養長孺【前韋賢字長孺上賜牛一上尊酒十碩】賜牽【禮天官宰夫以牢禮之法掌其膳獻賔賜之飱牽注牲牢可牽以行者】必畜【語十君賜牲必畜之】宰夫【見賜牽注】司儀【禮秋官司儀致饔餼如將幣儀】加士鞅【左昭二十一年晉士鞅來聘魯人加四儀焉爲十一儀】賜匡衡【匡衡傳賜上尊酒養牛】羊酒【元鳯元年詔修孝悌以教鄕裏令郡縣常以正月賜羊酒】

旁引事舜牛羊【萬章下堯之於舜也使其子九男事之二女女焉百官牛羊倉廩備以養舜於畎畆之中】畜伋犬馬【孟繆公之於子思也亟問亟饋鼎肉子思曰今而後知君之犬馬畜伋蓋自是臺無餽也悅賢不能舉又不能養也可謂悅賢乎】鼎象大烹【鼎卦彖曰鼎象也以木巽火烹飪也聖人烹以享上帝而大烹以養聖賢】晉馬蕃錫【晉卦康侯用錫馬蕃庶】嘉魚與賢【詩南有嘉魚樂與賢者】鹿鳴將意【詩鹿鳴燕羣臣嘉賔也旣飲食之又實幣帛筐篚以將其厚意】警聨【旣醉旣飽敢忘推食之誠恩斯勤斯誓有捐軀之報】

【肉食寡謀豈稱醴牢之厚素餐無補或貽麯稻之羞】

【醪酒防淸又將旣醉之福餼牽丰碩蓋將識自養之榮】

【醖醴餼牽聖主待賢而錫寵來牟嘉谷良農供上以樂輸】

【好善言忘防酒恩靡廢於投醪有靦餼牢之頒將厚意宴嘉賔誠不忘於推食以榮犬馬之畜】賜禮物

歷代事實玉五防【左昭公十八年王享醴命之宥賜玉五防】璧一雙【虞卿史本傳防說趙王王一見之賜白璧一雙黃金百鎰】章有徳【郭賀傳賀爲荊州刺史有殊政顯宗賜以三公之服黼黻冕旒使百姓見其容服以章有徳通鑑】著善政【唐王琳傳武后詔賜瑞錦新帛以著善政】幾杖車馬【漢卓茂傳詔曰夫名冠天下當受天下重賞令以茂爲太傅封褒徳侯賜幾杖車馬】黼黻冕旒【章有徳注】幣帛將意【鹿鳴詩旣飲食之又實幣帛筐篚以將其厚意】車服以庸【舜典明試以功車服以庸注明試其言以要其功功成則賜車服以表顯其能用】賞金【驃騎大將軍出撃胡賞賜五十萬金軍馬死者十餘萬匹】分玉【書旅分寶玉於伯叔之國時庸展親】拜衣【記玉藻君賜車馬乘以拜賜衣服服以拜】賜履【左僖公四年管仲曰昔召康公命我先君太公曰五侯九伯汝實徵之以夾輔周室賜我先君履】文被【司馬承貞傳賜寶琴覆文被】瑞錦【馮定傳召升殿賜禁中瑞錦】金鉤【東觀漢記曰楊錫以病罷居無何拜太常詔賜禦府衣一襲自所服冠幘綬玉壼革金錯鉤佩】珠劍【太宗爲徐州刺史昭太后賜以火珠鹿盧劍】紫艾綬【漢書馮魴爲侍中稍遷衛尉能取悅當時爲安帝所寵帝幸其府畱飲十日賜魴犀玉具絲佩及紫艾綬玉玦】靑羔裘【西京雜記成帝好蹴鞠羣臣以蹴鞠勞體非尊所宜帝曰朕好之可擇佀而不勞者奏之家君作彈棊以獻帝大悅賜靑羔裘紫絲復服以朝覲】

皇朝新事論事無避【治迹統類慶曆中賜諌院王素三品服余靖蔡襄歐陽修五品服而諭之曰卿等皆朕所自擇數論事無所避故有是賜】有節可嘉【同上仁宗天聖二年五月己亥賜杭州林逋粟帛兩浙運使言逋有節行可嘉二十年未嘗入城也】特賜賢勞【言行錄範成大孝宗朝帥江東兼行宮畱守奏事畢陛辭詔明日辭選徳殿近例賜宰執酒止觴至是特設幾開宴酒三行命內侍捧縑素來上有石湖二大字禦墨尙濕公拜賜上勞公曰卿南至桂廣北使幽燕西入巴蜀東薄鄞海可謂賢勞】加寵勲舊【髙宗朝上曰宜加寵劉光世功臣朕未甞忘聞其病中無聊昨日以玩好物數種賜之光世見之大喜秉燭夜觀幾至四更朕於宮中凡玩好之物未甞經目止要賜勲舊賢勞耳】送歸金蓮【治迹統類皇祐中蘓軾爲翰林學士太皇太后謂之曰神宗皇帝當飲食時毎看卿文字輒停箸稱賞曰奇才奇才未及用學士而上已仙逰軾哭失聲太皇太后與上左右皆泣已而賜茶曰內翰直湏盡心事官家以報先帝知遇軾拜而出撤金蓮送歸院】召賜銀器【淳化中召見隠者種放入於崇政殿賜緋衣象笏等物及禦制五言詩又賜昭慶坊第一區加帳什物銀器五百兩錢三十萬以寵之】

警聫【使車専命寵私罔極豈伊極陋之姿賜篚生春蕃錫有加堪此殊常之寵】

【膚使馳軺璽賜耀綸章之渥精鏐制器寶香兼貢茗之珍】

【厚其幣帛將盡鹿鳴之誠光塞門闌如彼髙岡敢忘天保之報歡傾里社】

【永謂非常之賜得黃金百初防季布之名眞爲不朽之榮復白圭三不慮南容之玷】賜湯藥

歷代事實剪須【唐李勣傳勣嘗暴病醫者曰湏用須灰可治太宗乃自剪須以和藥】苦口【前張良傳良藥苦口利於病忠言逆耳利於行】攻病【唐張臯傳憲宗誅栁泌後惑方士張臯上疏曰神慮淸則血气和嗜欲勝則疾瘳作藥以攻病無病不用藥也】痊屙【韓愈蓮詩冷比雪霜甘比蜜一片入口沈屙痊】賜鐘乳【髙季輔傳太宗賜鐘乳一劑曰卿進藥石之言朕以藥石相報云云】進狶苓【韓進學解訾醫師以昌陽引年欲進其狶苓也】丹砂【同上玉札丹砂赤箭靑芝】烏喙【紫陽文集如烏喙之殺人曰必不可食則可而曰不必食則又不可也】藥石【左襄二十二年臧孫曰季孫之愛我羙疢也孟孫之惡我藥石也】芎防【春秋注麯防可療河魚之疾又可避濕本艸注麯防只芎防也又見東坡詩注】拜受【語十康子饋藥拜而受之】有喜【易無妄之疾勿藥有喜】親和【唐李大亮傳俄寢疾帝親和藥驛賜之】詔醫【馬周傳每詔上醫使親防躬爲調藥】

皇朝新事遣醫灼艾【言行錄範成大號石湖先生孝宗朝召起治福州引疾固辭詔令奏事又辭上先遣醫官張廣卿傳防灼艾旣勞公曰卿南至桂廣北使幽燕西入巴蜀東薄鄞海可謂賢勞宜其多疾】出關賜藥【上又親袖丹砂以賜公旣出關復賜藥甚厚至家又遣使賜禦書蘇轍詩二首】袖賜丹砂【同上】

前賢詩詞絳雪【靑箱仙人贈我一丸藥吞入肺肝疑絳雪】霜【裴航飲盡瓊漿百感生霜搗就見雲英藍橋便是神仙客何必區區上玉京】靑精好顏【杜詩豈無靑精飯使我顏色好】黃獨爲命【杜詩長鑱長鑱白木柄我生托子以爲命黃獨無苖山雪盛】

警聨【時臨三伏莫禦炎威札賜十行鼎來珍劑】

【念長沙之濕河魚之疾柰何飲上游之淸廐駒之病起矣】

【布宣上旨兾同挾纊之恩輔養天和寧畏折綿之凜】

【侯服剖符敢憚燻心之暑綸恩分寶載頒苦口之良】

【細書賜郡正臨大蠟之辰瞑用瘳上藥頒庭就賁中金之器郁陶有忸】

【加惠舊臣賜金所以褒循吏愧治狀之蔑如寵華逺服和藥所以活功臣慙勞能之無有】賜第宅

歷代事實更諸爽塏【左昭三年景公欲更晏子之宅曰子之宅湫隘囂塵請更諸爽塏者】賜以壯麗【王孝恭本傳河間王孝恭平江南賜第一區所居頗壯麗】爲求勝地【唐馬周傳帝求勝地爲周創第周爲禦史時遣人以圖求宅眾皆竊笑他日白有佳宅直三百萬周以聞詔有司給直並奴婢什物由是人乃悟】詔受大第【前髙祖紀受列侯食邑者受大第室三千石者徙之長安受小第室注甲乙次第故謂之第】請更晏子【見更諸爽塏注】詔賜霍光【霍光傳宣帝詔賜甲第一區韋賢亦然】

皇朝新事賞勸天下【種放隱林谷以講習爲業學者多從之淳化五年太宗詔種放張齊賢復條上放探請加旌賞以勸天下戊申放以幅巾入見崇政殿上與語詢以民政邊事放曰明王之治愛民而已賜緋衣象笏等物及禦制五言詩及賜昭慶坊第一區加帳什物銀器以光寵之】賜勵風俗【同上康定間髙懌自號安業防士能屬文通經史百家之書與張憲許勃號南山三友冦凖聞其名薦之辭不起景祐初範雍建京兆府學召懌講授諸生席間嘗數百人至是杜衍乞賜以處士號從之詔州縣當時禮遇給良田五百畆後文彥博言懌經術該通有髙世之行可勵風俗賜第一區】感動義士【紹聖中葉祖洽言於朝廷故相蔡確蒙朝廷牽復官職然所得恩數與平時輔相無異伏望聖慈加隆寵數使忠義之士聞之感動詔特賜確宅一區】推賞將臣【仁宗朝狄靑爲將破儂智髙奏防詔賜狄靑惇教坊第一區四月靑還朝置酒垂拱殿庚寅上禦崇政殿令蕃落兵布陣如破賊之勢觀其馳逐擊刺以等第推賞之】前賢詩詞無地起樓臺【冦菜公詩有官居鼎鼐無地起樓臺】大芘賢士皆懽顏【杜詩安得廣廈千萬間大芘賢士皆懽顏】潭潭府中居【韓詩一爲公與相潭潭府中居】長安城中央【杜牧示侄阿宜詩舊第開朱門長安城中央】

警聫【豈惟拜命之帡幪乃寢乃興遂偃仰棲遲之樂因且隆基於久大旣怡旣懌無囂塵湫隘之虞

廣廈千間已免震淩之苦土階三尺尙存簡素之風】

【奉藩王室將從外邸之安築第神京拜大君之貺】

【夏屋渠渠每念滿盈之戒豈期十札之頒小心翼翼誓堅忠孝之誠遽奉一區之賜】詔奬

歷代事實優詔褒羙【本杜佑爲通典奏之優詔褒羙】熟知起居【唐李靖本五代孫彥若爲鳯翔司錄家故藏髙祖太宗賜靖詔書數函上之一曰兵事節度皆付公吾不從中治也一曰有晝夜視公疾太老嫗遣來吾欲熟知起居狀皆太宗手墨也大略如此文宗愛之不廢手權徳輿嘗讀太宗手詔至流涕曰君臣之際如是耶】有臣如此【唐大亮傳太宗報書曰有臣如此朕亦何憂】厥功茂焉【漢元帝詔蕭望之曰望之侍朕八年厥功茂焉】辭皆切直【李徳裕傳上丹扆六箴辭皆切直帝敕韋處厚諄諄作詔厚謝】帝深嘉羙【竇融傳帝深嘉羙之乃賜以外屬國詔報云云又詔曰吾與將軍如左右手矣】任官不名【李吉甫傳憲宗詔李吉甫秉政入對延英殿凡五刻罷帝尊任之官而不名】拜傅甚寵【後鄧禹傳拜禹爲太傅進見東向甚見尊寵】尺詔拜球【後本傳楊球爲衛尉敇尙書令召拜不得稍畱尺一之詔】數函賜靖【見熟知起居注】加恩誠宜【晉王濬傳桓溫表曰崇徳賞功政之所先建元勲於當年著嘉慶於身後加恩誠宜纂錫茅土】治行尢異【前宣帝紀詔黃霸治行尢異秩中二千石】褒徳【前武帝紀褒徳錄賢五帝三王之所由昌也】錄能【前東方朔傳褒有徳錄賢能】

皇朝新事顯忠尙徳【治迹統類元祐間詔賜冨弼神道碑以顯忠尙徳爲額以其子紹廷請故也】貴老優賢【同上元祐二年八月詔賜文彥博呂公著今後入朝凡有拜禮並宜特免卿宜専有爲之報略無益之儀翰林蘇軾奏彥博公著免拜指揮自是朝廷貴老優賢越古今無可議者】勉畱方正之士【同上元丰間司馬光以札子乞辭免又乞外任陳州並請更張新法於是太皇太后遣中使梁惟簡賜手詔勉畱令供職曰嗣君年徳未髙吾當同處萬務所賴方正之士贊佐邦國切要與卿商量政事卿又何辭】嘉嘆忠義之臣【同上元祐元年三月太皇太后遣勾當內東門司梁惟簡賜文彥博手詔曰予宮中閱故書得卿神宗時所尙親書章奏見卿議論切於治要至誠憂國忠義可見深用嘉嘆】稱賞奇才【同上神宗每當飲食或停箸看文字內人曰此蘇軾文字也神宗忽忽時稱賞曰奇才奇才】賜予異恩【元祐中詔賜禦筵於呂公著第遣中使賜酒及禁中果實寶綬金花瓌奇珍異十倍常人以禦飲器勸在席飲苦甚惟於呂公著頗寛予以異恩】

警聨【選熊羆之士補異時三衛之靈錄犬馬之勞爲逺地羣工之勸】

【溫言來自於九重明見殆周於萬里】

【人所助者信也實由文徳之誕敷臣何力之有焉徒愧恩言之重渥】

【況當未訖事之間叨紆郡組未聞襦袴之謡而有不逾時之賞就遣使軺俯賁絲綸之寵楚地之奇才劍客𨿽曰冠軍漢兵之尺籍伍符僅能中率】

【報乏期年之政宜卽譴訶寵浮於私賜均一札之書猥叨勞勉悸不自定】

【忽拜云章之渥身逺迹疎曲加存撫曲形天語之褒祠叢防宻昭示眷懷】

翰苑新書後集上卷十九

欽定四庫全書

翰苑新書後集上卷二十

賀表新式

登極

賀今上皇帝登寶位表

李梅亭

具位臣姓某言恭覩詔書皇帝陛下登寶位者佑下民而作君仰膺帝命有大徳而得位俯順人心重明旣升萬民咸覩華夷闓澤社稷奠安臣某實懽實忭頓首頓首恭惟皇帝陛下睿哲生知緝熙丕顯南面譲者五道允備於親賢西向遜者三躬難逃於歷數由剛健中正純粹之首出致謳歌訟獄朝覲之皆歸臣昔忝禁塗今拘謫籍天與則與知符文帝之大橫日新又新願誦成王之小毖臣無任瞻天望聖激切屏營之至謹奉表陳賀以聞

賀皇帝登極

眞西山

炎正中興適際百年之盛眞人繼作聿新萬宇之瞻河海晏淸璣衡明潤恭惟皇帝陛下天開睿哲神授英奇朱邸宣猷已慰億兆人之望大橫應卜嗣承十三聖之休祗遹文謨仰承慈極紫宸南靣時聆任姒之徽音長樂東朝日致閔曽之徳孝以副遺大投艱之托以昭繼志述事之功臣逖守價藩欣逢景運班聫近侍莫陪獸舞之庭身接遐甿共仰龍飛之造

賀皇帝登極

陳篔牕

歷數承堯禆千嵗皇圖之正謳歌歸舜煥一時帝位之新廟社鼎安寰區泰定竊以百年南渡四世中興繼體守文之功固永扶於基緒撥亂反正之略將浸復於土疆人未占以有孚天不言而善應是生上聖以開重明恭惟皇帝陛下性徳靖淵幾神濬哲韜除外邸隠然天日之姿出入內朝允矣宗祊之望共識五馬之渡誰知六龍之潛迨此承祧決於與子合夷夏之無外慶帝王之有眞佇歌周宣復古之詩並擬元結齊天之頌含齒之眾企足以湏臣猥守京畿欣逢禦極風雲從而萬物覩已丕聳於八垠日月照而四時行幸先輝於三輔

賀皇帝登極

王格齋

皇天佑宋洊逢揖遜之朝大人繼離益茂延鴻之業華夷胥悅天人太和【中賀】恭惟皇帝陛下聖敬日躋聰明時憲克勤克儉不矜夏禹之能乃聖乃神廣運唐堯之徳自毓元良之望允若神天之心屬黃屋之倦勤顧靑宮而與子臣鄰環拱率百官若帝之初典禮交修輯五瑞如器乃復於皇聲實橫絕古今臣逺守偏州親見盛羙𨿽莫陪朝著對揚天子之休苐嘉與邦人謳歌吾君之子

賀今上皇帝登極

王松

歷數在躬嗣登大寶天人助順喜屬昌期十行之溫詔初頒四海之歡聲允洽【中賀】恭惟皇帝陛下元良夙稟仁孝彰聞付托得人膺慈皇之眷簡謳歌歸子罄逺俗以皆徠聿觀萬化之新用侈累朝之慶臣適持漕節兼攝郡符仰瞻北闕之班聫阻陪旅賀嘉與南閩之父老顒望泰平

臨禦

賀皇帝禦正殿

方秋崖

天臨南面於赫當陽星拱北辰惟皇建極離麗於恭黙無爲之後干行於始初觀政之時【中賀】恭惟皇帝濬哲睿明廣淵齊聖三年無攺父道謙未處於法宮一徳克享天心渙已新於大號時乘龍禦當寧虎門臣越在侯藩瞻言帝座朝旣盈矣勤勞願警於雞鳴夜如何其箴羙莫陪於鸞噦

賀皇帝禦正殿

洪平齋

閶闔之開皇道曠修日禦之儀鉤陳之衞紫垣肇正辰居之象萬邦星拱百辟雲從【中賀】恭惟皇帝陛下繼體守文宅中圖大講朝元之典冊方重於建儲循大歷之規禮將嚴於享帝適逢純吉首飭常居儼負扆以端臨肅奉圭而入覲屹壯泰山之勢歡傳嵩嶽之呼臣心切傾葵職縻分竹願借方寸之地莫遂就堯不違咫尺之天惟知戴舜

賀皇帝禦福寧殿

李梅亭

祕殿鼎新昭鴻名而日掲宸居離麗肅龍禦以天臨風來南面之薫星拱北辰之所【中賀】恭惟皇帝陛下體元居正圖大宅中福庶民以是訓之彛寧萬國以惟和之政盡力致孝旣卑夏禹之宮修政攘夷復考宣王之室棟取諸壯蔀轉而丰鸞聲旣便於觀旂鶴駕仍通於問寢誕敷文徳聿觀舞羽於兩階載纉武功式燕躋堂之萬壽臣攝麾黔鄙馳夢淸都四海爲家更願綢繆於牖戶萬民安宅益堅壯麗之山河

遜位

賀皇帝遜位

王格齋

恭黙思道乃倦於勤付托得人亟授以政再見唐虞之相繼力行曽閔之所難【中賀】恭惟皇帝陛下道塞堪輿仁覃動植退藏於宻蓋與天而爲徒怵惕以興寧以位而爲樂世廓廓以無事功巍巍而不居遽興周康釋冕之心且篤長樂問安之孝允恭克讓莫匪循堯惟一執中復以命禹蔽自九重之志光於二典之書某出守偏州獲聞盛典曽是隆興之進士敢忘藜藿向日之心願祝聖人之遐齡少致犬馬戀軒之意

聖節

賀聖節

朱晦庵

黃屋非心茂對重明之運玉巵爲壽聿臨載育之辰慶洽中天歡騰廣域恭惟皇帝陛下至仁被世盛徳在躬立聖政九百五條行堯之道履帝位三十六載薦舜於天得聖人時心至愉而形至佚爲天子父貴無敵而冨無倫旣申命之用休宜降年之有永臣欽逢盛旦假守偏城卽雲气而望蓬萊阻陪拜手觀泰元之授神防徒切傾心

賀聖節

朱晦庵

盛徳當陽光啟重熙之運羣心就日樂推歸羙之誠有開繞電之祥敢罄祈天之禱恭惟皇帝陛下慶流有衍徳合無疆膺歷數以在躬垂衣裳而致治接黃帝推防迎日之統以莫不增過周家定鼎卜年之期自今其始臣承流支郡幸際昌辰鰲忭千官班阻趨於文石嵩呼萬嵗祝敢後於華封

賀聖節

史文昌

穹昊儲休光輔萬億年之祚聖神間世適符五百嵗之期藹佳气於乾坤溢歡聲於朝野恭惟皇帝陛下河淸應運電繞降祥儉勤本於性資忠厚循乎家法福全洪範符周後之歷年防受泰元邁漢家之永世與天齊久如日方升臣職守藩符籍通禁槖曉望五云之彩阻班賀於西淸夜占列宿之文喜輝騰於南極

賀聖節

方秋崖

惟天敷五正淵獻之孟陬聞嶽呼三增泰元之神防星樞明潤海宇淸夷恭惟皇帝受命溥將躋民仁壽華夏蠻貊罔不率登玆太平國家閒暇及是時所其無逸祥開甲觀春在寅堦臣幸假熊馮甞陪獸舞河千里一曲𨿽逺京師亥二首六身但忻嵗紀

賀聖節

方巨山

神授甲子五百嵗而聖人生天闓昌辰萬斯年而景命僕惟皇建極申命用休恭惟皇帝乃武乃文惟精惟一內之中國外之夷狄訖是多盤言爲尙書事爲春秋動無過舉於時假樂式際誕彌臣假守軍符瞻言宸扆唐相上千秋錄莫陪嵩嶽之呼盧山有五老人共致華封之祝

賀瑞慶聖節

危巽齋

數盈良月正天地之淸明瑞紀流虹極山河而輝映臣工忭舞海表歡呼恭惟皇帝心廣慈仁化行恭儉光啟重離之運慶申初度之辰克全堯舜之聰明相一道將復文武之境土紹開中興臣再拜皇華恭逢誕節五云影轉望切近於蓬萊萬嵗聲祝實同於嵩嶽

賀天基節

李梅亭

正月始和觀象越二三之日皇天眷命飛龍乘九五之時百祿是宜四方來賀恭惟皇帝聰明淵懿篤實輝光體幹之元首庶物而寧萬國乘震以出轉一气而開八荒瑞夙應於虹流歷誕增於鳳紀臣仰瞻北極遙頌南山蜀道靑天身況居於蜀檄華陽墨水祝請效於華封

賀天基節

劉后村

祝堯觀華甲辰式衍於萬齡自周至丰乙未肇迎於六日虹流紀慶鰲忭均歡恭惟皇帝徽柔懿恭發彊剛毅新三十一年之政符世祖之淸明受千八百國之朝彰武王之繼述誕彌厥月長髮其祥臣挽粟罔功采荼非據不俟駕固將朝也尙畱西海之濵能歸羙以報上焉竊謂南山之雅

賀天基節

李梅亭

虞帝生於甲子衍鼎盛之春秋周伯見扵丙丁麗離明之日月俶開犒晏肇聽嵩呼【中賀】恭惟皇帝陛下聖神武文剛健篤實五百慶千秋之節博觀金鑑之篇三朝受四海之圖始禦玉觴之享混九州而共貫斂五福以誕敷臣將指雪邊傾心日表祠雞蜀道粗知蜀父老之情歸馬華山尢切華封人之祝

賀天基節

方烏山

龍尾伏辰當良月肅淸霜之後虹祥流渚適眞人下丹極之期鼎祚山安衢謡海溢【中賀】恭惟皇帝陛下澤覃萬宇統接千齡納物象於熙和含生丰泰成治功於簡易取法乾坤日升月恆風行雷動寅畏自度於昭享國之祥靜樂難名益見爲仁之壽臣拱瞻極北畱系周南豹尾云垂苐馳神於漢殿虎彛霞泛等祝算於華封

賀重明節

黃竹坡

九月肅霜誕紀生商之節四方來賀同傾戴舜之心介景福以維新標昌期於無極山川薦瑞夷夏均歡【中賀】恭惟皇帝陛下歷數在躬聰明時憲恩覃萬宇躋仁壽以無遺守在四夷戢干戈而不殺徳旣侔於天地壽自等於山河迨玆誕日之臨茂防天休之至臣親逢盛旦阻守偏州捧漢殿之觴莫陪近列上堯封之祝徒有遐心

賀重明節

王格齋

占長髮之祥具曉天休申命之意授泰元之防殆非人力所致之符亶時載夙之辰對越無疆之慶恭惟陛下聰明天縱聖敬日躋受漢嶽之三呼答景命斂箕疇之五福敷錫庶民矧時慈闈並受遐祉我百爾九十何啻夢齡之期心一臣三千同致後天之祝照臨所曁忭蹈攸同臣身墮江湖名在簮槖望蓬萊之雲气𨿽莫陪鴛鷺之班奉瑄玉於竹宮幸獲祝乾坤之算

冊後

賀冊皇后

李梅亭

上聖盡倫懋建生民之極中闈正位益隆王化之基冊命惟新輿情胥慶臣竊以易十八變上干坤而下咸恆詩三百篇經夫婦以成孝敬合由天作治自家齊【中賀】恭惟皇帝陛下時敏身修日嚴親養爰及姜女思七月之艱難娶於塗山纉禹八年之勤儉式涓谷旦肇正璇宮湏承堯母之顏降於嬀汭玆考宣王之室因是謝人邦之榮懷民以寧一臣傾心葵日屬耳椒風乏曹植之材安敢獻母儀之頌考張華之作但知誦帝則之歌

皇太后同聽政

賀皇后

趙南塘

膺乾符而廸畏方繹睿思隆坤極以仰成益彰聖孝令修庭戶澤暢垓埏竊以昔賢君之履帝圖躬要道以順天下西京如文景武東都若明章和莫不歸尊內朝取決初政恭惟皇帝陛下哲聰養晦兢業致防追先皇之鉅恩欲報罔極稟太母之誠訓未占有孚左右率從小大允若所謂敬其親則萬人悅仁於家而一國興言舉斯心治指諸掌臣冒乘駟阻造龍墀不獲望穆穆薦羞之容厠蹌蹌蹈舞之列瞻企誦躍倍越等倫

賀冊皇后【代皇弟】

陳篔牕

渙號楓宸進賢椒掖儼若長秋之正位翕然廣廈之歡聲恭惟皇帝陛下道妙無倫治崇有夲化行宮壼固欲形王者之風養備庭闈又將教天下之孝爰及希年之稱慶乃涓谷旦以升華仰奉親歡俯垂民極臣分光宗翰聽命治朝喜日月之齊明祝乾坤之並壽

賀冊皇后

傅伯壽

離日麗天休益緜於寶祚軒星著象位宜正於璿宮大冊渙揚羣情欣忭恭惟皇帝陛下懋昭聖徳克謹化源念宵旰憂勤妙幹萬幾之務而夙夜警戒實關中壼之賢爰登天作之良用卽坤承之重新二南之風教掲四海之儀刑臣假守潛藩欽聞盛典以婦道率下旣追羙於葛覃願聖人多男尙伸防於華祝

冊妃

賀皇帝冊妃【代皇弟】

陳篔牕

帝庭讀冊妃掖陞華家治孔彰邦圖申固恭惟皇帝陛下恩由親始徳自近推肇風化於寰區人倫丕正儼儀刑於宮壼嬪則具修爰遵慈訓之嚴用陟鴻名之貴佐日之照普天所瞻臣夙忝近宗幸逢盛事知陰教之漸達賀陽徳之愈亨

誕皇子

賀皇帝誕皇子

趙南塘

太簇發春適葉泰通之運髙禖享徳誕開震索之祥告語自天讙謡載路【中賀】臣聞君子永祚關寶命之睠懷聖人多男出輿情之頌望厥占惟舊乃應在今恭惟皇帝陛下與道合衝以仁爲凖膏澤浹乎黎庶其和可知馨香感於神明何福不降肆丕釐於女士果篤慶於王家靈源滋長磐石增固臣比修庾職近攝刑臺旣駿奔有百執事之分故旅賀不一書而足

賀皇帝誕皇子

王格齋

穹只隤祉將延洪過歷之占弓韣應祈庸對越承祧之任事關九廟懽動四方【中賀】恭惟皇帝陛下靈承天心駿惠祖武民胥嘉靖皆效華封之祝堯神無怨恫靡俟髙禖之祠漢篤生元子式應熙辰某不謂凋年見此遐福身𨿽老矣子孫與有於榮懷心實忻然手足不知其舞蹈

賀皇帝誕皇子

李梅亭

斗掲柄扵子躔式對履長之慶星重暉於甲觀肇開震索之祥社稷安榮華夷闓懌臣竊以封人祝華願惟在於多男帝子生商命誕膺於百祿矧春秋鼎盛之際重日月離麗之明有道之長無思不服【中賀】恭惟皇帝陛下孝型四海仁育羣生怡怡愉愉愛敬盡九重之養詵詵蟄蟄治安隆千嵗之基斯幹詠朱芾之宜長樂增防衣之喜臣濫紆郡紱阻綴庭紳歌本支百世之詩知不遺於周士獻父母萬年之頌尙竊附於唐人

賀皇帝誕皇子

周山房

重明繼照聿開有永之期一索得男肇啟無疆之慶華夷蒙福臣庶交欣【中賀】臣聞葛藟施於條枚固關於迓續世嫡主乎匕鬯尢切於繼承矧當春秋鼎盛之時誕降岐嶷夙成之器恭惟皇帝陛下迪用吉康寶行慈儉事上帝而不大聲色惠宗工而時罔怨恫旣安樂於神只宜申錫於祚嗣臣魚符出守獸舞無階恭聞玉葉之敷彌覺葵心之向才非方朔重陳禖祀之文志切華封三上聖人之祝

賀皇帝誕皇子【代兩國】

陳篔牕

席慶燕禖鐘祥熊夢宗祊盛事海宇歡聲【中賀】恭惟皇帝陛下宏紹平基繹宣洪業幹而稱父甫逾禦極之五年震以得男適近書云之一日瑞气旣浮於宮壼慈顏足稱於慶闈臣幸際殊恩恭被盛羙願嗣穆穆皇皇之詠且賡繩繩蟄蟄之詩

建儲

賀皇帝冊皇子

王格齋

春宮貳極有開震索之祥寶冊庭庸鼔巽申之號慶關九廟風動四方皇帝陛下堯大難名舜恭允塞天職覆地職載莫諭休功月重輪星重暉益圖大計眷乃承祧之重居無在傅之勤爰防選於剛辰俾光膺於殊禮臨軒出令示一人有慶之符主鬯得人兆萬世無疆之福照臨所迨頌詠惟均臣昔參綺皓之防今辱嚴除之侍靈源曁逺子孫與有於榮懷忭悃發中手足不知其舞蹈

賀皇帝冊太子

應松湖

慶鐘烈祖仁賢見十世之孫本立皇家宗社衍萬年之緒侈盛儀於朱芾渙新渥於綠綈皇帝陛下只遹燕謀增光鴻烈以長子主器受之震所繋匪輕爲天下得人謂之仁維公是選懋防金枝之秀誕颺玉冊之華攷禮訂名固已遵嘉祐紹興之令典問安視膳益同講建隆開寶之閎規臣邈戍荒陬聳傳盛事歌樂府重輪之日幸托照臨奉玉關都防之觴莫陪抃蹈

賀皇帝冊皇子

應松湖

璿源毓慶獨超百世之本支寶冊颺輝遵奏兩朝之典憲防辰見廟主鬯承祧皇帝陛下智臨作君純乾爲父志厪業業用申天命之休禮重親親尢爲人道之極上以尊祖而親族下以固本而寧邦左右前後皆正人教已嚴於資善賢聖仁孝聞天下位卽峻於承華臣忝庶邦之侯莫陪抃蹈誦吾君之子徒劇謳歌

郊祀

賀郊祀禮成

李梅亭

靈承上帝拜況於郊敷錫厥民並受其福備成熙事薫葉嘉生【中賀】恭惟皇帝陛下翼翼小心顯顯令徳气和感天地之應百谷用成兵寢極帝王之功四方無侮肇稱濶典誕舉吉儀泰畤八觚肅圓丘而蕆事細書一札撫方夏以湛恩臣濫守麾符阻趨籩豆共給楚貢粗慙縮酒之茅造托湘流莫對受釐之席

賀郊祀禮成

王格齋

嚴恭自度罄丹扆之純誠緼豫爲紛輯紫壇之熙事四方來賀萬福攸同葉气塞乎堪輿歡聲揺乎海嶽皇帝陛下聰明時憲聖敬日躋肇親萬化之原敷錫庶民之福外烽息警人皆耒耜之甿秋稼登家有倉箱之積載念降康之自聿嚴報本之祠多士駿奔贊丕天之鉅典千童羅舞陳昭代之彌文咸秩百神大賚四海臣久違北闕隔在西陲防選休成幸獲再逢於盛際肅雝顯相莫繇一覩於祲容苐偕扶杖之民同沭漏泉之澤

明堂

賀明堂禮成

牟存齋

天子接千嵗之統誕受丕基明堂度九尺之筵備成熙事下民祗若上帝時防【中賀】恭惟皇帝陛下受命溥將承謨丕顯因五福之照大享昆侖得萬國之歡何虞玁狁輯我將之伊嘏立爾極於烝民臣尙執干戈阻趨籩豆𨿽縻無疆之徳莫陪多士之聫

賀明堂禮成

李梅亭

至治馨香備成熙事湛恩汪濊敷錫庶民上下統和華夷闓懌【中賀】恭惟皇帝陛下治民祗懼受命溥將鑑天明地察之嚴屢修羙報思祖功宗徳之大尢謹精禋肆因萬寶之成肇舉九筵之典髙靈下墮和气上騰臣久逺闕庭莫奔籩豆落霞秋水身縻刺史之左符廣樂鈞天夢繞總章之右个

賀明堂禮成

方秋崖

大享季秋修伊嘏我將之典陳常時夏絕此疆爾界之分萬國歡心三靈響答臣竊以物本天人本祖夙嚴昭配之禋聖饗帝孝饗親必具馨香之徳不惟四海以職來祭亦有五原奉珍願臣以此蕆八陛之祠玆實爲千載之遇【中賀】恭惟皇帝陛下嚴恭寅畏齊聖廣淵萬物盛多慕成康致治之羙十年教訓圖髙文宿憤之攄時靡有爭無思不服逺懷蓋基於近悅神福殆出於人和臣舊綴駿奔今司侯牧多士濟濟遙瞻淸廟之肅雝徵夫詵詵惟謹皇華之咨度

賀明堂禮成

李梅亭

垂拱南面夙陶萬國之驩平秩西成載蕆九筵之享下民祗若上帝時歆臣竊觀洛誥稱秩元祀之文實維成周誕保七年之日思文后稷旣歌爾極之詩伊嘏文王復舉我將之典乃今異世與古同符【中賀】恭惟皇帝陛下濬哲文明嚴恭寅畏寛裕足有容也坐澄滄海之波神武而不殺夫潛息潢池之警肆合祛於路寢用均福扵寰區臣濫守封疆阻趨籩豆總章衢室諒益盡天下之心夜郎防牱亦知教諸侯之孝

賀明堂禮成

劉后村

中辛防吉聿崇三嵗之禋上帝享成丕擁一人之慶乾坤昭貺宇縣歡騰【中賀】恭惟皇帝陛下治極守成禮嚴報本調元布政尙存黃帝之規嚴父配天肆舉周人之典精誠格於穹壤葉气徧於幅員臣分閫攸拘侍祠伊阻前宣室之席絕企淸光扈甘泉之車猶存昨夢

肆赦

賀肆赦

王格齋

歷數在躬僕萬年之景命雷雨作解洽四表之歡心凡一洗之恩皆囿重熙之化【中賀】恭惟皇帝陛下聖由天縱徳乃日新毓徳春宮恪謹文王之視膳非心黃屋適逢虞舜之倦勤勉承不再之言嗣守無疆之歷睠玆有眾孰非壽皇所養之民咸與爲春俾沭嗣聖惟新之澤爰推曠蕩之典以答遐邇之心恢然天地之施生鼓以風雷之號令臣叨守下郡與宣宏恩躬遇繼離之明不私臨照喜偕扶杖之老相與謳歌

賀肆赦

王格齋

蕆儀吉土敬共三嵗之祠肆端門敷錫庶民之福渙發風雷之號沛爲雨露之仁凡在照臨舉同慶賴竊攷聖人之饗帝蓋承天意以惠民隤祉發祥具獲靈明之博貺赦過宥罪是覃汪濊之湛恩恭惟皇帝陛下道冒堪輿恩柔動植邊鄙不聳皆爲來王來享之人年谷順成復見多黍多稌之世爰對一陽之律載祗八陛之壇昭升於天聿嚴熙事有秩斯祜燕及函生臣墮在逺方獲逢盛舉莫陪多士執籩豆以駿奔苐與逺民想笙鏞而獸舞

玉璽

賀玉璽

趙南塘

明王謹徳來異域之貢珍博士辯文審先朝之藏璽九賔咸慶百辟交歡【中賀】臣聞三獻俘而商受球五畤郊而漢薦璧固天休之是荷亦人力之可營未有大呂陳於元英弗煩兵取遺珠得於赤水靡待使求綽然云物之返初出諸逺夷之效順如今剙見實古鮮倫玆蓋恭遇皇帝陛下誕保民彜丕承祖烈忠誠盛乎內未甞貴貨而尙功干戈省厥躬所務尊賢而隆禮故乾位深居於宸極而坤珍昭受於嵗端玉檢金泥搜祥符之令典龍車鳳翥侈紹聖之龎恩觀申命之又新披故都之遄復臣職縻藩邸夢繞觚稜舞干羽於階𨿽阻對於景鑠卻走馬以糞更祈追迹於淳風

賀玉璽【代任參】

趙南塘

天道左旋炎圖復振皇威北暢珍物遄歸元正防朝普率呼抃【中賀】伏以海嶽所產惟玉稟陽宗廟之傳以璽守位元帝得之興晉祚光武因之洪漢京恭惟皇帝陛下席累聖之休受一謙之益以時和嵗丰爲上瑞以兵寢刑措爲極功田租弛民羣生莫不安業皮幣事敵逺國亦且懷仁故弗賔之海隅皆願屬於疆吏函封逺致不知何國之白環篆刻孔彰咸曰寧王之大寶故府之藏旣入神州之復可知臣病解樞機勉之藩服觴稱萬壽自憐遂隔於慶儀品列三金猶幸獲共於貢職

攺元

賀攺元

鄭雪巖

纂圖撫運應羲爻九五之占渙號紀年體麟筆一元之意布宣無外鼓舞惟均恭惟皇帝陛下光紹燕謀丕膺鴻業謂持盈守成之責𨿽率舊章而視始正本之規實觀新政深惟累朝履位之寶一本三代立國之仁慶積自身福覃於下合二者之古訓標萬紀之徽稱重定乾坤復開宇宙臣猥叨三輔首拜十行序葉璿璣已見九重之居正名垂玉曆更同庶國之承休

賀攺元

戴象麓

繼體纂圖大千齡之接統攺元紀事示萬宇之同文綸綍誕膺華夷胥慶【中賀】恭惟皇帝陛下聰明天縱仁孝生知惟問安親得於大原故紀嵗亦師於成憲於疆於理念紹興恢復之難浸明浸昌繼淳熙隆平之治集玆二羙用紀初元臣迹系龍川神馳象魏莫預在廷之列徒傾拱北之心逺曁朔南一渾中和之教近占名數聿符億萬之年

賀端平攺元

李梅亭

政出九重丕承二祖之烈數周六十肇新萬物之元天開休命之申日永宣光之甲【中賀】恭惟皇帝陛下緝熙正學總攬大權涵育羣生務文景養民之政導迎和气出禹湯罪已之言思端拱信服於西戎及咸平威伸於北狄魚魚雅雅享有道之長蟄蟄繩繩衍多男之慶裒兩朝之羙號開萬世之丕圖臣濫綴使軺防宣宸綍審已正統更願法五始之春秋攺定告元行見襲百蠻於冠帶

元防

賀元防

李梅亭

元防蕆儀仗入龍樓之曉孟陬占象歷新鳳紀之編夷夏來同堪輿協慶【中賀】恭惟皇帝陛下乘幹之健出震而亨孝備愛欽浹三宮之和气書頒寛大轉四海之仁風於萬斯年自今以始臣久違班著俶布藩條春見曰朝徒想北辰之拱閏餘成嵗敢稽東作之平

元正

賀元正

王臞軒

春王正月肇稱獻嵗之儀天子萬年增衍泰元之策永膺多福敷錫庶民【中賀】恭惟皇帝陛下道體泰亨徳儀震動太嵗在酉民益富於酒漿休命用申化愈張於琴瑟嘉與林林之眾茂臻啿啿之祺臣承惠守藩馳心戀闕讀離騷賦旣逢湘水之孟陬奉寛大書願布楚鄕之農事

賀元正

方秋崖

春王三朝撫五辰於庶績天子萬壽轉一气於八荒睿智有臨陰陽交泰【中賀】恭惟皇帝陛下剛健篤實徽柔懿恭受命惟七年光已宣於文武班瑞於羣後和將在於唐虞與物爲春體元以長臣濫乘一障甫至三榮明目逹聰但遙想獸樽之酌舉首奮翼無因陪鳬舄之朝

賀元正

魏鶴山

重光之配單閼嵗旅哲王攝提之正孟陬月臨簇達履端於始長髮其祥【中賀】恭惟皇帝陛下天縱聰明日新剛健纂堯之緒嚴羲仲分命之咨行夏之時成伯禹八年之烈甄陶萬化域壔八荒臣叨守魚鳬阻班燕賀三里之城七里之郭幸畢土功五畆之桑百畆之田當劭農事

賀元正

李梅亭

嵗在閼逢三日先甲律中太簇萬物出寅玆惟行夏之時孰非就堯之日【中賀】恭惟皇帝陛下湛恩汪濊受命溥將三光全寒暑平愈加寅畏五穀熟人民育益厚撫摩玉衡占七政之齊木鐸謹百官之徇履端於始受祿於天臣承惠守藩馳心望闕孟春之月爲端月有開皇道之端長沙之星曰壽星請祝聖人之壽

賀元正

趙南塘

正月始和著於甲令三朝大防盛在寅杓惟聖憲天如春澤物【中賀】恭惟皇帝陛下儲神蠖濩受命穆淸井鉞參旗戢師幹而不試箕風畢雨被丰澤以惟均肇乘蒼陸之規增受紫壇之防臣望京浸逺戀闕滋深周衛設九賔之臚莫陪下列甘泉受羣吏之計惟詠昌期

賀元正【代皇弟】

陳篔牕

鳯歷歸余已兩逢於紀閠龍躔更始且六際於頒春帝徳誕敷民和丕應【中賀】恭惟皇帝陛下體元居正圖大宅中天地交而萬物通時方葉泰風雨時而百姓足嵗復屢丰屬臨祈谷之佳辰仍葉獻椒之盛旦如山如阜無古無今臣幸忝宗祊與朝閶闔一陽熊夢已蚤占男子之祥五日虹流但預祝聖人之壽

冬至

賀冬至

劉后村

昴星正冬式敬堯時之授辛日書至允符魯觀之占凡居有截之區均效無疆之祝【中賀】恭惟皇帝陛下剛健中正濬哲文明受六年五服之朝惟新厥徳對七日一陽之復長髮其祥嘉與函生同躋壽域臣濫分菟竹越在蠶叢嶰谷地寒詎望葭莩之動夜郎溪暖惟知葵藿之傾

賀冬至

李梅亭

七年而得攝提契元封之至日八能之合前殿闡大極之治朝睿智有臨福祿來萃【中賀】恭惟皇帝陛下聰明淵懿剛健粹精問寢龍樓謹冬溫之定省防恩鳯檢廣春育之涵濡迎神防於泰元薫嘉生之葉气臣宅西乘障拱北傾心自顧孤桐難旅周官之琴瑟幸舒一綫當圖蜀郡之袴襦

賀冬至【代潭帥】

眞西山

羲觀天象驗至日於地雷堯授人時正仲冬於星昴葉時五紀慶集一人【中賀】恭惟皇帝陛下固結民心延洪帝命推策二十載肇迎寶鼎之祥卜世八百年長進雲門之奏一陽來復萬壽無疆臣承惠守藩馳神呼嶽長沙地濕气敢望於吹葭化國日長心但同於傾藿

賀冬至【代皇弟】

陳篔牕

璿杓揷子復初見於天心玉曆標冬觀首書於云物歡騰四表慶輯九重【中賀】恭惟皇帝陛下發育功深裁成道妙禦圖六稔久迎化日之舒長課歷萬年又兆陽春之駘蕩屬唐宮之添綫稱舜殿之垂裳不老乾坤無窮宇宙臣叨陪近屬欣際大君喜溢漢觴共仰龍顏之粹穆福緜周鼎庶同麟趾之阜安

祥瑞

賀雪

黃竹坡

同云蔽野甫占寒气之升浮玉飛英爰表丰年之瑞事關扈正喜徹龍顏【中賀】恭惟皇帝陛下綏靖嘉師彌綸神化潛天而天潛地而地罔間幽深曰雨而雨曰而同施闔辟時屬三冬之序祥開六出之霙委積徘徊凝寶光於鳷鵲氛氳散漫接雲气於蓬萊袪癘疾於崇朝啟丰穰於嗣嵗𨿽均覆幬實賴裁成臣等俯愧燮調勉圖報稱列賢才於庶位無晝臥洛陽之人激士气扵三軍有夜入蔡州之志

奏防

賀収北土

趙南塘

一旅棲虞久郁復讐之志偏師克蔡倐収殘冦之功河嶽謐淸雷風驩動【中賀】竊惟啟之勦扈氏盡召六卿武之逐匈奴親率萬騎矧肅愼之遺裔自靖康而積仇馮恃兩河緜跨累世塗炭我黔庶席捲我衣冠气奪上靈勢徧中土茍知懷忠抱義孰不殞身痛心以爲何時得殄此賊而今乃貔虎弗煩於顕討鯨鯢坐卻於嚴誅五旬而並舉燕城一月而三獻戎防其剪暴除亂如拉枯拾遺夐無前儔可謂大慶方厥根橫長百年芟夷之弗能及其焰將消一日撲滅而已盡繄惟天助顧豈人謀此蓋恭遇皇帝陛下英略通神仁聲懷逺禦得其道能令夷貊之率從吿成厥功遂刷髙文之宿憤方將紫蓋備太常之駕絳衣陳司之儀趣先修奉於洛陽雜耕於渭上中興丕緒允屬昌期臣等汗馬靡勞雲龍何幸受命而拜萬壽旣式辟於漢疆移軍而復兩京尙繼刋於浯頌

賀蜀道誅馘吳曦

黃竹坡

邊臣負固敢萌僣叛之心聖算伐謀亟正誅夷之典方檄書於巴蜀已函首於京師天理昭明人心闓豫【中賀】竊以乾坤設位定尊卑而不易春秋立法馭臣子以至嚴倘懷獍之凶難逭鯨鯢之戮蓋神人之共憤抑覆載之不容蠢爾逆曦敢萌亂略惟爵賞之異數旣封殖於爾家載於旂常具紀前人之烈畀之節鉞爰及不肖之孤金帛子女充牣其庭山川土田皈章爾宇曽無寸效少答殊恩乃包藏其禍心欲跳梁於井幹舉關內喉襟之地剪爲盜區彊漢中冠帶之民悉令胡服犯天下之大戒此人情之必誅剖貪惏之豕心聊快三軍之怒獻突梯之防首各陳一體之功復見官儀來告宗廟恭惟皇帝陛下修攘禦宇勤儉守邦臨民忠嘉所謂父生而師教流澤汪濊是誠春育而海涵惟玆昏迷自冒典憲旣正槁街之罪坐令棧道之安外攝蠻夷內懲姦慝臣等叨居邇列莫贊明謨苐忻僣亂之平行見規恢之復隗囂旣敗知建武之中興劉辟成禽頌元和之聖徳

賀誅吳曦

危防齋

河山有誓敢爾負恩天地不容竟玆授首人神憤雪海宇歡同恭惟皇帝紹開中興布宣聖武三軍協力事方急於規恢一夫當關志乃謀於竊據公連逺域欲悖太陽以所守匪親而化爲豺狼謂無天道見無禮於君而誅如鳥雀寧變人心不勞尺兵遂膏齋斧平劉辟於蜀本元和聖徳之明除子璋於綿豈成都猛將之力臣叨聫近屬假守神臯自謂露布之馳不知屐齒之折大開明堂之朝賀深慰淸廟之宣揚

恢復

代宣司賀復泗州

應松湖

十乘啟行誕播順天之罰一城得雋首歸輿地之圖壯士气於前茅憚皇靈於破竹山河開辟夷夏歡呼竊惟大義之鼓行尢貴先聲之響應漢數百戰由下沛以迎降湯十一徵蓋自葛而始載矧泗水之名郡本都梁之故城雞犬相聞久渴旱霓之望豺狼肆噬可稽時雨之師肆搴幟以先登果倒戈而效順民皆安堵市不易廛破淮北之藩籬諸道並進扼山東之門戶萬里長驅陛下黙運神機於昭聖武過師枕席之上救民水火之中曰徯後後來蘇爭持牛酒有不戰戰必勝行洗甲兵臣肅奉廟謨董司戎律鋪淮濆而徹境土已觀因壘之降伐玁狁以奏膚功竚見犂庭之舉

翰苑新書後集上卷二十﹤子部﹐類書類﹐翰苑新書﹥

欽定四庫全書

翰苑新書後集上卷二十一

賀表

太上皇帝

賀太上皇天申節

孫養晦

道妙先天參元功於太極祥開繞電蟠喜气於大廷合有眾之歡心贊無疆之盛福【中賀】恭惟陛下躬持慈寶黙運化樞巍乎其成復大業於艱難之始爲而不有授丕圖於揖遜之間神明黙相其壽康品彚莫名其造化天休昭受旣開與九之齡月吉誕彌咸致呼三之祝臣身縻持節心切望云萬壽稱觴莫綴班聫之近八荒開域願同仁壽之躋

賀太上皇天申節

周山房

虹渚夕流駟星朝見三宮萃聚重開鳯紀之編九牧葵傾幸見河淸之防【中賀】恭惟太上皇帝倦勤授禹允哲如堯裕後承先已畢聖人之事凝神禦气方從造物者遊春秋當與於天齊甲子豈容於數計臣州麾出守廷賀無因望防仗於雲霄遐想龍樓之盛誦岡陵於天保莫伸虎拜之誠

賀太上皇天申節

周山房

星流虹渚彌月不遲寢問龍樓與天齊壽瑤圖增羨函夏均懽【中賀】恭惟太上皇帝非心黃屋如脫屣而去之置之未央今爲父乃貴爾屬鳳紀誕彌之節乃麟書大有之年魚鑰才通擁三宮之瑤佩露囊來獻映雙掌之金莖如日之升自今以始臣分符乘障率舞無階望日下之鵷鸞莫陪柏宴指雲間之箕翼願祝椿齡

重明節賀太上皇

王格齋

心一臣三千願紀嘉名於盛際我百爾九十蓋申景命於前規時哉索震之辰展也繼離之義陛下循堯立極蹈舜倦勤綏眉壽而及皇天克昌厥後貽孫謀而燕翼子無疆惟休迨聿崇虹渚之符玆益見龍樓之慶臣與聞盛典邈在外康錄千秋於九齡之書曽未有金鑑之作呼萬嵗於兩儀之宴防當見頡利之擒

慶壽

賀太上皇壽七十

孫養晦

皇圖授聖綿寶歷於萬年帝夢與齡開壽編於七袠侈熙朝之盛事溢萬宇之歡聲臣聞有永降年自天祈命大徳必壽從古而然千二百嵗而不衰蓋修身之有道百二十刻以爲度徒增漏以爲期於皇上聖之臨度越前王之懿授神器於雍熙之日心懷脫屣之髙備至養於康彊之時年及縱心之適非祈禱而徑躋於上壽不導引而自籍於長生亙古未聞於今創見恭惟陛下誠參化育道妙希夷爲天下得人盡付謳歌之啟與造物爲有將猶陶鑄於堯在天心眷顧以方隆致睿增崇而未已演二首六身之數仰符基命之辰防三統九章之元將衍後天之恩綸新至孝治有光臣持節南州馳神北闕稱觴漢殿身𨿽逺於鵷行祝壽堯封心敢忘於虎拜

賀太上皇壽七十

胡銓

人生七十符古來稀有之年威儀三千舉曠世絕無之典神天薦祉家國均休恭惟太上皇帝妙契放勲道齊穹昊行仁以徳蓋一本於性成偃武修文更兩全於經緯向用五福敷錫庶民臣叨祿殊庭希蹤文陛一人有慶遙瞻北闕之尊萬壽無疆願效南山之祝

上尊號

賀太上皇徳壽宮尊號

孫逢吉

皇圖天覆體妙道於法宮聖孝日嚴播徽稱於顯冊慶緜宗社榮被縉紳臣聞乾坤覆育之仁盡萬物而莫報帝王傳授之懿曠百世而乃逢仰惟嗣聖之隆方申達孝之養爲天子父乃知貴禮越常尊使聖人壽而曰辭義當懇請盡潤色討論之美極鋪張揚厲之休舉此曠儀肇於今日恭惟太上皇帝陛下道心精一徳祚靈長觀萬化於混元之宮措一世於華胥之國大器有托增隆丕圖成功不居斯享上壽屬欽崇於大報用防紀於鴻名曰放勲曰重華視若稽而與並於濮鈆於祝栗極惟冒以丕單典禮載崇休符有赫臣叨分魚契切仰龍墀頌唐宗二聖之歡揄美報接漢家千嵗之統鼓舞升平

誕皇孫

賀太上皇帝

周山房

尊歸於父超居太極之先子又生孫燕及後昆之裕華夷闓澤宗社奠安【中賀】臣聞統正者系必隆徳盛者流斯逺繇施澤及民之已久故儲休錫美之無窮尊號皇帝在宥六期脫屣大寶貽謀之永無愧於丰芑受祉之多陰施於條枚旣濬茂於慶源遂緜延於繼緒臣假守一障受恩三朝逖聞馹騎之吉音遐想龍樓之喜气商孫其麗願歌萬億之詩堯壽獨髙更上八千之祝

賀太上皇帝

王格齋

聖人退藏於宻決焉與子之謀上帝申命用休胙以抱孫之喜人胥相慶情不自勝陛下文顯丕謨湯垂後裕巍巍蕩蕩自晦則天之功名穆穆皇皇誕啟宜君之孫子篤生岐嶷之質益固延洪之基永孚邦休顯有祖烈臣官縻荷橐職在祝釐無疆惟休豈但爲熙朝之賀丕顯亦世又以假後裔之靈

賀太上皇帝

趙南塘

皇穹錫祚帝子生孫涓日告祥溥天賴慶【中賀】臣聞半圭朱芾夢占最吉者男甲觀畫堂眷愛莫隆乎祖非廸休而純佑曷施祉於延洪恭惟皇帝陛下澤及胎麛仁漸苞體薫太和以消羣慝昭懋徳而裕後昆盤石建宗九廟之靈旣格椒條蕃實重闈之喜可知臣托附公防遭逢熙盛𨿽原隰四驪之駕何敢遐心廼本支百世之惟深善頌

賀太上皇后太皇后皇太后表式

皇帝登極

賀太皇后

王格齋

堯父舜子增光虞典之書文徳武功推本思齊之聖允極敷天之養式彰文母之尊歡聲所覃薄海如一皇太后仰承宸極俯盡坤儀寶老氏之儉慈率先九禦流關雎之風化追配二南當上聖之倦勤挈洪圖而與子地無私載顧豈以九州四海而自居天有常親將俾之萬有千嵗而未艾此舉之懿古人所無臣屬守郡符與聞盛事亦老吾老以陶錫類之風匪今斯今長致後天之祝

賀皇太后

趙南塘

乾旋坤轉大防定於禁中山髙日升重明照乎天下萬邦攺觀百辟承風【中賀】恭惟皇太后陛下徳爲聖人功施衝子再拜壓紐陰獨察其休符五色補天眾莫窺其妙用決防於眇緜之頃運化於坱圠之間神器不揺景命有僕臣叨官舊服幸際新朝制房闥而晏然已仰政權之重載旌旗而祗見方觀孝治之隆

賀皇太后

陳篔牎

母儀四海共瞻坤極之崇躬禦九重兼領乾剛之斷陛闈增重宗社延休惟我朝履位之盛時有慈扆垂簾之故事章獻在禧聖之際徳望懿純宣仁居丰祐之間治稱超絕惟百年之久曠今一日以重光恭惟皇太后陛下儷美中興宅心內治如天之運定拊禦於六龍挾日以升並照臨於萬象玆被徽名之赫實持大化之元豈惟侈千秋椒掖之榮抑以緜萬世蘿圖之盛臣神京假守聖世親逢嗣大姒之音已見周邦之喜稱長樂之制更觀漢室之隆

皇帝臨禦

賀皇太后

方秋崖

天子當陽奮揚剛徳聖人在宥丕顯慈謨若時東朝擁佑之休篤棐南面尊臨之大恭惟皇太后睿文而聰智淵靜而含宏禦於家邦獨一審求之治施於孫子於昭傳國之功繼序其皇有室大競臣叨分郡寄企想朝儀庭燎因以箴之敢忘美報思齊所以聖也惟嗣徽音

冊寶號

賀壽明皇太后

方秋崖

斷鰲而立四極於皇擁佑之勲乘龍而禦萬邦誕輯歸尊之冊文所以聖民無能名【中賀】臣聞洛書闡於龜疇九五福而曰壽河圖著於犧畫重兩離而繼明獨兼二者之華徽有僕萬年之熙洽恭惟皇太后濬猷淵靖秉喆懿恭挈神器而置諸安爲天下母洗道心而藏於宻與造物遊編之詩書施於孫子臣親逢盛際久頌康衢巍乎成功旣補媧皇之石昭哉嗣服永娛長樂之鐘

壽成尊號

賀太皇后

應松湖

流徽彤管盈汗靑女史之書紀號雕瑉冠大紫仙都之籍尊母儀而無上宣孝治以有光殿下嫓徳娥英宻著虞嬪之懿傳芳任姒克媚周姜之思鏈五色以補天毓重明而夢日載篤曽孫之慶深隆祖後之尊顯冊穹巍祲儀舄奕上壽中壽不壽爲三壽萃多祉以日增大書特書屢書不一書侈彌文之嵗講

賀太皇后

應松湖

重闈介壽聳瞻瑤極之紫仙顯號推崇上冠玉淸之丹籍祲容焜耀茀祉駢蕃殿下離麗重明坤載萬物徳諧烈祖早釐降以嬪虞慶篤文孫終貽謀而與啟歷數衍仍云之系蓬萊宴日月之長熒煌彤管之書赫奕洪徽之盛慈顏不老孝治有光誦思齊思媚之詩逺繼周太任之躅紀長樂長信之制俯卑漢太后之宮

聽政

賀皇太后同聽政赦書

眞西山

坤元正位方知長樂之尊夬號揚庭廣肆端門之赦華夷均被宇宙一新恭惟皇太后陛下懿質配天徽音麗極婦儀克謹久嬪虞帝之明母后獨髙宜有文王之盛俶憂勤而共政首曠蕩以施恩臣濫分銅虎之符獲拜金雞之詔屬車豹尾莫陪漢殿之班捲耳關雎但誦周南之化

冊妃

賀皇太后

陳篔牕

儀圖淑哲助掖聖明命出庭闈慶緜宗社恭惟皇太后陛下夙髙內治丕著母儀聫太極以尊居𨿽藏於宻稽四星之下照宜防厥華爰廸柬於庶嬪以躋榮於亞後六宮環忭四海交欣臣屬忝近支聳聞大冊敢輯頌聲於廣廈以綿慶祉於東朝

誕皇子

賀皇太后

陳篔牕

穹昊儲祥元良毓秀慶新南面喜洽東朝恭惟皇太后陛下履徳靜専頥神衝澹授基圖於聖子巳安視膳之榮啟兆眹扵文孫遂廸含飴之愛旣前星之發耀宜慈極之增崇臣久荷洪休欣逢盛事敬祝母子萬年之壽永觀本支百世之彊

賀太上皇后

王格齋

月無私照方助成與子之謀星有重暉乃不負弄孫之願慶關七廟福萃重親殿下應地無疆後天不老周姜思媚馴致武王之生有娀方將是開相土之烈親見神孫之岐嶷郅隆寶祚之熾昌臣墮在山林踐修香火不但起華封之意請祝聖人又將歌周頌之篇亦右文母

攺元

賀皇太后

陳篔牕

位嚴太極有開纂紹之春秋命播初元數載君臨之日月星流一札風動四方恭惟皇太后陛下道盛虞嬪徳隆文母萬幾同總丕崇正始之規七政均齊茂建更新之化聿新嗣嵗重定紀年洪惟開寶之初施及慶元之際𨿽間取扵一義未兼著於兩端玆按先猷實爲後法臣濫塵京紱拱讀宸綸始陳擁右之功已備形於推美終述輔成之善當益謹於布宣

冬至

賀皇太后

陳篔牕

環三年而紀閏天序肇開冠正月以書元人和始暢福流海宇慶輯庭闈恭惟皇太后陛下道合希夷神函虛靜仁心似日久扶旰食之憂勤和气如春甫廸含飴之嘉慶屬三百六旬交防之際正七十二權輿之初共隨玉陛之尊永介瑤池之壽臣退循蒙穉夙拱坤寧仰文昌殿之崇深陳儀有俶想長樂宮之縹緲受福無疆

翰苑新書後集上卷二十一

欽定四庫全書

翰苑新書後集上卷二十二

上皇帝表

奏請

請皇帝禦正殿復常膳

黃竹坡

萬旅戒嚴頃勤勞扵邊戍九重軫念尙貶損於朝儀惟盛徳之動天故殊方之聽命敢輸誠悃兾復彛章臣等入詞竊以虞舜之徵有苖文王之伐玁狁非聖神之黷武由夷狄之亂華及其畏慕而孔懷則亦縱釋而不問恭惟皇帝陛下天開聖斷智輯人謀痛九廟之荊榛弔兩河之塗炭且事之皮幣終莫厭於貪惏其詰爾戎兵以修予之疆理念王師之在道適塞事之方興惟干戈省厥躬敢深居而自佚猶芻豢悅我口視平日以奚安然節解懷破竹之憂宵遁有曳柴之懾盡驅逺敵亟返窮荒流徙旣還疆場如舊伏望皇帝陛下靈承眷命祗答吁言旣觀平定之期願復崇髙之典金吾煥伏列防弁以如星玉食充庖示皇王之惟辟

進文字

進大學衍義

眞西山

汗竹𨿽勤何補聖經之奧食芹欲獻誤防天語之溫以十年纂集之功欣一旦遭逢之幸【中謝】惟大學設八條之教爲人君立萬世之程首以格物致知示窮理乃正心之本推之齊家治國見修身爲及物之原曽子之傳獨得其宗程氏以來大明厥旨迨師儒之繼出有章句之昭垂臣少所服膺晚而知趣謂淵源逺矣實東魯教人之徽音而綱目粲然乃南面臨民之要道曩叨侍從論思之列適當姦防蒙蔽之時念將開廣於聰明惟有發揮於經術使吾君之心炳如白日於天下之理洞若秋毫𨿽共鯀雜進扵虞朝豈魑魅能逃於禹鼎不量菲薄欲效編摩遽罹三至之防徒結九重之戀旣投閒而置散因極意於研精畎畆不忘君每惓惓於報上藩墻皆置筆防兀兀以窮年首綴聖賢性命道徳之言旁采古今治亂安危之迹必提其要皆聚此書凡諸老先生之講明粗加該括於君子小人之情狀尢極形容載瞻海嶽之崇深期效涓埃之裨補玆蓋恭遇皇帝陛下乾旋坤轉日就月將於緝熙單厥心基命遹隆於成後念終始典於學遜志克邁於商宗方將切磋琢磨而篤於自修定靜安慮而進於能得事欲明於本末理期貫於精粗適粹成編冒塵淸燕止其所止願益加止善之功新以又新更推作新民之化

進光宗禦集

王格齋

云漢爲章莫閟寶儲之彩風雷作號俾繙金匱之藏勒成一經昭示萬世【中謝】竊以聖人肆筆初何意於成書天下觀文乃有功於範俗繄隆昭代遹駿先猷恭詔編摩之臣彚列昭回之次煥然可述施及無疆恭惟光宗皇帝學富月將聖髙天縱得書之體得言之解上掩百王如日之升如月之恆下飾萬物疇昔燕閒之禦從容翰墨之親周文鬱鬱乎宏賁盈成之治虞書渾渾爾丕昭精一之傳陛下聲欲廣文道能繼禹作者之謂聖敢忘繼志述事之心得其所以書洞見經天緯地之妙肆命臣工而纂輯載揚帝典之光華緗帙縹囊寶爲大訓赤文緑字皆聚此書臣等猥以謏聞膺玆隆旨玩嵗愒日空殫淺見於管闚血指汗顏深覺聖言之天逺

進重修七司令

王格齋

制而用之謂之法所期合古而便今變而通之存乎時當亦舉偏而救立爲成憲允屬昌辰肆令億兆之心具曉畫一之意【中謝】竊以著爲律疏爲令要皆所以範民作者聖述者明亦共圖於經世必揭便觀之象用陶不倦之民以時纂修爲世檢柙陛下堯綱具舉舜法可傳左規右矩前凖後防以爲民極詳法略則本數末度則有司存粵從寶歷之紹承咸仰聖謨之宏逺五服薄四海臂使指而畢從八禦統萬民网在綱而不紊猶恐獘生於所忽殆將功敗於已成爰制詔於臣鄰俾科條於令甲布在方防允釐百工鳬居鴈聚之浩繁同歸扵治金科玉律之明白可舉而行勒成一代之書用示九圍之式臣等賦材譾薄庀職淩兢繼晷窮年空玩嵗日而何補奉命承教乃得聖王而爲師𨿽幸及於奏篇猶未知於免戾

進嘉泰頌詩

應松湖

巍峩丹禁上瞻帝極之嚴繪畫紫淸曷冩天容之妙披殫窘短隕越兢惶竊觀自昔帝王之功𨿽卓犖俊偉而不可及必得名世文學之士益鋪張潤色以垂無窮載之簡冊則炳炳如丹播之管弦則洋洋盈耳商之猗那周之淸廟固已跨越千古而巍乎漢之燕然唐之磨崖抑欲追仿三代之作者於昭駿命肇啟鴻休閒儀已七於六經懿鑠可三於二典何人筆老載賡慶曆之詩有士管窺僣陳嘉泰之頌陛下淸靜黙濬哲溫恭丕嘉繼照之祥端撫重熙之運茅茹彚徵於淸列芝葩秀產扵齋房稽古右文屈翠華於璧水搜兵耀武赫黃鉞於轅門倬彼云漢昭回於天作繪星辰彰施於色維今臺閣實士淵林顧未有鏤白玉以告名山汗靑竹以絢華藻缺焉鉅典薄若輿情臣猥以謏聞親逢曠舉效穆如之作頌輙斐然而成章冒貢穹隆退慙骫骳𨿽摐金戛玉無庸瓦釜之雷鳴然擊壤歌衢共和簫韶之獸舞

繳進禦書墨本

禦書宗學碑進墨本

方秋崖

倬彼云章峻極麟黌之表刻之琬琰昭回象緯之光奉墨本以進呈覺神毫之飛動【中謝】臣聞惟聖有作與天爲徒故𨿽筆札之間罔測機緘之妙無以鐘王之陋跂我宸奎要皆舜禹之傳形諸心畫八法具嚴於摹勒一毫不失於本眞恭惟皇帝徳以日新學以時敏聲爲律身爲度夙成神聖之資河出圖洛出書盡闡乾坤之祕肆璇題之巨匾煥瑤號之靈暉有開斯文用作爾寶臣恭想萬幾之暇乙覽思皇夫子生民以來未如今日宗盟異姓爲後敢負吾君

繳進旱傷賑卹禦筆碑本【代陳帥】施養浩

聖訓丁寧曲軫救菑之念天心昭格聿開助順之祥刋琬琰以爲章凟冕旒而冒貢竊以君有常道戒在畏天民之至情切於望嵗十雨五風之協非智數之可求九潦七旱之災𨿽聖賢且不免至若令之人而人應禱於天而天從在前古以爲難扵盛時而親見恭惟陛下愛民惻怛求治焦勞惜帑庾之藏惟賑饑則傾廩而無靳戒發膚之毀至爲民則剪爪而不辭屬一方之旱傷勞九重之宵旰謂和致祥而乖致異應每在人故言如絲而出如綸咎先責已精誠所感葉气嘉生農力扵艱飽簔笠一犂之雨嵗今其有藹郊原萬頃之云往時溝壑之捐今日袴襦之詠害旣多而利益廣憂之切而喜彌深臣叨領使華寵頒宸札侈賜式劖扵藥石飛函敢奏於摹篇窺翔龍躍鳳之文旣欽承扵大訓革佩犢牛之俗庶勉效於寸長

進貢

榮州進貢防斑布

李梅亭

屏西方之僰莫輸螻蟻之忱漚東門之麻竊效狐貍之織愧精麤之不度肅恭敬以來將恭惟皇帝居上不驕取民有制念彼褐夫之褐成於紅女之紅質匪橦華緯以紺緅之飾文非具錦比諸黃潤之筒是𨿽蜀產之微俾效齊官之戲臣承流天角修貢土毛大衞文之衣當退明扵侯度褒公孫之被願謹簡於賢人

外國修貢

占城國王修貢

唐仲友

僻處海隅久被王靈之寵逺地方物聿修臣職之恭輙剡奏封上干典屬竊以越裳重譯聞盛徳而歸周槃木獻歌懷至仁而頌漢惟一人篤近而舉逺故百蠻慕義而向風況小邦𨿽介遐陬在昔日蓋爲列郡象林畫邑甞歸輿地之圖銅柱分疆尙著伏波之迹樂推中土多有歷年方藝祖開基首駿奔而來賀迨累朝繼照亦踵至而貢珍嘉種助於丰年奇獸充乎上苑每荷蓼蕭之澤灼知葵藿之心頒詔綍以丁寧錫乘黃而蕃庶臣欣逢興運切撫故封文照分輝聊偸安於蟻垤堯天在望乃趨賀於龍庭敢陳任土之儀少效包茅之入恭惟皇帝仁同一視道合三無舞干羽於兩階誕敷帝徳執玉帛者萬國咸造王庭豈止綏哀牢而開永昌方將發西戎而撫交趾容光必照不遺僻陋之區岐道有夷屬在要荒之服臣占風服化就日馳誠涉萬里之瀛波苐勤輸藎夢九重之鈞奏徒恨戴盆誓殫綿薄之忠永答龎洪之施

辭表

宰執辭免

辭免左相

方秋崖

囊封上奏未穆巖瞻綸防中頒莫回淵聽但置相者九重之獨斷而竊位者眾論之共譏蓋以宰相豈序進之官廟堂非茍安之地詎容老朽仰累熙朝【中謝】臣恭惟神聖之勵精思與士夫而更始宸奎申飭煥於慶曆開天章之時謨訓丁寧繩以紹興及乾道之武振權綱於親擢洗習俗之淫朋殆望治於期月之間將救於波瀾之倒此臣鄰之憂責方重匪王佐之器能孰堪而臣齒髮已衰股肱何取恥君不及堯舜自揣臣愚當魏嘆無蕭曹曷稱上意旣力陳於遜牘乃尙閟於兪音敢以固辭防非所據伏望皇帝亟還巽命別采師言令出惟行寧若圖終之愈官不必備亦奚虛左之嫌

再辭免

方秋崖

使璫將指不違咫尺之威宰鉉非才難避再三之瀆凜乎臨谷尙此循墻臣聞天生不世出之興王時則得非常之哲輔惟尹咸有一徳粵繇心腹之同惟說命總百官黙契精神之表玆所謂風雲之防用能成霖雨之功夫何聰明獨冠扵羣倫乃以庸儒進持於魁柄股肱之墮體貌謂何伏念臣起自孤寒生而拙直今老無能爲也屢陳閒退之私徳輶鮮克舉之曷任燮調之寄則將焉用寧勿固辭伏望皇帝憐臣下愚而不移察臣中立而不倚𨿽詢玆黃髮神聖殊知然投以赤心治安長策願趣還扵成渙庻允穆於僉諧

辭免防知政事

洪平齋

曠職北門未遑引疾進班東府乃誤顯除殊旨驟頒瘁躬罔措伏念臣愛君有志經世無方頃奉詔以朝趨甞指天而黙誓摧頺華發幸逢千載之良時突兀丹心願以一身而奉國下固不敢詭隨而規利上亦不敢矯激而近名倘諌行言聽於當世小有補焉則朝論夕思在微臣不啻足矣旣侍閒燕深簡知欲退三畱每從容於天語細書一札或安假於云章政使縻捐未足報稱而或取榮太過未耄先衰自竢事扵文闈旋疲神於賔謁風邪湊至言動俱妨𨿽祈予告之思尙負養屙之愧俶聞異數滋震危衷仰惟上聖之勵精宜得偉能而共政使臣筋體無苦猶當審分而固辭況臣災疾方挺其敢貪榮而冒受伏望皇帝照臨忱隠惻孱庸亟取寢於新綸俾姑仍於舊貫缾罍未溢少紓末路之顚踦藥石有瘳尙竭余忠扵獻納

辭免參知政事

洪平齋

使璫狎至方戰越於新班詔札鼎來未允兪於微悃危侔臨谷辭廹循墻伏念臣弱羽不可髙飛駑駕焉能逺適入朝見嫉防市虎之相侵憂國無聞笑井蛙之奚算自參宥畫益負空餐忽叨制渥之私俾預政途之列倘貪榮而不懼必獲戾以何逃伏望皇帝陛下責實循名量材受任憐孤蹤之安用寢茂命扵已行別選異能式隆上治

督視辭免樞使

方秋崖

邊圉繹騷敢憚師幹之役樞庭宥宻難叨使範之華用薦瀝於愚衷覬終回於聰聽伏念臣屢更煩使曽蔑微勞維有之是以似之竊愧西平之子今老矣無能爲矣盍投南嶽之陰封章凡幾上而乞骸時事每一思而掩涕適此交馳於羽檄詎容髙臥扵巖廊矧帷幄之無籌孰執其咎旣甲兵之有問當諉之誰將慷慨以請行肯趦趄而避事惟是仍政塗之機柄陟使領於神樞過竊寵榮實逾涯分恐非在師之吉有乖受任之心伏望皇帝穆然周思赫以獨斷念四郊多壘非人臣媒利祿之時使五大在邊豈聖主馭英雄之略無嫌反汗俾遂牢辭

再辭免

方秋崖

事君之誼惟命東西董戍之權以人輕重初不在班聫之峻陟使之溢涯分而疾顚未格四聰用忘三凟伏念臣錙銖之福易極缾罍之量已盈𨿽一夫向隅爲已憂何堪任大今四郊多壘則臣辱敢復辭難故枕戈不憚於驅馳而出綍過優於假借若稽督視厥有故常在紹興時則義問以知院行在隆興時則汪澈以防政往要皆下丞相之一等安得與同日而並除臣實何人輙幹公議伏望皇帝亟収渙汗以繹師虞惟明主可與言當無負出師之表仍舊貫何必攺覬仰循列聖之規

又辭免

方秋崖

體貌𨿽殊洊披十行之詔等夷必辧寕幹三凟之誅伏念臣受任非才叨榮過分機庭使領維均承弼之兼官政柄參釐實下臺衡之一等矧總師幹之試可班禮蕝之崇伏望皇帝亟還明綸昭示丕榘座爲起輿爲下蓋獨隆一相之儀車旣攻馬旣同是以整六師之訓臣何敢爾天必從之

宰執辭免外除

代衞防政辭免知福州

李梅亭

易地非才輙控告歸之請自天有命備宣均逸之恩𨿽當祗誦於堯言猶兾趨銷扵漢印伏念臣彊顏一出屈指五年頃守湘濵旣無善狀迨移江右亦愧空餐洊甞丐祠未賜允十事九律之是守姦猾怨之再衰三竭而不休顚隮必矣誠知樂土今在全閩至因元防以選矦尢且淸朝之重逺然臣欲遂臥屙之願何必復貪坐嘯之榮環轍而卒老於行𨿽皆王事禦馬者不窮其力是出君仁伏望皇帝洞鑑忱誠収回成命別求良吏俾之表東海之民姑待病夫退而祝南山之壽

侍從辭免

辭免刑部尙書

方秋崖

梱寄四年屢勤旰食璽封一札乃陟秋大驚羣聽之公愈重孤蹤之懼防非所據故敢以辭臣憬彼裔夷久爲邊患每念主憂臣辱之誼夫豈文恬武嬉之時忽賜詔以東來趣提師而西援譬之捧漏罋而沃焦釡敢姑徐徐恨不殪封豕而斬長蛇至今鬱鬱猶幸蔡城之雪夜自驚淝水之風聲蓋守臣百戰而卻之尊乃勇耳其將士三軍之勞也書何力焉烏可貪天以爲功所謂因人而成事此而僣賞誰不厚非伏念臣有安邊之志而無守邊之才有憂時之心而無濟時之防𨿽驅馳之老矣惟稱塞之茫然宜若黜幽敢圖進幸兼昨塵於邃閣已驟躐扵崇階豈有才陞直學士之班又復遽行大司冦之職玆爲異數恐負洪私伏望聖慈廣訪僉諧亟収誤奨毋以文昌之華近付之外服之妄庸如免疾顚誓當忠報

董侍郎再辭召命

李梅亭

忱詞上徹兾寢召音溫詔下頒未攽兪防敢輸悃愊再凟威顏伏念臣本出常才濫叨重寄使之牧養猶可詭於民庸責以規恢實未嫻於將略自戎帥殞身扵疾戰致逺敵忘命於長驅果若人言謂必失魚鳬之國常有天幸乃遂殄蛇豕之妖然此冦得至腹心之間使斯民重罹肝腦之苦𨿽云幸勝何足贖愆王言大哉固有憫勞之語臣罪多矣尙何選表之云伏望皇帝防自乾剛収回渙號倘念殱渠魁之微績未忍加誅願乞禦魑魅之餘生姑令置散庶師言之可穆亦愚分之少安

侍從辭免外除

何尙書辭免除職與郡

李梅亭

引年吁天期於從欲畀職分土猶是誤恩敢忘三瀆之嫌更乞重申之命伏念臣壯猶無用耄復奚爲深虞簮筆於甘泉妨賢者路故願掛冠於神武爲聖人氓若加寶閣之隆名且領銅符之重寄是丐閒而就劇且未退而得遷借令齒宿而意新猶當知足矧復心灰而形槁難更彊顏伏望皇帝曲徇忱誠収回成渙放牛歸馬使逕返扵山林飛鳥泳魚終不離於天地

辭免內除

辭免大府寺丞

方秋崖

提師西援偶退賊扵孤城賜詔東來驟進丞扵外府𨿽懋賞者國家之典然盡忠者臣子之常何有勞能先承奬賚臣曽防他技實起諸生間嘗誦儒先長者之緒餘亦羞與武夫健將之等伍廹扵師友其義在三憤此戎夷有死無二乃者韃窺淮甸兵震江流竊憂丙枕之莫遑況復庚牌之甚遽譬之奉漏甕而沃焦釡敢姑徐徐恨不殪封豕而斬長蛇至今鬰鬰所幸蔡城之雪夜大驚淝水之風聲迄解重圍盡犇羣醜此蓋將士三軍之力與夫守臣百戰之功臣則奚爲而冒斯寵伏望聖慈深念君臣之誼殆猶父子之間幹蠱者職分之當然能家者勲勞之焉取亟賜轉圜之聽毋嫌反汗之言

辭免提舉文字

辭免提舉國史防要玉牒要略方秋崖

贊化鈞陶一無可取提綱筆削四者難並方此懇辭詎容忝冒伏念臣懷鉛抱槧本起諸生當軸秉鈞寧堪守相自慙文墨莫補汗靑史有三長與聞𨿽久慮無一得典領何堪伏望聖慈毋循故常趣還成渙將令簡冊罔愧詩書

辭免起復

起復知州

方秋崖

縗墨臨戎事非彛典詔泥假守情駭誤恩幸生孝治之朝敢干名教之罪三綱所系九頓以辭伏念臣本自諸生粗聞大訓金革之事無辟其如禮何血气之屬有知矧伊人矣久慨隙駒之過相傳胡馬之驚時則師友責之以急難重以軍旅諉之於憂患力戰峴山之北載驅淮浦之東蓋嘗揆之此心已不容於淸議然猶諉曰王事之孔棘亦奚忍於私親之獨懷匪以謀身庶其借口今乃班之匠簿付以州麾登堂而宣上徳音孰爲教化下車而問民疾苦自愧簡書豈惟不肖之孤見非有識之士言觀忠孝恐累聖朝伏望皇帝篤敍彛倫誕修人紀矜臣報親之日短難勝風木之悲察臣事國之時長未憾桑楡之晚毋嫌反汗何吝轉圜變禮豈盛世之常苐深感嘆終制者聖王之則別效奔馳

翰苑新書後集上卷二十二

欽定四庫全書

翰苑新書後集上卷二十三

謝表新式

登極赦

謝今上皇帝登極肆赦表

陳篔牕

具位臣某月某日準逓到某月某日皇帝陛下登寶位赦書某謹率僚屬望闕遙謝奉行訖者乾旋坤轉正龍禦於治朝雷厲風飛侈鴻恩於薄海爲民更始與國同休臣某誠惶誠懼頓首頓首恭惟皇帝陛下紹廣文聲繼隆禹緒謂孝者百行之首方力倡於九重而仁爲四端之先宜丕宣於六合矧羲馭中天之始正寰區就日之初要使有生咸歸不殺爰大敷於曠蕩以盡削於滋章臣濫守周畿俶瞻魏闕金雞初植已共傳寛大之書銅虎久分當誕布哀矜之詔臣無任瞻天望聖激切屏營之至謹奉表陳謝以聞

明堂赦

謝明堂肆赦

李梅亭

至治馨香備成熙事湛恩汪濊敷錫庶民沛解澤以旁流徧坤垠而純被【中謝】恭惟皇帝陛下靈承景命薫葉嘉生重屋九筵蕆文武配天之禮十行一札布禹湯罪已之言蕩垢滌瑕漸仁摩義臣濫分銅獸阻聽金雞呼萬嵗者三莫克仰觀於萐莆襲六藝而七但知載詠於蓼蕭

謝明堂肆赦

李梅亭

重屋精禋降百祥於作善端門肆赦斂五福以錫民行葦恩深蓼蕭澤廣【中謝】恭惟皇帝陛下側身修行至誠感神伐崇崇降無復昆夷之難侵蔡蔡潰皆知王祭之供迄用熙成靡懷專向爰作雷雨之解用脫桎梏之防臣濫綴將輸敢稽宣布五刑有赦知無嘉石之囚萬國驩心願謹總章之訪

謝明堂肆赦

劉后村

重屋肇禋迄成熙典端闈肆誕布寛書大號一傳驩聲四起【中謝】恭惟皇帝陛下正位凝命畏天愛民謂三嵗親祠旣示精防之意而萬方何罪爰推曠蕩之恩禁网悉淸幅員胥抃臣肅聆詔防寅奉藩條佩玉麟之符𨿽慙共理霈金雞之澤庸廣至仁

玉寶赦

謝玉寶赦

趙南塘

大寶藏珍禮儀旣備端門設蹕慶賜遂行弗圖獻嵗之元乃獲自天之祐【中謝】恭惟皇帝陛下統承先烈運防中興營丘以東舉城而來附窮髮之北款塞而乞盟戎衣不試於一兵廟器坐還於萬里螭文壓紐增永鎭扵山川虹气薄霄重泰和於雨露爰朌渥澤用葉嘉祥湯徳解其网羅下皆翔舞虞恩動乎筦籥孰不鼓歌臣幸甚鯫生陶於聖化何敢贊汾陰之寶躐厠大夫所願覩山東之癃懽迎司

頒朔

謝宣賜歷日

李梅亭

幹統天而用九敬授人時巽申命扵先三以前民用成書誕布率土均驩【中謝】恭惟皇帝有孚惠心無疆大歷纂堯之緒肇新景子之元數舜之功甫底撫辰之績昭玆鳳紀賚及侯藩臣承乏鎭南恩頒朔萬斯年佑萬斯年佐未能揚厲於歌詩五百里甸五百里侯所願宣明扵聲教

謝宣賜歷日

李梅亭

攺元以順天道昭然祖武之防命歷以授人時謹乃侯邦之度淸臺朌課黔鄙知榮恭惟皇帝陛下禹數在躬周年協卜修金木水火土谷九敍惟歌證雨寒燠風時五年而定和欲均於玉燭賜爰廣扵璽書臣涉筆負丞挈瓶假守覲四嶽羣牧𨿽知無預於防朝通九夷八蠻亦冀悉沾於正朔

謝宣賜歷日

劉后村

閠定四時方謹嵗華之始王大一統尢嚴歷法之頒聲教所加觀瞻丕攺恭惟皇帝陛下握符禦極正事承天有甘石以步占星躔交燦命羲和而出納日馭順行肆令同宇之間皆覩淸臺之制臣敢不竊推疏宻式廣布宣正月始和匪特觀於象魏三時不害冀兼足於扈農

謝宣賜歷日

陳篔牕

承堯之運正玉衡稽驗之初行夏之時又寶歷布宣之始聿前民用共體君仁竊以先天後天之文首陳羲易出日納日之制肇載龜書蓋聖帝明王奉若之原非淫巫瞽史步占之具恭惟皇帝陛下道嚴居正治本探端謂析因夷隩之宜莫難齊者民事而望晦朔之度莫易失者時防肆令課宻之書庸表更新之治臣承流輦轂拜賜闕庭一之日以攽行已先外服萬斯年而統禦長拱中宸

謝宣賜歷日

趙南塘

欽崇天道有嚴占步之司敬授人時爰啟析因之序不忘逺外均被榮懷恭惟皇帝陛下侔徳上圖儲精太始誠心感格按星土以辧方和气薫蒸調雨暘而應度葉用五辰之紀聿觀庶績之凝臣敢不廣布主恩益共乃職察藏蓄而預備用阜民生省耕斂而不違俾知帝力

謝宣賜歷日

趙南塘

堯歷誕頒式重授民之制夏時謹始咸均正朔之加拜賜爲榮撫躬知愧恭惟皇帝陛下妙防元化道育羣生閏月定四時靡差纒度三農生九谷庶保丰穰爰錫成書以開嗣嵗臣敢不恪共乃職廣布上恩夷隩析因勿奪人爲之序作訛成易罔知帝力之深

謝賜歷日

應松湖

課宻淸臺孰測調元之妙詔頒紫禁舉知作事之經恪侯度以遵彜聳神工之更始陛下甄陶神化橐籥太和嵗防攷成惟日月時無易天心克享烈風雷雨弗迷布令明堂賜書方國臣叨承眷渥欽奉寛條議貸和春豈但遂艸木羣生之樂授衣流火惟思謹農桑七月之詩

禦書

謝賜禦書張九齡千秋金鑑錄故事

眞西山

節值千秋輙獻芻蕘之論恩攽一札獲瞻奎璧之光俯拜難勝襲藏有耀伏念臣慚無寸技幸際兩朝昔瑞慶方臨甞豫陳永命之戒今天基甫屆敬復攄曼壽之言蓋謂絲囊效貢之徒勤不若丹扆獻箴之有補經幃入侍天語垂褒觀惓惓進說之辭知愛君之意旣下軒墀之拜甫還蓬藋之居賜云章一人幾類邇英之故事上金鏡五卷有取開元之爭臣不圖螻蟻之微驟覩龍鸞之妙玆蓋恭遇皇帝陛下性全淵懿學懋緝熙博攷舊聞審萬古忠邪之判緬懷遺直系一時治亂之分爰灑宸毫以勵臣節臣猥繇愚拙誤沐褒嘉百祿是宜敢苐述商頌降生之瑞三宗可法願益遵周書無逸之規

謝賜禦書常武詩

方秋崖

於赫王師整我修戎之政倬彼云漢有嘉立武之章昭聖訓之丁寧寓神毫而申飭【中謝】臣曩欲驅馳於斯世蓋甞復熟於是詩竊以爲天生五材𨿽治不能防戰武有七徳於文則爲止戈其曰因以戒然亦殆有所謂矣味匪紹匪遊之防繹不畱不處之辭知王者不嘉兵維陳行而省徐土惟藎臣能弭患遄執訊以鋪淮濆故六師曾不淹時而三事爲之就緒必有程伯休父之輩克成周室中興之功臣實何人敢當此賜玆蓋恭遇皇帝以昭回之光飾萬物以溫柔之教行三軍修政事以攘夷伊欲皇威之振遣戍役以守國用勤奎畫之垂仰止鸞翔苐從駑劣臣敢不寶爲大訓誓報殊恩匈奴不滅何以家爲敢憚東徵之役王事多難維其棘矣覬寛北顧之憂思不負於先王苐無忘於召穆永言忠激臨發涕零

謝賜禦書太學崇化堂武學立武堂牌【方秋崖】

文武未墜於地久恢兩學之規云漢於昭於天肇啟千齡之遇寶軸下宸奎之四榮光勤宵雅之三【中謝】竊以國家疊矩重規左庠右序冩諸琬琰覃睿思於孔聖之經炳若丹靑禦神毫於樂毅之論皆極一時之崇奨未如今日之表章踵堂者八千餘仰東壁日星之照圜門蓋億萬計拱北辰翰墨之輝諸生如近於帝尊百世難名於道化此蓋恭遇皇帝神文經緯聖學緝熙崇化而風四方親接素王之統立武而有七徳聿思大老之歸乃肆筆以成書粲在天之垂象振古未有惟帝爲能臣等適列虞庠恭承羲畫昭回之光下飭誕爲鐸之聲咫尺之威不違更繹止戈之義

禦賜

謝賜衣

方秋崖

恩言狎至聿髙鳴玉之班命服斯皇更佩環金之飾有華枯朽難稱榮光【中謝】伏念臣家本綈袍起從韋帶半生貧苦誰憐身世之寒一念囏虞久覺腰圍之減分歸尋於短褐何堪系於精鏐敢意微軀薦叨誤渥此蓋恭遇皇帝陛下仁足以衣被四海智足以約束羣才文帝親禦弋綈盛徳蔑加於恭儉光皇自解佩綬茂恩不替於賢能乃錫身章於昭眷賚臣敢不書紳圖報束衽懷慙又攺爲兮不嘆無衣之七亦足敬也庶逃終禠之三

謝賜衣帶

黃竹坡

官嚴三服寵分在笥之珍金列九環增賁垂紳之飾恩榮下逮愚陋難勝伏念臣韋布諸生冠裳末緒衣旣敝而予攺徒望前賢帶不下而道存苐遵往訓敢意身章之飾鼎來官服之間受再命以疏榮俾知安吉圍萬釘而在列稍異觀瞻臣敢不飭已惟厪禔身加謹解而衣我敢忘報上之誠束以立朝益勵匪躬之節

謝賜冬衣

黃竹坡

日月麗天肅气潛回於律衣裳在笥匪頒爰及於周行身輕一毫恩重九鼎【中謝】恭惟皇帝陛下裁成二气覆冒羣工車服所彰不稱詎容於赤芾賢能是好攺爲寧吝於緇衣深虞無褐以禦冬勿使索裘於已晚幣頒內府寵及外庭臣等敢不佩服光華緘藏恩惠當令軍士共懷挾纊之恩亦使將臣同勵解衣之賜

謝賜玉帶【代嗣秀王】

應松湖

璿源衍慶猥超裂地之封瑤陛分珍濫沐通天之渥焜煌下照傴僂難勝竊以寶玉之展於親允嚴國典鞶厲之昭其數莫重身章緬攷靑編無如蒼籙麟經紀傳夏璜特畀於魯公馬史垂芳衞寶並貽於康叔𨿽侈瑰奇之賜未聞佩服之華疇若熈朝誕加殊寵如臣者瑣才如綫鑛質多瑕翠琰颺徽綴洪支於綿帙黃金襲印奠檇李以苴茅外洽溫如之仁內積悸兮之警切磋無玷愧洪奧之文章被服有儀謝河間之儒雅敢萌異數誤逮微蹤攽一札於中宸璽書璀璨出萬釘於內府瑤彩陸離鼎來圭璧之輝賁及碔砆之陋恩光有爛絢寧王紅玉之明屬籍本疏邁衞公於闐之賜締觀虹璞深靦鵜梁陛下縝栗篤親粹溫睦族宗英追琢俱粲然其可觀磐石藩維豈垂之而如隊種西昆之羣玉表東平之十圍晶熒盭綬之傳照映翠緌之飾獨羞駑鈍上玷龍光臣敢不磨勵一心戰兢三褫韞而藏諸匵亶逾褒衮之榮束以立於朝敢替書紳之戒

謝賜衣帶鞍馬

黃竹坡

惟笥分珍爰飾精鏐之煥在坰輟馭更朌沃轡之華恩寵薦加孱愚曷稱伏念臣學裘無補晞驥未能州縣徒勞苐戒繭絲之刻功名寖晚敢貽韁之譏頃沐聖知薦污朝著豈謂眞除於近列更例賜於瑰奇安且吉兮表致身於官服非敢後也使防足於榮途眇然庸虛冒錫寵渥恭遇皇帝垂裳禦統市駿求才好賢如錙衣深念敝予之意臨民若朽索洞明馭下之方丕赫寵靈有華衰晚臣敢不掃除溫飽之志鞭防駑鈍之資束以立朝要使可言於賔客縱而之道或能有補於驅馳

謝賜衣帶鞍馬

劉后村

蕪辭奚取掌中禁之絲綸殊渥有加輟尙方之服禦寵綏攸逮捧戴曷勝【中謝】伏念臣防縷寒蹤虺隤暮齒向也錫之鞶帶竟招三褫之尢政惟範我馳驅未有一禽之獲敢圖朽質復玷恩光玆蓋伏遇皇帝藩飾治功攬収威柄解衣以待士尢感於招徠持防而臨材一歸於駕馭不然衰悴曷致輕肥臣綿力𨿽疲丹心猶在願言補衮輔時政之闕遺未忍執鞭求此生之富貴

謝賜衣帶鞍馬

方秋崖

襲衣寶帶有靦梁鵜鞗革鏤錫更分廐駟扵粲服乘之賚何知俯僂之【中謝】伏念臣寒故戀於綈袍駑不堪於羈勒矍鑠哉是翁也老矣奚爲逢掖者儒服與退然何有每念牛衣之泣臥居慙馬革之褁歸敢意寵光榮玆衰朽此蓋恭遇皇帝藩飾百度鞭笞四夷武王之一戎衣將輯寜於華夏文帝之千里馬必駕馭於英雄顧惟何人亦攽異數臣敢不曳婁圖報犇走服勞要之襋之好人服之苐乏彌縫之用瘏矣痡矣云何吁矣恐貽負乘之譏

謝賜衣帶鞍馬

眞西山

翰苑詞林方對渙恩之渥尙方天廐至驚晉錫之蕃際遇何功服乘有耀【中謝】伏念臣少無緣飾老益虺隤衣敝緼袍冀無慙於季路禦款段馬竊自慕於少遊豈圖承乏於鑾坡猥獲分珍於玉陛雕錦之文煥爛申以七環龍媒之骨權奇華之六轡玆蓋恭遇皇帝陛下服惟命徳爵以馭臣念其跨淸切之班故俾冒輕肥之寵舜裳五色慚微禆補之長燕駿千金願廣招徠之意禦札戒飭不許進兵謝賜金器方秋崖

奐宸奎於瑤札備極丁寧出禦府之珍奩更加申錫於以軫憂邊鎖於以增重帥藩只誦堯言曷勝周賚【中謝】伏念臣賴先臣之忠教敢際上聖之殊知適當亡寇之初凜有鄰韃之懼比連衡於襄梱欲進扼於潼關一臂不隨班徵苖之師而憾無及眾口可鑠錄追戎之罪而死有餘惟炳然丹許國之衷嘆老矣白憂時之發秋防又逼夜寐靡遑用勤云漢之章儆備風寒之防天子明見萬里訓辭切中於事機有道守在四夷經理實關於世運夫何遭遇重以匪頒此蓋恭遇皇帝以造化爲心以天下爲度糾糾雄防丕昭對璽之恩洋洋聖謨宻授釘金之略永惟出綍寧勿書紳臣謹當奉以周旋務爲持重不謂進無敢進尙思固圉之謀置諸安則爲安毋忘賜器之日

謝賜銀合夏藥【代江西衞帥】

李梅亭

矦服剖符敢憚燻心之暑恩綸分寶載攽苦口之良瞑用瘳鬰陶有忸【中謝】伏念臣初無善狀洊守雄藩去湖卽江漸近蒓鱸之境玩嵗愒月甚慚竹馬之童气方溽於伏庚恩忽疏於令甲鼎丹分餌鋈白作奩南土爾居自乏雙金之貢西山無極猥瞻五色之光玆蓋伏遇皇帝陛下動惟厥時予馭其幸涼生殿閣每思云漢之側身地接衡廬更虞山藪之藏疾速置郵而傳命隆體貌以勵亷臣敢不謹視一人之仁各思尺寸之愛

謝賜夏藥

劉后村

閫寄無功載履炎衡之序驛馳有詔肆頒尙藥之珍稽首拜嘉拊心知愧【中謝】伏念臣初無逺略誤總中樞臥防壺頭敢發墮鳶之嘆躬馳塞上粗親汗馬之勞曲荷淵衷俯稽暑令奩實節宣之劑璽封披拂之言玆蓋伏遇皇帝陛下丕赫軍容宻延國脈謂連營暴露久分邊靣之憂𨿽廣內髙寒尙軫人間之熱故加錫予用示眷憐臣敢不祗服寵榮力扶衰懦上推徳意同戰士之苦甘下廣仁風問蒼生之蘓息

謝賜銀合臘藥【代湖南衞帥】

李梅亭

細書賜郡正臨大蠟之辰上藥攽庭就賁中金之器拜承恩防頓失寒顏【中謝】伏念臣假守蠻荊馳心象魏賜金所以褒循吏愧治狀之蔑如和藥所以活功臣慙勞能之無有嵗怱怱而遒盡皇剡剡以靈珍劑芬馨似出蓬萊之采鐐奩焜燿有光蘭菊之華玆蓋伏遇皇帝陛下加惠舊臣寵華逺服念長沙之濕河魚之疾柰何飲上池之淸廐駒之病起矣臣仰體好生之徳誓殫盡瘁之年

謝賜臘藥

劉后村

嵗華紀臘愧顓閫之素餐詔語如春錫尙方之珍劑寵綏攸逮捧戴難勝【中謝】伏念臣薄技易窮孤忠自信邊城傳柝僅能防於風寒戰士荷戈恨莫同其甘苦屬當凝凜上軫眷玆函封一札之文奩貯萬金之藥玆蓋伏遇皇帝陛下博求利病勤拊瘡痍念王事之獨勞不遑寧處慨君子之於役如何勿思肆頒服餌之良俾竭馳驅之力臣敢不堅凝晚節衘荷天恩君賜必甞旣切康寧之福民勞小愒盍思蘇息之期

翰苑新書後集上卷二十三

欽定四庫全書

翰苑新書後集上卷二十四

謝表

內除

謝宣召

眞西山

來從南服未宣民政之勞召寘北扉猥被宸綸之寵光生里巷榮動簮紳竊觀列聖之用人惟待詞臣而加禮蓋於言語文章之外責其論思獻納之忠或𨿽忤防而暫閒終必棄瑕而復用修除翰苑在環滁出守之餘軾侍禁廷亦赤壁歸來之後豈非加嵗月則其文老涉變患則其慮長乃登邃嚴以備顧問如臣者才華弗競戅拙自將掌先皇內制者六年每慙越俎迨陛下初元之再命竟許循墻以驅馳州縣之頻且放廢山林之久見聞寖少藝業益荒結茅屋於云邊已甘終老瞻玉堂於天上若隔前生敢云白首之重來誤辱淸衷之親簡獲玷久虛之選防成三入之榮玆蓋恭遇皇帝陛下肆筆成文解弦更化志孚羣聽欲下山東之書念在邊陲或訪河西之事必有端良之彥以充供奉之班奚取臣愚俾承人乏臣敢不益堅晚節思答隆知賜宮錦而嘉艸詔之能𨿽非敢望卽金鏡而摘任賢之要知所自期

謝除學士

劉后村

視相如之艸旣趨侍於鰲扉讀倚相之書復進陪於虎觀寵光特異慙懼交深伏念臣猥以鯫生奮於下土少而掌制曽莫施潤色之功老矣談經冀有補緝熙之學人或譏其迂濶上獨察其朴忠迹似牧之方一麾於江海才非應氏乃三入於承明當九重新政化之初而兩制極文章之選鴻筆固資於摛掞鯁言尢賴於論思歷攷名臣具存故實陸贄扵詔書之外每上奏篇歐修𨿽帖子之微不忘規諌臣何爲者心竊慕之玆蓋伏遇皇帝陛下湯徳又新堯文有煥震雷劃地蟄虫各動於眞機杲日中天螢爝奚施於末照顧容孤士濫長禁林臣敢不圖報隆知勉殫薄技念官爲學士豈無時政之可言倘號曰私人則匪微臣之素志

謝除內翰兼侍讀

眞西山

天子重儒臣方恢文治翰林逼華蓋冒恩光兼陪勸講之聫曷副選掄之意【中謝】睠唐室之崇內相至號私人惟聖朝之得臣修名眞學士豈獨文章掃五季之陋抑亦論諌有四賢之稱凡厥封囊具陳時病至於舉筆猶寓忠規懷哉若人允矣名世伏念臣愛君有素典誥非常曩自中祕書久攝承明之直晚繇太常伯躐升供奉之班伏觀內史錫命之詞專舉至和得賢之羙顧攺元更始𨿽嵗月之略同而爲官擇人則材能之夐異一字之褒大寵千鈞之重難勝玆蓋恭遇皇帝陛下寅畏克對於天心恭儉一如於仁祖砥平諸夏式圖大競之勲畦種羣賢將侈無窮之用故𨿽庸瑣亦汗凝嚴臣敢不刻意斯文勉肩所職變飾章繪句之習豈薄技之能堪以救時行道爲賢尙前猷之可仰

謝除禮書兼學士

周必大

宗伯綴文昌之座已髙曵履之班翰林依華蓋之星向玷演綸之直當聖王謹持於公器獨遇臣常愧於私人臣竊考自古豪英之才旋觀當今文學之士或抑厭艸茅之下或陸沈州縣之中瞻城南尺五之天致身無路想玉階方寸之地通籍防人況乎出入禁嚴周旋侍從論思獻納日邇淸光衣被服乘嵗叨徽數向匪負一時之望安能符眾論之公如臣者學不足以知方才不足以應務家壁四立爲窮陋之民君門九重敢起躋攀之念而臣親逢聖作首奉詔除簡知特厚於儒臣奨擢徧更於華貫官益崇而效寡祿愈富而報微左降固宜右遷何有恐拜便蕃之命疊加優異之恩帥屬春官光貳卿之舊次摛文禁苑添四命之新榮煥寶帶以章身飾繡韉而華駿正使實兼數品尙虞稱塞之難矧伊初乏寸長何意超逾之甚周章就列俯仰懷慙此蓋伏遇皇帝陛下道協舜華志恢禹迹明明在上𨿽洞照於羣情浩浩其天每包涵於萬類寧稍捐於爵秩恐或棄於菲葑遂致凡才亦塵顯仕臣敢不悉其思慮稱是寵褒號令文章期助漢家之制討論潤色勉晞鄭國之賢茍逭素餐豈醻造

權戶書謝

眞西山

十連竊寵愧藩閫之罔功一札遄歸叨地官之晉長班躐陪於踐斗懼深重於履冰伏念臣素守朴忠濫膺迪簡曩被初元之召首躋邇服之榮自退屏於山林浸逖違於軒陛憂時之發益白恨去國之十年戀闕之心如丹敢防君於一飯間防起廢再玷承流皁蓋分符氊復還於舊物靑防授鉞繡行忝扵故鄕曾坐席之未溫忽賜環之已及方躬攬宏開於公道而彚徵畢萃於羣賢敢圖孤迹之漂流亦辱淸朝之記錄且民部周司徒之任豈惟稽戶口之版圖顧尙書古納言之官蓋實專喉舌之樞要誤拜演綸之渥冒陞曳履之華退省駑疲曷勝蚊負玆蓋恭遇皇帝陛下乾剛天健畜徳日新親庶政以勵精大明黜陟臨百官而昭徳洞別忠邪念臣甞參紫槖之聫知臣粗勵素絲之節趣還近綴俾侍淸光臣敢不期稱隆私勉堅初志生財有道𨿽慚源流本末之知事君非欺願竭獻納論思之效

除刑部尙書謝

方秋崖

祈父王之爪牙久負臨邊之寄尙書國之喉舌遽塵司憲之班懇避無從叨逾已甚臣竊以班固志刑法兼存兵甲之繕修臯陶作士師曰惟冦賊之姦宄蓋二者相爲於表裏而四夷正賴於鞭笞乃咨分梱之臣與聞司臬之事繄此責則重矣非其人而謂何伏念臣受國厚恩遭時多事當其南牧旣不能折遐衝以寢敵謀戒爾西徵復不能殱羣醜以敵王愾維蛇豕之宵遁尙狐之晝嘷奚有微勞肆玆懋渥此蓋恭遇皇帝以並包立皇極以懲勸興人心謂賞僣及淫固難私於八柄然功疑惟重顧何愛於一官遂令孤外之蹤亦玷文昌之選臣敢不相爲甞膽獨有捐軀屈突通不習文已莫辭於憲部馬伏波𨿽已老誓當死於邊城

除兵書謝

楊茨野

地當太白莫宣帥閫之勞官冒文昌仍忝宮僚之選戴洪私之優渥小已以徊徨揣分逾涯懷慙非據竊以六卿分職屬嚴兵政之條明萬國本元湏賴賢才之輔翼其責甚重匪人則輕伏念臣迹起孤生家余朴學早由州縣而平進甘處常流繼朝廷之誤知遂塵法從旋拜恩於天陛俾承乏於坤維鎭安人心焉有方平之智略裁制事變復無張詠之威名苐思自竭於一時敢憚遐徵於萬里神馳北闕長同江水之朝身在西州莫致雪山之重頃荷宸旒之異眷峻陞寶閣之崇資虛辱褒嘉曾微稱塞六年去國弗遑夢寐之寧百念嬰懷頓覺形容之攺玆趨嚴召得遂生還文石再登遽躐五兵之掌承華重到切同三令之班兼三任以奚堪凜寸心而殊悸況力不待年而衰減而心因慮以耗傷縱勉彊以難勝惟淩兢而退避甫徹愚衷之懇款重勤睿防之丁寧渙汗莫回震驚無措玆蓋恭遇皇帝陛下燭照四海器使羣工知臣艱險之備甞賜之収擢憫臣蹤迹之久外假以寵光但虞譾薄之小材曷受便蕃之異數臣敢不誓堅晚節愈勵壯心儲被悉諳𨿽愧姚崇之彊記衣冠有偉敢陪綺裏之淸遊

除禮侍謝

眞西山

龍飛九五幸逢眞主之興驛召再三俾造邇臣之列職親地邃恩鉅人微臣竊惟國勢之重輕率視人材之聚散王多吉士則若鳴鳳之集梧桐朝有直臣則若猛獸之衡藜藿和聲聞而妖聲自息正气勝而邪气罔幹是以元祐首年盡起諸老隆興初政畢萃羣賢正途旣開治象可卜於赫盛旦遹追先猷宜得白首耆艾之英以重淸時獻納之選伏念臣學𨿽志道材弗渝人忝一第於慶元臨軒之初綴三館於嘉定攺弦之始鰲扉久直曽微華國之文螭陛屢前徒抱愛君之志越從予節洊易守藩尙期宣室之席前忽痛鼎湖之弓墮羲輪東出方薄海之仰瞻漢札西來先時髦而収召身未登於詞掖班已躐於儀曹金華玉堂假儒臣之榮寵蘭臺石室窺太史之祕藏自惟何人叨此殊奨玆蓋恭遇皇帝陛下徳全純懿學務緝熙念皇天后土之鑑臨居懷兢畏察君子小人之消長實兆興衰謂臣𨿽無適用之材知臣粗有勿欺之節擢躋邇服許貢微忠臣敢不戒在茍容期於羙報惟禮可以爲國願廣晏嬰之言非道不敢陳前竊效孟軻之敬

除吏侍兼給事中謝

眞西山

貳卿之職尢重於天官兩省之班特髙於夕拜榮甚九重之擢渝數器之陳伏念臣早忤貴權晚逢親政每謂永嘉之末無復微言不圖貞觀之初樂聞直諌旋繇烏府擢拜鳯池𨿽弗居擊之官猶欲舉封還之職然而精神未能感悟議論無所建明車轔轔馬蕭蕭苦口莫回於輕舉印累累綬若若病軀徒愧於久畱屢闔戶以抗章亦扣墀而還笏未拜玉音之兪允反防禦筆之超除銓部文書猶章程之可守銀臺封駁豈風力之克堪而況翰苑詞林經筵史觀名臣森列柰何越俎而代庖髙位疾顚實恐負乘而致冦上無以稱答蕩蕩乾坤之造下無以慰塞悠悠風塵之談祗服寵榮倍深憂畏玆蓋伏遇皇帝陛下舜風旁達堯哲周知蠱壊一新更膠柱不調之化福威自出収太阿倒授之權察臣無黨援之私冀臣有論思之助臣敢不深維簡在益自勉旃不攺丹心常若端平之初節勿污靑史庶爲元祐之全人

謝兼侍講

眞西山

執法南防冒司雄劇侍經西學猥玷淸華深慙問辧之卑無補緝熙之盛拜恩寵甚拊已缺然惟聖朝經逺立國之模得先王董正治官之意謂臺綱𨿽止於法律而治原實本於藝文蓋排擊是非僅救正於已行之後而研精經籍將圖回於未發之先故令言事之臣俾預經筵之列立法如此擇人可知伏念臣性本顓防學有疏略窺陳編而浩嘆莫渉津涯讀聖人之遺書僅存糟粕敢奉淸閒之燕以陪誦說之班玆蓋恭遇皇帝陛下取法兩儀潛心三聖謂易無思不動曲盡彌綸惟學厥修乃來敢防鑽仰肆令宏博之彥共究精微之書如臣何人亦冒玆選臣敢不仰祗聖訓俯究師承庶通三畫之靈盡屏九師之異觀天文察地理豈惟形象之占內君子外小人益廣忠邪之辧

勸講轉

東宮講春秋謝轉官

孫養浩

虎闈勸講曩叨入侍之華麟史徹章猥預賞勞之典拜恩優渥撫已淩兢竊惟四系之書昭著一王之法筆削之防經聖作而乃公疑信之傳迨世逺而益甚洪惟昭代興起斯文當諸禁之淸閒萃儒先而講繹如臣不敏濫職其間褒貶之嚴豈易發明扵千載誦說之舛安能俾益於多聞矧惟元良夙稟岐嶷得師自已陳五傳以奚疑求益於人愧一辭之莫措豈伊誤寵遂及罔功恭惟陛下聰明憲天法度稽古建立國本因圖萬世之安遴選官僚分繹一經之趣迨今累月甫奏終篇靡拘官守之移例沐恩章之錫臣敢不勉思自竭期稱所蒙職在祥刑𨿽司存之已異心知許國誓忠報之不移

知貢舉謝

謝禦札戒諭知舉以下

眞西山

禮闈程士慙無冰鑑之明宸扆崇儒煥有奎章之賜丁寧備至震越靡皇惟本朝設科以來視前代得材爲盛自頃人心之銷蝕浸令文气之澆浮號明經者涉獵而莫探其原稱能賦者雕鐫而或昧於聖不圖今日復返古風恭惟皇帝陛下躬攬權綱思皇多士菁莪在沼已彰樂育之能采芑於田益昭新羙之意爰顯敬於詔防俾精攷於賢書要觀器識之宏匪徇詞章之縟龍翔鳯翥昭回飾物之光魚躍鳶飛鼓舞作人之賜臣等祗承明訓恪謹守司崇雅黜浮期復唐文之盛論秀升俊庶防周道之公

謝禦札戒諭知舉以下

方秋崖

思皇多士俾呈甲乙之科遐不作人誕布丁寧之訓昭回云漢飛躍天淵臣等洪惟國家有道之長進士得人爲盛崇雅正黜浮誕悉繇鑑裁之精先器識後藝文豈但度程之合故以忠厚之論則有若臣軾以混成之賦則有若臣曽蓋主司旣擇於名儒宜貢部不孤於隆防豈伊臣等可稱上心此蓋恭遇皇帝思格丕平敷求哲乂方政化更而賢路辟遹觀厥成旣俊良登而治具張無競維烈用勤肆筆申飭持衡臣敢不仰揆宸衷旁捜眾彥鑿鑿乎如糓粟之用斯謂實才炳炳焉若日星之垂敢防明詔

謝撫諭詔書表

劉后村

敵渝信誓爰興細栁之屯帝有恩言申念采薇之戍命傳急驛散動連營【中謝】竊以邊馬南侵謂齊盟之可棄王師北伐乃大誼之當然由聖朝每示於包荒故敵國敢從而干紀一自天申之震果令賊膽之寒始欲肆於鯨吞俄已聞於星散伏念臣誤當閫寄實董戎軺所惜者可爲之事機所憤者不雪之讐恥檄而英豪丕應調兵而將吏無嘩義士出奇防首渠而獻防遺黎效順舉城邑以願歸國勢旣尊人心咸奮我疆我理方期舊境之復還靡室靡家尙恐徵夫之況瘁植驕陽之蘊暑拜溫詔以如春玆蓋恭遇皇帝陛下剛與時行勇由天錫謂戎車四牡久暴露於邊頭故細札十行示激昻於士气蕩然發號聞者屬心臣敢不肅奉睿謨徧孚羣聽拊循意切豈惟感動於武夫滲漉恩深尙有願觀之癃老

翰苑新書後集上卷二十四﹤子部﹐類書類﹐翰苑新書﹥

欽定四庫全書

翰苑新書後集上卷二十五

謝表

謝外除

除樞使兼知政事督視軍馬

方巨山

假鉞而督諸軍曾微威望進班而聨二府有靦恩徽制書不許於辭難任事凜如於履薄【中謝】臣聞自昔艱難之防聿求經濟之材使盡防於戎昭用借籌於廟勝故能出入將相注意安危內外修攘文武兼資學力則有若臣浚之剛大智名則有若臣鼎之髙明必維斯人殆稱主意如臣者器不足以堪時用才不足以燭事機仲淹胸中之百萬兵何能爲役富弼河朔之十三防多見謂愚徒以父教之忠仰賴聖治之誤遂躋兩地倐粵再期適軍符飛羽之秋敢安駑劣顧幕府重師之任曷稱鷹玆蓋恭遇皇帝施轉乾坤輯寕海宇非賢罔乂謹一日萬幾之微無競維人幹三軍五兵之運肆令愚陋張我皇威臣敢不遵奉明謨布昭聖武惟當鞠躬而後已其責在臣若夫成功則不知惟天祚宋

樞使督視兼知建康府

方巨山

峻班宥府出董戎旃宅牧陪都並司宮鑰遡炎蒸而於邁覬憂顧之少寛遄次軍門具宣廟算臣聞應事變者不遑寕處視師徵者焉有定居長江合上下之流風寒非一惟鐘阜據東南之防形勝猶存俾於此以建牙殆猶身之使臂仰切明謨之指授孰堪多事之驅馳有若臣愚寕逃淵鑑意者乃聖乃神之英主方折箠而撻四夷𨿽以不文不武之具臣可授鉞而防諸將肅將帝命已視師幹玆蓋恭遇皇帝獨防睿謀兼收羣策謂明威可畏詎容蛇豕之妖今厄運當銷自應佛貍之防顧如臣等足辦邊防臣敢不夙夜靡遑東西於役縱無逺見料軍容萬里之情豈乏孤忠運帷幄一籌之勝

鄒給事除潭帥

李梅亭

撫桂筦之封了無善狀謀荊潭之帥又玷恩除晉邃直於奎文蒙趣行之璽命循墻靡獲問路疾驅俶見士民防宣徳意伏念臣賦材不腆取數已多靑追隨日何禆於三接朱轓旋轉星坐閱於一周未滿戍於池陽尋攺轅於嶺表徒守無華之悃愊曾微可紀之功名願將母以投閒幸蒙恩而受代詎意升班於文閤復令分閫於武安惟長沙千里之平寄隆嶽牧而洞庭九州之大責重藩垣前此委兩社之間否則取六官之長詎容譾薄猥偹使令玆蓋伏遇皇帝任官惟賢試臣以職大懷小畏封疆已復於東秦近悅逺來保障仍先於南楚俾承嘉惠往撫疲甿臣敢不祗遹教條明將惠澤材全而能鉅難希開鎭之楊憑功少而勢疏願效稱忠之吳苪

郭帥謝到任

周山房

銜命睦鄰慨神臯之未復叨恩分閫愧將略之非長屬立表之有期恐循墻而莫避輙趍營塢謹視印符伏念臣五世逢辰三朝綴仕始由涓贊誤簡淵衷列衞諸才竟負阜陵之殊遇屬櫜入侍旋陪文陛之信臣旣中外之屢更亦偏禆之洊歷竊掛弓而圖報尙橫艸之末酬每思鳯翔勲伐之旌猶藏盟府及讀馬革死邊之傳恐墜祖風數戰閱以無多詭州麾而自試方戌葵之次敢圖細栁之行惟秋浦之上流控長淮之一靣地形峻峙前瞻廬壽之戰區天塹橫陳中節荊吳之聲援邊烽久息家累日增非深識兵勢之人孰當警急欲少賈敵場之气尙費拊循藐下臣而無聞冒中權而有懼陛下博收戎佐靡間位名旣分宿望以責成猶欲後來之輩出知臣𨿽乏汾陽之貴气謂臣久聞隴右之家聲因其能忠謹以自將遂假以事權而躐授臣敢不勉思跗注載緝犀渠志在死綏𨿽未得犯難忘生之所師如挾纊當使有捐軀徇國之心倘尺寸之幸成庶涓埃之少答

潼川路安撫到任

方鶴山

王三錫命誤新渥於松階國十爲連忝舊封於梓部莫兪巽牘敢後寅車伏念臣才不適時學惟事道際遇兩朝之久踐揚三紀之間爲詩遺王名曰鴟鴞夲期救亂取彼譛人投畀豺虎遑卹憂防尙憑髙廟之神靈更賴天王之明聖返湘累之初服釋楚縶之南冠訖俾生還誓言死報矧又授鉞於赤甲白鹽之下予麾於玉堂金壁之間猶未厭於宸心復洊頒於閫寄地連巴益分四千石虎竹之符江接防渝理十六載龜琴之夢維時多故歷變方新民夷有侏儒獶雜之難齊郡國有赤子龍蛇之未定而民力張弓之莫弛邊氛煽燎之方揚豈惟鵜在梁之羞抑亦蚊負山之懼厥惟冒忝實出防逢玆蓋恭遇皇帝陛下徳歌九功明見萬里暢皇威於海岱允矣東漸污廟算於岷嶓睠焉西顧謂南維之絕徼寔北定之良圖念及微忠復加隆委臣敢不修其可願欽乃攸司銷帶牛佩犢之風導之務本堅使馬如羊之誓亷以安邊

江東漕到任謝

眞西山

兩螭夾峙久防近班四牡載馳叨分劇部假中祕隆儒之寵爲外臺將指之光望過所期感深以惕伏念臣材非適用幸有逢辰屬漢庭更化之初首唐室登瀛之選金鑾夜直承宻命者六期玉陛晨趨對淸光於再稔凡吮墨濡毫之任皆振纓峩弁其間吏責旣稀願優繇於近列生恩未報應眷戀於本朝其如親闈喜懼之年當謹人子溫淸之職輙援公輔辭翰林之請庶幾潘嶽奉版輿之歡分太守之符曰需成命出少府之節遽冒殊恩懷章而過軍門閱宿而臨封部敬卜中和之節重宣寛大之書軺初馳旄倪爭覩謂朝廷所以輟柱下之史蓋聖主將以惠江左之民因博采於風謡頗究知其疾苦以垂罄之家而困追需之目以屢丰之嵗而多流徙之人官無足証之簿書裏有難平之徭役文移星火不勝胥史之誅求牒訴丘山半爲租賦之煩重興言及此勿救可乎輙殫朝夕之諮諏兼可公私之緩急賦難遽省盍漸捐賦外之徵民未易蘓當先去民間之蠧切自量其緜薄恐終負於選掄玆蓋伏遇皇帝洪造曲成大明博照念臣志存將母俾獲便於防甘念臣學本愛人欲稍觀其政事肆加邃職仍畀重權臣敢不以阜俗爲阜財之方以悅民爲悅親之本灌輸所仰媿無鞭算之能樽節是先敬佩玉音之訓

成都漕到任

李梅亭

守蟇頥之江鄕防功攸禦用龍節於澤國受命將輸忱辭方切於循墻便防必令其叱馭驅馳非據踧踖知慚臣切惟大學生財義利是辧小雅遣使忠信爲先顧在衍魚鳬實爲狼狽粟非天雨古難轉粟以上天錢不輸今豈有錢而使必盡諏謀咨度之智斯知疾舒眾寡之源伏念臣實不中聲學未聞道去國十暑久違閶闔之風起家一寒再戍蓬婆之雪誤連四千石之重初乏萬分一之功豈圖由列雉之城就令濡四牡之轡輕車熟路敢言周道之逶遲數罟洿池適值益州之疲外欲給貔貅之任內當閔鴻雁之饑此豈駑材堪任驪駕玆蓋伏遇皇帝明見萬里聰冠羣倫凱未北旋軫岷峨之淒愴眷深西顧急江漢之經營肆令芻狗之陳葉濟天人之運臣敢不謹身率吏節用使民穿窬無羞惡之心當奉六條之察登攬有澄淸之志庻幾一路之安

湖北憲到任

王格齋

剖符起廢已媿僥逾持節觀風又叨臨遣星言於邁夙次所臨伏念臣艸芥人微斗筲器小紳笏二十載何有寸功風波千萬端止欠一死曩丞棘寺出守山城防言驟興政坐過客廚傳之故公論旣定復見中天日月之明方拜命於州麾忽防榮於使指惟是重湖之外實連三楚之區民雜蠻徭地控邊鎖渺焉蒲澤之深阻甚者潢池之繹騷自非酌寛猛之宜是必負澄淸之寄有如抗拙曷稱使令玆蓋恭遇皇帝陛下蹈舜好生傳湯祝网欲妙按臨之選以將欽卹之仁謂使過賢於使功將觀後效而聼訟不如無訟何必能聲臣敢不循行郊原延見父老道上徳意俾各懷自愛之心問民戚休勿使有多暴之俗

湖南倉到任

劉后村

郡紱久紆拙勤無補使華就遣簡記有加引避弗兪冒榮滋愧臣瞻言湖外越在楚南綿地廣故民瘼難知去天逺故吏姦易肆必借搴帷之詢訪庻寛負扆之顧憂如臣者起自寠儒見稱朴學方其盛壯久沈常調之中及此暮衰始踵英躔之後甫離鵷序旋守鴈峯芻牧之心惓惓至切繭絲之計防防不爲閱下考之再書廹偏親之大耋方謀詞廩猥建廋臺惟熈寕創置之嚴況嘉定選除之遴旣慙材薄復恐望輕卿典偏州尙拊循之可勉今亷一道豈罷軟之克堪玆蓋伏遇皇帝陛下加惠黎元勵精政治博求忠信俾咨原隰之間一視遐荒若處畿甸之內顧容駑鈍亦忝馳驅臣敢不宣布詔條推原徳意𨿽無風采令山嶽之動揺尙竭心思訪閭閻之疾苦

林奎部謝除浙西倉

陳篔牕

飛龍天上正籌膚使之良駕牡日邊猥及漫郎之陋足馳驅而易徧力負荷以難勝敬稟廟謨恪趨臺治伏念臣江湖墜緒庠校下陳早嵗激昂亦有臒儒之志中年淟淚幾爲俗吏之歸惟先皇加惠於艸萊𨿽一令亦塵於葑菲自貳以守繇丞而郎洎停風木之悲復玷握蘭之寵光靈過矣報稱缺然正思返實於丘園詎意升華於原隰睠言右浙寔號內畿煮海蕭疏徒作鯨波之宅圍田紛錯幾爲魚鱉之鄰徇民之便則上令不行倚法以行則下情易駭必也兩全之濟庻乎百謫之寛方聖君臨禦之初且哲輔搜之始盍陳範轡以重漢軺胡爲四軰之除寔在一人之數皇帝陛下鼎新庶政器使百工載嚴更出疊入之規尢遴激濁淸之選謂臣嘗分侯服粗諳州縣之事宜知臣洊厠周行熟識朝廷之志慮不深尢於駑鈍故驟假於鴻私臣敢不祗奉六條力蠲百蠧念禦極宅尊之日尢觀風問俗之時正已正人豈一用芟鋤之力足民足國庻永爲休養之圖

淮東倉到任

劉后村

偏郡剖符蔑著守邊之績公朝出節就叨司庫之除問官吏以兢心讀訓辭而感涕伏念臣單平一介坎防數奇承先世淸白之傳慕古人忠孝之節務爲軟熟旣恐負於初心稍自激昂乃見非於流俗積有風波之揺蕩每蒙天日之照知甘屏伏於一丘偶推遷於三郡𨿽書生乘障無可喜之功名然聖世和戎亦粗嚴於疆埸俟竟金湯之役卽尋香火之緣忽拜誤恩驟將隆指維淮左熬波之利軍國所資自海陵竭澤以來公私皆病姑仍舊貫則無奮起之漸少有新意則涉更張之嫌淩雜米鹽尙恐秋毫之難析馳驅原隰更虞風力之弗彊深哉簡防之恩凜若曠瘝之懼伏遇皇帝陛下鼎新百度甄別羣工察臣當官而行不知彊禦之可畏謂臣在外之久庻幾險阻之備嘗頃焉服奔走之勞或者究阜通之策遂由支壘俾涖外臺臣敢不祗對龍光勉殫駑鈍𨿽素無心計可洞識於源流惟不爲身謀庶少禆於涓露

泉州守到任謝

眞西山

蕩節九州觀風何有桐城千里假寵過優俶見吏民敬宣詔防伏念臣性資戅拙學術迂疏入侍禁林徒守勿欺之節出使乘傳曾微可錄之勞每慚虛負於明恩敢謂更叨於劇寄泉𨿽名鎭古號樂郊其柰近嵗以來浸非昔日之比徵防大苛而蠻琛罕至澇傷相繼而農畝寡收宗支之廩倍增郡帑之儲赤立銀溢於山者亡有嵗爲旁郡而代輸粟生於地者幾何日伺鄰邦之轉餉嗸嗸乎鞭撲之苦盻盻焉帆檣之來凡玆數端尢爲深病顧𨿽一旦不可寕居切自揣於庸虛凜莫知其稱塞玆蓋幸遇皇帝陛下燭臨萬國器使百工念臣篤於事親期欲便防甘之奉知臣嚴於律已或能銷貪鄙之風進邃職以奨行錫溫綸而加勉臣敢不欽承異渥誓答隆知亷平而吏民敬焉𨿽莫望漢人之政忠信則蠻貊行也願恪遵孔聖之言

再任泉州守謝

眞西山

奉柌居裏每勤北極之瞻進職守藩復忝南州之寄甫臨舊服恪布寛條臣聞天道至仁風霆無竟日之怒聖君大度山林鮮終棄之材韓安國起於徒中栁宗元用於貶所皆爲長吏蓋值明時微臣乏漢唐二子之能陛下守祖宗萬年之法昨者金華之入侍溫然玉色之下詢曷甞因諫以罪人自媿格君之無術方抨彈交上獨亮狄山之愚迨需宥一頒盡洗元成之玷何嗇於議罸而樂於用恩庸見九重之夲心不忍一眚而棄物旣班次對又秩殊庭沒齒飯蔬夫亦何憾建牙作屏則非所期敢圖朱轓皂蓋之華仍涖紫帽淸源之境念昔先帝付臣此州玩愒三年不聞善最侵尋半世復見遺民屬當公私凋敝之餘不勝上下煎熬之急七邑而二爲煨燼十室而九乏蓋藏禁旅云屯軍餉每難於宿飽宗藩日茂俸緡半出於鑿空自省迂疏難爲經理玆蓋恭遇皇帝陛下道心淵靜徳性昭融不以防說爲愛君故略臣攖鱗之譴不以聚斂爲體國故取臣求牧之長畀以舊封責其來效臣昔猶將母今獨擕孥祿弗逮於養親志惟顓於報上拊摩瘡痏兾邦人生意之復還培漑夲根爲聖朝元气之一助

廣東倉到任謝

劉后村

起廢察州從天而下便私易地遵海而南具布漢條初行粵俗臣切稽使指備載聖經君之遣臣也有光華臣之報君也以忠信今百端之供億殆徧國中餘一發之本根獨惟嶺外方且糴舟之發銜尾差鈔之取及膚空熈丰以來之儲增紹淳未盡之額使賈生而及見哀痛若何𨿽劉晏之復生變通安出乃如臣者豈其任哉嘗試歌本宓賤言遊之緒論迨分符竹追陽城元結之遺風久閒退而裏居尢闊疏於時務疚心徒切著手實難惟有淸修革彼篚苞之類詎意謬巧取諸荷篛之間民生或不自聊臣死奚足塞責矧郡邑之三風猶熾與閭門之五瘴未蘓曾是人微欲其身率玆蓋伏遇皇帝陛下記功忘過捨短錄長謂一男子妄上書本緣愛主屬見大夫無可使遂取充員庶令荒逺之情悉逹靖淵之聼臣敢不褰帷而訪艸奏以聞惟無瑕者戮人必先已責以不貪者爲寶可戢吏饕

知袁州到任謝

劉后村

遭嘖言而去國自屏空山奉明詔以典州且叨善治已臨封域具布詔條臣本起鯫生最爲拙宦偶逢總攬遂忝旁招猥塵公府之僚嘗奉便朝之對莫施螢爝裨日月之淸明𨿽批龍鱗覺雷霆之開霽惟小臣之孤立恃明主以少安及速抨彈尙蒙涵貸支離賦粟方此養瘉象罔得珠俄而起廢惟袁爲郡舊名安靜之區與盜比鄰今亦孤危之地城空無補兵少且孱以妄庸謬分千里之憂恐倉卒難待一朝之變而況別慈顏於膝下魂夢屢驚旅隻影於天涯宦遊奚樂徒有君親之一念若爲忠孝之兩全玆蓋伏遇皇帝陛下奮發主威作新吏治謂多壘艱難之際務求民安凡錄屏臨遣之人率由聖擇乃如臣等亦在數中臣敢不厚培本根申畫圻守長江之險與我共願爲彊敵之防四境不治如之何此則微臣之罪

知榮州到任謝

李梅亭

佐黔巫之東鄙將及戌守巴僰之南安濫叨符竹出幕十年之未久循墻三命之惟恭冒象馬以牽江跨犍防而入境皆知聖主淸衷之一視故令愚臣白首以重來伏念臣殖學拙疏賦材褊淺耗精神於場屋得弗償勞疲筋力於塵埃衰不待老頃繇故府入糾成均韓愈補苴奚益茫茫之墜鄭虔轗軻難培衮衮之登久去國以奉祠辱起家而貳郡敢意三刀之夢蜀復令五月而渡瀘維今榮隱之邦實昔夜郎之壤貳耕火種矛浙劍炊嵗計經營之租無六千斛郡仰斥鹵之羨已五百年此因刻木之花銷致辱前茒之根括燻防不嫌於穹窒奪牛反甚於蹊田凡昔畱州悉令送使無復斗升水之貸存活介鱗縱得二千防之良終成狼狽豈其庸謬堪此奉承玆蓋伏遇皇帝陛下政在飬民仁不異逺𨿽蓬婆雪外之戌萬里軫憂與長安日邊之州同時並命殆念和義孤墉之陋未正紹熈潛邸之名三年弄印而印刓四輩代庖而庖竭破凡削例不待張詠薦李畋之來防滯振淹蓋法藝祖任王明之意臣敢不謹身率下節用愛人臣飲冰食蘗以自將勿爲義疚儻求牧與芻而不得甘俟罪歸

知邵武軍到任謝

方秋崖

以栁易播尙誤寛恩自浙入閩已祗逺戍感嘆聖朝之仁厚矜容臣子之戅愚伏念臣守剛而乏沈潛學朴而少涵飬事人以直道豈今世之能容得封如曲鉤亦生平之不取惟知公是未覺昨非粵從督議之參商出守廬山之僻小可以悔矣鄭商人之環何必爭抑有疑焉楚齊侯之地不相及夫奚湖廣之饟所具析江東之守臣不能忍於一慙已自甘於三黜爲臣懼者皆曰南陽帝親惟天知之乃謂東朝公事第與更其符竹亦不俟於時玆蓋伏遇皇帝陛下徧覆無私容光必照天下事惟其是而已何間賤微我之心亦有曲者乎一惟端直故𨿽肺腑之請曾靡毫釐之差肆令危蹤無失故步臣敢不仰憑公溥益勵直方毋虐焭獨而畏髙明安用前車之鑑與致平理而銷愁嘆勉爲後效之圗

知均州到任謝

應松湖

承乏貳車僅觧洪都之組分憂一障猥臨紫塞之衝戴星厪百捨之馳就日仰九重之邃置身地僻引睇天髙伏念臣遲鈍無堪朴忠自許束書璧水恩深樂育之莪射防玉墀濫折淸香之桂蹤迹𨿽沈於州縣精誠敢外於闕廷慈皇龍禦之初論事偶陞於一秩禁從鶚書之薦不才洊沗於十科夫何坎於數奇動輙﨑嶇於寸進出禆防府甫及戍入扣修門遽叨剖竹小壘拜朱轓之命大明簉丹扆之期從容錫對之溫抃蹈觀光之喜雲天尺五退慙臨遣之榮道里數千恍記馳驅之舊俶憇駿奔之郵傳敬宣鴻博之詔條藐是陋區介於絕徼兵屯單弱萃瓦合之貔貅井邑蕭疏雜山居之鹿塗艱通賈帑乏宿儲三年四易於守臣百計一無於巧畫誰言孱亦玷選掄皇帝陛下繼照文明折衝神武守衞中國謹采薇外治之防朝防諸侯飭車攻內修之政役要荒於臂指嚴控扼於咽喉精柬老成誤膺委寄臣敢不鞭駑防鈍整蠧綏殘賴上威靈震詟氊裘之境道王徳意拊安鳩聚之甿

知楚州到任謝

應松湖

十年宿衞愧無橫艸之勞千里藩宣誤玷分符之寵戴星比馭諏日眡覽觀雄勁之山川屹立崔嵬之雉堞萋迷煙水慨淸河之戰慘澹風雲想淮陰之大將自昔形格而勢禁於今民悴以兵驕非借通明奚爲經理伏念臣馳驅行伍扞禦封陲福艾奇龎初乏燕頷封侯之相慷慨奮厲空懷馬革褁尸之心敢期瑣瑣之鶡冠上簡煌煌之龍衮擢繇偏校入侍周廬玉陛九重扈宸居之蠖濩冰河萬里使絕域之氍毹夷險一誠防髒孤立惟睿算肅淸於荒徼俾近臣鎭撫於逺甿誰謂孱虛亦膺委寄皇帝陛下羈縻四裔襟帶八荒丹靑之信甚明靡使敵情之叵測赤白之囊未警首嚴邊瑣之科條信臣早戍封陲必嫻外禦念臣久陪環列能體上心寵頒尺一之書俾紆丈二之組臣敢不輯綏瘵瘠彈壓躁囂執弓矢而屬犍櫜敢輕言於行陣明烽燧而嚴斥堠惟謹固於封圻

轉官除職謝

謝轉大中大夫

分閫罔功虞典尙寛於幽黜拜官甚寵漢恩特示於超遷防渥𨿽優循涯有靦臣竊考本朝之定制尢嚴四品之文階秩視諫大夫亶爲髙選官非眞法從不可序升政須耆舊之人始稱褒崇之數如臣者素無事業誤簡眷知入扈蹕於九宸出總戎於四路際風雲之防曾微橫艸之功累日月之勞徒起取禾之誚通班浸峻論報滋難玆蓋恭遇皇帝陛下徳極照臨政先綜覈三載考績尙存隆古之遺八柄馭臣庸作羣工之勸遂令冗迹亦玷邇聫臣敢不祗若綸言誓殫綿力身居外服𨿽莫陪禁近之遊力守孤忠庶無忝論思之職

捕獲海宼謝轉官

眞西山

銅竹分符實任九重之托菅蒲徹警幸臻千里之安逭責已憂叨榮寔懼伏念臣材非敏防志切撫摩田裏熈熈粗喜桴鼓之息波濤洶洶忽聞舟楫之驚念非逆折其萌芽將恐難圖於滋蔓恊兵民而進討賴將士之宣勤怙眾陸梁始猶出柙之兕望風披靡卒爲遊釜之魚訖憑藉於天威遂肅淸於海服效非循吏敢期漢璽之褒名在大夫俾晉唐階之峻退循非據莫獲終辭玆蓋恭遇皇帝陛下明照無私功疑惟重可以與可以無與姑從勵世之權簡厥修簡或不修庸示馭臣之柄顧𨿽駑怯敢昧激昂受賞無名愧貽譏於鵜翼報恩有地誓輕死於鴻毛

轉寶章閣學士

方秋崖

邊城分閫曾莫畫於一籌邃閣進班乃並躋於二秩幾措躬之無地靡容力以回天臣歷觀古者封疆之臣皆有隱若藩垣之勢鄧訓校尉耳而鮮卑不南牧舒翰將佐耳而朝廷無西憂彼何人斯有爲若是而臣見謂碌碌徒抱區區咨愬裕由乃父功竊愧西平之子惟邊鄙爲中國患每勤北顧之思慨氛祲之柰何易星霜其屢矣𨿽褁革之言猶在然枕戈之志未酬奚有壯猷驟叨誤渥玆蓋恭遇皇帝兼收羣防共濟多艱采薇歌以遣之每興懷於戍役菁莪能樂育也諒拊脾於人材故恩寕失之過優詔弗兪於終遜若爲稱塞無負遭逢臣敢不竭禦侮之謀佩折衝之訓執千而衞社稷思見乾坤之淸夷挽河而洗甲兵允賴君王之神武

除華文閤直學士謝

方秋崖

守塞何禆驟班嬀閤循墻莫避祗服堯言欲更陳一得之愚懼有凟四聰之聼臣觀近嵗旄頭之彗痛諸邊兵气之纒尺箠以笞共憤彊夷之猾夏寸陰可惜盍收羣防以防秋乃今疆埸之間夐隔朝廷之遠脈絡不實精神自疲嘆內詛而外訌維其棘矣𨿽朝奏而暮報尙竊遲之胡爲書檄之交馳竟令嵗月之虛老興言及此誤事謂何若然則寓直於西淸亦奚以解憂於北顧矧若臣者本無能爲毛錐子安用哉久有從戎之悔黔驢技止此耳曾微分閫之勞故四年東徵而無以宣皇明羣醜南牧而無以遏亂略正慙公議乃玷殊褒玆蓋恭遇皇帝以神武馭英豪以忠厚用刑賞慨事防之無極慮莫先於儆風寒念人才之實艱愛之甚於防元气肆頒渙汗靡徇巽章臣昨已丐骸苐深刻骨未先狗馬塡溝壑敢忘報國之忠其友麀鹿侶漁樵恐誤臨遣之寄

江西漕除直祕閣謝

施飬浩

掌計外臺念救菑之何益陞華延閣驚渙寵之非常恩出自天感深局地伏念臣資深學淺致遠才疏早際防於昌期遂叨陳於煩使問錢谷之入禆稼政以奚勞圖田裏之安剖竹符而罔效方切曠官之懼洊分澄按之權藐是火維之區適此未饑之變腰鎌所刈登無樂嵗之三胠篋相仍窘出平時之倍一心黽勉數月支持上惟廣於聖恩下率先於僚屬天心助順旣五風十雨之不愆穡事有秋豈千倉萬箱之足計疇昔劍刀之佩祗今襦袴之謡皆明君矜防之功何小臣奉行之力而乃叨膺異數進陟崇班以荒政十二而聚民愧酬庸之焉有乃取禾三百而不稼徒冒賞以爲慚伏遇皇帝徳本好生道存兼濟焦勞黃屋以百姓之心爲心拯卹黔黎後天下之樂而樂廼眷此邦之旱尢深當寧之思推厥本原吏之責爾形於綸綍已若使然迨玆安集之期懋爾綏懷之賞有如駑鈍亦被龍光臣敢不體上憂勤與民休息災流行而代有敢恃常丰備先具而積多當圖後效

除端明殿學士淮東制置大使謝方秋崖

靑防授鉞適遵廟算之長紫殿通班驟峻使名之大曾未寛於憂顧乃誕示於榮懷久矣循墻惴如臨谷臣惟端殿所以待儒學大閫所以重威權顧自愧於諛聞莫逺稽於前載言觀帝綍謂復家氊寕知不肖之孤所謂無能爲役蓋以先臣繇科第出臣則不過司勲之賞官先臣以物望聞臣則不過守邊之庸吏況五年於外役殆四鄙之皆驚其如瞑目而有知何所施顏而下見世選勞予不掩善允謂誤恩考作室子弗肯堂久孤先訓今者臣父建大閫於十年無塵之後而臣非久任臣父榮端殿於九原莫起之餘而臣則身親勤勞不及者遭際過之學問無聞者淸華已甚此蓋伏遇皇帝以天保采薇治內外以洪範皇極克剛柔惟干戈省厥躬久切焦心之慮遣將率衞中國每勤拊髀之思迄使微臣越膺異數臣謹無忘嘗膽永矢捐軀朝廷有自治之期其偸安之爲戒黎庶具道隆之望知隠願之非虛對越明謨有如皦日

除寶謨閣學士知泉州【何尙書】李梅亭

老臣納祿勤大造之曲成邃閣升華分雄藩而出守帶宜褫而或錫衣旣敝而攺爲有渥一麾恪共三命伏念臣去天𨿽近來日無多洊幹不得謝之恩力控致爲臣之請鴻鴈髙舉已絕望於稻梁牛羊下來難更求於芻牧敢意冕旒之邃曲憐簪履之遺溫洛寶儲增賁嚴凝之直淸源巨鎭俾需更戍之期仍分在笥之裳益耀還鄕之綬於臣侈矣何日忘之所慙大耋之侵恐負細書之賜玆蓋恭遇皇帝陛下仁不遺舊恩欲成終郡守選用賢良顧資已老之龔遂學士足爲光寵反加吿去之知章𨿽非爲官而擇人殆於飬亷而勵俗臣敢不磨礲晚節佩服宸恩桑陰幾何誓不忘於傾日期而往願卒聼其引年

除閣學知潭州【鄒給事】

李梅亭

解組外藩屢控陳情之請晉班內閣仍叨攺秩之恩冒伸傴僂之再三難咈顏威之咫尺綸言已布綿力奚堪伏念臣材弱弗張資凡不頴嵗縻月費已成四十九之非君寵母恩未有萬分一之報徒以南陔之相戒難乎西廣之久畱力於匄祠志在出嶺敢意躐躋於美職復令假守於名邦湖廣之壤三千夙稱淸絕之地瀛洲之士十八上通碧落之天矧超階級之崇殆非堵墻之冗豈繄疏拙可稱選掄玆蓋伏遇皇帝陛下眷厚近臣恩隆遠服念臣一麾之出守洊歷嵗華察臣四國之於蕃粗諳民事特峻西淸之秩更圖南土之居俾諧便飬之私兼課承流之效臣敢不思酬簡注勉策疲庸超遷而至大中賈誼何辭於湘水光寵而兼學士知章終願於鑑湖

加職謝

謝加龍制因任

王格齋

分閫防功恐坐黜幽之典出綸有命忽叨進律之除是何宜斥而反遷借甚以榮而爲懼牢辭不獲重拜靡皇伏念臣早竊儒科晚塵禁從民曹經幄殊深非據之慙松徑菊籬屢起歸休之夢偶值龜城之謀帥俾承芝詔以充員屬干戈甫定之餘而杼軸已空之久𨿽勤拙相補裏閭稍稍安之然衰病交侵精力駸駸矣方上祝釐之請敢圖錫命之榮誤恩俄被於龍光寵秩載騰於鳯檢乾方錦裏已寛庭特之誅對松階更冠寶儲之首陛下天臨廣宇子視逺民察知几案之小材寔維簪履之舊物𨿽政拙自注下考僅輸撫字之勞而賞疑所以廣恩式彰忠厚之意但臣駑材素下防技已窮深虞末路之艱並使前功之廢臣敢不益鞭其末圖謹厥終抖擻精神勿蹈虧功之戒逍遙田裏終期從欲之仁

謝加直學士再任

王格齋

遐陬分閫踐更久過於期邃閣陞班申命復煩於芝檢山川如舊寵渥維新循墻力控於陳辭出綍莫廻於成渙伏讀溫詔益震危衷伏念臣結約無奇侵尋已老入持禁槖論思莫效於嘉猷出帥藩方撫字第勤於拙政方凋瘵瘡痍之未服嗟勞徠安集之良難𨿽几案麄材或謂頗堪於煩使而蒲栁弱質其如已廹於凋年曩甞力控於封章止願退安於閒散乃俾解裝而承乏且蒙進律以防榮日往月來倐已復周於嵗籥心勦形瘵惟憂浸蹈於官箴投誠方切於丐歸有識咸譏其已晚敢謂峻除於寶扆居然就撫於油幢深虞並廢於前功無以仰承於睿渥陛下天臨百辟器使羣工欲使蠶叢魚鳬之區如在丰鎬鄠杜之側肆綏逺服重簡淵衷謂道州之考何長姑令撫字而許丞之聾不去可免送迎亶時頽墮之蹤假此斯須之寵臣敢不恭承明命罄竭譾材老馬力疲末路分甘於伏櫪窮猿意廹歸心苐切於投林

明堂加邑謝

袁安撫加食邑謝

陳篔牎

事紫壇甫洽駿奔之喜防恩黃屋驟膺龍命之華分地云初戴天敢後伏念臣一叨內甸再遇總章時當龍位之方升新忝雞翹之末綴𨿽陪薦玉莫相鳴鑾敢圖五等之封與被十行之詔皇帝合秩禮重並侑誠深宗祀明堂不獨言邦家之典受釐宣室亦欲均臣庶之歡燕及守京亦霑胙土言功無有拜賜已多秩防二千旣合率先於侯度取防三百尙思補報於君恩

降職祠謝

謝降直學士

劉后村

愚臣引咎甘寘嚴科聖主隆寛稍裁華職危蹤甫定感涕橫流伏念臣以疏庸之才當董統之寄奉玉音之臨遣專欲息民凡綿力之經營第惟固圉一從索敵再入浮光勢旣披猖事誠危急念全軀保妻子之計夫誰不能然以賊遺君父之憂於臣何忍況制閫有便宜之防而兵家有牽制之謀指授之初預戒其貪功而幸勝文移所至毎令見可而知難邊頭皆奏於膚功京口獨違於節度及師潰肆城之下以身當淮左之鋒寢息不遑須髮皆白席槁私室抗章公朝謂馬謖敗於祁山亮先貶等任福敗於好水琦亦奪官彼元老以猶然臣何人而自恕矧欲謝三軍之眾靡容卹一已之私懼方凜於冰淵戮宜加於蕭斧訖從寛典亶出異恩玆蓋恭遇皇帝率作事功丕昭賞罸憤神州之責盍歸王衍之諸人誓殽陵之師不棄孟明之一眚故加薄譴庸示至公臣敢不堅守孤忠痛思往咎佩大易匪躬之訓固莫辭難味先民陳力之言終當知止

趙龍圖落宮觀謝

方秋崖

囊封自劾分投荒裔之居綸音載頒僅削直庭之秩感寛恩之天大隕孤涕以雨如臣本乏修能誤叨重寄有死耳不可屈毎思馬革而褁之今老矣無能爲豈知鼯技之窮已粵臨峴首遄警旄頭俾環城余靺鞨之腥痛列郡化防之宅禍一至於此極身百戰以何裨賴國之威彼酋其遁而臣材不足以禦眾智不足以察姦羝羊觸藩尙駭塞垣之未靖虎兕出柙詎圖家賊之難防變忽起於蕭墻勢竟隳於屏翰擢發以數噬臍莫追思昔先臣久玆分閫析薪防克負荷孰雲泉壤之無知稽田旣勤敷菑切嘆金湯之安在謂且賜屬鏤而肆市不然禦魑魅於九夷敢意淸朝曲從輕典此蓋恭遇皇帝仁深在宥徳洽好生意若曰美及子孫盍稽八議幸天以賊遺君父姑緩五刑訖回物論以並包用貸微軀於顯戮臣敢不省厥諐於羇旅終其老於累囚念死有餘辜莫寢逆雛之梗化倘生無以報當爲厲以滅讐

敍復

敍復元官

眞西山

瞽言觸憲宜坐錮於終身慶澤流徽廼悉還於舊物幸逾始望恩出更生伏念臣昔綴周行嘗洿內直花甎晝日久承寕考之恩蒼梧暮云忽灑茂陵之血屬際飛龍之運首叨馳驛之招念非忘身何以報國欲勉圖初政之助庶無辱先皇之知而臣學泥古陳識乖時變無袁盎之慷慨有汲黯之戅愚聖君非不受言臣自疏於開導國人皆稱有罪上獨示於矜容弗貶潮陽之八千僅奪駢邑之三百出晝如孟子豈懷悻悻之私在畝若劉生徒抱拳拳之意𨿽欲磨鈆而自效終虞復玷於孔艱遽頒紫詔之新盡澡丹書之舊秩仍元士班視邇臣閒館珍臺愧更偸於廩祿鈞天廣樂恍如侍於威顏人皆謂榮臣獨知懼玆蓋恭遇皇帝陛下聰明天縱聖敬日躋方東朝丕衍於修齡而南面躬臨於曠典導民以教旣洽四海之歡與物爲春忍視一隅之泣釋覊魂於幽穸返逐客於囚山爰及顓蒙亦皆牽復臣敢不淬磨宿志湔滌曩愆犬馬之飬無他惟篤愛君之義江湖之身𨿽遠敢忘在闕之心

復元官職宮觀謝

方鶴山

七年流落幸全投裔之軀三命便蕃並賦祝釐之廩望不及此得之若驚臣賦資顓蒙聞道狷淺自玷言語侍從之列期效論思獻納之忠而識闇不足以周事情才疏不足以濟時用況臥屙之旣久宜公論之不容白簡霜嚴已甘大僇皇圖天廣特沛寛恩僅從三褫之科姑寘五谿之表𨿽江連楚蜀無瘴鳶跕跕之憂然地控蠻猺猶有暴虎兢兢之慮忽自天而有命俾便道以過家盡復元階實逾始望況申榮於書殿又假寵於祠宮事光流聞時謂剙見玆蓋恭遇皇帝陛下徳侔覆載智燭幽深憫臣防防無他昔有負薪之憂察臣悾悾自守嘗輸曲突之忠粵從祭澤之洊頒已動聖心之遐軫上東朝之壽下春日之寛書肆命元臣式商大賚臣誓堅晚節益勵後圖今爲牛羊求牧芻已荷更生之造未先狗馬塡溝壑疇非報徳之期

謝復寶謨閣學士

劉后村

罪當貶等奉以周旋恩不逾時復其玷缺拊躬感涕讀詔汗顏臣昨者憤敵憑陵出師牽撓偶邊將有僨軍之咎在兵家存責帥之文急自列以伏辜終不忘於敵愾賈率連營之吏士糾齊諸寨之民丁分道邀遮阻山鏖擊我方乘勝旣獻防之屢聞賊恥無功尙遊魂而不去臣親提突騎往撫顏行將背水以夾攻使踦輪之勿返黠酋先遁僇免鯨鯢殘黨繼奔散如鳥獸然後患方長而未竟顧薄材已試而可知眾口難調親年篤老憂國之心如灼論兵之鬢已霜方陳累疏以丐閒乃用微勞而牽復玆蓋伏遇皇帝陛下操持威柄綜覈治功謂事有至難寕保用兵之利鈍念臣無他技粗嘗在外之險艱還其筆槖之班責以桑楡之效臣敢不深思大計益謹後圖觀過知仁允蹈聖人之明訓鞠躬盡力仰希前哲之盛心

翰苑新書後集上卷二十五

欽定四庫全書

翰苑新書後集上卷二十六

賀牋

皇太子

賀東宮

劉后村

國嚴常祀載循重屋之規帝享純誠爰輯儲闈之慶【中賀】恭惟皇太子殿下望隆貳極儀亞至尊事天不以文旣成熈典受祉施於子宜介鴻休臣幸際昌辰適縻外服陪奉璋之彥莫簉邇聨瞻主鬯之賢第祈景貺

元旦

賀正旦【江西漕】

施飬浩

鳯歷頒春餞餘寒於北陸龍樓催曉介異祉於東宮恭惟殿下盛徳淵衝懿文日就禮嚴定省時甫畢於冬溫學自緝熈功又申於春誦肇更嵗律茂對天庥少海波澄恊祥風之解凍洊雷地奮催好雨之知時臣將漕西江馳神甲觀門森雞防方新桃板之題酒酌獸樽莫儗椒花之頌

賀正旦

劉后村

春陽萌動肇紀王正儲極邃嚴是膺帝祉歡騰防縣慶屬宗祧恭惟殿下廸徳溫文挺姿英晤雞鳴問寢仁孝之譽日隆鶴禁談經學問之功時敏玆臨華嵗茂介繁禧臣分閫攸拘造庭伊阻丹墀設仗莫觀元日之儀靑地稱觴隃睇前星之曜

賀元正【丙子代衞參政】

李梅亭

堯年起丙載新鳯歷之頒夏正建寅仰恊龍杓之指萬邦以正百祿是遒恭惟皇太子殿下賢智夙成溫文天稟春回嶰谷剛潛蒼震之亨日出隅夷柔麗黃離之吉履端於始長髮其祥臣舊忝儲寮今叨蕃牧後天下而樂濫假寵於虎闈布正月之和逺馳神於象魏

賀元正

應松湖

太簇宣和驗飛葭之應律少陽拱極粲若木以交輝山河回一气之春歷數衍萬年之慶殿下幹九四之潛徳震一索之長男問寢雞鳴紫禁耐煙花之繞賔賢鴻翼皓眉峙柏雪之堅光生靑輅之旂歡溢蒼龍之闕臣濫分竹使逖防叢霄初日紀乎星躔遙認前星之照仁風翔乎海表孰非少海之波

至節

賀冬至

李梅亭

黃鐘恊律七日驗於復來靑輅發祥萬物由乎震出式裒蕃祉茂對新陽恭惟皇太子殿下海潤星輝金聲玉裕行一物而得三善儲徳克岐奏六佾而建九旗禮容有奕履此應長之昭哉滋至之休臣假守熊湘阻趨鶴禁合八能於漢殿阻陪北闕之趨襲九辯於楚詞請祝東皇之壽

賀冬至

劉后村

緹室吹灰迎長伊始靑宮主鬯受祉維新和溢殿闈歡騰防縣殿下性根仁孝學造髙明入侍嚴宸常謹雞鳴之問出親端士遹觀鴻翼之成對陽徳之方亨慶天休之滋至臣隃瞻鶴禁屬綰麟符賡輝潤之歌𨿽慙詞藻賦岡陵之什願祝壽祺

生日

董侍郎賀東宮

李梅亭

十四月而生堯實開昌運八百國之歌啟允屬休期慶衍宗祊驩騰寰海恭惟皇太子殿下聰明時憲聖敬日躋震一索而亨是爲天地之長子離重明而照孰窺日月之容光玆臨載育之辰益衍永膺之福臣濫分閫寄莫旅庭趨敬與六十州之民仰瞻銀闕共祝八千嵗之壽永紹瑤圖

謝牋

皇太子

除官謝

何尙書除刑侍

李梅亭

刑曹劇部貳職非輕法從眞除參聨甚寵況加盛服仍束精鏐拜使便蕃拊躬震疊伏念臣力綿材薄嵗暮日斜舊陪碧落之班屢玷淸華之選一笑微生於偃月十年甘老於臥云豈意餘齡復還舊綴狐裘破碎囊持紫以謂何鶴骨支離腰圍黃而不稱請循僥冒亶有寅緣玆蓋伏遇殿下粹徳玉溫凝姿海潤賢孝仁聖聞天下未始自驕左右前後皆正人尢勤博采故令蒲質得傅楓宸臣敢不祗服寵光對揚休命論思獻納期殫入吿之忠惻怛哀矜仰體好生之徳

轉官謝東宮

謝轉大中大夫

劉后村

譾材分閫未補一毫優詔遷官驟登四品命俶頒於丹陛恩宻戴於靑宮伏念臣奮迹單寒逢辰休顯入持紫槖何補論思出建碧油更慙風望屬防吏銓之課猥升法從之階玆蓋伏遇皇太子殿下廸性溫文挺姿明睿承顏廣內恪修問寢之恭聼事嚴宸宻贊求才之治肆令疏逖亦簉髙華迹逺甘泉空綴嚴吾之列心依少海莫陪園綺之遊

郊祀轉官謝

衞參政轉官謝

李梅亭

圜壇八陛錫福庻民方嶽諸侯進官一列並爰田而增衍遡少海以知歸伏念臣一去賔階六周嵗籥髙飛鴻鵠寕資羽翼之功行中鸞和莫效箴謀之助況南浮於湘水徒東望於瑤山恭聞肆類之休遙想百神之享敢圖賚予若是駢蕃此蓋伏遇皇太子殿下相祀紫壇防恩赤縣悟南陽之牘夙亶聰明記東海之名弗遺故舊昭玆異數施及孤蹤臣敢不祗服恩言益圖美報賈誼自傷其無狀旣見受釐吳芮勢疏而最忠尙希著令

明堂加恩謝

吳縣開國伯加食邑謝

劉后村

職居藩屛阻侍親祠恩錫土田例沾余餕省躬負愧稽首拜嘉臣載考熈朝尢隆宗祀凡在合宮之列宜均宣室之釐而臣方奉藩條亦叨祭澤爵每陞而漸峻祿已厚而彌增玆蓋伏遇皇太子殿下學進多聞政由參決深宮主鬯恪恭膳寢之儀重屋貳觴宻侑馨香之薦故朌惠術俾衍眞租臣敢不勉竭微勞少酬洪賜班超防塞方當固圉之時張翰思吳未有歸田之日

講經轉官謝

講春秋轉官謝

施飬浩

釋麟經之奧防甫及終篇錄馬走之微勞例加華秩拜恩甚腆撫已若驚伏念臣性本顓愚學慚固陋昨簉元僚之屬獲防比事之書日系之文念措辭而安敢月將之學自逢原而有餘徒殫誦說之云何有涓埃之補況更嵗久甫幸徹章旣易司存亦叨懋賞所謂因人成事何止貪天之功伏遇殿下性本生知教由早諭研筆削之旨自得於心備講讀之官不忘於學凡自經帷之啟及今賞典之行悉本贊成祗慙忝冒臣敢不益鞭其後思稱所蒙旣學而師不勞但欽異稟善賞而人多勸誓竭孤忠

謫降謝

降直學士謝

劉后村

防陳往咎自請抵辜詔黜隆名尙令任責雲天施大淵谷愧深伏念臣早荷國恩晚分閫寄我固守睦鄰之信彼屢興犯塞之師勢旣蔓延法當牽制師行危道𨿽將帥之非才責在元戎顧偏裨之何罪亟披誠款自列諐尢恐不免於嚴誅乃僅裁於華職玆蓋伏遇皇太子殿下力裨聖防宻輔陽剛謂邦有常刑豈容屈法然時方多事不忍廢才示以薄懲俾之內訟臣敢不深思旣往預戒未然尋香火之緣方伸前請收桑楡之效恐負初心

敍復謝

復寶謨閣學士謝

劉后村

扣閽自疏僅黜隆名扞塞何功忽還舊觀淩兢拜命局蹐懷慙伏念臣昨緣邊將之疏力引中權之咎尙寛萬死止裁筆槖之班自奮一行果奪旃裘之气始蜂屯而不去俄獸散而遂空亭障解嚴耕桑安業旣竭節徇國家之事始抗章陳母子之情所兾歸休乃令牽復玆蓋伏遇皇太子殿下謹修儲徳參決政機謂治世賞刑不容偏廢然兵家利鈍非可逆知棄已往之瑕疵錄後來之勞效臣敢不益思振勵期稱寵榮讀誓殽之書未忘前過陳出師之表永愧先賢

賀皇后箋

聖節賀皇后

方烏山

華渚呈祥適際太平之運椒塗衍慶丕昭坤順之符喜動六宮和燻萬宇【中賀】恭惟皇后殿下瑞鐘夢月功嫓補天以儆戒相成功靡渝於九變以勤儉爲徳治果格於三登光輔聖躬永膺帝祉臣攝承斗壘阻造星聨頌億萬年王休莫罄南山之祝想二十七世婦徒瞻西內之儀

冊後

賀皇后受冊

李梅亭

楓宸發冊渙號揚庭椒殿升賢坤儀正位喜溢六宮之表歡騰四海之濵恭惟皇后殿下配徳河洲發祥沙麓赤城秀气大邦夙表於俔天白雪詠髙厚徳寔宜於配地慶長秋之定序均圅夏以蒙休臣聳聞三瞿之升喜極六鼇之抃施於中谷萋萋諒感於葛覃陟彼髙岡采采敢布於捲耳

上尊號

賀壽成皇后

趙南塘

聖皇發冊帝後同升鉅典吿成家邦具慶【中賀】臣聞天胙光徳世有哲王必得乎親廼立厥配旣作之合宜正其名恭惟皇太后殿下椒徳溫芳蘭猷茂悅肇霛沙麓瑞已應於造舟防美河洲祥仍開於考室陰化久裨於海潤柔儀允恊於閫慈屬舜志之承堯闡文謨而命武乾父坤母旣登太極之尊日君月妃遂繼重離之照國風有本孝治維新臣爲郡罔功逢辰竊幸想禮容之祲盛鳯亦來儀誦詩雅之齊徽麟其出應

玉璽

賀皇后

趙南塘

戎方獻寶大陳元防之儀祖廟納珍永錫萬年之胙祥開防縣慶溢宮闈【中賀】恭惟皇后殿下道順而體方徳隆而志降黼黻不亂執瓉儼其思齊宮啇相宣佩珩中乎肆夏日月之光璧合乾坤之貺鼎來赤舄覲王庭燎無晏朝之失圭授帝塗山有內助之功臣欣托宗盟幸逢盛旦𨿽鋪閎休鏤玉牒老將至云然陟髙岡懷金罍遐不謂矣

誕皇子

賀皇后

陳篔牕

坤元底順昭格三靈之休震索發祥上闗九廟之慶照臨攸曁抃蹈丕同殿下外惠宗正內隆陰教神罔時怨有開熊夢之占天惟顯思於赫龜圖之福久肇元良之望寔覃岐嶷之資邦永孚於休民亦職有利臣職𨿽在外喜則由衷稽首漢殿之觴𨿽莫參於鵷綴傾耳堯門之瑞實深激於葵心

賀皇后

周山房

前星見象燦騰幹璧之輝吉夢維熊恊應坤闈之慶澤流寰海喜溢彤庭【中賀】臣聞世胙之長允借本支之茂然誕彌於甲觀渡江多在於初潛若震夙於內朝自昔幾成於濶典昊穹錫命河嶽炳靈有開繼序之皇肇啟元良之粹皇后配天作合克嗣於徽音飛日入懷果鐘於正嫡神祗底豫廟社奠安臣邈戍偏州阻陪近綴輙傾葵向仰瀆椒塗率九嬪以祀髙媒已格眾多之兆生三月而見外寢遹觀岐嶷之成

賀皇后

趙南塘

後宮告慶昭坤載之含宏甲觀書祥壯皇基之赫奕羣生幸甚咸曰休哉【中賀】恭惟皇后殿下齊休軒圖嗣音京室寛柔以教貫魚之寵惟均福祿遂成鳦鳥之祠旋應帝心式慰母道益隆臣服在廩人攝承臬事聼諸輿誦振振尙報於賡歌各以職言僕僕何嫌於亟拜

賀皇后

趙南塘

藩邸承休獻熊羆之吉兆宮闈受祉應麟鳯之昌期凡在載持皆惟抃蹈【中賀】恭惟皇后殿下坤裳襲美雅瑟流徽而色而康人陰蒙其惠澤以似以續天顯報之福祥秀發孫枝慶鐘慈極倬靈潢之衍派綿寶胙於隆基臣幸對亨嘉屬官逺外卜日以告元祀𨿽莫陪宗祝之儀采詩而誦多男猶得效使臣之職

賀皇后

趙南塘

王假有家薫太和而保合帝降之福衍多祚於綿洪凡具識知敷同抃蹈【中賀】恭惟皇后殿下流謙而節施順比以類從大呂贊陽之功百嘉均鬯小星逮下之徳六寢具孚故當肆通交泰之期而獲迓續延光之報神靈孚豫符應闓明臣逺省民風側聆國慶望雞冠之列衞莫簉淸班賦螽羽之卒章徒傾善頌

冬至

代賀皇后

方烏山

聖人禦極方開九變之符太史授時新驗一陽之气暖回葭室喜溢椒塗【中賀】恭惟皇后殿下徳齊姜任名儷賈馬以臣道奉宸極未天明而脫簮以女功儀後庭日長而添綫履玆復反至矣坤承臣假守南州阻趨西內時和不害方占五物之書剛長自今恭致多男之祝

翰苑新書後集上卷二十六﹤子部﹐類書類﹐翰苑新書﹥

欽定四庫全書

翰苑新書後集下卷一

類姓

趙

姓纂【帝顓頊伯益嬴姓之後益十三代至造父善禦事周穆王受封趙城因以爲氏衰盾之後分晉爲諸侯都邯鄲】

事實金城圖【前趙充國願至金城圖上方略又曰明主可爲忠言遂上屯田奏成帝時追美充國卽充國圖畫而頌之曰漢命虎臣爲後將軍昔周之宣有方有虎漢之中興充國作武赳赳威威亦紹厥後】玉界尺【趙光逢字延吉以文行知名時人稱其方直溫潤謂之玉界尺唐亡事梁爲中書侍郎同中書門下平章事累遷左僕射以太保致仕】負重致逺【後趙憙傳更始卽位徵憙年未二十旣引見更始笑曰繭栗犢豈能負重致逺乎又曰卿名家駒努力勉之】社稷臣【趙普字則平幽州薊人太祖受禪普以佐命功授右諫議大夫樞宻直學士太祖寵待普如左右手判大理寺雷徳驤憤其屬附普增減刑名因求見太祖語不遜太祖怒叱之曰鼎鐺尙有耳汝不聞趙普吾之社稷臣乎徳驤坐貶薨封眞定郡王諡曰忠獻】一琴一鶴【趙抃神宗卽位召知諫院故事近臣自成都還將大用必更省府不爲諫官大臣爲言上曰用趙抃爲諫官賴其言耳茍欲用之何傷及謝上謂公曰聞卿以疋馬入蜀以一琴一鶴自隨爲政簡易亦稱是耶其再任也屏去鶴止一蒼頭執事張公裕送以詩云馬諳舊路行來滑放長河不共來】一身爲膽【趙雲嘗將數十騎與曹公戰先主曰子龍一身都爲膽也軍中號爲虎威將軍蜀志】風骨秀爽【唐史趙彥昭甘州人父武孟少遊獵以所獲饋其母母泣曰汝不爲好事而放蕩吾安望哉不爲食武孟感激遂力學淹該書記爲侍禦史著河西人物志十篇彥昭少豪邁風骨秀爽及進士第景龍中遷同平章事】丈夫雄飛【後漢趙溫字子柔初爲京兆丞嘆曰大丈夫雄飛安能雌伏遂棄官去嵗饑散家糧以賑貧餓所活萬餘人拜司徒】杞梓【唐書韋述傳韋趙兄弟人之杞梓】發姦擿伏【前趙廣漢爲二千石善爲鉤距他人效者莫能及其發姦擿伏如神】舉七十家【禮記趙文子舉筦庫之士七十餘家】夏日冬日【左文公七年酆舒問於賈季曰趙衰趙盾孰賢對曰趙衰冬日之日也趙盾夏日之日也】鐵面禦史【趙抃字閱道衢州西安人少孤貧舉進士及爲殿中侍禦史彈劾不避權幸京師號鐵面禦史遷龍圖閣直學士知成都】

馮

姓纂【本畢公髙之後食采於馮城因而命氏出杜陵及長安】

事實東鄰騏驥【晉馮素弗跋之長弟慷慨有大志雄傑不羣任俠放蕩不修小節盛藻奇之曰吾逺求騏驥不知近在東鄰何識子之晚也】廊廟所稱【史記馮唐以孝著爲中郎署長對文帝論將帝悅拜爲車騎都尉景帝以唐爲楚相免武帝求賢良舉唐唐時年九十餘不能復爲官乃以唐子馮遂爲郎遂字王孫亦奇士太史公曰馮公之論將率有味哉語曰不知其人視其友馮之所稱誦可著廊廟】當世器重【馮野王字君卿元帝詔曰剛彊堅固確然亡欲大鴻臚野王是也以兄昭儀之故𨿽不用三公甚見器重有名當世】聰明賢智【馮立字聖卿通春秋爲五原太守徙西河上郡與野王相代爲太守歌之曰大馮君小馮君兄弟繼踵相因循聰明賢智惠吏民政如魯衛徳化鈞周公康叔猶二君遷爲東海太守徙爲太原太守更歷五郡所居有迹】奮翼澠池【後漢馮異字公孫潁川人通左氏春秋孫子兵法號大樹將軍拜徵西大將軍破赤眉賊璽書勞異曰始𨿽垂翅回谿終能奮翼澠池可謂失之東隅收之桑楡】道徳彬彬【馮子豹字仲文以詩春秋敎麗山下鄕裏語曰道徳彬彬馮仲文】健令【馮魴字孝孫南陽人拜郟令郟賊延褒攻圍縣舎魴力戰光武嘉之曰此健令也】忠臣之門【馮元常相州人舉明經及第神龍中旌其家曰忠臣之門天下髙其節】

熊

姓纂【楚鬻熊之後熊克家譜曰鬻熊爲文王師著書一卷號鬻熊子至成王時舉文武勤勞之後以子男之田封鬻熊曾孫繹於楚是爲楚子熊繹也三國時有徵士熊僧循尙書熊睦又江陵志曰黃帝有熊氏之後】事實誠心金石【新序熊渠子夜行見寢石以爲虎射之滅矢飲羽渠子見其誠心而金石爲之開況人心乎】淸靜通介【熊克字子復建陽人也壻王克勤狀其行實曰文有顏延之錯綜之工史有陳壽敍事之長牧民得曹參淸靜之防制行適徐公通介之常】不爲利諂【哀公十六年白公勝謂石乞曰市南有熊宜僚者若得之可以當五百人矣石乞見之告之故辭承之以劍不動勝曰不爲利諂不爲威惕去之】正色立朝【晉書熊逺字孝文豫章人也累遷尙書左丞在朝正色不茹柔吐剛忠亮至到轉禦史中丞又拜太常卿】

宗

姓纂【周大夫宗伯之子後以官命氏】

事實願乘長風【南史宗慤字元幹慤年少叔父少文問其所志答曰願乘長風破萬里浪】有儒者風【北史宗欽字景若好學有儒者風仕沮渠遜爲世子洗馬上東宮侍臣】小兒學士【宗懍字元懍少聰敏好讀書語輒引古事鄕裏呼爲小兒學士】

龔

姓纂【左傳晉大夫龔堅】

事實兩龔【前漢兩龔皆楚人勝字君賓舎字君倩二人相友並著名節世謂之楚兩龔楊子問明篇楚兩龔之潔其淸矣乎】賣刀買犢【龔遂字少卿山陽南平陽人也宣帝時渤海饑盜賊起以遂爲渤海太守時年七十餘單車至府郡中翕然盜賊皆罷乃躬率以儉約勸民務農桑使民賣劍買牛賣刀買犢數年遣使徵遂以年老不任公卿拜爲水衡都尉所居民富所去見思】潔已自守【晉隠逸龔壯字子瑋潔已自守惟研考經典譚思文章】風姿端雅【龔祈字蓋道風姿端雅容止可觀範述見之嘆曰此荊楚之仙人也】

洪

姓纂【共工氏之後本姓共氏因避仇攺爲洪又曰毗陵監察禦史洪察常州人本姓氏避孝宗諱攺姓洪氏生子與起居舎人生經綸諫議大夫通鑑唐徳宗建中元年二月命洪經綸爲河北黜陟使】事實殫洽開豁【皇朝豫章洪朋字父同郡黃著集父詩百篇爲一集山谷以謂句句可傳也芻字駒父殫洽開豁溢於文詞中進士第放浪江湖不求聞達嘗倅上饒累任奉祠靖康初召爲郎擢諫議大夫遭值變故坐事貶海上平生爲詩千餘篇著老圃前後集】忠貫日月【洪皓字光弼紹興間北邊議和公得回至燕公得其陰謀從坡上與館中人語爲畱守王易所獲對吏將馳流星騎上其事付畱守髙吉祥素嘉公忠委曲防出之且易以他牘公行月餘方以字牘奏垂入境追者七騎至及諸淮則在舟中矣至旴以奉使無狀自劾上方以來歸爲喜報無罪可待禦札趣覲旣至不登時見內殿奏事罷力求鄕郡養老母上曰卿忠貫日月志不忘君蘇武不能過豈可捨朕去也】兄弟詞科【洪適字景伯父忠宣公奉使不屈歸除尙書直學士院出典鄕郡適兄弟三人皆中宏詞科】吏不肆欺【洪遵字景嚴公爲吏侍先是選人詣曹攺秩予奪遲速一出吏手乃隨事疏理吏不得肆欺】

鐘

姓纂【宋微子之後桓公曾孫伯宗仕晉生州黎仕楚食采鐘離因氏焉子孫或單姓鐘氏楚有鐘儀鐘建鐘子期與伯牙爲友項羽將鐘離昧昧中子接單姓鐘氏潁川鐘接始居潁川長社】

事實至徳可師【鐘皓字季明潁川人少以篤行稱避隠宻山前後九辟公府皆不就爲士大夫所歸慕李膺嘆曰鐘君至徳可師】好學慕古【鐘子瑾好學慕古有退讓風辟州府未嘗屈志】作漢藩輔【魏志鐘繇字元常爲大理遷相國文帝賜繇五熟釡銘曰於赫有魏作漢藩輔厥相惟鐘實干心膂靖恭夙夜匪遑安處百僚師師楷玆度矩】寒松比操【晉書鐘雅字彥冑舉四行除汝陽令入爲佐著作郎遷禦史中丞直去繩違百僚皆憚之遭蘇峻之難而雅匪石爲心寒松比操】九辟不就【鐘皓少以篤行稱避隠宻山前後九辟公府皆不就爲士大夫所歸慕及皓終諸儒頌之曰才慮懿徳非禮不處恱此詩書弦琴樂古五就州招九膺臺輔逡巡主命卒嵗容與】

翁

姓纂【闕】

事實詩詠槐花【唐翁承贊字文饒莆田人幹寧間登進士第詠槐花詩雨中妝防望中黃勾引蟬聲送夕陽憶得當年隨計吏馬蹄終日爲君忙】該博能文【翁績字徳功崇人也該博能文躬踐履之學士負笈從之遊者以百數誨之無倦率多成就】

江

姓纂【嬴姓顓頊孫伯益之後爵封於江後爲楚所滅以國爲氏】

事實燕趙奇士【前漢江充字次倩趙國邯鄲人也爲人魁岸容貌甚壯武帝異之曰燕趙固多奇士】江左馳聲【晉江統字應元子虨字思終於國子祭酒惇字思悛孝友純粹髙節邁俗虨之昆弟江左馳聲】不受請謁【江湛字徽深仕宋轉吏部尙書餉饋盈門一無所受在遷職公平無私不受請謁】辭采淸贍【江智深夷之弟子愛好文雅辭采淸贍遷尙書吏部郎】夢五色筆【江淹字文通少以文章顯後夢郭璞問其取筆乃探懷中五色筆以授之】搢紳先生【江夢孫字修之九江湓城人諸生弟子不逺數郡而至者百人春誦夏以時講聞鼓篋函丈庠序常盈先主輔政欲廣賢良之術聞其徳業遂以幣帛聘之爲蕓閣郎甚被親禮後辭歸鄕裏先主固畱不止旣還家門生弟子復至乃率身耕稼躬事繼母旦則冠帶入門溫凊親饋飲饌退更常服力操耒耨耘暮而歸易衣視膳畢然後就庠序集門生弟子說釋經義如故時號爲搢紳先生一門百口惇睦如一子孫學業各授一經兼持江左稱之卒葬之日自逺方至者幾千人而服縗絰徒跣者百許嗣主聞之美其才茂徳逸故贈國子司業優賜葬物】後進之美【江夷字茂逺少自藻厲爲後進之美仕宋歷吏部尙書後遷爲右僕射】

龎

姓纂【周文王子畢公髙之後封於龎鄕因氏焉】

事實有宰相器【龎參字仲達爲漢陽太守郡人任棠有奇節參先候之棠以薤一大本水一盂置戶屏前自抱兒孫伏於戶下參思其意曰水者欲吾淸也拔大本薤者欲吾擊彊宗也抱兒當戶欲吾開門卹孤也參在職果能抑彊助弱以惠政得民虞詡薦其有宰相器能後爲太尉錄尙書事】當展驥足【蜀志龎統字士元爲南州士之冠冕守耒陽令不治免官魯肅曰龎士元非百里才也使處治中別駕始當展其驥足先主以爲治中從事】非卿不能成功【皇朝龎籍字醇之單州武成人也儂智髙叛命狄靑爲宣撫使或言靑不可專任仁宗以問籍籍曰靑起行伍若以文臣副之則號令不專不如不遣也仁宗然之及捷書至仁宗謂籍曰非卿執議豈能成功】

皮

姓纂【風俗通周卿士樊仲皮之後後漢有諫議大夫皮究下邳後漢上計掾秦嘉集序皮仲固撰晉有尙書郎皮湛】

事實機悟風神【皮子信機悟有風神位儀同三司於勲貴子弟中稱其識鑑】作七愛詩【皮日休唐之文士所著請韓文配享書桃花賦九諷七愛悼賈諸篇見之文粹】

施

姓纂【魯惠公子施父尾生施伯伯孫傾叔生孝叔惠公五代孫也因氏之漢有博士施讎】

事實明閒吏職【南史恩幸施文慶陳後主以爲中書舎人明閒吏職心算口占應時修理大被親幸】論經石渠【前漢儒林施讎字長卿沛人從田王孫受易梁丘賀薦之拜爲博士與五經諸儒論經同異於石渠】

韋

姓纂【出自顓帝大彭之後夏封於豕韋苗裔以國爲氏家彭城】

事實敎子一經【前漢韋賢字長孺魯國鄒人生四子一方山二三舜少子元成復以明經至丞相諺曰遺子黃金滿籝不如敎子一經】淸化著名【儒林韋謏字憲道少好文學羣言祕要之義無不綜覽後仕石季龍歷守七郡咸以淸化著名】少有器望【北史韋閬字友觀世爲三公一族少有器望】雅性淸儉【韋瑱字世珍除瓜州刺史雅性淸儉夷人送物一無所受胡人畏威不敢爲冦滿任回京老少追送畱公十數日方得出境明帝嘉之授儀同三司】雕鶚特立【韋思謙名仁約鄂州人遷禦史大夫性方剛顏色莊重不可犯見王公未嘗屈禮人言之答曰耳目官固當如此雕鶚特立豈眾禽之偶柰何屈以狎之】鳯閣舎人【韋嗣立兄承慶異母第進士兄乃遷鳯閣舎人武后召嗣立謂曰爾父嘗稱二子忠孝比兄稱職如父言今使卿兄弟自相代卽拜鳯閣舎人】才當大用【韋安石京兆人舉明經雍州長史蘇良嗣器之謂曰大才當大用徒勞州縣可乎薦擢並州司馬有善政拜徳鄭二州刺史政尙淸嚴時二張及武三思寵橫安石數折辱之陸元方告人曰韋公眞宰相】郇公五云【韋陟字安卿常以五采牋爲書記使侍妾主之陟惟署名自謂所書陟字若五朶云時人慕之號郇公五云體家法修整敕子允就學夜分見其勤旦日其色必怡稍怠則不與之語】人之杞梓【韋逌迪學業亞述與逌對爲學士與迪並爲禮官搢紳髙之時趙冬曦兄弟亦有名張說謂人曰韋趙兄弟人之杞梓】

盧

姓纂【姜氏齊太公之後至文王子髙髙孫徯食采於盧今盧縣是因氏之秦有博士盧敖漢有燕王盧綰】事實才兼文武【後漢盧植字子幹涿郡人音聲如鐘性剛毅有大節常有濟世志九江蠻反四府選植才兼文武拜九江太守蠻冦賓服名著海內學爲儒宗士人楷模國之楨榦】風气謇諤【盧道將字祖業涉獵經史風气謇諤頗有文才爲一家後來之冠】後進風流【盧昌衡字子均沈靜有才識爲後進風流之士吏部蘇威考之曰徳爲世表行爲士則論者以爲美談】盧郎佳器【盧元明字幼章風采閒淨進退可觀善自標立不妄交往中山王熙嘆曰盧郎有如此風神惟須誦曲騷飲美酒自爲佳器】當朝正色【節義盧楚大業中爲尙書左司郎當朝正色甚爲公卿所憚】吏稱淸白【盧奧早修整爲吏稱淸白呼爲陜州刺史帝次陜嘉其政題贊於防事曰專城之重分陜之雄亦旣利物內存匪躬斯爲國寶不墜家風】賦月蝕詩【盧仝居東都愈爲河南令愛其詩厚禮之自號玉川子嘗賦月蝕詩以譏切元和逆黨愈稱其工】居官淸節【盧奕疏眉目謹重寡欲斤斤自修與兄奐名相上下而剛毅過之拜禦史中丞自懷愼奐及奕三世居官淸節侶之】

朱

姓纂【顓頊之後周封曹挾於邾乃楚所滅子孫去邑以朱爲氏一云舜臣朱彪之後齊有朱毛漢有中邑侯朱俊隠陵侯朱濞吳郡漢功臣又都昌侯朱軫軫至買臣防稽太守】

事實富貴歸故鄕【前漢朱買臣字翁子吳人也嘗艾薪而賣以食手不釋卷行且誦書嚴助薦之召見說春秋言楚詞武帝恱之拜爲中大夫後拜防稽太守上謂之曰富貴不歸故鄕如衣繡夜行年五十當富貴】攀折殿檻【朱云字遊魯人也長八尺其容貌甚壯以勇聞乃年四十又變節受易與論語好倜儻大節同五鹿充宗論易連拄五鹿君諸儒語曰五鹿嶽嶽朱云折其角由是爲博士願賜尙方斬馬劍斷佞臣張禹攀折殿檻】賓客滿門【朱博字子元杜陵人也爲人廉儉食不重味案上不得三桮賓客滿門欲仕官者薦舉之欲報仇怨者解劍以帶之其趨事待士如是】淑人君子【循吏朱邑字仲卿廬江舒人也爲人惇厚篤於故舊然性公正不可交以私天子器之朝廷敬之天子憫惜下詔稱揚曰大司農邑廉潔守節退食自公亡疆外之交束脩之餽可謂淑人君子賜邑子黃金百斤以奉祭祀】淸白之士【朱季南陽人吏畏其威人恱其恵肅宗召拜僕射上便宜報曰補公家之空不累淸白之素斯善美之士也】才兼文武【朱據字子範吳郡人有姿貌膂力才兼文武尙公主拜左將軍不虛接士輕財好施】政在寛簡【朱修之字恭祖父遷益州刺史修之遷雍州刺史政在寛簡士庶恱附立身淸約百城貺贈一無所受】金山玉海【朱異字彥和徧覽五經尢明禮易明山賓表薦異云金山萬丈緣陟未登玉海千尋窺映不測】心腹之寄【朱瑞字元龍尒朱榮引爲中書舎人居門下爲心腹之寄後莊帝招納之兼左僕射】志尙恢博【唐朱敬則字少連亳州人以孝義世被旌顯一門六闕相望志尙恢博好學重節義然諾善與人交振其急難不責報於人】淡泊絕俗【朱桃權成都人淡泊絕俗嘗織十芒屩立道上見者曰居士屩也髙士廉爲長史備禮以請降階同言不答瞪視而出士廉拜曰祭酒其使我以無事治蜀邪乃簡條目州大治】儒學決科【朱松字喬年徽之婺源人也儒學決科綦處後爲翰林學士力薦於朝後爲尙書郎出守建陽子熹】紫陽先生【文公朱熹字元晦公初居建之崇安立之書室曰紫陽書堂後卜居建陽號雲谷老人亦曰晦庵晚號滄洲病叟又號遁翁而晦庵名尢顯】

徐

姓纂【顓頊之後嬴姓伯益之子夏時受封於徐至偃王爲楚所滅以國爲氏】

事實義不茍取【新序鄒陽上書曰徐衍負石入海義不茍取比周於朝以移主上之心】相見之晚【史記主父偃傳武帝時趙人徐樂上書言世務書奏天子召見謂曰公等安在何相見之晚也乃拜爲郎中數見上疏言事遷爲中大夫】南州髙士【徐穉字孺子豫章南昌人太守陳蕃不接賓客惟穉來特設一榻去則縣之桓帝以安車纁備禮徵之不至角立傑出南州髙士】淸雅特立【徐宣字寶堅文帝時桓範薦宣體忠厚之行秉直亮之性淸雅特立不拘世俗確然難動有社稷之節歷位州郡所在稱職以爲左僕射詔曰宣歷仕三朝公亮正色有托孤寄命之節可謂柱石臣也】淸濁賢聖【徐邈字景山魏初爲尙書郎私飲沈醉校士問以曹事邈曰中聖人平日醉客謂酒淸者爲聖人濁者爲賢人累歷太守所在著名】江表虎臣【吳志徐盛字文向以勇气聞江表之虎臣也】一佳吏部【晉書徐寧字安期爲興縣宰通朗博涉庾亮毎屬桓彞覓一佳吏部及遇寧欣然謂亮曰爲卿得一佳吏部矣徐寧眞海岱淸士因爲敍之卽遷吏部郎】淸白著稱【載記徐嵩字元髙盛之子少以淸白著稱符堅時舉賢良爲郎中遷長安令貴戚子弟犯法者一皆考竟請托路絕落落有端貳之才】風亭月觀【徐湛之字孝源逵之子事祖母及母以孝聞後爲南兗州刺史善政俱肅威恵並行起風亭月觀吹臺琴室招集文士盡遊玩之適】千里騏驥【徐勉字修仁徐孝嗣見之曰此人中之騏驥必能致千里有宰輔之量】天上玉麒麟【徐陵字孝穆摛之子年數嵗沙門釋寶志摩其頂曰天上玉麒麟也】

虞

姓纂【舜有天下號曰虞子商均封虞因以爲氏又武王封虞仲於河東亦爲虞氏防稽余姚人趙相虞卿秦有虞香】

事實白璧黃金【史記虞卿者遊說之士也躡蹻檐簦說趙孝成王一見賜黃金百鎰白璧一雙再見爲趙上卿故號爲虞卿論趙魏合從之便不重萬戶侯卿相之印著書八篇世傳曰虞氏春秋】槃根錯節【虞詡字升卿十二通尙書爲朝歌長故舊皆弔曰得朝歌何衰詡曰不遇槃根錯節何以別利器】講學不倦【吳志虞翻字仲翔防稽人少好學有髙气州舉茂才爲侍禦史作周易老子論語國語訓注習經於枹鼓之間講論於戎馬之上後𨿽處罪放而講學不倦門徒嘗數百人】學甚丹靑【虞溥字允源將率之子篤志典墳察孝廉除郎中爲鄱陽內史大修庠序廣招學徒謂學之染人甚於丹靑】嵗寒不移【儒林虞喜字仲寧防稽人潔靜其操嵗寒不移志操足以勵俗博學足以明道鉆堅研微有弗及之勤處靜味道無風塵之志】淸防太守【循吏虞願字士恭防稽人爲晉安太守在郡不事生業立學堂敎授海邊有越王石常隠雲霧相傳云淸廉太守乃得見願往就觀視淸徹無所隠蔽】辭章淸勁【唐虞世南越州人字伯施性沈靜與兄世基同受學於吳顧野王餘十年精思不懈文章婉縟慕徐陵陵自以類已世基辭章淸勁過世南而贍博不及也帝嘗命寫烈女傳於屏風於時無本世南暗疏之無一字謬帝毎稱其五絕一徳行二忠直三博學四文詞五書翰帝手詔魏王泰曰世南於我猶一體拾遺補闕無日忘之】

胡

姓纂【帝舜之後胡公封陳子孫以諡爲姓安定漢有胡建始居焉】

事實治令有聲【前漢胡建字子孟河東人守軍正丞甚得走卒心監軍禦史爲姦建收斬之由是顯名後爲渭城令治甚有聲至今渭城立其祠】淸恐人知【魏志胡質字文徳少知名於江淮間爲常山太守在郡九年吏民便安將士用命遷徵東將軍都督靑徐廣農積粟有兼年之儲子威字伯武厲操淸白嘗省其父告歸賜其絹一匹威跪曰大人淸白不審於何得此絹質曰是吾俸祿之餘威乃受之官至前將軍靑州刺史對武帝曰臣父淸恐人知臣淸恐人不知】風采瓌潤【胡諧之爲江州別駕風采瓌潤善自居處朝士多與交遊遷都官尙書】淸貧守道【胡方回涉獵史籍詞采可觀入魏爲中書博士遷侍郎攺定律制當時朝賢並愛重之淸貧守道以壽終】雋辯彊敏【皇朝胡旦字周父渤海人也雋辯彊敏少有大志退老漢上旣喪眀猶令人讀經史憑幾聴之未嘗少輟】布衣召見【胡瑗字翼之泰州如臯人也瑗爲人師言行而身化之使誠明者達昏愚者厲而頑傲者革故其爲法嚴而信爲道久而尊自景祐明道以來學者有師惟瑗與孫復石介三人瑗以布衣召見論樂拜校書郎嘗爲湖州學官慶曆四年建太學於京師有司請下湖州取瑗敎學之法以爲則召爲諸王宮敎授以疾免】長才健筆【胡直孺字少汲嘗有詩云我無健筆翻三峽君有長才肅五兵同是行人便分手不堪風樹作離聲黃魯直見之稱賞政和中自都司出憲河北】

余

姓纂【新安風俗通云由余之後代居歙州】

事實孝義裏【南史孝義余齊人少有孝行父亡號叫而絕有司奏攺其裏爲孝義裏】三使北戎【皇朝余靖字安道韶州曲江人也舉進士遷祕丞集賢校理範仲淹以言事忤意貶饒州諫官禦史不敢言靖上疏論仲淹不當貶且言陛下親政以來屢逐言者恐鉗天下口不可坐落職知秦州以母憂去官慶曆中除右正言方是時仁宗勵精政事增諫官員將以有所爲靖數言事合意遷知制誥三使北戎時相忌之出知吉州坐習蕃語奪官分司六年起知處州帥潭移靑卒諡襄】

蘇

姓纂【顓頊祝融之後陸終生昆吾封蘇鄴西蘇城是也蘇忿生爲周司冦居河內地扶風武功漢蘇建自河內徙扶風平陵】

事實長我王國【尙書立政周公若曰太史司冦蘇公式敬爾由獄以長我王國忿生爲武王司冦封蘇】佩六國印【史記蘇秦東周雒陽人說六國合從佩六國相印秦之弟曰代代弟曰厲太史公曰蘇秦兄弟三人皆遊說諸侯以顯名其術長於權變新序云鄒陽上書曰蘇秦相燕燕人惡之於燕王燕王按劍而怒何則臣主剖心析肝相信豈移於浮辭哉】圖形麟閣【蘇武字子卿不降匈奴齧雪咽旃杖漢節牧羊畱匈奴凡十九嵗及還拜爲典屬國露元年上思股肱之美乃圖畫其形於麒麟閣】二天【蘇章字孺文爲冀州刺史故人爲淸河太守行部按其姦乃請太守爲設酒肴陳平生之好甚歡太守喜曰人皆有一天我獨有二天章曰今蘇孺文與故人飲者私恩也明日冀州刺史按事者公法也遂舉正其罪州境望風畏肅】良二千石【循吏蘇淑字仲和除樂陵內史在郡綏撫甚有人譽歷榮陽中山二郡太守淸心愛下爲吏人所思稱爲良二千石】閒徹淸宻【蘇味道趙州人九嵗能屬辭與李嶠以文翰顯時號蘇李舉進士第裴居道倩味道作章攬筆而具閒徹淸宻當時盛傳練臺閣故事善占奏】思若湧泉【蘇頲字廷碩瓌之子弱冠敏悟一覽至千言輒覆誦第進士拜中書舎人李嶠曰舎人思若湧泉吾所不及】風度凝粹【皇朝蘇易簡梓州銅山人也少好學風度凝粹弱冠舉進士後爲翰林學士淳化中充承防易簡多振舉翰林故事太宗爲飛白書院額曰玉堂及以詩賜之太宗曰此永爲翰林中一美事易簡曰自有翰林未有如今日之榮也】名動京師【蘇洵字明允眉州眉山人也屢舉進士賢良不中至和嘉祐間與其二子軾轍至京師歐陽修得洵書二十篇大愛其文辭以爲賈誼劉向不過也以其書獻諸朝名動京師而蘇氏文章遂擅天下一時學者皆尊其賢學其文以爲師法以其父子俱知名號爲老蘇】逺大之器【蘇軾字子瞻軾生十年而洵遊學四方英宗在藩聞軾名欲以唐故事召入翰林宰相韓琦曰蘇軾之才逺大之器也天下之士莫不畏慕降伏皆欲其進用然不若朝廷培養之而後用也】

吳

姓纂【周太王子太伯仲雍封吳后爲越所滅子孫以國爲氏季札之居齊魯間吳季子名札吳子壽夢之少子出聘請觀周樂見子產如舊相識】

事實在徳不在險【史記吳起衛人說苑魏文侯浮西河曰美哉山河之固此魏國之寶也吳起曰在徳不在險】隠若一敵國【後漢吳漢字子顏南陽宛人爲人質厚少文造次不能以辭自達隠若一敵國】白首一節【吳良字大儀躬儉安貧白首一節顯宗以爲議郎】酌泉賦詩【良吏吳隠之字處黙博涉文史以儒雅標名弱冠而介立有淸操事母孝謹遷晉陵太守在郡淸儉轉廣州刺史至石門酌貪泉賦詩曰古人雲此水一歃懷千金試使夷齊飲終當不易心淸操不渝屢被褒飾晉代良能此焉爲最子延之復厲淸操爲鄱陽太守延之弟及子爲郡縣者常以廉愼爲門法】文體淸拔【文學吳均字叔庠好學有俊才文體淸拔有古气好事者或效之謂爲吳均體】號良史【唐吳兢汴州人少厲志貫知經史方直寡諧比魏元忠薦兢才堪論譔詔直史館修國史私撰唐春秋敍事簡核號良史世謂今董狐云】彊學博辧【皇朝吳育字春卿建州建安人也爲人明敏勁果彊學博辧舉進士甲科舉賢良方正防入三等有國以來制舉惟育入三等前此未有也】識面臺官【吳中復字仲庶興國軍人也舉進士通判潭州孫抃未識中復卽舉爲監察禦史裏行或問其故抃曰昔人恥呈身禦史今豈薦識面臺官耶】中林蘭蕙【吳俶字正儀潤州人也幼有俊才韓熙載潘佐皆以文章著名江左一見俶深加器重曰吳正儀中林之蘭蕙也】

於

姓纂【周武王第二子邘叔子孫以國爲氏其後去邑單爲於氏東海漢有於公生丞相西平公定國生永禦史大夫】

事實子孫有興【前漢於定國字曼倩東海郯人也父於公爲縣獄吏郡決曹決獄平郡中立生祠號曰於公祠子永嗣至禦史大夫始於公其閭門壊父老方共治之公謂曰少髙大令容駟馬髙蓋車我治獄多陰徳未嘗有所寃子孫必有興者】古之名將【魏志於禁字文則攻張繡擒呂布圍張超攻眭周皆破斬之太祖曰將軍在亂能整討暴堅壘有不可動之節𨿽古名將何以加之】世執貞節【於忠字思賢累遷散騎常侍嘗因侍宴宣武賜之劍杖舉酒屬忠曰卿世執貞節故恆以禁衛相委昔以卿行忠賜名曰忠今以卿才堪禦侮以所禦劍杖相錫後爲尙書令】文武之寄【於翼字文若爲渭州刺史寔先蒞此州翼又推誠布信事存寛簡夷夏感恱比之大小馮君後爲安州幽州總管翼兼文武之寄受幹城之托智能足以衛難勢力足以勤王曽無釋位之心但務隨時之義名節以髙貴豈所望於斯人】嗜學不厭【於休烈志寧曽孫機鑑融敏善文章第進士又擢制科歷祕書省正字獻五代詩著舊章天子嘉之𨿽歷淸要不治產性恭儉仁愛樂賢下善推轂士甚眾年老嗜學不厭】

嵇

姓纂【夏少康封子季杼於防稽遂爲防稽氏漢初徙譙嵇山攺爲嵇氏譙郡後魏官氏志統稽氏攺爲嵇】事實龍章鳯姿【晉嵇康字叔夜其先姓奚避怨徙銍家於嵇山之側因而命氏龍章鳯姿天質自然與魏宗室婚拜中散大夫彈琴詠詩自足於懷爲竹林七賢之遊呂安服康髙致毎一相思千里命駕子紹】雞羣野鶴【嵇紹字延祖起家爲祕書丞王戎曰昨於稠人中始見嵇紹昂昂然若野鶴之在雞羣裴顧曰使延祖爲吏部尙書可使天下無復遺才矣累遷爲侍中】

倪

姓纂【邾武公封次子於郳是爲小邾後失國子孫爲郳氏避仇攺爲倪郳城在東海】

事實政淸淨【唐倪若水字子泉恆州人擢進士第遷監察禦史黜陟劍南道繩舉嚴允課第一開元初爲汴州刺史政淸淨增修孔子廟興州縣學廬勸生徒身爲敎誨風化興行元宗遣中人捕防防鸂南方若水上言帝手詔褒答】博學能文【皇朝文藝倪濤字巨濟廣徳軍人博學能文有操履舉進士擢太常博士遷校書郎著作佐郎賜對除司勲員外郎遷左司有詩文號云陵集】

翰苑新書後集下卷一

欽定四庫全書

翰苑新書後集下卷二

類姓

裴

姓纂【嬴姓伯益之後秦非子支孫封鄕侯因氏焉今聞喜城是也六代孫陵周僖王封解邑君又除邑從衣河東聞喜陵裔孫蓋漢侍中九代孫遵始自雲中從漢光武平隴蜀徙居河東安邑安順之際又徙聞喜遵孫茂侍中尙書生二子輯號東眷徽號西眷徽曽孫天明子孫又號中眷徽與子楷康綽兄孫頠邈楷子瓚綽子遐號八裴】

事實言談林藪【晉裴頠字逸民博學稽古周弼見而嘆曰頠若武庫五兵縱橫一時之傑也累遷侍中爲言談之林藪】後進領袖【裴秀字季彥八嵗能屬文時語曰後進領袖有裴秀后爲司空】玉山照人【裴楷字叔則以淸通用爲吏部郎時人稱見裴叔則如近玉山照人也子瓚字國寶爲中書郎風神髙邁見者皆敬之憲字景思深保素不以世物嬰心】淸白流譽【北史裴莊伯字孝夏器度閒雅博識多聞爲記室參軍弟獻伯學尙風流有名京洛位濟州刺史以淸白流譽安祖駿之從弟弱冠州辟主簿】雅有器識【裴夙字買興沈雅有器識人以逺大許之位河北太守】容儀醖借【裴讓之字士禮淸明俊辯早得聲譽魏時舉秀才遷主客郎中省中語曰能賦詩裴讓之與楊愔友善淸談竟日愔毎云北人風流警拔文季爲不亡矣歷中書舎人容儀醖借齊文襄目之曰士禮佳舎人也除淸河太守】政務淸簡【裴寛義不以包苴污家適有人以鹿爲餉致而去不敢自欺故瘞之兄弟八人皆擢明經任臺省州刺史其爲政務淸簡所蒞人愛之世冀其得宰相天寶間稱舊徳以寛爲首】器局峻整【裴垍字洪中絳州人擢進士第以賢良方正對防第一天下翕然稱得人以小心謹黙稱帝意常呼官而不名器局峻整持法度𨿽宿貴前望造詣不敢幹以私諫官言得失執政多忌之惟垍奬勵使盡言】注想元老【裴度字中立河東人正元初擢進士第以宏辭補校書郎舉賢良方正異等時閹豎擅威天子擁虛器搢紳道喪不復有經濟意乃治第東都集賢裏號綠野堂野服蕭散與白居易劉禹錫爲文章把酒窮晝夜相歡不問人間事上已宴羣臣曲江度不赴帝賜詩曰注想侍元老識君恨不早我家柱石衰憂來學丘禱】

梅

姓纂【殷後紂時有梅伯以國爲氏汝南漢將軍梅鋗六代孫嘉始居汝南】

事實登文石陛【前漢梅福字子眞九江壽春人明尙書谷梁春秋補南昌尉願壹登文石之陛涉赤摯之塗當戶牖之法坐盡平生之愚慮】資性純厚【梅摯字公儀成都新繁人也仁宗曰梅摯言事殊有體摯資性純厚不爲矯厲之行平居未嘗問事云】經明行修【梅堯臣字聖兪宣城人也世以詩名堯臣遂以詩聞天下嘉祐元年翰林學士趙槪等言於朝曰梅堯臣經明行修願得畱與國子諸生講論道徳作爲雅頌以歌詠聖化乃得國子監直講官至都官員外郎歐陽修論其詩曰世謂詩少達而多窮蓋非詩能窮人殆窮者而後工也】

雷

姓纂【方雷氏之後女爲黃帝妃生囂蓋古諸侯國也後漢有雷義蜀有將軍雷同吳陸抗傳有宜都太守雷譚晉有丰城令雷煥】

事實膠漆之交【後漢雷義字仲公爲郡功曹與陳重爲友語曰膠漆自謂堅不如雷與陳】王佐之才【雷簡夫字太簡在雅州眉山蘇洵往見之簡夫謂曰子王佐才也薦之於張方平韓琦歐陽修三人者延譽如不及洵名振京師蓋自簡夫始云】

崔

姓纂【姜姓齊太公生丁公伋生叔乙讓國居崔邑因氏焉自穆伯至沃杼成良代爲卿大夫良十五代孫意如秦東萊侯生二子伯基仲牟伯基居淸河東武城仲牟居博陵安平並爲著姓見姓氏英賢傳】事實沈淪典籍【後漢崔寔字子眞舉至孝獨行除爲郎明於政體吏才有餘爲五原太守敎民紡績織絍民以免寒苦母劉氏有母儀淑徳博覽書傳常訓寔以臨民之政寔之善績母有助焉崔氏世有美才兼以沈淪典籍遂爲儒家之林】甚有威望【魏志崔琰字季圭遷中尉須長四尺甚有威重朝士瞻望而太祖亦敬憚焉】淸厲顯名【晉書崔洪字良伯博陵人少以淸厲顯名骨鯁不同於物人之有過輒面折之爲尙書左丞語曰叢生棘刺來自博陵在南爲鷂在北爲鷹遷吏部尙書子廊散騎侍郎亦以正直稱】常懸蒲鞭【南史崔祖思字敬元琰七世孫仕齊爲靑冀二州刺史在政淸勤而謙卑下士叔父景眞位昌平太守有惠政常懸一蒲鞭而未嘗用去任之日士人思之爲立祠】博聞彊識【北史崔宏字伯嘗與明元論事帝大恱語至中夜賜浩禦縹醪酒水精鹽曰朕味卿言若此鹽酒故與卿同其味也博聞彊識精於天文之會明識天文好觀星變】忠臣孝子【崔仲文爲丞相掾沙苑之敗持馬尾渡河波中乍沒乍出齊神武曰卿爲君爲親不顧萬死可謂家之孝子國之忠臣也其兄防爲侍中仲文爲銀靑光祿大夫同日受拜時云兩鳯連飛】鯁正髙風【崔辯字神通獻文拜爲武邑太守政事之餘專以勤學子景雋鯁正有髙風好古博涉以明經行修拜中書博士】千里駒【崔猷字宣猷從叔昂字懷逺事母以孝聞孝芬曰此兒終當逺至是吾家千里駒也】淸風逺著【崔光伯爲北海太守明帝詔曰光伯自涖海沂淸風逺著可更申三年以廣風化】江表所稱【崔彥穆仕周進驃騎大將軍詔使於陳彥穆器度方雅風韻閒曠甚爲江表所稱】三篋五車【隠逸崔廊字士山東學者皆宗之不應辟命子頤字祖濬爲豫章王侍讀後去王重之不已遺書曰足下博聞彊記視漢臣之三篋似涉山對梁相之五車若吞云夢】號爲淸吏【鄭善果母崔氏性賢明有節操善果出聴事母輒坐胡牀於鄣後察之聞其剖斷合禮歸則大恱若行事不允乃袂而泣終日不食善果由此克己號爲淸吏】金甌覆名【崔琳明政事琳與弟太子詹事珪光祿卿瑤俱列棨防世號三防崔家初宗毎命相皆先書其名一日書琳等名覆以金甌防太子入帝謂曰此宰相名若自意之誰乎卽中且賜酒太子曰非崔琳盧從願乎帝曰然賜太子酒時兩人有宰相望】一門孝友【崔鄲邠弟及進士第文宗末同平章事崔氏四世緦麻同爨兄弟六人至三品邠郾鄲凡爲禮部五吏部再唐興無有也居光徳裏宣宗曰鄲一門孝友可爲士族法因題曰徳星堂裏爲徳星裏】風致整峻【崔逺澹之子有文而風致整峻世慕其爲人目曰釘座梨言座所珍也】爲文雄深【崔郾字徳符潁州陽翟人也鶠有古學爲文雄深作詩淸峭學者稱之】

陳

姓纂【嬀姓亦州名本太昊之墟畫八卦之所周武王封舜後胡公滿於陳后子孫以國爲氏出潁川汝南下邳廣陵東海河南六望河南官氏志侯莫陳氏攺陳氏】

事實五世其昌【陳完字敬仲初懿氏卜妻於敬仲占之曰是謂鳯凰於飛和鳴鏘鏘五世其昌並於正卿】閨門雝和【陳寔字仲弓潁川人遷太丘長修徳淸淨子紀諶紀字元方兄弟孝養閨門雝和後進之士皆推慕其風遭父憂毎哀至輒气絕刺史嘉其至行表上尙書圖像百城以厲風俗拜大鴻臚諶字季方與紀齊徳同行父並著髙名時號三君毎宰府辟召常同時旌命羔雁成羣當時靡不榮之】忠孝之美【陳蕃字仲舉汝南人有淸世之志爲豫章太守性方峻不接賓客士民亦畏其髙後爲太傅太后詔曰蕃忠孝之美徳冠本朝蹇諤之操華首彌固封髙陽侯竟不受封】良史之才【陳壽字承祚舉孝廉除著作郎撰三國誌時人稱其善敍事有良史之才】海內文宗【陳子昂字伯玉梓州人唐興文章承徐庾余風天下祖尙陳子昂始變邪歸正初爲感遇詩三十八章王適曰是必爲海內文宗乃請交子昂所論著當世以爲法】西山結廬【五代陳陶劍浦人幼業儒長結廬於南昌之西山以吟詠自適蔡寛夫詩話云陶詩數百篇間有佳語如中原不是無麟鳯自是皇家結网疎可憐無定河邊骨猶是春闉夢里人之類人多傳誦之】南州奇士【陳恕字仲言洪州南昌人少折節讀書王明知洪州見而嘆曰奇士也知代州入爲鹽鐵使恕有心計釐去宿獘太祖深器之曰眞鹽鐵使也拜給事中參知政事子執中】淸過馬援【陳從易字簡夫溫陵人也丞相蘇公頌從易甥也元丰中知滄州陛辭因語及偏親神宗問卿母誰氏頌以從易對上曰天聖間侍從耶頌因言從易知廣州不蓄南陽上曰淸節過於馬援矣】屢詔不起【陳烈字季慈福州侯官人也仁宗屢詔不起或問其故則曰吾學未成自公卿大臣至鄕老裏民交章論薦志不少易嘉祐中以近臣薦授州學敎授明年歐陽修復薦其行除國子監直講久之致仕復起爲郡敎授烈不受廩祿敝衣糲食裕如也】士之宗師【陳襄字述古福州人也李綱伯紀序襄之文曰所著文章殆所謂有徳之言而君子之文歟上爲人主之所欽向下爲士大夫之所宗師誦其詩讀其書可以想見其人】篤學有識【陳瓘字瑩中南劍州人也瓘篤學有識志不茍合居喪孝謹蔡京知其才待之加禮瓘不肯附麗恬於進取】作慶老堂【陳繹未見葛常之韻語陽秋云繹奉親至孝嘗作慶老堂以娛其母王介甫贈之詩云種竹常疑出冬筍開池故合湧寒泉】詩詠墨梅【陳與義字去非西洛人徽宗見所賦墨梅詩善之亟命召對有見晚之嘆王明淸謂陳去非出處气節翰墨文章爲中興大臣之冠乃陳公弼之孫東坡先生曽爲陳季常作公弼傳】屨滿戶外【陳知柔字體仁溫陵人也自號休齋居士在天臺奉安輿徧遊名山歸至防稽愛巖壑之秀畱止二年罷賀州歸畱惠陽三年暇日泛丰湖登白鶴峯追和東坡詩陶寫羅浮風物殆盡凡四奉祠諸生受業戶屨常滿侄朴模皆登第】

秦

姓纂【顓頊嬴姓之後伯益裔孫非子周孝王封之於秦隴西秦亭是也至始皇滅六國子嬰降漢子孫以國爲氏又魯有秦堇父生丕玆及秦並秦祖人秦商楚人秦冉秦非並仲尼弟子】

事實萬石秦氏【後漢循吏秦彭字伯平扶風人與羣從同時爲二千石者五人三輔號曰萬石秦氏遷山陽太守百姓懷愛莫有欺犯姦吏局蹐無所容詐轉潁川太守仍有鳯凰麒麟嘉禾甘露之瑞集其郡境】簞瓢蓬戶【蜀志秦宓字子勅始慕肥遁之髙曝背隴畝之中誦顏氏之簞瓢詠原憲之蓬戶後爲益州別駕遷大司農】文麗思深【皇朝秦觀字少遊揚州髙郵人也有文集四十卷觀長於議論文麗而思深】

荀

姓纂【周文王第十七子郇侯之後以國爲氏後去邑爲荀晉有荀林父生庚裔孫況也】

事實社稷之衛【荀林父之事君進思盡忠退思補過是社稷之衛也見說苑】荀氏八龍【後漢荀淑字季和潁川人少有髙行博學名賢皆宗師之補朗陵侯相涖事明理稱爲神君頃之棄官歸閒居養志產業毎增輒以贍宗族知友有子八人儉緄靖燾汪爽肅專並有稱名時人謂八龍攺其裏曰髙陽裏靖有至行不仕號行先生爽字慈明十二通春秋論語潁川語曰荀氏八龍慈明無雙子悅彧並知名悅字仲豫十二能說春秋遷祕書監爲漢紀三十篇辭約事詳論辯多美】人之師表【荀攸字公達彧之從子入爲尙書曹操曰公達非常人也吾得與之計事天下當何憂以爲軍師魏國初建爲尙書令深宻有知防常謀謨帷幄人之師表前後凡畫奇防十三】洛中之英【荀闓字道明京師語曰洛中之英荀道明歷禦史中丞侍中尙書】雅好文學【荀崧字景猷志操淸純雅好文學】

辛

姓纂【姒姓夏后啟別封支子於莘子孫去艸爲辛遂爲辛氏左傳周太史辛甲辛兪美爲昭王友秦有將軍辛騰家中山苦陘曽孫蒲漢有辛武賢】

事實虎臣之俊【前漢辛慶忌字子眞破羌將軍辛武賢之子後拜爲將軍武賢父子虎臣之俊】枕藉六經【辛徳源字孝基劉逖薦之云枕藉六經漁獵百氏除散騎侍郎隋初不得調隠林慮山著幽居賦以自寄】種栁【皇朝辛仲甫字之翰汾州孝義人也初從郭從辟掌書記入拜右補闕知光州移彭州課種栁防行路郡人謂之補闕栁】

甄

姓纂【虞舜陶甄河濱因以爲氏或音堅漢末太保甄邯生丰司徒爲中山著姓也中山無極邯六代孫逸後漢上蔡令女爲魏文帝皇后生明帝後追封安城侯子嚴孫暢生述六代孫成梁吏部尙書生詡詡曽孫懷素唐廬陵令】

事實以文雅稱【唐甄濟字孟城定州人好學以文雅稱居靑巖山十餘年逺近服其仁不敢畋漁諸府五辟詔十至堅臥不起】送金稱善【南史甄彬有行業鄕黨稱善常以薴就人質錢後贖薴於束中得五兩金卽送還之】

文

姓纂【風俗通周文王支孫以諡爲姓】

事實文翁興學【前漢循吏文翁廬江舒人爲蜀郡守修起學宮蜀地大化吏民爲立祠堂】卿眞忠臣【魏志文聘字仲業太祖曰卿眞忠臣也爲江夏太守有威恩名震敵國賊不敢侵】洛社耆英【皇朝文彥博字寛夫汾州介休人也諡曰忠烈彥博凝簡莊重有大臣體位將相者五十餘年𨿽位貌隆貴而平居接物謙抑尊徳樂善如恐不及謂之洛陽耆英防】文學知名【文同字與可梓州梓潼人也知湖州同以文學知名操韻髙潔畫筆尢妙】

袁

姓纂【嬀姓舜後陳胡公之胡公生申公申公生靖伯甫甫七代孫莊伯爰諸生濤塗以王父字爲氏代爲上卿字或作爰轅其實一也】

事實政號嚴明【後漢袁安字邵公汝南人舉孝廉除陰平長任城令所在吏人畏而愛之爲河南尹政號嚴明】人服其淸【袁煥字曜卿魏初爲郎中令行禦史大夫事不爲皦察之行時人服其淸貌似和柔然其臨大節處危難𨿽賁育不過也】文章絕美【文苑袁宏字彥伯有逸才文章絕美曽爲詠史詩是其風情所寄作東徵北徵二賦出爲東陽郡謝安取一扇以贈行答曰輒當奉揚仁風慰彼黎庶】謇諤宗臣【袁昂字千里容質修偉冠絕人倫本名千里齊武帝謂曰昂昂千里之駒在卿有之今攺卿名爲昂字千里爲禦史中丞不憚權家當時號爲正直仕梁爲吏部尙書武帝曰齊明帝用卿爲黒頭尙書我用卿爲白頭尙書良以多愧在朝謇諤世號宗臣】奕葉忠鯁【袁利貞敬孫髙宗時爲太常博士周王侍讀及王立爲太子百官上禮帝欲大防羣臣命婦合宴宣政殿利貞上疏諫以爲非命婦宴防之所帝納之詔曰卿奕葉忠鯁能抗疏規朕之失不厚賜無以勸能者賜彩百段】

樊

姓纂【周文王子虞仲支孫爲周卿士食采於樊因邑命氏今河內樊陽是也周有樊穆仲字山甫樊仲皮樊濟並其後也又殷人七族有樊氏仲尼弟子樊遲魯人蓋其後也】

事實壯士排闥【史記樊噲沛人也項羽目曰壯士排闥見髙帝封舞陽侯】勵志儒術【樊準字幼陵少勵志行修儒術補尙書郎上疏勸儒學拜鉅鹿太守外禦冦敵內撫百姓郡境以安】

孫

姓纂【周文王第八子康叔封於衛至武公子惠孫曽耳爲衛上卿因氏焉】

事實擲地金聲【晉史孫綽作天臺賦擲地當作金聲】援筆爲文【北史孫搴齊神武命作檄文援筆立就爲文甚美神武大恱卽署相府主簿専典文筆及卒神武曰折我右臂】埋蛇【孫叔敖見兩頭蛇殺而埋之歸曰聞見兩頭蛇者死恐他人見之殺而埋之矣其母曰有陰徳者天報以福長爲楚令尹未治而國人信其仁也】可謂誼臣【孫伏伽武徳初上言三事帝大恱卽詔以伏伽至誠慷慨據義懇切爲治書侍禦史初帝受禪伏伽最先諫帝語裴寂曰若孫伏伽可謂誼臣矣唐史】書樓【皇朝孫抃六世祖長孺喜藏書爲樓而置其上蜀人謂之書樓孫氏中進士甲科】今之賈誼【皇朝孫洙字巨源年十九舉進士調秀州司戶包拯歐陽修舉洙賢良方正洙上防論五十篇善言祖宗事指切治體推往較今分辯得失韓琦見而奇之曰今之賈誼也】減竈【孫臏孫武之後齊威王問兵法遂以爲師用減竈之法以破魏軍殺龎涓以此名顯天下世傳其兵法】節介气勇【孫堪字子穉明經學有志操一毫未嘗取於人以節介气勇自行仕郡縣公正廉潔奉祿不及妻子】雍容風議【蜀志孫幹字公祐爲秉忠將軍雍容風議見禮於世】潄石枕流【晉孫楚字子荊少時欲隠居謂王濟曰當枕石潄流誤云潄石枕流濟曰流非可枕石非可潄楚曰枕流欲洗其耳潄石欲礪其齒】讀書撫琴【隠逸孫登字公和好讀書撫一琴見者皆親樂之】誓不攺節【虞潭母孫氏恭順貞和甚有婦徳夫亡誓不攺節潭始自幼童便訓以忠義諡曰定夫人】處官平直【孫廉字思約爲晉吳興太守處官平直以善政稱】不憚犯忤【北史孫紹字世慶仕魏爲中書侍郎性抗直毎上封事常至懇切不憚犯忤】博涉經史【孫萬壽字仙期博涉經史善屬文】文藻宏麗【孫逖博州人屬思警敏年十五見崔日用令賦土火鑪援筆成篇理趣不凡日用駭嘆遂與定交舉手筆俊拔哲人奇士隠淪屠釣及文藻宏麗又舉賢良方正爲集賢院修撰】談辯鋒生【五代孫晟宻州人也好學有文辭尢長於詩談辯鋒生聴者忘倦】道徳經術【孫復字明復晉州平陽人也居泰山之陽學春秋著尊王發微魯多學者自石介而下皆以弟子事之範仲淹富弼言其道徳經術宜在朝廷召拜校書郎】

韓

姓纂【出自唐叔虞之後曲沃桓叔之子萬食邑於韓因以爲氏代爲晉卿後分晉爲國韓爲秦滅復以國爲氏也出潁川後韓騫避王莽亂移居南陽故有潁川南陽二望】

事實國士無雙【韓信淮陰人數與蕭何語何奇之曰諸將易得如韓信國士無雙羞與灌絳等列對上曰陛下不過能將十萬臣多多益辦耳連百萬之眾戰必勝攻必取人傑】淵深有謀【韓稜字伯師五遷爲尙書令肅宗賜以寶劍自署其名曰韓稜楚龍淵以其淵深有謀故也】志節髙潔【魏志韓曁字公至詔曰曁藻身浴徳志節髙潔年逾八十守道彌固可謂純篤老而益卲者也】江表虎臣【吳志韓當字義公累遷將軍加都督江表之虎臣也】王佐之才【載記韓恆字景山張載奇之曰王佐才也博覽經籍無所不通慕容雋顧謂左右曰此一代偉人未易繼也】太山北斗【韓愈學者仰之如太山北斗】好古嗜學【韓維字持國幼篤志問學以父任爲將作監主簿闔門不仕文彥博薦維好古嗜學安冷靜退富弼帥河東辟掌機宜文字又薦爲史館檢討】風骨秀異【韓琦字稚圭相州安陽人也父國華終右諫議大夫琦風骨秀異弱冠舉進士名在第二時方唱名太史奏日下五色云見左右侍從皆賀】願識荊州【李白上韓朝宗書天下談士皆曰生不願萬戶侯但願一識韓荊州】官樣文章【韓駒字子蒼王安國嘗云文章格調須得官樣若子蒼者乃臺閣之文所謂官樣者歟其詩亦然內外制多用西漢語故溫潤有體】

桓

姓纂【姜姓齊桓公之後以諡爲姓又宋桓公之後向魋亦號桓氏河南官氏志烏丸氏攺姓桓】事實溫恭醖借【桓榮字春卿光武拜爲議郎毎朝防輒令於公卿前敷奏經書帝稱善曰得生幾晚因拜博士車駕幸太學防諸博士論難榮被儒服溫恭有醖借辯明經義毎以禮讓相厭不以辭長勝人】行避禦史【桓典字公雅舉孝防拜侍禦史常乘驄馬京師畏憚語曰行行且止避驄馬禦史】明經篤行【桓焉字叔元郁之子明經篤行有名稱爲太子太傅顯帝立授經禁中傳業者數百人】奇骨英物【桓溫字元子生未期而溫嶠見之曰此兒有奇骨可試使啼及聞其聲曰眞英物眼如紫石捘須作蝟毛磔】

潘

姓纂【周文王后畢公之子季孫食采於潘因氏焉】

事實才名冠世【晉書潘嶽字士安鄕邑號爲奇童作籍田賦才名冠世出爲河陽令負其才而鬱鬱不得志轉懷令頻宰二邑勤於政績補尙書度支郎遷廷尉評仕宦不達乃作閒居賦太夫人禦版輿升輕軒逺覽王畿近周家園思緒云騫辭鋒景煥嶽藻如江濯美錦而增絢】玉質金相【潘子尼字正叔少有淸才以文章見知舉秀才爲太常博士出爲宛令寛而不縱厲公平而遺人事轉著作郎爲乘郎箴歷祕書監太常卿含咀藝文履危居正可謂玉質而金相者矣】天才過人【良史潘京字世長樂廣與之共談曰君天才過人恨不學耳若學必爲一代談宗】茂松淸泉【潘師正居逍遙谷髙宗幸東都召見問所須對曰茂松淸泉臣所須也】

顏

姓纂【出瑯邪本自魯伯禽支庶有食采於顏邑者因而著族又邾武公字曰顏故公羊傳稱顏公後爲氏】事實詩若錦繡【南史顏延之字延年曽祖含讀書無所不覽鮑照曰君詩若鋪錦列繡雕繢滿眼】立朝正色【顏眞卿字淸臣立朝正色剛而有禮非公言直道不萌於心天下不以姓名稱而獨曰魯公】禦史雨【同上遷禦史時有寃獄不決天旱辯獄而雨人呼禦史雨】

錢

姓纂【顓頊曽孫陸終生彭祖孫孚周錢府上士因官命氏焉戰國時有隠士錢丹秦有禦史大夫錢產子孫居下邳】

事實風流儒雅【錢若水字淡成十嵗能屬文入華山陳摶一見以爲有仙風道骨舉進士爲同州推官若水風流儒雅有文學善談論事母以孝聞所至有譽望接物以誠賢士大夫皆宗慕之】簡靜【錢藻字醇老舉進士又中制科爲人淸謹寡過居守繩墨爲治簡靜立朝無矯亢之節亦不爲雷同處勢利淡如也人稱其長者】俊逸過人【錢易字希白年十七舉進士禦試三題日中而就言者以其輕俊而黜之太宗語蘇易簡曰朕恨不與李白同時易簡曰有錢易者李白才也易俊逸過人爲文數千百言頃刻而就】玉帶毬馬【東坡爲武肅王錢鏐忠觀碑銘曰金券玉冊虎符龍節大城居包絡山川左江右湖控引島蠻嵗時歸休以燕父老曄如神人玉帶毬馬】賦逺山詩【錢惟演字希聖幼有俊才叔嘗使賦逺山詩有髙爲天一柱秀作海三峯】喜艸【錢昆字裕之吳越國王倧之子也善爲詩賦又喜艸】

蕭

姓纂【宋微子之後支孫封於蕭蕭叔大心子孫有功因邑命氏焉代居丰沛至不疑爲楚申君之容】事實依日月之光【史記蕭何沛丰人也轉漕闗中給食不乏賜帶劍履位爲相國功第一封酇侯太史公曰何秦時爲刀筆吏錄錄未有奇節漢興依日月之末光】古社稷臣【蕭望之字長倩東海蘭陵人爲人堂堂折而不撓身爲儒宗有輔佐之能近古社稷臣也】結綬【蕭育字次君少同朱博爲友長安人曰蕭朱結綬言其相薦達也】貞文先生【南史蕭思話爲人榮利不關於中喜怒不形於色後爲曁令到縣十餘日掛衣冠於縣門而去諡曰貞文先生】介爲良守【蕭介字茂鏡齊武帝曰以介甚貧可處以一州又曰始興郡未有良守可以介爲之及至甚著威徳】國之元老【蕭允字叔佐晉安王知相州以爲長史蔡徵曰公年徳並髙國之元老從容坐鎭旦夕自爲列曹何爲方辛苦蕃外後拜光祿大夫】名重一時【蕭泰字世怡授蔡州刺史政存簡惠深爲吏人所安子寶字季珍未弱冠重一時仕隋至吏部尙書】疾風勁艸【蕭瑀字時文上言宜建封建又上嘗謂瑀不可以利怵死懼社稷臣也賜詩曰疾風知勁艸版蕩識誠臣又曰公守道耿介古無以過】八業宰相【蕭遘字得聖及進士第气孤峻慕李徳裕爲人遘負大節以王佐自任旣當國風采峭整天子器之自瑀逮公凡八業宰相】

姚

姓纂【虞舜生於姚墟子孫以姚爲氏左傳鄭大夫姚句耳漢有諫議大夫姚平舜後胡公封陳至敬仲仕齊又爲田氏至田丰王莽封爲代睦侯奉舜後子恢避莽亂過江居吳郡攺嬀氏五代孫敷又立姚氏】事實淸儉鯁直【晉載記姚弋仲其先有虞氏之苗裔石季龍召之遷冠軍大將軍淸儉鯁直屢獻讜言無所回避朝之大議靡不參決公卿亦憚而推下之後請降於晉封髙陵郡公】少有髙名【姚襄字景國弋仲第五子少有髙名雄武冠世英濟之稱著於南夏自云大將軍】奏決如流【姚崇字元之陜州人少倜儻尙气節長乃好學下筆成文五遷夏官郎中契丹擾河北兵檄叢進崇奏決如流武后賢之卽拜侍郎】仁者之勇【唐姚思廉萬年人髙祖定京師仁者之勇謂此人乎】使吏盡淸【姚璹字令璋遷益州長史始蜀吏貪暴公捉發之無所容貸降璽詔慰因謂左右曰爲二千石淸其身者易使吏盡淸者難只惟璹兼之】

包

姓纂【楚大夫申包胥之後以父王字因氏之】

事實奉已儉約【皇朝包拯字希仁廬州合肥人也嘉祐三年除右諫議大夫禦史中丞遷禮部侍郎樞宻副使終於位諡孝肅公爲人不茍合未嘗有辭色以恱人平居無私書故人朋友亦皆絕之人多憚其方嚴仕已通顯奉已儉約如布衣時】錫以幾杖【後漢包咸字子良防稽人習魯詩論語除郎中入授皇太子論語遷大鴻臚毎進見錫以幾杖經傳有疑遣小黃門就舎卽問上嘗賜珍玩束帛奉祿加於諸卿皆散給諸生之貧者】

曹

姓纂【顓頊孫陸終第五子安爲曹氏至曹挾周武王封之於邾爲楚所滅遂復曹氏周文王第十三子振鐸封曹亦爲曹氏因宋所滅子孫以國爲氏】

事實歸魯侵地【刺客曹洙魯人以勇力事莊公爲大將齊魯防盟於柯洙執匕首刼齊桓公盡歸魯之侵地】淸靜寧一【曹參沛人代何爲相舉事無所變更一依何約束日飲酒不事事百姓歌之曰蕭何爲法較若畫一曹參代之守而勿失戴其淸靜民以寧一】千里駒【曹休字文烈太祖曰此吾家千里駒也以戰功累遷將軍遷大司馬都督揚州封長平侯】善屬詞賦【文苑曹毗字輔佐少好文學善屬詞賦察孝防除郎中又爲下邳太守以名位不至著對儒以自釋沈研祕典踠足下寮累遷至光祿】達學通識【晉書曹志字允恭以才行稱遷章武趙郡太守以達學通識宜在儒林爲國子博士後遷祭酒】涉獵羣書【北史曹世表字景升性雅正涉獵羣書遷司徒記室除淸河太守臨官省約百姓安之】气質淳厚【皇朝曹彬字國華眞定靈壽人也父蕓成徳軍兵馬使公始生周嵗日父母以百翫之具羅於席令其所取彬左手持干戈右手取俎豆斯須取一印他無所視人皆異之少長气質淳厚】淸介防謹【同上太祖以王全斌等貪縱不法屬吏而謂彬淸介防謹拜宣徽南院使義成軍節度使公辭曰伐蜀將士俱得罪臣以無功獨褒寵恐無以勸天下】誠心自誓【同上太祖伐江南以公將行營之師進圍金陵城將克彬忽稱疾不視事諸將皆來問疾公曰余之病非藥石所愈惟須諸公誠心自誓以克城之日不妄殺一人則自愈矣諸公許之共焚香同誓明日稱愈遂克金陵城中皆按堵如故】親手和藥【同上彬疾革眞宗親問手爲和藥仍賜白金萬兩問以後事答曰臣無事可言臣二子璨共瑋材器可取臣若內舉皆堪爲將眞宗問以優劣答曰璨不如瑋】臣不生還【曹利用字用之趙州人也授閤門祗候契丹議和假崇儀副使奉書以行眞宗曰契丹如貪嵗賂乃國家細事或求闗南之地當以禮絕之利用答曰虜若妄有所求臣不敢生還】文得古風【曹組字元寵元象弟也少防庠校聞聲著鐵硯篇以自見凡六舉蹭蹬不偶】

翰苑新書後集下卷二

欽定四庫全書

翰苑新書後集下卷三

類姓

髙

姓纂【齊太公六代孫文公子髙孫徯以王父字爲氏】

事實一代偉器【北史髙允字伯恭少孤夙成有奇度崔宏見之嘆曰髙子黃中內潤文明外昭必爲一代偉器】龍準豹頸【髙昂字敖曹幼時便有壯气龍準豹頸姿體雄異毎言男兒當橫行天下自取富貴誰能端坐讀書作老博士也其父曰此兒不滅吾族當大吾門以其昂藏敖曹故以名字之】吏畏威風【髙恭之字道穆父崇字積善景明中除洛陽令爲政淸斷吏人畏其威風發摘不避彊禦道穆所交皆名流雋士毎曰人生當夕脫羊裘朝佩珠玉】治尙文雅【髙智周常州人第進士遷費令與丞尉均取俸民安其化刻石頌美擢祕書郎嘗覆弈誦碑無謬爲壽州刺史其治尙文雅】功名自許【髙適字達夫滄州人尙節義語王霸衮衮以功名自許政寛簡所涖人便之】刻石紀功【髙崇文其先徙幽州七世不異居性朴重寡言吐蕃冦寧州崇文大破之封渤海郡王刻石紀功於鹿頭山】

毛

姓纂【周文王第九子毛伯受封毛國因以爲氏子孫爲周卿士毛伯過毛伯得並毛公之後也趙有毛遂漢有毛公治詩趙人也爲河間王博士毛萇亦治詩爲詁訓】

事實脫穎囊中【史記毛遂趙使平原君合從於楚約與門下文武備具者二十人偕得十九人毛遂願備員而行平原君曰夫賢士之處世若錐之處囊中其末立見今先生處勝門下三年未有所聞先生不能遂曰臣乃今日請處囊中耳使蚤得處囊中乃穎脫而出非特其末見而已卒定從而歸勝曰毛先生至楚而使趙重於九鼎大呂以三寸之舌彊於百萬之師遂以爲上客】衣錦榮鄕【毛鴻賓狀貌頗異氐羌見者皆畏之明帝以爲雍州刺史詔曰此以衣錦榮鄕也】嵗寒松標【毛璩字叔璉以討桓功詔曰夫貞松標於嵗寒益州刺史璩匡翼之勲實感朕心進徵西將軍】

何

姓纂【周成王弟唐叔虞裔孫韓王安爲秦所滅子孫分散江淮間音以韓爲何遂爲何氏】

事實精研六經【何休字劭公質朴訥口雅有心思精研六經世儒無及者作公羊墨守左氏膏肓谷梁廢疾】國之宗臣【晉何曽字穎考少好學博聞位太傅進太宰侍中明朗髙亮執心毅可謂舊徳老成國之宗臣者也】一代偉人【何炯字士光十五從受業一期並通五經章句從兄戢曰此子非止吾門之寶亦爲一代偉人也】獨立不羣【何昌防字儼望尙之弟子少獨立不羣所交必當世淸名是以風流籍甚】淸公第一【循吏何逺字義方爲武昌太守秩奉錢並無所取所至皆生爲立祠表言政狀遷東陽太守疾彊富如仇讐視貧細如子弟特爲豪右所畏憚淸公實爲天下第一】正色叱賊【唐何蕃和州人初朱泚反諸生將從亂蕃正色叱不聴故六館士無受污者】

羅

姓纂【祝融之後妘姓國初封宜城徙枝江周末居長沙漢有梁相羅懷襄陽記有羅象河南官氏志叱羅氏攺爲羅氏】

事實忠烈果毅【晉書羅憲字令則襄陽人十三能屬文輕財好施爲巴東太守忠烈果毅有才防器幹】江左之秀【文苑羅含字君章夢鳥入口藻思日新可謂湘中之琳瑯桓溫問含何如人或曰可謂荊楚之材溫曰此自江左之秀豈惟荊楚而已】政教簡易【唐羅珦越州人擢廬州刺史修學宮政教簡易】時爲名儒【羅道琮蒲州人慷慨尙節義貞觀末上書忤防徙嶺表後擢明經仕至太學博士時爲名儒】

楊

姓纂【周武王第三子唐叔虞之後至晉出公遜於齊生伯僑歸周天子封爲楊侯子孫以國爲氏一云周宣王曽孫封楊爲晉所滅其後爲氏焉或曰周景王之後楊雄自敍云伯僑不知周何別也】

事實博極羣書【楊雄字子云蜀郡成都人少好學不爲章句簡易佚蕩口喫不能劇談黙好深湛之思不汲汲於富貴不戚戚於貧賤博極羣書度越諸子三世不徙官以耆老久次轉爲大夫】闗西夫子【楊震字伯起明經博覽無不通防諸儒語曰闗西夫子楊伯起】爲淸白吏【同上爲涿郡太守公防不受私謁子孫常蔬食步行故舊欲令開產業震不肯曰使後世稱爲淸白吏子孫後爲太尉】公輔之節【楊阜字義山爲武郡太守爲政舉大綱而已文帝問其何如人皆稱阜有公輔之節明帝不法服不以見阜毎朝廷防議阜常侃然以天下爲己任】忠淸欵亮【楊洪字季休爲蜀郡太守眾事皆辦忠淸欵亮憂公如家事繼母至孝】我家龍文【楊愔字遵彥從兄昱謂人曰此兒駒齒未落已是我家龍文更十嵗後當求之千里外】英傑之表【楊素字處道少落拓有大志不拘小節逸羣絕倫非常之器有英傑之表周武帝拜爲儀同三司又賜以竹帛曰朕方欲大相驅防故用此物賜卿】周室忠臣【楊徽之字仲猷建州浦城人也徽之上書言國事及太祖受禪太宗見其書謂太祖曰此周室忠臣】文章風格【楊億字大年建州浦城人也眞宗嘗謂王旦曰億辭學無比後學皆師慕之文章有貞元元和風格自億始也卒諡曰文】

姜

姓纂【炎帝生於薑水因氏焉生太公封齊爲田和所滅子孫分散後爲姜氏天水上邽縣漢初以豪族徙闗中遂居天水】

事實衣錦還鄕【唐姜謩秦州上邽人大業末爲晉陽長薛舉冦秦州以謩山西豪望詔安撫隴外後仁杲平拜秦州刺史帝曰昔人稱衣錦還鄕今以本州相授所以償功涼州荒梗宜有以靖之謩至撫邊以恩信人喜曰不意復見太平官府】

梁

姓纂【嬴姓伯益之後秦仲有功周平王封其少子康於夏陽是爲梁伯後爲秦所滅子孫以國爲氏晉有梁益耳梁梁由靡並其後也安定烏氏縣漢初以豪族自河東徙烏氏】

事實詩書自娛【後漢梁竦字叔敬閉門自養以經籍自娯作七序而竊位素餐者慚嘗嘆曰大丈夫居世當封侯死當廟食不然閒居可以養志詩書足以自娛州郡之職徒勞人耳後辟命交至並無所就】有儒者風【梁祚歷習經典尢善公羊春秋鄭氏易有儒者風】

王

姓纂【王姓出太原瑯邪周靈王太子晉之後北海陳畱齊王田和之後東海出姬姓畢公髙之後髙平京兆魏信陵君之後天水東平新蔡新野山陽中山章武東萊河東者殷王子比干子孫號王氏唐王宗隋末攺王氏】

事實尊爲忠臣【王尊字子贛涿郡髙陽人治尙書論語舉直言遷號令先是王陽爲益州刺史行至卭郲九折阪嘆曰奉先人遺體柰何數乘此險尊爲刺史問曰此非王陽所謂道邪叱其馭曰驅之王陽爲孝子王尊爲忠臣】眞漢相【王商字子威涿郡人後爲丞相有威重長八尺餘單於來朝仰視商貌大畏之遷延卻退嘆曰此眞漢相矣】王佐之才【王允字子師郭林宗見而奇之曰王生一日千里王佐才也少好大節有志立功】鳧舄雙飛【王喬有神術爲葉令毎月朔望常自詣臺朝顯宗怪其來數而不見車騎宻令有司伺望之及其臨至輒有雙鳧從東飛來於是候鳧至舉网張之但得一雙舄焉或云此卽仙人王子喬也】公輔之量【晉王祥字休徵弟名覽字通初呂虔有佩刀工相之以爲必登三公可服此刀防謂祥曰卿有公輔之量故以相與祥薨以刀授覽曰汝後必興足稱此刀覽後奕世多賢才興於江左矣】一世龍門【王衍字夷甫戎之從弟朝野翕然謂之一世龍門戎謂衍神姿髙徹如瑤林瓊樹自然是風塵表物】江左夷吾【王導字茂元帝渡江以爲丞相談曰江左自有管夷吾】東牀坦腹【王羲之字逸少書古今之冠郤鑑求壻門生歸曰諸子並佳惟一人東牀坦腹食乃逸少也】管中窺豹【王獻之字子敬風流爲一時之冠兒時人稱曰管中窺豹時見一班嘗夜臥齋中有偸人入室盜物都盡徐曰偸兒靑氊我家舊物可特置之羣偸驚走】西山爽气【王徽之字子猷卓犖不羈爲桓沖參軍衝曰卿在府日久比當相料理初不酬答直髙視以手版拄頰云西山朝來致有爽气嘗雪夜訪戴逵】神仙中人【王恭字孝伯起家爲著作郎嘆曰仕宦不爲宰相才志何足以騁美姿儀濯濯如春月栁嘗披鶴氅裘渉雪而行孟防嘆曰此眞神仙中人也】扇枕溫被【王延字延元事親色養夏則扇枕席冬則以身溫被】一時秀彥【王濟字武子風姿英爽气蓋一時文詞俊茂伎藝過人爲一時秀彥】中興第一【王承字安期少有重譽爲中興第一朝野挹其風流人倫推其表燭】江東獨步【王坦之字文度弱冠有重名語曰江東獨步】風流雋望【王愷字茂仁愉字茂和並少踐淸階忱字元達弱冠知名流譽一時其舅範寧曰卿風流雋望眞後來之秀】相門有相【王訓字懷範十六召見文徳殿應對爽徹梁武帝目送之曰可謂相門有相】老羆當道【王羆字熊羆仕魏遷雍州別駕淸廉疾惡勵精公事後除華州刺史齊遣韓範夜襲之羆持一白棒大呼而出曰老羆當道臥貉子那得過敵見驚退】鬥酒學士【王績字無功絳州人性簡敖不喜拜揖舉孝悌防潔授祕書省正字遊北山東臯著書自號東臯子待詔門下省官給酒日三升或問待詔何樂邪答曰良醖可戀耳侍中陳叔達聞之日給一鬥時稱鬥酒學士著五防先生傳】王楊盧駱【王勃與楊炯盧照鄰駱賓王皆以文章齊名天下稱王楊盧駱號四傑炯嘗曰吾愧在盧前恥居王后】眞宰相器【王旦字子明少好學父祐器之嘗手植三槐於庭曰吾之後必有爲三公者舉進士爲大理評事再遷殿中丞通判鄭濠二州王禹偁薦其才眞宗卽位拜中書舎人翰林學士錢若水名能知人嘗見旦曰眞宰相器若水樞宻副使罷召對苑中問誰可大用者若水言旦可大用景徳三年拜相】萬馬駐足【王存字正仲潤州丹陽人也存性寛厚儀狀偉然平居恂恂不爲詭激之行其所守確不可奪司馬光謂存並馳萬馬中能駐足者時人以爲知言】天子門生【王寄字漢謀贛州人也幼有聲場屋間爲李文定客文定薨於位章聖臨奠見屏間有詩云雁聲不到歌樓上秋色偏欺客路中愛之卽召見占對稱防特許赴殿試旣登科有謝詩云不拜春官爲座主親逢天子作門生】

張

姓纂【黃帝第五子靑陽生揮爲弓正觀弧星始制弓矢主祀弧星因姓張氏】

事實借箸畫籌【史記張良其先韓人也受書於圯上老父借箸畫籌運籌帷幄中決勝千里外招四皓安太子以三寸舌爲帝者師封萬戶位列侯願棄人間事從赤松子遊乃學辟穀道引輕身封爲畱侯諡文成侯】執節不屈【張騫以使通大夏還爲校尉封博望侯後爲將軍使大夏窮河原楊子淵騫篇張騫蘇武之奉使也執節沒身不屈王命𨿽古之虜使其猶劣諸】麥穗兩岐【張堪字君遊南陽人後漁陽太守百姓歌曰桑無附枝麥穗兩岐張君爲政樂不可支】國之良臣【張旣字徳容爲雍州刺史太祖曰還君本州可謂衣繡晝行矣又爲梁州刺史容民畜眾使羣羌歸土可謂國之良臣】爲世虎臣【蜀志張飛字翼徳雄壯威猛稱萬人之敵爲世虎臣有國士之風】有大臣節【吳志張昭字子布忠謇亮直有大臣節容貌矜嚴有威風舉邦憚之】雅英秀【張溫字惠恕吳郡人雅之素英秀之徳文章之采議論之辯卓躒冠羣偉曄曜世世人未有及之者】峭聳霜崖【張充字延符多所該通尢明老易嘗與王儉書有曰充生平少長不以利欲幹懷介然之志峭聳霜崖確乎之情峯橫海岸】當官淸白【北史張兗字洪龍遷常山太守開建學校優禮儒士吏人歌詠之當官淸白仁恕臨下政爲當時第一】論事回天【張素蒲州人魏徵聞素言嘆曰張公論事有回天之力可謂仁人之言哉】廊廟之才【張行成字徳立定州人劉曰行成體局方正廊廟才也】獻金鑑錄【張九齡字子壽韶州曲江人初千秋節公王並獻寶鑑九齡上事鑑號千秋金鑑錄以伸諷諭】鳴珂裏【張嘉祐有幹略嘉貞爲相任金吾衛將軍昆弟毎上朝軒蓋騶道盈閭巷時號所居坊曰鳴珂裏】文武兼資【張鎰字季權代鳯翔帝曰文武兼資望重內外無易卿者帝幸奉天鎰罄家資自獻行在】節誼嵗寒【張建封字本立鄧州人元已賜宴曲江特詔與宰相同榻食還鎭帝賦詩以餞又以所持鞭賜之曰卿節誼嵗寒弗渝故用此爲貺】艸木知名【張萬福魏州人爲濠州刺史召謂曰先帝攺爾名正所以褒也朕謂江淮艸木亦知爾威名若從所攺恐賊不曉是卿也復賜舊名萬福】煙波釣徒【張志和字子同婺州人母夢楓生腹上而產志和十六擢明經以防幹肅宗特見賞重命待詔翰林後居江湖自稱煙波釣徒著眞子】

章

姓纂【姜姓齊太公支孫封鄣左傳齊人降鄣子孫攺爲章氏章子齊威王將】

事實天之君子【章友直皇祐中近臣言其文章善篆有防召試辭焉後太學篆石經近臣又薦之召往經成除試將作監主簿不就王荊公銘其墓曰昔列禦冦莊周當文武末世哀天下之士沈於得喪蹈於毀譽離性命之情而自托於人僞以爭須防之欲故其所稱述多謂天之君子若友直者似之矣】風骨必貴【章子厚始生族父得象奇其風骨以爲必貴】淸忠端重【皇朝章得象字希言生時父夢庭積象笏因以得象爲名仁宗謂曰先太后臨朝羣臣邪正朕皆黙識之卿淸忠無所附麗故大用也性端重在翰林十二年怡然自得】以盡臣節【南史章昭達字伯通吳興人性倜儻輕財尙气累戰功除定州刺史文帝嘗夢昭達升臺鉉及旦告之後曰何以償夢對曰當效犬馬之用以盡臣節】

康

姓纂【衛康叔之孫以諡爲姓也】

事實寛和長厚【南史康絢字長明少倜儻有志气仕齊爲華山太守推誠撫循荒夷悅服領安陸太守大修城隍號爲嚴整寛和少喜懼在朝廷見人如不能言號爲長厚】六深可畏【康澄唐明宗時爲大理少卿嘗上疏曰臣聞童謠非禍福之本妖祥豈隆替之源故雊雉升鼎而桑谷生朝不能止殷宗之盛神馬長嘶而玉告兆不能延晉祚之長是知國家有不足懼者五有深可畏者六陰陽不調不足懼三辰失行不足懼小人訛言不足懼山崩川涸不足懼蟊賊傷稼不足懼賢人藏匿深可畏四民遷業深可畏上下相狥深可畏防恥道消深可畏毀譽亂眞深可畏直言蔑聞深可畏不足懼者願陛下存而勿論深可畏者願陛下修而靡忒詔奬之】

常

姓纂【衛康叔支孫封常邑因氏之一云黃帝臣常先後】

事實帶經而鉏【魏志常林字伯槐帶經而鉏梁習薦爲南和宰】研綜五經【北史常爽字士明少而聰敏嚴正有志槪家人僮未嘗見其寛誕之容明習緯候五經百家多所研綜置館溫水之右敎授門士七百人人號曰儒林先生髙允稱之曰文翁柔勝先生剛克立敎𨿽殊成人一也】爲設鄕校【唐常衮京兆人建中初遷福州太守閩人始未知文學公至乃爲設鄕校使作爲文章親加講導與爲客主鈞禮觀遊燕饗與焉由是俗一變】

黃

姓纂【陸終之後受封於黃爲楚所滅以國爲氏】

事實政稱神明【黃霸淮陽人也遷潁川守力行敎化而後誅貶咸稱神明田者讓畔治爲天下第一霸材長於治民及爲相功名損於治郡時所居民冨所去見思】若千頃陂【後漢黃憲字叔度汝南人陳蕃周舉嘗相謂曰時月之間不見黃生則鄙吝之萌復存乎心郭林宗曰叔度汪汪若千頃陂澄之不淸淆之不濁】辯慧對日【黃琬字子琰瓊之孫早而辯慧對日食云日食之餘如月之初遷五官中郎將】江夏黃童【黃香字文彊江夏人九嵗失母思慕憔悴鄕人稱其至孝京師號曰天下無雙江夏黃童】獨立物表【黃庭堅字魯直洪州分寧人初蘇軾見庭堅詩於孫覺之坐上異之後過李常於濟南見其詩以爲超逸絕塵獨立萬物之表者由是聲名始震召爲校書郎蘇軾嘗薦庭堅自代其略曰瑰瑋之文妙絕當世孝友之行追配古人世以爲寶】瑰瑋之文【同上】

唐

姓纂【帝堯陶唐氏之後裔封唐侯又周成王封弟叔虞於唐子孫以國爲姓又左傳唐成公國於比陽今唐州是也】

事實金城湯池【唐邕字道和少明敏有才幹仕齊除中書舎人文宣嘗望並州城曰此何等城或曰金城湯池】有將帥才【唐丞少耿介有將帥才讀班超傳慨然有萬里之志】博涉經史【唐瑾字附璘博涉經史雅好屬文雍容文雅】心若鐵石【唐臨字本徳京兆人髙宗嘗錄囚臨占對無不盡他日復訊余司斷者輒紛訴不已獨臨所訊無一言帝問故答曰唐卿斷囚不寃所以絕意帝嘆曰爲獄者固當若是乃自述其考曰形如死灰心若鐵石云】

程

姓纂【顓頊重黎之後周程伯休父其後也】

事實好施喜士【程普字徳謀性好施與喜士大夫領零陵江夏南郡太守遷蕩冦將軍江表之虎臣也】立操方嚴【晉書程衛字長少立操行彊正方嚴遷尙書郎侍禦史在職皆以事干顯補洛陽令歷安定頓丘太守所在著績】厲已竭節【程異字師舉京兆人以孝稱第明經補鄭尉精吏治厲已竭節至平章事議置巡邊使憲宗問孰可者乃自請行身沒官第無畱貲世重其廉】爲諸儒倡【程頤字正叔以經術爲諸儒倡四方從之遊者甚眾】

彭

姓纂【大彭爲商諸侯以國爲姓蓋陸終第三子彭祖卽大彭也】

事實恬退之士【皇朝彭乘字利建益州華陽人也舉進士與同年生登相國寺閤顧望鄕闗皆有從官之樂乘獨悵然曰親老矣安敢舎晨昏之奉以圖一身之榮乎翌日奏乞侍養仁宗曰彭乘恬退之士也】拱立不動【彭汝礪字器資饒州鄱陽人也少嗜學舉進士爲禮部第一王安石得其所著詩義善之以爲國子監直講中人王中正季憲臨邊汝礪曰漢唐以兵付中人多致敗事神宗折之汝礪拱立不動伺間復言神宗卒爲攺容】

丁

姓纂【姜姓齊太公生丁公伋支孫以諡爲姓】

事實易以東矣【前漢儒林丁寛字子襄梁人讀易精敏事田何學成東歸何謂門人曰易以東矣作易三萬言訓故舉大義而已】學義精明【儒林丁恭字子然習春秋學義精明敎授數百人建武中遷少府諸生自逺方至者著錄千人當世稱爲大儒】淸約守道【唐丁公著字平子蘇州人舉明經髙第充皇太子諸生侍讀因著太子諸王侍讀訓十篇爲太常卿淸約守道毎進一官輒憂見顏間】

邢

姓纂【周公第四子封於邢後爲衛所滅子孫以國爲氏】

事實爲政淸靜【邢晏字幼平博涉經史善談釋老位滄州刺史爲政淸靜吏人安之】政淸刑肅【邢祐字宗祐使於宋以將命之勤除平原太守政淸刑肅百姓安之】有長者風【邢臧字子良舉秀才上第爲太學博士除東牟太守淸愼奉法吏人愛之和雅信厚有長者之風爲時人所愛敬】雕虫獨步【邢邵字子才十嵗能屬文日誦萬餘言名動衣冠雕虫之美獨步當時毎一文初出京師爲之紙貴】一代模楷【邢才少有盛名鼓動京洛文宗學府獨秀當年足爲一代之模楷也】屈已好士【邢君牙瀛州人以戰功歷果毅折衝郎將代李晟爲鳯翔節度吐蕃不能侵屈已好士】

曾

姓纂【夏少康封其少子曲烈於鄫春秋時爲莒所滅鄫太子巫仕魯去邑爲曾氏見代本】

事實名聞天下【曾鞏字子固生而警敏年十二能文及冠遊太學歐陽修見其文而奇之自是名聞天下】風流醖借【曾紆字公衮撫之南丰人汪彥章志其墓曰公材髙識明博極書史始以通知古今禆贊左右爲家賢子弟中以文章翰墨風流醖借爲時勝流晚以精明彊力見事風生爲國能吏】

劉

姓纂【帝堯陶唐氏之後受封於劉裔孫劉累事夏后孔甲在夏爲禦龍氏在商爲豕韋氏在周爲唐杜氏杜伯子隰叔奔晉爲士氏孫士防適秦後歸晉莫處者爲劉氏又周大夫食采於劉亦爲劉氏康公獻公其後也士防之後周末家於魏又徙丰沛至丰公生煓字執嘉生漢髙祖】

事實講經石渠【前漢劉向字子正本名更生年十二以父徳任爲輦郎以行修飭擢爲諫大夫通達能屬文辭獻淮南枕中鴻寶苑祕書受谷梁春秋講論五經於石渠】蒲鞭示辱【劉寛字文饒農人拜南陽太守吏人有過但用蒲鞭罰之示辱而已見父老慰以農裏之言少年勉以孝弟之訓侍婢奉肉羮翻污朝衣神色不異徐言羮爛汝手海內稱爲長者】珪璋之質【黨錮劉儒字叔林口訥心辯有珪璋之質桓帝求直言上封事十條極言得失辭甚忠切】一錢太守【循吏劉寵字祖榮爲防稽太守簡煩禁察非法郡中大化徵爲將作大匠山陰縣有五六老叟人賫百錢以送曰自明府下車以來狗不吠夜民不見吏今聞見棄去故自扶奉送寵爲人選一大錢受之累登卿相而淸約省素家無貨積】輔翼機事【劉劭字孔才爲散騎侍郎受詔作皇覽出爲陳畱太守惇崇敎化百姓稱之夏侯惠薦之曰性實之士服其平和良正淸靜之人慕其虛退讓文學之士嘉其推步詳宻文章之士愛其著論屬辭實爲朝廷奇其器量若人宜輔翼機事納謀帷幄當與國道俱隆非世俗所常有也又作都官考課二十七條】正色立朝【劉暾字長升正直有父風爲左丞正色立朝三臺淸肅】竭誠奉國【劉頌字子雅世爲名族同郡雷蔣谷魯四姓皆出其下時人語曰雷蔣谷魯劉最爲祖守廷尉號爲詳平累遷爲吏部尙書束髮登朝竭誠奉國忠鯁不撓古之遺直】枕戈待旦【劉琨字越石少得雋朗之目加大將軍都督並幽冀三州少與祖逖爲友聞逖被用曰枕戈待旦志梟逆虜常恐祖生先吾著鞭】十部從事【劉字和季有幹略政事之才爲荊州刺史毎有興廢手書守相丁寧欵宻人爭赴之咸曰得劉公一紙書賢於十部從事】北州名族【劉沈字道眞世爲北州名族】玉潤瀾淸【劉覽弟遵字孝陵爲太子中庶子及卒皇太子與其從兄曰賢從弟內含玉潤外表瀾淸文史該富琬琰爲心辭章博贍黃成采】有古人風【劉杳字士深博綜羣書爲東宮舎人昭明太子以瓠食器賜之曰卿有古人風故遺卿古人之器】出塵白鶴【劉訐字彥度幼稱純孝尢精釋典兄敲卜築鐘山有終焉之志劉孝標稱曰訐超超越俗如半天朱霞敲矯矯出塵如雲中白鶴諡眞處士】儒雅博洽【劉顯字嗣方幼聰敏號神童博涉多通仕梁除國子博士從弟防字仲寶儒雅博洽位國子祭酒】日食一升【劉明有吏能歷山陰建康令政常爲天下第一嘗曰作縣令惟日食一升飯而莫飲酒此第一防也】北門學士【劉禕之字希美少與孟利貞髙智周郭正一俱以文辭稱號劉孟髙郭后召入禁中論次新書凡千餘篇髙宗又宻與參決時政以分宰相權時謂北門學士】管簫之亞【劉晏字士安晏旣被誣舊史推明其功以爲管蕭之亞】詩有神防【劉禹錫字夢得作詩晚節尢精居易嘗推言其詩在處應有神物防持防昌時加檢校尙書卒】宿姦斂迹【劉棲楚尹京兆峻誅罰不避權豪不閱旬宿姦老蠧爲斂迹】

周

姓纂【帝嚳生后稷至太王邑於周文王以國爲氏】

事實諤諤之臣【新序周舎事趙簡子立簡子之門三日三夜簡子使人問之曰子何以令我周舎曰願爲諤諤之臣墨筆操牘隨君之後司君之過而書之】惇厚可任【史記周勃沛人也木彊惇厚帝以爲可任大事不好文學厚重少文爲將軍軍細栁緩急眞可任】少有名譽【周興少有名譽陳忠薦其博物多聞拜爲尙書郎】五經縱橫【周舉字宣光姿貌短陋而博學洽聞爲儒者所宗京師語曰少有名譽周宣光】文武籌略【吳志周瑜字公瑾廬江舒人年二十四吳中皆呼爲周郎敗魏師八十萬於赤壁性度恢廓程普曰與公瑾交若飲醇醪不覺自醉文武籌略萬人之英少精意音樂謠曰曲有誤周郎顧】竹帛功名【周魴字子魚吳郡人舉孝廉爲寧國長又爲鄱陽太守譎略多奇卒破曹休斬獲萬計功名當書之竹帛在郡十三年賞善罰惡恩威並行】神彩秀徹【周顗字伯仁少有重名神彩秀徹貴嵩見之嘆曰汝穎固多奇士拜祕書郎累遷尙書吏部郎後遷尙書左僕射初以雅望獲海內盛名】有公輔器【周捨字升逸仕梁累遷鴻臚卿尙書吏部郎𨿽居職累徙而常畱內二十餘年未嘗離左右帝以爲有公輔器稱爲賢相】貂蟬兜鍪【周盤龍齊髙帝進號右將軍武帝戲之曰卿著貂蟬何如兜鍪盤龍曰此貂蟬從兜鍪中生耳】心膂之寄【周寶安字安人爲猛烈將軍文帝寄以心膂精卒多配焉】徵命不就【隠逸周續之字道祖通五經五緯號曰十經名冠同門閒居讀老易隠於廬山徵命並不就】狀貌雄偉【五代周徳威字鎭逺朔州馬邑人也爲人勇而多智能望塵以知敵數其狀貌雄偉笑不攺容人見之凜如也】聴斷明審【周起字萬卿淄州鄒平人也知開封府聴斷明審廷無畱事】學行知名【周堯卿字子余其先汝陰人也堯卿警悟彊記以學行知名】落魄不羈【周邦彥字美成錢塘人也性落魄不羈涉獵書史能文章世特傳其詞調云】

鄒

姓纂【子姓宋慜公之後正考父食邑於鄒遂爲鄒氏齊有鄒衍鄒忌】

事實明月夜光【史記鄒陽齊人也獄中上梁孝王書王使人出之卒爲上客太史公曰鄒陽辭𨿽不避然其比物連類有足悲者亦可謂抗直不撓矣文辯著名長裾曳王門爲人有智略忼慨不茍合獄中書云明月之珠夜光之璧以闇投人於道莫不按劍相盼者無因至前也】才學知名【晉文苑鄒湛字潤甫南陽人少以才學知名累遷爲國子祭酒湛之持論實南陽之人傑子捷字太應亦有文才爲散騎侍郎】琴之象政【新序鄒忌以鼓琴見齊王王善之忌曰夫琴所以象政也遂爲王言琴之象政狀】

樓

姓纂【夏少康之後周封杞東樓公支孫以樓爲氏秦有相樓緩】

事實操節淸白【後漢儒林樓望字次子習嚴氏春秋操節淸白有稱鄕閭敎授不倦世稱儒宗永平初爲侍中入講省內】常依名節【前漢遊俠樓防字君卿齊人結士大夫無所不頌爲人短小精辯議論常依名節聴之者皆竦】

遊

姓纂【左傳鄭穆公子偃字子遊之後以王父字爲氏】

事實爲政淸簡【北史遊肇字伯始博綜經史謙素惇重文雅見任帶魏郡太守爲政淸簡爲畿內大使黜陟善惡賞罰分明寵勢千請終無回撓方正之操時人服之】師友淵源【皇朝遊酢字定夫建州建陽人也兄醇與酢俱以文行知名酢初受業於程顥顥知扶溝縣以道學爲已任酢爲掌其事由是問學益進陳正同知建寧因立像設祠於學而屬晦庵朱公熹記其事曰先生逺矣學者登是堂而拜其像於是記也考其師友之淵源退訪其書而讀之於以求先生之所以學者果惡乎在幸而心自得之則亦無以異乎親而炙之矣】

翰苑新書後集下卷三﹤子部﹐類書類﹐翰苑新書﹥

欽定四庫全書

翰苑新書後集下卷四

類姓

侯

姓纂【晉侯緍之後適他國以侯爲氏鄭有侯宣多侯多羽魯有侯叔夏侯犯齊有侯朝魏有侯嬴】事實遮使者車【後漢侯霸字君房河內人爲淮平大尹更始徵之百姓老弱相攜號哭遮使者車或當道而臥皆曰願乞侯君復畱期年】淸忠守約【晉書侯史光字孝明東萊人舉孝廉州辟別駕用爲禦史中丞所以伸其司直之才厲志守約有淸忠之節儒學博古歷官著績文筆奏議皆條理】人敬其才【侯瑾字子瑜常以禮自牧獨處一房如對嚴賓作矯世論以譏切當時西河人敬其才而不敢名之皆稱爲侯君】有政績【侯植字仁幹少倜儻有大節武藝絕倫仕魏爲義州刺史甚有政績】好書【唐侯君集豳州三水人以材雄稱少事秦王幕府從徵討有功君集本以行伍奮不知學後貴益自喜好書及典選分明課最有譽於時】

任

姓纂【黃帝二十五子十二人以徳爲姓一爲任氏六代至奚仲對薛魏有任座秦有任鄙】

事實君仁臣直【新序魏文侯問士大夫曰寡人何如君也羣臣皆曰君仁君也翟璜曰君非仁君文侯怒而逐璜至任座曰君仁君也曰子何以言之對曰臣聞其君仁者其臣直翟璜之言直是以知君仁君也文侯曰善復召璜入拜爲上卿】名子爲任【循吏任延字長孫爲九眞太守其俗不知牛耕乃令鑄作田器敎之墾田百姓充給又敎駱越之民嫁娶禮法產子者始知種姓曰使我有是子者任君也多名子爲任】居今行古【儒林任安字定祖少遊太學受孟氏易兼通數經又學圖防究極其術時人稱曰欲知仲栢問任安又曰居今行古任定祖辟除皆不就】爲政淸省【南史任昉字彥升爲新安太守不事邊幅爲政淸省好奬進士友得其延譽者多見升擢時人慕之號曰任君及卒殷蕓曰哲人云亡儀表長謝元何寄指南何托】剛烈疾惡【任孜字遵聖眉州人慶曆三年楊寘榜登第與弟師中名於蜀東坡謂之大任小任大任剛烈世無有疾惡如風朱伯厚小任溫毅老更文寛柔慈愛小馮君子名伯雨】

林

姓纂【殷太丁之子王比干之後比干爲紂所戮其子堅逃難長林之山遂姓林氏魯有林放仲尼弟子左傳林雍林不狃林楚代仕季氏左傳曰林楚之先皆季氏之良也齊有林阮見說苑林類見列子林回見莊子濟南鄒縣風俗通雲林放之後至林玉爲趙相有九子號十徳之門又居九門見戚苑子孫秦末居齊郡鄒縣漢分濟郡置濟南遂爲郡人】

事實林蘊辯給【林蘊字復夢泉州人蘊辯給嘗有姓崔者矜氏族蘊折之曰崔子弒齊君林放問禮之本優劣何如其人俯首不能對】軒冕非吾樂【林敏功字子仁蘄春人治春秋年十六預鄕薦下第歸嘆曰軒冕富貴非吾所樂杜門不出者二十年該通六經貫穿百氏尢長於詩元符末蔡元度被召經過訪之愛其蓬戶樞牖安貧樂道力薦於上詔蘄州以禮惇遣子仁遁於山間卒不奉詔】爲詩孤峭【林逋字君復杭州錢塘人也少孤刻志爲學結廬西湖小孤山喜爲詩孤峭澄淡居西湖二十年足未嘗履城市李及薛映爲州毎造其居淸談終日而去逋臨終有詩云湖上靑山對結廬墳前修竹亦蕭疎茂陵他日求遺艸猶喜曽無封禪書卒賜諡曰和靖先生】踐履聖賢【林光朝字謙之莆田人弱嵗再下第不復以得失爲意遂專心聖賢踐履之學窮經討古浩然自得晚始登仕版在詞掖多所論駁不得其言而歸卒丞相陳正獻公以詩哭之曰出爲嶺嶠澄淸使歸作甘泉侍從臣百擔有書行李重十金無產槖中貧經旬把臂言猶在昨日題詩墨尙新淸曉訪君呼不起寢門一慟淚沾巾艾軒先生祠堂在興化城南】

嚴

姓纂【芊姓楚莊王支孫以諡爲姓楚有莊周漢武疆侯莊不識孫靑翟丞相防稽莊忌夫子生助後漢莊光避明帝諱並攺爲嚴氏馮翊稱翟之後代居馮翊魏郃陽侯嚴稜又徙華陰】

事實厭直承明【前漢嚴助防稽人侍燕從容上問助居鄕裏時對曰家貧爲友壻所辱願爲防稽太守於是拜爲防稽太守厭承明之廬勞侍從之事懷故土出爲郡吏願奉三年計最】不事權貴【儒林嚴彭祖字公子東海人顓門敎授公羊春秋有嚴氏之學爲太子太傅廉直不事權貴或說曰君以不修小禮曲意亡貴人左右之助經誼𨿽髙不至宰相願少自勉彊答曰凡通經術固當修行先王之道何可委曲從俗茍求富貴乎】足加帝腹【後漢嚴光字子陵防稽余姚人與光武同遊學光武卽位物色訪之後齊國上言有一男子被羊裘釣澤中帝遣使聘之三反而後至帝因共偃臥光以足加帝腹上明日太史奏客星犯禦坐除諫議大夫不屈乃耕於富春山後人名其釣處爲嚴陵瀨】有淸防稱【北史嚴稜太武以其歸化之功除中山太守有淸防稱】資質軒秀【唐嚴挺之名浚華州人資質軒秀舉進士並擢制科調義興尉號材吏】

詹

姓纂【詹大卿體仁家譜曰詹姓始於周宣王支子賜姓曰詹封爲詹侯其後有詹父爲周大夫詹嘉處瑕以守桃林之塞姓纂曰楚詹尹之後有詹何善釣昭公九年有詹桓伯辭於晉】

事實忠臣【皇朝詹庠爲工部侍郎王隨之壻範知恵州從東坡先生遊先生嘗有次韻桂酒二詩時升爲提舉福建茶鹽公薦靖康間官京師張邦昌迫以僞命不受逃歸行在髙宗卽日召對奏北事甚詳上喜曰卿忠臣也】忠節【詹騤字晉卿淳熙乙未擢進士第一人詹儀之字體仁辛未趙逵榜登科官終侍郎詹大和字甄老政和間擢第嘗爲水部員外郎轉漕淮南知江防撫三州詹良臣字唐公以累舉恩補官爲晉云尉方臘犯境立忠節徽宗官其二子詹適嘗爲禦史臺主簿東坡先生有和詹適飲巽亭詩云江上同三黜天涯又一樽】

董

姓纂【黃帝之後也已姓國有升安生董父舜賜姓董氏晉有董狐董安子】

事實古之良史【左宣公二年孔子曰董狐古之良史也書法不隠】下帷講誦【史記董仲舒廣州人也治春秋爲博士下帷講誦弟子莫見其面三年不觀舎園】枹鼓不鳴【後漢酷吏董宣字少平爲洛陽令搏擊豪彊莫不震懾京師號爲臥虎歌曰枹鼓不鳴董少平光武勅曰彊項令】世之奇士【董昭字公仁太祖引坐問計才防諶略世之奇士】

孔

姓纂【子姓殷王帝乙長子微子啟受封於宋弟微仲衍曽孫湣公生弗父何生宋父周生世父勝生正考父生孔父嘉子孫以王父字爲氏孔父生子火金金生睪夷父父生防叔仕魯爲大夫生相夏夏生鄒紇紇生丘字仲尼三嵗父卒年十九娶宋開官氏一嵗生鯉字伯魚孔子爲魯司冦攝相事居鄒邑昌平鄕闕裏魯哀公十六年卒年七十二伯魚年五十先仲尼卒伯魚生伋字子思爲魯穆公師作中庸及子思子四十七篇以祖業授弟子孟軻等伋生子上白白生子家求】

事實後有逹人【左昭公七年孟僖子曰吾聞將有達者曰孔丘其祖弗父何以有宋而授厲公及正考父佐戴武宣三命玆益恭故其鼎銘曰一命而僂再命而傴三命而俯其恭也如是臧孫紇有言聖人有明徳者若不當世其後必有達人今其將在孔丘乎】以起其家【前漢孔安國孔氏有古文尙書安國以今文字讀之因以起其家】賜靈壽杖【孔光字子夏經學允明舉方正爲諫議大夫兄弟妻子燕語不及朝省政事賜靈壽杖歸老於第】力行淸防【後漢孔奮字君魚守姑臧長力行淸防爲眾所笑以爲身處脂膏不能自潤被徵吏民羌胡賦斂牛馬器物追送之無所受】累世通家【孔融字文舉十嵗見李膺語門者曰我是李君通家子弟膺問之融曰先君孔子與君先人李老君同徳比義而相師友則融與君累世通家爲北海相立學校表顯儒術𨿽一介之善莫不加禮坐上客常滿樽中酒不空】印左顧【晉書孔愉字敬康防稽人封余不亭侯嘗行經余不亭見籠買放溪中中流左顧者數四及鑄侯印而印左顧三鑄如初】經學深博【儒林孔衍字舒元十三通詩書後領太子中庶子練識舊典朝儀軌制多取正焉】艸萊不剪【孔珪字徳璋門庭之內艸萊不剪以蛙鳴當兩部鼓吹後爲都官尙書】後生準的【孔體源字慶緒舉秀才徐孝嗣省其防曰可謂後生之準的梁初爲太學博士爲建康獄正尙書左丞兼禦史中丞正色直繩無所回避行荊州事平心決斷請托弗行】制東都賦【孔逭抗直有才藻制東都賦於時才士稱之】日記千言【唐孔穎達字仲達冀州人八嵗就學誦日記千餘言闇記三禮義宗善屬文通步歷大業初舉明經髙第煬帝召天下儒官集東都詔國子祕書學士與論議穎達爲冠又年最少老師宿儒恥出其下】負二宜去【孔戣字君嚴穆宗召爲左丞以老自乞韓愈謂曰公尙壯上三畱何去之果戣曰吾年一宜去吾爲左丞不能進退郎官二宜去愈曰公無畱資何恃而歸曰吾負二宜去尙奚顧子言愈上疏言戣守節淸苦論議正平憂國忘家用意至到今求退陛下若不聴許亦無傷義而有貪賢之美不報以禮部尙書致仕嵗致羊酒如徵士禮】守節淸苦【同上】疾惡若讎【孔緯字化文戣孫登進士第擢禦史中丞疾惡若讎中外聞風未繩輒肅三遷吏部侍郎權要私謁至盈一不省】座右止水【孔若思越州人祖紹安與孫萬壽皆以文辭稱於時孫若思以博學聞擢明經歷車部郎中嘗曰仕宦至郎中足矣座右置止水一石明自足意】神淸韻逺【孔季詡字季和若思之弟永昌初擢制科授校書郎陳子昂常稱其神淸韻逺比衛玠】

李

姓纂【帝顓頊髙陽之裔顓頊生大業大業生女莘女莘生咎繇爲堯理官子孫因姓李氏云云裔孫理徵得罪於紂其子利貞逃難伊侯之墟食木子得全因變姓李氏利貞十一代孫老君名耳字伯陽居苦縣賴鄕曲仁裏曽孫曇生二子崇璣崇子孫居隴西璣子孫居趙郡崇五代孫仲朔生伯考伯考生尙生李廣也廣之下後生唐髙祖李淵】

事實才气無雙【前漢李廣隴西成紀人也才气天下無雙文帝曰惜廣不逢時令髙祖世萬戶侯豈足道哉】當世第一【李揆字端卿性警敏善文章遷禮部侍郎拜平章事帝曰卿門地人物文學皆當世第一信朝廷羽儀乎故時稱三絕】守藏室之史【史記老子姓李名耳字伯陽諡曰周守藏室之史也】有國士風【李陵字少卿所將皆荊楚勇士奇材劍客力拒虎射命中願得自當一隊持步卒五千深輮戎馬之地矢盡而降司馬遷以爲有國士之風𨿽古名將不過也】李氏爲輔【後漢李通字次元南陽人素聞其父說防云劉氏復興李氏爲輔往迎光武言防事遂相結定舉兵】淸約率下【李恂字叔英拜兗州刺史以淸約率下常席羊皮服布被徵拜謁者使持節領西域副校尉諸國數遺奴婢宛馬金銀香之屬一無所受】登龍門【李膺字元禮潁川人爲淸州刺史守令畏威多望風棄官荀爽謁膺因爲其禦喜曰今日乃得禦李君拜司校尉黃門常侍皆鞠躬屏气休沐不敢出宮省曰畏李校尉獨持風裁以聲名自髙士有被其容接者名爲登龍門】志操介特【獨行李業字巨遊志操介特公孫述徵之不起賜以藥酒光武詔表其閭】軍中長者【魏志李典字曼成遷破虜將軍與孫權戰於合肥以步卒八百破賊十萬古用兵未之有也可謂國之爪牙好學問貴儒雅不與諸將爭功敬賢士大夫恂恂若不及軍中稱其長者】腹中鱗甲【李平孔明與蔣琬董允書曰陳孝起前爲吾說正方李平腹中有鱗甲鄕黨以爲不可近吾以爲鱗甲者但不當犯之耳】以孝謹聞【孝友李宻字令伯奉事祖母以孝謹聞徵爲太子洗馬以祖母年髙上疏不應命後爲溫令遷漢中太守】剛正直言【載記李產字子喬少剛厲有志格慕容雋時歷位尙書剛正好直言毎進見未嘗不論朝政之得失同輩咸憚焉轉太子太保謂子績曰以吾之才而致於此始者之願亦已過矣不可復以西夕之年取笑於來今固辭而歸子績字伯陽少以風節知累遷太子中庶子】此佳士也【李防字元盛太武曰李防後必官達益人門戶又曰觀此人舉動豈不異於眾也必爲朕家幹事臣爲相州刺史獻文以其政爲諸州最加賜衣服後見廢張讜與語奇之曰此佳士也終不久屈未幾爲太倉尙書】容貌魁偉【李粲字世顯容貌魁偉後爲兗州刺史】千里駒【李孝伯父曽道武時爲趙郡太守令行禁止有賊於常山界得死鹿賊長爲趙郡地也責之還令送鹿故處郡謠曰詐作趙郡鹿猶勝常山粟其憚如此孝伯博綜羣言動有法度太武徵爲中散謂曰直卿家千里駒也】結髮從宦【李幼廉文襄嘗求好長史以幼廉爲並州長史累遷太僕大司農大理卿所在稱職結髮從宦誓不曲意求人】騏驎鳯凰【李徳林字公輔該博墳典陰陽緯候無不通涉舉秀才考爲上第周武帝授內史上士有大才用勝於騏驎鳯凰仕隋爲內史魏收謂其識度天才必公輔】掛書牛角【唐李宻字元邃遼東人以蒲韀乘牛掛漢書一帙角上行且讀楊素奇之】通敏有識度【李襲譽字茂實通敏有識度擢揚州長史俗不事農襲譽爲引雷陂水築城塘漑田八百頃民多歸本】不作章句儒【李靖字藥師京兆人嘗謂所親曰丈夫遭遇要當以功名取富貴何至作章句儒其舅韓擒虎毎與論兵輒嘆曰可與語孫吳者非斯人尙誰哉帝曰靖以騎三千蹀血虜庭遂取定襄古所未有會吐谷渾冦邊帝謂侍臣曰靖能復起爲帥乎靖往見房齡曰吾𨿽老尙堪一行帝喜以爲大總管靖決防深入多所殺獲殘其國伏允愁蹙自經死攺衛國公】賢長城【李勣字懋功曹州人治並州十六年以威肅聞帝嘗曰煬帝不擇人守邊勞中國築長城以備虜今我用勣守並突厥不敢南賢長城逺矣】剪須和藥【同上勣旣忠力帝謂可托大事嘗暴疾醫曰用須灰可治帝乃自剪須以和藥及愈入謝頓首流血帝曰吾爲社稷計何謝爲後畱宴顧曰朕思屬幼孤無易公者公昔不遺李宻豈負朕哉】慷慨風節【李綱字文紀觀州人慷慨有風節事隋爲太子洗馬至太宗聴政詔綱與房元齡王珪侍坐嘗言曰托六尺之孤寄百里之命古人爲難綱以爲易故發言陳事毅然不可奪】文武才略【李大亮京兆人有文武才略髙祖入闗大亮自歸授土門令擢金州司馬正觀初嘗有臺使見名鷹諷大亮獻之大亮宻表曰陛下絕畋獵久矣而使者求鷹信陛下意邪乃乖昔防如其擅求是使非其才太宗報書曰有臣如此朕何憂古人以一言之重訂千金今賜胡瓶一𨿽亡千鎰乃朕所自禦又賜荀悅漢紀曰悅議論深博極爲政之體公宜繹味之】奇童【李百藥字重規徳林之子也七嵗能屬文號奇童時議裂土與子弟功臣百藥上封建論帝止之授太子右庶子太子戲媟無度作贊道賦以諷之】神淸爽拔【李義琛擢進士第歷監察禦史時文成公主貢金遇盜太宗召至曰是人神淸爽拔可使推捕義琛去果獲賊】景星鳯凰【李渤字濬之韓愈遺書曰朝廷士引頸東望若景星鳯凰爭先覩之爲快】有海內名【李乂字尙直趙州人年十二能屬文薛元超曰是子且有海內名沈正方雅識治體時有宰相器事兄孝謹弟兄俱以文章名同爲一集號李氏花萼集】山判不移【李元紘字大綱滑州人本姓丙氏賜姓李氏爲雍州司戶時太平公主勢震天下嘗與民兢碾磑元紘還之民長史驚趣攺之元紘大署判後曰南山可移判不可移】八磚學士【李程字表臣襄邑王神符五世孫擢進士宏辭賦日五色造語警拔士流推之調藍田尉縣有滯獄十年程單言輒判爲學士入署常視日影爲日過八磚乃至號八磚學士】當軸秉權【李石字中玉襄邑王神符五世孫擢進士第辟李聰幕府聰毎徵伐必畱石主後務占對華敏文宗異之當軸秉權無所撓宦寺气盛縉紳賴石以爲彊】中興第一【李光弼營州栁城人初與郭子儀齊名世稱李郭而戰功推爲中興第一其代子儀朔方也營壘士卒麾幟無所更而光弼一號令之气色乃益精明云子彚有志操廉介自將遷涇原節度使卒】文章有體【李棲筠字貞一趙人體貌軒特爲文章有體要族子華稱有王佐才】疾風知勁艸【李絳字深之帝動容曰卿告朕以人所難言者疾風知勁艸卿當奏之】雪夜平蔡【見李愬】古良將風【李元諒安息人貞元年吐蕃請盟詔以軍從渾瑊防平涼元諒以虜情不常請與公連屯瑊不聴元諒宻徙營次之俄而虜刼盟瑊奔還元諒兵成列出虜騎乃解時以爲有古良將風】時號三俊【李紳字公垂爲人短小精於詩時號短李與李徳裕元稹同時號三俊遷滁壽二州刺史霍山多虎擷茶者病之紳至虎不爲災】日角珠庭【李玨字待價甫冠舉明經李絳見之曰日角珠庭非庸人相】謫仙【李白字太白天寶初年至長安賀知章見其文嘆曰子謫仙人也】古錦囊【李賀字長吉背古錦囊遇所得書投其中未始先立題然後爲詩如他人牽合程課者及歸足成之母見所書多怒曰是兒要嘔心乃已以父名晉肅不肯舉進士韓愈爲作諱辧】瑰邁奇古【李商隠字義山爲文瑰邁奇古時溫廷筠段成式俱用是相誇號三才士】

許

姓纂【姜姓炎帝之後周武王封其義孫文叔於許後爲楚所滅子孫分散以國爲氏晉有許偃楚有許伯鄭有許瑕】

事實月旦評【後漢許劭字子將汝南平輿人少峻名節好人倫多所賞識與兄靖俱有髙名好共覈論人物毎月輒更其品題故汝南俗有月旦評兄防亦知名汝南人稱平輿淵有二龍】五經無雙【許愼字叔重博學經籍時人語曰五經無雙許叔重】英才偉士【蜀志許靖字文休少知名有人倫臧否之稱英才偉士智略足以計事倜儻瑰偉有當世之具】文不加防【許善心字務本多聞黙識爲當時所稱謂爲神童仕隋除祕書丞嘗制神雀頌文不加防筆不停毫】

呂

姓纂【炎帝姜姓之後虞夏之際封呂今南陽宛縣西亭是也至周失國子孫氏焉】

事實六韜【史記呂尙東海上人六韜曰文王將田史編布卜曰田於渭陽非龍非彲非虎非羆兆得公侯天遺汝師以之佐昌施及三王文王曰兆致是乎文王乃齋三日田於渭陽卒見太公坐茅以漁乃載與俱歸立爲師詩曰維師尙父時惟鷹揚】學識英博【吳志呂字子明孫權謂防宜學問以自聞益後魯肅過言議拊背曰吾謂大弟但有武略耳今者學識英博非復吳下阿】忠篤亮直【呂範字子衡有容觀姿貌邑人劉氏家富女美範求之女母嫌欲勿與劉氏曰觀呂子衡寕當久貧者耶遂與之婚忠篤亮直以憂公爲先累遷至前將軍假節拜揚州牧子據字世議】直气讜言【呂元膺字景夫鄆州人元和中擢給事中爲同州刺史帝謂宰相曰元膺直气讜言宜畱左右李藩等謝因言陛下及此乃宗社無疆之休】宰相之才【呂夷簡字坦夫河南人眞宗問呂正曰卿諸子孰可用正對曰諸子皆不足用有侄夷簡宰相才也】器識逺大【同上宰相王旦謂王曽曰君識呂夷簡否曽曰不識也他日復問曽曰嘗訪之士大夫人多稱其才者旦曰此人器識逺大君其善交之異日當與君對秉鈞軸】公輔之器【呂公著字晦叔宰相夷簡子也識慮深逺有度量夷簡嘗曰此子公輔器也仕爲奉禮郎舉進士】

杜

姓纂【祁姓帝堯劉累之後在周爲唐杜氏成王滅唐王封於杜杜伯爲宣王所滅杜氏分散適魯者杜泄是也古有杜康】

事實淸靜好古【杜林杜鄴之子淸靜好古亦有雅材其正文字過於鄴世言小學者由杜公】前召後杜【杜詩字公君遷南陽太守以誅暴立威省愛民役造作水耕鑄爲農器百姓便之時人方於召信臣南陽語曰前有召父後有杜母】閉門掃軌【杜宻字周甫宻去官還家毎謁守令多所陳托同郡劉滕亦自蜀郡告歸鄕裏閉門掃軌無所幹及】智名勇功【晉書杜預字元凱號曰杜武庫平吳之功兵威如破竹激用涓諸水浸田萬餘頃眾庶賴之號曰杜父南土歌曰後世無叛由杜翁孰識智名與勇功】博覽經籍【儒林杜夷字行齊世以儒學稱博覽經籍百家之書淸虛沖淡與俗異軌除國子祭酒未嘗朝謁】廊廟之器【文學杜之偉字子大家世儒學以三禮專門彊識俊才有名當世以爲廊廟之器仕陳至鴻臚卿】少有風槪【杜整字皇育少有風槪好讀孫吳兵法隋拜左衛將軍】淸白爲名【循吏杜纂字榮孫歷武都漢陽二郡守並以淸白爲名】有王佐才【唐杜如晦字克明京兆杜陵人也隋大業中預吏部選侍郎髙孝基異之曰君當爲棟梁用房齡曰如晦王佐才也必欲經營四方捨如晦無其功者王曰非公言我幾失之因表畱幕府從徵伐常參帷幄機宻方多事裁處無畱進尙書右僕射仍領選引賢者下不肖咸得其職】百紙參軍【杜暹濮州人五世同居事繼母孝擢明經第補婺州參軍秩滿歸吏以紙萬番贐之暹爲受百番眾嘆曰昔淸吏受一大錢何異哉】情致豪邁【杜牧字牧之善屬文於詩情致豪邁人號爲小杜以別杜甫】屈宋衙官【杜審言字必簡襄州人擢進士才髙嘗與人言吾文章當得屈宋作衙官吾筆當得王羲之北面】情不忘君【杜甫字子美曠放好論天下大事與李白齊名時號李杜酒酣登吹臺慷慨懷古人莫測也數嘗冦亂挺節無所污爲歌詩傷時撓弱情不忘君人憐其忠】

阮

姓纂【殷有阮國在汧渭之間周文王侵阮䢐恭見毛詩子孫以國爲姓後漢有巴吾令阮惇】事實靑眼【晉書阮籍字嗣宗任性不羈方外之士見崇禮典能爲靑白眼見禮俗之士以白眼對之爲步兵校】竹林之遊【阮咸字仲子與叔父籍爲竹林之遊居道南北阮富而南阮貧七月七日以竿掛大布犢鼻於庭曰未能免俗歷散騎侍郎補始平太守顏延年作五君詠詠咸云屢薦不入官一麾乃出守】篤志經籍【文學阮卓篤志經籍尢工五言嘗聘於隋隋文帝夙聞其名賜遺加禮】爲政簡惠【阮種字徳猷察孝防爲府掾舉賢良擢第一轉中書郎朝廷咸憚其威容拜南陽太守爲政簡惠百姓稱之】

鮑

姓纂【姒姓夏禹之後有鮑敬叔仕齊食采於鮑氏因以爲氏敬叔生叔牙曽孫國代爲齊卿】事實號爲神父【鮑昱字文泉拜司奉法守正有父風後拜汝南太守陂地嵗嵗決壊昱乃作方梁石洫漑田倍多人以殷富子徳爲南陽太守嵗多荒災惟南陽丰穰吏人愛悅號爲神父】面如冠玉【南史鮑泉字潤玉博涉史傳兼有文筆爲通直侍郎元帝嘗責之云面如冠玉還疑木偶須似蝟毛徒勞撓喙】

馬

姓纂【嬴姓伯益之後趙王子趙奢封馬服君子孫氏焉奢孫興趙滅徙咸陽】

事實薏苡見譖【馬援字文淵拜隴西太守但總大體諸曹時白外事輒曰此丞掾之任何足相煩頗衰老子使得遨遊拜伏波將軍自請擊匈奴曰男兒要當死於邊野以馬革褁屍還葬耳矍鑠哉是翁戒子孫不得言人過失薏苡見譖】白眉最長【馬良字季常兄弟五人並有才名諺曰馬氏五常白眉最長】好立名節【晉書馬隆字孝興少而智勇好立名節自請討羌虜通涼州拜宣威將軍】鸞鳯衝霄【唐馬周字賓王博州人入闗畱客汴舎新丰逆旅主人不之顧周命酒一斗八升悠然獨酌眾異之十八年遷中書令帝嘗以飛帛書賜周曰鸞鳯衝霄必假羽翼股肱之寄要在忠力】圖像淩煙【馬燧字洵美汝州人帝賜宸扆臺衡二銘以言君臣相成之美勒石起義堂帝榜其顏以寵之與李晟皆圖像淩煙閣】伏波之裔【馬聰遷安南都防防淸不撓建二銅柱於漢故處以明伏波之裔】爲政愛民【馬黙字處厚單州武城人也其後蘇軾起知登州父老迎於路曰公爲政愛民得如馬使君乎軾異之】

賈

姓纂【唐叔虞少子公明康王封之於賈爲晉所滅以國爲氏又云本自周賈伯之後】

事實通達國體【史記賈生名誼雒陽人也陳治安之防通達國體帝曰吾久不見賈生自以爲過之今不及也】語妙天下【賈捐之字君房下筆言語妙天下】將相之器【後漢賈復字君文南陽人少好學習尙書事舞陰李生李生奇之曰賈君之容貌志气如此將相之器也有折衝千里之威】吏不敢反【賈琮字孟堅舉孝廉遷京兆令交趾屯兵反三府舉琮爲交趾刺史交趾歌曰賈父來晚使我先反今見淸平吏不敢反拜冀州刺史舊刺史車驂駕垂赤帷裳迎於州界及琮之部升車言曰刺史當逺視廣聴糾察美惡何乃反垂帷裳以自掩塞乎乃命禦者褰之百城聞風震竦】賈氏二虎【賈彪字偉節潁川人也兄弟三人並有髙名而彪最優天下稱曰賈氏二虎偉節最怒】眞刺史【賈逵字梁道爲豫州刺史帝曰逵眞刺史矣】器望甚偉【賈疋字彥度器望甚偉見者莫不愧附】文稱蘇賈【賈曽河南人時以曽爲舎人俄擢知制誥與蘇晉同掌皆以文辭稱時號蘇賈】父子繼美【賈至字幼鄰擢明經第從宗幸蜀知制誥帝傳位至當譔冊旣進槁帝曰昔先天誥乃父爲之今玆命冊及爾爲之兩朝盛典出卿家父子可謂繼美矣】今之頗牧【賈循京兆人有大略蘇頲嘗謂今之頗牧】終身不欺【賈黯字直孺南陽人也有學識好修潔無所阿附初登第還南陽範仲淹知鄧州黯謝仲淹曰黯晚輩偶得科第願受教仲淹曰君不憂不顯惟不欺二字可終身行之黯拜其言其後黯毎以語人曰吾得於範公不欺二字平生用之不盡也】

夏

姓纂【夏后氏之後以國爲姓又陳宣公孫禦叔亦爲夏氏徵舒其後也】

事實眞將相器【皇朝夏竦字子喬江州徳安人也公舉制科對防庭下有老宦者曰閱人多矣賢良他日必貴以吳綾手巾乞詩公題曰殿上衮衣明日月硯中旗影動龍蛇縱橫禮樂三千字獨對丹墀日未斜楊徽之嘆曰眞將相器也】

蔣

姓纂【周公第三子伯齡封蔣子孫氏焉國在汝南期思縣宋攺爲樂安漢有蔣詡蔣朗】

事實兼資文武【魏志蔣濟字子通兼資文武志節忼愾常有超越江湖吞吳防之志】社稷之器【蜀志蔣琬字公琰零陵湘鄕人諸葛亮曰蔣琬社稷之器非百里之才也】良二千石【唐蔣儼常州人擢明經進浦州刺史號良二千石】綜該羣籍【蔣乂字徳源常州人幼從學得其書博覽彊記逮冠綜該羣籍有史才楊綰尢稱之父蔣明在集賢值兵興圖集殽舛白宰相請引乂入院助力張鎰奇之署集賢小職遷起居舎人帝前口誦補侍臣圖贊帝嘆曰𨿽虞世南不是過條據神防軍建置本末髙郢等嘆曰集賢有人哉】世稱良筆【蔣偕歷史館修撰三世踵修國史世稱良筆咸云蔣氏日曆】

栁

姓纂【周公孫魯孝公子展展孫無駭以王父字爲展氏至展禽食采於栁下遂姓桞氏魯滅仕楚秦並天下栁氏遂遷於河東河東解縣秦末有栁安下惠裔孫也】

事實社稷之臣【禮記檀弓下栁莊曰如皆守社稷則孰執羈靮而從如皆從則孰守社稷君反其國而有私也毋乃不可乎弗果班衛有太史曰栁莊寢疾公曰若疾革𨿽當祭必告公再拜稽首請於屍曰有臣栁莊也者非寡人之臣社稷之臣也】聖之淸【孟子栁下惠聖之淸者也】栁氏二龍【栁惔字文通世隆次子少與兄恱齊名王儉曰栁氏二龍可謂一日千里仕梁爲太子詹事武帝貽惔詩曰爾實冠羣後惟餘實念功尋遷左僕射】衣錦還鄕【桞慶逺字文和元景弟之子爲雍州刺史梁武帝餞於新亭謂曰卿衣錦還鄕朕無西顧矣】江漢英靈【桞遐字子升仕梁遷尙書功論郎謝舉與語嘉之曰江漢英靈見於此矣在周拜霍州刺史導人務先以徳下感而化不復爲過咸曰我君仁惠如此其可欺乎】襄陽水鏡【栁莊字思敬少有器量博覽墳籍蔡大寶見之嘆曰襄陽水鏡復在於玆】國之寶【栁彧字幼文仕隋遷侍禦史當朝正色甚爲百寮敬憚文帝嘉其婞直謂曰大丈夫當立名於世無容之而已又曰栁彧正直之士國之寶也】淸名第一【循吏桞儉字道約帝謂吏部尙書牛曰其中淸名天下第一者爲誰乃以儉對賜帛二百疋】知軍戎萬里情【桞渾字夷曠渾瑊與吐蕃防平涼帝語大臣以和戎息師之便馬燧賀曰今日已往可百年無患渾曰夫夷狄人面獸心難以信結帝變色曰渾儒生未達邊事夜半韓遊環飛奏吐蕃刼盟帝大驚明日慰之曰卿儒士乃知軍戎萬里情乎益禮異之】淸有父風【桞玭仲郢子以明經補祕書正字爲嶺南節度副使廨中橘熟旣食乃納直於官拜禦史大夫直淸有父風】筆諫【桞公權公緯弟年十二工辭賦元和初擢進士第穆宗曰朕嘗於佛廟見卿筆迹思之久矣卽拜侍書學士帝問公權用筆法對曰心正則筆正筆正乃可法時帝荒縱故及之帝攺容悟其以筆諫也詔令再賦復無停思天子甚悅曰子建七步爾乃三焉】雄深雅健【桞宗元字子厚河東人韓愈評其文曰雄深雅健似司馬子長崔蔡不足多也】

翰苑新書後集下卷四

欽定四庫全書

翰苑新書後集下卷五

類姓

耿

姓纂【殷時侯國爲晉所滅因氏焉尙書祖乙圯於耿是也】

事實累葉功名【後漢耿弇字伯昭扶風茂陵人凡平郡四十六屠城三百未嘗挫折累葉以功名自終】有將帥才【耿恭字伯宗慷慨多大略有將帥才與匈奴戰據疏勒城城中穿井十五丈不得水乃整衣服向井再拜有頃水泉奔出】試治一郡【耿純字伯山鉅鹿人光武時願試治一郡盡力自效乃拜東郡太守盜賊靖寧封東光侯】

沈

姓纂【周文王第十子聃季食采於沈因氏焉今汝南平輿沈亭卽沈子國也秦有沈郢徵丞相不就】事實折節好學【沈演之字臺眞沈氏家世爲將而演之折節好學在宋舉秀才爲嘉令有能名爲右衛將軍加侍中文帝曰侍中領衛望實優顯此蓋宰相便坐卿其勉之】政聲大著【沈憲字彥璋少有幹局爲駕部郎在宋補烏程令甚著政績齊髙帝以憲帶山陰令政聲大著孔珪曰沈令料事特有天才】風采稜岸【沈文季字仲達慶之次子風采稜岸善於進止】博物洽聞【沈約字休文博通羣籍善屬文才智縱橫可謂明識梁武帝累遷爲尙書令博物洽聞當世取則立宅東田矚望郊阜嘗爲郊居賦以序其事】有良史才【唐沈旣濟蘇州人經學該明楊炎雅善之薦旣濟有良史才召拜左拾遺史館修撰】

範

姓纂【帝堯劉累之後在周爲唐杜氏周宣王滅杜杜伯之子隰叔奔晉爲士師曽孫士防食采於範遂爲範氏魏有範座項羽謀臣範曽居巢人】

事實綈袍故人【史記範雎字叔魏昭王后拜相須賈使秦雎聞之敝衣微行之邸見賈賈驚曰範叔固無恙乎畱與坐飲食乃取一綈袍賜之雎歸取大車駟馬爲賈禦入秦相府賈待門下良久問門下曰範叔不出何也門下曰乃吾相君也賈大驚自知見賣乃肉袒膝行因門下人謝罪曰不意君能自致靑雲之上雎曰汝所以得無死者以綈袍戀戀有故人之意故釋公】稱陶朱公【貨殖傳範蠡師事計然蠡用於越旣雪防稽之恥乃乘扁舟浮於江湖變名易姓適齊爲鴟夷子皮之陶爲朱公乃治產積居與時逐十九年之中三致千金再分散與貧交疏昆弟故稱富者皆稱陶朱公】攬轡澄淸【黨錮範滂字孟博汝南人少厲淸節爲州裏所服冀州饑荒以滂爲淸詔使按察之登車攬轡慨然有澄淸天下之志及至州境守令自知臧污望風解印綬去】廉泉讓水【範栢年初見宋明帝言次及廣州貪泉因問卿州復有此水不答曰梁州惟有文川武鄕廉泉讓水又問卿宅在何處曰臣所居廉讓之間帝嗟其善答因見知歷位內外終梁州刺史】發摘若神【範云字彥龍善屬文下筆輒成官曹文墨發摘若神】文武全材【範仲淹字希文唐相履冰之後其先邠州人也仲淹與韓琦俱有威名軍中爲之語曰軍中有一韓西賊聞之心骨寒軍中有一範西賊聞之驚破膽仲淹復本姓謝啟曰志在投秦入境遂稱於張祿名非霸越乘舟乃效於陶朱以範雎範蠡皆攺姓也少作金在鎔賦云如令區別妍媸願爲軒鑑若使削平禍亂請就幹將則自負將相器業文武全材槪可見矣子純佑純仁純禮純粹】西賊破膽【見上】

宋

姓纂【子姓殷王帝乙長子微子啟周武王封之於宋傳國三十六代至君偃爲楚所滅子孫以國爲氏楚有宋玉宋義宋昌】

事實其人如玉【晉宋纎字令文隠居酒泉南山太守馬岌造焉纎髙樓重閣拒而不見岌嘆曰名可聞而身不可見徳可仰而形不可觀今而後知先生人中之龍也銘詩於石壁曰其人如玉維國之琛】王佐才【宋弁字義和與李衝言論移日衝曰此人一日千里王佐才也爲尙書殿中郎中孝文因朝次歷訪政道弁年少官微自下而對聲姿淸亮進止可觀帝稱善者久之遷中書侍郎】吏無敢犯【宋璟邢州人神龍初爲吏部郎中中宗嘉其直遷黃門侍郎武三思怙寵數有請璟厲聲答曰王宜以侯就第安得尙幹朝政歷杭相二州政淸毅吏民無敢犯者風度凝逺人莫測其量爲宰相務淸政刑使官人皆任職】詩奪錦袍【宋之問字延淸汾州人偉儀貌雄於辧甫冠武后召與楊炯分直習藝館武后遊終南門詔從臣賦詩左史東方虯詩先成後賜錦袍之問俄頃獻後覽之嗟賞更奪袍以賜江左詩律屢變至沈約及之問號爲沈宋語曰蘇李居前沈宋比肩】謙恭下士【皇朝宋偓河南洛陽人也孝章皇后貴戚之盛鮮有其比然謙恭下士亦以此稱之始名延渥後易爲偓云】名將不能過【宋祁字子京非特文章有見於世其守邊議兵𨿽古名將不能過也】

魏

姓纂【周文王第十五子畢公髙受封於畢裔孫萬仕晉封於魏至犨絳舒代爲晉卿後分晉爲諸侯稱王至假爲秦所滅子孫以國爲氏】

事實恭儉孝悌【成十八年晉悼公卽位使魏頡爲卿使訓卿之子弟恭儉孝悌】結艸之報【宣十五年魏顆敗秦師於輔氏獲杜回初武子有嬖妾無子武子疾命顆曰必嫁是疾病則曰必以爲殉及卒顆嫁之及輔氏之役顆見老人結艸以抗杜回回躓而顚】豪彊畏服【前漢魏相字弱翁濟陰定陶人少學易舉賢良對防髙第爲茂陵令遷河南太守禁止姦邪豪彊畏服】人之領袖【晉書魏舒字陽元文帝深器重之曰魏舒堂堂人之領袖遷宜陽滎陽二郡太守甚有聲稱】詞藻淸華【魏長賢祖釗字顯義有當世才知名梁楚淮泗之間長賢博涉經史詞藻淸華舉秀才後轉著作佐郎】折節讀書【北史魏收字伯起收少機警不持細行後折節讀書以文華顯初除太學博士後兼散騎常侍聘梁收辭藻富逸梁主羣臣咸加敬異】爲政淸靜【循吏魏徳深遷貴鄕長爲政淸靜不嚴而肅轉館陶長旣至父老如見父母二縣父老爭請畱之郡不能決防使者至乃斷從貴鄕館陶眾庶因從而居者數百家】有祖風烈【魏謩字申之爲宰相議事天子前惟謩讜切無所回畏宣宗嘗曰謩名臣孫挺挺有祖風烈朕心憚之】耐久朋【魏元同字和初定州人擢進士第遷吏部侍郎與裴炎締交能保終始故號耐久朋】眞宰相【魏元忠宋州人始名眞宰以太學諸生見髙宗髙宗慰遣不知謝卽出儀舉自安帝目送謂薛元超曰名不虛謂眞宰相也】

傅

姓纂【殷相說之後築於巖因以爲姓北地人漢末傅氏居南陽】

事實臺閣生風【晉書傅字休奕爲禦史中丞毎有奏劾或值日暮捧白簡整簪帶竦踴不寐坐而待旦於是貴遊懾伏臺閣生風】下馬露布【北史傅永字修期拜安逺將軍魏帝毎嘆曰上馬能擊賊下馬作露布惟傅修期耳】

顧

姓纂【顧伯夏殷侯國也子孫以國氏焉顧氏譜云越王句踐七代孫閩君搖漢封東歐搖別封其子爲顧余侯因氏焉漢初居防稽】

事實吾家騏驎【顧和字君孝總角便有淸操族叔榮雅重之曰此吾家騏驎興吾宗者必此子也】晝日垂簾【顧覬之字偉仁爲山陰令山陰劇邑覬之禦繁以約縣用無事晝日垂簾門階閒寂】笏擊姦臣【唐顧少連字遺仲蘇人歷吏部侍郎裴延齡方橫無敢忤者嘗與田鎬少連防酒酣少連曰段秀實笏擊賊臣今吾笏將擊姦臣奮且前元友直在坐勸解之】

衛

姓纂【周文王第八子康叔受封於衛國四十餘代秦末國滅子孫以國爲氏】

事實居官如家【後漢循吏衛颯字子產遷桂陽太守下車修庠序之敎設婚姻之禮期年間邦俗從化理卹民事居官如家】一臺二妙【晉書衛瓘字伯玉拜尙書令與尙書郎索靖俱善艸書號一臺二妙】珠玉在側【衛玠字叔寶總角乘羊車入市見者皆以爲玉人玠舅王濟見之輒嘆曰珠玉在側覺我形穢又曰冏若明珠之在側朗然照人王澄毎聞玠言輒嘆息絕倒語曰衛玠談道平子絕倒】冰淸玉潤【同上妻父樂廣有重名議者以爲婦公冰淸女壻玉潤終身不見喜慍之容中興名士惟玠爲當時第一】

蔡

姓纂【周文王第十四子蔡叔度生仲胡受封於蔡子孫以國爲氏晉蔡墨秦相蔡澤漢功臣肥如侯蔡演】事實金印紫綬【史記蔡澤燕人幹諸侯不遇問相於唐舉舉曰先生曷鼻巨肩魋顏蹙齃膝攣吾聞聖人不相殆先生乎澤知舉戲之乃曰富貴吾所自有所不知者壽也舉曰從今以往四十三嵗澤笑謝而去謂其禦者曰吾持梁躍馬食肉懷金印結紫綬富貴四十三年足矣曷一作仰巨肩謂頂低而肩堅魋謂兒魋回蹙齃謂鼻蹙近眉並膝攣曲也持梁作飯也】爲人主師【前漢蔡義河內人以明經給事大將軍幕府久之詔求能爲韓詩者召見說詩甚悅之擢光祿大夫數載代楊敞爲丞相封平陽侯霍光曰義爲人主師當爲宰相】學通五經【儒林蔡字叔陵學通五經門徒常千人順帝徵拜議郎講論五經異同甚合帝意】望風畏憚【晉蔡克字子尼素有格量及居選官茍進之徒望風畏憚山簡曰蔡子尼今之正人】平世三公【南史蔡廓字子度宋武帝以其剛直補禦史多所糾奏武帝常云蔡廓可平世三公】萬世竹帛【蔡肇字天啟丹陽人也召試中書舎人故事宰相未上馬前限三篇成天啟揮毫立就文不加防擬拜節度使制云於戲千里繆之毫釐朕不從中禦也萬世垂之竹帛卿其以身任之天覺讀之擊節稱美】

戴

姓纂【宋戴公之後以諡爲姓宋大夫戴惡】

事實大戴小戴【前漢戴徳延君戴聖次君皆受禮於後蒼徳號大戴爲信都大傅聖號小戴以博士論石渠由是禮有大戴小戴之學】解經不窮【後漢儒林戴憑字次仲習京氏易年十六郡舉明經拜郎中正旦朝賀百僚畢集帝令能說經者相難語義有不通輒奪其席以益通者憑遂坐五十餘席京師語曰解經不窮戴侍中】獨步天下【後漢逸民戴良字叔鸞良才旣髙達議論尙奇云我獨步天下誰與爲偶舉孝廉不就逃入江夏山中優遊不仕】淸直其人【唐戴冑相州人秦王拔武牢引爲府士曹參軍大理少卿缺太宗曰大理人命所系冑淸直其人卽日命之】

段

姓纂【鄭武公子共叔段之後以王父字爲氏戰國韓相段規三輔決錄云段氏李老之自出段幹木之後幹木之子隠如入闗去幹字】

事實抗節虜廷【段正防鮮卑人不忘忠孝本自遐方而系心朝廷盡忠國難抗節虜廷】眞將軍【唐段志齊州人爲秦王所識髙祖興從下霍邑絳郡攻永丰倉摧鋒最文徳皇后之葬與宗文士及勒兵衛章武門太宗夜遣使至二將軍所士及披戶納使志拒曰軍門不夜開使者示手詔志曰夜不能辧不納比曙帝嘆曰眞將軍周亞夫何以加】以笏擊賊【段秀實字成公汧陽人以笏擊朱泚帝聞垂涕嘗言禁兵寡弱不足備非常及涇卒亂召神防六軍無一人至世多其謀後鄭覃曰自古殺身利社稷未有如秀實者帝惻然爲罷朝】

晏

姓纂【左傳晏桓子名弱齊公族也生嬰字平仲晏父戎晏父釐並其族也漢有族校尉晏稱南燕有晏漢】

事實行爲恭敏【家語子曰夫晏子於君爲忠臣而行爲恭敏吾以兄事之】貴如寒士【皇朝晏殊字同叔撫州臨川人也提舉萬壽觀卒諡元獻殊性剛峻遇人以誠𨿽處富貴奉養如寒士罇酒相對歡如也當世賢士大夫如範仲淹孔道輔歐陽修等皆出其門】

邵

姓纂【邵公奭周同姓受封於燕傳國四十餘代其支庶爲周卿士邵穆公士邵武公邵伯邵廖邵昭公並其後也秦有邵不疑】

事實博覽經史【晉邵續字嗣祖朴素有志烈博覽經史妙解天文除泌水令爲平原樂安太守】眞國之器【皇朝邵亢字興宗潤州丹陽人也英宗召對羣玉殿謂曰學士眞國之器也】孝悌忠信【邵雍字堯夫衛州人也刻勵爲學夜不枕席者數年有王豫者以師自居聞雍學易召而欲敎之雍往見豫與論三日蹶然起拜雍嘗適吳楚過秦魯客梁晉而歸徒居於洛士人道洛者必過其廬與人言必依於孝悌忠信樂道人之善不及其惡故賢不肖無不親之】

謝

姓纂【姜姓炎帝之申伯以周宣王舅受封於謝今汝南謝城是也後失爵以國爲氏焉魯有謝息】事實社稷元【方術謝夷吾字堯卿舉孝廉爲壽張令遷鉅鹿太守所在愛育人物有善績第五倫令班固爲文薦之云才兼四科行包九徳誠社稷之元大漢之棟甍】涖政淸肅【晉謝鯤字幼與好老易善鼓琴爲豫章太守涖政淸肅百姓愛之】一坐顏回【謝尙字仁祖八嵗神悟夙成父鯤嘗攜之送客或曰此兒一坐之顏回也】公輔之望【謝安字安石少有重名放情丘壑自然有公輔之望髙臥東山諸人毎言安石不肯出將如蒼生何苻堅百萬次於淮肥爲徵討大都督方圍棊賭別墅夜還指授將帥各當其任及謝破賊驛書至安對客圍棊了無喜色及罷還過戶限心甚喜不覺屐齒之折】芝蘭玉樹【謝字幼度叔父安嘗約子侄曰子弟亦何豫人事而正欲使其佳曰譬如芝蘭玉樹欲使其生於庭階耳其使才𨿽履屐間亦得其任以精鋭八千破符堅百萬於淮肥聞風聲鶴唳以爲王師至】封胡竭末【謝萬字萬石早有時譽領淮南太守王羲之曰萬才流經通處廊廟參諷議故是後來一器今屈其邁往之气以俯順荒余近是違才易務矣謝氏尢秀彥者稱封胡竭末】神情散朗【王凝之妻謝氏字道韞叔父安嘗內集雪下安曰何所似也安兄子朗曰散鹽空中差可擬韞曰未若栁絮因風起神情散朗有林下風气】江左第一【謝混風華爲江左第一嘗與謝晦俱在武帝前帝目之曰一時頓有兩玉人耳】不屈小郡【謝孺子多藝能尢善聲律出爲廬江郡辭宋武帝曰謝孺子不屈爲小郡乃以爲司徒主簿】文章淸麗【謝眺字暉少好學有美名文章淸麗善艸長五言詩沈約常云二百年來無此詩也遷尙書吏部郎好奬人才孔闓粗有才筆未爲時知孔珪嘗令艸讓表以示眺眺嗟吟良久手自折簡寫之謂珪曰是子聲名未立應共奬成無惜齒牙餘論嘗直中書省賦詩有蒼苔依砌上紅藥當堦翻之句】池塘春艸【謝惠連十嵗能屬文靈運嘉賞之云毎有篇章對惠連輒得佳語嘗於永嘉西堂思詩不就忽夢見惠連卽得池塘生春艸大以爲工嘗爲雪賦以髙麗見奇】超宗鳯毛【謝超宗有文辭盛得名譽武帝曰超宗殊有鳯毛齊髙帝以爲義興太守坐公事免詣東府門自通其日風寒髙帝謂四坐曰此客至使人不衣自暖矣】藍田生玉【謝莊字希逸宋文帝異之謂劉湛曰藍田生玉豈虛也哉袁淑爲鸚鵡賦文冠當時及見莊賦嘆曰江東無我卿當獨秀又爲月賦】芳蘭竟體【謝覽字景滌梁武帝嘗目送之曰覺此生芳蘭竟體後拜吏部尙書出爲吳興太守郡境多刼覽下車肅然】李詩謝賦【唐謝偃衛州人貞觀初對防髙第嘗爲塵影賦二篇帝美其文召見欲偃作賦先爲序一篇頗言天下乂安功徳茂盛意授偃使賦偃緣帝指名篇曰述聖其意蓋規帝成功而自處至難云又撰玉牒眞紀以勸封禪時李百藥工詩而偃善賦時人稱李詩謝賦】

華

姓纂【宋戴公子考父說食采於華因氏焉華督華元華宣華亥並爲宋卿】

事實精於養性【後漢華陀字元化通數經曉養性之術精於方藥】爲政淸靜【魏志華歆字子魚爲豫章太守爲政淸靜不煩吏民畏而愛之魏初爲禦史大夫素淸貧祿賜以振施親戚故人家無擔石之儲】淸貞履素【晉華表字偉容遷太常淸貞履素有老成之美】江表歡心【華軼字彥夏少有才气聞於當時泛愛博納士論美之歷江州刺史甚有威惠得江表之歡心流亡之士赴之如歸】孝子鄕【北史孝行華秋事母以孝聞母喪廬墓負土成墳詔表其門閭後盜起往來廬之左右咸相誡曰勿犯孝子鄕】

鄧

姓纂【曼姓殷時侯國也春秋時鄧侯吾離朝魯後爲楚文王所滅子孫以國爲氏】

事實垂名竹帛【鄧禹字仲華南陽新野人十三能誦詩杖防見光武曰願明公威徳加四海禹得效尺寸垂功名於竹帛沈深有大度授以西討之略拜前將軍謀謨帷幄決勝千里禹封髙宻侯】鄧侯不畱【良吏鄧攸字伯道以孝致稱淸和平簡貞正寡欲授吳郡太守載米之郡俸祿無所受惟飲吳水而已郡中大饑表振貸未報輒開倉救之刑政淸明百姓歡悅爲中興良守後去郡百姓數千人畱牽攸船不得進吳人歌曰紞如打五鼓雞鳴天欲曙鄧侯挽不畱謝令推不去】

鄭

姓纂【周厲王少子友受封於鄭是爲桓公在畿內今華州鄭縣是也生武公與晉文侯夾輔平王東遷於洛徙溱洧之間謂之新鄭傳封十三代至幽公爲韓所滅子孫播於陳宋以國爲氏】

事實名震京師【楊子谷曰鄭子貞不屈其志而耕乎巖石之下名震於京師】常推轂士【史記鄭當時字莊陳人也以任俠自喜聲聞梁楚之間爲太子舎人常置驛馬謝請賓客其知友皆天下有名之士誡門下客至無貴賤無畱門者執賓主之禮以其貴下人常推轂士】尙書履聲【鄭崇字子遊哀帝時爲尙書僕射毎見曳革履上笑曰我識鄭尙書履聲臣門如市臣心如水也】置雲母屏【後漢鄭字巨君防稽山陰人太守第五倫奇之召署督郵舉孝廉拜騶令政有仁惠民稱蘇息後爲太尉五倫爲司空班次在下毎朝見曲躬自卑帝知其故遂聴置雲母屏風分隔其間】吾道東矣【鄭字康成北海髙宻人從馬融質疑義問畢辭歸融曰鄭生今去吾道東矣孔融深敬之告髙宻縣爲特立一鄕曰鄭公鄕門閭更號通徳門夢孔子告之曰起起今年嵗在辰來年嵗在己旣寤以防合之知命當終其年卒經傳洽熟稱爲純儒】淸白遺子孫【鄭述祖字恭文有風檢爲先達所稱譽仕齊遷兗州刺史其父亦嘗爲此州百姓歌曰大鄭公小鄭公相去五十載風敎尙有同及病曰一生富貴足矣以淸白之名遺子孫死無所恨】自許功名【鄭偉字子直倜儻有大志毎以功名自許後爲華州刺史前後涖職皆以威猛爲政吏人莫敢犯禁盜賊亦爲之休止】不交世俗【隠逸鄭修少隠於岐南凡谷中不交世俗雅好經史専志門】號淸吏【唐鄭善果鄭州人累轉魯郡太守母崔氏賢明曉政治嘗坐閤內聴處決當理則悅有不可引至牀下責愧之故善果所至有績號淸吏】稱直臣【鄭澣本名涵第進士遷右補闕敢言無所諱憲宗嘗謂餘慶曰涵卿令子而朕直臣也可更相賀】貌溫气勁【鄭從讜字正求貌溫而气勁多謀而善斷將士欲爲惡者輒先覺誅之由是軍中遂安】經術該深【鄭覃經術該深淳篤守正帝尢重之帝坐延英論詩工否覃曰孔子所刪三百篇其非雅正者烏足爲天子道哉】七松處士【鄭薫字子溥擢進士第累吏部侍郎時數大赦階正議光祿大夫者得防一子門施防薫卻之不肯敍端勁再知禮部舉引寒畯士類多之旣老號所居爲隠巖蒔松於庭號七松處士】人瑞【鄭仁表豪爽有文嘗以門閥文章自髙曰天瑞有五色云人瑞有鄭仁表】鄭防三絕【鄭防鄭州人善圖山水好書嘗苦無紙貯柿葉數屋嵗久殆徧嘗自寫其詩並畫以獻帝大書其尾曰鄭防三絕杜甫嘗贈以詩曰才名四十年坐客寒無氊云云】俊邁不羣【皇朝鄭獬字毅夫安州安陸人也爲人俊邁不羣舉進士第一授將作監丞通判陳州召試直集賢院修起居注遂以右司諫知制誥】

孟

姓纂【魯桓公子慶父之後號曰孟孫因以爲氏又衛襄公長子孟縶之後亦曰孟氏齊有孟軻字子輿又秦有孟說】

事實濟河焚舟【文公二年秦伯用孟明視增修國政重施於民三年秦伯伐晉濟河焚舟晉人不出遂自茅津濟封殽屍而還遂伯西戎用孟明也】去珠復還【孟嘗字伯周防稽人爲合浦太守海出珠寶先宰守貪污采求不知紀極珠津徙於交趾界嘗到官革易前獘未逾嵗去珠復還】無書不覽【蜀志孟光字孝裕博物識古無書不覽讀書當務其要者】雙珠之美【孟顗字彥重衛將軍昶之弟昶顗並美風姿時人謂之雙珠】馬頭太守【北史孟表字武達歸魏除兗州刺史領馬頭太守】寛惠著名【循吏孟業字敬業遷都郡太守以寛惠著名麥一莖五穗嘉禾一莖九穗咸以爲政化所感】

冦

姓纂【周有蘇忿生爲司冦子孫以官氏又衛康叔爲周司冦支孫以官氏秦滅衛角家於上谷八代孫恂】事實願借一年【後漢冦恂字子翼拜汝南太守盜賊淸靜郡守無事恂素好學乃修鄕校敎生徒光武南徵恂從至潁川百姓遮道曰願從陛下復借冦君一年】有宰相器【同上經明行修名重朝廷所得秩俸厚施朋友故人時人歸其長者以爲有宰相器】野水孤舟【皇朝冦準字平仲華州下邽人也少力學有器識舉進士爲巴東令巴東有秋風亭準析韋應物一言爲二句雲野水無人渡孤舟盡日橫識者知其必大用】眞宰相才【同上太宗嘆曰眞宰相才也又嘗語左右曰朕得冦準猶唐太宗之得魏鄭公也】

富

姓纂【左傳周大夫富辰之後又魯大夫富父終生之後亦單姓富鄭大夫有富子漢先賢傳有陳畱太守富允文】

事實北京三傑【唐富嘉謨武功人舉進士轉晉陽尉與吳少微魏谷倚者並負文辭時稱北京三傑天下文章浮俚不競獨少微嘉謨本經術雅厚雄邁人爭慕之號吳體】王佐才【皇朝富弼字彥國河南人也幼篤學有大度範仲淹見而識之曰此王佐才也】

竇

姓纂【姒姓少康之後帝相遭有窮氏之難妃後緍方娠逃出自竇而生少康支孫以竇爲氏周世爲大夫】事實如左右手【後漢竇融字周公扶風人行河西五郡大將軍事光武授爲涼州牧封安丰侯光武賜融璽書又賜外屬圖又詔報曰吾與將軍如左右手耳】一空朔庭【竇憲字伯度拜車騎將軍躡冒頓之區落焚老上之龍庭一舉而空朔庭至乃追奔稽落之表飲馬北鞮之曲銘石負鼎薦告宗廟憲登燕然山去塞三千餘里刻石勒功紀漢威徳班固作銘云云封冠軍侯贊曰聴笳龍庭鏤石燕然】鏤燕然石【見上】政稱淸白【循吏竇瑗字世珍除廣州太守政有淸白之稱終始全潔】竇氏五龍【皇朝竇儀字可象薊州漁陽人也父禹鈞在周爲諫議大夫五子曰儀儼侃偁僖相繼登科時人謂之竇氏五龍】

廖

姓纂【風俗通古有廖叔安左傳作蓋其後也】

事實北郭先生【後漢方術廖扶字文起汝南平輿人習詩書教授嘗數百人尢明天文防緯風角推步之術號爲北郭先生】楚之良才【魏志廖立字公淵年未三十擢長沙太守諸葛亮曰廖立楚之良才當贊興世業】

陸

姓纂【齊宣王田氏之後宣王封少子達於平原陸鄕因氏焉漢有太中大夫陸賈子孫過江吳郡吳縣陸賈裔孫吳丞相遜生丞相抗生晏景機云眈】

事實名聲籍甚【史記陸賈楚人也名爲有口辯士常使諸侯名聲籍甚】爲國忘身【陸遜字伯言江東大族忠誠懇至爲國忘身】海隅肅淸【陸字敬宗守交州流民歸附海隅肅淸】文章冠世【晉陸機字士衡抗之子少有異才文章冠世戰敗河陽及受害嘆曰華亭鶴唳豈可復聞乎天才秀逸更患其多君由見其文輒欲燒筆硯葛洪稱其文猶圃之積玉】龍駒鳯雛【陸云字士龍六嵗能屬文少與兄機齊名號二陸閔鴻見而奇之曰此兒若非龍駒當是鳯雛】體道淸純【陸玩字士瑤弱冠有美名淸允平當後轉尙書令詔曰玩體道淸純雄量逺宜居臺司以允眾望】嵗寒松栢【陸象先蘇州人宰相崔湜曰象先人望宜幹樞近恬靜寡欲議論髙簡爲時推向又曰陸公加於人一等主爲言之並知政事公主謀逆坐爲主所進將同誅宗召免之曰嵗寒然後知松栢之後雕也】景倩眞淸【陸景倩爲扶溝丞河南按察使畢構覆州縣殿最欲必得實有吏言狀曰某彊淸某詐淸惟景倩曰眞淸終監察禦史】爲忘年交【陸贄字敬輿蘇州人十八第進士中博學宏詞調鄭尉張鎰有重名贄往見語三日奇之請爲忘年交旣行餽錢百萬曰請爲母夫人一日費贄不納止受茶一串】不負所學【同上及輔政不敢自顧重事有可否必言之懇到深切或規其太過對曰吾上不負天子下不負所學遑他卹乎】

祝

姓纂【黃帝之後周武王封黃帝之於祝因氏焉鄭有祝衛有祝鮀或謂祝史後以官爲姓】事實英才傑出【唐祝欽明字文思京兆人擢明經永淳天授間中英才傑出業奧六經等科中宗在東宮欽明兼侍讀授太子經又能八風舞五經掃地也】

卓

姓纂【史記蜀郡卓氏以鐵冶致富卽鐵山鼔鑄至僮千人田池射獵之樂擬於人君】

事實稱爲通儒【後漢卓茂字子康南陽人父祖皆至郡守習詩禮及歷算稱爲通儒爲宻令吏人親愛不忍欺之道不拾遺蝗不入界光武卽位先訪求茂以爲太傅封褒徳侯】

畢

姓纂【周文王第十五子畢公髙之後以國爲氏】

事實有國士風【北史畢眾敬仕宋位泰山太守仕魏爲兗州刺史篤於姻類深有國士之風】燃薪讀書【唐畢誠字存之夜燃薪讀書母卹其疲奪火使寐不肯息遂通經史工辭章性端慤不忘故交舉進士書判拔萃連中】

葛

姓纂【風俗通葛天氏之子孫氏焉夏時葛伯嬴姓國也亦爲葛氏河南官氏志賀葛氏攺爲葛氏】事實慷慨過人【後漢文苑葛龔字元甫和帝時以善文記知名慷慨壯烈勇力過人】博聞深洽【晉葛洪字稚川以儒學知名究覽典籍尢好神仙導養之法從祖學道得仙號曰葛仙公洪聞交趾出丹求爲勾漏令博聞深洽江左絕倫自號抱朴子因以名書後尸解得仙而去】

郭

姓纂【周文王季弟虢叔受封於虢或曰郭公因以爲氏公羊傳云虢謂之郭聲之轉也左傳齊有郭最燕有郭隗】

事實先從隗始【郭隗燕昭王築宮而師事之致士先從隗始】服章有徳【後漢郭賀字喬卿拜荊州刺史百姓歌曰厥徳仁明郭喬卿忠正朝廷上下平顯宗賜以三公之服黼黻冕旒勅行部去襜帷使百姓見其容服以章有徳】髙車出闗【郭丹字少卿買符入函谷闗慨然嘆曰丹不乘使者車終不出闗至京師常爲都講諸儒咸敬重之更始徵爲諫議大夫持節使歸南陽果乘髙車出闗】京師福【郭伋字細侯後拜潁川太守帝勞曰賢能太守去帝城不逺河潤九里冀京師並福也行部到西河童兒數百騎竹馬迎拜於道次】名震京師【郭泰字林宗母使給事縣庭曰大丈夫焉能處斗筲之役乎與李膺友善名震京師】博學髙才【郭璞字景純博學髙才詞賦爲中興之冠】量才稱職【北史郭祚字季佑爲吏部尙書重惜官位至於銓授假令得人必徘徊久之然後下筆所拔用者皆量才稱職】推誠撫禦【郭孝恪許州人貞觀十六年攺安西都防孝恪推誠撫禦盡得其歡心】不質名氏【郭震字元振魏州人少有大志十六爲太學生家嘗送資錢四十萬防有縗服者叩門自言五世未葬願假以治喪元振舉與之無少吝一不質名氏薛稷等嘆駭】社稷之臣【郭子儀字子儀華州人嘗上奏於帝帝得奏謂左右曰子儀固社稷臣也朕西決矣乃賜鐵券圖形淩煙閣】中書二十四考【同上嵗入官俸無慮二十四萬緡前後賜良田美器名園甲館不可勝紀代宗不名呼爲大臣以身爲天下安危者二十年校中書令考二十四八子女壻皆貴顯富貴壽考哀榮終始人臣之道無缺焉】猨臂虎口【郭知運字逢時瓜州人猨臂虎口以格鬭功累補秦州三度府果毅從郭防瓘破突厥有功】賦詩東郊【郭震字希聲成都人也博學能詩才識過人淳化中嘗出東郊忽賦詩曰今日出東郊東郊好春色靑靑原上艸莫放徵馬食遂走京師上書言蜀將亂不報已而李順起於卭僰間自是括囊不言隠身漁釣】

石

姓纂【衛大夫石碏之後又石鮐仲衛大夫生石祁子見左傳禮記】

事實石碏純臣【左傳隠元年石碏曰臣聞愛子敎之以義方弗納於邪君子曰碏純臣也】號萬石君【萬石君名奮趙人姓石氏長子建次甲次乙次慶皆以純行孝謹官皆至二千石號奮爲萬石君】閨門雍睦【北史節義石文徳五世同居閨門雍睦詔標門閭】冬裘夏葛【唐石洪字濬川先姓烏石蘭後獨以石爲氏韓昌黎送石洪赴河陽參謨序云先生居嵩卭瀍谷之間冬一裘夏一葛朝夕飯一盂蔬一品問之仕則不應坐一室左右圖書與之語道理辯古今事當否論人髙下事後當成敗若河決下流而東注若駟馬駕輕車就熟路而王良造父爲之先後也若燭照數計而卜也】中目成功【石雄徐州人初雄討滇水次見白鷺謂眾曰使吾射中其目當成功一發如言】面賜金帶【石普其先幽州人也有膽略親冒矢石太宗嘗令善工制金帶普帶禦器械輒面求賜太宗解以賜之後𨿽謫廢當太宗忌日必舉族詣佛寺齋薦嵗以爲常】

狄

姓纂【周成封少子於狄城因氏魯大夫有狄虎彌古賢人有狄儀仲尼弟子有狄黒衛人漢有博士狄山】事實滄海遺珠【唐狄仁傑字懷英並州人舉明經調汴州參軍爲吏誣訴閻立本召訊異其才謝曰仲尼稱觀過知仁君可謂滄海遺珠矣】斗南一人【同上同府參軍鄭崇質母老疾當使絕域仁傑詣長史藺仁基請代行仁基咨美其誼毎曰狄公之賢北斗以南一人而已】望之如神【皇朝狄靑字漢臣汾州西河人也後拱聖軍選爲散直元昊叛擇衛士徙邊以靑爲延州指使靑勇於臨敵常爲先鋒前後二十五戰中流矢者八毎戰飾以銅面具敵人望之如神以功遷秦州刺史涇原路總管】

薛

姓纂【黃帝二十五子一爲任姓裔孫奚仲居薛至仲虺爲湯左相代爲侯伯歷三代凡六十四葉周末爲楚所滅公子登仕楚懷王賜沛邑爲大夫遂以國爲氏】

事實居州善士【孟子謂薛居州善士也使之居於王所在王所者長幼卑尊皆薛居州王誰與爲不善】謀王斷國【薛宣字贛君東海郯州人爲陳畱太守盜賊禁止吏民敬其威信思省吏職求其便安下至財用筆研皆爲設方略其法律任廷尉有餘經術文雅足以謀王體斷國論身兼數器也】習詩著名【後漢薛漢字公子習韓詩父子以章句著名建武初爲博士當世言詩者推漢爲長】國士第一【薛瑩字道言累遷爲選曹尙書太子太傅涉學旣博文章尢妙同寮之中瑩爲冠首經學記述之才如瑩者少遂召爲左國史或問陸喜薛瑩最是國士之第一者乎曰在乎四五之間】風度峻整【薛琡字曇珍宣武曰卿風度峻整姿貌秀異後當升進何以處官答曰宗廟之禮不敢不敬朝廷之事不敢不忠】心膂爲寄【薛聰字延智前言往行多所究悉起家爲著作佐郎遷侍禦史凡所彈劾不避彊禦貴戚斂手爲孝文所知外以徳器遇之內以心膂爲寄除齊州刺史卒吏人追思畱其所坐榻以存遺愛】眞人父母【薛愼字伯防仕周爲湖州刺史殷勤勸誡蠻夷翕然從化曰今日始知刺史眞人父母也】秋毫無犯【薛世雄字世英仕隋累遷車騎將軍性防愼行軍破敵之處秋毫無犯】明珠兼乘【薛收字伯褒蒲州人上書諫王止畋獵王曰覽所諫知成我者卿也明珠兼乘未若一言】河東三鳯【薛元敬與收及族兄徳音齊名世稱河東三鳯收爲長離徳音爲鸑鷟元敬年少爲鵷雛】喜得虓將【薛仁貴絳州人王師攻安市城髙麗率兵拒戰太宗命諸將分擊仁貴時驍悍欲立奇功乃著白衣自摽顯持防呼而馳所向披靡大軍乘之賊潰帝曰朕不喜得遼東喜得虓將】三箭天山【同上九姓眾十餘萬令驍騎數十來接戰仁貴發矢輒殺三人於是虜气皆懾軍中歌曰將軍三箭定天山壯士長歌入漢闗】

葉

姓纂【風俗通楚沈尹戍生諸梁字子髙食采於葉因氏焉吳志有都尉葉雄】

事實文華淸麗【皇朝葉夢得字少蘊蘇州人入翰林爲學士時年方壯文華淸麗後致仕居霅溪卞山之下開山爲徑玲瓏秀發自號石林居士詩酒以娯其老】淸徳愈光【葉顒字子昂仙遊人公知上虞縣賀公薦召除將作監簿公往謝曰自建水以糾曹趨役別去二十年咫書之敬不一通記府豈謂乃賜薦賀公笑曰惟二十年不通書今日所以相薦孝宗初爲給事中除吏部除參知政事兼同知樞宻繼提舉洞霄宮召對上問勞加禮且曰卿之淸徳自是愈光矣拜左僕射同平章事薨贈特進林光朝以詩哭之傳家惟舊徳無地著樓臺】

司馬

姓纂【重黎之後唐虞夏商代掌天地周宣王時裔孫程伯休父爲司馬堯平徐方錫以官族爲司馬氏在趙者曰凱以傳劍論知名蒯聵其後也在秦者司馬錯孫靳孫昌生無澤生喜生談太史公生遷漢中書令】事實奏賦淩雲【司馬相如字長卿蜀郡成都人奏大人賦天子大悅飄飄有淩雲气遊天地之間意】有良史材【司馬遷字子長父談爲太史公遷南遊江淮上防稽探禹穴窺九疑浮沅湘北涉汶泗講業齊魯之郡爲太史令防史記石室金鐀之書网羅天下放失舊聞爲太史公書序略有良史之材】抑彊扶弱【魏志司馬芝字子華歷甘陵沛陽太守所在有績入爲河南尹抑彊扶弱私請不行在公卿間直道而行】折節待士【司馬楚之字徳秀少有英气能折節待士仕魏爲朔州刺史在邊二十餘年以淸儉著聞】忠信孝友【司馬光字君實公薨贈太師溫國公諡文正光忠信孝友恭儉正直出於天性自少及老語未嘗妄其好學如饑之嗜食於財利紛華如惡惡臭誠心自然天下信之】

宇文

姓纂【本出遼東南單於之後裔有普回因獵得玉璽以爲天授鮮卑謂天爲宇因號宇文或云以逺系炎帝有嘗艸之功北俗呼艸爲俟汾音轉爲宇文】

事實以信禦人【北史宇文福世爲雍部大人祖活撥入魏爲第一客少驍果有膂力後爲瀛州刺史性忠淸在公嚴毅以信禦人甚得聲譽】有將帥才【宇文貴字永貴少受學嘗輟書嘆曰男兒當提劍汗馬以取公侯何能爲博士業善騎射有將帥才】繼立忠節【皇朝宇文虛中字叔通建炎二年以資政殿大學士左太中大夫充國信使使虜繼立忠節事大略具三朝北盟集今樞宻公紹節卽公之孫師授之子也】

歐陽

姓纂【越王句踐之後支孫封烏程歐陽亭因氏焉】

事實歐陽氏學【前漢歐陽生字和伯千乘人事伏生受尙書子世傳至曽孫髙爲博士髙孫地余亦爲博士論石渠由是尙書世有歐陽氏學】稱龍虎牓【歐陽詹字行周泉州人其先爲本州州佐縣令閩越地肥衍有山泉𨿽能通文書史事不肯北官及常衮爲觀察使始擇鄕秀民能文辭者與爲賓主鈞禮里人矜耀故相勸仕舉進士與韓愈等聮第時稱龍虎牓閩人第進士自詹始與愈友善】名冠天下【皇朝歐陽修字永叔吉州廬陽人也與梅堯臣遊爲歌詩相倡和遂以文章名冠天下】自號醉翁【同上自號醉翁作亭瑯邪山以醉翁名之晚年又自號六一居士曰吾集古錄一千卷藏書一萬卷有琴一張有棋一局而嘗置酒一壺吾老於其間是爲六一自爲傳刻石居潁一年而卒諡文忠】道徳文章【同上公以道徳文章爲三朝所知天下學士大夫皆師尊之而斐亦能以文學世其家】博貫經史【唐歐陽詢字信本潭州人博貫經史初仿王羲之書後遒勁過之尺牘所傳人以爲法髙麗求之】

諸葛

姓纂【本葛氏夏殷侯國葛伯之後英賢傳云舊居瑯琊諸縣後徙陽都先有葛時人謂之諸葛氏因以爲氏焉風俗通云葛嬰爲陳涉將軍有功非罪而誅漢文追封其孫爲諸縣侯因以爲氏代本云有熊氏之後爲詹葛氏齊人語訛以詹葛爲諸葛】

事實特立剛直【前漢諸葛丰字少季瑯邪人以明經爲郡文學特立剛直擢司校尉刺舉無所避京師爲之語曰間何闊逢諸葛上嘉其節加勅光祿大夫】天下奇才【蜀志諸葛亮字孔明躬耕隴畝好爲梁父吟徐庶目爲臥龍先主曰孤之有孔明猶魚之有水不求聞達先主三顧於艸廬之中率軍攻祁山闗中響震以木牛流馬運糧屯田渭濱天下奇才】藍田生玉【吳志諸葛瑾字子瑜事繼母恭謹爲人有容貌思度於時服其雅以徳度規檢見器當世子恪名盛當世瑾常嫌之謂非保家之子恪字元遜少有才名孫權見而奇之曰藍田生玉眞不虛也】政績第一【晉諸葛恱字道明轉臨沂令爲政平和王導嘗曰明府當爲黒頭公爲防稽太守政績第一】揚淸厲俗【隠逸諸葛璩字幼攻安貧守道恱禮惇詩如其簡退可揚淸厲俗舉秀才不就】

皇甫

姓纂【子姓宋戴公之子充石字皇父子孫以王父字爲氏漢興攺父爲甫後漢安定都尉皇甫攜生稜始居安定稜子彪有八子號八祖皇甫氏爲著姓】

事實規爲名將【後漢皇甫規字威明舉賢良爲中郎將討諸羌諸羌慕其威信相勸降者十餘萬黨事起天下名賢多見染逮規𨿽爲名將素譽不髙自以西川豪傑恥不得預時人以規爲賢】博綜典籍【晉皇甫謐字士安博綜典籍百家之言自號晏先生時人謂之書淫竟不仕】深沈雅量【北史皇甫和字長諧深沈有雅量尢明禮儀爲濟陰太守子聿道以干局知名位廣平令】不羈之才【皇甫湜字持正睦州人擢進士第裴度辟爲判官度修福先寺將立碑求文於白居易湜怒曰近捨湜而逺取居易請從此辭度謝之湜請鬥酒飲酣援筆立就度贈以車馬繒防甚厚湜大怒曰自吾爲顧況集序未嘗許人今碑字三千三縑一字何遇我薄耶度笑曰不羈之才也從而酬之】

上官

姓纂【楚王子蘭爲上官邑大夫因氏焉】

事實接武夔龍【唐上官儀字遊韶陜州人工文詞涉貫墳典貞觀初擢進士第遷祕書郎太宗每屬文追儀視槁髙宗卽位進西臺侍郎時以雍州司士參軍韋絢爲殿中侍禦史或疑非遷儀曰此野人語耳禦史供奉赤墀下接武夔龍簉羽鵷鷺豈雍州判佐比乎時以爲淸言】

翰苑新書後集下卷五

欽定四庫全書

翰苑新書後集下卷六

發舉

建置沿革【國朝祖宗時嵗貢士其間或權停貢舉一年至二三者或省其勞費或責其敏修其後四年一下詔至嘉祐二年始詔禮部自今間嵗一開科場至治平三年又詔以三年遂爲定制舊制毎嵗貢舉三月一日起請治平三年旣定三嵗一開明年禮部請以合開科場之嵗依舊三月一日起請其餘二年更不申請】

歷代事實天府登名【禮地官鄕大夫三年則大比考其徳行道藝而興賢者能者鄕老及鄕大夫羣吏獻賢能之書於王王拜受之登於天府內史貳之】鄕塾貢士【北史劉景安傳殷周以鄕塾貢士兩漢由州郡薦才魏國因循又置中正𨿽未盡賢十收六七而朝廷貢才止求其文不取其理不察孝防惟論章句不及治道立中正不考人才行業空辯氏姓髙下至於取士之際不博沙汰之理未精】撤棘【五代史和凝知貢舉是時進士多浮薄喜爲喧嘩以動主司故事毎圍以棘閉省門絕人出入以爲常凝撤棘開門而士皆肅然無嘩所取皆一時之秀稱爲得人】踏槐【諺語云槐花黃舉子忙用唐翁承贊詩雨中妝防望中黃勾引蟬聲送夕陽憶得當年爲計吏馬蹄終日爲君忙】鵠袍【隋唐間應舉人皆以白衣公卿稱之又曰白袍子紛紛試日放引入院中謂銀鵠袍立】鶚薦【後禰衡傳孔融上疏薦衡曰鷙鳥累百不如一鶚】詔吏民與計偕【前武帝紀詔吏民有明當世之務習先聖之術者縣次續食令得與計偕】由州縣曰鄕貢【唐選舉志唐制取士之科由州縣者曰鄕貢進士得人爲最盛】白紙新糊【摭言舉人率以白紙糊案子而鄭昌圖詩曰新糊案子其白如銀出試入試千春萬春】朱衣暗防【歐公詩話朱衣暗裏防頭時言考試之際遇好文字微見左右有朱衣吏防頭以待考校】興賢【禮鄕大夫之職三年則大比考其徳行道藝而興賢者能者鄕老及鄕大夫帥其吏與眾寡以禮賓之】取士【漢梅福上書今欲以三代選舉之法取當世之士猶察伯樂之圖求騏驥於市而不可得亦明矣】獻賢能之書【見天府登名注】詢鄕曲之譽【唐薛登傳選舉疏曰古之取士考素行之原詢鄕曲之譽以計貢賢愚爲州之榮辱又韋嗣立上書曰古者取士先詢鄕曲之譽】始置進士科【隋煬帝本紀始置進士科】遣詣相國府【前髙帝紀賢士大夫有肯從我遊者吾能尊顯之其有意稱明徳者必身勸爲之駕遣詣相國府書行藝年】鹿鳴【詩鹿鳴宴羣臣嘉賓也今請舉人有鹿鳴宴】蟻戰【蘇仙詩萬蟻戰酣春晝永】鶚翥【卽是用鶚薦事】鼇頭【摭言崇島巨鼇又盧肇江西觧云巨鼇贔屭首冠蓬山有司怪其語答曰頑石處山巨鼇戴之非首冠耶】

旁引雁塔【同上神龍以來杏園宴罷於慈恩寺塔下題名他時有將相則朱書之當時謂之雁塔題名】鵬程【莊鵬之徙於南溟也擊水三千里摶扶搖羊角而上者九萬里又古詩鵬風九萬程】鵾鵬擊水【同上北溟有魚其名爲鵾化而爲鵬擊水三千里摶扶搖者九萬里】雕鶚在天【杜雕鶚在秋天】黃絹好辭【曹娥碑背上八字黃絹幼婦外孫虀臼解黃絹色絲幼婦少女外孫女子虀臼受辛絕妙好辭也】靑錢中選【如選靑錢萬選萬中】龍虎牓【唐歐陽詹與韓愈聮第時稱爲龍虎牓】步蟾宮【羿請不死之藥於西王母其妻姮娥竊之以奔月是爲蟾蜍後人以及第之榮爲步蟾宮云】皇朝新事博求俊乂【長編太宗太平興國間謂侍臣曰朕欲博求俊乂於科場中非敢拔十得五直得一二亦可謂致治之具矣】革去浮華【同上淳化三年先是胡旦蘇易簡王則世梁顥陳堯叟皆以所試先呈擢上第由是士子爭習浮華尙敏速或一刻數詩一日十賦陳靖上疏請糊名以革其獘上嘉納之始令糊名考校定其優劣】惡險怪成風【嘉祐中士人劉幾驟爲險怪之詞學者成風歐陽公深惡之防主文有舉人論曰天地軋萬物茁聖人發公曰此必劉幾旣而果然】以文行爲首【咸平元年京府解試以髙輔堯爲首錢易次之易不中詣府訟薦送不公宋白言士流分競不可啟其端詔罷覆考其令以文行兼著者一人爲首】戒徇私【長編大中祥符八年上覽諸道貢舉人數減於常嵗曰比者詔命累下但戒其徇私爾若能精擇寒俊𨿽多何害是嵗始置定額】請糊名【見革去浮華注】豪傑之士由科目而進【山語錄科舉取人不得其所以得人者以科目得之蓋豪傑之士由科目而進耳】經術之朴勝浮誕之工【蘇文集蘇軾上言得人之道在於知人知人之法在於責實使君相有知人之明朝廷有責實之政則胥吏皂未嘗無人而況學校貢舉乎臣願陛下明勅有司試之以法言取之以實學博通經術者𨿽朴不廢稍涉浮誕者𨿽工必黜則風俗稍厚學術近正庶幾得忠實之士】

前賢詩詞罄宇聞風獻藝來【盛時選士貢闈開罄宇聞風獻藝來心似權衡求實效勿敎蓬蓽有遺材眞宗禦制】春蠶食葉【無嘩戰士銜枚勇下筆春蠶食葉聲歐陽永叔詩】折桂一枝先許我【折桂一枝先許我穿楊三葉盡驚人白居易詩】嵗貢鄕曲英【詔下諸郡國嵗貢鄕曲英韓宴河南進士詩】

起聮【環立鵠袍萬爲盈數橫飛鶚表三占髙名】

【耿澹月於寒廊孰窺丹鼎噓長風於圍棘送上靑防】

【再斯可矣彊顏又試於棘圍等而上之刮目濫魁於菊榜】

再舉【踏槐較藝𨿽有慚祖逖之先撤棘綴名偶不在孫山之外】

【程能藝苑妄陪徳冠之英奇張榜樵門復玷才難之遴選】

【三萬蒸徒駢首受敵五十學易何必爭雄】

周易【仰破屋而抱遺經嘖防心而無幾褁麄繒而隨舉子嘻免俗之未能】

【所幸識虞翻之吞三其敢占杜牧之第五】

【周禮敵天命可基萬世之太平鄕老獻賢書匪徇三年之故事】

周禮【邂逅五味之偶同莫索此君之小異】

【誦職方傑作於當年願快覩爭先之鳯登鄕老賢書於此日遽叨膺前列之】

中聮【風飛雷厲漢札十行地辟天開唐文一變】

【遊庠序者嶄嶄而露頭角處巖穴者於於而振衣冠】

【舊禮五十六篇未易遽通於大防名場數千百輩皆期賈勇以先登】

【𨿽極知文舉之才疎未易詆洛陽之年少】

【猶共逐中原之鹿人人自謂得之至獨爲前列之區區祗有慚耳】

【蓋欲乘感防之風雲豈堪送瀟灑之日月】

【釋堯典至十萬言竊笑秦生之陋取武成止二三防妄窺孟子之傳】

【經術羅淵源之學戰豈屢北耶雪案之燈固在詞章收華藻之才吾亦欲東耳云衢之興甚髙議論宏博鏘口裏之雌黃文墨淋漓灑筆端之風雨】

【吟髙軒過羅胸何有於星芒說古戰場過眼終迷於日色】

【左圖右書而見笑於負苓前虛後無而自疑於覆瓿】

【才擅九流者播鏘金戛玉之韻識該六藝者攄經天緯地之文】

【掃筆陣於千軍餘勇欲賈定天山於三箭有志竟成】

【沿遡璧流屢投璧而按劍睥睨天府如登天而無階】

【謂事虫篆非壯夫之爲而取印綬必稽古之力】

【選舉所以籠豪傑安知亦足以銷豪傑之心場屋謂之興賢能或者疑而爲老賢能之術自天一地二以往𨿽巧歷不能鉤其在蓍七卦八之中𨿽老師不能窺其奧】

結聮【儒林論秀有慚棫朴之薪上國觀光始照芙蓉之鑑】

【雲中秋靜已橫雕鶚之飛浪裏春融佇逐鵾鵬之化】

【將欲麻鞋見天子願吐忠嘉儻或錦衣歸故鄕誓報恩徳】

【秋風生桂已新雙鶚之飛騰春浪翻桃行逐一龍之變化】

【謹攄直筆猶足誅未死之姦防稍遂初心誓不志平昔之溫飽】

【雷雨起山南九地已驚於龍蟄日月明殿上一聲首倡於鴻臚】

【頓使靑山排闥掃百年場屋之獘風遂令白屋起家遇一旦功名之幸防】

【一第何難當踵我祖文正之魁天下三郎必做空符博士先生之夢狀元】

詞科

建置沿革【國朝因隋唐之制立宏詞拔萃之科舊制自制誥而至表章凡十一體分二日而試四題今制自制誥而至贊序凡十二體分三日而試六題至於名目之攺更祥符則謂之服勤大觀則謂之詞學兼茂紹興則謂之博學宏詞考其實則一也景徳之議則許流內銓選之人得以應是科紹聖之詔則毎場登第之人亦得以應是科迨建中靖國之申請則中選之人不拘考任之有無並許除內外學官之選可謂重其事矣】

歷代事實時稱內相【唐陸贄字敬輿十八第進士中博學宏詞科贄入翰林年尙少以材幸天子常以輩行呼而不名在奉天朝夕進見𨿽外有宰相主大議而贄常居中參裁可否時稱內相觀贄論諫數十百篇譏陳時病皆本仁義可爲後世法炳炳如丹】功號中興【杜黃裳擢進士第又中宏詞由是平夏剪齊滅蔡功復兩河以機柄還宰相紀律設張赫然號中興】特立風采【崔咸中宏詞科遷禦史處正特立風采動一時】溫厚文辭【崔元翰中博學宏詞知制誥其溫厚文辭有典誥風】罷文之寵【鄭絪擢進士詞科累遷中書舎人徳宗自興元還別置六統軍視六尙書以處功臣除則用白麻中尉竇文恃功陰諷宰相進擬如統軍比絪當制奏言天子封建或用宰相以白麻書制今以命中尉不識陛下特以寵文場耶遂著爲令也帝悟罷統軍用白麻】責回紇之慚【蕭昕中博學宏詞科持節弔回紇回紇恃功廷責昕曰中國市馬柰何不歸我直眾失色昕徐曰僕固懷恩我之叛臣耳與連禍非天子卹舊功則只馬不得出塞下孰與失信者回紇大慚】可謂奇才【栁宗元字子厚第進士博學宏詞科王叔文韋執誼見之曰可謂奇才及得政引內禁近與計事俄而叔文敗坐貶永州司馬】無愧古風【蘇頲之中詞科分口占授視有古風者無愧】

皇朝新事忠孝可嘉【言行錄紹興十一年貢院奏博學宏詞人京官洪遵選人沈介洪適詔賜遵出身介循一資上曰洪皓身陷漠廷乃心王室誠可嘉也二子並中詞科亦忠孝之報詔遵館職適勅局刪定官中興詞科卽入館自遵始】議論不下【防要大中祥符中丁度登服勤詞學科侍從十五年數論天下事未嘗及其私程琳同時登第持重不撓長於政事平時議論不少下人】拔萃【國朝陳彭年言流內銓選人許應宏詞拔萃科】服勤【本朝丁度程琳並皆登服勤詞學科】試雜文【髙宗朝紹興十三年髙閱曰神宗以經術造士遂罷詩賦又慮不足以盡人才乃設詞學一科試以雜文上曰詩賦亦雜文也】兼博學【大觀間謂之詞學兼茂紹興則謂之博學宏詞】爲十二體【祖宗時自制誥至表章爲十一體分二日而試四題今則自誥至贊序爲十二體分三日而試六題紹聖三年詔曰凡詔誥表章箴賦銘頌赦檄書露布戒諭缺一不可故日者於科舉之外立宏詞一科】分三日試【上注】舉筆輒諫【言行錄歐陽修登詞科知制誥居翰林時仁宗一乘間見禦閣春帖子讀而愛之問左右曰歐陽修詞也嘆曰舉筆輒不忘規諫眞翰苑之材也】揮翰如飛【同上楊億文公七嵗能屬文年十一太宗聞其名詔送闕下試詩賦受祕書省正字令就祕閣讀書後召知制誥召入翰林爲學士揮翰如飛文不加防】

法科

歷代事實常選【唐選舉志唐制取士之科多因隋舊云云其科之目有秀才有明經有俊士有進士有明法有明字有明算云云此嵗舉之常選也】常科【杜佑通典大唐常貢之科有秀才有明經有進士有明法有書有算】求人之本【唐職官志云云其科有六四曰明法此六科求人之本也】警聮宏詞科【攄遊夏淵源之蘊防選試於異科發卿云黼黻之詞且窺觀於眾作兩文如披玉藻夙欽黃絹之工再提文筆詞科若摘頷髭載破靑錢之選獨冠試闈】入學

太學【初置十齋曰服膺禔身守約習是存心允蹈養正持志率履誠意續置七齋曰觀化貫道務本果行篤信時中循理凡十七齋後增三齋曰節性經徳立禮共二十齋諸齋扁榜皆米友仁書續置三齋張孝祥書】

歷代事實辟雍【泮水詩注天子辟雍諸侯泮宮辟雍者築土雍水之外圓如璧四方來觀者均也泮之爲言半也蓋東西門以南通水北者也天子諸侯宮異制因以形然】成均【禮春官大司樂掌成均之法以治建國之學政而合國之子弟焉】國庠【裴垍傳賢良防制國庠𨿽設冠屨或濫】黌宇【後儒林序順宗感翟酺之言乃更修黌宇凡所造千八百五十室自是遊學增多至三萬餘生】雍水【歸崇敬傳天子學曰辟雍以制之雍水圜繚如璧然以誼言之以禮樂明和天下云爾在禮爲澤宮在世或曰璧池璧沼亦言學省隋大業中更名國子監今聲名之盛辟雍獨闕省以國子監爲辟雍省】圓池【亙覃新論王者作圓池如璧形水實其中以圜雍之義】鼓笥踵堂【儒林傳自光武屯營飛騎皆給博士授經能通一經者聴入貢四方秀艾挾防負素坌集京師文治唱然勃興新羅髙昌百濟吐蕃髙麗等羣酋長並遣子弟入學鼓笥踵堂者八千餘人紆侈袂曳力履誾誾秋秋𨿽三代之盛所未聞也】承師問道【禮帝入東學尙親西學尙賢南學尙齒北學尙貴太學承師問道】升俊【文王世子司徒論選士之秀者升之學曰俊士】崇儒【唐選舉志太宗卽位益崇儒術乃於門下別置文館又增置書律學】習學生業【代宗選舉志廣徳二年詔曰古者設太學敎冑子𨿽兵革或動而俎豆之事不廢頃年戎車屢駕儒生輟誦宜近學在館習業】增弟子員【儒林序或言今天子太學弟子少於是增弟子員三千人】八千人【見鼓篋踵堂注】億萬計【儒林傳序明帝卽位盛淸道之儀袒割辟雍之上尊養三老五更享射禮畢帝正坐自講諸儒執經問難於前冠帶縉紳之人圜橋門而觀得聴億萬計自期門羽林之士悉令通孝經章句匈奴亦遣子入學濟濟乎洋洋乎盛於永平矣】執經問難【上注】鼓篋遜業【記學記入學鼓篋遜其業也】誾誾秋秋【見鼓笥踵堂注】洋洋濟濟【億萬計注】離經辧志【學記古之敎者家有塾黨有庠遂有序比年入學中年考校一年離經辧志】觀善相摩【學記云云不陵節而施之謂遜相觀而善之謂摩】

皇朝新事待次而入【長編神宗熙寜元年詔太學增置外舎二百員初太學內舎生二百員爲給食至是員足逺方之士待次而入者蓋百餘人諫官滕甫劉庠並以爲言故有是詔】加禮以勸【張詠不貢者幾二十年學校頽替公察郡人張及李畋張逵者皆有學行鄕裏所服遂延奬加禮勉以就學後三人悉登科歷美官於是兩川學者知勸文風日振】

警聮【鋭志功名髙下有分於程度防勲翰墨升沈遂隔於云泥】

【朝廷兼兩科而取士早馳學於鄕闗學校辟三舎以養賢宜橫行於璧水】

【亦有次何番之行客東魯者射防而來豈無說項斯之詩樂民安者出門而去】

【養士莫大乎學樂從羣彥之遊論秀以告於王濫冠中年之選】

【朝廷設官職之名庠序廣英賢之路】

翰苑新書後集下卷六﹤子部﹐類書類﹐翰苑新書﹥

欽定四庫全書

翰苑新書別集卷一

札子

上安撫陳待制

戴象麓

某伏以中冬殷月愛日開明恭惟某官俶開帥垣鼎新教令一路忻躍三辰翊扶臺候動止萬福某謹三薰沐申慶函於籖府仰祈垂鑑

某頓首齋壇敢再上燕頥之儔竊惟昭代正人爲天地立心爲國家壽元气觀復之靜視履之祥存我者蓋所以厚蒼生也捲捲劼毖茵慿之請某一飯必祝

某邇者恭審出綍大庭開藩防府軍民恃以存活上寛西顧之隱憂道化得於源流僉謂北山之有子凡叨覆照舞蹈不知矧屬鞭驅懽忻何若某距踴三百

某恭以某官鴻名重望鉅業閎休日月眾目雷霆眾聽𨿽兒童走卒皆知戴詠初不待乎才俊滿前道古今而譽盛徳者況某下吏方事鞭防之初惟知以直道事上安敢飾爲謏辭佞語以自詒斥譴用是不敢惟先生鑑其愚直而略之

某互鄕小子伏自違侍道徳之尊動閱八載爲養逐祿於塵埃捶楚中自揆庸鄙無他惟知罄竭寸赤期以不獲罪於細民而已向者筮尉信丰誤麾使令辟試玆邑又值瘡殘之際民物煎熬五載爬梳技已窮矣健令莫措書生柰何淑後之圖未知攸濟天開奇遇棲身照臨寛以一分則何啻拜萬分之賜矣某無任戰灼忱禱之至

某不辟犯嚴僣躐申懇向者恭遇授鉞開藩之始禮合負弩先驅適值告謁東歸無繇俯伏道左拱聽新令贄函通名之敬亦並臯緩罪當萬坐然事上禮也駢儷俚文不敢以後期廢冒昧瀆倘沐原貸而覽擲之某榮甚幸甚

某揆分有嚴不敢僣申層霄列仙之恭庀職微又不敢冒祈崇臺約束之日惟先庚教條三肅請命

上李安撫

戴象麓

某伏以維辰良月肇序穡寶登丰恭惟某官麟符肅重帝倚長城乾端坤倪繽紛薦祉臺動止萬福某謹東向百拜薰祓穎控忱於籖府仰祈鑑省

某仰惟一道保釐之寄九重眷倚之深雉堞百城宅命師帥一飯必祝神共聽之衣袵之節鼎幾之彞百龢自孚某謹不敢贅

某稽首道徳重望如泰符麗天其去幾千萬級況江右爲州十一而斗邑又邈在梅邊英躔愈穹可望而不可邇向者恭審髙牙建府禮合申羾箋函約束有嚴遲回不敢心旌揺曳徒劇尊詹

某恭以某官道契前修望壓流俗一襟和气如春風熈霽而廉頑立懦則與烈日爭嚴千古在前萬世在後北斗以南公實一人而已周旋中外所至傾心汲直在朝淮南謀寢潁川奏最次公遄歸九重傾注履聲久矣十連建牧暫勞於南綸音沓來跬步樞輔則霖雨之賜不特西山南浦一方之私也某謹泚筆以嗣慶牘

某迂疎有素伉直無奇燈火半生僅叨末第急於祿養冒注尉曹屍素二期邈無寸績誤叨臺檄攝邑南康承乏未幾遽申辟朝命未下忽罹家艱解職方歸又準臺命力奏起復懇辭弗獲忍死奉命惟是才薄不堪負乘甫逾浹旬鄰冦復作邑遭再燬民復流離所在爲墟瓦礫彌望加以贑城一變皇皇愈不自安某自揆無他惟一身與民相倚爲命茍一毫有補公家有利百姓惟力是視幸而廨宇粗爾剙立民居粗爾妥安靖循其繇皆鎭撫一路之賜也某何有焉敢謂至仁在上與天無私化鈞一陶遐不忍棄不求識面不待先容獨以微勞申剡於上一語重千鈞之力兩員收金璧之珍顧某何人特辱玆選出於公舉眞爲千載奇逢誓以終身畱作一段佳話所恨職縻下邑無繇躬控謝忱姑冩寸丹敬慿尺墨某下情不勝感激歸依之至仰乞臺照

某蟣虱小官塵坌姓氏事尊之初詎可無以自贄牽課儷語披露摧謝萬一之忱倘沐臺慈霽威鑑誠榮佩千億

某揆分崇嚴不敢躐申臺閎福履之恭庀職微又不容僣請大府約束之日進退皇惕伏乞矜原

上判府聶貳卿

戴象麓

某伏以中和紀節農扈觀春恭惟某官紫禁名流黃堂靜治彤宸垂眷蒼旻薦加臺動止萬福某吉蠲穎瞻望鈴齋冒昧申忱乞垂省錄

某仰惟防衛防嚴幙府簡重天相耆徳臺斗森羅矧巖望與郁孤而比崇恩波共贑水以長衍祝頌謏語某不敢贅塵

某恭惟某官章天奎璧鎭地嵩衡凜凜千丈松不見節目森森五兵庫亦納錐芒暫違禁闥之嚴出鎭藩方之重以泉而滲漉千里以泰道而振拔羣才如天運一元雷動六合不惟蠖伸蟄奮各遂生生之樂而虫鳴螽躍亦興毣毣之思歌轉上聞詔由中出奮庸而熈帝載爕理而亮天功此中外之所屬望也非某私徯

某一介小官犇走車塵馬足之下跪達牙纛儵更歲籥自揆墮身塵埃箠楚中以下邑而視大府如平地之望霄漢邈無津梯可假以詣泰階盈尺之地稟命令而受約束惟切翹首臺躔常若道徳之光實照臨之某不勝榮幸

某迂愚無用自知甚明以半世蒲竹之勤衫色方靑以雙親桑楡之景鬢華盡白備員一尉閱月將期橫道無先容之資出谷罕求聲之援邈在僚厎寸進之階無繇所入俸微三釡之計弗給分之安也誰其念之某官大度包荒至仁兼愛霈層霄之膏澤𨿽墝埆而亦霑運大匠之神斤𨿽侏儒而不棄凡當世之士經品題被容接者莫不收名定價於龍門況某辱在屬吏一人之數哉洗手奉公飲冰厲行決不敢以負所學冒躐陳情某不勝戰栗局蹐之至

某行識卑迂文詞簡斐旣不能爲昌黎三書之獻又不能致鬷蔑一言之知擎拳寸心駢儷寸幅倘錫之電覽沐以春溫其爲忻榮永矢銘篆

某載惟一介庇賤分守有截不敢百拜僣申藕花庭院冰雪方壺列仙羣玉之門伏恐屬邑合有約束事件仰乞下

漧黃提刑求合尖

戴象麓

某竊以夏律將中暑气漸烈恭惟某官玉節倚天威惠綽著天迪民詠臺候動止萬福某謹蠲潔雪番九頓首奏記籖府以寓南埜小吏瓣香之敬幹混邃嚴伏深兢灼仰冀鑑在

某竊謂大賢君子一身與和气周流則起居動作皆百順之所形見於以咨詢於以澄按何往而非錫福庶民之極者下吏不勝至願惟劼毖功名之身式如玉如金以遄鸞坡鳯掖之召

某恭以某官天付斯文之宗主身任當世之安危自綰銅章紆墨綬之時己屹然爲禹門一砥柱矣潢池之波不得而動揺緑林之霧不得而昏塞則坐之廟堂聲色不動而精神折衝談笑不勞而尊俎決勝江右偏壤豈容久畱十一州五十四縣之民則霈澤矣而四海未霖雨也西樞東府虛位以須某尙能歌有功見知之雅某竊伏惟念當此英雄豪傑辰星落落之秋而一代之偉人有如某官皆人所願執鞭望履者而或以勢分隔或以微賤羞終莫獲仰瞻使星之末光於霄漢之上則其目極皇華心繞翠節當如何其敬企耶維北斗昕夕仰止容光尙新必照

某無能不才十手所措惟有朱愚白朴盡其責於民朝夕惴惴然惟恐一毫獲戾不容不益加畏焉幸甚代近在六月誤臺慈不以小吏之愚且拙而聽民乞畱之請特與諸司列銜剡上先生所以成就之意矣然行止非人代者已瞠乎其後所不獲終事先生天也日夕心口交誓倘此身未塡溝壑無非圖報稱效奔走之日伏惟亮之

某三山儒素寡援少與格之以世道之風波則一番薦墨念不到此有幸自天前繡使葉先生奏辟今任與免職司常員一紙今歲之春又本軍剡薦一章比者躬詣憲臺面稟城築之役初非有乞漿之意而詰朝春風之章恍從天下事出望外實天畀之也第禰生之鶚尙欠其一石建之馬書五乃成九仞爲山恐虧一簣聚沙成塔全在合尖仰祈臺慈垂憐孤寒特與成就則銜荷恩紀寧有詣極某拳拳不勝頂踵歸依之至

上江提舉

牟存齋

某伏以木令維新芳意於牣恭惟某官燕香侯度龍節使華玉笥有歌璇霄委貺臺動止萬福某已雪吏腕修敬賢士大之禮更不敢以分畫件具爲恭先乞臺照某家三山之陰凝睇吳天名勝如林僑札罕遇往歲別太白東遊九畹芷蘭有香滿國蓋嘗斂袵起敬而佇立祗伏以拜下風幾若造物者之靳靳山見防華水見黃河而猶以爲未見君子不幾曠半生乎

某欽以某官一代偉流海內寡二問學如總騶牙浩博且富文章如美玉之脫乎璞質大圭之登乎藻借夐然不羣而盛心古道行止有常進退有度又不啻奏絲桐於筍笛之表屹罍洗於盆盎之中而髙出流俗也靴霜待漏步武駸駸迫霄漢乃翻然爲巨廬賦歸栁見羞昆有如此者士風不競久矣所以砥柱頽波轉移世道者一世之望有攸屬而江西以來風流衣被文學之照映气類之欣合又藹然與嶽麓相頡頏其規橅气象蓋有在於咨度蕃宣之外也旂常鐘鼎何足爲公道哉某﨑嶇歷落舉世一人且衣冠中最晚後叨第癸未今二十春時事驅之流落至此誦少陵天吳紫鳯之句蓋不勝其憔悴也汗靑悠緬別乘叨蹤揆其人恰相埒而諸公輒舉手相賀不賀其半刺而賀其得師也夫以平生願執鞭靮之心乃今昕夕丈席幸可量哉僑寄北峯屏息以俟時不敢躁代者諗以熟進之退之所當俟命於大府推是其觸事面墻實無一可以事君子公庇而私識之切有望於今日

某已拂防諏膏車秣馬圖展望塵之拜侍覿且有日矣不腆彞敬之外輒先勒此以布腹心干瀆威尊伏紙兢惕余祈百鏈莊倪七襄鄭粲晉歸碧落之班某也不敢躐申潭府列仙之問恐浙西有驅防事某敢稟承

翰苑新書別集卷一

欽定四庫全書

翰苑新書別集卷二

札

賀新江西帥衛參政

方鐵庵

某中冬謹月飛霜凝曉恭惟某官望尊承弼命錫保釐列雉向風百神交職臺候動止萬福某齋宿而後裁書東向行府又百拜而後敢進仰乞臺鑑

某載羾鈞用屬辰之請敬陳邦人來莫之謠望紫气亙天則曰是有福星來照臨此土也聞好風東來則相告語曰是又吾東君也牙纛所向江靈迎紗籠之身在在次舎某愛助小忠更爲百萬生靈恭致輔養黃庭之禱

某玆審詔予重臣判大督府種棠蔽芾舊俗熈然騎竹驩迎吾父至矣惟洪都爲中興重地輔弼偃馬者固有之其勲名赫奕相望先後則李忠定趙忠簡皆一至故老所聞也大參政相公實再鎭故老所見也某一小吏亦幸以其身親焉采一世之公論與一道之頌聲以自及其一身之師慕與其際遇緝爲儷語塵涴威尊犯分有誅乞賜矜赦

某仰惟某官聲名在華夷功烈在彞鼎其規模宏濶精神運用則在百世之上𨿽當世士能言之然念淳熈親防儲宰相以輔聖後固欲其朝夕王所也十年鳯池自有故實羣虎守關孤舟橫渡一出則十年斬馬事定善刀亟藏久十年則十年不啻也午橋野服幾若忘世退思巖中寧能忘君以時推之則當爲蒼生起矣未坐之廟堂以收垂紳縉笏之功乃授之棨防以訪佩玉鳴鑾之舊腹心之謀與一臂孰急天欲平治巖瞻其舎諸某家世於莆居最僻生最晚自兒童時則知有司馬公矣嘗與四方人物共遊於鈞播中又常與七聚編氓受防於賜履中顧泰階尺地猶天之不可階升也逐祿章江於水則見西江於山則見洪崖意其猶有雄渾傑特於此而未之滿於人則見眞右史今又得見大參相公眞所謂洪河泰山不可以斗斛尋文計子由年𨿽少亦旣見歐陽公矣及見韓公而後謂之盡天下之大觀引領公衮以日爲年

某一妄庸人至不足數徹名初贄賤請具陳年二十年乙丑奏賦劍津冷泮以冗見稱居閒歳久有書不讀識見短淺暗於時事隨羣計屬甫逾一年雙親諄飭毋茍祿養疲精案牘僅守故常飛挽大計一籌不畫學之不講面墻固宜願得大儒端拜而事公相分閫實天錫逢位貌穹崇縮不敢進然本朝諸老嘗接後進矣大參政相公先生尢以斯世人才爲念某不足道而世之沈伏下僚者多矣欲望鈞慈憐其不可砭之愚察其不欲茍之志丰殖而振徳之此某與善類所望大庇寒士也嬰突控瀝退聽戰悸

某謹畏冠屨之分不敢扺冒僣申鈞閎云階月地福祿之恭百吏仰首以聽油幢之號令某請預牛馬走之數

賀新江西帥曽參政

方鐵庵

某王春端月淑气扶輿恭惟某官戒嚴大纛榮禦華軒四履歡迎百靈奔湊鈞靜作萬福某謹注薰曳繭羾賀大籖府嬰觸威重悸不自寧

某歲元日望鬥牛間有紫气然玆爲何祥旣而魁臺臨焉年貌孰若起居何如之問四海所同而西民獨以爲誇某語之曰斯鼎也將爲天下調斯衮也將爲公歸考

某恭審起之東山命之南國鼎來十乘襟帶增雄雷動三軍旗旌攺色咸曰重臣實來防春無慮矣某觀昔之勲業最著者趙忠簡以副樞至李忠定揆也相繼經理整玆城池團結軍匠而閫之規撫始立增重上流造舟教戰而江之門戶始壯不寧惟是蘄黃可撽事關鄰路則請可行蓋守𨿽在江必節制行於江之外而後可守今畫江而已又有柄分文恬武熈習以爲常眞右史昔嘗有言於斯謂九帥皆可以治兵爲先而帥江右者尢當以治兵爲急欲增團結之數推行之諸道練兵求將或曰多事未一年沿江震恐其言果驗則辛已歲也前此蘄黃日報平安自二城再葺之後不復報矣彼之血脈不屬吾之措置日緩公一代碩輔君相倚重惟所經畫眞屹然長城也某拙於儷詞僅能以紹興帥洪之事獻爲一道言耳若夫爲一世謀則又推而爲慶曆嘉祐焉辱巖電之一照覆醬瓿以亦甘

某洪惟仁祖臨禦六年始防士於庭猶主上之慶元也太史奏五色云現韓忠獻當之今某官則上之忠獻有大學識有大力量有大气節皆與之同玆鎭江右又與出使陜右同以今揆前事則差難七百里江面少費經畫顧脈絡關系則事有大於一面者靜觀天下安危之勢熟察人心向背之機釐正中國外夷之體平持君子小人之衡具有成式歷歷素定非嘗試用人之國者天若胙宋垂紳縉笏措安泰山何遜乎韓魏公乃邦國之光非閭裏之耀𨿽然吾儕小人私切相語以爲閩鄕榮某居莆晚出歲乙亥秋調闕修門親擊登庸銜袖謁樞府其旣進而退也若屬之目得一眄於疑似猶使人不忘況眞蒙頋遇耶今使於此靡不奔走玉帳下而某去有日獨其烱烱皈向爲蒼生望太平則不在朝夕見者後

某學迂而識不具得官十九年海上之羝猶乳獨靑衫自如出泮佐臺無補漕畫凜凜土偶推去何之入畿歟無平戎之防可獻還山歟無負郭之田可耕營營親養迆選坑所望於世者甚狹但願公相行道四方霖雨某亦一物也倘兼收並蓄豈竹頭木屑之不如惟先生念之

某揆分有則不敢躐等申潭府鈞眷興居之問且挑擔欲行不敢具文請封部要束之目

賀江西帥眞右史

方鐵庵

某冬謹孟月和泄小春恭惟某官云來十乘風動百城定省燕喜神示駿奔臺候動止萬福某差辰治書隃詹行府仰闔賀牀乞賜紓檻

某竊望紫气間有光屬天父老舉首曰福星至矣牙纛所向江靈候迎然人一身負荷天地而茵慿致禱特出於一道之私祝潘輿之行樂誦魯詩之熾昌者煜如也某敢隨萬喙之後而貢愛助之忠

某恭審出綸紫宸授鉞洪都論撰獨穹於祕殿保釐增重於潛藩非君相後天下以爲心亦嶽牧用詞人之故事春酣闔郡電走先聲某耳聽除音慮在斯世但旣爲江右一屬吏當爲江右十一城生靈慶不腆儷語例申賀忱意所激發狂不擇言嬰突有誅退而拱竢

某仰惟某官有司馬公碩望敵畏其名如陸宣公奏議家有其書𨿽當世能言之士不能贊一語況某乎切嘗妄謂自紹聖後士大夫出入兆國家安危矣南渡涵養毎激必裂今日之事未至於激者殆天意也先生正色立朝言中幾微始則羣而驚中則側而伺久則翕而服然君側無人子思不安淮南寢謀汲黯亦出江之東泉之南外庸彰灼羣心無異論豈猶以爲未足而求多於方面耶今一方肅淸百度修舉先生之意可自得於湖山三邊未靖殘敵猶鬭先王之道實未行於朝廷疇昔奏對之語歷歷蓍靡一不驗倘有以冦公不在中書爲問者似未知所答天欲平治舎我其誰蓋國人日望之

某莆川一士姓字湮晦去秋之杪因道溫陵僣掣齋鈴宣慈不鄙與其進賜之坐寵以饋而十五年前劍溪幕府匆匆之一謁尙辱軫記始驚嘆大人君子所以收拾人物者𨿽細不遺而某非其人也且感且奮稟違余歲小夫竿櫝縮不敢前而覘出處以爲國之輕重者不在有識者後烱烱歸向

某山林鄙野輟耕漫仕無趍時合變之長有固陋不通之癖乙丑塵忝今十五年僅嘗冷宦於鐔津余盡食貧之歲月居閒廢學自棄誰尢天分最嗇吏事尢甚計臺列屬奚欠一寒良月三日甫交賤守以辧則訥以畫則疎惕然四顧適有幸防洪儒開閫獲走趨父師在前隨事書紳平生奇遇惟此時爲甚仰冀燻慈造就之恩以爲晚學之依推錫類之仁以遂雙親之養頂踵賜權輿自今不負門墻當見他日伏丐矜體

某揆分有嚴不敢躐越申問行軒萱闈島壽祺純嘏之問百吏仰首以聽先庚之約束某願執厠役之下陳

賀陳安撫

戴象麓

某伏以六月維夏一雨先秋恭惟某官荷槖新榮藻旒深眷制垣增重神衛愈嚴臺候動止萬福某薰香滌頴百拜申慶茸纛之下伏祈鑑省

某仰惟天欲惠顧於一路爲百城宅生之寄必有一代宗工出應時望福星所次在在皆春頌徳歌功融爲百順詎容小夫贅禱仰乞冰照

某恭審錫命巖宸卽眞法從輿情胥悅瑰望愈隆某辱在陶鎔尢深鼓舞伏惟慶愜某下情無任雀躍之至某恭惟某官斯民元气前輩盛心自任以當世之事功悉本諸聖門之學力所養者皆諸老先生之未到所施者眞仁人君子之未能冰鑑無心淸徹牛斗陽春有腳徧滿江閩曁出領於洪都益見知於丹扆適巨冦久爲於民患而數年未卽於天誅帝曰尙勞朕憂僉曰莫如公可久詔自天而甫下單車卽日以載馳果見擒賊於不一月之間未有收功如今日之捷宜頒異渥卽正貳卿然上方寤寐眞儒克復舊物以成中興第一之舉匪伊一札起防諸將又非南浦西山所能畱者某敢以天下之所期望者輙因慶福而私布之

某區區申慶無以自見僣課儷語唐突匠師倘辱霽威一展而擲之萬斯榮幸

某翹首紫府翠大婘邈在霄漢不敢僣申卽日福履何如之敬欽想休祥融液中外攸同

某伏恐下邑合有頒下教條謹百拜三肅以請

賀鄭建漕寶謨閣陞運使

方烏山

某伏以仲夏之月薰風微涼恭惟某官使節更新列城攺觀九重眷倚兩儀薦休臺動止萬福某薰祓函牘贄名賀庥伏俟裁幸

某欽惟膚使鉅人事權山重新綸初播川嶽動搖乾陽坤陰效職順事尙何書生惠序之請爲某敢略

某玆者恭審陞華寓直增重使名天上星躔喜部封之不攺人間風采凜條教之一新凡在照臨同玆抃蹈恭惟歡慶某恭以某官仁義道徳爲時儒宗器能政理爲今吏師其所閱歷所踐皆表表焉自植立非必以家世爲重者廣受並拜安內舉眾論歸向久矣慊焉不居視麾節如鈞鼎履原隰如廟朝聖天子嘉惠逺人俯徇雅志崇階顯秩卽地授之其爲七閩計甚厚顧如中外之望何呂氏有夷簡韓氏有忠彥此我朝故事也衮且歸矣惟日俟之某匪佞

某每念瀕海一寒托身坱圠中異顧深知似有宿昔所幸言守縻不獲時時自進於琴瑟書冊之前後嘗坐明道春風之和日竊子酸福星之照其爲芘徼福固非八州泛泛僚屬比也傾心墻仞何嘗一夕不哦維北斗之詩

某官冷如冰自春風披拂一番便覺枯荄朽枿頓有生意長無鄭防之罵友無孝先之嘲自非當世鉅公重人顧遇主盟於其上鮮不免矣今使指益重巨防如天某聿備桃李數中不必壯士自然顏色惟有益自修飭庶幾萬一他日不爲品題之累某之所以報稱知己者在此詞語狂狷惟先生實憐而撫之

某辱在門館下陳禮合稟求臺檄躬詣堦墀謁賀分不可越謹課儷語一通仰幹丞史是亦惓惓之義耳倘經電矚擲去萬幸

某自揆麼微不敢僣申相閎隨軒鈞輯之問共想由中及外新祉鼎來樵水委令某𨿽無能役敬當端笏稟聽賀蕭宮講著郎自倉除憲使方鐵庵

某冬行成歲雪喜先春恭惟某官條令聿新光華益逺帝眷神依臺候動止萬福某有齋乃心薰祓慶牘以請於典籖仰祈省鑑

某已肅列申調燕羞吉星後先惟予直指是瞻平反足以娯壽毋陰徳足以種子孫則身之福祉可知列鼎重裀不待爲門人愛助之禱

某恭審司庾防勲祥刑易節提封不攺眷意實深方江民有菜色特詔持節循行郡國爲之發倉廩蠲租賦寛和糴元气漸復又慮十一郡揚抑之間豈無含茹授以綉斧其並爲疏剔之民不饑矣不寃矣使事有指勞還之日將朝而問一歲錢谷幾何問一歲決獄幾何相業於是乎出此上意也天下公言也

某仰惟某官學問有用而體則具議論甚髙而實可行其經綸當世規橅宏偉要使一民一物咸與並生非固嫉惡太甚者然其立朝也適當消長之機其握節也若與薰蕕者對易爲君子謀夬之剛決可也防之包荒亦可也獨至於比之匪人或疑乎傷其當謹審也如此先生其必有以處之某短啟馳賀亦三致意焉蒙電鑑幸甚

某稟違英簜之下閱日滋久小夫竿牘闕焉不嗣望列宿之躔與使星之次芒寒色正凜凜在目

某不材佐幙絲粟無補竊雲天之巨芘幸滿已多蒙陶鑄之大恩受知未報尙欠浮屠之穎恐爲沈陸之蹤衛大參𨿽有宿諾未之敢必來歲治歸躬造臺下控露謝悃敢乞並照

某𨿽爲門下士師閎崇嚴望之如天人不敢躐等申問某尙爲部內吏霜臺肇建合有新約束敢不恪聽行下

賀瑞州遊知府

湯息庵

某伏以瑞霙餞臘粉荔迎年恭惟某官衛防凝香歌溢喜穹垠棐扈臺動止萬福某寅緘魚晉尾賀燕首蘄省覽

某載惟循良迪化品彚宅生瑞日祥雲緝爲純嘏葆龢毓粹無俟於祈某敢略

某恭審塗芝錫睠剖竹咨賢畫鹿夾轓甫涖江西之道院銀開籕聿新天上之恩光伏惟慶愜欽以某官淸猷濟美粹學傳家以見聞殫洽簡當寧之知以道徳風流藹在廷之譽入儀朝序出懋民庸粵攝貳於扈卿盍踐修於世職胡然髙舉彌軫睠懷姑慿熊軾以起家佇渙鳯綸而趣覲某何幸拭目

某宓從暌逖婁閱羲舒奏記無繇仰髙惟切詎期天幸玆竊鄰輝引脰雙旌忭弗自制

某出山成誤分壘奚堪補苴爬梳凜殫伎倆洊申詞請竟閟兪音玩愒包羞淒其歸夢尙幾河潤倘以璧全某因慶及斯慿楮增愧

某講信交鄰捧賀有防輒紉儷櫝欽寘首箋斐拙弗工垂粲斯荷

某皇恐端拜申詗臺閎寶輯伏想啿祺茂介與歲俱新秀江諭令丐勿剪棄

賀瑞州遊太守

陳寺丞

某伏以靑陽中禦好雨催耕恭惟某官銅虎疏榮衮龍倚眷民懷神僎臺候動止萬福某露薌雪手奏記籖丞防祈丙在

某仰惟聖天子屬意牧守俾之名儒惠此髙安非庸選也晨香夕燈祝公福壽者十萬戶不欠某矣祈鼎茵焉用贅

某恭審森陛塗芝專城剖竹古稱道院以事簡而民醇今得賢侯宜政平而訟理雙旌絢采五袴興謠欽以某官經國宏材康時碩彥家學紫陽之流派吏事潁川之聲名式觀侯度之修行見眞儒之效公卿表選於此權輿豹尾雞翹故家舊物遹觀偉績光紹前猷佇來黃紙之好音端爲靑氊而出色某何幸親見

某猶記曩昔閩中曾侍先翁從槖之談笑從是晉謁潭居又得一再參覲第未識麒麟之瑞抱此一欠有年矣詎圖明公來鎭斗郡三氓編天實相之維梓必恭但拳拳誦周人之什

某投閒自分與世相忘泉石結盟似覺成癖托身地主竊稍祠宮眞蝗粟也去秋浪遊赤璧徐訪雪堂想坡老之風流慨周郎之英發俯仰宇宙感慨古今興盡言歸復尋枌社一防受芘知有蘇天之可依某深竊自賀抑以爲邦民賀某修贄以文禮也紉緝駢儷焚玉防以進之蕪纇不工唐突是嬰

某皇恐頓首端拜申問黃堂仙輯寅想尊尊幼幼簡簡穰穰淮頭豈無委令願奉鞭影

賀瑞州遊知府

陳寺正

某伏以四月維夏梅雨畱蒸恭惟某官攽治方新民歌來暮禦屏簡記神物防持臺動止萬福某蠲吉裁書以贅徹賀廈之私仰祈采矚

某聞賢履封之初葉气歡聲融液百瑞斂則爲一身之福散而爲千里之和申頌彞恭有言則瀆然區區愛助未能自已更乞順乘朱煒精練黃庭前膺尺一催班之寵

某恭諗疏榮天陛移鎭星江春腳肆臨下情胥懌恭惟某官本家學以治民用儒術而飾吏半生歷四塞聲猷旣躋二令以爲榮盍簉六卿而分列頃遊試關決之手上素知牧養之材爰命剖符重煩易地兩州之民爭迎於境上我州如斗獨得而私之第虞未黔突之餘卽有不俟駕之召某憶記癸夘之歲學制劍水適在使星照臨之下蒙芘實多邇後萍宦海無從一拜下風以控謝忱豈期千騎頒春慨臨山郡某辱在受防日與老穉同戴二天覆燾之賜喜倍等倫屬縻偏壘莫充望塵展敬躬致開閫之賀仰止麗譙形畱神往

某譾材試郡了無善狀甫書初考善後尢難倘不賜鄙夷推所以治民之方而教之俾逃於戾曷勝厚幸某夢繞家山何日賦歸去來首圖伏謁賓墀以展維桑之恭某慿楮拳切

某贄敬之始非文無以見意紉緝數語少露依向辱一眄而置之覆瓿焉未爲不遇

某仰止燕寢凝香之緝神仙其居福祉之來河漢無極盱江𨿽陋豈無堪攽驅防拱聆行下

賀遊太守

新鄂州辛料院【應鑑】

某伏以春先侵臘歲事將圓恭惟某官雙旌有輝千里望澤三神具依臺動止萬福某吉蠲毫楮申籖曹仰祈鑑在

某載惟漢制選朝士補郡國守相選刺史入爲三公其任至不輕也節宣之請固小夫之庸敬然集一身之福推之以福生民福軍國福君親皆自此基焉敢告二禦倍萬加意某幸甚歲在庚子豫章鎖闈獲拜立玉之標聆霏屑之誨蒙軫念先君子嘉定間湖右摳趨先太師之契至不薄也惟是豬龍有異迥隔升沈匆匆違拜倒指十有五稔矣臺斗益髙徒厪山仰

某恭審飛綸中禁起牧名城望實素孚耄倪交慶仰惟歡忭欽以某官徳履之粹然學問之淵然才識政事之卓然方今人物不落第二矧陟滋久風采著聞外而牧養之勲內而羽儀之望靑天白日奴皆知爲淸且明矣瑞民何幸得此賢侯不待酌樽中之緑問山川之靈駕輕就熟課最期年二十五星之郎位八十一乘之屬車於皇召綸必命公矣又焉用佞

某社櫟才樗閏楊命薄五到蘭闈一官牢落備歷辛勤披身荊邑之間丞郡桐鄕之地誤蒙化地軫記俾分料武昌祗戍之期近在春仲羽檄交馳之秋轉餉爲急鈆鈍無庸豈堪一割辱念國事之重脈絡本司特有以教警之不勝至幸僣越有言臨楮兢

某斂袵翰墨宗工已非一日蕪辭俚語詎容妄進然維桑之敬捨是無以自見短啟不文辱賜電徹榮耀過於褒衮某緬想蓬山閬苑玉佩霞裾瑞靄繽紛慶事演迆洪州或有委戒毋敢不恭

賀瑞州遊知府

王吉守【侑】

某竊以洪鈞一轉萬象皆春恭惟某官風泊兩轓塗歌五袴神薦新釐臺動止萬福某敬飭繭番闖侯燕寢惟司籖者優容之

某載惟盡性以贊化育致中和以位天地皆吾儒實身之心學講明工深力到黃庭衛生之請非聖哲書不敢以防

某伏審疏恩宸陛斂惠瑞陽條教誕敷棠陰已蔽某阻逺未由於面賀緘辭敬拜於手書具體而微惟錄其意某恭以某官冰壺水鏡之胸次孤峯峭壁之詞華所操己見於立朝出守始所以行志自詩書仁義中流出膏澤以福髙安之民曽日月之幾何已恩波之不盡鼎來銀信催度玉墀政恐江西道院未能久畱朝天步武也某耳溫譽諝如斗杓芒寒可仰而不可卽追念往歲獲侍同朝獨以未披宿霧徒勞我思突兀髙牙又一驤首某才非適用樣弗入時得州於公私掇拾之餘百孔千瘡隨補隨罅未能寡過凜凜曠瘝幸邇鄰輝可親柯則況有滕事齊之便願沾楚及晉之波鄕風皈依布露髣髴

某企遡遊焉息焉之仙輯邈在霏煙縹緲間福英祿華積中發外預有凡委式克欽承

賀瑞守遊寺丞

江西趙憲【崇媺】

某伏以靑陽開動生意無邊恭惟某官煜然旌麾暖被襦袴臺動止萬福某雪手杼賀並酢恭先竊幸流盻某聞諸山谷之賦有曰制菡萏以爲裳釀淸泠以爲酌蓋爲髙安二千石設也五馬專城玆在玆地不敢外是以贊二禦

某伏審皂蓋偃藩錦砂濡印宣化有淑觀風預榮有如某官師友之源仕宦之譜惟祖惟父蓋家傳而守之共理惟良復以幸康廬者幸錦水安得如結輩者十數參錯天下爲邦伯哉選表公卿舎是何適

某彊顏駕牡九閱月蓂兵刑事重正賴肘掖之助丹砂九轉鑄鐵成金俾句吳之墟無有私鬭而教訟者成不其侈歟儷語寂寥始以寫意匪投也

某臨楮皇恐拜問黃堂珠璧之眷計想自天錫羨罄無不宜或恐司存有委惟所以命

翰苑新書別集卷二﹤子部﹐類書類﹐翰苑新書﹥

欽定四庫全書

翰苑新書別集卷三

札

通程內翰

方壺山

某伏以孟夏謹月恭惟某官旗纛戒嚴徳望塡壓神天拱衛臺動止萬福某敬燻沐九頓首奏記戲下仰乞財幸某申詗彞儀已嚴右剡比辰麥秋淸潤暑气未炎不諗召用何似欽惟道徳詞章之老蕃宣屏翰之望動息之頃安危所關敢乞體璪旒之眷厚永給之奉對揚環召歸秉事樞某毣

某玆者竊審冠班奎閣作牧潛藩溫詔趣行仁聲載路伏深歡忭某待罪道傍縣令行當鞠躬斂板盤辟雅拜於車塵馬足之間引領前旌無羽飛肉

某恭以某官龍章鳯姿之表足以儀刑百辟地負海涵之學足以貫穿千古日光玉潔之辭足以羽翊六經先帝簡防以遺陛下二十年來朝廷大議論大典冊皆出其筆他學士傍觀而已昔陸宣公秉筆於奉天蘇長公代言於元祐汪龍溪視章於建炎皆於翰墨之間有以服天下之心皷天下之動大雅不作非我公其誰繼之今玆抗章勇退巖顏毅色不以三公易其介凜然有古大臣出防進退之風矣皇上勉畱數四雅志莫回便朝引對龍光宻勿識者以此覘魚水之眷素厚風雲之運方開建𨿽巨藩安能鬱鬱久居者歸衮衣宣靑麻某何幸拭目

某海濱賤士少於方冊誦夫子之辭章壯從縉紳講貫賢人之徳業居常積泰山北斗之瞻思一快景星鳯凰之觀而不可得敢謂髙牙大纛來式南邦遂獲以附庸小吏受察於使天之下永言際遇云胡不喜

某莆之鄙人祖父皆奮寒苦歷淸望至某失學始不能世其家北遊江淮南騖嶺海偶然脫選以格試縣實在四通八達之衢羣嘲眾笑之地某戴星治事飲冰律已兩考又七閱月矣末路兢兢愈危愈懼一旦天惠仁牧來照臨之方且與百里髦倪遊詠歌舞於祥風慶雲之內豈非幸歟至於保全覆護之請當開府建牙之始仁行如春威行如秋某敢私禱以干大戮惟閣下裁哀之某公守綦賤不敢申貢行府瑤輯福履之問伏恐屬邑有驅防事件乞賜行下

通楊左司

方秋崖

某伏以風露雙淸秋宇如拭恭惟某官雍腴郎省翊亮宰塗吉衛紛綸臺動止萬福某雪研薰毫敢專拜羽忱於典記者

某謂帝遴碩賢調娯鼎實噓呵元气笙鏞至和寶令循彞謹毋庸瀆

某仰惟先正太師以甘盤舊學金玉睿明未究經綸上意有屬某官濟美巍科舒翹淸路懷香武部承耀辰階紹興天子謂學爲宰相者匪公則誰顯相吉辛緑綈褒擢以丕昭前人光某尙親見之

某三生機緣叨尾題雁飄茵墮砌終然分殊山翠蒙宻無從以隻字入地城分也匪嫚也容光必照焉

某生無媚骨與世少諧七稔耕云百念俱冷分麾縮戍莫遂祈閒有防趣行冒然祗役自矢冰蘗謹防本根苐揣狷迂未知攸淑每念小孫某濫次童科階榮仕版陽和粲筆成始成終菌榦桐枝生意彌滿緣是徼福俾我熈臺游泳九霄雨露中某知免夫

某寒涉蛩吻詎應晉紊鈞韶然舎是無以旌悃愊流電垂灼億秭其榮

某仰只瓊樓玉宇雲气髙寒敢替不敢問偏壘百骩惟命之恭

通隆興帥曹吏部

方壺山

某伏以閏餘謹月霽景畱春恭惟某官坐鎭方嶽帥表徹侯帝眷神依臺動止萬福某一介吏屬贄敬齊鉞之下必薰祓而後敢前仰祈財鑑

某聞元气在身猶忠賢之在國也寸膚無不愛而培養則有所當先者自公之西寛上憂顧四肢彊矣願進內君子之說以彊國脈某旣以公譬之國願公以國而愛其身

某近觀有叩天氏閽者劇論當世人物惟某官爲第一質之卿士采之國是如出一口非一人之私言也蓋學問準的於聖賢而倫不詭名節著明於事功而慮更深漢上之變湘中之冦蜀邊之擾談笑底定是特一班忠言至計欲吐更多千里見王及畿而返出鎭江右又復逾年人心勃然遂激而爲叩閽之書者金蒙古相形和戰守未定欲決國論問誰可相無如公者敬請促裝某僻居於莆望康廬精舎有一世大儒在焉家貧且逺無說裹糧說屨戶外麾節徜徉疇不有遇獨未得如半山事韓於楊后山事坡於穎懷此有年乃令以計屬一寒奔走玉帳下召還有日賤成在秋或者末至之已遲凜乎趨承之靡及

某拙根於天賦學無所師承乙丑叨塵忝需冷次七年劍學僥滿又需今次四年閒之日不自力仕而學則已疎餽餉責殷禆贊謀嗇奉二老以就養喜元帥之有依曳組白事與列屬俱執經問疑以諸生見教警提撕倘自今始是明公一日之畱寧不爲賤子一生之幸某通明之初合一莊毫素以極其尊敬之意束於牘制短啟將誠語言不工自速誅絕倘經電瞥沒齒余榮某惕畏株守不敢僣申使閎昆閬之婘卽日如天之福伏恐莆中有筆防件某斂袵而聽要束

通王安撫

劉后村

某伏以仲秋謹月恭惟某官閫鉞尊嚴威鬯仁洽穹厚昭貺臺動止萬福某敬薰祓再拜奏記戲下伏祈財幸

某愛取小忠輒忘重出比辰積雨初收風露不爽不諗臺用何似欽惟道徳之老慈惠之師與物爲春與天爲徒固已備乎中和之气不導引而壽矣世俗膳服之禱某謹不敢贊一辭

某竊以某官有管仲樂毅之才故豪傑仰其髙有賈誼陸贄之學故拘儒服其通有汲黯張昭之節故諂子憚其嚴立乎本朝道合則畱不合則去嗜名義如飴蜜棄榮利如涕唾二十年來舊人日少明府執牛耳獨主齊盟可謂魁礨骨骾之臣矣深惟今日局面至急擔子至重非閣下發大願力有大气魄誰與領此閩疆樂土願無淹畱某拭目以觀衮歸

某側聞侍郎於八州五十縣屬吏教之而已未嘗誅譴也董之而已未嘗操切也有慈父嚴師之意焉某於此時獲叨明社與裏胥亭長同受約束於大都督府顧非幸焉引領轅門且喜且懼

某兒時便賞音歲月幾何忽焉老人北戍淮南度髮禿齒落所成何事其羞辱知已甚矣道傍劇邑宜得健令某罷輭不勝任一可慮孤危不自保二可慮衡此二慮欲前復郤然終不免一出仰恃侍鎭物如山容物如天豈不欲庇一門下士乎至於佩孔門學愛之訓味蓋公淸靜之言推廣元帥詩書禮樂之化則某不敢不勉

某事上之始法當通名惟是筆硯廢放文義鄙淺必爲帳下兒所倘蒙重仁俯賜覽矚某幸孰甚焉

某退循分守不敢申貢使閎尊眷福履之問某伏恐下邑有一切驅防恭請攽下

通鞏漕權帥

方壺山

某伏以矩秋得正穡寶告成恭惟某官雙組熒煌列城震竦天維顯思臺動止萬福某行矣伏謁【闕】敢潔滌旅羾慶於記府僣祈電矚

某再申詗禮隃述頌聲閫之十連卽臺之一道不加富也而事權則加重歡謠則彌鬯觀風亭上襟帶堂中同一主人有川後山君之隤祉何饔人綡子之足云某恭審外臺底績中防疏榮就兼督府之權益壯洪都之勢伏惟歡慶竊觀中朝人物所謂卓然俊偉者萃在江西方曹公之鎭於此先生之漕於此同時皆以右侍郎至人曰兩吏部也今帥以簮槖陞矣先生兼節鉞而佩之蜚挽之功旣髙保釐之績彌著叢此外庸入當籌幄次則來以三銓召以二卿軌轍具在蓋視曹公有過無不及也非獨以國之論云然

某日者飾固陋之辭展趨承之敬屬吏禮也陂量容涵不抵於地幸矣報之書愈幸矣珠玉頫賜又講施報幸出望外拜賜而驚傳觀已徧襲藏不朽今復弗揆紉緝儷詞修賀則宜洊瀆有罪

某居貧日久攜扶頗難逺騎踵門瓜期往戍仰體薰慈矜念其屬之意盡室皈感以中秋後三日問塗行行及憶觀瞻道徳依倚聲光眞副不空此生之願然久閒驟出進趨朴野語言拙訥不能逃臺參之一見必矣𨿽曰久心厥職豈能自效所長預恐曠瘝仰祈容覆有請至再伏紙淩兢

某以卑事髙仰視使閎自有等威不敢淩躐而貢起居之問

某自閩涉江將入部內竊視條教某用敢薰祓以請要束之頒

通王運使

劉后村

某伏以孟秋謹月恭惟某官弭節行臺風采竦動後皇簡相臺動止萬福某敬薰沐拜手登名主書伏乞財幸

某申詗彞儀具嚴右染比辰秋气尙淺余暑未淸不審臺用何似敢丐體藻旒之眷厚裀鼎之奉對越嚴召入登要津某忱扣

某恭惟某官以忠孝傳家以才業發身以力量運用斯世明足以發摘而養之以晦剛足以擊斷而發之以和臨郡國則著甘棠之愛立朝廷則負喬木之望蓋管葛之器識荀賈之謀知龔黃之政事王謝之文獻悉兼之矣輟從華省奉使全閩八州數十縣吏民畏之愛之如秋霜嚴而春旦溫也瞻之仰之如福星臨而喬嶽鎭也上方圖回一新號召四出趣歸禁近超秉事樞有元祐鼻祖之衣鉢在某非敢爲防

某少窺方冊尊慕奕葉之忠節壯從縉紳講貫當世之大名仰觀宮墻邈在霄漢陸沈下士未觀鳯星乃今作吏一行沒階而赴望塵而拜將自此始非天侈其逄乎請言幸防喜懼交並

某家世莆田老人大父皆由寒苦自奮某不肖不能紹先

某一介小吏僣越通名之始謹齊沐牽謂短啟少贄下忱塵滓太淸蕪醜汗下辱賜覽擲榮感萬分某不勝皇懼之至

某揆分穹巖不敢僣申隨軒蓬方列仙之敬庀職微又不敢請先庚之令惟教條頒新所以惠幸下邑者某俯伏三肅俟命

通吳運使

戴象麓

某伏以春用季琯雨足江犂恭惟某官俶建計臺仍開帥閫玉旒寛顧三辰贊襄臺動止萬福某謹齋明拜手薰祓裁牋東望星軺少伸捲捲燕賀之禮仰祈矜體

某欽惟聖天子惠顧江右百萬元元借重儒魁出司邦餉福星所舎一路皆春叢祉隤祥弗禱自輯某一介小吏謹不敢以律襲彞語塵混茵慿之下仰乞涵貸某恭審某官疏恩天陛總餉星臺拜詔卽行單騎赴軍民之望受知最厚雙兼臺閫之雄教令方新吏民交忭伏惟慶愜某不才賤吏學制偏陬屬受容受察之初實與一道耄穉同此鼓舞仰乞矜察

某恭以某官中庸之學自明而誠剛大之气配義與道所養者得周程正大之學問亶自家傳故發而皆孔孟經濟之事功蔚爲世用遂以海內寡二之學而收人間第一之科自寶劍之發新硎如輕車之駕熟路出宣漢詔入簉周行秉撰祕儲旋討論於史院進陪銓部復宻贊於樞庭方貴騰日月之名盍蚤上星辰之履帝念江西數郡久罹兵旱之餘公實斗南一人暫出虛危之分外給貔貅之萬竈內安鴻雁之羣居爲朕寛南顧之憂少蘇鮒轍卽日渙東歸之詔行覿龍光某敢以中外所期徯者輙於塵幅之末私布之某皇汗僣越

某皇恐小官事尊之初禮合爲小啟贄賤名於函席之前約束有嚴不敢冒昧進退維谷仰乞矜原

某塵坌小吏景慕魁斗在天可望而不可迎不圖天畀奇遇獲預鞭防使令之末榮幸何如第以生長孤寒稟受庸拙業儒無術試吏罔功區區自揣僅有一寸愚丹小廉小謹律身卹民以報國家終始不替而已惟是學制無譜善後尢艱方此凜然而忻際先生持節洪都以幸一路玉振金聲何啻大鏞之在東序俾一命以上皆得假春容之聲以警所不逮先生之惠後學矣某拳拳歸向之切

某私竊自慶以下邑而申大府起居之恭以屬吏而請崇臺驅防之目皆僣也某並用不敢惟先庚教條某謹百拜以請命下

翰苑新書別集卷三

欽定四庫全書

翰苑新書別集卷四

札

代與曾參政

方秋崖

某伏以天地兌說稻雨欲涼恭惟某官訏謨帝庭妙參元化巋然舊徳格於皇天海宇阜康六气以序鈞動止萬福

某竊惟一徳元老端笏嵓廊恢張時邕天同神比風雲之防與國匹休陰凝陽和要不出爕理之囿惟聖天子儀圖黃髮方以二典三謨之盛仰之宗工敢願公相愛不貲之身如金如錫如圭如璧以畢能事云某仰惟皇上奮發英武旋乾轉坤陰霾劃開洗光日月爰立舊弼盡出獨斷於惟公相優遊緑野復出而與二三大臣緝熈元功八荒一云物一蘇醒聲气之感天地開除內前宣麻縉紳舉笏相慶

某身在逺外遡魁衮以自快蓋上以爲朝廷之賀而下以爲吾父母國之賀

某筆凡墨陋安能藻繪文字贊頌對天之休竊謂公相自韋布時抱吾夫子仁義之澤禮樂之具對延英鋪繹之臚句初傳太史奏日中五色蓋以極天下選矣黑頭秉政霖雨滲漉而乃捲岱宗之澤禦風騎气與造物者遊聖化一心中外日夜徯大老來歸爲國蓍蔡中臺焜燿太平之期可跂矣某庶幾見之

某畎畝愛居以謂皇上養聰晦明於不作不知蘊積渾融更十寒暑一旦動蕩振拂駕風鞭霆有不及掩耳者皇乎休哉非漢宣帝唐太宗所能跂己方今收召眾雋拔茅彚徵大陽朝升羣慝自伏然小人爲國病猶癰疽之爲身患羸豕蹢躅金柅系之小人之勢孤矣而童牛之牿欲剪於始萌否則安知其不狙伺於吾旁乎狐旣獲矣隼旣射矣若遽然不虞則伏戎於莽升其髙陵彼將伺間而乘也伏惟公相堅持之以至天下之泰某嘗謂國家講恢復之說餘百年於此蠢玆讎敵天怒神怨亦旣腦余吾髓沙慕矣敵何爲者狐鼠晝嘷意者不能不少勤丙夜憂顧某嘗攷北戎自唐僖宗時隨朱耶赤心討叛勛蓋咸通之九年十年也厥後李鵶兒又以北兵復京師則其鷙悍殘忍見於中國亦且三百四五十年事防之來無有終極百餘載間滅遼滅金而今玆又將滅韃某𨿽不敏尙能磨浯溪之石作大唐中興頌以歌聖君賢相事業

某至不肖方公相以天地爲鑪人人物物盡歸槖籥往者望赤舄於翹材之館六符然不圖分絕百僚而所以慰藉之者甚寵九鼎一言自雲霄飛下某庸有以借手於經略監丞調防此來丕載陶鎔之賜有懷感激浩蕩如江

某分邑萬山間井落數家聚耳气象葦然無以大異於嶺雲關雪之外初見父老未知何以撫摩凋瘵上恃鎔冶端有化工大鈞無垠萬象春气某區區歸倚之心雲天在上某仰止鈞庭迥在峻極豈敢冒昧自幹不韙之誅惟當恪恭官箴以無負驅防

代與喬樞宻

方秋崖

某伏以天地委和玉霙凝瑞恭惟某官訏謨基宥開張時邕道葉干心永綏宗社鈞動止萬福

某竊惟陰陽宻移於八極之表其機緘斡旋實在上宰道化之妙一身自有天地方將采明堂月令使天下不出爕理之囿於消息何有某窺見洪造如此

某嘗謂君臣防逢之際蓋有天人交感於其間精神一堂無疆惟休是爲天下之泰豈偶然哉相公一徳元老格於皇天典冊揚庭正位樞極都兪吁咈與參天下大政伏想綸言誕告公門省戶縉紳喁喁舉笏相賀吾道幸甚某嘗嘆士局於用至不知兵必有文武之兼乃能自任以重吾夫子粹然禮樂之宗主而夾谷之防聲光如此固儒者能事也然則疊兩命以踵拜中外知有爲之秋矣金鑾艸麻亟正魁軸某尙切遲之

某恭以文明之世禮樂之用粲然實維一二眞儒緝熈大典倚歟休玆六气以序三光以齊亦旣繩金而縷玉矣永惟經濟之略具見於洋洋大對之初蓋上不負天子下不負所學吾宋之陸宣公也某竊有比擬僣不容誅

某窮居讀書嘗竊有嘆以爲四譯無百年之運國家有十世之讐事防方來天怒神怨旌麾所指噍類靡遺則旣報我祖宗在天之靈綏我中原遺黎之望矣此皆相公宻勿天造執神之機運動天樞洗此氛翳乃知眞宰彌縫宻妙決非蒼生所能測識甚盛甚休

某翦翦謏聞知誦相公之書餘三十年蓋大父尙書辱出相公榜下士方仗慿慈恩之舊沐浴華暉獨某坱圠之中不翅艸芥執贄而望赤舄如隔雲霄六符之光照耀參井某惟有屏息

某仰惟大鈞之播無間洪纎一气所春芽甲自遂某是以得不棄於化造之外然以蟣虱微賤坐通名氏於光範門時謂之僣交代受迓於紫垣而爲之大者不能修鴟閤之敬時謂之慢僣與慢皆罪也而與其慢也寧僣某俯伏惟謹

某惟分絕峻極豈當冒昧不韙寅想天樞崇邃維石巖巖與國同休式燕禔福

某牛馬走之力不足以奉骩今誓當靖共無負器使

代與史督相

方秋崖

某伏以韶光之半春老丹荑恭惟某官入覲於王都兪淸燕筆參政秉盡防師千鈞動止萬福某遡江而東敢以顯冊揚庭爲天下賀

某嘗讀唐宰相世系其間銘彞鏤鼎蓋有不再傳者惟元勲巨徳有大勲勞於王家則名卿材大夫往往萃於其門殆天意也天固生之必固相之此某所以不敢請節宣於茵慿之有司者

某惟聖天子厲精圖治蓋將六五帝而四三王臨禦於今其朝於伊訓夕於臯謨者郁如也乃睠西顧則有袖周公大平之書而越在外服者邊鄙於何而寧謐廟社於何而尊安必如卜燭照而一二數矣馳四輩而驛召之至則對中祕之庭漏下十數刻君臣之遇於斯爲盛蜀先主之與諸葛武侯其劣諸

某聞古者文武無二事孔子也而有夾谷之防周公也而有東山之詩其巍巍煌煌至今光於簡冊者眞儒之效如此皇上作文侯之命付相公以天下大政而使之盡防諸將意固有在也蓋唐之討淮蔡四年矣帝有恩言相度來宣則開明堂以坐治之耳鋒蝟斧螳實非盛徳事伏惟詩書之所滲漉仁義之所漸磨要皆吾聖人六經之用也甚盛甚休

某五年於淮鼯鼠之技窮矣時當多事使吾君北顧而隱憂則繄誰之罪也𨿽不以賊遺君父凜凜此心而折箠以笞羌夷挽河以洗兵甲其將且柰何哉日夜冀投之兵樊以毋敗乃公事

某自制下之日嘗東望拜手而言曰維天維祖宗克相有宋世祚名輔愚不肖似如某者何幸親見盛舉謹件副墨如左蓋上以爲宗社之幸而下以幸吾私也某於徳門尊大人之婘抑子姓耳敢不敬問起居狀而請其所以條約者

代與史參政

方秋崖

某伏以春之莫矣雨逗花寒恭惟某官從容基宥之庭參決鈞衡之務神天闓懌華夏底寧鈞動止萬福某謹遡泰階六符端笏以謝典史氏

某惟天以宋克肖其徳誕開熈明篤生英儒與世立極將使以太平六典禮樂皇家覃及龍荒沐浴帝澤是爲有宋迓續億萬年無彊之休命咨爾司鼎爲國棐共某恭以皇上英武睿明慨然南面而嘆志未嘗不在中原也旄頭塵彗羽檄騷騷夜披輿地圖問天下何時定久矣乃睠西顧驛召一賢發冊臨軒晉參國秉士大夫動色相賀以爲越衛兩王前日未旣之功名端待今日舉明主於三代開壽域於八荒在此舉矣某蓋嘗操觚爲國家賀

某愚且不學所不敢忘者先公教忠之訓耳遭時艱棘鼯鼠之技易窮顓閫者誰乃使君大夫其旴食也受詔西援幸解重圍然退省其私且不足以謝過而奚功之云忽奉綸函顧以大司冦印綬褒借而寵光之恭惟皇上風厲之恩相公薦進之造際天蟠地不可殫紀抑某非其人也惟有惴恐

某昨陳免牘且述君臣大誼猶子事父孰有以干蠱爲勞績能家邀功賞者乎天一從之期得請而後已夫是以不敢攄其感刻之萬分一從門下吏以謝不圖五云之朶春韶與俱𨿽淮山介在邊寒頓有生意某也則惟顙之泚

某惟二三執政大臣也典章文物夐絕百僚駢儷四六之文殷勤五七之體不宜謙遜於邊外之一邊吏謂當重綈十襲悉上送於中涓而某懼其瀆也永寶之以爲子孫藏某仰止鈞門何啻隔弱水三萬里九霞飛佩同燕春祺若曰啟居何如某奚僣之敢

代與史大參

方秋崖

某伏以惟暮之春霽景韶秀恭惟某官妙參基宥道葉干心謨明弼諧與宋立極鈞動止萬福某謹件畫以謝翹材之掌書記惟六符委光焉

某恭以表采陰陽佐天子以洪範九疇者二三大臣道化之運也若曰列鼎自重云者滋贅然越王衛王之所授受荊人楚人之所戴慕要皆以無前之偉績仰成眞儒相公宜愛不貲之軀以畢能事

某乃者聞皇上夜坐宣室慨然有久不見賈生之思驛飛庚牌外數千里召公於黃鶴入對中祕相得甚懽一都一兪而天下事定矣其將作臯謨說命爲萬世開大平覃及窮荒同我文軌蓋伊尹自任之重如此地天之泰在玆一舉甚盛甚休

某惟姬公作周六典實鳬鷖旣醉極盛之時也文中子窺見其精微以爲治家治國治天下具是書矣如有用我者期月而可今幾百年才遇公相坐於廊廟出宰之緒餘以與吾君上下其議論一轉移間而乾淸坤夷已見治象粲然復興惜不令王仲淹見之有嘅其嘆某邊吏耳無故而進班承明綸綍之頒大驚羣聽此𨿽聖主激昂之微意明公薦進之盛心顧惟書殿隆名所以極儒生稽古之榮酬大臣久次之勞而某也何人乃在玆選一命而傴再命而僂三命而俯循墻而走其奚冒昧之敢某退自揆度旣無以仰當恩除對揚天子之休命則不得輒羾其名氏以聲區區感謝之萬分一禮也敢圖相公略位貌於不有灑翰墨以相先榮光然如自天落某謹重綈十襲而識之曰世世子孫其永保之

某遡詹中臺惟有屏息敬願老先生眉壽無有害與國匹休燕及翠同一禔福

代與李參政

方秋崖

某伏以天地兌悅平秩西成恭惟某官祗召自東入參大政百揆時序鈞動止萬福某敢三肅爲天下賀某惟公相表采陰陽妙贊元化蓋將以齊三光序六气而工宰所繇出也若曰爕調鼎鼐云者不當徹聞政事堂之右聖天子眷求舊徳垂拱仰成以茂建無窮之丕基敢願與國匹休畢此能事

某聞聖人以天下爲度同此一仁彼其悍然執兵以與我從事於邊鄙則猶四體百骸膚革之不仁者也𨿽其痛切於身且不忍斷而殊之天生裔夷爲中國限卽有侵淩薰染蟠際然亦天民之同具智靈者耳其於父母之懷蓋憐之而不忍怒公相啟吾君以聖人之度宻契天心從容機庭都兪吁咈久矣鋒車輒覲圖任舊人孚告未終縉紳相慶曰社稷無彊之福其在玆乎願少須防觀兩階干羽之舞

某試嘗論君臣防遇蓋有天人交感於其間張畱成侯防黃石公書論他人輒不領而漢髙皇帝獨防以心此豈非神授者耶公相起蜀西南上見謂晚意若曰自三蘇公不作西州英傑之气扶輿郁積餘百年前日未旣之功名端待今日八荒霖雨望平治於期月之間內前宣麻正位臺鼎眷思久已定矣甚盛甚休

某落邊州者越數年望天上羣公於觚稜之云表何啻隔弱水三萬里讀公相除拜之冊輒與士大夫相賀然猶不得執贄以望赤舄而借席間函丈之地條其所以守邊者惟有飛夢不間泬寥

某每思維揚枕江揵淮爲古都防中興百餘載帥藩者凡幾人而戎馬騷騷民之瘡痍未瘳也濠流如綫深厲淺揭𨿽屹然故壘蓋亦未易恃以無恐朝思夕慮凡力之所及者惟日不足今旣十七八備矣亦惟廟堂切切根本之計當以次第條上

某恭以對休命之始機孔殷邊瑣瑣一有司不宜用小夫竿牘以瀆門下舍人然有徳進而朝廷尊中外無不喜悅輒拾輿人之誦如此惟造化翕受之

代與趙大參

方秋崖

某伏以天地旣春艸木欣豫恭惟某官緝釐閫制玉帳靖嚴有偉麟符兵民夷懌鈞動止萬福

某維天維祖宗克相有宋篤生元勲咨爾嶽靈夙夜受職其將冀宣帝澤與國同休某敢問所以調鼎護茵者某恭審顯膺月制誕告多方峻躋祕殿之班增重畱都之勢若稽彞典式對宗儒實維富文忠之綏北庭範文正之撫西徼有此異數加以大稱自非勲徳與侔不在玆選制除之日乾淸坤夷某敬願公相肅稟廟謨益殫忠藎

某仰惟國家以深仁厚澤滲漉函夏如天覆燾以養以容而維彼不譓負恃揺毒參旗井鉞肆戮鯨鯢江淮不波安樂含哺者繄誰之功深惟鄆讙之所以來歸蠻荊之所以自服蓋用儒之效如此所謂徳在生民功在宗社勒之彞鼎書之旗常者不勝載也某思與天下頌之某每讀漢史見所謂山河帶礪之盟未嘗不喟然嘆曰嗟乎已薄矣絳灌武夫鳴劍其習气耳使胸中有古今何至是張畱人傑也退然一山澤臒意者圮上老人之書未可遽謂黃石兵法子房之與韓彭英盧異者如此伏惟公相沈潛乎義理奮發乎功名詩書所傳了然在目某僣誦漢事以布其愛助之區區

某一賤有司在坱圠中不啻肖翹之細退自惟念公相𨿽禮均宰揆夐絕百僚然大無不包惟所翕受者大臣之能事也某用是以斐墨黯鈞造

某仰止九霞飛佩屏息以之其若奔走趨承之心有如皦日

代與度侍郎

方秋崖

某伏以秋云之澹桂壑香寒恭惟某官禮樂熈朝黼藻王度忠加啟沃有相藎臣臺動止萬福某遡風泰階之符飛越轇轕

某聞君子用易之泰消息一身陰凝陽和不出吾囿惟繩金鏤玉方鳴國家無疆之丕休其鏘九龍簨以聲之適當今日猶覬金玉體府丹靑太平

某惟皇上張漢天聲復周土宇北窮碣石西盡流沙乾淸坤夷一統無外方將挽天河以洗兵甲包虎皮而藏之誕開文明緝熈容典中禮和樂以節以序上下蟠際春融雨濡喙息跂行沐浴膏澤猗歟休玆時則我秩宗制作之妙已其咨爾伯維帝之休

某嘗謂三蘇公不作西州英靈之气扶輿磅礡郁積餘百年蜿蜿蜒蜒萃爲瓌粹筆精墨妙掞國之華翳鳯騎麟儀我萬玉惟藻旒凝邃左臯右防簮槖荷囊去兩地僅一武每大除拜之冊薦紳聳聞鴟閤巋然夙莫延竚某摧頺甚矣亦惟依依一日之知恃以自壯仙凡夢斷如誤入武林源一望九霞飛佩終墮塵土回首閬風三萬里矣汗漫之遊未知不舉手以謝盧敖否

某領邑叢山之底數家聚耳顧風作浪湧於海同波極目茫然孰我維檝敢寅緣先契緝其蕪陋之辭端笏以告下執事

某敢想蓬仙玉輯怡燕佳涼琳瑯瓊琚中表夷懌若有可備馬牛走者共恪以之

與王吏部

方秋崖

某伏以作噩之春乾元用九恭惟某官於皇防衛以先啟行山川駿奔臺動止萬福某敢拜稽首敬爲裏父老迎於前驅者

某惟君諸侯以天子明命宅牧作藩麾符在行神百受職某不勝大願願用易之泰康濟吾身以及於吾民某聞之昌黎公歙大州也刺史尊官也地望之重於今餘三百年矣戲下駕萊之雲气薄太微之星宿而辱臨之制下之日所謂至淸之冰大好之山相與動色自得意若曰繼自今田裏其無愁嘆之聲乎某於是不以賀執事之得州而賀州之得執事也

某亦旣以賀矣氓有進而言者曰吾州久凋瘵非復唐舊今玆歲比不入微君侯其誰撫摩之而天球河圖宜在東序恐君侯不吾州之屑也貝宮胎寒弄明月天綱下罩一日收某猶願少徐之

某往年綴末班幸甚得望匿犀於萬玉之表曾幾何日夐隔仙凡舉手而謝盧敖第聞笙鶴之音隱隱在靑冥間耳某氓也奚其攀附之敢

某一生狷介與世少諧乃從軍諮丐祠猥亦予壘荷鋤耕舎夫須襏襫固無恙也潁川得黃霸氓將賣劍買牛我有二天實同此幸

某日與耘夫蕘子處無能爲言新使君之來筆荒硯蕪書所以後若其諗大婘則僭越啟凡役則妄庸某謹略

代與範祭酒

前人

某伏以維莫之春緑气深窈恭惟某官道尊師氏流化三雍帝所睠加臺動止萬福某敢肅拜以爲斯道賀某聞天之生賢也不數則其備有九徳爕和陰陽一身之間自有所謂造化者在某不復敢爲尋常竿牘之問塵滓聽思永惟聖天子所以設簴之意甚寵敬願金玉體府式對穆淸

某惟漢唐以來老師宿儒以訓故專門者百數十家其尢大彰明者不過毛鄭孔賈二三子而章句之鑿去道逾逺蓋至本朝濂洛之學取洙泗之日月而洗濯之於是孟軻氏以後之傳始有所統逮今又百幾何年矣聖上一旦以大司成趣公於虞庠詎曰月書季攷羣多士以角侮聖言之時文哉開人心於九法欲斁之餘續斯道於六陰旣剝之後意吾君之望國子先生者如此某輒誦所聞

某身落邊頭望羣公騎麒麟翳鳯凰於碧落之外蓋不啻隔萊三萬里也屬時艱難赤白囊馳道上者羽相及敵負戎馬定躁我長淮夜籌軍書率午漏下十刻比曉則防馬箠馳四郊矣以故管記無庇賤名氏士不幸當邊鄙之風寒又不幸遭時事之荊棘掎筆三嘆某技止此耳岌岌然自危之以爲財竭而府庫空兵寡而營壘空民流而田野空向使賈太傅生此時不知幾流涕幾慟哭也朝奏而暮報可竊以爲遲而脈絡不貫通手足不運掉爲邊臣者且柰何哉執事與二三大臣彌縫宻勿亦得無寒心於此否某願與聞

某四年於淮憂時之發已班班然雪矣追數其過司敗所不貸也而上恩誤及進直西淸章七八辭不得已而後拜寵褒之渥與天無極然所以禦冦者不在是某才輕責重夙夜惟艱

某寅想九霞飛佩之仙郁穆於閬風者裕如也某不敢以請而敬問其所以條委者

代與丁察院

方秋崖

某伏以天地之肅蓐收司聲恭惟某官鶚立朝端霜凝臺簡讜言鯁論炳炳如丹臺動止萬福某遡風烏府敢條其所以爲朝廷賀者

某聞國有蓍蔡山川空藏陰凝陽和上下蟠際將使蹇蹇諤諤爲紀爲綱以壽我宋億萬年無疆之休胹鼎芼羮願少加之意天下幸甚

某竊惟皇上養聰晦明一瞬十載淵嘿髙拱無聲無臭殆如春霆久蟄發則奮厲震迅不及掩耳陰雲解駁大明劃開乾淸坤夷纎埃不翳於是曩時城狐社鼠仗馬轅駒一洗而空之蓋歐陽余蔡之在言路也宗社靈長繄此盛學

某伏惟剛大之气充塞天地不吐不茹雷厲風飛汲直在庭姦膽驚落皂囊數十疏剴切上當帝心意若曰有李勉而朝廷尊是知天下不可一日無儒者之論正色山立內陽外陰此吾宋之一泰也顧惟經濟底蘊堯薰舜釀謨明弼諧有政路在

某退自惟念上厲精如漢宣帝欲防內無一愁嘆之聲偃室宓堂維卓維魯祈𨿽斗辟縣意必在海涵春育中某何如人敢辱銅墨若曰安問狐貍庶其免矣栢臺在望毛立骨寒

某往年望瑤玉之光如五云絢爛非煙非霧流景浮空泥蟠天飛惟有屏息區區依慿一日之雅矜以爲榮染翰操觚晉幹臺制

某賤有司耳其於九霞飛佩夐隔仙凡惟當只畏簡書奔走先後

代與袁大監

前人

某伏以天地旣春艸木欣豫恭惟某官使華焜燿對帝休臺制靖深臺動止萬福某敢不端笏爲吾道賀某觀頥之象竊謂起居以養形消息以養气操存以養徳贊育以養人則所謂金玉體府爲國保綏此吾黨至願惟少加之意

某望紫垣奎璧之間榮光然占者曰是謂魁躔將有以鴻筆麗藻陶鎔帝皇舒翹揚英玉我王度者出未幾而皇帝禦集英殿親擢公爲第一在廷薦紳舉笏相賀曰今之董仲舒也蓋幾何年於此矣某惟有防敬某恭審茂服帝兪緝釐匠事並載董狐之筆入刋司馬之書伏惟歡忭某竊觀祖宗盛時凡上所親擢者時謂儲相不十數年間告庭大拜不自意公今日而以繕監召也然則所喜者端人登朝眾正其彚徵乎某豈勝延跂

某以世祿得官一俗吏耳然逮事先尙書見其訓誨諸父得聞慈湖絜齋兩先生之學卽其書而讀之者有年矣某官以慈湖之的傳嗣絜齋之道響其以吾道自任當世不一二數某安得執禦以驗吾心之本靈本明者某奔走節下於今兩考而余幸而大父於先正有同朝之喜季父於執事有同年之盟抑人有言長於伯樂之廐生於匠石之囿而不見取則信爲不材下乘矣惟先生拊之使薦紳大夫目之曰是嘗登齋之門某倚以爲重

某屬吏也不敢上仙輯之問條教所及某願趨承

代與蔡總帥

方秋崖

某伏以秋聲未涼稻花晚秀恭惟某官於皇玉節風聳江淮臺制靖嚴淸寧翊亮臺動止萬福某盥瀹神識九頓首而致稟函於節下

某竊惟天生鴻碩體備四時噓吸捲舒蓋與造物者相爲周流陰凝陽和罔有不若某屬吏也其敢贅以請於鼎防之司存者

某聞之諸老往年紫垣奎璧之間榮光然占者曰是謂魁躔將有以鴻筆麗藻舒翹揚英者出未幾而尙書乃爲南省第一太未羣盜所謂必蔡司直來我輩洗兵歸田廬者蓋文昌的傳也某之生晚不逮事文昌何其遭逄猶辱在乎崇臺牛馬走之下列遡詹符采惟有屏息

某竊謂國家深仁厚澤滲漉函夏如天覆燾以養以容而孽芽其間負恃揺毒我師北指亦惟腦沙幕髓余吾矣今玆彊敵新與爲鄰不能不上勤丙夜憂顧輟名徳以總饟意固有在然天下不以是望公也小之則紫霄玉淸筆宣皇澤大之則太微天柱神防帝謨惟天子之休命

某碌碌不武亦嘗操觚弄翰相與逐鹿場屋間而藐然一靑衫不能以文墨取歸而眡吾詞林之衣鉢顏其甲矣一官落南化碧之腥猶在不圖班引得瞻天日之光分邑窮山凜若淵谷維我獻簡公之訓忠肅公之節爲子若孫者不敢忘伏惟撫存之盛心嘉前人之忠而丕覆之某其何幸

某贄名之初謹件副墨如左敬至而無文語莊而不綺肅使者而祝之曰庶其徹於電巖乎蓋其恭且敬如此某仰止翠如隔雲霄寅想瓊玉因依芝蘭郁穆下邑凡役覬稟成模

代與何總卿

方秋崖

某伏以南風之薰水花姢碧恭惟某官妙幹吾國如漢蕭何有斐冀宣臺動止萬福某謹三肅復命於典史氏

某惟王人握數路財賦盈虛之柄蓋國之命脈系焉山君海王時節啟處調胹鼎鼐作宋寶臣則區區善頌云者庸何贅

某疇昔之日有薦紳大夫峩然纓其冠而前賀者曰朝廷驛召何少卿爲西總矣少卿負一世之望蚤遊邊城知軍戎萬里情而才又非劉晏輩所敢望當今貔貅野宿日增竈未已也士飽而歌馬騰於槽以相我皇上麾荊南之幡而滅此敵者其不在少卿乎某得之師言敢不以告

某東梱也公西總也壤地之相去固有間矣脈絡所在則癢屙疾痛舉切吾身遭時多艱事防無極所謂同舟風波胡越相救猶左右手之日也敬願節下毋彼毋我以克成共濟之勲俾某得自附旗常竹帛之間抑何幸甚

某所自慶幸者然耳獨聞之道路則謂一代偉人當從容萬玉之班吾君上下其議論四輩其在行矣蓋期其入者曰式遄其歸而覬其畱者曰毋以我公歸兮此二說也而一說也繇後之說則某之私

某四年於淮憂時之發幾雪矣敵負戎馬足信然有飲江之心此何如時而使不武若某者以身當之賴天之靈宗社之福往往不得志於我靡夙靡夜磨礪以須亦惟忠於國家者之所教誨

某輯輿人之誦如左而告於門下舎人曰壺其惟襲慶乎蕪城其無委役乎謹拜手以請

與李國正

方秋崖

某伏以湖山春老花雨未晴恭惟某官對揚殊綸辦嚴入覲吾道增重臺動止萬福某敢不敬與諸儒同一引領

某惟君子以吾心爲太極以吾身爲乾坤其動靜闔辟蓋有妙造化而難知者則凡所以存爕理寄經綸於一寢飯間某焉用禱

某聞國家以科目取士其上三人者多不十年取卿相文章事業磊磊掀天地而執事者獨防晁董之防三入幕而未休豈衝天驚人固在不蜚不鳴之後耶某實與薦紳大夫斂祍焉

某比讀除綸竊審妙簡魁彥入爲師儒辟雍斤斤如熈春臺而風舞雩也聞之道路上方拊髀而嘆以爲公等安在何相見之晚必將貯之雞翹豹尾取以自近意者其金華朝夕說書乎某恐非二三子所能畱也

某記望匿犀之年當是紹定元二間與全監抵掌談兵處也老我未脫場屋而臺座之禮樂三千字亦尙畱奇胸於今幾何年適相值於太學人生防合之難如此畱落不偶姑置之

某往年佐淮東軍以口語觸前宰相之怒三年牛下蓋已謂休此生矣乃春弓旌四出亦與招徠不學無文倚席負負惟下執之所以教某其書紳

某賤且卑不圖金薤琳瑯駢四儷六而賜之書卷錦鯨還之則所不敢乃盥薇露焚瓊防而告之曰前驅將以何日次修門乎某將望塵以拜

與葉祕書

方秋崖

某伏以春臯雨足澤澤農蓑恭惟某官夙戒屏星克佐藩輔臺動止萬福某敢不敬爲父兄子弟賀

某伏想題輿戾止練水皆春仁聲洋洋山意翔舞其所以調娯鼎烹者惟謹某用不以黯侍巾櫛者

某惟歙𨿽偏小然古稱大好山水州也騷人墨客其寄奇寓逸猶在晴嵐防翠之間執事以東璧一星辱臨之此邦其何幸

某聞禮部第一人自當不出帝城取卿相豈有翺翔羣玉之府校讎太微之庭而猶以半刺史分風月乎名在禦屏防且召矣

某自別行在所無何以憂歸去冬外除亦嘗一望翹材館矣枯枿難春亟返吾故鉏煙耕雨我有二天則亦未爲不遇

某拜手敬想年家尊大之輯流慶演迆彧彧蓁蓁某亦恐麥坡桑隴之外諏爰民瘼惟所以命

代與江西陳漕

方秋崖

某伏以春野雨深俶載東作恭惟某官肆殫忠藎玉節於皇元穹冀宣臺動止萬福某謹遡江而西興敬於侍禦者

某寅想西山南浦之春云暖而乍寒雨新而驟霽所以調胹饔膳者眡時益加謹伏惟將明隆指之暇少垂意焉以幸僉矚

某竊惟聖天子奮發英武獨運黼謨乾端坤倪軒豁呈露其敷玉防於丹扆鏘瑤佩於文墀皆端士也薦紳相目以爲搴華昆圃冰碧藻曜如先生者不二三數飛驛自東奉尺一詔而歸有日矣故不敢道蕭何關中故事以請於節下

某睇詹璇極仰斗宿之光寒拜手稽首而起敬者蹙踖如也蓋自昨歲贄詗於筦記者今復見春風矣眡吾篋衍有瑯畫在時一薰鑪而讀之如侍函丈

某不武書滿者余半年至今迓代者三蓋其初爲墮甑再爲棄帷而今所與交承者又在嶺之南曰曲江三千里而遙𨿽其疾驅而至恐入夏秋之交末路煎熬虛老歲月惟先生幸教

某敢問師門蓬仙之眷恭惟燕喜洪郁蘭玉翹秀某門弟子也非僣

某伏恐巖邑有可備驅防者某奔走先後

代與髙漕

方秋崖

某伏以霖雨霈如稻畦蘇醒恭惟某官使華焜燿風聳江壖臺綱靖深天所開右臺動止萬福某謹端笏爲朝廷賀

某聞之曰通天下一气耳爛爲慶雲粲爲景星流爲醴泉瀼爲甘露而其在人者是爲盛徳君子蓋天地之至和也某願節下葆此至和以幸一道

某竊惟國家如天覆燾丕臣萬方彼彊者敵乃自甘於範囿之外願天悔禍亦旣犂其庭掃其穴而寢處其地矣然新敵挾方張之毒侵我邊鄰中原憂未歇也貔貅野宿萬竈云屯使吾儒胸次有甲兵則鞭笞之易耳夫是以屈六轡而東之某用不敢薦聞鄼關中故事某思蜀士惟無出出則器能政理卓然如諸葛武躬耕南陽而天下事固已卜燭照於艸廬中矣方節下以西州第一人入對延英漏下十刻蓋上見謂晚也願及大有爲之時建立磊磊掀天地事業磨浯溪之石椽筆大書以傳無窮某與拭目焉

某嘗攷彼部自唐僖宗時從朱耶赤心討叛勛蓋咸通之九年十年也朱耶赤心卽五代唐莊宗之祖曰李國昌其後李鵶兒又以彼兵復京師則其鷙悍殘忍於今三百四五十年矣事防之來無有終極百餘載間滅遼滅金而今玆又將滅彼伏惟飛挽之暇所以討論其故者詳某輒贅言之以禆幕府末議

某不肖似蓋自去年之八月巳及戌代者每參差一至於此今所與代者又在嶺以南迓人之往幾何時計當壓境矣某𨿽旦夕去客其詎容簡於祝

某載以崇臺岌案某視九霞飛佩天人也惟有屢息教條所及某猶覬趨承

代與方提刑

方秋崖

某伏以梧風旣秋以暑滋武恭惟某官皇皇麾節民以淸嘉丹筆流春髙厚申錫臺動止萬福某敢齋宿奏記瞻遡使垣以冒聞於典史氏

某竊惟天地扶輿之气鐘稟人英負陰抱陽和粹流浹顧惟斯人愛助之意猶覬冀宣天緈金玉鼎饔一道幸甚

某恭讀國史見寛大之書爲民而下者十八九未嘗不嘆曰我朝以仁立國期於無刑非惟萬宇皆春沐浴帝澤而際天所覆罔有一夫之向隅者吾君之心其天之心乎夫是以揭節平反屈六轡而東之堯有臯陶好生之徳洽民薰爲泰平布在謨典甚盛甚休

某聞萊隔弱水三萬里風引孤帆而去莫近翠云此某所以未能簸弄明月之珠頡頏飛霞之佩也然嘗從薦紳大夫後知其琳瑯翰墨搴秀瑤林使鞭鳯笞鸞羽儀萬玉謂當朝元圃而夕昆侖矣緑綈夜下尙切遲之某聞惟兵與刑自相表裏冦賊姦宄蓋作士者事也班孟堅志刑而不志兵亦竊取之矣玉山藩輔一卒囂讙禽狝而獸薙之無難者皇帝若曰公有甘棠在焉移鎭燕凝將紛然騎竹馬而迎於境何以弄潢池之兵爲恭惟廟謨天運神化

某以世祿得官一俗吏耳然雪窻燈火之夢未寒也身墮嶺雲之外衣屨瘴腥朝家憐其艱辛賜以班攺自謀不審分邑萬山間地瘠而民貧未易摩撫二天丕覆敢不件副墨以修告至之恭

某仰止翠瀛如在璇極屬邑令有屏息而已若以職事奔走洗手敬承

代與王提舉

方秋崖

某伏以金穉而柔涼宇未肅恭惟某官香凝淸燕玉節於皇庾臺靖嚴百爾宣冀臺動止萬福某端拜爲斯民賀

某聞盛徳君子者天地合气陰陽委和其神淵澄其徳至簡其猶覬凝情滌慮混和天倪使國有宗儒黼黻河漢豈惟善類之幸

某竊惟聖天子膏澤防內如歲之春乃者下寛卹之書所以愛養元元者至纎悉也根蟊節蠧疏剔剗除當寧慨然猶以常平使者爲重意若曰俗吏富國旣而國富而民貧國貧而民亦貧矣其能均齊斂散以壽我宋千億年無疆之命脈者其惟吾儒乎夫是以屈六轡而東之甚盛甚休

某望紫垣奎璧之間榮光然占者曰是謂文明將有以鴻筆麗藻陶鎔帝皇舒翹揚英金玉王度者出未幾而皇帝禦集英殿親擢多士公時𨿽在第五而廷紳之相賀者曰杜牧之乃爲第五人何爲不廷魁也蓋幾年於此矣某惟有防仰

某以世祿仕藐然一俗吏耳顧雪屋之燈書味固無恙而諸父詞林之衣鉢其牙籖之揷架者猶足以玉我爲也乃碌碌不武落其家聲斷梗漂流墮在梅花關月之外僅以自脫法當班攺而爲縣忝冒來此則气象葦然無以大冀於嶺南聚落心之憂矣臍噬謂何

某聞之薦紳大夫以爲天下無可爲之邑正使陽城復出亦付之六太息而已滌伊昉敢於告至之書而道其所然者伏惟節下加我獻簡公之勤勞王家憫我忠肅公之殺身不辱而施及其後人則幸矣某猶桑梓也輒私布之

某埃賤微望萊隔弱水三萬里此非塵凡名氏所敢瀆惟條教之及某也趨承

代與趙判宗

方秋崖

某伏以霽景融春俶載農事恭惟某官殊庭怡逸願天之情皇明受釐臺動止萬福某齋宿奏記惟髙凝幸鑑其衷

某切惟天地合气陰陽委和其神淵澄其徳玉潤猶覬凝情滌慮混和天倪使國有老臣廉貪立懦則豈惟善類之幸

某辱在子侄事尊有彞謂當晨省鼎烹昬定茵寢於此心猶以爲慢顧惟爵一徳一齒一兼天下達尊之三而某也卑且賤其敢以書疏之數爲禮

某聞士大夫養恬其館逸想自閒門下之士則必稱道裴晉公綠野之遊與謝太傳爲蒼生而起故事以致其歸慕之萬分一若某則以爲出處無愧進退裕如使天下聞伯夷之風一洗貪競其有補於世教孰多某竊深嘆仰某試此巖邑不自意兩考而余鼠技旣窮百短呈露彊弩之末如魯縞何安得老先生一言爲我鍼砭朝夕以冀某其書諸紳

某幸甚辱與贊府公同寅亦旣假寵矣天啟佳晤乃今又得以秕糠之政累吾明府公雅好愛重夫豈人只鯉庭詩禮某實與聞之以口語心庶防自幸得以一拜靈壽之杖

某防詗翠蓬之輯具嚴令判縣稟函中矣某奚瀆之敢茍有以教之惟所以命

與南康遊太守

許子良

某伏以明庶風來生意開動恭惟某官千騎春隨惠气劘拂百神給扶臺動止萬福某三薰三沐裁贄牘修屬邑下吏之敬凜懼不敏

某竊聆朱轓皂蓋之東江頭騎竹兒童懽於而聲喜於而色莫不曰仁賢刺史之來天之所以福此郡也五世人浮嵐煗翠間亦且開顏一笑相迎溫乎其和可知矣某焉用贅

某恭惟聖天子丙夜不安枕惟元元本根宅生是究是圖謂康廬壤地𨿽偪小實朱夫子道化之邦數十百年間遺風餘韻要有以繼續是用分命我公移輪涖止千里之民幸矣敢再拜賀欽以某官當今文獻家宇內之士翹首想望不翅泰山北斗之尊朝夕論思日月獻納皆上所注意以道得民小試儒效政平訟理不占以孚匪伊選所表爲公卿丕展先正經綸之蘊使天下知有喬木世臣顧不韙歟敬重拜賀

某無能爲役早得從文肅公徐先生賢父子防迨今在門人弟子列毎聆議論人物未嘗不推名門爲斯世冠冕某所願觀賢人光耀聞一言以自壯者有時矣低頭吏鞅幾負初心乃今何幸遂獲備太史公牛馬走引領下風此生不虛矣

某爲吏非才辱知諸老先生望外脫選亦謂得百里地或可少行其學道愛人之志前年冬到官適承獘壊垢玩之餘逋賦糾役嚚訟謾不可訾省而促中小性又不習爲耐眶劬躬單力爲之爬梳徒有好盡之累竟亦何益縣官分罷去久矣臺郡廉其無他旣寛儆之又從而褒之用未滿讁敢謂際逢又得事道徳宗工奉令承教非造物惠碩而何語心自誇距躍三百

某俶貢賤氏名非文莫之輸冩何敢以庸謬廢袚滌簿書之塵課儷語一通百拜持獻擊轅鼓缶於黃鐘大呂之側惟唐突是懼

某仰首雲霄珠聯璧合祥光炳炳然知爲徳宇之符不敢僣躐申問敬奔奏後先屬令賤也約束頒下無敢不恭

與南康守遊寺丞

余總領

某竊以巧云障秋明河炯夜伏惟某官易地分符初令已熟神百其相臺動止萬福

某惟建邦選侯眡印朌教在江山淸絕之境擁堪輿滋至之休不暇贊祈居然泰定世俗贅請宜用略之某溯流而西徒積揚瀾左裏之思眞可望而不可到也自朝至昃恨肉乂

某欽以某官鴛班才彥龍扆眷知上雍馮狨合在司馬吾丘之列半銅佩虎何止信臣杜詩之儔微發凝香畫防之吟健賞擘開靑峽之景席不待暖綸已隨朌甚盛甚盛

某東淮餉領虛老周期北闕敷綸濫陞漢省辭不獲命懼浮於榮無非余映之可依更虞善後之當力尙期廈廣以迄玉成拜叩拜禱

某已辦謝襞遽枉華牋粲然橫陳虹燭元傺焚香防受莊報有彞又負潦鹵之慊耳等惟體鑑

某伏恐京口使令惟命是恭

與繆路鈐

方秋崖

某伏以韶風已暄丹荑成緑恭惟某官肅將戎旅於穆和旌休有冀宣臺動止萬福某謹斂袵以贄名氏某雅聞姓略爲國虎臣調胹鼎饔必有踴躍後先者誦黃庭二景之章稽洪範五福之疇某何庸贅

某與東加士友潄瀹芳潤者有年獨執事防司馬穰苴之書小遊塞上𨿽聲光如斗欠此一識毎談當世雋傑某豈勝馳敬

某聞之薦紳大夫以爲瑤林騫秀妙墨琳瑯圯上老人乃以一篇相授受於夜半囊兜防纛長我魏師此固在旦夕間抑靈砂圭刀換骨仙去又將泛八月之槎間訊廣寒之玉蜍也某敬竚

某家新安萬山之底退然一腐儒耳𨿽魁漕闈冠別省擢甲科而此區區者何益於世異時請學士賦詩脈退此賊政恐不滿髙明之一笑某尙其勉之

某遡風醉亭飛無六翮大梱不知其無似畱畫帷籌毛錐子安用哉實深感嘆今幸得請其相從於林霏巖瞑之外有日矣惟玉帳嚴靖俾二三子得安意於學宮卽某受賜

某向者辱灑翰先之開闔一再謹件其感且謝者如左九霞飛佩寅想郁穆翠此有刋委敢請

與李司戶

方秋崖

某伏以蘋花風老寒入雁聲恭惟某官式對皇明元穹委貺臺動止萬福某謹三肅以復筦記者

某觀頥之象切以爲吾身自有天地所謂五鼎芍藥兩箱毺者抑外也敬略

某聞執事聲在楚東久矣春風輦路天幸辱分氊題之暉墨妙琳瑯落我襟袖假其嘆矣有懷玉人

某惟士方窮時望一第意其跨元圃登昆侖也而事有大謬不然乃今知耳如執事孤鏘文響手拾漢科今幾年何始爲窮邊戶曹掾則某輩齪齪者其寘之勿復道某謂今三連越在邊鄙抑聖朝舊服也休明之世猶使蠻貊衣冠而忍置吾赤子之塗炭乎然則屈之民版願無鄙夷

某臒然一書生於幕府無能爲役借籌帥屏安用毛錐子爲塞艸秋黃邊事孔棘如吾徒者要當束之髙閣請竢太平何以教之某敢不紳佩

某伏想年家尊大之婘郁穆翠如有骩役於蕪城惟所以命

代與浦城鹿宰

方秋崖

某伏以秋雲逗雨桂壑香寒恭惟某官仁洽雉郊琴意閣暇元穹錫羨臺動止萬福某敢不爲裏父老賀某觀頥之象曰山下有雷以山之生物而雷蟄之則根荄芽甲怒長而拔起君子蓋不獨以自養焉養其身以養人某猶願少加之意

某比讀除目切覩遄飛鳬舄臨吾父母之邦和气先驅山亦翔舞漢制郎官上應列宿出宰百里其委寄至不輕也聞之東西行者宓賤之堂晝簾閴靜而耕雨之蓑荷月之鋤皆自得於歌謠之外某旣稔政聲矣

某自兒時聞宻令爲三公故事此固近世無有然延英曉殿鵷鷺雝雝瑯佩瓊裾在帝左右如公輩蓋已簡注凝旒矣孰謂玉瓉黃流之醲郁冰壺朱弦之勁淸乃猶未在鐘呂間耶式遄其歸儀我班著

某往年官越幸甚辱在寅恭代庖秋曹又忝交承之契一間何濶蓋自前之歲贄訊以來今玆幾缺然雪溪之舟蘭亭之褉未嘗不墮淸夢也某倚筆飛趨

某謬庸無似試邑窮山之間民貧歲饑百短呈露亦惟疇昔教訓無斁無忘今幸已書滿代者來暮去心已馳然猶未知下裏門之日也田彼南山吾實受防焉豈無他人莫如我契舊某竊以爲請

某寅想仙之聚蘭玉因依燕此佳涼多祺蓁彧未行有骩顒覬刋垂

代與姚判簿

方秋崖

某伏以麥之秋矣風日淸微恭惟某官輿衛在行啟處嘉靖臺動止萬福某敢不爲前驅賀

某切惟吾身在造化之囿不息則悠久自彊則精明此子素學也惟跋履勞勩某猶覬於鼎飪畱情

某聞之孫子嚴其言曰髙士不爲主簿而大夫君以寶爲可士安得獨自髙某意此公棲身枳棘間而胸次之蕭蕭者超然塵埃之外矣伏惟執事以劍津之光寒乃惠然辱臨之繼自今英材館增九鼎重矣某謹拜手延竚

某嘗與有識共談天下士嘆科目之陋以爲重厚典刑如執事者其落筆爲文章猶能掞國之華乃獨屈之南廊試耶或者天將大其聲名如董體仁故事則黃閣紫樞無不可者某蓋已誦言於甲櫝矣

某思昔夜窻之誨如信宿耳栩栩淸夢笑談瑯琳曾不自知其幾何年矣試邑靑山之縣熟而不得去意者天之所以惠佳晤也前輩老成人必有苦語以相鍼砭某肅襟竢之

某爲邑長於斯今始五日京兆耳不圖謙下儷翰相先謹條其所以感且愧如書然不能詶執訊者萬分一某其知罪

某寅想九霞玉輯郁穆惟嘉百爾委條式顒刋曉

與趙仙尉

方秋崖

某伏以一雨勒寒花事未競恭惟某官仁聲先路民舞以歌臺動止萬福某敢不引領

某維柯臺山水妙天下眞仙所故家凝英育奇多爲趙玉所幾爲鼎茵少畱意

某讀國史見先正趙淸獻公正色立朝至號爲鐵面禦史未嘗不斂袵三肅思見其人而不得思見其子孫喬木蔚然惟有瞻敬

某惟臺座黃鐘大呂之函和淸廟朱弦之勁直酸寒溧尉小屈矣意者云入古防攻欠孟東野詩耳鸂鶒飛下君寧肯畱

某田家作勞晚事科舉抑區區者適爲祟牛衣猶溫嘖有煩言歸尋月鉏捨者爭席如使村無犬吠某與受其賜

某見蘇長公道淸獻公居有溪石松竹之勝東南髙士多從之遊意甚慕之不識他日輟耕許從容梅屋聽話故家遺俗否某用敢以其名聞

某竊想羣仙天飛環佩冰玉某氓也敢僣興居

翰苑新書別集卷四﹤子部﹐類書類﹐翰苑新書﹥

欽定四庫全書

翰苑新書別集卷五

札子

謝張參政

方秋崖

某伏以金秩序玉宇旉涼共惟某官衮繡聨輝鈞樞對掌聖神睠倚穹垕給符鈞候止萬福某燻香端拜寅控忱悰仰祈鑑詧

某切謂千齡慶防一徳交孚保合太和緝熈景福寶躬勺令有喙焉容某謹屏息

某恭以某官以正學結睿知以淸猷儀善類間兩社而爲輔持眾美以效君輿望具孚天允穆諒九筵之莫玉領百辟以奉璋遂正元臺綏緜宇某加與旄倪拭目以登平某煙雨扶犂淒其七稔小夫竿牘何從塵滓黃閤之邃乃若泰階華暉被於品彚傾翹寸臆宵寐以之某夢冷鈞天拙甘農畝叨恩偏壘偶縮戍期抗請丐祠趨行有命噓枯知自挈累遄徵謹防本根兾殫駑鈍惟是狷姿寡合弱植易揺尙倚燾容庻幾尺寸某勉思稱塞誓有捐縻

某犇奏徵埃以八月四日恪祗賤役隃詹光範摧謝何繇謹緝儷辭輙鳴悃愊辱賜粲擲億秭爲榮

某仰止紫府邃崇霞裾縹緲仙凡夐隔詗問匪恭恐有骫驅拱聼札下

謝丁樞宻

前人

某伏以金顥平分碧虛如拭共惟某官彌綸天縡施轉斗樞明睿睠慿穹示恊右鈞候動止曼福某薫薌端笏寅控悰忱仰蘄委鑑

某切謂明良千載慶防一堂玉燭四時笙鏞庻彚頥珍葆粹無待贅云某謹屏息

某恭以某官以粹亮結主知以和平主國論粵儀兩社宻贊九宸嵗闓寶稲之祥邊獻紅旗之防風俗新媺綱紀赫張竚陟鈞衡賢於夣卜某𨿽筆陋墨凡尙能賡一一卨之頌

某牛背夕陽淒其七稔分嚴禮絕之地何從以咫墨塵滓廼若泰階六符輝燭動植某傾翹寸臆宵寐以之某夣冷鈞天拙甘農畝叨恩偏壘偶縮戍期抗請丐祠趨行有命枯知自挈累於徵謹防本根覬殫駑鈍惟是狷姿鮮合弱植易揺尙倚帡容庻逃曠戾某勉旃稱塞誓有捐縻

某犇奏徵埃以八月四日恪祗賤役隃詹光範摧謝何繇謹緝儷辭輙鳴悃愊辱賜電粲億秭其榮

某仰止紫府邃崇霞縹緲仙凡夐隔詗問匪恭恐有骫驅拱聽札下

謝林中書

方秋崖

某伏以序正金涼浮碧宇共惟某官禁疊綬從槖彯林纓神聖睠慿穹示棐侑臺候動止曼福某寅只墨申控寸忱仰蘄丙鑑

某切謂彌綸詞掖運動化權陰凝陽龢孰出吾囿寶躬勺令請祗爲繁某屏息

某仰惟某官鴻筆防藻陶鎔帝皇舒翹英金玉王度蓋肩歐蘇而輩韓範者厥今穆卜吉辛合宮展采峩峩奉璋顯相熈事將繇內相正位東垣黃麻告庭巖詹丕聳某尙切遲之

某牛背夕陽淒其七稔小夫竿櫝不敢入帝城匪嫚也廼若泰偕六符輝被庻彚某夙宵詹遡瓣香勤捲某夢冷觚稜分甘農畝叨恩偏疊偶縮戍期丐祠弗兪趨行有防枯知自挈累於徵第揣狷迂若爲稱塞尙祈容燾庻詭豪分某臨楮及玆負芒甚

某犇走徵埃甫祗賤役摧謝之愊躬敍何繇僣緝儷辭唐突兢惕辱賜粲電億秭其榮

某敬以蘂珠縹緲瓊佩繽紛仙凡夐殊詗申則躐恐有驅冊拱聽曉攽

謝邵給事

方秋崖

某伏以金顥秩平碧虛澄爽共惟某官望尊執簡寵壘批綸神聖睠慿穹示給衛臺候止曼福某寅蠲只墨申羾寸忱仰蘄委鑑

某切謂地峻螭頭班聮鳯沼淸光罙近沖气爲和勺令玉躬無俟於祝某謹屏息

某仰惟某官以粹舉結主知以魁望儀朝序頃躋路偹罄黨言遄陟淸塗就顓論駁才足以制國事經綸之本識足以灼人才消長之機秩祀吉辛肅雝顯相防恩旁午只天中樞羽翼瑤圗芬芳汗簡某枚舉盛事某分席鷗沙七其稔矣隻字不敢入帝城分也非嫚也廼若柱史一星光連臺斗某與樵牧旦旦詹依

某夢冷觚稜分甘置散叨恩偏壘偶縮戍期丐祠弗兪趨行有命枯知自挈累於徵正愳狷庸若爲稱塞尙祈容幬庻詭豪分某臨禇及玆負芒甚

某犇走徵埃甫祗賤役權謝悃愊躬敍何繇僣緝儷辭唐突兢栗辱賜流電億秭其榮

某敬以蘂珠縹緲蔥佩晶熒仙凡夐殊詗申則躐恐有驅冊拱聽曉攽

謝章直院

前人

某宓以金天云澹古桂龡香共惟某官雉監躋華鼇防壘紱淸寧拱侑臺候止萬福某謹齋明盛服羾忱於典記者某謂羽儀禁路只尺天光呵奉龢何迪匪吉閒珍葆粹有喙奚容某謹屏息

某洪惟紫皇聿新治化號令風雷所以鼓天下之動玉堂揮翰手匪魁壘愽碩誰宜爲某官雅望瑞時懿文華國橫經資善懋績繕工簡在淵筆宣帝澤合宮殿壁法駕執縘內相躋榮槐防增重某尙切遲之

某牛背七稔絕意人間隻字不敢入帝城分也匪嫚也乃若穹躔防天輝燭品彚實與樵夫蕘子同一詹遡某狷介不耦分合投閒防予偏州偶然縮戍亟申祠請叨防趨行馳驅服勞知自第虞疏拙靡稱循良王所有賢海內福某知免矣

某枯莎寒蛩詎應輙混韺韶之奏然捨是無以立誠流電賜燭億秭其榮

某仰止慶霄縹緲仙佩繽紛敢贊而弗敢問屬有骫拱俟曉攽

謝朱殿院

方秋崖

某伏以顥金秩序鴈背風髙共惟某官肅立副端兼榮邃幄九宸眷倚三極拱扶臺候止曼福某寅蠲咫牘庸控寸忱仰蘄闗徹

某切謂豸冠穹峻鷺羽髙華淸明在躬寒暑受令頥珍葆粹無竢誦言某謹弗敢瀆

某恭以聖天子厲精責實以新內修外攘之政乃得冠偉光明之彥躋登龍墀以植紀綱某官以至公汲善類以直气糾官邪開張時雍堅凝國綸吉辛相祀奠玉熈成獨步班心徑顓朝面某尙切遲之

某牛背夕陽淒其七稔帝城書問何敢昌馳乃若英躔防天有目共覩某與樵牧旦旦傾翹

某夢冷觚稜分甘農畝叨恩偏壘偶縮戍期抗請丐祠趨行有命枯知自挈累於徵正懼狷庸莫能稱塞尙祈帡燾儻獲璧還某搦管及玆負芒甚

某塵土裝懷已祗賤役摧謝之悃躬敍無繇僣緝纚辭唐突粲電辱賜覧擲億秭斯榮

某敬以九霄縹緲羣玉晶瑩仙凡夐殊申詗爲躐恐有驅防拱聽曉攽

謝謝右司

方秋崖

某伏以金秩序風露旉涼共惟某官綜理都曹彌縫化軸紛其吉衛臺候止曼福某謹燻香雪頴羾忱於典記者某謂晉躋臺佐客近天光補衮亮工助鼎和味實躬循彛贄矣某奚敢瀆

某恭誦紹興英主睿訓曰都司學爲宰相者也某官喬木之家猗蘭斯馥登庸衣鉢厥有親傳學之素矣廼今理內禦外綱領中書開忱布公權衡宰路帝嘉乃績法從資賢佇踐世官以輝先烈某尙切遲之

某猶記泰階六符委照三十二蓮峯之地玉川茅屋家被華輝𨿽疏逖已來隻字不敢入帝城而日與樵牧詠歌棠愛今如昨也仰丐矜體

某狷不通方泉石七稔一麾縮戍亟箋祠廩上未忍棄有防趨行絜累於徵祗役云俶行所幸玉季舊防善化有可取不矧慶雲英露輝覆而潤澤之乎某知免矣某寒落淒蛩不當以紊韶濩然捨是無以立誠流電垂灼億秭其幸

某仰止瓊樓玉宇雲气髙寒詗問爲躐屬壘骫役惟命之共

謝大帥制使陳畱守

戴象麓

某伏以矩令平分金天爽豁共惟某官帥垣山立宮鑰穹嚴華夷具瞻天人森衞臺候動止萬福某三燻九頓東向百拜防蠲頴裁書申謝於星鬭之下鑑在爲榮某初筮惟謹副墨嗣申仰惟天以一世宗勱相我國家道義養浩精神折衝福祿無窮與國匹休嵩髙烝民之詩某卷捲瓣香防祀

某門墻舊吏里社寒生玆者恭承使閫驛遣郵筒於此月十二日夜戍時逓奏牘一通舉某堪充陞陟到任使某盥手剪蠟焚香啟緘亟拜亟受銘心感佩當已謹具公狀申聞伏乞臺照

某嘗謂薦舉良法古者以爲陞擢人才之階後世反爲私狥人情之地取士不觀其實績隨勢轉移薦人不攷於平時取決左右從古如此非今而然恭以某官詩書元帥人物宗師布公道開誠心不存形迹舉賢才赦小過旡棄疏防收拾時髦於袋篋之中攷核實能於履紱之際有所譽者得於己試心乎愛矣不以爲遐悉出精神心術之感通不容文字言語之干請所以至防且賤如某者亦甄陶曲賜收錄希曠之遇今古所旡感極肺肝防生骨肉某無任忻愉激厲之至

某九年學制五技告窮寸步躋攀遷喬敢望末塗難阻息肩旡繇賴有此天特爲之地秋風萬里旣首騰一鶚之飛春日載陽又詐信尺蠖之屈何修得此欲報若何自此愈當永肩一心一以報國家一以報知遇𨿽糜不避二天在上幸鑑臨之

某素知先生以公道薦賢不容私謝某心以直道事上亦不敢效尢苐稱謝有禮不可虛短啟贄誠蕪拙拘不腆宗匠一賜覧擲榮幸萬斯

某揆分崇嚴不敢僣申崇鬭珠星列緯之恭庀職防又不敢請約束驅冊之目惟有勉修職業以期無負師門夙夜匪懈伏乞臺炤

交事謝江提舉

牟存齋

某伏以桐奏徽薫梅收餘潤共惟某官使葉望重郎署班髙九重傒來三靈助順臺候起居億福某寓忱觚牘申敬籖曹淟涊弗莊嬰坫是懼

某詗省之彛前列攸謹屬薫弦之初奏諒鈴索之多閒願衝毖於泰和用叨服於休寵式推家學以顯儒庸某欽以某官以古人心爲今世眼抉開宇宙千年之祕天相鷺洲拈出江山一叚之奇人欽鴻筆端系人才之气脈實爲政化之精神英蕩輔函周爰咨度蘭香盈掾趣奏明光如聞黼座之深知又在玉堂之儤直少需出綍式想縉紳某逺防謾賦近戍已瀕衣裳主晉國之盟常遵壇令璧乘假虞人之道已視文𨿽拘涓選之辰尢切淩兢之懼幸憐來紱蹉跎之迹太展錦衾覆露之私告至之初抒忱以旣某以賤事貴豈敢簡彛因文見情具嚴副墨謹以下俚巴滛之曲奏之中天韶濩之前批筆之間汗顏可掬倘矜貸實所懇祈

某敬問尊公某官共惟幙府髙華繡防輝映雲霞縹緲之集風雨怡愢之間偹福所覃眞樂有味

某伏恐道塗或有委使力所得勉敢不敬承

翰苑新書別集卷五

欽定四庫全書

翰苑新書別集卷六

札子

代回何侍郎

方秋崖

某伏以緑陰淸美云助麥寒恭惟某官防衛靖嚴民以嘉賴上帝宥宻臺候動止萬福某謹墨筆以黷燕凝之暇

某觀頥之象乃知一身之間自有宇宙爕調妙用蓋與造化者同功約而歸之則不出於鼎飪外某敢願下少畱之意

某惟經濟之學堯舜吾君宻勿論思不當一日去上旁近也常爲郡𨿽離天才尺五抑何至騎麒麟翳鳳凰而辱臨之寸懷春風物物生意東西行者誦袴襦之謡相踵某敢寄聲爲父老賀

某每謂皇上厲精如漢宣帝而嘉與諸儒論天下事左臯右契紳佩斤斤萬玉之班蓋已極一世之選孰有畫治安防如賈太傅而久外者耶宣室竚思聞已趣四軰召矣時事孔棘願爲上痛哭流涕太息而言之海內其受賜

某冉冉將老而嫠幃之憂絲棼顧瞻江山有嘅其嘆緑波黯別曽嵗月之幾何皷角相聞僅隔此一衣帶水然赤白嚢羽相及一書亦未暇也下不督過之而相問勞如此某敢歌伐木之詩以拜

某四年淮閫鼯技已窮敵爲封豕長蛇薦食上國天不悔禍岌岌然自危之丐骸之章凡幾上而幾郤矣同舟遇風之時中流一壺之賜某不旡望

某伏想蓬翠之集佩明月者天人也某不敢問起居狀而請事於將命者

代回王都丞

方秋崖

某伏以梧風已秋碧宙如洗恭惟某官銀莬有偉偃防龍潛天棐靖共臺候動止萬福某謹寄聲爲南州父老賀

某惟寶婺之秀光鬥牛防生儒英棟幹吾國敢願采明堂月令以爕調一身之陰陽山川百示予曰有先後某自防車使江上嘗得屬櫜鞬具鞾袴以迎候於風濤浩之間不自意一世偉人乃能相與握手出肺肝以共談天下事憂國之淚衣襟尙寒

某時則目送歸艎倒指奏事榻前之日想象上問江防利病使者聚米爲山谷處應答如響天顏喜動將以安危二柄付之不謂事乃有大謬不然也抑古語有去不難無以見君子

某試嘗謂武夷當天下勝絕處而西山老子之闕裏也都丞以衣鉢的擁麾其鄕孰瞻孰儀有像在堂然則以詩書澤斯民者蓋老先生之枌楡而賢刺史之甘棠乎幸少安之天子有詔

某防技窮矣旡以分上顧憂於皇絲綸班我端殿亦安知先翁十年邊蓋身後始得之豈其不肖之孤克邁前人之寵巽櫝行得請敬避賀言之三舍

某伏想防衛飛瓊之佩郁穆仙壼疏逖者不敢僣起居而惟請所條委者

代回蔡緫鄕

方秋崖

某伏以春襲仲陽雨寒猶峭恭惟某官緫司輿賦宏濟中興神扈輯諧臺候動止曼福某謹三肅以拜將命者之辱某試嘗倚平山欄檻望治城在煙雨有旡之間未嘗不喟然嘆曰長江天塹有管夷吾在焉山君海王其必爲吾國寶之某是以有節宣鼎食之請

某惟宋有天下三百餘年於此矣聖聖相授共守一仁雨恬春熈乃有孽芽其間者敵負戎馬足並吞窮荒封豕旡厭薦食上國遭時多事至以饋餉勞吾儒宗然中郎禮樂之家名父文章之印使之從容帝所謨明弼諧蠢彼裔夷必將相戒以毋生事開邊隙而奚南牧之敢某日望之

某聞李牧之守鴈門匈奴不近趙邊者十數年蓋老熊當道之勢如此今玆誰實顓閫而淮流上下艸木震驚西援肥河所謂奉漏甕沃焦釡不足以諭其急敵騎宵遁亦將士之勞耳書何力之有焉忽奉詔函授以大司冦印綬再上免牘期必得請而後已有來慶問某避之三舍

某限此一衣帶水鴈云杳茫江山愁予嘅其嘆矣顧今人物寥落思濟囏難者能幾人舉眼而視八荒願承下風以請曷日佳晤顧所懷

某維縹緲樓居者天人也香深翠水九霞飄蕭燕及昆臺同一禔福

某邈在邊鄙何當敬奉使令鞭弭以須敢告執禦

回趙寺丞

方秋崖

某伏以麥之秋矣風日淸妍恭惟建牙於藩宣布寛大天人闓懌臺候動止萬福某滌筆滄浪之水挹蘿月而寫之惟淸

某私切惟念郡刺史佩二千石印綬綏寧一邦而某也帶笭箵於鷗邊臥襏襫於牛下則野人也奚其茵慿之敢問

某屏廢林壑且十稔於當世士大夫遙遙乎蓬萊之隔弱水也然碧宙寥泬月明在天林密山深亦被光景某蓋嘗防浩露而搴長風矣

某惟執事先生家有周公之履舄廟有山甫之鼎彛其气吞餘子而蓋當世也退然素士方且與枯槁爲春風以幽隠作皓月此其尺度未易量也是以有衮衣兮無以我公歸兮某未敢以誦者邦人之私耳

某窮老不學所謂悻直而無涵養之功徑率而無矯楺之力巖居穴處化爲猿猱政坐擘口耳天所以與我者如此恬然安之山北山南掛書牛角而讀某與受其賜

某舊常學氓事大夫之禮矣遣一介之使奉咫尺之書迎候前驅惟所進退者此其常也乃今負罪引慝潛幽而伏深固不得與薦紳比率然以名聞恐執訊者之斥其黷則林慙旡盡而澗媿不歇也某如之何而可某日與蕓夫蕘子安樂耕桑切聞寛之一分折劵而捐之者動爲緍錢數十百萬相與贊嘆誦言愛民抑不知其能下士又如此也何物小子鄙在山林不吾書而吾先之非自學問中來不我怒亦不我屈矣某拜手書諸紳

回馮提刑

方秋崖

某維春以雨農事未競恭惟某官以書平凖民所宅生篤棐斯皇臺候止萬福某謹拜手修名於典史氏某聞康廬天下勝處生其間則髙者爲隠逸又髙者爲神仙不得獨當奇也必有提一筆福蒼生者翻然出此山中咨爾山靈其敬乃職

某維天方祚宋所以眷命用懋者政在屢豊年一詩耳故𨿽百脈皆病元气猶存此執事者髙枕而臥也乃嵗比不入民方采西山之薇嵐翠軒窻豈公獨樂時耶鮮於福星爲爾一出自江以西某何幸

某嘗切有嘆謂何蕃爲六館諸生時聲名已獵獵北斗南矣一經科目臥餘子百尺樓下使騎麒麟翳鳯凰而上顧獨不得與上界官府等伍耶時來則爲之寧不我與

某兒時學於裏之東臯識厚齋臒然山澤之儒也壯嵗仕於淮浙之東西識二季軒然湖海之豪也於名門獨不見最良白眉耳假守來此則已掲節而西尙徼福賢父子令兄弟間惠然教我

某與世少可所至賦歸去來始裴晉公督九節度之師擇廷臣自從而某在其選莫之可以雅意本朝也至然後請置散造化者不得已出麾鄭公之鄕嵗月幾何不自意及惟愛其桑梓以施及其謬守某知免夫

某惟霄漢之臺冰玉之禦非疏賤者所得問起居何如也若此山之左花右竹則防眎旡敢不謹

回南康太守防寺丞

趙松壑【淮東緫領使】

某伏以朱衡雲杪紅鏡開炎恭惟某官雙旌有華五袴流詠閟昭顯相臺候動止萬福某謹濡子墨祗復主籖首幾紆省

某如左之儀矣載惟良二千石福十萬家福之所基斂於身者可知矣調冰紾綌之請敢得以略

某耳飲霆聲不知幾冰暑未酬輕封萬戶之願斗山仰止實勞我心巧緣有開朅來餉道獲締寅盟遡風不覺屐齒之折

某仰惟某官人物粹防玉壺冰淸履行孤髙錦亭栢古蚤以正學於明時振武鵷鷺行久締冕旒非常之眷績凝棘路榮剖竹符地重瑞陽式蕃宣之略簡靜平易鑄頑成仁革珥筆之澆風樂耕耒之常業山谷所賦今親見之佇膺璽札之褒入繼槖班之武

某處奉珎祠正便苕溪盟鷗之趣誤恩下逮畀以東道饟事之重控辭弗獲冒爲是來司存赤立事事築底凜然未知所以爲淑後之方惟兾軫念同舟共圗葉濟鄙免曠戾徼福孔多馮禇宣心矜體是幸

某方圗染記以露謝忱儷玉駢珠首厪委況拓棼控酢厓約一莞爲榮

某皇恐申問黃堂羣玉之輯伏計一和所召百祿是遒赤栁骫需供俟攽曉

回防太守

趙崇潔【編修】

某伏以秧疇足雨荷屋唫風恭惟某官森防凝香十同自化三極炳扶臺候動止萬福某九頓此首蕆籖房之敬肅丐訾省

某聞之司牧民者吹之喣之拊手摩之不專爲一身計也區區饔寢之祝故得以略

某疇昨深耕栝嶺幸甚獲與白艸堂賔客之數甘棠勿翦至今與裏中兒和習之蓋十年猶一日也古之所去見思者其謂是歟

某仰惟某官親接伊水一脈之兼備孔門四科之美行鵷序鷺朝望巋然展驥馮能民庸借甚江西道院暫借汲重臥治之選所表爲公卿有地節之故事在某習閒成癖榮望已灰誤踏班行薦更玷葛容防何地宥府何曹以若人而居之其非據也甚矣厥有藥石之誨願無金玉其音夙托廛氓必矜念

某尺箋申共寅之謝禮也軟紅瞇目遂墮因循璀璨雙緘恍從天落情文謙縟若施之事大者然凜弗克當永以爲好斐兮占報不敵所其何適非辠

某粵軼加拜申敬黃堂星聚翠閬云深繇裏曁邊儲祥匯祉是間委役無敢不恭

回南康防太守

饒左司【虎臣】

某伏以夏至紀月巽二迎薫恭惟某官防更新條教簡靖環境歡舞臺候動止萬福某輒馳尺書爲兩州之民折歸畱之請

某惟五馬所次百神洋洋易地皆然旡往不利饔防謬敬可略

某恭審自天易鎭諏日臨民兩賢交馳千里胥慶仰惟某官早出惠利夙絲講聞其應物也如止水之無心其布政也如陽春之有腳擬防三峯之秀卻從五老之防其在康廬號江東神仙之郡則近道矣蓋河南髙第之家足光前修聳觀後效

某烏防黃塵辰入酉出聞有書函自浮嵐暖翠中來者亟拜亟讀謙光爛垂六儷聨珠何爲至我細繹不稱捲錦以歸

某力已竭伎已窮但欲從君問靑雲白石之趣旣非彊助唯唯奚禆行復引吁天之防

某伏想金芙蓉觀中煙霧怱欝亭亭玉立香逺益淸不成亦福

某恐有委於修門豈旡白鶴飛來之便

回判府防南康

方秋崖

某伏以菊將秋老鴈帶寒歸恭惟某官風熙雨濡潤澤千里神比天同臺候動止萬福某薫祓素書以復將命者惟中防史所裁

某聞參同一書子朱子嘗加之意造化有鑪果身外事乎身欽惠於一方福也輙歌魯侯千嵗之詩以送之某敬以某官丹山碧水之所儲與胸襟灑落益以風月再分之而後懷太守之章也近捨樵城逺易廬阜豈王淵三峽非有武夷曲二之淸香不足與於此歟馬鬃一滴願亟霈之紫槖靑氊將探手可復

某移郡而與鄭鄕爲鄰一幸也得替而有名家爲代二幸也幸不及者交臂失之不能親儆紫馬而已𨿽然未一月而兩薦名氏何幸如之

某技短才拙視英遊非觧先著一鞭取樵所棄竹馬姑曰塞上翁毋失可矣居前誚糠粃相倚媿兼葭每三復歐公語則成山無一事可告

某平時則謂栁子非以抽對爲巧也執事者恥之矣對秋風之破屋而懷廣廈獨無杜陵之嘆歟眼前突兀恨不身化爲云

某惟堂堂大婘森列乎云階月地之間尊穉序列何福不除至於覊靮所從尙以誨之鞭防爲寵

回隆興謝府教

方鐵庵

某冬行逾半陽欲離潛恭惟某官宏開綘帳弦誦洋然靈修相只臺候動止萬福某劈一牋以酬先施伏祈鑑在

某望鬥牛間若有閟其光者豈非文星至而引避乎吉耀實從靡祥不捨何以節宣彛禱爲

某乙亥冬握手錢塘各攜一逺坎歸計前日事而轉眄七霜已墮夢境若倒指而推團司齒拜之集又夢之夣也江鄕比肩機緣豈偶尋春隔面斷不其然

某恭審來司魯泮實主齊盟尊年丈文雄行粹少有大學聲壯而兩仕非儒官不就其必有樂乎此府庠之外又有湖堂然在府者曷嘗不談性命在湖者曷嘗不語科舉防其歸而導其入師儒事也領防成均教亦如是請以今卜

某防漕篆至宜春畱百五十五日側聆賀上之期不得與諸客俱者勢也今與其長俱還矣迂疏拙僻無補幕畫不復自言執事見之矣見而不以教且告僕將得以有辭

某玆領誨汗有儷語焉若施之素昩者躊躇累日不敢不並酬幸勿哂其拙

某端拜申問年家大眷恭惟福英祿華耆孺演迆旣晉防矣何敢請具文委

回黃機察

方烏山

某伏以淸和之月新暑已祥恭惟某官政學夷猶華問甚偉相維未只臺候動止萬福某薫祓柔訥仰復謙施伏几詧省

某聞佳士勝流所至有碧紗籠擁防復𨿽居塵土中餐沆瀣跨馮蒙自若也茵鼎彛恭毋庸翋食煙火人語某敬以某官名家之英士林之秀自當防足儲華超取顯美防手未試諸公愛之若琪璧然陪珠履之上防列翹林之重客固其宜也一閧之市不幾委奇寶於道旁乎然府公今代鉅人其所識察選擇當有意義得非欲借玉雪以一洗湫隘之塵耶扶揺在望諒非淹此畱也某欽祝

某耳飫香名浩有嵗月山川悠瞻際旡從不圗一朝得遂平生慕用之意執鞭爲禦固所願焉如之何而勿喜

某兀兀窮年精神於螢窻雪案問其所得者皆虛名而不切於實用以格分教市井屠防之軰皆足以得之政爾偶然不足貴也惟是觸熱一來得與公等完交論文何異濯淸風而沃冷泉寂寞中獨賴有此耳良朝暇日不鄙過從忘形到爾汝相與同襟期少陵鄭老不得專此樂矣願望願望

某行役及境方聞執事太守防子玆揆分不敢以姓名自通先施墮前不敏愧罪渉筆以謝略其文而取其意足矣

某僣易端拜申問隨軒珤眷伏惟由堂䢐序均介休祺閒防有可備委令者敢請

回本司呂運管

方熾庵

某伏以軫之方中冰霜稿野恭惟某露祓首塗先聲敷鬯江靈奔臺候動止萬福某三薫九頓晉記於主書者伏祈錫擥

某觀飬生之經多矣而揆時韻序則自呂令出宜采當之說順陽气之生充其身之和散爲一道之和某也贊而不禱

某恭審天綍中頒星軺上介贊百萬計之娩畫沸十一城之歡聲仰惟某官材名當世少雙閥閱中朝第一與國終始者幾相倡道東南非一人丕賢聲綽有偉績合階而上尙迂此行謂西江觀風之王人乃吾家麗澤之髙第將見賓主談笑之頃少行師友疇昔之言盡展宏施要湏顯擢

某少之日知有兩申公家世矣稍知讀書惟太史是朝是夕近逰江鄕又知筠有大愚叟一叚話今又得其玉委如執事者非惟旣見之將日趨走其旁觀瞻典刑叩請源委大喜過望

某一官十五年冷官之考三閒居之嵗久啜菽親旁與世不接十月三日又見其身之爲計屬也一長一短徬徨四顧祗事之初賢車適至惟入公家則有使長入私捨則有親長均之事長若父與兄僅見逃罵俾得視梓人之色執玆役而趨以底於成如我元僚之賜子弟有請長者宜許之

某切惟迓騎遣行之時僕也未至一牋燕賀不得與同列俱至旣也又不能專價而馳隆施行之珠至侈甚牽課慶謝不敏不工並二罪而責之夫奚辭

某晉越加拜後問行軒珤聚自天錫羨河漢旡極恐有委役請於前驅

回司馬司理

方烏山

某伏以南風之薫槐晝淸潤恭惟某官候騎鼎來平反聲沸吉衛鱗襲臺候動止萬福某燻祓柔訥奉迎先驅伏俟裁幸

某仰惟名家偉人遊官轍存養於潛虛得法出入於通鑑自隨世俗茵鼎腐辭某無所容喙

某恭審期熟戍李掾趨行吏民欣犴獄之淸臺郡傒家賢之至伏惟歡慶某敬以某官文武淵源之所漸濡器度才識之所植立自許簮紱便是地位中人屑二州縣似不憚煩意其重厚難進謙晦不伐蓋家法也朝家謹於庻獄非格髙者不在此選俛於一得非於門愈大之兆耶亟通金閨還賜寶笏某尙幾親見

某半生景仰聞家不在兒童走卒役山川寥闊親炙無從不圗以文學掾獲尾英防見未見聞未聞將自是如謂戶外之屐不折者非情也日夕傾企

某一生骯髒寡諧尢不曉場屋舉子捷徑亦不失一第再靑家氊忝幸甚矣倚席止一年有奇罵鄭防嘲邊韶之聲幸不到耳然自揣瓠落決非可以追時好取世資者昔者先正其於待人處己事君立朝具有本末聞孫是以讞議之暇某不敏尙願有請於下執

某僻處空山與時邈不相接忽聞前旌壓境亟課儷語自通姓名定落人後震擲而原省之某幸甚

某揆分尙新不敢僣申隨軒眷聚福履之問伏想轍迹所迎茀祉駢蕃新治恐有委令某不敢以冷官爲辭

回趙知錄

方烏山

某伏以回風癡云商量欲雪恭惟某官綱紀名都先聲載路淸寧顯相臺候動止萬福某燻祓竿牘仰闖賀牀伏祈詧省

某欽惟天家英雋來自日邊次捨所臨呵防鱗襲遡江度嶺濃霜戒晴愛日轉燠卽天相也膳服贅禱何庸多談

某玆者恭審選勝卸鞍防剛滌籕千里聳觀於佳掾一城駭嘆於神君輿言相懽幕下增重伏惟贊慶某敬以某官神明之超然信厚之藹然博洽之充然儲書天祿閣獻樂三雍宮則其選也曲江宴集嵗行且再周矣猶在州縣間何耶糾郡𨿽號都曹在執事居之則爲俯就抑輕車熟路不嫌更展三昧手浮屠頴合則徐行於前者固所以擢於後也某何幸拭目

某異時廛隠王城距霅上一衣帶水好事者輕車小舫暇日過從不疏裏中勝防多獲詹際雅聞名徳欲見旡繇何圗玆今有此並合殆佛家所謂宿昔緣耶喜見顏間自賀欲舞

某才不瘉人以格分教朅來倚席幸與士友相安無栁子厚所謂拂耳搔心之事惟是狂名久著實行未孚肯心𨿽勤綿力不逮先逹名子見事多渉世久忠焉能勿誨乎不揆下風斂衽忱情

某久徯車塵方修贄禮居僻偵伺不的竟爲記室所先亟抒賀忱且謝隆施不敏負罪伏惟臺慈實寛假之某僣易端拜申問使閎隨軒瑤輯伏想由堂䢐序僉擁新祺冷防委官令聞命請自今始

回交代葉判縣

劉后村

某伏以四月維夏暑風淸防恭惟某官政成巖邑民譽藹然靈修森介臺候動止萬福某燻祓拜手登名記室仰乞裁幸

某寒暄庸敬前萷惟謹比辰梅潦初收不稔臺用何似欽惟民之父母神所勞相更冀順百里之望四時之和以對薦書以輅召節某誠敬

某敬以某官靖退之風防約之操望之如振鷺白圭殆非塵土中人東陽壯哉縣異時人望而畏執事爲之三年有成未嘗擊斷而豪彊退聴無所綜練而事物自理蓋其悃愊無華似劉【闕】方髙簡無欲似元紫芝至於鹽防賦板綽有餘裕𨿽聖門由求不能過也上方收召羣賢褒表循吏觧印入覲必爲淸望官矣某不佞

某服膺名徳願執鞭爲禦之日久矣山川間之厥路無由適有天幸獲繼芳躅快景星之覩托云來之好乃自今始遙遡風髙喜而不寐

某少時妄喜功名二十年間浮江淮放浪嶺海時命大謬始欲入山讀書然世故轇轕隠事未諧去春集注欲擬玆闕人皆曰是不可向邇或又曰今明府整頓一畨昔之難者轉而爲易矣愚意遂決然才短智鈍視閣下無能爲役凜焉它日敗闕是虞所恃良法美意悉可循守嘉言善話不吝啟發萬一借手防成以不爲交承之羞抑門墻之賜也敢布腹心惟執事實圗利之

某屏居村疃戍期尙賖未獲踵門先辱華翰廼知髙誼度越古人某不敏甚矣斐然短牋姑以見執贄之恭致負荊之謝筆硯久廢言語不工倘垂覧矚幸甚過望某皇恐僣越端拜申問使閎尊大之眷伏惟徳星所聚和气致祥田舍恐有使令拱聴鐫曉

回新黃判丞

劉后村

某伏以暮春之月天朗气淸恭惟某官騎气鼎來貴名日起靈修森介臺候動止萬福某敬奏記於主書切幾鑑省

某暄涼彛敬己肅右染比辰未諗臺用復奚似敢乞爲器業之重珍防次捨對越薦至扣

某枌楡錯壤挹芳名於方冊間亦有年矣前此常恨未及及一靣敢謂試吏於玆遂有同寅之幸承顏接詞自今日始遙睇前驅預切折躍

某切以某官自其在塲屋時已負重名每一篇出士林冩爲紙貴置之紅藥紫薇之畔夫豈不冝顧來拂藍田壁記耶新天子方畱意翰墨馳情文賦必有吹送上者某欽遲

某不量譾薄冒試劇邑賦訟浩繁臺府迫近凜然有不勝任之憂賢者此來休戚同苦切必有以扶持而箴切之某庻乎其知免矣通贄之始僣布腹心惶恐死罪某玆承戍有日方圗修敬過沐謙光先貽華問不腆短啟姑敍好雅非所以論文也儻垂電覧榮幸孰甚某僣越再拜敬問臺閎珤眷伏惟自天錫羨如日方升邑中預有骫願垂防曉

回李判簿

方秋崖

某伏以春酣霧景花栁事殷恭惟某官老成典刑惠我巖邑有嚴有翼臺候動止萬福某敢拜手以復典史者爲裏父老賀

某聞動靜吾乾坤也呼吸吾陰陽也君子用易之泰消息一身蓋造化之委和具焉鼎烹養賢惟左右者之宏其用

某得之父兄之言曰自爾去民畝爲士伍賢大夫之屈吾鄕者僅若而人有來枳棲眞古仇覧惜爾之交一臂而失也遡瞻家山有嘅其嘆

某惟孔子先簿正大訓凜然孫實所謂士安得自髙蓋猶未足與語此執事筆扛龍文百斛之鼎手探鳳巢五色之丹繇他人觀之謂當跨閬風登昆侖而乃肯以朱墨最僻縣或者吾夫子之意與何以薦聞厥有董徳元故事

某識字田夫耳歸眡吾故牛衣未寒諸公不相知畱佐軍者三年矣敢謂憶松江之鱸而來乃復跨楊州之鶴而去從古所嘆行或使然

某有茅半間比鄰明月今燼矣人或以爲王參元賀然相攸瓦礫中心怛兮賢哉大夫寧無惻於此用敢介吾翁之舊以請

某疏逺也望九霞飛佩之仙惟有防敬若曰奉區冊云者某惟力之眡

回防寧張縣尉

方烏山

某伏以夏旣初望天气淸和恭惟某官司警花城先聲籍甚相維天只臺候動止萬福某謹齋宿登名於主書吏伏俟裁幸

某欽惟偉人家於三十六洞天之下扶輿淸淑與生俱生燠金涼茵無庸薦食煙火語

某玆者恭審趣戍觧鞍防辰滌籕吏民攺觀田裏懽呼伏惟贊慶某恭以某官士林之秀學者之師其博習也可儀儒館其練歷也可陪國論明庭上對柄人物者蓋思所處願觧鵠袍紆黃綬𨿽曰資格貴然然非所以旌宿學也抑前賢不卑此官謂與民最親可以行志及物勉於一來意或在是鸂鶒告祥鶚薦且交上某惟有拭某從少父兄宦逰於建丹山碧水賢豪多獲交際斂袵下風浩有嵗月不圗玆今諧旣見之願於是云萍增一板矣如之何勿喜

某孤苦百罹甫收一第以格分教非犯好爲戒也幸甚常僚實維前一軰人攷徳問業將於是乎在然執事方有百里鄕鄰之托不知可以數奉從容否也興懷及此不勝捲捲

某引領前旌方欲以姓名自通不意乃爲記室所先遂墮不敏率課儷語且賀且謝知不足以辱甓幸發一笑某皇恐僣易申問隨軒使眷伏惟由中及外序擁休嘉冷防有可使令願稟要束

翰苑新書別集卷六﹤子部﹐類書類﹐翰苑新書﹥

欽定四庫全書

翰苑新書別集卷七

奏狀

【申省狀

陳乞狀進貢狀】

辭免兼直學士院

劉后村

臣今月二十四日恭凖尙書省札子偹奉聖防劉某兼太常少卿兼直學士院者寵光洊至譾薄曷任伏念臣隨召節而起家攜束書而詣闕誤叨奬擢不俟對深惟九重特達之知豈非千齡稀闊之遇退而自揣凜乎未安與其忘分量貽笑於市朝孰若以情實自歸於君父蓋頌臺之弄印俾文館而代庖故府有舊典禮經之存同列有議郎愽士之助尙堪黽勉仰奉使令至如禁林以待宗匠億負時望石介乃攺其文冠制科韓琦尙難其進於皇聖上尢重詞臣比年以來久虛此選又況燕間珥筆煌煌云漢之章英俊如林粲粲奎星之聚寧無大手可望末光臣曩攝贊書了無新意旁觀莫掩已試可知加以三年不治筆研之餘一病僅延喘息之後遺編久廢未暇溫尋殘錦無多安能潤色倘貪榮進而冒受將爲明時而起羞欲望睿慈俯矜愚悃映藜閣上姑令讀未見之書視艸禁中宜攺屬能言之士所兼太常少卿臣已擇日前去供職外有直學士院恩命乞賜寢免冒黷天威臣下情無任恐懼之至

辭免兼崇政殿說書

劉后村

臣今月初四日恭凖尙書省札子偹奉禦筆劉某王防並兼崇政殿說書者渙渥防朌震驚靡措切惟旃廈乃陳善閉邪之地朝廷多通今博古之儒曽謂防聞廼叨新擢伏念某少𨿽專苦晚益惰荒頃逢負扆之知嘗尾執經之列自愧鯫生之淺陋莫逃聖主之髙明方王求多聞旣旁延於鴻碩意愚有一得俾重侍於燕閒然而念舊者君父之仁量力者臣子之義倘濫陪於誦說將奚補於緝熈敬望睿慈收還誤寵姑容末學安蕓館之校讎別選髦譽備金華之顧問所有恩命未敢祗受

辭免除起居舍人

劉后村

照對臣凖十月三日省札備奉禦筆除臣起居舍人者俶朌奎畫交戰危衷伏念臣近以衰殘輙求休致露章𨿽切天聴愈髙適值朔祭有嚴恭謝已迫遂勉竭駿奔之力庻幾逭瘝曠之誅止竢禮成復伸忱悃忽叨渙渥良劇震驚切惟振鷺之羣尢重立螭之選平生夣想所不及一旦遭逢而躐升旣貽昭代乏才之羞亦爲明主知人之累而況臣半期在列八防乞骸心勦力疲辭窮理極設若爲卿監則頻數引去擢記注則徘徊復畱是懷利以事君且矯情而罔上縱聖恩寛其鼎鑊之戮然公議甚於斧鉞之嚴此惡名防其素守庸敢瀝肺肝之懇非姑爲文具之辭欲望睿慈特垂淵聽察臣前請寢臣新除俾掛衣冠歸尋醫藥實出君父終始生全之賜所有恩命未敢祗受

辭免陞兼侍講

劉后村

照對臣今月十九日伏凖尙書省札子三省同奉禦筆劉某陞兼侍講者渙渥俶朌震驚罔措切以經惟所系綦重講席之選寖髙昔專處法從近臣後參用諌官禦史非博洽之前軰必直諒之端人如臣者記誦荒疏敷陳短拙荷冕旒之寵奬侍旃廈之燕閒所習鯫生章句訓詁之言不過口耳其於聖主緝熈光明之學奚補毫芒顯黜乃其分宜驟遷出於望表陪諸老先生之末猶恐不堪列前師後誦之間孰云其可倘或昧循墻之義必將累當寧之知欲望睿慈俯矜愚惘姑令朴學少安夕說之聨別東名儒俾效辰猷之告所有恩命臣未敢只受

辭免除祕書監申省狀

劉后村

照對某凖樞宻院逓到存字號黒牌皮筒十年十二月初一日省札一道三省同奉聖防除某祕書監曰下前來供職某叨承詔禮超長仙願暮景之摧頹被新榮而戰駭伏念某向者受知君父接武美髦預東觀之討論攝西垣之封駁誅巨姦而奮筆螳螂之臂獨當賣明主以求名犬馬之心不忍義存補益事已挽回尙責詞臣而求全似爲權相而報忿終南回首觚稜常繞於夣魂楚澤行吟玉座未忘其名姓升朝班於金掌將使指而繡行及累然防黲之中復訪以汗靑之事孤恩至比抆涕何言枕塊之禮難終予環之命隨至遂繇艸野重領石渠而某幽憂三年沈痼九死召不俟駕固威命之莫違彈未成聲覺余哀之猶在況位置髙則必招天下之公議辭受審廼不爲名教之罪人輙控異函冒乾化治欲望敷陳危悃寢免除書倘未容掛神武之衣冠亦姑俾奉祠官之香火某旡任俯伏俟命之至伏候指揮正月十七日三省同奉聖防不允

再辭免兼直學士院申省狀

劉后村

某近具奏辭免兼直學士院今月二十七日伏凖尙書省札子偹奉聖防不允者兪音尙閟忱悃未孚遂忘再瀆之誅冀動四聰之聽切以摛文地邃視艸才難思澁則起春江上水之譏詞羌則貽拙匠血指之笑如某者兼有二患了無一長倘以山林小家數之文施諸朝廷大典冊之用設有非常除拜不測傳宣勅使倐臨院吏傍趣一辭莫措百醜具呈非徒烖身抑且辱國此先朝張方平所以有當自量度之戒而近世葉適所以必力辭兼直之除矧如後學之麼防莫企前修之萬一刳肝瀝請頓首固辭欲望敷陳亟行寢免繩樞艸舍愧非修鳳之才金馬玉堂別選提鰲之手所有恩命未敢祗受再辭免兼崇政殿說書申省狀

前人

某今月初七日凖尙書省札子以某辭免兼崇政殿說書恭奉聖防不允者某昨陳引避之忱未奉曰兪之詔𨿽外貪於光寵然內省於空疏當明師在廣廈之時奚庸末至誦君徳由經筵之語安敢冒居欲望朝廷特爲敷奏別選通經之士仰禆典學之功所有恩命未敢祗受

再辭免修史申省狀

劉后村

某近具奏辭免任責修纂四朝志等續凖尙書省札子偹奉聖防不允者未奉帝兪防陳愚悃伏念某奮身凢品受上異知防諸米塩簿書之麄官寘之言語文字之華選使赴湯蹈火亦報禮之當然況弄翰濡毫乃平生之至樂豈不貪承威命趨就防埃顧中興業鉅而功崇信史事大而體重宜屬當世鋪張閎休之大手仰副明主緝熈鴻烈之盛心而某舊聞旣荒宿恙復作𨿽欲起趨執簡之列其如方困采薪之憂伏忱矢詞扣閽瀝請欲望矜其廹切賜以敷陳別柬三長之通儒共成一代之鉅典

再辭免新除起居舍人申省狀

前人

照對某凖初五日省札以某辭免新除起居舍人恩命奉聖防不允者重念某所抱沈屙已詳累防才非億不敢爲陽翟之行官似知章止欲乞鏡湖而去眷畱未替防擢有加屬齋居決事之辰叨柱史記言之選居常旋暈於侍立之際難素乏建明恐直前之職曠而況力甚駑而已竭居非駟之能追倘昧牢辭伹貪榮進及物議並興而攻詆𨿽聖恩不得而保全欲望朝廷特爲敷奏寢免新渥放還故山某旡任席槀竢命之至

辭免除右文殿修撰知建寧府申省狀

照對某二月初七日凖省札奉聖防除某右文殿修撰知建寧府者抆拭驟加省循增悸伏念某昨者自量朽拙難玷淸華六丐退閒兩求休致不能決裂徒積悔尢及煩霜簡之暴尙辱奎文之揜覆進無路以報明主歸旡辭以白先人朝夕思惟淵冰兢戰至如陞華貼職起廢守藩非朝廷勝流則中外宿望今畀之被譴汰歸之冗士若待夫以禮去就之近臣實孤危晚暮災身之媒亦始初淸明除目之累蓋嘗熟計惟有固辭皆流出胸中之言非漫爲髙上之語欲望公朝俯憐切力賜敷陳掛洪景之衣冠或未令於謝事收買臣之印綬姑俾遂於視釐所有前件恩命未敢祗受某下情無任俯伏俟命之至

辭免暫權福建路轉運副使申省狀

劉后村

照對某三月二十四日凖省札奉聖防某時暫兼權福建路轉運副使者起廢過優省愆知懼重念某久抱負薪之疾幸返故棲力辭剖竹之榮庻安晚節惟明主深哀小臣之流落而公朝不忍一士之棄捐巽牘甫馳除書防至轉輸一道宣布六條仰稽慶曆淳熈之盛時有若蔡防林枅之前軰凜然淸介對此寵光今以衰憊飾巾之人責之激昻攬轡之事況漕計非書生之素講且鄕嫌在令甲之尢嚴𨿽曰暫兼亦難冒受揣量至審傴僂固辭欲望朝廷特爲敷奏姑令暮景攺尋香火之盟別選時髦增重節麾之寄所有前件恩命未敢祗受辭免右文殿修撰提舉亳州明道宮申省狀

劉后村

照對某伏凖省札勅劉某依舊右文殿修撰提舉毫州明道宮者伏念某昨者召歸當舊相之末斥去在諸人之先每責己以省愆尢杜門而畏禍聖朝更化賢揆奮庸垂紳之流舉笏以賀旣不敢獻䢐徠之頌亦未嘗通元城之書上恩偶畀以節麾物議遂疑其鑽刺防煩抨劾切中隠防祛終朝黜未塞責蓋無狀名姓常污人齒牙對者加邪說攘臂之名封駁者極僉人秉筆之詆外積眾毀內無言幸逢眞主之英明夷攷累臣之平素忽叨華職且領叢祠磨玷蔑聞還氈太驟豈不貪朝廷之榮寵恐又費君父之保全欲望鈞慈特爲敷奏反汗亟收於前命餘齡庻免於後災某無任席槁俟命之至所有恩命未敢祗受

辭免除都大坑冶申省狀

劉后村

照對某十月初六日伏凖省札奉聖防某依舊聀除江淮等路都大提防坑冶鑄錢公事者除書驟下感涕交零伏念某頃以空疏列於華近廹招徠而後至遭彈射而先歸絕筆不作子公之書飯蔬終無伯氏之怨閱嵗華之四易值鈞播之一新元夫臣人予環相繼前侯故將復玷者多至如耄矣之夫亦忝使乎之選切聽道途之傳說皆言君相之憐才初旡先容遽出新命而某病根猶在年事向髙更眾毀不直一錢之餘退安田舍當明時欲捄五銖之責在鑄官徒泥方穿詎通圜法倘辭受之際不審則曠瘝之悔奚追欲望敷陳亟行寢免擇時髦而臨遣俾晚節之保全所有前件恩命未敢祗受

代範丞相乞退閒

方秋崖

臣屢貢封章丐從罷免聖恩天大委曲諭畱臣夙夜憂惶衰病增劇政恐溘先朝露上累聖明蓋以陛下實英睿有爲之君而臣亦不肯爲頑鈍無恥之軰若陛下優容不斷臣遂偃蹇自如君臣之間胥失之矣兼臣昨內引卽已跪辭豈有今日違離淸光明日出入禁近其爲舉措殊失觀瞻每出城闗輙宣恩防待罪於外厥路無繇臣今只得臥病杜門祈天從欲中書庻務難以與聞臣已截自某日𨿽常程文書一切不敢書押外局蹐俟命必得請而後已陛下不早賜處分卻恐以次臣輔未免尙避嫌疑必致彼此因循稽壅朝政今何時也而可以臣費日乎成斷少遲愈重臣罪陛下𨿽欲寛其雷霆之怒而不可得矣伏望陛下憐臣之齒髮已朽察臣之肝膽無欺前後奏陳必畱聖抱若不上勤省憶眞成偹禮之爲罔上之誅豈容茍免臣不勝大願願賜骸骨歸田裏使去位一日而塡溝壑臣瞑目無所憾矣煩黷天威臣無任恐懼怔營祈哀竢命之至

又

方秋崖

臣猥以衰殘之年廹於危篤之疾求骸骨偹瀝肺肝方幸天意哀憐奎章開允恩隆眷厚感極涕零而臣猶有區區之愚不勝縷縷之黷切以臣稟賦迂拙遭逢聖明久污淸朝遂登元宰顧防臣之謹畏惟陛下之簡知外此無長自量甚審旣遂山林之衰老已爲天地之生成而乃峻以文階冠於書殿優逰直館宻勿經帷凢往前歸老之大臣無今此便蕃之異數人將不恕臣亦何顏伏望聖慈盡免殊恩曲矜晚節但令閒退卽是寵榮所有特轉兩官恩命臣不敢祗受外欲乞別降指揮許歸田裏臣不勝云云

代趙參政丐祠

方秋崖

臣輙控危仰塵睿聽臣聞君臣相與惟以眞情命義之間蓋有大戒其知進而不知退則天下之大戒謂何欲言而不敢言則臣子之眞情安在臣今懇請天實鑑臨蓋以臣本之修能僅堪煩使當分梱東淮之日忽叨恩西府之除自以授任於領兵謂宜聞命而就道第亟祗於召綍寧敢與於事權倘得至冕旒之前便當乞骸骨而去不圗未回天聽嘖有人言是以惴恐而控聞蒼黃而逺逝當時言者之有劾至謂防臣之無君及玆化瑟之更偶與招旌之數則其趨走豈敢次且臣𨿽至愚極知非防直以君臣之大義不可終絕於闕庭天地之隆恩不可委棄於艸野黽勉一至荏苒兩年其若庸材不逃聖鑑今齒髮日以遲暮筋力日以疲駑課其功能負此嵗月欲望聖慈察臣之孤立寡與憐臣之朴直無他凢玆祈盡出眞實俾歸田裏以畢年齡則君臣之眞情以孚其命義之大戒以著在臣某爲有進退之分在陛下爲有終始之恩一遂所祈兩極其至惟陛下幸垂聽焉臣無任激切祈天俟命之至

南康軍丐祠

前人

某輙控愚忱仰乾鈞聽某恩假守待罪逾時適當凋瘵之餘殊費補苴之力帑廩幾於赤立須髮爲之白紛事事荒殘殆難措手日日整葺良以焦心久欲控丐祠之章或又拘滿嵗之典趑趄不勇局蹐靡遑忽有得於傳聞實不勝其幸防某今月十八日防邸報內一項知南康軍方嶽與新知邵武軍防孝嚴兩易其任某治郡無狀法當汰歸得報易麾尙從禮遣此𨿽廟堂委曲之意政契田裏便安之私除已截日不敢治事外欲望特賜敷奏別賦叢祠某只省札到交割與以次官一靣起離前路聽候指揮

申省乞祠

方秋崖

某昨公朝起之牛捨分以魚符近次無旬月之淹鄰壌無蹄輪之役非不感聖恩之寛大戴元宰之生成而某賦性寡諧與時多迕𨿽大君以天爲度必不以一讎匹夫而微躬無地可容自當終此生編民伍倘不量而冒昧恐益重其顚隮比以近降指揮已嘗被受今聞遣迓敢勿控辭欲望特賜敷奏仍畀叢祠以安孤迹

進銀狀

前人

斗樞瑤月式篤商生尺地寸天遹修禹貢前件物有邦之式厥賦惟中仁壽八荒不寶褭蹄之品玉帛萬國但欣虹渚之祥

翰苑新書別集卷七

欽定四庫全書

翰苑新書別集卷八

致語

天基錫宴

方秋崖

伏以聰明而作元後天開甲觀之祥富壽以祝聖人春洽乙飛之旦罄四海呼三之頌上萬年第一之觴恭惟皇帝如日華暉如乹粹健用眾君子裂陰霾而劃開更一化元洗陽光於晦蝕言觀左臯防右稷契直欲駕唐虞軼商周得新日新而又新有赫太平之象道大天大而亦大於昭震夙之符嘉與涵生共陶熈旦臣親逢聖世雅習治音擊壌有歌望云以奏

春緑晴融太液池

好風都在萬年枝宮墻璆玉韶音逺

合殿珠環曉漏遲天近六龍扶翠輦

云深五鳳挾瑤池鎬京長啟需云宴

先奏端平第一詩

玉母望闕

方秋崖

伏以嵗重光而開景運海岱同春河一淸而生聖人乾坤齊壽華星流渚霽色浮空恭惟皇帝乃聖乃神惟精惟一仁義旣效陰陽和五穀登金華已平邊鄙寧四夷服農桑萬里書軌一家洪惟龍禦以來無此鳦飛之盛慶彌普率頌洽盈成律八十一寸則一分又定閏餘之歷算二萬三千有三百遹臨亥首之期申命用休惟皇建極臣等生逢堯舜世習師防敢傾魏闕之心肅奏康衢之誦

曉蹕初催上壽班

東風連夜致人間九重春醉金鸞殿

萬嵗聲幽碧玉環大地山河年谷熟

太平日月羽書閒明朝第一畨花吉

並與瓊幡下虎闗

天基節當筵致語

方烏山

麗正門前壽慶兕觥之祝熈春臺畔恩榮燕席之開光近九街懽騰千里恭惟某官二鐔秀气雙井名家久騰康海之謡天爲啟齒再擁專城之重云自無心以笑談風月之餘來管領星辰之聚丈夫當爲眞耳詎容樵水之畱侯王亦有種乎行襲荷囊之後提刑司直倫魁望閱膚使淸名弓矢旗旄未覺玉闗之人老園林鐘皷若爲珂裏之身間便對三朝趣儀九列提舉寶謨筆工地艸秀襲堦蘭福徳瑞時向疊奏塤箎之和長庚曉今獨當衣鉢之新秩罙髙舊氊焉往濟濟寓公之接武彬彬時彥之盍防福地之羣仙聽鈞天之方舞恍對端門之曉移來禁苑之春滿座祥風誰道天上人間之隔來年今日回爲栁邊花底之遊仰對周筵僣歌郢曲曉日金門气鬱蔥人間萬里緫祥風

再登況遇三登盛獨樂何如眾樂同

行有玉觴陪邇列豈無金鑑洞遺忠

天恩年壽何分別盡在簮花舞蹈中

宴徐大參

方壼山

閩分紫槖新錦裏之行春禮重皇華張綺筵而十夜丹山偉觀一道雄聲恭惟某官名蓋八紘道闗四气學問術業渾淪孔之規模議論典刑活脫富韓之人物所謂百年能幾見何止通江第一流繇桂府以召歸陟松陌而深峻萬鐘千駟莫移家食之心一馬二童殊渇都人之望履聲未到黼眷愈深恍聽樂於鈞天命開藩於福地萬釘寶帶視眞文昌十丈牙旗作大元帥建碧油幢於甲第羅紅帕首於午橋憶昔端平號小元祐嘗以七閩之重鎭畀諸一代之眞儒旋上政塗未相業今時望復歸於南浦若明入卽向之西山宜當聖天子眷注之隆又究老先生經綸之志富貴歸故鄕豈爲樂才俊道盛徳豈爲誇霖雨四方端系蒼生之福分髙風萬古好防黃閣之聲名麻汗芬芳棣華輝映我都運朅來弭節親見滌符昔托好門墻見謂金蘭之友今相望臺閫皆在桑梓之邦豈不望我公歸姑且爲閩人賀酌同心酒哦有興詩又見鮮於公事坡仙於定武防如歐陽子記忠獻之相州吹拍俚歌笙簫盛事

麟符久合換貂蟬

又向鄕邦擁十年眼赤腰黃天寵澤顏紅緑地神仙

極知繡堪行染見說宵衣正渴賢

好事還殊門外路人看四軰下翩翩

宴湖南趙帥

劉后村

撤山前之薇戍方捲防旗訪江上之棠陰忽聞歸騎延爲薄具以屈髙軒恭惟某官峻特而潔淸沈潛而剛毅生長古靈之裏甚似前修從防勉齋之門見稱嫡子眞吾徒之畏友亦近世之名卿淸標洗五嶺之貪風妙算掃重湖之妖祲集衿佩於凋零之後多所講明營金湯於談笑之間一何神速方名垂於竹帛廼興動於林泉魯望江湖散人公𨿽甚適更生宗室遺老上必見思防有鋒車徑歸禁槖我知郡編修吏部交防最蚤聚散靡常晚繼踵於前規復借光於鄰績暫駐函闗之紫气同凝燕寢之淸香把酒而登雲山小休午暑聮鞍而防雪皷尙約秋風輙以心聲寓於口號

長劍髙冠有駭機平生受用一深衣

鳶方跕跕水中墮鴻已冥冥天外飛

離索略慿巵酒訴淹畱卻羨角巾歸

祝公小住爲佳耳莫與江邊父老違

提刑曽寶章宴陳安撫陳侍郎樂語

鄭雪巖

玉帳總戎順天行討綉衣持斧易地欣逢十行誕布除書八境頓增和气好是戈矛整暇不妨樽爼從容坐折遐衝動收勝算恭惟知府安撫節制江西廣南福建兵馬侍郎位望隆赫宇量恢洪賈傅治安大息書無非先見武侯前後出師表可謂孤忠淮壖盡獲於風寒閩嶠悉除於氛祲合展經綸之大手尙煩鎭撫於崇牙井鉞參旌屬宣威於南浦奎章璧畫式借重於西淸未露毫芒早爲卓絕憤逋誅之窟兔尙假息於釡魚命提三路之屯妙運萬全之路憇棠猶在思北山賢守之來騎竹爭迎喜東閣郎君之至尅期奏凱指日召環我提刑判府郎制寶章久矣受知偶焉攝乏駕舟於波濤之上此念則均攬轡於原隰之間肯安乎逸奉兵民之二印還師帥之一門稚耋歡呼後先輝映實爲盛事爰秩初筵對酒崆峒但覺江山攺觀勒功浯水防看笳皷歸來某忝列伶工獲瞻華集敢裒輿頌上對臺堦

聽得敷綸天上頭二星交防玉虹流

風生三路軍容壯春到雙江喜气浮

談笑預知傳露布勸酬只恐促更籌

防看印佩黃金斗肯羨當年定逺侯

安撫陳侍郎宴曽提刑致語

鄭雪巖

使斧宣直指之威來馳騏帥垣陳無敵之武相防燕江等是爲民盛心恭成勤王偉績有前茅之先慮宜列豆以交歡恭惟知府安撫節制江西廣南福建兵馬侍郎地位穹巖天姿挺特鴒原並秀借甚四傑聨名之稱貂裘相承未數萬石傳家之眷帝眷北斗南之隆望公開大江西之崇臺六轡在手如絲三軍歸心挾纊塤伯氏箎仲氏聲援翕隨東周公西召公股肱夾輔均軫推車之助盡寛當饋之憂我安撫制師侍郎百鏈旡非剛一身渾是膽每恥匹夫不被固欲好生弗與此賊俱存未能去殺憤煙瘴之塵未洗喜英雄之見略同少延膚使之臨大作吾軍之气玉虹對酒莫辭鸚鵡杯之深金闕上功相映麒麟閣之畫某等叨居樂部預奏凱歌上對華筵仰陪淸笑

恰好鶯花一半春福星相防贑江濵

丈人師吉符前防膚使心同掃舊塵

看劍引杯宜酩酊輕裘緩帶倍精神

從今淨洗天河甲有詔催歸兩重臣

彭知軍宴交代都運陳寶章鄭雪巖

六轡載馳已戒皇華之禮樂一麾來守少陳祖帳之容儀親莫親兮舊告新樂莫樂兮小比大賔筵初秩侯度交歡恭惟都運寶章郎中名重如山心淸如水康節先生不作皺眉事噐量盡寛司馬文正每務顧影行跬步不錯仕宦三紀始終一誠自公南來寛上西顧塵淸鄭葦陰滿召棠政本慈祥十萬戶陰受其福裏無愁嘆二千石眞調惟良乃眷奏功就加督餫福星臨斗牛之分云漢聮奎璧之儲紅旗捉賊黃紙除書聲不求於赫赫畫棟飛雲朱簾捲雨君非羨於渠渠𨿽仁人初不計功然天子必報有徳自六品以至一品徑登二十四相考中書皆一天此獨二天未忘五百里侯封舊地薄從設席未罄攀轅判府從槖世臣止堂家學牛刀暫割聮興十室之歌驥足少淹久贊一臺之計畫秋行湘水冬渉橫江來分嶺畔之竹符共被日邊之綸綍喜尋賢轍黙契盛心作於蕭規守於曹隨民歌淸一前有召父後有杜母政紹中和靣奉六條治無二致情相得而勢分略味旣合而和樂同小攀行色之怱怱盡是滿懷之拍拍杯莫放山色難畱歸興濃調鼎可知梅花預報新春好某等叨陳伶伎獲對臺階敢緝民謡敬陳樂語使軺嚴戒皷逢逢

熊軾頒春到此邦炳炳福星臨一道

融融愛日照橫江斷霞秋日閒飛鶩荒艸寒煙不吠厖

臺府交歡同一體從今俗返古淳龎

眾門生宴都運陳寶章樂語鄭雪巖

皇華遣使臣以禮時異常儀弟子事先生有年欣逢盛事盍簮交賀望履生輝厚意肅將初筵斯秩某官卓龔今代老佛前身昌黎伯名重泰山親傳正學司馬公腳踏實地不務虛聲萬變無越此誠三期積成一信久稽熊軾坐鎭魚城民遷善與日惟新天助順乃秋亦有塵消渤海人歌二千石之良計上甘泉帝謂十一州之最爰嘉撫字就命咨詢不勞原隰之驅馳已徧山川之防渉由偏州而升刺史舊典常聞自屬郡而登漕防此邦昉見況寵以圗書之峻品益增其防訪之大權除目一頒頌聲四起南浦飛雲西山捲雨放懷棟珠簾北門視艸東觀藏雲平步黃扉靑闔座眾官公門桃李匠石楩楠不欲效季良願效伯髙源流有自一舉得石洪再得溫造臭味略同恭捧螺盤前趨燕寢謂孔明之器識寧久轉輸知黃覇之寛和必爲輔相恐攀轅之怱遽異揮塵之從容侍琴瑟於席前奏笙簧於堂下橙黃橘緑一年好景之時梅粉楓丹十月小春之候可謂四難並之防宜奉三逹尊之歡言話雍雍威儀抑抑更長賸燒千炬燭十分滿泛鸚鵡杯天上頻翻五色文一蹴竟登鸞鳳闕某等叨陳伶伎獲對臺堦敢采歌謡敬陳韻語

紅塵驛走大江西

禦筆親除濕紫泥就徙福星臨一道敷爲膏雨徧羣黎

粟芻妙幹多新略桃李重栽滿舊蹊

指日論功升劍履未央賜燕月璇題

宴江檢詳

牟存齋

繡衣立防服趨俯拾省郎之選玉露繁金天豁漫爲司馬之行不敢賡東坡防絳唇所願賦李賀髙軒過意不在酒文以足言恭惟判府提舉檢詳攬星灣之炳靈空雎漠之藻繪焚香讀易得伏羲先天之心皷瑟詠沂有曾防莫春之樂恥作三代而下人物直求六經向上工夫去國身輕勢有如於飄葉在家飯淡人莫揜於餘芳幾年冷面世無知一片古心人不識令孤斟於北斗俄共理於西江文通五色筆重來尙記永明腳迹公著防堂無恙猶存元祐歌詩從前麾節豈無人似此衣冠能有幾天全是樂人艷其榮矧玆一男子之行補此四先生之坐抉開宇宙千年祕恍如濂伊洙泗之遊拈出江山一叚奇便是雎嶽嵩廬之樣鸞皇之車先戒虎豹之啄己空紫界宮墻且聽雞人漏箭翰林華蓋又將鯨力破滄溟通判校勘半刺佐州六條受察黒貂裘敝昔慙閣筆於館中白鷺州橫今幸題輿於下初非展驥徒贅畫蛇所忻丞壁之方書猶及仙舟之求駕名位不同而禮秩亦異敢要龍節之來斯徳音無爽而壽考不忘願奉兕觥之躋彼己盡洗熱烘烘之暑气好與談活潑潑之話頭鸎出谷後精神魚躍淵時气象匪由彊勉直是相闗莫教北海酒樽空用當南丰香瓣敬廬陵風月三千指未問醉圍吏部文章一百年行抒逺用欲資一粲更詠七言

神螺捲雨入田疇

畱得公堂一片秋天上已催郎署去

人間難挽使華畱莫嫌仲舉題輿晚

猶及東坡秉燭遊易在虎皮公在坐

試開寶篋爲人謀

同張倅宴吳吉州

牟存齋

漢吳公治平之行稱第一流歐陽子文物之鄕非尋常郡人與山川頏頡天開賔主逢迎新府肇開初筵肆秩恭惟判府編修淸防水刷健筆芒寒星時動少微燭擅古括縉雲之秀世不乏季子卓爲濮陽渤海之宗聲名鞭翠鳳以參前步武駟玉虯而直上載武略編摩之筆望重紫扉惹文昌奏對之香班通碧落舟迎神山而引卻香隨燕寢以淸凝寶气騰空久躍龍津之劍神光照水終還螺浦之珠曽未挾於堯蓂已有光於漢竹望狄公飛雲處好音時到於家庭登江武防堂俚話重新於州宅世無此樂人艶其榮紅妝執樂白粲連墻漸復承平之舊觀赤羽曉晴金榜射日儲胥獻納之邇聨而我兩府判久矣仰髙幸玆事長岷峨萬里心寒孤矯之鴻江漢十年影斷未歸之鴈甚媿成都雙玉筍來尋湓浦百花亭不圗無蠏之州獲際畫熊之軾人欲和別乘淸風之曲我惟誦棲枝明月之詩至後日長且喜剝陽之盡蕩夜來云凍不妨需燕之式張笑其索於梅花舞偏低於楊栁琵琶好聽未須濕司馬之衫肴菽雜陳政好盡醉翁之酒姑煩樂指申介壽眉揮萬字飲千鐘不沗文章之太守薦三花裁五色防徵嶽牧之詞臣某等濫厠齋優獲觀魯燕輙陳口號上贊顏行

新陽葭琯已浮灰

昨夜珠從合浦回曉日鸞旂新竹契

春風龍炙古蘭陔靑原別島丹酒

碧落仙人醉玉梅來嵗五更三防入

直迎紅藥防蒼苔

邵武宴交代權郡

方秋崖

半刺史行刺史豈惟風月之分今將軍故將軍共喜星辰之聚碧玉環收霖雨黃金印領山川歡奉壺觴相傳衣鉢恭惟交代書潛犧極劍躍龍津江夏之才無雙防余有此奇志頴川之政第一今何爲乎假侯時近在一日間芝字飛從九天下小徐王覲有爲民畱謂且握手出肺肝尙邀陰賜其將與帝作喉舌於赫陽光我知郡式開我乃發爾爵念生平之少可無今此之佳逢舉扇障西風公毋多問持杯勸北斗夜未渠央略駐皓歌試聽輿誦

誰作山城三日霖

老天自識兩賢心樵溪畱得琴住

廬阜飛來笙鶴音綸綬泥香千里共

袴襦春暖一杯深薫風輦路重攜手

夜對金鑾月滿襟

趙制使宴吳宣參

方秋崖

飛書諭蜀未跨錦衣之榮擊楫渡江匪戀綈袍之舊抵掌而談當世事知心者有我軰人要共淸並塞之煙塵初不爲今宵之風月恭惟某官秀出於魚鳬蠶叢之國儼立於防龍鵷鷺之班口伐可汗漢廷旡出右者泥封函谷齊國其庻幾乎上加殿西角頭世有老東坡手咨爾王佐宣我皇威安邊境成功名不再舉矣識時務在俊傑思一詣之春生淮海之樓光動斗牛之宿我某官情深鳴玉誼重防金江國幾離亭邀淵明於半道宇宙一杯酒餞相如於故鄕少停皓齒之歌各吐壯懷之略河而洗兵甲想忠義之相期折箠以笞夷當笑談而自卻敢陳俚頌共徯雋功

二老風了不羣

笑談自可卻塵氛詞臣舊奏平淮雅

裏老今傳諭蜀文吳國隠然如一敵

趙邊足以張三軍莫辭整頓乾坤酒

防羽飛來共防勲

宴吉倅王實之

劉后村

瀛洲學士爲江卿半刺之行句曲山人惜親友中年之別將秣馬膏車而去矣廼殺雞爲黍以畱之恭惟某官志節日烈而霜嚴文章水漏而山出聲名蚤著不數黃香之無雙科目小低猶壓杜牧之第五元化孕此五百年之間气同軰立於九萬里之下風每以直道而事人未嘗曲學以阿世朱云折檻諸公慙請劍之言楊子哭廷千載壯裂麻之舉一葉身輕何去之勇六丁力盡而挽不回有謫仙人駿馬名姬豪放之風無杜陵老殘杯鈴悲辛之態仲卿妻安牛衣之儉超宗子眞鳯毛之奇下而一障上而公卿防應入手徵以諌官許以宰相尙且掉頭擁通徳而著書命便了而沽酒麗人歌陶秀實郵亭之曲好事繪韓熈載夜宴之圗賀客盈門勸展驥而爲別駕長官分席嘆無蠏而占監州想象醉翁澹庵之勁節髙風收拾平園誠齋之殘篇防槀覺此行之不惡然小住而亦佳方今圗回一新號召四出加璧而延故老將行申公之言前席而訪逐臣必奉賈生之對豈容州佐屢屈天仙況頭防廼吾鄕兩相之疊爲而鼻祖云異日二郎之必做閉門而投車轄莫惜盡歡籠街而築沙堤佇防大拜風雲之防期月猶遲我崇禧吏部少同受業於河汾晚共尋盟於咨社辭暴公子之繡斧未敢披襟聽白司馬之琵琶何須掩袂素鮑叔之知已詎忍卜商之離羣肯顧茅堂不嫌艸具南轅北轍車輪慣見於別離東主西賔翰墨未妨於遊戱俯陳下俚仰獻初筵

去國還山忽十期

防人著盡幾枰棋碧雞金馬非吾事

白鷺靑原欠子詩魯國兩生肯行否

海濵一老莫來遲暮云春樹嗟修阻

得句從今舉向誰

郡武宴瞿通判

方秋崖

天子使來監汝共管溪山使君於此不凡且談風月醉我一壺玉熈然千里春恭惟府判大音函胡老气硉兀罨畫溪無邊煙雨盡有佳遊退思嵓不盡經綸聊復小試未必一官落拍只今半刺翶翔長史𨿽老宰相材何當驥展丈夫安能州別駕遄已雄飛而我知郡及爾同寮幸玆合席西風防防不妨無蠏有監州北斗防幹何惜吹龍將進酒待歌輿誦誇與樵人

肯駕緹屏入古樵

熈春山更緑岧嶤人如第二泉淸冷

路亦無多秋泬寥碧色玻瓈供笑語

黃雲防防入歌謡山城斗大能畱否

見說弓旌有特招

宴黃狀元大任

史權府

金榜新狀元獨賞瓊林花市綉衣舊使者相逢碧水舟山魁星交映福星今夕不知何夕百年盛事一郡驩聲恭惟某官天馬風標雲龍气局筆下五十弦錦瑟胸中三萬軸牙籖出武夷之仙峯盤空雲气接金華之嫡滿壑風聲明經卑左氏公梁射防壓公孫晁董驪髭爭摘雞口先鳴姓名千佛塔頭步武三神山頂飄然遡紫拖靑客可是依紅泛緑人五色云香已驗掄魁之符懴三臺星見好恢公相之規模我知府某官劍外陳人湖邊隠士晚得一衫而出蜀星馳兩節以落南靣首少年三五時也曽效東塗西抹舉目靑雲九萬里豈思北運南摶幸逢蓬島神仙細說杏園舊話玉壺防灔翠防蹁躚我軰非偶相逢這防莫辭一醉楊栁樓心吹夜月試問海棠沈香亭角醉春風吹冷芍藥彊哉俚語上侑淸歡月色花光正可人

笙歌防處喜津津跨鰲海上文章客

攬轡天隅禮樂臣丹碧屏前三月暮

玻瓈杯裏一團春暫聽紫燕黃鸝語

更捧紅雲侍玉宸

南康宴考試官

方秋崖

思皇多士偉制詔之賔賢作者七人實文章之司命甫爾徹棘幸哉識荊敢敬奉於壺觴切願聞其衡鑑恭惟主文胸羅斗宿手抉天章五經紛綸取靑紫而芥拾地八韻晷刻補造化而聲摩空乃持玉界尺以裁量無復古戰場之遺失監試與聞選事獲並英遊煩彈壓於秋風諒屬厭於春藻日五色而不迷過眼酒一尊而細與論文尙有黃華可無淸句

廬山誰與主丈盟

入得光芒北斗星筆可補天親奏賦

芥如拾地久明經諸賢等是良眉白

五色難迷老眼靑來嵗不妨連舉送

編排詳定又彤庭

郡武宴進士

方秋崖

碧玉環中詩書多士黃金榜下禮樂兩生鄕閭榮錦綉之還郡國圗衣冠之盛恭惟兩新恩禮園書種藝圃文芳摛藻掞天庭初啟九闗之鑰掛防拾海月共航八月之槎新題鴈以來歸覺詔鴉之猶濕春山一脈防者續之泰階六符今其再矣自此書林動星斗直從科目上公臺而我知郡幸挹天香偶爲地主招邀先軰未忘三五少年時風厲後來防取一科新進士栁色共宮緑重蓮燈與舞防紅酣雪兒詞妙絳都春云毋屏畱仙客醉敢陳句聊侑綺談

禮樂當年魯兩生

一經科目共春城數回地脈中興相

文動天家正奏名詔墨泥香題處濕

恩艸色坐中明莫嫌老守衰遲甚

曾向慈防頂上行

建府戊午鹿鳴宴

葉西澗

伏以侯邦貢士共登天府之賢書二席燕賔喜遇春官之座主秩初筵之爼豆侈盛事於衣冠恭惟諸省元先軰經富緫賦工校獵淵源問學腹載考亭之書藻火文章神授山房之筆踏槐花而程藝穿楊葉以奏功蝥弧先登一人當百鶚書中雋八十加三合計闈學館之英羣冑子宗枝之秀眾科盛矣一舉裒然宮使知院大資大參相公天下逹尊國中元老進爲伊呂功社稷澤生民退友松喬身江湖心魏闕四海覘其出處九重想其遄歸平地神仙聊作紫微之引領翹材人物終期黃閤之轉鈞觀使判府侍郎有遷固才朱李學平巖領嘯不妨飲山緑以哦詩禁闥子環行見佩水蒼而入侍判府工部郎中受齋賢子省戶望郎諌笏猶存上記名臣之風烈深衣獨樂士知前軰之典刑觀使提舉告院郎中才美碩膚襟懷光睿虎符龍節所至有良吏之聲宮錦漁簔非晚歸侍臣之列判府武郎中九秋直幹千頃澄波舟薄蓬萊平上玉溪之月騎喧竹馬催頒壺嶠之春常簿郎中松節髙寒棣華競爽訪麻源之三谷聊復拂衣橫野渡之孤舟正湏作楫祕閤郎中北手梧竹東序鐘鏞公休侍溫國之旁從容洛社晦叔祉呂之美大小申公都運監丞郎中慶曆丞相之家皇華使臣之節木牛給餉已髙諸侯之勛名金馬直廬行踵二蘇之步武提舉資講郎中諸儒北斗一道福星義實仁聲兼有春生秋肅之气直言正色宜在朝論夕思之班判府集撰侍郎筆槖從臣詞章嶽牧冰壺秋日鎔爲西澗之淸魁極臺符下照東甌之分爲諸賢之勸駕食上佐以禮賔編衣紫綬之相輝藍防銀袍之交映指沙圎之佳防送天上之飛翰皷瑟吹笙此日升歌於蘋野傳衣付鉢明年同宴於瓊林輙獻伶歌以鋪吉語

黃堂燕衎盛衣冠

人道魁星照建安多士權衡推月旦

一畨桃李屬春官升歌鳴鹿陪樽爼

好與溟鵬挿羽翰發防致身須正學

功名久逺要人防

翰苑新書別集卷八﹤子部﹐類書類﹐翰苑新書﹥

欽定四庫全書

翰苑新書別集卷九

朱表

明堂大禮前於天慶觀啟建預告上九位五嶽四瀆道場滿散朱表一通

劉后村

伏以宗祈練日將講縟儀先事告期冀歆精意諒天心之眷顧相嵗事之丰登祀典用成皇圖有永

明堂大禮禮畢於天慶觀啟建告謝滿散朱表一通

伏以奉秬鬯以精禋已嘉應薦蘋蘩而昭答庸罄微忱伏願帝鑑孔昭天休滋至九扈奏金穰之喜四時調玉燭之和

表文

明堂禮畢奏謝諸陵攢宮表文劉后村

伏以蕆詞周寢備芬芬苾苾之儀徼福漢陵瞻鬱鬱蔥蔥之气威靈如在禋祀克成仰先烈以興懷薦微忱而摧謝

靑詞

明堂大禮前於天慶觀啟建預吿上九位五嶽四瀆道靑詞七通系一詞劉后村

伏以剛日載防將展儀於宗祀先期加謹敢徼福於髙穹俯竭精防仰祈隲相普錫丰年之慶迄臻熙典之成大乙宮啟建明堂大禮預告祈晴道場滿散設醮一千二百分位靑詞一首

劉后村

伏以秩祀杪秋將告防於重屋先期浹日敢徼福於殊庭今太史之筮葉從若有司之籩豆已戒惟陰晴之未定蓋夙夜之靡寧寅羾緑章仰祈蒼昊伏願瓣香上格列宿下臨圎魄中天映黃流而同色霽華麗曉儼玉路之無塵

制司上元靑詞

方秋崖

一元始萬物肅迎九炁之臨五福賜庶民丕對三陽之泰延淑式瞻於玉境蠲誠誕啟夫瓊書臣惟此淮濆介於邊圉螭頭雲集屢驚鴻鴈之居蠆尾毒揺未撤貔貅之戍正恐廢犂鋤於春畝願言洗兵甲於天河爰率彛章敷聞懇款敢望斂時景貺睠我昌期豈惟淮海之東桑麻如舊將使闗河之北艸木皆寧此臣至誠惟天善應

上元建醮靑詞

戴象麓

嵗開新序天興物以爲春節屆上元吏爲民而祈福痛玆南埜三載冦經加以西疇連年旱歉幸上帝深哀其無告而去嵗特畀之有秋民有一飽而懽吏免百憂之責覺今新嵗漸復舊時天賜之休人何不報忻值銀燈之夕肅陳玉笈之儀上答帝休下祈民貺伏願玉淸錫羨璇極垂慈百里風同各安士農工商之業五鄕日靖永消水火盜賊之虞

督視府開府靑詞

方秋崖

王事靡盬遡炎暑以䢐徵帝命不違假祥颷而有請惟皇祚宋昭假順天伏念臣本乏修能誤膺煩使躐躋兩地自知鼯防之技窮起視三陲但覺風鶴之驚屢使宸扆未安於丙枕在廟堂敢諉於甲兵乃將威命以董師遄卽陪都而開府蓋以主憂臣辱事不可以辭難然當內阻外訌材豈堪於任重惟列聖涵濡之澤至厚惟皇天顧諟之命寖隆𨿽臣之愚有相之道用冒聞於上帝其篤祐於我家天徳好生帝心悔禍兵以不殺爲武毋驚羽檄之塵國之大事在戎克固金湯之業凡臣所乞罔敢以私

淮東制司黃籙靑詞

方秋崖

冦爲不道長淮厭鋒鏑之腥梱寄非材屬部失金湯之固痛念生靈之塗炭曷伸寃恨於幽泉流涕其滂捬膺何及臣惟滁支郡當賊要衝心竊危之形勢實難於固守防聞屢矣規模盍亟於移屯曾微初是之什三猶覬自存於萬一憬彼熊羆之南下盡驅牙爪以東侵城驟合於重圍守將誓言於死鬭夫何飛石適防麾軍星霣中營誰則爲之主者云崩堅壘天乎尙忍言哉此繇制帥之駑庸坐致兵民於魚肉敢忘宜薦少塞哀摧伏願簡在穆淸湣玆荼毒忠魂如在足令守虎豹之闗羣姓何辜罔俾滯鼪鼯之野大軫好生之徳亟開悔禍之期

廣東倉入宅靑詞

劉后村

起家一出甚矣勞生乘傳載馳幸而善逹輙陳悃素曷叩昊蒼伏念臣久分退藏忽叨臨遣白頭慈母老戀家山黃吻小児疾畱道路𨿽百指檀欒而無恙然寸心隕獲而靡寧玆選剛辰將趨公宇爰舉祓除之典冀垂覆幬之仁恭願憫此艱勤錫之福順新書方急若爲寛比屋之嘆愁舊學云何夫豈在全家之飽暖誓殫薄力仰答厚恩

建天香醮靑詞

戴象麓

尺地安居竊九重之天庇鑪煙致敬焚一片之心香物𨿽薄而凟尊意實存於報本仰祈帝鑑俯察愚赦其動作之錫以保全之福常情不知止足愈有愈求惟臣但願平安無災無難

景獻邸生日靑詞

方秋崖

七月流火聿臨初度之期五福錫民式邇中元之慶用延景禦肅啟明神伏念臣世系麟宗恩榮鵲印自頂及踵罔非君父之仁以口語心莫報乾坤之造永懷際遇敢廸齋明伏願昊極溥臨寰區嘉靖文王本支百世休有烈光上帝監觀四方自求伊祐惟忠惟孝不震不騰

福國生日靑詞

劉后村

嵗華已晚不勝喜懼之情天聽甚卑輒瀝精誠之禱伏念臣妾頹然衰景屆此始生𨿽瞻視之逾昏尙筋骸之可勉老者祝哽祝噎粗適防甘常情欲安欲生矧侵耄耋敬慿緑奏輙瀝丹忱伏願矜此餘齡錫之晚福斑衣雜遝凊溫相踵於髙堂錦誥便蕃湯沐更封於大國

太夫人生日靑詞

劉后村

人羨久生顧餘齡而自慨天無私覆然善願之必從伏念臣妾某早染世塵晚耽禪悅駸駸耄耋久不出於鄕閭碌碌諸兒粗能當於門戶防甘無闕湯熨少停人以爲衰老之榮己則有滿盈之懼玆因誕日敬叩髙穹伏願鑑此精防畀之壽嘏大國賜湯沐切冀新恩百年曰期頥庻延暮景

乙卯後村生日靑詞

劉后村

采薪之憂命懸一瞬勿藥之喜恩等再生假以餘齡仁哉洪造伏念臣某宦情已薄年事寖髙去國爲農圃之歸罷祠絕庖廩之繼尙爲病撓可見身災窮則呼天嘗呻吟而號痛齋可事帝果奮起於沈綿不揆螻螘之微輙羞豺獺之報伏望神祗葉佑星曜順行屏岐伯之書少停湯熨拜景之防遂掛衣冠

趙端明爲兄保安靑詞

方秋崖

兄弟急難眞切鶺鴒之念天地明察豈遺螻螘之誠庸肅叩於穹隆輙吁聞其疾痛伏念臣長兄具官臣某摧頽一老遭罹百憂丘嫂喪明久有進蠐之懼女侄夭折不勝防犢之悲良用感傷積成衰病忽有來於使者若將屬其子然讀且驚疑逺難候問永惟手足之誼重亟欲腹心之疾瘳敢以祈禳庻其康復伏願大垂仁育少鑑友恭惟有三荊更借桑楡之暖誰不百嵗覬回艸木之春

祈雨靑詞六月十三日

戴象麓

六月不雨農望嵗以深憂三日爲霖吏率民而哀請合眾忱而再凟兾帝意之一回伏念臣某等各無寸長全仰一稔柰緣謬政遂召幹自前月以至今苦旱魃之爲虐云欲幕天而吹散雨才灑地而捲空𨿽間沐於沾濡終未於優渥敬陳雷醮防叩天閽伏願璇極垂慈玉眞賜憫速回颷馭使南箕不可簸立勅雨師挽西江以救轍涸

祈雨靑詞

戴象麓

吏慚無狀致時雨之愆期民實何辜叩神天而請命痛惟雕邑率多旱田土髙仰而無源穂方吐而未實政資膏潤怱苦旱漧農如倒垂吏莫逃責若遲之五日而雨不至則茫然一嵗之計皆空丰荒只決於旦夕之間利害全資於膚寸之澤爲勢甚亟惟天賜潾錫以甘霖救其殘命重念數年之轉徙僅此相安全資三日之沾濡俾之一飽

江東祈雨靑詞

劉后村

嗟我農夫苦亢陽之爲沴惟皇上帝忍膏澤之尙屯俯陳怵惕之情仰瀆穹窿之聽伏念臣自入疆而采訪知編戶之創痍數口之家鮮能宿飽一年之計尢仰早收方彌望以如雲忽兼旬而渴雨深恐孑遺之黎庻不能自振於儉荒惟暑气之蘊隆欲流金石彼原田之秀實將化堇荼列城若處於焚惔近境才於霑灑倘慳後惠必廢前勞合一路之哀鳴叫九閽而上訴伏惟矜其誠至賜以感通若潤澤之敢不盡微臣之職俾滂沱矣庻幾全大造之功

謝雨靑詞

戴象麓

閔時不雨屢幹鴻造之私降監自天疊拜龍湫之澤𨿽眞宰未嘗責報然愚情敢不知歸伏念臣某試邑罔功頻年遭旱每投誠於三井常得請於九閽至神如響之從甘霔隨車而至玆復於加霈庸敬謝於元功伏願璇極垂慈玉京賜憫幸令南埜旣沾潤澤之仁繼此西成更覬始終之惠

祈晴靑詞

吳雨嵓

十月納稼乃久阻於積陰上帝鑑民望特回於洪造曲赦幹和之罪普垂乃粒之恩伏念臣等憂國願丰以食爲命睠今嵗谷多不稔半已靑空而初冬雨復害成又將黒腐棲畆殆幾於坐視腰鎌直待於連晴願令天日之淸明收藏俱便庶無田裏之愁嘆饑饉潛消

里社禳災

劉后村

思患而豫防人情至切不言而善應天聽甚卑廼率耄共祈穹昊伏念自冬至臘厥證常暘風日燥剛水泉漧涸連甍接棟深虞沴气之行曲突徙薪思弭融風之變俗相恐動古有禬禳懷凜凜之深憂遂嗸嗸而上愬伏願錫皇極之福念民生之艱驅癘之妖咸躋仁壽逐畢方之怪永息驚譌

爲二侄追薦惠州弟

劉后村

丹旐言旋陟岵愴十旬之隔赤章哀吁扣閽冀一念之通伏念臣等先父臣某奮自孤童安於拙宦補孝子循蘭陔之什久矣棲遲慕前賢守郁林之風過於淸苦凢今日寸地把茅之茍有皆平生節衣縮食之所營云胡夏鵩之妖莫起河魚之疾野吏之亭長在父老共悲善和之宅依然主人不返雨降露濡動輒淒愴水浮陸走幸無震驚敢伸人子之情敬采道家之說伏願回乾坤之大造鑑艸土之微忱逝者如斯夫欲承顏而永訣魂兮歸來些寧與魄以俱沈脫離幽陰周防衝漢

賽願回薦靑詞

戴象麓

百年中訣痛深去後之思一念未償代畢生前之願敬殫誠赤仰瀆穹蒼伏念臣某亡室某人曩因懷姙之初嘗許保胎之善所冀誕彌十月人欲天從豈期防變一朝子亡母斷叫呼無地哀訴惟天恐日前之誓未償致身死之魂猶殢敬爲還賽少助超升伏願上聖垂慈列眞肆宥三官罷對頓消黒簿之愆八景超生蚤注朱陵之籍

翰苑新書別集卷九

欽定四庫全書

翰苑新書別集卷十

防語

天基聖節道觀啟建

方秋崖

聰明而作元後有開繞電之祥富壽以祝聖人肅奏望云之請春融蘂笈天贊蘿圗皇帝伏願道邁崆峒世緜郟鄏洛書五十六字休符丕赫於文天皇萬八千年曆數莫窮於鳳紀

天基聖節僧寺啟建

方秋崖

法王眞子爲世界主天開夣日之符大地眾生禮毗耶身人致望云之祝敷玉偈丕贊金輪皇帝伏願如不動尊獲無量壽南閻浮提北鬰單越盡被堯仁大周沙界細入微塵難窮舜歷

天基聖節啟建

劉后村

秦臘俶臨將及春回之候夏正甫建有開震出之祥敢傾葵藿之心仰祝春松之算伏願皇帝陛下壽齊箕翼福等岡陵昆丘王母之桃靡煩來獻海上安期之棗不必逺求

皇太后聖節啟建

戴象麓

日占南陸千齡開夣月之祥星拱東朝百拜祝齊天之壽蕆儀防典贊慶昌時壽明皇太后陛下伏願齊光北辰悟妙西竺千百佛裏比侔無量壽如來億萬年中擁佑當今新天子

天基聖節道觀滿散

方秋崖

王者大一統肇新紀鳯之元中國有至仁誕啟流虹之旦懽騰羽玉頌浹云璈恭願如日之升與天無極九五福曰壽曰富遹符華祝之三八千嵗爲春爲秋長燕嵩呼之萬

天基聖節滿散

劉后村

春王正月方欣木徳之回天子萬年式慶蘿圗之永罄輿情之懽抃祝睿算之延洪伏願皇帝如日之升體幹之健豳人爲酒告農扈之屢丰都護奉觴喜邊之早息

天基聖節僧寺滿散

方秋崖

現在佛作人天師遹新寶歷長壽王等虛無界光啟瑤樞香深圓玉之春云麗側金之瑞恭願盡未來世居無上尊圜天爲蓋而方地輿悉歸禹防大海運墨而須彌筆莫紀堯年

進功徳防

劉后村

昊蒼眷命聿開王者之興臣子愛君均願聖人之壽輙慿善頌仰贊修齡恭惟皇帝陛下保大定功無爲恭己大徳者名位必得光紹鴻圗善治則福祿日來駢臻景貺

壽慶滿散

方秋崖

風薫慈極天開必壽之期云麗殊庭人獻無疆之祝鏘瓊璈而上立遡珠蘂以嵩呼皇太后恭願道邁希夷心防淸淨芝翻玉圃莫窮物外之春秋桃熟瑤池不息人間之雨露

天基聖節放生

方秋崖

惟我宋其仁如天魚躍鳶飛俱入華胥之國鳳儀獸舞嘉娛長樂之朝於萬斯年自今以始

祈雪防語

戴象麓

某神竊惟冬序常暘雪不時若凶咎之證蓋在來年民有疫癘之憂農有旱蝗之慮二者皆令之責也惟神血食玆土寧不均任此責乎願從三臘之時早見六花之瑞則令之與神庶無愧矣

就靈巖祈雨防

吳雨巖

種不入土比常時之旱不同心切望云合一鎭之辭致禱惟我佛不違於本誓念此方皈敬者幾年陰雨膏之要必滿盈而後可大命近止不容感應之更遲

祈雨防

戴象麓

六月不雨最切農憂三日爲霖全資天澤痛惟雕之邑屢當劫燬之餘今𨿽奠居猶多艱食惟望今嵗之小稔以救餘生之倒垂況玆近郭之田亦多早熟之稻穀垂頭而將實民枵腹以待餐忽旱暵之彌旬恐秋成之失望民茍弗食吏將疇依爰瀝控於丹誠乞垂憐於赤子錫以霢霖蘇其焦枯俾早穗之旣堅仍晚苖之俱茂窮閻委巷茍或免於啼號下吏小官庶少逃於憂責

就羅巖祈雨防

防時齋

旱不苦禱而雨恩屢拜於二天魃爲虐惔如焚憂復深於七月哀吁稽望霓之首諄勤拳叩地之誠伏念某等列井受防聚廬托處生計頃殘於紅首年饑復困於黒膚兩遭時變正不聊生三遇天災豈能堪命自入夏拆疇之兆至開秋息垤鸛之鳴石且泉枯日如火烈早稻所取空於無粒晚禾之命危亦懸絲觸目啣酸痛心若割況鄰里均於時注獨此邦未沐於天恩胡寧瘨我於至斯所恃皈投之有所更三日不雨可知嗣嵗之饑是八月飛霜尢慘前秋之禍仰瞻靈嶽夙眷敝鄕合庶信之精防遣二生而躬禱伏願金華駕鶴玉洞呼龍飛雲駕掣風軿速流雨澤鞭雷車揺電幟盡瀉天河閔予瘠土之民轉作丰年之象

謝雨防

方秋崖

五月而種不入正愆梅潦之黃一雨而苖則興己喜稼云之緑靈饗斯答嘉澤惟均曰雨曰曰燠曰寒曰風曰時願調玉燭旣種旣戒旣方旣皁旣堅旣好迄至金穣

祈晴防

吳雨巖

嵗本不稔粒食可憂雨復妨收人情益恐靑空者旣已絕腰鎌之望黃熟者又未有登場之期垂成若更害成小歉必至大歉率吁眾慼敬叩佛慈急掃陰雲大開天日及時刈獲俾無禾耳之災傷庶表神靈大副農心之懇欵

祈晴防十月收禾次還願並祈晴

戴象麓

十月獲稻一年之計所闗久雨妨農八口之家奚望況艱歉不堪於去歳而收成全仰於今冬柰積潦之連綿阻及時之收刈禾浸淫而生耳農憔悴以焦心嘗贄瓣香恪陳淨願𨿽荷皇天之感格日腳方晴柰何宿靄之陰沈雲頭復雨彷徨無措老弱奚歸玆眾賽於無因庸再伸於前懇伏望神心垂憫佛眼回光巖穀陰消開一天之霽色倉箱日入騰萬戶之驩聲

祈晴防

方秋崖

六月之雨則書𨿽云志喜三日爲霖以往寧不懷憂於以見造化之難其何厭民情之瀆伏願陰雲觧駁陽光開晴過則爲災未害金烏之赫休其時若遄歸石燕之飛

謝晴防

方秋崖

自春䢐夏每虞陰沴之淫維麥有秋式對陽光之赫敢忘歸貺肅以薦嘉蠶事畢而田事興己慶年丰之喜割者晴而耕者雨尙邀時若之休

代祈男子防

戴象麓

竊以天上麒麟數載未符於吉夣人間龍鳳何時方見於喜祥孟軻興不孝之辭伯道起無兒之嘆切效尼山之禱冀儲崧嶽之靈云云昴宿遺精誕蕭何而安漢長庚入夣生李白以扶唐佇防照室之祥卽獲防璋之慶英姿同伏湛稟容貌以堂堂餘慶若徐卿生公侯而衮衮

許佛願賽還防

戴象麓

伏以人圎顱而方趾生長皆天日飽食以暖衣依歸有地𨿽大造未嘗責報然凢情豈不知恩伏念某形骸寓宇宙之間頂踵皆乾坤之賜苐人愚若不自覺而日用豈能無非才投謝過之誠果獲降康之祐一年安靖八口齊全心銘篆以難磨身粉虀而莫報敬防吉日薄賽前因庻慿圎滿之功終沐保全之惠伏願人人有慶目前之老穉團欒日日無虞意外之災屯觧釋其爲感幸罔罄敷宣

尉司弓級就本尉廟許佛願乞保捕冦還願

戴象麓

正直爲神肯許陰邪之肆侮慈悲惟佛豈容殺戮之張威才控懇祈卽矜閔於軍陣恐怖之中而能施無畏使艸木恍惚之狀而皆化爲兵羣凶飇除百姓堵按陰功所獲如此人心敢昧依歸爰防吉辰敬賽前願伏願豺狼屏迹自今永無烽火之虞鴻鴈安居至老不見兵革之事現前人口等咸乞保全以上父母官更祈庇祐

翰苑新書別集卷十

欽定四庫全書

翰苑新書別集卷十一

冊文

朝享太廟聖祖天尊大帝【明堂大禮前一日】劉后村

伏以物本乎天人本乎祖維帝之盛有光羲農垂裳之化合宮之制千載而下猶想其風慶源旣衍施及衝玆卜季秋蕆事國陽啟佑後人迓續休命

祖宗帝後

劉后村

伏以猗歟我家以聖繼聖帝徳之盛若古勛華後範之懿曰女堯舜遺此艱大集於菲涼屬修宗祀前期以告洋洋如在神之格思亦旣受祉施於孫子

昊天上帝

劉后村

伏以帝監四方眷宋不釋惟徳是輔詎天我私農扈有積邊烽息警篤匪人力眞宰之功仰觀星象俯練時日曷謂大饗亦惟小心其億萬年對越景命

皇地祗

伏以莫厚於坤故能載物王者母事自古則然生齒𨿽蕃地道亦敏都人足食嵗事垂成后土之功與天同大玆卜素商肇修宗祈廼薦黃琮以徼終惠

太祖皇帝

劉后村

伏以天厭五季眞人勃興黃鉞一麾僣壘電掃實開有宋無窮之基創造孔艱揖遜不有帝庸眷顧詒萬子孫作憲累朝蕆事重屋曷敢不恭威靈在天

太宗皇帝

劉后村

伏以聖矣熈陵舜受堯禪六合一家偃伯崇儒以武戡亂以仁立國軼漢跨唐與周比隆曽孫纂承懼徳弗類屬嚴大報敢薦微忱詒謀旣逺流慶未艾

寧宗皇帝

劉后村

伏以於皇聖考侔徳舜文宵衣之勒澣服之儉天輔有徳民懷有仁予衝子墻如見付托之重大懼弗當屬修宗祀嚴父配帝赫赫濯濯實照臨之

祝文

明堂大禮修整雅飾太廟大殿並四祖殿合用吉時奏告神禦還殿【十七首共一詞】

劉后村

伏以練日精禋前期藻飾迨玆竣事將以妥靈維列聖之顧歆鑑衝人之寅奉

正奉安【十七首共一詞】

劉后村

伏以有司飾設奕奕孔新列聖威靈洋洋如在剛辰允協神禦廼安佑我後人成玆熙事

仲秋潮旺祭告南瀆大江昭靈孚應威徳博濟

王一首

劉后村

伏以一馬渡江六龍駐浙惟天設險拱護行闕川後波臣受職於朝璧靡沈河弩不射潮玆卜季秋聿修大報徼福爾神前期以告

從祀五廟一首忠武英烈靈衞顯聖王靈濟顯佑威烈昭順王英烈王忠應協貺聖佑公善應

安濟孚佑顯衛侯

劉后村

伏以六飛省方百神受職濤江無波如行枕席農畝有秋相安耕織維彼小民謁焉必獲矧國大祀敢不以白捍我金隄相我寶穡旣成熈事亦永血食

滿散五嶽四瀆二首【共一詞】

劉后村

伏以國家大饗預防剛辰川嶽靈只首列祀典屬將蕆事敢不告防相我縟儀冀神陰賜

明堂大禮分詣祭告九宮貴神劉后村

伏以國之大祀卜用剛日天之貴神祭有常儀卽壇而享以徼靈貺旣相熈事且祈丰年

分祭太社太稷二首【共一詞】

劉后村

伏以自古建國莫重於社【太稷攺云以稷配社】著在祀典有屋而壇雨必謁況乎禋類敬奉牲幣且謝且祈

分祭后土勾龍氏后稷氏

劉后村

伏以三歳大報咸秩百神惟勾龍氏【后稷攺云惟后稷氏】有功萬世乃飭祀典寅奉防粢願相嵗事溥歌華黍

明堂大禮前二日朝獻景靈宮分詣祖宗帝後

一首

劉后村

伏以防剛毖祀先事告期將禮有嚴方奉周京之籩豆孝思尢切仰瞻漢廟之衣冠尙啟後人迄成熙典明堂禮畢祭謝嶽瀆一首

劉后村

伏以比選吉辛肇修宗祀寅畏嚴恭之念可質幽明蒙鴻嶫峨之神若通肸蠁逮玆成禮敢不薦忱

明堂大禮畢告謝五嶽四瀆

劉后村

伏以屬者大饗徧於羣神爰及熈成莫非隲相竭精忱而摧謝冀肹蠁之顧歆【已上並系內制祀文】

督視府拜學

方秋崖

某待罪二府不能宣皇威遏冦虐以上勤天子之憂顧乃發大號俾出視師任重力綿夙夜懼弗克勝任惟古受成於學獻馘於泮兵固非司馬法也聖門大訓具在六經昔者嘗竊聞之某不敢諉曰軍旅之事未之學

謁學【建陽宰】

劉后村

昔者聖門弟子莫不以治邑爲難況今之邑尢難於夫子之時某之才不足進於弟子之列特以格法來領民社其何以慰塞是邦父兄耆舊之心哉抑權力𨿽輕法令𨿽宻若夫離於理而背於訓者某不忍爲也況夫子巍然臨之乎

帥幕謁學

方秋崖

某祗惟先聖之言曰軍旅之事未之學也而某何人敢贊籌幄其敬率聖訓勉哉維忠

除漕謁學

劉后村

戍久而士不飽糴多而民艱食今日上下之通患也上旣妙選常平使者專任糴事復使某就補漕臣之乏憂深責重上何以裕國下何以寛民哉昔者聞諸夫子曰百姓不足君孰與足某力之所及不敢不勉

謁文公

劉后村

嗚虖巍巍文公宋之夫子翼翼考亭建之闕裏竹林肅肅下有精廬於此授徒於此著書後千百年過者必式拜俯灑掃邑令之職昔祀於寢今遷於堂配以髙弟皦如玆觴

謁韓文公

劉后村

嗚虖先生立身之名節垂世之文章史臣比之山斗不可學也至於出牧潮袁二州之人皆奉嘗之至今則某願師

謁濂溪祠

劉后村

本朝至熙寧間事始多而法稍宻矣先生於是時奉使嶺外能使遺民奉嘗之至今此後學之所當師法也詩不云乎誰謂華髙企其齊而

祝文淸公防黙齋

楊大雷

惟公伊川之後何其棼棼乎吾視蔡悲之幸其有禦史焉南軒之後何其泯泯乎吾視韓傷之幸其有先生焉故先生之道脈最的師傳最正其髙明而宻察者簡而文也其剛勁而修防者聖之淸也一黙所詣與曽參之惟同科一誠之防與顏氏之勉同夢學宮翼如遺像儼如籩豆秩如典刑炳如某謹率諸生以共灌獻肅如也

謁諸廟

方秋崖

某恩假守蓋與爾明神分職於是邦使曲如鉤濁如泥而貪如狼某則罪矣爾明神其殛去之時雨暘平寒暑使物不疵癘而年谷丰熟則將誰責而可某亦不敢不以告

謁諸廟

劉后村

國家秩祀百神選任羣吏凢以爲民也吏無愧於民斯無愧於神矣神有徳於民斯有徳於吏矣某與神皆當勉之敢告

諸廟祈雨

劉后村

某於玆守土荷神之休四封之內良苖滿野渉旬不雨已覺亢幹一稔之望在民甚切常之咎在吏甚恐瓣香稽首神其格斯油然沛然以相嵗事

諸廟祈雨

方秋崖

中夏大雩月令也相彼南畆維其矣有芃者苗亦旣萎矣吁嗟雩兮雨其時也

城隍祈雨

戴象麓

吏以三年濫宰斯邑神以累世血食此邦嵗之丰防吏與神均任其責矧今早田旣穗一雨頓愆𨿽吏之過亦神之羞敢以誠告於神亟請於帝大霈甘霖相我丰年則吏之與神其責塞矣

諸廟再禱

劉后村

某屬以庚子禱於祠下爰及癸夘天瓢翻防一漑之餘旱苗小蘇俄復開霽焦捲如初連朝雨意風吹云閣咎孰執哉由吏徳薄不腆牲幣旣格且祈願續前功神亦有依

諸廟謝雨

劉后村

某垂去禱雨人哂其迂神獨願歆如鼓應枹甘霔逹旦焦捲者蘇膴膴原田今飴昔荼乍使愁嘆轉爲歌呼神功昭昭汝忘之乎巵酒不腆神必我孚

諸廟祈晴

劉后村

嗚呼昔者雨禱而止田倍熟民大喜曽幾日雨不休民皇皇喜者憂民無辜咎在吏神其忍虧一簣決雲霧舒陽光民歌舞神樂康

庵山祈晴【建陽】

劉后村

嗚虖谷自布種下秧以至於秀實其成之艱矣農自於耜舉趾以至於刈獲其致之勞矣忽雨不止坐妨收藏嗚虖成之艱致之勞者豈不甚可惜乎天乎神乎忍爲之乎某憫農夫之勤苦悼小民之怨咨耳檐澑如聞啼號目嘉糓如割心髄奔走羣望未臻嘉應惟神受百年血食之奉主一方雨之權用敢躬謁祠下稽首祈哀神其驅掃陰霧軒露霽華旣全嵗功亦活民命

諸廟謝晴

劉后村

嗚虖秋冬之交兼旬陰霾坐憂嘉谷化爲荒萊惟神之仁謂民孔哀斂雲歸岫杲日昭回場圃之間歡聲如雷晴本愆期雨不爲災神於吾民眞有恩哉廼挹澗泉注此一杯

蓋竹廟謝晴

劉后村

九月庚辰至於乙未霪雨不止幾敗嵗事某恐懼齋祓乞靈於神升車而檐澑止出郭而宇气淸趨廟而午霧開返舍而暮霞出如是旬浹霽畢被野田裏相慶場圃畢功嗚虖神所以廟食吾邑歷數百年如一日者豈偶然哉不腆巵酒敬答靈貺

焚黃祝文

寶慶乙酉【通奉大夫】

劉后村

先君之沒十有三年不肖孤克莊皇皇卹卹行路萬里始忝朝籍而贈先君三品嗚虖所以顯其親者如此可謂防矣𨿽然國恩也君命也先君之教也不敢不告

紹定戊子【正奉大夫】

劉后村

今上初郊詔加先君一品惟中年不肖孤克莊試邑秩滿始奉綸命歸白松楸夫君恩未易報先訓未易承也敢不懼哉

紹定辛卯【宣奉大夫】

劉后村

去秋天子有事於明堂加惠率無間幽隠克莊𨿽觸罪奉祠猶得以追榮先君嗚虖罔極之恩不可報己往之過不可追方來之善猶可勉也惟忠惟孝可答君父敢奉新命以告

紹定癸巳【銀靑】

劉后村

廼者明禋禮成祭澤優渥小大之臣皆得以榮其親於是先君復進兩秩夫官至二品其儀與物亦稍異矣豈非聖王之隆恩先君之盛徳乎克莊等敬奉所謂暈錦网袋者白之松楸

嘉熙丁酉【特進】

劉后村

去秋禋祀先君以三子陞朝進秩二等明年冬克莊免官還裏克遜懷詔過家克剛方忝邑寄命埜恭奉制書白於墓下自官制行而特進爲丞相官寵光之萃戶門極其厚矣忠孝以報君父可不勉乎

嘉熈己亥【少保】

劉后村

亞保古之三孤今之一品仕而致身於此者幾何人哉沒而絫官至此者又幾何人哉拜朝廷之優恩與門戶之積慶敬奉綸言白之松楸

淳祐癸卯【少師】

劉后村

國家於祭澤無所靳於贈典有所止師臣極品不可以復加矣然音容之隔一世矣宰上之木參天矣諸孤或仕或止燎黃者七始拜今命寵光之隆異嵗月之久長𨿽榮也抑所以爲懼也惟忠惟孝盍各勉旃

淳祐己酉【齊國夫人】

劉后村

去秋禋霈吾母自魏封齊綸言及門已不及見嗚虖若子若孫謂迎錦誥拜於膝下安知乃奉宻章燎於原頭卽逝者有知必歆君命嗚呼痛哉

端平乙未【安人】

劉后村

粵者國有慶典中外命婦序進有差而君蚤夭獨不見及玆以祭澤始霑再命夫死生契闊人世之至痛也存沒哀榮朝廷之異恩也日吉時良燎黃於阡君其敬以答休寵

淳祐癸卯【冝人】

劉后村

屬者禋祀上有異恩加惠羣臣及其妻息憶甫沗初補宜人加三命於是西樓宰木已拱嗚虖白日長夜之訣余固己沈恨於一生矣照天漏泉之澤君得無少慰於九原

淳祐己酉【恭人】

劉后村

頃侍旃廈祀禮徹章竊奉綸言進秩元士𨿽不旋踵去國然祭澤之行無間中外明府登膴仕恭人加封爵嗚虖父子夫婦被國恩如此將何以爲報哉敢告

翰苑新書別集卷十一

欽定四庫全書

翰苑新書別集卷十二

祭文

祭晦庵朱文公墓文

趙庸齋

唐石九峯兮矯如龍防峯下寒泉兮玉脂浮浮中有蓋世翁兮一丘翁不見兮焉求陳四書兮翁在此亦旣見兮九峯山水竭吾力兮不能忘金風吹松兮瑯瑯溪並峯兮石嚙足角巾露衣兮來薦秋菊窮源兮大林谷古木千章兮佩鳴鏘鏘仙人來兮紫陽視世擾擾兮聖哲皇皇昔可詣兮云一壑來日大難兮九原又不可依歸云讀吾書兮猶自可樂尙饗

祭杜丞相【代太學】

方秋崖

嗚呼天下不見司馬文正之忠淸粹徳兮於今百六十有二年世道之升降凡幾人材之消長凢幾蓋有不勝其然者矣而公方起從海濱共更化弦一時之兒童走卒亦皆論名氏兮而都人士之攀緣相登爭覩其儀形者亦皆咨嗟太息以爲甚矣其似文正也是何退然山澤之儒臞如列仙上方舉國以聴焉而四方顒顒延頸跂踵以望太平之期兮柰何乎心勦神疲於應物其胸中之所欲爲者曾防江河之一防𨿽移疾者屢然猶國有蓍士有砥柱若不見其運動兮而君子恃之以無恐小人詟焉而莫前今夬矣而未遇復矣而未泰兮政升降消長之一機也而公乃騎箕尾而捨旃將恐上心漠然於此矣而元衮亦無與相彌縫兮凢吾黨之所扼腕者固匪人之所垂涎天下之勢方如駕漏舟於風濤浩之衝兮忽檝摧而維絕則旁觀之損神亦不自覺其失聲而呼天試嘗評之公之與文正其淸介同其公忠同其夙夜盡瘁以遺其身者無不同兮獨秉國不及於逾年而靑苗助役之來前然而靑山流水居無五畝之園以獨樂花木之秀野而藝風煙兮則公之貧又似乎差賢意公之心使朝廷淸明常如今日不至於變怪雜出舞防鱔而號狐貍兮羌瞑目於九泉古所謂死而後己者其公之謂兮吾爲天下悲而已矣不自知其涕漣

祭鄭丞相文

劉后村

曩遭詩禍幾置防獄公在闥力觧當軸端平爰立擢太尉掾思堂宻詢翹館燕見嗟我於公合非勢利相賞文字相勉道義丙申之斥流落稍久書來慰藉期我無垢丙午之斥冒雪祖道自方田畫期我鄒浩再相五年我臥空谷初辭弓旌繼罹風木晚迫而起公愈貴重豈無愈筦猶冀采用我欲白事公罕揖客光範之門累月掃迹乞骸掛冠疏至八九匪曰防身實懼濡首他人受知一身而止我銜公恩昆弟父子百口托公只手卵翼一日無公羣臂彈弋眾方廹切訶罵佛祖我獨迂緩援引馬呂勸容直言勸收善類爲皷邪說爲懷私意及條故事及進宻防爲徼後福爲沽虛譽或云範公稍怪守道亦曰涑水欲逐坡老匪公厭倦實我窮薄白簡誅心靑雲失腳尙意汾陽考二十四且謂潞國壽九十二萬一他日訪公於鄮午橋酒邊半山驢後憶初出晝飛槧惜別寧料此行遂與公訣舊學之尊上宰之貴黼扆輟朝玉鉞卓地而況諸生視公猶父山川修阻不克奔赴公來現身公去振臂公無生滅我有榮悴舉世攻詆獨公嗟惜嚴光狂態劉蕡風疾邪說私意則己順受虛譽安在後福奚有惟今之人尢工論議先以爲合後卽爲貳嗚呼剖胸出心刮眥見血公昔當國容有未察捨之則藏死而後己公今在天其知之矣

祭防丞相文

劉后村

於惟聖宋名相比肩萊公英偉或惜其學之未至涑水純粹或疑其才之稍偏堂堂克齋庶幾於全其師防後溪之宻付其家訓忠公之嫡傳其論諫古人之遺直其文章天下之至言其溫如春其重如山其虛如谷其靜如淵寶紹之初己抱負防卨之望端嘉而後遂伯仲韓富之間方爰立皆伏其徳量旣退處猶問其貌年倘斯世之欲治盍再秉乎化權意歸衮之有日忽騎箕而登天淒善類之相弔致遺恨於逝川惜當國之尢淺竟賫志於重泉使久居於弼諧且傍無與撓牽其立政與造事必揜後而光前嗚呼此謂之愛公可也要未爲知公者焉祁國梁溪僅三數月上印而去不失爲賢茍爲不然𨿽久且專潞公晚節出涕於落旄鉞槐相遺命祝發以易貂蟬孰如我公得閒於亡恙之日辭寵於未厭之先於心無一毫之餒矣是气塞兩間而浩然宜乎生荷重名歿錫美謚勒之鐘鼎垂之簡言念昔者甲午初元麟寺樞府兩相周旋每嘉史艸亦奬奏篇公旣登庸我復招延十年久斥一日驟遷舉典故之稀闊越尺度之拘攣𨿽薄材慙於韓陸然昭代炳乎淳幹在廷斷斷獨公惓惓曾不旋踵局面覆翻公去廊廟我歸田園去夏浪出宿屙沈綿作書訣公尙灑答牋我猶偸生公爲飛仙士懷一飯矧出陶甄道之云逺阻哭墓阡些誄卑薾蒓鯽酸寒追記丙午攝乏掖垣偶偕竹湖訪公畱連合詞勸公時事實難方欲爲國立太平之基豈可使身無一日之安公拱手曰某有去爾子各勉旃其詞之嚴色之毅吾二人者退而嘆曰此其所以爲果山歟嗚虖公與竹湖莫起九原我著斯言以俟史官

祭蔡參政文

呂雨巖

天運難測天意難明朱夫子卒於庚申而公薨於己未甲子甫一周哲人之萎者二天運竟何如耶翁季師友之並自季公至公子孫父子也而處其道不爲不行而亦未得以盡行其道天意竟何如耶惟公徳業人主知之士大夫知之兒童走卒知之而某早辱公知亦自謂知公之萬一者蓋眾寶皆有光惟大圭拱璧之光瑩而不爲熒熒之光眾樂皆有聲惟金鐘大鏞之聲和而不爲嘒嘒之聲故公之才不矜小能而可以尊主庇民開物成務是爲有徳之才公之言不騁逰辭而可以悟主覺民詔今傳後是爲有徳之言平時如不勝衣而其勇可以嬰逆鱗唾虎怒天下之勇莫能加焉是爲有徳之勇三學儒士稱爲宗師四海善類目爲宗主而未嘗沽之以取名戀闕之心如丹去國之身似葉而未嘗矯之以爲節荷蕢未必知孔夫子之心尹氏尢不知孟子之志心之可知者有限而公之不可知者無窮渾然蓋公之學以誠久爲造道之極致以知行爲進道之兩輪其成徳若此故某嘗謂東坡言君實如麟如鳳朱子言明道如祥雲如雨公之謂也山川幾年之鐘萃國家幾年之涵養而又家學幾年之流傳師友幾年之磨琢而後至斯而遽止於斯耶嗚呼痛哉學傳諸老而若虛位至執政而若無公亦何憾於死蓋自今年孟春之槧以至未薨十日之書自若其死者屢矣曵杖之歌奠楹之夢夫子獨與賜言而他人不得聞嗚呼痛哉某辱公門墻深自植立梁木其壊榱桷何爲而今而後可以推琴而絕弦矣公之言何日而忘予之悲何時而已三年心防莫報知已

祭蔡大參文

李畏齋【伯玉】

導河之源積石昆侖始汪洋而大肆益廣逺而奫沄惟公家世西山之孫文簡考亭之門旣克積者累世乃發揮乎久軒行誼足以爲縉紳之望道徳足以動冕旒之尊作於其政則炎天之風旱嵗之雨見乎其容則秋月之皎春陽之溫正色朝端則姦邪爲之屏息祥刑外服則民自以爲不寃故其進也善類皆從而防茹其退也多士皆從而舉幡公𨿽逺避乎權勢肥遁於丘園而今有識之屬望謂當贊化而調元夫胡山頹而梁壊而典刑之莫存某辱公心腹之知感公道義之言絮酒不得致千里之奠緘辭莫能挽三閭之魂嗟九原兮不作孰綱紀於斯文

祭蔡大參文

葉西澗【夣鼎】

山頺木壊哲人其萎此非人事之細故端有闗世道之盛衰文公旣沒學出多岐髙者馳幻誕之說拘者泥文義之疑矯者竊形似以蓋空中之質怪者飾艱深以文淺近之辭不有耆英孰挈綱維惟公以西山九峯爲祖爲父節齋覺軒爲師合全體與大用於實踐救善類之脈於瀕危一語弗酬接淅而馳故道合則黃扉紫闥重金而疊組不合則廬峯雲谷幅帽而深衣何蒼生之無福而天不愸一老之遺某依公通徳閱嵗將期昔賦明月而慨千里之隔今望數捨而無一防之期痛死生之永訣庸殄瘁以興悲芻酹薦忱匪哭吾私

祭蔡大參文

湯東澗

嗚呼我登公門近甫逾月樽爼笑言歡猶未滅曷爲轉頭遽成死別駭訃書之倐來爲慟哭而摧裂哀哉一見之頃乃爲千古之別嗚呼惟公襟懷陽春志操玉雪身處窮時國慮深切引廷爭中嘗激烈拂衣逺逝晚更勇決而笑傲東山之野猶壁立南都之鐡天胡不相於斯文遽殞此堂堂之襟舄嘗誦王防稽之語曰人物方然而蔡公遂如此令人气短而心折頃徒視爲常言今乃知其愁絕嗟人生克終之甚難必蓋棺而公論始別公𨿽不盡究其壯猷天已竟全其大節持此見西山與考亭庻有借手而無愧色𨿽公髙明獨憐戅拙念久敬之情深撫近別而悲徹自聞公薨一飯再噎彊書苦懷馳溯心折老淚如傾何暇筆舌

祭魏參政文【代趙相公】

方秋崖

嗚呼蜀自三蘇公不作於今幾何年兮予嘗意其水恧而山羞天地之祕寶韜光鏟彩郁屈而不平兮故其發也勃焉而有斐君子特立於西州學探邃古之奧文洗時俗之陋而浩然於胸中者自一宇宙兮蓋蹴訓故之囿而姬孔之與遊以其精防者治身以其粗淺者治世是心固將堯舜吾君民兮而不知一葦杭之何以障百川於橫流彼誰其秉國之鈞如重陰且霾日月爲之晦兮而矯然獨鶴之嘹唳乃欲空百鳥之喧啾抱遺經於荒遐之裔樂斯道於寂寞之濱者與嵗月而相忘兮亦旣築山房於白鶴之麓而眠云臥雪吟風醉月侃侃乎其無物外之憂但遨嬉於翰墨之林而秦篆漢籀流落人間者太山一毫芒兮至其妙於心則伏羲以前之大易而筆扵書則獲麟以後之春秋忽云翳之劃開豁中天之大夜下尺一趣諸老以來歸兮人固以爲適當太平之期願觀徳化之成而眾君子之聚在本朝者殆將人稷契而身伊周曆覽比嵗諸賢之志各欲出其力以救斯世之淪胥兮而彼蒼者天豈其不欲平治耶胡駕言中道而摧輈西山其頺而天目之老晉陵之魁亦相繼而凋落兮獨吾白鶴山人在而且猶旁睨如棊之局孤閒橫水之舟然庻幾其可以系中外之望以待天人之定兮而復乘雲气騎箕尾松江以上徵而不爲蒼生其少畱疇昔之夜謁公南徐曰眾讙之不可息而予亦信以爲然兮及今見之則慨嘆其爲李西平之子而嘉奬其爲異於臧宮馬武之儔人生傾意气耳故令聞公之防晝喟而夜吁兮而況朝失元老士失宗儒其將付斯世於悠悠乃作白鶴之些曰白鶴飛兮山之幽梳雪羽兮風颼颼時不與兮吾誰尢白鶴兮河之洲蘇臺杳兮云正愁唳華表兮天知否

路哭祭眞西山文

劉后村

嗚呼先生屬疾聞者賫咨上對近臣玉色不怡丞相移書千里迎毉下至閭巷婦女童兒皆曰哲人必介壽祺云何一夕去而騎箕在昔範公方古卨晚登政府不至冢司學者至今致恨於斯然其謨畫略已設施先生視彼則尢可悲平生修方未試刀圭謂天無意斯文在玆謂天有意一老不遺太平之望竟復何時禮樂之興百年待誰嗚呼昔者之來大帶深衣都人聚觀公歸何遲今者之還丹旐素帷都人相弔公去安之矧二三子久從吾師要絰執紼於禮則宜屬畏簡書僅至江湄覆此一觴慟置以辭嗚呼哀哉

祭虛齋趙端明文

劉后村

才非果難難於全媺勝流髙虛下調麤鄙公則異體庶物兼該以理揆事以徳勝才磜防破樵郡邑無主公握兩拳禦萬豺虎鄞卒反側公往建牙宥脇梟畔肅然無嘩公甚柔懦公不嚴酷惟防惟恕羣狡詟服入系金狨出佩玉麟王曰遄歸余無親臣延和己見緝熙故事箕哆民怨木妖國敝發明節卦規切斜封公每造膝天爲攺容流傳萬口照映千載謂余不信有諫艸在凢今公卿貴則捐書公老愈勤甚於臒儒易通一書開辟未有不知公者曰公洛叟旣徹乙覧黙契宸比於伊川未嘗不同造物所靳非權與位至於學識獨不輕畀公所造詣通入神非惟人媢亦恐天嗔昨賀蒲輪勸堅鐡壁必不獲已迫而再出當世要務不宜三緘兒女恩怨姑寘勿談答書系節君眞愛我傳聞開嵗稍親藥裹心謂防恙不爲深災方作箋諗廼以訃來嗚呼乾方之略元凱叔子尋防之功康成輔嗣或者期公主眷時名今其往矣議論必平嗚呼少小相與晚尢繾綣人亦有言聃非同傳屬纊遺墨何共諄諄宰上之題累吾故人我已七袠公小二嵗白首哭公寧非倒置我才𨿽竭尙可作碑呼公不起孰知我悲

祭遊勉之侍郎文

劉后村

於惟遊氏逺矣淵源禦史授業河南之門爰及黙齋學於南軒公稍後出以篪和塤兄之賢季師之嫡孫匪曰菁華先植本根嘉定之末端平之元犯雷霆威進藥石言麟莫覊系鳳肯啄吞或勸少貶腐鼠嚇鵷法從非責方面非尊絫詔上雍頻防扣閽身不敢私君不可諼本懷止足矧迫耄惛力請得謝冥冥髙鶱一區之宅五畝之園徙倚茂宻掬弄潺湲名臣欲盡一老僅存品其淸操徐穉陳蕃訂其細行管寧邴原昔仕鳴珂公不其【闕】每奉談塵亦同酒樽公晚東歸我適南轅坎百謫入伏丘樊攣痺偏枯並闕寒溫耳聞山頽淚如河翻殄瘁情深哀誄詞繁空賦離騷安能招魂嗚呼哀哉

祭杜尙書文

方秋崖

鳳城岧嶤湖山春只月戶云房愜幽人只有臒者仙編綸巾只左吾詩書右菇蒓只藐予過之孰主賓只偕一道士鄭子眞只詩以吾盟不吾嗔只月窮星回幾何是只槖兜防纛來宣旬只銘常勒鼎粲經綸只文昌太防履星辰只天飛泥蟠邈無垠只駕朱兩轓適予閩只公旣乘雲騎麒麟只聿其祥琴迅羲輪只敢拜稽首誄慿茵只植象環金儼綏紳只斚緑黃薦吾醇只列星在天杳音塵只詩情不磨黯湖漘只

祭李祕監文

劉后村

山於京文定於檜初敬終期倐我進退督之未相以誦自蓋薦三十士往往名輩公當是時固嘗峩豸居中幾何旋踵斥外爾欲爲者我不傅防我自立者爾焉能浼憶與鐡庵博覧奏對於故紙中馳騁千載不著名氏獨現光怪此必洞齋眾伏且駭柰何斯人畱落嶺海彰施藻火被之嵓瀨戛擊金石散爲竽籟挑抉虫魚形諸箋觧家有論著國無華采士爲時惜年不公待嗚呼疾病則亂魏傁昏憒嵗晚語謬謝傅殂背公將易簀遺偈痛快譬之虛空豈有成壊我嘗評公精博英邁詩學卜衞文律崔蔡自昔黨議爲縉紳害知我罪我以俟萬代嗟同門生凋零誰在執別魂銷聞訃驚瞶老語諄譫聊冩悲慨

祭林武博文

劉后村

我嘗三入勸講代言君無一字及於修門又嘗三黜貴權嗔怒人畏染君愈親附念我暮齒諒我心忠饋藥起疾貽書擊眾方排我荊舒楊墨君顧以爲卿云甫白世故險巇人心塹坑晚欲托君患難死生昨枉緘題怪非自札酸風吹訃白日永訣西山之門存者幾人又弱一个莫贖百身嗚呼學可謀斷僅教冑子才可匡時困衡疊至得祿幾何閒輙數期寄巢蕭寺火輙隨之彼隕獲者烜赫其閭分劑於君獨嗇祝釐不飽營【闕】

矣家尢蕭然始翁誦歿負骨歸窆後師夢奠

守死【闕】

背徇義勇不可當今誰防孤誰求赴防卜用何山以何日禮有匍匐老無筋力誄不盡哀哭不成聲英爽如生豈隔幽明

祭鄭常博文

劉后村

嗚呼自漢以來士以藝取童而習者不出科舉抄誦帖括絺繪雕虫芻狥旣陳印之空空君則異是网羅貫穿手不釋卷亦不退轉眾作萎爾君獨老蒼它人衰竭君愈激昻早列西山文字之籙中之秀巖筆削之局使之騰上皷舞雷風炎紹汪綦幹淳周洪挾負奇崛寡諧多迂暫牧揭陽俄讁潢浦談滯周南甫客瀼西帝曰巫陽女下招之豈無汾陽力援太白九虎守闗一鴻避弋葺履道宅繙善和書葦間孤榜花外小車君房言語李邕碑板彼昏不見世有具眼在昔老師髙第詵詵嵗月電往存不數人前誄洞齋未平幽憤柰何又傳苔泉凶問辛亥之役我扶羸軀心頗羨君紅頰白髮棄我而先理不可詰奇字誰問疑義誰質扁舟來訪翰墨尙鮮束芻往弔筋力已愆天實孤我殱同學者退老西河僅一商也平生苦心爲書滿家傳之福郊或付侯芭我迫頽齡涕不濡目故交欲盡如何勿哭

祭徐知郡文

方秋崖

始予棲遲如桐未絲璞未規也防者【闕】之有則其【闕】奇也公顧曰嘻非熊非羆非虎貔【闕】

獨已知也風櫺暑池髙論災義夜【闕】

龍驪走蛟螭也予起鋤犂歸袖【闕】

謂非羣兒我蓍也曽幾何【闕】

參差而我心期鐡與磁也嵗【闕】其物換

星【闕】

簮盍勿遲於宦之岐或並馳也昔我來思有傳者誰公之萎也我心則疑天實生猗竟何爲也風鬛霧鬐長鳴之逵孰與覊也煩劇之治如理棼絲愈劂劑也老筆聽辭如水之澌潮之滋也落落松姿秀目疏眉【闕】宜也立之入墀則麟儀儀鳳師師也柰何乎噫濂溪【闕】終【闕】

翩者旗回鴈之陲古驛悲也

時方偲偲【闕】

也嵗則一期凶問我貽涕漣而也曰阡有碑小作名【闕】勿辭也朋友道隳絮酒則醨誰其驪也長夜彌晤言如箎今已而也下亭之祠有扈江籬尙薦詞也

祭嶽武穆【代徐宰】

方秋崖

神京鱗介腥衣裳三精霧塞天無光鼪啼鼯嘯紛披猖中分宇宙何肺腸誰其與者淪綱常受計於敵扼我吭王心凜凜天蒼蒼以次束縛歸朝堂自南自北語已償焉用與寇爲斧斨爲讎報仇胡不臧至今淮塹爲河湟每觀王傳心摧傷怒發爲立膽爲張皇畀予邑於祈閶聞王有像西山岡欲往從之防予觴簡書之嚴不我遑今且去此何敢忘牲肥酒香差日良金戈鐡馬山茫茫

祭致政徐君文

方烏山

某敬以生芻之奠祭於近故致政徐君之墓而言曰嗚呼甲辰之嵗余觸禍機歸扣君門麻鞋布衣君笑且迎握手勞苦通夕縱談具我雞黍別去五載中心藏之逺聞君訃弔不時嗚呼古人感激一飯昔者聖師脫驂舊館余獨何爲恝然死生恃有此心可通幽冥拙思之文敢銘君墓不傳於今或俟於後持此報君於古庻幾君可起乎來歆一巵

祭雪村處士文

方烏山

宋淳祐壬子二月甲戌雪村處士杜君淸友卒於寢越三日庚戌友人莆田方某以生芻之奠哭之曰予來幾一年始識君與君防亦不過一再君死閱三日始知之而不自知其哀之深慟之久者也君爲詩人不臞而腴常期君以貴君爲世家不富而貧常期君以逺今也身不得一命年不滿五十哀人生之無防慟神理之旣絕是何淺薄抑至斯極昔者期君嘗序君詩今者哭君遂撰墓碑浮宮之梅君手所移梅存人亡如之何其勿悲尙享

祭鄭伯舉文

戴象麓

嗚呼蕉隍鹿得防眞反覆白牛犢禍福苦倚伏賓王才貴肩已鳶賈傅未幾捨先鵩傷哉好物不堅牢造化小兒一何酷吁嗟今之人名韁苦覊束到底竟成空羊亡兩臧谷惟兄獨超然笑傲升斗祿本期徜徉乎此生夫何白駒之隙一箭速吁嗟今之人利錐太犇逐所競皆毫芒蝸戰幾蠻觸惟兄獨恬然稍閒便濯足本期偃仰乎此身夫何黃梁之炊一夣熟吁嗟今之人心機空勞碌捭闔相戈矛狙詐百谷惟兄獨坦然略不事邊幅本期寛閒乎此心夫河海漚之滅一瞬倐以兄之子職恭親恩篤扇枕古黃香輟羮老潁叔自宜斑爾衣餟爾菽以盡百年之歡睦夫何慈闈八十正春風子捨俄驚日月促天理苦顚寘塞馬不爲福嗚呼悲矣乎發星星淚簌簌前年失子正傷弓豈堪此來又埋玉黃昏寂寞倚門時人聞哭聲誰不哭婦惸惸中途苦脫輻千古斷哀鸞膠竟莫續弟淒淒誰共舂此粟首尾救急難鴒原弔影獨子哀哀廢篇感莪蓼依木苦無枝烏號上空屋嗚呼悲則悲矣某年以葭莩之親盟亦桑梓之鄕曲痛一別之不回嗟百身之何贖追往事於一時尙宛然而在目敞南樓宴朋族漉黃花之烏巾燒海棠之銀燭持蟹螯舞鴝鵒耳熱拊缶而呼嗚嗚慇懃勸我杯中醁已矣乎今無孔北海欲舉此酒將誰屬風月閒主人欵客呼童僕設榻向窓紗一片紋楸三百六一子五千萬布鴉三防兩防又落鵠忽然西南風【闕】拍手大笑驚起邊韶腹已矣乎今無謝東山欲對此碁將誰屬野渡橫舟落霞孤鶩有時得句動詩毫滿紙風雲【闕】黒【闕】驪龍珠縱橫艸顚旭半天【闕】韻落人間壓倒池塘春

艸緑已矣乎今無孟東野欲和此詩將誰屬伯舉兄休休【闕】

旅亭人生一旅宿自古本無千嵗翁【闕】年登錄榮與辱碁一局浮與沈酒一斛古今興亡【闕】來【闕】

生涯此外形骸皆槁木生何足喜死

何足哀區區涕泗皆流俗

翰苑新書別集卷十二﹤子部﹐類書類﹐翰苑新書﹥

欽定四庫全書

翰苑新書續集卷一

丞相類

賀鄭太傅再入相

鄭雪巖

伏審廷宣白麻垣崇黃髮聖人能內外無患圖任必周君子立邦家太平登庸惟舊翕受十益朋之助預覘一時治象之新萬化仰成四方無侮竊謂天下安注意相人主職在任賢帝念時艱公仍宅揆曰疏附曰奔奏分命股肱孰主張孰綱維允資心膂不待夢卜久孚觀瞻恭惟某官忠恕而行直方且大正堅林下見一之操何計槐邊達三之尊勇退急流不容髙臥正觀夾輔初政不負秦府眷知景祐再入中書依然天聖勁直起司馬公於獨樂園之內付謝太傅總諸節鎭之權若岸誕登則作舟航若苗來蘇則爲霖雨中興所屬僉望方深同寅協恭和衷直追盛世賡歌之美開誠布公廣益豈使前人獨美之専若大醫王之識病鍼砭不浪施如古善奕之對棊著數弗輕下疇不共慶防合風雲之盛方幸重見整頓乾坤之功某虀鹽陳人鑪韝舊物公西華問方六七十之對昔侍誨言蘧伯玉知四十九年之非今才夢覺景翳翳以將入車皇皇而何之老驥脫牢盆叨恩己過假牛充馬運失職奚疑其誰尼之非人力也長夜漫漫而不寐甫田忉忉而隠憂儻朽木可雕未必中輪輿之選若獘芻無用只望結香火之緣大廈賀成一巢私托

賀史丞相除太傅

李梅亭

師臣巽命帝傅升班七十從心公亦何心於極品三千同徳獨髙崇徳之紹勲葉朱衣介幘之祥增黃耳玉鉉之重竊以傅者傅之徳義不惟其官惟其人臣哉臣作股肱罕有是父有是子若西京厚王陵之寵及東都旌卓茂之年𨿽加衡紞以鞶纓俱匪箕裘之鼎鼐於皇孝廟舊學越王當淳熈丙午之壽上皇以正月戊子而進亞父今専槐之正位有喬木之世臣父子一家兩兩齊三臺之色君臣千載重重聚四紀之間賁然緑綈之新復此靑氊之舊恭惟某官淸和而任直大以方禹以功臯以謨遹全絕徳綘之果霍之勇難以修能無敵知儒者之眞可久見賢人之徳一柱障黃河之決兩手洗白日之光三登二十七年萬機幾千百變內除狗防旋安鴻雁之居外率熊羆顯築鯨鯢之觀風震雨淩而棟梁自若火炎水潤而鼎實各調蓋享天心非要人爵陶侃之指紋貫徹猶三遜以滋髙丁固之松夢畱連甘十年之不調上念慈闈之訓日思元老之功無官酬公維師尙父猶堅謙抑力反渙姑隆絕席之班式舉載輿之典虹明帶玉顧印金備衮冕之上儀增衣冠之盛事攺容而禮論道以經平淮用八千兵更酬謝蒼生之志辭齊封三萬戶防尋畱侯黃石之盟某久累播鈞遐瞻巖石聳聴上卷之一命阻陪潭府之三才斐然成章是以有慶乘雪邊之節無因拜壽杖之尊窺天上之階符願長輔化樞之運

賀史丞相除太傅

李梅亭

顯拜師臣榮躋帝傅聖人惟能饗帝復歸美於重闈太宰以禮佐王並加恩於一命實淸廟之盛典非元老之私榮昔周家旣立三事之官在成王猶遴仲父之選始命姬旦以其師保萬民繼用畢髙以其弼亮四世自玆以往稱此惟艱若西京之遷王陵與東都之寵鄧禹𨿽稱異數實飾虛文惟我孝廟之盛時夙敬越王之舊學奉巵爲壽驩旣洽於兩宮絕席隆師秩爰登於一品疇昔鯉趨於學禮只今虎拜以休千載君臣聚見四十年之內一家父子並成二萬石之榮與國咸休生民未有恭惟某官鼎彛舊學柱石世臣惟說總百官力贊事神之勿黷曁湯有一徳首明立愛之惟親相儀南至之郊蕆敬東朝之冊克禋克祀敷皇極而錫厥庶民得祿得名受介福而於其王母二難具美三遜滋髙旣力避於維垣亦何辭於命衮日月如璧映玉佩之魚垂天地爲鑪鑄金章而顧一相主乎內幾年淹九棘之班三公惟其人今日正専槐之面是故舊物靑氊之赤舄尢覺明公黃閣之黒頭行開茅土之封式對山河之誓某夙勤甄錄聳聴郵音𨿽箝尾在虺蜮之區然馳心賀燕雀之廈宣麻綴文徳之聴身隔重湖揲蓍攷武岡之占公宜百祿

賀鄭少師

鄭雪巖

恭審涓吉宣麻敷恩升棘貳公化一通橫寶帶之輝崇徳報功六纛畀錦鄕之節勸經氊上授室國中異數便蕃羣瞻聳動若稽昭代率重元勲潞公以維垣而陪講筵忠獻以本鎭而膺受鉞或爲內相而侈帶圍之詠或由舊學而賜京第之居是皆昭一時非常之恩未有備今日極盛之典恭惟某官沈潛而有略眞實而無華不知三公之爲尊依然寒素如見一介之有技納之陂汪憂國形臒愛君心赤方更張於新化爰圖任於舊人非道不陳王前與與如也斯謀惟我後徳贊贊襄哉業之隆者酬必隆眷之厚者施亦厚此禮非諸臣之敢望惟上知我公之獨深非但勸當世之至忠又將貽後王之丕則賡歌相戒元首明哉股肱良哉難老爲期受命長矣茀祿康矣某自遊環璧久囿大鈞聞盛事之巍煌倍輿情而欣抃乘當時之驛傳適綴稱觴望武公之威儀就加舉笏永言頌詠罔旣編摩

賀鄭丞相除少師

劉后村

登冠貳公褒崇元老孤旜茸纛恨無官之可酬甲第殊庭欲有謀焉則就帝學賴緝熈之益身章煥佩服之珍載籍罕聞搢紳相慶竊稽列聖待勛舊之典非無上公領使弼之榮然潞國貴極維垣不過河陽之鈇鉞紫巖位尊化亦惟長樂之麾幢乃如致身爲帝王之師賜履於父母之國度越先朝之故實眷存昭代之耆英則自生民以來未有我公之懿恭惟某官道隆而徳駿業廣而功崇粵從挾龍而飛天忠勞鮮儷不待審象而求野望實已孚勱相端平挽回元祐至今廟堂經濟之老皆昔翹館招延之餘十年羨衣錦之歸一旦就安車之聘爾則告後方欲咨君陳之猷予其明農未可遂周公之志乃超三少之秩乃擁元戎之旄腰方玉以垂紳卜新圖而考室問祈招於子革靡所不知設醴酒於穆生久而愈敬𨿽熈寧遇師臣之厚迨阜陵眷舊學之深以昔準今有隆無殺錫公千嵗重賡純嘏之詩以王萬年光輔太平之業某屬馳軺聳聴制麻方千贄之滿前顧一箋之獨後老文學爲歌頌愧非僕之所堪辭將相作神仙願於公而有獻

賀史丞相除少師

李梅亭

巽避公槐升魁師棘萬世策定盍徑躋萬石之班三臺色齊乃退位三孤之長寸心如此千載無之恭惟某官厚大而裕和端凝而洪毅周拜乎前魯拜乎後邁韋平父子之榮陟格於帝尹格於天續堯舜君民之業自開禧之末一麾九日相嘉定之治十有七年於我如浮雲心本遊於淡泊用汝作霖雨身爰佩於安危旣難挽鼎湖之龍乃力洗咸池之日周勃之誅呂迎代尙觀望於軍情霍光之擁昭立宣幾動揺於庭議未有獨運於掌上不煩執事之顏行爲天下得人與生民立極導憑幾之命而晏然仍幾輔垂之政而遄已徹簾三邊絕赤白之囊萬國布黃朱之乘風雷屏息日月重光宜神聖建道徳之師見輔弼爲社稷之寶比播維垣之命允孚巖石之瞻乃執防謙力回成渙弗敢基命定命正倚弼諧若曰父師少師何拘等級姑冠班於洪化卽顓面以經邦坤載物而承天蓋得下裳之吉鼎以木而巽火實存上鉉之虛九重尊李泌以先生四海戴子儀爲尙父黃河如帶山如礪豈惟難拒於公珪靑櫺有洞石有牕恐合紹開於王社某夙勤壞冶自抵簡書泥塗久隔於朝紳夢寐尙隨於賀臆輙憑魚繭之素恭布燕雀之私亮天地而弼一人諒益基無窮之聞理陰陽而遂萬物尙祈澤不獲之夫

賀史丞相除少師

楊誠齋

巽避公槐升魁孤棘奮庸而宅百揆輔茂陵十八載之隆平寅亮而弼一人開寶慶億萬年之晏粲明良交際動植均驩恭惟某官徳鉅才全器閎用博累世躬行於忠孝四朝身佩於安危河決平原力挽百川而注海風揺夏屋獨髙一柱以擎天盡返齊疆全歸趙璧金甌閒暇從容作商野之霖玉几導談笑取虞淵之日與生民而立極爲天下以得人九夷八蠻服整頓乾坤之手兩宮二聖知扶持社稷之心肆疇巖石之瞻亟出維垣之命甫成渙遽執防謙重違再命三命之共甫轉父師少師之拜元圭衮冕尙猶恨無官以酬公夏篆通旃夫豈以辭榮而邀上惟楓陛比隆於皇祖則茅封仰紹於先王西平有子我有臣垂光簡冊周公拜前魯拜後濟美鼎彛某自分泥塗夙甄冶毫釐千里旣自投丹筆之書首尾八年未易復白圭之玷玆復坦明之制但增踴躍之私黃麻之似六經自此尙觀於蕃錫洪鈞之轉一气更祈俯振於餘生

賀鄭丞相除少師

方秋崖

進陟師垣誕分使鉞錫帶禦府身垂追琢之章開第神京天睠相攸之樂伏惟某官伊尹先覺周公多材日就月將緝熈聖學於無極乾旋坤轉運動化工而不知凜吾道之在三宜恩徽之莫二某欣聞播告與被光華國有師臣是爲治道之元气君無過舉將躋斯世於太平

賀史丞相除少傅

李梅亭

雄麻渙命孤棘升班相堯之功已書二十八載之半周之化始介三公九卿之間取之甚嚴簡在則厚恭惟某官直方而大智勇且仁海晏河淸借整頓乾坤之手天明地察鑑經綸社稷之心奏琴瑟攺弦之功贊鬯主器之治進律固加於有徳酬公眞限於無官矧如拔去凶邪收洪範福威之柄且復芟夷煩亂整素王筆削之功是皆非常之原宜受不次之賞猶且固辭於専面姑令明陟於貳公惟時亞保之休蓋古司空之選若稽漢制専司萬乘之晏私其在周官實任兩儀之寅亮聊丕昭於蕃錫豈盡答於元勲昔魏王再相於淳熈首升此職故髙宗獨稱於徳壽謂無幾人爰正師垣宏開壽域尙式周公之猷訓惟其有之是以似之以覲文王之耿光心乎愛矣遐不謂矣某忻逢盛典倍激懽悰歌芘士之詩敢忘燕雀之賀廈作得賢之頌或憐蟋蟀之吟秋

賀鄭丞相除少傅

方秋崖

合宮展采宣室均釐時則有若甘盤尊爲帝傅念已封之曲阜並衍公圭豈伊恵餕之彛允注凝旒之意伏惟某官以經綸典聖學以緝熈贊皇猷從容訪道之庭獨隆體貌敷錫配天之澤備極榮懷某欣讀綸言輙修賀幅𨿽布衣之願於張良足矣永懷自牧之謙然衮職有闕惟山甫補之未稱多聞之益是爲輿誦等冀監融

賀鄭丞相除少傅

劉后村

細旃徹捲孤棘冠班知我惟春秋旣暢尊王之防弼予亮天地遂登亞傅之崇簡冊有光縉紳相慶惟綱常之大義具筆削之一經曰子曰人辧內夏外夷之分書叛書殺誅亂臣賊子之心迨本朝之名儒掃諸家之諛論然而孫明復所著莫小試於慶曆胡文定之說不盡行於紹興孰若舊學之宗工躬闡素王之本指爰切劘於後徳亦扶植於國經恭惟某官以伊呂王佐之才抗喬松物表之志江湖逺引共髙嚴子之羊裘廊廟重來依舊孔明之魚水首延登於保輔俾入侍於燕閒宻勿龍光敷陳麟史以天理之二字蔽聖經於一言將使夫竊寶玉大弓之徒皆凜然畏斧鉞華衮之筆莫如我敬王者已畢遺編玆予其明農哉欲尋初志乃陟司徒之極品乃荒句踐之昔封方畱公旦以經邦未許甘盤之遁野傅以徳義老成尢重於典刑緝於光明終始有資於斆學重提化筆峻拜師垣某側聆制麻幾折屐齒子無曲學素鄙平津之從師帝順下風長卽廣成而問道

賀史丞相除少傅

楊誠齋

冊命元勲序升孤傅三少特揖𨿽均爲貳公之官四夷咸賔見時乃萬世之績君臣葉慶朝野交驩恭惟某官明允而篤誠洪深而肅括調政化不調之琴瑟續古今難續之鼎彛中書十五秋得賢人可久之徳辟國數百里復寧王有指之疆迄今大寶之還詎止小球之受蓋帝王盛徳之必頌獨頌獻琛而春秋常事之不書特書得玉然皆出魯公之力庸並垂周室之休敢圖古風復見今日宜亟正専槐之面乃姑循次棘之階功臣封爵山河式觀繼世少傅寅亮天地詎足酬庸某全托一陶獲歸三徑魚竊新亭之防亦有肺腸燕雀賀大廈之成恨無羽翼

賀史丞相除少傅

林克齋

大廷緯亞保陟班堯舜典謨之篇信式昭於帝範韋平父子之懿疏榮亟踐於世官體貌隆崇見聞闓懌竊謂琴瑟必攺弦乃鼓顧更化之宜先璠璵由琢器而成念作經之尢重惟慶曆大臣嘗條陳於救獘而元祐正史亦訂正於辧誣矧偉績之兼全宜徽章之特異恭惟某官精忠天稟粹學家器量渾深色不形於喜慍規模廣大身獨佩於安危曩儀禁近之聨已袖轉旋之手首除元惡遂柄繁機搜獵羣英路廣開於眾正燮調元气年遄格於屢丰內振朝綱外恢邊瑣觀化慰山東之老信威淸淮北之氛爰贊決於淸衷肆緜休於元嗣積勲庸其甚茂避榮寵而不居眷言系日之成書實刋琬琰彼乃貪天而載僞幾變丹靑提綱資筆削之公芟穢著燕貽之實方爾寶儲之奉載加華渥之頒秩以貳公式是百辟垂萬世至公之軌遷累年不拜之官文丕顯武丕承啟佑益彰於有典周拜前魯拜後登躋卽踵於維垣諒何官之可酬惟與國而無極某欣聆麻制屬領花城緬惟翹館之多才莫陪旅賀曽是化鈞之一物尙冀陶成

賀鄭丞相加少保

鄭雪巖

恭審廷播黃麻輪迎赤舄尊甘盤而思舊學彰聖性之益明召潞公而登經筵見治功之先定重開興運有相斯文恭惟某官先生心與天通學造聖處任天下重無非阿衡樂道之眞爲王者師早得黃石書之妙駕風濤於旣濟斂雲雨以若無不爲林下之無人共訝山中之有相𨿽得丘園之趣豈忘魏闕之忠如有謀焉則就之肯終浩然而歸也上渴典刑之想時當鼎軸之虛圖任舊人寵加異數挺緑竹之操復見武公之威儀上金鑑之書逺邁唐臣之風節鳯新五紀虎拜萬年某隨仗稱觴觀光遄衮太平有象適當泰道之亨華發元翕受益朋之助修辭申禱舞手詠歸

賀錢丞相加少保

陳篔牕

顯詔元臣榮躋亞保傳家而爲碩輔信槐棘之罕聞去國而有殊褒又枌楡之創見尊榮廟社開辟江山竊以知進知退者所以爲名節之全善始善終者所以爲寵靈之備歷觀往事多愧此言或朶頥鐘鼎而不爲閒適之人或掉臂山林而無復便蕃之渥臣旣懷利君亦少恩但思締合於一時遑卹譏評於千載必聖賢之胥遇能道徳以相求可去則去旣不較於升沈當褒而褒亦豈問其出處爰有方來之綸綍及乎告老之軒裳自古無多如今寡二某官唐元凱之器度漢韋平之勲庸早步黃扉誠欲扶於民命晚投緑野正不系於身謀蓋陽和已播則有收斂之時而雷雨旣行則有蟄藏之日天運猶爾公心可知方將蟬蛻囂塵鴻防寥邈自適於逍遙之境永遊乎安利之淵柰盛名愈抑而愈髙故聖主彌疏而彌睠惟朝綱肅靜則思更化之人惟邊報安寧則念和戎之客𨿽其旣去尙擬重來亦何愛於褒恩不少伸於別緒願以九重之此意與夫六合之具瞻儲養神明調娛气序使日月伴其不老而乾坤與之俱閒或再位於元臺抑亦公之餘事某曩懷附鳯比獲登龍忽異詔之丁寧切倍常情之呼舞但忻寰海見眀良天合之情肯爲鄕閭艸世俗雷同之賀永惟防頌不在多言

賀鄭相除少保醴泉觀使兼侍讀

劉后村

起賢濵海領使祥源圖任舊人拜召公而爲保若稽古道命倚相以讀書麻捲初縉紳相賀歷攷帝王之世猶隆師傅之恩商宗之於甘盤曰臺舊學漢祖之於嚴子云朕故人或遁荒野而見思或釣桐江而彊起所以示後世人主進修之法所以倡學士大夫名節之風久矣寂寥偉哉遇合恭惟某官有尹躬之一徳集孔氏之大成嘉定初潛實賴綺園之力端平總攬首當莘渭之求一變有涑水之風獨立少汲公之黨容身無地知我者天上印而還中書角巾而卽東路曲江感秋扇之諭逺避隼猜魏公喜晝錦之歸冷看蝶閙屬者朝更政化辟作福威區別忠邪顧瞻表著羣公環列類非昔者之親臣一老獨存方且巋然於下國百辟迎安車之至九重慰仄席之思謂莫繁乎一日萬機之勞莫要乎三墳五典之道嘉與鴻碩相親燕閒弼予一人遂冠班於孤棘益者三友時開卷於細旃內家賜聖制而開禦筵太史奏客星之近帝座寵光鮮儷邁史梁兩揆之榮典故具存踵申潞二公之拜某久孤拔擢積困謗傷人或謂之非辜自不知其何罪厚誣石介因以撼於富公巧詆舜欽本欲傾於祁國不敢發塗窮之嘆庶幾有天定之時久疎翹館之起居忽聽大廷之播告僕方養母詎宜起隠於終南公素憐才倘許逃歸於陽翟

賀史丞相父太師魏王追封越王

李梅亭

加冊元勲配祠淸廟考十八侯定位之次惟蕭蓋侑於祭廷應五百年異姓之封於越肇開於封土遂吾相顯親之願彰我皇念舊之恩宗社同休華夷胥懌恭惟先正大丞相文恵師王始終三紀師保萬民湯於伊尹蓋學而臣之克同一徳舜舉臯陶不仁者逺矣允葉重華宜侑食以匹休曽易名之未稱思股肱於甘露想形貌於淩煙一卷之書必立師矧實先朝之舊學七世之廟可觀徳誰逾烈祖之老臣徹彼土疆儐爾籩豆惟冒丕單稱徳峻加茅胙之分玆予大享先王永配椒馨之薦丕昭異數夐掩前聞伏遇少保樞使大丞相國公克享天心善繼人志故國非謂喬木蓋倚世臣成績紀於太常以昭先烈用宏玆賁曰篤不忘某世沐殊恩身逢盛事屬嬰美疢莫陪東閣之賔疇允大邦竊頌西平之子

賀丞相加恩

洪平齋

昕朝渙號揆路加恩立天官冢宰以佐王秩崇舊衮錫土田附庸而爲輔賦衍新畬體貌增隆股肱有喜恭惟丞相國公先生眀昭日月道際天淵其萬物皆備反身而誠則得孟軻之其一夫不獲時予之辜則任伊尹之重敬行以簡柔動也剛昆侖擘而力有餘泰山壓而色不變第知爲國寜復顧家龍蛇驅而放之菹朝廷淸矣鴻雁飛而集於澤天下安之立太極之四維定洊雷之一索主上悉心而委計都人稽首以畱行甫更純吉之儀已驗嘉祥之應臘中瑞雪十分秀麥之連云春半膏霖一望早秧之刺水妙調元於鼎鉉潛制勝於帷籌步陟文階申陪書社漢則夏侯以說禮而召拜唐則李靖以錄功而食封尙論昔人未如今日中國授室萬戶奚足道哉大師維垣三公惟其人爾乾坤攸相社稷之光某鑪韝寒灰甄陶頑鑛聳聴潭府之疏渥預知無爵之酬勲必有宗工續宰相世繋之表第同野老誦慶曆聖徳之詩

賀史丞相眀堂加恩

劉后村

播告大廷褒崇眞宰類於上帝聿稽宗祀之文相維辟公爰侈冢司之渥非止衍戶畬之入蓋益隆巖石之瞻典冊一新縉紳交慶伏惟某官功存社稷運際風雲綽然應變守文之才巍乎經體贊元之學維聖主敬天之意一本至誠自淸朝更化以來四成熈事凡舉行於縟禮皆典領於首臺日者蕆大享之儀防中辛之吉月星明槪乾坤淸夷奠玉而神只顧歆合侑而祖宗昭格法駕寶路肅臨淸廟之豆籩朱芾蔥珩於赫上公之冕服以至禦樓肆眚稱蹕還宮祭澤流行天顏開喜厥有顯相之效恨無可酬之官荒大國之封豈推奄魯紀中書之考其永相唐茂對龍光宻扶祚某屬縻符鑰快覩制麻徹申伯之田欽聆異渥入平津之閣莫綴賀賔賀史丞相轉光祿進封魯國公王格齋

孚號大廷疏榮顯渥刺經作制勒成顥噩之書胙土苴茅奄有防之境仍稽故典峻陟文階金章式煥於民瞻采地增陪於邑入命冊一下懽聲四馳某官道冒古初功存社稷洪鈞轉一气乾坤日就於淸夷庶績撫五辰星宿亦爲之明潤自贊解之化益隆調鼎之勲年谷順成和气旁行於農畆逺人咸慕夕烽不到於邊城坐令薄海內外之人如在先朝全盛之世爰輟秉鈞之暇定爲畫一之規合古便今可通行於萬世舉綱提要以明示於黎元爰涓選於良辰庸徹聞於黼扆肆覃茂賞載答顯庸登進厥民在王庭俾聞播告永弼乃後於彛憲勿替欽承嗣膺維師尙父之尊有光先正保衡之烈某心馳恩地迹滯侯藩靈丹就而雞犬俱仙敢萌榮望大廈成而燕雀交賀空激抃悰頌詠彌勤科條莫旣賀鄭右相兼樞使進光祿

李梅亭

登庸舊學揆序元臺能自得師謹厥終而惟始爰立作相置諸右以輔臺兼總鈞樞屹隆柱石恭惟某官兩儀間气四海眞儒澹乎如列仙之臒傑然爲萬夫之特虀鹽太學四賦接古詩之流芹藻泮宮三峽避詞源之水領袖貫九經之庫範模徧雙字之宮虎觀螭坳司存雨露麟臺鼇禁皷舞風雷杞人憂天馭方危於六馬虞淵取日功卓冠於五龍學焉而後臣之政不足與間也況苞苴賄賂獨不入沂公之門且鼎鼐樓臺抑未聞寇相之第眾浩然其歸重公持此以安歸天下無如召公久當相成王之左生民未有夫子今乃得伊尹之時然萬世永賴乃可謂功使匹夫不獲焉能無恥予惟克邁乃訓千載一時天之降任是人百年幾見萬國魚頭正有闗於己任十年鳳沼亦何足爲公榮見伊呂而失蕭曹則知管晏之卑矣躋英衛而遜王魏此豈房杜之細耶願荷棟桴力光竹帛某一寒戍雪十暑飲冰昔周旋康成之間夙親氊坐且班次巨君之下實認履聲今聞宣黃麻之六經適尙盤靑泥之九折緇衣三章知不遺於寸善洪鈞一气亦何間於八荒子獻相國書乎往愬底虞於逢怒君遣使臣禮也終更願聽其亟還

賀右丞相還朝

劉后村

入覲宸旒進居鼎席舉咎繇於右甫平猾夏之憂歸周公於東遂究經邦之業縉紳相慶竹帛有光恭惟某官負命世之大才建丕天之偉績八陵一抔土之憤至此少伸九世不戴天之讐曠然一洗及新鄰之崛起殆舉國之莫當眾方顧影以偸生公獨奮身而敵愾執訊獲俘於百戰暴衣露蓋者九年建纛親行淮浦收十全之勝帆直上漢江無一防之渾𨿽大臣之誼曽靡告勞然明主之眷有不容釋宻勿延英之對煇煌文徳之麻昔髙孝兩朝方修攘之並舉若呂張二相皆出入之疊更法此成規付之魁柄方將迓續景命挽回危機收泮渙已離之人材作懦衰不武之士气蔡方旣定式遄裴令之歸江左何憂尙有夷吾之在某繆叨刺部隃聴告廷矧甞蒙華衮一字之褒豈能無濃墨大書之喜海涵春育聳聞東閣之開地老天荒自笑南轅之左

賀端平相正元臺

鄭雪巖

歷開休運位正元臺外廷宣麻傾耳動色以相賀薄海聞命舉手加額以交懽矧辱眷知若爲欣躍竊以建隆肇立家法中令擢自文臣累聖守是道相諸儒謂大綱甚正稽前朝秉軸以至於今日而當代全功可數者幾人凡銘鼎彛而被弦歌視昔猷而無媿必噓海岱而出雲雨恥匹夫之不霑旣非淺中狹量所能又豈不學無術可致是宜商宗之良弼必命甘盤之舊臣恭惟某官先生肅括而深髙明而博厚玉立聳而山斗傾仰崖略峻而軒裳具瞻退然不爭不矜之風功能孰較進有嘉謀嘉猷之告啟沃良多久煩共掌於政機爰命晉登於魁輔否則能替人皆知補衮之忠和而不同上獨味調羮之手身千一難逢之會志五三至治之隆號令甫新精采立異吾道方泰善類同升謂黷貨無厭申三風十愆之戒念挾書已甚開四門百揆之公八柄詔王如雷震驚萬類含春聞風興起然新一時之觀聴易而回積年之玩弛難必白去副封乃地節攬權之正更預防中出循慶曆更化之規獻納論思各盡言激駁彈擊母使迹避以此成久大之業足以致安彊之威何憂乎狐防之弄兵何懼乎鯨鯢之肆毒本立如是誰能禦之正當力行好事之時厲精昔日重憫澤壅下流之久永命祈天允屬宗工式孚僉徯欲放美陳而規寓不知位卑而言髙將望端平上相之紀功淩煙無及庶幾中興百年之養士環璧有光某學校舊生門墻下士梅闗分校已幸璧全油幕贊籌誤防羅致方思寇弭奚暇已謀塵埃險阻以備嘗俎豆戰陳之兼問苦無勞績累叨公車之露章諒入鈞陶曽玷中書之記籍聆金甌之名煥望黃閣以神馳久不通書敢冀元城異除之寵尙能濃墨重賡䢐徠聖徳之詩𨿽匏繋以莫前喜廈成而有托

賀杜丞相

鄭雪巖

天下安注意相宸斷惟明人主職在用賢寰宇推服唐任如晦宋得祁公允若合符其應如響恭惟某官气養剛大學主敬誠由室暗屋漏爲工夫跬步不錯以道逺器重爲己任力量可知道義重利祿不足言名節髙責望亦甚至敬觀出處端繋重輕實虛寶鼎之調爰驗金甌之契左右可國人可然後用之筮從卿士從謂大同也取諸輿議簡在上心勢如奕棋正在初著事類築室可無成規自紹定端平之更張迄嘉熈淳祐之經理方其攺而調瑟甚欲圖安何異操舟而遇風莫知底止今積獘愈難於前日而叢委盡萃於我公此姬公吐哺以求賢而武侯開心以廣助惟公則有萬能一惟信則無往不孚向有言而道不行括囊而去今正己而物自格絜矩則同善始非難有本如是庶幾讀書而爲相不負我祖之貽謀某梓裏諸生桃蹊舊物愛之深者情甚切祈之至者言不腴幸備驅馳敢私坱圠無語賡䢐徠之頌立誠獻富公之書臺山增八千丈髙與有榮耀中書歷二十四考親見興隆無任勤拳於昭景鑠

賀遊丞相

鄭雪巖

恭審渙發大號震竦羣瞻當饋而思蕭何久虛右席和羮而命說簡自上心式昭選用之公已卜淸明之象恭惟某官明通而公溥直大而剛方气凜岷峨克振家聲之忠孝源尋濓洛相道脈之精微方盤旋兩地之崇有運動三極之妙自任以重正期致君如阿衡浩然而歸無復爲王畱孟子逮作福作威之惟辟必立政立事之得人孰不期大老之來謂卽慰蒼生之望尙遲一嵗乃正三臺天將開平治之機上自發英明之斷羣疑頓釋百志惟熈以今艱難多事之餘有此閒暇片時之幸如操舟中流同心以濟如推車峻阪協力以登罔俾前修獨専盛美邊事屬右相人材屬左相未容張趙之彊分典故問東防文學問西防當合韓歐而爲一旣勲庸之已定何事業之不成某久忝乘軺玆逢當軸上未央之壽爰方啟行聴文徳之麻云胡不喜有懷銜袖敢尾賀

賀鄭丞相

洪平齋

廷渙號宅揆奮庸天開聖人揭大明於積陰之後帝賚良弼興霖雨於久旱之餘九鼎尊彊萬殊闓懌切以慶曆之進杜正獻盡革獘端元祐之相司馬公力回正論凡其變則通通則久本乎定而靜靜而安聖上始親於萬機朝家大整於百度追還盛觀允屬眞儒恭惟某官秉粹而履方造博而守約黃裳文在中也道往聖之宗緇衣獘又爲兮身繋眾賢之脈蚤勸初潛之學蔚爲大任之儲淵源養防羽翼出震六龍禦天而萬物覩依乘最先九鼇負地而四極安扶植更力肆增隆於上眷亟入贊於中樞宻勿引雍容補衮避權逺勢初無富貴之心合意運籌自契明良之會覆金甌其久矣登玉鉉焉遲之播一朝希濶之麻開幾年壅塞之路昔妖星示變除舊之兆已萌今瑞雪應期作新之慶斯卜兩全文武之憲獨斡中和之機惟國事總總乎方殷而民食喁喁然更切決否泰之消長在乾坤之轉旋平輕重於一舟丕展濟川之略寄安危於八柱迄成支廈之功以福華夷以壽社稷某霜途易蹶冰谷難春夙蒙鑑賞之殊快覩延登之盛調元有道坐培上甲子之休播物無垠早吐雌丙申之气

賀範左相

劉后村

斷自宸衷付之魁柄惟辟作威作福方親攬於大權有臣同徳同心爰超居於端揆識者相慶翕然同詞於惟華宗厥有名宰忠宣當元祐之世不主一偏覺民在建炎之初有功再造惜也經綸之日淺甚哉遇合之際難孰如我公自結明主十載雷聲之淵黙一朝地辟而天開國其庶幾政將焉往恭惟某官稟元化之精粹蹈聖人之中庸貴處廟堂臞如山澤其秉心誠實故君子咸附其蓄徳深厚故小人不疑屬者諸公欲手版下新亭之拜時惟元老獨舉扇障武昌之塵然後太阿之柄還然後九鼎之勢重十全無遺慮矣一變猶反手然斯謀斯猷惟君陳之告我朕夢朕卜以汝說而賚予必能容折檻之人必不罪舉幡之士必開宻网必革副封必斥絕羊張湯必追還陽城陸贄魯安得削隠然儒無敵之功吳未可圖良以彼有人之故綿基圖於箕翼紀勛績於旂常某流落十年侵尋六袠福建子是惡旣不可以逃鄕江西社盛行又無從而入已分爲農而沒世忽逢知己之秉鈞敢云茅拔而彚徵不覺籟鳴而機動希文得政豈無守道之獻詩司馬當朝不待器之之通問

賀杜右相

劉后村

渙發制麻晉登揆席朕夢朕卜聿開帝賚之祥汝翼汝爲其代天工之曠宗祧增重亷陛益尊在昔昭陵有臣祁國內則寢斜封之請謁外則爲淸議之主盟學館頌歌與希文而對秉宮闈嚴憚雲杜某之郤還流千萬世號爲端人寂寥二百年誰可繼者偉矣元臺之拜凜然大節之同恭惟某官稟河嶽之英有莘渭之望充塞天地不屈孟氏之至剛臨履淵冰孰知曽子之大勇嘗叱義府於仗下亦責平津於上前自公辭髙位而潔身舉世順下風而俯首秦無客子居然擅國事於闗中晉有偉人何至移朝權於姑熟屬宸扆收太阿之柄而昕朝虛巖石之瞻輟玉食而深思覆金甌而未決昭告昊天上帝厥有休符謀及卿士庶民咸無異論付以機衡之重趣其衮繡之歸夫旣爲書類所宗又將受公議之責必也法先賢如秤之諭念前輩平舟之言起巖穴遺材退刀筆小吏弛筦以紓民力寛尺度以取士心澶淵采石之戰功指期可俟梁谿紫巖之相業視昔有光某去國十年脫身萬里蓋嘗使粵煩六丈之一勾不幸產閩遭半山之三字敢意平生知已一旦奮庸豈云附翼以攀鱗庶可眉而吐气作夢得問鈞之賦文筆久衰誦如晦猶天之言暮齡有托

賀陳右相

陸笠澤

廷颺大號位冠羣公識者咨嗟益信道行之有命聞而興起共知天定之勝人某嘗因故老之言竊考昭陵之治乾坤大度固兼容而罔間日月之照實無隠而弗臨小人𨿽有幸進而善類常多詖論亦或抵而公議終勝故士屢折而復振謗旣久而自消諤諤昌言天下誦道輔仲淹之直昭昭成績史臣書韓琦富弼之賢固嘗端拜於遺風豈意親逢於盛旦恭惟某官名蓋當代材髙古人瑰偉之器足以遺大而投艱精微之學足以任重而道逺方孤論折羣邪之鋭蓋一身爲眾正之宗徇國忘家惟天知我論去艸者絕其本宜無失於事機及驅龍而放之菹果不動於聲色卓矣回天之力孰曰拔山之難積此茂勲降時大任豈獨明公視嘉祐之良弼初無間然亦惟聖主享仁祖之治功殆其自此某孤逺一介違離累年登李膺之舟恍如昨夢遊公孫之閤尙覬玆時

代賀史丞相

陳篔牕

妙揀元勲進持魁柄𨿽黃麻同日猶分左輔右弼之名然靑簡幾年及見前作後述之盛洋溢天人之喜婘連家國之榮竊以何世無才落落罕調羮之手自古有相滔滔多覆餗之人豈獨道乖端由器小乃若以三寸舌定國中之是否以七尺身任海內之安危當其論思獻納之時已足震耀假以輔相彌縫之日自應恢餘眾忻汗竹之新猶恨登槐之晚某官髙明而莊重肅括而洪深定大事於胸中九牛莫撼挺成謀於物表羣蟄未知早儀紫禁之班聨入預靑宮之謀畫宻毗威斷立去凶邪掃四天之氛翳而擎出太陽卷百川之狂瀾而斂還大海蓋祿產旣殞共知爲綘侯之功而禹山旣除宜首用弱翁之相人方矜艷我乃韜藏迨翺翔乎四輔之聨始奮乎百揆之命深惟今日固異往年牛放野而馬歸山兵革已寢鳥逐風而魚衍壑英豪方興獨於眾人可喜之中而有君子深憂之處難保者和議易玩者邊防積儲已竭則當明裕國之方流離方殷豈可無足民之術凡此數事賴公三思必不激以不隨乃可久而可大況昔日師垣之底蘊望此時宰路之發明天下歸心吾君拱手某身縻下壘命寄中臺聞大雅之得時知太平之有日洪鈞之轉一气本正大以無私廣廈之芘萬間願恢洪於樂造

賀陳右相

楊誠齋

登庸正人使宅次輔非難得宰相之位進賢則其國安不必問太平之期用公則其效敏天有所待世或未知恭惟某官續洙泗以後之淵源追唐虞未逺之人物動容貌以肅天下皆已趨風舉夷夏而置胸中了如觀火召來兩地亦旣三年所挾愈大而合愈難求去者堅而畱者眾深觀其守道之如許不付之大事而其誰用之小遲是以國人懷不滿之意試之旣效然後明主有必信之心右席久虛君子是荷宜有逺略用宏雋功治道無他止在一正君之妙舉敵人易與終將九頓首於大庭某自知其迂敢速於售抱賈誼積薪之疏空有狂言哦少陵看鏡之詩眞成半老獨恃知已不虛此生北道之秉洪鈞豈謂千齡之遇東閣之來眾彥未應一士之遺

賀趙丞相

孫養晦

誕明綍寵拜元臺國用眞儒自無敵於天下朝更幾相今始協於眾心巖陛尊嚴華夷闓懌某官智周事變道貫精微硬語盤空獨唱出萬人之上貴名揭日橫飛絕四海之間感會風雲披陳藥石上有恢復中原之志公懷燮調元化之才燭萬里之敵情謀無不勝參期月之國論治己小成旣簡在於帝心爰進専於國柄方將修明法度考核人材新兵紀於驕惰自肆之餘皷士气於委靡不振之日國今相司馬矣頓使氊裘之驚吾其爲東周乎會看版圖之復某叨持使節逺企臺躔誦說命之三書敢以爲致君之賀續車攻之一雅又將誦卻敵之勲

賀鄭丞相

王臞軒

庭大號材用眞儒親授編書而爲帝師素孚人望不出都門而登相位復振家聲樞軸尊嚴朝野闓懌言念執事位簽書之日嘗效狂夫獻一得之愚謂今猶五府之協謀有可諉者設或爲一相之居內則何以哉得君如此其専報國盍思所稱自顧瞽言之太訐曲蒙淵量之優容及夫冰山見日以消融斗柄當天而炳煥猶以淺末而料深之見正恐濡忍而無夬決之謀乃紓徐容與以俟之其光明俊偉者多矣此而不賀厥又何需向也望之以直而去朝廷汲黯以戇而離禁闕今起忠良於散地聘耆舊於遐陬向也元載以苞苴之富而肥家林甫以溪壑之欲而典選今斥貪夫而弗齒洗舊染以維新向也挾權貴以劾倫魁何止文昌之覓舉因駔儈以營薦剡殆類鴻都之鬻官今痛懲已往之姦申飭方來之禁如醫王之治廢疾半劑而蘇如國手之捄危枰一著卽活恭惟某官道包萬類忠貫三精方其遊太學表率諸生之時已有坐廟堂進退百官之望甘盤舊學何心霖雨之期南陽故人親際風雲之會由方寸恬淡一介弗取故定力堅凝萬變莫揺有洗日之功而上不疑有回天之論而世不駭大耐官職門庭賀客之寂如貴極人臣山澤臞儒之自若凡端平大政之施設有慶曆諸老之典刑朝絕壬人蠻夷率服邊無債帥淮蔡底平時賢方動色以相誇不肖尙私憂而過計蓋善始固可喜而謹終爲尢艱元祐甫九年事體轉而爲紹聖嘉定未數載識者慮其如宣和伏惟深思君子小人消長之機宻察中國外夷興衰之會必隄防宻則邪慝不能害正必根本壯則精神自可折衝惟幾惟康其難其謹緝績美意常如正觀初治之年恢拓舊疆斯濟建武中天之業某猥以拙直最辱知憐身縻選調以固窮書比眾人而獨後向來狷介不屑依偃月之堂老去頌歌或可入齊天之石

賀湯右相

周平園

鵷序班庭聳聞大號鳳池宅揆首屬眞儒萬邦新巖石之瞻九廟壯覆盂之勢王民皥皥喜色欣欣竊以君莫大於知人國尢難於置相惟髙宗之得說若尹躬之曁湯非天私我有商佑於一徳夢帝賚予良弼正於四方豈惟占卿士之從亦復契神祗之望自時厥後振古如玆逮皇家開不拔之基將二百載凡公府錯非常之輔餘八十人觀祖宗功徳之隆知輔弼贊襄之盛方上聖勵精於今日實羣公葉力之昌期適虛右拂之辧章有待淸朝之英傑眷注久矣延登在斯恭惟某官九徳備躬千齡應運淵渟嶽峙凜漢相之威儀玉式金相妙臯謨之述作粵濯纓而入仕卽結綬以登畿常近城南尺五之天不離玉階方寸之地備宻訪於北門之邃總神幾於西府之嚴言仁義於前第見欽王之孟子順謀猷於外誰知告後之君陳及聞顓面以正朝始信同心而合意昔漢旣尊於康鼎至唐亦重於鄭覃皆以儒宗結夫帝眷進擢遂居於臺路委蛇靡出於修門偉治世之登庸掩前聞而增賁而況沙隄甫築玉燭遽調正炎威稍兆於常暘俄膏澤有開於丰嵗天瑞示汝霖之作宮童訛徳雨之呼方且致主華勛躋時仁壽如太公宜生見而知者豈管仲晏子可復許哉與國咸休固億萬斯年之允賴錫公純嘏何二十四考之足云某椎鈍亡堪塗窮已甚次逺需於泮水貧屢貸於監河幸大鈞方播於無垠肆小子或容於有造借之春色倘參桃李之濃陰報以嵗寒敢廢松筠之勁節

賀陳左相

楊誠齋

陞自揆路宅乃首臺惟上相之顓面正朝虛焉已久非天下之鉅人長徳膺此者誰厥聲旣覃所曁咸聳某官喜怒不形於色安危自任於身如太山喬嶽之靖深無爲而人自仰若和風慶雲之气象不肅而物已孚登庸有期經濟方懋觀其恢張萬化之意固非鹵莽一切之圖民亦有言得無委付之未盡上旣歷試是用尊信而愈隆告於大廷陟以左席𨿽廟堂之維舊而風采之一新魁柄不分豈復有牽而莫可同列旣葉猶曰無助而何爲正君在初拔士宜博民之貧者無富國將之勝者無敗軍朝廷治而四海從華夏彊而百蠻服古未有攺言之似迂置乾坤一擲之中世豈不爲之快然帝王萬全之舉公必有處於斯某頃以狂言最防殊遇乃至延譽於西府相與薦進於嚴宸事有作難退而靖竢今兩賢合處而並相此其時哉當大鈞所播而不春信乎命矣

賀畱右相

王格齋

大廷渙號亞輔疏榮士勱相我國家豈輕其選王寘諸其左右今得其人綸言一頒國勢益壯某官道隆而徳備才鉅而能全解牛十九年而殊不更刀澑雨四十圍而曽無攺節不爲俗學再還慶曆嘉祐之風自結主知早侍上淸虛皇之側舍人樣光生於鵷鷺尙書履徑上於星辰入殫論思獻納之忠出課慈恵循良之最隨其所到休有可書朱簾捲雨畫棟飛雲盡領洪都之勝連峯去天枯松倚壁不辭蜀道之難召諸天梯石棧之間參乃鈞府樞庭之貳載調元化益峻巖瞻蓋方其左朱轓之時已系蒼生之望迨此右臯陶之選皆嘆白麻之遲風雷之號一天人之心交喜不動聲色固己見嵗時無易百谷用成益究設施要當使鐘簴不移廟貌如故某寸長何有一障是乘嘉與闔境之人同囿洪鈞之化使民安田裏其孰非吾君吾相之恩𨿽政拙催科殆必免大譴大訶之域

賀李丞相

汪龍溪

躬被防書進居丞弼精忠貫日正二儀傾側之中凜气橫秋揮萬騎笑談之頃國須賢立天爲時生恭惟某官厚徳鎭浮英材經逺得文武弛張之樞要獨運胸中明古今治亂之淵源不専紙上爰自踐之始每勤獻納之忠老成尙有於典刑天下想聞其風采昨屬殊鄰之擾上貽當寧之憂夕烽旣徹於甘泉淸蹕將遊於汾水惟公夙夜與國存亡挺身六品之卑抗議九重之邃畱家誓死鑱血書詞銷大變於胚胎轉危機於呼吸洎干戈之息戰援桴鼓以登陴義動三軍人皆奮死气吞異國敵輒請盟身𨿽九隕而一生國則崇朝而再造旣名髙而眾媢乃防就而身危士訟公寃亟舉幡而集闕下帝從民望令免冑以見國人薦經艱危益見奇偉方主上淸明於今日實邦家希濶之昌期欲眾賢同建於事功非雅望孰爲於師表將萬世維持之是賴何一時康濟之足言某久托在閒欣聞盛事𨿽無緣於旅進旅退陪賔客之後塵豈不能大書特書續山林之野史

賀錢右相

黃雲溪

妙簡前旒升躋上衮得君行政已更萬化之原顓面正朝兼總五兵之本裔夷欣抃宗祏尊安恭惟某官明允篤誠直方剛大自任以重鎭如負海之六鼇獨立不移屹若擎天之一柱頃東府同寅之日適北邊兆釁之秋人無異辭咸曰擊之爲便公獨長慮誦言明其不然使忠誠果信於一時則嘉靖豈待於玆嵗再還丞弼獨運神謨拔去元凶曽靡動於聲色收召故老與共起於事功然後立國本以安人心修戎好以息兵禍伊小試之旣效則大用其可知果擢元臺用昭偉績仍兼榮於帷幄益增重於廟堂載觀出綸之辰彌空其雪迨質扶杖之老歡聲如雷則知天人之黙符其必國家之浸盛不惟虛左以有待正恐無官之可酬某得諸所聞喜而欲舞未容斂板卽趨光範之門第切懷鉛願繼䢐徠之頌

賀鄭丞相

眞西山

禦紫宸朝登黃閣老人主師宜爲宰相用尊道之功政事本實在中書允賴佐王之學四門肅穆八表靖夷蓋聞國之將興皆好臣其受教時則有伊尹成湯所以格皇天吾不如子房髙祖所以成帝業惟今爰立眂昔匹休恭惟某官河嶽英姿泗沂正方事初九潛龍之始已兆半千遇合之期六鼇負圓嶠之山屹驚濤而不動五龍夾虞淵之日升層漢以大明偉運量宇宙之材參謀謨廊廟之寄宻勿盡言而幾弗露從容應變而道不窮當雷霆久蟄之餘有天地重開之象坐黼扆而親聴斷如古哲王用金甌而覆姓名維予舊學夜刻博山之印朝宣文徳之麻信宿未逾規模立變進賢去佞儼如慶曆之頌詩剔蠧濯污快哉元祐之條貫和气回而天爲飛雪貪風息而人樂飲冰閭閻知蘇醒之期朝野起升平之望致君於堯舜之上鄭公固所優爲行政若管晏之卑孟子豈其或比盡抒碩畫丕慰巖瞻某濫竊州符久陶化冶方登崇於百揆首超擢於十連但訴公道之伸敢矜私己之遇𨿽莫陪東閣奇士少禆康濟之謀當敬率南方諸侯恪奉作新之詔

賀遊丞相

劉后村

播告辧朝延登眞宰人主之職論相上方注倚於儒宗大人爲能格君公素講明於心學明良胥會今昔罕逢歷觀莘渭王佐以來因嘆漢唐相業之陋談經而阿世崇挾術以捄時彼哉雜霸之淺圖無上自售責以敬王之大節非乃所知是必道術得聖經賢之精微謀謨與伊訓說命相表裏素負海內蒼黔之望始膺陛下夢卜之求恭惟某官鐘間气於岷峨沂大原於闗洛窮理盡性至命有作聖之功夫責難陳善閉邪積回天之力量每獨立當雷霆之怒亦苦口進藥石之言其告於旃廈也先大本大經其著於廊廟也皆仁心仁聞久矣有登庸之意決於辭宥宻之時裕陵敬光謂它人𨿽推弗去仁祖用弼以近習莫知其名於廷而宣麻立乎朝者舉笏蓋先諸老而予環者上之眷後羣公而當軸者公之謙玆天命人心去畱之本源亦君徳世道轉移之機栝本气實則客去初著誤則末勢分艱哉列聖之經營重矣一身之負荷在典午末復存賴王謝之兩賢洎建炎初再造亦趙張之二老以今準昔異世同符固將享武公之年何止書汾陽之考某頃田間之負耒期閣下之秉鈞不圖殘年眞有今日非謂托身於元化庶幾拭目於太平章句才衰無復䢐徠之歌頌防甘情切但思陽翟之逃歸

賀鄭丞相

魏鶴山

出命九重登庸二府崇甘盤之舊學著調鼎之新功方玆地節親政之年赫然天章責治之意丕平所感端命維休竊觀易道之防無如時義之大玩理於會通之分沈幾於變化之神方處時之未然寧藏器以有待故幹在下則潛龍勿用屯其膏則乘馬班如或需於沙或需於泥或賁其須或賁其趾或且安於坎坎或退守於謙謙脫事會之方來豈幾微之可失故坤之三以時而發復之四惟道是從解旣得中著有往夙吉之戒益𨿽居下實利用大作之時井而汔至有羸瓶之凶豫而勿疑爲盍簮之得嘗原天地之運化以驗古今之屈伸何示人之昭昭而聴我之藐藐蓋狃於前失者闇大體而安於小成者乏逺圖敢因師友之舊聞仰贊朝廷之先務竊惟仁哲親政之始實踵章宣稱制之餘皆靜觀者十年而奮發於一日然而或以更張爲一代之興辟或以踵誤生百年之厲階乃知聽斷之初實系安危之判矧一二日萬幾之遝至乃四十年大柄之倒持士習於放利皇卹其他俗忲於積威不知有上典章浸泯亷恥蔑聞不及今解弦而速更將自後噬臍而無及擬效涓塵之報敢修固陋之辭且三省有造令出令之殊自王蔡擅朝以後重在都司而三省之屬不能制其可否二府有同班合班之異自秦韓専國以來惡人異已而二府之事未嘗更相是非尙書特奉命之司胡爲有先勾之筆都堂爲聚議之所何者開略入之端臺諫耳目之官但見書名於紙尾給捨喉舌之寄未聞駁正於詞頭於是有韓盧俱斃之嘲有時被伍伯之謗又其甚者請終言之翰苑受命於禁中掖垣代言於閣下今或先數旬而呈槁斷旡楊大年因三讓而求歸或後累月而艸詞亦非劉原父以九制而被遇凡曰論思之彥例防獻納之譏目善類爲好名指直言爲歸過於是禁廷宣召經幄畱身二史直前百官輪對帥守監司之陛奏臣民庶士之匭封例曰具文習成結舌火旣燃而彊寢疾已劇而忌醫彼躬處休莫肯念亂河北列二十四郡獨無忠臣雲南喪數十萬師反以捷告奚暇爲事君安社稷之慮大抵皆全軀保妻子之臣幸積曀之劃劙值大明之臨照剝之無咎一陽久處於五陰之間剛長乃窮一陰宜決於五陽之末於皇盛舉久屬通儒恭惟某官精誠足以慮微訏謨足以經逺有嘉謀而告於內尙周臣良顯之風持眾美以效之君得唐相彌縫之用𨿽光塵之外合而冰蘗之獨持自建學於中興旣閱年之九十豈無大科異等由此而致通顯亦有文人才士隨世以就功名然而章章乎正大之名卓卓乎亷隅之行揆之親見夐若前聞是膺一徳之求絕出羣臣之右當軸處中曽幾何日拔姦扶善已若而人子儀徹樂黎幹減騶莫匪精忠之觀感承宗削地韓討賊咸欽處分之得宜某尙陳狂瞽之言仰贊盛明之政公卿幸得遭遇不勝王陽長策之憂經制有所持循切陳賈傅太息之請以是知我罪我惟公進之退之

賀鄭丞相

劉后村

制麻播告揆席登崇太曰三公特寵初潛之舊人主論一相盡收旁落之權政出廟堂慶流宗祏嘗慨君臣之際莫難心徳之同或親事法宮莫望其末光或低視殿霤不答於一語風雲之會不契巖石之瞻浸輕所以季然問仲由冉求謂具臣矣必若孟子論伊尹管仲先受學焉恭惟某官手挾龍飛力扶鼇斷初元一變粹然用洓水之規模嵗晚重來見者異潞公之年貌上欲托國者屢矣公輙乞身而避之徜徉孤山夢寐一壑屬甘泉之烽踵至而延英之議背馳臨朝不怡當饋太息徳望隆重能折遼夏之驕心事和平孰云洛蜀之黨艱矣政事堂之任屹然靈光殿之存謝傅未起之謂何甘盤欲遁而不可必有以易置壊局斡回危機扶天下之紀綱文章系中國之衣冠禮樂問朝問左右咸無異言惟天惟祖宗克享一徳方將開紫蓋之運然後從赤松之遊某進觸悔尢退安義命每佩臨別承君之訓不通平生元城之書然猶聴避新麾超加美職托孤危於大化勉忠孝於暮年昔誦狼跋之詩常思歸於公旦今被羊裘而釣安敢累於君房

賀董丞相

劉后村

播告辧朝登崇眞宰敬王惟我非道不陳於前夢帝賚予爰立而致諸右福流宗祏喜溢堪輿嘗合炎紹諸老而觀莫如趙張二公之懿良由沿闗洛而遡洙泗續先儒絕學之傳故能膺戎狄而懲荊舒開有宋中天之業萬古有光於史冊百年復見於矩堂恭惟某官蘊兩朝開濟之心兼四代禮樂之事冑出於江都相素漸三策之敷陳生後於武夷翁實受四書之付托所謂識其大者詎肯斵而小之臨邊號文武威風之臣在廷爲魁礨骨骾之老與二豸俱去竈婢亦驚及一馬重來都人太息遂升廊廟歷秉鈞樞敵無佛貍飲江之謀國有猛虎在山之勢屬者攺調膠柱宻覆金甌孰克享天心孰能熈帝載孰尊王賤霸發明春秋一統之言孰修身齊家踐履大學九經之序或朶頥以防丹鼎上注意而出白麻垂紳之流舉笏以賀必開泰道以聚人才之渙散必建皇極以平國論之黨偏必正朝廷以及百官必合宮府而爲一體昔思軻生末造不爲時君所知房魏開太平莫奉明主之問仰惟今天子之聖輔以大宗師之賢如公遭逢亙古稀濶某五窮不去百毀所歸上書而雪孝章昔有北海納官而贖李白今無汾陽聞英衮之顓朝與老農而擊壌乞黥刖以成後史事有不然刻金石而頌中興老猶堪勉所爲欣抃莫罄揄

賀丞相起復

洪平齋

恭審孚號庭移忠體國奮庸而熈帝載獨嚴鼎鉉之司不戰而屈人兵更妙斗樞之運兩宮倚重萬宇均懽竊以同天下之憂者不當先一己之憂達聖人之節者烏可徇匹夫之節故論相尢難於應變而顯親莫大於名髙廟之圖任舊人𨿽奪情而不憚阜陵之簡求元輔亦變禮之是行闗兩朝胥會之期垂百世無窮之譽越在今日有光前人恭惟某官節勁而气和材全而徳備是父之有是子不特大韋平之世家吾相之與吾君可謂得伊呂之王佐任重九鼇之負地功髙一柱之擎天盡掃妖氛力扶元气退小人而進君子迄成去四凶之功弱私室而彊公家蓋有墮三都之意俾外蕃之奪气知中國之有人用能成召陵之盟於以息甘泉之警九廟壯覆盂之勢萬方聳巖石之瞻股肱良哉納君徳於無過之地羽翼成矣貽孫謀於有道之長方注意於鹽梅遽悲於風木孝思𨿽切睿簡尢深當饋而嘆無蕭曹天子久爲之虛佇奉書而召致園綺儲君日望其遄歸三命俯於謙謙終吉之餘四輩趣於遲遲吾行之頃欲彊謝公之起更圖申伯之居爰入覲於天光庸進専於魁柄嘉謀讜論周旋父子一堂之間文徳武功維持帝王萬世之業腹心惟舊體貌加新遹圖康濟之勲丕展經綸之學調玉燭之四气已觀大旱之作霖陳泰階之六符便驗上臺之齊色某影沈非地夢斷鈞天委心下吏之塵埃傾耳上公之典策知太平之可冀識吾道之將行厚徳元勲復覩淳熈之相業濃墨大字願賡慶曆之歌詩忻頌惟深仰摩罔究

賀史丞相起復

林克齋

渙發制綸寵還宰枋攺而圖善治夙資輔弼之良虛席以俟來歸益副倚毘之助天人闓懌朝野尊依竊謂有萬之幾職先論相在三之義孝可移忠故大臣以體國爲心自前代有奪情之典載稽往哲莫著本朝若開國之元勲與中興之名輔屬當多故適阻私艱類皆遭變以從權遂克建功而造業自更新於萬化實倚重於一賢𨿽云底效於小康固有欲爲而未究惟武丁得傅說命朝夕啟乃心使太祖無元齡如左右失其手宜膺圖任盡越拘攣恭惟某官天稟精忠家粹學遭時遇主周旋筆槖之聮徇國忘軀厲旂常之績振皇綱於弛墮奠神器於阽危內則翼元良以正萬邦外則續懽盟而成五利肆由兩地亟踐中臺方寄任於濟川俄茹情於陟屺深切凝旒之眷式遄賜第之歸備咨訪於燕閒意猶未廣正儀刑於衮職民具爾瞻使名均總於鴻樞師表推髙於鶴禁事崇業鉅任重責専方將乘盛際於風雲勵有爲之日月抑羣枉而開眾正建大政以興太平兼曽閔之所無顯名永世揜韋平之未至繼踵維垣某迹𨿽逖於崇墉心焉依於大造劃聆大號倍激私衷播物無私倘備賦形之數奉羮有感更希錫類之仁

賀史丞相起復

李梅亭

起躋上衮並領元樞家事𨿽勤詎可辭於王事國容旣肅爰兼整於軍容宗社奠安華夷震服竊以人臣名世之盛者固宜獨佩於安危天子舉國而聴焉豈容或去於左右如房元齡奪服於貞觀之際若趙韓王復位於建隆之間時則宇縣迄平邦家底定非有干戈搶攘之事與夫疆埸騷動之虞正惟朝廷恃以稽疑社稷因之倚重所謂同徳惟一伊尹乃格於天豈無它人𨿽百曹參何補於漢故一時必圖舊而共政而二公亦移孝以爲忠況若主威𨿽振而體統未明國蠧旣除而姦宄未戢天變洊臻而未弭民力久困而未蘇此豈具臣可以克相自非才若擎天之八柱力如負海之六鼇精誠一心勵翼庶務則何以結異眷於黃屋奪至情於素冠廷有贊書國無異論恭惟某官徳崇而業鉅學博而用周功烈在人豈管晏之可許規模所至及周召而乃畱早繇禁塗獨贊宻議祛邪崇俊決大疑於立談之間偃武修文興長利於旋踵之頃國本安固人心敉寧弼諧未幾經濟方懋甫正臺衡之位俄纒風木之悲中扆深懷竣訖防於大事左貂薦遣爰趣復於宰司厥今爲政之當先大率如前之所述𨿽無伯禽金革之事當資說舟楫之才至若邊備弛於通和邦財空於橫費名爲更化而士夫趨向之莫一實欲防民而州縣奉行之不防此其次焉又有大者必也羣工百執守法度而不變外戚近習保富貴而有終城社無所容其姦廟堂當得行其政孰出身而辦此顧捨公其誰哉此四海所以具瞻正九重所以虛竚任天下之重幸瞻赤舄之來爲帝者之師佇復靑氊之舊要使一門勲業之盛有光千載簡冊之某夙出洪鈞欽聆渙號睠疇昔已蒙於百諾諒伊匪定沐於一陶歌杜陵之詩願永依於廣廈爲魏公之客豈復出於它門

賀史丞相從吉加官

林執善

徙月復常自天渙渥黃麻宣制增品秩於鼎司赤舄造朝新威儀於宰路華夷誦亷陛尊崇切謂大臣佩安危於一身孝移忠而兩盡盛旦會明良於千載家與國以均休方素冠迄制於禮經宜丹扆加榮於命數某官孤忠貫日一徳格天明允篤誠世濟舒敳之美謀謨果斷才兼房杜之長剪羣姦於原燎之餘定眾志於波頽之末還福威於皇極乾淸坤夷正基本於元良星暉海潤光於前列酬以何官亟宅揆以奮熈遄奪情於艱疚入則左饘右粥端思盧堊之中出則搢笏垂紳紆畫廟堂之上來雋髦而濟濟銷姦宄於防防漢塞柝沈周京枕奠丕慰蒸黎之眾迄成淸靜之規駒過隙以如馳甫更吉制魚有水而相得庸侈徽恩登進穹階申陪腴賦隆師模於副貳崇事柄於鈞樞固嘗先天下之憂而憂豈以窮人爵之貴爲貴一二日之幾毋曠共成兢業之功八百年之歷過期永賁休明之運某劃聆成渙倍激懽悰才俊滿前第遡風於東閣陽春無外會報暖於北枝

翰苑新書續集卷一

欽定四庫全書

翰苑新書續集卷二

參政類

賀劉樞宻兼參政

鄭雪巖

伏審三朝播告元老登庸泰之初九拔茅彚徵亨嘉之會蹇之六二匪躬盡節安彊所基兩地增崇普天胥慶斗樞司帝旁之運臺躔主天下之平筮卿士是謂大同作內吉作外吉左右國人皆曰可用在朝和在野和任黃髮斯無愆副蒼生所共仰恭惟某官風稜素望骨鯁赤忠包括諸儒家之文粹然一出於正周旋三諫官之位卓乎莫擬其倫栽者培之善有所資傾者覆之惡無所避中庸至徳鮮能久矣聖賢絕學庶有繼乎昔孟子去齊豈無爲王畱者今周公歸洛自今立政共之況正元朝士之無多宜慶曆相臣之有取是闗國體可驗天心乃賡載歌其應如響丙魏同心輔政夫復何憂殷周中興得人於斯爲盛某繆分邊障喜聴郵久望東家夫子之門惟有南丰瓣香之敬己相司馬敢廢當路知已之書願效王褒以續聖主得賢之頌其爲欣忭罔旣編摩

賀衛參政除端明

洪平齋

通班邃殿詔祿殊庭兩地穹崇聳龍頭之宿望九天淸閟開麟趾之隆名號渙路朝驩臚函夏恭惟某官气夷履粹行峻識周濟天下而起八代之衰莫窮韓子之學正人心以承三聖之作不下孟氏之功頃妖祲之方張肆頽波而俱靡腰多服艾手獨搴蘭便面障西風之塵若將凂已掉頭隨東海之霧似欲終身此志𨿽造物之爲徒吾道實蒼生之司命爲時彊起與國同憂墮三都而卻萊人屏四凶以禦魑魅山嶽可以揺動天日爲之開明益契淵衷晉參機秉輯和戎之福太山鞏國勢之四維定翼子之謀少海衍仙源之重潤力扶皇極期建太平然張琴瑟於不調之餘而投藥石於旣憊之後所傷多矣欲變難哉矧如一秦之復生縦使九舜而莫治寧爲落落烏肯容容蒓鱸送逸興於三髙花木引淸風於獨樂心淸如水名重如山回觀垂手帖耳以相從乃至血指汗顏之不暇見幾我早得計疇多天道有時而好還國是旣久而自定特異淸朝之禮盡還舊弼之恩儒生萬數之有榮獨備玉宸之問作者七人之相對少畱珍館之閒公於枋用以何求人謂衮歸之有漸昔焉洗日今則望霖詔令於蘂珠聳聞學士之拜待漏聲於丹鳳共徯相君之來某夙出鈞陶久旱泉布赤舄幾幾東山嗟姬旦之居緑竹猗猗淇澳望武公之入庭有喜賀廈尢深

賀陳樞宻兼參政

鄭雪巖

恭審元登任治象作新仁人用國日明增重五嶽之本儒者在朝增美弼成萬化之基斷自淵衷歡天下恭惟某官誠明之學文武之資一片盛心對越天地而無愧平生大節突兀山嶽而不移笑傲林泉斂藏雲雨希乎賢聖者問學工夫無止法志於道義者事業富貴不足言天將啟中興之機公難堅勇退之願觀者環堵人喜君實重來責以推車上倚希文獨至未逾旬浹悉有鈞樞召我而豈徒哉今時則易然也以堯舜君民而自任其在玆乎使周程體用之大眀斷可識矣某受知惟舊竊庇方新趨未央殿而奉觴忻聞渙號慶天章閣之給相幸見太平望衮非遙祓牋斯恪

賀李參政

洪平齋

伏以瞻泰階之六符獨重鈞衡之望遡井絡之萬里近依衮繡之光方攬轡以問津爰拜塵而起敬恭惟某官道明如日名震若霆濬濂溪之源直至孔顏師友之際嗣巽巖之學何止遷固父子之間天付之以江漢之靈世仰之如嵩華之鎭蚤發西昆之軔徑參東府之機妙調胹於國論之變遷陰轉移於君心之趨向屏四凶而不用招十獻以方來時人未免貪天之功君子遂有避地之志嗟哉狼跋行矣鴻冥善類旣失其指南防夫可投之有北云無心而出岫固知富貴之爲輕水有時而回淵惟聴是非之自定坐安赤舄盡復靑氊繄否泰之相乘實乾坤之所相獨樂園之自逸難淹君實之畱天章閤之一開卽徯鄭公之用某短於汲綆拙甚算鞭羊腸世路之自憐虫臂生涯之誰托跂宮墻之數仞喜廈屋之萬間掃舍人之門辱肯容於歸倚入翹材之館願終荷於生成

賀李參政

方秋崖

誕制冊參秉政機當聖賢馳騖之時聿思元老覬道徳安彊之效迄底丕平簡在帝心於皇廟論恭惟某官養其气以剛大尊所聞而髙明姚崇應變而宋璟守文兼負經綸之蘊元齡善謀而如晦能斷克成綜核之功自纉武於樞庭茂結知於宸極明良千載仁義一言伊欲天下皆堯舜之民政以胸中有孔周之學會羽檄適憂於丙枕宜鋒車趣駕於庚牌王曰歸哉舊弼爲中朝之望天其或者太平當今日之期遄觀介圭入陪臺衮共徯巨川之濟式隆巖石之瞻泰階同符間兩社以爲公輔神器增重有一徳以享天心傾聴白麻登延黃閤某親逢盛事思見熈辰甲兵之問不至廟堂蓋邊臣之至願忠信之言可行蠻貊惟公相之所爲嘉與涵生悉歸陶冶

賀章參政

陳篔牕

渙發冊書晉陪國論基命於夙夜宥宻之地久資制勝之籌明政於國家閒暇之時今倚同寅之助精神胥契體貌益隆竊以陳泰階之六符名獨崇於槐府拱北極者四輔實參扈於楓宸惟道全徳備足以衡石萬幾惟實大聲宏足以笙鏞羣動人方拱手天亦開顏篤生魁礨之英丕輔升平之治恭惟某官爽邦哲匠間世眞儒挺繁霜大雪之嚴襟懷浩蕩挹霽月光風之勝气節崢嶸垂視冰山矻存砥柱卒以安劉之略助成誅霍之謀化瑟旣更憲綱獨秉旋預黃屋股肱之托進陪紫樞心腹之謀案邊瑣以科條孜孜於防風寒之處討軍實而申儆汲汲於未陰雨之時坐成道徳之安彊端出規模之宏逺肆疇庸於黼扆亟參秉於鈞衡稽武王之四人官不必備視漢庭之諸老多奚以爲便當架明堂之柱以峙不拔之基詎容捲大廈之材而郁未施之澤時幾天與事業云興坐恢三五六經載籍之傳逺邁二十四考中書之懿某嘗於比日獲拜下風甫安縛竹之居忽聆拜麻之命摩娑朽鈍附麗休明天實助其飛騰人盡爲之鼓舞防肝𨿽薄亦追隨坱圠之中鴟尾方崇但悵望雲霄之上

賀周參政

楊誠齋

敷錫明綸丕釐大政會雲龍於千載王素識其精忠排虎豹於九闗人始知其定力和气布濩浮雲豁淸竊以聖賢之遇合相須爲最難而功名之進爲欲速則不達陸贄論諫之久晚乃被於延登元稹私交之多終不逃於罷免與其別驅橫騖以售媚竈之策孰若孤立一意以俟當陽之知進也無朋居之不怍恭惟某官盛名播於九牧孤忠耿於一天玉札丹砂之良可用而續千載之脈天球河圖之瑞不言而爲萬乘之珍兩去國而其節爲最髙三入朝而其進無所挾以止水淸明之鑑而銓敍羣品以補天造化之筆而裁成帝墳勇退益堅眷畱愈篤道大故萬鐘不以嬰其志天定故羣邪無所肆其防泰山巖巖自足帡幪於萬宇中臺兩兩又將膠轕於三辰維今太平之基在我自治之策建道徳之輔則元气實收謇諤之助則眾晛消考覈軍實以察其名存實亡之欺寛阜民力以救夫上溢下漏之失凡經緯之宻勿皆次第而推行鑑謨烈於祖宗坐躋慶曆嘉祐之治書勲名於竹帛將播嵩髙韓奕之詩某喜中興之有期知眞儒之無敵乾坤旣正覺山川宇宙之頓新霖雨來蘇想艸木昆虫之咸喜輙冒攄於狂瞽思有補於髙眀願寛不韙之誅少借曲成之造

賀李參政

危巽齋

伏審顯膺詔綍分縡政機方甲兵之問至廟堂孰爲經濟而股肱之寄在忠力式副登庸勢重朝廷驩均海宇惟天朝之立武必臺輔之有人冦公用而北使興誰是之言司馬相而遼人有生事之戒蓋大阿出匣物莫敢幹而猛虎在山藿爲不采精神聚會風采聳聞故王朝方選於金甌諒敵國已失其筯自非偉望曷稱疇咨恭惟某官學富天人量兼海嶽英標照世冰壺玉衡懸淸秋碩徳居朝天球河圖在東序屬時多故應變無窮人皆言見夷吾夫復何憂帝亦謂倚裴度足以破賊乃宅百揆底定四方濟時之相豈易得哉中興之功可立俟矣惟公懋徳爲國逺謀上安千齡宗社之基下固四海生靈之命況云騰萬竈方日費於千金而天設長江防風寒者數處儲峙正急守備尙單何所取財何所取兵早定澶淵之策何時當誅何時當決亟摧羌部之鋒願推枕戈待旦之心以捄厝火積薪之勢黃閤宻籌於逺略黒頭盡了於俊功使濃墨大字作爲歌詩勒石崖而不朽更金匱石室藏之盟誓等泰礪以長存某側聞秉鈞不知折屐昔望林中而止渴已慰塵心今逢天上之和羮必均鴻施敬共俟命懇欵書辭

賀汪參政

周平園

竣事行營奮庸舊弼徐方不回而歸休父酬期年節制之功衮職有闕而補樊侯贊萬世保衡之業宸心所屬民譽則同恭惟某官恵和忠肅而極之以誠敏達淸明而篤之以學望其風采凜名世之巨材發以詞章驚前人之逸駕惟是規恢之大固宜進用之難天方祐於我家帝親知其國士拔之冊府付以憲臺凡上前獻替之嘉謀皆天下安危之至計適文王有玁狁之難正切焦勞顧李愬帥鄧隨之兵尙虛統督一言辰告千里暑行𨿽逆順不同敵有當亡之理然彊羸相絕我無必勝之資況驅荊襄不教之民中控吳蜀相望之勢眾方烏合敵則鴟張甲戰而乙乃還北攻而東已急指麾諸將激勸羣雄赤幟二千亟回於韓信精兵三萬幾獲於左賢敵兵由是以大奔故地乘時而漸復人惟求舊旣望實之久孚賞不逾時亦勲庸之當報玆惟古誼抑有成橅盜滅甘陵彥博入登於宰席使來西夏仲淹歸贊於樞庭不圖仁祖之前聞乃至紹興而復見某辱知甚厚在冶有初上馬從軍揣己昔慚於不武懷鉛抱槧期公力致於升平

賀鄭僉書除參政兼太子賔客李梅亭

顯用正人進參大政試之宥宻已折衝樽俎之間倚以弼諧必銷患廟堂之上一賢得路四海傾心恭惟某官淸任以和直方而大休山立粹爲廊廟之珍地負海涵凜有社稷之器來從百里甫閱七年徧儀淸切之司彌積均之望果由樞筦遂贊政機作天子之股肱兼儲皇之羽翼惟公懋徳相我受民式新鼎鼐之調益永旂常之載某屬拘郡組莫旅賔綦千萬間之歡顏旣深賀廈三十幅之共轂尢慶得輿

賀喬樞宻除參政兼知院

楊誠齋

晉用眞儒升參大政運籌決勝久注意於安危當軸處中仍兼資於文武用人如此通國驩然恭惟某官廣淵而篤誠髙明而博厚好學本孔顏之學用心乃禹稷之心非仁義不陳於前雨露夙深於獻納有謀猷則順於外風霆不顯其流形翊贊斗樞燮和天縡折衝尊俎鯨鯢服京觀之刑申畫郊圻鱗介慕衣裳之會然南北兩朝不能一統由東西二府分作兩塗今內治外治交急之時乃政柄兵柄合謀之日宜崇夙夜宥宻之任並策旦夕丞弼之功蘇民力之中幹回夷情之內奰建久安之勢而成長治之業杜羣枉之塗而開眾正之門嵗大旱而作霖啟沃良資於傅說天未陰而徹土綢繆允賴於周公邦其永孚於休公有無窮之聞某云邊挽粟雪裏聞麻回思太學之十年嘗侍司成之丈席今三賢方施政於天下必無不獲之夫縦四牡非有功之使臣願鑑懷歸之悃

賀陳參政

方秋崖

正位東府本兵西樞方吾君奮大有爲之資明明獨斷咨我公以不世出之略翼翼同心有偉綸函陟玆衡弼恭惟某官剛大而養以直髙明而克以柔決千里於帷幄之間凜乎人傑玩百蠻於掌股之上張我天聲用簡在於帝心肆參持於國枋具瞻罙聳注意斯皇某恪守宗藩莫趨材館文事有武備遹觀儒者之功聖主得賢臣切聴輿人之頌

賀錢參政除資學赴經筵

危巽齋

伏審絲綸趣召衮繡遄歸任四海之安危正有資於忠力辭上天之富貴乃宻贊於謀謨夷夏聳聞社稷增重恭惟某官溫恭天稟忠孝家正色立朝天球河圖在東序英標照世冰壺玉衡垂淸秋遂贊樞機晉參鈞軸屬在議論紛紜之際正資老成持重之言方萬牛挽而首不回孰明其智及六鼇去而山爲動始識其忠姑暫鎭於北門已速歸於東海公乃丐以閒居之適上亦髙其鶴髮之年畱用其謀不煩以政陞班月殿極平生儒者之榮勸講金華如古昔師臣之重用禆大計以濟中興令五日一至朝堂實外倚潞公之任重欲大遼毋開邊隙恐再勞司馬之居中某自聴賜環不知折屐上旣爲於國賀下亦慶於己知昔處枌楡嘗叨預君侯之勸駕繼司芹藻亦嘗因舍人而掃門應憐久冷之姓名必有噓枯之造化腹心敬布頂踵知歸廣廈萬間已復湖上魚之防丹砂九轉早成鼎邊雞犬之仙

賀兪樞宻兼參政

李梅亭

鼎升兵本晉預政機立武有常將見五原之欵塞用儒無敵更觀三後之葉心膺一時稠疊之榮契千載明良之會恭惟某官材宜王佐智可帝師自其不辭小官之時己負將降大任之器夙夜宥宻甫參帷幄之籌乾坤淸夷益結冕旒之眷旣兼資於文武盍並注於安危爰命宗工式兼亞相上帝將復髙祖徳坐令趙璧之還皇天旣付中國民豈但齊疆之復惟股肱之寄在忠力則道徳之威成安彊邦其永孚於休公有無窮之聞某夙防揃拂竟自沈直柄當權恐不吝曲成之陶冶近畿入幕固未爲逺去於門墻

賀王參政

王格齋

光膺宸渥參秉政機黃屋勌勤豈皇暇世間之庶務紫芝錫命乃登庸天下之正人豈非燕翼子之謀莫先求哲人之舉臣有十亂武惟用此而有餘才如八元堯自相之而何害倘用儒之己盡如釋負以無憂允惟我公能任是責恭惟某官才全而能鉅志大而气剛酹柱獻棟梁之規人爲之懼披腹呈瑯玕之蘊天亮其忠粵從甘泉持槖之時已有傅巖調鼎之望暫勞分閫旋促賜環方班聴履上星辰之聮遽參濟川用舟楫之地進則云驟用猶恨遲然而受隆委於兩朝下丞相之一等𨿽羣賢並命期共賡股肱庶事之歌然輿論所宗乃獨任春秋賢者之責元气曷壯陰沴孰消樽俎笑談何以折遐衝於千里之逺日月獻納必將舉明主於三代之隆在此位而不爲於他人而何望尙惟自任以佐丕平某雅嘗辱知而不敢私賀所願獲見勲烈有如靑史之所書則𨿽墮在江湖至於黃馘以何憾

賀龔參政

楊誠齋

疇咨正人參秉大政𨿽天佑於有宋將開平治之期惟後非乎我公不在弼諧之選罔曰一賢之寡己底萬邦之孚恭惟某官表粹而裏之剛人今而道之古所立卓爾皆詩書未作之傳舉而措之非秦漢已還之業頃在諫省人謂冰霜及臨帥藩民稱父母觀者異視吾惟一初然抗疏宸居排羣小於不用之處而救荒江介活百城於旣死之中𨿽云緒餘獨不雋偉人望欲逃而莫可上心旣用而乃驩將階兩地之嚴遂冠三能之極抑天下無難療之病惟藥者有宜先之方儻苦口之貯儲則元气之充實此執事平生之所挾豈今日得時而不爲某舊供走趨雅辱知遇歸歟空谷方鋤三徑之荒仰止慶霄忽覺五云之逺

賀陳僉書除參政兼同知

李梅亭

升參大政復翊洪樞仲子之辭三公夫固輕千鐘之祿曲逆之出六計終當遂萬物之仁一賢得輿多士舉笏恭惟某官直方而大智勇且仁早取麟角之科夙負鼇頭之望讀孔章之檄嚴嚴經國之文臥元龍之樓耿耿濟時之略四國茂蕃宣之績六條髙澄按之功登山有得於徐行乘舟惟恐其偏重禁中頗牧鼓舞號令之風雷氊上唐虞緝熈光明之日月迄由翰苑進陟機庭尊俎折衝京觀正鯨鯢之戮郊圻申畫介冑無蟣虱之生立武事以有常顯眞儒之無敵今南北分庭和戰未一則東西二府謀議必同爰借前疑後丞之功入攄經文緯武之智邇人安逺人至憂民正急於憂邊大臣法小臣防正己不難於正物相尊等耳時來爲之無謂於我如浮雲當念迨天之未雨不遐有佐無競維人某學旣拙疎法當憔悴十暑自安於絺葛一寒誰與之綈袍昔周旋元方之間亦欲學屠龍之技今疲敝益州之役良難見流馬之功忻聞黃麻之六經合入繡衣之九罭燕雀賀廈捲簾必念其差池蟋蟀鳴秋墐戶願徐於穹窒

賀畱參政

孫養晦

晉參大政兼貳洪樞會精神於一堂帝嘉道合總文武之二柄人嘆才難綍命旣新巖瞻增峻某官自任以重力行近仁開濟經綸主於中者素定運量酬酢應於外而不窮顒卬聽履之班整暇籌邊之略視逺民如畿甸惟恐或傷惜國用如家資靡容輕費儉朴創驚於侈俗聲華追繼於前修肆嘉叱馭之勲召典本兵之柄所挾者大人莫窺其端倪所守甚堅上自知其誠確遂登四輔入贊萬幾今天下之積相仍由君子之任責者鮮志在憂國或首防之多違心乎愛君於逆鱗而乃憚事論其是非而先以謗議爲畏人論其賢否而乃拘親故之嫌富貴在天名節在己律身不可以自赦惟天有時而相遭公今延登眾所屬望先聲儉簡行將回風俗於侈靡之餘素守沖和必能協國論於嫌疑之際懋建同歸之治緝成相遜之風使彌縫品節無異意以相違則廣大髙明歷萬變而無獘卽奮熈於端揆用闓懌於羣心伏念某苓術舊儲澗薖賤迹昔屢勤於推轂今尙困於膠舟側聞登庸樂在收用曩狥乞醯之請猶有望於謁鄰今司播物之權夫何拒於躍冶翹翹肝肺戀戀門墻

賀周參政

楊誠齋

疇咨儒英參秉機政欲治者無多術不過用天下正人之宗選眾而得我公豈復有國人遺恨之處善類忻合隆平紹開恭惟某官道徳函三之原文襲六之統湛然厚躬宏度之凝逺孰知有百鏈之至剛崒乎孤忠直節之髙寒中乃備四時之和气當眾正綴旒之日倚一賢砥柱之功於今延登或謂遲緩抑嘗歷選於賢聖未始輕試於進爲顧其道顯晦之如何豈其身淹速之是計故莘渭布衣而陟三事莫之或非若夷防終身而效一官則又誰懟季世浸薄古風不歸至於一遊說之間便萌取卿相之意豈有平日不爲當世之所許乃欲任人之事權彼其初心惟以無位而爲憂不思旣得之愧怍今執事致身於臺斗而曠懷寄夢於江湖平生兩禁之裴回五載六官之濡滯迨其气磅礡充積而極其盛維嶽峻天舉斯民咨嗟嘆息而屈其淹如防制水上心雪釋渙號雷行酌彼公言置諸近弼然後談者罔不翕如嘉哉吾道之亨曷曰嵗時之晚卽奮熈於端揆用膏飫於羣心某老矣倦飛已焉榮望蓋伏櫪久忘於千里獨巢林尙戀於一枝曩者或人之得醯乞諸鄰而後獲今焉爲母而請粟與之釡以何難此其欣欣之獨私豈與悠悠者爲比

賀宣參政

王臞軒

申命眞儒顓參大政公輔間於兩社徳因服而益彰天子必有四鄰官惟人而後備制書誕布歡頌交馳恭惟某官忠結主知道先民覺泰山喬嶽無運動之迹人防潤而不知祥風和气以長養爲心物有生而自遂與其參夙夜宥宻之寄不若策旦夕承弼之功臣哉孰重於鄰哉賢者固識其大者今海內之事勢若火未然公主上之信臣知風之自夷情外狡民力中幹卽戎七年而無休息之期拓地千里而無堅凝之術使能定未保其能應則所憂將重於所欣實賴同心同徳之臣亟合羣策羣力之助收艸茅之公議而用之邦國推槐棘之和气而達諸閭閻非常之功待非常之人無窮之基有無窮之聞某﨑嶇巢幕冒昧掃門山甫舉之莫助之故妄陳於千慮原憲貧也非病也詎敢冀於一陶

賀曽參政

林執善

擢從樞莞晉貳政機授鉞於徵有爲王畱行者秉鈞而處俾知國有人焉彼此無適莫之私去來有輕重之系竊謂安注意相危注意將時固有於險夷大不在邊細不在庭理當明於緩急矧今多事無競維人有腹心之托則臂指自隨由根本之彊則精神遐暢與其有一韓有一範第相語於軍中孰若用於魯用於周可無敵於天下某官深而鯁亮縝栗而髙明執政二三股肱夙炳斗樞之象蟠胸十萬兵甲獨髙帷幄之籌屬氛祲之未淸奮精忠而不顧肅將王命崇建使名合表裏於江淮徯靑防之斧鉞然而和敵必由修政折衝何必臨邊帝方推轂而圖任益専公用作棟而扶持攸切且殘敵匿形而奄至凡列城閉壁以自全彼則腹背無憂我則手足俱露原玆積獘是豈一端由平時大抵喜靜而幸安在今日何啻救焚而拯溺向使涖師在外猶嫌請事於咸陽玆焉當軸居中自可宣威於沙漠某逖成命倍激懽悰敢重煩於播鈞惟思禆於海嶽愛仲山而莫助喜正子之優爲措置西事莫如在廟堂固己契呂申公之精識戒勑疆吏謹勿開邊隙行當踵司馬相之淸名

上宣參政

王臞軒

丞弼地嚴手握量材之尺度孤寒路狹身歸播物之陶鈞惟大儒爲吾黨所宗故孺子以是心而至輙陳梗槪上瀆尊明竊以周公下白屋之禮衰鄭國歌緇衣之風廢凡懷才而抱藝皆無地以托身攷漢史於元朔地節之間曰儒相則孫魏相而已然仲舒不用而用張湯之酷吏望之不薦而薦龔徳之樂工故西都兩百年非無材能而執政二三人莫爲宗主小不自愛則甘心田蚡之客大則旡恥則俛首石顯之門使善類至於失身亦當國不能旡責惟我本朝之諸老有古王佐之盛心文穆取人材多夾袋之所蓄元獻待寒士至樽酒以相歡祁公用則所舉必名世流司馬出則其徒有行道志或薦能於選調或引類於經筵蓋祖宗擢臺輔於儒科葉心共濟故人物皆國家之偉器同气相求每三嘆於前芳幸一逢於今日恭惟某官學到聖處气涵天和爾雅文章瑞麟掣黃金之鑰倫魁譽望威鳳儀白玉之聲通今博古以爲髙尊主庇民而自任始者鑾坡給札之對後來瑣闥批勅之詞鯁論危言凜凜主張於國是忠肝義膽昭昭對越於天心旋陟政塗預參谹議髙著眼力審時觀變之慮深竪起脊梁扶顚持危之責重翊太陽而東出領眾星而北朝寧王寶列聖在天而相佑我家柱石重臣悉力以維持方將啟沃上心緝熈帝學收召端人正士恢張美化宏綱於小毖求助之時爲車攻復古之計此勲旣集無官可酬罔俾前朝専美魚頭之參政將繇亞相徑躋鴟尾之三公伏念某殖學代耕賣文爲活頃奉昕庭之對空臆盡言不知書生之疎轉喉觸諱甘輸三籌而不悔僅竊一命以進身謾遊蓮池茍奉菽水豈無膏沐恥爲妾婦之容才奉防甘遽奪阿防之養春秋之窀穸已畢霜露之怵猶新杜曲之田無以給桑麻河汾之廬不足庇風雨乃勉趨於京輦本擬注於銓曹以闕少員多需次如河淸之俟而家貧累重闔門有轍涸之虞不量力而乞漿敢希榮於吐哺𨿽素於左右初無介紹然見之方冊不昧平生倘以气類而相憐庶乎枯槁之立振駑材無取將何禆一代之經綸駿骨先收亦足勵四方之寒畯

賀婁參政

黃雲溪

妙簡中宸峻躋亞相樞廷基宥曽制墨之未干政府同寅俄恩綸之狎至𨿽廟堂之維舊而風采之又新朝廷益尊天下胥賀某官髙文衍逺厚徳鎭浮自生民以來無如尼父任天下之重莫若阿衡蚤親天子之光已覩舍人之樣屬羣邪之張袂吁眾正之綴旒翩然斜飛澹若榮進濤瀾澎湃之際砥柱不移雪霜雕瘁之餘孤標乃見肆舉予環之召旋躋曳履之班曽未逾時已躋兩地握五兵之本方資決勝之謀觀萬化之原式寄弼諧之任今國步方寧而邊遽弛柝民財旣竭而官尙椎肌諸屯創殘之餘尺籍虛存而軍實未覈列郡饑饉之後斛谷翔湧而粒食浸艱曠土當議於營屯驍卒盍思於駕馭此爲政之大者惟執事其圖之有諧其須益懋乃舉

賀雷參政

楊誠齋

妙簡中宸峻遷亞相一臺正而朝廷治方觀風采之新元首明而股肱良亟正弼諧之任適當九重更化之始首膺兩社執政之除國用正人士無異論恭惟某官英猷經逺雅量鎭浮道本心傳發揮中庸大學之奧文推手筆塗攺生民淸廟之篇逆長風而孤騫幹層霄而直上西省演綸之妙東臺批勑之忠廣廈細旃半夜前席見諸謀王斷國之際妙有旋乾轉坤之功此其疇咨不應臯緩升華獨坐曽制墨之未漧晉位同寅果恩綸之狎至然官髙故其責必重眷渥則其望必隆要宏厥施以副斯企方今主威僅振權尢戒於多門敵好且成幣勿增於常嵗所謂大政無越於斯若不早圖有侮而已洪惟閣下素定胸中會當盡行其所言毋謂有牽而莫可掀揭天地要將大紀於旂常感會風雲可但立登於鼎鼐

賀袁參政

楊誠齋

簡隆宸陛序陟政塗耀神武折遐衝旣資廟算建太平興大政式借弼諧綸綍竦紳緌胥慶恭惟某官直方剛大廣博精深道徳所宗孰不知泰山北斗之仰文章之作蓋取法三代兩漢之餘早繇郎省之華旋被侯藩之寄辰猷入告方司雨露之邊夜席俄前遽躡星辰之上比課坤維之績亟疏渙汗之恩蓋自琴鶴出蜀以來咸徯舟楫濟川之久甫聽尙書之履又懷會稽之章惟其持方以入圓是以難進而易退迨復靑氊之舊薦膺黃紙之除宥府同寅曽未幹於詔墨宰廷贊化果正拜於冊書仰涵養之素深諒規模之先定中臺虛席職已總於機衡顓面正朝位佇登於魁柄某甫介行李欽聆制麻屬嬰采薪之憂致稽削牘之敬尙憶拜公於鄭鄕之日頗辱稱譽其蕭寺之題曁再入於修門遂屢瞻於翹槖乃至閒曹之常伯尢蒙刮目於旅人今兩賢皆升於宗工而一介陸沈於邑債

賀鄭參政

陳篔牕

顯奉制函進參魁柄差丞相之一等未妨體貌之隆預天子之萬機實號股肱之近海內幸甚國勢巋然竊以自古邦家莫先疑弼優遊無爲之際則庸人株守而有餘振厲有爲之時則大雅茹連而不足維彊敵久聞於奔迸而吾民間苦於徵營欲預障於客邪且精調於元气非得博礨光明之彥孰爲深長久大之思郵置一衣冠胥慶恭惟某官鎭邦八寶毓秀三山非堯舜不敢陳有孟子敬王之志𨿽伊管未能過負賈生通國之才蚤繇神聖之知徧歷淸華之貫於是非邪正之際每謹其防故治亂安危之間所闗者重孤忠霜凜羣枉晛消旋疇上坡耳目之勲進預右府腹心之托樽俎從容而下自爲之震聳樞機周宻而外莫測其彌縫逺俾渠酋驚失匕筯屬久虛於四輔遂峻陟於二公莫難得者盛壯之風雲最易失者淸明之日月由列院累遷而至此未越五年自公朝更化以迨今已逾十載放逺俗儒之鼓吹陶冶大雅之笙韶宜疾其驅以行所學某縻身分竹引脰翹材敢僣序曲江之題乃久累大鈞之播屬聞詔綍倍躍心旌所恨無庸愧漢室循良之猶能自力聽虞朝喜起之歌

翰苑新書續集卷二﹤子部﹐類書類﹐翰苑新書﹥

欽定四庫全書

翰苑新書續集卷三

樞使類

賀吳參政兼同知

鄭雪巖

恭審入踐政塗參持樞筦知公爲蒼生起方誦明道先生之詩遮道請相公畱嘉聴元祐聖朝之詔已卜太平之象允符先見之股肱惟人朝廷交慶恭惟某官人物宗主朝著典刑用之行舍之藏合時中之仕止出則輕入則重闗天下之安危上思中原柱石臣命以天子湯沐邑宻邇冕旒之眷式遄衮舄之歸如趙忠簡之帥會稽召登臺鉉如虞雍公之位政府兼運斗樞厥今否泰消長之機正在乾坤轉旋之力此闗世運允屬我公身黃扉者四人豈較決科之貴壽洪鈞之一气坐收宅揆之功某聳聽公歸敬爲國賀上天章之對方將立致於升平艸景徳之麻何得復求於夢卜登龍迹阻賀燕情微

賀吳樞宻

鄭雪巖

恭審渙發大號晉掌洪樞選於眾而舉臯陶不仁者逺求諸夢而得傅說爰立匪伊筮卿士旣協從左右國人皆曰可僉望所屬中興可期恭惟某官道正而知權謀深而能斷三己三仕無喜慍汪汪萬頃之莫涯一出一處闗重輕挺挺泰山而屹立歐文忠不言文章以政事爲急蘇內翰不矜科目以气節爲髙公兼有之人無及矣逮險阻艱難之徧歷宜彌綸輔相之共推於今何時非賢匪乂如運舟龍門而志宜一如推車羊腸而力貴齊胡爲平河北賊易去朋黨難或者浩嘆猶幸使淮南人畏有戅直在聞而來歸欲恢立武之基爰重本兵之柄五色祥符臚唱知韓忠獻蘊相業所闗十年身到鳳池較王沂公入中書已晚胸中一著局面萬全欲彊本朝必用儒者不有君子其能國乎某虀鹽陳人桃李舊種司馬遷有四方萬里之志久已心灰蘧伯玉知四十九年之非今才夢覺景翳翳以將入車皇皇而何之病驥之脫牢盆叨恩己過假牛之代馬運失職固宜其誰尼之非人力也長夜漫漫而不昧甫田驕驕而隠憂如朽木可雕恐莫中輪輿之選若獘芻無用只願結香火之緣大廈賀成一巢私托

賀王樞宻

鄭雪巖

恭審渙發大號晉掌洪樞選於眾而舉臯陶不仁者逺求諸夢而得傅說爰立匪伊筮卿士旣協從左右國人皆曰可僉望所屬中興可期恭惟某官考亭遺風勉齋正脈和不流中不倚道與之俱用則行舍則藏時然後仕三紀出入一節始終誰知烏之雌雄同聲滿座獨辧鹿之眞僞正色立朝使彼立仗之馬皆瘖借此炳國之先見括囊無咎空谷寤言安石旣與人同憂司馬難置身獨樂惟是憫時甚切肯爲更化一來熟察理亂於指顧間難乎袖手歷陳治安於涕流頃聞者寒心帝嘉其無朋比之風公展也有經綸之略胸中一著局面萬全陜之東陜之西旣分其責閫之外閫之內孰提其綱允賴前籌坐銷後患眞儒斯無敵者吾國其庶幾乎某受業虀鹽托根桃李陳古靈有三十三人之薦曽忝名揚蘧伯玉知四十九年之非今才夢覺

賀徐樞宻

方壺山

恭審渙命親臣晉陪宥府朝廷輕重以相人期當左轄之虛天下安危在邊上尢遴西樞之寄用儒無敵爲國其幾恭惟某官命世大才爽邦碩輔開誠布公之學無黨無偏忠君憂國之心不阿不激自峻槖階之拜愈深黼座之知毋捨朕之語甚親大用卿之意已決我聞命下殆與神謀方今赤白囊之馳最闗赭黃繖之慮國中無務農積谷之防何止四空境上有荷甲執兵之人幾成五大金甌之缺陷非一銅盤之來往難憑惟精神可以折衝惟英俊可以彊本仁義形勢道徳安彊使敵國聞而畏之則天下安可待矣文富人望行大播於雄麻韓呂世家定增光於汗竹某登門惟舊庇廈尢新其喜可知何翅孟軻之聞樂正繼今以往請效元城之事溫公慕望意長掞裁詞短

賀余僉樞

方秋崖

進班書殿纉武機庭昔太平興國之間石元懿始以僉樞爲政地粵初攺承明之號宋宣獻實以儒術參禁林並玆二者之榮贊我萬幾之宻恭惟某官甘盤諸老之舊學慶曆四諫之世家江左自有夷吾翕聞輿誦中國必相司馬久負巖瞻矧當羽檄之馳允賴籌帷之勝諒君王之神武嘆時事之艱難孰寛顧憂請纓系單於之頸亦曰仁義制梃撻秦楚之兵無競維人不遐有佐乃列二三之同徳力扶九五之中興視如手足視如腹心蓋甚稱於上意用作舟楫用作霖雨其時亮於天工某嘉與邊氓願聞國論侯誰在矣豈遽棄綈袍之故情跂予望之亦欲附旂常之舊績敢告執訊惟懷永圖

賀薛樞使

李梅亭

顓席紫樞均茵黃閣仲虺居薛宜登左揆之虛臯陶謨虞還倚右平之重有常立武無競維人恭惟某官學可帝師才堪王佐智周萬物炳蓍先見之明節貫四時凜松栢後凋之操周旋三省兩省之椽練達一日二日之機合文武以兼資佩安危而注意熈帝載宅百揆民具爾瞻掌邦政統六師軍則誰與式端兵本専領使權匈奴欵塞五原固出干羽之舞子房決勝千里正須帷幄之籌帝曰欽哉相尊等耳山有木而工則度姑令雍侯之先封河如帶而國永存實自薛公之上計佇膺帝眷徑位宰衡某夙累一陶尙驅六轡挽武侯原上之粟覺心瘵而形疲聞文徳殿下之麻虛身畱而神往

賀任僉書

劉后村

號廣庭登賢宥府國於天地誰能去於五兵儒在朝廷重豈惟於九鼎師言無間人望有歸恭惟某官學本思軻道侔禹稷眉山諫臣之後喬木猶存考亭先生之徒靈光獨在九重賞其靖退四海推爲老成語妙天下而恥於文鳴智周世務而不以才顯赫然英斷付以事樞方今羣情厭兵彊敵在境切思古義大春秋九世之讎抑恐後賢重河洛百年之責公必有以處此眾方從而觀焉見管夷吾何憂人有憑藉聞樂正子爲政國其庶幾某迹久登門情深賀廈畱觀東閣莫陪多士之遊生入玉闗頗動暮年之興

通何樞宻

陳篔牕

布衣半世無階光範之門藍綬一朝寄徑中臺之重𨿽大造本無逺邇而防生自有戚休矢心汗竹之辭拜手翹材之敬某官三朝元弼百代眞儒盛徳洪勛鏤刻旂常而不盡全名勁節斡旋大華以有餘偉乾道之標名迄慶元之輔政簡自烈祖授之神孫惟其特立於冰山未泮之時是以勇退於玉鉉將登之日內而紫樞黃閣旣不足爲公榮外而畫防碧幢又安能究公業一更琴瑟四建弓旌盡期大老之歸周不數弱翁之相漢牢辭驛召甘老燕閒蓋大雅之濟八荒如大虛之鼓萬象散爲霖雨固無非被澤之夫貯作雲煙要亦有不知之潤蒼坡晝永緑野春深居多謀國之區未是忘君之處數昔四輔於今幾人巨川之濟何遲巖石之瞻孰重處溫公於西洛徒貽四海九州之嗟用孔子爲東周行追五帝三王之業伏念某與世枘鑿惟書價僎闚甕裏之乾坤蚤嘗入夢數籠中之日月但覺驚魂謂應艸子之便可送馮唐之白晚沾一第已泣雙親淒其吏鞅之身失此儒酸之步固知簿書期會總是道塲箠楚塵埃非皆惡境柰小己未諳於奔走企宗工以爲之依歸人皆慕公知見之香天忽假我文章之印知平津侯之開東閣固己非衛綰石慶之儔遇裴晉公之居午橋或可備夢得樂天之數永言狂僣仰覬矜寛

上史同知

楊茨野

顯被宸綸榮膺宥府天相以士前星已應於重暉公位於朝斗極亦爲之增煥僉曰得賢之若此可占更化之易然某官續洙泗未絕之源有莘渭不刋之譜昔孝廟初潛於龍躍孰扶日之將升先太師獨助於鴻飛卒擎天而有立勲在社稷學傳堦庭故笑冰山之頓髙未嘗倚重獨屹砥柱而不動詎肯同流寧裴回於藏室殿砌之間而雍容於從槖丈觀之列迨趨承於朱邸得白髮於淸忠柄臣竟除大勝東海蕭生之疏儲宮旋定不待商山老人之來功光於前徳復於位班𨿽遷於聽履眷方重於垂旒任同股肱亟贊樞省之機宻力假羽翼更侍承輦之燕閒巍乎正人當此大任方觀雨降而云出已覺乾淸而坤夷聳聞其名孰不畏服

賀王樞使

周平園

明詔廷元樞正位有常立武基聖神宥宻之謀無競維人成邦國安彊之勢眞儒益進多士交歡恭惟某官道本誠明气全剛大詩書執禮六經皆務於雅言直諒多聞萬乘素推於益友騫翔久矣譽聞藹然詞掖鸞坡大冊髙文之獨步經帷工尹昌言正議之日聞自陟機庭愈擴廟略畱侯佐漢功髙三傑之中裴度輔唐名播四夷之外擁軺出使仗節來歸有折衝禦難之勲無伐善施勞之失況三軍五兵之運久此宣猷宜一行十札之書玆焉進長寵數式隆於當寧恩章尢異於在廷旣用仲尼固知天下之無敵非如汲黯但使淮南之寢謀某夙荷恩憐欣聞冊拜宏開材館知多賀廈之人邈處栁營獨阻登門之願

賀曽禮書除僉書兼太子賔客李梅亭

登延駿望翊贊鴻樞增寶鼎九九之安國因人重齊泰階兩兩之色魁與臺連廊廟得賢華夷胥慶恭惟某官造道自得經徳不回一舉首登固有榮進之素定孤忠自立宜畀英俊之並遊眷旣厚於兩宮名益髙於九牧果登宥府仍冠儲寮時來則爲之佇正久虛之宰席年不可及也諒多仰羨於端門民無不獲之夫公有無窮之聞某逖聞成命倍動懽顏孤鶩落霞正竊垂天之芘六鼇抃地莫殫賀廈之悰

賀鄭僉樞兼參政

林克齋

顯播制綸擢登樞筦冠七人而論事夙簡上心合二柄以圖庸兼陪大政國勢增重僉言允諧竊以稷契之言謂忠實並五臣之列王魏之諫以直亦崇參預之名矧惟聖朝丕廣言路當慶曆元祐之盛際尢爭臣若名公碩輔之相望多由此選肆疇雅望克輩前修某官人物六館之英議論諸老之右淸標範俗烱圭璧之無瑕厚徳鎭浮載華嶽而不重早由最課爰寘周行搢紳誦言不作諫官必作禦史當路器賞謂有聖君斯有賢臣果明目於柏臺遄告猷於蒲省宻勿金華之侍儀刑紫槖之班柱後恵文初不専於糾折陳前仁義惟克盡於箴規宜膺錫命之三庸陟本兵之貳運帷籌而決勝豈惟折千里之衝熈帝載以奮庸行卽處百僚之長某比傳顯冊屬逖崇墉臥疾漳濵愧尺緘之獨後運奇堂上倘寸畫之兼收

上薛樞宻

王臞軒

宥宻地嚴手握量才之尺度孤寒路狹身歸播物之陶鈞況當龍興虎嘯之初輙動虫鳴螽躍之想敬陳梗槪上瀆尊明竊惟右府本兵之權實分宰相薦賢之責如天聖之晏元獻如元祐之範忠宣維時二聖之臨朝圖任元樞而共政晏待寒士至樽酒以盡歡範儲人才如槖艾而理病琦仲淹首防汲引軾汝礪俱入薦聞後皆爲數世名臣此可見二公相業每讀國史而竊嘆不謂明時之親逢恭惟某官四海宗工兩朝元老魁磊英奇之气可塞堪輿嬉戲怒罵之文皆入金石自爲州縣小官之日已有經理當世之心不緣介紹以立朝直以精忠而許國剸裁邦用恥爲管晏淺近之功恢拓中原出於王謝經營之表每當事機之有肯綮處以談笑而無畱難先朝決意大用之近比如公一人耳髙著眼力察時觀變之慮深豎起梁扶傾持危之任重斡斗樞而北運扶日轂以東升漢無百參其於時事以何缺宋得一薛庶幾王所之有人方將啟沃上心緝熈帝學收召端人正士恢張美化宏綱於小毖求助之時爲車攻復古之計此勲旣集何官可酬首揆尙虛佇正面槐之位修名不朽畱爲汗竹之伏念某植學代耕賣文爲活頃奉昕庭之對空臆盡言不知書生之疎轉喉觸諱甘輸三籌而不悔僅竊一命以進身謾遊蓮池茍奉菽水豈無膏沐恥爲妾婦之容才奉防甘遽奪阿防之養春秋之窀穸已畢霜露之怵惕猶新杜曲之田無以給桑麻河汾之廬不足庇風雨乃勉趨於京輦本擬注於銓曹以闕少員多需次如河淸之俟而家貧累重闔門有轍涸之虞不量力而乞漿敢希榮於吐哺謀之心口而有禱願以气類而相憐倘畱夾袋之名當露錐囊之頴自知甚審將何禆一代之經綸借勵其餘亦足勉四方之寒畯

賀程同知

李梅亭

登庸儒宗陪輔兵本綢繆牖戶及國家閒暇之時典領樞機基夙夜宥宻之命軍民心恊邊圉膽寒恭惟某官峻稟扶輿淸儲沆瀣何蕃初入於太學共知仁義之必流下恵不卑於小官豈以佚遺而或怨歷勞人之州縣從容範我之馳驅迨作牧於閩山寖簡知於魏闕防書史觀昭回云漢之章批敕瑣闈鼓舞風雷之令迄由東省進貳西樞惟春秋九世之讎固將酬於千古然乾坤一擲之舉不如出於萬全願思無競之維人益務有常而立武運帷幄而決勝千里正賴葉心亮天地而弼予一人卽觀顓面某隴西冷裔江右庸儒頃作防氓正出藍田老槐之下玆爲幕客詎忘丰水有芑之仁所未知鼎鼐之新果猶念罏錘之舊燕雀之賀大廈豈憂淩雨而震風烏鵲之繞何枝尙托稀星於明月

賀史同知

楊誠齋

樞廷貳政儲宷兼榮運帷幄之謀謨今乃得漢廷之三傑爲羽翼以調防不待致商山之四人冕旒注意以惟深縉紳動色而相賀遐荒震疊廟祏尊安竊以由宗伯以任鴻樞固九重之異恩以執政而相鶴禁則累朝之曠典如李文定兼官於天禧之季與王沂公總職於幹興之間旋疇承華之勲皆正宰衡之位是惟盛美允屬偉人久矣罕聞復玆剏見某官道尊而徳備器博而用周雅望具孚隠然故國之喬木大疑立決信若格人之元比由貳卿獨贊祕策振主威以去君側之惡正國本以安天下之心使羣邪見晛而自消百蠻聞風而知畏丕哉此舉誰歟之功俄晉筦於五兵仍搴華於六傅疊三組以有赫信一時之至榮然勲髙故其報必隆而位尊則其責亦重了先正未爲之業會觀衣鉢之親垂後世不朽之名要使旂常之永紀某受姿苦窳涉世迂疎辛勤半生乃玷奉常之第荏苒十載甫脫步兵之廚雄方被於吹噓灌嬰獨肆其讒毀退省羈單之迹已頽榮進之心會明時杜羣枉之門而執事成萬間之廈敢持頑鑛試問大鈞謂走也寡耦而數奇且時哉難得而易失昂霄聳壑己爲淸廟之棟梁枯枿朽株願與公門之桃李

賀薛僉書極賜出身登政府

應松湖

恭審榮陞端殿僉贊宥廷以特異之睠而錫儒科固己髙韋布臚之選以經綸之材而應期運尢足壯樞機決勝之謀顯渥熒煌輿瞻赫奕竊以十五年更化旣深日積月累之功四七際中興茂對地辟天開之會闗河響應燕趙雲從蓋眞有紹興乾道所未有之機宜可成髙廟孝宗所未成之志英俊風雲之膠轕君臣宵旰以圖回然而殘敵遊魂更偸假息逺方通譯叵測野心龍蛇交鬭而未休鷸蚌相持而孰決淮甸之冦兵屢卻莫戢窺覦山東之故疆再歸尙虞畔渙繄欲展規恢之大計豈容徇嘗試之淺謀要必任賢使能而爲彊本之圖修車備械而飭治內之政時至則進而未則謹守敵來則卻而去則勿追待吾事力之旣彊俟彼機會之自應然後據建瓴之勢以令天下乘破竹之威以定中原一混車書再正鐘簴以其時則可矣茍捨我其誰哉某官學足以逺輩古人气足以盡吞餘子材足以撥繁治劇智足以料逺中微天之所賦人不能爭人之所期己亦自信審觀世變固己洞然於胸中握總事權端可運之於掌上宻勿乎魚水雲龍之契徊旋乎雞翹豹尾之聫幾年聴履於星躔久俟文昌之上相一旦擷芳於月窟遂爲天子之門生寵之異則望必深待之隆則實宜副凡而南渡諸賢未畢之勲業北方數處疊起之姦雄方來事防之無窮紛出議論之不一斟酌洞明其肯綮經畫不失其毫釐姑養鋭於萬全徐策勲於一舉此善類以顒顒而共望在長才亦恢恢而有餘帶礪功名方興未艾鼎槐爵位平進何難某耿耿寸心悠悠謾仕目覘列戍蚤遊歷於朔陲身系遐陬晚飄零於南徼每切私憂而過計輙忘冒進以狂言衝障霧於蒼莽之濵方且行吟於澤畔望樞宿於碧霄之上無從旅賀於泰階頌詠徒廑編摩曷旣

賀鄭樞宻

王臞軒

擢用儒宗參持樞筦地巖鼇嶺被三字之恩榮春近鳳池跨十年而身到廷紳歆慕公衮增華竊以宥宻之司安危所寄長貳𨿽分於四等綱維同主於五符或累年濡滯而竟不遷或久任劇煩而後得拜未有春入北扉之直冬陞西府之崇𨿽執政猶吾之股肱廟謨均預然惟卿爲朕之心腹聖語尢親恭惟某官气質得於天成出處闗於世運溫純爾雅追還姚姒之文章重厚端凝不作漢唐之人物先皇帝用之而未盡新天子學焉而後臣龍邸防勲光洗咸池之日螭坳記事宻依香案之雲翠帷犯風雪以談經靑瑣凜冰霜而封方知制誥之有屬非老文學其誰爲乃以一條冰之銜付之五色云之手方當多事屢經夜響之鈴縧非比平時臥看日移於磚影發徳音若時雨起詔艸如飛泉作宋一經同气三代久簡知於旒冕就寵畀於樞機得君如此其専報國將何以稱在昔君子任至重則愈憂立人本朝道不行而爲恥矧圖回於初政尢倚仗於近臣聖徳方新如美玉之未琢事機多壅如積水之不流何嘗罪言人不敢言居多避事誰肯任事間有舛政面是之而背違豈無正人心忌之而貌敬化嘉橘之種而成枳斂祥鸞之翼以爲雞此於元气之有傷所以外邪之交作一脛如腰一指如股難以屈伸五大在邊五細在庭莫權輕重我旣每事之示弱彼亦謂吾之無人惟公憂國之忠寘位本兵之地昔中書未有冦忠湣若得爲辭今吾國已相司馬公豈容生事必欲正本最患尙同召不悅周之畱而何害爲周房能用杜之斷而未嘗忌杜相辯如爭相與如暱和气不傷見惡必遏見善必至公無我一正君而國定四維張而令行訏謨造命於一堂精神折衝於千里機會最易以蹉跌嵗時每畏於因循今猶曰五府之合謀有可諉者設或爲一相之處內則何以哉某叨出師門喜揺心斾阻賀夢符於凝碧更期名在於汗靑鄭公勸仁義之行願言加意王褒慶聖賢之遇因頌獻規蓋出於忠遂忘其僣

賀兪僉書

李梅亭

使北道而簡僚曽玷网羅之舊翊西樞而基命玆逢鼎鼐之新往年身未可以許人今日士固伸於知已輙修燕雀賀廈之敬並吐蟋蟀唫秋之懷恭惟某官背負天風胸吞云夢自其克勤小物於州縣已具可以大受之規模二螭坳處之記言一麾乃出千騎上頭之賦政再命玆共回回紫槖之間諤諤靑蒲之上露門晝講緝熈日月之光明瑣闥夕趨鼓舞風雷之號令廷臣無出右者天子居然器之迄自東臺峻躋西府九天渙號簡二三執政之股肱兩地升賢系億兆生靈之肝腦有常立武無競維人春秋九世之讎固將必報匈奴百年之運未有不亡今虎防交噬之已深計蚌鷸相持之不久下防莫危於浪戰上兵實貴於伐謀在帝王之萬舉萬全固求耆定然疆場之一彼一此正欠堅凝幸而及閒暇之時亟宜定修攘之計取亂侮亡兼弱也時則易然同寅協恭和衷哉政將焉往洪鈞旣轉於一气黃麻卽似於六經伏念某拓落一官嵚﨑萬狀才固自知其無似命亦可嘆其不猶瞻白日於舉頭遭海風而引去上靑天而仰脇窘峽水之倒流甫欲釣錦江之魚乃忽騎將軍之馬二年劍外寸步矛頭徒令蟣虱介冑之生安得貂蟬兜鍪之出玆歸身於司敗望幹祿於有司適值大君子之登庸不勝小丈夫之距躍士曰時哉相君實皆舉笏以相驩誰其識之有歐陽辱捲簾之有素願煩啄抱稍養翅翎樂兮樂在相知更傍誰家之門戶遲之遲而又久正須大匠之錘罏

上鄭僉書

王臞軒

掃軌杜門三復白圭而省咎問鈞無路載瞻紫府以陳情依憑知己之私開寫由衷之懇伏念某少粗有志壯不如人身窮幾誤於儒冠才短僅如於僧發著從事之衫於湘水空悵雲飛索儒林之米於京城頓驚日近皇皇救過斷斷無奇自從制閫之爲僚未免入宮而見妬所幸龍門在望鶚板叨名九州四海之同年獨私垂眄一頌六箴之奏槁最荷賞音亦嘗立危疑之衝乃陰賜調防之力托身有所滿意無虞當臨軒策士之初偶備數校文之末明天子在上固爲下之宜忠卿大夫出言每悅人之讚已獨執艸茅之見或相矛盾其間喜蕡之直惡郃之諛收迪之誤黜邊之鑿大事從長不能委其規矩準防他人有心驅而納諸罟擭陷穽指韓愈以爲傲目朱遊以爲狂乃入風聞遽遭沙汰一賢見妬初非眾口之鑠金奇禍橫生正坐匹夫之懷璧下失升斗之祿上負廟堂之知滿船載月以空歸歌缶仰天而太息𨿽含沙之見射固有招之然近器之防且投嘻其甚矣天寒日暮雪虐風饕平生故人誰念其窮執政大臣獨惜某去親灑淋漓之妙墨極言寃枉之幽情聲同相應气同相求升沈何間達觀所舉窮觀所主逺大胥期自銜恩紀以來不覺光陰之度安貧食蘗引咎吹虀寧忍以父生師教之身自棄於主聖臣賢之世何其久也必有以也恐下石之未休將欲張之必固翕之望旋鈞之有力玆蓋伏遇某官學問自誠而入气質得聖之和忠貫三精出應風雲之嘉會身登四近儼然山澤之臞儒刮眼以別人才折腰以見下吏夾袋所錄皆將禆相業之經綸遺簮𨿽微詎忍爲旁人之收拾某老之將至持此安歸固知富貴之在天亦欲尺寸之及物孤寒寡援宜其往愬於師門狷介不容或者得覘於世道非恃如公之雅量無以發僕之狂言極力生成倘動察父哲兄之念立身名節誓堅孤臣孽子之心

賀樓同知

黃雲溪

宸陛號孚機廷序進升華基宥曽詔墨之未漧晉位同寅俄綸言之狎至𨿽斗樞之惟舊而風采之又新朝著益尊邊人相戒某官累朝碩徳間世眞儒古學精深洞究九流之要髙文雅健力扶八代之衰早簡眷於丹衷卽追趨於靑瑣屬凶徒之蠧寵假利勢以招權人皆趦趄折而入於媚竈乞墦之漸公獨慷慨凜然見於批勑塗詔之時寧捩手以翻羮卽掉頭而去國欹枕第觀於兒戲投簮已息於宦遊迨天道之好還乃上志之先定聽星辰之履方疊組於北門運帷幄之謀尋本兵於西府𨿽臺衡自此升矣然公論尙切遲之爰疏寵於九天肆增崇於兩地今國步𨿽若僅息而邊備不可弭忘沿江諸屯尺籍虛存而軍實未覈雄淮列壁斛谷翔踴而廩給無從曠土當議於屯營驍卒盍思於駕馭在執事旣當於重任則圖功匪屬於他人有諧其須益懋乃舉參百揆四嶽之列姑借弼諧冠三公六符之班卽専柄用佇恢鴻業永相昌輝某欽聆告廷幾欲折屐繞檐倦翼方忻大廈之崇成斷谷枯荄亟借小春之發育

賀雷知院

黃雲溪

疏恩宸陛冠位機廷聖賢相逢方更張於萬化文武兼用肆兼總於五兵兩地得人四夷禠气某官髙文行逺厚徳鎭浮自生民以來無如尼父任天下之重有若保衡蚤親天子之光卽覩舍人之樣旋登禁甬罄朝夕之論思力贊宻謀新風雷之號令旣凶徒之拔去斯要路之穏登靑瑣催班甫拜丹墀之詔綘騶淸道又宜獨坐之威爰簡眷於九重俄進躋於二府逾年於此庶政惟新肆専廟勝之威兼倚弼諧之地今國步方安而邊遽弛柝民財旣竭而官尙椎肌諸屯創殘之餘尺籍虛存而軍實未覈列郡饑饉之後斛谷翔踴而粒食浸艱曠土當議於屯營驍卒盍思於駕馭在執事旣専於貳柄則圖功匪屬於他人

賀薛僉書

楊誠齋

顯膺上第進貳洪樞道徳之威誠安彊有常立武股肱之寄在忠力無競維人渙號再師虞允穆恭惟某官風猷膚敏宇量浚明才刃立解於千牛豈躊躇於肯綮意匠洗空於萬馬寧慘淡於斯須輔造化而不言正朝廷於旣治星辰聽履久勤朝夕之論思雨露賜袍遂參夙夜之宥宻漢用三傑運籌允借於子房舜有四鄰舞羽實資於伯益遹觀偉績追配前聞某濫厠冗員獲瞻盛事帝王之興建輔弼固知時亮於天工甲兵之問至廟堂更願勿窮於國力

賀陳同知

周平園

簡求八座延拜四鄰用掌祀之鴻儒付本兵之大柄蓋六藝成於夫子可辟萊俘而一編授於畱侯卒籌漢幄何嘗弗聞軍旅之事夫豈不全智勇之名必惟其人乃振斯道恭惟某官沈謀先物古道造微令聞施諸身多士之所楷式嘉猷告於後近臣以爲表儀演絲綸於掖垣成羽翼於望苑逮玆圖任翕爾僉諧正卿五世之昌已昭祖烈丞相六奇之計行闡家聲某托契有初辱知良厚屬充貟於郡國昉依芘於廟堂

賀樓僉書

黃雲溪

渙寵九天升華兩地聴履星辰之上夙已煥於冰銜運籌帷幄之中今甫聨於斗極屬聞多士之論猶嘆十年之遲象緯宣明氊裘震疊恭惟某官三朝元老百世鉅儒妙學造微發揮中庸大學之懿髙文行逺塗攺生民淸廟之篇蚤利見於飛龍遂洗空於凡馬演綸西掖批勑東臺屬元凶方兆於胚胎而孤忠獨挫其牙角旣甘心於賈禍乃決意於投閒一違槖座之班五賦琳宮之祿故山寂歷𨿽安泉石之居丹闕岧嶤難阻風雲之會甫歸班於四禁俄冠位於六卿曽未淹辰遂間兩社今和議𨿽可成而鄰猶難測敵師𨿽少郤而備不可忘必訓兵選將而授以規模積谷堅城而磨以嵗月垣墉固則暴客莫措气體實則外邪莫幹此𨿽書生之常談是乃古人之上策切惟閣下素定胸中要厥施勿負所志機庭宻運直將傾海以洗甲兵揆路在虛行見濟川而作舟楫

上謝鄭樞宻

戴象麓

父母魯邦稽首通徳門之望宗師韓斗傾心翹才館之歸矧叨恩造於南宮又辱年盟於東閣僥忝履簮之舊物僣幹罏錘之全功某官道徳周程人品文富大名照今古斗魁第一宿天樞實踐道聖賢佛中八九分地位所養者得孔孟詩書之學力故發而皆堯舜君民之事功竊觀本朝慨論先哲自狀元作宰相從昔固多以純徳爲名臣如公蓋少合宋元憲諸賢而論獨王沂公一代其人厚徳鎭一世之浮雅量納八荒之大學術純正爲王者師風度簡凝得大臣體曠古未有繼今其誰獨我公可以比肩其風流此天下所以翹首而日望佇膺大拜卽印前猷某然書生冒此邑寄每嘆孤寒之無援惟知職業之自修七八年汩汩火坑頭今老矣九十母垂垂絲髮人孰憐之靖惟里社之寒荄曽是門墻之舊植鄕達尊在上倘不距於皈投窮書生何能敢自甘於暴棄頓首百拜引脰一鳴願垂雨露之天俾脫風波之地葑菲毋以下體旣忝生成桃李盡在公門更祈終始

翰苑新書續集卷三

欽定四庫全書

翰苑新書續集卷四

給捨類

上鄭給事

王臞軒

諾仕京畿爲碧油幢之下吏主盟寒畯有靑瑣闥之正人昔薦墨之未漧今師門之孔邇倉皇告至俯伏投誠竊以貴賤之分固殊气分之投亦寡君乘車我戴笠命實不猶子鼓瑟王好竽物難茍合悠悠古道汩汩頽波或已隔面於紫陌之春誰肯動心於綈袍之舊焉有如夕郎之貴顯尙猶記暮子之姓名同心皆四海之人獨私眷顧十年無一枝之信不責疎狂吹噓已送於上天植立且期於異日嵗云莫矣訝瓜戍之來遲予日望之見鄕人而輙問俯念梁園之後至曲爲材館之先容如許殷勤實難勝荷伏念某晚竊一第繼罹百憂頭顱如許而心自憐髀肉已消而名未立豈不汲汲於仕胡爲遲遲其行蓋回思捧檄之時哺烏望絕況未有應門之嗣防犢情鐘加之聚糧之難重以負薪之疾何其久也止或尼之駑馬頗困於修程今方稅駕去燕來尋於舊壘好爲捲玆蓋伏遇某官古大臣之盛心新天子之舊學黃扉丹地凜杜公封駁之詞廣廈細旃負範相溫純之气結知宻勿跬步登庸乃力遜於軒墀眞大耐於官職久負儒者給事中之望行展魁然眞宰輔之才尊主庇民以存心用闗宗社薦賢報國必有後慶衍子孫某是以不願出於他門惟亟投於大造一力成就三生遭逢桃李無言所望先華而後實松筠有節誓當老壯以窮堅

賀董給事中正除

鄭雪巖

恭審誕敷宸札眞拜夕郎善計天下察紀綱莫切銀臺之淸要以彊本朝進英雋首召金城之老成化新於王春開泰之初道復於世運亨屯之日善類相慶斯文愈尊恭惟侍講修史給事矩堂先生肅括而昭融剛方而正直士皆明經術寧無徇飾吏之虛文公深探道原獨恃爲立心之實地投之繁劇而不擾處之危險而不辭志伊尹之志知無不爲樂顏子之樂靜有自得身兼全於數器口不絕於四書外裔聞令公之名京師迎司馬之至上良厭脂韋之習官莫難喉舌之司張文定之封還詔書何待制之繳回勑防去古未逺此風不多漁竭澤誰實使之狐依城末如何已俗流垢翫殆非一日風裁糾正可無若人助八柄之馭羣臣陳三徳而建皇極元祐範忠宣之入輔乾道梁文靖之登庸皆由此官罔俾専美忠思貫日豈以名位而多人論足回天所冀福威之惟辟學力所獨到者國脈其庶幾乎某假守近畿欣逢盛事此時塗勅不避共推眞宰相之風累世積獘欲言將趣天章閣之對得諸公論非曰私祈

賀許給事

洪平齋

恭審疇績辰猷躋榮夕拜葳蕤豹尾方看翠駕之常從突兀龍頭又喜黃扉之身到名昭於日歡動如雷恭惟某官北斗星樞西州云錦追兩都之作見相如司馬遷之善鳴負三代之英與閎夭散宜生而爭列論事則義形於色臨機則膽大如身逺近爲之革心華夏得以增气自宜補天子之衮胡爲著侍臣之冠揭精鑑以題材重細氊而勸學言無不售道匪虛行進居管轄之司坐振紀綱之治若李藩之批還制勅與魏相之白去副封能大其官未幾而相此事寂寞之久矣我公慷慨以當之聊屈畫黃重門下駁違之寄便應進紫屬中書造命之權某搶頭鑪韝之中刮眥絲綸之下圖南無路自甘從控地之飛窮北欲春當大費回天之力旣深闓澤尢切歸投

賀陳給事

周平園

疏恩西掖進位東臺由天子諫諍之臣居門下封駁之任昔補闕拾遺之義世所講聞今敕還詔之風士方聳聴言責無替師虞允諧竊以肇自聖朝作新官制黃門首冠後省事専出納之司靑瑣故號夕郎職典樞宻之地煥身章之賁飾昭從槖之輝光詔令施行許稽參其利病人才進退可抗論其正邪議論或異則宰輔不敢専防意所否則制命得以格此裕陵董正之深意爲神孫經逺之貽謀非待眞儒不在盛選𨿽任重而職大亦爵髙而憂深恭惟某官秉徳溫恭執心夷粹學精純而閎肆吮六藝之芳腴文雅健而雄深接兩都之步武蚤膺眷簡備歷淸華嫵媚若魏元成得七人之大意博贍如韋處厚振五學之流風惟志合而道同故諫行而言聽民生蒙膏澤之潤國本賴元气之彊徊翔侍從之班涵養公臺之器況張公之論事易以回天而山甫之永懷妙於補衮行頒制綍趣秉政機亟爰立而處中副具瞻於端右某少而多病衰不待年意气已頽學問幾落念五年之去國方萬里以入夷感太行之雲飛長途將母悸西山之日薄回首驚心伏惟一面特達之知豈無今日夤緣之望倘借吹噓之力俾逃瘴癘之鄕庶因錫類之恩少解知年之懼願稍從於內徙曽何覬於裏言顧平生爲君子之儒豈以窮通而易此使流俗知國士之報更觀夷險之何如

賀侍講劉給事

洪平齋

恭審妙簡彤宸峻躋靑瑣李藩有宰相器獨推論駁之公畱侯爲帝者師更罄緝熈之益出命惟允賀聲相髙恭惟某官端重而疏明溫純而閎裕文以气勝滔滔乎長江大河道與時行昭昭然靑天白日負海宇之碩望立朝廷之要津諫則必行剛亦不吐盡洗頃時仗下馬之習復見前輩殿上虎之風進殫禁路之論思坐管選曹之綜覈方搴華於飛翠已借重於畫黃經濟之才有所試矣塗歸之任何以假爲爰専給省之司仍勸經筵之讀中書造令而門下審覆以振起於朝綱崇政進說而邇英討論以開明於聖學吾君立於無過之地今日有此太平之基揺玉佩之珩璜入批敕尾被衮衣之黼黻趣立班頭某闗決無庸知憐最久緬想辰猷之告聳聞夕拜之眞晝日承恩己喜枌楡之攺觀春風轉律自期桃李之成陰贊抃惟深栞摩罔旣

賀鄒中書

黃雲溪

申頒鳳詔趣占鼇頭西掖掄材榮哉一佛之出世東朝輔徳賢於四人之従遊虛負以須近比所罕竊惟中書造命之地與夫元良諭道之官必深厚訓辭足以助風雷之鼓舞端方行誼足以正朝廷之起居非簡厥修曷兼玆選今得當世揮翰之妙手曽是曩時執經之舊人肆疏疊組之榮大愜垂紳之論某官名推寡二識造函三操履無瑕如大玉夷玉之粹文章有體若黃鐘應鐘之和識者嘆其有前輩之風望而知其爲逺到之器蚤遊蓬館徧歷筍班不於羣枉以少卑乃向急流而勇退竹符斂恵聊爲八境之遊英蕩觀風旋佩六條之寄稽其所至昭哉可書公心𨿽無中外之殊輿議則有淹翔之恨屬庶政更張之日正羣髦列布之時匪伊璇魁尙淹玉節緑綈方底四輩載馳紫微靑宮一朝並命上聖虛心於當寧羣公企足於修門將大任斯在此行矣名垂靑史要流千載之淸芬身到黃扉復見一時之奇偉某頃以客見頗防心期嘉其銜袖之文眞知音者報以褒衮之寵若敵已然觀古人待士之勤蓋今日如公者少粵去師門之逺可堪客路之艱舉世悠悠若爲道合壯懷烱烱端向誰開歘聆命召以來歸殆且喜深而欲舞敢馳尺牘試問大鈞進蘧伯玉而退子瑕已聆盛事捨皇甫湜而取居易敢有妄心但徯南衙之正朝願畱東閣以觀士惓惓有禱縷縷奚殫

賀中書曽禮侍

洪平齋

恭審晉貳春官仍躋內史紫荷挈處光揺萬玉之班紅藥翻時風動五花之判有國所重斯文之榮恭惟某官晁董聲名伊臯事業得三光五嶽未分之气務養其源讀八索九丘以來之書莫窮所學自出入東北之萬里卽周旋左右之兩藩澹若無營安於平進天子期以壯行之未艾國人恨其大用之猶遲方聞批敕尾之風又見還詞頭之舉新人文之制作妙儲徳之調成況紫防閣下之黃昏正瑞栁庭前之春色命自天而三錫材與地以雙淸詔下山東人自投兵而太息禮行長樂士無擊柱以紛挐少重禁途卽登沙路某夙依霄防聳揖冰銜身到鳳凰池喜動十年之詠志在麒麟閣願扶萬世之功

賀莊少卿除中書

李梅亭

優詔上卿正班內史北門視艸謂當進學士之班西掖拜眞聊復示舍人之樣斯文增气有識傾心某官蓄學醇明掞材鉅麗沈浸醲郁蓋下逮於莊騷雅健雄深無足多之崔蔡盡兼兩制已四三年號令鼓舞風雷亦云多矣獻納司存雨露莫若専之濃薫班馬之香髙振綺園之翼有偉用儒之效會當秉國之鈞某假守魚鳬阻陪燕雀碧梧幕府幸稍安雪外之城紅藥主人倘或念天涯之客

賀黃祕監除中書舍人

楊誠齋

中宸渙號內史升賢三神在海上之山久勤攝領一佛出人間之世遂見眞除綸綍有光紳緌胥慶某官材猷膚碩學術醇深探周情孔思之微淵源千載發宋艷班香之祕膾炙四方親結龍扆之知聿新鳳閣之樣辭達而已矣要必見聖人之情才難不其然蓋欲極天下之選得君爲重緯國以文好對紫防艸尺書而招贊普卻登黃閣提一筆以福蒼生某聳聴除音阻陪賀廈千門栁色誰憐芻狗之陳人萬里艸堂遙想槐龍之新影

賀聶舍人子述

眞西山

恭審龍墀疏渥螭陛陞華記乘輿言動之微有嚴載筆察臺省事幾之要兼賴舉綱成命一頒懽聲四浹伏惟某官昆鳳上瑞窪驥名流學探古今百聖之智料天地萬物之變粵登宰旅久贊王明善化翕然更張威令爲之振肅果被凝旒之眷晉膺汗簡之司君舉必書風采冞增於柱下朕志先定姓名已覆於甌中某聳聽除音幾欲舞手屬阻將輸之寄莫與鳬趨敬修固陋之辭用伸燕賀

賀余大卿除中書兼右司除戶侍尹京

李梅亭

帝重詞臣公遷閣老裁縫雲霧便應拜學士之眞鼓舞雷風更盡展舍人之樣紫微炳煥黃道開明某官忠肅而恵和博習而修潔淸姿秀骨下獨鶴於人間厚徳長材載六鼇於海上心醉六經之釀郁目營四海之溺饑文人多不防文細行易虧於大徳宰士固習爲宰逺圖或奪於近功惟公超然過人逺矣彌綸兩省標表九卿久兼內史之贊書玆正中書之三字惟天子之義範曰制以聖人之情見乎辭扶山東之癃戀漢恩而忍死回河朔之悍存唐祚於幾亡一札可復於隗囂尺書足招於贊普不但取九制一揮之敏亦非専四駢六儷之工俾萬姓咸曰大哉則一字不容易也衣冠盛事夙尊八葉之科翰墨大勲詎止五花之判旣敷華而緯國行迪哲以爽邦文章於道未爲尊風斯在下矣富貴乃吾所自有時來則爲之某頃侍同朝且依鄰壁韓非老子又嘗共公叔大夫詎望同升範叔一寒哀之命也不哀之命也杜陵十暑可以言歟未可以言歟聞恥納溝亦嘗推轂上界足官府斷不希雞犬之仙散人拜江湖願徑入魚鰕之侶

翰苑類

賀樓內翰

陳篔牕

孚號龍庭躋榮鼇禁天子不見賈誼久勞宣室之思內相今得敬輿再觀興元之詔儒宗吐气士類伸眉某官道羲皇學源周孔筆端精爽噓元气以翕三光胸次沖融渾大虛而涵萬象昔居銓部已邇政途惟不辱於權臣以敗吾圉乃笑扶於壽母早出都門心同野水之淸閒聲撼半天之霹靂蓋狐貍腥臊之際始傷去鳳之孤鶱惟鷹鸇刀俎之餘始識冥鴻之髙蹈十年一坐萬事皆還吾何辱以何榮彼自成而自毀爰惟舊徳首畀新除七寶林中不覺踵謫僊之榮遇八塼道上豈徒揜學士之前聞要令天下悉誦於堯言且使山東皆泣於漢制矧惟今日不似往年惟流民凋俗之荒涼正期勞來惟走卒徵夫之憔悴亦合拊存上以宣前旒總攬之公下以示左祍懷柔之政悉資翰墨以發光榮坐收汗竹之奇勛立迓登槐之偉業某服膺玆久引脰冞深空嘆半世之讀書未許片時之覿徳玆聆命綍倍躍心旌賢哲攀龍已集周家之大老治平有象倚觀漢室之中興

賀髙內翰

黃竹坡

簡自上心榮陞內相張皇我武偃泰一之靈旗崇大訓詞逼翰林之華蓋籖郵所曁慶抃惟均恭惟某官神韻孤髙道襟衝邃極禮樂文章之選眞言語侍從之臣彌綸特盛於三朝制作獨髙於一世踐之盛事特緒餘車馬所陳士歆稽古宜龍光之煥寵屬鼇禁以摛詞要令海防之氓傾聽山東之詔𨿽日取制誥方深思王某之文然用作鹽梅想已兆傅巖之夢躋登賢業穏上亨衢某伏讀邸書敬伸頌語恨坐拘於符竹阻面慶於門墻歌大業而頌浯溪擅當今之文學艸尺書而招贊普繼前輩以風流

賀程內翰

方秋崖

中朝孚號內相得賢天秩有經上星辰之峻絕人文作誥宣云漢之昭回置郵星馳寰宇風動洪惟翰長正自元丰不兼他官獨秉鴻筆爰有坡公之大手卽逢哲廟之初元俟對東門拜太皇之嘉勞讀文淸夜稱先帝之遺恩然由學士而文昌者見謂平遷惟自文昌而學士者必膺大用言念久虛之擢以待非常之才必爾雅足以追三代之風正大足以竦羣方之聴有公輔器爲帝王師仰惟某官產龍溪作牧之邦得野處代言之體淵源有自探易道之精微典重其辭溯國初而該洽召從膚使選至侍臣蓋寧皇畱遺於聖明故宗伯又司於貢舉而況尊親長樂發策天安欲修縟儀端借英藻以成繼志述事以兆經體贊元肆因累年內外之命書俾處今日深嚴之正座如劉瑑承擇一今日之防如叚公詫不離內庭之榮用包荒未遽遐遺寧采菲不嫌下體乾旋坤轉幸陶一气之周流風震雨淩長托萬間之廣大

賀黃尙書除內翰

洪平齋

冠班憲部演誥鑾坡丹筆參平舊識佩聲之鳴玉朱衣引對新催燭影之揺金綸綍一簮紳胥抃恭惟某官名髙晁董器重臯防文章爲一代所宗獨全三光五嶽之气學問自六經而出不數諸子百家之書蚤儀持槖之班妙簡凝旒之眷深得己重物輕之理坐觀彼消此長之機謂國命紛紛豈不欲纓冠而救而世情落落曽未若善刃而藏忽逢天日之明復見岫云之出訪書禹穴弭節蓬萊𨿽士夫望季子之來歸而父老愛魯侯之燕喜趣正爽鳩之位仍趨金馬之廬花暖步磚栁迷歸院妙寫坦明之制還追渾噩之風得禁中頗牧於方來置柱後恵文於不用遡紫霄而直上方枕斗魁指黃閣以夷登卽成霖雨某久迷鵝眼逺睇鼇頭扶杖往觀相與聴後元之詔令如茅斯拔願言作慶曆之歌詩

賀洪內翰兼吏書

周平園

進儀內相仍長中臺夕對金蓮結絲絇而承聖問晨趨玉筍曳革履而領從官自非兼孔氏之四科安得被賀公之兩命切以翰林迫華蓋素號禁嚴文昌映紫防是司喉舌自昔法天而分職於今弄印以掄材繄國名儒膺時遴選旣兼官之俱稱宜上象之交輝某官學富家傳材優天授徧觀流略豈徒窮九丘八索之淵源洞察幾防固已熟五狄六戎之利害早振平臺之響卽符宣室之思譽滿朝端譬之鳳凰芝艸以爲美瑞才周世用非如儒生學士之有偏長三入修門九遷華貫帝王之制坦然明白浸聞於西垣道徳之威成乎安彊亦宣勞於右府式疇久次宜畀殊遷自丞郎而入北門考院規而無儤由佐貳而升太宰卽選部以有光一時陸贄之詔書多士賴山公之啟事矧如先正久暴大忠半世龍庭猶握尙書之節浹旬鸞禁莫眞學士之除幸天定者亦能勝人故善積者必有餘慶是開賢冑來踐世官繼處內廷踵贊皇之盛事並經常伯掩謝氏之前聞行由供奉之班入簉疑丞之列某𨿽登門之日晚辱解榻之意濃賫閥求官方愧旅進於馬牛之走扼姦伸滯遽聞便列於雁鶩之行曽未敍於感悰會來陪於賀客道古今而譽盛徳非以爲防褁章服而揖上官是云借手

賀林直院

王臞軒

楓陛疏榮槐防進直絲綸獨掌更無他學士之除簮紱一新咸賀老先生之遇繼有是詔居然卽眞切以詞命之出於禁林輕重實闗於國體矧當多事屢驚夜響之鈴縧豈比平時臥看日移於塼影慰撫河北則大手筆可同於徳裕調發闗西則凡號令宜付之遜能起詔艸若湧泉惟陸相始當於機務發徳音如時雨必韋公乃福於生人求如在昔之前修庶可當上之遴選舉世所望非公其誰恭惟某官學力與天相融聲名無地可著筆有活法珠走於盤而不出於盤派接古文冰生於水而尢寒於水凡名山大川之偉觀與浮屠老子之靚居皆藻飾以雄詞盡膾炙於眾口帝謂琳瑯散落至煩雷電之取將孰如琬琰編摩要與日星而爭耀乃攽天防寵畀冰銜吏部二百年之文已歸中禁瀛洲十八士之選皆避一頭比者演西鄙之恩言下中原之捷布脫略駢儷表裏詩書孤鳯凰倐爾一鳴頓驚眾聴飛龍馬爲之增气矧在班行佇看正閣老之名旋卽陟臺司之位某李蹊晚出蓮幕逺逰自聞渙號之攽實倍等倫之喜乘槎無便遙瞻仙嶺之浮鼇賀廈有心願附玉堂之喜鵲

賀直院陳兵侍

洪平齋

恭審雍畤歸班鑾坡陟序壯猷經武定堂下之孫吳妙略緯文得禁中之頗牧榮哉稽古展也逢時恭惟某官徳靜而莊學醇以博縱橫經庫甲乙丙丁四部之書馳驟詞垣天地風雷八方之陣諸儒爲之折北斯世得其指南捷上蓬萊徑排閶闔寧違時而徇義不屈道以伸身一薛莫畱百參奚益玉鎖掣而麒麟出亦旣許年瓊簫奏而鳳凰來正在此日疇民庸於海嶠趣王覲於京華宻勿論思雍容儤直佩荷囊之新渥尋蓮炬之舊遊以精神驅五兵之材以號令鼓萬物之气莫測韜鈐之深祕但聞盤詰之嚴明白玉堂前梅報春風之信紫宸殿裏槐移晝日之陰某塵埋頭冰條照眼喜際戢櫜之盛復窺灝噩之遺藜杖相呼共聽山東之詔琇瑩在望第賡淇澳之詩悉意歸依無辭敷敍

賀顏中書除直院

林克齋

瞻華蓋紫垣之象森若麗天誦玉堂靑瑣之文昭然揭日此豈無心於門宇固嘗驤首於閭閻迷途分隔於靑防枯枿自偏於和气帝城遼絕不敢寄魚鴻之書詔墨便蕃無由伸燕雀之賀玆僣馳於尺牘輙首贄於寸誠某官名聲重於朝廷言語妙於天下摘髭異級冠億萬之生徒振翮亨衢際半千之休運璧水聴晨招之誨靑藜觀夜照之書共期鳯沼於十年俄息天池於六月趣上江圻之節來陪宣室之釐錦窠復擅於望郎玉鏤尢髙於少列惟禁林之寓直異時多屬於邇聨而詞掖之陞華故事類由於承攝有若蜚英而騰茂是宜超授以直除綰黃麻紫誥之榮俱優兩制防金匱石室之蘊襲作一經舉天下能事乃獨兼而施之凡在廷諸公莫有出其右者眾心所屬大用可期天路肇開接武賢闗之相地靈夙著增光盛事之圖某藐是駑庸偶同臭味以初心之向慕方拭目於淸明短翅棲遲知鷃鵬之有量神丹防化倘雞犬之同升

史掖類

賀黃左史

洪平齋

恭審騎省疇庸螭坳振武立雷霆之下屢聞劘礪以責難司雨露之邊更許直前而論事維新厥命不失其言恭惟某官瑞應魁衡聲摩奎壁得三光五嶽未分之气務養其源讀八索九丘有用之書莫窮所學夙著六君子之望坐追三諫臣之風黒白旣分丹靑自炳聖朝舉無缺事可少緩於箴規人主蔑有戱言正欲明於記注進躋左墄宻侍前旒移疇昔皂囊剴切之誠示此日靑史簡嚴之筆夾玉皇之香案共欽稽古之榮築宰相之沙堤佇究濟時之業某久依霄防聳揖冰銜白髮相欺南國自嗟於畱滯靑雲可附河東有待於吹噓

賀聶左史

李梅亭

中宸渙號左侍升賢夾立螭頭均爲淸切進龍角愈近凝嚴彰淸朝選用之公示君子登庸之漸某官材全而業鉅學廣而聞多秀出班行固已芒寒而色正凜然气節不爲義疚而利回五年省闥之彌綸萬里戶庭之淸晏賴舍人之解事爲天子而記言績用孔殷序遷惟允楚左史之能讀八索蓋儲倚相之材唐中禁之用第一流亦爲議政之地佳傳相期於千載修名剰跨於數公某逺落魚鳬阻陪燕雀甚愧丈人厚頃嘗聞所聞而來屢爲丞相言是有得不得之命灔澦旣令其膽破岷峨亦使之眼髙望五云多處之星早登魁輔倩萬里橋邊之水聊送客心

賀聶左史

楊誠齋

南衙渙號東史升賢𨿽君舉必書均號司存之切而王置諸左益知位置之親正人登崇善類鼓舞某官負材有用蓄學不貲健步丰材連六鼇於海上淸標秀質下獨鶴於雲間五年宻贊於宰司庶績自凝於道揆螭頭坳處久稱解事之舍人龍尾道中遂進讀書之倚相柱下之光可繼甌中之姓有人某最辱挈提尢深距躍歸心羽翼已久懷石澗之泉餘論齒牙更幸及玉闗之老

賀黃左史

王臞軒

擢自諫坡升於史掖嬰龍鱗而論事方仰髙風立螭首以記言要煩直筆官由人重國以儒榮某官學洞本根文刋枝葉心齋穏坐澹無辱以無榮道閾獨躋歘有張而有弛早逢聖問幾冠賢科人皆健其不凡公獨以爲細事然古人之得時遇主亦惟其節義之素髙賢者之憂國愛君夫豈以聲名而爲悅試觀十七年之宦業不出五千卷之本心早上靑蒲已光白簡然與其叩墀折檻以雪一時之憤又不若操觚秉牘以畱萬古之芳爰渙徳音俾顓書法地漸近則國之闗系甚重官更髙則人之徯望必深亟恢廣濟之圖上副簡求之意某念年一第連月冷曹恍惚徵魂不到鱣堂之精邃支離病骨徒諳螢案之淒涼所欣知已之顯庸或可對人而誦說上聖主賢臣之頌已知相得之歡占小往大來之爻亦有彚徵之望

賀徐左史

陳篔牕

烏府疇庸螭蚴正位南司五院方嚴執法於殿中東極一星復擅典書於柱下俯仰盡吾皇之睠後先皆儒者之榮越在觀瞻孰非抃舞某官聲傾左淛文起東甌心正意誠之功夙講明於韋布任重道逺之器獨簡記於冕旒頃由別院之聲名徑主一臺之風憲蓋孝廟掄材之意至此復明而熈朝更化之規於斯爲盛道洽政治言聴諫行坐令眾正之伸眉具俾羣姦之禠魄念排擊之效有如此者則經綸之望人其捨諸云胡出綸暫使載筆永惟四海理亂之本實系九重言動之間若弩有牙如車斯輹𨿽堯舜居上無明爭顯諫之勞然佚狐在前有陰警潛規之助鋪陳久大繪畫升平要令熒煌垂汗簡之華然後卓犖紀面槐之業某丹丘下士泮水陳人永言今時抗走之身曽是往日奔趨之數始容附鳯何殊孔氏之鑄顏終媿臥龍有負徐公之舉葛窮通有分出沒何言但因君子之得輿切想古人之推轂一拜一起𨿽阻陪門防賔客之遊三沐三燻猶及效道路歌謡之獻

賀林殿院除左史

洪平齋

恭審臺端疇績左墄躋榮紅雲之近玉皇獨聳螭頭之望黃道之開閶闔仍催豹尾之班帝寵便蕃儒流歆艷恭惟某官韶鳴鳳躍春暖鯨防西湖處士之風姿夐出塵埃之外東坡先生之學問妙傳翰墨之間瓊不俟於疾趨玉斧自全於巧斵政弦初攺釐席遽前峩峩黒豸之威稜凜凜皂雕之風采彼謂之窮奇檮杌旣掃殄而不畱此有若閎天散生故登庸之未艾峻躋記注妙絕版曹扈甘泉之蹕則入內以告猷對紫宸之仗則直前而奏事𨿽斂鋒而抨擊尢抗節於論思無往而不得其言有懷而悉見於用一星之曰柱史姑防石室之藏六符之驗泰階卽上沙堤之路某技殫圜府誌系仞墻甫聞振武於持荷已信垂光於汗竹艸河東之賦方傾心吹送之恩襲春秋之經更拭目謹嚴之筆

賀畱右史

洪平齋

恭審席前渙渥柱下升班承明之有直廬方步八磚之日紫宸之夾香案更依一朶之云國典增華儒紳動色恭惟某官气涵江漢名壓華崧自八索九丘以來書皆有用視五誥三盤而上文可同風況於運堂上之奇兵莫不出胸中之武庫陟鼇坡而視艸逰鶴禁以談經以天下非常之才當朝廷甚重之選酌之不竭沛然有餘甫看五鳳之齊飛又見雙螭之屹立濡珥彤之筆而書九重之言動續汗靑之簡以垂四方之輝光但知人與地以俱淸誰識天生賢而間出舍人收封事開函爰近於禦筵明公獨妙年扈聖卽登於黃閣某凋心斗壘決眥冰銜烏鵲南飛自喜卜巢之有托馬牛下走何當捧硯以相從

賀李右史

方秋崖

渙發龍綸晉登螭陛堯言布於天下宜載典謨遷史藏之名山無慙筆削玆實帝王之盛豈惟儒學之榮某官如樂九韶如鼎萬斛韜涵雅訓蓋平生無未見之書刋落塵言有古人所不到之妙嘗讀梅亭之槁喧薇省之詩所謂洗萬馬而空之直欲障百川而東耳乃夾侍玉皇之香案俾共防金匱之祕文陳洪範九疇宻贊吾皇之聖作春秋一蓺襲爲有宋之經偉哉眞儒成此信史某瞻斗以北與江俱東𨿽莫陪鴛鷺班肅上賔榮之賀儻得與牛馬走願窺帝典之暉

賀眞右史

陳篔牕

楓宸渙號柱史升華峻直北扉矯矯麻頭之健筆摛毫右陛英英簡上之淸風疊組孔嘉垂紳丕聳竊以唐虞𨿽逺都兪具載於典謨班馬不生筆削允資於記注折旋螭首咫尺龍顏必有襲六爲七之功足載登三咸五之治某官名喧宇宙气壓岱嵩玉質金相允矣文章之正印冰懸雪跨凜然節義之大閒以布韋寡二之姿擅科目疊雙之選闊步亨軌橫飛雋躔不俛首以隨時每抗顏而白事賈生通達气少和平仲舒淵源言多迂濶惟我公之謦欬中有國之膏肓以此猷爲移而筆削必能發揮神聖有公是公非之權判白姦回無乍賢乍佞之惑直聲九鼎正气千尋上而國家宗社之榮下而海防生靈之慶某懷人萬里在天一方僣評當今文物之豪實爲近世班行之冠𨿽云持槖豈能酬逐日之威名必也秉鈞庶及見摩云之功業

賀魏右史

危巽齋

恩渙席前班髙柱下祕書不是監昔有是言右史用名流實聨法從除音誕布歡頌沸騰某官北斗天樞西川石筍等五誥三盤而上文可同規自八索九丘以來書皆有用不隨時而俱靡自與道以偕行幾年嗟蜀道之難一旦覺長安之近龍墀入覲蔚爲華國之儒雞舌含香快吐濟時之略惟斯文之未墜知上眷之益隆禮樂司存冠九卿之妙選蓬萊身到總三館之淸流才與地以雙淸命自天而三錫屈司記注以闡才猷振乃家聲厥有故實論事闓切遹追唐相之遺風致主厲精佇見漢臣之治行某自慚末學無補明時每聞閎議之軒昂但覺懦之警策適觀峻擢益倍歡悰玉立雙螭已喜端人之得路符分半虎更祈厚徳之包荒

賀張右史

林克齋

出綍中宸記言右陛久専譔錄映太乙之靑藜晉直邃嚴侍玉皇之香案班儀益峻邦典增華竊惟簡冊之所實兆起居之有注設官之始昔分掌於動言纂事則同間常歸之著作載筆今聨於侍從問津多出於承明某官學際天人文追盤誥金門射策收漢殿之甲科石室防書徧唐家之四部有若熈明之盛典尢多翰墨之雋功果擢侍於丹墀益纉功於靑簡立螭頭號二史是惟天子之近臣起柱下位三公自有君家之故事某逺聆吉語倍切懽情人於同年亦有情夙荷眷知之舊士別三日當刮眼更祈眄睞之新

賀曽右史兼修史

楊茨野

天錫寵榮地分淸切班聨兩省淸光宻侍於螭坳才擅三長麗藻仍修於麟史正人進用斯道有光某官筆補乾坤名揭日月指世陳政眞賈誼陸防之復生射防決科於仲舒孫乎何有自遊蘭臺蕓閣之地卽防金匱石室之書忽請一麾而遽行不與羣飛而競逐旋陟郎闈之淸顯復司省闥之彌綸騫翔已逼於雲霄獻納玆承於雨露事直前而無隠備殫忠赤之懷經垂後而不窮兼任汗靑之責職因人重眷示上優觀極東一星之明旣符斯選則魁下三臺之象可必其占某乘滯畱聴郵鼓舞緬想紆紫拖朱之盛莫厠賀賔空陳抽黃對白之辭恭陳慶牘有懷忻頌莫旣敷陳

翰苑新書續集卷四﹤子部﹐類書類﹐翰苑新書﹥

欽定四庫全書

翰苑新書續集卷五

臺諫類

賀大諫

眞西山

帝眷上坡詔升左省侍講華光殿禆聖學之緝熈拜疏延英門罄忠規之剴切班聨益峻風采一新竊以國有直臣淮南之謀自寢朝無姦黨河北之盜易平蓋邊虞𨿽警不足憂而骨骾乏人爲可懼載仰仁皇之世方興西夏之師謀議前陳孰匪急禦戎之務聰明逺覽獨首增論事之官由其紀綱立而百度修所以根本彊而四夷服維今盛學與昔匹休恭惟某官道出羲皇學根洙泗筆補造化豈東京才子之可倫策陳天人爲西都大廷之首冠朱比直玉鑑侔淸冊府累年不攺安恬之操諫垣期嵗獨髙謇諤之風志存家門而不近名誠竭朝廷而無遺慮屬方多事尢賴告猷拾禁闥之遺己無慚於長孺補衮職之闕顧誰越於仲山眷倚不移觀瞻增重方將紓長策以康國步矢良謩而沃帝心扶公道之脈於將微建太平之基於弗墜翕然眾望屬在我公要當遺萬世之安豈特撤四郊之警某方疲逺役側聴除音有諍臣七人端爲明時而喜呼太平萬嵗倚新盛事之觀

賀黃大諫

眞西山

簡自中宸擢居正諫接龍簉鷺已髙禦史之班翳鳳騎麟更聳爭臣之望公朝鼎重佞俗冰消恭惟某官徳器端凝學力閎逺能定能應而涵養熟不矯不激而剛正存呂大防擢副端由上所舉範祖禹居講席爲論甚明輔導旣多褒遷豈後明陟冠七人之首勸講沃九重之心反覆盡言田錫爲朕汲黯匪伊爰立說乃予阿衡某聳聴除音幾欲舞手【云云】

賀大諫李寶學

楊誠齋

丕褒詔峻陟隆名昔抗論諫垣綽有古諍臣之烈今陞華奎閣亟聨眞學士之班帝思孤節之無朋人羨精忠之有報竊以當國論是非之未定見人才邪正之不同君子志在憂時豈憚盡言之觸禍小人心乎趨利第思阿意以徼榮孰知天理之好還殆匪人情之可料導諛者未必獲福咎徒塞於兩儀守正者未必罹殃名自流於百世若昔可攷於今益明方孽臣盜據於朝權欲私室久顓於國柄罔知勝算運籌策於幄中輕出躁謀動干戈於邦內顧眾口同然而和附豈本心若是之顚冥秖緣富貴之念深遑卹生靈之禍慘惟公逺慮爲上極陳𨿽懷魏徴之忠戒徵遼水竟坐汲生之戅絀守淮陽越旣漏師浸成誤國恢謀馬邑莫逃首事之誅鯀殛羽山旋正朋姦之典凡曩出矢言之爭皆令防徽數之加睠一佞而一忠果孰得而孰失載睹綸恩之布咸新公道之亨恭惟某官秉姿松篁爲世蓍蔡立朝二紀幾嘗閱於崄夷報國一心曽弗移於燥濕眾方駒促公獨鳯鳴惟知效獻替於當時何意被寵榮於後日迨此忠謀之旣驗凜乎節槪之逾光恩命狎臨輿情知勸某竦瞻殊渥深激懦衷喜聖朝有賞諫之風不慚於古庶天下增敢言之气其自於今

賀鄭大諫

陳篔牕

疇庸橫榻正位上坡白簡含霜稔著埋輪之望靑蒲映日峻躋入閣之班播告庭歌謡盈路竊以國家之事惟宰相可行諫官可言紀綱之司乃君子所恃小人所畏世道云翳人情日偸靡聞諤諤之昌競取容容之福以依阿淟涊爲圓熟以慷慨激發爲迂狂不思名稱之謂何乃忍波流而至是誰一舉手惟三折肱某官學洞索丘量涵海嶽移治外之功以治內粲然經國之猷推正心之學以正君卓爾尊朝之望橫飛直上特立獨行崢嶸五院之名聲宻勿九重之意睠惟激濁淸之際與獻可替否之間有重有輕孰先孰後爰綴材於排擊俾一意於論思深惟古人謇諤之風不若後世煩苛之甚韓愈之譏陽子首陳時政之瘠肥盧仝之歌孟公獨問民生之蘇息蓋事以大原爲急而言以切中爲奇詎尙支離以滋惶惑𨿽大雅自有成畫在宵人姑以效愚某觀古多賢疑今罕遇何意讀開元之報恍如歌慶曆之詩喜在胸中溢於言外見明目達聰之日己知天地之重開想犯顏逆耳之風罙覺云雷之加壯嗣聞褒制別貢慶牋

賀謝司諫

劉后村

龍墀渙號騎省升賢司諫七品官未足爲範君之賀法筵第一義皆聳聴滎陽之言當寧虛襟在廷舉笏竊以君子之論常見微而知著天下之理有必至而固然與其蕩沃於已焦爛之餘孰若芟夷於未滋蔓之始旣寢了翁之諫疏孰敢嬰老蔡之鋒使行獻可之彈文世豈受金陵之禍瞻言前哲復見令公恭惟某官稟岷峨之精英傳闗洛之本統頃居言責尢著直聲屬時督閫外之臣切慕下石頭之舉向微安石皆倒持手板之人賴有陽城倡裂壊白麻之語𨿽忤觸貴權之怒矣然保全名節而去之及此更張幡然號召於惟列聖每親除耳目之官厥後柄臣始私用腹心之客云漢之章朝擢風霜之語夕昔未嘗望車拜金穀之塵今果能露布破銅山之賊然而質肅論燈籠錦或譏後遂無聞道鄕諫瑤華宮乃云事不止此寧一發之爲快當百鏈而愈剛公卿幸得遭時其可孤於明主諫官如此言事寧不賀於太平遂自大坡進持魁柄某素無實用浪得虛聲陶寫性情時宰疑麥葵之謗將明倫紀臺端有粟布之彈粵從尹氏之秉均莫曉累臣之得辠不圖衰朽復備使令良由端人得君之初興念寒士失職之久尙能奮發賡䢐徠聖徳之詩無復狂愚作韓子諫臣之論

賀董司諫

李梅亭

進司補闕仍侍邇英責重寄隆益可告嘉猷於後謀從言聴轉當下膏澤於民朝野喧然宗社幸甚恭惟某官所養剛大而道中庸人方此重而彼輕公獨以退而爲進廷臣無出右者天子居然器之拔自州麾徧儀朝著亟拜拾遺之命仍陪勸誦之聨緝日月之光良多啟沃犯雷霆之怒大有激不賣直以取名惟格王而正事簡在中扆遂升左垣考司諫七品官之階𨿽云序進然大人一正君之事正屬司存今目前無必至之憂而天下有未形之患戎心外狡民力中乾天文變怪而難諶人才卑少而不競民保於信而信屢爽位守以仁而仁不流吏惰且貪兵虛仍脆無非事者請先大者之圖彼何人斯尢願辦之之早自古建久安之勢成長治之業莫若杜羣枉之路開眾正之門國人曰賢左右皆曰賢無使滯淹之久君心以正逺近一以正切防浸潤之行閫內閫外不容二心宮中府中當爲一體捨豺問貍則民不服如鷹逐雀則君自尊察嫠婦之私憂回倉公於驚走庶淮南知憚於汲黯而昌黎無惑於陽城名節皎然芬芳多矣富貴乃吾所有何足計哉忠良得路之難切宜念此某當獻嘉頌顧進苦辭蓋有感平日之知不敢作細人之愛諸公不喜生語柔則茹之善人能受盡言遐不謂矣尙欲作石守道紀徳之頌幸勿還李師中落韻之詩

賀湯司諫

劉后村

孚號於廷名官以諫聖朝無闕事不待批於龍鱗天子有爭臣尢急聞於骨骾識者相慶翕然同辭恭惟國朝參考唐制莫要於禦史府莫淸於供奉官誦岑參杜甫之詩日趨東省拜陽城仲舒之疏時守延英向非一代之名流曷副九重之妙選恭惟某官淵乎似道浩然至剛棲遲樂衡泌之間徴起遇風雲之會公每抗論幸明主可爲誨言眾亦望風意山人不樂名利援禮以杜家臣之僣奮筆以誅世卿之萌謂君然後有反坫塞門謂盜豈容竊大弓寶玉鄭公所上百奏莫不切心陸生每著一篇必蒙稱善後宮敬憚於質肅貴璫欲避於淳夫乃冠伏蒲之淸班以旌折檻之直气有若仲山甫之補衮方嘉賴之欲如種明逸之拂衣胡可得已行陟大坡之峻徑躋兩地之尊某側聴出綸不知折屐幸有要津爲吾輩之盟主敢以晚節累平生之故人獻䢐徠聖徳之詩尙能勉彊作韓子諫臣之論無復激昻

賀鄭正言除司諫

王格齋

就陟諫垣頓增國重皂囊奏疏尙參兩省之聨黃紙除書遂正七階之品人徯仁言之博士知元气之還贊書一傳輿言具穆某官修名蓋代厚徳鎭浮黃鐘大鏞殆非近世之人物光風霽月綽有前輩之風流孤忠上簡於龍光淸貫亟躋於鷺序冠峩豸角陰見晛而已消手批龍鱗木從繩而自直屬時睿哲渴想忠規乃眷廷紳孰任盡言之責肆詔綍延登已試之英卽疇底績之庸行正告廷之命某猥分閫寄遙聴除音聞鳴鳳於朝陽豈爲私賀寄雙魚於尺素宜激忭悰

賀鄭正言

洪平齋

恭審錫命龍墀升華騎省風生白筆已振朝綱於更化之餘日抗皂囊更納君徳於無過之地扶持眾正引翼太平恭惟某官淸廟朱弦紫壇蒼壁昌黎之薫釀涵浸大放厥辭敬輿之懇切剴深不負所學寄政事於破竹自解之勢綴功名於取果旣熟之時方觀春雉之馴卽快秋鴻之漸捷登要路力挽頺波惟辧君子小人之分以爲天下後世之鑑然而抨彈於出言如綍之後孰若彌縫於納君自牖之初爰取冠豸之威徑上批鱗之奏能使心正而筆自正是謂言行而道亦行疏列屏風復見鄭公之論諫功成衮職卽看山甫之登庸某委命窮坑歸心渠廈晉適逢於晝接泰還喜於陽來禆帝右之謀猷方幸新除於永叔言民生之利害敢祈勿遜於希文

賀葛正言

楊誠齋

孚號大廷拾遺諫省古者所以責難於丕後非舜不陳今代豈無敢言之正人如尊乃勇聞者興起躍如驩欣恭惟某官議論通乎古今名實孚於上下以星翻漢回之光采作新斯文以山髙水深之風流照映當世諏儒先於三館俾廷爭於四聰方聖天子從諫如流之秋曷嘗罪夫言者惟諫大夫憂國若渴之志可曰無其時哉扶皇極於將微防善類於旣弱倘元气無不實之處則外敵亦何彊之云卽冠上坡用懌寰海某少而自好晚乃早衰誦鵞經雞檄之言十年於此想龍章鳯姿之偉一覿何從

賀董祕丞除正言

王格齋

光奉制綸擢居諫省道山委竹帛已盡防四庫之書閶闔呈瑯玕乃進立七臣之列帝虛心而垂聴人側耳以聳聞渙號一傳師虞具穆某官髙文作古奧學造微著玉杯繁露之書淵源逺甚繙金匱石室之作譽處翕然肆疇冊府之英無出儒宗之右鵬搏羊角𨿽莫量邁往之程鳯鳴朝陽要先展格心之業諒悉攄於賢韞以入告於辰猷坐令州縣之民如在祖宗之世君子有所恃小人有所忌蔚爲百辟之儀諫官可盡言宰相可盡行卽兼二者之美庭之寵指日以須某雅辱舊遊喜聞佳語賀廈欲同於燕雀莫造下風寄書逺托於鱗鴻未殫抃悃

賀蔣諫議

方秋崖

簡自中宸擢居正諫粵躋橫榻得李勉而朝廷始尊陡上大坡用仲淹而士夫相賀蓋以久持天下之正其必能格君心之非永惟治亂之端在小人與君子此其消長之道非宰相則諫官肆吾祖宗立國以來洗盡秦漢諱言之習聴納之盛載籍所無是知累朝熈洽之休正賴諸老箴規之力玆實主上用公之至意豈但先生執政之頭恭惟某官質堅百鏈而愈精節貫四時而不攺仕者皆嚴憚黯已消落膽之姦帝曰無以易堯當有沃心之論切窺聖徳時憲天聰𨿽艱難有甚於絲棼而恭儉本無於衮闕惟是外則桀驁不臣之國久矣鴟張內則嘂讙不靖之兵敢於狙詐事孰大於此者時其條而上之非仁義不陳於前可使主憂而臣辱有謀猷入告於後所願乾淸而坤夷某越在邊城莫瞻朝著稱慶曆者曰四諫尙能賡䢐徠之詩今陽城號爲一賢何待作昌黎之論敢無動色傾聴嘉言

賀【闕】侍禦

洪平齋

榻前承渥柱裏升班物情大旱之餘適蘇霖雨天象太微之次首應法星九重侈知人之明四海享任賢之福竊以兩儀具淸明廣大之體萬物鐘扶輿磅礡之靈得其中和者爲景星爲鳯皇全其剛正者爲屈軼爲獬豸況千古之間气生一朝之偉人如伯夷聖之淸如孟軻勇於義用能任天子耳目之寄於以壽皇家气脈之傳恭惟某官步趨聖賢冠冕道徳旁蹊捷徑不求少室之山絕岸孤峯坐閱瞿唐之浪顧環轍之久矣終覽輝而下之簮筆烏臺伏蒲騎省上不爲危言而駭聴下不爲矯節以沽名惟致辧於君子小人之間而防防於宦官女子之際外邪不入元气自充以培社稷無疆之休以兆國家中興之象深締邃嚴之眷進顓雄劇之權堂堂不撓爲儒宗謀猷惟舊行行且止避禦史風采又新然而一論列闗吾道之盛衰一建明系斯民之休戚時𨿽無闕事或可言士夫懷寡亷鮮恥之風將帥乏趨事赴功之志戰守之規模靡定賞罰之綱紀未張斜封尙費於調停橫斂更多於朘削惟正人用則國勢重於黃鐘九鼎惟公道行則人心安於泰山四維此皆前日之己言抑亦於今之最急願伸谹議迄濟丕平當令文靖之警君復聞於世毋使淸獻之論事専美於前狂斐一鳴隕越萬坐

賀柴侍禦

汪龍溪

妙簡宸衷寵司邦憲獨坐之長禦史久虛不除橫榻之亞中司此選甚茂朝有正士人無異言恭惟某官徳齒朝之達尊忠亮國之司直分南臺之糾察威望日隆贊東閣之辧章彌綸嵗久金百鏈而不渝其操玉三獻而所售者眞磅礡名途盡閱炎涼之變安恬世味不希富貴之榮惟精忠素簡於上心故除目雅孚於羣議以詳練之老而糾彈於萬務以淸明之徳而表率於百寮羣陰見晛而消百度從繩則正猛獸之衛藜藿有以知朝廷之尊和羮之作鹽梅殆將斡鈞衡之造某濫紆兩組來長五溪忽聞播告之修私喜仁賢之用羣情無壅幸非陽朔諱言之朝盛事可歌當繼慶曆得賢之頌

賀黃侍禦

楊誠齋

皇咨上坡位専橫榻屬者進格君非之論九重亦爲之回天移而爲糾官邪之司羣枉自然而見晛此非平日之素焉得崇朝之孚恭惟某官以海內寡二之辭章收天下第一之科目彼於權門炙手可熱之日竭蹷而趨及聞髙賢掉臂不顧之風其顙有泚逮公道之旣白知寸心之獨丹廷爭未幾臺端益峻士有攸挾恨無所施靜而觀流涕太息之書孰不以古人而自許起而當君子小人之會其無負夙志者幾希今聖主旣求惟木之繩在執事必爲作金之礪卽疇孤立之操遂登獨座之崇某自分摧隤何辭漂泊瞻烏柏府晚乃依茂防之餘振鷺栁溝夢不到末行之舊

賀鄭侍禦

劉后村

渙號廣庭晉班橫榻古所云法家拂士莫如爭臣今不置大夫中丞遂長禦史贊書初下輿論交歸夷攷昔賢有居是職峩冠叱李義府仗下皆驚艸奏劾博陸侯廷中咸肅久矣二公之不作去之千載而若存恭惟某官有孟氏養气之剛有曽子守約之勇不繇一介之助自結九重之知屬者國有世卿朝多私黨士登光範但知章蔡之恩公立上坡首抗鄒陳之疏曰厚俗以教慈孝曰命相以杜覬覦然後君臣之分嚴然後父子之倫敍然後九鼎之勢重然後太阿之柄還饜鮑魚於臭腐之餘在諸人易搏猛虎於咆哮之際爲執事難玆拜雜端以旌忠直必有以消弭異時反覆之患必有以堅凝前日挽回之功旣三院之徧更風稜尢峻由中司而大用典故則然益進昌言永扶興運某屬叨乘聳聴置郵在古靈槁中幸早陪於末坐拜延英門外獨阻賀於太平

賀林侍禦

方秋崖

出綸西掖執憲南牀天子明明用臯陶而不仁者逺矣王臣蹇蹇如行父見無禮者誅之玆得一賢重增九鼎恭惟某官二典三謨之學問五音六律之辭章觀經世之宏規𨿽伊管未能逺過讀責難之確論非仁義不敢前陳適當不諱之朝久立得言之地接武防龍簉羽鵷鷺綴赤墀供奉之班當道豺狼安問狐貍凜白筆抨彈之志使顏跖忠邪之莫辧𨿽堯舜聰明而柰何矧今士習之媮未明國是之定幸門如防穴而不可塞獘事如蝟毛而不可爲外之則彊敵之鴟張內之則驕兵之狙詐勿用小人必亂邦也誰當共濟於艱難不有君子其能國乎時則渴聞於忠讜願言宻勿悉意敷云庶幾回事變於危急之秋或可觀徳化於須臾之頃某逖居邊瑣欣誦宸綸有爭臣者七人遄底臯謨之績舉明主於三代願聞說命之篇敢不濡毫以需染牘

賀彭侍禦

方壺山

恭審疏綸北闕司憲南牀王無親臣久倚孤忠之助汝長禦史亶由獨斷之明朝廷肅然夷夏幸甚恭惟某官英英器度凜凜風猷正學正言蔚有前輩流之樣古心古貌肯爲今世俗之妝徧儀淸切之班自結睿明之眷果登地乃侍邃帷聖上嚴之如賔師海內恃以爲王傅側聞論奏皆大建明判正邪之狀於陛前截然界限策和戰之情於塞外了若蔡蓍嘻陣腳之屢揺嘖局面之幾換有若烏府抨彈之任最系觀瞻非得鯁直魁壘之臣誰能鎭壓權益尊而望益聳位益峻而言益髙身名之重若山宗社之安如鼎佇由橫榻卽對顓朝某濫此觀風恍然披霧旣與善夫而相慶又欣小己之有依木牛流馬之庸果哉難矣法龍筵象之義行且觀焉抃蹈罙深染濡靡竟

賀徐殿院

朱湛盧

親筆九天峻班三院日就於學素宻啟於堯心時然後言肆增明於舜目朝有諤士人無異辭欽惟某官有得於聖人之書博通乎當世之務權門烈火不隨炙手之羣廣廈細旃實贊勵精之治𨿽守今而據古亦指事以陳情比及三年曽攺之未久獨觀萬化仍膠柱之難調朝行夕移甲可乙否張旃遣餌囊赤白以加多履畆賦緡幣重輕而莫捄僉議新政更思舊人昔曽擊而去之常預憂於鵬入今何來而集此尙與進於蠅營玆臺諫之一更意紀綱之漸變出任斯責可謂當仁調停之初範相詎知有是理亂之決蜀公豈欺我哉側聞課月之章深戒履霜之漸惟彊有力克成厥終勉思元祐之難可令再誤允保端平之美相與俱榮某維梓眞情拔茅溢喜正言曲學敢請擇於攸宜多病不才尙小煩於並案

賀徐殿院

洪平齋

恭審顯膺宸綍榮副臺端宣政殿之衣冠夙重抨彈之寄觀象門之步武益尊糾察之權朝廷以淸天下之慶恭惟某官南州碩望東魯鉅儒一倡音遺豁如黃鐘大呂之奏萬仞壁立聳然孤峯絕岸之風國人同辭而曰賢天子一見而恨晚方振纓於列邸卽珥筆於要津防君子如防元气而不使動揺去小人若去惡艸而惟恐滋蔓開泰長否消之運收乾淸坤夷之功然議論必欲萬世之可書而紀綱不容一日之或弛旣堂堂峩豸於烏府爰進進簉鵷於赤墀露劾滋多霜威增凜鐵面禦史之气象今復見焉魚頭參政之勲名斯在下矣某寄身憲節拭目恩綸雕鶚之在秋天喜有順風之便燕雀之賀廈屋知無淩雨之虞

賀謝殿院

劉后村

出綍楓宸提綱栢府古者國有拂士莫如諫爭之臣故事臺無長官尢重雜端之任贊書初下輿望翕歸自昔明目達聰之朝必用犯顏敢諫之士有希文永叔實開天聖慶曆之太平無元城了翁誰爲元祐建中之命脈偉矣執事今日之拜凜然羣公先正之風恭惟某官養孟氏之至剛聞曽子之大勇頃峩豸角親捋虎須舉扇障元規之塵安能凂我裂麻沮延齡之相不亦壯哉自拂防觚稜之邊徑誅茅廬峯之下屬者負扆收倒持之柄臨朝思曲突之言趣歸邇英俄擢補闕論蔡新州於題車蓋亭之後孰不力攻彈王金陵於入政事堂之初尢其先見丹心不攺素論愈堅貴璫咸憚於淳夫掖庭知有於質肅皆謂霜稜之勁宜居風憲之雄觀三院之壁題姓名可考由中司而棅任典故則然益進昌言永扶皇極某屬叨乘聳聴置郵在古靈槁中何幸獲陪於下客賀延英門外自嗟不及於武人

賀鄭察院

洪平齋

恭審丹禁疏恩烏臺振武陰邪盡屏天日爲之開明風采一新山嶽至於揺動聖朝以重善類焉依恭惟某官玉尺端方金莖澄爽學窮根柢早書艸之勞詞吐英華屢應筆頭花之夢曷鳴而奏最卽飛舄以摩空人皆爲闐然競進之圖已則有澹若無營之志靖待功名之自至坐膺寵數以尢殊拔諸復逆之班置在糾繩之地久無此舉今見其人消朋黨於未萌奚難去河北之賊補缺遺於無迹斯足寢淮南之謀蓋當正人當路之時自有猛虎在山之勢始獨持於白簡卽對引於朱衣某聳聴除音亦興懦志觸邪一角問寧及於狐貍棲迹萬間賀尢深於燕雀

賀劉察院

劉后村

渙號楓宸升賢柏府昔饑烏久噤虛峩獬豸之冠今鳴鳳一聞盡革蜩螗之響福流宗祏喜動搢紳竊以人臣不可受恩於私門君子必蚤有譽於天下永叔責髙司諫猶在館中了翁忤章雷州方爲博士寧逺作夷陵之役不肯登紹聖之舟故一朝擢拜於爭臣而萬代仰瞻其名節不圖今日復見若人恭惟某官充直剛大之浩然兼知仁勇之三者頃陪英俊進列師儒委質爲臣疇昔非冰山之客拂衣去國始終爲全璧之人處之外服而甚安餌以美官而不顧自執事爲冥鴻之舉而諸賢效仗馬之瘖聖斷赫然旣親攬太阿之柄公言驗矣悔不行曲突之謀遂除官俾究前論眾競遭時而建策獨思拔本以塞源況龍象之共觀何狐貍之足問去惡如去艸勢惟恐其蔓延擒賊先擒王公有如於摧陷翕然伏第一義之奇偉繼此有數百篇之開陳舊史謂諫如丹靑是必本原於仁義前輩云事皆塵土特畱久逺之功名不惟霜簡之凝行見辰猷之告某羇孤一介閒廢半生方寶紹間奇禍胚胎於詩案在端嘉際深文掎摭其奏篇及一相之顓朝又五年而在野不圖衰暮復忝驅馳良由端人得君之初興念寒畯失職之久忝子駿福星之選愧無補於明時賡䢐徠聖徳之詩或可陳於薄技

賀江察院

劉后村

出綸中禁執簡內臺昔虎豹守九闗無怪盈庭之嘿今鳳凰翔千仞聳聞瑞世之明堂陛益尊搢紳相慶恭惟國家十四聖親擢臺諫多第一流慶曆之去夏公首登歐蔡建中之變子厚亦用鄒陳當時誦其言語爲蓍後世仰其名節如山嶽繼先賢而挺出捨執事其誰歸恭惟某官擅九牧之名爲諸儒之倡出新義於系辭十翼之外研極幾深追古文於先秦兩漢之間芟夷陳腐頃在端嘉之際早陪賢雋之遊使其雅意於本朝久矣先居於此座幾年流落不肯登紹聖之舟同志凋零獨屹立南都之壁屬者朝更大化上記孤忠甫對龍顏徑峩豸角謂金陵𨿽去柰其徒之防法實繁況老蔡尙存恐所僕之黨碑復立觀奏篇予奪抑之際繋世道理亂安危之分必不容八元四凶之同朝必不與六卿三家而共國必眞有昔人存趙之策必深思前輩祚宋之言奉白簡以聞卽提綱於三院宣黃麻而拜行絕席於百僚焜燿一時芬芳千載某曩接防龍之武頗管鮑之知契濶十期顚連百謫豈料窮途之不死獲觀賢路之復亨訪凝之於匡廬山中悵莫從於名勝賀陽城於延英門下曽不若於武人第如冰迹之危幸托霜稜之峻固知範老不嫌守道之狂言孰謂鄒公猶待承君之開說

賀盛察院

眞西山

誕攽芝檢分糾柏臺言路置六察官實司公道之脈聖朝用一正士可立太平之基漢詔風馳周行霜凜伏惟某官英姿挺特素節髙嚴卓爾不羣行庶幾乎大雅睟然見面望而知爲吉人自豋百辟之聨浸結九宸之婘容臺禮樂甫參議論之官憲府紀綱亟任抨彈之寄方將鏡國家之治亂涇渭天下之是非爲正論之指南斥憸朋於有北坐令海內如慶曆嘉祐之隆平肯使吳中獨敬輿希文之専美某曩陪駿武夙仰賢猷切聴鳯鳴深爲淸時而喜敢同燕賀獨司大廈之成

賀金察院

楊誠齋

光被宸恩擢司風憲雷行鳳檢方進登天下之正人霜肅烏臺俾盡吐胸中之素蘊𨿽俯從於人望實斷自於天衷郵傳歡動於四方國重頓增於九鼎某官髙文作古雅望鎭浮庖丁之刀十九年綽有餘地孔明之栢二千尺誰識苦心政所去而見思材無施而不可頃自流錢之府往儀振鷺之羣子衿靑靑士有文武兼資之略王臣蹇蹇帝思風節不撓之英遂承渥於楓宸俾察亷於栢寺邪朋屏迹雪見晛而自消善類寧居虎在山而不采顧念𨿽資於彈劾亦難久屈於徊翔風采凜然今已杜羣枉之門而開眾正之路鈞衡近止行當建萬世之策而舉三代之隆某猥以諸生伏讀明詔身𨿽老矣恐無芝菌蒸出之祥心則欣然猶有雞犬俱仙之望

賀王寺丞除察院

李梅亭

峻擢容臺進司糾院明天子厲精之日爭覩親除眞禦史遴選其人迄符眾望風雲感會山嶽動揺恭惟某官心斡九秋文焰萬丈摘髭名第不應州縣之徒勞策足要津共擬公侯之必復堅車大艦每難於進光風霽月旣久則明上欲求忠臣之尊念無易太常之肅嚴霜烈日如令鑄九鼎以察姦縫霧裁云行卽登三堂而艸制某久違楓陛聞進藎臣行行且止而避驄莫陪旅賀皇皇者華之維絡願以汰歸

賀洪郎中除察院

李梅亭

親擢郎潛進司臺察十年去國安泉石之膏肓一札起家任朝廷之耳目公無欣戚邦有榮懷恭惟某官行守宮庭道深壼奧養以剛大獨扛百斛之龍文出其緒餘連中八科之麟角惟其守専而退勇是以任重而進難社下之肉旣均尋拜防軍之曲逆治中之足未展顧令乘障於陰平儀粉省以歸班封皂囊而論事回天有力方將批徑尺之鱗偃月生疑已不容立仗之馬曽令考功一出息之頃遂見拾遺九鑽火之明星旣坼於中臺席遂前於半夜甫登表著徑拜裏行獬豸觸邪難置豺狼而不問鷹隼始擊尢闗龍象之共觀聳聞破頭已足落膽刋九山滌九川陂九澤通地气以上騰辟四門明四目達四聰發天光而下濟此眞禦史矣豈憂匈奴哉鑄金鼎以圖姦不難調鼎察玉衡而齊政然後保衡某一寒漕冰六暑戍雪將返閭閻而曝日喜聞臺閣之生風雕鶚之在秋天倘或寛於西擊烏鵲之繞夜月願姑聴其南飛

代通丁察院

方秋崖

伏以地接蒲田之近雅識行祕書天開栢府之嚴凜有眞禦史方時仗馬辱我臺烏偉哉朝陽之鳴破此晝冥之晦恭惟某官蘊蓍蔡先見之明而發之勇挺松柏後凋之操而守之堅粵自易東共推斗北接武防龍簉羽鵷鷺有嘉坤六二之直方當道豺狼安問狐貍聿逢幹九五之剛健謂顏跖忠邪之莫辧𨿽堯舜聰明而柰何幸陰霾之劃開赫陽光於晦蝕試甞讀宥府編摩之兩疏已條上皇家綱紀之一端矧乘驄當不諱之朝而冠豸立敢言之地想驚爲殿上虎羣小人斂迹避之彼局促如轅下駒有識者寒心久矣地天之泰堂陛自孚然魏鄭公爲良臣不願忠臣何煩彈擊抑魯仲連非國士乃天下士遄奉都兪某遭逢熈明傳誦謇諤學錦制於琴瑟更張之後詎曰鬥辟縣而不爲如繭絲於杼軸空荒之餘夫豈肅政臺之所許淸議之畏赤立奚憂每自賦先生鐵作肝之詩其敢爲此翁身是膽之事儻取縉紳之公論不廢綈袍之故情𨿽筆陋墨凡尙能作石䢐徠聖徳之頌使山揺嶽動亦將著韓昌黎諫臣之書翹想風猷栗如霜凜

翰苑新書續集卷五

欽定四庫全書

翰苑新書續集卷六

六部類

賀汪尙書兼太子詹事

戴象麓

渙被明綸晉陞華職冡卿聞望權衡北斗之司宮尹風猷羽翼東朝之重增榮兩地交慶一天竊以尙書端右之淸班詹事承華之極選詮量晉品僅山公其人翊輔漢儲一綘侯而已矧惟兼職必屬全才某官直道儀朝忠規華國胸中全三光五嶽之英气筆下驅千兵萬馬之雄文陳論披肝久結知於日月經綸貯腹未余試於風雷緒餘僅見於大司空節目略施於春宗伯非大歷曷罄謀猷亟入銓衡曵履星辰之上佇參機柄秉鈞霖雨之中某辱知最先聞命增抃恨戴星於下邑阻披霧於上京一紙忱辭大廈成而燕雀賀防躬私戀靈丹就而雞犬空

賀章尙書

楊誠齋

申命秩宗正班宰伯春官六十立之長以維専曲禮三千待其人而後舉有隆圖任玆遂眞除恭惟某官重徳鎭浮淸規厲俗中流砥柱百壬夙避其鋒野水孤舟六丁莫措其手偉雲山之舒捲闗天下之重輕迨玆攺弦復此持槖堅車大艎安徐而後進光風霽月逾久而益明粵從貳卿實典三禮振自古寅淸之職還斯民子諒之心不惟和上下而治神人蓋將經國家而定社稷玆引星辰而上益髙日月之依武徳間有讜言忠無不報貞觀初踐臺斗理有固然某阻作鳬趨但深鼇抃小艸有逺志懷哉並世之醫和大廈無棄材盍以與聞於匠石

賀鄒尙書

朱湛盧

十行屢詔一節始趨居禮樂之司對休命論唐虞之際克廣徳心尙有典刑以定社稷恭惟某官集殿倫魁之舊正元朝士之英技斷斷猗無他心怦怦兮諒直乃者訪落之始嘗従招隠之求爲王畱行深惜鳳鸞之去與波俱出遽尋鷗鷺之閒𨿽蘭槳以逍遙亦桂山而憭栗變而更化羣髦士以響臻問諸在朝獨侍臣之零落猶以一譽而一毀至煩三沐以三燻奏篇盡長太息之忱前席興久不見之嘆喜其未老恵然寔來明堂九筵方嚴恭而自度秩宗三禮貫幽顯以相通竊原降福之由多自尙賢之佑今則朋比消長議論嘐聲干戈未解於淮襄軺難憑於沙漠眾所屬望莫若耆英夙夜惟寅是爲燮理之本春秋具對豈徒災異之陳某舊托門闌今乘邊障城吹畫角已厭聴於少陵人老玉闗諒興憐於定逺

賀任尙書兼給事

李梅亭

晉長冬官復兼夕闥國有六典孰如事典之優閒命出一人實賴舍人之駁正況躋中庶尢簡上知某官胸湛秋霜筆翻春潦獻納日月仁義陳於王前鼓舞風雷言語妙於天下久典三禮旣諧兆民疇若予工並任塗歸之責乃在吾禁就兼翼贊之華忠旣結於兩官名益髙於九牧投珠委地必有淸平尙書之言批勅回天更觀儒者給事之效旣劑髙馮之藥石卽羮傅說之鹽梅某聳聞除音喜至滿面君子得輿民所載也豈但收稽古之功衮職有闕我儀圖之知必稱納言之任若方朔之餓欲死與杜陵之凍且僵不知命而且鳴且號亦無恥矣其潔己之與進與退惟所命之

賀史尙書

黃雲溪

肆頒顯寵疊拜異恩上帝簡知旣峻秩宗之任前星肇正式兼端尹之榮典禮文述作之司妙道徳輔導之選總此二職煥乎一時若昔師垣逮事髙廟擢登禁甬有加獻納之勞晉掌儲闈允開揖遜之美位繼登於鈞軸勲用勒於鼎彛事掩前聞慶垂後裔天欲畀今日以紹興淳熈之治時則以元子兼槖座宮宷之崇開於宗祧若合符節某官道尊而徳備器博而量宏雅望具孚隠然故國之喬木大疑立決信若格人之元比繇貳卿獨贊祕策振主勢以去君側之惡立國本以安天下之心使憸人壊植而散羣召故老謀事而補闕丕哉此舉誰歟之功爰率屬於南宮仍簡僚於東邸今周雅𨿽備而邦儀未肅秦府旣辟而賔筵尙虛是以軍法威嚴之不行正人左右之或缺在干羽有解圍之理而莊嶽戒傅說之咻言之若迂理不可緩矧惟先正綽有成規其在擇利行之勿謂姑徐云爾必有成績要將大書於旂常從此登庸可但親於衣鉢某受姿呰窳涉世濶疎辛勤半生乃玷奉常之第荏苒十載甫脫步兵之廚雄方借於吹噓綘侯獨肆其讒毀退省羈單之迹已頽榮進之心會明時杜羣枉之門而執事成萬間之廈倘捨此而不告將持是以安歸願於論思調防之時賜以提撕振拔之力如其不采何傷幽谷之芝蘭孰有無言能作恩門之桃李

賀許侍郎除權書

洪平齋

恭審眞除錫寵容典搴華禮樂之對丹墀夙著鼇頭之望閶闔之開黃道直趨豹尾之班儒紳絕稽古之榮制綍侈得人之慶恭惟某官气陵華嶽學導岷江對太乙之靑藜牙籖盡讀夾玉皇之香案彤筆屢書抗旃修聘以遐徵駢屋聚觀而太息勇行以義膽大於身張中國之威以折其謀沮彊敵之圖以奪其气復尋玉帛盡洗甲兵丹書藻飾於人文金玉修明於王度方隆制作不替論思謂中書之務未淸毋以簿書期會而爲急而天下之獘自若何止錢谷決獄之可憂必揆守之兼明庶紀綱之一振言闗國體籌合上心使命冢宰而統百官無以易此況作秩宗而典三禮何以假爲益新緜蕞之儀亟應引麻之防某凋心塵鞅刮目冰銜記臭味於蘭同付襟期於栢恱五銖赤仄誰能防鐵以成金九轉丹砂尙冀奪胎而換骨

賀李吏書

方秋崖

恭審光奉贊書峻登文部思皇多士聿生綜核之朝無競維人式董銓衡之選國有公是人能誦言恭惟蔚然臯防之謨洋乎鼂董之對金華勸講非堯舜之道則不陳玉匱緘辭編詩書之冊而無愧茂昭帝簡備極儒榮乃顓四選之權獨處六曹之長咸造在庭而褎爲首已推名世之賢仰惟前代而訓厥官遄正冢司之拜某欣傳郵置敢後牋函諒藻鏡之餘閒流電巖之迅矚嗣聞除目庸快夙心

賀吏部劉尙書

林克齋

簡在宸衷擢司銓部文昌之爲八座均列職於中臺天官之首六卿實晉班於太宰搢紳相慶流品可淸某官人物一代之英論議諸老之右淵源正學則以孔孟爲折衷慷慨大節則非堯舜不陳前粵從防步於雲霄久已垂名於宇宙驅車而西度卬阪意自許昔爲孝子今爲忠臣奉詔而東過洛都人皆謂不作諫官必作禦史果登霜臺之六察遄長天子之七臣申儆官邪茂明國是復勸露門之講合峻甘泉之班咨若予工作帝之喉舌兼司祈父爲王之爪牙繙經依咫尺之天積望在彌縫之地維今四選實昔三銓仕版莫盛於此時孰當任責治人何有於獘法亡以易公抑賢業歷試而益張豈上意驟用之不可觀泰階之接武無非啟事之山公佇揆路之持衡復見佐時之伊尹某切聆除目倍喜常情猥將指於閩中莫賀成於宇下望尙書之履於星辰之上煜煜其光仰吏部之門如山斗之髙惓惓有請

賀洪內相兼吏部

周平園

進儀內相仍長中臺夕對金蓮結絲絇而承聖問晨趨玉筍曳華履而領從官自非兼孔氏之四科安得被賀公之兩命竊以翰林迫華蓋素號禁嚴文昌映紫微是司喉舌自昔法天而分職於今弄印以掄才繄國名儒膺時遴選旣兼官之俱稱宜上象之交輝恭惟某官學富家傳材優天授徧觀流略豈徒窮九丘八索之淵源洞察幾微固已熟五狄六戎之利害早振平臺之響卽符宣室之思譽滿朝端譬之鳳皇芝艸以爲美瑞才周世用非如儒生文士之有偏長三入修門九遷華貫帝王之制坦然明白寖聞於西垣道徳之威成乎安彊亦宣勞於右府式疇久次宜畀殊遷自丞郎而入北門考院規而無儤由佐貳而陞太宰卽選部以有光一時傳陸贄之詔書多士賴山公之啟事矧如先正久暴大忠半世龍庭猶握尙書之節浹旬鼇禁莫眞學士之除幸天定者亦能勝人故善積者必有餘慶是開賢冑來踐世官繼處內庭踵贊皇之盛事並經常伯掩謝氏之前聞行由供奉之班入簉疑丞之列某𨿽登門之日晚辱解榻之意濃賫閥求官方愧旅進於馬牛之走扼姦伸滯遽聞便列於雁鶩之行曽未敍於感悰會來陪於賀客道古今而譽盛徳非以爲防褁章服而揖上官是云借手

代賀戶部趙尙書

方巨山

恭審進長地官增重天府六卿紫槖民部𨿽繁三輔黃圖神京愈肅有偉綸函之播於昭黼座之知恭惟奕矣銀潢粹然玉璞言語妙天下魯諸儒何以尙之智略輳上前漢廷臣無出右者誕緝九畿之政宻聨八座之暉欲還春意於地輿豈析秋毫於戶版尙書爲國喉舌允釐帝輦之浩繁執政猶吾股肱遄仰臺垣之峻極某想聞晝接傾徯辰猷聿瞻聽履之班竊有彈冠之喜敢忘傳鯉如對匿犀

賀兵部張尙書

黃竹坡

恭審只奉贊書峻陞常伯官儀如舊詰修禹迹之兵風采聿新傾聴漢庭之履郵傳所曁慶抃惟均恭惟某官識判眇綿气涵剛大蘊三代廊廟之具負兩朝開濟之資行夏乘商而放鄭聲得爲邦之禮樂降周迄孔而成王道具今日之經綸自登名躔休有華問持甘泉扈從之槖非舜不陳立延英諫諍之班如尊廼勇果膺眷命首畀彛章爪牙居祈父之司喉舌總漢官之重峻文昌之八座聊少偃於靈旗占泰階之六符卽進參於鬷假某逖聞成命竊借容光傾聴壯猷讀諸葛出師之表亟符善頌歌武公入相之詩

代賀兵部許尙書

方秋崖

恭審渙周誥晉陟夏卿祈父王之爪牙盍釐九法尙書帝之喉舌式綜五兵國有人焉民胥恱矣恭惟筆掃單於之萬騎胸吞禹貢之九河挹翰林主人儼入花甎之直列文昌司馬聿髙荷槖之班遭時多艱屬望尢切若曰用眞儒而天下無敵其惟進有徳而朝廷自尊得頗牧於禁中今何憂乎蛇豕玩羌氐於掌上將自靖夫鯨鯢言觀偉績之無前咸曰褒綸之已後某得之傳誦私以忻愉式遄孤鳳之暉敢贄雙魚之素有言粗淺莫旣精微

賀刑部李尙書

楊誠齋

懋對庭典司邦臬識鄭公之履帝欣大雅之重來畫虞氏之冠人謂古今之間出班行𨿽舊命數孔新咸曰一召之光華可卜三登之气象某官人間鐘呂天上塤箎衍奧閎深邁表裏軻雄之作光明俊偉挾規摹周召之才蚤騰上於要華已發舒於諒直爲王喉舌近帝股肱方將飊騰乎紫樞黃閣之聫乃獨馳逐乎皂蓋朱幡之寄自是三州之疲瘵合舞春風誰知六合之寛閒少稽霖雨肆嘉逺業還寘近班深惟國憲之重輕允系生民之休戚上方欽卹下每滋章徒有詔以掛墻竟無路以空圄吾必正本根於朝廷之近洗去煩苛庶幾奠條枚於郡邑之遙噓成樂易此聖天子焦心之際在大司冦轉掌之間佇沈貫索之妖穏輔結繩之治發揮忠藎補塞休明某昨以飄蓬久依防樾十稔塵埃之撲面一朝驚喜之裝懷夫豈偶然若有相者自知衰落已甘搨翼於坐隅倘未沈埋尙願托身於門下

代賀刑部曽尙書

陳篔牕

渙寵宸庭升華憲部十行題雁誰能領袖於論思一日爽鳩自可噓呵於愁嘆庭有喜通國謂然竊以舜命九官莫重明刑而弼教穆存三後必先降典以折民蓋陽舒陰慘之防差則春殺秋生之迥判慨俗吏煩苛之政出羽鑽皮聞眞儒忠厚之風信眉吐气恭惟庶子尙書文穿月脇名埒斗魁以賈生通達之才夙負無雙之譽誦董子髙明之語早收第一之科亟開雲路之岧嶤徧歷冰銜之淸切蓋稽古之力人共驚嗟而濟時之心公獨只畏惟上有蓼蕭及海之意而下無茂艸鞠扉之風何擇非人惟明克允肆特疏於天寵俾進總於秋卿匪徒刋漢室之九章抑欲副堯心之三宥自古有徳有才之士每以無時無命爲憂或棲遲老死而志不少伸或淟涊晚成而業弗大振洪惟間气亶曰罕儔佇恢光明俊偉之圖以迓博逺靈長之慶某身縻小壘神遡崇墉命忽聆於褒遷情倍深於抃躍效劉氏蒲鞭之政誠自愧於疎材體周家肺石之仁庶宣於徳意

賀工部劉尙書

黃竹坡

恩綸拜寵起部陞華帝曰疇若垂哉擢典汝工之職漢庭誰如卿者遂陞常伯之班朝登偉人士載嘉頌恭惟某官天球不琢玉井無波學有淵源倒彭蠡三江之勢事無盤錯倚丰城雙劍之鋒蚤登名躔休有華問處憲府抨彈之地得勉益尊立延英諫諍之班如尊乃勇懋展經綸之業見謂通明之材信湖山之炳靈有槐鼎之相繼爰膺眷命申畀彛章出納居喉舌之司技巧陋元成之世聖人作百工之事政少借於研思文昌峻八座之躔行卽參於鬷假某落南寢久竊芘居多玆聞君子之得輿輙效小夫之貢牘蟠木爲萬乘之器必資根柢之容祥金躍大冶之鑪敢作鏌鎁之想

賀工部戴尙書

陳篔牕

渙寵宸庭升華起部望崇九防信可若於予工位近三臺行進熈於帝戴吾黨徯詩書之潤斯民見仁義之勲某官文起東嘉名尊大戴君子教若時雨旁洽焦枯學者仰如太山坐鎭浮薄退而道授業進則尊主庇民身有去來心無得喪晚際聖神之遇備淸切之班寘彼周行左右爪牙之助納於儲寀熒煌羽翼之勲天相斯文公爲元气肆密頒於晝接俾特進於冬卿蓋聖主以下濟爲亨而賢者以中行爲吉往時講習固非空言今日發揮尢觀實用旣不爲阨窮之孔孟當慨慕烜赫之臯防側聴殊恩以酬偉績某羈於百拙釀此一寒絕嗟塵思之塡膺長憶淸言之在耳忽聆播告不覺驩呼但使有生盡入霖雨甄陶之內庶幾後死亦歸春風鼓舞之中矢心而陳蹻足以望

賀工部劉尙書

楊誠齋

渙號凝旒晉班曳履嵳峩天塹久勞一面之蕃宣密勿冬官遂長重瞳之獻納正人居內公道增崇竊以六職之有百工官本沿於姬室八座之次二府權莫重於本朝厥選不輕視人爲重豈惟制取創物發和弓垂矢之規摹抑欲道在致君增周鼎商盤之气象除目一下舉手交忻某官天壤蜚英山川炳瑞敬王如孟子非仁義不陳於前告後若君陳有謀猷乃順於外當神聖攺之旦正英雄入彀之初直上淸華丕宣久大方拜夕有光於左闥而班春洊屈於鉅邦須髮早皤知爲民庸之故膽肝尙武益堅帝簡之新肆趣覲於燕間遂首躋於雞槖非特賴二老歸周之力又欲觀四皓事漢之風矧今君臣遇合之隆讙若兄弟惓連之盛功名富貴已知前定於往年气節勲猷益識後凋於此日某淒涼旅瑣蹭蹬儒酸嘗猥防國士之知敢浪作塗人之頌百畆樹蕙已甘獨了於啼號四海調梅所願大恢於發育

賀宇文大卿除權戶侍

洪平齋

恭審渙渥詞垣陞華版部出範蠡計然之半策用之不窮數鄴侯劉晏之諸公作者可及亨衢相照禁路何榮恭惟某官業鉅而材周器閎而學邃有是父有是子名殆滿於四夷難爲兄難爲弟望俱隆於一世以忠義爲家之學於謀猷見憂國之心權衡三尺之平培埴九農之扈卿月方升於霄漢使星已照於穹廬旄節生風旃裘禠气相與嘆名臣之有後寧容謂中國之無人歸對龍顏進聨豹尾方錢谷出入之問或躊躇於廟堂而簿書期會之文且旁午於郡縣旣無貫朽紅腐之積詎免黃放白催之風痛嗟眼下之瘡忍縮袖間之手利權允當心計惟明蓋將蘇民瘼於膏肓之餘是必計國用於源流之地上皇祐計會之錄聊假算鞭作慶曆聖徳之詩徑煩補衮某搶頭鑪韝掣肘文移聳聞君子之得輿深喜蒼生之蒙福一枝烏鵲尙容借林樾之陰中駕駑駘更冀寛轡銜之力

賀何禮侍

黃竹坡

恭審誕播明綸榮躋法從惟王使掌邦禮方新周典之修咨伯汝作秩宗遂正虞廷之命籖郵所曁慶抃惟均恭惟某官一代奇才三光異稟眞秦漢以來絕無而僅有以臯防之業獨負而力行議論不羣飄若駟馬輕車之路淸明可敬烱如凝風寒露之冰踐敭中外之途懋著聲猷之逺駕錦車於甸服結蔥佩於朝行使符軺傳之交馳卿月郎星之俱煥果膺異顧申畀徽章俾贊貳於容臺仍討論於冊府少須制作陳泰階之六符卽慶登庸聨文昌之三相某爲州無狀竊芘居多玆聞綸綍之行深有帡幪之托想甚都之車騎阻造賔筵馳不腆之書詞仰承記室

賀趙制置除兵侍

李梅亭

顯宗藩升卿武部司馬掌九伐之法外益重於中權元戎先十乘之行逺式遄於近列聞四海忻懌一詞某官迪徳碩膚負材特獻宗英之禮樂卓爾不羣謀元帥於詩書飄然無敵文武作萬邦之憲精神折千里之衝三百防兮竊笑無功之祿利十八年矣備嘗在外之艱難自殄鯨鯢之妖滋奪沙塵之气玆膺天寵迄拜夏卿奬三軍以定中原聿觀偉績間兩社而輔公室佇接前芳某治任方歸聞報失喜知有功則必恱見無徳之不酬錦城𨿽樂不如早還益增西望繡裳無所於汝信處更佇東歸

賀王舍人除工侍

洪平齋

恭審召自外臺躋之起部香案螭頭之側曽珥筆以直前屬車豹尾之間還結絇而徑上有賢如此爲國庶幾恭惟某官鯁亮不回堅剛有守作辧姦之論以王衍盧杞合爲一人陳聖徳之詩與歐陽余靖號稱三諫蜚英聲而磨斗厲直气以生風皂囊屢上於淸明更化之初赤幟獨立於頽靡成俗之地不合則去有待而行起家以二千石之眞沿江如百萬師之重方易皇華之節又封紫詔之泥身有行藏道無信詘上恨用君之不早公言舎我以其誰進參武之司適應遒人之徇要令藝事亦效工箴輪人得以議堂上之書膳宰至於舉席間之觶自相先於獻可奚僅止於精能數其上之三人久負公卿之望處乎內有一相亟應宰輔之求某夙附靑雲尙淪白水弔沙洲之影辱憐夜月之孤鴻賀廈屋之成願入春風之雙燕彈冠自喜濡墨奚殫

賀戴詹事除工侍

洪平齋

恭審龍光渙渥雉正躋榮北斗之戴文昌特重五材之飭前星之拱太極迄終三善之成吾國庶幾斯文幸甚恭惟某官四海模楷三朝典刑取之逢其原發明中庸大學之蘊粹然一於正塗攺淸廟生民之詩惟溥博淵泉之出以時故仕止久速之當其可罄論思於紫禁専彈肅於靑宮洋洋春誦而夏進進月將而日就儲君可謂得其師矣天子又欲親而友之峻升元武之班益聳宮端之望傅之徳義猶冶鳬防段之攻金教以詩書亦梓匠輪輿之就木於曳履輸忠之暇開養防作聖之功舜旣咨堯商其命說某團欒故步踴躍新觀在冶在鈞幸不爲化工之棄物爲榱爲桷願終歸匠石之掄材燕賀惟深魚緘莫寫

賀江陵趙制置除工侍

楊誠齋

優詔元戎升卿起部司空用以寵舊荊之牧未曰殊恩貴人不待入長安之城亶爲異數中權增壯上眷彌深某官气直而溫材以毅稟衡山扶輿之積人知鐘駿嶽之神師葵軒正大之天使壽熊湘之學聞善若決疾惡如風粵從使指之膚出領制垣之重姦貪膽落洗空當道之豺狼邊圉心寒驚遁繞枝之烏鵲寛九重顧旣四三年江左見導無憂固將大用北門非準不可未免小畱惟無敵知儒者之眞況有功見賢人之久徒得君重使若予工豹尾雞翹獻納上司於雨露熊旂犀節嘽啍外震於雷霆營壘旗幟初無所更朝野人士皆爲之慶洞庭彭蠡可但爲分北之區廣漢江沱蓋亦繋二南之化況占云祲當防風寒竊窺往年根本宜固之言及讀近日事業無窮之奏萬國玉帛豈甘安王業之偏百年丘墟亦貴度時賢之力願謹郊圻之申畫姑思牖戶之綢繆中興當用實材更訪英豪於物外上策莫如自治合商得失於禇中與民守之吾庸多矣朝廷已深知治行豈但儀簮槖之班牙纛不足爲公榮要當勉旂常之績某𨿽無學術知有忠賢頃捧辟書輙幹賔謁不緣介紹防稱人品之髙尋困憂恫又爲地主之累今者尋磨驢之步爰玆修賀燕之恭登樓而憶仲宣豈但感凋零之迹下堂而執鬷蔑或許傾結約之心

賀工部朱侍郎

戴象麓

擢大司農登少常伯考亭垂世人知斯道之尊起部掄材天眷先儒之後善類有喜僉言均懽恭惟某官稟三陽之純受六學之正魯庭聞禮皆桑麻谷粟之言廬阜分符承禮樂詩書之澤物格理至言天通逢聖代之表章首諸家而擢用兩攽侯度洊領使華以曩時農扈之周旋兆今日共工之副介亦有伊水之裔葵軒之孫麗澤芝蘭象山柯葉皆被鈞天之寵數獨推禁路之論思仰惟累朝雅重先正𨿽不試太平之事業已首陳大學之條章施之父子君臣森然本末先後播千萬代有十餘書遭際重明闡家藏而告後權輿大任扶國是以興邦某無所取材蹔焉陟閫不惟鄕黨之故賸喜絲綸之攽時方務殷警切外治責難之恭陳善之敬亮宻勿於冕旒臨事而懼好謀而成願恪恭於師旅

賀曽侍郎

戴象麓

榮拜制綸眞除從槖紫薇兼直煥號令於風雷白鶴分聨增潤輝於星海得賢爲慶稽古有榮切以銓曹爲天下之權衡卿貳尢朝中之綱轄矧東儲親宻古號三公同班而西掖淸華時謂一佛出世能兼是職亦幾何人某官山斗英標圭璋粹望非但文學人物當今之第一抑將勲猷事業爲世之少雙自發衝天驚人之聲名已著謀王斷國之方略記言螭陛諭徳虎闈隨所踐爲之焜燿宜益隆於殊眷亟鼎拜於峻除斗中之貴爲文昌已亞尙書之座魁下之星曰臺宿佇班宰相之聫某久沐眷知越深忻喜恨縻下邑阻拜後塵依芘鵲枝末路效戀軒之馬馳緘燕廈後時慚失旦之雞

代賀魏侍郎

方秋崖

伏審渙書贊進貳憲曹民自得於湖山久奏吳門之最帝慨思於人物趣歸漢殿之班豈得詳刑斯皇殊綍某不勝燕賀敢後魚致治幾成康坐想措刑之盛使君爲堯舜諒懷濟世之忠無斁頌言切惟監在

代賀趙侍郎

方秋崖

伏審光奉紫泥之詔入踐白雲之司天地之徳曰生庶幾刑措祖宗以仁相授謹簡郎潛乃睠麟宗咨平犴獄恭惟玉瓚黃流之釀郁冰壺朱弦之勁淸繇浙以西有羨間平之經術維斗之北於皇齊魯之福星正玆大廈之賀成遄以小秋而召去民曰奪吾父矣帝其得賢臣焉獨提丹筆之春已傳呂命徑荷紫囊之槖聿矢臯謨某蚤所傾心喜而舞手贈以芍藥敢不書子張之紳報之瓊瑤久欲聴鄭崇之履輕芹塵瀆別楮昈陳

賀陳尙書除吏部仍兼內翰

李梅亭

峻長六卿增崇八座惟王有成績紀於日月之常命汝作納言引此星辰之履仍専鼇禁增重雞翹某官學嚌道眞器函天粹絕識洗空於凡馬全才立解於千牛積江漢經營之勞有河山帶礪之烈允文允武立徳立功還頗牧於禁中悍卒回心於讀詔講唐虞於氊上頑民聴命於舞幹玆膺典選之升始是奮庸之漸文昌垂象實爲上將上相之躔武帳前行有爲保爲師之命暫煩長文制九品之任行見曲逆遂萬物之宜某未解漕冰正馳驛務聞尙書之踐臺斗或垂念於孤槎聴散人之拜江湖早歸身於三徑

賀侍左趙郎中

黃竹坡

出綍楓宸褰裳蘭省恩章狎至旁聨列宿之光風采聿新進典三銓之重本支擢秀輿頌交歡惟一時屬籍之英負四代禮樂之器植立見於議論風流播於簡編早膺淸切之除見謂通明之器雕戈錫盾聊分畿節之榮簟茀錯衡爰促介圭之覲亟紆宸眷分典銓曹少儀粉省之班正卽甘泉之從倚觀賢業髙揜前聞某托芘云初修詞敢後讀元和三十七之疏猥玷同升贊虞庭一二日之機第覩掀舉容趨賔榻以旣賀悰

賀錢郎中

洪平齋

恭審疏恩淸禁陟序粉闈衣綉春歸畱甘棠之蔽芾給綾夜直對嘉木之婆娑吏道以懲士論惟允恭惟某官學闗百聖名塞兩間長江大河之行地中無若筆頭之潤金城湯池之在天下盡歸胸次之奇每恨蜀諸葛之不復生而謂楚三閭之爲可弔逰觀所至感慨良多方聞華節之平反又趣介圭之入覲龍顏喜動雞舌香浮首懲武功爵級之過多坐使司馬材官之各當拜赤管隃麋之賜未足爲榮艸紫泥玉璽之封卽應有命某舊聨朝袂今墮吏塵風飄水浮夢舞江頭之逆旅天髙星逺心降省眼之英遊

代賀馬郎中

方秋崖

伏審進班郎省敷訓藩房以六經淑天揖之親以九式均地官之賦初除目允穆師言恭惟五常白眉一時巨擘言議如周而有艸茅之气功名如援而無薏苡之疑乃珥筆於華軒乃爲模於朱邸簡知之渥寵數斯皇彌綸豈久於郎潛獻納遄躋於禁從某同僚厚甚聞命躍如敢忘芹美之羞庸致廈成之賀

賀馮架閣

黃雲溪

疏恩九陛列屬六官宦路收聲早結玉宸之眷朝行接武暫司金匱之藏佇嗣拜於芝綸卽峻躋於蘭省某欽聆成命倍激驩悰亟擘柔牋姑馳誠於記室繼修漫刺庸展慶於賔閎誦詠之私敷陳罔旣

代賀吳架閣

楊誠齋

起自珍祠入司故府人登龍斷孰知靜退之風公不蠅營宜有登崇之命恭惟某官器資莊裕徳履淑均讀數萬言信一第之直混子閱三十載猶屢薦而不入官玆回香火之功名來主文書之幾閣假途數月發軔九衢某有幸協恭先勤遣記匪我言耄實慚堂下之斵輪及爾同寮知免防間之縮手

代回黃架閣

李梅亭

渙奉新綸晉司故府俎豆軍旅之事允借通材文學禮義之官亶爲妙選恭惟某官蟠書拄腹取第摘髭祭竈一同有珞珞琭琭之气隨軺萬里無乖乖剌剌之情流聲實於朝廷主文書於幾閣更培風力防決云衢某何與推賢過勤委翰投我木李莫輸論報之情期君蟠桃姑寫願忠之意

代回薛架閣

劉后村

渙奉新綸晉司故籍文書盈於幾愛莫助之牒訴裝其懷今知免矣恭惟某官河東鸑鷟冀北麒麟自中雋於文闈卽舒翹於侯泮鴟梟未集豺虎已多車轔轔馬蕭蕭君誰與守印累累綬若若吾不徒行宜哉薦有此除寵佇憲章之明習卽臺閣之飛騰某甚愧濫巾猥勤銜防居州在宋眞足爲王所之賢夫子卻齊願更觀儒者之效

翰苑新書續集卷六﹤子部﹐類書類﹐翰苑新書﹥

欽定四庫全書

翰苑新書續集卷七

經筵類

賀蔡侍郎陞侍讀

洪平齋

疇績典銓升班進讀視玉堂之艸逺追三盤五誥之遺說金華之書盡洗諸子百家之陋天將大任道不虛行恭惟某官學包九流聲滿六合气剛大則當今之孟子文雅健則後代之子長功名聴其自來榮貴付之素定不肯疾趨於半武惟知傲睨於羣飛數年逺龍尾之階一日上鼇頭之禁春翻紅藥夜對金蓮方王言獨鼓於風雷而人物更精於冰鑑欲重北扉之直仍陪西學之遊堯舜汲汲仲尼皇皇所貴爲王者之事虞夏渾渾商書灝灝直期續聖人之於從容暇豫之時有諮訪討論之益凝旒罙簡重席逾多若昔邢昺在咸平之間與吾坡仙處元祐之始皆華蓋有翰林之逼而細氊惟廣廈之居不圖今焉復見作者地禁度花磚之日天低垂畫衮之云亶爲六籍之光庸振諸儒之气寵唐臣於三侍咸知稽古之榮取漢相於一言佇究經邦之業某系心玉峙決眥冰銜𨿽憐防鐵之難成不覺彈冠而自喜結栁而送窮又驚嵗律之推移折梅而寄故人正待春風之披拂

賀兩諫官兼侍讀

洪平齋

恭審恩渙綸闈道尊經幄有謀告後獨髙騎省之風以媺詔王益重虎門之望百家退聴六籍增光恭惟某官兩都純儒三代遺直立言垂世周情孔思之源流引義正君伊訓說命之表裏春映玉墀之度夜嚴金鑰之聴念治世或有厝火積薪之憂而忠臣可無納約自牖之術進補緝熈之學欲畱光大之勲不特奏三千牘以爲多方且奪五十席而未已虞夏渾渾商書灝灝坐而論之堯舜汲汲仲尼皇皇盛蔑加矣從而補衮於以迓衡某愒日是虞聞風亦起細旃之上徒聞講師三昧之功函席之間莫奉孺子一編之教

賀章中丞兼侍讀

楊誠齋

出綍楓宸専席栢寺禦史五院風憲獨倚以提綱太防四星景緯亦爲之動色一臺肅若羣聴聳然某官文章兩京學術六藝蘊蓄至富如泰山喬嶽之所藏議論不窮眞長江大河之無極自宦途之鴻漸旋朝路之鵬騫學省樞庭之徜徉冊府憲臺之容與眾徯九遷而未快自乞一麾而遽行王尊之乍佞乍賢何有於我子文之無喜無慍一聴之天公論以久而自明徳望因退而愈重再趨天闕榮陟月聨黃麻似經爭內外制之溫潤淸鑑如鏡莫欺左右銓之精明玆錫龍光首居豸列慨念解瑟更張之始尙懷置器安危之憂𨿽諸老登朝咸喜盈廷之鸞鳳然羣枉側目正須物之鷹鸇要須防君子而排小人自足尊中國而折外裔載觀近轍例爲二三執政之階卽正宰衡光輔五百興王之運某誤恩分節失喜速郵故武追隨夢不到鴛行之末私悰踴躍書聊宣燕賀之誠

賀禮部黃尙書兼侍讀

陳篔牕

簡自大君升之常伯儀曹淸切出先鴻碩之討論經幄森嚴入預燕閒之啟沃熒煌疊組鼓舞垂紳某竊以夷不生禮樂之事幾廢禇馬間出講論之名始尊作新四海之人文緝熈九重之聖學是爲妙選豈屬凡才俶觀大老之攀龍已卜中興之有象恭惟蓍先見松栢後凋轇轕懿文鐘三光五嶽之气本原正學麾諸子百家之流自其衮衮以登臺謂可駸駸而托國能於眾醉保此獨醒杖藜歸去之田園咳唾倘來之冠冕曲髙寡和道大難容迨明聖而攺引耆英而入彀甫陪獻納又屈藩宣𨿽共知試外之材終不若居中之耀惟公用國如珠在淵不矜其迹而有無限之輝不顯其庸而有弗知之潤公所樹立世之表儀佇培大用之規模以究晚成之勛業某問影林杪舉頭雲間不知鵲喜之何頻盡說鴻飛之方健三已三仕豈足爲公意之重輕一嵗一圻蓋亦系斯文之通塞趨向𨿽晚依禱惟深

賀鐘侍郎除左侍郎兼中書及侍講

李梅亭

大君渙號小宰升賢三銓審官尢重左曹之衡尺一佛出世仍兼右掖之絲綸碧落彌髙紫微增煥恭惟某官目營四海胸著千年闗百聖於寸心不夷不恵而願孔子之學掃千軍於獨筆非韓非孟而成歐陽之文云雷十載之經綸江漢六年之方泳怒鵬旣擊凡馬皆空蛻骨地仙直上蓬萊瀛洲之島彯纓天策徧儀承明金馬之庭堯醲舜醺最宜爲誥班香宋艷安敢比材非道不陳於前在庭無出其右日獻月納亦有嘉謀年除嵗遷士無異論四輔旣備命史佚以記言五禮有庸咨伯夷而降典露門重席星戶鳴珂緝熈有賴於仔肩左右宜咨於汝翼掌六典之貳更追裴馬之蹤遂萬物之宜卽接防龍之武某夙蒙推挽竟自顚隮今墮孤云落照之邊誰復髙山流水之賞江梅尙難於寄驛海棕詎易以移栽然蓬戶雪邊十暑碎杜陵之葛在玉堂天上一寒望範叔之袍

代賀李侍郎除在京宮觀兼侍讀

王格齋

伏審光奉綸言歸侍經幄久矣去國其何以慰蒼生之心幡然賜環稍足以生善類之气蓋公論乃今而後定殆揆路繼此而延登側聞除書幾至曲踴恭惟某官統洙泗秀出岷峨聖人不生豈在乎弟子之列大雅旣熄當求之古人之中盡繙金匱之藏有光玉振之響气直養而無害材何施而不宜頃由簡知入躋禁近有能典朕三禮是資寅直之誠爾尙弼予一人綽有論思之益曲髙難和道大不容納履星辰之間把麾江湖之外顯曹僻郡未嘗幹喜慍之懷緗帙縹囊初不廢校讎之課淵乎於道而益進淡然與世以相忘其如治狀之上聞不容造物之我捨錫以芝檢歸諸筍班奉琳宮之緣宛在上淸虛皇之側勸邇英之講迪以合宮衢室之初行將登庸大慰僉屬某爲品甚下辱知獨深墮在塵埃米鹽之中限以云泥闗山之隔伏讀贊命喜倍等倫郵置相望喜連意舒辭之易達戍瓜伊邇將考徳論業之有期頌詠滋深科條莫究

史館類

賀李大著

洪平齋

策勛東觀正位承明惟此官乃侍從之階故今代以選掄爲重昔人之進者固多矣蜀士之資者可攷焉淳夫在元祐之時莊叔當紹興之末皆歷大著作之任遂爲修記注之官以公之才何彼之愧承天未老固無乳媼之譏孫綽可稱允謂文人之冠矧惟鉅美方萃髙門父子並兼史官古今無此榮遇蓋談遷未始聨事而彪固亦非同時崔駰三世相承止於業應奉五葉不絕姑曰承家豈若無異論於三之中施隔屏於一堂之上行並儀於禁路實增煥於周行某冒直玉堂嘗勤藻翰以爲行慶超遷之命是故少稽酬答之言今𨿽愧於後時竊自欣於先見卽期展謁聊復紓誠

宮教類

賀聶宮教

李梅亭

疇庸軍計分教宮藩王事我獨賢勞恬然終嵗仁人誼不謀利展也自今除目一滿口交慶恭惟某官蓄學有裕掞材不貲人見其五兵之精神孰窺其一劍之肝膽長沙射鴨袖不足以回旋郴嶺割雞气益髙而磅礡甫通班筍又宰盤根取美最以來朝紛交章之至闕諸公之登臺省盍息吾黔此士之落江湖眞令人癭爲州別駕去國期年皇帝曰嘻誰會廩人之出丞相言是莫如國士之追方當楮幣新舊之交承頗覺中外人情之訌阻公能調益民得懋遷茂丕績於帝庭進嘉謀於王府防計當而已昔専出納之司誦說云乎哉今乃範模之職於皇列邸肇建明師髙帝子孫固有殊人之龍種梁王賔客豈徒受簡於兔園必明禮義亷恥之原使知君臣父子之實庶淮南知憚汲黯而東海亦敬王尊此外功名時來則爲之耳向來學問公烏得無情哉某辱知頗深聞報失喜行行驄馬孰不知尺五之去天戢戢魚頭詎敢乞斗升而活我

翰苑新書續集卷七

欽定四庫全書

翰苑新書續集卷八

宰屬類

賀程右司

方秋崖

伏審三節星馳九闗天近每慨吾鄕之气數誰在帝傍有如我公之聲光亦勞使久當召矣無以歸兮諒自玆不出於都城將盡還大好之山水若文昌若內翰不曰同姓爲近乎有丞相有樞臣則固易地皆然耳竊幸明公之衮衮頓曰吾郡之寥寥某未免鄕人欣聞邸報君命召不竢駕敢問行期帝賚弼用作霖遄觀制可

代賀王右司

方壺山

伏審丕承帝簡宻贊宰衡子大夫入覲王庭巍冠儒科之一左右司學爲丞相進聨臺宿之三式負重名玆惟妙選竊仰省曹之叢委適遭時事之艱難邊檄縦橫而有桀驁之裔夷京輦尊嚴而有蕩焚之孽火廟堂相語宗社爲懷是動經濟之憂允賴彌綸之略天將平治時乃疇咨恭惟文續古余學到聖處以賢良三防而爲舉首人快覩先起徒步數年而取封侯上見嗟晚聿班臺佐豈久郎潛歷觀政路之聨每補侍臣之缺思皇寵渥遄卽禁塗某聞譽處之甚都讀除書而相賀天下自此寧矣知省闥之有人主上注意倚之想巖廊之無日其爲欣頌莫旣蘊悰

代賀傅右司

方秋崖

伏審渙發宸綸晉登臺轄左右司學爲丞相聖訓有之天下事皆在都曹職任隆矣惟此名家之彥足爲有國之華恭惟忠義相詩書自許思昔乃祖膝不屈於穹廬至今裔夷膽尙寒於旄節此殆唐第一人之李揆豈惟漢十九年之子卿天實鑑之代有聞者顧此艱難之會孰釐叢委之司乃睠譽髦佐吾元老宻勿巖廊之邃相業在玆淸華禁槖之嚴師言具瞻某猥分邊閫遙企朝班遄覽陽暉幸際孤鳯凰之瑞願受陰賜敢忘雙鯉魚之書

代賀韓檢正

方秋崖

伏審渙發綸函晉陪政路與大臣上下其議論相業在焉惟吾儒明習於典章國是定矣永言雅望簡在淸衷恭惟忠義相風流是似惟先生佐中興之運有大勲勞繄皇穹嘉貫日之精生賢輔佐言語妙於天下智略湊於上前屬時多艱光贊元老斷國論而謀王體惟克彌綸騰茂實而蜚英聲遄觀經濟行踐禁途之邃睠言寵渥之新某切仰令猷忻聞成命聖賢相逢張治具不在玆乎日月獻納爲侍臣無出右者敬修慶牘式竢贊書

樞屬類

賀胡檢詳

洪平齋

恭審疏寵詞垣參華宥府樞機周宻務講帝王之逺圖精神折衝與聞軍國之大政懽若相慶同然一辭恭惟某官玉尺端方金莖明爽文章餘事六一居士之典刑忠義大閒澹庵先生之气象曽百年幾見之猶少𨿽一日九遷而未多步武幾廷編摩時政事殆如於燭照謀何啻於淵深引而進之帷幄之中坐而籌之樽俎之上扼姦有術制變無形相君恨推轂之何遲天子欲虛襟而盡聴試胸中之武庫況有丹心冠頭上之進賢雅宜緑鬢某久沈白水幸附靑雲話臺上之情未入春風之雙燕弔沙頭之影尙憐夜月之孤鴻

代賀黃檢詳

方秋崖

伏審宻勿廟謨討論基命赤白囊之旁午渴聞帷幄之籌東西府之同寅增重巖廊之勢一賢進矣四達翕如恭惟正大而裕和髙明而肅括文能附眾武能威敵無競維人退思補過進思盡忠不遐有佐帝曰邊方之未靖卿其樞極之是陪庶以贊萬幾之防且將制千里之難蓋眞儒用而天下無敵何憂灌莽之羣今有徳進而朝廷益尊遄接防龍之武某逖聞出綍喜欲振纓足食足兵皆願受其陰賜且耕且戰惟肅稟於成謨

代胡尙書回趙編修

李梅亭

二日栗烈寒但感於寘冰五云郁紛文乃工於翻水物將其意愧在於肝恭惟某官有偉宗英入陪廟算駕輕就熟問津槐棘之榮噓枯吹生假寵桑蓬之賤粲然駢儷幸此衰遲郭令二十四考之書此言何爲至我魯侯萬有千嵗之頌所有更以贈君

翰苑新書續集卷八

欽定四庫全書

翰苑新書續集卷九

寺監類

賀呂宗卿

方秋崖

恭審擢從烏府董正麟宗上帝鑑觀四方獨系隆於我宋文王本支百世思篤敍於吾儒乃咨蹇蹇之王臣糾合振振之公姓是皆法從有偉名卿非熊非羆非虎非防公望久矣如圭如璧如金如錫人快覩之式顒詔艸之頻增我社枌之重某喜於賀廈出則無車猶未免鄕人豈惟可太息者六恥獨爲君子所賴有達尊之三敢不彈冠佇玆聴履

賀王祕監除宗卿

洪平齋

恭審東觀策勲西垣振武金枝光裏寖髙九棘之班紅藥香中獨妙五花之判朝廷盛選儒者至榮恭惟某官學根六經文起八代富貴儻來之物於我浮雲神明對越之心有如皦日萬事水流而不競孤標山立以難移天不虛生世寧多見方領羣仙於天上忽出一佛於人間對薇閣之黃昏挹銀河之淸泚言足以動武夫感泣之志行足以率公子信厚之風一舉軒昻諸公辟易度玉墀而升金掌人謂回翔首龍榜而到鳳池上方鄕用亟躋近輔丕建太平某辱軫心期忻傳手筆驚人好句曽聞禦柳之飛花滿地淸陰尙想掖梧之依防

賀嶽總領除大卿

李梅亭

四牡奏最九扈升班王人不微夙序諸侯之上臣卿𨿽少有光八使之間邊面歡然帝心簡在某官天材敏劭地望穹華滿腹精神解千牛之肯綮撐腸文字空萬馬之躊躇豈惟建武功臣之家亦習開元供奉之曲久將餉指仍領價藩盍歸乎來遂登龍尾見知則悅聊進豹袪卿不同乎暫掌九功之貳侯誰在矣亟庸一札之招某共飲玻璃未覿珪玠視諸故府龍豬竊幸於同宮於彼新田燕雀敢稽於賀廈

賀趙左司兼農卿

楊誠齋

宰延旌掾農扈爲卿鄰筆槖之髙華屬車待選相鈞陶之亭育左轄懋功增鼎味之燮調益稼疇之丰美絲言駿發綿防懽騰恭惟某官以篤行遺風守元臣懿範肅雍義聚藹然禮樂詩書博厚才全恢若器能政理有淵涵之大受無表襮之自矜審訂儀文勾稽委積疊正雉官之規矩兩參麟譜之圖書宻勿本兵從容柱史以至位穡臣之長莫非陪廟造之功旣圓西行之機仍婉東曺之畫洪惟黃閣自是靑氊常時耳目見聞無非國體今日謀謨左右小試家傳萬務正則天地四時得其平一言仁則華夏羣生被其澤此時參決前日講論明習古今之典章深涵宰相之器度善類惜慶元之去國譖者斐兮老黎喜忠定之有人幸哉如此佇從九列平貳六官才聴履以上星復濟舟而作雨某渺然葑菲玷此節符曽無邊瑣之勞猥冒匠丞之渥一來古戍四閱春暉豈利涉能於大川由裏言重於鎭鼎深虞玩愒益謹馳驅山納藪藏竊有包荒之賴雨淩風震當無翛尾之吟甫控賀言輒伸私悃

賀黃帥除大理少卿

李梅亭

晉卿叢棘升帥前茅乘八月之槎旣瞻相於斗柄回二星之部仍典領於參旗四履歡然重臨幸甚恭惟某官負材明蓄徳碩膚奫沄澄深得龍津炳靈之秀扶輿郁積繼山正學之傳久畱金馬之坊妙斡木牛之運中兼閫制外憺戎昭逺略折衝南人不復反矣從臣虛位東徵以公歸兮然河內競借於寇恂宜闗中復畱於蕭相峻升金掌並總玉鈐公去公來信有闗於輕重時行時止俱不失其光明共羨班景倩登仙之除咸有樂正子爲卿之喜佇盡防於諸將遂進長於六官某淒其一寒去此十暑未問五馬二毛之無用最覺孤鴻獨影之可憐矧熬波之素封今掃地而赤立水旱重蓼虫之苦風景增蒓鱠之悲所幸潁川黃霸之復來或察夜郎李白之可念老牛防犢誰敢論瓜葛之連孤鳳求凰或亦備蘋蘩之薦

代賀黃少卿

方秋崖

伏審升華防閣臨鎭雄藩無愧六一翁方過閭而式幹木乃聞二三子至守闕而畱陽城是何偉哉有餘榮矣獨念某聿親講部遽逺師資老耼出函谷闗悵莫瞻於紫气馬融上廣成頌徒結戀於絳帷無斁傾馳庶幾在鑑

賀曹常卿

方秋崖

某伏讀贊書諗躋宗伯文章宿老寧久法冠禮樂淸卿有華儒幾蓋所謂景星鳳凰之瑞夫豈樂秋天雕鶚之威乃咨秩宗新我頌典當使文物聲明之盛無慙太平經制之書上意則然吾道幸甚某出無僮馬作隔顱犀招諸生齊魯之間則俎豆聞之矣致吾君堯舜之上豈玉帛云乎哉嗣有綸音奚爲綿蕝

代賀袁太監

方秋崖

恭審渙發綸函晉陞繕監帝曰玆維師匠入防金匱之書時則有若儒宗無負玉墀之對夫以海內寡二之學蚤天下第一之科十年而到鳳池竊以爲晚五工之居雉正其謂斯何獨喜端人之登可爲淸朝而賀恭惟緒守潔齋之訓親得慈湖之傳吾之心卽周孔之心曽何求於紙上所謂道非堯舜之道不以陳於王前方其發諸詞章初無意於科目九萬里而風在下奚計修程三千字而日未斜特其餘事出用於世欲行所言苐觀使指之詳明夫豈儒效之迂濶乘軺而講荒政溺由己溺饑由已饑駐車而談聖經仁者謂仁知者謂知洪惟箕翼之魁宿端是靑齊之福星蓋其所懷之春或者不言而化人皆憚汲黯此聲在江之東上不見賈生有詔自天而下若曰咸五登三欲帝萬世卿其襲六爲七作宋一經不然營繕之勞曷盡彌綸之蘊某不量其戇敢誦所聞竊惟古之共工皆有闗於世變如制度之先朴將風俗之再淳作大匠箴而獻諸朝尙何容喙讀梓人傳而知爲相所願畱情

賀範祕監

朱湛盧

奉上溫詔貳中祕書蓬萊道山自是神仙之宅金匱石室肆發天地之藏仍陪經幄之遊益信儒紳之貴有光吾道久愜僉言某官制行粹精秉心諒直崇論宏議率不詭於聖人殫見洽聞皆習傳於前輩廼於風日不到之處更閱平生未讀之書頥其髙明培所植立弼就緝熈之學對啟沃之休在昔伊川常以尊嚴師道自重其侍哲廟惟以涵養气質爲先方今聖君盡選賢徳旣出禦於早朝之退且獨親於晚講之專人百已千莫先郛於眾說甲可乙否間潛鼓於邇言戰和雜進於王韓朋比漸分於牛李國勢若此大非尋常無事之時君子居之必有正大格非之實可使端平之美不還元祐之醇某柏恱眞情蘭同切喜弱水不到苐遙望於得天小山久畱知漫勞於招隠

賀趙祕書

洪平齋

恭審妙簡上心晉躋中祕典勾龍之嗣旣開茅土之尊對太乙之光爰上木天之峻諸儒相詫公族增彊恭惟某官神采珠星丰姿玉雪輯羣書而奏七略文恢恢而有餘獻雅樂而對三雍論灑灑而不倦蔚爲朝望期大家傳昔焉天知姬旦之爲忠今則人喜臧孫之有後通郊丘之典禮占社稷之靈長身到西昆手摩東壁在漢則數典校之劉向至唐亦推寓直之李邕時乃見之道將行矣聊問津於藏室卽布武於甘泉某交訊𨿽勤望塵猶阻少府水衡之積官事徒癡蓬萊方丈之遊仙風可想

賀葉祕書

方秋崖

竊諗宣室興思道山入直獨提麟筆兼史氏之三長寖近鰲扉異都之再至每嘆南省第一人之選胡爲東藩半刺史之淹盍歸乎來公論則爾恨見之晚上意可知玆特起於借塗防立登於要路某辱居榜下每在談間石渠天祿之得人爲斯文喜巖暝林霏之畱我有老圃存敢竊問於行期容重陳於別悃

代賀髙祕書

方秋崖

伏審綸綍起家旌旄載道帝讀蓬萊集嘆其久去於紫薇天開防稽圖何至獨私於緑野妙有春風之句雅宜煙雨之樓恭惟學該玉府之森藏筆捲銀河而倒瀉舒翹英轇轕宇宙二十八宿之羅胸疏條緝緯貫穿古今千數百年之在目上帝自畱而論譔太乙下觀其校讐襲六爲七作一經無紙上已陳之語自甲至丁凢四庫皆腹中有本之書方片雲遊物外之心俄半夜動席前之問徑乘剡雪坐嘯栝山此所謂行祕書耶昔公安在如欲用眞學士者捨我其誰某髮種種以驚秋意寥寥其厄閏𨿽乏蓋公淸淨之助當驅兒童立馬以迎郊如聞王褒中和之章喜與父老買牛而耕墅

賀王校書

楊誠齋

西垣出命東觀升華太學博士之闗久勞領袖道家羣玉之府式借校讐綸綍竦傳簪纓胥慶某官星芒色正雪調聲希縱橫三千字而日未斜早已魁於多士扶揺九萬里而風在下奚獨後於諸公退然垂紳之中肯發積薪之嘆迨防書之虛席翕輿議之歸公肆蠲給札之科峻擢登瀛之列載惟冊府夙號淸流日給大官地居廣內無錢穀米鹽之靡宻絕簿書期防之煩勞他人得之詡作仕途之速化大賢處此諒明職守之當然稽流略之浩繁殫向雄之博洽防聞盛舉爰踵前修靑藜下臨當有來於太乙黃扉身得定無待於十年某欽聆置郵幾欲折屐蓬萊弱水𨿽可望而不可親艸茅書生敢以規而不以頌

賀胡校書

周平園

擢秀西州分光東壁英髦在列館閣增輝竊觀漢朝初顯蜀士蓋山川鐘英傑之气故郡國產俊明之材惜文華之有餘而道義之或缺王褒待詔止第頌於離宮何武習歌空罷歸於宣室諭意僰中者文斥邊之過校書天祿者貽投閣之羞旣何補於國家亦見輕於鄕裏慨前規之無取嘉盛世之有人恭惟某官質厚而气淸學醇而文麗簫應雅鏗爾咸韶之音圭璋璧琮溫其郊廟之器比逺祈於馹召苦小試於閎才因古三流諭今一體極論憂勤之要兼明利害之原謂守相皆得其人則兵民兩獲其利願天子以淸閒之燕俾羣臣言成敗之機豈徒寧輯於坤維自可規恢於宇縣奏篇甫上茂渥遄頒聊假道於校讐卽問津於華要某幸叨發策喜際登瀛辱墜貺於長篇實銘藏於厚意屬緣移疾致緩馳箋尙惟髙明有以原恕

賀安太使男除將作監丞

王格齋

伏審東閣新除監丞光奉宸恩擢承戎監采衣贊畫夙肩帶礪之盟紫渙疏榮入簉鵷鴻之列蓋否運值將終之防方朝廷爲必勝之謀凢而修車馬偹器械之防畀諸扶日月整乾坤之冑恭惟某官道闗百聖忠貫三辰方介冑易我衣裳孰殱逆黨幸芝蘭生我庭砌同決大謀迄茂建於國功遂挽回於人極𨿽榮躋於京秩殊未滿於輿評逮乘半刺之車蔚爲千里之福旣已無施而不可豈應待次而後升此嶽牧所以極口而薦談士所以扼腕而嘆息公論累年而後白除書一旦而乃來西平有子我有臣姑陞華於武監周公拜前魯拜後行俱幹於正機某托在所臨忻聞是舉焉依庇廕久哦少陵廣廈之篇願假須臾更賦鄭武緇衣之什抃蹈云極宣陳莫殫

賀韓寺丞

方秋崖

伏審出綸中禁提舶外防聞廟堂選士大夫之亷惟君侯可念郡國奪慈父母之愛如吾民何故其依戀者私情所以慶快者公道獨喜紫陽之大振必爲黃【闕】而小畱某三徑已荒二天猶在想鄕人臥轍共思煙簔雨笠之春然舉世貪泉敢爲浪舶風舧之賀

代賀劉寺丞

劉后村

伏審夙戒麾符儼臨防衛呈瑯玕叫閶闔正聨星宿之班羞昆侖薄蓬萊自求山水之郡此名此徳甚盛甚休恭惟玉簨黃鐘之函和瑤瑟朱之挺直𨿽不爲表襮於議論之際要自有公是非顧未嘗標置於名氏之間此所謂眞道學早策勲於翰墨乃課最於簿書州縣之職徒勞人洊出郎官之宰賢能之舉不待次尙參計相之賓凢晉權萬貨之經與鈞防百工之給皆未究其所蘊何厥聞之甚都龍左角爲天田肆升華於九扈驂右騑者刺史訖自托於一麾上若曰古君子之儒時則入漢循吏之傳以去帝城不逺耳冀潤九里而及京師然豈君相之意哉乃先一州而後天下聞有迅召願無疾驅某自守其迂見謂之拙思昔中牟之化今已在七不堪之中正復陽城之生亦付之六太息而已過不自料勇爲此來一用其策之平平兩書其考之下下有人民有社稷久矣厚顏爲保障爲繭絲凜乎掣肘公旣至止吾知免夫披雲霧而觀靑天敢忘賀廈爲艸木而到君地或可逢春

代賀余寺丞

方秋崖

伏審捷音西上除目東來雪夜馳至蔡城不專美於李愬風聲走入淝水今復見於謝安否則孤城其殆哉吾有此客亦重矣蓋自敵已近邊而淩中夏所謂嫠不卹緯而憂宗周孰攖其鋒徒得賣降之健將愈肆其毒久輕效死之無人旣殘浮光而逞焉若曰安丰特易耳气吞堅壁夜合重圍不量氊裘鋭入之謀直有靴尖蹴破之意懼亡無日卻敵者誰自非某官以國之藎臣爲今之儒帥共話對牀之風雨屢吐壯懷誓淸並塞之煙塵輒張怒髮則何以脫生靈於噤口挫彊敵之雄心上嘉乃勲休有成命某作爲凱樂顒徯班師寧失智髙𨿽頭顱之可辧盡遜郤克何肝膽之相知式對絲綸勉旃竹帛

賀劉正字

周平園

光膺宸檢進列英躔除音甫頒士類胥悅竊以詞章旣敏初何待於考觀气業已成尙奚資於涵養然聖世重典常之守抑仕途榮館閣之登故先小試於禁林然後橫翔於冊府恭惟某官譽髙全蜀文中甲科有用之才所居可紀無窮之聞隨日以升昨萬里以賜環指三雍而振翼朝推俊乂人嘆博聞始颿弱水之風卽扈甘泉之駕況審官進秩已漸於亨衢而慶賚及親又符於孝治薦紳攺觀家國同休某猥預榮觀過勤遜謝給相如之札欲爲力以何施美崔氏之莊在貪功而豈敢

代賀陳常博

方秋崖

伏審擢從學省峻立頌臺八索九丘之書旣重講席五禮六樂之教其佐秩宗均爲極儒者之榮所謂妙天下之選某屬聞誨範欣覩除綸夙夜寅淸尙借藩房之重日月獻納有開禁槖之華於穆緒言庶幾紆監

學官類

賀楊國錄

林克齋

晝承三接晨誨諸生帝問嚴安恨見之晚士仰李渤快覩之先斯文有光吾黨增气欽惟昭代截若彛章至於拔擢茂異之倫則必度越尋常之外然而由選曹而登文石此事罕傳拔外官而議璧流近今間見天其或者道將行歟朝暮取一人焉而羣遂空東北歸二老者而子焉往亶惟盛事卓掩前聞某官負三十年之文聲振一二邦之教鐸數虞庠之人物疇若老成盡漢廷之公卿皆出薦口建白果登於華貫明立至於要津某逖奉除音喜逾常等陪細雨檐花之酌豈能忘情記瑣牕紅藥之詞今近乎防

代回李國錄

李梅亭

知賢不早聊剡需章委質相先足鳴謙徳不知所報藏弆爲榮恭惟某官殖學精深摛文鉅麗早飛英於學省卽中雋於儒科固知幾閣之文書難屈朝廷之翰墨爲數旬客已光文學掌故之聨無幾何時果見國子先生之入比者公車之牘豈其私室之恩過辱臨存更勤巽謝某無能報國惟有薦賢憑丰隆愬飛亷𨿽寄聲之已晚登閬風歷閶闔猶刮目以相期

回李國正

方秋崖

簡知帝扆糾正賢闗日有五色而臚句傳蓋幾年於此矣珍潛九淵而驪珠在乃一日而收之聿來結綬之期更覺出綸之晚恭惟某官楚東傑特斗北雄魁手抉云漢而分天章士皆辟易腹披瑯玕而叫閶闔帝亦驚嗟故𨿽居季孟之間要不在王盧之後所謂榮進之素定夫何流落之數奇竊意鳳池不十年而身到乃今烏幕凢幾過而羣空惟其恬然自樂而無決起蓬藋之心是以或者相知而有扶揺滄溟之勢遹觀前席峻極除書某起從田間序進館下曩以筆墨爲祟久遭丞相之嗔今亦詩書不靈頗貽弟子之笑每思潔己何幸同寅似是故人恍記車中之半面不幾失子曽聞堂下之一言願疾爾驅慰玆久間

代回曽國正

楊誠齋

晉司樂正益重儒官盈幾閣之文書久勤作主申庠序之孝弟玆遂得師恭惟某官賦敵淩雲文成翻水排空直上合盛之白玉之堂取勢斜飛亦宜在靑藜之館玆以文學之掌故入爲國子之先生竚徳成而教尊必言而事舉某過勤投璧愧乏報瓊化民成俗由學乎儀圖莫助傳道授業解惑也竊幸自彊

院轄類

代回龔告院

李梅亭

疇庸外轄服采中朝乃積乃倉乃糧久勤回謁如絲如綸如綍盍賴主張恭惟某官學本家傳美由世濟京邑翼翼恬於風月之分江漢浮浮裕此丘山之積進掌四司之告出專一札之文諒不俟駕而行必有勿藥之喜某淒其骯髒久此蹣跚已騰二宜去之章足以行矣猶及再相別而去顧不幸哉

代回萬俟檢院

李梅亭

渙奉明綸晉司理匭導人使諫聖上實千載之逢命汝納言堂下無萬里之隔恭惟某官世濟其美徳浮於言練詳臺閤之儀服襲廟堂之學積勞於外益閎其中果騰列剡之章入掌四方之牘告嘉謨於後應無不得其言下膏澤於民亦有無窮之聞某未遑燕賀先辱魚箋驅飛亷而寄聲恍已迷於昨夢排閶闔而披腹猶有望於朝陽

代回史文思

李梅亭

率其屬以僝功慙於尸位簡乃僚而剡奏幸甚得賢公義宜然私謝何也恭惟某官早收名第晚步選階鶺鴒在原固不私詔王之爵祿鴻防於野寧當廢治世之羽儀玆聮事之偶同難見善而不舉惟是四六之惠則貽方寸之慙某非曰納交聊復借重子若無言幾失子幸暮取之拔尢君家所有更贈君無嵗寒而易葉

代回趙文思

李梅亭

率屬共工已愧薦賢之不武陳篇奏記更勤博我之以文恭惟某官天甚淸人門具慶轅駒奏步自是千里之奇方鳩僝功未脫七階之選察其實歷當以名聞某不勝匹雛濫長五雉同官爲僚之義固已盡心爲善最樂之功更期勉力

翰苑新書續集卷九

欽定四庫全書

翰苑新書續集卷十

督相類

賀史督相

方秋崖

伏審參持國柄董防戎昭江左有夷吾而復何憂正資妙略中國相司馬而毋生事坐折遐衝天啟聖心睠維王佐恭惟濟時以治安之策致主以太平之書南鄭相北鄭相而譜世家豈特衣冠之盛大馮君小馮君而難兄弟並闗社稷之休薦紳竊仰其經綸旒冕渴聞其論議夜下庚牌之召席前丙枕之安廟謨獨斷於一言國勢重增於九鼎予惟克邁乃訓己罄嘉猷天將降任是人遂陪政路肆颺大冊兼綜全師蓋宰相外撫四夷賴精神之運惟天子明見萬里迄成道徳之威遄徯公歸丕承帝賚某猥縻梱寄莫簉庭班瞻彼熊旂徒有執干戈之志已窮鼯技願賡洗兵甲之詩是開休顯之期式慶明良之防

通史督相

王臞軒

牙纛行邊已近臨淮之壘櫜鞬請事遄趨相國之門於穆巖瞻有如江水恭惟某官忠貫金石勲勒鼎彛世推八行之儒豈但資兼於文武家傳三相之印皆能身佩於安危慨玆不道之外戎敢爾薦爲於蛇豕玁狁孔熾我是用急吾君正切於顧憂匈奴不滅何以家爲諸將盡煩於指授乃約束江神而東下將鎭安淮甸以北徵讙傳豹尾之車增我龍蟠之气以牙璋開大幕府想父老之聚觀俾金陵爲小朝廷聞敵人之聳動在此一舉聿寧八荒某曩緣迥隔於邊頭今幸相望於江面輔贊彌縫藏諸用惟恐衮衣之歸發蹤指示著其功願決籌帷之勝敢忘軍禮恪稟廟謨

回史督相

方秋崖

伏以邊城分梱曽微赤羽之勞書殿通班忽峻紫宸之寵無因至此何徳以堪豈有方辭太常伯之除而廼驟躋眞學士之冠已控陳於免牘滋愧負於賀言伏念某本乏修能誤膺重寄敵已近邊而淩中夏端繇防塞之非人嫠不防緯而憂宗周竊憤臨淮之多壘使宸扆莫安於丙枕趣兵符亟下於庚牌如有老熊當道之威安得佛貍窺江之事興言及是厥咎安歸顧𨿽遄走於虎貔抑己大驚於鴻防慨煙火萬里之气象幾不聊生撫山河兩戒之輿圖可爲痛哭思欲自拘於司敗孰云薦被於贊書躐登麟趾之華愈重狐冰之懼玆蓋某官潤澤以霖雨之手包涵於云夢之胸以其介圭入覲於王自任天下之重得諸傅巖爰立作相每嘆人材之難微如腹背之毛亦玷齒牙之論然端殿所以昭異數而大梱所以重中權顧惟何人敢當玆選某抗章之懇得請爲期人欲天必從之諒無勤於再命波及君之餘也覬乃贊於一詞是謂玉成敢忘環報

制帥類

賀京湖賈制使除端明兩淮大使知州

鄭雪巖

運應黃旂班陞紫綬江漢之滸上嘉召公南國之功淮海維今命謝傅北城之鎭威聲所至號令增明恭惟某官詩書儒家忠勲名閥虎生三日有食牛之气天分素髙鵾化重溟摶運鵬之風地步特異眞一世之雄也有四海之志焉量涵湖海屑與詩人文士共遊名重丘山不恃王公大人爲貴廣羊叔子十年之備足蕭酇侯千里之糧送目風寒不過數處倒指气節曽幾何人如公聞命未嘗辭難自上獨斷又煩出鎭少駐衮衣之遄召晉加政府之隆名願觀整暇之規大展修攘之志俾長淮盡歸於經略凢宿將皆受於指呼王室尊安邊氛掃蕩賈文元除爲大學士上意可覘呂忠穆遷自經置司中書徑入式觀盛事大慰僉祈某梓裏陳人竹符假守歸田未獲正虞五技之窮賀廈知依喜有萬間之托無能執鞭助甚有慙晉鄙之鄰尙備秉筆書恐可效浯溪之紀其惟贊詠罔旣編摩

賀劉制置

方秋崖

伏審疏寵帝廷防師天塹秦大夫掌北門之管豈惟增重於麟符漢髙皇無西顧之憂正欲信威於虎落偉哉綸綍播在縉紳恭惟气涵湖湘手抉河漢崇詩書而謀帥肯同儒生迂濶之談修政事以中興屢當邊鄙艱難之防繄爟烽之孔熾肆蛇豕之無厭蠢不自量直欲投鞭而渡耳嘅其嘆兮誰當折箠而笞之乃睠時賢誕分梱制坐想旌旗之攺觀訖令艸木之知名江左有夷吾今無患矣中國相司馬不在玆乎某投分之深聞風以喜隔一帶之水尙憐予範叔之綈袍下十行之書恐歸爾周公之衮繡

賀杜制置

方秋崖

伏審進班司府分梱藩垣謝成淝水之勲彼酋其遁裴度任淮西之寄我武維諒艸木之皆兵徯闗河之入貢恭惟以少陵之詩名而自比於稷契以阿房之賦手而髙論於唐虞精神之折遐衝不愆於素謀慮之憺勍敵克壯其猷故能全孤城於百戰之餘於此見眞儒爲萬人之傑旣勒銘於丹地乃授鉞於靑防顧惟風塵澒洞之秋要有意气激昻之暇平居推赤心而置人腹其孰不懷緩急蹈白刅則得士情何戰弗克矧天意之滅敵適嵗星之照吳國豈賴盟兵無撤警惟事事備乃其無患願修軍旅之定規言人人殊則罔成功更極賓僚之髙選聿觀偉業丕對殊褒某密邇鄰光讙傳帝賚闑以內闑以外喜盡寄於爪牙陜以東陜以西願相依於唇齒

賀李制帥

方秋崖

恭惟誕開制梱居守畱臺南浦雲飛虎節占使星之動北門天近麟符分卿月之暉於皇玉壘之威增重金陵之勢帝意若曰時分顧憂盜亦吾民何至帶牛而圜起邊有勍敵幾欲牧馬而內窺使長江得人如孤羆之據深叢則絕漠之域寧匪兕而率曠野繼我宗彥維時人英恭惟風神肖老耼之仙文物孕長庚之秀維弼畫河朔十三策每慨然於俎豆雍容之時而敢爲小範有胸中百萬兵𨿽投之於羽檄交馳之地而不亂粵從鵷陛出擁蜺旌遂令落霞飛鶩之墟蔑有明月吠厖之警乃睠陪京之重通司畱鑰之嚴俾盡防於列營諒聳聞於遐裔蠢彼小醜耳當折箠而笞之如吾中原何且傳檄而定矣用底碧幢之績遄觀赤舄之華江左有夷吾而復何憂久歸朝望中國相司馬而無生事已折敵謀皇矣吾儒偉哉此舉某屬聞綸綍如拜麾旄人一天我獨二天覬重啖安期之棗行百里半九十里適將熟楚戍之瓜寧少俟於須臾幸無忘於疇昔

賀尙書李制置

劉后村

昕廷出命天塹宣威九十年王气鬱蔥莫重居畱之守數千里風寒衝要盡提表裏之封疏恩冠學士之班涓吉建元戎之纛名聞彊敵勢在本朝竊以冦萊公之鎭北門契丹服其望重範文正之理西夏元昊懼而膽寒使方面隠然有人則吾圉坐以無事在昔建業實今陪京淸宮以待翠華督軍而假黃鉞緑沈金鎖帳環百萬之精兵帕首腰刀庭列諸屯之大將近者之事異乎所聞削堦級之常儀講苞苴之私覿屈主帥節旄之重接偏禆杯酒之歡避亷頗而引車嘻其甚矣驕灌夫而罵坐誰之過歟是必淸徳足以服其貪惏之心威名足以折其桀驁之气使元和愬武郊迎裴度之來若南渡張韓羅下魏公之拜庶紀律嚴而名分正號令一而賞罰行此𨿽書生之大言可禆幕府之末議況江左一隅之生聚恃淮南兩路之蔽遮今也久虛曠土而不耕多築空城而難守逃亡竊發或保光丰之間覘諜不明莫知泗壽之事遣聘屢通於邊境閉闗不納於流民凢此數端言之短气肆天子奮英明而推轂而我公亦慷慨以登壇方恢宗祏之逺圖非講門防之私賀某官名滿九牧气塞兩間文武有威風縉紳無出其右緩急屬大事社稷所恃以安勲名著於納刀討賊之時讜論見於正色立朝之日畫江絕棧狹小孫劉之規模富國彊兵鄙夷管晏之功利言言大義凜凜精忠人方獻餌敵之謀公獨抗出師之表皮幣犬馬珠玉何異借寇兵而資盜糧篳路籃縷山林方將儆國人而討軍實朝廷重於九鼎君相倚如泰山寶帶萬釘已峻眞文昌之拜牙旗十丈有光大元帥之行奉壽母之潘輿攜諸郎於謝墅覧前古六朝之形勢陋過江諸人之經營何止問冶城而訪新亭不必築濡須而守渦口龍蟠鐘阜行將扈蹕以東徵馬飲長江永絕投鞭而南下少試平戎之策遂成辟國之勲兵事節度付公允借中權之整天下安危注意方當左轄之虛環召繼來衮歸不逺某早依儉府久出膺門上光範之書初無夢想誦子虛之賦屢薦姓名力啟化鈞使霑祿米書思方切誰復憐莊舄之吟豪气𨿽衰未忍作楚囚之泣公方紀旂常之成績僕亦思竹帛之附名非敢爲棲棲乞食之容庶少施颯颯艸檄之手斬名王而釁鼓縱莫隨瀚海之師鐫大字以磨崖請繼作浯溪之頌

賀沿海趙制置【善湘】

楊誠齋

恭審宸廷作命制闑澄威公衣錦以居鄕四輩趣朝於魏闕士持防而失伍一言靖患於蕭墻海水無波天顏有喜恭惟某官髙明而傑特沈厚而疏通睨天下之英才孰出其右運胸中之武庫所向無前江淮十年旗鼓百戰指畫斷匈奴之臂談笑取郅支之頭大勲赫奕於旂常靜樂婆娑於泉石時方多事吾豈久閒蜀國何茫然超一琴於淸獻鄕鄰有鬭者驚三箭於將軍方按轡以拊循亟投戈而羅拜匪洛社公臺有賴疑潢池兵弄未休吏皆趨廷帝且避席灔堆如象焉用泛東吳之艘渭水非熊亟入運西樞之柄息烽煙於邊鄙壯磐石於邦家某江國晚生天街末士登龍門而未遂運驪駕以何堪連讀緑綈聳瞻紫气晉公之貌孰似庶諧道右之迎大農之谷幾何庸上闗中之計其於慶倚莫旣編摩

賀聶侍郎除制置

李梅亭

躋班禹閤宅牧蜀都輟言語從侍之臣盡防諸將借文武威風之帥式遏四夷渙號風行坤垠雷動恭惟某官气噓海岱胸湛冰霜善刀遊肯綮之間全牛立解意匠淡經營之表凢馬坐空惟其日千里而有餘是以嵗九遷而無歉鸞防鳳閣積彌縫輔贊之功螭陛雞翹獻納論思之益上矜逺服中遣近臣弄印無以易堯爰峻西淸之職披圖指以示禹俾圖北伐之功惟眞學士象十二月之班而大府帥總六十州之重玁狁匪茹須方叔之壯猷皇帝曰嘻命崇文而奉詔不但洗岷峨之愴又將蕩秦隴之妖玉壘旣安金甌必啟某五年承乏百技已窮賴公爲父老而來許我托子孫之契田間索栗看卽騰新尹之誇門外種瓜便可遂故侯之隠

賀張魏公除宣撫

楊誠齋

召升亞傅命撫徵師太上皇非不知耆徳之深畱遺嗣聖新天子欲盡復中原之舊首擢我公於皇彼天將降是任必有所試使大其成彰之於大夫破斧之時凜其不折啟之於族庖更刀之後用則無前厥惟相之夫豈人只恭惟某官道徳之溫如玉忠義之明於霜扶炎祚而置諸安皆本其力遭讒邪之壅於上益增其光一飯不忘於君尊四海惟愁於公老今而復起時正可爲仰涵養之素優諒規模之先定辯幕孰智齋壇孰才形勢於何而居彊敵情若爲而得實民之奠安將有日國之恢復必有期得一韓以在軍中倚而須慶曆之捷卷三秦而取天下當不使漢髙之淹然後布大冊之焜煌冠維師之崇極歸相興運納民隆平某於役載奔置郵以告喜不能語豈特以知己之進庸義動於心端復爲本朝而欣賀

賀宇文宣撫除閣學

黃雲溪

宣閫疇庸昕廷疏寵伸威方靣久煩太常伯之尊進律穹班庸躋眞學士之職絲綸誕布紳紱均歡某官望隆本朝譽滿當世周旋班署已聞革履之聲鎭撫淮襄果破氊裘之膽洪勲偉甚輿論翕然粵從簡眷於嚴宸峻若官稱於名閤𨿽論功莫及未殫褒報之儀然竣事來歸卽正登庸之位某剽聆成命喜激懦衷飛燕翩翩正馳情於廈屋繡韉隠隠佇緩步於沙隄

賀董制使除金陵

鄭雪巖

召環西掖甫登豹尾之班防鑰北門復鎭龍蟠之地令公天予周道日明命布朝廷威振華夏恭惟某官步步踏實存存閒邪日所爲夜可焚香初無暗事戰則勝祭必受福常有敬心當粵人之交攻受陪都之重寄蓋謂同舟而共濟何患推車之不行入罄孤忠已得公道集眾長之意載加深慮又恐艸野生敵國之憂知非艱行惟艱防有患故無患爲國家有道中庸九經行以誠攘外侮無他采薇三詩先自治此則眞儒事業足爲長治規模蔡謨謂混六合濟蒼生非時賢之敢望王吉請爲萬世建長策豈俗吏之能爲捨我誰哉屬之子矣所繋甚大尙望力行某良厭官癡粗知師說一麾出守已攀夫子之墻四牡兼華尙在太公之履耳聞踴躍心喜依歸倘有腹心之言何敢自黙自令指臂之運尢當敬承炯炯欲陳拳拳未竟

回荊湖趙制置

劉后村

西淸寓職幸聮中禁之班南紀宣威密倚上游之重昔嘗沗同寅之事契今共分一面之顧憂江漢相望正如唇齒邊陲是急未布腹心辱貽翰之相先愧修詞之不敏某官康時志大經世才周曆塊過都掃淸冀野之北離羣絕類獨步衡湘以南自結九重之知不階尺寸之援褰帷出使一道澄淸緩帶臨邊累年靖謐屬者敵來犯塞公不顧身陳宣王復古之詩讀諸葛出師之表英槪凜凜寧退保一隅之偏義旗堂堂有北向中原之意戎馬旣退漢波隨淸由渚宮而趨樊城已張先勢經磧鹵而絕大漠行紀雋功某久綴槖班冒當閫自抵司存之始卽聞警報之來枝梧至艱罅漏方濶每念風寒之宜防詎容脈絡之不通有來好音協濟玆事瞻羊公於峴首阻趨鈴閣之嚴依劉表於荊州竊有寶鄰之幸

到任上趙制置

朱湛盧

西道回車易乘一障東藩制閫廣庇萬間荒殘之餘風寒尢甚適我乃願得其所依皇皇者華嘗望洛陵之气離離彼黍因過汴京之宮得再拜於膝前取一言於堂下太史公牛馬走不能從焉北平王龍虎人未嘗忘也乃小壘三家之市瞻元戎五丈之旗托茂防以棲遲慿英聲而激烈今知幸矣天實畀之恭惟某官憺國威名傳家節槪平生勁气干云漢以上徵一片壯心勒燕然而後已粵從南渡隔絕中原惟宗大尹欲速渡河與張魏公敢屢抗敵前汪黃之見沮後秦史之力排睠焉興懷爲之太息旦夕偏安之運天意應旋累朝正統之人所共屬比成師之順動本大義之當然諸葛七擒非逆知於利鈍孟明一眚終足霸於懼思若其披攘荊榛汛掃陵廟空狐兔之穴毆去蚊蟁之羣能令遺黎尙皇靈之有望不使後代謂本朝之無人此其不言之功必有能辯之者今則朔風猶勁太白益髙莫予荓蜂先除淮海之螫非我族類更靜靑徐之氛庶丕集於殊勛用光傳於不朽某已疲行役力請叢祠未嘗有材莫赦搜林之斧靡遑寧處仍叨並塞之麾固催科拙政之宜先尢備禦大經之當請況在宇下得咸與以維新若內溝中願恭承於嘉惠

代上李制使

方秋崖

防鼎餘五色之丹曽附淮南之雞犬棄車下千金之骨不遺冀北之駑駘敢陳眉目之畫更借齒牙之論蓋待以國士則𨿽至於再且至於三而何嫌亦豈無他人謂特知其一未知其二而奚取莫若參苓之舊又觀桃李之新竊仰睠慈寧以瀆告伏念某苦無奇气亦有壯心舉眼視八荒緑髮已霜蓬之短折腰爲五斗靑衫半荷葉之枯然𨿽碌碌州縣之間未肯瑣瑣簿書而止思昔蘭亭之禊遄燻藥籠之芬予不負丞丞亦不負予惟倚春風之信鳥能擇木木豈能擇鳥久棲明月之枝公爲此來時已自慶竊以爲兩地之相望皆適在二天之所臨意其造物之與謀或者功名之見逼安用不鳴之雁覬摶已化之鯤恭惟轉洪鈞而萬象春持淸議而一諾重方出而將入而相其紀之旂常而勒之鼎彛𨿽耕者農戰者兵皆歌於田野而賀於軍旅凢百奔走願一品題乃若生識韓荊州曽到花邊之洞安得近捨皇甫湜他尋李下之蹊亟以此懷布之明聴予取予求而不厭詎曰前日之是今日之非自棄自暴而弗陳則恐不失之瀆而失之悔請推盛徳儻賜眞知

通安制使

洪平齋

伏以乘傳西徵窺臥龍之事業摳衣北面請流馬之規模遙引睇於戎垣預徹忱於籖府恭惟某官望髙熊耳气壓峨嵋觀聖人之道自孟軻辟楊墨仁義而不作任天下之重如伊尹集夷惠淸和而大成節可寄命而托孤志惟忘身而徇國屬蜀有漢之變於漢無蜀之形人皆波流公獨壁立定羣疑於履虎決大計於投慷慨北軍左之呼笑談匈奴右臂之斷一淸井絡重立坤維寖髙方面之功增重股肱之寄其收拾人材則號稱小朝廷之盛其鎭撫蠻徼則知有天可汗之尊邊閒萬騎之秋風野足一犁之春雨屹然玉壘倚若金城功昭日月之旌常名固山河之帶礪官𨿽兩大徳則一謙陜以西召公主之小屈碧幢之駐斗以南仁傑而已卽看黃閣之登某晚景侵尋宦途勃窣方折腰就再麾之役又蠒足爲萬里之遊喜密拱於使天幸曲成於恩地溯灔澦之三峽未足驚魂棲鄧林之一枝庶安孤影

通安大使

王格齋

身無功狀難久污鵷鷺之班帝有恩言俾往牧魚鳬之國出國門而東騖歷吉日以遐徵惟遙瞻大幕府之宣威竊自比小諸侯之述職防塵庶其免矣馳敬其敢後乎恭叩和門具陳忱悃伏念某學不適用材亡逾人身類蠧魚生死不離於文字心如斥鷃飛搶在止於枋楡不圖宦牒之推移浸被朝端之任使謀猷何有誤寘屬車豹尾之間志願無他已作閒館珍臺之夢偶值坤維之謀帥專承巽命以充員靖言差擇之所由非有勞能之可錄意其溫恭有恪必能寅奉於教條察其悃愊無華或可惠綏於田裏肆加臨遣俾備馳驅自知不稱於所防其若牢辭之弗獲某官受天間气爲國重臣手剪逆儔帶礪遂盟於偉績身當彊敵金湯不在於長城相時社稷之大勲式簡冕旒之隆眷徒得君重托西陲半壁之天行以公歸扶黃道重輪之日尙憐孤拙曲借優容陰雨之膏黍苗深切沾濡之望廣廈之庇寒士不勝歸倚之私

通吳制置

楊誠齋

拔處士於洛北豈徒茍尺寸而逺來遇先生於石丘可冀布腹心而後別惜也孤蹤之萍梗居然良晤之參辰獨惟執訊之恭可效願忠之悃某官學窮百聖望冠諸儒超然壯猷撃南溟三千水而直上恢乎曠度吞云夢八九澤而有餘儻非事變之繁興孰信眞儒之可用方北敵長驅之日微公幾至於寒心迨西陲甫定之初所涖急還於奠枕惟己之所蓄者厚故措諸事業而無難惟人之所信者深故不動聲色而自服玆顯庸之茂著承溫詔以趣還切聆裏言將有巨用某庸虛一介坎防百罹雕虫篆刻乃壯夫之不爲旣已無遭於塲屋豫章橘柚非老人所宜種又將絕望於榮途顧嘗參諸老之後塵未忍爲鄕人以沒世書寧稀價頗欲爲後世之傳句不驚人殆有甚市朝之辱自斷此生之永已不期當世之誤知才賦支離十束之薪旋辟阮瞻三語之掾求芻飲水平生無溫飽之心毀瓦畫墁何策塞曠瘝之責身𨿽縻於籠檻夢已墮於枌楡所望我公盡究賢人之逺業庶容僕輩歸作升平之幸民繋戀惟深名言莫旣

通董制置

李梅亭

十乘啟行旣孤剡牘三年過隙又玷招羅曽微曉暢之才可答頻煩之顧疾驅行李往役前茅伏念某學餒而材蕪气凋而力腐少年妄意頗懷竹帛之功名半世拙謀未了布韋之事業彊爲祿仕直坐饑驅諸公貴人間欲出其門下古來此物自當棄之道傍獨銜國士之知積愧丈人之厚因同邑而薦嚴助自古有之未下車而辟慈明此恩莫甚窮人命薄中道憂歸勞心慱慱鉆火頓驚於三蟄達官衮衮刺天難附於羣飛止或尼之防且歸矣駭置郵之有命仍尊選以見招惟兩喜多溢美之言故再鼓回愈淡之聴奏函朝徹兪音夕頒荀文若之不進不休今寧愧古閔仲叔之且喜且懼寵實若驚玆蓋伏遇某官以社稷臣爲詩書帥畱泰階臺符之步撫坤垠井絡之民去來闗雪山之重輕出入系蜀道之難易公鎭逾嵗月共期裴相之來歸小隊出郊坰復喜嚴公之再駐羣彥固多於集幙匹夫猶恥於納溝放長江使認重來之路燕尋故壘復窺新捲之簾豈但顯不遺故舊之仁亦足覘雜進巧拙之量其敢不循其頂踵銘在肺肝謹無負有志斯世之言仍每守圖利大夫之戒忽騎將軍馬難希處士之壯懷直釣錦江魚敢學拾遺之懶性

通淮東趙大使

吳荊溪

撫劍悲歌誰信古心之激烈驅車逺邁幸逢人傑以歸依庾臺之畫諾𨿽卑連帥之統臨奚間旣叨所部不是宜曹某官气蓋諸公名喧八極忠肝義膽挈日月以懸冰霜妙略沈防役神而簸風雨粵自先正卓爲宗臣保三邊奠枕之安壯萬里長城之勢肆令有子亶號象賢當凶渠搶擾之秋正內地危疑之日眾人卻顧不勝繞指之柔一馬直前獨奮捐軀之勇迄鯨鯢之就戮舉鴻雁以安居禁直從班未大酬於偉烈侯藩制閫猶曲倚於深籌養銳以須乘機而動縱未復闗河之境土猶應洗淮蔡之鮏羴使大勲著於旂常而盛名光乎竹帛豈惟我公之素願固亦寰海所共期乃知爵位之穹隆要是英雄之緒末某塵容易老凢骨難仙空讀古書尙眞詮之未悟浪談世事豈腐力以能任濫陪膚使之末僚偶出公朝之誤奬念疆埸之多事欲閭閻之少蘇非洞明斂散之權恐坐失防荒之備自慚庸魯何補咨諏惟仰借於庇休庶粗逃於瘝曠通融民食倘無流離溝壑之憂保防人和卽是捍蔽封疆之本

通李制置

朱湛盧

分楚服以殿藩冒膺寵數控吳都而制閫近接聲光星聮軫埜以在天水防江流而宗海志同气合牋往神馳某官伊呂佐王之才班馬傳家之學淮壖八議篇篇玉鑑之秋帝學一書字字金莖之露曩遊碧落宻侍淸光抉云漢分天章將上規於典制呈瑯玕叫閶闔請下采於芻言身歸岷峨名滿宇宙除以外庸之績總此要衝之權昔天下曺劉走馬跳兵之地廼禁中頗牧輕裘緩帶其間根本內彊風寒外防若周公瑾之方略與陶士行之經營使人慨興千載之思惟公豈在二人之下江山如舊防無烏鵲之南飛宛洛可依尙使熊羆之北走將益恢於上策以共濟於中興某舊辱深知今慚並命在珠側而我穢幸鄰照之見分其波及者君余愧上游之不逮

翰苑新書續集卷十

欽定四庫全書

翰苑新書續集卷十一

經略類

賀廣西胡經略除待制

眞西山

新朝渙號次對升華千載風雲榮事權於桂管九天雨露進班序於松堦紀先皇方面之臣儀光廟圖書之府鉞幢增重嶺海均懽恭惟某官百年砥柱之家三相棟梁之產周流事物曽無錯節盤根並濟恩威自是輕裘緩帶陰淸棠部愛滿桃源斂江湖之激濁淸爲水鏡之旌妍別醜流連鐘阜饋餉金城上卿之調度舂容邊鎖之風寒嚴密畀二十四州之廣袤襟制百蠻極數千萬里之茫洋琛航九貢鎭以無事熈然不驚尋丹洞之勝遊燕黃庭之內景玆者龍飛南面鯤化北溟風行誕布於十行山立遙登於兩禁偉先朝之忠簡立大節於艱難宗廟社稷黙焉有扶天地神明臨之在上遐邇動色阜陵念功報之未見其涯畱以克昌厥後仲兮馹召聴履上星伯也閫分簪筆持槖常棣相映汗靑有光思魏徵則用魏謩寧論今古奇韓愈當先韓防豈但文章況元祐已新初年則長公宜大宗伯何妨夾輔矧曰同朝某被服典刑傾馳嵗月惟吏鞅牽聮於疆埸而塵襟汩沒於節麾責萃其躬事多於髮汔無涓澑可掩駑疲顧因牡駕之頻年廼許雉工之涉筆云垂覆露波及品題身托萬間奚止詠歡顏於風雨心期一節誓將淩晏嵗之冰霜

通唐經略

劉后村

奄四封而賜履咸仰威稜逾五嶺以乘軺適依節制輒幹六纛冒贄一牋某官識極精微气涵剛大太阿出匣孰敢擬其鋒鋩老柏參天略無傍於枝榦靡繇援手自簡上心頃峩豸角之初屢聴鳳鳴之舉言及乘輿事闗廊廟安知疏入而迹危心存魏闕身在江湖不以名髙而色喜甫建臺於江介俄開閫於嶠南龍戶馬人競來衙謁蚌胎翠羽暫免搜求一時之饕吏革心千古之貪泉刷恥昔者廣平之入尋踐臺司迨夫君嚴之歸亦登左轄佇觀新渙夐掩舊聞某久矣荷鋤偶然易節居裏每勤於存問起家亦自於吹噓屬玆滌籀之初竊有摳衣之喜譬蠅附驥𨿽莫企於騰驤若驂從輿庶粗知於向背

通唐經略

王臞軒

誦諸葛出師之表久起敬於油幢爲毛義捧檄之遊行備員於鹺局士莫重乎始進天固使之有依三薰竿牘之恭百拜旌麾之下某官出處之節皦如日忠孝之心通乎天筆下無一防塵埃富大蘇之文采胸中有百萬兵甲負小範之經綸惟中原久淪污於鮏羴而殘敵尙陸梁於疆埸士狃於東南之懦習皆諱戰而喜和公熟於西北之事情謂有進而無退止楚囚之泣而作其气焚石勒之幣而挫其鋒仗大節以臨邊馳一封而詣闕忠誠憤發可質列聖在天之靈大計堅凝將有兩河拓地之喜未逾旬而來四方之豪傑不終日而易萬人之衣裝捷凱載塗羣雄禠气其如功髙而人見忌名大而世莫容方愬協謀俱受晉公之節制及魚程反間遽收郭令之兵權浩然袖手以來歸識者撫膺而太息然公論常如日月一食何傷而雅志已在煙霞欲畱莫可帝思南嶠之最逺詔以元戎而啟行幡然以轟雷閃電之威斂而爲陽春膏雨之惠坐閱黃灣之落木足助吟哦笑飲石門之貪泉不移淸介鯨波恬靜龍戶驩呼兼理民將略之長皆平生學力之驗人望之在執事萬口同辭天意如欲中興十行亟召逺則宋廣平之登輔相近則蔣穎叔之任樞機畱衣鉢以相傳紀旂常而可待伏念某聞道最晚賦才甚涼弓冶承家期復靑氊於再世艸茅對策濫收黃甲之乙科教忠方勉於過庭遭難何堪於陟岵意造物乘除之有數使世緣涉歷以稍深謀養斗升七稔寒饑之旣苦失身筦庫一官猥屑而亦甘不圖初筮之遭逢乃得大賢而師事惟是癖書癡之素習拙於笏畫鞭算之良籌誓當自拔於濁流不敢取尢於淸議服鹽車垂兩耳姑彊顏陪屬吏於此時鐫浯石紀萬年願執筆從先生於異日

回廣西李經略

李梅亭

荷囊輟直桂管分符靴刀列郡之迎古稱大府襦袴萬家之喜今在細侯仁气南驅善聲東迆某官通材治劇厚徳鎭浮財貨本末源流早振地官之職侍從論思獻納晚深天扆之知遽厭承明之廬歸拜散人之號時方多事公未可閒謀帥須賢起家甚寵若衛公之鎭撫九十六郡與襲志之都督二十八年能安越人莫非李姓宜其苖裔復此蕃宣顧恐靑羅白玉之江山難駐黃閣紫樞之步武某龍鐘已久燕賀無由防府竹枝之歌旣成昨夢漢節梅花之句願寄故人

安撫類

賀趙安撫

鄭雪巖

伏以鳴武城之弦歌昔棲燕廈被皇華之禮樂今傍麟符密借吹噓再諧際遇十連作帥一道登車相望帝畿實同王事賢者在上引其類協恭和衷使臣受命周於詢以小比大𨿽由熟路實丐餘波恭惟某官聖代吏師宗盟元老春生秋肅藏神武於不殺之中乾轉坤旋杜禍患於未形之始缿筩不設而情得鉤距無施而姦銷權衡百物之低昂準則九農之賦斂人謂多多而益辦帝嘉休休而有容歷數京兆尹以來誰能並美只恐太常伯之任未足酬勞某久辱眷知洊防汲引逢人說項顧何取於師門爲國舉張曾不移於薦槁方常平之弄印合僉論以廷思不復見壽昌公私多病謂莫如召杜杞咨度非難顧有沗於甄收偶不期而符合𨿽大造弗私於小物亦先生垂意於舊僚念激濁淸固京畿之甚急然移風易俗豈庸儒之所能幸召公之憩棠尙存而潘令之種花未逺得所依矣廣而充之有光於原隰間備宣上意流化自京師始敬拜下風輒貢謝書莫酬賀語

賀杜安撫

方秋崖

伏審渙發綸函晉登藩嶽勲業聿髙於淝水聲威誕播於淮壖恭惟國之藎臣今之儒帥崇詩書說禮樂窺聖域之妙而探其心安邊境立功名闗武夫之口而奪之气此所謂有用之學賴以濟多囏之時故𨿽鼪鼯之夜嘷頓驚風鶴而宵遁肆頒一札增重十連帝曰兪哉有夷吾而何患功亦偉矣召季布而可知某聞命云初溯風以喜兩淮猶左右手正資運掉之勞九重披輿地圖更竚經綸之略敢因慶幅以贊壯猷

賀任樞密帥福建

李梅亭

元老得閒價藩出牧道古今而譽盛徳旣將相之兼資至將相而歸故鄕在古今而有幾遹觀全徳足立懦夫某官輔世眞儒爽邦良弼春風沂水夙卑遊夏之淵源界雪岷山更陋卿云之河漢早克勤於小物晚服在於大僚非仁義莫陳於前有謀猷乃順於外𨿽風霆不顯流形之迹然天地能知體國之心用兵數年拓地萬里疇若予采方當顓面以正槐民具爾瞻何遽剖符而分竹拂衣勇甚懷綬忻然問之往來皆云昔疾而今愈決於去就足窺眾醉而獨醒爲之兆兆足行奠而發發必中全閩鄕部祕殿政塗尋某丘童子之釣遊聴去時兒女之笳鼓所貴於天下士者動靜不失其光明豈不誠大丈夫哉進退一歸於禮義不負所學是在我公林下有人少伴越地禽魚之樂橘中未老尙見商山鴻鵠之飛某夙累公知敬爲國賀江空而嵗月晚載歌百年幾見之詩水煩而鱗介勞更致列城一陶之請

賀黃侍郎帥福建

黃雲溪

力辭禁門出殿帥閫十乘自天而下實輟言語侍從之臣七閩在國之南今得詩書禮樂之帥爰進松階之直用光竹使之符麾幟遙臨旄倪咸喜某官學博而道大行厲而气淸淵識過人稟蓍之先見孤標映世儼松柏之後雕險夷徧歷於兩途濕燥靡渝於一致頃當飛龍之始早登冠豸之司屬元惡之專朝排之心苦提孤身而去國聞者膽寒迨聖化之攺副宸衷之側席召登九列旋置六聮政使少畱穿延和之隊仗胡爲勇去分長樂之左符睠八州之提封視諸道爲樂土肆升次對益表優賢鎭撫餘閒未妨挹三山而覓句便蕃異數防看趂両地之催班某早以受防阻於賀廈慚無好語敢賡嶽牧用詢人之詩庶幾異時願作聖主得賢臣之頌

賀陳待制帥江西

戴象麓

光奉王綸大開帥閫整頓吾閩之天地方笳鼓之歸來洗淸江右之風塵又旌麾之暫出踴躍吏民之喜歡呼父母之來恭惟某官橫水孤舟擎天一柱事業皆自六經出得北山先生家學之源流人物若以三國言眞南陽老子王佐之才略筆下不私一毫賞罰胸中莫知幾萬甲兵未暇以小小設施者言之請舉其彰彰勲績之大者嵗在己丑盜起潢池聞諸父老之言自有此汀邵未甞有此寇或者顚危之際若無我招捕則亦無我民福星一路之歌謡生佛萬家之香火然能以身任朝廷責誓不以賊爲君父憂有是駿功盍登鴻輔帝念江西數郡凢幾罹兵旱之災卿實斗南一人姑往任軍民之寄一札朝下單車夕馳界上有此我杜公非汝杜公之爭軍中謂今小範老非大範老之比方其壓境首誅八九渠凶譬諸奕棋此最第一髙著典刑旣正風采可知它盜自束手以願降污吏亦革心而退聴蛇虎之害旣去鴻鴈之居自安不勞指麾悉就條理民何幸甚天實憐之星分翼軫地接衡廬幸早了一方之規畫川用舟楫旱作霖雨卽大施四海之經綸某然書生冒此邑寄每嘆孤寒之無援惟知職業之自修幾畨心火之憂焦頭驚半白三嘆人生之遇合眼孰回靑玆幸遭臨照之天是眞獲依棲之地苐當大帥涓吉開藩之際適值小吏謁告還捨之時旣不能負弩以先驅且並與慶函而後至玆方還戍懼莫逃愆江湖之聽鳬雁去來仰祈涵肓天淵各遂鳶魚飛躍尢賴作成

賀陳招捕除提刑兼安撫

王臞軒

龍門髙峻屢容寒畯之攀麟序荒涼復受使華之察豈造物憐其困躓使末路有此遭逢敬飭墨卿晉漧籖帥恭惟某官淸融冰柱峻拔斗杓古堂夫子之云孫學問有本北山先生之嫡嗣名節傳家方當杲日未東之時已有伊吾以北之志披肝許國掉舌籌邊雪衣貂裘慷慨辦太原之檄風聲鶴唳笑談卻淮甸之兵艸木知其威名邊裔問其年貌屬當鼪鼯之爲梗羣然鴻防之離居嗟懦俗之脂韋仗元戎之斧鉞毅然以身任朝廷責誓不以賊爲君父憂卯受命辰卽行有崇文之勇決申上奏寅報可從充國之便宜南州嚴保障之雄西師習號令之素如毉王之治廢疾半劑而蘇如國手之救危枰一著卽活凱奏紛紜而載路壽祠突兀以連云上甚念功就畀以繡衣之命時方謀帥復假之牙纛之權兵刑之脈絡相通臺府之風稜益壯所以寛宵衣之顧慮豈徒誇晝錦之熒煌如聞邊頭交馳露布知取勝而莫知持勝易納降而未易處降安保今日饑鷹之來歸不如向者猛獸之反噬舊讐將殄新敵方張當趣公入覲之時要佐宋中興之烈濟時方略已優南渡之諸賢蓋世功名便了北方之大事伏念某老之將至銳者已磨一罹語穽以來三閱嵗筩之久士不得志宜追誓墓之風貧能驅人至艸問鈞之賦無力可因於熱屬抗顏甘就於冷官若何免蜀雪之嘲所恃有蘇天之庇腐儒無用宜束髙閣以待太平來事可爲將磨石崖而頌大業

賀江西李安撫

戴象麓

榮遷外府寵寄元戎內閣陞華光射斗魁之次南昌申命春生帝子之都望愈隆輿情胥慶某官人物琳瑯於昭代家聲儀表於端朝老成重厚如倚泰山而坐平原洞達疏通若駕輕車而就熟路自躋膴仕屢展壯猷惟好儒之君以未能得天下英才爲朝廷羞惟憂國之士以不獲行聖人實學爲終身恨獨我公者眞其人哉入接武於防龍分宵旰九重之寄出齊驅於申虎控兵民一路之權恩威已徧於西江冠冕直通於南極何封疆之不攺俾牙纛之重新惟艸木素熟於威名故江山不勞於指顧科條洊布畏愛愈孚位列九卿復參華於朝著職嚴內直益增重於帥連恐未究於蕃宣已浸隆於委寄朱簾畫棟喜聞圖任於舊人衮衣繡裳行見休於天子某久叨屬吏又出師門覩帥垣疊拜於璽書恨滕閣莫陪於珠履一邑如斗再依大邦節制之雄尺素有書少效小夫竿牘之敬其爲稱賀難盡編摩

賀給事鄒帥

王軒

緑底借綸紅牙易閫煩公防太子久焉思羽翼之功借君重淮陽示以歸禁闥之漸湘靈起舞嶽後前驅恭惟某官道傳亞聖大賢之心文續先秦古書之脈虎榜首登鳳池身到固地位之宜然鰲頭寵重鶴髮恩深尢人生之鮮儷付科名於餘事守節誼之大閒方鼠穴權門趨者成市而螭防直筆屹然如山及調更化之弦時方多事獨衛出疆之璧義不辭難入還班行進掌封駁誰不批鮮有如何郯之力爭因此結知故每見殷浩而輒喜居中未久丐外卽行國事日新比貞觀初年而何若君子一去覺開元朝士之無多心戀闕以常丹髮憂邊而漸白惟有甘棠之蔽芾逺到海頭最宜叢桂之婆娑久畱春腳驩聲無地可著最課爲天簡知太史夜占喜長沙之星見行人朝發趣衡嶽之雲開寶閣陞大學士之班輜重奉太夫人之養眾皆爭先而稱賀僕知大用之有階蓋當盛衰消長之交未決和戰依違之策春秋復讐之義大乃素學之欲行英俊在朝則本彊正善類之所屬有以中書何無寇公爲問者當以吾國卽相司馬而答之初立本奇更好黃花之晚節倘來不計直垂汗竹之芳名伏念某讀書不多合世更寡比奉槐楓之對空臆盡言不知艸茅之疎轉喉觸諱甘輸三籌而不悔僅沗一命以進身冬已及於瓜期夏方趨於蓮幕始仕曰筮或者卽初而覘終事長必忠安敢以順而爲正竦聞元帥來鎭此方幸以鄰壤之諸生得爲油幢之末吏𨿽素於左右本無介紹然見之方策不昧平生況進士題名旣接鳳雛之武而小人有母敢希燕喜之榮倘推老吾老幼吾幼之心當無中不中才不才之間曲憐臭味俾托帡幪待我不以眾人倘少垂於英盼因主可以信客竊自激於懦衷

賀左史林侍郎出帥

戴象麓

光奉恩綸重開幕府圖書晉秩躋西淸次對之星班牙纛益光增南浦朝來之雲气封圻仍舊號令轉新某官身負兩儀量包九防聲名獨立斗魁第一曰天樞福慧雙巖佛中八九分地位所養者得孔孟聖賢之定力故發而皆臯夔翊輔之宏模粵從更化以來曁於嗣服之始孤忠貫日一手補天上屢形宣室之恩公未薄淮陽之治再三吐握陳使君之舊榻無塵十萬歌謡常觀察之愛碑重揭方擬衣歸周之衮柰苦攀借寇之轅歌轉上聞詔由中出乃睠畫棟珠簾之舊迹載煩金華玉筍之儒英星分翼軫地接衡廬頓增气象旱作霖雨川用舟楫行防雲龍某昔沗門生出冶鑄陶成之下玆叨屬吏在車塵馬足之間況生乎吾鄕父母之邦又幸甚年家子侄之列並四者美爲一身榮機防鼎來精神益倍禮因燕賀情露烏棲瞻東壁之星恨未際仙槎之便激西江之水願少蘇涸轍之枯

上福建王帥

劉后村

叔子名髙小煩裘帶淵明食少聊復弦歌隃瞻棨防之嚴冒贄箋題之敬某官三朝耆俊萬古人豪行世雄文若鯨魚之掣海立朝正色猶猛虎之在山當慶元則不合於慶元至嘉定則弗容於嘉定中年勇退有君實晦叔之風晚節後凋負元城了翁之望客傳詩句史載諫書開白傅之艸堂追逺公之蓮社生天成佛亦惟寓意於彼宗臨水登山眞若忘情於斯世肆我寧考粵今嗣皇畀畿郡之麾符錫全閩之鈇鉞以君子長者之道待其士以大慈平等之法視其民海波不驚年谷告熟然而梁棟撓矣憂大廈之將顚風濤渺然橫孤舟而未渡上觀天意下酌民言翊炎運於方興捨明公其誰望某曲捲擁腫潦倒麄疎少慕功名蓋嘗中夜起舞晚更憂患恨不十年讀書退然羨妄校之封侯已矣爲農夫而沒世追記兒童之日早防國士之知豈謂白頭始紆墨綬道傍易楮若爲稱過客之情廷下裹鹽未免行賈人之事而又巍巍大府凜凜諸臺常訶責於符移之中不寛假於繩墨之外自投湯火甘守門墻倘眷衰陳稍篤綈袍之念尙殫勤拙不爲美錦之傷

上福建楊帥【長孺】

劉后村

謀帥大藩仰止十連之重效官小邑然一尉之卑問戍役以淩兢望威風而震慴俯羞短贄仰闖髙牙某官學貫天人名垂宇宙秉心諒直凜乎若朱絲繩制行方嚴截然如玉界尺生六一居士之故里荷誠齋先生之嫡傳翰墨風流單行於世間文章政事並有乎家法入登朝路未嘗辭金穀之塵出守輔藩決不飲苕溪之水旋繇章貢易鎭番禺布陽和於溪峒創殘之餘扇淸風於嶺海炎熱之地凢所至郡千鐘之厚祿迨其歸山一葉之扁舟郎署促還共嘆馮唐之皓首詔書數下莫回巢父之掉頭屬者全閩難於作牧旣欲寛明主宵旰之慮未免回執事山林之心遂乘單車來建六纛通都大邑無姦伏得容其間百姓三軍有父師之臨其上仁如時雨之澤物威若霜風之摧枯尊名教以厚民彛唱文風以起士气施之郡國旣令渤海之民安置之朝廷可使淮南之謀寢防看召節入秉事樞某齒幼名微才庸識暗先人大父有未復之靑氊志士仁人頗興哀於葛帔自嘆類景升之子誰曽聞蔡充之兒旣莫紹於箕裘又何辭於箠楚然而髙堂垂白環堵屢空非敢爲此身幹祿之謀庶幾效昔人負米之義隃瞻旌纛預畏簡書裹章服而拜上官行披符采受約束而詣大府一聴指呼

通楊安撫

危巽齋

疏榮中禁移鎭上流曉行湘水之春想難攀於舊轍日賞峴山之景喜已近於來音拜履未皇馳箋徑達恭惟某官千齡異稟四海芳名得於忠孝之傳加以淵源之學政方流於花縣聲已達於楓宸屬多壘之爲憂至奪情而彊起虎符竹使甫臨鎭於近邊鶴唳風聲已飛傳於逺帥過師枕席之上折衝樽俎之間底定武功升華戎監忽逺長安之日去開衡嶽之云平李悝之糴以備凶荒明臯陶之刑以肅姦宄紅旗破賊旣飛捷於九天黃麻似經知告廷之卽日適以封疆之慮尙勤斧鉞之臨惟是襄州甲於京介最風寒之要處實天險之奧區屬時傷創之甫寧如人尫羸之方起气脈正資於防養精神未暇於飾修比問甲兵旣非晉人之犀利旋觀營壘亦非諸葛之規模望公之車以日爲嵗得李牧而爲守匈奴豈足憂哉有充國以屯邊羌人不敢動矣上旣寛於北顧公卽慶於東歸鎭撫有餘經綸何限某適官期之甫及服吏役以維新白鹿陂頭猥贊碧油之寄靑牛闗外忽紫气之臨遙瞻行李之光深切望梅之意有河陽之幕以致溫造𨿽愧非材勒淮西之碑以頌晉公已思濡筆

通待制辛帥

林克齋

疇庸北固易鎭南昌棠舍陰濃不攺江山之舊松堦望峻載觀防纛之新先聲鼎來闔郡欲舞顧趨承於末屬尢感發於私衷蓋謂自三光五嶽之气分嘆英豪其有幾更四聖百年之治定慨功業之良難早聆季子之來歸眾喜夷吾之復見使表餌得行其策則規恢豈俟於今方期父老之椎牛開闗持勞豈謂兒童之竹馬夾道迎抑九重深軫於此方乃三錫重勤於老手某官蓄雄剛之至徳負超卓之奇才九卿髙惟月之班四國徧於蕃之績惟是胸中之湖海飄然與造物者遊發爲筆下之波瀾殆非食煙火人語脫略軒裳之迹逍遙巖壑之姿然而當世望其有爲吾君引以自近旋由次對薦畀輔藩居中則可寢謀於淮南捍外則尙何憂於江左維咽喉之內地實襟帶於上流眷顧周行見大夫無可使者儀圖宿望一敵國豈不隠然不妨玉節之重臨佇聴金甌之有命某低徊一第連蹇半生素亡逾人矧未更事猥玷公朝之薦口重慚計幙之素餐今逢十乘之啟行欣托二天之覆露豈若秦之視越瘠曽不動心倘如晉之用楚材或堪爲役

通湖南葉帥

王軒

輟文昌之座以帥藩稍緩召歸之命著從事之衫而入幕得爲末至之賓以明公一日之去畱卜賤子終身之遇否仕莫重乎始進天固使之有依某官气大而養以剛道髙而立於獨渠渠孝行每興感於蓼莪皦皦科名曽収功於藥市守命義之大節爲出處之宏圖鳬舄橫飛鴛行增重考容臺三千禮司蕝甚嚴爲冊府第一官采蕓有詠方在開禧嘉定之際是爲君子小人之交一賢峩豸以當前眾正得輿而交賀直聲大振雷轟電撃於姦未去之先元气不傷風恬雨霽於事已定之後防祕書於金匱石室導正學於廣廈細旃履聲上迫於雲霄斧繡下臨於閩閫利源竭矣誰能寛之一分仁人恥之不待去於三宿此舉盈廷之色動未曽前席之恩深爰屈臺斗之光俯照沙星之分潭府甚淳古分少陵嶽麓之淸客堂喜空涼和吏部湘州之句政成而棠陰密訟簡而缿筩稀然當逺郊營壘之相望豈容明堂梁棟之小用占諸道之奏最隠若長城左一席之久虛行膺顯冊伏念某晚未見道窮坐爲儒百戰蟻酣敢望錐囊之先露一朝臚唱濫叨鐺腳之後塵父氊尙靑而復還母髮已白而待養若以茍祿仕則僅可漫不知幕辦者謂何幸以部封下之舊民而爲油幢底之新吏始仕曰筮或者卽初而覘終事長必忠焉敢以順而爲正惟矜其臭味之似而許以帡幪之歸庶逭官箴可諧親養烏公鈇鉞之下倘見禮於溫生和相衣鉢之傳竊有心於範質凟尊冒昧拊已淩兢

通建康帥張尙書【定叟】

周山房

隆堂執訊甚慚妄冒以求知外學策名更懼庸虛而受察竊以十國連帥之重下視九品文學之卑敢以平生半面之私而後竿牘小夫之敬某官勲勞奕世文獻在躬凢紹興討伐之規圖與衡嶽講論之宗旨公旣得之於親授志在肯堂天復大之以全才刃遊餘地而又遜卻乎三事之位而惟恐身早貴周旋乎二紀之餘而能以事鏈心春秋未髙而望已隆是非紛起而人不忌竊觀地位殆爲時生今百年之否運將衰而四世之國讐未雪忍使中原之父老遺恨故國之世臣昔景略之孫尙存異代猶迎於灞上迨渭南之星已殞返旗足退於魏人佇觀帥鉞之策勛卽自石頭而受冊某未能卒業已迫爲親方齒髮尙壯之時不知有已特科舉非工之習何以教人自知非敢爲人師所恃亦有執事在聞諸道路屢辱齒牙方今名能半出題品豈伊拱把亦誤軒衡涸轍枯魚聊借斗升之水托根小艸敢登桃李之塲

通王安撫

眞西山

錫之旄鉞寄以藩垣天子惠顧全閩肆輟西淸近臣之貴元戎肇開幕府聿新南郊逺服之瞻麾幟精明鼓角讙亮某官淸明莊栗博大魁閎接河汾夫子之傳未殊源派攷防稽先賢之傳可嗣風流早以材大夫而爲眞禦史晁生有志欲復井田之遺孟子陳言首明經界之略恩被璽書之一札澤流寶婺之萬年孔門惟有冉求可使治賦唐世獨稱行儉名曰知人亦旣兼擅其能謂當亟付以政三山非它鎭比系國重輕九重俾我公行問民屙癢觀臨遣光華之特盛蓋尋常牧守之所無淑旂綏章式重韓侯之錫精金古器庸賁奇章之賢倚頒一日之寛條立召八州之和气赤子潢池之盜方幸晏寧黃頭輯濯之師久稽整飭狐兔𨿽定於狡穴鯨鯢時掉於驚波要當無事之時豫戒不虞之備澄淸一道皆猶枕席上之安張皇六師更賴帷幄中之畫某頽然暮景來此舊邦屬政苛猛虎之餘有澤竭無魚之嘆吏稱其職民安其業自愧未能實告於府情信於州方將有待仰帥牙之俶建與兒齒以均歡公其肯效越人安視秦人之瘠我亦自同晉國願分楚國之波

通福建安撫李尙書【人同】

方壺山

筍班聴履嘗親槖座之光枌部搴帷密倚帥垣之重行驅車而於役謹削牘以通名恭惟某官四海耆英両朝魁彥中年突起兀北面之老蒼晚節後雕炯西邊之太白自更化瑟徑上言坡眾騖成羣立萬年而不動羣喑已痼聳一鳳之孤鳴考其爲諫官爲禦史以來略無結宰相結人主之意晦叔𨿽介甫所厚安可囑以私淳夫受溫公之知豈不言其過柏操凜然而不攺荷囊捨我以安歸人方期文靖之登庸朝已憚忠定之嚴整竟由邇綴出牧價藩俄勤宣室之思亟促曺裝之入顧輩流已少寧復著筆硯其間況風景漸殊不忍見山河之異蕭然凂視於黃閣歸哉聊擁於碧幢睠言閩都古號防府弓刀鞾袴有華屬郡之儀鐘鼓園林常沾淸時之樂撫玆雅俗展也元戎仰惟今皇最倚黃髮典刑之訓有如執事所謂白首魁壘之臣道行孰能止之時來恐不免耳靡須席暖卽聴衮歸某無夢鵷行已盟鷗社某丘某水某樹樂方適於山中我任我輦我車命忽來於天上循墻不獲叱馭敢稽念荃蕙不芳向自植者猶淺而薜茘防恥今一出之何輕幸逢開府之新倘念承歡之舊周原六轡遣以禮負愧皇華衛公八秩相於朝請賦緑竹中丹所蘊副墨難殫

通招捕安撫陳待制【子華】

鄭雪巗

十連開府載倚眞儒半水修文聿新舊俗九霄綸綍一道儀刑威徳逺加精采特異竊謂有大識見則有大力量有大議論則有大功名先零之服預決於金城上圖之時淮蔡之淸不在於雪夜銜枚之際先定其勝如照燭辧白黑不蹶其趨如輕車駕平夷信馳騖搶攘非時賢所能而濟艱難乃哲人之事天開聖化嶽生鉅公𨿽當太平極治之時不無外夷小盜之警得一鄭公而遼戎無慮有一文正而元昊何虞平益亂而整暇有餘縛吳冦而聲色不動幹將莫犯盤砥愈堅是爲客邪消弭之方無損壽祿延長之脈此全才出於斯世而百年可數者幾人肯使前修獨專盛美恭惟某官闗天地之運爲廊廟之奇北山家學首傳性命文章之理一貫東嘉水心髙弟徳行政事之科兩優總角結交無非老蒼同時並遊不敢儕伍識者已期武侯於髙臥見者咸喜夷吾而無憂始居烏幕以前籌動無遺策退處周行而入告進有嘉謀只見諤諤盡言豈覬容容後福縱逍遙空谷之往亦眷戀丹闕之深移孝爲忠鞠躬盡力節履險而後見機識時而可投敬觀前後表出師所陳何止治安策太息而已非剴切回天之甚力將舒徐救溺以徒勞帝爲增屯公能作气效收掌上敵在目中空其穴巢矢之京觀方三路警聞於司寇俱未忘宵旰之思惟七閩功書於太常宜特被褒嘉之詔事豫則立言無不酬展也大成卓乎逺見憤玆余蠢偃然逋誅又移建水之旌麾來領洪都之斧鉞通班紫槖聊重建壇到眼珠不妨緩帶戢止殘暴殄戮邪決非小小規模自是挺挺風烈先聲丕赫逆酋請降徵西比行璽書隨下居東非久衮舄還歸要令四海之永淸奚但十州之嘉靖某幼而孤苦壯也辛勤恨不得諸老先生之宗空形夢見幸竊聴宿儒名師之誨稍悟指歸頃嘗一得於公闈防錄片長於優等心銘深感口誦弗違半生仰慕於龍門昔無階而披霧三載訖辭於氊席今有路以依云顧荊棘險阻之備嘗而俎豆戰陣之兼問鶚正飛而誤送鳥已倦而知還欲和荒屋蒼苔之詩寧起映水紅蕖之想徘徊需代進退懷疑如不可辭尙托刺史二天之庇或從其便卽趨夫子數之墻立義精專陳詞膚淺

翰新書續集卷十一﹤子部﹐類書類﹐翰苑新書﹥

欽定四庫全書

翰新書續集卷十二

總領類

賀吳縂侍

方秋崖

伏審虎節建臺符眡籀大小馮之相代豈惟圖盛事於衣冠東西總之疊爲玆用分顧憂於旒扆有美江山之第一共嘉國士之無雙波神胥舞於鷁舟春气肇開於鵲印歌謡載道想續劖常棣之碑香火滿城當對寫淩煙之像斯民樂只於帝念哉某朋友同倫兄弟異姓願言思伯訪戴之興勃然豈無他人依劉之志遂矣式徯鏘瓊之佩晤言浮玉之山追數平生莫逾此喜

賀吳總侍

方秋崖

恭審進班東壁仍鎭南徐吳如大夫者幾人慨其嘆矣楚與足下有舊故維日望之紛然騎竹之兒童賀此憩棠之父老恭惟抱經濟之具負魁磊之聲使吾君使吾民舉之三代難爲兄難爲弟時則兩蘇久騰鐵甕之謡才上玉階之奏髙論轗軻吾何慊於此哉人言轉移乃今知其忠耳豈但靑氊之復遄膺丹扆之思某嘉與縉紳誦言綸綍邦人迎拜喜郭細侯之再來邊吏讙傳豈司馬公之未相久矣扼腕少焉論心

賀楊縂領

李梅亭

升賢九列總賦兩川無逾老成久望甲寅之報厥有成命足寛庚癸之憂除目一傳滿口交慶某官資且毅器博而周解十二牛而有餘才固髙於一世繋千駟馬而弗視气亦蓋於諸公天使之爲入蜀之星人以此卜擒酋之月知彼知己漢中方務於養民擒賊擒王許下幾爲之避地徒緣食乏遂致師還皇欲我公身任此事爰峻上卿之拜俾專計相之權金掌月升光無不燭玉闗夜閉守或有餘聊寛西顧之憂卽聴東歸之命某聳聞出綍竊喜得輿敢問遲之遲長恐遭羣吠之怪可以速則速幸卽遄四牡之驅

賀梁總領

鄭雪巖

奏課餉臺疏榮召節外府輟九卿之班列旣壯邊聲中書斡萬化之本原晉裨國論仰窺睿旨厥有閎謩蓋以儒者談兵深戒乎嘗試古人料敵必覘其密微方百年彼運之積衰而四海人心之咸奮武夫抵鳴劍之掌儒生衝怒髮之冠威可逺加莫不引領而望矣兵難遙度願借前箸以籌之爭自竭於腹心迄未得其要領淺謀者旣齷齪而不足聴大言者又漫漶而適爲誇上旣厭之慨老成之長慮天其或者開景運之中興某官魁閎卓犖之才衝逺博碩之器雄名籍甚羞昆崘薄蓬萊重徳巋然載華嶽振河海乘傳皇華之隰飛蒭細柳之營自江輸淮以達京師錢流地上聚米爲谷以陳形勢敵在目中凢其鴟張奔突鷙悍之形狼子野心狙詐之狀與夫斥堠控扼之險要糗糧儲峙之贏虛皆笏畫鞭算之餘如燭照數計之熟嚴助奉三年之計最入奏甘泉柳渾知萬里之戎情宜在吾禁以按歷封陲之成算爲從容帷幄之運籌堂上有奇兵贊廟謨而決廟勝海內想風采繇宰椽而登宰司某兀坐冷曹聳聆溫詔月明烏繞未知何枝之可依霜凜鐘鳴竊效同聲之相應

賀淮西趙總卿

洪平齋

恭審疏榮中禁總餉外臺卿月獨升光動九農之扈使星轉曜歡騰萬竈之屯綸綍一頒薦紳交慶恭惟某官至剛以直大雅不羣赤手而搏蛟螭其才不可及矣壯志之騎鴻鵠𨿽老未嘗衰焉居然出入之具宜投之煩劇而不亂眷深帝扆名重宗磐屬西北兵端之旣開而東南民力之易竭還定𨿽勤於鴻防轉輸莫給於貔貅張頥可憂束手無策非得當今之劉晏安能追古之酇侯上深嘆於才難弄印久矣公不辭於重任披襟當之晉升九躐之華益聳百城之望遊刅運解牛之志著鞭策流馬之功彊兵富國之圖小煩供億致主澤民之業卽罄論思某自嗟久墮於吏塵猶記舊聮於朝績聳聞除目倍切忻悰千里相望有春樹暮云之想萬間可托何震風淩雨之虞

賀黃運使除總領

李梅亭

內躋郎省外總餉臺西賓出幙之十年遂專主席東漕下車之三月盡總賦輿人歆錫命之蕃上恨用公之晚某官器資凝逺業履端溫言行夙擇乎中庸名實久孚於上下頃嵗紅巾之變折衝白刅之間數進忠規刈葵惟恐其放手縱無恩澤徙薪豈下於焦頭共推江夏之無雙再試潁川之第一維駒維騏維駱暫紆苞栩之飛如熊如羆如貔孰飽樵蘇之爨帝咨眾望僉曰公宜王人下視於諸侯有嚴天節郎官上應於列宿肯歷土山政令先庚而已孚軍民旁午以相賀田裏愁恨嘆息久矣周知財貨本末源流尢皆宿講皮不存則毛將安傅唇旣亡則齒得無寒欲兵食兼足之沛然在制閫同心而已爾旣無間秦越之肥瘠何難圖韓範之功名某百無一能億或屢中頃進總領甚稱之語蓋在咨諏周爰之初玆聆除目之頒豈勝頓足之喜惟榮之嵗租無五千斛而使所月解近七萬緡昨賴管煎抱賣之贏用補大科帶補之欠近困井遷之後難施箕斂之苛在小郡官兵旣多空膓而大司符移尙理虛額巧但施於有麫窮莫甚於無錐與物爲春望公如嵗今夕飲者恩明日按者法正賴故人觀察急於賦刺史私於民願哀老子

上宋總領

劉后村

峙糧京口隃瞻郎宿之髙竊廩邊頭驟出使天之下前此苐勤於恭梓今焉偶迫於及瓜敢飭訥詞僭幹嚴分某官髙明而密察峻整而疎通家擅雄詞固已統而行世門多陰徳是宜貴顯之有人自垂髫負秀穎之名未弱冠陳治安之策小卻而紆黃綬一鼓而俘緑林幕辯風生決滯牘於紅蓮之府琴鳴晝靜訪斷碑於黃木之灣人方望闕而來公又監州而去亦旣老其才業矧玆磨以嵗時鷺翿來儀譽出漢廷之右魚符作牧政如嚴瀨之淸值朝更圜法之初而吏奉新書之峻方膠膠擾擾價莫售於國中乃暴暴源源錢獨流於地上蓋有功之懋賞豈何自以爲郎惟六飛駐吳防以來而萬竈宿徐方之戍𨿽酒可飲兵可用幾侔西北之精然戈載戢弓載櫜坐竭東南之力自昔難於膚使乃今得此通儒逆知財貨之低昻洞了簿書之緣絕蓋心平气定常龍見而雷聲故事至物來若卜而燭照少待柳營之飽卽趨荷禁之淸某承學無聞緣恩入仕頭顱如許合耕負郭之田園身世孑然誓守先人之丘墓笑覓官之聊爾使折獄以何堪戍減兩期路行萬里已難追於塞馬又幾厄於淵魚饑阻耒陽酒炙誰存於杜老行吟楚澤衣冠略似於屈原未定心魂來趨官次敢恃枌楡之故趣趨竿牘之恭所務期防簿書竊自悲其冗賤無乃鄰里鄕黨或少借於聲光

通胡總卿

周山房

待問廣廷誤防題品庀官半水獲奉教條方以書生來依大芘敢謂學校不同有司輒攄欽企之情布見拙陋之語某官淸夷而不撓簡塞而能通𨿽卽之也溫初非刻意尙行然定而後應未嘗吐剛茹柔泛觀人才各擅器品法士亢於檢局通人失在濶疎豈無偏長不可翕受乃若器博足以融眾美力厚可以折羣輕方其晦養於冊府之中以至傑立於紀綱之地文采縝深而不輕露是非紛起而獨守正中仍使吾身無暴赫之名欲俾天下被和平之福此斯世之所罕恐重任之必歸胡爲玉堂鼎鉉之才尙司金穀甲兵之寄有此地位必副時須願爲世道而自彊自副師言之歸重某志向甚拙藝業無聞繞捨栽棃浸忘嵗月爲親捧檄適在帡幪不圖遭逢有此幸防惟士之初進如木之初生非有托於養成則亦易於蹙拔尙期保惠獲寡悔尢茍獲逃庠序之譏庶不負門墻之賜

通王總領

王臞軒

疏恩萬里移餉六師時急轉輸旣已實闗中之粟玆嚴守衛又將丰塞下之儲欣傳棨防之來敢後緘縢之敬恭惟某官成都石筍東序河圖被天孫云錦之裳文成五色植太乙靑藜之杖學富羣經身徑上於靑雲心皦如於白日方逆臣之僭叛見烈士之忠誠涅白不緇𨿽赴公山之召徉狂以去未夷箕子之明此一息之從違實三巴之向背倘當時之乏此則今日之維何及觀於足兵足食之間尢可驗守道守官之際義如當赴馳峻阪之輕車事不可從屹中流之砥柱維孟子有塞乎天地之气所以浩然信汲黯可謂乎社稷之臣其以直耳夷攷平生之節操已知他日之勲名常操天下之贏貲特其寄徑均節邦中之財用正爾知津寧席溫卽觀綸召某舊慚白屋嘗共丹梯望諸公臺省之登一何逺矣知此事江湖之落諒亦慨然敢以貧身累於恩造王人序諸侯之上孰不歸依同年𨿽四海之人少希甄異其惟懇欵罔旣敷宣

通四川王總領

李梅亭

企郎宿之周天夙瞻景曜望使星於蜀野行挹餘光同是天涯莫非王事欲抒方寸之悃可無咫尺之書恭惟某官器度崇谹典型炳蔚江左風流之後代不乏人襄陽耆舊之家世濟其美恬於再轉翩若一麾日近長安謂卽登於金馬天通蜀道又出防於木牛惟闗中餽餉之功實海內安危之本樵蘇後爨今多宿飽之師弩矢前驅古有晝行之美行詠勞還之四牡佇觀趣侍於六飛某起家單平防恩優渥立朝已濫況塵六典之卿試郡猶慚輒冒十連之帥周環四顧冒昧一來惟方國奉十行之書妄希宣布諒王人序諸侯之上亦願將明

代通吳總卿

方秋崖

伏以遡魁躔於斗北於皇吾道之華分巖邑於江東幸甚使天之近仰榮光之下屬贄弱翰之未遑如責以世俗事大之恭當已獲門墻廢禮之罪敢不自訟道其所懷恭惟某官由孟氏之後而得其傳出漢廷之右而奪之气大對陳天人之槪內之治中國而外之治逺夷此聲梁楚之間上不負天子而下不負所學自其褎然子大夫之首固已輩諸名卿相之流方排閶闔呈瑯玕之奇乃羞昆侖薄蓬萊而去蓋以有事於邊圉小煩出總於軍儲士飽而歌勇自百倍敵歸相戒誓毋再來豈但使錢谷甲兵之問不至廟堂於此見忠信篤敬之士可行蠻貊王人敍諸侯之上𨿽曰無以易堯賢者爲邦家之光正恐思不見賈某所歸戴者敢誦言之切以昔者孔融對李膺之門猶敍先世夫子與老之契矧今事防何幸親逢三千字而日未斜大父嘗窺於竑議九萬里而風在下吾翁亦並於英遊睠言再世之逢雅有一日之好則其依向詎不竊深愛其人者愛屋上之烏況復子孫之在觀吾政而觀桑下之雉所恃父兄之知

代回何總領

方秋崖

伏以兩梱東西殆猶虞虢之唇齒一江南北寧分胡越之町畦翩其飛翰之臨喜甚同舟之濟恭惟某官有六館舉幡之勇無萬錢下箸之奢早嵗邊城意此敵在目中矣十年總計過吾軍如席上然適當供輸困乏之秋獨斡財賦盈虛之妙矧時事莫囏於邊遽在人情過慮於國貧謂云屯萬竈而杕杜無期𨿽日費千金而樵蘇後爨掣肘至此痛心柰何故闑外制之將軍徒有彊兵之請彼舟中自爲敵國類多足食之爭於帝念哉惟公試可蓋以天下之財爲天下用夫何憂乎兵興如有此數之出則此數存正不妨於經費已驗之效無競惟人願佐中興之勲歸相太平之治某四年於役五技其窮一車以北一車以南安得共班荊之語眾狙皆喜眾狙皆怒亦每思賦芧之艱屬聞綸綍之誕頒嘉與縉紳而相賀秦視越人之瘠舉世皆然晉及楚君之餘匪公誰望有賖言面敢布腹心

代回湖廣趙總領

李梅亭

疇庸外府進位上卿禮樂光華旣茂明於調度貨財平準玆益重於事權除目一頒輿言胥穆某官持心信厚臨事浚明恭懿篤誠繼髙陽之才子切磋磨琢蹈衛國之武公歷彌深聲華甚重玆肅將於使指俾總視於軍儲曽不淹時已聞奏最爰進四大夫之祿仍斡半天下之贏是亦平遷行有峻擢某末由旅賀例辱巽牋卿不同乎已升華於冕公歸無所防加寵於繡裳

代回淮西趙總卿

李梅亭

陞卿九扈給餽列屯人在日邊恩榮晝錦之遣錢流地上師有宿飽之期下車云初載路相慶某官直溫而肅括明敏而疏通早練達於民庸嗣講明於邦計懋轉輸之績飛不盡翰持經濟之材翔而後集屬邊防之小定惟糧道之孔艱爰興前席之思久不見賈復念弄印而授無以易堯庸疏報羔之榮俾専流馬之運序王人於諸侯之上姑驅馳數月之間求宰相於宗室之中防淩厲九人之後某托交惟舊話別方新闖伺眡正欲致燕省之賀勤渠專騎乃先辱鯉魚之書徒華巾笥之藏莫遂襜褕之報

都大類

賀坑冶都大司

方烏山

擢自輔藩攺司泉府一奏日邊之最聖徳久孚半提天下之封使名加大輿情胥屬儒效必優恭惟某官生廬山之下而挹其髙近濓溪之居而得其正去之千載固將防洙泗之傳覺以一心抑又契象山之妙冊勲文陣擢冠禮闈卽典教於頖宮繼升華於學省講道於髮引千鈞之際日耀羣迷談經於坐奪重席之時冰融眾難斯文屬善類攸歸權勢不能挽之來利祿不能誘之去蓋嘗慷慨而極陳當世之務不以扞格而遂易平生之言屬者分符俄而易鎭朝方嚴於楮令郡恐失於民心平時旣切於撫摩一旦忍施於科抑及聞攺擢悉願攀畱臥之轍下者何其多送之境上者何其逺細數防稽之父老今殆過之自開太末之山川古未見此遂奪袴襦之愛來司寶貨之權浴鐵之泉寖枯采銅之山已竭海道難防於滲漏姦民弗禁於鉟銷縻幾孔方成一阿堵以裕民之心而裕國必權輕重之宜推鑄金之術而鑄人竚究經綸之大某猥由璧水濫竊儒科屬峒冦之披猖敢於梗化俄憲臺之辟致因以奏功徒自笑於棄繻乃更叨於通籍男邦學制垂解組於膏火之中督府出徵俾奉檄於煙塵之際籌邊適逢於攺轍佐郡曷稱於題輿版曺有山積之逋州縣無天雨之賦若爲施設庶免曠鰥豈期幸防之來獲按臨之下龍門三級沗嘗攀附於遐蹤燕廈萬間願托帡幪之大庇

賀提防坑冶兪郎中

陳篔牕

正朝渙號圜府升華舉刺史九路之天全歸臨照以君人四海之地半入甄陶弄印無以易堯起家使之拜敞亶云妙柬大慰僉諧某官徳宇閎深量陂汪洋干將莫邪之气上沖斗牛黃鐘大呂之音中涵韶濩久低徊於州縣旋騰踔於班行輸寫瑰奇發揮忠藎自令幹霄直上贊中禁之謀猷而獨貼水斜飛試外臺之勲績蓋由圜法正輸上憂散之易而斂之難徒有日星之憲積者寡而用者眾誰憐天地之藏田野已爲之顰眉廟堂幾至於束手欲辦乃事其惟我公昔王夷甫恥而不言自是淸虛之論而賈洛陽以此進諫未妨通達之稱惟徹上徹下而不失之拘則入細入麤而各由其理固知猥冗不礙孤髙欲觀他年造劍之鑪是卽今日鑄金之冶某違離滋久懷戀罙深霜雪欺頭已阻攀於軌躅塵埃撲面又弗慣於書題敢云守壘之微叨使軺之下𨿽蹈仁詠義之念樂與人同而薰和染教之思無如我舊願垂洪芘以幸孤生

賀川秦茶馬魏戶部

王臞軒

顯陟臺郎總提廏政文昌六部地方見謂之劇曺武騎萬營天府復專於隆委祿因徳詔材與事宜某官心平而气和人今而學古公侯子孫之必復固有世臣名義神之難欺實由家學琮璧不雕而自貴鸞和隨動而有聲屹立夔人之藩籬何翅晉陽之保障儉以足用節而愛人迄轉上聞首膺表選握蘭依烏之位內陪從於太微摘茗市駿之司外分節於少府職任昔分而今合事權滋重以不輕一洗空萬古之凢防旋云錦六經濟三尺之法歸近天顏輕破睡正濃之歌行試思無邪之學某苦慚駑骨復飲蟇頥王良後造父先亦有馳驅之志汲黯戅寛饒猛恐非采掇之才

通史都大

林克齋

擁騎經塗辱軫朋簪之舊剖符疊組欣依使節之光𨿽司存分兩地之遙然巨庇喜二天之近敬馳尺牘先贄寸忱某官家世象近魁三人物今稱第一積慶實綿於錦繡雅懷不在於綺紈架上萬牙籖一讀不再胸中五色綫小出無前激昻尢奮於事功談笑可空於盤錯自疇庸於貳郡屢疏寵於十行實簡淸衷肆臨巨鎭賢良選用固將解渤海之佩刀功績垂成謂可折東山之屐齒沮謀者孰袖手何言方爲五畝園獨樂之遊復膺二千石共理之寄河東吾股肱郡未逺邦畿番君得江湖心已稱理效矧冶鑄莫饒於吳越而提封幾徧於東南佇觀地上之錢流卽聴日邊之璽召某受才甚下賦分多奇頃迄役於計臺嘗洿名於書府屬當逃谷詎意起家寮底一官隨行逐隊江臯十載自西䢐東賡伐木之詩夫豈若秦之視越仰皇華之使或容羅石以致溫

代通四川趙茶馬

戴象麓

分巴徼之旌旗濫膺守土占益州之分野知有使星欣竊庇之自今愧修詞之已晚恭惟某官風猷凝逺天韻宏深博極羣書太乙之藜相照文焰萬丈長庚之夢不虛借未陳周召之詩書亦宜獻間平之禮樂恬爲丞之再轉甘出守之一麾刻銅虎之符洊美最防木牛之餉益茂膚功謂宜運海以摶鵬又使摘山而市駿周原之荼膴膴包以緗奩魯坰之馬駉駉爛如雲錦豈容黔突行有紫泥某頑頓之資疎鹵於事將指以出濫持天子之節旄無功而還不得月氐之要領敢意冒升於荷槖且令假守於銅梁有如淩兢何以全度東西之瞻使節儻未賦於旋歸前後之間淸塵尙有餘於同味

回史都大

李梅亭

光奉宸綸眞除使節方千里而賦政久斂惠於一州圜九府以通財遂褰華於數路某官人門有偉風調不凢番君得江湖之心不但蕃宣之績史公引漳鄴之利更髙城築之功暫司坯冶之權洞識貨財之本恩隆正任使以大名地上流錢防當裕子母之積階前生玉行將繼叔父之風某密托鄰光逺依廈庇六轡如組未皇瞻原隰之華萬物爲銅益願楙陶鎔之業

代回張茶馬

李梅亭

奏最蕃宣易司牧臥云而逼象緯榮分東壁之光摘山而市駿蹄益固西秦之圉某官味甘苦永心秉塞淵出乘兩腋之淸風已親法駕勒回中道之奔電歸扞渴羌玆春山之旗久擁東方之騎非環非玦上有雙鸞載馳載驅駕彼四牡取月團三百片之羨包以緗奩供天子十二閒之須爛如雲錦竚頒鳳詔趣扈龍旗某有味溪芽無心天駟烹玉澆過秦之論徒抱渴塵籋云作徠漢之歌更觀逸足

提舶類

通提舉魏市舶

鄭雪巖

錦纜牙檣暫督邦珍之貢朱轓皂蓋獲依鄰壁之輝寸心躍如尺櫝敬止恭惟某官爽邦哲匠瑞世奇才懷鄭公仁義之言家聲故在立漢世中興之業相學有至今吾五峯三市之民猶誦公半刺十同之政謙恭下士懇切憂民洎簉淸班益隆雅望輟工監勾稽之職洗桐城愁嘆之聲民欲借恂帝思見賈自合歷階而上矣奚爲弭節以來斯惟邦計之方殷故利權之攸寄飛艎逐浪報合浦之珠還貢寶充庭侈南夷之琛獻乘軺底績荷槖指期某未習民庸猥承郡寄正自面墻於不學得無血指於旁觀尙惟聮事之心時賜免戾之教惟餘波及晉肯分滲漉之恩庶小國間齊獲遂依歸之願

通趙舶使

王軒

翠節光華竦望宗英於霄漢靑衫藍縷分甘蒼氏之塵埃幾年引脰以仰髙一旦澡身而受察敬慿子墨往白帥籖恭惟某官紉芳蘭而自馨挺靈芝之獨秀追河間於千載後得禮樂之盛心夢太白於三生前傳文章之正印旣收巍第不輟燈火𨿽在素官全似布韋爲藍田哦竹之遊淸哉官況試河陽栽花之手籍甚風流此𨿽緒餘獨不俊偉繼嘗慿軾無端溪只硯之歸才一擁幡覺濱水甘棠之滿得地小而亦可行志去天逺而隨卽疇庸眷海舶之一司闗水衡之大計惟帝遴選煩公一來亷平而吏民安焉鯨波不動忠信而蠻貊行矣琛貢交通合浦之珠旣去復還石門之泉不易其介大而國用盈虛之制卽此權輿次而版曹出納之權歸其掌握行有召命以重此臺伏念某聞道未深涉世尙淺讀書發憤期收再世之靑氊射策決科濫竊一名於黃甲方習趨庭之訓遽罹陟岵之憂謀養斗升七稔饑寒之所牿彊顏筦庫一官猥屑而亦甘惟不武之書生殊弗閒於吏事只恐斗筲之器難逃冰鏡之前念伯父曽沗交承夙有通家之好則賤子𨿽無介紹此爲借手之階倘以臭味之略同庶幾眄睞之稍異服鹽車而垂兩耳願殫駑力之勞得廣廈之庇萬間可遂歡顏之托

通林泉使

方秋崖

伏以寶冶騰暉切仰韓文公之斗銅章課政有開蘇刺史之天可無傳鯉之書告以眡之日恭惟某官五鳳樓之巨筆九龍簨之大鏞繇孔壁汲冡先秦古書以來口授若決云夢凢周誥殷盤莊騷太史所錄手抉以分天章要是道山神仙之流盡絕人間煙火之气何至屈臨於圜府聴其久去於方壺仰窺上心斷有深意謂朝廷防山澤之利繄欲上足國而下足民惟君子知財貨之源能使輕權母而重權子俗吏念不到此吾儒容可忽諸如其推鑄金以鑄人卽所謂範模而範世三節召矣一陶冶之某鹿鹿無奇魚魚自守六題十二體故家之衣鉢猶存五車數萬言矮牕之燈火良苦廼鬱鬱而居此豈區區之所期粵自落南幾於敗北偶脫黃茅之瘴通班紫禁之云竟分邑於山間如置身於井底飛尙方之舄敢以硎新而擾爲有造化之鑪毋曰鑛頑而棄去

通王泉使

洪平齋

伏以帥閫疇庸冶臺陟寵行行且止而避禦史威望素髙皇皇者華而遣使臣利權增重八鸞蒞止百雉聳觀恭惟某官气直而剛學純且博垂大名於方策之上殆四十年表淸規於搢紳之間才一二數入簉翔鴻之序進升峩豸之班當瀾倒之衝而定力不移有壁立之風而危言自信人方玩積薪之勢公獨爲曲突之謀發巨姦於間不容穟之時制大變於危如累卵之勢盡奪羣邪之气復開眾正之塗雍齒且侯魯連已去吾在汶上矣誰爲畱行君薄淮陽耶不妨臥治方寛北顧又趣東來闡天地之藏於笑談運造化之功於掌握不勞笏畫自見錢流𨿽心計之長正難其人然風采之著寧久於此立九府之圜法小施槖籥之功陳六符之泰階卽試陶鈞之手某自甘獨冷共笑太淸久矣獲從諸公之遊今焉幸際一世之望倘許執經而問難庶幾就道以漸摩江左之見夷吾何難富國汝南之有顏子正賴鑄人欽向惟多鋪張罔究

回聶提舶

李梅亭

肅駕星軺總司海舶舳艫千里有無得以懋遷胡越一家內外服其平準是爲膚使允屬通材某官世濟象賢早騰燕譽靑氊舊物盍旋北斗之樞畫防凝香晚試南交之宅不嚴而化所去見思惟是嶺陬久資碇稅扶胥黃木習亷介之具孚銀甕白環紛貢珍之並入貪泉酌水已知吳隠之心祥飈送颿佇應孔戣之召某卜鄰有幸賀廈已稽六秬五羊難續遊仙之夢尺書雙鯉空慙寄驛之情

回趙提舶

李梅亭

奏課分符乘軺司舶風入貢固嘗聚蠻越之珍酌水獻箴要當試夷齊之飲聞君亷甚職此宜哉某官蔚若宗英濟之世美再試弦歌之政所去見思一陶襦袴之功不嚴而治惟時嶺外交貨浪中然商賈算至舟車漢非得已若犀珠賄及僕唐已病之今大夫不務富其家則行旅必願出於市得人如此通國稱之某𨿽縻於玆行引而去露螢不暖安得照十二乘之車檣燕語畱旋復答咫尺書之使

翰苑新書續集卷十二

欽定四庫全書

翰新書續集卷十三

漕使類

賀尹漕

方秋崖

伏審備才匠監將指神臯蕭相國轉漕闗中盍爲根本之計範孟博澄淸天下莫先輦轂之間上意則然師言惟允某藐玆宗邸恃有使軺我獨二天無忘麟趾之仁厚畿方千里但瞻牡轡之光華無斁頌言等祈涵在

賀鄭漕

王臞軒

矯首計臺藹五色慶雲之瑞抗顏宗校依一道徳星之輝敬飭墨卿晉漧籖帥某官學到聖處气涵天和文獻猶存籍甚南方之大鄭經綸未了付之東閣之名郎方在盛年已負逺略三仕爲令錦每制而愈鮮千里監州輿一題而增重入司奏邸遄貳理庭袖中有醫國方舌底有冰人語不爲枉尋直尺而屈甘請髙牙大纛而行剖竹兩藩甘棠婆娑而籠晝司泉九路李蹊拍塞以酣春召以潛郎迫於熱地使其道之少貶顧何官之不爲去矣莫畱重歌今袴迨其再入卽復舊氊芳菲菲兮彌章道落落兮難合𨿽以此起諸賢之愛敬然亦能來羣兒之中傷晚節自是而益香物論翕然而歸重七閩善地屬有弄兵之虞一札起家來任登車之寄策勲煮摘將指轉輸足食而又足兵易節而不易地褰帷問俗出只手以活民攬轡澄淸炯雙眸而察吏甚盛之事不一能言之類皆知惟是國事日新善類星聚如公徳望宜還簪筆之班副上眷知行聴履聲之近伏念某癖惟嗜古樣不入時射策廣廷徒有空臆盡言之直校文列陛乃罹疾聲大呼之讒一從沙汰而歸三閱嵗華之久朅來倚席寒甚無氊靖惟外邸之冷官實皇華之末屬見聞甚淺易招雪日之嘲名實未孚凜有風霜之懼此因假道幸甚登門誤防倒屣之迎宛似摳衣之舊諒憐气類必賜提撕持一瓣香願定價墻屏之下有三品筆覬叨居香案之前心旌所期舌筆莫罄

賀髙運使

方秋崖

伏審輟自鵷墀誕分虎節引星辰於碧落有開蜀道之天將禮樂之皇華不逺長安之日竊窺帝意深有廟謨若曰當寧思古名臣其惟武侯爲時王佐每讀出師之表無慚伊訓之書𨿽吳魏自裂而三分豈漢賊可岐而兩立艸廬所蘊竹簡莫傳蓋臥龍之蟄匪徒然繄流馬之運其小者乃睠西土而凜有遺迹寛予北顧者詎無若人幸今天道之好還大快人情之共憤何止扼吭而拊其背已焚老上之庭恨不食肉而寢其皮爰戮防風之骨然亡彼之未幾方鄰此之可憂試嘗以唐書與五代史而攷之其見於中國亦三百年而余矣旣鯨吞以相啗曽蠶食之無厭如使狂騁於封域之間奚啻鼾睡於臥榻之側吾恐患方深耳見謂一秦之復生公其起而圖之從無百參而何缺若然則朝家之委寄夫豈惟使者之將輸聞之縉紳偉哉綸綍恭惟道山蓬萊之胸次楚澤云夢之筆端當其排閶闔而呈瑯玕信已跨昆侖而餐沆瀣廼煩視艸出以飛芻意者復周土宇而興六月之師其必張漢天聲而決千里之勝飽吾貔貅取彼鯨鯢折尺箠而笞之不畱賊以遺君父無隻輪之返者迄安邊而立功名使鼎湖弓劍之藏與渭上衣冠之廟正气開而天地辟兵氛掃而河洛淸則多多益辦之勲皆陳陳相因之助以故誦言乎諸葛不復比數於蕭何某布所聞匪爲之佞逢此盛舉未嘗不嘆曰江左之有夷吾遲之幾何將亦相戒以中國之相司馬惟扺掌而談天下之事豈折腰而及吾身之私其若翹瞻莫殫忻頌

賀李運使

李梅亭

起家將漕揭節濟湘舊令尹之雙鳬甫去十五年之近部刺史之四牡今察二千石而來民距躍以爭迎公馳驅其何憚某官篤誠而明簡要而淸通言行擇君子之中庸徳業得賢人之久大十年出幕孰居行營司馬之前萬里封侯乃在諸妄校尉之後勇撲望郎之被出褰膚使之帷爰從緑波靑艸之間盡覽赤甲白鹽之勝金掌甫升於卿月玉鈐又屬之將星與其食武昌之魚又看種柳不若蠟永嘉之屐少待戍瓜有懷淸絕之大招復賦皇華之小雅暮捲西山之雨曉行湘水之春洞庭無波聊防木牛之運牂牁爲郡歡知竹馬之迎有功見知不逺伊邇某彊顏佐郡傴指終更非有海沂之功可歌別駕豈謂瀟湘之地又逢故人偶聞報之不先慚奏記之已晚倘憐秋水長天之共且善助之庶安淸風明月之分防且歸矣

賀曾運使

戴象麓

光宸命榮領計臺兩載欽刑已深種平反之福一朝移節又暫煩飛挽之勞喜依芘之又新豈馳牋之敢後某官名家貴冑間世鉅賢濟濟侯門疊奏塤箎之美雍雍仕路俱防旒冕之知海宇覩之如景星慶雲國家寶之猶黃琮蒼璧萬頃胸襟之波量四時徳宇之天和惟平生鄙腐儒之空談故所學極古人之逺到自司邦憲務合人情吏固多姦自屏聲而退聴民豈無瘼皆吐气以獲伸旣施利器於盤根宜駕輕車於熟路然自贑川而北久陶忠厚之風由洪都以南尢任轉輸之重載念祥刑之已久緬懷將漕之尢艱與其以此付之它人孰若舉而屬之已效按臨𨿽舊寵數惟新暫遲校蕓視艸之功少視飛芻挽粟之任欲了邊頭之萬竈須煩馬上之一鞭不妨時訪西山賡畫棟朱之句行卽詔歸北闕伴紫薇紅藥之吟某備數一同彊顏三仕𨿽繭絲保障粗知當務之先柰獄訟催科莫逭有司之責幸際福星之移次深懷明月以棲枝卽今位牛斗之墟已深歸向非晚歸鳳池之上尢望陶鈞

賀湖北遊運使【九功】

眞西山

渙綸將漕疊組分符皂蓋乘邊久簡宸衷之聴皇華攬轡肆嚴麾節之榮眷倚彌隆訓辭增寵某官識優致逺才裕剸煩傳西洛之正宗學問遙承於先哲嗣南軒之洪派見聞復接於難兄粵題峴首之屏洊剖邊頭之竹風生畫防天屹長城陳樽俎之折衝搤氊裘而裭魄馳金城而上方略勛多戎索之恢披銀臺而連奏書績茂蕃方之剡亟膺異渥趣駕輶車士知宿飽之有期人謂勝形之增重處客而賦鸚鵡未妨領略於江山入對而隨孔鸞看卽褰翔於軒陛某暌逺丰度荏苒嵗年謬膺外閫之雄實接上游之勢羽毛自出願希及晉之餘唇齒相依更切全虞之望

賀廣西憲得郡除漕

劉后村

渙發綸音鼎新軺傳由霜臺而綰銅虎方歌襦袴於康樂之城輟星麾而問木牛又總舟車於都督之府熒煌禮樂傾動衣冠竊惟聖天子每當饋以念民必得大膚使中持衡而體國波平不激山立莫移然後能周知田家補瘡剜肉之勤庶幾不肯爲俗吏剝髓椎肌之事熟視弄印誰爲朕行遐思剖符莫如公可宜亟辭於皂蓋遂加賜之錦袍凝然惠和醫此凋瘵恭惟某官千載風流之人物一家心學之門庭團和气坐春風衝襟可掬懷連城佩明月至寶不雕輝映弟兄之斯文發施聖賢之所蘊旣平反於玉節盍勸講於金華而且訪盧肇讀書之臺凝香森防謝韓愈把麾之職挽粟飛芻何綽著於外庸尙小賖於中召豈洪都素號於襟帶而潢池方寢於干戈宿重兵萬竈之分屯更期淨洗竭民力百年之供億頗覺煎熬宜奪二千石郡太守之印章復領一十州部使者之繡斧滲漏樽節豈規規流地之錢調度通融非屑屑雨天之粟卽亷平之兩字底績用之萬全澄淸天下而術不疎文靖已奇於公素運闗中而用常足酇侯卽相於髙皇某愚不似人戅難徇俗少年刻志未甘相如山澤之臒積憂燻心無復元龍湖海之气雕敝武城之邑瘡痍單父之民縱敏手以何爲況拙材之如許忽聴福星之移次喜知明月之安枝蓋素聞平時愛士之心可預知今日察吏之意率然賀語允也歡悰使臣之遣逺而有光切想閭閻之鼓舞儒生之病博而寡要尙祈廈屋之帡幪

賀余運使除煥章閣陞副使

鄭雪巖

伏以漢同寅獲尾冬烝之除目堯章晉直尙分日甸之餘輝自懷乘負之羞喜有廈成之托恭惟某官性天圭璧門地鈞衡充然寛大以能容靜而有守投之繁劇而不亂來則能名錄浙右諮詢之勞付闗中轉輸之計宮禁繕修之莫防自昔惟難州縣酤之旣移於今豈易公能妙幹上所深嘉武監褒崇爰有絲綸之煥宸旒簡記尙遲劍履之升重以使權加之寶直欹枕朝雞之唱未逺天顏接武儀鳳之班仍聮帝輔某受知己久竊庇又新幸壽昌之糴粗登無冦恂之才可借正如倦鳥忽爾傍龍同日拜恩亦沗一時之升擢觀風受察尙私千里之照臨

賀諸葛提刑除漕使

劉后村

妙選名儒就陞計使𨿽三山父老惜郎宿之暫移然七聚生靈幸福星之未攺統臨所曁抃蹈惟均某官气塞兩間名髙九牧地負海涵之气貫串百家日光玉潔之文流傳萬口科目足以發身而易退難進才業足以用世而深藏若虛晚遇先皇寖陪羣彥登車湖嶠凜白芷之風馨回首闕廷悵蒼梧之云逺屬者睿明繼照耆舊具思乃從故楚之區來按全閩之境聞其風旨則善良吐气挹其標致則鄙薄革心於和气祥雲之中有嚴霜烈日之意玆移使指就駕漕車得非煮摘利饒轉輸權重上於鹽鐵之論有感方欲變通公於王伯之辧素嚴必知取予深辟富彊之說痛懲聚斂之人養基本以厚黎元捐錐刀以惠啇賈承風問俗修明此日之皇華足國裕民講貫它時之相業佇看環召式輅衮歸某猥以孤生試玆劇邑𨿽終年勞苦無赫赫之可書然一念拊摩有蒼蒼之在上日者躬負弩矢郊迎繡衣初乏先容頗垂異顧方念寒蹤之奚托所欣春腳之潛回繄昔教條謹遵承於下邑矧今命脈實操制於上臺矯首雲天委身造化願憫負山之力少推煮海之波企淵明歸去之風豈勝有愧處孟博澄淸之下或可無憂

賀曽守除江西漕使

王臞軒

陞班奎閣持節霜臺壺嶠耄倪方臥淸白史君之轍郁孤泉石歡迎皇華使者之車召命鼎來上意可卜某官家有相譜學爲儒宗大筆如椽挹紫防扶輿之气片心止水貯金莖沆瀣之淸凢所植立設施見謂光明俊偉惟莆千里私我二天禹稷饑溺之思歷千里如一日召杜父母之政合萬口無異辭試舉其凢可放而數亷足以律貪而起懦敏足以剸劇而理繁聴斷公則大姓不得以朘細民保障嚴則他盜不足以闖吾圉出緡於帑代輸十萬戶之租峙粟於倉永遺千百年之利以至增益學廩表章貢闈每加惠於章縫可遺芳於簡牘士勒碑而載美民肖像以立祠僉願借冦恂之一年無階而可又安得元結之數輩吐气者多炷南丰之香而祝長年爇浮屠之燈而無虛夕歸裝何有人知鶴料之蕭條福果不差天遣麟兒之抱送好語流傳於樂職芳名登錄於禦屏就畀大藩遄攽英簜二州爭祁公於治境俱繋人心一道得鮮於爲福星可覘天意蓋巨鎭莫如於江右而弄兵未解於潢池帝念民勞欲復佩犢帶牛之俗公持使指立伸斷蛟剸兕之威兵刑之重寄有歸臺府之大權增重先聲震疊夙駕馳驅授馘獻俘談笑了一方之事策勲飲至從容歸四近之班某倚席宗庠托身徳宇屬有采薪之疾致稽拂繭之恭然受助不後於小人諒知遇必原其細過檐花細雨謾爲苜蓿之愁吟檄艸飛風空羨芙蓉之妙選

上趙運使

劉后村

長淮遣使少迂華省之望郎支郡柬僚誤及逺方之寒士嘗牢辭而不獲只嚴命以亟行隃瞻雙節之威冒致一牋之敬某官疏通而密察宏毅而裕和讀鴻寶之書見聞洽甚生麟趾之世信厚藹然早講學於河汾且溯源於伊洛四海共推於名勝一門獨擅於弟兄至今天臺赤城之區視昔河間東平之國風雲淩厲孰不期射策之初嵗月逶迆猶待課鳴弦之最及上更於聖化方下覽於徳輝謂陪豹尾之間乃剖魚符而去果頒召札趣澤覲圭徧履淸華久負丞郎之望並遊英俊半登供奉之班屬淮更凋敝之餘而帝遴澄淸之選亟濡六轡往建兩臺方固藩籬凜若邊防之未弛已空杼軸蕭然民力之可哀諒衣繡之光華首褰帷而廉按修明斥堠賑貸儉荒內安鴻防之離居外使馬牛之被野周原諏度顧何憚於載馳漢殿論思行有光於三入某爲儒不力入仕以恩少也讀書亦欲激昂而自見壯而涉事方知迂濶之難行又況憂患之所耗亡疾疢之所侵蝕已決買山之策苦陳誓墓之言長牓注官甘守閩中之次大鈞播物俾爲塞上之行了無騎鶴之資幾有魚之厄罄生涯之漂蕩環幼稚之啼號未定驚魂來趣賤守自揣拙疎之極不逃臨察之公𨿽安邊境立功名固大禆於廟算而悉聰明致忠愛冀少助於平反

上趙都運

王軒

先世同曲江之集桂籍猶香末僚依近水之臺蓮池有潤行澡躬而受察先泚筆以通名恭惟某官尊主庇民之盛心通今博古之正學徳容衝粹翔鳳儀白玉之防文律森嚴瑞麟掣黃金之鑰二紀斜飛於州縣一朝入對於班聨縂籍仙源益茂帝宗之枝葉贊籌臺佐養成相業之規模盤礡乎雉監稼卿讎正乎蕓籖縹帙多閱義理大有建明屬主計於京畿旋陞華於傑閣東南之力竭矣上下焦熬西北之事紛然符移旁午仰十五州之歲計贍數百萬之軍儲緩之則往往乏需急之則元元告瘁今士夫淸談之胥溺波流明執事體國之忠可與天對每當事機之有肯綮處以談笑而無畱難鞭不算而足國裕民轡一攬而澄淸激濁京師大計之先定境土再復之可期給餉第一功行封莫先於蕭相弄印凢幾月熟視無易於趙堯況登先忠定於初元自有我寧宗之故事伏念某性天不穎家地最寒少而熊膽之苦嘗壯也羊腸之飽歷文闈鏖戰被體百創昕陛策名避人三捨初入星沙之幕遽罹風木之憂旣不及親何樂一行作吏早知有命悔不十年讀書行將贊畫於帥垣自愧未閒於宦譜狷介成癖鰥曠莫逃念臺府本同體之戚休而僚屬如一家之子弟況叔敖之後今且困誰實念之而山公旣在汝不孤賴有此耳諒在髙誼必爲動心庇覆之以矞云甘露之光奬借之以大呂黃鐘之重茍垂金鑄庶可玉成事長必恭如在察父哲兄之側進身有望或叨門人小子之榮詞短意長形畱神往

通王運使

劉后村

皇華望重極霄漢之尊嚴墨綬官卑近風霜而震慴行矣熟瓜而問戍然席槁以登名恭惟某官宣慈而惠和辯智而閎達昔在元祐比明道慶曆之隆於惟樞臣爲君實晦叔之黨去之千載猶有生气奮乎百世可興懦夫至今諫書具列國史魯臧孫之後蓋有聞人唐鄭公之孫克有前烈而況種花者再剖竹至三累遷李庭兩入蘭省縱未斡旋於魁柄亦宜扈從於屬車昨屬公朝惠顧七閩之樂土暫煩郎使出爲一路之福星無疾聲急呼於戶庭有陰功隱徳於田裏威搖山嶽而未嘗輕發明燭毫末而不忍盡施每竊聞輿人之言謂深得奉使之體新天子不世之主方欲中興士大夫如公之才豈容外處風雲之防刻漏以須伏念某見擯名塲嘗遊邊地慕安期生之畫策始亦談兵尙魯仲連之爲人已而拂袖因營水菽聊欲歌俗尙气而輕生官恃鹽而爲命務爲急急旣不便於民間如付悠悠又恐虧於公上凢崇臺之操縱闗下邑之慘舒非少推煮海之波安得有負山之力𨿽斷無異政能臻馴雉之祥當恪守寛條深戒烹鮮之擾惓惓之至縷縷莫殫

通張運使

李梅亭

飲水西江未及瞻舍人之樣披雲南嶽行當參都之臺欲提聾丞上累膚使寸丹炯若尺素布之恭惟某官心契九秋眼髙四海周情孔思探鳳髓以調膠宋艶班香拔鯨牙於刺手早司存於雨露旣感防於風雲厭承明之廬人共期於三立巋靈光之殿天實相其獨存聊歌小雅之皇華來領大招之淸絕上原下隰拓長沙千里之平重江復湖防洞庭九州之大齒髮未凋於計相腹心當屬於畱侯豈捨王哉今召君矣伏念某蟬聮成紀鳬徙臨川家故一寒無蚍蜉蟻子之援官仍獨冷有驪駒狗曲之嘲歸尋黃獨之苗甘老靑精之飯猥防文石之陛俾讀武岡之銘自非使者之汝容轉恐丞哉之餘負鄕人見孺子之入諒亦惻於仁心長史無宰相之才詎敢幹於薦口

通陳使

王軒

庾臺奏最計傳陞華昔長沙星聚之年翹英金甲今衡嶽雲開之旦增煥繡衣因緣三紀之符鼓舞百城之下敢裁吉語敬前驅某官表粹而裏則剛人今而道實古出處語黙安行大易之中淸任和時見謂聖人之耦及值明昌之更化不緣介紹以立朝士如羣蟻之慕羶皇皇人爵公若飛鴻之避弋落落權門不然胡勇退於中流而乃甘斜飛於外補重湖千里在天一方發廩賑民思慮周詳於田裏乘軺察吏精神鎭壓於山川歡聲溢於道路之口碑實政紀於山林之野史時適轉輸之擇使重其權乃重其人上知斂散之有方易其節不易其地惟是嵗饑人困川竭穀虛節以制而弗傷財乃執事平時之素學不斂民而足用度亦前賢此地之遺規惟人心旣久於相孚𨿽皇華未至而先喜福星照耀非一道之宜私時雨沾濡又四方之屬望伏念某癖惟嗜古樣不入時每持直道以事人安敢大言而忤世諸大夫之惟而周捨之諤見者忌之一齊人之而眾楚之咻嘻其甚矣方未見先生而親炙深有疑或者之肆讒及三薰三沐以來前荷載笑載言而加拊旣有師門之歸倚何虞宦路之險巇寒士之依主人倘許一瓣香之請小人之有老母庶諧三釡粟之謀

通陳漕使

方秋崖

伏以遡函丈之席無日不仰於緒談奉咫尺之書此意獨馳於淸夢諒記韓門之弟子自羞吳下之阿防每間華除有懷雅望𨿽莫激西江之水洗此傾思惟具瞻北斗之躔爲之贊喜恭惟某官骨格金莖之露精神玉壺之冰吸沆瀣而餐朝霞幾欲絕人間煙火之气被明月而佩寶璐要自是天上神仙之流方其駕蟾蜍而飛固已摶鵾鵬而上有用之學無施不能銅虎符竹使符兩入三刀之夢木牛運流馬運載歌萬竈之屯諒迄外庸式遄中詔出駘蕩經馺娑華塗在步武之間叫閶闔呈瑯玕髙論妙語言之外僉所矚者身其見之某肝鬲無奇頭顱如許夜讀寒之雪有負初心曉看前山之云居懷慚色𨿽了癡兒之事不幾俗吏之爲事先生於玆有年恍記馬融之絳帳見似人跫然而喜寧忘範叔之綈袍

通兩浙運使朱都承

劉后村

投身吏職問譜山陰引領使華有廬汾曲室邇獨思於人逺波及猶冀於君餘三沐含芳一牋奏敬某官以神峯之雋加朗月之如科斗字屋壁藏獨傳文獻莵首射俎豆禮猶有典型鄙王福畤續詩書之亡小邵伯溫集見聞之錄有功絕學是似前人慶元黨禁則捲而懷嘉定化更則翔而集將有達者仰盛徳之傳家其在玆乎爲斯文而吐气而乃舟引而去轍環於行幾年不到於鈞天一節近趨於幾日方經濟圖維之有賴何論思獻納之足云某徒抱浮名不償實用少時祖逖嘗有北淸中原之心中歲羲之欲爲東遊滄海之計耕釣有林泉之趣弦歌爲菽水而行昔過考亭故居嘗登武夷精舍徘徊如至闕裏夢寐想見文公豈知髙山仰止之邦乃爲有錦使制之地生芻一束斷可修蟇陵之恭玉海千尋獨恨阻鯉庭之識非敢敍大父老人之舊好盍願聞先生長者之緒言輒持空函以代古贄世情甚薄誰肯憐瓠葉之交髙誼未寒尢垂軫練裙之子

回潼川提刑權轉運謝太博【興甫】

李梅亭

守蔽芾之甘棠正疑謫滿歌逶遲之苞栩敢冒恩除甚慚不菑而畬又權無面之餅亟從控避猥辱褒期恭惟某官心和而气平人今而學古源流自康樂之裔灑落有宣逺之風招館下之諸生詎訾狶苓之進展治中之別駕不辭驥足之淹尋牧宅於兩川俱騰歌於五袴手提文柄心造化鑪禮樂逺而光華遂驅雙節師旅因之饑饉全出一陶玆暫尋香火之閒寧得斂雲霄之步重珪疊組已觀遊刅之恢然截鐙畱鞭共看發硎之新若佇遄四牡徑從六飛某已愧代庖詎堪乘傳折楊而和白雪願亟賦於歸哉轉粟之上靑天冀別求於能者

憲使類

賀新浙西陳憲

鄭雪巖

恭審身辭禁闥勇退急流詔起林泉趣來近甸式表玉旒之眷注俾持繡斧之光華一札初傳八州交慶恭惟某官志大而气直學博而用周接東家師友之源流盡掃支離之習究上世帝王之軌範獨尋精一之歸累先諸子鳴徑登千佛選仕不擇地誌欲康時方召酇侯給餉謂不絕也無畱孟子歸志而後浩然方當淮濆轍涸之時豈是野渡舟橫之日有來翔鳳眾賢聚於本朝豈使白駒伊人藏於空谷姑令將指非久持刑整故步於雲霄依淸光於日月某姿稟𨿽異出處略同終嵗虀鹽共聴五更之鳴鐸一時領袖獲隨三捨以彈冠猶記相防於鐵甕城頭曽約同寅於姑蘇臺上舊吟尙在宿願方酬思末路之維艱喜故人之相遇重來越俎羞棠陰之尙存有好斷金想蘭心之未替望塵有喜展牘馳情

賀浙西王憲

洪平齋

恭審文奎寓直憲節升華江上擁麾已見波濤之帖息日邊衣繡更觀山嶽之動揺一道生風萬殊吐气恭惟某官學髙柱史望重甘泉東坡六君子之遊恨不全於此世慶曆三諫官之列記曽見於斯人迅雷破柱而不驚秋月照潭而自許𨿽時移而多變終道大以難容付萬事於醉眼之中發一笑於塵容之外靜觀頽浪獨能立砥柱於中流出鎭要津但見橫孤舟於野渡有非常之人物胡不在於朝廷宜諸公包血指之羞而天子思沃心之助扳援自近臨遣有光紫甸持平要使星沈於貫索淸朝振武已看云接於蓬萊少焉歸奉萬年之觴自此遂前半夜之席徑煩補衮坐底迓衡某塵冗埋頭文移掣肘化金無策五銖赤仄之幾何防鼎有緣一粒丹砂而已足彈冠自喜削牘難宣

賀江東譙憲

眞西山

中詔起家外臺抗節民懷遺愛昔嘗敷惠澤於畿東帝睠舊人玆俾按祥刑於江左寛條一布屬部交欣某官敏識造微英猷邁往班香宋艶文推行逺之工夷淸惠和行有適中之懿自拾巍峩之第亟儀淸切之聨七寺爲丞朝論稱其端靖九江作牧政聲播於歌謡自陞蘭省之髙華旋縂瑤編之筆削禁途甚邇方共徯於平登風操獨髙乃徑成於勇退蓋志本及人而謀身則緩故官𨿽在外而行道則同星輝婺女之躔霜肅防稽之野暫奉眞祠之佚良深當寧之思吳越之壤八九州咸屬按臨之防云漢之章千萬軸重新寓直之光願無緩於平反庶不妨於趨覲某揆能甚下席寵過頻八年鵷序之遊六稔鰲坡之直愧大恩之難報乞偏郡以自程敢謂綸音驟攽使指外庸何有內省靡寧同夢鈞天曽未忘於曩契並驅原隰願無靳於良規

賀江西胡憲

洪平齋

恭審縂權督鐸兼命亭刑墨絰從軍久合古人之變禮綉衣照裏亶爲此日之恩榮疊組有光同袍增慶恭惟某官爽邦哲匠名世故家仲連義不帝夫秦而彊中國臧孫宜有後於魯以勸善人手欲擘昆崘太華之山气可吞洞庭彭蠡之水官所居而輒大民於去以常思藹然以儒飾吏之風卓爾移孝爲忠之志屬潢池之子尙偸活於弄兵而新居之民久告囏於和糴調徵方急轉餉非輕惟卿大夫不勝桑梓之憂知聖天子欲弭萑蒲之警起司飛挽坐領平反昔嘗聞過家上冡之榮乃今覩就第建臺之寵士惟我公而張膽賊聞此舉以寒心豈惟飽大軍於蓐食之秋抑亦托平民於顚連之地戶庭出令已知策流馬之勲艸木助威佇見革帶牛之俗好聮棣蕚同挈荷囊某舊亦有連頃嘗受察自墮在火坑之苦待喚回寒谷之春拂拭塵冠喜有九芝之詔追隨賀履恨無一葦之航

賀潼川李憲除防憲

洪平齋

自天出綍易地褰帷家人有嚴君焉舊膺此選皇華遣使臣也今世其官𨿽曰因避親之嫌亦見善繼人之志夔藩幸甚梓部駭然某官器重以周材宏且毅與人忠而執事敬見善明而用心剛四國於蕃茂甘棠之蔽芾六轡如組訝苞栩之倭遲曽未暖席之間倐有攺轅之命惟西蜀之門戶倚三峽爲咽吭昔先正保衡於此展澄淸之志今命汝大正庶乎體欽卹之心遙知叱馭而驅之防有解印而去者忠信缺矣蓄積缺矣暫勞霜節之馳錢谷幾何斷獄幾何佇對九宸之問某方依云覆忽報星移𨿽難畱有腳之陽春然尙冀歡顏於廣廈送我而入楚澤固猶恨逺山之遮思君而下渝州防問訊淸溪之發其爲忻懌罔旣編摩

賀寺丞陳提刑

鄭雪巖

肅褒制來按祥刑內通玉筍之班丞聨月寺外秉繡衣之斧節建霜臺方一道福星之臨如六月甘雨之切先聲所至僉望已蘇恭惟某官淸冷於冰量寛如海六奇贊畫追戶牖之密謀九葉流芳踵古靈之舊學不求梯援獨立巖稜涉歷江淮表裏之區諳究荊襄便宜之事功成制幕夢發州刀親提百萬眾熊羆之師盡防十一州斗牛之鎭傳檄而定易地皆然就加按察之權將底輯寧之效師失厥律民被其殃天子遣皇華豈但咨詢而已明公肅王命正觀方略所先蔓固貴於預圖器亦虞於所忌子孔欲著載籍國僑去之而眾心向安斐豹請焚丹書宣子從之而勇夫竭節必權義可正紀綱馬首是瞻狙詐作使惟沈幾於掌運之際自消患於指顧之間昌黎一入而鎭州平令公載驅而回紇拜不有君子其能國乎必用眞儒斯無敵者茂凝績用益固簡知如某本是書生豈閒武事未除鴞集良難木鐸之宣適值鴟張豈顧席氊之冷不免弧矢之爲備敢云俎豆則嘗聞所幸六轡啟塗萬物吐气登車澄淸天下請自近邦行部課試諸生首迎都騎心之所蘊言則難宣

賀陳憲平冦

戴象麓

螭蚴錫命龍節陞華奏捷至三喜悉平於羣醜論功第一宜峻陟於穹班塗詠交歡防治愈煥某官精神秋水談笑春風暗合兵書料賊而如料敵指麾介士擒寇而必擒王籌策定於樽俎雍容之間號令行於賞罸分明之際風走十八灘之曉鏡淨潢池天回一十郡之春劍耕緑野捷書未上朝論聳聞更生幾百萬之窮民冕旒喜動接武八十一之元士繡斧光增苐師中之錫未償厥功必席前之問始究所學外勞如許寧淹原隰之載馳中召沓來行見朝廷之大用某身羈雷邑心繞霜臺側聆恩褒喜倍倫等盍先馳於慶牘愧邈在於遐陬首用先生作棟梁此日發西江之軔不以下體采葑菲異時歸東閣之鈞

賀曽提刑

王軒

疏恩緑綈宣威繡斧淸白史君之徳政方播湘城皇華使者之風聲復行閩部敬裁吉牘晉混賀牀某官粹學本於家庭大名垂於宇宙堂堂先正餘慶曆元祐之典刑籍籍二難有玉局宛丘之標致春秋方富名字已香曩者重湖之濱窘於潢池之警孤城危甚飛書走檄之載塗半刺屹然緩帶輕裘而弭變亦旣十萬家之防福居然二千石之卽眞笳鼓申威嶽後波神之震疊袴襦詠徳稗官野史之流傳惟時七聚之區正簡五刑之寄乃煩名勝來此平反適惡子之譸張倡偸兒之嘯聚周諏所至雷轟電掣於令下之初奏凱而旋風恬雨霽於事定之後況南國之棠陰𨿽舊而西山之茸纛方新士民素習於教條臺府相爲於脈絡馬範之善政如兄弟特姓不同於張以陰徳遺子孫於今復見夜壘頓淸於刁鬥晝庭可臥於桁楊僕𨿽至愚切有過計今之所謂民賊多長惡而不悛上而茍有仁人盍去病之所在必欲革帶牛之習當先懲碩鼠之貪至如白粲之價浸穹牢盆之罔太密此實召戎之本諒闗憂國之懷讞獄暇時訪南丰道山之墨刻還班有日復西淸法從之靑氊伏念某樣不入時癖惟嗜古殿廬校藝疎狂貽怒於要官宗邸橫經習懶見嘲於羣弟方企崇臺而受察慚無寸援以爲容疇昔先君曾出龍飛之榜中間賤子獲陪防序之遊儻以臭味而垂憐庶幾飲啄之無恐有三品筆誰無收名定價之思持一瓣香敢作噓枯吹生之想

賀葉都鈐權憲

戴象麓

光奉宸綸肅將使指凝香畫防方歌二千石牧守之良持斧繡衣又借十一州兵民之重星臨所曁風動攸同某官人品富韓淵源姬孔黃鐘大呂之气韻谹隠雷霆明珠拱璧之文章渾涵星斗議論有諸老典刑者在事業皆六經學問中來自西山老先生推轂以薦賢而東閣諸鉅公交口而推重起從鄭裏來撫贑川士飽而歌馬騰於槽旌旗攺觀時和且丰農狎於野襦袴興謡姓名旣柬於禦屏恩寵果頒於褒璽帝謂江西數郡屢罹寇燬之餘公實斗南一人宜任平反之寄民何幸甚天實福之姦氓想覿徳以賣刀貪吏將聞風而解綬苐恐九重之思賈未容百姓之借恂挽升斗以救鮒枯莫展澄淸之志整劍履而趨鵷列卽登禁近之華某朴矣亡庸推之不去試邑無譜鼯鼠之技五窮顧影疇依烏鵲之枝三繞嗟畏塗之歷久而末路之尢艱際防自天帡幪有地寛其轡勒閒其筋力幸棲身徳宇之餘引之康莊脫之泥塗更引首化鈞之內

通葉憲使

戴象麓

東壁淸躔暫領繡衣之斧南昌小吏喜依玉節之麾誓以身歸大造之陶鎔瀝此膽於細夫之竿牘犯嚴造次竢命淩兢某官學老而文雄人今而道古眞才瑞世炳炳六泰階之昭符勁節淩霄巖巗九華峯之鐘秀所養者得孔孟聖賢之定力故發而皆夔卨逺大之奇勲自登龍虎之上游遄展驊驑之雋軌三異奏庸於花縣十行促覲於楓庭綸院煥官無冗爵計司丰衍軍不乏需當明天子不諱之時居大丈夫敢言之地嘉謀告後鳳鳴於岡而梧桐以生正色立朝虎猛在山而藜藿不采望峻回天之力華陞惟月之聨方觀要路之橫翔胡乃急流之勇退蓋天欲救細民於積年之涸轍故上特畀大賢以十道之祥刑除命甫馳列城交竦豪黠私相顧而喪魄閭閻得一笑以伸眉蘇孺文果不受故人之私範孟博眞有淸天下之志𨿽江右總十一州之地願駐褰帷恐朝廷不三五日之間別頒褒璽某蜉蝣小用芻狗棄材家貧而笑饘粥之無田技拙而借詩書以爲業聚徒庠序飽二十年學捨之虀鹽負米朝晡奉八十歳親庭之菽水𨿽鶚板屢升之捷柰龍門萬丈之髙迨於癸未之春始玷慈恩之列仕不擇祿急於爲親苐一尉如綫之微而眾務棼絲之集矧玆劇邑之重尢非譾材所堪倘無歸向於中寧免譴訶之及幸戴二天之在上庶幾一日之能安河漢瞻星漸喜近熒煌之座樓臺得月願永依臨照之光

通曾憲使

戴象麓

綸音錫命繡指陞華人徯公來爭致南丰瓣香之敬天憐民困俾沾西江斗水之波一路得賢萬物吐气頓首申慶函之禮披心寫屬吏之歡某官學老而文雄人今而道古一貫家傳之衣鉢百年相種之簪纓忠孝萃在一門時謂徳星聚才猷出當世公實廬山髙時策足於亨塗卽蜚聲於雋軌州縣特小施而已規模有逺到者焉宜十行促覲於日邊胡六轡尙馳於江右帝懷此土凢幾罹兵旱之災公乃福星姑暫出虛危之分威聲所至風采頓新窮寇自束手以願降污吏亦革心而退聴蛇鼠之害旣去鴻防之居自安不勞指麾悉就條理民何幸甚天實福之登孟博之居行遂澄淸之志前宣室之席卽膺召問之榮某然書生冒玆邑寄每嘆孤寒之無援惟知職業之自修其柰迂疎鼠技已窮於五伊誰憑恃鵲枝空繞者三幸天開臨照之明俾日席帡幪之賜益加勉勵庶免譴呵念福泉均父母邦嘗竊河潤百里海潤千里之芘今職守屬部封下復叨人有一天獨有二天之仁

通趙憲

王臞軒

衣直指之繡以建臺矧是宗盟之長著從事之衫而入幕最爲吏屬之卑幾年引脰以仰髙一旦澡身而受察倉皇執贄俯傴通名某官稟气至剛觀道於獨追河間於千載後得禮樂之盛心夢太白於三生前傳文章之正印旣收科第不輟燈火𨿽處公族全似布韋謾以緒餘見之施設固嘗慿軾甘棠參韓木之千尋才一擁幡歸槖無端溪之只石在我者大而地無小每官皆淸而人推髙司邸泉南遺愛洛陽之水剖符湖右驩聲開衡嶽之云方人物之眇然如執事者有幾歷事三紀而無朝迹知榮進之心輕連拜數州而駕輶車況祥刑之寄重與其枉尺直尋其道屈孰若髙牙大纛其志行持論於三尺外而不苛得情於五覆中而不喜圜扉晝掩貫索夜沈漢廷尉活人者千今視之而倍蓰唐宗室爲相者九將去此以登庸伏念某殖學代耕賣文爲活大廷對策妄陳憂國之孤忠末第書名何惜避人之三舍冬已迫於瓜戌夏方依於蓮池惟知直道以事人不敢茍祿而養母昔居鄰壤猶懷髙山仰止之思今跂使華敢作明河可親之想如聞雅量徧喜吾儕倘稍賜以寛容庶茍逃於瘝曠筦庫七十家之薦雅知趙文子之憐才廈屋千萬間之依竊喜杜少陵之有托

通章提刑

劉后村

繡衣望重屹立霜臺墨綬權輕謬分雷地辱在通家之子弟素欽當世之儒先問戍云初登名惟謹某官气涵剛大識造精微烈日嚴霜皜皜立身之潔光風霽月溫溫接物之和究觀平生卓立髙節舉世由旁蹊而進惟公遵大路而行流滯曲臺豈甘爲野外之蕝棲遲郎捨不肯詠觀中之桃自拂衣去乎日邊而仗節徧乎天下京畿震湖嶠肅淸平揖權豪不識漢將軍之貴奏繩將相稍鋤唐節度之彊向使謀謨乎廟堂奚止動揺乎山嶽然且數臨大府復使全閩風生按問之條春屬平反之筆至明而養以晦若寛其實則嚴君遣使臣𨿽曰逺方之防福國無君子可勝善類之寒心佇踐禁途還扶世道靖念某稍通章句不切事情少在兵門嘗秉陳琳之檄筆晚臨林下始爲杜牧之罪言昨授男封蓋謀親養豈意公私掃地憂積如山何止赴湯蹈火之危預起向若望洋之嘆追惟先世豈無托子之交賴有明公獨任卹孤之責且絜提其同气必容覆於微蹤𨿽隠然而有憂猶恃此以不恐旣爲漢令敢言弩矢之羞嘗學孔門竊慕歌之意

通劉提刑

李梅亭

丹墀賜對繡斧詳刑君遣使臣固光華於在逺獄爲司命必明謹而不畱一賢觀風萬物吐气某官器涵方重識抱浚明胸中風月之無邊一塵不染筆下源泉之不擇萬斛而贏頃厭承明出將英簜以九畿施邦正天不違顏障百川回狂瀾海爲縮足顧退須於棨防復出駕於軺軒司長沙千里之平惟良折獄澄洞庭九州之大何擇非人從知察小大之情必不容上下其手周爰咨度卽開衡嶽之云慨然澄淸何愧滄浪之水所恐思賢於宣室還當問路於修門某起家一寒去國三暑彊顏倚席昔慙洛下之生箝尾對墻今補黔中之佐𨿽云二郡正六條亷不掩聾敢嘆丞哉之餘負戅今成癖亦惟使者之汝容

通方提刑

方秋崖

伏以繡衣而立云漢聿瞻使者之星墨綬而走塵埃竊嘆郎官之宰𨿽迥有天淵之隔方將戴日月而行敢以名聞通其懷仰恭惟某官周雅壯猷之老唐詩元勲者流當其揮玉麈於宗藩固已鏘瓊裾於帝扆胡爲豻讞乃輟鵷班曰古者有徳惟刑必吾儒然後知此矧我朝以仁立國於民生若恐傷之徑煩丹筆之春盡布紫泥之防然金科奉九重之敬防而玉山有一卒之叫讙繄我甘棠勤公行李持斧而捕盜賊想聞暴公子之威名騎竹而走兒童復見郭細侯之故事少駐凝香之寢難稽聴履之朝某徒抱區區見謂碌碌昔我世父竊意爲生馬之駒許以象賢乃畫成類狗之虎歸眂詞林之衣鉢無忘家世之箕裘粵自落南幾於敗北尉溧陽而吟借家具寧免郊寒令彭澤而賦歸去來欲從陶隠偶脫瘴煙之澁勒尙驚風雨之漂揺方自拔於選階曽何知於縣譜邑而謂之債邑蓋亦望而駭然民皆可爲良民或相安於拙者亦惟綿薄退懼錦傷一婦不織一夫不耕𨿽廢農桑之課五刑有服五流有宅尙邀鞠艸之仁

通李提刑

鄭雪巖

伏以錦防泊洪流已周咨訪繡衣兼畫防今易澄淸天子弄印匪輕使臣召環適至尢資風采盡掃瘴塵一聞令公宣威無復苖民逆命恭惟某官眼空四海量廣八荒曰文曰武可以全才學書學劍不爲小用百篇落筆不減太白風流萬卷塡胸宛似鄴侯韻度鋒芒小試穎絕卓稱峽開桂陽已小巨川之能濟巢空寧化安有蔓艸之不除笑談折衝整暇止武於赫績用累見褒嘉內聨寶閣之榮班外作金城之良翰畨禺失律何足煩流馬之通潢池弄兵其誰慰涸魚之渴先聲所至僉望已孚西賊聞之皆驚南人自此不反眷鈴府實接於三路而憲臺時置於雙江山川峻激致人性五方之不侔溪峒險巇有習俗百年而未化比鄰相刃同裏爲讐少昧曲突徙薪之防便起烈焰燎原之禍僅𨿽安集未底堅凝爲國深長謀之在公指麾間耳今之事防疊有正以望實爲先宣帝聞東海蕭生召歸欲壯本朝之勢仁考以南粵襄公可任永圖百年之安只恐恢復基圖不容淹畱旌節豪傑爲時出請賡少陵整頓乾坤之詩功業如山髙願繼元結鐫磨石崖之頌某濫吹油幕之下竊庇云宇之多所願執鞭正切生平之慕乃獲爲禦得陪執事之先胸中之梗槪欲陳紙上之繁蕪難寫以分言之則云泥勢隔以道論之則艸木味同惟大賢之有容庶小夫之自信已防躧履不特設烏大夫之羅𨿽乏運籌尙冀全藺相如之璧其爲倚向罔旣編摩

回丘提刑

方秋崖

某昨以行告宜若禮然乃勤界玉之題逺致兼金之贐可以予可以無予此奚爲司府之頒謀之臧謀之不臧或正坐浮家之誚噬臍何及拜手惟慚蓋以卻則不恭夫豈受之而是泛剡曲夜深之雪已借一防遡江東日暮之云莫殫萬緒竢趨輦轂肅羾緘縢

回黃提刑

方秋崖

歌赤壁賦曽識史君之不凢移碧玉環寧知老子之可笑要是荊州牧之賜使爲鄭公鄕而來恭惟星辰光寒風月灑落未了竹樓之記聿來桂管之春乃節乃麾倦遊屢矣某丘某水燕處昭然𨿽寧作赤城之老仙恐未容緑野之閒處落落難合公亦坐惡圓耶飄飄不羣是豈能乞巧者天且定矣帝於念哉某一生艸茅百事土苴昔者同韓非之傳戾契謂何今又避庾公之塵牽率至此顧不能刺刺作婢子語夫然故時時觸權貴人咄哉是行豈其得已治齊捨蓋幸淸淨之可師以柳易劉想荒余之已甚

翰新書續集卷十三﹤子部﹐類書類﹐翰苑新書﹥

欽定四庫全書

翰新書續集卷十四

倉使類

賀畱倉使

呂公著

擢從需霅任重使閩昕殿促朝認乘軺之風采庾臺恢建帶銜袖之天香上嘆賈以忻然吏聞滂而凜若有光臨遣幸甚同寅恭惟某官浮石淸流爛柯仙品傳家逺業皆自岀於機緘蓋世通才獨善藏於芒刅糧審疊更於中外農祥妙著於勾稽半竹攸分甘棠勿翦帝興懷於先正民未逺於去思爰畀所臨庶幾是似𨿽曰肱股之郡聊爲衣鉢之符然而治劇剸繁已彰殊效孰若觀風問俗庸廣周咨固不待於泛宅浮家則全借之摘山煮水睠惟南嶠微逺尺天生齒寔蕃官箴少弛皇華風動俗預想於澄淸宣室夜防旨親承於密勿送之禮樂於彼隰原移今日之畱中爲後來之入侍某昨經崇閈獲際髙標殷如金石之聲玆猶夢想幸甚櫟樗之質更得因依慚馳傳之甫寧正飛芻之未達出多於入見不逮聞況如諏民核部之難又在通楮規鹽之外王事靡盬儻惠顧於同舟徳音不遐願拱聞於避席

賀曽倉使

洪平齋

恭審詞綸渙寵庾節升華鳴履而上星辰夙仰望郎之宿衣繡而立霄漢聳觀膚使之風民皆歡聲物有生意恭惟某官學問正大典刑老成襲南丰之箕裘宜益大於數世之後傳東萊之衣鉢早推髙於諸公之間建安卓犖之才名正始風流之人物翛然自得澹若無營利足餂人競嗜刀頭之蜜術能醫國獨藏肘後之方一斂武於粉闈久寄情於緑野手弄鑑湖之明月胸吞禹穴之晴雲琴本無句常有眼固可傲造物於靜中之地然豈置蒼生於度外之時夙駕起家薄言問俗乃睠江東之故國方移河內之窮民奪路殍於烏鳶𨿽識仁人之志空窖藏於雀鼠柰多黠吏之姦惟能正一道之利權斯可壽羣生之命脈皇華攬轡姑馳四牡之閒閒禁角鳴鞘卽扈六飛之耳耳某虫冰見解螢雪生涯嵗月消磨影墮羣飛之末襟期傾倒气衰再鼓之餘獨冷自甘一寒誰念不圖采藻之樂遽托憩棠之陰俗客不來刮目對芝山之曉兒童相約歸心詠沂水之春

賀陳倉使

王臞軒

輟從郎省出建庾臺帝曰湖南九州之民其生寡遂公爲江左諸賢之望冝往周諏嶽後擁英簜以前驅湘靈聞先聲而起舞某官道髙而立於獨器厚而養以和學易通神三畫曾吞於天上著書擬聖六丁屢下於人間𨿽塲屋之文而金石可鐫科第之後而燈火不輟徘徊州縣綿歷嵗時所至皆淸而人推髙在我者大而官無小及時更化乃肯立朝鳴鐸璧流恍憶鑪亭之舊橫經朱邸平分講幄之功著庭凜直筆於秋霜省眼閱人材於冰鏡但從平進立要路之津以何難惟不茍同辭光範之門而徑去間有動色而咨惜誰能爲王而畱行與其圓枘方鑿扞格於中孰若髙牙大纛從容於外況在衡湘之地重哉金穀之權屬弄印者逾時乃出綸而臨遣東南之力竭矣上下焦熬西北之事紛然江湖唇齒爲時一出寛上隠憂褰惟皆起廢之方攬轡卽折衝之略必有偉舉以竦羣觀富貴浮雲固萬鐘之不屑蒼生霖雨非一道之得私伏念某學古多拘與時寡合比奉昕庭之對空臆盡言不知書生之疎轉喉觸諱甘輸三籌而不悔僅竊一命以進身來傍蓮池茍營菽水始仕曰筮或者卽初而覘終事長必忠焉敢以順而爲正才疎而意廣位卑而言髙不惟同列疾視其旁甚至上官亦嫌其訐所幸鄕先生之出使得稱門弟子以通名諒防軫念於遺簪必不興疑於投杼俾諧鐘釡之養敢昧丘山之恩中人以下皆惡林宗正不免耳國士之遇如有智伯尙庶幾焉

賀陳倉使

王臞軒

出綸閶闔乘蒸湘屏風錄良刺史之名就陞英簜安輿奉太夫人之養增耀輶軒部民舞手以交歡屬吏舉杯而相賀某官道髙而立於獨器厚而養以衝鄕黨一篇之中從容踐履中庸千載之學出入誠明𨿽塲屋之文而金石可鐫自科第之後而燈火不輟徘徊州縣綿歷嵗時所至皆淸而人推髙在我者大而地無小及攺弦而更化乃澤笏以立朝不緣介紹而結眷知肯事詭隨而同流俗屬時有邊陲之警自贊參謀長揖出光範之門了無靳色早奏勲於淝水旋坐嘯於衡陽藹然政聲得之道路字民則催科寧拙拊士則甘苦與同思溺由溺思饑由饑紅粟活萬人之命曰而曰雨而雨蒼穹感一念之誠以至延賓客則北海之樽不空待寮佐則南樓之興不淺醉墨豪吞於星瀨新詩淸迫於雪車舞防袖於春輿遂蔡端明便親之念鳴木鐸於石鼓尋朱紫陽講道之盟豈近世俗吏之能爲皆平日學力之小試闔城臥轍人心直願借畱因地建臺天意曲爲從欲惟是嵗荒民困川竭穀虛公將以施一州者而惠九州人亦以試前日者而信今日還峴而粟可賤乃賢相之遺規用悝而年不饑亦常平之始事必遵家法以寛帝憂陰徳無邊耆壽合延於鶴髮淸朝有命宴詩將駕於龍津伏念某學古多拘與時寡偶昔吐危言而對策以訐見排今持直道以事人似狂未醒才疎而意廣位卑而言髙幸甚以鄰境之書生晚乃爲崇臺之屬吏先世同文靖之第一榜得人賤子登元禮之門通家有舊儻軫薄雲之念冀洪覆露之私事長必恭佇俟察父哲兄之教將母來諗願推仁人君子之心

賀王倉使

王臞軒

輟班郎省司庾輔畿太平宰相之家聲靑氊猶舊皇華使臣之風采翠節一新嶽後前驅江靈起舞竊謂將指於三輔莫重常平之一司粵自比年亶爲遴選東南之力竭矣帑藏焦熬西北之事紛然符移旁午況當水潦饑饉之後尢多溝壑流離之憂觀風而得偉人未春而有和气某官章天奎璧鎭地嵩衡八龍競躍於云津俱稱相種一鳳獨儀於天表見謂人豪垂陞捨選以策勛力遜孤寒而斂步遊戲文章之三昧呈露政事之一班赤縣字民河潤均京師之福屏星監郡海康奏邦國之功入綴周行不趨捷徑朱轓出守追還樂職之驩謡白鹿崇儒喚起鑪亭之舊夢無何奏最有詔召歸雞舌之香方薰豹尾之班在邇人皆爲之慫慂公獨付之笑談一節請行六丁莫挽維先文定於此祥刑平反一語之仁全活萬人之命功徳如是祥祉如是𨿽隔賢聲刑獄幾何錢谷防何素閒相業世道隘甚人物然四牡載馳少駕輕車於熟路三槐無恙歸畱一柱於明堂伏念某家地單平性天防瞀二載身依於緑水一朝望斷於白雲壯气索然見謂如雞之已木親榮已矣何心有鹿之在蕉需次忍貧賣文爲活幕府戍期之已及書生宦譜之未閒惟臺府本同體之戚休而僚屬如一家之子弟教誨之以藥其失提挈之以玉於成是所望於尊明庶少逃於瘝曠一臺近水餘波儻及於蓮池小艸出山和气願回於黍律

通王提舉

李梅亭

抗章引外揭節司平正士去朝四海之疑未釋望郎問俗三湘之幸則多況以部刺史之天來臨舊令尹之地民信之矣帝念在玆某官天韻崇谹風猷膚碩學問廣大日光玉潔而蛟翔志气淸明燭照數計而卜早提邑最入踐朝行徧儀淸選而人訝其遲立登要路而公不之領古之君子寧可祿歉而气丰今之謀人詎卹身進而徳退拂衣勇甚攬轡慨然載歌小雅之皇華復願大招之淸絕我聞在昔三異具見於一同民到於今五善固忻於重拜所虞馹召靡俟防回某去國三年起家二郡瞻霄漢之佳士昔防或挽以或推逢瀟湘之故人今乃受容而受察偶甫至丞哉之壁末由望使者之車文儒申申旣喜迎柳公之不逺武岡矯矯亦幾見王導而無憂

通王提舉

劉后村

天惠七閩褰帷而至地環百里傷錦是憂拊冰迹以自危凜霜威之難犯敢陳固陋以凟髙明某官經明而行修徳盛而仁熟艸元之作可方雄尋微之功不減輔嗣蓋其經緯乎皇帝王霸之學固已馳騁於學校科舉之時文獻足以接前修策畫足以定大事把臂入章泉之社抗禮分水心之庭奉盤而推要是吾儕之盟主持劵而取宜爲天下之美官柰何稍繇博士議郎寖遷郡國守相靜觀時事寧無憂宗周之心勤撫細民不見薄淮陽之意厥今勃興睿聖並攬英豪方欲人之作新故選使而按察然而以言乎內則脈病已久以言乎外則尾大可憂世無排難解紛之才坐視至此公有捄焚拯溺之志徐行可乎天將開平治之期上必付圖回之柄詎容遐壤久借福星某少不勉旃今何爲者橫戈出塞悼往日之狂圖築室反耕付此生於定命迫於養志遂爾折腰以麄疎無所用之才當敗壊不可爲之處未嘗習事使治劇以撥煩不善生財欲斡無而爲有按臨之下汰免則宜昔嘗拜紫气於路旁今仰視皇華於天上𨿽車笠之頓異尙轡銜之小寛如緇衣兮不足辱好賢之數言墨綬者儻爲霽行部之威

通王倉使

方秋崖

伏以占使者之星粲魁躔於斗北愧郎官之宿分凋邑於江東睠言出岫之云共飲入閩之水聞裏父老私相語矣謂鄕先生其必憐之恭惟某官妙摛玉兔之毫幾跨金鰲之背方賜對於蓬萊殿𨿽阿房賦第五而名益髙如起艸於明光宮則詞林世少雙而文有體當其呈瑯玕而叫閶闔謂已朝閬風而夕昆侖胡爲勇去於筍班乃肯平攽於粟庾意者皇華之遣簡於淸燕之閒若曰欲聚民毋聚財何俗吏之念不到此自昔有人無法惟通儒則仁在其中竊嘗窺蕭平原詳試之才眞不負賈太傅治安之策民豈無瘼公其有瘳苐聞芝宇之香遄直花塼之暖敢端此笏引睇於庭某技止黔驢璞如鄭鼠三戰犇北燈寒幾絕於韋編一官落南衫老半枯於荷葉每賦澁勒檳榔之霧雨偶脫蕭條茅葦之瘴煙迄班引於嚴宸復驅來於債縣至則數家聚耳坐想吾民之窮知者幾何人哉誰憐作邑之苦幸枌楡之相望豈桃李之不言於彼髙崗而鳳凰鳴𨿽迥殊於寥寞旣成大廈而燕雀賀將自樂於棲遲仰黷盛心不任靦面

通徐倉使

林克齋

藩屏疇庸攽綍從天而下庾臺將指持節被江以東玆九重引近之有光且一道平頒之攸賴風聲戾止觀聴翕然矧綴屬於下陳輒贄名於尺納某官雙溪擢秀六館蜚英煌煌華國之文科第直俯拾爾磊磊濟時之略州縣豈足畱之姓名果徹於凝旒步武頓開於亨軌擢由金耀式是璧流給札玉臺織天孫之云錦讐書天祿登道家之蓬萊屬九虎之啟扉俄三刀之入夢淮邦艸木巳稔識於威名江國生靈慨每罹於幹溢畀之英簜被以光華廩粟腐紅玆暫司於斂聚槖荷持紫佇入侍於邃嚴某才下亡庸命奇寡偶蓮泛莫禆於寸畫瓜時已上於更書劃聆濡轡之來正值俶裝之際願承約束棲燕幕以奚安或假夤緣登龍門其自始

通徐提舉

王臞軒

輟班郎省掌委閩都公道宏開方覩鳳閣舍人之樣遐氓何幸驩迎軺軒使者之來敬飭墨卿晉漧籖帥某官淸淩冰柱峻埒斗杓去南州孺子於千年典刑猶在得慈湖先生之一派傳授最親更閱理義之多從容出處之際久於補外晚乃立朝繙帙仙蓬夜對靑藜之杖橫經玉邸朝吟苜蓿之盤發揮石室之袐儲歷錦窠之淸選使其道之少貶則何官之不爲昌言諤諤而不茍同直節堂堂而難登進仕之巧者爭趨金湯許史之門公獨凜然自修召杜龔黃之政以安定之學淑於千里故苕溪之最徹於九重果錫召環重登緊地不屑枉尋而茍合徑持英簜以遐徵維時七聚之區適當多事之日震疊揺撼者方定流離蕩析者未歸白粲價翔誰與發倉於河內牢盆禁密殆幾爲穽於國中碩鼠之貪不除帶牛之習難革諒已闗於諏度必可釋於顧憂矧聖朝聴斷之方新諸老牽聨而向用有以中書何無寇公爲問者當以吾國卽相司馬而答之磊砢喬松合作棟梁之用芬芳汗竹要垂宇宙之名伏念某讀書不多諧世又寡殿廬校藝疎狂貽怒於要官宗邸橫經習懶見嘲於羣弟撫壯心而猶在處逆境而甚安念昔爲尹幕之遊幸嘗下宗師之拜曾謂彊顏於冷席復從受察於崇臺人憐蹭蹬之何堪天使遭逢之甚巧提撕之以巨力教誨之以雅言庶乎孤寒得所憑藉有三品筆誰無收名定價之思持一瓣香敢作噓枯吹生之想

通提舉李監簿

戴象麓

拜命璪旒陞華玉節帝念江西數郡率多室垂磬腹隠雷之氓公實斗南一人宜散錢流地粟雨天之惠九重妙簡一路歡謡披心屬吏之恭頓首慶函之上某官民之父母學者宗師胸中三光五嶽之气全筆下六經諸子之學粹一襟閒雅曠然野渡之橫舟眾妄洗除澹乎止水之在坐所養者孔孟聖賢之學力故用則堯舜君民之事功至今南丰昭武之父老相與言𨿽古中牟潁川之治行不是過盍趣入鵷班之覲胡尙勞駰轡之馳天憐民貧玆土幾罹於兵旱人徯公久福星爰出於虛危再三念艱食之窮氓第一講常平之荒政歲熟則貴糴人饑則平糶天地此心冬暖無號寒年丰無啼饑父母其徳下車未及兩月之久闔部已拜幾分之寛歡呼行路之口碑歌誦治人之手段民何幸甚天實福之挽起西江願早徧鮒轍斗升之水召還北闕卽近依龍顏咫尺之天某然書生冒此邑寄加之寇燬繼以旱荒艱阻備嘗鼠技嗟已窮於五孤寒誰援鵲枝空自繞者三幸天開臨照之明俾日竊帡幪之庇苐當膚使涓吉建臺之日適值小吏謁告還捨之時旣不能負弩以先驅且並與羾函而後至僅方只戍懼莫逃愆江湖不計鳬防去來仰祈涵育天淵各遂鳶魚飛躍尢賴作成

通福建李提舉

方壺山

躡迹鵷鸞嘗望魁之色叨榮牡駱得親使節之華平生素見許以襟期聨事又相闗於脈絡喜而不寐辭以見情恭惟某官貫日忠精彌天聲價奪龍頭而賈餘勇早嘗空冀北之羣執牛耳而主齊盟今見推斗南之一頃鄕鄰之有鬭入帷幄以贊謨迄今五羊之境安全借六鰲之名重其出處進退之際乃理亂安危所闗遂上蓬山胸著靑藜之劉向至躋粉省眼空皓首之馮唐斡魁柄姑少遲之扈屬車豈不可者屬時皇上惠顧閩中閎四方霖雨之恩普一道福星之照公舉刺而吏貪之墨洗薄徵斂而民力之赬蘇凜然如大行臺讙焉號眞刺史然而時尙多故事有至難百年之局面轉危諸賢之國手可想力不固無以勝此任用未盡亦何以責其功世道如斯公等安在竚繇膚使徑拜頭防永畱槐位之芬芳大究菊坡之事業某去國三暑錮身一寒懶再乞於鏡湖欲永尋於盤谷忽叨乘莫許循墻顧筋力之支離且聰明之殫淺非得使者體何爲馳原隰之車政恐好事人欲勒回山林之駕幸是觀風之部最爲近水之臺甘苦必均休戚必同有無相通緩急相應與故人飲𨿽非亷訪之所宜爲君予僚惟願箴規之樂告

上王提舉

方秋崖

課桑麻於屬邑幸而有蘓刺史之天訊桃李於年家寧不爲李將軍之地倘可置之牙頰是用布其腹心蓋以昔者孔融登元禮之門猶敍先世夫子與老耼之契矧予兩叔同此一科愛其人者及屋上之烏肯相忘於子姓察吾政而異兒傍之雉已難揜於先生然則攀附者𨿽私情而其提挈者乃公道不知僭矣請具陳之伏念某藐然孤蹤竊有微志家惟故書耳未能寒燈火之盟兒薄吾澤耶竟以墮塵埃之吏至鬱鬱而居此豈區區之所期舉眼視八荒緑鬂已霜蓬之短折腰爲五斗靑衫幾荷葉之枯自得邑於山間如置身於井底參差兩政荏苒四年意者有待而然否則旣歸之久莫非王事我獨勞也諸公嘗借之齒牙豈無他人胡不比焉父執實爲之眉目安用不鳴之防自同旅泛之鳬恭惟所懷如春風其道卽元气方落筆於蓬萊殿𨿽阿房賦第五而名益髙如起艸於明光宮則詞林世少雙而文有體此學者之斗北爲儒家之指南士有一經於品題語亦十倍其精彩敢忘精白自誤雌黃但願生識韓荊州蓋久已傾心於門墻師弟子之數安得近捨皇甫湜使無以借口於薦紳士大夫之間竊仰盛心必垂明聽

回馮提舉

方秋崖

艸木之同吾味方將式幹木之閭宇宙之有此山乃莫挹浮丘之袂但指隠居之處所畱爲他日之緒談恭惟某官親傳太極之圖妙得先天之易江東獨步今有大馮魁下一星共推宿老亦旣幾年於玆矣尙馳六轡而去之意者嘻笑怒罵而成文章自負無虛於名下如使趦趄囁嚅而處富貴亦盍浩然乎山中細書聊爲夫蒼生平準何嫌於紅腐民方囏食忍獨愛南山之云帝有恩言其爲激西江之水姑勿罪嵗今行召卿某謬悠其人漫浪而仕柰何命也盡信書如無書歸去來兮子非我安知我自返蓬蒿之徑屢尋香火之盟竟爲此行殊不自意慨山人去而猿鶴怨誰與晤言使嘉木秀而禽鳥鳴敢無葑菲

回胡提舉

李梅亭

防合守符載馳使節田裏之無愁恨已茂民庸原隰之有光華宜膺君選恭惟某官器姿凝逺徳履端深迎寒露置玉壺撓而不濁懷連城佩寶璐卽之也溫有華左轓詳試右翊斂嚴瀨釣竿之手將賦歸來摘武夷粟粒之牙猶煩料理龍光甚渥牡轡如濡君乘使者車民知免矣詔詣行在所予日望之方欲通咫尺之書乃先勤四六之惠某老未得謝命作納言不善斵而汗顏稍麾卽去望持斧之直指更勉其駈

代回湖南楊倉使

楊誠齋

顯陞簿正攺賁使華國方貪賢使服班行之上民尢望賜故資原隰之驅晝繡分光宵衣寛顧恭惟某官性資寛栗材具碩膚觀其不憚州縣之勞固知必爲廟廊之器兩著捍城之績去則見思一罹枕塊之悲毅然執禮旣畢祥琴之禦爰膺戎器之除適是重湖年饑而用不足加之諸洞地大而蘗易牙欲其澄淸知所斂散非輟寛閒通敏之士難課還定安集之功四牡載馳萬物吐气突不黔席不暖了無偸安避事之情居有倉行有糧防見節用愛人之學某賀我選厥逢人說斯暮見吳山有老大徒傷悲之感曉行湘水願功名垂久逺之防

外宗正類

賀新南宗

王臞軒

領鎭房山司宗睢邸伯父心在王室自宜與四輔以通班天屬生值聖時爰與第一人而爲長潔蠲吉櫝登進賀牀某官學問得聖處之工夫文章有作者之風骨淳熙之末射策耿魁宿之芒寒嘉定而後還班屹靈光之獨在忠勤一節佐佑兩朝以經文緯武之長材任觀化宣風之重寄居庸巨鎭價藩六纛之威薇省華階跬步眡三臺之秩聖化方新於調瑟宗盟尢重於維城欲信厚之風成宜訓齊之遴選維時族老方堅戀闕之心帝有恩言亟下建臺之命地位穹則事權增重力量大則教令易孚防見文昭武穆之英益習沛易楚詩之化惟時通國之望正在同姓之卿衛社稷則無如朱虛之精忠尊朝廷則孰過李勉之徳量鈇鉞方欣於南下衮衣已趣於東歸天下達尊有三師言穆宗室爲相者九前軌可尋罔俾忠定之賢專美紹興之始伏念某癖惟嗜古樣不入時對策廣廷徒有空臆盡言之直校文列陛乃罹疾聲大呼之讒來倚席以何顏嘆無氊而獨冷見聞甚淺易招雪日之嘲驕貴與居凜有風霜之懼所幸耆英之至止庶幾晚末之有依教誨之以雅言提撕之以巨力一時遭際幾刼修來仙李蟠根固可使猗蘭之蕃茂小艸有志亦期附叢桂之芬芳

通南外宗使

王臞軒

斂袵詩壇久剽古錦囊之譽橫經宗校獲依靑藜杖之光敬飭墨卿晉漧籖帥某官道探聖賾气涵天和學問工夫窮西洛橫渠儒先之祕出處气節有慶曆元祐君子之風鼓琴著書以自娛焚香讀騷而有味遊戲翰墨咳唾珠璣舂容正始之典刑灑落晚唐之標致以此飾吏其諸異人壯縣蜚聲棠陰淸風之未攺京畿主畫蓉池緑水之猶香遄入綴於周行得與聞於國計使其少貶立要路之津以何難惟不茍同辭光範之門而徑去人嘆橫舟於野渡公惟砥柱於中流稽閣題輿問訊籠鵝之沼丰湖剖竹嘯歌白鶴之巖嘉名上錄於禦屏優詔分司於仙籍淸節足以亷貪而起懦厚徳足以雅俗而鎭浮司舶則冰蘗以自持領郡則繭絲之不急豈特武穆文昭之裔屹若維城抑令召父杜母之謡驩然載路惟是舉國之望正在同姓之卿首揆久虛己入金甌之簡記修名不朽畱爲玉牒之芬芳伏念某樣不入時癖惟嗜古一第十六年之久歷官餘三考之書帝城風月之無邊方思贊畫宦海波濤之叵測嘖有煩言然浸潤之由來皆疎狂之自取天子臨軒而策寒畯從臣簪筆以主文衡眾皆阿意以曲從己獨執方而不變或校短掄長於程尺之下未免有之謂大聲疾呼於廷陛之間亦何至此一歸蓬蓽三易葛裘肆求宗邸之冷官隨得翹材之化筆所謂寒儒活計者此耳其爲炎官熱屬者笑之顧才疎無事長之能而學淺犯爲師之戒幸偕棣蕚聫南宮進士之名況在松防識東閣郎君之貴愛以及所不愛中也養其不中正有望於儒宗庶息嘲於士友收名定價倘防大戊子之知噓枯吹生自賀雌甲辰之遇

通西外宗使

楊誠齋

弭節西臺正仰長庚之次捨司文南邸獲分太乙之光輝敬飭墨卿晉漧籖帥某官淸淩沆瀣和毓均倪學問工夫窮伊洛橫渠儒先之祕出處气節有慶曆元祐君子之風早從文屋以策勛旋歷宦途而恬退春風鳬舄淸閒鳴單父之琴夜雪貂裘慷慨辦太原之檄恥皇皇於人爵甘落落於權門徧試民庸不畱朝迹舂陵監郡平分濓溪霽月之華炎嶺拜州肯受石門貪泉之污實政紀山林之野史陰功溢道路之口碑嘉名已錄於屏風褒詔分司於仙籍昔逺今近上方注意以用公內重外輕公亦何心於擇地然而風濤如此人物然衛社稷則無如朱虛之精忠尊朝廷則孰過李勉之徳量所謂通國之望正在同姓之卿難兄法從之舊氊好爲出色宗相登庸之傳鉢重見調元伏念某樣不入時癖惟嗜古一第十六年之久歷官餘三考之書帝城風月之無邊方來贊諾宦海波濤之叵測嘖有煩言然浸潤之由來皆疎狂之自取天子臨軒以策寒畯從臣簪筆以主文衡眾皆阿意以取容己獨執方而不變或校短掄長於程尺之下未免有之謂大聲疾呼於廷陛之前亦何至此一歸蓬蓽三易葛裘肆求宗邸之冷官隨得翹材之化筆所謂寒儒活計者此耳其爲炎官熱屬者笑之學殖久荒冒犯爲師之戒心茅滋塞殊無事長之能頃襆被以東歸擬摳衣而北面久羈逆旅莫前驅襟期𨿽企於門墻名實未孚於左右惟告戒之以藥其失而提撕之以玉於成敬薰心香願假鄰燭近而皇甫逺而居易旣次第以捜求北曰石洪南曰溫生敢覬覦於羅致

通西宗趙司直

方壺山

仕東平之鄕久親丈席依西宗之邸容試歌入閩收宗族之書知公唱理義之學翕然相賀前此未聞某官燕邸諸孫文公髙弟五天精舍超然公子其間四書深衣匪獨勉齋之授教自博而入約仕將行其所知立朝精神治郡保鄣乃有憑國城社奪民田疇疏亟上聞白叟爲之吐气侯捨我去黃冦出而噬人節相傳以爲髙論不售而奚樂恬然閉戶久乃司宗小試而人屈之私淑乃吾願也中庸旨趣昔者親聞之師麟趾眾多更以告語其族向同歆異白放賀奇悉揉而惟正之從知偏者非材之過宗室知道此風漢晉所無師保相王吾國周唐之邁某遊浙奚遇登門獨榮退後墮山邑之窮翻憶職宗庠之舊欲前若縶敢質所聞武城以愛人稱季宰以治賦升是文學未始不適用然政事非輕於分科使二子而生於今則一世之論必異乃如愚見終不願健令之名更請誨言或庶幾聖門之意諄諄毋吝切切有祈

通西外趙判宗

危巽齋

屬尊麟趾率歸糾合之中郡畀龍溪幸與照臨之側敬修詞命下通姓名恭惟某官毓慶璇源分輝寶葉气和而守正學博而用閎文采宣明宛在劉向李邕之右議論濬發深得晦翁濓溪之傳名隠隠以雷霆仕駸駸乎霄漢入司天憲民自謂於不寃出綰邦符政復多於遺愛爰以東平之善遂司西外之盟磐石一彊維城增重佇膺紫詔趣侍凝旒豈無他人孰若金枝之秀不有君子誰參玉鉉之崇某未習民庸猥承郡寄正自面墻於不學得無血指於旁觀尙推合治之心時賜免戾之教河潤千里豈無及晉之波廈廣萬間是亦屏周之意

回西外趙知宗

陳篔牕

駕牡罔功暫叨承攝傳魚有爛猥辱褒味謙挹以難勝拊疎庸而知愧某官諸姬爲近大雅不羣左戚右賢偉獨髙於今世文經武緯殆逺過於古人有嘉磐石之英暫典維城之彥地分南服天簡中宸旋錫寵於防行益增崇於麟趾堯先睦族久資糾正之才周重彊宗卽荷便蕃之渥某一之已甚二者何堪森繁劇之滿前凜憂危之塡臆胡能全璧但屈指於言歸尙借斷金式傾心於賜誨

回西外趙知宗

林克齋

大君有命申攽寵渥之新伯臣司宗無越耆英之舊方屬籍視儀之始亦侯邦借潤之初某官冑出神明學通今古論議冠諸宗室夙擅白眉老成尙有典刑今推黃耉燕閒𨿽暇涵養益休鴻寶之方自奇謫仙之詩無敵矧年髙而徳劭且屬近而行尊典周室之宗盟宜洊司於麟趾爲劉氏之祭酒行入對於龍光某正爾依仁欣焉聞命敢謂別裾之未久遽防染翰以相先一日有似於三秋悵阻置杯之教兩地匪遙於千里幸分鄰燭之輝

代回西外趙知宗

李梅亭

疏詔東平展親西外王曰叔父立愛始於家邦汝作秩宗受祉施於孫子棣華韡韡瓜瓞綿綿恭惟某官大雅不羣爲善最樂箴規磨琢蹈衛武之流風忠義輪囷粲劉向之封事庸專糾合之任助成睦族之仁周之宗盟誰若滕侯之長唐之宰相豈遺徳裕之賢某側聴渙未遑旅賀召伯分治諒信如麟趾之詩長卿倦遊愧莫續園之賦

代回西外趙知宗

李梅亭

小宰立班愧星辰之曳履大宗維翰貽月露之連編𨿽過乎情良感此意恭惟某官忱恂有守信厚不浮主天揖同姓之聨肅然糾合盡日宣三徳之敬莫不浚明𨿽云爲善之居家尢樂推賢而報國有華新渥猥及陳人某司臬亡庸共工甚沗虎拜稽首願觀蕃錫之榮龍作納言已懼曠官之辱

翰苑新書續集卷十四﹤子部﹐類書類﹐翰苑新書﹥

欽定四庫全書

翰新書續集卷十五

京尹類附畱守類

賀趙京尹

王臞軒

羽儀卿士彈壓帝城人望翕然知尹京之有趙上心簡在果弄印以授堯輦轂肅淸紳緌交賀某官學精六典名冠兩科文章太白老之瑰奇气節朱虛侯之耿介早登華貫屢獻皂囊肘後有醫國方舌厎作冰人語不能枉尺爲淸要地而少畱甘請一麾指瀟灑亭而徑去隨上輔畿之最入陞臺佐之華振領挈裘糾正列曹之淑慝調胹助鼎習爲宰相之經綸新天子居然器之先寧皇畱以遺我眷王畿之千里畀帥閫之十連少尹舊遊回首平分於風月神京新領致身已逼於雲霄行將攝鴈鶩之玩而以威繩狐鼠之姦而以法寛一分之民力散八郡之陽和簫鼓行春驩迓碧油之元帥鈞衡虛左佇看緑鬢之中書伏念某淺學得皮赤窮到骨初筮經行於湘水聊爾棲身至今悵望於衡云不堪回首十二載未書於三考兩千里來效於微官直道事人安敢肆幕中之辯剛腸嫉吏不能依紙尾之書幸曽出元樞之門墻猶未入羣憸之陷穽敢期機防獲事仁賢受容受察之方新一喜一懼之交集切傾心於教誨更借力於提撕誰爲之先倘少異眾人之待當忠於主其忍效妾婦之容

賀戶侍袁京尹

王臞軒

申命地官正名法從審國家之大計獨任剸裁因都會之奧區增嚴彈壓甫渙先皇之雨露亟開聖代之風雲兩禁驩榮三輔燕喜某官神幾而傑識風裁以威儀不動如山法古大臣之魁壘至明似鏡燭今天下之隠憂推京兆之無雙總扈農之至劇不移尹正竟貳民曺莫窺泛應之奇爰被眞除之寵竊觀前代間得眞材將大用以成格天之功必歷試而觀醫國之手惟撥煩暇豫有無不治之規模則康濟恢洪皆可與權之事業是以經綸宰相不於章句書生故元和之崔由戶侍而登天聖之劉自開封以拜然特一器匪兼二難惟公萃省府以並爲其事蓋古今之罕儷問三司則使副之職兼舉言十國則豪彊之風自衰光前絕後之勲緩笑微吟之日渡江能幾明弼可占賢君方需於賢臣聖主畱遺於聖子攀鱗附翼儼爲天縡之儲作雨濟川佇副巖瞻之祝某微蹤並塞頻嵗驅軺芻與牧以奚勞匠負丞而有擢俯慙吏鞅曷造廷紳良由托萬間以鎭淩雨之揺吹六律以鼓潛陽之動自傳命綍如擢心旌知公望之皆歸卜疇庸而預喜崧嶽之函萬象或免伶俜泰階之正六符終依造化

賀戶侍袁京尹

王臞軒

民曺奏最卿貳爲眞經賦獨裁裕三司之大計神京仍領寧十國之奧區廟朝一倚於論思省賦兩優於煩劇師言交暢天寵又新某官以巖廊之材恢山嶽之望抽闗啟鑰防融千古之經綸挈領提綱神妙百爲之操縱用明以恕濟正於權通禮樂之淵微贊謀謨之宥密範圍羣玉犀利五兵推京兆之無雙總扈農而有要不移尹正就亞司徒欲酬甚偉之功姑拜眞除之渥蓋縱橫泛應事幾者難爲智而雍容坐鎭雅俗者易爲賢夫孰無堂上之書鮮或中經首之防惟批卻導窽之際遊刅發硎則臨機制變之秋決河注海所以斷大疑立大務必非取常士用常謀仰窺責實之規摹預卜濟時之勛業周流罔滯安靜不移內如千之轉圜外若百雉之按堵一洗淸談廢事之盡革叔世好名之風聴履上星辰不能以寸濟旱作霖雨惟乃之休某樗櫟無庸節麾久寄猥玷匠丞之權又升計指之將良由托萬間而庇旁風鳴六律以溫寒谷其如技竭不勝務殷𨿽故步之可尋豈後艱之必濟瞻雲霄望河漢倘終覆露之私貫嵗月傲冰霜誓守堅凝之操

賀趙尙書再畱京尹

方烏山

輟臨邊閫畱衛神臯蓋京師諸夏之本根所宜先固而公族王室之枝葉當務親承故薦屈於尹釐以內資於經理靑氊復舊紫槖增榮某官振振之英溫溫其徳言語妙天下機軸一家風采動朝端羽儀百辟气吞八九云夢腹有數萬甲兵惟冕旒獨厚於眷知故輦轂夙資於彈壓方其始至已知遊刅之有餘比及重來尢覺輕車之就熟惠極羽鱗之及姦無毫髮之容淸不可幹寧免求全之毀久而自定益彰難掩之名況當規恢大業之秋可乏經濟中原之手果異數往控上流然大臣不可暑行未容逺役知淮陽徒得君重孰與內輕因存司雨露之邊而聴履星辰之上驩傳三輔豈惟竹馬之爭迎職復司空謂承明之三入展儒者已試之效佐君王內治之規國本一彊皇威自逺夷吾在江左今復奚憂蕭何鎭闗中終觀能用某譾焉故吏淒其冷官昔一見遽違有負千里投公之意今已暌再遇豈無三語爲掾之階信幸防之自天知命通之有日趨承方快自賀良多廣廈萬間喜復湖上魚之防丹砂九轉乞成鼎邊雞犬之仙

通袁京尹【韶】

王臞軒

昕廷對策濫陪玉筍之門生畿甸效官復玷紅蓮之幕府三薫子墨百拜帥籖恭惟某官一代宗師四海碩徳挺身任重六鰲背上之擎山定力鎭浮萬馬羣中而駐足自佐京國至位文昌華途淸要者幾何英轍周旋之殆徧贊籌臺佐異時相業之胚胎瑑美仙源一代帝墳之潤色容與功名之防更閱理義之多逺略濟時振起過江諸賢之弱精忠許國對越在天列聖之靈尹正神京榮躋班使東南之力竭矣帑藏焦熬西北之事紛然符移旁午戚畹貴臣之盤據豪民巨姓之根連得地大而𨿽可回旋去天近而尢難展布今之君子悠悠畫餅之空談付以事機往往蠟鞭之無用任國重寄如公幾人當紛紜澒洞之衝每閒暇笑談而辦輦轂之下必先彈壓與列郡殊錢谷之問不至廟堂有地官在如聞訪落欲卽登庸若劉沆在天聖初自尹而入爲相然張敞爲京兆最繼後者難其人屈壯猷旬月之間積蒼生霖雨之望世道隘甚人物然首揆久虛行看黃麻之宣布修名不朽要垂汗竹之芬芳伏念某殖學代耕賣文爲活比奉槐楓之對空臆盡言不知艸茅之疎轉喉觸諱向非借九鼎之力當不止三籌之輸副本旣不上於中書賤刺亦羞通於知己及星沙之贊畫俄風木之銜憂年逾四十以無聞於顏有靦祿縱三千而弗及此悵何窮人憐十載之棲遲天畀一朝之遭遇低頭入幕教條必惟命之恭觸事面墻宦學賴得師之益寛爲程而督責大出力以提撕庶幾遺簪墮履之微或有大呂黃鐘之重橫寶在道敢祈袁相國之知倒屣出門自賀王仲宣之遇

畱守類

賀陳丞相判建康

楊誠齋

疇咨上宰居守陪京一相揭日月之光俯江淮而下燭萬乘分旌旗之半俾夷夏之聳觀某官至學潛天孤忠貫日惟其凝然之風度歷萬變而不揺是以坐之於廟堂則四海之自治豈時變之難合乃身退而愈髙赤舄來朝儼二童而及馬蒼生相賀幸兩鬢之未霜方倚訏謨之深以輸旦夕之弼如其畱鑰毋易耆英保釐東郊如畢公臥防北門如裴度暫大金陵之纛卽靑王氏之氊某違離門墻荏苒嵗月不自意其末路得再見於淸華

賀張魏公判建康

楊誠齋

制詔舊徳藩宣陪京畱丞相於闗中深托本根之重用眞儒於天下大新朝野之瞻某官學術咸三道原貫一得仁者之靜應羣動而不窮參化育之誠聴萬物之自遂補天而莫見其妙洗日而不言其功顧徳裕何負於敏中乃元稹自憎於裴度憂以王室居江湖而未忘樂乎韋編言洙泗而無間人仰傅巖之雨天開衡嶽之云帝予右之已恨不早公其來上勿徐其驅姑煩東土之保釐暫倚北門之臥防乾旋坤轉方用夏以變夷風輝日舒要整軍而經武仰惟勲徳之元老素定國家之逺謀諸將震於威名百蠻問其容貌正賴指縱迄成掃淸安石其如蒼生何已快老成之起司馬復相中國矣佇觀書贊之新某自負荒涼恭承覆載丈席之侍玉振每得而聞尺書之論金縢今近乎防

太守類

賀平江趙守

洪平齋

恭審課最周藩班升曉閣奎躔新度視文昌公座之尊磐石舊封增扶風三輔之重旄倪歡抃麾幟精明恭惟某官行整而气醇材周而學防九霄玉露抗仙掌於建章柏梁之間萬里銀潢泛靈槎於黃河昆侖之表天不虛生於龍種人皆想見於麟儀洗京洛之緇塵訪江湖之奇觀爲民司命與國分憂慶朔堂前細轉春風之有腳滕王閣下橫陳秋水之無波上方深思肺腑之臣公乃近牧股肱之郡勢彊宗翰福及王畿趣下詔以召參爭遮途而借冦爰進璧天球之直又爲淸香畫防之畱昔者房喬首冠瀛洲十八人之選今焉黃覇獨髙穎川二千石之功有開入相之基卽鬯致君之業某埋頭塵駕寄命恩閎頃嘗曳裾於天府之遊辱賜推轂於公車之辟柰迫倚門之望徒厪飛騎之追朅來東楚之平反聳聴西淸之顯耀起而舞手知所屬心月朗虎丘臨照何分於疆界冰寒燕谷生成早轉於陶鈞倘借餘波終歸大庇

賀眞州洪守

劉后村

伏審申錫璽書榮分符竹迎鑾置郡舊稱江左之雄藩當寧選侯暫屈朝中之名勝甫先聲之入境已和气之滿城矧肆走趨敢稽迎某官風規髙潔宇量崇深蹈名義之大閒襲文章之正印忠宣仗節何慙歸漢之蘇卿文惠秉鈞不減過江之王導玉帶樞臣之碩畫金蓮翰長之雄詞亶惟明公克肖先烈頃陪髦士鷺振振以於飛旣覽徳輝鳳縹縹而髙逝斂靑雲之逸步尋緑野之舊遊防在廷渇見於嚴徐而中禁嘆無於頗牧亟頒一札趣建兩轓廟論憂邊方急防秋之計家傳許國寧爲擇地之謀乃眷吾州號爲重鎭𨿽長江天塹誇洶湧之波濤然數處風寒合綢繆於戶牖諒規模之素定使精采之一新澤中之鴻鴈奠居帳下之貔貅稟令前旌所指樂哉皂蓋之行春左轄久虛行矣靑氊之復舊某讀書𨿽苦涉事至迂耕汾曲之田可支饘粥遮長安之日誤棄釣竿本深入於閩中忽逺移於塞上倦遊已久念自放於一丘泥古不通了莫諳於三尺竊承開府預恐曠官倘尙寛震慴之威庶獲舉平反之職哀矜勿喜蓋其少小之所聞深刻寡恩諒亦君侯之不喜

賀池州焦守

鄭雪巖

伏以君辭天陛剖竹齊安我往日畿乘軺浙水𨿽似燕鴻之相避詎容魚鯉之未將同年得無情乎交鄰胡可廢也恭惟某官爲廷唱首本儒者流授一編書才優王佐學萬人敵气壓將家出入禁闥之中拱揖冕旒之側密承師錫昭布外庸壯長江之波濤誰思飲馬宣朝廷之徳化旁及離鴻直追令公威名豈羨營平軍冊某同登龍虎榜久別鵷鷺行覿面莫疎知心已久聊慿尺楮少將末路之敬恭行造雙旌共話當年之塗抹望風增喜有語莫殫

賀瑞州遊守【孝嚴】

辛鄂州

恭審一札塗芝五符分竹捲珠簾之雨悵別日之何多頒錦江之春幸趨風之未逺湖山攺色牙纛增輝恭惟某官卓爾燭微英標映世武夷之峯峭拔心迹雙淸紫陽之學淵源父祖一脈彯纓膴仕驅駕榮塗才無施而不宜治所至而輙最升華舊府列屬容臺化北溟之鯤薦乘泥軾集議堂之鳳載擁朱轓豈康廬彭蠡之能淹宜堯陛虞廷之迅召勾稽棘寺簡在楓宸進陟三丞已密鄰於要路歸尋一壑何勇退於急流世共仰山斗之文公合整雲霄之武西江道院南服名邦聿求二千石之良以廣十萬戶之福絲綸天落襦袴春融鑄頑成仁豈俟涪翁之語安老懷少益明夫子之心選表可期入覲伊邇某家舊受防於宇下身今寓迹於鄰封顧方需次以杜門側聴涓剛而開府馬策不進燕賀未遑遐瞻碧落之堂如隔蓬萊之水裁小夫之竿櫝聊致敬恭有先人之田廬尙依帡庇皈心徒切營吻亡奇

賀瑞州遊守

湯息庵

恭審鳳詔起家魚書領郡簪盍徳星之社夙幸論交槎通靈漢之津玆欣遡潤輒慿寄鴈寅慶拂欽惟某官精識際天懿文振古典刑是似英英禦史之名家悃愊無華繼繼黙齋之的嗣早騰淸貫寖簡皇明金耀主書旋贊奉常之禮樂緹輿斂惠洊馳刺史之旌麾洎棘路之躋聫參稼卿而進貳氊還可竢鴻去彌髙屬勤宣室之思首遴禦屏之選寵分半竹來訪瑞芝云出無心睨偃松而懷古春如有腳俯翠樾以供唫襦袴詠歌鼓角讙亮賦成道院信眉父老之相安圭覲禁墀拭目公侯之復始某淒其假守久矣懷歸歘聆盈耳之謡亟飭建牙之賀襟期維舊輝暎方新虞虢唇齒之依相望接畛遊夏淵源之素尙丐餘波向詠維深染濡則淺

賀瑞州遊守

陳乘之

芝檢攽香竹符疏寵昔居烏府嘗登名侍從之門今受滕防又覩新使君之政未展望塵之拜敢稽賀櫝之恭欽惟某官天韻宏深風猷凝逺家傳詩禮學宗東魯之師門盛衣冠人誦西平之子典刑是似譽處俱一通籍於金閨遄進班於玉筍華參省架謹簿書文籍之藏班陟社司明禮樂典章之故自爲丞之再轉旋出守而一麾六鰲方載於瀛洲五馬又驅於蜀水眷玆斗壘著此星躔制菡萏酌淸泠賦韻尙傳於山谷垂天虹度云巘詩篇猶憶於誠齋矧今道院之主人來自武夷之仙洞百萬戶防福已聞襦袴之謡十二旒簡知佇復囊氊之舊某壯行漫仕老去投閒思觚稜之重遊恍如昨夢玩珍臺之眞樂頗遂初心托身防地主之恩共社有年丰之樂偶然浪出訪尋坡老之雪堂久矣懷歸願傍召公之棠捨編摩語淺贊頌情深

賀鎭江守傅侍郎

洪平齋

恭審自天錫命易地建藩紫槖聲華共識西淸之法從碧幢號令鼎來北固之主人旄倪歡呼鼓角喧亮恭惟某官姓名日月气節華崧文轢商周可謂昌黎之篤道言稱堯舜無如孟子之敬王早防濩蠖之知徧歷髙華之選每於器能政理見所舉不以富貴利達動其心蓄之彌明翔而後集爰徑登於禁路遂獨立於諫坡秉節如中流砥柱之不移遇事𨿽驚雷破硠而不懾善類倚之而增气僉人聞之而寒心倦從豹尾之遊願奉龍潛之最民庸幸甚國論謂何瀟灑玉淸無限愛棠之父老周遭鐵甕有來騎竹之兒童矧此名邦爲今要地控天塹於萬里煙濤之際拱日畿於五雲霄漢之間知謀帥之良難喜得公而爲重好是天球琰琬翻奎壁之祥光不妨羽扇綸巾挹金焦之勝槪聊屈掌北門之鑰卽歸斡西府之樞某稅駕未能植牙在望尙想樓頭望眼歸兩淮形勢之圖還思江上一尊弔三國英雄之志

賀建寧守王侍郎【極】

王臞軒

禁廬厭直帝綍疏榮待對松堦涖寧廟藏書之府剖符竹使在阜陵潛邸之邦單車一來千里胥慶某官西州人物前輩風流抉云漢之章最宜爲誥擺雷硠之筆得所以言入而論思出則藩翰丹山碧水本全閩第一之州靺鞈褆衣分徒列連營之伍屬汀邵之煽變剙招捕以兼司繼命庶官成驟重驟輕之勢肆胎奇禍於一嚬一笑之微至煩水西滸之兵入戡火城中之難收拾餘燼歸爲長雄增竈取贏幾千人矣籌沙唱飽其屢空乎鄔旣富於黃金權遂傾於皂蓋以至不掉殆將倒懸惠然肯來有豹尾雞翹之彥齊之以禮詟狼貪羊狠之驕不逾晷刻之間遽復承平之舊淮陽非薄長孺已藹治聲朝廷深知弱翁卽趨嚴召某宻逃空谷背縛衡門有事西疇方耦受防之父老不知東騎莫隨騎竹之兒童得之所聞喜而不寐桑麻影裏願觀仁政之濃桃李光中庶養病身之佚

賀太守謝刑部

王軒

伏審陞華寶宇移鎭玉山碧艸緑波殊郁憩棠之父老朱幡皂蓋已歌騎竹之兒童安得一語借冦君於帝前正恐兩州爭杜公於境上去思之極喜躍伊何恭惟書府鬥牛相門星鳳夢池塘之艸家自有於詩聲鄙堦砌之蘭世共推於儒傑思昔先正時維巨公使吾君爲堯舜之君今猶被於宗社以所學皆周孔之學端復存其子孫獨先生自取之亷有識者見謂之屈屢乞一麾而去遄飛五袴之謡方玆蹈徳而詠仁柰何奪此以與彼𨿽未覺雲霄之迥已頓驚分野之殊恐開藩之未間不俟駕而歸覲前有召父後有杜母賴撫摩凋瘵之餘坐而堯言進而舜趨竚獻納熈恬之盛某猥誤衮褒之辱每虞錦制之傷鳴鳳凰於髙岡式徯九苞之瑞世摶鯤鵬於溟海莫隨六翮之培風

賀太守劉寺丞

方秋崖

伏審夙戒麾符儼臨防衛呈瑯玕叫閶闔正聫星宿之班羞昆侖薄蓬萊自求山水之郡此名此徳甚盛甚休恭惟玉簨黃鐘之函和瑤瑟朱弦之挺直𨿽不爲表暴於議論之際要自有公是非顧未嘗標置於名氏之間此所謂眞道學早策勛於翰墨乃課最於簿書州縣之職徒勞人洊出郎官之宰賢能之舉不待次尙參計相之賓凢晉權萬貨之經與均防百工之給皆未究其所蘊何厥聞之甚都龍左角爲天田肆陞華於九扈驂右騑者刺史訖自詭於一麾上若曰古君子之儒時則入漢循吏之傳以去帝城不逺耳冀潤九里而及京師然豈君相之意哉乃先一州而後天下聞有迅召願無疾驅某自守其迂見謂之拙思昔中牟之化今已在七不堪之中正復陽城之生亦付之六太息而已過不自料勇爲此來一用其策之平平兩書其考之下下有人民有社稷久矣厚顏爲保障爲繭絲凜乎掣肘公旣至止吾知免夫披雲霧而覩靑天敢忘賀廈爲艸木而到君地或可逢春

上丰眞州【有俊】

劉后村

奉幕府之文書昔嘗依於麾下主功曺之刀筆今復入於彀中何所取材居然防幸敢飭牋題之陋僭幹棨防之嚴某官直气蟠空淸規照世單傳名節實惟元祐之故家尙友英豪見謂北方之學者卓爾門庭之自立恥於蹊徑之旁通頃從國老之招出贊戎昭之重箭已傳於瓜步烽遽徹於甘泉眾議畫江恐投鞭而飲胡馬公方乘塞獨移書以折佛貍迨息肩載續於舊盟乃絕口不談於前事晚繇半刺往建兩幡方此憩棠已盡銷於嚚訟政惟拔薤遂見忌於彊宗一簔徑上於漁舟四壁了無於鶴料嘆滔滔之皆是而皦皦之難全賴朝廷之深知屬疆埸之有事誓江慷慨天知祖逖之精忠對壘雍容人伏羊公之雅量方且外招流附內拊凋殘大而經畫於中原小則蔽遮於吾圉倘來富貴諒久付於浮雲不朽功名定有光於信史某頃繇祿仕早誤賞音性不通方動與世人而寡合眾皆欲殺獨防執事之憐才初不吏於朱云每待延於枚叟愧酬知之無地乃抱痛以不天空使時賢見誚景升之子豈無先友誰憐嵇紹之孤買山之興甚濃誓墓之詞良苦昨聆剖竹漫意彈冠苐歸閩者累年無入淛之一字當趨事赴功之際自審濶疎矧操心慮患之餘頓忘精銳不圖狂簡尙掛辟書廟堂知出於無私士友或疑其不稱拊丹心而感慨常中夕以激昻懷燕昭市骨之恩慕豫子漆身之報然某戴星卽路觸熱溯灘值漲潦之奔狂駭風防之淪覆已偕十口下從河伯之居偶有扁舟來起湘累之死幼稚僅逃於魚衣冠蓋甚於懸鶉況生涯盡化於波濤而性命僅存於絲髮進已資身之無策退將避事之有嫌卻返敝廬共臥牛衣之疾重尋來路自憐防影之孤漫揮衰涕以泣岐未覺驚魂之守舍今者旣趨京轂密邇麗譙度已耗之心思決不堪於事任何以舉賤有司之職得無辱大君子之知簿書之間類非所能恐上煩於程督箠楚之下何求不得竊有意於平反茍不愧心是爲報徳

通建寧葉尙書【時】

劉后村

長六官於禁近昔銜選授之恩倡九牧以蕃宣今玷附庸之數世未有不難之縣令身獨逢易事之府公敢飾鄙詞以干嚴分恭惟某官髙明而密察博大而崇深疇昔並遊尙及接乾道淳熈之彥平生孤立不知有熙寧元祐之朋自爲諫官禦史以來至居方伯連帥之任惜善類如衛頭目愛吾民若養體膚議令則欲寛一分理財則欲捐末利君實視副樞之貴莫肯次遷富公當新法之行獨云不曉至今甌粵衡湘之境皆有召杜龔黃之思逮寧考之末年召耆英於邇列灼知聖意欲付事樞未及覆於金甌忽巳馮於玉几羣公翊戴瞻龍气以雲從一老傍徨抱烏號而雨泣露章力請天語莫回遂繇喉舌之司來鎭股肱之郡其出處語黙之際皆理亂安危所關黃髮番番焉可捨朝廷而去赤舄幾幾終當遄廊廟之歸某號爲狂生名在惡子臂紅旗於塞上力戰無功叱黃犢於田間躬耕不飽加以親頭雪白先緒灰寒頃於吏部以覓官適直明公之典選誦句百僚之上卽日知名割炙眾賓之中滿堂動色特捐大邑俾字小民蓋有愛當世人材之心豈專爲通家子弟之故然而曩收虛譽今課實能彊顏讀城旦之書惡乎折獄流涕秉牢盆之筆何以生財𨿽素爲大尹所知恐不免督郵之辱凜冰淵之戰內駭湯鑊之臨前尙賴涵容少寛迫以繭絲爲諭必能味尹鐸之言倘芻牧不求安敢逃距心之罪陳情之始空臆以言

通興化範太守

王臞軒

出綸閶闔作屏壺山範老十萬兵於胸中時方倚重元結數百輩在天下民其少蘇闖上日之匪遙企下風而起敬恭惟某官淸淩冰柱峻埒斗杓月旦題評元方季方之行誼天庠模楷大陸小陸之文章講學徧諸老之參著書作千載之計屬權姦之當國紛競習之移人一世瀾趨相與染曺蜍之沫二難壁立斷不污元規之塵紉蘭自馨食蘗有味迨聖化已新調瑟而眾賢交起彈冠所挾者髙尢難於進謂寧得小國寡民以行志不願爲枉尋直尺以畱中惟莆稱詩書禮樂之邦久焉弄印以公爲忠信慈惠之長宜此分符旌麾未肅前驅襦袴已歌來暮吏狃於政弱而垢玩民困於軍興之誅求剜肉醫瘡甚矣羣生之寡遂酣歌常舞幾於一國之若狂所望獨立使君之來以爲一方疲甿之幸仁必有勇嚴以濟寛使鄕無打門索錢之胥則家有左饘右粥之樂然而世道隘甚人物然此獨何時橫濟川之舟於野渡行且有詔起擎天之柱於明堂某爲儒而迂入仕而拙愚戅旣見排於紹定疎狂復不合於端平竊祿祠庭已自分煙霞之疾贅丞鄰郡初何心風月之分惟平生於方冊以服膺乃一旦治封而親炙必有訂頑砭愚之誨以爲鍼膏起廢之方嘉與斯民新沐循良之徳化更祈暇日拱聞經濟之緒餘

通漳守鄭左司

王軒

綴班蓬觀稔聞尙書曳履之聲竊稍叢祠敢作刺史題輿之望偶叨恩而起閒散得帥屬以奉教條敬飭墨卿敢漧籖帥恭惟某官淸淩冰柱峻埒斗杓昔在元樞不作漢唐之人物篤生令子克紹韓呂之世家方在盛年見稱偉器容與功名之防更閱理義之多正色立朝舌底吐冰人之語一麾出守毫端宣澤物之仁柰西風之塵一髙而東山之興莫遏著書平屋講學專門捲之而懷已並復齋之髙躅充然有得誠如西山之薦章及聖化新琴瑟之調宜名勝應弓旌而起繇郎闈之雋武參樞掾之宏謨習明先朝之典章蕩滌累年之垢玩形之論建多所施行獻可有先見之明方爲時出山又不合而去正坐名髙賢者進退之非輕世道污隆之所繋比興思於側席亟有命以起家眷言淸漳之名區宜有通儒之報政旌麾至止襦袴藹然崇教尙文振起紫陽之墜緒蠲租減賦舉行竹隠之寛條惟是時事日新善類星散朔黨洛黨之論橫起南軍北軍之變未銷此獨何時橫濟川之舟於野渡行且有詔起擎天之柱於明堂某徒有苦心本無甜舌戇拙旣不容於紹定疎狂復見斥於端平耕具釣竿已分煙霞之痼疾箳星泥軾何心風月之平分獨幸以邑子而事鄕尊況復以書生而師素宦必有訂頑砭愚之教以爲鍼膏起廢之方嘉與同僚欽奉循良之政令願言暇日拱聞經濟之緒餘

通南劍守遊郎中

劉后村

問縣譜於山陰方懷憂責瞻耆英於洛社喜識典刑以半生薫炙之心寓一紙幹麾之敬恭惟某官任重而道逺源深以流長以遊先生之故家從朱文公於精舍方執經講河汾之曲髙弟固多及逢掖立魯門之東一儒而已早著勲名於荊漢晚陪議論於朝廷觀其諤諤以昌言豈不凜凜而可畏千羊皮不如一狐之腋百鳥羣忽見孤鳳之鳴疏傳而竈婢出驚自去而畫工圖繪著之廊廟眞如太史所云在彼澗阿深得考槃之樂屬逢初政起牧鄰邦得喪付之無心出處莫不有義過裏門而下慕恬侯之謙恭露印綬於懷笑買臣之膚淺靡待藩條之布佇聞驛召之來某潦倒不堪嵚﨑可笑醉登廣武嘗妄議於英雄病臥壺頭始回思於鄕裏亦旣買山而隱矣乃如有物以敗之而況邑介通衢身居謗府若之何而施設可以免於悔尢如公之賢舉國所敬𨿽不至言遊之室頗思避齊相之堂法令爲師敢襲漢儒之卑論詩書執禮庶聞夫子之雅言

通吉州史太守

洪平齋

伏以訪小範老子之舊遊愧承遺俗望六一先生之故國喜在下風輒抒削櫝之恭庸防制鈴之聴恭惟某官丰規峻整气度深閎鼎盛一門獨抱富貴不移之志瀾翻萬卷欲乘功名自至之機气吞牛斗以何髙手格象犀而甚勇半千逢運四十專城淸香凝寢以無心白粲連檣而滿眼羣兒相賀歡傳太守之中和萬馬不嘶聳動元戎之號令隠如敵國倚若泰山要驅沸鼎之遊魚悉解佩刀而買犢謝安之屐欲折亟收敗賊之功魏証之笏尙存益振傳家之烈某侵尋老景鞅掌偏州登陸有四明舊矣聲聞於東越滙澤爲彭蠡今焉接於西江念其臭味之同假以帡幪之托庶幾知免尢切傾依

通迓歐陽太守

洪平齋

伏以渙發緑綈鼎來皂蓋六一先生之家法在覺斯民小範老子之藩條復見今日歡傳騎竹風動采芹恭惟某官气明且淸識逺而粹攬天地之秀於筆下沛若湧泉納古今之變於胸中燎如觀火志不求於速化事惟應於無心用能大其所居之官於以培此有用之業問津三輔迂徑五溪陶蠻蜑爲禮義之邦洗炎障爲淸涼之境方返南州之斾又分東國之符乃睠螺洲旁連蠡澤漢潘君忠烈之可想唐魯公典刑之具存近觀兩年至易三守出則振使星之風采入則耀郎宿之光芒盛事可書芳塵有繼慶朔堂之坐嘯雅稱凝香紫宸閣之趨班卽看鳴玉某虀鹽風味燈火生涯十廬占天目之陽夙依喬木倚席噉芝山之麓行挹甘棠喜後學之知宗望先驅而起敬力張是道端屬其人沂水詠歸首肯與舞雩之曾防魯宮蒞止更期頌修泮之僖公

通新贑州葉守

戴象麓

伏審光膺鳳檢榮領虎符眞館優賢久嘆老成之去國侯藩擇牧深嘉鎭撫之得人都邑均庥輿情胥慶恭惟某官斯民元气前輩盛心風雲飽溢於壯懷嶽瀆間鐘其偉器進退周旋而可度艱難險阻之不渝淸絕一塵炯若木蘭之墜露文追五色皎然玉樹之臨風溫乎廊廟之珍允矣搢紳之表時方期於霖雨公乃抗於浮雲信知士夫進退之難獨得古人出處之大髙標山峙素履淵澄然杖屨東山之風爲先生則甚髙矣而升斗西江之水如細民之久望何帥垣方力薦之初天子嘆相見之晚亟下楓宸之命卽分竹使之符十八灘之上流素稱名郡二千石之重寄玆得眞儒佇觀渤海賣刀之勲卽膺宣室前席之問某鄕閭晚出州縣譾才屬除目之初傳動鄕心而增喜一邑如斗幸依東藩千騎之雄尺素馳書少羾南丰一瓣之敬其爲頌詠罔旣編摩

通丁太守

牟存齋

玉座疇咨金郵迅喜閒臺泮奐方將窮勝事於園林統府浩瀼乃幸屈價人於藩翰紫馬西來而捧擁靑羅東首以徯迎敢後鱗函式前鷺翿恭惟某官星沙上瑞天柱髙標文章五色錦之脫機光奪日月器量萬斛舟之轉柁勢壓波濤平生自詭於民庸時望積闗於朝著京之西蜀之表從容前箸之借籌淮之東江之南掩冉除麾之交映俄主書於金耀旋持正於玉條總夏官司武之權七兵有秩覽蒼籙考工之記五雉惟修步武峻窮功言炳蔚以韓吏部斗山之望參裴丞相淮蔡之軍方共占勝气於赤云已同奏捷書於淸晝天知一節霜掲六絲華表鶴歸久矣認令威之城郭艸廬龍臥豈容閒諸葛之扇巾合展翮於鵬圖俄移輪於熊軾粵惟吉水實號奧都式喬木之廬山尙帶醉翁之文墨誦連檣之句世誇傳蘇子之風流蔚然諸老典刑之邦著此當代文章之手璪旒念念惠顧逺民步屧村村爭誇新尹玉符防合竹馬驩迎近事日存已揭使華之樣逺猷心渴諒虛從槖之班某鈆槧罔功緹屏非據昔寄巢雪外固嘗竊大幕府之庇休今別駕治中又獲際古諸侯之節度將幸識荊之有日孰云禦李之無從君子憂道不憂貧巳躍躍志得輿之喜國人望公如望嵗毋徐徐爲緩轡之行

代通南劍守徐兵部

方烏山

帝懷望郡詔選倫魁恰則十年合身坐池邊之鳳卻來千里覺光揺津底之龍謹飭魚緘往迎騎足恭惟某官忱恂而毅莊栗以溫論議崇谹不沗董子孫之對淵源深逺甞遊陳方康成之間由其三塲非爲喫著之謀是以九遷不出丞郎之選允哉任重而道逺何其勇退而守專睠鐔川之名都爲防寢之勝處今暫屈六鰲之彥豈徒榮五馬之觀名節奇芬訪了齋翁之手筆問學墜緒續山老之心燈時則優哉遊哉志其大者逺者明教化而采魯侯之藻平獄訟而種召伯之棠和气溢而歌麥兩岐巨姓馴而拔薤一本無愧經史之紀載又特事業之緒餘百年幾見之聲名立矣千載不朽者官職云乎執事勉之斯文幸甚某蝗粟無補牡駕胡爲奇哉八郡之同寅森若三星之相望況輝躔其尢邇切華潤以滋多安敢彊顏搴帷裳於上坐徒能洗耳來襦袴之新謡欣幸方深掞濡靡竟

回新守陳【夢龍】

劉后村

當寧掄才專城作牧鄕邦相望新懷防稽太守之章父老來迎如見國子先生之面稍修書札以候節麾恭惟某官書讀五車辭傾三峽朗陵荀有文若視元凱而有光靖恭生敬之方屈馬而無愧冠三捨俊造之選號七閩文章之家眾由徑以疾趨獨盈科而後進佐陪京之畱鑰風月洊分牧思陵之潛藩瘴煙一洗蓋趣召吾丘而奉計顧重煩韋守之凝香眷此邦人種何福徳鴻碩照臨之未逺象賢選擇以重來昔尙父報政於齊何其疾矣國僑遺愛於鄭誰其嗣之未有上冡過家拜防眡事光復周公之舊宇增培召伯之憩棠歷觀舊史所書鮮如今日之懿譜端明之丹茘可繼先賢對舍人之紫薇莫須公等某坐虛名之過實爲眾毀之求全岌岌之蹤甚危狺狺之吠未息身離禁苑永孤明主之知名列黨碑尢當累臣之罪自嗟垂暮偶未溘先躬詩書以教子孫力田園以奉公上聞雙旌之孔邇扶一杖而起迎太守賓懽猶記鳴禽之同樂郎君官貴恐難行馬之重窺

回新守趙寺丞

劉后村

溫詔趣行輕裝赴鎭閩嶠有壺公之勝宅牧不輕邦人望結輩之來聞風相慶可無尺牘以雙旌恭惟某官講貫於家庭切磋於師友黃巖萬家之邑藹若誦西橋諸趙之賢尢其冠冕廼如執事克肖前人其踐履則司直奉常其施設則省郎中祕三載令君之勤卹百年父老之去思洎擢廷紳蓋旌縣譜爲丞再轉少畱宜列宿之可攀乞郡三章勇去𨿽六丁而莫挽莆本樂土守多名卿屬此儉荒加之供億遣防江之戍衛募入水之佽飛西北之事防無窮東南之膏血已竭國有三空之患孰不懷於隠憂民受一分之寛公盍念於斯語靡容席暖卽有璽褒某妄想灰寒顚毛雪白昔過鳴琴之境嘗接緒言今爲負耒之民已尋初服聞涓上日喜托餘齡騎竹迎細侯固難入小兒之隊尋花訪野老尙能和大尹之詩折屐之深濡毫罔旣

答鄕守潘宮教

劉后村

遴選名儒出臨雅俗邦人欣欣相告久屬望於英聲使君徐徐其行孰不歌於來暮亟馳尺牘往雙旌恭惟某官稟奎昴之精英鐘山川之淸淑蓋諸老並生於寶婺而偉人多出於華宗成公席下所聞終身實踐柱史殿上之叱千古直聲旣盡讀善和之書且單傳麗澤之學不由介紹自致淸華東觀羣儒推蔡邕尢知漢事太學諸生曰韓愈宜爲人師厭輦轂之紛華愛桐廬之瀟灑眾歌別駕詔遣追鋒長孺廷之直臣有足憚者梁王上之介弟遂使傅之但嘗爲朱邸之賓鮮不在烏臺之選視猶凂己義不呈身對咫尺之威枚數中外之事痛哭陳治安之策天爲動顏長揖出光範之門士有愧色莆方弄印帝命剖符俗無澆淳治有粹駮昔鄭人嘗病鄊校之議自孟子巳形巨室之言惟淸可律懦頑惟理可屈權勢不必參伍以問牛馬當如中孚之及豚魚小國寡民未究師儒之施設聖君賢相方褒牧守之循良暖席未皇予環不逺某干淳舊族海嶠孤生四紀驅馳人知其文俗吏一朝際遇上擢以淸望官紊進士任子之品流妨文人才士之塗轍以玆蔽罪良所甘心乃若騰樂羊之謗書殆未見張華之諫艸眾怒欲加於丹頸寛恩獨念其白頭獲以殘年安於故里聞擁麾之且至將扶杖以願觀僕視彼徐穉任棠則慊然侯賢於陳蕃龎參也逺甚庶因暇日可聴緒言懸車而示子孫不容緩矣灌園以奉公上尙可勉旃

回瑞守遊寺丞

趙提刑

奉天子詔分刺史符制菡萏於劍池古稱道院憩甘棠於南國今得仁侯受幸突來協寅有幸某官丹山英气翠竹髙標周程問學之傳挺然祖烈嚴徐侍從之選籍甚父風以閥閱之貴遊尙州縣之歷試頃守星渚治潁川欲俾我民之寛幸有若士者在一札載頒於禁掖兩轓洊駕於髙安善推所爲不勞而治老手便劇郡想凝畫防之香雅意在本朝行復靑氊之舊某無堪諏隰有愧空囹忽聞軍將之打門喜得詞人之居牧江山千里𨿽未快眉宇之瞻臺郡一家所願爲臂指之應亹亹欲謝艸艸是慚

回遊瑞州

趙崇潔

裁容臺損益之儀僅知從長載宥府編摩之筆猥使兼官中懷沗竊之羞外借推之重恭惟某官風猷凝逺地望髙華祖烈有傳浚源流於伊水父書早讀開步武於甘泉得諸服襲者不凢隨所發揮而愈偉盍繇棘寺晉儀帝左右之班自詭竹符嘉惠江東西之境方渤海甫下車之始爲髙安洗珥筆之誣閭閻風艸之不驚田野耕桑之自樂維其時矣適當五月報政之期歸我公兮迅輅一札成文之寵某非材共二取數過多甚慚謝牘之魯臯過辱慶函之鄭重俎豆軍旅之事皆所未聞簿書期防之間願言共濟情眞皈倚語絕栞敷

回遊瑞州

馬裕齋

甘泉從臣之眞方拜誤恩於神甸瀛洲學士之直忽叨隆委於陪都沗切亡堪遊有自愧謝言之未控驚慶語之先馳某官達識周才逺心曠度建中禦史之裔代有聞人紫陽夫子之鄕地鐘間气幾更出長而入治不知內重而外輕屬駕朱轓肯臨翠樾制劍池菡萏之服名譽亦香參愚山檐葡之林丰標自潔郡眞成乎道院民胥得於湖山昔四嶽而今潁川固爾公爾侯之表先一州而後天下豈吾君吾相之心防有召環趣登禁甬某師幹初試邊遽適殷江隔東西願借斗升之水禮尙來往先交咫尺之書歸侍無央鋪張不盡

上游瑞州

金之炎

中興南渡久聞禦史之家薄宦西江猥沗諸侯之客自賀茆芹之生意宛同花木之向陽闖燕寢以齋心差鱗緘而曝敬恭惟某官標凝霽月襟貯淸秋生武夷洞中之天百年文獻立伊川門外之雪一脈淵源膏馥三萬軸之牙籖曲調五十弦之錦瑟其立也獨故進退出處一付諸天所養者深故窮達得喪不易其操名髙見忌道大難容聖朝非不用人矧是名門之舊君子豈容去國苦於公論之無芥視榮華葉輕去就帝念江南之右瑞爲望郡之雄勝槪翠微曽著鐘離飛墨之迹先賢淸節猶帶醉翁吟筆之香而況錦水市河福地已符於佳防蘆鞭席防天街近喝於狀元宜此擁麾暫焉稅駕一琴至止五袴懽如出佛手以救度眾生試仙方而蘇醒羣命前召後杜吾於明公見之左禹右臯是特分內事爾伏念某金華晚學璧沼陳人初竊一官頗負雞出籠之喜坐遲逺次復懷鳩控地之羞人共嘆其淹回己獨安於恬退徒以欲報罔極之徳正當旣喜且懼之年俶聴報瓜亟驅行李拜二蘇之遺像挹三劉之髙風𨿽決無倚席之疎或難逭在城之刺孰爲道地我有使天夜雨靑燈祗分鄭廣文之獨冷暇時鈴閣拱聴朱夫子之的傳鉆向方深栞摩不足

上游瑞守

王監庫

國用充於外府績茂贊丞庫官辱在底僚禮端趨事立下風而起肅滴晨露以箋忱容徳如天布心有地某官大林喬梓眾芳蘭荃問學光遊氏朱氏相傳之燈人物方韓公範公齊驅之駕雍容大雅長記先君子之典型奕令名可謂士大夫之融顯自異淸風而飛舄漸階丹地以彯纓好溪不妨風月之遊星渚防是江山之主公道大明於棘路庶政宜禆於穡臣古井自止無波之心長松益茂淩霜之色髙安稱道院正須山谷之大書歐陽爲寺丞已召初僚而艸制自參寺事克當上心監臨借以分勞出納確然奉法爲國家惜貨幣之積如山象父祖賢侍從之除有日伏念某才拘尺短心力寸耕曾踵美續聞之無稱視學古入官而有愧屬皇上軫及先臣之畱笏而相國忍困人子於負薪指鈔引以受官期筦庫之儲士縱許望塵入局之拜柰速觸事面墻之譏徼福先公得師宗匠誓將勤而補拙庶矜愚而愛能情知有所托身髙飛恨不挿羽觀道徳聴教誨偶同退之爲吏之逢相啟告慕慇懃苐慊武侯集忠之益拳拳所寓防防奚殫

通遊瑞州

吳雨巖

裏中一別慨轅轍之差池江上相逢幸節麾之聮合翩然云翰賁此風防恭惟某官明茂凝姿惠和毓徳祖風未逺親接元公正公之傳家學相承又濟黙齋受齋之美旣源流之甚正宜標致之不凢班筍屢催上恩濃甚觀桃懶詠時論韙之多幸劍池丹井之民久借皂蓋朱幡之防簡靜柳武陵之政淸亷張職方其人中和樂職宣布之詩已闗上聴侍從論思獻納之選卽踵前芳某久已勌遊冒當分遣守三尺法豈能小大之得情攺一封軺顧使東西之惟命揣已若爲而稱任同寅正喜於得賢數及瓜而代之期去何疾也念維梓必恭之誼能勿誨乎心之精微辭不宣鬯

翰新書續集卷十五﹤子部﹐類書類﹐翰苑新書﹥

欽定四庫全書

翰新書續集卷十六

通判類

賀徽倅葉校書

方秋崖

伏審夙駕緹屏聿臨練帶新安之山水大要好識行袐書別駕之風月平分豈但半刺史聊復爾耳能久此乎恭惟獨抱遺經追配古作故能奪多士之气取象魁三蓋嘗登太微之庭去天尺五胡以獲麟之筆而監無蠏之州如聞此來有欲爲王畱行者𨿽曰小屈焉能使予不遇哉顧防金匱之藏亟侍玉皇之案某柳橋一別苫塊三年素鞸已終曽索長安之米靑山無恙竟回剡曲之舟自憐黍谷之難春能到艸堂之幾日隔曲江之面幾若避於燕鴻寄盛山之詩尙相忘於鷗鷺

賀處州詹通判

陳篔牕

十行楓陛半刺括山當聖君重外之時誰屬佩刀之贈屈賢者治中之任行觀岸幘之吟和气先春驩謡不夜某官气涵釣瀨學派象山鼻祖當年成績具藏於勲府耳孫此日正傳不號於名家人方炫鬻以致身我獨盤旋而卻步兩顓劇縣惠利川流一佐名城聲華風動僉期大用合有衷言屬逢黃霸之作州又枉孔恂於監郡馨香二妙覆罩一同甫傳授禦之環臨已覺旄倪之鼎沸上方吁俊公合舒翹𨿽邇遐不系於戚休然出入頗闗於輕重題輿閒暇固共知逸思之長推轂紛綸行卽聴褒音之渥某家無長物室有餘書甚思菽水之怡愉無柰木風之蕭瑟少焉豪勇眼邊僅脫於千愁中也惰慵意外方叨於一第末哉行李防若負芒蓋平時未慣於討論則今日孰爲之慿借憂勞百日幸防二天精神未浹於春陽肝膽已披於夜月非四海習鑿齒豈能引領於古風遇百里龎士元或可伸眉於此日脫免於戾敢昧所歸

上贑州周府判

戴象麓

伏以地控二川喜際名流之分月官卑一尉幸階屬吏之趨風方圖伸斂板之恭烏敢緩贄函之禮編摩尺墨披瀝寸丹恭惟某官嵩嶽佑賢霅川毓秀捕龍蛇摶虎豹瓌語驚人騎麒麟翳鳳凰淸標照物搴帷桂苑濶步華塗錦刀奏最於男邦泥軾馳聲於侯國當促侍九重之禁胡復煩半刺之才蓋海沂資康乂之功而嶽牧借保釐之助江山借重章貢之桴鼓不鳴風月供吟郁孤之臺榭益煥福被千里謡興十同𨿽邦人願少借於王祥然天子已深思於賈誼跨九萬里扶揺之運佇快鵬圖駕四千石別乘之車詎淹驥足某醯雞小見芻狗棄材家貧而笑饘粥之無由技拙而借詩書以爲業云云

通邵武黃府判

方烏山

雅望監州羨公有蠏譾材入泮愧我無氊行托迹於箳篁亟登名於朝櫝恭惟某官江夏無雙之家世山谷第一之詞章早仕昭明文選之邦窺千里之老筆行徧子美吟號之地富一部之全詩迨蓮泛近乎日邊盍筍班歸於天上諸公貴人之薦視若凂焉別駕長史之官取何亷也維玆樵水介在閩江郡斗大𨿽不足回旋俗升平亦差堪行樂想平章於風月聊管領於溪山展驥治中緹軾之權增重列鵷廣內紫囊之鉢安歸某拙而無奇弱不自植子云少作空令眾口之傳浩然長吟多有轉困其志慮薪米裘葛愁其心腸看花之樂轉希采芹之行良謬何以慰諸生之望幸而事通守之賢夜雨檐花敢作鄭老冷官之嘆石泉松雪倘陪白公佳境之遊依向方深掞裁靡竟

通臨安顏府判

王臞軒

楊柳江頭早跂雲霄之華閱芙蓉幕下晚依風月之淸光公如喜見於鄕人僕敢自附於邑子裁書寄防指日登龍恭惟某官峻揭斗標淸淩冰柱有祖餘烈宛然棠笏之猶新讀父一經應是籯金之不羨早已結水蒼而綴朝列必欲書淡墨而續世科眾作蟬鳴威鳳乃儀於玉籥文塲蝸餌巨鱗肯上於銀鉤主司避出於一頭神人爲揺其隆鼻直上宜薇階之侍斜飛亦蓬島之遊尙於京輦以監州見謂名流之借徑屏星漫爾不妨題別駕之輿臺斗燦然重見曳尙書之履發揮逺業振起家聲伏念某地寒無媒天賦不腆萬言一杯水少而空費於精神十步九太行壯也才收於科第偶圓得鹿之夢免讀相牛之經平生耿耿者猶存與時落落乎難合初筮經行於湘水聊爾棲身至今悵望於衡云不堪回首京幕戍期之已迫書生宦譜之未閒賴有偉人曲從鄕誼箴規之以藥其失提挈之以玉於成仕大國從英俊之遊此心則喜事長官如父兄之側惟命之恭

通潭州吳通判

李梅亭

歌海沂之別駕無路事賢詠臨邑之卑棲涓辰效役敢以尺書之敬徹於再拜之先恭惟某官地望穹華人門峻特冠切云帶長鋏夙超四姓之侯佩明月懷連城要是萬人之敵舒翹緑水展足赤城盍歸乎來何去之速峻溫洛榮河之直分淸風明月之平邦國不空足表監州之績公侯必復益先著令之忠臥而治之行且召矣某﨑嶇白戰漫浪朱勾不卑小官寧免塵埃之箠楚當詣大府尙希風雨之帡幪

通建寧葉西判倅

劉后村

守相之官謂之按察子男之國責以拊摩隃瞻半刺之尊曷贄一箋之敬某官文配古作經爲人師世無仲尼不在弟子之列後有子必好太之書凢平生學問之所通多往昔儒先之未發素行孚而士論定新義出而紙價髙晚自江湖來遊學省羣仙指防宜順風進蓬萊之舟丞相挽畱乃拂袖去平津之閣系以千駟而不顧挽之萬牛而莫回暫管領於溪山且平章於風月然而別駕長史恐有待於賢才國子先生烏可凂以吏事佇膺號召入近禁嚴伏念某見擯儒家嘗謀邊事短衣射虎不願萬戶侯之封精舍讀書寛作二十年之計因髙堂之有母求小邑以謀身近采傳聞始知敗壊未嘗讀律旣非几案之才素不言錢安得錐刀之智自量之審何恃而前豈無矯彊自勉之心深慮罷軟不勝之譴𨿽世無冷鑊咸嗟作縣之難倘府有急符尙賴監州之庇

通福州鄭府判【守仁】

劉后村

通家累世素欽月旦之評作吏一行密竊星屏之庇非有善事上官之智寧無喜見似人之心問戍云初登名惟謹某官淸規濟世峻閥摩穹學問源流龍首親傳於衣鉢風流醖籍鴻樞近襲於箕裘自衣防以遊殊廷迨縱靶而登榮路婉婉贊外臺之畫翩翩題別駕之輿豈逖矣海沂驥展復須於詳試意巋然閩部鯉趨嘗記於舊遊民方深鄭子產之思公眞是房太尉之子又況昔司族邸今贊宗藩流風善政未久猶存多士國人皆有矜式問訊西湖之柳色哉培南國之棠陰惟先世有旂裳之勲而執事眞臺閣之彥豈容緹軾久勞州縣之間防取靑氊重復公侯之始某學焉不力仕也以忠陟岵恩深悟往日軒裳之夢循陔養切嗟暮年菽水之貧將謀就於斗升非自營於尺寸然尉在百僚之底顧身無一技之長倀倀造前凜凜淑後幸通守有枌楡之契庶下僚寛箠楚之憂𨿽貌是互鄕之童無與進者然生於通徳之裏終有賴焉或免於愆弗忘乎報

通汀州陳府判

方壺山

半刺入閩漸近父母之國孤生試邑謬稱子男之邦僭徹司涓行趨前軾某官筆秉金管印傳玉堂學相承於博宏屢嘗鏖戰文不下於伯季姑遜先登最有可觀屹然自立筦庫亦足以隠庭除或聞其哦鳬舄翩然鵷行必矣京秩旣七計考平亦監州光範不一呈身特爲變法坐嘯淮之幕徐題鄞丘之輿考之史書從唐裴冑而後近而壁記僅郭功父之名【元祐中郭祥正】孰大此官宜增顯士望雲樓上多吟風月之篇拜相崗前【拜相山去三里防云僤子崗前拜相山】請實山川之防某南來公族西外寒生一官爲親所恨養親之短三仕佐長豈堪爲長於斯望淺自疑傳望殊異柄之去邑久矣民之眎令如是固在人誰實爲地棲伏三山之日久講聞貳乘之誼髙竊計似人必念枌楡之舊俾少行志相安篁竹之氓依歸更深伏謁乃請

通何通判

王臞軒

槐庭相種平分霽月於軟紅蓮幕陳人行挹淸冰於瑤碧裁書寄防指日登龍恭惟某官千英萬俊之才名累相重侯之閥閱束以簪裳而不住力於翰墨以策勲眾作蟬鳴威鳳乃儀於玉鑰文塲蝸餌巨鱗肯上於銀鉤主司避出於一頭神人爲掩其隆鼻盍卽布雲霄之武乃肯涴州縣之塵笑談鳴偃室之弦霜凝牛刅慷慨辧太原之檄雪滿貂裘人皆慫慂於要津公獨夷猶而緩步星屏一駕日筍增輝題別駕之輿卽蜚聲於紫禁寶甘棠之笏行出色於靑氊伏念某地寒無媒天賦不腆偶圓得鹿之夢獲脫相牛之經平生耿耿者猶存與時落落乎難合初筮經行於湘水聊爾棲身至今悵望於衡云不堪回首京幕戍期之已迫書生宦譜之未閒賴昭代之偉人必垂情於同類箴規之以藥其失提挈之以玉於成仕大國從英俊之遊此心則喜事長官如父兄之側惟命之恭

通陳通判

王軒

半刺位穹素負題輿之望廣文官冷曽無繋馬之階僕因邑子以通名公見鄕人而必喜恭惟某官喬木參天之閥閱靈芝瑞世之才名文惠家慶圖乃士夫之共慕夷簡宰相器爲伯父之見期萃師友於家庭對聖賢於方策學之優乃出而仕人之美有甚於門凢所設施孰不奇偉有劇縣譜江淮之艸木知名眞上幕賓閩粵之山川入句薦書載路夙駕入京相君握手以願畱執事掉頭而不顧爰眷刺桐之郡舊爲恭梓之鄕佩印監州容與星屏之樂過家上冡輝�晝錦之榮壺公攺色以驩迎海沂興謡而載美以長才而展驥足以厚徳而鎭麟宗報政未及於期年奏最已優於一道行吟紫防見稱別駕之風流入覲丹墀佇接文昌之步武有如某者見謂斐然對策廣廷徒有空臆盡言之直校文列陛乃罹疾聲大呼之讒漫尋宗邸之文盟姑便家山之問信朅來倚席寒甚無氊幸先世之夤緣托年家之契好必防刮目毋有遐心只恐衮衮臺閣之登不容攀附所謂渠渠夏屋之庇正賴帡幪

通韓府判

林克齋

名藩半刺夙懷仰徳之誠賓幕具員預有依仁之幸𨿽鷃鵬之分異然艸木之味同輒以寸誠寓於尺牘某官宗城挺秀雋域蜚英早奮亨塗九萬里風斯在下亟騰最績十二牛刅若發硎固嘗被交上公車之章胡乃屈治中別駕之任睠言巨鎭實控上流綱條全借於贊裨談笑可空於盤錯齊山秋浦不妨風月平分漢席夜釐行卽雲霄直上某受才甚下賦分多奇頃迄役於計臺嘗污名於書府屬當逃谷詎意起家十載皇皇進寸退尺長江浩浩自西䢐東造之姑詠於盎糧敢云騁下白也願陪於尊酒時與論文

回諸郡通判

方烏山

逆鱗罪大分一壑之歸耕駕牡命優奉六條而同俗愧乏單車之風采乃煩別駕之情文得之然匪以報也恭惟某官才猷粹美器韻宏深管領溪山付政事於遊戲吟哦風月特翰墨之緒餘暫監無蟹之州有華展驥之望姑令平進萬戶侯何足道哉若曰斜飛三千里斯在下矣願宏逺識式究雄圖某觸熱亟行觀風何取傳檄𨿽笑相如之陋埋輪亦無孟博之豪使臣禮樂有光豈敢憚馳驅之力長史議論爲職倘聞相規益之言三復深藏七襄莫報

回興化軍江通判

方烏山

乘軺誤渙僕未免於鄕人銜袖鳴謙君所見者今我不敏於謝蓋訥於言恭惟某官冑緒岧嶤才猷徽妙遊戲政事非俗吏所能爲嬉笑文章皆風人之托物姑少淹於驥足終須上於龍頭爲憐流落之餘驟有光華之寵當行道遲遲之際動故人戀戀之情苐某不能深藏大是浪出過裏門而屈方師石慶之謙恭埋亭驛之輪那復範滂之慷慨

回興化軍趙通判

方烏山

伏審縮次葵丘平分莆壘親賢望重合班廣內之羣鵷宦達趣亷又作治中之別駕先施寵甚後賀慊然恭惟某官龍種殊常鳳毛濟美鐘笠澤山川之秀望之蔚然挹鑑湖冰雪之香冽其淸矣憶監州於鐔水藹奏最於屏星行矣十州依然半刺仕固系於工拙理亦有於乘除八面湖山少借平章之手九街禁路便爲淸切之官某分竊滕防偶居漢部攬轡倦矣況用之鄕人焉題輿勉旃敢告於執事者薄言問訊不究掞裁

回臺州章通判【巽亨】

鄭雪巖

伏以挹冰壺於姑蘇暑消六月駕星屏於仙陸祥應三臺邂逅適我願兮離合非偶然也門方羅雀書乃寄鴻公定不凢人應駭見恭惟某官風規楚楚天宇融融扁舟往來飽挹湖山之淸絕環轍遊宦熟諳閭裏之艱難於今正當攘外出車之時斯人可淹治中別駕之選仕不擇地誌欲濟時滄海赤城豈在棲月標霞之樂海雲山澗正望作雨潤物之功何幸受防亦霑余澤某幸脫重負倦還舊巢無事不到城闉有恃可安田裏丈夫之展驥足豈久此乎漁父之尋鷗盟良可托也倚觀報政相踵馳緘

回於通判【待用先得靳倅攺貳安慶寄治】

鄭雪巖

谷口煙霞我方輕去邊頭風月君欲平分忽焉相防異鄕恍然如在同裏喜可知矣報何如其恭惟某官吾社奇男髙門秀種少從令公徵伐早著駿聲胡爲士元聲名尙遲驥足曠懷絕俗有句驚人自謂投筆取萬戶侯居然題輿遊一沙渚捨魚而取熊掌相去幾何維鳩而居鵲巢其來已久塵生虛席雨暗重茅曠聞泥軾驅馳安有星屏气象人所棄者公乃惠然得非天誘其衷密假風寒之助只虞借逕卽便趣裝某作別五年阻修盡紙防聞傳命謂鳳凰之斜飛堪笑分符若鷗鷺之有約望霓甘澍滌暑淸風何礙賦詩望眼江山之外正須共話折衝樽俎之間淨掃齋廬肅迎車斾

回米通判

方秋崖

我有此客亟剡公車國自得人何煩私謝但喜皆山之妙聿來別乘之賢恭惟某官寶晉聞孫薌林宅相矍鑠哉是翁也覺气格之老蒼富貴者驕人乎獨宦情之寂歷秋水芙蓉之共泛嵗寒松柏之後凋旣頻攝於軍符盍逕紆於郡綬是區區者不予畀何以假爲吾遑遑乎欲何之敬聞命矣孰爲軒輊更辱緘縢某自返屠羊已傳展驥故人書斷絕但仰廬山之髙半刺已翺翔亦笑醉亭之舊

回髙通判

方秋崖

父老何自爲郎起而予郡天子使來監汝偉甚題輿曽分風月之平共倚江山之重恭惟某官三蘇公之翁季四蜀郡之精英航灔澦而東南本朝無出右者旁觚稜而上下別駕寧可再乎豈不以吾民之袴襦政欲爲此邦之襟帶春臺樂只秋覲遄哉不俟駕行亦頗哀老子否徑排闥入得毋呵醉尉耶蓋以某生而艸茅老於荊棘耕寛閒釣寂寞吾亦自安其天履巉巗披防茸道之不行也命豈意白雲之深處有來黃紙之除書辭不獲而敢前誰則恃而不恐有監州而無蟹何樂於予得尺素而烹魚以喜爲懼未盡山林之習气尙惟襟度之包荒

回添差李通判

方秋崖

伏以昌黎所刺州冒然至只贊皇此佐郡若將凂焉樂莫樂同寅之依可不可長庚之卽有來儷玉無與報瓊恭惟某官仙李其根崇蘭斯馥是父是子忠孝萃於一家乃武乃文經綸兼乎數器居幄帷而運籌策安邊境以立功名振振鷺翰盤盤驥足甫詠山頭之白紵又尋水上之紅雲意廼翁宅南土以董師而當寧起西平之有子俾往而侍以佐於蕃防皇皇兮萊子之衣綬若若乎烏公之幙國寛憂顧皇曰來歸魏公入宣公除光近比周拜前魯拜後丕軼前聞某生地燥剛稟天狷直敢南陽帝親之問有眞是非耦西疇野老而耕無它望想淒其七稔偶此一麾箋忱莫遂於祈閒趣戍洊叨於申命山水其郡分風月而三之江湖此天爲雨露則一耳所希緘迪以愜襟期門合作龍夢懷方元英之句昆丘覩鳴鳳神交李太白之仙縣旌自揺淨繭難寫

回漳倅王武博【時守泉州】

眞西山

分菟符於舊服自懼陳人展驥足於鄰封時惟名士所遭幸矣何喜如之伏惟某官淮海餘芳河汾正文章出己機軸膠轕星辰人物如古璧圭輝華郊廟越繇右學出貳左符蓋幼學壯行之心期於澤物故難進易退之節卓爾過人竚上印於龍江卽演綸於鳳閣某婆娑故步警惕後圖枵然空乏之餘叢此眾多之望天枝增衍每虞廩餼之不時禁旅分屯動憂船粟之弗繼懼莫稱藩符之寄仍幸依鄰燭之輝毋效秦人坐視越人之瘠願同晉國獲分秦國之波

代施倅【】回邵州王倅【祖堯】李梅亭

裹緹命駕引綬露章湖南二郡之豪雄今稱第一江右諸王之奇俊願屈平分下車之初載路相慶恭惟某官典刑炳蔚才諝浚明楩楠大夏之材久於聳壑瑚璉淸廟之器何乃潤山滿期畱中還又補外厥爲澬水尙存漁父之滄浪匪直海沂可養公臺之度量飛騰由此翹企竢之某再轉無庸同寅有幸托交承於隔政不但爲瀟湘之故人話契濶於期年渾未隔京華之舊夢問兩鴻鵠諒歸詔之鼎來遺雙鯉魚覺報章之不腆

翰新書續集卷十六

欽定四庫全書

翰新書續集卷十七

諸幹官類

通廣西蕭機宜

劉后村

瞻蕭傅之門素欽前輩佐烏公之府獲事元僚屬當問戌之年敢廢登名之禮恭惟某官天才髙邁世徳深長稟大參剛介之姿得文昌渾厚之气吐詞奕奕允兼燕許之能落筆駸駸不減鐘王之妙然華問際此明時盍侍紅雲一朶之邊乃客梅花萬里之外然而山川淸淑幕府尊嚴典刑足以領袖諸賢嚬笑足以慘舒一道乃如公子素馳魏闕之心將有神仙共引蓬萊之路徑登禁槖襲取家氊某迹比蓬飄命過紙薄枕戈塞上竟無獲級之功負耒田間已作終身之計不圖帥壼使奉辟書以平生懷見賢之心於此日有事長之幸吾從先進方願學於步趨子所雅言尙曲垂於警誨

通福建余運管

劉后村

光奉贊書來參計幕陪輶軒而問俗咸仰元僚執蒲谷以臨民叨居屬部敢贄幹麾之敬冒塵督察之威某官气稟淸英品流髙勝勲名事業紹熈丞相之冡孫文獻典刑嘉定從臣之猶子粵自麒麟之墮地共期雕鶚之在天而乃於簡編燈火以究心視鐘鼎旂裳而若凂兩臺贊畫俱爲名公之所知百里承流殆以寒士而自處己書邑最尙詭民庸蓋全閩煮摘之利饒而大澄淸之權重有如上介必揀時髦方將持大體於言議風旨之間何至親細務於米鹽錢谷之末側聞公子素馳魏闕之心將有神仙共引蓬萊之路某早孤鮮援漫仕不諧偶脫選坑冒當劇邑終年勤苦無赫赫之可書一念撫摩有蒼蒼之在上然命脈實闗於鹺運而主盟全借於帷籌忻聞名輩之臨倘篤通家之好𨿽無善政敢希堂上之弦儻有危機尙賴幕中之辯

通吳運幹

方壺山

肺腑懿親雅稱上臺之佐本支疎屬敢辭下邑之卑聞名久之修贄禮也某官富甚天分產於後家嗜好淸修一臒儒而自牧封閉驕吝羣公子之所難屢嘗塵鞅之親玆就禮羅之致興言七聚亦餉三邊轉輸不至於乏興根本宜加於密防入幕能辯有石處士之風居朝推賢維舄小君之美某半生自力三任靡成一領荷衫戛乎身計數間茅屋彊以縣名民瘠可憐政苛奚忍幸趨節下得輸覆防之情將墮山間竭盡推摩之力所爲皈向不盡編摩

通廖提幹

陳篔牕

棲足雷封恐不慣勾稽之冗舉頭星幕尙能陪談笑之餘𨿽疆圻未半於九州想光采亦分於百里輒因行役敬布悃忱某官忠藎傳家恢奇範俗祥麟一角經赤水以蜚英威鳳九苞向丹山而吐秀妙年發聞盛旦舒翹哦松之韻何如泛蓮之名籍甚盍躋紫槖屈佐皇華有嘉分幙之榮迥邁同堂之樂佐鑄金之冶已多鍛鏈之精問造物之鑪必有陶鎔之妙竚聞推轂躐踐登畿某末第彊顏卑官失志從昔簡編之上頗殫厥心於今箠楚之間敢負所學平側千巖之竇淒涼一水之濱𨿽云甚窮亦曰多幸眼邊朱墨固難蹤迹於崇臺舌裏黃尙足拄撐於矮屋

回史機宜

李梅亭

識嵇父於未仙如敬人中之鶴見徐卿之有子眞成地上之麟辱貽秋月之兩章尢服春云之多態恭惟某官材爲國瑞學有家傳手敏八義亦欲吹噓而送上眼迷五色竟難摸索於暗中不妨利吾器以俟時行卽漑其根而食實斯文如女有正色安用自憐我相夫子非臒仙卽騰善價某方謀下榻聞偶稅郊玆勤連璧之臨咸有聫珠之贈寸田耕不盡益信任忠敏之詩二季對相望誑有歐陽子之識

回王計議

方秋崖

伏審峻陪梱議增重藩符彼敵何能爲當不負圯上之學今計將安出其必吐胸中之奇願聞一言聿寧四履蓋韓愈政慙幕辯賴畱侯肯辱帷籌中有尺素書敬佩烹鯉魚之贈報之靑玉案尙賡洗兵馬之詩侯其勉之行胥告矣

回舒計議

方秋崖

歸去來兮乃司故府聊復爾耳又贊戎垣防如燕壘之尋喜甚鷗盟之在恭惟某官儒而韜略語亦詩騷左手取印右手執干戈夙負兒時之志上馬殺賊下馬艸露布適羞我輩之顏久畫諾於油幢每誓淸於氊帳楚氛甚惡莫先摩壘之憂漢軍皆驚可後登壇之拜某愴聞邊羽徯聴帷籌今我來思自笑衫靑之依舊侯誰在矣未應頭白之如新願無遐心相與近慮

回張制機

方秋崖

公車飛剡帥閫借籌人物然竊嘆四郊之多壘時事如此孰爲萬里之長城玆得一賢重增九鼎恭惟某官以燕公大手之筆傳谷城老父之書儒者乃知兵乎用能決千里之勝丈夫當爲眞耳豈惟記三篋之亡試嘗慨披輿地之圖固已熟攷華夷之勢彼烏乎彊吾烏乎弱戰何爲勝守何爲堅了然胸中殆猶燭照而卜運諸掌上寧慮秋髙而馬肥有偉弓旌之招式徯甲兵之洗政恐靑油譚笑𨿽賀得賢主人然有紫禁煙花詎久稽天下士某逝言已去於思復來前度劉郎絕嘆桃花之老我秋風張翰終懷蒓菜之可人又將賦歸去來兮之辭亦姑作居無幾何之計功名付公等相期久逺之看煙水有吾廬倘遂寛閒之適願言載色共話此心

回朱制幹

方秋崖

思鱸解去柰何主金耀之書騎鶴復來奚以贊玉垣之畫獨喜尉僚之君子率皆冀部之故人夙已防心嘆其晤語恭惟某官辯足以折五鹿忠足以集千烏幕府翺翔信有瓊花之詩債邊城騷屑小迂玉筍之仙班誰言官閣之梅防老山莊之橘賴吾此客增重元戎小卻盛之白玉堂聞且召矣古云樂者靑油幕寧久居乎某曩搴芙蓉味同艸木許身何愚而自比稷契恐貽笑大方之家同官盡俊而偏善柳劉不妨回俗士之駕豈其久要而我遐遺

回艾制幹

鄭雪巖

伏以國事以同寅最重脈絡相闗古語謂先施爲難气義可上胡然防此何以致斯某官毫端無塵麈尾飛屑老於學問富貴曽何足言志在功名器識是誠逺到世道寖下人才良難湓浦初羅老子之興不薄鐘山再防元戎之約愈堅絜矩必同造車黙合此是飛騰之路決於遇合之機某歸興甚濃兪音尙閟念虎騏之共二愧熊魚之得兼圖終方艱有恃無恐𨿽未識面已同吾夫子之門諒必知心肯爲李將軍之地不敏之愧有言莫酬

回耿制屬

李梅亭

重客及隍缺於逺肅髙文銜袖厚甚先施恭惟某官山立淸標淵回懿學暫試三語之掾迄無一夫之寃玆被制梱之知俯按荒城之陋某諧再覿仍拜屬辭徒深巾衍之藏莫效襜褕之報

回任制參

方秋崖

伏以四郊多壘辱在吾曺萬里長城莫如賢士今得識時之俊傑庶幾濟世之艱難伏惟某官早遊羣公之間無與諸任而齒千年鶴帳飽諳世故之濤瀾半夜雞聲愁絕邊頭之風雨未覺據鞍之老寧忘橫槊之奇𨿽飯一盂蔬一盤何求於世然車幾兩馬幾匹共嘆其賢用以禮羅望於籌幄某拜命之辱陳義甚髙無外敬正士而甘受佞人則聞之矣彼善事上官而無失名譽竊亦鄙之敢無修容式遄胥訓

回許總幹【月卿】

鄭雪巖

傾蓋相逢聳聴禮樂縱橫之對防珍再訪又聆珠玉駢儷之奇見余亦多如公者少恭惟某官胸襟磊磊意气飄飄補河東三篋之亡口能成誦效終軍長襦之棄身不辭難宜運堂上之籌尙艸邊頭之檄聞雞起舞非將軍油幕之能淹上馬賦詩有元帥鉞壇之素識肯投禰刺不鄙吳門顧如所求亦何敢靳所幸投機於兔過之後莫能備數於鶚薦之初不可挽畱又徒惜別尙防服子思之訓願效一言垂槖復劉龔之書愧無多贈

回杜帥幹

方秋崖

迕荊州牧不虞兩易之隃入鄭公鄕何幸二難之識聿來鯉對素知鳳毛恭惟詩賦樊川衣冠杜曲繄昔元帥大寛北顧之憂誰其內謀見謂西平之子已報氊裘之遁去夫何衰絰之斬然能事親則能事君難移此孝可奪帥不可奪志是謂之忠禮制以終恩言有偉某不能忌器又復移家以玉淵易碧玉之環未知孰勝使朱紱共丹朱其轂老我何堪

回劉撫幹

李梅亭

先庚有命焉知賢才而舉之髙甲爲郎何見公等之晚也冒然剡入無以謝爲恭惟某官學超人羣辭窺天巧一第直混子政有貴於晚成屢薦不入官亦何慊於同隊假以嵗月矯焉雲霄某得於所聞言之不怍燭之武老矣無能爲矣一力告休仲山甫舉之愛莫助之萬祈雪白

回吳運幹

鄭雪巖【初發京聞照札中爲範昭文取去卻爲作昭文書轉求西淮謝憲削合穎】

楚人亡弓楚人得弓弓猶在也秦王求璧秦王還璧璧何損乎結浮屠千尺之尖皆大鈞一轉之力莫非定分誰敢饕功伏惟某官天分甚髙旦評早著明月之珠夜光之璧其價素髙臺階之槐朝陽之桐厥產也異歐陽公在朝江右無遺士叔孫通制禮魯國召諸生子不自言予何敢隱甫徹泰階之聴遽回陽谷之春失若驚得若驚若有神相出乎爾反乎爾是豈人謀某自揆何人能致此客近捨皇甫本亦何心不舉仲淹烏能無愧玆聞橘枳之異地敢言桃李之吾門何以謝爲但多助喜有來儷語曷當二生之虛稱尙待合辭庶幾三益之我有其交也道不假於言

回洪運管

方烏山

埋輪無力自嘆吾衰涉筆得賢差彊人意有來華問仰感盛心敬惟某官衣鉢文章箕裘軒冕風儀如許雅宜綴玉筍於班頭榮進湛然顧乃搴芙蓉於木末積而不發用也必宏維計垣闗閩都之大綱而元寮號幕府之髙選吾乃有此客豈不足歟公要爲何官防且升矣少贊木牛之運卽榮金馬之遊某久矣閉關忽焉乘傳攬轡而筋骸散搴帷而耳目疎全賴時賢共襄老子吾何適莫俱爲座上之賓事有是非毋惜幕中之辯

回吳發幹

鄭雪巖

聞而知見而知自古難齊所好朝舉一暮舉一於今並拔其尢喜得雙雕盡空凢馬嗟乎人心之有異尙病於天下之無全材夷之淸惠之和未許之任由也果求也藝罕進於仁非聖賢責人以難乃春秋求賢者備其純如玉有好斷金必有異焉豈茍同者某官龍川之門酷似東萊之鄕好修久矣文晏之深知肯舉他人而近捨況乎蘇曾之臭味適獲我心之所求不約而同何勤於謝豈但蘧伯玉無獨善之恥要亦臧文仲免竊位之譏嘗對人言徒借君重魚熊皆我所欲也何幸得兼蛟龍豈池中物乎行看致逺從三所與有萬可覘

回朱提幹

方烏山

我行周道曩記時賢君入鄰臺謁稱佳客有來華問仰感盛心恭惟某官六館英遊九州望士解褐袍而徑出觀者堵墻設絳帳以宏開儼然重席便合吟哦於紅藥卻來采摘於云芽所謂伊人有能畱於此土不有君子孰爲重於本朝靡待鶚飛式觀鵬運某久於耕釣忽爾軒軺嘆衣錦之何榮欲埋輪而無力秦肥而視越瘠子亦何心晉用而皆楚材吾將有請匆匆野次艸艸櫝儀

回本司趙提幹【與禌】

鄭雪巖

偶兼攝周使臣之轡於我難勝不待設烏大夫之羅得公爲重何憂共二已遇益三某官知達圓機才優鞭算周詢民瘼正望舉爾所知灼見利源要在熟之而已幕中旣有此客席上可張吾軍只恐五鶚齊飛難畱子駕尢喜防魚先遺實獲吾心非人能爲亦天借助某未能寡過所賴輔仁幸同寅恭必有規警自今每事必訪有好斷金如能遺覆得中何啻獲璧姑此占復莫旣欲言

回浙西潘提幹【昉】

鄭雪巖

棣華楚楚已識二難車轍皇皇再逢三益自天借助易地相逢凢我同盟皆吾臭味某官一防浩气五色瑞躔禮樂縱橫由紹興而後未有此對議論剴切自寶慶以來皆所難言直者必伸偏其自反肯來贊畫相觀而善必多夫豈駕虛先行其言可信吾將往矣君無棄焉某拙固無奇愚非自用多聞闕疑多見闕殆以友輔仁周爰咨諏周爰咨詢虛心求隠儻得一賢之諤諤已勝多士之容容有好斷金何啻獲璧只恐趣九霄之步不可延畱尙或爲數月之淹庶防善告率爾裁報諒乎相孚

回常平吳提幹

鄭雪巖

伏以價鄧名門久騰芳於椒畹造洪上幕早通籍於金閨何能增髙所欲推美敬以某官家有文獻世篤忠純恥爲金張許史之流典刑不墜雅好遊夏由求之問政學俱優甚慚隨眾遊無足爲君軒輊固將連茹自知有沗於拔茅苐欲添花未識可禆於制錦其爲贊詠罔旣敷宣

回張節幹

鄭雪巖

丈夫有四方之志夫豈好遊吾子逺千里而來何必曰利必將教我何以謝君伏惟某官筆下瀾翻胸中泉湧未應投筆捷步登壇當自明經唾手拾芥敬覽四六之髙作諒匪尋常之淺才我朝設科公卿皆自此出先儒立教英俊豈肯他求貂蟬夫豈盡出兜鍪毛錐未必不勝刀劍與其臨淵而羨也孰若待賈而沽諸如某旣不足依初無可數殺賊奴佩金印非我頭顱艸麻制登玉堂無此骨相抗塵可鄙引類未能空谷聞聲他鄕識面喜可知也報將何其污瀆辱蛟龍恐成枉訪髙崗鳴鸞鳳夫豈久淹歸而求之有餘裕矣

代回新成都趙帳幹【益】

李梅亭

計幕借材鼎來主畫郵筒聞報方欲貢書猥勤下問之先殊感髙情之厚恭惟某官世濟其美父教之忠材刅有餘解全牛而不頓智囊無底洗凢馬而可空是宜卽復於靑氊不謂尙淹於墨綬惟玆軵正重賓筵惠然肯來協贊皇皇之轡出其所學行丰暴暴之材不俟章交防應召用某冒焉行險甫此依仁及同君子之寮亶爲幸防所媿小夫之牘不盡傾期

與陳運幹

劉后村

外臺參畫早策足於髙華支郡詰囚方失身於冗賤久願執鞭於平日何期扳劍於下風仰凟崇深俯陳短淺某官受材卓爾詣理然發聖經賢傳之微首爲儒唱兼墨客騷人之體早以文名惟今日之東嘉比盛時之西洛有如巨擘合覲淸光乃掌檄於侯藩復泛蓮於京國士猶聚蟻方擾擾以慕羶公若髙鴻獨冥防而避弋方聖朝之固圉贊膚使以建臺何至役精神於簿書要當壓紛難於樽俎細旃廣廈政未橫金華之經古木畫墻亦合給玉堂之札斯文有望夫子何心某涉世至迂承家不競菜羮陋巷粗安貧者之常丹竈艸堂雅有終焉之志因出營於親釡偶來踏於京塵旣謀鄰境以需瓜甘學老人之種橘云何銷印莫追失馬之還及此拏舟幾有魚之阨親友贊休休之策上官移急急之符顧未暇於招魂又豈諳於析律尙喜出庇臨之下庶親承教詔之餘𨿽無堂下之言可裨采擇設有幕中之辯竊冀優容

與李檢法

劉后村

某官淸姿山立傑作金聲胸次包涵馳騁上通乎千載筆端櫽括機杼自成於一家旣不卑棲枳之官復去作依蓮之客久合並飛於東馬云何尙伍於鄒枚上方右文公豈左宦頃側聞於廟論頗屬意於邊防謂虞廷司士之官刑已懲於猾夏而魯人長勺之戰獄尢貴於察情少屈儒英往參臬事非止借賓僚之嘯諾蓋將助膚使之平反法三尺安出哉爲旁參於古義活千人有封者行且驗於陰功【首末與陳運乾啟同】

翰新書續集卷十七

欽定四庫全書

翰新書續集卷十八

職曹官類

賀林僉判

孫養晦

占鬥牛而辧次最重潛藩肅車馬以遵途來參婉畫敢因風而贊善將指日以防成某官學本家傳美由世濟翠竹碧梧之韻流風具存紅蓮緑水之遊淸名夙著又屈臨於督府將借重於賓筵懲抱櫝之欺在其僉擬察錄囚之過力爲平反行踵召音聿修故事某創員已贅贊畫不長技本無它敢籓籬而自隔事當從長惟影響之相隨

通臨安趙僉判【崇寔】

李梅亭

天府元僚亦旣入芙蓉之幕冰臺末屬何幸托桃李之場謂已納交遂忘執贄敢圖銜袖之禮適重斂袵之慙恭惟某官卓爾宗英濟之世美平氏之與韋氏僅聞閥閱之傳周公之謂魯公宜襲勲勞之舊俯試一同之治迄騰三異之聲故國蓋有世臣借未取苴茅之賞他人不如同姓自應聮棠棣之輝顧甘僉捨之勞來借神臯之雲飛川泳是爲近咫尺之天海運風摶行卽撃三千之水某濫塵吏底缺效恭先倒著白接防所愧反躬之未稱報之靑玉案更慙出吻之無奇

通曾僉判【穎秀】

方壺山

西外諸生著小冠而趨邑南丰一瓣瞻大幕以歸心亟拜短箋敢祈巨庇某官負才卓犖有文掄魁塗慶元之朝衣獨無防污持嘉定之從橐惜不少畱付淸苦於諸郎已頡頏於一世積粟肥越泛蓮在汀郡大治難今也坐嘯山深俗獷轉如素馴孰通上下之情中有謨謀之彥畱望此府名已滿羣公之間合薦於朝上亦記名臣之後某此生迂甚所至然一第爲親猶恨養親之短三仕佐長豈堪爲長於斯以未脫選之身治至難調之俗緩不及事急將病民幼誦聖言竊有慕於學愛公居幕府幸少寛其文書所爲依皈莫究濡染

通鄭推官【志學】

方壺山

錫燕瓊林共嚼紅綾之餅割雞杭邑獲依緑水之蓮恃此二同勇於一往某官文啟夕秀譽髙旦評漢兩司農以來明經不墜閩四先生之後克世其傳移孝於官爲儒而吏勾書聴訟局於有司入幕運謀無所不統有客如此輿人誦之谷口輟耕旣屑諸侯之聘尙書有履並還先世之聲某久相遊從出輙牢落聴聞已熟言之徒費於齒牙冒昧玆來甚矣自投於鼎鑊令之失權奚自邑之治賦何先途人浪告以傳聞幕府稔諳於利病稍還舊觀密求振起之方全望大僚毋吝始終之庇情𨿽挾故分益羾牋

通劉司理

孫養晦

試三語之掾夙髙望府之稱調再轉之丞姑取循陔之便一封馳敬千里定交某官才刅敏明量陂澄拓英靈穎脫光已射於鬥牛翰墨天成力可排於風雨未促席前之對來司柱後之文一念平反哀矜於所喜三章淸簡洗濯於不寃公旣多治獄之寛天豈靳活人之報某卻於操瑟來此對松寒鷗鷺之盟已大違於雅志程鳬鶩之進豈無賴於忠規先此懇祈爲之傾倒

與趙判官

劉后村

塞垣竊粟然天掾之卑幕府泛蓮仰止元僚之重旣束裝而至境敢修贄以及門某官文成一家書破萬卷昔慶曆之盛淸獻見謂於名臣由建炎以來忠簡獨稱於賢相亶惟望族早決雋科宜冀北之掃空何周南之畱滯側聞當寧方急備邊屬者專城旣精求於頗牧有如後乘宜首載於鄒枚諒婉婉以贊籌且颯颯而艸檄少施余智立策雋功賓主登臨何但勒丰碑於峴首神仙指防又將引歸路於蓬萊某涉世至迂承家不競菜羮陋巷粗安貧者之常丹竈艸堂雅有終焉之志因出營於親釡偶來踏於京塵旣謀鄰境以需瓜甘學老人之種橘云何銷印莫追失馬之還及此拏舟幾有魚之阨親友贊休休之策上官移急急之符顧未暇於招魂又豈諳於析律尙喜出庇臨之下庶親承教詔之餘𨿽無堂下之言可禆采擇設有幕中之辯竊冀優容

與張察推【澄】

劉后村

幕下東僚事權至重道傍試邑憂責匪輕屬當受察之初輒講通名之禮恭惟某官天才奇逸世緒淸華覩玉樹瑯玕之標覺我形穢挹金莖沆瀣之气使人意消以庾謝之風流加曺劉之才思夫何恬退尙此滯畱蓋初潛之地素髙故上介之選亦遴竊聞公子素馳魏闕之心將有神仙共引蓬萊之路某功名事左耕釣趣淵攀龍附鳳而化侯王彼皆有命烹羊炰羔而作伏臘聊以忘憂昨沗封男蓋謀將母直謂煎熬已極采藥莫施不勝臨深履薄之危預起向若望洋之嘆惟公談笑系俗戚休𨿽縣譜未詳恐剸裁之不及然藩條具在茍遵守則有餘

與鮑知錄【�】

劉后村

府僚體峻無若都曺縣令材難矧居孔道方席統臨之芘敢修詞之儀恭惟某官雋聲滿乎東南奧學得於方寸吾觀華冑世出奇才溶以詩名家照之文入選至若府君之髙致尢爲前輩之美談不贏其身必在吾子惟其恬退尙爾滯畱所謂馬曺難久稽於足下豈無狗監能力薦於上前某潦倒無堪淸狂自喜運筆颯颯少從幕府之遊擊缶烏烏晚識田家之樂昨謀將母妄意封男豈知來繼於煎熬深恐上煩於督察先覺於後覺寧無警悟之言吾翁卽乃翁倘念從遊之契

賀黃知錄【亷叟】

方烏山

君坐熱曺能令公喜我居冷席反教人爲就托寅恭亟薫子墨恭惟某官雲天閥峻月旦評香無沗厥家肯屑爲於祿仕尙論其世宜超取於美官少休警捕之勞來作紀綱之掾錄事言是太守至爲攺容參軍資髙諸曺不敢平面然而位不逾徳官未稱人樵水之陽豈能容於此客筍班之武行且亢於其宗糾郡佳哉通閨末矣某少空自喜壯竟無奇道不修而文有名人皆疵汝技虛富而家愈窘天實厭之偶不失於家氊詎敢當於教席方將取友何幸爲僚譬艸木之臭味同與其潔也維桑梓必恭敬止深有望焉忻慕方深談裁莫旣

與楊司戶【士復】

方烏山

【首同前啟】恭惟某官邦之耆哲士者宿師有子云浮沈之思學根於識無盈川綺麗之作道澤其文亦旣策一科之榮乃自試三語之掾得非深厭浮競輩所以寧爲措大官然而經明行修宜居館學意新齒宿宜謀廟朝公𨿽不爲利祿之圖時豈無任人物之責職稱品要姑匽薄念珠之防上用老成卽遨遊羣玉之府【尾同前啟】

回田僉判【賀再任】

戴象麓

三年脫手擬棹孤舟而賦歸去來再任從頭愧打五鼓而反推不去慶緘何腆謝語莫醻伏念某晚出書生素疎吏事幸依仁於鄭裏粗逃責於虞箴下考三書自笑己窮於鼠技上恩再命豈堪復弄於牛刀勉彊以視斯民終始誰爲之地伏惟某官名門梧鳳仁裏耆陳太丘在鄕爭訟不願他決王彥方居裏盜賊咸畏其知所發皆老成重厚之謀誠有補撫摩惠養之政喜去門墻之不逺當圖藥石之時親每事公心亦有意楚子文之無喜惟公終惠庶不孤漢延壽之見畱染報𨿽勤願言莫旣

回費僉判

李梅亭

易地借材詰朝入幕遷於喬木可見主人之相知陟彼髙岡良勞君子之於役恭惟某官典刑勝士文獻故家子弟欲其自佳不顯亦世公侯必復其始無競維人暫玆泛緑以依紅行矣紆靑而拖紫某濫乘一障正窘百罹忻聞主畫之良將有防成之托集思廣益何幸承賢者之來同寅協恭所望有忠焉之誨

回汪兼僉

鄭雪巖

辰乎辰乎何來遲抗懷甚壯時哉時哉當其可有志竟成聊峩弁以假塗宜取靑而拾芥某官儒冠事業官樣文章𨿽買臣之仕少淹然張儀之舌猶在非棄班筆直將戶列封侯羞伍噲徒預擬名階計籍攜歸趙璧奪得楚弓菊花開向重陽誰云較晚桃浪暖正三月決勝如期某識面𨿽新賞音若舊幕中若有此客已張吾軍沙堤上應臺躔行先多士大開笑口實獲我心

回曺節推【孝慶】

鄭雪巖

張公榮進素定何待薦韓子謂已深知豈容辭遜聊借君重以爲我榮伏惟某官學有淵源文窮根柢六館正色早知同流合污之非決策兩科略無東塗西抹之態有識推敬並遊厚顏力易摶風仕不擇地毫芒少試步武不凢某冒爲此來宛如有約得議曺王生在幕吾復何憂有處士石洪爲媒人方不棄平沙之防已聚舊社之鷗可寒毋足增髙適恐有玷丁丁伐木神其聴之和且平采采盈筐心乎好之喜不寐相期者逺遹觀厥成

回魏察推【國華】

鄭雪巖

信在言前鷗盟敢背春回臘裏鶚表竟飛君欠合尖余宜備數伏惟某官淮人質直漢吏循良方今之立功名三邊爲重吾子之負才气一第可嘉任重之材當厚扶持致逺之器宜自愛防更堅所守當大其成某奉尺五符逢二三友幕中之辯有異席上之珍可遺約之嵗寒於以露薦由之果求之藝從政夫何有哉惠之和夷之淸立節有如此者相期之意有味斯言

回新趙判官

方秋崖

子及吾門恍廬山其昨夢君望此府尋秀水之勝遊樂哉斯逢寧不予助伏惟某官祥麟質粹題防名香愛蓮同者何人肯涴出朱而入墨思棠而況其子共欣泛緑以依紅何幸駒之奇來贊雌堂之老某甫宅乃牧辱貺以書淸於玉壺冰防言近只贈我錦繡段何以報之論心匪遙竢面並謝

回車判官

王軒

秋菊有佳色何意爲州春山多勝遊方幸從事無若羮蒓之夢已告熟瓜之期伏惟某官駕千秋而有聲囊數螢而自照觀所到處不騷國則詩鄕翩其歸來繇辟雍而冊府獨念雌堂之老守失玆辯幕之奇人某生而艸茅久矣荊棘大丈夫有芒角政坐此愚文章士妙語言願以爲頌猶及半面共論此心

回楊推官

方秋崖

柳生吾肘何意乎人世間竹剖爾符所賴者賢從事曽識廬山之面幸同君子之寮伏惟某官淸乎玉谿之英確然鐵硯之志依芙蓉幕畫諾甚髙顓翰墨林騰踏非晚防齊飛於五鳳將迅召於一防某生而艸茅老矣荊棘別去十寒暑但嗟今我之衰聿來雙緘藤喜有故人之在使予坐笑時乃之休

回鄭推官

危巽齋

三刀爲州幸戍期之涓吉一賢在幕喜王事之協恭尺書冩心千里對面伏惟某官璠璵偉望樞紐名家遊刅發新硎略無凝滯啖蔗入佳境寧復淹回聞贊畫之從容諒古今之練達佇騰薦剡徑上夷途某久矣知名於焉聮事念癢屙之舉切悉已周知況脈絡之相闗可忘忠吿

回魏知錄【必昌】

劉后村

都曺贊畫固殊蠻府之參軍驛使傳書首訪漆園之傲吏肅容而讀舞手不知恭惟某官有是天才輔以學力昔大君子策勲翰墨之塲以甲科郎標名忠義之傳丹桂之芳傳子羽林之典錄孤粵從妙齡已著華問至今岊江之俗猶言少府之淸曷不登畿肯來糾郡阮生趨府信知語掾之獨賢龔守還朝防與議曹而同拜某身投巖壑景薄崦嵫夫何幕下之名流尙記漳濱之病叟鏗鍧雅奏粉黛醜顏子寧不嗣音我老旣難趨於賓謁余方有公事君忙未必喜於客來聊課蕪詞少酬藻思

回郭知錄【伯長】

李梅亭

對北堂之馬耳自昔通家問南山之鳳雛乃今補掾貽書勤甚喚夢淒然恭惟某官詩禮磨礲典刑服襲飲冰食蘗不忘先訓之勤斂板折腰猶待糾曹之次三語之機相契五章之剡何難某星且拱辰日將入酉伏波牀下敢當盛意之勤渠子陵臺邊或恐歸舟之邂逅

回權知錄

方秋崖

久於家食豈禦牧材孰與郡謀有紀綱掾竊自意雌堂之幸必毋忘鞠城之銘伏惟某官南渡故家東滙奇气於今幾代尙餘貿肅之風有友五人行著通明之籍天報之福世傳以忠某生而艸茅老矣荊棘忽相從於春水同君子寮使毋至於秋荼則執事責行矣胥晤敢無修容

回黃司理

方秋崖

雌黃多暇無筆腦風犴獄皆春有墨曺在亦頗哀於老子勿盡諉於斯人伏惟某官楚東之英斗北之望惟刑其卹能盡心者吾儒乎非知之艱諒反手而仁民矣遄飛五鳳何負一夔某生而艸茅老矣荊棘忽相從於春水同君子寮使毋至於秋荼則執事責行矣胥晤敢無修容

回司馬司理

方烏山

芹宮聊耳有慙方山子之風李掾佳哉況是洓水翁之裔亟薫子墨祗敍寅恭恭惟某官仕學兩優人門儷美昔元祐相方卨夔伊傅而無慙繄司馬家何王謝崔盧之足道肖其風烈在此云礽文獻染濡之深典章閱習之久便合對殿陛而納甘棠之笏柰何屑州縣而制芙蓉之裳然而積多者報丰施遐者登驟盛徳百世之祀豈欺我哉能活千人者封行將見矣佇由樵水徑上筍班某寡與世偕甘居人下一行作吏嗟本志之已非獨欠爲師撫平生而自笑詎圖寂寞獲接賢豪君子若人豈曰三尺法而已達者之後謹奉一瓣香以從依倚方新掞裁靡竟

回趙司法

方秋崖

昌黎坐處寧容祈下之病夫山谷詩中曽識州之司法惠而好我翩其有書某官宛爲國珍所謂趙玉以三尺從事已薄矣政賴仁言得五章薦進其歸乎式遄班引遡防已久騫迅必髙某生而艸茅老矣荊棘忽相從於春水同君子寮使毋至於秋荼則執事責惟刑之卹時乃之休

回趙司戶

方秋崖

毛髮衰殘孰爲民長生齒繁息是在版曹豈無仁人之言告以此邦之瘼伏惟某官詩書厚澤忠義故家當日四夷詟澹庵之一疏至今幾代茂世閱於諸孫諒交公車之章遂著通閨之籍某少所諧可久於廢閒何意驚猿忽相從於繡水聿來烹鯉思亟奉於緒言敢無修容行矣胥晤

回李司戶

方秋崖

吾榜得人最盛喜並英遊淮南從事多賢雅聞精選公望久矣我心寫兮恭惟某官世傳仙學之根家有甘棠之笏逐斸廣寒桂妙秋月以摛毫躍馬看長安花鄙春風之得意肯聴邊頭之鼓角小試胸中之甲兵蠢爾蠻荊爲大邦讐是亦儒紳之恥越厥疆土肆於先王願言民版之繁某平沈半生晚得一第鱣堂夜午甘同鄭老之襟期防塞秋寒何補烏公之幕府嘆毛錐子其安用尋遂初賦而欲歸適千里者喜見似人肯隔同年之面烹雙魚而中有尺素覬論疇昔之心

翰新書續集卷十八

欽定四庫全書

翰新書續集卷十九

教官類

賀臺州髙教授

陳篔牕

顯奉塗芝榮司采藻越王山上仰文星炳爛之光劉郎洞邊有教雨沈濃之潤𨿽闒茸未諧於鳳覩而掀昻已想於鳶飛敬以寸忱陳之尺剡某官精神灝噩咳唾春秋疇昔飛鳴在賈誼見稱之嵗是何濡滯倍釋之不調之年𨿽久屈而伸者斯道之常然以退爲進者君子之學有孤風特操故能嵗寒而柏後雕有隆寛大和故若水流而心不競迨險阻艱難之歷盡乃功名富貴之鼎來勿謂冷官猶勝俗吏矧此邦號學者之冀北而得師乃儒流之指南喚起惰偸挽回醇雅佩衿晨入靑靑亂和璵之云燈火夜陳耿耿映棲樓之月斯文有立吾道自尊只虞促召於老成不使久安於恬適某已疲文織頗悟道耕鞭志螢牕甚欲尾前修之故縱程鵬海則已爲餘子所先命壓頭其柰何笑視舌而徒在幸昔日黃堂之奬予乃累年絳帳之顧知拔之布韋畀以領袖𨿽公論尙防於見錄而私懷祗極於自憐幸有宗工爲之眞鏡韓魏公之知永叔或比以昌黎而無疑陳后山之徳南丰𨿽更遇東坡而莫奪永言祈向不旣編摩

上贑川黃教授

戴象麓

枌杜聮陰曽拜魯山之眉宇花封叨警復依闕裏之肩墻喜將趨丈席之隅烏敢緩尺牋之敬恭惟某官士林冠冕名閥珪璋胸中三光五嶽之渾全筆下千兵萬馬之馳騁沖和丰度籍甚山谷先生之淸標典雅詞章宛然白石夫子之叢稿早遊校庠序之地優居俊選造之流謂宜濶步於蓬萊尙爾回翔於芹泮睠惟章貢之地素號文物之邦非鄭老之道出羲皇曷居氊席必董生之學探遊夏始下經帷暫煩絳帳之臨以慰靑衿之願巍然養望不妨賦檐花夜雨之詩展也逢時當卽播階藥春風之詠某竹蒲素習桑梓晚生濫叨一第之微僅慰雙親之望不恥折腰而作尉惟知俯首以事賢千里微蹤幸邇鄭鄕之仁庇一分餘潤仰祈魯泮之恩波依向有餘揄不足

通交代王教授【日新】

方烏山

鱣集告祥少駐木天之軌鯉烹得信言脂樵水之車安能有式於大夫國人獨善受教於先生長者敬裁短訥往贄崇嚴恭惟某官羲獻家風畤郊世譜舉幡而閉空捨主士者之齊盟搢笏而誦阿房爲詞人之獨步意其傑出必也怒飛曽謂廣寒之仙不嫌獨冷之職以采藻采芹之樂地寓刈蔞刈楚之盛心閱歷眼髙友其邦士之仁者作成意濶得夫英才而育之弦歌之最冠於甌閩衿佩之盛侔於鄒魯厥今上崇文治相用耆儒凢一時淸望之官多六館知名之士況後學仰之如北斗宜諸公推之於靑雲滴露研朱暫了燈牕之課淩靑遡紫穏爲渠觀之遊添成美談突過近比某少孤多難未老先衰方爲舉子時通國吠宗元之雪及對大廷後夫人笑劉蕡之風自合爲收聲息影之圖乃輒居召閙取謗之地姑祿仕耳如教法何念童年及從諸老遊而執事乃我丈人行何止踵芳規之遺後尙將徼大惠以居中冒然以前恃此無恐慕金莖之髙趣柰驅於貧聞輔嗣之微言倘醫吾俗其爲依向莫究掞裁

通興化許教授【文嶽】

方烏山

錫命楓宸橫經莆泮曾到廣寒之髙處桂籍猶香不嫌獨冷而此來芹宮何幸文章增气衿佩屬心恭惟某官胸著千年眼空九有山川气王是生殊尢傑特之人師友功深恥爲揣摩迎合之學速化若淹於驥足奮飛行奪於龍頭人亦有言將放京官通判之例公則求志僅注方國博士以歸觀其不卑小官所以養成大器甫錦旋於行李俄檄報於縮瓜非天之欲相道歟是邦也信得師矣維莆介福泉之郡乃古稱鄒魯之鄕其如此年寖失舊觀羣數十士而飯爭怒若讐列十三齋以居荒涼如驛屈衣冠而儕廝之伍化誦而粘墻壁之文學職只以媚貴權月課反以便販鬻遂令佳士各懷鄙夷學校之心至使儒宮殆成斵喪人材之地嘆采藻之風安在視鞠蔬之世幾希𨿽輪奐之更新柰污染之滋甚不圖海嶠暫屈天仙固嘗攺易轍爲之何特角詞習藝而已諭於利必使諭於義化其習莫若化其心使昌黎之笑無從而孝先之嘲不作相接仁義少生氊坐之光素定功名必驗鳳池之夢某譾材陋識單見淺聞學造小成非不閒家庭之訓年幾而立依然習屋之文何期沈利欲之波乃及識師儒之樣黃飯白袍亦識可恥縞衣綦巾豈不自娛融之徒有數百人豈敢儕於髙第防之撰異二三子倘時聴於雅言狂簡詞窮皈依心切

代通興化陳教授【如晦】

方烏山

恭審迂軌蓬山橫經莆泮人士數百輩久欽重席之聲才名三十年尙作無氊之客在先生可謂屈矣而斯文抑何幸耶不能借客卿以鳴胡取在弟子之列恭惟某官士林威鳳學海老龍觀其不詭於聖人類是師友孔孟使之可行於天下定是妾婦儀秦粵從身躋膴仕以來不知世有速化之事後來舉子固多分竹以乘軺向日門生久已持荷而簪筆嗟諸公之衮衮任此士之防特立獨行固其官之拓落難進易退然此道則光明𨿽陋邦介在福泉而多士號稱鄒魯孰羞吾黨頓失舊規杯飯臠肉之微爭如讐敵季課月程之際謗甚丘山庸庸者流滔滔皆是豈無佳士類有鄙夷學校之心遂使文宮反爲斵喪人材之地嘆采藻之風安在視鞠蔬之世幾希不圖溺利欲之波乃及識師儒之樣是必講明經術而文風古整頓規矩而士習淳淵源醖借足以儀型議論風旨可以淑艾使孝先之嘲不作而昌黎之笑無從居廣文館爲人師何妨獨冷有羣玉山待公等卽上太淸某筆硯腐儒箕裘末裔勉勉小成之學徒有此心駸駸而立之年竟成何事幸逢哲匠得齒諸生豈敢較課試之得失而計廩稍之有無實喜觀道徳於前後而議論於左右黃飯白袍之畱滯自亦恥之縞衣綦巾之逶迆可與進否其爲狂簡不盡依歸

通李教授【以稱】

方壺山

隨羣上偶同鴈序之登學制窮山幸廣鴞林之防儻扳援之肯許毋淸濁之太分某官地占四明門聮三秀父如龍兄如虎伯吹塤仲吹箎捨選積優臚傳髙唱斯皆造物之至靳多取世間之美名深夜辯經至徹聲於四外同時載道各分教於一方公所辱臨汀爲稍僻其質淳告以善道其體陋鼓之雄詞相望三州就最士風之懿行聚兩學不逃家論之公某本是北人生於西外逢塲不勇宜墮冗流請邑無名自憐左計渾成俗吏慙見師儒令尹仁矣乎未敢子文之信前言戲之耳願求夫子之褒先羾尺牋行趨丈席

通武岡陳教授【震】

李梅亭

造托湘流疑已就碧油之幙延緣巫水乃聞還絳帳之紗愧執訊之已稽盍通名而告至恭惟某官學探千載文擅一家聲摩殿前曽三誦阿房之賦禮羅幙下顧載歌泮水之詩玆聞交章行卽陛覲紫星好學正爾恢天网之收黃閣收賢防亟勸露門之講州縣徒勞人耳將相寧有種乎某垂老無聞甚愚不肖向者誨諸生於館下要是牛溲玆焉試別駕之治中亦非驥足不曰丞哉之餘負亦惟善者之吾師倘諧半面之期亦勝交臂之失監州無蠏恐非直杯水之官廣文有氊幸或作數旬之客

通權教蔡僉判

方秋崖

挹芝眉於鶴府曽論師學之同木舌於鱣堂式借賔僚之重得君爲代告我以情蓋將綢繆朋友之交其必脫略世俗之外云胡不喜久已相知恭惟某官得中郎之異書摛君謨之妙墨嘗袖周官而獨往豈惟識河汾王氏之傳欲起漢儒而與言當盡得洙泗聖門之蘊方其披瑯玕以叫閶闔謂宜跨元圃而登昆侖奚爲環滁山水之間肯尋歐陽文字之樂依芙蓉於儉幕漫穿從事之衫采芹藻於魯宮每重博士之席於以見斯文之寄其或捨吾曺而誰遄有璽函置之渠觀某粵從雨別坐想風期思昔老先生幾眼空於四海每評諸弟子僅齒及於數人顧惟見收於犇北之餘亦曽未快其圖南之適推一夔於別省雞失旦而始鳴儕八愷於甲科鴻遇風而猶卻孰爲幸防辱在交承有嘉益友之分深敢嘆廣文之官冷山行六七里想未寒鷗鷺之鳴雲飛九萬程恐莫企鵾鵬之化願聞一語謹已三薰

回蔡教授

鄭雪巖

起家與郡方虞保障之難在泮得人卻喜寅恭之共有來飛翰良佩髙情伏惟某官以文發身有志行道平生問學將發揮事業之間到手功名卻肯駐塵沙之地豪芒少試逺大可覘寧患荊舒之莫懲自見萊人之坐卻一賢而制外侮夫復何憂千里而遇故人若爲之喜某自量老鈍已分退閒方懷江東日暮之思忽共塞北風寒之防班荊而論時事方切於懷撃楫而淸中原諒同此志率爾具報莫旣欲言

回方教授

方秋崖

得乎天子爲諸侯胡然易播豈無他人我同姓幸甚識荊方抱遺經更容通譜恭惟眼空四海胸著千年佩明月冠切云幼余好此奇服排閬風倚閶闔蹇誰畱兮中洲豈其碧玉之環自可靑藜之杖何詎焚硯差間讀書二三子以我爲隠乎言觀芹泮九萬里則風在下矣徑上蓬巒某及爾爲僚所願則學何與韓同姓爲近而況宗盟顏子禹易地皆然敢忘經訓

回程教授

方秋崖

某頑不可鐫愚而自用視人之溺眞若同舟之遇風謂我何求寧知鄰國之爲壑遽見劾於賈傅頗無負於廬君𨿽失一老兵得一老兵意廟堂不以爲罪矣然違吾崔子又吾崔子捨田園亦將安歸乎有來賀言無斁感著

回本軍吳教授

戴象麓

伏審疏榮芝檢典教芹宮學道愛人𨿽嘗佩聖門之教以經飾吏今幸覩師匠之模帝遣公來天爲僕設恭惟某官治聲第一經術少雙以心傳曽子之心所學得顏氏之學題千佛經而早馳雋軌作三語掾而蔚有休稱方種徳以欽刑又助君而明教蓋張南浦之風猷如在而周濓溪之衣鉢尙存暫借文衡上續道脈小子皆有造樂依鑪錘之功先生自此升大作棟梁之用不待暖席佇見予環某朴矣無庸冒焉學制從事俎豆而困於軍旅勞心保障而加之蠒絲嗟哉鼠技之已窮幸甚鱣堂之伊邇全資甄就庶獲璧全一卷之書必立師願安承教十室之邑使爲宰或可圖終頌祝之私編摩罔旣

回白教授

李梅亭

下車聞庠序之教亟欲引賢積閱限銓選之文甫能剡奏是亦公舉何費屬辭恭惟某官行無疵瑕學有源委繋堂下之馬安能鬱鬱以久居釣海上之鰲行卽飄飄而髙舉聊助鼓旗之噪何勤珠璧之投某愛莫助之顏之厚矣引鼎不程其力聊復露章推轂有味其言更祈彊學

回王教授

李梅亭

八公同辰推薦賢之轂一第混子寒坐客之氊輒用名聞何勤私謝恭惟某官粉省佳士詞塲雋人何蕃貌不任其心而名焯焯仲舒言有用於世其對洋洋鴞旣集於泮林鳳當巢於阿閣平昌足矣況有李翺之言翁歸不私何害山陽之托吾徒得君重耳子亦來見我乎某過辱臨存更勤賁況扈甘泉之八十一乘殊愧所防登淩煙者二十四人更期自勉

回陳教授

危巽齋

一馬二童方謀趨郡雙魚尺素遽辱貽緘下問然髙情厚甚伏惟某官虞庠雋選漢殿英遊懷明月佩連城久翔文價朝天津夕西極合在周行顧迂蕓閣之賢再職芹宮之教惟今閩粵之地若古洙泗之郊有來學校之英率是山川之秀詠歸沂水共推夫子之循循騰上云衢行繼諸公之衮衮某屏藩所寄政教是兼倘田裏有愁嘆之聲敢忘己責使城闕無佻達之習則賴陶成

回泉州陳教授

眞西山

泉山缺守猥及陳人頖水有師夙稱名士所遭幸矣何喜如之某曩自乘軺來叨分竹僅守孔門節愛之訓曽微漢吏牧養之材二千石之分憂昔已慚於理效十六年而申命今復被於恩光當民生憔悴之餘與郡計殫殘之後刅恢恢而餘地猶費支吾技斷斷以亡他若何經理倘非賴僚友多門之益未易副聖明使過之求伏惟某官直諒之資通明之識必有講畫以助設施社稷人民正欲觀於爲學文章政事勿自限於殊途

回沈教授

劉后村

牛駕出闗久慕周柱史之去鱣堂開卷不知漢博士之來曽執贄之未遑辱顧廬之甚寵恭惟某官今之巨擘古之譽髦心鄙雕虫之文世守感麟之筆仲尼旣歿昭垂衮斧於策書介甫何爲詆曰斷爛之朝報絕學傳東周之耆哲微言接西洛之大儒誕啟孫枝相輝奕葉惟三傳束閣上之久深探遺經當諸生立館下之初願聞精論避席而請堵墻以觀必有以新啖陸訓詁之陳言掃舒科舉之陋習豈惟逢掖共尊明復之書將見細旃亦讀康侯之傳某少才涉獵晚益惰荒禁漏宮蓮往事類優塲之散長鋤短笠暮年爲老圃之歸屬逄開絳帳之時恨不在靑衿之列朋逺來學時習良愜素心我不往子嗣音寧忘私淑

與卜京教

王臞軒

正坐橫經公方見士於芹泮低頭入幕僕來依人之蓮池宦遊淸濁之𨿽殊官期先後之不逺敬裁鯉素往白鱣堂恭惟某官早以文鳴紛其內美胸次貯冰壺之瑤璧筆端垂金薤之琳瑯學易通神三畫曽吞於天上著書擬聖六丁屢下於人間捨選芬芳科名岌嶪直上宜薇階之侍斜飛亦藜閣之遊惟神京學校之崇在天子辟雍之側天下攀鱗附翼之士多遊其間年來淩靑遡紫之班皆由此選必得哲匠以主斯文肘後良方不惟授諸生速化之術心中有印抑將續正學未墜之傳多士塡然附之先生自此升矣夾袋之紀人物簡注方新臺閣之繼諸公經綸可展某辛苦一第間闗十年讀相牛之經分甘襏襫圓得鹿之夢誤綴簪裳平生耿耿者猶存與時落落乎難合初筮經行於湘水正欲娛親至今悵望於衡云不堪回首京幕戍期之已迫書生宦譜之未閒若何免司敗誅所恃有師儒在短才有限豈堪飄風艸檄之忙暇日遊從共和細雨檐花之句

與潭州施教授

王臞軒

正坐橫經公方有味於芹泮低頭入幕僕來依人之蓮池與其諧防鷺於簿書之塵孰若從魚鳶於名教之樂固知淸濁不等所喜臭味則同某官早以文鳴紛其內美詞壇馳騁見稱一釣之連鰲捨選芬芳端是三年之走馬亦旣振鐸於信水便合濶步於道山相君摻袂以願畱執事掉頭而不住復挈絳帳來幸靑衿登鄴侯之堂而訪遺書沈酣今古酌醽醁之酒而發孤唱彈壓山川風斤一運而成棄材丹砂九轉而蘇廢疾誰不願薦居然靑剡之鼎來人亦有言貯以玉堂而後快如某者弱惟殖學貧亦賣文詞塲曾被於百瘡僅收末效宦海方航於一第未識前津𨿽平生之書癖難醫恐從此爲吏氛所蝕有師儒可以親炙庶麼麼得所依歸想從容教戒之餘皆畫諾笑談之助書生習懶豈堪飄風艸檄之忙暇日從遊共和細雨檐花之句

與眞州陳教授

劉后村

詰禁圜扉愧浮沈於俗吏橫經泮水喜親炙於勝流行矣摳衣斐然通贄某官褆身肅括造理精微讀九丘八索之書學尢博古黜諸子百家之說意在尊經早頡頏多士之邦復遭值右文之世借使玉堂之小卻亦當金馬之斜飛曽謂冷官尙淹先達政惟俎豆乃軍旅之宜聞設有甲兵以仁義而可撻諒講明之不輟致鄙暴之自銷稍變鞠蔬復令采藻士有所式先生何恨於氊寒道之將行夫子豈容於席暖某承家不競涉世至迂耕汾上之田可支饘粥遮長安之日誤棄釣竿妻孥當丰歲而啼饑士友問何官而觸熱預薰心於丹筆徒矯首於絳帷賦王粲之從軍𨿽無才思過子云而問字幸有師資

翰新書續集卷十九

欽定四庫全書

翰新書續集卷二十

縣宰類

通王知縣

方秋崖

天各一涯幾費池塘之春夢地方百里適分鄰壁之夜光矧同班飛太史之鳬敬慿櫝傳故人之鯉時其後矣喜則跫然恭惟某官落霞孤鶩之詞英驚雲遊龍之墨妙斗以南斗以北獨髙奎宿之躔江之西江之東兩贊使星之幙曩聞畫諾備極拊摩於以知寶婺之源賴有此玉山之秀晝簾之寂夜戶自恬大夫曰賢何乃奏瑤琴於五柳之縣天子有詔爾其鏘瓊裾於萬筍之班某一拜以還幾年於此方買犢叢山之底誰念吾民之最窮想停驂野驛之寒曾入君侯之太息敢不三沐願聞一言堯舜爲吾君民毋憂掣肘魯衞之政兄弟翳欲比肩翹企金相庶幾玉我

通趙知縣

方秋崖

搴繡衣之幕快覩匿犀綰墨綬之章聿來儀鳳恍星辰之在望曽日月之幾何恭惟某官早遊諸老之間深造吾道之妙以所學乃孔周之學要不在乎文墨議論之工謂此心卽堯舜之心自可寄以社稷人民之重曩窺畫諾備極撫摩攬轡而志澄淸𨿽古人無及者下車而問疾苦豈今日獨忘之於以知凋邑之有瘳私竊與吾民而相賀願言飛騎式徯交某五技已窮百爲皆謬田蕪而荒菊徑但欲賦歸去來兮之辭縣古而出槐根詎敢作居無幾何之計彼有成於墮甑僕方窘於膠舟歘聞鸞鵠之掀騰信知騏驥之超越舊令尹必告新令尹諒不勝父母之仁今將軍安問故將軍所覬篤子孫之契惟日爲嵗遡風有懷

通傅知縣

方秋崖

見督郵而束帶久矣淵明之賦歸趣舍人而治裝是何叔度之來暮凢三易人而及此旣五閱月而跂予豈辛苦之未償殆夤緣之有待敢贄鯉書之訊式遄鳬舄之飛恭惟某官身荷駿聲家傳鴻緒丈夫四方誌尙不厭乎蠻煙瘴雨之間才名三十年自超出於光風霽月之表試令言遊之室已操宓賤之琴何以假當爲眞此猶輕車之就熟路惟其有是以似豈特利器之遇盤根小遲五柳之陰趣下九芝之檢某猿猱性野鼯鼠技窮髙山擁縣靑曽不濃於歸興春水防田緑亦安有於去思屢襆被以問塗旋挈家而還邸吾且自厭人其謂何豈不懷歸畏此簡書竊有交之喜道之云逺瞻彼日月願聞秣馬之期

通趙知縣

方秋崖

巖巗塞邑公方勇棄於及瓜僕僕修途誰使不遑於擇木遹觀取捨夐有賢愚敢致一行之書願聞數語之誨恭惟某官鑑湖冰雪禹穴風煙自同餘子之卑不受諸公之力初河陽辟溫造欲取一人而拔其尢然潁川畱冦恂重違百姓而諾其請竊髙雅操無負仁聲傳聞桃李之春熈想見桁楊之雨臥白日少王事相忘扣角之歌靑山在縣門眞可彈琴而治有令如此其民自醇遙知私語於柳陰惟恐遄頒於芝墨某多幸覩朝陽之鳳同班飛太史之鳬顧邑在萬山間所謂人棄而我取抑身墮百僚底亦惟大黠而小癡失腳於玆噬臍何及必苦李也始信君侯之眼髙有甘棠焉知爲吾民而眉蹙如曰教之制錦則予敢不書紳望美人兮一方庶幾玉我共明月於千里翹企金相

通宋知縣

眞西山

河陽之花滿縣將播仁風玉川之屋數間行依徳宇載念論交之始可稽訊之恭伏惟某官器識疏通丰神凝秀淵源有自廣平之風烈未衰文獻相承元祐之家聲如在早登巋第茂鬯芳猷寶鎭瑑圭無瑕可指黃鐘大呂隨叩輒鳴更於館殿之才來尹山川之縣百里而恢牛刀未展宏摹一武而上烏臺定循近轍某猥慚迂謬方幸退藏徒與老農共負耒爲氓之喜愧無宿學辱過門問字之勤

通崇仁曾知縣【穎秀】

李梅亭

曉行湘水我方尋欵乃之歌春靜巴山君來賦蒍於之曲非釣魴之厚味漫致鯉於長須恭惟某官忠恕傳家倫魁世業恢恢遊刅如錐之處囊中在在彯纓皆羅而致幙下適通玉籍屈綰銅章預避譚公之維私不去贑水之可厲維寶唐之褊邑固麻谷之舊都錦制此來繡行甚寵攺邑不攺井易地則然有土此有財得人焉耳奉潘輿其孔邇馳魏闕以非遙某兩鬂白紛隻身墨隠昨班文石不能誨館下之諸生今戍武岡幸不失黔中之上佐出晝尙遲於三日受滕願托於一防操韓子赤縣之權肯妄干於薄少荒鄭防蒼苔之屋尙見芘其歸來

通長汀黃知縣

方壺山

三山福地聚廬而居千里鄞江分邑以理然而實異得以條陳材有智愚境分大小京秩之權穹而選人易與相門之望重而宗子則輕況又來至而不先與乎僻左而非近相去霄壤逺甚並稱子男得乎某官質本天成美亦世濟儒服醖借不墜家聲胸襟玲瓏無非縣譜沛乎易矣有以覘之獻羨司徵百乘之賦何有蜚聲貳令一同之主可知果以最聞孚於眾聴不嫉頑而攘敓者息不畱訟而凶囂亦消孰疑長汀之民難化以理或問莊定之後誰登於朝郎選方虛公歸則重某半生良苦一第可憐更十九年𨿽羝亦乳凢再三仕如魚上竿曾未闖於金閨誰實驅之鼎鑊業已失計寘諸勿言寄聲杭境之民望來毋遽促膝槐堂之上求教乃行槪見於詞毋孤所望

與蔡知縣【朴】

方烏山

有美種花煩公谷璧薄言采藻荒我茅田行徼惠於琴堂敬登名於籖室恭惟某官負魁豪之學生仙聖之鄕恥虫篆之文辭自期甚逺擢龍飛之科第所立素髙有如雲霄濶步之初宜在風日不到之處旣棲矮屋又肖何曺逮再聴於臚盍徑躋於鵷列華亭鶴唳方忻近尺五之天葉縣鳬飛乃願易一同之地吏驚神令民詠慈君有晝簾寂寂之淸無朝鼓咚咚之謗然而牛刀施於雞肋驥足旋於蟻封聞諸廟朝方旌褒於三異由此臺省將容與而九遷棠陰佳哉樵水重矣某稍知自勉竟不能奇京兆聞浪仙之詩名非其好也內廷嗔風漢之對語順而受之一科何補於遺余本志自憐其變化得溫所業幸冷其官安敢招諸生而誨焉所喜事大夫之賢者列後堂之聲樂素乏豪名聞武城之弦歌恐有愧色中丹所蘊副墨具陳

回浦城趙知縣

方烏山

瑣闈奏捷琴譜生輝猗佳王孫已接鵷鷺行之武業進士舉更希龍虎榜之榮旗鈴四馳紳笏相慶伏惟某官祥麟一角威鳳九苞途轍甚夷見謂金科之彥鍜鏈良苦未忘鐵硯之心暫閒百牛之刀來酣萬蟻之戰聊哉操筆易甚探囊功名逺到之必然富貴相逼乃如此竚飛鳬舄大展鴻圖某方賴寅恭卻成薦送辱投珠之甚侈愧報玖之未能比拜恩綸復厪賀牘何哉簿書煩委之內有此翰墨遊戲之功鯨錦遣歸諒亦喜逢於具眼騎裝行戒勉旃徑取於頭徯望之私染濡莫旣

回仙遊興化兩縣宰

方烏山

慕龎徳公之髙未嘗至邑無範孟博之譽誤俾登車有來味言深髙誼敬惟某官琴調甚雅錦制無瑕讀書松竹林良多暇日種花桃李縣已滿淸陰只俟雉馴卽看鳬入某舊聞其學今見而知之武城聞弦歌君想自期於言偃發蜀道負弩矢我獨恥效於相如徒深巾笥之藏莫效襜褕之報

回宜春劉知縣

方秋崖

郡國選侯何爲及我江山帶郭所幸近公苐令琴意之春豈勝防衞之望伏望某官卓爾循吏異乎俗儒懷南丰之瓣香久無續者詩西江之別派不在玆乎遄觀鳬舄之飛近有豸冠之例某少所諧可久於廢閒何意驚猿忽相從於春水聿來烹鯉知自寂於晝簾惟不擾以治之則無似之賜矣

回分宜陳知縣

方秋崖

言秣其馬僕方鼎來有翩者鳬公乃解去所謂交一臂而失猶幸及半面之春伏惟某官粹然天球陳在廟璉誠齋先生之宅相必昌於時季方難兄之故家奚爲乎縣整整三載之績平平六院之除某生而艸茅老矣荊棘忽相從於僚友則契所懷顧已上於更書何見之晚竊願有請無庸遽歸

回萍鄕趙知縣

方秋崖

山林深密何自爲州更防分明幸哉有尹聿有來於藻翰胡猶靳於藥言伏惟某官三十年之薾云二千尺其澑雨落霞孤鶩誰則詩之朝天雙鳬防其飛矣自有入臺之近例何言作縣之古難某生而艸茅老矣荊棘忽相從於春水及爾同僚惟自靜於晝簾乃所願學有錦之制毋玉爾音

回沈知縣

方秋崖

雲飛鳬舄春治雉郊事大夫之賢坐想彈琴而治去父母之國何當騎竹而迎逺哉遙遙於以負負恭惟某官豪端苕霅之秀胸襟湖海之豪孤嘯風煙未覺休文之詩痩獨醒塵滓寧甘東老之書貧縱不盛之白玉之堂奚至屈此靑山之縣民瘼極矣吏姦柰何如使倒持太阿而授之焉用若發新硎之爲者一牛橫笛苐令安雨外之耕五鳳塗芝政恐有日邊之召願言公尹畱惠疲氓某起從田間寘之幕底邊城吹角毛錐顧安用哉茅屋生苔老生亦欲歸耳自笑儒冠之誤每思農畆之荒望美人兮一涯庶幾玉我共明月於千里翹企金相

回黃知縣

王軒

齊飛五鳳趣駕雙鳬相傳紫槖之家直聴履而上耳不鄙靑山之縣欲彈琴而治之覺松竹之自矜與艸萊而相賀恭惟某官家聲江夏人傑洪都左圖右史之往來無虛名下南浦西山之朝暮盡在胸中故嘗出其緒餘所至爲之特立謂且破拘攣之格便當趨禁近之班繭絲乎保障乎方軫垂旒之念野馬也塵埃也亦煩制錦之材然而四轄六院之除多在一同五月之最民望攸屬公行勿遲某自塵一科不啻十稔拙於涉世曽掌故之幾何放以還山煩惠文之彈去今旣久淹於耕雨亦無復煩於問天但得縣公如漢吏之循則與裏老共滕氓之幸看山無笏或容野服而迎種樹有書倘遂巖棲之托其非公事寧敢私陳

回許知縣

方秋崖

璧琮繅借己後公車之章金薤琳瑯更勤私室之謝苐驚作者伏讀快哉恭惟某官落落乎千丈松昻昻然九臯鶴不肯趦趄囁嚅而處富貴頗亦嘻笑怒罵而成文章忽賦硯山之詩豈坐藍田之記縣官極不和耳曽奚傷子雨之名小生欲相吏耶政恐犯朱云之誚夫何唾玉於穆斷金某退省其私焉能爲有𨿽是翁不足與竟事翩其去之謂同僚未嘗聞知人過之逺矣不知狂斐敢拜重勤

回髙知縣

方秋崖

胥告教胥保惠多幸同寅如升髙如陟遐文章旁午公豈欠此僕其慊然恭惟某官聲揺西州秀出南斗修水壯哉縣如絲之棼明府我輩人迎刅而解朝天近只數日去之某甚矣貪賢亡何慘別艸木同味亦聊致區區之心桃李不言又奚煩縷縷之謝讀之面熱毋爾盟寒

回蕭知縣

方秋崖

迕荊州牧政坐平生之艸茅移鄭公鄕方竊緒餘於薤水明以告我聞斯行之恭惟三捨源流五經鼓吹澤甘棠笏極知雪案之尙寒彈單父琴聊與雲山而小駐諒不待齊丘之瓜及已相傳漢璽之芝香東海生雅意本朝今行召矣髙皇帝能用人傑可復許乎某生而惡圓至則遇坎戮乾之僕縱不得中行而與之避庾公之塵乃率老夫而至此願言提耳敢勿開心

回胡知縣

鄭雪巖

出宰山水縣仰羨展勤久遊翰墨塲自慚分教屬鴞林之未集致鯉素之稽遲敢謂謙詞先勤損墨恭惟某官學有源委性率本眞日光玉潔之文四舉何淹於禮部鋒藏電掣之手大名已播於民曺自宜謀謨於廟堂胡乃棲遲於州縣屈虞詡於朝歌之往盤錯可知得尹鐸爲晉陽之行保障有賴逮險阻艱難之歷盡乃功名富貴之鼎來勿謂徒勞自應超異如某來從環璧偶掌泮宮以古心讀古人書寖非故習仕今時慮今世事空有隠憂聞君無暖席之時起我作同舟之夢春回雷土波及斗城焉用牛刀已著寛柔之效防飛鳬舄共修文字之盟占報恨遲有懷莫罄

回趙知縣

鄭雪巖

今年春早已減風寒百里雷轟頓回地暖人誰借問公定不凢某官布象云初割雞聊戲柳梢緑淺梅英紅少幾度歡娛麥岐秀發秧穎靑芽一畨念慮了卻勸農公事端爲得趣良辰只恐栽花已催飛舄某幸逢知己何待卜鄰不遐金玉之音決非常調認得芝蘭之味賸有餘香良荷先施甚慚不敏

回興國湯權縣

鄭雪巖

忽承明月之投知爲髙作𨿽未淸風之揖已快素心久撲塵埃若臨冰雪恭惟某官鏗鏗逸韻楚楚英標文落人間皆謂得淵源之正詩雄江右諒不求絺繪之工永諧韶濩聲盡洗笙笛耳白璧宜薦之淸廟碧梧當植之防庭豈伊煙瘴杳藹之區可寓風月逍遙之興毋嫌迂步要亦假塗斯立眞文丞防遇昌黎之刮目澤民非俗吏豈無坡老之賞音當今捨公誰哉必有爲王言者某偶來贊畫玆幸正名對雨髙歌曾慣無氊之冷燃燈艸檄豈其入幕之長有好斷金其人如玉想署防鶩行之暇聊試割刀不妨鷗鷺盟之尋敢忘寄鯉何時覿面共我論心

回永福知縣

劉后村

受河陽之書幣甚矣懷慚聞武城之弦歌凜然起敬相望數捨敬削一牋恭惟某官气蓋羣公眼空餘子談笑自方於管樂縱橫暗合於孫吳大學諸生咸服摛文之敏集英進士共推對策之髙早決勝於文塲久宣勞於戎幕當敵運衰微之際乃人才奮發之秋豈有時髦屑親民事雙鳬於巖邑未免淹翔收八駿於天閒佇看騰踏某頃辭閫屬自乞祠宮嗟菽水之屢空迫弓旌而復出赧顏至此淸議謂何吾嘗同僚旣托金蘭之契子明告我願聞藥石之規

回建陽交代葉宰【奕孫】

劉后村

男邦執璧棠已成陰老圃扶鉏瓜猶未熟曽是見大夫之使及於新令尹之門敢掃空疎以修好雅恭惟某官淵乎似道黙然知言鳴鶴在陰有唱必有和祥麟見獲以徳不以形粵自名登膴仕以來不知世有速化之事居常曰義與命詎肯以身狥人晚詣公車驚委贄靑衫之敝晨趨廣殿瞻臨軒黃繖之開惟徐行乃執事之素心而須入亦先朝之良法𨿽爲今吏尙有古風鞭笞盡弛而令行鉤距不施而情得以己之誠待物之詐操此之簡應彼之繁蓋有得乎蓋公淸靜之言且暗合於陽城撫字之說訟筒寂寂泉布源源通邑大都過客必談於佳政深山窮谷逢人亦詫於長官頗聞百姓之愛公惟恐一朝之去我未容靑史獨書馴雉之祥將有緑綈來趣飛鳬之入某剛介不媚槁幹無華少以功名自期慨然投筆晚知富貴有命退而讀書貧未棄官格當爲邑頃采道傍之謡誦參以見聞竊欣閣下之規模易於循守惟恃此以無恐遂居之而不疑飛來花縣之書驚破茅檐之夢嵗不我與豈敢卽於晏安秋以爲期幸小寛於趣迫

回江陰何知縣

李梅亭

道紙上之軒昻皆我輩語就暗中而摸索乃魯東家有味其言不知所賀恭惟某官人門具美天分仍髙日食萬錢盍追隨於伯父地方百里何局促於子男聊繼益昌之功名卽見中牟之除寵某日之夕矣人謂斯何乘興而來漸有回船之意同姓爲近空餘推轂之情

回交代王知縣

戴象麓

趣嚴星駕來蒞雷封措大規摹正自笑割雞之拙神仙步武何幸報飛鳬之來望風忽拜於魚緘涓日喜交於篆仰酬先辱俯愧後期恭惟某官气節因歷練而益髙學問以老成而愈博宿乾坤於胸次戶牖玲瓏噴河海於舌端波瀾汗漫宜自珠曺之掾卽聮玉筍之班尙以夢筆之才試此制錦之手跨劍閣之鳥道收拾山川於子長周遊歷覽之中試武城之牛刀發越弦歌於言偃學道愛人之素況此防居之莫集與夫雉堞之未全末後未了工夫盡足施補衮之妙手將來出新意思或可蓋糠之拙才不妨訪坡老之迹於獨秀亭前更與彈羿妃之月於八桂堂上追回禮樂總歸和气防檢江山盡作太平孰後孰先且低回於章浦以趨以走行促上於瀛洲某造次鮮華癡黠各半莫能傲米五斗宜彭澤之未歸徒爾飽飯一升或山陰之粗治黔驢之技止此鱸魚之興悠哉終玆三年去以兩月忽拜緘縢之寵轉濃菊徑之思全賴匿瑕庶無洗垢敢期求舊行托契於子孫何以告新願推仁如父母悰懷易感駢儷難周

回贑縣張知縣

孫養晦

嫓二水以名城古爲望郡分十同而置邑贑乃舊郊方舊尹之及瓜趣明公之行李來之何暮歡不自勝某官寛厚而不流靜莊而有守平生才力遊刅而發新硎晚嵗功名啖蔗而入佳境尙拘新制來字逺民人有常言以未脫選之爲苦士方攺秩又嘆作邑之爲難求辦事則傷於民專守法則拂於上計無能出或者援例而取之下有所持又將以罪而去矣在今日堯舜之世而未免此患𨿽前代卓魯之出而亦安所施曄然通材臨此壯縣凢眾人之所病皆談笑而盡得之假期年而有爲其召擢無可疑者某尙縻越俎未遂同舟小子不知所裁莫報長牋之施大事則從其長姑爲他日之圖情有相忘言之無恐

代見泰寧趙知縣【長邑親戚因陳簿而見宰】戴象麓

省親千里來依仇簿之鸞棲借譽一言獲拜喬仙之鳬舄夢寐幾年之附驥寅緣一日之登龍竊幸自天知歸有地恭惟某官帝室石麟之種仙源彩鳳之姿密邇日云【趙宰寄居行都】偏承雨露聲猷掀宇宙直不減千里駒之才文彩瑞朝廷自是賦五色日之手合在學士八磚之地暫持郎官百里之權下車未播於政聲前席首加於士類滿城桃李盡勞門下之栽培一介芝苓亦願籠中之收拾伏念某迹窮株兔見小醯雞春秋郡泮之虀鹽朝夕親庭之菽水窮年鉆故紙僅窺豹之一斑寸晷試陳文屢戰蝸之兩角未肯退焚舟之志聊且爲負米之行假途孔文舉之通家傾蓋趙平原之半面念表叔沗邑曺之末獲事周旋而嬸氏亦公族之華無非繾綣機防之來非偶帡幪之托何如冷灰願借於吹噓斷木冀爲之潤色況寸效未收於藍緑而歸程欲趂於槐黃寒谷微枯所欠幾分之和气天潢餘潤願分一防之恩波翰新書續集卷二十﹤子部﹐類書類﹐翰苑新書﹥

欽定四庫全書

翰新書續集卷二十一

縣寮類【縣丞主簿縣尉】

縣丞

通寧鄕陳縣丞

李梅亭

武功之丞簡靖久矣沐芳臨邑之簿卑棲玆焉假防敢以尺書之敬進於再拜之先恭惟某官逺抱甚都壯猷孔碩淸明志气胸中風月之無邊沈浸文章筆下源泉之不竭盍徑要津之立顧淹贊邑之畱鳳凰自下而升髙聊復爾耳防鶩鉗左而摘右端使然哉雙陸之勢無休九萬之程斯下某﨑嶇副墨漫浪勾朱士安得自髙妄欲比鄰之托余方有公事願聞掃漑之吟

與李縣丞【夢槖】

方烏山

贊府望髙聊對藍田之竹閒防食少坐荒茅屋之苔行矣熟瓜斐然削櫝恭惟某官筆精墨妙學廣問多生於西山之鄕淵源甚逺苦矣南宮之戰精銳不衰竟脫白袍遂紆黃綬睠焉樵水邇甚枌鄕日哦兩松之間地僅一嶺之隔官箴霜凜丞政不聾判筆風生識誰得噤然以博習寛通之素加之淹翔練歷之深鶚表交飛當路爭先於勝彥鵷行平入中朝況用於老成宜有裏言俾儀表著某少豪自喜長拙無奇詩得浪仙之名非其好也策遭風漢之目泰然安之偶不失於家氊詎敢當於教席以嫌不可否丞之設端使然哉相與問襟期今而後吾知免矣心之依倚辭不究宣

回寧海陳縣丞【惠孫陳司業書來】

鄭雪巖

素結魚緘榮生駒谷得陽公司業寄字良慰交情知藍田文丞其人皆吾臭味予方問菊君乃哦松幸受一防有光三徑恭惟某官淸源望地潁川徳星不墜家世典刑綽然已試斷無世俗崖岸郁乎可觀正當旱暵之餘有望亷平之政爭鉗紙尾坐照機心遡流必防其源克念厥紹下車先求其類取友必端以若所爲可覘逺到某歸田已晚入林頗深濫巾招隠之山回轍爭名之府誰能備問定是不凢賦歸去之詞亦何暇巾車之命賡來遲之句恨不居竹馬之先聊謝先施自愧不敏

回諸縣丞

方秋崖

久臥秋崖何心剖竹忽臨春水屬耳哦松翩其藻翰之來胡不藥言之告有如粹秀當在淸華予不負丞丞負予尙題崔壁我匪卽人人卽我諒溢禰章某生而艸茅老矣荊棘忽有同寅之喜庶無己亥之訛以頌不規則非所望

回張縣丞

方秋崖

野叟何人忽臨繡水大夫賢者適在錦鄕天所以惠幸其無能君於是盤旋而未出伏惟某官粹矣趙玉宛其國珍本文章家自有乃翁之科目爲神仙吏已先諸子之計偕梅隠髙哉瓜期近只某寂無世念忽奉恩除老子從牛背上來未知爲政素書自魚腹中至曽靡贈言以頌不規則非所望

回趙縣丞

方秋崖

漢竹分符屬吏紛之旁午楚防涉筆欣宗彥之同寅蜚櫝粲如驅車至只乃睠瑞麟之秀盍儀玉鷺之班予不負丞丞何負予姑吟松署主固擇客客亦擇主諒溢薦書某志防本根味均艸木我愧元英子矣幸山水之相知君非聊復翁耶儻箴規之樂告薄言占復竊幸丙融

回趙縣丞

劉后村

藍田千竹喜入吟邊楊子一防適在宇下𨿽若燕鴻之避雅聞笙鶴之音恭惟某官胸有層巒身爲磐石提筆秋風之戰雕已疊雙袖笏樵溪之遊鴻方漸陸脫或肯排云而嘂閶闔安知不跨海而望蓬萊資歷拘之嘆息久矣世豈捨我姑徐徐六月之飛丞不負予寧鬱鬱千山之底式遄薦墨不次除綸某久臥秋崖偶塵璧水開緘見諫議之面三印斜封論文獻開府之詩一樽何日有懷注仰無斁戢藏

回趙縣丞

方壺山

誕書政最休有頌聲辱在滕防衰絰詎容於旅賀不圖禰刺華裾乃肯於臨存旣莫迎玉矩之先其敢拜冰條之直輙上還於記府當別簉於賓閎

回李縣丞

方壺山

夙戒曺裝言歸鄭裏哦松近只徯崔壁之新題折柳黯然有滕防之遺愛某未終素鞞徒悵錦防惟諸大夫共集於離筵俾不肖孤難參於臥轍我之懷兮願餐金鼎之和王曰歸哉遄簉玉班之峻

回何縣丞

王臞軒

出綸楓陛涉筆槐防頃仕帝京早識三何之風味玆遊佛國重陪二令之吟哦展賀辠遲先施倒置某官人溫如玉名重於山鐘淑气於七公五相之門蜚大聲於千英萬俊之藪策勲塲屋遜封胡羣弟之先登對策殿廬皆晁董諸賢之忠告倒蔗漸逢佳境寒花剰有晚香露政事之一班發文章之三昧金灘鸂之舞方爾呈祥藍田防鶩之行又還寄徑況今棣蕚正位栢臺諸公推挽之亨途薦墨紛綸乎盈篋已不卽人人卽已爭願賞音余不負丞丞負余行將召擢如某迂濶與時背馳贊畫京畿自掇中都官之怒談經宗校莫逃貴公子之嘲所幸知己之來必有相規之益旣見君子則喜敬在下風不與執事同心有如皦日

回丁縣丞

王臞軒

命錫芝函權分谷璧防鶩以行進方驚貳令之威鯉魚從逺來忽拜尺書之寵先施倒置函謝反遲某官續昌黎似經之文生江淹夢筆之地負鄕先生之望私淑者多奏子大夫之篇成功則一倒蔗旣逢於佳境寒花賸有於晚香俯爲涉筆之遊來贊鳴弦之化哦藍田之松而有味紉楚澤之蘭以自馨余不負丞丞負余能使花封之重己不卽人人卽己趣歸柳院之班如某其人何庸於世少徒有志文塲親被於百瘡壯不如人宦海才航於一葦朅來蓮幕密邇槐亭不徒降識君子之心且有見似鄕人之喜州縣徒勞耳俱未免俯仰於人富貴何有哉要相期逺大之業

回建陽黃縣丞

劉后村

俶戒行裝榮趨華次理紅藥碧苔之詠宜屬雅才爲老槐鉅竹而來足知髙致方將聫事敢後修詞恭惟某官爽气橫秋貴名揭日文盟素定布韋敢不心降賦艸一傳塲屋爲之紙貴旣擢太常之第盍爲文館之遊然猶作吏一行爲丞再轉在君子所養者可謂厚矣任人物之責者能無愧乎給札而賦上林防有闗於薦口艸書而招贊普行入掌於詞頭某猥以散才領此劇處方有曠官之懼忻聞贊府之來闕政必規君之惠非所敢望也署名惟謹丞之設豈端使然哉

回錢塘趙縣丞

李梅亭

余方有公事鼎來赤縣之官曺我未免鄕人益愧白頭之幕府有勤執訊敢闕報章恭惟某官卓爾不羣飄然無敵尋玉淸洞中之字己書防計之功展錢塘江上之圖更動吟哦之興手版暫煩於畫地觚稜何逺於去天某轍鮒孤蹤磨牛陳迹喜似人於千里況辱托於枌楡𨿽異事而同僚尙不遺於葑菲

回富陽趙縣丞

李梅亭

倚使者之車笑癡兒之未了題丞哉之壁聞公子之鼎來未果修詞先勤執訊恭惟某官五潢龍種千里駒材早宣采棒之威坐獲緑林之賞防鶩箝行而平立端使然哉鳳凰自下而升髙恐不免耳某彊名入幕正愧面墻赤縣官曺喜依仁之有幸黃塵衣防或分蔭之自今

代回宣仁張縣丞

李梅亭

升陟一章何能借重謙勤尺牘又復拜嘉其文固是粲然此禮略之可也恭惟某官淸余家法敏有吏材翠竹深林久已觀於停峙老槐古縣玆良費於吟哦無俟書來亦當剡入未見分毫之補又勤四六之貽某辭璧未能報瓊又乏樓臺近水柰何秋月之防漧桃李成蹊佇見春風之披拂

主簿

通劉主簿

戴象麓

學制罔功粗喜及瓜之近同寅有幸暫煩棲枳之勞未貢柔緘先防珍染恭惟某官螺川作者蟾仙才生六一公之鄕邦見推翹楚擅二萬人之塲屋允謂英奇經國之文色正而芒寒名家之學源深而流逺旣喜得親傳之衣鉢必能大旌表之門閭𨿽已久於聞風顧何遲於披霧然自奮身於蘭省便當策足於蓬山姑少淹記注之才大其器識不憚領勾稽之職撫此凋殘願推平生學道之心共致百里字民之政某戴星無補積日徒勞邑遭再燬之餘民覺無聊之甚惟繭絲保障粗達其宜故獄訟貨財難裁以法曽撫摩之敢憚幸疲瘵之少蘇其如末路之尢難政賴同寮之相勉天開幸防果諧訪戴之盟日借祥光行有依劉之便其爲占謝莫罄願言

通寧鄕蔡主簿【交代】

李梅亭

望俊躔於淮海知敬儒先問邅道於洞庭偶從誤後貂不足而狗續鴻髙舉而燕來及未治任可無執訊恭惟某官負材鴻碩蓄學駿厖中郎典刑晚亦宜於東觀客卿富貴久盍見於西秦吾道非耶公等安在跨州之鶴安得自髙麾湘水之蛟能令公喜方今漢廷之老用矣敢問吳防之意何如某志大心勞材疏意拙一科不補欲釣鰲而未能五技易窮覺屠龍之無用所賴鸞鳳之先戒棲枳何如無謂牛羊之下來求芻而止尙托子孫之契欲窮師友之源向來一瓣曽南丰苦難並世安知四海習鑿齒不勝讀書

與馮主簿【咢】

方烏山

士得自髙何妨矮屋官名獨冷惟有泮宮昉此內交斐然通贄恭惟某官天賦甚厚地望素髙西京循禮之家豈其苖裔本朝倫魁之彥逺矣源流靡須十上之勞竟取一科之寵𨿽曰卑棲於枳棘且忻密接於枌楡長欣季賀之盛名爭爲署剡士聞鑿齒之緒論勝似讀書然而官未稱人位不逾徳四十爲主簿未足爲淹三人至宰司曽有是比聊爾勾朱而入墨行方遡紫以淩靑某習於箕裘腐矣鈆槧少鳴塲屋恥爲舉子之文晚對殿廷嘗入狂生之目薄言采藻乃幸識荊反教人爲惟夫子今而後免能令公喜微執事吾誰與歸依倚方深敷陳罔竟

回新趙主簿【崇法】

戴象麓

光奉綸言榮司簿正古號章江劇邑政資佐理之長材公乃仙潢英遊幸借勾稽之敏手天畀寅恭之防日深跂望之懷敬飭慶忱仰酬光辱恭惟某官帝一角麟之瑞士林九苞鳳之奇學問得源流太乙吹夜藜之燭文章妙機軸天孫織云錦之裳繇素蘊於茂猷宜亟躋於膴仕合直上校讐之府何尙煩管轄之司大材蓋無施而不宜逺到亦自近而後至暫玆棲棘少淹仇覽之鸞行矣蜚英卽快禰衡之鶚某儒生不武邑寄奚堪鼠技嗟己五窮駑才豈宜再駕以小己之自揣捨大賢其疇依忻幸此來預喜蘭金之托扶持厥後全資藥石之規占謝𨿽勤編摩罔旣

回諸縣主簿

方秋崖

顏厚如甲聿來逺江衷和同寅乃有羽簿幸肯依於藻翰胡猶靳於藥言有如雋聲當在華貫髙人屈居此得無矮屋之打頭諸公爭致之必有雄墨之落手某宛其老矣何以教之豈乏仁人之言頻攻謬守之闕不規而頌匪僕攸聞

回王主簿

劉后村

與逸少友恍昨夢於樵川共阿戎談諗樂遊於防水有來顓翰深睠懷敬惟淸霜紫電之奇盍遡紺霧紅塵而上胡然矮屋屈此髙標交二防之間喜而不寐愛小王之帖藏以爲榮亟此占詶切祈丙詧

回趙主簿

王臞軒

麟黌分夜雪之燈未寒艸夢魚素遞春風之訊適近枳棲跂重論疇昔之心喜不隔同年之面恭惟某官聲光如鬥气韻欲仙小奚佩古錦囊吟盡風檣之騷句太乙然靑藜杖讀殘寶之祕書久已騰淡墨之暉何至試勾朱之最云深曉殿盍隨鵷鷺之行花動春城式快鸞鳳之翥竚頒瑤札儀我銀潢某拙則未除資亦不攺弓韜一尉樗櫟之材何堪硯老半生虀鹽之味故在抵掌豈甘於俗吏折腰猶迕於世情羣然厖吠之狺中以蜂蠆之毒官事未易了此無已太康吾道其果非耶奚爲敢慍延覬金蘭之好惠垂玉薤之規野梅吹江路之香尙須佳話山雨話鑪亭之舊重挹淸芬

回李主簿

方秋崖

靑山擁縣有嘉棲枳之鸞緑水防田誰記去家之鶴幸來瑤字如見玉人恭惟某官輩行則魯靈光器韻則禹神鼎蓋謫仙人之苖裔無敵於詩何飛將軍之聲名不侯如故安有學者之北斗屈於進士之南廊帝曰嗟哉公等何見晚也仕其漫耳髙人亦主簿耶苐聞鄕曲之誦言少紓田裏之愁嘆幸無忘於鐵硯許重對於金鑾立登政塗厥有故事某起從襏襫幾化兜鍪多病每思故廬曽莫逐畢方之祟此曺宜束髙閣何當低太白之芒乃思耀金之書仍贊玉垣之畫其誰歸我所欠識公萬戶韓荊州今之眡昔一詣習鑿齒秋以爲期斷金則同報瓊焉有

回沈主簿

方秋崖

夙戒曺裝遄趨儉幕猥辱驅車於委巷謂當祖道於郵亭屬有負薪之憂徒切望塵之嘆願遵暑律佳禦涼彛倚須五月之報成驩傳四輩之召入

回連主簿

王實齋

某聞衣冠化彊暴政在吾儕議論無瑕疵甚慙公牘豈有朝廷之令甲不行田裏之萌丁如公譸張當寘王化之外耳使民梗戾何以官府之設爲嗟繆守其可欺挾危言而相恐君且休矣聴回載雪之舟義以正之願謹揺山之筆

回吳主簿【璠】

鄭雪巖

聞貴公子名已知一日千里攝部刺史職相遇二難同時薄效薦言何勤選謝某官宗廟瑚璉階庭玉芝樊川賦詩嘉其秀異城南就學勉以勤渠斷非矮屋棲遲防見亨塗奮迅某幸可員備何待子言平時禮樂之觀不勞歷騁異日治平之最可想光昭所期力行聊寓諄復

回余主簿

鄭雪巖

有來鸞鳳之音聞於空谷不靳鯉魚之惠貽及幽人渴方望云勝於得雨施先及我何以酬君伏惟某官璧水名流柯山相種覽徳輝於千翔而集之訪仙隠於三賢今猶古也勿以簿書勾稽之末實主弦歌啟發之機羞作彈箏肯羨秋風之一曲緬懷揺鐸未忘寒燈之五更肯尋同盟是眞臭味某𨿽未識面已先知心沗受防而爲氓非公事不造邑雄之居甚僻問字有誰習公之來可依讀書勝我願見君子罔有遐心

回沈主簿【部吏】

劉后村

僕爲陋邑敢謂種花君自修門肯來棲枳乃修短贄以先驅恭惟某官性行淑均文理密察周旋公府無刀筆之刻深馳騁蓺林有燈牕之勤苦逺遊閩嶠深厭京塵如暫主於簿書卽入還於省闥某服勞未久聫事方新若俗吏之所爲非所望也過長官而議事倘有意乎

回林主簿

危巽齋

太守自謂濫叨分竹之榮主簿何如逺致維桑之敬欽哉髙誼報以何辭伏惟某官鐘圓山漳水之奇似蕓嶠蓬壺之彥豈應短簿而滯長身日對康廬把酒趂勾稽之暇暫遊星堰坐曺推贊畫之良莫嘆低徊卽觀識擢某皤然一老愧此雙旌旣有幸以依仁頃復諧於識面驪龍塘畔曽爲倚馬之畱鸚鵡洲前徒結棲鸞之想拳拳頌禱防防奚殫

回趙主簿

黃竹坡

仰唐室之宗英有如賀白拜子云之筆札下視應劉鼎來先施之謙行接同寅之好某官金莖孕秀玉葉傳芳再戰而搴旗气已無於前敵一命而佐邑賢不辭於小官甘從卑飛無愧髙士然下邑之佐皆爲幕府賓客之須明公此來何必簿書期防之應少望此府卽華其歸某寖負束書冒承巖邑非假左右提攜之助必有進退溪谷之憂百畝之田五畝之桑愧夙無於善政七年之病三年之艾端有借於忠規

回建陽葉主簿

陳篔牕

判神京之袂猛憶笑談分徳裏之符獨慳晤對未辧棲鸞之問遽貽烹鯉之書敬用銘心不能去手某官鄧林老幹昆嶠素珍入耳聲名邁唐室何蕃之傳到頭梯級遲漢廷董子之科惟大器之晚成𨿽不容其何病毋謂一官之躑躅實階萬里之扶揺勉事勾稽薄占經濟某逺攜陋學遊食此邦半月客程喜乍休於行役十年郡俗疑頓攺於見聞渴想警規以寛曠戾欲詣習主簿柰何蹤迹之差池回念鄭廣文勿替襟期之傾倒

回武岡黃主簿

李梅亭

深叢見孤羆曽聴阿房之讀逺方遺雙鯉來司臨邑之曹可謂聞音而跫然抑訝何見之晚也恭惟某官源委深厚波瀾老成潁川第一之功固起甚亷之簿江夏無雙之學蓋觀未見之書暫須矮屋以擡頭卽快要津之策足某罔功教冑承乏佐州聾丞尙可送迎倘或免督郵之逐短簿能令喜怒何幸同君子之僚

代回廬陵嚴主簿

李梅亭

老夫耄矣不堪再鼓之衰主簿何如猶致一牋之賀恐孤厚意聊且報章恭惟某官派分釣瀨之淸文似漆園之壯驊驑開道防卽秣天山之禾鸞鳳衝霄姑少棲人間之枳交章載路增秩匪朝贈我明月珠可見多時之簸弄乞君飛霞佩防看萬里之頡頏某髙臥北牕卻遮西日軟紅可厭敢長戀屬車之塵堅白爭鳴惟欲據槁梧而瞑謀歸決矣因謝及之

代回吳主簿

李梅亭

昭誣辧謗方欲賀君比事屬辭何爲至我恭惟某官居官能大遇事直前象有齒以焚身古今如此鼠無牙而速訟事理固然幸疑似之旣明將功名之自致暫蹶霜蹄未爲失何必尢人勿諱泥抗乃良規願觀進徳

縣尉

通寧鄕李仙尉

李梅亭

一行作吏祭竈以媚饑同官爲僚禱尉仙而徼福可無牋記先布姓名恭惟某官機量浚明風猷膚敏千里之馬騏驥顧服鹽車九罭之魚鱒魴合登廟鼎鬱鬱赤墀之志匆匆采棒之行茅舍之聴雞聲孰非王事花村之無犬吠卽是民庸人憐橫水之孤舟誰識倚天之長劍乘除必爾翹跂俟之某不自力田輒謀耕祿家貧親老誠有待於斗升官小職輕亦欲伸其尺寸然平生之短朱墨須寮友之助丹靑儻念卑棲難倚掣鰲之釣猶能拍浪請陪射鴨之弓

與朱仙尉【抑】

方烏山

踐梅子眞之職𨿽吏實仙哦鄭廣文之詩何官太冷及瓜之戍削櫝通名恭惟某官峻閥摩穹淸規照世名卿顯相赫奕代之旂裳阿大中郎萃滿門之麾節自見麒麟之墮地共期駒驥之越都胡以錦衣紆於黃綬太守加禮固此聡明尉耶一郡皆驚謂眞斷決手也然而故國必有喬木思人而況甘棠聞諸廟朝方褒錄世家之後如此人物寧淹畱吏隠之間信鸂之呈祥亟鴛鸞之就列某爲儒而腐以才則疎黃卷對聖賢本不作科名之想丹墀陳禮樂嘗極言權律之非𨿽今觸諱於轉喉敢嘆射眉而中目旣與世忤反教人爲維桑梓必恭今乃獲瞻於玉樹譬艸木同味或來共聴於檐花依倚方深掞裁靡竟

回泰寧張仙尉

方烏山

瓜戍告期花城司警南宮日上恩榮紙上之鴉北部一行喜動灘頭之亟裁柔訥往剛辰恭惟某官器度端凝淵源深逺千古武夷山之麓鐘此英靈間年橫渠老之門蓋其苖裔早上甘泉之計晚棲苦貢之塲以老將軍視前進士朱買臣之富貴維其時哉孟東野之酸寒此何官也薄遊雷地行上雲天某貿然來思無可師者不意寒氊之舊及觀采棒之新爲君子僚方締金蘭之好我丈人行儻聞藥石之言依倚方深掞裁靡竟

回諸縣仙尉

方秋崖

聿來竹使老已頽然有美梅曺訊其翩只得爲僚而甚幸何以頌而不規有如髙凝當在華近尉仙吏也小煩射鴨之弓吾何人哉亦抉怒猊之石某苦無髙論政賴仁言還觀五云之飛曽微片語之及豈不屑教則予所慙

回趙仙尉

王臞軒

野叟何人忽臨繡水大夫賢者適在錦鄕天所以惠幸其無能君於是盤旋而未出伏惟某官粹然趙玉宛其國珍本文章家自有乃翁之科目爲神仙吏已先諸子之計偕梅隠甚髙瓜期近只某寂無世念忽奉恩除老子從牛背上來未知爲政素書自魚腹中至曽靡贈言以誦不規則非所望

回朱仙尉

王實齋

傳吳市之隠梅讙然傍午倚魯宮而采藻幸甚同寅辱魚腹之遞緘喜馬蹄之壓境占辭已晚有靦謂何恭惟某官筆下波瀾之老成胸中丘壑之灑落將軍百戰胡爲看市人之先封兄弟二難頗亦怪大夫之後殿黃絹吐辭之絕妙靑衫入手而未甘謂當綴天上星辰之班乃復墮人間神仙之吏鼠輩相目此其聰明尉耶鵷序有言且爲淸望官矣某泥古之學背時而馳讀賢於十從事之書知同臭味賦不願萬戶侯之句快覩光塵

回趙仙尉

方秋崖

趣舍人裝隠神仙吏一琴一鶴故有家風八友八龍雅聞譽處胡郁刺防之手小煩射鴨之弓恭惟某官冰雪照人風煙滿抱衢故太末也盡攬爛柯之奇尉其眞仙乎式瞻喬木之古𨿽溧水欠孟郊之句顧吳門有梅福之書奚事弓刀少迂塗轍髙眠田裏北部今無狐貍重酹江山西臺當有鸂某拙於涉世放以還山杞未棘而菊未莎吾耕勞只荷爲衣兮蘭爲佩公望久之得毋修容則降旣見

回王仙尉

方秋崖

飄飄仙吏寧隠窮山冉冉老農有來妙墨彼美雙溪之秀可忘三逕之荒恭惟某官詩書典刑家世文獻問訊淳熈之相印嵗月幾何起分寶婺之天章江山故在何意解牛之刅小迂射鴨之弓蓋鵾鵬九萬之程始從足下想鸂一雙之瑞已在目中某且然得州決矣學圃爾杞爾菊繼今無吠月之驚某水某丘誰與共耕云之樂尙駈健犢伏覩匿犀

回胡仙尉

戴象麓

以鄕曲英作神仙吏日華五色亦何負摩空之賦聲春淥一篙且不隔瀾之水鏡瓜時近只梅屋跫然共惟某官根柢詞林鏗鏘文響防頭無據豈其黃卷之誤人燒尾不殊共是靑衫之入手倘盟鐵硯重對金鑾某百事不如一科亡補駕言出守倘遂賦廬山之髙及爾同寮何幸際吳門之隠

回南東鄧仙尉

鄭雪巖

再尋仙隠到江水之發源忽墜雲箋光泮池之分席聞鶯鳴之有侶覺防影以非孤恭惟某官抱經尋遺博傳匪僻一第何足混者如穎處囊諸公亦大奇之若珍在席更加所養將大厥成宜平步於雲霄尙卻行於雷土儒者之效已試南昌曽見於蜚聲君子所存者神西賊必爲之破膽少俟鸂灘之瑞卽膺鳳閣之除某久困虀鹽薄采芹茆梅花再見莫寄故人瓜戍前聞喜逢新友不嫌獨冷已有相輝勲業方來諒不笑人之寂寂襟期與共防須對酒於沈沈覿面匪遙定盟可待

回莆田方仙尉

鄭雪巖

少而好賦曽聞莆水之名家禮以爲羅今傍崆峒之仙隠本吾臭味先此惠音陳義藹然勞謙過矣伏惟某官文有機軸學紹源流視子云相如之同工旣正而則比屈原宋玉之變雅終和且平藹然孤峯卓乎逺器自應摶扶揺而上也猶且覽徳輝而下之不妨賡樓頭八境之篇姑且藏胸中一鋒之用由是通金閨之籍誰能淹防棒之威某久向梅門忽求蓮幕嚶嚶求友之助丁丁伐木之聲𨿽有同寅曷如共志風裁糾彈之暇頻訪吾廬日旰籌畫之餘亟迎子駕盡損世俗之好是爲道義之眞

回何仙尉

鄭雪巖

夜光之璧暗投初非具眼秋風之鞭先著允合僉言敢襲品題以爲己力人方自諱公定不凢恭惟某官圓機鉤深修綆汲古深造畫前之妙形爲紙上之奇滴露研朱莫非窮理艸飛白黙有知音蓋將得趣以忘筌豈但明經而拾芥同塲俱北讙言有司之得人此易旣東果見斯文之遇主唱先羣士气張吾軍固嘗日誦項斯恨未面逄杜甫有來飛騎曽不鄙於警曺方欲訪鴻辱先施於記府勞謙過矣陳義藹然某甫離寒氊卻從油幕簡編捲舒之樂無復故吾獄訟禆贊之難其誰玉汝玆有足恃將何以規臭味旣同宜必罄腹心之告眞情相與願盡捐笑貌之恭𨿽未卜於親承其敢忘於永好

回沈仙尉

戴象麓

疏恩芝檢司警梅闗喜瓜戍之方新依輝伊始矧枌盟之維舊增抃尢深方奏記之是圖遽飛箋之首及一謙過矣三復欣然恭惟某官間世鉅才濟時偉器傳名門之衣鉢爲淸廟之璠璵斂三光五嶽之气於胸中散六蓻百家之書於筆下籍甚雷霆谹隠之譽粹然風月光霽之標處富貴而不矜猶玉加藻遇事物而無滯如矢發機宜首沐於異恩遂亟躋於膴仕便合待金門之詔尙須宣采棒之威蓋抉隠摧姦小試神仙之手而安民定國終須剛正之才暫焉遊刅之何勞行矣賜環之在道某濫玆學制愧甚亡奇鼠技嗟已五窮駑才豈堪更駕方深圖於善後幸欣際於同寅多事嬰心全賴蘭金之托一緘拜手仰來藥石之規占謝𨿽勤編摩罔旣

回包仙尉【志崇】

劉后村

題名杏昔沗年家問戍花村今聫王事方締無窮之好敢修不腆之辭恭惟某官冑緒淸華品流髙勝螢牕雪幾有寒士之素風麈尾唾壺無貴遊之豪態惟今人物莫盛永嘉有宗工巨儒唱天下之文章有故家遺俗接中朝之聞見況如吾子克肖乃翁宜掇髭而拾靑氊尙頫首而紆黃綬萑蒲迹掃桑梓陰成田裏無虞宛若太平之官府雲霄有路寧爲下界之神仙某以蕞爾材當壯哉邑明所以燭情僞頗覺瞀昏敏所以集事功顧慙迂緩不待服勤於官守預知傳笑於吏民側聞少府之賢矧有通家之契君子不黨寧翕翕以徇人同官爲寮尙諄諄而告我

回趙仙尉

劉后村

俶戒行裝榮趨華次風流公子肯爲隠吏而來老鈍長官喜得賢僚之助敢馳短贄以前驅某官世徳深長天才奇逸生麟趾之世信厚藹然讀鴻寶之書見聞洽甚顧貴名之方起何常調之小淹然而邑素浩繁路居衝要桴鼓之聲𨿽息帶刀之俗自如必借精明始能塡壓灞陵呵獵諒難凂於英才淸廟圭璋行入儀於華貫某方憐寡助竊喜同寅念時事方殷未遂淵明之歸去儻公餘多暇願從東野之裴回

回劉仙尉

王臞軒

蓮池水緑方爲異鄕異客之遊梅市風淸喜有同年同官之好未辦赫蹏而展慶遽防緑綺之貽音某官天分本髙月評增重世有甘棠之笏家法典刑人如濯柳之標風流醖借自摘髭而登上第合策足而踐華途胡以格拘來爲吏隠五色棒定優於巡徼一縣花必預於栽培早晚好音喜報鸂灘流之瑞權輿大用頓增雲龍閥閱之光伏念某讀書不多諧世更寡忤時對策方輸黃甲之三籌竊祿養親何補碧油之一畫旣素無巧宦之譜又不爲時樣之妝正賴同盟時賜忠告州縣徒勞耳俱未免俯仰於人富貴何有哉要相期逺大之業

回善化黃仙尉

李梅亭

習委吏之防計正爾卑棲聞飛仙之遨遊超然髙隠方圖執訊先辱飛牋恭惟某官文獻名流典刑勝士爲公室輔家夙近於魁三有伯父風學諒求於己百顧紆塗轍小試弓刀河西之尉淒涼不常厥邑湖南之地淸絕幸疾其驅行卽交章亟剡辟某防心祭竈迫命代廚短主簿髯參軍總無闗於喜怒餐落英飲墜露願同廣於離騷

回僊居石仙尉

陳篔牕

霜雪欺頭詎堪兵事煙雲到眼恍覿仙標荷髙誼之相先媿短函之獨後某官性天淸昶門第髙華挺秀虞庠共偉靑錢之萬選英漢殿少遲丹桂之一枝契濶晚成低徊小試遂以稽山之雋異屈於安洲之淒涼疊組方新固若得魚而取掌纓維舊雅應附鳳以攀鱗防見甄升以酬蘊蓄某蹉跎書劍蹭蹬功名惟安分以無華亦彊顏而有靦渇想儒冠之矩度以爲武弁之聲光丁獲識於字書毋貽姍笑寅獲同於王事共結綢繆

翰新書續集卷二十一

欽定四庫全書

翰新書續集卷二十二

監官類

賀史監稅

王臞軒

疏渥宸廷司徵畿甸毗陵地近不妨時戲於防衣韋曲天低尢便日親於衮繡潔蠲吉櫝塵徹賀牀某官敏莫能追秀無可揀名父之子名子之父椿桂同芳難兄之弟難弟之兄芝蘭競秀不以膏粱而習貴力於翰墨以策勲肯爲筦庫之官來養經綸之業惟大農泉布之經費系中都闗市之常徵豪家戚畹之互作梯媒猾吏富商之相爲囊槖往往濶疎於巨蠧區區捆摭於細氓公定不然方勇除於眾民亦勞止必能寛之一分力量大則志可行名實孚則人自服多行好事正在妙年仁者安仁立使蒼生之蘓息相門出相行看華轍之飛騰如某其人見迂於世朅來入京兆之幕了不作時樣之妝援寡力微滿眼莫爲之地道才疎气直知心惟有於老天所幸名勝之可依必出宦譜以忠告道同气合何當陪暇日之遊施早報遲僅免作隔年之債

謝吳監鎭

鄭雪巖

君已金閨通籍何待薦人如玉樹在庭疇不贊慶與所當舉豈俟有求要是明何勞私謝某官名父之子世家之英臺閣本末源流匪勞學治簿書監臨期防要是假塗必取靑氊乃光紫槖某偶然攝事遂獲尋盟天上麒麟兒喜名門之有繼日邊龍虎榜看盛事之相聮尙宜勉之永爲好也

回林監倉

王臞軒

宸衷出綸帥藩司庾見者謂名卿之子肯此盤旋今而後倉氏之官不爲冗濫稽遲展慶倒置先施某官冑子英遊淸時偉望呼吸三山之秀气發爲詞源崔嵬雙闕之家聲不斷書種講聞素宦之譜佩服教忠之言翩然斜飛來此小試蓋乘田有職𨿽素王猶屑爲之而治粟名官以國士亦嘗親此毋輕出納可養經綸況當疆埸之多虞正倚積貯以爲命自今紅腐必無年饑用不足之憂不日緑綈趣奉嵗入谷幾何之對有如某者見謂斐然仰破屋以哦詩嘔肝不悔俯大廷而對策空臆盡言收科輸鼎甲之三籌入幕乏錐囊之一穎比於江西訪芝蘭之友謂於門下爲瓜葛之親略相先後以之官或可牽連而托契豈無暇日共觀鄴侯三萬軸之藏只恐匪朝已預文子七十家之薦

回程監倉

林克齋

京塵瞇目可勝河陽別行客之懷庾幕棲身幸有瀟湘逢故人之喜辱篤年盟之舊猥防云翰之先髙義凜然私衷惻若某官妙參道閫雄壓文壇夙傳洛學之源流俯掇漢科之第一霜蹄得路洗凢馬而一空溟翼垂云摶風鵬而直上僉論早期於逺到衝襟不厭於卑棲兵食足於斯嘗服聖言之旨防計當而已何妨委吏之爲矧控帶於上流正倚毗於大手飽貔貅百萬眾自令列壁之精明舉筦庫七十家卽被公朝之甄擢某受才甚下賦分多奇自屏迹於丘樊已防心於造物詎意起家而贊畫遂令末路之得朋退之姑詠於盎糧敢云騁辯白也願陪於樽酒時與論文

回李都倉

陳篔牕

同鄕擢第嘗聨八士之中內甸效官又玷雙員之末疊此多幸光其一寒正步武之有期何飛文之首辱某官經郛宏博徳防邃深胸中牙籖三萬軸之儲筆下錦瑟五十弦之奏出其小小科名已如摘髭辦彼多多功業何啻唾手胡爲煮海輒礙通津官由濁以見淸事卽小以觀大倚聞推轂卽迓飛騰某一別何遙重逢已慕心如髮短已不問於行藏材與齒疎更未諳於出納幸逢雅故爲作朋竂驅其埃之悰扇以淸明之嘆一日機緣之寡知己幾何欲三千憂責之寛因人而已

回徐監酒

方秋崖

南州髙士何意糟丘東裏先生適眠甕牖契我屬饜之久得君醖借之奇伏惟某官郎官之淸賢人之粹才酣八斗人言鳳穴之雛心醉六經誰謂鶡冠之【闕】若稽觴政適暢詩情豈欲事椎破壚之爲方將養爾作麯蘗之用金解換蓋謫仙人玉螘沈防有醉鄕記聊復遣君之且去恐煩天子之呼來某自笑湘累之醒政坐魯國之薄身名不如一杯酒何幸飲醇拍浮得滿百斛船倘容問字

回奚監酒

方秋崖

粵起鱣堂小畱虎帳談笑靑油幕安用腐儒飛墮碧雲牋甚慙鄕友此豈醉翁之誤我政恐空山之怨人不曰師乎何嫌廣文之冷拔其尢者孰云處士之良尙邀枌社之春毋靳藥言之益

回諭監酒

黃竹坡

髙懷如許姑笑傲於瓊林防謙自將方鼎來於云翰恭惟某官圭璋其冑金玉其相抱負異能久矣千人之秀飛騰茂實籍甚諸公之間豈能步兵之廚乃置淸廟之器良醖可戀暫煩酤之謀要津立登遄被淸華之選某折腰漫爾聞名藹如玆乘修途發軔之來將遂劇談揮塵之便何時得出禁酒國曽徵傲世之人累麯便築糟丘臺行致謫僊之客

回黃監酒

王臞軒

出綸天陛董醴日畿碧油九鼎之重言辟書甚寵良醖三升之可戀官況最淸展慶辠遲先施倒置某官沈酣周孔糟粕莊騷毓秀九華鐘淸淑中和之並溯源雙井得風流醖借之深妙三昧於文章露一班於政事家傳靑白不隨世味之酸醎宦業芬芳防得名流之膾炙惟神臯酤之利闗大農經賦之須逢麯車口流涎人皆圖於幸得飲醇酎心自醉帥獨念於舊交厥選至榮其言可味正可品聖淸而賢濁不妨笑人醉而我醒名下無虛人暫樂仙壺之日月樽前有此客行班紫漢之星辰某之迂疎世所姍笑吟詩無用生涯不直於一杯遂祿何求親養已辜於三釡朅來賓幕不入時妝所幸名勝之來遂托寅恭之末旣見君子則喜敢在下風不與執事同心有如白水

回敍州茶帛張監庫

李梅亭

海上八月之仙槎昔幸逢於博望山下十年之老石今再遇於谷城淒其一夢之驚愧此尺箋之貺恭惟某官風標靖重器識端溫近世名卿疇若乃翁之淸介當家奧學定存似是之典型紆余入幕之賓協相摘山之畫春風萱艸承燕喜之慈顏秋露蘭芽已蟬聮於宦牒佇觀濟美還入旁招某叨領蟇頥獲迎鷁首見名駒之汗血良慰故情懷野鶴於未仙還悲往事

回趙船

李梅亭

巨川作楫夙知家學之髙野水橫舟謾借時材之重袖長箋而見畀搔短髮以懷慙恭惟某官籍甚宗英蔚然相種若射有志已穿雕鶚於西風其釣維何行掣鯨魚於東海顧屈箕裘之學暫司刳剡之功當斧斤閒暇之時聊聴數聲之鶴唳文字芳鮮之績卽看萬斛之龍驤某巢幕非材濫巾有登天而攀蜀道昔逢峽水之倒流航海而遡斗門今覺村船之逆上幸百聞之一見及異事而同竂胡越葉心何況不殊於臭味魁臺齊色尙期勉繼於芳馨

回新添差趙監押

楊誠齋

懦緩無庸濫分寄郡戎昭且整將倚宗英貽書粲然陳誼厚甚大有勤於四六感益倍於尋常恭惟某官冑出文昭學深武略振振麟定夙髙趾角之仁肅肅免罝合任腹心之選以斗州之甚褊辱天族之肯來桴鼓不驚藩維自壯某獲叨聨事將幸分憂察閭裏之姦邪願無犬吠冠宗室之議論庶欵燕談

回髙監稅李巡檢

李梅亭

區區薦士蓋采公言亹亹陳牋何勤私謝所願激昻於事業庶無孤負於品題報不成章言不盡意

回龔監獄

李梅亭

懷湘屈之淸來隠城池之上聞楚龔之潔實在邦域之中方圖羾牋已沐注記恭惟某官器資膚敏業履端方淸淑炳衡嶽之靈忠信挺巫嶓之秀學歐陽子端是百年能幾見之人師昌黎公願有四舉乃一得之嘆謂髙登於雲路乃勇退於急流洊奉眞祠益彰雅操寧與騏驥將與雞鶩甘從考澗之槃小不虺蜮大不鯨鯢可見在山之潤紅藥猶堪於傍砌靑蒲防報於裹輪某拙不渝人狷弗諧世誨諸生於館下以冗見治試別駕於人中何卑敢憚正擬編蒲之暇欵求拔薤之規居是邦事其大夫願依賢者舉進士吾爲同業能勿誨乎

回薛監庫

劉后村

別阿防於吳下尙記風標憶李白於江東至形夢想每逢交舊必問夫君忽聞馬首之來不知屐齒之折恭惟某官心期磊磈气宇英華所學山髙而海深其文天淸而水止有是美質生於名家自常州爲多士之宗至端明任天下之重文獻之盛淵源所漸討論古今參訂師友涵養之到語不雕刻而工體驗之精事皆迎刅而解吾黨寶之如拱璧諸公挽之於靑雲曷韜其光乃隠於酒意者覽別都之形勝因而攷六代之廢興登山臨水以抒其文辭枕麯借糟以寄其豪放然而時尙多故義難旁觀人物然公等安在何來之暮實獲我心某本自倦遊漫來應辟懇切空長於憂慮暗疎每濶於事情急書交馳舊學都廢方玆懷友何幸爲僚買鄰而卜居庶償初志登髙而弔古倘許並遊

翰苑新書續集卷二十二

欽定四庫全書

翰新書續集卷二十三

武臣類

賀郭殿帥知州

應松湖

奏最殿巖總戎邊閫煌煌金節方拱扶斗極於紫霄黃道之間獵獵神旗忽鎭壓江淮於絳節碧幢之下稟奉九天之睿算憺宣萬里之皇靈驩動轅門和薫比屋竊以羽林握天軍之要齋壇肅大將之威入則陛防周廬壯七萃八屯之衛出則雕戈錫盾顓五侯九伯之徵周條侯以太尉而將三十六軍遂平七國霍驃姚以司馬而領十四萬騎果克匈奴於戲聖朝遐參漢制皇祐之平交廣狄武襄宣撫於荊湖元丰之拓熈河郭宣徽總制於涇陜率繇禁列出殿帥垣而況山西之將家無出汾陽之華裔中書二十四考獨盛前朝南渡七八十年罙隆奕葉列第交施於棨防丰功踵刻於鼎彛赫然芝檢之新藐是棠陰之舊一門將相未數北平之祖孫三世威名可繼慶州之父子某官虎視龍驤之勇鸞翔鵠峙之姿聮勾陳而扈太微懋便蕃於睠渥封姑胥而臨瀚海素慷慨於功名方敵運之衰殘軫廟謨之經畫念𨿽坐籌玉帳可折遐衝不如馳至金城親上方略屬玆謀帥無以易公輟還尹而作元戎上意蓋深於北顧總勁兵而蒞大府先聲倍詟於朔陲鳴劍抵掌以睨闗河犁庭穴以墟沙漠勒燕然之石垂之萬年挈輿地之圖還之九廟與國無極視祖有光某骯髒書生蕭疎冷職銅花欲蝕凜秋水之劍芒鐵硯未穿淬毛錐之筆陣逖瞻幕府願曳賓裾摧越河之鋒方聳聴劉琨勸進之表獻平淮之雅愧莫賡唐人皇武之詩

賀張總管

眞西山

伏審防細柳之屯屈司亞旅告及瓜之戍愧辱先施載戢髙情可稽報櫝恭惟某官深雄而有立整暇而善謀橫槊賦詩雅閒儒術輕裘緩帶克紹家聲鏘鳴賓闥之聨淸肅臚傳之句自違九陛數總五符顧我連營已攺旌旗之色抑君雋武防看旄節之傳某甚幸同寅巳欣快覩典型猶在仍尋射圃之盟气槪相親預寄烹魚之素

與薛都總

王臞軒

爲紅蓮幕之遊陪諸從事望細柳營之防有眞將軍文武𨿽曰殊途彼此皆爲王事行將之戍敢不通名某官聲名燭於冰天忠義貫於霜日家傳韜略不求紙上之孫吳神授智謀自有胸中之方虎八面才何施不可萬人敵所向無前中外洊更勞庸茂著董衛兵之戍長車駈蜀道以不辭剖宣化之符淸節比鄂湖而相應便合齋壇而大拜乃煩專鉞於遐陬方今邊正飛塵敵猶假息三箭而天山定行家世之風一舉而朔庭空防見國讐之雪茂宣皇略徑陟殿巖如某其人見謂不武𨿽有淸中原之志其柰才疎不圖爲宦海之遊獲交人傑帳下願預聞於露布坐間幸無厭於緑衣气槪茍同形迹可略聞雞聲而起舞又焉用腐儒爲銘麟閣而贊功庶幾從執事後

通周太尉

洪平齋

伏以近長安之日記陪天上之遊對江東之云健想軍中之樂無從抵掌只有傾心恭惟某官气稟西山聲揺赤壁號萬人之敵名在伏波翰墨之塲當八面之鋒勇過晏子樽俎之略中國襟喉之旣固外蕃心膽之自寒況以眞將軍堅壁之餘風而奉太夫人安輿之一笑忠孝兩盡若是艱哉文武兼資特其細爾功旣髙於敵愾賞未稱於酬勞擁中權於天塹之陽懷逺算於祁連之北𨿽講止戈之武不忘撃楫之心江漢艸木之知名坐底三邊之靜山河帶礪之申誓亟膺兩鎭之榮某楡莢生涯菊花歸夢月明鵲繞每思賡橫槊之詩秋髙馬肥敢後寄加餐之字

回繆路鈐

方秋崖

防戎虎帳遡太微上將之光分教鱣堂笑廣文先生之冷抑何幸甚相與驩然恭惟某官妙入尉繚子之書浩投定逺侯之筆一丸泥封函谷𨿽有其志而無時半段槍撃單於當奪之气而挫銳蓋今鄰徼幾欲亂華乃者長驅漢水之濱直樊城之險非峴首之屹爾則江面其殆哉伊邇秋風已無暇日不畱賊以遺君父亟運帷籌誓安邊而立功名誕分齋鉞某璞如鄭鼠技止黔驢推別省之一夔偶見收於犇北儕甲科之八愷曽未快其圖南何知經席之重獨喜戎旃之近燈寒夜雨共談儒者之兵字老春苔更訪醉翁之墨行瞻立玉式契斷金

回蘇路鈐

黃竹坡

上有恩言孰可堪於將相公由人望遂出縂於兵鈐英聲四馳士气百倍敢馳片削敬前驅某官忠義自將勲名未艾稟山西之勁气用則無前讀濟北之遺書言皆可績宜大攄於英略尙屈總於外營風閃朱旗坐弭龍編之警雨拋金鎖少安虎帳之閒苐兩河屬望之深恨九廟掃淸之晚登賢有日成效可期西取闗山四十州當快唐人之誦益封將軍五千戶卽聆漢詔之頒某猥以非才試玆劇邑將及瓜期之戍喜聞行李之來大劍長槍自笑毛錐之陋短衣疋馬願從羽獵之遊

回列路分

洪平齋

客子懷歸已作吳山之淸夢將軍出戍忽傳楚水之先聲幸甚逢迎居然慰滿恭惟某官元戎戚畹紹聖將家班超投筆之功名欲酬壯志馬援據鞍之意气自負長材獨恃沈深之謀共謂老成之器屈臨一道坐防諸戎春風散入於柳營夜月盡空於蒲澤小煩騏聊馳櫝軸之間佇看貂蟬遂出兜鍪之上某便期滿去還喜鼎來絳帳倦遊敢起無氊之嘆碧幢多暇尙陪橫槊之吟回譚都巡【習春秋曽進列國因申解賭博軍人咆哮事爲之從公書擬防帥斷治

號令譚以啟謝】

王臞軒

制軍者司馬之法不恭自有常刑禁暴者連帥之威爲屬惟知從長初無絲粟之力忽辱瓊瑰之投竊謂博奕無所用心戲謔反以爲虐刁逵坐赤族於馬柳慕容卜大事於蒲神博銀鎗之營中未幾召釁反鐘離之盧子寧有幾人於王法在所不容彼狂卒胡爲冒犯牧豬奴戲耳況敢當公庭而咆哮執鼠輩尸之蓋斷自元戎之霹靂爲有公在何謝我爲某官東國大夫之故家延康學士之遺直序春秋於吳寇始平之際奏凱九重讀左傳於延安方戰之時才當八面乃淹警邏未展經綸行膺宸綍之頒卽據殿巖之任玆小人狃積習之故一旦啟玩侮之謀已正典刑立伸威令權實由於大府恩敢受於私家遇悍卒於微行莫損裴晉公之逺到抱遺經以請質何當玉川子之辱臨

回李巡轄

劉后村

斥堠之司古以爲重弦歌之寄今之所輕輒修告至之辭以敍同寅之雅恭惟某官沈雄天稟慷慨自期慕亷頗李牧之風爲孫武吳起之學十里一置五里一堠姑煩巡徼之勞萬人曰俊千人曰英防展規恢之略某偶叨民社實接官曺將軍乃肯臨臣非敢望也夫子明以告我方有賴焉

回武官

方秋崖

某伏奉札翰良盛心官無卑髙職業則一勉旃寅協式副所期略此占酬等幾紆監

謝戴將使

李梅亭

邂逅適願已幸識荊悾愡裝懷未遑訪戴旣感輕身先匹夫之意復有一紙賢十部之榮某官天分軼羣人門濟美翼扶九萬里決應海運於南溟腹笥五千家暫隠天樞之北落勇早聞於六館陣獨掃於千軍防當定一霸於蝥弧何難連八科之麟角衮明日月更看黃榜之新履上星辰始是靑氊之舊某舊交羣從今識淸標聞元方季方之齊名亦旣見止從延君少君而受禮更幸進之

翰新書續集卷二十三

欽定四庫全書

翰新書續集卷二十四

寄居類

通曾大參

王臞軒

鴻臚賜第曽私一气之鈞麟校司文復邇三臺之府敬憑卿墨僭凟帥籖竊以鄕莫重於達尊士要親於前輩魏公居晝錦之日問業有徒迂叟處獨樂之時及門者眾而況徳師一代位冠百僚如東魯之有泰山咸瞻峻極如泗洲之有大聖共仰威光曽謂奇窮得此遭遇恭惟某官名垂宇宙勲在鼎彛大廷爲舉首之奏篇輸忠懇切寧廟得力行之一說饗國靈長昔宣靖有位而文無稱及南丰有文而位不顯惟耳孫之間出視鼻祖以增光方在盛年徧儀華貫入則參國鈞之重出而宣幕之威𨿽愬帥鄧顏帥陳賴元臣之往視然範公西杜公北宜君子之永嘆其道不同難相爲謀見幾而作不俟終日等軒裳於物外捲兵甲於胸中維時新君眷懷舊弼十連借重曉行湘水之春一壑來歸暮捲西山之雨雅意午橋之行樂何心寅陛之押班閒擎天之柱於匠林橫濟川之舟於野渡自謀則善人望謂何方國事之日新而善類之星散名節頽而莫爲之振起議論勝而罕見之施行向焉誇嘉橘之栽未幾成枳甚者悔芳蘭之佩甘化爲茅惟元气之受傷致外邪之交作天欲平乎天下相復出於相門柄用有期巖瞻正切南渡諸賢出處之節孰盛名公西墅十年著述之書並歸國史伏念某癖惟嗜古樣不入時對策廣廷徒有空臆盡言之直校文列陛乃罹疾聲大呼之讒比求宗邸之冷官隨得翹林之化筆未能適道敢好爲師幸大州本父母之邦而年家沗子弟之列告戒之以藥其失提撕之以玉於成旣有儒宗以依歸可免生徒之謿謗函丈前之教誨倘許摳趨夾袋內之姓名冀叨收錄

通費參政【士寅】

李梅亭

分小隊於少城將安問政倚鉅人之長徳行可庇身請裁吾黨之斐然來事是邦之賢者恭惟某官賦姿肅括蹈行中庸長卿吞云夢之胸豈以八九而芥蒂太白空岷峨之眼尙餘一萬之琳瑯簡上帝心爲公室輔固已重淸廟九九之鼎謂當應泰階兩兩之符乃甘松菊之主人暫作園林之勝事道之將行也命天將降任是人佇一馬二童之來增六鰲三極之重公有無窮之聞民無不獲之夫某薾然棗昏重以木訥躐冒淸華之選遂塵碧落之班所期乞一障之乘詎敢作三刀之夢惟是夙仰翹材之館乃今得依通徳之鄕避正堂而捨蓋公定難屈致置盂水以教任守尙幸告忠

通王侍郎

王臞軒

少而抱槧久瞻魁宿於璇霄壯也彈冠行覩徳星於珂裏𨿽素於左右殊無介紹然見之方冊不昧平生敬飭訥詞僭幹嚴分恭惟某官任重而道之逺表粹而裏則剛方在韋布之時已負縉紳之望紫府防頭碧雲章句號閬之謫仙素王喜色黃甲科名協湘川之佳防剔蠧蕓館含香錦闈翠節朱轓幾沛黍苖之雨紫薇紅藥曽依香案之云方爲禁從以小畱乃厭承明而丐去十連爲帥力蘓凋瘵之氓五嶺皆炎變作淸涼之境胡然爲眾所忌正坐其名太髙一壑來歸六丁莫挽髮爲憂邊而半白心思報國以常丹冦公不入中書莫答氊裘之問裴相方遊緑野其如柱石之衰佇下綸音徑司國柄伏念某弱惟殖學貧只賣文固嘗感慨於事功其柰間闗於塲屋大廷對策妄陳憂國之孤忠末第書名何惜避人之三舍來傍蓮池而謾仕已驚瓜戍之過期胡遲其來蓋恐素官之無譜或贊其決以有達尊之可師惟願矜憐臭味之同庶有終始帡幪之托俾遂親養得逭官箴楊儀之無材力之可稱正深廩廩宓子賤待老成而後決尢切拳拳

代董制帥通許侍郎【奕】劉閣學【光祖】

李梅亭

石防和墨躐升獻納之班玉壘分符更冒蕃宣之寄巋然地重蕞爾人微實惟鄰寶之依敢廢書函之敬恭惟某官淸時碩徳名世眞儒惟其特立而獨行造道自得故能難進而易退經徳不回至今猶侍臣之冠歷年賜方伯之履在外則植旗旄羅弓矢公豈此榮其功之銘鼎彛被弦歌士誠有望佇起幾安之舄亟馳介大之圭某見謂疎庸誤防簡注願乘一障豈能堪十乘之行縱駕兩轓何敢作三刀之夢冒焉叱馭願在執鞭嗟逺道胡爲來哉孰寛脇息居是邦事其賢者載慰心期

代通易尙書【祓】

朱湛盧

長沙之星慚叨分閫望尙書之斗喜在鳴珂已脂轄以首塗亟擘牋而抒敬某官輪囷奧學絢爛髙文紅錦賜袍登仙掖鑾坡之上紫荷持槖在屬車豹尾之中頡頏飛霞簸弄明月方欲作郊祀之歌以粉飾禮樂抑且規帝王之制而裁成典墳忽觀蒼狗之浮雲盡付黃粱於昨夢詩書之教鴂舌天令變於娵姬吟詠之落烏蠻人競傳於欸乃騎鯨故去跨鶴俄還竊惟平生討論述作之工實得前日寂寞閒寛之力昆侖碣石細箋禹貢之山川鄕遂井田增釋周官之制度已驟騰於紙貴頗傳習於經生向使黃扉紫闥而益顯其身安得玉佩瓊琚以大爲不朽殆天心之有屬豈世俗所能知舒捲隨時寧久篋中之團扇論思有詔卽還坐上之靑氊某猥以庸才洊膺重寄繼常侍湖南之詠自顧非才聴任公戶下之規願安承教

通畱舍人

王臞軒

挾策免園早誦詞塲之制橫經麟序晚依相閥之華半生企峻於雲霄不日挹淸於冰玉語心自賀羾贄爲容敬惟某官學貫天人名垂宇宙以尊主庇民爲己任以通今博古爲儒宗文人才士各有偏長鮮兼十體之美大科異等已爲難事況出三臺之門方在靑春徧儀華貫鑾坡揮翰非他學士之可言螭陛濡毫有古良史之遺直片語不合勇去莫畱行吟康樂之池塘選勝郁孤之臺榭大節固足起庸夫之懦髙名亦能來羣兒之讒壯嵗風雲如豪鷹俊鶻之直上中年泉石與曉猿夜鶴以相從逃名而名自歸遁世而世莫捨𨿽欲全韓魏公之節自愛晚香然未及範景仁之年求閒太早竊窺大賢之出處以卜世道之污隆深刻堅瑉揭諸葛出師之一表短章大韻有杜陵戀闕之丹心今日幸公道之漸開諸賢多卽家而起用離而復合否者將通相復出於相門系時人望天欲平乎天下以我公歸伏念某樣不入時癖惟嗜古學類醯雞之在甕仕如鮎魚之上竿帝城風月之無邊方思贊畫宦海波濤之叵測嘖有煩言不能追誓墓之風聊復艸問鈞之賦朅來倚席寒甚無氊所幸鴻儒之可師一洗鯫生之陋習聆函丈前之教誨以淑諸生偹夾袋內之姓名敢期他日

通畱經略

王臞軒

西洛耆英嘯傲三臺之府南宗冷宦依棲數之墻先上日以通名望下風而起敬竊以先達之於後進世族之於素門勢分固殊投合亦寡惟元城之在宋問業有徒與了翁之居淮及門者眾而況三朝元老之嫡嗣一代人物之宗師稍有識知皆思歸向恭惟某官文章奎璧徳望華嵩忠孝通乎神明出處闗於世運故國謂有喬木稱到於今後人猶愛甘棠何況其子方春秋之鼎盛歷中外以遊郎省陞華風采耀鳴珂之列虜庭出使笑談獲全璧之歸持麾把節於湘中易地建臺於江右仁心撫字山林野史之屢書陰徳平反道路口碑之交誦開十連之帥閫屹百粵之長城惠行而龍戶驩呼威肅而鯨波恬靜柰外地去天之逺而浮雲蔽日之明一壑來歸六丁莫挽蓋韓呂家傳之淸白素所服而金湯勢焰之薫蒸恥於炙手勁艸當疾風而不攺寒花於晚節以尢香種樹山中白傅倡風流於九老植槐庭下晉公傳事業於二郎傲睨軒裳追隨觴詠勝事園林淸時鐘鼓如許淸閒上天將相平地神仙孰爲輕重此固衣冠之羨慕其如旒冕之簡懷欲副巖瞻行柄用伏念某癖惟嗜古樣不入時對策廣廷徒有空臆盡言之直校文列陛乃罹疾聲大呼之讒比求宗邸之冷官隨得翹材之化筆未能適道敢好爲師幸大州本父母之邦而年家忝子弟之列誘掖之以藥其失推挽之以玉於成旣有耆徳以依歸庶免生徒之謿訕燻和染教期爲王孫公子之範模舉滯拔淹全賴察父哲兄之提挈

回雲臺劉中散【學裘】

方烏山

瞻耆英於洛社夙仰髙風遣皇華於周原行親緒論未敢登名於記室辱先寄訊於書郵一謙甚光三復以喜恭惟某官漢廷尊宿魯國靈光道傳本統派接聖賢脈絡一家之學問澤施生民功存社稷弓裘累世之忠勲源逺則波深根固而葉茂恭惟執事克稱聞家飽更中外之踐敡多識後先之文獻盍儀筆槖爰踵旂裳不拔虞陛之夔龍乃作商山之鴻鵠怡愉雝肅子孫則其典刑嬉遊婆娑里巷得所矜式前哲益少時事孔艱當得老成以備黃耉咨諏之訓睠言名望豈非白首魁壘之臣少安蘂級之遊卽聴蒲輪之召某久於耕釣忽爾軒軺頗有好事人欲勒回山林之駕非得使者體若爲馳原隰之車猶幸薄遊實依通徳致天子之命𨿽難起龔老於田中事大夫之賢且喜拜龎公於牀下

回謝大博

王臞軒

叨閫寄於湘川方承嘉惠問卿材於楚國知有英賢息肩行李之初瞇目簿書之裏鼎來芳翰彩絢駢珠跫然谷音折我屐齒某官韻鄰玉鑑气軼金莖云錦織裳不用人間之刀尺昭華截琯自調天上之聲音大名髙唱於句臚小卻合盛之鑾省橋圜璧水方惠然而肯來舟近蓬山乃薄之而不卽少息風鵬之翼以深霧豹之文挹浮丘拍洪崖當挽逺於逸駕入駘蕩出馺娑亟歸近於淸光某官居今傍於黿鼉日課半親於防鶩賸喜風騷之彥暫畱遊釣之鄕美人隔水秋娟娟儻破少陵之願客子入門月皎皎尙傾山谷之懷

回眾寄居官

李梅亭

楊南平牟涪州侯茂州蒲運管

再命專城甚慙愒日六條察郡誤玷觀風所幸依長者之墻用是攬慨然之轡曽修辭之不敏辱委贄之相先恭惟某官文武兼資循良可紀【侯茂州】器博而周才以毅【蒲運管】洵美且仁柔嘉維則【泛回眾官】筆力挾岷詞源倒峽作爲黼黻卿云河漢之無窮粲然琳瑯李杜光艶之固在有憐弄峨眉之月詎能應益部之星財匪輸安得有錢而使粟非天雨若爲轉粟以上天匪借大家之牛車難沃小雅之牡轡某自知負乘更愧贈刀大夫儼然造焉旣知感矣是邦事其賢者能勿誨乎

回楊宰【醴陵】已赴官

劉后村

謾稱竹使尋元晦之舊遊欲訪艸元問子云之安在尙稽展覿聊寫謝忱伏惟某官妙深湛之思篤聖哲之好粹然家學卓爾時名射策決科蚤對丹墀之問鳴弦制錦尙爲巖邑之淹想陶柳之方濃而楚騷之已續聲傳回防焉用牛刀目送飛鳬卽聮鵷序某濫玆假守渇甚見賢孰云防面之難失於交臂之頃明月千里徒勤悵望之私置水一盂猶幸誨言之及

回黃尉【直卿】

劉后村

逺宦問津來往寓公之贄髙懷感舊先貽新令之書佩此勞謙然摧謝恭惟某官雄文行逺卓識際空生了翁之裏故其气髙遊文公之鄕故其學粹久矣見推於月旦宜其立致於雲霄乃屈修程尙須逺戍乘龍有喜又何妨秦贅之嘲振鷺於飛行且接周行之彥某散材無用漫仕不諧少從幕府之遊下筆颯颯晚識田家之樂拊缶烏烏非就男封蓋謀親養豈謂繼煎熬之後若爲施捄藥之方接壤而居君想熟知其利病避堂以捨僕方有賴於箴規

翰新書續集卷二十四﹤子部﹐類書類﹐翰苑新書﹥

欽定四庫全書

翰新書續集卷二十五

學職類

謝永州鄭學諭

李梅亭

一聽履聲已喜似人之見載披手筆更欽博我之文得非所願竊有復恭惟某官學探聖瀆秀出愚溪窮司農之經諒皆殫洽客廣文之舍大似淹回佇卽摘髭亟其奮翼某不能教冑有負轉丞儻簿書獄訟之餘其交以道則道徳性命之理當誦所聞

謝張學諭

李梅亭

吟墻竹之公事自分丞聾聞泮林之好音還成伎癢亟裁四六就謝萬分恭惟某官气韻淑均風猷膚敏尋西塞桃花之鱖豈其河鯉之逢思東吳蒓菜之鱸行矣溟鯤之化無厭俗情之傲贅卽觀鄕賦之防尢某聊爾治中奚勞賀上膺何如昔已無可取之楷模籍也抱能尙可相從於閭裏

回吳學正

李梅亭

洗塵土之袍未遑請益披月露之牘良佩鳴謙藏以爲榮報於何有恭惟某官風猷凝逺天韻淑均炳扶輿磅礡之靈富詰屈聱牙之學生九辯九歌之地豈自隔於修門挾八戰八克之能將差彊於敵國四六且工於駢儷三千足想於縱橫某有幸依仁過勤委贄故將軍之雌伏難言李廣之無雙新進士之龍飛惟祝吳公之第一

回張學正

方秋崖

某與滁人逰瑣瑣愧一經之陋有賢者在瑯瑯記三篋之遺蔚然秀峯得此益友伏惟某官秉家傳於黃石換仙骨於赤松兩上鄕書毎爲子大夫之首幾年侯頖久傾眾朋友之心惟領袖之非難必紀綱之自肅子帥以正何嫌乎同隊之魚人得而輕則必有敗羣之馬欲覘所學奚止於文願言淡墨之題式快蜚黃之迅某官知其拙見謂之迂冠者五六人遄共詩書之樂山行六七里喜聞翰墨之香不頌而規乃予所望

回徐學正

方秋崖

某思樂采芹訪醉亭之遺墨相從汗竹有虛榻之老儒竊喜多聞敢問奇字恭惟某官深蔚瑯琊之秀鏗鏘璆玉之聲眞將軍而不侯信文章之無據妄校尉而得雋豈遭遇之有時苐觀雙鯉魚之書深識孤鳳凰之瑞知吾心不可爲功名累謂此學未易以言語求所見略同起敬無斁屈陪後進正賴老成人之典刑翹跂前修勿慙古君子之操履某奚師之敢匪友莫交費此公餘恐已孤門外之尺雪談到聖處當胥晤席間之丈函遐想金相庶幾玉我

回曹直學

鄭雪巖

某采芹藻之香何幸相從於眾楚挹芝蘭之秀孰云無缺於百參睠然裁緘喜甚折屐伏惟某官妙六義四始之防遺一唱三嘆之音獻賢能之書於王有嘉薦鶚升俊秀之士於學增重堂鱣惟此子衿言觀領袖必操履之正者豈辭章而已哉識字幾何驚巽言之太甚持身惟謹喜兌說以相資式遄甲乙之科少售辛勤之志某蚤逰諸老自守一臒學不講徳不修敬佩聖言於洙泗年相若道相似毎慙師說於昌黎何以見規竦然攺聽

回趙校正

鄭雪巖

某問訊二三子雅聞趙日之溫緬懷六一翁遄奉郇云之麗士气振矣我心寫兮伏惟某官蘭猗猗而自香菊鮮鮮而獨秀少日雕虫之賦慨壯夫之不爲今者伯魚之詩幾古人之可到靖惟吾道匪在陳言蓋此心卽堯舜之心其所學必周孔之學儒之謂貴君豈茍云若徒疲精於摛章繪句之間何以得意於含英咀華之外斯文闗百聖之統覬明辧之盛名題千佛之經特餘事耳某了無器局奚以範模人之患在爲師其惟斂袵古之學者爲已當共書紳深幸得朋無忘規我

回薛集正

方壺山

某幸甚論交睠然辱問師道不立久矣以我奚爲人心所存者何惟子之勉如但優於分數正恐失之毫釐見所見聞所聞是之審耳徳其徳道其道亦焉取斯不曰文乎又其細者

回劉學錄

王實齋

某得劉公一紙書知爲畏友笑邊生五經笥敢曰吾師願從山水之間共尋文字之樂伏惟某官刋落訓故深繹典墳歲貢鄕曲英已快雲天之橫鶚妙在言語外當爲學海之老龍若徒擷其葩華恐自枯於根本正不必泥古人之糟粕甚至於以箕子爲荄滋言觀訓誥誓命之文要識唐虞成周之際庶乎有得奚患無聞某技止黔驢璞如鄭鼠鏘晦庵之遺響敬佩贈言訪醉翁之舊逰倚需投分尙邀傾倒相與發揮

回丁學錄

方秋崖

某薄言采藻甚慙斗北之魁孰與藝芳乃得易東之彥於樂泮水美哉儒風伏惟某官孤鏘雅頌之音遄佩文章之印秋天兩鶚行輩終無以易堯寒夜聚螢問學當期於肖孔如曰呫畢而已何啻滛哇之爲詩正而葩言掇其實溢爲翰墨豈瑣瑣於虫魚深入性情勿防防於蟫蠧審爾則一第之混子將又有三年之驚人某奚有師資喜於友直胸中國子監此言何爲及我哉心在醉翁亭暇日相與談經耳報瓊焉禱母玉爾音

回茍學諭

方秋崖

某玆奉翰題如聞談緒讀瑞芝記有嘉張孝子之門遡栢亭願識魯臧孫之後儻無忝於乃祖足增重於吾儒科目區區胡爲嘆造物之兒戲節誼凜凜當不負故家之父書惟其勉之行胥告矣

回蔣學諭

方秋崖

某辱書感甚啟讀竦然見一刺史卽周孔之曽何幅尺非大丈夫無趙孟者枉以直尋其孰敢當抑子之過求之方冊願毋忘燈火之一寒安得圓機亦欲扣風煙之三逕言之喋喋意則拳拳

回李學諭

鄭雪巖

吾子少而好賦早已升堂獨學陋而寡聞不量掌泮忽景星之快覩承明月之暗投不鄙而來適諧所願恭惟某人綆汲文頴脫塵編諒應皎皎以弗污故多落落而難合防趣甚逺要追作者之風步驟不凡肯墮諸人之後未離豹隱猶混雞羣尙斂挹其有餘將琢磨而求益買臣行膺富貴當可之時相如足比風騷豈終於困某已疲織組聊寄跧蹄凡少年涉獵之爲皆大道穿鑿之病方期取正於韓襲和於李豈徒折艶於屈薫香於班斐然而成復之有愧謹毋足學恐成刻鵠之非歸有餘師當悟飛鳶之樂

回彭學賔

李梅亭

觀國之賔顧出習鄕之齒愛人以徳何勤博我之文一緘恵然三復感甚恭惟某官夙充嶽貢見謂楚材子佩明經詎肯受安昌之薦籛鏗好古祗欲爲孔子之徒行膺拾芥之科寧久采芹之客某自慙學落更愧名浮憂則違之賴不失黔中之上佐士之仁者當或憐澤畔之大夫

回曹學賔

方秋崖

某辱書懇懇荷意渠渠有老成人願言苦口𨿽前進士亦所甘心乃獨嗟鬢底之霜猶未參門外之雪作賔於學豈曰佚老云乎哉求道於經匪惟戒得而已矣敬當洗耳毋憚費辭

回周糾彈

方秋崖

某辱教之及荷意甚厪糾豈易然是謂一學之風憲身率先耳毋羞諸子之月評跂相觀於俎豆之間要自得於翰墨之外功名入手何哉足以爲重輕歲月到頭勉矣擇之於賢否匪伊胥晤共話所懷

回湯掌儀

方秋崖

某猥辱長牋備聞髙誼師道不古今直章句之云儒行無他亦曰綱常而已嘉與吾黨深跂前修抑抑威儀子勿俄於側弁衮衮臺省吾何歉於無氊少須拱揖之間覘見藏修之益

回何掌服

方秋崖

某荷君雅意貽我長牋君子其正衣冠禮在司服吾身不願文繡言可書紳求之名義之間豈直出納而已行胥告矣將不下帶而存審爾勉防遄且振纓而起聊以爲報率然有慙

回姚掌膳

方秋崖

某未見芝眉遽勤藻翰飯蔬食而樂乃屈司饔懷簞瓢之憂不幾糜廩蓋有餔啜者可爲嘅嘆焉瞻彼炊煙羣然而至何哉接淅翩矣其歸幸以此而告之是亦君之職也

回崔掌器

方秋崖

某玆奉音郵如獲晤語禮藏於器無徒曰俎豆之間情見乎辭已相知筆墨之外審自期止於富貴則所學奚以綱常君苐安之軒冕倘來耳吾茍可矣山川其捨諸敢以此言復之司聽

回蔣司書

方秋崖

某區區何似挈挈此來勝已之士與防豈無愛助非聖之書不讀喜有司存庋而藏之職在是矣如識拜六經之義孰敢取攜少須從諸子之間共爲尋繹略玆占報莫旣願言

回蔣教諭

方秋崖

某暫畱烏幕翹想鱣堂凡我友朋辱寄好音於尺素咨爾庠序已銘雅意於寸丹何當袖司馬穰苴之書共講伐單於可汗之略多文以爲富式竚逢辰患行不能修豈無知已如但穿楊之技恐辜采藻之詩

回徐齋諭

某濫塵經席端奉書函患在好爲師已切式微之嘆未有不須友敬歌伐木之章敢致贈言因以報貺挑達而云挑闥豈眞誤歟弄璋而寫弄麞恐貽譏矣幸毋憚蠅頭之細更詳稽馬尾之訛

回學職

劉后村

求民之瘼方思百里之憂友士之仁必考一鄕之善有來華問良慰素心伏惟省元學逺有源才髙無敵餘子莫不辟易避秋賦之先登主司無乃冬烘致春闈之未捷顧修名之方起何一第之足云某偶試弦歌復親衿佩逢臨卭之客僕敢不共燻晉鄙之人子宜自勉

回學職

方壺山

長邑於斯曰師則吾豈敢入邦而問願友其士之仁初疑甚荒喜有足語某人學該千古行表諸生樂長才於魚泉恬未肯仕跨巨翼於鵬海怒而奮飛亦使叢桂之科名知有上杭之人物某行闖縣境欣聆書聲爲儒通今勉策勲於寸鐵自我作古當大刻於堅瑉幸以吾言勉諸同志

翰苑新書續集卷二十五

欽定四庫全書

翰新書續集卷二十六

賀正類

賀嗣秀王【師揆】正

李梅亭

斗攜龍角又頒羲仲之春雪滿兔園請賦梁王之壽恭惟某官宗藩明徳政路崇班慶襲璿源黙應璿璣之運寶分玉帶益調玉燭之和宜從桃葦之辰丕介椿松之祉某愧無善頌可賀履端曵鄒陽之裾方規旅進授司馬之簡更佩謙光

賀史丞相正

李梅亭

鳳紀更端復對戊寅之歷龍躔回次又新甲乙之司時維元勲坐膺純嘏恭惟某官勲髙王室忠簡帝心以道徳而位三公應千載明良之運理陰陽而遂萬物成十年生聚之功宜誕受於春祺用永扶於皇極某一違鈞範五見歲華身在西陲阻效椒觴之祝神馳東閣輒輸竹簡之誠

賀周丞相正

黃竹坡

玉燭調元和式歸於燕谷銅儀觀象序爰正於夏時有如英茂介繁祉恭惟某官三朝元老百世宗師收斂化工如四時之成歲照臨鄕國先一气以回春惟賢業之對時宜天休之滋至某濫紆尺組托芘萬間行伸再拜之私先上一牋之敬受天之福惟日不足敢伸善頌之詞履新之慶與卿等同傾覩上公之禮

賀丞相正

方烏山

鳳歷瑞頒鴻鈞气轉皥皇用事換新歲之韶光魁宰調元迎太平之嘉防三陽郁勃萬宇光輝恭惟某官伊呂門風禹臯地位同气慶一堂之聚光輔幹龍包荒來四海之英助成泰象剛辰茂對純嘏駢臻某叨備承流恍驚攺歲煌煌衮繡莫陪班見之儀楚楚旌麾重拜陶成之造欲仰禆於燮理尙勉布於中和

賀鄭參政曽樞宻正

李梅亭

三陽交泰驗正月之始和五福照臨瞻輔星而有耀宜介簡穰之慶用彰弼亮之功恭惟某官徳協春溫气排冬凜參贊陶鈞之化【曽云樞機之柄】允釐百工沈潛帷幄之謀折衝千里宜對靑規之旦亟登黃閣之榮某一自西來五逢朔易吳蜀萬里末由稱壽於椒觴蕭曹同心所願垂光於竹帛

代魏邸賀政府

陳篔牎

麟筆書元繄萬化循環之本羲爻畫泰屬三陽彚進之初時維兩地之崇翕受層霄之祉某官望隆碩輔道備眞儒行夏之時翊九重於密勿班春之令扇八表於沖融屬三百六旬交防之初正二十四考權輿之始倚登玉鉉永輔璪旒某忝綴近宗幸依閎覆頌椒有喜阻陪賀斚之爭先削牘無文惟祝化鑪之不老

代皇弟賀西府

陳篔牕

元日爲三朔肇迎更始之辰閏月定四時俶正歸余之候裒是履端之殊祉壽於宥密之英某官格帝道尊亮天業楙風生帷幄朋來借箸之籌霧霽邊陲一定止戈之略屬臨谷旦共紀椿齡謂久居四輔之間宜髙致六符之上首扶幹健永迓泰亨某夙玷近藩切依洪化栢椒惟舊𨿽阻陪獻歲之儀桃李方新尙慨望逢春之渥

賀史侍郎

眞西山

六琯吹葭肇和气於嚴凝之旦一麾分竹正雅歌於閒暇之時與造化以同流致休祥之具介恭惟某官蟬聨望閥豹尾髙班蓋世聲名已見昭垂於日月濟時勲業尙須整頓於乾坤宜繼襲於家氊猶屈臨於侯服袴襦流詠稔聞奏最之良鼎鼐登庸端借調元之妙某受防治境竊祿眞祠亞歲薦祥莫預霞觴之捧公堂稱壽第憑霜繭之修頌詠惟深染濡罔旣

賀程內翰

眞西山

地稱潛府最雄南服之山川天惠仁侯來布東皇之徳澤和聲交播茀祉自臻恭惟某官以道徳人爲文章牧政先愛養霈然膏雨之蘇枯令肅貪殘迅若震霆之起蟄卽宣化承流之施設見調元宰物之規模願協泰交亟歸鼎輔坐使蒸菌之槁亦吹律之春某適以扄門莫繇賀廈飲屠酥而醉已同農畝之人稱兕觥而躋莫上公堂之壽

賀制置安撫

李梅亭

太歲在辛令豫孚於三甲吉日維戊春先撫於五辰相維玉帳之籌對越璇璣之運恭惟某官川流惇化山立休仁行而春爲靑規而圜萬物剛養其气轉洪鈞以壽八荒聊賦顧兔追龍蛇之詩更均蠶叢及魚鳬之福問訊梅邊之味亟催花底之朝某辱芘陳人尙棲故壘千林有喜固忻捲賀燕之簾三徑就荒已願返屠羊之肆

賀諸司正

李梅亭

庚寅孟陬六十齡之復見甲子朔旦四五紀之罕逢其在皇皇之華宜膺簡簡之福恭惟某官徳潛天粹政播民和圓萬物以靑規之仁厥臨孔惠轉八荒於洪鈞之气其泰大來盤旣頌於椒花戶益蟠於桃實某得州斗絕觸緒冰寒多且防防且多不敢貢茆柴之釀熾而昌昌而熾但知祝椿栢之祺頌徯惟深敷陳罔旣

賀監司正

王臞軒

日月初躔星紀復回於赤奮地天交泰云墟益播於靑陽時惟六轡之華茂輯百嘉之慶恭惟某官徳潛剛克道配陽休繡斧旍旂暫勸楚鄕之農事瑤車玉還逢湘水之孟陬仁風轉蕙以泛蘭善類防茅而連茹某三年黔佐萬斛緇塵破崖岸而爲文丞詎復敢喧於櫪馬瞻原隰之有華使尙祈出送於土牛

賀趙運使正【彥覃】

鄭雪巖

寶歷授時當五年之再閏皇華將命宜一歲以九遷天地屬開泰之辰賢哲集非常之慶恭惟某官博厚寛大明允篤誠仲尼元气顏子春生親得西山之丰韻廣平陽和成季愛日散爲南浦之嘉祥不待原隰之驅馳盡達閭閻之幽隱雷震林而啟羣蟄雨田毛而樂寛徵一轉洪鈞增華翠節瑞書太史光騰使者一星詔下紫微召對文昌八座某薄言采茆莫效持椒已幸魯東家數仞之依敢效曽南丰瓣香之敬檐花夜雨未憂獨冷之氊沂水春風願鼓詠歸之瑟望云矯首伏楮馳神

賀曾提刑年

戴象麓

伏以紀協歲月日星元气四時之更始刑布邦國都鄙福躔一路之增光肅對昌期恪陳善頌恭惟某官精神月霽節操冰淸翦惡鋤姦蕩滌五陰而剝盡緩囚卹獄宣導三陽之泰和人人熈郁孤之臺物物秀崆峒之野不特蘇爾民於凋瘵抑將壽吾國於靈長百雉風行無愧漢六條之舉一門鼎盛亟登周四輔之聨某久戴二天欣逢元日迹𨿽縻於霄壤心實系於星霜種李栽桃自幸日棲於鴻庇頌椒銘栢願言天賜於龜齡頌詠之私編摩罔旣

賀彭提刑年

戴象麓

伏以歷象日月星辰元气四時之肇始刑布邦國都鄙福躔一路之增光恪對初元肅陳善頌恭惟某官精神月霽節操冰淸寛澤滂流潢浦久霑於雨露先聲轟隱曲江新播於雷霆暫移天上之臺符來秉人間之使節民喜伸眉之有日吏皆重足於寒冰繡斧風馳行試丹書之筆絲綸日近卽趨紫槖之聨某久戴二天欣逢元日迹𨿽縻於霄壤心實系於霜臺種李栽桃幸忝一株之舊物頌椒銘栢賸祈千歲之修齡頌詠罙深編摩罔旣

賀提刑年

戴象麓

伏以龍躔肇歲鳳歷頒春皇帝甲午攺元重見淳熈盛時之事君子眾陽交泰載歌慶曆聖徳之詩維時間生與國同慶恭惟某官气鐘五嶽徳備四時素深天扆之知暫屈星軺之寄雷風新令掃除溪峒之窮陰雨露至仁轉作江山之和气玆順臨於華籥宜懋輯於蕃禧一雪兆丰年已慶來牟之瑞九天渙號佇觀茅茹之徵某方依夏屋之新倐見春規之轉壽斚莫伸於椒頌慶函輒贊於蕪辭遵守新條烏敢怠農桑之勸課歸依大冶所願同桃李之栽培頌詠維新敷宣罔旣

賀王知府年

戴象麓

歲更鳳琯一年時令之從頭春到魚城千里陽和之有腳鴻禧懋輯燕賀維勤恭惟某官胸襟叔度淵陂標表濓溪霽月昻昻令聞山斗具瞻隱隱先聲雷霆眾聽防氓相慶傾心膏雨之霑刻吏竦聞重足淵冰之立踴躍道塗之喜懽呼父母之來矧谷旦之肇新宜藩釐之茂介開藩指日𨿽歡迎朱斾之臨出綍自天恐又下紫泥之召某行依夏屋倐覩春規末繇申栢頌之忱姑僣飭楮生之敬牛鞭將動願承課教於農桑鴻芘焉依尢望栽培於桃李其爲頌詠罔旣敷宣

賀葉都鈐年

戴象麓

歲更鳳琯一年時令之從頭春滿虎城千里陽和之有腳鴻禧懋輯燕賀維勤恭惟某官吾道宗師斯民命脈充聖賢涵養之定力布帝王惠卹之寛條日課農耕麥秀崆峒之野風和兵壘柳環章貢之城矧當麟經謹始之初宜葉畫大來之吉分符剖竹暫煩撫字之勞簪筆持荷行簉論思之列某方依夏屋倐轉春規無階栢頌以稱觴敬飭楮生而贄禮牛鞭將動有年喜驗於農祥鴻庇焉依指日願歸於化冶其爲頌詠罔旣敷陳

賀通判年

戴象麓

歷日頒元忻際三陽之泰屏星增重楙膺百福之升式對昌辰恪陳善頌恭惟某官炳炳文章之鳳振振信厚之麟聞望顒卬胸襟衝粹共仰泰山北斗平分霽月光風屬鳳紀之更新宜龍光之鼎至歌騰康海想驥足之難淹詔下自天佇鵬程之直上某幸依夏屋倐轉春規無階修敬於壽觴謹用披誠於慶牘春生別駕薫陶分屬邑之輝日奉瓣香艾頌閟宮之詠

賀檢法年

戴象麓

正月一日爲元鳳歷謹聖人之始下乾上坤曰泰龜爻占君子之亨宜對剛辰茂膺新祉恭惟某官气鐘溫厚性備中和靑天共指其至明緑水尙煩於共泛徳隨日進事與春新茅茹相連增吾道之光於初長椒觴再舉壽斯文之脈於無窮某誠系崇墉身縻小邑履端舉正賀忱方阻於面陳搦管裁牋善頌徒勤於心拜其餘皈向罔旣編摩

通州府年書

方秋崖

閶闔開黃道聿新鳳歷之元燕寢凝淸香誕輯虎符之瑞春融蔟管頌浹椒盤某官气函玉燭之和識造璣衡之妙昔無襦而今袴汗靑遄紀於竹書言如絲而出綸泥紫已塗於芝字地天之泰朝野所需某三見娵訾一歸坱圠云深防衛諒鳴璆蟻泛之春日轉觚稜覬鏘佩雞人之曉中和之詠熈皥惟鈞

通判

方秋崖

春皇撫宇宙聿新鳳歷之元霽色滿乾坤誕輯熊轓之瑞云酣蔟管香沁椒盤某官气涵玉燭之和識造璣衡之妙治中半刺史喜光風霽月之平分新安古富州覺練水屏山之增麗於皇渙渥式對泰亨某三見娵訾一歸坱圠暖融泥軾諒鳴璆蟻泛之春晴轉觚稜覬鏘佩雞人之曉康沂之詠屬邑惟鈞

教授

方秋崖

春皇撫防宙聿新五鳳之元霽色滿乾坤誕輯三鱣之瑞云酣蔟管香沁椒盤某官發括山煙雨之奇浥石門洞天之秀捕龍蛇搏虎豹駭觀昌黎奇怪之文騎麒麟翳鳳凰雅有周公太平之略猗歟紫綍美彼靑規某遙遡匿犀敢忘傳鯉先生自此升矣春浮栢葉之觴館下立而誨之云麗槐陰之市衷丹所屬楮素奚殫

幕職

方秋崖

經謂一爲元瑤歷更新於蔟管陽內三爲泰瓊琚盛集於蓮池時若靑規誕敡紫綍某官識造璣衡之妙气函玉燭之和幕府粹精不妨尋練水屏山之勝江城寥泬豈久稽粉闈瑣闥之逰肆及正陽煥流春澤某陸沈僚底三易歲端浮蟻沁栢葉之香莫塵燕廈朝馬踏梅花之月遄覲鵷墀其若衷丹難窮楮素

回景獻邸賀正

方秋崖

歲紀旃防丕對一元之始晨趨閶闔有開萬象之春於穆靑陽介時朱邸恭惟制行信厚秉心塞淵識參羲易之占履而後泰學謹麟經之法正次於王與宗國以同休交地天而錫羨某嘗陪講席敢後慶函闕矣晤言恍三山之如舊尙其問學與六籍以維新

回吳總侍年書

方秋崖

風轉靑旂肇布王春之令天開紫槖誕敷帝皥之仁遹有蕃釐介玆茂徳某官星避南斗筆回東風才名當世之少雙上虛佇之久矣江山天下之第一民歌舞者再焉及此端辰聿來異數盍簪而喧櫪馬想忻奉於潘輿飛墨而落詔鵶竚趣歸於漢殿某又逢糓旦載頌椒盤北固樓臺正隔濤江之雪東皇宇宙幸連淮海之云願言節宣昭受渙渥惟精調於鼎食斯亟慰於巖瞻

回王知軍年書

方秋崖

靑旗催曉遹新鳳歷之端皂蓋班春誕輯虎符之瑞某官慶流防衛恩浹邊城式遄尺一之需懋對內三之泰某濫塵烏幕肅奉魚書遙瞻竹使之華已後椒花之頌

答程府教賀正

方秋崖

歲在作噩天開用九之幹正於孟陬春洽內三之泰聿來墨沼起我筆峯恭惟有祕畫前無虛名下騎長鯨而訪白將薄逰芹水之宮駕飛鳳以淩淸當徑上蕓香之閣橫經何日用易一元某云臥艸亭風傳椒頌千金裘五花馬莫酬尊酒之細論尺素書雙鯉魚但愧美人之逺意

回潘宰

方秋崖

閶闔天髙蒼籙開而一元始河陽地暖洪鈞轉而萬象春維時履端旣多受祉某官大蔟之動孟陬之和妙彈單父之琴遄歸鳬舄徑造承明之殿親發獸樽某自放還山久不蓄幘壽之栢酒無手版之倒持寫以竹書有背芒之若負

回學職士人賀正

李梅亭

杓防龍角魁枕參維气轉洪鈞歲躔益部其在藻芹之秀聿觀茅茹之連恭惟某人文艶春葩香浮秋桂百步楊葉不難雕鶚之穿三月桃花卽看鵾鵬之化不負旦評之望卽先天老之題某方欲修辭先勤委贄習鄕上齒何幸陪庠序之申重席說經尙幾見賢能之獻

賀瑞守遊寺丞正

胡提幹

當天地交泰之日嶰竹回春廣雨露滲漉之天盤椒沸頌均十萬戶之樂贊詠二千石之良某官山立休川流惇化幕院有勿剪之木增光喬木之故家劍池多可制之荷行復紫荷之盛事裒碧落堂之瑞以及物推皇極主之福以錫民接詠驩謠深農畝春耕之耒來年此日帶帝庭夕燎之香某囿迹洪蒙賀稽盤辟拜丹井淸泠之賜有味山谷之言歌黃髮燕喜之詩但祝魯公之壽

賀瑞守遊寺丞正

王監稅

靑規俶序占歲事之從頭紫陌朝天慶陽春之有腳蒸出雙眉之喜薫爲一气之和某官資稟粹衝徳全溫厚農桑千里屢馳白鹿之車綸綍十行催扈蒼龍之駕行膺舉接茂對泰交月寺歸班光動錄屏之姓字春旗簇仗榮躋持槖之淸華某幸際履端深懷旅宅望五云於黃道莫由銘栢以頌椒轉一气於洪鈞更覬防茅而連茹

回瑞守防寺丞正

厲制使

采勝攽春喜並椒柈之賀朱轓閱歲丰培棠捨之陰順履昌期茂迎新渥某官資涵玉粹智協規圓燕寢凝淸香兵衛久森於畫防閶闔開黃道衣冠行拜於紫宸某未飭慶緘先勤寄驛愧無妙語和調觴賜栢之詩行簉穹班侍羅帕柑之宴

翰苑新書續集卷二十六

欽定四庫全書

翰新書續集卷二十七

賀冬類

賀丞相冬

方秋崖

荔挺蕓生一陽初復柳舒梅放萬象皆春有皇播物之仁盡入迎圭之景某官識參造化徳備中和眾正用而小人消君臣胥慶羣陰退而吾道長天地開除一气洪鈞八荒壽域某藐爲宗翰莫望臺符坱圠無垠但覺觀臺之云暖太平有象永依化國之日長

賀丞相冬

方秋崖

天地開除一陽生而羣陰蟄國家閒暇眾正進而萬象春某官行孔之春學顏之復經綸天縡有開剛長之休闔辟神機盡屏私邪之沴皇明所燭景福來同某藐是宗莩莫瞻臺極春浮緹室已先南北之枝云爛衮衣徒跂東西之府

樞府冬

方秋崖

日行北陸六琯初飛雲麗西樞五兵不試於皇亞歲克相明時某官舒爲慶雲溫如愛景顏氏之復萌動一陽孔聖之時防逢千載與國無極對天之休某免牘未兪慶函敢後耄之及矣惟有賦歸歌以訊之亟其爰立善頌無斁徳音不瑕

宰執冬

方秋崖

曉奏觀臺蒼籙紀五云之瑞暖回宮壁洪鈞轉一气之春維時元臣克受蕃祉某官履日月之防見天地之心坐廟堂而進退百官盡消羣慝斡造化而開張萬物潛復初陽茂迎愛景之長有衍丕圖之慶某屬分梱寄遙企階符天子之宰通神明諒臻純嘏太平之期當今日式對亨嘉

侍從冬

方秋崖

霽景浮空云紀魯臺之瑞初陽襲筦春回鄒谷之寒有偉禁班丕承帝賚某官蒼玉粹秀黃鐘函和擇一中庸消羣慝於六陰之極與眾君子致亨期於七日之間嘉此迎長旣多受祉某謬將使指莫賀賔榮暖入孤根已動州之梅興曉傳殊渥喜聞詞掖之芝香

賀提刑冬

戴象麓

周曆頒新忻際一陽之復漢軺倚重懋迎百福之升式對昌期恪陳善頌恭惟某官气鐘博大徳韞中和霽月精神允矣朝廷之瑞福星華采熈然原隰之春矧當律動於黃鐘轉覺光生於繡斧日添紋綫已催補衮之工夫春上暖枝行繼調羹之手段某叨庇二天之久遭時七日之來愧阻奉於壽巵輒敬申於慶牘薦紳競慕孔北海願事大賢瓣香敬祝曽南丰俾膺多福其爲頌詠罔旣編摩

賀提刑陳寺丞冬

鄭雪巖

陽來七日可覘道長之機治應期年已著風淸之效黃鐘一動繡節增明恭惟某官气養直剛學根純正文騰五色交輝云物之書祥令信四時允合歲功之有序自六轡如絲之在手覺三軍挾纊以歸心籌宻運於戶庭之間情自得於江山之外霜露無非教豈專肅殺之威天地大曰生中寓孳萌之徳空冦巢於乘雪振王旅以如雷羣陰力排萬彚气吐茂對復亨之盛豫占鼎輔之華某分教無能受知特異孤根培植喜逢梅嶺之先春暖律吹噓頓釋芹池之獨冷沁月毫而展敬望云宇以馳神

賀運使冬【至節是月之朔】

戴象麓

祥開周曆日同至朔之謂章光動漢軺星出虛危而爲福正人天相陰類冰消幸適際於昌辰爰恪陳於善頌恭惟某官以六經澤行四時春天念江西十州罹兵火之災帝遣斗南一人活生靈之命雷風不終日掃除溪峒之窮陰霜雪有至仁轉作江山之葉气愛日屬履長之始福星增臨照之華天意有開人事可卜日添紋綫已催補衮之工夫春上暖枝行試調羹之手段某奔馳小吏鼓舞令辰阻陪壽斚之旁輒效慶函之上薦紳競慕孔北海何幸禰生防被明公之知瓣香敬祝曽南丰當效後山尊事前輩之意其爲頌詠罔旣敷宣

賀黃運使冬【桂】

李梅亭

斗北中而建子歷肇應於周郊日南至而逢辛書允符於魯觀維時英節茂擁休祺恭惟某官徳配陽剛气排冬凜冰解漕下旣曉行湘水之春雷復地中卽夜對宣室之席諒應四分之牛晷坐齊七政於龍魁某材乏綫長分甘車副儻憐紫陌看花曽綴於馬蹄𨿽在黔山吹黍固希於鳳律

劉徽州冬書

方秋崖

雷在地中復葭飛緹室之書子爲天之正梅浥練溪之暖懽騰燕寢頌浹鯨尊某官聲名黃鐘之和文物淸臺之瑞朝昆侖夕圃豈但曰一二千石之良左浮丘右洪崖乃肯賦三十六峯之秀於穆袴襦之最有來綸綍之褒坐而堯言進而舜趨已覺觚稜之天近前有召父後有杜母何知防衛之日長某式對亨期丕承剛徳紀漢宮之迎至屢驚節物之崢嶸吹鄒律以破寒更探陽和之消息其爲瞻詠苐劇蘊悰

賀彭知軍冬

戴象麓

日運璣衡忻際一陽之復星聨麾節茂膺百福之升式對昌辰恪陳善頌恭惟某官以六經澤行四時春二千石循良方徧作南安之化雨十四州證察又散爲陳廣之恩波屬迎愛日之長尢煥福星之采梅闗春早已漏息於南枝芝檢星馳佇趣裝於北闕某久席二天之芘欣逢七日之來稱觴上刺史之堂悵無六翮吮墨奏小夫之牘徒有一忱愧與賀並意非言盡

賀瑞守防寺丞冬

陳袁州

黃道迎曦景驗周圭之羨錦川宅牧香凝韋防之淸裒是珍祺萃於華旦某官气涵剛大徳毓粹溫簪紱蟬聮色復靑氊之暖袴襦歡溢輝繡綫之長小至標辰大來揖慶某偶叨分土倐見書云寶燭輝幸借富鄰之映瑤觥阻奉敢申彞禮之恭

賀瑞守防寺丞冬

雷臨江

黃鐘律底開生生化化之機錦水江邊集簡簡穰穰之福和薫田裏歌溢袴襦某官性稟慈祥躬行寛大朱轓整暇惠敷愛日之溫畫防光輝令布淸霜之肅茂對葭灰之應卽催荷槖之持某謬領州符將周歲籥幸叨鄰封之芘敢不知歸喜添宮綫之長末繇趨賀

賀瑞守防寺丞冬

陳登

至望同辰云薄翠微之曉陽和動地天開碧落之春維承流師帥之尊膺自天戩谷之慶某官溫如圭日淸徹壺冰田裏無嘆聲已洽袴襦之愛朝廷知治行佇攽金璽之褒昌期喜報於陽來盛徳益嫓於剛長某棲遲百里鼓舞二天指八百之長年遙祝凝香之燕寢詠五更之三防卽聞接武於鵷行

賀瑞守防寺丞冬

陳袁州

五色曉書俶獻魯臺之瑞雙旌夙駕淸凝韋防之香諒對剛辰裒膺繁祉恭惟某官秉姿端亮毓徳粹溫轉寒燠於根荄恩孚而洽權低昻於土炭政適其平挺荔標時塗芝防寵丈三日近遙知宮綫之添尺五天低趣侍宸旒之邃某阻持壽斚已肅慶函乳酒之下靑雲良深戢惠淨繭之明玉雪滋媿報襄亟具稟詶仰祈矜察

賀瑞守遊寺丞冬

陳袁州

周圭測景日增一綫之輝韋防凝香春入雙旌之暖維時良牧萃只繁禧某官毓徳陽明秉心冰潔天培碩果騰茂實於禁林晝永愛棠浹歡聲於鈴閣竚趣鵷行之入峻躋雞槖之華某迹絆銅符光依寶燭侈貢儀於黃襪又際剛辰庸寓敬於烏絲莫殫賀悃

賀遊瑞州

包宏齋

昴星以正仲冬喜逢亞歲屏風之錄禦史茂介殊休气應六雄和薫千里某官霜皮黛色玉壺淸冰內寛外明適森防凝香之趣政平訟理沸昔襦今袴之謠玆占日南至之祥卽侍天北極之坐某偶兼漕挽幸托寅恭遙瞻符竹之光無繇面防聊寄驛梅之信第劇心馳

賀遊瑞州

趙運幹

六雄應律喜逢剛長之辰五馬生輝茂集大來之慶頌聲洋溢和气周流某官淸映雪車光澄月璧黃堂晝永運陽開陰闔之機畫防香凝收時和歲丰之效暖回寒谷人樂熈臺玆占云物之祥卽見天光之近某自慚短綫仰贊漕冰遙企竹符莫遂捧觴之願寓忱竿牘聊存獻履之儀末究賀悰等祈矜照

回寺丞防太守賀冬

蔡久軒

三辰珠璧方新漢史之占千里車轓宜有魯侯之頌伏惟某官飛雪應枹鼔之政淸冰照琳瑯之姿吹律六雄已轉袴襦之暖司儀三揖想懷圭黻之連一陽初動於復來五馬卽膺於晉錫某何裨樞筦況拜函箋公事少而諸縣丰自息祁寒之怨眾賓歡而太守醉遙知美景之並端此控申切覬丙鑑

回寺丞防太守賀冬

陳袁州

鳳筦迎和瑞紀五云之旦虎符凝最歡騰千里之春已顓慶牘之馳過辱蜚牋之況某官貴名日起盛徳陽升正色立朝凜凜冰霜之操深仁宅牧生生天地之心鹿轂開祥鵷行趣覲某光依鄰映道喜朋來獻黃襪以踐長嘗殫彞頌祓烏絲而寓敬曷報更施感戢維深編摩則淺

賀權府冬

眞西山

气應候臺動初陽之一畫光生使傳騰瑞彩於二星睠乃鉅賢誕膺純佑恭惟某官慈祥篤厚博大醇明發於一念之仁散作七閩之福倚須褒璽入侍凝旒某方此掩闗稽於賀廈茅檐晝臥但欣化日之長棠捨春濃更借仁風之播

賀葉都鈐冬

戴象麓

鳳歷迎長忻際一陽之復虎符倚重懋膺百福之升式對昌辰恪陳善頌恭惟某官以六經澤行四時春推寛慈愷悌之仁通天爲一順消息盈虛之理與時作新屬當愛日之初長愈覺福星之增煥景添紋綫已催補衮之工夫春上暖枝行試調羹之手段某叨庇二天之久遭時七日之來愧阻奉於壽巵輒敬伸於慶牘薦紳競慕孔北海願事大賢瓣香敬祝曽南丰俾膺多福其爲頌詠罔旣編摩

賀本軍趙通判冬

戴象麓

天統肇初喜戒書云之候星屏借重倍增分月之光福生有基朋來無咎恭惟某官仙源間瑞昭代奇英推慈祥寛大之仁通天爲一順消息盈虛之理與時作新屬占迎日之祥宜輯自天之祐揮灑風煙之興暖隨彩筆以潛回歌詠海沂之康聲與黃鐘而疊應況先得梅闗之信宜卽膺芝檢之華某小邑備員大賢依芘稱栢觴而介壽莫遂鳬趨修竿牘以馳誠少伸燕賀情深頌禱辭約敷宣

賀史通判冬

李梅亭

葭律浮灰候臨小至棘評佐獄慶葉大來逺莫捧於兕觥誠敢輸於魚素恭惟某官气鐘溫厚徳迪中和傑然驥展之材監此龍潛之邸鸚鵡杯鸕鷀杓滿介壽祺孔雀扇麒麟符卽儀禁甬某襪材綫短泥軾冰寒乃分之宜詎敢恥狐貉之側惟鄰是卜尙祈分燈燭之光

賀寓公冬

眞西山

一陽潛復於黃宮肇迎修景八座觀頥於緑野茂對亨辰宜有蕃禧來符盛旦恭惟某官气全剛大體備中和蚤簉列於嚴徐宻裨旒扆晚尋盟於綺甪髙蹈林泉旣全蓋代之名宜獲自天之祐灰飛葭琯甫占紋綫之添詔下蒲輪倚被衮衣之錫某叨榮分竹竊芘鳴珂望夫子之宮墻未皇趨慶贊賢人之徳業敢後修辭

代通李制帥冬書

方秋崖

雷在地中復日增繡璧之紅子爲天之正春麗油幢之碧若時龍綍式對麟符某官聲名黃鐘之和文物淸臺之瑞長嘯而卻敵騎喜鯨海之波澄髙臥而防國門覺蜺旌之云暖方勒勲於汗竹肆委貺於浮葭雕戈淑旗其視爾師鼯鼠已消於陰慝衮赤舄入趨王覲鳳凰遄覽於陽暉某偶出師墻遙瞻帥鉞紀漢宮之迎至屢驚節物之崢嶸吹鄒律以破寒難旣襟期之磊磈其爲系頌第劇蘊悰

代通吳總卿冬書

方秋崖

子爲天之正日屆南躔之景雷在地中復春連北斗之魁喜緹室之律回覺總臺之云麗某官天人三策禮樂百年方排閶闔呈瑯玕之奇鵷鷺集九霄之曉乃羞昆侖薄蓬萊而去貅飽萬竈之煙要不爲紙上已陳之言姑將試胸中有用之學鼯鼠盡消於陰慝聿逢剛長之休鳯凰遄覽於陽暉式對亨嘉之防某遙瞻卿月丕戴使天吹鄒律以破寒覬放梅梢之暖朝漢宮而迎至倚飛芝字之香其若頌言莫殫襟抱

回楊郡王冬

方秋崖

日躔北陸肇正天元春入南陽聿連帝畹黃宮浮暖紫極流暉某官一气之和五云之瑞爲國元舅自牧以謙得易初爻不逺而復皇明所燭景福來同某久欲垂車未遑削牘華星字字猥奉函書鬢雪莖莖苐驚節物

回榮邸冬書

方秋崖

日長宮壁已浮葭律之春天近蕃房有韡棣華之鄂裒時之對與國同休某有事紫壇未瞻翠水忽枉五云之翰謙以先之又添一卷之書復其亨矣

回景獻邸冬書

方秋崖

一陽萌動緹室春浮萬象張開藩房天近有偉亨嘉之防聿開剛長之期某官自牧以謙不逺而復溫其趙日斂爲可愛之陽和倬彼魯云要是太平之瑞气對天之佑與國同休某近別講臺遙瞻宗翰景長宮壁喜添一卷之書暖入圭躔茂錫百朋之祉

代回諸邸冬書

方秋崖

倬彼魯云必書爲瑞溫其趙日可愛如春維時宗盟自天茀祿某官土圭之正玉琯之和於嗟麟兮式時公姓眾維魚矣裒對天休福履綏之君子樂只某明農未遂介壽無繇節物崢嶸苐驚老朽文章爾雅徒負褒榮不敏之辭何足以謝

代回程監丞冬

李梅亭

灰浮緹縵新北臺太史之占云臥衣裳添南極老人之壽共惟某官襟懷霜潔談笑春溫未老得閒飽味桑楡之暖久靜思動佇儀槐棘之班某莫捧兕觥過勤魚素蒲萄一防知公不爲於涼州嶰竹數聲在我頓忘其寒谷

回朱髙郵冬書

方秋崖

云深魯觀喜浮葭管之寒春浥秦沙已逼梅梢之暖亨嘉之防剛長維休某官聲名黃鐘之和人物淸臺之瑞前有召父後有杜母何知防衛之日長坐而堯言進而舜趨但覺觚稜之天近有偉袴襦之最式遄綸綍之褒某辱以鯉書浮之螘甕有香搖玉苐驚節物之崢嶸其誼斷金莫旣襟期之磊砢

回丘運使冬書

方秋崖

繡壁春融有永漢宮之日緹函曉襲聿飛郇翰之云佩雅意之相先愧頌言之已後此蓋某官文成唾玉誼重斷金惠我雙鯉魚共善甘芬之錯落出呼五花馬苐驚節物之崢嶸

回浙西王提舉【棐】冬

李梅亭

和叔正冬伯趙司至儀圖道長之慶允屬陽休之賢伏惟某官淸徹冰壺和鐘玉琯送之禮樂不離尺五之天任以公卿卽近丈三之日某無由面賀例辱手箋烹魚得書莫報五云之體拂龜端策但占七日之爻

回潘宰冬書

方秋崖

魯臺書至聿來七日之亨潘縣回春已上三年之最維時綸檢式對緹葭某官有冰其相如日可愛暖入丈三之景頌如之何徑排尺五之天防且歸矣某放還山墅久典朝衣裹章服揖上官要非閒居者之事登靈臺認云物已候見尙方之歸敢修記室之辭往代掃門之禮

回光澤宰冬

方烏山

暖回葭室占日至於史官喜動花城美風流之令尹維時麟趾介此鴻休恭惟某官標致層冰胸懷愛日一家和气光生天上之棣華百里歡聲靑入門前之柳色對陽剛之初復佇鳬舄之趣歸某當此先春嘻其猶冷折梅花而送使空感盛心祝若木之聨輝慙無善頌函歸使驛寓訊便鴻莫稱先施伏祈寛照

回泰寧宰賀冬

方烏山

陽生七日驗葭室之气回地占一雷覺花城之春早維時賢尹介此休祺恭惟某官色綫才華黃鐘气度琴無俗韻眞棃嶺之家聲筆有淸吟得梅花之句法佇由剛長卽慶彚徵某方嘆冷氊忽防溫纊沈沈而動春酌悵阻並防寂寂而撥寒灰曷酬嘉惠

回王主簿賀冬

方烏山

陽回葭室和滿花城喜動太夫人慶板輿之具至名聞家主簿紛慶牘之爭先宜對剛辰茂膺繁祉恭惟某官家姱節仕正妙年人言徳度之粹溫光風霽月我見丰標之凝峻寒露淸冰旣候飛葭寧淹棲枳某嘻其獨冷慙此先春祭竈而請比鄰若爲孤我升堂而拜壽母惟有羨君亟具稟酬伏几鑑察

回鄕官學職賀冬

李梅亭

聽六日四分之鳳律又見新陽詠五更三防之鴛行已迷舊夢玆勤善頌但愧過情恭惟某官語染蕓香气薫葭琯登觀以望自堪織云漢之章閉闗而居亦足驗地雷之卦某寸材綫短百念冰寒井底之陽未回若爲觀復江上之容獨老良感相親

翰苑新書續集卷二十七

欽定四庫全書

翰新書續集卷二十八

贄見類

見丞相【代人】

王臞軒

齒塵埃之下吏夙感大恩拜云漢之上臺輒裁小牘戴徳有丘山之重修辭無月露之工斐然搖豪滂若流汗伏念某妄庸晚進艱苦早孤念昔先人固嘗拜龍虎之榜不腆後嗣何敢吐蝸蚓之科然徒用外家之恩幸得塵下士之列頂踵實歸於陶鑄肺肝嘗切於鏤銘甘辭曹掾之優聊適步兵之隱經禮三百亦嘗偕計吏之行進士五千獨未中太常之第猶防藏疾獲遂養屙侵尋二考之書濩落再命之計然念長伯樂之廐茍不自鳴縱或抱和氏之珍誰其見賞敢伸九頓首之請並祈一轉手之仁恭惟某官直大以方淸和而任時則有若伊陟實繼阿衡之覺先公其惟時成周足邁伯禽之拜後積十六載更之化收七十城憑軾之功營東西煩整頓乾坤之手燕南越北知扶持宗社之心方將恢萬世之基益廣開眾正之路有如門下桃李之數或堪籠中參術之儲是能容之非敢望也尙念某難畱冰幕盍返糟丘一气之轉洪鈞倘拜成終之賜萬間之庇寒士敢忘報國之心

上任中書

楊誠齋

披云漢之天章夙見舍人之樣勒山林之俗駕來瞻學士之眞極知大匠之門難飭小夫之牘顧無借手輒用引吭竊聞師儒並世之難類有今古殊時之嘆韓昌黎之於太白漫夜夢以晝思陳后山之於大蘇恨江空而歲晚今有文章之伯實在邦域之中公求士甚士之求公旣聞命矣後視今猶今之視昔盍往拜之伏念某气懦弗張骨凡難換一科十年之不補愧在無聞半通五兩之甚甘止於爲養曽幾何日竟失所天陷眥腐膺僅能逃死磨肌戛骨奚暇送窮祥琴翕忽以成聲塵甑睢盱而望賜心口相語但欲從小宰之銓面目可憎未敢作大鈞之問惟是忍見賢之渇所當修覿徳之恭或聞庸下之姓名已辱暗中之摸索逢人必項斯之說幾於神比而天同伴直難浩然之呼特以職親而地禁仰髙山之景行感流水之賞音樂莫樂兮相知安有又傲翰林之理見所見而後去姑慰不願封侯之心恭惟某官學冠儒纓道航聖瀆家故雄於四蜀誰敢齒於諸任騎鯨暫駐於九龍振鬛遂喑於萬馬周情孔思心傳先聖之不傳宋艶班香文到古人之未到久於詳試昨乃遄歸士則快於覩先帝已嗟於見晚能典朕禮咨伯直淸肯從吾兒煩君調防玉堂艸罷又吟紅藥之翻金匱防余還對紫薇之伴彼智效一官而不足此身兼數器而有餘人望一條之冰其容已肅公傍九霄之月所樂不存豈非爲天子之私人實持公議行且作淸廟之近弼尢佩逺憂今外敵訌阻之時正中國圖回之日天地亦大矣保邦當在於未危人物方眇然求才不嫌於太廣與其待倉猝而市三年之艾不若及閒暇而滋九畹之蘭時來爲之天下幸甚某藐無可贄輒誦所聞幽桂遺榛管厎敢累犯嚴之口江梅托桃李但欲薰自潔之香

上傅侍郎

劉后村

卜江左之興衰久闗眾望數襄陽之耆舊今有幾人公方與造物者防我欲順下風而請切以士茍有志皆知名節之可尊生不同時毎恨先賢之已逺覽範滂之傳至太息以興思聞杜喬之風想生气之猶在至若嗣正始諸公之絕唱主過江多士之齊盟蓋凜然尙有於典刑乃前此未承於謦欬良以服膺之切非爲炙手而來恭惟某官一代宗師三朝壽雋精忠諒節可居周堪劉向之間讜論危言不在陸贄陽城之下頓簪諌筆垂秉事樞而乃預憂十常侍之弄權歷指七貴人之盜寵一壑徑歸之甚勇六丁力挽而不回政坐名髙未許捲而避世假令耄及猶當杖以造朝況才之壯而意之新年彌髙而徳彌邵聖上攽緑綈之詔國人佇赤舄之還旣彷徨懷宗周之憂尙終始抱東山之志舉世之人皆濁惟我獨淸天下之父來歸其子焉往願趣蒲輪之入徑躋鼎席之榮伏念某實類臒儒名爲冑子讀書萬卷頗馳騁於古人泣血三年盡變移其故質憂哀憤恚之所侵蝕疾疢思慮之所耗昏何辜於天亟奪其父素琴弦絕誰憐中散之孤鄰笛聲哀忍誦山陽之賦敢意髙賢之雞絮尙臨委巷之雀羅得非憫泉下之人昔嘗忝座上之客危衷易感悲涕無從頃瞻紫气之來念快景星之覩維先生長者實晚學之指歸矧大父老人有鄕來之雅素倘或予互鄕之潔必少慰若敖之防進之於琴瑟書冊之前誨之以灑掃應對之事縱未窺於閫奧終不畔於門墻誓墓之餘非敢望山公之啟事摳衣而進所冀聞夫子之文章

上魏運使【了翁】

李梅亭

聞宇宙之大名如瞻喬嶽抱江湖之渇夢今在下風乏紹介以爲容修辭誠而求見某聞士之任重固不止獨善其身儒者道髙先當知有貴於己若靡然斷趾以適屨必至於防痔以求車操行旣卑國家何賴𨿽有捲舒之際不爲燥濕所移如蘇文忠之違熈丰亦不茍同於元祐若劉忠肅之惡章蔡然非彊附於伊川是名蜀珍可重趙鼎觀公气象視古等倫玆故賦明月烏鵲之詩亟欲快景星鳳皇之覩恭惟某官眼髙四海胸著千年漢相有眞宜居蕭曹丙吉之冠鄭公所願蓋在稷契臯陶之良當炙手可熱之時凜掉頭不住之節長卿甫還於巴路元濟已叛於蔡城神山可巢固自薄蓬萊而不卽欃槍未落必欲借荊楚以同功𨿽卒成孺子之名然已立懦夫之志一麾而出十暑於玆回視獨對三千字之人誰肯甘頓十九年之刃萬牛不能回丘山之重四牡又復勤原隰之馳要路在前聊養韓忠獻之器榮進素定何必王文正之門然海內所以屬望於公蓋天下尙有可爲之事幸昌其志以濟斯民惟功名當久逺之看則富貴乃緒餘之事如某者居貧甚肆從仕難任失汗漫九垓之期分甘控地遂侏儒一囊之俸豈必鉆天乃逺隨黃鵠之梯蓋願事碧雞之使𨿽神索於大巫之側當气蘇於君子之前嗟逺道胡爲來哉幸將在此居是邦事其賢者倘或許之

上楊誠齋

楊茨野

生於泗水尙未得夫子之門仰若泰山久欲造韓公之室苐自顧學焉而未竟𨿽願拜長者而無從念一代之數人今惟此老紛四方之多慕況在是邦敬三沐以來前恨半生之已後恭惟某官惟古之好以道而鳴紫巖之法衣源源誠學振廬陵之遺響續續文盟頃居於朝獨行其志剛直自許蓋舜云禹云而皆然公正無私縱洛黨川黨而不入屢逼雲霄而遽下徑尋泉石以歸休故名滿八區而人愈尊才髙一世而眾不忌泛觀近事有感前修出處固殊孰能忘東山之興去就稍易未免污西風之塵誰歟掛冠若此完璧但使金章玉句之妙膾炙古今自探乾端坤倪之微緜絡天地是豈容兒輩之覺姑且遂老子之閒然而寶閣寵加鋒車促召繄造物之不捨顧吾道之何如爲我彊起無或憚勤竟力辭於明詔惟有早退可以全節已久誓於此心豈葵藿不傾於大陽抑黃花自香於秋晚拂扶桑而折若木共看日景之舒長薄蓬萊而羞昆侖聊作地仙之蕭散伏念某頭顱如許心志可知𨿽四下二中亦欲修後山瓣香之供而寸長尺短何由備東坡鋪席之裝有勞夢寐於十年未吐胸懷之半語玆叨末第實竊餘波當修贄謝鄕先生之初輒執屨從門弟子之役自憐小艸之逺志曷試洪鐘之微撞儻幸從容謂有如子之愛我何敢覬望或甚於士之求公拳拳所陳亹亹莫旣

見趙茶馬【彥綰全篇用茶馬事】李梅亭

訪火井於臨卭偶逃水厄望星槎於仙漢行拜月題慰江湖渇夢之深瞻原隰華鑣之沃伏念某地寒而根淺年運而骨髙斟酌胸中固欠可人之風味局促轅下粗知範我之馳驅與其包裹供權幸之鉆不若蹭蹬任風塵之老況乏揮毫之百斛固應病顙之十年懶問蓬萊羣仙之司遂叱卭徠九折之馭其甘如薺豈必眾嘗言刈其蔞願爲君禦恭惟某官雲龍气局天驥風標架屋桃源三椀澆五千之捲乘軺僰道一雄將十萬之雌卻笑前丁後蔡之籠加安得超範軒欒之繳繞加臭味而厚賔客漫令防兔褐之功畫骨相而遺毛皮諒必察驪黃之外如某者不持圭璧未洗袴袍特窘城南晏食之謀遂入冀北暮取之數味已輸於第一價敢望於倍三艸茶無賴空有名敢妄希於湔祓塞馬未必不爲福或可備於走趨

謁楊誠齋

黃竹坡

紀天下之逹尊今孰先於耆舊備鄰封之小吏將求望於聲光引舟小次於郊圻載贄庸趨於賓榻或者片言之寵慰此半生之勤恭惟某官道主齊盟文正印舞兩而逺駕欲掲商以厲周褊餘子而不爲可蠛唐而蠓漢儼淸班而玉立載華問以川流有如徳業之尊不數踐之盛議論所到孰爲君子孰爲小人表裏無瑕不負天子不負所學凜然進退之節光於熈洽之朝避富貴於急流續明哲之餘響昔東坡慕香山之老終莫遂於初心歐公歸潁水之濱動毎懷於故國未有壯年辭名位之寵獨以盛徳耀鄕閭之間寄花竹之迷藏捲波瀾於篇什天相名徳諸福畢來人無間言百年幾見𨿽國中萬鐘之賦祿初無欲富之心然天上二老之須人諒有思賢之詔某門閭晚出蓬藋卑飛結髮讀書愚而信甚折腰爲米貧則謀疏將祗服於觕官乃經從於仙隱仰泰山北斗之譽方求登吏部之門賦雪車冰柱之詩敢望出玉川之右

翰苑新書續集卷二十八﹤子部﹐類書類﹐翰苑新書﹥

欽定四庫全書

翰新書續集卷二十九

謝薦舉類【干求附】

謝聶侍郎薦舉狀

戴象麓

薦狀云【力學奮身能官得譽公勤以助其長剖決以得其平】

伏以二年巖邑分甘梅隱之淒涼一秩公車言重荷囊之論薦榮甚初官之破白恍如再第之取靑方目驚一鶚之書復手捧雙螭之翰椿松爲之動色桃李自此生輝捫心知歸稽首以謝竊以向陽之木毎易於爲春郁澗之松最難於見日地勢之逺近旣判人情之取捨亦然故迹不在閣下之庭𨿽昌黎未免於疑信而言必近堂上之聽斯騣蔑獲預於提撕矧薦舉之選甚艱而職令之員尢狹因循近日奔競成風下之人急於求故惟任私情而不卹於公論上之人艱於應故止及近地而無暇於逺方乃若破去拘攣之見而一付以公務求質實之才而不遺乎逺此則寒畯中千百幸也其在當路不一二見之如某者﨑嶇半生僥幸一第竊祿以迎侍親老菽水亦甘潔已而佩服官箴蘗冰自厲故處身數百里外常凜然如臨大府之前𨿽守官一二年間欲自此以行平生之志祗自謹於修飭初不求於聞知敢期王公大人於采訪之中獨取小官下吏於疎逺之地古道自任今人所難細觀華路之褒實倍它人之倫等舉詞多兩句而止今則二十字特書而最榮常例以照牒爲先玆焉合一通奏狀而俱發似此眷遇異乎尋常誓當終身敬事斯語佩力學奮身之訓則他日當無負於所學誦能官得譽之言則異時在無曠於厥官政欲助其長則思匪懈於公勤事欲得其平則願益精於剖決恪守四知之戒備殫千慮之愚庶弗辜推轂之恩或可爲啣環之地玆蓋伏遇某官淸朝元老正學宗師東省西樞參贊經綸之寄重出藩入從論思撫字之功全旣出爲天子拯此方溝壑之民必預比人才爲異日鈞陶之用遂令嵬瑣亦預選掄某敢不勉奮孤蹤力堅晚節持一念不欺之學爲異時永誓之圖自顧何人旣辱玷山公之啟當思許國謹毋荒陸氏之莊過此以還未知所措

謝制使陳侍郎陞陟狀

戴象麓

位穹勢邈制垣天上之森嚴地逺人微薦墨云邊之蜚墮出於夢所不到恍然驚而且疑況時當疆場多事之秋乃逺念弩矢一介之吏遭際如此報稱謂何竊以從臣司薦舉之權者至不輕小吏防特達之知者眞罕見人情暱親近而略疏逺月先得於近水之樓臺世道重權要而薄孤寒春少到於窮陰之山谷流俗靡靡皆是公道寥寥可知若夫識見度越於尋常之中慷慨脫略於繩墨之外以志气精神相感召以勲名事業相激昻曠然大造之公心不以地之逺近而隔絕屹然泰山之定力不以勢之冷熱而轉移此則前輩收拾人才之宏模眞是寒士遭逢知己之奇防伏念某秉刀力小補葺藝窮九年邑債之憂煎頭驚半白三嘆人生之遇合眼孰回靑仰防荷槖之垂憐俯念蓽門之無援秋風萬里首吹健鶚之橫空春日載陽復許遷鶯之出谷自顧麼微之迹何當陟舉之章防技已窮於通敏老成而何有駑材垂憊恐更歷繁難而莫堪此何足齒於師門而乃辱書於薦牘母子相對語以感泣公侯信有時而遭逢玆蓋伏遇某官聲滿華夷功在宗社文足經天武足緯地國爾忘家公爾忘私樞宻累辭前輩一溫公而已尙書五遜今代獨先生而髙以此見有志於事業而無心於功名然且不恃已之髙明而取人之朴直遂令二千里之小吏亦叨十六字之華褒某敢不潔已官箴銘膺師訓蓋立身莫重於立名節惟報國乃所以報已知無左右爲先容獨我公素知其孤直曰先後有禦侮誓此身永效於驅馳摧謝彌深銘感罔旣

謝陳提刑【塏】舉員

戴象麓

臺路薦人褒語重千鈞之力邑僚叨命舉員收雙璧之珍愧百無於寸能忽一舉而兩得事逾分外聲溢情涯竊以士沈選調者甚多法限薦員而凡五平原之鶚止於一昔人猶以爲奇都尉之鴟中其雙玆事眞爲希有信王公大人一言之重實門生下吏終身之占如某者所托地寒其稟天拙淟涊百僚之底塵埃一命之餘三年兵火之憂煎頭驚半白孤宦選坑之汩沒眼孰回靑豈期窮途尙有生意僅四書於下考已雙減於選官初破天荒固大府吹之力終爲地道實上臺成就之功自今樂馬經一顧之餘頓覺喬鳬去九霄而近若玆榮幸豈偶遭逢玆蓋伏遇某官前輩盛心斯民元气兼愛而及所弗愛以中也養其不中凡屬生成不使一物失所至於選舉尢恐寸長或遺不求識面而薦賢惟務得人而助國遂令庸瑣亦預陶鎔某敢不稽首師門皈心化冶蓋立身莫重於立名節不負國斯能不負己知耿耿此心皦皦如日鵬圖尙逺扶搖方半於雲程虎畫未成防畫全資於化筆染濡字短歸向情深

謝本軍王太守陞陟狀

戴象麓

學制非長政自笑割雞之拙陟明無取忽誤防薦鶚之褒百拜受恩萬分知感竊惟朝廷選官之目非一士夫進身之階凡三入仕則希求三削之闗陞經任則僥覬五員之京剡迨至選坑之甫脫又圖陟狀以求陞人心固似乎得隴望蜀之無厭格法實攷其積日累月之所受茍或捨於玆路則欲進而無階柰當路能自任公道者希而寒士毎有沈下僚之嘆齒駸駸其將暮志悵悵以疇依倉庚載鳴豈不欲出於幽谷遷於喬木騏驥垂老誰肯爲防之泥塗引之康莊自謂此身空負餘年不圖晚景復有生意伏念某負乘力小補葺技窮幾年落腳於盜區頭驚半雪一旦脫身於選海夢若登天退而自揣蔑然得此不啻足矣方幸竊照臨之庇何敢求陞陟之榮況碌碌之才亡奇而悶悶之政何取書癡無濟於用豈知以儒飾吏之方才具且非所長安有除盜撫民之效誤辱師門之過聽發爲薦牘之華褒夜璧明珠恍從天下寒荄凍甲便覺春回遭際信有其時銘佩敢忘所自玆蓋伏遇某官斯文柱石公道權衡下車𨿽切於愛民推轂尢先於防士官吏惟考其職任之修否左右不容於人言之毀譽薦人必禱於天仰見無容私之意發剡且涓以日欲爲保終吉之圖此前輩博大之盛心眞後學遭逢之至幸遂令庸繆亦忝奬提某敢不佩服官箴盤銘師訓念立身莫重於立名節惟報國乃所以報已知一表吹何幸預禰生之薦終身厲其敢荒陸氏之莊

謝彭守舉陞擢【一剡舉三人預其第一】

戴象麓

下車未數月首飛薦鶚之章推轂凡三人獨抱續貂之愧事出望外恍如夢中竊以小官孰不希上位之知當路能自任公道者少下之待上也以靜張師徳固不宜兩造文正之門上之舉下也以公劉元城亦豈求一識了翁之面此古之道誠今所難豈意未陳堂下之言遽辱收爲籠中之物盡絕私情之請一惟直道是行卓乎前輩之盛心誠哉今日之希遇伏念某習文技短學制才疏幾年兵火之憂煎戴星無補孤宦選坑之汩沒登岸何時況如內外陞擢之褒前後希求者眾揣已之陋惟分之安固知求則得之弗求焉得之然非不欲言也蓋不敢言也詎謂大賢之特達力爲公論之扶持舉賢才曰焉知賢才而舉之求童防初匪待童防而求我恐終日弗獲其一故首疏特薦者三士以爲榮已則有愧侯泮橫經之偉望【鄭教】鄰封制錦之全才【胡宰】所舉固謂之得人不才何足以充數弗使寸長之或棄益知大冶之無私玆蓋伏遇某官霽月標淸髙風激懦自開藩而問民俗首吐哺以納人才持正論如權衡𨿽以泰山壓累卵之勢非才不舉鑑人物如冰鏡縱若毛嬙混宿癅之中其妍自形不容左右之毀譽惟視職業之修否遂令庸瑣亦預品題某敢不稽首師門歸心化冶蓋立身莫重於立名節不負國斯能無負己知耿耿此心皦皦如日無心而得此至寶信謂之奇探骨而報以銜環毋忘所舉編摩字短歸向情深

謝葉提刑【莫】薦舉狀

戴象麓

斂衽鄕達尊曽未下龍門之拜備員邑小吏乃誤防鶚表之褒不求識面以薦人眞是無心於接物希曠之遇尋常所無嘗謂在上位而司造化之權者固不輕居下僚而防特逹之知者眞罕見薦部內士如漢直指猶須親見其人選門下客若趙平原亦必面聞其語類皆有待於辭色承接之頃未聞黙契於精神感召之中獨惟孫抃先生素不識吳中復而薦中復至若元城老子未嘗見陳了翁而舉了翁一段風流眞爲佳話百年人物誰踵前聞不圖末學小生獲見今日盛事伏念某讀書弗逹試邑非長幾年兵火之憂煎頭驚半白三嘆人生之遇合眼孰回靑袖無劉公半紙之書朝乏元禮通家之契甘此窮途之無援幸而當路之有人然慕相如之賢而更名相如𨿽堅此志柰居顏子之國而不識顏子未遂平生旣無半面之殊知敢有一毫之他望偉甚王公之特見曠然前輩之盛心薦人不必識其人好善惟恐遺其善鄭重第一章

之剡光輝十六字之褒尹何之錦傷實多豈積學之優而從政謝令之鼓推不去奚作邑之久而宣勞譾爾疏庸冒玆明陟循省罔知所自遭逢信有其時玆蓋伏遇某官學者宗師民之父母自下車而訪風俗首推轂以薦人才左右不容於人言之毀譽官吏惟考其職業之修否逺臣觀所主非觀所爲主西山之薦墨猶香賢士舉所知亦舉所不知南埜之恩波均潤僥覦至此稱塞若何某敢不佩服官箴盤銘師訓念立身莫重於立名節惟報國乃所以報已知一力提撕何幸出鄭公之轂終身激勵其敢荒陸氏之莊謝本軍陳知府舉攺官狀

戴象麓

頃叨薦墨幸兩蠲京剡之員俄拜諾金又再許年章之賜褒舉三命感激萬分竊以士沈選調者甚多法重舉員而凡五尋常僥幸得其一自以爲遭際之榮造化成就至於三此則眞希曠之遇疊玆異數必也實才茍非其人曷稱玆選如某者負乘力小補葺技窮三年兵火之憂煎頭驚半白孤宦選坑之汩沒眼孰回靑豈期窮途猶有生意僅四書於下考已三獲於薦員且不倚他人之門墻皆盡出一手之陶冶曠古無比幸今見之玆蓋伏遇某官學者宗師民之父母自下車而問風俗首推轂以薦人才屬邑爲令者三曽無遐棄洪鈞播物如一俱欲陶成遂俾譾庸屢叨題品破再員之白方喜再丘而爲陶許一紙之春又覺三足而成鼎𨿽一鶚尙遲之數月而後至然雙鳬覺去之九霄而非遙一歲之間三拜其賜奇遇如此誓報謂何某敢不稽首恩門服膺師訓佩彊敏之褒語益加激昻誦優裕之誨言敢辭繁細蓋立已莫重於立名檢必報國斯謂之報已知耿耿此心皦皦如日橫江露白喜聞鴈報於秋音庾嶺梅開早乞驛於春信其爲感佩罔旣編摩

謝彭黃堂舉攺官狀

戴象麓

右某啟伏凖使帖舉某攺官親民任使者鴉翻春雪方誤防褒衮之華鶚送秋章又預拜諾金之賜化冶斡旋之力重師門成就之功深百拜周章萬分榮感竊以薦一路固欲防於人才得失兩岐亦有闗於造化垂成遽壊幾嗟薦福之碑已失復全或反相如之璧信於中自有消長乘除之理而在上實司轉移闔辟之權茍或得乘大非偶爾如某者媻跚不武拙訥無文百不逮人一惟安分欲動叔向之聽旣乏蠟言要求子公之書又無蟻援甘聽此身於造物敢萌榮望於窮途惟老天不棄於孤寒故今日欣逢於特達方自下車之始洊防推轂之仁薦以序陞俾之出幽谷而遷喬木還之京剡甚矣障百川而回狂瀾𨿽云終定者天然果孰爲之地玆蓋伏遇某官斯文元气前輩盛心品類曲成不使一物失所羣才並舉惟恐片長或遺知某之愚無他腸念某之拙無謬巧許之一紙重若千鈞定力底柱而不搖公論持衡而平決兩全所欲眾嘆其公某敢不稽首恩門服膺師訓行修何有期以經明民服未能勉之政理仍佩撫摩之誨以爲續效之圖益勵初心庶防終惠吹噓借便雙鳬欲近於雲程消息指期一鴈佇於春信其爲感詠罔旣編摩

漧黃倉求合尖

戴象麓

三年刻楮勤勞無補於事功一簣成山培植全歸於造化僣憑子墨敬寫寅丹竊謂最難脫選者薦剡之五員未易全功者合尖之一紙行九十里而路方半末步尢艱錬五色石而天乃全化工誰補欲卜終身之地全憑末著之功伏念某質直無文媻跚不武牛刀冒試鼠技轉窮幾年兵火之憂煎頭驚半白孤宦選坑之汩沒眼孰回靑幸臺府備知數載之微勞申朝省爲減兩員之舉削繼而黃堂太守特畀以春風之薦墨比者繡斧先生復錫之秋月之華章捫心自揣以奚堪刻志惟知於自勉第惟書石建之馬僅四足而未全畫曹生之蠅只一防而立就必王公大人爲之全其美庶末學小子得以成厥終恭惟某官一世龍門九霄鵬運气足以俯吞餘子才足以平揖古人道徳足以庇一路之民志意足以來四方之士猶且張幕府之羅以禮客推公車之轂而薦賢喬木千章拱漢殿栢梁之秀滋蘭九畹擷楚騷香艸之芳眞人物之梯航誠文儒之匠石平生道徳之師表豈無人哉一時禮樂之光華莫如公者敢冀興憐於就滿無令缺望於垂成某寸心躍如尺牘敬止𨿽非向陽花木之品或似積薪所望移根桃李之場卽看結果其爲歸倚罔旣敷殫

上判府張侍郎求小狀

戴象麓

佩弓刀而事上官樗櫟固知無用依門墻而爲下士桃李豈容不言竊惟大賢無所不容必謂孺子爲或可教所以輒效東方窮書生之自鬻庶幾或防北海賢太守之一言俯露皈依仰蘄收錄竊以大海號巨防不以涓滴而弗納於中枯株無先容惟自植立以求用於世此古之道於今其誰惟居上位者能不畏權勢而念寒微故在下列者莫不修職業以稱知遇況至微之初筮尢莫重於闗陞求者動以百千得之僅止一二然士之仕猶女之擇嫁茍逾墻而鉆穴隙則皆賤之而禦者乘比射者且羞𨿽得禽而若丘陵亦弗爲也必得持天下之正然後決終身之依恭惟某官羅星斗胸扶日月手入則補帝衮而吐五色綫豹尾班穹出則壽民脈而運九轉丹虎城澤滿蓋將扶翊紹興嘉定之政化网羅慶曆元祐之人才持公道如權衡𨿽以泰山壓累卵之勢非材不舉鑑人物如冰鏡縱若毛嬙混宿癅之中其妍自形儻於今日不效瓦釜之鳴是終此生甘爲破甑之棄伏念某醯雞見小芻狗用陳家貧而嘆饘粥之無由技拙而借詩書以爲地幾年課社燈前之冷淡虀鹽屢薦賢書客裏之間闗桂玉自分齊鼓之衰已再敢期秦舟之防在三淒然一尉之微藐甚百僚之防遵循師訓佩服官箴加之防防八帙之親過庭有父倚門有母重以累累五窮之祟啼饑如妻號寒如兒𨿽酌隱之之泉而弗貪以心自誓然解少陵之衣而屢典此意誰憐幸洊經大府驅策之間已灼見小吏淸苦之節然與其緘黙而抱憔悴之態又孰若感激而布披露之衷伏望陶萬象之類於大鈞回一防之春於寒谷鶚飛薦墨若辱吹而上之於九天蛇抱靈珠敢不勉而圖之於一日

謝吳履齋京狀合尖

鄭雪巖

一世龍門無階可謁九霄鶚表有路徑通非左右親宻之言借其揄無期功彊近之親資其聲援端由豁達許遂依歸當於古人中求之信乎一代能幾也竊以人物之公舉嗟乎賢者之良難幕府之著王文公韓魏國目若無覩貳車之有周夫子趙淸獻耳初未聞而況云泥居地之弗齊日月覆盆之不照安得未修櫑具如素識面甫扣角聲不待論心直下品題增百倍價暗中摸索似十分眞此豈俗眼所能意者禪燈獨續如某者學期有用才實非長皇皇欲安之姑安職守耿耿而不寐徒共人憂坐氊愧甚空餐入幕慚無贊畫斥鷃卑飛不離叢棘跛驢窘步安望修塗善始非難固多推轂成終有待欠一合尖尺書之墨未漧大鈞之公曲就防恩殊異撫已曷勝恭惟某官負時顯名膺國重任所志者大何施不宜一臺振綱萬物吐气武侯資共助非一豈但爲轉漕之規魏成薦可師者三【時受薦者三人】已足窺相國之量夫包荒不遐遺者吾道之泰然遁世而無悶者君子之常人誰無欲進之心患知音之罕值公獨得周詢之實不待挾而有求使部使者皆有此風則聖天子何憂難治某喜有所遇肯報以私奉常入則禮儀幸防汲引許相進登輔弼或備使令立義精專陳詞膚淺

翰苑新書續集卷二十九

欽定四庫全書

翰新書續集卷三十

薦舉類

謝杜制置露薦

鄭雪巖

邊障風寒陽和不到制垣露薦晚景增光品題與諸老不侔繩削至大賢始定是深知已良用銘心伏念某噬啜道腴寂寥世味霜降木落復歸本根水盡巖稜已見涯涘腳步稍務穩實心地從來坦夷以車造車出戶皆同執柯伐柯其則不逺謂事上不忠何以使下若存心非恕徒詳治人玆其爲道用捨行藏而與俱是吾願學造次顚沛而不離空空何所有孟浪久已駭聞平平亦無奇老成然後識破恭惟某官先生目力大異度量甚寛老醫知天下病源鍼砭不錯善奕識古來局面著數元先惟其識歷危險洞徹機闗故能辧別眞僞不差毫髮儻得一諾實榮終身尙當力行無負指誨落花安用雨方思松菊之歸來古栢已參天乃許藤蘿之依附允爲話說莫旣編摩

謝可齋陳先生五度露薦

鄭雪巖

再到龍門可笑十年之迂滯累飛鶚表重勞五度之吹噓𨿽冰谷之暖難回而春風之扇愈力逮歲月栽培之久加雨露長養之深所謂曲成未知當可竊以不進不休者大賢憐才之意則止則仕者小物酌時之宜儻始終有所依歸而行藏從其用捨然聽其言信其行未久而渝孰若視所由察所安莫得而掩此趙韓王拾碎紙以補進而狄梁公形薦筆而不移無法可造車黙合若某者贅員幕下摳衣席前步亦步趨亦趨但囿範模之內久則久速則速安能器度之新幸爲河汾諸生已入古靈舊槁所期進徳庶幾全人若慕子貢之紛華是不受命如爲冉求之聚斂斯亦可攻得之時暫以難慿要以歲寒而後見不謂緇衣之好敝予又攺造兮疊賜華衮之榮復之不能厭也似名過予亦本深知玆者伏遇某官安由性天穩踏實地一淸到底懦夫立貪夫亷萬仞摩空吉人喜小人懼善善惡惡去取定是是非非褒貶明咸服昭代可齋之名不在慶曆監司之下惟帥以正孰敢不正將舉所知以及未知某愧無分寸之躋攀乃荷再三之提掇有此奇遇更復何求幸隨文子之同升曷勝厚意惟知籍輩之不叛誓將終身中心所藏有言亦淺

謝陳提刑舉狀

鄭雪巖

經年夜雨誰憐泮茆之淸一日春風忽破庾梅之白郵筒飛墜奏牘光搖競看大使之文書乃覩小夫之姓字不爽訂金之諾竟叨褒衮之榮品題十六字以甚嚴銘刻千萬言而不足竊謂先朝立薦舉之法是乃累聖開功名之塗不謂昔者网羅英物之公轉爲後來周旋人情之具求而得也弗求則不得也幸門旣開賢者與之不賢者亦與之濫竽寧免柳下惠之阨卑官臧文仲不能引絳老人之困泥塗晉趙武弗及知養成一世奔競之流遂致四維操履之玷故臨難無竭節之守而居官多曠位之愆在承平猶以爲非況艱難烏乎曰可自匪孤風之卓立夫豈頽波之易回激之間趨向所決若某者心固勤而徳弗進齒寖宿而意不新𨿽聞先生長者之言粗知古道然滯經生學士之業猶汩虛文頓懷繡組之慙欲求耕獵之實偶投足於塵埃之地莫安心於禮義之容衿佩競趨於城隅絲竹不聞於堂上鄕鄰有鬭猶纓冠而往救門外之冦敢據席以偸安當同舟遇風之時出位不顧奮執戈衛社之勇非學而能義有當然功非所計在泮水獻馘幸依魯僖之賢息潢池弄兵盡出龔公之化曾非一介若有寸長寡其過而未能無所學之可取胡得之於物論並舉以爲已榮玆者伏遇某官先生崖略甚髙戶庭無壅登車有天下之志允借澄淸推轂追古人之風不由請謁元使君當路萬物吐气烏大夫秉多士防尢致使妄庸亦防收錄某敢不益加砥礪無負陶鎔拜官公朝謝恩私門敬奉羊侯之所戒遇非眾人待以國士當圖豫子之未能感激無窮敷宣曷旣

謝李提刑特薦【華】

鄭雪巖

無六出奇何補三年之風憲下一轉語增光九度之露章𨿽寒谷之暖難回而春風之吹愈力但深感激何計行藏竊謂選於眾舉臯陶曠古之奇遇知其賢阨下惠叔世之私心君子亦有黨乎賢者不能免也誰求助遐想鶴鳴子不自言吾幾失之蹉過覿面公等安在相見晚矣莫有爲容抱膝長吟寤言不寐如澤民之事坡老追於旣去若茂叔之遇淸獻審於重來安得躧履以接不疑建臺而先郭隗此其越拘攣之見所以立久大之勲幸親逢之喜可知矣如某者志在行古才不逮今固非矯矯以出塵亦豈營營而求福中庸難守深恐執一無權爵祿可辭稍期明道正義兩任終始七年因循爲所必爲止於當止泮水獻馘聊欲分憂憲屬宣勞未能逃曠操斧以候匠石之麾指執鞭以隨王良之後先所願班師亦因解戍苦無他技知已者多敢饕天功爲力之有未嘗經營於分表咸欲推挽於王前不謂十月之畱又獨二天之庇親提化筆援出泥塗文約而義精辭嚴而意切自量綿薄曷稱吹噓玆者伏遇某官以儒談兵明刑弼教登車肅物障百川而東之橫槊賦詩眞一世之雄也合運判花之手乃破竹之威規模素定於胸中方略昭示於掌上西賊盡平不憂君父可謂孤忠南方已定從事中原用蘇眾望方且折節下士虛心使能遂致匏虛亦防菲采喜爲李君禦寧無戀軒之情幸受叔皮知益勉報國之義信如日皦當見歲寒

謝特薦

鄭雪巖

薦才報國仰窺大賢之盛心與郡起家俯拜公朝之成命有爲之地震聞自天安敢控辭虛負吹送竊謂方今事功之未立意者考績名實之少差忌者畏人修此庸夫之通患浩然養吾性眞守道者安行故不結左右如卽墨大夫者希而弗辜任使惟曹彬一人而已使當時毀譽之莫察則有司黜陟之非公彼齊王奚自而興邦我藝祖於何而立極度居中有大主宰故於物無一偏枯與其宻贊嚴凝總核之精曽又未若堅定明之切趙韓王拾碎紙以進終悟上心狄梁公疊薦墨不移果堪大任寥寥此意寂寂無聞乃親見之何可當也伏念某菇蒲冷地樗櫟凡資欲寡其過而未能多上於人則不敢艸木同味屢防當世名公之見推薰蕕異居忽有達巷黨人之相值孟軻欲行道而子敖以爲簡充國願息兵而武賢獨不然顧是非未有久而不明然行藏安於悠然順適不謂蹶熟塗之馬可偕護大澤之龍褒衮𨿽榮負山爲懼餒剛大之气安能塞天地之間非卓異之才豈足備江淮之選風寒凜凜冰履兢兢當勉駑庸以稱鶚表玆蓋恭遇某官先生任天之付得聖之淸抱姬公六典之遺編志懷中古續元祐諸儒之正脈力振斯文急流孤航震風巨棟進則謀王斷國退則足餉安邦粹然誠明可以對越竊聞開藩之措置無非折衝之便宜馬勇騰槽鴻歸得所然且廣收忠益深慮逸遺去闕孤忠防茅十士自慙無毛遂一頴之可取乃亦預孔門四科之並收苐切淩兢莫圖報稱開未能信何以仕忽忝分符虎帥以聽孰不從欽承推轂莫難知已豈易酬恩

謝提刑曾寶章供職

鄭雪巖

半水三年幸終分教一臺二玅何待贅員𨿽大造無不包容然小才自量進退敢期羅致亦並甄收旣喜且驚苐虞弗稱恭惟某官衮衣華閥繡斧重臣四牡載馳原隰之初六條已達閭閻之隱春生秋殺元气無偏霜橫雪明風采頓異謂刑獄失入深防搖撼之獘而冦盜肆出必開生養之門令簡易從民偸可革方且有大能謙不矜不伐思與共濟爰咨爰詢是豈迂疏蹇淺之流能有訏謨惟諾之助如某者枵如魏瓠鈍若冀錐未離庠序冰席之寒曷居油幕猶滯簡編露朱之滴安識兵籌玆前政誤以吹噓宜明府從而簡汰乃予其進將觀厥成豈得人猶記澹臺而知已不遺侯喜達復觀其所舉親不失其可因某敢不滌慮修辭鞠躬奉職叔皮之舉子產要爲公室之謀師道之事南丰敢後瓣香之敬期不負於所學斯足報於至公

謝戴兵侍薦郎

洪平齋

圜府服勞已久斷鈞天之夢公車露剡欲使陪丹地之逰𨿽骨凡無僊去之緣而春到有物榮之意不有所相孰開其逢洪惟郎選之淸髙貴得人才之瑰特正倫之百姓有益何慙魏相之知阮咸之萬物莫移不負山濤之薦況屬公朝之詔舉詎容下吏之名聞如某者斂武周行墮身俗駕訪嚴陵故人之迹毎懷把釣之風聽滄浪孺子之歌還起濯纓之興方脫手於繭絲之外又搶頭於鑪鞲之中當上下交病之時問子母相權之術朱出墨入亦旣勞止黃榜紫標其能幾何回思天下之舊逰獨弔江頭之孤影老將至矣誰實憐之繄吾道之主盟惟我公之具眼方列宿有或虛之次而靑雲皆可進之塗知己之深收人所棄假以王衍雌黃之論期之馮唐垂白之秋逢麯車而流涎孰能無一日之望過屠門而大嚼聊足快平生之心顧骨相之本寒又頭顱之如許久隔蓬萊之弱水忽逢河漢之靈槎𨿽不容見彈以求鴞亦庶幾覆蕉而得鹿沛然而縱巨壑適丁其時重之而爲泰山實在此舉窮通委命俛仰知恩玆蓋伏遇某官直哉惟淸淵乎似道挺挺儒流之荀孟堂堂禁路之嚴徐不戰而屈人兵宻贊綏懷之略貽謀而燕翼子更髙調護之功毎思正主而庇民無若進賢而報國遂聞推轂亦許濫竽某敢不勵志四維精心九品讀古靈之槁莫酬汲引之功持後山之香徒抱歸依之敬

謝泉使薦

洪平齋

虎鼠不齊幾多屬吏熊魚兼得獨一門生異哉知己之深榮矣終身之托嘗觀古人推賢之道因得君子引類之心仁傑之舉柬之屢稱其宰相之器蕭何之薦韓信數謂其大將之才言不厭頻用然後已毎嘆此風之寖逺不圖今日之猶存如某者眞是孤寒甘從獨冷過辱諸公之殊遇特開寸進之常塗著從事之衫固知有分給尙書之札猶嘆無因忽聞一鶚之橫飛復許六鰲之連掣俾與政事文學之秀者庶及英華精鋭以用之玆蓋伏遇某官範世淸規鑄人妙學以修明公道而自任如月行天以涵育人才而爲心如川赴海最憐冰底之芹藻首擷水邊之芷荃始終三年盻睞一意方曵徳音之赤舄更收舊物之靑氊是必有父兄之宿緣所以子弟之至愛某敢不力守狂狷之行多讀聖賢之書陳古靈防名以聞未知所報趙韓王綴奏而進更大其成國士自期墨卿莫旣

幹莊倉薦舉

失名

鐵硯闗心莫續盤洲之地脈繡衣具眼好開泮水之天荒𨿽離奇了無先事之容而啐啄或有同時之理不孤此志端系其逢昔者東坡之門卓然北斗之望惟斯文之宗主盡在是故當世之豪傑皆歸之陳后山之在徐嘗賦稻田待公秧之句黃山谷之防魏亦哦小艸有逺志之詩皆由郡文學之臣自負墨客卿之列品題一出聲價倍增遂令四學士之名等華嶽而俱重以至六君子之選與星日以並垂此風無傳吾道誰屬必宗正鉅儒之繼作則文人才士之爭趨軒輊系於一言榮辱著於萬世賜之印可得所歸依伏念某骨相郊寒性資參魯付悲歌於長鋏毎思盾鼻之文成甘活計於短檠自喜牀頭之易在重親白髮一第靑衫將媻跚於箠楚之塵又展轉於虀鹽之社兩需熟七見梅春訪三洪之譜於故國之中拜一範之像於公堂之上枕湖光而醒夢何嫌書懶望之嘲餐山色以療饑敢爲飯不足之嘆顧此遊之不惡知其命之將通道日中明使星下燭宗武精文選之理謂休覓於防衣淵明讀山海之經俾顧言於春酒凡博我以文之意皆教之爲善之忠矧當行部見學官之時得與摳衣侍先生之數權輿有主料理無難𨿽殿奔策馬之不前然見彈求鴞之貴早盡驅窮坐待東君玆蓋恭遇某官明堂一柱之材大呂九鼎之器流辟雍之道徳翺翔洙泗之間防祕府之圖書步武蓬萊之頂斜飛背日夙駕觀風以胸中之鏡而照世吏之百姦以肘後之方而起疲民於九殞且力扶於公議毎樂得於英髦已多桃李之芬芳肯使茆芹之冷落遂忘躍冶有覬賞音能爲防頭收拾侯邦之下客想應借手追隨相館之翹材禱懇惟深鋪陳莫旣

代謝陞陟

方秋崖

十室必有忠信錦制何功一字嚴於春秋衮褒甚寵不圖今日復見古風毎觀世道之波流竊嘆人情之瀾倒一雕挾兔則必子公帝城之書五羊易牛猥曰孔融通家之契勢利之合習俗所同故天下無公是非惟視緘幐之巨力𨿽常情有私好惡難記綈袍之故人矧如蟣虱之官旁乏蚍蜉之援未及識荊之半面且微蟠木之先容儻然取之猗歟盛矣顧某碌碌徒抱區區蓋嘗從諸老之防未甘爲俗吏之事簿書耳獄訟耳固已在七不堪之間保障乎繭絲乎直付之六太息而已曽何材諝而有聲稱豈聞堂下之言遂取溝中之斷剡馳雄墨紳佩雌黃月明而烏鵲依豈待繞枝之三匝水撃而鵾鵬化是爲運海於一飛此蓋恭遇某官如古人之特達而急於賢慨公道之寂寥而立於獨恥脇肩而進者寧取呂毉山人以爲髙市駿骨以先之不緣諫議書信而後予共推盛徳有激懦衷某敢不自慶所遭勉思其至一經品題便作佳士敢辱已知毋失名譽善事上官不爲私謝第持家訓仰報師門

代謝薦舉

方秋崖

戴刺史之二天秋逾戍得將軍之一諾春在桃蹊庶其無錦制之傷否則奚衮褒之寵於以借口敢無銘心蓋聞吾儕私相謂之辭毎嘆天下無可爲之邑簿書耳獄訟耳固已在七不堪之間保障乎繭絲乎直付之六太息而止況復墮鼎湯之沸安得徹壺冰之淸凡其戴星而來例皆數日而去茍赦其不閒教訓而免於罪戾爲幸已多遽許以備著勤勞而達夫政經則吾豈敢有如某者僅若而人抑嘗觀循吏傳之所書未甘與流俗徒而爲伍慨魯恭不可見已邈乎乳雉之仁然武城亦奚爲哉莞爾割雞之笑一用其拙三年而餘人謂斯何戒爾西徵之行李侯誰在矣有吾東道之主人眼驚雄墨之飛顙泚雌黃之過此蓋恭遇某官妙探防茅之易無忘采菲之詩一气摶而天下皆春隨試洪鈞之轉九里潤而京師防福豫儲丹扆之求𨿽微襪綫之材亦軫袴襦之念藐玆去尹辱在諸生某敢不祗此溢言作其懦志去之日如始至謹以書子張之紳矜於人曰已知何啻執李膺之禦

謝曽大參【從龍】舉陞陟

劉后村

下吏無堪瞠若由求之後上公過聽齒諸防夏之間懷髙誼而涕橫讀褒詞而汗出竊以自下求上由古及今千贄朋來競趨冡宰三書亟獻莫睹相君若夫素無一迹於門墻又乏片言於左右驟辱輔臣之論薦豈非寒士之遭逢伏念某格調卑凡行能譾薄文不足以決科發策武不足以斬馘執俘畫策兵間坐失風雲之防讀書林下不知歲月之深因髙堂之有親求小邑以養志欺松桂誘巖壑難逃舊友之嘲禇衣冠伍田疇莫弭輿人之謗敢圖英衮暫駐髙牙憶昨負弩先驅摳衣上謁方伏道旁而屏息乃虛座右而起迎立談之餘削槁以薦且無鞶帨可當華國之褒豈有弦歌仰副愛人之譽靡借乎齒牙之助殆得之眉睫之間自顧何人謬膺玆舉此蓋伏遇某官名垂宇宙學貫天人笑談而坐黃扉萬邦爲憲吐握而下白屋多士歸心遂使灰寒亦叨鈞播某敢不益思磨礪勿玷品題一飯必酬安敢忘大臣之徳瓣香敬薦當有如釋氏所云

謝李殿院【知孝】舉陞陟

失名

托迹龍門久銜顧遇露章烏府新出品題俯陳感懼之情仰答生成之徳竊考祖宗之盛際有如韓範之巨賢皆著直聲並居言責𨿽是非褒貶外存風憲之大綱然涵養栽培陰壽國家之元气故治效爲本朝之冠而人材被數世之餘恭惟明公追配前哲其抨劾也霜威之淩厲其吹噓也春意之發生必有勝流乃當玆舉如某者防耽章句壯喜功名頗習聞於往行前言亦受教於君子長者饑寒遂祿非如處士之倫防補得官浪有文人之目丱角聆先君之訓秋毫皆吾相之恩幸脫選坑來爲壯邑略無教化繼聖門之歌但有語言爲仇家之組織謗諠都市命系庖廚此寃未明𨿽死不瞑賴憲長力扶於善類察孤生忝出於故家首辯讒誣復加論薦天下有道庶人不議特欲懲利口之夫眾人欲殺吾意憐才初弗罪屬文之士味褒詞之假借與親札之丁寧豈非挈出於機穽之中又且推挽於雲霄之上觀瞻頓攺蹤迹稍安玆蓋伏遇某官振肅臺綱主張國是稟莊簡剛方之操心固嫉邪陪東萊講貫之餘議常近厚回槁木寒灰於旣死起逰魂白骨而再生易殞微軀難酬洪造某敢不益求實學永熄空言崇雅黜浮深悟斯文之體首公竭節不爲執事之羞

謝曽參政薦舉

王臞軒

起亞相於午橋行將入覲薦謏儒於寅陛轉以上聞趣裝如是其匆匆推轂胡爲而汲汲仰窺盛意俯激愚忠竊以魏公用則所舉皆正直人司馬相則其徒行經濟學或防才於選調或引類於經筵蓋晝錦堂嘯詠之時毎詢才品而耆英防徜徉之際常訪人才況當聖主之勵精方召大臣於閒散必也捜羅俊傑使之馳騖事功如某者徒有苦心本無媚骨靑衫素髮消磨十八載之光陰黃卷短檠感慨千百年之理亂但見與世而枘鑿不爲隨人之桔橰來吟苜蓿之盤正在槐棘之裏豈無蚍蜉之援可以攀躋自顧麋鹿之羣甘於恬退寧方爲皁恥曲而侯不知何取於髙明乃至垂情於寒畯豈必求乃予至有如程子之所規故敷奏以言猶愈知仲淹而不薦品題髙而無實以稱力量大而有請必行玆蓋伏遇某官忠貫臣鄰名在彞鼎盛年勇退不依偃月之堂晚節益香好在靈光之殿上有意北方之經理公豈宜西墅之夷猶江左有管夷吾何憂得於親見齊國用樂正子爲政誠所喜聞方將錄夾袋以儲才乃先使錐囊之露頴某誓堅素守圖報洪知焉有文章得預元祐科名之列尙存气節要賡慶曆聖徳之詩

謝京尹舉薦

王臞軒

垂登政途預聞大計回顧幕府猶有遺賢乃亟上於薦書頗見駭於眾聽謂如某者獨何人斯技旣背時宦又無譜盡忠所事妄希一雁之鳴直情而行久犯羣狙之怒才疏而意廣位卑而言髙徒恃方寸之無他不枉尺尋而茍合直鉤落落分甘月滿於空船翠袖怦怦誰念天寒而倚竹寧人不顧恥已自謀此心常質之神明一語不謀之妻子敢謂袁公篋櫝之寶尙嘆未盈顧如王儉豫樟之材忍令終棄不求而獲始聞爲疑及觀寵譽之過情乃謂持論之不懾伏讀至此感嘆久之昔嘗以子大夫之對而見褒玆又以老門生之名而並錄裴度賢相猶忌劉蕡之直言曲江名臣且嫌嚴挺之苦勁今執事屢優容於一介其徳量殆逺過於二公玆蓋伏遇某官昔大臣之盛心新天子之良弼八年京兆棠陰正濃一時門人李蹊幾滿懸鏡於此妍醜凡閱幾人落筆之餘精神在末一防不必論非聃之同傳姑自喜晏範之全交某力尊所聞自許不叛敢望先華而後實惟當老壯以窮堅三十年讀書幸已入士林之目千百人執贄毋忘下白屋之心

謝瑞州防守【孝嚴】舉陞陟

陳判縣

自入春風已借露光於桃李行將期月忽噓雲气於蓬萊敢期躐等以升髙殆類因難而成巧蓋所有寸心之素久已開半眼之靑一軍皆驚百倍增價伏念某天涯倦翼冰壑寄軀彈鋏而歌客竹湖之門二十載命呂者律倒芝堂之屣能幾人凡於今差不混於泥塗皆曩昔獲受知於名勝諸老爭令其備數三仕遽脫於選坑載惟括郡之坐曹詎擬芥舟之作主方薦函之睨目有別乘之爲容慨防援筆之挈提歘見插翰之吹送矧成始成終之意尙覺垂垂故不進不休之心於焉繼繼領邑甚陋庇廈則崇吏如糜而官如酲水益深而火益熱正賦握於彊牙之手嘩風插於珥筆之頭但知私情公法之兩途頗識撫字催科之一脈主張是綱維是我其逢獨有之天繭絲乎保障乎走也有奉行之地寛之銜勒領其條陳未忘車塵馬足之餘情尙錄尙方鳬舄之微績非有王沂公之厚徳何以鎭浮若爲丰令尹之平衡奚其爲政似玉而薦璵璠於宗廟凡羽而進孔鸞之僊班庸人之風采頓佳士之品題增重一誇翦錦八字如丹夤緣端自於三生造就匪由於一日玆蓋伏遇某官受齋之文印續考亭之心燈至大至剛直气磅礡乎宇宙彼斧彼斵羣才監裁於凖繩故凡體統之相闗不出腹心之敷告有如歲舉必民庸不爲挾貴之所移要使宣勞之用勸偉玆明陟猥及寒蹤某敢不砥礪初心堅凝晚節春暉被寸艸難忘發育之恩秋風捲重茅終賴帡幪之賜其爲摧謝罔究染濡

謝瑞州防守【孝嚴】舉狀

趙司理

伏以立師門之夜雪久幸執鞭分道院之春風誤叨推轂出谷喜天荒之破酌泉知地脈之歸竊惟莫難遇者職業之殊知不可忘者始終之定力歐陽公之援寒士吹毋靳於先容呂文穆之收遺才予奪靡移於浮議詎圖今日重見古風伏念某譜牒微宗掾曹末桁楊聽訟素餐深負於汗顏案牘服勤靑顧獨於刮目動恪持於防謹期仰副於驅馳比於北海之薦章恭拜季君之重諾尾忻驥附首玷鶚蜚焦桐親際於賞音槁木頓回於生意性資晦鈍曷當明敏之稱政術迂庸奚有防通之實詞侈褒於華衮價增重於黃金情出僥覦疇爲汲引玆蓋恭遇某官受齋先生之的考亭夫子之正掌握衡平凝定不搖於素守胸中鏡靜是非悉付於至公燃斯文未燼之燈壽吾道如綫之脈翹材館上盍調鼎以秉鈞瑞芝堂中小試丹砂而防鐡遂令頑鑛亦累化鑪某敢不口以語心頂而至踵臺成基於簣土當知發軔之功恩重逾於泰山誓效啣環之報情深摧謝詞訥鋪棻

謝方秋崕舉闗陞

方烏山

學館百餘生方慙矜式法筵第一義忽辱品題極知艸木臭味之同不意桃李成蹊之速將何以謝請誦所聞竊以古稱際遇之難事有差排之巧志元客潁所事者範公無已仕徐適逢於坡老聲气偶一時之求應風俗流百世之誦公求士甚士求公世若此者蓋少後視今猶今視昔言有大而非誇伏念某四壁寒家一簞賤士異時諸老共憂張童子之速成壯歲中朝多訟盛孝章之久屈獨於涉歷之久雅好深沈之思謂後千載而生立於末當知求其始捨六經之外離乎道豈得謂之文毎欲盡洗誕謾乖離之談不揆妄有張皇幽眇之志艾軒公之自出慙無楊惲之書考亭老之舊空守侯芭之業人咸謂之迂濶已亦知其謬愆豈不登名於一科然非講學之大防祿及已乖於養志官閒幸可以讀書數生平而自憐獨欠是爲師耳談古誼而誰聽有笑曰欺予哉不圖寛閒寂寞之濵獲事磊砢魁閎之彥吾宗有此何必通北海之家當世眇然所願作南丰之僕方俟弓矢旗旄之暇自力琴瑟詩書之前非敢借左右以爲容庶幾附尺寸於不朽詎意名未書於錄牒剡已上於公車蠡測謏聞品以源流之學虫雕故態目爲根柢之詞始望豈及此乎愛人恐不當爾曩謂森嚴之麟史苦於無褒今知岌嶪之龍門時乎可禦非惟脫頴更喜合尖玆蓋恭遇某官山斗重名乾坤間气妙墨精筆塗攺生民淸廟之詩隻字片言追逐檀弓糓梁之體尢多奇節獨抱古心捲懷九天黼黻之光立變一郡旌旗之色興言僚底辱在譜中何國士之足云蓋孺子之可教堂堦系馬略無官長罵之憂講坐集鱣忽有先生升之賀絳帳殷黃鐘之韻靑衿喧華衮之詞使政爾豈不良嘉意誘之欲其至是飛來子墨行啟齒於日邊喚起英且防頭於地下某敢不講磨舊學防繹新評元老自期斷不辱眉山之系彥章晚志式堪記相國之堂益堅歲寒以答造化

謝袁倉使舉闗陞

方烏山

絳帳職微氊慙獨冷緇衣意重鶚有雙飛曽謂今時見此差事眾誦傳而誇訝獨感嘆而激昻竊以賞好之榮今古所艶百斤金不如一季布之諾十從事不若一劉公之書蓋深知異顧之難逢片言隻字而已足未有公車交上奏牘朋來人間有得兼之熊魚天邊見作對之鴻鵠憐才至此從古難之僕未有聞何以當大書特書不一之寵公非爲賜抑有感先進後進相負之言豈可語俗人耶此眞我知己已伏念某鈆槧學子箕裘世家少日荷衣雅爲皇甫湜韓退之所器壯年挾冊猶及陳元方鄭康成之間其所聞者多陳編迂濶之談其所行者類世俗憫笑之事始驚中排而迄未定才疏意廣而竟何成分把鋤以耕空山誤裹飯而入大屋獻凡遭於兩刖輸不知其幾籌幸可以語朋輩而無慙素未嘗倚科名以自重朅來昭武謬號廣文黙數生平獨欠是爲師耳時談古道有笑曰欺余哉心之拳拳者不衰人亦靡靡其相信長無罵鄭生不嘲邊一輩流之變化紛然窮措大之生活止是有手不乞修門之濶扁何夢敢到當路之薦書曽謂方元英筆硯旣塵之餘尙在袁相國篋櫝未滿之數璀璨翰云之五朶輝華秋月之兩章目王勃爲天才期元齡以國器牙籖塵積防彊博之佳評古錦色殘借雄渾之虛譽靑黃絢爛文繡疊重世固有比鄰接膝而不相知今略無介紹先容而有此遇得非相馬有不在於牡驪或者好龍姑且求其貌似永懷深矣不稱柰何玆蓋伏遇某官學綜九流才兼數器踐敭華要當今宗元禮之楷模物色奇豪所在有山公之啟事借臺閣生風之武侈門閭炫晝之行逺而八郡之官僚近則一州之賓佐平日察之如卜燭照之熟一旦罩而歸毛舉縷數之中至如孤生尢爲殊遇南州進士非素親指畫之師滿堂美人乃曲有因成之意端的龍門之禦森嚴麟史之褒人或未能一焉已則兼斯二者莫名幸防定是因緣某敢不深體盛心自盟古誼樂府雙南金之報若大施之爲酬釋氏一瓣香所云畢此生而後已其爲銘鏤莫竟磨研

謝衛參帥【涇】舉闗陞

李梅亭

小子狂簡之成章無能爲役大鈞坱圠而播物有味其言幸辱備於使令亦足謂之遭遇不應論薦寧累吹噓伏念某受質亡奇望世亦狹童而彊學粗知萬物之皆塵壯不如人縱得一科而何補捨對白抽黃之業爲出朱入墨之謀人言棲枳之官決無鸞鳳渠知求芻之志固異馬牛不圖賈子之泛湘偶際召公之分陜望塵投謁孰非夾道以疾馳斂袵敷詞獨念此君之小異令以竿牘小夫之智效於詩書元帥之前一年於玆五技窮矣可以止則止方願返於屠羊莫之爲而爲駭忽勞於薦鶚亟嘗輸欵願且避賢豈期刺史之天決爲將軍之地識字有數敢當淹博之稱了事亦癡寧有防通之實非相國賜之大禮之過詎至是耶使天下洋然動於然來其必由此古之所以求士今者於是見公恭惟某官身佩安危力闗造化兒童之誦君實久佚丘園外裔之問潞公暫司管鑰察湖南之從事欲冀北之空羣𨿽有絲麻且糠粃意者恥匹夫之不獲欲其收多士以攸奔無以我公亟展伊周之業豈惟委吏得專文武之功某旣累公知寧當自棄少畱東閣難掩人言魏勃之庸更繞南枝或備臣客馬周之對

謝曽運使槃舉闗陞

李梅亭

墨綬主書苦乏曵裾之譽繡衣察吏忽承推轂之言況下考之甫書曽微勞之未效便辱吹噓之送允爲特逹之知伏念某何足控不堪位置抱鉏犂而餓空谷乃無端以讀書裹章服而揖上官還不習於爲吏邂逅六條之察吉蠲一瓣之香祝甌窶而操豚蹄不誇而狹見丸彈而求鴞炙匪躁斯狂不謂蘇天尙爲李地燈花夜報奏槁朝馳誦說云乎顧謂文章之典雅防計而已反稱政術之防通難當一字之褒乃辱八珍之犒小艸之有逺志但欲深根老芋之爲茯神誰欺精鑑伏遇某官家傳忠恕嫡嗣文淸洊疇剖竹之庸繼著握蘭之望濡轡而馳原隰疑若小然聽履而上星辰恐不免耳尙念斗升之嚵嚼若爲分寸之躋攀目其貌耳其言𨿽乏同進之交譽知其主信其客姑令從事以流聲鶚薦一飛馬價三倍某𨿽無以報敢辱所知始與箠楚辭儻遂少陵脫身之願尙煩左右筆請歌昌黎薦士之詩

謝林提舉【行知】舉闗陞

李梅亭

抱防計之簿書安知鼇釣瞻光華之禮樂忽拜鶚書曾微扳援之緣何自聽聞之誤伏念某性徒嗜古學不前人尋墜緒之茫茫我之懷矣踵常途之役役誰者念之坐違汗漫之期遂逐侏儒之飽主簿四十亦知鄧禹之笑人公車三千豈乏鄭莊之薦士未有不求而得者吾非惡此而逃之馬失之痩士失之貧其來已久牂生於奧鶉生於突彼各有由甘心妄校尉之行間絕意諸貴人之門下忽繡斧之問俗如緇衣之好賢察之進旅之間寵以闗陞之剡妄庸人耳顧稱履行之端詳誦說云乎反謂詞章之典雅一字已榮於華衮八音何有於爰居其求士甚士之求公公無愧古不卽人而人自卽我我則靦顏伏遇某官斂經濟材攬澄淸轡眾人皆醉揩醒眼以旁觀萬物走圓攺方心而不忍念天地之大矣懼人物之眇然顧以毛髮絲粟之長悉在權度錙銖之內有如齷齪亦與吹噓惟今之謀人念不到此𨿽古之膚使何以加諸某敢不防不肖身爲必報計馬價旣增於三倍驢技更勉於一鳴大夫薦人與之大夫固無是事國士待我報以國士惟旣厥心

謝董侍郎【居誼】舉狀

李梅亭

隨驃騎之幕濫備執鞭剡公車之章遽防推轂心感恩於破白面抱媿而發紅伏念某稟生多艱從宦尢拙貴人令其出門下旣不喜於走趨大夫羅而致幕中亦倍勤於收拾豈謂半年之內復爲千里之行治法徵謀紛紛未定幕謨檄筆碌碌無奇然白日實照其精誠則赤云可占於勝气況值匈奴百年之運必復春秋九世之仇颭犀札而吒犛旄在此行矣封龍額而獵麟腳切有望焉曽未輸橫艸之勞何遽辱采蘋之薦乏吳下阿防之學顧曰淹該無江南子布之詞反云典麗禆益之功甚寡奬予之實何多玆蓋伏遇某官以社稷臣爲詩書帥孤忠可貫於日月至誠足達於天淵一一琴人皆望淸獻之出萬牛萬甕賊必待崇文之擒佇觀十乘之行大作三軍之气系單於之頸慰祖宗在天之靈犂匈奴之庭爲蠻夷猾夏之戒於以侈旂常之績歸而述鼎鼐之勲凡在紅蓮緑水之間必入赤箭靑芝之用某敢不力磨其鈍圖稱所防插羽銘山敢文章之小技冶金伐石願歌竹帛之大功

謝魏運使【了翁】舉狀

李梅亭

據地承顏非有豚蹄之祝爲天啟齒乃虫臂之收勞軍將之打門發函書而驚坐難道今人之不古但虞吾黨之累公伏念某於道無聞甚愚不肖毎思名教之樂地何必事功亦知富貴之浮雲不如貧賤徒緣一第之末彊爲三釜之謀中罹弗洎之悲甚悔未信之仕以風爲解遂回蓬島之舟斡流而遷徑泛瞿唐之峽旣元戎所自辟於天子非先生敢圖利於大夫綴錦城雪嶺之觀未容黔突厠天水祁山之役濫佐靑油方深國事之憂遑復身謀之卹車輪四角何敢累推轂之人夏屋萬間亦莫認捲簾之處敢謂誠心之傾倒竟煩彊箭之吹噓玆蓋伏遇某官學者泰山國之元气年不可及寧妨待天下之淸時來則爲終必得聖人之任引扁舟於蓬島閱十暑於岷山人疑魁枕參首之僚公無瓶居井眉之悔卿自用卿法吾親屬吾思駭聞渡瀘之行倏罹陟岵之變故者無失其故未能致唁於生芻誅之不可勝誅敢望噓枯於死艸忽辱遺我雙魚之寵見貽駕彼四牡之章性落質凡顧謂識髙而韻邃气凋力腐反云才贍而意新近功缺然逺業安在初不敢冀緇衣之攺何爲過華衮之褒師魯之從事陜西容有知之而弗薦永叔之退居潁上乃虞賢者之不聞所忻吾道之有歸豈獨小人之受賜某不知所報當勉其頑气象未可攀但感幽桂榛菅之薦歲月坐成晚尙托江梅桃李之香

謝鄒運使【孟卿】舉狀

李梅亭

王事靡盬未敢懷歸使臣見知忽叨論薦況沐成終之賜尢銜引重之恩伏念某蠢蠢隨行狙狙何算少始知學亦有立功立言之心壯不如人已作爲貧爲養之仕偏親弗洎百念頓消漢庭諸公漫惜斯人之憔悴魯國男子自知吾意之蹉跎引船旣逺於蓬萊鼓枻試觀於灔澦沐浴而戒行李人謂斯何饑渇之歌采薇歲亦陽止𨿽連收乘矢之發恐未免一簣之豈無他人欲令出其門下不有君子寧可棄之道傍玆四牡之章遂足五豝之數在繡衣六條之察定匪狥私然華衮一字之褒卻疑過實蓋經邦本諸政事而緯國取於文章防夏求賜之異科𨿽孔門而難備董賈龔黃之殊傳在漢世而罕全自視歉然前言戲耳士固伸於知己蓋非搖尾而後憐徳不待於成身卻合銘心而自厲玆蓋伏遇某官人今而心古行峻而气平分閫乘軺欲轍環於四海金斂璞眞鑑別於九流尙煩入蜀之心來卜擒渠之月子午之奇可出但當保戊巳之屯甲寅之報未來何以寛庚癸之呼尙屈塡撫闗中之手且圖轉輸渭上之功諒思人物之眇然僅有徵夫之邇止劍外之官易冷聊借吹噓幕中之辯非傾謾加收錄某敢不稍鐫嬾習謹佩味言號門生而知恩例欲自同於蛇雀報國士之遇我誓當小異於馬牛

謝衛參帥【涇】特薦

李梅亭

周公還贄僅收三士之材毛遂備賢輒在一人之數不求而獲其得也榮竊惟範蜀公之封章七輩皆爲名勝呂文靖之賓客三朝賴其儀刑殆勱相國家之功自旁招俊乂而始然主擇客客擇主亦各有宜故公求士士求公苦難相值裴晉公於韓愈至公僅使之就閒歐陽子於聖兪素交乃忘於推薦況在疎賤何與品題某殖學多荒賦姿不頴偶綴一科之底彊爲三釜之謀入墨出朱職甚安於祭竈依紅泛緑夢不到於轅門敢圖前茅采及下菲迨今數月無補報於絲毫未始一言乞躋攀於方寸小人屬饜而已非惡此而逃之大鈞坱圠無垠果何修而得此欲使塵埃之吏進爲館學之儲受徳者不待成身感知而已盡已者謂之確論揣分謂何伏遇某官以社稷臣爲詩書帥傅說之輔臺徳宜楫巨川君陳之和厥中暫藩王室式篤緇衣之好庸爲夾袋之藏故令駑才亦玷鶚表某敢不激昻大節感刻異知諸侯薦人與之諸侯固無是理國士遇我報以國士請事斯言

謝曽安撫【從龍】特薦

李梅亭

伏鈞慈露章特薦者竊以儀曹論秀舊累殊知帥閫舉能今叨亞選負畱連之藻鑑辱根柢於朽株施重人輕感深言淺伏念某不堪位置何足控摶少而恥有道之賤貧冒焉幹祿壯欲行所知之學問愚不適時今難望不之封聊爾監無蠏之郡由貳攝長無儋石之儲晏然粗亷且平信蠻貊之邦行矣初無詞藻何有聲名周公欺我哉還贄僅收之三士韓愈亦人耳願忠豈後於百官濫吹其間循涯而懼玆蓋伏遇某官爽邦良弼命世元臣暫勤分竹於武安共徯聽麻於文徳曉行夜醉已開南嶽之雲暮捲朝飛又作西山之雨𨿽自湖入海是亦東歸之兆然望魁與臺亟還北落之樞庶不戰可屈於人兵見用儒無敵於天下一莊荒甚亦思向花木之陽半刺芬然詎意入蘋蘩之薦維昔武侯之一表實同說命之三篇首焉推向寵之淑均繼則舉費禕之忠實今以二難並之美而並一不肖之身自視欿然公言過矣然士固伸於知已則徳豈待於成身諸侯薦人與之諸侯久無是事國士遇我報以國士當厲乃心某敢不剗磢鈍頑鞭磨庸惰號門生而不知恩者非人也詎敢弭忘視匹夫不獲其所者若推之更祈終惠其爲感槪罔旣棻宣

謝林寺丞【行知】特薦

李梅亭

素韠禦祥夢空懷於故宇繡衣薦士選猶及於陳人暌離恍隔於累年屯蹇旣濵於九死乃防記憶尙送吹噓始而驚疑終則慙懼人棄而已獨取此心定異於常情今無而古則聞玆事實闗於世道非言可謝於禮敢違伏念某命固不猶材亦無似湘濱憔悴安得自髙蜀道嘻噓固爲親屈彼蒼有罰莫白此心棘人欒欒勞心忉忉幸而終制逹官紛紛諸公衮衮誰實卹孤忽聞一節之趨嘗及十夫之獻漫令厠九人之後材難不其然至謂冠一路之賢吾斯未能信豈固識驪黃之外憐其困牛皂之間人謂斯何公言過矣舊防門下旣已玷一株之桃今去籠中乃猶取三年之艾恩淪於髓媿益其肝玆蓋伏遇某官徳與春和气如秋杳方淳熈之雜然並進固不乏於時材惟簡肅之老而愈剛實見稱於聖主今賢者識其大者蓋有之是以似之不然再轉而爲丞誰能忘已而無慍徧持使簜始入郎闈君不行兮夷猶羌難得而覼縷廣帥之重唐制已然上弄印以選賢公聞命而就道何恙弗已盡興則歸得之傳聞似恐昔疾而今愈恬於出處豈非人醉而我醒然天下之所少者非材則海濱之來歸者有日勱相我國謹簡乃僚勉令進進不已之人皆動於於然來之意某敢不請事斯語力勉其頑徳不待於成身豈但敍柳河東之感士固伸於知己自當發韓昌黎之狂

翰苑新書續集卷三十﹤子部﹐類書類﹐翰苑新書﹥

欽定四庫全書

翰新書續集卷三十一

舉自代類

謝李尙書舉自代

方烏山

將指軺軒殊負錦遊之愧露章槖座有華衮字之褒其知我哉莫累公否若稽前哲深感盛心介爲時論所喧雅見稱於永叔軾防深文之久獨受薦於景仁蓋深知從古之難逢而眾惡非賢之莫察豈特接連於气類固將扶植於孤危伏念某質弱气卑才凡識闇少也處鄕黨之際但見恂恂老而仕朝廷之間亦非諤諤徒以處得言之職冒而犯不韙之愆並防吐舌以相驚旁觀搖手以爲諱天王明聖何難亮佛骨之忠人言沸騰皆欲抵薪之罰一朝沙汰四署山囚兢兢然畏威敢怒之懷孳孳焉省躬補過之義𨿽石猶生我何所病諸而膩能污人誰與比者曽謂近臣之薦口顧先逺士之危蹤力不勝衣目爲剛毅學僅識字品以深醇乃若忠賢之褒尢非鄙拙所稱尙眾議之未息何時論之交歸欲俎豆予可謂取人之勇不瑕疵汝得無乖俗之嫌誦妙語之吹噓起懦衷之激烈玆蓋伏遇某官道先民覺學通聖涯緒綸微言衣鉢闗河之髙文大冊箕裘匱室之儲慨念時賢誰同心事向來論建惟閩蜀之人多爾後擠排幾嶺海之禍作特借妄言之士用彰不諱之仁論思之選淸華安用此物春秋之志微顯實攬我心某旣入品題敬求攀附未應泯黙銘宥坐之銅人尙賴飭修望南都之鐵漢過此以往莫知所裁

謝聶閣學舉自代

劉后村

門人願學豈必如師閣老鳴謙以爲勝已眾訝題評之誤獨銜器遇之深昔者虞廷防龍交遜至於晉國韓趙相先漢魏以還公卿初拜太尉讓官於處士司徒避位於逸民𨿽先王貴貴之分嚴豈容躐等而前輩賢賢之意篤不憚屈身粵若本朝最爲近古從槖始除之三日公車許上於一人事旣繋於觀瞻勢難輕於許可如某者品流至冗名論復卑蚤從薄宦以驅馳頗辱諸公之辟召素無才用安敢望於羣賢因好文辭遂見輕於識者亦欲以事功而自勉庶幾乎華實之相兼然而新譽未孚狂名久著已絕望於一時之君子乃見知於兩制之近臣先朝設科目以掄材首叨剡上陛下發徳音而訪落復入彀中屬者冠直西淸出蕃南國絫絫抗循墻之疏惓惓溫推轂之言竊意燕昭姑惟始隗孰云夫子乃不如回凡執事所以薦非不肖所能負荷玆蓋伏遇某官柬知列聖宣力四方物色奇材任韓範功名之責作成後秀主歐蘇文字之盟僕方仰其彌髙公則欲其速肖某敢不益堅微尙仰副深期第恐下愚企上智以相逺詎容弟子與先生而並行不貲之恩必死以報

謝洪中書舉自代

劉后村

訪梅東閣嘗陪庾幙之防起艸西垣忽有虞廷之遜惟公此舉非僕所堪竊以斯文之衰至於今日而極規規制朴類慙作者之風寂寂薇花未識舍人之樣方天子屬絲綸於閣下而國人觀衮斧於筆端豈無宜爲誥之才猥舉不能言之士伏念某少狂自喜晚悔莫追謗訾之言盈廷權貴之嗔如屋雪霜貿貿於麥茂以何傷風雨淒淒獨雞鳴而不已偶際淸明之始稍畱剝落之餘頃隨出塞之旌旗獲侍平山之樽俎慕顏淵之附驥寧不思齊嘆老子之猶龍居然難企而況有累年之離索無一字之幹摩王楊在位貢禹彈冠𨿽賴故人之引類禆諶爲命子產潤色詎容拙者之措辭謂嘗摘艶以燻香欲使運斤而代斵任章初上傳說皆驚太白眼髙固以掃空於海內浩然肩聳若爲攜入於禁中徒感盛心恐孤精鑑玆蓋伏遇某官金聲而玉振地負而海涵扶綱常於寶慶之奏篇判忠佞於端平之諌紙修名姱節惟斗南之一人傑作雄文亦江東之獨步尙引扶於後進力吹送於明時而某學旣荒蕪材尢衰落惟勉平生之大節妄希執事之餘風非復少年啟夕秀於未振庶幾它日知寒松之後凋

謝余中書舉自代【鑄】

劉后村

塞垣艸檄嘗論管鮑之交禁掖演綸忽有防龍之遜憐才至矣量已缺然恭惟三字之除榮於一佛之出本朝之大詔令聿新當世之觀瞻天子用老舍人一洗斯文之卑陋所謂當仁而不讓夫何有大而能謙擬非其倫或得以議伏念某粵從少日辱在下風邊地苦寒共被聽蕪城之柝江風甚惡聨鞍登步之舟始欣鵬鷃之偶同俄嘆龍豬之相逺我生白木鑱已爲農圃之歸郎對紫薇花眞有仙凡之隔況記室久疏於書札乃公車忽上其姓名豈嘗就梓匠之規欲使代玉人之琢行人子羽東裏子產仰辭令之獨工翰林主人子墨客卿必才名之相埒乃若蹇蹄非汗血之駿宿癅異捧心之妍𨿽欽濟濟之風實抱空空之愧玆蓋伏遇某官文根義理學溯本源謀國事了若龜愛人才過於珠璧謂防茅而進適君子之道亨儻伐木不歌恐友朋之義缺因同袍之一念借華衮之片言而某舊聞旣荒新意絕少立馬揮制難希作者之餘風附驥顯名徒有平生之壯志

謝閣學王侍郎舉自代

劉后村

寶度優賢姑慰國人之望公車引類乃防閣老之知所愧衰年曷堪盛舉自唐虞之命元凱至漢魏之冊公卿伯益作朕虞乃欲讓於朱虎華歆拜太尉亦乞授於管寧洪惟本朝薦代之規尙存古人相遜之意況公之褒貶嚴甚而士之軒輊系焉如某芳猶菲菲髮已種種向來言語類楚接輿之狂老去形骸有哀駘它之惡逢人莫不掩鼻通國無與立談避謗深藏貪榮浪出念正始世嘗聞中朝之金聲數元祐人僅見南都之鐵壁運之隆替有公等在意所予奪而天下從何取於兩端空空之夫欲進之九官濟濟之列豈憎嫵媚寧予麤疏玆蓋伏遇某官性學窮乎天淵直聲動乎穹壤坐虎皮闡新義士所樂聞執牛耳主齊盟孰敢不聽亦猶歐稱子美坡奬介夫求全實難取節亦可某年侵耳順事與心違回首故棲未免負鐘山移文之媿乞骸早退庶不爲古靈薦槀之羞

謝王侍郎舉自代

劉后村

登賢禁槖有大勲勞引類公車不遺故舊吹噓所及晚暮奚堪歷觀昔賢有處髙位𨿽得輿而無愧猶推轂而不休或評陸遜之才名宜爲已代或表錢徽之年輩謂在臣前遐哉遺風盛矣玆舉伏念某入山林而不宻迫鐘漏而猶行好事訛記三五少年之作傍觀責備笑六十老翁所爲不能埋輪而立聲名蓋嘗上防而乞骸骨惟論交之再世況受業之同門聽輔嗣之金聲親陪麈尾得右軍之繭紙常珤篋中車笠之勢久分膠漆之情不攺屬者寵嘉榮舊登陟論思運流馬以餉邊扈屬車而上雍仰盛世防龍之遜必允僉諧先平生管鮑之交懼非確論玆蓋伏遇某官提老師之文印召父之心燈謂人物眇然深起乏材之嘆憫朋友缺矣首歌伐木之章旣信復疑以榮爲愧某摧頺暮齒感慨盛心尼父夷吾豈果不如於農馬退之東野願爲相逐之雲龍

舉科目類

謝防樞宻舉顧問科

鄭雪巖

薦狀云【志尙不凡學爲可用見於己試借甚有聲可舉學問該博備顧問科】

昌黎伯仰之山斗咸願登門絳縣人困於泥塗誰能推轂況化鈞坱圠之始正善類鼔舞之辰鶚表髙飛魚淵下躍竊以元祐十科之設慮有遺珠春秋一字之褒榮甚華衮搜羅之目猶舊選防之意則殊或謂愛禮以存羊未必按圖而得馬然而萬戶侯未敵荊州之一見百斤金不如季布之片言士以經品題而爲佳人豈知窮達則有命已入古靈之槁𨿽晦而彰未登六一之堂有生亦忝乃知共貴莫重得名故神猶得而慳宜王公不輕所予若某者志欲行古道才不逮今人在學二十年師之友之謹其擇蒞官七八載國爾公爾忘其勞敢云了官事則付癡兒而欲饕天功以爲己力泮宮獻馘實魯僖公之化行憲幙明刑亦暴公子之職舉載戢弄潢之警上寛當寧之憂誤諸公之見知反謂議曹之可取頭顱如許豈望好官腳色旋添但誇舉主自分賡武城之一曲未嘗投光範之三書所幸得大賢而依歸已足慰平生之寂寞逢人說項毎推許議論職業之間極力鑄顏乃挈置文學政事之上徳之弗修荒落已甚問則弗知應對安能將玉於成猶金就冶吹噓若此報稱謂何玆者恭遇某官忠孝之家道徳之望岷峨之下相繼老泉東坡述作之大全濓溪以前直尋子思孟軻傳授之極至寒月照潭而自許巨浸立柱之不移攢眉時事之方殷冷眼俗流之相激帝謂李藩批勑綽有眞宰相之風公如仲淹領銓確守百官圖之獻匪求人助自結主知登庸宥宻之聯啟沃嚴凝之地爰取呂文穆夾袋之記以新司馬公更化之規一語褒揚百倍聲價某銘篆盛賜佩服終身中外相應義理之文肯效不根之方朔明良賡歌典謨之作願隨邁種之臯陶酬洪造之無垠惟所學之不負

謝傅侍郎舉著述

劉后村

瞻英於洛社嘗聽緒餘薦墨客於漢廷誤防印可常恐終身之抱璞乃具眼之賞音誼重噓枯感深出涕竊以洙泗之盛始分設教之科漢唐以來代有能言之士然董名儒而不免科舉之累若燕許大手而惟工臺閣之辭才之難全古所共嘆曁我本朝之盛際森然諸老之名家六一之文唱於漢東宛陵之詩鳴於慶曆未幾一變遂宗王氏之新經厥後橫流別出江西之宗正大之理破於穿鑿渾厚之體溢爲尖新有如命世之宗工方紹斯文之正統豈伊孤陋亦玷品題伏念某家故爲儒防嘗承學善和書卷頗窺上世之舊藏杜曲桑麻粗有先人之薄業自執手周南之後多臥疾漳濵之時念頃爲舉子之詞章屢不合主司之程度旣無用於斯世遂專攻乎古文凡匜銘鼎識之聱牙若冡刻山鑱之奇怪大易之系闗雎之亂太史所錄離騷所吟匹馬州動戍鼔城笳之感蹇驢鐘阜多故宮廢之遊毎發於羈旅行役之間未脫乎山林艸野之气尙恐俗人之竊笑云何哲匠之見推謂其有記覽之功憐其抱刻苦之意期之以討論修飾之事借之以溫潤典裁之褒知已則深揆才不稱玆蓋伏遇某官名塞宇宙識窮天淵標致崒乎山嶽之髙文詞協乎律呂之正聞諌議之伏閣願拜陽亢宗論公孫如發防獨憚汲長孺進有百篇之論疏退無一飯之忘君粵從爲緑野之逰了不作黃閣之夢獨有憐才之一念未嘗棄士之寸長某敢不激烈銘知專精講學文章小技敢於世俗以求名節誼大閒願以師門而爲法

謝聶侍郎舉著述

劉后村

南畝明農未嘗涉學西淸薦士見謂能言隃聞露奏之新深恐風之誤竊以才思乃天之最吝文章自古以難工或擅一長罕兼眾妙龍筋鳳髓要非根理義之言蟬噪�吟不足鳴家庭之盛是必盡通其體要始能仰副乎品題如某者少也精思壯而麤使眾方論於功級獨竊著於罪言曲突徙薪莫悟主人之聽懷鍼槖艾甘受庸醫之名因屏處於空荒頗自娛於淡泊缺書脫簡古文奇字追往日之遺忘通邑大都名山巨川憶平生之防歷盡以胸中之鬱結髮於筆下之淋漓然多得之呻吟占畢之餘非可施於潤色討論之際敢圖副墨過誦雄文辱閣老之見知恨鄙人之不稱玆蓋伏遇某官經綸業鉅獻納班髙羽扇麾軍固已吞敵人之气角巾還第不忘憂天下之心將建大功亦收小技某敢不稍溫故牘力企前修桂伐膏煎深悟虛名之累霜降水涸少求實學之歸持此酬知庶乎無愧

謝胡禮侍衛舉著述

劉后村

防龍之選國之英華防夏之科士所歆艶忽承異奬寧允眾言自前世多篇翰之才至本朝重性命之學談經者幾欲廢史窮理者罕能修辭蘇程往日之隙深朱呂末年之論異有如哲匠方融液於胸中何取謏儒亦招徠於門下伏念某闇於見事病在信書毎言名教之中自有樂地及處利祿之際則如怯夫驗世變之推移攷人文之合散風饕雪虐常篤守其所聞巖居川觀頗自鳴其不遇曽是窮愁幽憂之作逹於言語侍從之臣品狷介爲潔修目枯漧爲淸潤固知先逹欲士子之成名終恐後生議我公之泛愛旁觀莫掩內省亦疑玆蓋伏遇某官研極幾深接扶統緒當气節頽靡之後鳳鳴朝陽於舊凋零之餘玉振江表謂微言之幾熄至小技而並收某敢不佩服新知切偲舊學𨿽居顏巷尙自勉於聖賢儻畔韓門豈不慙於師友

謝趙倉院舉文華

方壺山

千里騎驢甫逰京國一封薦鶚至自明臺以文爲名則僕豈敢自孔門分科之後而漢世取士於玆今則加詳搜於己仕侍臣謂之著述防使命以文華梁登名號儒榮之極至齊竽異好觀時尙則不然黠者以治賦推健者以乘邊顯詞科久厄薦目可知紛公車之交騰束髙閣其奚怪妙參造化不應眾作之多歷數宗工所立一人而已中壘未成書於藜閣謫仙未應制於金鑾坐名髙而莫之容幾技成而無所試吾徒乃掌帝制宜汗爾顏先生反教人爲有笑於列𨿽工奚售況實未能然或預其品題抑所期者久逺如某者長在淳熈之後僻居遐嶠之濵無明師良友授以規模無洪河泰山博其聞見識字略期於項籍作文難示於張昭少也气豪誤入主司之聽言之耳熱可勝舉子之羞歐陽始讀於古書明允盡焚其舊槁七年一宦再仕四方倚雷潭而招演仙登滕閣以賓帝子沈酣乎先秦兩漢泛濫乎諸子百家步驟驅馳初疑下筆之易芬華剝落漸覺用工之難有歃血以司盟敢持香而歸敬摳趨節下稱奬座中慨然定以京員否猶佳其題目其狀俗豈能考古誼其言淺奚足鬯事情貌取而失之昔者明戒辭逹而已矣似焉實非辱哲匠之見推聽俗人之旁議薦上林於天子驟以名聞宿浩然於玉堂畱爲後遇旣欣得托然亦竊疑昔之有作奚其稠計其用心非不苦如壑中潦如艸上螢洙泗有云文學則須餘力伊洛亦謂文人便無足觀孰能永其哉吾嘗聞之師矣伏遇某官先生言妙天下精詣古人有本如斯熟考亭之素講以气爲主凜慶元之直聲澤之以道其根深發之以節其芬逺合三者以行世視四海若無人借後生以名譽或疑多可稽前輩之法度大抵皆然遂使佳評輕施陋質某敢不深踐實地匪徒空言寧使議韓自文章所願學謹毋效柳至出處則費辭儻其有聞附以不朽

代南康章丞謝陳憲舉科目

鄭雪巖【一舉詞云學探本原文有闗鍵】

許舜黃相國之見容過稱防吏斯立得韓昌黎之推與有忝文丞幸遇名公之品題足慰暮年之牢落敢因華衮寵褒之語以謝緇衣樂好之心竊謂學所以美身文所以貫道人而不學所蔽者愚言而未文其行弗逺柰何狥口耳以求末者潢潦之竭摘枝葉以爲華者犧樽之災自孟子旣沒其傳無宗自班固以下所作不論必學有師承斯本原之足取必文追古作斯闗鍵之足言茍非若人者流徒玷設科之意如某者靑衫下吏皓首臒生當其可之謂時已負三紀窮年之志不知老之將至頓覺五十九歲之非旣慨防學而壯行安能博文而約禮固宜沒齒於泉石之下然猶糊口於斗升之微空桑之奏好者希太羹之調味已薄世所鄙者公何取焉玆蓋伏遇某官官淸冰壺名重泰嶽卓有祖烈踵古靈翰墨之遺酷似外家追文安著述之舊其爲學也非經生章句之學其爲文也非詞人絺繪之文胸中羅星宿緯乾坤筆下噓海岱出雲雨方且不以已長而自足毎嘉眾善以兼容人之技若自有之彼能是足爲良矣肆令陳腐亦發新榮某敢不守之愈堅磨而不燐常夜以思不如學肯倒行日暮之塗縱身將隱安用文尙能紀天齊之石其爲感篆罔旣編摩

翰苑新書續集卷三十一

欽定四庫全書

翰新書續集卷三十二

謝到任類

南康到任謝廟堂

方秋崖

一麾江海敢圖縮戍之期三逕林丘莫遂投閒之請言秣其馬式開我敢告至於鈞衡請具陳於竿牘伏念某受命於獨許身何愚蠧魚之癖不除信書成誤麋鹿之性故野與世絕疏但知惡元子之圓寧解乞天孫之巧汲黯妄發或者亦多憚之李廣數奇不過不得侯耳無可柰何幕中之辯盍歸乎來谷口之耕徑削牘以丐祠幸出綸而予壘樵牧旣還其處所禽魚皆覺其歡欣方將娛憂舒悲一發於詩政自伏隩潛深無闗於世使穆生去弗果安知不楚市之鉗彼和氏泣奚爲曽未毀荊山之璞乃趣齊丘之戍已傳張翰之歸詔恩弗許於辭行心口自爲之相語晦庵往矣寧復詩人廬山髙哉妙絕天下將不負平生之目且飽觀老子之書玆蓋伏遇以立道統爲帝師以聚人材爲相業當端平琴瑟更張之始律呂調而正聲諧及淳祐魚龍雜襲之餘雷霆轟而羣陰蟄天開一泰公得眾賢不惟中朝無檮杌饕餮之儔亦欲方國有渤海頴川之政還觀近者厥亦偉哉謂先儒所藏書存而俗吏乃敗人意周濓溪幾至此毎常思貂續之難範文正一筆勾之何枿去狼貪之勇遂承人乏夫豈材堪某敢不近戒覆車逺窺往躅第漁取適遭於竭澤恐書癡無救於陋風杞菊賦成未免有呼先生稱太守之誚蘭亭帖在蓋備聞以著廷還郎省之言其永寶之非敢望也

兩易邵武軍謝廟堂

方秋崖

同舟遇風其敢視人之溺鄰國爲壑不虞接吏之遙脫非覆幬以如天誰與轉移而易地某知自矣請具陳之伏念某窮且益堅愚而自用當汲黯之妄發不能爲性命而忍須臾𨿽李廣之數奇未嘗以屈辱而遽摧阻故知有是非不知有利害毋得罪防獨寧得辠髙明平生所爲毎坐如此防守廬山之荒壘正臨滙澤之重湖飛棹舳艫惟餫舟之湊集隳突闤闠甚羣盜之歗呼毎挺刃以駭吾民至殺人而屍諸市可爲太息莫敢孰何豈圖雄霸之風乃見淸平之世此而不戢亂亦非難痛繩治之眞是驅龍蛇而搏虎豹稍懲艾矣幸無舞鰍鱔而號狐貍獨有湖廣之綱梢敢據康廬之石閘薄人於險竟致漂淪吁天何辜有來赴愬然則爲之長者得不追而防之夫奚傑黠吏之單辭已觸權貴人之盛怒冠𨿽獘不以苴履人謂斯何水之激可使在山慮不及此其所謂之體統實可駭於文移縱自臥上牀使君臥下牀未除豪气然君處北海寡人處南海胡涉吾疆驟騰劾奏之章重費並包之度此蓋伏遇某官以皇極容受以大明照臨謂爾湖廣謂我江東了然漢地裏之志劾此鄰邦劾彼朝士岌乎唐藩鎭之憂於其不得已之中示以聊復爾之意蔽自宻運薄言對移失一老兵得一老兵初無傷於毫髮待以國士報以國士敢敬布其腹心尙念某艸茅之習固然萍梗之蹤方定若曰統臨之部本無界限之分恐郡國難而朝廷處之亦難旣江東可則福建奚其不可畏首畏尾吾身餘幾誰雲天地之寛何簔何笠爾牧來思孰與山林之宻敢因摧謝並以懇祈

邵武軍到任謝廟堂

方秋崖

以播易柳盡出寛恩自江入閩已紓逺戍𨿽曰老生之直諒備知吾相之曲成庶幾此聲坐以無事蓋樵外之爲郡多風波之悍民問馬及羊莫施鉤距帶牛佩犢動以兵爭固嘗弄鋤梃而貽丙枕之憂至令解綱紐而無甲令之懼眞喜則人怒則獸之處屬方有於小驚迨車如棲馬如狗之來乃亡何而自定豈龔遂能安渤海之盜豈汲黯能寢淮南之謀事有偶然況如某者徒以柔不茹剛不吐或嚴憚之若夫用之行舍之藏孰主張是比觸權貴人之怒已歌歸去來之詞或曰自近移逺宜若貶然詎容堅臥如使以退爲進是爲過矣必毋畱行冒焉此來吁豈得已不圖狂狷乃有聲梁楚之間或可輯寧俾無異魯鄒之俗聞知道路相與輿言無犯有司是嘗折南陽帝親者頗哀老子其將如癡兒官事何幸此危蹤轉而安迹此蓋伏遇某官以六經熈帝載以三代育人材不得中行而與之寧使負艸茅之气吾見君子斯可矣毋令坐口語之愆乃陶坱圠之鈞不失邯鄲之步某敢不愈堅苦節無縱詭隨所恃本朝淸明直爲壯而曲爲老罔使初心變化前日是而今日非惟有拊摩是爲稱塞

代陳眞州【韡】到任謝丞相

劉后村

叨臨鄕壘甫竊便安攺戍邊州俄分憂責銜知愈重圖報滋難伏念某頃以書生防於戎幕攀鱗附翼固無奇偉之功騎虎握須頗習艱危之事過大造俯錄微勞一脫選坑再塵朝序及煩言攻擊歷疏往日之愆尙一力保全冀獲它時之用昨辭堂檄遽假郡符遂過庭學禮之心有閉閣凝香之趣豈謂誤恩沓至除目洊頒試之鋒鏑交馳之衝寘之城池必守之處父兮生我誰獨無人子之情國爾忘家安敢廢王臣之誼況作成於平居閒暇之際固責望於一旦緩急之秋蓋聞命而飲冰遂攜孥而觸熱玆臨闗塞已見吏民祖逖枕戈不忘憤發伏波曵足尙自激昻然而兵少備多財狹費濶無賞罰何以作士气失恩信何以收人心儻憑廟謀克濟國事玆蓋伏遇某官勲髙浴日徳盛格天网羅收人物之英鼓舞赴功名之防察某佩嚴君之訓粗識義方謂某受國士之知必懷恩地終慙譾薄恐累陶鎔某敢不稍鬯皇威益搜軍實成敗利鈍𨿽難覩於目前禍福死生蓋當寘之度外

太守到任謝丞相【權武岡軍】

李梅亭

邊郡負丞愧何功於涉筆中朝攺牧命以次而設麾𨿽時暫以從權亦日虞於非據重感大造陶鎔之賜敢廢小吏竿牘之恭伏念某全抱迂疏倍勤抆拭廣文轗軻旣保全茅屋之歸半刺翺翔又減縮葵丘之代無蟹易嫌於監郡不犀敢望於封侯方圖下考之書恪布中涓之謝日居乏使故侯攬轡以疾驅夜枕不安新尹懷章而未上勤廟堂之軫念慮獄市之擾姦姑令副貳之車且護方寸之印鶉兮胡瞻於不獵馬也詎可以守閒正使五日京兆之間亦有千里宅生之寄科邊吏非防眞漢相之知申畫郊圻安得假齊王之命玆者伏遇某官得聖之任爲帝者師萬億年敬天之休豈止書郭中令之考五百歲名世者出蓋欲孟軻氏之宗更新紹定之初元遴選神爵之良吏謂友邦必立之亞旅正欲充虛幸督郵未逐於聾丞不妨借聽𨿽小人乘器終於必奪然大鈞播物允矣無垠某敢不三思而行一日必葺𨿽慙屍祝越樽俎而代庖人之勞當籍吏民封府庫以待將軍之至

榮州到任謝丞相

李梅亭

佐黔巫之東鄙甘半刺之翺翔守巴之南榮累一陶之坯冶幕府十年之未久角巾兩火之可逃間闗半期辛苦萬狀甫玆領事率爾裁牋伏念某才不瘉人學徒泥古招諸生於館下幾毀於隨處別駕之治中無材可展姑俟及瓜之代式遄行李之歸敢圖分銅獸之符猥使展石之印惟義和之僻壤實光廟之潛藩升軍開府獨未沾恩視邦選侯率多就近蓋民田歲租止五千石而公使年計僅六百緡財非輸全仰作咸之潤郡資井養詎堪竭澤之漁比緣花破於皂胥今遂艸薙而赤立欲俾尋常之外頓增十萬之輸數罟入池寧保四郊之無擾彊弩射市但嗟薄命之先穿上下交徵公私可痛弗獲於上不可治也欲加之罪其無辭乎恭惟某官師保萬民弼亮四世天欲吾君繼壽皇之聖帝賚我公紹忠定之勲禹以功臯以謨遹全絕徳絳之果霍之勇抑又余收不惟垂紳正笏而措泰山之安且復守志厲操而抗浮雲之節勤勞二紀無寸晷之敢休懇避三公至累年而不受戒謹恐懼之如此熾昌艾以固然周公仰而思之不迷勤教伊尹聖之任也尢務旁招肆令愚儒來效凋郡尙念某進退維谷兢戰履冰思庶民所以安恐有負十行之賜得一事可自罷庶幾免百謫之盈輒修謝上之緘並控申中之悃

眉州到任謝丞相

李梅亭

乘榮隱之障方幸終更分通義之符濫叨詳試適值賓賢而觀國遂令主試於坤文旣撤棘圍遂趨瓜戍伏念某賦資蹇淺觸事坎艱學術荒卑弗知深造之以道技能譾薄又非適用之謂才出幕十年一登文石奉祠三載半刺武岡曽未滿秩之間倐奉専城之寵跨犍牂之徼命與仇謀求牛羊之芻心勞政拙得以理去不自意全丙穴維舟徑欲歸耕於谷口庚書置顧令攺牧於峩眉惟是四蜀之封疆重在三蘇之鄕國然好文而慕權勢至今余西漢之風其事守如古君臣近世異北墉之記比緣兵潰轉覺民流厥旣獻賢能之書甫及理愁恨之嘆伋去誰守猶幸滴博之云收超願乞歸孰念玉闗之人老玆蓋伏遇某官箕裘輔弼趾角君臣精神峻喬嶽之瞻談笑回狂瀾之倒大鈞播物實細別於九流直柄當權亦曲成於萬物尢念一寒之蹇剝已成十暑之暌離更以一麾試之再皷某敢不謹固封守宣布中和前江陵後農詎能及劉昆之政治南陽如上蔡仰在中召父之規感悚惟深敷陳罔旣

運使到任謝政府

洪平齋

平服勞戒夙徵於行部轉輸易命尋故步於提封等歸造化之生成慣見山川之迎送力緜任劇恩重憂深伏念某涉道未宏謀生更拙回首三十年之科級猶是故吾寄身數千里之宦逰徒爲逆旅野鶴孤云之情性蠻煙瘴雨之形容偶借便於飛鳬遂問津於振鷺寒肩自聳飽諳太學之虀鹽病眼生花羞對道山之竹帛人誚上車而不落天教引棹以先回來片影於日邊折寸衷於江表頻年騷繹空嗟石壕吏之詩在處蕭條忍聽新店民之語矧加旱赤何以陳紅不堪剜肉以醫瘡肯使椎膚而剝髓𨿽篤撫摩之念曽微斂散之功夢魂已久入於刀頭風采尙何施於弩末不移澤國就建計臺官僚知疾惡之襟期父老識周咨之面目寵誠爲過寄實非輕石頭上下之云屯張頥皆是楚尾東西之露積倒指無多旣無促辦之才徒重乏興之嘆然自一坐儒冠之誤而乃兩叨使節之華必有宗工與爲道地恭惟某官天民先覺故國世臣股肱良哉奕奕臯防之事業羽翼成矣堂堂園綺之衣冠迄成安靜和平之基益講勞來還定之政軫萬方之疾苦選百吏之循良念司馬公用鮮於以福齊魯之區而王文正命薛奎以寛江淮之力凡俾供於飛挽非欲巧於催科爰及庸虛亦防差擇某敢不力鞭駑駕期答鴻私平日讀書僅得節用愛人之語自今從政當思裕民足國之圖

安撫到任謝任參政【鄒給事】

李梅亭

輿轎隃嶺方營三徑之謀鼔枻浮湘又玷十連之寄在相國知之至矣殆鄕人善者好之昉涖事之云初豈修辭其敢後恭惟某官人今而心古气勁而貌和學問淵源得尊主庇民之道緒餘土苴爲開物成務之才自翊輔於天樞迄規恢於土宇晉參大政益播壯猷天將降任是人庸釋髙文之宿憤予惟克邁乃訓共觀周召之同心某分閫罔功歸田已幸敢意躋班於延閣更令承惠於價藩惟是淸淑扶輿之區尙多愁恨嘆息之俗防窮已甚蚉負奚堪必先逹之士爲之前焉旣感裏言之賜有刺史之榮無其難者尙祈終惠之私

漳州到任謝宰相

危巽齋

老境向衰敢冀三刀之夢隆恩起廢忽分千里之符塵已遂於滌書敢稽於繋雁伏念某家本寒素分守迍邅壯年𨿽竊於文科三紀猶沈於選調日斜西崦將絕望於榮途天到盡頭忽回光於末路仰逢鈞造擢寘周行璧水蓬山猥玷淸流之選璿源粉省洊叨兼職之榮乞循更疊以便私又遂始終之從欲不知積咎竟速煩言畏此簡書殆若凝刀之在頸生我父母復思囓臂以痛心免大譴訶示小懲戒繼獲起家而爲郡又令便道以之官今入境以班條且按圖而視牒地鄰於廣𨿽居閩嶺之窮州創於唐實割潮陽之半似是靑氊之舊知勞黃閣之思豈伊宵人有此榮遇玆蓋伏遇某官洪深而肅括恭敬而溫文已能大周公之勲又將過汾陽之考慮一夫之不獲如有隱憂故曲藝之兼收咸歸器使遂令猥亦忝布宣某敢不仰體鴻私務安海嶠惟食其食則事其事斯謂官常若樂其樂不憂其憂實幹邦紀誓殫駑力仰答鴻恩過此以還未知攸措

知髙郵到任謝鄭丞相

朱湛盧

頃辭東第往視西師駱轡晨徵倐逾苕霅虎符夜下易涖秦郵身隨隻影之孤日越九秋之六甫交賤職宣諭勑書戴白垂髫逃空虛而出聽荒城斷壘漸笑語以迎門不圖亂離復見官府知中朝之卹難與外服以更生復之虛庸久焉閒散自解弦而善治始結綬以登畿出相洛陵入奏便殿妄論中原之向背歷陳前事之是非𨿽彼敵之驟暴彊殆天亡者欲方今之言戰守往身任之玆乘障以實來類請纓而自效登陴一望積水四環南渡之初與楚俱必爭之地北盟而後於淮爲稍富之邦蘗芽其間蹉跌至此佳兵所處垂磬可知痌瘝疲氓跂霑涸轍之潤布告徳意屢攄挾纊之言矧靑徐野之相望有赤白囊之狎至官無遺鏃人盡銷兵采薇徵夫語慣飛於防劍集木歸羽心易動於傷弓將道之政齊之刑然急則忿恩則肆戍樓云靜戒警之無訛裏門旦開覺驚魂之漸定玆蓋伏遇某官訏謨經逺長慮銷萌沿邊四十萬之屯載懷饑渇在廷初十三之議黙識短長疆場之間風寒其獲旣芟稂莠深惜本根肆求柔立之人力任拊摩之責遂容麼麼獲備指令赤子龍蛇當平治於弗順烏喙參術敢錯迕於攸施亟營固圉之方尙逭籌邊之顧

得任謝丞相

方秋崖

丐歸田裏本爲出幕之謀需次江城更冒分麾之寵茍有以借口而去豈不勝彊顏之多卽日就塗再旬抵捨相國之賜大矣今者其謂斯何亦曰求仁而得仁庶幾可止而則止蓋如某者戅以爲直執而無權始爲建議而背之不忠未解公孫之詐與人商論而不能下气自取昌黎之窮儻非一轉於化鈞將必重罹於謗焰吾在汶上矣今奚費於移文君薄淮陽耶敢更陳於免牘

太守解任謝丞相

李梅亭

補上佐以罔功叨書下考攝邊城而非據又遂合符防控謝於太鈞並修辭於小牘伏念某至愚不肖多病早衰壯不如人紛兩髦之已雪老而無子寒百念以成冰徒依突兀之萬間尙獲翺翔於半刺夜聽紞如之五鼓頗似官蛙曉聞欵乃之一聲便如野鹿偶挈瓶之缺守暫越俎以代庖敢言田裏便無於嘆愁似覺蠻貊可行其忠信淺有蒲蓮深有葭葦小不虺蜮大不鯨鯢胡瞻爾庭人固宜其鶉突此非子坐自亦愧於象賢幸新尹之鼎來許陳人之屏退竹齋藥竈尙堪淸風明月之分桂棹蘭舟已夢秋水長天之共滿秩𨿽無於多日庇身尙假於一云恭惟某官直大以方淸和而任天以寧皇同符於光廟帝賚我公濟美於越王繼今文子文孫宜用汝而作霖雨乃立太師太傅眞於我而如浮雲竟回渙汗之可見謙防之確邴侯病瘉合從陰徳以受封富公年髙固有本朝之故事諒益恥匹夫之不獲必思遂萬物以攸宜尙念某何足控摶不堪位置雞壅也豕苓也亦嘗累藥籠之收鼠肝乎虫臂乎斯固任化罏之運其爲頌禱罔旣編摩

徽州到任謝丞相

汪龍溪

誤膺明詔擢領偏城地接行朝蓋今日股肱之郡世聮編籍乃平生父母之邦起廢恩深明榮媿甚伏念某一從去國十見周星投迹異州誰復過門而問字疲精斷簡徒知仰屋以著書敢圖三錫之餘仍假一麾之便遵塗挾日入境班春城郭重來疑千載去家之鶴交防半在或一時同隊之魚退省惘然曷爲臻此惟蟠木離奇之成器由大鈞坱圠以無垠玆蓋伏遇某官間世眞儒中興名相坐籌帷幄收四方人物之英端委廟堂復萬里輿圖之舊俯憐衰朽久事退藏爰力挽於江湖俾再臨於民社尋童子釣逰之處𨿽就荒蕪望先人丘墓之墟已寛夢寐幸上恩之稍慰宜民瘼之深求某敢不專務拊循仰分憂顧褰帷問俗姑榮衣錦之歸上冡還家終冀揮金之樂

翰苑新書續集卷三十二

欽定四庫全書

翰苑新書續集卷三十三

通交代類

通交代吉府教

鄭雪巖

流泮池采茆之仁餘波猶及詠庾嶺折梅之句一笑相逢方裁書憑鴈足之傳忽命使拜魚緘之寵聞音有喜矢徳弗諼恭惟某官以天覺而先斯民由鄕秀而升太學富董子潛心之業同志皆遜一頭獻賈生太息之書有識莫不三嘆方翺逰庠序之內已軒轟宇宙之間旣先千佛題合上羣仙府乃分橫浦之師席將尋濓溪之道源適有佩犢之風良難集鴞之化一麾而萊夷卻片語而鎭州平乃知忠信之言蠻貊可行孰謂俎豆則聞軍旅未學以重誨而立館下自足感人使正色而在朝端何難折侮先生自此升矣吾道將行也歟伏念某自昔受知於今承乏緑漪亭下固常繼領袖之光靑衿座隅又復循範模之正親莫親於故人之繾綣樂莫樂於異鄕之合並以舊告新有恃無恐對君樽酒行足慰江東之云遺我寒氊寧有吠粵南之雪片心所向短韻難宣

通交代王府教【日新】

方烏山

鱣集告祥少駐木天之軌鯉烹得信言脂樵水之車安能有式於大夫國人獨喜受教於先生長者敬裁短述往贄崇嚴恭惟某官羲獻家風畸郊世譜舉幡而閉空捨主士子之齊盟搢笏而誦阿房爲詞人之獨步意其傑出必也怒飛曽謂廣寒之仙不嫌獨冷之職以采藻采芹之樂地寓刈蔞刈楚之盛心閱歷眼髙友其邦士之仁者作成意濶得夫英材而育之誦之最冠於甌閩衿佩之盛侔於鄒魯厥今上崇文治相用儒凡一時淸望之官多六館知名之士況後學仰之如北斗宜諸公推之於靑雲滴露研朱暫了燈之課淩靑遡紫穩爲渠觀之逰添成美談突過近此某少孤多難未老先衰方爲學子時通國吠宗元之雪及對大廷後夫人笑劉蕡之風自合爲收聲息影之圖乃輒居召閙取謗之地姑祿仕耳如教法何念童年及從諸老防而執事乃我丈人行何止踵芳規之遺後尙將徼大惠以居中冒然以前恃此無恐慕金莖之髙趣柰驅於貧聞輔嗣之微言儻醫我俗其爲依向莫究掞裁

通知縣交代

周山房

疏榮帝寵出宰王封俯慙瘝曠之餘行借交承之庇顧平昔慕用之已久又子孫托契之云初盍修鄙辭致敬下某官奕世鐘美受才絕人頌美中興駭羣公而驚嘆詩追古始擅作者之風流追觀祖宗登用人物之時盍居臺館儲蓄英材之地安用一律以待長材蓋君子仕不辭卑姑假此小邦以自試抑下邑民獘已久天其使賢尹之來臨某之不才謬玆代匱嘗以爲百里之地是乃古人之欲得豈有於三年之內常憂已志之不伸非事之本末不同則人之才力有待伏惟鑑拙者之已久思志行之孔艱泥古則疏必有可通之律度徇今已陋又將小出其規模庶幾當世不以作邑爲難豈特小人獨被善後之賜

通交代曹上杭

方壺山

選人學制或有弔其失身公子在前吾何嫌於交臂托契玆始持書以聞某官粹根天資挺有風烈昔者兩社之寄濟多艱宜哉三世之昌亶食舊徳初領戶口之籍嘗探嶺頭之梅熾甚聲名畀之民社種桃娛母對竹讀書謂邑介於蹊徑之多而民如其山川之峭撫摩之不必以健顯感泣者相率而挽畱似聞上臺頗念世交之舊宏開翹館久需縣最之來赴闕歲除爲杭佳話某自憐百拙可笑一官苦弗求人亦莫肯顧屢嘗佐邑豈不知難誰驅之而冒爲規講若以具在迅速朝裝之去幸又隨曹扶持男璧而來預知全趙靳或未告請則必言

通交代王運管

林克齋

膠庠防息悵鴻燕之去來計幕交承托金蘭於出處𨿽未接顏辭之末已相忘道術之中粃愧前贄緘敢後某官望髙六館聲滿中州學自名家接河汾之流文無餒气窺海若之波瀾走馬捨選方竊遲之摘髭科第直差易爾固將爲於木鐸思樂采芹便合貯之玉堂最宜視艸胡然防取猶此斜飛姑寄徑於紅蓮緑水之逰遂增重於東海西山之勝入幕乃有此士豈專辰入酉退之勤搢紳莫不知名倚觀朝奏暮召之寵某皇皇半世矻矻一科逐步隨行缺然贊畫玩時愒日久矣妨賢玆不逺於及冀匪徐於行李同門同志敢忘朋友之先賢孰主孰賓期結子孫之永好

與交代江司理

劉后村

鄰境注官方嗟失馬邊州除吏誤使續貂煩出命之逶迆欲通名而縮瑟某官品流英邁冑緒髙華世有聞人逺矣衣冠之盛家儉徳凜然冰蘗之淸謂宜玉立於班行何乃泥蟠於州縣可片言以折洞知獄吏之欺活千人者封行見門閭之大聞當詣闕別慶登畿某甘向閩中忽移塞上靑袍行路誰憐杜老之貧白浪沈舟幾殉彭咸之死甚矣窮途之可嘆坐於榮路以有妨法令爲師方未知淑後之計藥石愛我必無靳告新之言代董侍郎【居誼】回聶制置【子述】李梅亭

聮鑣北闕不得同父母之邦分閫西垂玆又托子孫之契頓足欲舞盥手修辭恭惟某官節凜松筠識髙蓍蔡有謀猷則順於外孰窺省闥之功非仁義不陳於前親結冕旒之眷玆峻登瀛之步載馳諭蜀之車騎火照山紅奏功易邇雪嶺界天白借重方深佇展壯猷進膺顯冊某久於蚊負甚矣鼠窮糠粃在前安得有告新之政山藪藏疾尙或希議故之恩

翰苑新書續集卷三十三﹤子部﹐類書類﹐翰苑新書﹥

欽定四庫全書

翰新書續集卷三十四

內任除授類

除左相回謝史丞相

周平園

廟廷右地久矣躐居天道左旋玆焉序進內循忝冒祗益兢惶伏念某才無他長愚乃自信毎見輕於流輩獨倚重於儒先慰薦揄殆非一日疑丞輔弼遂越十年在斥免以當然乃超逾之滋甚靦顏外著感臆中深此蓋伏遇某官盛徳被躬至仁及物以厚風俗壽民生之脈以進人才堅邦國之基天維監於忱誠身自安於榮祿肆推余防俯逮孤蹤某方欲馳詞已勤枉問占東垣之上相有慙垂象之光望南極之老人但致延年之祝代吏部朱侍郎【在】謝丞相

陳篔牕

防五材之訓飭攝事無庸陪四選之防裁眞除有耀焜鴻私之下被拊駑質以增慙伏念某才術迂疏器使窳薄父書蚤讀𨿽知激烈於古心吏事晚更未足躋攀於時用獨以大鈞之曲播遂令小器之先盈凡所踐更疇非躐越自先帝攺弦之旦巳玷班聮至聖皇禦極之辰遂躋禁從顚末爲地恩意如天俾徼福於前人且增光於後裔蓋風厲之道則已至矣而報稱之實尙覺缺如敢圖渙渥於大君遂使升華於小宰深惟三銓衡石之重實擅九流刀尺之權左稷契而右臯防正逢連茹之防前馬裴而後盧李始絕市之嫌愚實不靈恍至玆極恭惟某官元勛不宰妙造無垠有一徳而享天心世濟周家之大老總庶職以稱上意身扶漢室之中興念斯文之气脈未灰而吾道之支離如綫眷言宿老施及孤生顧未黜而反升實以榮而爲懼某敢不體昔日家之訓爲此時報國之恩皮裏陽秋敢自謂稱量之審胸中水鑑當勉殫銓總之公儻不愧於小心庶仰酬於大造

代魏兵部了翁除編修檢討謝丞相

李梅亭

郎省眞除叨綴夏官之屬史闈假寵仍防東觀之書曾微共二之材況冒兼三之寄一陶厚甚重拜悚然竊以兵書之在史家近分四種文章之有武備古號二塗故長槍大劍𨿽有毛錐之嘲而亂臣賊子難免麟筆之懼欲兼美職宜屬全材如某者見謂迂疏藐無操挾少徒志科名之茍得壯始知事業之無窮頃因去蓬島之船甘回泛瞿塘之棹旣徧塵於藩閫亦逰駕於軺軒州縣十七年詎曰期年之去國水陸八千里寧論千里而見王敢圖三朝之防同倐一札之收召義難俟駕禮合造朝甫入覲於朶云遄進班於列宿載惟文昌之務尢嚴武部之司蓋五材民並用之古無去兵之理而多壘士之恥也今當整旅之時矧不崇朝之間兼綴編年之職昔雄經歲餘之待詔僅試郎員至韓愈願年老而著書尙辭史事蛙固難於語海蚊詎可以負山共惟某官柱石九筵權衡庶彚合臯陶合稷契天知許國之心若伊陟若巫咸人仰家之學調十五載更弦之化收七十城憑軾之功𨿽當百志之惟熈益思九徳之咸事必欲與天地以相似不容委人物以眇然猥挈孤蹤亦污髙選某敢不勉思厥職惟旣乃心乏姚崇奏決之材恐空塵於戎部成魏收直筆之願當圖勉於策書

除祕書省謝丞相

方秋崖

子來幾日慨懷歸去之辭禮絕百僚敢意褒榮之字妙鈞播於坱圠粲神光之陸離永言藏之可謂遇矣伏念某起於樵牧僻在山林古心古貌而讀古書自忘其拙圓行圓言而應圓物要匪所長故𨿽碌碌以亡奇亦毎落落而難合不自意州之役誰其娛老子之知季鷹因蒓菜而難還方且泣數行下何遜爲梅花而再往則已難頃刻畱顧女無醜好而見妒者事之常心有是非而頓異者機之駭吾亦從此逝矣徑尋三逕之盟未嘗過而問焉恍隔十年之夢嗟短檠其永棄倚長鋏而不彈防班文徳以聽麻知董戎昭而受鉞長者絕子子絕長者有邀元亮於道中將軍負腹腹負將軍欲致石洪於幕下眾人固不識也夫子可復許乎獨自傷驚餌之魚今安用乘軒之鶴政恐重煩於指目亦嘗盡布其腹心乃勤翰墨之光堅如金石之約豈兩魯生不至固亦博士之所羞彼一範增何如未必楚王之能用至於譖忌之入不逃忖度之私蓋上賓自有郗超諒下客難容毛遂次不用言大不行道我則奚爲向以國士今以眾人是殆宜去深監覆前之轍亟回興盡之舟旣與世以無緣因抗章而有請謂徑臥一丘而已足初不失於屠羊惟曲成萬物而不遺將復充於振鷺粲然云朶來自日邊將令論著於道山仍畀升華於郎省夫何爲者有移光範之書止或尼之倍費化鈞之鑄仰窺妙畫莫贊元工玆蓋恭遇學足以爲帝者師言足以爲天下法治象如一陽之復迄回厄運於熈平兵氛無半燧之驚坐寘邊陲於寧乂念中國外蕃盛衰之變在君子小人進退之間故凡夾袋之捜羅至飭緹函而酬酢重念某已上有司之廩祿久稽幕府之文書縱微我公厭薄之心寧免等輩嫌疑之迹天地寛如有礙方知行路之難田園蕪胡不歸終覬還山之樂敢因謝幅並控懇悰代鐘監丞除祕書省著作佐郎謝丞相

李梅亭

涉筆膠庠正覺丞哉之負濫竽冊府復叨儒者之榮蛻凡骨於髙明聳危肝而感激切以圖書之府實通天上之星辰英雋所躔不受人間之天日未能免俗何自爲郎左太衝之賦三都求始此職岑文本之奏二頌乃稱是官況黃道日月之明值紫皇春秋之富鏘韶鈞而蔚虎鳳邁漢九流充棟梁而汗馬牛過唐四庫職固鄰於書蠧名亦近於郎烏是爲淸資宜擢素望伏念某楚狂一介鄭重半生世科不補於遺余家學僅傳於淡泊三仕甘廣文之冷若將終焉一朝防從事之尢聊復爾耳敢意大鈞之播眞無鈍鑛之遺因其就須入之章華之以不次之擢籍田之芟載柞旣沐三燻博士之冗不治更榮再轉但欲乞治中而去詎敢窺廣內之藏蓬弱風波敢望接三神之武虀鹽朝暮初無送五之文忽從米廩之間驟綴蘭臺之屬孰主張是遂躋登玆伏念某官命世眞儒爽邦哲輔載萬物以坤元之厚調百度於鼎實之和李贊皇五十四歲而相君其年如父王文正一十八載之當國惟徳之符方宏翕受之規莫廣旁招之路有憐冗散亦玷超遷某敢不讀未見之書求多聞之友總一百三家之略益深稽古之功摭五三載籍之遺或上得賢之頌

除校書謝丞相

眞西山

上翰林主人之對繆貢芻言陪瀛洲學士之班遽陳華選拜恩寵甚拊已矍然竊以聖朝重英俊之儲冊府萃圖書之富匪特養其資望蓋將充乃見聞使旁捜博覽優防文史之淸庶潛省黙觀磨礲器質之美觀作人之有道殆與天而同功故沚莪旣盛於一時而丰芑尙遺於數世大者光明魁壘足以翼邦家小者靖重端方可以善風俗深嗟流獘浸異前規育才之意視以具文庇職其間指爲借逕至有身居儒館心別騖於髙華名在書林手弗親於讎校鄙習相仍而莫悟淸途防是以返輕力回此風政賴今日不有魁奇之彥孰堪采擇之公如某者冥頑不靈孤苦自奮蚤服師資之訓粗知學問之方連歲科名似未忘於進取平生志願端不在於輕肥偶玷班行坐縻廩稍瞽宗殷學無補斯文博士秦官何禆末議𨿽本爲貧而漫仕未嘗枉道以求伸胡然誤恩陟是淸貫重念脫身於場屋益思鋭意於簡編然家無鄴侯插架之藏徒日發董子下帷之憤今將徜徉東觀淩厲西昆閱河圖寶訓人間希有之珍窺金匱石室歷代不傳之祕刋訂譌謬含咀英華庶幾因文字以窺聖賢之用心夫豈假梯媒以爲富貴之張本昔雄之居天祿蓋二三世而不徙官而韋述之在集賢亦四十年而後卒業故能發揮大業焜耀方來此前修之所已行而小子之所願學迄成微志有賴洪私玆蓋幸遇某官直道不回孤忠自許觝排羣枉已去虞朝之四凶汲引眾髦常思孟氏之三樂至如不佞亦在兼收且令身逺於塵埃得以神交於篇牘期待過矣銘感何如某敢不淬磨新功尋繹舊業丹鉛事防勘可勿殫是正之勞金石無燐緇尙克守初終之節

除國子錄謝丞相

李梅亭

金耀庀司愧乏主書之最璧流選屬叨升糾事之聮非有淸資而致然夫何素望之及此一陶厚甚三省矍然竊以化民成俗由學乎其來已古授業傳道解惑也必惟其賢況風化之本原尢國人之矜式𨿽居小職亦選鉅儒在元祐間實用張橫渠之輩至紹聖末亦取防建安之流此豈庸虛所能稱塞伏念某稟姿苦窳殖學疎蕪小人可以小知無廣大髙明之見大慙謂之大好乃瑣碎俳偶之辭矧至四五十之無聞重感三千鐘之弗洎兩鬢已雪百念皆冰敢意登畿獲齒筦庫陳人無用茍安掌故之蹤名士滿前詎堪首善之職忽防分席莫遂循墻有先達者爲之前尙恐後生之可畏占小善者必以錄益知大播之無垠伏遇某官柱石九筵權衡百度粉米山藻之色別防以衮章鹽梅水火之味殊飪之鼎實𨿽當靑衿刺學之後不替緇衣好賢之心有憐蠧魚之専俾致螟蛉之祝天位與共天職是豈出王公之私人患好爲人師特恐犯聖賢之戒某敢不益磨行檢加飭禮維懲創孝先之晝眠追隨昌黎之晨入命汝教冑豈徒教小技之文章匪我求防願勉求放心之學問

除祕書郎謝丞相

危巽齋

教分麟族正懷非座之慚恩畀鹿車遽冒超凡之寵陶鎔至此銘篆若何竊惟歷於淸班無若翺翔於中祕人間風日不到處海上神仙皆在焉讀平生未見之書爲儒者至榮之選譾焉若某何自爲郎已驚鬢髮之星霜更愧形骸之土木有鴻其造而虱其間白玉爲堂洗塵蹤之飄墮靑藜照字覺老眼之增明了無朱墨之應酬差有丹鉛之防勘細燻螺甲小破龍團人言養望之林不嬰以職自謂淸心之地盍省其躬蓋處之佚者其責深待之優者其望重一絲不絡馬欣度日於閒中千里問途主索追風於足下倘優防而弗念則儲蓄以何爲縱稽報徳之期宜識受恩之日玆蓋恭遇某官代天元气爲世宗工傅鼎鹽梅孰識均調之妙狄門桃李不爲種植之私故廣生成下至庸瑣某敢不益鞭鈍質仰副殊知弱水三萬里之遙已汲引瀛洲十八士之直當究討論過此以還未知所措

除武諭謝丞相

危巽齋

邊幕終更方肅巖瞻之敬膠庠濫吹遽防鈞播之慈晚節有逢懦衷尢激昔髙廟之聖欲恢於寶宇故武成之教實視於辟雍講明正在於兵機諭導乃參之文士蓋壯者修孝弟忠信斯可撻秦元戎閱禮樂詩書故能彊晉惟平居積摩義漸仁之習則臨事有捐軀殉節之臣教所設以如斯材非通而孰稱如某者性資陋學植榛蕪策名仕籍幾三十年竊稍縣官才六七載靑衫勃窣半成霜葉之枯白髮蕭疏但覺雪根之長幸辱知於大造未終棄於明時重登桃李之門果入參苓之籠俾離塵滓晉覿光榮以其俎豆之儀勵彼干戈之學越雞伏鵠卵初應笑其弗能蜾臝負螟蛉終當期於自化退惟其故曷以得斯玆蓋伏遇某官學擅靑氊家黃閣意常存於精白身獨任於安危同徳三千孰有勲勞之舊除吏八百了無親故之私如日月之照臨乘風雲之際防孜孜政理惓惓人才取寶於山閔道間之橫棄市駿之骨懷廐下之長鳴故使麼微亦歸鎔冶某敢不誓堅素守期答洪恩延見生徒宣昭徳意鳩起控地旣得同莊叟之逍遙鳶飛戾天尙均被周家之長育

除將作監直華文閣謝丞相

劉后村

郡紱使華十年疊試朝班閣職一旦驟遷私毫無蹊徑之扳緣頂踵出廟堂之啟擬伏念某虛名作從實踐有慚周旋陳元方鄭康成之間恍緒言之猶記交懽丞相平太尉勃之際非吶舌之所能粵從公府掾之免歸長爲田舍翁而無憾然猶左符西溯單南馳上察孤忠毎欲赦虞翻之罪朝無死友居多讒韓愈之人一招一麾屢起屢僕屬元臺之提筆由散地而駕軺發擿技窮終匪當道埋輪之手平安信逺不勝髙堂扇枕之情叩閽陳宜去之言席槁拜弗兪之詔乃若陞華班序寓直圖書曩梯登九天之難今帆借一風之便謂孟博頃嘗出使慨然登車念雄久不徙官老於執防詎敢望此日翹閣開東之禮庶幾爲異時墓道徵西之題向非吾相之猶天誰與鯫生而爲地玆蓋伏遇某官衛武公之抑魯儀休之防陛下諒其至公血誠海內目爲鉅人長徳上道揆下法守國之所賴以永存恩已出怨誰歸士或不知其宻啟遂令枯朽亦沾光華然某將母不遑容身無所暴子繡衣之遣豈不貪榮賀監以黃冠而歸終期得請

代江淮陳制幹【韡】除監丞謝丞相

李梅亭

烏幕充員方驟通於閨籍雉工列屬更躐造於朝紳不三閱月之間乃兩承天之寵感恩逾分拊已增慙竊惟國朝立法之至公人材循序而後進欲其脫選必限以六考而舉以五員至若轉丞非內之羣院則外之諸郡縱有特頒之殊渥亦難盡越於常規蓋須得百年幾見之人乃可稱一歲九遷之命詎容異數猥及凡材如某者稟質顓防賦材迂滯蚤記教忠之訓未知造道之方摘句分章粗恥空談而無用陳力就列豈敢大言以爲欺容貌不能以勝衣智略何有於湊輻適英主際中興之運而遺黎懷內附之思遂令白面之書生往贄碧幢之元帥𨿽戎政無能爲役然君命寧敢辭難齊人歸疆正可閔離離之黍周行多士詎容伐坎坎之檀敢圖稟議之來洊沐超遷之寵甫離七階之選遽參貳監之聮家人蓋有嚴君昔居是職癡兒未了公事乃世此官旣材能不及於中庸又名實未孚於上下挈提至此稱塞謂何恭惟某官命世宗工爽邦碩輔積十五年秉鈞之績成七十城憑軾之功謂明王立政惟人當廣開於塗轍而宰相代天理物難純用於規繩將收度外之材用作邊隅之气必使防臯比以出姑爲買馬骨之謀故略等夷特加簡防某敢不仰銜恩意退激懦衷指心誓報於寵靈臨事益思於忠力得人朝廷得人幕下無愧石洪溫造之流遇我國士遇我眾人明辧中行智伯之報

除宗簿謝丞相

劉后村

奉親還裏自酬烏哺之私被命造朝早綴鵷行之末奔馳就列俯仰懷慙竊以世道之消長不常人物之防通絕少範歐興慶曆之文治莫引用於聖兪馬呂致元祐之諸賢獨見遺於無已況更晚輩敢望前修伏念某學荒於嬉年運而往書無成而劍又去悼少日之狂圖道不修而文有名犯昔人之深忌頃懲飛語盡掃空言時於斷簡以研尋稍見髙賢之防趣愛令伯陳情之表流出胸中喜淵明歸去之詞冩諸座右豈圖晚暮忽際休明𨿽遣巫咸而下招其如太史之畱滯猶著朝籍且參閫謀好事揶揄已有移文於逋客故人規祝願無圖利於大夫迨玆將暮之移亟有祠廷之請蓋鶴髮久相安於半菽而鷦巢止願借於一枝乃念衡泌之棲遲示朝廷之收拾谷鶯初出恍驚遷木之榮海燕暫來深認捲之意非上相適奮庸於廊廟則孤生必終老於山林玆蓋伏遇某官以帝者師爲天下宰更聖化於膠柱不調之後還主柄於太阿倒持之餘進君子退小人毎致嚴禾莠之辧開誠心布公道亦不廢艸茅之言遂使畸人忝陪髦士某受知至此圖報茫然𨿽資以事君粗識移忠之大義然不遑將母終希錫類之深仁

代除軍器簿謝

方秋崖

班聮廷理俾共贊於邊籌簿最司兵忽驟還於朝著何過聽之及是感誤知而凜如伏念某蚤繇諸生偶竊末第遭時多事顧毛錐子安用哉不學少文蓋黔驢技止此耳徒以叔舅適當於梱寄得同子姓參典於軍書毎慙區區紙上之傳焉有婉婉幕中之畫縱或因人而成事其敢貪天以爲功展我甥兮孰云無忌之酷似有吾道在自甘李廣之數奇惟公朝欲增於制垣故內幕亦屢膺於宸綍啟刑書而庶中正未遑入佐於法卿除戎器而戒不虞乃復叨居於短簿況伯舅長錡欄之務在一時爲冰玉之榮𨿽自爲謀殆無過此玆蓋恭遇某官以吾身爲世道之標凖以吾心爲人物之權衡妙幹一元措天下爲四維之固兼收羣防舉明主於三代之隆曽微葑菲之遺於樂菁莪之育致玆冗散亦被生成某敢不服此厚恩勉旃逺器弓人爲弓而矢人爲矢將技藝之咸精智者謂智而仁者謂仁惟鈞陶之獨運行瞻光範盡布輪囷

除禮兵部架閣添差制幹謝丞相

方秋崖

贊畫戎垣恍失邯鄲之步策名故府又爲淮海之逰江山未厭於逢迎歲月幾何其契濶一陶厚矣再駕矍然伏念某蠧簡故貧牛衣猶暖半畦夜雨甘自隨黃犢之鑱兩鬢秋風已不作靑衫之夢等輩迫之於塲屋詞章奚有於度程亦惟山林鄙野之人未解世俗媕婀之語寧爲雞口𨿽別闈先諸子之鳴幾上龍頭而當路斥老生之戇時已不偶今其謂何故方解襏襫於田間未免化兜鍪於塞上毎懷士雅風濤作擊檝之聲竊憤元顏沙艸瘞籌邊之骨顧頻年之多事豈吾國而無人乃飛塵余靺鞨之腥而淒雨嘯防魖之寧復煙火萬里之气象祗傷山河兩戒之圖書恨無能爲惟有痛哭謂此曹宜束髙閣請竢泰平矧多病欲歸故廬自知坎夫何誤渥仍贊舊知與聞典故之藏增重賓僚之遣繄錯節盤根之無取然輕車熟路之可尋芍藥州嘆已老三生之杜牧桃花春觀笑重來前度之劉郎大哉坱圠之中容此麼微之賤玆蓋恭遇某官以帝典熈庶績以皇極受羣材日月亭午而無餘陰已開治象天地旣交而成泰道盡入鈞衡念窮邊有北玁狁之憂屬大梱重東諸侯之寄遂使菁莪之樂育又勤棫朴之能官某敢不夙夜在公東西惟命文書盈於幾閣固非庸陋之堪任勝算運於籌帷式覬艱難之共濟庶灑腐儒之恥用酬眞相之知

除架閣謝丞相

李梅亭

十年出幕迷舊迹於新蹊一气轉鈞納陳人於故府防之喧囂倥傯之役賦以棲遲偃仰之間蛻凡骨以漸輕聳危肝而知感竊以周九職之任旣重司書唐六典之分已存掌故至若版曹之籍專之金耀之藏在昔時特曰筦庫之官至聖世則爲儲材之地栽培拱把備震風淩雨之帡幪追琢璵璠供方澤圓丘之琮璧豈應庸下偶玷選中伏念某質窳無奇學落不殖少時磊磈尙抱風雲之壯懷中歲蹉跎稍除湖海之豪气漫焉未能信之仕已是不足畏之年生辰挹斗而箕竟失余而得少奴星結柳而送柰驅去以復還周行萬里之闗山復累一陶之坯冶馬伏轅而蜷局直爲仰秣之謀燕巢幕以差池猥沐捲簾之顧南宮攷藝濫厠使令東閣望塵曾微懇禱忽使接紳緌之武遽令司幾閣之文蠅頭牛腰姑備朝廷之遺忘鼠牙雀角僅防胥吏之謾欺白日靑春了無公事黃簾緑幕宛是儒生非大鈞妙播物之仁則小人無得輿之理玆蓋伏遇某官經邦碩徳濟世元勲竊窺堯舜君民之心豈數韋平父子之業寶鼎九廟以衣裳之防金城四方於樽俎之前齡入相二十三年求賢則如一日吉甫薦士三十餘輩流澤蓋在異時顧惟孤賤之蹤亦綴收羅之數某敢不溫尋宿學討理初心商財賄計班資恐孤徳懋懋官之意厲防恥行禮義圖報先覺覺後之恩

代謝除華文閣直學士

方秋崖

分閫邊城蔑聞治狀進班防閣猥玷除書蓋懇切而牢辭者凡六章其趑趄而未遑者余半載終莫回於成渙亦竊慮於瀆防𨿽李廣數奇正不羨侯於校尉然汲黯妄發或疑敢薄於淮陽蚤夜以思進退維谷正恐酬恩之無所復虞畱令之有誅宜貶而褒以榮爲懼伏念某馬齒加長鼯技已窮匈奴不滅何以家爲報國之心猶鐵王事多難維其棘矣憂時之髮欲銀旋觀兵气之纒可駭羽書之急孰謂司馬之息夏六月於徵盍求羣防以防秋寸陰是惜今乃脈絡之不貫安得精神之自彊內阻外訌事已至此朝奏暮報人尙遲之胡爲書檄之交馳竟令歲月之虛老思慮所及夢寐亦驚若然則進直於西淸亦奚以少寛於北顧言觀綸綍有靦縉紳玆蓋伏遇某官妙造化之權公刑賞之柄陳十事以堅帝意首及人材有一徳以享天心力扶世運進言之暇勸上勿遺使非意之僥逾迄不容於控避某已上丐骸之請難忘刻骨之銘一夫向隅爲主憂豈敢懷於畎畝四郊多壘則臣辱慨徒死於封疆

除祕書監謝丞相

劉后村

余哀未釋遂空萱艸之堂新渥驟加俾長蕓香之閣身獨先諸人而起廢眾皆云元老之憐才伏念某忝乾道之故家陪端平之髦士百僚之上荷丈人於甫甚眞四海之人謂相國知愈之至然而動多跋防凡幾招麾去來不翅雙鳬乘鴈之微晚暮乃逢一馬二童之入放翁賜第蓋舊學閒燕之言嘉叟掌綸尢先朝稀濶之典𨿽明於睿畫實宻啟於細旃方置身漂搖而未安類有物驅逐而使去及夫再調鼎重遣弓旌子欲養親不畱誦斯言而永慨臣𨿽老卿尙少嗟此念之久灰敢圖英衮之精明俯記祥琴之歲月黃紙猶濕靑氊復還謂瀛洲學士之登昔已爲佳話如鏡湖狂客之去豈宜見於盛時力推挽於陳人使追隨於羣彥玆蓋伏遇某官陽休而山立春育而海涵給札而來廣館閣儲才之意乘槎者眾洗渠觀無人之譏𨿽已爲丘壑之謀尙喚起鈞天之夢而某目眵頭白心在力疲外竊殊榮中包厚愧映藜而校天祿顧博洽之有慙戴花而老洛陽或風流之可繼

翰苑新書續集卷三十四

欽定四庫全書

翰新書續集卷三十五

外任

代謝除端明殿學士淮東制置大使

方秋崖

伏以赤囊旁午兵氛未靖於窮邊紫殿陞華軍紀聿嚴於大梱此固廟謨之宏逺其如物望之卑凡旣莫遂於悃辭不得已而昭受敢告吾相恐負已知蓋聞祖宗之盛時已分文武而異轍儲書禁殿所以優崇篤學之儒授鉞元戎所以假借馭軍之柄豈有俗吏而班之中祕豈有庸材而被以大名顧天下安天下危兩注之意然闑以內闑以外一惟其人藐是微蹤疇當重寄伏念某頭顱欲老肝鬲未伸對越一心𨿽誓不以賊而遺君父驅馳五載乃未能安邊而立功名間者援師之西防報倒戈之北是殆因人而成事其敢貪天以爲功夫何異數之便蕃抑重微躬之惕厲思昔先考遇知寧皇凜有威名猶加大於十稔無塵之地奮繇科第僅遺榮於九原莫起之餘豈伊不肖之孤克邁前人之睠此蓋伏遇某官愛人材如防元气興治化如播大鈞非道不陳於前惟天保采薇之次第有謀入告於後皆車攻杕杜之規模蓋嘗欲釐百工而庶績熈豈但曰整六師而四夷服顧瞻東鄙幸禦北風故寧就錄焦頭之勞毋或久勤拊髀之嘆致玆庸亦誤褒綸某敢不永矢捐軀無忘嘗膽惟上策莫如於自治疇非借箸之時彼逺人何有於常彊但勵枕戈之志忠憤所激臨鑑在玆

代李制置謝丞相

劉后村

禦戎弗績上孤東閣之知抗防自言稍絀西淸之職恩歸造化愧溢心顏伏念某猥以薄材當玆重任知主上兼愛南北寧忍開邊知廟堂不問甲兵專謀保境我𨿽守信敵自敗盟首挫其淮右之鋒復斷彼山東之臂期歲於此疆陲粗安豺狼無厭未飽其所欲蜂蠆有毒已驅而復來睥睨六闗防劉兩郡蓋神人之共憤豈臣子之敢安事許便宜固有已頒之隆指法當牽制詎容不出於偏師文移但戒以淺攻吏士輒從而深入泗城敗撓淮東繹騷決千里之籌旣無勝算責三軍之帥厥有常刑徒以敵尙在邊身方扞塞念辭難之未可姑引咎以自歸上援街亭次稽好水使伏歐刀之戮亦所甘心止裁簪槖之班寧非輕典信矣公朝之寛大深哉吾相之保全玆蓋伏遇某官新美治功秉持憲度謂賞罰軍國之紀必合至公然勝負兵家之常無庸深咎況以自歸於司敗特爲少屈於刑章僅抑隆名尙叨舊寄某敢不堅凝初志懲艾往愆建大將之鼓旗敢妨賢路奉祠宮之香火終托化鈞

代李制置復學士謝丞相

劉后村

邊防盡瘁久無可紀之功廟論憫勞驟復已鑴之職銜恩至矣圖報缺然伏念某昨爲牽撓之師庶伐跳梁之計徼功深入𨿽由偏將之輕指蹤不明亦是中權之失旣席槁引曠官之罪尙奮拳勵討賊之心勉吏士以功名作民兵之勇气始因城而陳金湯據險以莫窺及仰塞而攻矢石乘髙而並擊冦猶在境身自督軍但知竭許國之丹心不敢顧倚門之白髮我師气奮將四面以窮追彼眾諜知乃一宵而潛遁蓋卻敵乃廟堂之算而平淮皆將士之勞某材不足以分北顧之憂功不足以救東隅之失親年晼晚毎於色養以多違眾口紛紜動以空言而責備屢請祝釐於閒散汔煩當軸之保全還學士之眞班出上公之洪造某官訏謨閎大徳量崇深謂天下之才實難察閫外之事匪易崇文平蜀由黃裳力援於中充國擊羌賴魏相獨是其說若國論不爲之宗主則人情何自而奮彊假復玷之新榮圖折衝之來效某敢不益殫薄技少塞厚恩方丞相憂邊安敢惜馳驅之力然小人有母冀終憐甘防之情

除判潭州謝史太師

周平園

鐘陵起鎭畏貝錦以辭行楚甸分麾還靑氊而假寵上恩山嶽孤迹淵冰竊念某久矣貪榮幾於患失積妨賢於政地紛召怨於周行向非仰恃者天且有陰爲之地自應竄斥敢望全存何期頻歲之間疊拜除書之下湘波浩蕩許以承流奎殿穹窿容其通籍固出聖神之眷寧無培植之功玆蓋伏遇某官致主勲髙經邦道廣𨿽榮歸於故里毎軫記於陳人諒因入覲以噓枯遂借裏言而起廢然某年齡已暮政術未知備孟子達尊者三尙復爲臣之致況孔戣宜去者二敢當自助之畱姑少副於宸衷卽勉追於賢躅庶無負平日髙山之仰亦不辜異時流水之知

代謝除華文閣直學士

方秋崖

分閫邊城蔑聞治狀進班防閣忽玷除書蓋悃切而牢辭者凡六章其趑趄而未遑者余半載終莫回於成渙亦竊慮於凟𨿽李廣數奇正不羨侯於校尉然汲黯妄發或疑敢薄於淮陽蚤夜以思進退維谷正恐酬恩之無所復虞畱令之有誅冝貶乃褒以榮爲懼伏念某馬齒加長鼯技已窮匈奴不滅何以家爲報國之心猶鐵王事多難維其棘矣憂時之髮欲銀旋觀兵气之纒可駭羽書之急孰謂司馬之息夏六月於徵盍來羣防以防秋寸陰是惜今乃脈絡之不貫安得精神之自彊內阻外訌事已至此朝奏暮報人尙遲之胡爲書檄之交馳竟令歲月之虛老思慮所及夢寐亦驚若然則進直於西淸亦奚以少寛於北顧言觀綸綍有靦縉紳玆蓋伏遇某官妙造化之權公刑賞之柄陳十事以堅帝意首及人材有一徳以享天心力扶世運進言之暇勸上勿遺使非意之僥逾迄不容於控避某已上丐骸之請難忘刻骨之銘一夫向隅爲主憂豈敢懷於畎畝四郊多壘則臣辱慨徒死於封疆

代潭州鄒帥【應龍】謝丞相

李梅亭

守藩漓水莫奏膚公分閫湘流又承嘉惠仍進壁奎之直益華翼軫之旁知勤洪造之甄陶敢廢小夫之竿牘恭惟某官乾坤間气社稷世臣一日萬幾殫輔贊彌縫之力九州四海知親附鎭撫之心故齊人章章有侵疆之歸而魏地紏紏方樂郊之適非用儒無敵於天下何不戰可屈於人兵惟公克成厥終永息四夷之警俾予從欲以治允爲萬世之功況方半二十四考之書詎容專五三六經之美某久違東閣幸宅南交徒以奉萱艸之親難於戀梅花之外所祈便養徑歸綿上之田亦欲投閒稍養漳濱之疾豈意大鈞之坱圠復容小袖之回旋爵祿兩崇敢但襲荊潭之唱和中和並布庶無傷衡嶽之扶輿

除隆興帥謝丞相

眞西山

治郡無功遽躐分於帥閫進班有命仍峻直於殿廬以儒紳被遇之榮繇公衮見知之素伏念某曩緣薄技獲玷周行職在禁嚴思事君之無隱官非諫諍乃論事以不休意𨿽本於納忠迹或鄰於出位明良在上獨知魏綰之亡他寵數相仍絕異賈生之不遇入則侍楓宸而參內命出則持簜節而守專城積有僥逾漫亡稱塞玆由平海攺鎭洪都其地則三江五湖襟帶之區其位則方伯連率鈇鉞之寄在昔所重於今尢難吉水崆峒有未馴之獷俗富池湓浦有當阨之要衝玆皆必至之憂宜謹將然之備而人情阻於僥幸軍政弛於因循尺籍伍符之師或供他役百疊千屯之長類處凡材𨿽幸存督府之名未始修元戎之職盍疇耆哲稍畀事權訓卒治兵若曹王臯之在唐室繕城修備若李相綱之佐中興豈惟固一道之扞防抑亦壯兩淮之聲援退循駑怯曷稱使令恭惟某官論道廟堂折衝枕席威伸萬里外夷旣憚於有人慮及四方內地亦嚴於置帥孰云妙簡猥及迂儒某敢不志慕古人心存王室鳴鸞佩玉敢窮歌舞之娛運甓投樗益勵恭勤之節

江東賑濟無罪可待謝丞相

眞西山

巧語上聞方抗章而自列隆恩下逮況赦過以不誅捧詔淩兢拊躬感惕某本慚通敏徒抱濶疎入侍軒墀毎見玉色憂民之切出乘使簿復觀璽書卹下之頻誓竭駑材祗承徳意屬江左並罹於旱暵而桐川尢慘於雕殘賑贍之特優懼奉行之弗稱夙宵一念民饑奚啻於己饑經畫百爲王事殆同於家事所冀推仁恩而均被靡遑顧文法以自營須當原隰驅馳之時備觀田野焦熬之實欲糴則人苦靑蚨之寡欲濟則官無紅粟之儲抑立視其死歟旣有負求芻之托茍利專之可也又難逃矯制之刑與其失職以偸安寧若殞身而任責勉效便宜之舉亟問可之音顧小臣敢越於拘攣見盛世素行於寛大是乃彰朝廷之美何至幹堂陛之嚴以王命而賙民囏本其所職貪天功而爲己力焉有此心豈虞止棘之讒乃出剖符之守情狀深藏而叵測有愧先知語言妄發以不倫本無足辧荷天日照臨之赫免風波淪陷之危玆蓋伏遇某官以至公而秉化鈞以深仁而培邦本謂羣臣之善亦王之善齊人嘗有格言而眾職之功乃相之功柳子誠爲確論凡悉力以禆荒政乃盡忠以報公朝肯令譖愬之得行馴致是非之易位特加全防俾逭譴訶某敢不仰佩洪私益堅素守

除福建漕謝喬平章

方壺山

去國食祠甫滿鏡湖之考起家予節俾榮壺嶠之行銘心知宻啟之功揣分有逾涯之懼敬裁副墨少敍中丹伏念某本無技能何足位置值淸時之更瑟紛髦士之彈冠幸從羇旅以登朝惟有靖共之在位呂端拙鈍朝士皆目以糊塗鄒浩寛平朋儕或疑其隱黙何圖誤渥驟被親除念不爲宰相則爲諌官亦平居之所欲茍上畏天刑下畏人禍將得罪於此心不揆狂愚稍殫底蘊亦頗增損時賢之論非有忖量明主之心上方從諌以如流已實積誠之未至所期寤意乃類轉喉豈無嬰龍頷之疑又拜立螭頭之寵辭受之間不自決裂進退之義殊欠分明低回久之愧負多矣毎瀝懇忱而祈去輒防造化之苦畱感時事以自驚果人言之弗恕其在漢法合坐非宜言之誅使遇唐宗猶得不可赦之罪尙寛斧鑕俾食斗升佩吾君吾相之生成尋某水某丘而藏伏未湔舊戾忽冒新榮將枌部之轉輸峻木天之論撰負弩而除道路平生素陋於相如埋輪而止驛亭今日妄希於孟博徒慚小已莫報大恩玆蓋伏遇某官柄國親臣經邦魁宰友尙父阿衡於千載壽皆過於百年合晉公郭令而一人功永垂於萬古捐身當社稷之治亂動足系世道之重輕未能釋風雲之勞特將寛宵旰之慮閱朝家局面之屢變獨人才气脈之僅存方將扶植於己窮忍使孤危而不保起之流落假以光華第某不能深藏大是浪出無健力何以任澄淸之寄無巧算何以優餽餉之功虛煩陶成必誤器使維騏維驪維駱維駒知難勝使者之華非熊非羆非虎非彲願亟正師臣之拜

謝李丞相【宗勉】

方壺山

拜鏡湖之號甫滿食祠榮繡社之行誤叨予節自憐小器倍費大鈞敬牋艸野之危衷上凟翹材之穹聽伏念某品流最俗位置素卑蚤歲受知不過言語文字之習中朝借譽亦惟米鹽金穀之長凡妄意於彈冠一歸功於推轂稍加顯防積愧僥逾退之只宜著於儒黌子云分當老於天祿不圖誤聽驟被親除力不勝衣假以抨彈之任語難出口責其繩糾之忠將何尺寸之能少效萬分之報獨少也講文於師友謂此非閒慢之官曹方思敬王而與言豈敢量出而後入積誠未入寤意轉難狂若仲淹眞負晏公之薦戇如蘇軾幾貽安道之危賴深知其無他非大過則不棄兩年玩愒一力保全竟冒非宜言之誅當得不可赦之罪猶援之於虀粉欲謀爾以稻粱隱吏山中幾於響絕故人山上屢以書來據槁得眠者甚安飯防沒齒其何憾未湔舊戾忽被新榮將輸假枌部之光論撰峻木天之直無子駿所長之一技與君謨相望於百年寵逾晉吏之起家華甚漢人之上冡可仕可止亦了了以奚疑不進不休乃捲捲而至此玆蓋伏遇某官擎天柱石醫國參苓防佞幸杜私門深絕魚仇之禍抑詭怪暢皇極潛銷牛李之萌興念孤危久淪冗散逆鱗大罪金雞已賜於赦除駕牡麤官木牛誠資其轉餉所以寓衮職之補豈徒曰布衣之私第某三凟是虞一出太驟上防幹於名器下愧負於簡書有刺史之名無刺史之難敢發郢州之嘆知丈人之眞愧丈人之厚空哦淸渭之詩

除成都漕就任謝史丞相

李梅亭

再命典州愧偏城之玩愒六條遣使玷本道之轉輸不由推轂之功全出轉鈞之賜恩隆頂踵感激肺肝竊以益部夙系使星星詎知其隕石成都舊稱陸海海烏料其塵蓋自利路之荒殘尋至潼川之剽掠督責惟深於西道劬勞良慘於北山巧婦尸之尙難責無麫之餅老農惰甚若爲取不稼之禾伏念某多病下材至愚極陋少年躁妄夏虫語冰而不知中歲險艱吳牛見月以猶喘進旣乏犬雞之效退已孤鷗鷺之盟天宇浮眉尙靑眼逢迎之舊雪山到面驚白頭彼此之新比聞驪駕之虛大有鶚書之薦蜀人題柱頗榮弩矢之前驅吳客思蒓恐負樵蘇之後防駭采葑於下體孰蟠木之先容人則擇官官則擇人上恩異甚用者不才才者不用外議謂何此蓋伏遇某官柱石九筵權衡六幕熈帝載使宅百揆燮和歷三紀之間立太傅玆惟三公辭遜閱十年之久蓋欲復文武之境然後受周畢之封帝王出萬全率由先正舊典之式春秋大一統迄還寧人有指之疆率土莫非王民皇天旣付中國始由孤棘出正顓槐窺於我如浮雲之心豈貪富貴有迨天未陰雨之責尙克綢繆眷言黑水之惟梁正窘靑天之轉粟飛芻旣急刻楮尢艱知其熟魚鳬之防念其無蚍蜉之援特加識察俾效馳驅某敢不思廣咨諏力圖任負三十鐘致一石無敢辭難百畝分食九人亦當加念惟知黽勉皇卹駑庸流馬木牛倘可息民而休士豢龜籠鶴終希置散以投閒

廣東漕謝二相

劉后村

俾司斂散績效未臻就領轉輸事權加重極寒畯光華之選出元臺啟擬之恩竊以聖門有取治賦之才俗吏烏知理財之義我朝擢用必更西北之漕臣先正丁寧深嘆東南之民力矧今極壊視昔倍難上欲圖寸效以禆公家下欲寛一分以蘇遐嶠自顧己陳之芻狗豈能重試於木牛伏念某膠守舊聞愧無新智辱翹材之汲引銜使命以驅馳冰蘗持身米鹽滌慮毀家以紓楚難景行有慚泛舟而救晉饑秋毫無助一遷甚寵內省若驚蓋周子之舊逰與芮公之遺愛海山寂寞幾經冠蓋之往來田裏窮空曽是軺車之循歷何以佐湟中之糴何以供江上之屯荷賢宰相之生成懼賤有司之敗缺玆蓋伏遇某官並收髦俊濟艱難謂百費繁興餽挽方資於主計意諸生苦節錙銖可補於大農終恐薄材上孤煩使某敢不恪共官守仰答已知範公一筆之勾儻未捐於大造後山瓣香之敬誓永畢於此生

江東憲謝鄭太保

劉后村

故里逃讒猶賜散人之號公朝起廢復乘使者之車被黃紙之新榮出緇衣之初意伏念某拙於諧俗病在信書作太如鼠坻猶然苦思奏子虛由狗監非所樂聞未嘗掉鞅而先時輩之鞭豈願立的以來天下之射頃值眞儒之當國獲陪髦士之在廷朝猶誦杜甫於百僚夕有墜宗元於千仞虞人之旌毎至輒有物以尼之烏獲之綆莫施判此生之休矣不圖暮景重際明時周大老盍亦歸乎魯諸生無未行者𨿽已荷鋤而在畝例叨出節以起家羣嘲眾罵之身不無懲創再衰三竭之气未易激昻𨿽勉奉直指而行深恐爲翹材之累恭惟某官有安陽叟之大有涑水翁之誠上苦畱公詎容捨上而歸士或負己終無厭士之意興懷舊掾久伏空山昔位置入宮未免召蛾眉之妒今驅馳於隰苐令服馬足之勞特假皇華以安孤迹某敢不恫瘝求瘼平恕讞疑遇事風生非復少年之材健養親日短終祈造命之哀憐

除江東憲謝丞相

劉后村

置之閒散避飛語之中傷送以光華出翹材之啟擬眾咸羨孤生之晚遇誰知費元化之曲成伏念某洊忝弓旌輒投罟擭怡然膝下戲披萊子之防衣久矣夢中奪去江生之色筆力耕以給公上閉闗而絕交遊世皆云東野詩寒誤身至此客或謂君房語妙搖手止之有一丘可以老焉𨿽萬戶不與易也敢謂朝報登庸之麻制夕頒抆拭之除書見車馬以驚猜著衣裳而顚倒厥今聖君賢相亦旣防茅而彚徵自昔志士仁人豈若系匏而不食頓忘駑劣遂防驅馳然奏讞繁而耳目不能周封圻廣而足迹多未至田裏有呻吟顦顇之態郡邑少忠厚豈弟之風毎隱於心爲之顰眉欲繩以法多所掣肘固知當國擇子駿而遣行終恐不才煩希文之勾去玆蓋伏遇某官有伊訓說命之學兼房謀杜斷之長手玉尺以量材躬衮衣而下士已起歸周之大老尙招在魯之諸生念其昔忝班行與龍之武接察其粗經原隰意農馬之智專特畀皇華以榮晚節某敢不感公朝之起廢體列聖之好生刺史奉問俗之六條顧激之安出冡宰操詔王之八柄儻黜免之小寛

除祕撰閩憲謝丞相

劉后村

白髮奉親安於緜隱皇華遣使榮甚繡行向非大臣之育材誰念小人之有母赧顏承乏稽首歸恩伏念某屬者重來出於屢薦由任子錫科第若隆興寵務觀之時不旬日掌贊書用元祐待坡翁之事僕無他繆巧以速化公有大力量以曲成方舉國勇於去凶而當寧聽其謝事詞臣援綦叔厚請暴老檜之姦言者疑曽子開而忿嫉新州之意孤明主殊常之遇累師臣平昔之知一自退藏數爲啟擬靈均去國至煩上帝之下招禹錫得州難彊大人而俱往遂進隆名於中祕就陳臬事於外臺庭闈喜而加餐鄕井詫其創見叱馭爲忠臣回車爲孝子慨兩全之實難按事者刺史飲酒者故人要並行而不悖服勞伊始辱命是憂玆蓋伏遇某官赤舄之歸方新緇衣之好逾篤溫公除吏莫榮子駿京東之行文正憐才不奪大年陽翟之志恩侔卵翼報蔑毫釐某敢不采問風謠平反幽枉諭指蜀道素鄙相如之誇回首渭濵不無杜老之戀

廣東提舉謝李丞相

劉后村

祝釐西華久從隱者之逰易節南州忽忝使乎之選光生原隰恩出廟堂逾嶠以南去天尢逺先朝將指居多館學之名流近歲擢材稍用米鹽之能吏未覩研桑之新智先隳冰蘗之素風向非遇儒相之登庸何以防書生而臨遣伏念某粗諳吏事亦畏官箴建上吏民猶記綰縣章之日江西父老皆知解郡印之時頃遭柱後之彈文追咎榻前之對語荷睿明之洞照幸腰領之獲全三載退藏貧賤返緼袍之舊一朝抆拭姓名出夾袋之中深惟卵翼之恩難酬欲以毫髮之勞自見旣抵司存之始乃知責任之難贑客橫行增防之符方急嶺民貴糴泛舟之役未休操守則失人心謬愆則誤國事鴻私所被蚉負莫勝玆蓋伏遇某官徳享天心功熈帝載內統百官而拱極外嚴十使之觀風謂昔者熙寧嘗處濓溪之老及後乎元祐必使子駿其人意其聞師說之緒餘或可希前修之萬一某敢不疚心求瘼洗手奉公使臣逺有光華旣誤防於推擇丞相毋拘文法或願效於驅馳

代攺除淮東倉謝丞相

劉后村

乘塞三年初無治狀觀風一路忽忝除書戴洪造之生成拊丹衷而感慨伏念某起家孤立涉世寡諧恥幹流俗之虛名竊慕古人之大節豈不有激昻之志勇於敢爲惟其欠嫵媚之姿動而得謗已灰心於紱冕甘屏迹於山林防公朝記奔走之勞而聖世開孤寒之路一分半刺三剖左符治郡功名旣乏龔黃之最守邊威望又慙羊陸之風屬謹備於邊陲粗宣勤於城堡皆臣子當爲之事何足自言受君相非常之恩未容引去忽繇支壘躐建外臺側聞鼎鉉之間屬意牢盆之事法方有獘莫調琴瑟之膠弦時豈無材少出箜篌之妙指夫何臨遣及此疏庸以理財則未識於源流以按部則弗彊於風采選掄旣逮若爲醻東閣之知綜覈方嚴恐莫逭西曹之責荷丘山之施重圖涓露之報難玆蓋伏遇某官翕受羣才博開公道內修法度統成周之百官外采風謠擇開元之十使顧如朽質尢費大鈞察其斷斷之無他憐其落落之難合假之以長養成就之力取之於排斥擯棄之餘遂使孤蹤驟將隆指某敢不稍尋積仰答至公方科憂邊斷無期防之不報以便宜從事尙祈文法之稍寛

代湖南提舉就任謝丞相

劉后村

久臨支郡汰免爲宜就建外臺超逾已甚孤子乏他人之助始終出吾相之恩伏念某奮自羇單號稱迂緩素拘牽於繩墨頗練習於米鹽辰不再來蚤失投機之防老之將至始逢解瑟之辰然誤防擢以來曽未有建明而去自收朝迹愈累化工甫須臨汝之瓜遽剖衡陽之竹撫摩生聚粗竭區區玩愒歲時終無赫赫又況庭闈耄矣鄕井邈然方深懷土之思乃冒觀風之寄由屬郡徑分於小節蓋微生毎托於大陶謂嘗宣牧守之勞庶幾知奉使之體靜言湖外夐隔日邊民方困歲歉而苦饑吏或謂天髙而肆虐旣屍庾事盍爲斂散之儲況擁皇華敢廢咨諏之誼沐寵光之特異凜責任之難堪伏遇某官開國功髙格天業鉅區分諸道用開元賢相之規選擇職司猶慶曆名臣之意夫何鄙朴亦奉使令某敢不退省所防恪共乃職固無奇節用酬當軸之知竊慕先賢妄有登車之志

再任制幹入蜀謝丞相

李梅亭

遮日而走長安幾穿破履登天而攀蜀道忽得舊氊知坱圠之無垠難趑趄而不進輒修贄見並吐謝衷伏念某骯髒亡奇睢盱有志一科不補墮身溝瀆之尋常萬物皆塵亡意簡編之尺寸繇頃年之從辟抵中道而遭艱跨海涉湖痛尢未定捫參歷井夢不敢尋故因祥除甘就部闕適於西淸之眾論許爲東閣而一言遂令索米之人或動乞漿之興乞璞而售幹璞誰適爲容翹材以待大材汝非所及猶賴益州之元徳尙思吳下之阿羅而致之兆足行矣幾葬魚腹固嘗回孝子之車又過羊腸益合叱忠臣之馭竊聞殿西之顧頗及雲南之師要是四壘之可憂殆非一端而遽止𨿽托重固在詩書之帥然防尢宜得文武之才置諸鄒枚之間蓋有禕允之任豈應庸下可在選中伏遇某官身佩安危功存開濟獨揮九日再爲天地以立心八荒一云復令山澤之通气行政如彼其久樂不存焉當今捨我其誰聖之任也粵從更化專務調元三階旣平元首有股肱之喜五湖方擾中國無疥癬之憂然欲折千里之衝是必開眾正之路得人朝廷得人幕下寧有重輕誠死城郭誠死封疆要加儲養如有所試俾勉此行某敢不體認一陶攀緣九折堪其事者謂之力借莫酬相國之知逺而使之觀其忠詎敢作眾人之報

除將作監簿兼福建參議謝丞相劉后村

趣裝就道方移君命之嚴有籍於朝兼領軍諮之任恩歸廊廟喜動庭闈伏念某忝出故家常從薄宦少日妄希於節士中年逺避於弋人於處幽篁分此生之永棄焉得諼艸聊暇日以忘憂𨿽絕望於華塗猶守死於善道屬者冰山摧而杲日出沙堤築而臺星明交璧帛於道塗委弓旌於巖穴有盍歸之二老無難致之兩生病客夢回初聽鈞天之奏累臣魂斷忽有修門之招未呈身於政事之堂已防名於表著之地而況福莆接壤參佐祿優禹錫母子可以俱行尙平婚嫁可以漸畢惟昔脫烏臺之禍盡出生成矧今辱黃閣之知不由紹介受恩罔極取數過多玆蓋伏遇某官獨秉國鈞載調化瑟樂克得政善人咸願其有爲楊綰當朝天下云何而不喜已並致臺萊之彥猶不遺菅蒯之材某稽首鈞陶委身坱圠成書無日空嗟太史之滯畱懷贄有年終望周公之吐握

除淮西總領謝丞相

鄭雪巖

江淮財賦正勤帝顧之憂學校虀鹽匪稱王官之選天朝建遣星夜趣行始未至金城之時莫能逾度今已涉太行之地斯識路難敢吐胸臆言之此謂膏肓病也粵觀四所浸歷百年蜀墟虧陷旣不復知淮甸流離大爲可慮昔則糴塞上之糓以給塞下之食今則運江南之米以供江南之屯泛舟巢湖以餽合淝直道眞河而越滿浦鯨波幾轉殆猶十步九折而上靑天蠧費百端何止千里十鐘而得一石況綱解因於諸州之逋負兼牢盆窘於今日之變更兩軍蔑有於經常一麫全資於科降按圖而駿可索事猶庶幾守株而不來計將安出盧扁之醫望且走矣衛霍之將政自紛然坐虛數而責實逋截後綱而補前欠但知增竈之爲喜不念竭澤之可憂百夫食千夫名正坐昔人之戒生劵添熟劵在可堪他日之需更加新楮之全支益重近憂之太甚倉敖築底僅存兩月之積儲符匣愆期動是半年之往返通國皆難爲之患如霖非可任之才沙洲之鴈已飛風寒何補鹽車之驥久困日旬徒勞甫辭增秩以罔功忽拜出綸而易節使華將指加榮白面之書生郎署系銜如在粉墻之省戶寵至渥也責亦重焉𨿽繼於亷明不擾之餘成規足守然旣是支吾不行之所綿力尢難旣到手以莫辭須盡心而加勉爲今之防近譬諸身必脈絡之流通彊形易立若首尾之扞格神力難施劉士安可以利者興而害者除趙營平得以寅日奏而申日報上下相應主張有人殆如形聲與影響之相隨嘗若昏暮求水火之必得庶能展布獲報眷知玆蓋恭惟某官精神折衝度量容物扶持天步於陽九之防把握局面於陰六之交主北事則以富公該東防則問康靖斂名務實不聞宰相之有權廣益集思但欲淸朝之無過念西北之戍未徹慮東南之力已窮析利鹽盡掃羊之刻備邊足食惟循陸贄之謀知某乃夾袋之姓名錄某以書生之气習遂從防擢俾效驅馳某敢不克盡小亷誓酬大造總領稱上意未敢萌徼福之私出納謂有司當先革習欺之獘言如皦日福芘矞云

除福帥謝丞相

眞西山

公道天開適登庸於上相全閩地大俾承乏於元戎責重負山懼深臨谷伏念某衡茅孤學頴小材兩朝三紀之遭逢久塵華近一節四麾之敭歷洊試劇煩秋毫未報於上恩霜鬢已催於暮景重臨作屏甫幸及期郡計殫於囊括席捲之餘苦爲支柱民力困於澤竭林焚之後曲費拊循頃祠牒之歲頒粗給宗藩之月廩遂力蠲於苛斂斯少裕於罷甿𨿽生意之浸還曾初心之未究敢謂浮雲蔽日之久忽聞迅霆奮地之鳴羣枉杜眾正開內旣新於黜陟長官平太守好外亦妙於選掄乃於斯時有此殊渥靑衫幕府猶憶舊逰白面書生安知戎事顧屬部創夷之未復考比年俶擾之所繇政茍安和寧有駭輿之馬吏無侵枉誰爲防釡之魚𨿽幸勝之所傷多矣非疢疾已瘳之可賀而根元尙憊之宜憂身爲列郡之凖程天作斯民之保障職𨿽當勉力恐難勝玆蓋恭遇某官以厚重鎭國家以公忠安社稷力裨二聖英明之斷盡洗積年貪濁之風元凱舉而去凶人奚慚於古裴韋相而無債帥其始自今興懷遐逺之邦欲均休息之澤而某以鄕閭爲之牧當子弟視其人素志茍行詎有禁闥淮陽之間遺風可仰願惟頴川渤海之師皎然丹衷如此白日

除憲謝宰相

劉后村

五嶺南歸分竊黃冠之號大江東去驟叨繡斧之華爰正周原具宣漢詔山川風物實惟慶元丞相之鄕父老童兒能會嘉祐使臣之政僥榮甚矣圖報缺然伏念某累誤弓旌尙貪升斗怡然膝下戲披萊子之防衣久矣夢中奪去江生之色筆帳無鶴怨野有雀羅借子公力入帝城念不到此門君房語妙天下手屢止之有一丘可以老焉𨿽萬戶不與易也忽頒臺俾察江濡聞車馬以驚猜著衣裳而顚倒獨念聖君賢相更萬化而一新所謂孝子忠臣難二義之兩得不量遲緩仰奉使令登車覺意气之衰析律懼聰明之淺自念繇諸生而推擇所宜知庶獄之哀矜平反則有以白其大人式敬則可以長我王國𨿽慙漢史以淸令而爲師竊慕畨君俾江湖之相悅澄淸何有坱圠焉依玆蓋伏遇某官以公道秉國鈞以定力調化瑟內之議論旣盡革陽之風外而循行宜妙選範張之輩興言下士乃識上公鵷鷺之羣挽之𨿽不能寸駑馬之智老矣尙堪一行旣不攺於寸心姑俾奏於直指第憐白首有負緇衣某敢不欽卹祥刑共承明徳盡心以究民瘼謹身而卹吏姦𨿽有百歐修豈足望韓公之後安得數子駿其敢忘溫國之言少答殊私卽還舊服

除守謝史丞相

劉后村

叢祠丐滿懶暮乞於鏡湖單疏榮俾晝行於錦裏光生閭巷恩出廟堂伏念某羇旅登朝迂疏去國雜端論罪欲加斧鑕之誅一相隆寛尙俾斗升之食江湖迹晦朝市誌荒此退士之有盟已散人之無勅忽聞予節莫遂循墻髙臥已便著衣裳而顚倒好閒成癖聞車馬以驚猜𨿽木天論撰之職優而枌部將輸之寄重昔在慶曆君謨有气節聲粵至淳熈子方以亷介選皆鄕人之善者豈俗吏之云乎曽謂麼微亦叨臨遣玆蓋伏遇某官鹽梅家學喬木世臣陜而東是任周公茂著旂常之績河以南旋爲晉土式遄衮繡之歸方將翕受敷施而來羣才忍以小過微文而棄一士收之流俗假以光華某敢不宣布教條講求民瘼責功能之來效贖狂瞽之往愆相國知予當若何而報稱王事靡盬其敢憚於驅馳過此以還罔知攸措

外除

除潮倅謝丞相

劉后村

服勞試邑甫從南畝之歸需次佐州俾便北堂之養頂踵悉防恩於吾相絲毫不假力於他人恭惟元臺大布公道𨿽治邊防治水利並收一世之才然爲孝子爲忠臣各遂匹夫之志輒陳詞而力請荷宰物之曲成復念某海嶠寒生江淮薄官興公建議深疑大舉之非徐庶念親不勝方寸之亂因退食祝融之祿尋起從桂管之招遂離選條忝有民社適居孔道寧免遊士過客謗傷之談毎見老農具言聖君賢相安靜之意屬者滿葵丘之戍法當掃光範之門顧內無萊妻中歲抱斷弦之痛矧上有陶母暮年須扇枕之人自憐暮命之屯隃發大陶之問空函朝達除目夕頒非大臣有哀窮悼屈之心則孤士無超資越格之理山川淸淑想韓木之猶存驛路坦夷覺潘輿之可往族戚喜官期之近交遊誇廩入之優始慮楚人之亡弓俄報塞翁之得馬丘山施重艸芥命輕玆蓋恭遇某官夾日元臣擎天老手處伊尹周公未嘗處之事力量有餘爲趙普韓琦不能爲之功聲色弗動廣搜羅於夾袋尢軫念於綈袍謂先人忝更化之都司而賤息亦翹材之末至因其悃請寵以便安某再世銜知三生圖報一藝者庸小善者錄豈不希大造之甄陶終養日短盡節日長尙可備異時之驅防

除吉倅謝丞相

劉后村

送窮無路遂至吁天起廢佐州且爲擇地光生里巷恩出廟堂竊以薄命者書生之常樂育者大臣之責當杜韓兩公之相實曠古之罕逢然蘇尹二子之寃皆終身而莫雪若夫舊愆未掩新奬已加納之於春育海涵之中收之於霜降水涸之後我公此舉前哲所難伏念某少也不才長而無述侍察父悊兄之側非不漸濡慕善人君子之名亦思矯揉終以操修未至毀譽莫調身久落於江湖謗常宣於朝市賢者不與品量爲浮薄之歸文人相輕掎摭及語言之末凡此皆童防之過失積而爲老大之悔尢屏窮巷者五期食叢祠者再考獨念吾君吾相未嘗求備於一夫某水某丘詎忍忘懷於斯世望翹材而稽首憑筦記以陳情負郭無田所仰給者代耕之祿小人有母宜見憐於孝治之朝然上公之機務至繁且下走之姓名難記敢圖英晤曲軫沈淪噓谷底之寒荄回筆端之春意昔投閒置散已行白簡之言今悔過知非復畀靑氊之舊寵以治中之近次處之江右之名邦捧除目以兢榮拊孤蹤而感涕玆蓋伏遇某官勛藏盟府澤被生民持國論如權衡之平愛人材無菅蒯之棄並收髦俊皆有猷有守之倫尙恐逸遺開使過使愚之路終慙玷缺倍費陶鎔某敢不永戴洪私益堅素守仕澹庵誠齋之裏所願服膺誦淸渭南山之詩未忘回首

除武岡通判謝丞相

李梅亭

散人細滿幹續食於本朝宰物曲成特轉丞於支郡詎能希展足之驥賴未廢病顙之駒愧溢情顏感逾分願伏念某平沈庸俗全抱拙疏骨相旣屯乏云雷經綸之學丘園自賁非河漢黼黻之文猥防養士之仁濫綴教冑之屬經笥之嘲未發謗篋之惡已盈先生學𨿽勤言𨿽多譽難酬毀相國禮之過知之至罪止從疑俾奉叢祠實爲寛典掘云而破嵽嵲獨尋黃獨之苗乘月而弄潺湲飽飲紅泉之水倐三周於歲籥冒一問於化甄玆防天恩俾貳斗壘都梁樂土巫水舊嶓崇寧防縣而升軍僅百餘歲嘉定揠僉而置倅方一二員及瓜之戌𨿽遙種漆之謀有待無爲龍蛇思爲赤子當贊郡條小不虺蜮太不鯨鯢仰憑國力恭惟某官得聖之任爲帝者師父子繼世三公邁史丹仕漢朝之績明良慶會六字紹越王輔孝廟之勲鹽梅水火鼎實惟和粉米繡絺衮章亦別存竹頭於舸艦拾桐尾而宮商念椎鈍之無他嘆陸沈之已久日月出矣時雨降矣將令萬物之得宜江漢濯之秋陽暴之寧忍匹夫之不獲因其素出於門下始之姑試於治中某敢不滌濯其心靖共爾位思稱屏星之重圖爲杯水之消魚尾旣赬詎敢急斗升於東海烏頭可白倘或憐三匝於南枝

代衛太社新除袁州倅謝丞相李梅亭

徼恩攺秩誼難社下之畱乞闕養親許待治中之次川藪密藏其污疾帡幪曲免其震淩終始生成後先超躐全出大鈞坱圠之造請陳小子狂簡之章伏念某天巧素慳地寒寡狹父書是讀願載續於世科門防可羞空屢偕於計吏﨑嶇三仕踸踔七階獨防公相之憫憐不翅子侄之覆育燕巢於幕方欣得近於樓臺魚潛在淵敢望上浮於池沼乃辱綴太常之屬亟令脫小宰之銓計校平生擢髮固難於數罪躋攀分寸吹毛宜速於求疵牽牛自分於奪牛失馬敢期於得馬適嚴君之引疾從神圉而祝釐懷眷戀庭闈之情欲甘啜菽願出宰山水之縣少徯及忽一陶之仁超陞半刺之任宜春多勝蓋具見韓昌黎之詩爾袁得賢亦足考李泰伯之記詎應伐輻猥玷題輿防之沸湯烈火之中分以淸風明月之寄子來幾日我有二天伏遇某官心契禹臯道侔伊呂書汾陽二十四考事方半於古人取河朔一百餘州功已髙於今日璇璣宻運而屢躋丰稔寶玉來歸而重見泰平時惟萬世永賴之功尙恥一夫不被其澤老老防防皆重費於保全子子孫孫將若爲而報稱某敢不銘恩鏤膂圖報誓心肉骨之卵翼之可坐須於泥軾吹噓是披拂是尙終托於化鑪

翰苑新書續集卷三十五﹤子部﹐類書類﹐翰苑新書﹥

欽定四庫全書

翰苑新書續集卷三十六

辟置類

謝提刑陳龍圖辟添差提幹【可齋】鄭雪巖

古靈槁中衮字屢防於題品姑蘇臺上繡衣重覩於光華方將繇邑吏以趨承乃復以幕僚而收錄際遇得此欣抃若何輒修尺楮之恭預致前茅之敬恭惟某官學精而識逺道大而器閎湛然百慮之無營眞是一淸之到底和風霽月善類心歸烈日秋霜貪夫股栗曩將帝命出鎭古防誅三叛人活萬家命天地之綱常一正軍國之紀律復張至今崆峒之民長記甘棠之政五上歸田之請富貴如有浼焉兩奉召節而來旬月不能畱也薦更帥閫外障江濤人謂公歸必處獻納論思之地心與道會乃甘寛閒寂寞之鄕若將終身獨髙晚節𨿽子房之逰欲與赤松友然安石不起其如蒼生何敷陳奏牘之忠嘉發越經筵之講讀援文宣太宗之治體龜鑑方來指鄧石士及之姦臣鍼砭受病賢俊擊節憸諛厚顏郎省而有此風吾國庶增元气眷惟右浙實輔內畿適當饑饉之餘而有流離之眾道路攘奪之習寖熾林墟嘯聚之聲未沈帝曰孰爲朕行僉謂無如公者攬範君轡狐鼠不待澄淸埋張綱輪豺狼亦爲退避昭示好惡奚難輯寧甫駕騏駒已安鴻鴈𨿽仁人不以計功爲念然朝廷必待有徳方尊少爲數月之畱卽登兩地之近某愚而多戅老矣無成方憂錦制之有傷忽羅致之如昨摩娑舊物沐浴新恩難莫難於機防之再逢樂莫樂於道義之相與將軍座下馬當不勞鞭防而後行丈人屋上烏恐可免唾罵而使去某敢不激新意酬報厚知步亦步趨亦趨何幸從先生之後速則速久則久敬當遵明命而前心之精微言則膚淺

謝陳提刑奏辟節幹

鄭雪巖

士爲知己用豈以利言官非爲人謀出於公舉有如此意復見於今是誠大造之無私第恐小才之弗稱夫欲監司自擇其屬竊聞先正嘗建斯言郭裴之恢拓中興凡奔走者皆有唐非常士韓範之經略西事預議論者亦我朝第一流𨿽員不必備貴精於選掄然人不易知或求之親故將洗凡而滌陋必選眾而防尢況節制一司實尊其任而辟舉曠典久闕乃僚儻易防茅恐負推轂如某者學古粗力涉世多艱二紀虀鹽磨礲未了三年芹茆險阻備嘗念置身蠻煙瘴雨之鄰幸舉頭光風霽月之近未有一日之雅獲先眾人而知十六字衮繡之褒首防破白數百言丹靑之奏再玷淸羅而致之玉於成也良難遭際可比尋常玆者伏遇某官一片盛心兩間浩气舉天下嗜好不足動其志故胸中識見孰能蔽其明相與以道合相與以義言冰寒一室不可以勢奪不可以利誘壁立萬層遂能成人所難成之功益堅行吾所獨行之操𨿽急流而勇退慮包荒之或遺陸生獲進陳戶牖之前匪爲近計子皮乃舉鄭國僑於後欲爲永圖先生逺慮可謂忠哉吾儕小人何足膺此某敢不勉思卓立無負深期慚匪造洪行入烏公之幕豈爲湜籍尙須韓子之箴心之銘藏言則膚淺

謝陳制帥辟制幹不赴

鄭雪巖

士爲知己用敢以他辭官非爲人謀出於公舉寥寥古意眷眷舊生行或使之止有尼者儻非廣度之深燭其被大罪而曷逃是用陳情輒干典記竊以漢之得人昉見公車之汲引晉之分牧始有幕府之招延郭裴佐佑中興共功名者皆當世不羣士韓範經略西事任議論者亦本朝第一流而況地在昔帝王州運當一華夷統挺生人傑追輩元勛叱吒風生鞭笞雷掃指顧之頃踴躍而趨是豈擁腫可備斧斤亦非脂韋能入鑪韛明府眼空四海陪都肩駢異材不謂荷囊入奏之初乃取桃蹊舊培之末縱使怯懦豈無激昻安得呼之而不來寧有作之而不應其必有以決非自安伏念某三十年負笈求師三千里采芹分教足踐乎蒲澤潢池之上身依乎蠻煙瘴雨之鄰以古志讀古書常苦談河之病仕危邦處危事但多出位之憂恍如舟葉之遇風何暇檐花之對雨孤生本無可取當路誤有見知幸逢龔少卿之賢議曹得行其計遂使雋不疑之謁繡使特俾之畱𨿽就烏大夫之羅猶在齊太公之履昆侖已破固咸戴狄樞使之恩畨禺不安又方切余襄公之慮行遲遲而未決車皇皇而若何楚之有才晉實用之無非余澤燕之築臺隗將至矣何待來年願舒徐數月之期行奔走二天之下玆者恭承判府畱守安撫制帥侍郎先生兩儀間气一片盛心匈奴尙存私不顧室家烈烈丈夫之忠膽盜賊旣滅憂不遺君父堂堂國士之髙風百年可數幾人一代誠爲獨步條陳鯁論無非方略之可行喜動龍顏曽謂謨謀之未有眷之隆者其責重任之專者其望深此公之建壇必大网羅而士之彈冠亦求鞭策是得依歸之便況逢成就之機將進趑趄是何濡滯已以吾馬有縶其駒未能隨濬川媒稽崆峒之日暮必期爲李君禦望建鄴之秋來立義精専陳詞膚淺

謝李制置【玨】辟充制幹

劉后村

視師江左方宣閫外之威試吏邊頭驟入幕中之選未條陳於半策已剡上於辟書恩大難酬人微弗稱敢贄一牋之陋僣幹六纛之嚴竊考自昔王公之門毎收一時名俊之士應劉在鄴鄒馬防梁況將圖不世之功名是必合眾人之謀議烏大夫旣招石處士復致溫生之才裴晉公已用韓退之兼采柏耆之策或聘自巖穴或奮自布韋在上者極柬防之公在下者無附麗之貶誠以其人之賢否系乎此府之觀瞻倘無補事功何取座上客之滿如不工詞賦或爲帳下兒所輕由此論之艱其選矣如某者志𨿽刻苦材極濶疏十載光陰盡銷磨於紙上千年治亂空感慨於胸中噬臍痛和議之非流涕念復讐之事中緣憂患巳自誓於墓門晚迫饑寒復逺逰於塞上天荒地老雪虐風饕老校退卒之所見聞敝裘羸馬之所經歷乘邊憤激亦嘗妄論於兵機許國慨慷未忍忘情於世事會元帥大開於幕府而諸賢畢入於禮羅虎嘯風從鶴鳴子和孰不動彈冠之喜乃特煩折簡之呼珠履滿前已有先登之客褐衣入見許陪後至之賔似憐棄擲於道旁欲使走趨於麾下特逹上公車之奏慇懃移光範之書寘諸淸流亦旣有梟鸞之愧參以前輩必難逃虎鼠之嘲矧是妄庸暗於機事艸陳琳之檄思苦鈍遲吟王粲之詩語多淒婉非有絲毫之實用恐孤卵翼之深恩玆蓋伏遇某官身荷安危資兼文武漢廷惟汲黯他人等乎發防江左有夷吾諸賢爲之收泣出臨方面則軍情帖伏入對便朝則天語寵褒威行而艸木知名令下而旌旗變色然羊公威徳可無峴首之賓僚庾亮風流必有南樓之參佐初開玉帳首築金臺惟藻鑑之下素明故履屐之間皆當終慙冗瑣亦忝招徠某敢不刻骨銘知戴星赴辟𨿽風聲鶴唳莫輸微力於行間然狗吠雞鳴願竭小忠於門下中丹所蘊副墨未紓

赴廣西辟謝胡帥【槻】

劉后村

山澤之臒何心於進丘園之聘無徳以堪未報舊知更銜新惠伏念某粗聞理道亦喜功名當聖哲之騖馳紛侯王之變化歲年將晚寧無老驥之心時命不諧遂有冥鴻之志浮沈閭巷交侶漁樵散髮采薇以養生灌園織屨以自食敢期辟召誤及沈淪旣饋金以治任復折簡以諭指念髙堂乏滫髓之奉謂陋巷有簞瓢之憂不其餒而可以仕矣然而謀之妻子誠寂寂以難堪畏我友朋蓋遲遲而未往及申再命始勇一行昔夢繞其山川今身逰於圖畫道南丰臨川之裏望玉笥丹霞之云弔賦鵩之故墟覽葬魚之遺迹涉江而賓帝子登嶽而款祝融窮詭異瑰奇之觀忘羇旅飄泊之感此生何幸所得已多玆蓋伏遇某官鈇鉞一臨弓鏃四出豈無勝彥聚幙下而謀焉尙有幽人自水涯而起者顧方逺引亦忝旁招某敢不懷此深恩竭其淺慮共遊𨿽慙蜀客之才不省馬槽當矯晉人之獘

謝京尹差權教

王臞軒

隨羣幕府愧無贊長之謀共二京庠冒犯爲師之戒十載李蹊之猶舊一朝芹水之復春士論榮之徳念深矣惟王畿之學校近天子之辟雍爰自邇年尢爲遴選矧當大比尢異常時英俊滿門皆願卿大夫之勸駕師儒有闕詎容妄男子之代庖如某者位置最卑迂疏尢甚十一載未盈於兩考二千里來效於微官碧油幢下之多才如鱗斯集白面書生之不武乃虱其間累月於玆一籌莫畫燕燕休息豈不謂之素餐斷斷無他正宜束之髙閣獨於朱墨應酬之暇猶及丹鉛校勘之功忽金管之特書俾卽璜宮而代匱豈以遺簪之與墮履曽出門墻故由濁渭而入淸涇獨私造化嘉與吾黨獲預斯文園活計之久疏依然入夢鴞泮好音之見遺應者同聲靖言思之孰主張是玆蓋伏遇某官經綸道大康濟功髙七八年尹眾大之都幾萬戶拜生成之徳拯饑救溺善推禹稷之盛心摘伏發姦不用趙張之小智虛懷以接僚屬刮眼而念孤寒致使麼微屢經題品某敢不誓堅素履用答洪知人之患在好爲師自知過分友旣信乃可獲上益務盡心

謝制置辟帥幹不就

王臞軒

精舍聚徒方逺需於瓜戍制垣有命將収置於李蹊得此於常人不足多受知於名世何其幸敬裁尺楮往白前茅伏念某樣不合時癖惟嗜古初入緑水芙蓉之幕實在芳洲杜若之鄕不知其他惟忠所事慘慘劬勞燕燕休息敢嘆不均皓皓易污皦皦難全幸猶免謗柰遭家之不造遽銜卹以來歸不能誓墓而堅宿心竟復入京而幹微祿系匏已久食蘗良甘黃甲同年半已乘風雲之會靑燈共夜依然爲山澤之臞敢謂元戎特貽嘉命將羅而致之幕使錐之露於囊誰爲髙明之欺有此特逹之眷玆蓋伏遇某官出處之節皦如日忠孝之誠通於天方在妙年已負逺略寧皇防以常調付以邊城嗣聖賞其雋功陞之帥閫防風雲者十載凜冰雪之寸心居無一念之忘君入具八珍而將母屬殘敵釡魚之假息而彊藩檻虎之猶哮義不顧身風鶴助謝之防士皆用命江淮知萬福之名猶不忘寸長片善之搜羅蓋將兆登明選公之事業致令麼麼亦玷品題某竊謂人豈不自知才各有所限吟詩固不能卻賊作檄亦未必愈頭弱不勝衣而豈解驅馳闇不睹墻而莫知機變況自上求下𨿽君子之盛心而以身許人亦小夫之難事張文昌所以有節婦之嘆陳后山所以有薄命之吟非敢以雙明珠而見還惟別拾一瓣香而致敬欲望察其由衷之懇寢其飛辟之書力賜保全少寛訶譴公修程未艾四方皆願於攀鱗僕來日猶多萬里尙期於附驥

代謝招捕陳憲辟差

王臞軒

警曹滿戍曽叨薦墨之榮贊府政員又拜辟書之寵百尺樓許之攀附三品筆極其光華疇不謂逢凜所以報竊以在上位者貴舉賢而報國居下僚者必擇主以托身曩時鉅公多入古靈先生之薦槁近世名士半出北山夫子之門墻惟奕代之儒宗有克家之風烈屬時多事兼司一道之兵刑雅志澄淸坐閱八州之人物行臺開大幕府選吏如小朝廷謂將邑當兵戈之餘而貳令分民社之寄鴟鴞之室多毀鴻鴈之居未安親民固系於長官振職尢資於邑佐非智不足以剸煩治劇非仁不足以醒暍澤枯曽謂小材得居是選伏念某朱愚昧道白朴持身韋教一經努力箕裘之學孟鄰三徙厚顏紈袴之謿坐逾甲癸之十霜才仕東南之一尉當三考垂書之日有四郊多壘之憂星馳驛道之鈴月洗江城之柝風塵正動惟知痩怯於豺狼夜睫不交安得夢飛於鸂防方爲山之虧貴幸近水之有臺姓名得上於剡章榮耀頓生於末路歲聿云莫將趨吏部以覓官道阻且長獨念宵人之有母遲遲西上挈挈南歸敢圖軫念於遺簪卽俾充員而占筆察父哲兄之念子弟未必如斯門生故吏之遇主人云胡不喜一力成就三生結來玆蓋伏遇某官尊主庇民之盛心開物成務之多識方在壯歲已負逺圖夜雪貂裘慷慨辦太原之檄秋風鐵騎笑談卻沙漠之兵由其更閱禮義之多所以容與功名之防方閩有黃巾之爲梗起公於縗墨以從戎碧油運整暇之籌不差尺寸繡斧兼平反之任益重威權貔貅鼔行狗鼠褫气凱防紛綸而載路壽祠突兀以連云人物今正眇然事變有大此者彊藩悍鎭反狀已萌逹官要人束手無防必有問禮習書之元帥方成雅歌投壺之雋功力爲王言得借君重天下安得數結已交口於南州軍中須有一韓始寒心於西賊預蓄英豪而待用胡爲嵬之兼收某敢不自勉孱庸力圖報稱士於知己𨿽披荊棘以不辭余不負丞已對松槐而有誓

代謝趙京兆辟凖遣

方烏山

贅員唐府倐逾瓜及之期辟屬漢庭遂玷蓮遊之眾最訝謀身之巧獨銜知己之深亟奉贄以趨庭仍低頭而入幕伏念某賦姿不韻殖學又荒折桂未償固己負先君之訓負米求仕尙不免慈母之懷荷大尹之兼收憐小人之爲養以龍斷之賤役厠烏府之後塵庸庸效紙尾之書寂寂無幙中之辯辱灼知其底蘊佀蓋喜其靖共審臬事虛席之餘俾譾材越俎而代聰明殫淺居懷不讀律之慚議論濶疏空抱多活人之意亦曰舉斯心耳豈必得其情乎甲可乙否之萬端辰入酉出者半載我獨賢勞也敢少怠於寅恭士者竊笑之謂此非於子產屢欲返屠羊之肆庶稍便防犢之情迄貪戀於恩私尙低回於祿食豈敢謂我公之盛徳尙未忘下走之微勞一矢空回疑可止而可久萬鈞愈重乃不進而不休始忻出谷而遷喬今乃得隴而望蜀昔安道開河湯之閫苦言乃致於子由富公視並州之師臣力莫辟於師魯何圖幸防有此曲成非大賢有噓枯吹生之功則底僚無超資越格之理安能效國士之報所願死執事之門玆蓋伏遇某官有召畢之元勲兼尹張之能事冡宰司徒之重印累累其相摩扶風馮翊之雄刀恢恢而不頓豈有出其右者乃欲擇而使之遂使孤生得陪下客某敢不仰師萬一期補毫分甘防所以慰倚門之思醜拙想不招入宮之妬幸甚三爲屬吏矣似是結宿生之緣勤子一至他人乎固恃爲終身之托感深言淺詞拙情眞

翰苑新書續集卷三十六

欽定四庫全書

翰苑新書續集卷三十七

宣賜類

賀史丞相賜玉帶

王臞軒

禦手錫鞶公躬環玉立大勲辭上賞無官可酬分聖佩畀元臣防寵尢厚寶英旁燭鼎鉉交光恭惟某官經理乾坤計安宗社麗正於黃道萬世之功告成大賚於圭千古之勛永合稽累朝之典故優元老之恩榮產自闐河之間琢成昆崗之片光浮九陛貴稱十圍萃川精虹气之祥非山黒水蒼之比彼裴相眎師淮蔡僅賜通天惟越王佐命阜陵用酬補衮推萬釘之寶璐映再世之貂蟬眷出非常賜由親解相太廟之饗則宻輝瓉鬯贊天安之冊則相焜瑤編目擊而道已存心小而容有悸垂如隊垂如厲日朝朱履之旁俾爾壽俾爾昌身邁黃河之永某方嚴備禦莫賦頌歌不同典瑞之班儀分采繅更想立朝之束朋賀泰階

賀黃制置【伯固】賜金帯

李梅亭

分閫疇庸錫鞶防寵三品百鏈焜煌內府之朌萬釘九環褒表中權之勁不勤使請彌覺道存恭惟某官追琢其相柔惠以直言忠信行篤敬學素得於書紳極髙明道中庸彊何虞於袵革上嘉羊祜輕裘之緩欲厲田單仗鍤之橫肆分紫磨之眞昭示黃河之信爲兵餽之何不受從革作辛匪伊垂之則有餘在師中吉向來眾口之鑠曽不累月而銷賜爾通天略吐胸中之十萬用汝作礪便看腰下之兩重某聳聽夬阻陪旅賀寛營平先零之漕倘免裹屍賜贊皇於闐之珍尙祈拭目

賀魏侍郎【了翁】賜金帶

賜璽褒賢橫金增秩書盈於閣進思緯國之文華帶錫之鞶昭示立朝之賓客登庸有漸寵錫非常恭惟某官根柢六經光芒五緯忠信篤敬學素得於書紳髙明中庸彊何闗於袵革一笑微生於偃月十年良恥於倚冰上應念徙薪之言人望還采薇之帥姑朌芝檢仍進松班申錫九鐶誰曰有常而循故庚金百錬式彰從革之作辛垂則有餘服之無斁褭蹏麟趾不由郿塢之貯儲鳳閣鸞臺端屬趙家之世界無勤使請更覺道存橫平安之金不難破狄解武侯之帶寧久渡瀘衮以公歸礪資汝作某聳聞郵報竊賀廈成兩赤重黃自異佩芄蘭之葉千紅萬紫寧能對松栢之柯頌詠惟深敷宣罔旣

代回嗣秀王【師揆】謝賜玉帶

庭渙號分寶展親追琢其章璀璨簪紳之長浸潤而澤彰施衮繡之光恭惟某官徳懋璿源望儲琳館合宮薦瑞恪遵圭邸之恭禦府闡珍寧假玉人之琢萬釘錯落六服焜煌某未能造朝猶稽走賀休屹立更勤珠璧之投病骨難堪莫辦瓊瑤之報

被召類

賀胡經略被召

王臞軒

抵乘漢驛趣覲堯天八桂攀轅難駐松堦之彥九重側席倚輸荷槖之忠旌二十四郡之外庸去十有三年而再駕想慕風采流傳恩光於赫聖皇勵精初政任用舊徳典刑新朝冰天炎海之蜿蜒仰勤夢寐宣室未央之縹緲倚重論思恭惟某官百年故家四世耆徳𨿽至公大義澤淵深以流長然眞才實能器魁礨而用博福州部以各再儀省曹之至三儼逢多事之秋久裕名卿之饟談笑勵士從容實邊上方圖冦恂之功公自詭鄭權之牧棠初合防棣亦鄰輝徭長蠻君歲謹梯航之貢圉人太僕日傳駔駿之來波濤肅靜以無塵雨露便蕃而候對邦之司直王曰還歸𨿽頴濵之位偶先於文忠而翰之賢實自於元憲席前半夜綸矢大昕睹笏思人喜魏謩之有風烈釐圭錫祉歌召穆之敏戎公同是似之褒嘉占爰立之兆眹某竊懷先契敬順下風有如葑菲之姿早冒節麾之選訖無五技持報萬分旣丞匠以叨升漕之榮復旋踵而被爲郎之渥僥逾已甚吹借有階忻朝奕奕之韓預赫巖巖之尹鵾鵬直上無叢霄峻絕之疑燕雀卑棲有大廈帡幪之托

賀交代制置吳侍郎赴召【獵】

王恪齋

光膺詔紱寵賜召環托坤維半壁之天久矣宣勞於外服申巽命三庚之日趣令歸覲於中宸故民𨿽切於去思寰海實期於均福某官徳尊一代望蓋羣公問學得其眞殆南軒晦庵之未死文章特其餘事亦廬陵南丰之復生歷觀所到之踐皆本平時之講習酬酢萬變誠敬一心頃西陲俶擾之餘正南面顧憂之際凜凜栗栗若覆墜潛消反側之情娟娟哇哇期棄捐復返團欒之樂其效有如此者非公誰實任之旣焯著於顯庸宜晉膺於巨用爰俾介圭而入覲竚聞上席之屢前衮衣歸我公兮咸喜正人之得路中國相司馬矣抑令彊敵之革心於大庭在於不日某猥辱朝廷之臨遣俾相先後以踐更峩然纓冠而來𨿽爲國人而贊喜瞠若絕塵之後獨詹雋軌以懷慚炯炯乃衷呫呫莫究

賀趙總卿被召

危巽齋

名從總餉晉貳司戎陽气潛回方應地中之律詔書適至徑歸天上之班是爲君子之泰亨亦信丈人而師吉恭惟某官神儲崧嶽別天潢蚤閒臺閣之儀自致功名之防心無求而亷潔與水爭淸智不用而髙明如玉自照率玆以往轉而上聞首進掌於匭函至榮司於圜府要路已聯於卿月遐方乃望於福星暫屈王人出將使指足食足兵而民已信再馳再驅而謀以詢宜四牡榮使臣之來而前席有君王之問爰下紫泥之檢且頒黃紙之除折柳武昌門知己動朝天之意議槐尙書省又將入相之聲某辱在末僚適當逺戍方幸棲身於幕下忽聞振翼於雲間豈燕鴻來往之不齊實鵬鷃小大之各異我公自東山歸矣可想夷塗學者以北斗仰之尙希回照

賀丁侍郎被召入國門

黃竹坡

恭審某官光奉恩綸榮肦召節朱轓熊軾暫煩漢竹之分衮鏤金爰錫梁山之覲惟崇論宏議久孚於羣聽故隆恩異數獨冠於諸公甘泉虛持槖之班宣室聳受釐之問遂徑躋於宥宻益克壯於謀猷某幸出門防喜朌綸告敢載馳於小牘庸敬候於前茅天上正須人穩接防龍之武眼前見此屋第深燕雀之依亟露賀悰仰蘄臺察

賀宇文尙書被召

黃雲溪

宣閫策勲宸廷趣覲長城萬里久寛西顧之憂細札十行肆發東歸之詔聞邇逖聳動觀瞻某官厚徳鎭浮閎材經逺傳家服忠義之懿立朝殫獻納之規比晉位於文昌往撫師於方面虜見汾陽而下拜賊聞魏國而寒心玆緣事以疇庸果防恩而賜召望君如歲已足慰於國人用汝作霖佇爰立於王左某剽聆成命倍激歡悰子墨惟勤聊馳誠於記室前旌不逺尙迎謁於修門

守赴召謝五府

洪平齋

假守何功敢作鈞天之夢公朝有命還尋丹地之遊惟大鈞曾無棄物之心故微枿亦有逢時之幸捫襟知愧拜手感恩伏念某鈆槧一官萍蓬半世渭水秋風之況味隨處皆諧蠻煙瘴雨之形容至今未洗頃媻姍於畫省慵褦襶於炎門遂至嗾獒竟成退鷁適際屏四凶之惡朅來訪一範之遺移河內之民居僅安於鴻鴈攻蒲澤之盜戮幸肆於鯨鯢初無善狀之可書惟有朴忠之自許忽霈叢霄之澤趣還列宿之躔𨿽欲循墻不容俟駕自憐燭武已成老去之頭顱誰謂馮唐又得本來之面目靖惟忝冒盡出生成玆蓋恭遇某官功滿旂常望尊柱石憂治世而佐明主徳自見於格天進君子而退小人賢不聞於遺野念此周南之滯迹錄其江左之微勞遂俾斗筲亦歸槖籥某敢不勉循素履圖稱隆知丹筆參平無使銜寃於讞獄靑綾入直不忘盡瘁於公家銘徳惟深吐辭莫究

翰苑新書續集卷三十七

欽定四庫全書

翰新書續集卷三十八

遷轉類

和糴轉朝議大夫謝丞相

鄭雪巖

給饋餉鎭闗中權尊上相以轉輸守河內勞念微臣𨿽賞典舉彞典而行然特恩非泛恩之比靖惟超躐莫遂控辭歷觀立國以來毎重備邊之計昔也入中芻粟之辦爵以募民今則露外倉廩之儲責之分牧𨿽下之正義者不謀其利而上之施恩者示勸於人盡出陶鎔其何稱塞如某者無他材智但守朴愚濫因任於吳松仍護漕於淮浙黔驢五技旣竭何有意新駑馬十駕不前詎堪載重縱有乃積乃倉之備僅知大何大譴之逃儻進二階曷當異數玆蓋恭遇某官兼三王施四事詔八柄馭羣臣王丞相問米價之平眞識大體文正公知民力之竭足見仁心謂能鬥量之持平不籍鞭笞之辦事示新褒勸勉舊驅馳某敢不謹守成規仰酬大造老夫無能爲役志千里而乏千里之才使臣敢不拜嘉畱一日則盡一日之職控忱以謝誓報所知

平海冦轉秩謝政府

眞西山

銅竹分符實任九重之托管符撤警幸臻千里之安逭責已優叨榮爲懼伏念某材非敏健志切撫摩田裏熈熈粗喜鼓桴之息波濤洶洶忽聞舟楫之驚念非逆折其萌芽將恐難圖於滋蔓協兵民而進討賴將士之宣勤怙眾陸梁始猶出柙之兕望風披靡卒爲逰釜之魚迄憑藉於國威遂肅淸於海服慚非循吏敢期漢璽之褒名在大夫俾陟唐階之峻退循非據莫獲終辭玆蓋恭遇某官偉業濟時宏模復古可以予可以無予姑從勵世之權簡厥修簡或不修宻贊馭臣之柄𨿽云駑怯敢昧激昻爵及罔功愧貽譏於鵜翼心期報上誓輕死於鴻毛

明堂加恩代謝丞相

劉后村

熈事告成方懋享天之徳價藩承乏誤叨加地之恩盡出洪私敢云舊典竊以禋祭之事國家所嚴討論於博士議郎典領於厖臣碩輔獻金於廟環列通侯執玉在庭森聯羣後於以侈天子親祠之禮助辟公顯相之勞此在邦彞盍推祭澤如某者心存闕北迹滯周南昔𨿽扈蹕於禁嚴今阻奉璋於左右上千萬歲之壽莫稱都護之觴取三百防之禾空起詩人之刺敢期餕惠申錫綸言超加田賦之多躐取公侯之亞玆蓋恭遇某官功存寅亮道妙燮調類上帝禋六宗粲若禮文之備統百官均四海巍乎相業之髙致此優恩施於外服某敢不退循忝竊圖報知憐淸塞上之塵方慿妙算動吳中之興冀察歸心

代董侍郎轉官謝三府

李梅亭

守闗山之戍愧乏殊勲序歲月之勞偎升華秩無功報上有愧積中伏念某一出西陲六逢朔易惟是窮日之力粗守封疆不敢貪天之功輒僥爵賞玆防恩紀俯錄年勞揆厥所元豈無其自恭惟某官翼扶萬化器使羣工天地爲鑪毎曲成於萬物山澤藏垢豈求備於一夫致此孤縱亦叨異數誓殫駑力仰答鴻休

攺官類

謝彭黃堂舉攺官

戴象麓

鴉翻春墨方誤褒衮之華鶚送秋章又預拜諾金之賜化治斡旋之力重師門成就之功深百拜周章萬分榮感竊以薦一路固欲防於人才得失兩岐亦有闗於造化垂成遽壊幾嗟薦福之碑已失復全或反相如之璧信於中自有消長乘除之理而在上實司轉移闔辟之權茍或得之大非偶爾如某者槃跚不武拙納無文百不逮人一惟安分欲動叔向之聽旣乏蠟言要求子公之書又無蟻援甘聽此身於造物敢萌榮望於窮途惟老天下棄於孤寒故今日欣逢於特達方自下車之始洊防推轂之仁薦以序陞俾之出幽谷而遷喬木還之京剡甚矣障百川而回狂瀾𨿽云終定由天然果孰爲之地玆蓋伏遇某官斯文元气前輩盛心品類曲成不使一物失所羣才並舉惟恐片長或遺知某之愚無他腸念某之拙無謬巧許之一紙重若千鈞定力底柱而不揺公論持衡而平決兩全所欲眾嘆其公某敢不稽首恩門服膺師訓行修何有期以經明民服未能勉之政理仍佩撫摩之誨以爲續效之圖益勵初心庶終惠吹噓借便雙鳬欲近於雲程消息指期一鴈佇傳於秋信其爲感詠罔旣編摩

攺官謝丞相

劉后村

從戎勞淺自請食祠宰物恩深尙容脫選將服勤於墨綬敬敍感於黃扉伏念某出自羇單進非科第眾諳時務獨膠古誼以不通世實重才乃抱空言而求售頃爲閫屬偶在兵間未嘗有臧宮馬武之心不過任陳琳阮瑀之事方邊頭之告警艸檄居多及江上之解嚴拂衣徑去力求南嶽歸養北堂毎云臣罪之當誅敢諉吾謀之不用旣艸遂初之賦甘事退藏未修光範之書先軫記起問散而參油幕防卑冗而通金閨返屈原憔悴之魂免史談畱滯之嘆名爲銓法實出化鈞玆蓋恭遇某官新美治功秉持憲度更化而後始知本朝之尊過江以來未有今日之懿其心平故待人恕其量廣故容物多𨿽已汰歸竟叨拈出某敢不益鞭退惰少蓋拙疏講學讀書懼大邑大官之謗卹民奉法報吾君吾相之恩

謝制置李尙書舉攺官

劉后村

邊事方殷莫禆末議身謀甚巧先取薦書施重如山報輕乎羽方今河洛有逰魂假息之慮邊境有被甲執兵之人太常伯出將明威大行臺盡護諸將云合四路之才雋響赴一時之事功或開塹甃城或募兵買馬或躬履矢石行陣之下或轍環亭障堡戍之間或采粟實邊或部糧出塞惟有薦之一路以爲奔走之微權但嘗爲我宣勞皆難使之觖望曾謂朝廷之公舉乃先幕府之私人伏念某年事未深舉力尢淺少妄作功名之想勇於敢爲間亦有艸茅之言髙而不切與人落落而難合持此倀倀而安歸追隨弓旌出入帷幄大不能贊謀議之決細不能親几案之勞半載而彊一籌不畫羣心久郁思奮獨耿耿以隱憂他人不已於行乃燕燕而居息方主臣之不暇荷國士之見知銀筆之詞歉焉弗稱金閨之籍借此可通坐妨孤寒大費提挈此蓋伏遇某官典刑重徳開濟老臣比管仲樂毅輩人有是大志去孔明公瑾千載得其盛心欲盡取一代之才相與建萬世之策至如狂簡亦忝作成某敢不努力斯文盡忠所事公如山海𨿽無補於髙深士至歲寒方可觀其操守茍無變節是不辱知

謝胡總領舉攺官

劉后村

醉翁之門固非一士長公之客不過數人蓋出於品題之公豈專以疇昔之故事驚薄俗誼激丹心嘗謂魯國之男子不生開元之老監難作憐才之舉曠古所無一號文人則曰無足觀不幸年少則曰未更事毀賈誼爲新學目朱防爲狂生故狷介難合之人多老朽不遇於世其或博收寒畯絕出拘攣卓然有眞是非主之以大力量在弟子之列固所甘心死執事之門亦將無悔伏念某生𨿽欠識前輩才亦可逮今人其如命乖所向事左少時辛苦獻賦無成末路淒涼吟詩有味欲退守城南之先墓且力耕汾曲之薄田愛嵇康絕交之書念少防平生之語荷明公之懷舊慮先業之失傳鞾袴從軍自是麤官之分弓旌聘士誤居辟客之中竟孤大恩永愧淸議居常抱此耿耿獨賴察其區區範叔之袍未忘穆生之醴常設褒以華衮防之選坑文淺思卑謂淸華其何敢才綿力薄恐贔屭之難勝恩重丘山命輕絲髮此蓋伏遇某官力行古道大芘斯文凡挾貴挾力而求皆避三舍視舉讐舉子之事如出一人言念孤生稍爲舊物昔居門下其迹甚親今棄路傍於情不忍非有金張許史之助俾居郊島湜籍之間某敢不感激盛心講求墜學以國士之故遇我誓可保於歲寒號門生而不知恩是自期於天日心之所蘊言不能敷

謝鞏漕破白舉攺官

方壺山

士元之部數千里獨奉教於目前平原之客十九人晚露錐於門下然褒語賁此濡蹤公舉何以謝爲深感則其言納竊以議論以久自定品題之始實難薦希文而用之昉於元獻援老蘇者眾矣倡則歐陽求名世以闓其端凡屬吏誰無是望有人於此爲品則凡居樂廏中其實下乘執門役又未逾年公車剡牘之遽騰當路聞風而致語旣非徒私其客亦足以觀斯人或有出地塹之時端賴破天荒之手伏念某賦材不類涉世未深爲舉子時苦論薦員之獘從大夫後習聞寒畯之難重爲時憂然非身歷憶昨冷宦辱知羣公問先容則咸無焉意小削或應如是始自山出朅來江逰計相髙明運新致於流馬幕賓參錯賢後來之雙鳬辰入之勞甚微歲舉所系者大率爾衘袖笑而防頭誰信直鉤之魚已蜚薦表之鶚感古道猶行於今世愧陋躬難載於華言曰融粹豈拙之異名語通明非癡於了事所習書生之文耳奚足量長但見鄕善者好之何敢掠美竊窺公意最愛屬僚亦知多譽之過情姑借先聲而行世觀元瑾所以問柳子所以答曰頴客唱其行崔公唱其文須兩人提掇而互彰今一舉發揮於諸善予之太厚受者何安伏遇某官愛君忠誠論事慷慨咨諏民瘼按周原而載驅收拾人才備漢使之還報𨿽眼髙而所入者少然道合則其知也深防尋十六字之好詞結裹二三年之薦目譬當空垂鏡妍媸凡閱幾人及寫照傳神精采在後一防榮亦甚矣僕實當之謂受知之後尢難有微玷則眾所指某不孤特逹深自好修更假學問磨礲之功增益師誨要令名節芬芳之士大書門人言之若迂久而乃驗

翰苑新書續集卷三十八

欽定四庫全書

翰新書續集卷三十九

宮觀類

除仙都觀謝丞相

劉后村

雜端論罪已寛饕餮之刑君相原情復賦支離之粟饑腸雷止感涕雨流伏念某頃緣宰邑之勞忝待佐州之次忽遭重劾枚數平生凡流傳逹耳目之司皆深切中肺肝之隱杯鐺敗徳忘父師典訓之言筆墨勸滛爲名教罪人之首而又忽彼風愆之戒麗於宮墨之誅茍爾心之無瑕奚此言之至我初白簡慈親動餉鮓之疑還著靑袍防女泣佩魚之去惟列聖至仁而立國況大臣內恕以及人居常念孤危之蹤弗忍加疑似之戮昔斐豹最爲賤不忘力洗於丹書龜自號散人殊匪名書於黃敕今也漸輕刑寺之籍猥備祠官之員公朝惻然無終身永棄之心天下知其有攺過自新之路佩並包之大徳懷若撻之深羞玆蓋伏遇某官巍乎立伊周之功魁然有韓富之量謂風憲若雷霆之於物寧無擊搏之威而廟堂體天地以爲心常主發生之徳遂捐閒廩俾奉髙堂某敢不銜戢陶鎔精勤香火祝南山之萬壽用此酬恩陳泰階之六符自傷無路

除玉局觀謝二相

劉后村

背師罪大自速臺評錫類恩深尙叨祠廩進退兩闗於倫紀保全一出於陶鈞伏念某以常調之庸才際初元之景運招徠未久位置稍髙由光範進身非借助金張之比及延和賜對有交懽平勃之言心迹甚明奏篇猶在然而從老師而偕出戀明主而獨畱欲相送於南陽之阡縶維不果當歸老於西河之上馳騖未遑舊府因而起殺公之嘲故交訝其乏死友之誼按陳卿之事百數子夏之罪三眾破膽而怖風霜之威獨披襟以受春秋之責晨收華紐夕駕短轅署眉山翁之舊銜返老萊子之初服行吟澤畔略無怨靈修之詞回首渭濵終有懷大臣之意玆蓋伏遇某官忠存王室心契上穹事有大疑汝則謀及庶人卿士人之彥聖容之保我子孫黎民當鳳麟畢呈祥瑞之時如鳬鴈豈系少多之數姑捐圭撮俾奉防甘某敢不稽首歸恩銘膺悔過珠履而陪上客無復觀東閣之奇黃冠而還故鄕猶願祝南箕之壽

除雲臺觀謝丞相

劉后村

艸茅觸諱凜若科條君相包荒付之圭撮得非望及感與涕俱伏念某起占畢之諸生陪欽翹之末列誦句百僚之上豈易逢哉爲婦兩姑之間有難言者每欲潔身而去輒爲造命所畱愧非韓駒徐俯之倫將有米芾陸防之擬集賢堵墻之士莫不聳觀昭陽學舞之人居然相妬竟擠去國俄起典州捨朝市之喧啾就江湖之空曠豈謂甫磨新玷又坐宿愆屬火後之紛紜咎日前之狂瞽爾有猷告後徒懷野老之食芹臣不宻失身顧昧先賢之焚艸昔董相泄奏篇而幾死京房漏對語而抵辜繩以峻文戮猶輕典今乃端居故里守周燮之東岡賜號散人分陳摶之西華饑寒頓解危懼稍安向非元宰之陶鎔孰援孤生於韲粉玆蓋伏遇某官以周大老爲漢宗臣只手扶乾坤之傾確乎任重片語解雷霆之怒了不費辭遂使累臣尙叨冗秩然某身十年而三黜腸一日而九回屢費保全自傷窮薄已分衡茅之下送老一生願於香火之間祝公千歲

除崇禧觀謝丞相

劉后村

烏臺數罪乞寢弓旌黃閣憐才俾依香火辱知至此負愧何言伏念某曩在端平濫陪英雋遷樞庭之未屬逢翹館之並開𨿽五尺童皆知旦奭之不悅無三寸舌能令平勃之交驩鼎味失和彈文歸咎然亦屢經赦宥頻奉使令起廢刺袁驅逐靡溫於坐席引嫌使粵淹畱甘落於節旄屬魁柄之有歸察孤根之無援當朝延譽馳驛趣行帝遣巫陽歸兮入修門些眾排子厚擠之又下石焉退慚不肖之軀上累至公之舉言言擢髮字字切身虫篆畱心固已浮華而少實鶴書動色未能寵辱之不驚獨當國休休其有容顧在廷斷斷而不可坐隔蓬萊之雲气臥遊句曲之洞天歷觀古人尢重倫紀東西惟命旣難叱馭以驅馳左右服勤尙可垂魚而定省非元宰曲爲之全護則微臣豈獲於便安玆蓋伏遇某官有扶顚之勲勞有包荒之徳度三吐三握共知好士之盛心一是一非悉付無情之公議猶賦三鐘之粟俾娛九袠之親以示大臣之育才以明孝子之錫類某心非土木質委甄陶黃紙除書已榮途之絕念白衣效命倘末路之見收

再除崇禧觀謝丞相

劉后村

用士之招方懷危懼退人以禮猶切便安大爲知己之羞永負終身之媿伏念某素無科第稍渉藝文昔尙髫垂諸老誦髙軒之過今將耳順夫人知古錦之殘蓋嘗內陪公府掾之英防外叨部刺史之華遣婚嫁幸而粗畢耕釣足以自娛於何躁圖又起妄念白鷗沒萬里誰信已忘之機金雞赦九州常抱不原之罪而況瘴鄕馳驛元防起家經玉尺之裁量出金口之啟擬漢省中之語逺不及知唐觀裏之詩近無所作三緘防口殆若瘖者五采設色其如瞽何豈料深藏遂煩重劾曩嘗持劵求柳子厚所居之官玆又披襟當王介甫力辭之職十手之所共指百喙奚以自文上則傷大臣樂育之心下則辱先人義方之訓𨿽云擢髮尙爾全軀玆蓋伏遇某官望重於山心平如秤謂富公晚輔慶曆莫明守道之誣迨越王初相隆興幾坐放翁之累不以憐才之故廢夫執法之公大費保全曲爲末減某敢不噬臍懲艾稽首皈依瞻彼天淵各遂鳶魚之飛躍譬之江海豈爲鳬鴈而少多欲報鈞陶苐勤香火

復右文殿修撰提舉明道宮謝相劉后村

貴權交口議汝瑕疵君相包荒復其玷缺捧黃書而驚悸攬雪涕之滂沱伏念某頃逐弓旌輒陳蠡管士或攻上躬以爲直切懷食芹之小忠眾皆詆舊傅以立名獨感翳桑之一飯固非委曲遷就以求合庶幾從容諷議而挽回及羣喙之紛紜懼本心之迷繆間因論建稍自激昻謂乳臭小子爲法從羞謂墨勑斜封非盛世事謂杜祁公號稱賢相惟不久於中書謂李公擇可爲版曹何必拘於能吏以至直前之宻奏力陳復出之隱憂寧焚槁而畏人知欲還笏而致君事召歸於善類散羣之後固莫噬臍逐去於元老亡恙之時曷嘗濡尾夫何薄命屢有嘖言旣奉身而歸猶吠聲未已堯夫深藏元祐役法之議付之忘言了翁虛作四明攺過之書誰其知我賴元宰念欽翹之舊察累臣遭謠諑之誣由其孤立壹意而行素無黨援較之兩來三變之類似有等差鞶褫尙新氊還甚速玆蓋伏遇某官東山公之華緒紫巖相之後身以孤忠結聖主之知舉而托國以一謙得天下之士鮮不及門乃如癃殘亦借光寵某顚毛霜皜榮念冰澌筆研俱焚無復有藏山之史犂鋤稍倦猶能爲擊壤之歌

除明道祠謝丞相

劉后村

齗齗不可旣遁於荒皇皇何之復歸於亳醜矣暴之惡仁哉啟擬之言伏念某曩叨詞臣謬掌書命間嘗斷臂不艸屢封還而力爭向使運筆如飛必根著而勿去迨累徴而後至復三黜而徑歸以暮齡垂盡之身受浮議無窮之責謂大年厚萊相敢不披襟而當誣子開黨新州似非平心之論況専攻滄洲過闕之防不參考四明攺過之書妬由入宮而生事待蓋棺而定敢意公初當國僕首起家或奉白簡以聞請誅無赦誰曰緇衣之敝攺造如初自笑衰陳飽諳閒散凡九祝帝老之壽亦三典老儋之祠已迫崦嵫尙勞坱圠玆蓋伏遇某官持至公以詔黜陟建大中以平黨偏謂古者之待老更有祝鯁祝饐之禮念孤生之絕庖廩推繼肉繼粟之恩茍貪飲啄之便私寧免鈍頑而鮮恥某身謀已決官薄宜休陪平津閣之防旣無路矣可神武門之奏終有望焉

致政類

回並賀史太保謝致仕

周平園

交貢封章懇還官政升上公之秩序荒全魏之土田在耆儒則崇止足之風於聖主則極褒崇之禮典冊旣下簡編有光君臣之間可謂兩得中外之眾固宜交懽恭惟某官進道淵深宅心廣大學無不通故見之著述者多而益辧气有所養故施之事爲者久而益新兩持一相之權歷踐三孤之貴視物猶己愛憎泯然毋我負人忠恕多矣是宜壽考康寧而天不靳功名終始而人不疑逮辭寵利以弗居愈覺身名之俱泰召公爲保𨿽厥位之已同尙父維師顧其年之未至況舊勤於分陜恐終佐於伐商某蚤托甄陶喜綸綍非敢緩廈成之賀謂當循廷謝之規今覩宸章果符輿望惟是先施之辱寧無倒置之慙迎拜匪遙欣愉更切

賀周少傅致仕

勇退莫回防榮益寵推較近世謂當班文富之間瞻言髙風乃忽在羲黃之上𨿽君相嘆息而惜其去然猿鶴歡舞而候其歸攜持全名照映千古恭惟某官勲在彞鼎名滿華夷方堂堂當國之秋極蹇蹇匪躬之操格天扶日了無一節之詭隨破斧缺斨始有後來之洶湧人方願去子髙之冑公乃遂掛神武之冠從容緑野之逰繾綣赤松之約方將騎牛澗壑盡領故山之雲煙爭席漁樵不署曩時之爵裏世如果有仙者公獨非其人歟某立弟子行且三十載昔者在靑雲之表自憐無附驥之階今玆遇紫气之祥苐欲上著書之請

回陳丞相謝致仕【並賀】

周平園

連章請老優詔閔勞執玉帛於新班位隆亞傅易茅封於舊鎭地統故鄕仍祕殿之大名極宗工之異數縉紳創見夷夏樂聞恭惟某官徳博而裕於才器閎而衝於用以奧學雄文冠多士以忠言直節居大僚爲善未嘗近名而聲譽之歸不可遏事君未嘗枉道而爵祿之至不可辭周旋鈞樞弼亮神聖謀斷兼乎房杜都兪踵乎臯防粵去廟堂屢臨藩屏力方剛而抗防欲追六一之髙風年甫及而掛冠迄遂祁公之雅志優遊裏第涵泳天眞二疏賓客之相娛萬石子孫之甚謹謙備六爻之吉悔吝不生壽居五福之先康彊未艾在前輩或難於盡善惟哲人獨享其全功然而尙父之佐武王潞公之師元祐皆來歸之旣老豈得謝之可居公固無心上猶有望某敬懷知己喜聽家顧希驥以未能思執鞭而甚切仰勤榮問徒激懦衷寒力方凝燕超多助冀益調於鼎食永丕聳於民瞻

賀傅侍郎掛冠

劉后村

出綍褒賢抗章謝事翛然逺引屢辭加璧之招浩乎莫畱竟遂拂衣之志事光竹帛喜動林泉竊以出處之間雍容者少永叔避關弓之害由此乞身祁公懲一网之危退而請老若乃朝廷寶之如龜玉國人仰之如鳳皇有園林鐘鼓之娛無風波機穽之迫曰貴曰壽未能或之先何嫌何疑致爲臣而去某官古之遺直王之藎臣方馬邑之謀始開首云勿擊使延英之諫見聽豈不太平由平生言論風防而觀皆當世理亂安危之故白頭一節髙臥十年公𨿽勇於入山士尙占其出岫今也深惟可止之義奏疏益頻苦執宜休之言詔書莫奪卓哉此舉近者所無使君相重名節之人爲國家倡亷退之俗文階三品奎閣九重於以表而出之異乎求而得者諸郎鼎貴並行皂蓋之春甲第錦歸重話烏衣之舊品題乎一艸一木徜徉乎某水某丘物外之趣轉深天下之望愈重巋然下國獨餘一老之存賢哉大夫可繼二臣而去某素懷景行幸覩遺榮當舉世之橫流聞淸風而起立朝無耆舊誰能乞孔戣之畱身是散人或可爲老之役

翰苑新書續集卷三十九

欽定四庫全書

翰苑新書續集卷四十

雜謝類

謝杜尙書撰告詞【立齋】

鄭雪巖

太守字民實出論思之力王言作命又加潤色之功取溝斷而靑黃掲制垣以明白作懦夫之意气張王國之靈威於彼蕃宣若何砥礪恭惟某官一佛出世百川同宗名節揆以太山而增髙典刑巋然靈光而獨立忠誠自許有帝臨其上無貳之心正論不疑負嶽揺於旁弗動之气在端平而不倒端平之孤幟在嘉熈而勇退嘉熈之急流借公髙風續國元气甫爲蒼生而分牧又指黃山而賦歸仕爲敬王孟子難辭於有疾召因更化司馬何妨其復來使世道尙可以扶持而君子豈輕爲去就一百官圖之獻闗人才之消長一五花筆之判系民生之戚休文昌喉舌之司曾何心於貴顯執政股肱之寄將注意於安危吾宋庶幾鄕邦亦重某必恭維梓其臭如蘭撰杖屨以從泰山之逰未遂䢐徠之志願執筆硯以陪翰林之侍方慕南丰之步趨僅聽數月之朝雞忽剖雙江之銅虎歲冉冉而將老車皇皇而何之載馳嘯竹之鄕漸逺對薇之地深懼亂繩之理乃防華衮之褒某敢不銘佩終身韋臨事飲亷泉而輩節士訪通天而舉逸民俗易弄鋤師正以律𨿽未閒將略斷不爲隴西之羞儻無負月評或克稱汝南之譽以此克己是爲酬恩

謝應內翰告詞

鄭雪巖

率西水滸繡衣宣三輔之威拱北上頭彩筆寫九霄之意昭回飾物簡嚴示人周爰咨詢煥有榮耀範滂登車澄天下因漢詔而節愈髙杜杞易地爲監司非堯言而名不顯信春秋一字之寵發雨露大造之恩儻在褒嘉若何報稱伏念某少長育晚歷艱難何嘗有才猥多知己未能寡過嘗自省身方覺伯玉四十九年之非甚鄙冉求方六七十之對稍安進退何計行藏惟聖天子不棄孤蹤使舊使臣復將明命吳門三入周轡載馳爲治不在多言與民相安一信𨿽未聞解印綬而去者亦庶幾易刀劍而化之是皆陸相剴切居中正欲結輩布滿於外自分亦擁腫耳何取而靑黃之玆蓋恭遇某官徳本乎誠文貫乎道一語不妄迂叟實地工夫大全並傳攻媿作家手段悉從學力親結主知領兩制而長翰林嘉祐共尊歐陽子榮偏親而登政路淳熈特相史師王明公兼而有之儒者榮無越此方且徳盛而心愈下爵尊而色不驕見有技若己好之樂爲善與人同矣訓辭深厚追典誥何以對國家閒暇明政刑所祈寧壹庸加砥礪無負甄陶

謝陳中書行詞

鄭雪巖

璽書勉勵二千石晉錫有三彩筆鋪張五色云巽申至再掲帝制之明白取溝水而靑黃𨿽喜而驚以榮爲懼竊以漢號幾於三代唐文追乎六經觀兩都四百餘年循吏之名參四善二十七最治功之課乃知史氏之實錄皆紀王言之曰兪擅翰墨似相如掌絲綸如居易皆極一時之妙選遂成千古之美談昭回云漢之章華麗春秋之衮一介此終身榮之有若皓紛曷堪繪飾某壯而不武老矣何能無經術可稱況敢比嶽牧詞人之用以粟芻爲急烏能逃簿書俗吏之譏職思其憂功非所計愧一錢太守之冰潔繕監曷叨少百日制誥之風流錦窠有忝詔季布仍歸於東郡以冦恂姑借於頴川猶玷煥章閣之屢遷重煩舍人樣之二妙相逢出世一佛如有私我二天昔劉莘老入自儀曹有南丰之艸誥及許春卿進陞計職乃岐公之命詞顧某何人辱公鉅筆欲還本來面目嘉與著意形容披拂塵埃發舒光彩望蓬萊固有弱水之隔歌滄浪且幸濯纓之淸𨿽曰素知亦幾過予玆者伏遇某官學有根柢言皆典刑抑抑威儀葉贊秩宗之掌禮傅傅徳義又培翼子之貽謀帝特嘉淸潤穆肅之詞章人共偉獻納論思之事業編摩信史是非定矣品量人物榮辱系焉某慚非龔召之蕃宣莫稱常楊之黼黻只虞齒宿未必意新如糴足湟中捧此詔增漕臣之重若賦歸林下攜斯文爲野老之誇有感無窮永言不足

謝陳侍郎序文

鄭雪巖

吾黨斐然成章技止此耳夫子約我以禮表而出之不遐金玉之音增重蒲葵之價竊謂昌黎作原道不顧人之笑者子云艸太待同己而好之是知落筆之非難要遇賞音之不易如某者粗守師說深恥文俳未能忘言其敢捨無名之朴匪求造語初不離固有之眞泛觀汗靑述作以來肯襲堅白同異之怪弟子事先生有年矣可謂深知拙工得大匠而師之亦粗有立毎恐子貢多言之失敢覬曾參一貫之喟然與之何以得此恭惟某官先生古靈之文安之甥事業古人淸之聖任之聖詞章前輩則可爲法可爲如太醫王用藥識本艸良材若法眼藏燈掃葛藤公案妍醜莫逃於心鑑重輕能決於公衡似某骩骳無足觀荷公齒牙不忍棄孔顏更相譽人固知气味之同歐蘇獲並稱我獨荷挈提之賜有言莫盡此意無窮

謝髙參政文集序

鄭雪巖

春秋隻字之褒榮甚文繡月露一篇之謝愧匪瓊瑤牛角之歌甫成鳳珠之吐隨下竊以仲尼辭攝相於魯而正六籍孟子避當路於齊而著七篇故有文學難疑答問之流本乎道合彼挾權謀術數堅白之輩徒以利言皆因其時各言所志如某者老而好學無所取材匠石睨而不收擁腫拳曲而莫適於用王良過而弗問拘攣跌薄而無效於馳然而醜婦自色盡洗朱鉛畫工無奇不作魑魅固異不鳴而立杖抑恥素餐而伏鹽終日埋頭簿書期防之中此心無味翰墨防戲之樂尙記少時之狂簡未離古朴之胚腪誰啟蔀遽叨印可玆蓋恭遇某官辭榮卿相尋侶江湖對藥階面槐庭只作紫霄之淸夢燠茅檐涼竹簟要同緑野之髙風盡繙平生已讀之書不厭吾黨能言之類遂令乘傳亦獲登堂歡然有恩贈之以語序以發濓溪之賦深荷砭愚酒欲載子云之居尙期問字一忱銘刻十襲珍藏

謝省試參詳林員外送行序引王臞軒

升堂拜知己之恩綈袍已敝入邸辱贈言之寵華衮非榮竦觀揮灑於雲煙深懼取將於雷電書紳起敬藏笥爲珍竊以遇合之難古今所嘆必大人君子喜士素根於天性故後生晚進委身願出於門墻況有如師生名位之絕嚴鮮能略世俗禮文而相接必有卓犖不羣之彥方受特逹殊常之知如某者地寒無媒天賦不腆少而有志恥隨餘子以浮沈壯不如人安得名公之印可曩緣行役得拜宗師出名駿之圖以華其歸灑飛鸞之筆以飾其陋口共心語願托身鑪鞲之間人欲天從果定價權衡之下嘗懷漫刺以晉謁輒辱閽人之見辭自防恩錫第以來至束擔言歸之日念不違函丈而徑去將歸白庭闈以何辭甫爾摳衣便倒屣畀以名章之奬借增其行色之光輝得此於常人不足誇受知於名世何其幸韓昌黎送牛堪登第之序至忘師道之尊蘇東坡謝範公校文之書或動鄕人之喜久無此事今在我公某官前輩典刑斯文宗匠流落人間之述作特泰山一毫芒之微提攜天下之孤寒有大廈千萬間之庇致令麼麼辱在品題某敢不尊其所聞勤乎未學文章末技粗承交臂之傳節誼大閒當勵立身之戒

謝陳侍郎立縣學續登科記並書王臞軒

賜袍文陛躐居桂籍之上游瑑美鄕庠重費荷囊之妙墨人覽光而驚訝已拜賜以淩兢竊以周制旣逺於賓賢唐科莫榮於進士舊莆陽實維一縣始於刺桐之州翁承贊爲第四人時目以探花之使至我朝而爲郡以多士而得名或立鼇頭或稱龍腹科固多於居甲名未見於列丁必有異能方叨此選如某者才疏不韻學淺無根少嘗有志於功名壯乃自憐於踸踔賣文爲活浪傳錚狡之虛聲作賦逐貧嬴得椰楡之一笑聚子衿而授業從農圃以謀耕倐驚骨骼之已成漸覺頭顱之如許再偕秋計始綴春官輩試昕庭勇陳奏牘空臆盡言而無隱轉喉觸諱之不知𨿽淸朝許罄其愚忠而時好或譏其過許及竦臚傳之聽果輸鼎甲之先射楊葉者數千人皆始期於巧中隔蓬萊凡三萬里恨未學於飛行親望固得以少寛友論猶爲之不滿惟是自知量力之審焉敢有怨勝己之心及奇迹之來歸荷逹尊之奬借濡墨發揮於妙藻命鄕植立於堅瑉援引前修激昻晚學金如山莫償一字之直亶謂至珍丹防鐵而費九轉之功豈非榮遇某官受天間气作地行仙防戲詞林執千古文章之印周旋禁路極三朝簪紱之榮身如一葉之輕名有九鼎之重滄浪把釣冷看舉世之浮沈云岫岸巾一付無心於出處紉蕙蘭而覓句餐杞菊以怡顏十三人之防洛陽孰比潞公之耆壽九十歲而爲周相行看衛武之經綸將天下善類所賴依歸而鄕曲寒畯先叨齒錄某敢不勉所未至聞之斯行誓堅素節之冰霜無負髙評於月旦仕惟行義決不爲溫飽之謀實必副名當敬佩丁寧之訓

謝陳侍郎寫娛親堂扁及作記王臞軒

小堂掲扁已勤法從之特書大筆紀文尢動阿防之喜色春頓生於萱艸榮並及於棣華莫稱所亦祗以愧竊以事親之道養志爲難束髮讀書早系倚門之望裹糧應舉誰無捧檄之思使偶愜於所期亦安敢以爲足所謂欲報罔極之徳正在旣喜且懼之年伏念某少讀父書長遵母訓夜半起和於熊膽淸苦備嘗壯年徧歷於羊腸嵚可笑謬叨末第粗副親懷雞黍致餐竊慕茅容之朴車軒迎養將諧潘嶽之歡少答烏慈敢言燕喜曽謂儒宗之過聽洊貽詞藻以寵褒旣善其起家顯親於此時又望其致君澤民於異日締觀所賜不惟蓬蓽之華有味其言將爲桑梓之勸某官淸時壽俊前輩典刑勇退中流爲洛下耆英之冠喜防後進司汝南月旦之評致使妄庸屢奬借某敢不敬遵教防益勵操修有逹尊三莫稱品題之寵惟大戒二願遵命義之閒謝趙侍郎送自著易說語孟洪範老子解【王軒】

老人杖靑藜方策勲於羣籍孺子拜黃石乃受教於一編幸見人間未見之書如得天下難得之寶斯文增气後學有師恭惟某官一代宗工三朝壽雋出處名節朱虛侯衛社稷之忠防戲文詞太白老鳴國家之盛身握陪京之管鑰秩崇廣內之圖書毎於凝香森防之間不廢滴露研朱之樂神機一泄六丁曽下於霧中人爻已通三畫並吞於天上謂羲文孔子無二道合京費王弼爲一人訓易而以神融發千百餘年之闗鍵得意而忘言象付六十四卦於筌蹄旣精研六籍之原乃大放羣書之作於洪範則首及君臣之正分於中庸則先明忠恕之同源渾融一貫於胸中脫略諸家於紙上讀論語如趙中令願致太平談孟子異王荊公恥規近利造好學力行之地位下精義入神之工夫上而續伊洛之正傳下亦窺柱史之眾妙夫子言文章性道又得而聞元帥閱禮樂詩書於今親見著述尢多於丁部敷陳上逹於乙觀吟六藝之文披百氏之編大儒事業舉三代之隆建萬世之防宰相規模某猥以謏聞共承大徳非桂樹聨芳於二陸而蓮池踵美於季方鉅策髙文方進徹細旃之上牙籖縹帙何緣到圭竇之中方精神昬耗於吏塵使心目開明於理窟旣獲多聞而又多見未識異人先得異書心愛太莫預弟子侯芭之列手編文集願書門人李漢之名

謝鄭少卿並求字說

方烏山

皇錫嘉名華逺臣之行役公勤小物訓孺子以成人不圖流落之餘乃有殊尢之遇竊以半千之防聖賢同徳在三之義君父與師何哉庸陋之一身被此生成之大造冠而名名而字亦少長之當然士希聖聖希天乃遭逢之至是伏念某生而庸鄙長也嵚﨑父教之忠大義粗閒於大戒君使以禮一招旋繼以一麾忽遭天日之明興念山林之迹由徒中而超防分塞外之顧憂舉臨軒冊遣之儀膺便殿對之寵已辭金闕忽奉玉音淵乎濟下之光詢以得名之義子同生而文在手親實命之士防逐而歸於朝上之賜也遂拜衮褒之新渥俾更髫丱之舊呼不以隱疾不以山川是乃更生之日用之朝廷用之軍旅敢忘自竭之忠況是眞儒侈於後學當魚水相逢之防勤螟蛉示誨之恩字而祝之期之逺甚益重激昻之志若爲報稱之圖玆蓋伏遇某官建安湯叟之大勲踏涑水翁之實地竹帛所載丹靑所畫已巍巍乎無能名埃塵之積涓滴之流亦休休焉若己出納諸坱圠坯冶連於伯仲塤箎遂使都梁假守之蹤得稱玉山先生之字然文之爲用也大矣豈眇然不學者能之仰惟庇民尊主之元臣已著經天緯地之成效旣斂其精神心術以運化復推其緒餘土苴者教人某幸被恩蒙復申忱請字必有說具見先儒方冊之間贈之以言是在上公椽筆之下願亟償於季諾或少借以孔褒庶幾佩服以終身仰稱寵光之初意先覺後覺於今捨公其誰歸父師少師母曰夫我則不暇望賜之切得請乃行

先君得遺表恩謝丞相

劉后村

書生薄命僅登持槖之班聖世深仁特厚掛冠之典萃此哀榮於黃壤錄其孤露之白丁涕感路人恩歸吾相竊謂化鈞之造命譬猶眞宰之無私名器非力之可求修短驗人之所積倘履仁潔行而天報之不丰則悼屈哀窮亦人情之難廢此有國勸懲之攸系況我朝忠厚之相承謂叔孫不封何以旌亷吏之世使成季無後寧不沮善人之心痛念先君舊由冷族少日罕逢於一飽中年備厭於百罹當邊之初開預樞庭之末議毎曰佳兵之危殆柰何當路之排擠箭滿眞楊亟有張氊之遣烽通泰偪爲乘之行念旣墮於穽中恐不終於牖下晚際眞儒之柄用獨憐寒士之途窮收之流落擯棄之餘置之津要華近之選側聞廟論或當推擇以守邊幸忝侍臣非不激昻而體國豈料未愆之膂力遽成不起之膏肓淒其拖紳之言茫乎結艸之報而又無百金之儲貯有千指之號啼非公朝曲軫於內溝則私室將從而轉壑慨然日榻寵以輀車不但重泉假銘旌之官職並令二息續弓冶之世家稍招巫陽之魂不餒若敖之故𨿽九殞莫答萬分玆蓋恭遇某官偉量容人至公無我解瑟修祖宗之故事櫜弓活南北之生靈旣就大功尙收羣防孤寒執贄未厭千人之多笑語滿堂不忍一夫之泣追記西曹之舊掾嘗陪東閣之下賓𨿽志業之未伸與論思之尙淺然物有蓋帷之賜以飾其終於人軫簪履之情務從其厚肆頒防典俯逮衰宗某敢不尋許國之初心體防孤之美意所願盡節以報君親不敢全軀而顧妻子九原可作恨未酬國士之知一飽必償安敢忘大臣之徳

受告謝程中書

劉后村

濫長鳩工適當鴻筆寓河洛圖書之直臬事有光掞卿云黼黻之文綸言甚寵曽謂至愚之質並加溢美之褒歷觀西掖之雄辭無出東坡之巨擘衮鉞一語風雷四方凡五采之彰施蓋萬口之傳誦侯利建由江左憲臣而進擢範子奇以將作大匠而召還非兩制如金石之不刋則二人與艸木而俱腐厥今漢詔復出蜀珍如某者久息影而深藏忽彊顏而浪出孔戣負二宜去奚待人言嵇康有七不堪懼嬰世患至若躐升華序驟畀隆名身縻牡駕駒轡之間敕經鳳閣鸞臺而下念其江湖流落之久飾以云漢昭回之光昔靈均自言有眾女之餘嫉虞翻遺恨無一人之已知詎意孤生親逢殊奬良由筆端之予奪當不待身後而議論公驅馳頓覺於光華舞蹈不知其嗚咽玆蓋伏遇某官國之龜玉學者斗山文辭獨行於朝廷言議可著之廊廟盛徳大業爲歌頌其誰宜防馥殘膏被沾丐者多矣緑綈初下皓首尢榮然某親年愈髙宦情亦薄上書而乞骸骨庶幾得竭力於防甘函詔以示子孫焉敢委大惠於艸莽

謝潘使君樂語

劉后村

七十翁尙扶杖而嬉及親徳化二千石有掣鈴之客爰秩初筵屈符竹之尊嚴爲桑蓬之光寵共惟某官在醇儒之日有循吏之風於前輩滿腔惻隱之言終身是踐凡世吏奮髯武譎之事一毫不爲糧棲畝而有餘雨隨車而輒應由公方寸使郡治平如子產然豈獨鄭人之母有許行者願爲滕君之民興念希年俯爲卜夜擁韋郎之畫防光杜老之艸堂山間明月江上淸風固閒人之共有竹裏行廚花邊立馬乃田舎之所無雄辭傳播於親朋盛事誇張於樵牧某了無新意徒愧老饕感烈士之暮年壯心未已願先生之眉壽餘瀝見分

答鄕守趙寺丞樂語

劉后村

把茅送老愧非洛社之耆英畫防行春俾預梁園之賔客初筵甚設晚景有光恭惟某官前輩典刑故家文獻聞弦歌於百里孔門亟稱陳雅樂於三雍漢庭推重甫布宣於明詔首存問於髙年加邊之禮隆祝饐之誼古腐儒之飡麤糲烹雌常防於扊扅君子之酒防多饗鷃奚煩於鐘鼔謂其綴於蛾眉之末引而進之荷槖之間位置太髙觀瞻未允托伶人之善頌覺野叟之厚顏某口誦心惟齒衰才盡續老饕之賦竊比坡翁作公防之詩難追子建

回鄕郡樂語

劉后村

藩條俶布方欣受許子之防鄕論素卑乃特下陳蕃之榻竊味伶倫之好語仰慙牧守之盛心昔者諸侯尢待寓公一國必有善士任棠隱者龎參候門而還林逋詩人李及衝雪而訪皆以道義爲輕重豈計官資之崇卑何況黃堂初開華防眾觀位置愚自劑量龎眉多洛社之耆英躡踵皆漢廷之雋茂居常合席詎容前之是後之非獨享加籩則是有其一慢其二荷君侯之偉度察野叟之眞情玆蓋伏遇某官六館儒宗兩京循吏伯禽奄龜蒙之北無忝周公曹參避齊相之堂以俟蓋老班春屬爾來暮藹然興懷嚴考之遺民俾陪太守之下客鳳皇見頴川郡必有璽書鶢鶋集魯東門奚煩鐘鼔𨿽不敢傳誇於邦域然謹當付受於子孫序鄕飲之儀僕獲觀於古禮記醉翁之樂公自有於雄文

謝惠詩文類

謝張秀才惠詩

周平園

逺屈髙軒寵貽長韻情文厚甚𨿽非衰朽之敢當詞采燦然足見藏修之有素莫展報瓊之好空勤垂槖之歸愧感在中敷陳難盡

謝後村劉吏部作詩防

方烏山

肅拜誨緘寵貽防語愚生墮學謾爲蚓竅之吟哲匠誤知特有犧樽之飾粲夜光於獘牖藹喜气於寒冬爲賜甚宏何言可謝竊以弟子之如師最少宗工之持論常嚴蘇公深器於庭堅尙有失鵬鯨之誚韓子結知於皇甫至形摭糞壤之嘲蓋窺墻僅可以及肩而觀海自難於爲水若夫摳趨尙淺種績又微乃拭以長者之言欲位置於古人之後其棄瑕略穢也失之恕其屈齒忘勢也過於謙眾疑麟史之無褒何以得此獨思驥尾之可附儻在是乎伏念某防亦知書長而多難荒幽迷塞耗肝肺於悲號困乏空無獘精神於犇走僅有一防淸明之气間存百憂侵蝕之餘立古今學術之末而思其初攷子史議論之流而折諸聖艸根木杪察榮悴之態鳥窠蟻穴驗消長之機謂理義文章同出一原悲孔賈蘇程之抵角學問事功本非二物嘆尹楊張趙之參辰稽其合散發其祕藏平其黨偏融其同異明知尊讓前輩之意亦足振防流俗之中念貧賤旣未易居而著述又須待老故時取詠歌之體而略鳴見趣之私疑寛衣廣幅之少工較薄練輕縑而粗勝當眾哇而奏雅誰其聽之遡大川而獨航我之勞矣幸逢宗匠實在通家𨿽孤髙臥百尺之樓而汲引當千尋之綆方求印證果辱品題維昔鐘山之大儒酷愛廣陵之一士品等至列於孔孟詞華詎數於晁秦乃用見方豈能無媿前言戲耳不必智者而後知小子朂哉亦足因之而自勵玆蓋伏遇某官斯文嫡嗣承學統盟早懷韓碑柳雅之豪气吞諸老晚得孔思周情之祕文亞六經渺觀耆舊之益希深念麗滛之滋熾由其雅欲挽回風俗之獘所以極奬不工文墨之人然觀人乃聖賢之至難知已有父子而未盡釋氏重傳衣之事道家嚴校籙之科況羣儒方競仰於彌髙則賤子曷預知於速肖而某力猶可勉齒幸未衰今將山經地誌窮詭異之觀帝典皇墳加浸釀之力極其變以風七月致其深於離騷九歌或者庶幾尙可被歌而薦郊廟絕無萬一不失釣寂寞而耕寛門上以答師門之知下以具詩社之體贈我錦繡深藏足遺於云車著主衣裳叛去有如於天日其爲感發不易名言

謝趙簿攜文見過

黃竹坡

束薪煮石方問隱於莵裘拄笏看云乃鼎來於騎气自訪誅茅之徑有懷伐木之章於今無之此意厚甚恭惟某官學傳源委習洗膏梁姓名浮槐桂之香文字寫江河之壯有如鄕邑乃屈卿材疲民幸識於好官髙士肯爲於主簿下車無幾流譽甚休數唐宰相之科多由屬籍如漢東平之懿宜在王庭行有裏言徑躋賢業某困而後學老矣無堪玆爲艸堂之謀蓋避金隄之決敢迂髙斾來賁窮櫩柱杖看花已覺馬蹄之近金環壓轡恍驚龍種之殊更煩楚客之瓊琚不數魯弓之繡質嘆詞髙而寡和愧禮厚以非才奏瓠子之歌防還依於公庇貽木之贈恨莫報於珍投

謝周祕校【噩之】惠梅詩

李梅亭

叢桂移文問周倫之好在官梅動興笑何遜之重來非吾之故人耶所見者今我也恭惟某官城市大隱山澤眞臒拍洪崖挹浮丘疑逰八極召鄒生延枚叟又客諸侯玆辱顧存未遑迎肅終然不可口過勤黃山谷之詩殊不類其人殆似宋廣平之賦某甚安斗食焉用鼎羹月落參橫荷喚起羅浮之夢水邊雪後願更續和靖之篇

回吳教授投啟和詩

伏勤巧思見和拙詩細窺秋月之兩章備見春云之多態迫斯可以見矣敢疑識靣之遲忠焉能勿誨乎安用過情之譽

謝曹直學喜雨詩

伏以瘨我以旱良窘望云有志乎民辱書喜雨徒切誦淸風之穆未遑和白雪之髙

謝張祕校【晉臣】投詩

以契家之舊贈之佳句之新昔人三百篇世寡和矣古詩十九首君突過之但深巾笥之藏莫效襜褕之報

翰苑新書續集卷四十﹤子部﹐類書類﹐翰苑新書﹥

欽定四庫全書

翰新書續集卷四十一

科舉類

發舉謝顏教授

方烏山

鄕邦校藝屢先餘子之鳴冑監策勲遂玷主司之選眾咸稱於具眼私倍切於銘心竊以庠序科目之制旣殊教養選用之方亦異家自爲學人無常師季有攷月有書殆匪進身之路言以庸藝以舉多非肄業之流故豪傑俯視學校而不來惟疎庸幸有場屋之可覬若夫印可幸於大匠明不出於若人眞爲鄕曲之美談非講師生之私謝伏念某全昧世事粗有天姿少也誦書見稱孺子之可教長而能賦深疑壯夫之不爲逮研窮理義之味深覺馳騁科名之事淺欲絕意於利樂且用力乎聖賢念大父以經學登考亭之堂中歲已恬於進取家君以詞賦爲莆中之望衰年未免於奇窮詩書之緒轉寒戶門之擔至重勉追時好終愧初心玆逢賓詔之來羣集都城之下以緼袍之極陋與紈袴以爭先方懷鼓瑟之疑忽有得盧之喜齊飛並駕人推兩陸之弟兄前引後從世擬三蘇之父子爲榮多矣是孰使之玆蓋伏遇某官太學名流聖門嫡以負荷斯文爲己任以汲引後進爲盛心粵從贄見之初卽辱賞音之重猶記告別特厪贈言謂作文不必求奇莫先平易謂得名最患太早當自矜持使非先生長者之曲成安得門人小子之有造某敢不少圖寸進仰答已知得進士歸未足報相期之意到聖人處盡可爲不朽之恩

代族弟謝鄕舉

方烏山

家庭課學不殊同隊之魚鄕裏掄才遂與嘉賔之鹿駭所罕見得之若驚竊惟自有三載之科程老盡四方之豪傑升沈一諉之命得失似制乎天故觀前輩逺大功名率皆早歲奮飛於場屋七歲神童者賈丞相十八歲狀頭者汪端明卓乎偉哉噫其鮮矣伏念某原夫初學伊吾小生蘭茁其芽人頗憐其秀慧筍根𨿽稚眾皆意其抽萌蓋自大父辟家塾以教兒孫伯祖有園池以接賓友三世推爲善人長者一里稱以聞家鉅宗嚴君兩預於薦書羣從聨登於監學乃如孺子亦有家風眼看舉子之踏槐興動少年之折桂立萬蟻之障略無怖容捧一鶚之書未是差事靖言僥冒誰實作成玆蓋伏遇某官西州儒宗廣延魁彥士曰時哉遇司馬誰無願休之心誰其主之有歐陽足想育才之樂焚香之拜溫溫勸駕之言方計吏之與偕至小子而有造某敢不志其逺者學以成之曲江題名敢遽動心於榮進互鄕潔己方將聽命於摳趨不知所裁非以爲謝

代趙丞謝解

方秋崖

哦竹笑丞哉之負幾羞澁於父書踏槐隨舉子之忙或揶揄其兒戲敢意鵠頭之選偶分麟趾之暉竊伏思惟適有僥幸昔我皇祖篤敍宗盟乃睠箕裘易染膏梁之習俾同韋布自取翰墨之功此豈直角無用之文亦因以觀平生之蘊如曰志於得耳則吾夫何慊哉蓋場屋所以假塗寧忝有唐之科目謂辭章特其餘事況復神堯之子孫凡我銀潢無忘鐵硯如某者襟靈不韻骨相最凡雨寒幾落於檐花所未傳者家學衫老半枯於荷葉亦多鄙其世恩澤祖笏以未甘彈儒冠而良苦𨿽技止雕虫之巧然功慙畫虎之難意者丹成而九返其魂胡爲璞獻而三刖其足場屋恍驚於昨夢詔書又逼於秋風戰豈屢北耶雪案之燈故在吾亦欲東耳云衢之興甚髙勇於請行幸而得雋此蓋恭遇金玉右文之化丹靑左戚之儒徳裕不喜決科肯爲詭論王結欲除任子深厭庸流乃從防於棘闈濫吹噓於竽奏某敢不挈搜舊業就緒初心擊水而摶扶搖如借鵬程之翼排云而叫閶闔敢嬰驪頷之鱗

代汪表侄謝解

方秋崖

聖天子新瑞平之政飭士習者再三卿大夫登賢能之書推禮經於第一凜有盧前之愧喜無牛後之嘲何徳堪之爲幸多矣試嘗謂士生堯舜之世誰不欲身致晁董之科矧惟琴瑟之更張豈復笙竽之雜襲風飛雷厲漢札十行地辟天開唐文一變乃酌計偕之額聿回儒學之心於然而來卓乎其傑猶共逐中原之鹿人人自謂得之至獨爲前列之龜區區祗有慙耳顧如某者僅若而人結髮從諸公逰切攷太平之典束書有四方志願爲君子之儒𨿽極知文舉之才疏未易詆洛陽之年少一燈夜雪兩戰秋風思昔故家起魚龍而洗日繄我季父有雕鶚之在天寥乎相業之無傳幸而書種之不絕賈予餘勇與眾先登孰云秕之前或嘆穿楊之巧邑有故事人多誦言謂疇昔當甲午之元嘗魁北斗以春秋無已亥之誤遄冠南宮意其气數之循環俾此功名之破的玆蓋恭遇蜀文公之教化今韓愈之聲光抉云漢分天章涵浸詩書之澤呈瑯玕叫閶闔醲薫翰墨之香言觀才屈宋而道羲黃將使家臯防而人稷契玉我文明之治鏘然熈洽之朝有嘉燕凝不知螽躍迄致遼東之獻亦空冀北之羣某敢不連防茅之徵乘破竹之勢鳥之鷙累百數而不如鶚已先雌伏之卑鯤之大幾千里而化爲鵬遄借雄風之便丹衷所屬赤牘奚殫

再薦謝太守

王臞軒

少而好賦嘗見齒於賢書壯當封侯尙何顏於文屋偶辱明有司之選重書新進士之名況弟子之賢於師旣叨首薦而他人不如同父又獲聯名人稱之以爲美談已當之獨有慚色伏念某箕裘晚出門戶早衰綴文幾至嘔肝苦學惟知嘗膽十年以前之志豈信富貴之在天累戰不利之餘方知窮達之有命開門授業仰屋著書謂若無所用於一時亦將垂不朽於千載屬槐花之迫目徒覺激昻認楊葉之舊穿未知中否賦不工於吐鳳墨誤防以成蠅設非以後場而見收幾乎爲文衡之所棄荊山之璞獲售合浦之珠復還親望因得以少寛朋舊亦憐其才遇靖言僥幸亶有夤緣某官宗主斯文之盟作成多士之气治平有第一譽已徹公車舉送餘四十人親爲勸駕致令麼麼再預甄收某敢不益加駑鈍之鞭勉赴功名之防天其或者道之行歟鴈序聨飛佇見齊名於鴈塔龍門髙透未知誰占於龍頭

發解魁謝遊守

羅公壽

祖孫三世俱橫牛角之經父子十年兩占鰲頭之選家傳魁脈喜動重闈得之不難榮則過甚眷今瑞郡爲古儒邦掲風節之標有三劉在得文章之印自二蘇來江山之秀發愈奇河水之連通已驗煌煌名世繼繼有人冠南省而位西樞先正之聲光可接上紫微而魁黃榜前科之步武方新天貢初增地望彌聳欲續科名之記要須鄕曲之英如某者蕞爾弱齡譾焉末學狀嬰孩而談性命靦顏涑水之言事科舉而背聖賢刻意象山之戒𨿽微資稟敢廢工夫自十五六歲來已深慕聖人之學生十有九年矣亦頗能奇气之文懼世業之未昌鞭苦心而自勵侍慈親於精舍躋聖之眞從季父於黌宮窮經之奧但求以學古人而行古道敢便謂工時文而要時官漫浪詞塲之防薄言觀者僥幸賢書之獻非曰能之敢圖小生斯學之無庸乃誤執事大人之見賞洛陽年少之賈誼姓名𨿽薦於吳公大名舉子之張覃文行盍先於冦凖乃積薪之居上若粃之在前顧揣分以奚堪只爲親而自喜椿一株之未老桂已重芳梨百果之所宗樝何敢比歲令方更於十暑魁躔竟萃於一門庭砌有輝裏閭共慶先生驚嘆而避路謂有此郎小子談笑而覓封端在此舉靖惟僥冒決有遭逢玆蓋恭遇某官先生昭代儒眞淸時魁傑河南脈聿爲程氏之光泰北聲名誰似韓公之盛凜凜廟廊之器洋洋雅頌之音自淩厲於穹華卽蜚騰於英茂民庸甚偉防遺愛於甘棠朝迹尢髙早陞班於玉筍合從碧落徑啟黃扉乃分錦水之符來續涪翁之賦慈祥一意政化雙行防善類如防碧圭愛人才如愛桐梓主盟吾道增重斯文振舉子之精神扶植倫魁之气數遂令晚末亦累甄陶某敢不激昻初心磨厲素志發沈潛之義理圓逺大之勲名望癸丑之龍頭一籌自許題丙辰之鴈塔重慶爲榮過此以還不知所措

發漕解謝防瑞守

鄧林

覓舉敕綾拂拭曾經於象管較文漕棘吹噓偶玷於鶚書玆鄧仲華之得效寸名皆遊伯始之不爲曲筆足未登於畫防身已在於洪鈞竊謂漕舉以收鄕曲之遺才登仕以待門館之佳士故祖宗官之爲宰相之客在幹淳階此得名儒者流自我皇大開進取之門而吾黨競借功名之徑𨿽富民居多以貲而入然貧士亦或假韶以鳴三年大比之興賢數路得人之爲盛如某者學徒泥古好毎悖今又看諸父之擢科芥如拾地長試有司而求舉梯若登天亦嘗反觀其失意之文未始大戾於中程之作時未來而姑順定有知髙山流水之音志愈挫而亦堅終不攺上林甘泉之技濩落半生之煮字崎萬里之束書俗人笑其享獘箒之千金識者知其懷連城之雙璧脫迹東華之軟土犯身南粵之瘴云梅花雪片之冬深偶逢靑眼桂子天香之秋老其柰白身盡傾十餘歲之筆耕以取三尺綾之試具艱難圖此庶幾解額之稍寛僥覬得之聊奉慈顏之一笑旣得護身符而旅試必須大手筆之標題適方依仁道院之州遂獲問字籖房之舍幸造物諒其窮之久俾假塗繇此選而升餘甘齒頰之回已輸崖蜜髙飛羽翮之舉莫禦海鴻玆蓋伏遇判府寺丞郎中先生名世故家淸門偉望一麾作守樵川星渚之去思再轉爲丞農扈夏卿之分贊未厭竹符之畀而爲芝瑞之來遂令客寓之蹤亦拜主盟之力某敢不益勵鈍足隨試別頭集英斜日之丹墀倘叨賜對髙安朝天之舊路願看歸班感激維深敷宣罔旣

發漕舉謝防守

簡應和

摸索暗中幸與江西之進士吹噓送上敢忘北道之主人由大鈞播物無垠而數路得人爲盛謹裁四六祗謝萬分竊惟聖朝所以開公選之途士子所以應奉試之舉公卿大夫多由是出寒畯下士宜向此求然鄕郡之額毎甚狹而難升𨿽豪傑之士有不能以自見不失荊山之璞則遺滄海之珠幸九天寛雨露之恩而平地有雲霄之步學優登仕千取百不爲不多名玷薦賢十其數惟精惟一非謂籍龔黃之多貲而紓國計正欲得幹淳之名士以應時需上方以是而招徠下亦由之而進取如應和者頗自卓然毎欲以古心而讀古書不肯爲時文以媚時好夜燈對簡方寸聖賢曉鏡覽顏少年勲業念綾紙敕文偶幸以探籌而得則黃鐘大呂或可雜濫竽之吹方酣蟻戰於棘闈果薦鶚書於菊榜況三兄三舉旣發軔於己酉之科一漕一鄕復聨芳於壬子之歲鴈序等秋風之賜馬頭同雪絮之春初匪偶然有自來矣某官受天間气爲世眞儒身考亭夫子之鄕家定夫先生之學早榮階於計吏卽晉接於華津幕泛蓮紅宻勿籌帷之防槖持荷紫雍容府寺之班盍徑立於公槐尙屈分於符竹士挹澗堂之潤人知道院之文化未及期政已成頌乃當紫詔興賢之際而降黃堂勸駕之忱遂令溝中之棄才亦收防下之焦尾某敢不著鞭逸駕礪鍔新硎精八吟叉手之文勵三日別頭之戰姓名題鴈塔魁標映堂吏之書兄弟躍龍津同榜皆狀元之選

回安慶發舉士人【附試江州】

鄭雪巖

薦士觀諸侯之能歲貢當從於鄕郡權時講大比之禮賓興乃屬於制垣正有媿焉何勤謝也某官沐浴文翁之遺化生長周郎之比鄰脫迹於兵戈之餘舉目有江山之異學書學劍深識三邊便宜於胸中習賦習經非弄斯文浮華於筆下是謂賢者能者誠宜爵之祿之扁舟往來於長江已聽雪絮馬前之曲聨騎遨逰於閬遂賦紅杏龍頭之詩某徒忝分符有慚勸駕已知璧在秦城而名重將見玉出昆山而價髙式微式微胡不歸寧久鴻鴈流離之所類我類我久則肖速乘蒲盧變化之機心之所期言不能盡

回新發舉進士【一縣中榜者五人】戴象麓

望重月評名登天府此舉得人多矣快哉五鳳之齊飛謬人若己得之喜甚雙鳬之欲舞斯文之慶闔邑所同恭惟省元羅斗心胸淩雲志气幾年螢雪【周禮云飽參六官法度之書書云飽參百篇典誥之書賦云細哦八韻宮商之詞】萬里鵬風果中三物賢能之選閭裏爲之動色庠序有以增光以數考之東井五星之交聚得時行矣南山七日之難淹某濫宰鄭鄕喜觀禰薦然此特文章之小效將大施勲業之宏規且辱投珠若爲報玖打鼓推不去何彊顏須待於來年衣錦早歸來要拭目一觀於盛事甚爲慶抃罔旣敷宣

回建寧府翁解魁【以孫】

方壺山

榮都虎榜髙剡鶚書久矣潛心究遺經之三傳裒然舉首加元士之二人無預傳衣何爲銜袖恭惟某人爲春秋學異章句儒三萬六千言之用心務推研於紙外二百四十年之行事多感慨於胸中鷙將擊則伏深雕久困則飛怒气骨如許定非常調之流具眼相逢當認魁文之樣前程萬里來歲雙元某取友未能貢賢何幸遙認銀袍之立鵠侶谷梁家且看金榜之登龍必公孫子亟致多謝尙不一書

回防監元

方壺山

得雋虎闈聨芳鶚剡名家文獻多生謝砌之蘭文苑聲華五折燕山之桂光生閭裏慶溢堦庭有來銜袖之書想動彈冠之喜伏惟某人箕裘粹學衣鉢髙科爲防先生之聞孫典刑可想生朱文公之寓裏趣操更髙固當用力於聖賢尢欲策勲於名第諒其遊戲觚墨之際固已淩跨紈袴之流逺到詎可量哉一第直易事耳佇楓宸之大對伴荷槖以增輝某無預傳衣胡勤投璧鵬程萬里幸相勉以修名龍首三人定不輸於他手

回熊解魁【東之】

方秋崖

籍甚文名老熊當道褎然舉首凡馬空羣得聖人筆削之心重鄕老賓興之選恭惟妙探絕學獨抱遺經誰不黜伯而尊王是陳言耳或者褒子而貶父如名義何放出一頭了無眾手以此戰何不克得臣將寓目焉惟不矜莫與爭晉覇在此行矣

回二名陳大猷

眾人逐鹿何有何亡老手射雕毎發毎中𨿽曹參之第二知李廣之無雙恭惟熟講中庸卓爲茂異許孟容有禮學典章多所裁之公孫舉賢良郡國無以易也迄援枹而再鼔又防幟以先登鹿洞古而聘君來莫如之子鼉洲圓而狀元出其在此行

回發解第三名劉復

項羽敵萬不亦壯哉荀伯在三幾少屈矣嘆伏老蒼之筆驚嗟英妙之年恭惟賦聲摩空詩才論斗文章有气意其與廬山髙學問藏身乃亦如椰子大於此見士之秀何必曰老而成勉旃此行逐斫廣寒之桂毋曰得意躍馬看長安之花

回饒解元謝解【書義】

方烏山

以月旦評上秋風榜怒飛幾千里久矣爲致逺之圖訓解三萬言今始稽古之力徒得君重何謝我爲恭惟某人口吐雄辭胸蟠奧義謂楚倚相讀九丘八索豈不迂哉笑韓昌黎規五誥三盤空自苦耳踏槐充賦拾芥成名見說古文已盡窺於孔壁勿云朴學行卽對於漢庭某愧冗不治徒愛莫助從今北望聳看龍虎之榮觀尙俟南歸細問科斗之奇字第慚後賀不稱先施

回葉解元謝解【春秋】

方烏山

桂殿傳香棘闈奏防所謂明素王之志惟春秋乎繇此附靑雲之名何富貴也鵠袍爭羨虎牓有光恭惟某人爲今儒宗得古書法範解何休學外別出奇功胡氏傳伊川序中黙窺精意鋭於再鼓奪此先籌慶元鴻樞欣有光於同業熈寧龍首防立見於亢宗某無可傳衣曷厪銜袖自誇摸索曩嘗見子之一斑敢祝飛騰愼勿避人之三舍

回漕舉傅夢登

方秋崖

遡江左右數路得人入洛弟兄一門盛事𨿽是漕闈之薦送亦增鄕守之光榮恭維特妙羲經且工虫文髙霞鶩又飛捲浦之雲气壓鬥牛要作築�之雨乃從借逕亟與計偕幾千仞廬山髙孰傾三峽五百人進士第今見二難

回漕舉傅士龍

方秋崖

讀廬山髙雅聞譽處登滕王閣亟與計偕恭喜傅巖之一家並取丰城之雙劍恭惟不隨人後徑到畫前仕有爲貧吾何嫌於覓舉學知不足自謂欠於讀書但卽斯言可覘逺到一江左右已馳異路之聲華二難弟兄定作同年之期集

回進書免舉劉均

方秋崖

表聞北闕籍在南宮畫防持招當有程伊川之故事呈身自贊豈緣蘇明允之權書伏惟超詣先天茂明大學皆有論著辛勤盡得其精微悉上進呈乙覽實爲之嘉嘆乃免繇於鄕賦俾逕造於禮闈用則行舍則藏毋忘經訓招之來麾之去肯墮時流庶知鹿洞之有人亦俾鼉洲之增气

回免舉王子和

方秋崖

秋橫鶚表先我著鞭工歌鹿鳴待予勸駕曽共半窓之燈火願言一夜之風雷恭惟自挾六官蚤遊諸老三箭而天山定未害巧遲一舉而朔庭空今當凱防要使故交之親見迄畱盛事於此行顧天下之事若積薪吾無患矣𨿽君子之交淡如水予日望之

及第類

代狀元及第謝東宮

趙南塘

大夫而有孝弟聞必使爲輔翼之具蓋玉質之旣粹則金聲之乃遐凡以言繇其教染故郡國舉茂異之等而鄕閭獻賢能之書多士以寧得人爲盛允賴元良之正聿來黎獻之共玆錫第於丹墀宜薦誠於靑禁伏念某等材奚足算技亦無他徒知畎畝之愛君遂欲艸茅而言事荷兩朝之率育丁三歲之比興輒妄試於有司不自量其無學見聞甚陋烏覩朝廷之宜悃愊則忠庶盡臣子之義方懼猥塵於宸覽豈其僉預於臚傳寵冒實多拜嘉敢後雅崇經術敬接儒宗講就將於閒燕之淸贊涵泳於雍熈之治振洊雷之隆響有鳶皆飛少海之餘波何鯤不化遂令孱品亦玷賢科某等謹當允蹈初言篤持晚節射天門之防得之若驚望甲觀之光敢不重拜

丙戌期集所代亞魁上知奉程內翰治易

鄭雪巖

滴露研朱尙作蠅頭之注磨煤書淡忽聮鼇首之名𨿽弗利於好竽抑無虞於按劍蓋難莫難於遇主樂莫樂於知音如是際逢若何報稱竊以馬圖出而文字見蠧簡煩而科目興不謂上世開物之書反爲後來幹祿之具自世更三古人更三聖厄秦猶見於全經柰師自一說學自一家涉漢交持於異議天開我宋時生鉅儒自開基首訪於孔堂故命講爰先於羲畫探索賾隱鉤窮淵深陳圖南悟其防有李穆抽闗而啟鍵周濓溪酌其妙有張程反本以尋源義理防其精微辭章凖其奇法蓋有闗於世教豈徒擅於文塲況六陽禦幹之時正重明麗離之始不惟祖元徳以保合又將觀人文而化成𨿽當元黙思治之朝不廢選舉言之典必務得文體之厚實斯克反古朴之胚腪茍非其人有負此意如某者韋編未絕鐵硯欲銷旅食京華微詠杜少陵辛酸之句足徧天下曽無太史公髙邁之風奇奇似怪非求人知落落難合不與時偶戶外之屨𨿽滿甑中之塵自如兩捉月以得蟾復遇風而退鷁有來問學得吾道以能東反欲移文訪故山之在北已自甘於艸芥豈望收於桑楡未嘗有一日之長何以次羣英之冠慊然懷媿得之若驚玆者伏遇某官名重泰山腳踏實地潛虛太元論造微妙於象數之先太極經世書得防趣於筌蹄之外文章自爲一家法道徳卓爲諸儒宗風節回眾流而獨航議論爲四方而立的當寧欲新於士檢詔公仍付於文衡宋奉常再領省闈取王元之等皆知名士歐內翰兼知貢籍降蘇子瞻亞疑是門生固知無明月之暗投自恐乏陽春之寡和肆采取倍切淩兢某敢不味坤爻直內之辭酬泰道包荒之量上期不負於天子下將無叛於師門攺箕子爲荄玆寧襲專門之陋因周象識典禮庶通治國之方一經品題永以銘刻

丙戌期集所代亞魁謝防詳周司業鄭雪巖

誦先生進學之規願爲籍輩聽吾榜得人之語媿在盧前進以公衡榮幸華衮敢因展敬庸謹修辭竊以師道立而善人多教法備而英才出斯文非自爲之髙下君子誠黙提其重輕胡安定之掌成均始識體用之政歐陽公之司禮部痛排險怪之非風日淸晏而鳳皇和鳴雷霆震驚而狐鼠詟伏唐文至正元而三變漢化逮建元而一新道不虛行人爲宗主上規姚姒之混混下摩韓柳之蒼蒼以乘百年興起之機盡掃積習委靡之庶光首選無忝言如某者韋編一書鐵檠三尺靑衿受業或馳籍甚之聲皓首窮經自起紛如之嘆抱荊山之璞自儕於泣卞彈空桑之瑟不工於求齊曽無元譚奇所作以流行但有馮宿見其文而嘆息方將從鹿豕於天臺泉石之下安望化鵾鵬於霄漢風雲之間豈謂彩筆之吹生亦許枯根之向暖過眼無五色之可取防頭有一字以爲褒未知性學而理致之稱素乏風骨而辱雄健之予胡忝師誨以爲己榮玆蓋伏遇某官心學精微性資衝粹以舊逰之冠帶鳴於樂之鼔鐘沃之周情孔思之文盡霑賸馥賡以文王虞氏之操黙動眞機道足以爲諸儒宗言足以爲當世則轉移三光五嶽之气剖斷諸子百家之偏斂以鑄顏喟然予防繩墨旣定楹桷兼收致使瓠虛亦能頴出某老當益壯凜然不雕恥爲溫飽之圖勉竭忠孝之節經品題作佳士濫居舉子之先懷仁義事吾君願罄平生之學以玆銘徳罔旣鎔辭

謝殿試編排官聶侍郎

王臞軒

數父執於慈恩之塔稀若晨星稱門生於通徳之鄕恍如霄漢昔登堂不果恐涉私謝今假道徑去又將何辭僣飭尺箋仰幹丈席恭惟某官日未東卽收於巍第江以西莫著其大名詩社揮毫妙思源泉之出地昕庭抗疏精忠皦日之有天不由介紹而結主知徑躐淸華而登從槖剸裁邦用鄙夷管晏之近功經略中原隘小孫劉之故畫詳審乎事機之防更閱乎義理之多謂如根本之先彊則於恢拓也可待蓋知彼不知己皆料敵之淺謀而能發又能收乃濟時之逺略屬北方之警未息而西州之變復興人方憂蜀道之難公往爲雪山之重至則事權之牽制加之饑卒之跳梁身持尺檄以直前惟知死節神叱的盧之一躍遂獲生還浮言何傷乎日月之明雅志已抗於煙霞之表攜諸郎於謝墅防名勝於午橋耆英之防狄公方春秋之未艾中國卽相司馬寧朝暮之少淹伏念某殖學代耕賣文爲活元龍湖海之气少也勃乎司馬山川之防今其倦矣爲有阿防之養謾從舉子之勞兩玷鄕書一塵春榜迨奉廣廷之對空臆盡言不知書生之疏轉喉觸諱痛國論之未一憫邊釁之方開惜諸將多陷防言乃援子儀之事議宰相當存大體恐貽王吉之譏𨿽淸朝許竭其愚忠而時論或譏其太訐發矢將穿於楊葉及的輒差乘舟已迫於蓬萊爲風引去向非借九鼎之力當不止三籌之輸副本旣不上於中書賤刺亦羞通於光範至謝知己皆後眾人俯仰何心升沈付分謂今得斗粟之祿可以無饑豈不勝布衣之時難乎一飽玆迫瓜期之戍方登荷槖之門如亮其今日之來非爲炙手當賜以片言之誨庶使書紳此身已托大冶之中他日冀軫遺簪之念但不負於所學是爲報於異知𨿽禿千毫莫殫一感

及第謝太守

鄧林

射防太狂墮楓宸之末第修辭往謝贄竹使之彞恭𨿽位置之無堪然陶成之有日伏念某植姿頗戅抱識良偏少也讀書常慕昔人之慷慨壯而覓舉毎羞今世之詭隨迄齟齬以難投遂﨑嶇而徧走玉龍洞裏曽窮天下之瓌觀金鯽池旁屢覽日邊之勝槪不肯錄錄何爲棲棲瞻言諸父之收科妄期尅復偶荷名流之知己相與維持常攜三尺之綾晉扣千鈞之筆旣防飄灑更沐吹噓俾寄逕於冰臺遂登書於天府竟成借手冒中別頭又從紫闥以試文方許丹墀之奉對念一生之所學何可負君昧萬死以極言但知愛國攻上身而稍力謹儲教以爲先防夫女謁之當防戚裏官閹之宜抑上而鳳閣毋久付於具臣次則烏臺盍悉求於端士凡有辭而皆訐然非道則不陳披腹效忠自哂杜園之賈誼殫心論事孰知丰旅之馬周司衡鑑者媚之徹冕旒而難已甚安殿後詎復爭先弓矢紛披孏角殿廷之射藝科條雜沓倦呈銓鎖之刑書誰能躁求姑且靜退捲懷黃牒甘遲吏部之差歸著藍衫聊奉慈闈之粲已爲僥幸亶出坯鎔玆蓋恭遇某官伊洛淵源龔黃政事以寛慈綏百姓鼓蕩春風以義理淑諸生霑濡化雨皂蓋朱輪再書於上考紫綸丹綍僉徯於中除遂使朱愚亦題墨淡某敢不秉持素守增益未能挹瑞彩於金芝已借此時之披拂峻淸班於玉筍尙祈他日之提撕皈倚冞深敷宣罔旣

回鄭狀元

眞西山

臚傳玉陛名冠璇魁自慶元屢防大庭孰若今日四門之辟𨿽長樂昔多首選未聞同時三俊之登鯁論獲伸鵷行相慶恭惟某官正學傳心本洙泗之舊妙齡發聞有楊晏之風適九重側席以思賢乃千里彈冠而應詔歷陳偉論深究大原謂治亂安危之勢不常要致察於己回之始而便嬖暱近之私易感當預防於未兆之先惓惓殫憂國之忠鑿鑿盡適時之用昌言天下之事無諱有司親結人主之知褎爲舉首夫旣擅儒林之榮觀正須踵前輩之髙風昔呂文穆之事熈陵若王沂公之相仁廟科名岌嶪旣獨步於一時功業光明復可傳於萬世伊誰儷美允屬當仁身到黃扉自是榮塗之素定名標靑史要觀盛烈於無窮某學本空疎識非超卓羣多士而試以藝選掄𨿽預於司存取一人焉防其尢裁擇端由於上意猥先枉駕辱貺長牋苐深蘄望之情莫旣敷陳之愫

回孫榜眼

眞西山

璧水蜚英夙髙士望玉階上對果亞倫魁新六館之榮觀壯七閩之盛事恭惟某官淸標絕俗勁气橫秋學探精微期欲造聖人之奧身居窮約常懷憂天下之心飭躬允蹈於規繩抗志弗渝於金石比承淸問獨罄丹衷鋪張主徳隆替之由力辧國論是非之正𨿽明白峭直不爲媚俗之言而溫厚深醇自得告君之體眾共稱於卓偉公特出於緒餘夫旣都儒者之至榮要必慕古人之盛節昔仁皇帝旁搜於多士若韓魏公擢在於二人顧科第之相同不知其幾而勲名之有爛獨到於今願恢他日之逺圖罔俾前修之專美某濫陪較藝欽誦奏篇以直言取人蓋當寧畱心之方切得名士報國在有司何力之足云猥先枉駕之臨申賁長牋之況念友直友諒旣素辱於心期不以頌以規其敢忘於古誼

回馬探花

王臞軒

錫第彤墀陞華鼎甲馬名千里軒昻禦榻之前鰲戴三山縹緲仙蓬之上輔畿得雋士族稱榮恭惟某官筆鼓風雷胸吞云夢居鄕必擇宛然一鶴之淸風得姓最華借甚雄虹之加頌日未東而薦書屢上冀以北而聲價推髙乃於再駕以成功坐使羣英之褫气屬當初政尢重臨軒中庸大學之書方垂咨問聖賢實理之用獨善敷陳發西洛之正傳繹考亭之大義識微見逺憂治危明僉謂劉蕡空臆之言出於董子潛心之業龍津一躍三十喜骨骼之成鵬翼髙騫九萬摶扶揺而上翌日報泥金之帖雙親傾藥玉之杯一經教子以有功羣兒祝身而願學榜花姓字已開浮石之加祥汗竹功名更看伏波之大節某竦觀偉對深嘆忠言未皇展慶於赫蹏乃辱迂臨於油幕繡段之遺侈矣瓊琚之報慊然當年之射鵠頭笑我班隨於龍尾一舉而登虎榜期公身到於鳳池

翰苑新書續集卷四十一

欽定四庫全書

翰新書續集卷四十二

生辰類

賀景獻邸

方秋崖

天潢毓秀宗祜流暉駕鶴而朝中元先校長生之籙牽牛而臨七夕已傳乞巧之文並借良辰誕彌厥月某官謙以自牧卓爾不羣鐘鼎神堯之子孫了無貴介冠冕宗周之族姓雅有好修蓋其稟間气於長庚固己得異書於太乙錫之難老儀我睦親某叨與講論竊深贊頌富貴莫如進徳尙迪前人之光淸淨可以延年是爲仁者之壽

賀張參政

楊誠齋

日逢弧矢年迓松椿有是君有是臣亶謂千齡之盛旦俾爾昌俾爾艾長觀八月之淸秋樂事駢闐驩聲環匝某官儲精髙嶽毓秀苕川碩畫元勛久增光於政府沈機深識獨軫念於邊庭𨿽一時議論之靡諧柰百世聲名之益壯云霾旣掃日月方明爰誕告於治朝以寵還於書殿獨玆均佚共以爲疑與其抱髙明之節而枕石潄流豈若舒久郁之才而興雲出雨亟符夢燕入相衮龍發舒未究之才猷厲無前之勛業某比聞褒渥帥羾慶緘犯顏宜掇於深辜藏疾已欽於雅度報章下逮餽禮有加坐令山房岑絕之區如得洞府珍奇之玩有懷銘刻無語發屬逢誕日之臨敬拜長年之祝捧觴稱壽𨿽不能陪賔客之塵防鼎得仙猶足以解塵埃之縛

賀趙文昌

方秋崖

五緯麗天一佛出世用作霖雨是生朱緯之辰穆如淸風盡滌滄溟之暑祥開彌月允屬休期某官器博而用周體莊而履粹右扶風左馮翊輦轂爲淸前左雄右山濤銓衡倚重維天間气鐘此鉅公共嘉降嶽之辰有偉如川之頌而某恪共謁制莫控慶悰披蕊笈而泛蓮舟可想仙家之日月焚玉防而盥薇露苐瞻公姓之鼎彞

謝余提舉賀生辰

鄭雪巖

手種甘棠之陰十年三到口誦蓼莪之句初度又逢荷公髙情畀余善頌某歲冉冉以將至車皇皇其何之幸遇聨臺崇篤斷金之好重煩移具奏宣戞玉之音適當膏澤之及時宜有陽春之寡和誠不偶爾似有相之匪爲壽祺相對老翁之一笑尙期樂事同歡農畝之三登欣荷惟深敷宣罔旣

謝劉右司賀生辰

鄭雪巖

倦馬載馳誰云就熟分龍適紀又值初生問甘棠之防尙存誦蓼莪之詩有感言以贈也愛而壽之恭惟某官價重斯文交崇同類訪子云而問字宅僅一區共坡翁而論文書藏萬卷偶對黃金膏雨之霈遂賦白雪陽春之歌匪曰維祺俾開笑口數絳縣人之甲子老自不知聞大庭氏之官商和而焉敢其爲感佩罔旣敷宣

謝眾官賀生辰

鄭雪巖

倦馬載馳誰云就熟分龍適紀又值初生訪甘棠之防尙存誦蓼莪之詩增感豈謂同寅之髙誼有憐甲子之餘年相對黃金膏雨之應時遂賦白雪陽春之寡和誠不偶爾似有相之匪爲壽祺聊發老翁之一笑尙期樂事同歡農畝之三登欣荷之私敷宣罔旣

回丘漕賀生日

方秋崖

揆予初度頻驚潘鬢之霜惠我好音忽墮郢歌之雪厥有嘉篚爛其盈門誼則重於斷金榮更深於倚玉屬玆多事繄我何心豈有邊檄之飛馳正此師幹之徵調而乃尙記垂弧之日不爲解甲之圖今何如時但欲捲錦鯨而還耳辭不獲命勉其烹素鯉而藏之

回徐國錄【戊申生日】

劉后村

吾衰也久矣撫初度而自驚歲晏孰華予獨交情之未厭特紓麗藻以飾朽株共惟某官思欲淩雲文如翻水謂故舊茍無大故胡忍棄遺念老姿非復少年彊爲塗抹所慚醜質不稱好辭文一字綃一縑莫酬珍貺匱十重巾十襲苐謹寶藏

回王臞軒賀生日

方烏山

老成羇逰已斷六弧之夢故人逺訪先馳雙鯉之書惟愁空谷之足音折子過門之屐齒良鄭重甚如悚愧何恭惟李白謫仙徐邈淸聖五湖三江之气落落不衰萬馬千兵之文堂堂可畏𨿽筆端之春麗尢交誼之歲寒毎逢賤生必贈好語政切彼美一方之望乃傾不逺千里而來水沈似盈尺之苓地粟如當之菜復奏一闋眞成三奇某愧無雪兒可歌畱與云孫爲寶淸興不淺幸勿回子猷之舟濁世可憐安得望王喬之履

回瑞守賀生日

康務本

養弗逮親方切蓼莪之劬瘁貴而好禮忽垂金薤之琳瑯愧甚循涯感深擊節某官身諧律度才葉宮商不矜棨防之尊惠然懷袖賸薦罇罍之具樂只銜杯靖省衰遲末由稱塞七襄愧乏羞吟瓊玖之詩十襲爲榮畱作子孫之寶情深愧恧詞淺敷陳

回方教仲

劉后村

老色上面空慚弧矢之垂太音希聲忽聽韶箾之奏斐然藻麗賁此衰遲某官胸次冰淸毫端泉湧𨿽多識王翰李邕知名之士然尙記孔融禰衡忘年之交時制新腔遂成故事老夫耄矣無能爲也莫少稱於衮褒美人贈我何以報之苐謹藏於巾襲

回太守遊訥齋賀生日

楊監簿

五十八翁正白傅堪嗟之日萬有千歲借魯侯俾壽之詞溫然陽春華此遲暮某官黃鐘調古白雪才淸漢吏悃愊之無華孔門文學之克紹摩挲銅狄偉意气之相期刻畫無鹽溢情文之於粲某未皇反璧有愧報瓊理三徑之荒老之將至云爾受一防之庇愛之能勿勞乎

回黃都丞賀生日

方烏山

搴帷無力負愧桑蓬銜袖過情有華虀臼陽春寡和肆夏淸辭恭惟某官眼底標髙胸中韻勝嘯諾爲一方之重使君眞不凡歌謡沸千里之聲太守能同樂似憐遲暮幸接恩光贈以黃石公之祕文或者方山子之仙分某躍然圭誦深矣珍藏豈不自知耶恐孤盛意願切有復也便是明朝

回吳郎中

劉后村

老夫無能爲忽焉耄矣鄕人之善者惠然好之拊初度而失驚聞片言以自壯共惟某官人之麟鳳學者斗山負當代少雙之才居大廷第一之選封平津拜丞相彼哉公孫之阿諛相江都徙膠西甚矣董生之亷直力行古道尢篤故交興懷淳熈之遺民曽是貞元之朝士烹鯉而得有素書之甚勤籠鵝而歸無黃庭之可換髙情鄭重暮齒光華某稽首登嘉雄懷銘惠七十欲不逾矩願永佩於聖言五年以長比肩焉敢當爲兄事

回吳總侍賀生辰

方秋崖

熊旗西援未知解印之期驪曲東來尙記垂弧之旦交情厚甚時事柰何蓋一夫向隅爲主憂而四郊多壘則臣辱盍共圖於嘗膽顧何有於賞心駭觀厥篚之華愧負臨邊之寄捲錦衾而還客始覺和平具朱綅以膺戎敢云耆艾

回徐監簿【丙辰生日】

劉后村

蓬矢以射四方負壯心而永慨朱弦之音一唱驚俚耳之未聞藻思過褒蒼顏攺觀恭惟某官气沮金石筆驅風霆不衮衮於諸公乃頻頻於國學以史官榮韓愈孰云宰相之知將科第放劉蕡大觸貴人之怒棄榮官如糞土重交友如天倫援引過江之二賢寵加窮谷之一叟某虛湔祓自覺摧頹七十古來稀久相傳於斯語百年渾是醉敢不舉於君觴

回趙倉賀生日

方烏山

蓼莪廢詠安知剛卯之臨皇華有行尙移受辛之贈欲還鯨錦又酖龍珠恭惟某官捲織云孫懷修月斧攬轡發丹山之道丰度如神發廩繼靑社之風歌謡正沸卻送善頌以輝頽齡某珍藏甚深瓊報何有老色上面方愁桃李之笑人媚語燻心安得藥石而生我

回葉寺丞

劉后村

七十古來稀已踐暮春之境一篇三致意喜聞唱嘆之音奬借過情衰陳增气恭惟某官臨風玉樹承露金莖素負大歷才子之名嘗在貞元朝士之列沈酣古制可追芝房寶鼎之歌遊戲新腔不減花間香奩之作念病翁之晚景借貧女之隙光某心愧暗投誼難虛受癡年偶長獲接洛英之防俚耳微聾徒聽郢人之曲

回太守遊工部賀生日

趙制機

男子桑弧方動蓼莪之感外孫虀臼遽防華藻之褒挹郡將之謙光增防氓之賁飾恭惟某官气鐘淸淑學極淵源惟接乎考亭洙泗之波況心傳乎受齋伊洛之脈胸襟錦繡允爲嶽牧之詞人欬唾珠璣亶謂文章之太守宜白雪陽春之寡和有朱弦淸廟之遺音節對菊英許共餐於初度行吟桂粟俾覓藥於長生腆矣贈言偉哉髙誼某襲藏笥篋寫入宮商𨿽家乏雪兒莫稱黃堂之曲然市多墨客競傳樂府之腔摧謝罙深敷宣罔旣

回張倅【癸丑生日】

劉后村

病叟歸田不記劬勞之旦故人監郡忽貽要眇之音托之新腔華此暮齒恭惟某官風韻濯濯之柳辭章藹藹之云同時宰中牟宰宻縣之流競著鞭而速化歲晚相江都相膠西而去獨佩玉而徐行挺然松栢後凋之姿念玆蒲柳先零之質特弦廟瑟加賁門弧分風月之笑談起煙霞之痼疾樂府有將雛鳳眞堪補舊譜之遺貧家無囀春鶯竟虛辱詞人之惠欲伸銘激不覺囁嚅

回鐘倅賀生日

方烏山

男子桑蓬嘆卯君之已老外孫虀臼猗乙乘之多情圭復再三珍藏什襲恭惟某官兄之難弟吏者鉅師堂堂相國之風期淸標似玉亹亹中郎之手法健筆如山稍試活人之一斑深得摛翰之三昧惠而好我何以報君某自撫頽齡永懷盛意宦情聊爾盍還方山子之古冠人世幾何請覓鐘離翁之仙訣其餘心曲悉俟面陳

回卓教【得吉】

劉后村

老夫耄矣與時好而背馳士者笑之獨鄕情之未棄鑑韶鈞之入聽覺弧矢之有光某人文選靑錢名標黃甲舉幡而集闕下不亦壯哉衣錦而還故鄕可謂榮矣尙且念陳人之華髮按曲子之新腔僕匪郢人愧莫和陽春之唱君如許劭得無累月旦之評旣錄副以深藏聊搜枯而催謝

回王教庚

劉后村

養親不洎豈勝年運而往之悲越邑相存足見歲寒後凋之誼寵加至矣衰暮慊然恭惟某官交道素隆詞鋒尢雋昔鄭老客寒無氊之際嘗忝過從今翟公門可張羅之時猶相記憶嘉惠始生之日逺貽絕妙之詞𨿽貧家素乏於雪兒不能巧囀然同社豈無於墨客可共賞音佩徳罙深含毫莫寫

回莆田黃宰【甲寅生日供送】

劉后村

柱下史休官幸退藏於暮景縣大夫好禮首存問於髙年自愧衰頽上煩記憶某官武城之調甚古山陰之譜最優辱絳老於泥塗深懲晉鄙之失遺杜陵以酒炙尢見耒陽之賢念野叟之垂弧命帑人而實篚幾於塞屋何止充庖苐鶺鴒之悲痛方新況熊魚之取捨宜辧退之羊玉川鯉安敢累君侯之淸安期棗張公梨已足爲賓客之寵區區摧謝縷縷費詞

回興化張宰

劉后村

閣中劉更生耄矣誤藜燈之照天上張公子然揮椽筆之辭記憶良勤衰殘有靦某官宜給漢廷之禮暫鳴單父之琴問綘縣老人年深念泥塗之辱續襄陽耆舊傳頗參州裏之評自制新腔以華暮景君不惜過情之譽人將起泛愛之譏某虛負襟期苐知巾襲南有箕北有斗常嘆二星之乘除愈爲云郊爲龍安得四方而追逐輒憑惡札少答珍投

回丁尉【南】

劉后村

人生七十稀已踐暮遲之景古詩三百首忽聆風雅之音某華髮生光汗顏拜貺恭惟某官騷壇巨臂藝英髦瀏亮精微之文源流諸父嘻笑怒罵之作膾炙一時分張墨客之賸殘假借陳人之枯槁某僅能朗誦深愧暗投續禹錫前度看花之詩自嗟老矣誦令威何不學仙之句竊有感焉

回眞直閣賀生日

方烏山

髮種種矣安知初度之臨芳菲菲兮莫住韶光之去懷哉良友贈以妙歌恭惟某官標韻峻淸趣操奇異飽聞諸老之議論浩乎沛然盡交當代之豪英親其善者似憐今我嘗事老師故愛之欲其生使聞者可以起某卷還不敢藏去甚榮空谷有可食之苖難堪維命仙房多不死之藥請錫刀圭略敍謝私專容侍見

回士友

方秋崖

某面痩頭斑四十正當樂天謫宦之年口張角奮三星行直韓子生成之宿方倦鋤而荷月疇把酒以問天胡爲黃絹防婦之受辛肯記絳縣老人之甲子甚慙善頌於富貴何有哉有斐謝言亦貧賤驕人耳

翰苑新書續集卷四十二

