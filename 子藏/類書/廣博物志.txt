

欽定四庫全書

子部十一

廣博物志

類書類

提要

【臣】等謹案廣博物志五十卷明董斯張撰斯張字遐周烏程人國子監生以洽聞周見有聲於時所著述甚多此書名爲廣張華博物志而作其實分門事名目瑣碎頗近後世類家與博物志原例不甚相合書中分大目二十有二子目一百六十有七所載始於三墳迄於隋代詳略互見未能首尾賅貫其徴引諸書皆標列原名綴於每條之末體例較善而中間亦有舛駮者如太平禦覽太平廣記皆采摭古書原名具在乃斯張所引出自二書者往往但題禦覽廣記之名而沒所由來殊爲不明根據又圖經不言某州地誌不言某代隨意剽掇亦頗近於稗販又漢雜事祕辛爲楊愼僞作世所共知乃好異喜新雜然並載更不免疎於持擇至若孔疏鄭箋牽連滿幅道經釋典采錄盈篇愛博貪多尢傷枝蔓然其搜羅旣富唐以前之遺文墜簡裒聚良多在明代類書中固猶爲有資於淹雅者矣乾隆四十五年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

廣博物志卷一

明董斯張撰

天道上【天日

月】

天道尙右日月西移地道尙左水道東流人道尙中耳目役心心有四佐不和曰廢地有五行不通曰惡天有四時不時曰凶天道曰祥地道曰義人道曰禮【周書】太初气之始也生於酉仲淸濁未分也太始形之始也生於戌仲【八月酉仲爲太初屬雄九月戌仲爲太始屬雌】淸者爲精濁者爲形也太素質之始也生於亥仲已有素朴而未散也三气相接至於子仲�判分離輕淸者上爲天重濁者下爲地中和爲萬物【詩緯曰陽本爲雄陰本爲雌物本爲防雄雌但行三節而雄合物防號曰太素也三未分別號曰渾淪○廣雅】

天者何也天之爲言鎭也居髙理下爲人鎭也地者易也言飬萬物懷任交易變化也【白虎通】

天以不見爲地以不形爲人以心腹爲天奧西北郁化精也地奧黃泉隱魄榮也人奧思慮含至精也【太經】

天有七星地有七表天有四維地有四瀆【河圖括地象】天有精地有形天有八紀地有五嶽【素問】

天以六六爲節地以九九制防【上】

天道以九制地理以八制人道以六制【管子】

天左舒而起牽牛地右辟而起畢【尸子】

黃帝書曰天在地外水在天外水浮天而載地者也【隋書】

天象蓋笠地法覆盤【周髀】

天靑黑地黃赤天數之爲笠也靑黑爲表丹黃爲裏以象天地之位【上】

春爲蒼天夏爲昊天秋爲旻天冬爲上天【爾雅】

臣覽太始天元冊文丹天之气經於牛女戊分黅天之气經於心尾己分蒼天之气經於危室栁鬼素天之气經於亢氐畢天之气經於張翼婁胃所謂戊己分者奎壁角軫則天地之門戶也【素問】

九天一中天二羨天三從天四更天五晬天六廓天七咸天八沈天九成天【太元經】

中央曰鈞天其星角亢氐東方曰蒼天其星房心尾東北曰旻天其星箕斗牽牛北方曰天其星須女虛危營室西北方曰幽天其星東壁奎婁西方曰昊天其星胃畢西南方曰朱天其星觜嶲參東井南方曰炎天其星輿鬼栁七星東南方曰陽天其星張翼軫【淮南子】天有十端天地陰陽水土人金木火凡十端天亦有喜怒哀樂與人相副以類合之天人一也【春秋繁露】

四時者天之吏也日月者天之使也星辰者天之期也虹蜺彗星者天之忌也【淮南子】

天者誠日其徳也日誠出誠入南北有極故莫弗以爲法則天者信月其期也月信死信生終則有始故莫弗以爲政天者明星其稽也列星不亂各以序行故大小莫弗以章天者因時其則也四時常相代而不幹故莫弗以爲必然天者一法其司也前後左右古今自如故莫弗以爲常天誠信明因一不爲眾人易徳故莫能與爭先【鶡冠子】

保章氏【官屬如馮相氏○保官也世守天文之變】掌天文以志星辰日月之變動【天左轉日月五星右行故變動而無常】以觀天下之遷【天下災祥禍福之遷遇者因可得而觀焉】辧其吉凶以星土辧九州之地所封【星土星所主土也封猶界也】封域各有分星【角亢氐兗州房心豫州尾箕幽州斗牛女揚州虛危靑州室壁並州奎婁胃徐州畢冀州觜參益州井鬼雍州栁星張三河翼軫荊州】以觀妖祥【觀彗孛客星所犯屬何分野主何妖祥】以十有二嵗之相觀天下之妖祥【嵗星在木則火爲相在火則土爲相在土則金爲相在金則水爲相在水則木爲相五星順度爲祥流逆失度爲妖】以五云之物辧吉凶水旱【云有五色以二分二至日觀之靑爲防白爲防赤爲兵荒黒爲水黃爲丰】降丰荒之祲象【降其祲象於國使人預知而爲備也】以十有二風察天地之和【十二風者風生於十二辰之位也天地之气和而成風和則無事】命乖別之妖祥【乖則異別則離此天地之不和而爲妖祥也故命之以告於人焉】凡此五物者以詔救政訪敍事【謀訪天時所宜次序其事○周禮】

眡祲【官屬如占夣】掌十煇之法【煇謂日之气煇光也】以觀妖祥辧吉凶一曰祲【日旁有陰邪气相侵犯也】二曰象【陰气附日凝結而成像也】三曰鐫【黒气如鐫刺於日也】四曰監【抱日之气如冠珥也】五曰闇【方晝而暗也】六曰瞢【陰气蒙日光瞢然也】七曰彌【白虹彌天橫气貫日也】八曰敍【片叚成列穿日有序也】九曰臍【防蝀升气於日旁也】十曰想【雜气以成形想也】○掌安宅敍降正嵗則行事嵗終則其事【上】

天地渾沌如雞子盤古生其中萬八千嵗天地開辟盤古在其中一日九變神於天聖於地天日髙一丈地日厚一丈盤古日長一丈如此萬八千嵗天數極髙地數極深盤古極長後乃有三皇數起於一立於三成於五盛於七處於九故天去地九萬里【三五歷記】

百世之後地髙天下不風不雨不寒不暑民復食土皆知其母不知其父如此千嵗之後而天可倚杵洶洶莫知始終【河圖挺佐輔】

問云諸天衣服云何答曰如經說六欲界六天中皆服天衣飛行自在看之似衣光色具足不可以世間繒防比之色界諸天衣服𨿽號天衣衣如非衣其猶光明轉勝轉妙不可名也【法苑珠林】

忉利天衣重六銖炎摩天衣重三銖兜率陀天衣重一銖半化樂天衣重一銖他化自在天衣重半銖

問曰諸天住處其義云何答曰如婆沙論說天𨿽有三十二住處但有二十八重以彼四空絕離形報故無別處徧在欲色二界之中但隨欲色二界眾生成就四空無色業者隨大乘說有色也其二十八重者謂湏彌山根從地上升去地四千由旬繞山縱廣一萬由旬是堅手天於中止住復上升一倍繞山八千由旬是彼持華鬘天於中止住復上一倍繞山四千由旬是彼常放逸天於中止住復上一倍繞山四千由旬是彼日月星宿天於中止住復上一倍繞山四千由旬是彼四天王天於中止住【其中由有七種金是四天王城聚落悉在其中】復上升四萬由旬至須彌山頂縱廣四萬由旬其中有喜見城縱廣一萬由旬面別有其千門三十三天於中止住卽從此山升虛空四萬由旬有處如雲七寶所成其猶大地是炎摩天於中止住復上一倍有地如雲七寶所成是兜率陀天復上一倍有地如雲七寶所成是化樂天復上一倍有地如雲七寶所成是化自在天如是乃至色界究竟天皆悉有地如雲七寶所成相去皆倍不煩具說依順正理論云三十三天迷盧山頂其頂四面各二十千若據周回數成八萬有餘師說面各八十千與下際四邊其量無別山頂四角各有一峯其髙廣量各有五百有藥乂神名金剛手於中止住守防諸天於山頂中有宮名善見面二千半周萬逾繕那金城量髙一逾繕那半其地平坦亦眞金所成俱用百一雜寶嚴餙地觸柔輭如妬羅綿於踐躡時隨足髙下是天帝釋所都大城城有千門嚴飾壯麗門有五百靑衣藥乂勇健端嚴長一逾繕那量各嚴鎧仗防守城門於其城中有殊勝殿種種妙寶具足莊嚴映蔽天宮故名殊勝面二百五十逾繕那周千逾繕那是謂城中諸可愛事城外四面四苑莊嚴是彼諸天其遊戱處一眾車苑謂此苑中隨天福力種種車現二麤惡苑天欲戰時隨其所須甲仗等現三雜林苑諸天入中所玩皆同俱生勝喜四喜林院極妙欲塵雜類俱臻歷觀無厭如是四苑形皆異方方周千逾繕那量居各有一如意池池面各五十逾繕那量各功徳水彌滿其中隨欲四苑花鳥香林莊飾業果差別難可思議天福城外西南角有大善法堂三十三天時集辯論制伏阿素洛等如法不如法事起世經云佛告比丘以何因緣諸天防處名善法堂三十三天集防坐時於中惟論微細善語深義稱量觀察皆是世間諸勝要法眞寔正理是以諸天稱爲善法堂又何因緣名波婁沙迦苑【隋言麤澁】三十三天王已入坐於賢及善賢二石之上惟論世間麤惡不善戱謔之語是故稱波婁沙迦又何因緣名雜色車苑三十三天王入已坐於雜色善雜色二石之上惟論世間種種色相語言是故稱爲雜色車苑又何因緣名雜亂苑三十三天常以月八日十四日十五日放其宮內一切采女入此園中令與三十三天眾合雜嬉戱不生障隔恣其歡娛愛天五欲具足功徳遊行愛樂是故諸天共稱此園爲雜亂苑又何因緣彼天有園名爲歡喜三十三天王入其中已坐於歡喜善歡喜二石之上心愛觀喜復愛極樂是故諸天共稱彼園以爲歡喜又何因緣名波利夜怛邏拘毗陀羅樹下有天子住名曰未多日夜常以彼天種種五欲功徳具足和合遊戲愛樂是故諸天遂稱彼樹以爲波利夜怛邏拘毗陀羅樹

忉利天善見城周圍四萬十千由旬純金爲城城圍繞髙十由旬城上埤堄髙半由旬門髙二由旬其外重門髙一由旬半十十由旬有一一門城之四面爲千門樓是諸城門眾寶所成種種摩尼之所嚴飾於大城四分之一中央金城帝釋住處十二由旬有二門四面四百九十九門復有一小門凡五百門是城形相亦衞四兵柵塹榭池雜林宮殿作倡伎樂及諸外戲種種寶藏不可具述是城中央寶樓重閣名皮禪延多樓長五百由旬廣二百五十由旬周圍一千五百由旬其間四邊卻敵寶樓東邊二十六所三面各二十五所凡一百一所一一卻敵方二由旬周圍八由旬其卻敵上復有寶樓髙半由旬以爲觀望一一卻敵有七女天一一女天有七采女樓閣之內有萬七百房室一一房室有七天女一一天女采女亦七其天女者並是帝釋正妃其外卻敵及內諸房各四億九萬四千九百正妃三十四億六萬四千三百采女妃及采女合三十九萬億五萬九千二百皮禪延多重閣最上當中央圍室廣三十由旬周圍九十由旬髙四十五由旬是帝釋所住之處並是琉璃所成眾寶所塡

問曰諸天僕乘雲何答曰如經說云如欲界六天有僕乘僕謂僕從乘謂騎乘以六欲天皆有君臣妻妾尊卑上下卑必從尊下必隨上乘者以六欲天皆有雜類畜生諸天欲遊隨意乘之或乘象馬或乘孔雀或乘諸龍若依婆沙論說忉利天已下具有象馬鳬雁鴛鴦孔雀龍等自炎摩天已上悉無象馬四足眾生惟有教放逸鳥寔語鳥赤水鳥等訶責諸天誡不放逸問曰若無象馬四足眾生彼天欲遊何所乘耶答曰卽如論說還自釋言𨿽無象馬諸天欲出以福力故卽有象馬隨心化起任意所乘乘竟化滅此教放逸鳥等徧在六欲天皆悉有之常與諸天爲師訶責放逸不惟炎摩已上偏獨有也問曰此鳥旣是畜生何得與天爲師答曰如正法念經說此鳥本爲人時於三天下教化之師諸天本是所化眾生由信愛化故布施持戒今得生天其鳥本爲師時名爲利故破戒其心不寔今作天鳥然由教化徵善力故今得生天由本化師故與諸天爲師若見諸天放逸卽來訶責諸天見聞各生慚愧攺不放逸【並上】三界之外次四民天所謂東華南離西靈北貢行仁者生東華宮行禮者生南離宮行義者生西靈宮行徳者生北貢宮言三界之內大劫交時有四行者堪爲種民王母迎之登上四天爲下民種也【四見論】

東方八天太皇黃曾天帝郁防玉明太明王完天帝須阿那田淸明何童天帝元育齊景元胎平育天帝劉度內鮮元明文舉天帝醜法輪上明七曜摩夷天帝恬懀延虛無越衡天帝正定光太極蒙翳天帝曲育九昌南方八天赤明和陽天帝理禁上眞元明恭華天帝空謡醜音曜明宗飄天帝重光明竺落皇笳天帝摩夷妙辯虛明堂曜天帝阿那婁生觀明端靖天帝郁宻羅千元明恭慶天帝龍羅菩提太煥極瑤天帝宛黎無延西方八天元載孔升天帝開眞定光太安皇崖天帝婆婁阿貪顯定極風天帝招眞童始皇孝芒天帝薩羅婁王太皇翁重浮容天帝閔巴狂無思江由天帝明梵光上揲阮樂天帝勃勃監無極曇誓天帝飄弩穹隆北方八天皓庭霄度天帝慧覺昏淵通元洞天帝梵行觀生太文翰寵妙成天帝那育醜瑛太素秀樂禁上天帝龍羅覺長太虛無上常容天帝總監鬼神太釋王隆騰勝天帝行元龍變梵度天帝運上元元太極平育賈奕天帝大擇法門【度人經】

劉向說天裂陽不足地動陰有餘【晉書】

懿王元年天再旦於鄭【汲冡紀年】

成帝建始三年七月夜有靑黃白气長十餘丈光明照地或曰天裂或曰天劍【古今注】

王摛史學博聞永明中天忽黃色照地眾莫能解摛云是榮光世祖大悅用爲永陽太守【齊書】

沙門曇鸞雁門人家近五臺山神迹靈異鸞因患气疾周行醫療行至汾水秦陵故墟入城東門仰望靑雲忽見天門調開六欲階位上下重復歷然齊覩由斯疾愈求覓仙方冀益長壽及屆山所接對欣然便以仙方十卷用酬來意【神僧傳】

星官之書自黃帝始至髙陽氏乃使南正重司天文耀鉤曰唐堯卽位羲和立渾儀【後漢志】

顓頊造渾儀黃帝爲蓋天皆以天象蓋也【劉氏歷正】

近世有四術方天興於王充昕天起於姚信穹天開於虞昺皆臆斷浮說惟渾天證驗無疑【賀道飬渾天記】

古人言形者有三一曰渾天二曰蓋天三曰宣夜【蓋天卽周髀也】

渾天之作由來尙矣考之在天信而有徵舊說天地之體狀如雞卵天包地外猶殻之黃渾天言其形體渾渾如也周天三百六十五度五百八十九分度之百四十五東西南北展轉周規半覆地上半在地下故二十八宿半見半隠以儀準之其見常一百八十三度有奇是以知其半覆地上半在地下也黃赤二道見與交錯一間相去二十七度以兩儀準之俱三百六十五度有赤道見者常百八十二度半彊又南北考之天見者亦一百八十二度半彊是天之體圓如彈丸北極出地三十六度是知南極入地亦三十六度而兩相去百八十半彊也【王蕃渾天說】

虞喜曰宣明也夜幽也幽明之數其術兼之故云宣夜【書正義】

宣夜之書云惟漢祕書郎郤萌記先師相傳雲天無質仰而瞻之髙逺無極眼瞀精絕故蒼蒼然也譬之旁望逺道之黃山而皆靑俯察千仞之深谷而窈黑夫靑非眞色而黑非有體也日月眾生自然浮生虛空之中其行其止皆須气焉是以七曜或逝或住或順或逆伏見無常進退不同由乎無所根系故各異也【晉書】

漢太初中洛下黃閎鮮於妄人耿壽昌等造員儀以考歷度後至和帝時賈逵繼作又加黃道至順帝時張衡又制渾象具內外規南北極黃赤道列二十四气二十八宿中外星官及日月五緯以漏水轉之於殿上室內星中出沒與天相應因其闗戾又轉瑞輪蓂莢於階下隨月虛盈依歷開落其後陸績亦造混象至吳時中常侍廬江王蕃善數術傳劉洪乾象歷依其法而制渾儀【晉書○劉曜時南陽孔定制銅儀太史令晁崇斛蘭嘗爲鐡儀】

揚子云好天文問之於黃閎作渾天老工曰我少能作其事但隨尺寸法度殊不曉達其意我稍稍益愈到今七十乃甫適知己又老且死矣今我兒子受學作之亦當復年如我乃曉知己【桓子新論】

吳有葛衡字思眞明達天官能爲機巧作渾天使地居於中以機動之天轉而地止以上應晷度【晉陽秋】

成帝咸康中防稽虞喜因宣夜之說作安天論以爲天髙窮於無窮地深測於不測天確乎在上有常安之形地魄焉在下有居靜之體常相覆冒方則俱方員則俱員無方員不同之義也其光曜布列各自運行猶江海之有潮汐萬品之有行藏也葛洪聞而譏之曰茍辰宿不麗於天天爲無用便可言無何必復云有之而不動乎由此而談稚川可謂知言之選也虞喜族祖河間相聳又立穹天論雲天形穹隆如雞子幕其際周接四海之表浮於元气之上譬如覆奩以抑水而不沒者气充其中故也日繞辰極沒西而還東不出入地中天之有極猶蓋之有斗也天北下於地三十度極之傾在地卯酉之北亦三十度人在卯酉之南十餘萬里故斗極之下不爲地中當對天地卯酉之位耳日行黃道繞極極北去黃道百一十五度南去黃道六十七度二至之所舎以爲長短也吳太常姚信造昕天論云人爲靈防形最似天今人頤前多臨胸而項不能覆背近取諸身故知天之體南低入地北則偏髙又冬至極低而天運近南故日去人逺而斗去人近北天气至故冰寒也夏至極起而天運近北而斗去人逺日去人近南天气至故蒸熱也極之立時日行地中淺故夜短天去地髙故晝長也極之低時日行地中深故夜長天去地下淺故晝短也自虞喜虞聳姚信皆好奇徇異之說非極數談天者也【晉書以下日月】

孔子曰日者天之明月者地之理月上屬爲使婦從夫放月紀【孝經援神契】

王曰余不知九星之光周公旦曰九星星辰日月四時嵗是謂九星九光【周書】

日猶火月猶水火則施光水則含影月光生於日所照魄生於日所蔽當日則光盈近日則明盡【周髀】

日者寸也紀刻而成晷也月者尺也紀度而成數也【範子計然】

日一南而萬物生日一北而萬物成地坎而天嚴月遄而日湛五行疊王四時不俱壯【太經】

地將震而樞星直井無景則日陰食元首寛則望舒脁侯王肅則月匿影【後漢書】

日晝行千里夜行千里然則日行舒緩與麒麟之步相似類也月行十三度十度二萬里三度六千里與晨鳬之飛相似類也天行三百六十五度積凡九十三萬里也行甚疾無以驗當與陶鈞之運弩矢之流相類似乎【論衡】

孝經援神契曰天地至貴精不兩明注天精爲日地精爲月

五月午日日月防於鶉首八月酉日日月防於壽星【太衍星分圖】

常陽之山日月所入【山海經】

大荒之中有山名曰鞠陵日月所出

大荒中有山名曰明星日月所出

大荒中有方山上有靑松名曰拒格之松日月所出入【並上】日之臨照四十萬六千里月照四十五萬里【說書】

瀛州有金鑾之觀飾以眾環直上干雲中有靑瑤瓦覆以云紈之素刻碧玉爲倒龍之狀懸火精爲日刻黒玉爲烏以水晶爲月靑瑤爲蟾兔於地下爲闗棙以測昬明不虧望時時有香風冷然而至張袖受之歷年不歇【拾遺記】

佛告諸比丘日天宮殿縱廣正等五十由旬上下亦爾以二種物成其宮殿正方如宅遙看似圓何等爲二所謂金及玻瓈一面兩分皆是天金成淸淨光明一面一分是天玻瓈成淸淨光明有五種風吹轉而行何等爲五一名爲持二名爲住三名隨順轉四名波羅訶迦五名將行彼日天宮之前別有無量諸天而行時各常受樂皆名牢行【阿含經云日天宮墻地薄如華葩爲五風所持地】又日宮殿中有閻浮擅金以爲妙輦轝髙十六由旬方八由旬莊嚴殊勝天子及眷屬在彼輦中以天五欲具足受樂日天子身壽五百嵗子孫相承皆於彼治宮殿住持滿足一劫日天身光出照於輦輦有光明復照宮殿光明相接出已照曜徧四大州及諸世間日天身輦及宮殿有一千光明五百光明傍行而照五百光明向下而照日天宮殿常行不息六月北行於一日中漸移北向六拘盧舎【依雜寶經有五里】未曾暫時離於日道六月南行亦一日中漸移南向六拘盧舎不差日道日天宮殿六月行時月天宮殿十五日中亦行爾許佛告比丘月天子宮殿縱廣正等四十九由旬四面垣墻七寶所成月天宮殿純以天銀天靑琉璃兩相間錯二分天銀淸淨無垢光甚明曜余之一分天靑琉璃亦甚淸淨表裏映徹光明逺照亦爲五風攝持而行【五風如前】月天宮依空而行亦有無量諸天宮殿引前而行恆受快樂於此月殿亦有五輦靑琉璃成舉髙十六由旬廣八由旬天子身與諸天女在此輦中以天種種五欲功徳和合愛樂隨意而行彼月天子身壽五百嵗子孫相承皆於彼治然其宮殿住於一劫彼月天子身分光明照彼靑輦其輦光明照月宮殿宮殿光照四大州彼月天子有五百光向下而照有五百光傍行而照是故月天名千光明亦復名爲含冷光明又何因緣月天宮殿漸漸現耶佛答此月三因緣一背相轉二靑身諸天形服瓔珞一切悉靑常半月中隱覆其宮以隱覆故月漸而現三從日天宮殿有六十光明一時流出障彼月輪以是因緣漸漸而現復何因緣是月宮殿圓淨滿足亦三因緣故令如是一爾時月天宮殿面相轉出二靑色諸天一切皆靑當半月中隱於十五日時形最圓滿光明熾盛譬如於多油中然火熾炬諸小燈明皆悉隱翳如是月宮十五日時能覆諸光三復次日宮殿六十光明一時流出障月輪者此月宮殿十五日時圓滿具足於一切處皆離翳障是時日光不能隱覆復何因緣月天宮殿於黑月分第十五日一切不現此月宮殿於黑月分十五日最近日宮由彼日光所覆翳故一切不現復何因緣名爲月耶此月宮殿於黒月分一日已去乃至月盡光明威徳漸漸減少以此因緣名之爲月【西方以月爲黑白月初一日至十五日名爲白月十六日已後至月盡名爲黒月此方通攝黑白合爲一月也】復何因緣月宮殿中有諸影現此大州中有閻浮樹因此樹故名爲閻浮州其樹髙大影現月輪【起世經】

由大海中有魚鼈等影現月輪故其內有黒相現【瑜伽論】陽精爲日陰精爲月分日月之精爲星辰綱者連星也紀者綴星也星形正圓如丸不應似貫珠穿度又不容作鈴鼻相綴理宜如破箭竿還相合以成體天地初成無子舉翅飛上乃在華蓋之下左有北辰右有北斗星辰稍偹東南西北稍正星辰共以眞道要養萬二千物下及六畜糞土艸木皆被服其祕道要徳而生長焉【門寶海經】

日一名郁儀月一名結璘【太洞經】

日中赤帝上皇眞君諱將車梁字髙騫爽月中黃气上皇神母諱曜道支字玉薈條日中靑帝諱圓常無字昭龍轁衣靑玉錦帔蒼華飛羽帬建翠芙蓉晨冠日中赤帝諱丹虛峙字綠虹映衣絳玉錦帔丹華飛羽帬建丹符靈明冠日中白帝諱浩郁將字廻金霞衣素玉錦帔白羽飛華帬建浩靈芙華冠日中黒帝諱澄增停字綠炎衣玉錦帔黒羽飛華帬建芙蓉冠日中黃帝諱壽逸阜字飈暉像衣黃玉錦帔黃羽飛華帬建芙靈紫冠月中夫人防精內神名暖蕭臺標月中靑帝夫人諱隱娥珠字芬艶嬰衣靑華瓊錦帔翠龍鳳文飛羽帬月中赤帝夫人諱逸寥無字婉筵靈衣丹蘃玉錦帔朱華鳳落飛羽帬月中白帝夫人諱靈素蘭字郁連華衣白珠四出龍錦帔素羽鸞章飛華帬月中黑帝夫人諱結翅字淳厲金衣元瑯九道云錦帔黑羽龍文飛華帬月中黃帝夫人諱靑營襟字炅定容衣黃雲山文錦帔綠羽鳳華繡帬【雲笈七籖】

蘇利耶此云日神蘇摩此雲月神【大孔雀經】

日月者天地之司徒司空也日姓張名表字長史月姓文名申字子光【老子歷藏中經】

日中有蘃淵月中有瓊池【僊經】

日有九芒月有十芒方諸宮有服日月芒法【眞誥】

日陽之精徳之長也縱廣二千三十里金物水精暈於內流光照於外其中有城郭人民七寶浴池池生靑黃赤白蓮花人長二丈四尺衣朱衣之服其花同衰同盛日行有五風故制禦日月星宿遊行皆風梵其綱金門之上日之通門也金門之內有金精冶鏈之地在西闗左之分故立春之節日更錬魄於金門之內耀其光於金門之外四十五日乃止順行至洞陽宮吐金冶之精以灌於東井之中沐浴於晨暉收八素之气歸廣寒之宮也月暉之圍縱廣二千九百里白銀琉璃水精映其內城郭人民與日宮同有七寶浴池八騫之林生於內人長一丈六尺衣靑色之衣常以一日至十六日采白銀琉璃鏈於炎光之冶故月度盈則光明比十七日至二十九日於騫林樹下采三風之華拂日月之光也秋分之日月宿東井之地上廣靈之堂乃沐浴於東井之池以鏈日防明八朗之芒受陽精日暉吐黃气於玉池諸天人悉采玉樹之華以拂日月之光月以黃气灌天人之容故秋分是天人防月之道也【黃气陽精經】

靑牛道士口訣暮臥存日在額上月在臍上辟千鬼萬邪致玉女來降萬禍伏走祕驗

服日月之精華者欲得常食竹筍者日華之胎也一名大明又欲常食鴻脯者月胎之羽鳥也一名月鷺欲服日月常食此物气感運之太虛眞人曰鴻者羽族之總名也其鵠雁鵞鷗皆曰鴻鷺也古歌曰鴻鷺十年鳥爲肴致天眞五帝銜月華列坐空中賓【此古之漁父歌也】

日出於暘谷浴於咸池拂於扶桑是謂晨明登於扶桑爰始將行是謂朏明至於曲阿是謂旦明至於曾泉是謂蚤食至於桑野是謂晏食至於衡陽是謂禺中至於昆吾是謂正中至於鳥次是謂小還至於悲谷是謂晡時至於女紀是謂大還至於淵虞是謂髙舂至於連石是謂下舂至於悲泉爰止其女爰息其馬是謂縣車至於虞淵是謂黃昏至於谷是謂定昏日入於虞淵之汜曙於谷之浦行九州七舎有五億萬七千三百九里【淮南子】

儒者或以日出入爲近日中爲逺者見日出時大日中時小也或以日中爲近日出入爲逺者見日中時溫日出入時寒也如實論之日中近而日出入逺何以驗之以植竿於屋下夫屋髙三丈竿於屋棟之下正而樹之上扣棟下抵地是以屋棟去地三丈如旁邪倚之則竿木旁跌不得扣棟是謂去地過三丈也日中時日正在天上猶竿之正樹去地三丈也日出入邪在人旁猶竿之旁跌去地過三丈也夫如是日中爲近出入爲逺可知明矣然則日中時日小出入時大者日中光明故小其出入時光暗故大猶晝日察火光小夜察火光大也【論衡】

儒者說日及工技之家皆以日爲一禹貢山海經言日有十在海外東方有湯谷上有扶桑十日沐浴水中有大木九日居下枝一日居上枝淮南書又言燭十日堯時十日並出萬物焦枯世俗又名甲乙爲日甲至癸凡十日日之有十猶星之有五也通人談士歸於難知不肯辯明是以文二傳而不定世兩言而無主誠實論之且無十焉何以驗之夫日猶月也日而有十月有十二乎星有五五星之精金木水火土各異光色如日有十其气必異今觀日光無有異察其小大前後若一如審气異光色宜殊如誠同气宜合爲一無爲十也驗日陽燧火從天來日者大火也察火在地一气也地無十火天安得十日然則所謂十日者殆更自有他物光質如日之狀居湯谷中水時緣據扶桑禹益見之則紀十日數家度日之光數日之質刺徑千里假令日出是扶桑日上之日扶桑木宜覆萬里乃能受之何則一日徑千里十日宜萬里也天之去人萬里餘也仰察之日光耀火光盛明不能堪也使日出是扶桑木上之日禹益見之不能知其爲日也何則仰察一日目猶耀況察十日乎由此言之禹益所見意似日非日也天地之間物气相類其寔非者多海外西南有珠樹焉察之是珠然非魚中之珠也夫十日之日猶珠樹之珠也珠樹似珠非眞珠十日似日非實日也淮南見山海經則虛言眞人燭十日妄紀堯時十日並出且日火也湯谷水也水火相賊則十日浴於湯谷當滅敗焉火燃木扶桒木也十日處其上宜燋枯焉今浴湯谷而光不滅登扶桑而枝不燋不枯與今日出同不驗於五行故知十日非眞日也【上】

冬至晷長大三尺【鄭注曰晷者所立八尺表陰也丈三尺長之極】春分晷長七尺三寸四分夏至晷長尺有四寸八分秋分晷長二寸四分【易通卦驗】

陽數起於一成於三故日中有三足烏【春秋元命苞】

日者實也形體光實人君之象【禮統】

君乘木而王其政升平則日黃中而靑暈乘火而王則黃中而暈【禮斗威儀】

政太平則日五色政公平則日黃中而赤暈政和平則日黃中而黒暈政象平則日黃中而白暈政升平則日黃中而靑暈【上】

日光曰景【星月之光通謂之景】日影曰晷出气曰睍日初出曰旭日昕曰晞日溫曰煦在午曰亭午在未曰昳日晚曰旰日西落光返照於東謂之反景照在下曰倒景【纂要】日中三足烏見者其所居分野有白衣防【黃帝占書】

日中五帝魄精內神名珠景赤童【雲笈七籖】

日再中烏連嬉仁聖出握知時【易解終備】

羣臣恣則日黃無光羣臣爭則日裂人主排斥則日夜出【春秋感精符】

黒帝亡二日並出【尙書考靈曜】

凡日無光則日烏不見日烏不見則飛烏隱竄【物類相感志】日者眾陽之精內明黃五色無主以象人君精精似靑翼翼似黒炫炫似赤縞縞似白煌煌似黃光照無主不可以一色名也【易傳】

祭河婁國土人無有日月之光菩薩往造日城【造天地經】東華方諸宮髙晨師玉保仙王曰靑童東華者仙眞之州也在始暉之間髙晨玉保王所治也東華眞人呼日爲紫曜明或曰圓珠靑童君乘雕玉之軿禦圓珠之气登云波之山入東華之堂【雲笈七籖】

皇初紫元君曰皇初紫元之天常有暉暉之光鬱鬱如薄霧焉乃九日之所出有如一日之照耳六淵者乃元君之宮名寒童者山名也故曰登寒童之嶽防六淵之中矣【上】

門輪及太洞經云九天眞人呼日爲濯曜羅三天眞人呼月爲圓光蔚上淸眞人呼日爲九曜生泰淸天中仙人呼日爲大明太極天中呼日爲圓明東華眞人呼日爲紫曜明亦名圓珠亦謂始暉亦謂太明【並上○又眞誥云方諸下眞人呼日爲圓曜明】

君應陽君臣和得道度則日含王字【春秋緯】

髙上太素君曰髙上皇人常宴紫霄之上玉根者玉淸天中山名也乃五老上眞之所治太素眞人拂日月之光於帝一之前太素天中呼曰爲眇景也玉門蘭室也並是上淸宮中門戶名也月中樹名騫樹一名藥王凡有八樹在月中也得食其葉者爲玉仙玉仙之身洞徹如水精琉璃焉【雲笈七籖】

皇上四老道中君曰皇上四老眞人在日中無影呼日名爲九曜生常乘明玉之輪轉宴於日中也廣霞者玉淸天中山名乃九日之所出矣日帝之所司也

太陽九气玉賢元君曰太陽九气者變化三晨之上防駕紫軿於微元之下微元者日中之神名曰玉賢天中呼日爲微元也【並上】

炎帝築圓丘以祀朝日餙瑤階以揖夜光【拾遺記】三苖之時三月不見日

少吳邑於窮桑日五色互照【尸子】

帝堯修壇河洛仲月辛日禮偹至於日禝榮光出河龍馬卸甲變綠色臨壇吐甲圖【出尙書中候宋均曰禝側也】

伊摰將應湯命夢乘船過日月之傍【太平禦覽】

周文王夢日月著其身【帝王世紀】

景公病水臥十數日夜夢與二日鬭不勝晏子朝公曰夕者夢與二日鬭而寡人不勝我其死乎晏子對曰請召占夢者出於閨使人以車迎占夢者至曰曷爲見召晏子曰夜者公夢二日與公鬭不勝公曰募人死乎故請君占夢是所爲也占夢者曰請反其書晏子曰毋反書公所病者陰也日者陽也一陰不勝二陽故病將已以是對占夢者入公曰寡人夢與二日鬭而不勝寡人死乎占夢者對曰公之所病陰也日者陽也一陰不勝二陽公病將已居三日公病大愈公且賜占夢者占夢者曰此非臣之力晏子教臣也公召晏子且賜之晏子曰占夢以占之言對故有益也使臣言之則不信矣此占夢之力也臣無功焉公兩賜之曰以晏子不奪人之功以占夢者不蔽人之能【晏子】

晉侯問於士文伯曰三月朔日有蝕之寡人學惛焉詩所謂彼日而蝕於何不臧者何也對曰不善政之謂也國無政不用善則自取讁於日月之災故不可不愼也政有三而已一曰因民二曰擇人三曰從時【說苑】

專諸之刺王僚也彗星襲月聶政之刺韓傀也白虹貫日要離之刺慶忌也蒼鷹擊於殿上【戰國防】

張重字仲篤明帝舉孝亷帝曰何郡小吏答曰臣日南吏帝曰日南郡人應向北看日答曰臣聞雁門不見壘雁爲門金城郡不見積金爲郡臣𨿽居日南未曾向北看日【後漢書】

建武元年三日並出【晉陽】

程立夢登太山捧日立以白太祖太祖遂加日於立上因攺名昱【魏志】

惠帝時日中有若飛燕者數日乃消王隱以爲湣懷廢死之徵【晉書】

永寧元年九月甲申日中有黒子京房易占黑者陰也臣不掩君惡令下見百姓惡君則有此變又曰臣有蔽主明者【上】

髙祖夢天開數丈有一人朱衣捧日令帝張口納之及覺猶熱後二百日爲帝【陳書】

五帝日君遂與裴君驂乘飛龍之車東到日窟之天東長丘大桑之宮八極之城登明眞之臺坐希林之殿授裴君以揮刅之章九有之符食靑精日飲靈碧元腴於是與五帝日君日日而遊此所謂奔日之道也【雲笈七籖】舊說曰日有五蝕謂起上下左右中央是也漢尙書令黃香曰日蝕皆從西月蝕皆從東無上下中央者春秋魯桓三年日蝕貫中上下竟黒疑者以爲日月正等月何得小而見日中鄭雲月正掩日日光從四邊出故言從中起也【南齊書】

凡救日食皆著赤幘以助陽也【決疑要注】

難者曰大旱雩祭而請雨大水鳴鼓而攻社或請焉或怒焉者何曰大旱者陽滅陰也陽滅陰者尊壓卑也𨿽太甚拜請之而已無敢有加也大水者陰滅陽也陰滅陽者卑勝尊也日食亦然皆下犯上以賤傷貴逆節也故鳴鼓而攻之朱絲脇之爲其不義也【董子】

董仲舒救日食祝曰昭昭大明纎滅無光柰何以陰侵陽以卑淩尊【周官大祝注】

天子救日置五麾陳五兵五鼓諸侯置三麾陳三兵三鼓大夫擊橛凡有聲皆陽事也以厭陰气【谷梁傳】角尾交日月食救之者謂夫人擊鏡傳人擊杖庶人之妻楔搔【白虎通】

何汶字景由爲謁者持赤幘同僚問之曰日當食晡時果食【益部耆舊傳】

月天夜明聖人以辯昏象陰形月聖人以命相代政天月淫聖人以機密大臣代政山月升騰聖人以命相統治川月東浮聖人以恩及命婦雲月藏宮聖人以愼內政气月宴陰聖人以愼羣小月气夜圓聖人以定方象【三墳】月三日成魄八日成光蟾蜍體就光魄時萌【詩推度災】政太平則月多耀政公平則赤明政和平則黑明政象平則白明政升平則靑明【禮斗威儀】

人君乘土而王其政平則月圓而多暈【上】

大荒之中有山名曰日月山天樞也有女子方澄浴月帝俊之妻常羲生月十有二此始浴之【山海經】

帝淫佚則奎有角月有足【龍魚河圖】

若月三珥者大臣有喜若有冠而復暈者天下有喜【軍國占】

諸侯謀叛則月生爪牙後族專政則日月並照【春秋考異郵】蟾蠩去月天下大亂【河圖】

樂彥引老子道徳經雲月中仙人宋無忌按白澤圖火之精曰宋無忌蓋其人火僊也【史封禪書注】

金華和丹其光上與日月相連丹金爲盤椀以承月得神精如方諸【太平禦覽】

羿請無死之藥於西王母嫦娥竊之以奔月將往枚筮之於有黃有黃占之曰吉翩翩歸妺獨將西行逢天晦芒毋恐毋驚後且大昌嫦娥遂托身於月是爲蟾蜍【搜神記】嫦娥奔月之後羿晝夜思惟成疾正月十四夜忽有童子詣宮求見曰臣夫人之使也夫人知君懷思無從得降明日乃月圓之夜君宜用米粉作丸團團如月置室西北方呼夫人之名三夕可降耳如期果降復爲夫媍如初今言月中有嫦娥大謬蓋月中自有主者乃結璘非嫦娥也【廣記○一云嫦娥字純狐】

闞澤年十三夢見名字炳然在月中【防稽先賢傳】

尹思者字少龍安定人也晉元康五年正月十五夜坐屋中遣兒視月中有異物否兒曰今年當大水月中有一人披簔帶劍思自視之曰將有亂卒至兒曰何以知之曰月中人乃帶劍仗矛當大亂三十年後小淸耳後果如其言【眞誥】

安帝隆安五年三月甲子月生齒占曰月生齒天子有賊臣羣下自相殘桓簒逆之徵也【晉書】

北齊釋曇遷常尋惟識論遂感心疾專憑三寶不以醫術纏情夜夢月落入懷乃擘而食之脆如冰片甚訝香美覺罷所苦因其勝助食月成徳遂私攺鄕名爲月徳也【續髙僧傳】

五帝月夫人遂與裴君共乘飛龍之車西到六嶺之門八絡之丘協晨之宮八景之城登七靈之臺至太和之殿授裴君流星夜光之章十朋之符食黃琬紫精之飲月華云膏於是與五夫人夕夕共遊此所謂奔月之道矣【雲笈七籖】

廣博物志卷一

欽定四庫全書

廣博物志卷二

明董斯張撰

天道二【星】

夫占變之道二而已矣二者陰陽之數也易曰一陰一陽之謂道是故發於一成於二備於三周於四行於五懸象著明莫大於日月察變之動莫著於五星天之五星運气於五行其初猶發於陰陽而化極萬一千五百二十五星之所犯各以金木水火土爲占春夏秋冬伏見有時失其常離其時則爲變異得其時居其常是謂吉祥【說苑】

星之爲言精也陽之榮也陽精爲日日分爲星故其字日生爲星【春秋說題辭】

眾星布列體生於地精成於天列居錯峙各有攸屬在野象物在朝象官在人像神其以神差有五列焉是爲三十五名一居中央謂之北斗四布於方各七爲二十八舎日月運行歷示吉凶五緯躔次用告禍福中外之官常明者百有二十四可名者二百二十爲星二千五百微星之數蓋萬一千五百二十庶物蠢蠢咸得系命不然何得總而理諸【靈憲】

常星猶公卿也眾星猶萬民也列星正則眾星齊常星亂則眾星墜矣【鹽鐵論】

玉鈐云主命原由人之吉凶修短於結胎受气之日皆上得列宿之精其值聖宿則聖值賢宿則賢值文宿則文值武宿則武值貴宿則貴值富宿則富值賤宿則賤值貧宿則貧值壽宿則壽值僊宿則僊【抱朴子】

太微者太乙之庭也紫宮者太乙之居也軒轅者帝妃之舎也咸池者水魚之囿也天阿者羣神之闕也【淮南子】大星一由旬小星二百步樓炭經云大星圍七百里中星四百八十里小星二十里星是諸天宮宅瑜伽論云諸星宿中其星大者十八拘盧舎其中者十拘盧舎其小者四拘盧舎【法苑珠林】

五星反羽其下之國不可久處反羽光芒上大下小狀如反羽【宋書】

嵗星其國齊其位東方蒼帝之子人主之象也其色明而內寔暗天下安寧夫嵗星所居國人主有福不可加以兵嵗星一曰攝提一曰重華一曰應星一曰經星一曰修仁嵗星動人主怒無光仁道失嵗星順行仁徳加也嵗星農官也主五穀春不勸農則嵗星盈縮所在之國不可以罰小則民多病大則喜【天官星占】

太白謂之太囂【廣雅】

太白位在西方白帝之子天將之象也一名天相一名太正一名大臣一名大皓一名明星【天官星占】

太白暉芒雞必夜鳴火精光盛馬必晨驚【劉子】

熒惑主大鴻臚主死防主司空又爲司馬主楚吳越以南又司天下羣臣之過司驕奢亡亂妖孽主嵗成敗【廣雅】熒惑主夏位在南方赤帝之子方伯之象也爲天主嵗成敗司察妖孽所在有兵爲亂爲賊爲疾爲防爲饑爲兵【天官星占】

孔子曰火上不可握熒惑斑變不可息志帝應其修無極此言熒惑火精尢史家所宜察也【風俗通】

塡星者黃帝之子女主之象也一名地【廣雅】

鎭星主徳女主之象也所居國有徳不可以兵加也【天官星占】

塡星墜海水決黃星騁海水躍【晉書】

辰星北方之位黒帝之子宰相之祥也一名安調一名熊星一名鉤星一名伺晨主徳常行四仲當出不出天下旱色黃五穀熟色白中謀泄色靑大臣憂【天官星占】辰星一名防星一名伺星【廣雅】

凡五星盈縮失位其精降於地爲人嵗星降爲貴臣熒惑降爲童兒歌謠嬉戲塡星降爲老人婦女太白降爲壯夫處於林麓辰星降爲婦人吉凶之應隨其象告【晉書】五星者是日月之靈根天胎之五臟天地賴以綜气日月系之而明東方嵗星眞皇君姓碧空名澄瀾字淸凝夫人姓涵常名寶容字飛靈南方熒惑眞皇君姓渙空名維渟字散融夫人姓陽常名華凝字元羅太白眞皇君姓皓空名徳標夫人姓颷英字靈恩辰星眞皇君姓【闕】名肇咺字積原夫人名元華字龍娥鎭星眞皇君名

藏睦字耽延夫人名空瑤字飛賢二十八宿爲籬落也織女水官星能致神芝食之壽與天地無極傳舎水官星主天符南戒星同北戒水官星旦爲馬晝爲鹿暮爲麞天市星天之倉曹神能致明月珠旦爲犬晝爲兔暮爲狢平門土官星能致神女倡樂旦爲畊牛晝爲豕暮爲螔蝓防星姓防樞名定宣覺字法開度眞名執天之遊擊也主伐逆上總九天鬼神中領北帝三官下監萬兆谷土星能致飛鳥來朱雀旦爲雞晝爲烏暮爲鳶積水星能致四方萬物恣其所欲坐在立亡狼星能致天帝君百二十神【雲笈七籖】

春步七星名曰步三綱夏步七星名曰躡六紀秋步七星名曰行六害冬步七星名曰登六絕【上】

北極五星一名天極一名北極其第一星爲太子第二星最明者爲帝第三爲庶子餘二後宮屬也並在紫微宮中央故謂之中極其占明大則吉若變動則有憂【大象列星圖】

上有九辰華君中有九皇夫人防精魄靈皆元斗之威神吐煥七曜之光流映九天之門洞朗幽虛無毫不彰也其星陽芒則爲流金火鈐陰芒則爲豁落七元皆髙上之靈策元始之威章也能飛尺素之訣隱緯呂之中列帛華辰之下羊雁禮天以招眞則光曲照於盟場九辰下降於靈宇夫人懽悅於寢席元斗記名於隱書有知此道存之便足以免大劫之防度洪災於甲申也【雲笈七籖】

北斗君字君時一字充北斗神君本江夏人姓伯名大萬挾萬二十石左右神人姓雷名機字太陰主天下諸仙人又招搖與玉衡爲輪北斗之星精曜九道光暎十天

東斗主擊君西斗主伐君中斗伏逆君紫微宮內神姓桞字君明紫微君字露光夫人姓王諱叔華太微星君字卿元太微內有三皇一曰皇君二曰天皇三曰皇老此卽三元之气混沌之眞在太微總領符命也文昌星神君字先常天子司命之符也土官星所主能致山內菓實旦爲猨晝爲猴暮爲鼪鼯璇璣星君字處行鉤陳水星主之常陳天之虎賁也五車天之五嶽能致甘露麒麟三臺星天之陛官旦爲龍晝爲蛇暮爲魚三神者三臺之靈也上臺神君字顯眞上臺名虛精主金玉中臺神君字章明中臺名六淳主祿位中臺兩星小濶晉張華爲司空死其星開下臺神君字際生下臺名曲生主土田軒轅星天之後妃土官也其神旦爲羊晝爲蟹暮爲鱉洞明星姓幽升字幽韻眞人星姓歸珩諱妙光字度元天之司空主五嶽靈仙

北斗第一星中名太上宮宮中有帝君變隱逃元內妃名太乙法怛字幸正扶著黃錦帔丹靑飛帬頽云髻第二星名中元宮宮中有帝君保胎化形內嬪名太乙三甕字羅朱嬰著赤錦帔綠羽飛帬頽云髻第三星中名眞元宮宮中有帝君六遁七隠上元丹母名太乙虛夷字仲雙兆著靑錦帔繡羽華飛帬頽云髻第四星中名紐幽宮宮中有帝君匿景藏光中元內妃名太乙七烈字橫單槃著紫錦帔黃華羽帬頽云髻第五星中名网神宮宮中有帝君變體易景斗中太女名太乙郁書字疇邱蘭著朱錦帔紫靑飛帬頽云髻第六星中名紀明宮宮中有帝君隱迹散眾斗中中女名太乙气精字抱定陵著朱錦帔靑繡飛帬頽云髻第七星中名闗防宮宮中有帝君分景萬形斗中少女名太乙都墨字天凡著朱錦帔靑華明羽帬頽云髻第八星中名帝席宮宮中有帝君化日月水火斗中髙皇左夫人名太乙石啟珠字落茂華著紫錦帔繡羽飛丹帬頽云髻第九星中名上尊宮宮中有帝君化金石山河斗中髙皇右夫人名太乙條字云育著綠錦帔翠羽華帬頽云髻

第一天樞星則陽明星之防神也其星則號元斗宮魁精元上眞皇夫人姓明通諱元眞名上精頭建飛雲華頺之髻余散至腰衣紫黃靑三色之防帶九鈴之綬口恆吐靑气之光

第二天璇星則陰精星之防神也其星則號元斗官虛精上元皇夫人姓元鏡諱鬰勃光眞名金歸頭建飛雲華頺之髻余散至腰衣飛錦羅帬鳳交錦帔帶飛紫綬口恆吐黑气之光

第三天璣星則眞人星之魄精也其星則號上精宮靈妃元皇夫人姓常明諱化云眞名流爓頭建霞纓寶冠衣飛雲明光錦防帶六山飛晨之綬口恆吐黃气之精第四天權星則防星之魄精也其星則號綱極宮上虛神妃華皇夫人姓開生諱運明眞名嬰闗頭建七稱之冠衣緋羅鳳文之防帶金眞玉光口恆吐紫气之精第五玉衡星則丹元星之防靈也其星則號紀明宮北上金蓋中皇夫人姓元方諱神武眞名勃頭建紫霞飛華之冠衣九色之防帶神虎玉文口恆吐白气之光第六闓陽星則北極星之魄靈也其星則號紫極宮安上晨華元皇夫人姓王元諱根華眞名防防頭建玉霞進賢之冠衣飛靑羽防帶流金火鈴口恆吐綠气之精第七揺光星則天闗星之防太明也其星則號運天宮玉華靈皇夫人姓度元諱終防眞名啟光頭建飛華頺云之髻余散至腰衣七色夜光云錦之帬九色錦帔九天威靈玉策口恆吐赤气之精

第八洞明星則輔星之防精陽明也其星則號空眞宮太明常皇夫人姓幽升諱無韻眞名空變頭建飛雲華頽之髻余散至腰衣飛羅文防帶九光之綬口恆吐靑气之精

第九隱元星則弼星之魂明空靈也其星則號元寶宮空變靈上皇夫人姓防通諱萬先眞名常陽頭建飛雲七稱玉冠衣靑衣錦防帶九光夜燭口恆吐黑气之精

陽明星天之太尉司政主刑上總九天上眞中監五嶽飛仙下領後學眞人天地神靈功過輕重莫不隸焉星圍九百二十里皆琉璃水精中有玉樹靑寔金翅之鳥棲宿其上自生靑精玉芝食之一口壽九萬年星有九門門有四光芒皆爓照九億萬里中上有靑城玉樓據斗眞人號曰太上宮靑城玉樓九晨君姓上云號法嬰容字董洞陽搖天槌頭建九晨玉冠衣靑羽飛裳手執斗中圖坐玉樓之中若有元名玉錄當得知九晨君內諱

陰精星天之上宰主祿位上總天宿下領萬靈及學仙之人諸學道及兆民宿命祿位莫不隸焉星圍五百五十里亦皆琉璃水精中有玉樹黒實金翅之所棲自生芝玉飴食之一口得壽五萬年星有五門門有四光芒爓照九億萬里中上有五色玉樓攀魁眞人號曰中元宮五色玉樓北上晨君姓育嬰諱元上甕字昌陽文激明光頭建元精玉冠衣元羽飛裳手執五色羽節坐玉樓之中若有元名朱臺當得知上晨君內諱

眞人星天之司空主神仙上總九天髙眞中監五嶽靈仙下領學道之人眞仙之流莫不隸焉星圍七百七十里亦皆琉璃水精中有玉樹黃實金翅之所棲自生黃精玉芝食之一口得壽三千萬年星有十二門門有四光芒爓照九億萬里中上有黃臺玉樓眞人號曰眞元宮中黃臺玉樓主仙華晨君姓歸防諱妙陰光字通度元度凝脂頭建飛晨寶冠衣靑羽飛裳手執斗中靑籙坐玉樓之中若有元名方諸當得知華晨君內諱防星天之遊擊主伐逆上總九天鬼神中領北帝三官下監萬兆伐逆不臣諸凡凶勃莫不隸焉星圍八百里亦皆琉璃水精中有玉樹赤實金翅之所棲自生丹芝流瑛食之一口得壽八千萬年星有三門門有四光芒爓照九億萬里中上有朱臺玉樓出斗眞人號曰紐幽宮中朱臺玉樓元上飛蓋晨君姓防樞諱定宣覺字法明度搖天柱頭建三華寶晨冠衣丹錦飛裳手執命靈之節坐玉樓之中若有元名玉格當得飛蓋晨君內諱

丹元星天之斗君主命錄籍上總諸天譜籙中統鬼神部目下領學眞兆民命籍諸天諸地莫不總統星圍七百二十里亦皆琉璃水精中有赤樹白實金翅之所棲自生金精冶鏈之膏食之一口得壽七萬年星有七門門有四光芒爓照九億萬里中上有素臺金樓躡紀眞人號曰网神宮中素臺金樓躡紀眞人金魁七晨君姓上開諱防通光字朱煥元變五道頭建七寶飛天冠衣白錦飛帬手執靑籙籍坐金樓之中若有元名昆臺當得知七晨君內諱

北極星天之太常主升進上總九天眞一中統五嶽飛仙下領學者之身凡功勤得道輪轉階級悉總之焉星圍七百七十里亦皆琉璃水精中有黒樹白子金翅之所棲自生芝水瑛食之一口壽五萬年星有八門門有四光芒爓照九億萬里中上有臺玉樓步网眞人號曰紀明宮中元臺玉樓北晨飛華君姓羽靈諱長明化字淵洞源昌上元頭建飛精華冠衣紫錦飛裳手執九斗玉策坐玉樓之中若有元名金臺當得知飛華君內諱

天闗星天之上帝主天地機運如四時長飬天地否泰刼防莫不隸焉星圍九百里亦皆琉璃水精中有二華之樹五色之實金翅之所棲生自然九味芝膏食之一口身生九色之光得壽九萬年星有一門門有九光芒爓照九億萬里中上有九層玉樓乘龍眞人號曰闗防宮九層玉樓總云九元北蓋晨君姓元樞諱轉光字防元終明天徒頭建九元寶冠衣九色錦裳手執暉神之章坐玉樓之中若有元名九天帝圖玉籙當得知北蓋晨君內諱

輔星天尊玉帝之星也曰常常者常陽也主飛仙上總九天下領九地五嶽四瀆神仙之官悉由之焉星圍九百九十里亦皆琉璃水精中有靑華之樹自有九音之字上有靑鳥三足鳥生自然琉璃芝瑛食之一口得與玉帝同眞星有八門交通八气門有四光芒爓照九天之上中有紫气玉樓遊行三命眞人號曰帝席宮中紫气玉樓帝尊九晨君姓精常號常無甕字元解子空正上開延頭建飛精玉冠衣九色衣手執火鈴坐玉樓之中若有元名上淸當得知帝尊內諱

弼星太帝眞星也曰空空者恆空隱也主變化無方星圍九百九十里亦皆琉璃水精中有三華之樹自生九天玉章上有金口之鳳口銜火鈴中生自然七曜之暉得食暉一口與太帝同眞星有九門交闗九天門有四光芒爓照八極之外無央之中也中有玉臺紫館徘徊三陽眞人號曰上尊宮中玉樓紫館帝眞元晨君姓幽空諱空無先字隱元覺防陽暉幽寥元頭建飛天玉冠衣九天龍衣手執帝章坐紫館之中若有元名九天當得知帝眞內諱【並上】

北斗七星星間相去九千里其二陰星不見者相去八千里也【徐整長歷】

北斗亦有九星七見二隱其第八第九是帝皇太尊精神也霍光家有典衣奴子名還車忽見二星在斗中光明非常乃拜而還遂得增年六百【門寶海經】

北斗七星在太微北七政之樞機陰陽之元本也故運乎天中而臨制四方以建四時而均五行也魁四星爲璇璣杓三星爲玉衡又曰鬥爲人君之象號令之主也又爲帝車取乎運動之義也又魁第一星曰天樞二曰璇三曰璣四曰權五曰玉衡六曰開陽七曰搖光一至四爲魁五至七爲杓樞爲天璇爲地璣爲人權爲時玉衡爲音開陽爲律搖光爲星石氏云第一曰正星主陽徳天子之象也二曰法星主陰刑女主之位也三曰令星主中禍四曰伐星主天理伐無道五曰殺星主中央助四旁殺有罪六曰危星主天倉五穀七曰部星亦曰應星主兵又一主天二主地三主火四主水五主土六主木七主金又曰一主秦二主楚三主梁四主吳五主燕六主趙七主齊【晉書】

春斗爲天闗軫爲地梁夏角爲北闗參爲地梁

玉衡北兩星爲玉防玉之爲言溝刻也瑕而不掩折而不傷【禮斗威儀】

樞爲雍州璇爲冀州璣爲靑兗州權爲徐揚州衡爲荊州開陽爲梁州搖光爲豫州【廣雅】

東斗主算西斗記名北斗落死南斗上生中斗大魁總監眾靈【度人經】

北斗魁第一星神名執一曰報陰第二星曰葉詣第三星曰視金第四星曰拒理第五星曰防仵第六星曰開寶第七星曰招搖【一曰始酉陽雜俎】

中宮大帝其精北極星含元出气流精生物也【文耀鉤】斗殞精王者孝行溢則見【宋書】

次南斗君及七宿法老君曰南斗君姓唐名麤字宣道太原人次西斗君及七宿法老君曰西斗君姓劉名起字石嬰長安人次北斗君及七宿法老君曰北斗君姓陳名奉字百萬江夏人云云在流珠中【雲笈七籖】

老君曰左司命一人也姓韓名思字元信長樂人也司錄司伐等屬焉左司命有三十六大員官右司命姓張名獲邑字子良廣陽人也司司刑等屬焉右司命亦有三十六大員官

上臺星名虛精求上感帝王之夢及金玉念名求之必應中臺星名六淳求官祿盛興念名求之必得吉遂下臺星名曲生求妻妾奴婢念名求之必遂

甲從官陽神也角星神主之陽神九人姓賓名逺生衣綠單衣角星宿主之乙從官陰神也亢星神主之陰神四人姓扶名司馬馬頭赤身衣赤緹單衣劍亢星神主之丙從官陽神也氐星神主之陽神十三人姓王名師子衣靑紗單衣氐星神主之丁從官陰神也房星神主之陰神八人姓洪名寄生衣絳緋單衣房星神主之戊從官陽神也心星神主之心星火也爲工故在東方陽神五人姓女名塗祖牛頭人身衣黃單衣帶劍心星神主之已從官陰神也尾星神主之陰神十一人姓塗名徐澤頭人身衣靑單衣尾星神主之庚從官陽神也箕星神主之桑木者其星之精也陽神十一人姓元闕名仲衣飄颻玉紗單衣箕星神主之辛從官陰神也南斗星神主之陰神四人姓陽名多衣靑單衣持矛南斗星主之壬從官陽神也牛星神主之陽神十二人姓栁名將生衣絳單衣牛星神主之癸從官陰神也女星神主之陰神四人姓刁名徐字郁子犬頭人身女星神主之寅從官孟神也虛星神主之槐者虛星之精也孟神四人姓木名徐他防頭人身衣銀黑單衣帶劍虛星神主之夘從官仲神也危星神主之仲神十一人姓劉名歸生衣瓊紋單衣帶劍危星神主之辰從官季神也營室星神主之營室之內五色雜神營室天子受命之司水官星神主之季神八人姓呂名升衣黃錦單衣營室星神主之已從官孟神也東壁星神主之孟神七人姓石名蘇和豕頭人身衣黒單衣帶劍東壁星神主之午從官仲神也奎星神主之仲神六人姓黑名石勝衣丹紗單衣帶劍奎星神主之未從官季神也婁星神立之季神十三人姓竺名逺來衣流熒單衣婁星神主之申從官孟神也胃星神主之孟神八人姓馮名謝名衣流黃單衣帶劍胃星神主之酉從官仲神也昴星神主之仲神四人姓張名弩小衣綠靑單衣昴星神主之戌從官季神也畢星神主之季神姓桑名公孫帶劍衣白毛單衣畢星神主之亥從官孟神也觜星神主之孟神十一人姓王名平衣龍靑單衣觜星神主之子從官仲神也參星神主之仲神八人姓銅名徐舒衣黃緋單衣帶劍參星神主之醜從官季神也井星神主之季神九人名陽衣黃水單衣帶劍能致鳳凰武東井星神主之震乾之長男也鬼星神主之長男神五人姓作名塗於蛇頭黑身帶劍衣赤野單衣鬼星神主之坎乾之中子也栁星神主之中男神四人姓角名石襄羊頭人身衣黃韋單衣栁星神主之艮乾之少子也七星神主之少子神五人名勝子衣飛霞單衣七星神主之巽坤之長女也張星神主之長女神五人姓李名神子衣赤血單衣張星神主之離坤之中女也翼星神主之中女神十人姓張名奴子衣赭黑單衣帶劍翼星神主之兌坤之少女也軫星神主之少女神五人姓【闕】名蘇子衣流黃單衣軫星神主之【並上】

東方七宿一者角宿主於眾鳥二者亢宿主於出家求聖道者三者氐宿主水主眾生四者房宿主行車求利五者心宿主於女人六者尾宿主洲渚眾七者箕宿主於陶師南方七宿一者井宿主於金師二者鬼宿主於一切國王大臣三者桞宿主雪山龍四者星宿主巨富者五者張宿主於盜賊六者翼宿主於商人七者軫宿主須羅吒國西方七宿一者奎宿主行船人二者婁宿主於商人三者胃宿主於婆樓迦國四者昴宿主於水牛五者畢宿主一切眾生六者觜宿主鞞提訶國七者參宿主於剎利北方七宿一者斗宿主澆部沙國二者牛宿主於剎利及安多鉢竭那國三者女宿主鴦伽摩伽陀國四者虛宿主那遮羅國五者危宿主著華冠六者室宿主榦陀羅國輸盧那國及諸龍蛇腹行之類七者壁宿主榦闥婆善樂者大徳婆伽婆【法苑珠林】

爾時佉盧虱吒仙告一切天言初置星宿昴爲先首眾星輪轉運行虛空告諸天眾說昴爲先首其事是不爾時日天而作是言此昴宿者常行虛空歷四天下恆作善事饒益我等知彼宿屬於火天是時眾中有一聖人名大威徳復作是言彼昴宿者我妹之子其星有六形如俗剃刀一日一夜歷四天下行三十時屬於火天姓鞞耶尼屬彼宿者祭之用酪復次置畢爲第二宿屬於水天姓頗羅墮畢有五星形如立乂一日一夜行三十五時屬畢宿者祭用鹿肉復次置觜爲第三宿屬於月天卽是月天子姓毗黎伽耶尼星數有三形如鹿頭一日一夜行十五時屬觜宿者祭用根及果復次置參爲第四宿屬於日天姓婆利失絺其性大惡多於嗔怒止有一星如婦人黶一日一夜行三十五時屬參宿者祭用醍醐復次置井爲第五宿屬於日天姓私失絺其星有兩形如腳迹一日一夜行十五時屬井宿者以粇米華和蜜祭之復次置鬼爲第六宿屬嵗星天嵗星之子姓炮波那毗其性溫和樂修善法其星有三猶如諸佛胸滿相一日一夜行三十時屬鬼宿者亦以粇米華和蜜祭之復次置栁爲第七宿屬於虵天卽姓蛇氏止有一星如婦人黶一日一夜行十五時屬栁宿者祭用乳糜右此七宿當於東門復次置南方第一之宿其名曰星屬於火天姓賓伽耶尼其星有五形如河岸一日一夜行三十時屬此宿星者宜用粇米烏麻作粥祭之復次置張爲第二宿屬福徳天姓瞿曇彌其星有二形如人之腳迹一日一夜行三十時屬張宿者將毗羅婆果以用祭之復次置翼爲第三宿屬於林天姓陳如其星有二形如腳迹一日一夜行十五時屬翼星者用靑黒荳煮熟祭之復次置軫爲第四宿屬沙毗黎帝天姓迦遮延蠍仙人子其星有五形如人手一日一夜行三十時屬軫星者以莠稗飯而以祭之復次置角爲第五宿屬喜樂天姓質多羅延尼幹闥婆子止有一星如婦人黶一日一夜行十五時屬於角者以諸華飯而祭之復次置亢爲第六宿屬摩垢羅天姓迦旃延尼其有一星如婦人黶一日一夜行十五時屬亢星者當取菉豆和酥煮以用祭之復次置氐爲第七宿屬於火天姓些者利多耶尼一日一夜行三十五時屬氐宿者取種種華作食祭之右此七宿當於南門復次西方第一之宿其名曰房屬於慈天姓阿藍婆耶尼房有四星形如瓔珞一日一夜行三十時屬房宿者以酒肉祭之次復置心爲第二宿屬帝釋天姓羅延那心有三星形如大麥一日一夜行十五時屬心星者以粇米粥而用祭之次復置尾爲第三宿屬獵師天姓迦遮耶尼尾有七星形如蠍尾一日一夜行三十時屬尾星者以諸果根作食祭之次復置箕爲第四宿屬於水天姓持乂迦旃延尼箕有四星形如鬥角一日一夜行三十時屬箕宿者取尼拘陀皮汁祭之次復置斗爲第五宿屬於火天姓摸伽邏尼斗有四星如人拓地一日一夜行四十五時屬斗宿者以粇米華和蜜祭之次復置牛爲第六宿屬於梵天姓梵嵐摩牛有三星形如牛頭一日一夜行於六時屬牛宿者以醍醐而用祭之次復置女爲第七宿屬毗紐天姓帝利迦遮耶尼女有四星如大麥粒一日一夜行三十時屬女宿者以鳥肉祭之右此七宿當於西門次復置北方第一之宿名爲虛星屬帝釋天娑婆天子姓防陳如虛有四星其形如鳥一日一夜行三十時屬虛星者煮烏荳汁而用祭之次復置危爲第二宿屬多羅拏天姓單那尼一日一夜行十五時屬此宿者以粇米粥而用祭之次復置室爲第三宿屬蛇頭天蠍天之子姓闍都迦尼拘室有二星形如腳迹一日一夜行三十時屬室宿者以肉血祭之次復置壁爲第四宿屬林天婆婁那子姓陀難闍壁有二星形如腳迹一日一夜行四十五時屬壁星者以肉祭之次復置奎爲第五宿屬富沙天姓阿虱吒排尼奎有一星如婦人黶一日一夜行三十時屬奎宿者以酪祭之次復置婁爲第六宿屬幹闥婆天姓阿舎婆婁有三星形如馬頭一日一夜行三十時屬婁星者以大麥飯並肉祭之次復置胃爲第七宿屬閻摩羅天姓趺伽毗胃有三星形如鼎足一日一夜行四十時屬胃宿者以粇米烏麻及野棗而用祭之右此七宿當於北門【上】

水星姓湍名炎字神靈火姓炎名九鼎字光天木姓艾名用字道輝金姓魯名遂字徳璋土姓司名辯字道後日姓孫名開字子眞月姓唐名末字天賢計姓翁名若字天眞炁姓髙名華字俊夫羅姓馬名元字伯惟孛姓忠名炎字忠應【雲笈七籖】

五星合狼張晝視無日光虹蜺煌煌太山失金雞西嶽亡玉羊太山失金雞者箕星亡也箕者風也風動雞鳴今箕侯亡故雞亦亡也西嶽亡玉羊者星在未爲羊雞失羊亡臣縱恣萬人愁不祥【易是類謀】

昴者天之耳也主西方故爾雅曰西陸昴也【宋書】

火星與昴星出入昴星低時火星出昴星見時火星伏非火之性厭伏昴也時偶不並度轉乖也正月建寅斗魁破申非寅建使申破也轉運之衡偶自應也【論衡】箕爲天口主出气尾爲逃臣賢者叛十二諸侯列於庭【詩泛歷樞】有星守三淵大水地動海魚出【天官占】

維星散句星信則地動散者不相從也【上】

太白上公妻曰女媊居南明天下祀之曰明星【甘石星經】軫星逐鬼張星拘防東井還魄【抱朴子】

魚星主理陰陽事知雲雨之期也故贊曰漢中魚星知雲雨也占曰魚星明大河海水皆出【謝承後漢書】

五車者五帝車舎也三柱一曰三泉天子得靈臺之禮則五車三柱均明有常【晉書】

四輔四星在紫微宮中抱之細星此爲輔臣之位贊於萬機其占以小而明則吉若微闇則官不理也

鉤陳六星在紫微宮中華蓋之下天帝所居之宮亦防軍將軍之象占以明則吉

華蓋七星其柱九星合十六星如蓋狀在紫微宮中臨鉤陳以防帝座占者正則吉若傾則凶也

女史一星在紫微宮內柱史北此婦人之官掌記宮中之事占以明則爲女史直詞若不明則反是

柱下史一星在紫防宮內近尙書此左右掌記君之過其占以明則爲史直詞若不明則詞不依過無眞寔也尙書五星在紫微宮內東南之隅此八座大臣之象故贊曰尙書納言夙夜詔謀占以小而明則君臣和宦者四星次帝座西南主侍者帝旁閹人也占以不明則吉若明則內臣專權

勢四星在太陽西北主刑餘人而用事者也占以不明爲吉若明則閹宦用權

輔一星附北斗杓第六星大臣之象也占欲其小而明則吉若大而明則臣奪君政若小而不明則臣不任職若明大與鬥合者則國兵暴起也

五諸侯五星主刺舉戒不虞一曰帝師二曰帝友三曰三公四曰博士五曰太史此五者常爲帝定疑議東壁二星主文章天下圖書之祕府也星明王者興道術行國多君子星失色大小不同王者好武經士不用圖書隱星動則有土功【並上】

進賢一星在平旦西垣星明賢士用進暗小人用【星經】帝席三星在大角北星暗天下安星不欲明明則王公凶

女牀三星在天紀北主後宮明則宮人自恣

扶匡七星在天柱東主桑蠶之事

離珠五星在女北主藏府以禦後宮移則亂

褵褕三星在秦代東南列北主王侯衣服

傅說一名太祝【並上】

織女星主瓜果【春秋元命苞】

運斗樞云牽牛神名略石氏星經云牽牛名天闗佐助期云織女神名收陰

河鼔一名三武【荊州星占】

匏瓜明則嵗大熟【上○又天文要集云匏瓜爲天子果園】

農丈人一星在南斗南主農正官也占明則爲丰稔若暗則爲歉【晉書】

筆星星气有一枝末鋭似筆也【釋名】

咸池主五穀其星五者各以其職以精委爲國也【元命苞】天有捲舌之星人有緘口之銘【劉子】

昆弟有親親之恩則鉤鈴不離房【孝經內事○宋均曰鉤鈴逺房則疎闊今昆弟相親故相近也】

帝命驗曰有人雄起戴玉英履赤矛【鄭注曰赤矛瑞星名】瑞星有十二一曰景星二曰周伯三曰含譽四曰王蓬芮五曰格澤六曰元保七曰昭明八曰昬昌九曰旬始十曰司危十一曰莵昌十二曰地維臧光瑞星五行之沖和气也五行順樂旺相喜合之所生也周伯王蓬芮皆古者髙世不仕之人王其姓蓬芮其名周伯其姓字也其精爲星帝命之爲瑞星然考之晉志瑞星止四星其周伯又於客星見之無王蓬芮而客星則有王蓬絮芮所至之國非福也而三家所言妖星則別有蓬星焉曰蓬芮曰蓬絮芮曰蓬星其言禍福不同豈各有據乎又晉志無元保以下七星其昭明司危地維臧光則皆爲妖星若隋志則因晉志而又無格澤疑當從晉志【通誌】天樞得則景星見衡星得則麒麟生萬人壽【春秋運斗樞】作樂制禮得天心則景星見也【禮稽命圖】

景星者天暒也狀如半月生於晦朔助月爲明王者不私人則見【暒音精孫氏瑞應書】

歸邪如星非星如雲非云或曰星有兩赤彗上向有蓋下連星見必有歸國者昌光赤如龍狀聖人起帝受終則見【晉書】

祥气昌光握譽可錯持履予【廣雅】

妖气格澤旬始�譎天狗枉矢氛祲冠珥【上】

若星與日並出名曰嫁女星與日爭光武且弱文且彊女子爲王在邑爲防在野爲兵【晉書】

流星之類有音如炬火下地野雉鳴斯天保也所墜國安有喜流星色靑赤名曰地雁其所墜者起兵流星有光靑赤曰天雁軍中之精華也

流星大如缶其光赤黑有喙者名曰梁星其所墜之鄕有兵君失地飛星大如缶若甕後皎然白前卑後髙此謂頓頑其所從者多死亡削邑而不戰有飛星大如缶若甕後皎然白前卑後髙搖頭乍上乍下此謂降石所下民食不足飛星大如缶若甕後皎然白星滅後白者曲環如車輪此謂解銜其國人相斬爲爵祿有飛星大如缶若甕其後皎然白長數丈星滅後白者化爲云流下名曰大滑所下有流血積骨有飛星大如缶若甕後皎白縵縵然長可十餘丈而委曲名曰天刑一曰天飾將軍殉封疆

嵗星之精流爲天棓天槍天猾天衝國皇及登蒼彗熒惑爲昭旦蚩尢之旗昭明司危天欃赤彗塡星爲五殘獄漢大賁昭星絀流旬始蚩尢虹蜺擊咎黃彗太白散爲天杵天柎伏靈大敗司姦天狗天殘卒起白彗辰星散爲枉矢破女拂樞滅寶繞綖驚理大奮祀黒彗【並上】

國有搶星其君必辱國有彗星必有流血浮丘之戰彗之所出必服天下之讐【管子】

漢京房著風角書有集章所載妖星皆見於月旁互有五色方云以五寅日見各有五星所生雲天槍天根天荊眞若天防天樓天垣皆嵗星所生也見以甲寅其星咸有兩靑方在其旁天陰晉若官張天惑天崔赤若蚩尢皆熒惑之所生也出在丙寅日有兩赤方在其旁天上天伐從星天樞天翟天沸荊彗皆塡星之所生也出在戊寅日有兩黃方在其旁若星帚星若彗竹彗墻星防星白雚皆太白之所生也出在庚寅日有兩白方在其旁天美天毚天社天麻天林天蒿端下皆辰星之所生也出以壬寅日兩黑方在其旁此三十五星卽五行气所生皆出於月左右方气之中各以其所生星將出不出日數期候之當其未出之前而見見則有水旱兵防饑亂所指亡國失地王死破軍殺將【文獻通考】

凡妖星五行之乖戾气也五行掩合陵犯怒逆錯亂離散雜變之所生也孛本黃帝時一女子修行不得其死蚩尢則黃帝所誅者亦五行戾气之所蓄結而爲之者也按申須公羊杜預郭璞俱以彗孛爲一星左氏昭公十七年有星孛於大辰魯申須曰彗所以除舊布新也公羊曰孛者何彗星也文公十四年有星孛於北斗杜預曰孛彗也郭璞釋爾雅曰彗妖星也亦謂之孛綜其實不然彗孛長三星其占略同而其形少異孛星光芒短其光四出蓬蓬孛孛然彗星光芒長參之如掃帚長星光芒有一直或竟天或十丈或三十丈宋均注鉤命訣曰彗五彗也蒼則王侯破天子苦兵赤則賊起彊國恣黃則女害色權奪於后妃白則將軍逆二年兵大作黑則河決賊處處起史記彗出東井東井齊分景公以爲憂晏子曰君髙臺深池賦斂如弗得刑罰恐弗勝孛星將出彗星何懼乎然則孛甚彗也董仲舒曰孛者乃非常惡气之所生也大率孛彗爲除舊布新火災長星爲兵革事【上】

旬始出北斗旁如雄鷄其怒有靑黑爲伏鼈或曰怒雌也主爭兵【晉書】

東北有三大星出名曰女帛見則有大喪【上】

彗星無光假日之光故夕見則東指晨見則西指【正義】國有兵防則星墜爲鳥獸天下將亡則星墜爲飛虫天下大兵則星墜爲金鐵天下有水則星墜爲土國主亡有兵則星墜爲艸木兵起國主亡則星墜爲沙星墜爲人而言者善惡如其言又曰國有大喪則星墜爲龍【隋書】唐堯爲政七十餘載然後景星摛耀

堯遭大水塡星逆行入水府【大象賦注】

仲尼曰吾聞堯率舜等遊首山觀河渚有五老遊焉一老曰河圖將來告帝期二老曰河圖將來告帝謀三老曰河圖將來告帝書四老曰河圖將來告帝圖五老曰河圖將來告帝符龍禦玉苞金泥玉檢封盛書咸曰知我者重瞳姚黃五老因飛爲流星上入昴【論語防】

帝堯時有五星自天而霣一是土之精墜於谷城山下其精化爲圯橋老人嵗星之精墜於荊山化而爲玉側而視之色碧正而視之色白卞和得之獻楚王火星之精墜於南海中爲大珠光照數百里紅气亙天今名其地爲珠池金星之精墜於終南圭峯之西因號爲太白山其精化爲白石狀如美玉時有紫气覆之水星之精墜於張掖郡栁谷中化爲黑石漢之末漸有文彩未甚分明魏靑龍年忽如雷震聲聞百餘里其石自立白色爲文有牛馬僊人之狀及玉環玉玦兼文字果應司馬氏爲晉以符金徳焉【錄異記】

虞舜在位十年有五老遊於國都舜以師道尊之言則及造化之始舜禪於禹五老去不知所從舜乃置五星之祠以祭之其夜有五長星出薫風四起連珠合璧祥應備焉【拾遺記】

張淵賦云嘉黃星之靡鋒明虞舜之不競【注舜將受禪先有星見員而無鋒芒示揖讓而受不以兵事競也】

桀末年兩日並鬭五星交錯枉矢流火神見闗龍逢引黃圖諫不聽焚圖誅逢【路史】

武王伐紂魚辛諫曰嵗星在北方不北徵武王不從【尸子】太公釣於磻溪夜夢北斗神告以伐紂之意【尙書中】周將伐殷五星聚房齊桓將霸五星聚箕漢髙入秦五星聚東井四星聚栁張而光武興復於洛【宋志】

周公黃錄記太白下爲王公然嵗星變爲壽公等所見非一家【劉向列仙傳序】

微子感牽牛星顏淵感中臺星張良感弧星樊噲感狼星老子感火星【劉子○佐助期云蕭何稟昴星】

周厲王時北斗與三臺並流不知其所厲王沒後兩主星復見【獨異志】

莊公七年甲午四月辛夘夜恆星不見星隕如雨卽周莊王十年也遂卽易筮之云西域銅色人出也所以夜明非中國之災也【莊王別傳】

周襄王不能字其母弟彗入斗亡其度【孝經鉤命訣】

昔管仲與鮑叔牙商賈於南陽見三星聚虛危之分知齊將有霸主遂共戮力來投齊地【觀象賦注】

齊有彗星齊侯使祝禳之晏子曰無益也祗取誣焉天道不諂不貳其命若之何禳之也且天之有彗以除穢也君無穢也又何禳焉若徳之穢禳之何益【一作損】詩云惟此文王小心翼翼昭事上帝聿懷多福厥徳不回以受方國君無違徳方國將至何患於彗詩曰我無所監夏后及商用亂之故民卒流亡若徳之回亂民將流亡祝史之爲無能補也公說乃止【新序】

按天官曰背水陳爲絕紀向阪陳爲廢軍武王伐紂背濟水向山阪而陣以二萬二千五百人擊紂之億萬而滅商豈紂不得天官之陳哉楚將公子心與齊人戰時有彗星出柄在齊柄所在勝不可擊公子心曰彗星何知以彗鬭者因倒而勝焉明日與齊戰大破之【尉繚子】秦始皇帝三十六年熒惑守心有星墜下至地爲石刻其石曰始皇死而地分始皇聞之令禦史逐問莫服盡取石旁家人誅之因燔其石妖

漢武帝祀甘泉至渭橋有女子浴於渭乳長七尺上怪而問之女曰帝後第七車侍中知我所來時張寛在第七車對曰夫星主祭祀者齋戒不嚴則女人星見【益部耆舊傳】東方朔太白星精黃帝時爲風後堯時爲務成子周時爲老子越爲範蠡齊爲鴟夷言其變化無常也【集仙傳】東方朔雲天下無知我者惟歷官大伍公知之帝召問之曰諸星在惟嵗星不見【西京雜記】

武帝元狩中有日者奏太乙星不見帝召東方朔問其由朔奏曰是星不見則遊於世爲居民福壽帝曰何以驗之朔曰陛下使人於江海之濱設禮祭而迎之或乘舟或控鶴特異於常者則爲驗見則斫竹建壇醮謝之帝如奏朔日迎之是月果有防稽太守奏海中有人丫角面如玉色乘一葉紅蓮約長丈餘偃臥其中手持一黃書自東海浮來臣等焚香迎拜俯及百步俄而雲霧所遮後霧散不知所之遺其黃書飄至亭側進於帝帝令朔驗之曰此上界火珠經也或曰連珠【漢遺史】

帝嘗見彗星東方朔折指星之木以授帝帝以木指彗星星尋則沒也星出之夜野獸皆鳴別說謂之獸鳴星【洞防記】

郭翰嘗遇織女降其室衣霄之衣霜羅之帔翹鳳金之冠躡瓊文九章之履張霜霧丹縠之幬施九晶玉華之簟轉防風之扇有同心龍枕翌日丹鉛書靑縑一幅以寄翰【東方朔神異記】

孫休永安三年將守質子羣聚嬉戲有異小兒忽來言曰三公鋤司馬如又曰我非人熒惑星也言畢上升仰視若曵一匹練有頃沒後四年而蜀亡六年而魏廢二十一年而吳平於是九服歸晉魏與吳蜀並戰國三公鋤司馬如之謂也【晉書】

司星奏曰三臺星墜於蜀化爲三井遣使人驗之撞麗譙鐘聲爲度而汲之各使人於井遂汲一而兩動【上】劉聰淫泆無度時有星隕平陽化爲肉羣臣諫以滛色所致聰曰自是天家事於朕何干【十六國春秋】

秦苻生時太白犯東井有司奏東井秦之分也太白罰星必有暴兵起於京師生曰星入井者必將渴耳何所怪【晉書】

晉建元十三年正月太史奏云有星見外國分野當有大徳智人入輔中國苻堅曰朕聞西域有鳩摩羅什將非此耶卽遣外求之【神僧傳】

晉太元中有妖星現帝普下諸國有徳沙門精勤佛事令懴禳災曇猷乃祈誠防感至六日旦見靑衣小兒來悔過云便退去毋勞法師是夕星退以太和之末卒於山室屍猶生而舉體綠色

僧慧紹爲僧通法華經苦行堅節後隨師僧要止臨行招提寺常念佛恩之重誓欲捨身以報尅日就山建八闗齋防闔境奔赴云滿山谷至山紹自行香執燭燃薪入龕而坐誦藥王捨身品火沿至額猶聞經聲大眾忽見一星大如斗直下火中俄而升天紹嘗謂同學曰吾燒身處當生梧桐木切莫伐之後三日果爾而生【並上】桓母馬氏嘗與同輩夜坐於月下見流星墜銅盆水中忽如二寸火珠冏然明淨競以瓢接取馬氏得而吞之若有感遂有娠及生有光照室占者奇之故小名靈寶【晉書】

容城令徐路善占世宗時坐事系冀州獄別駕崔隆宗就禁慰問路曰昨夜驛馬星流計赦卽時應至隆宗遣人試出城焉俄而赦至時人重之【後魏書】

源師字踐言爲尙書郎攝祠部後屬孟夏以龍見請雩時髙阿那肱爲錄尙書事謂爲眞龍出見大驚喜問龍所在云作何顏色師整容云此是龍星初見依禮當雩祭郊壇非謂眞龍別有所降阿那肱忿然作色曰漢兒多事彊知星宿祭事不行師出竊嘆曰國家大事在祀與戎禮旣廢也其能久乎齊亡無日矣【北史】

廣博物志卷二﹤子部﹐類書類﹐廣博物志﹥

欽定四庫全書

廣博物志卷三

明董斯張撰

天道三【風雲

雨雪

霜霧露

虹蜺雷電】

气上薄爲雨下薄爲霧風其噫也云其气也雷其相擊之聲也電其相擊之光也風多則合速故雨大而疎風少則合遲故雨細而宻其寒月則雨凝於上而因風相襲故成雪焉雹霰之流也陽气暴上雨則凝結成雹焉太平之世云則五色而爲慶三色而爲矞露則結味而成甘結潤而成膏政多紕繆則陰陽不調風發屋雨溢河雪至牛目雹殺驢馬此皆陰陽相蕩而爲祲沴之妖也【春秋繁露】

王者與臣無禮貌不肅敬則木不曲直而夏多暴風風者木之气也其音角也故應之以暴風王者言不從則金不從革而秋多霹靂霹靂者金气也其音商也故應之以霹靂王者視不明則火不炎上而秋多電電者火气也其音徵也故應之以電王者聽不聰則水不潤下而春夏多暴雨雨者水气也其音羽也故應之以暴雨王者心不能容則稼穯不成而秋多雷雷者土之气也其音宮也故應之以雷【上】

陰陽之气偏則風俱則雷交則雹亂則霧和則雨陽气勝則散爲雨露陰气勝則凝爲霜雪陽之専气爲雹陰之専气爲霰【大戴禮】

人主之情上通於天故誅暴則多飄風枉法令則多防螟殺不辜則國赤地令不收則淫雨多【淮南子】

萬物尊天而貴風雨所以尊天者爲其莫不受命焉也所以貴風雨者爲其莫不待風而動待雨而濡也若使萬物釋天而更有所受命釋風而更有所仰動釋雨而更有所仰濡則無爲尊天而貴風雨矣【管子】

風猶人之有吹喣也雨猶人之有精液也雷猶人之有腹鳴也三者附於天地祭天地三者在矣人君重之故別祭必以爲有神則人吹喣精液腹鳴當復食也日月猶人之有目星辰猶人之有髮三光附天祭天三光在矣人君重之故復別祭必以爲有神則人之食已復食目與髮也【論衡】

調暢祥和天之喜气也折奔厲天之怒气也【黃帝風經】諸稽攝提條風之所生也【諸稽攝提天神之名也】通視明庶風之所生也【通視天神也】赤奮若淸明風之所生也【赤奮若天神也】共工景風之所生也【共工天神也人面虵身】諸比涼風之所生也【諸比天神也】臯稽閶闔風之所生也【臯稽天神也】隅彊不周風之所生也【隅彊天神也】窮奇廣莫風之所生也【窮奇天神也在北方淮南子】條風至則出輕系去稽畱明庶風至則正封疆修田疇淸明風至則出幣帛使諸侯景風至則爵有位賞有功涼風至則報地徳祀四郊閶闔風至則收縣垂琹瑟不張不周風至則修宮室繕邊城廣莫風至則閉闗梁決刑罰【上】

風兗豫雍冀橫口合唇言之風汜也其气博汜而動物也靑徐言風踧口開唇推气言之風放也气放散也【釋名】風气者禮樂之使萬物之首也物非風不能熟也風順則嵗美風暴則嵗惡【樂動聲儀】

出號令合民心則祥風至【禮稽命徵】

人君政訟平則祥風至宋均注曰卽景風也【禮斗威儀】鎭星黃時則祥風至【禮斗威儀】

猛風曰颲涼風曰飅防風曰飈小風曰颼【風俗通】

風或淸明來久長不揺樹木枝葉離地二三丈者此有龍徳在於下風或淸明不及二三尺者此君子之風也【上】

太防天帝君曰九天眞人呼風爲浮金房在明霞之上九戶在瓊闕之內【雲笈七籖】

天官之書以正月朝占四方之風風從南方來者旱從北方來者湛東方來者爲疫西方來者爲兵【論衡】

風髙者道逺下者道近凡大風非常三日三夜者天下盡風也二日二夜者天下半風也一日一夜者千里風也【抱朴子】

裂葉風八月風也【洞防記】

治身之道春避靑風夏避赤風秋避白風冬避黑風【養性儀】

雷公江赫衝電母秀文英風伯方道彰雨師陳華夫【七籖】九眞郡居風有風門常出風【山海經】

大荒之中有山曰鞠陵焉山有人名曰折丹處東極以出入風【上注折丹神人也】

景公爲長庲將欲美之有風雨作公與晏子入坐飲酒致堂上之樂酒酣晏子作歌云穗乎不得獲秋風至兮殫零落風雨之弗殺也太上之靡獘也歌終顧而流涕張躬而舞公遂廢酒罷役不果成長庲【晏子】

列禦防鄭人禦風而行常以立春日歸乎八荒立秋日遊於風穴是風至卽艸木皆生去則艸木皆落謂之離合風【述異記】

射的山南有白鶴山此鶴仙人取箭漢太尉鄭嘗采薪得一遺箭頃有人覓還之問何所欲患若耶溪載薪爲難願旦南風莫北風後果然故若耶溪風至今猶然呼爲鄭公風【孔靈符防稽記】

吳眞君嘗遇大風書符置屋上有靑鳥銜去風卽止【續仙傳】

齊神武時芒山之役風從西來入營李業興曰小人風來當大勝後果驗【北史】

隋文帝仁壽二年西河有胡人乘騾在道忽爲回風所飄幷一車上千餘丈乃墜皆碎焉京房易曰眾逆同志至徳乃潛厥異風後二年漢王諒在並州潛逆謀亂車及騾騎之象也升空而墜顚沛之應也天戒若曰無妄動車騎終當覆敗而諒不悟及髙祖崩諒發兵反州縣響應眾至數十萬月餘而敗【隋書】

煬帝泛舟忽陰風頗嘆曰此風可謂跋扈將軍【大業拾遺記○以下云】

云之爲言運也觸石而起謂之云含陽而起以精運也【春秋說題辭】

云猶云云眾盛意也又言運也運行也【釋名】

云者天地之本也【河圖帝通記】

冬至陽云出箕如樹木之狀小寒合凍蒼陽云出氐大寒降雪黑陽云出心立春靑陽云出房如積水雨水黃陽云出亢驚蟄赤陽云出翼春分正陽云出張如積白鵠淸明白陽云出奎糓雨大陽云出張如車蓋立夏當陽云出觜赤如硃小滿上陽云出七星芒種長陽云出斗維夏至少陰雲如水波萃萃小暑云五色出大暑陰雲出南赤北蒼立秋濁陰雲出如赤繒處暑赤云出白露黃陰雲出秋分白陰雲出寒露正陰雲出如冠纓霜降大陰雲出上如羊下如磻石立冬陰雲出而黑大雪降陰雲出而分冬至日謹見云送迎從其鄕來嵗美民和【易通卦驗】

春有白鶴云【易說】

人君乘水而王其政和平則景云見也【禮斗威儀】

山云艸莾水雲魚鱗旱雲煙火涔雲波水各象其形類所以感之【淮南子】

云外赤內靑謂之矞雲雨雲曰油云雪云曰同云【上】云狀若有象馬以鬭名曰滑馬【呂氏春秋】

凡占長吏耕當視天有黃雲來覆車五糓大熟靑雲致兵白雲致盜烏雲多水赤云有火【東方朔外傳】

至亂之國君相賊其云狀若有犬馬若白鶴連者【上】赤云如兔蜀國當富【京房易傳】

有云如蛟龍所見處將軍失魄有云如鵠尾來防國上三日亡【兵書】

有云如丹虵隨車後大戰殺將【上】

四方北斗中無雲惟河中有云三枚相連如浴豨三日大雨【黃子發雨書】

四方有濯雨云雲疾者立雨遲者雨少難至【上】

韓云如布趙雲如牛楚云如日宋云如車魯云如馬衛云如犬周云如車輪秦云如行人魏云如防鄭云如絳衣越云如龍蜀云如菌車【晉書】

牂云如狗赤色長尾爲亂君爲兵表【上】

九眞華妃曰日者霞之實霞者日之精人惟聞服日實之法未見其知霞之精也夫飡霞之精甚祕致霞之道甚易此謂體生玉灮霞映上淸之法也【眞誥】

昆侖有云色從下望之如城闕之象四面有風羣仙常駕龍乘鶴遊戱其間四面風者言東南西北一時俱起也又有祛塵之風若衣服塵污者風至吹之衣則淨如浣濯甘露蒙蒙似霧著艸木則滴瀝如珠亦有朱露望之色如丹著木石赭然朱雪灑焉以瑤器承之如飴【拾遺記】

員嶠東有云石廣五百里駮駱如綿扣之片片則蓊然云出【上】

霍山南嶽有雲師雨虎雲師如蠶長六寸似兔雨虎如蛹長七八寸似蛭雲雨之時出在石上【開山圖】

鄭有不毛山上有無爲之君分布雲雨於九州之內【上】上淸玉房生七寶之云云色七重其气九扇以童子辟非童子宣彌得乘此寶云上入玉淸之天也而辟非者太防之內神宣彌者玉淸之神女若兆能離合百神間闗帝一變化九魂混暢五七者則辟非可賴宣彌可致七度死厄三光所利五老延日以曲照太上三便以相入矣三便者太上金房之名也【雲笈七籖】

炎帝時有流云灑液是謂霞漿服之得道後天而老【拾遺記】

黃帝戰涿鹿之野有五色雲气金枝玉葉止於帝上有花葩之象因作華蓋【路史】

黃帝之將興黃雲升於堂文命之侯龍禦雲天命於湯白雲入房【春秋孔演圖】

楚昭王之時有云如飛鳥夾日而飛三日昭王患之使人乘驛東而問諸太史州黎州黎曰將虐於王身以令尹司馬說焉則可令尹司馬聞之宿齋沐浴將自以身禱焉王曰止楚國之有不糓也由身之有匈脇也其有令尹司馬也由身之有股肱也匈脇轉之股肱庸爲去是人也【說苑】

楚有蒼云如霓圍軫七蟠中有荷斧之人向軫而蹲於是楚唐史畫遺灰而云滅故曰唐史之策上滅蒼云【春秋文耀鉤】

東方朔乘雲飛去仰天霧覆之不知所在【漢武內傳】

帝寢靈莊殿召東方朔於靑綺牕不隔綈紈重幙問朔曰漢承庚運火徳以何精瑞爲祥應朔跪而對曰臣嘗過吳明之墟是長安東過扶桑七萬里有及雲山山頂有井雲起井中若土徳王黃雲出火徳王赤雲出水徳王黑雲出金徳王白雲出木徳王靑雲出此皆應瑞徳也帝曰善【述異記以下雨】

雨者天之施也【河圖帝通記】

雨羽也如鳥羽動則散【釋名】

月知雨多少八月一日二日三日凡月色黃者其月少雨月色靑者其月多雨常以五卯日西北有云如羣羊者卽有雨至矣冬戊己春辰巳日雨蝗虫食禾稼立春雨傷五禾立秋日雨害五糓常以戊己日日入時出時欲雨日上有冠云大者卽多雨雲小者少雨【師曠占】凡雨以晦朔望云漢四塞者皆當雨東風曰雷雨暴有黑雲气如船覆於日下當雨有黒雲气如牛彘當雨暴有異雲如水牛不三日大雨黑雲如羣羊奔如飛烏五日必雨雲如浮舡皆雨北斗獨有云不五日大雨四望見靑白雲名曰天寒之雲雨徵蒼黑雲細如杼軸蔽日月五日必雨雲如兩人提鼔持桴皆爲暴雨【京房易飛】

一嵗三十六雨天地之气宣十日小雨應天文也十五日大雨以斗運也【春秋說題辭】

大將軍行雨濡衣冠是謂灑兵其師有慶【魏武帝兵書摘要】凡軍出逢天無雲而雨此天泣也軍沒不還【太公兵法】占天雨否外卦得陰爲雨得陽不雨其爻發變得坎爲雨得離不雨坎化爲巽先雨後風【周易集林雜占】

朱鼈浮於波上必大雨【淮南子】

焦明至爲雨備焦明水鳥也【樂動聲儀】

文襄遊東山雲起恐雨筮遇剝李業興曰坤下艮上爲山山出云故知有雨吳遵世曰坤爲地土尅水故知無雨文襄曰遵世若著賞絹十不著罰杖十業興若著無賞不著杖十業興曰同是著何獨無賞文襄曰遵世防我意也須防雲散二人各受賞罰【北齊書】

攝木生江上有寄枝髙三四丈生毛一名楓子天旱以泥塗之卽雨【爾雅注】

西海上有人乘白馬朱鬛白衣朱冠從十二童子馳馬如飛名曰河伯使者其所至之國雨水滂沱【神異經】耒陽縣有雨瀨此縣時旱百姓同壅之則甘露普降若一鄕獨壅雨亦偏隨方所其信符刻【太平禦覽】

湘東有雨母山山有祠壇每祈禱無不降澤以是名之【荊州記】

絳北有陽石山有神龍池黃帝時遣云陽先生養龍於此國有水旱不時卽祀池請雨【遁甲開山圖】

張元賔得仙入華陽洞爲理禁伯其職主水蓋雨官也【眞誥】

君急恚怒無雲而雨【河圖祕徵】

三軍將行其旗墊然若雨是謂天露三軍失徙將軍雨甚是謂浴屍先陣者敗亡【魏武帝兵書摘要】

春旱求雨合縣邑以水日令民禱社家祀戶祝無伐名木無斬山林暴巫聚虵八日於邑東門之外爲四通之壇方八尺植蒼繒八其神共工祭之以生魚八酒具淸酒防脯擇巫之淸防辯言利辭者以祝祝齋三日服蒼衣先再拜乃跪陳陳已復再拜乃起祝曰昊天五糓以養人今五糓病旱恐不成敬起進淸酒脯再拜請雨雨幸大防奉牲禱以甲乙日爲大蒼龍一長八丈防中央爲小龍七各長四丈於東方皆東鄕其間相去八尺小童八人皆齋三日服靑衣舞之田嗇夫亦齋三日服靑衣而立之諸里社通之於閭外之溝取五蝦蟇錯置於中池方八尺深二尺置水蝦蟇焉具淸酒脯祝齋三日取蒼衣拜跪陳祀如初取三嵗雄鷄三嵗豬皆燔之於四通神宇令闔邑裏南門置水其外開北門其豭豬一置之於裏北門之外市者亦置一豭豬聞鼓聲皆燒豬尾取死人骨埋之開山淵積薪而燔之決通道橋之壅塞不行者夏求雨令邑以水日家人祝竈無舉土功更大浚井暴金於壇臼杼於術七日爲四通之壇於邑南門外方七尺植赤繒七其神蚩尢祭之以赤雄鷄七酒具淸酒防脯祝齋三日服赤衣拜跪陳祝如春辭以丙丁日爲大赤龍一長七丈居中央又爲小龍六長各三丈五尺於南方皆南鄕其間相去七尺壯者七人皆齋三日服赤衣而舞之司空嗇夫亦齋三日服赤衣而立之決而通之閭外之溝取五蝦蟇錯置里社之中池方七尺深一尺酒祝齋衣赤衣拜跪陳祝如初取三嵗雄鷄豭豬燔之四通神宇開陰閉陽如春季夏禱山陵以助之令縣邑壹徙市於邑南門之外五日禁男子無得行入市家人祠中霤無興土功聚巫市爲益四通之壇於中央植黃繒五其神后稷祭之以五酒具淸酒脯令名爲祝齋三日衣黃衣皆如春祠以戊己日爲大黃龍一長五丈居中央又爲小龍五各長二丈五尺於南方皆南鄕其間相去五尺丈夫五人齋三日服黃衣而舞之嗇夫亦齋三日衣黃衣而立之亦通社中於閭外溝取蝦蟇池方五尺深一尺他皆如前秋暴巫至九日無舉火事煎金器家人祠門爲四通之壇於邑西門之外九尺植白繒九其神大昊祭之桐木魚九酒具淸酒脯衣白衣他如春以庚辛日爲大白龍一長九丈居中央爲小龍八各長四丈五尺於西方皆西鄕其間相去九尺鰥者九人皆齋三日服白衣而舞之司嗇亦齋三日衣白衣而立之蝦蟇池方九尺深一尺他皆如前冬儛龍六日禱於名山以助之家人祠井無壅水爲四通之壇於邑北門之外方六尺植黑繒六其神防祭之以黑狗子六酒具淸酒脯祝齋三日衣黑衣祝禮如春以壬癸日爲大黒龍一長六丈居中央爲小龍五各長三丈於北方皆北鄕其間相去六尺老者六人皆齋三日衣黒衣而舞之尉亦齋三日服黑衣而立之蝦蟇池如春四時皆以水爲龍必取防土爲之結蓋龍成而發之四時皆以庚子之日令吏民夫婦皆偶處凡求雨之大體丈夫欲藏匿女子欲和而樂神書又曰開神山神淵積薪夜擊鼔噪而燔之爲其卑也【春秋繁露】

天及龍皆能降雨何以取別天雨細霧下者是龍雨粗雷下者是又阿修羅共天鬭時亦能降雨雨有二種有喜雨有瞠雨若雨和調者是歡喜雨若興雷電霹靂者是瞠恚雨【分別功徳論】

太白竊織女侍兒梁玉淸衞承莊逃入小仙洞天帝怒命五嶽搜捕太白歸位衞承莊逃焉玉淸有子名子休玉淸謫於北斗常舂其子乃配與河伯驂乘行雨子休每至小仙洞恥其母淫奔之所輙回馭不經故此地常少雨【東方朔內傳】

周穆王時天下連雨三月穆王吹笛其雨乃止【述異記】魯僖公時雨澤不澍比於九月率羣臣禱山川以六過自讓退舎南郊天立大雨【春秋考異郵】

墨子歸過宋天雨庇其閭中守閭者不內也故曰治於神者眾人不知其功爭於明者眾人知之【墨子】

汝南周獲善占天文爲郡門下掾鮑昱爲汝南太守時郡境天旱昱自往問何以致雨獲曰急罷三部督郵明府當自北門出到四十里雨可致也昱從之果得大雨【司馬彪續漢書】

管輅與倪淸河刻雨期倪未信輅曰十六日壬子直滿畢星中已有水气水气之發動於卯辰此必至之應也昨檄召五星宣布星符刺下東井告命南箕使召雷公電父風伯雨師羣嶽吐陰眾川激精云漢垂澤蛟龍含靈防防朱電吐咀杳防殷殷雷聲噓吸雨靈習習谷風六合皆同咳唾之間品物流形天有常期道有自然不足爲難也向暮果有良風鳴鳥日未入東南有山雲樓起黃昏之後雷聲動天到一鼔中星月皆沒風雲並興气四合大雨河傾【管輅列傳】

馬均大巧能削竹作人語時天下大旱人皆將酒與此竹人語天下須防雨也【郭子】

文防字仲孺爲郡功曹時霖雨廢民業太守憂悒召防補戶曹掾防奉教齋戒在社三日夜夢見白頭翁謂曰爾來何遲防具白所夢太守曰昔禹夢靑繡衣男子穪滄水使者禹知水脈當通若掾此夢將其兆也明日果霽【長沙耆舊傳】

太康中都界大旱束晳爲邑人請雨三日而雨注眾謂晳誠感爲作歌曰束先生通神明請天三日甘雨零零我黍以育我稷以成何以酬之報束長生【晉書】

晉周暢性仁惠和篤穆帝時爲河南尹永和二年夏旱久禱無雨因收塟枯骨萬餘乃大雨後位至光祿勲【上】宋大明六年天下亢旱禱祈山川累月無驗世祖請求那跋陁羅三藏法師祈雨跋陁卽往北湖釣臺燒香祈請不復飲食黙而誦經宻加祕咒明日晡時西北雲起初如團蓋日在桑楡風震云合連日降雨【法苑珠林】

前樂後憂厥妖天雨羽又曰邪人進賢人逃天雨毛【京房易傳又易妖雲天雨毛羽貴人出走】

內淫亂百姓勞苦則雨土君祿信衺厥妖雨艸雨五糓人相食【上】

天雨墨君臣無道讒人進【災祥集】

雨杼臼饑鬴穰【占鏡】

雨防大饑【上】

雨綿絲絮皆兵喪【內記】

雨爵錫爲饑荒狀如甘露而黃【上】

雨血君殺雨膏忠輔多貪內記雲天雨膏師敗雨肉將易君【占鏡紂末年天雨肉】

天雨水銀是謂荊祖不出三年兵喪並起去國失王【內記】雨木多風雨蘗君有咎【占鏡】

河圖云怪目勇敢兩童天雨刀於楚之邦謂項羽春秋演孔圖云八政不中則天雨刀

雨鼈兵喪【並上】

夏禹時天雨金古詩云安得天雨金使金賤如土【述異記河間有雨鉛城漢世天雨鉛錫於此○王莽時雨五銖錢旣而至地悉爲龜兒】

京房雲雨冰大疫桀末年冰生於朝梁赧王十二年齊地雨冰廣者六尺漢桓時京師雨冰張駿二年二月雨冰片如纊

殷紂時十日雨土於亳【尙書中】

紂末年雨石皆大如甕【上】

趙簡子問於翟封荼曰吾聞翟雨糓三日信乎曰信又聞雨血三日信乎曰信又聞馬生牛牛生馬信乎曰信簡子曰大哉妖亦足以亡國矣對曰雨糓三日防風之所飄也雨血三日摯鳥擊於上也馬生牛牛生馬雜牧也此非翟之妖也簡子曰然則翟之妖奚也對曰其國數散其君防弱其諸卿貨其大夫比黨以求祿爵其百官肆斷而無告其政令不竟而數化其士巧貪而有怨此其妖也【說苑○又國策云樂毅伐齊湣王出走地方數百里雨血沾衣○漢書云哀帝時山陽雨血後二年王莾擅朝】

惠成王七年天雨碧於鄭【竹書紀年】

梁惠成八年雨骨於赤鞞後國饑兵疫內記云是謂陽消【上】

漢武帝時廣陽縣雨麥【述異記】

武帝時天雨白毛時徵役繁興戶口凋獘元帝時雨艸而葉相摎結大如彈丸時帝外氏權盛成帝時雨魚王氏専政【搜神記十六國春秋云蜀李期末年宮中雨魚色黃是年爲李壽所殺】

漢宣帝時江淮饑饉人相食雨糓三秦魏地亡糓二十頃【又吳桓王時金陵雨五糓於貧民家富者則不矣】

宣帝元康四年南昌雨荳光武建武三年春縑一疋易一斗豆夏埜生旅豆民收取之明帝永平十八年下邳雨大豆似槐實【古今注】

漢永和年長安雨綿皆白【古今注】

魏武帝末年鄴中雨五色石【述異記】

漢桓帝建和三年秋七月北地雨肉似羊肋或大如手是時梁太后攝政梁冀専權【搜神記】

魏時河間王子元家雨中有小兒七八枚墮於庭前長六七寸許自言家在河東南爲風所飄而至於君庭與之言甚有所知如史傳所述【上】

梁武同防年雨灰色黃時帝信佛法蔽賢絕道後有侯景之亂梁簡文時雨黃沙其年人相食【隋書】

梁武大同元年雨黃塵如雪攬之盈掬

大同中雨雜色寶珠虞寄上瑞雨頌

隋仁壽年在仁壽宮天雨花【同上○以下雪】

雪綏也水下遇寒气而凝綏綏然也【釋名】

霰星也水雪相搏如星而散也【上】

盛陰雨雪凝滯而水寒陽气薄之不相入則散而爲霰盛陽雨水溫暖而湯熱陰气脇之不相入則轉而爲雹霰者陰脇陽也雹者陽脇陰也【洪範五行傳】

北風雨雪有凍人天子作黃竹詩以哀民【穆天子傳】

曽子耕防山之下天雨雪凍旬日不得歸思其父母作梁山吟【琴操】

管寜家貧久雪陰霾不開謂友人曰吾恐凍防三足烏腳寜不足憂【俗說】

焦先野火燒其廬先因露寢遭大雪至先袒臥不移人以爲死就視如故【髙士傳】

大明中元日雪花降殿庭右將軍謝莊下殿雪暴衣白上以爲嘉瑞羣臣皆作雪花詩【宋書○以下霜】

霜喪也其气慘毒物皆喪也【釋名】

丰山有九鐘霜降而自鳴【山海經】

廣延國去燕七萬里其地常雨靑雪冰霜色皆紺碧【拾遺記】

桀無道地吐黃霧夏隕霜冬下露【命歷序以下霧】

天气下地不應曰雺地气發天不應曰霧【爾雅孫炎注】十月癸巳霧赤爲兵靑爲殃【望气經】

六月三日有霧嵗熟【上】

曲江縣有銀山常多素霧【湘川記】

大霧君迷或雲霧四時則時多隠士【京房妖占】

王之千嵗者行遊諸國其所居國必三日變爲日中之霧【地鏡圖】

白霧四面圍城不出百日大兵至城下【抱朴子】

服霧法常以平旦於寢靜之中坐臥任已先閉目內視髣髴如見五臟畢因口呼出气二十四過臨目爲之使目見五色之气相繞纒在面上郁然因又口內此五色气五十過畢咽唾六十過畢乃防咒曰太霞發暉靈霧四遷結气宛屈五色洞天神煙合啟金石華眞藹郁紫空錬形保全出景藏幽五靈化分合明扇虛時乘六云和攝我身上升九天畢又叩齒七通咽液七過乃開目事訖此道神妙又神州都多有得此術者爾可行此法邪久行之常乘雲霧而遊【眞誥】

伊尹卒年百有餘嵗天霧三日【帝王世紀】

後主禎明三年元日大霧四塞入人口鼻气皆辛酸【陳書○以下露】

露慮也覆慮物也【釋名】

物之不朽者莫如金气之淸者莫如露【曹植論】

君治政則軒轅之精散爲甘露【禮斗威儀】

武露布文露沈【甘露降其國布散者人尙武沈重者人尙文春秋緯】

甘露降耆老得敬則松柏受之尊賢容眾則竹葦受之甘露者仁澤也其凝如脂其甘如飴名曰天酒【中興書】聖徳上及太淸下及太寧中及萬靈則膏露下【鶡冠子】諸沃之埜揺山之民甘露是飲不壽者八百嵗【山海經】勒畢國人長三丈有翼善言語戱笑因名善語國常飲丹露爲漿丹露者日初出有露汁如珠也【洞防記】

明帝永平十七年夢見先帝光烈皇后夢覺悲不能寐明旦上陵其日甘露降於陵樹帝令百官采之帝伏禦牀流涕也【後漢書】

皇甫謐防時有甘露降其栁樹謐毎以食之謂蜜也【晉書】新蔡鄭敬都尉髙懿防前槐樹有白露類甘露懿問掾屬皆言是甘露敬曰明府徳政未致甘露但樹汁耳懿不悅稱疾而去【汝南先賢傳○以下虹蜺】

虹攻也純陽攻陰气也【釋名】

霓齧也其體斷絕見於非時此災气也傷害於物如有所食齧也【上】

鎭星散爲虹蜺主內淫又霓者气也起在日側其色靑赤黃白【河圖稽耀鉤】

日傍气白者爲虹日傍靑赤者爲霓【尙書考靈曜】

霓者斗之亂精也斗失度則投霓見【宋均注曰投應也○春秋演孔圖】天弓虹也又謂之帝弓明者爲虹暗者爲霓【白虎通】九女並譌則九虹並見【感精符】

防蝀充側佞人傾惑【焦氏易林】

虹當雙見鮮盛者雄其暗者雌【埤雅】

天二气則成虹地二气則泄藏【淮南子】

攻城有虹從南方入飲城中者從虹攻之勝白虹繞城不匝從虹所在擊之勝謹守其缺賊乃從其地破走【黃帝出軍決】

古者有夫妻二人荒年菜食而死俱化成靑絳故俗呼美人虹【異苑】

白虹貫牛山管仲諌曰無近妃宮恐失權齊侯大懼去色黨更立賢輔【春秋文曜鉤】

崔文子學道於王子喬子喬化爲白蜺而嬰茀持藥與之文子驚怪引戈擊蜺因墮其藥俯而視之子喬之屍也【王逸離騷注】

郎顗上章曰竊見今月十四日乙邜時白虹貫日見日旁气色白而純者多白虹貫日中者侵太陽也見於日旁政變常也易傳曰公能其事序賢進士後必有喜反之則白虹貫日以甲乙見則譴在中臺自司徒居位陰陽多謬宜黜之以謝天意【後漢書】

靈帝時有黑气墮北宮溫明殿東庭中上問蔡邕對曰所謂天投蜺也【上】

晉義熈初晉陵薛願有虹飲其釜澳須防噏響便竭願輦酒灌之隨投涸便吐金滿釜【異苑】

李特長子蕩字仲平少子雄字仲雋初特妻羅氏任雄夢雙虹自地升天一虹中防羅曰吾二兒有先亡者有貴者後雄王蜀【華陽國誌】

太原溫湛婢見一嫗向婢流涕無孔竅婢駭怖告湛湛遂抽刀逐之化成一物如紫虹形宛然長舒上沒霄漢【異苑】

有黑虹下樂輯營少日輯病卒【述異記】

劉義慶在廣陵臥病食粥忽有白虹入室就食其粥義慶擲器於階虹遂作風雨聲響撼庭戶良久不見【獨異志】故越王無諸舊宮上有大杉樹空中可坐十餘人越人夏世隆髙尙不仕常之故宮因雨霽欲暮防虹飲於宮池漸漸縮小化爲男子入樹良久不出世隆怪異乃召鄰之少年十數人往視之見男子爲大赤虵盤繞眾懼不敢逼而少年遙擲瓦礫聞樹中有聲極異如婦人之哭須防雲霧不相見又聞隠隠如逺雷之響俄有一彩龍與赤鵠飛去及曉世隆往觀之見樹中紫虵皮五色蛟皮欲取以歸有火生樹中樹焚蕩盡吳景帝永安三年七月也【東甌後記】

正光元年首陽溪有虹化爲女宇文顯進之帝逼幸之不得異聲如鐘復爲虹而去未幾帝崩【上○以下雷電】

東方之气雷南方之气電西方之气虹霓北方之气雲雨雹霰雪【造化權輿】

雷硠也如轉物有所硠雷之聲也【釋名】

電殄也乍見則殄滅也【上】

河圖謂雷曰玉虎鳴【雞跖集】

春雨初起其音恪恪霹靂者所謂雄雷旱气也其鳴依依音不大霹靂者謂之雌雷水气也【師曠占】

丰昦【音杲】之幹睛之奯【音豁】雷磤磤【音隠】電炟炟【當葛反】曰昦之幹日之轉也睛之奯目之動也雷磤磤其聲震也電炟炟其光睒也昔王由是動干戈耀兵威【元命苞】

天冬雷地必震教令撓則冬雷民饑【易妖占】

夫雷人君相也入能除害出能興利【上】

東方有電名曰無厚南方有電名曰順流西方有電名曰墮光明北方有電名曰百生樹無厚與墮光明相觸相對順流與百生樹相觸相對【起世經】

東方光明電王名阿掲多南方光明電王名阿羝嚕西方光明電王名主多光北方光明電王名蘇多末尼善男子女聞是名字及知方處者逺離一切怖畏雷電災橫之事

雷部鬼神晝勞夕役動有揺楚大則考戮屑云雕雷無有巳時檄龍命鴉以息彼作【玉樞經】

謝仙者雷部中鬼也夫婦皆長三尺其色如玉掌行火於人間【酉陽雜俎】

新山周廻十里樵人常聞雷聲在山下俯看初霧大如扇須防雷霆彌漫敷數百里【安成記】

楚商梁出遊九臯之澤覽漸水之臺引罘置周於荊山臨曲池而漁疾風霣雹雷電奄防大水四起霹靂下臻瞿然而驚其僕曰孤虛設張八宿相望熒惑幹角五星失行此國之大變也君其返國矣於是商梁返室援琴嘆之韻聲激發象霹靂之聲故曰霹靂引或曰商梁卽楚莊王聲誤也【琴操】

秦穆公出狩至於咸陵天震大雷下有火化爲白雀銜綠丹書集於公車【尙書中】

子路感雷精而生尙剛好勇親罹衞難結纓而死孔子毎聞雷鳴中心惻怛【王充論衡】

秦二世元年天無雲而雷雷陽也云陰也有云然後有雷象君臣也故云雷相托陰陽相合也今二世不卹人人臣叛之故無雲而雷也【太平禦覽】

神武閱馬北牧道逢暴雨大雷震地火燒浮圖神武令薛孤延視之延案矟直前大呼繞浮圖走火遂防延還須及馬尾鬛皆焦神武嘆其勇決曰延乃能與霹靂鬭【北史】

廣博物志卷三﹤子部﹐類書類﹐廣博物志﹥

欽定四庫全書

廣博物志卷四

明董斯張撰

時序【總嵗時春

夏秋冬

歷附】

伏羲列八節神農立四時【白孔六帖】

神農始別五木以攺火軒轅始書云物成湯始作土龍巫咸始制驅儺周公始制立春土牛上已流觴齊景公始爲登髙及競渡【物原】

伏羲初置元日神農初置臘節軒轅初置二社巫咸始置除夕節周公始置上已秦徳公初置伏日晉平公始置中秋齊景公始置重陽端午楚懷王初置七夕秦始皇初置寒食漢武帝始置三元東方朔初置人日【上】黃帝立子午十二辰以名月又以十二名獸屬之【事始】大嵗在甲曰閼逢【史作焉逢】在乙曰防【史作端】在丙曰柔兆【史作遊兆】在丁曰疆圉【史作疆梧】在戊曰著雍【史作徒維】在巳曰屠維【史作祝犁】在庚曰上章【史作商橫】在辛曰重光【史作昭陽】在壬曰黓【史作橫艾】在癸曰昭陽【史作尙章】大嵗在寅曰攝提格在夘曰單閼在辰曰執徐在巳曰大荒落在午曰惇牂在未曰協洽在申曰涒灘在酉曰作噩在戌曰閹茂【史作奄淮南作掩】在亥曰大淵獻在子曰困惇在醜曰赤奮若月在甲曰畢在乙曰橘在丙曰修在丁曰圉在戊曰厲在己曰則在庚曰窒在辛曰塞在壬曰終在癸曰極正月爲陬二月爲如三月爲�四月爲餘五月爲臯六月爲且七月爲相八月爲壯九月爲十月爲陽十一月爲辜十二月爲塗【爾雅】

正月二月天气始方地气始發人气在肝三月四月天气正方地气定發人气在脾五月六月天气盛地气髙人气在頭七月八月陰气始殺人气在肺九月十月陰气始冰地气始閉人气在心十一月十二月冰復地气合人气在腎【素問】

馮相氏【馮乘也相視也言登髙臺以視天文也】掌十有二嵗十有二月十有二辰【謂日月所防也子曰枵亥曰陬訾戌曰降婁酉曰大梁申曰實沈未曰鶉首午日鶉火巳曰鶉尾辰曰壽星卯曰大火寅曰柝木丑曰星紀】十日二十有八星之位【東方角亢氐房心尾箕南方井鬼栁星張翼軫西方奎婁胃昴畢觜參北方斗牛女虛危室壁】其敍事【東作南訛西成朔易】以防天位【星鳥以正仲春星火以正仲夏星虛以正仲秋星昴以正仲冬】冬夏致日【冬至日在牽牛景長三尺夏至日在東井景尺五寸】春秋致月【春分日在婁而月上於東井下於牽牛秋分日在角而月上於牽牛下於東井】以辧四時之敍【二至二分正則四時之敍可辧矣】王命【王言之出爲命內史載而書之】遂貳之【又書副本而藏之以待有所攷也周禮】春三月此謂發陳天地俱生萬物以榮夜臥早起廣步於庭被髮緩形以使志生生而勿殺予而勿奪賞而勿罰此春气之應養生之道也逆之則傷肝夏三月此謂蕃秀天物气交萬物華實夜臥早起無厭於日使志無怒使華英成秀使气得泄若所愛在外此夏气之應養長之道也逆之則傷心秋三月此謂容平天气以急地气以明蚤臥蚤起與雞俱興使志安寕以緩秋刑收斂神气使秋气平無外其志使肺气淸此秋气之應養收之道也逆之則傷肺冬三月此謂閉藏水冰地坼無擾乎陽蚤臥晚起必待日光使志若伏若匿若有私意若已有得去寒就溫無泄皮膚使气亟奪此冬气之應養藏之道也逆之則傷腎【素問】

正月啟蟄言始發蟄也雁北鄕先言雁而後言鄕者何也見雁而後數其鄕也鄕者何也鄕其居也雁以北方爲居何以謂之爲居生且長焉爾九月遰鴻雁先言遰而後言鴻雁何也見遰而後數之則鴻雁也何不謂南鄕也曰非其居也故不謂南鄕記鴻雁之遰也如不記其鄕何也曰鴻不必當小正之遰者也雉震呴震也者鳴也呴也者鼔其翼也正月必雷雷不必聞惟雉爲必聞之何以謂之雷則雉震呴相識以雷魚陟負冰陟升也負冰云者言解蟄也農緯厥耒緯束也束其耒云爾者用是見君之亦有耒也初嵗祭耒始用暢也其用初云爾暢也者終嵗之用祭也言是月之始用之也初者始也或囿祭韭也囿有韭囿也園之燕者也時有俊風俊者大也大風南風也何大於南風也曰合冰必於南風解冰必於南風生必於南風收必於南風故大之也寒曰滌凍塗滌也者變也變而暖也凍塗者凍下而澤上多也田防出田防者嗛防也記時也農率均田率者循也均田者始除田也言農夫急除田也獺祭魚其必與之獻何也曰非其類也祭也者得多也善其祭而後食之十月豺祭獸謂之祭獺祭魚謂之獻何也豺祭其類獺祭非其類故謂之獻大之也鷹則爲鳩鷹也者其殺之時也鳩也者非其殺之時也善變而之仁也故其言之也曰則盡其辭也鳩爲鷹變而之不仁也故不盡其辭也農及雪澤言雪澤之無髙下也初服於公田古有公田焉者古言先服公田而後服其田也采蕓爲廟采也鞠則見鞠者何也星名也鞠則見者嵗再見爾初昏參中蓋記時也云斗柄縣在下言斗柄者所以著參之中也栁梯梯也者發孚也梅杏杝桃則華杝桃山桃也緹縞也者莎隨也緹也者其實也先言緹而後言縞者何也緹先見者也何以謂之小正以著名也雞桴粥粥也者相粥之時也或曰桴嫗伏也粥養也二月往耰黍禪禪單也初俊羔助厥母粥俊也者大也粥也者養也言大羔能食艸木而不食其母也羊羔非其子而後養之善養而記之也或曰憂有煮祭祭也者用羔是時也不足喜樂喜羔之爲生也而記之與羊牛腹時也綏多女士綏安也冠子取婦之時也丁亥萬用入學丁亥者吉日也萬也者干戚舞也入學也者太學也謂今時大舎采也祭鮪祭不必記記鮪何也鮪之至有時美物也鮪者魚之先至者也而其至有時謹記其時榮黃菜色菜繁田胡繁田胡者繁母也繁萬勃也皆豆實也故記之昆小防抵蚳昆者眾也田魂螺也者動也小防動也其先言動而後言防者何也萬物是動而後著括猶推也蚳螘卵也爲祭醢也取之則必推之推之必不取取必推而不言取來降燕乃睇燕乙也降者下也言來者何也莫能見其始出也故曰來降言乃睇何也睇者眄也眄者視可爲室者也百鳥皆曰巢突穴取與之室何也摻泥而就家人入內也剝鱏以爲鼔也有鳴倉庚倉庚者商庚也商庚者長股也榮蕓時有見梯始收有見梯而後始收是小正序也小正之序時也皆若是也梯者所爲豆實三月參則伏伏者非忘之辭也星無時而不見我有不見之時故曰伏云攝桑桑攝而記之急桑也委【委一作萎】楊楊則華而後記之防羊羊有相還之時其類防防然記變爾或曰防羝也則鳴天螻也頒冰頒冰者分冰以授大夫也采識識艸也妾子始蠶先妾而後子何也曰事有漸也言自卑事者始執養宮事執操也養長也祈麥實麥實者五糓之先見者故急祈而記之也越有小旱越於也記是時恆有小旱田防化爲鴽鴽鵪也變而之善故盡其辭也鴽爲防變而之不善故不盡其辭也拂桐芭拂也者拂也桐芭之時也或曰言桐芭始生貌拂拂然也鳴鳩言始相命也先鳴而後鳩何也鳩者鳴而後知其鳩也四月昴則見初昬南門正南門者星也嵗再見壹正蓋大正所取法也鳴札札者寜縣也鳴而後知之故先鳴而後札囿有見杏囿者山之燕者也鳴蜮蜮也者或曰屈造之屬也玉萯秀取荼荼也者以爲君薦蔣也莠幽越有大旱記時爾執陟攻駒執也者始執駒也執駒也者離之去母也執而升之君也攻駒也者教之服車數舎之也五月參則見參也者牧星也故盡其辭也浮游有殷殷眾也浮游殷之時也浮游者渠略也朝生而暮死稱有何也有見也鴂則鳴鴂者百鷯也鳴者相命也其不辜之時也是善之故盡其辭也時有養白養長也一則在本一則在末故其記曰時養白之也乃乃者急之辭也也者始食也良蜩鳴良蜩也者五采具匽之興五日翕望乃伏其不言生而稱興何也不知其生之時故曰興以其興也故言之興五日翕也望也者月之望也而伏云者不知其死也故謂之伏五日也者十五日也翕也者合也伏也者入而不見也啟灌藍蓼啟者別也陶而疎之也灌者聚生者也記時也鳩爲鷹唐蜩鳴唐蜩鳴者匽也初昬大火中大火者心也心中種黍菽糜時也煮梅爲豆實也蓄蘭爲沐浴也菽糜以在經中又言之時何也是食矩闗而記之頒馬分夫婦之駒也將間諸則或取離駒納之則法也【矩闗一作短閔夫婦一作夫卿】六月初昬斗柄正在上五月大火中六月斗柄正在上用此見斗柄之不在當心也蓋當依依尾也煮桃桃也者杝桃也杝桃也者山桃也煮以爲豆實也鷹始摯始摯而言之何也諱煞之辭也故摯云七月莠雚葦未秀則不爲雚葦莠然後爲雚葦故先言莠捚子肇肆肇始也肆遂也言其始遂也其或曰肆殺也湟潦生蘋湟下處也有湟然後有潦有潦而後有蘋艸也爽死爽也者猶疏也蘋莠蘋也者有馬帚也漢案戶漢也案戶也者直戶也言正南北也寒蟬鳴蟬也者蝭也初昬織女正東鄕時有霖雨灌荼灌聚也荼雚葦之莠爲蔣楮之也雚未秀爲菼葦未秀爲蘆斗柄縣在下則旦八月剝畜之時也校也者黑也校也者若綠色然婦人未嫁者衣之剝棗剝也者取也粟零零也者降也零而後取之故不言剝也丹鳥羞白鳥丹鳥者謂丹良也白鳥者謂蚊蚋也其謂之鳥也重其養者也有翼者爲鳥羞也者進也不盡食也辰則伏辰也謂星也伏也者入而不見也鹿人從者從羣也鹿之養也離羣而善而之離而生非所知時也故記從不記離君子之居幽也不言或曰人人從也者大者於外小者於內率之也鴽爲防參中則旦九月內火內火也者大火大火也者心也遰鴻雁遰往也主夫出火主夫也者主以時縱火也陟鳥蟄陟升也鳥者燕也先言陟而後言蟄何也陟而後蟄也能罷貊貉鼬鼪則大若蟄而榮鞠鞠艸也鞠榮而樹麥時之急也王始裘者何也衣裘之時也辰系於日雀入於海爲蛤蓋有矣非常入也十月豺祭獸善其祭而後食之也初昬南門見南門者星名也及此再見矣黑烏浴者何也烏浴也者飛乍髙乍下也時有養者長也若日之長也雉入於淮爲蜄蜄者蒲蘆也織女正北鄕則具織女星名也十有一月王狩狩者言王之時田冬獵爲狩陳肋革陳肋革者省兵甲也嗇人不從不從者弗行於時月也萬物不通隕麋角隕墜也日冬至陽气至始動諸向生皆符矣故麋角隕記時焉爾十有二月鳴弋弋也者禽也先言鳴而後言弋者何也鳴而後知其弋也駒賁駒也者螘也賁者何也走於地中也納卵防卵防也者本如卵者也納者何也納之君也虞人入梁虞人官也梁者主設罟者也隕麋角蓋陽气旦暏也故記之也【大戴禮】

少陽見寅寅者演也律中太簇律之言率所以率气令生也夘者茂也律中夾鐘衰於辰辰震也律中姑洗其曰甲乙者萬物孚甲也乙者物蕃屈有節欲出時爲春春之爲言偆偆動也位在東方其色靑其音角角者气動耀也其帝太皥皥者大起萬物擾也其神勾芒者物之始生其精靑龍芒之爲言萌也陰中陽故太陽見於巳巳者物必起律中仲呂壯盛於午午物滿長律中蕤賔衰於未未味也律中林鐘其日丙丁者其物炳明丁者彊也時爲夏夏之言大也位在南方其色赤其音徴徴止也陽度極也其帝炎帝炎帝者太陽也其神祝融祝融者屬續其精爲鳥離爲鸞故少陰見於申申者身也律中夷則壯於酉酉者老物收斂律中南呂衰於戌戌者防也律中無射無射者無聲也其日庚辛庚者物更也辛者陰始成時爲秋秋之爲言愁亡也其位西方其色白其音商商者彊也其帝少皥少皥者少斂也其神蓐收蓐收者縮也其精白虎虎之爲言討也故太陰見於亥亥者仰也律中應鐘壯於子子者孳也律中黃鐘衰於醜醜者紐也律中太呂其日壬癸壬者陰始任癸者揆度也時爲冬冬之爲言終也其位在北方其音羽羽之爲言舒言萬物始孳其帝顓頊顓頊者寒縮也其神防防者入防也其精武掩起離體泉歸蛟珠蛤土爲中宮其日戊己戊者茂也己抑屈起其音宮宮者中也其帝黃帝其神后土月令云十一月律謂之黃鐘何中和之色鐘者動也言陽气動於黃泉之下動養萬物也十二月律謂之太呂何太大也呂者拒也言陽气欲出陰不許也呂之爲言拒者旅抑拒難之也正月律謂之太簇何太亦大也簇者湊也言萬物言大湊地而出也二月律謂之夾鐘何夾者孚甲也言萬物孚甲種類分也三月謂之姑洗何姑者故也洗者鮮也言萬物皆去故就其新莫不鮮明也四月謂之仲呂何言陽气將極彼故復中難之也五月謂之防賔蕤者下也賔者敬也言陽气上極陰气始賔敬之也六月謂之林鐘何林者眾也萬物成熟種類眾多七月謂之夷則夷傷則法也言萬物始傷被刑法也八月謂之南呂何南者任也言陽气尙有任生薺麥也故陰拒之也九月謂之無射何射者終也言萬物隨陽而終也當復隨陰起無有終已十月謂之應鐘何鐘動也言萬物應陽而動下藏也【白虎通】

春行冬政肅【肅寒也冬气乘之故也】行秋政雷【春陽秋陰陰乘陽故雷】行夏政閹【春旣陽夏又陽陽气猥並故掩閉也】十二地气發戒春事【自此以下陰陽之數日辰之名於時國異政家殊俗此但齊獨行不及天下且經秦焚書或爲猥燼無得而詳爲闞之以待能者】十二小夘出耕十二天气下賜與十二義气至修門閭十二淸明發禁十二始夘合男女十二中夘十二下夘三夘同事【謂三夘所用事同他皆仿此】八舉時節【木成數八木气舉君則順時節布政】君服靑色味酸味聽角聲【此木王之時故服靑味酸聽角】治燥气【春多風而旱故治燥气】用八數【八亦木成數也】飲於靑後之井【東方井】以羽獸之火防【羽獸南方朱鳥用南方之火故曰羽獸之火】藏不忍行敺養坦气修通凡物開靜形生理合內空周外【春主仁故所藏者不忍之理合聚於內出空於外】彊國爲圏弱國爲屬【彊國所以禁禦弱國弱國圈然也】動而無不從靜而無不同【彊動弱必從彊靜弱必同】舉發以禮時禮必得【彊國舉發必當以禮時也禮也必得其宜】和好不基貴賤無司事變日至【鄰國和好不基貴賤之位無司存如此則事變日至無寜居基漸也】夏行春政風【春箕宿多風也】行冬政落【寒气肅殺故凋落也】重則雨雹【其災重則雨雹水寒所致】行秋政水【秋畢宿多霖雨】十二小郢至徳十二絕气下下爵賞十二中郢賜與十二中絕收聚十二大暑至盡善十二中暑十二小暑終三暑同事七舉時節【火成數七火气舉君則順時節而布政】君服赤色味苦味【此火王之時故服赤味苦也】聽羽聲【羽北方聲也火王之時不聽徵而聽羽者所以抑盛陽】治陽气用七數【七亦火之成數】飲於赤後之井【南方井也】以毛獸之火防【毛獸西方白虎用西方之火故曰毛獸之火】藏薄純【盛陽之性失在奢縱故所藏者省薄純素也】行篤厚【陽性寛和故行篤厚】坦气修通凡物開靜形生理【物形旣生自然修理而長育也】定府官明名分而審責於羣臣有司則下不乘上賤不乘貴法立數得而無比周之民則上尊而下卑逺近不乖秋行夏政葉【盛陽气乘之故卉木生葉】行春政華【少陽气乘之故卉木更生華】行冬政耗【盛陰肅殺故虛耗也】十二期風至戒秋事十二小夘薄百爵十二白露下收聚十二復理賜與十二始節賦事十二始夘合男女十二中夘十二下夘三夘同事幾和時節【金成數九金气和君則順時節而布政】君服白色味辛味聽商聲【此金王之時故服白味辛聽商】治濕气【秋多霖雨冰故治濕】用九數【九亦金之成數】飲於白後之井【西方井】以介虫之火防【介虫北方武用北方之火故曰介虫之火】藏恭敬【金性亷防故所藏者恭敬也】行摶銳【兌金性勁鋭時方肅殺故曰以勁銳傳擊所以順殺气也】坦气修通凡物開靜形生理間男女之畜【男女之畜有內外之異故須間之也】修鄕閭之什伍【殺气方至可以出師徵伐故修什伍】量委積之多寡定府官之計數養老弱而勿通【老少異糧故其養勿通】信利周而無私【申布秋利旣令周徧無得有私】冬行秋政霧【秋冬陰霧】行夏政雷【盛陽乘盛陰故雷也】行春政烝泄【少陽乘陰故烝泄也】十二始寒盡刑十二小楡賜予十二中寒收聚十二中楡大收十二寒至靜十二大寒之陰十二大寒終三寒同事六行時節【水成數六水气行君則順時節而布政也】君服黒色味鹹味【此水王之時故服黒味鹹】聽徵聲【不聽羽而聽徵者亦所以抑盛陰也】治陰气【不治則盛陰太過太過則盛陰气也】用六數【六亦水之成數】飲於黑後之井【北方井也】以鱗獸之火防【鱗獸東方靑龍也用東方之火故曰鱗獸之火】藏慈厚【君人者好生惡殺故於刑殺之時藏於慈厚所以示其不忍也】行薄純【冬物朴素故行省薄純儉】坦气修通凡物開靜形生理器成於僇【冬行刑之時故成僇器也】教行於鈔【鈔末也冬爲四時之末嵗之將終也】動靜不記行止無量【記動靜則行止可量】戒審四時以別息【息生也四時生物各有不同故須別之】異出入以兩易【岀入旣異又並令無差故曰兩易也】明養生以解固【固謂防恡也生旣須養則物不可恡故曰解固】審取予以總之【又恐所養過時故審取與之多少以總統之管子】

東方曰星【東方陰陽之气和雜之時故爲星星亦不定於陰陽也】其時曰春【春蠢也時物蠢而生也】其气曰風【陽動而陰寒爲風也】風生木與骨【木爲風而發暢骨亦木之類也】其徳喜嬴而發出節【出生也言春徳喜悅長贏爲發生之節也】時其事號令修除神位謹禱獘梗【梗塞也時方開通而有獘敗梗塞者則禱神以通道之】宗正陽【春陽事故以正陽爲宗】治隄防【夏多水潦故於春預修隄防】耕蕓樹藝正津梁【謂正僑梁也】修溝瀆甃屋行水【甃者使之行水也修屋壊時方漑灌依次行而用】解怨赦罪通四方【凡此皆助發生之气】然則柔風甘雨乃至【柔和也】百姓乃壽百虫乃蕃此謂星徳【星以和爲徳也】星者掌發爲風【掌主也主以風發生】是故春行冬政則凋【肅殺之气乘之故凋落也】行秋政則霜【秋霜降時也】行夏政則欲是故春三月以甲乙之日發五政【甲乙統春之三時也】一政曰論防孤舎有罪二政曰賦爵列授祿位【列次也】三政曰凍解修溝瀆復亡人【人之逃亡者還復之】四政曰端險阻【路有險阻理之使端平也】修封疆正千伯【千伯卽阡陌也】五政曰無殺麑夭毋蹇華絕芋【蹇拔也芋之屬其根經冬不死不絕之也】五政茍時春雨乃來南方曰日【南方太陽故爲日也】其時曰夏【夏假也謂時物皆假大也】其气曰陽【夏之气也】陽生火與气【陽爲郁熱敲蒸故爲火气也】其徳施舎修樂【施舎謂施爵祿舎逋罪修樂謂作樂以修輔也】其事號令賞賜賦爵受祿順鄕【順鄕謂不違土俗之宜也】謹修神祀量功賞賢以動陽气【陽气主仁故行恩賞以助之也】九暑乃至【九暑謂九夏之暑也】時雨乃降五糓百果乃登此謂日徳【日以照育爲徳也】中央曰土【土位在中央而寄王於六月承火之後以土火之子故也而統於夏所以與火同章也】土徳實輔四時入出【王在四時之季與之入出】以風雨節土益力【土徳雨徧益其生植之力】土生皮肌膚【土所生木實成皮與肌膚】其徳和平用均【土無不載無不生故和而用均也】中正無私【位居中正無偏私】實輔四時春嬴育夏養長秋聚收冬閉藏【言上之四時皆土之所輔成也】大寒乃極國家乃昌四方乃服【言土輔四時使均成然後寒極而成嵗國昌民服】此謂嵗徳【言土能成嵗之徳也】日掌賞賞爲暑【得賞則熱熱故爲暑】嵗掌和和爲雨【和則陰陽交故爲雨】夏行春政則風【風主春也】行秋政則水行冬政則落【精气肅殺故凋落】是故夏三月以丙丁之日發五政一政曰求有功發勞力者而舉之二政曰開久墳【久墳瘞之處開通之也】發故屋辟故窌以假貸【辟開也】三政曰令禁扇去笠【禁扇去笠者不欲令人禦盛陽之气】毋扱免【禁扱祍免袒者亦不欲人惡盛陽之气也】除急漏田廬【田中之廬欲漏之不欲人惡盛陽之气也】四政曰求有徳賜布施於民者而賞之五政曰令禁設禽獸【謂設罝以取禽獸也】毋殺飛鳥五政茍時夏雨乃至也西方曰辰【辰星月交防也秋陰陽適中故爲辰】其時曰秋【秋揫也時物成熟揫斂之】其气曰陰【秋之气也】陰生金與甲【陰气凝結堅實故生金爲甲也】其徳憂哀靜正嚴順【秋气淒惻故以憂卹哀憐爲徳靜正陰之性也嚴順謂徳𨿽嚴然順時而爲之也】居不敢淫佚【順秋气而靜居不敢爲淫佚過失也】其事號令毋使民淫暴順旅聚收【謂順時理軍旅聚而收之也】量民資以畜聚賞彼羣幹【眾有武幹人當賞之】聚彼羣材【材謂可以充兵器之材當收聚之】百物乃收使民毋怠【時云收斂出師故聚裝人無懈怠】所惡其察所欲必得【察所惡之方而伐之則得其所欲也】我信則克【我旣誠信故能克敵】此謂辰徳【辰以收斂殺姦邪爲徳也】辰掌收收爲陰【收聚冬閉藏故爲陰】秋行春政則榮【春發榮也】行夏政則水【夏多行水潦也】行冬政則耗【冬肅殺損耗也】是故秋三月以庚辛之日發五政一政曰禁博塞【博寒長姦邪故禁之】圉小辯鬭譯跽【小辯則利口覆國及譯傳言語相疾忌爲鬭訟者皆當禁圉之也】二政曰毋見五兵之刃【時或出師掩襲故藏五兵之刃也】三政曰愼旅農趣聚収四政曰補缺塞坼【師旅營農當愼取之秋方閉藏故令補缺塞坼也】五政曰修墻垣周門閭【亦所以助閉藏之气】五政茍時五糓皆入北方曰月【北方太陰故爲月也】其時曰冬【冬中也言藏收萬物於中也】其气曰寒【冬之气也】寒生水與血【寒釋則水流血亦水之類】其徳淳越溫怒周宻【冬時花葉凋落惟根幹存焉故以淳質爲徳越散也冬旣閉藏時則入於恡嗇故令散絕爲徳𨿽復陰怒當節之以溫周宻者眾陰之閉藏也】其事號令修禁徙民令靜止【時方休息故禁人私徙令爲禁止也】地乃不泄【冬令行故地不泄也】斷刑致罰無赦有罪以符陰气【陰气主殺故斷刑致罰以符之】大寒乃至甲兵乃彊五糓乃熟國家乃昌四方乃備此謂月徳【月以閉藏罰罪爲徳也】月掌罰罰爲寒【罰則殺物故爲寒也】冬行春政則泄【春陽气發泄也】行夏政則靁【夏雷雹行】行秋政則旱【謂冬气旱也】是故冬三月以壬癸之日發五政一政曰論孤獨卹長老二政曰善順陰修神祀賦爵祿授備位三政曰效噲計毋發山川之藏【山藏謂銅銀之屬藏在山者川藏謂珠玉之屬藏在川者也】四政曰捕姦遁得盜賊者有賞五政曰禁遷徙止流民圉分異【分異謂離居者】五政茍時冬事不過所求必得所惡必伏是故春凋秋榮冬雷夏有霜雪此皆气之賊也【气反時則爲賊害也】刑徳易節失次則賊气遫至賊气遫至則國多菑殃是故聖王務時而寄政焉【謂順時而立政】作教而寄武【因教而習武也】作祀而寄徳焉【謂設祭以顯徳則神歆也】此三者聖王所以合於天地之行也【天地之行惟此三者而已】日掌陽月掌陰星掌和陽爲徳陰爲刑和爲事是故日食則失徳之國惡之月食則失刑之國惡之彗星見則失和之國惡之【失則當受罰故其所失各以其所類而興惡也】風與日爭明則失生之國惡之【日惡風且熱旱災成其方生之物皆枯悴矣此失生徳也故失生之國惡也】是故聖王日食則修徳月食則修刑彗星見則修和風與日爭明則修生此四者聖王所以免於天地之誅也信能行之五糓蕃息六畜殖而甲兵彊【上】

天生萬物之時聖人命之曰春春不生遂者故天不重爲春春者夏之父也故春生之夏長之秋成而殺之冬受而藏之春肅而不生者王徳不究也夏寒而不長者臣下不奉主命也秋順而復榮者百官刑不斷也冬溫而泄者發府庫賞無功也【越絕書】

喜怒當寒暑威徳當冬夏冬夏者威徳之合也寒暑者喜怒之偶也喜怒之有時而當發寒暑亦有時而當出其理一也當喜而不喜猶當暑而不暑當怒而不怒猶當寒而不寒也當徳而不徳猶當夏而不夏也當威而不威猶當冬而不冬也喜怒威徳之不可以不直處而發也如寒暑冬夏之不可不當其時而出也【春秋繁露】少陽因木而起助春之生也太陽因火而起助夏之養也少陰因金而起助秋之成也太陰因水而起助冬之藏也春愛志也夏樂志也秋嚴志也冬哀志也故愛而有嚴樂而有哀四時之則也喜怒之禍哀樂之義不獨在人亦在於天而春夏之陽秋冬之陰不獨在天亦在於人人無春气何以博愛而容眾人無秋气何以立嚴而成功人無夏气何以盛養而樂生人無冬气何以哀死而卹喪天無喜气亦何以暖而春生育天無怒气亦何以淸而秋殺勍天無樂气亦何以疎陽而夏養長天無哀气亦何以激陰而冬閉藏故曰天乃有喜怒哀樂之行人亦有春秋冬夏之气者合類之謂也

春之徳風風不信則花萼不茂花萼不茂則發生之徳廢夏之徳炎炎不信則艸木不長艸木不長則長贏之徳廢秋之徳雨雨不信則百糓不實百糓不實則收成之徳廢冬之徳寒寒不信則水土不堅水土不堅則安靜之徳廢

春者天之和也夏者天之徳也秋者天之平也冬者天之成也

天地之气陰陽相半和气周回朝夕不息十月陰𨿽用事而陰不孤立故謂之陽月四月陽𨿽用事而陽不獨存故謂之陰月二月八月陰陽正等

四時天之四選春者少陽之選夏者太陽之選秋者少陰之選冬者太陰之選【並上】

政失於春嵗星盈縮政失於夏熒惑逆行政失於秋太白出入政失於冬辰星不效其鄕【文子】

一年有二十四气皆節气在前中气在後節气一名朔气朔气在晦則後月閏中气在朔則前月閏節气有入前月法中气無入前月法中气匝則爲嵗朔气匝則爲年【周禮疏】

日冬至則斗北中繩陰气極陽气萌故曰冬至爲徳日夏至則斗南中繩陽气極陰气萌故曰夏至爲刑陰气極則北至北極下至黃泉故不可以鑿池穿井萬物閉藏蟄防首穴故曰徳在室陽气極則南至南極上至朱天故不可以夷丘上屋萬物蕃息五糓兆長故曰徳在野日冬至則水從之日夏至則火從之故五月火正而水漏十一月水正而陰勝陽气爲火陰气爲水水勝故夏至濕火勝故冬至燥燥故炭輕濕故炭重日冬至井水盛盆水溢日夏至而流黃澤石精出【淮南子】

夏日至則陰乘陽是以萬物就而死冬日至則陽乘陰是以萬物仰而生晝者陽之分夜者陰之分是以陽气勝則日修而夜短陰气勝則日短而夜修帝張四維運之以斗月徙一辰復反其所正月指寅十二月指丑一嵗而匝終而復始指寅則萬物螾律受太簇指卯則茂茂然律受夾鐘指辰辰則振之也律受姑洗指己己則生已定也律受仲呂指午午者忤也律受防賔指未未昧也律受林鐘指申申者呻之也律受夷則指酉酉者飽也律受南呂指戌戌者防也律受無射指亥亥者閡也律受應鐘指子子者滋也律受黃鐘指醜醜者紐也律受大呂故曰規生矩殺衡長權藏繩居中央爲四時根

攝提格之嵗嵗早水晚旱稻疾蠶不登菽麥昌民食四升寅在甲曰閼逢單閼之嵗嵗和稻菽麥蠶昌民食五升卯在乙曰防執徐之嵗嵗早旱晚水小饑蠶閉麥熟民食三升辰在丙曰柔兆大荒落之嵗嵗有小兵蠶小登麥昌菽疾民食二升已在丁曰疆圉惇牂之嵗嵗大旱蠶登稻疾菽麥昌禾不爲民食二升午在戊曰著雝協洽之嵗嵗有小兵蠶登稻昌菽麥不爲民食三升未在巳曰屠維涒灘之嵗嵗和小雨行蠶登菽麥昌民食三升申在庚曰上章作鄂之嵗嵗有大兵民疾蠶不登菽麥不爲禾防民食五升酉在辛曰重光掩茂之嵗嵗小饑有兵蠶不登麥不爲菽昌民食七升戌在壬曰黓大淵獻之嵗嵗有大兵大饑蠶開菽麥不爲禾防民食三升困惇之嵗嵗大霧起大水出蠶稻麥昌民食三升子在癸曰昭陽赤奮若之嵗嵗有小兵早水蠶不出稻疾菽不爲麥昌民食一升

六合孟春與孟秋爲合仲春與仲秋爲合季春與季秋爲合孟夏與孟冬爲合仲夏與仲冬爲合季夏與季冬爲合孟春始贏孟秋始縮仲春始出仲秋始內季春大出季秋大內孟夏始緩孟冬始急仲夏至修仲冬至短季夏徳畢季冬刑畢故正月失政七月涼風不至二月失政八月雷不藏三月失政九月不下霜四月失政十月不凍五月失政十一月蟄防冬出其鄕六月失政十二月艸木不脫七月失政正月大寒不解八月失政二月雷不發九月失政三月春風不濟十月失政四月艸木不實十一月失政五月下雹霜十二月失政六月五穀疾狂夏行春令泄行秋令水行冬令肅夏行春令風行秋令蕪行冬令格秋行夏令華行春令榮行冬令耗冬行春令泄行夏令旱行秋令霧

先王之政四海之云至而修封疆蝦蟆鳴燕降而逵路除道陰降百泉則修橋梁昏張中則務種粟大火中則種黍菽虛中則種宿麥昴中則收斂畜聚積伐薪木【並上】春卽祭戶戶者人所出入亦春萬物始觸戶而出也夏祭竈者火之主人所以自養也夏亦火王長養萬物秋祭門門以閉藏自固也秋亦萬物成熟內備自守也冬祭井井者水之生藏在地中冬亦水王萬物伏藏六月祭中霤中霤者象土在中天也六月亦土王也【白虎通】春爲忠東方爲春春動也是故鳥獸莫不孕榮華生萬物遂忠之至也夏爲樂南方爲夏夏興也南任也是故萬物莫不任興蕃殖充盈樂之至也秋爲禮西方爲秋秋肅也萬物莫不肅敬禮之至也冬爲信北方爲冬冬終也北伏方也是故萬物冬皆伏貴賤若一美惡不減信之至也【尸子】

左法仁則春生殖前法忠則夏功立右法義則秋成熟後法聖則冬閉藏【鶡冠子】

春蠢也動而生也夏假也寛假萬物使生長也秋緧也緧廹品物使時成也冬終也物終成也【釋名】

冬至及半夜以後者近之象也進而未極往而未至虛而未滿故謂之近夏至及日中以後者逺之象也進極而退往窮而還已滿而損故謂之逺日一南而萬物死日一北而萬物生斗一北而萬物虛斗一南而萬物盈日之南也右行而左還斗之南也左行而右還或左或右或死或生神靈合謀天地乃並天神而地靈【太經】

罔北方也冬也未有形也直東方也春也質而未有文也南方也夏也物之修長也皆可得而載也酋西方也秋也物皆成像而就也有形則復於無形故曰防故萬物罔乎北直乎東乎南酋乎西防乎北【上】

赤道橫帶天之腹去極九十一度十九分之五黃道邪帶其腹出赤道表裏合二十四度故夏至去極六十七度而彊冬至去極百一十五度亦彊也然則黃道邪截赤道者則秋分之去極也今比春分去極九十一度立秋分去極九十一度少者就夏至晷景去極之法以爲率也【張衡渾天儀】

禮三正記三防者陽气始施黃泉萬物防動而未著也十一月時陽气始養根於黃泉之下萬物皆赤赤者盛陽之气也故周爲天正色尙赤十二月萬物始芽而白白者陰气故殷爲地正色尙白也正月時萬物始達孚甲而出皆黑人得加功故夏爲人正色尙黑不以二月後爲正者萬物不齊莫適所統故必以三防之月也【上】虞喜天文論漢太初歷十一月甲子夜半冬至嵗雄在於閼逢雌在攝提格月雄在畢雌在觜日雄在子又云甲嵗雄也畢月雄也陬月雌也大抵以十干爲嵗陽故謂之雄十二支爲嵗陰故謂之雌但畢觜爲月雄雌不可曉今之言陰陽者未嘗用雌雄二字也郎顗引易雌雄祕歷今亡此書【法苑珠林】

火星爲夏期専助精感符虛星爲秋昴星爲冬期陰气相位徳乃弗邪子助母合子符【尙書考靈曜】

卯爲春門萬物已出酉爲秋門萬物已入【說文】

春向東食嵗星靑气使入肝夏服熒惑赤气使入心四季之月食鎭星黃气使入脾秋食太白白气使入肺冬服辰星黑气使入腎【抱朴子】

按立世阿毗曇論問言云何冬寒云何春熱云何夏時寒熱是冬時水界遂盛長未減盡時艸木由濕未萎幹時地大濕滑火大向下水界上升所以知然深水最暖淺水則寒節已至日行外路照炙不久陽气在內食消則速以是事故冬時則寒云何春熱時水界長起減已盡艸木幹萎地已燥坼水气向下火气上升何以知然深水則冷淺水則熱冬時已過日行內路照炙則久身內火贏故春熱云何夏時冷熱是大地入月日中恆受照炙大雲降雨之所灑散地气蒸鬱若風吹時蒸气消已是時則寒若風不起是時則熱是故夏中有時寒熱【西方四月爲一時但立春夏冬故不立秋故立三時殿也】

復何因緣夏時生熱佛言日天宮殿六月之間向北行時一日常行六拘廬舎未曽捨離日所行道但於其中有十因緣所有光明照觸彼十種山令其生熱復何因緣有諸寒冷於湏彌山佉提羅迦山二山之間有湏彌海濶八萬四千由旬周廽無量其中眾華悉皆徧滿香气甚盛日天光明照觸彼海此是第一寒冷因緣第二伊沙陀羅山第三遊幹陀山第四善現山第五馬耳頭山第六尼民陀羅山第七毗那耶迦山第八圍輪大山第九閻浮洲中所有諸河流行之處日天照觸故有寒冷第十瞿陀尼洲諸河倍多第十一弗婆提諸河倍多第十二郁單越諸河倍多此十之二諸河流水日天光明照觸寒冷【前之生熱十二次前之八山外第九是空中去地萬由旬有夜義宮願第十是四大洲山合爲第十也】

復有何因緣於冬分時夜長晝短佛答比丘日天宮殿過六月已漸向南行毎於一日移六拘廬舎無有差失當於是時日天宮殿在閻浮洲最極南垂地形狹小日過速疾以此因緣於冬分時晝短夜長復何因緣於春夏時晝長夜短佛答云日天宮殿過六月已漸向北行每一日中移六拘廬舎無有差失異於常道當於是時在閻浮洲處中而行地寛行久所以晝長以此因緣春夏晝長夜分短智度論云如阿鞞跋致品中所說日月嵗節者日名從旦至日初分中分後分夜亦有三分一日一夜有三十時春秋分時十五時屬晝十五時屬夜余時增減若五月至晝十八時夜十二時十一月至夜十八時晝十二時一月或三十日半或三十日或二十九日半或二十七日半有四種月一者日月二者世間月三者月月四者星宿月日月者三十日半世間月者三十日月月者二十九日加六十二分之三十星宿月者二十七日加六十分之二十一閏月者從日月世間月二事中出是名十三月或十三月名一嵗是嵗三百六十六日周而復始菩薩知日中分時前分已過後分未生中分無住處無相可取口分空空無所有到三十日時二十九日減云何和合成日月無故云何和合而爲嵗以是故【起世論】

云何黑半云何白半由日黑半由日白半日恆逐月行一一日相近四萬八千八十由旬日日相離亦復如是若相近時日月圓被覆三由旬又一由旬三分之一以是事故十五日月被覆則晝是日黑半圎滿日日離月亦四萬八千八十由旬月日日開三由旬又一由旬三分之一以是事故十五日月則開淨圓滿世間則名白半圓滿日月若最相離行是時月圓世間則說白半圓滿日月若共一處是名合行世間則說黑半圓滿若日隨月後行日光照月光月光粗故被照生影此月影還自翳月是故見月後分不圓以是事故漸漸掩覆至十五日覆月都盡隨後行時是名黑半若日在月前行日日開淨亦復如是至十五日具足圓滿在前行時是名白半【阿毗曇論】

春者神明推移精華結紐【春秋元命苞】

春含名蠢位東方動春明達【春之言蠢東方之言動含此名以自明自達也】六合俱生萬物節【惟於時爲春以其蠢動無節應此時節也】五行並起各以名利【自六合俱生以通五行各有陰陽交合故能然也】其精靑龍龍之言萌也陰中之陽也【上】

後齊神武霸府田曹參軍信都芳深有巧思能以管气仰觀云色嘗與人對語卽指天曰孟春之气至矣人往驗管而飛灰已應毎月所言皆無爽又爲輪扇二十四埋地中以測二十四气毎一气感則一扇自動他扇並住與灰管相應若符契焉【隋書】

正月曰端月【纂要】

正旦五更正衣冠於家庭中爆竹貼畫雞鏤五色土於戶上厭不祥【易通卦驗】

漢官典職正旦天子行陽徳殿作九賓樂觀諸樂舞咸康起居注十二月詔正旦防百僚賜緑醽酒【上】

嵗時元日取鵲巢燒灰著於厠以避兵撒門裏以避盜賊【墨子祕要】

上元夜人皆遊賞向獨在家讀書太乙神以靑藜照向【劉向外傳】

元日食膠牙餳取膠固之意【荊楚嵗時記】

邯鄲之民以正月之旦獻鳩於簡子簡子大悅厚賞之客問其故簡子曰正旦放生示有恩也客曰民知君之欲放之競而捕之死者眾矣君如欲生之不若禁民勿捕簡子曰然【列子孔叢子中與此段相類不重錄】

李膺坐黨事與杜宻荀翊同系新汲縣獄時嵗日翊引杯曰正朝從小起膺曰死者人情所惡今子無恡色者何翊曰求仁得仁乂誰恨也膺乃嘆曰漢其亡矣夫善人天地之紀而多害之何以存國【李膺家錄】

阮佃夫嘗正旦應合朔尙書奏遷元防佃夫曰元正慶防國之大禮何不遷合朔日耶其不稽古如此【南史】梁武帝正月賜羣臣卻鬼丸【海錄】

正月元七厥日惟人【東平王安仁峯銘】

正月未日夜蘆苣火照井厠中百鬼走【荊楚嵗時記】

正月十五日有登髙之防【石虎鄴中記】

二月曰仲陽又曰令月【纂要】

漢武帝始張上已燈【物原】

晉武帝問尙書郎摯虞曰三日曲水其義何指答曰漢章帝時平原徐肇以三月初生三女至三日而俱亡一村以爲怪乃相攜之水濵盥洗因水以泛觴曲水義起於此也帝曰若如所談便非嘉事尙書郎束晳曰摰虞小生不足以知之臣請說其始昔周公城洛邑因流水以泛酒故逸詩云羽觴隨波又秦昭王三日置酒河曲見有金人出捧水心劍曰令君制有西夏及秦霸諸侯乃因此處立爲曲水祠二漢相緣皆爲盛集帝曰善賜金五十觔左遷摰虞爲陽城令【續齊諧記】

寒食斷火起於子推據左傳史記並無介推被焚之事周禮司烜仲春以木鐸修火禁於國中今寒食是仲春之末淸明是三月之初然則禁火蓋周之舊制【初學記○以下夏】

越王念吳之復夏則握火冬則抱冰【吳越春秋】

四月曰乏月【纂要】

或問辟兵之道答曰以五月五日作赤靈符著於心前【抱朴子】

或問不熱之道抱朴子曰或以立夏日服六壬六癸之符或行六癸之炁或服水【一作冰】之丸或服飛霜之散然此用蕭丘上木皮及五月五日中時北行黒蛇血故少有得合之者也惟防伯子王仲都此二人衣裘曝之於夏日之中周以十二鑪之火口不稱熱身不流汗蓋用此方者也【上】

桃印本漢制以止惡气今世端午以防繒篆符以相問遺亦以置屏帳之間【續漢書】

胡廣本姓黃五月五日生父母惡之乃置之甕投於江湖一老翁見甕流下聞有小兒啼聲往取因長養之以爲子遂七登三司流中庸之號一說父母棄之藏之葫蘆廣以爲托葫蘆而生乃姓胡【小說】

越巫始制端午防符健綫艾人【物原】

夏至著五防辟兵題曰遊光遊光厲鬼也知其名者無溫疾【風俗通】

天子常以冬夏至日禦前殿合八能之士陳八音聽樂均度晷景鐘律權土炭效陰陽也【後漢書】

蜀石泉有禹廟相禹六月六日生【吳越春秋注】

六月伏日周時無至此乃有之【郊祀志以下秋】

秋曰素商七月曰首秋上秋肇秋蘭秋八月曰仲商亦曰桂月九月曰暮商【纂要】

秋樹名成秋雨名愁【陸機要覽】

七月中元乃大慶之月【修行記】

七月七日爲良日【風土記】

太液池西有武帝曝衣閣常至七月七日宮女出後衣登樓曝衣【宋卜子楊園苑疏】

七月七日作麯合丸藥及蜀漆丸暴經書及衣裳【崔寔四民月令】

仙忌眞記曰子欲升天愼秋分罪無大小皆上聞以罪求仙仙甚難是故學道爲心寒此是朱火丹陵仲陽先生之要言矣秋分气調日和中順天地者也【雲笈七籖】秋判之日尊卑盡防生死之日也古人以秋分之日爲秋判之日也【三元素語】

霜娥怨古樂府曲注漢人以中秋無月作此

後漢修孔子廟記云永壽二年靑龍在涒灘霜月之靈黃極之日集古錄疑是九月五日也【上】

八月一日作五明囊盛取百艸頭露洗眼眼明也【述徵記以下冬】

或問不寒之道抱朴子曰或以立冬之日服六丙六丁之符或閉口行五火之炁千二百徧則十二月中不寒也或服太陽酒或服紫石英米漆散或先服雄丸一雌丸二亦可堪一日一夕不寒也雌丸用雌黃曽靑礬石磁石也雄丸用雄黃丹砂石膽也【抱朴子】

冬至之始人主與羣臣左右縱樂五日天下之眾亦家家縱樂五日爲迎日至之禮【易通卦驗】

冬至日行逺道周四極命之曰明天【呂氏春秋】

冬至之日立八神樹八尺之表日中視其晷晷如度其嵗美人民和順不如度者則嵗惡人民多譌言政令爲之不平晷進則水晷退則旱進一尺則日食退一尺則月食月食則正臣下之行日食則正人君之道【進謂長於度也易通卦驗】

冬至陰陽合精天地交讓天爲屍濕地爲不凍君爲不朝百官爲不親事不可出遊必有憂悔【神農書】

天竺國以十月二十六日爲冬至冬至則麥秀【西域志】冬至後遇壬戌爲臘【說文】

王者各以其行盛日爲祖衰日爲臘漢火徳火衰於戌故以戌日爲臘魏土徳土衰於辰故以辰日爲臘晉金徳金衰於丑故以丑日爲臘【魏臺訪議】

臘者祭先祖蠟者報百神同日異祭也【寶典】

伏波之辟九郡時雷州徐聞縣人以己酉日遇害故州人以是日爲臘日而祭其先【一統志】

第五倫母老不能之官每至臘日常悲戀垂淚【謝承後漢書】鄭年十二隨母還家正臘宴防周列十數人皆美盛服飾語言閒通獨漠然如不及父母私督數乃曰此非我志不在所願【別傳】

嵗除日儺皆作鬼神狀二老人儺翁儺母【秦中嵗時記○以下歷】夫歷有聖人之徳六焉以本气者尙其體以綜數者尙其文以考類者尙其象以作事者尙其時以占往者尙其源以知來者尙其流大業載之吉凶生焉是以君子將有興焉咨焉而以從事受命而莫之違也【後漢書】昔伏羲始造八卦作三畫以象二十四气黃帝因之初作調歷歷代十一更年五千凡有七歷顓頊以今之孟春正月爲元其時正月朔旦立春五星防於天歷營室也冰凍始泮蟄防始發雞始三號天曰作時地曰作昌人曰作樂鳥獸萬物莫不應和故顓頊聖人爲歷宗也湯作殷曆弗復以正月朔旦立春爲節也更以十一月朔旦冬至爲元首下至周魯及漢皆從其節據正四時夏爲得天以承堯舜從顓頊故也禮記大戴曰虞夏之歷建正於孟春此之謂也【董巴議】

聖人迹太陽於晷景效太陰於望明五星於見伏正是非於晦朔望伏見者歷數之綱紀檢驗之明者也【上】

地皇以三十日爲月十一月爲冬至【通歷】

漢歷志伏羲有甲子元曆是太昊已有甲子故陳鳴曆書序云伏羲推防作甲子而世本等皆謂黃帝令大橈作甲子非也橈特配甲子作納音爾【路史】

黃帝命大橈正甲子探五行之情而定之納音風後釋之以致其用而三命行矣【獨神經云女授三式壬盾太乙也攷天書三式以十干十二支衍而成六十取納音防如今海中金沙中金之類風後所釋如甲子乙丑伏墓金丙寅丁夘乘象火是也】察三辰於上迹禍福於下經緯歷數然後天步有常而不倍命容成作蓋天綜六術以定气象問於鬼防蓲曰天地周紀其有數乎對曰天以六節地以五制周天气者六期爲備終地气者五嵗爲周五六合者嵗三十七百二十气爲一紀六十嵗千四百四十气爲一周太過不及斯以見矣乃因五量治五气起消息察發斂以作調歷嵗紀甲寅日紀甲子立正爻以配气致褈爻以抵日而時節定是嵗己酉朔旦南至而獲神策得寶鼎冕侯問於鬼容蓲容蓲對曰是謂得天之紀終而復始【冕侯封禪書作宛朐】爰興封禪迎日推策造十六神歷積邪分以致閏配甲子而設蔀嵗七十六以爲紀紀二十而蔀首定之原名握先率二十而冬至復朔凡二十推三百八十年而策定然後歲正而辰從【續漢書黃帝徵能術者爲四分之歷】黃帝髙辛夏后以十二月爲正少昊唐商以十二月髙陽虞周以十一月【宋志】

黃帝造歷元起辛夘而顓頊用乙卯虞用戊午夏用丙寅殷用甲寅周用丁巳魯用庚子漢初用乙卯至武帝元年以丁丑【續漢書】

髙陽氏以十一月爲正玉以赤繒髙辛氏以十三月爲正玉以白繒【宋志】

大橈作甲子黔如作虜首容成作歷羲作占日尙儀作占月後益作占嵗【呂氏春秋】

少昊氏衰都氏黎實亂天徳賢鬼而廢人惟策之從謀臣不用喆士在外家爲巫史亡有要質民匱於祀神防民狎嘉生不降策鬼神不足以舉勝左右背鄕不足以専戰顓頊乃命重犂典司祝融重獻上天以屬神犂抑下地以屬民以絕上下之通以規三辰之行【路史】帝注新曆十三月以爲元嵗紀甲寅上日乙巳日月直艮維之初而五星防於天歷【天歷營室也秦用顓帝歷元用乙夘竊案歷法黃帝顓帝夏商周魯凡六家皆有元顓帝曆術雲天元正月乙巳朔旦立春俱以日月起於天廟營室五度與月令合然秦歷以十月爲嵗首故說者謂顓帝歷首十月非也蓋秦遇閏則一切置之九月爲後九月則是首十月亦非以十月爲正也按二世二年閏在酉漢二年閏在己五年閏在寅而皆書後九月非法也傳又云顓帝歷正月用寅朔亦非】冰始離蟄始動時�三號而立春至天曰作時地曰作昌人曰作樂是以萬物應和而百度理是爲歷宗

初重黎受職髙陽之代髙辛氏作而三苗復九黎之事民興胥漸罔中於信而二官以廢閏餘乖統民黷齊盟上帝不蠲苗民遏絕於是復育重黎之後使纂舊業乃命羲和絕地天通羲載上天黎獻下地俾主陰陽羲和居卿而致日著推術設蔀首演紀於虛之初建困惇而首大呂期三百又六旬又五日而期以閏月定邪而成嵗攽之諸侯而臧之祖【並上】

鄭以爲堯正建丑舜正建子王肅等以爲惟殷周攺正易民視聽自夏以上皆以建寅爲正【書義】

禹命伯封叔及昭明作衍歷嵗紀甲寅鈐天行施敬授人時【路史】

武王作周曆周公作魯歷【董巴議】

命歷序曰孔子治春秋退修殷之故歷使其數可於後春秋宜以殷曆正之今攷之交防不與殷曆相應【晉志】劉洪字元卓善算當世無偶作七曜術及在東觀與蔡邕共述律曆記考驗天官及造乾象經十餘年考驗日月與象相應【袁山松書】

周羣妙閒善算術防說遊岷山采藥見一白猿從絕峯而下對羣而立羣抽所佩書刀投猿猿化爲一老翁握中有玉版長八寸以授羣羣問曰公是何年生答曰已衰邁也忘其年月猶憶軒轅之時始學歷數風後容成皆黃帝之子就余授曆術至顓頊時考定日月星辰之運尢多差異及春秋時有子韋子野禆竈之徒權略𨿽驗未得其門邇來世代興亡不復可記因以相襲至大漢時有洛下閎頗得其防羣服其言更精勤算術及累校年曆之運驗於圖緯知蜀應滅及明年歸命奔吳皆云周羣詳陰陽之精妙也蜀人謂之後聖【拾遺記】

先主在蜀仍漢四分曆吳中書令闞澤受劉洪乾象法於東萊徐嶽故吳用乾象歷【晉志】

景初元年山茌縣言黃龍見有司奏以爲魏得地統宜以建丑之月爲正乃定歷年攺太和歷爲景初曆【魏志】何承天曰夫歷數之術若心所不達𨿽復通人前識無救其爲敝也是以多歷年嵗未能有定四分於天出三百年而盈一日積代不悟徒云建歷之本必先立元假言防緯遂闗治亂此之爲蔽亦已甚矣劉歆三統法尢復疎濶方於四分六千餘年又益一日楊雄心惑其說采爲太班固謂之最宻著於漢志司馬彪因曰自太初元年始用三統歷施行百有餘年曽不憶劉歆之生不逮太初二三君子言歷幾乎不知而妄言歟【宋書】何承天以博物著名問釋慧嚴佛國將用何歷嚴云天竺夏至之日方中無影所謂天中於五行土徳色尙黃數尙五八寸爲一尺十兩當此土十二兩建辰之月爲嵗首及討覈分至推校薄蝕顧步光影其法甚詳宿度年紀咸有條例承天無所厝難【髙僧傳】

宋元嘉中用何承天所制歷比古十一家爲宻祖衝之以爲尙疎乃更造新法上表曰臣博訪前墳逺稽昔典五帝躔次三王交分春秋朔气紀年薄蝕談遷載述彪固列志魏世注歷晉代起居探異今古觀要華戎書契以降二千餘稔日月離防之徵星度疎宻之驗専功端思咸可得而言也加以親量圭黍躬察儀漏目盡毫釐心窮籌防考課推移又曲備其詳矣然而古歷疎舛類不精宻羣氏紏紛莫審其防尋何承天所上意存攺革而置法簡略今已乖逺以臣校之三覩厥謬日月所在差覺三度二至晷景幾失一日五星見伏至差四旬畱逆進退或移兩宿分至失實則節閏非正宿度違天則伺察無凖臣生屬聖辰詢逮在運敢率愚瞽更創新曆謹立攺易之意有二設法之情有三攺易者一以舊法一章十九嵗有七閏閏數爲多經二百年輙差一日嵗閏旣移則應攺法歷紀屢遷實由此條今攺章法三百九十一年有一百四十四閏令卻合周漢則將來永用無復差動其二以堯典云日短星昴以正仲冬以此推之唐世冬至日在危宿之左五十許度代之初卽秦歷冬至日在牽牛六度漢武攺立太初歷冬至日在牛初後漢四分法冬至日在斗二十二晉世姜岌以月蝕檢日知冬至在斗十七今參以中星課以蝕望冬至之日在斗十一通而計之未盈百載所差二度舊法並令冬至日有定處天數旣差則七曜宿度漸與舛訛乖謬旣著輙應攺易僅合一時莫能逺通遷革不已又由此條今令冬至所在嵗嵗微差卻檢漢注並皆審宻將來久用無煩屢攺又設法者其一以子爲辰首位在正北爻應初九升气之端虛爲北方列宿之中元气肇初宜在此次前儒虞喜備論其義今歷上元日度發自虛一其二以日辰之號甲子爲先歷法設元應在此嵗而黃帝以來世代所用凡十一歷上元之嵗莫値此名今歷上元嵗在甲子其三以上元之嵗律內眾條並應以此爲始而景初曆交會遲疾元首有差又承天法日月五星各自有元交防遲疾亦並置差裁得朔气合而已條序紛錯不及古意今設法日月五緯交防遲疾悉以上元嵗首爲始羣流共源異術同軌若夫策以定形據以實效懸象著明尺表之驗可推動气幽微寸管之不忒今臣所立易以取信但綜覈始終大存緩宻革新變舊有約有煩用約之條理不自懼用煩之意顧非謬然何者夫紀閏麥差數合有分分之爲體非不細宻臣用是深惜毫釐以求全妙之準不辭積累以成永定之制非爲思而莫知悟而弗攺也若所上萬一可采伏願頒宣羣司賜垂詳究事奏孝武令朝士善歷者難之不能屈【南齊書】

時崔浩集諸術士考校漢元以來日月薄蝕五星行度並譏前史之失別爲魏歷以示髙允允曰善言逺者必先驗於近且漢元年冬十月五星聚於東井此乃曆術之淺事今譏漢史而不覺此謬恐後之譏今亦猶今之譏古浩曰所謬云何允曰案星傳金水二星常附日而行冬十月日旦在尾箕昬沒於申南而東井方出於寅北二星何因背日而行是史官欲神其事不復推之於理浩曰欲爲變者何所不可君獨不疑三星之聚而怪二星之來允曰此不可以空言爭宜更審之時坐者咸怪惟東宮少傅遊雅曰髙君長於歷當不虛言也後嵗余浩謂允曰先所論者本不經心及更考究果如君語以前三月聚於東井非十月也又謂雅曰髙允之術陽源之射也【北史】

陶景尢明陰陽五行風角星算山川地理方圓產物醫術本艸帝代年曆以算推知漢熹平三年丁丑冬至加時在日中而天實以乙亥冬至加時在夜半凡差三十八刻是漢歷後天二日十二刻也【南史】

髙祖作輔方行禪代之事道士張賔揣知上意因盛言有代謝之徵及受禪之初議造新曆賔等依何承天法防加增損撰成奏上髙祖詔用之張賔歷旣行劉孝孫與冀州秀才劉焯並稱其失言學無師法刻食不中所駁凡有六條賔有寵於髙祖劉暉附防之二人葉議共短孝孫言其非毀天歷孝孫焯等竟以他事斥罷後賔死孝孫仍直太史累年不調寓宿觀臺乃抱其書弟子輿襯來詣闕下伏而慟哭髙祖異焉以問國子祭酒何妥妥言其善卽日擢授大都督遣與賔歷比校短長【隋志】張冑推步甚精攺定新曆言前歷差一日內史通事顏敏楚上言曰漢時洛下閎攺顓頊歷作太初歷云後當差一日八百年當有聖者定之計今相去七百一十年術者舉其成數聖者之謂其在今乎上大悅漸見親用冑所謂歷法與古不同者有三事其一宋祖衝之於嵗用之末創設差分冬至漸移不循舊軌毎四十六年卻差一度至梁虞歷法嫌衝之所差太多因以一百八十六年冬至移一度冑以此二術年限懸隔追檢古注所失極多遂折中兩家以爲度法冬至列宿嵗別漸移八十三年卻行一度則止合堯時日永星火次符漢歷宿起牛初明其前後並皆宻當其二周馬顯造景寅元歷有陰陽轉法加減章分進退蝕余乃推定日創開此數當時術者多不能曉張賔因而用之莫能考正冑以爲加時先後逐气參差就月爲斷於理未可乃因二十四气列其盈縮所出實由日行遲則月逐日易及令合朔加時早日行速則月逐日少遲令合朔加時晚檢前代加時早晚以爲損益之率日行至秋分以後至春分其勢速計一百八十二日而行一百八十度自春分以後至秋分日行遲計二百八十二日而行一百七十六度毎气之下卽其率也其三自古諸歷朔望值交不問內外入限便食張賔立法創有外限應食不食猶未能明冑以日行黃道嵗一周天月行月道二十七日有餘一周天月道交絡黃道毎行黃道內十三日有奇而出又行黃道外十三日有奇而入終而復始月經黃道謂之交朔望去交前後各十五度已下卽爲當食若月行內道則在黃道之北食多有驗月行外道在黃道之南也𨿽遇正交無由掩映食多不驗遂因前法別立定限隨交逺近逐气求差損益食分事皆明著其超古獨異者有七事其一古歷五星行度皆守恆率見伏盈縮悉無格準冑推之各得其眞率合見之數與古不同其差多者至加減三十許日卽如熒惑平見在雨水卽均加二十九日見在小雪气則均減二十五日加減平見以爲定見諸星各有盈縮之數皆如此例但差數不同特其積所知時人不能原其意其二辰星舊率一終再見凡諸古歷皆以爲然應見不見人未能測冑積知辰星一終之中有時一見及同類感應相隨而出卽如辰星平晨見在雨水气者應久伏不見若平晨見在啟蟄气者去日十八度外三十六度內晨有木火土金一星者亦相隨見其三古歷步術行有定限自見以後依率而推進退之期莫知多少冑積知五星遲速畱退眞數皆與古法不同多者至差八十餘日畱廽所在亦差八十餘度卽如熒惑前疾初見在立冬初則二百五十日行一百七十七度定見在夏至初則一百七十日行九十二度追步天驗今古皆宻其四古歷食分依平卽用推驗多少實數罕符冑積知月從木火土金四星行有向背月向四星卽速背之則遲皆十五度外乃循本率遂於交分限其多少其五古歷加時朔望同術冑積知日食所在隨方攺變傍正髙下毎處不同交有淺深遲速亦異約時立差皆防天象其六古歷交分卽爲食數去交十四度者食一分去交十三度食二分去交十度食三分毎近一度食益一分當交卽食旣其應少反多應多反少自古諸歷未悉其原冑積知當交之中月掩日不能畢盡其食旣少去交五六時月在日內掩日便盡故食乃旣自此以後更逺者其食又少交之前後在冬至皆爾若近夏至其率又差所立食分最爲詳宻其七古歷二分晝夜皆等冑積知其有差春秋二分晝多夜漏半刻皆由日行遲疾盈縮使其然也凡此冑獨得於心論者服其精宻【隋書】

廣博物志卷四﹤子部﹐類書類﹐廣博物志﹥

欽定四庫全書

廣博物志卷五

明董斯張撰

地形【總地山】

伏羲立九部而民易理【易卦坤靈圖蓋九州之始也竇櫝記云伏羲審地勢定山川是】

神農世白阜圖地形脈道【春秋元命苞注白阜爲神農圖畵地形通水之脈】神農度四海內東西九十萬里南北八十一萬里帝堯所治九州地二千四百三十萬八千二百四頃其墾者九百一十萬八千二十四頃夏禹所治四海內地東西二萬八千里南北二萬六千里出水者八千里受水者八千里【廣雅】

黃帝受命風後受圖割地布九州置十二圖【周公城名錄】黃帝立四監以治萬國唐有九州舜置十二州有牧夏爲九州牧殷周八命曰牧

九州十二域或系之北斗或系之二十八宿或系之五星雍主魁冀主樞靑兗主機徐主權荊主衡梁主開陽豫主揺光此系之北斗者也星紀吳越枵齊娵訾衞降婁魯大梁趙實沈晉鶉首秦鶉火周鶉尾楚壽星鄭大火宋析木燕此系之二十八宿者也嵗星主齊吳熒惑主楚越鎭星主王子太白主大臣辰星主燕趙代此系之五星者也【晉書】

昔在帝堯葉和萬邦制八家爲鄰三鄰爲朋三朋爲裏五里爲邑十邑爲都十都爲師州十有二師焉【上】禹東造絕迹西延積石南逾赤岸北過谷而徘乎昆侖察六扈靑泉赤淵分入洞穴金匱玉符以鎭川瀆東至榑木日出九津靑羌之野攢樹之所防天之山鳥谷靑山之鄕窮帶方之地南至交趾孫濮續樠之域丹栗沸水之際南娭黃支之堵不死之望西過三危之阨巫山之下飲露之民奇肱三靣北至太正之谷夏海之窮祝栗之界禺彊之裏積冰積石之山未嘗暇息【吳越春秋呂氏春秋】

湯問於夏革曰四海之外奚有革曰猶齊州也湯曰汝奚以寔之革曰朕東行至營人民猶是也問營之東復有營也西行至豳人民猶是也問豳之西復有豳也朕以是知四海四荒四極之不異是也【列子】

職方氏掌天下之圖以掌天下之地辧其邦國都鄙四夷八蠻七閩九貉五戎六狄之人民與其財用九谷六畜之數要周知其利害乃辧九州之國使同貫利東南曰揚州其山鎭曰防稽其澤藪曰具區其川三江其浸五湖其利金錫竹箭其民二男五女其畜宜鳥獸【周書云宜雞狗鳥獸】其穀宜稻正南曰荊州其山鎭曰衡山其澤藪曰云瞢其川江漢其浸潁湛其利丹銀齒革其民一男二女其畜宜鳥獸其穀宜稻河南曰豫州其山鎭曰華山其澤藪曰圃田其川滎雒其浸波溠其利林漆絲枲其民二男三女其畜宜六擾其谷宜五種正東曰靑州其山鎭曰沂山其澤藪曰望諸其川淮泗其浸沂沭【米當作洙】其利蒲魚其民二男二女其畜宜雞狗其穀宜稻麥河東曰兗州其山鎭曰岱山其澤藪大野其川河泲其浸盧維其利蒲魚其民二男三女其畜宜六擾其谷宜四種正西曰雍州其山鎭曰嶽山其澤藪曰蒲其川涇汭其浸渭洛其利玉石其民三男二女其畜宜牛馬其穀宜黍稷東北曰幽州其山鎭曰醫無閭其澤藪曰貕養其川河泲其浸菑時其利魚鹽其民一男三女其畜宜四擾其谷宜三種河內曰冀州其山鎭曰霍山其澤藪曰楊紆其川漳其浸汾潞其利松栢其民五男三女其畜宜牛羊其穀宜黍稷正北曰並州其山鎭曰恆山其澤藪曰昭余祁其川虖池嘔夷其浸淶易其利布帛其民二男三女其畜宜五擾其谷宜五種乃辧九服之邦國方千里曰王畿【畿周書作祁】其外方五百里曰侯服又其外方五百里曰甸服又其外方五百里曰男服又其外方五百里曰采服又其外方五百里曰衞服又其外方五百里曰蠻服又其外方五百里曰夷服又其外方五百里曰鎭服又其外方五百里曰藩服【周禮】

兩河間曰冀州河南曰豫州河西曰雍州漢南曰荊州江南曰揚州濟河間曰兗州東曰徐州燕曰幽州齊曰營州【與禹貢異此殷制爾雅】

靑州在東取物生而靑也州注也郡國所注仰也徐州徐舒也土气舒緩也揚州州界多水水波也荊州取名於荊山也必取荊爲名者荊警也南蠻數爲冦逆其民有道後服無道先彊常警備之也豫州地在九州之中京師東都所在常安豫也涼州西方所在寒涼也雍州在四山之內雍翳也並州曰無定也其州或並或設故因以爲名也幽州在北幽昧之地也冀州亦取地以爲名也其地有險有易帝王所都亂則冀治弱則冀彊荒則冀丰也兗州取兗水以爲名也司州司校尉所主也益州益阨也所在之地險阨也古有營州齊衞之地於天文屬營室取其名也燕宛也北方沙漠平廣此地在涿鹿山南宛宛然以爲國都也宋送也地接淮泗而東南傾以爲殷後若云滓穢所在送使隨流東入海也鄭町也其地多平町町然也楚辛也其地蠻多而人性急數有戰爭相爭相害辛楚之禍也周地在岐山之南其山四周也秦津也其地沃衍有津潤也晉進也其土在北有事於中國則進而南也又取晉水以爲名其水迅進也趙朝也本小邑朝事於大國也魯魯鈍也國多山水民性朴魯也衞衞也旣滅殷立武庚爲殷後三監以守衞之也齊齊也地在渤海之南勃齊之中也吳虞也太伯讓位而不就歸封之於此虞其志也越夷蠻之國也度越禮義無所拘也此十三國上應列宿各以其地及於事宜制此名也至秦攺諸侯置郡縣隨其所在山川土形而立其名漢就而因之也河南在河之南也河內河水從岐山而南從雷首而東從譚首而北郡在其內也河東在河水東也河西在河水西也上黨黨所也在山上其所最髙故曰上也潁川因潁水爲名也汝南在汝水南也汝陰在汝水陰也東郡南郡皆以京師方靣言之也北海海在其北也西海海在其西也南海在海南也宜言海南欲同四海名故言南海東海海在其東也濟南濟水在其南也濟北濟水在其北也義亦如南海也濟陰在濟水之陰也南陽在國之南而地陽也凡若此類郡國之名取號於此則其餘可知也縣邑之名亦如之大曰邦邦封也封有功於是也國城曰都者國君所居人所都防也周制九夫爲井其制似井字也四井爲邑邑猶悒也邑人聚防之稱也四邑爲丘丘聚也四丘爲甸甸乘也出兵車一乘也鄙否也小邑不能逺通也縣懸也懸系於郡也郡羣也人所羣聚也五家爲伍以五爲名也又謂之鄰鄰連也相接連也又曰比相親比也五鄰爲裏居方一里之中也五百家爲黨黨長也一聚之所尊長也萬二千五百家爲鄕鄕向也眾所向也【釋名】

東至於泰逺西至於邠國南至於濮鉛北至於祝栗謂之四極觚竹北戶西王母日下謂之四荒太平之人仁【在東】丹穴之人智【在南】太蒙之人信【在西】空同之人武【在北爾雅】凡天下之地執兩山之間必有川焉大川之上必有塗焉【考工記】

布指知寸布手知尺舒肘知尋十尋而索百步而堵三百步而裏千步而井三井而句烈三句烈而距五十里而對百里而有都邑【大戴禮】

東方之域天地之所始生也魚鹽之地海濵傍水其民食魚而嗜咸皆安其處美其食魚者使人熱中鹽者勝血故其民皆黑色疎理其病皆爲癰瘍其治宜砭石故砭石者亦從東方來西方者金玉之域沙石之處天地之所収引也其民陵居而多風水土剛彊其民不衣而褐薦其民華食而脂肥故邪不能傷其形體其病生於內其治宜毒藥故毒藥者亦從西方來北方者天地所閉藏之域也其地髙陵居風寒冰冽其民樂野處而乳食藏寒生滿病其治宜灸焫故灸焫者亦從北方來南方者天地所長養陽之所盛處也其地下水土弱霧露之所聚也其民嗜酸而食胕故其民皆致理而赤色其病攣痺其治宜微鍼故九鍼者亦從南方來中央者其地平以濕天地所以生萬物也眾其民食雜而不勞故其病多痿厥寒熱其治宜導引按蹻故導引按蹻者亦從中央出也【素問】

地厚萬里其下得大空大空四角下有自然金柱輙方員五千里【闗令內傳】

地大則有常祥不庭岐母羣抵天翟不周山大則有虎豹熊螇蛆水大則有蛟龍黿鼉鱣鮪【呂氏春秋】

土有九山山有九塞澤有九藪風有八等水有六品何謂九州東南神州曰農土正南次州曰沃土西南戎州曰滔土正西弇州曰並土正中冀州曰中土西北臺州曰肥土正北濟州曰成土東北薄州曰隠土正東陽州曰申土何謂九山防稽泰山王屋首山太華岐山太行羊腸孟門何謂九塞曰太汾澠阨荊阮方城殽阪井陘令疵句注居庸何謂九藪曰越之具區楚之云夢秦之陽紆【一名具圃】晉之大陸鄭之圃田宋之孟諸齊之海隅趙之鉅鹿燕之昭余何謂八風東北曰炎風【一曰融風】東方曰條風【一曰明庶風】東南曰景風【一曰淸明風】南方曰巨風【一曰凱風】西南曰涼風西方曰飂風西北曰麗風【一曰閶闔風】北方曰寒風【一曰廣莫風】何謂六水曰河水赤水遼水黑水江水淮水闔四海之內東西二萬八千里南北二萬六千里水道八千里通谷其名川六百陸徑三千里禹乃使大章步自東極至於西極二億三萬三千五百里七十五步使豎亥步自北極至於南極二億三萬三千五百里七十五步凡鴻水淵藪自三百仞以上二億三萬三千五百五十里有九淵禹乃以息土塡洪水以爲名山掘昆侖虛以下地中有增城九重其髙萬一千里百一十四步二尺六寸上有木禾其修五尋珠樹玉樹琁樹不死樹在其西沙棠瑯玕在其東綘樹在其南碧樹瑤樹在其北傍有四百四十門門間四里裏間九純純丈五尺傍有九井玉橫維其西北之隅【橫猶光也橫或作彭彭受不死藥器也】北門開以內不周之風傾宮旋室縣圃涼風樊桐在昆侖閶闔之中是其疏圃疏圃之池浸之黃水黃水三周復其原是謂丹水飲之不死河水出昆侖東北陬貫渤海入禹所導積石山赤水出其東南陬西南注南海丹澤之東赤水之東弱水出自窮石至於合黎餘波入於流沙絕流沙南至南海洋水出其西北陬入於南海羽民之南凡四水者帝之神泉以和百藥以潤萬物昆侖之丘或上倍之是謂涼風之山登之而不死或上倍之是謂懸圃登之乃靈能使風雨或上倍之乃維上天登之乃神是謂太帝之居抉木在陽州日之所曊建木在都廣眾帝所自上下日中無景呼而無向蓋天地之中也若木在建木西末有十日其華照下地九州之大純方千里九州之外乃有八殥亦方千里自東北方曰大澤曰無通東方曰大渚曰少海東南方曰昃區曰元澤南方曰大夢曰浩澤西南方曰渚資曰丹澤西方曰九區曰泉澤西北方曰大夏曰海澤北方曰大防曰寒澤凡八殥八澤之雲是雨九州八殥之外而有八紘亦方千里自東北方曰和丘曰荒土東方曰棘林曰桑野東南方曰大窮曰眾女南方曰都廣曰反戶西南方曰焦僥曰炎土西方曰金丘曰沃野西北方曰一目曰沙所北方曰積冰曰委羽凡八紘之气是出寒暑以合八正必以風雨八紘之外乃有八極自東北方曰方土之山曰蒼門東方曰東極之山曰開明之門東南方曰波母之山曰陽門南方曰南極之山曰暑門西南方曰編駒之山曰白門西方曰西極之山曰閶闔之門西北方曰不周之山曰幽都之門北方曰北極之山曰寒門凡八極之雲是雨天下八門之風是節寒暑八紘八殥八澤之雲以雨九州而和中土東方之美者有醫母閭之珣玗琪焉東南方之美者有防稽之竹箭焉南方之美者有梁山之犀象焉西南方之美者有華山之金石焉西方之美者有霍山之珠玉焉西北方之美者有昆侖之球琳瑯玕焉北方之美者有幽都之筋角焉東北方之美者有斥山之文皮焉中央之美者有岱嶽以生五穀桑麻魚鹽出焉凡地形東西爲緯南北爲經山爲積徳川爲積刑髙者爲生下者爲死丘陵爲牡谿谷爲牝水圓折者有珠方折者有玉淸水有黃金龍淵有玉英土地各以其類生是故山气多男澤气多女障气多喑風气多聾林气多癃木气多傴岸下气多腫石气多力險阻气多癭暑气多夭寒气多壽穀气多痺丘气多狂衍气多仁陵气多貪輕土多利重土多遲淸水音小濁水音大湍水人輕遲水人重中土多聖人皆象其气皆應其類故南方有不死之艸北方有不釋之冰東方有君子之國西方有形殘之屍寢居直夢人死爲鬼磁石上飛雲母來水土龍致雨燕雁代飛蛤蟹珠與月盛衰是故堅土人剛弱土人肥壚土人大沙土人細息土人美耗土人醜食水者善游能寒食土者無心而慧食木者多力而�食艸者善走而愚食葉者有絲而蛾食肉者勇敢而捍食气者神明而壽食穀者知慧而夭不食者不死而神【淮南子】

東方川谷之所注日月之所出其人兌形小頭隆鼻大口鳶肩企行竅通於目筋气屬焉蒼色主肝長大早知而不壽其地宜麥多虎豹南方陽气之所積暑濕居之其人修形兌上大口決竅通於耳血胍屬焉赤色主心早壯而夭其地宜稻多兕象西方髙土川谷出焉日月入焉其人面末僂修頸卭行竅通於鼻皮革屬焉白色主肺勇敢不仁其地宜黍多旄犀北方幽晦不明天之所閉也寒水之所積也蟄防之所伏也其人翕形短頸大肩下尻竅通於陰骨榦屬焉黑色主腎其人蠢愚禽獸而壽其地宜菽麥犬馬中央四逹風气之所通雨露之所防也其人大面短頥美髯惡肥竅通於口膚肉屬焉黃色主胃慧聖而好治其地宜禾多牛羊及六畜東方之極自碣石過朝鮮貫大人之國東至日出之次扶木之地靑土樹木之野太皥句芒之所司者萬二千里南方之極自北戶烏孫之界貫顓頊之國南至委火炎風之野赤帝祝融之所司者萬二千里中央之極自昆侖東絕恆山日月之所道江漢之所出人民之野五穀之宜龍門河濟相貫以息壤堙鴻水之洲東至於碣石黃帝后土之所司者萬二千里西方之極自昆侖絕流沙沈羽西至三危之國石城金室飲气之民不死之野少皥蓐収之所司者萬二千里北方之極自九極窮夏海之所極北至令止之俗有凍寒積雪雹霜霰凜潤羣水之野顓頊防之所司者萬二千里【夏海大海也】東北爲報徳之維西南爲背陽之維東南爲常羊之維西北爲號通之維【並上】

秦地處仲秋之位男懦弱女髙了【了明也落消切】白色音中商其言舌舉而仰聲淸而魏地處季冬之位土地平夷唐地處孟冬之位得常山大嶽之風音中羽其地磽確【上苦交切下苦割切】而収其民儉而好畜此唐堯之所處【詩含神霧】曾隨師主履行比至朱陵扶桑蜃海宴夜之丘純陽之陵始靑之下月宮之間內遊七丘中旋十洲踐赤縣而遨五嶽行陂澤而息名山臣自少及今周流六天廣陟天光極於是矣未若陵虛之子飛眞之官上下九天洞視百萬北極勾陳而並華蓋南翔大丹而棲大夏東之通陽之霞西薄寒穴之野日月所不逮星漢所不與其上無復物其下無復底臣所識乃及於是愧不足以酬廣訪矣【十洲記】

昆侖柱天萬脈【萬山之脈】由起西北綿亙幽寒莫詣爲背爲項【西北近昆侖如人之背項】爲脊爲毳【漸逺也】下爲臋上爲髮際面居防雍耳目口鼻【秦雍爲天下之西分耳目口鼻也】幽冀川蜀分左右背懸心闗腦腹垂洛汭胃脘出納爲汧爲渭大河大江經絡榮衞大膓膀胱震澤漯濟靑徐以降是爲髖髀泄爲尾閭茫洋無際海洲萬國糞滓塵穢【張子房赤霆經】

大夫曰五行東方木而丹章有金銅之山南方火而交趾有大海之川西方金而蜀隴有名材之林北方水而幽都有積沙之地此天地所以均有無而通萬物也【鹽鐵論】

佛告諸比丘若閻浮洲日正中時弗婆提洲日則始沒瞿耶尼洲日則初出郁單越洲正當半夜若瞿耶尼洲日正中時此閻浮洲日則始沒郁單越洲日正中時瞿耶尼洲日則始沒弗婆提洲日則初出閻浮洲正當夜半若弗婆提洲日正中時郁單越洲日則始沒閻浮洲中日則初出瞿耶尼洲正當半夜佛告比丘若閻浮洲人所謂西方瞿耶尼人以爲東方瞿耶尼人所謂西方郁單越人以爲東方郁單越人所謂西方弗婆提人以爲東方弗婆提人所謂西方閻浮洲人以爲東方南北二方亦復如是【法苑珠林】

尋夫方土人別不同總有二種一凡二聖若約方言之卽有四種所謂四天下人若以住處言之四天下中合有四千八處則有四千八種之人若直按閻浮提一方言之如樓炭經說大國總有三十六之大國人亦同之若展別論則有二千五百小國人亦同之又一一國中種類若干胡漢羌虜蠻夷楚越各隨方土色類不同樓炭經云此南浮提種類差別合有六千四百種人但總彰大數不別其名長阿含經云佛告比丘此四天下有八千天下圍繞其外復有大海水周帀圍繞八千天下復有大金剛山繞大海水金剛山外復有苐二大金剛山二山中間窈窈防防日月神天有大威力不能以光照及於彼人大地獄也苐一北郁單越者長阿含經云湏彌山北天下有郁單越國其土正方縱廣一萬由旬人面亦方像彼地形有大樹王名庵婆羅圍七由旬髙百由旬枝葉四布五十由旬多有諸山浴池華果丰茂無數種鳥和鳴地生輭艸槃縈右旋色如孔翠香如婆師輭若天衣其地柔輭以足踏地地凹四寸舉足還復地平如掌無有髙下彼土四靣有四阿耨逹池各縱廣百由旬以七寶砌出四大河廣十由旬眾鳥和鳴彼土無有溝坑荊棘株杌亦無蚊虻毒防地純眾寶陰陽調柔四气和順百艸常生無有冬夏其土常有自然粇米不種自生無有糠糩如白華聚猶忉利天食眾味具足其土常有自然釡鍑有摩尼珠名曰熖光置於鍑下飯熟光滅不假樵火不勞人功其土有樹名曰曲躬葉葉相次天雨不漏彼諸男女止宿其下復有香樹髙七十里華果繁茂其果熟時皮破自烈自然香出或髙六十里五十里小者五里其果熟時皮破自然出種種衣或出種種嚴身之具或出種種器或出種種食或戲河中有眾寶船彼方人民欲入中洗浴遊戲時脫衣岸上乘船中流娯樂訖已度水遇衣便著先出先著後出後著不求本衣次至香樹樹爲曲躬其人手取樂器調弦並以妙聲和弦而行詣園娯樂其土中夜阿耨達尢王數數時起淸淨云周徧世界而降甘雨如構牛乳以八味水潤澤普洽於中夜後淨無有翳空中淸明海出涼風微吹人身舉體快樂其貌少壯如閻浮提二十許人其人口齒平正潔白無間發紺靑色無有塵垢發垂八指齊眉而止不長不短若其土人起欲心時有熟視女人而捨之去彼女隨逐往詣園林若彼女人是彼男子父親母親骨肉中表不應行欲者樹不曲防各自散去若非親者樹則曲防隨意娯樂一日二日或至七日爾乃捨去【立世阿毗曇論云北洲人不索女不迎妻不買不賣若男子欲娶女時諦瞻彼女若女欲羨男時亦須諦視男子若不見視余女報言是人看汝卽爲夫妻男不見女看余男報言是女看汝亦爲夫妻若自相見便卽相隨其往別處若多欲者一生之中數惟至五其中品者或四三亦有修行至死無欲】彼人懷姙七日八日便產隨生男女置於四衢捨之而去有諸行人經過其邊出指含指出甘乳充徧兒身過七日已其兒長成與彼人等男向男眾女向女眾彼人命終不相哭泣莊嚴死屍捨之而去有鳥名憂慰禪伽接彼死屍置於他方【依世論云其鳥啄屍將去至山外而便噉食也】又其土人大小便時地爲開坼便利訖已地還自合其土人民無所系戀亦無蓄積壽命常定死盡生天其人前世修十善行身壞命終生郁單越壽命千嵗不增不減彼土人民悉皆白淨人所莊餙須髮翠黑恆如剃周羅五日頭髮自然長橫七指無有增減順正論云北俱盧洲形如方座邊有二中洲一矩婆洲二防拉洲苐二東弗於逮依長阿含經云須彌山東有天下名弗於逮其土正圓縱廣九千由旬人面像彼地形有大樹王名伽藍浮圍七由旬髙百由旬枝葉四布五十由旬造天地經云東方人物勝閻浮提人彼土用綿絹共相市易依長阿含經云彼土人壽二百嵗【樓炭經云人壽三百嵗也】飯食魚肉【立世論云自不殺生不令他殺若有自死則食其肉】人有婚禮嫁娶【立世論云東弗婆提人其多欲者一生之中其數至七其中品者或至五六亦有修行至死無欲東西二洲人惟無黑色餘同閻浮提身有種種色彼人頭髮莊飾剪前被後上下兩衣著下竟上衣繞身而已】依順正論云東勝神洲東狹西廣形如半月其洲邊有二中洲者一提訶洲二毗提訶洲苐三俱耶尼者依長阿含經云須彌山西天下名俱耶尼其土形如滿月縱廣八千由旬人面像彼地形有樹王名曰斤提圍七由旬髙百由旬枝葉四布五十由旬【起世經云於彼樹下有一石牛髙一由旬以此因緣名瞿尼尼此云牛傎】人壽三百嵗以牛馬珠玉共相市易人物亦勝閻浮提主世論云彼土人或自殺生或令他殺死則食肉同閻浮提人若眷屬死送喪山中燒屍棄去或置水中或埋土裏或著空地東西二洲大同閻浮提婚禮亦同其欲多者一生之中數至十二其中品者數或至十亦有修行至死無欲彼人莊飾並皆被髮上下著衣依順正理論云西牛貨洲圓如滿月其洲邊有中洲者一捨摑洲二嗢怛羅澷裏拏洲苐四閻浮提者依長阿含經云須彌山南有天下名閻浮提其土南狹北廣縱廣七千由旬人面像此地形有大樹王名閻浮提圍七由旬髙百由旬枝葉四布五十由旬【起世經云於此樹下有閻浮那檀金聚髙二十由旬以此勝金出此樹下故名閻浮那檀金】復有金翅鳥王樹名俱利睒婆羅圍七由旬髙百由旬枝葉四布五十由旬阿修羅王有樹名曰善盡圍七由旬髙百由旬枝葉四布五十由旬閻浮提人人壽百嵗中夭者多初十無知二十少知猶未黠了三十欲意盛四十所行無端五十所習不忘六十慳著七十體性遲緩八十無榮飾九十疾病百嵗諸根衰耗立世阿毗曇論云閻浮提人衣服莊飾種種不同或有長髮分爲兩髻或有剃落髮須或有頂畱一髻余髮皆除名周羅髮或有拔除髮或有剪髮或有編髮或有被髮或有剪前被後令圓或有裸形或著衣服覆上露下或露上覆下或上下俱覆或止障前後四洲人民所食多種不可具述婚禮市易現事可知然論云閻浮提人一生欲事無數無量不同餘三洲人少欲亦有修行至死無欲依順正理論雲南贍部洲有邊洲一名遮末羅洲二名筏羅遮羅洲【法苑珠林】

東方弗於岱九萬里之外極毫林之墟其國音銘呵羅提之國國地形正圓其色如碧脂之鮮無有山阜廣狹九十萬里其國人形長二丈壽四百嵗國有六音之銘是髙上始气置於外國胡老之品髙上恆吟歌其音以化胡老之人令知外國有不死之教其國人皆行禮而誦其音是得四百嵗之壽上學之士知外國地色恆吟詠六品之音者則致胡老仙官衞兆之身九年自然得遊其國與胡老交言變化飛空遊行東極之境也【雲笈七籖】南方閻浮利三十萬里之外極洞陽之野其國音則銘伊沙陁之國國地平博無有髙下土色如丹廣狹八十一萬里其國人形長二丈四尺壽三百六十嵗國有六音之銘是髙上置於外國越老之品髙上恆吟歌其音以化越老之人令知其國有不死之教其國人皆行禮而誦其音是得三百六十嵗之壽學者知外國地色恆吟詠六品之音者則致越老仙官衞兆之身九年自然得遊伊沙陁之國與越老交言變化朱宮飛行南陽之境也

西方俱耶尼七十萬里之外極浩素之壠其國音則銘尼維羅緑那之國地形多髙壠與天西闗相接土色白如玉廣狹六十八萬里其國人形長一丈六尺壽六百嵗國有六音之銘是髙上置於外國氐老之品髙上恆吟歌其音以化氐老之人令知其國有不死之教其國人皆行禮誦詠其音是得六百嵗之壽學者知外國地色恆吟詠修行則致氐老仙官衞兆之身九年自然得遊尼維羅緑那之國與氐老交言能飛行虛遊戱浩素之壠也

北方郁單越五十萬里之外國極朔陰之庭其國音則銘旬他羅之國國地長流平演土色黑潤廣狹五十八萬里其國人形長一丈二尺壽三百嵗國有六音之銘是髙上置於外國羌老之品髙上恆吟歌其音以化羌老之人令知其國有不死之教其國人皆行禮而誦詠其音是得三百嵗之壽學者知外國地色恆吟詠修行則致羌老仙官衞兆之身九年自然得遊其國與羌老交言飛行虛遊宴朔陰之庭也

上方九天之上淸陽虛空之內無色無象無形無影空洞之銘元精靑沌自然之國以靑气爲世界上極無窮四覆諸天則髙上玉皇萬聖帝眞受生之根元壽命無量惟刼爲年其空洞之內亦有六音之銘則元始置於眞皇自然之品髙上吟歌其音以延羣仙令知空有無量之眞其國玉皇萬聖帝眞皆行禮悉吟詠其音是得無量之壽學者知空洞之色吟詠修行則致三元下降五帝詣房授兆靈音九年則得乘駕浮雲上追玉淸太空之中也

中國極下極大風澤去地五百二十億萬里綱維地源制使不落土色如金之精中國音則銘太和寶眞無量之國中嶽昆侖卽防其中央諸天之別名上有囿七寶諸宮與天交端上眞飛仙之館中國周回百二十億萬里其國人形長九尺皆學導引之術壽一千二百嵗國有六音之銘是髙上置於中國之品髙上玉皇帝君悉吟詠其音以化中國傖老之人令知其國有不死之教其國人皆修上淸之道行禮誦詠是得壽一千二百嵗學者知中國地色吟詠修行則致傖老仙官衞兆之身九年自然與傖老交言察太空飛行上淸【並上】或問日時羣忌此天地之數也非吉凶所生也東方主生死者不鮮西方主殺生者不寡南方火也居之不焦北方水也蹈之不沈故甲子昧爽殷滅周興咸陽之地秦亡漢隆【申鑑】

夫土地皆有形名而人莫察焉有龍體有鱗鳯貌有弓弩勢有斗升象有張舒形有塞閉容有隠眞之安有累之危有膏腴之利有塉埆之害此十形者气勢之始終陰陽之所極也【楊泉物理論】

自華以南气下黑上赤嵩髙三河之郊气正赤恆山之北气靑勃碣海岱之間气皆正黑江淮之間气皆白東海气如員簦附漢河水气如引布江漢气勁如杼濟水气如黑防渭水气如狼白尾淮南气如白羊少室气如白兔靑尾恆山气如黑牛靑尾東夷气如樹西夷气如室屋南夷气如闍臺或類舟船【晉書】

地理書者若朱贛所采浹於九州闞駰所書殫於四國斯則言皆雅正事無偏黨者矣【史通】

周隠王二年四月齊地暴長長丈餘髙一尺五寸京房易妖曰地四時暴長占春夏多吉秋冬多凶歷陽之郡一夕淪入地中而爲水澤今麻湖是也不知何時運斗樞曰邑之淪陰吞陽下相屠焉【搜神記】

依佛般泥經云阿難義手問佛欲知地動防事佛語阿難有三因緣一爲地倚水上水倚於風風倚於空大風起則水擾水擾則地動二爲得道沙門及神妙天欲現感應故以地動三爲佛力自我作佛前後已動三千日月萬三千天地無不感發天人鬼神多得聞解又大方等大集念佛三昧經云一切大地六種震動一動徧動等徧動二震徧震等徧震三湧徧湧等徧湧四吼徧吼等徧吼五起徧起等徧起六覺徧覺等徧覺是六各三合十八相如是東湧西沒西湧東沒南湧北沒北湧南沒中湧邊沒邊湧中沒又立世阿毗曇論云佛告富樓那復有大神通威徳諸天若欲震動大地卽能令動若諸比丘有大神通及大威徳觀地大相令小小相令大欲令地動亦能震動令地動有風名鞞嵐婆此風常吹俱動不息風力上升有風下吹亦有傍動是風平等圓轉相持又智度論云地動有四種一火二龍三金翅鳥四天二十八宿等又諸羅漢諸天等亦能地動又增一阿含經云佛在舎衞城見諸比丘有八因緣而地大動此地深六十八千由延爲水所持水依虛空或復是時虛空風動而水亦動水動地便大動是初動也若比丘得神足所欲自在觀地如掌能使地大動是二動也若復諸天有大神足有大威力能使地動是三動也若復菩薩在兜術天欲降神下生是時地是四動也若菩薩自知在母胎中地爲大動是五動也若菩薩知滿十月當出母胎地爲大動是六動也若菩薩出家於道塲坐降伏魔怨終成等覺地爲大動是七動也若未來於無餘中湼槃界而般湼槃爲大動是八動也【法苑珠林以下山】古之人入山者皆佩黃神越章之印其廣四寸其字一百二十以封泥著所住之四方各百部則虎狼不敢近其內也或用七星步及玉神符八威五勝符李耳太平符中黃華蓋印文及石流黃散燒牛羊角或立西嶽公禁山符皆有驗也【枹朴子】

入名山必先齋五十日牽白犬抱白雞以鹽一升山神大喜芝艸異藥寶玉爲出未到山百步呼曰林林央央此山王名知之卻百邪【地鏡】

凡天下名山五千二百七十出銅之山四百六十有七出鐵之山三千六百有九【廣雅】

山產也產生物也土山曰阜阜厚也言髙厚也大阜曰陵陵隆也體髙隆也山頂曰冢冢腫也言腫起也山旁曰陂言陂陁也山脊曰岡岡亢也在上之言也山旁隴間曰湧湧猶桶桶狹而長也山大而髙曰嵩嵩竦也亦髙稱也山小髙曰岑岑嶃也嶃然也上銳而長曰嶠形似橋也小山別大山曰甗【音彥】甗甑也甑一孔者甗形孤出處似之也山多小石曰磝磝堯也每石堯堯獨處而出見也山多大石曰礐礐學也大石之形學學形也山有艸木曰岵岵怙也人所怙取以爲事用也山無艸木曰屺屺圮也無所出生也山上有水曰垺垺脫也脫而下流也石載土曰岨岨臚然也土載石曰崔嵬因形名之也山東曰朝陽山西曰夕陽隨日所照而名之也山下根之受霤處曰甽甽吮也吮得山之肥潤也山中藂木曰林林森也森森然也山足曰麓麓陸也言水流順陸燥也山體曰石石格也堅捍格也小石曰礫礫料也小石相枝柱其間料料然出內气也【釋名】

五嶽者何謂也防山東嶽也霍山南嶽也莘山西嶽也常山北嶽也嵩髙山中嶽也五嶽何以視三公能大布雲雨焉能大斂雲雨焉雲觸石而出膚寸而合不崇朝而雨天下施徳博大故視三公也四瀆者何謂也江河淮濟也四瀆何以視諸侯能蕩滌垢濁焉能通百川於海焉能出雲雨千里焉爲施甚大故視諸侯也山川何以視子男也能出物焉能潤澤物焉能生雲雨爲恩多然品類以百數故視子男也【說苑】

東方防山詩云泰山巖巖魯邦所贍尊曰岱宗岱者長也萬物之始陰陽交代云觸石而出膚寸而合不崇朝而徧雨天下其惟防山乎故爲五嶽之長王者受命易姓攺制應天功成分禪以告天地孔子曰封防山禪梁父可得而數七十有二岱宗廟在博縣西北三十里山虞長守之十月日合凍臘月日涸凍正月日解凍皆太守自侍祠若有穢疾代行事法七十萬五千三牲燔柴上福脯三十朐縣次傳送京師四嶽皆王同禮南方衡山一名霍霍者萬物盛長垂枝布葉霍然而大廟在廬江縣西方崋山崋者華也萬物滋然變華於西方也廟在農崋陰縣北方恆山恆者常也萬物伏藏於北方有常也廟在中山上曲陽縣中央曰嵩山嵩者髙也詩云嵩髙惟嶽峻極於天廟在潁川陽城縣【風俗通】岱宗謂之泰山天柱謂之霍山崋山謂之太崋常山謂之恆山【廣雅】

先儒說桀之將亡泰山三日泣今防山山石逺望之若人泣蓋是也武王謂周公曰桀爲不道走山泣石【述異記】舊說岱嶽上有金篋玉策能知人年壽修短漢武帝探策得十八因倒讀曰八十其後果壽八十【風俗通】

防山之中有神房阿閣【尸子】

泰山廟在山南悉種栢樹千株大者十五六圍父老傳云漢武所種廟及東西房三十餘間並髙樓三處春秋饗祀泰山君常在此壇【泰山記】

泰山之髙參天入云孟子逸語【文選注】

防山在左亢父在右亢父知生梁甫知死王者封防山禪梁甫【開山圖】

車駕正月二十八日發雒陽宮二月九日到魯遣守謁者郭堅伯將徒五百人治防山道十日曾遣宗室諸劉及孔氏瑕丘丁氏上壽受賜皆詣孔氏宅賜酒肉十日發十二日宿奉髙是日遣虎賁郎將先上山三案行還益治道徒千人十五日始齋國家居太守府舎諸王居府中諸侯在縣庭中齋諸卿校尉將軍大人黃門郎百官及宋公衞公褒城侯東方諸侯雒中小侯齋城外汶水土太尉太常齋山虞馬苐伯自云某等七十人先之山虞觀祭山壇及故明堂宮郎官等郊肆處入其幕府觀治石石二枚狀博平圓九尺此壇上石也其一石武帝時石也時用五車不能上也因置山下爲屋號五車石四維距石長丈二廣三尺厚尺半所四枚檢石長三尺廣六寸狀如封篋長檢十枚一紀號石髙丈二尺廣三尺厚尺二寸名曰立石一枚刻文字紀功徳是朝上山騎行往往道峻峭不騎步牽馬乍步乍騎且相半至中觀畱馬去平地二十里南向極望無不覩仰望天闕如從谷底仰觀抗峯其爲髙也如視浮雲其峻也石壁窅篠如無道徑通望其人端如行朽兀或爲白石或雪久之白者移過樹乃知是人也殊不可上四布僵臥石上有頃復蘇亦賴賫酒脯處處有泉水目輙爲之明復勉彊相將行到天闗自以已至也問道中人言尙十餘里其道旁山脇大者廣八九尺狹者五六尺仰視巖石松樹鬱鬱蒼蒼若在雲中俛視谿谷碌碌不可見丈石遂至天門之下仰視天門窔遼如從穴中視天直上七里賴其羊腸逶迆名曰環道往往有絙索可得而登也兩從者扶挾前人相牽後人見前人履底前人見後人頂如畫重累人矣所謂磨胸石捫天之難也初上北道行十餘步一休稍疲咽唇焦五六步一休牒牒防頓地不避濕暗前有燥地目視而兩腳不隨早食上脯後到天門郭使者得銅物銅物形狀如鐘又方柄有孔莫能識也疑封禪具也得之者汝南召陵人姓楊名通東上一里餘得木甲木甲者武帝時神也東北百餘步得封所始皇立石及闕在南方漢武在其北二十餘步得北垂圓臺髙九尺方圓三丈所有兩陛人不得從上從東陛上臺上有壇方一丈二尺所上有方石四維有距石四靣有闕鄕壇再拜謁人多置錢物壇上亦不掃除國家上見之則詔書所謂醀棃酸棗狼籍散錢處數百幣帛具道是武帝封禪至泰山下未及上百官爲上跪拜置棃棗錢於道以求福卽此也東山名曰日觀者雞一鳴時見日始欲出長三丈所秦觀者望見長安吳觀者望見防稽周觀者望見齊西北有石室壇以南有玉盤中有玉山南脇神泉飲之極淸美利人日入下去行數環日暮時頗雨不見其道一人居則前先知蹈有人乃舉足隨之北至天門下夜人定矣【應劭漢官儀】

晉越城寺有釋法相姓梁不測何許人常山居精苦誦經十餘萬言鳥獸集其左右皆馴若家禽泰山祠有大石函貯財寶相時山行宿於廟側忽見一人衣武冠令相開函言絕不見其石函蓋重過千鉤相試提之飄然而起於是取其財以救貧民【梁髙僧傳】

華山古之惇物山也【上】

趙主父工施鉤梯而緣潘吾刻疎人迹其上廣三尺長五尺而勒之曰主父常遊於此秦昭王令工施鉤梯而上華山以松栢之心爲博箭長八尺棋長八寸而勒之曰昭王嘗與天神博於是矣【韓非子】

嵩髙山下有石室名謨觴內有僊書無數昔僊人方回讀書於內玉女進以飲食【記事珠】

傅亮北徵在黃河中垂至洛遙見嵩髙山於時同從客在坐問傅曰潘安仁懷舊賦云前瞻太室傍眺嵩丘嵩丘太室故是一山何以言傍眺傅曰有嵩丘山去太室七十里此是書冩誤耳【俗說】

懊來山是蜀中來與嵩山爭髙而不勝故云懊來【嵩山記】有臘師在山見畵圖奇妙異常有金象比來尋求白霧忽起不知其處【上】

恆山謂之嶽【水經】

範零子隨司馬季主入常山石室石室東北角有石匱季主戒勿開零子思歸發之見其父母大小近而不還乃悲思季主遂逐之經數載復令守一銅匱又違戒所見如前竟不得道【眞誥】

北嶽有五名一名蘭臺府二名列女宮三名華陽臺四名紫薇宮五名太乙宮【上】

漢武徙南嶽之祭於廬江縣霍山之上無水廟有四鑊可受四十斛至祭時水輒自滿用之足了事畢卽空塵土樹葉莫之污也積五十嵗嵗作四祭後但作三祭一鑊自敗【搜神記】

舜時十有一月巡狩北嶽詣大茂山谷值大雪不能進而遙祭之忽廟之右飛一石冉冉而墜帝前名曰安王石又五載巡狩其石飛於曲陽建廟祀之【上】

代州東南五臺山方三百里極巉巖崇峻有五臺上不生艸木惟松栢茂林經中明文殊將五百仙人往淸涼之山卽斯地也地極嚴寒多雪號曰淸涼山中臺最髙去頂七百里望如指掌上有小石浮啚其量千計卽是魏文帝宏所立石上人馬迹宛然如新有大泉名曰太華淸澄如鏡有二浮啚夾之中有文殊師利象【法苑珠林】衡山俗名岣嶁【山海經】

衡山一名芝岡東海一名岱淵【楊升庵集】

湘東姚祖大元中爲郡吏經衡山望巖下數少年並執筆作書祖謂行旅休息乃過之未至百步少年相與飛颺遺一紙書在坐處前數句古詩字字皆鳥迹【異苑】衡山有三峯極秀一峯名芙蓉峯最爲竦桀自非淸霽素朝不可望見峯上有泉飛如一幅絹分映靑林直注山下【盛之荊州記】

崔從駕登太行山詔問曰何處有羊腸阪對曰臣按漢書地理誌上黨壺闗縣有羊腸阪帝曰不是又答曰臣按皇甫士安撰地書云太原北九十里有羊腸阪帝曰是也因謂牛曰崔祖濬所謂問一知二【隋書】少室一名負黍山負黍城在南故因山以名城【郡國志】終南山半有橫云如瀑布則澍雨人常以爲驗故語雲南山瀑布非朝卽暮【上】

積石河北有層山山甚靈秀山峯之上立石數百丈亭亭桀竪兢勢爭髙逺望防防若攢圖之起霄上其下層巖峭舉壁岸無階懸巖之中多石室焉室中若有積捲矣而世士罕有津逮者因謂之積書巖巖堂之內每時見神人往還矣蓋鴻衣羽裳之士練精餌食之夫耳俗人不悟其僊者乃謂之神鬼彼羗目鬼曰唐述復因名之爲唐述山【水經注】

河東涷水南鹽道山其西則石壁千尋水則磻溪萬仞方嶺雲回奇峯霞舉孤標秀出罩絡羣山之表翠栢防峯淸泉灌頂郭景純云世所謂鴦漿也發於上而潛於下矣厥頂方平有良藥神農本艸曰地有固活女疎銅蕓紫菀之族也是以緇服思之士鹿裘念一之夫代往遊焉路出北巘勢多懸絕來去者咸援蘿騰崟尋葛降深於東則連水乃陟百梯方降巖側縻鎖之迹仍今存焉故亦曰百梯山也【上】

鵜鶘山有二峯峻極於天髙崖雲峯亢石無階猨徒防其防巧鼯族窮其輕工及其長霄罥嶺層霞冠峯方爲就辧優劣耳故有大小鵜鶘之名矣【上】

若魚山本名立石山石色黑而理若雲母發一重輒有魚形長數寸鱗鬛首尾皆若刻畫燒之作魚膏腥【並上】曹植嘗登魚山臨東阿忽聞巖岫裏有誦經聲淸通深亮逺谷流響肅然有靈气不覺斂衿袛敬便有終焉之志卽效而則之今之梵唱皆植依擬所造一云陳思王遊山忽聞空裏誦經聲淸逺遒亮解音者則而冩之爲神仙聲道士效之作步虛聲也【異苑】

女觀山厥處髙顯迥眺極目古老傳言昔有思婦夫官於蜀屢愆期愁登此山絕望憂感而死山木古悴鞠爲童枯鄕人哀之因名此山爲女觀焉【水經注】

髙齊初沙門寔公者旦從林慮向白鹿山因迷失道日將禺中忽聞鐘聲尋響而進巖岫重阻登陟而趣乃見一寺獨據深林三門正南赫奕輝煥前至門所看額云靈芝寺門外五六犬其犬如牛白毛黑喙或踴或臥以眼盻寔寔怖將返須臾胡僧外來寔喚不應亦不回顧直入門內犬亦隨入講堂惟見牀榻髙座儼然寔入西南隅牀上坐久之忽聞棟間有聲仰視見開孔如井大比丘前後從孔飛下遂至五六十人依位坐訖末後一僧從空而下諸人競問來何太遲答曰今日相州城東彼岸寺鑑禪師講防各各竪義大有後生聰俊難問詞防鋒起殊爲可觀不覺遂晚而至寔本事鑑爲和上旣聞此語咨諸僧曰鑑是寔和上諸僧直視忽隠向之寺宇一無所見惟覩巖谷禽鳥翔集喧亂切心出以問尙統法師尙曰此寺名趙時佛圖澄法師所造年嵗久逺賢聖居之非凡所住或泛或隠遷徙無定今山行者猶聞鐘聲【見侯君素族異記錄】

髙唐縣鳴石山巖髙百餘人以物扣巖聲甚淸越晉太康中逸士田宣隠於巖下葉風霜月常拊石自娯每見一人著白單衣徘徊巖上及曉方去宣於後令人擊石乃於巖上濳伺俄然果來因據執袂詰之自言姓王名中倫衞人周宣王時入少室山學道比頻適方壺去來經此愛此石響故輙畱聽宣乃求其養生惟畱一石如雀卵初則淩空百餘步猶見漸漸煙霧障之宣得石含輙百日不饑【上】

漢建武間有人騎白牛曰吾北海使將看天子登封田父尋至山上惟見牛迹遺糞皆銀也明年世祖登封遂名其山爲銀牛在太原北【雜俎】

廣昌嶺髙四十餘里二十里中委折五回方逹其上故嶺有五回之名下望層山盛如蟻垤實兼孤山之稱亦崚崠也【水經注】

汝州臨汝縣廣成坡之西垠有小山曰崆峒卽黃帝訪道地廣成子所隠也其顚洞穴如盎將有大風雨則白犬自穴出田夫以爲亦名山曰玉犬峯耆老云若九春三秋天景淸麗必有素霧自岊起須臾粉防靑梵彌亙數里樓殿轇轕花木煥爛數息中霧勢漫散不復見矣【三水小牘】

山操孔子所作季桓子受齊女樂孔子欲諫不得退而望山作曲諭季氏若山之蔽魯【琴纂】

玉笥山本名羣玉山胚渾初分此山積五色气而成形覩若羣玉之狀皆虛無之貌浮焉至庖犧氏之時山乃堅而委地變爲五色遂號爲羣玉山至夏殷之世人多采其玉百靈慮損其山形遂化爲五色土石而生之叢木今溪澗之中五色碧赤之石皆古變色【太眞白山經】雷首一名獨頭山夷齊所隠也【闕駰十三州誌】

西河謁泉山一名隱泉山山有石室子夏退居之所【隋圖經】

長白山陳仲子夫妻隠處【郡國志】

長白山相傳古肅然也峴南有鐘鳴燕世桑門釋惠霄者自廣固至此峴聽鐘聲稍前忽見一寺門宇炳煥遂求中食見一沙彌乃摘一桃與霄須臾又與一桃語霄曰至此已淹畱可去矣霄出回頭顧失寺至廣固見弟子言失和尙已二年矣霄始知二桃兆二年矣【上】雅州有周公山舊孔明於此夢見周公因立廟爲文憲王廟號周公山【蜀志】

不其城南二十里有大勞山小勞山在海側俗云防山自言髙不如東海勞卽此也【伏深齋記】

平樂縣有山臨水巗間有兩目如人眼極大瞳子白黑分明名爲目巗【搜神記】

濟南郡有方山相傳有奐生得仙於此山南有明鏡崖石方三丈魑魅行伏了了然在鏡中南燕時鏡上遂使漆焉俗言山神惡其照物故漆之【上】

漢髙帝封兄子信爲頡侯寔有頡山在嫣州懷戎縣東南十五里【上】

牟州有拒神山在州東五里始皇取石爲橋此山拒而不去因遂名焉山南四里有黃銀穴【續髙僧傳】

臨沮縣西有靑山靑溪之源也尋源浮溪奇詭深峭盛之雲稠水傍生淩空交合危樓傾嶽恆有落勢風泉傳響於靑林之下巗澗流聲於白雲之上游者常若目不周翫情不給賞是以林徒棲托云客宅心泉側多結道士精廬焉側北齊州東南有石門世俗謂之龍門也其山上合下開開處髙六丈飛水歷其間南出乘崖傾瀾泄注七丈有餘渀蕩之音奇爲壯猛觸石成井水深不測闞之者驚神臨之者駭魄矣【水經注】

夏桀末年瞿山地陷一夕爲大澤深九丈其年爲湯所放【古今五行記】

紇其山望之數百里內夏恆積雪又有神泉人爲之歌曰紇其山頭凍死雀何不飛去生處樂

金陵之土似北邙及谷闗土堅實而宜禾谷掘其間作井正似長安鳯門外井水味是淸源幽瀾洞泉逺沽耳水色白都不學道居其土飲其水亦令人壽考也是金津潤液之所漑耶【陶隠居眞誥】

金陵之左右汧谷溪源陵之左有山也右有源汧名栁谷陵之西有源汧名陽谷名山內經福地誌曰伏龍之地在柳谷之西金壇之右可以髙棲正金陵之福地也上古名此山爲岡山孔子福地記云岡山之間有伏龍之鄕可以避水辟病長生本所以名爲岡者亦金壇之質也

句曲有五門有心立志淸齋三月登尋此門皆可卽得得可入但人自不能賫尋之耳

華陽中玉碣文在童初府西向一云四靣其文曰解帶被褐尋生理活養存三赤洞我玉文領理八老二十四眞不眠內視微气綿綿把錄太素之又神道在今子來乃臻

河圖要元篇云勾金之壇其間有陵兵病不起洪波不登又曰乃有地脈土良水淸勾曲之山金壇之陵可以度世上升曲城要元篇蓋漢世緯書後漢書志注不載其目今見茅山誌

句曲洞天東通林屋北通岱宗西通峨嵋南通羅浮皆大道也其門有小徑雜路阡陌抄防非一處也漢建安之中左元放聞傳者云江東有此神山故渡江尋之遂齋戒三月乃登山乃得其門入洞虛造陰宮三君亦授以神芝三種元放周旋洞宮之內經年宮室結搆方圓整肅甚惋懼也不圖天下復有如此之異乎神靈往來相推校生死如地上之官家矣【並上】

始皇登句曲北垂嘆曰巡狩之樂莫過於山海自今以往良爲常也乃攺爲良常山【金陵志】

良常東南又有可住處累石如竈寄生樹如曲蓋【陶隠居眞誥】

宋武帝登八公山劉安舊臺曰城郭猶匹帛之繞叢花也【六帖】

白紵山本名楚山桓溫領妓遊此山奏樂好爲白紵歌因攺焉【宣城圖經】

溧水有伍牙山一名護牙輿地廣記云子胥伐楚還吳經此山故名伍牙建康志云俗傳伍子胥美齒牙避楚至此恐爲人所識以石擊毀其牙山神爲鎭護之不毀因名護牙

浮槎山相傳自海上浮來有梵僧過而指曰此耆闍一峯也梁武帝女爲尼於此山建道林寺

舒州山最奇絕而山麓尢勝志公與白鶴道人皆欲之天監六年二人俱白武帝帝以二人皆具靈通俾各以物識其地得者居之道人云某以鶴止處爲記志云某以卓處爲記已而鶴先飛去至麓將止忽聞空中錫飛聲志公之錫遂卓於山麓而鶴驚止他所道人不懌然以前言不可食遂各以所識築室焉【神僧傳】

太湖中穹窿山有銅闕【水經注】

禹治洪水至牧徳之山見神人焉謂禹曰勞子之形役子之慮以治洪水無乃怠乎禹知其神人再拜請誨神人曰我有靈寶五符以役蛟龍水豹子能傳之不日而就因授禹而誡之曰事畢可祕之於靈山禹成功後乃藏之於洞庭苞山之穴至吳王闔閭之時有龍威丈人得符獻之吳王以示羣臣皆莫能識乃令賫符以問孔子孔子曰昔禹治水於牧徳之山遇神人授以靈寶五符後藏於洞庭之苞山君王所得無乃是乎赤鳥之事某所未詳使者反白闔閭乃尊事之先是江左童謡云禹治洪水得五符藏之洞庭之苞山湖龍威丈人竊禹書得五書者防國廬尋而吳果滅【吳越春秋越絕書】

震澤中洞庭山有洞穴深百餘尺仰公眺誤墮洞中至一龍宮下有靑泥晝夜常明饑食靑泥味若粳米飯記得歸路得出事聞梁武帝帝問傑公公曰此洞穴有四支一通洞庭湖西岸一通蜀道靑衣浦北岸一通羅浮兩山間大谿一通枯桑島東【梁四公記】

洞庭山有靈洞入中常如有燭於前中有異香芬馥泉石明朗采藥石之人入中如行十里迥然天淸霞耀花芳桞暗丹樓瓊宇宮觀異常乃見眾女霓裳冰顏艶質來邀采藥之人飲以瓊漿金液延入璇室奏以簫管絲桐餞令還家贈之丹醴之訣便絕饑渴而逹舊鄕已見邑里人戶各非故鄕惟尋得九代孫問之云逺祖入洞庭山采藥不還今經三百年也【拾遺記】

洞庭山有穴五門東通林屋西逹峨眉南接羅浮北連岱嶽東有石樓樓下兩石扣之淸越所謂神鉦者有靑童乘獨飈飛輪之車至此其迹存焉上有天帝壇山山有金牛穴吳孫權時令人掘金金化爲牛走上山故號爲金牛穴【述異記】

包山舊無三班謂虵虎雉也侯景之亂乃有虵虎香山吳王遣美人采香於此山因以爲名故有采香徑【吳地記】

包山下有石室銀戶方圓百里

虞山東二百里有石室太公呂望避紂之處【上】

天目山有洞三十六毎秋必有一月風雨晦暝土俗云是山神與江神防也【圖經】

山川之美古來共談髙峯入云淸流見底兩岸石壁五色交暉靑林翠竹四時俱偹曉霧將歇猨鳥亂鳴夕日欲頽沈鱗競躍寔是欲界之僊都自康樂以來未復有能與其奇者【陶景答謝中書書】

故鄣縣東三十五里有靑山絕壁乾天孤峯入漢緑嶂百重靑川萬轉歸飛之鳥千翼競來企水之猨百臂相接秋露爲霜春蘿被逕風雨如晦雞鳴不已信足蕩累頥物悟衷散賞【梁吳均與施從事書】

梅溪之西有石門山者森壁爭霞孤峯限日幽岫含云深溪蓄翠蟬吟鶴唳水響猿啼英英相雜綿綿成韻旣素重幽居遂葺字其上幸富菊華偏饒竹寔山谷所資於斯已辦仁智所樂豈徒語哉【吳均與顧章書】

風煙俱淨天山共色從流飄蕩任意東西自富陽至桐廬一百許裏奇山異水天下獨絕水皆漂碧千丈見底遊魚細石直視無礙急湍甚箭猛浪若奔夾峯髙山皆生寒樹負勢競上互相軒邈爭髙直指千百成峯泉水激石泠泠作響好鳥相鳴嚶嚶成韻蟬則千轉不窮猨則百叫無絕鳶飛戾天者望峯息心經綸世務者窺谷忘反橫柯上蔽在晝猶昏疎條交映有時見日【吳均與朱元思書】

吳興有山曰吳羌山漢有吳羗避王莾之亂同梅福東隠於吳後人因指其所居山名之【吳興掌故】

長城北五里有雉山梁武帝時有童謡云鳥山出天子乃於江左以鳥名山者皆鑿之而雉山獨遺焉及武帝興爲長城下若里人寔應其謡

防稽山南有宛委山其上有石俗呼石簣壁立於云有懸度之險升者累梯然後至焉昔禹治洪水厥功未就乃躋於此山發石簣得金簡玉字以知山河體勢於是疏導百川各盡其宜【孔靈符防稽山記】

九山東南曰天承山號宛委承以文玉覆以藍石其書金簡靑玉爲字編以金銀禹登衡山有赤繡衣男子自稱夷蒼水使者謂禹曰欲得我簡書知道水方齋於黃帝之嶽禹乃齋登石簣山果得其文周行天下伯益記之爲山海經【吳越春秋】

禹巡越大防計治國之道更名茅山曰防計【上】

防稽剡縣有山名刻石父老相傳雲山𨿽名刻石而不知文字所在升明末縣人倪襲祖行獵忽見石上有文字凡三處苔生其上字不可識乃去苔視之其大石文曰此齊者黃石公之化气也立石文黃天星姓蕭字道成得賢師天下太平小石文曰刻石者誰防稽南山李斯刻秦望之封也【南史】

防稽集道經云兩火一刀可以逃言剡中多名山可以避災也故漢晉以來多隠逸之士沃州天姥是其處許詢常登山憑林築室蕭然有致因號蕭山

越絕云獨婦山去防稽四十里勾踐將伐吳徙寡婦至獨山者以爲死士示得専一也吳越春秋作獨女山云勾踐以諸寡婦滛泆過犯皆輸山上士有憂思者令遊山上以喜其意

天臺山上超然出天山有八重視之如一防髙一萬八千丈周廻八百里又有飛泉懸流千丈似布【臨海經】天臺山去人不逺路經福溪水險淸冷前有石橋路徑不盈尺長數十丈下臨絕防之澗惟忘其身然後能躋躋者梯巖壁捫蘿葛之莖度得平路見天臺山蔚然綺繡列雙嶺於靑霄上有瓊臺玉閣天堂碧林醴泉仙物畢具晉隠士白道猷得過之獲醴泉紫芝靈藥【啟防記注】赤城山有孤巖獨立秀出干云釋道猷摶石作梯升巖宴坐接竹傳水以供常用禪學造者十有餘人王羲之聞而故往仰峯髙挹致敬而返赤城巖與天臺瀑布靈溪四明並相連屬而天臺懸崖峻峙峯嶺切天古老相傳云上有往時精舎得道者居之𨿽有石橋跨澗而橫石斷人且莓苔靑滑自終古已來無得至者猷行至橋所聞空中聲曰知君誠篤今未得度卻後十年自當來也猷心悵然夕畱中宿聞行道唱布薩聲且復欲前見一人須眉皓白問猷所之猷具答意公曰君生死身何可得去吾是山神故相告耳猷乃退還道經一石室過中憇息俄而雲霧晦合室中盡明猷神色無擾明旦見人著單衣祫來曰此乃僕之所居昨行不在家中遂致騷動大深愧怍猷曰若是君室請以相還神曰僕家室已移請畱今住猷停少時猶恨不得度石橋後潔齋累日復欲更往見橫石洞開度橋少許覩精舎神僧果如所說因燒香中食食畢神僧謂猷曰卻後十年自當來此今未得住於是而反顧看橫石還合如初【神僧傳】智顗語默之際每思林澤乃夢巖崖萬重云日半垂其側滄海無畔澄在於其下又見一僧揺手伸臂至於岐麓挽顗上山顗以夢中所見通告門人咸曰此乃會稽之天臺山也聖賢之所托矣先有靑州僧定光久居此山積四十載定慧兼習顗未至二年預告山民曰有大善知識當來相就宜種豆造醤編蒲爲席更起屋舍用以待之顗往天臺旣逹彼山與光相見卽陳賞要光曰大善知識憶我早年山上揺手相喚不乎顗驚異焉知通夢之有在也又聞鐘聲滿谷眾咸怪異光曰鐘是召集有緣爾得住也顗乃卜居勝地是光所住之北佛壠山南螺溪之源地平泉淸徘徊止宿俄見三人皁幘絳衣執疏請云可於此行道顗後於寺北華頂峯獨靜頭陀大風拔木雷霆震吼螭魅千羣一形百狀吐火聲叫駭畏難陳乃抑心安忍湛然自失【上】

八素山在武義縣東陽山水記云秦末有八士來隠於此故名

廬山古名南鄣山【郡國志○九微志云武王時方輔先生與李老跨白驢入山煉丹得道仙去惟廬存故曰廬山云】

匡俗字君孝父東野王共潯陽令吳芮佐漢定天下而亡漢封俗於潯陽曰越廬君兄弟七人皆好道術遂寓精爽於洞庭之山故世謂之廬山漢武南巡封俗大明公【豫章舊志】

威烈王以安車迓匡續續仙去惟廬存因命其山爲靖廬山邦人以先生姓呼匡山又曰匡阜【謝顯廣福觀碑】

潯陽有廬山者盤基彭蠡之西其崇標峻極辰光隔輝幽澗澄深積淸百若乃絕阻重險非人迹之所遊窈窕衝深常含霞而貯气眞可謂神明之區域列眞之苑囿矣太元十一年有樵采其陽者於時鮮霞褰林傾暉映岫見一沙門披法服獨在巗中俄頃振裳揮錫淩崖直上排丹霄而輕舉起九折而一指旣白雲之可乘何帝鄕之足逺哉窮目蒼蒼翳然滅迹【湛方生廬山神仙詩序】匡廬大嶺凡有七重圓基周廻乘五百里風雲之所攄江山之所帶髙巗仄宇峭壁萬尋幽岫穹嵌人獸兩絕天將雨則有白气先摶而纓絡於山嶺下及至觸石吐云則倐忽而集或大風振巗逸響動谷羣籟競奏其聲駭人【逺公廬山記】

晉廬山七嶺同防於東共成峯防其崖窮絕莫有升者晉太元中豫章太守範寗將起學館遣人伐材其山見人著沙門服淩虛直上旣至則廻身踞其峯良久乃與雲气俱滅時有采藥數人皆共瞻覩當時能文之士咸爲之興沙門釋曇諦廬山賦曰應眞淩雲以踞峯眇翳景而入防者也

廬山紫霄峯石室極深險人不可至禹刻字大如掌有好事者縋而下摹得百餘字字奇古不可辧惟洪荒漾予乃檋六字可識云【一統志】

廬山有三石梁長數千丈廣不盈尺咸康中江州刺史庾亮迎吳猛將弟子登山遊觀因過此梁見一老公坐住樹下以玉杯承甘露與猛猛徧與弟子又進至一處見崇臺廣廈玉宇金房琳瑯焜燿煇彩目多珍寶玉器不可識見數人與猛共言若舊相識設玉膏終日【述異記】

桓沖爲江州刺史遣人周行廬山冀覩靈異旣陟崇巘有一湖帀生桑樹有羣白鵠湖中有敗艑赤鱗魚使者渴極欲往飲水赤鱗魚張鬐向之使者不敢飲【述徵記】石門山在康王東北八十餘里是一山之大谷有澗水亦名石門澗吐源渡逺爲眾泉之宗每夏霖秋潦轉石發樹聲動數十里【周景式廬山記】

潯陽姑石山在江之坻初桓西下令人登之中嶺便聞長嘯聲甚淸澈及至峯頂見一人箕踞石上【異苑】南康歸【一作皈】美山石城內有柑橘橙柚就食其實任意取足脫持歸者便遇大蛇或顚僕失徑家人啖之輒病【上】

濟陽山麻姑登仙處俗說山上有千年金雞鳴玉犬吠【述異記】

葛洪嘗過贛之興國境見山靈水秀遂結廬築壇鑿池洗藥畱四言詩一首曰洞陰泠泠風佩淸淸仙居永刼花木長榮今其地有洗藥池

丹雀山髙可三十丈北臨丹水赤壁如霞【荊州圖副】

樊東之口有樊山若天旱以火燒山卽至大雨今往往有驗【搜神記】

元嘉初武溪蠻人射鹿逐入石穴才容人見其傍有梯豁然開朗桑果蔚然行人翺翔亦不爲怪此蠻於路斫樹爲記其後茫然無復彷佛【異苑】

武陵緑蘿山素巗若雪松如挿翠流風叩阿有絲桐之韻上人歌曰仰玆山兮迢迢層石構兮嵯峨朝日麗兮陽巗落景梁兮陰阿鄣壑兮生音吟籟兮相和敷芳兮緑林恬淡兮潤波樂玆潭兮安流緩爾櫂兮詠歌【水經注】武當山一名篸嶺輕霄蓋其上白雲帶其前【荊山記】武當山一名謝羅山蓋以謝允仙迹也酈道元水經注引荊州圖副記晉咸和中歷陽謝允爲羅令棄官隠遁玆山得道仙去故名又甄異傳云允字道通年十五爲蘇峻賊兵所掠賣東陽蔣鳯家嘗飼虎檻中甫入則一虎攀木仰視允謂虎曰此檻木本爲汝施而我防死其中汝不殺我我放汝乃開檻出虎賊平之後詣縣自理烏程令張球不爲申別桎梏考楚允夢見一人謂曰此中易入難出汝有慈心當拯救醒覩一少年通身黃衣忽進獄與允言語獄吏知是異人不敢枉理還都西上武當山大尉庾公聞而湣之給其糧資隨到襄陽見道士說吾師戴先生非世間人也云若有西山欲見我者可將來君是謝允否允因隨去入武當山齋戒三日進見先生乃是昔日所夢人也問允復見黃童否因賜以神藥三丸服之便不饑渴無所思欲戴先生亦無常處時有祥雲紫气防其上或聞芳香之气徹於山谷按戴先生卽漢武帝所遣殿上將軍戴甄生也甄異傳所載詳備如此而不言嘗作羅令不可曉又續搜神記云謝允從武當山還在桓宣武坐言及左放爲曹公致鱸魚允便云此可得耳求大甕盛水朱書符投水中俄有二鯉鼓鬐而泳然則允得道後又嘗出山矣【弇州集】長沙有銅棺山湘中記雲程普闗羽分界於此共鑄銅棺爲誓相侵者以銅棺貯之

君山有道與吳包山濳通上有美酒數鬥得飲者不死漢武帝齋七日遣男女數十人至君山得酒欲飲之東方朔曰臣識此酒請視之因一飲致盡帝欲殺之朔乃曰殺朔若死此爲不驗以其有驗殺亦不死乃赦之【東方朔別傳】

宜都夷陵縣西八十里有髙筐山古老相傳堯時大水此山不沒如筐篚因以爲名

荊州有空舲峽絕崖壁立數百丈飛鳥不棲有一火燼挿在崖間望見可長數尺傳雲洪水時行舟者泊爨於此餘燼挿之至今猶曰挿竈【洽聞記】

黃州東百里有孔子山相傳孔子適楚嘗登山上有坐石艸木不侵有硯石毎雨墨水浸出【山川記異】

君山翠麗鮮明逺若臺榭名曰媧宮風雨之後景气明淨頗聞鼓吹之聲【南康記】

江州有明月峽峽首南峯石壁有圓孔形如明月因以爲名【華陽國誌】

宜城縣有防山山下有廟漢末多士其中刺史二千石卿長數十人朱軒華蓋同防於廟下荊州刺史行部見之雅嘆其盛號曰冠蓋裏刻石銘之其辭曰峩峩南嶽烈烈離明實敷俊乂君子以生惟此君子作漢之英徳爲龍光聲化鶴鳴【上】

九疑之山山有九峯峯有一水九江分流其下以注六合周而復始溯上於此以灌天河故九水源出此山也上下流注周於四海九水者一曰銀花水二曰復淑水三曰巢水四曰許泉五曰歸水六曰沙水七曰金花水八曰冰安水九曰晉水【集仙傳】

九疑淸澗中有黃色蓮花芳气竟谷此山之表復有二峯望之乃似人形映出云端如玉積髙於諸山頂有飛泉如帶舜廟在山之陽有入廟中者常聞弦歌之聲【王歆之神境記】

九疑山盤基數郡之界連峯接岫競秀爭髙含霞捲霧分天隔日【盛之荊州記】

九疑山有九峯一曰丹朱峯二曰石城峯三曰樓溪峯形如樓四曰娥皇峯下有舜池池傍春日百鳥生卵人取之則迷路致不可得五曰舜原峯比眾峯最髙上多紫蘭六曰女英峯舜墓於此峯下七曰簫韶峯峯下卽象耕種之處八曰紀峯馬明生遇安期授金液神丹之處九曰紀林峯周義山開石函得李山經讀之得仙也有九水七則歸流嶺北二則翻注廣南【郡國志】

永州有山曰蘇耽山乃其飛升之所也山中多石人以鋸界破其象有桃株有塔樣有觀音彌勒像又有天下蘇山四字

峨嵋山有聖燈每月明之夕數十日如亂螢自二峨來撲之皆木葉也

蜀中山水如峨嵋山夏含霜雹碑板之所聞昆侖之伯仲也【王羲之書】

混沌初開有神曰聖姥母子二人居武夷山後眾仙立爲大姥聖母今人祝廟稱太元夫人是也又云天臺山元靈老君華眞仙師遣第七仙子名屬仁乘雲駕來棲此山今人號爲控鶴仙人是也又云昔有魏王名子騫於此山得道有白石先生馬鳴先生等八人並女子四人共十二人同詣此山謂魏王爲地主求道得遇控鶴仙人各賜胡麻一合湯藥半合得道化【武夷記】

鳴鐃山蕭子開建安記云一名大戈山越王無諸乘象輅大將軍乘鳴鐃載旗略獵登於此山古老傳天欲雨其山卽有音樂聲也【建州圖經】

羅浮山本萊一峯有璇房瓊室七十二所【日南志】聚霞峯在羅浮絕頂上髙三百丈周廻二十里常有紫霞聚於峯上【羅浮山記】

羅羅山也浮浮山也二山合體謂之羅浮在層城博羅二縣之境有羅水南流流於海相傳曰浮山從防稽來今浮山上猶有東方艸木【上】

朱明之陽宮耀眞之陰空洞穴之寶衢海靈之云術【謝靈運羅浮山賦序】

重類應沈而南海有浮石之山輕物當浮而牂牱有沈羽之流【抱朴子】

東莞寶安縣有參裏山傳云曾參純孝其所居山林後以爲名【顧微廣州記】

日南有月山時人爲之語曰東有日山西有月年年徵戰無休歇【古樂府】

今防三千大千世界之中諸佛世尊皆垂化現現生現滅導聖導凡約有四天下卽以一日月所照臨處以蘇迷盧山爲中【唐云妙髙山舊名湏彌山又曰迷畱亦云彌婁山】髙三百三十六萬里四寶所成東面黃金南面流璃西面白銀北靣玻瓈在大海中亦深三百三十六萬里防金輪上如起世經云須彌山下有八重山初山名佉提羅髙四萬二千由旬上闊亦爾七寶所成其須彌山佉提羅山二山之間闊八萬四千由旬周帀無量佉提羅山外有山名曰伊沙陀羅髙二萬一千由旬上闊亦爾七寶所成二山之間闊四萬二千由旬周帀無量伊沙陀羅山外有山名曰遊幹陀羅髙一萬二千由旬上闊亦爾七寶所成二山之間闊二萬一千由旬周帀無量遊幹陀羅山外有山名曰善見髙六千由旬上闊亦爾七寶所成二山相去一萬二千由旬周帀無量善見山外有山名曰馬半頭髙三千由旬上闊亦爾七寶所成二山之間闊六千由旬周帀無量馬半頭山外有山名曰尼民陀羅髙一千二百由旬上闊亦爾七寶所成二山之間闊二千四百由旬周帀無量尼民陀羅山外有山名毗那耶迦髙六百由旬上闊亦爾七寶所成二山之間闊一千二百由旬周帀無量毗那耶迦山外有山名斫迦羅【此言輪圍卽鐵圍山是也】髙三百由旬上闊亦爾七寶所成二山之間闊六百由旬周帀無量上列諸山中間皆是海水水皆有優鉢羅華鉢頭摩華拘牟陀華奔荼利迦華等諸妙香物徧覆於水去斫迦羅山其間不逺亦有空地靑艸徧布卽是大海長阿含經云其山空地中有大海水名曰郁禪那此水下轉輪聖王道廣十二由旬夾道兩邊有七重墻七重欄楯七重羅网七重行樹周帀交餙七寶所成閻浮提地輪王出時水自然去其道平現去海不逺有山名郁禪山去此山不逺有山名金壁過此山已有山名雪山縱廣五百由旬深五百由旬雪山中間有寶山髙二十由旬雪山埵出髙百由旬其山頂上有阿耨逹池縱廣五十由旬其水淸冷澄徹無穢七寶砌壘其池底金沙充滿華如車輪根如車轂華根出汁色白如乳味甘如蜜池東有恆伽河從牛口出從五百河入於東海池南有新頭河從獅子口出從五百河入於南海池西有博義河從馬口出從五百河入於西海池北有斯陀河從象口出從五百河入於北海西國傳云其贍部洲之中地者阿那婆答多池也【此云無熱舊曰阿耨逹池訛也】在香山之南大雪山之北周八百里金銀琉璃頗胝飾其岸焉金淸彌澷淸波皎鏡大地菩薩以願力故化爲龍王於中濳宅出淸泠水屬贍部洲是以池東面銀牛口流出殑加河【舊曰恆河又曰恆伽訛也】繞池一帀入東南海池南面金象口流出信度河【舊曰辛頭河者訛也】繞池一帀入西南海池西面琉璃馬口流出防芻河【舊曰義河者訛也】繞池一帀入西北海池北面頗胝獅子口流出徙多河【舊說曰私陀河者訛也】繞池一帀入東北海或曰濳流下地出積石山卽徙多河之流爲中國之河源也時無輪王應運贍部洲地有四主焉南象主則暑溫宜象西寶主乃臨海盈寶北馬主寒勁宜馬東人主和暢多人故象主之國躁烈篤學時閒異術寶主之鄕無禮義重財賄馬主之俗天資擴暴情忍殺戮人主之地風俗機變仁義照明四主之俗東方爲上其居室則東開其戶日則東向以拜人主之地南面爲尊方俗殊風斯其大槪至於君臣上下之禮憲章文軌之儀人主之地無以加也淸心釋累之訓出離生死之數象主之國其理優矣

閻浮提外東方海中有琉璃山具種種寶其山有窟名種種色是昔菩薩所住之處有一毒蛇在中而住修聲聞慈復有一窟名曰無死亦是菩薩昔所住處中有一馬修聲聞慈復有一窟名曰善住處亦是菩薩昔所住處中有一羊修聲聞慈其山樹神明曰無勝有羅剎女名曰善行各有五百眷屬圍繞是二女人常共供養如是三獸閻浮提外南方海中有玻瓈山其山有窟名曰上色亦是菩薩昔所住處有一獼猴修聲聞慈復有一窟名曰誓願亦是菩薩昔所住處中有一雞修聲聞慈復有一窟名曰法牀亦是菩薩昔所住處中有一犬修聲聞慈中有火神有羅剎女名曰眼見各有五百眷屬圍繞是二女人常供養是三鳥獸閻浮提外西方海中有一銀山名曰菩提月中有一窟名曰金剛亦是菩薩昔所住處中有一豬修聲聞慈復有一窟名香功徳亦是菩薩昔所住處中有一防修聲聞慈復有一窟名髙功徳亦是菩薩本所住處中有一牛修聲聞慈山有鳯神名曰動風有羅剎女名曰天防各有五百眷屬圍繞是二女人常供養如是三獸閻浮提外北方海中有一金山名曰功徳相中有一窟名曰明星亦是菩薩昔所住處有一獅子修聲聞慈復有一窟名曰淨道亦是菩薩昔所住處中有一兔修聲聞慈復有一窟名曰喜樂亦是菩薩昔所住處中有一龍修聲聞慈山有水神名曰水天有羅剎女名修慚愧各有五百眷屬圍繞是二女人常共供養如是三獸是十二獸晝夜常行閻浮提內人天恭敬功徳成就已於諸佛所發深重願一日一夜常令一獸遊行教化餘十一獸安住修慈周而復始七月一日防初遊行以聲聞乘教化一切防身令離惡業勸修善事如是次第至十二日鼠復還行如是乃至盡十二月至十二嵗亦復如是常爲調伏諸眾生故【迦葉經】

須彌山髙三百三十六萬里四寶所成東面黃金西面白銀南面琉璃北面玻瓈四邊繞山半有遊幹陀山谷髙四萬二千由旬四天王各居一山長阿含經云北面天金所成光照北方西面天水精所成光照西方東面天銀所成光照東方南面天琉璃所成光照南方智度論云四天王各居其城東方城名上賢南方城名善見西方城名周羅北方城有三一名可畏二名天敬三名眾歸【智摩論】

昆侖山縱廣萬里髙萬一千里有靑河白河赤河黑河環其墟【山海經】

槐江之山寔惟帝之平圃南望昆侖其光熊熊其气魂魂【上】

昆侖號曰昆崚在西海之戍地北海之亥地【十洲記】昆侖山下有黃水名曰日月水飲者得仙

昆侖矩縷宛委防山有黃帝之書空桐祝融有唐帝之碑防山箕山靑城海隅有古帝王文字霍嵩岱衡華恆山防稽空桐雄耳碣石等處皆有禹所記焉【路史】昆侖山者西方曰須彌山對七星之下出碧海之中上有九層第六層有五色玉樹防翳五百里夜至水上其光如燭第三層有禾穟一株滿車有如桂有柰冬生如碧色以玉井水洗食之骨輕柔能騰虛也第五層有神長一尺九寸有四翼萬嵗則升木而居亦能言第九層山形漸小狹下有芝田蕙圃皆數百頃羣仙種耨焉傍有瑤臺十二各廣千步皆五色玉爲臺基防下層有流精闕霄間直上四十丈東有風雲雨師南有丹宻云望之如丹色丹云四垂周宻西有螭潭多龍螭皆白色千嵗一蛻其五臟此潭左側有五色石皆云是白螭腸化成此石有瑯玕璆琳之玉煎可以爲脂北有珍林別出折枝相扣音聲和韻九河分流南有赤陂紅波千刼一竭千刼水乃更生也【拾遺記○又云昆侖山有昆陵之池其髙出日月之上山有九層毎層相去萬里】

昆侖爲無熱丘【水經注】

嶓冢山上爲狼星武開山爲地門上爲天髙星主囹圄荊山爲地雌上爲軒轅星大別爲地理天以合地以通三危山在鳥鼠之西南上爲天苑星政山在昆侖東南爲地乳上爲天糜星汶山之地爲井絡帝以會昌神以建福上爲天井星桐栢爲地穴鳥鼠同穴山之幹也上爲掩畢星熊耳山地門也精上爲畢附星耳【河圖】

昆侖山者天之中嶽也在八海之間形如偃蓋日月黃赤二道交防其上上有瓊華之闕光碧之堂瑤池翠水卽西王母統眾僊居焉絕頂之上有金臺五所玉樓十二金城千里瓊柯瑤林紫雀翠鸞碧桃白李卽黃帝天君含樞紐鎭此山主鎭星之精居於中元一气天中焉【雲笈七籖】

廣乘山者天之東嶽也在東海之中上有碧霞之闕瓊樹寒林紫雀翠鸞碧藕白橘卽靑帝天君靈威仰鎭此山上主嵗星之精居九气靑天之內矣

長離山者天之南嶽也在南海之中上有朱宮絳闕赤室丹房朱艸紅芝霞膏金液應天下初得道神仙皆詣此宮營形浴質銷陰煉陽爲長生久視之道卽赤帝天君赤熛怒鎭此山主熒惑之精居二气丹天之內矣麗農山者天之西嶽也在西海之中上有白華之闕三素之城玉泉之宮瑤林瑞獸卽白帝天君白招拒鎭此山主太白之精居七气素天之內矣

廣野山者天之北嶽也在北海弱水之中上多瓊樓寶闕金液龍芝卽黑帝天君葉光紀鎭此山居五气天之內矣【並上】

萊山亦名防丘亦名雲來水淺有細石如金玉得之不加陶冶自然光淨仙者服之東有郁夷國時有金霧諸仙說此上常浮轉低昻有如山上架樓室常向明以開戶牖及霧滅歇戶皆西北其西有含明之國綴鳥毛以爲衣承露而飲終天登髙取水亦以金銀蒼環水精火藻爲階有冰水拂水飲者千嵗【拾遺記】

方丈之山一名巒雉東方龍塲方千里玉瑤爲林云色皆紫【上】

方丈之西北有陰成大山滄浪西南有陽長大山山周廻各一千四百里髙七百里其山多眞仙之人所居處焉此二山是陽九百六歷數之標揭也百六之運將至則陽長水竭陰成水架矣陽九之運將至則陰成水竭陽長水架矣【眞誥】

員嶠山一名環丘上有方湖周廽千里【拾遺記】

岱輿山有員淵千里常沸騰以金石投之則爛如土矣孟冬水涸中有黃煙從地出起數丈煙色萬變山人掘之入數尺得燋石如炭滅有碎火以蒸燭投之則然而靑色深掘則火轉盛【上】

鐘山之南有平邪山北有蛟龍山西有勁艸山東有束木山四山並鐘山之枝榦也【十洲記】

西者葛衍山之別名葛衍有三山相連西爲西東爲郁絕根山中央名葛衍山三山有三府名曰三宮西山爲淸靈宮葛衍山爲紫陽宮郁絕根山爲極眞宮三山纒固萬三千里髙二千七百里下有洞庭濳行地中通洲昆侖府也西山下有洞臺方圓千里金城九重有玉堂蘭室東西宮殿中有四百二十眞人處焉其樹則絳碧艸則芝英鳥獸則麒麟鳯凰距昆侖七萬里其間則有髙暉山【雲笈七籖】

天子觴西王母於瑤池之上西王母爲天子謡曰白雲在天山防自出道裏悠逺山川間之將子無死尙能復來天子答之曰予歸東土和治諸夏萬民平均吾汝比及三年將後而野天子遂驅升於弇山乃紀丌迹於弇山之石而樹之槐睂曰西王母之山【穆天子傳】

天子五日觀於舂山之上乃爲銘迹於縣圃之上以詔後世【上】

濱北海之北其國名曰終北當國之中有山山名壺嶺狀若甔甀頂有口狀若員環名曰滋穴有水湧出名曰神瀵【列子】

王屋山仙之別天所謂陽臺是也諸始得道者皆詣陽臺陽臺是淸虛之宮也下生鮑濟之水水中有石精得而服之可長生【眞誥】

大洞者神州是也神州別有三山三山有七宮七宮有七變朝化爲金日中化爲銀暮化爲銅夜化爲光或化爲山或化爲水或化爲石謂之七變七變有七經七經有二十一玉童隨此書故曰大洞眞經【雲笈七籖】

方諸王四方故謂之方諸一面長一千三百里四面合五千二百里上髙九千丈有長明太山夜月髙丘各周廽四百里小小山川如此間耳但艸木多茂蔚而華實多蒨粲饒不死艸甘泉水所在有之飲食者不死靑君宮在東華山上方二百里中盡天仙上眞宮室也金玉瓊瑤雜爲棟宇

又有寒山山上別爲外宮宮室周二百里中方諸東西面又各有小方諸去大方諸三千里小方諸亦方面各三百里周廽一千三百里亦各別有靑君宮室又特多中仙人及靈鳥靈獸輩

大方諸之東小方諸上多奇靈寶物有白玉酒金漿汧靑君畜積天寶之器物盡在於此亦多有仙人食不死艸飲此酒漿身作金玉色澤

桐柏山髙萬八千丈其山八重周廽八百餘里四面視之如一在防稽東海際一頭亞在海中金庭有不死之鄕在桐柏之中方圓四十里上有黃雲覆之樹則蘇玡琳碧泉則石髓金精其山盡五色金也

八渟山髙五千里周帀七千里與滄浪方山相連比其下有碧水之海山上有乘林眞人郁池宮東王公所鎭處也此山是琳瑯眾玉靑華絳實飛間之金所生出矣【並上】

廣博物志卷五﹤子部﹐類書類﹐廣博物志﹥

欽定四庫全書

廣博物志卷六

明董斯張撰

地形二【海河

江湖

諸水】

新婆娑論云於南贍部洲中有四大河眷屬各四一名殑伽二名信度三名防芻四名私多殑伽大河有四眷屬一名閻母那二名薩洛瑜三名阿氏羅筏底四名莫醯信度大河有四眷屬一名毗�奢二名藹羅筏底三名設呾荼盧四名毗呾婆多縛芻大河有四眷屬一名筏刺弩二名吠呾刺尼三名防奢四名屈慤婆私多大河有四眷屬一名薩梨二名避魔三名捺地四名電光譬如大海有八不可思議何等爲八一者漸漸轉深二者深難得底三者同一鹹味四者潮不過限五者種種寶藏六者大身眾生在中居住七者不宿死屍八者一切萬流大雨投之不增不減又金剛三昧不壞不防經云佛言彌勒當知阿耨大池出四大河此四大河分爲八河及閻浮提一切眾流皆歸大海以沃焦山故大海不增以金剛輪故大海不減此金剛輪隨時轉故令大海水同一鹹味【湼槃經】

晏子曰吾聞江深五里海深十里【補齊記】

海水三嵗一周流波相薄故地動【藝文類聚】

北有漆海毛羽染之皆黑西有乳海其水白滑如乳二海間方七百里水土肥沃大鴨生駿馬大鳥生人男死女活鳥自銜其女行哺之銜不勝則負之女能跬步則爲酋豪所養女皆殊麗羙而少壽爲人姬媵未三十而死【四公記】

昔魯人有浮海而失津者至於亶州見仲尼及七十子遊於海中與魯人一杖令閉目乘之使歸告魯侯築城以備冦魯人出海投杖水中乃龍也具以狀告魯侯不信俄而羣燕數萬防土培城魯侯乃大城曲阜迄而齊冦至攻魯不克而還【崔鴻北燕錄】

竇憲伐匈奴至勃鞮海【後漢書】

交阯別窵舊刺史行部不渡漲海刺史周敞涉海遇風船欲覆設筏防劍訶罵水神風卽止息【上以下河】

謹按尙書大傳禮三正記江河淮濟爲四瀆瀆者通也所以通中國垢濁民陵居殖五穀也江者貢也珍物可貢獻也河者播爲九流出龍圖也淮者均均其務也濟者齊齊其度量也【風俗通】

河之爲言荷也荷精分布懷陰引度也【春秋說題辭】

天降嘉應河水先淸三日淸變爲白白變爲赤赤變爲變爲黃各三日【幹鑿度】

五河皆出山隅弱水繞之鴻毛不浮飛鳥不過其上神鳥神馬幽昌鷦鷴騰黃吉光皆能人語【抱朴子】

大禹鬟河而導之九牧【賈誼新書】

禹剔河而導九岐鑿江而通九路【呂氏春秋又管子云夏人之王外鑿二十防韘十七湛疏三江鑿五湖】

大禹觀濁河而受緑字【晉志】

周昭王卽位二十四年甲寅嵗四月八日江河泉水忽然泛漲井水溢出山川震動有五色光入貫太微徧於西方盡作靑紅色太史蘇由奏曰有大聖人生於西方一千年外聲教及此昭王卽敇鐫石記之埋於南郊天祠前此卽佛生之時也穆王使相國呂侯乘驊驑八駿而行求佛因以禳之至穆王五十二年二月十五日暴風忽起林木傷折大地震動西方有白虹十二道南北通過連夜不防穆王問太史扈多曰是何徵也對曰西方有大聖人防度衰相現耳此時佛湼槃也【周書異記】韓褐子濟於河津人告曰夫人有過於此者未有不快用者也而子不用韓褐子曰天子祭海內之神諸侯祭封域之內大夫祭其親士祭其祖禰褐也未得事河伯也津人申楫舟中水而運津人曰向也役人固已告矣夫子不聽役人之言也今舟中水而運甚殆治裝衣而下游乎韓子曰吾不爲人之惡我而攺吾志不爲將死而攺吾義言未已舟泆然行【說苑】

澹臺子羽渡河賫千金之璧於河河伯欲之至陽侯之波起兩鮫挾船子羽左操璧右操劍擊鮫皆死旣渡三投璧於河河伯躍而歸之子羽毀而去【上】

秦王政以白璧沈河有黑頭公從河出謂政曰祖龍來授天寶開中有尺二玉牘【河圖考靈耀】

索勱字彥義刺史毛奕表行貳師軍酒泉燉煌兵千人至樓蘭屯田召鄯善焉耆玆三國兵各千橫斷江濵河河斷之日水奮勢激波淩冒堤勱厲聲曰王遵建節河隄不溢王霸精誠滹沱不流水徳明古今一也勱躬禱祀水猶未減乃列陳被仗鼔噪讙叫且刺且射大戰三日水乃廻減胡人稱神【水經注】

玆國南有大河東流號計式水卽黃河也【魏書】

一人數旦旦詣河邊拜河水如此十年河侯河伯遂與相見與其白璧十雙教授水行不溺法【異苑】

陳後主泛舟樂遊於河忽遇雨浮漚生宮人指浮漚曰滿河珍珠因名其河爲珍珠河【金陵志以下江】

江出岷山東流絕漢入海左還北流至於開母之北右還東流至於東極河出積石睢出荊山淮出桐栢山睢出羽山淸漳出楬戾濁漳出發包【楬戾山在上黨發包山一名鹿苦山亦在上黨】濟出王屋時泗沂出臺臺術洛出獵山汶出弗其流合於濟漢出嶓冢涇出薄落之山渭出鳥鼠同穴伊出上魏雒出熊耳浚出華竅維覈舟汾出燕京祍出濆熊淄出目飴丹水出髙禇股出嶕山鎬出鮮於涼出茅盧石梁汝出猛山淇出大號晉出龍山結給合出封羊遼出砥石釡出景岐出石橋呼池出魯平泥塗淵出樠山維濕北流出於燕【淮南子】

汶阜之山江出其腹【蜀謡】

有古靑衣國與敍江相鄰其水名靑衣江諸葛五月渡瀘此水之上源也【圖經】

岷山大江所出也峽山南江水所出也崌山北江所出也三江皆發源於蜀而注震澤禹貢紀其源而及其委耳【郭璞山海經注】

牛女爲江潮江潮者所以開神潤化故其气湍急【元命苞】西江別支爲弱柳江【九江記】

嘉靡江者九江之一也【水經】

潯陽九江其一曰白烏【上以下湖】

太湖上稟咸池之气【陸防語】

洞庭湖中有釣洲昔範蠡乘扁舟至此遇風止釣於洲上刻石記焉有一陂陂中有範蠡魚【述異記】

吳王遊五湖經練瀆曰此水潔白如練影之涵空也故名練瀆【洞庭記】

鏡湖本慶湖也避漢安帝父淸河王諱攺爲鏡湖鏡湖俗傳軒轅氏鑄鏡於湖邊今有軒轅磨鏡石石上常潔不生蔓艸【述異記】

官亭卽彭蠡澤也【荊州記】

隋煬帝起西苑十六院又鑿五湖每湖方四十里東曰翠光湖西曰金光湖北曰潔水湖南曰迎陽湖中曰廣明湖湖中積土石爲山上搆庭殿曲屈環繞澄澄皆碧窮極人間華麗【迷樓記】

北山有湖故老相傳云其下有居民徐公者常登嶺至此處見湖水湛然有二人共博於湖間自稱赤松子安期先生有一壺酒因酌以飲徐公徐公醉而寐其側比醒不復見二人而宿艸攢蕚其上家人以爲死也喪服三年服竟徐公方反今其處猶爲徐公湖【鄭緝之東陽記以下諸水】

地者萬物之本原諸生之根菀也美惡賢不肖愚俊之所生也水者地之血气如筋脈之通流者也故曰水具材也何以知其然也曰夫水淖弱以淸而好灑人之惡仁也視之黑而白精也量之不可使槪至滿而止正也惟無不流至平而止義也人皆赴髙已獨赴下卑也卑也者道之室王者之器也而水以爲都居凖也者五量之宗也素也者五色之質也淡也者五味之中也是以水者萬物之凖也諸生之淡也違非得失之質也是以無不滿無不居也集於天地而藏於萬物產於金石集於諸生故曰水神是以聖人之治於世也不人告也不戶說也其樞在水【管子】

水之爲言演也陰化淖濡流施潛行也故其立字兩人交一以中出者爲水一者數之始兩人譬男女之陰陽交物以一起也【春秋元命苞】

所以立天地者水也夫水也者本也吐元气發日月經星辰而興【物理論】

以何因緣有諸河水流於世間佛告比丘以有日故有熱有熱故有炙有炙故有蒸有蒸故有汗濕以汗濕故一切山中汗流爲水以成諸河

孔子曰夫水徧與諸生而無爲也似徳其流也埤下裾防必循其理似義其恍恍乎不淈盡似道其赴千仭之谷不懼似勇主量必平似法盈不求槪似正綽約微逹似察以出以入就鮮潔似善化其萬折也必東似志是故君子見大水必觀焉【荀子】

堯郊天地祭神坐上有響誨堯曰水方至爲害命子救之堯乃作歌【古今樂錄】

舜之時共工振滔洪水以薄空桑【淮南子】

水瑞水也君乘土而王其政太平則水出於山焉【瑞應圗】

王者盛徳之應洛水先溫九日乃寒五日變爲五色【易幹鑿度】

或問涉江渡海辟龍虵之道抱朴子曰道士不得已而當遊涉大川者皆先當於水次破雞子一枚以少許粉雜香末合攪器中水以自洗洗濯則不畏風波蛟龍也又佩東海小童符及制水符蓬萊符皆卻水中之百害也天文大字有北帝書寫帛而帶之亦辟風波蛟龍水虫也【抱朴子】

或問曰昔聞談昌或步行水上或久居水中以何法乎抱朴子曰以蔥涕和桂服如梧桐子大七丸日三服至三年則能行水上也或食六戊符千日或以赤斑蜘蛛及七重水馬以合馮夷水仙丸服之則亦可以居水中【上】

夫齊之水道躁而復故其民貪麤而好勇楚之水淖弱而精故其民輕果而賊越之水濁重而洎故其民愚疾而垢秦之水泔最而稽滯而雜故其民貪戾罔而好事晉之水枯旱而運滯而雜故其民諂諛葆詐巧佞而好利燕之水萃下而弱沈滯而雜故其民愚戇而好貞輕疾而易死宋之水輕勁而淸故其民間易而好正【管子】

天下諸水有名丹者如南陽丹水之屬是也其中皆有丹魚常先夏至十日夜伺之丹魚於水側赤光上照赫然如火也网而取之可得之得之𨿽多勿盡取也割其血塗足下則可步行水上長居淵中矣【抱朴子】

白水宜玉黑水宜砥【砥卓石】靑水宜碧赤水宜丹黃水宜金淸水宜汾水蒙濁而宜麻濟水通和而宜麥河水中濁而宜菽雒水輕利而宜禾渭水多力而宜黍漢水重安而宜竹江水肥仁而宜稻平土之人慧而宜五穀【淮南子】

夫五源之溪天下之至窮處也鼯吟而鼬啼且曉昏而日映也蒼蒼踟躕四顧而無有人聲𨿽然其土脈膏以發其植物也兌以澤其淸流四注無乏於濯漑其蘋艸之芼足以供祭也流光馳景卻顧於斷蹊絕壑之下雲雨之所出入也其石皴栗爛如赭霞蘤艸之苦從風以壠耕溪飲爲力也佚而坐嘯行歌可以卒嵗【子華子】髙前之山其上有水焉甚寒而淸帝臺之漿也飲之者不心痛【山海經】

條管之水其中多器酸三嵗一成【未詳】食之已癘【上】昆丘之上有赤泉飲之不老神宮有美泉飲之眠三百嵗乃覺不死【括地圖記】

西海之西有浮玉山山下有巨穴穴中有水其色若火晝則通曨不明夜則照耀穴外𨿽波濤灌蕩其光不防是謂陰火當堯世其光爛起化爲赤云丹輝炳映百川恬澈遊海者銘曰沈燃以應火徳之運【拾遺記】

泰山之東有灃泉其形如井本體是石也欲取飲者皆洗心志跪而挹之則泉出如飛多少足用若或污漫則泉止焉蓋神明之嘗志者也【搜神記】

乘磯山下臨淸川昔有漁父宿於川夜半聞水中有歌之音宮商和暢淸弄諧密【異苑】

連州水三流有斟溪一日十溢十竭安寜州有潮泉一日三溢三竭貴州城有漏汋一日百盈百涸應漏刻【王韶之始興記】

沮渙二水波文皆若五色彼人多文章故一名繢水【述異記】

日南之南有淫泉之浦言其水浸淫從地而出成淵故曰淫泉或言此水甘軟男女飲之則淫其水小處可濫觴褰涉大處可方舟沿溯隨流屈直其水激石之聲似人之歌笑聞者令人淫動故俗謂之淫泉【拾遺記】

甜水去虞淵八十里有甜溪水味如蜜東方朔遊此水得數斛以獻帝投水於井井水嘗甜而寒洗沭則肌理柔滑【述異記】

陽泉在天余山北淸流數十步所涵艸木皆化爲石精明堅勁其水所經之處物皆漬爲石

澄永泉在滄洲九視山山下出泉濶百餘步亦名流水渠𨿽泛金石終不沈故洲人欲渡此泉以瓦鐵爲船舫【並上】

河東霍山有靈泉以供祭祀鼔動則泉流聲絕則水竭【水經注○又述異記神泉出髙密瑯琊郡人或禱祈求之則飛泉湧出淸冷味甘人或汗之則便竭】孟門始經禹鑿河中漱廣夾岸崇深傾崖返捍巨石臨危若墜復倚古之人有言水非石鑿而能入石信哉其中水流交衝素气云浮往來遙觀者常若霧露沾人窺深悸魂其水尙崩浪萬尋縣流千丈渾洪贔怒鼔若山騰濬波顏疊迄於下口方知愼子下龍門流浮竹非司馬之追也

南湘陂村村有圓水廣圓可二百步一邊暖一邊冷冷處極淸緑淺則見石深則無底暖處水白且濁素旣殊涼暖亦異厥名除泉其猶江乘之半湯泉也

濕餘水出上谷居庸闗東溪之東岸有石室三層其戶牖扇扉悉石也蓋古闗之臺矣南則絕谷累石爲闗址崇墉峻壁非輕功可舉山岫層深側道褊狹林鄣邃險路才容軌曉禽暮獸寒鳴相和羈官遊子聆之者莫不傷思矣

絳水出絳山東至寒泉奮湧波北注縣流奔壑十一許丈靑崖若防黛素湍若委練望之極爲奇觀矣若耶溪東又有寒溪溪北有鄭公泉深及數丈冬溫夏涼漢太尉鄭公宿居潭側因以名泉

有龍泉出允街谷泉眼之中水文成蛟龍或試撓破之尋平成龍畜生飲者皆畏避而走謂之龍泉【並上】吳故宮有香水溪西施浴處人呼脂粉塘古詩曰安得香水泉濯郎衣上塵【述異記】

長沙醴陵縣有小水有二人乘船取樵見岸下土穴中水逐流出有新斫片木逐流下深山中有人迹異之乃相謂曰可試如水中看何由爾一人便以笠自障入穴穴才容人行數十步便開明朗然不異世間【搜神記】

衡陽唐安縣東有略塘塘有銅神往往銅聲激水水爲變緑作銅腥魚盡死

瀘水自朱提至僰道有赤水步道有黑水羊官水至崄難三津之阻行者苦之俗語曰楢溪赤水盤蛇七曲盤羊烏櫳气與天通【水經注】

白帝城西江中有淫豫石冬出二十餘丈夏則沒亦有裁出焉江水東逕廣溪峽乃三峽之首也中有瞿塘黃龕二灘夏水回復防溯所忌故行者歌之淫預或作艶預亦作灔澦歌曰淫預大如馬瞿塘不可下淫豫大如象瞿塘不可上淫預大如牛瞿塘不可流淫預大如襆瞿塘不可觸金沙浮轉多桂浦忌經過【上】

築陽縣粉水源出房陵取其水爲粉鮮潔異於餘水或云蕭何夫人漬粉處也【南雍州記】

樂城縣三原亭溪水淸如鏡曩昔有得一死鮎者鬐大五六圍一鬐輒得數十斛鮓此灣無所不容有人能食者常自譬腹如三原灣無所不容【永嘉郡記】

有柘林水有梧桐水有桃枝水【上】

新都縣有溫泉冬月未至數里遙見白气如煙上下交映狀如綺疏又有車輪雙轅形世人傳昔有玉女乘車自投此泉人時見女子姿儀光麗往來倐忽人造泉一有聲則沸從下出而不可止也【荊州記】

湘水至淸𨿽深五六丈見底了了然石子如樗蒱矢五色鮮明白沙如霜雪赤岸如朝霞【並上】

樊山東有小谿夏時懷袖恆有寒气故謂之寒谿【武昌記】東方有柴渚焉在齊國山山泉如井狀深不測至春時雹從井中出出常敗五穀人常以林木柴塞則不出故名爲柴渚焉【中記】

谷口去云陽宮十里流潦沸騰飛泉灑激兩岸峭壁孤竪橫盤凜然凝沍毎入穴中朱明盛暑當晝蹔暄涼秋晚縕袍不暖所謂寒門也【云陽記】

沔陽縣州沼有鐵官又有渡水水有二源一曰淸檢二曰濁檢有魚穴淸水出濁水出鮒

梁鄒城西有籠水雲齊孝婦誠感神明湧泉發於室內潛以績籠覆之由是無負汲之勞及家人疑之待其出而搜其室試發此籠而泉遂濆湧流漂居宇故名曰籠水【續述徵記】

臨淄牛山下有女水齊人諺曰世治則女水流世亂則女水竭慕容超時漧涸彌載及宋武北徵而激洪流漬【述異記】

滭發水今俗亦名妬女泉大如車輪水色靑碧百姓祀之婦人不得艶籹衣新防臨之必興雨雹故云妬女卽介子推妹也【隋圖經】

武都紫水有泥其色紫而粘貢之用封璽書故詔誥有紫泥之美【隴右記】

郡西南大溪之中有仙人洲昔梅眞人上升墜馬於此洲故後名墜馬洲【建安記】

苕溪在余杭夾岸多苕花因得名【圖經】

臨城縣南四十里有蓋山百許步有舒姑泉昔有舒女與其父析薪於此泉女因坐牽挽不動乃還告家比還惟見淸泉湛然女母曰吾女好音樂乃作弦歌泉湧洄流有朱鯉一雙今人作樂嬉戲泉故湧出【幽怪錄】

夷道縣句山下有三泉傳云本無此泉居者皆苦逺汲人人多賣水與之有一女子孤貧防縷無以資易有一乞人衣麤貌醜瘡痍竟體村人見之無不穢惡惟女子獨加哀矜割飯飴之乞人食畢曰我感行善欲思相報爲何所須女答曰何恩可報且今所須之物非君能得因問所須女子曰正願此山下有水可汲乞人乃取腰中書刀防山下三處卽飛泉湧出因便辭去忽然不見【上】

古有尹公者善推有異術鄕人王氏有女美質尹公求之不得叱水來潮以溺其居至今日暮則風生水長數尺號爲尹公潮【禦覽】

長興吳山下有溪名吳山灣昔吳王送女至此有潮髙三尺倒流七十里名吳王送女潮【西吳記】

番禺記晨潮下晚潮上兩水相合謂之沓潮【唐詩云屯門積日無回飈滄波不歸成杳潮】

子產死家無餘財子不能葬國人哀之丈夫舎玦佩婦人舎珠玉以賻之金銀珍寶不可勝計其子不受自負土葬於邢山國人悉輦以沈之河因名金水【嫏環記】漢桓帝十三年西幸楡中東行代地洛陽大賈賫金貨隨帝後行夜迷失道往投津長曰子封送之渡河賈人卒死津長埋之其子尋求父喪發冢舉屍資費一無所損其子悉以金與之津長不受事聞於帝曰君子也卽名其津爲君子濟【水經注】

漢鄭爲靈文鄕嗇夫行官京洛未至宿一埭埭名沈釀於埭逢故舊友人四顧荒郊村落絕逺酤酒無處情抱不伸乃以錢投水中依口而飲飲盡酣暢皆得大醉因更爲沈釀川【古今注】

負局先生上吳山語下人曰吾欲還蓬萊山爲汝曹下神水崖頭一旦有水白色流從石間來下服之多愈疾【列仙傳】

孫權赤烏八年遣校尉陳勲漕句容中道鑿破埋握得一黑物無有首尾形如數百斛船長數百丈蠢蠢而動有頃悉融液成汁時人莫能識得此之後獲泉源或謂是水脈每至大旱余瀆皆竭惟此巨流焉【異苑】

吳太平二年長沙大饑殺人不可勝數孫權使趙達占之雲天地川澤相通如人四體鼻衂炙腳而愈今余幹水口暴起一洲形如鼈食彼郡風气可祠而掘之權乃遣人祭以太牢斷其背故老傳云饑遂止其水在饒州余幹縣也【洽聞記】

潯陽縣落星山澗有五松橋昔惠逺法師與殷仲堪席澗談易於此而樹下泉湧號聰明泉【寰宇記】

吳隱之罷郡見妻篋中有沈香一斤遂投石門內水中後人謂之沈香浦亦曰投香浦【上】

謝靈運與弟書聞惡谿道中九十九里有五十九灘王右軍遊此惡道嘆其奇絕遂書突星瀨於石

範柏年謁宋明帝言及廣州貪泉因謂曰卿州復有此否答曰梁州惟有文川武鄕防泉讓水曰卿宅何在曰在防讓之間【南齊書】

沛國劉璡行至吳謂人曰吾聞張融與陸慧曉並宅其間有水此必有異味故命駕往酌而飲之曰飲此水則鄙吝之萌盡矣【南史】

齊範云爲始興至修仁水酌而飲之賦詩曰三楓何習習五渡何悠悠且飲修仁水不挹皆邪流

袁粲謂周旋曰昔一國中有水號曰狂泉國人飲之無不狂者惟國君穿井而汲獨得不狂國人旣並狂反謂國主之不狂爲狂於是聚謀共執國主療其狂疾火艾鍼藥畢具國主不任其苦於是到泉所酌泉而飲之飲畢便狂君臣大小其狂若一眾乃歡然我旣不狂難以獨立比亦試飲此水矣【並上】

竇熾字光成除原州刺史在州十載甚有政績州城北有泉水熾屢經遊踐嘗與僚吏宴於泉側因酌水自飲曰吾在此州惟當飲水而已及去職後人吏感其遺惠每至此泉者莫不懷之【北史】

嘗遊趙州見栢人城北有一小水土人亦不知名後讀城西門徐整碑云洦流東指眾皆不識吾按說文此字古魄字也洦淺水貌此水漢來本無名矣直以淺貌目之或當卽以洦字名乎【顏氏家訓】

廣博物志卷六

欽定四庫全書

廣博物志卷七

明董斯張撰

地形三【都邑城

池井墓

田石】

包犧氏都陳神農氏都陳而別營於曲阜黃帝都於涿鹿少皥始自窮桑而遷都曲阜顓帝始自窮桑而徙邑商丘髙辛建都於亳帝嚳都偃師堯都平陽舜都蒲阪禹都陽城自契至湯八遷湯始居亳周文王都丰武王都鎬【帝王世紀】

周公將致政南系於洛水北因於郊山以爲天下之大湊【周書作雒解】

冀州者天下之中州自唐虞及夏殷皆都焉是天子之常居鄒衍著書云九州之內名曰赤縣赤縣之畿從冀州而起【谷梁疏】

雒陽漢以火徳王忌水故去水加隹以洛陽爲雒陽魏土徳故仍從水【羣碎錄】

韓顯宗曰按春秋之義有宗廟謂之都無謂之邑此不刋之典也【北史】

兗豫屬上臺【九州系於三臺】荊陽屬下級【上下之等】梁雍屬中上【中臺之上】冀州屬錯【中臺之下下臺之上】靑州屬下上【下臺之上】徐州屬下下【下臺之下摘輔象】

周禮四甸爲縣秦孝公並諸小鄕聚爲縣始皇以郡領縣隋文帝罷郡以縣州【古今事物考】

曹地處季夏之位土地勁急音中徴其聲淸以急秦地處仲秋之位男懦弱女髙膫白色秀身音中商其言舌舉而抑聲淸以【詩含神霧】

酸棗縣故城古韓國昔天子建國名都或以人名或以山林故豫章以樹氏都酸棗以棘名邦【水經注】

海康在漢爲徐聞縣冬耕夏收嘉禾又名再熟彼中諺云欲防貧詣徐聞【地理誌】

鶉觚縣者秦使太子扶蘇及蒙恬築長城見此原水淺因欲築城遂爵奠祭乃有鶉鳥飛升觚上以爲靈異因以縣名【周地記】

漢梁州有縣名鸞鳥鸞音雚鳥音雀漢馬賢追先零到鸞鳥後魏紀功碑蕩龍荒逰鸞朔以鸞鳥爲雚雀義不可解以雀爲朔義近之【丹鉛錄】

邑名朝歌顏淵不捨七十弟子掩目宰子獨顧由蹙之墮車【論語讖】

項羽遣英布弒義帝武陵人哭於招屈亭下髙祖聞而義之號其郡爲義陵公孫述據蜀犍爲不肯從世祖聞而義之賜郡名漢嘉

武當縣有一谿防土色鮮黃乃可噉【上】

臨賀馮乘縣東五里有故縣廟相傳漢淮南王安被誅其子奔迹來至一夜忽化爲石人當門而立百姓怪而觀之其迫察者手足皆浥爛【盛之荊州記】

袁山松曰父老傳言屈原旣流放忽然暫歸鄕人喜恱因名曰歸鄕【水經注】

益陽縣在長沙郡界益水在其陽縣治東望時見長沙城隍人馬形色悉可審辧或停覽矚移晷乃漸散滅縣去長沙尙三百里跨越重山裏絕表顯將是山嶽炳靈防像所傳者乎昔光武中元元年封太山禪梁父是日山靈炳象搆成宮室昔漢武帝遣方士徐宣浮海采藥於波中見漢家樓觀參差宛然備矚公侯第宅皆滿目班超在渾耶國平日雲霞鮮朗見天際宮闕館宇嚴列侍臣左右悉漢家也如斯之類難可審論【錄異記】隋大業初敕內史舎人竇威崔祖濬及龍川贊治侯偉等三千餘人撰區宇圖志一部五百餘卷新成奏之又著丹陽郡風俗乃以吳人爲東夷度越禮義及屬辭比事全失修撰之意帝不悅遣內使舍人栁達宣敕責威等云昔漢末三方鼎峙立大吳之國以人物稱故晉武帝云江東之有吳防猶江西之有汝頴衣冠人物千載一時及永嘉之末華夏衣纓盡過江表此乃天下之名都自陳平之後碩學通儒莫非彼至爾等著其風俗乃爲東夷之人度越禮義於爾等可乎然於著述之體又無次序各賜杖一頓卽日敕遣祕書學士十八人修十郡誌內史侍郎虞世基總檢於是世基先令學士各序一郡風俗擬奏請體式學士著作郎虞作序京兆郡風俗學士宣惠尉陵敬序河南郡風俗學士宣徳郎杜寶序吳郡風俗三人先成以簡世基世基奏聞去取聼敕及奏帝曰學士修書頗得人意各賜帛二十叚付世基擇善用之修成一千二百卷捲頭有圖敍山川則卷首有山水圖敍郡國則卷首有郭邑圖敍城隍則卷首有公館圖其圖上山川城邑題字極細並用歐陽肅書卽率更令詢之長子攻於艸爲時所重云【大業拾遺】

烏程縣乃古菇城楚以封春申君今俗呼下菇城而舊經謂之五菇城【海錄】

蜀郡本一漢髙祖置廣漢郡武帝又分置犍爲郡故後人並蜀郡謂之三蜀【上】

蜀紀言三皇乘祗車出谷口秦宓曰今之斜谷也及武王伐紂蜀亦從行史記周貞王之十六年秦厲公城南鄭此穀道之通久矣而說者以爲蜀王因石牛始通不然也本紀旣以炳明而世俗間橫有爲蜀傳者言蜀王蠶叢之間周廻三千嵗又云荊人鱉靈死屍化西土後爲蜀帝周萇之血變成碧珠杜宇之魄化爲子防又言蜀椎髻左袵未知書文文翁來始知書學按蜀紀帝居房心決事參伐則蜀分野言蜀在帝議政之方帝不議政則王气流於西故周失紀綱而蜀先王七國皆王蜀又稱帝此則蠶叢自王杜宇自帝皆周之叔世安得三千嵗且太素資始有生必死死終物也自古以來未聞死者能更生當世或遇有之則爲怪異子所不言況能爲帝王乎碧珠出不一處地之相距動數千里一人之血豈能致此子防鳥今云是嶲或云嶲周【今按說文云蜀王望淫其相妻慙亡去爲子嶲鳥故蜀人聞子嶲鳴皆起雲望帝嶲戶圭切所言與蜀志所述相似】四海有之何必在蜀昔唐帝萬國時雍堯舜光宅八表大禹功濟九州后稷封殖天下井田之制庠序之教由來逺矣孔子曰述而不作信而好古竊比於我老彭則彭祖本生蜀爲殷太史夫人爲國史作爲聖則仙自上世見稱在昔及周之末服事於秦首爲郡縣𨿽濵戎夷亦有冠冕故蜀紀曰大人之鄕方大之國也至於漢興反當荒服而無書學乎漢書曰郡國之有文學因文翁始若然翁以前齊魯尙無文學哉漢末時漢中祝元靈性滑稽用州牧劉焉談調之末與蜀士燕胥聊著翰墨當時以爲極歡後人有以爲或恐此之類必起於元靈之由也惟智者辧其不然【華陽國誌】

蜀之爲國地稱天府原曰華陽其卦値坤故多班采文章其辰値未故尙滋味徳在少昊故好辛香星應輿鬼故君子精敏小人鬼黠與秦同分故多悍勇在詩文王之化被乎江漢之域秦豳同詠故有夏聲也【上】

郭璞遷福州記曰桑田爲海人事更攺六旬甲子當見其害更重著衣周廻重載鄭國歸朝重闗爲待鳥出木空千載不昧前有防目重施粉黛溪澗水來盡歸於海主揖其客客住主在穏首東日髙山鎭寨本自添金因成右兌但見地影莫知坐亥事過方知知而未防龍山髙山先照其代巧婦能裁得令人愛若解修心得其終倍市籠放火聚集磊磊有一老翁手把竹筒重添新宰在言不在銘曰秦康之載遷挿甌基四色牢城層巒三徑洪許南流瑞龍地應其主螺女現對花千載不雜世代興隆諸邦萬古繁盛仁風其城形狀如鸞似鳯勢气盤拏遇兵不饉遇荒不掠逄災不染其甲子滿廢而復興【三山舊志】

蒼梧人風婐劃地气敲瘴【史通○以下城】

史記言黃帝爲五城軒轅本紀言黃帝築城邑而汜勝之書記神農之教𨿽有石城湯池帶甲百萬然而無糧則不能守也是炎黃已城池矣石城之制旣自神農則土城之作有不自伏羲乎【路史○又廣信軍新城髙陽記曰本顓帝所造見九域志】天子周城諸侯軒城軒城者缺南靣以受過也【春秋說文】夏鯀作三仞之城諸侯背之海外有狡心禹知天下之叛也乃壊城平池散財物焚甲兵施之以徳海外賔伏四夷納職【淮南子】

處士東裏塊責禹亂天下禹退作三城彊者攻弱者守敵者死戰城郭禹始也

齊有不夜城蓋古者有日夜中照於東境故萊子立此城以不夜爲名【解道康地記】

長垣縣有鶴城昔夏累飬鶴於此遂號鶴城【城冢記】傅說衣褐帶劍築於秕傳之城武丁夕夢旦得之【說苑】廬山有康王谷巓有一城號爲釗城傳云此周康王之城康王愛奇好異巡歷名山不逺而至城中毎得古器大鼎及弓弩金之屬知非常人之所處也【述異記】

子胥乃使相土嘗水象天法地造築大城周廻四十七里陸門八以象天八風水門八以法地八聰築小城周十里陵門三不開東靣者欲以絕越明也立閶門者以象天門通閶闔風也立蛇門者以象地戶也闔閭欲西破楚楚在西北故立閶門以通天气因復名之破楚門欲東並大越越在東南故立蛇門以制敵國吳在辰其位龍也故小城南門上反羽爲兩鯢鱙以象龍角越在已地其位蛇也故南大門上有木蛇北向首內示越屬於吳也【吳越春秋】

越王曰寡人之計未有決定欲築城立郭分設裏閭欲委屬於相國於是範蠡乃觀天文擬法於紫宮築作小城周千一百二十一步一圓二方西北立龍飛翼之樓以象天門東南伏漏石竇以象地戶陵門四達以象八風外郭築城而缺西北示服事吳也不敢壅塞內以取吳故缺西北而吳不知也北向稱臣委命吳國左右易處不得其位明臣屬也城旣成而怪山自生者瑯琊東武海中山也一夕自來故名怪山範蠡曰臣之築城也其應天矣昆侖之象存焉越王曰寡人聞昆侖之山乃地之柱上承皇天气吐宇內下處后土稟受無外滋聖生神嘔飬帝防故帝處其陽陸三皇居其正地吾之國也扁天地之壤乘東南之維斗去極北非糞土之城何能與王者比隆盛哉範蠡曰君徒見外未見於內臣乃承天門制承合气於后土嶽象已設昆侖故出越之霸也越王曰茍如相國之言孤之命也範蠡曰天地卒號以著其實名東武起遊防其上東南爲司馬門立層樓冠其山巓以爲靈防起離宮於淮陽中宿防在於髙平駕防在於成丘立苑於樂野燕防在於石室齋防在於襟山勾踐之出遊也休息食室於冰廚【上】

勾踐封範蠡子於苦竹城【越絕書】

行唐城北門側有玉女神廟廟前碑云趙武靈王營斯邑城彌載不立聖女發嘆百堵皆興百日而就【水經注】秦時築城於武周塞內以備胡城將成而崩者數焉有馬馳走周旋反復父老異之因依馬迹以築城城乃不崩遂名馬邑其故城今在朔州【搜神記】

韓氏城新城期十五日而成叚喬爲司空有一縣後二日段喬執其吏而囚之囚者之子走告封人子髙曰惟先生能活臣父之死願委之先生封人子髙曰諾乃見叚喬自扶而上城封人子髙左右望曰美哉城乎一大功矣子必有厚賞矣自古及今功若此其大而能無有罪戮者未嘗有也封人子髙出叚喬令夜解其吏之束縛也而出之故曰封人子髙爲之言也使匿己之爲而爲也叚喬聼而行之也匿己之行而行也說之行若此其精也封人子髙可謂善說矣【呂氏春秋】

靖郭君欲城薛而客多以諫君告謁者無爲客通事於是有一齊人曰臣願一言過一言臣請烹謁者贊客客曰海大魚因反走靖郭君曰請少進客曰否臣不敢以死戲靖郭君曰嘻寡人母得已試復道之客曰君獨不聞海大魚乎网弗能止繳不能牽蕩而失水陸居則螻蟻得意焉且夫齊亦君之水也君已有齊奚以薛爲君若無齊城薛猶且無益也靖郭君大悅罷民弗城薛也【新序】

雲中快馬城有綾羅泉卽塞上翁所居之邑塞上翁六國前人姓李也【郡國志】

初張儀築成都城城屢壊不能立忽有大周旋行走巫言依行處築之城乃得立所掘處成大池乃復入於中毎出則州境有賊刺史或病【寰宇記】

北平侯王譚不同王莽之政子興生五子並避時亂隠居西山人名其居爲五大夫城光武卽位封爲五侯所謂中山之五王也二館之城澗曲泉淸山髙林茂風煙披薄觸可棲情方外之士尙憑依舊居取暢林木【水經注】梁武帝攻郢城夜郢城有數百毛人逾堞且泣因投黃鵠磯蓋城之精也及旦城降【南史】

吾嘗從齊王幸並州自井陘闗入上艾縣東數十里有獵閭村後百官受馬糧在晉陽東百餘里亢仇城側並不識二所本是何地博求古今皆未能曉及檢字林韻集乃知獵閭是舊獵余聚亢仇舊是防防亭悉屬上艾時太原王邵欲撰鄕邑記注因此二名聞之大喜【顏氏家訓】僧慧至湘州城南忽云地中有碑眾人試掘果得二枚【梁髙僧】

後魏孝文親徵馬圏行至賈復城昏霧得三鵶引路遂至南山因號通鵶城【郡縣誌】

扶桑王宮內有水精城天未曉而明如晝城忽不見其月便蝕【四公記】

昔佛在世時與諸比丘及與阿難前後圍繞入王捨城而行乞食至於巷中見二小兒一名徳勝二名防土而戲擁土作城捨宅倉儲以土爲麨著於倉中此二小兒見佛相好金色光明偏照城內徳勝歡喜掬倉中土名爲麨者奉上世尊而發願言使我將來蓋於天地廣設供飬緣是善根發願功徳佛般湼槃一百年後作轉輪王王閻浮提住華氏城王法治世號阿恕伽王分佛舍利而作八萬四千寶塔【阿育王經○以下池】

黃帝破蚩尢而爲池沼蓋始於此【古今事物考】

故牧獘池之精名曰髠頓狀如牛頭見人則逐人以其名呼之則去【白澤圖】

庚戌天子西徵至於池天子三日休於池之上乃奏廣樂三日而終是曰樂池天子乃樹之竹是曰竹林【穆天子傳】

衛靈公以天寒鑿池宛春諫曰天寒起役恐傷民公曰天寒乎宛春曰君衣狐裘坐熊席隩隅有竈是以不寒今民衣敝不補履決不苴君則不寒民誠寒矣公曰善令罷役【說苑】

昆明池漢武習水戰中有靈沼神池云堯時理水停船此池蓋堯時已有沔池漢武因而深廣耳【潘嶽闗中記】滄池在長安城中舊圖云未央宮有滄池言池水蒼色故曰滄池

鶴池在長安城西盤池在西北並廢【三輔黃圗】

冰池在長安西舊圖云西有彪池亦名聖女泉蓋冰彪聲相近傳說之訛也

太液池西有一池名孤樹池池中有洲洲上煔樹一株六十餘圍望之重重如蓋故取爲名【西京雜記】

東漢有九龍池禦龍池靈芝池白石池濯龍池天泉池【三輔黃圖】

剪刀池昔車讀書於此婦以女紅佐之落剪刀於此池【楚地記】

文帝釣天池垂綸不獲王彧曰臣以爲垂綸者淸故不獲貪餌【宋書】

北齊中書侍郎河東裴襲字敬憲患耳新搆山池與賔客宴集謂河間邢子才曰山池始就願爲一名子才曰海中有萊山仙人之所居宜名萊萊裴聾也故以戲之【談藪】

周文帝與公卿往昆明池觀魚行至西漢故蒼池顧問無知者或云蘇綽博物多通召問應對如流【北史○以下井】黃帝始穿井【周書】

伯益作井【呂氏春秋】

王者淸淨則浪井出有仙人主之【瑞應圖典略曰浪井者不鑿自然之井】火從井出有賢士從人起【春秋潛潭巴】

少昊母皇娥璇宮之側有井曰盤靈白帝之子與皇娥宴於宮帝子命江妃歌衝景旋歸之曲盤靈之神吹簫以和之故至今號井神曰吹簫女子【緝栁編】

頻斯國有丹石井非人之所鑿下及漏泉水常沸湧諸仙欲飲之時以長綆引汲也其國人皆多力不食五穀日中無影飲桂漿雲霧羽毛爲衣髮大如縷堅韌如筋伸之幾至一丈置之自縮如蠡續人髮以爲繩汲丹井之水水中有白蛙兩翅常來去井上仙者食之至周王子晉臨井而窺有靑雀銜玉杓以授子晉子晉取而食之乃有雲起雪飛子晉以衣袖揮云則云雪自止白蛙化爲雙白鳩入云望之遂滅【拾遺記】

秦始皇入湘觀衡山道此渴甚徐福以如意擊地淸水湧出後人就此鑿井名秦皇井【楚地記】

野人毛遂墜井而死客以告平原君平原君曰嗟乎天喪予矣旣而知非平原客【西京雜記】

湓城灌嬰所築孫權經此城自標井地令人掘之得故井銘云潁陽侯所開三百年當塞後不滿百年當爲應運者所開權歡悅以爲已瑞井甚深大江中風浪此井輒動土人呼爲浪井【潯陽記】

韓信將下趙引兵方出井陘口師患無井筮之得防知山下有泉焉信遣將索之見二白鹿跑地有泉湧出【太平禦覽】

衛靑破月支月支有井色如酒因名曰酒井【羊頭山記】西秦乞伏熾磐都長安端門外有一井人常宿汲水亭之下而夜聞磕磕有聲驚起照視甕中如血中有丹魚長可三寸而有寸光時東西虜共相攻伐國尋滅亡【異苑】

郡東北二十五里任曾逸家有一石井自然天成非人功所造井深四丈常有湧泉大水不溢大旱不竭夏絕香冷冬至甜溫長老相傳云昔有采材人臨溪洗器流失酒杯後出於井中【臨海記】

齊建元初延陵季子廟舊有湧井井北忽有金石聲掘深二尺得湧泉泉中得木簡長一尺廣一寸二分隠起字曰廬山道士張陵再拜謁木堅而白字色黃亦木宗廟地中生赤木人君禮名得其宜也【南齊書】

石陽縣有井水半靑半黃黃者如灰汁取作粥飲悉作金色气甚芬馥

漢水西山有九井井中常出五色煙髙數丈傳云昔人有縋入得數斛空靑【述異記】

卓文君閨中庭內有一井文君手汲則甘香用以沐浴則滑澤鮮好他人汲之與常井等沐浴亦不少異至今尙存卽文君井也【采蘭雜誌】

建康辱井以後主麗華貴嬪共入其中故名【筆衡○以下墓】墓銘或謂晉以前無有顏延年始爲其制按吳志淩統卒權聞流涕使張承作銘誄則是三國時事也又漢西都時南宮寢殿內有醇儒王史長銘漢杜子夏臨終作文命刋石埋墳前

齊武帝欲爲裴後立石志墓中王儉以爲非古或以爲宋元嘉中顏延之爲王球作墓志有銘自宋始隋得王戎墓銘爲自晉始亦非是今世有崔子玉書張衡墓銘則墓有銘自東漢有之

商湯始造明旌伊尹始造墓宮周公始爲華表周宣王始置石鼔石人猊虎羊馬秦始王始作壙屋晉武帝始置神道碑【物原】

秦始皇始上墳

夏禹始制明器芻靈商湯設含巫咸始造開路神周武王買窆碑隧道俑機衣襚穆王加以殉寶秦武公始以人殉【並上】

於衡湘得云陽之從於廣都得盤古之祀於馮翊得史皇之墓於藍田得尊壚之采於衡山得祝融之於長安得陰康之冢於肺山得華胥之封於黃龍得女媧之碣於荼水得炎帝之陵於蛾眉得黃帝之款於雝得帝鴻之坋於云陽得少昊之堬於成陽得慶都之防於天山得有虞之文於陳倉得娥眉之殔於商於得女英之壠於杼山得夏后之銘【路史】

靈王時岣嶁山崩毀祝融墳得營丘九頭圖

陰康氏治於華原葬浮肺山之陰

顓頊葬靑塜山下不及泉四虵衛之【前趙錄云帝葬廣陽或云葬鮒鰅十道志云卽廣陽山別名也鮒鰅或作務顒】

堯於谷林舜於紀市【呂氏春秋】

堯北教乎八狄道死鞏山之陽衣衾三領谷木之棺葛以緘之旣汜而後哭舜西教乎七戎道死南已之市衣衾三領谷木之棺葛以緘之已而市人乘之【墨子】華胥覆車之原慶都雷澤

六安縣故咎陶國也夏禹封其少子奉其祀今縣都陂中有大冢民傳曰公琴者卽臯陶冢也楚人謂冢爲琴矣【水經注】

禹命羣臣曰吾百世之後我防稽之山葦槨桐棺穿壙七尺下無及泉墳髙三尺土階三等之後田無攺畒以爲居之者樂爲之者苦

後魏天賜中河東人張恩盜發湯塜得志云我死後二千年困於恩恩得古鐘磬皆投於河【史系】

彭祖父墓坤山下作癸向放坎入乾坎峯髙揖五行相生【黃嚢經】

闔閭冢在閶門外名虎丘下池廣六十步水深丈五尺銅槨三重墳池六尺玉鳬之流扁諸之劍三千方圓之口三千時耗魚腸之劍在焉千萬人築治之取土臨湖口築三日而白虎居上故號虎丘【越絕書】

虎丘北莫格冢古賢者避世冢去縣二十里【同上】孔子當泗水之塟泗水爲之卻流【又云其樹若偃斧】

王季歷塟於渦水之尾來水齧其墓見棺之前和文王曰譆先君必欲一見羣臣百姓也天故使明水見之於是出而爲之張朝百姓皆見之【呂氏春秋】

闔閭墓中石銘云吳王之夜室也嗚呼吾之君王棄吾之邦遷於重岡維岡之陽吾王之邦【述異記】

闔閭夫人墓中周廻八里別館洞房迆邐相屬漆燈照爛如日月焉尢異者金蠶玉燕各千餘雙【上】

越滅吳流其三子長曰鴻流婺源塟焉【寰宇記】

廣州東界有大夫文種之墓墓下有石爲華表柱石鶴一隻【述異記】

善謔驛在宜城縣北十五里淳於髠墓在其後以此得名【海錄】

始皇爲冢斂天下瓌異生殉工人傾逺方奇寶於冡中爲江漢川瀆及列山嶽之形以沙棠沈檀爲舟楫金銀爲鳬雁以琉璃雜寶爲魚又於海中作玉象鯨魚銜火珠爲星以代膏燭光出墓中精靈之偉也昔生埋工人於冢內至被開時皆不死工人於冢內琢石爲龍鳯仙人之像及作碑文辭贊漢初發此冢驗諸史傳皆無列仙龍鳯之制則知生埋匠人之所作也後人更冩此碑文而辭多怨酷之言乃謂爲怨碑史記略而不錄【拾遺記】

齊王之生不及栁惠之墓秦王之宮未若康成之閭【抱朴子】

昭帝母趙媫妤云陵在云陽南今人呼爲女陵【三輔黃圖】李夫人墓在茂陵西北一里俗名英陵亦雲集仙防【上】漢丞相夏侯嬰墓在飲馬橋東人謂之馬塜【三輔故事】畱侯解形於世塟龍首原赤眉之亂人發其墓但見黃石枕化而飛去不見屍形衣冠得兵書一篇及兵略數章子房登仙位爲太童子【神仙傳拾遺】

廣川王去疾好聚無賴少年遊獵畢弋無度國內冢藏一皆發掘余所知爰猛說其大父爲廣川王中尉毎諫王不聼病免歸家說王所發掘冢墓不可勝數其奇異者百數焉爲余說十許事今記之如左【西京雜記】

魏防王冢皆以文石爲槨髙八尺許廣狹容四十人以手捫槨滑液如新中有石牀石屏風婉然周正不見棺柩明器蹤迹但牀上有玉唾壺一枚銅劍二枚金玉雜具皆如新物王取服之

哀王冢以鐵灌其上穿鑿三日乃開有黃气如霧觸人鼻目皆辛苦不可入以兵守之七日乃歇初至一戶無扄鑰石牀方四尺牀上有石幾左右各三十人立侍皆武冠帶劍復入一戶石扉有闗鑰叩開見棺柩黒光照人刀斫不入燒鋸截之乃漆雜兕革爲棺厚數寸累積十餘重力不能開乃止復入一戶亦石扉闗鑰得石牀方七尺石屏風銅帳鉤一具或在牀上或在地下似是帳靡朽而銅鉤墮落牀上石枕一枚塵埃朏朏甚髙似是衣服牀左右石婦人各二十悉皆立侍或有執巾櫛鏡鑷之象或有執盤捧食之形無餘異物但有鐡鏡數百枚

魏王子且渠冢甚淺狹無棺柩但有石牀廣六尺長一丈石屏風牀下悉是雲母牀上兩屍一男一女皆年二十許俱東首祼臥無衣衾肌膚顏色如生人鬢髮齒爪亦如生人王畏懼之不敢侵近還擁閉如舊焉

晉靈公冢甚瑰壯四角皆以石爲玃犬捧燭石人男女四十餘皆立侍棺器無復形兆屍猶不壊孔竅中皆有金玉其餘器物皆朽爛不可別惟玉蟾蜍一枚大如拳腹空容五合水光潤如新生王取以爲書滴

幽王冢甚髙壯羨門旣開皆是石堊撥除丈餘深乃得雲母深尺餘見百餘屍縱橫相枕籍皆不朽惟一男子餘皆女子或坐或臥亦猶有立者衣服形色不異生人欒書冢棺柩明器朽爛無餘有一白狐見人驚走左右擊之不能得傷其左腳其夕王夢一丈夫須眉盡白來謂王曰何故傷吾左腳乃以杖叩王左腳王覺腳腫痛生瘡至死不差【並上】

揚雄死弟子共起墳名曰冢又曰冢【家譜】

東平思王奢靡及死生塟所幸奴婢鑄銅牕內令守冢【聖賢冢墓記】

初袁安父沒母使安訪求葬地道逄三書生問安何之安爲言其故生乃指一處云葬此地當世爲上公須臾不見安異之【東漢書】

董仲舒墓門人至皆下馬謂之馬陵

趙岐字防卿年九十餘建安六年卒先自爲壽藏圖季札子產晏嬰叔向四像居賔位又自圖其像居主位皆爲贊頌敕其子曰我死之日墓中聚沙爲牀布簟白衣散髮其上覆以單被卽日便下下卽掩【趙岐別傳】

範防衝漢時尙書郎某【缺失一字】解地理乃以冢宅爲意魏末得來在此童初中其言云我今墓有靑龍秉气上辟非武延軀虎嘯八垂殆神仙之丘窟鏈形之所歸乃上吉冢也其言如此【眞誥】

鄴中銅駞鄕魏文帝陵下銅駞石犬各二古詩云石犬不可吠銅駞徒爾爲【述異記】

田豫病亡戒其妻子曰葬我必西門豹籩妻子難之曰西門豹古之神人那可葬其所豫曰豹所履行正與我等耳使死而有靈必與我善妻子從之【魏略】

東晉謝太傅墓碑但樹貞石初無文字

永明二年蕭鑑刺益治園江南鑿石冢有槨無棺得銅器數千種玉塵三斗金蠶虵數萬硃砂爲阜水銀爲池珍玩多所不識有篆云蠶叢氏之墓鑑責功曹何佇墳之一無所犯於上立神衣靑衣卽今成都靑衣神也

開明妃墓今武擔山也妃始武都男子化爲女美艷開明納之不習水土欲去王作東平之歌未幾物故旣葬表以二石闕石鏡武陵王蕭妃掘之棺中美女容貎如生體如冰掩之而樹其上鏡周三丈五尺

天監五年丹陽山南得瓦物髙五尺圍四尺上銳不平蓋如合焉中得劍一瓷具十時人莫識沈約云此東夷罨盂也葬則用之代棺此制度卑小則隨當時矣東夷死則坐葬之武帝服其博識【史系】

文惠太子鎭雍州有盜發古冢相傳云是楚王冢獲竹簡書靑絲綸簡廣數分長二尺皮節如新有得十餘簡以示王僧防曰是科斗書考工記周官所闕文也【南史】張永開武湖過古冢上得一銅斗有柄文帝以訪之朝何承天曰此亡新威斗王莽時三公亡皆賜之一在冢內一在冢外此必甄邯之墓果然【南史】

張興世爲方伯還家欲拜墓其父仲子謂曰汝衛從太多先人必當驚怖興世乃減撒而行【上】

梁昭明太子墓爲人所開取其琉璃碗紫玉杯攜入大航有燕雀數萬擊之因爲所司覺悟縛之【窮神祕苑】

何點居東籬門園園有卞忠貞冢植花卉於冢側毎飲必舉酒酌之【南史】

劉之遴子三達字三善數嵗能淸言及屬文州將湘東王繹聞之盛集賔客召而試之說義屬詩皆有理致年十二聼江陵令賀革講禮還仍覆述不遺一句年十八卒之遴深懷悼恨乃題墓曰梁妙士

裴防廟在光宅寺西堂宇敞松栢郁茂範云廟在三橋蓬蒿不翦梁武帝南郊道經三廟顧而嘆曰範爲己死裴爲更生大同初都下旱蝗四籬門外桐栢凋盡惟防墓犬牙不入當時異之

範孝敬在武昌自造冢名長室時與賔客作鼓吹入中宴飲【並上】

李元忠將仕夢手執炬入其父墓中夜驚起甚惡之旦告其受業師占曰大吉可謂光照先人也竟如其言【北史○以下田】

神農始造田法典田大夫以其法教民始教造田謂之田祖謂之稼穡謂之先嗇神其農業謂之神農【玉海】黃帝始立步制畝是田以畝計起自軒轅也【通典】

五行書云田祖以甲寅日生田主以乙巳死辛亥大司徒注云田主田神后土及田正之神所依疏棄爲堯稷官立稼穡死配稷名爲田正詩人謂之田祖【路史注】汜勝之奏曰昔湯有旱災伊尹爲區田教民糞種負水澆稼收至畝百石勝之試爲之収至畝四十石【太平禦覽】交阯有駱田【駱音架廣州記】

防田在未央宮防田者燕遊之田天子所戲防耳漢書昭帝紀曰始元元年上耕於鉤盾防田【三輔黃圖】

河間沐堅字璧彊石勒時監作水田禦下苛虐百姓怨毒乃爲堅形以刃矛斫刺咒令倒斃堅尋得病苦被捶割於是遂殞【異苑】

王騫歷黃門郎司徒右長史不事產業有舊田在鐘山八十頃與諸兒及故舊共佃之嘗謂人曰我不如鄭公業有田四百畝而食不周以此爲愧【齊書】

梁時有沙門訟田武帝大署曰貞有司未辧徧問羣臣皆莫能知劉顯曰貞文字爲與上人帝忌出之【南史以下石】秦穆公時扶風獲一石佛穆公不識棄馬坊中穢污此像護像神嗔令公染疾公又夢遊上帝極被責疏覺問侍臣由余便答曰臣聞周穆王時有化人來此土云是佛神穆王信之於終南山造中天防髙千餘尺基址見在又於蒼頡防造神廟名三防道塲公今所患殆非佛爲之耶公聞大怖語由余曰吾近獲一石人衣冠非今所制棄之馬坊得非此是佛神耶由余聞往視之對曰此眞佛神也公取像澡浴安淸淨處像遂開光公又怖謂神嗔也宰三牲以祭之諸善神等擎棄逺處公又大怖以問由余答曰臣聞佛淸淨不進酒肉愛重物命如護一子所有供飬燒香而已所可祭祀餅果之屬公大悅欲造佛像絕於工人又問由余答曰昔穆公造寺之側應有工匠遂於髙四防南村內得一老人姓王名安年百八十自云曾於三防道塲見人造之臣今年老無力能作所住村北有兄弟四人曾於道塲內爲諸匠執作請追共造依言作之成一銅像相好圓備公悅大賞賚之彼人得財並造功徳於土堂上造重閣髙三百尺時人號之髙四防或曰髙四樓其人姓髙大者名四或曰兄弟四人同立故也或取大兄名以目之故有髙四之名至今稱也【神僧傳】

昔維衛及迦葉石像以西晉湣帝建興元年像泛海而入乎吳淞江滬瀆口遙見海中有二人浮游水上漁人莫能就視延巫師祝則謂爲海神祭酒則疑是仙靈或振鐸以請或巾褐往祈並濤湧霧曀逆流逺去吳縣朱應素奉正法廼請東靈寺帛尼並信齋戒者數人共往迎像於是云銷日朗乘流自到轉身示銘始接登舟其輕如羽末載大車其重若山處像於吳時舊寺通精舍至齊永明七年又有瑞石浮海來入吳境駕潮截瀾泛若松舟時主書朱法讓卽先獲石像朱應之曾孫也被使至吳獲石像獻防齊武皇帝乃命造釋迦文像盡鐫琢之奇極金艧之巧宋世所獲二石像立髙七尺銘其背上一名維衛佛二名迦葉佛莫識年代而字分明【法苑珠林】

逃石在曲江縣經云本在桂陽縣因夜迅雷至此商人見石逃來因此名之

佷山縣有一山獨立峻絕西北有石穴以燭行百步許二大石其間相去一丈許俗名其一爲陽石一爲陰石水旱爲災鞭陰石則雨鞭陽石則晴【盛之荊州記】

汝城縣有烏龍白馬山有黒石如龍白石如馬【湘州記】廬山頂上有池中有三石雁霜降則飛【潯陽記】

古說淮南諸山石生谷袁安云石谷藥名穗之尢小者【述異記】

搗衣山一名靈山在瑯琊郡山南絕險巖有方石昔有神女於此搗衣其石明瑩謂之玉女搗練砧

斗鄕西津有玉女岡天當雨輒先湧五色气於石間俗謂玉女披衣

灌肥之間離別亭古送別處漢沔防流處防上有石銘云下至水府三十一里皆傳云李斯刻此石【並上】

宜都建平二郡之界有五六參差互出上有倚石如二人像攘袂相對俗謂二郡督郵爭界於此【幽明錄】空乘之地其名爲孔寶在魯南山之穴外有雙石如桓楹起立髙數丈魯人弦歌祭祀穴中無水毎當祭時灑掃以告輒有淸泉自石間出足以周事旣已泉亦止其驗至今存焉【搜神記】

豫章有石黃白色而理疎以水灌之便熱如鼎於上炊足以熱冷則灌之雷煥以問張華華曰此燃石也【異苑】潯陽山上有石人髙丈餘虎至此輒倒石人前【酉陽雜爼】道側燒石葉之香此石重疊狀如雲母其光气辟惡厲之疾此香馥題國所進【拾遺記】

方丈山西有照石去石十里視人物之影如鏡焉碎石片片皆能照人而質方一丈則重一兩昭王舂此石爲泥泥通霞之防【上】

岣嶁山有響石如人共語而不可解但唱岣嶁猶言拘畱耳【湘中記】

百丈山中有石房內有石案置石書二卷【異苑】

永寜縣濤山有河水色紅赤有自然石橋多魚獺異禽陰雨時嘗聞鞉角聲甚亮【上】

儋州湖化昌明山山有二石如人形云有兄弟二人向海捕魚因化爲石號曰兄弟石也【郡國志】

岐府西隴州路七十餘里有魚龍洞中有石或大或小隨水流出破而看之石中皆有魚龍形人過洞前並不敢語語者便聞風雷之聲立致驚懼奔走但諸人不聞耳【錄異記】

婺州永康縣山亭中有枯松樹因斷之誤墮水中化爲石取未化者試於水隨亦化焉其所化者枝榦及皮與松無異但堅勁有未化者數段相兼畱之以旌異物焉【上】蜀州晉源縣山亭中有二大石各徑二尺已來出地七八寸人或坐之心痛往往不救又是落星石東邊者生卽靈驗西邊者死與諸石無異色並帶靑白也

荊州利水間有二石若闕名曰韶石晉永和中有飛仙衣冠如雪各憇一石旬日而去人咸見之

萊子國海上有石人長一丈五尺大十圍昔秦始皇遣此石人追勞山不得遂立於此

西域茍【一作枸】夷國山上有石駱駞腹下出水以金鐡及手承取卽便流過惟瓠蘆盛之者則得飲之令人身體香淨而升仙【異苑】

郅支國貢馬肝石百斤常以水銀飬之內玉櫃中金泥封其上國人長四尺惟餌此石而已半靑半白如今之馬肝舂碎以和九轉之丹服之彌年不饑渇也以之拂髮白者皆黑帝坐羣臣於甘泉殿有髮白者以石拂之應手皆黒是時公卿語曰不用作方伯惟須馬肝石此石酷烈不和丹砂不可近髮【述異記】

光武夜至趙州南迷路聞人語問之弗應見二人立旁怒防劍斬之其一急走熟視之乃石也【野史趙州誌】

漢劉子光西徵遇山而渇無水子光在山南見一石人問之曰何處有水石人不言乃防劍斬石人須臾窮山水出【獨異記】

公孫述時蜀武擔石折任文公曰噫西州智士死我乃當之自是常防聚子孫設酒食後三月果卒故益部爲之語曰任文公智無雙【東漢書】

明帝靑龍三年張掖郡氐池縣大桞谷口夜激波湧溢其聲如雷曉而有蒼石立水中白石畫之爲馬牛等形其文曰大討曹帝惡其討也使鑿去爲計以蒼石塞之宿昔而白石滿焉至晉初其文愈明馬象皆煥徹如玉焉【漢晉春秋】

縣人有隗叔通者性至孝爲母給江膂水天爲出平石至江膂中今猶謂之孝子石可謂至誠發中而休應自天矣【水經注】

髙琳字季瑉琳母嘗祓禊泗濵見一石光彩朗潤遂持以歸是夜夢一人謂之曰此浮磬之精若能寶持必生令子俄而有妊及生子因名琳【後魏書】

晉武帝大康十年洛陽宮西西宜秋裏石生地中始髙三尺如香罏形後如傴人槃薄不可掘按劉向說此白也明年宮車晏駕王室始騷卒以亂亡京房易傳曰石立如人庶士爲天下雄此近之矣【晉書】

晉惠帝太安元年丹陽湖孰縣夏架湖有大石浮二百步而登防民驚噪相告曰石來幹寶曰尋有石冰入建康【宋書志】

石言於陜若言勿東也【晉書】

張軌在涼州時有石如張掖字掖字漸磨滅粗可識而張字分明又有文曰初祚天下西方安萬年又蘭池送石大如丸破之中有必字靑防白文書之又姑臧送石白如星成二十八宿【十六國春秋】

陶淵明所居防裏兩山間有大石仰視瀑可坐十人號醉石【廬山記】

永康王曠井上有洗石時見赤气後有二胡人寄宿忽來買之曠怪所以未及度錢子婦孫氏覩二黃鳥闘於石上卽往掩取變成黃金胡人不知索市愈急旣得撞破內空段有二鳥處【異苑】

宋升明三年四月滎陽人於嵩髙山東南澗見天雨石墜地石開有璽方三寸文曰戊丁之人與道俱肅然入艸應天符【南齊書】

梁時同泰寺院前有醜石四髙丈餘形如羅剎試抱嬰兒看之無不掩袖而啼毎小兒夜啼則畏之曰汝啼我抱汝看醜石啼遂止【三餘帖】

梁武帝中大同元年春曲阿縣建陵隧口石辟邪起舞天目山人全文猛於新丰後湖觀音寺西防獲一五色石大如斗文彩盤蹙如有夜光文猛以爲神異抱獻之梁武梁武喜命置於大極殿側將年餘石忽光照廊廡有聲如雷帝以爲不祥召傑公示之對曰此上界化生龍之石也非人間物若以洛水赤礪石和酒合藥煮之百餘沸柔軟可食琢以爲飲食之器令人延壽福徳之人所應受用有聲者龍欲取之帝令馳取赤石如其法命工琢之以爲甌各容五斗之半以盛禦膳香美殊常以其餘屑置於舊處忽有赤龍鬐鼔鬛掉尾入殿擁石騰躍而去帝遣推驗乃是晉通二年始平郡石鼔村鬭龍所競之石其甌遭侯景之亂不知所之【梁四公記】

防城同泰寺前四石各髙丈餘陳之三品石也

神武幸汾陽之天池池邊得一石上有隠起字文曰三王六川問陽休之曰此文字何義對曰六者大王字河洛伊爲三川大王若受天命終應統有闗右神武曰世人常道我欲反今若聞此更致紛紜愼莫妄言也【北史】大業十三年西平都有石文曰天子立千年百僚稱賀有識者尢之曰千年萬嵗者身後之意也立稱立千年者禍在非逺明年而帝被殺【隋書】

孔雀王佛沙蜜多羅禦四兵攻雞雀寺寺有二石獅子號吼動地王大驚怖退走入城【法苑珠林】

廣博物志卷七﹤子部﹐類書類﹐廣博物志﹥

欽定四庫全書

廣博物志卷八

明董斯張撰

地形四【戎狄】

言夷狄者舉終始也言蠻舉逺也言貉舉惡也則別之東方爲九夷南方爲八蠻西方爲六戎北方爲五狄何以知夷在東方禮王制曰東方曰夷被髮文身又曰南方曰蠻雕踶交趾西方曰戎被髮衣皮北方曰狄衣羽居穴何以名爲夷蠻曰聖人本不治外國非爲制名也因其國名而言之耳一說曰名其短而爲之制名也夷者僔狄無禮義東方者少陽易化故取名也北方太陰鄙郤故少蠻虫難化執心違邪戎者彊惡也狄者易也辟易無別也【白虎通】

東辟之民曰夷精以僥至於大逺有不火食者矣南辟之民曰蠻信以朴至於大逺有不火食者矣西辟之民曰戎勁以剛至於大逺有不火食者矣北辟之民曰狄肥以戾至於大逺有不火食者矣及中國之民曰五方之民【大戴禮】

湯問伊尹曰諸侯來獻或無馬牛之所生而獻逺方之物事實相反不利【非其所有而當逺求於民故不利也】今吾欲因其地勢所有獻之必易得而不貴其爲四方獻令伊尹受命於是爲四方令曰臣請正東符婁仇州伊憲漚深九夷十蠻越漚鬋文身【十者東夷蠻越之別稱】請令以魚支之鞞烏鰂之醤鮫利劍爲獻【鞞刀削鰂魚名盾也以鮫皮作之鮫文魚也】正南甌鄧桂國損子產裏百濮九菌【六者南蠻之別名】請令以珠璣珻瑁象齒文犀翠羽菌短狗爲獻【璣似珠而小菌可用爲旌翳短狗狗之善者也】正西昆侖狗國鬼親枳已闟耳貫胸雕題離丘漆齒【九者西戎之別名也】請令以丹靑白旄紕江歷龍角神爲獻【江歷珠名】正北空同大夏莎車姑他旦略貎胡戎翟奴樓煩月氏�犂其龍東胡【十二者北狄中之別名也】請令以槖駞白玉野馬騊駼駃騠良弓爲獻湯曰善【周書】

懷方氏掌來逺方之民致方貢致逺物而送逆之達之以節【周禮】

凡海外三十六國自西北至西南方有修股民天民肅愼民白民沃民女子民丈夫民奇肱民一臂民三身民自西南至東南方有結胸民羽民讙頭國民祼國民三苖民交股民不死民穿胸民反舌民豕喙民鑿齒民三頭民修臂民自東南至東北方有大人國君子國黒齒民股民毛民勞民自東北至西北方有跂踵民句嬰民深目民無腸民柔利民一目民無繼民雒棠武人在西北陬【皆日所入山之名】�魚在其南有神二人連臂爲帝夜在其西南方三珠樹在其東北方有玉樹在赤水之上昆侖華丘在其東南方爰有遺玉靑馬視肉楊桃甘樝甘華百果所生和丘在其東北陬三桑無枝在其西誇父耽耳在其北方誇父棄其防是爲鄧林昆吾丘在南方軒轅丘在西方巫咸在其北方立登保之山暘谷搏桑在東方有娀在不周之北長女簡翟少女建疵西王母在流沙之瀕樂民拏閭在昆侖弱水之洲三危在樂民西宵明燭光在河洲所照方千里龍門在河淵湍池在昆侖燿不周申池在海隅孟諸在沛少室太室在冀州燭龍在雁門北蔽於委羽之山不見日其神人靣龍身而無足后稷壠在建木西【建木在都廣都廣南方澤名】其人死復蘇其半魚在其間【南方人死復生或化爲魚在都廣建木間】流黃沃民在其北方三百里狗國在其東雷澤有神龍身人頭鼔其腹而熈【淮南子】

魏志言箕子適朝鮮作八條之教無門戶之閉而不爲盜

結胸國其爲人結胸【臆前佚出如人結喉也山海經】

羽民國在其東南其爲人長頭身生羽【能飛不能逺卵生】一曰其爲人長頰【啟筮曰羽民之狀鳥喙赤目而白首○又大荒經云羽民國其民皆生毛羽卵民國其民皆生卵】

讙頭國在其南其爲人人靣有翼鳥喙方捕魚或曰讙朱國【○又大荒經云有人名曰讙頭鯀妻士敬士敬子曰炎融生讙頭人面鳥喙有翼食海中魚杖翼而行維宜苣穋楊是食○又云顓頊生讙頭讙頭生苖民苖民釐姓食肉】

厭火國在其南獸身黒色生火出其口中【言能吐火】

三苖國在赤水東其爲人相隨【昔堯以天下讓舜三苖之君非之帝殺之有苖之民叛入南海爲三苖國】一曰三毛國

貫胸國在其東其爲人胸有竅【尸子曰四夷之民有貫胸者有深目者有長肱者黃帝之徳常致之】

交脛國在其東其爲人交脛【言腳脛曲戾相交所謂雕踶交趾者也】不死民在其東其爲人黒色壽不死【有員山上有不死樹食之乃壽亦有赤泉飲之不老○又大荒經云阿姓甘木是食】

岐舌國在其東【其人舌皆岐或云支舌也】

三首國在其東其爲人一身三首

周饒國在其東其爲人短小冠帶【其人長三尺穴居能爲機巧】一曰焦僥國在三首東【外傳云焦僥氏長三尺短之至也詩含神霧曰從中州以東西四十萬里得焦僥國人長尺五寸○又大荒經云焦僥國幾姓嘉谷是食】

長臂國在其東捕魚水中兩手各操一魚【舊說云其人手下垂至地魏黃初中莵太守王頎討髙句麗王宮窮追之過沃沮國其東界臨大海近日之所出問其耆老海東復有人否云嘗在海中得一布褶身如中人衣兩袖長三丈卽此長臂人衣也】

三身國在夏后啟北一首而三身【大荒經云不庭之山滎水窮焉有人三身帝俊妻娥皇生此三身之國】

一臂國在其北一臂一目一鼻孔有黃馬虎文一目而一手【河圖玉版云亦有一腳人】

奇肱之國在其北其人一臂三目有陰有陽乘文馬【陰在上陽在下文馬卽吉良也】

丈夫國在維鳥北其爲人衣冠帶劍【殷帝太戊使王孟采藥從西王母至此絕糧不能進食木實衣木皮終身無妻而生二子從脇中出其父卽死是爲丈夫民○中記云子從背脇出王孟一作王英】

女醜之屍生而十日炙殺之在丈夫北以右手鄣其靣【又大荒經云有人衣靑以袂蔽靣名曰女醜之屍】

巫咸國在女醜北右手操靑虵左手操赤虵在登葆山羣巫所從上下也【采藥往來】

女子國在巫咸北兩女子居水周之【有黃池婦人入浴出卽懷姙矣若生男子三嵗輒死周猶也】

軒轅之國在此窮山之際其不壽者八百嵗在女子國北人靣虵身尾交首上

白民之國在龍魚北白身被髮【言其人體洞白○又大荒經云帝俊生帝鴻帝鴻生白民銷姓食黍】有乘黃其狀如狐其背上有角乘之壽二千嵗【周書曰白民乘黃似狐背上有兩角卽飛黃也淮南子曰天下有道飛黃伏皁】

長股之國被髮【國在赤水東也長臂人身如中人而臂長二丈以類推之則此人腳過三丈矣黃帝時至或曰長腳人常負長臂人入海中捕魚也】一曰長腳【或曰有喬國今伎家喬人蓋象此身○又大荒經雲赤水之東有長脛之國】

無防之國【音啟或作綮】在長股東爲人無防【防肥腸也其人穴居食土無男女死卽埋之其心不朽死百廿嵗乃復更生】

一目國在其東一目中其靣而居一曰有手足

柔利國在一目東爲人一手一足反膝曲足居上【一腳一手反卷曲也】一云畱利之國人足反折

深目國在其東爲人舉一手一目【一作曰】在共工防東【大荒經云深目之國盼姓食魚】

無腸之國在深目東【一作南】其爲人長而無腸【爲人長大腹內無腸所食之物直通過○又大荒經云無腸國任姓無繼子食魚注云繼當作防膊腸也】

聶耳之國在無腸國東使兩文虎爲人兩手聶其耳【言耳長行則以手攝持之也】

博父國在聶耳東右手操靑虵左手操黃虵

拘纓之國在其東一手把纓【言其人常以一手持冠纓也或曰纓宜作癭】一曰利纓之國防木長千里在拘纓南生河上西北跂踵國【跂音企】在拘纓東其爲人大兩足亦大【其人行腳跟不著地也孝經鉤命訣曰焦僥跂踵重譯欵塞也】一曰大踵

歐絲之野在大踵東一女子跪據樹歐絲【言噉桑而吐絲蓋蠶類也】三桑無枝在歐絲東其木長百仞無枝

大人國在其北爲人大坐而削船一曰在丘北【大荒經云釐姓黍食○又云大人之市在海中○又博物志云大人國其人孕三十六年生白頭其兒則長大能乘雲而不能走蓋龍類去防稽四萬六千里】

奢比之屍在其北獸身人靣大耳珥兩靑虵【珥以虵貫耳也】一曰肝楡之屍

君子國在其北衣冠帶劍食獸使二大虎在旁其人好讓不爭有薫【或作堇】華艸朝生夕死

在其北【音虹】各有兩首【虹防蝀也】

靑丘國在其北【其人食五穀衣絲帛】其狐四足九尾【竹書曰栢杼子徵於東海及三壽得一狐九尾卽此類也】

黒齒國在其北爲人黒食稲啗虵一赤一靑在其旁【大荒經云帝俊生黒齒姜姓黍食】

股之國在其北【髀以下盡黒故云】其爲人衣魚【以魚皮爲衣也】食防【防水鳥也音憂】使兩鳥夾之【大荒經云黍食使四鳥】

勞民國在其北其爲人黒【食果艸實也有一鳥兩頭】或曰教民伯慮曰【未詳】離耳國【鎪離其耳分令下垂以爲飾卽儋耳也在朱崕海渚中不食五穀但噉蚌及諸與也○大荒經云儋耳之國任姓】雕題國【湼其靣畫體爲鱗采卽鮫人也】北朐國【音劬未詳】皆在郁水南

梟陽國在北朐之西其爲人人靣長唇黒身有毛反踵見人笑亦笑左手操管【周書曰州靡髣髴者人身反踵自笑笑則上唇掩其面爾雅云髣髴大傳曰周書成王時州靡國獻之海內經謂之贑巨人】

氐人國【音抵觸扺之扺】在建木西其爲人人靣而魚身無足【蓋胸以上人胸以下魚也】

匈奴【一曰獫狁】開題【音提】之國列人之國並在西北

犬封國曰犬戎國狀如犬【皇帝之後下明生白犬二頭自相牝牡遂爲此國】有一女子方跪進杯食【與酒食也】

鬼國在貳負之屍北爲物人面而一目一曰貳負神在其東爲物人面虵身

蓋國在鉅燕南倭北倭屬燕【倭國在大海內以女爲主其俗露紒衣服無鍼功以丹朱塗身不妬忌一男子數十婦也】

列姑射在海河洲中【山名也有神人河洲在海中河水所經者箕子所謂藐姑射之山也】姑射國在海中屬列姑射【劉晝新論云胡之北有射姑之國其親死棄屍於江中謂之水仙意是射姑之誤】

明組邑居海中

東海之外大壑少昊之國少昊孺帝顓頊於此棄其琴瑟

有小人國名靖人【詩含神霧曰東北極有人長九寸殆謂此小人也或作竫音同○又云蓋猶之山有小人名曰菌人】

大荒之中有中容之國帝俊生中容【俊亦舜字假借音也】中容人食獸木實【此國中有赤木木其華實美見呂氏春秋】

有司幽之國帝俊生晏龍晏龍生司幽司幽生思士不妻思女不夫【言其人直思感而气通無配合而生子此莊生所謂白鵠相視眸子不運而感風化之類也】

有柔僕民是維嬴士之國【嬴猶沃衍也】有夏州之國有蓋余之國

有困民國勾姓而食有人曰王亥兩手操鳥而食其頭王亥托於有易河伯僕牛【河伯僕牛皆人姓名托寄也見竹書】有易殺王亥取僕牛【竹書曰殷王子亥賔於有易而淫焉有易之君綿臣殺而放之是故殷主甲徴假師於河伯以伐有易滅之遂殺其君綿臣也】河念有易潛出爲國於獸方食之名曰揺民【言有易本與河伯友善上甲徴殷之賢王假師以義伐罪故河伯不得不助滅之曁而哀念有易使得潛化而出化爲揺民國】帝舜生戲戲生揺民海內有兩人【此乃有易所化者也】名曰女醜【卽女醜之屍言其變化無常也然則一以涉化津而遁神域者亦無往而不之觸感而寄迹矣】女醜有大蟹【廣千里也】

有女和月母之國有人名曰【音婉】北方曰來之風曰【言亦有兩名也音剡】是處東極隅以止日月使無相間出沒司其短長【言主察日月出入不令得相間錯知景之短長】

有季禺之國顓頊之子食黍【言此國人顓頊之裔子也】

有盈民之國於姓黍食

有人食獸曰季釐帝俊生季釐故曰季釐之國有緡【音昬】淵少昊生倍伐倍伐降處緡淵

有臷民之國帝舜生無淫降臷處自謂巫臷民巫臷民朌姓食穀不績不經服也【自然有布帛也】不稼不穡食也【言五穀自生也】爰有歌舞之鳥鸞鳥自歌鳯鳥自舞爰有百獸相羣爰處百谷所聚【海外經云其爲人黃能操弓射虵臷音秩】

有蜮山者有蜮民之國桑姓食黍射蜮是食有人方扞弓射黃虵【扞挽也音紆】名曰蜮人

有國曰顓頊生伯服食黍有鼬姓之國【音如橘柚之柚】

有人名曰張在海上捕魚海中有張之國【或曰卽奇肱人疑非】食魚使四鳥有人焉鳥喙有翼方捕魚於海

有國名曰淑士顓頊之子【言出自髙陽氏也】

有西州之國姬姓食穀有人方耕名曰叔均帝俊生后稷【俊宜爲嚳嚳第二妃生后稷也】稷降以百谷稷之弟曰臺璽生叔均叔均是代其父及稷播百谷始作耕

赤水之西有先民之國食穀使四鳥有北狄之國黃帝之孫曰始均始均生北狄有芒山有桂山有榣山【此山多桂及榣木因名云耳】其上有人號曰太子長琴顓頊生老童【世本云顓頊娶於滕氏謂之女祿產老童也】老童生祝融【卽重黎也髙辛氏火正號曰祝融也】祝融生太子長琴是處榣山始作樂風有五彩鳥三名一曰皇鳥一曰鸞鳥一曰鳯鳥有虫狀如莵胸以後者祼不見【言皮色靑故不見其祼露處】靑如猿狀

有沃之國【言其土饒沃也】沃民是處沃之野鳯鳥之卵是食甘露是飲凡其所欲其味盡存【言其所願滋味此無所不備】爰有甘華甘柤白桞視肉三騅琁瑰瑤碧白木瑯玕白丹靑丹多銀鐵是謂沃之野

大荒之中有龍山日月所入有三澤水名曰三淖昆吾之所食也【穆天子傳曰防水濁繇氏之所食亦此類也】

南嶽娶州山女名曰女防女防生季格季格生壽麻壽麻正立無景疾呼無向爰有大暑不可以往有人無首操戈盾立名曰夏耕之屍故成湯伐夏桀於章山克之斬耕厥前耕旣立無首走厥咎乃降於巫山有蓋山之國有樹赤皮支榦靑葉名曰朱木【或作朱威木】

有互人之國【人面魚身】炎帝之孫名曰靈恝【音如劵契之契】靈恝生互人是能上下於天【言能乘雲雨也】

有胡不與之國【一國復名耳今胡夷語皆通然】裂姓黍食

有肅愼氏之國有虫獸首虵身名曰琴虫

有始州之國有丹山【此山純出丹朱也竹書曰和甲西徵得丹山】

大荒之中有叔歜國【音作感反一音觸】顓頊之子黍食使四鳥虎豹熊羆有黒虫如熊狀名曰獵獵【或作舄音夕同】有北齊之國姜姓使虎豹熊羆

毛民之國依姓食黍禹生均國均國生役采役采生修鞈【音祫】修鞈生綽人帝念之潛爲之國是此毛民

西北海外流沙之東有國曰中防顓頊之子食黍有國名曰賴丘

南海之內黒水靑水之間有禺中之國有列襄之國有牛黎之國有人無骨儋耳之子【儋耳人生無骨子也】

有國名曰朝鮮天毒其人水居【天毒卽天竺國】

西海之內流沙之中有國名曰壑市流沙之西有國名曰汜葉

流沙之東黒水之西有朝云之國司彘之國

有鹽長之國有人焉鳥首名曰鳥氏有九丘以水絡之名曰陶唐之丘有叔得之丘孟盈之丘昆吾之丘黒白之丘赤望之丘參衛之丘武夫之丘神民之丘西南有巴國大皥生咸鳥咸鳥生乘釐乘釐生後照後照是始爲巴人有國名曰流黃辛氏【卽酆氏也】其域中方三百里有巴遂山澠水出焉又有朱卷之國有黒虵靑首食象【卽巴虵也】

北海之內有反縛盜械帶戈常倍之佐名曰相顧之屍【亦貳負臣危之類】伯夷父生西嶽西嶽生先龍先龍是始生氐羌氐羌乞姓【伯夷父顓頊師今氐羌其苖裔也】

北海之內有大之山有丘之民【言丘上人物盡黒也】

有大幽之國【卽幽民也穴居無衣】有赤脛之民【膝已下正赤色】

有釘靈之國其民從膝已下有毛馬蹄善走【並上】

西北海外有人焉長二千里兩腳中間相去千里腹圍一千六百里俱日飲天酒五斗張華注雲天酒甘露也不食五穀魚肉惟飲酒好遊山海間不犯百姓不幹萬物與天地同生名無路之人一名仁一名信一名神【神異經】

西北荒中有小人焉長一寸員如長朱衣冠乘軺車導引有威儀人遇其乘車並食之其味辛楚終不爲虫象所咋並識萬物名字殺腹中三虫

八荒之中有毛人喜食人名曰髯公俗曰髯麗一名髯狎西荒之中有人著敗衣手虎爪名獏防欲食人腦東南隅大荒中有林父其髙千里其圍百輔【並上】

西極之南隅有國焉不知境界之所接名古莽之國陰陽之气所不交故寒暑亡辧日月之光所不照故晝夜亡辧其民不衣不食而多眠五旬一覺以夢之所爲者實覺之所見者妄四海之齊謂中央之國跨河南北越岱東西萬有餘裏其陰陽之審度故一寒一暑昬明之分察故一晝一夜其民有智有愚萬物滋殖才藝多方有君臣相臨禮法相持其所云爲不可稱計一覺一寐以爲覺之所爲者實夢之所爲者妄東極之北隅有阜落之國其土气常燠日月餘光之照其土不生嘉苗其民食艸及木實不知火食性剛悍彊弱相借貴勝而不尙義多馳步少休息常覺而不眠【列子】

越之東有輒沐之國其長子生則解而食之謂之宜弟其大父死負其大母而棄之曰鬼妻不可以同處楚之南有炎人之國其親戚死朽其肉而棄然後埋其骨秦之西有義渠之國其親戚死聚柴積而焚之燻則煙上謂之登遐然後成爲孝子【上】

乘雲璽產之國肝心不朽之民巢居野處獨目三首馬間狗蹄修臂交股黃池無男穿胸勞口【抱朴子】

北夷之气象羣羊南夷之气象船【魏子】

黃帝之世茄丰氏有罪刑而放之扶伏而去是爲扶伏民居玉門外【中記】

髙陽氏有同產而爲夫婦者帝怒放之於是相抱而死有神鳥以不死竹覆之七年男女皆活同頸異頭共身四足是爲蒙雙氏【外國圖】

黃州之西二萬里有孝飬之國其俗人年三百嵗而織茅爲衣卽尙書島夷卉服之類也死塟之中野百鳥銜土爲墳羣獸爲之掘穴有親死者刻木爲影事之如生其俗驍勇能囓金石其舌杪方而本小手搏千鈞以爪畫地則洪泉湧流善飬禽獸入海取虯龍育於圜室以充祭祀昔黃帝伐蚩尢除諸凶害獨表此處爲孝飬之鄕舜封爲孝讓之國舜受堯禪其國執玉帛來朝特加賔禮異於余戎狄也【拾遺記】

夷有九種曰畎夷於夷方夷黃夷白夷赤夷夷風夷陽夷少康後世服王化賔於王門獻其樂舞【後漢書】溟海北有勃鞮之國人皆衣羽毛無翼而飛日中無影壽千嵗食以黒河水藻飲以陰山桂脂憑風而翔乘波而至獻黒玉之環色如淳漆貢駒千匹【拾遺記】

成王卽政三年有泥離之國來朝其人稱自發其國常從雲裏而行聞雷霆之聲在下或入潛穴又聞波瀾之聲在上視日月以知方國所向計寒暑以知年月考國之正朔則序歷與中國相符

燃丘國經歷百有餘國方至京師越鐵峴泛沸海虵州蜂岑鐵峴峭礪車輪剛金爲网比至京師輪皆銚鋭幾盡又沸海洶湧如煎魚鱉皮骨堅彊如石可以爲鎧泛沸海之時以銅薄舟底蛟龍不能近也又經虵州則以豹皮爲屋於屋內推車又經蜂岑燃胡蘇之木此木煙能殺百虫經途十五餘年乃至洛邑成王封泰山禪社首使發其國之時並童稚至京師須皆白及還至燃丘復還少壯

盧扶國來朝渡河萬國方至云其國中山川無惡鳥獸水不揚波風不折木人皆壽三百嵗結艸爲衣是謂卉服至死不老咸知孝讓壽登百嵗以上相敬如至親之禮死葬於野外以香木靈艸瘞掩其屍閭裏助遂號泣之音動於林谷河源爲之流止春木爲之攺色居防水漿不入於口至死者骨爲塵埃然後乃食昔大禹隨山導川乃旌其地爲無老純孝之國

始皇好神仙之事有宛渠之民乘螺舟而至舟行似螺沈行海底而水不浸入一名淪波舟其國人長十丈編鳥獸之毛以蔽形始皇與之語及天地初開之時了如親覩曰臣國在咸池日沒之所九萬里以萬嵗爲一日俗多陰霧遇其晴日則天豁然云裂耿若江漢則有龍黒鳯翺翔而下及夜燃石以繼日光此石出燃山其土石皆自光徹叩之則碎狀如粟一粒輝映一堂昔炎帝始變生食用此火也國人今獻此石或有投其石於溪澗中則沸沫流於數十里名其水爲焦淵臣國去軒轅之丘十萬里少典之子采首山之銅鑄爲大鼎臣先望其國有金火气動奔而往視之三鼎已成又見冀州有異气應有聖人生果有慶都生堯又見赤云入於酆鎬走而往視果有丹雀瑞昌之符始皇曰此神人也彌信仙術焉

含塗國貢其珍怪其使云去王都七萬里鳥獸皆能言語雞犬死者埋之不朽經歷數世其家人逰於山阿海濵地中聞雞犬鳴吠主乃握取還家飬之毛羽𨿽禿落更生久乃恱澤

孝惠帝時有道士姓韓名稚則韓終之也越海而來云是東海神使聞聖徳洽乎區宇故恱服而來庭時有東極出扶桑之外有泥離之國來朝其人長四尺兩角如繭牙出於唇自乳已來有靈毛自蔽居於深穴其壽不可測也帝云方士韓稚解絕國人言令問人壽幾何經見幾代之事答曰五運相承疊生疊死如飛塵細雨存歿不可論算問女媧以前可聞乎對曰虵身以上八風均四時序不以威悅攬乎精運又問燧人以前答曰自鉆火變腥以來父老而慈子壽而孝自軒皇以來屑屑焉以相誅滅浮靡囂動淫於禮亂於樂世徳澆訛淳風墜矣稚以答聞於帝帝曰悠哉杳昧非通神達理者難可語乎斯逺矣稚於斯而退莫知其所之帝使諸方士立仙壇於長安城北名曰祠韓館俗云司寒之神祀於城陰按春秋傳曰以享司寒其音相亂也定是祠韓館

有遺池國人長三尺壽萬嵗以茅爲衣服皆長裾大袖因風以升煙霞若鳥用羽毛也人皆雙瞳修眉長耳飡九天之正气死而復生於億刧之內見五獄再成塵扶桑萬嵗一枯其人視之如旦暮也北有浣腸之國甜水繞之味甜如蜜而水彊流迅急千鈞投之久久乃沒其國人常行於水上逍遙於絕嶽之嶺度天下廣狹繞八柱爲一息經四軸而暫寢拾塵吐霧以算歷刧之數而成丘阜亦不盡也

渠搜國之西有祈淪之國其俗淳和人壽三百嵗有壽木之林一樹千尋日月爲之隠蔽若經憇此木下皆不死不病或有泛海越山來防其國歸懷其葉者則終身不老

西方有因霄之國人皆善嘯丈夫嘯聞百里婦人嘯聞五十里如笙竽之音秋冬則聲淸亮春夏則聲沈下人舌尖處倒向喉內亦曰兩舌重沓以爪徐刮之則嘯聲逾逺故呂氏春秋云反舌殊鄕之國卽此謂也有至聖之君則來服其化

有頻斯國人來朝以五色玉爲衣如今之鎧其使不食中國滋味自賫金壺壺中有漿凝如脂嘗一滴則壽千嵗其國有大楓木成林髙六七十里善算者以裏計之雷電常出樹之半其枝交防於上蔽不見日月之光其下平淨掃灑雨霧不能入焉樹東有大石室可容萬人坐壁上刻爲三皇之像天皇十三頭地皇十一頭人皇九頭皆龍身亦有膏燭之處緝石爲牀牀上有漆痕深三寸牀上有竹簡長尺二寸書大篆之文皆言開辟以來人事莫能識或言是伏羲畫卦之時有此書或言是蒼頡造書之處

員嶠山有陀移國人長三尺壽萬嵗廣延之國人長二尺【並上】

漢武時月氏國遣使獻香雲乘毳車而濟弱淵策冀足以度飛沙契濶遙途辛勤蹊路【十洲記】

太初四年東方朔從支提國來國人長三丈二尺三手三足各三指多力善走國內小山能移之有澗泉飲能盡【洞防記】

荊州有飲之蠻南城有頭飛之夷【桓譚新論】

倭南有侏儒國其人長三四尺去女王國四千餘里【魏略】辰韓國兒生以石壓其頭欲其扁今辰韓人皆扁頭【魏志】扶南王範尋常畜虎五六頭及鱷魚十頭若有訟未知曲直便投與魚虎魚虎不食則爲有理獩貊之人祭虎爲神將有以也【異苑】

西域有防王國防之大者如狗中者如兔小者如常大防頭悉已白然帶金環枷商估有經過其國不先祈祀者則嚙人衣裳也得沙門咒願更獲無他釋安昔至西方親見如此俗諺云防得死人目睛則爲王

河東毌丘儉字仲恭嘗徵沃沮使王頎窮其東界耆老云曾有一破船隨波流出在海防邊有一人項中復有面生得之與語不相通不食而死【並上】

大秦國隔海心無憂患輒遇善風二十日得度若憂卽數年不得度故諺曰心無憂患不經二旬心若憂患逺離三春【西域志】

巴郡南郡蠻本有五姓其山有赤黒二穴巴氏之子生於赤穴四姓之子皆生黒穴未有君長但事鬼神乃共擲劍於石穴約能中者奉以爲君巴氏子務相乃獨中之眾皆嘆服又令乘土船約能浮者當以爲君余姓悉沈惟務相獨浮因其立之是爲廩君乃乘土船從夷水至鹽陽鹽水有神女謂廩君曰此地廣大魚鹽所出願畱共君廩君不許鹽神暮輒來取宿旦卽化爲虫與諸虫羣飛掩蔽日光天地之晦防積十餘日廩君因射殺之天乃開明廩君於是君乎夷城四姓皆臣之廩君死魂魄世爲白虎巴氏以虎飲人血遂以人祠焉【東漢書】髙麗之先夫余王嘗得河伯女因閉於室爲日光隨而照之感而遂孕生一卵五升大有一男子破殻而生名曰朱蒙【朝鮮史略】

袁釰者豪也秦時拘執爲奴後得亡去秦人追之急迫藏於穴中秦人焚之有景相如虎來爲蔽故得不死諸神之推以爲君其後種落熾盛【搜神記】

扶桑國有南北獄若有犯輕罪者入南獄重罪者入北獄有赦則放南獄不放北獄【南史】

天竺迦毗黎國元嘉五年國王月愛遣使奉表曰伏聞彼國據江傍海山川周固眾妙悉備莊嚴淸淨猶如化城宮殿莊嚴街巷平坦人民充滿歡娯安樂聖王出遊四海隨從聖明仁愛不害眾生萬邦歸仰國福如海國中眾生奉順正法大王仁聖化之以道慈施羣生無所遺惜帝修淨戒軌道不及無上法船濟諸沈溺羣僚百官受樂無怨諸天擁防萬神侍衛天魔降伏莫不歸化王身端嚴如日初出仁澤普潤猶如大云聖賢承業如日月天於彼眞丹最爲殊勝臣之所住名迦毗河東際於海其城四邊悉紫紺石首羅天防令國安隠國王相承未嘗斷絕國中人民率皆修善諸國來集共遵道法諸寺捨中皆七寶形像眾妙供具如先王法臣自修檢不犯道禁臣名月愛棄世王種惟願大王聖體和善羣臣百官悉自安隠今以此國羣臣吏民山川珍寶一切歸屬五體歸誠大王足下山海遐隔無由朝覲宗仰之至遣使下承使主父名天魔悉達使主父名尼陁達此人由來良善忠信是故今遣奉使表誠大王若有所須珍奇異物悉當奉送此之境土便是王國王之法令治國善道悉當承用願二國信使往來不絕此反使還願賜一使具宣聖命備勅所宜欵至之誠望不空反所白如是願加哀湣奉獻金剛指環摩勒金環諸寶物赤白鸚鵡各一頭【沈約宋書他表相類不重錄】

大同中盤盤國丹丹國武昌國髙昌國遣使獻方物帝令有司設充庭法駕雅樂九闋百寮具朝服如元正之儀帝問四公異國來庭爵命髙下欲以上公秩加之防公曰成王太公周公輔政越裳氏重譯來貢不聞爵命及之春秋邾楚之君爵不加子設使其君躬聘依禮經位止子男若加以上公恐非稽古帝固謂防公更詳定之俄屬暴風如旋輪曵帝裙帶帝又問其事公曰明日亦未果請他日議之帝不懌學士羣誹之向夕帝女墜閣而死禮竟不行後詰之對曰旋風襲衣愛子暴殞更何疑焉【梁四公記】

西海中有島島上有大林林皆寶樹中有萬餘家其人皆巧能造寶器所謂拂林國也

傑公曰以今所知女國有六何者北海之東方夷之國有女國天女下降爲其君西南夷板楯之西有女國其女悍而男恭女爲人君以貴男爲夫置男爲妾媵昆明東南絕徼之外有女國以猿爲夫生男類父而入山谷晝伏夜遊生女則巢居穴處南海東南有女國舉國惟以鬼爲夫夫致飲食禽獸以飬之勃律山之西有女國山出臺虺之水女子浴之而有孕其女舉國無夫西海西北有女國以虵爲夫男則爲虵不噬人而穴處女爲臣妾官長而居宮室【並上】

女國在蔥嶺之南其國代以女爲王王姓蘇毗字末羯在位二十年女王之夫號曰金聚不知政事國內丈夫惟以徵伐爲務山上爲城方五六里人有萬家王居九層之樓侍女數百人五日一聼朝復有小女王共知國政其俗婦人輕丈夫而性不妬忌男女皆以彩色塗靣一日之中或數度變攺之人皆被髮【隋書】

天監時西北逺邊有白題及滑國入貢二國歷代弗賔莫知所出裴子野曰漢潁陰侯斬胡白題將一人服防注云白題胡名也又漢定逺侯擊虜入滑此其後乎時服其【梁史】

元魏時北夷酋長遣子入侍者常秋來春去以避中國之熱時人謂之雁臣【伽藍記】

於闐國是老子化胡成佛之所俗無禮義多賊盜淫縱王錦防金防冠妻戴金花其王髮不令人見俗云若見王髮年必儉【隋書】

吐火羅國都蔥嶺西五百里與挹怛雜居都城方二里勝兵者十萬人皆習戰其俗奉佛兄弟同一妻疊寢焉毎一人入房戶外掛其衣以爲志生子屬其長兄其山穴中有神馬毎嵗牧牝馬於穴所必產名駒

漕國在蔥嶺之北漢時賔國也其王姓昭武字順達康國王之宗族都城方四里勝兵者萬餘人國法嚴整殺人及賊盜皆死其俗淫祠蔥嶺山有順天神者儀制極華金銀鍱爲屋以銀爲地祠者日有千餘人祠前有一魚脊骨其孔中通馬騎出入國王戴金魚頭冠坐金馬座

林邑王死七日而葬有官者三日庻人一日皆以函盛屍鼓舞導從輿至水次積薪焚之收其餘骨王則內金甖中沈之於海有官者以銅甖沈之於海口庻人以瓦送之於江

疏勒國都白山南百餘里漢時舊國也其王字阿彌厥手足皆六指產子非六指者卽不育【並上】

帝行次金城郡黨項羌首朝見帝問曰古有先零燒當等種落爾是何者之後對曰相傳獼猴之後帝笑之【大業拾遺】

煬帝令朱寛徵畱仇國還獲男女口千餘人並雜物產與中國多不同緝木皮爲布甚細白幅濶三尺二三寸亦有細斑布幅濶一尺許又得金荊橊數十觔木色如眞金宻致而文彩盤防有如美錦甚香極精可以爲枕及案面𨿽沈檀不能及彼土無銕朱寛還至南海郡畱仇中男夫壯者多加以銕鉗鎖恐其道逃叛還至江都將見爲解脫之皆手把鉗叩頭惜脫甚於中土貴金人形短小似昆崘【朝野僉載】

東方極豪林之墟名阿羅提國人壽四百嵗南方極洞陽之野其國人壽三百六十嵗西方極浩素之壠其國人壽六百嵗北方極朔陽之庭名旬羅之國人壽三百嵗【放品經】

廣博物志卷八

欽定四庫全書

廣博物志卷九

明董斯張撰

斧扆上【盤古氏至帝嚳止】

丹壺書云皇次四世蜀山傀六世渾惇七世東戶十七世皇覃七世啟統三世吉夷四世九渠一世韋四世大巢二世遂皇四世庸成八世凡六十有八世是爲因提之紀倉頡一世栢皇二十世中央四世大庭五世栗陸五世麗連十一世軒轅三世赫胥一世葛天四世宗盧五世祝融二世昊英九世有巢七世朱襄三世陰康二世無懷六世凡八十有八世是爲禪通之紀可謂備矣而又有鉅靈氏句彊氏自句彊而下次譙明氏次涿光氏以次至次民氏總曰循蜚紀有號而無世自是而上亦惟有九皇氏地皇氏天皇氏又上而乃有盤古氏基之渾沌之說其言渾沌之初所謂上無復色下無復淵爲說甚繁非足貽訓故絀焉【路史】

太古之民皆壽盈易始三頭謂之合雄紀生子三世合雄氏沒子孫相記其受命謂之敍命紀生子二世通紀四姓男女眾多羣居連逋從彊而行是謂連逋紀生子一世通紀五姓是謂五姓紀天下羣居男女眾多各有居方故號居方氏居方氏沒生子三十二世彊弱相迫中有神人提挺而治故號提挺氏提挺氏生子三十五世通紀七十二姓故號通姓氏【古三墳合雄或作合雒齊授梁防云皇雄大庭之辟想指此】

盤古垂死化身气成風雲聲爲雷霆左眼爲日右眼爲月四肢五體爲四極五嶽血液爲江河筋脈爲地裏肌肉爲田土髮髭爲星辰皮毛爲艸木齒骨爲金石精髓爲珠玉汗流爲雨澤身之諸虫因風所感化爲黎甿【元气論又五運歷年記云盤古之君龍首虵身噓爲風雨吹爲雷電開目爲晝閉目爲夜死後骨節爲山林腸爲江海血爲淮瀆毛髮爲艸木】

荊湖南北以十月十六日爲盤古氏生日【路史】

三一者上一眞帝之極中一眞皇之主下一眞王之妙天皇得極故上成皇極地皇得主故上成正一人皇得妙故上成眾妙【靈寶經】

天皇出於柱州卽無外山也【遁甲開山圖】

天皇九翼提名旋復【河圖括地象九翼輔翼者九人也提名防名也旋復言其變化】天皇氏以獲爲名以望爲姓字子潤【路史】

天皇於是斟元陳樞以立易威【春秋保幹樞】

天皇之先與乾曜合元君有五期輔有三名【易通卦驗注云君之用事五行更王者亦有五期三輔公卿大夫也】

地皇出於雄耳龍門之嶽人皇出於刑馬山提地之國【上】

地皇姓鑑名嶽字子元人皇姓愷名胡洮字文生【洞神經】天皇氏以木王地皇氏以火紀【春秋命歷序】

人皇氏駕六提羽乘雲祗車【見雒書寰宇記作抵車悞】

人皇氏駕六蜚鹿政三百歳【春秋命歷序】

人皇厭倦塵事乃授籙於五姓【眞源賦】

皇伯皇仲皇叔皇季皇少五姓同期俱駕龍號曰五龍【命歷序眞源賦云五姓乘雲車而治天下】

昔者太極泮而渾惇氏職焉渾惇氏逸而有初三皇君三皇射而二靈作二靈後乃有十紀其六在鉅靈氏之前百七十有八姓其四在鉅靈氏之後三紀五十二姓而疏仡之紀自黃帝始【路史】

黃神氏或曰黃祙黃頭大腹出天參政【春秋命歷序】

人皇沒神次之出於長淮駕六蜚羊【上】

云陽氏是謂陽帝蓋處於河亦著甘泉以故黃帝以來大祀於甘泉【路史】

蜀之爲國肇自人皇其始有蠶叢帝拍防帝魚鳬帝【或作折防與伯雍者非寰宇記作伯禽尢疎】最後乃得望帝杜宇寔爲滿捍【揚雄蜀紀】

執中涵和除日無歲無內而無外者渾沌氏之治也【莊子】冉相氏得其環中以隨成與物無終無始無幾無時曰與物化者一不化者也此之謂眞人【上】

泰上成鳩之道一族用之萬八千歳增防不圓益矩不方【鶡冠子】

次民氏是爲次是氏【洛書摘亡辟注以次是民爲皇次屈非也】

幾蘧氏之禦天下也不治而不亂天下之人惟知母不知父鶉居鷇飲而不求名譽晝則旅行夜則類處及其死也槀舁風化而已命之曰知生之民【亢倉子】

辰放氏是爲皇次屈渠頭四乳駕六蜚麐出地郣而從日月上下天地與神合謀古初之人卉服蔽體次民氏沒辰放氏作時多陰風乃教民防木茹皮以禦風霜綯發閐首以去靈雨而人從之命之曰衣皮之人

辰放六頭四乳在位二百五十年離光次之號曰皇談鋭頭日角駕六鳯凰【春秋命歷序談一作譚】

東戶氏之熈載也紹荒屯遺美好垂精拱黙而九寰以承流當是之時禽獸成羣竹木遂長道上顏行而不拾遺耕者余餼宿之隴首其歌樂而無謡其哭哀而不聲皆至徳之世也【子思子戶一作扈】

尊盧氏是爲宗盧其立政也官天地府萬物革天下之故惟以幣行無所甚親無所甚疎抱徳煬和以順天下而世用寧焉治九十餘載位嵹臺之陽塟浮肺山之陰有巢氏編槿而廬緝而扉【開山圖石門山在郎邪昔有巢氏治此山南】有巢氏駕六龍從日月是曰古皇龍效圖書畀於是文成而天下治【有巢氏亦曰大巢氏出世紀】

燧明之國不識晝夜上有燧木後世聖人遊於日月之外以食救物至於南垂觀此燧木有鳥類鶚喙其枝則火出取以鉆火號燧人氏燧人氏之時雒出四佐以代天理物乃大臣職命明繇政乎陞級畢旒辧乎方色【論語摘輔象云必有受稅俗注云受稅賦及徭役所宜必畢古通用】成博受乎古諸【都鄙之事】隕蓲錄乎延嬉【延長嬉福也蓋謂祭祀蓲一作丘】四後職而天道平人事理龍圖呈瑞字效靈於是占建而正方【定方名東西南北是也】握機矩表計寘指天以布躔而齊七政始注物虫鳥獸之名而通國之輕重以轉民之貲【管子云燧人以來未有不以輕重而爲天下者也】人滋反醇情欲蠢動好嗜外迫則冒禮而忘形以賤其神乃制男子三十而取女子二十而歸【一云女二十五逸禮本命篇云太古男五十而取女三十而嫁中古男三十而室女二十而嫁】以息其民爲之進退以恥其凡是故父老而慈子壽而孝著之世姓而法自是作禮繇此顯矣【禮記疏云禮有三起禮事起於遂皇禮名起於黃帝】

遂人氏立傳敎之臺伏羲作十言之教神農頒時令黃帝作歷法

倉帝史皇氏名頡姓侯岡龍顏侈哆四目靈光【廟碑云倉頡天生徳於大聖四目靈光爲百王作憲其銘曰穆穆聖倉熹平六年立按春秋演孔圖及春秋元命苞敍帝王之相云倉頡四目是謂並明顓帝戴幹是謂崇仁帝俈戴幹是謂淸明堯眉八彩是謂通明舜目重瞳是謂無景禹耳三漏是謂大通湯臂三肘是謂栁翼文王四乳是謂含良武王齒是謂剛彊不及人臣也故索靖艸書狀曰聖皇禦世隨時之宜倉頡旣王書契是爲而世紀乃言黃帝史官倉頡取象鳥迹始作文字紀其言動防而藏之名曰書契妄也】

栢皇氏姓栢名芝是爲皇栢出摶日之陽駕六龍以木紀徳爲而不有應而不求立於正陽之南

大庭氏之膺籙也適有嘉瑞三辰曽輝五鳳異色都於曲阜故魯有大庭氏之庫昔者黃帝防於大庭之館玆其所矣

葛天氏葛天者權天也爰儗旋穹作權象故以葛天爲號【說文葛蓋也與皆音蓋而集韻蓋覆也居曷切蓋曷盍古通用故曷旦作盍旦渇碣本從盍堨一從蓋防礚壒一皆從葛世不知爾】

啟統氏別無攷見獨起居舎人張衡運紹紀若通載有之而乃序之尊盧氏之後觀衡自言歷觀四部古人圖籙其亦有所取矣【路史】

祝誦氏【庸誦古通用一作頌故禮庸鐘容磬及漢書爲容皆作頌有以也】一曰祝龢【見金樓子】是爲祝融氏【祝斷也化而裁之之謂陸佃解月令說云木發而榮之金蓐而収之火祝而融之水而防之蓋融而熟之火也按陳晦伯所引兼明書謂燧人女媧祝融俱覇而不王說甚不經備錄之以俟攷】

祝融棲神於衡阜虞帝登仙於蒼梧赫胥曜迹於潛山黃帝飛輪於鼎湖【仙傳拾遺】

無懷氏之撫世也以道存心以徳安刑過而不悔當而不揄富世之人甘其食樂其俗安其居而重其生意恙不堅於色堅白不刑於心而漸毒不萌於動世用太平鳳凰降龍閣風雨節而寒暑時於是陞中泰山以宗天禪云云以復墜勒石昭示而天下益趣於文矣【見管子大戴禮史記】

赫蘇氏是爲赫胥

天生蒸民而樹之君所以對天休司牧黔首攝提合雒以前栗陸麗連之外書契不傳無得稱也【梁元帝答王僧辧書】予述此書自遂人而下益詳遂人而上𨿽復著之有不得而詳者若夫上之號氏世姓多得之外書如風俗通之列僊氏始學篇之捲須氏皆誕繆無鞅者也又有得以僅存者如氏譜之吉夷氏莊子之冉相氏狶韋氏皇覽之巫常氏王潛夫之神民氏子思子之東戶氏亢倉子之幾蘧氏風俗通之帝疇氏和搜史之太搜氏鬼搜氏命歷序之黃神氏神氏辰放氏皇談氏然皆不得考其上下獨夏后氏之書注山水之所自多有諧其號氏者豈其人之所自出而迹之所麗邪【路史按羅氏所載如神民氏大隗氏鉅靈氏朗陵陳晦伯駁之極當不更錄】

三皇者何謂也謂伏羲神農燧人也或曰伏羲神農祝融也禮曰伏羲神農祝融三皇也謂之伏羲者何古之時未有三綱六紀民人但知其母不知其父能覆前而不能覆後臥之詓詓起之吁吁饑卽求食飽卽棄余茹皮飲血而衣皮韋於是伏羲仰觀象於天俯察法於地因夫婦正五行始定人道畫八卦以治下下伏而化之故謂之伏羲也謂之神農何古之人民皆食禽獸肉至於神農人民眾多禽獸不足於是神農因天之時分地之利制耒耜教民農作神而化之使民宜之故謂之神農也謂之燧人何鉆木燧取火教民熟食養人利性避臭去毒謂之燧人也謂之祝融何祝者屬也融者續也言能屬續三皇之道而行之故謂祝融也五帝者何謂也禮曰黃帝顓頊帝嚳帝堯帝舜五帝也黃帝中和之色自然之性萬世不易黃帝始作制度得其中和萬物常存故稱黃帝也謂之顓頊何顓者專也頊者正也能專正天人之道故謂之顓頊也謂之帝嚳者何也嚳者極也言其能施行窮極道徳也謂之堯者何堯猶嶤嶤也至髙之貌淸妙髙逺優遊博衍眾聖之主百王之長也謂之舜者何舜猶僢僢也言能推信堯道而行之三王者何謂也夏殷周也夏者大也明當守持大道殷者中也明當爲中和之道也聞也見也謂當道著見中和之爲也周者至也宻也道徳周宻無所不至也【白虎通】三皇禪於繹五帝禪於亭三王禪於梁父【風俗通】

含文嘉記虙戲燧人神農伏者別也變也戲者獻也法也伏羲始別八卦以變化天下天下法則咸服貢獻故曰伏羲也燧人始鉆木取火炮生爲熟令人無復腹疾有異於禽獸遂天之意故曰遂人也神農神者信也農者濃也始作耒耜教民耕種美其衣食徳濃厚若神故爲神農也尙書大傳說遂人爲遂皇伏羲爲戲皇神農爲農皇也遂人以火紀火太陽也陽尊故托遂皇於天伏羲以人事紀故托戲皇於人蓋天非人不因人非天不成也神農悉地力種防疏故托農皇於地天地人道備而三五之運興矣黃帝始制冠冕垂衣裳上棟下宇以避風雨禮文法度興事創業黃者光也厚也中和之色徳四季與地同功故先黃以別之也顓者專也頊者信也言其承易文之以質使天下化皆貴貞慤也嚳者考也成也言其考明法度醇美嚳然若酒之芬香也堯者髙也饒也言其隆興煥炳最髙明也推行道徳舜者推也循也言其循堯緒也【風俗通】

太昊宅東少昊宅西炎帝居南顓帝居北【路史】

太昊伏羲氏【昊本作按太昊幣文作昊又作奭奭並太昊字】方牙一曰蒼牙【通卦驗云遂皇出握機矩表計寘而其刻曰蒼牙通靈昌之成謂伏羲也說者以爲文王非按雷吏有蒼牙所謂蒼牙利鋒者】風姓【孔演明道經云燧皇在伏羲前風姓始王天下是伏羲因燧皇之姓矣三墳書言因風而生爲風姓鄧氏姓書云東方之帝木能生風故爲姓豈其然哉予固謂上世嘗有風國因爲姓爾故帝後有風後風國之後蓋久而後得之女經云禹問風後知其後云】是爲春皇包羲【世多作庖犧轉失】亦號天皇人帝皇雄氏【一作熊並音世紀云一作雄皇】蒼精之君也【見鄭禮記注梁武祠像碑云伏羲蒼精始造工業畫卦結繩以理】母華胥孕十有二嵗以十月四日降神【帝系譜云人定時生孝經河圖云伏羲在亥得人定之應張說文衍文符歷序謹以十六年八月端五赤光照室之夜皇雄成紀之辰是以爲八月五日矣非也】得亥之應故謂曰嵗【或曰伏羲卽木帝故曰嵗十有二年而生也木生丁亥十月在亥復得亥時其符皆至】

庖犧生成紀神農生石穴黃帝生壽丘顓頊生若水帝堯生石乳武王生元氏【帝王世紀】

天皇伏羲氏防辭曰昔在天皇居於君位咨於將咨於相咨於民垂皇防辭皇曰惟我生無道承父居方三十二易艸木上升君位我父燧皇歸世未降河圖生民結繩而無不信於末甲八太七成三十二易艸木惟我老極時生人眾多羣虫聚欲相吞害惟天至仁於艸生月天雨降河龍馬負圖神開我心子其未生我畫八卦自上而下咸安其居後二成二十二易艸木皇曰命子襄居我飛龍之位主我圖文代我咨於四方上下無或私襄曰咸若咨眾之辭君無念哉後一易艸木皇曰命子英居我潛龍之位主我陰陽甲歷咨於四方上下無或差英曰依其法亦順君無念哉皇曰無爲後二十二易艸木昊英氏進歷於君曰歷起甲寅皇曰甲日寅辰乃鳩眾於傳教臺告民示始甲寅易二月天皇升傳教臺乃集生民後女媧子無【闕】

之右上相共工下相皇桓飛龍朱襄氏潛龍昊英氏居君左右栗陸氏居北赫胥氏居南昆連氏居西葛天氏居東陰康氏居下九州之牧各統其人羣居於外皇曰咨予上相共工我惟老極無爲子惟扶我王道咨告於民俾知甲歷日月嵗時自玆始無或不記子勿怠共工曰工居君臣之位無有勞君其念哉皇曰下相皇桓我惟老極無爲子惟扶我正道撫愛下民同力咨告於民俾知甲歷日月嵗時自玆始無或不記子其勿怠桓曰居君臣之位無有勞君其念哉皇曰栗陸子居我水龍之位主養艸木開道泉源無或失時子其勿怠陸曰竭力於民君其念哉皇曰大庭主我屋室視民之未居者諭之借力同搆其居無或寒凍庭曰順民之辭皇曰陰康子居水土俾民居處無或漂流勤於道逹於下康曰順君之辭皇曰混沌子居我降龍之位惟主於民皇曰昆連子主我刀斧無俾野獸犧虎之類傷殘生命無俾同類大力之徒敺逐微弱子其伏之連曰專主兵事君無念哉皇曰四方之君咸順我辭則世無害惟愛於民則位不危皇曰子無懷安惟安於民民安子安民危子危子其念哉【三墳】

庖犧所都之國有華胥之洲神母遊其上有靑虹繞神母久而方防卽覺有娠歷十二年而生庖犧長頭修目齒龍唇眉有白毫須垂委地【拾遺記○按開山圖曰仇夷山四絕孤立伏羲生處】

伏羲自有句而應世故又曰有句氏【句卽庖乃國名蓋其始迹之地其後復封之故潛夫論太昊之後有庖國以姓今庖水在山陽平樂而帝墓又在山陽則其故迹無疑也後世弗知謂爲庖廚已失大妄而班志更以爲炮鄙陋甚矣】

伏虙羲戲字義皆同史傳或謂伏牛乘馬因號伏犧取犧牲以充庖因號庖犧最爲鄙妄按莊周等古書皆作虙戲無作羲者且伏羲古或用羲而犧牛之字未有用戲者況伏豈得爲服禦字乎故世紀云後世音繆或謂伏犧或作虙儀皆失其防然史傳一書元有異辭予攷古書獨禮緯含文嘉云伏者別也羲者獻也斯爲最近王莽傳立斗獻亦音爲羲謂北斗之魁標若勺形然集韻亦同稀勺而禮器之羲尊乃周禮之獻尊則知羲獻在古同義而叔獻之爲叔戲有以也【潛夫論云伏羲世號太皥】廣成子以靈飛六甲籙八卦鎭方籙及卜法授伏羲【眞源賦】

伏羲生於仇夷長於起城

伏羲氏之王天下也枕石寢繩殺秋約冬【文子】

伏羲作造六峜以迎陰陽作九九之數以合天道而天下化之【管子】

伏羲禪於伯牛鉆木作火【河圖挺佐輔】

伏羲舉六佐以自防命金提俗指苫蓋謹窖臧視之未居者借力成之以靖敷民命鳥明建方泭窽木絕港道以濟不通奠八方旌九位而分九土命視冒爲貹志災惡察虛實居百防以平民【摘輔象曰鳥明主建福視墨主災惡】命紀侗中職定於中邦【二八目作紀通宋均云爲田主主內職】仲起司陸【均云主平地一作司陽】陽侯司海【宋云陽侯伏羲之臣蓋大江之神者】六佐職而天地位陰陽得

伏戲女媧不設法度而以至徳遺於後世何則至虛無純一而不喋苛事也【淮南子】

伏羲始作媒以交男女作介以交朋友女媧始作巫祝以交神人神農始作儈以通衒售軒轅始作保以通假貸少昊始作謁以通君臣夏禹始作譯以通夷夏女皇氏防媧雲姓【按洞神經伏羲姓風女媧姓雲號女皇名媧蓋古聖人有不相襲以知書傳所言女媧風姓止本伏羲言之不知其嘗更也】一曰女希【世紀云虵身人首一曰女希是爲女皇而姓書希氏出於伏羲風俗通亦云女媧伏希之妹知羲希古通用】虵身牛首宣髮【中記云伏羲龍身女蝸虵軀列子以爲皆虵身牛首虎鼻故曹植贊女媧云二皇牛首虵形蓋人之形目有同乎物者今相家者流取象禽獸之形體者是矣非眞首牛而身虵也王充云世圖女媧爲婦人形斯得之矣至陶景遂疑佛氏地獄中有所謂牛頭阿旁者爲是三皇五帝尢可怪笑】太昊氏之女弟出於承匡生而神靈亡景亡少佐太昊禱於神祈而爲女婦正姓氏職昬因通行媒以重萬民之判是曰神媒女媧申祠祝而枚占之曰吉詞曰昭昭九州日月代極平均土地合和萬國

俗說天地開辟未有人民女媧搏黃土作人劇務力不暇供乃引繩於泥中舉以爲人故富貴者黃土人也貧賤者縆也【風俗通】

往古之時四極廢九州裂天不兼覆地不周載火爁炎而不防水浩洋而不息猛獸食顓民鷙鳥攫老弱於是女媧鏈五色石以補蒼天斷鼇足以立四極殺黒龍以濟冀州積蘆灰以止淫水蒼天補四極正淫水涸冀州平狡虫死顓民生背方州抱圓天和春陽夏殺秋約冬枕方寢繩陰陽之所壅沈不通者竅理之逆气戾物傷民厚積者絕止之當此之時臥倨倨興盻盻一自以爲馬一自以爲牛其行蹎蹎其視瞑瞑侗然皆得其和莫知所由生浮游不知所求魍魎不知所往當此之時禽獸蝮虵無不匿其牙藏其螫毒無有攫噬之心考其功烈上際九天下契黃壚名聲被後世光暉重萬物乘雷車服駕應龍驂靑虯援絕瑞席蘿圖黃雲絡前白螭後奔蛇浮游消搖道鬼神登九天朝帝於靈門宓穆休於太祖之下然而不彰其功不其聲隱眞人之道以從天地之固然何則道徳上通而智故消防也【淮南子】女媧尙白神農赤黃帝黒少昊白髙陽赤髙辛黒唐白虞赤【論語疏】

炎帝神農氏姓伊耆【一作祈世以爲堯姓非也熊安云伊耆氏卽神農詳詩禮正義集韻作帆云古天子號蓋誤當作帆】名軌【見春秋鉤命訣注】一曰石年【見春秋命歷序或作耳訛】

神農生三辰而能言五日而能行七朝而齒具三嵗而能知稼穡般戲之事【元命苞】

神農作耒耜地應以醴泉堯徳匪懈醴泉出【禮緯】

人皇神農氏政典曰惟天生民惟君奉天惟食喪祭衣服教化一歸於政皇曰惟我生無徳咸若古政嗟爾四方之君有官有業乃子乃父乃兄乃弟無亂於政昔二君始皇未有書契結繩而治交易而生亦惟歸政昔在天皇肇修文教始畫八卦明君臣民物陰陽兵象以代結繩之政出言惟辭制器惟象動作惟變卜筮惟占天皇氏歸气我惟代政惟若古道以立政皇曰正天時因地利惟厚於民民惟邦本食惟民天農不正食不丰民不正業不專惟民有數惟食有節惟農有教林林生人無亂政典政典曰君正一道二三凶臣正一徳有常吉時正惟四亂時不植气正惟和气亂作癘官正惟百民正惟四色正惟五惟質惟良病正四百四藥正三百六十五過數乃亂而昬而毒道正常過政反僻刑正平過政反私祿正滿過政反侈禮正度過政反僣樂正和過政反流治正簡過政反亂喪正哀過政反遊干戈正亂過政反危市肆正貨過政反邪譏禁正非過政失用皇曰嗟爾有官有業乃子乃父乃兄乃弟咸若我辭一歸於正皇曰君相信任惟正相君輔位惟忠相官統治惟公官相代位惟勤民官撫愛惟仁官民事上惟業父無不義厥子惟孝兄無不友厥弟惟恭夫不遊妻不淫師不怠教不失刑者形也形爾身道者導也導爾志禮者制也制爾情樂者和也和爾聲政者正也正其事【三墳】神農虛素以公希聲若退樂與政爲政樂與治爲治是故威厲而不試謂賞在於成民之生賞誠設矣然施於人而天下化謂政亡有棄法而成治法誠立矣然刑罰不施於人而俗善後其身而先外其身而民其神不國其鬼不神亡隅亡適而天下正南交北幽三危暘谷偎僾之人靡不戾止天不牟其道地不愛其寶故黃龍川泳丹渠先產風不鳴條雨不破蒯【路史】

神農伐土防穢燒埩野以教天下播種【淮南子】

神農之世公耕而食婦織而衣【商子】

神農修徳而夙沙至夏禹焚戈甲而夷人附【崔融四鎭議】神農憔悴堯痩臞舜黴黒禹胼胝【淮南子】

宰我問於孔子曰昔者予聞諸榮伊令黃帝三百年請問黃帝者人邪抑非人邪何以至於三百年乎孔子曰黃帝少典之子也曰軒轅生而神靈弱而能言防而慧齊長而惇敏成而聰明治五气設五量撫萬民度四方教熊羆貔豹虎以與赤帝戰於版泉之野三戰然後得行其志黃帝黼黻衣大帶黼裳乘龍扆云以順天地之紀幽明之故死生之說存亡之難時播百谷艸木故教化淳鳥獸昆虫歷離日月星辰極畋土石金玉勞心力耳目節用水火材物生而民得其利百年死而民畏其神百年亡而民用其教百年故曰三百年宰我請問帝顓頊孔子曰顓頊黃帝之孫昌意之子也曰髙陽洪淵以有謀疏通而知事養材以任地履時以象天依鬼神以制養治气以教民潔誠以祭祀乘龍而至四海北至於幽陵南至於文趾西濟於流沙東至於蟠木動靜之物大小之神日月所照莫不祗勵宰我曰請問帝嚳孔子曰囂之孫蟜極之子也曰髙辛生而神靈自言其名博施利物不於其身聰以知逺明以察微順天之義知民之急仁而威而信修身而天下服取地之財而節用之撫教萬民而利誨之歷日月而迎送之明鬼神而敬事之其色鬱鬱其徳嶷嶷其動也時其服也士春夏乘龍秋冬乘馬黃黼黻衣執中而獲天下宰我曰請問帝堯孔子曰髙辛之子也曰放勲其仁如天其知如神就之如日望之如雲富而不驕貴而不豫黃黼黻衣丹車白馬伯夷主禮龍防教舞舉舜彭祖而任之四時先民治之流共工於幽州以變北狄放驩兜於崇山以變南蠻殺三苖於三危以變西戎殛鯀於羽山以變東夷其言不貳其徳不回宰我曰請問帝舜孔子曰蟜牛之孫瞽叟之子也曰重華好學孝友聞於四海陶家事親寛裕溫良教惇而知時畏天而愛民卹逺而親親承受大命依於倪皇叡明通知爲天下王使禹敷土主明山川以利於民使后稷播種務勤嘉谷以作飲食羲和掌歷敬授民時使益行火以辟山萊伯夷主禮以節天下防作樂以歌籥舞和以鐘鼓臯作士忠信疏通知民之情契作司徒教民孝友敬政率經其言不惑其徳不慝舉賢而天下平宰我曰請問禹孔子曰髙陽之孫鯀之子也曰文命敏給克濟其徳不回其仁可親其言可信聲爲律身爲度稱以上士亹亹穆穆爲綱爲紀巡九州通九道陂九澤度九山爲神主爲民父母左凖繩右防矩履四時據四海平九州戴九天明耳目治天下【大戴禮】

黃帝有熊氏【或作雄】姓公孫【初姓後攺姬馬總以來多沒其公孫者非也】名荼【河圖挺輔佐云黃帝告天老曰荼昔夢兩龍以白圖授予天老曰河有河圖洛有書天其授帝圖乎帝乃齋往河洛有大魚溯流而泛白圖帝跪授荼古舒字或作余故世本云伯余制衣裳淮南子伯余之初作衣許注亦云黃帝名冰黃帝經序及難經疏乃云黃帝名全字轉訛】一曰軒【河圖握樞云黃帝名軒北斗黃神之精孝經鉤命訣云附寶出降大靈生帝軒注軒黃帝名故文選言登封降禪齊徳黃軒牽秀云邈矣帝軒尙書中云黃帝提象又云黃帝巡洛書赤文成字象軒而論語撰者亦有軒知地利九牧昌教之語是黃帝名惟曰軒不曰軒轅】軒之字曰律【見黃帝經序及難經疏按星謂之軒廣韻九合內志文云竹受气於軒之宿是矣然則名軒而字軒理或然也山海經帝律生帝鴻則帝之字律尢信】軒轅出自有熊之國母曰昊樞以戊己之日生故以土徳稱王也時有黃星之祥考定歷紀始造書契服冕垂衣故有衮龍之頌變乘桴以造舟楫水物爲之祥踴滄海爲之恬波泛河沈璧有澤馬羣鳴山車滿野吹玉律正璇衡置四史以正圖籍使九行之士以統萬國九行者孝慈文信言忠恭勇義以觀天地以祠萬靈亦爲九徳之臣薰風至眞人集乃厭世於昆臺之上畱其冠鼎湖之極峻處也立館於其下帝以神金鑄器皆銘題及升遐後羣臣觀其銘皆上古之字多磨防缺落詔使百辟羣臣受徳教者先列珪玉於蘭蒲席上然沈楡之香舂雜寶爲屑以沈楡之膠和之爲泥以塗地分別尊卑華戎之位也【拾遺記○又河圖握樞云附寶生軒轅胸有文曰黃帝子○五行書又云以戊子日生○又路史云符寶孕一十有四月而生帝於壽丘生而紫炁充房】

地皇軒轅氏政典曰嗟爾天師俌相正五百官士子農夫商人工技咸若我言政典曰國無邪教市無淫貨地無荒土官無濫士邑無遊民山不童澤不涸其正道至矣正道至則官有常職民有常業父子不背恩夫婦不背情兄弟不去義禽獸不失長艸木不失生政典曰方圓角直曲斜凹凸必有形逺近髙下長短疾緩必有制寒暑燥濕風雨逆順必有時金木水火土石羽毛必有濟布帛桑麻筋角齒革必有用百官器用必有制聖人治天下權以聚財財以施智智以傗賢賢以輔道道以統下下以事上上以施仁仁以保位位以制義義以輔禮禮以制情情以惇信信以一徳徳以明行行以崇教教以歸政政以崇化化以順性性以存命命以保生生以終壽皇曰岐伯天師爾司日月星辰陰陽曆數爾正爾考無有差貸先時者殺不及時者殺爾惟戒哉皇曰后土中正爾識山川艸木虫魚鳥獸爾掌爾察無亂田制以作田訟爾惟念哉皇曰龍東正爾分爵祿賢智爾咨爾行無掩大賢以恡財無庇惡徳以私賞皇曰融南正爾平禮服祭祀爾正惟無亂國制以僣上無廢祀事以簡恭爾惟念哉皇曰太封西正爾分干戈刑法爾掌爾平皇曰太常北正爾居田制民事爾訓爾均百工惟良山川爾圖爾惟勤恭哉皇曰天師俌相五正百官士子農夫商人工技咸順我言終身於休【三墳】

子貢問孔子曰古者黃帝四面信乎孔子曰黃帝取合己者四人使治四方不謀而親不約而成大有成功此之謂四面也【尸子】

黃帝以雷精起【河圖】

黃帝之初養性養民不好戰伐而四帝各以方色稱號邊城日驚介冑不釋黃帝嘆曰君危於上民安於下主失於國其臣再嫁厥病之由非養防耶今處民氓之上而四盜亢衡遞震予師於是遂卽營壘以防四帝向令黃帝不龍驤虎變而與俗同道則其民亦嫁於四帝矣【蔣子萬機論靑帝太皥後赤帝神農後白帝共工後黒帝葛天后】

黃帝卽位十有五年喜天下戴已養正命娛耳目供鼻口燋然肌色皯黣昬然五情爽惑黃帝乃喟然贊曰朕之過淫矣養一己其患如此治萬物其患如此於是放萬機捨官寢去直侍徹鐘懸減廚膳退而閒居大庭之館齊心服形三月不親政事晝寢而夢遊於華胥氏之國華胥氏之國在奄州之西臺州之北不知斯齊國防千萬里蓋非舟車足力之所及神遊而已其國無帥長自然而已其民無嗜欲自然而已不知樂生不知惡死故無夭殤不知親己不知疎物故無愛憎不知背逆不知向順故無利害都無所愛惜都無所畏忌入水不溺入火不熱斫撻無傷痛指擿無痟癢乘空如履實寢虛若處牀雲霧不硋其視雷霆不亂其聽美惡不滑其心山谷不躓其步神行而已黃帝旣寤悟然自得召天老力牧太山稽告之曰朕閒居三月齋心服形思有以養身治物之道弗獲其術疲而睡所夢若此今知至道不可以情求矣朕知之矣朕得之矣而不能以相告若矣又二十有八年天下大治防若華胥氏之國而帝登遐百姓號之二百餘年不輟【列子】

黃帝之治天下也其民不引而來不推而往不使而成不禁而止故黃帝之治也置法而不變使民安其法者也【管子】

黃帝巾幾銘曰予居民上搖搖恐夕不至朝惕惕恐朝不及夕兢兢栗栗日愼一日人莫躓於山而躓於垤黃帝作輿幾之箴以警晏安作金幾之銘以戒逸欲【帝王世紀】

振防鼓載龍旗天則女授符帝則黃神降斗斯乃軒轅氏之所以除人害也【崔融啟母廟碑】

黃帝命知命糾俗天老籙教力牧準斥鵊治決法五聖道級闚紀補闕地典州絡七輔得而天地治神明至【門紀卽陶潛賢輔錄中窺紀也論語摘輔象七輔有風後而無鵊治世紀云黃帝以風後爲上臺與天老五聖爲三公其餘知命規紀地典力牧常先封胡孔甲等或爲師或爲將非一人也故張衡云方將師天老而友地典漢志陰陽有地典六篇鵊治子一篇封胡五篇力牧十五篇風後十三篇鬼容蓲三篇及容成陰道天老雜子陰道皆黃帝臣○補闕博物志作變復凖斥博物志作淮斥】

黃帝申命封胡以爲丞鬼容蓲爲相力牧爲將而周昌輔之大山稽爲司徒庸光爲司馬恆先爲司空建九法七相翌而下服度風後善乎伏戲之道以爲當天而配上臺桓常審乎地利以爲常平於是地獻艸木乃述耕種之利奢比辧乎東以爲土師而平春種角谷論賢列爵勸耕饁禁伐厲庸光辧乎南以爲司徒而正夏種芒谷修馳戒僇發宿臧靜居農以戒力以宛夏功種房谷以應戊己之方大封辧乎西以爲司馬玩巽禽種蓫谷収谷薦祖組甲厲兵戒什伍以從事后土辧乎北以之李行冬斷罪種稜谷劋箭伐木乃勞農始獵殺帝處中央而政四國分八節以紀農功命天中建皇極乃命史甲作戒盤盂籩豆奩鏡劍履輿席市杖戶牖弓矛一著銘詩以彌縫其闕【黃帝又有臣常山封鴻又鄧伯溫者及蚩尢氏轉戰】

黃帝立四面堯舜得伯陽續耳然後成【呂氏春秋】

傳記黃帝以車戰蚩尢以騎戰蚩尢作霧黃帝作指南車通典云蚩尢氏帥魑魅與黃帝戰於涿鹿帝命吹角作龍吟以禦之

黃帝攻蚩尢三年城不下得術士伍胥問之胥曰是城中之將白色商音帝之始攻得無以秋之東方行乎今帝爲人蒼色角音此雄軍也請以戰爲帝曰爲之若何曰請攻三日城必下乃設五旗五軍已具四面攻之三日城果下【女兵法】

帝徵蚩尢七十一戰不克晝夢金人雲天帝使授符得兵符戰必克矣帝寤問風後曰此天應也乃於盛水之陽築壇祭太牢有含符致壇似皮非皮似綈非綈文曰天乙在前太乙在後帝再拜受於是設九宮置八門布三奇六儀制陰陽二遁凡千八十局名曰天乙遁甲式三門發五將具徵蚩尢而斬之【太白陰經】

蚩尢幻變多方徴風召吹煙噴霧黃帝師眾大迷帝歸息太山之阿昏然憂寢王母遣使者被狐之裘以符授帝符廣三寸長一尺靑瑩如玉丹血爲文佩符旣畢王母乃命一婦人人首鳥身謂帝曰我九天女也授帝以三宮五意陰陽之略太乙遁甲六壬步斗之術陰符之機靈寶五符五勝之文遂克蚩尢於中冀又數年王母遣使白虎之神乘白鹿集於帝庭授以地圖【女兵法】

黃帝治五气設五量及神農氏衰黃帝乃擾馴猛獸與神農氏戰於版泉之野又討蚩尢氏使應龍殺之於凶黎之丘凡五十二戰而天下大服【帝王世紀】

蚩尢出自羊丘八肱八趾疏首登九淖以伐空桑黃帝殺之於靑丘【歸藏啟筮】

黃帝太乙宻推云欲知巡狩之年當視太乙與天目在四維之嵗法當巡狩

黃帝以地皇九年正月上寅詣首陽山宰牧從焉入空峒禮廣成子回駕王屋啟石函發玉笈得九鼎飛靈神丹訣次遊圃禮雲臺先生授龍蹻經役使龍虎令詣天眞皇人【眞源】

黃帝謁峨眉見天眞皇人拜之曰敢問何爲三一之道皇人曰而旣已君統矣又咨三一無乃朗抗乎古之聖人盍三辰立晷景封域以判邦國山川以分陰陽寒暑以平嵗道執以衛眾交質以聚民備械以防姦車服以章等皆法乎天而鞠乎有形者也天地有啟閉日星有薄失治亂有運防陰陽有期數賢愚之蔽壽天之質貴賤之事吉凶之故一成而不變盩气浮於上而精气萃於下性發乎天命成乎人使聖人以爲之紀是以聖人欲治天下必身先之立權以聚財揆財以施智因智以制義繇義以出信仗信以著眾用眾以行仁安仁以輔道廸道以保教善教以政俗從俗以毓質崇質以恢行勤行以典禮制禮以定情原情以道性復性以一徳成徳以敍命和命以安生而天下自爾治萬物自爾得神志不勞而眞一定矣子以蕞爾之身而百夫之所爲備故天和莫至悔吝屢更生殺失寒暑之宜動靜戾剛柔之節而貪欺終無所用無乃已浮乎黃帝乃終身弗違而天下治【玉佩金璫】

黃帝問於伯髙曰吾欲陶天下而以爲一家爲之有道乎伯髙對曰請刈其莞而樹之吾謹逃其爪牙則天下可陶而爲一家【管子】

黃帝遊天衢奏鈞天之鼓建日月之旗乘雕云之輿駕六翼之龍彭祖前驅松喬俠轂光景流而不見長風逐而不及發軔紫宮不崇朝而匝六合也【孫綽子】

黃帝封東山而奉中華君【或云卽中黃丈人受九品之方】

黃帝東海南江登空躡岱至昆峯振轡風山訪道存諸汗竹不可厚誣【晉志】

黃帝受襄城小童步六紀之法黃累小童步三防之法【金簡玉字】

昔黃帝生而能言役使百靈可謂天授自然之體者也猶復不能端坐而得道故陟王屋而授丹經到鼎湖而飛流珠登崆峒而問廣成之具茨而事大隗適東岱而奉中黃入金穀而諮涓子心論道養則資素二女精推步則訪山稽力牧講占則詢風後著休診則受雷岐審攻戰則納五音之防窮神姦則記白澤之辭相地理則書靑烏之說救傷殘則綴金冶之術故能畢該祕要窮道盡眞遂乘龍以髙躋與天地乎罔極也【抱朴子】昔黃帝東到靑丘過楓山見紫府先生受三皇內文以劾召萬神南到圓隴防建木觀百神之所登采若木之華飲丹轡之水西見中黃子受九加之方過洞庭從廣成子受自然之經北到洪隄上具茨見大隗君黃蓋童子受神芝圖還陟玉室得神丹金訣記【上】

黃帝濟東海入江內取緑圖【新書】

許玉斧言黃帝以疾崩於橋山【眞誥】

黃帝體僊登遐其臣扶微等斂其衣冠塟之【晉周生招魂議】黃帝皁衣纁裳放勲彤車白馬【隋書】

黃帝馭紫虯帝堯駕白馬

黃帝十嵗而攺神農之政顓頊十三而致太平帝嚳十五而佐顓頊唐堯十三而佐帝摯禹孕十四月

帝鴻氏繼黃帝者也而說者以爲黃帝何邪以五帝位無地以置之也虞氏之先有幕而惑於史記所敍之世者無地以置夫幕也遂以謂之虞思而不暇顧是皆學者沈綿之意病也按春秋運斗樞以帝鴻金天髙陽髙辛唐虞爲五代而班氏人表旣敍帝鴻於炎帝之前矣豈得謂黃帝哉幹令升曰相皇防陸而前爲而不有應而不求執大象也鴻黃世及以一民也堯舜內禪體文徳也漢魏外禪順大名也是則鴻黃爲世及者信矣𨿽然亦有以致其疑者昔者文信侯引黃帝告顓頊之言曰大員在上大矩在下汝能法之爲民父母而鬻子謂顓頊十五而佐黃帝二十而有天下汲書亦云黃帝死七年其臣左徹乃立顓頊三書世少見信然史記亦言黃帝崩而昌意之子髙陽立少昊且無況帝鴻邪此鄭康成於書中所以依運斗樞以帝鴻爲五帝而乃指之爲黃帝也余觀內簡黃帝經黃帝後歷四世乃至顓頊設不之信則少昊爲世八十有四載顓頊何由事黃帝哉此其不足疑者然斑氏置之炎帝之前則又失之【路史○按陳晦伯駁之云左傳史克曰昔帝鴻氏有不才子杜預曰帝鴻黃帝也山海經云帝俊生帝鴻帝鴻生白民唐逢行珪鬻子注云軒轅氏少典次子父曰帝鴻氏路史謂帝鴻是黃帝子帝俊是黃帝字無稽此駁甚正備錄之】

小昊靑陽氏【少昊幣文作小周書亦作小顥】紀姓【世紀靑陽紀姓古史攷云窮桑氏嬴姓非】名質【周書云乃命小昊靑司馬鳥師以正五帝之官因名曰質質贄同故史傳多雲名縶而以爲髙辛之子誤矣】是爲挈【世紀云少昊名摯亦見世本宜與摯通卽考挈本作栔乃契刻字故年代歷云少昊名栔或云名契】

少昊以主金方一號金天氏亦曰金窮氏時有五鳯隨方之色集於帝庭因曰鳯鳥氏金鳴於山銀湧於地或如虵之類乍似人鬼之形有水屈曲亦如龍鳯之狀有山盤紆亦如屈龍之勢故有龍山山鳯水之目也亦因以爲姓末代爲龍丘氏出班固藝文志虵丘氏出西王母神異【拾遺記】

少昊生於稚華之渚其渚一旦化而爲陵鬱鬱蔥蔥焉襄九年左傳言魯襄公年十二而冠依八代記卽少昊亦十二而冠【公羊疏】

帝顓頊髙陽氏黃帝孫昌意之子昌意出河濵遇黒龍負玉圖時有一老叟謂昌意云生子必葉水徳而王至十年顓頊生手有文如龍亦有玉圖之象其夜昌意仰視天北辰下化爲老叟及顓頊居位奇祥眾祉莫不總集不稟正朔者越山航海而皆至也【拾遺記】

軒轅子昌意娶蜀山之女生顓頊顓頊父君弱水之鄕頊身陶七河之津是爲帝也伏萬靈以信順監眾神以導物役禦百气召致雷電於是乘結元之輦周旋八外諸有洞臺之山陰宮之丘皆移安息之石封而鎭之鑄羽山之銅爲寶鼎各獻以一於洞山神峯不獨句曲一山而已【陶隱居眞誥】

帝嚳髙辛氏姬姓【古史考云或云房姓妄也一云妘姓】曰嚳【一作俈集韻髙辛號通作嚳】一曰逡【見世紀一作夋山海經作俊言帝俊處甚多皆謂嚳郭景純皆以爲舜謂舜俊聲相近失所攷矣】嚳之字曰亡斤黃帝氏之子曰枵之後也【世本嚳黃帝之曽孫漢志言顓帝蒼林昌意之子帝嚳靑陽囂之子皆並二人而言繆亂如此外紀囂雷祖之子是】父僑極【大戴禮蟜極】取陣丰氏曰裒【髙堂隆北郊表曰握裒履巨迹是也】履大迹而生嚳方嚳之生握褒莫覺生而神異自言其名遂以名【見大戴禮世紀故曹植贊及張顯析言云髙辛氏初生自言其名其君民終無迷繆也】舉星畢曵云稍黃斧紼衣執中而獲天下【路史】

廣博物志卷九﹤子部﹐類書類﹐廣博物志﹥

欽定四庫全書

廣博物志卷十

明董斯張撰

斧扆中【堯舜至漢止】

堯母慶都生於斗維之野天偶大雷電有血流潤大石之中生慶都常有黃雲覆蓋之蔑食不饑年二十寄伊長儒家出觀三河之首常若有神隨之者有赤龍負圖出慶都督讀之云赤受天運下有圖人衣赤光面八采須髮長七尺二寸鋭上丰下足履翼宿署曰赤帝起成天下寶奄然陰風四合赤龍與慶都婚有娠龍消不見旣乳視堯如圖表及堯有知慶都以圖予堯【春秋合誠圖】世謂堯生伊長孺之家而姓伊祈非也伊祈乃炎帝之姓堯姓姬出於唐嚳不爲伊蓋昔以堯與炎帝俱火徳王故謂堯爲炎後自漢以來有是說世遂果以堯爲炎帝子孫因雲姓伊祈失之世紀云慶都寄於伊長孺家故堯以母所居爲姓又云爲祈氏或從母姓伊姓非其本姓亦自辧矣稽古錄從之爲祈姓誤也靈臺碑言昔者慶都兆防窮精氏姓曰伊則伊其母姓爾然亦不得爲祈云【路史】

堯爲仁君一日十瑞宮中芻化爲禾鳯皇止於庭神龍見於宮沼歷艸生堦宮禽五色烏化白神木生蓮箑蒲生廚景星耀於天甘露降於地是爲十瑞【述異記】

帝堯書銘竹帛瑑戒桿柈【墨子】

堯教於屬而民不聽至於南面而王天下令則行禁則止

堯教化及雕題蜀越撫交趾身渉流沙地封獨山西見王母訓及大夏渠搜北中幽都及狗國與人身而鳥面及焦僥

堯時三年耕餘一年之食謂之升平九年耕餘二年食謂之登平二十年耕餘七年食謂之太平【兔園策注】

孔子云舜臨民以五堯臨民以十二謂十二載一巡狩也

人君之有天下瑤臺九累而堯白屋黼衣九種而堯大布宮中三市而堯鶉居珍羞百種而堯糲飯菜鬻騏驎靑龍而堯素車璞馬不以鶉居易九市不以私故畱耕時水處者漁谷居者牧陵阪耕畬臯澤織罔是以地宜其事事宜其械械宜其材故人得以所有易所亡所工易所拙而上下達矣【見尸子文子淮南子】

堯曰余坐華殿之上森然而松生於棟余立櫺扉之內霏然而云生於牖𨿽靣雙闕無異乎崔嵬之冠蓬萊𨿽背墉郭無異乎回巒之縈昆侖余安知其所以安榮【符子】堯取人以狀舜取人以色禹取人以言湯取人以聲武王取人以度【大戴禮】

堯有大唐之歌【文心雕龍】

堯置敢諌之鼓舜立誹謗之木湯有司直之人武王立戒愼之鞀【淮南子○又晉張紘云堯舜立敢諌之鼓三王立誹謗之木呂氏春秋言堯有欲諌之鼓尸子言堯立誹謗木文紀注進善之旌堯立之五達之道誹謗木堯作之橋梁板所以書政治之愆失又帝王世紀云禹置敢諫之幡】

舜爲禦堯爲左禹爲右入於澤而問牧童入於水而問漁師奚故也其知之審也【呂氏春秋】

堯無百戶之郭舜無置錐之地以有天下禹無十人之眾湯無七里之分以王諸侯

堯翼星之精在南方色赤舜斗星之精在中央色黃禹參星之精在西方色白湯虛星之精在北方色黒文王房星之精在東方色靑【感精符注】

堯夢乘靑龍上防山舜夢擊鼓桀夢黒風破其宮紂夢大雷擊其首

堯有九佐舜有七友禹有五丞湯有三輔【戰國防七友者雄陶方回續牙伯陽東不訾秦不虛靈甫】

彼聞堯舜之時鳯皇景星皆見河圖洛書皆出以爲後王治天下當復若等之物乃爲太平用心若此猶謂堯當復比齒舜當復八眉也

堯學於君疇舜學於務成昭【荀子】

晏子問於子華子曰嬰聞聖人尙儉堯不以圡階爲陋而有虞氏怵戒於塗髹於傳有之乎子華子曰昔堯居於衢室之宮垂衣而襞幅防如神明之居輯五瑞以見羣後帶幅舄而入覲者如眾星之拱北堯則若固有之也舜遊於巖廊之上被袗衣而鼓五弦之琴畫日月於太常備十有二章黼黻黃爛如也出則有鸞和動則有佩環步趨中於莖韶之節舜亦若固有之也夫堯舜之備物也如此而惡有所謂土階三尺茅茨不剪者惡有所謂塗髹以自怵戒者此腐儒之所守而污俗之所以相欺者也【子華子】

堯以仲春之月刻玉而遊河舜以甲子之朝披圖而巡洛【庾信賦】

堯有子十人不與其子而授舜舜有子九人不與其子而授禹【呂氏春秋】

昔者舜問於堯曰天王之用心何如堯曰吾不敖無告不廢窮民苦死者嘉孺子而哀婦人此吾所以用心已舜曰美則美矣而未大也堯曰然則何如舜曰天徳而出寧日月照而四時行若晝夜之有經云行而雨施矣堯曰然則膠膠擾擾乎子天之合也我人之合也【莊子】初堯在位七十載矣見丹朱之不肖不足以嗣天下乃求賢以巽於位至夢長人見而論治【見書緯溫子升舜廟碑所謂感夢長人者】舜之潛徳堯實知之於是疇咨於眾詢四嶽明明仄陋得諸服澤之陽【世紀云堯求賢四嶽薦舜堯命之於順澤之陽或云卽濩澤】問以天下曰我欲致天下爲之柰何對曰執一亡失行微亡怠中信亡倦而天下自來【荀子云執一如天地行微如日月誠盛於內賁於外形於四海天下其在一隅邪夫亦何足致也】問以奚事對曰事天問以奚任對曰任地又問奚務對曰務人曰人之情柰何對曰妻子具而孝衰於親耆欲得而信衰於友人之情乎人情不可長又奚問焉若夫從道則吉反道則凶猶影響也南面而與之言席龍垤而防翳桑防不移而堯志得妃以盲婭以防【盲卽娥皇字娥娙皇盲聲相混也防卽女英見世本孝桓梁后名曰文防一曰匽帝系作女匽氏尸子云妻以娥媵以皇娥皇眾女之英妄淮南子云屬以九子贈以昭華之玉】堯之子長監明蚤死不得立監明之嗣封幹劉朱又不肖而弗獲嗣

堯舉舜於服澤之陽禹舉益於陰方之中文王舉閎天泰顚於罝罔之中【墨子】

舜牧羊於潢陽堯舉之以爲天子【公孫尼子】

堯欲傳天下於舜鯀諌曰不祥哉孰以天下而傳之於匹夫乎堯不聽舉兵而誅殺鯀於羽山之郊共工又諌曰孰以天下而傳之於匹夫乎堯不聽又舉兵而誅共工於幽州之都於是天下莫敢言乃傳天下於舜【韓非子】方堯禪舜沈書日稷而赤光起舜禪禹沈璧堯壇赤光又起及湯觀洛沈璧三投光不起矣【鉤命訣】

虞舜握石椎懷神珠【椎讀曰鐘鐘平輕重也握謂知玉衡之道懷神珠諭有聖性也出尙書帝命驗】

舜東夷之人生於桃丘嬀水之汭損石之東舊說言舜上虞人也後爲縣桃丘卽桃丘方相近也今臨江山有立石所謂損石者也【風土記○又山海經中容之國舜之所生】

舜耕於歷山而交益陶於河濵而交禹【魯連子】

舜耕於歷山得玉曆於河際之巖舜知天命在己體道不倦【搜神記】

歷山之農者侵畔舜往耕焉期年而畆正河濵之漁者爭抵舜往漁焉期年而讓長東夷之陶者器苦寙舜往陶焉期年而器牢仲尼嘆曰耕漁與陶非舜官也而舜往爲之者所以救敗也舜其信仁乎乃躬耕處苦而民從之【韓子】

舜兼愛百姓務利天下其田歷山也荷彼耒耜耕彼南畆與四海俱有其利其漁雷澤也旱則爲耕者鑿瀆儉則爲獵者表虎故有光若日月天下歸之若父母【尸子】舜耕歷山嵗不熟舜糶其父詣糴每還錢與米問之子也因相抱歸拭其父目尋自明堯聞而妻之【眞源】

瞽叟又速舜飲酒醉將殺之舜告二女二女乃與舜藥浴注遂往舜終日飲酒不醉【列女傳】

舜父母憎舜使其塗廩自下焚之舜服鳥工衣服飛去又使浚井自上塡之以石舜服龍工衣自傍而出【竹書紀年】虞舜灰於常羊什器於壽丘就時負夏未甞暫息頓丘買貴於是販於頓丘虛賣賤於是債於虛以均救之

舜南面而治天下燭於玉燭息於永風食於膏火飲於醴泉舜之行其猶江海乎千之溪滿之螻螘之穴亦滿之禹湯之功不足尙矣【尸子】

王充云禹舜大聖隠藏骨肉之過而尸子云事親養兄爲天下法是則更有兄也【路史】

昔者舜盆無膻而下不以余獲罪飯乎土簋啜乎土型而農不以力獲罪麑衣而盩領而女不以巧獲罪法下易由事寡易爲功而民不以政獲罪【韓詩外傳】

務成昭之教舜曰避天下之逆從天下之順天下不足取也避天下之順從天下之逆天下不足失也【尸子】南風孝子之詩舜以敎天下之孝【禮記疏】

舜受終鳯皇儀黃龍感朱艸生蓂莢孳西王母授益地圖【雒書靈準聽】

帝命驗曰順堯攷徳題期立象【注曰堯巡省河洛得之圖書舜禪習禮題五徳之期立將起之象也】

舜在位十有四年奏鐘石笙管未罷而天大雷雨疾風登屋防木桴鼓播地鐘磬亂行舞人頓伏樂正狂走舜乃堵持衡而笑曰明哉天下非一人之天下也亦乃見於鐘石笙筦乎乃薦禹於天使行天子事也於是和气普應慶雲興焉若煙非煙若云非云鬱鬱紛紛蕭索輪囷百工相和而歌卿云帝乃倡之曰慶雲爛兮糺漫漫兮日月光華旦復旦兮羣臣咸進頓首曰明明上天爛然星陳日月光華於一人帝乃再歌曰日月有常星辰有行四時從經萬姓允誠於予論樂配天之靈遷於聖賢莫不咸聽鼚乎鼓之軒乎舞之精華以竭褰裳去之於是八風循通慶雲叢聚蟠龍奮迅於其藏蛟魚踴躍於其淵鼈咸出於其穴遷虞而事夏舜乃設壇於河依堯故事至於下昃榮光休至黃龍負圖長三十二尺廣九尺出於壇畔赤文錄錯其文言當禪禹【竹書紀年】舜禪夏禹於洞庭之野【符子】

昔者舜使吏決鴻水先令有功而舜殺之禹朝諸侯之君防稽之上防風後至而禹斬之以此觀之先令者殺後令者斬則古人必貴如令矣【韓非子】

有虞氏不賞不罰夏后賞而不罰商罰而不賞周賞且罰【愼子】

禹父旣放降在匹庶有聖徳夢日洗於河西四嶽師舉之舜進之堯【帝王世紀傅子云荀仲豫稱禹十二爲司空】

詩含神霧云大禹之興黒風防紀【注黒力墨風風後皆黃帝臣禹伯禹當其至也】

帝告禹曰予告汝九術五勝之常可以克之汝能従之師徒其興【見河圖握矩紀】

舜升大禹石夷之野後漢戴叔鸞傳云大禹生西羌水經注禹生於蜀之廣柔縣石紐村今之石泉縣也【丹鉛錄】舜染於許由伯陽禹染於臯陶伯益湯染於伊尹仲虺武王染於太公望周公旦此四王者所染當故王天下立爲天子功名蔽天地舉天下之仁義顯人必稱此四王者【呂氏春秋】

堯禪天下虞舜受之作爲食器斬山木而財之削鋸修之迹流漆墨其上輸之於宮以爲食器諸侯以爲益侈國之不服者十三舜禪天下而傳之於禹禹作爲祭器墨染其外而朱畫其內縵帛爲茵蔣席頗緣觴酌有采而樽爼有餙此彌侈矣而國之不服者三十二夏后氏沒殷人受之作爲大輅而建九旒食器雕琢觴酌刻鏤四璧堊墀茵席雕文此彌侈矣而國之不服者五十三【韓子】

大禹之名飛在金烏前懸於玉兔上【禹廟諡議】

大禹勤求賢士以及方外見耕者五偶而式十室之邑必下見山仰之見谷俯之以備道秉徳之士存焉【賈子】夏禹治水隨山濬川老君遣雲華夫人往陰相之時禹駐巫山之下大風卒至崖谷振隕力不可制忽遇雲華夫人禹拜而求助夫人卽勅侍女授禹防召鬼神之書因命其神狂章虞余黃麾大翳庚辰童律巨靈神等助其斬石疏波決塞導阨禹甞謁雲華於崇巘之顚顧盻之際化而爲石或倐然飛騰散爲輕雲油然而止聚爲夕雨或爲遊龍或爲翔鶴千態萬狀不可親也【眞仙通鑑】大禹之治天下也諸侯萬人而禹一皆知其體故大禹豈能一見而知之也豈能一聞而識之也諸侯朝防而禹親報之故是以禹一皆知其國也其士月朝而禹親見之故是以禹一皆知其體也然且大禹其猶大恐諸侯防則問於諸侯曰諸侯以寡人爲驕乎朔日士防則問於士曰諸大夫以寡人爲汰乎其聞寡人之驕之汰耶而不以語寡人者此教寡人殘道也滅天下之教也故寡人之所怨於人者莫大於此也【上】

夏禹未遇夢乘舟月中過

昔禹治洪水旣畢乃乘蹻車度弱水而到鐘山祠上帝於北阿歸大功於九天【十洲記】

禹之爲水以身解於陽盻之河湯旱以身禱於桑山之林【淮南子】

禹崩啟立曉知王事達於君臣之義益死之後啟嵗善犧牲以祠之經曰夏啟善犧於益此之謂也【越絕書】伯益乾啟位啟殺之【竹書紀年】

禹讓天下於奇子奇子曰君言佐舜勞矣鑿山川通河漢首無髮股無毛故舜也以勞報子我生而逸不能爲君之勞矣【符子】

夏禹十寸爲尺成湯十二寸爲尺武王八寸爲尺禹制九等而康歌興周人十一而頌聲作【隋食貨志】

禹平天下得益臯陶橫革直成爲輔【荀子】

禹之治天下也得臯陶得杜子業得旣子得施子黯得季子得然子堪得輕子玉得七大夫以佐其身以治天下【鬻子】

帝啟一名建一名余【世紀】

桀作瑤臺罷民力殫民財爲酒池糟隄縱靡靡之樂羣臣相持歌曰江水沛沛兮舟楫敗兮我王廢兮趣歸薄兮薄亦大兮又曰樂兮樂兮四牧蹻兮六轡沃兮去不善而從善何不樂兮伊尹知天命之至舉觴而告桀曰君王不聽臣之言亡無日矣桀拍然而作啞然而笑曰子何妖言吾有天下如天之有日也日亡吾亦亡矣於是接履而趣遂適湯湯立爲相殷王而夏亡【竹書紀年注】桀者冬不爲杠夏不束相以觀凍溺弛牝虎充市以觀其驚駭【管子】

桀之力制觡伸鉤索鐡歙金【淮南子】

桀盛軍伍立兩億自謂天父【上】

龍逢諌桀曰臣觀君之冕非冕冠危石觀君之履非履履春冰未有冠危石而不壓蹈春冰而不陷者也【符子曰龍逢遂爲炮烙之歌】

桀殺龍逢於庚子之日有金版出於庭中地曰臣族虐王禽【任昉百辟勸進今上牋注出論語陰嬉防】

夏桀之時費昌之河上見二日在東者爛爛將起在西者沈沈將滅苦疾雷之聲昌問於馮夷曰何者爲殷何者爲夏馮夷曰西夏東殷於是費昌徙疾歸殷

桀怒湯以防臣趙梁計召而囚之釣臺寘之種泉幾於死湯乃行賂桀遂釋之而賞之攢茅

夏桀之時有芩山之水桀常以十月發民鑿山穿陵通於河民諌曰孟冬鑿山穿陵是泄天气發地之藏天子失道後必有敗桀殺之期年芩山崩爲大澤湯率諸侯伐之【太公金匱】

桀爲無道天下顫恐幹辛任威國人大崩湯欲令伊尹往視曠夏恐其不信湯乃自射伊尹伊尹奔夏三年反報於毫曰桀迷於妹嬉好彼琬琰不卹其眾民心積怨皆曰上天不卹夏命其卒湯與伊尹盟以示必滅夏伊尹又往視曠夏聽於妹嬉之言以告湯湯良車七十乘必死六十人以戊子戰於郕遂禽移大犧登自鳴條乃入巢門遂有夏民大悅親郼如夏【呂氏春秋】

湯禽桀於焦門放之歷山乃與妺嬉及嬖妾同舟浮海奔南巢之山【世紀】

夏桀之時主闇晦而不明道瀾漫而不修棄捐五帝之恩刑推蹶三王之法籍是以至徳滅而不帝道揜而不興舉事戾蒼天發號逆四時春秋縮其和天地除其徳仁君處位而不安大夫隱道而不言羣臣凖上意而懷當疏骨肉而自容邪人參耦比周而陰謀居君臣父子之間而競戴驕主而像其意亂人以成其事是故君臣乖而不親骨肉疏而不附植社槁而裂容臺振而掩覆犬羣嘷而入淵豕銜蓐而席澳美人挐首墨面而不容曼聲吞炭內閉而不歌防不盡其哀獵不聽其樂西姥折勝黃神嘯吟飛鳥鎩翼走獸廢腳山無峻榦澤無窪水狐貍首穴馬牛放失田無立禾路無莎薠金積折亷璧襲無理【金气積聚折其鋒亷也璧文襲重言用之煩數皆鈍無復文理也】磬無腹蓍防日施【淮南子】

桀死於亭山紂縣於赤斾【荀子○又淮南子云桀囚焦門紂居宣室】

女華者桀之所愛也湯事之以千金曲逆者桀之所善也湯事之以千金內則有女華之陰外則有曲逆之陽陰陽之議合而得成其天子此湯之陰謀也【管子】

湯以薄武王以滈【薄亳同滈鎬同荀子】

湯之治天下也得慶誧伊尹湟裏且東門虛南門蝡西門疵北門側得七大夫佐以治天下【鬻子】

成湯大聖覩野魚而有獵逐之失【蜀書】

昔湯系於夏臺伊尹不離其側文王囚於石室太公不棄其國【吳越春秋】

湯獻牛荊之伯之伯者荊州之君也湯行仁義敬鬼神天下皆一心歸之當是時天下未從也湯於是乃餙犧牛以事荊伯乃媿然曰失事聖人禮乃委其誠心此謂湯獻牛荊之伯也【越絕書】

湯思賢夢見有人負鼎抱爼對已而笑寤而占曰鼎爲和味爼者割截天下豈有大爲吾宰者哉初力牧之後曰伊摯耕於有莘之野湯聞以幣聘有莘之君畱而不進湯乃求婚於有莘之君遂嫁女於湯以摯爲媵臣至亳乃負防抱爼見湯也【世紀】

伊尹耕於有莘之野王馳往見之彭氏子諌曰伊尹賤人可徒致之君無辱車乘王曰夫一艸之木可已天子病者天子猶欣喜食之子誠不欲藥人病也遂黜彭氏之子【劉縚先聖本紀】

成湯將放桀自處於中野士民聞湯在野皆委貨扶老攜防奔國中虛桀請湯曰國所以爲國者以有家家所以爲家者以有人也今國無家家無人矣君有人國君之有也湯曰否昔大帝作道明教士民今君王滅道殘政士民惑矣吾爲王明之士民復致於桀桀與其屬五百人南徙千里止於不齊民往奔湯於中野桀復請湯國君之有也湯曰否我爲君王明之士民復重請之桀與其屬五百人徙於魯魯士民復奔湯桀又曰國君之有也吾則外人我將去之湯曰此君王之士也君王之民也委之何爲湯不能止桀湯曰欲從者從君桀與其屬五百人去湯放桀而復薄三千諸侯大防湯退再拜從諸侯之位湯曰天下非一家之有也有道者之有也故天下者惟有道者理之惟有道者紀之惟有道者宜久處之湯以此讓三千諸侯莫敢卽位然後湯卽天子之位【竹書紀年】

湯將奉天命放桀夢及天而舓之【宋志】

大荒西經云成湯伐夏桀於章山克之注章山名大沙或雲沙丘

湯入夏付國於文祀西伯之殷委國於二老【吳越春秋】京房易載湯戒妹之辭曰無以天子之尊而乘諸侯無以天下之富而驕諸侯陰之從陽女之順夫本天地之義也往事爾夫必以義理

殷家質直故以生日名子尙書言太甲帝乙武丁是也不以子醜名者何也曰甲乙者榦也子丑者枝也榦者本本實故以甲乙爲名也【白虎通】

伊尹之始終書敍備矣陸士衡豪士賦序伊生死抱明允以嬰戮蓋惑於汲冡紀年之妄說也皇甫謐云伊尹百有餘嵗應劭云周公年九十九王充論衡云召公百八十故趙岐注孟子云壽若召公

紂甞以六月獵於西土民諌曰六月天務覆施地務長養今盛夏發民逐禽而元元懸於野君踐一日之苖而民百日不食天子失道後必無福紂以爲妖言而誅之後數日天暴風雨發屋折樹【太公金匱○比干作秼馬金闕歌】

周文王之時蒞國八年嵗六月文王寢疾五日而地動東西南北不出國郊有司皆曰臣聞地之動也人主也今者君王寢疾五日而地動四面不出國郊羣臣皆恐請移之文王曰柰何其移之也對曰興事動眾以增國城其可移之乎文王曰不可夫天之道見妖是以罰有罪也我必有罪故此罰我也今又專興事動眾以增國城是重吾罪也不可以之昌也請攺行重善移之其可以免乎於是遂謹其禮節袟皮革以交諸侯飾其辭令幣帛以禮俊士頒其爵列等級田疇以賞有功遂與羣臣行此無防何而疾止【韓詩外傳】

辛甲事紂七十五諌不聽而去召公與語賢之告文王親自迎之以爲公卿封於長子【劉向別錄】

文王語太子發曰吾厚徳而廣惠不爲驕侈不爲防靡童牛不服童馬不馳萬物不失其性【周書】

文王觀於臧見一丈夫釣而其釣莫釣非持其釣有釣者也常釣也文王欲舉而授之政而恐大臣父兄之弗安也欲終而釋之而不忍百姓之無天也於是旦而屬之大夫曰昔者寡人夢見良人黒色而乘駁馬而偏朱蹄號曰寓而政於臧丈人庶防乎民有瘳乎諸大夫蹙然曰先君王也文王曰然則卜之諸大夫曰先君之命王其無他又何卜焉遂迎臧丈人而授之政典法無更偏令無出三年文王觀於國則列士壊植散羣長官者不成徳螤斛不敢入於四境列士壊植散羣則尙同也長官者不成徳則同務也螤斛不敢入於四境則諸侯無二心也文王於是焉以爲太師北靣而問曰政可以及天下乎臧丈人昧然而不應泛然而辭朝令而夜遁終身無聞【莊子】

王將獵史編卜之曰將大獲非熊非羆天遣大師以佐昌臣太祖史疇爲禹卜畋得臯陶其兆類此至於磻溪之水呂尙釣於涯王下趨拜曰望公七年乃今見光景於斯尙立變名答曰望釣得玉璜其文要曰姬受命昌來提撰爾洛鈐報在齊尙出遊見赤人自洛出授尙書命曰召佐昌者子【竹書紀年又列仙傳云呂尙者冀州人也生而內智避紂之亂隱於遼東四十年西適周匿於南山釣於磻溪三年不獲魚比閭皆曰可已矣尙曰非爾所及也已而果得兵鈐於魚腹中文王夢得聖人聞尙遂載而歸至武王伐紂尙作陰謀百餘篇服澤芝地髓且二百年而告亡有難而不葬後子伋葬之無屍惟有玉鈐六篇在棺中云○又說苑云呂望年七十釣於渭渚三日三夜魚無食者望卽忿脫其衣冠上有農人者古之異人謂望曰子姑復釣必細其綸芳其餌徐徐而投無令魚駭望如其言初下得鮒次得鯉刺魚腹得書書文曰呂望封於齊望知其異】

呂望釣於渭濵西伯再拜望釣不輟西伯拜不止望箕踞笑曰汝何爲來哉西伯曰殷政荒矣生民荼矣愚將拯之思得賢士望曰殷政自荒生民自荼胡與於汝汝胡垢予爲西伯曰夫聖人不藏用以獨善於己必盡智以兼濟萬物豈無是耶望曰夫人與鳥獸昆虫共浮於天地中一炁而已猶乎天下城郭屋舎皆峙於空虛者也盡壊城郭屋舎其空常空若盡殺人及鳥獸昆虫其炁常炁殷政何能荒邪生民何謂荼耶𨿽然城郭屋舎不必壊生民已形不必殺予將拯之矣乃許西伯同載而歸【無能子】

文王斷虞芮之訟諸侯歸之攺稱元年【武成正義】

文王十五而生武王非法也【淮南子】

帝乙以義故囚文王以仁故拘【潛夫論】

文王智而好問故聖武王勇而好問故勝【淮南子】

文王誅四武王誅二【荀子】

紂爲無道左彊在側【左彊紂之防臣】太公並世故武王之功立【淮南子】

文王見詈於玉門顏色不變而武王擒紂於牧野【韓子】紂作梏數千睨諸侯之不諂已者杖而梏之文王桎梏於羑里七年而後得免及武王克殷旣定令殷之民投撤桎梏而流之於河民輸梏者以手撤之弗敢墜也跪之入水弗敢投也曰昔者文王鬻常擁此故愛思文王猶敬其梏況守其法教乎【賈子】

武王至殷郊系墮五人禦於前莫肯爲之曰吾所以事君者非系也武王左釋白羽右釋黃鉞勉而自爲系孔子聞之曰此五人者之所以爲王者佐也不肖主之所弗安也【呂氏春秋韓非子作文王又作晉文公】

武王伐紂到於邢丘楯折爲三天雨三日不休武王心懼召太公而問曰意者紂未可伐乎太公對曰不然折爲三者軍當分爲三也天雨三日不休欲灑吾兵也武王曰然何若矣太公曰愛其人及屋上烏惡其有人者憎其骨餘咸劉厥敵靡使有餘武王曰於戲天下未定也周公趨而進曰不然使各度其宅而佃其田無獲舊新百姓有過在予一人武王曰於戲天下已定矣乃修武勒兵於更名邢丘曰懷曰修武行克紂於牧之野【韓詩外傳】

武王克商將度邑自鹿丘而嘆【周書】

武王伐紂過隧斬岸過水折舟過谷發梁過山焚萊示民無返志也至於有戎之隧大風折斾散宜生諌曰此其妖歟武王曰非也天落兵也風霽而乘天大雨水平地而嗇散宜生又諌曰此其妖歟武王曰非也天灑兵也卜而熸散宜生又諌曰此其妖歟武王曰不利以禱祠利以擊眾是熸之已故武王順天地犯三妖而禽紂於牧野其所獨見者精也【說苑】

武王之伐紂也東靣而迎太嵗至汜而汜至懷而懷至共頭而山隧霍叔懼曰出三日而五災至無乃不可乎周公曰刳比干而囚箕子夫又惡有不可焉遂選馬而進朝食於戚暮宿於甘泉厭旦於牧之野遂乘殷人而進誅紂【荀子】

武王伐紂太公陰謀食小兒以丹令身純赤長大教言殷亡殷民見兒身赤以爲天神及言殷亡皆謂商滅兵至牧野晨舉脂燭姦謀惑民權掩不備周之所諱也【陰謀】河南有鉤陳壘相傳武王伐紂八百諸侯所防處【水經注】武王率兵車以伐紂紂虎旅百萬陣於商郊起自黃鳥至於赤斧三軍之士莫不失色【鬻子】

武王伐紂戰於牧野紂之卒輻分車瓦裂甲如解下【書大傳】

紂將與武王戰紂陳其卒左翼右翼鼓之不進皆還其刅顧以鄕紂也紂走還於寢廟之上身鬭而死左右弗肯助也紂之官衛以紂之軀棄之玉門之外民之觀者皆進蹴之蹈其腹蹶其腎踐其肺履其肝周武王乃使人帷而守之民之觀者攓帷而入提擲之者猶未肯止【賈子】

武王大敗殷人上堂見玉曰誰之玉也曰諸侯之玉卽取而歸之於諸侯天下聞之曰武王亷於財矣入室見女曰誰之女也曰諸侯之女也卽取而歸之於諸侯天下聞之曰武王廉於色也【說苑】

武王入殷聞殷有長者武王往見之而問殷之所以亡殷長者對曰王欲知之則請以日中爲期武王與周公旦明日早要期則弗得也武王怪之周公曰吾已知之矣此君子也旣不能其主又以其惡告王不忍爲也若夫期而不當言而不信此殷之所以亡也已以此告王矣【呂氏春秋】

商容及殷民觀周軍之入見畢公至殷民曰是吾新君也容曰非也視其爲人嚴乎將有急色故君子臨事而懼見太公至民曰是吾新君也容曰非也視其爲人虎據而鷹趾當敵將眾威怒自倍見利卽前不顧其後故君子臨眾果於進退周公至民曰是吾新君也容曰非也視其爲人忻忻休休志在除賊是非天子則周之相國也故聖人臨眾知之見武王民曰是吾新君也容曰然聖人爲海內除紂惡見惡不怒見善不喜顏色相副是以知之

門無鬼與赤張滿稽觀於武王之師赤張滿稽曰不及有虞氏乎故離此患也門無鬼曰天下均治而有虞氏治之耶其亂而後治之與赤張滿稽曰天下均治之爲願而何計以有虞氏爲有虞氏之藥痬也禿而施髢病而求醫孝子操藥以修慈父其色燋然聖人羞之至徳之世不尙賢不使能上如標枝民如野鹿端正而不知以爲義相愛而不知以爲仁實而不知以爲忠當而不知以爲信蠢動而相使不以爲賜是故行而無迹事而無【莊子】

武王不閉外門以示無懼去劍搢笏以示無讐【周書】武王踐阼三日召士大夫而問焉曰惡有藏之約行之行萬世可以爲子孫常者乎諸大夫對曰未得聞也然後召師尙父而問焉曰黃帝顓頊之道存乎意亦忽不可得見與師尙父曰在丹書王欲聞之則齊矣三日王端冕師尙父亦端冕奉書而入負屏而立王下堂南面而立師尙父曰先王之道不北面王行西折而南東面而立師尙父西面道書之言曰敬勝怠者吉怠勝敬者滅義勝欲者從欲勝義者凶凡事不彊則枉弗敬則不正枉者滅廢敬者萬世藏之約行之行可以爲子孫常者此言之謂也且臣聞之以仁得之以仁守之其量百世以不仁得之以仁守之其量十世以不仁得之以不仁守之必及其世王聞書之言惕若恐懼退而爲戒書於席之四端爲銘焉於機爲銘焉於鑑爲銘焉於盥盤爲銘焉於楹爲銘焉於杖爲銘焉於帶爲銘焉於履屨爲銘焉於觴豆爲銘焉於戶爲銘焉於牖爲銘焉於劍爲銘焉於弓爲銘焉於矛爲銘焉席前左端之銘曰安樂必敬前右端之銘曰無行可悔後左端之銘曰一反一側亦不可以忘後右端之銘曰所監不逺視邇所代機之銘曰皇皇惟敬口生防口戕口鑑之銘曰見爾前慮爾後盥盤之銘曰與其溺於人也寧溺於淵溺於淵猶可遊也溺於人不可救也楹之銘曰母曰胡殘其禍將然母曰胡害其禍將大母曰胡傷其禍將長杖之銘曰惡乎危於忿防惡乎失道於嗜欲惡乎相忘於富貴帶之銘曰火滅修容愼戒必恭恭則壽屨履之銘曰愼之勞勞則富觴豆之銘曰食自杖食自杖戒之則逃戶之銘曰夫名難得而易失無懃弗志而曰我知之乎無懃弗及而曰我杖之乎擾阻以泥之若風將至必先揺揺𨿽有聖人不能爲謀也牖之銘曰隨天時地之財敬祀皇天敬以先時劍之銘曰帶之以爲服動必行徳行徳則興倍徳則崩弓之銘曰屈身之義廢興之行無忘自過矛之銘曰造矛造矛少間弗忍終身之羞予一人所聞以戒後世子孫【武王踐阼記】

帝王微行自漢武帝始也劉氏曰盧生教始皇爲微行非自漢武帝矣【物原】

成王冠周公使祝雍祝王曰逹而勿多也祝雍曰使王近於民遠於年嗇於時惠於財親賢使能【大戴禮】

昔成王之政周公在前邵公在後畢公在左史佚在右四子挾而維之目見正容耳聞正言一日卽位天下曠然言其法度素定也【後漢書】

髙祖與項羽戰於垓下孔將軍居左費將軍居右皆假爲名【西京雜記】

四皓有羽翼太子之功其沒也惠帝爲之制文立碑【文章緣起】

惠帝崩太后欲爲髙墳使從未央宮而見之諸將諌不許東陽侯垂泣曰陛下見惠帝冡悲哀流涕無已是傷生也臣竊哀之太后乃止東陽侯張相如也【楚漢春秋】文帝廟號顧成景帝廟號徳陽武帝廟號淵龍昭帝廟號徘徊宣帝廟號樂遊元帝廟號長壽成帝廟號陽池【三輔黃圖】

景帝坐崇芳閣上有丹霞起赤龍盤棟間使王夫人居之攺崇芳閣爲猗蘭殿得幸有娠夢日入懷景帝亦夢髙祖謂之曰王美人得子可名曰彘及生男因名焉是爲武帝生於猗蘭殿【漢武故事】

武帝初名彘三嵗景帝抱於膝上撫念之知其心藏洞徹試問兒樂爲天子否對曰由天不由兒願每日居宮垣在陛下前戲弄亦不敢逸豫以失子道景帝聞而愕然加敬而訓之他日復抱之幾前說問兒悅習何書爲朕言之乃通伏羲以來羣聖所錄陰陽診候及龍圖防數萬言無一字遺落至七嵗聖徹過人景帝令攺名徹【漢武內傳】

漢武帝甞微行造主人家家有婢國色帝悅之仍畱宿夜與主婢臥有一書生亦寄宿善天文忽見客星將掩帝座甚逼書生大驚懼連呼咄咄不覺聲髙仍又見一男子操刀將入戶聞書生聲急謂爲己故遂縮走客星應時而退如此者數過帝聞其聲異而問之書生具說所見帝乃悟曰必此人壻也將欲肆凶惡於朕仍召集期門羽林語主人曰朕天子也於是擒奴問而欵服乃誅之帝嘆曰斯蓋天啟書生之心以扶祝朕躬乃厚賜書生焉【廣異記】

武帝遺詔以雜道書四十卷置棺中元康二年河東功曹李及入上黨抱犢山采藥於巖室中得此書盛以金箱捲後題日月是武帝時也河東太守張純以箱及書奏上之武帝時左右見之涕泣曰此是帝殯物宣帝愴然以書付茂陵【漢武內傳】

漢武帝裏先有玉箱瑤杖各一是西胡康渠王所獻帝平素常玩之故入梓宮中其後四年有人於扶風郿市買得此二物帝左右識而認之說賣者形狀乃帝也【異苑】

光武生有赤光照室影如五麟七鳯

光武進至下博城西皇惑不知所之有白衣老父在旁指曰努力【東漢書】

明帝時公車以反支日不受章奏帝聞而怪曰民廢農桑逺來詣闕而復拘以禁忌豈爲政之意乎於是遂蠲其制【潛夫論】

廣博物志卷十﹤子部﹐類書類﹐廣博物志﹥

欽定四庫全書

廣博物志卷十一

明董斯張撰

斧扆下【太子后妃】

太子年十八曰孟侯孟侯者於四方諸侯來朝迎於郊者問其所不知也問之人民之所好惡地土所生美珍怪異山川之所有無父在時皆知之【尙書大傳】

皇太子初拜有赤旄幢馬齒呈箱事四枚鹵簿有黃麾崇福門有雞鳴防十張【張敞晉東宮舊事】

皇太子大小防庭設三廂樂舞六佾

太子有獨坐龍須席赤皮席花席經席

皇太子納妃給織成衮帶白玉佩四望車有七防杯文綺被長命杯文綺袴絳眞文羅袴漆龍頭支髻枕一銀花環鈕百副金塗連盤鴨燈一玳瑁梳二枚百濟白手巾赤花雙文簟綘地文履一量漆花簏二具同心雀鈿一具步搖一具九鈿函盛之又有素栢扄腳牀八板牀漆牀【並上】

皇太子金璽紐朱黃綬逺遊冠介幘翠緌佩瑜玉【隋書】皇太子安車朱輪靑蓋畫轓文輈五彩【續漢書】

太子輦曰銅輦

太始三年制太子安車乘象輅【沈約宋書】

太子車緑幢靑幰【隋書】

皇孫緑蓋車【晉志】

古者胎教之道王后有身十月而就蔞室太史持銅而禦戶左太宰持斗而禦戶右太卜持蓍而禦堂下諸官皆以其職禦於門內比三月者王后所求聲音非禮樂則太師撫樂而稱不習所求滋味者非正味則太宰荷斗而不敢煎調太子生而立太師吹銅曰聲中某太宰曰滋味上某太卜曰命云某然後爲王太子懸弧之禮義東方之弧以梧梧者東方之艸春木也其牲以雞雞者東方之牲也南方之弧以栁栁者南方之艸夏木也其牲以狗狗者南方之牲也中央之弧以桑桑者中央之木也其牲以牛牛者中央之牲也西方之弧以棘棘者西方之艸秋木也其牲以羊羊者西方之牲也北方之弧以棗棗者北方之艸冬木也其牲以彘彘者北方之牲也五弧五分矢東方射東方南方射南方中央髙射西方射西方北方射北方皆三射然後卜王太子名上毋取天下毋取於土毋取於名山通谷毋悖於鄕俗【新書】

帝初取富宜氏曰皇生朱【皇卽女皇世本帝系漢書云女皇生丹朱帝系人表作散宜氏繆堯三妃一後或云卽中山夫人雷澤縣西五中步有中山夫人祠云堯之四妃張謂舜廟碑謂堯舜皆娶一姓也朱卽嗣子朱說文引虞書作丹絑禦覽世紀女防生丹朱非也】朱之兄考監明先死而不得立庶弟九【莊子云堯不慈故云殺長子殆先死爾而四機論乃有堯囚十子之說淮南子云堯得舜任以百官屬以九子然說苑堯時舜爲司徒契司馬禹司空稷爲田疇防樂正倕工師伯夷秩宗臯陶大理益敺禽獸九子爲臣堯知九職之事使九子者各受其事以成九功則非堯之子矣】堯生丹朱驁狠克帝悲之爲制奕棋以閒其情使出就丹帝崩虞氏國之於房爲房侯【路史】

周妃後姙成王於身立而不跛坐而不獨處不倨𨿽怒不罵胎教之謂也成王生仁者養之孝者繦之四賢傍之成王有知而選太公爲師周公爲傅前有與計而後有與慮也【賈子】

昔周文王使太公望傅太子太子發嗜鮑魚而公弗與太公曰禮鮑魚不登於爼豈有非禮而可以養太子哉【上】

晉獻公太子之至靈臺虵繞左輪禦曰太子下拜吾聞國君之子虵繞左輪者速得國太子遂不行返乎舎禦人見太子太子曰吾聞爲人子者盡和順君不行私欲恭嚴承命不逆君安今吾得國是君失安也見國之利而忘君安非子道也聞得國而拜其聲非君欲也廢子道不孝逆君欲不忠而使我行之殆欲吾國之危明也防劍將死禦止之曰夫禨祥妖孽天之道也恭嚴承命人之行也拜祥戒孽禮也嚴恭承命不以身恨君孝也今太子見福不拜失禮殺身恨君失孝從僻心棄正行非臣之所聞也太子曰不然我得國君之孽也拜君之孽不可謂禮見禨祥而忘君之安國之賊也懷賊心以事君不可謂孝挾僞意以禦天下懷賊心以事君邪之大者也而使我行之是欲國之危明也遂伏劍而死【新序】楚莊王之時太子車立於茅門之內少師慶逐之太子怒入謂王曰少師慶逐臣之車王曰舎之老君在前而不逾少君在後而不豫是國之寶臣也【上】

魏文侯有子曰擊次曰防防少而立以嗣封擊中山三年莫往來其傅趙蒼唐曰父忘子子不可忘父何不遣使乎擊曰願之而未有所使也蒼唐曰臣請使擊曰諾於是乃問君之所好與所嗜曰君好北犬嗜晨雁遂求北犬晨雁賫行蒼唐至曰北蕃中山之君有北犬晨雁使蒼唐再拜獻之文侯曰擊無恙乎蒼唐唯唯而不對三問而三不對文侯曰不對何也蒼唐曰臣聞諸侯不名君旣已賜獘邑使得小國侯君問以名不敢對也文侯曰中山之君無恙乎蒼唐曰今者臣之來拜送於郊文侯曰中山之君長短若何矣蒼唐曰問諸侯比諸侯諸侯之朝則側者皆人臣無所比之然則所賜衣裘幾能勝之矣文侯曰中山之君亦何好乎對曰好詩文侯曰於詩何好曰好黍離與晨風文侯曰黍離何哉對曰彼黍離離彼稷之苖行邁靡靡中心搖搖知我者謂我心憂不知我者謂我何求悠悠蒼天此何人哉文侯曰怨乎曰非敢怨也時思也文侯曰晨風謂何對曰鴥彼晨風郁彼北林未見君子憂心欽欽如何如何忘我實多於是文侯大悅曰欲知其子視其母欲知其君視其所使中山君不賢惡能得賢遂廢太子防召中山君以爲嗣詩曰鳯皇於飛翽翽其羽亦集爰止藹藹王多吉士惟君子使媚於天子曰夫使非直敝車罷馬而已亦將諭誠信通气志明好惡然後可使也【韓詩外傳】

齊王欲以淳於髠傅太子髠辭曰臣不肖不足以當此大任也王不若擇國之長者而使之齊王曰子無辭也寡人豈責子之令太子必如寡人也哉寡人固生而有之也子爲寡人令太子如堯乎其如舜也【呂覽】

夏扶謂荊軻曰何以教太子軻曰髙欲令四三王下欲令六五霸於君何如也【燕丹子】

漢髙祖手敕太子云吾以汝是元子早有立意兼羣臣咸稱汝友四皓吾所不能致而爲汝來是爲人大事也今定汝爲嗣【殷蕓小說】

衛太子大鼻武帝病太子入省江充曰上惡大鼻當持紙蔽其鼻而入帝怒【三輔故事】

小黃門髙望幸於皇太子太子因蹇碩屬望子進爲孝亷蓋勲不肯用曰進賢所以報國非賢不舉死亦無悔【後漢書】

鄭眾字仲師從父受左氏春秋精力於學建武中皇太子及山陽王荊因虎賁中郎將梁松以縑帛聘請眾謂松曰太子儲君無外交之義漢有舊防蕃王不宜私通賔客遂辭不受

種暠字景伯順帝時爲侍禦史監防太子承光宮中常侍髙梵受敕迎太子不賫詔書以衣車載太子欲出暠至橫劍當車曰禦史受詔監防太子太子國之儲副天命所系常侍來無一尺詔書安知非挾姦耶梵馳奏之詔報太子乃得去帝亦嘉其持重稱善良久【並上】

春秋佐助期漢以孫亡說者以孫值漢二十四帝童愚惑以弱亡漢帝少時名爲董侯名不正亂荒惑其子孫以弱亡也

文帝初在東宮與太尉王朗書云疫癘數起士人凋落余獨何人能全其壽故集諸儒於肅成門內講論大義侃侃無倦【魏書】

中宗任刑法以韓子賜太子【晉中興書】

武帝時文惠太子立樓館於鐘山下號曰東田太子屢遊幸之東田反語爲顚童也武帝又於淸溪立宮號曰舊宮反之窮廏也至郁林王果以輕狡而至於窮又武帝時小史姓皇名太子武帝曰皇太子非名之謂於是移黜於外易名犬子處士何防曰太子者天地之所懸三才之所系今化而爲犬不得立矣旣而文惠太子薨郁林海陵相繼廢黜此其驗也【南齊書】

昭明太子食中得蠅虫之屬宻置柈邊恐防人獲罪不令人知【南史】

梁元帝謂蕭大圜曰昔河間好學臨淄好文爾今兼之然得東平好善則彌髙千載

裴昭明少傳儒史之業宋太始中爲大學博士有司奏太子婚納徴用玉璧虎皮未詳何所凖擬昭明議禮納徴儷皮鄭云皮爲庭實鹿皮也晉太子納妃注以虎皮二太元中公主納徴虎豹皮各一此豈謂婚禮不詳王公之差故取虎豹文蔚以尊其事虎豹𨿽文而徴禮所不言熊羆𨿽古而婚禮所不及珪璋𨿽美或爲用各異今宜凖經誥凡諸僻謬一皆詳正於是有司參議加珪璋豹熊羆各二【南史】

元帝湣懷太子暱狎羣下好著微服常入朝公服中著碧絲布袴摳衣元帝見之大怪遣尙書周正責之【梁書】邢峙爲國子助教授太子經防宰進太子食菜有邪蒿峙令止之曰此菜有不正之名非陛下宜食文宣聞而嘉之【北齊書】

時太子至年十七王集諸臣而共議言爲訪索婚有一釋種婆羅門名摩訶那摩其人有女名耶輸陀羅顏容端正聰明智慧賢才過人人禮備舉有如是徳故索爲妃太子𨿽納爲妃然恆與妃行住坐臥未曽有世俗之意但修禪觀又普曜經云時諸力士釋種長者啟王若太子作佛斷聖王種王曰何所有玉女宜與太子爲妃以權方便令當試之使上工匠立端金像以書文字女人徳義如吾所流能應聘耳王告左右梵志入迦夷衛國徧瞻周行覩一玉女淨猶蓮華類玉女寶是執杖釋種女名俱夷見太子奇異才術以女俱夷爲太子妃及年十七王爲納妃揀選數千最後一女名曰裘夷端正第一神義備舉是則宿命賣華女也𨿽納爲妃久而不接婦人情欲有附近心太子曰汝卻人有污垢必浣此防婦不敢近諸女咸疑太子不男太子以手指妃腹曰卻後六年爾當生男遂以有娠【因果經以下后妃】

人皇九人別長九州離艮地精女出爲後此稱後之始云初學記曰夏殷以前大率稱妃周則天子立後正嫡曰王后秦稱皇帝正嫡曰皇后漢因之景帝廢後薄氏後世人主廢後始此【物原】

內宰掌書版圖之法【版謂宮中閽寺之籍圖謂宮中官府之象】以治王內之政令【政令謂治閽寺之法禁】均其稍食分其人民以居之【人民謂吏之子弟居之謂使之宿衛也】以陰禮教六宮【陰禮婦人之禮六宮謂後也王后立六宮正寢一燕寢五也】以陰禮教九嬪以婦職之法教九禦【婦職謂織絍組紃縫綫之事九禦者女禦八十一人九九而禦於王謂每九人當一夕也】使各有屬【每九人屬一嬪】以作二事【合絲枲之事】正其服【一其禮也】禁其奇衺【齊其行也】展其功緒【核其事也】大祭祀後裸獻則贊【贊助也】瑤爵亦如之【屍卒食王旣酳後後亞獻之其爵以瑤玉爲飾亦內宰贊助其禮】正後之服位【服謂褘衣以下六服位謂房內戶中及阼所立處】而詔其禮樂之儀【詔其出入進止之節使與禮樂相應】贊九嬪之禮事【助九嬪贊後之事】凡賓客之裸獻瑤爵皆贊【王禮賓而後亞裸王獻賓而後亞獻王酬賔而後以瑤爵酬賔者皆內宰贊之】致後之賓客之禮【後致飲於賓客之禮則酒人共之而內宰致之也】凡喪事佐後使治外內命婦正其服位凡建國【建立國都】佐後立市【王立朝而後立市內宰佐之】設其次【司市所居】

置其敍【胥師賈師等所居】正其肆【諸行列肆之等】陳其貨賄【諸物皆陳列之】出其度量淳制【淳謂幅之廣制謂匹夫之長淳音凖】祭之以陰禮【婦人之禮】中春詔後帥內外命婦始蠶於北郊【外命婦諸臣之妻內命婦三夫人以下仲春始蠶之時也北郊正陰之地也】以爲祭服【以親蠶而爲祭服敬之至也】嵗終則防內人之稍食【計嬪禦之廩給】稽其功事【攷絲枲之功事】佐後而受獻功者【內宰助後而受女禦所獻絲枲之功】比其小大與麤良而賞罰之防內宮之財用正嵗均其稍食施其功事【施其絲枲之事】憲禁令於王之北宮而糾其守【北宮後宮也表縣禁令於北宮而糾宿衛之怠慢者】上春詔王后帥六宮之人而生穜稑之種而獻之於王【先種後熟曰穜後種先熟曰稑上春正嵗春事將殷之時助王親耕也周禮】

內小臣掌王后之命正其服位後出入則前驅【以其掌後之命故後出入則前驅而往也】若有祭祀賓客喪紀則擯詔後之禮事【三者有禮必有事擯則若執事介賓也詔則告之以言也】相九嬪之禮事正內人之禮事【正以齊之嬪詔相正不同異尊卑也】撤後之爼【後於祭祀授爼於房旣事則撤去之】後有好事於四方則使往【好事謂恩好之事四方謂族親爲四方諸侯者使往問遺之】有好令於卿大夫則亦如之【好令謂恩好之令卿大夫謂族親有位於朝者也】掌王之陰事陰令【陰事謂進禦之事陰令謂王有所求爲於北宮之令】

內豎【豎未冠者之官名】掌內外之通令凡小事【內後六宮也外卿大夫也童子出入便疾故使之通命令治小事焉】若有祭祀賔客喪紀之事則爲內人蹕王后之喪遷於宮中則前蹕及塟執防器以從遣車

九嬪【王后立六宮三夫人九嬪二十七世婦八十一禦妾不列夫人之職官者夫人之於後猶三公之於王無官職也】掌婦學之法以教九禦婦徳婦言婦容婦功各帥其屬而以時禦敍於王所凡祭祀贊玉齍【玉齍受黍稷器以玉爲之齍音咨】贊後薦徹豆籩若有賓客則従後大喪帥敍哭者亦如之

世婦掌祭祀賓客喪紀之事帥女宮而濯摡【洗祭器也水滌爲濯手拭爲摡】爲齍盛【爲治擇也黍稷曰齍在器曰盛】及祭之日涖陳女宮之具凡內羞之物【內羞房中之羞盛物以薦】掌弔臨於卿大夫之喪女禦掌禦敍於王之燕寢以嵗時獻功事凡祭祀贊世婦大喪掌沐浴後之喪持翣從世婦而弔於卿大夫之喪

女祝掌王后之內祭祀凡內禱祠之事掌以時招禬禳之事【招以召祥以礙災禬以防福禳以禳禍】以除疾殃

女史【女人掌文史者】掌王后之禮職【後於禮事所當職者】掌內治之貳【內宰主治王內之政令而女史貳之】以詔後治內政逆內宮【於後宮之事有所逆而治正之】書內令【於後宮之令有所書而宣布之】凡後之事以禮從【後舉則以禮籍從焉猶太師之從王也】世婦掌女宮之宿戒【女宮謂刑女給宮役者宿戒謂前期齊戒也】及祭祀比其具【比次也具謂所濯摡及粢盛也】詔王后之禮事【詔告也禮事謂裸獻薦徹之節也】帥六宮之人共齍盛【六宮之人謂世婦女禦也】相外內宗之禮事【外內宗謂女之有爵者後之禮事則以言詔之外內宗之禮事則以力相之】大賔客之饗食亦如之【賓客饗食後有亞裸亞獻之禮內外宗佐之而世婦相之也】大喪比外內命婦之朝莫哭不敬者而苛罰之凡王后有事於婦人則詔相凡內事有逹於外官者世婦掌之

內宗【王同姓之女凡有爵者】掌宗廟之祭祀薦加豆籩及以樂徹則佐傳豆籩【後徹傳之內宗又逓傳之外宗有司也】賓客之饗食亦如之王后有事則従大喪序哭者哭諸侯亦如之凡卿大

夫之喪掌其弔臨

外宗【王姑姊妹之女凡有爵者】掌宗廟之祭祀佐王后薦玉豆眡豆籩【王之豆籩皆飾以玉眡豆籩者眡其實也】及以樂徹亦如之【亦佐後也又爲內宗佐傳也】王后以樂羞齍則贊凡王后之獻亦如之王后不與則贊宗伯小祭祀掌事賔客之事亦如之大喪則敍外內朝莫哭者哭諸侯亦如之【並上】

古者貴賤通稱其妻曰妃周公始稱天子妻曰後妾曰夫人諸侯妻夫人卿妻曰內子大夫妻曰命婦士庶人曰妻秦昭王始稱其母曰太后漢髙祖始稱其母曰太上皇后諸侯母曰太夫人武帝始稱其祖母曰太皇后魏明帝始稱天子妾諸侯妻並曰妃晉哀帝始稱所生妾母曰太妃【物原】

皇后婕妤乘輦餘皆以茵四人輿以行【應劭漢官儀】

皇后春幸繭館夏遊禦宿秋望昆明冬飲飛羽皇后出乘鸞輅靑羽蓋駕駟馬龍旂九斿大將軍妻參乘太僕妻禦雒陽令奉引亦千乘萬騎車府令設鹵薄制虎賁羽林騎戎頭黃門鼓吹五帝車女騎夾轂執法禦史在前後亦有金鉦黃鉞五將導桑於蠶宮手三盆於繭館畢還宮【丁孚漢儀】

皇太后法駕皆禦金根加交路帷裳非法駕則乘紫罽軿車長公主赤罽軿車貴人公主王妃油畫駢車【上】帝祖母稱長信宮帝母稱長樂宮【漢官儀】

漢世母后無謚至於明帝始建光烈之稱【蔡邕諡議】

華胥履大人之迹而生伏羲女媧感瑤光貫日而生顓頊握登見大虹而生舜修紀見洞流星而生夏禹夫都見白气貫月而生殷湯大任夢見長人而生文王任姒感龍生帝嵬魁【又詩含神霧曰大迹出雷澤華胥履之鉤命訣曰華胥履迹注云靈威仰之迹也書帝命驗云姚氏縦華感樞注縦生也舜母感樞星生舜重華金樓子云成湯母感狼星之精又感黒龍而成以乙日生湯號天乙國語云大任於豕牢而得文王】

黃帝立後三妃以存靈憲彤史小臣以備內宮以教天下之內治次妃嫫母貎惡徳充帝內之曰屬女徳而弗忘與女正而弗襄𨿽惡何傷是生蒼林禺陽【路史】

黃帝妃嫫母訓宮人而有淑徳奏六徳之頌【類要】

少昊母曰女節黃帝時有大星如虹下流華渚女節夢接之意感而生少昊是爲囂【路史云髙陽取幹類氏生少昊】

有陬氏曰常羲生而能言髮迨其踵是歸髙辛生太子及日十二【山海經云羲和者帝俊之妻也又曰帝俊妻常羲生月十二蓋月當爲日十日者謂以日名如甲乙丙丁之類云羲和者乃常羲有陬氏也大戴禮名常羲傳尙儀作常儀又作常宜士安作常耳失之陬音輙見大戴史漢世紀作娵訾氏非也】

顓頊母景僕蜀山氏女爲昌意正妃謂之女樞金天氏之末瑤光之星貫月如虹感女樞幽房之宮生顓頊於若水

帝嚳之妃鄒屠氏之女也軒轅去蚩尢之凶遷其民善者於鄒屠之地遷惡者於有北之鄕其先以帝命族後分爲鄒氏屠氏女行不踐地常履風雲遊於伊洛帝乃期焉納以爲妃妃常夢吞日則生一子凡經八夢則生八子世謂爲八神亦謂八翼翼明也亦謂八英亦謂八力言其神力英明翼成萬象億兆流其神睿焉【拾遺記八神意卽八愷】

鄭云俈立四妃以象后妃四星一明者爲正三小爲次帝堯因之

諏訾氏生而髮與足齊墮地能言及爲髙辛帝室夢日而生八子世號八元【異苑】

嚳娶陳丰生放勲

簡狄疈而生卨卨契也【契古作卨從禸虫也一作偰】

簡狄一作柬翟卽簡易也幹寶作索俠尙書中云鳥翔水遺卵娀簡易拾吞生契封商後萌水易注云易疑浴娀簡在水中易而吞卵生契後人當天應嘉乃以水易爲湯

舜妃癸比氏生二女曰宵明曰燭光處河大澤靈照百里是爲湘之神【大澤謂洞庭言爲神處此故靈光及於百里也以湘神黃陵爲舜之二女非堯之女也】

舜納三妃生九子娥皇無子女英生商均益比生二女宵明燭光舜不告而娶不立正妃故納三妃焉【藝文注又山海經云舜妻登北氏生宵明燭光又舜妹有婐首見路史世傳瞽叟與象每欲殺舜其妹婐首每爲之解說文云或作畫婐一音畫也婐或作擊或作系】

舜妃女防生義鈞及季釐季釐封於緡爲桀所克義鈞封於商是爲商鈞最喜歌舞【路史】

禹母曰修已出行見星貫昴夢接意感旣而吞神珠修已背剖而生禹於石紐【竹書紀年吳越春秋云得薏苡而吞之一云禹孕十四月】鯀娶華氏曰女志是生髙宻【世本吳越春秋云娶有莘氏之女曰女嬉】女秩暮汲石紐山下泉水中得月精如雞子愛而含之不覺而吞遂有娠十四月生夏禹【遁甲開山圖榮氏解】

嵞山卽名女媧見史記注

禹卨逆生闓母背而出后稷順生不坼不副不感動母體故曰不坼不副逆生者子孫逆死順生者子孫順亡蟬之生復育也闓背而出天之生聖子與復育同道乎兔吮毫而懷子及其子生従口而出案禹母吞薏苡卨母咽燕卵與兔吮毫同實也禹卨之母生宜皆從口不當闓背【論衡繁露云禹生發於背契生發於胸】

禹立三妃九嬪以爲內治【路史】

禹娶塗山之子名曰攸女生余【連山易】

後桀命扁伐岷山岷山女於桀二人曰琬曰琰桀愛二女無子焉斵其名於苕華之玉苕是琬華是琰而棄其元妃於洛曰妺嬉氏以與伊尹交遂以夏亡【竹書紀年又國語云妺嬉與伊尹比妲己與膠鬲比又云妺嬉有施氏之女姐己有蘇氏之女】

孔子曰昔逢氏抱小女妹嬉觀帝爲履癸妃【洛書錄運法】湯妃有防綂領九嬪後宮有序咸無姤媢逆理之人卒致王功【列女】

大姒夢見商之庭產棘太子發取周庭之梓樹於闕梓化爲松栢棫柞寐覺以告文王文王乃召太子發占之於明堂王及太子發並拜吉夢受商之大命於皇天上帝【周書】

武王納太公之女曰邑姜修教於內生太子誦【帝王世紀】天子西至於重璧之臺盛姬告病亡天子哀之是日哀次天子乃殯盛姬於轂丘之廟甲申天子北升於大北之隥而降休於兩栢之下天子永念傷心乃思淑人盛姬於是流涕七萃之士葽豫上諫於天子曰自古有死有生豈獨淑人天子不樂出於永思永思有益莫忘其新天子哀之乃又流涕【穆天子】

盛姬卒王攺其族爲痛氏【上】

婦人有謚自周景王之穆後始【物原】

楚莊王好獵樊姬爲之不食鳥獸之肉秦穆公好滛樂華陽後爲之不聽鄭衛之音【論衡】

秦昭王母芊氏號宣太后是太后之號始於此也漢因秦故尊母曰皇太后【事物考】

楚莊侄者楚縣邑之女也頃襄王好遊觀之樂焉王左右謂王曰南遊於唐五百里有樂焉王將行侄年十二王旣見侄操幟伏於南郊道傍王車至侄舉其幟王使人問之侄曰願謁隱事於王王召之子何以成寡人對曰大魚失水有龍無尾墻欲內崩而王不視王曰不知對曰大魚失水者離國五百里也有龍無尾者年三十無太子墻欲內崩王不視者禍亂且成而王不攺王曰何對曰王好臺榭而不卹眾庶出入不時耳目不聰彊秦間王左右使王日以滋甚王不亟反且及禍𨿽悔無逮王曰善命後車載之立反國比至國門已閉反者已定王乃發鄢郢之師以擊之僅而得勝乃立侄爲夫人【列女傳】

齊有婦人極醜無雙號曰無鹽女其爲人也臼頭深目長壯大節昻鼻結喉肥項少髮折腰出胸皮膚若漆行年三十無所容入衒嫁不售流棄莫執於是乃拂拭短褐自詣宣王願一見謂謁者曰妾齊之不售女也聞君王之聖徳願備後宮之掃除頓首司馬門外惟王幸許之謁者以聞宣王方置酒於漸臺左右聞之莫不揜口而大笑曰此天下彊顏女子也於是宣王乃召而見之謂曰昔先王爲寡人取妃匹皆已備有列位矣寡人今日聽鄭衛之聲嘔吟感傷激楚之遺風今夫人不容鄕裏布衣而欲千萬乘之主亦有奇能乎無鹽女對曰無有直竊慕大王之美義耳王曰𨿽然何喜良久曰竊嘗喜隱王曰隱固寡人之所願也試以行之言未卒忽然不見矣宣王大驚立發隱書而讀之退而惟之又不能得明日復更召而問之又不以隱對但目衘齒舉手拊肘曰殆哉殆哉如此者四宣王曰願遂聞命無鹽女對曰今大王之君國也西有衡秦之患南有彊楚之讐外有三國之難內聚姦臣眾人不附春秋四十壯男不立不務眾子而務眾婦尊所好而忽所恃一旦山陵崩弛社稷不定此一殆也漸臺五重黃金白玉瑯玕龍疏翡翠珠璣莫落連飾萬民罷極此二殆也賢者伏匿於山林諂防彊於左右邪僞立於本朝諫者不得通入此三殆也酒漿流湎以夜續朝女樂徘優従橫大笑外不修諸侯之禮內不秉國家之治此四殆也故曰殆哉殆哉於是宣王掩然無聲意入黃泉忽然而昻喟然而嘆曰痛乎無鹽君之言吾今乃一聞寡人之殆寡人之殆幾不全於是立停漸臺罷女樂退諂諛去雕琢選兵馬實府庫四辟公門招進直言延及側陋擇吉日立太子進慈母顯隱女拜無鹽君爲王后而國大安者醜女之力也【新序】

東越閩中有庸嶺髙數十里其西北隙中有大虵長七八丈圍一丈土俗常懼或與人夢或諭巫祝欲得啖童女年十二三者都尉令長並共患之共請求人家生婢子兼有罪家女養之至八月朝祭送虵穴口虵輙夜出吞囓累年如此前後共用九女爾時預復募索未得其女將樂縣李誕家有六女無男其小女名寄應募欲行父母不聽寄曰女無緹縈濟父母之功旣不能供徒費衣食生無所益不如早死寄乃行請好劍及咋虵犬至八月朝便詣廟中坐懷劍將犬先作數石米餈蜜麨灌之以置穴口虵夜便出頭大如囷目如二尺鏡聞餈香气先啖食之寄便放犬犬就囓咋寄從後斫虵因踴出至庭而死寄入視穴得其九女髑髏悉出吒言曰汝曹怯弱爲虵所食甚可哀湣於是寄女緩步而歸越王聞之聘寄女爲後拜其父爲將樂令【搜神記】

丰公家於沛之丰沛邑之陽裏其妻夢赤馬若龍戲已而生孰嘉是爲太公卽太上皇也太上皇之妃昭靈後名含始遊於洛地有玉雞啣赤珠出刻曰玉英吞此者王含始吞之生邦字季【帝王世紀】

漢中洋川戚夫人所生處夫人思慕東鄕追求洋川帝爲驛致長安【水經注】

戚夫人侍兒賈佩蘭後出爲扶風人段儒妻說在宮內時常以弦管歌舞相歡娛競爲妖服以趣良時十月十五日共入靈女廟以豚黍樂神吹篴擊築歌上靈之曲旣而相與連臂踏地爲節歌赤鳯皇來至七月七日臨百子池作於闐樂樂畢以五色縷相羈謂爲相連愛八月四日出雕房北戶竹下圍棋勝者終年有福負者終年疾病取絲縷就北辰星求長命乃免九月九日佩茱萸食蓬餌飲菊花酒令人長壽菊花舒時並采莖葉雜黍米釀之至來年九月九日始熟就飲焉故謂之菊花酒正月上辰出池邊盥濯食蓬餌以袚妖邪三月上已張樂於流水如此終嵗焉【西京雜記】

漢文帝出惠帝美人令得自嫁見魏楊阜

撒帳始於漢武帝非始於翼奉也李夫人初至坐七寶流蘇輦張鳯羽長生扇帝迎入帳中共坐歡飲之後預戒宮人遙撒五色同心花果帝與夫人以衣裾盛之云得多得子多也【原始】

武帝以象牙爲簟賜李夫人【西京雜記】

武帝過李夫人就取玉簮搔頭自此後宮人搔頭皆用玉玉價倍貴焉【上】

帝息於延涼室臥夢李夫人授帝蘅蕪之香帝驚起而香猶著衣枕歷月不歇帝彌思求終不復見涕泣洽席遂攺延涼室爲遺芳夢室【拾遺記】

飛燕與其妹婕妤坐後誤唾其袖合徳曰姊唾染人紺碧正似石上花假令尙方爲之未必能若此衣之華乃號石華廣袖【飛燕外】

飛燕爲皇后其女弟在昭陽殿遺飛燕書曰今日嘉辰貴姊懋膺洪冊謹上襚三十五條以陳踴躍之心金花紫輪防金花紫羅靣衣織成上襦織成下裳五色文綬鴛鴦襦鴛鴦褥金錯繡襠七寶綦履五色文玉環同心七寶釵黃金步搖合歡圓璫琥珀枕文枕珊瑚玦瑪瑙彄雲母扇孔雀扇翠羽扇九華扇五明扇雲母屏風琉璃屏風五層金博山香鑪廻風扇椰葉席同心梅含枝李靑木香沈水香香螺巵【出南海一名丹螺】九眞雄麝香七枝鐙【西京雜記】

趙后始加大號婕妤奏書於後曰天地交暢貴人姊及此令吉光登正位爲先人休不堪喜豫謹奏上二十六物以賀金屑組文茵一鋪沈水香蓮心椀一面五色同心大結一盤鴛鴦萬金錦一疋琉璃屛風一張枕前不夜珠一枚含香緑毛貍借一鋪通香虎皮檀象一座龍香握魚二首獨揺寶蓮一鋪七出菱花鏡一奩精金彄環四指若亡綘綃單衣一襲香文羅手借三幅七回光雄肪髮澤一盎紫金被褥香鑪三枚文犀辟毒箸二雙碧玉膏奩一合使侍兒郭語瓊拜上後報以云錦五色帳沈水香玉壺婕妤泣怨帝曰非姊賜我死不知此器帝謝之詔益州畱三年輸爲婕妤作七成錦帳以沈水香飾【飛燕外】

明徳皇后眉不施黛獨左眉小缺補之以縹【東觀漢記】明徳馬皇后自撰顯宗起居注削去兄防參醫藥事帝請曰黃門舅旦夕供養旣無褒異又不錄勤勞無乃過乎太后曰吾不欲令後世聞先帝數親後宮之家故不著也【續漢書】

馬后美於色厚於徳帝用嘉之嘗與觀畫過虞舜像見娥皇女英帝指之戲後曰恨不得如此爲妃又前見陶唐之像後指堯曰嗟乎羣臣百僚恨不得爲君如是帝顧而笑【陳思王畫贊序】

鄧皇后志在典籍六嵗能史書母常非之曰汝不習女工以供衣服乃更務學寧當舉博士耶後重違母言晝修婦業暮誦經典家人號曰諸生相者見後曰此成湯之骨法也嘗夢捫天蕩蕩正靑若有鐘乳狀乃仰嗽飲之以訊占夢者云堯夢攀天而上湯夢及天而餂之斯皆聖王之占吉不可言後果爲皇后【續漢書】

建和元年四月丁亥保林吳姁以丙戌詔書下中常侍超曰朕聞河洲窈窕明辟思服擇賢作儷隆代所先故大將軍乘氏忠侯商所遺少女有貞靜之徳流聞禁掖其與姁並詣商第周視動止審悉幽隱其母諱匿朕將采焉姁卽與超以詔書趨詣商第第內讙噪食時商女女瑩從中閤細步到寢姁與超如詔書周視動止俱合法相超畱外舎姁以詔書如瑩燕處屏斥接偫閉中閤子時日晷薄辰穿照蜃牕光送著瑩面上如朝霞和雪艶射不能正視目波澄鱗眉嫵連捲朱口皓齒修耳懸鼻輔靨頤頷位置均適姁尋脫瑩步搖伸髻度髮如黝髹可鑑圍手八盤墜地加半握已乞緩私小結束瑩面發頳抵攔姁告瑩曰官家重禮借見朽落緩此結束當加鞠翟耳瑩泣數行下閉目轉面內向姁爲手緩捧著日光芳气噴襲肌理膩防拊不畱手規前方後築脂刻玉胸乳菽發臍容半寸許珠私處墳起爲展兩股陰溝渥丹火齊欲吐此守禮謹嚴處女也約略瑩體血足榮膚膚足飾肉肉足冒骨長短合度自顚至底長七尺一寸肩廣一尺六寸臀視肩廣減三寸自肩至指長各二尺七寸指去掌四寸肖十竹萌削也髀至足長三尺二寸足長八寸踁跗丰妍底平指斂約縑迫襪収束微如禁中久之不得音響姁令催謝皇帝萬年瑩乃徐拜稱皇帝萬年若微風振簫幽鳴可聽不痔不無黒子創陷及口鼻腋私足諸過臣妾姁女賤愚憨言不宣心書不符見謹祕緘昧死以聞時夜漏三下太后猶禦壽安殿發緘懽喜顧語帝曰吾入宮後知有防妹然中外隔闊目所未見不謂爭逹如爾明日詔下有司議禮有司奏曰謹按春秋迎王后於紀在途則稱後故大將軍乘氏忠侯商女今大將軍參錄尙書事乘氏侯冀女弟膺紹聖善舊協潛邸結婚之際有命旣集宜備禮章時進徴幣請下三公太常案禮儀奏可一凖孝惠皇帝納後故事於六月癸未皇帝制詔大將軍參錄尙書事乘氏侯冀乹施坤受實始人經不有配儷曷奉天地宗廟爰謀公卿咸謂宜率前典今使使持節太常宗正千秋以禮納采主人曰皇帝嘉命訪婚陋族備數采擇臣父故大將軍乘氏忠侯商之遺女未閒訓誡衣履若而人欽承前典肅奉儀制大將軍參錄尙書事乘氏糞土臣冀頓首再拜承制乙酉皇帝制詔大將軍參錄尙書事乘氏侯冀兩儀配儷承天綂物正位乎內必竢令族重申舊典今使使持節太常宗正千秋以禮問名主人曰皇帝嘉命使者到重宣中詔問臣名族臣女弟女瑩父母所生先臣故九江太守定陵鄕侯綂之遺孫先臣故褒親湣侯竦之曽孫先臣故少府特進乘氏侯雍之孫先臣故大將軍乘氏忠侯商之遺女外出自先臣故侍中鮦陽侯萬全之外曽孫先臣故大鴻臚鮦陽侯桂之外孫年十六欽承前典肅奉儀制戊子皇帝制詔大將軍參錄尙書事乘氏侯冀人謀従僉曰貞吉敬従典禮今使使持節太常宗正千秋以禮納吉主人曰皇帝嘉命使者重宣中詔太卜元吉臣陋族卑鄙憂懼不勝欽承前典肅奉儀制辛邜皇帝制詔大將軍參錄尙書事乘氏侯冀之女弟有母儀之徳窈窕之姿如山如河宜奉宗廟永承天祚以黃金二萬斤馬十二匹纁谷璧以章典禮今使使持節司徒戒太常以禮納徴主人曰皇帝嘉命降婚卑陋崇以上公寵以典禮備物典防欽承前典肅奉儀制甲午皇帝制詔大將軍參錄尙書事乘氏侯冀謀於公卿大筮元罔有不臧率遵典禮今使使持節太常宗正千秋以禮請期主人曰皇帝嘉命使重宣中詔吉日惟今月庚子可迎臣欽承前典肅奉儀制庚子皇帝制詔大將軍參錄尙書事乘氏侯冀嵗吉月令吉日惟庚子率禮以迎今使使持節太尉喬司徒戒以迎主人曰皇帝嘉命使者喬重宣中詔令月吉辰備禮以迎上公宗卿兼至副介近臣百兩臣蝝蟻之族猥承大禮憂悚惶悸欽承前典肅奉儀制後服紺上下假髻步搖八雀九華十二防加以翡翠朱舄襪乘法駕重翟羽蓋金根車駕靑交路靑帷裳畫輈黃金塗五末蓋蚤施金華駕駟馬龍旗九斿大將軍參乘太僕妻禦車府令設鹵簿屬車四十六乘前鸞旗車皮軒鳯皇闟防九斿云防金鉦黃鉞洛陽令奉引公卿五官校尉司校尉河南尹妻皆乘其官車夫本官綬以従置虎賁羽林騎戎頭黃門鼓吹五時副車女騎夾轂執法禦史在前五將導騎千乘萬騎引至闕下自皇漢迎後未有若斯之盛也至八月乙未詔曰維建和元年八月乙未制詔故大將軍乘氏忠侯商女女瑩朕聞任姒佐周綿運八百良以徳重黃牀足奉宗廟也朕以寡昧承嗣歷服爰求英淑共臨海內惟爾夙閒內戒徳冠後庭有桃夭之宜協和鳴之祥宜升尊位母儀天下今使太尉喬使持節奉璽綬宗正千秋爲副立爾爲皇后其敬愼中饋以踐乃位無替朕命永奠坤維後卽位於章徳殿太尉使持節奉璽綬天子臨軒陛設虎賁旄頭五牛旗百官陪位皇后北面太尉往蓋下東向宗正大長秋西向宗正讀防文畢皇后稱臣妾皇帝萬年畢住位太尉喬授璽綬中常侍超長跪受璽綬奉於殿前女史授婕妤婕妤長跪受以授昭儀昭儀長跪受以皇后皇後伏起拜稱臣妾皇帝萬年訖黃門鼓吹三通鳴鼓畢羣臣以次出後卽位大赦天下【漢雜事祕辛漢雜事一卷得於安寧州土知州董氏前有義烏王子充印蓋子充使雲南時篋中書也然禦覽諸書亦有漢雜事而略不見収此特載漢桓帝懿獻梁皇后被選及六禮冊立事而吳姁入後燕處審視一段最爲奇艶但太穢防耳不謂冀威赫震人猶得瀆選如此卷首有祕辛二字不可解要是卷帙甲乙名目余甞搜考弓足原始不得及見約縑迫襪収束微如禁中語則纒足後漢已自有之言脫於口追駟不及聊志於此用塞疏漏之誚成都楊愼】

獻帝伏皇后聰慧仁明有聞於內則及乘輿爲李傕所敗至河無舟楫後乃負帝以濟河河流迅急惟覺腳下如有乘踐則神物之助焉兵戈逼岸後乃以身擁遏於帝帝傷趾後以繡紱拭血括玉釵以覆於瘡應手則愈以淚湔帝衣及面潔淨如浣軍人嘆服𨿽亂猶有明智婦人精誠之至幽祗之所感矣【拾遺記】

先主甘後體貌特異玉質柔肌態媚容冶先主召入綃帳中於戶外望者如月下聚雪河南獻玉人髙三尺乃取玉人置後側晝則講說軍謀夜則擁後而玩玉後與玉人潔白齊潤觀者殆相亂惑【上】

文帝郭后少時其父奇之曰此我女中玉也遂名如玉【魏志】

甄皇后生每寢家中人髣髴見如有人持玉衣覆其上者【上】

甄后旣入魏宮宮庭有一緑虵口中恆有赤珠若梧桐子大不傷人人欲害之則不見矣每日後梳妝則盤結一髻於後前後異之因效而爲髻巧奪天工故後髻每日不同號爲靈虵髻【采蘭雜誌】

薛靈蕓未至京師十里帝乘雕玉之輦以望車徒之盛嗟曰昔者言朝爲行雲暮爲行雨今非雲非雨非朝非暮攺靈蕓爲夜來入宮後居寵愛外國獻火珠龍鸞之釵帝曰明珠翡翠尙不能勝況乎龍鸞之重乃止不進夜來妙於鍼工𨿽處於深帷之內不用燈燭之光裁制立成非夜來縫制帝則不服宮中號爲鍼神也【拾遺記】夜來初入魏宮一夕文帝在燈下詠以水晶七尺屏風障之夜來至不覺面觸屏上傷處如曉霞將散自是宮人俱用胭脂效畫名曉霞妝【采蘭雜誌】

魏文帝宮人莫璚樹置蟬鬢次薛夜來善女紅次段巧笑始以錦衣防履作紫粉拂面次田尙衣能歌舞四美一時冠絕日夕在側

田尙衣多病文帝以硃砂塗四壁以辟邪故謂之紅壁【女紅志】

吳主趙夫人丞相逹之妹善畫巧妙無雙能於指間以防絲織雲霞龍虵之錦大則盈尺小則方寸宮人謂之機絕孫權常嘆魏蜀未夷軍旅之隙思得善畫者使圖山川地勢軍陣之像逹乃進其妹權使冩九州江湖方嶽之勢夫人曰丹靑之色甚易歇滅不可久寶妾能刺繡作列國方帛之上冩以五嶽河海城邑行陣之形旣成乃進於吳主時人謂之鍼絕𨿽荊棘木猴云梯飛防無過此麗也權居昭陽宮倦暑乃褰紫綃之帷夫人曰此不足貴也權使夫人指其意思焉答曰妾欲窮慮盡思能使下綃帷而淸風自入視外無有蔽礙侍列者飄然自涼若馭風而行也權稱善夫人乃折髮以神膠續之神膠出郁夷國接弓弩之斷百斷百續也乃織爲羅縠累月而成裁爲幔內外視之飄飄如煙气輕動而房內自涼時權常在軍旅每以此幔自隨以爲徵幙舒之則廣縦一丈捲之則可內於枕中時人謂之絲絕故吳有三絕四海無儔其妙【拾遺記】

吳孫皓寵姬張氏死思其色使巧工刻木作美人形像常置座側【筆叢】

吳孫和說鄧夫人嘗置膝上和弄水晶如意誤傷夫人頰醫者曰得白獺髄雜玉與琥珀當滅痕及差有赤防更益其妍諸嬖人更以丹脂防頰以要寵【上】

魏文帝黃初七年正月命中宮蠶於北郊依周典也及武帝太康六年散騎常侍華嶠奏先王之制天子諸侯親耕籍田千畆後夫人躬蠶桑宮今陛下以聖明至仁修先王之緒皇后體資生之徳合配幹之義而坤道未光蠶禮尙缺以爲宜依古式備斯盛典詔曰昔天子親籍以供粢盛後夫人躬蠶以備祭服所以聿遵孝敬明教示訓也今籍田有制而蠶禮不修由中間務多未暇崇備今天下無事宜修禮以示四海其詳依古典及近代故事以參今宜明年施行於是蠶於西郊蓋與籍田對其方也乃使侍中成粲艸定其儀先蠶壇髙一丈方二丈爲四出陛陛廣五尺在皇后采桑壇東南帷宮外門之外而東南去帷宮十丈在蠶室西南桑林在其東取列侯妻六人爲蠶母蠶將生擇吉日皇后著十二笄步搖依漢魏故事衣靑衣乘油畫雲母安車駕六騩馬女尙書著貂蟬佩璽陪乘載筐鉤公主三夫人九嬪世婦諸太妃太夫人及縣鄕君郡公侯特進夫人外世婦命婦皆步搖衣靑各載筐鉤從蠶先桑二日蠶宮生蠶著薄上桑日皇后未到太祝令質明以一太牢告祠謁者一人監祠祠畢撤饌班余胙於從桑及奉祠者皇后至西郊升壇公主以下陪列壇東皇后東面躬桑采三條諸妃公主各采五條縣鄕君以下各采九條悉以桑授蠶母還蠶室事訖皇后還便坐公主以下乃就位設饗宴賜絹各有差【晉書】

晉惠帝永康元年帝納皇后羊氏後將入宮衣中忽有火光眾咸怪之自後蕃臣搆兵洛陽失禦後爲劉曜所嬪【異苑】

杜皇后長猶無齒成帝納采之日一夕盡生【上】

晉穆帝後父何凖寓居海鹽南三里後將產之夕有羣烏夜驚於聚落爾後烏更鳴眾共異之及明大赦乃穆帝立凖女爲後【睦州記】

劉聰以婢爲後王鑑諫曰不可以污玉簀塵瓊寢【十六國春秋】

劉聰將起鳯儀殿於後庭陳元逹諫聰怒將斬之時在逍遙園元逹抱堂下樹叫曰臣所言者社稷之計也劉后在後堂密手疏救之乃解攺逍遙園爲納賢園秀中堂爲愧賢堂【前趙錄】

石虎皇后浴室中有雙長生樹【鄴中記】

宋武帝節儉張妃房惟碧綃蚊幬【崔祖思啟事】

陸元徳吳興東遷人宋文帝召入內時太后王氏雅信黃老降母后之尊執門徒之禮【珠囊】

宋孝武大明五年閏月皇太子妃薨樟木爲櫬號曰樟宮載以龍輴造陵於龍山置大匠卿斷艸司空告后土謂塟曰山塋【宋書】

郗皇后性妬忌武帝初立未及冊命因忿怒忽投殿庭井中眾趨井救之後已化爲毒龍煙焰衝天人莫敢近帝悲嘆久之因冊爲龍天王便於井上立祠【兩京記】梁武妃丁貴嬪左臂有赤痣上有五采而體多疣納之其疣並失【梁書】

陳武章皇后手爪長五寸色並紅白每遇期功之服則先折一爪【陳書】

後主沈皇后諱婺華身居儉約惟尋閱釋典爲事常遇嵗旱自暴而誦經應時雨降陳亡入隋及煬帝崩自廣陵過江於毘陵天靜寺爲尼名觀音【上】

陳後主與張麗華遊後園有栁絮防衣張麗華謂後主曰何能防人衣後主曰輕薄物識卿意也張麗華笑而不答【類記】

每憶爾時麗華方憑臨春閣試東都紫毫書小砑紅綃答江令碧月詞未終見韓擒虎領數萬騎直來捉人都無去就意【南部煙花記】

張麗華髮長七尺【上】

後主馮淑妃名小憐太穆後從婢也穆後愛衰以五月五日進之號曰續命慧黠能彈琶琵工歌舞後主惑之坐則同席出則並馬願得生死一處【北史】

昔有大姓家子端正以金作女像語父母言有女似此者兒乃當取時他國女有貎亦端正亦作金男白父母言有男似此乃當嫁之父母各聞便逺娉合時國王舉鏡自照謂羣臣曰天下人顏有如我不諸臣答曰臣聞彼國有男端正無比則遣使請之使至告之王欲見賢者則嚴早進去已自念王以我明逹故來相呼則還取書而見婦與奴爲姦悵然懷憾爲之結气顏色衰醜臣見如此謂行道消瘦馬廏安之夜於廏中見王正夫人與馬下人私通心乃自悟王大夫人尙當如此何況我婦意解心悅顏色如故則與王相見王曰何因止外三日答曰臣來有忘還歸取之而見婦與奴爲姦意忿顏色衰變故住廐中三日昨見正夫人來與養馬兒私通夫人乃爾何況餘人意解顏色復故王言我婦尙爾何況凡女兩人俱捨便入山中剃髮作沙門思惟女人不可從事精進不懈俱得辟支佛道【譬諭經】

昔有國王防持女急正夫人語太子曰我爲汝母生汝不見國中欲一回出汝可白王如是至三太子白王王則聽可太子自爲禦車羣臣於路奉迎設拜夫人出手開帳令人得見太子見女人而如是便詐腹痛而還夫人言曰我無相甚矣太子自念我母尙當如此何況余乎夜便委國捨去入山遊觀時道邊有樹下有泉水太子上樹逢見梵志獨行入水池浴出已飯食作術吐出一壺壺中有女與屏處室梵志得臥女人復吐一壺壺中有男復與共臥臥已吞壺須臾之頃梵志起已復內婦著壺中吞已杖持而去太子歸國白王請梵志及諸臣下作三人食持著一邊梵志旣至言我獨自太子曰梵志汝當出婦共食梵志不得已出婦太子語婦汝當出夫共食如是至三不得已出男共食食已便去王問太子汝何因知之答曰我母觀國我爲禦車母開出手令人見之我念女人能多樂欲便詐腹痛還入山中見梵志藏婦腹中如是女人姦不可絕願大王放赦宮中王敕後宮其欲行者任從志也【上】

無憂婆羅門將無比女往防閃毗娉與鄔陀延王爲夫人無憂爲輔國大臣王又有夫人名紺容無比情懷嫉妬數於王處搆扇讒言時王邊境反叛王親領兵自往徵伐遂敕無憂守都邑無比每勸其父令害紺容紺容夜讀佛經復須抄冩告大臣樺皮貝葉筆墨燈明便宜多進大臣於樺皮內宻安火炭置在宮門夜被風吹火便大發紺容與五百防女同時殞命惟曲脊侍女從水竇出得免先嘗有二人來至王所樂爲奉事一人能說喜事一人能說憂事爾時國人及畱守臣見紺容死計無所出其說幽事人共大臣等議畫一幀作紺容夫人所爲因緣投火死狀並與象馬各數滿五百眞金一億別嚴四兵詣王營所遣使持書白王王啟封讀書而笑問善知識比曽見有被死將去求索得耶答曰若被死將去求索不得者可開此幀因言紺容已死願王寛其罪恐王憂惱設此權謀王卽旋軍敕殺無憂以無比置地牢內王經七日極懷憂悴復出無比因往問世尊何因緣故佛言乃往古昔婆羅泥斯國王梵摩逹多大夫人曽於五百防女遊觀華國入芳池浴時寒求火去此不遠有獨覺聖者造一艸庵在中住止夫人命一使女燒彼艸庵女見不忍夫人卽便自往放火諸女悉共懽笑彼夫人者卽紺容是彼侍女者卽五百內人是彼使女者卽曲脊女是【法苑珠林】

廣博物志卷十一﹤子部﹐類書類﹐廣博物志﹥

欽定四庫全書

廣博物志卷十二

明董斯張撰

靈異一【僊】

升天之僊凡有九品第一上僊號九天眞王第二次僊號三天眞王第三號太上眞人第四號飛天眞人第五號靈僊第六號眞人第七號靈人第八號飛僊第九號僊人【眞仙通鑑】

太極眞人有僊相好眞者要在慈心觸物以轉相好然後得僊矣不能忍性則僊相敗矣故修道防眞必以精思爲本存神觀徳必以靜念爲先【三一經】

仙方凡有九品一名太和自然龍胎之醴二名玉脂瓊液之膏三名飛丹紫華流精四名朱光云碧之腴五名九種紅華神丹六名太淸金液之華七名九轉霜雪之丹八名九鼎雲英九名雲光石流飛丹【上】

太上有瓊羽之門合延爲胎命之王一爲三气之尊元老爲上帝之賔並扶兆身神防刋名於福連之簡又曰太上金簡玉札爲福連之書【上】

或問隠淪之道抱朴子曰鄭君云服大隱符十日欲隠則左轉欲見則右回也或以玉丸塗人身中或以虵足散或懷離母之艸或折靑龍之艸以伏六丁之下或入竹田之中而執大樞之壤或造河龍石室而隱云蓋之陰或伏淸泠之淵以過幽闕之徑或乘天一之馬以遊紫房或登天一之明堂或入玉女之金匱或背輔尙官立三蓋之下或投巾觧履【闕】膽煎及而衣符子居蒙【一作象】人淸液桂梗六甲父母僻側之交防馬泥丸木鬼之子金商之艾或可爲小兒或可爲老翁或可爲鳥或可爲獸或可爲艸或可爲木或可爲六畜或依木成木依石成石依水成水依火成火所謂移形易貌不能多隠者也【抱朴子】

僊道有黃水月華服之化而爲月有徊水玉精服之化而爲日有鐶剛樹子服之化而爲雲有水陽靑映服之化而爲石有赤樹白子服之化而爲王有絳樹靑實服之化爲黃金有瑯玕華丹服之化爲飛龍有九轉神丹服之化爲白鵠有白羽紫蓋以防五嶽有流金之鈴以攝鬼神有素奏丹符以召六甲有金眞玉光以映天下有八景之輿以逰行上淸有飛行之羽以超虛躡空有紫繡毛帔丹靑飛裙有白羽黒翮以翔八方有翠羽華衣金鈴靑有曲晨飛蓋禦之體自飛有三十七種色之節以給僊人【眞誥】

漱龍胎而死訣飲瓊精而叩棺者先師王西城及趙伯劉子先是也服金丹而告終者臧延甫張子房墨翟子是也挹九轉而屍臰吞刀圭而虫流司馬季子寗仲君燕昭王王子防是也

夫至忠至孝之人旣終皆受書爲地下主者一百四十年乃得受下僊之教授以大道従此漸進得補官一百四十年聽一試進也至孝者能感激鬼神使百鳥山獸巡其墳埏也至忠者能公犯直心精貫白日或剖藏煞身以激其君者也比干今在戎山李善今在少室有得此變鏈者甚多舉此二人爲摽耳

右英告曰自古及今死生有津顯黙異防藏住滅智與世同之者皆得道之行也若夫瓊丹一禦九華三飛雲液晨酣流黃徘徊仰咽金漿咀嚼玉防者立便控景登空升太防也自世事乖斯業未就便當蹔履太陰潛生鄕外身棄質養胎虛宅陶气絕籥受精漠故攺容於三陰之館童顏於九鏈之戶然後知神僊爲奇死而不亡去來之事理之深也

南人告云得道去世或顯或隱托體遺迹道之隠也或有再酣瓊精而叩棺一服刀圭而屍爛鹿皮公吞玉華而流虫出戶仇季子咽金液而臭聞百里黃帝火九鼎於荊山尙有橋嶺之墓季主服雲散以潛升猶頭足異處墨狄咽虹丹以投水寗生服石腦而赴火務光剪韭以入淸泠之淵栢成納气而腸胃三腐諸如此比不可勝紀微乎得道趣捨之迹無常矣【並上】

內景黃庭爲不死之道受者齋九日或七日或三日然後受之結盟立誓期以勿泄古者盟用云之錦九十尺金簡鳳文之羅四十尺金鈕九雙以代剖髮防血勿泄之約此物是神鄕之奇帛非赤縣之所有也今錦可用白絹羅可用靑布鈕可用金鐶亦足以誓信九天制告三官矣【雲笈七籖】

天皇上眞者是上淸眞人之典禁主玉華仙女之母故號曰玉華三元君也乘神徊之車登云飈之宮入流逸之室神徊者是眞人一輪車名九曲下戶者是男女之陰地也男曰九曲女曰下戶此陰地常生白雲之气以薫黃庭之間是得道之驗也【上】

道告阿丘曽曰汝歬生與南極尊神同在禪黎世界於丹陵之舍栢林之下同發道意爾時南極姓皇字度明執汝右手俱題赤石以記姓名南宮卽書汝筆迹題於南軒今猶尙在石字亦存汝憶之不丘曽心悟舉目卽見南極所主南壁刻書云太甲歳七月一日皇度明王阿丘曽同於丹陵栢林下發願合二十三字字甚分明太上道君者於西天鬰察山浮羅之嶽坐七寶騫木之下淸齋空山靜思神眞合慶防樞蕭朗自然擁觀萬化俯和眾生是時十方大聖至眞尊神詣座燒香稽首道前上白道君不審靈寶出法従何刼而來至於今日凡幾度人爲盡如是復有轉輪天生尊是何刼生值遇眞文得今太上之任致是得度何獨如之巍巍徳宗髙不可勝願垂賜告本行因緣觧說要言開悟後生道言天元輪轉隨刼攺運一成一敗一死一生滅而不絕幽而復明靈寶出法隨世度人自元始開先至於赤明元年經九千七百億萬刼度人有如塵沙之眾不可勝量赤明之前於莽之中刼刼出化非可思議赤明已後至土皇元年宗範大法得度者眾終天說之亦常不盡今可爲粗明眞正之綱維標得道者之遐迹爾今聊以開示於後來領防於靈文之妙我濯紫晨之流芳蓋皇上之冑我隨刼死生世世不絕常與靈寶相值同出經七百億刼中防靑帝刼終九气攺運於是托胎於洪氏之胞凝神於瓊胎之府積三千七百年至赤明開運歳在甲子誕於扶刀蓋天西玉國浮羅之嶽復與靈寶同出度人元始天尊以我因緣之勲錫我太上之號封郁恱林昌玉防天帝君位登髙聖治都玉京實由我身尊承大法靈寶眞文世世不絕廣度天人慈心於萬刼博濟於眾生功徳之大勲名繕於億刼之中致今報爲諸天所宗焉【洞太行經】

東方安寶華林靑靈始老帝君者往在白气禦運於金刼之中暫生郁恱金映靈防那林之天西婁無量玉國浩明嶽厥名元慶於此天下大建功徳初無懈心勲名仰徹朱陵火宮書其姓名記於赤簡仙道垂成而值國多防女元慶遂以寄世散想靈魔舉其濁目朱宮輟其仙名一退遂經三刼中值火刼攺運元慶又受气寄胎於洪氏之胞上天以其先身好色故轉爲女子朱靈元年歳在丙午誕於丹童龍羅衛天洞明玉國丹霍之阿攺姓洪諱臺年十四敬好道法心願神仙常市香膏然燈照暝大作功徳諸天所稱名標上淸南極上靈紫虛元君托作傭人下世教化見那防貞潔好尙至法廻駕於丹霍之阿授那防靈寶赤書南方眞文一篇於是防勵志殊勤自謂一生作於女子防於幽房無由得道因齋持戒思念願得轉身爲男丹心遐徹遂致感通上眞下降元始天尊時於瑯碧之溪扶瑤之丘坐長林枯桑之下眾眞侍坐是日那臺見五色紫光曲照齋堂於是心悟疑是不常仍出登墻四望忽見東方桑林之下華光赫奕非可勝名去那臺所住數百里中隔礙暘谷滄海之口心懷踴躍無由得往因乂手遙禮稱名那防先緣不厚致作女身發心願樂志期神仙髙道法妙不可得攀日夕思念冀得滅度轉形爲男歷年無感常恐生死不得遂通彌齡之運有於今日天河隔礙無由披陳今當投身碧海沒命於天冀我形魂早得輪轉更建功徳萬刼之中冀見道眞言訖便従墻上投身擲空命赴滄海極淵之中紛然無落卽爲水帝神王以五色飛龍捧接女身俄頃之間已於懸中得化形爲男子乘龍防虛飛至道前於是元始卽命仙都錫加帝號於火刼受命輔於靈寶靑帝玉篇七百年中火刼數極靑气運行隨元滅度以開光元年於彌梵羅臺霄絕寥丘飛元云根之都滄霞九云之墟元始又錫安寶華林靑靈始老帝君號【上】

通天師一號中大法師在天皇時出洞眞經一十二部以無極大道不教人間【眞仙通鑑】

有古先生於地皇時出洞經一十二部化人以無上正眞之道

盤古先生在人皇時出洞神經一十二部化人以太平無爲之道

郁華子在宓犧時降於田野授天皇內文又降河圖八卦之文教人以順性之道一號宛華穪田野子作元陽經三十四卷

廣壽子在祝融時降於恆山授人皇內文教人以安神之道一號豫子作按摩道精經九十卷

大成子又號傅豫子在神農時降於濟陰授地皇內文教人以好生之道俾播殖谷菓以代烹殺和合方藥救疾養性一云作太乙元精經三十六卷【並上】

黃帝遊靈臺靑城山絕巖之下見天皇眞人以蒼玉爲屋黃玉爲牀翠羅之幃侍者皆天人【三一經】

赤將子輿者黃帝時人不食五穀而噉百艸花至堯帝時爲水工能隨風雨上下時時於市中賣繳亦謂之繳父云【列仙】

寗封子者黃帝時人也世傳爲黃帝陶正有人遇之爲其掌火能出五色煙久則以教封子封子積火自燒而隨煙气上下視其灰燼猶有其骨時人共塟於寗北山中故謂之寗封子焉

馬師皇者黃帝時馬醫也知馬形生死之診治之輙愈後有龍下向之垂耳張口皇曰此龍有病知我能治乃鍼其唇下口中以甘艸湯飲之而愈後數數有疾龍出其波告而求治之一旦龍負皇而去

容成公者自稱黃帝師見於周穆王能善補導之事取精於元牝其要谷神不死守生養气者也【並上】

隨應子一號大極先生在少皥時降於崆峒山說莊敬經教以順時行令【眞仙通鑑】

赤精子在顓頊時說防言經教以忠順之道

錄圖子在帝嚳時降於江湄說黃庭經教以淸和之道又命九天眞王三天眞皇執八光之節景云之符下牧徳臺授帝嚳以九天眞靈三天寶符上以奉天使二儀無遺下以營人使年命無墜帝乃祭天於北河之壇藏符於鐘山之峯後升天爲宮眞人作黃庭經五十卷展上公者髙辛時仙人也常向諸仙人云昔在華陽下食白李羙憶之未久忽已三千歳矣郭四朝後於其防種五菓又此地可種柰所謂福鄕之柰可以除災厲玉匱記云禦朱山俗呼獨女山也仙人展上公升天【並上】偓佺者槐山采藥父也好食松實形體生毛長數寸兩目更方能飛行逐走馬以松子遺堯堯不暇服也松者簡松也時人受服者皆至二三百歳焉【列仙傳】

方回者堯時隠人也堯聘以爲閭士練食雲母亦與民人有病者隱於五柞山中夏啟末爲宦士爲人所劫閉之室中従求道回化而得去更以方回印封其戶時人言得回一丸泥塗門戶終不可開【上】

務成子在唐堯時降於姑射山說徳經教以謙遜之道一云作政事宣化經各四十卷【眞仙通鑑】

籛鏗因進雉羮於堯堯封於彭城後謂之彭祖有子二人長名武次名夷其所隠山後人名曰武夷山

宛丘先生服制命方得道至殷湯之末世幾千餘嵗以方傳弟子姜若春彭祖師之受其方三首

赤烏公彭祖弟子服金汋而升大極【或作靑烏並上】

武夷君食湘防皓本【湘防荇也皓本根也武夷記】

黃石【一作山】公記云彭祖去後七十餘年門人於流沙之西見之非死明矣又彭祖之弟子靑烏公黒穴公秀眉公白兔公子離婁公太足君髙丘子不肯來七八人皆歷數百歳【抱朴子】

武夷君地官也相每於八月十五日大防村人於武夷山上置幔亭化虹橋通山下是日太極玉皇太姥魏眞人武夷君並座空中告呼村人爲曽孫汝等若男若女呼坐乃命鼓師張安陵等作樂行酒令歌師彭令昭唱人間可哀之曲其詞曰天上人間兮防合疏稀日落西山兮夕鳥歸飛百年一餉兮志與願違天宮咫尺兮恨不相隨【武夷記】

彭祖爲才夫八百年然後西適流沙寗封爲陶正方回爲閭士仇生仕於殷馬推官於晉琴髙執笏於宋康常生降志於執鞭莊公藏器於小史【抱朴子】

人退已進陰子所以窮至道也敬卒若始羨門所以致雲龍也【上】

尹壽子在虞舜時降於河陽說道徳經教以無爲之道又道與彭祖一云作通眞一經七十卷道徳經千二百卷【眞仙通鑑】

何侯者堯時隠蒼梧山舜南狩止何侯家天帝五老來謂舜曰升舉有期翌日五帝下迎舜白日升天至夏禹時五帝以藥一器與何侯使投酒中一家三百餘口飲不竭以余酒灑屋宇防宅上升天

眞行子一號寗眞子在夏禹時降於商山教以勤儉之道授九疇書又命宛委之神夷使者授禹玉書靈寶五符治水眞文及罡步劾召鬼神之法【並上】

嘯父者冀州人也少在西周市上補履數十年後奇其不老好事者造求其術不能得也惟梁母得其作火法【列仙傳】

蔡天生者上谷人也小爲嘯父賣雜香於野外以自業贍情性仁篤口不言惡道逢河伯少女從天生市香天生知是異人再拜上一檐香少女感之乃教其朝天帝玉皇之法遂以獲仙【眞誥】

師門者嘯父弟子也能使火食桃葩夏孔甲惡之殺而埋之野外山木皆焚孔甲禱未還而死【列仙】

錫則子在商湯時降於潛山說長生經教以恭愛之道一號錫壽子作道元經七十卷【眞仙通鑑】

仇生者不知何所人也當殷湯時爲木正三十餘年而更壯常食松脂在屍鄕北山上自作石室至周武王幸其室而祀之【列仙傳】

髙丘子殷人也好道入六景山中積五百二十餘歳但讀黃素道經服餌術後合鴻丹以得陸仙遊行五嶽二百餘歳後得金液以升太淸也今爲中嶽眞人【眞仙通鑑】務光自沈蓼水已而自匿後四百餘歳至武丁時復見武丁欲以爲相不從武丁以輿迎而從逼不以禮遂投河浮山

九元子者煉紫金合神丹登仙其經曰庚辛經【上】昌容者常山道人也自稱殷王子食蓬虆根往來上下能致紫艸賣與染家得錢以遺孤寡【列仙】

上黃先生者修步斗之道得隠形法【眞仙通鑑】

常生子者常潄水和玉屑服之以升

長存子者學道成爲洲仙伯

張穆子修太極上元年紀升仙後以此法受龔叔進王文卿尹子房皆得道

蒲先生者常乘白鹿采芝艸於茅山

童子先生者於狄山學道修谷契鈴經得仙

九源丈人者爲方丈宮主領天下水神及陰精水獸蛟鯨之類【並上】

離婁公服竹汁餌桂得仙【神仙傳】

老子以商王陽甲十七年降胎至武丁九年庚辰二月建寅十五日夘時生在周西伯時爲藏史武王時爲柱史西出闗自流沙還授禮於孔子在天以玉晨大道君爲師在人間以常樅爲師【上】

李幹爲周上禦史【字元杲老子之父妙內篇云老子母無壻故範祖禹曰老子父書無見非也眞仙通鑑云老子父名靈飛當老君未誕而升天】胎刵且取洪氏曰嬰敷【前涼錄索綏云元杲胎刵無耳一目不明又云生而孤單年七十二無妻與鄰氏人益壽氏野合而娠十年而生國臣記云幹娶滕氏恐非一娶云仙鑑云老子母尹氏卽無上元君也】感飛星而娠十有二年副左而生儋【宣王四十二年乙夘二月十五日生劉向列仙傳云生於商時妄】曰祿【集眞錄老子始生母名之曰祿】是爲伯陽甫生而能語黃面皓首故謂老子耳七寸而參屚故名耳而字儋【卽太史儋世以爲二人不知儋與同】幹籍九尺方童長眉鼻雙柱齒六八【詳金蕭內經朱韜玉札等書仙傳云生而能語九日長九尺】邑於苦之賴賴乃萊也故又曰老萊子【世以老萊子別一人亦非列女傳云萊子逃世耕山之陽椘王求之按髙士傳孔子至椘見老萊子時已二百餘歳斑衣戱母側所問答皆禮事知非二人】

譙令長沙王阜所立碑云老子生於曲過間【水經注】李一名雅字伯宗一名志字伯光一名石字孟公一名重字子文一名定字元陽一名元字伯始一名顯字元坐一名徳字伯文【太平廣記】

老在周之末居反景日室之山與世人絕迹惟有黃髮老叟五人或乘鴻鶴或衣羽毛耳出於頂瞳子皆方面色玉潔手握靑筠之杖與共談天地之數及退迹爲柱下史求天下服道之術四海名士莫不爭至五老卽五方之精也【拾遺記】

闗令尹喜周之大夫也母氏嘗晝寢夢天下絳霄流繞其身見長人語令咽之旣覺口有盈味及眞人生時有雙光若日飛遊其側室內皆明良久不知所在其家陸地自生蓮華光色鮮盛眼有日精姿形長雅垂臂下膝少好學墳素善於天文祕緯仰看俯察莫不洞徹老子感焉未至九十日闗令登樓四望見東極有紫气西邁喜曰夫陽气盡九星宿值合歳月並王后九十日之外法應有聖人經過京邑至期乃齋戒其日果見老子【闗令內傳】

老子爲闗令尹喜著道經臨別曰子行道千日後成都靑羊肆尋我今爲靑陽觀也【蜀本紀】

老君與張道陵至成都說經防局腳玉牀自地而出故以名觀【成都記】

靑鸞子千歳而千化【闗尹子】

長桑公子者常散髮行歌曰巾金巾入天門呼長精吸泉鳴天鼓養丹田柱下史聞之曰彼長桑公子所歌之詞得服五星守洞房之道【眞仙通鑑】

太上眞人步五星之道昔郁沙公北裏子長陵老人皆案此法而得升天【上】

靑城山洞周圍二千里昔洪崖先生服瑯玕之花而隱代爲靑城眞人【五嶽朝義】

爕邑子亦稱赤精子降於岐山之陽說赤精經教以仁信之道西伯聞之召爲守藏史【眞仙通鑑】

育成子周武王克商踐祚以守藏史遷爲柱下史作璇璣經一云周武王時出爲師號郭叔子亦稱續成子或號天老公復稱爲老君乍爲常人乍爲柱下史作長生經三十卷以授於王

經成子周武王時爲柱下史說廣化經又以道授周公旦乃退而閉居因出遊西極大秦竺干等國號古先生【並上】

人生有骨錄必有篤志道使之然若如靑光先生谷希子南嶽松子長裏先生墨羽之徒皆爲太極眞人所友或爲太上天帝所念者興雲駕龍以迎之故不學道而仙自來也過此以下皆湏篤志也【眞誥】

兪靈璝受廻風之道守明之法於南嶽赤君行之二十年能坐見天下事如視諸掌後仙去

髙陵子始未聞道其書滿家旣聞道破觚杇牘窒視刳識

葛由者羌人也周成王時好刻木羊賣之一日騎羊而入西蜀蜀中王侯貴人追之上綏山隨之者不復還皆得仙道故里諺曰得綏山一桃𨿽不得仙亦足以豪【列仙】

周穆王時西極之國有化人來入水火貫金石反山川移城邑乘虛不墜觸實不硋千變萬化不可窮極旣已變物之形又且易人之慮穆王敬之若神事之若君推路寢以居之引三牲以進之選女樂以娛之化人以爲王之宮室卑陋而不可防王之廚饌腥螻而不可饗王之嬪禦膻惡而不可親穆王乃爲之攺築土木之功赭堊之色無遺巧焉五府爲虛而臺始成其髙千仭臨終南之上號曰中天之臺簡鄭衛之防子娥媌靡曼者施芳澤正蛾眉設笄珥衣阿錫曵齊紈粉白黛黒佩玉環雜芷若以滿之奏承云六瑩九韶晨露以樂之月月獻玉衣旦旦薦王食化人猶不捨然不得已而臨之居亡幾何謁王同遊王執化人之祛騰而上者中天乃止曁及化人之宮化人之宮構以金銀絡以珠玉出雲雨之上而不知下之據望之若屯云焉耳目所觀聽鼻口所納皆非人間之有王實以爲淸都紫防鈞天廣樂帝之所居王俯而視之其宮榭若累塊積蘇焉王自以居數十年不思其國也化人復謁王同遊所居之防仰不見日月俯不見河海光影所照王目不能得視音響所來王耳亂不能得聽百骸六藏悸而不凝意迷精防請化人求還化人移之王若磒虛焉旣寤所坐猶向者之防侍禦猶向之人視其前則酒未淸殽未昲王問所従來左右曰王黙存耳由此穆王自失者三月而復更問化人化人曰吾與王神遊也形奚動哉【列子】

李脫學長生之道周穆王時來居蜀之金堂山龍橋峯下合九華丹丹成去遊五嶽千洞二百餘年於海上遇飛陽君授水玉之道還歸此山煉藥成又去數百年或隠或顯遊於市朝蜀人歷代見之因號曰李八百【混元實錄】周穆王北造昆侖之阿親飲絳山石髓食玉樹之實而方墓乎汲郡夏禹詣鐘山防紫柰醉金酒服靈寶行九眞而猶塟於防稽北戎長胡大王獻帝舜以白瑯之霜十轉紫華服之使人長生飛仙與天地相傾舜卽服之而方死塟蒼梧之野此諸君並已龍奏靈阿鳳鼓云池矣而猶屍觧托死者欲斷以生死之情示民有終始之限耳豈同腐骸太陰以肉餉螻蟻者哉直欲遏違世之夫塞俗人之願望也【眞誥】

杜衝字逸鎬京人也以周昭王二十七年丁巳聞丈始先生發眞乃於玆靈宅棲學道先生本第周康王時賜金百鎰重加完葺賜號曰樓觀衝居之吟諷道徳榮防神气至是穆王聞之爲修觀建祠衝居樓觀經二十餘年幽感眞人展先生降於寢所侍者二人奉碧玉函立於左右衝乃拜首求哀授九華丹經一函謂衝曰老君與伊先生於東海八渟山召大帝校集羣眞天下山川洞室仙人無逺不至時有地司保舉子之勤勞老君教我付爾仙經也又感眞人李君授以太上素靈洞大有妙經衝修之甚得驗遂乃解胞釋結保命凝眞領攝羣神動觀眾妙與穆王共防遺風之駿日馳千里中到昆侖山升圃之宮西詣龜山詣王母於靑琳之室東遊碧海展敬丈人采若木之華北適壠南適長離同挹絳山之髓驅防霆豹役使百靈通防達幽莫測其涯年一百二十餘以懿王十二年己亥上淸元君遣仙官下迎授書爲太極眞人【眞仙通鑑】

章宸字玉宇南郡人也少好學周幽王徴之不出乃嘆曰人生世間日失一日去生轉逺去死轉近而但貪富貴不知養性命命盡气絕則死位爲王侯金玉如山何益於灰土乎獨有神仙度世可以無窮耳乃師桑子具受眾術別造一家之法著道書百餘篇其術以務魁爲主而精於五行之意演其防妙以養性治病消災散禍能起飄風發屋折木作雷雨雲霧能以木瓦石爲六畜熊虎立成能分形爲百千人能涉江海含水噴之皆成珠玉久亦不變或時閉气不息舉之不起推之不動屈之不曲伸之不直或百日數十日乃起乃與弟子行合丸泥爲馬與之令閉目湏防成大馬乘之日得千里又能吐气五色起數丈見飛鳥過指之卽墮臨淵投符召魚鱉之屬暴防上令弟子舉眼見千里外物亦不能久也其務魁時以器盛水著兩肘之間噓之水上立有赤光輝輝起一丈以此水治病病在內飲之在外者浴之立愈後入崆峒山合丹白日升天而去【湖廣志】

宋徳周宣時人服此靈飛六甲得道能一日三千里卭疏者周封史也能行气練形煮石髓而服之謂之石鐘乳至數百年往來入泰室山中有臥石牀枕焉【列仙傳】介子推者姓王名光晉人也隱而無名恱趙成子與遊旦有黃雀在門上防公子重耳異之與出居外十餘年勞苦不辭及還介山伯子常晨來呼推曰可去矣推辭母入山中従伯子常遊後文公遣數千人以玉帛禮之不出後三十年見東海邊爲王俗賣扇後數十年莫知所在

馬丹者晉耿之人也當文侯時爲大夫至獻公時復爲幕府正獻公滅耿殺恭太子丹乃去至趙宣子時乘安車入晉都諸大夫靈公欲仕之逼不以禮有迅風發屋丹入廻風中而去【並上】

蕭仙者以周宣王十七年五月五日生宣王之末史籍散亂蕭仙能文著本末以備史之不及人以史目之實無名也行第三浪迹入秦善吹簫能致孔雀白鶴於庭穆公有女名弄玉善吹笙無和者求得吹笙者以配孟明薦史因召見秦侯問史云善簫曰吾女好笙子簫也柰何史以不稱防退女在屏門呼曰試使吹之一吹淸風生再吹而彩雲起三吹而鳯皇來女曰是吾夫也願嫁之史曰女亦且吹笙且三吹之如史所感於是孟明爲媒蹇叔爲賔【仙鑑】

赤湏子丰人秦穆公時主魚吏也數道丰界災害水旱十不失一好食松實天門冬石脂齒落更生髮墮更出去吳山下十餘年莫知所之【列仙】

宋來子楚莊公時市長宋來子常灑掃一市久之時有乞食公入市歌曰天庭發雙華山源彰陰邪淸晨按天馬來詣太眞家常歌此句乞食一市人無觧歌者獨來子忽悟疑是仙人然未能觧歌耳遂乃師此乞食公棄官追逐積十三年此公遂授以中仙之道來子今在山嶽乞食公者西嶽眞人馮延壽周宣王時史官也【眞仙通鑑】任光者上蔡人也善餌丹賣於都市裏間積八十九年乃知是故時任光也趙簡子聘與俱歸常在栢梯山上三世不知所在

中嶽仙人湏林字子本衛人靈公末年生少好道徳受學於岑先生受煉身消災之道術後又遇仇公教以服气之法還神守魂之事

衡嶽洞門觀在石廩峯西石橊峯南下昔施眞人施存自號胡浮先生或云婉盆子師黃盧子得三皇內文役禦虎豹之術遁變化景之法或隱或顯數百年慕石廩洞門是其衝眞之地乃居之又於峯西石室造閣亙空十餘丈出乘白豹或步還山豹卽迎之以晉惠帝永康元年四月七日乘豹升天【眞誥云施存是孔子弟子三千之徒或云卽壺公考家語史記孔子弟子並無施存但有施之常字子恆未知卽此人否】

幼伯子者周蘇氏客也冬常著單衣盛暑著袴形貌歳異後數十年更壯時人莫知世世來誡祐蘇氏子孫得其福力也

涓子者齊人也好餌術接食其精至二百年乃見於齊著天人經四十八篇後釣於荷澤得鯉魚腹中有符隱於宕山能致風雨受伯陽九仙法淮南王安少得其文不能觧其防也其琴心三篇有別理焉【並上】

主父旣胡服夜恆獨觀天象一夕見有神人自天而降主父拜之覩其狀貌端莊艶麗面有光輝手指如玉音聲淸亮授主父以女隠身之術九鏈變骨之丹忽復足下起五色云従天西北去後主父入秦直至昭王所居六英之宮而人不覺夜靜昭王方與儀姬戱帷中主父因以匕首刺昭王中之而不傷昭王驚疑有諸侯刺客遣官追捕而主父猶在傍也主父知秦之世數未絕故歸亡何遇李兌之變閉主父於沙丘三月啟視重門鏁鐍封識如故而主父去矣蓋屍觧云其後趙最遇主父於嵩山之下道服閒行最拜主父答拜最曰君猶在也忘李兌之仇乎主父笑而不答【廣記】

琴髙者趙人也以鼓琴爲宋康王舍人行涓彭之術浮游冀州涿【一作碭】郡之間二百餘年後辭入涿水中取龍子與諸弟子期曰皆潔齋待於水傍設祠果乘赤鯉來出坐祠中且有萬人觀之畱一月餘復入水去【列仙】桂父者象林人也色時黒而時白時黃而時赤南海人見而尊事之常服桂及葵以龜腦和之今荊州之南尙有桂丸焉

瑕丘仲者寗人也賣藥於寗百餘年地動捨壊仲及裏中數十家屋臨水皆敗仲死民人取仲屍棄水中収其藥賣之仲披裘而従詣之取藥棄仲者俱叩頭哀求仲曰恨汝使人知我耳吾去矣後爲扶余胡王驛使復來至寗北方謂之謫仙人焉

酒客者梁市上酒家人也作酒常羙而售日得萬錢有過而逐之主人酒常酢敗窮貧梁市中賈人多以女妻而迎之或去或來後百餘嵗來爲梁丞使民益種芋菜曰三年當大饑卒如其言梁民不死五年觧印綬去莫知其終焉【並上】

墨子遇神人授以素書朱英丸方道靈教戒五行變化凡二十五篇拜受合作遂得其驗乃撰集其要以爲五行記遂得地仙至漢武帝時遣使者楊違束帛加璧以聘墨子墨子不出周遊五嶽不知所終【神仙拾遺】

墨子仕宋年八十二乃嘆曰世事已可知榮位非常保將委流俗以從赤松子遊耳乃入周狄山精思道法【廣記】莊子師長桑公子受其防言謂之莊子隠於抱犢山中服北肓火丹白日升天【眞誥】

王傅字恭確周人也五十棄家學道服黃連一百四十年耳目聰明智慧日廣有兒名神精其父子並得道後升天而去【仙鑑】

沈羲者吳郡人也學道於蜀中但能災消病除救濟百姓服藥功徳感天天神識之周赧王十年丙辰老君遣使召隠士沈羲是月與妻賈氏共載詣子婦卓孔吟家道逢龍車虎車白鹿車各一乘従騎十數人皆朱衣仗矛帶劍輝赫滿道問羲曰君是道士沈羲否羲愕然曰是也騎曰羲有功於民心不忘道従生以來履行無過黃老今遣仙官相迎侍郎薄延之白鹿車是也度世司馬生靑龍車是也送迎使者徐福白虎車是也湏臾三仙羽衣持節以白玉冊靑玉界丹玉字授羲碧落侍郎羲不能讀遂載升天【上】

安期生以醉墨灑石上皆成桃花【列仙】

周太賔秦時道士也同姜叔茂學道在勾曲山種五菓五辛菜貨之以市丹砂二人並得仙太賔有才藝善鼓琴能彈獨弦而八音和以教糜長生孫廣田【廣田卽孫登也眞仙通鑑】

秦三將軍者一名建威姓唐氏一名徳殳姓李氏一名云刀姓宋氏見秦政日亂乃相與謀曰時勢去矣英雄起矣方今王道失序政事乖錯不早爲之所吾徒其魚肉矣時有名宦十人皆正人君子亦相率而去之於是十有三人皆棄官學道遂經廬山之陽至紫霄峯愛其山水之勝三人欲遂棲焉十人曰不然初志歸羣玉洞府豈可中道而廢言訖未行一夕雷電奄至洪流泛湧旦視廬舍左右化成二溪溪中盤石上有玉簡大篆云神化靈溪金簡標題眞人受防玉洞潛棲十人莫知所往三武士遂棲於溪側種桃茹芝爲養眞之具建威曰當惠以施貧徳殳曰當藥以濟病云刀曰當言以滌迷異術同功而逺近其福久之但見祥雲遊繞雙鶴飛舞自是三人得道仙去矣後人指其居曰三將軍洞而置祠焉至漢武帝賜名靈溪觀【十人者孔丘明駱法通吳天印張法樞謝志空周仙用鄒武君謝幽嵒楊元中吳紫霄也】

西門君者少好道明諸防緯以開山圖授秦始皇帝而不能用【並上】

遊三蓬者秦時閩淸人也少而孤有田僅足糠覈久之不竟耕與弟乞奴漁釣溪上日歌呼相和寒暑以三莎蔽體故閩淸人謂之三蓬人或憐之與以短褐數日亦棄之始皇帝二年停舟水口有一老父襤防求渡三蓬兄弟爲其老長跪而和之老父曰旦日玉皇太姥宴羣仙於化洞夫子能従我遊乎三蓬兄弟相視而駴因跪曰幸甚老父遂令瞑目而坐便覺蓬蓬如飛食頃忽聞鶴唳竊視之則二舟已閣巖罅不復動矣老父怒曰與若云何而竊視耶於是玉皇太姥乃使謁者設虹橋従巖引入金闕闕內外鹵簿繽紛天樂疊奏殿上設龍斿紫蓋玉皇太姥南向坐殿下若天神若眞官羽士及老父等分班侍立陛下左右設霞幄云茵三蓬兄弟及山下數百人以次奉謁禮畢皆呼爲曽孫賜宴幄下以尊卑次第上壽酒罷三蓬輩従虹橋而下至家遂辟穀不復飲食至漢昭帝時人有見之於武夷山中云【廣記與前武夷君一則小異並存之】

黃庭眞人王探字養伯太原人也偉貌傀態云爽霞暉洞洽元律深窮道本仕漢爲中常侍中郎以呂后專政抗迹南山居於樓觀常以朝元煉藏吐故納新爲務至文帝卽位遐仰其風以逸人見禮時年三十六常誦五千文知名與身疏徳爲道本乃廣行賑惠念及蒼生仙人趙先生托以狂人形容毀従探求乞施與不已而求取無厭探欣然捨之未嘗疑怪遂授以黃庭內修之訣後遇太元玉女西靈子都授以藏景鏈形之道卽能變身化景倐忽萬端或立叢林或坐泉石或化水火或成鳥獸而探之本人與人言笑宛然無異復師司馬季主得其神化無方之術常與人同行忽探身散爲雲霧或立平地卽爲崇山觀者震駭而其貌儼然猶在舊處年九十一嵗以漢武帝元朔六年戊午正月西靈金母遣仙官下迎授書爲太極眞人【仙鑑】

昔漢初有四五小兒路上畫地戲一兒歌曰著靑裙入天門揖金母拜木公張子房往拜之曰此東王公之玉童也所謂金母者西王母也木公者東王公也【眞誥】句曲山洞宮之中本有神仙人郭四朝者治其宮四朝燕人也兄弟四人得道四朝是長兄也【茅君內傳】

淸靈眞人裴君字仁右扶風夏陽人也以漢孝文帝二年君始生焉爲人淸明顏儀整素善於言笑目有精光垂臂下膝聲气髙徹呼如鐘鳴家奉佛道年十餘嵗晝夜不寐精思讀經嘗於四月八日與馮翊趙康子上黨皓季成共載詣佛圖時天陰雨忽有賤人著故布單衣巾黃巾詣君車後索載君禮而問之不答君下車以載之康子季成並大怒呵問何等人而上吾車乎君乃陳諭遂聼俱載君自徒行在後顏無變色寄載人自若亦不以爲慙也將至佛圖乃曰吾家近在此乃下車奄然失之佛圖中道人支子元者亦頗知道宿舊人之云已年一百七十歳見君而嘆曰吾従少至老見人多矣而未嘗見如子者乃延君入曲室之中幽靜之房大設豊饌飲食旣畢將君更移隠防呼之共坐乃謂曰吾善相人莫如爾者子目中珠子正似北斗瑤光星自背已下象如河魁旣有貴爵又當神仙天下志子實享焉然津梁未啟七气未淳不見妙事亦無緣而成也以所修祕術密以告君道人曰此長生內術世莫得知吾昔遊焦山及鼈祖之阿遇仙人蔣先生者乃赤將子輿也以神訣五百授吾奉而行之於今一百七年矣气力輕壯不覺衰老但行之不勤多失眞志不能去世故𨿽延年不得神仙也【雲笈七籖】

司馬季主後入委羽山石室大有宮中受石精金光藏景化形法於西靈子都西靈子都者太仙女也其同時今在大有室中者廣寗鮑叔陽太原王養伯潁川劉瑋惠岱郡段季正俱受師西靈子都之道也季主臨去之際托形枕席爲代己之像墓在蜀郡成都升盤山之南諸葛武侯昔建碑銘徳於季主墓前碑讚末曰漠太寂混合陰陽天地交泮萬品滋彰先生理著分別柔剛鬼神以觀六度顯明季主得道後嘗讀服明丹之華挹扶晨之輝顏如少女須三尺黒如墨子二人男名法育女名濟華乃俱在委羽山【眞誥】

眞誥云季主咽虹液而頭足異防劍經注云吞刀圭而虫流今東卿說云托形枕席爲代己之像似當是作煉形靈丸兵解去也漢史旣不顯其終無以別測其事也漢孝武皇帝閒居殿上忽有一人乘雲車駕白鹿従天而下來集殿前其人年可三十許色如童子羽衣黃冠帝乃驚問曰爲誰答曰吾中山衛叔卿也帝曰子若是中山人乃朕臣也可前共語叔卿本意謁帝謂帝好道見之必加優禮而帝今謂是朕臣也於是大失望黙然不應忽焉不知所在帝甚悔恨卽遣使者梁伯至中山推求叔卿不得見但見其子名度世卽將還帝遣使者與度世共之華山求尋其父到山下欲上輙火不能上也積數十日度世齋戒獨上於絕巖之下望見其父與數人博戲於石上紫雲鬱鬱於其上白玉爲牀又有數仙童執幢節立其後度世望而載拜叔卿曰汝來何爲度世曰帝甚恨前日倉猝不得與父言語今故遣使者梁伯與度世共來願更得見父也叔卿曰前爲太上所遣欲誡帝以大災之期及救危厄之法國祚可延而疆自貴不識眞道而反欲臣吾不足告語是以去耳度世曰不審向與父並坐是誰也叔卿曰洪厓先生許由巢父火低公飛黃子王子晉薛容耳汝歸當取吾齋室西北隅大柱下玉函函中有神素書取而按方合服之一年可能乘雲而行道成來就吾於此勿得爲漢臣也度世拜辭而去下山見梁伯不告所以梁伯意度世必有所得乃叩頭求乞道術先是度世與之共行見伯情行溫實乃以語之後掘得玉函封以飛仙之香取而餌服乃五色雲母遂合藥服之與梁伯俱仙去【神仙】

谷希子者學道得仙東方朔師之受閬風鐘山蓬萊及神州眞形圖【眞仙通鑑】

東方朔父張夷字少平妻田氏女夷年二百歳顏如童子朔生三日而田氏死鄰母拾而養之年三嵗天下祕讖一覧闇誦於口常指防天下空中獨語鄰忽失朔累月方歸母笞之後復去經年乃歸母忽見大驚曰汝行經年一歸何以慰我耶朔曰兒至紫泥海有紫水污衣仍過虞淵前浣朝發中返何云經年乎母問之汝悉是何防行朔曰兒湔衣竟暫息都崇堂王公飴之以丹霞漿兒食之太飽悶幾死乃飲天黃露半合而醒旣而還路遇一蒼虎息於路傍兒騎虎還打捶過痛虎囓兒腳傷母悲嗟乃裂靑布褁之朔復去家萬里見一枯樹脫布掛於樹布化爲龍因名其地爲布龍澤朔以元封中遊蒙鴻之澤忽見王母采桑於白海之濱俄有黃翁指阿母以告朔曰昔爲吾妻托形爲太白之精今汝此星精也吾卻食吞气已九千餘歳目中瞳子色皆靑光能見幽隱之物三千嵗一反骨洗髓二千嵗一刻骨伐毛自吾生已三洗髓五伐毛矣【洞記】

張少平妻田氏少平卒後累年寡居忽夢一人自天而下壓其腹因而懷孕乃曰無夫而孕人聞棄我也徙於代依東方五月朔旦生一子以其居代東方名之東方朔【上】

書堂山有靈子寺去六七里有玅子洞謂東方朔二子長靈次妙讀書防【湖廣志】

淮南王安謁仙伯坐起不恭主者奏安不敬讁守厠三年【神仙傳】

王谷神皮耀者西漢蜀靑城山道士防而頴悟不居榮寵周遊名山渡荊渚泛瀟湘至南嶽胎息還元數年道成東遊羣玉訪九仙漢武帝南巡見之神气不羣乃延之卜隠於西峯帝厚賜兼封王爲太防先生皮爲太素先生以上卿禮待之三年控碧騾上升【眞仙通鑑】

戴孟名之生漢將軍武帝遣入北山采藥棄官學道號孟盛子受法於淸靈裴眞人得玉佩金璫之書石精金光之符周遊名山日行七百里後白日上升落帽於武當山之上迄今呼曰落帽峯【湖廣志按眞誥云戴孟姓燕名濟字仲防易姓爲戴托官於武帝耳】

李少君字云翼齊國臨淄人好道入泰山采藥修絕谷全身之法遇安期生少君疾困叩頭乞活安期以神樓散一匕與服之卽愈乃以方幹上言臣能凝澒成白銀飛丹砂成黃金金成服之白日升天身生朱陽之翼艷備員光之異竦則淩天伏入無間控飛龍而八遐徧乘白鴻而九陔周防海之棗大如鐘山之李大如缾臣以食之遂生奇光師安期投臣口訣是以保萬物之可成也於是上甚尊敬爲立屋第【漢武內】

孟岐河淸之逸人也年可七百嵗語及周初事了然如目前岐侍周公升壇上岐以手摩成王足周公以玉笏與之岐嘗寶執每以衣袂拂拭笏厚七分今銳斷恆切桂葉食之聞帝好仙披艸蓋而來謁帝焉【洞記】

郭瓊東郡人也形貌醜劣而意度過人曽宿人家輒乞薪自照讀書晝眠眼不閉行地無迹帝聞其異徴焉黃安代郡人也爲代郡卒常服朱砂舉體皆赤冬不著裘坐一神龜廣二尺人問子坐此龜幾年矣對曰昔伏羲始造网罟獲此龜以授吾吾坐龜背已平矣此虫畏日月之光二千嵗卽一出頭吾坐此龜已見五出頭矣行卽負龜以趨世人謂黃安萬嵗矣【並上】

犢子者鄴人也少在黒山采松子茯苓餌而食之常過酤酒陽都家陽都女者市中酤酒家女眉生而連耳細而長眾以爲異皆言此天人也防犢子牽一黃犢來過都女恱之遂畱相奉侍都女隨犢子出取桃李一宿而返皆連兜甘羙邑中隨伺逐之出門共牽犢耳而走人不能追也且還復在市中數十年乃去見潘山下冬賣桃李云【列仙】

主柱者不知何所人也與道士共上宕山言此有丹砂可得數萬斤宕山長吏知而上山封之砂流出飛如火乃聼柱取焉邑令章君明餌砂三年得神砂飛雪服之數年能飛行遂與柱俱去云

鹿皮翁者淄川人也少爲府小吏木工舉手能成器械岑山上有神泉人不能至也小吏白府君請木工斤斧三十人作轉輪懸閣意思橫生數十日梯道四間成上其巓作祠捨畱止其旁絕其二間以自固食芝艸飲神泉且七十年淄水來山下呼宗族家室得六十餘人令上山半水盡漂一郡沒者萬計小吏乃辭遣宗家令下山著鹿皮衣遂去復上閣後百餘年下賣藥於市【並上】金華山北有仙洞俗呼爲劉先生隠身防其內有三十六室廣三十六里石刻上以松炬照之云劉嚴字仲卿漢室射聲校尉當恭顯之際極諫被貶於東陬隠迹於此莫知所終卽道士蕭至所記也山口人時得玉篆牌俗仲卿每至中元日來降洞中州人祈福尋溪口邊得此者當巨富【金華志】

谿父南郡甗人居山間有仙人常止其家従買瓜教之煉瓜子與桂附枳實共藏而對分食之二十餘年能飛走升仙入水後百餘年絕居山頂呼溪下父老與道生時事【列仙】

山圖者隴西人也少好乘馬馬踏之折腳山中道人教令服地黃當歸羌活獨活苦參散服之一歳而不嗜食病愈身輕追道士問之自言五嶽使之名山采藥能隨吾使汝不死山圖追隨之六十餘年一旦歸來行母服於家間期年復去莫知所之

谷春者櫟陽人也成帝時爲郎病死而屍不冷家發防行服猶不敢下釘三年更著冠幘坐縣門上邑中人大驚家人迎之不肯隨歸發棺有衣無屍畱門上三宿去之長安止橫門上人知追迎之復去之太白山立祠於山上時來至其祠中止宿焉

陰生者長安中渭橋下乞兒也常止於市中乞市人厭苦以糞灑之旋復在裏中衣不見污如故長吏知之械収系之桎梏而續在市中乞又械欲殺之乃去灑者之家室自壞殺十餘人故長安中謡曰見乞兒與羙酒以免破屋之咎

服閭者不知何所人也常止莒往來海邊諸祠中有三仙人於祠中博賭顧閭令擔黃白數十頭教令瞑目及覺乃在方丈山後往來莒取方丈山上珍寶珠玉賣之久久一旦髠頭著頳衣貌更老人問之言坐取廟中物云後數年貌更壯好鬢髮如往日時矣

文賔者太丘鄕人也賣艸履爲業數娶嫗數十年輙棄之後時故嫗壽老年九十餘續見賔年更壯他時嫗拜賔涕泣賔謝曰不須至正月朝儻能防鄕亭西社中邪嫗老夜従兒孫行坐社中待之湏防賔到大驚汝好道邪教令服菊花地膚桑上寄生松子取以益气嫗亦更壯復百餘年見云

商丘子胥者髙邑人也好牧豕吹竽年七十不娶婦而不老邑人多奇之従受道問其要言但食術菖蒲根飲水不饑不老如此世見之三百餘年貴戚富室問之取而服之不能終歳輙心怠慢矣謂將復有匿術也子主者楚語而細音不知何所人也詣江都王自言寗先生顧我作客三百年不得作直以爲狂人也問先生所在云在龍眉山上王遣吏將上龍眉山巓見寗先生毛身廣耳被髮鼓琴主見之叩頭吏致主命先生曰此主吾比捨九世孫且念汝家當有暴死女子三人勿預吾事語竟大風發吏走下山比歸宮中相殺三人王遺三牲立祠焉

赤斧者巴戎人也爲碧雞祠主簿能作水澒煉丹與消石服之三十年反如童子毛髮皆赤掌中有赤斧文焉

黃阮丘者睢山上道士也衣裘被髮耳長七寸口中無齒日行四百里於山上種蔥薤百餘年人不知也時下賣藥朱璜發明之乃知其神人也

木羽者鉅鹿南和平鄕人也母貧賤主助產嘗探產婦兒生便開目視母大笑母大怖夜夢見大冠赤幘者守兒言此司命君也當報汝恩使汝子木羽得仙母陰識之母后生兒字之爲木羽所探兒生年十五夜有車馬來迎去遂過母家呼木羽木羽爲我禦來遂俱去後二十餘年鸛雀旦銜二尺魚著母戶上母匿不道而賣其魚三十年乃沒去母至百年乃終

谷城平常生者不知何所人也數死復生後數十年復爲華陰門卒

梅福求師慕道訪鴈蕩諸山遊南閩入支提山又入仙霞山乃武夷之東也遂於巖上結庵積年遇空同仙君授以內外丹法後至飛鴻山結庵修煉十日功成神遊體外丹光燭天復回九江乘靑鸞飛升而去自後飛鴻山號曰梅仙山【並上】

漢哀帝元壽二年八月己酉五帝各乘方面車従羣官來下受大帝之命授茅盈爲東嶽上卿司命神君文以紫玉爲極黃金刻之其文曰惟盈虛挺逺朗幽耽妙爰自童散髮北山靜心林澤精思求神登峻履谷艱尋師門擲形絕防投軀萬津丹誠率任肆其天然遂造明匠九授靈篇剪髮祝殘首截身帯素自樂不恥饑寒所適惟道所保以眞情昭上帝感激太今敬授盈爲大元眞人領東嶽上卿司命神君君平心正格秉操金石丹心矯眾棲神髙映故報盈以玉鉞緑旌八威之防使盈徵伐源澤折衝萬神君寒凍林谷味仰眞思激窮岫啟心精誠今故報盈以紫旄之節藕敷華冠使盈招驅萬靈封山召云君棄家獨往離親樂仙契濶崄各祖山川今故賜盈繡羽紫帔丹靑飛裙使盈従容霄階擕命玉貞君步驟深藪足履危仭心耽志尙曽不愆憚今故報盈以斑龍之輿素虎之軿使盈浮景太空飛輪帝庭君披榛並景寒淩霜雪心求明眞不戰不栗今故報盈以曲晨寶蓋瓊幃緑室使盈遊盻九宮靜神溫宻君逺秀遁榮無疲於心潛形幽嶽靜思萬林今故報盈以流金火鈴雙珠月明可以上聞太極通音上淸君眞心髙靜滛累不經素挺浩映內外坦平今故報盈以錦旌繡旛白羽竿可以呼召六陰玉女侍軒君慈向觸物陰徳萬生蠢動之貎皆念經營今故報盈以鳳鸞之簫金鐘玉磬可以和神虛館樂眞舞靈君饑渇養神艱辛求眞萬物不能致其惑千邪不能毀其淳今故報盈以紫琳之腴玉漿金甖可以壽同三光刻簡丹瓊也盈標領淸紫瑋八映心暉重離神耀太霞實眞人之長者故賜以大元爲號君九徳旣備咸積太防天人虛白不期同歸今酬九事以報往懷盈心神方朗四靈所棲丹神啟煥秉直不回正任全固監無照防令屈宰上卿總括東嶽又加司命之任以領錄圖籍給玉童玉女各四十人以出入太防受事太極也治宮赤城玉洞之府盈其涖之動靜以聞【眞仙通鑑】

魯女生長樂人初餌胡麻乃永絕谷八十餘年少壯色如桃花一日與親知故人別入華山後五十年先識者逢女生於廟前乘白鹿従王母人因識之謝其鄕裏而去【漢武內】

陳安世年十三嵗蓋灌叔本之客子耳先得仙道叔本年七十皓首朝夕拜安世曰道尊徳貴先得道者則爲師矣吾不敢倦執弟子之禮也由是安世告之要方遂得仙去矣【抱朴子】

帛和字仲理遼東人也入地肺山事董奉奉以行气服術法授之告和曰吾道盡此不得神丹金砂周遊天下無山不往汝今少壯廣求索之和乃到西城山事王君王君語和大道訣曰此山石室中嘗熟視北壁當見壁有文字則得道矣視壁三年方見文字乃古人之所刻太淸中經神丹方及三皇天文大字五嶽眞形圖皆著石壁和諷萬言義有所不觧王君乃授之訣後入林慮山爲地仙林慮一名隆慮其山南連太行北接恆嶽有仙人樓髙五十丈【葛洪神仙傳】

王仲都漢人也一云道士學道於梁山遇太白眞人授以虹丹能禦寒暑已二百許年漢元帝召至京師試其方術嘗以嚴冬之月従帝而遊令仲都單衣乘駟馬車於上林昆明池環水馳走帝禦狐裘而猶覺寒仲都貌無變色背上气蒸烋烋然又當盛夏曝之日中圍以十罏火口不稱熱身不流汗後亦仙去桓君山著新論穪其人【列仙傳】

陰眞人煉丹歌曰有物有物可大可久采乎蠶食之歬用乎火化之後成湯自上而臨下誇父處中而見受气應朝光功參夜漏白英聚而雪慙黃酥凝而金醜轉制不已神趨鬼驟金歟玉歟天年上壽

王遙字伯遼鄱陽人也有竹篋長數寸有一弟子姓錢隨遙數十年未嘗見遙問之一夜大雨晦暝遙使錢以九節杖擔此篋將錢出冒雨而行遙及弟子衣皆不濕所行道非所曽經又常有兩炬火導前約行三十里許登小山入石室室中有二人遙旣至取弟子所擔篋發之中有五舌竹簧三枚遙自鼓一枚以二枚與室中二人並坐鼓之良久遙辭去収三簧皆納篋中使錢擔之孔安國魯人也常行气服鉛丹年二百嵗色如童子隠潛山弟子隨之數百人有陳伯者安樂人也求事安國以爲弟子畱三年知其執信乃謂之曰吾亦少更勤苦尋求道術無所不至而昔事海濱漁父漁父者故越相範蠡也乃易姓名隠以避世哀我有志授我祕方服餌之法以得度世吾授道以來以其一方授崔仲卿卿年八十四服來已三十三矣子往與相見事之陳伯遂往事之受其方亦度世不老

淸平吉沛國人漢髙祖時衛卒也至光武時容色不老後屍觧去

董子陽少知長生之道隠博落山中但食飲石泉後逢司馬季主季主以導仙八方與之遂度世

東郭延者山陽人服雲散能夜書有數十人乘虎豹來迎比鄰盡見之

封衡字君達隴西人也防學道通老莊學勤訪眞訣後遇魯女生授還丹訣及五嶽眞形圖遂周遊天下故山官水神潛相迎伺而凶鬼怪物無不竄避常駕一靑牛人莫知其名因號靑牛道士有二侍者一負書笈一攜藥笥

南極子者姓栁名融能含粉成雞子吐之數十枚煮而啖之與雞子無異黃中皆余有少許粉如指端者取杯咒之卽成龜煮之可食腸髒皆具而杯成龜殻煮取肉則殻還成杯矣取水咒之卽成羙酒飲之醉人舉手卽成大樹人或折其細枝以刺屋間連日猶在以漸萎壞與眞木無異也服云霜丹得仙去矣【並上】

趙叔期學道於王屋山中時時出民間聞有卜者在市叔期往見之卜者謂叔期曰欲入天門調三闗存朱衣正昆侖叔期知是神人因拜叩頭請以要道因以一卷書與之是胎中記拜受之後合神丹而升天【眞仙通鑑三関者口爲心関足爲地関手爲人関】

莊伯微者漢時人少好道不知求道之方惟以日入時正西北向閉目握固想昆侖山積三十年後見昆侖山仙人授以金汋方合服得道

瞿武后漢人也七嵗絕粒服黃精紫芝入峨眉山天竺眞人授以眞訣乘白龍而去今蜀中有瞿君祠

盧耽者少學道得仙後復仕爲州治中每時乘空歸家到曉則反州嘗元防期賀在列時耽後至廻翔閣前欲下次爲威儀以箒擲耽得一隻履墜地耽由是飛去【王喬事同不重錄】

黃觀子少好道家奉佛道朝朝拜叩求乞長生如此積四十九年後遂服食入焦山太極眞人以百四十事試之皆過遂服金丹而詠太洞眞經今補官爲太極左仙卿

石垣字洪孫渤海人也遊趙魏諸名山得道能分身同時請十餘家各家有一垣所言各異

蔡瓊字伯瑤師老子授太陽生符還丹方合服得道白日升天常以陽生符活已死之人但骸骨存者以符投之卽起

龍迷不知何許人也於金山得神芝實如梧桐子大服二年得仙眞誥雲龍伯髙者後漢時人漢伏波將軍馬援戒其兄子稱此人之佳可法卽其人也

淳於斟字叔顯防稽上虞人漢桓帝時作徐州縣令靈帝時大將軍辟掾少好道明術數服食胡麻黃精餌後入吳烏目山中隠居遇仙人慧車子授以虹景丹經修行得道

姚俊字翁仲錢塘人爲交阯太守漢末棄世入增城山中學道遇東郭防平防平秦時人久隠增城得道者也防平教俊服九精煉气輔星在心之術俊修之道成今在洞中兼北河司命主水官之考罸

韓崇者字長季吳郡毗陵人也少好道林屋仙人王瑋曾授之以流珠丹一法崇奉而修之大有驗瑋語之曰子行此道可以出身仕宦無妨仙舉遂仕至宛陵令行仁以爲政用道以撫民虎狼深避蝗不集界遷汝南太守防書佐袁安安後位至司徒時人通以崇有識物之鑑也崇獨居淸素上奇之加崇俸祿秩中二千石後漢孝明皇帝巡守汝南上治崇府崇使妻出住孤獨老嫗家上聞嘆韓崇可謂百煉不消也賜縑五十疋崇在郡積十四年政化洽著舉天下最年七十四瑋乃授以隠觧法得仙去【並上】

李鳳仙漢末人隠衡山自防寡言人問之曰知白守黒道貴昏黙後仙去【湖廣志】

成武丁後漢時爲臨武小吏身長七尺少言大度人謂之癡邑令遣至州州牧周昕識其異狀因畱之乃署爲文學主簿太守因元日宴郡官使之司酒忽取酒含而噀之眾怪問答曰適見臨武失火所以噀酒救之已而縣令張濟上書稱元日慶集晡時火延燒防署時天气澄霽忽見東北黒雲暴雨大至其火遂滅雨下時皆作酒气救火者被雨皆醉太守卽遷州西立仙君宅經二年忽告人曰牽牛詣織女吾當還宮言訖而卒數日有人従臨武來於武昌崗見仙君乘騾逝焉【上】

初平中山東人有靑牛先生者字正方曉知星歷風角鳥情常食靑葙芫花年似五六十者人或識之謂其已百餘歲矣【魏志】

大宛山有靑精先生者言千歳色如童子步行日過五百里能終歲不食亦能一日九食【神仙】

靑谷先生者不知何許人也常修行九息服气之道後合鑪火大丹服之得道【眞仙通鑑】

昔有傅先生者其少好道入焦山石室中積七年而太極老君詣之與之木鉆使穿一石盤厚五尺許云穿此盤便當得道其人乃晝夜穿之積四十七年鉆盡石穿遂得神丹乃升太淸爲南嶽眞人

昔有劉少翁曽數入太華山中拜禮向山如此二十年遂忽一旦得見西嶽丈人授其仙道【並上】

橋順二子曰璋曰瑞師事仙人盧子基於龍慮山棲霞谷服飛龍藥一丸千年不饑【顏修內傳】

世有二人居牢山食松久之肉與松同人呼爲靑翁今山中靑翁觀乃故居也【萊州圖經】

武陽龍尾山並仙者羽化之防上有仙人及龍馬迹於其防得遺詠𨿽神棲白雲屬想芳流借念泉鄕遺詠在玆覽其餘誦依然息逺匪直邈想霞蹤愛其文詠可念故端牘抽札以詮其詠其略曰登武陽觀樂藪峨嶺顚洋湖口命飛螭駕白駒臨天水心躇躕千載後不知如蓋勝賞神鄕秀情超防矣【水經注】

縣人謝廩行路中忽遇雲霧雲霧中有一人乘

龜而行廩知神人拜請求隨去其人曰汝無仙骨【王烈之安成記】

張賔者定襄人也魏武帝時曽舉茂才歸鄕裏歸事西河薊公受服術行洞房白元之事後遇樊子明於少室山授以遁變隠景之道賔善談空昔曽詣蓬萊宋晨生宋晨生者蓬萊左公也【眞仙通鑑】

葛仙公於赤烏元年太嵗戊午十一月初一日太上節次三頒錫命遣天吏告下福庭第一錫命曰太上玉書勑葛學仙弟子先世苦行累刼立功損身布施濟度危亡積感太上遂令名注都上仙定籍是故英明智慧誕降徳門所以才質王秀馨蘭淸發天姿逸頴卓然挺防道謨淵偉獨步羣萃髙辭世榮抱璞尙質注意仙經含光守一徜徉林麓不戀朝市慈心度人拳拳不輟道徳旣充宜有錫命今賜子天寶羽服丹霞繡帔飛羅之裙矣芙蓉寶冠金眞神虎仗命魔幢役海召山所爲任意第二錫命勅無上學仙弟子葛索隠番經長齋靜念存思専精苦而不倦再賜子八景玉輿駕龍乘雲頂生圓光金童玉女以酬宿徳紀綱道門後賢仰止乘持法輪太上尊教三天所銓矣第三錫命曰勅無上學仙弟子葛身軆道開化未悟普濟羣品俱超方覺功成名揚髙眞信服三界羣靈尊奉穆穆恩盈十方歳濟所欲也宜錫子位爲上太玉京太極左宮仙公總統三界六天大魔王之官主行三洞經籙給眞仙玉童玉女各五百人侍直左執九曜之華旛右捧洞之眞經龍旗虎節遊行上淸九宮一年三朝太上都玉京金闕太上錫命天帝承書一如三天故典奉行【上】葛尙書年八十始有仙公一子時有天竺僧於市大買香市人怪問僧曰我昨日夢見善思菩薩下生葛尙書家吾將此香浴之到生時僧燒香右繞七匝禮拜恭敬沐浴而止【仙公起居注】

葛善於變幻而拙於用身今正得不死而已非仙人也初在常山近入蓋竹亦能乘虎使鬼無所不至但幾於未得受職耳亦恆與謝穉堅黃子陽郭聲子相隨【眞誥】劉文饒農劉寛也年七十三一旦遇靑谷先生降之於寢室授其杖解法將去入太華山行九息服气及授以鑪火丹方修之道成

毛伯道劉道恭謝稚堅張兆期皆後漢時人也學道在王屋山中積四十餘年共合神丹毛伯道先服之而死道恭服之又死謝稚堅張兆期見之如此不敢服之並捐山而歸去後見伯道道恭在山上二人悲愕遂就請道與之茯苓持行方服之皆數百歳

左慈今在小括山常行來數在此下尋更受職也慈顏色甚少正得罏火九華之益

中山劉偉道學仙在嶓冢山積十二年仙人試之以石重十萬斤一白髮懸之使偉道臥其下偉道顏無變色心安體恱臥在其下積十二年仙人數試之無所不至已皆語之遂賜其神丹而白日升天【並上】

後漢元和三年獵者張五郎卽禽於郡北之西巖見白鹿奔入巖中五郎尾之行可數百武皆兩巖壁峙仰不見天側肩而進意將防忽聞樂聲遂復前百餘武微見日光如縷折而東石門半開豁然別一天地有四人衣冠古朴一鼓瑟坐梅花樹下一坐磐石臨流吹笙一倚修竹擊磬一騎白鹿執如意而歌見客至皆捨樂驚起相問何從得來王歸未也五郎不審所謂其人曰吾越王樂工也昔者夫椒之役吾抱樂器竄身於此石門忽閉遂不得出乃掘黃精采葉爲糧久之亦不復饑於是相與結茅而居績野葛麻薴以爲衣服時有仙人來此分惠藥物然竟不知吾王今何如也五郎聞之大駭求歸其人各以鹿脯黃精爲贈旣出石門卽闔其後人遂以此山越王勾踐時自防稽飛來因名飛山晉太康中道人任昉復入巖中得金丹祕訣【廣記】

杜契者字廣平京兆杜陵人建安之初來渡江東依孫策入防稽嘗從之後爲孫權作立信校尉黃武三年漸學道遇介琰先生授之以白術隠居大茅山之東面也守白者能隱形亦數見身出此市裏契與徐宗度晏賢生合三人俱在茅山之中時得入洞耳或自采伐貨易衣糧於句曲而人自不知之耳介琰者卽白羊公弟子也今在建安方山中也徐宗度晉陵人作孫皓左典軍呂悌司馬受風谷先生气禁道故得契俱晏賢生是步陟外甥卽宗度之弟子也

朱者陳畱人也爲人無道專作劫盜後人發覺収掩得逸出逺他境至汝南少室山中見馮先生隱學云後三年乃受其眞僊【眞誥】

張激子當爲太極仙侯激子者河內張奉者也字公先少時名激子耳此人少而有淸行太傅袁隗嘆其髙妻以女女服飾奢麗奉不顧眥無異路人婦攺服乃後成室家也後棄世入剡山遇山圖公子山圖公子周哀王時大夫僊人者也授激子九雲水彊梁鏈桂法激子修此得道

明晨侍郎夏馥字子治陳畱人也少好道服術餌和雲母后入吳山從赤湏先生受錬魂法又遇桐柏眞人授之以黃水雲漿法得道今在洞中馥少時被公府辟召懸辟書著桑樹乃去其情懷髙邁如此【並上】

白茅洞昔人遇一道士衣巾爽麗自洞中出詢所自來曰吾白茅先生職此久矣遂得名【余杭志】

葛穉川居羅浮與南海太守鮑靚善靚時時往來羅浮山中或迎至郡與言達旦夫人見其來門無車馬獨有防燕怪而問之則防履也靚亦有道術嘗行部入海遇風饑甚取白石煮食之

董威輦含一石千日不食【續仙傳】

郭志生字通眀朱提郡人晉元帝時云已四百歲見之如五十許人有短卷書滿兩篋中常負之多止烏傷張績家每嘆曰兵荒方至毒流生民將以溝凟爲棺材蒼蠅爲孝子必然之期可爲痛心後二年孫恩妖亂冬夏殺害及餓死者十不遺一忽謂績曰應亾爲吾偹粗材器殯不湏釘材亦不湏埋但送山巖中以石鎭材上後少日而死績謹依斯教數日績親人自冨陽還見志生騎白鹿山中行作書與績

蕭子云字景慕天聖初撰晉書百餘卷進之防而好道志尙正靜不樂仕進𨿽名宦每有異人宻與談笑累遷丹陽郡丞防遷黃門侍郎司徒左長史常攜家遊江表名山一日掛帆來訪廬陵玉笥初至淸虛館時杜元老已於玉笥得道【元老名曇永】乃南齊故僚相值情好如舊以師事之往來洞天間獨得其祕親制一碑以紀杜徳後過玉笥之東南連山重崖間今號蕭山是也壇鑪藥臼遺迹猶在防梁武璽書來召與子特委家入朝旣至遷侍中侯景之亂恐不免禍遂隠蕭山後再徙居淸虛五年忽神人降言曰館之東北有郁木坑水自東注可以久居蕭又徙家居焉歷二紀一旦上帝賜玉冊封元洲長史【眞仙通鑑】

鄧郁之與徐靈期結方外交遇至人得金鼎火符之術郁之以資財讓靈期成道而去郁之遂苦無法財惟此志不梁天監初臺司奏少防星現南楚長沙分埜武帝勅監軍采訪得之訪問所修答曰貧道修鏈金液而缺丹財帝賜金帛子女於南嶽選其幽勝立上中下三宮以修內外丹後於天監末十二月三十日就石壇升天【上】

陶貞白僊障有九名居其一使吾不白日升天蓋三朝安得有浮名乎

隱居弟子桓法闓字彥舒事隠居於茅山華陽館十餘年一日有二靑童一白鶴自空而下集於庭隱居欣然而接謂已當之靑童曰太上所命者桓先生也隱居黙計門人皆無姓桓者索之惟得執役桓法闓焉詰其所致則曰常修黙朝之道親朝太帝已九年矣故有今日之召闓於是駕白鶴而升天【上】

隋人號潛翁者嘗遊鯉湖見一叟攜籃采葉心異之遂下拜乞長生藥叟以數葉與之卽失所在後潛翁煉形於石壁山養白蝦蟇自隨久亦化去【九鯉湖志】

廣博物志卷十二

欽定四庫全書

廣博物志卷十三

明董斯張撰

靈異二【女僊】

西王母者九靈太妙山金母也一號太虛九光臺金母元君乃西華之至妙洞陽之極尊在昔道气凝寂湛體無爲將欲啟廸功化生萬物先以東華至眞之气化而生木公木公生於碧海之上芬靈之墟以主陽和之气理於東方亦號曰東王公焉又以西華至妙之气化而生金母金母生於神州伊川厥姓侯氏與東王公共理二气而育養天地陶鈞萬物焉所居宮闕有曾城千里玉樓十二瓊華之闕光碧之堂九層室紫翠丹房左帶瑤池右環翠水其山之下弱水九重非飈車羽輪不可到也所謂玉闕曁天緑臺承霄靑琳之宇朱紫之房連琳防帳明月四朗戴華勝佩虎章左侍僊女右侍羽童軒砌之下植以白環之樹丹剛之林空靑萬條瑤幹千尋無風而神籟自韻瑯瑯然皆九奏八防之音也爾雅云王母蓬發戴華勝虎齒善嘯者此乃王母之使金方白虎之神非王母之眞形也【廣記】

西王母梯幾而戴勝【山海經○注梯謂慿也】

東王父姓無爲字君解西王母姓自然字君思一云東王公名倪字君明西王母姓楊名回【老君枕中經】

西王母姓楊一曰緱氏一曰侯氏一曰焉氏名回一曰婉妗【廣記】

萬民皆付西王母惟王聖人眞人僊人道人之命上屬九天君耳【禦覽】

西王母感上之誠暮必神降上乃盛施幃帳燒兜沫香香聞數百里【漢武故事】

雲華夫人者金母之女也【眞仙奇記云名瑤姬】受書爲雲華上宮夫人主領教童眞之士理在玉暎之臺【眞僊通鑑】

帝閒居承華殿東方朔董仲舒在側忽見一女子著靑衣美麗非常帝愕然久之女對曰我墉宮玉女王子登也爲王母所使至七月七日王母暫來也帝下席跪諾言訖玉女忽然不知所在帝問東方朔此何人朔曰是西王母紫蘭宮玉女常傳使往來扶桑出入靈州交關常陽傳言都阿母昔出配北燭僊人近又召還使領命祿眞靈官也【漢武內傳】

上元夫人卽命侍女紀離容徑到扶廣山勅靑眞小童出六甲左右靈飛致神之方十二事當以授劉徹也【眞靑小童君太上中黃道君之師眞元始十天王十室弟子也姓延陵名陽字庇華形有嬰孩之貌故仙官以靑眞小童爲號】

王母謂帝曰夫欲修身當榮其气太上眞經所謂行益易之道益者益精易者易形能益能易名山僊籍不益不易不離死厄子但愛精握固閉气吞液行之不倦神精充溢此元始天王在丹房之中所說防言今勑侍笈玉女李慶孫書錄之以相付子善修焉【並上○王母又有侍女郭宻香○又有侍女張靈子見茅盈傳】

玉女常以黃玉爲志大如黍米在鼻上是眞玉女也無此志者鬼試人耳【抱朴子】

老君曰或見玉女靑衣者名曰惠精玉女或見玉女黒衣者名曰太玉女或見玉女赤衣者名曰赤圭玉女或見玉女黃衣者名曰常陽玉女或見玉女三人靑衣紫下裳俱來者一名常在一名絕洞一名五徳或見九玉女衣服五防俱來者一名上一名虎一名扶一名靈闕一名孔林一名慿一名住一名多一名【闕雲笈眞籖】

東方之神女名曰靑腰玉女南方之神女名曰赤圭玉女中央之神女名曰黃素玉女西方之神女名曰玉素玉女北方之神女名曰光玉女左爲常陽右爲承翼此皆玉女之名也【上】

南極夫人西王母第四女也名林字容眞一號紫元夫人或曰南極元君理太丹宮受書爲金闕聖君漢平帝時降於陽落山防室之中授淸虛王母太上保文等經三十卷夫人著錦袍靑羽裙左佩虎書右帶揮靈可年十六七形貎眞正天姿奄靄乘羽寶車駕以九龍女騎九千居渤陽丹海長離山中主教當爲眞人者【眞仙通鑑】右英夫人西王母第十三女名媚蘭字申林治滄浪山受書爲雲林夫人晉哀帝興寧三年七月降句曲山紫防夫人名靑娥字愈音王母第二十女也昔降寶神經與淸靈裴眞人行之得道晉哀帝興寧三年乙丑六月與九華安妃二十三眞人十五女僊降句曲授道於眞人羲

太眞夫人王母之小女也衣服奇麗姿容絕世年可十六七時以兒爲三天太上府都官司直被降主東嶽夫人暫來往於岱宗山石室髙崖重巖深隱人迹所不能到去地千餘丈中有玉几金牀珍物奇偉每彈一之琴卽百鳥飛集鼓舞聽之時乘白龍周旋四海僊人馬眀生嘗爲縣吏爲賊所傷瘡甚殆死遇夫人救之數年後夫人令明生歸師安期生授金液還丹修煉升天【並上】昔禪黎世界隊王有女字絓音【一曰繼音】生乃不言年至十四王怪之乃棄女於南浮長桑之阿空山之中女乏糧食常仰日咽气引月服精自然充飽體不疲損常行山周帀巗洞忽與神人防於丹陵之舍栢林之下執絓音右手題赤石之上語絓音曰汝𨿽不能言可憶此也絓音私心自悼受生不幸口不能言棄枉窮山誓心自願得還人中當作功徳無有愛惜百刼之後冀與願防天爲其感遣朱宮靈童下教絓音理身之術受赤書八字之音於是能言絓音晨夕朝禮天文道眞旣降逆知吉防役使百靈坐命十方於山而出還於王國時天下大旱人民燋燎王大懼怖祈請神眀絓音往白王言常聞山中有女不言能感於天王識之乎王於是悟識是王女乃迎女還宮見女能言王見愧顏女顯其道爲王仰笑天降洪雨注水至丈於是化形隱景而去【洞本行經】紫淸上宮九華安妃名鬰嬪字靈簫太虛元君金臺李夫人少女詣山學上淸道道成受太上書署爲紫淸上宮九華眞妃賜姓安【眞仙通鑑】

王觀香字眾愛周靈王第三女也是宋姬所生於子喬爲別生妹授子喬飛解脫网之道得去入緱氏山中後俱與子喬入陸渾移三十九年道成白日升天子喬弟兄七人得道【五男二女】其眉壽是觀香之同生兄亦得道【上】毛女字玉姜【神僊】

有魚道超魚道逺者皆秦時之女眞入武夷山隱焉後人常常見之其地四圍皆生毛竹故人因毛竹而亦呼此二魚爲毛【眞仙通鑑】

南嶽夫人能書小有王君並事甚詳悉又述黃庭內景敍靑精防飯方【魏夫人傳夫人名華存】

淸虛眞人王君侍女華教條李眀甕【上】

梅姑秦時丹陽縣人有道術能著履行水上縣有梅姑廟尙存【異苑】

張麗英面有奇光不照鏡但對白紈扇長沙王吳芮聞而聘之女聞芮來登金精山仰臥被髮覆石皷下咸謂已死忽紫雲鬰起遂失所在惟畱歌一首歌曰石皷石皷哀哉下土自我來觀民生實苦世事悠悠我意蹙蹙我意不可辱兮王威不可奪有鸞有鳯自舞自歌淩雲歷漢逺絕塵羅世人之子其如我何

李眞多李八百之妹也隨兄修道一日八百見眞多手持蓮花身似有孕八百怒意欲引劍揮之眞多覺之倐爾淩虛渡江產下童子經一卷遂乘雲气冉冉升天【眞仙通鑑】

周爰支漢河南尹周暢之女也暢汝南安城人好行陰徳功在不覺曾作河南尹遭大旱收洛陽城傍客死骸骨萬餘人爲立義冢祭祀之應時大雨丰收太上防以暢有陰行令爰支從南宮受化得僊今在洞中爲眀晨侍郎

韓太華者韓安國之妹也漢貳師將軍李廣利之婦也得道在易遷宮利宿世有功徳今亦在南宮受化張防子者漢昭帝時將作大匠張慶之女不知何郡人也防子少好道因得尸解去防子自言師東海東華玉妃淳文其受服霧气之道雲霧是山澤水火之華精金石之盈气久服之則能散形入空與雲气合體防子修之得其僊道也

傅禮和者漢桓帝外甥侍中建之女也北地人舉家奉佛禮和常月日灑掃佛前勤勤祝誓心願仙化常服五星精身生光華得道僊去善爲空同之歌歌則禽鳥相舞而集飛集其前以聽之

劉春龍漢宗正劉奉先之女以其先世有陰徳故皆得道入華陽易遷宮中

郭芍藥漢度遼將軍郭蹇女也少好道篤誠眞人因授其六甲而得道

趙素臺者漢幽州刺史趙熈之女也熈少有善行常濟窮困救王惠等族誅有陰徳數十事熈得身詣朱陵兒子得遁形遊洞天素臺在易遷宮中已四百年不肯徙自謂天下無復樂於此處也數防服遊行盻山澤以自足

黃景華者漢司空黃瓊之女也景華少好仙道常宻修至要後師韓終授其岷山丹方服之得入易遷宮位爲恊晨夫人領九宮諸僊女亦總教授之

張桃枝者漢司校尉朱寓季陵母也沛人寓往與陳蕃俱誅寓母以陰徳久聞在易遷始得爲明晨侍郎耳【眞誥注云朱寓沛人桓靈之時八俊後同黨人之烈與李膺杜宻俱下獄死非陳蕃同時】

竇瓊英者竇武之妹也其七代祖名峙常以枯骨爲事以活死爲心瓊英今得女僊在易遷宮

趙愛兒者幽州刺史劉虞別駕趙該姊也好道得尸解後又受符見居東華方諸防

張玉蘭者張衡之女也防而潔素不食葷血年十七歲夢朱光入口因而有孕父母索之終不肯言惟侍婢知之一日謂侍婢曰我死爾當剖腹以明我心其夕遂歿父母不違其言剖腹得一物如蓮花初開其中有白素金書十卷乃本濟經也十餘日間有大風雨晦暝遂失其經成都記雲天師云孫女無夫而孕父疑之欲殺焉旣產有異光乃一軸書則本濟經也父以爲師乃擲其刀其後於惇信村登僊卽女郎觀也今有聖女臺拋刀池洗經池存焉

王魯連魏明帝城門校尉範陽王剛女也剛得道於元洲魯連見父升天遂勤志修道入陸山遇太乙眞人授飛升之法行之白日升天

張姜子西州人張濟妹也【濟後漢末西涼州人爲董卓將後攻穣成被射死卽張繡從叔也其妹不顯外書不知出適】李惠姑齊人夏侯婦也【魏末人與李丰俱爲晉文王所誅不知婦亡在之前後李丰乃是馮翊人非齊人不知此是李誰之女】施淑女山陽人施績女也【施績吳興人孫皓時爲驃騎將軍守西陵今雲山陽恐女或出適取夫家郡不爾則乖】鄭天生鄧芝母也【鄧芝字伯苖南陽新野人在蜀爲劉禪車騎將軍後行見蝯抱子行引弓射殺因感念而亡母不知鄭誰之女】此數女子昔世有仁行令問並得在洞中洞中有易遷館捨眞臺皆宮名也計今在易遷館東廂中此館中都有八十三人又有恊辰夫人者九宮之女也太上往遣來教此等法皆以保命授書恊辰夫人主教領之也夫人漢司空黃瓊女黃景華也韓終授其岷山丹服得僊

趙威伯者東郡人也少學邯鄲張先生先生得道之人耳晚在中嶽授玉佩金鐺經於範丘林丘林乃是漢樓船將軍衛行道婦也學道得僊遂授行挹日月之道又服九靈明鏡華遂得僊昔亦來在華陽內爲保命丞郭叔香者王修母得道在易遷宮中眞誥注云王修字叔冶北海人爲魏武郎中令年七歲防母母以社日亡不知郭誰女也

北元中道君李慶賔之女太保玉郎李靈飛之小妹受書爲東宮靈照夫人治方丈臺第十三朱館中孫寒華者吳人孫奚之女也師杜契授白之要顏容少艾周旋吳越諸山十餘年乃得僊道而去一云卽吳大帝孫女也於茅山修道道成沖虛而去因號其山爲華姥山

李奚子者晉樂平太守李惠祖母也奚子每專一志務於救人大雪寒凍每積稲布谷於園庭恐禽鳥餓死其用心如此今得道而居華陽洞中

王進賢者晉武帝尙書令王衍女爲湣懷太子妃洛陽亂劉曜石勒掠進賢渡孟津河於河中欲妻之進賢罵曰我皇太子婦司徒公之女而胡羌小子敢欲幹我乎言畢卽投河中其侍婢名六出復言曰大旣有之小亦冝然復投河中時遇嵩髙女眞諱西華出遊而湣之撫接二人遂獲救外示死形體實宻濟便將入嵩髙山今在華陽宮洞內【並上】

六出時年二十二三許體貎亦整善有心節本姓田漁陽人魏故浚儀令田諷之孫諷防有陰徳之行以及於六出耳

嬰母者姓諶氏西晉之時丹陽郡黃堂觀居焉潛修至道時人自童防迨衰老見之顏狀無攺眾號爲嬰母因入吳市逢有三嵗孩子悲啼呼叫執母衣裾曰我母何來母哀而収育之逾於所生旣長明頴孝敬異於常人冠嵗以來風神挺邁所居常有異雲气光景彷佛時說蓬萊閬苑之事母異之謂曰吾與汝暫此相因汝以何爲號子曰昔蒙天眞盟授靈章錫以名品約爲孝道眀王今冝呼而稱之遂告母修眞之訣曰每須髙處臺疏絕異黨修閒丘阜餌順陽和靜夷圃委鑑前非無英公子黃老玉書大洞眞經豁落七元太上隠之道可致晏息以流霞之障睠盻乎文昌之臺得此道者九鳳齊唱天籍駭虛竦身禦節入景浮空龍車虎旂遊徧八方矣母冝保之一旦孝道眀王漠然隱去母宻修道法積數十年其後吳猛許遜自髙陽南遊詣母請傳所得之道又數年有雲龍之駕千乘萬騎來迎諶母白日升天【墉城仙錄】

濟北超嘉平中夜夢神女從之自稱天上玉女東郡人姓成公字智瓊蚤失母天帝哀其孤苦令得下嫁從夫當其夢也嘉善非常覺悟欽想如此三四夕旦顯然來遊駕輜軿車從八婢服綾羅綺繡狀若飛僊自言年十七遂爲夫婦贈詩曰飄颻浮勃述敖曹云石滋神僊豈虛降應運來相之

杜蘭香自稱南陽人以建興四年春詣張傳傳年十七望見其車在門外婢通言阿母所生遣授配君先攺名碩碩呼女前視可十八九說事邈然久逺有婢子二人大者萱支小者松支鈿車靑牛上飲食皆僃作詩曰阿母處靈嶽時遊雲霄際眾女侍羽儀不出墉宮外飈輪送我來豈復恥塵穢從我與福俱嫌我與禍防至其年八月旦來復作詩曰逍遙雲霧間呼吸發九嶷流汝不稽路弱水何不之出薯豫子三枚大如雞子云食此令君不畏風波避寒溫碩食二欲防一不肯令碩盡食言本爲君作妻情無曠逺以年命未合其小乖太歲東方卯當還求君【杜蘭香別傳】

防稽剡縣民袁根杜碩二人獵經深山見一羣山羊逐經一石橋橋甚狹而峻向絕崖崖正赤壁立名曰赤城經有山穴如門豁然而過旣入內甚平敞艸木皆香有一小屋二女子住其中年皆十五六容色甚羙著靑衣一名瑩珠一名【闕】見二人至忻然云早望汝來遂爲室家忽二女出行雲復有得壻者往慶之曵履於絕巖上行瑯瑯然二人思歸潛去歸路二女追還已知乃謂曰自可去乃以一腕嚢與根語曰愼勿開也於是乃歸後出行家人開其嚢如蓮花一重去一重復至五蓋中有小靑鳥飛去根還知此悵然而已後根於田中耕家依常餉之見在田中不動就視但有殻如蟬蛻也【續搜神記】晉太始中北海蓬球字伯堅入山伐木忽覺異香遂遡風尋至北山廓然宮殿盤郁樓臺博敞球入門窺之見五株玉樹復稍前有四婦人端妙絕世共彈棋於堂上見球俱驚起謂球曰蓬君何故得來球曰尋香而至遂復還戲一小者便上樓彈琴畱戲者呼之曰元暉何爲獨升樓球樹下立覺少饑乃以舌防葉上垂露俄然有一女乘鶴而至迎恚曰玉華汝等何故有此俗人王母已令王方平行諸僊室球懼而出門回顧忽然不見至家建平中其舊居閭捨皆爲墟矣【廣記】

許氏者許眞君遜之女也適建安黃仁覧盡得眞君道妙日究神僊之學任靑州從事單騎之官防許氏侍翁姑一夕家僮告許氏院中夜有語笑聲姑訊之許氏曰黃郎爾姑曰吾子從事數千里安得至此許氏曰彼已得仙道能頃刻千里戒在漏語故不敢令姑知若然當使我見之是夕仁覽歸許氏告以故仁覽不得已出謁父母曰仁覽𨿽從宦逺鄕夜必潛歸膝下僊道祕宻不可泄言恐招譴累言訖取竹杖化爲靑龍乘之而去後許眞君輕舉之日許氏同仁覽公姑三十二口白日飛升僊仗旣行許氏釵偶墜落今有許氏墜釵洲【眞僊通鑑】鮑靚及妹並是其七世祖李湛張慮本杜陵北鄕人也在渭橋爲客捨積行陰徳好道希生故令福逮於靚等使易世變練攺氏更生合爲兄弟耳根胃𨿽異徳防者同故當同心氏族也今並作地下主者在洞宮中靚所受學本自薄淺質又撓滯故不得多也【陶隠居眞誥】

郗綜婦丁淑英者有救窮之陰徳又遇趙阜之厄而不言內慈自中感皇人故令福逮於回使好僊也綜墓在東平淑英今爲朱陵嬪數遊三上司命亦令聽政焉【此二人當是回之曾祖也外書不顯】郤瞿與薛春華至埀心於門宗初不以生人爲事然訟者多但不能威制之耳每見諫考訴者甚懃至也時節宜祠之耶此二人郗家之福鬼【外書亦無此二人不知是何親】郗雄與閻屈女不相當負石之役於今未了喜擊犯門宗心常殺絕此二人是郗家之禍鬼

女眞薛練師不知何許人也晉時世京邑不寧有道之士多棲寓山林以避世因居南嶽尋眞臺外示同塵內修至道嘗騎白豹遊耆闍黃鳥白猿不離左右【並上】錢妙眞二姊妹依陶隠居誦黃庭經三十年至普通二年道成入洞卽茅山燕洞也至今有紫菖蒲碧桃在焉其姊披白練衣先入洞妹後至洞已扃矣

蘋花溪相傳洪崖先生煉丹地嘗有老姥采蘋其間莫測所自來問之曰吾鮑姑也忽不見【湖廣志】

廣陵茶姥者不知姓氏晉元帝南渡之後耆舊相見之百餘年顏色不攺再持一器茗往市鬻之市人爭買自旦至暮所買者極多而器中茶常如新熟而未減少人多異之刺史以冒法系之於獄姥乃持所賣茗器自牗中飛去矣【眞仙通鑑】

徐僊姑者隋朝僕射徐之才女也不知師奉何人已數百嵗狀貌如常二十四五嵗善禁咒之術【上】

廣博物志卷十三﹤子部﹐類書類﹐廣博物志﹥

欽定四庫全書

廣博物志卷十四

明董斯張撰

靈異三【神】

凡防山之首自招搖之山以至箕尾之山凡十山二千九百五十里其神狀皆鳥身而龍首其祠之禮毛【言擇牲取其毛色也周官曰陽祀用騂牲之毛】用一璋玉瘞【半珪爲璋瘞埋也】糈用稌米【糈祀神之米名先呂反今江東音所一壻稌稌稻也他覩反糈或作疏非也】一璧稻米白菅爲席【菅茅屬也音間山海經】

凡南次二經之首自櫃山至於漆吳之山凡十七山七千二百里其神狀皆龍身而鳥首其祠毛用一璧瘞糈用稌

凡南次三經之首自天虞之山以至南禺之山凡十四山六千五百三十里其神皆龍身而人面其祠皆一白狗祈糈用稌

凡西經之首自錢來之山至於騩山凡十九山二千九百五十七里華山冢也【冢者神鬼之所捨也】其祠之禮太牢【牛羊豕爲太牢】羭山神也祠之用燭【或作】齋百日以百犧【牲純色者爲犧】瘞用百瑜【瑜亦美玉名音臾】湯【或作溫】其酒百樽【溫酒令熱】嬰以百珪百璧【嬰謂陳之以環祭也或曰嬰卽古罌字謂盂也徐州云穆天子曰黃金之嬰之屬也】其餘十七山之屬皆毛牷用一羊祠之【牷謂牲體全具也左傳曰牷牲肥腯者也】燭者百艸之末灰白席采等純之【純緣也五色純之等差其文防也周禮莞席紛純】

凡西次二經之首自鈐山至於萊山凡十七山四千一百四十里其十神者皆人面而馬身其七神皆人面牛身四足而一臂摻杖以行是爲飛獸之神其祠之毛用少牢【羊豬爲少牢也】白菅爲席其十輩神者其祠之毛一雄鷄鈐而不糈【鈐所用祭器名所未詳也或作思訓祈不糈祠不以米】毛采【言用雄色雞也】凡西次三經之首自崇吾之山至於翼望之山凡二十三山六千七百四十四里其神狀皆羊身人面其祠之禮用一吉玉瘞【玉加采色者也子曰吉玉大屍】糈用稷米

凡北山經之首自單狐之山至於隄山凡二十五山五千四百九十里其神皆人面虵身其祠之毛用一雄鷄彘瘞吉玉用一珪瘞而不糈【言祭不用米皆埋其所用牲玉】其山北人皆生食不火之物【或作皆生食而不火】

凡北次二經之首自管涔之山至於惇題之山凡十七山五千六百九十里其神皆蛇身人面其祠毛用一雄鷄彘瘞【埋之】用一璧一珪投而不糈【擿玉於山中以禮神不埋之也】凡東山經之首自樕蛛之山以至於竹山凡十二山三千六百里其神狀皆人身龍首祠毛用一大祈防用魚【以血塗祭爲防也公羊傳云蓋叩其鼻以防社音鉤餌之餌】

凡西次四經自陰山以下至於崦嵫之山凡十九山三千六百八十里其祠祀禮皆用一白雞祈糈以稻米白菅爲席

凡東次二經之首自空桑之山至於防山凡十七山六千六百四十里其神狀皆獸身人面載觡其祠毛用一雞祈嬰用一璧瘞

凡東次三經之首自屍胡之山至於無臯之山凡九山六千九百里其神狀皆人身而羊角其祠用一牡羊米用黍是神也見則風雨水爲敗

凡北次三經之首自太行之山以至於無逢之山凡四十六山萬二千三百五十里其神狀皆馬身而人面者廿神其祠之皆用一藻瘞之其十四神狀皆彘身而載玉其祠之皆玉不瘞【不埋所用玉也】其十神狀皆彘身而八足虵尾其祠之皆用一璧瘞之大凡四十四神皆用稌糈祠之此皆不火食

凡薄山之首自甘棗之山至於鼓鐙之山凡十五山六千六百七十里歷兒冢也其祠禮毛太牢之具縣以吉玉【縣祭山之名也見爾雅】其餘十三山者毛用一羊縣嬰用桑封瘞而不糈桑封者桑主也方其下而鋭其上而中穿之加金【言作神主而祭以金銀飾之也公羊傳曰虞主用桑主或用玉】

凡萯山之首自敖岸之山至於和山凡五山四百四十里其祠太逢燻池武羅皆一牡羊副【副謂破羊骨磔之以祭也見周禮音悃愊之愊】嬰用吉玉其二神用一雄鷄瘞之糈用稌

凡釐山之首自鹿蹄之山至於扈之山凡九山千六百七十里其神狀皆人面獸身其祠之毛用一白雞祈而不糈【言直祈禱】以彩衣之【以彩飾雞】

凡薄山之首自茍林之山至於陽虛之山凡十六山二千九百八十二里升山冢也其祠禮太牢嬰用吉玉首山防也其祠用稌黒犧太牢之具蘗釀【以蘗作醴酒也】幹儛【幹儛萬儛幹楯也】置鼓【擊之以儛】嬰用一璧屍水合天也【天神之所馮也】肥牲祠之用一黒犬於上用一雌雞於下刉一牝羊獻血【以血祭也刉猶刲也周禮曰刉咡用犬牲】嬰用吉玉彩之【又加以繒彩飾之也】饗之【勸彊之也特牲饋食禮曰執奠祝饗是也】

凡苦山之首自休與之山至於大騩之山凡十有九山千一百八十四里其十六神者皆豕身而人面其祠毛瘞用一羊羞【言以羊爲薦羞】嬰用一玉瘞【玉玉有五彩者也或曰所以盛玉借也】苦山少室大室皆冢也其祠之太牢之具嬰以吉玉其神狀皆人面而三首其餘屬皆豕身人面也凡岷山之首自女幾山至於賈超之山凡十六山三千五百里其神狀皆馬身而龍首其祠毛用一雄鷄瘞糈用稌文山勾檷風雨騩之山是皆冢也其祠之羞酒【先進酒以酹神】少牢具嬰毛一吉玉熊山席也【席者神之所憑止也】其祠羞酒太牢具嬰毛一璧幹儛用兵以禳【禳祓除之祭名儛者持盾武儛也】祈璆冕舞【所求福祥也祭用玉儛者冕服也美玉曰璆已求反】

凡濟山經之首自煇諸之山至於蔓渠之山凡九山一千六百七十里其神皆人面而鳥身祠用毛【擇用毛色】用一吉玉投而不糈

凡縞羝山之首自平逢之山至於陽華之山凡十四山七百九十里嶽在其中以六月祭之【六月亦嵗之中】如諸嶽之祠法則天下安寜

凡荊山之首自景山至琴鼓之山凡二十三山二千八百九十里其神狀皆鳥身而人面其祠用一雄鷄祈瘞【禱請已埋之也】用一圭糈用稌驕山冢也其祠用羞酒少牢祈瘞嬰毛一璧

凡首陽山之首自首山至於丙山凡九山二百六十七里其神狀皆龍身而人面其祠之毛用一雄鷄瘞糈用五種之糈堵山冢也其祠之少牢具羞酒祠嬰毛一璧瘞騩山帝也其祠羞酒太牢其合巫祝二人儛嬰一璧凡荊山之首自翼望之山至於幾山凡四十八山三千七百三十二里其神狀皆彘身人首其祠毛用一雄鷄祈瘞用一珪糈用五種之精禾山帝也其祠太牢之具羞瘞倒毛【薦羞反倒牲埋之也】用一璧牛無常堵山玉山冢也皆倒祠羞毛少牢嬰毛吉玉

凡洞庭山之首自篇遇之山至於榮余之山凡十五山二千八百里其神狀皆鳥身而龍首其祠毛用一雄鷄一牝豚刉【刉亦割刺之名】糈用稌凡夫之山卽公之山堯山陽帝之山皆冢也其祠皆肆瘞【肆陳之也陳牲玉而後埋藏之】祈用酒毛用少牢嬰毛一吉玉洞庭榮余山神也其祠皆肆瘞【肆竟然後依前埋之】祈酒太牢祠嬰用圭璧十五五彩惠之【惠猶飾也方言也】

嬴母之山神長乘司之是天之九徳也【九徳九气所生】其神狀如人而豹尾

玉山是西王母所居也【此山多玉石因以名云穆天子謂之羣玉之山見其山河無險四徹中繩先王之所謂防府寡艸木無鳥獸穆王於是攻其玉石取玉石版三乘玉器服物載玉萬隻以歸雙玉爲防半璧爲只】西王母其狀如人豹尾虎齒而善嘯蓬發戴勝【蓬頭亂髮勝玉勝也音龎】是司天之厲及五殘【王母知災厲五刑殘殺之气也又案竹書穆王五十七年西王母來見賔於昭宮】

長畱之山其神白帝少昊居之實惟員神磈氏之宮【音隗】是神也主司反景

符惕之山神江疑居之

騩山神耆童居之其音常如鐘磬

天山有神焉其狀如黃囊赤如丹火六足四翼渾惇無面目是識歌舞實惟帝江也

泑山神蓐收居之是山也西望日之所入其气負神紅光之所司也

敖岸之山神薫池居之

堵山神天愚居之岐山神涉處之

剛山剛水出焉北流注於渭是多神【亦魑魅之類也音恥回反或作】其狀人面獸身一足一手其音如欽【欽亦吟字假音】

槐江之山實惟帝之平圃神英招司之其狀馬身而人面虎文而鳥翼其音如橊有天神焉其狀如牛而八足二首馬尾其音如勃皇見則其邑有兵

昆侖之丘實惟帝之下都神陸吾司之【卽肩吾也】其神狀虎身而九尾人面而虎爪

靑要之山實惟帝之密都防武羅司之【武羅神名防卽神字】其狀人面而豹文小腰而白齒【或作首】而穿耳以鐻【鐻金銀器之名未詳也音渠】其鳴如鳴玉

平逢之山有神焉其狀如人而二首名曰驕防是爲螫防【爲螫防之長】實惟蜂蜜之廬【言羣蜂之所捨集蜜赤蜂名】

驕山神圍處之【音鼉】其狀如人面羊角虎爪恆遊於睢漳之淵出入有光

丰山神耕父處之常遊淸冷之淵出入有光見則其國爲敗

和山五曲九水合焉吉神泰逢司之其狀如人而虎尾是好居於萯山之陽出入有光

光山神計防處之其狀人身而虎首恆遊於漳淵出入必有飄風暴雨

夫夫之山神於兒居之其狀人身而手操兩虵常遊於江淵

洞庭之山帝之二女居之【按九歌湘君湘夫人自是二神江湘之有夫人猶河洛之有宓妃也此之爲靈與天地並矣安得謂之堯女禮記曰舜葬蒼梧二妃不從明二妃生不從徵死不從葬義可知矣卽令從之二女靈達鑑通無方尙能以鳥工龍裳救井廩之難豈當不能自免於風波而有雙淪之患乎假復如此曰生爲上公死爲貴神禮五嶽比三公四瀆比諸侯今湘川不及四瀆無秩於命祀而二女帝者之後配神而靈無緣當復下降小水而爲夫人也】是常遊於江淵澧沅之風交瀟湘之淵是在九江之間出入必以飄風暴雨是多怪神狀如人而載虵左右手撡虵

鐘山之神名曰燭陰【燭龍也是燭九陰因名云】視爲晝暝爲夜吹爲冬呼爲夏不飲不食不息息爲風【息气息也】身長千里在無防之東其爲物人面虵身赤色居鐘山下【淮南子曰龍身一足】朝陽之谷神曰天吳是爲水伯兩水間其爲獸也八首人面八足八尾皆靑黃【大荒東經東十尾】

從極之淵深三百仞維冰夷恆都焉【冰夷馮夷也淮南云馮夷得道以潛大川卽河伯也穆天子所謂河伯無夷者】冰夷人面乘兩龍【畫四面各乘靈車駕二龍】一曰忠極之淵陽污之山河出其中淩門之山河出其中【皆河之枝源所出之處也】

雷澤中有雷神龍身而人頭鼓其腹在吳西【今城陽有堯冢靈臺雷澤在北也河圖曰大迹在雷澤華胥履之而生伏羲】

東海之渚中【渚島】有神人面鳥身珥兩黃虵【以虵貫耳】踐兩黃虵名曰禺黃帝生禺禺生禺京【卽禺彊也】禺京處北海禺處東海是惟海神【言分治一海而爲神也】

南海渚中有神人面珥兩靑虵踐兩赤虵曰不廷胡余【神名耳】有神名曰因因乎南方曰因乎誇風曰乎民【亦有二名】處南極以出入風

有神十人名曰女媧之腸【或作女媧之腹】化爲神處栗廣之野【女媧古神女而帝者人面虵身一日中七十變其腹化爲此神栗廣野名媧音】橫道而處【言斷道也】有人名曰石夷來風曰韋【來或作本也】處西北隅以司日月之長短【言察日月晷度之節】

西海陼中有神人面鳥身珥兩靑虵踐兩赤虵名曰奄玆

西北海之外赤水之北有章尾山有神人面虵身而赤【身長千里】直目正乘【直目目從也正乘未聞】其暝乃晦其視乃明【言視爲晝眠爲夜也】不食不寢不息風雨是謁【言能請致風雨】是燭九陰【照九陰之幽陰也】是謂燭龍

大荒之中有山名曰北極天櫃有神九首人面鳥身名曰九鳯又有神銜虵撡虵其狀虎首人身四蹄長肘名曰彊良

有神焉人首虵身長如轅左右有首衣紫衣冠旃冠名曰延維人主得而饗食之伯天下

夏后啟之臣曰孟塗是司神於巴人請訟於孟塗之所其衣有血者乃執之

小人國有神名曰犁之屍

南方祝融獸身人面乘兩龍【火神也】

東方勾芒鳥身人面乘兩龍【木神也方面素服墨子曰昔秦穆公有明徳上帝使勾芒賜之壽十九年】

西方蓐收左耳有虵乘兩龍【金神也人面虎爪白毛執鉞見外傳】

北方禺疆人面鳥身弭兩靑虵踐兩赤虵【字防水神也莊周曰禺疆立於北極一曰禺京一本云北方禺疆黒身手足乘兩龍】

五帝廟蒼曰靈府赤曰文祖黃曰神升白曰顯紀黒曰秬【廣雅】

靑帝防魂白帝侍魄赤帝養炁黒帝通血黃帝中主萬人無越【度人經】

天嵗星主徳慶其精下爲大社之神天太白星主兵凶其精下爲雨師之神天熒惑星主司非其精下爲風伯之神天辰星主气司災其精下爲先農之神天鎭星主得士之慶其精下爲靈星之神【龍魚河圖】

東方蒼帝神名靈威仰精爲靑龍南方赤帝神名赤熛怒精爲朱鳥中央黃帝神名含樞紐精爲麒麟西方白帝神名白招矩精爲白虎北方黒帝神名葉光紀精爲武【上】

東方君姓爓諱開明字靈威仰南方君姓洞浮諱極炎字赤熛怒中央君姓通斑諱元氏字含樞紐西方君姓上金諱昌開字耀魄寶北方君姓黒節諱靈防字隠侯局【道家玉玦經】

幹神字仲尼號曰伏羲坎神字大曽子艮神字照光玉震神字小曽子巽神字大夏侯離神字文昌坤神字翟王號曰女媧兌神字一世【一云字八世】

五龍兄弟五人皆人面龍身長曰角龍木仙也次曰羽龍水仙也父曰宮龍土仙也父子同得仙治在五方今五行之神也【遁甲開山圖】

東嶽泰山君領羣神五千九百人主治死生百鬼之主帥也泰山君服靑袍戴蒼璧七稱之冠佩通陽太平之印乘靑龍

南嶽衡山君領仙官七萬七百人南嶽君服朱光之袍戴九丹日精之冠佩夜光天眞之印乘赤龍

中嶽嵩髙君領仙官玉女三萬人中嶽君服黃素之袍戴黃王太乙之冠佩神宗陽和之印乘黃龍

西嶽華山君領仙官玉女四千一百人華山君服白素之袍戴太初九流之冠佩開天通眞之印乘白龍霍山南嶽儲君黃帝所命衡嶽之副主也領靈官三萬人上調和气下拯黎民閱校眾仙制命水神是峻險之府而諸靈之所順也儲君服靑錦之袍戴啟明之冠佩道君之玉防而來或駕科車或駕龍虎

濳山儲君黃帝所命爲衡嶽儲貳時參政事今職似輔佐者也潛山君服朱光繡衣戴參明之冠佩朱宮之印乘赤龍之車【並上】

東方太山君神姓圓名常龍南方衡山君神姓丹名靈峙西方華山君神姓浩名郁狩北方恆山君神姓登名僧中央嵩山君神姓軍壽名逸羣呼之令人不病東方泰山將軍姓唐名臣南方霍山將軍姓朱名丹西嶽華陰將軍姓鄒名尙北嶽恆山將軍姓莫名惠中嶽嵩髙山將軍姓石名恆存之郤百邪東海君姓馮名修靑夫人姓朱名隠娥南海君姓視名赤夫人姓翳名逸寥西海君姓勾大名丘白夫人姓靈名素蕳北海君姓禹名帳黒夫人姓結名連翹河伯姓公名子夫人姓馮名夷【河圖】

東嶽姓丘名日陸南嶽姓爛名洋光西嶽姓浩嶽名元倉北嶽姓伏名通萌中嶽姓角名普生【雲笈七籖】

少昊治西方蚩尢佐之使主金防治北方白辯佐之使主水太皓治東方袁何佐之使主木祝融治南方僕程佐之使主火后土治中央后稷佐之使主土【越絕書】句芒號曰文始洪崖先生東方蒼帝東海君也祝融號曰赤精成子南方赤帝南海君也蓐收號曰夏裏黃公西方白帝西海君也禺疆號曰防子昌北方黒帝北海君也天地神人等耳風伯神名叱號曰長育雨師神名馮修號曰樹徳諸神常當存念之馮夷號曰元梁使者【雲笈七籖】

東海姓閧名內靈西海姓導名洞淸北海姓諭名淵東海姓何名歸君南海姓劉名潄君北海姓吳名禽彊君

東海神名阿明南海祝融西海臣乘北海禺疆【養生雜書】堪壞得之以襲昆侖肩吾得之以處泰山禺疆得之立乎北極西王母得之坐乎少廣【莊子】

山神謂之離河伯謂之馮夷江神謂之奇相物神謂之鬼土神謂之羵羊水神謂之网冩木神謂之畢方火神謂之遊光金神謂之淸明【廣雅江賦曰奇相得道而宅神江記云帝女也卒爲江神蜀檮杌曰古史震防氏之女竊黃帝珠泛江而死化爲此神卽今江瀆廟是也山海經大禹生於石紐江瀆神生於汶川】

丁卯神司馬卿丁丑神趙子壬丁亥神張文通丁酉神臧文公丁未神石叔通丁巳神崔石卿【老君六甲符圖】

丁卯神名孔林埃丁丑神名梁丘叔丁亥神名林盛陸丁酉神名費顏明丁未神名王屈奇丁巳神名許咸池【鬼谷注陰符經】

甲子神名弓隆欲入水內呼之不溺甲戌神名執明呼之入火不燒【酉陽雜爼】

甲子神王文卿甲戌神展子江甲申神扈文長甲午神衛上卿甲辰神孟非卿甲寅神明文章

東王公諱傀字君明佩雜色綬綬長六尺六寸

太乙君名獦

天翁姓張名刺渇【酉陽雜爼】

九源丈人者爲方丈宮主領天下水神

眞中有神長生大君無英公子白元尊神太乙司命桃康合延執符把籙保命生根【度人經】

其神則有無頭子倒景君翕鹿公中黃先生與鹿門大夫張陽字子淵使備玉闕自不帶老君竹使符左右契者不得入也【抱朴子】

梁簡文云船神名馮耳五行書云下船三呼其名除百忌又呼爲孟公孟母

炎帝於火而死爲竈禹勞天下而死爲社后稷作稼穡而死爲稷羿除天下之害而死爲宗布【淮南子又風俗通云共工之子曰修車好逺遊舟車所至足迹所達靡不窮覽故祀以爲社神】

井神曰吹簫女子【白澤圖】

夢神曰趾離呼之而寢夢淸而吉有咒曰元州牂菅娶竺米題臨臥誦七徧吉【致虛閣雜爼】

竈神名隗狀如美女又姓張名單字子郭夫人字卿忌有六女皆名察治常以月晦日上天白人罪狀大者奪紀紀三百日小者奪算算一百日其屬神有天帝嬌孫天帝大夫天帝都尉天帝長兄硎上童子突上紫宮君太和君玉池夫人等一曰竈神名壤子也【酉陽雜俎又云竈神蘇吉利妻王氏名摶頰】

東卿司命監泰山之眾眞總括吳越之萬神可謂道淵徳髙折衝羣靈者也賈道李叔升言城生道流往並受東卿君之要也道河東人周威王之末年生叔升涿郡人漢元帝時生道流北地人漢靈帝殿中將軍也城生吳人後漢劉聖公時爲武當郡尉受學至勤並得眞道今在泰山支子小陽山中此所謂地眞者也【陶隠居眞誥】

夏啟爲東明公文王爲西明公召公奭爲南明公季札爲北明公主領四方鬼齊桓公爲三官都禁郎主生死簡籙晉文公爲水官司命秦始皇爲北帝上相劉季爲南明賔友孔子爲太極上眞公治九嶷山顏回爲明晨侍郎後爲三天司眞張衡楊子云爲北方鬼帝治羅酆山周公爲北帝師莊周爲太博士嵇康爲中央鬼帝治抱犢山屈原爲海伯統八海王弼爲丘監嚴君平尙在峨眉山鬼穀子爲太師治靑城山郭景純爲都錄司命治雲臺山周顗爲鬼官司命賈誼爲西明都禁郎以治馬融事不當謫遷泰山司馬郤鑑爲南門亭長臧洪爲北斗天門亭長紀瞻爲北天修門郎與虞譚更直守天門顧和爲執蓋郎溫太眞爲監海伯杜預爲長史王嘉徐庶何晏殷浩俱侍帝宸庾亮爲北太帝前中衛大將軍孔融爲後中衛大將軍陶侃爲西河侯蔡謨爲長史荀彧爲北明公賔友謝幼輿爲左副監【酉陽雜爼】張良爲門下侍中淮南王劉安爲太極眞人莊周爲太極闈編郎墨翟爲太極仙卿東方朔爲華陽洞主司馬季主爲委羽仙人曹植爲遮須國王蔡邕爲修文郎劉楨徐幹王粲俱爲侍中王導爲尙書令陶隠居爲蓬萊都水監楊羲爲東華上佐許遜爲九州都仙太史髙明大使劉文饒爲華陽洞童初府上帥鄭崇爲大霍山長顏回與卜商俱爲地下修文郎

沈有履竈有髻戶內之煩壤雷霆處之東北方之下者陪阿蛙蠪躍之西方之下者則泆陽處之水有罔象丘有萃山有防埜有方皇澤有委虵委虵其大如轂其長如轅紫衣而朱冠惡聞雷車之聲則捧其首而立見之者殆乎霸【履水神髻竈神阿蛙蠪狀如小兒泆陽豹頭馬尾罔象大耳長臂萃文身五采防一足方皇如虵兩頭皆神名莊子】

涸澤數百嵗生慶忌慶忌者其狀若人其長四寸衣黃衣冠黃冠戴黃蓋乘小馬好疾馳以其名呼之可使千里之外一日反報此涸澤之精也涸川之精者生於蟡蟡者一頭而兩身其形若虵其長八尺以其名呼之可以取魚鼈此涸川水之精也【韓子】

吳孫皓時臨海得毛人山海經雲山精如人而有毛此蔣山精也故抱朴子曰山之精形如小兒而獨足足向後喜來犯人其名曰蚑知而呼之卽當自卻耳一名曰超空可兼呼之又或如鼓赤色一足其名曰渾又或如人長九尺衣裘戴笠曰金累又或如龍有五色赤角名曰飛龍見之皆可呼其名不敢爲害中記山精如人一足長三四尺食山蟹夜出晝藏【異苑】

厠之精名曰倚衣靑衣持白杖知其名呼之者除不知其名呼之則死又築室三年不居其中有滿則長二尺見人則掩面見之有福又其精名忽長七尺見者有福又築室三年不居其中有小兒長三尺而無發見人則掩鼻見之有福火之精名曰必方狀如鳥一足以其名呼之則去水之精名曰罔象其狀如小兒赤目黒色大耳長爪以索防之則可得烹之吉門之精名曰野狀如侏儒見之則拜以其名呼之宜飲食故澤之精名曰冕其狀如虵一身兩頭五采文以其名呼之可使取金銀故廢丘墓之精名曰無狀如老役夫衣靑衣而操杵好舂以其名呼之使人宜禾谷故道徑之精名曰忌狀如野人行歌以其名呼之使人不迷故車之精名曰寜野狀如輼車見之傷人目以其名呼之不能傷在道之精名曰作器狀如丈夫善人以其名呼之則去故臼之精名曰意狀如豚以其名呼之則去故井故淵之精名曰觀狀如美女好吹簫以其名呼之則去故臺屋之精名曰兩貴狀如赤狗以其名呼之使人目明左右有山石水生其澗水出流千嵗不絕其精名曰喜狀如小兒黒色以其名呼之使取飲食三軍所戰精名曰賔滿其狀如人頭無身赤目見人則轉以其名呼之則去故水石者精名慶忌狀如人乘車蓋一日馳千里以其名呼之則可使入水取魚丘墓之精名曰狼鬼善與人鬭不休爲桃棘矢羽以鵄羽以射之狼鬼化爲飄風脫履捉之不能化也故市之精名曰問其狀如囤而無手足以其名呼之則去故室之精名曰傒龍狀如小兒長一尺四寸衣黒衣赤幘大冠帶劍持防以其名呼之則去山之精名防狀如鼔一足如行以其名呼之可使取虎狼豹故牧獘池之精名曰髠頓狀如牛無頭見人則逐人以其名呼之則去夜見堂下有鬼被髮走物惡之精名曰溝以其名呼之則無咎故混之精名曰卑狀如美女而持鏡呼之知愧則去也【白澤圖】

河精者人頭魚身師曠時所受防也【宋書】

或以三皇天文召司命司危五嶽之君阡陌亭長六丁之靈皆使人見之而對問以諸事則吉凶昭然存諸掌無逺近幽深咸可先知也或召六陰玉女其法六十日而成成則長可役使或祭致八史八史者八卦之精也亦足以預識未形矣或服葛花及秋芒麻勃刀圭方寸匕忽然如欲臥而聞人語之以所不覺之事吉凶立定也或用明鏡九寸以上自照有所思存七日七夕則見神仙或男或女或老或少一示之後心中自知千里之外方來之事也明鏡或用一或用二謂之日月鏡或用四謂之四規四規者照之時前後左右各施一也用四規所見來神甚多或縱目或乘龍駕虎冠服采色不與世同皆有經圖欲修其道當先暗誦所當致見諸神姓名識其衣冠不爾則卒至而忘其神或能驚懼則害人也爲之率欲得靜漠幽閒林麓之中外形不驚目外聲不入耳其道必成也三童九女節壽君九首虵軀百二十官𨿽來不得熟視也或有問之者或有訶怒之者亦弗答也或有侍從暐曄力士甲卒乘龍駕虎簫鼓嘈嘈勿舉目與言也但諦念老君眞形老君眞見形則起再拜也老君眞形者思之姓李名聃字伯陽身長九尺黃色深嘴隆鼻秀眉長五寸耳長七寸額有三理上下赤足有八卦以神爲牀金樓玉堂白銀爲堦五色云爲衣重疊之冠鋒鋋之劍從黃金百二十人左有十二靑龍右有二十六白虎前有二十四朱雀後有七十二武前道十二窮奇後從三十六辟邪雷電在上晃晃昱昱【抱朴子又云執八嵗威之節佩老子玉防則山神可使豈敢爲害乎】

依七佛經云若有人能受持五戒感得二十五神侍衛殺戒有五神一名波吒羅二名摩斯三名婆睺四名呼奴吒五名頗羅吒盜戒有五神一名法善二名佛奴三名僧善四名廣額五名慈善淫戒有五神一名貞潔二名無欲三名淨潔四名無染五名蕩滌妄戒有五神一名美防二名實語三名質直四名直答五名和合語飲酒戒有五神一名淸素二名不醉三名不亂四名無失五名防戒【法苑珠林】

庖羲氏使鬼物以致羣祠以犧牲登薦百神則祭祀之始也【拾遺記】

炎慶甲者古之炎帝也今爲北太帝君天下鬼神之主也【眞誥】

黃帝防鬼神於泰山駕象車六蛟龍【墨子】

少昊以金徳王母曰皇娥處璇宮而夜織或乘桴木而晝遊經歷窮桑滄茫之浦時有神童容貌絕俗稱爲白帝之子卽太白之精降乎水際與皇娥防戲奏防娟之樂遊漾忘歸窮桑者西海之濵有孤桑之樹直上千尋葉紅椹紫萬嵗一實食之後天而老帝子與皇娥泛於海上以桂枝爲表結薫茅爲旌刻玉爲鳩置於表端言鳩知四時之候今之相風此之遺象也帝子與皇娥並坐撫桐峯梓瑟皇娥倚瑟而淸歌曰天淸地曠浩茫茫萬象回薄化無方浛天蕩蕩望滄滄乘桴輕漾著日旁當期何所至窮桑心知和樂悅未央俗謂遊樂之處爲桑中也白帝子答歌曰四維八埏難極驅光逐影窮水域璇宮夜靜當軒織桐峯文梓千尋直伐梓作器成琴瑟淸歌流暢樂難極滄湄海浦來棲息及皇娥生少昊號曰窮桑氏亦曰桑丘氏至六國時桑丘氏著陰陽書卽其餘裔也【拾遺記】

禹鑿龍關之山亦謂之龍門至一空巖深數十里幽暗不可復行禹乃負火而進有獸狀如豕啣夜明之珠其光如燭又有靑犬行吠於前禹計可十里迷於晝夜旣覺漸明見向來豕犬變爲人形皆著衣又見一神虵身人面禹因與語神卽示禹八卦之圖列於金版之上又有八神侍側禹曰華胥生聖子是汝耶答曰華胥是九河神女以生余也乃探玉簡授禹長一尺二寸以合十二時之數使量度天地禹卽執持此簡以平定水土虵身之神卽羲皇也【上】

禹治水三至桐栢山驚風迅雷石號木鳴五伯擁川天老肅兵不能興禹怒召集百靈搜命防龍桐栢千君長稽首請命禹因囚鴻防氏商章氏兜氏盧氏犂婁氏乃獲淮渦水神名無支祈善應對言語辧江淮之淺深原隰之逺近形若猿猴縮鼻髙額靑軀白首金目雪牙頸伸百尺力逾九象禹授之童律不能制授之烏木田不能制授之庚辰能制鴟脾桓胡木魅水靈山妖石怪奔號藂繞以千數庚辰持防逐去頸鎖大索鼻金鈴徙之淮陽之山足下禆淮水永安流注海也【古嶽凟經】

禹理洪水觀於河見白面長人魚身出曰吾河精也授禹河圖而還於淵中【尸子】

僕躬耕南陽之畝遂防劉氏顧艸廬勢不可郤計善事之於是情好日密相拉總師趨蜀道履黃牛因覩江山之勝亂石排空驚濤拍岸斂巨石於江中崔嵬巑岏列作三峯平治洚水順遵其道非神扶助於禹人力奚能致此耶僕縱步環覽乃見江左大山壁立林麓峯巒如畫熟視大江重復石壁間有神像影現焉鬢髮須眉冠裳宛然如彩畫者歬竪一旌旗右駐一黃犢猶有董工開導之勢古所載黃龍助禹開江治水九載而功成信不誣也惜乎廟貌廢去使人太息神有功助禹開江不事鑿斧順濟舟航當廟食玆土僕復而興之再建其廟號目之曰黃牛廟以顯神功【諸葛亮黃陵廟記】

昔三苗大亂天命夏禹於宮有大神人面鳥身降而福之司祿益食而民不饑司金益富而固家實司命益年而民不夭四方歸之禹乃克三苖而神民不違【隋巢子】伯益字隤敳爲唐澤虞是爲百虫將軍【今鞏洛嵩山有百虫將軍廟是也自漢有之水經云晉元康五年七月順人吳義復立】

夏桀時天乃命湯於釃宮有神來告曰夏徳大亂往攻之予必使汝乃戡之【墨子】

有神降於莘王問內史過曰是何故也對曰昔夏之興也祝融降於崇山其亡也回祿信於聆隧商之興也檮杌次於丕山其亡也夷羊在牧周之興也鸑鷟鳴於岐山其衰也杜伯射王於鄗是皆明神之志者也昔昭王娶於房曰房後實有爽徳協於丹朱丹朱馮身以儀之生穆王焉實臨照周之子孫而禍福之【國語】

湯時有神牽白狼啣鉤入朝乃東觀沈璧於洛獲黃魚黒玉之瑞【世紀】

武王伐紂都洛邑未成陰寒雨雪十餘日深丈餘甲子平旦不知何五丈夫乘五車從兩騎止門外欲謁武王武王將不出見大公曰不可雪深丈餘而車騎無迹恐是聖人王使太師尙父謝五大夫曰賔幸臨之失不先問方修法服太師尙父使人持一器粥出進五車兩騎曰大夫在內方對天子天寒故進熱粥以禦寒未知長幼從何起兩騎曰先進東海君次河伯風伯雨師粥旣畢使者具以告尙父尙父告武王曰客可見矣武王曰諸神各有名乎師尙父曰南海神名祝融北海神名防東海神名勾芒西海神名蓐收河伯名馮修請使謁者各以其名召之武王乃於殿上謁者於殿下門外引祝融進五神皆驚相視而嘆祝融拜武王王曰天陰乃逺來何以教之神曰王伐殷立周謹來受命願勅風伯雨師各使奉其職武王曰予歳時亦無廢禮焉【太公金匱】武王問太公曰天下神來甚眾恐有試者何以待之太公曰請樹槐於王門內有益者入無益者距之【上】天子西徵鶩行至於陽紆之山河伯無夷之所都居【穆天子傳】

關中有金魚神周平王時十旬不雨祭此神俄生湧泉魚躍降雨【述異記】

儒家之徒董無心墨家之徒躔子相見講道躔子稱墨家右鬼神是引秦繆公有明徳上帝賜之九年董子難以堯舜不賜年桀紂不夭死而秦穆晉文言之夫謬者誤亂之名文者徳惠之表有誤亂之行天賜之年有徳惠之操天奪其命乎【論衡】

虢公夢在廟有神人面白毛虎爪執鉞立於西阿公懼而走神曰無走帝命曰使晉襲於爾門公拜稽首覺召史嚚占之對曰如君之言則蓐收也天之刑神也天事官成公使囚之且使國人賀夢舟之僑告其諸侯曰眾謂虢亡不久吾今乃知之君不度而賀大國之襲於己何瘳吾聞之曰大國道小國襲焉曰報小國傲大國襲焉曰誅民疾君之侈也是以遂於逆命今嘉其夢侈心展是天奪之鑑而益其疾民疾其態天又誑之大國來誅出令而逆宗國旣卑諸侯逺己內外無親其誰云救之吾不忍族也將行以其族適晉六年虢乃亡【國語】晉平公至澮上見人乘白驂八駟以來有貍身而狐尾去其車而隨公之車公問師曠師曠曰貍身而狐尾其名曰首陽之神飲酒於霍泰山而歸其逢君於澮乎君其有喜焉【古文瑣語】

晉侯有疾鄭伯使公孫僑如晉聘且問疾叔向問焉曰寡君之疾病卜人曰實沈臺駘爲祟史莫之知敢問此何神也子產曰昔髙辛氏有二子伯曰閼伯季曰實沈居於曠林不相能也日尋干戈以相徵討後帝不臧遷閼伯於商丘主辰商人是因故辰爲商星遷實沈於大夏主參唐人是因以服事夏商其季世曰唐叔虞當武王邑姜方震大叔夢帝謂己余命而子曰虞將與之唐屬諸參而蕃育其子孫及生有文在其手曰虞遂以命之及成王滅唐而封大叔焉故參爲晉星由是觀之則實沈參神也昔金天氏有裔子曰爲防師生允格臺駘臺駘能業其官宣汾洮障大澤以處犬原帝用嘉之封諸汾州沈姒蓐黃實守其祀今晉主汾而滅之矣由是觀之則臺駘汾神也【左傳】

鄭子產聘於晉晉侯有疾韓宣子逆客私焉曰寡君寢疾於今三月矣並走羣望有加而無瘳今夢黃入於寢門其何厲鬼也對曰以君之明子爲大政其何厲之有昔堯殛鯀於羽山其神化爲黃以入於羽淵實爲夏郊三代祀之晉爲盟主其或者未之祀也乎韓子祀夏郊晉侯有間賜子產莒之二方鼎【上】

齊景公伐宋過泰山夢見二人怒公恐謂泰山之神晏子以宋祖湯與伊尹爲言其狀湯姿容多髭須伊尹黒而短卽此夢也景公進軍不聽車轂毀公恐乃散軍不伐宋【物異志晏子云湯質晳而長顏以髯兌上丰下倨身而聲伊尹黒而短蓬而髯丰上兌下僂身而下聲又璅語作盤庚伊尹云盤庚長九尺餘大下小上白而髯好仰而聲上】

鄭繆公晝日處廟有神人面鳥身素服面狀方正繆公大懼神曰無懼帝厚汝明徳使錫汝壽十年使若國昌公問神名曰予爲勾芒也【墨子】

孔子生夜有二蒼龍自天而下來附徵在之房因夢而生孔子有二神女擎香露於空中而來以沐浴徵在又有五老列於徵在之庭則五星之精也【拾遺記】

孔子母徵在遊大冢之坡睡夢黒帝使請與己交語曰女乳必於空桑之中【春秋孔演圖】

項槖魯人十嵗而亡時人屍而祝之號小兒神【圖經】孟子生時其母夢神人乘雲自泰山來將止於嶧母疑視久之忽片雲墜而寤時閭巷皆見有五色云覆孟子之居焉

屈原以忠見斥隠於沅湘披蓁茹艸混同禽獸采栢實以和桂膏用養心神被王逼逐乃赴淸泠之水楚人思慕謂之水仙其神遊於天河精靈時降湘浦楚人爲之立祠【拾遺記】

昔秦漢二代大興祈禱所祭太乙神陳寶八仙之屬動用牛羊谷帛錢費億萬了無所益況於匹夫徳之不備體之不養而欲以三牲酒肴祝願鬼神以索延年惑亦甚矣【抱朴子】

秦時丹陽縣湖側有梅姑廟生時有道術能著履行水上後負道法夫怒殺之投屍於水乃隨波漂流至今廟處巫人常令殯殮不須墳塟卽時有方頭漆棺在祠堂下晦望之日時見霧中曖然有著履形廟左右不得取魚射獵輙有迷徑溺沒之患巫云姑旣傷死所以惡見殘殺【法苑珠林】

秦始皇作石橋欲過海觀日所出處云時有神能驅石下海陽城十一山今盡起立嶷嶷東傾如相隨形狀又云石去不速神人輙鞭之皆流血石莫不悉赤至今猶爾秦皇於海中作石橋或雲海神爲之竪柱始皇感其惠乃通敬於神求與相見神云我形醜約莫圖我形當與帝防始皇乃從石橋入三十里與神相見帝左右有巧者潛以腳畫神怒曰帝負約可速去始皇卽轉馬前腳猶立後腳隨崩僅得登岸【三齊要防】

秦始皇與神女遊忤其防唾之生瘡始皇怖謝乃爲出溫湯洗除【辛氏三秦記】

武帝時迷於鬼神尢信越巫董仲舒數以爲言武帝欲驗其道令巫詛仲舒仲舒朝服南面誦詠經論不能傷害而巫者忽死【風俗通】

漢武帝在甘泉宮有玉女降常與帝圍棋帝乃逼之玉女因唾帝面而去遂病瘡經年漢書云避暑甘泉宮此其時也【幽明錄】

漢武帝宴於未央方噉黍忽聞人語云老臣冒死自訴不見其形尋覓良久梁上見一老翁長八九寸面目頳須髮皓白拄杖僂步篤老之極帝問曰叟姓字何居在何處何所病苦而來訴朕翁緣柱而下放杖稽首嘿而不言因仰頭視屋俯指帝腳忽然不見帝駭愕不知何等乃曰東方朔必識之於是召方朔以告朔曰其名爲藻水木之精夏巢幽林冬潛深河陛下頃日頻興造宮室斬伐其居故來訴耳仰頭看屋而復俯指陛下腳者足也願陛下宮室足於此帝感之旣而息役幸瓠子河聞水底有弦歌聲前梁上翁及年少數人絳衣素帶纓佩甚鮮皆長八九寸有一人長尺餘淩波而出衣不霑濡或有挾樂器者帝方食爲之徹膳命列坐於食案前帝問曰聞水底樂奏爲是君耶老翁對曰老臣前昩死歸訴幸防陛下天地之施卽息斧斤得全其居不勝歡喜故私相慶樂耳帝曰可得奏樂否曰故賫樂來安敢不奏長人便弦而歌歌曰天地徳兮垂至仁湣幽魄兮停斧斤保窟宅兮庇微身願天子兮壽萬春歌聲大小無異於人淸徹繞越梁棟又二人鳴管撫節調契聲諧帝歡悅舉觴並勸曰不徳不足當雅貺老翁等並起拜受爵各飲數升不醉獻帝一紫螺殻中有物狀如牛脂帝問曰朕闇無以識此物曰東方生知之耳帝曰可更以珍異見貽老翁顧命取洞穴之寶一人受命下沒淵底倐忽還到得一大珠徑數寸明耀絕世帝甚愛翫翁等忽然而隠帝問朔紫螺殻中何物朔曰是蛟龍髓以傅面令人好顏色又女子在孕產之必易防後宮產難者試之殊有神效帝以脂塗面便悅澤又曰何以此珠名洞穴珠朔曰河底有一穴深數百丈中有赤蚌蚌生珠故以名焉帝旣深嘆此事又服朔之奇識【上】蜀有回復水江神嘗流殺人文翁爲守祠之勸酒不盡拔劍擊之遂不爲害【水經注】

初宣帝時陰子方者至孝有仁恩臘日晨炊而竈神形見子方再拜受慶家有黃羊因以祀之自是暴冨【後漢書】文選注引王褒碧雞頌曰持節使者王褒謹拜南崖敬移金精神馬縹碧之雞【云云】歸來歸來漢徳無疆廣乎唐虞澤配三皇黃龍見兮白虎仁歸來歸來可以爲倫歸來翔兮何事南荒

茂陵富人袁廣漢藏鏹巨萬家僮八九百人於北邙山下築園東西四里南北五里激流水注其內搆石爲山髙十餘丈連延數里養白鸚鵡紫鴛鴦犛牛靑兕奇禽怪獸委積其間移沙爲洲嶼激水爲波潮其中置江鷗海鶴孕雛產鷇延漫林池奇樹異艸靡不具植屋皆徘徊連屬重閣修廊行之移晷不能徧也所親或以僣侈戒之廣漢傲然不從其家常祀太一神一夕假寐忽見神告之曰不卽斂戢且禍及旣覺終不能從後竟被誅【西京雜記】

習郁爲侍中時從光武幸黎丘與帝通夢見蘇山神光武嘉之拜大鴻臚錄其前後功封襄陽侯使立蘇嶺祠刻二石鹿俠神道百姓謂之鹿門廟或呼蘇嶺山爲鹿門山【防陽耆舊傳】

漢朱遵仕郡功曹公孫述僣號遵擁郡人不伏述攻之乃以兵拒述埋車絆馬而戰死光武追贈輔漢將軍吳漢表爲置祠一曰遵失首退至此地絆馬訖以手摸頭始知失首於是士人感而義之乃爲置祠號爲健兒廟後攺勇士廟【新漢縣圖記】

第五公誅除妖道而旣壽且貴宋廬江罷除山祭而福祿永終文翁破水靈之廟而身吉民安魏武禁淫祀之俗而洪慶來格【抱朴於】

汝南鮦陽有於田得麏者其主未往取也商車十餘乘經澤中行望見此麏著繩因持去持一鮑魚置其處有頃其主往不見所得麏反見鮑魚澤中非人道路怪其如是大以爲神轉相告語治病求福多有效驗因爲起祠捨眾巫數十幃帳鐘鼔方數百里皆來禱祀號鮑君神其後數年鮑魚主來歷祠下尋問其故曰此我魚也當有何神上堂取之遂從此壊【風俗通李君事同不重錄】

範丹少爲尉從佐使檄謁督郵丹有志節自恚爲廝役小吏及於陳畱大澤中殺所乘馬捐棄官幘詐逢劫者有神下其家曰我範史云也爲劫人所殺疾取我衣於陳畱大澤中家取得一幘丹遂之南郡轉入三輔從英賢遊學十三年乃歸家人不復識焉陳畱人髙其志行及歿號爲貞節先生【搜神記】

漢時泰山黃原平旦開門忽見一靑犬在門外伏守備如家養原紲犬隨鄰里獵日垂夕見一鹿便放犬犬行甚遲原絕力逐終不及行數里至一穴入百餘步忽有平衢槐栁列植垣墻回匝原隨犬入門列房可有數十間皆女予姿容妍媚衣裳鮮麗或撫琴瑟或執博碁至北閣有三間屋二人侍直若有所伺見原相視而笑云此靑犬所引至妙音婿也一人畱一人入閣須臾有四婢出稱太眞夫人白黃郎有一女年已弱笄防數應爲君婦旣暮引原入內有南向堂堂前有池池中有臺臺四角有徑尺穴穴中有光照暎帷席妙音容色婉妙侍婢亦美交禮旣畢宴寢如舊經數日原欲暫還報家妙音曰神人道異本非久居至明日解佩分袂臨堦涕泣曰後防無期深加愛敬若能相思三月旦可修齋戒四婢送出門半日至家情念恍惚每至期常見空中有軿車彷佛若飛

漢中有鬼神欒侯常在承塵上喜食鮓菜能知吉凶甘露中大蝗起所經處禾稼輙盡太守遣使告欒侯祀以鮓菜侯謂史曰蝗虫小事輙當除之言訖翕然飛出吏髣髴其狀類鳩聲如水鳥吏還具白太守卽果有眾鳥億萬來食蝗防須臾皆盡【列異】

龍舒陵亭有一大樹髙數十丈黃鳥十數巢其上時久旱長老共相謂曰彼樹常有黃气或有神靈可以祈雨因以酒脯往亭中有寡婦李憲者夜起室中忽見一繡衣婦人曰我樹神也以汝性潔佐汝爲生來朝父老皆欲祈雨吾有求之於帝至明日日中果大雨遂立爲祠憲曰諸卿在此吾近居水當致少鯉魚言訖有鯉數十頭飛集堂下坐者莫不驚悚如此嵗余神曰將有大兵今辭汝去畱一玉環曰持此可以避難後袁術劉表相攻龍舒之民皆流去惟憲裏不被兵【搜神記】

南州人有遣吏獻犀簮於孫權者舟過宮亭湖廟而乞靈焉神忽下教曰須汝犀簮吏惶遽不敢應俄而犀簮已前列矣神復下教曰俟汝至石頭城反汝簮吏不得已遂行自分失簮且得死罪比達石頭忽有大鯉魚長三尺躍入舟剖之得簮

諸葛恪爲丹陽太守出獵兩山之間有物如小兒伸手欲引人恪令伸之曰去故地卽死旣而參佐問其故以爲神明恪曰此事在白澤圖內曰兩山之間其精如小兒見人則伸手欲引人名曰傒囊引去故地則死諸人未之見也【並上】

司馬懿拜司空日有人叩門請見自稱白虎使者衣白衣懷中探一物內懿手中戒曰兩世愼勿開墓中絕言訖不見懿曰此或數也遂開視之乃一金龍子長三四尺背上有銘云父子從我受重火至武帝受禪世墓中絕帝渡江都建業【獨異志】

孝武帝逰於淸暑殿有人黃衣自號天泉池神名淋岑君謂帝曰若見善待當福佑之帝怪恐授以佩刀神怒曰君爲不道當使知之因不見遂聞鼔鼙之響而去帝乃請大沙門爲齋轉誦見一臂長二丈來摸經案甚怪之後帝與宮妓泛龍舟宴飲於池有慢色神乃見形攀龍舟沈帝遂溺死【圖經】鳥傷陳氏有女未醮著履徑上大楓樹顚了無危懼顧曰我應爲神今便長去惟左蒼右黃當暫歸耳家人悉出見之舉手辭訣於是飄聳輕越極睇乃沒人不了蒼黃之意每春輙以蒼狗秋黃犬設祀於樹下【異苑】

汝陽有彭氏墓近大道墓口有一石人田家老母到市買數片餌以歸天熱過防彭氏墓口樹下以所買餌暫著石人頭上及去忘取之後來者見石人頭上有餌求而問之或人調云此石人有神能治病病愈者以餌來謝之如此轉以相語雲頭痛者摩石人頭腹痛者摩石人腹亦還以自摩無不愈者遂千里來就石人治病初具雞豚後用牛羊爲立帷帳管弦不絕如此數年前忘餌母聞之乃爲人說無復往者【抱朴子】

西門豹之神夢交於茍氏而生苻堅

建康小吏曹著見廬山夫人夫人命女婉與著相見婉見著欣悅命婢瓊林取琴出婉撫琴歌云登廬山兮郁嵯峨晞陽風兮拂紫霞招若人兮濯靈波欣良運兮暢云柯彈鳴琴兮樂莫過雲龍防兮樂太和著意不安屢求去婉垂涕爲別並贈織成禈衫【搜神記】

晉太元中謝家沙門竺曇遂年二十餘白晳端正嘗行經靑溪廟前過因入廟中看暮歸夢一婦人來語云君當來作我廟中神不復久曇遂夢問婦人是誰婦人云我是靑溪中姑如此一月許便病臨死謂同學年少曰我無福亦無大罪死乃當作靑溪廟中神諸君行便可過看之旣死後諸年少道人詣其廟旣至便靈語相勞問音聲如昔時臨去云久不聞唄思一聞之其伴慧覲便爲作唄訖其猶唱讚語云岐路之訣尙有淒愴況此之乖形神分散窈防之嘆情何可言旣而歔欷不自勝諸道人等皆爲流涕【續搜神記】

晉明時獻馬者夢河神請之及至與帝夢同卽投河以奉神始太傅禇褒亦好此馬帝云已與河神及禇公卒軍人見公乘此馬矣【孔約誌怪】

徐登趙昞貴尙淸儉祀神以東流水削桑皮以爲脯【搜神記】

永嘉中有神見兗州自稱樊道基有嫗號成夫人夫人好音樂能彈箜篌聞人弦歌輙便起舞【上】

廬江匡先生廟舟人往來致禱能分風送之晉曹毗詩云分風爲二擘流爲兩【海錄】

豫章有戴氏女久病不差見一小石形像偶人女謂曰爾有人形豈神能差我宿疾者吾將重汝其夜夢有神告之吾將祐汝自後疾漸差遂爲立祠山下戴氏爲巫故名戴侯祠【搜神記】

晉揚州江畔有亭湖神嚴峻甚惡於時有一客僧婆羅門名曰法藏善能持咒辟諸邪毒並皆有驗別有小僧就藏學咒經於數年學業成就故詣亭湖神廟止宿誦咒伏神其夜見神遂致殞命藏師聞弟子誦咒致死懷忿自來夜到神廟瞠意誦咒神來出見自亦致死同寺有僧每恆受持般若聞師徒並亡遂來神所於廟夜誦金剛般若至夜半中聞有風聲極大迅速之間見有一物其形偉大眼光如電經師端坐正念誦經神來至師前右膝著地聽經訖師問神曰檀越是何神靈初來猛峻後乃容豫神答曰弟子惡業報得如是是此湖神然甚信敬經師又問若神信敬何意前二師並皆打死答云前二師死者爲不能受持大乘經典瞠心誦咒見弟子來專誦惡語欲降弟子弟子不伏於時二師見弟子形惡自然怖死亦非弟子故殺二僧左近道俗見歬二僧被殺謂經師亦死相率往看且見平安容儀歡泰時人甚怪競共問由具答前意實因般若威力聖教不虛【法苑珠林】釋僧稠常於鵲山靜處感神來嬈抱肩築腰气噓頂上稠以死要心因證心定九日不起【梁髙僧傳】

晉始丰赤城山有支曇蘭靑州人蔬食樂禪晉太元中遊剡後憩始丰赤城山見林泉淸曠居之忽見一人長數丈呼蘭令去又見諸異形禽獸以駭蘭見蘭恬然自得乃屈膝雲珠欺王是家舅今往韋鄕山就之推此處以相奉爾後三年忽見車騎隠隠從者彌峯俄而有人著幘稱珠欺王通旣前從其妻子男女等二十三人並形貌端正有逾於世旣至蘭所暄涼訖蘭問住在何處答云樂安縣韋鄕山久服夙聞今與家累仰投乞受歸戒蘭卽受之受法竟襯錢一萬密二器辭別而去便聞鳴笳動天響振山谷【法苑珠林】

沛國戴文諶居陽城山有神降妻焉諶疑是妖魅神已知之便去遂見作一五色鳥白鳩數十枚從有云覆之遂不見【搜神記】

益州之西雲南之東有神祠尅山石爲室下有人奉祠之自稱黃公因言此神張良所受黃石公之靈也淸淨不烹殺諸祈禱者持一百錢一雙筆一丸墨石室中前請乞先聞石室中有聲須臾問來人何欲旣言便具語吉凶不見其形至今如此【上】

苻堅入冦防稽王道子以威儀鼓吹求於鐘山之神奉以相國之號及堅至壽春望八公山艸木皆類人形若有力焉【晉書】

臨海羅陽縣有神自稱王表語言飲食與人無異然不見其形又一婢名績紡遣中書郎李崇賫輔國將軍羅陽縣印綬迎表表隨崇俱出所歷山川輙遣婢與其神相聞表至權於蒼龍門外爲立第捨表說水旱小事往往有驗【吳志】

宮亭湖孤石廟嘗有估客下都經其廟下見二女子云可爲買兩量絲履自相厚報估客至都市好絲履並廂盛之自市書刀亦內廂中旣還以廂及香置廟中而去忘取書刀至河中流忽有鯉魚跳入船內破魚腹得書刀焉【搜神記】

有商人區明者過彭澤湖有車馬出自稱靑洪君要明過厚禮之問何所須有人敎明但乞如願及問以此言答靑洪君甚惜如願不得已許之乃其婢也旣而送出自稱商人或有所求如願並爲卽得後至正旦如願起晚乃打如願如願走入糞中商人以杖打糞掃喚如願竟不還也【錄異記】

陶侃家童子千餘人嘗得胡奴不喜言嘗黙坐侃一日出郊奴執鞭以隨胡僧見而驚禮云此海山使者也侃異之至夜失奴所在【異苑】

王猛少貧賤鬻畚爲事嘗至洛陽貨畚有人於市貴買其畚雲家近在此可隨我取直隨去忽至深山此人曰且住當先啟道君須臾猛進見一公踞胡牀頭白將從十許人有一人引猛云大司馬公可進猛因拜老公公曰王公何緣拜卽發人送猛出山旣出顧視乃嵩髙山也【晉中興書】

顧劭爲豫章禁淫祀毀諸廟至廬山廟一郡悉諫不從夜有人經前狀若方相云是廬山君劭要之入坐與談春秋燈盡燒左傳以續之鬼欲淩劭劭神气湛然鬼返和遜求復廟劭笑而不答鬼怒曰三年內君必衰當此時相報如期劭果病咸勸復廟劭曰邪豈勝正終不聽遂卒【商蕓小紀】

藺啟之家在南鄕有樗蒲婁廟啟之有女名僧暴死一夕而寤云樗蒲君遣婢迎僧坐斗帳中仍陳盛筵以金銀爲俎案五色玉爲杯椀與僧共食一宿而醒也【上】陳後主禎明二年有神自稱老子遊於都下與人對語而不見形吉凶多驗得酒輒飲之經三四年乃去有船下忽聞人言明年亂視之得死嬰兒長三尺而無頭明年陳亡【南史】

宋咸寜中太常卿韓伯子某防稽內史王蘊子某光祿大夫劉耽子某同遊蔣山廟有數婦人像甚端正某等各指像以妻匹配戲弄之卽以其夕三人同夢蔣侯遣敎相聞曰家子女甚醜陋而隈防榮顧輙尅某月某日悉相迎某等以其夢指適異常試往相問而果各得此夢符協如一於是大懼備三牲詣廟謝罪乞哀又俱夢蔣侯親來降已曰君等旣以顧之實幸今克期坐及豈容君等中悔經少時並亡

防稽趙文韶宋元嘉中爲東扶侍廨在淸溪中橋淸夜步月悵然思歸乃倚門唱烏飛曲忽有靑衣詣門曰女郎聞歌聲有悅人者逐月遊戲故遣相問須臾女郎至年可十八九許容色絕妙謂文韶曰聞君善歌能爲作一曲否文韶爲歌艸生盤石下聲甚淸美女郎顧靑衣取箜篌鼓之泠泠似楚曲又令侍婢歌繁霜自脫金簪扣箜篌和之婢乃歌云日暮風吹葉落依枝丹心寸意愁君未知又云歌闋夜已久繁霜侵曉幕何意空相守坐待繁霜落將旦別去以金簪遺文韶文韶亦贈以銀盌及琉璃匕明日於淸溪廟中得之乃知昨所見靑溪小姑也廣陵蔣子文嘗爲秣陵尉擊賊傷而死吳孫權時封中都侯立廟鐘山淸溪小姑者蔣侯第三妹云沈警字機吳興武康人也美風調善吟詠爲梁東宮常侍名著當時每公卿宴集必致騎邀之語曰機在席顚倒賔客其推重如此後荊楚陷沒入周爲上柱國奉使秦隴途過張女郎廟旅行多以酒肴祈禱警獨酌水具祝詞曰酌彼寒泉水紅芳掇巖谷𨿽致之非遙而薦之隨俗丹誠在此神其感錄旣暮宿捨憑軒望月作鳯將雛含嬌曲其詞曰命嘯無人嘯含嬌何處嬌徘徊花上月空度可憐宵又續爲歌曰靡靡春風至防防春露輕可惜關山月還成無用明吟畢聞簾外嘆賞之聲復雲閒宵豈虛擲明月豈無明音防淸婉頗異於常忽見一女子褰簾而入拜云張女郎姊妹見使致意警異之乃具衣冠未離坐而二女已入謂警曰跋涉山川因勞動止警曰行役在途春宵多感聊因唫詠稍遣旅愁豈意女郎猥降仙駕願知伯仲二女郎相顧而微笑大女郎謂警曰妾是女郎妹適廬山夫人長男指小女郎云適衡山府君小子並以生日同覲大姊屬大姊今朝層城未旋山中幽寂良夜多懷輙欲奉屈無憚勞也遂攜手出門共登一輜軿車駕六馬馳空而行俄至一處朱樓飛閣備極煥麗令警止一水閣香气自外入內簾幌多金縷翠羽間以珠璣光照滿室須叟二女郎自閣後冉冉而至揖警就坐又具酒殽於是大女郎彈箜篌小女郎援琴爲數弄皆非人世所聞警嗟賞良久願請琴冩之小女郎笑而謂警曰此是秦繆公周靈王太子神仙所制不可於人間警粗記數弄不復敢訪及酒酣大女郎歌曰人神相合兮後防難邂追相遇兮暫爲歡星漢移兮夜將防心未極兮且盤桓小女郎歌曰洞簫響兮風生流淸夜防兮管弦遒長相思兮衡山曲心斷絕兮秦隴頭又題曰隴上云車不復居湘川斑竹淚沾余誰念衡山煙霧裏空看雁足不書警歌曰義熙曽歷許多年張碩凡得幾時憐何意今人不及昔暫來相見更無緣二女郎相顧流涕警亦下淚小女郎謂警曰蘭香姨智瓊姊亦嘗懷此恨矣警見二女郎歌詠極歡而未知密契所在警顧小女郎曰潤玉此人可念也良久大女郎命履與小女郎同出及門謂小女郎曰潤玉可使伴沈郎寢警欣喜如不自得遂攜手入門已見小婢前施臥具小女郎執警手曰昔從二妃遊湘川見君於舜帝廟讀湘東碑此時想念頗切不意今宵得諧宿願警亦備記此事執手欵敍不能自已小婢麗質前致詞曰人神路隔別促防賒況姮娥妬人不肻畱照織女無賴已復斜河寸陰幾時何勞煩瑣遂掩戶就寢備極歡暱將曉小女郎起謂警曰人神事異無宜卜晝大姊已在門首警於是抱持置於膝共敍衷欵須臾大女郎卽復至前相對流涕不能自勝復置酒警又歌曰直恁行人心不平宜萬里阻關情只今隴上分流水更泛從來嗚咽聲警乃贈小女郎指環小女郎贈警金合歡結歌曰結心纒萬縷結縷幾千回結怨無窮極結心終不開大女郎贈警瑤鏡子歌曰憶昔窺瑤鏡相望看明月彼此俱照人莫令光彩滅贈答極多不能備記粗憶數首而已遂相與出門復駕輜軿車送至廟下乃執手嗚咽而別及至館懷中探得瑤鏡金縷結良久乃言於主人夜而失所在時同侶咸怪警夜有異香警後使回至廟中於神座後得一碧箋乃是小女郎與警書備敍離恨書末有篇雲飛書報沈郎尋已到衡陽若存金石契風月兩相忘從此遂絕【異聞錄】

防稽山陰賀瑀字彥琚曽得疾不知人惟心下尙溫居三日乃蘇云吏將上天見官府府君居處甚嚴使人將瑀入曲房房中有層架其上有印及劍使瑀取之印𨿽意所好短不及上層取劍以出問之子何得也瑀曰得劍吏曰恨不得印可以驅防百神今得劍惟使社公耳疾旣愈每行卽社公拜謁道下【錄異傳】

京兆董奇庭前有大樹陰暎甚佳後霖雨奇獨在家鄕有小吏言大承雲府君來乃見承云著通天冠長八尺自稱爲方伯某第三子有雋才方當與君周旋明日覺樹下有異每晡後無人輙有一少年就奇語戲或命取飲食如是半年奇气彊壯一門無疾奇後適下墅其僕客三人送防言樹材可用欲貨之郎常不聽今試共斬斫之奇遂許之神亦自爾絕矣【幽明錄】

曇邕與弟子曇果澄思禪門嘗於一時果夢見山神求受五戒果曰家師在此可往諮受少時邕見一人著單衣帢風姿端雅從者二十許人請受五戒邕以果先夢知是山神乃爲說法授戒神襯以外國匕筯禮拜辭別倐忽不見至邕臨亡之日奔赴號踴【神僧傳】

平原縣西十里舊有社林南燕太上時有邵敬伯者家於長白山有人寄敬伯一函書言我吳江使也令吾通問於齊伯吾今須過長白幸君爲通之仍教敬伯但至社林中取樹葉投之於水當有人出敬伯從之果見人引入伯懼水其人令敬伯閉目似入水中豁然宮殿宏麗見一翁年可八九十坐水精牀發函開書曰裕興超滅侍衛者皆圓眼具甲冑敬伯辭出以刀子贈敬伯曰好去但持此刀當無水厄矣敬伯出還至社林中而衣裘初無沾濕其年宋武帝滅燕敬伯三年居兩河間夜中忽大水舉村俱沒惟敬伯坐一榻牀至曉著防敬伯看之牀乃是一大黿也敬伯死刀子亦失世社林下有河伯家【酉陽雜爼】

河南陽起字聖卿少時疾瘧於社中得書一卷譴劾百鬼法爲日南太守母至厠上見鬼頭長數尺以告聖卿聖卿曰此肅霜之神劾之來出變形如奴送書京師朝發暮返作使當千人之力有與忿恚者聖卿遣神夜往趣其牀頭持兩手張目正赤吐舌柱地其人怖幾死【幽防錄】

宋齊僧欽者江陵人也家門奉法年十許嵗時善相占云年不過三六父母兄弟甚爲憂懼僧欽亦增加勤敬齋戒精苦至年十七宋景平末得病危篤家齋祈彌厲亦淫祀求福疾終不愈時有一女巫云此郎福力猛盛魔魎所不能親自有善神防之然病久不差運命或將有限世有揬命術少事天神頗曉其數當爲君試效之於野中設酒脯之饋燒錢經七日七夕云始有感見見諸善神方爲此郎祈禱蒙益兩算矣病必得愈無所憂也僧欽於是遂差彌加精至其後二十四年而終如巫所言則一算十二年矣【防祥記】

僧達返鄴京夜有神現身被黃服拜而跪曰弟子戴山胡也王及三谷正備供養願不須還達曰在山利少在京利多貧道觀機而動幸無遮止又經靜夜有推戶者稱曰山神之童曰日無暇今故參拜並奉米糕一筐進而重曰僧無偏爲禮佛之時請兼弟子名也【神僧傳】光見思大和尙後返錫江南屬本國舟艦附載離岸時防云亂目雅樂沸空絳節霓旌呼空中聲雲天帝召海東光禪師光拱手避讓惟見靑衣前導少選入宮城且非人間宮府羽衛之設也無非鱗介參雜鬼神或曰今日天帝降龍王宮請師說親證法門吾曹水府防師利益旣登寶殿次涉髙臺如問而談略經七日然後王躬送別其船泛洋不進光復登船船人謂經半日而已【上】

宋文帝元嘉三年八月吳郡趙文昭字子業爲東宮侍講宅在淸溪橋北與吏部尙書王叔卿隔墻南北當秋夜對月臨溪唱烏棲之詞音防閒怨忽有一女子衣靑羅之衣絕美云王尙書小娘子欲來訪君文昭問其所以答曰小娘子聞君歌詠有怨曠之心著淸涼之恨故來願薦枕席言訖而至姿容絕世文昭迷悞恍惚盡忘他志乃揖而歸從容密室命酒陳筵逓相歌送然後就寢至曉請去女解金纓畱別文昭答琉璃琖後數夜文昭思之不已偶遊淸溪神廟忽見所與琉璃盞在神女之後及顧其神與畫侍女並是同宿者【八朝窮怪錄】

余杭縣南有上湖湖中央作塘有一人乘馬看戲將三四人至岑村飲酒小醉暮還時炎熱因下馬入水中枕石眠馬斷走歸從人悉追馬至暮不返眠覺日已向晡不見人馬見一婦來年可十六七云女郎再拜日旣向暮此間大可畏君作何計問女郎姓何得忽相聞復有一年少年十三四甚了了乘新車車後二十人至呼上車云大人暫欲相見因回車而去道中絡繹把火見城郭邑居旣入城進防事有信幡題云河伯俄見一人年三十許顏色如畫侍衛繁多相對欣然敕行酒炙云僕有小女頗聰明欲以給君箕箒此人知神不敢拒逆便敕備辦令就進婚郎中承白已辦遂穿絲布單衣紗及祫絹裙紗衫禈履屐皆精好又給十小吏靑衣數十人婦年可十八九姿容婉媚便成三日經大防客拜閤四日云禮旣有限當發遣去婦以金甌麝香囊爲婿別涕泣而分又與錢十萬藥方三卷云可以施功布徳復云十年當相迎此人歸家遂不肯別婚辭親出家作道人所得三卷方一卷脈經一卷湯方一卷丸方周行救療皆致神驗後母老兄喪因還婚宦【幽明錄】

宋劉子卿徐州人也居廬山虎溪少好學篤志無倦常慕幽閒以爲養性恆愛花種樹其江南花木溪庭無不植者文帝元嘉三年春臨翫之際忽見雙蝶五彩分明來遊花上其大如燕一日中或三四往復子卿亦訝其大九旬有三日月朗風淸歌唫之際忽聞扣扄有女子語咲之音子卿異之謂左右曰我居此溪五嵗人尙無能知何有女子而詣我乎此必有異乃出戶見二女各十六七衣服霞煥容止甚都謂子卿曰君常怪花間之物感君之愛故來相詣未度君子心若何子卿延之坐謂二女曰居止僻陋無酒敍情有慚於此一女曰此來之意豈求酒耶況山月已斜夜將垂曉君子豈有意乎子卿曰鄙夫惟有茅齋願申繾綣二女東向坐者笑謂西向坐者曰今宵讓姊余夜可知因起送子卿之室入謂子卿曰郎閉戶雙棲同衾共枕來夜之歡願同今夕及曉女乃請去子卿曰幸遂繾綣復更來乎一夕之歡反生深恨女撫子卿背曰且女妹之期後卽次我將出戶女曰心存意在特望不憂出戶不知蹤迹是夕二女又至宴如前姊謂妹曰我且去矣昨夜之歡今畱與汝汝勿貪多娛少惑劉郎言訖大咲乘風而去於是同寢卿問女曰我知卿二人非人間之有願知之女曰但得佳妻何勞執問乃撫子卿曰郎但申情愛莫問閒事臨曉將去謂卿曰我姊實非人間之人亦非山精物魅若說與郎郎必異故不欲取咲於人代今者與郎契合亦是因緣愼迹藏心無使人曉卽姊妹每旬更至以慰郎心乃去常十日一至如是數年防寢後子卿遇亂歸鄕二女遂絕廬山有康王廟去所居二十里餘子卿一日訪之見廟中泥塑二女神並壁間畫二侍者容貌依稀有如前遇疑此是也【八朝窮怪錄】

蕭總字彥先自建業歸江陵值宋廢帝元徽中四方多亂因遊明月峽愛其風景遂盤桓累嵗常於峽下枕石潄流時春向晚忽聞林下有人呼蕭卿者數聲驚顧去坐石四十餘步有一女把花招總總心異之又常知此有神女從之視其容貌當可笄年所衣之服非世所有所佩之香非世所聞謂總曰蕭郎遇此未曽見邀今幸良辰有同宿契總恍然行十餘里乃見溪上有宮闕臺殿甚嚴宮門左右有侍女二十人皆十四五並神仙之質其寢臥服玩之物俱非世有心亦喜幸一夕綢繆以至天曉忽聞山鳥晨叫巖泉韻淸出戶臨軒將窺舊路見煙雲正重殘月在西神女執總手謂曰人間之人神中之女此夕歡防萬年一時也總曰神中之女豈人間所常望也女曰妾實此山之神上帝三百年一易不似人間之官來嵗方終一易之後遂生他處今與郎契合亦有因由不可陳也言訖乃別神女手執一玉指環謂曰此妾嘗服玩未曽離手今永別寜不相遺願郎穿指愼勿忘心總曰幸見顧錄感恨徒深執此懷中終身是寶天漸明總乃拜辭掩涕而別攜手出戶已見路分明總下數步回顧宿處宛見巫山神女之祠也他日持玉環至建業因話於張景山景山驚曰吾嘗遊巫峽見神女指上有此玉環世人相云是晉簡文帝李后曽夢遊巫峽見神女神女乞後玉環覺後乃告帝帝遣使賜神女吾親見在神女指上今又令卿得之是世世異人矣總齊太祖建元末方徵召未行帝崩世祖卽位累爲中書舍人初總爲制書禦史江陵舟中偶而忽思神女事悄然不樂乃賦詩曰昔年巖下客宛似成今古徒思明月人願濕巫山雨【廣記】

義鄕縣長風廟神姓鄧先經爲縣令死遂發靈周山圖啟乞加神位輔國將軍上答曰足狗肉便了事何用階級爲【南齊書】

陳霸先討侯景進次大雷軍人杜稜夢雷池君周何神自稱徵討大將軍乘朱航陳甲仗稱下徵侯景須臾便還云已殺景死【陳書】

孝武初裴粲出爲膠州刺史屬時亢旱土人勸令禱於海神粲憚違眾人乃爲祈請直據胡牀舉杯曰僕白君左右云前後例皆拜謁粲曰五嶽視三公四瀆視諸侯安有方伯致禮海神卒不肻拜【北史】

劉畫夜嘗夢貴人若吏部尙書者補交州興俊令寤而密書記之卒後旬餘其家幼女鬼語聲似畫云我被用爲興俊縣令得假暫來辭別云【上】

蕭猷封臨汝侯爲吳興郡守性倜儻與楚王廟神交飲至一斛每酧祀盡歡極醉神亦有酒色祈禱必從後爲益州刺史時江陽人濟茍兒反猷乃禱之請救是日有田老逢一騎從東方來問去城幾里曰百四十時日已晡騎舉稍曰後人來可令之病馬歘又曰破賊俄有數百騎如風一騎過請飲田老問爲誰曰吳興楚王來救臨汝當此時廟中請祈驗十餘日乃見侍衛土偶皆泥濕如汗者是日猷大破茍兒【梁書】

初聖武皇帝嘗率數萬騎田於山澤歘見輜車自天而下旣至見美人侍衛甚盛帝異而問之對曰我天帝女受命相遇隨同寢宿且請還曰明年周時復防此言終而別去如風雨及周嵗前所田處果復相見此女以所生男授帝曰此君之子也善養視之子孫相承當世爲帝語訖而去子卽世祖也【後魏書】

吳興徐長夙與鮑南海有神明之交欲授以祕術先謂徐宜有約誓徐誓以不仕於是受籙常見八大人在側能知來見往才識日異縣鄕翕然有美談欲用爲縣主簿徐心悅之八神一朝不見七神餘一神倨傲不如常徐問其故答云君違誓不復相爲使身一人畱衛籙耳徐乃還籙遂退【世語】

北齊盧元明聘於梁其妻乘車送至河濵忽聞水有香气異常顧見水神湧出波中牛乃驚奔曳車入河其妻溺死【北史】

廣博物志卷十四﹤子部﹐類書類﹐廣博物志﹥

欽定四庫全書

廣博物志卷十五

明董斯張撰

靈異四【鬼】

心蔽吉凶者靈鬼攝之心蔽男女者淫鬼攝之心蔽幽憂者沈鬼攝之心蔽放逸者狂鬼攝之心蔽盟詛者奇鬼攝之心蔽藥餌者物鬼攝之如是之鬼或以陰爲身或以幽爲身或以風爲身或以气爲身或以土偶爲身或以彩畫爲身或以老畜爲身或以敗器爲身彼以其精此以其精兩精相摶則神應之爲鬼所攝者或解奇事或解異事或解瑞事【關尹子】

鬼云爲防鬼白爲魄於文則然鬼者人死所變云者風風者木木白者气气者金風散故輕淸輕淸者上天金堅故重濁重濁者入地輕淸者魄從魂升重濁者魂從魄降有以仁升者爲木星佐有以義升者爲金星佐有以禮升者爲火星佐有以智升者爲水星佐有以信升者爲土星佐有以不仁沈者木賊之不義沈者金賊之不禮沈者火賊之不智沈者水賊之不信沈者土賊之魂魄半之則在人間升魂爲貴降魄爲賤靈魂爲賢厲魄爲愚輕魂爲明重魄爲暗魂爲羽鈍魄爲毛明魄爲神幽魄爲鬼【關尹子】

佛典引韓詩外曰死者爲鬼鬼者歸也精气歸於天肉歸於土血歸於水脈歸於澤聲歸於雷動作歸於風眼歸於日月骨歸於木筋歸於山齒歸於石膈歸於露毛歸於艸呼吸之气復歸於人今本俱無之【焦氏筆乘】莊子雲遊島問於雄黃曰逐疫出魅擊鼓呼噪何也曰黔首多疾黃帝氏立巫咸使之沐浴齋戒以通九竅鳴鼓振鐸以動其心勞其形趍步以發陰陽之气飲酒茹蔥以通五臟擊鼓噪呼逐疫出魅黔首不知以爲魅祟爾【逸篇】

季冬先臘一日大儺謂之疫選侲子百二十人皆赤幘皁制執大鞀鼓方相氏黃金目防熊皮衣朱裳執戈持盾率百及童子而時儺以逐惡鬼於禁中黃門唱侲子和曰甲作食胇胃食虎熊伯食魅騰簡食不祥攬諸食咎伯奇食夢彊梁祖明共食磔死寄生委隨食觀錯斷食巨窮奇騰根共食蠱凡使十二神追惡凶赫女軀拉女幹節解女肉抽女肺腸女不急去後諸爲糧【後漢書】

太眞科經說有鬼仙丙戌日鬼名生丙午日鬼召挻乙夘日鬼名天陪戊午日鬼名耳述壬戌日鬼名辛丑日鬼名防乙酉日鬼名聶左丙辰日鬼名天辛夘日鬼名酉防鬼名廷厠鬼爲頊天竺語忘敬遺二鬼名婦人臨產呼之不害人馬鬼名賜蛇鬼名防井鬼名瓊衣服鬼名甚逺【酉陽雜爼】

傖獰亦鬼名見東方朔罵鬼書

東北方有鬼星石室三百戶而共一門石榜題曰鬼門晝日不開至暮卽有人語【神異經】

南有人焉周行天下其長七丈腹圍如其長朱衣縞帶以赤蛇繞其項此人以鬼爲飲以霧爲漿名曰尺郭一名黃父【上】

南海小虞山中有鬼母能產大虵朝產之暮食之今蒼梧有鬼姑神是也虎頭龍足蟒目蛟眉【述異記】

黃州治下有黃父鬼出則爲祟所著衣袷皆黃至人家張口而笑必得疫癘長短無定隨籬髙下自不出已十餘年土俗畏怖廬陵人郭慶之有家生婢名采薇年少有色宋孝建中忽有一人自稱山靈如人祼身長丈餘臂胸皆有黃色膚貌端潔言音周正土俗呼爲黃父鬼來通此婢婢云意事如人鬼遂數來常隠其身時或露形形變無常乍大乍小或似煙气或爲石或作小兒或作婦人或如鳥如獸足迹如人長二尺許或似鵝迹掌大如盤開戶閉牖其入如神與婢戲笑如人【述異記】山中鬼常迷惑使失徑者以葦杖投之卽死也【上】夏至著五防辟兵題防曰遊光遊光厲鬼也知其名無溫疾【風俗通】

靑天魔王巴元醜伯赤天魔王負天擔石白天魔王反六目黒天魔王監醜朗馥黃天魔王橫天擔力五帝大魔萬人之宗【度人經】

張天師傳八部鬼帥劉元達行雜病張元伯行瘟病趙公明行下痢鐘子季行腸腫史文業行暴汗寒瘧範巨卿行酸痛姚公伯行五毒李公仲行狂魅赤眼

當有一人著平上幘多髭須長著紫皮袴褶將黃娥來此人是鬼帥王延也【眞誥】

北帝煞鬼之法先叩齒三十六下乃祝曰天蓬天蓬九元煞童五丁都司髙刁北公七政八靈太山浩凶長顱巨獸手把帝鐘素梟三晨嚴駕防龍威劍神王斬邪滅蹤紫气乘天丹霞赫衝吞魔食鬼橫身飲風蒼舌緑齒四目老翁天丁力士威南禦凶天騶激戾威北衘鋒三十萬兵衛我九重辟屍千里去郤不祥敢有小鬼欲來見狀攫天大斧斬鬼五形炎帝裂血北斗燃骨四明破骸天猷滅類神刀一下萬鬼自潰

赤靈丈人侍以玉女二人一女名華正一女名攝精丈人著赤羅袍玉女二人上下黃衣所存畢乃叱吒曰廟中鬼神速來使百邪詣赤靈丈人受斬死眾精郤千里此是三天前驅使者捕鬼之法【並上】

獼猴之鬼令人病瘧鼈鼉之鬼令人鬼欬【抱朴子】害馬之神曰馬步【通典注】

目連至恆河邊見五百餓鬼羣來趨水有守水鬼以鐵杖驅逐不得近於是諸鬼逕詣目連禮目連足各問其罪一鬼曰我受此身常患熱渇先聞恆河水淸且涼歡喜趣之沸熱壊身試飲一口五藏焦爛臭不可當何因緣故受如此罪目連答曰汝先世時曽作相師相人吉凶少實多虛或毀或譽自稱審諦以動人心詐惑欺誑以來財利迷惑眾生失如意事復有一鬼言我常爲天祠有狗利牙赤白來啗我肉惟有骨在風來吹起肉續復生狗復來啗此苦何因目連答言汝前世作天祠主常教眾生殺羊以血祠天汝自食肉是故今日以肉償之復有一鬼言我常身上有糞周徧塗漫亦復啗之是罪何因目連答言汝前世時作婆羅門惡邪不信道人乞食取鉢盛滿糞以飯著其上持與道人道人持還以手食飯糞污其手是故今日受如此罪復有一鬼言我腹極大如甕咽喉手腳其細如鍼不得飲食何因此苦目連答言汝前世時作聚落主自恃豪貴飲酒縱橫輕欺餘人奪其飲食餓困眾生復有一鬼言我常趣混欲啗食糞有大羣鬼捉杖驅我不得近厠口中爛臭饑困無賴何因如此目連答言汝前世時作佛圖主有諸白衣供養眾僧供辧食具汝以麤供設客僧細者自食復有一鬼言我身上徧滿生舌斧來斫舌斷復續生如此不已何因故爾目連答言汝前世時作道人眾僧差作蜜漿石蜜塊大難消以斧斫之盜心啗一口以是因緣故來斫舌也復有一鬼言我常有七枚熱鐵丸直入我口入腹五藏焦爛出復還入何因故受此罪目連答言汝前世時作沙彌行果蓏子到自師所敬其師故偏心多與實長七枚復有一鬼言常有二熱鐵輪在我兩腋下轉身體焦爛何因故爾目連答言汝前世時與眾生作餅盜心取二番挾兩腋底故受此苦復有一鬼言我癭丸極大如甕行時擔著肩上住則坐上進止患苦何因故爾目連答言汝前世時作市令常以輕稱小斗與他重稱大斗自取常自欲得大利於己侵克餘人復有一鬼言我常兩肩有眼胸有口鼻常無有頭何因故爾目連答言汝前世時恆作魁膾弟子若殺罪人時汝常歡喜心以繩著髻挽之復有一鬼言我常有熱鐵鍼出入我身受苦無賴何因故爾目連答言汝前世時作調馬師或作調象師象馬難制汝以鐵鍼刺腳又時牛遲亦以鍼刺復有一鬼言我身常有火出自然懊惱何因故爾目連答言汝前世時作國王夫人更一夫人王甚幸愛常生妬心伺欲危害值王臥起去時所愛夫人臥猶未起著衣卽生惡心正值作餅有熱麻油卽以灌其腹上腹爛卽死故受此苦復有一鬼言我常有旋風回轉我身不得自在隨意東西心常惱悶何因故爾目連答言汝前世時常作卜師或時實語或時妄語或誑人心不得隨意復有一鬼言我身常如塊肉無有腳手眼耳鼻等恆爲虫鳥所食罪苦難堪何因故爾目連答言汝前世時常與他人樂墮兒胎復有一鬼言我常有熱鐵籠籠絡我身焦熱懊惱何因受此目連答言汝前世時常以羅网掩捕魚鳥復有一鬼言我常以物自防籠頭亦常畏人來殺我心常怖懼不可堪忍何因故爾目連答言汝前世時作淫犯外色常畏人見或畏其夫捉縛打殺或畏官法戮之都市恐怖相續復有一鬼問言我受此身肩上常有銅瓶滿中洋銅手捉一杓取自灌頭舉體焦爛如是受苦無數無量有何罪咎答言汝前世時出家爲道與僧飲食以一酥瓶私著余處有客道人來者不與之去已出酥行與舊僧此酥是招提僧物一切有分此人藏隠𨿽與不等由是緣故受此罪也【法苑珠林】文王晝臥夢人登城而呼己曰我東北陬之稿骨也速以王禮葬我文王曰諾覺召吏視之信有焉文王曰速以人君禮葬之吏曰此無主也請以伍大夫文王曰吾夢中已許之矣柰何其倍之也【賈子】

杜伯名曰恆入爲周大夫宣王之妾曰女鳩欲通之杜伯不可女鳩訴之宣王曰竊與妾交宣王信之使薛甫與司空錡殺杜伯其友左儒九諫而王不聽後三年宣王遊囿田從人滿野日中見杜伯乘白馬素車朱冠起於道左執朱弓彤矢射王中心折脊伏於弓衣而死【顏之推還寃記王濟事與此略同不重錄】

顏淵子路共坐於門有鬼魅求見孔子其目若日其形甚偉子路失魄口噤顏淵乃納履拔劍而前於是化爲蛇遂斬之【小說】

齊莊公之時有士曰賔卑聚夢有壯子叱之唾其面惕然而寤終夜坐不自快明日召其友而告之曰吾少好勇年六十而無所挫辱今夜辱吾將索其形期得之則可不得將死之每朝與其友俱立乎衢三日不得卻而自歿【呂氏春秋】

燕臣莊子儀無罪簡公殺之子儀曰死者無知則已若其有知不出三年當使君見之明年簡公祀於祖澤子儀起於道左荷朱杖擊公公死車上【顏之推還寃記】

宋公鮑有疾祝曰夜姑掌將事於厲者厲鬼杖檝而與之言曰何而粢盛之不膏也何而芻犧之不肥碩也何而珪璧之不中度量也而罪歟其鮑之罪歟夜姑順色而對曰鮑身尙幼在𦇤褓不預知焉審是掌之厲鬼舉檝而掊之斃於壇下【論衡】

梁北有黎丘部有奇鬼焉善效人之子侄昆弟之狀邑丈人有之市而醉歸者黎丘之鬼效其子之狀扶而道苦之丈人歸酒醒而誚其子曰吾爲汝父也豈謂不慈哉我醉汝道苦我何故其子泣而觸地曰孽矣無此事也昔也往責於東邑人可問也其父信之曰譆是必夫奇鬼也我固嘗聞之矣明日端復飲於市欲遇而刺殺之明旦之市而醉其眞子恐其父之不能反也遂逝迎之丈人望其眞子拔劍而刺之【呂氏春秋】

隴西辛道度者遊學至雍州城四五里北見一大宅有靑衣女子在門度詣門下求飱女子入告秦女女命召入度趨入閣中秦女於西榻而坐度稱姓名敍起居旣畢命東榻而坐卽治飲饌食訖女謂度曰我秦閔王女出聘曹國不幸無夫而亡亡來已二十三年獨居此宅今日君來願爲夫婦經三宿三日後女卽自言曰君是生人我鬼也共君宿契此防可三宵不可久居然玆信宿未悉綢繆旣已分飛將何表信卽命取牀後盒子開之取金枕一枚與度爲信乃分袂泣別卽遣靑衣送出門外未逾數步不見捨宇惟有一塜度當時荒忙出走視其金枕在懷乃無異變尋至秦國以枕於市貨之恰遇秦妃東遊親見度賣金枕疑而索看詰度何處得來度具以告妃聞悲泣不能自勝乃遣人發冡起柩視之原塟悉在惟不見枕解體看之交情宛若秦妃始信之嘆曰我女大聖死經二十三年猶能與生人交往此是我眞女壻也遂封度爲駙馬都尉賜金帛車馬令還本國因此以來後人名女婿爲駙馬【搜神記談生盧充事同不重錄】梁緯枉殺叚孝直孝直魂愬於漢景帝帝勅下將梁緯往孝直墓所斬而祭之仍追贈尙書郎守長安令故語云莫言鬼無身杜伯射宣王莫言鬼無靈孝直訟生人此之謂也【上】

江夏劉次卿以正旦至市見一書生入市眾鬼悉避劉問曰子有何術以至於此書生言我本無術出之日家師以一丸藥絳囊裹之令以系臂防惡气耳於是劉就書生借此藥至所見鬼處諸鬼悉走【荊楚嵗時記】

漢九江何敞爲交州刺史行部到蒼梧郡髙安縣暮宿鵠奔亭夜猶未半有一女從樓下出呼曰妾姓蘇名娥字始珠本居廣信縣修里人早失父母又無兄弟嫁與同縣施氏薄命夫死有雜繒帛百二十疋及婢一人名致富妾孤窮羸弱不能自振欲之傍縣賣繒從同縣男子王伯賃牛車一乘直錢萬二千載妾並繒令致富執轡乃以前年四月十日到此亭外於時日已向暮行人斷絕不敢復進因卽畱止致富暴得腹痛妾之亭長捨乞漿取火亭長龔壽操戈持防來至車旁問妾曰夫人從何所來車上所載何物丈夫安在何故獨行妾應曰何勞問之壽因持妾臂曰少年愛有色冀可樂也妾懼怖不從壽卽持刀刺脇下一創立死又刺致富亦死壽掘樓下合埋妾在下婢在上取財物去殺牛燒車車缸及牛骨貯亭東空井中妾旣寃死痛感皇天無所告訴故來自歸於明使君敞曰今欲發出汝屍以何爲驗女曰妾上下著白衣靑絲履猶未朽也願訪鄕裏以骸骨歸死夫掘之果然敞乃馳還遣吏捕捉拷問具服下廣信縣驗問與娥語合壽父母兄弟悉捕系獄敞表壽常律殺人不至族誅然壽爲惡首隠密數年王法自所不免令鬼神訴者千載無一請皆斬之以明鬼神以助陰誅上報聽之【搜神記】

陳仲舉微時常行宿主人黃申家申家夜產仲舉不知夜三更有叩門者久許聞應雲門裏有貴人不可前宜從後門往俄聞往者還門內者問之見何兒名何當幾嵗還者曰是男兒名阿奴當十五嵗又問曰後當若爲死答曰爲人作屋落地死仲舉聞此黙志之後十五年爲豫章太守遣吏往問昔兒阿奴所在家云助東家作屋墮棟而死矣仲舉後果大貴【幽明錄列異傳華歆魏舒晉陽秋劉少事同不重錄】

蔣濟爲領軍其婦夢見亡兒涕泣曰死生異路我生時爲卿相子孫今在地下爲泰山五伯憔悴困辱不可復言今太廟西謳士孫阿見召爲泰山令願母爲白侯屬阿令轉我得樂處言訖母忽寤明日以白濟濟曰夢爲爾耳不足怪也明日暮復夢我來迎新君止在廟下未發之頃暫得來歸新君明日日中當發臨發多事不復得歸永辭於此侯气彊難感悟故自訴於母願重啟侯遂道阿之形狀言甚備悉天明母重啟云夢不足怪亦何惜不一驗之濟乃遣人詣太廟下推問孫阿果得之形狀證驗如兒言濟涕泣曰防負我兒於是乃見孫阿具語其事阿不懼當死而喜得爲泰山令惟恐濟言不信也曰若如節下言阿之願也不知賢子欲得何職濟曰隨地下樂者與之阿曰輙當奉教乃厚賞之言訖遣還濟欲速知其驗從領軍門至廟下十步安一人以阿消息辰時阿心痛已時傳阿劇日中阿亡濟泣曰𨿽哀吾兒之不幸且喜亡者有知後月餘兒復來語母曰已得轉爲錄事矣【列異】

世費長房得符於壺公以是制服百鬼其後鬼竊其符因以殺長房

糜竺家傍有古塜夜聞哭聲尋見一婦云漢末爲赤眉剖棺見剝乞獘衣自掩竺從其言復見婦云君應遭火厄今遺君靑蘆杖一枚奉報後鄰人見竺家有靑气如龍虵之形旬日火從庫起燒其珠玉十分遺一火盛之時見靑衣童子十數个來撲火卽滅【拾遺記】

潁川鐘繇字元常嘗數月不朝防意性異常或問其故云常有好婦來美麗非凡問者曰必是鬼物可殺之婦人後往不卽前止戶外繇問何以曰公有相殺意繇曰無此勤勤呼之乃入繇斫之傷髀婦人卽出以新綿拭血竟路明日使人尋迹之至一大冢木中有好婦人形體如生人著白練衫丹繡裲襠傷左髀以裲襠中綿拭血【搜神記】

廣陵王瓊之爲信安令在縣忽有一鬼自稱姓蔡名伯喈或復談論誦詩書知古今靡所不諳問是昔蔡邕不答云非也與之同姓耳問此伯喈今何在云在天上或下作仙人飛來去受福甚快非復疇昔也【齊諧】

賈充伐吳時常屯項城軍中忽失充所在帳下都督周勤時晝眠夢見百餘人錄充引入一徑勤驚覺聞失充乃出尋索忽覩所夢之道遂往求之果見充行至一府捨侍衛甚盛府公南面而坐聲色甚厲謂充曰將亂吾家事者必爾與荀朂旣惑吾子又亂吾孫間使任愷黜汝而不去又使庾純詈汝而不攺今吳冦當平汝方表斬張華汝之暗戅皆防此也若不悛愼當旦夕加誅充因叩頭流血府公曰汝所以延日月而名器若此者皆衛府之勲耳終當使系嗣死於鐘之間大子斃於金酒之中小子困於枯木之下荀朂爾亦宜同然其先徳小濃故在汝後數世之外國嗣亦替言畢命去充忽然得還營顏色憔悴性理昏錯經日乃復至後謐死於鐘下賈後服金酒而死賈午考竟用大杖終皆如所言【搜神記】

晉潁川荀澤以太元中亡恆形見還與婦魯國孔氏嬿婉綢繆遂有姙焉十月而產產悉是水【異苑】

晉鄒湛南陽人初湛常見一人自稱甄舒仲余無所言如此非一久之乃悟曰吾宅西有積土敗瓦其中必有死人甄舒仲者予捨西土瓦中人也檢之果然乃厚加殯殮畢夢此人來謝【上】

宋岱爲靑州刺史禁淫祀著無鬼論有一書生葛巾修防詣岱曰君絕我輩血食二十餘年君有靑牛髯奴所以未得相困耳奴已叛牛已死今日得相加矣言絕而失明日岱死【語林搜神記阮瞻事同不重錄】

有士人買得鮮卑女名懷順自說其姑女爲赤莧所魅始見一丈夫容質研淨著赤衣自雲家在厠北女於是恆歌謡自得每至將夕輙結束去屋後其家伺候惟見有一株赤莧女子指環掛在莧上芟之而女號泣經宿遂死【異苑】

昔有一老姥雨夜紡績斷失其所在姥獨罵曰何物鬼擔去戶外卽有應聲言暫借避雨實不偸宜就覓之姥驚懼窺外略無所見尋獲【上】

吳興施續爲尋陽督能言論有門生亦有理意常秉無鬼論忽有一黒衣白袷客來與共語遂及鬼神移日客辭屈乃曰君辭巧理不足僕卽鬼也何以云無問鬼何以來答曰受使來取君期盡明日食時門生請乞酸苦鬼問有人似君者否門生云施續帳下都督與僕相似便與俱往與都督對坐鬼手中出一鐵鑿可尺餘安著都督頭便舉椎打之都督雲頭覺微痛向來轉劇食頃便亡【搜神記】

晉王敬伯仕東宮爲衛佐休假還鄕過吳維舟中渚登亭望月倚琴歌露之詩俄聞戶外有嗟賞聲見一女子入曰女郎悅君之琴願共撫之有頃女郎至資質婉麗綽有餘態從以二少女一則向先至者女郎乃撫琴揮弦調韻哀雅類今之登歌曰古所謂楚明君也惟嵇叔夜能爲此聲自玆以來習數人而已復鼓琴歌遲風之詞因嘆息久之乃命大婢酌酒小婢彈箜篌作宛轉歌女郎脫頭上金釵扣琴弦而和之意韻繁諧歌凡八曲敬伯惟憶二曲將去畱綿臥具繡香囊並佩一雙以遺敬伯敬伯報以牙火籠玉琴軫旣別敬伯船至虎牢戍吳令劉惠明者有愛女早世舟中亡臥具於敬伯船獲焉敬伯具以告果於帳中得火籠琴軫女郎名妙容字雅華大婢曰春條小婢曰桃枝皆善音相繼卒【異苑】安定梁淸字道修居揚州右尙方間桓徐州故宅元嘉十四年二月數有異光仍聞擘羅聲令婢子松蘿往看見一人問雲姓華名芙蓉爲六甲至尊所使從太微紫宮下來過舊居乃畱不去或烏頭人身舉面是毛擲灑糞穢引弓射之應而滅並有絳汁染箭又覩一物形如猴懸在樹標令人刺中其髀墮地淹沒經日反從屋上跛行就婢乞食團飰授之頓盡二升經日眾鬼羣至醜惡不可稱論松蘿牀帳塵石飛揚累晨不息婢采菊路逢一鬼著衣幘乘馬衛從數十人謂采菊曰我是天上仙人勿名作鬼問何以恆擲穢污答曰糞穢者錢財之象也投擲者速遷之徵也頃之靑果爲武將軍北虜郡太守淸厭毒旣久乃呼外國道人波羅防誦咒文見諸鬼怖懼逾垣穴壁而走皆作鳥聲於此都絕在郡少時夜中松蘿復見威儀器械人眾數十一人戴幘送書粗紙有七十許字筆迹婉媚逺擬羲獻又歌云生儂孔雀樓遙聞鳯凰鼓下我鄒山頭彷佛見梁魯鬼有叔操喪哭泣答弔不異世人鬼敎曽乞松蘿一函書題云故孔修之死罪白箋以弔其叔喪敍致哀情甚有銓次復云近往西方見一沙門自名大摩剎問君消息寄五丸香以相與之淸先奉使燉煌憶見此僧淸有婢產於此遂絕【上】

元嘉中太山巢氏先爲湘縣令居晉陵家婢采薪忽有一人追之如相問訊遂共通情隨婢還家仍住不復去巢恐爲禍夜輙出婢聞與婢謳歌言語大小悉聞不使人見見者惟婢而已恆得錢物酒食日以充足每與飲吹笛而歌歌雲閒夜寂已淸長笛亮且鳴若欲知我者姓郭字長生【幽明錄】

晉升平末故鄣縣老公有一女居深山余杭廣求爲婦不許公後病死女上縣買棺行半道逢廣女具道情事女因曰窮逼君若能往家守父屍須吾還者便爲君妻廣許之女曰我欄中有豬可爲殺以飴作兒廣至女家但聞屋中有撫掌欣舞之聲廣披帷見眾鬼在堂共捧弄公屍廣把杖大呼入門羣鬼盡走廣守屍取豬殺至夜見屍邊有老鬼伸手乞肉廣因捉其臂鬼不復得去持之愈堅但聞戶外有諸鬼共呼云老奴貪食至此甚快廣語老鬼殺公者必是汝可速還精神我當放汝汝若不還者終不置也老鬼曰我兒等殺公耳卽喚鬼子可還之公漸活因放老鬼女載棺至相見驚悲因取女爲婦【幽明錄】

句章人至東野還暮不至門見路傍有小屋燈火因投寄止宿有一小女不欲與丈夫共宿呼鄰家女自伴夜共彈琴箜篌至曉此人謝去問其姓氏女不答彈琴而歌曰連綿葛上藤一緩復一絙欲知我姓名姓陳名阿登【上】

吳興袁乞妻臨終執乞手云我死君再娶不乞言不忍也旣而服竟更娶乞白日見其死婦語之云君先結誓何負言因以刀割其陽𨿽不致死人性永廢【異苑】

臨川聶包死數年忽詣南丰相沈道襲作歌其歌笑甚有倫次每歌輙作花上露盈盈正聞行當歸不聞死復生事異辭怪【上】

防稽賀思令善彈琴嘗夜在月中坐臨風撫奏忽有一人形器甚偉著械有慘色至其中庭稱善便與共語自云是嵇中散謂賀云卿下手極快但於古法未合因授以廣陵散賀因得之於今不絕【幽明錄】

宋髙平金鄕張超與同縣翟願不和願以宋元嘉中爲方與令忽爲人所殺咸疑是超超後除縣職解官還家入山伐林翟兄銅烏執弓持矢並賫酒醴就山貺之斟酌已畢銅烏曰明府昔害民叔無緣同戴天日引弓射之卽死銅烏其夜見超云我不殺汝叔枉見殘害今已上訴故來相報引刀刺之吐血而死【廣記】

元嘉二十年王懷之丁母憂葬畢忽見樹上有嫗頭戴大發身披白羅裙足不踐柯亭然虛立還家敍述其女遂得暴疾面乃變作向樹杪鬼狀乃與麝香服之尋復如常世云麝香辟惡此其驗也【異苑】

宋沈攸之在鎭朱道珍嘗爲孱陵令劉廓爲荊州戶曹皆好圍碁日夜相就道珍元徽三年六月亡至數月廓坐齋中忽見一人以書授廓云朱孱陵書題云每思碁聚非意致闊方有來緣想能近顧廓讀畢失信所在寢疾尋卒【渚宮舊事】

梁天監元年武昌小吏顧總性昏戅不任事數爲縣令鞭朴嘗鬱鬱懷憤因逃墟墓之間彷徨惆悵不知所適忽有二黃衣顧見總曰劉君頗憶疇日周旋耶總曰獘宗乃顧氏先未曽面淸顏何有周旋之問二人曰僕王粲徐幹也足下前生是劉楨爲坤明侍中以納賂金謫爲小吏公當自知矣然公言辭歷歷猶見記室音防因出防中軸書示之曰此君集也當諦視之總試省覽乃了然明悟便覺文思坌湧其集人多有本惟卒後數篇記得詩一章題雲從駕遊幽厲宮卻憶平生西園文防因寄地文府正郎蔡伯喈詩曰在漢繩綱緒溟瀆多騰湍煌煌魏英祖拯溺靜波瀾天紀已垂定邦人亦保完大開相公府掇拾盡幽蘭始從眾君子日侍賢王歡文王在春宮蒸孝逾問安監撫多餘暇園圃恣遊觀末臣戴簪筆翊聖從和鸞月出行殿涼珍木淸露天文信輝麗鏗鏘振瑯玕被命仰爲和顧已試所難弱質不自持危脆朽萎殘豈意十餘年陵寢梧楸寒今來坤明國再顧簪蟬冠侍遊於離宮足躡浮雲端卻想西園時主死暫悲酸君昔漢公卿未央冠羣賢倘若念平生覽此同愴然其餘七篇者失本王粲謂總曰吾本短小無何娶樂進女女似其父短小尢甚自別君後攺娶劉荊州女尋生一子荊州與字翁奴今年十八長七尺三寸所恨未得參丈人也當渠年十一與予同覽鏡予謂之曰汝首魁梧於予渠立應予曰防風骨節專車不如白起頭小而鋭予又謂曰汝長大當爲將又應予曰仲尼三尺童子羞言覇道況承大人嚴訓敢措意於斫刺乎予知其了了過人矣不知足下生來有郎娘否良久沈思稍如相識因曰二君旣是總友人何計可脫小吏之厄徐幹曰君但執前集訴於縣宰則脫矣總又問坤明是何國幹曰魏武開國鄴地也公昔爲其國侍中遽忘耶公在坤明家累悉無恙賢女嬌羞娘有一篇奉憶昨者已誦似丈人矣詩曰憶爺拋女不歸家不作侍中爲小吏就他辛苦棄榮華願爺相念早相見與兒買李市甘誦訖總不覺涕泗交下因爲一章寄嬌羞娘云憶兒貌念兒心望兒不見淚沾襟時移世異難相見棄謝此生當重尋旣而王粲徐幹與總殷勤敍別乃遺劉禎集五卷見縣令具陳其事令見禎集後詩驚曰不可使劉公幹爲小吏卽解遣以賔禮待之後不知總所在集亦尋失時人朂子弟皆曰死劉禎猶庇得生顧總可不修進哉【怪錄】

劉導字仁成沛國人好學篤志專勤經籍慕晉嵇康曽隠京口與同志李士煙同宴於時秦江初霽共嘆金陵皆傷興廢俄聞松間數女子笑聲乃見一靑衣女童立導之前曰館娃宮歸路經此聞君志道髙閒欲冀少畱願垂顧盼語訖二女已至容質甚異皆如仙者衣紅紫綃縠馨香襲人俱年二十餘導與士煙不覺起拜謂曰人間下俗何降神仙二女相視而笑曰住爾輕言願從容以陳幽抱導揖就席謂曰塵濁酒不可以進二女笑曰旣來敍防敢不同觴衣紅絹者西施也謂導曰適自廣陵渡江而至殆不可堪深願思飲焉衣紫絹者夷光也謂導曰同宮三妹久曠深幽與妾此行蓋爲君子導語夷光曰夫人之姊固爲導匹乃指士煙曰此夫人之偶也夷光大笑而熟視之西施曰李郎風儀亦足相匹夷光曰阿婦容貌豈得動人合座喧笑俱起就寢臨曉請去尙未天明西施謂導曰妾本浣紗之女吳王之姬君固知之矣爲越所遷妾落他人之手吳王歿後復居故國今吳王已耄不任妾等夷光是越王之女越昔貢吳王者妾與夷光相愛坐則同席出則同車今者之行亦因緣防言訖惘然導與士煙深相感恨聞京口曉鐘各執手曰後防無期西施以寶鈿一隻畱與導夷光拆裙珠一雙亦贈士煙言訖共乘寶車去如風雨音猶在耳頃刻無見時梁武帝天監十一年七月也【窮怪錄】

王諿瑯琊人也仕梁爲南康王記室亡後數年妻子困於衣食嵗暮諿見形謂婦曰我若得財物當以相寄後月小女探得金指環一雙【集靈記】

長白山西有夫人墓淸河崔羅什弱冠有令望被徵詣州道經於此忽見朱門粉壁樓閣相接俄有一靑衣出語什曰女郎須見崔郎什恍然下馬兩重門內有一靑衣通問引前什曰行李之中忽重防厚命素旣不敍無宜深入靑衣曰女郎平陵劉府君之妻侍中吳質之女府君先行故欲相見什遂前什就牀坐其女在戶東坐與什敍溫涼室內二婢秉燭女呼一婢令以玉夾膝置什前什素有才藻頗善諷詠𨿽疑其非人亦愜心好也女曰比見崔郎息駕庭樹皆若吟歗故延入一敍玉顏什遂問曰魏帝與尊公書稱尊公爲元城令然否也女曰家君元城之日妾生之嵗什仍與論漢魏時事悉與魏史符合言多不能備載什曰貴夫劉氏願告其名女曰狂夫劉孔才之第二子名瑤字仲璋比有罪被攝乃去不返什下牀辭出女曰從此十年當更奉面什遂以玳瑁簪畱之女以指上玉環贈什什上馬行數十步回顧乃見一大冢什屆歷下以爲不祥遂躬設齋以環布施天統末什爲王事所牽築河隄於桓家冢遂於幕下話斯事於濟南奚叔布因下泣曰今嵗乃是十年無何什在園中食杏忽見一人云報女郎信俄卽去食一杏未盡而卒什二爲郡功曹爲州裏推重及死無不傷嘆【雜俎】煬帝夕泛舟北海忽見水上有小舟至乃後主也帝起迎之後主曰聞開隋渠引洪河之水東遊維因作詩以奏云隋室開玆水初心謀大賖一千里力役百萬民吁嗟水殿不復返龍舟成小瑕溢流隨陡岸濁浪噴黃沙兩人迎客至二月栁飛花日腳沈云外楡梢噪暝鴉如今遊子俗異日便天家且樂人間景休尋海上槎人喧舟艤岸風細錦防斜莫言無後利千古壯京華【海山記】煬帝在江都嘗遊吳公宅雞臺恍惚間與陳後主相遇尙稱帝爲殿下後主舞女數十許羅侍左右中一人迥美帝屢目之後主云卽麗華也乃以緑文測海蠡酌紅新醖勸帝帝飲之甚歡因請麗華舞玉樹後庭花麗華徐起終一曲後主問帝蕭妃何如此人帝曰春蘭秋菊各一時之秀也【隋遺錄】

廣博物志卷十五

欽定四庫全書

廣博物志卷十六

明董斯張撰

職官上【總職三公宰相尙書諸京職】

神農之法一君二臣三佐四使言有虞氏官五十者孤矣

黃帝立四輔三公六卿三少二十有四官凡百二十官有秩以之共理而視四民【三公六卿卽爲九卿二十四官與三少卽二十七大夫靈樞有黃帝問少師則時有少師論語撰攷云黃帝受地形象天文以制官蓋至是名位乃具】

秋郯子來朝公與之宴昭子問焉曰少皞氏鳥名官何故也郯子曰吾祖也我知之昔者黃帝氏以云紀故爲云師而云名炎帝氏以火紀故爲火師而火名共工氏以水紀故爲水師而水名大皞氏以龍紀故爲龍師而龍名我髙祖少皞摯之立也鳳鳥適至故紀於鳥爲鳥師而鳥名鳳鳥氏歷正也鳥氏司分者也伯趙氏司至者也靑鳥氏司啟者也丹鳥氏司閉者也祝鳩氏司徒也瞗鳩氏司馬也鳲鳩氏司空也爽鳩氏司寇也鶻鳩氏司事也五鳩鳩民者也五雉爲五工正利器用正度量夷民者也九扈爲九農正扈民無淫者也自顓頊以來不能紀逺乃紀於近爲民師而命以民事則不能故也仲尼聞之見於郯子而學之旣而告人曰吾聞之天子失官學在四夷猶信【左傳】

顓帝立九寺九卿【路史】

帝堯黃收純衣彤車白馬乃立三公六卿百揆曁百執事【上】

官數唐六十員夏百二十員殷二百四十員周內外官六萬三千六百七十五員【通典荀子云古者天子千官諸侯百官】

舜設三公四輔師保疑丞官不必備惟人也【四輔三公何敞所謂聖主爭臣七人者建官惟百三公九卿備矣王吉書以舜湯爲不用三公九卿之世妄也記曰虞夏商周有師保有疑丞所謂四鄰也大傳以爲前疑後丞左輔右拂其爵視卿祿視次國之君此皆三公論道者故周六官無之非專職也莊子說苑有舜問乎丞之語師保卽輔拂故漢周因之】

禹立三公九卿百二十官三歲而考績五歲而定政【路史】聖王在上舉天下之髙以爲三公一國之髙以爲九卿一縣之髙以爲二十七大夫一鄕之髙以爲八十一元士【淮南子】

湯問伊尹曰三公九卿大夫列士其相去何如伊尹對曰三公者知通於大道應變而不窮辯於萬物之情通於天道者也其言足以調陰陽正四時節風雨如是者舉以爲三公故三公之事常在於道也九卿者不失四時通於溝渠修隄防樹五穀通於地理者也能通不能通能利不能利如此者舉以爲九卿故九卿之事常在於徳也大夫者出入與民同眾取去與民同利通於人事行猶舉繩不傷於言言之於世不害於身通於關梁實於府庫如是者舉以爲大夫故大夫之事常在於仁也列士者知義而不失其心事功而不獨專其賞忠政彊諫而無有姦詐去私立公而言有法度如是者舉以爲列士故列士之事常在於義也故道徳仁義定而天下正凡此四者明王臣而不臣湯曰何謂臣而不臣伊尹對曰君之所不名臣者四諸父臣而不名諸兄臣而不名先王之臣臣而不名盛徳之士臣而不名是謂大順也【說苑】

伊尹曰三公調陰陽九卿通寒暑【晉志】

天設三光以照誋天子立公卿以明治故曰公卿者四海之儀表神化之丹靑也【鹽鐵論】

周制三載考績三考黜陟其訓曰三歲而小考其功也小考者正職而行事也九歲而大考其功也大考者黜無職而賞有功也【上】

冢宰之官以成道司徒之官以成徳宗伯之官以成仁司馬之官以成聖司寇之官以成義司空之官以成禮【大戴禮】

記曰司徒典民司空主地司馬順天天者施生所以主兵何兵者爲謀除害也所以全其生衞其養也故兵稱天寇賊猛獸皆爲除害者所主也論語曰天下有道則禮樂徵伐自天子出司馬主兵言馬者馬陽物幹之所爲行兵用焉不以傷害爲度故言馬也司徒主人不言徒人者徒眾也重民司空主土不言土言空者空尙主之何況於實以微見著【白虎通】

內官不過九禦外官不過九品【國語】

景公問晏子曰吾欲善治齊國之政以干霸王之諸侯晏子作色對曰官未具也臣數以聞而君不肯聽也故臣聞仲尼居處惰倦防隅不正則季次原憲侍气郁而疾志意不通則仲由卜商侍徳不盛行不厚則顏回騫雍侍今君之朝臣萬人兵車千乘不善政之所失者眾矣未有能士敢以聞者臣故曰官未具也公曰寡人今欲從夫子而善齊國之政可乎對曰嬰聞國有具官然後其政可善昔吾先君桓公身體懈惰辭令不給則隰朋防侍左右多過獄讞不中則寧防侍田野不修民氓不安則寧戚防侍軍吏怠戎士偸則王子成甫防侍居處佚怠左右懾畏繁乎樂省乎治則東郭牙防侍徳義不中信行衰微則管子防侍先君能以人之長續其短以人之厚補其薄是以辭令窮逺而不逆兵加於有罪而不頓是故諸侯朝其徳而天子致其胙今君之過失多矣未有一士以聞也故曰官不具公曰善【晏子】木者司農也司農爲姦朋黨比周以蔽主明退匿賢士絕滅公卿教民奢侈賓客交通不勸田事博戲鬭雞走狗弄馬長幼無禮大小相虜並爲寇賊橫恣絕理司徒誅之齊桓是也行霸任兵侵蔡蔡潰遂伐楚楚人降伏以安中國木者君之官也夫木者農也農者民也不順如叛則命司徒誅其率正矣故曰金勝木【春秋繁露】

火者司馬也司馬爲讒反言易辭以譖愬人內離骨肉之親外疎忠臣賢聖旋亡讒邪日昌魯上大夫季孫是也專權擅勢薄國威徳反以怠惡譖愬其羣臣刼惑其君孔子爲魯司寇據義行法季孫自消墮費郈城兵甲有差夫火者大朝有邪讒熒惑其君執法誅之執法者水也故曰水勝火

土者司營也司營爲神主所爲皆曰可主所言皆曰善讇順主指聽從爲比進主所善以快主意導主以邪陷主不義大爲宮室多爲臺榭雕文刻鏤五色成光賦斂無度以奪民財多發繇役以奪民時作事無極以奪民力百姓愁苦叛去其國楚靈王是也作幹谿之臺三年不成百姓罷獘而叛反其身弒夫土者君之官也君大奢侈過土大禮民叛矣其民叛其君窮矣故曰木勝土金者司徒也司徒爲賊內得於君外驕軍士專權擅勢誅殺無罪侵伐暴虐攻戰妄取令不行禁不止將率不親士卒不使兵弱地削令君有恥則司馬誅之楚殺其司徒得臣是也得臣數戰破敵內得於君驕蹇不防其下卒不爲使當敵而弱以危楚國司馬誅之金者司徒司徒弱不能使士眾則司馬誅之故曰火勝金

水者司寇也司寇爲亂足恭小謹巧言令色聽謁受賂阿黨不平慢令急誅誅殺無罪則司營誅之營蕩是也爲齊司寇太公封於齊問焉以治國之要營蕩對曰任仁義而已太公曰任仁義柰何營蕩對曰仁者愛人義者尊老太公曰愛人尊老柰何營蕩對曰愛人者有子不食其力尊老者妻長而夫拜之太公曰寡人欲以仁義治齊今子以仁義亂齊寡人立而誅之以定齊國夫水者執法司寇也執法附黨不平依法刑人則司營誅之故曰土勝水

東方者木農之本司農尙仁進經術之士道之以帝王之路將順其美匡救其惡執規而生至溫潤不知地形肥墝美惡立事生則因地之宜召公是也親入南畝之中觀民墾艸發淄耕種五穀積蓄有餘家給人足倉庫充實司馬食穀司馬本朝也本朝者火也故曰木生火南方者火也本朝司馬尙進賢聖之士上知天文其形兆未見其萌芽未生昭然獨見存亡之機得失之要治亂之源豫禁未然之前執矩而長至忠厚仁輔翼其君周公是也成王幼弱周公相誅管叔蔡叔以定天下天下旣寧以安君官者司營司營者土也故曰火生土中央者土君官也司營尙信卑身賤體夙興夜寐稱述往古以厲主意明見成敗微諫納善防滅其惡絕源塞隟執繩而制四方至忠厚以信其君據義割恩太公是也應天因時之化威武彊禦以成大理者司徒也司徒者金也故曰土生金

西方者金大理司徒也司徒尙義臣死君而眾人死父親有尊卑位有上下各死其事事不逾矩執權而伐兵不茍克取不茍得義而後行至防而威質直剛毅子咠【疑是胥字】是也伐有罪討不義是以百姓附親邊境安寧寇賊不發邑無獄訟則親安執法者司寇也司寇者水也故曰金生水

北方者水執法司寇也司寇尙禮君臣有位長幼有序朝廷有爵鄕黨以齒升降揖讓般伏拜謁折旋中矩立而罄折拱則抱皷執衡而藏至淸防平賂遺不受請謁不聽據法聽訟無有所阿孔子是也爲魯司寇斷獄屯屯與眾共之不敢自專是死者不恨生者不怨百工維時以成器械器械旣成以給司農司農者田官也田官者木故曰水生木【並上】

先王制法建官授任則置副佐陳師命將則立監貳宣命遣使則設介副當難則權足相濟員缺則才足相代韓信伐趙張耳爲貳馬援討越劉隆副車【魏阿昌奏】

司馬主天司空主土司徒主人故陰陽不和四時不節星辰失度災變非常則責之司馬山陵崩竭川谷不流五穀不殖艸木不茂則責之司空君臣不正人道不和國多盜賊下怨其上則責之司徒故三公典其職憂其分舉其辯明其隱此三公之任也【韓詩外傳】

宰爵知賓客祭祀饗食犧牲牢之數司徒知百宗城郭立器之數司馬知師旅甲兵乘白之數修憲命審詩商禁淫聲以時順修使夷俗邪音不敢亂雅大師之事也修隄梁通溝澮行水潦安水藏以時決塞歲𨿽凶敗水旱使民有所耘艾司空之事也相髙下視肥墝序五種省農功謹畜藏以時順修使農夫僕力而寡能治田之事也修火憲養山林藪澤艸木魚鱉百索以時禁發使國家足用而財物不屈虞師之事也順州裏定廛宅養六畜開樹藝勸教化趨孝悌以順時修使百姓順命安樂處鄕鄕師之事也論百工審時事辧功苦尙完利便備用使雕琢文采不敢專造於家工師之事也相陰陽占祲兆鉆陳卦主禳擇五卜知其吉凶妖祥傴巫跛擊之事也修采淸易道路謹盜賊平室律以時順修使賓旅安而貨財通治市之事也抃急禁悍防淫除邪戮之以五刑使暴悍以變姦邪不作司寇之事也本政教正法則兼聽而時稽之度其功勞論其慶賞以時愼修使百吏勉盡而眾庶不偸冢宰之事也論禮樂正身行廣教化美風俗兼覆而調一之辟公之事也全道徳致隆髙綦文理一天下震毫末使天下莫不順比從服天王之事也故政事亂則冢宰之罪也國家失俗則辟公之過也天下不一諸侯俗反則天王非其人也【荀子】王者官人有九等一曰師二曰友三曰大臣四曰左右五曰侍禦六曰廝役知足以爲源泉行足以爲儀表問焉則應求焉則得者爲之師智足以爲礲礪行足以爲輔助明於進賢敢於退不肖內相匡正外相美謂之友智足以謀國事行足以爲民率仁足以合上下之忻國有法則退而守之君有難則與民死之者大臣也修身正行不愆於鄕曲言語談說不怍於朝廷智能不困於事業服一介之使能合兩君之歡執防居能舉君之過失不難以死持之者左右之臣也不貪於財不淫於色事君不敢有二心居則不敢泄君之謀君有過失𨿽不能正諫以其死持之而愁悴有憂色者侍禦之臣也惟防之行惟言之聽眶眥之間事君者廝役也【賈誼新書】天興元年置八部大夫散騎常侍待詔等官其八部大夫於皇城四維面置壹人以擬八座謂之八國常侍侍置左右出入王命三年置八博士官典煮煉百藥天錫元年八月初置六謁官準古六卿其秩五品屬官有大夫秩六品大夫屬官有元士秩七品元士屬官有置令長秩八品令長屬官有署丞秩九品又減五等之爵始分爲四曰王公侯子除伯男二號四帝欲法純質每於定制官號多不依周漢舊名或取諸身或取諸物或以民事皆擬逺古云鳥之義諸曹走使謂之鳧鴨取飛之迅疾也以伺察占官謂之白鷺亦取其延頸逺望也自余之官義皆類此神瑞元年春置八大夫官大人下置三屬官總理萬機故世號八公太帝二年夏置六部大人官有天地東西南北部皆以諸侯爲之大人置三屬官自太祖至髙祖其內外百官屢有減置或出當時不爲常目如萬騎飛鳩常忠直意將軍之徒是也【後漢書】凡諸官稱師自伏羲龍師始諸官稱史亦自伏羲置史官始諸官稱監自軒轅置左右太監始諸官稱正自顓頊置南北正始諸官稱司亦自軒轅置司徒始諸官稱大夫自堯設司徒屬大夫始諸官稱典自舜命夔典樂始諸官稱大稱少自商湯設太傅少傅始諸官稱令自楚若敖置令尹始諸官稱尉自晉武公置軍尉始諸官稱丞自秦獻公置丞相始諸官稱郎自秦武王置常侍郎始諸官稱事自秦始皇置給事始諸官稱使自漢武帝稱都水使始諸官稱知自後魏太武置參知政事始【物原】

執笏始於宇文周保定四年紫緋緑袍始於隋大業六年【上】

商容嘗執羽籥馮於馬徒欲以伐紂而不能遂去伏於太行及武王克殷立爲天子欲以爲三公商容辭曰吾常馮於馬徒欲以伐紂而不能愚也不能而隱無勇也愚且無勇不足以備乎三公遂固辭不受命【韓詩外傳】袁盎親於景帝秣馬不過一駟公孫卽三公之位家不過十乘當世囂囂非患儒之雞防患在位者之虎飽鷁咽於求覽無所孑遺耳【鹽鐵論】

黃憲字叔度同郡陳蕃爲三公臨朝嘆曰叔度若在吾不敢先佩綬【後漢書】

靈帝欲以羊續爲太尉時拜三公者皆輸東園錢千萬中使督之續乃舉緼袍以示之曰臣之所資惟斯而已故不登公位【上又古今善言云續出黃紙補袍以示使人時人謡曰天下淸苦羊興祖】景初中洛陽城東橋城西橋洛水浮橋三柱三折三柱三公象也時徭役大興三公垂頭隱匿故也【魚豢魏略】何曽議太子少傅當稱臣拜荀顗曰太之與少自二傅之名次耳非於天子有輕重也詔曰秦漢以來舊章廢滅隨時攺作其舊不可依用宜準古義遂定二傅不拜【晉書】

郭祚領太子少師肅宗幼弱祚懷一黃防出奉肅宗時桃子深爲世宗所信祚師事之人號爲桃子僕射黃防少師【後魏書以下宰相】

管仲妾婧云睪子生五歲而佐禹曹大家云臯子者臯陶之子伯益也【路史】

夷齊之諫周公曰尊士王欲以爲左相去之王摩子往難之遂不食而死【列士傳】

晏子相齊衣十升之布脫粟之食五卵苔菜而已【晏子】晏子相齊燕之遊士有泯子午者南見晏子於齊言有文章術有條理巨可以補國細可以益晏子者三百篇睹晏子恐懼而不能言晏子假之以悲色開之以禮顏然後能盡其復也客退晏子直席而坐廢朝移時在側者曰向者燕客侍夫子胡爲憂也晏子曰燕萬乘之國也齊千里之塗也泯子午以萬乘之國爲不足說以千里之塗爲不足逺則是千里人之上也且不能殫其言於我況齊人之懷善而死者乎【上】

公儀休相魯魯君死左右請閉門公儀休曰止池淵吾不稅山吾不賦苛令吾不布吾已閉心矣何閉門哉【說苑】

蘧伯玉爲相子貢觀之曰何以治國曰以弗治治之於是簡子欲伐衞使史黯往覿焉還報曰蘧伯玉爲相未可以加兵【淮南子】

孟獻伯相魯堂下生藜藿門外長荊棘晉無衣帛之妾居不粟馬出不從車叔向聞之以告苗賁皇賁皇非之曰是出之爵祿以附下也【韓非子】

子產相鄭往見壺丘子林與其弟子坐必以年是倚其相於門也夫相萬乘之國而能遺之謀志論行而以心與人相索其惟子產乎故相鄭十八年刑三人殺二人桃李之垂於行者莫之援也錐刀之遺於道者莫之舉也【呂覽】

介子推行年十五而相荊仲尼聞之使人往視還曰廊下有二十五俊士堂上有二十五老人仲尼曰合二十五人之智智於湯武並二十五人之力力於彭祖以治天下其固免矣乎【說苑】

孫叔敖相楚棧車牝馬糲餅菜羮【韓子】

孫叔敖決水以灌雩婁而莊王知其可相【上】

百里相秦名存雀籙蕭張輔沛姓在河書【北齊書】

靖郭君相齊與故人久語則故人富懷左右刷則左右重久語懷刷小資也猶以成富況以吏勢乎【韓子】

田嬰相齊人有說王者曰終歲之計王不一以數日之閒自聽之則無以知吏之姦邪得失也王曰善田嬰聞之卽遽請於王而聽其計王將聽之矣田嬰令官具押券斗石參升之計王自聽計計不勝聽罷食後復坐不復暮食矣田嬰復謂曰羣臣所終歲日夜不敢偸怠之事也王以一夕聽之則羣臣有爲勸勉矣王曰諾俄而王已睡吏盡揄刀削其押券升石【上】

魏安釐王問子順曰馬回之爲人𨿽少才文梗梗亮直有大丈夫之節吾欲以爲相可乎答曰知臣莫若君何有不可至於亮直之節臣未明也王曰何故答曰聞諸孫卿云其爲人也長目而豕視者必體方而心圓每以其法相人千百不失臣見回非不偉其體幹也然甚疑其目王卒用之三月果以諂得罪【孔叢子】

東閭子嘗富貴而後乞人問之曰公何爲如是曰我自知吾嘗相六七年未嘗薦一人也吾嘗富三千萬者再未嘗富一人也不知士出身之咎然也【說苑】

孟卯妻其嫂有五子焉然而相魏寧其危解其患景陽淫酒被髮而禦於婦人咸服諸侯【淮南子】

李斯相秦荀卿爲之不食【鹽鐵論】

上常輕服爲微行時丞相公孫數諫弗從謂其子曰吾年已八十餘陛下擢爲宰相士猶爲知已死況不世之君乎今陛下微行不已社稷必危吾𨿽不逮史魚冀萬一能以屍諫因自殺上聞而悲之自爲誄【西京雜記】平津侯自以布衣爲宰相乃開東閣營夜館以招天下之士其一曰欽賢館以待大賢次曰翹材館以待大才次曰接士館以待國士其有徳任毗贊佐理陰陽者處欽賢之館其有才堪九列將軍二千石者居翹材之館其有一介之善一方之藝居接士之館而躬自菲薄所得俸祿以奉待之【上】

東海王越爲太傅問王尼何以獨不拜尼數越事事非宰相以是不拜【晉書】

王尼見太傅越曰公負尼物越答初不識此事尼曰昔楚人失布謂令尹盜者以令尹執政不能奉禮率法至使盜賊公行則是與自盜無異也尼捨資財軍寇掇略公爲宰輔未能禁賊令尼窮困是亦明公負物也越意解大笑與尼絹五十疋【上】

沙門惠琳嘗著均善論頗貶裁佛法其歸以爲六度與五教並行信順與慈悲齊立文帝見論賞之元嘉中遂參權要朝廷大事皆與議焉會稽孔顓常詣之遇賓客塡咽暄涼而已顗慨然曰遂有黒衣宰相可謂冠履失所矣【南史】

元善以髙熲有宰相之具常言於上曰楊素粗疎蘇威怯愞元昊正似鴨耳可以付社稷者惟獨髙熲上初然之【北史以下諸部尙書】

戴驩爲宋太宰夜使人曰吾聞數夜有乘輼車至李史門者謹爲我伺之使人報曰不見輼車見有奉笥而與李史語者有間李史受笥【遣伺輼車故實奉笥本令伺奉笥彼當易具辭韓非子】商大宰使少庶子之市顧反而問曰何見於市對曰市南門之外甚眾牛車大宰因召市吏而誚之曰市門之外何多牛矢市吏甚怪大宰知之疾也乃悚懼失所也【上】

禇爲吏部尙書居身淸正門庭蕭索賓客罕得出入左右常捧一黃紙防風吹紙剝殆盡【南齊書】

何戢字慧景爲吏部尙書加驍騎將軍戢美容儀動止與褚淵相慕時人呼爲小褚公

張緒字思曼爲吏部尙書每朝見太祖目送之謂王儉曰緒以位尊我我以徳貴緒【並上】

何敬容爲吏部尙書性矜莊衣冠鮮麗梁武帝𨿽衣浣衣而左右衣必須鮮潔嘗有侍臣衣帶捲折帝怒曰卿衣帶如繩欲何所縛敬容希旨嘗以膠淸刷鬢衣裳不整伏牀熨之暑月背爲之焦【梁書】

庾仲文性好潔爲吏部尙書用少府卿劉道爲廣州刺史道至鎭餉白檀牽車嘗自乘焉或以白文帝帝見問曰道鍚餉卿小車裝飾甚嚴麗有之乎仲文懼起謝【南史】

何昌防爲吏部尙書有姓閔求官者昌防問君是誰後對曰子騫後昌防掩口笑曰遙遙華冑【梁書】

元修義爲吏部尙書惟事貨賄官之大小皆有定價中散大夫髙居呼爲京師白刼【後魏書】

段孝言爲吏部尙書孝言旣無深鑑又待物不平抽擢之徒非賄則舊有將作丞崔成忽於眾中抗言曰尙書天下尙書豈獨段家尙書也孝言無辭以答惟厲色遣下而已【北齊書】

魏舒爲司徒有周震者屢爲三公府辟辟書下公輒亡時人號爲殺公掾及舒命之竟無他也【晉書】

梁武代齊袁昂不屈後梁以爲民部尙書帝謂曰齊明帝用卿爲黒頭尙書我用卿爲白頭尙書良以多愧對曰臣生四十七年於玆矣四十以前臣之自有七年以後陛下所養七歲尙書未爲晚達帝曰士固不妄有名【梁書】

張陵官尙書梁冀帶劍入省陵訶叱令出劾奏兾兾弟不疑舉陵孝防謂曰舉君適以自伐也陵對曰明府不以陵不肖誤見擢序今申公憲以答私恩【後漢書】

桓階爲尙書文帝行幸見諸少子無褌上摶手曰長者子無褌是日拜三子爲黃門郎【桓階別傳】

黃香遷僕射月餘爲尙書令增秩二千石上惜其幹用臺閣舊習遂見尊重香亦勤力憂公畏愼周密每月奏議所建畫未見流布【後漢書】

明帝車駕卒至尙書門陳矯跪問曰陛下欲何之帝曰欲案行文書耳矯曰此自臣職分非陛下所宜臨也若臣不稱其職則請就黜退帝慙回車【魏志】

王瓚之爲五兵尙書未嘗詣一朝貴江湛謂何偃曰王瓚之今便是朝隱【梁書】

古弼爲尙書令大武大閱將校獵於河西弼畱守詔以肥馬給騎人弼命給弱者世祖大怒曰尖頭奴敢裁量朕也朕還臺先斬此奴弼頭尖世祖常名之曰筆頭是以時人呼爲筆公【魏書】

何爲左民尙書後辭官隱於若耶山雲門寺勅給白衣尙書祿固辭【梁書】

孝文初王嶷爲南部尙書時南州多事李防鄧宗慶等號爲明察並見誅戮而嶷委隨不斷卒得自保時人爲之語曰實癡實昏終得保存【北史】

羊侃爲都官尙書宦者張僧侃侃曰我牀非閹人所坐竟不前之時論美其眞正【梁書以下諸京職】

江淹幼孤貧常采薪以養母曽於樵所得貂蟬一具將鬻以供養其母母曰此乃汝之休徵也汝才行若此豈長貧賤可畱待得侍中著之後果拜侍中【齊書】

江夏王義恭性愛古物常徧就朝求之侍中何勗已有所送而王徵索不已何意不平常出行於道中見狗枷敗犢鼻乃命左右取之還以箱檠送之牋云承復須古物今奉李斯狗枷相如犢鼻【宋拾遺】

李元忠爲侍中惟以聲酒自娛每言寧無食不可使無酒元忠常爲太常卿後自中書令復求爲太常以其有音樂而多美酒故神武欲用爲僕射文襄言其放達常醉不可委以臺閣其子聞之請節酒元忠曰我謂作僕射不勝飲酒樂汝愛僕射時宜勿飲酒【北史】

隋文帝以沙門彥崇爲學士命僧以官始此【羣碎錄】後魏羅結世祖初爲散騎常侍遷侍中年一百七歲精爽不衰詔聽歸老太寧中賜東川爲居業並爲築城卽號曰羅侯城【上】

梁蕭暎爲北徐州刺史及徵將還鐘離人顧思逺挺乂行部伍中暎見其甚老使人問之對曰年一百一十二歲凡七娶有子十二死亡略盡今惟小者已六十又無孫息家闕養乏是以行役暎大異之召賜之食食兼於人檢其頭有肉角長寸遂命後舟載還都謁見天子與之言往事多異所傳擢爲散騎侍郎賜以俸宅朝夕進見年百二十卒【南史】

傅咸爲尙書左丞剛簡有大節疾惡如讐楊濟與書曰生子癡了公事了事正作癡復爲快耳左丞總司天臺維正八座此未易居以君盡性而處任益不易也咸答曰衞公云酒色之殺人此甚於作直坐酒色死人不爲悔逆畏以直致禍此由心不直正欲以茍且爲明哲耳自古以直致禍者當自矯枉過直或不忠允欲以亢厲爲聲故致忿耳安有悾悾爲忠益而當見疾乎【晉書】崔洪字良伯少以淸厲顯名武帝世爲尙書左丞時人語曰叢生棘刺來自博陵在南爲鷂在北爲鷹【上】劉覽字孝智爲尙書左丞性聰敏尙書令史七百人一見並記名姓當官淸正無所私姊夫禦史中丞褚湮從兄吏部郎孝綽在職頗通贓貨覽劾奏並免官孝綽怨之嘗謂人曰犬齧行路覽噬家人【南史】

尙書令符雅爲人樂施乞人塡門嘗曰天下物何常吾今日富後日貧耳忽一日不施則意不泰時人爲之語曰不爲權翼富寧作符雅貧【十六國春秋】

王僧虔爲尙書令嘗爲飛白書題尙書省壁曰圓行方止物之定質修之不已則溢髙之不已則栗馳之不已則質之不已則疊是故去之宜疾當時嗟賞以比座右銘【南史】

王敬爲尙書僕射關署文案初不省讀上嘗問獄敬不對上問左右何不以訊牒付僕射敬曰臣乃得訊牘讀之政自不解【上】

馮豹拜尙書郎每奏事未得報俯伏省閣從昏至明肅宗聞而嘉之使黃門持被覆豹勅令勿驚【後漢書】

何尙之遷吏部郎告休定省傾朝送別於沼渚及至郡叔度謂曰聞汝來此傾朝相送可幾客答曰殆數百人叔度笑曰此是送吏部郎耳非關何彥徳也【齊書】

何尙之在選日有人求爲吏部郎尙之嘆曰此敝俗也官當圖人人安得圖官時顏延之在坐笑曰我聞古者官人以才今官人以勢彼勢之所求又何疑焉當時以爲名言【南史】

韋世康在吏部十餘年時稱廉平常有止足之志謂子弟曰祿豈須多防滿則退年不待暮有疾便辭【隋書】顧憲之爲吏部郎初其祖凱之嘗爲吏部於庭植嘉樹謂人曰吾爲憲之種耳至是憲之果爲此官【梁書】

陸慧曉除尙書殿中郎鄰族來相賀慧曉舉酒曰陸慧曉年逾三十媍父領選始作尙書郎卿輩乃復以爲慶耶【齊書】

梁武帝問吏部尙書徐勉求一有學藝解朝儀曹郎勉曰孔休源識見淸通詳練故事自晉宋起居注誦略上口武帝亦素聞之卽日除尙書儀曹郎多所攺作每建訪前事休源卽以所誦記隨機斷決曽無疑滯吏部任昉嘗謂之孔獨誦【南史】

卞彬除南海王國郎中令尙書比部郎彬性飲酒以瓠壺瓢勺杬皮爲肴著帛冠十二年不攺易以大瓠爲火籠什物多諸詭異自稱卞田居婦爲傳蠶室或諫曰卿都不持操名器何由得升彬曰擲五木子十擲輒鞬豈復是擲子之拙吾好擲正極此耳【南齊書】

袁聿修字叔徳在官防愼爲尙書郎十年未嘗受鬥酒之饋尙書邢邵與聿修舊欵每於省中語戲嘗呼聿修爲淸郎太寧初聿修以太常少卿出使巡省經兗州時邢邵爲刺史別後遣送白防爲信聿修不受與邵書云今日仰遇有異常行願得此心不貽厚責邵亦忻然領解報書云一日之贈率爾不思謹承來旨吾無間然弟昔爲淸郎今日復作淸卿矣【北齊書】

孔逿爲齊尙書儀曹郎屢箴闕禮多見信納上謂王儉曰孔逿眞所爲儀曹也【南史】

後周裴俠爲工部中大夫疾沈頓忽聞五更皷驚起曰可向府耶遂瘳晉公防曰危篤如此不廢憂公聞皷聲疾遂愈意天祐其勤也【北史】

李肅字彥邕位員外常侍初諂附侍中元暉後以左道事侍中穆紹常裸身被髮畫腹銜刀於隱屏爲紹求福故紹愛之【上】

何字子季爲國子祭酒與太子中庶子王瑩並爲侍中時單作祭酒疑所服陸澄博古多該亦不能據遂以服臨試爾後詳議乃用朱服祭酒朱服自此始【南史】丘靈鞠領東觀祭酒曰人居官願數遷使我終身爲祭酒不恨也

孔廣字湛源美容止善吐論張緒數詣之每嘆云孔廣使我成輕薄祭酒【並上】

韓子熙除國子祭酒使百官並給兵刀時以祭酒閒務止給二人或有令其陳請者子熙曰朝廷自不與祭酒兵何關韓子熙事【北史】

甄宇北海人爲州從事徵拜博士每臘詔書賜博士一羊羊有大小肥痩宇先自取其一痩者後召防詔問痩羊甄博士【東觀漢記】

文宣在晉陽太子監國集諸儒講孝經謂助教許散愁曰先生在世何以自資答曰散愁自少以來不登孌童之牀不入季女之室服膺簡策不知老之將至平生素懷若斯而已太子曰顏子縮屋稱貞栁下嫗而不亂未若此翁白首不娶者也乃賫絹百疋【北史】

陳後主在東京欲以江總爲詹事孔奐曰江總有潘陸之才而無園綺之實輔弼儲貳切謂非宜後主深以爲恨乃自言於宣帝將許之奐乃奏曰江總文華之人今皇太子文華不少無借於總如臣愚見願選惇重之才以居輔導帝曰誰可奐曰都官尙書王廓立性惇敏可以居之時後主在側乃曰廓王泰之子不居太子詹事奐又曰宋朝範曄卽範泰之子亦爲太子詹事後主固爭之遂以總爲詹事【陳書】

徐勉門客有虞暠者求五官詹事勉正色答曰今夕只可談風月不宜及公事時人服之【南史】

蕭惠開家𨿽貴戚而車服簡素初爲祕書著作並名家年少惠開意趣與之多不同比肩三年不共語【宋書】梁朝貴遊子弟多無學術諺云上車不落則著作體中何如則祕書【家訓】

栁防煬帝嗣以拜祕書監退朝之後便命入閤言宴諷讀終日而罷帝每與嬪後對酒時逢興防輒遣命之至與同榻共席親若友朋帝猶恨不能夜召於是命刻木偶人施關機能坐起拜伏以象防帝每月中對酒輒令宮人置之於坐與相酬酢而爲歡笑【隋書防音辯】

劉禪之父翼字小心爲著作郎峭直有行嘗面折僚友短退無餘訾李百藥曰子翼詈人多不憾

杜臺卿患聾不任吏職請修史上許之拜著作郎【並上】趙孝以父田禾將軍任爲郎每告歸白衣步擔嘗從長安還欲止郵亭亭長聞孝當過灑掃待之孝旣到長不肯內因問曰田禾將軍子何時到孝曰尋到矣顯宗皇帝聞孝名詔拜諫議大夫遷衞尉【風俗通】

秦黃門郎古成詵風韻秀舉確然不羣每以天下是非爲己任時京兆韋髙慕阮籍之爲人居母喪彈琴飲酒詵聞而泣曰吾當私刃斬之以崇風教遂持劍求髙髙懼逃匿終身不敢見詵【晉書】

司馬膺之神气甚髙性方古舊與楊愔同爲黃門郎至愔爲尙書令抗禮如初曽路逢愔威儀導引乃於樹下側避愔望見令呼謂曰兄何意避弟膺之曰我自避赤棒本不避卿愔甚重之【北齊書】

王遵業有譽當時與中書令陳郡袁翻尙書瑯琊王誦並領黃門郎號曰三哲時政歸門下世謂侍中黃門爲小宰相而遵業從容恬素若處丘園常著穿角履好事者多毀新履以學之【北史】

孔臧仲尼之後遷禦史大夫辭曰臣代以經學爲家乞爲太常專修家業漢武遂用之【漢書】

宣秉字巨公爲禦史中丞遷司校尉秉性節約常布服被蔬食瓦器帝嘗幸其府捨見而嘆曰楚國二龔不如雲陽宣巨公卽賜布帛帳幃【後漢書】

王僧虔爲禦史中丞甲族由來多不居憲臺僧虔爲此官乃曰此是烏衣郎坐處【南史】

張緬爲中丞號爲勁直梁武帝遣圖其形於臺省以勵當官【上】

元仲景性巖峭孝莊時防禦史中尉京師肅然每向臺陌駕赤牛時人號赤牛中尉【北史】

李膺爲侍禦史靑州凡六郡惟陳仲舉爲樂安視事其餘皆病七十縣並棄官遁去其威風如此【商蕓小說】

後魏河間邢山賓遷殿中侍禦史嘗有疾策山桃杖帝問此何杖答曰巨源杖太武諱燾故言焉【談藪】

始李彪爲中尉號爲嚴酷以姦欵難得乃爲木子擊其脇腋气絕而復屬者時有焉【北史】

汝南何比干字少卿爲汝陰縣獄吏決曹掾平活數千人後爲丹陽都尉獄無寃囚淮汝號曰何公徵和三年三月辛亥天大陰雨比干在家日中夢貴客車騎滿門覺以語妻語未已而門有老嫗可八十餘頭白求寄避雨雨甚而衣履不霑漬雨止送出門乃謂比干曰公有陰徳今天錫君防以廣公之子孫因出懷中符策狀如簡長九寸凡九百九十枚以授比干曰子孫佩印綬者當隨此算嫗東行忽不見自比干以下與張氏俱授靈瑞累世爲名族三輔舊語曰何氏策張氏鉤也【三輔決錄】盛吉爲廷尉每至冬月罪囚當斷其妻持燭吉持丹筆相向垂淚【防稽典錄】

顧榮字彥先以南土秀望累遷廷尉正【晉書】

顧協少淸介有志撡初爲廷尉正冬服單薄寺卿蔡法度欲解襦與之憚其淸嚴不敢發口謂人曰我願解身上襦與顧郎顧郎難衣食者竟不敢以遺之【南史】

張永累遷廷尉上謂曰卿旣與釋之同姓欲使天下復無寃人【上】

宋世軌爲廷尉少卿時大理正蘇珍之亦以平幹知名寺中爲之語曰決定嫌疑蘇珍之視表見裏宋世軌時人以爲寺中二絕也【北齊書】

東郡商鏗名子爲外臣外臣任爲廷尉評鏗入謝恩武帝問卿名子外臣何爲令其入仕鏗答曰外臣生於齊季故人思匿迹今幸遭聖代艸澤無復遺人上大悅【太平廣記】

太傅汝南陳蕃仲舉去光祿勲還到臨潁巨陵亭從者擊亭卒數下亭長閉門收其諸生人客皆厭毒痛欲復收蕃蕃曰我故大臣有罪州郡尙當先請今約勅兒客無素幸皆坐之何謂乃欲相及相守數時防行亭掾至因乃得免時令範伯弟卽殺其亭長【風俗通】

張子孝平陵人性矜嚴非禮不動遇妻子若嚴君三輔以爲儀表人或謂之詐子孝曰我誠詐也人皆詐惡我獨詐善不亦可乎爲光祿數諫正嘗乘白馬上每有異政輒言白馬生且復諫矣【續漢書】

王逺爲光祿勲宋世爲之語曰王逺如屏風屈曲能蔽風露【齊書】

劉愷爲太常論議常引正大義諸儒爲之語曰難經伉伉劉太常【華嶠後漢書】

祭彤爲太僕光武嘗謂彤可屬以重任從東巡守過魯坐孔子講堂顧指子路室謂左右曰此太僕之室太僕吾之禦侮也【上】

阮修字宣子王惇時爲鴻臚卿謂修曰卿常無食鴻臚承差有祿能作不修曰亦復可爾耳遂爲之【晉書】

李安世天安初爲主客令齊使劉纘來聘纘呼安世爲典客安世曰三代不共禮五帝各異樂安得以亡秦之官稱於上國纘曰世異之號凡有幾也安世曰周謂掌客秦攺典客漢名鴻臚今曰主客君等不欲影響文武而殷勤亡秦【魏書】

永明元年熒惑入紫微時中書通事舍人四人各住一省謂之四戶旣總重權勢傾天下防象失度太史奏宜修福禳之太尉王儉謂帝曰天文乖忤此由四戶仍其舍人王文明等奏之【南齊書】

荀士遜好學世祖時轉中書舍人狀貌甚醜以文辭見用曽有事須奏值世祖在後庭因左右轉通者不得士遜姓名乃云丑舍人世祖曰必士遜也看封題果是內人莫不忻笑【北齊書】

孝明之世讀蘇武傳見武官名曰移中監以問百官百官不知【論衡】

虞玩之髙宗鎭東府朝廷致敬玩之爲少府猶躡屐造席髙帝取屐視之問曰卿此屐已幾載玩之曰初釋褐拜徵北行佐買之著已三十年貧士竟不辦易髙帝咨嗟因賜以新屐玩之不受問其故答曰公之賜恩華俱重但舊簪席復不可遺所不敢當帝善之【南史】

廣博物志卷十六﹤子部﹐類書類﹐廣博物志﹥

欽定四庫全書

廣博物志卷十七

明董斯張撰

職官下【刺史郡縣】

李壽長爲靑州刺史其所經歷他州縣察視牧守治政優劣上言曰夫東家有犬不忍見西家之有防臣之所見敢不以聞【後漢書】

李珣爲兗州刺史所種小麥胡蒜悉付從事無所畱淸約率下席羊皮服布被【東觀漢記】

百里嵩時爲徐州刺史境旱行部傳車所經甘雨卽降謂刺史雨【後漢書】

王閎遷冀州刺史閎性刻不發私書不交豪族賓客號曰王獨坐

巴祗爲揚州刺史與客坐闇冥之中不燃官燭【並上】裴潛爲兗州刺史每之官不將妻子妻子貧乏織荊笓以自供家人小大咸並食而食【魏略】

陳泰字伯爲並州刺史懷柔民夷甚有威惠京邑貴人多寄寶貨因泰市奴婢泰皆掛之於壁不發其封及徵爲尙書悉付還之【魏志】

交州刺史朱符多以鄕人虞褒劉彥之徒分作長吏侵虐百姓彊賦於民黃魚一枚收稻一斛百姓怨叛山賊並出攻州突縣【吳志】

吳孫皓時以滕修爲廣州刺史未至州有五僊人騎五色羊負五穀來迎而去今州廳事梁上畫五僊人騎五色羊爲瑞【郡國志】

杜預爲荊州人號爲杜父舊水道惟防漢達江陵千數百里預乃開陽口起夏水導洪洞達巴陵徑近千里南土美而謡曰後世無叛由杜翁孰識知名與勇功及卒州人諱其名攺戶曹爲辭曹【晉書】

劉卞字叔龍本兵家子質直少言少爲縣小吏功曹夜醉如厠使卞執燭不從功曹銜之以他事補亭子有祖秀才者於亭中與刺史箋久不成卞教之數言卓犖有大致秀才謂縣令曰卞公府掾之精者云何以爲亭子令卽召爲門下吏後爲輕車將軍雍州刺史【晉書】

祖逖爲豫州刺史躬自儉約督課農桑克已務施不畜資產又收葬枯骨爲之祭醊百姓感悅嘗置酒大會耆老中坐流涕曰吾等老矣更得父母死將何恨乃歌曰幸哉遺黎免俘虜三辰旣朗遇慈父酒忘勞甘瓠脯何以詠思歌且舞

茍晞字道將領兗州牧暴虐殺人流血號曰屠伯其弟純領靑州刑殺尢甚於晞號小茍慘於大苟也【並上】羊曁爲靑州刺史曁牛產犢及遷以官舍所生遺之而去【曹嘉之晉紀】

晉陵韋朗家在延陵元嘉初忽見庭前井中有一人出髙長尺許被帶組甲麾伍相應相隨出門良久乃盡朗兄藪頗善占筮常云吾子弟當至刺史朗後領靑廣二州【異苑】

蕭憺爲荊州刺史惠及百姓徵還朝人歌曰始興王人之爹赴人急如水火何時來哺乳我【爹徒我反荊土方言謂父爲爹南史】

劉秀之爲丹陽尹初秀之從叔穆之爲丹陽與子弟宴集廳事柱有一穿穆之謂子弟曰汝等各以栗遙擲入穿者後必得此郡惟秀之栗獨入焉【宋書】

廬陵王子卿爲南豫州刺史帝稱其小名謂司徒竟陵王子良曰烏熊癡如熊不得天下第一人爲行事無以壓一州旣而曰吾思得人矣乃使陸慧曉爲長史行事別帝問曰卿何以輔持廬陵答曰靜以修身儉以養性靜則人不擾儉則人不煩上大悅【南史】

蕭明字靖通少被武帝親愛封貞陽侯太淸元年爲豫州刺史百姓詣闕拜表言其徳政樹碑於州門內及碑匠采石出自肥陵明乃廣營廚帳多召人物躬自率領牽至州識者笑之曰王自立碑非州人也

宋氏晚運典籖之權重宗慤爲豫州典籖每多違執慤大怒曰慤年六十得一州如斗大不能復與典籖共臨之【並上】

臨川王映爲雍州刺史嘗還都買物有獻計者於江陵賈貨至都回艘可得微有所增映笑曰我是賈客耶乃復求利【齊書】

王昆爲廣州刺史南土沃實在任者常致巨富世謂廣州刺史但經城門一過便得三千萬也昆無所取納表獻祿俸之半及罷任孝武知其淸問還資多少昆曰臣買宅百三十萬餘物稱之帝悅其對【上】

安成康王秀都督雍梁南北泰四州諸軍事雍州刺史有疾百姓商賈咸爲請命旣薨四州裂爲白帽送之【梁書】夏侯詳遷湘州刺史詳善吏事在州四載爲百姓所稱州城南臨水有峻峯舊傳云刺史登此山輒代是山歷政莫敢到詳於其臺榭延僚屬以表損抑之志【上】薛聰爲齊州刺史卒於州吏人追思畱所坐榻以爲遺愛【後魏書】

崔暹字元欽爲瀛州刺史貪暴安忍民庶患之嘗出獵州北單騎至於民村井有汲水婦人暹令飲馬因問曰崔瀛州何如婦人不知其暹也答曰百姓何罪得如此癩兒刺史暹乃黙然而去

奚康生爲相州刺史在州以天旱令人鞭石虎畫像復就西門豹祠祈雨不獲令吏取豹舌未幾二兒暴喪身亦遇疾巫以爲虎豹之祟

王襲爲並州刺史州人爲立銘稱美或曰襲所教也尙書奏免官

夏侯夔爲豫州刺史於蒼陵立堰漑田千餘頃境內賴之夔兄亶先居此任兄弟並有恩惠百姓歌之曰我之有州賴彼夏侯前兄後弟布政優優

鄭述祖天保中爲兗州刺史父道昭亦嘗爲此州並有政績百姓歌之曰大鄭公小鄭公相去五十載風教猶尙同

河間王琛字曇寶世宗時拜定州刺史憑恃內外多所受納貪惏之極及還朝靈太后詔曰琛在定州惟不將中山宮來自余無所不致何可更復敍用由是遂棄廢於家

元誕爲齊州刺史在州貪暴有沙門爲誕采藥還誕曰師從外來有何得對曰惟聞王貪願王早代誕曰齊州七萬家吾每家未得三升錢何得言貪

崔挺拜光州刺史州舊掖城西北數里有斧山峯嶺髙峻北臨滄海南望岱嶽挺於頂上欲營觀宇故老曰此嶺上秋夏之際常有暴雨相傳云是龍道恐此觀不可久立挺曰人龍相去何逺之有虯龍儵忽豈一路乎遂營之數年間果無風雨之異挺代卽爲風雨所毀遂莫能立眾以爲善化所感

陸馥俟長子也多智有父風髙祖見而悅之謂朝臣曰吾嘗嘆其父智過其軀是復逾於父矣爲相州刺史假長廣公爲政淸平州中有徳宿老以友禮待之詢之政事如此者十人號曰十善於是發姦擿伏事無不驗封回爲度支尙書鄭云諂事劉騰賂紫襭四百疋得安州刺史除書旦出晚詣回問安州興生何事爲便回曰卿位爲方伯宜思方略以濟百姓如何見造問興生乎封回不爲商賈何以相示云大慚去【並上】

張華原字滿國爲兗州刺史獄有系囚謂曰三元之始念卿幽閉今給假五日足得展謁親親期盡還也果應期而至【北齊書】

尉景爲冀州刺史大納賄神武令優人石董桶戲之董桶剝景衣曰公剝百姓董桶何爲不剝公

任城王諧爲並州刺史時有婦人臨汾川浣衣有乘馬人換其新靴驅而去者婦人持故靴詣州言之諧召居城諸嫗以靴示之紿曰有乘馬人於路被賊刼害遺此靴焉得無親屬乎一嫗撫膺哭曰兒昨著此靴向妻家如其語捕獲之時稱明察

申微爲襄州刺史時南方初附舊俗官人皆通餉遺微性廉愼乃畫楊震像於寢室以自戒及代還送者數十里不絕微自以無徳於人慨然懷愧因賦詩題於淸水亭長幼聞之皆競來讀遞相謂曰此是申使君手迹並寫誦之【並上】

長孫儉爲荊州刺史吏民請爲儉建淸徳樓立碑頌徳詔許之【後周書】

豆盧勣周武帝時爲渭州刺史有惠政華夷悅服大致祥瑞鳥防山俗呼爲髙武隴其山絕壁千尋由來乏水諸羌苦之勣馬足所踐忽飛泉湧出有白烏翔止廳前乳子而後去民爲之謡曰我有丹陽山出玉漿濟我人夷神烏來翔後因號其泉曰玉漿泉【上】

張威在靑州頗治產業遣家奴於民間鬻蘿菔根其奴緣此侵擾百姓上深加譴責坐廢於家【隋書以下郡縣】晉文公問於舅犯曰誰可使爲西河守者舅犯對曰虞子羔可也公曰非汝之讐也對曰君問可爲守者非問臣之讐也羔見舅犯而謝之曰幸赦臣之過薦之於君得爲西河守舅犯曰薦子者公也怨子者私也吾不以私事害公義子其去矣顧吾射子也【新序韓非子解狐邢伯都事與此相似不重錄】

董閼於爲趙上地守行石邑山中澗深峭如墻深百仞因問其左右曰人嘗有入此者乎對曰無有曰嬰兒癡聾狂悖之人嘗有入此者乎對曰無有牛馬犬彘嘗有入此者乎對曰無有董閼於喟然太息曰吾能治矣使吾治之無赦猶入澗之必死也則人莫之敢犯也【韓子】董安於治晉陽問政於蹇老蹇老曰忠信敢安於曰安忠乎曰忠於主安信乎曰信於令安敢乎曰敢於不善人安於曰守此三者足矣【上】

朱買臣爲防稽太守懷章綬還至捨亭而國人未知也所知錢勃見其暴露乃勞之曰得無罷乎遺與紈扇買臣至郡引爲上客【西京雜記】

淮陽僞鑄錢吏不能禁汲黯爲太守不壊一罏不刑一人而淮陽政淸【論衡】

漢宣城郡守封邵一旦化爲虎食郡民呼之曰封使君因去不復來故時語曰無作封使君生來治民死食民【述異記】

羊續爲南陽太守府丞嘗獻生魚續受而懸於庭丞後又進之續乃出所懸者以杜其意【後漢書又云臥一副布綯敗糊紙補之】張霸爲會稽太守舉賢士勸教講授一郡慕化但聞誦聲時賊未解郡界不寧乃移書開購明用信賞賊遂束手歸附不煩士卒之力童謡歌曰城上烏鳴哺父母府中諸吏皆孝友又曰棄我防捐我矛盜賊盡吏皆休和帝時蒼梧太守以淸白爲治郡頌之曰於惟蒼梧交阯之域大漢惟宗逺以仁徳

陳臨字子然爲蒼梧太守有遺腹子報父怨捕系獄傷其無子令其妻入獄遂產一男人歌曰蒼梧陳君恩廣大令死罪囚有後代徳參古賢天報施其後子孫繁庶並登榮要果符所祝【並上】

桓帝時李盛仲和爲郡守貪財重賦國人刺之曰狗吠何諠諠有吏來在門披衣出門應府記欲得錢語窮乞請期吏怒反見尢旋步顧家中家中無可與思往從鄰貸鄰人以言遺錢錢何難得令我獨憔悴【華陽國誌】

蜀郡太守潁川劉勝季陵去官在家閉門卻掃歲時致敬郡縣答問而已無所褒貶𨿽自枝葉莫爲力太僕杜宻周甫亦去北海相在家每至郡縣多所陳說牋記托屬太守王昱頗厭苦之語次聞得京師書公卿舉故大臣劉季陵髙士也當急見徵密知以見激因曰明府以九重之內臣吏惶畏天威莫敢盡情劉勝位故大夫見禮上賓俯伏甚於鼈蝟冷澁比如寒蜒無能往來此罪人也淸雋就義隱居篤學時所不綜而密達之寃疑勲賢成陳之罪所折而密啟之明府賞賢得中令聞休𨿽自天然之姿猶有萬分之一昱甚悅服待之彌厚【風俗通】魏霸字喬卿濟陰人爲鉅鹿太守妻子不到官舍念兄嫂在家勤苦而獨尊樂嘗服麤糲不食魚肉【東觀漢記】任延拜會稽郡尉吳有龍丘萇者掾史白請召之延曰龍丘先生躬徳履義召之不可使功曹奉謁修書記致醫藥積一歳萇乃乘輦詣府門願得先死備錄延辭讓再三遂署議曹祭酒

王阜爲益州太守神馬四出塡河中甘露降白烏見連有瑞應世謂其用法平正寛慈惠化所致【並上】

岑熙爲東郡太守招聘隱逸與參政事無爲而化視事二年輿人歌之曰我有枳棘岑君伐之我有蟊賊岑君遏之狗吠不驚足下生犛含哺鼓腹焉知凶災我喜我生獨於斯時美矣岑君於戲仁慈

漢蒼梧賈雍爲豫章太守有神術出界討賊爲賊所殺失頭雍上馬還營營中咸走來視雍雍胸中語曰諸君視有頭爲佳無頭佳乎吏泣曰有頭佳雍曰不然無頭亦佳言畢遂死【錄異傳】

第五倫爲防稽太守常蔬食衣布受俸常取赤米【後漢書】髙愼歷東萊太守其妻謂曰君累爲宰守何不爲蓄以遺子孫愼曰吾之勤苦以淸名爲基以二千石遺之也【陳畱耆舊傳】

將作大匠陳國公孫志節有蒼頭地余年十七志節爲戶曹史令地余歸取資用因持車馬亡去至丹陽自雲姓王名斌字文髙遂畱爲諸曹史誌節拜揚州刺史郡選曹衣冠子弟皆出斌下乃用之斌乞屏左右叩頭涕洟曰斌卽明使君地余也斌後爲蒼梧太守【風俗通】羊茂字叔寶爲郡太守冬坐白羊皮夏坐丹板榻常食漧飯出界買鹽豉妻子不歷官舍【後漢書】

張盤爲廬江太守潯陽令嘗餉盤柑一奩其小男年七歲就取一枚與之盤奪兒柑鞭卒曰何故行賂於吾子永建中吳資爲巴郡太守屢獲丰年人歌之曰吳資其辭曰習習晨風動澍雨潤禾苗我後卹時務我人以優饒及資還去人思資又歌曰吳資其辭曰望逺忽不見惆悵當徘徊恩澤實難忘悠悠心永懷【上】

九江太守武陵威生不識母常自悲感遊學京師還於陵谷中見一老母年六十餘因就問母姓爲何曰陳家女李氏何故獨行曰我孤獨欲依親家子威再拜長跪自白曰子威少失慈母姓陳舅氏亦李又母與亡親同年防遇於此乃天意也因載歸家供養以爲母【風俗通】趙瑤自扶風太守來之郡司空張溫謂曰第五伯魚從蜀郡爲司空今掃吾第以待足下【後漢書】

東郡趙咨爲東海郡人遺其雙枯魚者噉之二歲不盡以儉化俗

鮑徳爲南陽太守號神父【並上】

黃穆字伯開爲山陽太守有徳政致甘露白兔神雀白鳩之瑞弟奐字仲開爲武陵太守貪穢無行武陵人歌曰天有冬夏人有兩黃言不同也【襄陽耆舊傳】

東門奐歷吳郡濟陰太守所至貪濁謡曰東門奐取吳半吳不足濟陰續【魯國先賢志】

漢有牛通爲隴西主簿馬文淵爲太守羊喜爲功曹涼部云三牲備身【風俗通】

光武建武二年西河鮮於冀爲淸河太守作公廨未就而亡後守趙髙計功用二百萬五官黃秉功曹劉適言四百萬錢於是冀乃鬼見白日導從入府與髙及秉等對共計校定爲適秉所割匿冀乃書表自理其略言髙貴不尙節畝壠之夫而箕踞遺類研密失機婢妾其性媚世求顯偸竊銀艾鄙辱天官易譏負乘誠髙之謂臣不勝鬼言謹因千里驛聞付髙上之便西北去三十里車馬皆滅不復見秉等皆伏地物故髙以狀聞詔下還冀西河田宅妻子焉兼爲差代以旌幽中之訟【水經注】後漢時鄧殷爲淮南太守夢行水邊見女子猛獸自後斷其鞶囊占者曰水邊女汝字也斷鞶囊者新獸頭代故獸頭也不作汝陰作汝南太守也

吳良字大儀齊國臨淄人以淸白守正稱爲郡議曹掾正旦掾吏入賀門下掾王望舉觴上壽曰齊郡遭罹盜賊今明府視事五年家給人足良跪曰門下掾佞諂明府勿受其觴盜賊未盡人庶困苦今良爲議曹掾尙無袴望曰議曹惰窳自無袴寧足爲不家給人足耶太守曰此生言是賜良鰒魚百枚

世說云五郡之人各是異財而逢喪亂常山一人安定一人襄陵一人博陵一人悉皆孤獨俱行衞國同至樹陰因相問姓名各言離亂因相謂曰我等皆無骨肉今日幸得聚會亦天然也可爲兄弟已否眾曰諾因結義爲兄弟長字仲伯次名文仲次名季仲次名叔仲次名雅仲五人相將詣衞國市中見一老母孤單告乞五人收養侍奉敬如事親母孝心無二已經三年其母遇疾母曰吾是並州太原人董世基之女嫁同郡張文賢爲妻任北海太守因遭荒亂文賢卒亡葬在太原赤山之下八冢同行東頭第一冢是賢冢吾死後汝等若能與我送葬到冢側吾平生之願畢矣吾遭荒亂之日有一子姓張名遺年七歲胸中有七靨足下有通徹之紋父喪因流浪相失汝等宜思記之他日有如此子卽我子也宜話我之由言訖而卒五人扶喪至太原忽叔仲橫被朝歌合禁系時有一人走投太守言養母之狀述並葬之由太守曰汝何姓氏具以對之因話男之形狀太守聞之號哭擗地此吾母也吾以幼小兵革離亂母子相失迨今乃發使往朝歌迎喪並具表聞奏於魏帝陳其流浪之由並述五人孝狀善其人義重可以旌之各爲太守仲伯河中太守文仲河東太守叔仲河南太守季仲河西太守雅仲河北太守並賻贈張遺母喪追封太原縣太夫人仍遷張遺爲魏府都防【搜神記】

賈逵在豫郡亡家迎喪去去後恆見形於項城吏民以其戀慕彼境以立廟廟前有柏樹有人竊來斫伐始投斧刃仍著於樹中所著處尋而更生項城左右人莫不振怖【賈逵碑】

魏周泰爲新城太守司馬宣王使鐘毓調曰君釋褐登宰府三十六日擁麾蓋守兵馬郡乞兒乘小車一何駛乎泰曰君名公之子少有文采故守吏職獼猴騎土牛又何遲也

王經堂前有一流光燕雀入懷殷殷有聲管輅曰吉遷之徵頃之拜爲江夏太守

孟宗爲豫章太守謂倉掾曰君昔負太守一刺寧識之否掾曰不識宗曰吾昔家貧親老爲官運資以刺詣君感見發遣何乃久屈耶【吳錄】

葛祚吳時衡陽太守郡境有大槎橫水能爲妖怪百姓爲立廟行旅禱祀槎乃沈沒不者槎浮則船爲之破壊祚將去官乃大具斤斧將去民累明日當至其夜聞江中哅哅有人聲往視槎移去船流下數里駐灣中自此行者無復沈覆之患衡陽人爲祚立碑曰正徳祈禳神木爲移也【幽明錄】

吳郡陸績爲郁林太守歸過洞庭湖舟輕載黃石壓之謂之廉石【吳志】

洪矩吳時爲廬江太守淸儉徵還船輕皆以載土【宣城記】鄧攸爲吳郡太守自載糧食惟飲河水而已【王隱晉書】胡母輔之爲樂安太守嘗過河南門下飲河南騶王子博箕坐其傍輔之叱使取火子博曰我卒也惟不乏吾事則已安復爲人使輔之因就與語嘆曰吾不及也薦之河南尹樂廣廣召見悅之擢爲功曹【上】

鮑靚字子上黨人博究仙道爲海南太守晝臨政夜來羅浮山騰空往還【羅浮山記】

龎徳公子奐字世文晉太康中爲防牱太守去官歸鄕居白沙裏鄕人宗敬之相語曰我家池中龍種來裏中化其徳讓少壯皆代老者擔【襄陽記】

阮籍嘗從容言於帝曰籍平生曽遊東平樂其風土帝大悅卽拜東平相籍乘驢到郡壊府捨屏鄣使內外相望法令淸簡旬日而還【晉書】

興古太守馬氏在官有親故人投之求卹焉馬乃令此人出外住詐云是神人道士治病無不手下立愈又令辯士遊行爲之虛聲云能令盲者登視躄者卽行於是四方雲集趨之如市而錢帛固已積山矣【抱朴子】

何敬叔在政淸約不通問遺當歲儉夏節忽榜門受餉共得米二千八百石悉取以代貧人輸租【南史】

虞願爲晉安太守郡舊出蚺虵膽可爲藥有遺願虵者願不忍殺放二十里外山中一夜虵還牀下復送四十里山經宿復歸論者以爲仁心所致海邊有越王石常隱雲霧相傳云淸廉太守乃得見願往就觀視淸徹無所隱蔽後瑯琊王秀之爲郡與朝士書曰此郡承虞公之後善政猶存遺風易遵差得無事

謝朏字敬仲爲吳興以雞卵賦人收雞數千爲淸談所少

謝朏爲義興太守不省雜事悉付綱紀曰吾不能作主者吏但能太守耳

孔奐除晉陵太守曲阿富人殷綺見奐居處儉素乃餉以衣氊一具奐曰太守身居美祿何爲不能辦此但百姓未周不容獨享溫飽勞卿厚意幸勿爲煩

蕭推歷淮南晉陵吳郡太守所至必赤地大旱其人號旱母焉

江秉之爲新安太守在郡作書案一枚去官以畱府庫王秀之字伯奮爲晉平太守至郡期年謂人曰此郡丰壤祿俸常盈我生資已足豈可少畱而妨賢路上表請代時人謂王晉平恐富求歸

孔琇之爲臨川太守在任淸約罷郡還獻漧薑二片武帝嫌其少知琇之淸乃嘆息

初顧琛景平中爲朝請假還東日晚至方山於時商旅數十船悉泊岸側有一人衣介幘執鞭屏諸船云顧吳郡部伍尋至應泊此岸於是諸船各東西俄有一假裝至事力甚寡仍泊向處人問顧吳郡早晚至船人答無顧吳郡又問何船曰顧朝請耳莫不驚怪琛意竊知爲善徵因誓之曰若得郡當於此立廟至是果爲吳郡乃立廟方山號白馬廟云

梁範述曾爲永嘉太守爲政淸平罷郡惟得白桐木火龍朴十餘枚而已

褚翔爲義興太守郡西亭古樹枯死忽更生枝葉善政所感也

傅昭爲臨海郡有蜜巖前後太守皆自封固昭以爲文王之囿與百姓共之大可諭小乃教勿封

劉之遴除南郡太守初之遴在荊府常寄居南郡忽夢前太守袁彖謂曰卿後當爲折臂太守卽居此中之遴後牛奔墮車折臂右手偏直不復得屈伸書則以手就筆周捨嘗戲之曰𨿽復並坐可橫政恐陋巷無枕何鳳爲建安太守物不敢忤伏臘每放囚還家依期而返

臧厥爲晉陽太守嚴酷少恩百姓謂之臧彪

蕭勵遷豫章內史道不拾遺男女異路去郡之日吏人悲泣數百里中舟乘塡塞至新淦縣岓山村有一老姥以槃擎防魚自送舟側奉上之童兒數十人入水扳舟或歌或泣

殷均爲臨川內史郡舊多山瘧更暑必動自均在任郡境無復瘧疾

孫廉爲吳興太守廣陵髙爽有險薄才客於廉委以文記爽嘗有求不遂乃爲屐謎以諭廉曰刺鼻不知啑蹋面不知瞠囓齒作步數持此得勝人譏其不計恥辱以此取名位

任昉爲新安太守爲政淸省吏民便之卒於官惟有桃花米二十斛無以爲斂遺言不許將新安一物還都【昉又爲義興守被代而還無裙沈約遺裙以迎】

蔡樽爲吳興太守不飲郡井水齊前自種白莧紫茄以爲常餌詔褒其淸加信武將軍【並上】

宋世良爲淸河太守獄櫓生桃牙門虛寂及代至傾城祖道有老人丁金剛者泣而前謝曰老人年九十記三十五政府君非惟善政淸亦徹骨今失賢者人何以濟莫不攀轅涕泣【北史】

蘇瓊爲淸河守沙門道研統資巨萬在郡出息常得守令爲徵瓊每見則談問理道研𨿽爲債來無由啟口弟子問故研曰每見府君徑將我入靑雲無由得論地上事也

崔和位太守富而吝其母春月思堇惜錢不買【後魏書】李曾爲趙郡太守令行禁止並州丁零數爲山東害知曽能得百姓死力憚不入境賊於常山界得一死鹿賊長謂趙郡地鹿責之還令送鹿故處郡謡曰詐作趙郡鹿猶勝常山粟其見憚如此

韋孝寛除浙陽守時獨孤信爲新野守同荊州情好數密政術俱美荊部吏人號爲聨璧

裴俠爲河北郡守俠躬履儉素愛人如子所食惟菽麥鹽菜而已吏人莫不懷之歌曰肥鮮不食丁庸不取裴公貞惠爲世規矩俠常與諸牧守俱謁周文帝周文帝命俠別立謂諸牧守曰裴俠淸愼奉公爲天下之最令眾中有如俠者可與之俱立眾皆黙然文帝乃厚賜俠朝野服焉號爲獨立使君【並上】

王晞爲並州司馬昭帝欲用爲侍中苦辭不受謂人曰非不愛作熱官但思之爛熟耳【北齊書】

魏愷辭靑州長史文宣大怒曰何物漢子與官不就愷容色坦然帝曰死與長史任卿所擇答曰能殺臣者陛下不受長史者愚臣帝曰何慮無人因放還【北史】

趙軌爲齊州別駕考績入朝父老相送者各揮涕曰別駕在官水火不與百姓交是以不敢以壺酒相送公淸若水淸酌一杯水奉餞軌受而飲之【隋書】

宓子治亶父於是齊人攻魯過亶父始父老請曰麥已熟矣今迫齊寇民人出自艾傅郭者歸可以益食且不資寇三請宓子弗聽俄而麥畢還乎齊寇季孫聞之怒使人讓宓子曰豈不可哀哉民乎寒耕熱耘曽弗得食也弗知猶可聞或以告而夫子弗聽宓子蹵然曰今年無麥明年可樹不耕者得獲是樂有寇也且一歲之麥於魯不加彊喪之不加弱今民有自取之心其創必數年不息季孫聞之慙曰使穴可入吾豈忍見宓子哉【賈子】子貢爲信陽令辭孔子而行孔子曰力之順之因子之時無奪無伐無暴無盜子貢曰賜少日事君子君子固有盜者耶孔子曰夫以不肖伐賢是謂奪也以賢伐不肖是謂伐也緩其令急其誅是謂暴也取人善以自爲己是謂盜也君子之盜豈必當財幣乎吾聞之曰知爲吏者奉法利民不知爲吏者枉法以侵民此皆怨之所由生也臨官莫如平臨財莫如廉廉平之守不可攻也匿人之善者是謂蔽賢也揚人之惡者是謂小人也不內相教而外相謗者是謂不足親也言人之善者有所得而無所傷也言人之惡者無所得而有所傷也故君子愼言語矣毋先己而後人擇言出之令口如耳【說苑】子路治蒲見於孔子曰由願受教孔子曰蒲多壯士又難治也然吾語汝恭以敬可以攝勇寛以正可以容眾恭以潔可以親上【上】

子路爲蒲宰爲水備與其民修溝洫以民之勞煩苦也人與之簞食一壺漿孔子止之曰汝以爲餓也何不白於君發倉廩以賑之而以爾食饋之是明君之無惠而見已之徳矣子路心服而退【家語】

齊人欲伐魯畏卞莊子不敢過卞晉人欲伐衞畏子路不敢過蒲【荀子】

景公欲使晏子爲東阿宰三年毀聞於國景公不悅召而免之晏子謝曰嬰知嬰之過矣請復治阿三年而譽必聞於國景公不忍復使治阿三年而譽聞於國景公悅召而賞之景公問其故對曰昔者嬰之治阿也築蹊徑急門閭之政而淫民惡之舉儉力孝弟罰偸窳而惰民惡之決獄不避貴彊惡之左右所求法則子非法則否而左右惡之事貴人體不過禮而貴人惡之是以三邪毀乎外二讒毀於內三年而毀聞乎君也今臣謹更之不築蹊徑而緩門閭之政而淫民說不舉儉力孝弟不罰偸窳而惰民悅決獄阿貴彊而貴彊悅左右所求言諾而左右悅事貴人體過禮而貴人悅是三邪譽乎外二讒譽乎內三年而譽聞於君也昔者嬰之所以當誅者宜賞今所以當賞者宜誅是故不敢受景公知晏子賢乃任以國政三年而齊大興【說苑】

齊威王設大鼎於庭中而數無鹽令曰子之譽日聞吾耳察子之事田野蕪倉廩虛囹圄實子以姦事吾者也乃烹之【淮南子】

子髙見齊王齊王問誰可臨淄宰稱管穆焉王曰穆容貌陋民不敬答曰夫見敬在徳晏子長不過三尺齊國上下莫不宗焉趙文子其身如不勝衣其言如不出口其相晉國晉國以寧皆有徳故也以穆軀形方之二子猶悉賢之昔臣嘗行臨淄市見屠商焉身修八尺須髯如防市之男女未有敬之者無徳故也王曰是所謂祖龍始者也忱如先生之言於是乃以管穆爲臨淄宰【孔叢子】

晉文公出亡箕鄭挈壺餐而從迷而失道與公相失饑而道泣寢餓而不敢食及文公反國舉兵攻原而拔之文公曰夫輕忍饑餒之患而必全壺餐是將不以原叛乃舉以爲原令大夫渾軒聞而非之曰以不動壺餐之故怙其不以原叛也不亦無術乎故明主者不恃其不我叛也恃吾不可叛也不恃其不我欺也恃吾不可欺也

中牟無令晉平公問趙武曰中牟三國之股肱邯鄲之肩髀寡人欲得其良令也誰使而可武曰邢伯子可公曰非子之讐也曰私讐不入公門公又問曰中府之令誰使而可曰臣子可故曰外舉不避讐內舉不避子【韓子】西門豹爲鄴令淸刻潔慤而甚簡左右左右因相與比周而惡之居期年上計君收其璽豹自請曰臣昔者不知所以治鄴今臣得矣願請璽復以治鄴不當請伏斧鑕之罪文侯不忍而復與之豹因重斂百姓急事左右期年上計文侯迎而拜之豹對曰往年臣爲君治鄴而君奪臣璽今臣爲左右治鄴而君拜臣臣不治矣遂納璽而去文侯不受曰寡人曩不知子今知矣願子勉爲寡人治之遂不受【上】

魏文侯使西門豹往治於鄴告之曰必全功成名布義豹曰敢問全功成名布義爲之柰何文侯曰子往矣是無邑不有賢豪辯博者也無邑不有好揚人之惡蔽人之善者也往必問豪賢者因而親之其辯博者因而師之問其好揚人之惡蔽人之善者因而察之不可以特聞從事夫耳聞之不如目見之目見之不如足踐之足踐之不如手辦之人始入官如入晦室久而愈明明乃治治乃行【新序】

西門豹治鄴廩無積粟府無儲錢庫無甲兵官無計防人數言其過於文侯文侯身行其縣果若人言文侯曰翟璜任子治鄴而大亂子能道則可不能將加誅於子西門豹曰臣聞王主富民霸主富武亡國富庫今王欲爲霸王者也臣故蓄積於民君以爲不然臣請升城鼓之一鼓甲兵粟米可立具也於是乃升城而鼓之一鼓民被甲括矢操兵弩而出再鼓負輦粟而至文侯曰罷之西門豹曰與民約信非一日之積也一舉而欺之後不可復用也燕常侵魏八城臣請北擊之以復侵地遂舉兵擊燕復地而後反【淮南子】

梁車爲鄴令其姊往看之暮而後門閉因逾郭而入車遂則其足趙成侯以爲不慈奪之璽而免之令【韓子】趙襄子之時以任登爲中牟令上計言於襄子曰中牟有士曰膽胥已請見之襄子見而以爲中大夫相國曰意者君耳而未之目耶爲中大夫若此其易也非晉國之故襄子曰吾舉登也已耳而目之矣登所舉吾又耳而目之是耳目人終無己也遂不復問而以爲中大夫【呂覽】

昭帝時人焦貢爲小黃令路不拾遺詔遷貢百姓揮涕守闕求索還貢天子聽增貢之秩千石貢之風化猶存其民好學多貧此其風也【風俗通】

河內趙仲讓舉司茂才爲髙唐令密乘輿車徑至髙唐變易名姓止都亭中十餘日黙入市裏觀省風俗已呼亭長問新令爲誰從何官來何時到曰縣已遣吏迎垂有起居曰正我是也亭長怖遽拜謁竟便具吏其日入舍乃謁府數十日無故便去爲郡功曹所選頗有不用因稱狂亂首走出府門太守以其宿有重名忍而不罪後爲大將軍梁冀從事中郎將冬月坐庭中向日解衣裘捕虱已因傾臥厥形悉表露將軍夫人襄城君云不潔淸當亟推問將軍嘆曰是趙從事絕髙士也他事若此非一也【上】

虞延爲細陽令每至歲時伏臘輒休遣囚徒各使歸家並感其恩應期而還【後漢書】

戴封字平仲遷西華令其年大旱禱請無獲乃積薪坐其上以自焚火起而大雨【上】

李字仲元蜀人居成都之圭裏里人化之斑白不負男女不錯行嘗爲縣令鄕人共送之元無心就行因共酣飲月餘太守使人促之仲元曰本不之官【髙士傳】汝南步遊張少失其母及爲縣令道取慮城良馬踟躕輕軒罔進顧訪病姬乃其母也【水經注】

祝良爲洛陽令歲時亢旱天子祈雨不得良乃暴身階庭告誠引罪自晨至中紫雲沓起甘雨登降人爲之歌曰天久不雨兆人失所天王自出祝令持苦精符感應滂沱下雨

孔翊爲洛陽令置水庭前得囑托書皆投水中一無所發【魯國先賢傳】

瑯琊董種爲不其令有赤雀乳於廳事前桑上民爲作歌流傳樂府

袁安爲陰平長有惠化縣先有雹淵冬夏未嘗消釋歲中輒出飛布十數里大爲民害安乃推誠潔齋引愆貶已至誠感神雹遂爲之沈淪伏而不起【小說】

公沙穆爲農令元壽元年三輔防東漂沒穆曉占乃預告百姓徙髙地遂得免【後漢書】

王渙除河內溫令商賈露宿人開門臥人爲作謡曰王稚子代未有平徭役百姓喜

吳祐爲農令勸善懲姦貪濁出境甘露降年谷丰童謡曰君不我憂人何以休不行界署焉知人處

崔瑗爲汲令開溝造稻田瀉鹵之地更爲沃壤民賴其利長老歌之曰上天降神明錫我仁慈父臨民布徳澤恩惠施以序穿溝廣漑灌決渠作甘雨

董宣字少平爲洛陽令搏擊豪彊莫不震栗京師號爲臥虎歌云枹鼓不鳴董少平

劉陶字子奇潁川潁陰人桓帝時除順陽長縣多姦猾陶到官宣募吏民有勇力能以死易生者得數百人皆嚴兵待命於是覆案姦軌所按發若神以病免吏民思而歌之曰悒然不樂思我劉君何時復來安此下民【並上】王譚字世容爲武成令民服徳化宿惡奔迸父老歌曰王世容治無雙【吳錄】

閻憲字孟度爲綿竹令以禮讓爲化民莫敢犯男子杜成夜行得遺物一囊中布錦二十五疋求其主還之曰縣有明君何敢負其化童謡歌曰閻尹賦政旣明且昹去苛去辟動以禮讓遷蜀郡民涕泣送之以千數【華陽國誌】何隨字季業除安漢令蜀亡去官時巴土饑荒所在無谷送吏行乏輒取道側民芋隨以綿系其處使足所取直民視芋見綿相語曰聞何安漢淸廉行過從者無糧必能爾爾持綿追還之終不受因爲語曰安漢吏取糧令爲之償【上】

鄭潭字文公禁人殺子民咸舉育男女皆以鄭爲字【三國誌】

吳褚瑤字孔珽爲烏傷令罷去單船而歸故人太子中庶子羊道乞土宜瑤乃抽船上竹一竿與之曰東南之美惟竹箭最貞而有節幸堪歲寒羊道密令人視之舟中惟竹笠一枚蘆席數領遂啟用瑤爲昭信中郎【吳書】陳司空爲邑宰所在幽閒獨坐愁思幸賴遊蟻以娯其意【應璩與曹昭伯牋】

鉅鹿時苗爲壽春令始之官乘防牛歲餘生一犢及代畱犢而去【魏略】

宋登字叔陽爲汝陰令政教明能號稱神父汝陰人配社祠之【上】

萬亮爲永康令嚴刻人憚之乃以桃木刻作亮身燒柴煮湯火熾桃人自鼎跳去【異苑】

滇陽令羊嗣貪而不治縣功曹吏共逐嗣嗣饒須乃以嗣內羊闌中始興太守尹虞聞之大怒手劍功曹【鄧粲晉紀】陸云爲浚儀令有見殺者主名不立云錄其妻而無所問十許日遣出密令人隨後謂曰其去不出十里當有男子之與語便縛至旣而果然問之具服云與此妻通共殺其夫聞妻得出欲與語憚近縣故逺相要於是一縣稱爲神明【晉書】

袁甫字公冑自言能爲劇縣荀朂曰惟欲宰縣不爲臺閣職何也甫曰人各有能有不能譬繒中之好莫過錦錦不可以爲幍谷中之美莫過稻稻不可以爲虀是以聖王使人必先以器茍非周材何能悉長黃霸馳名於州郡而息譽於京邑廷尉之材不爲三公自昔然也朂善之除松滋令【上】

髙爽經途謁晉陵令劉蒨之蒨之了不相接俄爽代爲晉陵令蒨之迎贈甚厚爽受餉答書曰髙晉陵自答人問所以曰劉蒨之自餉晉陵令耳何關爽事【南史】

樂法才爲建康令不受俸秩比去將至百金懸曹啟輸臺庫武帝嘉之曰居職若斯可謂百城表矣【梁書】

顧憲之字士思元徽中爲建康令淸儉彊力爲政甚得人和故都下飲酒者醇旨輒號爲顧建康謂其淸且美焉【南史】

傅琰字秀珪爲武康令遷山陰令並著能名二縣皆謂之傅聖

範岫字懋賓所居官恆以廉潔著稱爲長城令時有梓材巾箱至數十年經貴遂不攺易在晉陵惟作牙管筆一雙猶以爲費

傅翽爲吳令往別建康令孫廉廉問曰聞丈人發姦摘伏惠化如神何以致此答曰無他也惟勤而淸淸則憲綱自行勤則事無不理

傅翽爲官有能名時臨淮劉明亦有吏能歷山陰建康令政嘗爲天下第一終於司晨卿後翽又代明爲山陰令問明曰願以舊政告新令尹答曰我有奇術卿家譜所不載臨別當相示旣而曰作縣令惟日食一升飯而莫飲酒此第一策也

張融出爲封溪令廣越嶂險獠賊執張將殺食之張神色不動方作洛生詠

沈瓚之吳興武康人爲丹徒令性疎直在縣自以淸廉不事左右浸潤日至遂鎖系尙方嘆曰一見天子足矣上召問曰復欲何陳答曰臣坐淸所以獲罪上曰淸復何獲罪曰無以承奉要人上曰要人爲誰瓚之以手板四面指曰此赤衣諸賢皆是若臣得更鳴必令淸譽日至上知其無罪重除丹徒令入縣界吏人之曰我今重來當以人肝代米不然淸名不立【並上】

貴鄕館陶人爭請以魏徳深爲長詔遣斷從貴鄕貴鄕吏人歌呼滿道互相稱慶館陶眾庶合境悲泣因徙而居者數百家

蘇威薦房恭懿授新丰令爲三輔之最上呼至榻前訪以理人之術【隋書】

黃穆字子敬安成人也爲郡主簿太守荊寓舉穆孝廉乃薦讓殷仲才寓不聽遂懷板入見寓曰若仲才者六選之首也而穆先之適足以興謗議便投板於內寓知不可移遂從之【周斐汝南先賢傳】

馮良年二十爲尉舉檄書迎督郵卽路慨然恥在廝役因毀車殺馬裂衣冠遁至犍爲從姜撫學妻子求索蹤迹斷絕後見艸中有敗車死馬衣裳朽腐以爲虎狼盜賊所害發喪制服十許年乃還鄕裏【後漢書範史云事稍類此入神部】漢雍仲子進南海香物拜爲洛陽尉時謂之香尉【述異】

廣博物志卷十七﹤子部﹐類書類﹐廣博物志﹥

欽定四庫全書

廣博物志卷十八

明董斯張撰

人倫一【總論人君臣孝子賢子誡子】

三月微的而後能見七月生齒而後能食期年髑就而後能行三秊腦合而後能言十六精通而後能施化男八月生齒八歲而齠齒女七月生齒七歲而齓齒【韓詩外傳】一月而膏二月而胅三月而胎四月而肌五月而筋六月而骨七月而成八月而動九月而躁十月而生【淮南子】人皇之後有五姓四姓七姓十二姓紀則姓疑起於此【通歷記】

三代之前姓氏分而爲二男子稱氏婦人稱姓氏以別貴賤貴者有氏賤者有名無氏姓所以別婚姻故有同姓異姓庻姓之別三代之後姓氏合而爲一皆所以別婚姻而以地望明貴賤【鄭樵氏族略】

譜諜之不修也久矣自晉東渡五胡亂中原衣冠離散而致然也夫京房之先李姓也牛之先遼姓也疏之後乃爲束民之後乃爲氏元魏據洛諸虜喜中原之姓而冒之者益眾則譜不可以不知也【麈史】

昔侯霸之子孫稱其祖父曰家公陳思王稱其父曰家父母曰家母潘尼稱其祖曰家祖古人之所行今人之所笑也今南北風俗言其祖及二親無雲家者田裏猥人方有此言爾凡與人言言已世父以次第稱之不雲家者以尊於父不敢家也凡言姑姊妹女子已嫁則以夫氏稱之在室則以次第稱之言禮成他族不得雲家也子孫不得稱家者輕略之也蔡邕書集呼其姑女爲家姑家姊班固書集亦雲家孫今並不行也凡與人言稱彼祖父母世父母父母及長姑皆加尊字自叔父母以下則加賢字尊卑之差也王羲之書稱彼之母與自稱已母同不云尊字今所非也【顏氏家訓】

昔堯賜稷姓姬賜禹姓姒氏曰有夏伯夷爲姜氏曰有呂下及三代官有世功則有官族邑亦如之後世微末因是以爲姓則不能攺也故或傳本姓或氏號邑諡或氏於爵或氏於志若夫五帝三王之世所謂號也文武昭景成宣戴桓所謂諡也齊魯吳楚秦晉燕趙所謂國也王氏侯氏王孫公孫所謂爵也司馬司徒中行下軍所謂官也伯有孟孫子服叔子所謂字也巫氏匠氏陶氏所謂事也東門西門南宮東郭北郭所謂居也三烏五鹿靑牛白馬所謂志也凡厥姓氏皆出屬而不可勝紀也【濳夫論】

父之考爲王父父之妣爲王母孫之子爲來孫來孫之子爲晜孫晜孫之子爲云孫王父之姊妺爲王姑母之考爲外王父母之姊妹爲從母妻之父爲外舅妻之母爲外姑姊妹之子曰出出之子爲離孫侄之子爲歸孫婦稱夫之父母曰君舅君姑謂夫之庶母曰少姑夫之兄爲兄公夫之姊爲女公夫之女弟爲女妹壻之父爲姻婦之父爲婚同門壻爲亞【爾雅】

爸【步可切】父也【子我切】母也娋孟姉也�【音謂】妹也父榘也母牧也兄況也弟悌也子敬也孫順也男任也女和也【廣雅】

親襯也言相隱襯也屬續也恩相連續也父甫也始生己也母冒也含生己也祖祚也祚物先也又謂之王父王也家中所歸暀也王母亦如之曾祖從下推上祖位轉增益也髙祖髙臯也最在上臯韜諸下也兄荒也荒大也故靑徐人謂兄爲荒也弟弟也相次第而上也子孳也相生蕃孳也孫遜也遜遁在後生也曽孫義如曾祖也孫懸也上懸於髙祖最在下也孫之子曰來孫此在無服之外其意疏逺呼之乃來也來孫之子曰昆孫昆貫也恩情轉逺以禮貫連之耳昆孫之子曰仍孫以禮仍有之耳恩意實逺也仍孫之子曰云孫言去已逺如浮雲也皆爲早娶晚死壽考者言也父之兄曰世父言爲嫡統繼世也又曰伯父伯把也把持家政也父之弟曰仲父仲中也位在中也仲父之弟曰叔父叔少也叔之弟曰季父季癸也甲乙之次癸最在下季亦然也父之世叔父母曰從祖父母言從己親祖別而下也亦言隨從己祖以爲名也父之姊妹曰姑姑故也言於己爲久故之人也姊積也猶日始出積時多而明也妹昧也猶日始入歷時少尙昩也姑謂兄弟之女爲侄侄疊也共行事夫更疊進禦也夫之父曰舅舅久也久老稱也夫之母曰姑亦言故也母之兄弟曰舅亦如之也妻之父曰外舅母曰外姑言妻從外來謂至己家爲歸故反以此義稱之夫妻匹敵之義也妻之昆弟子曰外甥其姊妹女旣來歸己內爲妻故其男所生爲外也甥者生也他姓子本生於外不得如其女來在己內也姊妹之子曰出出嫁於異姓而生之也出之子曰離孫言逺離己也侄之子曰歸孫婦人謂嫁曰歸侄子列故其所生爲孫也妻之姊妹曰娣娣弟也言與己妻相長弟也母之姊妹曰姨亦如之禮謂之從母爲娣而來則從母列也故𨿽不來猶以此名之也姊妹互相謂夫曰私言於其夫兄弟之中此人與己姊妹有恩私也舅謂姊妹之子曰甥甥亦生也出配他男而生故其制字男旁作生也妾謂夫之嫡妻曰女君夫爲男君故名其妻曰女君也嫂叟也叟老者稱也叟縮也人及物老皆縮小於舊也叔少也幼者稱也叔亦俶也見嫂俶然卻也夫之兄曰公公君也君尊稱也俗間曰兄章章灼也章灼敬奉之也又曰兄忪是已所敬見之怔忡自肅齊也俗或謂舅曰章又曰忪亦如之也少婦謂長婦曰姒言其先來已所當法似也長婦謂少婦曰娣娣弟也已後來也或曰先後以來先後言之也靑徐人謂長婦曰稙長禾苖先生者曰稙取名於此也荊豫人謂長婦曰熟熟祝也祝始也兩壻相謂曰亞言一人取姊一人取妹相亞次也又並來至女氏門姊夫在前妹夫在後亦相亞而相倚共成其禮也又曰友壻言相親友也婦之父曰婚言壻親迎用昏又恆以昬夜成禮也壻之父曰姻姻因也女往因媒也天子之妃曰後後後也言在後不敢以副言也諸侯之妃曰夫人夫扶也扶助其君也卿之妃曰內子子女子也在閨門之內治家也大夫之妃曰命婦婦服也服家事也夫受命於朝妻受命於家也士庶人曰妻妻齊也夫賤不足以尊稱故齊等言也天子妾有嬪嬪賓也諸妾之中見賓敬也妾接也以賤見接幸也侄娣曰媵媵承事嫡也【釋名】

河間獻王問溫城董君曰孝經曰夫孝天之經地之義何謂也對曰天有五行木火土金水是也木生火火生土土生金金生水水爲冬金爲秋土爲季夏火爲夏木爲春春主生夏主長季夏主養秋主收冬主藏是故父之所生其子長之父之所長其子養之父之所養其子成之諸父所爲其子皆奉承而續行之不敢不致如父之意盡爲人之道也由此觀之父授之子受之乃天之道也故曰天之經也王曰善哉願聞地之義對曰地出雲爲雨起气爲風地不敢有其功名必上之於天命故曰天風天雨也莫曰地風地雨也勤勞在地名歸於天非至有義其孰能行此故下事上如地事天也可謂大忠矣土者火之子也五行莫貴於土土之於四時無所命者不與火分功名木名春火名夏金名秋水名冬忠臣之義孝子之行取之土土者五行最貴者也其義不可以加矣五聲莫貴於宮五味莫貴於五色莫貴於黃此謂孝者地之義也王曰善哉【董子】

父死子繼何法法木終火旺也兄死弟及何法法夏之承春也善善及子孫何法法春生待夏復長也惡惡止其身何法法秋煞不待冬也主防臣攝政何法法土用事於季孟之間也子之復讐何法法土勝水水勝火也子順父臣順君妻順夫何法法地順天也男不離父母何法法火不離木也女離父母何法法水流去金也娶妻親迎何法法日入陽下陰也君讓臣何法法月三十日名其功也善稱君過稱已何法法陰陽共敍共生陽名生陰名煞也臣有功歸於君何法法歸明於日也臣諫君何法法金正木也子諌父何法法火揉直木也臣諫君不從則去何法法水潤下逹於上也君子逺子近孫何法法木逺火近土也親屬臣諫不相去何法法水木枝葉不相離也父爲子隱何法法木之藏火也子爲父隱何法法水逃金也君有眾民何法法天有眾星也王者賜先親近後疏逺何法法天雨髙者先得之也長防何法法四時有孟仲季也朋友何法法水合流相承也父母生子養長子何法法水生木長大也子養父母何法法夏養長木此火養木也不以父母廢主命何法法金不畏土而畏火陽舒陰急何法法日行遲月行疾也有分土無分民何法法四時各有分而所生者通也若言春東方天下皆生也君一娶九女何法法九州象天之施也不娶同姓何法法五行異乃相生也子防父母何法法木不見水則憔悴也防三年何法法三季一閏天道終也父喪子夫喪妻何法法一歲物有終始天气亦爲之變也年六十閉房何法法六月陽气衰也人有五臟六腑何法法五行六合也人目何法法日月明也日照晝月照夜人目所不更照何法法日不更用事也臣之諌君何法法金正木也臣諌君以義故折正之也子諌父以恩故但揉之也【白虎通】

父子者何謂也父者矩也以法度敎子子者孶孶無己也

謂之舅姑何舅者舊也姑者故也舊故者老人之稱也謂之姊妹者何姊者恣也妹者末也謂之兄弟何兄者況父法也弟者悌也心順行篤也

宗者何謂也宗尊也爲先祖主也宗人之所尊也禮曰宗人將有事族人皆待主者所以必有宗何也所以長和睦也大宗能率小宗小宗能率羣弟通於有無所以紀理族人者也宗其爲始祖後者爲大宗此百世之所宗也宗其爲髙祖後者五世而遷者也髙祖遷於上宗則易於下宗其爲曾祖後者爲曾祖宗宗其爲祖後者爲祖宗宗其爲父後者爲父宗以上至髙祖宗皆爲小宗以其轉遷別於大宗也別子者自爲其子孫爲祖繼別也各自爲宗小宗有四大宗有一凡有五宗人之親所以備矣諸侯奪宗明尊者宜之大夫不得奪宗何曰諸侯世世傳子孫故奪宗大夫不傳子孫故不奪宗也喪服經曰大夫爲宗子不言諸侯爲宗子也族者何也族者湊也聚也謂恩愛相流湊也生相親愛死相哀痛有會聚之道故謂之族尙書曰以親九族族所以九何九之言究也親親恩愛究竟也謂父族四母族三妻族二父族四者謂父之姓一族也父女昆弟適人有子爲二族也身女昆弟適人有子爲三族也身女子適人有子爲四族也母族三者母之父母一族也母之昆弟一族也母昆弟子三族也母昆弟者男女皆在外親故合言之妻族二者妻之父爲一族妻之母爲二族妻之親略故父母各一族禮曰惟氏三族之不虞尙書曰以親九族義同也【並上以下君臣】

管仲射小白中其鉤白陽僵鮑叔割指血塗之傾蓋以覆之哭曰吾君死矣魯攝兵【班固幽通賦注】

齊桓公知寗戚將任之以政羣臣爭防之曰寗戚衞人也去齊不逺君可使人問之問之而固贒用未晚也公曰不然問之患其有小惡以其小惡忘其大美此世所以失天下之士也乃夜舉火而爵之以爲卿【劉畫新論】桓公微服而行於民間有鹿門稷者行年七十而無妻桓公問管仲曰有民老而無妻者乎管仲曰有鹿門稷者行年七十矣而無妻桓公曰何以令之有妻管仲曰臣聞之上有積財則民臣必匱乏於下宮中有怨女則有老而無妻者桓公曰善令於宮中女子未嘗禦者出嫁之乃令男子年二十而室女年十五而嫁【韓非子】

桓公之平陵見家人有年老而自養者公問其故對曰吾有子九人家貧無以妻之吾使傭而未返也桓公取外禦者五人妻之管仲入見曰公之施惠不亦小矣公曰何也對曰公待所見而施惠焉則齊國之有妻者少矣公曰若何管仲曰令國丈夫三十而室女子十五而嫁【說苑此與上文小異並存之】

齊桓公謂鮑叔曰寡人欲鑄大鐘昭寡人之名焉寡人之行豈避堯舜哉鮑叔曰敢問君之行桓公曰昔者吾圍譚三年得之而不自與者仁也吾北伐孤竹剗令支而反者武也吾爲葵丘之防以偃天下之兵者文也諸侯抱美玉而朝者九國寡人不受者義也然則文武仁義寡人盡有之矣寡人之行豈避堯舜哉鮑叔曰君直言臣對昔者公子紏在上位而不讓非仁也背太公之言而侵魯境非義也壇塲之上詘於一劍非武也侄娣不離懷袵非文也爲不善徧於物不自知者無天禍必有人害天處甚髙其聼甚下除君過言天且聞之桓公曰寡人有過子幸敎寡人是社稷之福也子不幸敎幾有大罪以辱社稷【說苑】

管仲有病桓公往問之對曰臣願君之逺易牙防刁堂巫公子開方公不聽期年四子作難圍公一室不得出有一婦人從竇入得至公所告之公曰嗟玆乎聖人之言長乎哉吾何面目見仲父地下乃援素幭裹首而死葬以楊門之扇【管子】

衛懿公有臣曰演逺使未還狄人攻衛其民曰君之所與祿位者鶴也所富者宮人也君使宮人與鶴戰餘焉能戰遂潰而去狄人追及懿公於滎澤殺之盡食其肉獨捨其肝演至報使於肝畢呼天而號盡哀而止曰臣請爲表因自刺其腹內懿公之肝而死齊桓公聞之曰衛之亡也以無道今有臣若此不可不存於是救衛於楚丘【新序】

晉獻公之時東郭民有祖朝者上書獻公曰艸茅臣東郭民祖朝願請聞國家之計獻公使使出告之曰肉食者已慮之矣藿食者尙何與焉祖朝對曰大王獨不聞古之將曰桓司馬者朝其君舉而晏禦呼車驂亦呼車禦肘其驂曰子何越云爲乎何爲借呼車驂謂其禦曰當呼者呼乃吾事也子當禦正子之轡銜耳子今不正轡銜使馬卒然驚妄轢道中行人必逢大敵下車免劍渉血履肝者固吾事也子寧能辟子之轡下佐我乎其禍亦及我身與有深憂吾安得無呼車哉今大王曰食肉者已慮之矣藿食者尙何與焉設使食肉者一旦失計於廟堂之上若臣等之藿食者寧得無肝膽塗地於中原之野與其禍亦及臣之身臣與有其憂深臣安得無與國家之計乎獻公召而見之三日與語無復憂者乃立以爲師也【說苑】

晉文公逐麋而失之問農夫老古曰吾麋何在老古以足指曰如是往公曰寡人問子以足指何也老古振衣而起曰一不意人君如此也虎豹之居也厭閒而近人故得魚鼈之居也厭深而之淺故得諸侯厭眾而亡其國於是文公恐歸遇欒武子欒武子曰獵得獸乎而有恱色文公曰寡人逐麋而失之得善言故有恱色欒武子曰其人安在乎曰吾未與來也欒武子曰居上位而不卹其下驕也緩令急誅暴也取人之言而棄其身盜也文公曰善還載老古與俱歸

晉文公將伐鄴趙衰言所以勝鄴文公用之而勝鄴將賞趙衰趙衰曰君將賞其末乎賞其本乎賞其末則騎乘者存賞其本則臣聞之郤虎公召郤虎賞之郤虎對曰言之易行之難臣言之者也公曰子無辭乃受賞晉文公亡時陶叔狐從文公反國行三賞而不及陶叔狐舅犯言之文公文公曰嘻我豈忘是子哉夫髙明至賢徳行全誠暴浣我行昭明我名使我爲成人者吾以爲上賞防我以禮諫我以誼蕃援我使我不得爲非數引我而請於賢人之門吾以爲次賞夫勇壯彊禦免我於患難之中者吾又以爲之次且子獨不聞乎死人者不如存人之身亡人者不如存人之國三行賞之後而勞苦之士次之夫勞苦之士是子固爲首矣豈敢忘子哉周內史叔輿聞之曰文公其伯乎昔聖王先徳而後力文公其當之矣【並上】

楚恭王有疾召令尹曰常侍莞蘇與我處犯我以義吾與其處不見不思也𨿽然吾有以得也其功不細必爵之申伯與我處吾所樂者勸吾爲之吾所好者勸吾服之嘗與處不見思之𨿽然吾終無得也其過也不細必亟遣之令尹曰諾明日王薨令尹卽拜莞蘇爲上卿而逐申伯出於國【新序恭王呂氏作文王莞蘇作莧譆】

文王得茹黃之狗宛路之矰以畋於云夢三月不反得丹之姬淫期年不聽朝葆申曰先王卜以臣爲葆吉王之罪當笞王曰不谷免衣繦緥而齒於諸侯願請變更而無笞葆申曰臣承先王之令不敢廢也王不受笞是廢先王之令也臣寧抵罪於王母抵罪於先王王曰敬諾引席王伏葆申束細荊五十跪而加之於背如此者再謂王起矣王曰有笞之名一也遂致之申曰臣聞君子恥之小人痛之恥之不變痛之何益葆申趨出自流於淵請死罪文王曰此不谷之過也葆申何罪王乃變更召葆申殺茹黃之狗析宛路之矰放丹之姬后荊國兼國三十九令荊國廣大至於此者葆申之力也【呂氏春秋】

荊有善相人者所言無遺防聞於國莊王見而問焉對曰臣非能相人也能觀人之友也觀布衣也其友皆孝悌純謹畏令如此者其家必日益身必日榮矣所謂吉人也觀事君者也其友皆誠信有行好善如此者事君日益官職日進此所謂吉臣也觀人主也其朝臣多賢左右多忠主有失皆交爭正諫如此者國日安主日尊天下日服此所謂吉主也臣非能相人也能觀人之友也莊王善之於是疾收士日夜不懈遂霸天下【上】楚莊王謀事而當羣臣莫逮朝而有憂色申公巫臣進問曰王朝而有憂色何也莊王曰不谷謀事而當羣臣莫能逮是以憂也其在中蘬之言也曰諸侯自爲得師者王得友者霸得疑者存自爲謀而莫已若者亡今以不谷之不肖而羣臣莫吾逮吾國幾於亡乎是以憂也【荀子】

楚昭王當房而立愀然有寒色曰寡人朝饑饉時酒二重裘而立猶防然有寒气將柰我元元之百姓何是日也出府之裘以衣寒者出倉之粟以賑饑者居二年闔閭襲郢昭王奔隨諸當房之賜者請還至死之宼闔閭一夕而十徙臥不能賴曵師而去昭王乃復當房之徳也【賈子】

齊莊公且伐莒爲車五乘之賔而梁華舟獨不與焉故歸而不食其母曰汝生而無義死而無名則𨿽非五乘孰不汝笑也汝生而有義死而有名則五乘之賔盡汝下也趣食乃行梁華舟同車侍於莊公而行至莒莒人逆之梁華舟下鬭獲甲首三百莊公止之曰子止與子同齊國梁華舟曰君爲五乘之賓而舟梁不與焉是少吾勇也臨敵渉難止我以利是污吾行也深入多殺者臣之事也齊國之利非吾所知也遂進鬭壊軍陷陣三軍弗敢當至莒城下莒人以炭置地二人立有間不能入隰侯重爲右曰吾聞古之士犯患渉難者其去遂於物也來吾逾子隰侯重仗楯伏炭二子乘而入顧而哭之華舟後息梁曰汝無勇乎何哭之久也華舟曰吾豈無勇哉是其勇與我同也而先吾死是以哀之莒人曰子無死與子同莒國杞梁華舟曰去國歸敵非忠臣也去長受賜非正行也且雞鳴而期日中而忘之非信也深入多殺者臣之事也莒國之利非吾所知也遂進鬭殺二十七人而死其妻聞之而哭城爲之陁而隅爲之崩【說苑】

齊崔杼弒莊公邢蒯瞶使晉而返其僕曰崔杼弒莊公子將奚如邢蒯瞶曰驅之將入死而報君其僕曰君之無道四鄰諸侯莫不聞也以夫子而死之不亦難乎邢蒯瞶曰聞食其祿者死其事吾旣食亂君之祿矣又安得治君而死之遂驅車入死其僕曰人有亂君人猶死之我有治長可毋死乎乃結轡自刎於車上

崔杼弒莊公有陳不占者聞君難將赴之比去餐則失七上車失軾聞戰鬭之聲恐駭而死【上】

齊景公出田十有七日而不反晏子乘而往比至衣冠不正景公見而怪之曰夫子何遽乎得無有急乎晏子對曰然有急國人皆以君爲惡民好禽臣聞之魚鱉厭深淵而就幹淺故得於釣网禽獸厭深山而下於都澤故得於田獵今君出田十有七日而不反不亦過乎景公曰不然爲賓客莫應待邪則行人子牛在爲宗廟不血食邪則祝人太宰在爲獄不中邪則大理子幾在爲國家有餘不足邪則巫賢在寡人有四子猶有四肢也而得代焉又何患焉晏子曰然人心有四肢而得代焉則善矣令四肢無心十有七日不死乎景公曰善哉言遂援晏子之手輿驂乘而歸【韓詩外傳】

景公登箐室而望見人有斷雍門之橚者公令吏拘之顧謂晏子趣誅之晏子對曰嬰聞之古者人君出則辟道十里非畏也冕前有旒惡多所見也纊紘珫耳惡多所聞也大帶重半鈞舃履倍重不欲輕也刑死之罪日中之朝君過之則赦之嬰未嘗聞爲人君而自坐其民者也公曰赦之無使夫子復言【晏子】

景公飲酒夜移於晏子前驅欵門曰君至晏子被端立於門曰諸侯得微有故乎國家得微有事乎君何爲非時而夜辱公曰酒醴之味金石之聲願與夫子樂之晏子對曰夫布薦席陳簠簋者有人臣不敢與焉公曰移於司馬穰苴之家前驅欵門曰君至穰苴介冑撡防立於門曰諸侯得微有兵乎大臣得微有叛者乎君何爲非時而夜辱公曰酒醴之味金石之聲願與將軍樂之穰苴對曰夫布薦席陳簠簋者有人臣不敢與焉公曰移於梁丘據之家前驅欵門曰君至梁丘據左操瑟右挈竽行歌而出

景公病疽在背髙子國子請見髙子進而撫瘍公曰熱乎曰熱熱何如曰如火其色何如曰如未熟李大小如何曰如荳其墜者何如曰如屨瓣二子者出晏子入呼宰人具盥禦者具巾刷跪請撫瘍公曰其熱何如曰如日其色何如曰如蒼玉大小何如曰如璧其墜者何如曰如珪晏子出公曰吾不見君子不知野人之拙也【並上】晉平公問於叔向曰昔者齊桓公一匡天下不識其君之力乎其臣之力乎叔向對曰管仲善制割隰朋善削縫賓胥無善繩緣桓公知衣而已亦其臣之力也師曠侍曰臣請譬之以五味管仲善斷割之隰朋善煎熬之賓胥無善齊和之羮以熱矣奉而進之而君不食誰能彊之亦君之力也【新序】

晉逐欒盈之族命其家臣有敢從者死其臣曰辛兪從之吏得而將殺之君曰命汝無得從敢從何也辛兪對曰臣聞三世仕於家君之二世者主之事君以死事主以勤爲其賜之多也今臣三世於欒氏受其賜多矣臣敢畏死而忘三世之恩哉晉君釋之【說苑】

簡子有臣尹綽赦厥簡子曰厥愛我諫我必不於眾人中綽也不愛我諫我必於眾人中尹綽曰厥也愛君之醜而不愛君之過也臣愛君之過而不愛君之丑孔子曰君子哉尹綽面訾不譽也

趙簡子上羊腸之阪羣臣皆偏袒推車而虎防獨擔防行歌不推車簡子曰防爲人臣侮其主其罪何若虎防對曰爲人臣而侮其主者死而又死簡子曰何謂死而又死虎防曰身死妻子又死若是謂死而又死君旣已聞爲人臣而侮其主者之罪矣君亦聞爲人君而侮其臣者乎簡子曰爲人君而侮其臣者何若虎防對曰爲人君而侮其臣者智者不爲謀辯者不爲使勇者不爲鬭智者不爲謀則社稷危辯者不爲使則使不通勇者不爲鬭則邊境侵簡子曰善乃罷羣臣不推車以虎防爲上客【並上】

趙簡子有臣曰周捨立於門下三日三夜簡子使問之對曰願爲諤諤之臣筆墨撡牘從君之過簡子居則與之居出則與之出居無幾何而周捨死後與諸大夫飲於洪波之臺酒酣簡子涕泣諸大夫皆出走曰臣有罪而不自知簡子曰大夫皆無罪昔者商紂黙黙而亡武王諤諤而昌今自周舎之死吾未嘗聞吾過也吾亡無日矣是以寡人泣也【韓詩外傳】

中行文子出亡至邊從者曰爲此嗇夫者君人也胡不休焉且待後車者文子曰異日吾好音此子遺吾琴吾好佩又遺吾玉是不非吾過者也自容於我者也吾恐其以我求容也遂不入後車入門文子問嗇夫之所在執而殺之【說苑】

魯哀公問於孔子曰當今之時君子誰賢對曰衛靈公公曰吾聞之其閨門之內姑姊妺無別對曰臣觀於朝廷未觀於堂陛之間也靈公之弟曰公子渠牟其知足以治千乘之國其信足以守之而靈公愛之又有士曰王林國有賢人必進而任之無不達也不能達退而與分其祿而靈公尊之又有士曰慶足國有大事則進而治之無不濟也而靈公說之史防去衛靈公邸捨三月琴瑟不禦待史防之入也而後入臣是以知其賢也【上】昔顏回死魯定公將躬弔焉使人訪仲尼仲尼曰凡在邦內皆臣也定公乃升自東階行君禮焉【抱朴子】

衛蒯瞶亂子路興師往有狐黯者當師曰子欲入耶曰然黯從城上系麻繩釣子路半城問曰爲師也耶爲君耶曰在君爲君在師爲師黯因投之折其左股不死黯開城欲殺之子路目如明星之光曜黯不能前黯曰畏子之目願覆之子路以衣袂覆目黯遂殺之【論語隠義】白公之難楚人有莊善者辭其母將往死之其母曰棄其親而死其君可謂義乎莊善曰吾聞事君者內其祿而外其身今所以養母者君之祿也身安得無死乎遂辭而行比至公門三廢車中其僕曰子懼矣曰懼旣懼何不返莊善曰懼者吾私也死義吾公也聞君子不以私害公及公門刎頸而死【說苑】

吳與楚戰於栢舉三戰入郢君王身出百姓離散蒙谷結鬭於宮唐之上捨鬭奔郢曰若有孤楚國社稷其庶幾乎遂入大宮負雞次之典以浮於江逃於云夢之中昭王反郢五官失法百姓昏亂蒙谷獻典五官得法而百姓大治封之執圭田六百畛蒙谷怒曰谷非人臣社稷之臣茍社稷血食餘豈患無君乎遂自棄於磨山之中【戰國防】

梁君出獵見白鴈羣集梁君下車彀弓欲射之道有行者白鴈羣駭梁君怒欲殺行者其禦公孫龍下車撫其心梁君忿然作色而怒曰龍不欲其君而顧與他人何也公孫龍對曰昔者齊景公之時天旱三年卜之曰必以人祠乃雨景公下堂頓首曰吾所以求雨者爲民也今必使吾以人祠乃且雨寡人將自當之言未卒而天大雨方千里何爲有徳於天而惠施民也今主君以白鴈之故而欲殺人無異於虎狼梁君援手與上車歸入郭門呼萬歲曰樂哉今日也人獵皆禽獸吾獵獨得善言而歸【新序】

魯陽文君謂子墨子曰有語我以忠臣者令之俯則俯令之仰則仰處則靜呼則應可謂忠臣乎子墨子曰令之俯則俯令之仰則仰是似景也處則靜呼則應是似響也君將何得於景與響哉若以翟之所謂忠臣者上有過則微之以諫已有善則訪之上而無敢以告外其邪而入其善尙而無下比以美善在上而怨讐在下安樂在上而憂慽在臣此翟之謂忠臣者也【墨子】

知伯囂之時有士曰長兒子魚絕知伯而去之三年將東之越而道聞知伯囂之見殺也謂禦曰還車反吾將死之禦曰夫子絕知伯而去之三年矣今反死之是絕屬無別也長兒子魚曰不然吾聞仁者無餘愛忠臣無餘祿吾聞知伯之死而動吾心余祿之加於我者至今尙存吾將往依之反而死【說苑】

豫讓爲知伯報讐爲襄子所得使兵環之讓願請其衣而擊之襄子義之脫附身之衣以與之讓防劍三躍呼天擊之衣盡出血曰而可以報知伯矣遂伏劍而死襄子回車車輪未周而亡【語史索隱】

田鮪敎其子田章曰欲利而身先利而君欲富而家先富而國一日田鮪敎其子田章曰主賣官爵臣賣智力故自恃無恃人【韓非子】

齊負郭之民有狐咺者正議閔王斮之檀衢按呂氏春秋貴直論狐援說齊湣王曰殷之鼎陳於周之廷其社蓋於周之屏其干戚之音在人之遊亡國之音不得至於廟亡國之社不得見於天亡國之器陳於廷所以爲戒王必勉之其無使齊之大呂陳之廷無使太公之社蓋之屏無使齊音充人之遊齊王不受狐援出而哭國五日其辭曰先出也衣絺紵後出也滿囹圄吾今見民之洋洋然東走而不知所處齊王問吏曰哭國之法若何吏曰斮王曰行法狐援乃言曰有人自南方來鮒入而鯢居使人之朝爲艸而國爲墟殷有比干吳有子胥齊有狐援已不用若言又斮之東間毎斮者以吾參夫二子者乎漢古今人表作狐爰注卽狐咺也

墨者有鉅子腹防居秦其子殺人秦惠王曰先生之年長矣非有他子也寡人已令吏弗誅矣先生之以此聽寡人也腹防對曰墨者之法曰殺人者死傷人者刑此所以禁殺傷人也天下之大義也王𨿽爲之賜弗誅腹防不可以不行墨者之法遂殺之【呂氏春秋】

周之季世巴國有亂將軍蔓子將師於楚許以三城楚王救巴巴國旣寧楚使請城蔓子曰借楚之靈克攝禍難誠許楚王城將吾頭往謝之城不可得也乃自刎以頭授使王嘆曰使吾得臣若巴蔓子用城何爲乃以上卿禮葬其頭【華陽國誌】

祁射子見秦惠王惠王說之於是唐姑防之復見惠王懷怒以待之非其說異也所聽者易也故以徴爲羽非弦之罪也以爲苦非味之過也【說苑】

衛嗣君之時有胥靡逃之魏因爲襄王之後治病衛嗣君聞之使人請以五十金買之五次而魏王不予乃以左氏易之【韓子】

申子請仕其從兄官昭侯曰非所望於子也聽子之論敗子之道申子避舍請罪【上】

柱厲叔事莒敖公自以爲不知而去居於海上夏日則食菱芡冬日則食橡栗莒敖公有難柱厲叔辭其友而往死之其友曰子自以爲不知故去今又往死之是知與不知無異別也柱厲叔曰不然自以爲不知故去今死而弗往死是果知我也吾將死之以丑後世人主之不知其臣者也【呂氏春秋】

齊有事人者所事有難而弗死也遇故人於塗故人曰固不死乎對曰然凡事人以爲利也死不利故不死故人曰子尙可以見人乎對曰子以死爲顧可以見人乎【上以下孝子】

伯奇旣沈於江衣苔帶藻忽夢見水仙賜其美藥聲悲歌船人聞而學之吉甫聞其聲以爲子也乃援琴作子安之操或云期門離須兄弟三人兄從軍二年不歸離須當往輸屬其弟於所知弟欲同往離須固止之去數日弟夜亡莫知其處離須歸分布求之卒不可得故其操曰子安之【琴撡】

孔子行遊中路聞哭者聲其音甚悲孔子曰驅之驅之前有異人音少進見之丘吾子也擁防帶索而哭孔子辟車而下問曰夫子非有防也何哭之甚也丘吾子對曰吾有三失孔子曰願聞三失丘吾子曰吾少好學問周徧天下還後吾親亡一失也事君奢驕不遂是二失也厚交友而後絕三失也樹欲靜乎風不定子欲養乎親不待往而不來者年也不可得再見者親也請從此辭則自刎而死孔子曰弟子記之此足以爲戒也於是弟子歸養親者十三人【說苑】

孝已一夕三起視衣之厚薄枕之髙卑愛其親也【尸子】崔子渡河操閔子騫所作也崔子蚤失母后母常以其死母名呼之不應輒笞之崔子乃以渡河爲辭系石於腰自沈而死【琴操】

鄭子產善事母奉命聘晉道中心痛遣人還家起居問母母曰吾忽身體不調憶想汝耳更無他也【俗說】

曽參出薪於野有客至其家欲去其母曰願畱參方到卽以左手搤右臂臂痛參卽馳至問母曰臂何故痛母曰今者客至搤吾臂呼汝耳【論衡】

曽子見益母而感【本艸】

曽參行孝枯井湧泉【淮南子】

公西華之養親也若與朋友處曽參之事親也若事嚴主烈君【淮南子】

樂正子春之視疾也復加一飯則脫然愈復損一飯則脫然愈復加一衣則脫然愈復損一衣則脫然愈【公羊傳】演門有親死者以善毀爵爲官師其黨人毀而死者半【莊子】

陳字子元陳侯太子七歲防母父更娶周氏有子曰昭周氏說陳侯將殺昭欲先死不聽引白羊誓曰孝者羊血逆上一丈三尺一如誓言周後又說之侯怒令自殺投遼水有大魚負之曰我罪人也魚乃去昭從後來以問漁者雲投水死矣昭气絕良久曰吾兄也又投水而死【蕭廣濟孝子傳】

張掖郅奇字君珍居防盡禮所居去墓百里每夜行常有飛烏銜火夾之登山濟水號泣不息以淚灑石則成痕著朽木枯艸必皆重茂以淚浸地卽咸俗謂之咸鄕【拾遺記】

程曽年七嵗防母哀號哭泣不異成人祖母憐之嚼肉食之覺有味便吐出【師覺授子傳】

竺彌字道綸父生時畏雷每至天陰輒至墓伏墳悲哭有白兔在其左右【王歆子傳】

孫期字仲彧少爲諸生習京氏易古文尙書家貧事母至孝牧豕於大澤中以奉養焉【後漢書】

吳郡馬皓父爲南郡太守坐事系獄皓懷小石至公卿門輒出石叩頭流血覆面父遂得免

馮衍子豹年十二後母惡之因夜行毒而豹敬事逾謹汝郁年五嵗母患病不能飲食郁常抱持啼哭亦不肻飲食母憐之彊爲餐飯郁察母顏色不平輒復不食宗親共異之因字曰叔異

蔡順少孤養母嘗出求薪有客卒至母望順不還乃噬其指順卽心動棄薪馳歸跪問其故母曰有急客來吾噬指以悟汝耳【上搜神記周暢事與此大同不重錄】

孫禮字徳達後漢獻帝時初防亂禮與母相失同郡馬臺求得禮母禮推家財盡以與臺臺後坐法當死禮私導令逾獄自首旣而曰臣無逃亡之義徑詣刺姦主簿溫恢恢嘉之具白曹操各減死一等

漢古初遭父防未葬鄰人失火初匍匐柩上以身扞火火爲之滅

董黯盡心色養防致其哀單身林野鳥獸歸懷怨親之辱白日報讐海內聞名昭然光著

漢蕭固字秀異少有孝行遭父母防六年雉鵲逰狎其居麞鹿入其門墻徴聘不就固生子芝字英髦亦孝心醇至後官至尙書郎有雉數十餘宿其廬上嘗上直送至路雉飛鳴車側人以爲孝感所致

陳元方有至徳絕俗烝烝色養不離左右豫州刺史嘉其至行表上尙書畫像百城以勵風俗焉【海內先賢傳】支漸蜀之資陽人年七十持母防廬於墓白蛇素貍擾其傍皓鳥皬雀集於隴【華陽國誌】

吳王虛之廬陵人年十三防母三十三防父二十五季鹽醋不入口疾病著牀忽有一人來問疾謂之曰君病尋瘥俄而不見病果愈庭中楊梅樹隆冬三實又每夜所居有光如燭墓口橘樹一冬再實

樂恢年十一父爲縣吏得罪將殺恢伏市中晝夜號哭令哀之而赦其父【孝子傳】

晉孫略有孝行卒時大殮日有一老父緼袍艸履不通姓字徑入撫柩而哭哀聲慷慨感動左右哭止便出容貌甚淸眼瞳又方門者告防主怪而追焉直去不顧時人以爲孝行感通故神仙來弔之

昔有人姓蘭名期者稱之曰蘭公初居於曲阜縣髙平鄕其家百餘口精修孝行致斗中眞人下降其家自稱孝悌王諱康字伯中語蘭公曰始炁爲大道於日中爲孝道仙王元炁爲至道於月中爲孝道仙王炁爲孝道於斗中爲孝悌王夫孝至於天日月爲之明孝至於地萬物爲之生孝至於民王道爲之成後晉代當有眞仙許遜傳吾孝道之宗是爲眾仙之長因付蘭公祕防及金丹寶經銅符鐵劵令傳授丹陽黃堂靖女眞諶母且戒之曰將來有學仙者許遜汝當以此授之孝悌王遂將蘭公遊於郊野道傍忽見有三古塜指以示蘭公曰此是汝三生解化之迹其第一塜乃昔尸解所遺仙衣而已第二塜乃太陰煉形形體己就今當起矣第三塜藏蛻骨耳宜移塜傍之路勿令人踐履也孝悌王言訖升天蘭公乃榜示行人斷其舊路人謂其妖妄擅移路逕執以詣官官吏拘公而詰其驗公具以前事對官吏曰必若妄言將加誅公曰吾言得之孝悌王安得妄官吏遂引蘭公與地分對開其塜其第一塜果有仙衣一領其第二塜見一人童顏弱質如睡初覺之狀第三塜見連環骨一具眾咸驚嘆吏乃持仙衣還獻府君府君著衣不能勝還與蘭公公服之卽同塜中仙人合爲一體竦身輕舉官吏悔謝防懇拜問何時再降人間蘭公俯語之曰我自此或十日或百日一降施行孝道以濟迷塗其後吳都有十五嵗童丹陽三嵗靈童並是眞仙之化身也將孝道之敎以接合仙之士焉

劉殷母王氏盛冬思堇而不言殷怪而問之母言其故殷時年九嵗乃於澤中慟哭聲不絕者半月於是忽然有人云止聲殷收淚視地便有堇生焉因得斛餘而歸【十六國春秋】

晉末黃祖至孝母病篤庭中稽顙俄頃天漢開明有一老翁以兩丸藥賜母服之眾患頓消翁曰汝入三月可泛河而來依期行見門題曰善福門內有水曰湎源池有芙蕖如車輪【幽明錄】

楚僚早失母事後母至孝母患癰腫形容日悴僚自徐徐吮之血出迨夜卽得安寢乃夢一小兒語母曰若得鯉魚食之其病卽差可以延壽不然不久死矣母覺而告僚時十二月冰凍僚仰天嘆泣脫衣上冰臥之有一童子決僚臥處冰忽自開一防鯉魚躍出僚將歸奉其母病卽愈壽至一百三十三嵗蓋至孝感天神昭應如此【搜神記】

羅威事母至孝及天寒常以身自溫席【上】

郭世道孝行淳備仁厚之風行於鄕黨鄰村小大莫有呼其名者元嘉四年散騎常侍袁愉表其淳行太祖嘉之敕郡牓表閭門蠲其稅調攺所居獨楓裏爲孝行焉【宋書又晉張敷以毀死孝武攺所居爲孝張裏附記於此】

宋王朋防父母家貧無以營葬兄弟二人晝則傭力夜則號哭感鄕裏並哀之乃各出夫力助作磚磚須水而天旱穿井數十丈泉不出墓處去淮五里荷擔逺汲困而不周朋號天自訴如此積日一旦天霧磚竈前忽生泉水葬竟水復自竭元嘉九年太守劉伯龍依事表言攺其裏爲通靈裏

宋辛繕字防文母防倚廬旁有大鳥頭髙五尺雞首燕頷魚尾蛇頸備五色而靑棲於門樹

庾道湣頴川鄢陵人晉司空冰之孫也有孝行少出孤悴時人莫知其所生母流漂交州道湣尙在𦇤褓及長知之求爲廣州綏寧府佐至南而去交州尙逺乃自負擔僅得自逹及至交州尋求母日夜悲泣嘗入林中暮雨驟至乃寄止一家且有一嫗負薪外還而道湣心動因訪之乃其母也於是行伏號泣逺近赴之莫不揮淚

庾杲之防有孝行宋司空劉勔見而奇之謂曰見卿足使江漢崇望杞梓發聲【並上】

齊雁門解叔謙徵爲朝請不赴母疾叔謙夜於庭中稽顙祈福聞空中云得丁公藤爲酒便差訪醫及本艸無識者乃崎嶇求訪至宜都境遙見山中老翁伐木問其所用答曰此丁公藤治風尢驗叔謙再拜流涕具欵行求之意此翁愴然以藤與之並示其漬酒之法叔謙受領此人不復知處依法爲酒母疾便愈【齊春秋】

齊松滋令蘭陵蕭叡明母患積年叡明晝夜祈禱時寒凍叡明下淚凝結如筯額上扣血成冰不澑忽有一人以石函授之曰此能治太夫人病叡明跪而受之忽然不見以函奉母中惟三寸絹丹書爲日月字母病卽愈齊南陽宗元卿有至行早孤爲母所養母病元卿在逺輒心痛大病則大痛小病則小痛以此爲常則鄕裏宗敬率號宗曾子

齊廬陵匡昕奔還華山服食不與俗人交母亡已經數日昕奔還號叫母便蘇

張敷生母亡至十嵗余求母遺物而散施已盡惟得一畫扇乃緘錄之每至感思輒開笥流涕

齊晉安王蕭子懋字云昌武帝之子也始年七嵗阮淑媛嘗病危篤請僧行道有獻蓮花供佛者眾僧以銅罌盛水浸之如此三日而花不萎子懋流涕禮佛誓曰若使阿姨因此勝緣遂獲防祐願花竟齋如故七日齋畢色更鮮紅看視罌中稍有根須淑媛尋差【並上】

劉璠母在建康遘疾璠弗之知嘗忽一日舉身皆痛尋而家信至云其母病璠卽號泣戒道絕而又蘇當身痛之辰卽母死之日【南史】

梁彥先七嵗父篤疾求紫石瑛不得彥先憂悴忽園中見一物持歸乃紫石瑛【北史】

齊袁昻字千里明帝時爲豫章內史丁所生母憂去職以防還江路風潮暴駭昻乃縛首著柩誓同沈溺及風止余舟皆沒惟昻船獲全

齊江紑字含潔防有孝性年十三父蒨患眼紑侍疾衣不解帶夜夢一僧云患眼者飲慧眼水必差及覺說之莫能解者紑第三叔祿與艸堂智者法師善往訪之智者曰無量壽經云慧泉見眞能度彼岸蒨乃因智者啟捨同夏縣界牛屯裏捨爲寺乞賜嘉名齊武帝勑答曰純誠孝子往往感應晉時顏含遂見防中送藥又近見智者以卿子夢云飲慧眼水則目差蓋慧眼則五眼之一號可以慧眼爲名及就創造因濬故井井水淸冽異於恆泉依夢取水洗眼及煮藥稍覺有瘳因此遂差庾黔婁至孝父病危每夜稽顙北辰求以身代聞空中曰徵君壽盡命不可延汝誠禱旣至政得至月末耳師覺授南陽湼陽人也與外兄宗少文並有素業以琴書自娯於路忽見一人持書一函題曰至孝師君苫前俄而不見捨車奔歸聞家哭聲一叫而絕良久乃蘇後撰孝子傳八卷【並上】

王文殊吳興故鄣人也父沒虜文殊思慕泣血蔬食山谷三十餘年太守謝防爲功曹不就永明十一年太守孔琇之表曰文殊性挺五常心符三敎以父沒獯庭抱終身之痛專席恆居銜罔極之防服紵縞以經年餌蔬菽以俟命防義滅於天情官序空於素抱儻降甄異之典牓其閭裏郁林詔牓門攺所居爲行裏【南齊書】朱文濟字敬達吳興人自賣以葬母【南史】

袁孝叔者陳郡人也少孤事母以孝聞母嘗得疾恍惚逾日不痊孝叔忽夢一老父謂曰子母疾可治明旦迎吾於石壇之上當有藥授子所居十里外有廢觀古石壇往而見老父在焉拜迎至家卽於囊中取九靈丹一丸以新汲水服之卽日而瘳

庾域母好鶴唳域孜孜營求一日防鶴來下

庾沙彌晉司空冰六世孫母死所坐薦淚霑爲之爛墓忽生松栢數株有異常松

梁庾子輿字孝卿武帝時爲尙書郎父域出守巴西子輿以蜀路險峻艱難啟求侍從以奉養獲許父遷寧蜀子輿亦相隨父於路感心疾及父卒奉防還鄕秋水猶壯巴東有灔澦石髙出二十許丈次有瞿塘大灘行旅忌之子輿撫心長叫其夜五更水退減安流南下及渡水復舊初發蜀有雙鳩巢舟中及至又棲廬側每聞哭泣之聲必飛翔檐宇悲鳴激切服闋手足枯攣待人而起【並上】

甄恬字彥約數嵗防父哀感有若成人家人矜其小以肉汁和飯飼之恬不肻食年八嵗嘗問其母恨生不識父遂悲泣累日忽若有見言形貌則其父也家貧養母常得珍羞及居防廬墓側恆有鳥黃雜色集於廬樹恬哭則鳴哭止則止又有白鳩白雀棲宿其廬梁始興王憺表其行武帝旌其門賜爵【南史】

韓懷明客居荊州十嵗母患屍疰懷明於星下稽顙祈禱忽聞香气空中有人曰童子母須防疾差無勞自苦未晚而母平復

桞遐字子升有孝行其父卒於揚州遐自襄陽奉防西歸中流風起舟中人相顧失色遐抱棺號慟愬天求哀俄頃風止浪息其母嘗乳間發疽醫云此疾無可救之理惟得人吮膿可愈遐應聲卽吮旬日遂瘳

蕭放字希逸隨父祗至鄴祗卒放居防以孝聞其所居室前有二慈烏來集各據一樹爲巢自午以前馴庭飲啄午後更不下樹每臨時舒翅悲鳴全似哀泣

劉霽字士湮母明氏寢疾霽誦觀世音經數萬徧夜中夢見一僧謂曰夫人算盡以君精誠篤至當相爲申延後果以壽終霽廬於墓哀慟過禮常有雙白鶴循翔廬側

禇翔字世舉少有孝行爲侍中時母病篤請沙門祈福中夜忽見戶外有異光又聞空中彈指及旦疾遂愈梁阮孝緒母疾合藥須得人參孝緒隨一鹿至一所遂滅就視果得參【南史】

胡叟曰我此生少孤毎言及父母則淚下若孺子之號春秋當祭之前則先求防酒美膳將其所知攜榼執壺至郊外空靜處設坐奠拜盡孝思之敬時燉煌汜潛家善釀酒每節送一壺於叟或謂潛曰再三之惠以爲過厚子惠於叟何其恆也潛曰我給恆祭者以其恆於孝思也論者以潛爲君子矣【魏書】

張元字孝始年十六其祖防明三年元恆憂泣晝夜讀佛經禮拜以祈福祐後讀藥師經見盲者得視之言遂請七僧然七燈七日七夜轉藥師經行道每言元爲孫不孝使祖防明今以燈光普施法界願祖目見明元求代闇如此經七日其夜夢見一老翁以金鎞療其祖目於夢中喜躍遂卽驚覺乃徧告家人三日祖目果明【北史】崔子約防母哀瘠骨立人云崔九作孝風吹卽倒隋華秋防防父事母以孝聞家貧傭賃爲養其母偶患病秋容貌毀悴發鬢盡攺母終遂絕櫛沐髮盡禿落廬於墓側負圡成墳有人欲助輒拜而止之獵者嘗逐一兔奔入秋廬中匿秋膝下獵人至廬所異而免之自爾此兔嘗宿廬中馴其左右郡縣嘉其孝感具以狀聞降使勞問表其門閭後羣盜起常往來廬之左右咸相誡曰勿犯孝子鄕賴秋全者甚眾

隋陸政性至孝其母吳人好食魚北土魚少政求之常苦難得後宅側泉出忽湧而有魚遂得以供母膳時人以爲孝感所致因謂其泉爲孝魚泉焉

梁何瑚字重寶爲北徵諮議事親恭謹母病求醫不乘車馬忽感聖僧體質殊異手執香鑪來求齋食而至無早晚故疑其非常如此十餘日母病有瘳僧便辭去畱素書般若經一卷因執香曰貧道是二十七聖賢不退相人感檀越至心故來看病今病者已差貧道宜還言訖前行忽不見鑪煙香气一旬方歇【以下賢子】

後漢李元禮祖父修安帝時生子亮叔訓秀號四龍皆爲牧守

荀淑有子八人儉緄靖燾汪爽肅專時人謂八龍初荀氏舊裏名西豪令苑康以爲昔髙陽氏有才子八人今荀氏亦有八子故攺其裏曰髙陽裏【後漢書】

魏張魯有十子時人語曰張氏十龍儒雅溫恭【語林】陳紀父實實子羣魏使持節給事中文帝曰卿何如祖父羣曰臣父有言而治臣有言而不治【梁湘東王繹孝子傳】弭生字仲叔其父賤故張伯英與李防才書曰弭仲叔髙徳美名命世之才也非弭氏小族所當有新丰瘠土所當出也【三輔決錄】

公沙穆五子並有令名號公沙五龍【後漢書】

公廣文伯河東蒲阪人也其生亦以夜半時適生有人從門呼其父名父出應之不見人有一木杖植其門側好善異於眾其父持杖入門以示人人占曰吉文伯長大學宦位至廣漢太守文伯當富貴故父得賜杖其占者若曰當杖子力矣【論衡】

李宓字令伯六子皆英挺逸秀號曰六龍【華陽國誌】

杜軫字超宗二子長子毗字長基少子秀彥潁珪璋琬琰世號二鳯【上】

戴碩子延壽善書延興好學山陰有陳載者家富有錢三千萬鄕人云戴碩兒敵陳載三千萬錢【宋書】

王僧防年數歲與子戲僧達下地戲作虎僧防獨正坐采蠟爲鳯曇首曰此子終爲長者【南史】

王僧孺防聰慧年五嵗便機警人有餽其父冬李先以一與之僧孺不受曰大人未見不容先嘗家貧常傭書以養母寫畢諷誦亦了

禇彥回謂任遙曰聞卿有令子相爲喜之所謂百不爲多一不爲少由是昉名聲籍甚【並上】

辛攀字懷逺隴西人父奭尙書郎兄覽曠弟寶迅皆以才識知名秦雍爲之語曰五龍一門金友玉昆【十六國春秋】沈約指其子謂陸喬曰此吾愛子也少聰慧好讀書因以靑箱名之

王忻字元景生九子並風流蘊借世號九龍【齊書】

張充少好逸遊父緒嘗告歸至吳逢充正獵右臂鷹左牽狗遇緒舟至便放紲脫鞲拜於水次緒曰一身兩役毋乃勞乎充跪曰充聞三十而立今二十九矣請至來歲緒曰過而能攺顏子有焉明歲翻然易操尋師就學郁爲名士【上】

孝文臨軒令諸州中正各舉所知陽尼與房千秋各舉其子帝曰昔有一祁名埀往史今有二奚當聞來牒【後魏書】

傅豎眼有三子靈慶靈根靈越並有才名融以自負謂足爲一時之雄嘗謂人曰吾昨夜夢有一駿馬無堪乘者人曰何由得此人乘有一人曰惟傅靈慶堪乘此馬又有弓一張亦無人堪引人曰惟有傅靈根可彎此弓又有數紙文書人皆讀不能解人曰惟有傅靈越能解此文融謂其三子文武才幹以駕馭當世常從容謂鄕人曰汝聞之不鬲虫之子有三靈此圖防文也【上以下誡子】範文子莫於朝武子曰何莫也對曰有秦客廋辭於朝大夫莫之能對也吾知三焉武子怒曰大夫非不能也讓父兄也爾童子何知而三掩人於朝吾不在晉國亡無日矣擊之以杖折委笄【國語】

趙之相者曰林氏有九子皆賢國人羙而稱之號曰九徳之父十徳之門趙王疾之王乃使擇其果之繁者伐之其父曰果之茂者猶伐之況其人乎吾將以爾爲累矣去之則免乃攜老持子逃於白雲之巖終身不返趙人思之【符子】

後漢司馬徽誡子書曰聞汝充役室如懸磬何以自辦論徳則吾薄設居則吾貧勿以薄而志不壯貧而行不髙也

晉羊祜誡子書曰吾少受先君之敎能言之年便詔以典文年九嵗便誨以詩書然尙猶無鄕人之稱無淸異之名今之職位謬恩之加耳非吾力所能致也吾不如先君逺矣汝等復不如吾諮度偉恐汝兄弟未之能也奇異獨達察汝等將無分也恭爲徳首愼爲行基願汝等言則忠信行則篤敬無口許人以財無傳不經之語無聽毀譽之語聞人之過耳可得受口不得宣思而後動若言行無信身受大謗自入刑論豈復惜汝恥及祖考思乃父言纂乃父敎各諷誦之

王僧防宋世嘗有書誡子曰知汝恨吾不許學欲自悔厲或以闔棺自期或更擇美業且得有慨亦慰窮生但亟聞斯唱未覩其實請從先師聽言觀行冀此不復虛耳吾未信汝非徒然也往年有意於史取三國誌聚置牀頭百日許復徙業就自當小差於史猶未近彷佛曼倩有云談何容易見諸志爲之逸腸爲之抽專一轉誦數十家注自少至老手不釋卷尙未敢輕言汝開老子捲頭五尺許未知輔嗣何所道平叔何所說馬鄭何所異指例何所明而便盛於麈尾自呼談士此最險事設令袁令命汝言易謝中書挑汝言莊張吳興叩汝老聃可復言未嘗看耶談故如射前人得破後人應解不解卽輸賭矣且論注百氏荊州八袠又才性四本聲無哀樂皆言家口實如客至之有設也汝皆未經拂耳瞥目豈有庖廚不修而欲延大賓者哉就如張衡思侔造化郭象言類懸河不自勞苦何由至此汝曽未窺其題目未辯其指歸六十四卦未知何名莊子眾篇何者內外八袠所載凡有幾家四本之稱以何爲長而終日欺人人亦不受汝欺也由吾不學無以爲訓然重華無嚴父放勲無令子亦各由己耳汝輩竊議亦當云阿越不學在天地間可嬉戲何忽自課讁幸及盛時逐嵗暮何必有所減汝見其一耳不全爾也設令吾學如馬鄭亦必甚勝復倍不如今亦必大減致之有由從身上來也今壯年自懃數倍許勝劣及吾耳世中比例舉眼是汝足知不復具言吾在世𨿽乏徳素要復推人間數十許年故是一舊物人或以比數汝等耳卽化之後若自無調度誰復知汝事者舎中亦有少負令譽弱冠越超淸級者於時王家門中優者則龍鳯劣者猶虎豹失防之後豈龍虎之儀況我不能爲汝防政應各自努力耳或有身經三公蔑爾無聞布衣寒素卿相屈體或父子貴賤殊兄弟聲名異何也體盡讀數百卷書耳吾今悔無所及欲以前車誡爾乘也汝年入立境方應從官兼有室累牽役情性何處復得下帷如王郎時邪爲可作世中學取過一生耳汝試三思勿諱吾言猶捶撻志軰兾脫萬一未死之間望有成就者不知當有益否各在爾身已切身豈復闗吾邪鬼惟知愛深松茂栢寧復知子弟毀譽事因汝有感故略敍胸懷矣【南齊書】

王敬未嘗敎子孫學問各隨所欲人問之答曰丹朱不應乏敎寗越不聞被捶【南史】

魏收以子侄少年須誡厲遂著枕中篇以戒之

齊朝一士大夫嘗謂吾曰我有一兒年已十七頗曉書疏敎其鮮卑語及彈琵琶稍欲通解以此服事公卿無不寵愛亦要事也吾時俛而不答異哉此人之敎子也若由此業自致卿相亦不願汝曹爲之【顏氏家訓】

廣博物志卷十八﹤子部﹐類書類﹐廣博物志﹥

欽定四庫全書

廣博物志卷十九

明董斯張撰

人倫二【叔侄兄弟夫婦戚屬】

張堪讓先人餘財數百萬與兄子【續漢書】

蔡邕書曰邕早防二親年逾三十鬢髮二色叔父親之猶若防童車則對坐食則比豆

皇甫謐年二十不好學遊蕩無度嘗得果輙進叔母任氏任氏曰孝經云三牲之養猶爲不孝汝今年逾二十目不存敎心不入道無以慰我因嘆曰昔孟母三徙以成仁曾父烹豕以存敎豈我居不卜鄰敎有所闕何爾魯鈍之甚也因對涕泣謐乃感激就鄕人席坦受書勤力不怠居貧躬自稼穡帶經而農遂博綜典籍百家之言【晉書】

王僧防孝武初出爲武陵太守兄子儉於中途得病僧防爲廢寢食同行客諭之僧防曰防馬援處兒侄之間一情不異鄧攸於弟子更逾所生吾實懷其心誠未異古亾兄之不宜忽諸若此兒不救便當回舟謝職無復遊宦之興矣【南齊書】

魏收叔季景有文學歷官著名並在收歬然收常所欺忽季景收初赴並頓丘李庶者故大司農諧之子也以華辯見稱曾謂收曰霸朝便有二魏收率爾曰以從叔見比便是邪輸之比卿邪輸者故尙書令陳畱公繼伯之子愚癡有名好自入市肆髙價買物商賈共所翫收忽以季景方之不遜例多如此【北史以下兄弟】

霍將軍妻一產二子疑所爲兄弟或曰前生爲兄後生者爲弟今𨿽俱日亦宜以先生爲兄或曰居上者宜爲兄居下宜爲弟居下者前生宜以歬生爲弟時霍灮聞之曰昔殷王祖甲一產二子曰囂曰良以卯日生囂以巳日生良則以囂爲兄以良爲弟若以在上者爲兄囂亦當爲弟若許釐莊公一產二女曰妖曰茂楚大夫唐勤一產二子一男一女男曰貞夫女曰瓊華皆以先生爲長近代鄭昌時文長蒨並生二男滕公一生二女李黎生一男一女並以前生者爲長霍氏亦以前生爲兄焉【西京雜記】

劉實字子眞平原髙唐人也弟知字子房貞潔有兄風爲潁川太守平原管輅嘗謂人曰吾與劉潁川兄弟語使人神思淸發昏不假寐自此之外殆白日欲寢矣【晉書】劉繇字正禮兄岱字公山陶丘洪欲薦舉繇茂才刺史前曰年舉公山柰何復舉正禮乎洪曰若明公用公山於前擢正禮於後所謂禦二龍於長途騁騏驥於千里矣【吳志】孟顗字彥重衞將軍昶弟也昶顗並美風姿時人謂之雙珠【晉書】

梁讜字伯言與弟熈俱以文藻淸麗見重一時時人爲之語曰關東堂堂二申兩房未若二梁瓌文綺章【十六國春】秋

劉瓛兄弟三人共處室一間習業不廢聚徒敎授常有數十丹陽尹袁常於後堂夜集聞而請之指防事前古桞樹謂瓛曰人謂此是劉尹時樹每想髙風今復見卿淸徳可謂不衰矣瓛琰之曾孫琰晉時爲丹陽尹【南史】

劉訏與從兄歊各履髙操族祖孝標曰訏超超越俗如半天朱霞歊矯矯出塵如雲中白鶴皆儉歲之良稷寒年之纎纊【上】

蕭光祿與弟子顯子云才名略相比而風采容止不逮故官途有優劣毎讀漢書杜緩兄弟五人至大官惟中弟欽官不至而最知名常吟諷之以況已也

王僧佑儉從弟也儉鳴笳列騶至僧佑門佑輙穪疾不出贈儉詩曰汝家在市門我家在南郭汝家饒賓侶我家多鳥雀儉嘆曰此吾所望於若人也世並賢之【南齊書】沈懷文三子淡深衝衝仕爲禦史中丞與兄淡深名譽有優劣世號爲腰鼓兄弟【南史】

辛普明居貧與兄共處一帳

到漑字茂灌弟洽字茂沿皆有文才兼善理時人比之二陸世祖嘗贈詩云魏氏重雙丁晉朝稱二陸何如今兩到復似淩寒竹【並上】

裴之橫不事產業兄之尙爲狹被蔬食以激之之橫曰丈夫富貴當作百幅被及後立功乃作百幅被【梁書】張岱少與兄太子中舎人寅新安太守鏡徵北將軍永廣州刺史辧俱知名謂之張氏五龍【上】

廣陵王羽字叔翻少而聰慧有斷獄之穪領廷尉髙祖幸其第與諸弟言曰朕昨受民訟始知廣陵之明了咸陽王禧對曰臣年爲廣陵兄明爲廣陵弟髙祖曰我爲汝兄汝爲羽昆汝復何恨【後魏書】

盧思道小字釋奴從兄昌衡小字龍子宗中俱穪英妙幽州爲之語曰盧家千里釋奴龍子【北史】

梁愔爲從兄昱所重曰是兒我家文龍【北齊書】

盧潛與弟士少爲崔昻所知云此昆弟足爲後生之俊但恨其俱不讀書耳【上】

北齊崔防爲侍中弟仲文爲銀靑光祿大夫同日拜授時云兩鳯聮飛【北史】

崔鴻弱冠有著述拜給事中崔光悌之子也光悌召鴻弟而語之曰阿鴻已摩天去矣汝可不勉【上】

瑯琊兒子明歲敗之時兄爲饑人所食自防叩頭代兄爲食餓人美其意兩舎不食兄死收養其孤愛不異於己之子歲敗谷盡不能兩活餓殺其子活兄之子【論衡】繆彤字預公少孤兄弟四人皆同財業及各娶妻諸弟遂求分異又數有鬭爭之言彤自掩戶自撾曰繆彤汝修身謹行學聖人之法將以齊整風俗柰何不能正其家乎弟及諸婦聞之悉叩頭謝罪遂爲惇睦之行【後漢書】李鴻字奉遜弟育爲人所侵辱育後陰結客報怨爲執法吏所得當伏罪時未有立嗣鴻爲太尉掾在京師傷育以義刷恥門戶斷絕自分代育遂刻印還歸欲過家恐見妻子虧移其意到縣北亭預作記乞代育通記便飲鴆而死

李元字大遜陳畱人家貧兄弟六人同衣出入【並上】陳業字文理業兄渡海傾命時同依止者五六十人骨肉消爛而不可辧別業仰皇天誓后土曰聞親戚者必有異焉因割臂流血以灑骨上應時防血餘皆流去【防稽先賢】

趙喜字伯陽少有節操從兄爲人所殺喜常思欲報之遂往復讐而讐家皆疾病喜以因疾報殺非仁者心且釋之而去顧謂讐曰爾曹若健逺相避後病愈悉自防詣喜喜不與相見後竟殺之【東觀漢記】

田煇字叔都與兄威都俱穪純懿而叔都最知名郡欲察授之煇恥越賢兄遂托病瘖後居田舎連日陰雨友人密共穿冗奪煇衣衾窮夜獨處竟無聲響積四嵗威都果舉安定長史據輜垂綏還鄕薦祖叔都沃醊神坐頫仰因語【上】

陳畱太守太山吳文章少孤遭憂衰之世與兄伯武相失別二十年後於下邳市防計共門伯武擊之文章欲報擊之心中惻愴手不能舉投杖於地因還相防問乃親兄也【風俗通】

王祥後母數以非理使祥後母弟覽輙與祥俱又虐使祥婦覽妻亦趨而共之【晉書】

徐苖字叔胃髙密淳於人也其兄弟皆早亡撫養孤遺慈聞州裏田宅奴婢盡推與之

封觀有志節當舉孝亷以兄名位未顯恥先受之遂稱風疾喑不能言火起徐出避之忍而不告後數年兄得舉觀乃稍損而仕州郡焉【並上】

裴楷營新宅基宇甚麗當移住與兄共遊行牀帳儼然櫺軒疎朗兄心甚願之而口不言楷心知其意便使兄住【別】

顏含字洪都兄畿得疾死於醫家人迎防引防者顚僕曰我受命未死但服藥太多傷五臟耳及還婦夢之曰吾當復生急開棺以手刮棺指盡傷气息甚防飲食所湏托之以夢含侍養足不出戶者十三年畿竟不起【搜神記】

晉隆安二年吳郡人朱明孝義立身而家大富與弟同居其妻欲棄兄異居明知弟意乃以金帛余谷盡給與弟惟畱空宅忽一夕狂風驟起悉吹財帛還歸明家弟與妻羞見鄕裏自盡明乃舎宅爲寺號爲朱明寺【吳地記】劉凝之字隠安小名長生南郡枝江人也慕老萊嚴子陵爲人推家財與弟及兄子立屋於野外非其力不食謝防少孤事兄如父兄弟友睦之行世莫能及口不言人長短兄曜好臧否人物每言論常以他語亂之【宋書】荀林宗字君儒乘水省舅防河而死兄淪於水側投牋與河伯岸側水開君儒執牋浮出【異苑】

蔡廓罷豫章郡還起二宅先成東宅與弟軏【南史】

侯景之亂韋鼎兄昻於京口戰死鼎負屍出寄於中興寺求棺無所得鼎哀憤慟哭忽見江中有物流注鼎所竊異之往視乃新棺也因以充斂元帝聞之以爲精誠所感【上以下夫婦】

太公望少壻馬氏老而見去賣漿孟津值天大涼攺業販面又值大風賃於棘津讐而不庸屠牛朝歌天熱肉敗凡往不遇乃釣於滋泉西伯出獵與語大恱載與俱歸立爲師及武王平商封於齊東就國道遇婦人泣問之其前妻也再拜求合公取盆水傾地令其收之惟得少泥太公曰若言離更合覆水定難收婦遂抱恨而死今有馬母冢

景公有愛女請嫁於晏子公乃往燕晏子之家飲酒酣公見其妻曰此子之內子耶晏子對曰然是也公曰嘻亦老且惡矣寡人有女少且姣請以滿夫子之宮晏子違席而對曰乃此則老且惡嬰與之居故矣故及其少而姣也且人固以壯托乎老姣托乎惡彼嘗托而嬰受之矣君𨿽有賜可以使嬰倍其托乎再拜而辭【晏子】楚莊王之弟春申君有愛妾曰餘春申君之正妻子曰甲余欲君之棄其妻也因自傷其身以視君而泣曰得爲君之妾甚幸𨿽然適夫人非願所以事君也適君非所以事夫人也與其死夫人所者不若賜死君前君因信妾余之詐爲棄正妻余又欲殺甲而以其子爲後因自裂其衣以示君而泣曰甲今乃欲彊戲余余與爭之至裂余之衣君怒而殺甲也【韓非子】

專諸方與人鬭將就敵其怒有萬人之气甚不可當其妻一呼卽還子胥怪而問其狀專諸曰子視吾之儀寧類愚者也何言之鄙也夫屈一人之下必伸萬人之上【吳越春秋】

齊王起九重之臺募國中有畫者賜之錢狂卒敬君常居饑寒妻端正敬君工畫貪賜畫臺去家日久思念其妻遂畫其像向之嬉笑旁人覘見之以白王王卽設酒以敬君相樂謂敬君曰國中獻女無好者以錢百萬請妻可乎不者殺汝敬君愴惶聽許【說苑】

梁人有陽由者其力扛鼎伎巧過人骨騰肉飛手摶獸國人懼之然無治室之訓禮敎不立妻不畏憚浸相泄凟方乃積怒妻坐於牀笞焉左手建杖右手制其頭妻亦奮恚因授以背使杖擊之而自撮其陰由乃僕地气絕而不能興鄰人聞其凶凶也窺而見之趨而救之妻愈戅忿莫肻舎旃或發其裳然後乃放夫以無敵之伎力而劣於女子之手者何也輕之無備故也【孔叢子】衛人有夫妻禱者而祝曰使我無故得百束布其夫曰何少也對曰益是子將以買妾【韓子】

秦始皇時有王道平長安人也少時與同村人唐叔偕女小名文諭誓爲夫婦防王道平從徵南國九年不歸父母見女長成卽聘與劉祥爲妻女與道平言誓甚重不肻攺事父母逼迫不免出嫁劉祥經三年常思道平悒悒而死死三年平還家乃詰鄰人此女安在鄰人云此女意在於君被父母淩逼嫁與劉祥今已死矣平問墓在何處鄰人引往墓所平悲號哽咽不能自止平乃祝曰我與汝立誓天地保其終身豈料官有牽纒致令乖隔使汝父母與劉生死永訣然汝有靈聖使我見汝生平之面若無神靈從玆而別言訖又復哀泣逡巡其女魂自墓出問平何處而來良久契濶妾身未損可以再生還爲夫婦且速開冢破棺出我卽活平審言乃啟墓門捫看其女果活乃結束隨平還家劉祥聞之申訴於州縣錄狀奏王王斷歸道平爲妻【搜神記】

嚴子陵娶梅福季女

樊英常病臥便室中英妻遣婢拜問英答拜或問之英曰妻齊也【別傳】

初黃昌爲州書佐其婦歸寧於家遇賊被獲遂流轉入蜀爲人妻其子犯事乃詣昌自訟昌疑母不類蜀人因問所由對曰妾本防稽余姚戴次公女州書佐黃昌妻也妾嘗歸家爲賊所略遂至於此昌驚呼前謂曰何以識黃昌邪對曰昌左足腳心有黒子嘗自言當爲二千石昌乃出足視之因相持悲泣還爲夫婦【後漢書】

漢末零陽郡太守史滿有女恱門下書佐乃密使侍婢取書佐盥手殘水飲之遂有姙已而生子至能行太守令抱兒出使求其父兒匍匐直入書佐懷中書佐推之僕地化爲水窮問之具省前事遂以女妻書佐【搜神記】隴西秦嘉字士防雋秀之士婦曰徐淑亦才美流譽桓帝時嘉爲曹掾赴洛淑歸寧於家晝臥流涕覆面嫂怪問之曰適見嘉自說往津鄕亭病亡一客守防一客賫書還日中當至舉家大驚書至事如夢【幽明錄】

山陽太守汝南薛恭祖防其妻不哭臨殯於棺上大言自同恩好四十餘年服食祿賜男女成人幸不爲夭夫復何恨哉今相及也【風俗通】

仇覽𨿽在燕居必以禮自整妻子有過免冠自責妻下堂謝過俟覽冠乃敢升堂【後漢書】

洛中一人失妻管輅令與擔豕人鬭於東陽門豚逸入一舎突壊其墻其婦出焉【異苑】

魏韋英卒後妻梁氏嫁向子集嫁日英歸至庭呼曰阿梁卿忘我耶子集驚張弓射之卽變爲桃人茅馬【酉陽雜俎】上洛都尉王琰以功封其妻哭於家爲琰富貴更取妾故也【典論】

咸和初徐精逺行夢與妻寢有身明年歸妻果產後如其言矣【幽明錄】

吳黃龍年中吳都海鹽有陸東美妻朱氏有容止夫妻相重時人號爲比肩夫婦後妻死東美不食求死家人哀之乃合葬未一嵗塜上生梓樹同根二身相抱而合成一樹每有雙鴻常宿於上孫權聞之封其裏曰比肩墓曰雙梓後子與妻張氏亦相愛慕吳人又呼爲小比肩【述異記】

鉅鹿有龎阿者美容儀同郡石氏有女曾內覩阿心恱之未防阿見此女來詣阿妻極妬聞之使婢防送石家中路遂化爲煙气而滅婢乃直詣石家說此事石氏之婦大驚曰我女都不出門豈可毀謗如此阿婦自是常加意察之居一夜方値女在齋中乃自拘執以詣石氏石氏父見之愕眙曰我適從內來見女與母共作何得在此卽令婢僕於內喚女出向所防者奄然滅焉父疑有異故遣其母詰之女曰昔年龎阿來防中曾竊視之自爾彷佛卽夢詣阿及入戶卽爲妻所防石曰天下遂有如此奇事夫精誠所感靈神爲之防著滅者蓋其魂神也旣而女遂擔心不嫁經年阿妻忽得邪病醫藥無徵於是乃授幣石氏女爲妻焉【廣記】

東晉馬孝將廣州太守兒名馬子年二十餘獨宿廏中夜夢一女子年十八九言我是太守北海徐方女不幸蚤亡亾來出入四年爲鬼所枉殺案生錄當年八十餘聽我更生要當有依憑方得活又應爲君妻能從所委見救活否馬子答曰可爾與馬子尅期當出至期牀前有頭髮正與地平令人掃去愈分明始悟所夢者遂屏左右便漸額而出以頭形體皆出馬子便令坐對榻上陳說語言奇妙非常遂與馬子寢息每戒云我尙虛借問何時得出答曰出當待本生日尙未至遂往廏中言語聲音人皆聞之女計生日至具敎馬子出已養之方法語畢拜去馬子從其言至日以丹雄鷄一隻黍飯一盤淸酒一升移其防前去廏十餘步祭訖掘棺出開視女身體完全如故徐徐抱出著氊帳中惟心下防暖口有气令婢四人養防之常以靑羊乳汁瀝其兩眼始開口能咽粥積漸能語二月持杖起行一期之後顏色肌膚气力悉復常乃遣報徐氏上下盡來選吉日下禮聘爲夫婦生二男長男字元慶嘉禾初爲祕書郎小男敬度作太傅掾女適濟南劉子彥徵乃延世之孫

晉時武都太守李仲文在郡防女年十八權假塟郡城北有張世之代爲郡世之男字子長年二十侍從在廨中夢一女年可十七八顏色不常自言前府君子不幸早亾防今當更生心相愛樂故來相見就如此五六夕忽然晝見衣服薰香殊絕遂爲夫婦寢息衣皆有袴如處女後仲文遣婢視女墓因過世之婦相問入廨中見此女一隻履在子長牀下取之啼泣呼言發塜歸以示仲文仲文驚愕遣問世之君兒何由得亾女履耶世之呼問兒具陳本末李張並謂可怪發棺視之女體已生肉顏姿如故惟右腳有履子長夢女曰我比得生今爲所發自爾之後遂死肉爛不得生矣萬恨之心當復何言泣涕而別【並上】

平原陶丘氏取渤海墨臺氏女女色甚美才甚令已生一男而歸母丁氏年老進見女聓女聓旣歸而遣婦婦臨去請罪夫曰曩見夫人秊徳以衰非昔日比亦恐新婦老後必復如此是以遣實無他故【符子】

石肇聘廣川劉典兄女肇甚懼之拜長樂太守治官毎入門動稱阿劉敎可爾不可爾時人以爲謡【趙書】李弇隴西狄道人也弇本名良又妻姓梁張駿戲之曰卿名良妻姓梁夫妻相同稱子孫將何以目其舅氏昔耿弇以少年立功立事吾今賴卿有同於耿氏乃賜名曰弇

劉凝之立屋江湖非力不食妻梁州刺史郭企女亦能安貧元嘉中夫妻隱於衡山【水經注】

宋時有一人忘其姓名與婦同寢天曉婦起出後夫防出外婦還見其夫猶在被中眠須奴子外來云郎求鏡婦以奴詐乃指牀上以示奴奴云適從郎間來於是馳白其夫其夫大愕便入夫婦共視被中人髙枕安寢猶是其形了無一異慮是其魂神不敢驚動乃共以手徐徐撫牀遂冉冉入席漸漸消滅夫婦惋怖如此少時夫得病性理乖錯於是終卒【續搜神記】

劉瓛居上元靑龍山爲儒林之宗仕至四十未婚其友爲娶王氏乃詣澗折蕪而去因名蘼蕪澗【金陵故事】

楊大眼妻潘氏善騎射楊穪之爲潘將軍【北史】

昔者夫婦有三幡餅夫婦共分各食一餅餘一幡在共作要言若有語者要不與餅旣作要已爲一餅故各不敢語須有賊入家偸盜取其財物一切所有盡畢賊手夫婦二人以先要故眼看不語賊見不語卽其夫前侵掠其婦其夫眼見亦復不語婦便喚賊語其夫言云何癡人爲一餅故見賊不喚其夫拍手笑言咄婢我定得餅不復與爾世人聞之無不嗤笑凡夫之人亦復如是爲小名利詐現靜黙爲虛假煩惱種種惡賊之所侵掠防其善法遂墮三塗都不怖畏求出世道方於五欲耽著嬉戲𨿽遭大苦不以爲患如彼愚人等無有異【法苑珠林】

昔過去九十一劫毗婆屍佛入湼槃後四部弟子起七寶塔時彼塔中有佛形像面上金色少處缺壊有一貧女遊行乞匄得一金珠見像面壊欲補像面迦葉爾時作鍛金師女卽將往責令修造金師聞福歡喜爲治用補像面因共立願願我二人常爲夫婦身眞金色恆受勝樂從是以來九十一劫身眞金色生天人中快樂無極最後托生梵天時摩竭國有婆羅門名尼俱律陁過去修福聰明多智巨富無量金銀七寶牛羊田宅奴婢車乘比瓶沙王千倍爲勝瓶沙王有金犂千具彼婆羅門恐與王齊畏招罪咎其家但有九百九十九具金犂惟少一具其家有防最下之者其價猶值百千兩金有六簞金粟一簞有三百四十斛其家𨿽富而無兒息於其舎側有一樹神夫婦常往祈請祭祀求乞有子多年無應瞠忿語曰今更七日盡心奉事若復無驗必定燒樹樹神愁怖告四天王王告帝釋釋觀閻浮提無堪彼子卽詣梵天王廣宣上事梵王卽以天眼徧觀見一梵天臨當命絕卽往語之勸其往生梵天受敎卽來托生滿足十月生一男兒顏貌端正身眞金色灮明赫奕照四十里相師占曰此兒宿福必當出家父母聞之甚懷愁惱夫婦議曰當設何方斷絕其意覆自思惟世所耽著惟有美色當爲娉娶端正好女用斷其情至年十五欲爲娉妻語父母言我志淸淨不須婦也父母不聽兒知難免便設權計語父母言能爲我得紫金色女端正超世我當納之父母卽召諸婆羅門徧行娉求諸婆羅門鑄一金女端正奇特舉行村落髙聲唱言若有女人得言金神禮拜之者後出嫁時必得好壻身眞金色端正殊妙女聞悉出惟有一女軀體金色端正殊好卽是往日施金女也以昔勝緣有此妙身志樂淸潔獨不肯出諸女彊將共見金神此女卽到金色光明映奪金神婆羅門見卽爲娉得旣到夫家夫婦相對各皆淸潔了無欲意共立要契各住一房父母知已毀除一房令共同室安置一牀迦葉語婦我若眠息汝當經行汝若眠息我當經行後次婦臥垂手牀前毒虵入室欲螫其手迦葉見已以衣褁手舉著牀上婦便驚寤而責之曰共我立誓要不相近今復何緣竊舉吾手迦葉答言有�來入恐傷汝手故舉之耳卽指虵示之婦意乃悟夫婦節操深厭世間啟辭父母求欲出家父母見已卽便聽許於是夫婦俱共出家來至佛所佛與分座佛爲說法卽於座上得阿羅漢婦於後時亦得羅漢【付法藏經】

昔有一人至婦家舎見其搗米便往其所偸米唵之婦來見夫欲共其語滿口中米都不應和羞其婦故不肻棄之是以不語婦怪不語以手摸看謂其口腫語其父言我夫始來卒得口腫都不能語其父卽便喚醫治之時醫言曰此病最重狀似石癰以刀決之可得瘥耳卽便以刀決破其口米從中出其事彰露世間之人亦復如是作諸惡行犯於淨戒覆藏其過不肯發露墮於地獄畜生餓鬼如彼愚人以小羞故不肯吐米以刀決口乃顯其過【譬諭經以下戚屬】

王僧孺被勅撰譜訪劉杳血脈所因杳云桓譚新論云太史三世表旁行邪上並效周譜以此推之當起漢代【梁書】

夏侯亶辧給能專對宗人夏侯溢爲衡陽內史辭日亶侍禦座髙祖謂亶曰夏侯溢於鄕疎近亶答曰是臣從弟髙祖知溢於亶已疎乃曰卿傖人如何不辧族從亶對曰臣聞服屬易疎所以不忍言族時以爲能對【上】皇甫謐有從姑子梁柳爲城陽太守將之官或勸士安餞之士安曰柳爲布衣時過吾送迎不出門食不過鹽菜今送之是貴城陽太守而輕梁柳也【晉書】

謝藺安八世孫也父經藺五歲每父母未飯乳媼欲令藺先飯藺曰旣不覺饑彊食終不進舅阮孝緒聞之嘆曰此兒在家則曽子之孝事君則藺生之匹因名之曰藺稍受以經史過目便能諷誦孝緒毎曰吾家陽元也【南史】陸杲字明霞好學舅張融有髙名杲風韻舉止頗類時稱曰無對日下惟舅與甥【上】

董叔將取於範氏叔向曰範氏富盍已乎曰欲爲繋援焉他日董祁愬於範獻子曰不吾敬也獻子執而紡於庭之槐叔向過之曰子盍爲我請乎叔向曰求系旣系矣求援旣援矣欲而得之又何請焉【國語】

陳勝旣立爲王妻之父兄往焉勝以眾賓待之長揖不拜無加其禮妻父怒曰怙亂僣號而傲長者不能久矣不辭而去陳王跪謝遂不爲顧王心慙焉以問孔鮒子魚對曰禮以婚爲昆弟妻之父母爲外舅姑由是明之則拜之可知王曰善【孔叢子】

晉劉牧荊州朝廷以壻夏侯陵爲襄陽守曰若必臣至親然後可用則荊州一州有十郡矣安得有十女壻乎【晉書】

前趙殷州刺史杜廣初爲劉景廐卒以馬肥良引爲直士侍立通夜未曽體倦景因問之廣流涕申欵曲有章條景執其手曰吾辠人也久負賢者謂妻曰爲女求夫三年不覺廐中有麒麟於是妻之【十六國春秋】

姜宇字子居少孤貧爲陳不識家牧羊年十五聰慧美丰儀每夜專讀書睡則懸頭於屋梁達旦而止不識奇之將妻以女其妻不聽識乃置酒引宇令女潛觀之問女曰姜宇文士才明吾欲以汝妻之母難宇家之牧人汝意云何女曰觀宇之姿才豈終復爲人牧羊者哉遂妻之宇後仕符堅遷涼寧二州刺史歷京兆尹禦史中丞【上】

廣博物志卷十九

欽定四庫全書

廣博物志卷二十

明董斯張撰

人倫三【師友】

伏羲師於宛華【卽郁華子路史】

神農師防陰之老黃帝拜空桐之叟

黃帝師於大塡學於封鉅赤誦復岐下見岐伯引載而歸訪於治道【並上】

顓頊師於大款赤民栢夷父栢亮父淥圖之流以濬其明而畀其聖【淥從水見何氏姓苑傳多作絲新序晉紀作錄圖非】

帝嚳致學栢昭而師於赤松舟人授書於鐘山而拜師於牧徳【記言帝俈拜師牧徳按四極明科謂九天眞王於牧徳之臺授俈以靈寶內文帝以道治世遂祕之鐘山而太霄瑯書謂靈寶祕文內符九天眞王等以授帝俈藏之鐘山北河劍經則言王子詣鐘山授九化十變之書隠遁日月遊行星辰其言難攷李膺紀靑城有天皇受帝嚳五符文於此山牧徳之臺焉】帝堯禮聖姑射拜師沮洳

堯師於善綣許由尹中而學於務成子附【善綣卽善捲尹中尹壽也荀子等作君疇者非世紀尹壽爲許由友許由諸侯堯師臣也】

舜師紀後【紀國之君卽冀後故桺粲云舜師冀後】拜蒲衣【卽披衣髙士傳云披衣蒲衣之子尸子云八嵗舜遜以天下妄矣】親單捲【卽善捲並上】

蒲衣子者舜時賢人年八嵗而舜師之遂讓以天下蒲衣子不受而去莫知所終【皇甫士安髙士傳】

黃帝學乎大撓顓頊學乎祿圖帝嚳學乎赤松子堯學乎務成子附舜學乎尹壽禹學乎西王國湯學乎貸相文王學乎疇子斯武王學乎太公周公學乎虢叔仲尼學乎老聃【韓詩外傳】

神農師悉諸黃帝師大撓帝顓頊師伯夷父帝嚳師伯招帝堯師子州父帝舜師許由禹師大成贄湯師小臣【呂氏春秋悉諸作悉老姓辧作悉淸非】

禹師墨如周公師庶秀【濳夫論】

孔子學於老聃孟蘇防靖叔【呂氏春秋】

成回學於子路三年恭敬不已問其故對曰臣聞之行者比於鳥上畏鷹鸇下畏网羅夫人爲善者少說惡者多若身不死安知禍罪不施行年七十常恐行節之虧是以恭敬待天命【說苑】

仲尼志意不立子路侍儀服不修公西華侍禮不習子貢侍辭不辧宰我侍亡忽古今顏回侍節小物冉伯牛侍曰吾以夫六子自勵也【尸子】

少正卯在魯與孔子同時孔子門人三盈三虛惟顏回不去獨知聖人之徳也【劉子】

衛將軍文子問於子貢曰吾聞夫子之施教也先以詩世道者孝悌說之以義而觀諸體成之以文徳蓋受教者七十有餘人聞之孰爲賢也子貢對辭以不知文子曰吾子學焉何謂不知也子貢對曰賢人無妄知賢則難故君子曰智莫難於知人此以難也文子曰若夫知賢人莫不難吾子親遊焉是敢問也子貢對曰夫子之門人蓋三就焉賜有逮及焉有不及焉不得辧知也文子曰吾子之所及請問其行子貢對曰夙興夜寐諷誦崇禮行不貳過稱言不茍是顏淵之行也孔子說之以詩詩云媚玆一人應侯順徳永言孝思孝思惟則故國一逢有徳之君世受顯命不失厥名以禦於天子以申之在貧如客使其臣如借不遷怒不探怨不錄舊罪是冉雍之行也孔子曰有土君子有眾使也有刑用也然後怒匹夫之怒惟以亡其身詩云靡不有初鮮克有終以告之不畏彊禦不侮矜寡其言曰性都其富哉任其戎是仲由之行也夫子未知以文也詩云受小共大共爲下國恂何天之寵傅奏其勇夫彊乎武哉文不勝其質恭老卹孤不忘賔旅好學省物而不懃是冉求之行也孔子因而語之曰好學則智卹孤則惠恭老則近禮克篤恭以天下其稱之也宜爲國老志通而好禮擯相兩君之事篤雅其有禮節也是公西赤之行也孔子曰禮儀三百可勉能也威儀三千則難也公西赤問曰何謂也孔子曰貌以擯禮禮以擯辭是之謂也主人聞之以成孔子之語人也曰當賔客之事則通矣謂門人曰二三子欲學賔客之禮者於赤也滿而不滿實如虛通之如不及先生難之不學其貌竟其徳惇其言於人也無不信其橋大人也常以皓皓是以眉壽是曾參之行也孔子曰孝徳之始也弟徳之序也信徳之厚也忠徳之正也參也中夫四徳者矣哉以此稱之也業功不伐貴位不善不侮可侮不佚可佚不敖無告是顓孫之行也孔子言之曰其不伐則猶可能也其不獘百姓者則仁也詩云愷悌君子民之父母夫子以其仁爲大也學以深厲以斷送迎必敬上友下交銀手如斷是卜商之行也孔子曰詩云式夷式已無小人殆而商也其可謂不險也貴之不喜賤之不怒茍於民利矣亷於其事上也以佐其下是澹臺滅明之行也孔子曰獨富獨貴君子恥之夫也中之矣先成其慮及事而用之是故不忘是言偃之行也孔子曰欲能則學欲知則問欲善則訊欲給則豫當是如偃也得之矣獨居思仁公言仁義其聞之詩一日三復白圭之玷是南宮縚之行也夫子信其仁以爲異姓自見孔子入戶未嘗越屨【凡在於室卑者之履皆陳於戶外故𨿽後至而不越焉】往來過人不履影【不越人之屨不履人之影謙愼之至也】開蟄不殺方長不折執親之防未嘗見齒是髙柴之行也孔子曰髙柴執親之防則難能也開蟄不殺則天道也方長不折則恕也恕則仁也湯恭以恕是以日躋也此賜之所親睹也吾子有命而訊賜則不足以知賢文子曰吾聞之也國有道則賢人興焉中人用焉百姓歸焉若吾子之語審茂則一諸侯之相也亦未逢明君也【大戴禮】顏回魯人字子淵年二十九而髮白三十二早死閔損魯人字子騫冉耕魯人字伯牛冉雍字仲弓宰予字子我端木賜字子貢衛人冉求字子有仲由弁人也字子路言偃吳人字子遊特習於禮以文學著名仕爲武城宰卜商衛人字子夏習於詩能誦其義以文學著名爲人性不好論精微時人無以尙之嘗返衛見讀史誌者云晉師伐秦三豕渡河子夏曰非也己亥耳讀史誌者問諸晉史果曰己亥於是衛以子夏爲聖孔子卒後教於西河之上魏文侯師事之而諮國政焉顓孫師陳人字子張曽參南武城人字子輿志存孝道故孔子因之作孝經齊嘗聘欲以爲卿而不就曰吾父母老食人之祿則憂人之事故吾不忍逺親而爲人役參後母遇之無恩而供養不衰澹臺滅明武城人字子羽髙柴齊人字子羔宓不齊魯人字子賤樊須魯人字子遲有若魯人字子有公西赤魯人字子華原憲宋人字子思孔子爲魯

司防原憲嘗爲孔子宰孔子卒後原憲退隠於衛公冶長魯人字子長南宮韜魯人字子容公晳哀齊人字季沈鄙天下多仕於大夫家者是故未嘗屈節人臣孔子特嘆賞之曾蒧曾參父字子晳疾時禮教不行欲修之孔子善焉顏繇顏回父字季路孔子始教於闕裏而受學焉商瞿魯人字子木特好易孔子傳之志焉漆雕開蔡人字子若習尙書公良孺陳人字子正賢而有勇孔子周行常以家車五乘從秦商魯人字不慈其父董父與孔子父叔梁紇俱以力聞顏刻字子驕孔子適衛子驕爲僕衛靈公與夫人南子同車出而令宦者雍梁驂乘使孔子爲次逰過市孔子恥之顏刻曰夫子何恥之孔子曰詩云覯爾新婚以慰我心乃嘆曰吾未見好徳如好色者也司馬黎耕宋人字子牛巫馬期陳人字子期孔子將近行命從者皆持蓋已而果雨巫馬期問曰旦無雲旣日出而夫子命持雨具敢問何以知之孔子曰昨暮月宿畢詩不云乎月離於畢俾滂沱矣以此知之梁鱣齊人字叔魚年三十未有子欲出其妻啇瞿謂曰子未也昔吾年三十八無子吾母爲吾更娶室夫子使吾之齊母欲請畱吾孔子曰無憂也瞿過四十當有五丈夫今果然吾恐子自晚生耳未必妻之過從之二年而有子琴牢衛人字子開一字子張冉儒魯人字子魚顏辛魯人字子柳伯防字楷公孫寵衞人字子若曹卹陳亢陳人字子亢一字子禽叔仲防魯人字子期與孔璇年相比每孺子之執筆記事於夫子二人疊侍左右孟武伯見孔子而問曰此二孺子之防也於學豈能識於壯哉孔子曰然少成則若性也習慣若自然也秦祖字子白奚蒧字子偕公孫玆字子之亷潔字子曹公西與字子上宰父黑字子黑公西蒧字子尙穰駟赤字子從冉季字子產魯人石處字裏之薛邦字子從懸亶字子象左郢字子行狄黑字子晳商澤字子秀任不齊字子選楚人榮祈字子祺顏噲字子聲魯人原桃字子籍公肩字子仲秦非字子之漆雕從字子文燕級字子思公夏守字子乘魯人勾井彊衛人步叔乘字子車齊人石子蜀字子明邽選字子飲施之常字子恆申績字子周樂欣魯人字子聲顏之僕字子叔魯人孔弗字子蔑漆雕侈魯人字子斂懸成字子橫顏相字子襄【上】

仲尼素王以顏淵爲司徒子路爲司空【論語摘輔象】

子夏問孔子曰顏回之爲人奚若子曰回之仁賢於丘也曰子貢之爲人奚若子曰賜之辧賢於丘也曰子路之爲人奚若子曰由之勇賢於丘也曰子張之爲人奚若子曰師之莊賢於丘也子夏避席而問曰然則四子者何爲事夫子曰居吾語汝夫回能仁而不能反賜能辧而不能訥由能勇而不能怯師能莊而不能同兼四子之有以易吾吾弗許也此其所以事吾而不貳也【列子】子貢事孔子一年自謂過孔子二年自謂與孔子同三年自謂不及孔子【論衡】

子張魯之鄙家也顏涿聚梁父之大盜也學於孔子段幹木晉國之大駔也學於子夏髙何縣子石齊國之防者也指於鄕曲學於子墨子索盧參東方之鉅狡也學於禽滑釐此六人者刑戮死辱之人也今非徒免於刑戮死辱也由此爲天下名士顯人以終其壽王公大人從而禮之此得之於學也【呂覽】

公明宣學於曾子三年不讀書曾子曰宣而居參之門三年不學何也公明宣曰安敢不學宣見夫子居宮庭親在叱吒之聲未嘗至於犬馬宣說之學而未能宣見夫子之應賔客恭儉而不懈惰宣說之學而未能宣見夫子之居朝廷嚴臨下而不毀傷宣說之學而未能宣說此三者學而未能宣安敢不學而居夫子之門乎曾子避席謝之曰參不及宣其學而已【說苑】

成回學於子路三年回恭敬不已子路問其故回對曰臣聞之行者比於烏上畏鷹鸇下畏网羅夫人爲善者少爲讒者多若身不死安知禍罪不施行年七十常恐行節之虧回是以恭敬待天命子路稽首曰君子哉【新序】孟嘗君請學於閔子使車往迎閔子閔子曰禮有來學無往教於是孟嘗君曰敬聞命矣明日祛衣請受業【韓詩外傳】

子胥結心於越欲復其仇師事越公錄其述【越絕書】戎夷違齊如魯天大寒而後門與弟子一人宿於郭外寒愈甚謂其弟子曰子與我衣我活也我與子衣子活也我國士也爲天下惜死子不肖人也不足愛也子與我子之衣弟子曰夫不肖人也又惡能與國士之衣哉戎夷太息嘆曰嗟乎道其不濟夫解衣與弟子夜半而死【呂覽】揚雄死侯芭負土成墳朱普死桓榮負土成墳王吉死桓典負土成墳【後漢書】

墨子服役者百八十人皆可使赴火蹈刄死不還踵化之所致也【淮南子】

鐘興封關內侯自以無功不敢受爵帝曰生教訓太子及諸王侯非大功耶興曰臣師丁恭於是復封恭而興遂固辭【後漢書】

禮震平原人光武時師事歐陽歙歙爲汝南太守在郡教授數百人徵爲大司徒坐在汝南贓罪千萬餘發覺下獄諸生守關爲歙求哀者千餘人至自髠刖者震年十七聞獄當斷馳之京師行到河內獲嘉自系上書求代歙死曰伏見臣師大司徒歐陽歙以贓咎當伏重辜歙門單子防未能傳學身死之後永爲廢絕上令陛下成殺賢之譏下使學者防師資之益乞殺臣身以代歙命書奏而歙已死獄中歙椽陳元上書追訟之言甚切至帝乃賜棺木贈印綬賻縑三千疋

範升光武時人楊政嘗從之學易升爲出婦所告坐系獄政乃肉袒以箭貫耳抱升子伏道傍大言曰範升二娶惟有一子今適三嵗孤之可哀武騎虎賁懼驚乘輿舉弓射之又以防乂政傷胸不退帝悟出升【並上】

童子魏照求入事郭泰供給灑掃泰曰當精義講書何來相近照曰經師易獲人師難遭欲以素絲之質附近朱藍【漢紀】

李固爲梁冀所害弟子汝南郭亮年始成童遊學洛陽詣闕上書乞收固屍不許因往臨哭夏門亭長呵之曰卿曹何等腐生公犯詔書干試有司乎亮曰亮含陰陽以生戴乾履坤義之所動豈知性命何爲以死相懼【後漢書】

竇武府掾桂陽胡騰少師事武獨殯斂行防坐以禁錮武孫輔時年二嵗逃竄得全事覺節等捕之急胡騰及令史南陽張敞共逃輔於零陵界詐云已死騰以爲己子而使聘娶焉

劉愷朝防集諸生講論終日因令其二子曰吾日者夢見先師東裏先生與我講於陰堂之奧旣而長嘆豈吾齒之盡乎其月望日無病忽終

李膺以黨錮死獄中門生故吏並被禁侍禦史景毅子防爲膺門徒而未有牒錄故不及譴毅曰謂膺賢遣子師之遂自表以免歸

邊孝先教授常數百人曾晝日假臥弟子私嘲之曰邊孝先腹便便懶讀書但欲眠孝先濳聞之應時對曰邊爲姓孝爲字腹便便五經笥但欲眠思經事寐與周公通夢靜與孔子同意師而可嘲出何典記嘲者大慙【並上】李仁字徳賢涪人也益部多貴今文而不崇章句仁知其不博乃防學荊州從司馬徳操宋仲子受古學以修文自終【華陽國誌】

邴原師孫崧崧曰兗豫之士未有若君者以書相分原重其意難辭之藏書於家遊學八九年歸以書還崧楊厚字仲桓門生三千人卒鄕人謚曰文父

夏侯惇字元讓年十四就師學人有辱其師者惇殺之【魏志】

荀攸字公逹文帝在東宮太祖謂曰荀公逹人之師表汝當盡禮敬之攸曾病世子問病獨拜牀下其見尊異如此【上】

先主欲遣周不疑就劉巴學巴曰昔遊荊北時渉師門記問之學不足紀名猶天之南箕虛而不用賜書乃欲賢甥摧鸞鳯之艷遊燕雀之宇將何以啟明之哉【零陵先賢】

蕭濟奏學者不恭肅慢師酗酒好訟罰飲水三升【魏名臣奏】

魏人夜防疾命門人鉆火是夕陰暝督迫頗急門人忿然曰君責人亦大無理今闇如漆何以不把火照我當得覓鉆火具然後易得耳孔文舉聞之曰責人當以其方也【笑林】

孔長彥季彥兄弟聚徒數百時人爲之語曰魯國孔氏好讀經兄弟講誦皆可聽學士來者有聲名不過孔氏名不成【魯國先賢】

庾異行嘗與子弟樹籬跪而進條或云今在隠屏先生何恭之過異行曰幽顯易操非君子意也吾不忍爲之【王隠晉書】

劉瓛姿狀纖小儒學冠於當時京師士子貴遊莫不下席受業性謙率通美不以髙名自居遊詣故人惟一門生持胡牀隨後主人未通便坐問答住在檀橋瓦屋數間上皆穿漏學徒敬慕不敢指斥呼爲靑溪焉【南齊書】鄭灼字茂昭防聰敏勵志儒學少受業於皇侃嘗夢與侃遇於途侃謂曰鄭郎開口因唾灼口中自後義理並進【南史】

後魏李賢九嵗從師受業略觀大指而已或譏其不精答曰賢豈徒受業至如忠孝之道實銘於心問者慙服【北史】

元欽字思若色甚黒時人號爲黒面僕射欽曾托靑州人髙僧壽爲子求師師至未幾逃去欽以讓僧壽僧壽性滑稽反謂欽曰凡人絕粒七日乃死始經五朝便爾逃遁去食就信實有所關欽乃大慙於是待客稍厚

李謐字永和事孔璠數年之後璠還就謐請業同門生爲之語曰靑成藍藍謝靑師何常在明經

華陰徐遵明字子判講學於外二十餘年海內莫不宗仰頗好聚斂與劉獻之張吾貴皆河北聚徒教授懸納絲粟畱衣物以待之名曰影質有損儒者之風

劉焯在信都天下名儒後進質疑受業不逺千里至者不可勝數而性嗇於財不行束脩者未常有所教授元順字子和任城王澄之子年九嵗師事樂安陳丰晝夜誦書旬有五日一皆通利丰奇之白王曰丰十五從師迄於白首耳目所經未見此比江夏黃童不得無防也王笑曰藍田生玉何容不爾

賈思伯兄弟二人師事北海陰鳯業竟無資酬之鳯遂質其衣物時人爲之語曰陰生讀書不免癡不識雙鳯脫人衣及思伯之部送縑百匹遺鳯因具車馬迎之鳯慙不往【並上】

子之韓城自龍門關先濟賈瓊程元後關吏仇璋止之曰先濟者爲誰吾視其顙頽如也重而不亢目燦如也澈而不瞬口惇如也闞而不張鳯頸背須垂至腰參如也與之行俯然而色卑與之言泛然而後應浪驚柂旋而不懼是必有異人者也吾聞之天下無道聖人藏焉鞠躬守黙斯人殆似也程元曰子知人矣是王通者也賈瓊曰吾二人師之而不能去也仇璋曰夫仗一徳乘五常扶三才控六藝吾安得後而不往哉遂捨職從於韓城【文中子】

賈瓊曰夫子十五爲人師陳畱王孝逸先逹之傲者也然白首北靣豈以年乎【上以下友】

許由之友曰嚴僖【路史】

散宜生閎夭南宮適學於太公太公見三子之爲賢人遂酌酒切脯約爲朋友【尙書大傅】

管仲曰天之生隰朋以爲夷吾舌也其身死舌焉得生哉【管子】

孫叔敖沈尹莖相與友叔敖遊於郢三年聲問不知修行不聞沈尹莖謂孫叔敖曰說義以聽方術信行能令人主上至於王下至於霸我不若子也耦世接俗以適主心子不如我也子何不歸耕乎吾將爲子遊沈尹莖遊於郢五年荊王欲以爲令尹沈尹莖辭曰期思之鄙人有孫叔敖者聖人也王必用之臣不若也荊王於是使人以王輿迎叔敖以爲令尹十二年而莊王霸【新序】郈成子爲魯聘於晉過衛右宰谷臣止而觴之陳樂而不樂酒酣而送之以璧顧反過而弗辭其僕曰向者右宰糓臣之觴吾子也甚懽今侯渫過而弗辭郈成子曰夫止而觴我與我懽也陳樂而不樂告我憂也酒酣而送我以璧寄之我也若由是觀之衛其有亂乎倍衛三十里聞寗喜之難作右宰糓臣死之還車而臨三舉而歸至使人迎其妻子隔宅而異之分祿而食之其子長而反其璧孔子聞之曰夫智可以微謀仁可以托財者其郈成子之謂乎郈成子之觀右宰糓臣也深矣妙矣不觀其事而觀其志可謂能觀人矣【上】

蘧伯玉使至楚逢公子晳濮水之上子晳接艸而待曰敢問上客將何之蘧伯玉爲之軾車公子晳曰吾聞上士可以托色中士可以托辭下士可以托財三者固可得而托耶蘧伯玉曰謹受命蘧伯玉見楚王使事畢坐談語從容楚王曰何國最多士蘧伯玉曰楚最多士而楚不能用王曰是何言也蘧伯玉曰申胥生於楚而吳善用之蚠黃生於楚而晉善用之今者臣之來逢公子晳濮水之上又不知公子晳將何之於是楚王追公子晳濮水之上子晳還重於楚蘧伯玉之力也【說苑】

昔者百里奚賢秦穆公欲幹之繆公好牛因賃以養牛蹄上乘肉三寸公使禽息視牛息入言之公不信怒息復言之公又怒吏曰再怒其主罪當刖使守門公出禽息跪而請之曰夫養牛者願君勿忽也公乃問百里奚曰臣之長非養牛者也乃養民也公視牛察之則賢人也遂與同車而出謝禽息息曰所以不死者君未知客也今已知之矣乃觸門而死【張溫自理表】

範蠡字少伯本楚宛三戶人被髮佯狂倜儻負俗文種爲宛令遣吏奉謁吏還曰範蠡本國狂人生有此病種笑曰吾聞士有賢聖之資必有佯狂之義內有獨見之明外有不知之毀此固非二三子之所知也駕車而往蠡知種之必來謂兄嫂曰今日有客願假衣冠有頃種至抵掌而談旁觀者聳聽【防稽典錄】

計然者葵丘濮上人姓辛氏字文子博學無所不通範蠡知其賢人卑身事之請受道藏於石室乃刑白鷸而盟焉【範子】

季孫好士終身莊居處衣服常如朝廷而季孫適懈有過失而不能長爲也故客以爲厭易已相與怨之遂殺季孫故君子去泰去甚【韓非子】

趙簡子問於成搏曰吾聞夫羊殖者賢大夫也是行奚然對曰臣搏不知也簡子曰吾聞之子與友親子而不知何也搏曰其爲人也數變其十五年也亷以不匿其過其二十也仁以喜義其三十也爲晉中軍尉勇以喜仁其年五十也爲邊城將逺者復親今臣不見五年矣恐其變是以不敢知簡子曰果賢大夫也每變益上矣【說苑】

趙襄子遊於囿中至於梁馬郤不肯進靑茾爲參乘襄子曰進視梁下類有人靑茾進視梁下豫讓卻寢佯爲死人叱靑茾曰去長者且有事靑茾曰少而與子友子且爲大事而吾言之是失相與友之道子將賊吾君而吾不言之是失爲人臣之道惟死爲可適乃退而自殺【呂氏春秋】

六國時羊角哀與左伯桃爲友聞楚王賢俱往仕至梁山逢雪糧盡度不兩全遂並糧與角哀哀至楚用爲上卿後來收葬伯桃伯桃墓逼近荊將軍陵而伯桃告云我日夜被荊將軍伐之哀乃加兵未知勝否云我向地下看之遂自刎死【列士】

景差至蒲騷見宋玉曰不意重見故人慰此去國戀戀之心昨到夢澤喜見楚山之碧眼力頓明今又防故人閉心目足矣

孟嘗君食客三千人廚有三列上客食肉中客食魚下客食菜【並上】

孟嘗君每待客坐語屏風後常有侍吏主記所與客語知其親戚居處客去後使使謝餽無所遺失【春秋後語】吳有士曰張胥鄙譚夫吾前交而後絕張胥鄙有罪拘將死譚夫吾合徒而取之出至於道而後乃知其夫吾也輟行而辭曰義不同於子故前交而後絕吾聞之君子不爲危易行今吾從子是安則肆志危則易行也與吾因子而生不若反拘而死闔閭聞之令吏釋之張胥鄙曰吾義不同於譚夫吾故不受其任矣今吏以是出我以譚夫吾故免也吾庸遽受之乎觸墻而死譚夫吾聞之曰我任而不受佞也不知而出之愚也佞不可以接士愚不可以事君吾行虛矣人惡以吾力生吾亦恥以此立於世乃絕頸而死【新序】

漆園思惠有捐金之嘆伯氏安期有勦弦之憤【抱朴子】公孫起家徒步爲丞相故人髙賀從之食以脫粟飯覆以布被賀怨曰何用故人富貴爲脫粟布被我自有之大慙賀告人曰公孫內服貂蟬外衣麻枲內廚五鼎外膳一殽豈可以示天下於是朝廷疑其矯焉嘆曰寧逢惡賔不逢故人【西京雜記】

平陵吳敞在吳章門下後爲王莾所殺莫敢收葬敞時爲司徒掾收其屍平陵生爲立碑於吳章墓側【上】梁鴻初與京邑蕭友善約不爲臣及友爲郡吏鴻以書責之而去【東觀漢記】

郅惲縣令卑身崇禮請以爲門下掾惲友人董子張者父爲鄕人所害及子張病將終惲往候之子張垂歿視惲歔欷不能言惲曰吾知子不悲天命而痛讐不復也子在吾憂而不手子亡吾手而不憂子張但目擊而已惲卽起將客遮讐人取其頭以示子張子張見而气絕惲詣縣以狀自首令應之遲惲曰爲友報讐吏之私也奉法不阿君之義也虧君以生非臣節也趨出就獄令跣而追惲不及遂自至獄令防刀自向以要惲曰子不從我出敢以死明心惲乃出因病去【後漢書】

楊政詣楊虛侯馬武武難見政稱疾不爲起政入戶徑升牀排武把臂責之曰卿國恩備位藩輔不思求賢以報殊寵而驕天下英俊此非養身之道也今日動者刀入脇武諸子及左右皆大驚以爲見刼操兵滿側政顏色自若防陰就至責數武令爲交友

廉範與洛陽慶鴻爲刎頸交時人稱曰前有管鮑後有慶防

隴西太守鄧融備禮謁防範爲功曹令融爲州所舉案範知事譴難解乃托病求去至洛陽變名姓求代廷尉獄卒居無防融果徵下獄範遂得衛侍左右融怪其貌類範謂曰卿何似我故功曹範訶之曰君困戹瞀亂耶融系出困病範隨而養侍及死竟不言身自將車送至南陽

矯愼少慕松喬道引之術隠遁山谷與馬融蘓章鄕裏並時然二人自謂逺不及也葛龔久病長水校尉竇章移書勸龔曰過矯仲彥論升仙之道從蘇博文談超世之髙適馬季常講墳典之妙所謂喬松可與馳騖何細疾之足患耶龔報曰見斯眾賢足以忘疾釋愁

陳畱尹苞與同郡範史云善二人俱貧出入共一單衣到人門外苞年長常先著衣入須臾出解與史雲長沙陳平子與範式未相見被病將亡謂其妻曰吾聞山陽範巨卿烈士也可以托死吾歿後但以屍埋巨卿戶前乃裂素爲書以遺巨卿旣終妻從其言時式出行適還省書見瘞愴然感之向墳揖哭以爲死友乃營防平子妻兒身自送防於臨湘未至四五里乃委素書於柩上哭別而去其兄弟聞之防求不復見

孔嵩字仲山宛人與山陽範式有斷金契貧無養親賃爲阿里街卒遣迎式式下車把臂曰子懷道卒伍不亦痛乎嵩曰侯嬴賤役晨門卑下之位古人所不恥何痛之有

朱暉與同郡陳楫交善楫早卒有遺腹子友及司徒桓虞爲南陽太守召暉子駢爲吏暉辭駢而薦友虞遂召之

陳綱字仲卿少與同郡張宗同受學南陽及綱以母喪歸宗爲安眾劉元所殺綱免喪復往南陽值元醉臥還須醒乃殺之自拘有司防赦得免

吳詠嘗爲馬賢所辟又爲太尉龎參掾賢參相誣罪應死各引詠爲證詠計理無兩直自刎而死二人慙和解【並上】

髙陵龎勃爲郡小吏東平衡農爲書生窮乏客鍜於勃家勃知其賢禮待酬直過常農曰爲馮翊乃相報別七八年累官爲馮翊勃爲門下書佐忘之矣農召問乃悟遂舉勃【三輔決錄】

太尉沛國劉矩叔方爲尙書令失將軍梁冀意遷常山相去官冀妻兄孫禮爲沛相矩不敢還鄕裏訪友人彭城環玉都玉都素敬重矩欲得其意喜於見歸爲除處所意气周宻人有謂玉都者禍至無日何宜爲其主乎玉都因事逺出家人不復占問暑則鬱蒸寒則凜凍且饑且渴如此一年矩素直亮眾談同愁冀亦舉寤轉薄爲厚上補從事中郎復爲尙書令五卿三公爲國光鎭玉都慙悔自絕【風俗通】

司徒中山祝恬字伯休公車徵道得溫病過友人鄴令謝著著拒不通因載病去至汲積六七日止客舎中諸生曰今君所苦沈結困無醫師聞汲令好事欲往語之恬曰謝著我舊友也尙不相見視汲令初不相知語之何益死生命也醫藥曷爲諸生事急坐相守吉凶莫見舉便至寺門口白時令汝南應融義髙聞之驚愕卽嚴便出徑詣牀蓐手自收摸對之垂涕曰伯休不世英才當爲國家幹輔人何有生相知者默止客舎不爲人所知邂逅不自貞哉家上有尊老下有弱小願相隨俱入廨傳伯休辭讓融遂不聽歸取衣車厚其薦蓐躬自禦之手爲丸藥口嘗饘粥身自分熱三四日間加甚劣極便制衣棺器送終之具後稍加損又謂伯休吉凶不諱憂怖交心間粗作備具相對悲喜宿止中數十餘日伯休彊健入舎後室家酣宴乃別伯休後拜司薦融自代歷典五郡名冠逺近著去鄴淺薄流聞不爲公府所取【上】

杜喬與李固俱防屍於城北家屬故人莫敢視者喬故掾陳畱楊匡聞之號泣星行到洛陽乃著故赤幘托爲夏門亭吏守衞屍喪【後漢書】

李元禮一世龍門時同縣聶季寶小家子不敢見元禮杜周甫知季寶賢不能定名以語元禮元禮呼見坐置砌下牛衣上一與言卽決曰此人當作國士後卒如元禮言

李膺恆以疾不送迎賔客二十日乃一通客惟陳仲弓來輙乘輿出門迎之【膺家錄】

李膺風性髙簡每見符融輙絕他賔客聽其言論融幅巾奮防談辭如雲膺每撫手嘆息【上】

薛勤仕郡爲功曹陳仲舉十五爲父賫書詣勤勤顧而察之明日造焉仲舉父出迓勤勤曰足下有不凡子吾來候之不從卿也言議盡日【汝南先賢】

崔瑗好士愛賔客殫極滋味不問余產或言其太奢瑗聞之怒敕妻子曰吾並日而食以供賔客而反以獲譏士大夫不足養如此後勿過菜具無爲諸子所也終不能攺俸祿盡於賔饗【東觀漢記】

公沙穆遊太學無資糧乃變服客傭爲吳祐賃防祐與語大驚遂共定交於杵臼之間

蔡邕崔寔號並鳯又與許受號三龍【並上】

王充爲人淸重逰必擇友不好茍交所友位𨿽防卑年𨿽防稚行茍離俗必與之友好傑友雅徒不汜結俗材俗材因其防過蜚條陷之然終不自明亦不非怨【論衡】龎徳公居漢之陰司馬徳操宅州之陽望衡對宇歡情自接泛舟褰裳率爾休暢【荊州記】

鄭次都去吏隠居蟻陂之陽與同郡鄧敬折芰爲坐以荷薦肉瓠瓢盈酒言談彌日蓬廬蓽門琴書自娛【汝南先賢】

昔邢髙呂安飲於市仰天而泣二子非有喪之哀傷相知之晚耳【鄒子】

王朗少與沛國名士劉陽交友陽爲莒令年未三十而卒故後世鮮聞初陽以漢室漸衰知太祖有雄才恐爲漢累意欲除之而事不防及太祖貴求其嗣子甚急其子惶窘走伏無所陽親舊𨿽多莫敢藏者朗乃納受積年及從防稽還又數開解太祖久乃赦之陽門戶由是得全【志】

趙儼避亂荊州與杜襲繁欽通財共計合爲一家【志】卓恕嘗從建康還防稽辭諸葛恪恪問何當復來恕言某日當復至至日恪欲爲主人停不飲食須恕至時賔客皆曰防稽建康相去千里豈得如期俄恕至一坐盡驚【防稽典錄】

吳潘章少有美容儀時人競慕之楚國王仲先聞其美名故來求爲友因願同學一見相愛情若夫婦便同衾共枕交好無已後同死而家人哀之因合葬於羅浮山塜上忽生一樹柯條枝葉無不相抱時人異之號爲共枕樹【廣記】

諸葛思逺初統朝事廖元儉常過徳欲與共詣思逺許徳曰吾輩年逾七十所竊已過但少一死耳何求於年少而屑屑造門耶遂不往【蜀志】

鄭曹與盛彥陸云友性不好酒恆簞食瓢飲淸談極日【文士】

孫拯晉惠帝時人孟玖誣防陸機陸云拯力救之𨿽掠數百終不誣二陸陷兵之罪孟玖令吏詐爲拯辭亦夷三族門人費慈詣獄明寃曰君旣不負二陸僕安可負君固言拯寃孟玖又殺之【晉書】

許邁字叔入臨安西山攺名字逺遊羲之造之未嘗不彌日忘歸相與爲世外之交【上】

孔淳之隱居剡山嘗遇桑門法崇於三山披衿領契自以爲得意之交【宋紀】

王髙麗年十四五時四月八日在彭城佛寺中謝混見而以防榔贈之執王手謂曰王郎謝叔源可與周旋否【風俗記】

謝靈運與族弟惠連東海何長瑜潁川荀雍太山羊璿之以文章賞防共爲山澤之遊時人謂之四友【南史】王僧防退嘿少文惟與袁淑謝莊善淑每嘆曰卿文情鴻麗學解深防而韜光濳寔物莫之窺𨿽魏陽元之射王汝南之騎何以加諸【上】

謝述字景先少有志行蒞官淸約殷景仁劉湛並與爲異常之交美風姿善舉止湛每謂人曰我見謝道兒未嘗足道兒述小字也【宋書】

宋向桞與顏峻友善及峻貴桞尢貧素不推先之劇戒栁栁曰我與士遜心期久矣豈可一旦以勢利處之及栁爲南唐郡以事系獄請峻求救焉峻終不助之【南史】蔣負義興人與晉陵薛彪之爲俗外之交去來茅山有志棲托齊永明中陶隠居一遇便盡素契陶後解紱結宇中茅仍請負度嶺相就經典藥術常並論之【太平經】栁琮字伯騫爲治中與人交結久而益親其所拔進皆世所稱致位牧守鄕裏爲之語曰得黃金一笥不如桞伯騫所識【益部耆舊傳】

張纘字伯緒與何敬容意趣不恊敬容居權軸賔客輻輳有故詣之者輙距不前曰吾不能對何敬容殘客【南史】栁惲字文畼少有志行好學善尺牘與陳郡謝瀹鄰居深見友愛瀹曰宅南栁郎可爲儀表

鮑正爲湘東王佐好交遊無日不適人人爲之語曰無處不烏噪無處不逢鮑佐【並上】

盧元明友人王由居潁川忽夢由攜酒就之言別賦詩爲贈及明憶其詩十字云自玆一去後朝市不復逰元明嘆曰由性不狎俗旅寄人間乃有今夢詩復如此必有他故經三日果聞由爲亂兵所害尋其亡日乃是發夢之夜【北史】

崔瞻與趙郡李槪爲莫逆之交槪後東還瞻遺之書曰仗气使酒我之常獘詆訶指切在卿尢甚足下告歸吾於何聞過也

宋遊道與李奘定死交

防儁字祖儁有志行篤於仁義少爲司徒崔光所知光命其子勵與儁結交儁每造光常淸言移日小宗伯盧辯以儁業行俱崇待以師友之禮每有閒暇輙詣儁防語彌日恆謂人曰不見西安君煩憂不遣其爲通人所敬重如此【並上】

遼東馬仲叔王志都相知至厚叔先亡忽見形謂都曰吾不幸先亡心恆相念卿無婦當爲卿得婦遂與之期至日大風晝昬向暮果有婦人在寢室中都問其由曰我河南人父爲淸河太守臨當見嫁不知何得至此都告之故遂成夫婦往詣其家大喜以爲天相與也遂與之生一男後爲南郡太守【幽明錄】

廣博物志卷二十﹤子部﹐類書類﹐廣博物志﹥

欽定四庫全書

廣博物志卷二十一

明董斯張撰

髙逸

嵇康髙士其所載者廣矣而顏回蘧瑗獨不見書蓋以二子𨿽樂道遺榮安貧守志而拘忌名教未免流俗也【史通】

巢父許由樊防相友由居沛澤其道日光堯朝焉而逭之父適聞之洗耳於潁防方飲其牛乃敺而還【路史又西湖遊覧志云許由隱林山稽畱者卽其遺迹也】

許由不受堯之天下逃諸逆旅人疑其竊皮冠伯夷叔齊適周周使叔旦往見之曰加富二等就官一列血牲而盟之二子相視而笑【上】

齊桓之興而少稷髙枕於陋巷【抱朴子】

平公與亥唐坐有間亥唐出叔向入公伸一足曰吾向時與亥子坐腓痛足痺不敢伸叔向不悅公曰子欲貴乎吾爵子欲冨乎吾祿子夫亥先生乃無欲也吾非正坐無以養之子何不悅乎【嵇康髙士】

孔子之楚舎於蟻丘之漿其鄰有夫妻臣妾登極者子路曰是何爲者耶仲尼曰是聖人僕也是自埋於民自藏於畔其聲銷其志無窮其口𨿽言其心未嘗言方且與世違而心不屑與之俱是陸沈者也是其市南宜僚耶子路請往召之孔子曰已矣彼知丘之著於己也知丘之適楚也以丘爲必使楚王之召己也彼且以丘爲佞人也夫若然者其於佞人也羞聞其言而況親見其身乎而何以爲存子路往視之其室虛矣【莊子】陸通字接輿與妻俱隱蜀蛾眉諸名山食菌櫨實服黃精俗傳以爲僊【髙士】

楚狂士陸通髙臥松間以受霞气幘掛松頂有鶴銜去水濵通洗之因與鶴同去【上】

莊周隱於山嶽齊湣王遣使賫金百鎰聘以相位周謝使者去引聲歌曰天地之道近在胸臆呼噏精神以養九徳渇不求飲饑不索食避世守道志潔如玉卿相之位難可直當巖巖之石幽而淸涼枕塊寢處樂在其央寒涼固回可以久長【琴操】

公儀濳者魯人也與子思爲友穆公因子思而致命欲以爲相子思曰公儀子此所以不至也君若饑渇待賢納用其謀𨿽蔬食飲水伋亦願在下風如以髙官厚祿爲釣餌而無信用之心公儀子智若魯者可也不爾則不逾君之庭且臣不佞又不能爲君操竿下釣以傷守節之士濳竟終身不屈【上】

野老六國時人遊秦楚間年老隱居著書言農家事因以爲號【眞隱傳】

崤以西有二石又南五六步臨溪有恬漠先生翼神碑蓋隱此山也【水經注】

鄭長者隱徳無名著書十篇言道家事韓非稱之世傳是長者之辭因以爲名【袁淑眞隱傳】

漢袁良碑云當秦之亂隱居河洛髙祖破項實從其冊天下旣定還宅扶藥【集古錄】

鶡冠子常居深山耳聾謂妻子曰吾免爲巢由洗耳淸溪【上】

老萊子親歿隱防山之陽枝木爲牀薦艾爲席【髙士傳】東門先生居蓬戶空穴之中而魏公子一朝以百騎造之【東方朔傳】

鬼谷先生者古之眞仙也雲姓黃氏自軒轅之代歷於商周隨老君西化流沙洎周末復還中國居濮濵鬼谷山受道弟子百餘人惟張儀蘓秦不慕神仙好縱橫之術時王綱頽弛諸侯相徵陵弱暴寡干戈云擾二子得志肆唇吻於戰國之中或遇或否或屯或暴以辯譎相髙爭名貪祿無復雲林之志先生遺儀秦書曰二君足下功名赫赫但春到秋不得久茂日旣將盡時旣將老君不見河邊之樹乎僕馭折其枝波浪激其根此木非與天下人有仇怨所居者然也子不見嵩岱松栢華霍之樹上葉淩靑雲下根通二泉上有狐黑猿下有豹隱龍濳千秋萬歳不逄斤斧之悲此木非與天下人骨血蓋所居者然也今二子好雲路之榮慕長久之功輕喬松之永延貴一夕之浮爵痛哉悲夫二君儀秦答書曰先生秉徳含饑必噉芝英渴必飲玉漿徳與神靈齊明與三光同不忘賜書戒以貪味儀以不敏名聞不昭入秦匡覇欲翼時君刺以河邊諭以深山𨿽素空闇誠銜其防儀等曰偉哉先生覽遐鑑興亡皎然二子不能抑志退身甘蓼虫之樂棲竹葦之巢自掇泯滅悲夫痛哉【錄異記】

韋庾字宣明襄邑人也嘗居園中故世謂之園公與河內軹人甪裏先生綺裏季夏黃公爲友皆修道潔已非義不踐當秦末入啇洛山隱居自娛【陳畱志】

建成侯招四皓委髮蛻臥佯憊不屬曰老臣不足以辱太子使者庻無所之長安千里而遙老臣固道路之遺骨也且焉敢以子先父也使者三請不可乃反建成侯憂曰若之何更見畱使曰子爲之號鶩於市曰鸐也其曰非鸐而訕之者十九號山雞於市曰鸞也其不卽以爲鸞而訕之者十不一也夫鸐恆見而鸞不恆見也四皓之避世人久矣帝向者固髙之特耳之耳建成侯曰請受教閟使者問狀貌所近而推得之舎人中老者爲隱衣冠抵掌而談啇山甚悉【志】

應曜隱於淮陽山中與四皓俱徵獨不至時人語曰啇山四皓不如淮陽一老【志】

鴻安丘成都人與嚴君平善作君平誄云無營無欲澹然淵淸又有林閭翁孺者臨卭人亦君平友【志】惠車子與嚴君平雅相善數遊二湘久棲南嶽【湖廣志】李字仲元蜀人也居成都裏中化之斑白不負擔男女不錯行嘗被召爲縣令鄕人送之仲元無心就行因共防飲月餘不去刺史使人諭之仲元遂遊奔不之官惟楊雄重之曰不夷不惠居於可否之間【髙士傳】鄭朴字子眞隱於谷口髙節不屈耕於巖石之下名震京師時人因子眞所居名爲鄭泉【云陽宮記】

王隱侯山景帝再徵不屈就其山封侯因名侯山【傳】摯峻字伯陵京兆長安人少治淸節與太史令司馬遷交好峻獨退修身徳隱於山遷旣淸貴乃與書勸峻峻報書曰峻聞古之君子料能而行度徳而處故悔恡去於身利不可以虛受名不可以茍得漢興以來帝王之道於斯世顯能者見利不肖者自屏亦其時也周易大君有命小人勿用峻欲偃仰從容以送余齒耳峻遂髙尙不仕卒於山人立祠號曰君【髙壬傳】

巖下老人者不知何許人漢武帝南巡狩過潯陽詔舉逸民時老人澹然處於巖下左右彊以應詔老人曰堯仁如天孤云自飛一水一石臣之樂也帝曰卿不願仕耶對曰束身王朝其如北山之云何【南康志】

成公成帝時人自隱姓名常誦經不交世利時人號曰成公成帝出遊問之成公不屈節上曰朕能富貴人能生殺人子何逆朕成公曰陛下能貴人臣能不受陛下之官陛下能富人臣能不受陛下之祿陛下能殺人臣能不犯陛下之法上不能折使郎二人就受政事十二篇【髙士傳】

張楷字公超隱華山谷中能爲五里霧有玉玦金匱之學坐在立亡之道人學其術者塡咽如市故雲霧市嘗跨驢至云夢縣賣藥今縣有會僊橋云【湖廣志】

範史云黨禁屢空鬻卦梁宋之域好事覺之輙去袁安負暄晴檐令人搔背曰甚快人意【並志】

安丘望之者京兆長陵人也少治老子經恬靜不求進宦號曰安丘丈人成帝聞欲見之望之辭不肯見上以其道徳深重嘗宗師焉望之不以見敬爲髙愈日損退爲巫醫於民間著老子章句故老氏有安丘之學【考道學傳云樂鉅公者宋人號曰安丘丈人】

矯愼字仲彥扶風茂陵人也隱遁山谷汝南吳蒼甚重之因遺書以觀其志曰蓋聞黃老之言乘虛入防藏身逺遁亦有理國養人施於爲政至於登山絕迹神不著其證人不覩其驗吾從先生欲其可者於意何如昔伊尹不懷道以待堯舜之君方今明明四海開辟巢許無爲箕山夷齊悔入首陽足下審能騎龍弄鳯翔嬉雲間者亦非狐兔燕雀所敢謀也愼不答年七十餘竟不肯娶後忽歸家自言死日及期果卒後人有見愼於燉煌者故前世異之或云神僊焉愼同郡馬瑤隱於汧山以兔罝爲事所居俗化百姓美之號馬牧先生焉【髙士傳】梅福曰生爲我酷形爲我辱智爲我毒身爲我桎梏乃棄官隱洪厓玉笥山【傳】

鶡冠子隱於幽山衣履穿以鶡爲冠莫測其名因服成號著書言道家事馬援常師事之援後顯於趙鶡冠子懼其薦已乃與援絕【髙士傳】

陳畱父老見張升與友人斑艸而坐相抱而泣趨而過之植杖太息曰二丈夫何泣之悲也夫龍不隱鱗鳯不藏羽网羅髙懸去將安所𨿽泣何及乎【後漢書】

嚴光本新野人避亂防稽任延傳雲天下新定道路未通避亂江南者皆未還中土會稽頗稱多士延爲會稽都尉如董子儀嚴子陵皆待以師友之禮以此証之子陵非會稽人明矣【上】

陸著字文伯漢桓靈時府州交辟不就惟娛棲遁臨卒戒諸子弟云吾少未嘗官於世四十餘年以汝輩必矜義勿茍仕濁世子孫奉遵遺訓遂二代不仕皆有盛名【王僧防吳地記】

公沙孚字允慈與荀爽共約出不得事貴勢而爽當董卓時脫巾未百日位至司空後相見以爽違約割席而坐【北海耆舊傳】

後漢袁閎散髮絕世欲投深林以母老不宜逺遁乃四周築土於庭以爲房室自牖納食且於室中東向拜母母思閎時往視之母去便掩閉兄弟妻子莫得見焉牛牢字君直世祖爲布衣時與遊夜講說讖言云劉秀當爲天子世祖曰安知非我萬一果然各言爾志牢獨默然世祖問之牢曰丈夫立義不與帝友眾大笑及世祖卽位徵牢稱疾不至詔曰朕防交牛君眞淸髙士也恆有疾州郡之官者常先到家致意焉刺史郡守是以每輙奉詔就家存問牢恆被髮稱疾不答詔命【髙士傳】

孔子建與崔篆交善篆事王莾勸子建仕對曰吾有布衣之戀子有衮冕之志其道乖矣【後漢書】

桓帝徵韓康伯休不得已辭安車自乘柴車先使者行亭長以韓徵君當過發人牛治道見康乘柴車來以爲田叟也奪其牛康釋駕與之使者至曰奪牛翁卽徵君也梁鴻慕前世髙士爲四皓以來四十四人作頌【後漢書】夏馥以聲名爲中官所忌遂被誣陷詔下州郡捕爲黨魁馥乃自翦須變形爲冶家傭親突煙炭形貌毀瘁弟靜於湼陽市遇馥不識聞其言聲乃覺而拜之

髙鳯名聲著聞太守連召請恐不得免自言本巫家子不應爲吏又詐與寡嫂訟田遂不仕

延叔堅著作東觀以病免歸教授家巷時越雋太守李文徳素善叔堅語羣公曰延叔堅有王佐之才柰何屈千里之足欲令薦引之叔堅爲書止文徳曰夫道之將廢所謂命也流聞乃欲相爲求還東觀來命𨿽篤所未敢當吾昧爽櫛梳坐於客堂朝則誦羲文之易虞夏之書歷公旦之典禮覽仲尼之春秋夕則消搖內階詠詩南軒百家眾氏投閒而作洋洋乎其盈耳煥爛兮其溢目紛紛欣欣兮其獨樂也當此之時不知天之爲蓋地之爲輿不知世之有人已之有軀𨿽漸離擊築傍若無人髙鳯讀書不知防雨方之於吾未足況也且吾自束脩以來爲人臣不陷於不忠爲人子不陷於不孝上交不謟下交不黷從此而歿下見先君逺祖可不慙赧如此而不以善止恐如教羿射者也愼勿迷其本棄其生後遭黨事禁錮卒於家鄕裏圖其形於屈原廟

桓帝問陳蕃曰徐穉袁閎韋著孰爲先後蕃對曰閎生出公族聞道漸訓著長於三輔禮義之俗所謂不扶自直不鏤自雕至於穉者爰自江南卑薄之域而角立傑出宜當爲先【並上】

徐穉海內羣英論其淸風髙致乃比夷齊或防許由夏侯豫章追美名徳立亭於穉墓首曰思賢亭【別傳】申屠蟠居蓬萊之室依桑樹爲棟前後徵辟文書悉掛於樹初不顧盻【謝承後漢書】

管防安不居屯落會井而汲男女錯雜至爭汲鬭防防安多買噐分置井傍汲以待之又不使知來者得而怪之問知是防安乃各相悔責不復鬭訟

王烈太原人太守欲以爲長史烈爲商賈自穢得免【並上】

孫晨字元公家貧不仕織箕爲業冬月無被有槁一束暮臥其中旦收之【三輔決錄】

魏武帝嚴刑峻法果於殺戮乃心欲用乎諸葛孔明孔明自陳不樂出身武帝特遣之曰義不使髙世之士辱於污君之朝也【抱朴子】

任安字定祖少好學隱山不營名利時人稱曰任孔子連辟不就建安中讀史記魯連傳嘆曰性以潔白爲治情以得志爲樂性治情得體道而不憂彼棄我取與時而無爭遂終身不仕時人號爲任徵君【髙士】

焦孝然嘗食白石以分與人熟煮如芊食之日日入山伐薪以施人或忽老忽少魏伐吳有竊問者孝然不應謬歌祝衂祝衂非魚非肉更相追逐本爲殺牂羊更殺羖防魏軍敗人推其意牂羊指吳羖防指魏也後與人別去不知所適

鉅鹿張臶字子明養志不仕廣平太守盧毓到官三日綱紀白承前致板謁臶毓教曰張先生所謂上不事天子下不友諸侯豈此板謁所可光榮哉但主簿奉書致羊酒之禮【魏志】嵇康常采藥遊山澤會其得意忽焉忘返時有樵蘓者遇之咸謂爲神

阮籍或閉戶視書累月不出或登臨山水經日忘歸博覽羣籍尢好莊老嗜酒能嘯善彈琴當其得意忽忘形骸時人多謂之癡惟族兄文業每嘆服之以爲勝已【晉書】

籍遊蘓門山見一隱者莫知姓名惟有竹實數斛臼杵而已【上】孫登字公和嵇康從遊三年問其所圖終不答然神謀所存良妙康每薾然嘆息【文士】

郭文字文舉少愛山水尙嘉遁每遊山林彌旬忘反洛陽陷乃步擔入吳興余杭大辟山中王導聞其名遣人迎之文不肯就船車荷擔徒行旣至導置之西園園中果木成林又有鳥獸麋鹿因以居文焉於是朝士咸共觀之文頺然箕踞傍若無人溫嶠嘗問文曰人皆有六親相娛先生棄之何樂文曰本行學道不謂遭世亂欲歸無路是以來也又問曰饑而思食壯而思室自然之性先生安獨無情乎文曰思由憶生不憶故無情又問曰先生獨處窮山若疾病遭命則爲烏鳥所食顧不酷乎文曰藏埋者亦爲螻蟻所食復何異乎又問曰猛獸害人人之所畏而先生獨不畏耶文曰人無害獸之心則獸亦不害人又問曰茍世不寧身不得安今將用先生以濟時若何文曰山艸之人安能佐世【晉書】

夏統字仲禦防孤貧養親以孝聞睦於兄弟每采梠求食或至海邊拘螊以資養雅善談論宗族勸之仕曰卿淸亮質直可作郡綱紀與府朝接自當顯至統勃然曰諸君待我至此乎使統屬太平之時當與元凱評議出處遇濁代念與屈生同污共泥若污隆之間自當耦耕沮溺豈有辱身曲意於郡府之間乎聞君之談不覺寒毛盡戴白汗言者大慙【上】

晉齊王冏秉政張翰曰吾采南山蕨飲三江水足矣【別傳】

武陵漁人姓黃名道眞【搜神記】

葛洪貧無僮僕籬頭頽破常披榛出門排艸入室【抱朴子自序】

皇甫謐譲徵聘表曰臣因病抽簮散髮林阜人綱否閉鳥獸爲羣伏自惟忖瓶缻噐實非瑚璉之求稊稗之賤不中粢盛之用小人致災久嬰篤疾仰迫天威不能淹畱所苦加篤不任進路委身待罪伏枕嘆息仰惟陛下畱神恕恩垂憐微命索隱於傅巖収釣於渭濵無令泥滓久濁淸流【晉書】

皇甫謐子方回少遵父操刺史陶侃禮之甚厚每造之著素士服望門輙下而進【上】

許邁小名阿防上山采藥經月不返每言防好山林猶魚得水也【眞誥】

衛衡字伯梁南鄭人也少師事隱士同郡樊季齊以髙行聞郡九察孝亷公府州十辟公車三徴不應董扶任安從洛還過之曰京師天下之市朝也足下猶之人耳何其在逺以虛名屢動徵書若至中國則價盡矣衡笑曰時有險易道有污隆若樊季齊楊仲桓𨿽應徵聘何益於時乎茍無所則尼軻棲棲是以君平子眞不屈其志其予之徒也哉吾何虛假之有安扶服之敬其言也【華陽國誌】

庾衮有異行潁州太守以功曹命之不俟駕而往請受天下之役適遭遇之逡巡形益恭而有不可屈之色乃厚禮而遣之【晉書】

索虛靜不應州郡之命太守陰澹常造焉經日忘返退而嘆曰世人之所有餘者性中冨貴也而目好五色耳玩音聲先生棄眾人之所收收眾人之所棄味無味於恍惚之際兼重於眾妙之內宅不彌畆而志忽九州形若塵俗而棲心天外𨿽黔婁之髙逺莊生之不顧蔑以加也遂謚爲居先生【上】

晉翟莊字祖休湯之子以孝友著名守父操州致禮命並不就莊子矯亦髙節家居無事好種竹辟命屢至嘆曰吾焉能易吾種竹之心以從事於籠鳥盆魚之間哉竟不就矯子法賜節槪尢佳祖父子孫皆有行義世稱潯陽四隱【南康志】

王歡字君厚樂陵人也安貧樂道不營產業嘗丐食誦詩𨿽家無斗儲意怡如也其妻患之或焚毀其書而求攺嫁歡笑而謂之曰卿不聞朱買臣妻耶聞者多哂之歡守志彌固遂成通儒【晉書】

劉凝之與兄盛公俱髙尙不仕志安隱居荊州適歳儉衡陽王餉錢十萬凝之大喜持錢至市見有饑者悉分與之

劉凝之隱居南郡臨川王義慶鎭江陵遣使存問答書曰頓首稱僕不爲百姓禮人或譏之凝之曰未聞巢許稱臣堯舜時載顒與衡陽王義季書亦稱僕

王逸少居山陰或防數花須摘撚咀嗅怡然自若陶潛或云字深明【南史】

張野字萊民居潯陽柴桑與陶淵明有婚姻之契學兼華梵累徵不就

宋纖字令文惇煌人少有逺操沈靜不與世交隱居酒泉南山不應辟命張祚時太守楊宣畵其像於閣上出入視之作頌曰爲枕何石爲潄何流身不可見名不可求太守馬岌造焉纖拒而不見岌嘆曰名可聞而身不可見徳可仰而形不可覩先生人中之龍也銘詩於石壁曰丹巖百丈靑壁萬尋奇木蓊郁蔚若鄧林其人如玉維國之琛室邇人遐實勞我心【十六國春秋】

楊軻者石虎遣使徵之不應親駕往視亦髙臥不起虎謂沙門道集曰朕乘輿所向天沸地湧何匹夫而長傲耶道集對曰昔舜優蒲衣禹造伯成魏式幹木漢美莊光管寧不應曹氏皇甫不屈晉代豈可令史無隱遁傳耶虎悅其言而止【上】

宗測時貴人欲與之遊不得乃使陸探微畵像掛壁觀之聞其愛香作香饋之時謂少文大宗茂深小宗故傳小宗香雲【南史】

雷次宗字伯倫少入廬山事沙門釋慧逺篤志好學尢明三禮毛詩隱退不受徵辟宋元嘉十五年徵至都開館於雞籠山聚徒教授置生百餘人會稽朱膺之潁川庾蔚之並以儒學總監諸生時國子學未立上畱意藝文使丹陽尹何尙之立學太子率更令何承天立史學司徒參軍謝立文學凡四學並建車駕數至次宗館資甚厚久之還廬山公卿以下並設祖道後又徵詣都爲築室於鐘山西巖下謂之招隱館使爲王太子諸王講防服經【並上】

宗測字敬微南陽人宋徵士炳孫也世居江陵測少靜退不樂人間嘆曰家貧親老不擇官而仕先哲以爲美談余竊有惑誠不能濳感地金防致江鯉但當用天道分地利孰能食人厚祿憂人重事乎州舉秀才主簿不就驃騎豫章王徵爲參軍測答府召云何爲謬傷海鳥橫斤山木母防身負土植松栢豫章王復遣書請之辟爲參軍測答曰性同鱗羽愛止山壑眷戀松栢輕迷人路縱宕巖流有若狂者忽不知老至而今須髮已白豈容課虛責有羨魚慕鳥哉永明二年徵太子舎人不就欲遊名山乃寫祖炳所畫尙子平圖於壁上測長子官在京師知父此防便求祿還爲南郡丞傳以家事刺史安陸王子敬長史劉寅以下皆贈送之測無所受賫老子莊子二書自隋子孫拜辭悲泣測長嘯不視遂往廬山止祖炳舊宅【南齊書】

趙僧巖棲遲山谷嘗以一壺自隨一旦謂弟子曰吾今夕當死壺中大錢一千以通九泉之路蠟燭一挺以照七尺之屍至夜而亡【上】

沈麟士隱吳差山講經教授從學士數十百人各營居宇依止其側時人語曰差山中有賢士開門教授居城市張永爲吳興請麟士入郡麟士聞郡後堂有佳山水乃往停數月永欲請爲功曹使人致意麟士曰明府徳履衝素畱心山谷民是以被褐負杖忘其疲病必欲飾混沌以蛾眉冠越客以文冕走𨿽不敏請附髙節有蹈東海而死爾【南史】

劉訏字彥度家甚貧苦並日而食隆冬之月或無氊絮訏處之晏然不覺其饑寒也自少至長無喜慍之色每於可競之地輙以不競勝之或有加陵之者莫不退而愧服【上】

劉訏嘗著糓皮巾被衲衣每遊山澤輙畱連忘返神理閒正姿貌甚華在林谷之間意气彌逺遇者皆謂神人【甲秀堂帖】

孔淳之與王敬並爲人外交申以婚姻敬以女適淳之子尙遂以烏羊系所乘車轅提壺爲禮至則盡歡共飲迄暮而歸或怪之答曰此固農夫田婦之禮也【南史】

褚伯玉居剡瀑布山宋孝建二年徵聘不就齊太祖卽位手詔吳會二郡以禮迎遣又辭疾上不欲違其志敕於剡白石山立太平館居之【南齊書】

伯玉在山三十餘年隔絕人物王僧達爲吳郡苦禮致之伯玉不得已停郡信宿裁交數言而退寧朔將軍丘珍孫與僧達書曰聞禇先生出居貴館此子防景雲棲不事王侯抗髙木食有年載矣自非折節好賢何以致之昔文舉棲冶城安道入昌門於玆而三焉夫卻粒之士飡霞之人乃可蹔致不冝久覊君當思遂其髙步成其羽化望其還防之日蹔紆淸塵亦願助爲譬說僧達答曰褚先生從白雲遊舊矣古之逸民或畱慮男女或使華陰成市而此子索然惟朋松石介於孤峯絕嶺者積數十載近故要其來此冀慰日夜比談討芝桂借訪荔蘿若已窺煙液臨滄洲矣知君欲見之輙當申譬阮孝緖嘗曰非志驕富貴但性畏廟堂若使麏防可驂何以異夫騏驥

孝緒著髙隱傳分爲三品言行超逸名世弗傳爲上品始終不耗姓名可錄爲中品掛冠人世棲心塵表爲下品中品惟載一百三十七人劉歊劉訏覽其書曰昔嵇康所贊缺一自擬今四十之數將待吾等成耶阮對曰所謂荀君𨿽防後事當付鐘君若素車白馬之日輙獲麟於二子矣歊訏果卒乃益二傳及孝緒亡訏兄潔錄其遺行次篇末成絕筆之意云

劉蚪字靈預詔徵爲通直郎不就竟陵王子良致書通意蚪答曰蚪四時臥病三節營灌暢余陰於山澤托暮情於魚鳥寧非唐虞重恩周邵宏施蚪進不研幾入無洙泗稷館之辧退不凝心出累非冡間樹下之節逺澤旣灑仁防先著謹收樵牧之嫌敬加軾鼃之義蚪精信釋氏衣麤布衣禮佛長齋注法華經日講佛義以江陵西沙洲去人逺乃徙居之建武二年詔徵國子博士不就其冬蚪病正晝有白雲徘徊檐戶之內又有香气及磬聲其日卒

徐伯珍宅南九里有髙山班固謂之九巖山後漢龍丘萇隱處也山多龍須栢望之五采岀呼爲婦人巖伯珍移居之二年門前生梓樹一年便合抱東石壁夜忽有赤光洞照俄爾而滅白雀一防棲其戶牖論者以爲隱徳之感焉永明二年刺史豫章王辟議曹從事不就家甚貧窶兄弟四人皆白首相對時人呼爲四皓【並上】齊始丰赤城山有釋慧明姓康康居人祖世避地於東吳止赤城山石室於是棲心禪誦畢命枯槁後於定中見一女神自稱呂姥云常加防衛或時有白猿白鹿白蛇白虎遊戲堦前馴伏宛轉不令人畏【神僧傳】

蔡防字休明陳畱人淸抗不與俗人交李防謂江斆曰古人稱安平淸白曰夷湼而不緇曰白至於蔡休明者不可謂之夷白乎【南史】

王素少有志行隱居不仕山中有蚿淸長聽之使人不厭而其形甚醜素乃爲蚿賦以自況

顧歡字平隱於天臺山開館聚徒每旦出戶山鳥集其掌取食齊髙帝輔政徵爲揚州主簿及踐阼乃至稱山谷臣顧歡上表進政綱一卷歡東歸上賜麈尾素琴末年以蔬食斷酒其恆供養石像先有損壊心欲補之罄心敬禮經一夜忽然完復眾並異之

明僧紹隱於攝山髙帝謂其弟慶符曰卿兄髙尙其事亦堯之外臣朕夢想幽人固已勤矣所謂徑路絕風雲通乃賜竹根如意筍籜冠

何二兄求防並棲遁求先卒世號防爲大山爲小山又謂何氏三髙防遨遊人間不簮不帶或乘柴車或躡艸履恣心所適致醉而歸時人謂之通隱在法輪寺竟陵王子良就見之防角巾登席子良欣悅無已遺以嵇叔夜酒杯徐景山酒鐺【並上世論以防爲孝隠士弟爲小隠士】何初遷秦望山將築室忽見二人著冠容貌甚偉問曰君欲居此耶乃指一處云此中殊急忽不復見依言卜焉尋而山發洪水樹石皆倒拔惟所居室巋然獨存鐘嶸作瑞室頌刻石以旌之【梁書】

答皇太子啟曰性愛山泉情篤魚鳥而從鷗未狎入獸相驚兼年齒衰暮荒徑榛梗旣無語稼之客寧有論書之賔緘黙畎畆棲息丘壑秀水淸潭於玆永已【上】

劉慧斐字宣文遊匡山有終焉之志遂居東林寺又於山比構園一所號曰離垢園時人稱離垢先生【南史】鄧郁字彥達荊州建平人少不仕隱於衡山洞靈臺立小板屋足不下山斷谷三十餘載惟以澗水服雲母屑梁武帝建五嶽樓駐之天監十四年有靑鳥降於隱所語弟子曰吾當去矣遂逝武帝命周捨作傳【仙鑑】陶景愛山水每經澗谷必坐臥其間吟詠盤桓不能已已謂人曰吾見朱門廣廈𨿽識其華樂而無欲往之心望髙巖瞰大澤𨿽知此難立直恆欲就之【南史】蕭道賜以禮讓稱居鄕有爭訟専賴平之又周其疾急鄕裏號曰墟王皆竊言曰其後必大上

裴衍字文舒自梁歸魏授通直郎欲辭朝命請隱嵩髙表曰伏見嵩岑極天苞育名艸修生救疾多遊此岫臣攝性乖和誠希藥此沈屙庻偶影風雲永歌至徳詔曰知欲養屙中嶽練石嵩嶺棲素云根餌芝靑壑深用嘉焉便從來請【後魏書】

釋曇延常自顧其影言曰余與爾沈淪日久飄泊何歸今可挾道濳形精思出要遂隱於太行山百梯寺沐並少有志介嘗過其姊姊爲殺雞炊黍並不畱胡叟家於宻云蓬室艸筵以酒自娛謂其友人宗舒曰我生活似勝焦先志意所棲謝其髙矣養子螟蛉以自給每至貴勝門恆乘一防牛獘韋袴褶而已作布囊容三四斛飲噉醉飽盛余肉以付螟蛉見榮華蔑如也鄭翻字靈雀隱居榮陽三窟山慠誕不自覊束或有所之造乘驢衣韉破而往逺近欽其髙名皆謂有異狀觀者如堵及見形乃短陋不副所聞然風神俊發無貴賤並敬服之【並上】

後魏元道康字景怡居林慮山雲棲幽谷靜掩衡茅不下人間逾二十載服餌芝術以娛其志髙歡爲丞相前後三辟不就道康以時方亂不欲應之至髙陽又徵亦不起道康書齋常有防燕爲巢歳歳未嘗不至道康以連徵不去有懼見抑不覺嗟咨是夕秋月朗然淸風颯至道康向月微思忽聞燕呼康字云景怡卿本澹然爲樂今胡愁思之深耶道康驚異乃知是燕又曰景怡景怡樂以終身康曰爾爲禽而語何巢我屋燕曰我爲上帝所罪暫爲禽耳以卿盛徳故來相依道康曰我忘利不售人間所以閉關服道寜昌其徳爲卿所謂燕曰海內棲隱盡名譽耳獨卿知道卓然囂外所以神祗敬屬萬靈歸徳我來日晝時往前溪相報道康乃防杖南溪以伺其至及晝見二燕自北嶺飛來而投澗下一化爲靑衣童子一化爲靑衣女子前來謂道康曰今我便歸以卿相命故來此化然無以畱別卿有隱志幽陰見嘉卿之壽更四十歲以此相報言訖復爲防燕飛去不知所往時道康巳年四十後果終八十一【太平廣記】眭誇少與崔浩爲莫逆交浩爲司徒逼召之不得已入京與浩相見經畱數日惟飲酒談敍平生不及世利浩每欲屈以位竟不能發言後遂投詔書於誇懷亦不開口誇曰桃簡卿已爲司徒何足以此勞國士也【後晉書】徐則入天臺山因絕粒所資惟松水而已𨿽隆冬沍寒不服綿絮太徐陵爲之刋山立頌【南史】

杜淹字執禮開皇中與其友韋福嗣謀曰上好嘉遁蘇威以逸人召得美官乃共入太白山爲不仕者文帝惡之謫戍江表【隋書】

子之夏城薛收姚義後遇牧豕者問塗焉牧者曰從誰歟薛收曰從王先生也牧者曰有鳥有鳥則飛於天有魚有魚則濳於淵知道者蓋黙黙焉子聞之謂薛收曰獨善可矣不有言者誰明道乎【文中子】

仲長子光往來河東傭力自給賣藥爲業人莫之知也守令至者皆親謁先生辭以瘖疾未嘗交語著獨遊頌河渚先生傳有請道者劍書老易二字示之彈琴餌藥以終其世【上】

廣博物志卷二十一﹤子部﹐類書類﹐廣博物志﹥

欽定四庫全書

廣博物志卷二十二

明董斯張撰

方伎【醫卜筮相

碁博諸戲幻術附】

巫彭作醫巫咸作筮【呂氏春秋又郭璞巫咸山賦云巫咸以鴻術爲帝堯之醫未詳孰是】

神農始防息脈辯藥性制鍼炙作醫方軒轅臣巫彭始制藥丸伊尹創煎藥秦和始爲醫書【物原】

醫師掌醫之政令聚毒藥以共醫事【毒爲五毒藥謂五藥醫師聚之以共眾醫之所用】凡邦之有疾病者疕者造焉【輕曰疾重曰病頭瘡曰疕身瘡曰皆造醫師求藥疕音匕音羊造七到反】則使醫分而治之【醫師使疾醫治疾病使醫治疕瘍】歳終則稽其醫事以制其食【每歳之終醫師考眾醫之事功以制其食祿】十全爲上十失一次之十失二次之十失三次之十失四爲下【周禮】

食醫掌和王之六食六飯六膳百羞百醬八珍之齊【六食謂六谷六飲謂六淸】【六膳謂六牲百羞謂羞用百二十品百醬謂醤用百二十罋八珍謂八物此皆膳夫所掌食醤則調和其齊焉和去聲齊才細反】凡食齊眡春時【食宜溫也】羮齊眡夏時【冝熱也】醬齊眡秋時【醤冝涼也】飲齊眡冬時【飲冝寒也】凡和【大凡調和飲食】春多酸【酸以養肝肝屬木也】夏多苦【苦以養心心屬火也】秋多辛【辛以養肺肺屬金也】冬多咸【鹹以養腎腎屬水也】調以滑【脾屬土分主四時故皆調以滑焉】凡會膳食之宜【畜與谷各有相宜】牛宜稌【牛畜稌谷】羊宜黍【羊火畜黍火谷此二者以同气爲宜】豖宜稷【豖畜稷水谷此以尅水爲宜】犬宜【犬金畜水谷此以土生金爲宜】鴈宜麥【鴈火畜麥木谷此以木生火爲冝】魚冝苽【魚水畜苽水谷此亦以同气爲宜苽音孤】凡君子之食恆放焉【食醫𨿽以養生爲主然君子所以自養者亦可依放之也】

疾醫掌養萬民之疾病四時皆有癘疾春時有痟首疾夏時有癢疥疾秋時有瘧寒疾冬時有嗽上气疾【痟酸削也上气喘也】逆以五味五穀五藥養其病【五味鹹苦酸辛五穀麻黍稷麥豆五藥艸木虫石谷也】以五气五聲五色眡其死生【五气五藏所出之气心肝脾肺腎也五聲言語所出之聲宮啇角徴羽也五色靣貌所發之色靑赤白黒黃也三者皆屬五行相生則生相尅則死故以此胝之】兩之以九竅之變【九竅謂陽竅七兩耳兩目兩鼻口也陰竅二大小二府也兩之謂陰陽變謂陰陽之變竅苦弔反】參之以九藏之動【九藏謂神藏五卽心肝脾肺腎是也形藏四卽耳目口鼻是也參之謂陰陽與中气動謂脈之動藏才浪反】

瘍醫掌腫瘍潰瘍金瘍折瘍之祝藥劀殺之齊凡療瘍以五毒攻之以五气養之以五藥療之以五味節之凡藥以酸養骨【酸木味木立地中似骨也】以辛養筋【辛金味金之纒合異物似筋也】以咸養脈【咸水味水之流行地中似脈也】以苦養气【苦火味火之出入無形似气也】以養肉【土味土之兼載四者似肉也】以滑養竅【滑滑石也凡諸滑物通利往來似竅也】凡有者受其藥焉【並上】

余所撰百卷名曰玉函方皆分別病名以類相續不相雜錯其九十三卷皆單行徑易籬陌之間顧盻皆藥眾急之病無不畢備家有此方可不用醫【抱朴子】

僊人入瘟疫祕禁法思其身爲五玉五玉者隨四時之色春色靑夏赤四季月【四季或作六月】黃秋白冬黒又思冠金巾思心如炎火大如斗則無所畏也又一法思其髮散以被身一髮端輙有一大星綴之又思作七星北斗以冠覆其頭以罡指前又思五臟之气從兩目出周身如雲霧肝靑气肺白气脾黃气腎黑气心赤气五色紛錯則可與疫病者同牀也或禹步呼直日玉女或閉气思力士撡千斤錘百二十人以自衞或用射鬼丸赤車使者丸冠軍丸徐長卿【藥名也】散玉函精粉靑牛道士燻身丸崔【一作雀】文黃【一作星】防艸玉酒黃庭丸皇符老子領中符赤須子桃花符皆有良效者也【上】

夫醫者非仁愛不可托非聰明達理不可任非亷潔淳良不可信古之用醫必選名姓之後【物理論】

伏羲察六气審陰陽以賫之身而四時水火陞降得以有象百病之理得以有類於是嘗艸治砭以制民疾而人滋信【世謂神農嘗百艸而孔叢子世紀皆以爲伏羲蓋不有其始曷善其終】

炎帝命僦貸季理色脈對察和齊摩踵訰告以利天下而人得以繕其生

黃帝謂人之生負陰而抱陽食味而被色寒暑蕩之外喜怒攻之內夭昏凶札君民代有乃上窮下際察五气立五運洞性命紀陰陽極咨於岐雷而內經作謹其時著之玉版以藏靈蘭之室命巫彭桐君處方盄餌湔澣【剌洽】而人得以盡年

上古醫曰弟父弟父之爲醫也以莞爲席以芻爲狗北靣而祝之發十言耳諸扶輿而來者皆平復如故中古之爲醫者曰逾附逾附之爲醫也搦木爲腦芟艸爲軀吹竅定腦死者復生【韓詩外】

平公有疾秦景公使醫龢視之出曰疾不可爲也是謂逺男而近女惑以生蠱非鬼非食惑以防志良臣不生天命不佑若君不死必失諸侯趙文子聞之曰武從二三子以佐君爲諸侯盟主於今八年矣內無苛慝諸侯不二子胡曰良臣不生天命不佑對曰自今之謂龢聞之曰直不輔曲明不防闇搖木不生危松栢不生埤吾子不能諌惑使至於生疾又不自而罷其政八秊之謂多矣何以能久文子曰醫及國家乎對曰上醫醫國其次疾人固醫官也文子曰子稱蠱何實生之對曰蠱之慝谷之飛實生之物莫伏於蠱莫嘉於谷谷興蠱伏而章明者也故食穀者晝選男徳以象谷明宵靜女徳以伏蠱慝今君一之是不饗谷而食蠱也是不昭谷明而皿蠱也夫文虫皿爲蠱吾是以云文子曰君其防何對曰若諸侯服不過三年不服不過十年過是晉之殃也是嵗趙文子卒諸侯叛晉十年平公薨【國語】孔子有病哀公使醫視之醫曰子居處飲食何如孔子曰春居葛室夏居宻陽秋不風冬不煬飲食不饋飲食不勤醫曰是良藥也【公孫尼子】

龎暖曰昔伊尹醫殷太公醫周武王百里醫秦申麃醫郢原季醫晉範蠡醫越管仲醫齊而五國霸其善一也然不同數卓襄王曰願聞其數暖曰王獨不聞魏文侯之問扁鵲耶曰子昆弟二人其孰最善爲醫扁鵲曰長兄最善中兄次之扁鵲最爲下魏文侯曰可得聞耶扁鵲曰長兄於病視神未有形而除之故名不出於家中兄治病其在毫毛故名不出於閭若扁鵲者鑱血脈投毒藥副肌膚間而名出聞於諸侯魏文侯曰善使管子行醫術以扁鵲之道曰桓公防能成其霸乎凡此者不病病治之無名使之無形至功之成其下謂之自然故良醫化之拙醫敗之𨿽幸不死創伸股維卓襄王曰善寡人𨿽不能無創孰能加秋毫寡人之上哉【鶡冠子】扁鵲造軒光之竈八成之湯【說苑】

醫家二扁鵲一黃帝時人一戰國時人

魯公扈趙齊嬰二人有疾同請扁鵲求治扁鵲治之旣同愈謂公扈齊嬰曰汝曩之所疾自外而幹腑臟者同藥石之所已今有偕生之疾與體偕長今爲汝攻之何如二人曰願先聞其驗扁鵲謂公扈曰汝志彊而气弱故足於謀而寡於斷齊嬰志弱而气彊故少於慮而傷於專若換汝之心則均於善矣扁鵲遂飲二人毒酒迷死三日剖胸探心易而置之投以神藥旣悟如初二人辭歸於是公扈反齊嬰之室而有其妻子妻子弗識齊嬰亦反公扈之室有其妻子妻子亦弗識二室因相與訟求辧於扁鵲扁鵲辯其所由訟乃已【列子】

昔扁鵲居宋得罪於宋君出亡之衞衞人有病將死者扁鵲至其家欲爲治之病者之父謂扁鵲曰吾子病甚篤將謂迎良醫治非子所能治也退而不用乃使靈巫求福請命對扁鵲而咒病者卒死靈巫不能治也夫扁鵲天下之良醫而不能與靈巫爭用者知與不知也【新語】

龍叔謂文摯曰子之術微矣吾有疾子能已乎文摯曰惟命所聽然先言子所病之證龍叔曰吾鄕譽不以爲榮國毀不以爲辱得而不喜失而弗憂視生如死視冨如貧視人如豕視吾如人處吾之家如逆旅之舎觀吾之鄕如戎蠻之國凡此眾疾爵賞不能勸刑法不能威盛衰利害不能易哀樂不能移固不可事國君交親友禦妻子制僕隸此奚疾哉奚方能已之乎文摯乃命龍叔背明而立文摯自後向明而望之旣而曰嘻吾見子之心矣方寸之地虛矣防聖人也子心六孔流通一孔不達今以聖智爲疾者或由此乎非吾淺術所能已也【上】

楊朱之友曰季梁季梁得疾七日大漸其子環而泣之請醫季梁謂楊朱曰吾子不肖如此之甚汝奚不爲我歌以曉之楊朱歌曰天其弗識人胡能覺匪祐自天弗孽由人我乎汝乎其弗知乎醫乎巫乎其知之乎其子弗曉終謁三醫一曰矯氏二曰兪氏三曰盧氏診其所疾矯氏謂季梁曰汝寒溫不節虛實失度病由饑飽色欲精慮煩散非天非鬼𨿽漸可攻也季梁曰眾醫也亟屏之兪氏曰女始則胎气不足乳湩有餘病非一朝一夕之故其所由來漸矣非可已也季梁曰良醫也且食之盧氏曰汝疾不由天亦不由人亦不由鬼稟生受形旣有制之者矣亦有知之者矣藥石其如汝何季梁曰神醫也重貺遺之俄而季梁之疾自瘳【列子】

郭玉廣漢人初有老父漁釣於涪水自號涪翁著鍼經診脈法授弟子程髙髙傳於玉學方胍六徴之技陰陽不測之術和帝時爲太醫丞仁愛不矜𨿽貧賤必盡其心力療貴人時或不愈帝令貴人羸服變處一鍼卽差召玉詰狀玉曰醫者意也腠理至微隨气用巧神存心手之間可得解而不可得言貴者處尊髙以臨臣懷怖懾其療有四難自用意而不任臣一難也將身不謹二難也骨節不能使藥三難也好逸惡勞四難也臣意猶且不盡何有於病哉此所以不愈也【後漢書】

漢河間王病瘕醫莫能治有俗者自言河間人也合巴豆雲母賣於都市七丸一錢治百病河間王買其藥服之下蛇數頭問其藥意俗曰王病乃六世殃非今世所招也王嘗放乳鹿麟母也仁心感天故當遇俗語竟遂不見後見在常山下【搜神記】

有一郡守病華佗以爲其人盛怒則差乃多受其貨而不加治無何棄去畱書罵之郡守果大怒令人追捉殺佗郡守子知之屬使勿逐守瞠恚旣甚吐黑血數升而愈

華佗刲腹治病不起於華佗抱朴子云仲景開懷以納赤餅素問亦云割肌解膚古固有此法也

佗嘗行道見一人病咽嗜食不得下家人車載欲往就醫佗聞其呻吟聲駐車往視語之曰向來道邊有賣餅家蒜虀大酢從取三升飲之病自當去卽如佗言立吐蛇一枚【並上】

何顒妙有知人之鑑初張仲景總角造顒顒謂曰君用思精宻而韻不能髙將爲良醫矣仲景後果有奇術王仲宣年十七時過仲景仲景謂之曰君體有病宜服五石湯若不治年及三十當睂落仲宣以其賖逺不治後至三十果覺眉落其精如此【小說】

劉平阿行醫術有功徳救人疾病如己之病行遇仙人周正時授以隠存之道【神仙傳】

河內太守劉勲女苦左膝裏瘡癢迎佗使視以繩繋一犬於馬后走馬牽犬犬困不能行因取斷腸以向瘡口須有若蛇者從瘡中出長三尺【華佗別傳】

裴頠通傳多聞兼明醫術【晉書】

趙泉性好醫方拯救無倦善療眾疾於瘧尢工甚爲當時所嘆服焉

皇甫謐後得風痺疾因疾而學醫習覽經方手不輟捲遂盡其妙

殷仲堪父師病積季衣不解躬學醫術防其精妙劉徳彭城人也少以醫方自達眾疾於虛勞尢爲精妙魏詠之字長道任城人也家貧素而躬耕爲事好學不倦生而唇缺有善相者謂之曰卿當富貴年十八聞荊州刺史殷仲堪帳下有名醫能療之貧無行裝謂家人曰殘醜如此用活何爲遂賫數斛米西上以投仲堪旣至造門自通仲堪嘉其盛意召醫與視之曰可剝而補之但須百日進粥不得語笑詠之曰半生不語而有半生亦當療之況百日耶仲堪於是處之別室令醫善療之詠之遂閉口不言惟食薄粥其勵志如此及差仲堪厚資遣之【並上】

元帝渡江有王離妻季氏者洛陽人將洛陽舊火南渡自言受道於祖母王氏傳此火並有遺書二十七卷臨終使行此火勿令斷絕火色甚赤異於餘火有靈驗四方病者將此火煮藥及灸諸病皆愈轉相妖惑官司禁不能止及季氏卒火亦經時而滅人號其所居爲聖火巷【建康實錄注】

許永爲豫州刺史鎭歷陽其弟得病心腹堅痛居一夜忽聞屏風後有鬼言何不速殺之明日李子豫當以赤丸打汝卽死矣腹中鬼對曰吾不畏之及旦遂使人迎子豫旣至病者忽聞腹中有呻吟之聲子豫遂於巾箱中出八毒赤丸與服之須臾腹中雷鳴彭轉大利所病卽愈【續搜神記】

單道開能治目疾常周行墟野救療百姓王公逺近贈遺累積皆受而施散一毫無餘【防祥記】

晉殷文祥一名道筌自稱年已七十而靣光白若四十許人曽賣藥於荊州時多疫癘無貴賤皆與之藥所活不可勝數人謂之神醫得一錢卽施與貧者又多爲橋梁以便往來凡利人之事行之不倦一日謂人曰吾夜見神人謂我有陰徳當登仙矣眾疑其妄明日遽辭別往露寺北崖遂乘雲而去後十餘年人見在江西賣藥又見在蜀者終莫知所之

晉洛陽大市寺有安慧則未詳氏族少無恆性卓越異人而工正書善能談吐晉永嘉年中天下疫病則晝夜祈誠願天神降藥以愈萬民一日出寺門見兩石形如甕則疑是異物取看之果有神水在內病者飲服莫不皆愈

劉涓子晉宋間於丹陽夜射一物髙二丈走聲如雷明率人迹之見一小兒曰主人爲劉涓子所射問之爲黃父鬼也尾小兒至其止見三人一臥一看書一搗藥卽齊聲呼突而前三人並走遺一帙癰疽方以治病神驗號鬼遺方

宋明帝宮人患腰疼牽心發卽气絕眾醫以爲肉癥徐文伯曰此髮瘕也以油灌之則吐物如髮稍稍引之長三尺頭已成虵能動懸柱上水滴盡一髮而已病卽愈【談藪】

徐文伯精醫業張融謂之曰昔王微嵇叔夜並學而不能殷仲堪之徒故所勿論得之者由神明洞徹然後可至故非吾徒所及【南史】

徐嗣伯字徳紹善淸言精於醫術曽有一嫗患滯瘀積年不差嗣伯爲之診疾曰此屍注也當須死人枕煮服之可愈於是就古塜中得一枕焉以半邊腐缺服之卽差後秣陵人張景年十五腹脹靣黃眾醫不療以問嗣伯嗣伯曰此石蚘耳當以死人枕煮服之依語煮枕以服之得大利蚘防頭堅如石者五六升許病卽差後沈僧翼眼痛又多見鬼物以問之嗣伯曰邪气入肝可覓死人枕煮服之竟可埋枕於故處如其言又愈王晏知而問之曰三病不同而皆用死人枕療之俱差何也答曰屍注者鬼气也伏而未起故令人沈滯得死人枕促之魂气飛越不復附體故屍注可差石蚘者醫療旣僻蚘虫轉堅世間藥不能除所以須鬼物驅之然後可散也夫邪气入肝故使眼痛而見魍魎應須邪物以釣其气因而去之所以令埋於故處也晏深嘆其神妙【南史】王僧孺工屬文多識古事侍郎金元起欲工素問訪以砭石僧孺答曰古人當以石爲鍼必不用鐡說文有此砭字許愼云以石刺病也東山經髙氏之山多鍼石郭璞云可以爲砭鍼春秋美疢如惡石服子愼注云石砭石也季世無復佳石故以鐡代也【梁書】

薛伯宗善徙癰疽公孫泰患背伯宗爲气封之徙置齋前桞樹上明旦癰消樹邊起一癅如拳大稍稍長二十餘日癅大膿爛出黃赤汁斗餘樹爲之痿損【南史】父母疾篤醫𨿽賤𨿽少則涕泣而拜之以求哀也梁孝元在江州嘗有不豫世子方等親拜中軍參軍李猷焉【顏氏家訓】

魏興和二年遣崔敏陽休之來聘敏字長謙淸河東武城人博學贍文當朝第一與太原王延業齊名加以天文律曆醫方藥品卜論旣至帝選碩學沙門十人於禦對百寮與之談論多屈於敏帝賜敏書五百餘卷他物倍之四公進曰崔敏學問疏淺不足上軫衝襟命臣防敵之必死帝從之初江東論學有十二沙門論以條疏徵覈有中觀論以乘寄蕭然言名理者宗仰其術北朝有如實論質定宗禮有廻諍論借機破義敏總南北二業皆精又桑門所專惟在釋氏若儒之與道蔽於未聞敏兼三教而擅之頗有徳色防公嘗於五天竺國以梵語精理問論中分別論大無畏論因明論皆窮理盡妙防公貌寢形陋而聲气淸暢敏旣頻勝羣僧而乃傲形於物其日帝於淨居殿命防公與敏談論至若三光四气五行十二支十干八宿風雲气金丹玉液藥性鍼道六性五蘊陰陽曆數韜略機權飛伏孤虛鬼神情狀始自經史終於老釋凡十餘日辧六萟百氏與敏互爲主客立談絕倒觀者莫不盈量忘歸然敏詞气畢沮於防不自得因而成病輿疾北歸未逹中路而卒【梁四公記】崔季舒本好醫術天保中於徙所無事更銳意研精遂爲名手多所全濟𨿽位望轉髙未曾懈怠縱貧賤廝養亦爲之療防【北史】

魏時有句驪客善用鍼取寸髮斬爲十餘叚以鍼貫取之言髮中虛也其妙如此【酉陽雜爼】

有人患腳跟腫痛諸醫莫能識徐之才曰蛤精疾也由乘舩入海埀腳水中疾者曰實曾如此之才爲剖得蛤子二枚如楡莢又有以骨爲刀子靶者五色斑斕之才曰此人癅也問得處云於古塜見髑髏額骨長數寸試削視有文理故用之其明悟多通如此天統四年累遷尙書左僕射俄除兗州刺史特給鐃吹一部之才醫術最髙偏被命召武成酒色過度怳惚不恆曾病發自云初見空中有五色物稍近變成一美婦人去地數丈亭亭而立食頃變爲觀世音之才云此色欲多大虛所致卽用湯方服一劑其疾竟愈帝每發動蹔遣騎追之鍼藥所加應時必效【北齊書】

和士開用事人多附之有一人士曾防士開病醫者云須服黃龍湯士開有難色參曰此物甚易王不須疑惑請先嘗之一舉而盡士開深感其意爲之彊服遂得汗病愈【續世說】

北齊李元忠母多病專心醫藥研習積年遂善方技李宓母病積年精習經方洞閒鍼藥母疾得除【隋書】子謂北山黃公善醫先寢食而後鍼藥汾陰侯生善筮先人事而後說卦【文中子】

銅川夫人好藥子始述方芮城府君重陰陽子始著歷日且曰吾懼覽者或費日也【上】

一少年眼中常見一鏡醫士曰郎君喫鱠太多有魚鱗在胸中所以眼花乃設芥醋一甌因餓啜之遂愈於法開深思孤發妙通醫法或問法師髙明剛簡何以醫術經懷答曰明六度以除四魔之病調九以療風寒之疾自利利人不亦可乎

隋許智藏祖道防以母疾防極醫方誡諸子曰爲人子者嘗膳視藥不知方術豈謂孝乎【以下卜筮】

說卦言昔者聖人作易幽贊於神明而生蓍故鄭魴記云黃帝受河圖而定玉籙伏羲得神蓍而乘皇防易幹鑿度所謂乘皇防者羲也古史攷云伏羲作卦始有筮其後殷巫咸善占筮則筮自伏羲始矣

伏羲始造卜神農始以蓍筮漢張良始造棊卜京房始以錢卜【物原】

古之善揲蓍灼者能於今中示古古中示今髙中示下下中示髙小中示大大中示小一中示多多中示一人中示物物中示人我中示彼彼中示我是道也其來無今其往無古其髙無蓋其低無載其大無外其小無內其外無物其內無人其近無我其逺無彼不可析不可合不可諭不可思惟其渾淪所以爲道【關尹子】

夫蓍之爲言耆也之爲言舊也明狐疑之事當問耆舊也由此言之蓍不神不靈蓋取其名未必有實也無其神則知其無神靈無神靈則知不問天地也且天地口耳何在而得問之天與人同道欲知天以人事相問不自對見其人親問其意意不可知欲問天天髙耳與人相逺如天無耳非形體也非形體則气也气若雲霧何能告人蓍以問地地有形體與人無異問人不近耳則人不聞人不聞則口不告人夫言問天則天爲气不能爲兆問地則地耳逺不聞人言信謂天地告報人者何據見哉【論衡】

天子下至士皆有蓍者重事決疑示不自專尙書曰女則有大疑謀及卿士謀及庶人謀及卜筮定天下之吉凶成天下之亹亹者莫善於蓍禮三正記曰天子長一尺二寸諸侯一尺大夫八寸士六寸陰故數偶也天子蓍長九尺諸侯七尺大夫五尺士三尺蓍陽故數奇也所以先謀及卿士何先盡人事念而不能思思而不能知然後問於蓍聖人獨見先覩必問蓍何示不自專也或曰精微無端緒非聖人所及聖人亦疑之尙書曰女則有疑謂武王也漧艸枯骨眾多非一獨以燭何此天地之間壽考之物故問之也曰卜蓍曰筮何卜赴也爆見兆筮也者信也見其卦也尙書卜三禮士冠經曰筮於廟門外筮畫卦所以必於廟何托義歸智於先祖至尊故因先祖而問之也卜春秋何方以爲於西方東面蓋蓍之防也卜時西向已卜東向問蓍於東方面以少問老之義皮弁素幘求之於質也禮曰皮弁素幘筮於廟門之外或曰天子占卜九人諸侯七人大夫五人士三人又尙書曰三人占則從二人之言不見吉凶於蓍復以卜何蓍者陽道多變變乃成以制火灼之何禮雜記曰陰之老也蓍陽之老也龍非水不處非火不兆以陽動陰也必以荊者取其防音也禮三正記曰灼以荊以火動不以水動蓍何以爲嘔則是也蓍敗則埋之何重之不欲人襲尊者也【白虎通】

大卜掌三兆之法【兆灼之象也】一曰玉兆【如男子弄璋之兆其象在左者】二曰瓦兆【如弄瓦之兆象在右者】三曰原兆【如易比吉原筮原之言再也象之上下左右未定者宜再推之】其經兆之體皆百有二十【經常也三兆之法其常體各有一百二十也】其頌皆千有二百【頌占之繇辭也每體十繇則得千有二百也】掌三易之法【易變易也】一曰連山二曰歸藏三曰周易其經卦皆八其別皆六十有四掌三夢之灋一曰致夢【出於思慮有因而至者】二曰觭夣【角一俯一仰爲觭人晝俯仰於事夜則爲夣觭奇】三曰鹹陟【無心感物爲咸陟升也謂無所拘滯而自有其夣】其經運十【運卽眡祲所掌十煇也以占夣之吉防運或爲緷當爲煇】其別九十【每煇九變別爲九十】以邦事作之八命【國有大事則作而命之有此八者】一曰徵【行討徵役】二曰象【天象變動】三曰與【與人共事】四曰謀【啚事於人】五曰果【事成與否】六曰至【人至與否】七曰雨【禱雨】八曰瘳【瘳疾瘳質畱反】以八命者贊三兆三易三變之占【以八命作則以筮夣三者合聚而占之】以觀國家之吉凶以詔救政【周禮】

卜師掌開之四兆【開謂出其占書也】一曰方兆二曰功兆三曰義兆四曰弓兆凡卜事眡髙火【大事大卜眡髙則此卜事蓋小事也】揚火以作【熾其火以灼】致其墨【明其兆廣之大小也】凢卜辧之上下左右陰陽【上謂仰也下謂俯也左左倪也右右倪也陰后弇也陽前弇也】以授命者【卜師辧之以授太卜】而詔相之【詔告以言也相贊以事也相去聲】

人掌六之屬各有名物天龜曰靈屬【天俯者靈也】地曰繹屬【地黃仰者繹也】東曰果屬【東靑前弇果也果魯果反】西曰靁屬【西白左倪雷也】南曰獵屬【南赤後弇獵也】北曰若屬【北黑右倪若也】各以其方之色與其體辧之【色謂黃靑白赤黑也體謂俯仰前後左右也】凢取用秋時攻用春時各以其物入於室上春釁【以牲血釁之】祭祀先卜若有祭祀則奉以往

菙氏【菙荊木也灼用之】掌共燋契【燋卽灼之木也契卽開之鑿也卜則爇燋以灼用鑿以開也燋音焦】以待卜事【菙人共之以授卜師用之】凢卜以明火爇燋遂龡其焌契以授卜師遂役之

占人掌占以八簭占八頌【將占八命之事光以蓍筮之而以八頌占之簭音筮】以八卦占簭之八故【八卦卽三易之經卦也八故八事之故也】以吉凶【其從違以占吉凶】凢卜簭【爲卜蓍爲筮】君占體【體兆象也體有吉凶】大夫占色【色兆气也色有善惡】史占墨【墨兆廣也墨有大小】卜人占圻【圻兆骨也圻有微明尊者視兆象而已卑者以次詳其餘焉】凢卜簭旣事則系幣以比其命歳終則計其占之中否【用以進退占人之能否】

簭人掌三易以辧九簭之名一曰連山二曰歸藏三曰周易九簭之名一曰巫更【鄭氏曰巫字皆當爲筮筮更者筮變動也】二曰巫鹹【筮眾心也】三曰巫式【作法則也】四曰巫目【立要凢也】五曰巫易【革天命也】六曰巫比【包遐荒也】七曰巫祠【筮牲與日】八曰巫參【筮禦與七參七南反】九曰巫環【攻伐而圍之也孟子曰環而攻之】以辧吉凶【辧其從違以占吉凶】凢國之大事先簭而後卜【當用卜者先筮之筮不吉則不卜也】上春相簭【上春乃一歳之始相視揀擇其蓍艸可爲筮也】凢國事共簭【以共國家占筮之用】

占夣掌其歳時觀天地之會辧陰陽之气以日月星辰占六夣之吉凶【日爲太陽月爲太陰星二十八宿屬陽辰十二次屬陰蓋以歳時天地陰陽日月星辰而占六夢之吉凶也】一曰正夢【安靜而夣】二曰噩夢【驚愕而夢】三曰思夣【覺時所想而夣】四曰窹夣【覺時所道而夢】五曰喜夣【喜悅而夣】六曰懼夣【恐懼而夣】季冬聘王夣【歳十二月聘問王夣】獻吉夣於王【王夢之吉則獻其兆】王拜而受之【吉夣在王而佑之者在天拜而受之專天之所佑也】乃舎萌於四方以贈惡夢遂令始難毆疫【並上】

古司怪主卜【元命包】

卜筮者聖人之業也但近世無復佳師多不能中古者卜以決疑今人生疑於卜何者守道信謀欲行一事卜得惡卦反令恜恜【音敕惕也】此之謂乎且十中六七以爲上手粗知大意又不委曲凢射奇偶自然半牧何足賴也世傳云解陰陽者爲鬼所嫉坎貧窮多不稱泰吾觀近古以來尢精妙者惟京房管輅郭璞耳皆無官位多或罹災此言令人益信儻值世綱嚴宻彊負此名便有詿誤亦禍源也及星文風气率不勞爲之吾嘗學六壬式亦値世間好匠聚得龍首金匱玉爕玉曆十許種書討求無驗尋亦悔罷凡陰陽之術與天地俱生其吉凶徳刑不可不信但去聖旣逺世傳術書皆出流俗言辭鄙淺驗少妄多至如反支不行竟以遇害歸忌寄宿不免凶終拘而多忌亦無益也【顏氏家訓】

蓋聞枵之野鬼方難測朱鳥之舎神道莫知而緹幔曉披卽辧黃鐘之气靈臺夕望便知玉井之色復以談乎天者𨿽絕名言之外存乎我者還居稱謂之中余防學星文多歷歲稔海中之書略皆尋防巫咸之說偏得研求𨿽紫微迢逓如觀掌握靑龍顯晦易乎窺覽羨門五將亟經玩習韓終六王常所寶愛至於周王白雉之筮殷人飛燕之卜蓍名聚雪非關地極之山卦有宻云能擁西郊之气爻通七聖世經三古山陽王氏直解談河東郭生才能射覆兼而兩之竊自許矣【梁元帝洞林序】

昔者桀筮伐有湯唐而牧卜占於熒惑云不吉不利出徵惟利安處彼爲貍我爲鼠勿用作事恐傷其父【歸藏】說賃爲赭衣者舂於深巖以自給夢乘雲繞日而行筮得利建侯之卦【拾遺記】

武王伐紂卜之而占者曰凶大公曰以祭則凶以戰則勝武王從之卒克紂焉【一云太公推蓍蹈而曰枯骨死艸何知而凶】

天子筮獵萃澤其卦遇訟逄公占之曰藪澤蒼蒼其宜正公戎事則從【穆天子傳】

民西大冡者勾踐客秦伊善炤者冡也因名冢爲秦伊山【越絕書】

蘓秦事鬼穀子學終辭歸道乏困行以蠡卜傳說自給【春秋後語】

漢武帝與越王爲親乃遣東方朔泛海求寶惟命一周廻朔經二載乃至未至間帝問左右朔久而不至今寰中何人善卜對曰有孫賔者極明易筮帝乃更庶服濳行與左右賫絹二疋往卜叩賔門出迎而延坐未之識也帝乃啟卜卦成知是帝惶懼起拜帝曰朕來覓物卿勿言賔曰陛下非卜他物乃卜東方朔也朔行七日必至今在海中靣西招水大嘆到日請話之至日朔至帝曰卿約一年何故二載朔曰臣不敢稽程探寶未得也帝曰七日前卿在海中面西招水大嘆何也朔曰臣非嘆別事嘆孫賔不識天子與帝對坐因此而嘆帝深異之【搜神記】

嚴遵賣卜於成都市日得百錢自給則閉肆下簾富人羅衝爲具車馬衣糧君平曰吾非不足也子柰何以不足而助有餘衝曰吾有萬金子無擔石何云有餘君平曰不然吾宿子家人定而役未息晝夜汲汲未嘗有足今我以卜爲業不下牀而錢自至猶餘數百不知所用此非我有餘而子不足乎【髙士傳】

漢安定皇甫嵩眞常自算其年壽七十三於綏和元年正月二十五日晡時死書其屋壁以記之二十四日晡時死其妻曰見算時常下一算欲以告之慮脫有防故不告今果先一日也眞又曰北邙靑塜上孤檟之西四丈所鑿之入七尺吾欲葬此地及眞死依言往掘得古時空槨卽以葬焉【西京雜記】

曹元理嘗從友人陳廣漢廣漢曰吾有二囷米忘其防數子爲吾計之兀理以食著十餘轉曰東囷七百四十九防二鬥七合西囷六百九十七防八斗遂大署囷門後出米西囷六百九十七防七斗九升中有一鼠大堪一升東囷不差圭合元理後歲復遇廣漢廣漢以米數告之元理以手擊牀曰遂不知鼠之食米不如剝面皮矣廣漢爲之取酒鹿脯數臠元理復算曰甘防二十五區應收一千五百三十六枚蹲鴟三十七畆應收六百七十三防千牛產二百犢萬雞將五萬雛羊豕鵞鴨皆道其數果蓏殽核悉知其所乃曰此資業之廣何供具之褊廣漢慙曰有倉卒客無倉卒主人元理曰俎上蒸肫一頭廚中荔枝一盤皆可以爲設廣漢再拜謝罪入取盡日爲歡其術後傳南季南季傳項滔項滔傳子陸皆得其分數而失其妙焉【上】

姜肱桓帝時再以纁聘不就卽拜大中大夫詔書至門肱使家人對云久病就醫遂竄伏靑州界中賣卜給衣【後漢書】

太尉喬字公祖梁國人也初爲司徒長史五月末於中門臥夜半後見東壁正白如開門明呼問左右左右莫見因起自往手捫摸之壁自如故還牀復見心大怖恐其友應劭適往之語次相告劭曰鄕人有董彥興者卽許季山外孫也其探賾索隱窮神知化𨿽眭孟京房無以過也然天性褊狹羞於卜筮者間來師王叔茂請迎之須便與俱來公祖虛禮盛饌下席行觴彥興自陳下諸生無他異分幣重言誠有踧踖頗能別者願得從事公祖辭譲再三爾乃聴之曰府君當有怪白光如門明者然不爲害也六月上旬雞鳴時聞南家哭卽吉到秋節遷北行郡以金爲名位至將軍三公公祖曰怪異如此救族不暇何能致望於所不圖此相饒耳至六月九日未明太尉楊秉暴薨七月七日拜鉅鹿太守鉅邊有金後爲度遼將軍歷登三事【搜神記】後漢汝南應樞生四子見神光照社樞見光以問卜人卜人曰此天符子孫其興乎乃探得黃金自是諸子宦學並有才名至瑒七世通顯【孝子傳】

管輅字公明平原人也善易卜安平太守東萊王基字伯輿家數有怪使輅筮之卦成輅曰君之卦當有賤婦人生一男墮地便走入竈中死又牀上當有一大蛇銜筆大小共視須臾便去又烏來入室中與鷰共鬭死烏去有此三卦基大驚曰精義之致乃至於此幸爲占其吉凶輅曰非有他禍直客【一作官】舎久逺魑魅魍魎共爲怪耳兒生便走非能自走直宋無忌之妖將其入竈也大蛇銜筆者直老書佐耳烏與鷰鬭者直老鈴下耳夫神明之正非妖能害也萬物之變非道所止也久逺之浮精必能之定數也今卦中見象而不見其凶故知假托之數非妖咎之徴自無所憂也昔髙宗之鼎非雉所雊太戊之階非桑所生然而野鳥一雊武丁爲髙宗桑糓暫生大戊以興焉知三事不爲吉祥願府君安身養徳從容光大勿以神奸污累天眞後卒無他遷安南督軍後輅鄕裏乃太原問輅君往者爲王府君論怪云老書佐爲蛇老鈴下爲烏此本皆人何化之防賤乎爲見於爻象出君意乎輅言茍非性與天道何由背爻象而任心胸者乎夫萬物之化無有常形人之變異無有定體或大爲小或小爲大固無優劣萬物之化一例之道也是以夏鯀天子之父趙王如意漢髙之子而鯀爲黃能意爲蒼狗斯亦至尊之位而爲黔喙之類也況蛇者恊辰巳之位烏者棲太陽之精此乃騰黒之明象白日之流景如書佐鈴下各以微軀化爲蛇烏不亦宜乎【搜神記】

信都令家婦女驚恐更互疾病使輅筮之輅曰君北堂西頭有兩死男子一男持矛一男持弓箭頭在壁內腳在壁外持矛者主刺頭故頭重痛不得舉也持弓箭者主射胸腹故心中懸痛不得飲食也晝則浮游夜來病人故使驚恐也於是掘其室中入地八尺果得二棺一棺中有矛一棺中有角弓及箭箭久逺木皆消爛但有鐵及角完耳乃徙骸骨去城二十里埋之無復疾病利漕民郭恩字義博兄弟三人皆得躄疾使輅筮其所由輅曰卦中有君本墓墓中有女鬼非君伯母當叔母也昔饑荒之世當有利其數升米者排著井中嘖嘖有聲推一大石下破其頭孤防寃痛自訴於天耳【並上】管輅謂鐘毓曰我卜可以知生死毓曰命付天不付君【魏志】

郭璞嘗遇顏含欲爲之筮含曰年在天位在人修已而天不與者命也守道而人不知者性也自有性命無勞蓍【晉書】

義興方叔保得傷寒埀死令璞占之不吉令求白牛厭之求之不得惟羊子有一白牛不肻借璞爲致之卽日有大白牛從西來徑往臨叔保驚惶病卽愈【搜神記】揚州別駕顧球姊生十年便病至年五十餘令郭璞筮得大過之升其辭曰大過卦者義不嘉冡墓枯楊無英華振動遊魂見龍車身被重累嬰妖邪法由斬祀殺靈蛇非己之咎先人瑕案卦論之可柰何球乃迹訪其家事先世曽伐大樹得大蛇殺之女便病病後有羣鳥數千回翔屋上人皆怪之不知何故有縣農行過舎邊仰視見龍牽車五色晃爛其大非常有頃遂滅【上】王宗以賣卜自奉安帝以博士徵恥占驗見知懸綬於庭而逃

王長文聞益州亂筮得老蠶緣枯桑之卦嘆曰桑無葉蠶以卒也吾蜀人殄於是矣拜蜀郡太守暴疾卒【華陽國誌】

淳於智字叔平濟北人上黨鮑瑗家多防疾貧苦謂曰淳於叔平神人也何不試就卜瑗乃令智作卦卦成謂曰君宅東北有大桑樹君徑至市入門數十步當有一人將新馬鞭者就請還買以懸此桑樹三年當暴得財也瑗承其言詣市果得馬鞭懸之至三年後浚井得錢千萬銅鐡雜噐復可二十餘萬於是家業用展病者亦愈【晉中興書】

韓友字景先善占卜龍舒長鄧林婦病積年埀死醫巫皆息意友爲筮之使畫作野豬著臥處屏風上一宿覺佳於是遂差舒縣廷掾王睦病死已復魄友爲筮之令以丹畫板作日月置牀頭又以豹皮馬鄣泥臥上立愈【上】

隗炤者汝南民善於易臨終書板授其妻曰吾死當大荒窮𨿽爾愼莫賣宅到後五年春當有詔使防來此亭姓龔此人負吾金卿以此板往責之亡後果大困欲賣宅者數矣憶夫言輙止到後期日有龔使者果至妻遂賫板往責使者使者執板不知所言沈吟良久謂曰賢夫何能妻曰夫善易而未曾爲人卜使者曰可矣乃顧命侍者取箸而筮之卦成謂炤妻曰吾不相負金賢夫自有金乃知亡後暫窮故藏金以待太平所以不告妻兒者恐盡而困無已也知吾善易故書板以寄意耳金有五百斤盛以靑瓶覆以銅盤埋在堂屋東頭去壁一丈入地九尺妻還掘之皆如卜之言【錄異傳】

晉王導病令戴洋推算法洋曰君侯本命在申而於申上之石頭立冶金火相鑠水火相煎故受害導卽移居東府病痊

叚醫字元章廣漢新都人也習易經明風角有一生來學積年自謂略防要術辭歸鄕裏醫爲合膏藥並以簡書封於筒中告生曰有急發視之生到葭萌與吏爭渡津吏撾破從者頭生開筒得書言到葭萌與吏鬭頭破者以此膏裹之生用其言創者卽愈【搜神記】

西川費孝先善軌革世皆知名有大若人王旻因貨殖至成都求爲卦孝先曰教住莫住教洗莫洗一石谷搗得三斗米遇明卽活遇暗卽死再三戒之令誦此言足矣旻志之及行途中遇大雨憇一屋下路人盈塞乃思曰教住莫住得非此耶遂冒雨行未防屋果傾覆獨得免焉旻之妻已私鄰比欲媾終身之好俟旋歸將致毒謀旻旣至妻約其私人曰今夕新沐者乃夫也將晡呼旻洗沐重易巾櫛旻悟曰教洗莫洗得非此也堅不從妻怒不省自沐夜半反被害旣覺驚呼鄰里共視皆莫測其由遂被囚系栲訊獄就不能自辧郡守錄狀旻泣言死卽死矣但孝先所言終無驗耳左右以是語上達郡守命未得行法呼旻問曰汝鄰比何人也曰康七遂遣人捕之殺汝妻者必此人也已而果然因語僚佐曰一石谷搗得三斗米非康七乎由是辧雪誠遇明活之效【上】

釋法願移居吳興長城家本事神身習鼔舞世間雜伎及蓍爻卜相僃盡其妙【神僧傳】

有日者桞休祖善卜筮其妻曾病鼠瘻積年不差漸因埀命休祖遂占之得頥之復按卦曰應得姓石者治之當獲灸鼠而愈也旣而鄕裏有一賤家果姓石自言能除此病遂灸病者頭上三防覺佳俄有一鼠逕前噞噞然伏而不動呼犬噬殺之視鼠頭上有三灸處病者遂差【洞林】

寧逺參軍景則其姊病四十餘年令弟卜之得明夷之小過然病每欲動時輙有烏來鳴卽便發作按卦當得獨蹄豬畜之後婦人如欲眠見一丈夫衣服盡黒在戶前立遙呼婦人語其來不肯言有所畏遂泣而去病始小間吾嘗與殷侯共議此事曰烏日之禽豬月畜水火相忌自然之數故取陰之伏物用消太陽之飛精日中三腳故以獨足者當之【上】

桞世隆善卜別甲價至萬永明初世隆曰永明九年我亡後三年丘山崩齊亦於此季矣屏人命典籖李黨取筆及髙齒屐題簾箔旌曰永明十一年因流涙謂黨曰汝當見吾不見也【齊書】

阮孝緒隱居不仕有善筮者張有道曰見子隱迹而心難明自非考之蓍無以驗也及布卦旣揲三交曰此將爲咸應感之法非嘉遁之兆孝緒曰安知後爻不爲上九果成遁卦有道嘆曰此所謂肥遁無不利象實應徳心迹並也孝緒曰𨿽獲遁卦而上九爻不發升遐之道便當髙謝許生【南齊書】

楊伯醜馮翊武鄕人也好讀易隱於華山開皇初被徵入朝見公卿不爲禮無貴賤皆汝之人不能測也髙祖召與語竟無所答上賜之衣服至朝堂捨之而去於是被髮陽狂遊行市裏形體垢穢未嘗櫛沐嘗有張永樂者賣卜京師伯醜每從之遊永樂爲卦有不能決者伯醜輙爲分析爻象尋幽入防永樂嗟服自以爲非所及也伯醜亦開肆賣卜有人嘗失子就伯筮者卦成伯丑曰汝子在懷逺坊南門道東北壁上有靑帬女子抱之可往取也如言果得或者有金數兩夫妻共藏之於後失金其夫意妻有異志將逐之其妻稱寃以詣伯醜爲筮之曰金在矣悉呼其家人指一人曰可取金來其一人赧然應聲而取之道士韋知常詣伯醜問吉凶伯醜曰汝勿東北行必不得已當早還不然者楊素斬汝頭未防上令知常事漢王諒俄而上崩諒舉兵反知常逃歸京師知常先與楊素有隙及素平並州先訪知常將斬之賴此獲免又有失馬來詣伯丑卜者時伯丑爲皇太子所召在塗遇之立爲作卦卦成曰我不遑爲卿占之卿且向西市東壁門南第三店爲我買魚作膾當得馬矣其人如此言須有一人牽所失馬而至遂擒之崖州有獻徑寸珠其使者陰易之上心疑焉召伯醜令筮伯醜曰有物出自水中質圓而色光是大珠也今爲人所隠具言隱者姓名容狀上如言薄責之果得本珠上奇之賜帛二十疋【隋書】

近世有兩人精妙士也性多營綜略無成名經不足以待問史不足以討論文章無可傳於集錄書迹未堪以畱愛翫卜筮射六得三醫藥治十差五音樂在數十人下弓矢在千百人中天文畫繪碁博鮮卑語煎胡桃油鏈錫爲銀如此之類略得梗槪皆不通熟【顏氏家訓】

梁孝元凡諸伎術無所不該南平嗣王恪嘗以銅合盛金玉琥珀指環請孝元射覆卦遇垢之履曰上旣爲天其體則圓指環之象金玉在焉寅爻帶午寅則爲虎琥珀生光在合中央合中之物凡有三種按卦而談或輕或重恪於是神服【後周書以下相】

伯益始相獸周史佚始相人【物原】

夫命之與相猶聲之與響聲動乎防響窮乎應𨿽壽天參差賢愚不一其間大較可得聞矣若乃生而神睿弱而能言八彩光睂四瞳麗目斯實天姿之特達聖人之符表洎乎日角月偃之奇龍盤虎踞之美地靜鎭於城纒天關運於掌防金槌玉枕磊落相望伏犀起蓋隱轔交映井宅旣兼食匱已實抑亦帝王卿相之明效也及其深目長頸頺顏蹙齃蛇行蟄立猳喙烏咮筋不束體血不華色手無春荑之柔髮有寒蓬之悴或先吉而後凶或少長乎窮乏不其悲歟至如姬公凝負圖之容孔父取棲遑之迹丰本知其有後黃中明其可貴其間或躍馬膳珍或飛而食肉或皂晚侯初形未正銅巖無以飽生玉饌終乎餓死因斯以觀何事非命【梁劉孝標相經序】

子綦有八子陳諸前召九方歅曰爲我相吾子孰爲祥九方歅曰梱也爲祥子綦翟然笑曰奚若曰梱也將與國君同食以終其身子綦索然出涕曰吾子何爲以至於是極也九方歅曰夫與國君同食澤及三族而況於父母乎今夫子聞之而泣是禦福也子則祥矣父則不祥子綦曰歅汝何足以識之而梱祥邪盡於酒肉入於鼻口矣而何足以知其所自來吾未嘗爲牧而牂生於奧未嘗好田而鶉生於宎若勿怪何邪吾所與吾子遊者遊於天地吾與之邀樂於天吾與之邀食於地吾不與之爲事不與之爲謀不與之爲怪吾與之乘天地之誠而不以物與之相攖吾與之一委蛇而不與之爲事所冝今也然有世俗之償焉凡有怪徵者必有怪行殆乎非我與吾子之罪防天與之也吾以是泣也無防何而使梱之於燕盜得之於道全而鬻之則難不若刖之則易於是刖而鬻之於齊適當渠公之街終身食肉而終【莊子】

子胥之吳乃被髮徉狂跣足塗靣行乞於市市人聚罔有識者翌日吳市吏善相者見之曰吾之相人多矣未嘗見斯人也【吳越春秋】

丞相黃次公故爲陽夏遊徼與善相者俱行見一婦人相者指之曰此婦人當爲封侯者夫人次公問之乃其旁里人巫家子也卽娶以爲妻其後次公果至丞相封爲列侯【論衡】

韓太傅爲諸生時借相工五十錢與之俱入辟雍之中相辟雍弟子誰當貴者相工指倪寛曰彼生當貴秩至三公韓生謝遣相工通刺倪寛結膠漆之交盡筋力之敬寛嘗甚病韓生養視如僕狀恩深逾於骨肉後名聞於天下倪寛位至禦史大夫州郡承防召請擢用舉在本朝遂至太傅【上】

有龍淵者桓帝時善相人也於聽音聲尢妙二千石相者龍淵下牀贊之令長起侍贊之自六百石以下皆坐而言之先相張濟當以財得三公濟常依淵以觀視有相見輙往來之防解瀆侯往相到門淵曰公當有至相何憂病乎侯去淵謂濟曰可厚事之濟遂往盡爲償債別以數百萬修居置業桓帝崩無嗣解瀆侯入爲天子濟遂至司空【項氏始學篇注】

趙壹以郡爭致禮命十辟公府不就善相者相壹不過郡吏後果如其言【後漢書】

潁川荀攸鐘繇相與親善攸先亡子防繇經紀其門戶欲嫁其妾與人書曰吾與公達曾共使朱建平相建平曰荀君𨿽少然當以後事付鐘君吾時調之曰惟當嫁卿阿騖耳何意戲言遂驗於今欲阿騖使得善處追思建平之妙𨿽唐舉許負無以加也【魏志】

孝武李太后本出微賤始簡文帝爲會稽王有三子繼夭其後諸姬絕孕將十年乃令善相者徧相宮人時後在織坊中形長而色黑宮人皆謂之昆侖旣至相者驚云此其人也而有虎厄帝召侍寢後數夣兩龍枕膝日月入懷生孝武及會稽王道子旣登尊位服相者之驗而怪有虎害且生所未見乃令人畵作虎因以手打虎戲便患手腫痛遂以疾而崩

梁宜丰侯修參軍陳晃善相人修因法會將晃自隨令相簡文有天下否晃言簡文九州骨成必踐帝位而地部過弱非但王畿蹙侵兼恐不得善終【三國典略】

後魏末有吳士至北間目盲而妙察聲丞相嗣渤海王澄使試之聞劉桃枝之聲曰當代貴王矦將相死於其手然譬如鷹犬爲人所使耳聞趙道徳之聲曰亦貴人也聞太原公洋之聲曰當爲人主聞澄之聲不動崔暹私搯之乃謬言亦國王也王曰我家羣奴猶當極貴況吾身乎後齊諸王大臣賜死多爲桃枝之所拉殺焉而澄竟有蘭京之禍洋受禪是爲文宣王【上】

宣修容善許負之術【金樓子】

念賢字蓋盧爲兒童時在學中讀書有善相者過學諸生竟詣之賢獨不往笑謂諸生曰男兒生死富貴在天也何遽相乎【周書】

相手板法出蕭何或曰四皓初出殆不行世東方朔見而善之曰此非庸人所至魏司空陳長史見此書嘆伏以示許士宗韋仲將管輅郭景純以夜兼晝方得其妙理【初學記】

庾道湣精於相本手板時山陽王休祐屢以言語忤顏色以手板令道湣占之道湣曰此𨿽甚貴然令人多愆忤休祜以禇彥回詳宻求換其板他日彥回侍明帝自稱下官帝性多忌甚不恱休祜具以狀言帝意乃釋【南史】

許允善相印出爲鎭北將軍將拜以印不善使更刻之如此者三允曰印𨿽始成而已被辱問送印者果懷之而墜於厠【魏氏春秋以下碁諸戲】

桀臣烏曺作賭博圍棋季咸造胡靣子韓信作紙鳶漢武帝作猜拳鬭艸劉向作彈碁【物原】

俗有圍棋或言是兵法之類上者張置疏逺多得道而爲勝中者務相遮絕要以爭便求利下者守邊趨作罫白生於小地猶薛公之言黥布反也上計取足楚廣道者也中計塞城臯遮要爭利者也下計據長沙以臨越此守邊趨作罫者也更始帝將相不能防衞而令罫中死碁皆生【桓譚新論】

杜陵杜夫子善奕碁爲天下第一人或譏其費日夫子曰精其理者足以大裨聖教【西京雜記】

碁之無比者則謂之碁聖故嚴子卿馬綏明於今有碁聖之名焉善刻削之尢巧者則謂之木聖故張衡馬忠於今有木聖之名焉【抱朴子】

皇象字休明廣陵江都人防工書時有張子並陳梁甫能書甫悵逋並恨峻象斟酌其間甚得其妙中國善書者不能及也嚴武字子卿衛尉畯再從子也圍碁莫與爲軰宋壽占夢十不失一曹不興善畫孫權使畫屏風誤落筆防素因就以作蠅旣進禦權以爲生蠅舉手彈之孤城鄭嫗能相人及範惇逹八人世皆稱妙謂之八絕云【吳錄】

祖納字士言好奕碁王隱謂之曰禹惜寸陰不聞數碁對曰我亦防憂耳【晉書】

晉鳩摩羅什與人碁拾敵死子空處如龍鳯形【酉陽雜爼】魏子建爲前軍將軍十年不調在洛閒暇與李韶李延寔頗奕碁時謂爲耽好子建每曰碁於亷勇之際得之深矣且吾未爲時用博奕可也及一臨邊事凡經五年不對局

梁國張惲字義元爲郡吏入値太守圍棋投札於地惲曰知府君患風取以支戶太守輟棋令坐【晉陽秋】

宋文雲天下五絕皆出錢塘杜道鞠彈碁範恱射楮欣逺模書禇圍碁徐道度療疾也

宋大明時瑯琊王喜善碁第一品吳郡禇思莊會稽夏赤松第二品赤松思速善於大行思莊思遲巧於鬭碁【南史】

梁王瞻善棋工射飲酒彌日而精神朗贍武帝謂瞻有三術

梁武帝召一髙僧入宮僧至而帝與大臣奕帝忽云殺卻左右誤以爲命殺此僧遂牽出臨刑問僧曰師道徳旣髙何爲至是僧曰帝之前身爲蚓老僧鉏地誤斫其頭所以報也

羊保爲黃門郎善奕碁碁品第三太祖亦好奕數蒙引見與太祖賭郡戲勝以補宣城太守【宋書】

宋明帝好圍碁碁甚拙去格七八直物議共欺以爲第三品與第一品王杭圍碁依品賭戲杭饒借帝曰皇帝飛棋臣抗不能斷帝終不覺以爲信然【上】

魏甄琛舉秀才入都頗以奕碁廢業夜令蒼頭執燭或時睡頓則杖之奴曰郎君辭父母求仕宦若讀書執燭所不敢辭今乃圍棋日夜不息是豈向京之意乎琛悵然慙感遂詣許赤彪假書研習聞見日優

天子北入於邴與井公博三日而決【穆天子傳】

古者烏曹作博以五木爲子有梟盧雉犢爲勝負之采【說文】武帝時郭舎人善投壺以竹爲矢能激矢還一矢謂之驍【西京雜記】

投壺之禮近世愈精古者實以小豆爲其矢之躍也今則惟欲其驍益多益喜乃有倚竿帶狼壺豹尾龍首之名其尢妙者有蓮花驍汝南周璝正之子會稽賀徽賀革之子並能一箭四十餘驍賀又嘗爲小障置壺其外隔障投之無所失也至鄴以來亦見廣寧蘭陵諸王有此校具舉國遂無投得一驍者【顏氏家訓】

魏時浮陽髙光宗善摴蒱趙國季防序洛陽丘河奴並工握槊此蓋胡戲近入中國云胡王有弟一人遇罪將殺之弟從獄中爲此戲以上之意言孤則易死也世宗以後大盛於時曹植作長行局卽雙陸也胡王作握槊亦雙陸也【後魏李邵序】

雙陸乃出天竺湼槃經名爲波羅塞戲【類要】

梁時荊州掾屬雙陸賭金錢錢盡以金錢花相足魚謂得花勝得錢【雜爼】

王少嘗摴蒱公城子野舎及當權有人就求縣此人嘗以摴蒱戲得罪詰曰卿得錢會戲何用祿爲答曰不審公城子野何所在黙然【南史】

有人乘馬山行遙岫裏有二老翁相對摴蒲遂下馬以防拄地而觀之自謂俄頃視其馬鞭漼然已爛顧瞻其馬鞍骸枯朽旣還至家無復親屬一慟而絕【異苑】

北齊祖珽字孝徵以舎人事文襄王客至請買華林徧略文襄多集書人一日一夜寫畢退其本曰不須也珽以徧略數帙質錢摴蒱文襄杖之四十【北史】

周武爲象經隋文從容謂郎茂曰人主之所爲感天地動鬼神而象經多亂法何以訓人茂竊嘆曰此言非常人所及

象戲周武帝所造而行碁有日月星辰之目與今所爲不同【太平禦覽】

雍門周謂孟嘗君燕則鬭象碁則戰國事也【說苑以下幻術】軒轅始制厭禳法漢武帝始用南越禁咒方京房始制娶嫁撒帳此厭禳法也

有誦咒者有墨字者有變指者皆可以役神禦炁變化萬物【關尹子】

丁侯不朝武王乃畵丁侯三旬射之丁侯病大劇使人卜之祟在周恐懼乃遣使者請之於武王願舉國爲臣虜武王許之尙父謂使曰歸矣吾已告諸神言丁侯前畔義今已遣人來降勿復過也比使者歸丁侯病稍愈四夷聞之皆懼各以其職來貢【太公金匱】

周穆王西巡狩越昆侖下至弇山反還未及中國道有獻工人名偃師穆王薦之問曰若有何能偃師曰臣惟命所試然臣已有所造願王先觀之穆王曰日以俱來吾爲若俱觀之翌日偃師謁見王王薦之曰若與偕來者何人邪對曰臣之所造能倡者穆王驚視之趨步俯仰信人也巧夫顉其頥則歌合律捧其手則舞應節千變萬化惟意所適王以爲實人也與盛姬內禦並觀之技將終倡者瞬其目而招王之左右侍妾王大怒立欲誅偃師師大懾立剖防倡者以示王皆傅會革木膠漆白黑丹靑之所爲王諦料之內則肝膽心肺脾腎腸胃外則筋骨肢節皮毛齒髮皆假物也而無不畢具者合會復如初見王試廢其心則口不能言廢其肝則目不能視廢其腎則足不能步穆王始悅而嘆曰人之巧乃可與造物者同功乎詔貳車載之以歸【列子】

王東巡大騎之谷詣春宵宮集諸方士僊術之要而螭鵠龍虵之類奇種憑空而出【拾遺記】

周靈王時有萇能招致神異王乃登防望雲气蓊郁忽見二人乘雲而至須髮皆黃非世俗之類也乘遊龍飛鳯之輦駕以靑螭其衣皆絳緝毛羽也王卽迎之上席時天下大旱地裂木燃一人先唱能爲雪霜引气一噴則雲起雪飛坐者皆凜然宮中池水堅冰可琢又設狐腋素裘紫羆文褥褥是西域所獻也施於臺上坐者皆溫又有一人唱能使卽席爲炎乃以指彈席上而暄風入室裘褥皆棄於臺下時有容成子諫曰大王以天下爲家而染異術使變夏攺寒以誣百姓丈武周公之所不取也王乃疏萇而求正諫之士

南陲之南有扶婁之國其人善能機巧變化易形攺服大則興雲起霧小則入於纎毫之中綴金玉毛羽爲衣裳吐云噴火鼓腹則如雷霆之聲或化爲羣犀象獅子龍蛇火鳥之狀或變爲虎兕口中生人僃百戲之樂宛轉屈曲於指掌間人形或長數分或復數寸神怪歘忽衒麗於時樂府皆傳此伎至末代猶學焉俗謂之婆猴伎則扶婁之音訛替至今

沐胥之國來朝則身毒國之一名也有道術人名尸羅荷錫持瓶云發其國五年乃至燕都善衒惑之術於其指端出浮屠十層髙三尺乃諸天神僊巧麗特絕人皆長五六分列幢蓋鼓舞繞塔而行歌唱之音如眞人矣尸羅噴水爲雰霧暗數里間俄而復吹爲疾風雰霧乃止又吹指上浮圖漸入雲裏又於左耳出靑龍右耳出白虎始出之時才一二寸稍至八九尺俄而風至雲起郎以一手揮之卽龍虎皆入耳中又張口向日則見人乘雨蓋駕螭鵠直入於口內復以手抑胸上而聞懷袖之中轟轟雷聲更張口則見羽蓋螭鵠相隨口中而出尸羅常坐日中漸漸覺其形小或化爲老叟或爲嬰兒倐忽而死香气盈室時有淸風來吹之更生如向之形咒術衒惑神怪無窮【並上】

老成子學幻於尹文先生三年不告老成子請其過而求退尹文先生揖而進之於室屏左右而與之言曰昔老聃之䢐西也顧而告予曰有生之气有形之狀盡幻也造物之所始陰陽之所變者謂之生謂之死窮數達變因形移易者謂之化謂之幻造物者其巧妙其功深固難窮難終因形者其巧顯其功淺故隨起隨滅知幻化之不異生死也始可與學幻矣吾與汝亦幻也奚須學哉老成子歸用尹文先生之言深思三月遂能存亾自在憣校四時冬起雷夏造冰飛者走走者飛終身不著其術故世莫傳焉【列子】

魯般焞煌人巧侔造物嘗作木鳶其父乘之至吳會吳人以爲妖殺之般怨吳人殺其父於肅州城南作一木僊人舉手指東南吳地大旱三年卜曰般所爲也於是賫物巨千謝之般爲斷其一手其月吳中大雨【酉陽雜爼】秦有烈裔者含丹墨噀壁以成龍獸善畵龍鳯鴛鴦軒軒惟恐飛躍【拾遺記】

余所知有鞠道龍善爲幻術向余說古時事有東海人黃公少時爲術能制龍禦虎佩赤金刀以絳繒束髮立興雲霧坐成山河及衰老气力羸憊飲酒過度不能復行其術秦末有白虎見於東海黃公乃以赤刀往厭之術旣不行遂爲虎所殺【西京雜記】

魏安釐王觀翔鵠而樂之曰寡人得如鵠之飛視天下如芥也客有隱遊者聞之作木鵠而獻王王曰此有形無用者也夫作無用之噐世之姦民也召隱遊欲加刑焉隱遊曰大王知有用之用未悟無用之用也今臣請爲大王翔之乃取而騎焉遂翻然飛去莫知所之也【異苑】初帝深嬖李夫人死後常思夣之詔李少君與之語曰朕思李夫人其可得乎少君曰可遙見不可同於帷幄暗海有潛英之石其色靑輕如毛羽寒盛則石溫暑盛則石冷刻之爲人像神悟不異眞人使此石像往則夫人至矣此石人能傳譯人言語有聲無气故知神異也帝曰此石像可得否少君曰願得樓船巨力千人能浮水登木皆使明於道術賫不死之藥乃至闇海經十年而還昔之去人或升云不歸或托形假死復反者四五人得此石命工人依先圗刻作夫人形刻成置於輕紗幕裏宛若生時帝大悅問少君曰可得近乎少君曰譬如中宵忽夣而晝可得近觀乎此石毒冝逺望不可逼也而輕萬乘之尊惑此精魅之物帝乃從其諫見夫人畢少君乃使舂此石人爲丸服之不復思夢乃作靈夢臺歲時祀之【拾遺記】

章帝時有壽光侯者能劾百鬼眾魅令人自防見形帝聞而徵之曰吾殿下夜光後常有數人絳衣披髮持杖相隨豈能劾之乎侯曰此小怪易消耳帝僞使三人爲之侯劾三人頓臥俯地無气帝大驚曰非魅也朕相試耳解之而蘓【後漢書】

北海營陵有道人能令人與已死人相見其同郡婦死已數年聞而往見之曰願令我一見亾婦死不恨矣道人曰卿可往見之若聞鼓聲卽出勿畱乃語其相見之術於是與婦言語悲喜恩情如生良久聞皷聲恨恨不能得往當出戶時奄忽執其衣裾戶開掣絕而去至後歳余此人身亡室家之開塜見婦棺蓋下有衣裾【搜神記】

石苞謂管輅曰君鄕人翟文耀能隱形君何以不隱輅曰此陰陽蔽匿之道茍得其數四嶽可藏況七尺之形遊於變化之內僕正身以明道見數不爲異知術不爲奇索隱行怪未暇斯務也【魏志】

曹公欲害左慈慈目眇葛布單衣至市視之一市十萬人皆眇一目單衣無非慈者竟不知所在【神仙傳】

閩中有徐登者女子化爲丈夫與東陽趙昞並善方術時遭兵亂相遇於溪各矜其所能登先禁溪水爲不流昞次禁楊柳爲生稊二人相視而笑登年長昞師事之後登身故昞東入長安百姓未知昞乃升茅屋防鼎而爨主人驚怪昞笑而不應屋亦不損【搜神記】

趙昞常臨水求渡船人不許昞乃張帷蓋坐其中長嘯呼風亂流而濟於是百姓敬服從者如歸長安令惡其惑眾收殺之民爲立祠於永康至今蚊蚋不能入【上】晉永嘉年中有天竺國人來渡江南言語譯道而後通其人有數術能截舌續斷吐火變化所在士女聚共觀試其將截舌先吐以示賓客然後刀截流血覆地乃取置器中傳以示人視之舌頭觀其口內惟半舌在旣而還取含之有頃吐以示人舌還如故其續斷布絹與人各執一頭對剪斷已而取兩叚合持祝之則復還連與舊無異時人多疑以爲幻作陰而試之猶是已絹其吐火者先有藥在器中取一片與黍糠而含之再三吹吁而張口火出因就熱處取以爨之則便火熾也又書紙及蠅螻之屬投火中眾詳共視見其燒然消磨了盡乃撥灰中舉而出之故是向物

有道人外國來解含刀吐火行見一人擔擔上有小籠子可受升餘語擔人云吾步行疲極欲寄君擔擔人甚怪之慮是狂人便語之曰自可爾君欲何許自厝耶其人答云若見許正欲入籠中籠不便擔人逾怪之乃下擔入籠中籠更不大其人亦不更小擔之亦覺重於先旣行數里樹下住食擔人呼共食云我自有食不肻出止住籠中飲食噐物羅列肴膳丰腆亦辦乃呼擔人食未半語擔人我欲婦共食腹中吐出一女子年二十許衣裳容貌甚美二人共食食欲竟其夫便臥婦語擔人曰我有外夫欲來共食夫覺君勿道之婦便口中出一年少丈夫食籠中便有三人有頃其夫動如欲覺婦便以外夫內口中夫起語擔人曰可去卽以婦內口中吹及食器物此人旣至國中有一家大富貴財巨萬而性慳恪語擔人云試爲君破慳卽至其家有好馬甚珍之系在柱上忽失去尋索不得明日見馬在五升甖中終不可破便語曰君作百人廚以周一方窮乏馬得出耳主人卽作之畢馬還在柱下明早其父母在堂上忽然不見舉家惶怖不知所在開裝器忽然見父母在澤壺中不知何由復往請之其人云君當更作千人飲食以飴百姓窮者當時便作父母在牀也【靈鬼志】

安開者安成之俗師也善於幻術時王凝之爲江州向王當行陽爲王刷頭簮荷葉以爲防與王著當時亦不覺防之有異到座之後荷葉乃見舉座驚駭王不知【幽明錄】

元嘉初上虞孫溪奴多諸幻伎叛入建安治中後出民間治人頭風流血滂沲噓之便斷瘡又卽斂虎傷蛇噬煩毒埀死禁護皆差向空長嘯則羣鵲來萃夜咒蚊虻悉皆死倒至十三年乃於長山爲本主所得知有幻術慮必亡叛約縛枷鏁少日已失所在【異苑】

王泰字仲通瑯琊人慈之子僧防之孫嘗爲廷尉有一人與道士訟泰殊不直道士道士不服泰怒欲加栲訊道士於髻上防一鐡簮投於地登時化爲靑龍裂睛呀口據泰案有欲囓之狀泰震懼乞命於道士道士止之遂飛入云去泰於是請道士命上坐以爲神人因求問將來秩位道士曰公爲廷尉獄稱無寃何獨於貧道士執法太過耶泰殊汗背道士因書蜻蜓二字示之後泰遷吏部尙書命下忽有蜻蜓數十止泰堂檻上少時乃去始悟道士所書字也道士臨別泰送至門道士仰天呼曰靑龍來忽有利劍空中飛下止有靑龍二篆字道士攜之而去蓋劍仙也【廣記】

顧歡好黃老通解陰陽書爲數術多驗白石村多邪病村人告訴求哀歡往村中爲講老子防地作獄有頃見狐貍黿鼉自入獄中者甚多卽命除之病者皆愈悅殷國貞君九年遣使朝獻並送幻人稱能割人喉胍令斷擊人頭令骨陷皆血出淋落或數升或盈升以艸藥內其口中令嚼咽之須臾血止世祖言是虛乃取死囚試之皆驗又能霖雨黒風大雪及行潦水之池【後魏書】隋開皇初廣都孝亷侯遹入城至劍門外忽見四廣石皆大如斗遹愛之收藏於書籠負之以驢因歇鞍取看皆化爲金遹至城貨之得錢百萬市美妾十餘人大開第宅又近甸置良田別墅後乘春景出遊盡載妓妾隨從下車陳設酒殽忽有一老翁負大笈至坐於席末遹怒而詬之命蒼頭扶出叟不動亦不嗔恚但飲滿啖炙而笑云吾比來求君償債耳君昔將吾金去不記憶乎盡取遹妓妾十餘人投之書笈亦不覺笈中之窄負之而趨走若飛鳥遹令蒼頭馳逐之斯須已失所在自後遹家日貧郤復昔日生計十餘年郤歸蜀到劍門又見前者老翁攜所將之妾遊行儐從極多見遹皆大笑問之不言逼之又失所在訪劍門前後並無此人竟不能測也【廣記】

楊素有美妾姿色絕倫時有千牛桑和有妖蠱異術常一見婦人卽便能致焬帝宻使竊之素宅深和朝奉詔夜便竊以送帝奇其能詔素賜之【兩京記】庾肩吾少事陶先生頗多藝術嘗夏會客向室大噓气盡成雪【廣異記】

廣博物志卷二十二﹤子部﹐類書類﹐廣博物志﹥

欽定四庫全書

廣博物志卷二十三

明董斯張撰

閨壼【賢母賢婦節婦才婦孝女】

封丘者髙祖與項氏戰厄於延鄕有翟母者免其難故以延鄕爲封丘縣以封翟母焉【陳畱風俗傳】

崔發事王莽位至大司空母師氏通百家之言莽以殊禮加之號成義夫人金印紫綬乘文軒丹轂【後漢書】漢馮異欲從光武其母囑之曰汝今盡忠莫思盡孝我自爲計以絕子內顧之念遂縊而死光武卽位命建廟祀之廟在饒陽縣【上】

郭丹後母爲鬻衣裝賣產業與從師長安【上】

泰瑛南鄭楊相妻大鴻臚劉巨公女也有四男二女相亡教訓六子動有法矩長子元珍出行醉母十日不見之曰我在汝尙如此我亡何以帥羣弟子元珍叩頭謝過仲子仲珍白母請客旣至無賢者母怒責之仲珍乃革行交友賢人兄弟爲名士泰瑛之教流於三世四子才官隆於先人故時人爲語曰三苖口止四珍復起【華陽國誌】

江夏孟宗少逰學與同學共處母爲作十二幅被其鄰婦怪問之母曰大其被以招貧士之臥庶聞君子之言耳【列女傳】

陶侃爲潯陽縣吏常監魚梁以鮓遺母湛氏封鮓及書責侃曰爾爲吏以官物遺我非惟不能益吾乃以增吾憂也範逵曰非此母不生此子【晉書】

朱序鎭襄陽苻堅遣將圍之序母韓氏自登城謂西北角當先受敵遂領百餘婢並城中女子於其角斜築城二十餘丈賊攻西北角果潰眾便守新築城賊旣退人以此城爲夫人城【上】

苻堅幸太學博士盧壺曰廢學旣久尙傅零落周儀禮注未有其師竊見太常韋逞母宋氏世傳父業今年八十視聼無闕自非此母無可傳授於是就宋氏家立講堂置生徒百二十人隔絳紗帳而受業號宋氏爲宣文君周官學復行於世【前秦記】

王大司馬母魏夫人性甚嚴整王在湓城時爲三千人將年逾四十少不如意猶捶撻之故能成其勲業【家訓】任遙妻河東裴氏髙眀有徳行嘗晝臥夢有五色采旗蓋四角懸鈴自天而墜其一鈴落入懷中心悸因而有娠占者曰必生才子遂生昉年十二從叔晷有知人之量見而稱其小名曰阿堆吾家千里駒也【南史○以下賢婦】蔡人之妻者宋人之女也旣嫁於蔡夫有惡疾其母將攺嫁之女曰夫之不幸乃妾之不幸將何去終不聼其母而作芣苢之詩【列女傳】

楚野辯女者昭氏之妻也鄭簡公使大夫聘於荊至於狹路有一婦人乘車與大夫轂擊而折大夫車軸大夫怒將執而鞭之婦人曰君子不遷怒不貳過今於狹路之中妾避之已極矣而子大夫之僕不肯少引是以敗子大夫之車而反執妾豈不遷怒哉旣不怒僕而反怨妾豈不貳過哉【上】

楚莊王使使賫金百斤聘北郭先生先生曰臣有箕箒之使願入計之卽謂婦人曰楚欲以我爲相今日相卽結駟列騎食方丈於前如何婦人曰夫子以織屨爲食食粥毚履無怵惕之憂者何哉與物無治也今如結駟列騎所安不過容膝食方丈於前所甘不過一肉以容膝之安一肉之味而殉楚國之憂其可乎於是遂不應聘與婦去之【韓詩外傳】

伯宗朝以喜歸其妻曰子貌有喜何也曰吾言於朝諸大夫皆謂我知似陽子對曰陽子華而不實主言而無謀是以難及其身子何喜焉伯宗曰吾飲諸大夫酒而與之語爾試聼之曰諾旣飲其妻曰諸大夫莫子若也然而民不能戴其上久矣難必及子子盍亟索士憗庇州犂焉得畢陽及欒弗忌之難諸大夫害伯宗將謀而殺之畢陽實送州犂於荊【國語】

陶答子治陶三年名譽不興家富三倍其妻獨抱兒而泣姑怒曰何其不祥也婦曰夫子能薄而官大是謂嬰害無功而家昌是謂積殃妾聞南山有豹霧雨七日而不下食者何也欲以澤其毛而成文章也故藏而逺害犬彘不擇食以肥其身坐而須死耳今夫子不修徳而家益厚敗亡之徴見矣期年而答子果以盜誅【列女傳】節乳母者魏公子之乳母秦破魏殺魏王瑕誅諸公子而一公子不得令魏國曰得公子者賜金千鎰匿之者罪至夷節乳母與公子俱逃魏之故臣曰今魏國已破亡族已滅子匿之尙誰爲乎母吁而言曰夫見利而反上者逆也畏死而棄義者亂也今持逆亂而以求利吾不爲也且夫凡爲人養子者務生之非爲殺之也豈可以利賞畏誅之故廢正義而行逆節哉遂抱公子逃於深澤之中秦軍追見爭射之乳母以身爲公子蔽矢著身者數十與公子俱死【列女傳】

杜有道妻嚴氏字憲女韡有淑徳傅求爲繼室憲便許之時與何晏鄧颺不穆晏等每欲害之時人莫肯共婚或曰何鄧執權必爲害亦猶排山壓卵以湯沃雪耳柰何與之爲親憲曰晏等驕侈必當自敗司馬太傅獸睡耳吾恐卵破雪消行自有在【晉書】

陶潛妻翟氏與潛志趣同能安苦節夫耕於前妻鋤於後

劉凝之妻郭銓女也亦能不慕榮華與凝之共居儉苦夫妻共乘簿笨車出市貿易周用之外輙以施人【並上】魏姚氏婦楊氏閹人符承祖姨也承祖爲文明太后所寵楊氏謂其姊曰姊𨿽有一時之榮不若妹有無憂之樂常著破衣自執勞事承祖遣人乘車往迎之楊不肯起遣人彊轝致車上反大哭言爾欲殺我也以是符家內外皆號爲癡姨及承祖敗有司執其二姨至庭姚氏婦衣裳敝陋特免罪【北史】

荀遂字仲陽隠居不仕時嵗饑荒來糴者遂妻常昻其斛糴者歸量輙過其本時人號爲昻斛夫人【荀氏別傳】陳順謙成固人也順謙適鄧令曹寧十九寡居長育遺孤八十餘卒兄弟陳規著書嘆述之惠謙適張亮則在扶風官下吏白欲重禁嚴防以肅非元修訪於惠謙惠謙曰恢徳教養防免恥五刑三千蓋亦多矣又何加也兄弟伯思學僊道惠謙戒之曰君子疾沒世名不稱不患年不長也且夫神僊愚惑如系風捕影非可得也伯思乃止陳伯臺稱云女尙書之後耳【華陽國誌】

禮修趙嵩妻趙氏女也姑酷惡無道遇之不以禮修終無慍色及寧父母父母問之終引咎不道姑卒更寤更慈愛之鄕人相訓曰作婦不當如趙伯髙妻乎使惡姑知變可爲婦師矣後姑病女來省疾姑卻之曰我死固當絕於賢婦手中後遭來賊嵩死乃碧塗面亂首懷刀托言病賊不逼也養遺生女依父叔立義終身者也【上】朱百年卒防稽守蔡興宗餉其妻孔氏米百斛孔遣婢詣郡門固辭時人以比梁鴻妻【南史】

梓潼太守茍金龍妻劉氏者平原人也宣武時金龍爲梁人攻圍防金龍疾病不堪部分劉遂厲城人修理戰具拒戰百有餘日兵士死傷過半戍副髙景陰圖叛逆劉與城人斬景及其黨與數十人自領將士分衣減食勞逸必同莫不畏而懷之井在外城尋爲賊陷城中絕水渴死者多劉乃集諸長幼諭以忠節遂相率告訴於天俱時號叫俄而澍雨劉命出公私布絹及至衣服懸之城內絞而取水所有穕器悉儲之於是人心益固會益州刺史傅竪眼將至梁人乃退豎眼嘆異之具狀奏聞宣武嘉之【北史】

魏尙書令王肅博學多通才辭美茂髙祖甚重之先仕齊日聘謝氏女爲妻及至京師復尙公主謝作五言詩贈曰本爲薄上蠶今作機中絲得路逐勝去頗憶纒綿時公主代肅答謝云鍼是貫綿物目中恆任絲得帛縫新去何能衲故時肅甚有愧色【洛陽伽藍記】

賀徳基少逰學於京邑積年不歸衣資罄乏又恥衣服故獘盛冬止衣夾襦袴嘗於白馬寺前逢一婦人容服甚盛呼徳基入寺門脫白綸巾以贈之仍謂徳基曰君方爲重器不久貧寒故以此相遺耳徳基問姬姓名不答而去【陳書○以下節婦】

貞女引一曰處士吟魯次室女倚柱悲吟而嘯鄰人曰欲嫁耶何吟之悲也女曰嗟乎吾傷民心悲而嘯豈欲嫁哉自傷懷潔爲鄰人所疑於是褰裳去之入山中見貞女廟喟然太息援琴歌曰繋骸骨於林兮托神霛於貞女自縊而死或云見女貞木而作歌亦謂女貞木歌【琴操】

思歸引一曰離拘操衞侯有女邵王聞其賢請聘之未至而王薨太子欲畱之女不聼拘於深宮欲歸不得援琴而歌曲終縊而死或云離拘操箕子所作也

衞侯女嫁於齊太子中道聞太子死問傅母曰何如傅母曰且往當防防畢不肯歸終之以死傅母悔之取女所自撡琴於冢上鼓之忽二雉出墓中傅母撫雉曰女果爲雉耶言未畢俱飛而起遂不見傅母悲痛因作操曰雉朝飛【並上】

魯陶嬰妻者夫死守志不二作歌詩曰悲夫黃鵠之早寡七年不雙宛頸獨宿不與眾同夜半悲鳴想其故雄天命蚤寡獨宿何傷寡婦念此泣下數行嗚呼悲哉死者不可忘飛鳥尙然況於其良𨿽有賢雄終不可重行【列女傳】

韓樹南南鄭人趙子賤妻也子賤初爲郡功曹李固之誅詔書下郡殺固二子憲公季公太守知其枉遇之甚寛二子托服藥死具棺器欲因出逃子賤畏法敕更驗實就殺之及固小子變得還子賤慮變報讐賃人刺之燮覺告郡殺子賤初樹南諫子賤子賤不從及臨死許共並命兄弟嫂侍婢視守之經百餘日乃怠白兄嫂念一死萬不得生不敢復圖死也上下以爲信然無幾時於幕下自殺【華陽國誌】

蜀郡張貞行船被溺死貞婦黃因投江就之積十四日執夫手自浮出【異苑】

陸績於郁林所生女名曰郁生適張溫弟白姚信集有表稱之曰臣聞唐虞之政舉善而教旌徳擢異三王所先是以忠臣烈士顯名國朝淑婦貞女表迹家閭蓋所以闡崇化業廣殖淸風使茍有令性幽明俱著茍懷懿姿士女同榮故王蠋建寒松之節而齊王表其裏義姑立殊絕之操而魯侯髙其門臣切見故郁林太守陸績女子郁生少履貞特之行幼立匪石之節年始十三適同郡張白侍廟三月婦禮未卒白遭罹家禍遷死異郡郁生抗聲昭節義形於色冠蓋交橫誓而不許奉白姊妹崄巘之中蹈履水火志懷霜雪義心固於金石體信貫於神明送終以禮邦士慕則乞蒙聖朝斟酌前訓上開天聰下垂坤厚褒郁生以義姑之號以厲兩髦之節則皇風穆暢士女攺視矣【三國誌注】

二寡婦者淑也昺也淑防夫守寡兄弟將嫁之誓而不許【杜預女記】

呂榮者吳郡許升之妻也升爲賊所害榮貞烈自守黃巾賊陳寶欲穢之榮執節不聼寶遂殺之是夕疾風暴雨雷電晦暝寶恐懼叩頭葬之而去麋府君聞榮髙行出錢助縣爲冢因名曰義婦阪【列女後傳】

永初中廣漢漢中羗反虐及巴郡有馬妙祈妻義王元憒妻姬趙曼君妻華夙防夫執共姜之節守一醮之禮號曰三貞遭亂兵廹匿懼見拘辱三人同時自沈於西漢水而沒死有黃鳥鳴其亡處徘徊焉國人傷之乃作詩曰關關黃鳥爰集於樹窈窕淑女是繡是黼維彼繡黼其心匪石嗟爾臨川邈不可獲【華陽國誌】

陰諭早卒荀采丰少父爽奪之以適郭奕因令左右辦浴旣入室以粉書扉上曰屍還陰陰字未成懼有人來以衣帯縊死【晉書】

伏見族祖吳國亡民富春孫彥妻環少厲令節服膺道教逮嫡孫氏恪居婦職宗姻有聲奉禮未周彥母防殞防殞半年彥奄亡沒環率禮奉終抗義明節傾竭私產以供送禮服旣終前無立子家欲攺醮誓而不許【鉏滔母孫氏瓊與虞定夫人薦環夫人書】

霸城王整之姊嫁爲衞敬瑜妻年十六而敬瑜亡父母舅姑咸欲嫁之誓而不許乃截耳置盤中爲誓乃止遂手爲亡壻種樹數百株墓前柏樹忽成連理一年許還復分散女乃爲詩曰墓前一株柏根連復並枝妾心能感木頺城何足奇【南史】

宋末娼家女姚玉京嫁襄州小吏衞敬瑜溺水而死玉京守志養舅姑常有雙燕巣梁間一日爲鷙鳥所獲其一孤飛悲鳴徘徊至秋翔集玉京之臂如告別然玉京以紅縷系足曰新春復來爲吾侶也眀年果至因贈詩曰昔年無偶去今春猶獨歸故人恩旣重不忍復雙飛自爾秋歸春來凡六七年其年玉京病卒明年燕來周廽哀鳴家人語曰玉京死矣墳在南郭燕遂至墳所亦死【唐李公撰燕女墳記○以下才婦】

班昭女妹曹丰生亦有才慧昭著女誡丰生爲書以難之辭猶可觀昭年七十餘卒所著賦頌銘誄問注哀辭書論上疏遺令凡十六篇子婦丁氏爲撰集之又作大家贊焉【東漢書】

皇甫規妻善屬文能艸書【上】

壽張女子張雨早防父母年五十不肯嫁畱養孤弟二人教其學問各得通經皆爲聘娶成善士謝夷吾爲令薦於州府使各選舉表復雨門戶【謝承後漢書】

趙姬者桐鄕令東郡虞韙妻也韙旣沒大皇帝敬其文才詔入宮省號曰趙母作列女傳解注賦數十萬言晉鐘毓兄弟警悟過人每嘲謔未嘗困躓嘗女會有女善調謔往觀於是盛飾共載行西門一女子笑曰車中央殊髙毓等初不覺車後門生云向已被嘲鐘愕然門生曰中央髙兩頭低也蓋言羝也兄弟多髯故云【談藪】左貴嬪名芬兄思芬少學善綴文名亞於思武帝聞而納之泰始八年拜修儀受詔作愁思之文因爲離思賦後爲貴嬪姿陋無寵以才徳見稱體羸多患常居深室帝每逰華林輙回輦過之言及文義辭對淸華左右侍從莫不稱美帝重芬辭藻方物異寶必詔芬爲賦頌郤氏羲之妻也甚工書有七子獻之最知名之凝之徽之浼之操之並工學凝之妻謝道韞亦善書而有才華甚爲舅所重

婦人吳郡韓蘭英有文辭宋孝武時獻中興賦被賞入宮宋明帝時用爲宮中職僚及武帝以爲博士教六宮書學以其年老多識呼爲韓公云【南史】

前秦苻堅時秦州刺史扶風竇滔妻蘇氏陳畱令武功道質第三女也名蕙字若蘭識知精眀儀容秀麗謙黙自守不求顯行年十六歸於竇氏滔甚敬之然蘇性近於急頗傷妬嫉滔字連波右將軍眞之孫朗之第二子也風神秀偉苻堅委以心膂之任備歷顯職皆有政聞遷秦州刺史以忤防謫戍燉煌防堅防晉襄陽慮有危逼借滔才略乃拜安南將軍畱鎭襄陽焉初滔有寵姬趙陽臺歌舞之妙無出其右滔置之別所蘇氏知之求而獲焉苦加捶辱滔深以爲憾陽臺又專伺蘇氏之短讒毀交至滔益忿焉蘇氏時年二十一及滔將鎭襄陽邀其同往蘇氏忿之不與偕行滔遂攜陽臺之任斷其音問蘇氏悔恨自傷因織錦廽文五采相宣瑩心耀目其錦縱廣八寸題詩三十餘首計八百餘言縱橫反覆皆成文章其文防畫無缺才情之妙超古邁今名曰璇璣圖然讀者不能盡通蘇氏笑而謂人曰徘徊宛轉自成文章非我佳人莫之能解遂發蒼頭賫至襄陽焉滔省覽錦字感其妙絕因送陽臺之關中而具車徒如禮邀迎蘇氏歸於漢南恩好逾重蘇氏著文詞五千餘言屬隋季防亂文字散落追求不獲而錦字廻文盛見傳寫【武后禦制】

齊鮑令暉詩齊韓蘭英詩令暉歌詩往往斷絕淸巧擬古尢勝昭嘗答孝武云臣妹才自亞於左芬臣才不及太衝爾蘭英綺宻甚有名篇又善談笑齊武謂韓云借使二媛生於上葉則玉階之賦紈素之辭未詎多也盧防後妻元氏升堂講老子道徳經防弟元明隔紗帷以聼之【鄴洛鼎峙記】

陳後主以宮人有文學者袁太捨等爲女學士【陳書】女侍中魏元乂妻也女學士孔貴嬪也

煬帝至廣陵備月觀行宮有郎將自州進合歡果帝命小黃門以一雙馳騎賜吳絳僊遇馬急搖解絳僊拜賜私附紅牋上進曰驛騎傳雙果君王寵念深寧知辭帝裏無復合歡心帝嘆曰綘僊不獨貌可觀詩意深切乃女相如也亦何謝左貴嬪乎【大業拾遺○以下孝女】

晉敗齊師齊侯遂自徐關入見保者曰勉之齊師敗矣避女子【使避君也齊侯單還婦人不知之也】女子曰君免乎曰免矣曰鋭司徒免乎曰免矣曰茍君與吾父免矣可若何奔齊侯以爲有禮旣而問之壁司徒之妻也【壁司徒主壘壁】予之石【石邑名濟北盧縣東有地名石音畱左傳】

宣城郡靑陽縣有梅根冶孝女李娥娥父吳人文帝時爲鐵官冶以鑄軍器一夕煉金竭罏而金不出時吳方艸創法令至嚴諸耗折官物十萬卽坐斬仍又沒入其家而娥父所損折數過千萬娥年十五痛傷之因火烈遂自投於罏中赫然屬天於是金液沸湧溢於罏口娥所躡二履浮出於罏身則化矣其金汁塞罏而下遂成溝渠泉注二十里入於江水其所收金凡億萬斤溝渠中鐵至今仍存故吳俗每冶銅鐵必先爲娥立祠享而祈福【紀聞】

漢雍靑東郡民之女母疾積年靑扶持左右四體羸痩村裏乃斂錢營助湯藥母痊許嫁同郡周少君少君疾病未獲成禮乃求靑母見靑托以其父母靑許之俄而命終靑以供養其父母爲務十餘年中公姑感之勸令更嫁靑誓以匪石後公姑並自殺女姑告靑殺之縣收拷捶遂以誣欵刑於市靑臨刑語監殺者曰乞樹長竿系白幡靑若殺公姑血入泉不殺血上天血乃緣幡竿上天

蜀郡太守王子雅南陽西鄂人有三女無男而家累千金父沒當葬女自相謂曰先君生我姊妹無男兄弟今當安神立宅翳靈后土防防絕後何以彰吾君之徳各出錢五十萬一女築墓二女各建石樓以表孝思樓髙可丈七八柱圎圍二丈有餘石質有緑光可以鑑窮功綺刻妙絕人工【水經注】

宜陽縣有女子姓彭名娥父母昆弟十餘人爲長沙賊所攻時娥負器出汲於溪聞賊走還正見塢壁已破不勝其哀與賊相格賊娥驅出溪邊將殺之溪際有大山石壁髙數十丈娥仰天呼曰皇天有神不我爲何罪而當如此因奔走向山山髙開廣數丈平路如砥羣賊亦逐娥入山山遂崩合冺然如初賊皆壓死山裏頭出山外娥遂隠不復出娥所汲器化爲石形頭似雞土人號曰雞山其水爲娥潭【幽眀錄】

犍爲叔先泥和其女名雄永建三年泥和爲縣功曹縣長趙祉遣泥和拜檄謁巴郡太守以十月乘船扵城湍墮水死屍防不得雄哀慟號咷命不圖存告弟賢及夫人令勤覓父屍若求不得吾欲自沈覓之至十二月十五日父防不得雄乘小船扵父墮處哭泣數聲竟自投水中旋流沒底見夢告弟云至二十一日與父俱出至期如夢與父相持並浮出江【搜神記】

諸曁東洿裏屠氏女父失眀母痼疾親戚相棄鄕裏不容女攜父母逺住薴蘿樵采夜紡績以供養父母俱卒親營殯負土成墳忽聞空中有聲云汝至性可重山神欲相驅使汝可爲治人病必得大富女謂是魅弗敢從遂得病積時鄰舎人有中溪蜮毒者女試治之自覺病便差遂以巫道爲人治疾無不愈家產日益鄕裏多欲娶之以無兄弟誓守墳墓不肯嫁爲山賊劫殺【南齊書】

永興中有王氏女年五嵗得毒病兩目皆盲性至孝年二十父亡盲女臨屍一叫眼皆血出小妹爲防之左眼卽開愈時人皆以孝感所致也【上】

蘭陵蕭矯妻羊氏至孝居父防哭吐血母疾晝夜祈禱忽一人自稱枯桑君曰若人無患令泄气於居西南求白石鎭之言訖不見明日如言疾愈

羊緝之女佩任母亡不飲食三日而死鄕裏號曰女表緱氏女玉爲父報讐吏執玉以告外黃令梁配欲論殺玉申屠蟠時年十五進諌曰玉之節義足以感無恥之孫激忍辱之子不遭明時尙當表旌廬墓況在淸聼而不加哀矜配善其言乃爲減死論【列女傳】

酒泉烈女龎娥親者表氏龎子夏之妻祿福趙君安之女也君安爲同縣李壽所殺娥親有男弟三人皆欲報讐壽深以爲備會遭災疫三人皆死壽聞大喜請防宗族共相慶賀云趙氏彊壯已盡惟有女弱何足復憂防備懈弛娥親子淯出行聞壽此言還以啟娥親娥親旣素有報讐之心及聞壽言感激愈深愴然隕涕曰李壽汝莫喜也終不活汝戴履天地爲吾門戶吾三子之羞也焉知娥親不手刃殺汝而自徼幸邪陰市名刀挾長持短晝夜哀酸志在殺壽壽爲人防豪聞娥親之言更乘馬帯刀鄕人皆畏憚之比鄰有徐氏婦憂娥親不能制恐逆見中害每諫止之曰李壽男子也防惡有素加今備衞在身趙𨿽有猛烈之志而彊弱不敵邂逅不制則爲重受禍於壽絕滅門戶痛辱不輕也願詳舉動爲門戶之計娥親曰父母之讐不同天地共日月者也李壽不死娥親視息世間活復何求今𨿽三弟早死門戶冺絕而娥親猶在豈可假手扵人哉若以卿心況我則李壽不可得殺論我之心壽必爲我所殺眀矣夜數磨礪所持刀訖扼腕切齒悲涕長嘆家人及鄰里咸共笑之娥親謂左右曰卿等笑我直以我女弱不能殺壽故也要當以壽頸血污此刀刃令汝軰見之遂棄家事乘鹿車伺壽至光和二年二月上旬以白日淸時扵都亭之前與壽相遇便下車扣壽馬叱之壽驚愕廻馬欲走娥親奮刀斫之並傷其馬馬驚壽擠道邊溝中娥親尋復就地斫之探中樹蘭折所持刀壽被創未死娥親因取壽所佩刀殺壽壽防刀瞑目大呼跳梁而起娥親乃挺身奮手左抵其額右樁其喉反覆盤旋應手而倒遂防其刀以截壽頭持詣都亭歸罪有司徐步詣獄辭顏不變時祿福長漢陽尹嘉不忍論娥親卽解印綬去官弛法縱之娥親曰讐塞身死妾之眀分也治獄制刑君之常典也何敢貪生以枉官法鄕人聞之傾城奔往觀者如堵焉莫不爲之悲喜慷慨嗟嘆也守尉不敢公縱陰語使去以便宜自匿娥親抗聲大言曰枉法逃死非妾本心今讐人已雪死則妾分乞得歸法以全國體𨿽復萬死扵娥親畢足不敢貪生爲明廷負也尉故不聼所執娥親復言曰匹婦𨿽微猶知憲制殺人之罪法所不縱今旣犯之義無可逃乞就刑戮隕身朝市肅明王法娥親之願也辭气愈厲面無懼色尉知其難奪彊載還家涼州刺史周洪酒泉太守劉斑等並共表上稱其烈義刋石立碑顯其門閭太常農張奐貴尙所履以束帛二十端禮之海內聞之者莫不攺容贊善髙大其義故黃門侍郎安定梁寛追述娥親爲其作傳【皇甫謐龎娥親傳】

荀崧小女灌幼有奇節崧爲襄城太守爲杜曾所圍力弱食盡欲求救扵故吏平南將軍石覧計無從出灌時年十三乃率勇士數十人逾城突圍而出賊追甚急灌督厲將士且戰且前得入魯陽山獲免自詣覧乞師又爲崧書與南中郎將周訪請援仍結爲兄弟訪卽遣子撫率三千人會石覧俱救崧賊聞兵至散走灌之力也【華陽國誌】

秦家有好女自名曰女休休年十四五爲宗行報讎左執白陽刀右據宛景矛【樂府歌】

廣博物志卷二十三

欽定四庫全書

廣博物志卷二十四

明董斯張撰

閨壼二【妬婦美人孕育穕紀女婦尼婢變異】

叔向之母妬叔虎之母美而不使其子皆諌其母曰深山大澤實生龍余懼其生龍虵以禍女余何愛焉使往視寢生叔虎美而有勇力欒懷子嬖之故羊舌氏之族及於難【國語】

杜蘭香降張碩碩妻無子取妾妻妬無已碩謂香如此云何香曰此易治耳言卒而碩妻患創委頓碩曰妻將死如何香曰此創所以治妬創已亦當瘥數日之間創損而妻無妬心遂生數男【杜蘭香別傳】

武歷陽女嫁阮宣武絕忌家有一桃樹花葉灼燿宣嘆美之卽便大怒使婢取刀斫樹摧折其花【妬女記】

宋世諸主莫不嚴妬太宗疾之湖孰令袁慆妻以妬忌賜死使近臣虞通之撰妬婦記左光祿大夫江湛孫斆當尙世祖女上使人爲斆作表讓婚曰伏承詔防當以臨海公主降嬪榮出望表恩加典外顧審輶蔽伏用憂惶臣寒門顇族人凡質陋閭閻有對本隔天姻如臣素流室貧業寡年近將冠皆已有室荊釵布裙足得成禮每不自解無偶迄玆謀訪莫尋素族弗問自惟門慶屬降公主天恩所覃容及丑末懷憂抱惕慮不獲免徴命所當果膺玆舉𨿽門泰宗榮於臣非幸仰緣聖貸冒陳愚實自晉氏以來配尙王姬者𨿽累經美冑亟有名才至如王惇懾气桓溫斂威眞長佯愚以求免子敬炙足以違詔王偃無仲都之質而倮露於北階何瑀闕龍工之姿而投軀於深井謝莊殆自同於蒙殷衝幾不免於彊鋤數人者非無才意而勢屈於崇貴事隔於聞覧吞悲茹气無所逃訴制勒甚於僕防閒過於婢妾往來出入人理之常當賓待客用從之義而令掃轍息駕無闚門之期廢筵抽席絕接對之理非惟交友離異乃亦兄弟疏濶第令受酒肉之賜制以動靜監子荷錢帛之私節其言笑姆奶爭媚相勸以嚴妮媼競前相謟以急第令必凡庸下才監子皆葭萌愚竪議舉止則未閒是非聼言語則謬於虛實姆奶敢恃耆舊惟贊妬忌妮媼自倡多知務檢口舌其間又有應答問訊卜筮師母乃至殘餘飲食詰辧與誰衣被故敝必責頭領又出入之宜繁省難衷或進不獲前或入不聼出不入則嫌於欲疏求出則疑有別意召必以三晡爲期遣必以日出爲限夕不見晚魄朝不識曙星至於夜步月而弄琴晝拱袂而披卷一生之內與此長乖又聲影裁聞則少婢奔迸裾袂向席則老醜叢來左右整刷以疑寵見嫌賓客未冠以少容致斥禮則有媵象則有貫魚本無嫚嫡之嫌豈有輕婦之誚況今議絕傍和防恭正匹而每事必言無儀適設辭輙言輕易我又竊聞諸主集聚惟論夫族緩不足爲急者法急則可爲緩者師更相扇誘本其恆意不可貸借固實常辭或言野敗去或言人笑我𨿽家曰私理有甚王憲發口所言恆同科律王𨿽復彊佷頗經學渉戲笑之事遂爲寃魂禇曖憂憤用致天絕傷理害義難以具聞夫螽斯之徳實致充昌専妬之行有妨繁衍是以尙主之門往往絕嗣駙馬之身通離釁咎以臣凡弱何以克堪必將毀族淪門豈伊身前後嬰此其人𨿽眾然皆患彰遐邇事觸天朝故吞言咽理無敢論訴臣幸屬聖明矜照由道物以典處親以公臣之鄙懷可得自盡如臣門分世荷殊榮足守前基便預提拂淸官顯宦或由才升一叨婚戚咸有恩假是以仰冒非宣披露丹實非惟止陳一已規全身願實乃廣申諸門憂患之切伏願天慈照察特賜蠲停使燕雀微羣得保叢蔚蠢物含生自已彌篤若恩詔難降披請不申便當刋膚剪髮投山竄海【宋書】

劉孝標云余與馮衍有三同敬通值中朝明君終不試用予值英主亦擯棄當年一同也敬通雄才冠世志堅金石予𨿽不及而節亮慷慨二同也敬通有忌妻至身操井臼予有悍室亦令家道轗軻三同也

宋明帝憎婦人妬榮彥逺以善碁見親婦妬傷其面帝曰爲卿治之何如逺率爾曰聼聖防其夕遂賜藥殺其妻劉休妻王氏亦妬帝聞之賜休妾敕杖王二十令休宅後開小店使王親賣掃箒皂防以辱之

長粲性好內有一侍婢其妻妬而殺之大忿恨數年不相見親表爲之語曰自我不見於今三年【以下美人】

昔者績陽彊力四徵重丘遺之美女績陽之君悅之熒惑不治大臣爭權逺近不相聼國分爲二【周書】

紂囚文王於羑里散宜生受命而行宛懷條塗之山有玉女三人宜生得之因費仲而獻之於紂以免文王【六韜】赤烏之人獻二女於天子以爲嬖人赤烏美人之地【穆天子傳】

旋波夷光越之美女進於吳王肌香體輕餙以珠幌若雙旌之在煙霧

越謀滅吳蓄天下奇寶美人異味進於吳越又有美女二人一名夷光二名修明以貢於吳吳處以椒華之房貫細珠爲簾幌朝下以蔽景夕捲以待月二人當軒並坐理鏡靚妝於珠幌之內竊窺者莫不動心驚魂謂之神人吳王妖惑忘政及越兵入國乃抱二女以逃吳苑越軍亂入見二女在樹下皆言神女望而不敢侵今吳城虵門內有朽株尙爲祠神女之處【拾遺記】

西施越之美女欲見者先輸金錢一文【孟子注防】

宋玉東家女因玉見棄誓不他適膏沐不施恆以帛帯交結胸前後撡織作以自給後人效之富家至以珠玉寶花餙錦繡流蘇帯束之以增妖冶浸失其制矣【緝栁編】琴引秦時倡屠門髙所作也秦爲無道奢淫不制徴天下美女以充後宮乃縱酒離宮作戱倡優宮女侍者千餘人屠門髙見宮女幼妙寵麗扵是援琴作歌曲未及終琴折柱摧弦音不鳴舎琴而更援他琴以續之廣延國來獻善舞者二人一名旋姢一名提謨並玉質凝膚體輕气馥飲以瓀瑉之膏飴以丹泉之粟其舞一名縈塵言其體輕與塵相亂次曰集羽言其婉轉若羽毛之從風末曲曰旋懷言其肢體纒曼若入懷袖也乃設麟文之席散荃蕪之香香出波弋國浸地則土石皆香著朽木腐艸莫不郁茂以燻枯骨則肌肉皆生以屑噴地厚四五寸使二女舞其上終日無迹體輕故也【拾遺記】

秦惠公以美女遺蜀王死葬之石鏡王追思之作幽魄之曲【琴操】

武都丈夫化爲女子美而艶蓋山精也蜀王納爲妃不習水土欲去王畱之作東平歌以樂之未幾物故王悲悼乃作臾邪歌龍歸曲【上】

楚襄王逰云夢夢一婦人名曰瑤姬曰我夏帝之季女也封於巫山之陽臺精魄爲芝媚而服焉則與夢期也【襄陽耆舊傳】

漢武帝令宮人爲八字眉梁冀妻孫壽攺翠眉爲愁眉魏武帝令宮人掃靑黛眉連心細長謂之蛾眉妝西子母浣帛於溪有眀珠射體感而孕又夢有翠雞五色自空而下久之化爲鶚飛去【翰府名談】

帝所幸宮人名麗娟年十四玉膚柔軟吹气勝蘭不欲衣纓拂之恐體痕也每歌李延年和之於芝生殿唱廻風之曲庭中花皆翻落置麗姢於眀離之帳恐塵垢污其體也帝常以衣帯縛麗姢之袂閉於重幙之中恐隨風而去也麗姢以琥珀爲佩置衣裾裏不使人知乃言骨節自鳴相與爲神怪也【洞防記】

王昭君姊歸人也有香溪卽昭君常逰翫處【郡國志】伶字子幹買妾樊通徳有才色知書慕司馬遷史記頗能言趙飛燕姊弟故事子幹閒居命言厭厭不倦子幹曰斯人俱灰滅矣當時疲精力騖嗜欲蠱惑之事寧知終歸荒田野艸乎通徳占防顧眎燭影以手擁髻淒然泣下曰夫淫於色非慧男子不至也慧則通通則流流而不得其防則百物變態爲溝爲壑無所不往焉禮義成敗之說不能止其流惟感之以盛衰奄忽之變可以防其壊今婢所道趙后姊弟事盛之至也主君恨然有荒田野艸之悲衰之至也婢子拊形屬影識夫盛之不可畱衰之不可推俄然相緣奄忽𨿽婕好聞此不少遣乎【飛燕外傳】

陳忠女名丰鄰人葛勃有美姿丰與村中數女戱相謂曰得壻如葛勃無恨也【異苑】

陳丰與葛勃屢通音問而歡會末由七月七日丰以靑蓮子十枚寄勃勃啖未竟墜一子於盆水中有喜鵲過惡污其上勃遂棄之明早有並蒂花開於水面如梅花大勃喜曰吾事濟矣取置幾頭數日始謝房亦漸長割之各得實五枚如丰來數卽書其異以報丰自此鄕人攺雙星節爲雙蓮節【賈子說林】

孫亮作琉璃屏風甚薄而瑩澈每於月下淸夜舒之常與愛姬四人皆振古絕色一名朝姝二名麗居三名洛珍四名潔華使四人坐屏風內而外望之如無隔惟香气不通扵外爲四人合四气香殊方異國所出凡經踐躡宴息之處香气沾衣歷年彌盛百浣不歇因名曰百濯香或以人名香故有朝姝香麗居香洛珍香潔華香所居室名爲思香媚寢【拾遺記】

夏統從父祀先人迎女巫章丹陳珠二人並有國色莊服甚麗善歌舞又能隠形匿影吞刀吐火統破藩而走歸責諸人曰昔淫亂之俗興衛文公爲之悲惋防蝀之气見君子尙不敢指季桓納齊女仲尼載馳而退子路見夏南憤恚而忼慨吾常恨不得頓叔向之頭搯華父之眼柰何諸君迎此妖物夜與逰戲放傲逸之情縱奢淫之行亂男女之禮破髙貞之節何也遂隠牀上披髮而臥不復言【晉書】

緑珠姓梁白州人【小傳】

翔風因季倫見棄聼寒蛩心悲因織寒蛩之褥以獻之石崇有妓善投壺隔屏風投之【晉書】

何充後閣妓以翡翠指環換刺繡筆嘆曰此物洞仙與吾欲保長年之好乃令蒼頭急以蜻蜓防贖之【妝樓記】石虎有馬妓著朱衣進賢冠立於馬上馬定而作書字皆端正【石虎鄴中記】

臨州王宏後庭數百千人皆極天下之選所幸江無畏服玩侔於齊東昏潘妃寶屧直千萬【梁書】

羊侃善音律自造采蓮棹歌兩曲甚有新致姬妾侍列窮極奢靡有彈箏人陸太喜著鹿角爪長七尺儛人張淨琬腰圍一尺六寸時人咸推能掌中舞又有孫荊玉能反腰帖地啣得席上玉簮【上】

髙陽王雍有二美姬一名修容二名艶姿並蛾眉皓齒潔貌傾城修容亦能爲緑水歌艶姿善火鳳舞並愛傾後室寵冠諸姬【洛陽伽藍記】

河內人色美善歌其夫貌醜而好酒醉歸常毆其妻故其歌多爲怨苦之詞或演其曲而被之管弦以歌時每搖其身因號爲踏搖娘曲【琴操】

洛陽進合蔕花得之嵩山塢中人不知名采者異之防煬帝駕適至因名迎輦花濃艶芬馥或惹襟袖移時不散嗅之令人不睡命禦車女袁寶兒持之號司花女時虞永興世南艸徵遼徳音扵側寶兒注視之帝曰昔傳飛燕可掌上舞今得寶兒方昭前事然多憨態今注目扵卿卿可便嘲之虞爲絕句曰學畫鴉黃半未成垂肩嚲袖太憨生緣憨卻得君王惜長把花枝傍輦行帝稱美【大業拾遺】

帝登鳳舸憑殿腳女吳絳僊肩喜其柔麗不與羣軰齒愛之甚久不移步絳僊善畫長蛾眉帝色不自禁輦召絳僊將拜婕妤適值絳僊下嫁爲玉工萬郡妻故不克諧帝寢興罷擢爲龍舟首檝號曰崆峒夫人【妬記○以下孕育】一產二子者當以後生者爲兄言其先胎也答曰此野人之鑿語耳君子不測暗安知胎之先後也

周哀公之八年鄭有人一生四十子其二十人爲人二十死其九年晉有豕生人能言吳赤烏七年有婦人一生三子【搜神記】

哀帝建平四年四月山陽方與女子田無嗇生子未生二月前兒啼腹中及生不舉葬之陌上後三日有人過聞兒啼聲母因掘收養之【搜神記】

漢平帝元始元年六月長安有女子生兒兩頭兩頸面俱相向四臂共胸俱前向尻上有目長二寸所京房易傳曰暌孤見豕負塗厥妖人生兩頭下相攘善妖亦同人若六畜首目在下玆謂亡上政將變更厥妖之作以譴失正各象其類兩頸下不一也手多所任邪也足少下不勝任或不任下也凡下體生於上不敬也上體生扵下媟凟也生非其類淫亂也人生而大上速成也生而能言好虛也羣妖推此類不攺乃成凶也

靈帝光和二年洛陽上西門外女子生兒頭異肩共胸俱前向以爲不祥墮地棄之自是後朝廷霧亂政在私門上下無別二頭之象後董卓戮太后被以不孝之名放廢天子後復害之漢元以來禍莫逾此

靈帝中平元年六月壬申雒陽男子劉倉居上西門外妻生男兩頭共身至建安中女子生男亦兩頭共身晉懷帝永嘉元年吳郡吳縣萬詳婢生一子鳥頭兩足馬蹄一手無毛尾黃色大如椀【並上】

建興四年西都傾覆元皇帝始爲晉王四海宅心其年十月二十二日新蔡縣吏任僑妻胡氏年二十五產二女相向腹心合自胸以上臍以下分此蓋天下未壹之妖也時內史呂防上言案瑞應圖云異根同體謂之連理異畆同類謂之嘉禾艸木之屬猶以爲瑞今二人同心天垂靈象故易云二人同心其利斷金休顯見生扵陳東之國斯蓋四海同心之瑞不勝喜躍謹畫圖上時有識者哂之

晉元帝大興三年十二月謝平妻生女墮地濞濞有聲須臾便死鼻目皆在頂上面處如項口有齒都連爲一胸如鱉手足爪如鳥爪皆下勾此亦人生他物非人所見者後二年王惇反有石頭之敗

常山趙宣母妊身如常而髀上癢搔之成瘡兒從瘡出母子平安【異苑】

劉毅討桓修之桓遣人擒得毅妻郭美送與遂寵擅諸姬有身及敗郭還遂產一兒一鼠毅怒殺兒鼠走枯莽中其後郭病死方殮鼠忽來跳入棺內

元嘉中髙平平丘孝婦懷妊生一冰得日便消液成水

魏郡徐逮字君及婦平昌孟氏生兒頭有一角一腳頭止仰向通身盡赤落地無聲乘虛而去【並上】

昔燕趙之間有三男子共娶一女生四子後爭訟廷尉延壽奏云禽獸生子逐母宜以四子還母屍三男子扵市【譙周法訓】

昔陽翟有婦人妊身三十月乃生子五嵗便入此山學道神眀爲母立祠因號曰開母祠焉【嵩髙山記】

太原溫磐石母懷身三年然後生墮地便坐而笑發覆面牙齒皆具【異苑】

梁武帝太淸元年丹陽有莫氏妻生男眼在頂上大如兩嵗兒墮地而言曰兒是旱疫鬼不得住母曰汝當令我得過疫鬼曰有上官何得自由母可急作綘帽故當無憂母不暇作絳防以綘系發自是旱疫者二年徐兗豫尢甚莫氏鄕鄰多以絳免他土效之無驗

後魏肅宗熙平二年並州祈縣人韓僧眞女從母右脇而出胡太后令付掖庭養之太后臨朝爲元人劉騰幽扵永巷後竟被爾朱榮沈扵河魏室因滋大亂

髙搆馮翊武鄕女子焦氏旣瘂又聾嫁之不售嘗樵采扵野爲人所犯而有孕遂生一男年六嵗莫知其姓扵是申省搆判曰母不能言窮防理絕按風俗通姓有九種或氏扵爵或氏所居此兒生在武鄕可以武爲姓【北史】昔王舎城有一長者其家巨富庫藏盈溢如毘沙門然無子禱祀神祗求乞有子其婦不久便覺有身滿足十月生一男兒是兒先世宿植福因初生之日其手一指出大光明明照十里【燈指經】

佛在世時王舎城中有一長者財寶無量不可稱計其婦足滿十月便欲產子然不肯出尋重有身足滿十月復產一子先懷者住在右脇如是次第懷妊九子各滿十月而產惟先一子故在胎中不肯出外其母極患設湯藥以自療治病無降損囑及家中我腹中子故活不死今若設終必開我腹取子養育其母扵時不免所患卽便命終時諸親眷屬載其屍骸詣諸塜間請大醫耆婆破腹防之得一小兒形狀故小頭須皓白俯僂而行四向顧視語諸親言汝等當知我由先身惡口罵辱眾僧故處此熟藏中經六十年受是苦惱難可匹當諸親聞已號啼悲哭不能答之爾時世尊遙知此兒善根已熟將諸大眾往到屍所小兒言汝是長老比丘不答言實是第二第三亦如是何故言道是時諸大眾此小兒與佛答對各懷疑惑前白佛言今此老兒宿造何業在腹發白俯僂而行復與如來共相答問爾時世尊告諸大眾此賢刼中有佛出世號曰迦葉有諸比丘夏望安居眾僧和合差一比丘年在老耄爲僧維那共立制限扵此夏望要得道者聼共自恣若未得者不聼自恣今此維那獨不得道僧皆不聼布薩自恣心懷懊惱而作是言我獨爲爾營理僧事令汝防軰安隠行道今復還返更不聼自恣布薩羯磨卽便瞠恚罵辱汝眾僧尋卽牽捉閉著室中作是唱言使汝等軰常處暗防不見光明如我今者處此暗室作是語已自戮命終墮地獄中受大苦腦今始得脫故在胎中受是苦惱眾僧聞已各防三業厭離生死得四沙門果者有發辟支佛心者有發無上菩提心者時諸親屬還將老兒詣家養育年漸長大放令出家得阿羅漢果【百緣經】

有一國王小夫人生一肉團大夫人妬之作木凾棄之常河水後河邊人得之肉破生千小兒勇健欲伐父王國小夫人以乳五百道射小兒口遂弛弓仗號爲賢刼千佛【以下雜紀女婦】

周宣王始稱其女曰公主諸侯女曰翁主魏文帝始稱主壻曰駙馬唐太宗始稱諸王女曰郡主諸侯女曰縣主【物原】

齊莊王始封婦人以食邑漢武帝始封婦人爲郡君縣君王莽始加婦人夫人號宋文帝始封婦人爲國夫人孟甞君號其母薛公大家【並上】

玉女天賜妾也禮含文嘉曰禹卑宮室盡力溝洫百谷用成神龍女降【宋書】

魏豹字叔虎範陽人也遷中山太守所在有治名豹嬖妾先死豹後守扵廩丘南妾形見與豹言翌日而卒【崔鴻十六國春秋】

廬江太守華令思髙才達學洽聞之士也妾名瑤華者已死乃見形與之言語如平生【抱朴子】

齊王厚送女欲妻屠牛吐屠牛吐辭以疾其友曰子終死鮏臭之肆而已乎何爲辭之吐應之曰其女醜其友曰子何以知之吐曰以吾屠知之其友曰何謂也吐曰吾肉善而去若少耳吾肉不善𨿽以吾附益之尙猶賈不售今厚送子子丑故耳其友後見之果醜傳曰目如擗杏齒如編貝【韓詩外傳】

漢陳畱考城史姁字威明年少時嘗病臨死謂母曰我死當復生埋我以竹杖柱於瘞上若杖折掘出我及死埋之柱如其言七日往視杖果折卽掘出之已活走至井上浴平復如故後與鄰船至下邳賣鋤不得售云欲歸人不信之曰何有千里暫得歸耶答曰一宿便還卽取書報以爲驗實一宿便還果得報考城令江夏賈和姊病在鄰里欲急知消息請往省之路遙三千里再宿還報【搜神記】

漢建安中南陽賈偶字文合得病而亡時有吏將詣太山司命閱簿謂吏曰當召某郡文合何以召此人可速遣之時日暮遂至郭外樹下宿見一女獨行文合問之女曰某三河人父爲弋陽令昨被召而來今得卻還望君之容必是賢者是以停畱依馮左右文合曰悅子之心願交懽扵今夕女曰聞之諸姑女子以貞專爲徳潔白爲稱文合反覆與言終無動志天明各去文合卒已再停宿少頃卻蘇文合欲驗其事遂至弋陽修刺謁令因問曰君女寧卒而卻蘇耶具說本末令入問女所言皆同初大驚嘆竟以女配文合焉【上】

女色者世間之枷鎖凡夫戀著不能自防女色者世間之重患凡夫困乏至死不免女色者世間之衰禍凡夫遭之無厄不至行者旣得捨之若復顧念是爲從獄得出還復思入從狂得正而復樂之從病得差復思得病智者怒之知其狂而顚蹶死無日矣凡夫重色甘爲之僕終身馳驟爲之辛苦𨿽復鐵質寸斬鋒鏑交至甘心受之不以爲患狂人樂狂不是過也行者若能棄之不顧是則破枷脫鎖惡狂厭病離扵衰禍旣安且吉得出牢獄永無患難女人之相其言如蜜而其心如毒譬如停淵澄鏡而蛟龍居之金山寶窟而師子處之當知此害不可暫近室家不和婦人之由毀宗敗族婦人之罪實是陰賊滅人慧明亦是獵圍尠得出者譬如髙羅羣鳥落之不能奮飛又如宻网眾魚投之刳腸俎幾亦如暗坑無目投之如蛾赴火是以智者知而逺之不受其害惡而穢之不爲此物之所惑也【日明菩薩經】

佛告柰女好邪淫者有五自妨一多聲不好二王法所疾三懷異多疑四死入地獄五地獄罪竟受畜生形皆罪所致能自滅心不邪淫者有五增福一多人稱譽二不畏縣官三身得安隠四死上天生五從立淸淨得泥洹道【泥洹經】

國王有女名曰狗牟頭有捕魚師名術波伽隨道而行遙見王女在髙樓上牕中見面想象染著心不暫捨彌歷日月不能飲食母問其故以情答母我見王女心不能忘母諭兒言汝是小人王女尊貴不可得也兒言我心願樂不能暫忘若不如意不能活也母爲子故入王宮中常送肥魚鳥肉以遺王女而不取價王女怪而問之欲求何願母白王女願卻左右當以情告我惟有一子敬慕王女情結成病死不云逺願垂湣念賜其生命王女言汝去至月十五日扵某甲天祠中住天像後母還語子汝願已得告之如上沐浴新衣在天像後住王女至時白其父王我有不吉須至天祠以求吉福王言大善卽嚴車五百乘出至天祠旣到勑諸從者齊門而止獨入天祠天神思惟此不應爾王爲施主不可令此小人毀辱王女卽厭此人令睡不覺王女旣入見其睡重推之不窹卽以瓔珞直十萬兩金遺之而去後此人得覺見有瓔珞又問眾人知王女來情願不遂憂恨懊惱淫火內發自燒而死以是證知女人之心不擇貴賤惟欲是從【法苑珠林】

昔有四姓藏婦不使人見婦值靑衣人作地突與琢銀兒私通夫後覺婦婦言我生不邪行卿莫妄語夫言吾不信汝當將汝至神樹所立誓婦言甚佳夫持齋七日始入齋室婦宻語琢銀兒汝詐作狂亂頭扵市逢人抱持牽引棄之夫齋竟便將婦出婦言我不見市卿將我過市琢銀兒便來抱持詐狂臥地婦便哮呼其夫何爲使人抱持我耶夫言此是狂人何須記錄夫婦俱到神所叩頭言我生來不作惡但爲狂人所抱婦便得活夫黙然而慙佛言當知一切女人姦詐如是不可信也昔有大姓家子端正以金作女像語父母言有女似此者兒乃當取時他國有女貌亦端正亦作金男白父母言有男似此乃當嫁之父母各聞便逺聘合時國王舉鏡自照謂羣臣曰天下人顏有如我不諸臣答曰臣聞彼國有男端正無比則遣使請之使至告之王欲見賢者則嚴車進去己自念王以我明達故來相呼則還取書而見婦與奴爲姦悵然懷憾爲之結气顏色衰醜臣見如此謂行道消痩馬廐安之夜扵廐中見王正大夫人與馬下人私通心乃自悟王大夫人尙當如此何況我婦意解心悅顏色如故則與王相見王曰何因止外三日答曰臣來有忘還歸取之而見婦與奴爲姦意忿顏色衰變故往廐中三日昨見正夫人來與養馬兒私通夫人乃爾何況餘人意解顏色復故王言我婦尙爾何況凡女兩人俱捨便入山中剃髮作僧思惟女人不可從事精進不懈俱得辟支佛道【譬諭經】

昔有婦人生一女端正無比年始三嵗國王取視呼道人相後堪爲夫人不道人報王此女有夫王后得之王言我當牢藏豈可後得便呼鶴來汝處在何鶴白王言我在大山半腹有樹人畜不歷下有洄水舡所不行王言我以此女寄汝將養便撮持去日日從王取飯與女如是久後上有一卵卒爲水漂去有一樹奇逐水下流有一男子得抱持樹墮洄水中不得去廽有蒲桃樹踴出住倚山傍男子尋之得上鶴樹與女私通女便藏之鶴覺女身重左右求得男子舉撮棄之如事白王王曰前道人善功相人也師曰人有宿對非力所制逢對則可畜生亦爾【上】

目連到大海邊見一新死端正女人見有一虫從其口出還從鼻入復從眼出從耳而入目連觀已捨之而去弟子問言是何女人答言此是含衛城中大薩薄婦容貌端正世間少雙其婦常以三奇木頭擎鏡照面自覩端正便起防慢深自愛著夫甚敬愛將共入海海惡船破沒水而死漂出在岸此薩薄婦由自愛身死後還生在故身中作此虫也【法苑珠林】

渤海太守史良好一女子許而不果良斷其頭而歸投扵竈下曰當令火頭語曰使君我相從何圖當爾【搜神記】

顧愷之嘗悅一鄰女挑之不從乃圖其形扵壁以棘鍼釘其心女遂患心痛愷之因致其指女從之遂宻去鍼而愈【晉書】

董卓孫女名白時尙未笄封爲渭陽君扵郿城起壇從廣二丈餘髙五六尺使白乘金華靑蓋車都尉中郎將刺史二千石在郿者各令乘軒簮筆爲白導從之壇上使兄子橫爲使者授印綬也【英雄記】

吳興余不鄕有女囚山又曰女獄山漢姚恢以柯田山水嘉甚謀居其女泄之扵姻沈戎家奪之恢憤其女賺女歸寧囚之薴溪之北山墟間至死不悔仍戒其後三世不舉女戎字威卿說降劇賊尹良光武嘉之功封海昏侯不受【圖經】

廣平人李波宗族彊盛殘掠不已公私咸患百姓爲之語曰李波小妹字雍容搴裙逐馬如捲篷左射右射必疊雙婦女尙如此男子安可逢【華陽國誌】

瑯琊王獻之保母姓李名意如廣漢人也在母家志行髙秀歸王氏柔順恭勤善屬文能艸書解釋老防趣年七十興寧三年嵗在乙丑二月六日無疾而終仲冬旣望葬會稽山陰之黃閼岡下殉以曲水小硯交螭方壺樹雙松於墓上立貞石而志之悲夫後八百餘載知獻之保母宮扵玆土者尙焉

東陽女子婁逞變服詐爲丈夫粗知圍碁解文義徧防公卿仕至揚州議曹從事事發明帝驅令還東逞始作婦人服而去嘆曰如此伎還之爲老嫗豈不惜哉【南史】時有女子年二十許散發黃衣在武窟山石室中無所修行惟不甚食或出人間時飲少酒鵞卵一兩枚人呼爲聖姑就求子往往有效【上】

昔佛在世時波斯匿王婦末利夫人產生一子字曰金剛面貌極醜身體麄澀頭髮麄彊王見不喜勑閉深宮不令出外年漸長大任當嫁娶便遣一臣推覓一人本是豪族今貧乏者卿可將來臣授勑已覓得付王王將屏處宻私語言聞卿豪族今者貧窮我有一女面貌極醜卿幸納受當相供給時此貧人跪白王曰正使大王以狗見賜亦不敢違豈王女末利所生王卽娶之爲造宅舎門戶七重王囑女夫自捉戶鉤出入牢閉勿使人見王出財物供給女壻無所乏少拜爲大臣後與豪貴共爲邑防聚防之契令婦共趣自余諸人各將婦來惟此大臣獨不將赴眾人疑怪彼人婦者或甚端正或甚極醜不能顯現是以不來復扵後防宻共勸酒令使醉臥解取門鉤遣其五人造家往看至家開門婦疑非夫內自尅責懊惱而言我宿何罪爲夫幽閉不覩日月卽便至心遙禮世尊願佛慈悲來到我前暫救苦厄佛知其意卽扵女前地中湧出紺髮相現其女舉頭見佛發相敬心歡喜女髮自然如紺靑色佛漸現面女心倍喜面復端正惡相麄皮自然化滅佛悉現身令盡見之更增歡喜身體端正猶如天女佛便爲說種種法要得須陀洹果【法苑珠林】

隋開皇末年代州人姓王爲驃騎將軍在蒲州鎭守性好畋獵所殺無數有五男無女後生一女端美見者皆愛奇之父母鐘念不同凡人旣還鄕裏里人親族爲作衣服而共愛養之女年七嵗一旦失去無處求覓疑鄰里戲藏訪問不見諸兄乘馬逺覓乃見去家三十餘里馬追不及兄等以數十騎共圍而始得之口中作聲如似兔鳴足上得刺盈掬經月餘日不食而死父母悲痛不能自割良由父獵殃及女受合家齋戒練行不絕大理寺丞寀宣眀曾爲代府法曹爲臨說之【出防報記○以下尼】漢眀初立佛寺同梵福量時後宮陰夫人王媫妤等一百九十人出家司空陽城侯劉善峻等二百六十人出家【法本內傳譯經圖記】

東晉何充始捨宅安尼此尼之始也

宋侖氏二女東官曾城人也是時祖姊妹元嘉九年姊年十嵗妹年九嵗裏越愚蒙未知經法忽以二月八日並失所在三日而歸粗說見佛九月十五日又失一旬還作外國語誦經及梵書見西域沙門便相開解眀年正月十五忽復失之曰間作人云見其從風徑飄上天父母號懼祀神求福旣而經月乃返剃頭爲尼被服法衣持發而歸自說見佛及比丘尼曰汝宿世因緣應爲我弟子舉手摩頭髮因隨落與其法名大曰法緣小曰法防臨遣還日可作精舎當與汝經法也女旣歸家卽毀除鬼座繕立精廬夜齊誦經夕中每有五色光明流泛峯嶺若燈燭二女自此後從容止華雅音制詮正上京風調不能過也【防祥記】

髙聰有妓十餘人及病不欲適他人並令燒指吞炭出家爲尼【海錄】

佛在世時迦毗羅衞城中有一長者名曰瞿沙其婦生女端正殊妙有白衣裹身而生因爲立字名曰淨年漸長大衣亦隨長鮮白淨潔不煩浣染眾人見之競共求索白父母言我今不貪世俗榮華願樂出家父母愛念不能違逆尋將佛所求索入道佛告善來比丘尼頭髮自落身上白衣化爲袈裟成比丘尼精勤修習得阿羅漢果【百緣經】

佛在世時波羅柰國有梵摩逹王其婦生女身被袈裟端正殊妙世所希有因爲立字名伽屍孫陀利年漸長大衣亦隨大稟性賢善慈仁孝順將諸侍衞出城逰戲漸次往到鹿野苑中見佛相好心懷喜恱前禮佛足卻坐一靣佛爲說法心開意解得須陀洹果【上○以下婢】桓公使管仲求寗戚寗戚應之曰浩浩乎管仲不知至中食而慮之婢子曰公何慮管仲曰非婢子之所知也婢子曰公其毋少少毋賤賤昔者吳幹戰未齔不得入軍門國子擿其齒遂入爲干國多【戰功曰多】百里傒秦國之飯牛者也穆公舉而相之遂覇諸侯由是觀之賤豈可賤少豈可少哉管仲曰然公使我求寗戚寗戚應我曰浩浩乎吾不識婢子曰詩有之浩浩者水育育者魚未有室家而安召我居寗子其欲室乎【管子】

濟陰戎良字子恭年十八爲郡門幹良儀容佳麗太守諸葛禮使寫書從者誣良與婢通良刳腹示禮赤心【後漢】書

頴川庾嘉徳善扵筮蔡之事有人失一婢庾卦云君可出東陵口伺有姓曹乘車者無問識否但就其載得與不得殆一理也旦出郭果有曹郎上墓徑便升車曹大駭呼生驚奔入艸刺一死屍下視乃其婢也

顧行常不宜兒子其婦將產求術扵郭璞爲作卦得家人之蒙其辭曰巽子在上變值蒙女蘿覆髙松養徵火捍其凶養子之人名宜同法當字乳婢曰靑蘿如其言呼兒果無恙【洞林】

長婢來成左目失眀動則入井已死復生次婢良信有桓公司馬之行步𨿽曠了無前進隠疾難明辭不盡韻小婢從成南方之奚形如驚瘴言語嘍聲音駭人惟堪驅雞它無所役遣詣阿嵇復被狗咋困熟如泥【晁道元與天公牋】

到防有愛婢陳玉珠宋明帝遣求不與逼而奪之防頗怨帝令有司誣奏將殺之防入獄數宿須鬢皆白免死系上方奪封【南史】

齊吏部侍郎房文烈未嘗嗔怒經霖雨絕糧遣婢糴米因爾逃竄三四許日方復擒之房徐曰舉家無食汝何處來竟無捶撻嘗寄人宅奴婢撤屋爲薪略盡聞之顰防卒無一言【顏氏家訓】

冠軍將軍郭文逺堂宇園林匹扵邦君時隴西李元謙能雙聲語常經文逺宅前過見其闕闔華美乃曰是誰第宅遇值婢春風出曰郭冠軍家元謙曰此婢雙聲春風曰獰奴慢罵元謙服婢之能【洛陽伽藍記○以下變異】

魏襄王三年有女子自首化爲丈夫與妻生子故京房易傳曰女子化爲丈夫玆謂陰昌賤人爲王丈夫化爲女子玆謂陰勝陽厥咎亡也【搜神記】

哀帝建平中豫章有男子化爲女子嫁爲人婦生一子長安陳鳳曰陽變爲陰將亡繼嗣自相生之象一曰嫁爲人婦生一子者將復一世乃絕故後哀帝崩平帝沒而王莽簒焉

漢建安七年越嶲有男子化爲女子周羣曰哀帝時亦有此變將有易代之事也至二十五年獻帝封山陽公晉元康中安丰有女子曰周世寧年八嵗漸化爲男至十七八而气性成女體化而不盡男體成而不徹畜妻而無子【並上】

廣博物志卷二十四﹤子部﹐類書類﹐廣博物志﹥

欽定四庫全書

廣博物志卷二十五

明董斯張撰

形體

人生長六七尺大三四圍面有五色壽至扵百萬世不異如以上世人民侗長佼好堅彊老壽下世反此則天地初立始爲人時長可如防風之君色如宋朝壽如彭祖乎從當今至千世之後人可長如莢英色如嫫母壽如朝生乎王莽之時長人身長一丈名曰霸出建武年中潁川張仲師長一尺二寸張湯八尺有餘其父不滿五尺俱在今世或長或短儒者之言竟非誤也語稱上世使民以宜傴者抱關侏儒俳優如皆侗長佼好安得傴侏之人乎【論衡】

太古之民秀長以壽者食也在今之民羸醜以胔者事也【大戴禮】

天有風雨寒暑人有取與喜怒膽爲云肺爲气脾爲風腎爲雨肝爲雷人與天地相類而心爲之主

天气爲防地气爲魄【淮南子】

肝之爲言幹也肺之爲言費也情動得序心之爲言任也任扵思也腎之爲言寫也以竅寫也脾之爲言辧也所以積精稟气也五臟肝仁肺義心禮腎智脾信也肝所以仁者何肝木之精也仁者好生東方者陽也萬物始生故肝象木色靑而有枝葉目謂之何目爲出淚而不能內物木亦能出枝葉而不能有所內也肺所以義者何肺者金之精義者斷決西方亦金成萬物也故肺象金色白也鼻謂之何鼻出入气髙而有竅山亦有金石累積亦有孔穴出雲布雨以潤天下雨則雲消鼻能出納气也心所以爲禮何心火之精也南方尊陽在上卑陰在下禮有尊卑故心象火色赤而鋭也人有道尊天本在上故心下鋭也耳謂之何耳能徧內外別音語火照有似扵禮上下分明腎所以智何腎者水之精智者進而止無所疑惑水亦進而不惑北方水故腎色黑水陰故腎雙竅謂之何竅能瀉水亦能流濡脾所以信何脾者土之精也土尙任養萬物爲之象生物無所私信之至也故脾象土色黃也口爲之何口能啖嘗舌能知味亦能出音聲吐滋液故元命苞曰目者肝之使肝者木之精蒼龍之位也鼻者肺之使肺者金之精制割立斷耳者心之心者火之精上爲張星陰者腎之寫腎者水之精上爲虛危口者脾之門戶脾者土之精上爲北斗主變化者也【白虎通】

火宿扵心炎上而排下其神燥而無凖人之暴急以取禍者心使之也木宿扵肝觸突幹抵而銳其神狷束而無當人之朴戇以取禍者肝使之也金宿扵肺防訇而不屈罄而不能仰也其神濶疎而無法人之訐決以取禍者肺使之也水宿扵腎瑟縮以湊險其神伏而不發人之媕婀脂韋以取禍者腎使之也土宿扵脾磅礡而不盡其滲漉也下注而不止其神好大而無功人之重遲瀝納以取禍者脾使之也【子華子】

心之精爲火其气爲離其色爲赤其狀如覆蓮其神爲朱鳥其竅上通扵舌肝之精爲木其气爲震其色靑其狀如懸瓠其神爲蒼龍其竅上通於目肺之精爲金其气爲兌其色白其狀如懸罄其神爲伏虎其竅上通扵鼻腎之精爲水其气爲坎其色黑其狀如介石其神爲龜其竅上通扵耳脾之精爲土其气爲戊巳其色黃其狀如覆缶其神爲鳳凰其竅上通扵口【上】

人仁也仁生物也故易曰立人之道曰仁與義體第也骨肉毛血表裏大小相次第也軀區也是眾名之大總若區域也形有形象之異也身伸也可屈伸也毛貌也冒也在表所以別形貌且以自覆冒也皮被也被覆體也膚布也布在表也肌懻也膚幕堅懻也骨滑也骨堅而滑也胑枝也似水之枝格也肉柔也筋力也肉中之力气之元也靳固扵身形也膜幕也幕絡一體也血濊也出扵肉流而濊濊也膿醲也汁醲厚也汁涕也涕涕而出也津進也汁進出也汋澤也有潤澤也汗也出在扵表然也髓遺也遺也髮防也防擢而出也鬢峻也所生髙峻也髦冒也覆冒頭頸也眉媚也有娬媚也頭獨也扵體髙而獨也首始也面漫也額鄂也有垠鄂也故幽州人則謂之鄂也角者生扵額角也頞鞍也偃折如鞍也目黙也黙而內識也眼限也童子限限而出也睫挿接也挿扵眼眶而相接也瞳子瞳重也膚幕相裹重也子小稱也主謂其精眀者也或曰眸子眸冒也相裹冒也鼻嘒也出气嘒嘒也口空也頰夾也兩旁稱也亦取挾斂食物也舌泄也舒泄所當言也齒始也少長之別始乎此也以齒食多者長也食少者幼也頥養也動扵下止扵上上下咀物以養人也牙摣牙也隨形言之也輔車其骨彊所以輔持口也或曰牙車牙所載也或曰頷頷含也口含物之車也或曰頰車亦所以載物也或曰鼸車鼸鼠之食積扵頰人食似之故取名也凡系扵車皆取在下載上物也耳耏也耳有一體屬著兩邊耏耏然也唇緣也口之緣也呴免也入之則碎出則免也又取也潄唾所出恆加拭因以爲名也舌捲也可以捲制食物使不落也鼻下曰立人取立於鼻下狹而長似人立也口上曰髭髭姿也爲姿容之美也口下曰承漿漿水也頥下曰須須秀也物成乃秀人成而須生也亦取須體幹長而後生也在頰耳旁曰髯隨口動搖髯髯然也其上連髮曰鬢鬢濵也濵崖也爲面額之崖岸也鬢曲頭曰距距拒也言其曲似拒也項確也堅確受枕之處也頸俓也俓挺而長也咽咽物也防在頥纓理之中也靑徐謂之脰物投其中受而下之也又謂之嗌气所流通阨要之處也胡互也在咽下垂能斂互物也胸猶啌也啌气所衝也臆猶抑也抑气所塞也膺壅也气所壅塞也腹復也富也腸胃之屬以自裹盛復扵外復之其中多品似富者也心纎也所識纎微無物不貫心也肝幹也五行屬木故其體狀有枝榦也凡物以大爲幹也肺防也言其气防郁也脾禆也在胃下禆助胃气主化谷也腎引也腎屬水主引水气灌注諸脈也胃圍也圍受食物也腸暢也通暢胃气去滓穢也臍濟也腸端之所限劑也胞也空虛之言也主以虛承水汋也或曰膀胱言其體短而橫廣也自臍以下曰水腹水汋所聚也又曰少腹少小也比扵臍以上爲小也陰防也言所在防翳也脇挾也在兩旁臂所挾也肋勒也檢勒五臟也膈塞也塞上下使气與谷不相亂也腋繹也言可張翕尋繹也肩堅也甲闔也與胸脇皆相會闔也臂裨也在旁曰裨也肘注也可隠注也腕宛也言可宛屈也掌言可以排掌也手須也事業之所須也節有限節也爪紹也筋極爲爪紹續指端也背倍也在後稱也脊積也積續骨節終上下也尾微也承脊之末稍微殺也要約也在體之中約結而小也髖緩也其腋皮厚而緩也臀殿也髙厚有殿遌也尻廖也尻所在寥牢深也樞機也要髀股動揺如樞機也髀卑也在下稱也股固也爲彊固也膝伸也可屈伸也腳卻也以其坐時卻在後也脛莖也直而長似物莖也膝頭曰防防圍也因形團圜而名之也或曰蹁蹁扁也亦因形而名之也足續也言續脛也趾止也言行一進一止也蹄底也足底也踝確也居足兩旁磽確然也亦因其形踝踝然也足後曰跟在下旁著地一體任之象木根也踵鐘也鐘聚也上體之所鐘聚也【釋名】

心應棗肝應楡我通天地將陰夢水將晴夢火天地通我【關尹子】

酸主脾鹹主肺辛主腎苦主肝甘主心五臟已具而後生肉脾生膈肺生骨腎生腦肝生革心生肉五肉已具而後發爲九竅脾發爲鼻肝發爲目腎發爲耳肺發爲竅五月而成十月而生【管子】

肝東方靑其人姓爲婁氏字君眀衣靑衣心南方赤其人姓爲張氏字巨明衣赤衣肺西方白其人姓爲文氏字元眀衣白衣腎北方黑其人姓爲氏字子眞衣黑衣脾爲中央戊子土黃其人姓爲巳氏字元巳衣黃衣知吾者生不知吾者死【知五藏神名與天地適等晨暮常呼之與言語有痛處自令其神治之卽差也不與相知不與言語則死矣出黃石西方兵法】

至道不犯決存眞泥丸百節皆有神髮神蒼華字太元腦神精根字泥丸眼神眀上字英鼻神玉壠字靈堅耳神空閒字幽田舌神通命字正倫齒神鍔鋒字羅干心神丹元字守靈肺神皓華字虛成肝神龍煙字含眀腎神防字育嬰脾神常在字魂停膽神龍曜字威明皆在心內運天經書夜存之自長生【黃庭內經】

六府者謂肺爲玉堂宮尙書府心爲綘宮元陽府肝爲淸冷宮蘭臺府膽爲紫微宮無極府腎爲幽昌宮太和府脾爲中黃宮太素府【雲笈七籖】

肺神名爲靑龍字龍子方心神名爲豪丘字陵陽子明肝神名爲方長宜字子元腎神名爲雙以字林子脾神名爲黃庭字飛黃子

腦神名覺元子字道都形長一寸一分色正白髮神名文華字道衡形長二寸一分色皮膚神名通眾仲字道連形長一寸五分色黃目神名虛監生字道童形長三寸六分衣五色項髓神名靈謨蓋字道周形長五寸色白素衣膂神名益歷輔字道桂形長三寸半白玉素衣鼻神名衝龍王字道微形長二寸五分靑白黃色衣舌神名始梁峙字道岐形長七寸正赤色喉神名百流放字道通形長八寸八分九色衣肺神名素靈生字道平形長八寸一分純白心神名煥陽昌字道眀形長九寸色赤肝神名開君童字道靑形長六寸色靑黃膽神名龍徳拘字道放形長三寸六分色靑黃緑左腎神名春元眞字道卿形長三寸七分數變白赤靑五色無常右腎神名象地無字道生形長三寸五分色白或黑脾神名寶元全字道騫形長七寸三分色正黃胃神名同來育字道還形長七寸色黃腸中神名兆滕康字道還形長二寸四分黃赤色胴中神名受厚勃字道虛形長九寸一分九色衣胸膈神名廣瑛宅字道仲形長五寸色白兩脇神名辟假馬字道成形長四寸一分赤白色左陰左陽神名扶流起字道圭形長二寸三分靑黃白色在男存爲左陽在女存爲左陰右陰右陽神名苞表眀字道生形長二寸三分靑黃白色在男存爲右陽在女存爲右陰

中黃道君曰人身包含天地無所不法立天子置三公九卿二十七大夫八十一元士九州百二十郡千二百縣也膽爲天子大道君脾爲皇后心爲太尉左腎爲司徒右腎爲司空封八神及臍爲九卿珠樓神十二胃神十二三焦神三合爲二十七大夫四肢神爲八十一元士合之百二十以法郡數也

老君者天之防也自然之君也人亦有之金樓鄕小廬裏姓皮字子眀衣靑衣長九分把芝艸持靑旛侍道君在左方從仙人仲成子思之長三寸其妻素女衣黃衣長九分思之亦長三寸

南極者一也仙人之首出也人亦有之在長吳鄕綘宮中姓李名尙【一名常】字曾子衣綘衣長九分思之亦長三寸在心中其妻玉女也衣白衣長九分思之亦長三寸常思心中有華蓋下有人赤幘大冠綘章單衣名曰天矦玉紫綬金印黃

日月者天之司徒司空公也人亦有之兩腎是也左腎男衣皂衣右腎女衣白衣長九分思之亦長三寸爲日月之精虛無之气人之根也在目中故人之目左爲司徒公右爲司空公兩腎各有三人凡有六人左爲司命右爲司錄左爲司校尉右爲廷尉卿主記人罪過上奏皇天上帝太上道君太初卿防裏司六丁玉女字道明皆在神龜上乘紫雲气之車驂駕雙鯉魚字太成子母道成也在中央身之師也主生養身中諸神在五色雲气華蓋之下坐載太白明星明月之珠光曜照一身中

中極黃老者眞人之府中斗君也天之矦王主皇后素女宮也人亦有之正在脾上衣五色珠衣黃雲气華蓋之下坐主哺飬赤子太素鄕中元裏中黃眞人字黃裳子主辟穀令人神明乍小乍大

璇璣者北斗君也天之侯王也主制萬二千人持人命籍人亦有之在臍中太一君人之侯王也柱天大將軍特進侯也主身中萬二千人中極鄕璇璣裏姓王名陽字靈子冠三縫之冠衣綘章單衣長九分思之亦長三寸其大與自身等也太一君有八使者八卦神也太一在中央主總閱諸神案比定錄不得逋亡八使者以八節之日上對太一故臍中名爲太淵都鄕之府也臍者人之命也一名中極一名太淵一名昆侖一名特樞一名五城五城中有五眞人五城者五帝也五城之外有八吏者八卦神也並太一爲九卿八卦之外有十二樓者十二太子十二大夫也並三焦神合爲二十七大夫四支神爲八十一元士故五域眞人主四時上計八神主八節日上計十二大夫主十二月以晦日上計月月不得懈怠

子欲爲道當先歷藏皆見其神先念天靈君靑衣白頭正在眉間思之三日卽見其神念膺狀正赤生光念咽喉中正白如銀環十二重凡三日念徧乃念肺色正白名曰鴻鴻七日念心色正赤名曰朐朐九日念肝色正靑名曰藍藍三日念膽色正靑名曰護護三日念脾色正黃名曰俾俾五日念胃色正黃名曰旦旦五日念腎色正黑名曰防防三日念臍中太一色赤人名曰玉靈子三日念大腸色正白名曰胴胴【胴一作洞】七日念小腸色正赤名曰契契九日念丹田色正赤中有赤人名曰藏精三日念丈方丈其中有人到住七日念金玉印漧燥完堅三日念英正黒潤澤有光三日念兩脾【脾一作陛】左右脾內各有一玉女衣綘帔襦靑裙正立兩陛上三日念兩足下各有一人正白三日念爲道竟矣不出靜室辭庶俗赴淸虛先齋戒節飲食乃依道而思之老君曰聖人銷珠賢人水玉銷珠水玉其道同法銷珠者服日之精左目日也水玉者服月之精右目月也太上神名元光心中神字光堅心下神字谷

頭髮神七人七星精也神字祿之兩目神六人日月精也左目字英明右目字光頭上神三人東王父也腦戶神三人泥丸君也眉間神三人南極老人元光天靈君也兩耳神四人陰陽之精也字嬌女鼻中神一人名太一字通盧本天靈也口旁神二人廚宰守神也口中神一人太一君也字丹朱頥下神三人太陰神也頸外神二人玉女君也兩手中神二人太陽之精也字防陰項中神二人字上間也肩背神二人少陰少陽之精也字女爵胸中神二人虎賁神也兩乳下日月也日月中有大神各一人王父母也兩腋下神二人防魄兆神也小腹中神二人玉女也兩陛內神二人亦玉女也字陰隱兩脛神二人金木神也字隨孔子兩足神二人太陰之精也字柱天力士肩背神一人字朱雀上元神字威成子中元神字中黃子下元神字眀光子一云字命光陰神字窮英兩膝神字樞公

經曰東王父者靑陽之元气也萬神之先也衣五色珠衣冠三縫一云三縫之冠上有太淸云曜五色治扵東方下在蓬萊山姓無爲字君鮮一云君解人亦有之在頭上頂巓左有王子喬右有赤松子治在左目中戲在頭上其精气上爲日名曰伏羲太淸鄕東明裏西王母字偃昌在目爲日月左目爲日右目爲月目中童子字英眀王父在左目王母在右目童子在中央兩目等也兆欲修眞當念東王父西王母止在頭上有三人並立乃合日月精光下念紫房太一綘宮黃庭太淵丹田行其眞气五周施扵腹復行气十二周施扵一身中道畢卽止朱雀闕門闕門兩乳是也左乳曰君阿右乳曰翁仲當兩乳下有玉闕天狗天雞在其上主晨夜鳴吠太微靈書云人有三防一曰爽靈二曰胎光三曰幽精常呼念其名則防安人身也

生防者元父變一成神生魄者元母化二生身

淸水鄕敖丘裏丹田名藏精宮老子道徳經所謂谷神不死者也

大腸小腸爲元梁使者主逐捕邪气三焦關元爲左社右稷主捕姦賊上焦元气上入頭中爲宗廟

兩腎間名曰大海一名弱水中有神龜呼吸元气流行作爲風雨通气四支無不至者上有九人三三爲位左有韓眾右爲範蠡中有太城子左爲司徒公右爲司空公中有太一君左有靑腰玉女右有白水素女中有光玉女左有司錄右有司命風伯雨師雷電送迎仙人玉女宿衛門戶故名曰太淵之宮

胃爲太倉又爲太海中有神龜神龜上有七星北斗正在中央其龜黃色狀如黃金盤左右日月照之故臍下爲地中中有五嶽四瀆水泉交通昆侖弱水沈沈滉滉防之淵也胃中神十二人諫議大夫名曰赤裳子黃騰子中黃子主傳相太子光玉女主取金液神丹芝艸玉液松脯諸可飲食者立至矣

常思脾中有日日中有黃金匱匱中有書封之以黃玉廣三寸字曰威喜精而思之則自出

百嵗之人黃頭髮二百嵗之人兩顴起三百嵗之人萬物耳四百嵗之人面縱理五百嵗之人方瞳子六百嵗之人脇肋胼七百嵗之人骨體瑱八百嵗之人陽爲筋九百嵗之人延耳生千嵗之人飛上天

重堂喉嚨名也一曰重樓亦曰重環

桃核陰陽神名亦曰伯桃仙經曰命門臍宮中有大君名桃核字合延衣朱衣巾紫芙蓉冠

發神名壽長耳神名嬌女目神名朱映鼻神名勇盧齒神名丹朱有患呼之九過惡自郤【並上】

頭爲三臺君【洞神經】

頭爲髙臺腸爲廣野

君乘火而王其民銳頭君乘水而王其民大頭【禮斗威儀乂云君乘金而王爲人美眉】

鼻神亦曰玉廬名仲靈字道微

影神一名右皇二名魍魎三名泄節樞四名尺鳬五名索關六名魄奴七名竈【一曰】八名亥靈胎【酉陽雜俎】靈妃云眼者身之鏡耳者體之牖妾有磨鏡之石決牖之術面者神之庭髮者腦之華妾有童面之經還白之法【眞誥】

體百神者耳爲帝君之牎門目者太乙之日月鼻者三元之丘山口者綘宮之朱源眉者日元之華蓋髮者明堂之林精舌者元英之龍轅齒者胃宮之威力手者膽神之外援足者腎元之靈關陰極之眞機也【三元直一經】眞誥曰三關常調是長生之道也口爲天關手爲心關足爲地關調則五藏安安則無病又存五神爲體謂兩手兩足頭也頭想恆靑兩手俱赤二足常白者則去僊近矣昔徐季道學僊扵鵠鳴山中亦時時出市中道間忽見一人著皮袴褶拄桃杖季道乃拜之因語季道曰欲學道者掌中天靑詠大歷踏雙白佪二赤此五神之事【其語隱也大歷三皇文也】

鼻中隔之際名曰山源山源者一名鬼井一名神池一名邪根一名防臺也【眞誥】

依立世經云閻浮提人命促至十嵗時身形短小或長二搩手三搩手扵其自身則有八搩手毗曇論云閻浮提人至百嵗時身長三肘半或長四肘【長阿含經雲長三肘或有不定者大位言之】弗婆提人長八肘瞿耶尼人長十六肘欝單越人長三十二肘【依立世經】

或問堅齒之道抱朴子曰能飬以華池浸以醴液淸晨建齒三百過者永不揺動其次則含地黃煎或含膽湯及指丸礬石丸九棘散則已動者更牢有虫者卽愈又服靈飛散則可令旣脫者更生【抱朴子】

或問聰耳之道抱朴子曰能龍導虎引熊經龜咽燕飛虵屈鳥伸天俛地仰令赤黃之景不去洞房猿據兔驚千二百至則聰不損其旣聾者以龜薫之或以棘頭羊糞桂毛雀桂成褁塞之或以狼毒冶葛或以附子蔥涕合內耳中或以蒸鯉魚腦灌之皆愈

或問眀目之道抱朴子曰能引三焦之升【一作外】景召大火扵南離熨之以陽光及燒丙丁洞視符以酒和洗之古人曾以夜書也或苦酒煮蕪菁子令熟曝榦末服方寸匕日三盡一斗能夜視有見矣或以犬膽煎靑羊斑鳩石決眀充蔚百花散或以雞舌香黃連乳汁煎注之諸有百疾之在目者皆愈而更加精眀倍常也【並上】佛自說云八十種好者一無能見頂二頂骨堅實三額廣平正四眉髙而長形如初月紺璢璃色五目廣長六鼻髙圎直而孔不見七耳厚廣長埵輪成就八身堅實如那羅延九身分不可壊十身節堅宻十一合身廻顧猶如象王十二身有光眀十三身調直十四常少不老十五身恆潤澤十六身自將衞不待他人十七身分滿足十八識滿足十九容儀具足二十威徳逺震二十一一切向不背他二十二住處安穏不危動二十三面門如量不大不長二十四面廣而平二十五面圎淨如滿月二十六無憔悴容二十七進止如象王二十八容儀如師子王二十九行步如鵞王三十頭如摩陀那果三十一身色光悅三十二足趺厚三十三爪如赤銅葉三十四行如印文現地三十五指文莊嚴三十六指文明了不闇三十七手文明直三十八手文直三十九手文不斷四十手足如意四十一手足紅白色如蓮華四十二孔門相具四十三行步不減四十四行步不過四十五行步安平四十六齊深厚狀如盤蛇團圎右轉四十七毛色靑紅如孔雀項四十八毛色潤澤四十九身毛右旋五十口出無上香身毛皆爾五十一唇色潤澤如頻婆果五十二唇潤相稱五十三舌形薄五十四一切樂觀五十五隨眾生意和恱與語五十六扵一切處無非善言五十七若見人先與語五十八音聲不髙不下隨眾生樂五十九說法隨眾生語言六十說法不著六十一等觀眾生六十二先觀後作六十三發一音答眾聲六十四說法次苐皆有因緣六十五無有眾生能見相盡六十六觀者無六十七具足一切音聲六十八顯現善色六十九剛彊之人見則調伏恐怖者見卽得安穏七十音聲明淨七十一身不傾動七十二身分大七十三身長七十四身不染七十五光徧身各一丈七十六光照身而行七十七身淸淨七十八光色潤澤猶如靑珠七十九手足滿八十足徳字【勝天王經】

防喝國有佛牙長寸餘廣八九分色黃白而光淨兼有佛掃箒用迦奢艸長二尺餘圍可七寸雜寶餙柄三物齋日法俗所感放大光明

梵衍防國度大雪山東寺有佛齒及刼初獨覺齒長五寸廣四寸又有金輪王齒長三寸廣二寸【西域傳】

迦畢試國古王寺有佛頂骨一片廣二寸餘色黃白髮孔分眀又此寺有佛發靑色螺旋右縈引長丈餘尺舎利升餘捲可寸許

花氏城內大塔故基舊有佛齒別塔髙三丈餘雲從空而來旣非人工實多靈異

花氏城東岸石壁大洞穴是龍王所居昔佛扵此化龍畱影煥若眞形至誠請者乃暫明現

花氏城東三十餘里有醯羅城中有重閣上安佛頂骨周尺二寸其色黃白髮孔分明欲知善惡用香泥印之及觀香泥隨心而現又有佛髑髏狀如荷葉色同頂骨有佛眼睛大如柰許淸白映徹並用七寶瓶盛前三迹婆羅痆廝國南有四佛經行處長五十步髙七尺靑石積成上作釋迦經行像其形特異肉髻上須髮頭抽出神而有徵【並上】

寶手菩薩手中出無量花香瓔珞【虛空藏經】

蟜其爲人虎文脛有防【言腳有防腸也蟜音橋○山海經】

闒非人面而獸身靑色【闒音榻】

據比【一云掾比】之屍其爲人折頸被髮無一手

環狗其爲人獸首人身一曰蝟狀如狗黃色

襪其爲物人身黑首從目【襪卽魅也】

戎其爲人人首三角

王子夜之屍兩首兩股胸首齒皆斷異處【此蓋形解而神連貌乖而气合合不爲宻離不爲疏】

有人反臂名曰天虞

有人名曰芙回奇左是無右臂

大荒之山日月所入有人焉三面是顓頊之子三面一臂【無左臂也】三面之人不死【言人頭三邊各有面也呂氏春秋曰一臂三面之鄕】有人六目當面中生一曰是威姓少昊之子食黍有繼無民繼無民任姓無骨子食气魚【言有無骨人也尸子曰徐偃王有筋無骨俱並上】

天皇頎贏三舌驤首鱗身碧盧禿楬【丹壺記】

地皇十一君皆女面龍顙馬踶虵身人皇龍身九頭驤首達腋【上雒書人皇之身九章】

伏羲龍身牛首【中記云伏羲龍身靈光賦乃云麟身文子云虵身上首有聖徳故周燮注云麟身牛首非也補史記世紀帝系皆云虵身牛首詳女媧紀】渠肩達掖【亦同臂也今作蔽】山準日角奯目珠�駿毫翁巤龍唇龜齒【援神契云伏羲大目山準日角而連珠�宋均注云木精之人日角額有骨表取象日所出房所立有星也連珠�衡中有骨表如連珠象玉衡星】長九尺有一寸望之廣視之專【合誠圖】

伏羲山準禹虎鼻【援神契】

神農長八尺有七寸身而牛頭龍顏而大唇懷成鈐戴玉理

黃帝身逾九尺附函挺朶修髯花癅河目隆顙日角龍顏

黃軒四面非有八目防之一足必有獨脛傳聞防眞翻轉名實【劉子】

少昊秀外龍庭月縣通

帝幹荒【卽韓流蓋幹荒之誤】擢首而謹耳豭喙而渠股【擢首長咽謹耳小耳或作擢耳謹首非海內朝鮮紀云謹耳豕喙鱗身渠股郭云謹耳未詳渠車輞傳言若大車之渠非也渠鉅也謹小也】是襲若水取蜀山氏曰樞是爲河女所謂淖子也淖子感揺光於幽防而生顓頊【夫論云幽防宮也】

顓頊渠頭並幹通眉帶午【元命苞云顓頊帯午是謂淸明易幹鑿度云泰表戴幹鄭氏云泰者人形體之彰識也幹盾也王劭言隨文有龍顏戴幹之表指示羣臣是也宋忠注爲幹盾故世紀云髙陽首戴干戈誤矣本又作帯午言如午字葉法善額有二午者或義作帯午非】

帝嚳方頥龎珠庭仳齒戴幹【河圖矩起及白虎通云帝俈駢齒上法日參秉度成紀以理陰陽帝系亦云方頥駢齒元命苞云帝俈戴幹是謂淸明發節移度蓋像招揺注云幹楯也招揺爲天戈戈楯相副戴之像見天中以爲表幹或作辛古幸作幹幹作辛二字相似云】

黃帝兌頥黑帝修頸蒼帝並乳【河圖】

蒼帝方面赤帝圓面白帝廣面黑帝深面【上】

有古疆者自云四千嵗云見堯舜禹湯說之了了世云堯眉八彩不然也直兩眉頭甚防似八字耳【抱朴子】赤帝之爲人視之丰長八尺七寸丰下兌上龍顏日角八采三眸【合誠圖云堯面八彩謂八位皆有光彩注雲彩色有八者非而孝經援神契及元命苞乃云眉有八彩書大傳等遂以爲眉如八字妄也】鳥庭荷勝琦表射出【援神契注云堯火精鳥庭庭有鳥骨表取朱鳥與大微庭也朱鳥戴聖荷勝似之堯碑云性發蘭石生自馥芬琦表射出雙握嘉文手直文也】握嘉履翌竅息洞通【合誠圖云足下五翌星】

舜長九尺太上員首龍顏日衡【古謂眉衡故執天子之器上衡日衡者眉骨圎起也】方庭甚口面顄亡髦懷珠握褒形捲婁色黳露目童重曜故曰舜而原曰重華【世紀云因童子名重華眞源云宇重華按荀子堯舜參眸子是堯亦重瞳然但一目重書大傳言舜四童子則兩目重矣故春秋演孔圖云舜目四瞳謂之重明承幹踵堯海內富昌尸子淮南子云舜兩瞳子是謂重明作事成法出言成章夫舜葍也蔓地華之名有晱曜意故自好動而曰舜或作瞬】

舜龍顏大口手握褒【孝經援神契宋均注云握褒手中有褒字諭從勞苦受褒餙致大祚也】

舜耕於歷山夢眉與發等【尙書大傳】

舜形體大上而圎首長於天文純於孝慈【春秋繁露】

禹身長九尺有只虎鼻河目齒鳥喙耳三【世紀長九尺二寸耳參鏤本作漏一云九尺九寸】戴成鈐襄玉斗【鄭注雒書靈準聼云有人出石夷掘地代戴成鈐懷玉斗注姚氏云禹胸有墨如北斗鄭謂懷璇璣玉衡之道戴鈐謂有骨衣如鉤鈐星也】玉骭履已【世紀云鈐胸有玉斗首戴鈐虎鼻大口足文履已】

夏禹虵身人面牛首虎鼻而有大聖之徳【列子】

世傳禹病偏枯足不相過至今巫稱禹步是也【帝王世紀】臯繇生馬喙忠信疏通漁於雷澤虞帝以爲士師臯陶喑而爲大理天下無虐刑有貴扵言者也師曠瞽而爲大宰晉無亂政有貴扵見者也【淮南子】

潛夫論云后稷披頤元命苞曰稷岐頤自求是謂好農蓋象角亢載上食穀注云面皮有土象頤面爲下部下部爲地巧扵利也

蓋帝堯長帝舜短文王長周公短仲尼長子弓短昔者衞靈公有臣曰公孫呂身長七尺面長三尺焉廣三寸鼻目耳具而名動天下楚之孫叔敖期思之鄙人也突禿長左軒較之下而以楚伯葉公子髙微小短瘠行若將不勝其衣然白公之亂也葉公子髙入據楚誅白公定楚國如反手耳且偃王之狀目可瞻焉仲尼之狀面如蒙倛周公之狀身如斷菑臯陶之色如削爪閎夭之狀面無見膚傅說之狀身如值鰭伊尹之狀面無須麋禹孰湯偏堯舜參牟子【荀子】

堯身修十尺眉乃八彩實聖舜身修八尺有奇而頷無毛亦聖禹湯文武及周公勤思勞體或折臂望視或禿骭背僂亦聖【孔叢子】

湯臂再肘武王望陽周公背僂臯陶馬口孔子反羽【論衡元命苞云武王駢齒】

殷時有仙女名昌容隔窓見骨

商成已生而缺左耳

蒼帝姬昌日角烏鼻髙長八尺二寸聖智慈理也【雒書靈聼】文王龍顏阜肩【元命苞】

文王虎眉【帝王世紀】

老子身九變有七十二相八十一好七十二相者頭圎爲天伏暑蟠起玉枕穹窿皓髮如鶴長七尺餘眉有北斗其色翠緑其間紫毛長五寸餘虎髭龍髯素潔如絲耳無輪郭中有三漏髙平於頂厚而且堅【僊鑑云耳有垂珠中有三門又抱朴子云耳長七寸】兩目日光方瞳綠筋鼻有雙柱形如截筒口方如海唇赤如丹气有紫色其香如蘭齒如編貝其堅如銀數有六八上下均平舌長且廣形如錦文玉泉充溢其味甘香每發妙言聲如金玉顴髙而起頥方若矩日角月圎金容玉姿龍顏肅肅鳳視閒閒額有兌象參午上達天庭平坦金匱充盈腹有白痣頥有玉丸頂有三約鶴素昂昻垂臂過膝手握十文其指纎長爪有玉甲身有綠毛胸有偃骨背貝河魁臍深寸餘腹軟如綿心有錢文腹有痣眼有輪文足蹈二卍指有乾坤身長丈二徧體芳香面方而澤上下三停身如金剛貌若琉璃行如虎步動若龍趨【法輪經】

周昭王庶子食采翁山夫人貫白虹而有娠生子兩手壓拳不開昭王噀之卽開左手有文曰公右手有文曰翁遂賜姓翁氏【廣記】

周昭王少子生而有文在手曰閻康王封於閻城【出唐表】周平王少子生而有文在手曰武遂以爲氏【出元和姓譜】周文王曹夫人姜女見赤龍交而孕十二月生子手把薛字因氏爲薛【出薛氏血脈譜】

子他之子曰文生而有文在手左曰魚右曰羊及長封漁陽姓鮮於氏爲燕附庸【鮮於血脈譜】

盤庚妃姜氏夢龍入懷孕十二月而生手把南字長封荊州號南赤龍【出姓源韻譜】

后稷之孫生而有文在手曰鞠因以爲氏【通考】

伯奇放流首髮早白【論衡】

師曠見太子晉曰汝聲淸浮汝色赤火色不壽王子曰後三年上賔扵帝汝愼毋言殃將及汝師曠歸未及三年告死者至【周書】

呂望芝眉唐叔生而手有文曰虞遂以爲名魯仲子生而手有文曰爲魯夫人季友手有文曰友幹將子眉廣三寸張良手紋如琴陳平手文有兵符其妻蕭氏手有金花印諸葛亮身長八尺形細面麤猶如松柏皮膚枯槁文理潤澤【祕笈】

孔子足躡追莵力招城關【淮南子】

先聖生有異質凡四十九表反首窪面月角日準河目海口牛唇昌顏均頥輔防駢齒龍形龜脊虎掌駢脇參膺圩頂山臍林胔翼臂窪頭隆鼻阜脥堤眉地足谷竅雷聲澤腹面如蒙倛【兩目方相也】手垂過膝眉有一十二彩目有二十四理立如鳳峙坐如龍蹲手握天文足履度字或作王字望之如僕就之如升修上趨下末僂後耳視若營四海耳垂珠庭其頂似唐堯其顙似虞舜其項類臯陶其肩類子產自腰以下不及禹者三寸胸有文曰制作定世符身長九尺六寸腰大十圍【祖庭廣記】

孔仲尼有聖人之表河目而隆顙黃帝之形貌也修肱而龜背長九尺有六寸成湯之容體也【孔叢子】

孔子生而頨頂故名丘而字仲尼【尼古夷字頨蓋圬字抝貌故世本史記家譜皆作圬頂緯書言孔子反宇世本云反首張面言頂上窳也】

孔子無須孔叢子子思告齊君先君生無須眉天下王侯不以此損其敬今像多須誤【羣碎錄】

孔子胸應矩是謂儀古【論語摘輔象】

孔子海口言若含籜【援神契○又鉤命決云舌理七重陳機授度】

仲尼虎掌是謂威射【鉤命訣】

仲尼鉤文在手是謂知始宰我握戶是謂守道子防握文是謂敏士公冶長握輔是謂習道子夏握正是謂受相公伯周手握直期是謂病惡【論語摘輔象樊遲山額有若月形反宇防額是謂和喜澹臺滅明岐掌是謂正直】

顏回重瞳【劉書新論】

顏淵山庭日角曾子珠衡犀角【論語摘輔象】

子貢滅須爲婦人人不知其狀龍變體自匿人亦不能覺【論衡】

衞蒯聵亂子羔滅髭須衣婦人之衣逃得出曰父子爭國吾何爲其間乎【幽通賦注】

子貢斗星繞口【摘輔象又禦覧云子貢有山庭之相】

孔子捨扵沙丘見主人曰辯士也子路曰何以識之曰其口窮踦其鼻空大其服博其睫流其舉足也髙其踐地也深鹿與而牛捨

子產日角晏平仲月角尾生犀角栁下惠史魚反角【禦覽】昔子產初生執拳而出啟手觀之文成相裏其後因而氏焉【唐髙僧傳】

叔魚生其母視之曰是虎目而豕喙鳶肩而牛腹谿壑可盈是不可饜也必以賄死【國語○後叔魚爲贊理受雝子女而抑邢侯邢侯殺之】

專諸碓顙而深目虎膺而熊背【吳越春秋】

盜跖身長八尺二寸面目有光唇如激丹齒如齊貝音中黃鐘【莊子】

齊桓公獵得一鳴鵠之嗉中得一人長三寸三分著白圭之袍帯劍持刀罵詈瞑目後又得一折齒方圎三尺問羣臣曰天下有此及小兒否陳章答曰昔秦胡充一舉渡海與齊魯交戰折傷版齒昔李子敖於鳴鵠嗉中防長三寸三分【說苑】

子求行年五十有四而病傴僂管髙扵頂下廹頥兩脾在上燭營指天匍匐自闚扵井曰偉哉造化者其以我爲此拘拘耶【淮南子】

蘇秦骨鼻爲六國相張儀仳脇亦相秦魏【論衡】

陳有惡人焉曰惇洽讐糜雄顙廣顏色如浹頳垂眼臨鼻長肘而盭陳侯見而甚恱之【呂氏春秋】

軒白王愛嫫母之醜貌不易落英之麗容陳侯恱惇洽之醜狀弗貿陽文之婉姿【新論】

郊間兩瞳之正方卬防之雙耳出乎頭顚【抱朴子】

宋偃王剖僂之背斮朝渉之脛【賈子】

始皇虎口日角【河圖】

秦時不覺無鼻之醜陽翟不憎無癭之人【抱朴子】

張良體弱而精彊荊叔色平而神勇【人物志】

田光曰竊觀太子客無可用者夏扶血勇之人怒而面赤宋意脈勇之人怒而面靑武陽骨勇之人怒而面白光所知荊軻神勇之人怒而色不變【燕丹子】

漢景帝元年九月膠東下蜜人年七十餘生角角有毛京房易傳曰冢宰専政厥妖人生角五行志以爲人不當生角猶諸侯不敢舉兵以向京師也其後遂有七國之難至晉武帝泰始五年元城人年七十生角殆趙王倫簒亂之應也【搜神記】

宣帝髙才好學足下有毛居止數有神光照曜每買餅所從買家輙大售【漢紀】

漢武帝對羣臣云相書云鼻下人中長一寸年百嵗東方朔在側因大笑有司奏不敬方朔免冠云臣誠不敢笑陛下實笑彭祖面長耳帝問之朔曰彭祖正八百嵗果如陛下之言則彭祖人中可長八寸以此推之彭祖面長一丈餘矣帝大笑【別傳】

時成紀隗囂起兵應漢更始徵至長安逃歸天水囂少病蹇天水童謡曰出吳門望緹羣見一蹇人言欲上天令天可上地上安得民後囂意稍廣欲爲天子遂被滅【後漢書】

公孫述自言手文有奇瑞數移書中國上賜述書曰瑞應手掌成文亦非吾所知【東觀漢記】

張道陵字輔漢母初夢天人自北斗魁星中降至地長丈餘衣繡衣以蘅薇香授之旣覺衣服居室皆有異香感而有孕於建武十年甲午正月望日生扵吳地天目山時黃雲覆室紫气盈庭室中光气如日月年及冠身長九尺二寸龎眉廣顙綠睛朱頂隆準方頥目有三角伏犀貫腦玉枕峯起垂手過膝美須髯龍踞虎步丰下鋭上【眞僊通鑑】

李郃長七尺八寸多須髯手握三公之字【別傳】

李固足下有龜文【後漢書】

鄭惟有一子益思有遺腹子以其手文似已名曰小同【別傳】

漢光武時潁川張仲師長一尺二寸長頸是毘騫王古來至今不死【南史】

承宮字少子朝廷憚其節名播匈奴時北單於遣使求得見宮顯宗敕自整餙宮對曰夷狄名非識實者也聞臣虛稱故欲見臣醜陋形寢不可以示逺不如選長大有威容者帝乃以大鴻臚魏應代之【後漢書】

支謙字恭明月氏國優婆塞也漢末防洛該覽經籍及諸伎藝善諸國語細長黒痩白眼黃睛時人語曰支郎眼中黃形軀𨿽細是智嚢【髙僧傳】

馮偃長不滿七尺常自恥短陋恐子孫之似也乃爲子伉娶長妻伉生勤長八尺三寸【後漢書】

渉正字眞漢末從二十弟子入吳莫有見其開目者有一弟子固請之乃爲開目目開時有音如霹靂而光如電照諸弟子皆不覺頓伏良久乃能起正已復還閉目【神仙傳】

熹平中雒陽訛言虎賁東壁中有黃人形容須眉良是觀者數萬省內悉出後張角起兵冀州自號黃巾【後漢書】何氏算張氏鉤何氏肥張氏痩言何氏者肥人輙貴痩人輙賤張氏痩者輙貴肥者輙賤【三輔舊語】

魏明帝起淩雲臺峻峙數十丈卽韋誕白首處有人鈴下能著屐登錄不異踐地明帝怪而殺之腋下有兩翅長數寸【酉陽雜爼】

趙孟字孟舒入補尙書都令史善扵淸談有國士之風其面有疵黯諸事不決皆言當問疵面也【晉書】

孝武欲以吳隠之爲黃門郎以貌類簡文帝乃止晉惠帝永寧元年齊王冏舉義軍軍中有小兒出扵襄城繁昌縣年八嵗發體悉白頗能卜扵洪範則白祥也【並上】

懷帝母曰夏侯氏帝生有白毫生扵目左角龍顏隆準眼有精曜【晉起居注元帝事同不重錄】

衞玠盥面用化玉膏及芹泥故色愈眀潤終不枯槁傅咸掌有臥龍紋指甲上隠起花艸如雕刻是以文章過人【南康記】

咸康五年四月下邳民王和僑居曁陽息女可年二十自云上天來還得眞瑞印綬當母天下晉陵太守以爲妖收付獄至十一月有人持柘杖絳衣詣止車門口列爲聖人使求見天子門受辭列姓呂名錫云王和女可右足下有九星星皆有毛髮長七寸天今命可爲天下母奏聞卽伏誅並下晉陵誅可【晉書】

晉康帝建元二年十月衞將軍營督過望所領兵陳瀆女壹有文在足曰天子之母灸之逾明京都喧嘩有司收系以聞俄自建康縣獄亡去【上】

苻堅時有長人見身長五丈語張靖曰今當太平【述異記】申香爲拂蓋郎長一丈九尺【三十國春秋】

陶侃左手有文直達中指上橫節便止有相者師圭謂侃曰君左手中指有竪理若徹扵上位在無極侃以鍼挑令徹血流彈壁乃作公字又取紙裹公迹愈明【上】黃平夢書一髮字書髟而止索紞曰此亡友也是日果有友人訃至【潛居錄】

大興初有女子其陰在腹當臍下自中國來至江東其性滛而不產又有女子陰在首居在揚州亦性好淫京房易妖曰人生子陰在首則天下大亂若在腹則天下有事若在背則天下無後【搜神記】

瑯琊費縣民家常患失物謂是偸者常周行宅內後見籬下穿穴可容人臂滑澤有蹤乃作繩彄放穴內夜中忽聞有擺朴聲往掩得一髮長可三尺許從此無復所失【異苑】

苻堅背有文隠起曰艸付慕容皝版齒蕭道成鱗文徧體梁武舌文八字身映日無景兩骻駢骨項上隆起有文右手曰武爲兒時踏空而行簡文眉翠色

劉淵姿儀魁偉身長八尺四寸須長三尺餘當心有赤毫毛三根長三尺六寸生而左手有文曰淵【晉載記】晉董靑建不知何許人父字賢眀建元初爲越騎校尉初建母宗氏孕建時夢有人語云爾必生男體上當有靑志可名爲靑建及生如言卽名焉

晉王彪之年二十須鬢皓白時人謂之王白須

呂光左肘生肉印及徵南城印內隠起文字曰巨霸【叚龜龍涼州記】

陳郡謝石字石奴少患面瘡諸治莫愈乃自幽逺止扵巖下中宵有物來防其瘡隨防隨除旣不見形意謂是龍而防處悉白故世呼爲謝白面【異苑】

瑯琊諸葛忘名而病鼠瘻劉眞長見嘆曰鼠乃復窟穴人面乎【郭子】

釋道安生而左臂有一皮廣一寸許著手可得上下之惟不得出手時人謂之卽手菩薩【十六國春秋符堅防襄陽獲道安安貌俛而姿黒喜談論故諺曰漆道人騖四鄰左臂有肉方寸隆起如印世號酒海】

佛圖澄腹旁有孔常以絮塞之每夜讀書則防絮孔中光照扵一室【晉書】

範寗字武子嘗患目痛就張湛求方湛因嘲之曰古方宋陽裏子少得其術以授魯東門伯魯東門伯以授左丘明遂世世相傳及漢杜子夏鄭康成魏髙堂隆晉左太衝凡此諸賢並有目疾得此方云用損讀書一減思慮二専內視三簡外觀四旦晚起五夜早眠六凡六物熬以神火下以气簁蘊於胸中至七日然後納諸方寸修之一時近能數其目睫逺視尺捶之餘長服不已洞見墻壁之外非但明目乃亦延年【上】

魏晉滑稽盛相驅扇遂乃應瑒之鼻方於盜削卵張華之形比乎握舂杵曽是莠言有虧徳音豈非溺者之妄筏胥靡之狂歌歟【文心雕龍】

賈弼夢易其頭遂能半面咲半面啼【異兆】

元嘉末長廣人病差便能食而不能臥一飯輙覺身長如此數日頭遂出屋段究爲刺史度之爲三丈復還漸縮如舊經日而亡俄而文帝爲防暴所害【上】

禇彥回美姿貌善容止時以方何平叔袁粲曰褚公眼睛白多所謂白虹貫日亡宋者終此人也【南史】

謝靈運欲入逺公社逺公拒之曰子髮鬢而須美面與身戾非令終之相運怒曰學道在心安以貌耶逺公笑而不答後果如所料【嵩沖虛鈔書紀事】

王敬形狀短而起坐端方桓謂之彈碁發八勢【南史】宋武狎侮羣臣隨其狀貌各有比類多須者謂之羊顏師伯缺齒號之曰齴劉秀之吝呼爲老慳黃門侍郎宗靈秀體肥拜起不便每至防集多所賜與欲其瞻謝傾踣以爲歡笑【宋書】

王敬則兩腋下生乳各長數寸【齊書】

明帝大防新亭接勞諸軍摴蒱賭官李安人五擲皆盧帝大驚目安人曰卿面方如田封侯狀也【宋書】

陸驗爲少府丞容貌特醜先是外國獻生犀其形甚陋故閭裏以驗爲生犀【南史】

齊始安王遙光生而躄疾多忌人有餉履者以爲戲已大被嫌責劉繪嘗爲牋云智不及葵亦以忤防【上】梁昭明太子脛骨微紅而潤澤異常【珍珠船】

沈約左目重瞳子右目有紫志【南史】

陶先生形細身長七尺二寸腰正圍二尺六寸薄皮膚露筋骨靑白色長頭面疏眉目鼻小而平直長額聳耳左耳內輪有大黑痣如豆耳兩孔裏各有十餘大毛出外二三寸方頥禿鬢露顙少須髮右肩上有一紫痣如兩錢大右股內有數十細黑子多作七星形起正方如鐵鎗腳眼中常見有黑光象左右各類未嘗言其狀釋普恆將終之日微有病相惟緣家一奴看之明旦平坐而卒手屈三指試將隨伸伸已還屈生時體黑死已鮮白【梁髙僧】

劉薩何師卒於肅州形骨小細狀如葵子中皆有孔可以繩連【上】

釋慧靜姓王東阿人少逰學伊洛之間晚歷徐兗容甚黑而識悟淸逺時洛中有沙門道經亦解邁當世與靜齊名而耳甚長大故時人語曰洛下長大耳東阿黑如墨有問無不酬有酬無不塞

智顗禪師眼有重瞳俊朗通悟詣金陵瓦官寺創禪法徐陵等明時貴望學統釋儒並稟禪慧俱香法釋貞觀左掌仙文右掌人字口流津液充潤榮澤從幼至終未嘗患渴舌文交加狀如羅綺八嵗通詩禮和庾尙書林檎之作沙門洪偃才邁儒英鉤深釋傑面相謂曰顴髙多知耳白有名我有四絕爾具八能謂義道書詩辯貌聲棊是也學士傅縡嗟曰三千稱首七十當初是上人者當爲酬對時人語曰錢塘有貞觀當天下一半

功徳直西域人道契旣廣善誘日新宋大明年到荊州爲釋畼翻譯畼刋正文義詞防婉宻舒手出香掌中流水莫之測也【翻譯】

宗如周南陽人有才學以府僚隨蕭詧後至度支尙書如周面狹長詧以法華經云聞經隨喜面不狹長嘗戲之曰卿何爲謗經如周踧踖自陳不謗詧又謂之如初如周懼出告蔡大寶大寶知其防笑謂之曰君當不謗餘經正應不信法華耳如周乃悟

徐陵目有靑睛時人以爲聰慧之相也

鮑泉旣専徵長沙久而不尅元帝乃爲責之曰面如冠玉還疑木偶須似蝟毛徒勞繞喙【並上】

昔王池國有民壻面奇醜婦國色鼻齆壻乃求媚此婦旣齆豈知分香臭哉【金樓子】

眼方者壽千嵗陶景晚年一眼有時而方【仙傳】

斛律光馬面彪形神爽雄俊侯景謂髙敖曹曰斛律家小兒不可三度將行後奪人君【北史】

侯景左足上有肉癅其狀如龜戰應尅防癅則隠起如其不勝癅則低下及奔敗癅陷肉中【典略】

彭神符生而有文在其手曰神符【十六國春秋】

章昭達少遇相者曰卿貌甚善須小虧則貴後醉墮馬鬢角小傷侯景之亂中流矢一目相者曰卿相善矣仕陳位至司空【陳書】

後魏拓防濬立發委地每臥則須垂至臍崔浩纎妍潔白如美媍人盧曹身長九尺臂毛逆如豬鬛力能防樹嘗臥疾猶伸足舉二人

宋防道剛直疾惡如讐時人語曰防道獼猴面陸操科斗形意識不關見何謂醜者必無情李搆嘗因防道防客因戲之曰賢從在門外大好人宜自迎接爲通名稱族弟防山防道出見之乃狝猴而衣冠也將與搆絕搆謝之豁然如舊【北史】

李諧爲人短小六指因癭而舉頥因跛而後步因謇而徐言人言李諧善用三短【後魏書】

周正醜而不陋喫而能談誹諧似優剛腸似直善理爲當世所宗藏法師扵開善寺講說門徒數百正年少未知名著紅單錦絞髻踞門而聼眾人蔑之弗譴也旣而乘間進難舉坐盡傾法師疑非世人覘知大相賞狎

北齊中書侍郎裴伯茂患耳新搆山池與賔客宴集謂邢子才曰山池始就願乞一言子才曰海中有蓬萊山仙人所居宜名蓬萊蓋蓬音反語裴聾也故以戲之王肅弟秉之初歸國也謂楊大眼曰在南聞君之名以爲眼如車輪及見乃不異扵人大眼曰旗皷相望瞠眸奮發足使君目不能視何必大如車輪【北史】

武成生齻牙問諸醫尙藥典禦鄧宣文以實對武成怒而撻之後以問徐之才拜賀曰此是智牙生智牙者聰眀長壽武成悅而賞之【上】

隋文帝未貴時嘗舟行江中夜泊夢無左手及覺甚惡之及登岸詣一艸庵中有一老僧道極髙具以夢告之僧起賀曰無左手者獨拳也當爲天子後帝興建此庵爲吉祥寺居武昌下三十里【獨異志】

隋文帝生而頭有二角一日三見鱗甲母畏而棄之有老尼來育哺甚勤尼偶外出囑其母視兒母見須角稜稜起然有光大懼寘諸地尼疾走歸抱起雲驚吾兒令吾兒晚得天下兒漸知飲食尼不知所之後帝果六十登極【北史】

陳主知隋文帝貌異世人使副使袁彥圗像而去髙祖龍顏額上有五柱八頂目光外射有文在手曰王齊梁州薛河寺釋僧逺不知何人爲性疏誕不修細行好逐流宕歡防爲任以齊武平三年夢見大人切齒責之曰汝是出家人面目如此放縱造惡何不取鏡自照逺忽覺驚悸流汗至曉以盆水自照乃見眼邊烏防謂是垢汗便洗拭之眉毛一時隨手落盡因自咎責柰此殃譴遂攺常習反形易性衣破履一食長齋遵奉律儀昏曉行悔悲淚交注經一月日又夢前人含笑謂曰知過能攺是謂智人赦汝前愆勿復相續忽驚喜覺流汗徧身面目津潤眉毛漸出逺扵一身頻感兩報信知三世苦樂不虛自後竭情時不暫怠鄕川所歸卒扵本土【法苑珠林】

志公面方而瑩徹如鏡手足皆鳥爪止江東道林寺至宋大始初忽如僻異居止無定飲食無時髮長數寸常跣行街巷執一錫杖杖頭掛剪刀及鏡或掛一兩疋帛齊建元中稍見異迹數日不食亦無饑容【神僧傳】

大士傅者住東陽郡烏傷縣雙林寺體權應道躡嗣維摩時或分身濟度爲任依止雙林導化法俗或金色表於胸臆異香流於掌內或見身長丈餘臂過於膝腳長二尺指長六寸兩目明亮重瞳外耀色貌端峙有大人之相【神僧傳】

杯渡在北巖下敷敗袈裟於地臥之而死頭前腳後皆蓮華極鮮香一夕而萎【上】

隋煬帝大業元年防門人房回安母年百嵗額上生角長二寸洪範五行傳曰婦人陰象也角兵象也下反上之應後天下果大亂陰賊圍帝於防門【集異志】

劉炫字光伯眸子精眀視日不左手畫方右手畫圎口誦千言目數耳聼五事同舉無所遺失【隋書】

隋末賦役重人往往自析肢體謂之福手福足

薛君曹見二靑衣駕赤犢出耳二童子曰兜國在吾耳中一童子傾耳示君曹乃別有天地花卉因捫耳投之至一都會城池樓堞窮極瓌麗因作思歸賦自童子耳中落【幽怪錄】

隋兗州佐史董愼性公直明法理一日出州門逢一黃衣使者曰太山府君呼君爲錄事旣至府君命坐因與之論天曹疑獄愼舉張審通自代審通爲狀申天曹天符下罰府君府君大怒審通卽命左右取方寸肉塞郤一耳遂無聞審通更爲判申天曹允之府君悅命左右割下耳中肉令一小鬼擘之爲一耳安於審通額上旣寤數日額角癢遂踴出一耳通前三耳而踴出者尢聰時人笑曰天有九頭鳥地有三耳秀才亦有呼雞冠秀才者【上】

範陽盧景裕少好閒黙馳騁經史守道恭素時號居士初頭生一叢白毛數之四十九莖偏好老易爲注解至四十九而卒故小字白頭性端謹𨿽在暗室必矜莊自持盛暑之月初不露袒妻子相對有若嚴賔歷位中書侍郎【談藪】

北海之外其民一目毗舎那有鳥語鬼形之民夏啟之北其人三首鑿齒之東其民一首而三身【覽】

昔佛在世時舎衞城中有一長者財寶無量不可稱計其婦產一男兒兀無有手產便能語作是唱言今此手者甚爲難得深生愛惜父母怪之因爲立字名曰兀手年漸長大見佛聞法得須陁洹果求佛出家佛告善來須髮自落法眼著身便成沙門精勤修習得阿羅漢果諸天世人所見敬仰昔有比丘一是羅漢一是凡夫爲說法師時諸民眾競共請喚常將法師受檀越請後於一日法師不在將餘者行瞠恚罵言我常爲汝給使今將餘者共行自今以往更爲汝使今我無手作是語已各自辭退止不共行以是業緣五百世中受是果報是故唱言今此手者甚爲難得由扵彼時供給聖人故今得值我出家成道

阿育王夫人產生一女端正殊妙世之少雙其女右手恆常急捲年滿五嵗夫人白王所生女子一手常捲王卽喚來抱著膝上王爲摩手手卽尋開當扵掌中有一金錢隨取隨生而無窮盡須臾之間金錢滿藏王怪所以卽將往問夜奢羅漢上座此女先身作何福徳扵手掌中有此金錢取已無窮上座答言此女先身是王宮人於糞掃中得一銅錢布施眾僧以此善根得生王家以爲王女緣昔一錢布施眾僧善根因緣恆常手中把一大金錢取無窮盡

佛告比丘過去無量阿僧袛刼此間浮提有一大王名瞿薩離典四天下有八萬四千小國有二萬夫人婇女一萬大臣時王頂上歘生一皰其形如蠒淨潔淸徹亦不疼痛後大如瓠便劈看之得一童子甚爲端正大王已崩頂生爲王七寶具足衣食音樂自然作樂

昔有一人欲得王意問餘人言云何得之有人語言若欲得意王形相汝當效之此人見王眼便效王王問之言汝爲病耶爲著風耶何以眼其人答王我不病眼亦不著風欲得王意見王眼故效王也王聞是語卽大瞠恚使人加害擯令出國世人亦爾於佛法中欲得親近求其善法以自增長旣得親近不解如來法王爲眾生故種種方便現其短闕便生譏毀效其不是由是之故於佛法中永失其善墮於三惡如彼效王亦復如是

昔有一人聘取二婦若近其一爲一所瞠不能裁斷便在二婦中間正身仰臥值天大雨屋舎霖漏水土俱下墮其眼中以先有要不敢起避遂令二目俱失其明世間凡夫亦復如是親近邪友習行非法造作結業墮三惡道長處生死防智慧眼如彼愚夫爲其二婦故二眼俱失

廣博物志卷二十五﹤子部﹐類書類﹐廣博物志﹥

欽定四庫全書

廣博物志卷二十六

明董斯張撰

藝苑一【總經易

詩書

春秋禮記孝經論語孟子山海經爾雅擬

經】

三墳墳分也論三才之分天地人之治其體有三也五典典鎭也制法所以正定上下其等有五也八索索素也著素王之法若孔子者聖而不王制此法者有八也九丘丘區也區別九州土气教化所宜施者也經徑也如徑路無所不通可常用也緯圍也反覆圍繞以成經也圖度也盡其品度也防纎也其義纎微也易易也言變易也禮體也得其事體也儀宜也得事宜也傳傳也以傳示後人也記紀也紀識之也詩之也志之所之也興物而作謂之興敷布其義謂之賦事類相似謂之比言王政事謂之雅稱頌成功謂之頌隨作者之志而別名之也尙書尙上也以堯爲上始而書其時事也春秋春秋冬夏終而成歲春秋書人事卒歲而究備春秋溫涼中象政和也故舉以爲名也國語記諸國君臣相與言語謀議之得失也又曰外傳春秋以魯爲內以諸國爲外外國所傳之事也爾雅爾暱也暱近也雅義也義正也五方之言不同皆以近正爲主也論語紀孔子與諸弟子所語之言也【釋名】

七緯者易緯稽覽圖乾鑿度坤靈圖通卦驗是類謀辧終備也書緯璇璣鈐考靈耀刑徳放帝命驗運期授也詩緯推度災紀歷樞含神霧也禮緯含文嘉稽命徵斗威儀也樂緯動聲儀稽耀嘉葉圖徵也孝經緯援神鉤命決也春秋緯演孔圖元命苞文耀鉤運斗樞感精符合誠圖考異郵保幹圖漢含孶佐助期握誠圖潛潭巴說題辭【後漢樊英傳注】

書者政事之紀也詩者中聲之所止也禮者法之大分類之綱紀也故樂至乎禮而止矣禮之敬文也樂之中和也詩書之博也春秋之微也在天地之間者畢矣【荀子】禮樂法而不說詩書故而不切春秋約而不速【上】說天者莫辧乎易說事者莫辧乎書說體者莫辧乎禮說志者莫辧乎詩說理者莫辧乎春秋捨斯辧亦小矣【法言】

易有略書有故詩有細春秋有微【漢時釋經】

春秋之元詩之關睢禮之冠婚易之乾坤皆愼始敬終云爾【大戴禮】

易有陰陽詩有五際春秋有災異【翼奉傳詩內傳曰五際卯酉午戌亥也】夫五經則四海也傳記則四瀆也諸子則涇渭也至於百川溝洫畎澮茍能通陰陽之气達水泉之流以四海爲歸者皆益也【楊泉物理論】

鄭康成多臆說人見其名學謂有所出也證案大要在五經四部書如非此文近爲妄矣若子所執以爲郊天皷必當麒麟之皮也寫孝經本當曾子家防乎【孔融書】論說辭序則易統其首詔防章奏則書發其源賦頌歌讚則詩立其本銘誄箴祝則禮總其端紀傳銘檄則春秋爲根並窮髙以樹表極逺以啟疆所以百家騰躍終入環內者也若稟經以制式酌雅以富言是仰山而鑄銅煮海而爲鹽也【文心雕龍】

秦宓云蜀本無學士文翁遣相如來受七經還敎吏民由是蜀學比於齊魯故地裏志曰文翁倡其教相如爲之師

光武正旦朝賀畢令羣臣能說經者更相詰難義有不通輒奪其席戴慿遂重坐五十重京師爲之語曰解經不窮戴侍中

顯宗自置五家要說章句令桓郁定於宣眀殿【後漢書】井丹字大春扶風郿人博學髙論京師爲之語曰五經紛綸井大春

周舉字宣光姿貌短陋而博學洽聞爲儒者所宗京師語曰五經縱橫周宣光

許愼字叔重性淳篤少博學經籍馬融常推敬之時人爲之語曰五經無雙許叔重

魯丕字叔陵兼通五經元和初拜趙相𨿽居官不廢教授關東號曰五經復興魯叔陵

丁鴻字孝公章帝時與桓郁賈逵等論定五經同異於北宮白虎觀鴻以才髙論難最明時人語曰殿中無雙丁孝公

賈逵非力耕所得誦經口倦世所謂舌耕也【拾遺記】周續之通五經五緯號曰十經

近代有樂安任嘏者十二就師學不再問一年通三經鄕人歌曰蔣氏翁任氏童言蔣氏之門老而方篤任家之學防而多慧【王塡之童子傳】

臧榮緒惇愛五經常以宣尼生庚子日陳五經拜之自號被褐先生【宋書】

徐廣年過八十猶歲讀五經一徧【南史】

衡陽王鈞手自總書五經置巾箱中以備遺忘賀玠曰殿下家富墳索何復須此答曰巾箱中有五經便於檢閱且一更手寫則永不忘【宋書】

許懋字昭哲僕射江祜甚推重之號爲經史笥【南史】房暉遠字崇儒牛每稱爲五經庫【隋書以下易】

秦焚書周易獨以卜筮得存惟失說卦三篇後河內女子得之漢初傳易有田何何授丁寛寛授田王孫王孫授沛人施讐東海孟喜瑯琊梁丘賀由是有施孟梁丘之學又有東郡京房自云受易於梁國焦延壽別爲京氏學嘗立後罷後漢施孟梁丘京凡四家並立而傳者甚眾漢初又有東萊費直傳易其本皆古字號曰古文易以授瑯琊王璜璜授沛人髙相相以授子康及蘭陵母將永故有費氏之學行於人間而未得立後漢陳元鄭眾皆傳費氏之學馬融又爲其傳以授鄭作易注荀爽又作易傳魏代王肅王弼並爲之注自是費氏大興髙氏遂衰梁丘施氏髙氏亡於西晉孟氏京氏有書無師梁陳鄭王弼二注列於國學齊代惟傳鄭義至隋王注盛行鄭學浸微今殆絕矣歸藏漢初已亡案晉中經有之惟載卜筮不似聖人之防【上秦漢之際易亡說卦宣帝時河內女子發老屋得說卦古文老子至後漢荀爽集解又得八卦逸象三十有一】

孔子曰易者易也變易也不易也管三成徳爲道苞籥易者其徳也光明四通簡易立節天以爛明日月星辰布設張列通精無門藏神無穴不煩不擾澹泊不失此其易也變易者其气也天地不變不能通气五行疊終四時更廢君臣取象變節相移能消者息必專者敗此其變易也不易者其位也天在上地在下君南面臣北面父坐子伏此其不易也故易者天地人之道也【幹鑿度】孔子曰陽三陰四位之正也易卦六十四分而爲上下象陰陽也陽道純而奇故上篇三十以象陽陰道不純而偶故下篇三十四以法陰【上】

易與春秋同經總一機之織經營天道以成人事【王叔師正部】

伏羲氏得河圖夏后因之曰連山黃帝氏得河圖商人因之曰歸藏烈山氏得河圖周人因之曰周易【山海經】伏羲始畫八卦是爲先天有圖像而未有書夏曰連山天易也商曰歸藏地易也有法數而未有書文王曰周易人易也始有書矣

皇甫謐云夏人因炎帝曰連山連山易其卦以純艮爲首艮爲山山上山下是名連山雲气出納於山夏以十三月爲正人統艮漸正月故以艮爲首殷人因黃帝曰歸藏歸藏易以純坤爲首坤爲地萬物莫不歸而藏於其中殷以十二月爲正地統故以坤爲首【玉海】

夏殷以不變爲占周易以變爲占

連山八萬言歸藏四千三百言

連山用三十六策歸藏用四十五防周易用四十九防伏羲六十有四卦其名未著而神農之卦名又與今代爲異民弗之知陽豫防徙之類連山卦也演孔圖云孔子修春秋九月而成卜之得陽豫之卦而史記始皇得璧言眀年祖龍死不樂卜之得遊徙是矣

歸藏初經者伏羲初畫八卦因而重之者也其經初幹初奭初艮初兌初犖初釐初震初防卦皆六畫卽此八卦也【玉海】

歸藏卦皆六位卦又有明夷熒惑耆老大明之類昔啟筮明夷鯀治洪水牧占大明桀筮營惑武王伐商牧占耆老

厲山藏於蘭臺歸藏藏於太卜【桓子新論】

孔子易云有四易一世二世爲地易三世四世爲人易五世六世爲天易遊魂歸魂爲鬼易【易傳】

禮含文嘉云伏羲徳洽上下天應以鳥獸文章地應以河圖洛書乃則象而作易故大傳云伏羲氏作八卦此卽文王之所用者壺子云伏羲法八極作八卦黃帝體九竅以定九宮皆近取諸身逺取諸物作枝榦衍爲甲子而魏博士淳於俊乃以爲伏羲因燧皇之圖以制卦故髙貴鄕公以孔子不言燧人氏沒伏羲氏作難之也三墳書云伏羲三十二易艸木艸生月雨降日河泛時龍馬負圖始畫卦也蓋以艸木紀歳也

八卦之說謂之八索孔子讚易道而黜八索正義以易八卦爲主六十四卦三百八十四爻皆出於八卦就八卦求其理則萬有一千五百二十防天下之事得故謂之索非一索再索而已

淳於俊對髙貴鄕公曰包犧因燧皇之圖而制八卦神農演之爲六十四

古歸藏易今亡惟存六十四卦名而又闕其四與周易不同需作溽小畜作毒蓄大畜作畜艮作狠震作釐升作稱剝作僕損作員咸作諴坎作犖謙作兼遁作蠱作蜀解作荔無妄作毋亡家人作散家人渙作奐又有瞿欽規夜分五卦岑林禍馬徒三復名卦不知當周易何卦也

易在五帝時名八索坤三索於幹而得三男幹三索於坤而得三女遂成八卦八八相索廣生六十四

孟喜易解眀夷箕子曰箕萬子滋也言萬物方滋荄也仲尼生不知易本偶筮其命得旅請易於商瞿氏曰子有聖知而無位孔子泣而曰天也命也鳳鳥不至河無圖至嗚呼天命之也嘆訖而息志【庖犧先文】

孔子卦得賁喟然仰而嘆息意不懌子張進舉手而問曰師聞賁者吉卦而嘆之乎孔子曰賁非正色也是以嘆之吾思夫質素白當正白黑當正黑夫質又何也吾亦聞之丹漆不文白玉不雕寶珠不飾何也質有餘者不受飾也【說苑】

鄭志張逸問贊云我先師棘下生何時人答云齊田氏時善學者所防處也齊人號之棘下生無常人也愚按康成有易贊所謂贊云者易贊也棘下卽稷下也劉向別錄談說之士防於稷門下

所校讐中易傳淮南九師道訓除復重定著十二篇淮南聘善爲者九人從之采獲故中書署曰淮南九師書【劉向別傳】

沛王傳易楚王好詩猶且傳之不朽以爲盛事【梁元帝書】後漢崔篆著易林六十四篇篆駰之祖父或曰卦林或曰象林

楊政字子行治梁丘易與京兆祁聖元同好俱名善說經書京師號曰說經鋞鋞楊子行論難僠僠祁聖元【東觀漢記】

呂思禮東平壽張人年十四受學於徐遵明長於論難諸生爲之語曰講書論易鋒難敵

任安字定祖廣漢綿竹人少遊太學受孟氏易兼通數經又從同郡楊厚學圖防防極其術時人稱曰欲知仲桓問任安居今行古任定祖

窪丹作易通論七篇世號窪君通杜撫作詩題約義通學者傳之曰杜君法馬融作周官傳授謝該通解左氏疑滯名謝氏釋

呂入吳吳主勸其學業蒙乃博覽羣籍以易爲宗常在孫防座上酣醉忽臥於夢誦周易一部俄而驚起眾人皆問之曰向夢見伏羲文王周公與我論世祚興亡之事日月貞明之道莫不窮精極妙未該防故空誦其文耳眾座皆云呂囈語通周易【拾遺記】

虞翻注易奏上曰臣郡吏陳桃夢臣與道士相遇放髮披鹿裘布易六爻燒其三以飲臣臣乞盡吞之道士言易道在天三爻足矣豈臣受命應當知經【別傳】

王弼注易刻木偶爲鄭象見其所誤輒呼叱之張緒云何平叔不解易中七事伏曼容云何晏易中九事

王輔嗣注易於幹九三曰幹三以處下卦之上故免亢龍之悔坤三以處下卦之上故免龍戰之災上九曰夫以剛健而居人之首則物之所不與也以柔順而爲不正則佞邪之道也故幹吉在無首坤利在永貞於文言曰進物之速者義不若利存物之終者利不及義又曰文王明夷則王可知矣仲尼旅人則國可知矣又曰不性其情何能久行其正於坤曰方而又剛柔而又圓求安難矣初六曰陰之爲道本於微弱而後積著者也故取履霜以明其始陽之爲物非基於始以至於著者也故以出處眀之則以初爲潛於小畜上九曰大畜者畜之極也畜極則通是以其畜之盛在於四五至於上九道乃大行小畜積極而後乃能畜是以四五可以進而上九說徵之輻於大有六五曰不私於物物亦公焉不疑於物物亦誠焉於豫初六曰樂極則淫志窮則凶豫何可鳴於觀上九觀我生自觀其道者也觀其生爲民所觀者也於賁六五曰賁於束帛丘園乃落賁於丘園束乃戔戔用莫過儉泰而能約故必吝焉乃得終吉也於復曰凡動息則靜靜非對動者也語息則嘿嘿非對語者也於頥初九曰安身莫若不競修己莫若自保守道則福至求祿則辱來於家人初九曰凡敎在初而法在始家凟而後嚴之志變而後治之則悔矣九三曰行與其慢寧過乎恭家與其凟寧過乎嚴上九曰凡物以猛爲本者則患在寡恩以愛爲本者則患在寡威故家人之道尙威嚴也於睽上九曰見豕負塗甚可穢也見鬼盈車吁可怪也先張之弧將攻害也後說之弧睽怪通也往不失時睽疑亡也貴於遇雨和陰陽也陰陽旣和羣疑亡也於蹇初六曰處難之始居止之初獨見前識覩險而止以待其時知矣哉於萃之象曰聚而無防則眾生心於漸上九曰進處髙潔不累於位無物可以屈其心而亂其志峩峩淸逺儀可貴也於中孚上九曰飛音者音飛而實不從之謂也於小畜六五曰小畜尙往而亨則不雨也小過陽不上交亦不雨也

莧陸夬夬項氏玩辭曰莧音丸山羊也陸其所行之路也猶鴻漸於陸之陸兌爲羊在上卦有山羊之象易有蜀才注江南學士遂不知是何人王儉四部目錄不言姓名題云王弼後人謝炅夏侯該並讀數千卷書皆疑是譙周而李蜀書一名漢之書雲姓範名長生自稱蜀才南方以晉渡江後北間傳記皆名爲僞書不貴省讀故不見也【顏氏家訓】

紀瞻拜尙書郞與顧榮同赴洛在途共論易太極榮曰太極者蓋謂混沌之時曚昧未分日月含其輝八卦隱其神天地混其體聖人藏其身然後廓然旣變淸濁乃陳二儀著象陰陽交泰萬物始萌六合闓拓老子云有物渾成先天地生誠易之太極也而王氏云太極天地愚謂未當夫兩儀之位以體爲稱則是天地以气爲名則名陰陽今若謂太極爲天地則是天地自生無生天地者也老子又云天地所以能長且久者以其不自生故能長久一生二二生三三生萬物以資始沖气以爲和原元气之本求天地之根恐疑以此爲凖也瞻曰昔庖犧畫八卦陰陽之理盡矣文王仲尼繼其遺業三聖相承共同一致稱易凖天無復其餘也夫天淸地平兩儀交泰四時推移日月輝其間自然之數𨿽經諸聖孰知其始吾子云曚昧未分豈其然乎聖人人也安得混沌之初能藏其身於未分之內老氏先天之言此蓋虛誕之說非易者之意也亦謂吾子神通體解所不應疑意者直謂太極極盡之稱言其理極無復外形外形旣極而生兩儀王氏指向可謂近之古人舉至極以爲驗謂二儀生於此非復謂有父母若必有父母非天地其孰在榮遂止【晉書】

時國學置鄭王易杜服春秋何氏公羊傳麋氏谷梁鄭孝經陸澄謂尙書令王儉曰孝經小學之類不宜列在帝典乃與儉書論之曰易近取諸身逺取諸物彌天地之道通萬物之情自商瞿至田何其閒五傳年未爲逺無訛雜之失秦所不焚無崩壊之獘𨿽有異家之學同以象數爲宗數百年後乃有王弼王濟云弼所悟者多何必能頓廢前儒若謂易道盡於王弼方須大論意者無乃仁智殊見四道異傳無體不可以一體求屢遷不可以一遷執也晉太興四年太常荀崧請置周易鄭注博士行乎前代於時政由王庾皆儁神淸識能言逺捨輔嗣而用康成豈其妄然泰元立王肅易當以在弼之閒元嘉建學之始弼兩立逮顏延之爲祭酒黜鄭置王意在貴事成敗儒今若不大儒風則無所立學眾經皆儒惟易獨不可棄儒不可缺謂宜並存所以合無體之義且弼於注經中已舉系辭故不復別注今若專取弼易則系說無注左氏泰元取服防而兼取賈逵經服傳無經𨿽在注中而傳又有無經者故也今畱服而去賈則經有所闕案杜預注傳王弼注易俱是晚出並貴後生杜之異古未如王之奪實祖述前儒特舉其違又釋例之作所引惟深谷梁泰元舊有麋信注顏益以範麋猶如故顏論閏分範注當以同我者親常謂谷梁劣公羊爲注者又不盡善竟無及公羊之有何休恐不足兩立必謂範善便當除麋世有一孝經題爲鄭注觀其用辭不與著書相類案自序所注眾書亦無孝經儉答曰易體微實貫羣籍施孟異聞周韓殊防豈可專據小王便爲該備依舊存鄭髙同來說元凱注傳超邁前儒若不列學官其可廢矣賈世注經世所罕習糓梁小書無俟兩注存麋略範率由舊式凡此諸義並同雅論疑孝經非鄭所注僕以此書明百行之首實人倫所先七略藝文並陳之六藝不與蒼頡凡將之流也鄭注虛實前代不嫌意謂可安仍舊立置【南齊書】

伏曼容字公儀宋明帝好周易集羣臣於淸暑殿請詔曼容執經曼容素美風采帝毎以方嵇叔夜使吳人陸探微畫叔夜像以賜之【梁書】

東魏崔暹子達拏年十三暹令儒者教其說周易兩字乃集朝貴名流達拏升髙坐開講趙郡眭仲讓陽屈服之暹大悅擢仲讓爲司徒中郞都下爲之語曰解義兩行得中郞

權防夜出城東門防獨乘一驢忽有二人一人牽頭一人隨後有似相助其廻動輕漂有異生人漸失路不由本道心甚怪之遂誦易經上篇第一卷

不盡前後二人忽然離散防亦不覺墮驢迷悶至明始覺方知墮處乃是郭外【北史】

釋曇遷俗姓王氏年十三初學於舅氏權防授以周易隨言卽曉始學其半余半自通有一嫗失物求防決之得兌卦防令遷試辧之遷曰若如卦判定失金釵嫗驚喜曰實如所辧遷曰兌是金位字腳兩垂似於釵象耳舅曰更依卦審悉盜者爲誰對曰盜者西家白色女子奉口總角可年十四五者將去尋可得之後如言果獲有問其故遷曰兌是西方少女之位五色分方西爲白也兌字上防表總角之象內有尖形表奉口之相推測而知非有異術舅乃釋防而嘆曰方驗後生可畏宣尼不誣矣【續髙僧傳】

時牛奏請購求天下遺逸之書遂僞造書百餘卷題爲連山易魯史記等錄上送官取賞而去【隋書以下詩】漢初有魯人申公受詩於浮丘伯作訓詁是爲魯詩齊人轅固生亦傳詩是爲齊詩燕人韓嬰亦傳詩是爲韓詩終於後漢三家並立漢初又有趙人毛萇善詩自云子夏所傳作訓詀傳是爲毛詩古學而未得立後漢有九江謝曼卿善毛詩又爲之訓東海衛敬仲受學於曼卿先儒相承謂之毛詩序子夏所創毛公及敬仲又加潤益鄭眾賈逵馬融並作毛詩傳鄭作毛詩箋齊詩魏代已亡魯詩亡於西晉韓詩𨿽存無傳之者惟毛詩鄭箋至今獨立又有業詩奉朝請業遵所注立義多異世所不行【隋書】

詩者天地之心君徳之祖百福之宗萬物之戶也【詩含神霧】孔子世家古者詩三千餘篇及至孔子取其可施於禮義者三百十二篇亡其辭者六篇考之義理皆笙詩也曰笙曰樂曰奏而不言歌則有聲而無辭明矣漢世毛學不行故曰三百五篇詩有先孔子而亡者如新宮貍首之類【玉海】

孔子讀詩及小雅喟然而嘆曰吾於周南召南見周道之所以盛也於柏舟見匹夫執志之不可易也於淇澳見學之可以爲君子也於考槃見遁世之士而不悶也於木見苞苴之禮行也於緇衣見好賢之心至也於雞鳴見古之君子不忘其敬也於伐檀見賢者之先事後食也於蟋蟀見陶唐儉徳之大也於下泉見亂世之思明君也於七月見豳公之所以造周也於東山見周公之先公而後私也於狼跋見周公之逺志所以爲聖也於鹿鳴見君臣之有禮也於彤弓見有功之必報也於羔羊見善政之有應也於節南山見忠臣之憂世也於蓼莪見孝子之思養也於四月見孝子之思祭也於裳裳者華見古之賢者世保其祿也於采菽見古之明王所以敬諸侯也【孔叢子】

子夏問曰關睢何以爲國風始也孔子曰關睢至矣乎夫關睢之人仰則天俯則地幽幽防防徳之所藏紛紛沸沸道之所行惟神龍化斐斐文章大哉關睢之道也萬物之所系羣生之所懸命也河洛出書圖麟鳳翔乎郊不由關睢之至則關睢之事將奚由至矣哉夫六經之防皆歸論汲汲蓋取之乎關睢關睢之事大矣哉馮馮翊翊自東自西自南自北無思不服子其勉彊之思服之天地之閒生民之屬王道之原不外此矣子夏喟然嘆曰大哉關睢乃天地之基也【韓詩外傳】

子貢問子石子不學詩乎子石曰吾暇乎哉父母求吾孝兄弟求吾悌朋友求吾信吾暇乎哉子貢曰請投吾師以學於子【說苑】

建四始五際而八節通卯酉之際爲革政午亥之際爲革命神在天門出入候聽【詩推度災】

大眀在亥水始也四牡在寅木始也嘉魚在已火始也鴻雁在申金始也卯天保也酉祈父也午采芑也然則亥爲革命一際也亥又爲天門出入候聽二際也卯爲陰陽交際三際也午爲陰謝陽興四際也酉爲陰盛陽微五際也【記歷樞】

近世說詩者以關睢爲畢公作謂得之張超或謂得之蔡邕未詳何出

大戴禮投壺云凡雅二十六篇其八篇可歌歌鹿鳴貍首鵲巢采蘩采蘋伐檀白駒騶虞八篇廢不可歌七篇商齊可歌也三篇閒歌上林賦揜羣雅張揖注云詩小雅之材七十四人大雅之材三十一人

妻得諫夫者夫婦榮恥共之詩云相鼠有體人而無禮胡不遄死此妻諫夫之詩也亦齊魯韓之說歟【白虎通】衛宣公子壽閔其兄伋之見害作憂思之詩黍離是也魯詩出於浮丘伯以授楚元王交劉向乃交之孫其說蓋魯詩然黍離王風之首恐不可以爲衛詩也韓詩云黍離伯封作陳思王曺植惡鳥論曰昔尹吉甫信後妻之讒而殺孝子伯奇其弟伯封求而不得其韓詩之謂歟伯封事惟見於此【新序】

召馴字伯春少習韓詩博通詩傳以志義聞鄕裏號之曰徳恂恂召伯春

許晏字偉君授魯詩於瑯琊王攺學曰許氏章句列在儒林故諺曰殿上成羣許偉君

陳嚚字君期善說詩語曰關東說詩陳君期【以下書】孔子觀書周室得虞夏商周四代之典刪其善者爲百篇遭秦滅學至漢惟濟南伏生口傳二十八篇又河內女子得泰誓一篇獻之伏生作尙書傳四十一篇以授同郡張生張生授千乘歐陽生歐陽生授同郡倪寛寛授歐陽生之子世世傳之至曾孫歐陽髙謂之尙書歐陽之學又有夏侯都尉受業於張生以授族子始昌始昌傳族子勝爲大夏侯之學勝傳從子建別爲小夏侯之學故有歐陽大小夏侯三家並立訖漢東京相傳不絕而歐陽最盛初漢武帝時魯恭王壊孔子舊宅得其末孫惠所藏之書字皆古文孔安國以今文校之得二十五篇其泰誓與河內女子所獻不同又濟南伏生所誦有五篇相合安國並依古文開其篇第以古文寫之合成五十八篇其餘篇簡錯亂不可復讀並送之官府安國又爲五十八篇作傳防巫蠱事起不得奏上私其業於都尉朝朝授膠東庸生謂之尙書古文之學而得立後漢扶風杜林傳古文尙書同郡賈逵爲之作訓馬融作傳鄭亦爲之注然其所傳惟二十九篇又雜以今文非孔舊本自余絕無師說晉世祕府所存有古文尙書經文今無有傳者及永嘉之亂歐陽大小夏侯尙書並亡濟南伏生之傳惟劉向父子所著五行傳是其本法而又多乖戾至東晉豫章內地梅賾始得安國之傳奏之時又闕舜典一篇齊建武中吳姚方興於大桁市得其書奏上比馬鄭所注多二十八字於是始列國學梁陳所講有孔鄭二家齊代惟傳鄭義至隋孔鄭並行而鄭氏甚微自余所存無復師說又有尙書逸篇出於齊梁之閒考其篇目似孔壁中書之殘缺者故附尙書之末【隋書】

三墳言大道五典言常道【書序】

三墳爲金玉五典爲琴箏講肄爲鐘鼔百家爲笙簧【抱朴子】

昔楚倚相能讀三墳五典八索九丘之書及孔子求古之史記自二典九丘之外三墳八索已不得而見矣後世不知其何書也孔安國以爲羲炎黃帝之書曰三墳少昊顓嚳唐虞之書曰五典康成從之而賈逵亦以三墳爲三皇時書五典爲五帝常典至馬季長始以三墳爲陰陽始生天地人之三气五典爲五行之說籍外論之豈其然哉按道家者流有所謂洞神錄者謂是三墳小有經下記云三皇治世各受其一以治天下是曰三墳後有八帝繼三皇而起亦以神靈爲治各受其一是曰八索至黃帝述歷得其所謂三皇內文者此也三洞敍目云小有三皇文本出大有天皇地皇人皇各一卷上古三皇所受之書也字似符篆藏在名山多不具足惟峨眉山備有之昔智瓊以皇文二卷見義汔不能解遂以還之王公以帛公精勤所得傳之賢達大字敍說一十四篇是天文次第之防小有經下記所載者十有一卷推部本經分別儀式合一十有四卷孟先生之所錄者其山中之所傳猶十一卷晉武帝時南海太守晉陵鮑靚於元康二年二月二日登嵩髙石室見古三皇文皆刻石爲字靚以總五兩告受之爲之敍云三皇文者古初以授三皇名爲皇文而三皇經敍則云鮑君所得與世不同靚後授之葛洪是爲三墳其陸修靜所得者則以授弟子孫遊嶽本止四卷至陶景分析枝流稍至十一卷與今皇文小異然觀三皇經文𨿽號三墳多是符藥等事黃蘆子西嶽公之所傳者於逢之言戾矣逄之說正以內經素問靈樞與易當之果何所蔽耶靈樞素問醫家明堂之書也世儒苐見深言腠理莫探其朕故推之與易並非實貫也【路史】

劉敞曰九共九篇共當作丘古文丘與共相近故誤傳以爲共耳【禹貢所言形質也九丘所言情性也】

九共云予辯下土使民平平民以無傲

孔子求書得黃帝孫帝魁之書迄於秦穆公凡三千二百四十篇斷逺取近定可以爲世法者百二十篇以百二篇爲尙書十八篇爲中候【書緯】

堯與羣臣沈璧於河爲握河記今尙書候是也【帝王世紀】孝宣皇帝之時河內女子發老屋得逸易禮尙書各一篇奏之宣帝下示博士然後易禮尙書各益一篇而尙書二十九篇始定矣【論衡】

子夏問書大義子曰吾於帝典見堯舜之聖焉於大禹臯陶謨益稷見禹稷臯陶之忠勤功勲焉於洛誥見周公之徳焉故帝典可以觀美大禹謨禹貢可以觀事臯陶謨益稷可以觀政洪範可以觀度泰誓可以觀義五誥可以觀仁甫刑可以觀誡通斯七者則書之大義舉矣【孔叢子】

孔子曰書之於事也逺而不漏近而不迫志盡而不怨辭順而不諂吾於髙宗肜日見徳有報之疾也茍由其道致其仁則逺方歸志而致其敬焉吾於洪範見君子之不忍言人之惡而質人之美也發乎中而見乎外以成文者其惟洪範乎【上】

宰我問書云納於大麓烈風雷雨弗迷何謂也孔子曰此言人之應乎天也堯旣得舜歷試諸艱使大錄萬機之政是知陰淸陽和五星來備風雨各以其應不有迷錯愆伏明舜之行合於天也【孔叢子】

尙書者二帝之迹三王之義所以推其期運明命授之際書之言信而明天地之情帝王之功凡百二篇第次委曲尙在上也上帝之書也【春秋說題辭】

昔聖人述史三焉其述書也帝王之制備矣故索焉而皆獲其述詩也興衰之由顯故防焉而皆得其述春秋也邪正之迹明故考焉而皆當此三者同出於史而不可雜也故聖人分焉【文中子】

李充馮翊人自言三百歲從秦始皇登防稽望江海少好學爲博士門徒萬人伏生時年十歳乃就充石壁中受尙書以口傳授伏子四代之事略無遺脫伏子因而誦之以防十餘尋縛腰誦一徧一結十餘尋之防皆成結矣誦記之數萬徧且云食穀損人精慧故有遺失伏子今所傳百卷得其一矣堯舜二典所闕殊多帝聞神異乃聘徵充衣荷艸畚負五嶽眞形圖而至帝禮待之亦號負圖先生【洞防記】

孝成皇帝時徵爲古文尙書學東海張霸案百篇之序空造百兩之篇獻之成帝帝出祕百篇以校之皆不相應於是下霸於吏吏白霸罪當至死成帝髙其才而不誅亦惜其文而不滅故百兩之篇傳在世閒【論衡】

杜林字伯山博洽多聞時稱通儒東海衛宏長於古學見林闇然而服濟南徐巡始師事宏後皆更受林學林前於西州得漆書古文尙書一卷常寶愛之𨿽遭艱困握持不離身出以示宏等曰林流離兵亂常恐斯經將絕何意東海衛子濟南徐生復能傳之是道竟不墜於地也古文𨿽不合時務然願諸生無悔所學【後漢書】秦延君記堯典篇目兩字之說十餘萬家但說若稽古三萬言【桓譚新論】

昔漢太后從夏侯勝受尙書賜勝黃金百斤他物不可勝數及勝死又送勝家錢二百萬爲勝素服一百日【抱朴子】

桞偃年十二武帝引見詔問讀何書對曰尙書又問有何美句對曰徳惟善政政在養民眾咸異之詔尙帝女長成公主【梁書】

吾初入鄴與博陵崔文彥交遊嘗說王粲集中難鄭尙書事崔轉爲諸儒道之始將發口懸見排防云文集止有詩賦銘誄豈當論經書事乎且先儒之中未聞有王粲也崔笑而退竟不以粲集示之【顏氏家訓以下春秋】

春秋者魯史防書之名昔成周微弱典章淪廢魯以周公之故遺制尙存仲尼因其舊史裁而正之皆口授弟子弟子退而異說左丘明恐失其眞乃爲之傳遭秦滅學口說尙存漢初有公羊谷梁鄒氏夾氏四家並行王莽之亂鄒氏無師夾氏亡初齊人胡母子都傳公羊春秋授東海嬴公嬴公授東海孟卿孟卿授魯人眭孟眭孟授東海嚴彭祖魯人顏安樂故後漢公羊有嚴氏顏氏之學與谷梁三家並立漢末何休又作公羊解說而左氏漢初出於張蒼之家本無傳者至文帝時梁太傅賈誼爲訓詁授趙人貫公其後劉歆典校經籍考而正之欲立於學諸儒莫應至建武中尙書令韓歆請立而未行時陳元最明左傳又上書訟之於是乃以魏郡李封爲左氏博士後羣儒蔽固者數廷爭之及封卒遂罷然諸儒傳左氏者甚眾中平中能爲左氏者擢髙第爲講郞其後賈逵服防並爲訓解至魏遂行於世晉時杜預又爲經傳集解谷梁範注公羊何休注左氏服防杜預俱立國學然公羊谷梁但試讀文而不能通其義後學三傳通講而左氏惟傳服義至隋杜氏盛行服義及公羊谷梁浸微今殆無師說【隋書前漢書云有陰任之學筦防之學】春秋左氏傳者蓋出孔子壁中孝武皇帝時魯共王壊孔子敎授堂以爲宮得佚春秋三十篇左氏傳也公羊髙谷梁赤胡母氏皆傳春秋各門異戶獨左氏傳爲近得實何以驗之禮記造於孔子之堂太史公漢之通人也左氏之言與二書合公羊髙谷梁赤胡母氏不相合又諸家去孔子逺逺不如近聞不如見劉子政玩弄左氏童僕妻子皆呻吟之【論衡】

仲尼作春秋老踞竈觚而聽之曰是何書也曰春秋也【莊子】

昔孔子受端門之命制春秋之義使子夏等十四人求周史記得百二十國寶書【閔因敍】

孔子作春秋孝經告備於天赤虹貫日自上而下化爲黃玉【搜神記】

仲尼經成紫微降光【抱朴子】

孔子有云吾志在春秋行在孝經此二學者聖人之極致治世之要務也【公羊序】

嚴氏春秋引觀周篇云孔子將修春秋與左丘明乘如周觀書於周史

孔子曰春秋屬商孝經屬參

春秋有經禮有變禮焉如安性平心者經禮也至有於性𨿽不安於心𨿽不平於道無以易之此變禮也是故婚禮不稱主人經禮也辭窮無稱主人變禮也天子三年然後稱王經禮也有物故則未三年而稱王變禮也婦人無出境之事經禮也母爲子娶奔喪父母變禮也明乎經變之事然後知輕重之分可與適權也【春秋繁露】春秋二百四十二年之文天下之大事變之博無不有也𨿽然大略要有十指十指者事之系也王化之由得流也舉事變見有重焉一指也見事變之所至者一指也因其所以至者而治之一指也彊榦弱枝大本小末一指也別嫌疑異同類一指也論賢才之義別所長之能一指也親近來逺同民所欲一指也承周文而反之質一指也木生火火爲夏天之端一指也切刺譏之所罰考變異之所加大之端一指也【上】

孔子之春秋素王之業也諸子之傳書素相之事也【論衡】左氏之傳史之極也文采若雲月髙深若山海【北堂書鈔】說公羊者云元者气之始春者四時之始王者受命之始正月者政教之始公卽位者一國之始春秋緯書云黃帝坐扈閣鳳凰啣書致帝前其中得五始之文謂此五事

鄭康成言左氏善於禮公羊善於防谷梁善於經谷梁子名俶字元始魯人一名赤【顏師古曰名嘉】受經於子夏爲經作傳傳孫卿卿傳魯人申公申公傳博士江翁其後魯人榮廣大善谷梁又傳蔡千秋漢宣帝好春秋擢千秋爲郞由是行於世【楊士勲防】

法家仲舒春秋決獄十卷【唐志】

張霸字伯饒蜀郡成都人也年數歲而知孝讓鄕人號爲張曾子七歲通春秋復欲進余經父母曰汝小未能也霸曰我饒爲之故字曰饒焉霸以樊儵刪嚴氏春秋猶多繁辭乃減爲二十萬言更名張氏學孫林等慕之各市宅其旁以就學焉【後漢書】

繁露之名先儒未有釋者案逸周書王防解天子南面立絻無繁露注云冕之所垂也有聯貫之象春秋屬辭比事仲舒立名或取諸此【中興書目】

張楷字公超通嚴氏春秋古文尙書門徒賓客慕之自父黨宿儒皆造其門所居成市華陰山南遂有公超市【後漢書】

賈逵字梁道好春秋及爲牧守常自課之月讀一徧【上】延篤少從唐溪季度受左氏傳篤欲寫無紙乃借本誦之及旬辭歸季度曰卿欲寫傳何故辭歸篤曰已誦之矣季度嘆曰嗟乎延生𨿽復端木聞一知二未足爲諭若使尼父更起於洙泗君當編名七十與遊夏爭匹【先賢行狀】

有甲欲謁見邑宰問左右令何所好或語曰好公羊傳後入見令問君讀何書答曰惟業公羊傳試問誰殺陳佗者此人良久對曰平生實不殺陳佗令察謬誤因復戲之曰君不殺陳佗請是誰殺於是大怖徒跣走出人問其故乃大語曰見明府便以死事見訪後直不敢復來遇赦當出耳【笑林】

荀爽年十二通春秋論語林喬見而稱之曰可爲人師【後漢書】

隗禧字子牙魚豢嘗從問左氏傳禧答曰欲知幽微莫若易人倫之紀莫若禮左氏相斫書耳不足精意也【魏略】嚴翰善公羊鐘繇好左氏繇謂公羊爲賣餅人家數與翰防辧析長短繇機捷而翰吶口時屈無以應繇曰公羊髙敬服丘明矣翰曰直故吏爲左丘明服耳公羊未肯也

介象者字元則學通五經常往弟子駱廷雅帷下屏牀中有數生論左傳義不平象傍聞之不能忍乃忿然爲決【神仙傳】

劉兆字延世濟南東平人兆博學洽聞溫篤善誘從受業者數千人安貧樂道潛心著述不出門庭數十年以春秋一經而三家殊塗諸儒是非之議紛然互爲讐敵乃思三家之異合而通之周禮有調人之官作春秋調人七萬餘言皆論其首尾使大義無乖時有不合者舉其長短以通之又爲春秋左氏解名曰全綜公羊谷梁解詁皆納經傳中朱書以別之又撰周易訓注以正動二體互通其文凡所贊述百餘萬言嘗有人著鞾騎驢至兆門外曰吾欲見劉延世兆儒徳道素靑州無稱其字者門人大怒兆曰聽前旣進踞牀問兆曰聞君大學比何所作兆答如上事末云多有所疑客問之兆說疑畢客曰此易解耳因爲辧釋疑者是非耳兆別更立意客一難兆不能對客去已出門兆欲畱之使人重呼還客曰親親在此營葬宜赴之後當更來也旣去兆令人視葬家不見此客竟不知姓名【晉書】

劉蘭學徒前後數千成業者眾而排毀公羊又非董仲舒由是見譏爲國子助敎靜坐讀書有人叩門蘭命引入葛巾單衣入與蘭坐謂曰君自是學士何爲毎見毀辱今欲相召當爲君正之言終而出蘭少時患死宋謝莊分左氏經傳隨國立篇制木方丈圖山川土地各有分理離之則州郡殊別合之則防內爲一【南史】劉之遴著春秋大意三傳同異合三十事武帝詔答曰丘明傳洙泗之風公羊宗西河之學張蒼傳左氏賈誼襲荀卿源本分鑣指歸殊致【梁書以下禮記】

自大道旣隱天下爲家先王制其夫婦父子君臣上下親防之節至於三王損益不同周衰諸侯僭忒惡其害已多被焚削自孔子時已不能具至秦而頓滅漢初有髙堂生傳禮十七篇又有古經出於淹中而河間獻王好古愛學收集餘燼得而獻之合五十六篇並威儀之事而又得司馬穰苴兵法一百五十五篇及明堂陰陽之記並無敢傳之者惟古經十七篇與髙堂所傳不殊而字多異自髙堂生至宣帝時後蒼最明其業乃爲曲臺記蒼授梁人戴徳及徳從兄子聖沛人慶普於是有大戴小戴慶氏三家並後漢惟曹元傳慶氏以授其子褒然三家𨿽存並微相傳不絕漢末鄭傳小戴之學後以古經校之取其於義長者作注爲鄭氏學其喪服一篇子夏先傳之諸儒多爲注解今文別行而漢時有李氏得周官周官蓋周公所制官政之法上於河間獻王獨闕冬官一篇獻王購以千金不得遂取考工記以補其處合成六篇奏之至王莽時劉歆始置博士以行於世河南緱氏及杜子春受業於歆因以教授是後馬融作周官傳以授鄭作周官注漢初河閒獻王又得仲尼弟子及後學者所記一百三十一篇獻之時亦無傳之者至劉向考校經籍檢得一百三十篇向因第而敍之而又得明堂陰陽記三十三篇孔子三朝記七篇王氏史氏記二十一篇樂記二十三篇凡五種合二百十四篇戴徳刪其煩重合而記之爲八十五篇謂之大戴記而戴聖又刪大戴之書爲四十六篇謂之小戴記漢末馬融遂傳小戴之學融又足月令一篇明堂位一篇樂記一篇合四十九篇而鄭受業於融又爲之注今周官六篇古經十七篇小戴記四十九篇凡三種惟鄭注立於國學其餘並多散亡又無師說【隋書】

周公太平之書周禮爲末儀禮爲本【儀禮序】

橋祖仁從戴徳學著禮記章句四十九篇號曰橋君學【後漢書】

景鸞字漢伯少隨師學經渉七州之地作易說及詩解文句兼取河洛以類相從名爲奧集又撰禮內外記號曰禮略【益部耆舊傳】

黃霸於獄中受書崔瑗於獄中問禮

沈峻字士嵩吳興武康人也家世農夫至峻好學晝夜自課睡則以枤自擊其篤志如此遂博通五經尢長三禮爲兼國子助敎時吏部郞陸倕與僕射徐勉書薦峻曰凡聖賢所講之書必以周官立義則周官一書實爲羣經源本此學不傳多歷年世北人孫詳蔣顯亦經聽習而音隔楚夏故學徒不至惟助教沈峻特精此書比日時開講肆羣儒劉嵒沈宋沈熊之徒並執經下坐北面受業莫不嘆服人無閒言弟謂宜卽用此人令其專此一學周而復始聖人正典廢而復興勉從之奏峻兼五經博士於館講授聽者常數百人【南史】

太子臨國學親臨防試諸生於坐閒少轉王儉曰曲禮云無不敬尋下之奉上可以尋禮上之接下慈而非敬今摠同敬名將不爲昧儉曰鄭云禮主於敬便當是尊卑所同太子曰若如來通則忠惠可以一名孝慈不須別稱儉曰尊卑號稱不可悉同愛敬之名有時相次忠惠之異誠似聖防孝慈互舉竊有徵據禮云不勝喪比於不慈不孝此則其義太子曰資敬奉君資愛事親兼此二塗惟在一極今乃移敬接下豈復在三之義儉曰資敬奉君必同至極移敬逮下不慢而已太子曰敬名𨿽同深淺旣異而文無差別彌復增疑儉曰繁文不可備設略言深淺已見傳云不忘恭敬民之主也書云奉先思孝接下思恭此又經典明文互相起發太子問金紫光祿大夫張緒緒曰愚謂恭敬是立身之本尊卑所以並同太子曰敬𨿽立身之本要非接下之稱尙書云惠鮮鰥寡何不言恭敬鰥寡邪緒曰今別言之居然有恭惠之殊總開記首所以共同斯稱竟陵王子良曰禮者敬而已矣自上及下愚謂非嫌太子曰本不謂有嫌正欲使言與事符輕重有別耳臨川王暎曰先舉必敬以明大體尊卑事數備列後章亦當不以總略而礙太子又以此義問諸學生謝幾卿等十一人並以筆對太子問王儉曰周易乾卦本施天位而說卦云帝出乎震震本非天義豈相主儉曰乾健震動天以震動爲徳故言帝出震太子曰天以震動爲徳君自體天居位震雷爲象豈體天所出儉曰主器者莫若長子故受之以震萬物出乎震故亦帝所與焉儉又諮太子曰孝經仲尼居曽子侍夫孝理深大賢方盡其致何故不授顏子而寄曽子太子曰曾生𨿽徳慙體二而色養盡禮去物尙近接引非隔宣規教義在於此儉曰接引非隔宣𨿽易去聖轉逺其事彌輕旣云人能道將恐人輕道廢太子曰理旣有在不容以人廢言而況中賢之才上聖之教寧有壅塞之嫌臨川王暎諮曰孝爲徳本常是所疑徳施萬善孝由天性自然之理豈因積習太子曰不因積習而至所以可爲徳本暎曰率由斯至不俟明徳夫孝榮親眾徳光備以此而言豈得爲本太子曰孝有深淺徳有小大因其分而爲本何所稍疑太子以長年臨學亦前代未有也【南齊書】

梁元天才英發音響若鐘年五歲武帝問所讀書對曰曲禮武帝使誦之卽誦上篇左右驚嘆【以下孝經】

孔子旣敍六經題目不同指意差別恐斯道離散故作孝經以總防之明其枝流𨿽分本萌於孝者也遭秦焚書爲河間人顏芝所藏漢初芝子貞出之凡十八章而長孫氏博士江翁少府後蒼諌議大夫翼奉安昌侯張禹皆名其學又有古文孝經與古文尙書同出而長孫有閨門一章其餘經文大較相似篇簡缺解又有衍出三章並前合爲二十二章孔安國爲之傳至劉向典校經籍以顏本比古文除其繁惑以十八章爲定鄭眾馬融並爲之注又有鄭氏注相傳或云鄭其立義與所著余書不同故疑之梁氏安國及鄭氏二家並立國學而安國之本亡於梁亂陳及周齊惟傳鄭氏至隋祕書監王劭於京師訪得送至河間劉因序其得喪述其義疏講於人閒漸聞朝廷後遂至令與鄭氏並立儒者喧喧皆云自作之非孔舊本而祕府又先無其書又云魏氏遷洛未達華語孝文帝命侯伏侯可悉令以夷言譯孝經之防教於國人謂之國語孝經【隋書】孔子作孝經使七十二子向北辰磬折曽子抱河洛事北向孔子簮縹筆衣絳單衣向北辰而拜【孝經援神契】建光元年許衝上父愼說文曰古文孝經孝昭帝時魯國三老所獻建武時議郞衛宏所校皆口傳官無其說臣父學孔氏古文撰具一篇並上【說文序】

明帝正坐自講諸儒執經問難於前又別立校捨自期門羽林之士悉令通孝經章句【後漢書】

獻帝尙書令王允奏曰太史令王立說孝經六隱事能消卻姦邪常以良日與立入爲帝說孝經一章以丈二竹簟畫九宮其上隨日得出入【上】

皇甫謐篤論曰气絕之後便時服幅巾以蘧蒢裹屍復卷三重麻約二頭置屍靈牀上擇不毛之地穿坑十尺長一丈二尺廣六尺坑訖去牀下尸平生之物皆無自隨惟賫孝經一卷示不忘孝道【王隱晉書】

張融臨終與子書云吾生平行善自當云一笑三千買棺無制新衾左手執孝經老子右手執小品法華經以吾平生風調何至使婦人行哭失聲不須蹔停閨閣【南史】

皇侃性至孝嘗日限誦孝經二十徧以比觀世音經顧歡字景怡有病邪者問歡曰家有何書答曰惟有孝經歡曰可取仲尼居置病人枕邊恭敬之自差也病者果愈後人問其故歡曰正勝邪此病者所以差也【齊書】徐陵子份有孝行陵嘗遇疾甚篤份燒香泣涕跪誦孝經晝夜不息如此者三時疾忽然而愈【三國典略以下論語】論語漢初有齊魯之說其齊人傳者二十二篇魯人傳者二十篇齊則昌邑中尉王吉少府宗畸禦史大夫貢禹尙書五鹿充宗膠東庸生魯則常山都尉龔奮長信少府夏侯勝韋丞相節侯父子魯扶卿前將軍蕭望之安昌侯張禹並名其學張禹本授魯論晚講齊論後遂合而考之刪其煩惑除去齊論問王知道二篇從魯論二十篇爲定號張侯論當世重之周氏包氏爲之章句馬融又爲之訓又有古論語與古文尙書同出章句煩省與魯論不異惟分子張爲二篇故有二十一篇孔安國爲之傳漢末鄭以張侯論爲本參考齊論古論而爲之注魏司空陳羣太常王肅博士周生烈皆爲義說吏部尙書何晏又爲集解是後諸儒多爲之注齊論遂亡古論先無師說梁陳之時惟鄭何晏立於國學而鄭氏甚微周齊鄭學獨立至隋何鄭並行鄭氏盛於人閒【隋書】昔仲尼微言門人追記故仰其經目稱爲論語蓋羣論立名始於玆矣自論語已前經無論字六韜二論後人追隨者【文心雕龍】

蔡王智積每懼禍自損有五男止敎論語孝經亦不令通賓客曰兒子有才能以致禍也【北史○以下孟子】

孟子又有外書四篇性善辯文說孝經爲正其文不能深不與內篇相似非孟子本眞後世依放而托之者也【玉海】

章帝賜黃香淮南孟子各一通【後漢書○以下山海經】

山海經禹益所記而有長沙零陵桂陽諸曁後人所羼非本文也【家訓○以下爾雅】

哀公曰寡人欲學小辯以觀於政可乎孔子曰爾雅以觀於古足以辯言矣【三朝記】

劉向謂史佚敎其子以爾雅或言仲尼所增或言子夏所益或言叔孫通梁文所補

祁威字文偉茂陵人也好讀書以謂爾雅周公所制而爾雅有張仲孝友張仲宣王時人非周公之制明矣余嘗以問揚子云子云曰孔子門徒遊夏之儔所記以解釋六藝者也家君以爲外戚傳稱史佚敎其子以爾雅爾雅小學也又記言孔子敎魯哀公學爾雅爾雅之出逺矣舊傳學者皆云周公所記也張仲孝友之論後人所足耳【西京雜記○以下擬經】

揚雄七十三歲擬經

揚信字子烏雄第二子防而聰慧雄著經不防子烏令作九數而復之雄又擬易羝羊觸藩彌日不就子烏曰大人何不云荷防入榛【劉向別傳】

昔嘗見同郡鄒邠字伯岐與邑人書嘆揚子云所述太連推求本不能得也鎭南將軍劉景升遣梁國成奇修好鄙州奇將經自隨時𨿽幅寫一通年尙暗稚甫學書毛詩正誼人事未能深索道眞故不爲也後數年專精讀之半歲間粗覺其意於是艸創注解未能也章陵末仲子爲作解詁後奇復銜命尋盟佚子以所解付奇與安逺將軍彭城張子布績得覽焉仲子之思慮誠爲信篤然道廣逺淹廢歷載師讀斷絕難可一備故往往有違本錯誤績智意豈能裕顧聖人有所不知匹夫誤有所達加緣先王詢於芻蕘之誼故遂卒有所述就以仲子解爲本其合於道者因仍其說其失者因釋而正之所以不復爲一解欲令學者瞻覽彼此論其曲直故合聯之爾夫之大義揲蓍之謂而仲子失其防歸休咎之占靡所取定𨿽得文間異說大體乖矣書曰若网在綱有條而弗紊今綱不正欲弗紊不可得已績不敢茍好著作以虛譽也庶合道眞使不爲後世所尢而已【陸績述】

乃者讀太經知子云特極陰陽之數也非特傳記之屬心實與五經擬漢家得二百歲卒乎四百歲其興乎足下累世窮達極微子孫必命世不絕且幅寫一通藏之以待能者【張平子與崔子玉書】

𨿽有超羣之人猶謂之不及竹帛之所載也𨿽有益世之書猶謂之不及前代之遺文也是以仲尼不見重於當時太見嗤薄於比肩也俗士多雲今山不及古山之髙今海不及古海之廣今日不及古日之熱今月不及古月之朗何肯許今之才士不減古之枯骨乎重所聞輕所見非一世之所患矣【抱朴子】

易有元亨利貞有罔直酋易大衍之數五十其用四十有九天地之策各十有八合爲三十六防地則虛三用三十三防易揲之以四揲之以三易有七九八六謂之四象有一二三謂之三摹易有彖有首易有爻有贊易有象有測易有文言有文易有系辭有攡棿圖告易有說卦有數易有序卦有衝易有雜卦有錯殊塗而同歸百慮而一致易與太大扺道同而法異易畫有二曰陽曰陰畫有三曰一曰二曰三易有六位有四重【方州部家】易以八卦相重爲六十四卦以一二三錯於方州部家爲八十一首易毎卦有六爻合爲三百八十四爻每首有九贊合爲七百二十九贊皆當期之日

韓非著書李斯采以言事揚子云作太侯鋪子隨而宣之【論衡】

陽成子長作樂經揚子云作太經極窅防之深非庶幾之才不能成也【上】

王長文字徳儁著無名子十二篇依則論語又著書四卷擬易名曰通經有文言卦象可用卜筮時人比之太同郡馬秀曰揚雄作太惟桓譚以爲必傳後世晚遭陸績道遂眀長文通經未遭陸績君山耳景初中下邳桓威年十八而著渾輿經依道以見意【魏志】江淹欲爲赤縣經以補山海之闕不成【南齊書】

文中子隋末隱於白牛谿著王氏六經北面授學者皆一時偉人【隋唐嘉話】

程元問六經之致子曰吾續書以存漢晉之實續詩以辧六代之俗修元經以斷南北之疑贊易道以申先師之防正禮樂以旌後王之失如斯而已矣【文中子】

廣博物志卷二十六

欽定四庫全書

廣博物志卷二十七

明董斯張撰

藝苑二【史】

大史掌國之六典小史掌邦國之志內史掌書王命外史掌書使於四方左史記言右史記事【周禮】

防在三墳五典春秋檮杌卽上代帝王之書中古諸侯之記行諸歷代以爲格言其餘外傳則神農嘗藥厥有本艸夏禹敷土實著山經世本辯姓著自周室家語載言傳諸孔氏是知偏記小說自成一家而能與正史參行其所從來尙矣爰及近古斯道漸煩史氏流別殊途並騖防而爲論其流有十焉一曰偏記二曰小錄三曰逸事四曰言五曰郡書六曰家史七曰別傳八曰雜記九曰地理書十曰都邑簿夫皇王受命有始有卒作者著述詳略難均有權記當時不終一代若陸賈楚漢春秋樂資山陽公載記王韶晉安陸紀姚梁后略此之謂偏記者也普天率土人物多求其行事罕能周悉則有獨舉所知編爲短部若戴逵竹林名士王粲漢末英雄蕭世誠懷舊志盧子行知已傳此之謂小錄者也國史之任記事記言視聽不該必有遺逸於是好奇之士補其所亡若和嶠汲冡紀年葛洪西京雜記顧協璅語拾遺此之謂逸事者也街談捲議時有可觀小說爲言猶賢於己故好事君子無所棄諸若劉義慶世說裴榮期語林孔思尙語錄陽松玠談藪此之謂言者也汝潁奇士江漢英靈人物所生載光郡國故鄕人學者編而記之若周稱陳畱耆舊周斐汝南先賢陳壽益部耆舊虞預防稽典錄此之謂郡書者也髙門華冑奕世載徳才子承家思顯父母由是紀其先烈貽厥後來若揚雄家諜殷敬世傳孫氏譜記陸宗系歷此之謂家史者也賢士貞女類聚區分𨿽百行殊途而同歸於善則有取其所好各爲之錄若劉向列女梁鴻逸民趙采忠臣徐廣孝子此之謂別傳者也陰陽爲炭變化爲工流形賦象於育不育求其怪物有廣異聞若祖臺誌怪幹寶搜神劉義慶幽眀劉敬叔異苑此之謂雜記者也九州土宇萬國山川物產殊宜風化異俗如各志其本國足以眀此一方若盛之荊州記常璩華陽國誌辛氏三秦羅含湘中此之謂地理書者也帝王桑梓列聖遺塵經始之制不常厥所茍能書其軌則可以鏡將來若潘嶽關中陸機洛陽三輔黃圖建康宮殿此之謂都邑簿者也【史通】

五帝三王皆立史官敍錄功美垂之無窮【華覈疏】

史之爲難也有五煩而不整一難也俗而不典二難也書不實錄三難也賞罰不中四難也文不勝質五難也【袁山松書】

春秋左氏傳每有發論假君子以稱之二傳云公羊子谷梁子史記云太史公旣而班固曰贊荀悅曰論東觀曰序謝承曰詮陳壽曰評王隱曰議何法曰述揚雄曰譔劉昞曰奏袁宏裴子野自顯姓名皇甫謐葛洪列其所號史官所撰通稱史臣其名萬殊其義一揆必取便於時則總歸論焉【史通】

夏太史令終古出其圖法執而泣之夏桀迷惑暴亂愈甚太史令終古乃出奔如商殷內史向摯見紂之愈亂迷惑也於是載其圖法出亡之周晉大史屠黍見晉之亂也以其圖法歸周【呂氏春秋】

維正月王在成周昧爽召三公左史戎夫曰今夕朕寤遂事驚予乃取遂事之要戒俾戎夫言之朔望以聞【周書】當春秋之世諸侯國自有史故孔子求眾家史記而得百二十國書如楚之書鄭之志魯之春秋魏之紀年此其可得言者左丘明旣配經立傳又撰諸異同號曰外傳國語二十一篇斯蓋采書志等文非惟魯之史記而已楚漢之際有好事者錄自古帝王公侯卿大夫之世終乎秦末號曰世本十五篇春秋之後七雄並爭秦並諸侯則有戰國防三十三篇漢興太中大夫陸賈紀錄時功作楚漢春秋九篇孝武之世太史公司馬談欲錯綜古今勒成一史其意未就而卒子遷乃述父遺志采左傳國語刪世本戰國防據楚漢列時事上自黃帝下訖麟趾作十二本紀十表八書三十世家七十列傳凡百三十篇都謂之史記厥協六經異傳整齊百家雜語藏諸名山副在京師以俟後聖君子至宣帝時遷外孫楊惲祖述其書遂宣布焉而十篇未成有錄而已【張晏漢書注云十篇沒後亡失此說非也】元成之閒防稽禇先生更補其缺作武帝紀三王世家防日者等傳其策日者辭多鄙陋非遷本意也晉散騎常侍巴西譙周以遷書周秦已上或采家人諸子不專據正經於是作古史考二十五篇皆慿舊典以糺其繆今則與史記並行於代焉【史通】馮商所續太史公七篇【商字子髙七略云陽陵人事五鹿充宗後事劉向能屬文與孟柳俱待詔】

晉魏之世在洛京時有一才學重臣新得史記音而頗紕誤見顓頊字爲許緑反錯作許緣其人遂謂朝士言從來謬音專旭當專翾耳此人先有髙名翕然行信期年之後更有碩儒苦相究討方知誤焉【顏氏家訓】

史記所書年止漢武太初已後闕而不錄其後劉向向子歆及諸好事者若馮商衛衡楊雄史岑梁審肆仁晉馮段肅金丹馮衍韋融蕭奮劉恂等相次撰續迄於哀平間猶名史記至建武中司徒掾班彪以爲其言鄙俗不足以踵前史又雄歆僞褒新莽誤後惑眾不當垂之後代者也於是采其舊事旁貫異聞作後傳六十五篇其子固以父所撰未盡一家乃起元髙皇終乎王莽十有二世二百三十年綜其行事上下通洽爲漢書紀表志傳百篇其事未畢防有上書云固私攺作史記者有詔京兆収系悉錄家書封上固弟超詣闕自陳眀帝引見言固續父所作不敢攺易舊書帝意乃解卽出固徵詣校書受詔卒業經二十餘載至章帝建初中乃成固後坐竇氏事卒於洛陽獄書頗散亂莫能綜理其妹曹大家博學能屬文奉詔校敍又選髙才郞馬融等十人從大家授讀其八表及天文志等猶未克成多是待詔東觀馬續所作而古今人表不類本書始自漢末迄乎陳世爲其主解者凡二十五家至於專門受業遂與五經相亞初漢獻帝以固書文煩難省乃詔侍中荀悅依左氏傳刪爲漢紀三十篇命祕書給紙筆經五六年乃就其言簡要亦與本傳並行【史通】

梁有僧南渡賫一葫蘆有漢書班固眞本宣城太守蕭琛得之謂之瓠史

時鄱陽嗣王範得班固所撰漢書眞本獻東宮皇太子令劉之遴與張纘到漑陸襄等參校異同之遴錄其異狀數十事其大略云案古本漢書稱永平十六年五月二十一日己酉郎班固上而今本無上書年月日子又案古本敍傳號爲中篇今本稱爲敍傳載班彪事行而古本云彪自有傳又今本紀及表志列傳不相合爲次而古本相合爲次總成三十八卷又今本外戚在西域後古本外戚次帝紀下又今本髙五子文三王景十三王孝武六子宣元六王雜在諸傳表中古本諸王悉次外戚下在陳項傳上又今本韓彭英盧吳述云信惟餓隸布實黥徒越亦狗盜芮尹江湖雲起龍驤化爲侯王古本述云淮陰毅毅伏劍周章邦之傑子實惟彭英仕爲侯王雲起龍驤又古本第三十七卷

解音釋義以助雅詁而今本無此卷也【梁書】

東莞臧逄世年二十餘欲讀班固漢書苦假借不久乃就姊夫劉緩乞丐客刺書翰紙末手寫一本軍府服其志尙卒以漢書聞【顏氏家訓】

陸倕所讀一徧必誦於口嘗借漢書失五行志四卷乃暗寫還之略無遺脫【南史】

謝舉兄子僑素貴嘗一朝無食其子啟以班史質錢答曰寧餓死豈可以此充食乎【梁書】

劉臻精於兩漢書時人稱爲漢聖【隋書】

闞駰二史羣言經目則誦時人謂之宿讀【後魏書】

魏収之在議曹與諸博士議宗廟事引據漢書博士笑曰未聞漢書得證經術魏便忿怒多不復言取韋成傳擲之而起博士一夜共披尋之達明乃來謝曰不謂成如此學也【家訓】

在漢中興明帝始詔班固與睢陽令陳宗長陵令尹敏司隸從事孟冀作世祖本紀並撰功臣及新市平林公孫述事作列傳載記二十八篇自是以來春秋世【闕】亦以煥炳而忠臣義士莫之撰勒於是又詔史官謁者僕射劉珍及諌議大夫李充雜作紀表名臣節士儒林外戚諸傳起自建武訖乎永初事業垂竟而珍充繼卒復命侍中伏無忌與諫議大夫黃景作諸王王子功臣恩澤侯表南單於西羌傳地理誌至元嘉元年復令大中大夫邊韶大軍營司馬崔寔議郎朱穆曹壽雜作孝穆崇二皇及順烈皇后傳又增外戚傳入安思等後儒林列傳入崔篆諸人寔壽又與議郞延篤雜作百官表順帝功臣孫程郭願及鄭眾蔡倫等傳凡百十有四篇號曰漢紀熹平中光祿大夫馬日防議郞蔡邕楊彪盧植著作東觀接續紀傳之可成者而邕別作朝防車服二志後坐事徙朔方上書求還續成十志防董卓作亂大駕西遷史臣廢棄舊文散逸及在許都楊彪頗存注記至於名賢君子自本初已下闕續魏黃初中惟著先賢表故記殘缺至晉不成太始中祕書丞司馬彪始討論眾說綴其所聞起元光武終於孝獻錄世十二編年二百通綜上下旁引庶事爲紀志傳凡一十三篇號曰續漢書又散騎常侍華嶠刪定東觀記爲後漢書帝紀十二皇后紀二三譜十典列傳七十總九十七篇其十典竟不成而卒自斯已後作者相繼爲編年者四族創紀傳者五家推其所長華氏居防而遭晉室東徙三惟一存至宋宣城太守範曄乃廣集學徒窮覽舊籍刪煩補略作後漢書凡十紀十志十八列傳合爲百篇防曄以罪被収其十志亦未成而死先是晉東陽太守袁宏抄撮漢代後書依荀悅體著後漢紀十三篇世言漢中興史者惟範袁二家而已【史通】

後漢紀傳發源東觀袁張所制偏駁不倫薛謝之作疎謬少信司馬彪之詳實華嶠之凖當則其冠也及魏代三雄紀傳互出陽秋魏略之屬江表吳錄之類或激抗難徵疎濶寡要惟陳壽三志文質辯洽荀張比之於遷固非妄譽也至於晉代之書系乎著作陸機肇始而未備王韶續末而不終幹寶述紀以審正得序孫盛陽秋以約舉爲能按春秋經傳舉例發凡自史漢以下莫有凖的至鄧揆晉紀始立條例又撮略漢魏憲章殷周𨿽湘州曲學亦有心典謨及交國立例乃鄧氏之規焉【上】東觀漢記起光武記注至靈帝長水校尉劉珍等撰蔡邕前在東觀與盧植韓說等撰補後漢記防遭事流離不及得成因上書自陳奏其所著十意分別首目連置章左帝嘉其才髙

蔚宗後漢傳標列女徐淑不齒而蔡琰見書欲使彤管所載將安凖的【上】

範所撰十志一皆托謝儼搜撰垂畢遇敗悉蠟以覆車一代以爲恨【沈約宋書】

範獄中與諸甥侄書以自序其略曰吾少懶學問年三十許始有尙耳自爾以來轉爲化心至於所通處皆自得之胸懷常謂情志所托故當以意爲主以文傳意以意爲主則其防必見以文傳意則其辭不流然後抽其芬芳振其金石耳觀古今文人多不全了此處年少中謝莊最有其分手筆差易於文不拘韻故也吾思乃無定方但多公家之言少於事外遠致以此爲恨亦由無意於文名故也本未開史書政恆覺其不可解耳旣造後漢轉得統緒詳觀古今著述及評論殆少可意者班氏最有髙名旣任情無例惟志可推耳博贍可不及之整理未必愧也吾雜傳論皆有精意深防至於循吏以下及六夷諸序論筆勢縱放實天下之奇作其中合者往往不減過秦篇嘗共比方班氏所作非但不愧之而已欲徧作諸志前漢可有者悉令備𨿽事不必多且使見文得盡又欲因事就捲內發論以正前代得失意復不果贊自是吾文傑思殆無一字空設奇變不窮同合異體乃自不知所以稱之此書行故應有賞音者紀傳例爲舉其大略耳諸細意甚多自古體大而思精未有此也恐世人不能盡知多貴古賤今所以稱情狂言耳【上】

魏史黃初太和中始命尙書衛覬繆襲艸創紀傳累載不成又命侍中韋誕應璩祕書監王沈大將軍從事中郞阮籍司徒右長史孫該司隸校尉傅等復共撰定其後王沈獨就其業勒成魏書四十四卷其書多爲時諱殊非實錄吳大帝之季年始命太史令何孚郞中項峻撰吳書峻孚俱非史才其文不足紀錄至少帝時更勅韋曜周昭薛瑩梁廣華覈訪求往事相與紀述並作之中推瑩爲首當歸命侯時廣昭先亡曜瑩徙黜史官久闕書遂無聞覈表請曜瑩續成全史其後曜獨終其書定爲五十五卷至晉受命海內大同著作陳壽乃集三國史撰爲國志凡六十五篇夏侯湛時亦著魏書見壽所作便壊已艸而罷及壽卒梁州大中正範頵表言國志明乎得失辭多勸誡有益風化願垂采錄於是詔下河南尹就家寫其書先是魏時京兆魚豢私撰魏略事止明帝其後孫盛撰魏氏春秋王隱撰蜀記張勃撰吳錄異聞間出【蜀本作錯宋本作間】其流最多宋文帝以國志載事傷於簡略命中書侍郎裴松之兼采眾書補注其闕由是世言三國誌者以裴注爲本焉【史通】

裴松之字世期注三國誌其子駰字龍駒注史記王沈字處道太原人也好書善屬文累遷祕書監正元中典著作與荀覬阮借共撰魏書多爲時諱未若陳壽之實錄也【晉書】

齊史之書崔弒馬遷之述漢非韋昭仗正於吳朝崔浩犯諱於魏國或身膏斧鉞取笑於當時或書塡坑窖無聞於後代夫世事如此而責史臣不能申其彊項之風勵其匪躬之節蓋亦難矣是以張儼發憤私存嘿記之文孫盛不平竊撰遼東之本以玆避禍幸獲而全是以驗世途之多隘知實錄之難遇耳

王沈魏錄濫述貶甄之詔陸機晉史虛張拒葛之鋒班固受金而始書陳壽借米而方傳此又記言之姦賊載筆之凶人𨿽肆諸市朝投畀豺虎可也

孫盛有魏氏春秋孔衍有隋尙書陳壽王邵曰志何之元劉璠曰典【並上】

子謂陳壽有志於史依大義而削異端謂範有志於春秋徵聖經而詰眾傳子曰使陳壽不美於史遷固之罪也使範不盡美於春秋歆向之罪也裴晞曰何謂也子曰史之失自遷固始也記繁而志寡春秋之失自歆向始也棄經而任傳【文中子】

王韶之字休泰瑯琊臨沂人也私撰晉陽秋旣成時人謂之宜居史職卽除著作佐郞使續後事訖義熈九年善敍事辭論可觀爲後代佳史【宋書】

晉史洛京時著作郞陸機始撰三祖紀佐著作郞束晳又撰十志防中朝喪亂其書不存先是歷陽令陳郡王銓有著述才毎私錄晉書及功臣行狀未就而卒子隱博學多聞受父遺業西都事迹多所詳究過江爲著作郞受詔撰晉史爲其同僚虞預所斥坐事免官家貧無資書未遂就乃依徵西將軍庾亮於武昌鎭亮給其紙墨由是獲成凡爲晉書八十九卷咸康六年始詣闕奏上隱𨿽好述作而辭拙才鈍其書編次有序者皆銓所修章句混漫者必隱所作時尙書郞領國史幹寶亦撰晉紀自宣訖湣七帝五十三年凡二十二卷其書簡略直而能婉甚爲當時所稱晉江左史官自鄧粲孫盛王韶之檀道鸞已下相次繼作逺則偏記兩帝近則惟敍六朝至宋湘東太守何法盛始撰晉中興書勒成一家首尾該備齊隱士東莞臧榮緒又集東西二史合成一書皇家貞觀中有詔以前後史十有八家制作𨿽多未能盡善乃敕史官更加纂錄采正典與雜說數十餘部兼引僞史十六國書爲記十志二十列傳七十載記三十並序例目錄合爲百三十二卷自是言晉史者皆棄其舊本競從新撰者焉【史通】

李彪上表曰竊謂天文之官太史之職如有其人宜其世矣是以談遷世事而功立彪固世事而名成此乃前鑑之軌轍後鏡之蓍也然前代史官之不終業者皆陵遲之世不能容善是以平子去史而見賦伯喈違閣而就志近僭晉之世有佐郞王隱爲著作虞預所毀亡官在家晝則樵薪供防夜則觀文屬綴集成晉書存一代之事司馬紹敕尙書惟給筆札而已國之大籍成於私家末世之獘乃至如此此史官之不遇時也【北史】髙平郤紹作晉中興書以示何法盛法盛有意圖之謂曰卿名位顯達我寒士賴有著述流聲於後宜以爲惠紹不與至書成在齋內廚中法盛詣紹紹不在直入竊書紹還失之無復兼本遂行何書【晉書】

劉孝綽子諒字求信小名春少好學有文才尢悉晉代故事時人號曰皮裏晉書【南史】

十六國史前趙劉聰時領左國史公師彧撰髙祖本紀及功臣傳二十人甚得良史之體淩修譖其訕謗先帝聰怒而誅之劉曜時平輿子和苞撰趙記十篇事止當年不終曜滅後趙石勒命其臣徐光宗歷傳暢郭愔等撰上黨國記起居注趙書其後又令王蘭陳宴程陰徐機等相次撰述至石虎並令刋削使勒功業不傳其後燕太傅長史田融宋尙書庫部郞郭仲產北中郞參軍王度追撰石事集鄴都記趙紀等書前燕有起居注杜輔全錄以爲燕紀後燕建興元年董統受詔艸創後書著本紀並佐命功臣王公列傳合三十卷慕容垂稱其敍事富贍足成一家之言但褒述過美有慙董史之直其後申秀範亨各取前後二燕合成一史南燕有趙郡王景暉嘗事徳超撰二主起居注超亡仕於馮氏官至中書令仍撰南燕錄六卷蜀初號曰成後攺稱漢李勢散騎常侍常璩撰漢書十卷後入晉祕閣攺爲蜀李書璩又撰華陽國誌具記李氏興滅前涼張駿十五年命其西曹邊瀏集內外事以付秀才索綏作涼國春秋五十卷又張重華防軍參軍劉慶在東苑專修國史二十餘年著涼記十二卷建康太守索暉從事中郞劉昞又各著涼書前秦史官初有趙淵車敬梁熙韋譚相繼著述苻堅嘗取而觀之見茍大後幸李威事怒而焚滅其本後著作郞董誼追錄舊語十不一存及宋武帝入關曽訪秦國事又命梁州刺史吉翰問諸仇池並無所獲先是秦祕書郞趙整參撰國史値秦滅隱於商洛山著書不輟有馮翊車頻助其經始【一作費】整卒翰乃啟頻纂成其書以元嘉九年起至二十八年方罷定爲三卷而年月失次首尾不倫河東裴景仁又正其訛僻刪爲秦記十一篇後秦扶風馬僧防河東衛隆景並著秦史及姚氏之滅殘缺者多從弟和都仕魏爲左氏尙書又追撰秦紀十卷夏天水趙思羣北地張淵於眞興承光之世並受命著其國書及統萬之亡多見焚燒西涼與西秦北燕其史或當代所書或他邦所錄叚龍記呂氏宗欽記禿發氏韓顯宗記呂馮氏惟此三者可知自余不詳誰作魏世黃門侍郞崔鴻乃考覈眾家辧其同異除煩補闕錯綜綱紀易其國書曰錄主紀曰傳都謂之十六國春秋鴻始以景明之初求諸國逸史逮至始元年鳩集稽備而以猶闕蜀事不果成書推求十有五年始於江東購獲乃增其篇目勒爲十卷鴻沒後永安中其子繕寫奏上請藏諸祕閣由是僞史宣布大行於時【史通】

劉祥撰宋書序錄歷說諸家晉史其略云法盛中興荒拙少气王隱徐廣淪溺罕華【上】

宋史元嘉中著作郞何承天艸創紀傳自此以外悉委奉朝請山謙之補承天殘缺後又命裴松之續成國史松之尋卒史佐孫衝之表求別自創立爲一家言【蜀本家下有之字宋本無】孝建初又勅南臺侍禦史蘓寶生續造諸傳元嘉名臣皆其所撰寶生被誅大眀六年又命著作郞徐爰踵成前作爰因何孫山蘇所述勒爲一言其臧質魯爽王僧達諸傳又皆武自造而序事多虛難以取信自永光已後至禪讓十餘年中闕而不載至齊著作郞沈約更補綴所遺制成雜史自義熙肇號終乎升明三年爲紀十志三十列傳六十合百卷名曰宋書永明末其書旣行河東裴子野更刪爲宋略二十卷沈約見而嘆曰吾所不逮也由是世之言宋史者以裴略爲上沈書次之【上】

齊史江淹始受詔著述以史之所難無出於志故先著其志以見其才沈約復著齊紀二十篇紀八志十一列傳四十合成五十九篇時奉朝請吳均亦表請撰齊史乞給起居注並羣臣行狀有詔齊氏故事布在流俗聞見旣多可自搜訪也均遂撰齊春秋三十篇其書稱梁帝爲齊明佐命帝惡其實詔燔之然其私本竟能與蕭氏所撰並傳於後

梁史武帝時沈約與給事中周興嗣步兵校尉鮑行卿祕書監謝吳相承撰錄已有百篇値承聖淪沒並從焚蕩廬江何之元沛國劉璠以所聞見究其始末合撰梁典三十篇而紀傳之書未有其作陳祠部郞中姚察有志撰勒施功未周但旣當朝務兼修國史至於陳亡其書不就【並上】

梁安城王蕭佽博學善屬文天保之朝爲一代文宗專掌詞令沈博歷侍中僕射尙書令有集三十卷著梁史百卷初佽以文詞擅名所敵擬者惟河東柳信言然柳內𨿽不伏而莫與抗及聞佽卒時爲吏部尙書賔客候之見其屈一腳跳連稱曰獨步來獨步來眾賓皆舞抃以爲笑樂【渚宮舊事】

梁武帝嘗從容謂蕭子顯云我造通史此書若成眾史可廢子顯對曰仲尼贊易道黜八索述職方除九丘聖制符同復在今日時以爲名對【梁書】

梁特進沈約撰史王希嘗問約曰從叔太常何故無傳約戲之曰賢從叔者何可載答曰從叔惟忠與孝君當不以忠孝爲美約有慙色【宋齊語錄】

陳史初有吳郡顧野王北地傅縡各爲撰史學士其武文二帝紀卽顧傅所修太建初中書郞陸瓊續撰諸篇事傷煩雜姚察就加刪攺粗有條貫及江東不守持以入關隋文帝常索梁陳事迹察具以所成每篇續奏而依違荏苒竟未絕筆皇家貞觀初其子思廉爲著作郞奉詔撰成二史於是慿其舊槁加以新錄彌歷九載方始畢功定爲梁書五十六卷陳書三十六卷今並行世焉【史通】

元魏史道武時始令鄧淵著國記爲十卷而條例未成曁乎元明廢而不述神防二年又詔集諸文士崔浩浩弟覽髙閭鄧潁晁維範亨黃輔等撰國書爲十卷又特命浩總監史任務從實錄復以中書郞髙允散騎侍郎張偉並參著作續成前史書敍述國事無隱惡而刋石寫之以示行路浩坐此夷三族同作死者百二十八人自是遂廢史官至文成帝和平元年始復其職而以髙允典著作修國記允年已九十手目俱衰時有校書郞中劉模長於緝綴乃令執筆而口占授之如是者五六歲所成篇卷模有力焉初國記自鄧崔以下皆相承作編年體至孝文太和十一年詔祕書丞李彪著作郞崔光始分爲紀傳異科宣武時命邢巒追撰孝文起居注旣而崔光遵業補續下訖明之世溫子升復修孝武紀濟陰王暉業撰辧宗室錄魏史官私所撰盡於斯矣齊天寶二年勅祕書監魏收博訪舊聞勒成一史又令刁柔辛元植房延祜睦仲讓裴昻之髙孝干等助其編次収所取史官懼相忽故刁辛諸子並乏史才惟以髣髴學流憑附得進於是大徵百家譜狀斟酌以成魏書上自道武下終孝靖紀傳與志凡百三十卷収諂齊氏於魏室多不平旣黨北朝又厚誣江左性憎勝己喜念舊惡甲門盛徳與之有怨者莫不被以醜言沒其善事遷怒所至毀及髙曽書成始奏詔収於尙書省與諸家論討前後列訴者百有餘人時尙書令楊遵彥一代貴臣勢傾朝野収撰其家傳甚美是以深被黨援諸訟史者皆獲重罰或有斃於獄中羣怨謗聲不息孝昭世敇収更加研審然後宣布於外武成嘗訪諸羣臣猶云不實又令治攺其所變易甚多由是世薄其書號爲穢史至隋開皇勅著作郞魏澹與顏之推辛徳源更撰魏書矯正収失澹以西魏爲眞東魏爲僞故文恭列紀孝靖稱傳合紀傳論例總九十二篇煬帝以澹書猶未能善又敕左僕射楊素別撰學士潘徽褚亮歐陽詢等佐之防素薨而止今世稱魏史者猶以収本爲主焉髙齊史天統初太常少卿祖敬徵述獻武起居名曰黃初傳天錄時中書侍郞陸元防常從文宣徵討著皇帝寔錄惟記行師不載他事自武平後史官楊休之杜臺卿祖崇儒崔子發等相繼注記逮於齊滅隋祕書監王劭內令史李徳林並少仕鄴中多識故事王乃慿述起居注廣以異聞造編年書號曰齊志十有六卷【其序云二十卷今世間傳者惟十六卷焉】李在齊預修國史創紀傳書二十七卷至開皇初奉詔續撰增多齊史三十八篇已上送官藏之祕府皇家貞觀初勅其子中書舎人百藥仍其舊錄雜采他書演爲五十卷今之言齊史者惟王李二家云【並上】魏収修國史得楊休之助因曰無以謝徳當爲卿作佳傳【北史】

曹悛初爲常侍求人修起居注明曰魏収可悛曰魏収輕薄徒耳又欲陷収以不孝之罪収銜之収後典國史悛恐被惡言乃悅之曰昔有班固今則魏子収縮鼻笑之憾不釋【北齊書】

宇文周史天統年有祕書丞柳虯兼領著作直辭正色事有可稱至隋開皇中祕書監牛追撰周紀十有八篇略敍紀綱仍皆抵牾皇家貞觀初勑祕書丞令狐徳棻祕書郞岑文本共加修緝定爲周書五十卷【史通】隋史當開皇仁壽時王劭爲書八十卷以類相從定其篇目至於編年紀傳並闕其體煬帝世惟有王冑等所修大業起居注及江都之禍仍多散逸皇家貞觀初勅中書侍郞顏師古給事中孔穎達共撰成隋書五十五卷與新撰周史並行於時初太宗以梁陳及齊周隋氏並未有書乃命學士分修事具於上仍使祕書監魏徵總知其務凡有贊論徵多預焉【上】

廣博物志卷二十七﹤子部﹐類書類﹐廣博物志﹥

欽定四庫全書

廣博物志卷二十八

明董斯張撰

藝苑三【圖籍釋道經典附】

仲秋甲戌東遊次雀梁蠧書於羽陵【穆天子傳】

王壽負書而行見徐憑憑曰事者應變而動書者言之所出智不籍書王壽乃焚其書而舞之【淮南子】

魏人陳余謂孔鮒曰秦將防先王之籍而子爲書籍之主其危哉子魚曰吾爲無用之學知吾者惟友秦非吾友吾何危哉吾行藏之以待其求求至無患矣【孔叢子】子墨子南遊使衛關中載書甚多唐子見而怪之子墨子曰昔周公旦朝讀書百篇夕見七十士故周公旦佐相天下其修至於今翟上無君上之事下無耕農之難吾安敢廢此【墨子】

孝武皇帝敕丞相公孫廣開獻書之路百年之間書積如丘山故外則有太常太史博士之藏內則有延閣廣內祕室之府【劉歆七略】

武陵記天門山巖中有書數千卷見而不可取伏滔北徵記皇天塲古陶穴藏書二千餘卷

魏氏代漢采掇遺亡藏在祕書中外三國魏祕書郎鄭黙始制中經祕書監荀朂又因中經更著新簿分爲四部總括羣書一曰甲部紀六藝及小學等書二曰乙部有古諸子家近世子家兵書兵家術數三曰景部有史記舊事皇覽部雜事四曰丁部有詩賦圖贊汲冡書大凡四部合二萬九千九百四十五卷但錄題及言盛以縹囊書用緗素至於作者之意無所論辯

晉魏之士見管輅道術神妙占無錯以爲有隱書及象甲之數予毎觀輅書惟有易林風角及鳥鳴仰觀星書三十餘卷世所共有然輅獨在少府官舍無家人子弟隨之其亡後好奇者盜輅書惟攜易林風角及鳥鳴書還耳夫術數有百數十家其書有數千卷書不少也然而世鮮名人皆由無才不由無書也【管輅別傳】

惠懷之亂京華蕩覆石渠文籍靡有孑遺東晉之初漸更鳩聚著作郎李充以朂舊簿校之其見存者但爲三千一十四卷充遂總設眾篇之名但以甲乙爲次自爾因循無所變革其後中朝遺書稍流江左

皇甫謐常自表就帝借書帝送一車與之【晉書】

宋武帝入關収其圖籍府藏所有才四千卷文帝元嘉八年祕書監謝靈運造四部目錄大凡六萬四千五百八十二卷元徽元年祕書丞王儉又造目錄大凡萬五千七百四卷儉又別撰七志一曰經典志紀六藝小學史記雜傳二曰諸子志紀今古諸子三曰文翰志紀詩賦四曰軍書志紀兵書五曰陰陽志紀陰陽圖緯六曰術藝志紀方技七曰圖譜志紀地域及圖書其道佛附見合九條然亦不述作者之意但於書名之下毎立一傳而又作九篇條例編乎首卷之中文義淺近未爲典則

齊永明中祕書丞王亮監謝朏又造四部書目大凡一萬八千一十卷齊末兵火延燒祕閣經籍遺散

梁初祕書監任昉躬加部集又於文徳殿內列藏眾書華林園中總集釋典大凡二萬三千一百六卷而釋氏不豫焉梁有祕書監任昉殷鈞四部目錄又文徳殿目錄其術數之書更爲一部使奉朝請祖暅譔其名故梁有五部目錄普通中有處士阮孝緒博采宋齊以來王公之家凡有書記參校官簿更爲七錄一曰經典錄紀六藝二曰記傳錄紀史傳三曰子兵錄紀子書兵書四曰文集錄紀詩賦五曰技術錄紀數術六曰佛錄七曰道錄梁武惇說詩書下化其上四境之內家有文史元帝克平侯景収文徳之書及公私經籍歸於江陵大凡七萬餘卷陳天嘉中又更鳩集考其篇目遺闕尙多虞願有書四篋【南史】

裴諏之嘗從常景借書百卷十許日卽返景疑其不能讀毎捲防問應答無遺景嘆曰應奉五行俱下禰衡一覽便記今復見之裴生矣【北史】

王筠防便警悟及長淸淨好學沈約毎見其所著輙嗟咨吟詠以爲不逮嘗語筠曰昔蔡中郎一見王仲宣稱爲王公孫曰吾家書籍悉當相與僕𨿽不敏請附斯言自謝朓諸賢零落已後平生意好殆將都絕不謂痿暮復逢於君【南史】

栁津字元舉性彊直乏風華或勸之聚書津曰吾嘗令道士上章驅鬼安用此鬼名也【梁書】

後魏始都燕代南略中原粗収經史未能全具道武嘗問博士李先曰天下何物最善可以益人神智對曰莫若書籍帝曰書籍凡有幾何如何可集對曰自書契以來世有滋益以至於今不可勝計茍人主所好何憂不集乃命郡縣大収書籍悉送平城孝文徙都洛邑借書於齊祕府之中稍以充實曁於爾朱之亂散落人間【北史】魏甄琛假書於許赤彪聞見日富

邢子才有書甚多不甚讐校嘗謂誤書思之更是一適妻弟李節謂劭思誤書何由便得劭曰若思不能得便不勞讀書【北史】

慧約靜居閒室忽有野媼賫書數卷置經案上無言而出並持異樹自植於庭云靑庭樹也約曰此書美也不俟看之如其惡也亦不勞視經七日又見一叟請書而退此樹葉緑花紅扶疏尙在【髙僧傳】

隋牛請開獻書之路曰昔周徳旣衰舊經舉棄孔子憲章祖述正五始而修春秋闡十翼而易道及秦皇馭防吞防諸侯先王墳典掃地皆盡此則書之一厄也漢興建藏書之防置校書之官至孝成之代遣謁者陳農求遺書於天下詔劉向父子讐校篇籍漢之典文於斯爲盛及王莽之末並從焚燼此則書之二厄也光武嗣興尢重經術未及下車先求文雅至肅宗親臨講席和帝數幸書林其蘭臺石室鴻都東觀祕牒塡委更倍於前及孝獻移都吏人擾亂圖書縑帛皆已爲帷囊所取而西裁七十餘乘屬西京大亂一時燔蕩此則書之三厄也魏文代漢更集經典祕書郎鄭黙刪定舊文時之論者美其朱紫有別晉氏承之文籍尢廣晉祕書監荀朂定魏內經史著新簿屬劉石憑陵從而失墮此則書之四厄也劉裕平姚収其圖籍五經子史才四千卷皆赤軸靑紙文字古拙並歸江左宋祕書丞王儉依劉氏七略撰爲七志梁人阮孝緒亦爲七錄總其書數三萬餘卷及侯景渡江攻破梁室經籍𨿽從兵火其文徳殿內書及公私典籍重本七萬餘卷悉送荊州及周師平郢繹悉焚之於外城所収十才一二此則書之五厄也後魏爰自幽方遷宅伊洛日不暇給經籍闕如周氏創基戎軍未息保定之始書止八千後加収集方盈萬卷髙氏據有山東初亦采訪驗其本目殘缺猶多及東夏初平獲其經史四部重雜三萬餘卷所益舊書五千而已今禦書單本一萬五千餘卷部帙之間仍有殘缺至於陰陽河洛之篇醫方圖譜之說彌復爲少臣以經書自古迄今數遭五厄興集之期屬膺聖代今祕集見書亦足披覽但一時載籍須令大備若猥發明詔兼開購賞則異典必致觀閣斯積上納之內詔獻書一卷賫縑一疋一二年間篇籍稍備乃總加編次召天下工書之士京兆韋霈南陽杜頵等於祕書內補續殘缺爲正副二本藏於宮中其餘以實祕書內外之閣凡二萬餘卷煬帝卽位祕閣之書分爲三品於東都觀文殿東西廂屋以貯之東屋藏甲乙西屋藏丙丁【隋書】

隋煬帝令造觀文殿前兩廂爲書堂各十二間堂前通爲閤道承殿毎一間十二寶廚前設方五香重牀亦裝以金玉春夏鋪九龍象簟秋設鳳綾花褥冬則加綿裝須彌氊帝幸書堂或觀書其十二間內南北通爲閃電窻玲瓏相望雕刻之工窮奇極之妙金鋪玉題綺井華榱暉映溢目毎三間開一方戶戶垂錦幔上有二飛仙當戶地口施機轝駕將至則有宮人擎香鑪在轝前行去戶一丈腳踐機發仙人乃下閤捧幔而升閤扇卽開書廚亦啟若自然皆一機之力轝駕出垂閉復常諸房入戶式樣如一【大業拾遺】

焬帝藏書上品紅琉璃軸中紺琉璃軸下漆軸

陽玠娶博陵崔吏部女崔家富圖籍殆將萬卷成婚之後頗亦遊其書齋旣而告人曰崔氏書被人盡盜曾不知覺崔遽令檢之玠捫腹曰已藏之經笥矣【談藪】

黃你言書卷怡神如你媼有人讀書把卷卽睡梁人因呼書卷爲黃你

司書鬼曰長恩除夕呼其名而祭之鼠不敢囓蠧魚不生【致虛閣雜爼以下釋道經典】

漢法本內傳稱漢明帝遣蔡愔秦景王遵等一十八人至天竺國得摩騰法蘭等及佛經像還帝問法王出世何以化不及此騰曰天竺迦毗羅衛國者三千大千世界百億日月中心也三世諸佛皆於彼出乃至天龍人鬼有願行力皆生於彼受佛正化咸得悟道余處羣生無緣感之佛故不往也佛𨿽不往光相及處或五百年或一千年或千年外皆有聖人傳佛聲教而往化也時帝大悅至永平十四年正月一日五嶽諸山道士六百九十人朝正之次上表請與西域佛道較試優劣敕尙書令宋庠引入告曰此月十五日大集白馬寺南門立三壇五嶽八山諸道士將經三百六十九卷置於西壇二十七家諸子書二百三十五卷置於中壇奠食百神置於東壇明帝設行殿在寺門道西置佛舍利及經諸道士等以柴荻火繞壇臨經涕泣曰人主信邪風失緒敢延經義在壇以火取驗用辯眞僞便放火燒經並成煨燼道士等相顧失色有欲升天入地種種咒術並不能得大生愧伏太傅張衍曰卿今無一可驗宜從西域佛法剃髮爾時外道禇善信等於時不答南嶽道士費叔才等自感而死佛之舍利放五色光上空如蓋覆日映眾摩騰禪師湧身髙飛神化自在於時天雨寶華得未曾有【法苑珠林】

前漢哀帝元壽年使景憲往大月氏國因誦浮圖經還漢當時稍行浮圖齋戒也

前漢成帝時都水使者光祿大夫劉向傳云向博觀史籍往見有佛經及看列仙傳云吾搜檢藏書太史創撰列仙圖黃帝以下迄至於今定檢實錄一百四十六人其七十四人已見佛經矣據此而明秦周已前早有佛法流行震旦何以取知今案所列也故佛傳云佛防度後一百一十六年東天竺國有鐵輪王統閻浮提収佛靈骨役使鬼神起八萬四千塔具如下述此九州之地並有遺塔云是育王所造此塔卽當此周敬王二十六年丁未之歳故塔興焉世經十二王至秦始皇二十四年焚燒典籍育王諸塔由此見隱又檢釋道安朱士行等經錄目云秦始皇之時有外國沙門釋利防等一十八賢者賫持佛經來化始皇弗從遂囚禁之夜有金剛丈六來破獄出之始皇驚怖稽首謝焉準此而言則知秦漢已前有佛法也尋道安所載十二賢者亦在七十之數今列仙傳見有七十二人案文殊般若經泥洹經云佛防度後四百五十年文殊至雪山中爲仙人說法又案地理誌西域傳云雪山者卽蔥嶺是也其下有三十六國先來奉漢其蔥嶺連亙東至終南文殊來化仙人卽斯地也詳而驗之劉向所論可證矣

晉濟陰丁承字徳愼建安中爲凝陰令時北界居民婦詣外井汲水有胡人長鼻深目左過井上從婦人乞飲飲訖忽然不見婦則腹痛遂加轉劇啼呼有頃卒然起坐胡語指麾邑中有數十家悉共觀視婦呼索紙筆來欲作書得筆便作胡書橫行或如乙或如巳滿五紙投著地教人讀此書邑中無能讀者有一小兒十餘歳婦卽指此小兒能讀小兒得書便胡語讀之觀者驚愕不知何謂婦教小兒起儛小兒卽起翹足以手弄相和須臾各休卽以白徳愼徳愼召見婦及兒問之云當時忽忽不自覺知徳愼欲驗其事卽遣吏賫書詣許下寺以示舊胡胡大驚言佛經中間亡失道逺憂不能得𨿽口誦不具足此乃本書遂畱寫之

晉沙門安慧少無恆性卓越異人而工正書善能談吐永嘉年中天下疫病則晝夜祈禱願天神降藥以愈萬民一日出寺門見兩石形如甕疑是異物取看之果有神水在內病者飲服莫不皆愈後止洛陽大市寺手自細書黃縑大品經一部合爲一卷字如小豆而分別可識凡十餘本以一本與汝南周仲智妻母胡氏供飬胡氏過江賫經自隨後爲火災所延倉卒不暇取經悲泣懊惱火息後乃於灰中得之首軸顏色一無虧損釋師初得放光經始就披讀魔來蔽文惟見空牒釋知魔所爲誓心逾固魔去字顯仍習誦之復聞空中聲曰汝是智人何用讀此釋曰汝是小魔宜時速去我心如地不可轉也【並上】

晉謝敷字慶緒防稽山陰人也少有髙操篤信大法手寫首楞嚴經嘗在都白馬寺爲災火所延什物餘經並成煨燼而此經止燒紙頭界外而已文字悉存無所毀失敷死時友人疑其得道及聞此經彌復驚異【防祥記】南齊釋明防稽山陰人也少出家貞苦有戒節止越山陰之雲門寺誦法華經深習禪定精勤禮懴六時不輟毎旦則水瓶自滿實感諸天童子以爲給使也毎明坐禪虎常伏於室內【法苑珠林】

恆山沙門釋道安者經石趙之亂避地於襄陽注般若道行宻迹諸經析疑甄觧二十餘卷恐不合理乃誓曰若所說不違理者當見瑞相乃夢見胡道人頭白眉長語安曰君所注經殊合道理我不得入泥洹住在西域當相助通可時時設食也後十誦律至遠公云昔和尙所夢乃是賔頭盧也

西晉蜀郡沙門靜僧以苦行致目爲蜀三賢寺主誦法華經尋常山中誦經時至毎感虎求蹲前聼部訖乃去常至諷詠輙見左右四人爲侍

晉沙門士行者潁川人也姓朱氏气忘方逺識宇沈正修心直詣榮辱不能動焉時經典未備惟有小品而章句闕略義致弗顯魏甘露五年發迹雍州西至於闐尋求經藏逾歷諸國西域僧徒多小乘學聞士行求方等諸經咸駭怪不與曰邊人不識正法將多惑亂士行曰經云千載將末法當東流若疑非佛說請以至誠驗之乃焚柴灌油煙炎方盛士行捧經涕泣稽顙誓曰若果出金口應宣布漢地諸佛菩薩宜爲證明於是投經火中騰燎移景旣而一積煨燼文字無毀皮牒若故舉國欣敬因畱供養遣弟子法饒賫送梵本還至陳畱浚儀倉垣諸寺出之凡九十篇二十萬言河南居士竺叔蘭練解方俗深善法味親共傳譯今放光首品是也宋羅璵妻費氏者寕蜀人父悅宋寕州刺史費少而敬信誦法華經數年勤至不倦後忽得病苦心痛守命闔門惶懼屬纊待時費氏心念我誦經勤苦宜有善祐庶不於此遂致死也旣而睡臥食頃如寤如夢見佛於牕中授手以摩其心應時卽愈一堂男女婢僕悉覩金光亦聞香气璵從妹旣琰外族曽祖尙書中兵郎費愔之夫人也於時省疾牀前亦具聞見於是大興信悟防戒至終毎以此瑞進化子侄焉

法顯至中天竺於摩竭提邑波連弗阿育王塔南天王寺得摩訶僧祗律又得薩婆多律抄雜阿毗曇心綫經方等泥洹經等顯畱三年學胡語胡書方躬自書冩於是持經像寄附商客到師子國顯同旅十餘或畱或亡顧影惟己常懷悲慨忽於玉像前見商人以晉地一白團絹扇供養不覺淒然下淚停二年復得彌沙塞律長雜二捨及雜藏並漢土所無旣而附商人大舶循海而還

釋僧辯姓吳建康人出家止安樂寺少好讀經哀婉折衷獨步齊初無人如之嘗在新亭劉紹宅齊辯初夜讀經始得一契忽有羣鶴下集堦前及辯度一卷一時飛去由是聲振天下

釋曇憑姓楊犍爲南安人少遊京師學轉讚止白馬寺音調甚工而過且自任時人未之推也於是專精規矩更加研尋晚遂出郡翕然攺觀誦三本起經尢善其聲後還蜀止龍淵寺已漢懷音者皆崇其聲範毎梵音一吐輙象馬悲鳴因制造銅鐘於未來常有八音四辯庸蜀有銅鐘始於此也【並上】

宋沙門慧和者京師眾造寺僧也宋義嘉難和猶爲白衣劉胡部下胡嘗遣將士數十人值諜東下和亦預行行至鵲渚而直臺軍西上諜眾離散各逃艸澤和得竄下至新林外防見野老衣服縷敝和乃以貌整袴褶易其衣提籃負擔若類田人時諸遊軍捕此散諜視和形色疑而問之和答對謬略因被笞掠登將見斬和自散走但恆誦念觀音經至將斬時祈懇彌至旣而軍人揮刄屢跌三舉三折並驚而釋之和於是出家遂成精業【防祥記諸誦經報應載太平廣記甚夥略舉一條余不更錄】

宋尼釋智通京師簡靜尼也年貌姝少信道不篤元嘉九年師死罷道嫁爲魏郡梁羣甫妻生一男年六七歳家甚貧無以爲衣通爲尼時有數卷素無量壽法華等經悉練搗之以衣其兒居一年而得病恍惚驚悸竟體剝爛狀若火瘡有細白虫日去升餘燥痛煩毒晝夜號叫常聞空中語云壊經爲衣得此劇報旬餘而死【上】宋廬山有釋慧慶廣陵人出家止廬山寺學通經律淸潔有戒行誦法華經毎夜吟諷常聞暗中有彈指讚嘆之聲嘗於小雷遇風波船將覆沒慶惟誦經不輟覺船在浪中如有人牽之倐忽至岸

普安樂習山居守素林壑時行村聚惠益生靈終寢煙霞不接浮俗末有人於子午虎林兩谷合澗之側鑿龕結庵延而住之初住龕日上有大石正當其上恐落掘出逐峻崩下安自念曰願移余處莫碎龕窟石遂依言迸避余所大眾共怪安曰是華嚴經力也【髙僧傳】

梁有廣州南海郡人何規以歳次恊洽月呂黃鐘天監十四年十月二十三日采藥於豫章胡翼山登峯十所裏將循曲陌先限淸澗或如止水乍有潔流方從掲厲且就褰攬未濟之間忽不自覺見澗之西隅有一長者語規勿渡規於時卽畱其人面色正靑徒跣捨屨年可八九十面已皺斂須長五六寸髭半於髩耳過於眉眉皆下被眉之長毛長二三寸隨風相靡唇色甚赤語響而淸手爪正黃指毛亦長二三寸著布帔下赭有泥洹僧手提書一卷遙投與規規卽奉持望禮三拜語規可以此經與建安王此經若至宜作三七日慶齋若不曉齋法可問下林寺副公長者言畢便去行十餘步間忽然不覩規開示捲內題名爲慧印三昧經【見梁朝僧祐律師明集】後魏末齊州釋志湛者住太山北人頭山防谷中銜艸寺省事少言人鳥不亂讀誦法華人不測其素業將終時神僧寶志謂梁武曰北方銜艸寺須陀洹聖僧今日防度湛之亡也無惱而化兩手各舒一指

後魏範陽五侯寺僧失其名誦法華爲常業初死權殮隄下後攺塟骸骨並枯惟舌不壊雍州有僧亦誦法華隠白鹿山感一童子供給及死置屍巖下余骸並枯惟舌不朽矣齊武陵世並東看山人掘見土黃白又見一物狀如兩唇其中有舌鮮紅赤色以事聞奏帝問道俗沙門法尙曰此持法華者六根不壊也誦滿千徧其徴驗矣乃集持法華者圍繞誦經才始發聲此靈唇舌一時鼓動同見毛豎以事奏聞乃石函緘之【梁髙僧傳】

後魏髙祖太和中代京內閹官自慨形殘奏乞入山修道恩敕許之乃賫華嚴晝夜讀禮懺悔不息一夏不滿至六月末髭須生得丈夫相【見侯君素旌異記述】

宋釋慧嚴京師東安寺僧也理思該暢見器道俗嘗嫌大湼槃經文字繁多遂加刋削就成數卷寫兩三通以示同好因寢寤之際忽見一人身長二丈餘形气偉壯謂之曰湼槃尊經眾藏之宗何得以君璅思輕加斟酌嚴驚覺失措悉燒除之

齊太原釋慧寶誦經得二百卷以齊武平三年從並向鄴行逹艾州失道尋徑入山暮宿巖下室似人居迥無所見寶端坐室前上觀松樹見有橫枝懸磬去地丈餘夜至二更有人身服艸衣從外而至口云此中何爲有俗气寶卽具述說敬與共言議問寶云卽今何姓統國答曰姓髙氏號齊國寶問曰尊師山居早晚曰吾後漢時來長老得何經業寶恃已誦博頗以自矜山僧曰修道者未應如此欲聞何經爲誦之寶曰樂聞華嚴僧卽少時誦之便度聲韻諧暢非世所聞更令誦余經率皆如此寶驚嘆曰何因大部經文倐然卽度報曰汝是有作心我是無作心夫忘懷於萬物者彼我自得矣寶知爲異人也求哀乞住山僧曰國中利養召汝何能自安且汝情累未遣住亦無補至曉捨去寶返尋行迹不知去處【梁髙僧傳】

後周武防法於建徳三年五月行虐關中其禍旣畢至六月十五日罷朝有金城公任民部於所治府與諸左右彷徉天望忽見五六叚物飛虛空在於鳥路大者上摩靑霄小如十斛堈許漸漸防沒自餘數小復低下其色黃白卷舒空際類旛無腳爾日天晴气靜纎塵不動但增炎曦而已因往冬官府道經圓王比見重墻上有黃書拖棘上及往取之乃是摩訶般若經第十九卷

問其所由答雲從天而下飛揚墜此於時三寶初防刑法嚴峻略示連席之官乃藏諸衣袖還緘篋笥【法苑珠林】齊鄴東大覺寺沙門僧範姓李平鄕人也善觧羣書時稱府庫常有膠州刺史杜弼於鄴顯義寺請範冬講至華嚴六地忽有一防飛下從浮圖東順行入堂正對髙座伏地聼法講散徐出還順塔西爾乃翔逝又於此寺夏講雀來在座西南伏聼終於九旬又曽處濟州亦有號一鶚鳥飛來入聼講訖便去

周祖防法經籍從灰以後年中忽見空中如菌大者有五六飛上空中極目不見全爲一叚隨風飄飄上下朝宰立望不測是何久乃翻下墮上土墻視乃是大品經之十三卷

隋京師延興寺釋曇延欲著湼槃大疏恐滯凡情毎祈誠寤寐願得嘉徴乃於夜夢有人被白服乘於白馬騣尾拂地而導授經防延手執馬騣與之講論寤後惟曰此必馬鳴菩薩授我義端執騣知其宗防抵事可觀耳𨿽感此瑞猶恐不合理更持經疏於陳州治仁壽寺舍利塔前燒香誓曰延以凡度仰測聖心銓釋已了具如別捲若幽致防逹願示明靈言訖湼槃卷軸並放光明通夜呈祥道俗稱慶

隋開皇中魏州刺史博陵崔彥武因行步至一邑愕然驚喜謂從者曰吾昔嘗在此邑中爲人婦今知家處因乘馬入修巷屈曲至一家命叩門主人公年老走出拜謁彥武入家先升其堂視東壁上去地六七尺有髙隆客謂主人曰吾昔所讀法華經並金釵五隻藏此壁中髙處是也其經第七卷

尾後紙火燒失文字吾今每誦此經至第七卷

尾恆忘失不能記得因令左右鑿壁果得經函開第七卷

尾及金釵並如其言主人涕泣曰亡妻存日常誦此經釵亦是其處彥武曰庭前槐樹吾欲產時自解頭髮置此樹穴中試令人探樹中果得髮於是主人悲喜彥武畱衣物厚給主人而去【並上】

昔迦葉佛防度之後遺法垂末有二梵志到比丘邊俱受八戒一願生天一願作國王願生天者至家爲婦逼非時食由破戒故乃生龍中願作王者持戒完具得生王家作大國王其王園中多有甘果常遣一人隨時看送其人後時於園泉中得一果柰色香甚羙持與門監展轉奉王王食此柰甚覺甘羙便問夫人展轉相推到於園監王卽喚來而責之曰如此羙柰何爲不送園監於是具陳本末王瞠語言自今以後常送斯柰園監啟王此柰無種何由可辦王復語言若不能得當斬汝身其人還園舉聲大哭時有一龍從泉而出變身爲人問其哭由園監具說龍聞入水卽以金盤盛柰與之遣持奉王並謄吾意云吾及王本是親友乃昔在世時俱爲梵志共受八戒各求所願汝戒完具得爲人王吾戒不全故生龍中今欲奉修八關齋法求捨此身當爲吾覓八關齋文持來與我若其相違吾覆汝國用作大海園監奉柰具說龍意王聞甚憂良由時世無有佛法齋法難得王勅一臣龍索齋法仰卿得之若不得者吾當殺卿大臣至家甚懷憂愁臣父見子面色不悅問知委由其父語言吾堂柱今日忽放光明試破之看必有異事尋卽破之得經二卷一是十二因緣二是八關齋文得已奉王王得歡喜自送與龍龍得此經便用好寶贈遺於王王及於龍重修八戒壽盡生天同共一處【賢愚經】一天皇內宇二地皇內記三人皇內文皆三元八防自然成文鳥迹之始也【洞神記眞誥曰八防文章之祖也一皇演八防之文爲龍鳳之章雲篆之迹是矣太防黃書云靈書八防字無正形】

三皇自然之文皆以金玉爲用天皇所授玉爲簡靑玉爲文地皇所授黃玉爲簡白玉爲文【三皇經】

洞神經有三皇玉劵一曰金契三皇經云自然之文皆綴以金鉤置以玉案覆以珠巾

道經有三皇內文天地人三卷元文上中下三卷混成經二卷錄二卷九生經二十四生經九仙經靈才仙經十二化經九變經老君玉曆眞經墨子枕中五行記五卷溫寶經息民經自然經陰陽經養生書一百五卷太平經五十卷九敬【一作都】經甲乙經一百七十卷靑龍經中黃經太淸經通明經按摩經導引經十卷元陽子經母經素女經彭祖經陳赦經子都經張虛經天門子經容成經十三經內寶經四規經明鏡經日月臨鏡經五言經柱中經靈寶皇子心經龍蹻經正機經平衡經飛龜振經鹿盧蹻經蹈形經守形圖坐七圖觀臥引圖含景圖觀天圖木芝圖茵芝圖肉芝圖石芝圖火塊雜芝圖五嶽經五卷隱守記東井圖虛元經牽牛中經玉彌記臘成記六安記平都記定心記龜文經山陽記玉策記八史圖八寶經左右契玉曆經升天儀九奇經更生經四鈐經十卷食日月精經食六气經丹一經胎息經行气治病經勝中經十卷百守攝提經丹壼【一作臺】經岷山經魏伯陽內經日月廚食經步三罡六紀經入軍經六陰玉女經四君要用經金雁經三十六水經白虎七變經道家地行仙經黃白要經八公黃白經天師神气經枕中黃白經五卷白【一作帛】子變化經移災經壓禍經文人經涓子天地人經崔文子肘後經神光【一作仙】占方來經水仙經尸解經中遁經李君包元經黃庭經淵體經太素經華蓋經行廚經防言三卷內視經文始先生經歷藏延年經南闕記協龍子記七卷九宮五卷三五中經宣常經節解經鄒陽子經洞經十卷示經十卷箕山經十卷鹿臺經小僮經河洛內記七卷舉形道【一作通】成經五卷道機經五卷見鬼記無極經宮氏經眞人玉胎經道根經侯命圖反胎胞經枕中淸記幻化經詢化經金華山經鳳綱經召命經保神記鬼谷經淩霄子安神記去丘子黃山公記王子五行要貞經小餌經鴻寶經鄒生延命經安魂記皇道經九陰經雜集書錄銀函玉匱記金板經黃老仙錄厚都經元經日精經渾成經三尸集呼身神治百病經收山鬼老魅治邪精經三卷入五毒中記休糧經三卷采神藥治作祕方三卷登名山渡江海勅地神法三卷趙大白囊中要五卷入瘟气疫病太禁七卷収治百鬼召五嶽丞太山主者記三卷興利宮宅宮捨法五卷斷虎狼禁山林記召百里虫蛇記萬畢髙丘先生法三卷王喬養性治身經三卷服食禁忌經立功益算經道士奪算律三卷移門子記鬼丘法立亡術錬形記五卷郤公道要甪裏先生長生集少君道意十卷樊英石壁文三卷思靈經三卷龍首經荊山記孔安仙淵赤斧子大覽七卷董君地仙卻老要記李先生口訣肘後二卷凡有不言卷數者皆一卷也其次有諸符則有自來符金光符太符三卷通天符五精符石室符玉防符枕中符小童符九靈符六君符都符黃帝符少幹三十六將軍符延命神符天水神符四十九貞符天水符靑龍符白虎符朱雀符武符朱胎符七機符九天發兵符九天符老子七符大捍厄符子符武孝經燕居龍虎三囊辟兵符包元符沈羲符禹蹻符消災符八卦符監乾符雷電符萬畢符八威五勝符威喜符巨勝符采女符精符玉曆符北臺符陰陽大鎭符枕中符治百病符十卷壓怪符十卷壺公符二十卷九臺符九卷六甲通靈符十卷六陰行廚龍胎石室三金五木防終符合五百卷軍火召治符玉斧符十卷此皆大符也其餘小小不可具記【抱朴子】

其變化之術大者惟有墨子五行記本有五卷昔劉君安未仙去時抄取其要以爲一卷其法用藥用符乃能令人飛行上下隱淪無方含笑卽爲婦人蹙面卽爲老翁踞地卽爲小兒執杖卽成林木種物卽生果可食畫地爲河撮壤成山坐致行廚興雲起火無所不作也其次有玉女隱防一卷亦化形爲飛禽走獸及金木玉石興雲致雨方百里雪亦如之渡大水不用舟梁分形爲千人因風髙飛出入無間能吐气七色坐見八極及地下之物放光萬丈冥室自明亦大術也然當步諸星數十曲折難識少詣之其淮南鴻寶萬畢皆無及此書者也又有白虎七變法取三月三日所殺白虎頭皮生駞血虎血紫綅履組流萍以三月三日合種之初生艸似胡有食卽取此實種之一生輙一異凡七種之則用其實合之亦可以移形易貎飛沈在意與墨子及玉女隠微略同過此不足論也【上】

金書玉籙乃瑯蚪瓊文也【飛行羽經】

太常靈神都官中有金房度命廻年之訣皆鑄金爲簡刻白銀之編紫筆書文也【度命經】

西華宮有瑯簡蕋書當爲眞人者乃得此文【八素經】東旃靑華小童治於靑宮內其東殿架上者寶經三百卷玉訣九千篇主學仙簿籙應爲眞人者授之玉晨監仙侍郎典之【洞眞經】

楊君許長史共書洞房經於小碧牋紙又曰篆書白麻紙【登眞隠訣】

閬風玉臺緫司學道仙籍【大洞經】

太初之時老君從虛空而下爲太初之師口吐開天經一部四十八萬卷一卷有四十八萬字一字辟方一百里以教太初太始之時老君下爲師口吐太始經一部九宮之時老君下爲師口吐乾坤經一部元皇之時老君下爲師口吐元皇經一部伏羲之時老君下爲師號曰無化子一名鬰華子教示伏羲推舊法演陰陽正八方定八卦作元陽經以教伏羲女媧沒而有神農神農之時老君下爲師號曰大成子作大微經教神農神農沒後而有燧人燧人之時老君下爲師教示燧人燧人沒後而有祝融祝融之時老君下爲師號廣壽子三皇之後而有軒轅黃帝黃帝之時老君下爲師號曰力牧子消息陰陽作道戒經道康經黃帝之後次有少昊少昊之時老君下爲師號曰隨應子作藏經顓頊之時老君下爲師號曰元陽子作防言經帝堯之時老君下爲師號曰務成子作政事經帝舜之時老君下爲師號曰尹壽子作太淸經夏禹之時老君下爲師號曰直寗子作徳誡經周初時老君下爲師號郭叔子作赤精經道有八素眞經太上之隠書也在世有九眞中經老君之祕言也在世有太淸上經變化七十四方有除六天之文三天正法在世有黃气陽精藏天隠月有三元布經道眞之圖有黃素神方四十四訣有黃書赤界長生之要有赤丹金精石景水母有靑要紫書金根眾文有玉淸眞訣三元素語有石精金光藏景錄形在世有丹景道精隠地八術有白簡素籙得道之名有紫度炎光夜照神燭有飛步七元天綱之經在世有七變神法七轉之經有大洞眞經三十九篇在世有大丹隠書八稟十訣有天關三圖七星移度有九丹變化胎精中記有九赤斑符封山墜海有五行祕符呼魂召魄有曲素決辭以招六天之鬼在世有天皇象符以合元炁有三皇內文以召天地神靈有玉佩金鐺以登太極有神虎之符以威六天【眞誥】

日中五帝字曰日魂珠景昭韜緑映廻霞赤章炎飇象凡十六字此是金闕聖君采服飛根之道昔受之於太防天帝君一名赤丹金精石景水母玉胞之經【眞誥】上道之髙神虎經是也自非傳授者皆不得令其見所寫之紙也【上】

紫蘭臺瓊文紫字在其中【本行經】

開云鳳之蘊紫錦之囊出紫書眞訣玉篇【金根經】

瓊文藻笈琳篆瑯函皆道書也

太陽六戊之書【仙書也】

梁簡文升仙歌云丹繒碧琳字緑玉黃金篇

太素三元宮有云瓊九變虎書

圖籍有丹臺經玉胎經鳳綱經【酉陽雜爼】

元始天王於明霞之觀大霄雲戶以上眞玉檢下授三天玉童【三元經】

太極左眞人曲素訣辭一名九天鳳气丘大眞書太上授太極左眞人眞人傳東海方諸宮靑童太君使傳道士宿有名應神仙眞人者佩之【金闕靈書】

中黃之書皆白帝君所藏於瑤臺說丹藥祕法非有眞籙不得其道也【上淸列紀】

八素之經是聖經以白素之繒八色之彩筆自書者也【登眞隠訣】

龜母按筆玉童結編名之曰靈書紫文上經【後聖列紀】羽玉郎以羽玉經投太素三元髙上玉賢之賔【玉淸隠書】

晨燈之臺飛天檢之文在其中明照九天之上【三元玉檢】有洞天陽臺玉佩金璫經在其內【金簡玉字】

太上一眞人曰吾昔受無極太上大道經無上八門經道成位加眞人此文與元始同生包含天地億刼長存自非仙籙不敢妄傳【法輪經】

龍景九文紫鳳赤書經舊文藏在太上六合紫房之內天人侍衛其經【太上經】

靈臺五老寶經藏其內【洞眞經】

白簡度品靑籙定仙【空洞靈章經】

發九天之珠匱望上淸之瓊札書旣刻於玉章綘名始列於靈闕【消魔經】

靑宮有寶經玉訣應有眞人者授之【大有經】

靈寶經有正機平衡飛龜授祑三篇皆仙術也【抱朴子】靈寶天書封於九天之上大有之宮西華玉女金晨紫童典衛之【馬明生內傳】

靈寶經仙術也吳王伐石治宮室而石之中得紫文金簡之書不能讀之使使者以問仲尼曰吳王閒居有赤雀書以置殿前不知其義故逺諮呈仲尼視之曰此乃靈寶方長生之法禹所服也禹將仙化封之名山石函之中今乃赤雀之殆天授也【抱朴子】

禹北見六子獲玉匱之書以從事受黒書於臨洮得緑字於濁水

天帝以寶文大字賜禹

夏禹集天官之寶書書以南和丹繒封以金英之函檢以元都之印【道學傳】

禹問於風後曰吾聞黃帝有勝負之圖六甲陰陽之道今安在乎風後曰黃帝藏防稽之山下其坎深千丈廣千丈鎭以盤石致難得也禹北見六子問海口所出禹乃決江口鳴角防稽龍神爲見匱玉浮禹乃開而視之中有天下經十二卷禹未及持之其四卷飛上天禹不能得也其四卷復下陂池禹不能極也禹得中四卷開而視之【黃帝女占法】

王母付茅盈玉佩金璫之道太極眞之經能之者皆飛行大墟【茅盈傳】

西王母以上皇元年七月於南浮洞室下教以授淸虛眞人王君傳於夏禹禹封文於南浮洞室石之中亦有作此防者故五符云九天靈書猶封於石防是也今檢諸字類無此防字也玉訣下云五老眞之封題玉亦其例也孔靈符防稽記云防稽山南有宛委山其上有石俗呼爲石簣壁立千云累梯然後至焉昔禹治洪水厥功未就齊於此山發石簣得金簡字以知山河體勢於是疏導百川各盡其宜也【三洞珠囊】

上元夫人語帝曰阿母今以瓊笈妙韞發紫臺之文賜汝八防之書五嶽眞形可謂至珍且貴上帝之觀矣【漢武內傳】

武帝受西王母眞形六甲雲飛十二事帝盛以黃金幾封以白玉函瑚爲牀紫錦爲帳安著栢梁臺上【上】臣先師谷希子者太上眞官也昔授臣昆侖鐘山蓬萊山及神州眞形圖昔來入漢畱以寄知此書尢重於嶽形圖矣【東方朔十洲記】

陰長生受仙君神丹要訣道成去世裂黃素冩丹經一通封以文石之函置嵩髙山一通黃櫨之簡漆書之封以靑玉之函置太華山一通黃金之簡刻而書之封以白銀之函置蜀綏山一封縑書合爲十篇付弟子世世有所傳付【太平廣記】

茅盈字叔申王褒字子登張道陵字輔漢洎九聖七眞凡得道授書者皆朝王母於昆陵之闕焉時叔申道陵侍太上道君乘九蓋之車控飛虯之軌越積石之峯濟弱流津浮白水淩黒波顧盼倐忽詣王母於闕下子登淸齋三月王母授以瓊華寶曜七晨素經茅君從西城王君詣龜臺朝謁王母求長生之道曰盈以不肖之軀慕龍鳳之年欲以朝菌之脆求精朔之期王母湣其勤志告之曰吾昔師元始天王及皇天扶桑帝君授我以玉佩金璫二景躔煉之道上行太極下造十方漑月咀日出入天門名曰眞之經今以授爾宜勤修焉因敇西城王君一一解釋以授焉【集仙錄】

茅君之師總眞王君西王母與上元夫人降於句曲之山以宴茅君焉時茅中君名固小君名衷王母王君授以靈訣亦授命紫素之榮固爲定錄君衷爲保命君亦侍眞防王君告二君曰夫人乃三天眞皇之母上元之髙尊統領千萬玉女之籍汝可自陳二君下席再拜求乞長生之要夫人憫其勤志命侍女宋辟非出紫金之囊開緑金之笈以三元流珠之經金丹景道精道經隠仙人術經太極錄景經凡四部以授二君王母復勅侍女李方明出丹瓊之函披雲珠之笈出玉佩金璫經太霄隠書經洞飛內景二書授傳二君

王褒字子登範陽襄平人也入華山中九年一日夜半忽聞林澤中有人馬簫鼓之聲須臾漸近仰而望之見千乘萬騎浮空而至神人乘三素云輦手把虎符朱鉞啟途握節執旄曲展傾防錦旗蔽虛神人暫停駕而言曰吾太極眞人西梁子文也聞子好道劬勞山林未該眞要誠可湣也勤企長生實爲至矣君叩頭自搏曰褒以肉人愚頑庸賤少好生道莫知隠訣眞人曰夫學道無師無緣自觧我太極眞人神仙之司主試校學者領舉正直爾名編靑虛位登小有必當掌括寶籍爲天王之任但注心四景勤慕上業道自成也後隠陽洛山中感南極夫人西城眞人授君以太上寶文八素隠書大洞眞經靈書八道柴度炎光石精玉馬神眞虎文髙仙羽凡三十一卷依科立盟結誓而付乃將君觀洲須臾而至四面大海懸濤千丈洲上宮闕樓觀瓊室瑤房不可稱記西城眞人曰此仙都之府太上丈人處之乃將君入紫桂宮見丈人著流霞羽袍冠芙蓉之冠腰神光手把大鈴侍女數百龍虎衛階太上丈人曰彼所謂王子登乎學道遭逢良師將得之矣西城眞人笑因命君拜拜畢使坐北向丈人乃設廚膳呼吸立具靈殽千種丹醴湛溢燔煙震擅飛節香陳鈞天之大樂擊金璈於七芒崆峒啟音徹朗天丘於是龍騰雲崖飛鳳鳴嘯山阜洪鯨湧波淩濤雲起太虛風生廣遼靈歌九眞雅吟空寥玉華作唱西飛折腰爾乃眾仙輝袂萬神遷延羽童拊節慶雲纒綿於是太上丈人防二十九眞人皆洲之太眞公也其第一眞人自稱主仙道君指君而向西城眞人言曰視此子心眸澄邈神停形凝圓晨丕煥六景發華殆眞人之美者小有之賢王也於是命侍女範運華趙峻珠王抱壹等發瓊笈披緑韞出上淸隠書龍文八靈眞經二卷授君又以云碧陽水晨飛丹腴二升賜君君拜服此眞人遂將君還西城九年道成給飛飊之車東行渡啟明滄海登廣桑山入始暉庭謁大帝君大帝授龍景九文紫鳳赤書上淸神圖八道玉籙次南行渡渤海登長離山詣南極紫元夫人華蓋上公授以五云夜光雲瑯水霜次西行渡庾丘巨海沈羽之津登麗農山詣紫蓋晨夫人景眞三皇道君授玉道綠字廻曜太眞隠書次北遊渡雕柔海濟飲龍上河匏津登廣夜山詣髙上虛皇太道玉君防其出遊駕日月之晨乘紫始之光郁藹黃素之云勃蔚八景之曜飛眞萬億不可稱數君拜道側乃詣上淸玉晨帝君淸六微元君二君授以寶洞飛霄絕金章及賜太極隠書龍明寶珠絳和云芝君拜而飲之又退登閬風之野圃之宮詣中皇玉帝受解形遁變流景玉經乃越郁絕濟弱河西詣龜臺謁九靈太眞上淸夫人退更淸齋三月受生華寶曜瓊文瑯書靈暉上錄七晨素經退又淸齋三年浮浩汗之河登白空靈山山周廻三萬里遊行翌日趨詣紫淸太素瓊闕卽太素三元上道君所治焉君稽首拜詣瓊闕之下太素三元上道君乃命繡衣使者西林藻授君金眞玉光流金火鈴豁落十元八景飛靈又使淸眞左夫人郭靈蓋右陽玉華使飛姬賫神防玉璽授君以爲太素淸虛眞人領小有天王三元四司右保上公主領上淸玉章太素寶太極上品九天靈文六合祕籍山海妙經悉主之【眞仙通鑑】靑帝君授紫防始靑道經一卷

蒼帝君授蒼元上籙北斗眞經中命四旋經四卷白帝君授太素玉籙寶經三卷

赤帝君授龍胎太和丹經二卷

黃帝君授四气上樞大元黃書八卷

靑帝君授通光陽霞之符

蒼帝君授郁眞簫鳳之符

白帝君授皓靈扶希之符

赤帝君授四明朱碧之符

黃帝君授中元八維玉門之符

谷希子靑帝君授靑精日水靑華芝東到靑丘受服上皇籙司命君於太山授

太素眞人授太上郁儀文在白水沙洲空山之上授太素眞人授太上結璘文在白水沙洲空山之上授太素眞人授太上隠書在白水沙洲空山之上授上淸三元君授玉璽金眞在太素宮金闕下授

四眞人授神虎符流金火鈴在太極宮授

日中五帝君授揮神之章九有之符靑精日云碧腴

日中五帝夫人授流星夜光章十明之符黃琬紫津之月華云膏【右裴君所受眾書符之目眞誥】

紫陽眞人周義山巡行名山尋索仙人聞山欒先生能讀龍蹻經遂往尋之遇衍門子於是授龍蹻經及三皇內文登王屋山遇趙陀子授芝圖十六首及五行祕符又遇黃先生受黃素神方五帝六甲左右靈飛之書四十四訣登磻冡山遇上衛君受太素傳左乙混洞東之籙右庾素文攝殺之律登嵩髙山遇中央黃老君教以存洞房之內見白元君西登白空山過沙野帛先生授太淸上經登峨眉山入空洞金府遇寗先生授大丹隠書八稟十訣登岷山遇陰先生授九赤斑符登岐山遇臧延甫授憂樂曲素訣登梁山遇淮南子成受天關三圖登牛首山遇張子房授太淸眞經登九嶷山遇李伯陽授李氏幽經登鐘山遇髙丘子授金丹方二十七首登鶴鳴山遇陽安君授金液丹經九鼎神丹登猛山遇靑精先生授黃素傳登陸渾山潛入伊水同室遇李子甘授隠地八術登戎山遇趙伯授二九素女術登陽洛山遇幼陽君授靑要紫書登霍山遇司命君授經命靑圖上皇民籍登鳥鼠山遇墨翟子授紫度炎光內視圖中經登曜名山遇大帝夜神童授金根之經登委羽山遇司馬季主授石精金光藏景化形登大庭山遇劉子先授七變神法登都廣建木遇谷希子授黃气之法太空之術陽精三道之要登桐栢山遇王喬授素奏丹符登大華山遇南嶽赤松子授上元眞書登太防山九老仙都君授黃水月華四眞法登合黎山遇皇人授八素眞經太上隠書登景山遇黃臺萬畢先生授九眞中經登壠羽山遇玉童九气丈人授白羽紫蓋服黃水月華法到桑木登扶廣山遇眞靑小童君授金書祕字南行朱天登丹陵山遇龔仲陽授仙忌眞記【仙鑑】寶神經是裴淸靈錦囊中書侍者常所者也裴昔從紫微夫人授此書也【眞誥】

戴公拍腹有十數卷書是太微黃書耳此人卽謝允之師也

昔周君兄弟三人並少而好道在於常山中積九十七年精思無所不感忽然見老公頭首皓白三人知是大神乃叩頭流血涕淚交連喜悲自摶就之請道公乃出素書七卷以與誦之兄弟三人俱精讀之奄有一白鹿在山邊二弟放書觀之周君讀之不廢二弟還周君多其弟七過其二弟內意或云仙人化作白鹿呼周視之周君不應周君誦之萬過二弟誦得九千七百三十三過周君翻然飛仙二弟取書誦之石室忽有石爆成火燒去書二人遂不得仙

南嶽夫人魏華存防而好道請齋三月忽有太極眞人安度明東華大神方諸靑童扶桑碧阿陽谷神王景林眞人小有仙女淸虛眞人王褒來降褒曰聞子宻緯眞气注心三淸勤苦至矣扶桑大帝君勅我授子神眞之道乃命侍女華散條李明兌等便披云蘊開玉笈出太上寶文八素隠書大洞眞經靈書八道紫度炎光石精金馬神眞虎文髙仙羽等經凡三十一卷景林授夫人黃庭內景經

於吉者瑯琊人也【一云北海人】先名室後攺名吉其父祖世有道術不殺生命吉精苦有愈於昔日嘗有曲陽流水上得神書百餘卷皆赤界白素靑首朱目號曰太平靑籙書時漢成帝河平二年甲午也蓋吉親受於老君今道家太平經也其經以甲乙丙丁戊己庚辛壬癸爲部毎部一十七卷【並上】

涓子至平固縣山中扣石忽開中有宮室額曰輸寥之館有一石笥發之得祕書十二卷讀之欣然遂著天人經四十八篇故名其山覆笥山【緝栁編】

嚴靑者防稽人也居貧常於山逢一人與靑語臨別贈素書之軸但以潔器盛之署髙處並教靑服石腦法【神仙傳】

戴孟本姓燕名濟字仲微漢明帝時人也入華山及武當山受裴君玉佩金璫經及受石精金光符復有太微黃書能周遊名山

眞人姓尹氏名道全天水人也修洞眞還神之道佩五帝六甲左右靈飛之符天仙降而謂之曰昔漢武帝親受金母靈飛十二事及五嶽眞形圖才得尸解而不能使形骨俱飛爾得一而有升天之望豈非積功宿分所植耶道全曰淺學無聞願示十二事之目天眞曰一者五帝六甲左右靈飛之符二者太一昆洞東之文三者丙丁入火九赤斑符四者太陰六丁通眞遁靈玉女之籙五者六戊太陽招眞天光防精之書六者六已石精金光藏景錄形之訣七者六庚素招攝役之律八者六辛致黃水月華之法九者壬癸六遁隠地八術十者子午夘酉八稟十訣六虛威儀十一者辰戌丑未地眞曲素訣辭三五順行十二者寅巳申亥紫度炎光內視中央也一者五嶽山符安鎭方嶽檄召萬靈太上眞文也二者五嶽山蹠神仙倒景俯視山川之蹠窵其曲折盤薄在地之勢也三者五嶽山形取其峯巒洞室之所在神芝靈艸之所生髙下丈尺等級之數東西南北裏捨之限也四者五嶽山骨取其體之所像枝榦之所分上法星文下主人事之所起也五者五嶽山水冗貫之圖取其泉液之所出金寶之所藏地脈之通而爲之圖也主符圖吏兵官屬各數萬人五嶽之所總大山三百六十小山千二百並列仙曹職宰可謂眾矣武帝𨿽得其法而不能專其戒窮武玩兵自毀其福故不得與黃帝同功今爾遇之乃知文始之裔大和之族世有其人吾當與汝期於九淸之上言訖而去眞人以晉懷帝元嘉元年三月九日有白雲起於室中三日不散散而視之已失眞人所在但聞香气襲人

鮑靚於晉惠帝永康年中於嵩山劉君石室淸齋思道忽有刻石三皇天文出於石壁靚以絹四百尺告而受後授葛洪【並上】

廣博物志卷二十八﹤子部﹐類書類﹐廣博物志﹥

欽定四庫全書

廣博物志卷二十九

明董斯張撰

藝苑四【好學博古著作文章詞賦】

孔子病商瞿卜期日中孔子曰取書來比至日中何事乎聖人之好學也且死不休其爲百世之聖蓋不虛矣【論衡】

孔丘墨翟晝日諷誦習業夜親見文王周公旦而問焉【呂氏春秋】

王原叔云顏子讀書銕鏑三摧

文公學讀書於臼季三日曰吾不能行也咫聞則多矣對曰然而多聞以待能者不猶愈乎【國語】

曽子七十乃學名聞天下荀卿五十始來遊學公孫四十餘方讀春秋朱云亦四十始學易論語皇甫謐二十始授孝經論語【家訓】

越王晝書不倦晦誦竟旦【越絕書】

張儀蘇秦傭書遇聖人之文無題記則以墨書裳內股裏夜還折竹寫之【西京雜記】

董仲舒讀書不窺園者三年法眞歷年桓榮十五年何休十七年

董謁字仲武都郁邑人也少好學嘗遊山澤負挾圖書家貧拾樹葉以代書編荊爲牀聚鳥獸毛以寢其上好異書見輙題掌還家以片籜寫之舌黒掌爛人謂謁掌錄而舌學【洞防記】

五鹿充宗受學於成子成子少時嘗有人過已授以文石大如燕成子吞之遂大明悟爲天下通儒成子後病吐出此石以授充宗又爲碩學【上】

馬略年十七閉室讀書九年不出三日一食續命而已鄕裏謂之潛龍三十謁桓帝曰我賢人也遂拜關內侯光州刺史略棄官入海惡虫猛獸悉避路【獨異志】

朱穆耽學鋭意講誦或時不自知亡失衣冠顚墜阬岸其父以爲専愚不知馬之幾足【後漢書】

裴字居眞欲専意經書方其講問乃不食終日忽然如不饑渇【東觀漢記】

鄭師馬融三載無聞融遣還過樹陰下假寐夢一人以刀開其心謂曰子可學矣於是悟而卽返遂洞精典籍【異苑】

任末年十四便勤學或依林木之下編茅爲庵削荊爲筆暗則然蒿自照書有合意則題其衣裳以記其事門徒悅其勤學更以淨衣易之【西京雜記】

曹曽魯人也本名平慕曽參之行攺名爲曽家財巨億事親盡禮爲客於人家得新味則含懷而歸不畜雞犬言喧囂驚動於親老時亢旱井池皆竭母思甘淸之水曽跪而操缾則甘泉自湧淸羙於常學徒有貧者皆給食天下名書上古以來文篆訛落者曽皆刋正垂萬餘卷及國難旣夷収天下遺書於曽家連車繼軌輸於王府諸弟子於門外立祠謂曰曹師祠及世亂家家焚廬曽慮先文湮沒乃積石爲倉以藏書故謂曹氏爲書倉【上】

景君明經不出戶庭得鋭精其學而顯昭其業者家富也【濳夫論】

曹褒寢則爲鉛筆行則誦詩書【東觀漢記】

文黨字翁仲未學之時與人俱入叢木謂侶人曰吾欲逺學先試投吾斧髙木上斧當掛乃仰投之斧果上掛因之長安受經【廬江七賢傳】

呂蒙讀書開西館以延傑髦共相扢揚識見日進橋名西館至今存焉【拾遺記】

闞澤字徳潤好學居貧無資常從人傭書以供紙筆所寫旣畢誦讀亦徧【吳志】

魏舒年四十餘郡上計掾察孝廉宗黨以舒無學業勸令不就可以爲髙耳舒曰若試而不中其負在我安可虛竊不就之髙以爲己榮乎於是自課百日習一經因而對防升第【晉書】

皇甫謐耽翫典籍忘寢與食時人謂之書滛或有箴其過篤將損耗精神謐曰朝聞道夕死可矣況命之修短分定懸天乎【上】

桞積字徳封勤苦爲學夜燃木葉以代燈中夕聞外有呼者積出見之有五六人各負一囊傾於屋下如楡防語曰與君爲書糧勿憂業不成明旦視之皆漢古錢計得百二十千乃終其業宋明帝時官至太子舍人【獨異志】

宗懍少聰敏好讀書語輙引古事鄕裏號小兒學士【南史】殷禮字往嗣好學手不釋卷嘗從曲阿往反不知隄瀆廣狹及行旅喧閙時人語曰奇才彊記殷往嗣

劉瓛篤志好學年五嵗聞舅孔熈先讀管寧傳欣然欲讀舅更爲說之精意聽受曰此可及也【並上】

梁元帝嘗爲吾說昔在防稽年始十二便已好學時又患疥手不得拳膝不得屈閒齋張葛幃避蠅獨坐銀甌貯山陰甜酒時復進之以自寛痛率意自讀史書一日二十卷不知厭倦帝子之尊童稚之逸尙能如此況其庻士冀以自逹者哉【顏氏家訓又南史云元帝忌劉之遴學遣人鴆之如是者甚眾】義陽朱詹好學家貧累日不防乃時吞紙以實腹寒無氊被抱犬而臥犬亦饑虛起行盜食呼之不至哀聲動鄰猶不廢業卒成學士爲孝元所禮【上】

陶景讀書萬卷一事不知以爲深恥

袁峻家貧無書毎從人假借必皆抄寫自課日五十紙紙數不登則不止【南史】

丘仲孚少好學讀書嘗以中宵鐘鳴爲限

虞通之少好學居貧室陋恐濕墳典乃舒被覆書書獲全而被大濕時人以比髙鳳

顧歡貧鄕中有學捨無以受業歡於捨壁後倚聽無遺忘者夕則燃松而讀或然糠自照【並上】

崔浩表於太武言臣稟性劣弱不及健婦人更無餘能是以専心思書忘寢與食至夢與鬼爭議遂得周公孔子之要術始知古人有虛有實妄語者多眞正者少【北史】李琰之嘗曰吾所以好讀書者不求身後之名但異見異聞心之願也是以孜孜搜討欲罷不能此乃天性非爲力彊【北史】

常景不事產業衣食取濟而已耽愛經史若遇新異之書慇懃求訪不問價貴賤必以得爲期【上】

蔡亮家貧傭書自業時隴西李充當朝任事亮從兄光往依之謂亮曰安能久事筆硯何不往就李氏彼家饒書固可得學亮曰弟妹饑寒豈可獨飽觀書於市安能看人眉睫乎【後魏書】

魏裴漢借異書躬自錄本

祖瑩少耽書父母恐其成疾禁不能止密於灰中藏火父母寢然後燃火讀書內外呼爲聖小兒焉【北史】

劉松作碑銘以示盧思道思道多所不解乃感激讀書師邢子才後爲文示松松復不能解乃嘆曰學之有益豈徒然哉【上】

北齊禦史李廣勤學博物夜夢見一人出於其身中謂廣曰君用心過苦非精神所堪今別君去因恍惚數日便疾積年而終【廣古今五行記】

彭城劉綺早孤家貧燃燭難辦嘗買荻尺寸折之燃明夜讀【家訓以下博古】

董仲舒睹重常之鳥劉子政曉貳負之屍【論衡】

東方生曉畢方之名劉子政辧盜械之屍王頎訪兩面之客海民獲長臂之衣精驗潛效絕代垂符【郭璞山海經序】王莾篡漢國祚將攺忽於南陽市中生一肉塊召荊房息來問曰此爲何祥房息對曰臣不識有費長道通人也能識之莾遣迎費長道長道至莾問何物對曰此物一名肅二名伏中有鐵劵長三尺六寸言王家衰劉家再興莾曰如何得見道曰須七嵗女子尿之可開也莾從之果然【搜神記】

武帝時有人於嵩髙山得竹簡一枚上兩行科斗書傳以相示莫有知者司空張華以問束晳晳曰此漢明帝顯節陵中防文也檢驗果然【晉書】

杜育童儒奇才博學能著文章心解性逹無所不綜一時稱爲舞陽杜孔子【文士傳】

襄陽人開古塜得玉鏡及竹簡古書字不可識王僧防善識字體亦不能諳直云似是科斗書江淹以科斗字推之則周宣王之簡也【南史】

王儉自以學多識讀書過陸澄澄曰僕年少無事惟以讀書爲業且年已倍令君令君少便鞅掌王務𨿽復一覧便諳然見卷軸未必多僕【南齊書】

梁昭博極古今號曰學府【梁史】

崔賾大業四年從駕汾陽宮次河陽鎭藍田令王曇於藍田山得一玉人長四尺四寸著大領衣冠幘卽下詔問羣臣莫有識者賾答曰謹案漢文以前未有冠幘卽是漢文以來之制作也臣見魏大司農盧元明撰嵩山廟記云有神以玉爲形像長四尺四寸或出或隠出則世治伏惟陛下應天順民定鼎嵩雒嶽神自見臣敢稱慶因再拜百官賀畢天子大悅賜縑二百【上以下著作】浮提之國獻神通善書二人乍老乍少隠形則出影聞聲則藏形出肘間金壺四寸上有五龍之檢封以靑泥壺中有黒汁如淳漆灑地及石皆成篆科斗之字記造化人倫之始佐老子撰道徳經垂十萬言寫以玉牒編以金繩貯以玉函晝夜精勤形勞神倦及金壺汁盡二人刳心瀝血以代墨焉鑽腦骨取髓代爲膏燭及髓血皆竭探懷中玉管中有丹藥之屑以塗其身骨乃如故老子曰更除其繁紊存五千言及至經成工畢二人亦不知所往【拾遺記】

計然者濮上人也博學無所不通尢善計嘗南遊越範蠡事之其書則有萬物錄著四方所出【本傳】

師曠者或出於晉靈之世以主樂官妙辧音律撰兵書萬篇時人莫知其原裔出沒難詳也晉平公之時燻目爲瞽人以絕塞眾慮專心於星算音律之中考律呂以定四時無毫釐之異曠知命欲終乃述寶符百卷至戰國時其書絕滅矣【拾遺記】

墨子獻書惠王王受而讀之曰良書也

虞卿著書名曰春秋魏齊曰子無然也春秋孔聖所以名經也今子之書大抵談說而已亦以爲名何答曰經者取其事常也可常則爲經矣且不爲孔子其無經乎齊問子順子順曰無傷也魯之史記曰春秋經因以爲名焉又晏子之書亦曰春秋吾聞泰山之上封禪者七十有二君其見稱述數不盈十所謂貴賤不嫌同名也【孔叢子】

孔衍字舒元以戰國防所書爲未盡善乃引太史公記參其異同刪彼二家聚爲一錄號爲春秋後語【史通】公孫著公孫子言刑名事亦謂字直百金【雜記】

董仲舒著書不稱子者意殆自謂過諸子也漢作書者多司馬子長揚子云河漢也其餘涇渭也然而子長少臆中之說子云無世俗之論仲舒說道術奇矣比方三家尙矣讖書云董仲舒亂我書蓋孔子言也讀之者或爲亂我書者煩亂孔子之書也或以爲亂者理也理孔子之書也共一亂字理之與亂相去甚逺然而讀者用心不同不省本實故說誤也夫言煩亂孔子之書才髙之語也其言理孔子之書亦知奇之言也孔子曰師摯之始關睢之亂洋洋乎盈耳哉亂者於孔子言也孔子生周始其本仲舒在漢終其未盡也叔皮續太史公書蓋其義也賦頌篇下其有亂曰章蓋其類也【論衡】

揚子云作法言蜀富人賫錢千萬願載於書子云不聼夫富無仁義之行圈中之鹿欄中之牛也安得妄載班叔皮續太史公書載鄕里人以爲惡戒邪人枉道繩墨所彈安得避諱【上】

揚雄覃思文閣碎文璅語肇爲連珠擬者間出杜篤賈逵劉珎潘朂欲穿明珠多貫魚目惟士衡理新文敏【文心雕龍又趙岐擬連珠四十首見三輔決錄注】

揚子云恬淡寡營以賣文自贍文不虛羙人多惡之及卒怨家取法言援筆益之曰周公以來未有漢公之懿也勤勞則過於阿衡云云繕寫多行於世至今無有白其心迹者

桓譚新論華譚又有新論揚雄有太經楊泉又有太元經【金樓子】

郭泰題品海內之士或在幼童或在裏肆後皆成英彥六十餘人自著書一卷論取士之本未行遭亂亡失【別傳】趙曄受韓詩著吳越春秋詩細歷神淵蔡邕至防稽讀詩細而嘆息以爲長於論衡

按東畨鄒伯奇臨淮袁太伯袁文術防稽吳君髙周長生之軰位𨿽不至公卿誠能知之嚢槖文雅之英雄也觀伯奇之元思太伯之易童句文術之咸銘君髙之越紐錄長生之洞歷劉子政揚子云不能過也【論衡】

防稽周長生文士之雄也作洞歷十卷上自黃帝下至漢朝鋒芒毛髮之事莫不紀載與太史公表紀相侶類也上通下逹故曰洞歷長生非徒文人所謂鴻儒也【上】秦微公卿子爲諸生有志操者錄之號童子節【續漢書】孔安國撰孔子弟子七十二人劉向傳列僊亦七十二人皇甫士安撰髙士亦七十二人陳長文撰耆舊亦七十二人

漢阮倉作列僊圖劉向校理經籍始作列士列僊列女傳【隋書】

魏嚴象同郡趙岐作三輔決錄惟以示象

文帝好學黃初中散騎侍郎劉劭等受詔集五經羣書以類相從凡千餘篇號曰皇覧【魏志】

向秀弱冠著儒道論棄而不錄好事者或存之或云是其族人所作困於不行乃告秀欲假其名秀笑曰可復爾耳

陸士衡著要覽三卷上曰連璧中曰述聞下曰析名【書目】君道言陸平原作子書未成餘一門生昔在平原軍中常在左右見平原臨亡嘆曰窮通時也遭遇命也古人貴立言以爲不朽吾所作子書未成以此爲恨耳余謂仲長綂作昌言未竟而亡後董襲撰次之桓譚新論未畢而終班固爲其成琴道今才士何不贊成陸公子書【抱朴子】

束晳晚應司空辟入府六日除著作佐郎著作西觀撰晉書艸創三帝紀及十志【文士傳】

張載作蒙汜賦太僕傅見賦嘆息稱善以車迎載言談終日深貴重載遂知名起家徴爲佐著作郎【上】劉勰著文心雕龍旣成欲取定於沈約無由自逹乃負書約於車前狀若貨鬻者約取讀大重之常陳几案【梁書】

顧野王字休倫撰梁瑞應圖七十卷禦覽三百六十卷常隨駕行內人謂之著腳禦覽【陸廣微吳地記野王又字希馮見南史】虞綽轉爲祕書學士奉詔與祕書郎虞世南著作佐郎庾自直等撰長洲玉鏡等書十餘部綽所筆削帝未嘗不稱善

蕭吉著金海三十卷見隋書方藝傳常作安土法所言本命月徳合等蓋今祿命之說【玉海以下文章】

文者生於東明於南故書出東北而天見其象虎有文章家在寅龍有文章家在辰文者生於東盛於南是知眞文初出在東北也【太平經】

文章者所以宣上下之像明人倫之敍窮理盡性以究萬物之宜者也王澤流而詩作成功臻而頌興徳勲立而銘著嘉美終而誄集祝史陳辭官箴王闕周禮太師掌教六詩曰風曰賦曰比曰興曰雅曰頌言一國之事系一人之本謂之風言天下之事形四方之風謂之雅頌者美盛徳之形容賦者敷陳之稱也比者諭類之言也興者有感之辭也後世之爲詩者多矣其述功徳者謂之頌其餘則總謂之詩頌詩之美者也古者聖帝明王功成治定而頌聲興於是奏於宗廟告於鬼神故頌之所美者聖王之徳也古之作詩者發乎情止乎禮義情之發因辭以形之禮義之指須事以明之故有賦焉所以假象盡辭敷陳其志古詩之賦以情義爲主以事類爲佐今之賦以事形爲本以義正爲助情義爲主則言省而文有例矣事形爲本則言當而辭無常文之煩省辭之險易蓋由於此夫假象過大則與類相逺逸辭過壯則與事相違辯言過理則與義相失麗靡過美則與情相悖此四過者所以背大體而害政教是以司馬遷割相如之浮說揚雄疾辭人之富麗以滛詩之流也有三言四言五言六言七言九言古詩率以四言爲體而時有一句二句雜在四言之間後世演之遂以爲篇古詩之三言者振振鷺鷺於飛之屬是也五言者誰謂雀無角何以穿我屋之屬是也六言者我姑酌彼金罍之屬是也七言者交交黃鳥止於桑之屬是也九言者泂酌彼行潦挹彼注玆之屬是也夫詩𨿽以情志爲本而以成聲爲節然則雅音之韻四言爲正其餘𨿽備曲折之體而非詩之正也【摯虞文章流別論】

三言詩晉散騎常侍夏侯湛所作四言詩前漢楚王傅韋孟諫楚夷王戊詩五言詩漢騎都尉李陵與蘓武詩六言詩漢大司農谷永作七言詩漢武帝栢梁殿聮句九言詩魏髙貴鄕公所作賦楚大夫宋玉所作歌荊軻作易水歌離騷楚屈原所作詔起秦時璽文秦始皇傳國璽防文漢武帝封三王防文表淮南王諌伐閩表讓表漢東平王蒼上表讓驃騎將軍上書秦丞相李斯上始皇書書漢太史令司馬遷報任少卿書對賢良防漢太子家令晁錯上疏漢中大夫東方朔啟晉吏部郎山濤作選啟奏記漢江都相董仲舒詣公孫奏記牋漢防軍班固說東平王牋謝恩漢丞相魏相詣公車謝恩令漢淮南王有謝羣公令奏漢枚乘奏書諫吳王

濞駮漢武中吾丘壽王駮公孫禁民不得挾弓弩議論漢王褒四子講徳論議漢韋成奏罷郡國廟議反騷漢揚雄作彈文晉冀州刺史王深集雜彈文薦後漢云陽令朱云薦伏湛教漢京兆尹王尊出教告屬縣封事漢魏相奏霍氏專權封事白事漢孔融主簿作白事書移書漢劉歆移書讓太學博士論左氏春秋銘秦始皇登會稽山刻石銘箴漢揚雄九州百官箴封禪書漢文園令司馬相如贊司馬相如作荊軻贊頌漢王褒聖主得賢臣頌序漢沛郡太守作鄧後序引琴操有箜篌引志錄揚雄作記揚雄作蜀記碑漢惠帝四皓碑碣晉潘尼作潘黃門碣誥漢司隸從事馮衍作誓漢蔡邕作艱誓露布漢賈爲馬超伐曹操作檄漢丞相祭酒陳琳作檄曹操文明文漢泰山太守應劭作樂府古詩也對問宋玉對楚王問傳漢東方朔

作非有先生傳上章孔融上章謝太中大夫解嘲揚雄作訓漢丞相主簿繁欽祠其先主訓辭漢武帝秋風辭防後漢崔駰作逹防勸進魏尙書令荀攸勸魏王進文諭難漢司馬相如諭巴蜀並難蜀父老文誡後漢杜篤作女誡弔文賈誼弔屈原文告魏阮瑀爲文帝作舒告傳贊漢劉歆作列女傳贊謁文後漢別部司馬張超謁孔子文祈文後漢傅

毅作髙闕祈文祝文董仲舒祝日蝕文行狀漢丞相倉曹傳朝幹作楊元伯行狀哀防漢樂安相李亢作和帝哀防哀頌漢防稽東郡尉張紘作陶侯哀頌墓志晉東陽太守殷仲文作從弟墓志誄漢武帝

公孫誄悲文蔡邕作悲溫舒文祭文後漢車騎郎杜篤作祭延鐘文哀詞漢班固梁氏哀詞挽詞魏光祿勲繆襲作七發漢枚乘作離合詩孔融作四言離合詩連珠揚雄作篇漢司馬相如作凡將篇歌詩漢枚臯作麗人歌詩遺命晉散騎常侍江統作圖漢河間相張人作圖勢漢濟北相崔瑗作艸書勢約漢王褒作僮約【任昉文章緣起】

文章者蓋性情之風標神明之律呂也蘊思含毫遊心內運放言落紙气韻天成莫不稟以生靈遷乎愛嗜機見殊門賞忤紛雜若子桓之品藻人才仲治之區判文體陸機辧於文賦李充論於翰林張眎摘句褒貶顏延圖寫情興各任懷抱共爲權衡屬文之道事出神思感召無象變化不窮俱五聲之音響而出言異句等萬物之情狀而下筆殊形吟詠規範本之雅什流分條散各以言區若陳思代馬羣章王粲飛鸞諸制四言之美前超後絕少卿離辭五言才骨難與爭騖桂林湘水平子之華篇飛館玉池魏文之隸篆七言之作非此誰先卿云巨麗升堂冠冕張左恢廓登髙不繼賦貴披陳未或加矣顯宗之述傅毅簡文之摛彥伯分言制句多得頌體裴頠內侍元規鳳池子章以來章表之選孫綽之碑嗣伯喈之後謝莊之誄起安仁之塵顏延楊瓚自比馬督以多稱貴歸莊爲允王褒僮約束晳發滑稽之流亦可奇瑋五言之制獨秀眾品習玩爲理事久則凟在乎文章彌患凡舊若無新變不能代雄建安一體典論短長互出潘陸齊名機嶽之文永異江左風味盛道家之言郭璞舉其靈變許詢極其名理仲文气猶未盡除謝混淸新得名未盛顏謝並起乃各擅奇休鮑後出咸亦標世朱藍共妍不相其述今之文章作者𨿽眾總而爲論略有三體一則啟心閒繹托辭華曠𨿽存巧綺終致迂廽宜豋公宴本非準的而疎慢闡緩膏肓之病典正可采酷不入情此體之源出靈運而成也次則緝事比類非對不發博物可嘉職成拘制或前借古語用申今情﨑嶇牽引直爲偶說惟覩事例頓失精采此則傅咸五經應璩指事𨿽不全似可以類從次則發唱驚挺操調險急雕藻滛艶傾炫心魂亦猶五色之有紅紫八音之有鄭衛斯鮑照之遺烈也三體之外請試妄談若夫委自天機參之史傳應思悱來勿先搆聚言尙易了文憎過意吐石含金滋潤婉切雜以風謡輕唇利吻不雅不俗濁中胸懷輪扁斵輪言之未盡文人談士罕或兼工非惟識有不周道實相妨談家所習理勝其辭就此求文終然翳奪故兼之者鮮矣【南齊書】

夫書記廣大衣被事體筆札雜名古今多品是以總領黎庶則有譜籍簿錄考歷星筮則有方術占試申憲述兵則有律命法制朝市徴信則有符契劵疏百官詢事則有關刺觧牒萬民逹志則有狀列辭諺並述理於心著言於翰𨿽藝文之末品而致事之先務也故譜者普也注序世統事資周普鄭氏譜詩蓋取乎此借者借也歳借民力條之於版春秋司籍卽其事也簿者圃也艸木區別文書類聚張湯李廣爲吏所簿別情僞也錄者領也古史世本編以簡防領其名數故曰錄也方者隅也醫藥攻病各有所主專精一隅故藥術稱方術者路也歷極數見路乃明九章積徴故以爲術淮南萬畢皆其類也占者覘也星辰飛伏伺候乃見精觀書云故曰占也式者則也陰陽盈虛五行消息變𨿽不常而稽之有則也律者中也黃鐘調起五音以正法律馭民八刑克平以律爲名取中正也令者命也出命申禁有若自天管仲下命如流水使民從也法者象也命謀無方而奇正有象故曰法也制者裁也上行於下匠之制器也符者厚也徴召防僞事資中孚三代玉瑞漢世金竹末代從省易以書翰矣契者結也上古純質結繩執契今羌胡徴數負販記緡其遺風歟劵者束也明白約束以備情僞字形半分故周稱判書故有鐵劵以堅信誓王褒髯奴則劵之楷也疏者布也布置物類撮題近意故小劵短書號爲疏也關者閉也出入由門關閉由審庶務在政通塞應詳韓非云關於州部蓋謂此也刺者逹也詩人諷刺周禮三刺事敍相逹若鍼之通結矣解者釋也解釋結滯徴事以對也牒者葉也短簡編牒如葉在枝溫舒截蒲卽其事也議政未定故短牒咨謀牒之尢宻謂之爲籖籖者籖宻者也狀者貌也禮貌本原取其事實先賢表諡並有行狀狀之大者也列者陳也陳列事情昭然可見也辭者舌端之文通已於人子產有辭諸侯所賴不可已也諺者直語也防言亦不及文故弔亦稱諺防路淺言有實有華鄒穆公云囊漏儲中皆其類也泰誓古人有言牝雞無晨大雅云人亦有言惟憂用老並上古遺諺詩書可引者也至於陳琳諫辭稱掩目捕雀潘嶽哀辭稱掌珠伉並引俗說而爲文辭者也夫文辭鄙俚莫過於諺而聖賢詩書采以爲談況逾於此豈可忽哉【文心雕龍】

漢定禮儀則有四品一曰章二曰奏三曰表四曰議章以謝恩奏以按劾表以陳情議以執異章者明也詩云爲章於天謂文明也其在文物赤白曰章表者標也禮有表記謂徳見儀其在器式揆景曰表章表之目蓋取諸此也

夫設情有宅置言有位宅情曰章位言曰句故章者明也句者局也局言者聨字以分疆明情者總義以包體區畛相異而衢路交通矣

立文之道其理有三一曰形文五色是也二曰聲文五音是也三曰情文五性是也五色雜而成黼黻五音比而成韶夏五情發而爲辭章神理之數也

括囊雜體功在詮別宮商朱紫隨勢各配章表奏議則準的乎典賦雅頌歌詩則羽儀乎淸麗符檄書防則楷法於明斷史論序注則軌範於覆要箴銘碑誄則體制於深連珠七辭則從事於巧艷此修本而成勢隨變而立功者也𨿽復契相防參節文譬雜五色之錦各以本采爲地矣

昔張湯擬奏而卻虞松艸表而屢譴並理事之不明而辭防之失調也及兒寛更艸鐘防易字而漢武嘆奇晉景稱善者乃理得而事明心敏而辭當也

古來文才異世爭驅而慮動難周鮮無瑕病陳思之文羣才之俊也而武帝誄云尊靈永蟄明帝頌云聖體浮輕浮輕有似於蝴蝶永蟄頗疑於昆虫施之尊極豈其當乎

後進之才奬气挾聲軒翥而欲奮飛騰躑而羞局步辭入煒春不能程其艷言在萎絕寒谷未足成其凋談歡則字與笑並論蹙則聲共泣偕信可以發蘊而飛滯披瞽而駭聾矣

屬意立文心與筆謀才爲盟主學爲輔佐主佐合徳文采必覇才學褊狹𨿽羙少功

思有利鈍時有通塞沐則心覆且或反常神之方昏再三愈黷是以吐納文藝務在節宣淸和其心調暢其气煩而卽捨勿使壅滯意得則舒懷以命筆理伏則投筆以捲懷逍遙以鍼勞談笑以藥勌常防閒於才鋒賈余於文勇使刃發如新湊理無滯𨿽非胎息之萬術斯亦衛气之一方也

將閱文情先標六觀一觀位體二觀置辭三觀通變四觀奇正五觀事義六觀宮商斯術旣行則優劣見矣【並上】今之俗也縉紳稚齒閭巷小生茍取成章貴在悅目龍目豕足隨時之宜牛頭馬髀彊相附防夫把酌道徳憲章前言者君子所以行之也【金樓子】

揚雄作賦有夢腸之談曹植爲文有反胃之論言勞神也【上】

枚臯文章敏疾長卿制作淹遲皆盡一時之譽而長卿首尾溫麗枚臯時有累句故知疾行無善迹矣揚子云曰軍旅之際戎馬之間飛書馳檄用枚臯廊廟之下朝廷之中髙文典冊用相如【西京雜記】

崔琦字子瑋河南尹梁冀聞其才請與交冀行不軌琦數引古今成敗以戒之冀不能受乃作外戚箴復作白鵠賦以爲諷梁冀見之呼琦問曰百官外內各有司存天下云云豈獨吾人之尢君何激刺之過乎琦對曰將軍累世臺輔而徳政未聞黎元塗炭不能結納貞良以救禍敗反欲鉗塞士口杜蔽主聽將使黃攺色馬鹿異形乎冀無以對因遣琦歸令刺客陰求殺之客見琦耕於陌上懷書一卷息輙偃而詠之客哀其志以實告琦曰將軍令我要子今見君賢者可亟自逃吾亦於此亡矣琦得脫走後竟捕殺之【後漢書】

劉梁字曼山一名岑東平寧陽人也梁宗室子孫而少孤貧賣書於市以自資常疾世多利交以邪曲相黨乃著破羣論【上】

周季貞班固姊之子也善屬文防婦作問神其姨曹大家難之【三輔決錄】

桓帝時有辟公府掾者倩人作奏記人不爲作因語梁國葛龔先作記文可用遂從人言寫記文不去龔名姓語曰作奏𨿽工宜去葛龔

李膺居陽城時門生在門下者恆有四五百人膺毎作一文出手門下共爭之不得墮地【商蕓小說】

朱穆著論甚美蔡邕自至其家寫之

蔡邕避難過吳讀碑文以爲詩人之作無詭妄也因刻石旁作八字魏武見而不能了以問羣寮莫有解者有婦人浣於汾渚曰第四車解旣而禰正平至衡卽以離合義解之或謂此婦人卽娥靈也【異苑】

韋仲將云仲宣傷於肥戅休伯都無格檢元瑜病於體弱孔璋寔自麤疏【典略】

沈友字子正弱冠善屬文辭又辯於口毎所至眾人皆黙然莫與爲對咸言其筆之妙舌之妙刀之妙三者皆過絕於人【吳錄】

仙人許君居世之時嘗因修觀工用旣畢欲刻石記之因得古碑文字形缺不可復識因剗去舊文刋勒新記自恍惚不安暇日徐步庭砌聞空中語曰許君許君速詣水官求救不然卽有不測之釁愕然異之問其事杳不復答乃炷香防祝願示求救之由良久復語曰所刻碑舊文𨿽已磨滅而當時爲文之人見詣水官相訟奪我之名顯己之名由此水官將有執對之命宜速求之許君乃訪得舊文立石刋紀一夕夢神人相謝云再顯名氏無以相報請作水陸大醮普告山川萬靈得三官舉明可以證道君依教修之遂成道果自此水陸醮法傳於人間【錄異記】

成公綏口不能談而有劇問以筆達之見其深智【文士傳】孫興公作永嘉郡郡人甚輕之桓公後遣傳教令作敬夫人碑郡人云故當有才不爾桓公那得令作碑於此重之【語林】

孝若掞蔚春華時標麗藻覩其抵疑詮理本窮通於自天作誥敷文流英聲於孝弟旨深致逺殊爲大雅之風烈焉安仁思緒云騫詞鋒景煥前史儔於賈誼先逹方之士衡機文諭海韞蓬山而育蕪嶽如江濯美錦而增絢然其挾彈盈果拜塵趨貴蔑棄倚門之訓幹沒不逞之間斯才也而有斯行也天之所賦何其駁與正叔含咀藝文履危居正著論究人道之綱裁箴懸乘輿之鑑可謂玉質而金相者矣孟陽鏤石之文見奇於張敏蒙泛之詠取重於傅景陽摛光玉府棣蕚相輝洎乎二陸入洛三張減價考覈遺文非徒語也【晉書】

顧愷之爲父作傳

子謂荀悅史乎史乎謂陸機文乎文乎皆思過半矣子謂文士之行可見謝靈運小人哉其文傲君子則謹沈休文小人哉其文冶君子則典鮑照江淹古之狷者也其文急以怨吳均孔珪古之狂者也其文怪以怒謝莊王融古之纎人也其文碎徐陵庾信古之誇人也其文誕或問孝綽兄弟子曰鄙人也其文滛或問湘東王兄弟子曰貪人也其文繁謝朓淺人也其文防江總詭人也其文虛皆古之不利人也子謂顏延之王儉任昉有君子之心焉其文約以則【文中子】

宋謝朏十嵗孝武詔爲洞井贊於坐奏之

謝客集詩逢詩輙取張隲文士逢文卽書

沈不害字孝和通經術善屬文𨿽博綜經典而家無卷軸毎制文操筆立成曽無尋檢汝南周正常稱之曰沈生可謂意聖人乎【南史】

王昹子萬秋字元寶亦用才學自顯昹見釋慧琳謂曰昨萬秋對防欲以相示答曰此不須看若非先見而答貧道不能爲先見而答貧道奴皆能爲昹曰此將不傷徳道耶答曰大徳所以不徳乃相對笑竟不看焉張融自序云丈夫當刪詩書制禮樂何至因循寄人籬下我之文章體亦何異政以屬辭多出比事不覊不阡不陌非途非路耳然其傳音振逸鳴節竦韻或當未極亦已極其所矣吾無師無友不文不句頗有孤神獨逸耳融自名集爲玉海司徒禇淵問玉海名融答以玉比徳海崇上善【南齊書】

髙帝輔政江淹爲參軍詔令艸檄未就齊相引淹賜之酒淹噉鵞炙垂盡進酒數斗文誥亦辦【上】

江淹爲宣城太守時罷歸始泊船靈寺渚夜夢一人自稱張景陽謂曰前以一疋錦相寄今可見還淹探懷中得數尺與之此人大恚曰得割截都盡自爾文章躓矣【南史】

劉孝綽少有盛名舅王融毎曰天下文章若無我當歸阿士阿士孝綽小字也

陸云公字子龍先制太伯廟碑吳興太守張纘罷郡經途讀其文嘆曰今之蔡伯喈也

武帝目裴子野曰其形𨿽弱其文甚壯子野自占死期不過戊戌嵗是年自省移疾謂同官劉之亨曰吾其逝矣【並上】

梁玉筠云未有七葉之中名徳重光爵位相埒人人有集如吾門者也

昔劉向通古今之學馬融見天下之書京房察風雨之占裴楷曉陰陽之術子政傷於簡易季長敝於驕侈君明逐不旋踵公矩才免殛誅鮮有盡羙之迹罕聞克終之譽若夫徳行博敏孔室四科經術深長鄭門六藝丹陽陶先生備斯矣至如紫臺靑簡綠帙丹經玉版祕文瑤氊怪牒靡不貫彼精防殫其防趣蓋非常之絕伎命世之異人焉文集缺亡未有編錄門人補緝若逢遼東之本好事研搜如誦河西之篋奉勑效之鉛墨緘以緹緗藏彼鴻都副在延閣【陳江縂陶貞白先生集序】

昔梁昭明太子集文選以何水部在世不錄

陳庾時善字書毎屬辭好爲奇字文士以此譏之【陳書】溫子升文章淸婉陽夏守傅標使吐谷渾見其國主牀頭有書數卷乃子升文濟陰王暉業嘗云江左文人宋有顏延之謝靈運梁有沈約任昉我子升足以陵顏轢謝含任吐沈【後魏書梁書劉孝標事同不重錄】

祖瑩以文學見重嘗語人云文章須自出機杼成一家風骨何能共人同生活也蓋譏世人好竊他文以爲己用【北史】

李孝基字元操仕齊爲給事中隋初以字行爲州刺史不復畱意於文筆人問其故慨然嘆曰五十之年倐然而過宦情文意一時盡矣悲夫毎暇日輙引賔客歌對酒終日爲歡【北史】

齊世有辛毗者淸幹之士官至行臺尙書鄙文學嘲劉逖云君輩辭藻譬若朝菌須臾之翫非宏才也豈比吾徒千丈松樹常有風霜不可凋悴矣劉應之曰旣有寒木又發春華何如也辛笑曰可矣【家訓】

薛道衡毎搆文必隠坐空齋蹋壁而臥聞戶外有人便怒

杜正藏字爲善著碑誄銘頌詩賦百餘篇又著文章體式時人號爲文軌乃至海外髙麗百濟亦共傳習稱爲杜家新書【隋書以下詞賦】

气之動物物之感人故揺蕩性情形諸舞詠照燭三才暉麗萬有靈祗待之以致饗幽微借之以昭告動天地感鬼神莫近於詩昔南風之辭卿云之頌厥義夐矣夏歌曰郁陶乎予心楚謡曰名余曰正則𨿽詩體未全然是五言之濫觴也逮漢李陵始著五言之目矣古詩邈人代難詳推其文體固是炎漢之制非衰周之倡也自王枚馬之徒詞賦競爽而吟詠靡聞從李都尉迄班媫妤將百年間有婦人焉一人而已詩人之風頓已缺防東京二百載中惟有班固詠史質木無文降及建安曹公父子篤好斯文平原兄弟鬰爲文棟劉楨王粲爲其羽翼次有攀龍托鳳自致於屬車者蓋將百計彬彬之盛大備於時矣爾後陵遲衰微迄於有晉太康中三張二陸兩潘一左勃爾復興踵武前王風流未沫亦文章之中興也永嘉時貴黃老稍尙虛談於時篇什理過其辭澹乎寡味爰及江表防波尙傳孫綽許詢桓庾諸公詩皆平典似道徳論建安風力盡矣先是郭景純用雋上之才創變其體劉越石仗淸剛之气贊成厥羙然彼眾我寡未能動俗逮義熈中謝益壽斐然繼作元嘉中有謝靈運才髙詞盛富艷難蹤固已含跨劉郭陵轢潘左故知陳思爲建康之傑公幹仲宣爲輔陸機爲太康之英安仁景陽爲輔謝客爲元嘉之雄顏延年爲輔斯皆五言之冠冕文詞之命世也夫四言文約意廣取效風騷便可多得毎苦文繁而意少故世罕習焉五言居文詞之要是眾作之有滋味者也故云會於流俗豈不以指事造形窮情冩物最爲詳切者邪故詩有六義焉一曰興二曰比三曰賦文已盡而意有餘興也因物諭志比也直書其事寓言寫物賦也斯三義酌而用之幹之以風力潤之以丹彩使味之者無極聞之者動心是詩之至也若專用比興則患在意深意深則詞躓若但用賦體則患在意浮意浮則文散嬉成流移文無正泊有蕪漫之累矣若乃春風春鳥秋月秋蟬夏雲暑雨冬月祁寒斯四候之感諸詩者也嘉防寄詩以親離羣托詩以怨至於楚臣去境漢妾辭宮或骨橫朔野或魂逐飛蓬或負戈外戍或殺气雄邊塞客衣單孀閨淚盡又士有解佩出朝一去忘返女有揚蛾入寵再盼傾國凡斯種種感蕩心靈非陳詩何以展其義非長歌何以騁其情故曰詩可以羣可以怨使窮賤易安幽居靡悶莫尙於詩矣故詞人作者防不愛好今之士俗斯風熾矣才能勝衣甫就小學必甘心而馳騖焉於是庸音雜體各爲家法至於膏腴子弟恥文不逮終朝防綴分夜呻吟獨觀謂爲警防眾睹終淪平鈍次有輕蕩之徒笑曹劉爲古拙謂鮑照羲皇上人謝朓今古獨步而師鮑照終不及日中市朝滿學謝朓劣得黃鳥度靑枝徒自棄於髙聽無渉於文流矣嶸觀王公縉紳之士毎博論之餘何嘗不以詩爲口實隨其嗜欲商防不同淄澠並泛朱紫相奪喧議競起凖的無依近彭城劉士章俊爽之士疾其淆亂欲爲當世詩品口陳標榜其文未遂嶸感而作焉昔九品論人七略裁士校以賔實誠多未值至若詩人爲技較爾可知以類推之殆均博奕方今皇帝資生知之上才體沈鬰之幽思文麗日月學防天人八紘旣掩風靡云蒸抱玉者聨肩握珠者踵武固以睨漢魏而不顧吞晉宋於胸中諒非農歌轅議敢致流別嶸之今錄庶周旋於閭裏均之於談笑耳【鐘嶸詩評序】長門上林殆非一家之賦洛神池雁便成二體之作孟堅精整詠史無虧於東主平子恢富羽獵不累於憑虛王粲初徵他文未能稱是楊修敏防暑賦彌日不獻一人之思遲速天懸一家之文工拙壤隔何獨宮商律呂必責其一人也【齊陸厥與沈約書問聲韻】

綴字屬篇必須揀擇一避詭異二省聮邊三權重出四調單復詭異者字體瓌怪者也曹攄詩稱豈不願斯遊褊心惡哅呶兩字詭異大疵美篇況乃過此其可觀乎聨邊者半字同文者也狀貌山川古今咸用施於常文則鉏銛爲瑕如不獲免可至三接三接之外其字林乎重出者同字相犯者也詩驗適防而近世忌同若兩字俱要則寧在相犯故善爲文者富於萬篇貧於一字一字非少相避爲難也單復者字形肥瘠者也瘠字累句則纖疎而行劣肥字積文則黯黙而篇闇善酌字者三五單復磊落如珠矣

凡有四對言對爲易事對爲難反對爲優正對爲劣言對者雙比空辭者也事對者並舉人驗者也反對者理殊趣合者也正對者事異義同者也長卿上林云修容乎禮園翺翔乎書圃此言對之類也宋玉神女賦云毛嬙鄣袂不足程式西施掩面比之無色此事對之類也仲宣登樓云鐘儀幽而楚奏莊舄顯而越吟此反對之類也孟陽七哀云漢祖想枌楡光武思白水此正對之類也凡偶辭胸臆言對所以爲易也微人乏學事對所以爲難也幽顯同志反對所以爲優也並對苦心正對所以爲劣也

郢人爲賦托以靈均舉世而誦之後知其非皆緘口而捐之此爲未知文也【劉晝新論】

列女傳式微二人之作聨句始此文心雕龍云聨句共韻栢梁余制

司馬相如爲上林子虛賦意思消散不復與外事相關控引天地錯綜古今忽然如睡渙然而興幾百日而後成其友人盛覧字長通防牱名士嘗問以作賦相如曰合纂組以成文列錦繡而爲質一經一緯一宮一商此賦之迹也賦家之心苞括宇宙總覽人物斯乃得之於內不可得而傳覽乃作合組歌列錦賦而退終身不復敢言作賦之心矣【西京雜記】

相如將獻賦未知所爲夢一黃衣翁謂之曰可爲大人賦遂作大人賦以獻之賜錦四疋

長安有慶虯之亦善爲賦嘗爲淸思賦時人不知貴也乃托以相如所作遂大見重於世

韓安國爲梁孝王作幾賦不成鄒陽代作各罰酒三升【並上】

揚子云工賦王君大習兵桓譚欲從二子學子云曰能讀千賦則善賦君大曰能觀千劍則曉劍諺曰習伏眾神巧者不過習者之門【新論】

靈帝時好辭制造羲皇之書開鴻都之賦而樂松之徒招集淺陋故楊賜號爲驩兜蔡邕比之俳優其餘風遺文蓋蔑如也【文心雕龍】

魏陳思王詩其源出於國風骨气奇髙詞彩華茂情兼雅怨體被文質粲溢今古卓爾不羣嗟乎陳思之於文章也譬人倫之有周孔鱗羽之有龍鳳音樂之有琴瑟女工之有黼黻俾爾懷鉛吮墨者抱篇章而景慕映餘暉以自燭故孔氏之門如用詩則公幹升堂陳思入室景陽潘陸自可坐於廊廡之間矣【鐘嶸詩評】

魏肇師曰古人托曲者多矣然鸚鵡賦禰衡潘尼二集並載奕賦曹植左思之言正同古人用意何至於此【酉陽雜爼】

諸葛恪常饗蜀使費禕禕停食防索筆作麥賦恪亦請筆作磨賦咸稱善【諸葛恪別傳】

嵩見陸云作逸民賦嵩以爲大夫出身不爲孝子則爲忠臣必欲建功立防爲國宰輔遂作官人賦以反云之賦【文士傳】

君苖文天才中亦少爾然自復能作文云惟見其登臺賦及詩頌作愁霖賦極佳頗傲云云所如多恐故當在二人後然未防見其文見兄文輙云欲燒筆硯以爲此故不喜出之曹志苖之婦公其婦及兒皆能作文頃借其釋詢二十七卷當欲百餘紙寫之不知兄盡有不李氏云雪與列韻曹便復不用人亦復云曹不可用者音自難得正【君苗卽前書崔君苖】

有作文惟尙多而家多豬羊之徒作蟬賦二千餘言隠士賦三千餘言旣無藻偉體都自不似事文章實自不當多【陸士龍集】

詩苑類格謂廽文出於竇滔妻所作文心雕龍云廻文所興則道原爲始又傅咸有廻文反覆詩溫嶠有廽文詩皆在竇妻前

桓溫少與殷浩友善浩嘗作小詩示溫溫曰汝愼勿犯我當出汝詩示人【沈約野史】

晉農太守郭璞詩憲章潘嶽文體相輝彪炳可玩始變永嘉平淡之體故稱中興第一翰林以爲詩首【鐘嶸詩評】禇陶字季雅弱不好弄少而聰慧淸淡閒黙以墳典自娯年十三作鷗鳥水磑二賦見者奇之【晉書】

紹新解覓句稍知音律

姜平子天水人仕於苻堅堅宴羣臣賦詩平子詩內丁字直而不屈堅問其故答曰屈下者不正之物未足以獻也堅悅擢上第【丹鉛錄】

宋武帝大防戲馬臺令諸人賦詩王曇首詩先成帝以問其兄太保曰卿弟何如卿太保答曰臣弟若但如下官門戶何寄武帝大笑【語林】

宋臨川太守謝靈運詩其源出於陳思雜有景陽之體故尙巧似而逸蕩過之頗以繁蕪爲累嶸謂若人興多才髙博寓目輙書內無乏思外無遺物其繁富宜哉然名章迥句處處間起麗典新聲絡繹奔防譬猶靑松之拔灌木白玉之暎塵砂未足貶其髙潔也【鐘嶸詩評】

謝靈運半日吟詩百篇頓落十二齒

宋監典事區惠恭詩惠恭本胡人爲顏師伯幹顏爲詩筆輙偸定之後造獨樂賦語侵給主被斥及大將修北第差充作長時謝惠連兼記室參軍惠恭時往共安陵嘲調末作雙枕詩以示謝謝曰君誠能恐人未重且可以爲謝法曹造遺大將軍見之賞嘆以錦二端賜謝謝辭曰此詩公作長所制請以錦賜之

齊惠休上人詩齊道猷上人詩齊釋寶月詩惠休滛靡情過其才世遂匹之鮑照恐商周矣羊曜璠云是顏公忌照之文故立休鮑論庾白二胡亦有淸句行路難是東陽紫廓所造寶月嘗憇其家防廓亡因竊而有之廓子賫手本出欲訟此事乃厚賂止之【並上】

謝惠連攺詩旣罷無知音者遇好句自吟而已【杜注】湯休謂吳邁云吾詩可爲汝詩父謝光祿云不然湯可爲庻兄【詩品】

沈麟士制黒蝶賦以寄意【南史】

王筠好弄葫蘆毎吟詩則注水於葫蘆傾已復注若擲之於地則詩成矣【詩源指訣】

髙爽博學多才坐事被系作鑊魚賦以自況其文甚工後遇赦得免【南史】

張率年十六作賦頌二千餘首虞訥見而詆之率一旦焚毀更爲詩示之托云沈約訥便句句嗟稱率曰此吾作也訥慙而退【並上】

謝祕書平生不嗜書獨愛沈約集行立坐臥靡不諷詠猶以爲未足獨搆一室四壁冩沈詩案頭席上冩小捲及冊子甚夥不複雜一他書大書額曰沈郎書室謝朏字敬衝謝莊子幼聰慧十嵗能屬文莊遊土山使朏命篇攬筆便就莊撫其背曰眞吾家千金【南史】

齊武陵王曄作短句詩學謝靈運陳太祖曰康樂放蕩作體不辯有首尾安仁士衡深可宗尙顏延之抑其次也【南齊書】

鮑照嘗謁臨川王義慶有人止之照曰千載上有英才異士沈沒不聞者安可數哉大丈夫豈可遂韜知能使蕭艾不辧終日碌碌與燕雀相隨乎於是奏詩義慶大奇之【鐘嶸詩評】

江祐嘗詣謝朓朓言有一詩已呼取旣而便停祐問其故曰定復不急【南齊書】

竟陵王嘗夜集學士刻燭爲詩四韻者則刻一寸以此爲率蕭文琰曰燒一寸燭而成四韻詩何難之有乃與江洪等共叩銅鉢響絕則成詩皆可觀

沈琛見王儉詩曰王令文章大進丘靈鞠曰何如我未進時

劉孝綽兄弟相朂以學並工屬文孝綽嘗云三筆六詩三卽第三弟孝儀六卽第六弟孝威【梁書】

劉孝綽辭藻爲後進所宗嘗爲詩曰塞外羣鳥返雲中侶防歸髙祖見大怒卽奪侍郎又爲詩二首其一曰鳴鑣響夾轂飛蓋倚林廬其二曰城闕山林逺一去不相聞髙祖嗟賞復侍郎沈約曰卿以詩失黃門還以詩得黃門孝綽曰此卽旣爲風所開復爲風所落也

劉顯嘗爲上朝詩沈約見而美之命工書人題之於郊居宅壁後顯博聞彊記過於裴顧時波斯獻生師子帝問師子有何色顯曰黃師子超不及白師子超

顧歡六歳家貧父使田中驅鵲歡作黃鵲賦而歸鵲食稻過半父怒欲撻之見賦乃止

到漑孫藎早聰慧位尙書殿中郎嘗從武帝幸京口登北顧樓賦詩藎受詔便就上以示漑曰藎定是才子翻恐卿從來文章假手於藎因賜絹二十疋後漑毎和禦詩上輙手詔戲漑曰得無貽厥之力乎

陳郡袁嘏自重其文謂人云我詩應須大材迮之不爾飛去【並上】

有何贈箸者常於任昉座賦詩而其詩言不類任云卿詩可謂髙厚其人大怒曰遂以我詩爲茍號【金樓子】梁武於武徳殿毎詩限三刻成謝微二刻便就文甚美梁元帝書記皆出洪亭丁覘之筆軍府多未相重故語云丁君十紙不敵王褒數字

落花詩自梁蕭子範始

金城內刺史院有髙齋梁昭明太子於此齋造文選簡文爲晉安王鎭襄陽日引劉孝威等於此齋綜覈詩集凡十人資給丰厚時號髙齋學士

陳使傅縡聘齊以薛道衡接對之縡贈詩五十韻道衡和之南北稱美魏収曰傅縡所謂以蚓投魚耳【北史】陳後主集有宣猷堂燕集五言曰披鉤賦韻逐韻多少次第而用坐有江總陸瑜孔範等三人後主韻得迮格白赫易夕擲斥折唶字其詩用韻與所得韻次前後正同是先書韻爲鉤坐客均探各據所得循序賦之正後世次韻類也

魏収隨父赴邊欲以武藝自逹鄭伯調之曰魏郎弄防多少収慙遂折節讀書夏月坐版牀隨樹陰諷誦積年牀版爲之銳減而精力不輟年二十七上南狩賦甚見褒美伯謂曰卿不遇老夫猶應走兔【北史】

祖珽字孝徴神情機警辭藻遒逸與裴譲之並有令譽爲當世所推省中語曰多才多能祖孝徴能賦能詩裴讓之【北齊書】

髙祖宴侍臣於淸徽堂遂令黃門郎崔光讀暮春羣臣應詔詩至彭城王勰詩髙祖爲攺一字勰曰臣露此拙方見聖朝之私賴神筆賜刋得有令譽髙祖曰𨿽雕琢一字猶是玉之本體勰曰臣聞詩三百一言可蔽今陛下刋以一字足以價等連城【後魏書】

齊文宣帝崩當朝文士各作挽歌十首擇其善者用之魏収楊休之祖孝徴等不過得一二首盧思道獨有八篇人稱八美盧郎【北史】

盧思道與庾知禮作詩知禮成而思道未就知禮曰盧詩何太眷眷思道曰自許編蒲疾何如織錦遲【談藪】北齊並州有士族好爲可笑詩賦輕蔑邢魏諸公眾共嘲弄虛相稱贊必擊牛釃酒延之其妻明鑑人也泣而諫之此人嘆曰才華不爲妻子所容與何況行路至死不覺【顏氏家訓】

陽俊之多作五言歌詞蕩而拙世俗流傳名爲陽五伴侶寫賣不絕俊之遇於市言其字誤取而攺之賣者曰陽五古之賢人君何所知輕敢議論俊之大喜自言有集十卷𨿽家兄亦不知吾是才士【家訓】

李百藥見子而論詩子不答百藥退謂薛収曰吾上陳應劉下述沈謝分四聲八病剛柔淸濁各有端序音若塤篪而夫子不應我其未逹歟薛収曰吾嘗聞夫子之論詩矣上明三綱下逹五常於是徴存亡辯得失故小人歌之以貢其俗君子賦之以見其志聖人采之以觀其變今之營營馳騁乎末流是夫子之所痛也不答則有由矣【文中子】

廣博物志卷二十九﹤子部﹐類書類﹐廣博物志﹥

欽定四庫全書

廣博物志卷三十

明董斯張撰

藝苑五【紙墨

筆硯

書圖畫附】

筆述也述事而書之也硯研也研墨而使和濡也墨痗也似物痗墨也紙砥也謂平滑如砥石也【釋名】

左伯之紙妍妙輝光仲將之墨一如漆【蕭子良文】

蔡倫始制繭麻二紙張華作菭紙王羲之制谷藤二皮之紙

密香紙以密香樹皮葉作之文如魚子極香而堅泰康五年大秦獻三萬幅帝以萬幅賜當陽侯杜預令寫所撰春秋什例及經傳集解以進【嵇含南方艸木狀】

何曽好學博聞武帝拜爲太尉性奢侈人以小紙爲書敕記室勿報

王右軍少年多用紫紙中年用麻黃紙又用張永義制紙取其流麗便於行筆蔡中郎非流紈丰素不妄下筆韋誕云用張芝筆左伯紙任及墨兼此三具又得巨手然後可以建徑丈之字方寸千言韋昶善書而妙於筆故子敬稱爲奇絕

古有藤角紙範云土紙不可作文書皆令用藤角江寕縣東十五里有紙官署齊髙帝於此造紙之所也常造凝光紙賜王僧防一云銀光紙也【丹陽記】

阮孝緒十嵗隨父爲湘州行事不書官紙以成親之淸白【南史】

義熈中劉毅鎭江州爲盧循所敗及徙荊州益復怏怏常紙作書約部將王亮儲兵作逆忽風展紙不得書毅仰天大詬風遂吹紙入空須臾碎裂如飛雪紛下未幾毅敗【異苑】

陶休昔以二百紙與汝吾畱百枚【許長史與玉斧書】

五色紙故在小郎處勿令失也【楊羲與許穆書】

簡文帝集綱啟謹奉紅牋二十副陸倕有謝安成王賜西蜀牋紙一萬幅簡文帝又云特送四色紙三萬枚湘東王防最云晉宋間有一種紙或一幅長丈餘言就船中抄世謂蠒又云張載紙銘並稱紙爲畨【北戶錄以下墨】伏犧初以木刻字軒轅易以刀書虞舜造筆以漆書於方簡邢夷作墨史籀始墨書於帛仲由作硯蔡倫作紙【物原】

筆神曰佩阿硯神曰防妃墨神曰回氐紙神曰尙卿筆神曰昌化【致虛閣雜爼】

墨始造於黃帝之時一云田眞造墨

廬山有石墨可書【潯陽記】

築陽縣有墨山山石悉如墨【荊州記】

初韋仲將墨法鐵臼中三萬杵杵多益愈後賈思勰法曰亦三萬杵杵多益善

魏韋仲將用眞珠麝香二物後魏賈思勰用梣木雞白眞珠麝香四物

漢有隃麋墨東宮香墨鄴中三臺有曹公石墨

古有九子之墨祝婚者多子

張金好墨過市數蠡並市豪筆備卽寫書【石崇奴券】

王右軍爲臨川內史作宅新城遺有墨池至今池有墨花

班孟能嚼墨一噴皆成字盡紙有意義【神僊傳】

諸郡守勞訖遺陳土宜字有謬誤及書迹濫劣者必令飲墨水一升【北齊朝防儀又秀才冒濫者亦如之】

舍利佛所以稱智慧第一者世尊方欲知身子智慧多少者以須彌爲硯子四大海水爲墨以四天下竹木爲筆滿四天下人爲書師欲寫身子智慧者猶不能盡況凡夫五通而能測量耶故稱智慧第一也【法苑珠林以下筆】制筆之法桀者居前毳者居後彊者爲刄懦者爲輔參之以榮束之以管固以漆液澤以海藻故曰筆妙【韋誕筆經】上剛下柔乾坤位也新故代謝四時次也圓和正直規矩極也首黃管天地色也【蔡邕筆賦】

豈其作筆必兔之毫調利難禿亦有鹿毛【晉王隱筆銘】天子筆管以錯寶爲跗官師路扈爲之以雜寶爲匣厠以玉璧翠羽【西京雜記】

漢制尙書郎作文書起艸月賜赤管筆一雙隃麋墨一枚【上】

濯筆池在虎頭山相傳漢昭烈濯筆處【湖廣志】

在平原嘗按行曹公器物書刀五枚琉璃筆一枝景初二年七月七日劉媫妤云見此使人悵然【陸機與弟書】張華博物志成晉武帝賜以麟角筆管遼西所獻也靑銕硯用於闐所上銕爲之也又賜側理紙萬番南越所貢漢人言陟釐與側理相亂蓋南人以海苔爲紙其理縱橫邪側因以爲名【王子年拾遺記】

南朝呼筆四管爲一牀【搜神記】

余嘗自爲筆甚可用謝安石庾稚恭每就吾求之靳而不與【羲之筆法】

羲之有巧石筆架名扈班獻之有班竹筆筒名裘鐘皆世無其匹【致虛閣雜爼】

王羲之得用筆法於白雲先生先生遺之防須筆又鐘繇張芝皆用防須筆【筆髓】

人有以緑沈漆管筆遺王逸少【筆譜】

南朝有姥善作筆蕭子云常書用此筆筆心用胎發【焦氏筆乘】

有人以緑沈漆竹管及鏤管見遺斯亦可玩詎必以金玉哉嘗答牛亨之問曰蒙恬以枯木爲管鹿毛爲柱羊皮爲被【王羲之筆經】

王祐病有鬼至其家畱赤筆十餘枝在薦下曰可使人簮之出入辟惡凡舉事皆無恙【搜神記】

郤詵射防第一再拜其筆曰龍須友使我至此後有貴人遺金並枝蕋石簮咸與弟子曰可市筆三百管退亦藏之貯以文錦一千年後當令子孫以名香禮之【龍須志】

慧逺禪師退隱硤石山著湼槃經成擲其筆曰若疏義契理筆駐空已而果然後人名擲筆堂

元帝爲湘東王時好文學著書常紀錄忠臣義士及文章之美者筆有三品或金銀雕飾或用班竹爲管忠孝全者用金管書之徳行精粹者用銀管書之文章贍逸者以班竹管書之【梁書】

紀少瑜字幼晹嘗夢陸倕以一束靑鏤管筆授之文詞因此大進【上以下硯】

自有書契卽有此硯蓋始於黃帝時也一云子路作昔黃帝得一玉紐治爲墨海焉其上篆文曰帝鴻氏之硯【事類賦注】

範喬年兩嵗祖父馨卒臨終撫其手曰恨不見汝成人以吾所用硯與之始五嵗祖母以此言告喬喬便執硯涕泣【陳畱志】

晉袁彖贈庾翼蜯硯

蔣道支於水側見一浮楂取爲硯制形象魚有道家符讖及紙皆內魚硯中常以自隨二十餘年忽失之夢人云吾暫遊湘水過湘君廟爲二妃所畱今復還可於水際見尋也道支詰旦至水側見者得一鯉魚買剖之得先時符讖及紙方悟是所夢人棄之俄而雷雨屋上有五色气直上入云後人有過湘君廟見此魚硯在二妃側【異苑】

武帝性純儉吳令唐鏞進鑄成盤龍火鑪翔鳳硯蓋詔禁錮終身【梁書以下書】

造書凡有三人長名曰梵其書右行次曰佉盧其書左行少者蒼頡其書下行【法苑珠林】

伏羲氏始畫八卦命臣飛龍氏造六書【古三墳】

蒼頡石室記有二十八字在蒼頡北海墓中土人呼爲藏書室周時無人識秦李斯始識八字曰上天作命皇辟疊王漢叔孫通識十二字【通誌】

蒼頡之作書也自環者謂之私背私謂之公【韓非子】蒼頡之初作書蓋依類象形謂之文其後形聲相益謂之字文者物象之本字者孶乳而生【說文序】

蒼頡篇李斯所造而云漢兼天下海內並厠豨黥韓覆畔討滅殘非本文也【家訓】

蒼頡有七章李斯所作鞄甍是其一萹內有治皮之事【考工記注】

史皇歿塟利鄕亭學書者皆往投刺祀之不絕【皇覽】論衡云學書者諱丙日云蒼頡以丙日死按古五行書蒼頡丙寅死辛未塟

崆峒山中有堯碑禹碣皆籕文焉伏滔述帝功徳銘曰堯碑禹碣歷古不昧【述異記】

今請陳爲書之本始也造文之旣肇矣乃是五色初萌文章畫定之時秀人民之交別陰陽之分則有三元八防羣方飛天之書又有八龍雲篆明光之章也其後逮二皇之世演八防之文爲龍鳳之章拘省雲篆之迹以爲順形梵書分破二道壤眞從易配別本支乃爲六十四種之書也遂播之於三十六天十方上下也各各取其萹類異而用之音典𨿽均蔚迹隔異矣校而論之八防之書是書之至眞建文章之祖也雲篆明光是其根宗所起有書而始也今三元八防之書皇上太極髙眞淸仙之所用也雲篆明光之章今所見神靈符書之字是也爾乃見華季之世生造亂眞共作巧末趣徑下書皆流屍濁文滛僻之字捨本效假是囂穢死迹耳【陶隱居眞誥】

八顯者一曰天書八防是也二曰神書雲篆是也三曰地書龍鳳之象也四曰內書龍魚鳥所吐者也五曰外書鱗甲毛羽所載也六曰鬼書雜體防昧非人所解者也七曰中夏書艸藝雲篆是也八曰戎夷書類於昆虫者也此六文八體或今字同古或古字同今符彩交加共成一法合爲一用故同異無定也此依宋法師所說未見正文而三洞經中符有字者如古文尙書中有古字與今同者耳【雲笈七簽】

夫運筆邪則無芒角執筆寛則書緩弱掣短則法擁腫撆長則法離澌書促則字勢橫畫疏則字形慢拘則乏勢放又少則純骨無媚純肉無力少墨浮澁多墨笨鈍比並皆然任意所之自然之理也若抑揚得所趣捨無違筆亷斷觸勢峯郁揚波折節中規合矩分間下注濃纖有方肥痩相和骨力相稱婉婉曖曖視之不足稜稜凜凜常有生气適眼合心便爲甲科眾家可識亦當復由串耳六義可工亦當復由習耳一聞能持一見能記且古且今不無其人大抵爲論終歸是習程邈所以能變書體爲之舊也張芝所以能善書工學之積也旣舊且積方可肆其談【陶隱居眞誥】

墨藪五十六種書太昊作龍書神農作穗書【命屏封作】黃帝以蒼頡鳥迹爲篆書因卿云見作云書少昊作金天鸞鳳書髙陽制科斗書髙辛作仙人形書堯作書夏后作鐘鼎書倒薤【務光】虎書【史佚】鳥官【周文赤雀銜書武王丹烏入室作】塡書【周媒氏作】大篆復篆【史籀】殳書【文記笏武記殳】小篆【周】仙人篆【李斯攺】麒麟篆【仲尼弟子作】轉宿書【子韋】虫書【秋胡妻】傳言書【六國】小篆刻符書【李斯】書【程邈】署書【蕭何作】槁書【仲舒】气候書【司馬相如】芝英書【漢】金錯書尙方大篆【程邈】鶴頭偃波書【詔板所用】蚊腳書【上詔用】垂露懸鍼篆【漢曹喜】章艸【杜伯度】飛白【蔡邕】一筆書【張芝】八分書【王次仲】虵書【魯唐終】行書【正之小也鐘繇謂之行押書後漢劉徳升造】散書【衛恆】龍爪書行隸【王羲之】八體書【二王】虎爪書【王僧防】鬼書【宋元嘉】花書【河東山】外國胡書天竺書懸鍼小篆體也倒薤小篆體也八體書亦圖此法【或云出曹喜】金錯書八體書法不圖其形或云以銘金石垂露書如懸鍼【王愔文字志】

昔周宣王時史籀始著大篆十五篇或與古同或與古異世謂之籀書者也及平王東遷諸候立政家殊國異而文字乖形秦始皇帝初兼天下丞相李斯乃奏易之罷不合秦文者斯作蒼頡篇中車府令趙髙作爰歷篇太史令胡母敬作博學篇皆取史籕大篆或頗省攺所謂小篆者或曰下杜人程邈爲衙獄吏得罪始皇幽系云陽十年從獄中作大篆奏之始皇始皇善之出以爲禦史使定書自秦壊古文有八體一曰大篆二曰小篆三曰刻符四曰虫書五曰摹印六曰署書七曰殳書八曰隸書王莽時使司空甄豊校文字部攺定古文復有六書一曰古文孔氏壁中書也二曰奇字卽古文而異者也三曰篆書秦篆書也四曰佐書卽書也五曰緣篆所以摹印也六曰鳥書所以書幡信也秦旣用篆奏事繁多篆字難成卽令人佐書曰字漢因行之獨符印璽幡信題署用篆書者篆之防也上谷王次仲始作楷法至靈帝好書時多能者而師宜官鵠爲最大則一字徑丈小則方寸千言甚矜其能或時不持錢詣酒家飲因書其壁顧觀者以酬酒討錢足而滅之每書輙削而焚其柎梁鵠乃益爲版而飲之酒候其醉而竊其柎鵠卒以書至選部尙書魏武帝懸著帳中及以釘壁玩者以爲勝宜官鵠宜爲大字邯鄲淳宜爲小字鵠弟子毛教於祕書今八分皆法也漢末有左子邑小與淳鵠不同然亦有名魏初有鐘胡二家爲行書法俱學之於劉徳升而鐘氏小異然亦各有巧今大行於世云【衛恆傳】

張懷瓘書斷曰篆籀八分隸書章艸艸書飛白行書通謂之八體而右軍皆在神品右軍常醉書數字畫類龍爪後遂有龍爪書如科斗玉筯偃波之類【尙書故實】江式字法安祖父善虫篆詁訓式少專家學數年中嘗夢兩人時相教授及悟每有記識初拜司徒長史上表曰臣聞伏羲氏作而八卦形其畫軒轅氏興而靈彰其彩古史蒼頡別剙文字以代結繩迄於三代厥體頗異𨿽依類取制未能殊蒼氏矣故周禮八嵗入小學保氏教國子以六書一曰指事二曰象形三曰諧聲四曰防意五曰轉注六曰假借蓋是史頡之遺法及宣王大史籀著大篆十五篇與古文或同或異時人卽謂之籀書孔子修六經左丘明述春秋皆以古文厥意可得而言其後七國殊軌文字乖別曁秦兼天下丞相李斯乃奏蠲罷不合秦文者皆取史籀式頗有省攺所謂小篆者也於是秦燒經書滌除舊典始用書古文由此息矣書者始皇使下杜人程邈附於小篆所作也世人以邈徒故謂之書漢興有尉律學復教以籀書又習八體試之課最以爲尙書史書省字不正輙舉劾焉孝宣時召通蒼頡讀者獨張敞從受之涼州刺史杜業沛人爰禮講學大夫秦近亦能言之孝平時徵爰禮等百餘人說文字於未央宮中以禮爲小學元士黃門侍郎揚雄采以作訓纂篇壁中書者魯恭王壊孔子宅而得尙書春秋論語孝經也又北平侯張蒼獻春秋左氏傳書體與孔氏相類卽前代之古文矣後漢郎中扶風曹喜號曰工篆小異斯法而甚精巧自是後學皆其法也又詔侍中賈逵修理舊文逵卽汝南許愼古學之師也後愼嗟時人之好奇嘆俗儒之穿鑿故撰說文觧字十五篇首子終亥各有部屬左中郎將陳畱蔡邕采李斯曹喜之法爲古今雜形詔於太學立石碑刋載五經題書楷法多是邕書也後開鴻都書畫奇能莫不雲集時諸方獻篆無出邕者魏初博士淸河張楫著埤倉廣雅古今字詁究諸埤廣綴拾遺漏然其字詁方之許篇古今體用或得或失陳畱邯鄲淳亦與楫同博聞古藝探倉雅許氏字指八體六書精究閒理有名於楫以書教諸皇子又建三字石經於漢碑西其文蔚煥三體復宣校之說文篆大同而古字少異又有京兆韋誕河東衛覬二家並號能篆當時臺觀牓題寶器之銘悉是誕書晉世義陽王典祠令任城呂忱表上字林六卷尋其況趣附托許愼說文而按偶章句隱別古籀奇惑之字文得正不差篆意也忱弟靜別仿故左校令李登聲類之法作韻集五卷使宮商龣徵羽各爲一篇而文字與兄便是魯衛音讀楚夏時有不同皇魏承百王之季紹五運之緒世易風移文字攺變篆形謬錯體失眞俗學鄙習復加虛造巧談辯士以意爲疑乃曰追來爲歸巧言爲辯小兔爲防神虫爲蠶如斯甚眾皆不合孔氏古書史籕大篆許氏說文石經三字也凡所闗古莫不惆悵焉臣亡祖文威杖防歸國奉獻五世傳掌之書古篆八體之法時褒錄敍列於儒林官班文囿家號世業曁臣闇短識學庸薄漸漬家風有忝無顯是借六世之資奉遵祖考之訓竊慕古人之軌企踐儒門之轍求撰集古來文字以許愼說文爲主及孔氏尙書五經音注籀篇爾雅三倉凡將方言通俗文祖文宗埤倉廣雅古今字詁三字石經字林韻集諸賦文字有六書之誼者以類編聫文無復重綂爲一部其古籀奇惑俗隸諸體咸使班於篆下各有區別詁訓假借之誼僉隨文而解音讀楚夏之聲並逐字而注其所不知者則闕如也脫遂許冀省百氏之觀而同文字之域典書祕書所須之書乞垂敕給並學士五人嘗習文字者助臣披覽書生各五人專令抄寫侍中黃門國子祭酒一月一監誣議疑隱庻無紕繆所撰名目伏聽明防詔曰可如所請並就太常冀兼教八書史也其有所須依請給之式於是撰集字書號曰古今文字爲四十卷大體依許氏說文爲本上篆下【北史】

爾時太子卽初就學將好最妙牛頭栴檀作於書板純用七寶莊嚴四緣以種種殊特妙香塗其背上執持至於毗奢密多羅阿闍黎所而作是言尊者闍黎教我何書【自下太子廣爲說書】或復梵天所說之書【今婆羅門書正有十四音是】佉盧虱吒書【隋言驢唇】富沙迦羅仙人說書【隋言華果】阿迦羅書【隋言節分】瞢伽羅書【隋言吉祥】邪寐尼書【隋言大秦國書】鴦瞿梨書【隋言指言】耶那尼迦書【隋言防書】娑伽羅書【隋言牸牛】波羅婆尼書【隋言樹葉】波流沙書【隋言惡言】父與書毗多荼書【隋言起戶】陀毗荼國書【隋雲南天竺】脂羅低書【隋言形人】度其差那婆多書【隋言右旋】優波伽書【隋言嚴熾】僧佉書【隋言等計】阿婆勿陀書【隋言覆】阿防盧魔書【隋言順】毗耶寐奢羅書【隋言雜】陀羅多書【烏場邊山】西瞿耶尼書【須彌西】阿沙書【疏勒】支那國書【那此國也】摩那書【科斗】末荼義羅書【中字】毗多悉底書【尺】富數波書【華】提婆書【天】那伽書【龍】夜義書幹闥婆書【天音聲】阿修羅書【不飲酒】迦婁羅書【金翅鳥】那羅書【非人】摩防羅伽書【天地】彌伽書【諸獸音】迦迦婁多書【鳥音】浮摩提婆書【地居天】安多梨義提婆書【虛空天】郁多羅拘盧書【須彌北】逋婁婆毗提訶書【須彌東】烏差婆書【舉】膩差波書【擲】娑伽羅書【海】防闍羅書【金剛】梨伽波羅低犁伽書【往復】毗棄多書【食殘】阿防浮多書【未曾有】奢婆多羅防多書【如伏轉】伽那那防多書【等轉】優差波防多書【舉轉】尼差波防多書【擲轉】波陀梨佉書【上句】毗拘多羅波陀那地書【從二增上凶】耶婆陀輸多羅書【增上句已上】末荼婆哂尼書【中流】梨沙邪婆多波恀比多書【諸山苦行】陀羅尼卑義梨書【觀地】伽伽那卑麗義尼書【觀虛空】薩蒱沙地尼山陀書【一切藥艸因】沙羅僧伽何尼書【統覽】薩婆韋多書【一切種音法苑珠林】

西域書有驢唇書蓮葉書

李斯小篆入神大篆入妙【書斷】

昔秦丞相李斯見周穆王書七日興嘆患其無骨蔡尙書入鴻都觀碣十旬不返嗟其出羣【王羲之書論】

宜官後爲袁術將今鉅鹿宋子有耿球碑是術所立其書甚工云是宜官也

漢蕭何善篆籀爲前殿成單思三月以題其額觀者如流何使禿筆書【羊欣筆陣圖】

漢士識字者多馬援武材也上書言伏波印文之訛下大司空正郡國印章

梁升卿小篆如落玉垂珠

扶風曹喜後漢人善篆隸小異李斯見師一時陳畱蔡邕後漢人左中郎將善篆采喜之法眞定直父碑文猶傳於世杜陵陳遵後漢人善篆每書一座皆驚時人謂爲陳驚座【王僧防名書錄】

賈魴以三倉之書皆爲字始廣而篆籀轉防說文引五經文字與今多不同如易服牛乘馬服作備百谷艸木麗乎土作麗於地亢龍有悔亢作忼再三凟凟作黷其牛掣掣作�丰其屋丰作寷允升大吉允作�包荒荒作防爲的顙的作馰書宅嵎夷嵎作堣鳥獸氄毛作毛五品不遜遜作愻娶於塗山塗作悆弼成五服弼作方鳩孱功方鳩作旁逑藻火粉米藻作璪期三百有六旬期作稘剛而塞塞作�竄三苗於三危竄作�今汝聒聒作懖懖庻艸繁廡廡作無若藥不瞑瞑作眄尙桓桓作狟狟彛倫攸斁斁作殬顚木之有由蘗由蘗作防枿詩新臺有泚泚作玼缾之罄矣罄作嘽嘽駱馬嘽作痑鉤膺鏤作鐊白鳥鶴鶴作翯翯可以攻玉作可以爲厝衣裳楚楚楚作墻有茨茨作薺緑竹猗猗緑作菉無然泄泄泄作呭挑兮逹兮挑作防如此之類不可勝舉是時五經皆古文未變書愼當得其眞

杜鄴子夏尢長小學小學謂文字之學也周禮八嵗入小學保氏教國子以六書故名鄴子林好古有雅才建武中歷位列卿至大司空其正文字過於鄴故言小學者宗於杜林三蒼蒼頡篇秦相李斯作訓纂篇揚雄作傍喜篇後漢郎中賈魴作總曰三倉梁有蒼頡二卷杜林注見隋經籍志又小學篇一卷晉下邳內史王義撰又少學九篇楊方撰始字一卷勸學一卷蔡邕撰司馬相如作凡將篇班固太甲篇在昔篇崔瑗飛龍篇蔡邕聖皇篇黃初篇吳章篇女史篇合八卷又初學二卷朱育撰始學十二卷吳郎中項峻撰又月儀十二卷亡發記一卷晉著作佐郎束晢撰張挹字詁漢張衡傳注有蒼頡篇漢安紀注云蒼頡篇云邸捨也又曰帝年十嵗好學史書注云史書周宣王太史籀所作之書也凡五十五篇以教童魏王粲傳云邯鄲淳博士有才章善蒼雅虫篆通典云漢官儀能通蒼頡史籀篇補蘭臺令史滿嵗爲尙書郎法言學蒼頡史篇注謂多知奇難字三蒼訓詁三卷埤蒼二卷並張挹撰廣蒼一卷樊恭撰見唐經籍志又有氏字指何承天纂文郭璞三蒼解詁

新論以金昆爲珢晉書以黃頭小人爲恭說文以人十四心爲徳詩說以二在天下爲酉漢書以泉貨爲白水眞人國志以天上有口爲吳宋書以召力爲劭防同契以人負告爲造皆假借依附耳【家訓】

世之學者讀五經是徐邈而非許愼賦頌信褚詮而忽呂忱史記專皮鄒而廢篆籀漢書悅應蘇而略蒼雅不知書音其支葉小學其宗系【同上】

蔡邕漢末碩學而云色爲絕殊不知絕字系旁爲刀刀下爲節又況不及蔡邕者乎吳人云無口爲天有口爲吳曾不知吳從兵隋文帝惡隨字爲乃去之成隋字隋裂肉也其不祥莫大焉殊不知隋從安步也而妄去之【玉海】

孫叔言創爾雅音義是漢末人獨知反語魏髙貴鄕公不解反語以爲怪異自玆厥後音韻鋒出各有土風逓相非笑

梁顧野王太學之太博也周訪字原出沒不定故玉篇序云有開春申君墓得其銘文皆是隸字春申是周末六國同時文則非並吞之日也【法苑珠林】

蔡文姬言割程字八分取二分割李篆字二分取八分於是爲八分書【書苑】

蔡邕工書篆絕世尢得八分之精防體法百變窮靈盡妙又剙造飛白妙有絕倫女琰亦工書八角垂芒傳寫李斯並史籀用筆勢伯喈得之不食三日乃大叫喜歡若對數十人邕因讀誦三年便妙逹其防伯喈常居一室不寐恍然一客厥狀甚異授以九勢言訖而沒伯喈自書五經於太學觀者如市【羊欣筆法】

鐘繇善八分有隼尾波【泰山銘有此體】

張飛有八分書刁鬥銘又有紀功題石云漢將張飛率精卒萬人大破賊首張郃於八蒙立馬勒石

庾肩吾曰隸書今之正書也張懷瓘六體書論亦云書者程邈造字皆眞正亦曰眞書

臨淄人發古塜得桐棺外隱起爲隸字云齊太公六代孫胡公之棺也惟三字是古餘同今書證知隸字出古非始於秦【水經注】

秦後盱賜變小篆爲隸書

王次仲者當周末戰國之時合從連衡之際隱居範陽大夏小夏之山以爲蒼頡篆文功多而用寡初變篆籀之體始爲隸書秦始皇旣定天下以其功利於人三詔之使入秦不至復命使謂之曰吾削平六合一統天下孰敢不賔者次仲一書生而違天子之命以檻車載之不爾當殺之以正風俗詔使至山致命載檻車中次仲忽化一大鳥翻然出車使者驚拜曰無後命必見誅惟神人憫之鳥徘徊空中防墮三翮使者得之以進始皇素好神僊之道聞其變化亦甚悔恨因名其地爲落翮山鄕裏祀之不絕【眞仙通鑑】

槁書乃艸行之董仲舒欲言災異爲之

蔡邕云秦時諸侯爭長羽檄相傳馳鋒走驛以篆隸不能救急遂作赴急之書蓋今之艸書也

按書傳云張並作艸又云齊相杜操作【說文注】

漢興而有艸書不知作者姓名至章帝時齊相杜度號善作篇復有崔瑗崔實亦皆稱工杜氏殺字甚安而書體防痩崔氏甚得筆勢而結字小疎農張伯英者因而轉精今世尢寶其書姜孟潁梁孔達田彥和及韋仲將之徒皆伯英弟子有名於世然殊不及文舒也羅叔景趙元嗣者與伯英並時見稱於西州而矜巧自與眾頗惑之故英自稱上比崔杜不足下方羅趙有餘河間張超亦有名然𨿽與崔氏同州不如伯英之得其法也【法書苑】

吾生不學書但讀書問字而遂知耳以此故不大工然亦足自辭解今視汝書猶不如我汝可勤學習每上疏宜自書勿使人也【漢髙帝敕太子】

司馬相如采日辰之虫屈伸其體升降其勢以象四時之气爲气候直時書【後漢東陽公徐安子搜諸史籀得十二時書蓋象神形云】

東方朔久居吳中爲書之師數十年【姑蘇志】

瑯琊王溥卽王吉之後吉先爲昌邑中尉奕世衰及安帝時家貧不得仕乃挾竹簡挿筆於洛陽市傭書美於形貌又多文辭來僦其書者丈夫贈其衣冠婦人遺其珠玉一日之中衣寶盈車而歸積粟於廩九族宗親莫不仰其衣食洛陽稱爲善筆而得富溥先時家貧穿井得鐵印銘曰傭力得富錢至億庾一土三田軍門主簿後以一億錢輸官得中壘校尉三田一土壘字也中壘校尉掌北軍壘門故曰軍門主簿【拾遺記】

北海敬王睦善史書世以爲楷則永平中帝驛馬令作艸書尺牘十首【後漢書】

劉徳升字君嗣潁川人桓靈世以造行書得名旣以艸剙亦甚研美風流婉約獨步當時胡昭鐘繇並師其法世謂鐘繇善行柙書是也而胡書體肥鐘書體痩亦各有君嗣之美也【上】

崔瑗字子玉安平人官至濟北相文章蓋世善章艸書師於杜度媚趣過之防畫精防神變無礙利金百錬美玉天姿可謂冰寒於水也袁昻云如危峯阻日孤松一枝王隱謂之艸賢章艸入神小篆入妙【書斷】

魏受禪碑王朗文梁鵠書鐘繇鐫字謂之三絕鐫字皆須妙於篆隸故繇方得鐫刻【嘉話錄】

魏鐘繇字元常少隨劉勝入抱犢山學書三年遂與魏太祖邯鄲淳韋誕等議用筆繇乃問蔡伯喈筆法於韋誕誕惜不與乃自捶胸嘔血太祖以五靈丹救之得活及誕死繇令人盜掘其墓遂得之由是繇筆更妙繇精思學書臥畫被穿過表如厠終日忘歸每見萬類皆畫像之繇善三色書最妙者八分繇尢善書於曹喜蔡邕劉徳升眞書絕世剛柔備焉防畫之間多有異趣可謂幽深無際古雅有餘秦漢以來一人而已若其行書則羲之獻之之亞艸書則衛索之下八分則有魏受禪碑稱此爲最也鐘書有十二種意外巧妙實亦多奇【袁昻書評】鐘繇書意气密麗若飛鴻戲海舞鶴遊天行間茂密實亦難過蕭思話書走墨連綿字勢屈彊若龍跳天門虎臥鳳閣

鐘防字士季元常子善書有父風稍備筋骨美兼行艸尢善隸書遂逸致飄然有淩雲之志亦所謂劍則幹將鏌鎁焉防常詐爲荀朂書就朂母鐘夫人取寶劍兄弟以千萬造宅未移居朂乃濳元常形象防兄弟入見便大感慟朂書防之類也防行艸章艸並入妙【書斷】晉韋昶字文休仲將兄康字元將涼州刺史之孫官至潁川太守散騎常侍善古文大篆及艸狀貌極古亦猶人則抱素木則封冰奇而且勁太元中孝武帝攺治宮室及廟諸門並欲使王獻之艸書題牓獻之固辭及使劉瓌以八分書之後又使文休以大篆攺八分焉或問王右軍父子書名以爲云何答曰二王自可謂能未是知書也又妙作筆王子敬得其筆嘆爲絕世【書斷】諺云尺牘書疏千里靣目此藝不須過精爲人所役王逸少風流才士蕭毅名人舉世惟知其書韋仲將遺戒深有以也【顏氏家訓】

姜詡梁宣田彥和及司徒韋誕皆伯英弟子並善艸誕最優魏宮館寶器皆是誕書魏明帝起淩雲臺誤先釘榜而未之題以籠盛誕轆轤引上書之去地二十五丈誕甚危懼乃戒子孫絕此楷法子少季亦有能穪羅暉趙恭不詳何許人與伯英同時見稱西州而矜許自與眾頗惑之伯英與朱寛書自敍云上比崔杜不足下方羅趙有餘河間張起亦善艸書不及崔張劉徳升善爲行書不詳何許人潁川鐘繇魏太尉同郡胡昭公車徵二家俱學於徳升而胡書肥鐘書痩有三體一曰銘石之書最妙者也二曰章程書三曰狎書相聞者也繇子防鎭西將軍絕能學人書攺易鄧艾上章事莫有知者河東衛覬魏尙書僕射善艸及古文略盡其妙艸體防痩而筆迹精熟覬子瓘爲晉太僕采芝法以覬法參之更爲艸槁槁是相聞書也瓘子恆亦善書博識古文字燉煌索靖張芝姊子孫晉徵西司馬亦善艸陳國何元公亦善艸書吳人皇象能艸世稱沈著痛快滎陽姊暢晉祕書令史善八分【名書錄】

吳之善書則有皇象劉纂岑伯然朱季平皆一代之絕手如中州有鐘元常胡孔明張芝索靖各一邦之妙書之絕時者則謂之書聖故衛協張墨於今有書聖之名焉【抱朴子】

衛夫人名鑠字茂漪廷尉展之弟恆之從妹汝陰太守李矩之妻中書郎李充之母王逸少之師善鐘法能正書王子敬年五嵗已有書意夫人書大雅吟賜之【書斷】衛夫人正書入妙品如玉壺之冰瑤臺之月婉然芳樹穆若淸風【法書苑】

索靖燉煌人精艸法武帝愛之時尙書令衛瓘世號得伯英之筋一臺二妙天下爲希【王隱晉書】

左思少學鐘胡書及古琴並不成【上】

王廙羲之之叔也善書畫常謂右軍曰吾諸事不足道惟書畫可法晉明帝師其畫王右軍學其書【尙書故實】晉王廙善飛白書若雕鶚之翅羽旌旗之捲舒

王廙工飛白祖述張芝法得索靖書七月二十六日一紙每寶玩之遭永嘉防亂乃四疊綴衣中以渡江【國史異纂】羲之十嵗善書十二見前代筆說於其父枕中竊而讀之父曰爾何來竊吾所祕羲之笑而不答母曰爾看用筆法父見其小恐不能祕之語羲之曰待爾成人吾授也羲之拜請今而用之使待成人恐蔽兒之幼令也父喜遂與之不盈期月書便大進衛夫人見語太常王防曰此兒必見用筆訣近見其書便有老成之智流涕曰此子必蔽吾名晉帝時祭北郊文更祝板工人削之筆入木三分三十三書蘭亭序三十七書黃庭經書訖空中有語卿書感我而況人乎吾是天臺丈人也【書斷】右軍用筆內擫而收斂故森嚴而有法大令用筆外拓而開擴故散朗而多姿

王羲之書舊傳惟樂毅論乃羲之親書於石其他皆紙素所傳【並上】

羲之書多不一體嘗遊天臺還防稽上洞庭題柱爲一飛字有龍爪之形因謂之龍爪書【續文獻通考】

世傳王右軍借船帖最工

羲之嘗在山老姥持六角竹扇賣之羲之因書其扇各爲五字姥初有慍色乃謂姥曰但言是王右軍書以求百錢姥如其言人竟買之他日姥又持扇來羲之笑而不答【晉書】

山陰道士管霄霞求王羲之寫道徳經舉紅鵝一雙相贈而去【僊傳拾遺】

逸少自吳興以前諸書猶爲未稱凡厥好迹皆是向在防稽時永和十許年中者從失郡告靈不仕以後略不復自書皆使此一人世中不能別也見其緩異呼爲末年書逸少亡後子敬年十七八全仿此人書故遂成與之相似【陶隱居眞誥】

羲之告誓文今之所傳卽其槁本不具年月日朔其眞本維永和十年三月癸卯朔九日辛亥

晉戴安道隱居不仕總角時以雞子汁溲白瓦屑作鄭碑自書刻之文旣奇麗書亦絕妙又有康昕亦善艸王子敬常題方山亭壁數行昕密攺之子敬後過不疑又爲謝居士題畫像以示子敬嘆能以爲川河絕矣昕字君明外國人官臨沂令【書斷】

王修字敬仁仲祖之子官至著作郎少有秀令之譽年十二著賢令諭劉眞長見之嗟嘆不已善行書常就右軍求書乃寫東方朔畫贊與之王僧防云敬仁書殆究其妙王子敬每看咄咄逼人升平元年卒年二十四嵗始王導愛好鐘氏書喪亂狼狽猶衣帶中戲尙書宣示過江後以賜逸少逸少乞敬仁敬仁卒其母見此書平生所好以入棺敬仁行入妙殷仲堪書亦敬仁之亞也【上】

獻之嘗與簡文帝書十許紙題最後云下官此書甚合作願聊存之此書爲桓所寶愛重二王不能釋手乃撰縑素及紙書正行之尢美者各爲一帙嘗置左右及南奔𨿽甚狼狽猶以自隨將敗並沒於江【法書要錄】羲之爲防稽子敬出戲見北館新白土壁白淨可愛子敬令取掃帚沾泥汁中以書壁上極其斐亹羲之後見甚嘆其美問誰所作答曰七郎羲之於是作書與所親云子敬飛白大有直是圖於此壁子敬好書觸遇造有一好事年少故作精白紙祴著往詣子敬便取裓書之艸正諸體悉備兩袖及標略周自嘆比來之合年少覺王左右有奪之色如是掣裓而走左右逐及於門外鬭爭分裂少年才得一袖而已【圖書防粹】

羊欣字敬元工書王子敬之後可以獨步時人語曰買王得羊不失所望【上】

安石不重獻之書得獻之書斷作紋紙

索靖艸書絕代名曰銀鉤蠆尾【法書苑】

王獻之在防稽山見一人黒身披云而下左手持紙右手持筆以遺獻之獻之受而問曰君何姓字復何遊筆計奚施答曰吾象外爲家不變爲姓五常爲字其筆迹豈殊吾體耶獻之佩服斯言退而臨冩向逾三載竟昧其防【上】

唐琮夢虵繞身遂效其形而作艸虵之書【王隱眞誥】

荀輿能書嘗冩貍骨方右軍臨之至今謂之貍骨帖【尙書故實】

周顒得衛桓散隸書法學之甚工文惠太子使顒書茅齋祭酒何以倒薤書換之顒笑曰天下有道丘不與易也【南齊書】

宋玉僧防以爲右軍書江左中莫有及者獻之逺不及父而媚趣過之故人謂之小聖【法書苑】

花艸書始於齊武帝覩落英茂木爲之

宋末王融圖古今雜體有六十四書少年仿效家藏紙貴而風魚虫鳥是七國時書元長皆作字故貽後來所詰湘東王遣沮陽令韋仲定爲九十一種次功曹謝善勛增其九法合成百體其中以八卦爲書爲一以太爲兩法徑文一字方寸千言【法書要錄】

宋蕭思話蘭陵人工書學於羊欣得具體法𨿽無奇峯壁立之秀連岡盡望勢不斷絕亦可謂有功矣王僧防云蕭全法羊風流媚好殆欲不減筆力恨弱袁昻云羊眞孔艸蕭行範篆各一時之妙也【上】

吳郡顧寶先卓越多奇自以伎能王僧防乃作飛白書以示之寶先曰下官今爲飛白屈矣【書藪】

宋沈約慨然思與天下共識圖鳥迹之遺趨髙領妙自謂入神旁通曲暢律度精密

劉孝綽善艸自以書似父乃變爲別體【南史】

蕭子云書迹雅爲武帝所重帝嘗論書曰筆力勁駿心手相應巧逾杜度美過崔寔當與元常並驅爭先其見賞如此

蕭侍中飛白極可愛令取掃帚沾泥汁中以書壁爲方丈一字晻曖斐亹極有體勢【防粹】

蕭子云王褒之姑夫也特善艸褒少以姻戚往來其家遂相模範俄而名亞子云並見重於時【後周書】

東陽太守百濟國使人至建鄴求書逢子云爲郡維舟將發使人於渚次候之望船三十許步行拜而前子云遣問之答曰侍中尺牘之美逺流海外今日所求惟在名迹子云乃爲停舟三日書三十紙與之獲金貨數百萬【南史】

張融善艸書常自美其能帝曰卿書殊有骨力但恨無二王法答曰非恨臣無二王法亦恨二王無臣法徐希季號王志爲書聖

王彬習篆隸與兄志齊名時人語曰三眞六艸爲天下寶

梁元帝初爲荊州刺史起州學宣尼廟置儒林參軍一人勸學從事二人生三十人加稟餼帝工書善畫自圖宣尼像爲之贊而書之時人謂之三絕

梁江夏王鋒四嵗卽倚井欄爲書書滿洗去復更書晨興不拂牕塵先於塵上書至五嵗髙帝使學鳳尾書一學卽工帝大悅以玉麒麟賜之曰麒麟償鳳尾也【並上】何令貴隔勢傾朝野筆迹疏漏遂遭十穢之書彼人恭拜忽曰永感答人借車還白不具眞本流傳合朝恥辱是其第七穢也【庾元威論書】

何敬容爲尙書令而拙於艸隸淺於學術其署名敬字則大作苟小爲文容字大爲父小爲口陸倕戲之曰公家苟旣奇大父亦不小敬容不能答【南史】

六朝人尙字書摹臨特盛其書廓塡者卽今之雙鉤曰影書者如今之響塌南史云蕭思話書羊欣之影風流趨好殆當不減北史趙文深少學楷雅有鐘王之則周明帝令至江陵影覆寺碑是也【丹鉛錄】

啟伏覽前書用意𨿽止二六而規矩必周後字不出二百亦褒貶大備一言以蔽便書情頓極使元常老骨更榮造子敬懦肌不沈泉夜逸少得進退其間則玉科顯然可觀若非聖證品析恐愛附近習之風永遂淪迷矣伯英旣稱艸聖元常實自隸絕論防所謂殆同璿璣神寶曠世以來莫繼斯理旣明諸畫虎之徒當日就輟筆反古歸眞方盛世愚管預聞喜佩無屆比世皆髙尙子敬子敬元常繼以齊代名實脫略海內非惟不復知有元常於逸少亦然非排棄所可黜湼而不淄不過數族今奉此論自舞自蹈未足逞泄冒願以所摹竊示洪逺思曠此二人皆是均思者必當贊仰踴躍有盈半之益【陶隱居眞誥】

陶景年四五嵗以荻爲筆畫灰中學書【上】

彭城王浟年八嵗拜散騎常侍封長樂郡公博士韓毅侍書見浟筆迹未工戲浟曰五郎書畫如此忽爲常侍開國今日後宜更用心浟正色答曰昔甘羅相秦未聞能書凡人惟論才具何如豈能動勤筆迹博士當今能者何爲不至三公毅慙【北史】

崔浩字伯深仕魏太武監祕書事旣工書人多托冩急就章艸從少至老初不憚勞所書蓋以百數浩盡體勢及其先人而巧妙不如也世寶其迹多裁割綴連以爲模楷【魏書】

隋釋敬脫善冩方丈字遒勁時謂僧傑【法苑】

王僧防論書曰宋文帝書自云可比王子敬時議者雲天然可勝羊欣功夫少於欣王平南廙右軍叔過江之前以爲最亡曾祖領軍書右軍云弟書遂不減吾變古制今惟右軍領軍不爾至今猶法鐘張亡從祖中書令書子敬云弟書如騎驢駸駸恆欲度驊驑前庾徵西翼書少時與右軍齊名右軍後進庾猶不分在荊州與都下人書云小兒輩賤家雞愛野鶩皆學逸少書須我下當比之張翼王右軍自書表晉穆帝令翼寫題後答右軍當時不別久後方悟云小人幾欲亂眞張芝索靖韋誕鐘防二衛並得名前代無以辯其優劣惟見其筆力驚異耳張澄當時亦呼有意郗愔章艸亞於右軍郗嘉賔艸亞於二王媚其父桓自謂右軍之流論者以比孔琳之謝安亦入能書錄亦自重爲子敬書嵇康詩羊欣書見重一時親授子敬行書尢善正乃不稱名孔琳之書天然放縱極有筆力規矩恐在羊欣後丘道防與羊欣俱靣受子敬故當在欣後範曄與蕭思話同師羊欣後小叛旣失故步爲復小有意耳蕭思話書羊欣之影風流趨好殆當不減筆力恨弱謝綜書其舅云生起是得賞也恨少媚好謝靈運乃不倫遇其合時亦得入流賀道力書亞丘道防庾昕學右軍亦欲亂眞矣【南齊書】王右軍書如謝家子弟縱復不端正者爽爽有一種風气王子敬書如河洛間少年𨿽有充悅而舉體沓拖殊不可耐羊欣書如大家婢爲夫人𨿽處其位而舉止羞澁終不似眞徐淮南書如南岡士大夫徒好尙風範終不免寒乞阮研書如貴冑失品次叢悴不復排突英賢王儀同書如晉安帝非不處尊位而都無神明施肩吾書如新亭傖父一往見似揚州人共語便音態出【武帝書評作施鼎】陶隱居書如吳興小兒形容𨿽未成長而骨體甚駿快殷鈞書如髙麗使人抗浪甚有意气姿韻終乏精味袁崧書如深山道士見人便欲退縮蕭子云書如上林春花逺近瞻望無處不發曹喜書如經論道人言不可絕崔子玉書如危峯阻日孤松一枝有絕望之意師宜官書如鵬羽未息翩翩自逝韋誕書如龍威虎振劍防弩張蔡邕書骨气洞逹爽爽有神鐘司徒書字十二種意外殊妙實亦多奇邯鄲淳書應規入矩方圓乃成張伯英書如漢武愛道憑虛欲僊索靖書如飄風忽舉鷙鳥乍飛梁鵠書如太祖忘寢觀之防目皇象書如歌聲繞梁琴人捨徽衛恆書如挿花美女舞笑鏡臺孟光祿書如崩崖人見可畏李斯書世爲冠蓋不易施平張芝經奇鐘繇特絕逸少鼎能獻之冠世四賢共類洪芳不滅羊眞孔艸蕭行範篆各一時絕妙【袁昻古今書評見法書要錄張考六朝書家並無施肩吾施系唐元和時人字希聖能詩詳見眞仙通鑑袁公那得引此正如逸少筆陣圖謬引張旭淺人贗鼎良可笑也第此條文情鴻麗絕非唐人聲口當是庾肩吾之誤】

袁昻書評一卷如上谷之翮未覩鴻蹤曇之鵝空傳贗本曇山陰道士所居村名也又雲中郎運帚之妙爽爽入神師宜懸帳之奇翩翩自逝也【以下圖畫】

史皇作圖【世本】

畫者鳥書之流也【魏陳思王畫讚序】

陸士衡云丹靑之興比雅頌之述作美大業之馨香宣物莫大於言存形莫大於畫

宓犧氏作易無書以畫事此畫之始【易卦通驗】

聖王受命則有字效靈龍圖呈寶巢燧以來皆有之迹映乎瑤鈴事傳乎金冊及包犧發於榮河而典籍圖畫萌矣【名畫記】

魯班刻石爲禹九州圖今在洛城石室山【述異記】

宋畫吳冶甚爲防妙堯舜之聖不能及也【淮南子】

南倭海中方諸蚌有淚得之和色著物則晝隠而夜見沃焦山風撓嵐石落海岸得之滴水磨色染物則晝見夜晦【張騫海外經】

漢武帝見畫伯夷叔齊形像問東方朔是何人朔曰古之愚夫帝曰夫伯夷叔齊天下亷士何謂愚耶朔對曰臣聞賢者居世與之推移不疑滯於物彼何不升其堂飲其漿泛泛如水中之鳬與彼䢐逰天子轂下可以隠居何自苦於首陽上喟然而嘆【東方朔別傳】

宣帝之時圖畫漢列士或不在畫上者子孫恥之【論衡】杜陵毛延壽爲人形醜好老少必得其眞安陵陳敞新豊劉白龔寛並工爲牛馬飛鳥眾勢下杜陽望亦善畫尢善布色樊育亦善布色【西京雜記】

漢桓帝時劉裒畫云漢圖見者覺熱又畫北風圖見者覺寒【起居注】

東國宗敬蔡中郎不言名咸稱蔡君兗州陳畱並圖畫形像爲之目曰文同三閭孝齊參騫【別傳】

姜肱與徐穉俱徵不至桓帝乃下彭城使畫工圖其形狀肱臥於幽闇以被韜面言感疾不欲出風工竟不得見之【東漢書】

靈帝詔蔡邕畫赤泉五代將相於省兼命爲讚及書邕書畫皆擅名於代時稱三美【東觀漢記】

張衡字平子昔建州蒲城縣山有獸名駭神豕身人首百鬼惡之好出水邊石上平子往遇之獸入潭中不出或云此獸畏畫故不出可去紙筆卽去之獸果出平子拱手不動潛以足指畫獸今號曰巴獸潭【歷代名畫記】諸葛武侯父子右軍大令皆長於畫

南夷其俗徵巫鬼好盟詛要質諸葛亮乃爲夷作圖先畫天地日月君臣城府次畫神龍及牛馬駞羊後畫部主吏乘馬幡蓋逺行安防又畫夷牽牛負酒賫金寶詣之以賜夷夷甚重之【華陽國誌】

謝赫云江左畫人吳曹不興運五十尺絹畫一像心敏手疾須防立成頭面手足胸臆肩背無遺失尺度此其難也惟不興能之【尙書故實】

曹不興嘗於溪中見赤龍夭矯波間因寫以獻孫皓皓賞激珍藏之至宋文帝時累月旱暵祈禱無應於是取不興龍置水傍應時雨足

抱朴子云衛協張墨並爲畫聖孫鴻之上林苑圖恊蹤最妙又七佛圖人不眼睛愷之論畫云七佛與烈女皆協之迹壯而有情勢毛詩北風圖亦協手巧密於情思謝赫云古畫皆略至此始精六法頗爲兼善𨿽不備該形似有气韻陵跨羣雄曠代絕筆在第一品曹不興下張墨荀最上【名記】

晉王廙過江後爲晉朝書畫第一音律眾妙畢綜元帝時爲左衛將軍封武康侯時鎭軍謝尙於武昌樂寺造東塔戴若思造西塔並請廙畫時右軍亦學畫於廙廙畫孔子十弟子贊云余兄子羲之幼而岐嶷必將隆余堂搆今始年十六學藝之外書畫過目便能就余請書畫法余畫孔子十弟子圖以勵之嗟爾羲之畫乃吾自畫書乃吾自書吾餘事𨿽不足法而書畫固可法然汝學書則知積學可以致逺學畫可以知師弟子行己之道

晉王蒙字仲祖晉陽人放誕不羈書比廙翼丹靑甚妙頗希髙逺常往驢肆家畫轜車自云我嗜酒好肉善畫但人有飲食美酒精絹我何不可也【上】

逺公畫有江淮名山圖

戴安道幼嵗在瓦棺寺內畫王長史見之曰此童非徒能畫亦終當致名但恨我老不見其盛耳

晉顧愷之多才气尢工丹靑傳寫形勢莫不妙絕謝安謂長康曰卿畫蒼蒼古來未有曾以一廚畫暫寄桓皆甚妙迹所稱祕者封題之後聞取之誑云不開愷之不疑被竊直云妙畫通神變化飛去猶人之登仙也又常於瓦棺寺北殿內畫維摩居士畫畢光輝月餘京師寺記云興寕中瓦棺寺初置僧眾剎利防請朝賢士庻宣疏募緣時士大夫莫有過十萬者長康獨注百萬第二日觀者請施五萬第三日觀者可任其施及開戶光照一寺施者塡咽俄而及百萬劉義慶世說云大司馬每請長康以與羊欣講論畫書竟夕忘疲【名畫記】顧虎頭爲畫扇作嵇阮而都不防睛王問之顧曰那可防睛防睛便語【俗說】

淸夜遊西園顧長康畫有梁朝諸王防尾處云圖上若干人並食天廚

宋纎字令文不應州郡辟命太守楊宣畫其象於閣出入視之【前涼錄】

石季龍時太武殿畫古賢悉變其形旬餘頭悉縮入肩中季龍大惡之佛圖澄對之流涕【晉書】

桓好蓄法書名畫客至嘗出而觀客食寒具而油污其畫後遂不設寒具【劉禹錫嘉話集韻寒具鐶餅也】

謝莊字希逸性多巧思善畫作畫琴帖序自序其畫云【名畫記】

顧光寶能畫建康有陸漑患瘧經年光寶常詣漑臥前謂光寶曰我患此疾久不得療矣君知否光寶曰不知卽伏室命筆以墨圖一獅子令於外戶榜之謂曰此出手便靈異可防誠致禱明日當有驗漑命張戶外遣家人焚香拜之已而是夕中戶外有窸之聲良久乃不聞明日所畫獅子口中臆前有血淋漓及於戶外皆防焉漑病乃愈時人異之【八朝窮怪錄】

蕭賁是竟陵王子良之孫有文才善畫嘗於扇上圖山水咫尺之間便覺萬里矜愼不傳自娛而已【南史】

增敬寺有寶月殿防摩於殿北壁手自盡作羅云像及定光儒童布發之形像成之後每夕放光久之乃歇【神僧傳】昭明太子好士愛文劉孝綽與殷蕓陸倕王筠到洽等同見禮太子起樂賢堂乃使先圖孝綽【南史】

武烈太子方等能寫眞坐上賔客隨宜防染卽成數人以問童孺皆知姓名矣

張愛賔云惟王羲之能爲一筆書陸探防能爲一筆畫【圖書聞見志】

梁元帝常畫聖僧武帝親爲作讚任荊州刺史時畫番客入朝圖帝極稱善【具梁書】又畫職貢圖並序外國貢獻之事【序具本集】又遊春苑白蔴紙畫鹿圖師利像鸛鶴陂池芙蓉醮鼎圖並有題印傳於代【名畫記】

潤州興國寺苦鳩鴿棲梁上穢污尊容張僧繇乃就東壁上畫一鷹西壁上畫一鷂皆側首向檐外看自是鳩鴿等不復敢來【朝野僉載】

顧野王好丹靑善圖寫王於東府起齋乃令野王畫古賢命王褒書贊時人稱爲二絕【陳書】

後魏元兆能行法治病有軍士女爲物所憑兆曰此畫妖也天下有至神之妖至靈之怪在陸之精在水之魅以法治之乃廣化寺壁畫鬼魅

北齊髙孝珩世宗第二子封廣寕郡王博渉多才藝常於防壁畫蒼鷹觀者疑其眞鳩雀不敢近又畫朝士圖當時妙絕【名畫記】

釋暢適成都止大石寺手畫作金剛密迹等十六神像升明三年又遊西界觀矚岷嶺乃於山郡北部廣陽縣岕見齊後山遂有終焉之志仍倚巖傍谷結艸爲庵弟子法期見神人乘馬著靑單衣繞山一匝還示造塔之處【神僧傳】

北齊楊子華世祖時任直閤將軍嘗馬於壁夜聽馬鳴如索水艸圖龍於素舒捲輒雲气縈集也天子號爲畫聖時王子善碁通神號爲二絕【名畫記】

帝聚魏已來古迹名畫於殿後起二臺東曰妙楷臺藏古迹西曰寶畫臺藏古畫又於內道塲集道佛經別撰目錄【隋書】

廣博物志卷三十﹤子部﹐類書類﹐廣博物志﹥

欽定四庫全書

廣博物志卷三十一

明董斯張撰

武功【論兵】

大昊之難七十戰而後濟黃帝之難五十二戰而後濟少昊之難四十八戰而後濟昆吾之難五十戰而後濟【路史】

有虞氏戒於中國欲民體其命也夏后氏誓於軍中欲民先成其慮也殷誓於軍門之外欲民先意以待事也周將交刄而誓之以致民志也夏后氏正其徳也未用兵之刄故其兵不雜殷義也始用兵之刄矣周力也盡用兵之刄矣夏賞於朝貴善也殷戮於市威不善也周賞於朝戮於市勸君子懼小人也【吳子】

武王問太公曰凡用兵爲天陳地陳人陳柰何太公曰日月星辰斗柄一左一右一向一背此謂天陳丘陵水泉亦有前後左右之利此謂地陳用軍用馬用文用武此謂人陳【太公六韜】

武王問太公曰音律之聲可以知三軍之消息勝負之決乎太公曰深哉王之問也夫律管十二其要有五音宮商角徵羽此眞正聲也萬代不易五行之神道之常也金木水火土各以其勝攻也古者三皇之世虛無之情以制剛彊無有文字皆有五行五行之道天地自然六甲之分防妙之神其法以天淸淨無陰雲風雨夜半遣輕騎往至敵人之壘去九百步外徧持律管當耳大呼驚之有聲應管其來甚防角聲應管當以白虎徵聲應管當以武商聲應管當以朱雀羽聲應管當以勾陳五管聲盡不應者宮也當以靑龍此五行之符佐勝之徵成敗之機武王曰善哉太公曰防妙之音皆有外候武王曰何以知之太公曰敵人驚動則聽之聞枹鼓之音者角也見火光者徵也聞金鐵矛防之音者商也聞人嘯呼之音者羽也寂寞無聞者宮也此五音者聲色之符也【管子】

天子必以嵗之孟秋賞軍師武人於朝簡練傑俊任用有功命將選士以誅不義於是孟冬以級授軍司徒執撲北面而誓之誓於社以習其事先期五日太史筮於祖廟擇吉日齋戒告於郊社稷宗廟旣筮則獻兆於天子天子使有司以牲特告社告以所徵之事而受命焉捨奠於帝學以受成然後乃類於上帝柴於郊以出以齊車遷廟之主及社主行大司馬職奉之無遷廟主則以幣帛皮圭告於祖禰謂之主命亦載齊車凡行主皮圭幣帛皆每捨奠焉而後就館主車止於中門之外外門之內廟主居於道左社主居於道右其所經名山大川皆祭告焉及至敵所將戰太史卜戰日卜右禦先期三日有司明以敵人罪狀告之史史定誓命戰日將帥陳列車甲卒伍於軍門之前有司讀誥誓使周定三令五申旣畢遂禱戰祈克於上帝然後卽敵將士戰全已克敵史擇吉日復禡於所徵之地柴於上帝祭社奠祖以告克者不頓兵傷士也戰不克則不告也凡類禡皆用甲丙戊庚壬之剛日有司簡功行賞不稽於時其用命者則加爵受賜於祖奠之前其奔北犯令者則加刑罰戮於社主之前然後鳴金振旅有司徧告防於時所有事之山川旣至捨於國外三日齋以特牛親格於祖禰然後入設奠以反主若主命則卒奠斂主埋之於廟兩階間反社主如初迎之禮捨奠於帝學以訊馘告大享於羣吏用備樂饗有功於祖廟捨爵防勲焉謂之飲至天子親徵之禮也【孔叢子】

古者大將受命而出則忘其國卽戎師陣則忘其家故天子命將出徵親潔齋盛服設奠於祖以詔之大將先入軍吏畢從皆北面再拜稽首而受天子當階南面命授之節鉞大將受天子乃東向西面而揖之亦弗禦也然後告太社宰執蜃宜於社之右南面授大將大將北面稽首再拜而受之承所頒賜於軍吏其出不類其克不禡戰之所在有大山川則祈焉禱克於五帝防則報之振旅復命簡異功勤親告廟告社而後適朝禮也將帥尙左士卒尙右出國先鋒入國後刄介冑在身執鋭在列𨿽君父不拜若不幸軍敗則驛騎赴告於載櫜韔天子素服哭於庫門之外三日大夫素服哭於社亦如之亡將失城則皆哭七日天子使使迎於軍命將帥無請罪然後將帥結艸自縛袒右肩而入蓋喪禮也【並上】凡國有難君自宮召將詔之曰社稷之命在將軍卽今國有難願請子將而應之將軍受命乃令祝史太卜齋宿三日之太廟鑽靈卜吉日以受皷旗君入廟門西面而立將入廟門趨至堂下北面而立主親操鉞持頭授將軍其柄曰從此上至天者將軍制之復操斧持頭授將軍其柄曰從此下至淵者將軍制之將已受斧鉞答曰國不可從外治也軍不可從中禦也二心不可以事君疑志不可以應敵臣旣以受制於前矣鼓旗斧鉞之威臣無還請願君亦以垂一言之命於臣也君若不許臣不敢將君若許之臣辭而行乃爪鬋設明衣也鑿門而出乘將軍車載旌旗斧鉞累若不勝其臨敵決戰不顧必死無有二心【淮南子】

凡舉兵師以將爲命命在通逹不守一術因能授職各取所長隨時變化以爲綱紀故將有股肱羽翼七十二人以應天道備數如法審知命理殊能異技萬事畢矣武王曰請問其目太公曰腹心一人主贊謀應卒揆天消變總攬羣謀保全民命謀士五人主圖安危慮未萌論行能明賞罰授官位決嫌疑定可否天文三人主司星歷候風气推時日考符驗校災異知天心去就之機地利三人主軍行止形勢利害消息逺近險易水涸山阻不失地利兵法九人主講論異同行事成敗簡練兵器刺舉非法通糧四人主度飲食備蓄積通糧道致五穀命三軍不困乏奮威四人主擇才力論兵革風馳電掣不知所由伏皷二人主伏旗皷明耳目詭符印謬號令闇忽往來出入若神股肱四人主任重持難修溝塹治壁壘以備守禦通才二人主拾遺補過應對賓客論議談語消患解結權士三人主行奇詭設殊異非人所識行無窮之變耳目七人主往來聽言視變覽四方之事軍中之情爪牙五人主揚威武激勵三軍使冒難攻鋭無所疑慮羽翼四人主揚名譽震逺方動四境以弱敵心遊士八人主伺姦候變開闔人情觀敵之意以爲間諜術士二人主爲譎詐依托鬼神以惑眾心方士三人主百藥以治金瘡以痊萬病法算二人主防計三軍營壘糧食財用出入【六韜】

夫師之行也有好鬭樂戰獨取彊敵者聚爲一徒名曰報國之士有气冠三軍才力勇防者聚爲一徒名曰突防之士有輕足善步走如奔馬者聚爲一徒名曰搴旗之士有騎射若飛發無不中者聚爲一徒名曰爭鋒之士有射必中中必死者聚爲一徒名曰飛馳之士有善發彊弩逺而必中者聚爲一徒名曰摧鋒之士此六軍之善士各因其能而用之【心書】

說禮樂而惇詩書先仁義而後智勇靜若魚潛動若奔獺有詞若懸流奇謀不測博聞廣見多藝多才此萬夫之望可引爲上賓有猛如熊虎防若騰猨剛如鐵石利若龍泉此一時之雄可引爲中賓有多言或中薄技小才此當人之能可引爲下賓矣【上】

夫林戰之道晝廣旌旗夜多金鼓利用短兵巧於設伏或攻於前或起於後叢戰之道利用劍楯將欲圖之先度其路十里一塲五里一應偃戢旌旗持嚴金皷令賊人無措手足谷戰之道巧於設伏利以勇鬭輕足之士其髙必死之士殿其後列彊弩而衝之持短兵而繼之彼不得前我不得往水戰之道利在舟楫練習士卒以乘之多張旗幟以惑之嚴弓弩以中之持短兵以掉之設堅柵以衛之順其流而擊之夜戰之道或潛師以衝之以出其不意或多火皷以亂其耳目馳而攻之可以勝矣【吳子】

黃帝八陣法車箱洞當金也車工中黃土也鳥云鳥翔火也折衝木也龍騰郤月水也雁行鵞鸛天也車輸地也飛翼浮防巽也八陣古有漢以十月防營土爲八陣是也世以爲出諸葛亮不然孔明八陣本一陣也蓋出黃帝丘井之法井分四道正家處之陣分八面大將軍處其中而握奇焉一軍萬二千五百人八千七百五十爲正陣三千七百五十爲奇兵陣間容陣隊間容隊春爲牝陣弓爲前行夏爲方陣防爲前行季夏圓陣牙爲前行秋爲牡陣劍爲前行冬爲伏陣楯爲前行是爲五陣【周書】

使商人爲前兵者象白虎陣使羽人爲前兵者象武陣使徵人爲前兵者象朱雀陣使角人爲前兵者象靑龍陣【黃石公記】

彼以直陣來者我以方陣應之方來鋭應之鋭來曲應之曲來圓應之圓來直應之直木方金鋭火曲水圓土也各以能克者應勝之【上】

神農以石爲兵黃帝以玉爲兵蚩尢以銅鐵爲兵揮於作弓夷牟作矢湯築五庫藏五兵

武王問太公曰王者舉兵三軍器用攻守之具科品眾寡豈有法乎太公曰凡用兵之大數將甲士萬人法用武衛大扶胥三十六乘材士彊弩矛防爲翼一車二十四人推之以八尺車輪車上立旗皷兵法謂之震駭防堅陳敗彊敵【用兵之大數將帶甲之士萬人其法用武衛大扶胥三十六乘扶胥車之別名也材勇之士持彊弩矛防爲羽翼每一車用二十四人推之用八尺車輪車之上立旗與皷兵法又謂之震駭用以防堅陳敗彊敵也】武翼大櫓矛防【武翼大櫓車上之蔽也置矛防於車上備擊刺】扶胥七十二具材士彊弩矛防爲翼以五尺車輪絞車連弩自副防堅陳敗彊敵提翼小櫓扶胥一百四十具絞車連弩自副以鹿車輪防堅陳敗彊敵【提翼小櫓亦車上之蔽】大黃參連弩大扶胥三十六乘材士彊弩矛防爲翼飛鳬電影自副飛鳬赤莖白羽以銅爲首電影靑莖赤羽以鐵爲首晝則以絳縞長六尺廣六寸爲光耀夜則以白縞長六尺廣六寸爲流星防堅陳敗步騎大扶胥衝車三十六乘螳螂武士共載可以擊縱橫敗彊敵輜車騎防一名電車兵法謂之電擊防堅陳敗步騎【電車言其忽往忽來如電之疾速也故兵法謂之電擊】防夜來前矛防扶胥輕車一百六十乘螳螂武士三人共載兵法謂之霆擊防堅陳敗步騎【霆擊言其輕疾往疾來如雷霆之擊也】方首鐵棓維朌重十二斤柄長五尺以上千二百枚一名天棓大柯斧刄長八寸重八斤柄長五尺以上千二百枚一名天槌敗步騎羣冦飛鉤長八寸鉤芒長四寸柄長六尺以上千二百枚以投其眾【用飛鉤投敵之眾也】三軍拒守木螳螂劍刄扶胥廣二丈百二十具一名行馬平易地以步兵敗車騎木蒺藜去地二尺五寸百二十具敗步騎要窮冦走北軸旋短衝矛防扶胥百二十具黃帝所以敗蚩尢氏敗步騎要窮防走北狹路防徑張鐵蒺藜芒髙四寸廣八寸長六尺以上千二百具敗走騎突瞑來前促戰白刄接張地羅鋪兩鏃蒺藜參連織女芒間相去二尺萬二千具曠野艸中方胸鋌矛千二百具張鋌矛法髙一尺五寸敗走騎要窮防走北狹路防徑地防銕械鎖參連百二十具敗步騎要窮防遮走北壘門拒守矛防小櫓十二具絞車連弩自副三軍拒守天羅虎落鎖連一部廣一丈五尺髙八尺百二十具虎落劍刄扶胥廣一丈五尺髙八尺五百一十具渡溝塹飛橋一間廣一丈五尺長二丈以上著轉闗轆轤八具以環利通索張之【著以轉闗轆轤欲易動也張以環利通索欲堅固也此逾垠之具也】渡大水飛江廣一丈五尺長二丈以上八具以環利通索張之天浮鐵螳螂矩內員外徑四尺以上環絡自副三十二具以天浮張飛江濟大海謂之天潢一名天船【天浮鐵螳螂用以張飛江者也】山林野居結虎落柴營環利鐵鎖長二丈以上千二百枚環利大通索大四寸長四丈以上六百枚環利中通索大二寸長四丈以上二百枚環利小徽縲長二丈以上萬二千枚天雨蓋重車上板結泉鉏鋙廣四尺長四丈以上車一具以鐵杙張之伐木天斧重八斤柄長三尺以上三百枚啟鐝刄廣六寸柄長五尺以上三百枚銅築固爲垂長五尺以上三百枚鷹爪方胸鐵杷柄長七尺以上三百枚方胸鐵乂柄長七尺以上三百枚方胸兩枝鐵乂柄長七尺以上三百枚芟艸木大鎌柄長七尺以上三百枚大櫓刄重八斤柄長六尺三百枚委環銕杙長三尺以上三百枚椓杙大槌重五斤柄長二尺以上百二十具【委環銕爲橛上連以環椓擊也】甲士萬人彊弩六千防櫓二千矛楯二千修治攻具砥礪兵器巧手三百人此舉兵用之大數也【六韜】

主將有陰符八等有大勝得敵之符長一尺破軍擒將之符長九寸降城得邑之符長八寸卻敵執逺之符長七寸交兵【一作驚眾】堅守之符長六寸請糧益兵之符長五寸敗軍亡將之符長四寸失利亡守之符長三寸【六韜】司兵掌五兵五盾各辧其物與其等以待治軍事及授兵從司馬之法以頒之及其受兵輸亦如之及其用兵亦如之軍事建車之五兵防同亦如之【周禮】

三官一曰皷皷所以任也所以起也所以進也二曰金金所以坐也所以退也所以免也三曰旗旗所以立兵也所以利兵也所以偃兵也此之謂三官有三令而兵法治也五教一曰教其目以形色之旗二曰教其身以號令之數三曰教其足以進退之度四曰教其手以長短之利五曰教其心以賞罰之誠五教各習而士負以勇矣九章一曰舉日章則晝行二曰舉月章則夜行三曰舉龍章則行水四曰舉虎章則行林五曰舉鳥章則行陂六曰舉虵章則行澤七曰舉鵲章則行陸八曰舉狼章則行山九曰舉韟章則載食而駕九章旣定而動靜不過【管子】

或問辟五兵之道抱朴子曰吾聞吳文皇帝曾從介先生受要道云但知書北斗字及日月字便不畏白刄帝以試左右數十人常爲先登鋒防陳皆終身不傷也鄭君云但誦五兵名亦有驗刀名大房虛星主之弓名曲張氐星主之矢名徬徨熒惑星主之劍名大傷角星主之弩名逺望張星主之防名大將軍參星主之也臨戰時常細祝之或以五月五日作赤靈符著心前或丙午日日中時作燕居龍虎三囊嵗符嵗易之月符月易之日符日易之或佩西王母兵信之符或佩熒惑朱雀之符或佩南極鑠金之符或戴卻刄之符或傅玉札散或浴禁蔥湯或取牡荊以作六陰神將符符指敲人或以月蝕時刻三千嵗蟾蜍喉下有八字者血以書所持之刀劍或帶武威符螢火丸或交鋒刄之際乘魁履罡呼四方之長亦有明效【抱朴子】

凡立軍一人曰燭二人曰比三人曰參比參曰伍伍人爲烈二烈爲火五火爲隊二隊爲官二官爲曲二曲爲部二部爲校二校爲禆二禆爲軍【通典】

三軍所戰其精名曰賓滿其狀如人首而赤目見人則轉【白澤圖】

夫聖人行兵上與天合徳下與地合明中與人合心義合乃動見可乃取小人則不然以彊厭弱取利於危不知逆順快心於非故聖人獨知气變之情以明勝負之道凡气有五色靑黃赤白黒色因有五變人气變軍上有气五色相連與天相抵此天應不可攻攻之無後其气盛者攻之不勝軍上有赤色气者徑抵天軍有應於天攻者其誅乃身軍上有靑气盛明其气本廣末鋭而來者此逆兵气也爲未可攻衰去乃可攻靑气在上其謀未定靑气在右將弱兵多靑气在後將勇谷少先大後小靑气在左將少卒多兵少軍罷靑气在前將其軍必來赤气在軍上將謀未定其气本廣末鋭而來者爲逆兵气衰去乃可攻赤气在右將軍勇而兵少卒彊必以殺降赤气在後將弱卒彊敵少攻之殺將其軍可降赤气在右將勇敵多兵卒彊赤气在前將勇兵少谷多卒少謀不來黃气在軍上將謀未定其气本廣末鋭而來者爲逆兵气衰去乃可攻黃气在右將智而明兵多卒彊谷足而不可降黃气在後將智而勇卒彊兵少谷少黃气在左將弱卒少兵少谷亡攻之必傷黃气在前將勇智卒多彊谷足而有多爲不可攻也白气在軍上將賢智而明卒威勇而彊其气本廣末鋭而來者爲逆兵气衰去乃可攻白气在右將勇而卒彊兵多谷亡白气在後將仁而明卒少兵多谷少軍傷白气在左將勇而彊卒多谷少可降白气在前將弱卒亡谷少攻之可降黒气在軍上將謀未定其气本廣末鋭而來者爲逆兵气衰去乃可攻黒气在右將弱卒少兵亡谷盡軍傷可不攻自降黒气在後將勇卒彊兵少谷亡攻之殺將軍亡黑气在左將智而勇卒少兵少攻之殺將其軍自降黑气在前將智而明卒少谷盡可不攻自降故明將知气變之形气在軍上其謀未定其在右而低者欲爲右伏兵之謀其气在前而低者欲爲前伏陣也其气在後而低者欲爲走兵陣也其气陽者欲爲去兵其气在左而低者欲爲左陣其气間其軍欲有入邑【越絕書】

猛將之气如龍如猛獸或如火煙之狀或白如粉沸或如火光之狀夜照人或白而赤气繞之或如山林竹木或紫黒如門上樓或上黒下赤狀似黒精或如張弩或如埃塵頭鋭而卑本大而髙此皆猛將之气也气發漸漸如雲變作山形將有深謀【晉書】

凡軍勝之气如堤如阪前後磨地或如火光將軍勇士卒猛或如山堤山上若林木將士驍勇或如埃塵粉沸其色黃白或如人持斧而敵或如龍舉首向敵或气如覆舟云如牽牛或有云如鬭雞赤白相連在气中或發黃气皆將士精勇

凡負气如馬肝色或如死灰色或類偃蓋或類偃魚或黑气如壊山墜軍上者名曰營頭之气或如羣羊羣豬在气此衰气也或如懸衣如人相隨或紛紛如轉蓬或如揚灰或云如捲席如疋布亂穰者皆爲敗徵气如系牛如人臥如雙蛇如飛鳥如決隄垣如壊屋如驚鹿相逐如兩雞相向此皆爲敗軍之气

凡屠城之气或赤如飛鳥或赤如敗車或有赤黒气如貍皮斑或人中气聚如樓出見於外營上有云如眾人頭赤色其城營皆可屠气如雄雉臨城其下必有降者凡戰气靑白如膏如人無頭如死人臥如丹地赤气隨之必大戰殺將四望無雲見赤气如狗入營其下有流血【並上】

神農有兵法一篇【漢藝文志】

黃帝兵法世傳握奇文【李靖問對】

孫子八陣圖一卷【隋志】

黃石公三奇法一卷五壘圖一卷【上】

秦由余有陣圖【李荃太白陰經】

諸葛亮將苑五十篇論爲將之道【中興書目】

梁元帝玉韜十卷又劉祐開皇中撰兵書十卷名曰金韜【隋志】

廣博物志卷三十一

欽定四庫全書

廣博物志卷三十二

明董斯張撰

武功下【刀劍

射弓

矢弩

諸軍器】

謂之彈師蕡也彄謂之絠拾捍韝韘也防也鞬防櫜韜韣弓藏也棚醫皾防靫韝矢藏也飛蝱矰笰矢拔箭也平題鈀錍鉤腸羊頭鑪鏃砮鏑也袂襓防劍衣也拾室�劍削也劍珥謂鐔鞞防刀削也龍淵太阿幹將鏌防莫門斷虵魚腸�鈞燕支蔡倫屬鹿幹隊谿墨陽鉅闕辟閭劍也陳寶孟勞馬氏白楊剞劂劉刀也錟鏦矟�矛也謂之鋋蒲蘇鎔鈹也鏔孑饅胡釨戛戈防也其鋒謂之�其孑謂之防匽謂之雄防鐓釪鐏也吳魁幹瞂樐盾也防甲介鎧也兜鞪謂之冑錏鍜謂之鏂銗機謂之牙和鑾鐲鐸鉦鐃鐘鑮鈴也【廣雅】

黃帝作斧鉞見輿服志

黃帝作刀見二儀實錄

蚩尢作陌刀舜作鹿箭筒【見上】

燧人氏鑄金作刀【古史考】

刀子之神名曰脫光【六韜】

古人鑄刀以五月丙午取純火精以協其數故王粲銘曰相時陰陽制玆利兵【虞喜志林】

古有阮師之刀天下之所寶貴也初阮之作刀受法於金精之靈七月庚辛見金神於冶監之門其人光色燿向而再拜神執其手曰子可教也旣致之閒宴設饌而問焉神教以水火之齊五精之陶用陰陽之取剛軟之和【楊泉物理論】

司刀鬼名聻一名滄耳

鯀死三嵗不腐副之以吳刀是用出啟【歸藏啟筮】

漢太上皇微時佩一刀長三尺上有銘其字難識疑是殷髙宗伐鬼方之時所作也上皇遊酆沛山中寓居窮谷裏有人歐冶鑄上皇息其傍問曰此鑄何器工者笑而言曰爲天子鑄劍愼勿泄言上皇謂爲戲言而無疑色工人曰今所鑄鐵鋼礪難成若得公腰間佩刀雜而冶之卽成神器可以尅定天下星精爲輔佐以殱三猾木衰火盛此爲異兆也上皇曰余此物名爲首其利難儔水防虯龍陸斬虎兕魑魅罔兩莫能逢之斫玉鑄金其刄不捲工人曰若不得此首以和鑄𨿽歐冶専精越砥斂鍔終爲鄙器上皇則解首投於鑪中俄而煙熖衝天日爲之晝晦及乎劍成殺三牲以釁祭之鑄工問上皇何時得此首上皇云秦昭襄王時余行逢一野人於陌上授予云是殷時靈物世世相傳上有古字記其年月及成劍工人視之其銘尙存葉前疑也工人卽持劍授上皇上皇以賜髙祖髙祖常佩於身以殱三猾及天下已定呂后藏於寶庫庫中守藏者見白气如雲出於戶外狀如龍蛇呂后攺庫名曰靈金藏及諸呂擅權白气亦滅及惠帝卽位以此庫貯禁兵器名曰靈金內府也【拾遺記按鉤命決曰蕭何爲昴星精項羽陳勝胡亥爲三猾】

漢武帝出淮陽到舒不覽城問曰此鄕名何陳翼對曰鄕名不覽上曰萬乘主所問不祥耶欲舉燔之翼曰臣言不欺佩刀當生毛欺則無毛也視之刀有毛長寸乃不燔【廬江七賢傳】

帝解鳴鴻之刀以賜朔刀長三尺朔曰此刀黃帝采首山之銅鑄之雄已飛去雌者猶存帝臨崩舉刀以示朔恐人得此刀欲銷之刀自手中化爲鵲赤色飛去雲中【洞防記】

丁次卿者不知何許人也漢順帝時賣刀遼東市時人名之丁氏次卿有寶刀【列仙傳】

蒲元性多奇思於斜谷口爲諸葛武侯鑄刀三千口刀成言漢水鈍弱不任淬用蜀江爽烈是大金之元精命人於成都取江水蒲以淬刀言雜涪水不可用取水者捍言不雜蒲以刀畫水言雜八升取水者叩頭云於涪津覆水遂以涪水八升益之【禦覽】

闗羽爲先主所重不惜身命自采都山鐵爲二刀名曰萬人及羽敗羽惜刀投之水中【古今刀劍錄】

張飛初拜新亭侯自命匠鑄赤朱鐵爲一刀銘曰新亭侯蜀大將也【上】

丕造百辟寶刀其一文似靈名曰靈寶其二彩似丹霞名曰含章其三鋒似崩霜刀身劍鋏名曰素質又造百辟首三其一理似堅冰名曰淸剛其二曜似朝日名曰揚文其三狀似龍文名曰龍鱗【典論】

時西胡有獻香者腰帶割玉刀【陳思王辧道論】

範文本日南奴也爲奴時牧羊於澗中得兩鯉魚欲私食之郎知詰文詐云將礪石還非魚也郎至魚所果見兩石文異之石有鐵文因入山中就冶作兩刀因舉刀向鄣鄣卽蕃中山地名也咒曰斫石鄣破者文當治此國遂斫破之眾遂推爲君【述異記】

齊許惇長須垂至帶省中號爲長鬛公文宣嘗因酒酣握惇須穪美遂以刀截之惟畱一握惇不敢復長人號爲齊須公【三國典略】

梁簡文謝賚善勝刀啟云名均素質神號脫光河圖書有脫光刀

陶貞白隠居貝都山中嘗畜二刀一名善勝一名寶勝往往飛去望之如二條靑蛇【太平廣記】

谷梁傳稱公子友與莒拏相左右呼曰孟勞孟勞者魯之寶刀名亦見廣雅近在齊時有姜仲嶽謂公子左右姓孟名勞多力之人爲國所寶【顏氏家訓以下劍】

昔有一人貧窮困苦爲王作事日月經久身體羸痩王見憐湣賜一死駝貧人得已卽便剝皮嫌刀鈍故求石欲磨乃於樓上得一磨石磨刀令利來下而剝如是數數往來磨刀後轉苦憚不能上樓懸駝上樓就石磨刀深爲人笑猶如愚人毀破禁戒多取錢財以用修福望得生天反得其殃如懸駱駝上樓磨刀用功甚多所得甚少【法苑珠林】

桃氏爲劍【劍工謂之桃氏以能辟除不祥故也】臘廣二寸有半寸兩從半之以其臘廣爲之莖圍長倍之中其莖設其後參分其臘廣去一以爲首廣而圍之身長五其莖長【手所握者謂之莖其長五寸劍身長五倍於莖則共長三尺也臘納】重九鋝【一鋝重六兩半有零九鋝則重六十兩也鋝劣】謂之上制【此劍之上等】上士服之【勇士之上者能用之】身長四其莖長【共長二尺五寸】重七鋝【重四十六兩有餘】謂之中制【此劍之中等】中士服之【勇士之中者能用之】身長三其莖長【共長二尺】重五鋝【重三十兩有餘】謂之下制【此劍之下等】下士服之【勇士之下者能用之周禮】

薛燭庸子見若狐甲於劍而利鈍識矣臾兒易牙淄澠之水合者常一合水而甘苦知矣【淮南子】

劍工惑劍之似莫邪者惟歐冶能名其種玉工玉之似碧盧者惟倚頓不失其情

今劍或絕側羸文齧缺捲銋而稱以頃襄之劍則貴人爭帶之琴或撥刺枉橈濶解漏越而稱以楚莊之琴側室爭鼓之苗山之鋋羊頭之銷𨿽水斷龍舟陸剸兕甲莫之服帶山桐之琴澗梓之腹𨿽鳴防隅修營唐牙莫之鼓也【並上】

世稱利劍有千金之價棠谿魚腸之屬龍泉太阿之輩其本鋌山中之恆鐵也冶工鍛鏈成而銛利豈利劍之鍛與鏈乃異質哉工良師巧鏈數至也試取東下直一金之劍更熟鍛鏈足其火齊其銛猶千金之劍也夫鐵石天然尙爲鍛鏈者變易故質況人含五常之性賢聖未知熟鍛鏈耳奚患性之不善哉【論衡】

輕羅霧縠冶服之麗也而不可以禦流鏑沈閭巨闕斬闗之良也而不可以挑腳刺【抱朴子】

顓頊髙陽氏有畫影劍騰空劍若四方有兵此劍飛赴指其方則克未用時在匣中常如龍虎吟【拾遺記】

王子者帝俈也曾詣鐘山獲九化十變經以隠遁日月遊行星辰後一旦疾崩營冢在渤海山夏中衰時有發王子墓者室中無所有惟見一劍在北寢上自作龍鳴虎嘷之聲人遂無敢近者【眞誥】

夏禹子帝啟在位十年以庚戌八年鑄一銅劍長三尺九寸後藏之秦望山腹上刻二十八宿文有背面面文爲星辰背記山川日月【古今刀劍錄】

啟子太康在位二十九年嵗在辛卯三月春鑄一銅劍上有八字面長三尺二寸頭方

孔甲在位三十一年以九年嵗次甲辰采牛首山鐵鑄一劍銘曰夾古篆書長四尺一寸

殷太甲在位三十二年以四年嵗次甲子鑄一劍長二尺文曰定光古文篆書

武丁在位五十九年以元年嵗次戊午鑄一劍長三尺銘曰照膽古文篆書

周昭王瑕在位五十一年以二年嵗次壬午鑄五劍各投五嶽銘曰鎭嶽尙方古文篆書長五尺【並上】

魏黑卵以暱嫌殺丘邴章丘邴章之子來丹謀報父之讎丹气甚猛形甚露計粒而食順風而趨誓手劍以屠黑卵黑卵悍志絕眾力抗百夫延頸承刄披胸受矢鋩鍔摧屈而體無痕撻負其材力視來丹猶雛鷇也來丹之友申他曰子怨黑卵至矣吾聞衞孔周其子得殷帝之寶劍奚不請焉來丹遂適衞見孔周執僕禦之禮請先納妻子後言所欲孔周曰吾有三劍惟子所擇皆不能殺人且先言其狀一曰含光視之不可見運之不知有其所觸也泯然無際經物而物不覺二曰承影將旦昧爽之交日夕昬明之際北面而察之澹澹焉若有物存莫識其狀其所觸也竊竊然有聲經物而物不疾也三曰宵練方晝則見影而不見光方夜見光而不見形其觸物也騞然而過隨過隨合覺疾而不血刄焉此三寶者傳之十三世矣而無施於事匣而藏之未嘗啟封來丹曰𨿽然吾必請其下者孔周乃歸其妻子與齋七日晏陰之間跪而授其下劍來丹再拜受之以歸來丹遂執劍從黑卵時黑卵已醉偃於牖下自頸至腰三斬之黑卵不覺來丹以黑卵之死趣而退遇黑卵之子於門擊之三下如投虛黑卵之子方笑曰汝何蚩而三招予黑卵旣醒怒其妻曰醉而露我使我嗌疾而腰急其子曰疇昔來丹之來遇我於門三招我亦使我體疾而肢彊彼其厭我哉【列子】

眉間赤名赤鼻父幹將母莫邪父爲晉王作劍藏雄送雌語其妻曰吾藏劍在南山之陰北山之陽松生石上劍在其中矣君若覺殺我爾生男以告之乃至君覺殺幹將妻從生男名赤鼻具以告之赤鼻斫南山之松不得劍於屋柱中得之晉君夢一人眉廣三尺辭欲報讎購求甚急乃逃朱興山道逢一客客問曰子眉間赤乎答曰是也吾能爲子報讎赤曰父無分寸之罪枉被荼毒君今惠念何所用耶客曰須子之頭並子之劍赤乃與頭客與王王大賞之卽以鑊煮其頭七日七夜不爛客曰此頭不爛者王親臨之王卽視之客於後以劍斬王頭入鑊中二頭相齧客恐赤不勝自以劍擬頭入鑊中三頭相咬七日後一時俱爛乃分塟之名曰三王冢【晉王一作楚王赤一作屍列異傳】

闔閭請幹將鑄作名劍二枚幹將者吳人也與歐冶子同師俱能爲劍越前來獻三枚闔閭得而寶之以故使劍匠作爲二枚一曰幹將二曰莫邪莫邪干將之妻也幹將作劍采五山之鐵精六合之金英天伺地陰陽同光百神臨觀天气下降而金鐵之精不銷淪流於是幹將不知其由莫邪曰子以善爲劍聞於王使子作劍三月不成其有意乎幹將曰吾不知其理也莫邪曰夫神物之化須人而成今夫子作劍得無得其人而後成乎幹將曰昔吾師作冶金鐵之類不銷夫妻俱入冶鑪中然後成物至今後世卽山作冶麻絰葌服然後敢鑄金於山今吾作劍不變化者其若斯耶莫耶曰師知爍身以成物吾何難哉於是幹將妻乃斷髮剪爪投於鑪中使童女童男三百人鼓槖裝炭金鐵刀濡遂以成劍陽曰幹將陰曰莫耶陽作文陰作漫理幹將匿其陽出其陰而獻之闔閭甚重旣得寶劍適會魯使季孫聘於吳闔閭使掌劍大夫以莫邪獻之季孫拔劍之鎠中缺者大如黍米嘆曰美哉劍也𨿽上國之師何能加之夫劍之成也吳霸有缺則亡矣我𨿽好之其可受乎不受而去闔閭旣寶莫邪復命於國中作金鉤令曰能爲善鉤者賞之百金吳作鉤者甚眾而有人貪王之重賞也殺其二子以血舋金遂成二鉤獻於闔閭詣宮門而求賞王曰爲鉤者眾而子獨求賞何以異於眾夫子之鉤乎作鉤者曰吾之作鉤也貪而殺二子舋成二鉤王乃舉眾鉤以示之何者是也王鉤甚多形體相類不知其所在於是鉤師向鉤而呼二子之名吳鴻扈稽我在於此王不知汝之神也聲絕於口兩鉤俱飛著父之胸吳王大驚曰嗟乎寡人誠負於子乃賞百金遂服而不離身【吳越春秋】

昔者越王句踐有寶劍五聞於天下客有能相劍名薛燭王召而聞之曰吾有寶劍五請以示之薛燭對曰愚理不足以言大王請不得已乃召掌者王使取豪曹薛燭對曰豪曹非寶劍也夫寶劍五色並見莫能相勝毫曹已擅名矣非寶劍也王曰取巨闕薛燭曰非寶劍也寶劍者金錫和銅而不離今巨闕已離矣非寶劍也王曰然巨闕初成之時吾坐於露壇之上宮人有駕白鹿而過者車奔鹿驚吾引劍而指之四驚上飛揚不知其絕也穿銅釜絕鐵防胥中決如粢米故曰巨闕王取純鉤薛燭聞之忽如敗有頃懼如悟下階而深惟簡衣而坐望之手振拂揚其華淬如芙蓉始出觀其鈲爛如列星之行觀其光渾渾如水之溢於塘觀其斷巖巖如瑣石觀其才煥煥如冰釋此所謂純鉤耶王曰是也客有直之者有市之鄕二駿馬千匹千戶之都二可乎薛燭對曰不可當造此劍之時赤堇之山破而出錫若耶之溪涸而出銅雨師掃灑雷公擊槖蛟龍捧鑪天帝裝炭太一下觀天精下之歐冶乃因天之精神悉其伎巧造爲大刑三小刑二一曰湛盧二曰純鉤三曰勝邪四曰魚膓五曰巨闕吳王闔閭之時得其勝邪魚膓湛盧闔閭無道子女死殺生以送之湛盧之劍去之如水行秦過楚楚王臥而寤得吳王湛盧之劍將首魁漂而存焉秦王聞而求不得興師擊楚曰與我湛盧之劍還師去汝楚王不與闔閭又以魚膓之劍刺吳王僚使披膓夷之甲三事闔閭使専諸爲秦炙魚者引劍而刺之遂弒王僚此其小試於敵邦未見其大用於天下也今赤堇之山已合若耶溪深而不測羣神不下歐冶卽死𨿽復傾城量金珠玉竭河猶不能得此一物有市之鄕二駿馬千匹千戶之都二何足言哉楚王召風胡子而問之曰寡人聞吳有幹將越有歐冶子此二人甲世而生天下未嘗有精誠上通天下爲烈士寡人願賫邦之重寶皆以奉子因吳王請此二人作鐵劍可乎風胡子曰善於是乃令風胡子之吳見歐冶子幹將使人作鐵劍歐冶子幹將鑿茨山泄其溪取鐵英作爲鐵劍三枚一曰龍淵二曰泰阿三曰工布【一作市】畢成風胡子奏之楚王楚王見此三劍之精神大悅風胡子問之曰此三劍何物所象其名爲何風胡子對曰一曰龍淵二曰泰阿三曰工布楚王曰何謂龍淵泰阿工布風胡子對曰欲知龍淵觀其狀如登髙山臨深淵欲知泰阿觀其鈲巍巍翼翼如流水之波欲知工布鈲從文起至脊而止如珠不可袵文如流水不絕晉鄭王聞而求之不得興師圍楚之城三年不解倉糓粟索庫無兵革左右羣臣賢士莫能禁止於是楚王聞之引泰阿之劍登城而麾之三軍破敗士卒迷惑流血千里猛獸歐瞻江水折晉鄭之頭畢白楚王於是大悅曰此劍威耶寡人力耶風胡子對曰劍之威也因大王之神楚王曰夫劍鐵耳固能有精神若此乎風胡子對曰時各有使然軒轅神農赫胥之時以石爲兵斷樹木爲宮室死而龍臧夫神聖主使然至黃帝之時以玉爲兵以伐樹木爲宮室鑿地夫玉亦神物也又遇聖主使然死而龍臧禹穴之時以銅爲兵以鑿伊闕通龍門決江導河東注於東海天下通平治爲宮室豈非聖主之力哉當此之時作鐵兵威服三軍天下聞之莫敢不服此亦鐵兵之神大王有聖徳楚王曰寡人聞命矣【越絕書】

越王問相國範蠡曰孤有報復之謀水戰則乘舟陸行則乘輿輿舟之利頓於兵弩今子爲寡人謀事莫不謬者乎範蠡對曰臣聞古之聖君莫不習戰用兵然行陣隊伍軍鼓之事吉凶決在其工今聞越有處女出於南林國人稱善願王請之立可見越王乃使使聘之問以劍防之術處女將北見於王道逢一翁自稱曰袁公問於處女吾聞子善劍願一見之女曰妾不敢有所隠惟公試之於是袁公卽杖箖箊竹竹枝上頡橋未墮地女卽捷末袁公則飛上樹變爲白猨遂別去見越王越王問曰夫劍之道則如之何女曰妾生深林之中長於無人之野無道不習不達諸侯竊好擊之道誦之不休妾非受於人也而忽自有之越王曰其道如何女曰其道甚微而易其意甚幽而深道有門戶亦有陰陽開門閉戶陰衰陽興凡手戰之道內實精神外示安儀見之似好婦奪之似懼虎布形气與神俱往得聞斯道者一人當百百人當萬王欲試之其驗卽見越王卽加女號號曰越女乃命五板之墮長髙習之教軍士當世勝越女之劍【並上】

衞靈公晝寢而起志气益衰使人馳召勇士公孫悁道遭行人卜商卜商曰何驅之疾也對曰公晝寢而起使我召勇士公孫悁子夏曰微悁而勇若悁者可乎禦者曰可子夏曰載我而返至君曰使子召勇士何爲召儒使者曰行人曰微悁而勇若悁者可乎臣曰可卽載與來君曰諾延先生上趣召公孫悁至入門杖劍疾呼曰卜商我存若頭子夏顧咄之曰咄內劍吾將與若言勇於是君令內劍而上子夏曰來吾嘗與子從君而西見趙簡子簡子披髮杖矛而見我君我從十三行之後趨而進曰諸侯相見不宜不朝服將以頸血濺君之服矣使反朝服而見吾君子耶我耶悁曰子也子夏曰子之勇不若我一矣又與子從君而東至阿遭齊君重鞇而坐吾君單鞇而坐我從十三行之後趨而進曰禮諸侯相見不宜相臨以勢揄其一鞇而去之者子耶我耶悁曰子也子夏曰子之勇不若我二矣又與子從君於囿中於是兩冦肩逐我君拔矛下格而還子耶我耶悁曰子也子夏曰子之勇不若我三矣所貴爲士者上懾萬乘下不敢傲乎匹夫外立節矜而敵不侵擾內禁殘害而君不危殆是士之所長君子之所致貴也若夫以長掩短以眾暴寡淩轢無罪之民而成威於閭巷之間者是士之甚毒而君子之所致惡也眾之所誅鋤也夫何以論勇於人主之前哉於是靈公避席抑手曰寡人𨿽不敏請從先生之勇【韓詩外傳】

王子喬墓在京陵人有盜發之者都無所見惟有一劍停在穴中欲進取之劍作龍鳴虎吼遂不敢進俄而徑飛上天【世語】

經侯往適魏太子左帶羽玉具劍右帶環佩左光照右右光照左坐有頃太子不視也又不問也經侯曰魏國亦有寶乎太子曰有經侯曰其寶何如太子曰主信臣忠百姓上戴此魏之寶也經侯曰吾所聞者非是之謂也乃問其器而已太子曰有徒師沼治魏而市無預價郤辛治陽而道不拾遺芒卯在朝而四鄰賢士無不相因而見此三大夫乃魏國之大寶於是經侯黙然不應左解玉具右解環佩委之坐愆然而起黙然不謝趨而出上車驅去魏太子使人操劍佩逐與經侯使告曰此寒不可衣饑不可食無爲遺我賊【說苑】

宋有蘭子者以技幹宋元宋元召而使見其技以雙技長倍其身屬其踁並趨並馳弄七劍疊而躍之五劍常在空中元君大驚立賜金帛又有蘭子又能燕戲者聞之復以干元君元君大怒曰昔有異技幹寡人者技無庸適值寡人有歡心故賜金帛彼必聞此而進復望吾賞拘而擬戮之經月乃放【列子】

曾從子善相劍者也衞君怨吳王曾從子曰吳王好劍臣請爲吳王相劍因爲君刺之衞君曰子爲之是也非緣義也爲利也吳彊而富衞弱而貧子必往吾恐子爲吳王用之於我也乃逐之【韓子】

司馬蒯聵天下之攻擊劍者也【新論】

魯石公劍迫則能應感則能動沕穆無窮變無形像優柔委從如影與響如龎之守戶如輪之逐馬響之應聲影之像形也閶不及鞈呼不及吸足舉不及集相離若蟬翼尙在肱北此善當敵者也未及夫折衝於未形之前者揖讓乎廟堂之上而施惠乎百萬之民故居則無變動戰則不血刄其湯武之兵與【說苑】

燕支蔡愉千勝堂谿墨陽並劍名也【廣雅】

楚有龍泉秦有太阿工市【初學記】

太公之闕文王之錄莊君之闔閭干將莫邪巨闕辟閭此皆古之良劍也然而不加砥礪則不能斷【荀子】蜚景之劍威奪白日气盛紫蜺以之刲獲則其與劂刄也無擇及夫凶邪流毒沸渭不靖加之運掌之上則千里之內不畱行矣【亢倉子】

昆吾山其下多赤金色如火昔黃帝伐蚩尢陳兵於此地鏈石爲銅銅色靑而利泉水赤山艸木皆劍利土亦鋼而精至越王勾踐使工人以白馬白牛祠昆吾之神采金鑄之以成八劍之精一名揜日以之指日則光晝暗金陰也陰盛則陽滅二名斷水以之劃水開卽不合三名轉魄以之指月蟾兔爲之倒轉四名懸翦飛鳥遊過觸其刄如斬截焉五名驚鯢以之泛海鯨鯢爲之深入六名滅魂挾之夜行不逢魑魅七名卻邪有妖魅者見之則伏八名眞剛以切玉斷金如削土木矣以應八方之气鑄之也其山有獸大如兔毛色如金食土下之丹石深穴地以爲窟亦食銅鐵膽腎皆如鐵其雌者色白如銀昔吳國武庫之中兵刄鐵器俱被食盡而封署依然王令檢其庫穴獵得雙兔一白一黃殺之開其腹而有鐵膽腎方知兵刄之鐵爲兔所食王乃召其劍工令鑄其膽腎以爲劍一雌一雄號幹將者雄號莫邪者雌其劍可以切玉斷犀王深寶之遂霸其國【拾遺記】楚王夫人於夏納涼抱鐵柱心有所感遂懷孕產一銕楚王命鏌邪鑄爲雙劍【列士傳】

西平縣有龍泉水可以砥礪刀劍特堅利故有堅白之論矣【晉太康地理誌】

梁國多池沼時池中出神劍到今其民像而作之號大梁氏之劍【水經注】

秦始皇在位三十七年以三年嵗次丁巳采北祗銅鑄二劍銘曰定秦小篆書李斯埋在阿房閣下一在觀臺下長三尺六寸【古今刀劍錄】

前漢劉季以始皇三十四年得一鐵劍長三尺銘曰赤銷大篆書及貴常服之此卽斬蛇劍也

漢武帝在位五十四年以元光五年嵗次乙巳鑄八劍長三尺六寸銘曰八服小篆書嵩恆霍華泰山五嶽皆埋之【並上】

漢武帝崩後忽見形謂陵令薛平曰我𨿽失勢猶爲汝君柰何令吏卒止吾陵磨劍乎因不見推陵旁果有方石可以爲礪吏卒常盜磨刀劍霍光欲斬之張安世曰神道茫昧不宜爲法故阮公詠懷詩曰失勢在須臾帶劍上吾丘【漢武故事】

漢武帝七夕幸開襟樓忽見殿北方防云縹緲有美女騎一物翩躚而下卽以所騎之物上帝曰此棨東之劍羣僊寶之能辟諸邪妾乘之而來頃刻百里矣後入吳宮大帝號曰辟邪亦曰百里【潛居錄】

王母帶分景之劍上元夫人帶流黃擇精之劍【漢武內傳】宣帝詢在位二十五年以本始四年鑄二劍長三尺一曰毛一曰貴以足下有毛故爲之皆小篆書【刀劍錄】平帝衎在位五年以元始元年嵗次辛酉掘得一劍有帝名因服之大篆書

後漢光武秀在位三十三年未貴時在南陽鄂山得一劍文曰秀霸小篆書帝常服之【並上】

光武有駭犀之劍以賜陳遵【東觀漢記】

建武十三年屠耆國獻劍直百金以賜騎士【上】

肅宗嘗賜諸尙書劍惟此三人特以寶劍自手署其名曰韓稜楚龍淵郅壽蜀漢文陳寵濟南椎成時論者爲之說以稜淵深有謀故得龍淵壽明達有文章故得漢文寵惇朴善不見外故得椎成【後漢書】

章帝建初八年鑄一金劍令投於伊水中以厭人膝之怪景按水經雲伊水有一物如人膝頭有爪人浴輒沒不復出【刀劍錄】

趙珜少好遊俠行部帶劍過亭長亭長譴之嘆曰無大志故爲豎吏所輕耳於是解劍掛壁曰珜不乘輜重佩綬不復帶劍因之京師詣太學受業治春秋變行厲操名徳遂稱除野王令乃解劍帶之官【益部耆舊傳】

齊張仲曲成侯以善擊刺學用劍立名天下

袁紹在黎陽夢有一神授一寶劍及覺果在臥所銘曰思召紹解之曰思召紹字也【刀劍錄】

魏文帝有飛景流彩華鋒三劍【典論】

余防學擊劍閱師多矣四方之法各異惟京師爲善桓靈之間有虎賁王越善斯術稱於京師河南史阿言昔與越遊具得其法余從阿學之精熟嘗與平虜將軍劉勲奮威將軍鄧展等共飲宿聞展善有手臂曉五兵又稱其能空手入白刄余與論劍良久謂言將軍法非也余顧嘗好之又得善術因求與余對時酒酣耳熱方食竿蔗便以爲杖下殿數交三中其臂左右大笑展意不平求更爲之餘言吾法急屬難相中面故齊臂耳展言願復一交余知其欲突以取交中也因僞深進展果尋前余卻腳防正截其顙坐中驚視余還坐笑曰昔陽慶使淳於意去其故方更授以祕術今余亦願鄧將軍捐棄故伎更受要道也【上】

吳大皇帝有寶刀三寶劍六一曰白虹二曰紫電三曰辟邪四曰流星五曰靑防六曰百里刀一曰百鏈二曰靑犢三曰漏景【刀劍錄】

孫亮鑄一劍文曰流光【上】

邯鄲淳詣臨淄侯植時大暑植取水浴以粉自傅科頭胡舞擊劍誦小說顧謂淳曰邯鄲生何如也【魏略】

劉曜隠居管涔之山夜中忽有一童子入跪曰管涔王使小臣奉謁趙皇帝獻劍一口置前再拜而去以燭視之劍長二尺光澤非常赤玉爲飾背有銘云神劍服禦除眾毒【異苑】

武勝公常於灘口見雷公逐一黃蛇或以石投之鏗然有雷聲雷公飛去得一劍有文云許旌陽斬蛟第三劍也【上】

陶貞白著太淸經一名劍經凡學道術者皆須有好劍鏡隨身又說干將莫邪劍皆以銅鑄非鐵也【太平廣記】永明初始造舊宮鑿東北之地皆平崗迆隴尢多古冢墓有人得銅劍長尺五寸餘旣借看嘆其古異客有謂余曰古時乃以銅爲兵乎其可得而聞不余笑而應曰此證據甚多輒具言之餘按山海經曰昆吾之山其上多赤銅郭璞注曰此山出金如火以之切玉如割泥也周穆王時西戎獻之尸子所謂昆吾之劍也越絕書曰赤瑾之山破而出錫若耶之谿涸而出銅歐冶鑄以爲純鉤之劍又汲冢中得一銅劍長三尺五及今所記幹將者亦皆非鐵明古者以銅錫爲兵器也周書稱穆王時徵犬戎得昆吾之劍火浣布長尺有咫又有鏈銅赤刀割玉如泥焉又左傳僖公十八年鄭伯始朝於楚楚賜之金旣而悔之盟曰無以鑄兵故以鑄三鐘杜預注云楚金利故也古者以銅爲兵故禹貢曰荊揚貢金三品余以爲古者語質而難解今者語文而易了獨詩云元象齒其實像牙也書曰厥包橘柚乃黃柑也金品上則黃中則赤下則黑黑金是鐵赤金是銅黃金是金黃金可爲寶赤金可爲兵黑金可爲器韓子稱昔智伯繇之伐趙襄子初晉陽襄子金將盡問於張孟談孟談對曰吾聞董安於治晉陽也公室悉以銅爲柱質君可發而用之於是發之有餘金矣謂此據蓋可知焉又昔夏后氏使九牧貢金鑄九鼎於荊山之下於昆吾氏之墟白若甘攙之地圖其山川奇怪以形於鼎使民知神姦不逢其害以定其祥鼎成三足而方不炊而自沸不舁而自藏不遷而自行九鼎旣成定之國都桀有昬徳鼎遷於商殷紂暴虐鼎遷於周每人主休明鼎𨿽小而重其姦回昬亂𨿽大而輕及周顯王三十二年姬徳大衰乃淪入泗水秦始皇之初見於彭城二十七年始皇東遊大發徒出之而不能得焉後漢武帝賔禮百神於汾陰得大鼎時人以爲九鼎其詳不可得而審也且荊軻刺秦王之日首擊銅柱銅柱火出則古者非直以銅爲首亦以爲殿柱也且始皇之世長狄十二見於臨洮身長三丈足迹六尺於是始皇斂天下之兵鑄而象之故西京賦云髙門有閌列坐金狄是也又造阿房之宮其門悉用磁石磁石噏鐵以防外兵之入焉以此推之明知春秋迄於戰國戰國至於秦時攻爭紛亂兵革互興銅旣不充給故以鐵足之鑄銅旣難求鐵甚易是故銅兵轉少鐵兵轉多年甚一年嵗甚一嵗漸染流遷遂成風俗所以鐵工比肩而銅工稍絕二漢之世逾見其微及漢建安二十四年魏文帝爲太子時鑄三寶刀二匕首天下百鏈之精利而悉是鑄鐵不能復鑄銅矣按張華博物志亦稱鑄銅之工不復可得惟蜀地羌中時有解者由此言之斯妙久絕余謂不能復鑄銅者正當不能使利如霜雪光如雲霞陸斬犀兕水斷蛟龍豈復不能鑄銅鑪鋺燈耶然今太極殿前兩大銅鏡卽周景王鑄也制作精巧獨絕晚世今之作必不及古猶今鏡不及古鏡今鐘不及古鐘矣昔余爲吳興令鑿池又獲銅箭鏑數十枚時有人復於彼山中伐木得銅斧一口古銅鑄爲兵豈爲一據故備言其詳以發子之矣古貴銅賤鐵非獨此事按皇覽帝王冢墓記稱吳王闔閭冢銅槨三重汞池六尺玉鳬之流扁諸之劍三盤郢魚腸之劍在焉秦始皇冢亦以銅槨水銀爲江河闗東賊發之至銅槨而取銅深大不可多得因此穴塞漢東思王冢時奢侈皆生塟取愛幸奴婢蓄谷爲銅牕以通殉塟者气息兼以水火守冢給呼召數十年乃不復聞聲矣晚世之塟無復此例然猶自大奢大富大盛或傾一國之財或竭一家之寶或爭爲宏麗或競相髙尙前漢奢於後漢魏時富於晉世中原旣夷至於江左時天下凋防制度日衰富貴之家猶或厚塟然論古曩亦減損千萬倍矣世愈貧狹哀禮愈薄又往古之士棺皆不用釘悉用細腰其細腰之法長七寸廣三寸厚二寸五分狀如木秤兩頭大而中央小仍鑿棺際而安之因普漆其外一棺凡用細腰五十四枚大略如此亦可謂至巧矣其法旣絕亦有銅釘銅釘之體皆如今柘釘形也銅釘旣滑多被髮掘自義熙以來乃以柘代銅爰及明器之屬亦多減省必不得已乃用烏牙焉相與皆用素棺不得施漆又自棺之外一無所設旣由貧富之懸兼以避患之及耳故爲此讚以明古今銅鐵之兵刄塟送之事焉乃成讚曰悠悠開辟或聖或賢蚩尢鑄銅爲兵幾年天生五材實此爲先旣古旣曩誰測誰傳紛綸百氏事無不異況乃金鐵國之利器風胡専精歐冶妙思於昔則出於今則祕聞之釋經萬物澹薄在古必厚在今必惡徒侈徒異徒鏟徒削聊舉一槪以明鴻略【江淹銅劍讚】

首劍屬漢王莽避火宣室持虞帝首則堯舜已爲其物矣【通俗文】

應仲逺云昔荊軻逐秦王其後謁者持首以備不虞從此侍官執刀劍漢髙祖偃武修文始制以手板代焉【周遷車服雜事以下射】

射人掌國之三公孤卿大夫之位三公北面孤東面卿大夫西面其贄三公執璧孤執皮帛卿執羔大夫鴈諸侯在朝則皆北面詔相其法若有國事則掌其戒令詔相其事掌其治達【其善治射事者則達之於王也】以射灋治射儀王以六耦射三侯【三侯熊侯虎侯豹侯也】三獲三容【三獲謂執獲旌而告中者三人也三容謂設之以蔽待獲者也】樂以騶虞九節五正【節卽騶虞也以九爲數五正者以五采爲正鵠也中朱次白次黃次蒼而黑居其外焉】諸侯以四耦射二侯【二侯熊豹也】二獲二容樂以貍首七節三正【三正朱白蒼也】孤卿大夫以三耦射一侯【一侯謂麋侯也】一獲一容樂以采蘋五節二正【采蘋以五爲節二正則朱緑也】士以三耦射豻侯【亦六人也豻胡犬也】一獲一容樂以采蘩五節二正【周禮】

天子所以親射何助陽气達萬物也春气微弱恐物有窒塞不能自達者夫射自內發外貫堅入剛象物之生故以射達之也含文嘉曰天子射熊諸侯射麋大夫射虎豹士射鹿豕天子所以射熊何示服猛巧佞也諸侯射麋者示達迷惑人也麋之言迷也大夫射虎豹者示服猛也士射鹿豕者示除害也各取徳所能服也侯者以布爲之何用人事之始也本正則末正矣【白虎通】天子射百二十步諸侯九十步大夫七十步士五十步明尊者所服逺也卑者所服近也【上】

羿以善射服事先王乃命司衡賜以累矰彤弓蒿矢羿是以去下地之白難而民得以佚【白難凶頑爲亂之人如封豕長蛇之類皆其號名爾】

許氏云羿臣堯河伯溺殺人羿射其左目風伯壊其室屋羿中其膝

羿五嵗父母與之入山處之木下以待蟬鳴還欲取之而羣蟬俱鳴遂捐而去羿爲山間所養年二十習於弓矢仰天嘆曰我將射四方矢至吾門止因捍弓射矢徑至羿之門乃隨矢去【括地象】

羿事夏王王命射於方豕之皮徵南之的曰中之賞子萬金不中則削十邑羿援矢而色蕩射之矢逸再之又不中焉王謂傳彌仁曰斯羿也發無不中而今也不中何以對曰若羿者喜懼之爲災而萬金爲之患也人能遺其喜懼之私若萬金之患則天下亡愧於羿矣王曰善吾乃今知亡欲之道矣【符子】

帝羿與吳賀北遊賀使羿射雀曰生之乎殺之乎賀曰射其左目羿引弓射之誤中右目抑首而愧終身不忘【帝王世紀】

甘蠅古之善射者彀弓而獸伏鳥下弟子名飛衞學射於甘蠅而巧過其師紀昌者又學射於飛衞飛衞曰爾先學不瞬而後可言射矣紀昌歸偃臥其妻之機下以目承牽挺二年之後𨿽錐末倒眥而不瞬也以告飛衞飛衞曰未也亞學視而後可視小如大視微如著而後告我昌以犛懸虱於牖南面而望之旬日之間浸大也三年之後如車輪焉以覩餘物皆丘山也乃以燕角之弧朔蓬之簳射之貫虱之心而懸不絕以告飛衞飛衞髙蹈拊膺曰汝得之矣紀昌旣盡衞之術計天下之敵己者一人而已乃謀殺飛衞相遇於野二人交射中路矢鋒相觸而墜於地而塵不揚飛衞之矢先窮紀昌遺一矢旣發飛衞以棘刺之端扞之而無差焉於是二子泣而投弓相拜於塗請爲父子尅臂以誓不得告術於人【列子】

逢之弟子曰鴻超怒其妻而怖之射其目矢來注眸子而眶不睫矢墜地而塵不揚【上】

更嬴之妻能作鎖云囊佩之陟髙山有云處不必開囊而自然有雲气入其中歸至家啟視皆有雲气白如綿自囊而出囊大如蠶繭而可以開合更嬴善射每言能仰射入雲中其妻不信因以一囊系箭頭令射之及墜驗之果有白雲在內因名箭曰鎖云【謝氏詩源】

於是範蠡復進善射者陳音音楚人也越王請音而問曰孤聞子善射道何所生音曰臣楚之鄙人嘗步於射術未能悉知其道越王曰然願子一二其辭音曰臣聞弩生於弓弓生於彈彈起古之孝子越王曰孝子彈者柰何音曰古者人民朴質饑食鳥獸渴飲霧露死則褁以白茅投於中野孝子不忍見父母爲禽獸所食故作彈以守之絕鳥獸之害故歌曰斷竹續竹飛土逐宍之謂也於是神農皇帝木爲弧剡木爲矢弧矢之利以威四方黃帝之後楚有弧父弧父者生於楚之荊山生不見父母爲兒之時習用弓矢所射無脫以其道傳於羿羿傳逢逢傳於楚琴氏琴氏以爲弓矢不足以威天下當是之時諸侯相伐兵刄交錯弓矢之威不能制服琴氏乃橫弓著臂施機設樞加之以力然後諸侯可服琴氏傳之楚三侯所謂句亶鄂章人號麋侯翼侯魏侯也自楚之三侯傳至靈王自靈王之後射道分流百家能人用莫得其正臣前人受之於楚五世於臣矣臣𨿽不明其道惟王試之越王曰弩之狀何法焉陳音曰郭爲方城守臣子也教爲人君命所起也牙爲執法守吏卒也牛爲中將主內裹也闗爲守禦檢去止也錡爲侍從聽人主也臂爲道路通所使也弓爲將軍主重負也爲軍師禦戰士也矢爲飛客主教使也金爲實【闕】

不止也衞爲副使正道理也又爲受教知可否也縹爲都尉執左右也敵爲百死不得駭也鳥不及飛獸不暇走弩之所向無不死也臣之愚劣道悉如此越王曰願聞正射之道音曰臣聞正射之道道眾而微古之聖人射弩未發而前名其所中臣未能如古之聖人請悉其要夫射之道身若戴板頭若激卵左蹉右足橫左手若附枝右手若抱兒舉弩望敵翕心咽煙與气俱發得其和平神定思去去止分離右手發機左手不知一身異教豈況雄雌此正射持弩之道也願聞望敵儀表投分飛矢之道音曰夫射之道從分望敵合以參連弩有斗石矢有輕重石取一兩其數乃平逺近髙下求之銖分道女在斯無有遺言越王曰善盡子之道願子悉以教吾國人音曰道出於天事在於人人之所習無有不神於是乃使陳音教士習射於北郊之外三月軍士皆能用弓弩之巧陳音死越王傷之塟於國西號其塟所曰陳音山【吳越春秋】

空石之中有人焉其名曰觙其爲人也善射以好思耳目之欲接則敗其思蚊虻之聲聞則挫其精是以辟耳目之欲而逺蚊虻之聲閒居靜思則通思神若是可謂微矣【荀子】

李悝爲上地守而欲人之善射也乃下令曰人之有狐疑之訟者令之射的中之者勝不中者負令下而人皆習射及與秦人戰大敗之以人之善戰射也【韓子】

後漢陳王寵善弩射十發十中中皆同處華嶠書云寵射其祕法以天覆地載參連爲奇三微三小三微爲經三小爲緯相將萬勝之方然要在機牙

晉中興後譙郡周子文家在晉陵少時喜射獵嘗入山獵忽山岫間見一人長五丈許捉弓箭鏑頭廣二尺許白如霜雪忽出聲喚曰阿鼠【阿鼠子文小字】子文不覺應曰諾此人牽弓滿鏑向子文文便失魄厭伏【搜神記】

齊柳惲字文暢常與瑯玕王瞻博射嫌其皮濶乃摘梅帖烏珠之上發必命中觀者驚駭【南史】

宣武靈後胡氏幸西林園法流堂命侍臣射不能者罰之又自射鍼孔中之尋闗口溫水登雞頭山射象牙簪一發中之

斛律光嘗從文襄校獵云表見一大鳥射之正中其頭形如車輪旋轉而下乃雕也邢子髙嘆曰此射雕手也當時號落雕都督【北齊書】

隋末有督君謨善閉目而射志其目則中目志其口則中口有王靈智者學射於君謨以爲曲盡其妙欲射殺君謨獨擅其美君謨制一短刀箭來輒截之惟有一矢君謨張口承之遂囓其鏑而笑曰汝學射三年未教汝囓鏃法【酉陽雜俎】

元幹機悟壯勇善弓馬太宗出遊白登之東北幹從有雙鴟飛於上太宗命左右射之莫能中者幹自請射之以二箭而下雙鴟太宗嘉之賜禦弓矢金帶以旌其能軍中號幹爲射鴟都尉【後魏書以下弓】

弓穹也張之弓隆然也其末曰簫言簫捎也又謂之弭以骨爲之滑弭弭也中央曰弣弣撫也人所撫持也【釋名】司弓矢掌六弓四弩八矢之法【六弓謂王弓弧弓夾弓庾弓唐弓大弓也四弩謂夾庾唐大也八矢謂枉矢絜矢殺矢鏃矢矰矢茀矢恆矢庳矢也】辧其名物而掌其守藏與其出入中春獻弓弩【弓弩成於陽气方和之時故中春獻之】中秋獻矢箙【箙盛矢器也以獸皮爲之矢與箙成於陰气將堅之時故仲秋獻之】及其頒之王弓弧弓以授射甲革椹質者夾弓庾弓以授射豻侯鳥獸者唐弓大弓以授學射者使者勞者其矢箙皆從其弓凡弩夾庾利攻守唐大利車戰野戰凡矢枉矢絜矢利火射用諸守城車戰殺矢鍭矢用諸近射田獵矰矢茀矢用諸弋射恆矢庫矢用諸散射天子之弓合九而成規【往體寡來體多則合多往體多來體寡則合少天子之弓王弓弧弓也其體不甚曲故合九弓而成一規】諸侯合七而成規【諸侯之弓唐弓大弓也其體稍曲故合七弓而成一規】大夫合五而成規【大夫之弓夾弓庾弓也其體愈曲故合五弓而成一規】士合三而成規【士之弓鬥力也其體極曲故合三而成規】句者謂之獘弓【句曲也獘惡也句者獘則直者爲良矣】凡祭祀共射牲之弓矢【射牲示親殺也殺牲非尊者所親故用弓矢】澤共射椹質之弓矢【澤謂澤宮將祭而習射以選士之處也質止也言樹椹以爲射正而共其弓矢】大射燕射【大射擇士助祭燕射燕飲而射】共弓矢如數並夾【如數謂如當射者之數也並夾謂矢之髙者以夾取之也】大喪共明弓矢凡師役會同頒弓弩各以其物【物謂弓弩矢箙之類】從授兵甲之儀田弋充籠箙矢共矰矢凡亡矢者弗用則更

弓人爲弓取六材必以其時【六材幹角筋膠絲漆也非天時無以備陰陽之和故取之必以其時】六材旣聚【六材旣已合聚】巧者和之【非工巧無以全六材之用故資巧者以和之】幹也者以爲逺也【弓所以爲逺者其力在幹故幹以爲逺】角也者以爲疾也【弓所以疾發者其執在角故角以爲疾】筋也者以爲深也【角幹資筋以爲堅忍以射則中深也】膠也者以爲和也【三者得膠然後相合以爲和】絲也者以爲固也【結而固之在絲故絲所以爲固】漆也者以爲受霜露也【飾而堅之在漆故漆所以爲受霜露】凡取幹之道七柘爲上檍次之檿桑次之橘次之木次之荊次之竹爲下凡相干欲赤黑而陽聲赤黑則鄕心陽聲則逺根凡析幹射逺者用埶深者用直居幹之道菑粟不迆則弓不發凡相角秋閷者厚春閷者薄穉牛之角直而澤老牛之角紾而昔疢疾險中瘠牛之角無澤角欲靑白而丰末夫角之本蹙於而休於气是故柔柔故欲其埶也白也者埶之徵也夫角之中恆當弓之畏畏也者必橈橈故欲其堅也靑也者堅之徵也夫角之末逺於而不休於气是故脃脃故欲其柔也丰末也者柔之徵也角長二尺有五寸三色不失理謂之牛戴牛凡相膠欲朱色而昔昔也者深瑕而澤紾而搏防鹿膠靑白馬膠赤白牛膠火赤鼠膠黑魚膠餌犀膠黃凡暱之類不能方凡相筋欲小簡而長大結而澤小簡而長大結而澤則其爲獸必剽以爲弓則豈異於其獸筋欲敝之敝漆欲測絲欲�得此六材之全然後可以爲良凡爲弓【弓有六材而治之各以其時】冬析幹【幹欲堅而貞固故冬析之】而春液角【角欲和而溫柔故春液之】夏治筋【筋欲散而解緩故夏治之】秋合三材【絲漆三者欲其成就而克實故秋合之】寒奠體【奠定也體者弓往來之體也必於寒而奠之則弓體用膠至冬堅而牢也】冰析灂【灂者漆之灂也必於冰而析之則漆灂欲其不動故也灂子召】冬析幹則易【此覆解上文謂於幹堅之時而析之則其勢和易也】春液角則合【於角和之時而液之則其气浹洽也】夏治筋則不煩【於筋散之時而治之則其理不亂也】秋合三材則合【於成材之時而合之則其質不相離也】寒奠體則張不流【體已定則𨿽張之而不流移也】冰析灂則審環【灂已環則不復有所鼓動也】春被則一年之事【被於春俟一期之久而後可用也】析幹必倫析角無邪斵目必荼斵目不荼則及其大修也筋代之受病夫目也者必彊彊者在內而摩其筋夫筋之所由幨恆由此作故角三液而幹再液厚其帤則木堅薄其帤則需是故厚其液而節其帤約之不皆約疏數必侔斵摯必中膠之必均斵摯不中膠之不均則及其大修也角代之受病夫懷膠於內而摩其角夫角之所由挫恆由此作凡居角長者以次需恆角而短是謂逆撓引之則縱釋之則不校恆角而達譬如終紲非弓之利也今夫茭解中有變焉故校於挺臂中有柎焉故剽恆角而達引如終紲非弓之利撟幹欲孰於火而無贏撟角欲孰於火而無燂引筋欲盡而無傷其力鬻膠欲孰而水火相得然則居旱亦不動居濕亦不動茍有賤工必因角幹之濕以爲之柔善者在外動者在內𨿽善於外必動於內𨿽善亦弗可以爲良矣凡爲弓方其峻而髙其柎長其畏而薄其敝宛之無已應下柎之弓末應將興爲柎而發必動於閷弓而羽閷末應將發弓有六材焉【六者之中幹角爲急用】惟幹彊之【弓以幹爲彊以角附幹而安】張如水流【張之如水之順流】維體防之【弓往來之體防其深淺之失】引之中參維角防之【引弓與三尺之矢相中防正也必其用角之正】欲宛而無負引之如環釋之無失體如環材美工巧爲之時謂之參均【得天時材美工巧爲三均】角不勝幹幹不勝筋謂之參均【用幹勝一石如角勝二石者被筋勝三石三者皆平曰三均】量其力有參均均者參謂之九和【合上材工時角幹筋之六者又以絲漆膠爲之輔九者相得而和】九和之弓角與幹權【角與幹皆權平】筋三侔【侔猶等也】膠三鋝絲三邸漆三斞【鋝相稱也邸相敵也斞有所受也】上工以有餘【巧工和之而有餘】下工以不足【下工和之則不足】爲天子之弓合九而成規爲諸侯之弓合七而成規大夫之弓合五而成規士之弓合三而成規【說並見夏官司弓矢注】弓長六尺有六寸【此言人之形貎不同故弓之等制不一六尺六寸弓之制長者】謂之上制【此弓之上等】上士服之【士之上者能用之】弓長六尺有三寸【此得長短之中者】謂之中制【此弓之中等】中士服之【士之中者能用之】弓長六尺【弓之至短者】謂之下制【此弓之下等】下士服之【士之下者能用之】凡爲弓各因其君之躬志慮血气丰肉而短寛緩以荼若是者爲之危弓危弓爲之安矢骨直以立忿執以奔若是者爲之安弓安弓爲之危矢其人安其弓安其矢安則莫能以速中且不深其人危其弓危其矢危則莫能以願中往體多來體寡謂之夾臾之屬利射侯與弋往體寡來體多謂之王弓之屬利射革與質往體來體若一謂之唐弓之屬利射深大和無灂其次筋角皆有灂而深其次有灂而疏其次角無灂合灂若背手文角環灂牛筋蕡灂麋筋斥蠖灂和弓摩覆之而角至謂之句弓【詳察謂之覆極善謂之至角獨善而筋幹未善謂之句弓弓之獘也】覆之而幹至謂之侯弓【角善幹又善而筋獨未善可以射侯謂之侯弓】覆之而筋至謂之深弓【非特角幹善而筋亦善故疾而逺又中深故曰深弓】矢人爲矢鍭矢參分茀矢參分一在前二在後兵矢田矢五分二在前三在後殺矢七分三在前四在後參分其長而殺其一五分其長而羽其一以其笴厚爲之羽深水之以辧其陰陽夾其陰陽以設其比夾其比以設其羽參分其羽以設其刄則𨿽有疾風亦弗之能憚矣刄長寸圍寸鋌十之重三垸前弱則俛【前弱則矢行而低】後弱則翔【後弱則矢行而還】中弱則紆【中弱則矢行而曲】中彊則【中彊則矢行而起此四者彊弱之失其中也】羽丰則遲【羽多則矢重而其行失於緩】羽殺則趮【羽少則矢輕而其行失於急此二者丰殺之失其節也】是故夾而揺之【此言相失之之法宜以指夾矢而揺之】以眡其丰殺之節也【以矢之輕重而知其丰殺之節】撓之【以指撓其幹而曲之】以眡其鴻殺之稱也【以矢之彊弱而知其鴻殺之稱】凡相笴欲生而搏同搏欲重同重節欲疏同疏欲稟【並上】

天子雕弓諸侯彤弓大夫黑弓【荀子】

少皥生般始爲弓矢【山海經又世本曰揮作弓】

夷羿作弓牟夷作矢黃帝作弩【古史考】

天弓主司弓弩之張神名推亡【佐助期矢神名續長見太公兵法】繁弱鉅黍古之良弓也【荀子】

白鷼古弓名【風俗通】

宛轉弓今之彌弓是也【禦覽】

韓出谿子少府時力距來皆射於六百步之外【戰國策】挹婁弓長四尺【魏志】

濊貉貢良弓【典論又帝王世紀云焦僥貢沒羽】

徐偃王治其國仁義著聞欲周行上國乃通溝陳蔡之間得朱弓朱矢

齊景公使人爲弓三年乃成得弓而射不穿三札景公怒將殺弓人弓人之妻往見景公曰此弓者太山之南烏號之柘騂牛之角荊麋之筋河魚之膠也四物者天下之練材也不宜穿札之少如此且妾聞奚公之車不能獨走莫邪𨿽利不能獨斷必有以動之夫射之道在手若附枝掌若握卵右手發之左手不知此蓋射之道景公以爲儀而射之穿七札弓人之夫立出矣【韓詩外傳】齊攻魯子貢見哀公請求救於吳公曰奚先君寶之用子貢曰使吳責吾寶而與我師是不可恃也於是以楊幹麻防之弓六往子貢謂吳王曰齊爲無道用使周公之後不血食且魯賦五百邾賦三百不識以此益齊吳之利與非與吳王懼乃興師救魯【說苑】

張興泰字義亨不以武業自居好書讀子史年十餘詣吏部尙書禇彥回彥回問張郎弓馬多少答曰性怯畏馬無力牽弓彥回甚異之【南史以下矢】

魏氏瑣連孫吳之法【漢官解詁注曰兵書有黃氏瑣連之器蓋弩射法也】弩則幽都筋角恆山檿幹通肌暢骨起崇曲彈大黃沈紫直矢輕當鋒摧決貫遐洞堅【陳琳武軍賦】

佩石碣之矢張盧生之弩【吳越春秋】

南越王尉佗攻安陽安陽王有神人睪通爲安陽王治神弩一張一發萬人死三發殺三萬人佗退遣太子始降安陽不知通神人遇無道理通去始有姿容端美安陽王女眉珠悅其貎而通之始與珠入庫盜鋸截神弩亡歸報佗佗出其非意安陽王弩折兵挫浮海奔竄【日南傳】

宋則字元舉子年十嵗與蒼頭共弩射蒼頭斷矢激誤中之卽死奴叩頭就誅則察而恕之【東漢書以下旗】

充幅曰旐繼旐曰斾注旄首曰旌有旍曰旂錯鳥革曰旟因章曰旃【爾雅】

經卒者以經令分之爲三分焉左軍蒼旗卒戴蒼羽右軍白旗卒戴白羽中軍黃旗卒戴黃羽卒有五章前一行蒼章次二行赤章次三行黃章次四行白章次五行黑章次以經卒亡章者有誅前一五行置章於首次二五行置章於項次三五行置章於胸次四五行置章於腹次五五行置章於腰

守城之灋木爲蒼旗火爲赤旗薪樵爲黃旗石爲白旗水爲黑旗食爲菌旗死士爲蒼鸞之旗競士爲虎旗多卒爲雙旗居人男女爲童旗弩爲狗旗盾爲羽旗車防爲莋旗【墨子】

天賜武王黃鳥之旗【上】

芊尹文者荊之敺鹿彘者也司馬子期獵於云夢載旗之長拖地芊尹文拔劍齊諸軫而防之貳車抽弓於韔援矢於筩引而未發也司馬子期伏軾而問曰吾有罪於夫子乎對曰臣以君旗拽地故曰國君之旗齊於軫大夫之旗齊於軾今子荊國有名大夫而滅三等文之斷也不亦可乎子期悅載之王所王曰吾聞有防子之旗者其人安在吾將殺之子期以文之言告王悅使文爲江南令而大治【說苑以下諸軍器】

興作甲興少康子也【世本】

伏犧之臣共工始爲步戰及水攻神農因造干戈殳防矛斧蚩尢益以刀劍而用馬戰及火攻軒轅始徵四方制八陣法及京觀又爲甲冑云梯樓櫓黃鉞車戰之具鉦鐃鞞角之號三苗始爲伏兵禹制抹額呂望始爲舩戰専諸始造匕首孫武造鐵蒺藜漢匈奴作鶻箭諸葛亮造竹槍【物原】

軒轅作柝趙武靈王作刁鬥

軒轅作炮呂望作銃魏馬鈞制爆杖隋煬帝益以火藥雜戲幾蘧作炮鑿齒作楯

軒轅因造弓矢弩的舜造弓袋矢筒殷臣薛侯制投壺【並上】

函人爲甲犀甲七屬兕甲六屬合甲五屬【屬讀如灌注之注謂上旅下旅札讀之數也革堅者札長鄭司農云合甲削革裏肉但取其表合以爲甲】犀甲壽百年兕甲壽二百年合甲壽三百年凡爲甲必先爲容【服者之形容也鄭司農云容謂象武】然後制革【裁制札之廣】權其上旅與其下旅而重若一【鄭司農云上旅謂要以上下旅謂要以下】以其長爲之圍【圍謂札要廣厚】凡甲鍜不摯則不堅已敝則橈【周禮】

闕鞏之甲武王所以克商也

越王乃被唐夷之甲帶步光之劍杖屈盧之矛【吳越春秋】張奫擊賊有功文帝賜緑沈甲【隋書】

舉螳螂之斧被結蜣之甲【杜弼檄文】

斧神名狂章【龍魚河圖】

矛之神名跌蹌【太公兵法】

戈有旁出者爲句孑亦名胡孑【玉海】

昔周魯寶雍狐之防狐父之戈徐氏首凡斯皆上世名器【典論】

葛盧之山出金蚩尢制爲劍鎧矛防雍狐之山出金蚩尢以爲雍狐之防芮戈【管子】

夏執戉殷執白戉周杖黃戉【司馬法說文云戉俗作鉞非是】宛鉅鐵拖利若防蠆脇蛟犀兕堅若金石【商子】

魯人以榶衞人用柯齊人用一革土地形制不同者械用備飾不可不愼也【荀子】

吳遣將軍賀齊討山越越中有善禁者官軍刀劍不得拔弓矢皆還自向賀曰吾聞兵有刄者可禁彼能禁吾刄必不能禁吾無刄物矣乃多作勁木白棓選有力精帥五千人爲先登盡持棓山越恃其善禁了不設備於是官軍以白棓擊之禁者果不得行所殺萬計【抱朴子】

廣博物志卷三十二﹤子部﹐類書類﹐廣博物志﹥

欽定四庫全書

廣博物志卷三十三

明董斯張撰

聲樂一【總樂歌

舞】

大司樂掌成均之灋【成均五帝學名】以治建國之學政而合國之子弟焉凡有道者有徳者使教焉死則以爲樂祖祭於瞽宗【瞽宗殷學名祭於學宮示不忘其所教也】以樂徳教國子【以樂成其徳故曰樂徳】中和祗庸孝友【祗敬也庸常也】以樂語教國子【以樂達其語故曰樂語】興道諷誦言語以樂舞教國子舞雲門【門言其出謂其徳如雲之出也】大捲【捲言其聚謂能聚物類也此二者皆黃帝之樂捲權】大咸【咸池堯樂也言其徳無所不施也】大防【舜樂也言其徳能紹堯之道也】大夏【禹樂也言其徳能大中國也】大濩【湯樂也言其徳能使天下得其所也】大武【武王樂也言其徳能武功也】以六律六同五聲八音六舞【黃帝堯舜禹湯武六代樂舞】大合樂【律同聲音六舞所以大合樂也】以致鬼神示以和邦國【賜之諸侯則明而邦國由此而和也】以諧萬民以安賔客以說逺人以作動物【嵗十二月索萬物而饗之樂以此作則動物可作也】乃分樂而序之【分用六代之樂以功徳厚薄爲先後之序】以祭以饗以祀乃奏黃鐘歌大呂舞雲門以祀天神乃奏太簇歌應鐘舞咸池以祭地示乃奏姑洗歌南呂舞大防以祀四望乃奏蕤賓歌函鐘舞大夏以祭山川乃奏夷則歌小呂舞大濩以享先妣乃奏無射歌夾鐘舞大武以享先祖凡六樂者文之以五聲播之以八音凡六樂者一變而致羽物及川澤之【此言大蠟之祭索鬼神而致百物也】再變而致臝物及山林之三變而致鱗物及丘陵之示四變而致毛物及墳衍之五變而致介物及土六變而致象物及天神凡樂圜鐘爲宮【圜鐘卽夾鐘也屬卯正東方之律也致天神以爲之宮則以帝所出之方也】黃鐘爲角太簇爲徵姑洗爲羽【三者陽律之相繼也】靁皷靁鞀【八面鼓也縣之曰鼓有柄曰鞀靁爲天聲也】孤竹之管【孤竹竹特生者取陽數奇也】云和之琴瑟【云和山名也】雲門之舞【云和雲門皆取其爲天之施也】冬日至於地上之圜丘奏之【冬至陽生之始圜丘象天之形故以祀天神而奏其樂也】若樂六變則天神皆降可得而禮矣凡樂函鐘爲宮【函鐘屬木西南方之律也致地示以爲之宮則以致養之方也】太簇爲角姑洗爲徵南呂爲羽【是三者律呂之相生也】靈鼓靈鞀【六面鼓也靈者地之徳也】孫竹之管【孫竹竹枝根之未生者蓋以陰爲小也】空桑之琴瑟【空桑山名曰空者蓋以陰爲乏也】咸池之舞【以咸池爲舞象地之澤也】夏日至於澤中之方丘奏之【夏至陰生之始方澤象地之形故以祭地示而奏其樂也】若樂八變【八變者函鐘之數極於八也】則地示皆出可得而禮矣凡樂黃鐘爲宮【黃鐘屬子正北方之律也致人鬼以爲之宮則以幽陰之方也】大呂爲角太簇爲徵應鐘爲羽路鼓路鞀【四面鼓也路者取往來之義】陰竹之管【陰竹生於山北者亦取幽陰之義】龍門之琴瑟【龍門山名龍則取神化不測之義】九徳之歌【九功之徳皆可歌也】九防之舞【取其繼紹前人也】於宗廟之中奏之若樂九變【九變者黃鐘之數極於九也】則人鬼可得而禮矣凡樂事大祭祀宿縣【大祭祀謂鬼神示宿縣者於祭前之夕列於筍簴也】遂以聲展之【遂相扣作聲而展宿聽之知其完否也】王出入則令奏王夏屍出入則令奏肆夏牲出入則令奏昭夏帥國子而舞大饗不入牲【大享賔客設牲於廟門外因卽烹之】其他皆如祭祀【不入牲故不奏昭夏其他如王出入賔出入亦奏王夏肆夏】大射王出入令奏王夏及射令奏騶虞詔諸侯以弓矢舞王大食三宥皆令奏鐘鼓【用樂節以助气體之養也】王師大獻則令奏愷樂【愷樂獻功之樂也以人之怒气釋焉故也】凡日月食四鎭五嶽崩大傀異烖諸侯薨令去樂大札大凶大烖大臣死凡國之大憂令弛縣凡建國禁其淫聲過聲凶聲慢聲大喪涖廞樂器及葬藏樂器亦如之【周禮】

樂師掌國學之政以教國子小舞凡舞有帗舞【析五采繒柄而持之】有羽舞【析重翟之羽爲之】有皇舞【五采爲羽以象鳳凰來儀】有旄舞【持毛牛之尾以象百獸率舞】有幹舞【執幹盾而舞】大人舞【使人效四夷來王之舞】教樂儀【教王以樂出入於大寢朝廷之儀】行以肆夏【行於大寢之中則奏肆夏之章以爲節也】趨以采薺【趨於朝廷之上則歌采薺之詩以爲節也】車亦如之【行緩而趨疾故車之疾徐亦以肆夏采薺爲節】環拜以鐘鼓爲節【賔客環列而拜則鼓聲以作之鐘聲以止之】凡射王以騶虞爲節諸侯以貍首爲節大夫以采蘋爲節【樂循法也】士以采蘩爲節【樂不失職也】凡樂掌其序事治其樂政凡國之小事用樂者令奏鐘鼓凡樂成則告備詔來瞽臯舞【臯緩也詔瞽使之來詔舞使之緩】及徹帥學士而歌徹令相【相扶助也瞽蒙當退使眡了扶之】饗食諸侯序其樂事令奏鐘鼓令相如祭之儀燕射帥射夫以弓矢舞樂出入令奏鐘鼓凡軍大獻教愷歌【教瞽蒙也】遂倡之【樂師倡之而瞽蒙和之也】凡喪陳樂器則帥樂官及序哭亦如之凡樂官掌其政令聽其治訟

大胥【胥有才智之稱】掌學士之版以待致諸子春入學捨采合舞【春以學士入學捨采謂薦蘋蘩之祭而禮先師合舞者等其進退使應節奏也】秋頒學合聲【至秋則頒其才萟所爲合聲者亦等其曲折使應節奏也】以六樂之會正舞位以序出入舞者【其出入行綴各有序也】比樂官【比校其所教之人】展樂器【展視其所用之器】凡祭祀之用樂者以鼓徵學士【大胥擊鼓以徵召學士之眾皆舞】序宮中之事【次序宿衞於王宮者】

小胥掌學士之徵令而比之【徵之使來學令之使有爲比則校其能否也】觵其不敬者【觵罰爵也慢期則不敬故觵以罰之】巡舞列而撻其怠慢者正樂縣之位王宮縣【四面皆縣如宮之有墻也】諸侯軒縣【去其南面以避王也】卿大夫判縣【又去其北面以示其徳半於君也】士特縣【又去其西面以示特立之義也】辯其聲凡縣鐘磬半爲堵全爲肆【如四面皆設】

大師掌六律六同以合陰陽之聲陽聲【六律】黃鐘太簇姑洗蕤賔夷則無射陰聲【六同】大呂應鐘南呂函鐘小呂夾鐘皆文之以五聲宮商角徵羽皆播之以八音金石土革絲木匏竹教六詩曰風曰賦曰比曰興曰雅曰頌以六徳爲之本【中和只庸孝友以立其本】以六律爲之音大祭祀帥瞽登歌令奏擊拊下管播樂器令奏鼓朄【朄小鼓也】大饗亦如之大射帥瞽而歌射節大師【大起軍師】執同律以聽軍聲而詔吉凶【商則戰勝軍士彊角則軍擾多變失士心宮則軍和士卒同心徵則將急數怒軍士勞羽則兵弱少威】大喪帥瞽而廞作匶諡凡國之瞽蒙正焉小師掌教鼓鞀柷敔壎簫管歌大祭祀登歌擊拊下管擊應鼓【應鼓鼙也蓋爲鼔朄之應也】徹歌大饗亦如之大喪與廞凡小祭祀小樂事鼓朄掌六樂聲音之節與其和【相應和】

瞽蒙【無目眸謂之瞽有目眸而無見謂之蒙】掌播鞀柷敔壎簫管歌諷誦詩世奠系【奠定也系卽帝系世本之書也言以世之序而定其系也誦世奠系則知前世之興衰也】鼓琴瑟【詩與世本𨿽不歌詠猶鼓琴瑟以合之也】掌九徳六詩之歌以役太師【聽太師之役使】

眡了【目明者】掌凡樂事播鞀擊頌磬笙磬掌太師之縣掌凡樂事相瞽【相扶助也瞽蒙作樂眡了扶之】賓射皆奏其鐘鼓鼜愷獻亦如之【鼜謂師旅夜戒之鼓愷獻謂戰勝獻俘之樂亦皆奏其鐘鼓也】

典同【同卽六同言同則六律在其中矣】掌六律六同之和以辧天地四方陰陽之聲以爲樂器凡聲髙聲防正聲緩下聲肆陂聲散險聲斂達聲贏徵聲韽回聲衍侈聲筰弇聲郁薄聲甄厚聲石凡爲樂器以十有二律爲之數度以十有二聲爲之齊量凡和樂亦如之

鞮鞻氏【四夷樂人所履之革屨也】掌四夷之樂與其聲歌祭祀則龡而歌之燕亦如之【並上】

樂器重者從細輕者從大是以金尙羽石尙角瓦絲尙宮匏竹尙徵艸木一聲聲應相保曰和細大不逾曰平【國語】

聲樂之象鼓大麗鐘統實磬防制竽笙簫和筦籥發猛壎箎翁博瑟易良琴婦好歌淸盡舞意天道兼鼓其樂之君耶故鼓似天鐘似地磬似水竽簫管籥似星辰日月鞉柷拊控似萬物曷以知舞之意曰目不自見耳不自聞也然而治俯仰詘信進退遲速莫不防制盡筋骨之力以要鐘鼓俯會之節而靡有悖逆者眾積防防乎【荀子】

宮謂之重商謂之敏角謂之經徵謂之疊羽謂之柳【爾雅】商者章也物成熟可章度也五音爲金五常爲義五事爲言凡歸爲臣角者觸也物觸地而出戴芒角也五行爲木五常爲仁五事爲貎凡歸爲民宮者中也居中央暢四方倡始施生爲四聲綱也五行爲土五常爲信五事爲思凡歸爲君徵者祉也物盛大而繁祉也五行爲火五常爲禮五事爲視凡歸爲事羽者宇也物聚藏宇下覆之也五行爲水五常爲智五事爲徳凡歸爲物【廣雅】凡聽徵如負豬豕覺而駭凡聽羽如鳴馬在野凡聽宮如牛鳴窌中凡聽商如離羣羊凡聽角如雉登木以鳴音疾以淸凡將起五音必首先主一而三之四開以合九九以是生黃鐘小素之首以成宮三分而益之以一爲百有八爲徵不無有三分而去其乘適足以是生商有三分而復相其所以是成羽有三分去其乘適足以成是角【管子】

角者躍也陽气動躍徵者止也陽气止商者張也陰气開張陽气始降也羽者紆也陰气在上陽气在下宮者容也含也含容四時者也【白虎通】

夫樂者先王之所以飾喜也軍旅鈇鉞所以飾怒也故先王之喜怒皆得其齊焉喜則天下和之怒則暴亂者畏之先王之道禮樂可謂盛矣聞角聲莫不惻隠而慈者聞徵聲莫不喜養好施者聞商聲莫不剛防而立事者聞羽聲莫不深思而逺慮者聞宮聲莫不溫潤而寛和者也【上】

凡十二律黃鐘爲宮太簇爲商姑洗爲角林鐘爲徵南呂爲羽物以三成音以五立三與五如八故卵生者八竅律之初生也寫鳳之音故音以八生黃鐘爲宮宮者音之君也故黃鐘位子其數八十一主十一月下生林鐘林鐘之數五十四主六月上生太簇太簇之數七十二主正月下生南呂南呂之數四十八主八月上生姑洗姑洗之數六十四主三月下生應鐘應鐘之數四十二主十月上生蕤賔蕤賔之數五十七主五月上生大呂大呂之數七十六主十二月下生夷則夷則之數五十一主七月上生夾鐘夾鐘之數六十八主二月下生無射無射之數四十五主九月上生仲呂仲呂之數六十主四月徵生宮宮生商商生羽羽生角角生姑洗姑洗生應鐘比於正音故爲和應鐘生蕤賔不比正音故爲繆日冬至應比林鐘浸以濁日夏至應比黃鐘浸以淸以十二律應二十四時之變甲子仲呂之徵也丙子夾鐘之羽也戊子黃鐘之宮也庚子無射之商也壬子夷則之角也【淮南子】

黃鐘初九律之首陽之變林鐘初六呂之首陰之變參天兩地之法也【劉歆三統歷】

六始爲律六間爲呂【太經注陽爲始陰爲間於子爲律於丑爲呂】

春宮秋律百卉必凋秋宮春律萬物必榮夏宮冬律雨雹必降冬宮夏律雷必發聲【劉歆鐘律書】

揚子云曰聲生於日律生於辰聲以情質律以和聲聲律相恊而八音生聲和音諧是謂五樂日謂甲巳爲角乙庚爲商丙辛爲徵丁壬爲羽戊癸爲宮辰謂子爲黃鐘丑爲大呂寅爲太簇卯爲夾鐘辰爲姑洗已爲中呂午爲蕤賔未爲林鐘申爲夷則酉爲南呂戌爲無射亥爲應鐘【宋志】

八音八方之風也幹之音石其風不周坎之音革其風廣莫艮之音匏其風融震之音竹其風明庶巽之音木其風淸明離之音絲其風景坤之音土其風涼兌之音金其風閶闔【隋書】

五音用火尺其事火重用金尺則兵用木尺則喪用土尺則亂用水尺則律呂合調天下和平【上】

葛天氏之樂也八士捉牛投足摻尾扣角亂之而歌八終一曰載民二曰鳥三曰遂物四曰奮谷五曰敬天常六曰達帝功七曰依地徳八曰臨萬物之極【呂氏春秋】祝融氏聽弇州之鳥鳴以爲樂歌作樂屬俗以通倫類諧神明而和人聲

辯樂論云昔伏羲氏因時興利教民畋漁天下歸之時則有罔罟之歌神農繼之教民食穀時則有丰年之詠按扶來歌卽鳳來之頌乃神農之扶犁也扶鳳來犁音相同爾是知神農因太昊之樂【路史云祝誦氏之屬續朱防氏之來陰陰康氏之來和伏羲氏之立基黃帝氏之雲門髙陽氏之承云髙辛氏之六歷】

伏羲之人靜故作樂以鎭之黃帝之人動故宣正聲以檢之【兔園策注引傳】

楚辭云伏羲駕辧吳都賦所謂超延露而駕辧者劉淵林云伏羲作琴制此曲

伏羲樂名扶來亦曰立本神農樂名扶持亦曰下謀【孝經緯】

少昊樂曰九淵【上】

黃帝命伶倫與榮將【一作猨】鑄十二鐘以和五音以施英韶以仲春之月乙卯之日日在奎始奏之命之曰咸池帝顓頊好其音乃令飛龍作效八風之音命之曰承云帝嚳命咸黑作爲聲歌九招六列六英帝堯立乃命質【一作】爲樂質乃效山林谿谷之音以歌乃以麋置缶而鼓之瞽瞍乃拌五弦之瑟作以爲十五弦之瑟命之曰大章舜立仰延乃拌瞽瞍之所爲瑟益之八弦以爲二十三弦之瑟【呂氏春秋文心雕龍云帝俈之世成累爲頌應是咸黑之誤】

維元祀巡守四嶽八伯壇四奧沈四海封十有二山肇十有二州樂正定樂名元祀代泰山貢兩伯之樂焉東嶽陽伯之樂舞株離其歌聲比余謡名曰晢陽儀伯之樂舞鼚哉其歌聲比大謡名曰南陽中祀大交霍山貢兩伯之樂焉夏伯之樂舞謾彧其歌聲比中謡名曰初慮羲伯之樂舞將陽其歌聲比大謡名曰朱幹秋祀桺谷華山貢兩伯之樂焉秋伯之樂舞蔡俶其歌聲比小謡名曰苓落和伯之樂舞鶴其歌聲比中謡名曰歸來冬祀幽都山貢兩伯之樂焉冬伯之樂舞齊落歌曰縵縵並論八音四會歸假於禰祖用特五載一巡狩羣後徳譲貢正聲而九族具成【九族九奏也尙書大傳】

舜巡州觀風習其情性因論十有二俗定以六律五聲八音七始著其素以爲韶退其利欲返其仁義九奏成而鳥獸之聲猶悉闗於律惟五祀定鐘石論人聲鳥獸咸變乃更著四時推律呂均十有二變而道廣於是勃然興韶於大麓之野執事還歸二年防然乃作大唐之歌以聲帝美聲成而絑鳳至故其樂曰舟張辟雝鶬鶬相從八風回回鳳皇喈喈言其和也【舜旣巽禹於洞庭張樂成於洞庭之野乃作大唐之樂以皈帝美作大化大訓六府九原之章以颺禹功而君臣之美盡矣】

禹命扶登氏爲承夏之樂歌九敍以樂其成是謂九夏【路史孔融傳云禹興九韶之樂而致異物】

桀之末傳慕淫聲晨歌達於三衢聞之悲酸【阮籍樂論】師延者殷之樂人也師延精述陰陽曉明象緯莫測其爲人世載遼絕而或出或隠在軒轅之世爲司樂之官及殷時總修三皇五帝之樂拊一弦琴則地祗皆升吹玉律則天神俱降當軒轅之時年已數百嵗聽眾國樂聲以審興亡之兆至夏末抱樂器以奔殷而紂淫於聲色乃拘師延於陰宮欲極刑戮師延旣被囚系奏淸商流徵滌角之音司獄者以聞於紂紂猶嫌曰此乃淳古逺樂非余可聽說也猶不釋師延乃更奏迷魂淫魄之曲以歡修夜之娛乃得免炮烙之害周武王興師乃越濮流而逝或云死於水府故晉衞之人鐫石鑄金以像其形立祀不絕矣【拾遺記】

湯作濩聞其宮聲使人溫良而寛大聞其商聲使人方防而好義聞其角聲使人惻隠而愛仁聞其徵聲使人樂養而好施聞其羽聲使人恭敬而好禮【韓詩外傳】

文王樂名巨業武王樂名象武【樂苑】

成王因先王之樂命曰騶虞【墨子】

周公作勺

王將鑄無射問律於伶州鳩對曰律所以立均出度也古之神瞽考中聲而量之以制度律均鐘百官軌儀紀之以三平之以六成於十二天之道也夫六中之色也故名之曰黃鐘所以宣養六气九徳也由是第之二曰太簇所以金奏贊陽出滯也三曰姑洗所以修潔百物考神納賔也四曰蕤賔所以安靖神人獻酬交酢也五曰夷則所以詠歌九則平民無貳也六曰無射所以宣布哲人之令徳示民軌儀也爲之六閒以揚沈伏而黜散越也元閒大呂助宣物也二閒夾鐘出四隙之細也三閒中呂宣中气也四閒林鐘和展百事俾莫不任肅純恪也五閒南呂贊陽秀也六閒應鐘均利器用俾應復也律呂不易無姦物也細鈞有鐘無鎛昭其大也大鈞有鎛無鐘甚大無鎛鳴其細也大昭小鳴和之道也和平則久久固則純純明則終終復則樂所以成政也故先王貴之王曰七律者何對曰昔武王伐殷嵗在鶉火月在天駟日在析木之津辰在斗柄星在天黿星與日辰之位皆在北維顓頊之所建也帝嚳受之我姬氏出自天黿及析木者有建星及牽牛焉則我皇妣太姜之侄伯陵之後逢公之所馮神也嵗之所在則我有周之分野也月之所在辰馬農祥也我太祖后稷之所經緯也王欲合是五位三所而用之自鶉及駟七列也南北之揆七同也凡神人以數合之以聲昭之數合聲和然後可同也故以七同其數而以律和其聲於是乎有七律王以二月癸亥夜陳未畢而雨以夷則之上宮畢之當辰辰在戌上故長夷則之上宮名之曰羽所以藩屏民則也王以黃鐘之下宮布戎於牧之野故謂之厲所以厲六師也以太簇之下宮布令於商昭顯文徳底紂之多辠故謂之宣所以宣三王之徳也反及嬴內以無射之上宮布憲施捨於百姓故謂之嬴亂所以優柔容民也【國語】

師涓出於衞靈公之世寫列代之樂造新曲以代古樂故有四時之樂春有離鴻去鴈應蘋之歌夏有明晨焦泉之華流金之調秋有商風白雲落葉吹蓬之曲冬有凝河流陰沈云之操以此四時之聲奏於靈公靈公情湎心惑忘於政事蘧伯玉趨階而諫曰此沈湎淫漫之音無合於風雅非下臣宜薦於君也靈公乃去其聲而親政務故衞人美其化焉師涓悔其乖於雅頌失爲臣之道乃退而隠迹蘧伯玉焚其樂器於九達之衢恐後世傳造焉【拾遺記】

平公說新聲師曠曰公室其將卑乎君之明兆於衰矣夫樂以開山川之風以耀徳於廣逺也風徳以廣之風山川以逺之風物以聽之修詩以詠之修禮以節之夫徳廣逺而有時節是以逺服而邇不遷【國語】

晉平公好樂多其賦斂下治城郭曰敢有諫者死咎犯見門大夫曰臣聞主君好樂故以樂見門大夫入言曰晉人咎犯也欲以樂見平公曰內之止坐殿上則出鐘磬竽瑟坐有頃平公曰客子爲樂咎犯對曰臣不能爲樂臣善隠平公召隠士十二人咎犯申其左臂而詘五指平公問於隠官曰若之爲何隠官皆曰不知平公曰歸之咎犯則申其一指曰是一也便遊赭盡而峻城闕二也柱梁衣繡士民無褐三也侏儒有餘酒而死士渴四也民有饑色而馬有粟秩五也近臣不敢諫逺臣不得達平公曰善乃屏鐘鼓除竽瑟遂與咎犯參治國【說苑】橘柚生於江南而民皆甘之好音生於鄭衞而人皆樂之越人夷吾戎人由余待譯而後通而並顯齊秦故曾子倚山而吟山鳥下翔師曠鼓琴百獸率舞未有善而不合誠而不應者也

洞庭山浮於水上其下有金堂數百間玉女居之四時聞金石絲竹之聲徹於山頂楚懷王之時舉羣才賦詩於水湄故云瀟湘洞庭之樂聽者令人忘老毎四季之節王常繞山以遊宴舉四仲之气以爲樂章仲春律中夾鐘乃作輕風流水之詩醼於山南時中蕤賔乃作皓露秋霜之曲【拾遺記】

漢順帝聽山鳥之音云勝絲竹之響魏文侯好槌鑿之聲不貴金石之和【劉子】

漢桓帝時有馬子侯者爲人頗癡自謂曉音律黃門樂人更相嗤誚子侯不知名陌上桑反言鳳將雛輒揺頭欣喜多賜左右錢帛無復慙色應璩新詩曰漢末桓帝時郎有馬子侯自謂識音律使客奏笙竽爲作陌上桑反言鳳將雛左右僞稱善亦復自揺頭【右樂府】

濟南公姚邕字子和興之弟也尢喜音樂皆能度其盈虛增攺曲調世咸傳之號濟南新調【十六國春秋】

範曄曰吾於音樂聽功不及自揮但所精非雅聲爲可恨然至於一絕處亦復何異邪其中體趣言之不可盡弦外之意虛響之音不知所從而來亦嘗以授人士庶中無有一毫者此永不傳矣【宋書】

劉瓛謂學生嚴植曰江左以來陰陽律數之學廢矣吾今講此曾不得其髣髴時濟陽蔡仲熊禮樂博聞謂人曰凡鐘律在南不容復得調平昔五音金石本在中土今旣來南土气偏陂音律乖爽【南齊書】

王僧防防意雅樂升明中所奏𨿽微有釐攺尙多遺失是時上始欲通使僧防與兄子儉書曰古語雲中國失禮問之四夷計樂亦如之苻堅敗後東始備金石樂故知不可全誣也北國或有遺樂誠未可便以補中夏之闕且得知其存亡亦一理也但鼓吹舊有二十一曲今所能者十一而已意謂北使會有散役得今樂署一人粗別同異者充此使限𨿽復延州難追其得知所知亦當不同若謂有此理者可得申吾意上聞否試爲思之事竟不行【上】

姚察爲尙書祠部侍郎舊魏王肅奏祀天地設宮懸之樂八佾之舞至梁武帝以爲事人禮縟事神禮簡古無宮懸之交陳初承用莫有損益宣帝欲備樂付有司立儀以梁武爲非時碩學名儒咸希防察乃博引經籍獨違羣議據梁樂爲是當時莫不慙服【陳書】

後周明帝時裴政上書以爲昔者大舜欲聞七始下洎周武爰制七音持林鐘作黃鐘以爲正調之首及武帝取史書見武王克殷而作七始又欲廢八懸七並除黃鐘之正宮用林鐘爲調首長孫紹逺奏雲天子懸八百王共軌下逮周武甫修七始之音詳諸經義又無廢八之典且黃鐘爲君天子正位今欲廢之未見其可後竟廢懸七紹逺疾中命其子覽曰夫黃鐘者天子之宮大呂者皇后之位今廢黃鐘之位是祿去王室若用林鐘爲首是政出私門將恐八百之祚不得同姬周之永也【北史】

隋文帝取律呂實葭灰以气問於牛對曰灰飛半出爲和气全出爲猛气不出爲衰气【古今樂錄】

開皇二年詔求知音之士參定音樂沛國公鄭譯曰考尋樂府鐘石律呂皆有宮商角徵羽變宮變徵之名七聲之內三聲乖應每常求訪終莫能通初周武帝時有玆人白蘇祗婆從突厥皇后入國善胡琵琶聽其所奏一均之中間有七聲因而問之答曰父在西域稱爲知音代相傳習調有七種以其七調勘校七聲防若符合一曰婆陁力華言平聲卽宮聲也二曰雞識華言長聲卽南宮聲也三曰沙識華言質直聲卽角聲也四曰沙侯加濫華言應聲卽變徵聲也五曰沙獵華言應聲卽徵聲也六曰般贍華言五聲卽羽聲也七曰俟利華言斛斗聲卽變宮聲也譯因習而彈之始得七聲之正然其就此七調又有五音之名旦作七調以華言譯之旦者則謂之均也其聲亦應黃鐘太簇南呂姑洗五均以外七律更無調聲遂因其所撚琵琶弦柱相飲爲均推演其聲更成七均合成二以應十二律律有七音音立一調故成一調十二律合八十四旋轉相交盡皆和合仍以其聲考校太樂所奏林鐘之宮應用林鐘爲宮乃用黃鐘宮聲應用南呂爲商乃用太簇爲商應用應鐘爲角乃取姑洗爲角故林鐘一宮七聲三聲並戾其十一宮七十七音例皆乖越莫有通者又以編懸有八因作八音之樂七聲之外更立一聲謂之應聲譯因作書二十餘篇明其指趣至是譯以其書宣示朝廷並立議正之【隋書】

上令何妥考定鐘律妥上表曰臣聞樂有二一曰姦聲二曰正聲夫姦聲感人而逆气應之順气成像故樂行而倫淸耳目聰明血气和平移風易俗天下皆寧孔子曰放鄭聲逺佞人故鄭衞宋趙之聲出內則發疾外則傷人是以宮亂則荒其君驕商亂則陂其官壊角亂則憂其人怨徵亂則哀其事勤羽亂則危其財匱五者皆亂則國亡無日矣魏文侯問子夏曰吾端冕而聽古樂則欲寐聽鄭衞之音而不知倦何也子夏對曰夫古樂者始奏以文復亂以武修身及家平均天下鄭衞之音者姦聲以亂溺而不止優雜子女不知父子今君所問者樂也所愛者音也夫樂之與音相近而不同爲人君者謹審其好惡案聖人之作樂也非止茍悅耳目而已矣欲使在宗廟之內君臣同聽之則莫不和敬在鄕裏之內長防同聽之則莫不和順在閨門之內父子同聽之則莫不和親此先王立樂之方也故知聲而不知音者禽獸是也知音而不知樂者眾庶是也故黃鐘大呂歌干戚僮子皆能儛之能知樂者其惟君子不知聲者不可與言音不知音者不可與言樂知樂則幾於道矣紂爲無道太師抱樂器以奔周晉君徳薄師曠固惜淸徵上古之時未有音樂鼓腹擊壤樂在其間易曰先王作樂崇徳殷薦之上帝以配祖考至於黃帝作咸池顓頊作六莖帝嚳作五英堯作大章舜作大韶禹作大夏湯作大濩武王作大武從夏以來年代久逺惟有名字其聲不可得聞自殷至周備於詩誦故自聖賢已下多習樂者至如伏羲減瑟文王足琴仲尼擊磬子路鼓瑟漢髙擊築元帝吹簫漢髙祖之初叔孫通因奏樂人制宗廟之樂迎神於道門奏嘉至之樂迎神於廟門奏嘉至之樂猶古降神之樂也皇帝入廟門奏永至之樂以爲行步之節猶采齊肆夏也幹豆上薦奏登歌之樂猶古淸廟之歌也登歌再終奏休成之樂美神饗也皇帝就東廂坐定奏永安之樂美禮成也其休成永至二曲叔孫通所制也漢髙祖廟奏武徳文始五行之儛當春秋時陳公子完奔齊陳是舜後故齊有韶樂孔子在齊聞韶三月不知肉味是也秦始皇滅齊得齊韶樂漢髙祖滅秦韶傳於漢髙祖攺名文始以示不相襲也五行儛者本周大武樂也始皇攺曰五行及於孝文復作四時之儛以示天下安和四時順也孝景采武徳儛以爲昭徳孝宣又采昭徳以爲盛徳𨿽變其名大抵皆因秦舊事至於魏晉皆用古樂魏之三祖並制樂辭自永嘉播越五都傾蕩樂聲南渡是以大備江東宋齊以來至於梁代所行樂事猶皆傳古三雍四始實稱大盛及侯景簒逆樂師分散其四儛三調悉度僞齊齊氏𨿽知傳受得曲而不用之於宗廟朝廷也臣少好音律畱意管年𨿽耆老頗皆記憶及東土尅定樂人悉返訪其逗𨖻果云是梁人所教今三教四儛並皆有手𨿽不能精熟亦頗具雅聲若令教習傳授庶得流傳古樂然後取其會歸撮其指要因循損益更制嘉名歌盛徳於當今傳雅正於來葉豈不美歟謹具錄三調四儛曲名又制歌辭如別其有聲曲流宕不可以陳於殿庭者亦悉附之於後書奏別勅太常取妥節度於是作淸平瑟三調聲又作八佾鞞鐸巾拂四舞先是太常所傳宗廟雅樂數十年惟作大呂廢黃鐘妥又以深乖古意乃奏請用黃鐘詔下公卿議從之【隋書】

裴嘉有防會薛方士預焉酒中而樂作方士非之而出文中子聞之曰薛方士知禮矣然猶在君子之後乎【中說以下歌】

舜耕歷山思慕父母見鳩與母俱飛相哺益以感思因而作歌【琴操】

舜有子八人始歌舞【朝鮮記】

西南海之外赤水之南流沙之西有人珥兩靑蛇乘兩龍名曰夏后開開上三嬪於天【嬪婦也言獻美女於天帝】得九辯與九歌以下【皆天帝樂名也開登天而竊以下用之也開筮曰昔彼九防是與帝辯同宮之序是爲九歌又曰不得竊辯與九歌以國於下義具見於歸藏】此穆天之野髙二千仞開焉得始歌九招【山海經】

夏桀卒於亭山禁弦歌舞【竹書紀年】

湯命伊尹作大濩歌晨露【呂氏春秋】

商紂無道比干知極諫必死作秣馬金閨之歌【洞歷記】夏后氏孔甲田於東陽萯山天大風晦盲孔甲迷惑入於民室主人方乳或曰後來之子是必大吉或曰不勝也之子是必有殃後乃取其子以歸曰以爲餘子誰敢殃之子長成人幙動折撩斧斫斬其足遂爲守門者孔甲曰嗚呼有疾命矣夫乃作爲破斧之歌實始爲東音禹行功見塗山之女禹未之遇而巡省南土塗山氏之女乃令其妾待禹於塗山之陽女乃作歌歌曰候人兮猗實始作爲南音周公及召公取風焉以爲周南召南周昭王親將徵荊辛余靡長且多力爲王右還反涉漢梁敗王及蔡公抎於漢中辛余靡振王北濟又反振蔡公周公乃候之於西翟實爲長公殷整甲徙宅西河猶思故處實始作爲西音有娀氏有二佚女爲之九成之臺飲食必以鼓帝令燕往視之二女愛而爭搏之覆以玉筐少選發而視之燕遺二卵北飛遂不反二女作歌一終曰燕燕往飛實始作爲北音【呂氏春秋】

終北之國其俗好聲相攜而疊謡終日不輟音【列子】瓠梁之歌可隨也其所歌者不可爲【瓠梁古善歌之人也淮南子】周有申喜者亡其母聞乞人歌於門下而悲之動於顏色與之語蓋其母也【呂氏春秋】

杞梁妻杞殖妻妹明月之所作也杞殖戰死妻嘆曰上則無父中則無夫下則無子生人之苦至矣乃抗聲長哭杞都城感之而頽遂投水而死其妹悲其姊之貞操乃爲作歌名曰杞梁妻焉梁殖字也【古琴操】

晏子朝杜扃望羊待於朝晏子曰君奚故不朝對曰君夜發不可以朝晏子曰何故對曰梁丘據扃入歌人虞變齊音晏子退朝命宗祝修禮而拘虞公聞之而怒曰何故而拘虞晏子曰以新樂淫君公曰諸侯之事百官之政寡人願以請子酒醴之味金石之聲願夫子無與焉夫樂何必夫故哉對曰夫樂亡而禮從之禮亡而政從之政亡而國從之君奚輕變夫故哉公曰不幸有社稷之業不擇言而出之請受命矣【晏子春秋】

薛譚學謳於秦靑未窮靑之技自謂盡之遂辭歸秦靑弗止餞於郊衢撫節悲歌聲振林木響遏行雲薛譚乃謝求反終身不敢言歸【列子】

曾子居衞緼袍無表顏色腫噲手足胼胝三日不舉火十年不制衣正冠而纓絕捉衿而肘見納屨而踵決曳縰而歌商頌聲滿天地若出金石【莊子】

客有見淳於髠於梁惠王者再見之終無言也惠王怪之以讓客曰子之稱淳於生言管晏不及及見寡人寡人未有得也寡人未足爲言邪客謂髠曰固也吾前見王志在逺後見王志在音吾是以黙然客具報王大駭曰嗟乎淳於生誠聖人也前淳於生之來人有獻龍馬者寡人未及視會生至後來人有獻謳者未及試亦會生至寡人𨿽屏左右私心在彼【論衡】

昔者揖封生髙商齊人好歌【韓詩外傳】

王母命安法嬰歌靈之曲【漢武內傳又云西王母歌玉蘭之曲上元夫人歌玉昭】

上元夫人自彈雲林之璈歌步之曲王母命侍女郭四非答歌【上】

壽靈壇髙八丈帝使董謁乘雲霞之輦以升壇至夜三更聞野雞鳴忽如曙西王母駕鸞歌春歸樂謁乃聞王母歌聲而不見其形歌聲繞梁三帀乃止壇傍艸樹枝葉或翻或動歌之感也四面列種軟棗條如靑桂風至自拂堦上游塵【述異記】

張仲春武帝時人也善雅歌與李延年並時每奏新歌莫不稱善【風俗通】

漢代無弦節伎最先一人唱三人和魏帝尢好之時有宋容華者淸徹好聲善唱此曲當時稱妙【通典】

頃諸鼓吹廣求異伎時都尉薛訪車子年始十四能喉囀引聲與笳同音白上呈見果如其言卽日故共觀試乃知天壤之所生誠有自然之妙物也潛气內轉哀音外激大不抗越細不幽散聲悲舊笳曲美常均及與黃門鼓吹溫胡疊唱疊和喉所發音無不響應曲折沈浮尋變入節自初呈試中間二旬胡欲傲其所不知尙之以一曲巧竭意匱旣已不能而此孺子遺聲抑揚不可勝窮優遊轉化余弄未盡曁其淸激悲吟雜以怨慕詠北狄之遐徵奏胡馬之長思淒入肝脾哀感頑艷是時日在西隅涼風拂袵背山臨谿流泉東逝同坐仰嘆觀者俯聽莫不泣隕涕悲懷慷慨自左史妠謇名倡能識以來耳目所見僉曰詭異未之聞也竊惟聖體兼愛好奇是以因牋先白委曲伏想禦聞必含余懽冀事速訖旋侍光塵寓目階庭與聽斯調宴喜之樂蓋亦無量【繁欽與太子牋】

披書歡笑不能自勝奇才妙伎何其善也頃守土孫世有女曰瑣年始九嵗夢與神通寤而悲吟哀聲激切涉歷六載於今十五近者督將具以狀聞是日薄延眾賢遂奏名倡曲極數殫歡情未逞乃令從官引內世女須臾而至厥狀甚美素顏發皓齒丹唇詳而問之云善歌舞於是提袂徐進蛾微眺芳聲淸激逸足橫集然後循容飾糚攺曲變度斯可謂聲恊鐘石气應風律今之妙舞莫巧於絳樹淸歌莫激於宋臈豈能上亂靈祗下變庶物漂悠風雲橫厲無方若斯也哉固非車子喉囀長吟所能逮也吾鏈色知聲雅應此選謹卜良日納之閒房【魏文帝答繁欽書】

絳樹一聲能歌兩曲二人細聽各聞一曲一字不亂人疑其一聲在鼻竟不測其何術當時有黃華者雙手能寫二牘或楷或艸揮毫不輟各自有意余謂絳樹兩歌黃華二牘是確對也【志奇】

魏晉之世有孫氏善歌舊曲宋識善擊節唱和陳左善淸歌列和善吹笛郝素善彈箏朱生善琵琶尢發新聲故傅著書曰人若欽所聞而忽所見不亦惑乎此六人生於上世越古今而無儷【晉書】

三月上已日會稽夏統字仲禦入洛市樂太尉賈充問曰卿能土地間曲乎統曰百姓懷先君恩遂作慕歌又孝女曹娥歌河女之章爲伍子胥作小海唱今欲歌之充曰善乃以足叩船引聲喉囀淸激慷慨大風應至含水嗽天雲雨響集充曰聽慕歌之聲便髣髴見大禹之容聞河水之音不覺涕淚交流卽謂伯姬髙行在目前也聆小海之唱謂子胥屈平立吾左右矣【晉書】

郭訥觀妓人歌言佳石崇問其曲訥不知崇笑曰卿不識曲那得言佳曰譬如見西施何必識其名姓然後知美【鄧粲晉紀】

升平末俗間忽作防歌有扈兼者聞之曰防者臨也國家其天諱乎少時而穆帝宴駕【晉書】

索丞字伯夷燉煌人善鼓箏悲歌能使喜者墮淚攺調易謳能使戚者起舞當時號曰雍門調【十六國春秋】

憑乘縣有歌父山傳云老父少不娶妻而善於謳歌年八十餘病命終鄕裏六七人輿上穴中鄰人舞歸老父歌而送之聲振林薄響遏行雲【盛之荊州記】

賀道捲工卜筮經遇工歌女人病死爲筮之曰此非死也天帝召之歌耳乃以土塊加其心上俄頃而蘇【南史】玉女行觴神仙畱客皆煬帝曲名

齊有朱顧仙善聲讀曲朱子尙又善歌二人遂俱厚賚梁有吳安泰善歌後爲樂令精解聲律初攺西曲別江南上云樂內人王金珠善歌吳聲西曲又制江南歌當時絕妙次有韓法秀又能妙歌吳聲讀曲等古今獨絕【通典】

宋遊道除司州中從事時將還鄴會霖雨行旅擁於河橋遊道於幕下朝夕宴歌行者曰何時節作此聲也固大癡遊道應曰何時節而不作此聲也亦大癡【北史以下舞】舞師掌教兵舞帥而舞山川之祭祀教帗舞帥而舞社稷之祭祀教羽舞帥而舞四方之祭祀教皇舞【皇析五采羽爲之】帥而舞旱暵之事凡野舞則皆用之凡小祭祀則不興舞【周禮】

司幹掌舞器祭祀舞者旣陳則授舞器旣舞則受之賔饗亦如之大喪廞舞器及塟奉而藏之【上】

古者合歡之樂舞於堂四夷之樂陳於門【後漢書】

樂九變者舞九終八變者舞八終六變者舞六終終成也【三禮義宗】

歌在堂上舞在堂下歌者象徳舞者象功君子上徳而下功【白虎通】

南夷之樂曰兜西夷之樂曰禁北夷之樂曰昧東夷之樂曰離東夷之樂持矛舞助時生也南夷之樂持羽舞助時養也西夷之樂持防舞助時煞也北夷之樂持幹舞助時藏也【上】

今鼓舞者繞身若還曾撓摩地扶旋猗那動容轉曲便媚擬神身若秋藥被風發若結旌騁馳若騖木熙者舉梧檟據句枉蝯自縱好茂葉龍夭矯燕技拘援丰條舞扶疏龍從鳥集搏援攫肆薎踴躍且夫觀者莫不爲之損心酸足彼乃始徐行微笑被衣修擢【淮南子】

陰康氏之時水不疏江不行其原陰凝而易閟人旣郁於內腠理墆著而多重膇得所以利其闗節者乃制爲之舞教人引舞以利道之是謂大舞【帝王統錄】

顓頊作承云之舞【後魏志】

楚靈王信巫祝之道躬執羽紱起舞壇前吳人來攻其國人告急而靈王鼓舞自若顧應之曰寡人方祭上帝樂明神當福祐焉不敢赴救而吳兵遂至俘獲其太子及后姬以下【桓子新論】

髙帝戚夫人善鼓瑟擊築帝常擁夫人倚瑟而弦歌畢每泣下流漣夫人善爲翹袖折腰之舞歌出塞入塞望歸之曲侍婢數百皆習之後宮齊首髙唱聲入雲霄【西京雜記】

漢武有云翹育命之舞以祀天地【魏名臣奏】

越嶲國有吸華絲凡華著之不卽墮落用以織錦漢時國人奉貢武帝賜麗娟二命作舞衣春暮宴於花下舞時故以袖拂落花滿身都著舞態愈媚謂之百華之舞【采蘭雜誌】

滎陽人姓何忘其名荊州辟爲別駕不就隠遁養志常至田舍人收獲在塲上忽有一人長丈餘蕭疎單衣角巾來詣之翩翩舉其兩手並舞而來語何云君曾見韶舞不此是韶舞且舞且去何尋逐徑向一山山有穴才容一人其人命入穴何亦隨之入初甚急前輒閒曠便失人見有良田數十頃何遂墾作以爲世業子孫至今賴之【搜神記】

西城善雅舞總章饒淸彈【陸云詩】

狄鞮妙音邯鄲才舞【趙都賦】

廣博物志卷三十三﹤子部﹐類書類﹐廣博物志﹥

欽定四庫全書

廣博物志卷三十四

明董斯張撰

聲樂二【總樂器琴

瑟】

庖羲作琴神農造瑟女媧制簧暴辛爲塤【馬融長笛賦】少昊作浮磬舜作崇牙禹作鞀桀作爛漫之樂紂作北裏之舞

塤坎音也管艮音也鼓震音也離音也鐘兌音也柷敔幹音也壎在十一月壎之爲言燻陽气於黃泉之下燻蒸而萌匏之言施也在十二月萬物始施而勞笙者太簇之气象萬物之生故曰笙有七正之節焉有六合之和焉天地樂之故謂之笙鞀者震之气上應昴星以通王道故謂之鞀也簫者中之气萬物生於無聲見於無形僇也蕭也故謂之簫簫者以祿爲本言承天繼物爲民本人力加地道化然後萬物戮也故謂之簫也瑟者嗇也閒也琴者禁也所以禁止淫邪正人心也磬者夷則之气也象萬物之盛也其气磬故曰磬有貴賤焉有親疏焉有長防焉然後王道得王道得然後萬物成天下樂用磬也鐘之爲言動也陰气用事萬物動成鐘爲器用金聲也鎛者時之气聲也節度之所生也君臣有節度則萬物昌無節度則萬物亡亡與昌正相廹故謂之鎛柷敔者終始之聲萬物之所生也陰陽順而復故曰柷承順天地序迎萬物天下樂之故樂用柷柷始也敔終也笙在北方柷在東北方鼓在東方琴在南方塤在西南方鐘在西方磬在北方【白虎通】

鐘空也內空受气多故聲大也磬罄也其聲罄罄然堅致也鼓郭也張皮以冒之其中空也鞉導也所以導樂作也鼙裨也裨助鼓節也聲在前曰朔朔始也在後曰應應大鼓也所以懸鼓者橫曰簨簨峻也在上髙峻也從曰虡虡舉也在旁舉簨也簨上之板曰業刻爲牙防業如鋸齒也瑟施弦張之瑟瑟然也箏施弦髙急箏箏然也築以竹鼓之築柲之也箜篌此師延所作靡靡之樂也後出於桑間濮上之地蓋空國之侯所存也師涓爲晉平公鼓焉鄭衛分其地而有之遂號鄭衛之音謂之淫樂也枇杷本出於烏孫馬上所鼓也推手前曰枇引手卻曰杷象其鼓時因以爲名也塤喧也聲獨喧喧然也篪啼也聲從孔出如嬰兒啼聲也簫肅也其聲肅肅而淸也笙生也象物貫地而生也竹之貫匏以匏爲之故曰匏也竽亦是也其中污空以受簧也簧橫也於管頭橫施於中也以竹鐡作於口橫鼓之亦是也摶拊也以韋盛糠形如鼓以手拊拍之也柷狀如伏虎如見柷柷然也故訓爲始以作樂也敔衙也衙止也所以止樂也舂撞也牘築也以舂築地爲節也籥躍也气躍出也篴滌也其聲滌滌然也鐃聲鐃鐃也人聲曰歌歌柯也歌之言是其質也以聲吟詠有上下如艸木之有柯葉也故兗冀言歌聲如柯也竹曰吹吹推也以气推發其聲也吟嚴也其聲本出於憂愁故其聲嚴肅使人聽之淒嘆也【釋名】

瑟曰文鵠笙曰采庸鼓曰送君鐘曰華由磬曰洗東皆仙樂也【致虛閣雜爼】

西王母奏環天之和樂列以重霄之寶器器則岑華鏤管防澤雕鐘員山靜瑟浮瀛羽磬撫節按歌萬靈皆聚環天者鈞天也和廣也岑華山名也在西海上有象竹截爲管吹之爲羣鳯之鳴防澤出精銅可爲鐘鐸員山其形員也有大林𨿽疾風震地而林木不動以其木爲琴瑟故曰靜瑟浮瀛卽瀛洲也上有靑石可爲磬磬者長一丈輕若鴻毛因輕而鳴【拾遺記】

秦始皇八月十五日武夷君魏子騫防鄕人於幔亭命張安陵打引鼓趙元奇拍副鼓劉小禽坎鈴鼓曽少重擺鞀鼓喬知滿振嘈鼓髙子春持短鼓鮑公希吹橫笛何鳯兒拊節板東幄奏賔云左仙之曲次命董嬌娘彈坎篌謝英妃撫長琴呂荷香戞國腹【卽琵琶】黃次姑噪悲栗【卽篳篥】白秀澹鳴洞簫宋小蛾運居巢【笙】羅妙容揮防銚【銅鈸】西幄奏賔云右仙之曲行酒進食乃令彭令昭唱人間可哀之曲【武夷古記】

王母設膳於漢武帝命王子登彈八音之璈董雙成吹云和之笙石公子撃昆庭之鐘許飛瓊鼓震靈之簧阮靈華拊五云之石範成君撃洞陰之磬叚安香作九天之鈞【內傳】

髙仙肹遊洞靈見上淸元君山君二眞乃命侍女王延賢於廣運等彈雲林瑯玕之璈安徳音範四珠撃昆明之築左抱容韓賢賔吹鳯鸞之簫趙運子李慶玉拊流金之石辛白鵠鄭辟方燕婉來回雙蓮等四人合歌【太平廣記】

北含玉女宋聨涓彈九气之璈東華玉女煙景珠撃西盈之鐘林云玉女賈屈庭吹鳯唳之簫飛玉女鮮於靈拊九合玉節太極眞人發排空之歌靑童吟太霞之曲神王諷晨啟之章淸虛詠駕飈之詞【魏夫人內傳】

凡琴曲和樂而作名之曰曲憂愁而作命之曰操【風俗通】琴之爲樂所以詠而歌之也故其別有暢有操有引有吟有弄有調堯之神人暢爲和樂而作也舜之思親操爲孝思而作也襄陽防稽之類夏后氏之操也訓鈿之類商人之操也離憂之類周人之操也謂之引若魯有闗雎引衛有思歸引之類也謂之吟若箕子吟夷齊吟之類也謂之弄若廣陵弄之類也謂之調若子晉調之類也【琴瑟論】

人君冬至日使八能鼓瑟瑟用槐木長八尺一寸夏至日鼓琴琴用桑木長五尺七寸【槐取气上桑取气下】

云和之琴冬至日於地上圜丘奏之龍門之琴於宗廟奏之【周禮】

祝融取榣山之櫬作琴彈之有異聲能致五色鳥舞於庭中琴之至寶者一曰凰來二曰鸞來三曰鳯來【古琴錄】爾雅云大琴曰離二十或傳此是伏羲所制

新論云神農爲琴七以通萬物而考治亂而洽聞記乃云二十五說文世紀隋志小史通歷又皆以爲五非也按廣雅神農之琴長六尺六寸有六分

神農琴上有五曰宮商角徴羽文王增二曰少宮商【廣雅】

昔神農造琴以定神齊淫去邪欲反天眞者也舜彈五之琴而天下治堯加二以合君臣之恩也【揚雄琴淸英】

堯使無勾作琴五【通禮纂要】

今琴長四尺五寸法四時五行也七弦者法七星也【上】琴本五弦宮商角徴羽也加二弦文武也後漢蔡邕又加二弦象九星【琴書】

神人暢帝堯所作堯彈琴感神人現故制此弄也【謝希逸琴論】

帝俊生晏龍晏龍是爲琴瑟【山海經】

帝俊有琴曰電母每夏月電光一照則弦自鳴【古琴錄】素女播都廣之琴溫風冬飄素雪夏零鸞鳥自歌鳯鳥自舞靈壽自花

晏龍有良琴六一曰菌首二曰義輔三曰蓬明四曰白民五曰簡開六曰垂漆【並上】

帝相元年條谷貢桐芍藥帝命羿植桐於云和命武羅伯植芍藥於後苑武羅伯諫曰帝方崇厥徳怪艸奇木懼遷厥嗜宜食駕車之善馬帝不從於是作誼諫羿乃伐桐爲琴以進帝帝善之名曰條谷帝稍移於音樂不聽政事爲羿所逐居於商丘援琴作源水之歌歌曰涓涓源水不壅不塞轂旣破碎庸大其輻事以敗矣乃重太息【古琴防】

務光夏時人好琴【列仙傳】

太戊三十一年伊陟作琴名曰國阿【古琴錄】

伶官周虞隋琴三尺六寸有大聲進於文王至成王時二叔流言乃作周公操以獻流涕不已【琴譜】

桓公名白博有五皓之稱厲王名長琴有修短之目【顏之推家訓】

周宣王有琴曰向風背銘云墻有耳伏防在是武王之遺器也宣王每朝姜後輒以此銘援琴奏宣王於是益兢兢不怠【古琴錄】

周亮瀟灑髙放不幹榮祿太子晉聞之召與相見或鼓琴吹笙同遊商洛亮乃以一弦孤彈八音諧暢百禽率舞太子嘉之賜九光七明之芝及飛解脫网之道亮修道服之日覺神驗甞與仙人遊行寶洞挹潄玉酒彈琴奕棊嘯歌終日【眞仙通鑑】

伯牙學琴於成連三年不成成連云吾師方子春今在東海中能移人情乃與伯牙俱往至蓬萊山謂伯牙曰子居習之吾將迎師刺船而去旬時不返伯牙近望無人但聞海水洞滑崩折之聲山林窅防羣鳥悲號捨然而嘆曰先生將移我情乃援琴而歌曲終成連回刺船迎之而還伯牙遂爲天下妙矣【樂府解題】

伯牙遊於泰山之陰卒逢暴雨止於巖下心悲乃援琴而鼓之初爲霖雨之操更造崩山之音曲毎奏鐘子期輒窮其趣【列子】

列子甞遊泰山見霹靂傷桐因而制琴有大聲居鄭圃四十年人無知者作襄陵枯魚二曲綴七十二小調作一百六十雅弄【琴譜】

匏巴鼓琴而鳥舞魚躍鄭師文聞之棄家從師襄遊柱指鉤三年不成章師襄曰子可以歸矣師文捨其琴而嘆曰文非之不能鉤非章之不能成文所存者不在所志者不在聲內不得於心外不應於器故不敢發手而動弦且小假之以觀其後無幾何復見師襄師襄曰子之琴何如師文曰得之矣請甞試之於是當春而叩商以召南呂涼風忽至艸木成實及秋而叩角弦以激夾鐘溫風徐廻艸木發榮當夏而叩羽以召黃鐘霜雪交下川池暴沍及冬而叩徴以激蕤賔陽光熾烈堅冰立散將終命宮而總四則景風翔慶雲浮甘露降醴泉湧師襄乃撫心髙蹈曰微矣子之琴也𨿽師曠之淸角鄒衍之吹律亡以加之彼將挾琴執管而從子之後耳【列子】

宋華元獻楚王以繞梁之琴鼓之其聲嫋繞於梁間循環不已楚王樂之七日不聽朝樊姬進曰君淫於樂矣昔桀好妹喜之瑟而亡其身紂聽靡靡之音而喪其國今君繞梁是樂七日弗朝君樂亡身喪國乎於是以鐡如意捶琴而破之【古琴防】

祝牧入山樵采得異木其狀類禽因斵成之名曰太古與妻偕隠甞作歌鼓之曰天下有道我黻子佩天下無道我負子戴優哉遊哉聊以卒歲【上】

師曠鼓琴通於神明玉羊白鵲翾翔墜投【瑞應圖】

月琴晉師曠作中爲月形圖寫山水【琴譜】

師襄衛師襄作肩項直而深端有亂紋如絲綴七十二調作八百九十曲爲孔子師

鳯嗉衛師曹作頂上綴兩圓蟬作二十九引定爲六十七調以琴謁靈公毎鼓琴有仙集【並上】

孔子作槃琴哀鳴犢舜華【家語】

掩容閔子作孔子薦之爲上卿後作離洞云朝天鶴以獻孔子孔子知其有退意後以辭歸【掩容一名振谷】

龍首周召公之後姬剛所作於兩額間出尖勢廣二寸半有淸實幽逺之音

龍腰魯謝涓子作腰間作半月形三弦如七弦之音甞遊江淮鼓琴於水側遇一女抱小緑綺撫弄非常俗之聲涓子訝之曰妾北陵之女也因授淸江引

龍額魯賀云作頂肩斜生一寸二分五弦常於淮泗夜靜撫琴忽有三人來曰我商三賢也先生之琴盡善然於古法未甚協因授皎月風雷之曲

雙月榮啟期作腰間爲二小月形【並上】

城西門卽防先鼓琴處也先好釣居淮水傍宋景公問道不告殺之後十年止此門鼓琴而去【水經注】

昔者衛靈公將之晉至濮水之上稅車而放馬設捨以宿夜分而聞鼓新聲者而說之使人問左右盡報勿聞乃召師涓而告之曰有鼓新聲者使人問左右盡報弗聞其狀似鬼神子爲聽而寫之師涓明日報曰臣得之矣而未習也請復一宿習之靈公曰諾因復畱宿明日而習之遂去之晉晉平公觴之於施夷之臺酒酣靈公起公曰有新聲願請以示平公曰善乃召師涓令坐師曠之旁援琴撫之未終師曠撫止之曰此亡國之聲不可遂也平公曰此道奚出師曠曰此師延之所作與紂爲靡靡之樂也及武王伐紂師延東走至於濮水而自投故聞此聲者必於濮水之上先聞此聲者其國必削不可遂平公曰寡人所好者音也子其使遂之師涓鼓究之平公問師曠曰此所謂何聲也師曠曰此所謂淸商也公曰淸商固最悲乎師曠曰不如淸徴公曰淸徴可得而聞乎師曠曰不可古之聽淸徴者皆有徳義之君也今吾君徳薄不足以聽平公曰寡人之所好者音也願試聽之師曠不得已援琴而鼓一奏之有鶴二八道南方來集於郎門之垝再奏而列三奏之延頸而鳴舒翼而舞音中宮商之聲聲聞於天平公大恱坐者皆喜平公提觴而起爲師曠壽反坐而問曰音莫悲於淸徴乎師曠曰不如淸角平公曰淸角可得而聞乎師曠曰不可昔者黃帝合鬼神於泰山之上駕象車而六蛟龍畢方並鎋蚩尢居前風伯進掃雨師灑道虎狼在前鬼神在後騰蛇伏地鳯凰覆上大合鬼神作爲淸角今主君徳薄不足聽之聽之將恐有敗平公曰寡人老矣所好者音也願遂聽之師曠不得已而鼓之一奏之有雲從西北方起再奏之大風至大雨隨之裂帷幕破爼豆隳廊瓦坐者散走平公恐懼伏於廊室之間晉國大旱赤地三年平公之身遂瘙病故曰不務聽治而好五音不已則窮身之事也【韓非子】

樂師扈子非荊王信防佞殺伍奢伯州犁而防不絕於境又傷昭王困廹幾爲天下大鄙然已愧矣乃援琴爲楚作窮刼之曲以暢君之廹厄之暢逹也其詞曰王邪王邪何乖烈不顧宗廟聽防孽任用無忌多所殺誅夷伯氏族幾滅二子東奔適吳越吳王哀痛助忉怛垂涕舉兵將西伐伍胥伯嚭孫武決三戰破郢王奔發畱兵縱騎虜荊闕楚荊骸骨遭發掘鞭辱腐屍恥難雪幾危宗廟社稷滅嚴王何罪國幾絕卿士淒愴民惻悷吳軍𨿽去怖不歇願王更隠撫忠節勿爲防口能謗防昭王垂涕深知琴曲之情扈子遂不復鼓矣【吳越春秋】

孔子學鼓琴於師襄子而不進師襄子曰夫子可以進矣孔子曰丘已得其曲矣未得其數也有間曰夫子可以進矣曰丘已得其數矣未得其意也有間復曰夫子可以進矣曰丘已得其人矣未得其類也有間曰邈然逺望洋洋也翼翼乎必作此樂也黝然黒頎然而長以王天下以朝諸侯者其惟文王乎師襄子避席再拜曰善師以爲文王之操也故孔子持文王之聲知文王之爲人師襄子曰敢問何以知其文王之操也孔子曰然夫仁者好偉和者好粉智者好彈有殷勤之意者好麗丘是以知文王之操也

越王還於吳置酒文臺羣臣爲樂乃命樂作伐吳之曲樂師曰臣聞卽事作操功成作樂君王復讐還恥威加諸侯受霸王之功功可象於圖畫徳可刻於金石聲可托於管名可畱於竹帛臣請引琴而鼓之遂作章暢辭曰屯乎今欲伐吳可未耶

越王旣已誅忠臣霸於闗東從瑯琊起觀臺周七里以望東海死士八千人戈船三百艘居無幾射求賢士孔子聞之從弟子奉先王雅琴禮樂奏於越越王乃被唐夷之甲帶步光之劍仗屈盧之矛出死士以三百人爲陣闗下孔子有頃到越王曰唯唯夫子何以教之孔子曰丘能述五帝三王之道故奏雅琴以獻之大王越王喟然嘆曰越性脆而愚水行山處以船爲車以檝爲馬往若飄然去則難從恱兵敢死越之常也夫子何說而欲教之孔子不答因辭而去【並上】

覆杯魏師經作於兩肩作廣翅橫十二寸五【琴譜】鳯勢魏英作於兩肩腰間爲飛尖勢廣二寸有霹靂聲

鳯舌衛秦玨作鳯舌斜飛三寸下有峻形習徴調每坐風雪中鼓之俄有和气陳虞命鼓琴當盛夏操南音忽西有雲起曲終雪已糝徑矣【並上】

師經鼓琴魏文侯起舞賦曰使我言而無見違師經援琴而撞文侯不中中旒潰之文侯謂左右曰爲人臣而撞其君其罪如何左右曰罪當烹提師經下堂一等師經曰臣可一言而死乎文侯曰可師經曰昔堯舜之爲君也惟恐言而人不違桀紂之爲君也惟恐言而人違之臣撞桀紂非撞吾君也文侯曰釋之是寡人之過也懸琴於城門以爲寡人符不補旒以爲寡人戒【說苑】晉王謂孫息曰子鼓琴能令寡人悲乎息曰今處髙堂邃宇連屋重戶藿肉漿酒倡樂在前難可使悲者乃謂少失父母長無兄嫂當道獨坐暮無所止於此者乃可悲耳乃援琴而鼓之晉王傷心哀涕曰何子來遲也【揚雄琴淸英】

昔思革子石文子叔愆子相與爲友欲往見楚王至於嵚巖之間卒逢飄風暴雨共伏於空栁之下衣寒糧乏自度不能俱活以革子爲賢乃並衣糧與之二子遂凍餓而死革子見楚王楚王設鐘鼓以樂之革子愴然而悲援琴而鼓王曰琴何悲哉革子推琴離席流涕下對曰臣友二人石文子叔愆子竊慕大王髙義欲來俱謁至嵚巖間飄風暴雨卒至不勝凍餒遂死楚王曰嗟乎有如是耶於是賜革子黃金百斤命左右収二子葬之而以革子爲相【琴操】

楚王子無虧有琴曰靑翻後質於秦不得歸因撫琴歌曰洞庭兮木秋涔陽兮艸衰去千里之家國作咸陽之布衣【古琴錄】

臣常行僕饑馬疲正値主人開門主人出獨有主人女在欲置臣堂上太髙堂下太卑乃爲蘭房奧室止臣其中中有鳴琴焉臣援琴而鼓之爲秋竹積雪之曲【宋玉諷賦】應侯與賈子坐聞有鼓琴之聲應侯曰今之琴一何悲也賈子曰夫張急調下故使之悲耳張急者良材也調下者官卑也取夫良材而卑官之安能無悲乎【說苑】趙遣使於楚臨去趙王方鼓琴使者因跪曰大王鼓琴未有如今日之悲也請記其處王曰不可夫時有燥濕弦有緩急徽柱推移不可記也使者曰臣愚請借此以譬之楚之去趙二千餘里變攺萬端亦猶弦不可記也秋風入松栢曲雍門爲齊王奏此音極慘淒王寒思著纊

秦惠文有琴一曰宣和二曰閒邪故夏侯湛琴賦云聊閒邪於五弦兮翼宣和於萬里【古琴錄】

聶政刺韓王者聶政之所作也政父爲韓王治劍不成王殺之時政未生及壯問母父何在母告之政欲殺王乃學塗入王宮防劍刺王不得逾城出入泰山遇仙人學鼓琴漆身爲厲吞炭變其音七年而琴成欲入韓國道逢其妻妻對之泣政曰夫人何故泣妻曰聶政出遊七年不歸吾甞夢見君對妾笑齒似政故悲而泣政曰天下人齒盡政若耳曷爲泣乎卽復入山中仰天嘆曰嗟乎變容易身欲報讐而爲妻所知父讐當何時復援石撃落其齒畱山中三年後入韓國人莫知政政鼓琴闕下觀者成行王乃召政政內刀琴中而見王王使之琴政援琴而歌於是左手持衣右手出刀以刺王殺之自知當及母卽自破靣皮斷其形體人莫能識乃梟裂政市懸金其側有知此人者賜金千斤一婦人往哭曰嗟乎爲父報讐耶顧謂市人曰此聶政也爲父報讐知當及母乃自靣何愛一女子身而不揚吾子名哉乃抱政屍而哭絕行脈而死【古琴操】

荊軻刼秦王將刺之王曰寡人好琴願聽一曲而就死軻許之因命琴女文馨奏曲曲曰羅縠單衫可掣而絕三尺屏風可超而越鹿盧之劍可負而防王從其言遂得脫後名其琴曰超屏【古琴錄文馨或作漏月】

神暉秦陳章作於腰下覆四月相向玅作羽音當大暑一鼓淸風颯然【琴譜】

龍腮李斯作於鳯舌之上圓增三寸兩額間収廣二寸半作狡兔操

趙后爲寶琴曰鳯皇皆以金玉隠起爲龍鳳螭鸞古賢列女之亦善爲歸風送遠之操【並上】

慶安世年十五爲成帝侍郎善鼓琴能爲雙鳯離鸞之曲趙后悅之白上得出入禦內絕見愛幸常著輕絲履招風扇紫綈裘與後同居處欲有子而終無嗣【西京雜記】咸陽庫中有琴長六尺按十三弦二十六徽用七寶飾之銘曰渥璵之樂玉笛長二尺三寸六孔吹之則見車馬山林隠鱗相次吹息則不復見銘曰昭華之管齊人劉道彊善彈琴能作單鴻寡鳬之弄聽者皆悲不能自攝【並上】

文帝得魏文侯時樂人竇公百八十歲文帝奇之問何服食而至此對曰年十三失明父母教鼓琴日以爲常無所服餌譚以爲恆逸樂所以益性命也【新論】

帝常夕望東邊有靑雲起俄而見雙白鵠集堂之上倐忽變爲二神女舞於臺握鳯管之簫撫落霞之琴歌淸河春波之曲舒闇海落之席散明天發日之香香出胥池寒國地有發日樹言日從云出云來掩日風吹樹枝拂雲開日光也亦名開日樹樹有汁滴如松脂也【洞防記淸河記作靑吳古琴疏中有淸河春波之曲當以古琴疏爲正】

泰山道士稷丘君武帝時以道術受賜後上東巡泰山稷丘君擁琴來拜武帝曰陛下勿上也必傷足上必欲上及上數里左右足指果折乃止【列仙傳】

司馬相如作玉如意賦梁王悅之賜以緑綺之琴文木之幾夫余之珠琴銘曰桐梓合精【古琴疏】

韋成有琴曰常淸

桓驎字元龍有琴曰叢竹流風榮之孫也【並上】

女丸以黎洞寶香爲琴以昆侖碧玉爲故曰碧琴【女紅志】

琴鼓山者昔仙人卭疏甞鼓鳯修之琴於此山故名琴鼓亦名鳯修【古琴疏】

雷音漢師中作於項綴盤環綴二績形峻有大小聲每彈則羣鳥集作平陵等曲【琴譜】

蟬翼漢宋朦之作尾間綴尖蟬有風雲瀟散之聲揚雄庾信琴俱名淸英【並上】

稷生揮玅琴【張衡逍遙賦】

荀季和有琴曰龍唇一日大風雨失去三年後復大風雨有黑龍飛入李膺堂中膺諦視識之曰此荀季和舊物也登門送還季和恐復飛去嵌金於背曰劉累以厭之攺名曰飛龍【古琴錄】

建武十一年蓋國女主遣使獻五琴中國制也上有十六字皆鵠頭書惟首伊王二字可識故名曰伊王琴上寶之【古琴疏】

桓譚善鼓琴著琴道一篇未成肅宗使班固續成之東觀記琴道未畢但有發章一首

琴曲有蔡氏五弄遊春淥水幽居坐愁秋思並宮調也蔡邕雅好琴道嘉平初入淸溪訪鬼谷先生所居山有五曲一曲制一弄山之東曲常有仙人遊故作遊春弄南曲有澗冬夏常淥故作淥水弄中曲卽鬼穀子所居深邃岑寂故作幽居弄北曲髙巖猿鳥所集故作坐愁弄西曲灌木吟秋故作秋思弄曲成出示馬融王子師軰甚異之【琴歷】

蔡琰善琴能爲離鸞別鶴之操【上】

漢桓帝聞楚琴慷慨長嘆曰善哉爲琴若此而足矣昔季流子向風而鼓琴聽之者淚下【阮籍樂論】

蠶最巧作繭往往遇物成形有寡女獨宿倚枕不寐私傍壁孔中視鄰家蠶離箔明日繭都類之𨿽眉目不甚悉而望去隠然似愁女蔡邕見之厚價市歸繅絲制彈之有憂愁哀怨之聲問琰琰曰此寡女絲也聞者莫不墮淚【賈子說林】

崔駰字亭伯有琴曰臥水背銘曰空桑之桐泗濵水丁緩造琴於防底彈之福降壽靡已【古琴疏】

傅毅字武仲有琴銘曰永寶科斗虫篆【上】

魏武帝宮人有盧女者故將軍應叔之姊也七歲入漢宮學鼓琴善爲新聲【樂志】

琴經一卷諸葛亮撰述制琴之始及七之音十三徽所象之意【中興書目】

吳叔治修夏月納涼門外時聞桐樹下有琴聲後一胡請以五百金買此樹叔治曰金欲得耳苐吾自以口就食卽見此樹今何忍伐之後叔治出爲北海主簿歸已爲族人賣去久之胡以二琴至示叔治一曰陰姬一曰陽娃不加少漆斵磨光毫其文宛然各有仙女弄琴之狀云涼天月下不鼓而自鳴請畱其一以一相報叔治拒而不受【古琴疏】

孫登鼓一弦琴五音俱備後人效之名曰孫仙

孫登琴遇雨必有響如刄物聲竟因陰雨破作數截有黑蛟湧去【金徽變化傳】

嵇康從孫登學琴登不教之曰子有逸羣之才必當戮於市康遂別去向南行至防稽山王伯通家求宿伯通造得一館未得三年每夜有人宿者不至天明卽死伯通遂常閉之至是康畱宿館中一更後乃取琴彈二更時見有八鬼從館後出康懼問鬼曰王伯通造得此館成來三年每夜有人宿者死總是汝八鬼殺之鬼曰我非殺人鬼是舜時掌樂官兄弟八人號曰伶倫舜受佞臣之言枉殺我兄弟在此處埋主人王伯通造館不知向我上築墻壓我悶我見有人宿者出擬告之彼見我等自懼而死卽非我等殺之今願先生與主人說取我等骸骨遷別處埋葬期半年主人封爲本郡太守今賞先生一廣陵曲天下妙絕康聞知大悅遂以琴與鬼鬼彈一徧康卽能彈彈至夜深伯通向宅中忽聞琴聲美麗乃披衣起坐聽琴音深怪之乃問康康具言其事明日伯通使人掘地果見八具骸骨遂別造棺就髙潔處遷埋後晉文帝時伯通果爲太守康爲中散大夫帝令康北靣受詔教宮人曲康不肯教後帝殺康於市康遂抱琴而死【眞仙通鑑】

嵇康臨死謂其兄曰向以琴來否兄曰已至康取調之爲太平引曲成嘆息曰太平引絕於今日耶【文士傳】嵇康抱琴訪山濤濤醉欲剖琴康曰吾賣東陽舊業以得琴乞尙書令何輪佩玉截爲徽貨所衣玉簾中單買縮絲爲囊論其價乃於武庫爭先汝欲剖之吾從死矣【金徽變化篇】

潘正叔尼有琴題曰抱寢八分書【古琴疏】

趙正字文業渭水人情度敏逹性好譏諫苻堅末年寵惑鮮卑惰於治政正因援琴歌曰昔聞孟津河千里作一曲此水本自淸是誰攪令濁堅動容曰是朕也又歌曰北園有棗樹布葉垂重陰外𨿽饒棘刺內實有赤心堅笑曰將非趙文業耶其調戲機防皆此類也【前秦錄】阮瞻字千里讀書不甚研求而黙識其要善彈琴內兄潘嶽毎令彈琴終日逹夜無忤色【晉書】

雲泉晉劉安世作項傍爲半月勢遇神女授江南春塞上月二曲【琴譜】

戴逵有琴曰躍魴子勃有琴曰應谷作垂露書【古琴錄】戴顒字仲若父逵喜琴顒及兄勃並受琴於父父歿所傳之聲不忍復奏各造新弄五部顒又制長弄一部並傳於世【宋書】

衡陽王義季鎭京口長史張邵與戴顒姻通迎來止黃鵠山義季亟從之遊顒服其野服不攺常度爲義季鼓琴並新聲變曲其三調遊廣陵止息之流皆與世異文帝每欲見之甞謂黃門侍郎張敷曰吾東巡之日當宴戴公山下也【南史】

沈玩琴曰霜霄鐵馬【古琴錄】

橫陽令賀韜得吹臺之桐爲琴一曰嘯魚一曰恆壽王僧防長子名慈外祖江夏王劉義恭迎之入中齋施諸寶物恣其所取慈惟取素琴一張孝子圖一事時慈才七歲

宋太祖琴曰靡玉卽命蕭思話彈於鐘山賜銀鐘酒者也【並上】

正合南宋文帝元嘉年間之琴言與天地正和之气合也【琴譜】

何仲偃爲吏部尙書有琴曰霜空鴈響【古琴疏】

禇彥回與王彧謝莊等共聚袁粲宅初秋涼夕風月甚美彥回援琴奏別鶴之曲宮商旣調風神諧暢謝莊撫節嘆曰以無累之神合有道之器宮商暫離不可得已【南齊書】

栁惲字文暢世隆次子也初宋時有嵇元榮羊蓋者並善琴云傳戴安道法惲從之學特窮其妙竟陵王子良雅賞狎之子良常置酒後園有晉太傅謝安鳴琴在側援以授惲惲彈爲雅弄子良曰卿巧越嵇心妙臻羊體【上】

惲父世隆彈琴爲士流第一惲每奏父曲甞感思復變備寫古詩甞賦詩未就以筆揺琴坐客過以筯扣之惲驚其哀韻乃制雅音後世傳撃琴自此世俗有彈獨琴以竹作扣撃之聲疑此【南史】

栁文暢琴號曰春風【古琴疏】

徐修仁勉琴銘曰貧士舊傳卽五柳先生無琴虞炎防稽人少時至秦望山見獵人得一鹿向炎悲鳴炎買而放之後過山下遇一人贈以古琴忽不見背有芝英書不可辧後示沈約約覽久之曰土離塵曽獲貝遇文惠至驃騎十二字也是時已爲惠文子所重官至驃騎將軍矣沈嘆異久之蓋土離塵者鹿也曽獲貝者贈也始悟其爲放鹿報也【並上】

怡神謝莊之琴其人七歲能文章當時稱江南獨步【琴譜】張靜有古琴漆光盡退色如墨石銘曰落花流水一夕聞防聲甚急命婢以火燭之見有斷系得一鼠靜異之攺名鼠畏

鄭祖述能鼓琴自造龍吟十弄云甞夢人彈琴寤而寫得當時以爲絕妙

連珠隋逸士李疑作於玉女腰傍爲連珠彩弦音操淸亮俗呼連珠先生作竹吟風哀松露艸虫子規山樂又綴三十六小調【並上】

子遊汾亭坐鼓琴有舟而釣者過曰美哉琴意傷而和怨而靜在山澤而有廊廟之志非太公之都磻溪則仲尼之宅泗濵也子驟而鼓南風釣者曰嘻非今日事也道能利生民功足濟天下其有虞氏之心乎不如舜自鼓也聲存而操變矣子遽捨琴謂門人曰情之變聲也如是乎起將延之釣者揺竿鼓栧而逝遂志其事作汾亭操焉【文中子】

栁逺字季云性麤放無拘檢時人或謂之季瘨好彈琴耽酒時有文詠孝武初除儀同開府參軍事放情琴酒之間每出行返家人或問消息答云無所聞縱聞亦不解【上】

余家世所寶琴書圖畫廣明之亂散失蕩盡其中二琴一名響泉一名韶磬皆希代之寶也【張戎樞響泉記】

北齊王元景爲尙書性𨿽懦緩而每事機防有奴名典琴甞旦起爲索食謂之解齋奴曰公不作齋何故常云解齋元景徐謂奴曰我不作齋不得爲解齋汝作字典琴何處有琴可典【啟顏錄】

昔有一人夜誦經甚悲悲至意感忽有懷歸之哀太上眞人忽作凡人徑往問之子甞彈琴耶答曰在家時甞彈之眞人曰緩何如答曰不鳴不悲又問急何如答曰聲絕而傷悲又問緩急得中如何答曰眾音和合八音妙奏矣眞人曰學道亦然執心調適亦如彈琴道可得矣【眞誥以下瑟】

春皇絲桑爲瑟均土爲塤禮樂於是乎與矣【拾遺記】世紀伏羲作瑟三十六蓋瑟屬陰故用十六之數世本云庖羲瑟五十後黃帝使素女鼓之哀不自勝破爲二十五具二均聲故小司馬三皇紀及小史皆云伏羲所作之瑟二十五按揚雄云夫心與治遊乎太和惟唐虞能充其任神與化蕩乎無竟惟伏羲能承其統故二十五之具非牙曠不能以爲神弓矢質的之具非羿逢不能以爲妙隋志又云二十七乃爾雅之所謂灑非此

女媧用五弦之瑟於澤丘動陰聲極其數而爲五十以交天神神聽之悲不能克乃破爲二十五以抑其情具二均聲樂底而天下幽微亡不得其理【五乃朱防氏之瑟女媧用之非伏羲也】

朱防氏立於是多風羣陰閟曷諸陽不成百物散解而果蓏艸木不遂遲春而黃落盛夏而痁痎乃令士逹作五之瑟以來陰气以定羣生命曰來陰【士逹似是不逹之訛然樂錄呂覽等明言命士逹今從之】

公輸子巧用材也不能以檀爲瑟【愼子】

師曠見太子晉師曠東躅其足曰善哉善哉王子曰太師乎何舉是驟師曠曰天气寒躅是以數舉也王子曰請入坐遂敷席注瑟師曠曰歌無射曰國誠寧矣逺人來觀佾義經矣如樂無荒乃注色於王子【周書】

廣博物志卷三十四

欽定四庫全書

廣博物志卷三十五

明董斯張撰

聲樂三【鐘磬

鼓簫

笛琵琶箜篌諸樂器雜戲附】

炎帝伯陵作鐘【山海經又云鼓延始爲鐘又周禮云鳬氏爲鐘世本垂作鐘皇圖要紀云帝俈作鐘磬】

謹按世本垂作鐘秋分之音也【風俗通】

鳬氏爲鐘【鳬入水不溺以名鐘工取其虛浮之義】兩欒謂之銑銑間謂之於於上謂之鼓鼓上謂之鉦鉦上謂之舞舞上謂之甬甬上謂之衡鐘縣謂之旋旋虫謂之幹鐘帶謂之篆篆間謂之枚枚謂之景於上之攠謂之隧十分其銑去二以爲鉦以其鉦爲之銑間去二分以爲之鼓間以其鼓間爲之舞修去二分以爲舞廣以其鉦之長爲之甬長以其甬長爲之圍叄分其圍去一以爲衡圍叄分其甬長二在上一在下以設其旋薄厚之所震動【薄厚不得其宜則震動不得中】淸濁之所由出【聲之淸濁出於此】侈弇之所由興【口之侈弇起於此】有說【當推其之所由出】鐘已厚則石【其聲不出】己薄則播【聲散】侈則柞【形大則聲廹窄】弇則郁【形小則聲郁而不散】長甬則震【甬鐘柄也甬長則震而不定】是故大鐘上分其鼓間以其一爲之厚小鐘十分其鉦間以其一爲之厚鐘大而短【鐘形大則宜長而失於短】則其聲疾而短聞【疾急也短聞者聲易竭也】鐘小而長【鐘形小則宜短而失於長】則其聲舒而逺聞【舒緩也逺聞謂聲難息也】爲遂六分其厚以其一爲之深而圜之【周禮】

鐘師掌金奏【撃金以爲奏樂之節】凡樂事以鐘鼓奏九夏王夏肆夏昭夏納夏【四方賔來奏之】章夏【臣有功奏之】齊夏【夫人祭奏之】族夏【族人侍奏之】祴夏【客醉而出奏之】鷔夏【公出入奏之】凡祭祀饗食奏燕樂凡射王奏騶虞諸侯奏貍首卿大夫奏采蘋士奏采蘩掌鼙鼓縵鼓

天子宮縣諸侯軒縣大夫判縣士特縣凡樂鐘磬之半爲堵全爲肄【並上】

鐘一名長嘯一名粲谷【奚囊橘柚】

鐘之與磬也近之則鐘音充逺之則磬音章物固有近不若逺遠不如近者【淮南子】

君子鑠金爲鐘四時九乳是以撞鐘以知君鐘調則君道得【樂葉圖徴宋均注曰九乳法九州】

魚復鼓鐘鐘牛【魚復南蠻貢鼓及鐘形似牛周書】

古者天子左五鐘將出則撞黃鐘而右五鐘皆應之馬鳴中律駕者有丈禦者有數立則磬折拱則抱鼓然後大師奏升車之樂告出也入則撞蕤賔以治容貎蕤賔有聲鵠震馬鳴及倮介之虫無不延頸以聽在內者皆玉色在外者皆金聲然後少師奏升堂之樂卽席告入也【韓詩外傳】

黃帝本陰陽審風聲命榮猨鑄十二鐘以協月筩以詔音韶

黃帝作五聲以政五鐘一曰靑鐘大音二曰赤鐘重心三曰黃鐘灑光四曰景鐘昧其明五曰黑鐘隠其常【管子】顓頊有浮金之鐘沈明之磬以羽毛拂之則聲振百里石浮於水上如萍藻之輕取以爲磬不加磨琢及朝萬國之時乃奏含英之樂其音淸密落雲間之羽鯨鯢遊湧海水恬波【拾遺記】

齊景公鑄大鐘撞之於庭下郊雉皆雊【淮南子】

魯孟獻子聘於晉宣子觴之三徙鐘石之懸不移而具獻子曰富哉家宣子曰子之家孰與我家富獻子曰吾家甚貧惟有二士曰顏回玆無靈者使吾邦家安平百姓和協惟此二者耳吾盡於此矣客出宣子曰彼君子也以飬賢爲富我鄙人也以鐘石金玉爲富孔子曰孟獻子之富可著於春秋【國語】

景公爲大鐘將懸之仲尼伯常騫晏子三人俱朝曰鐘將毀撞之果毀公召三子問之晏子對曰鐘大不以禮故曰將毀仲尼曰鐘大懸下其气不得上薄故曰將毀伯常騫曰今日庚申雷日也陰莫勝於雷故曰將毀【晏子春秋】

晉平公鑄爲大鐘使工聽之皆以爲調矣師曠曰不調請更鑄之平公曰工皆以爲調矣師曠曰後世有知音者將知鐘之不調也臣竊爲君恥之至於師涓而果知鐘之不調也【呂氏春秋】

鄭簡公謂子產曰飲酒之不樂鐘鼓之不鳴寡人之任也國家之不久朝廷之不治與諸侯交之不得志子之任也子無入寡人之樂寡人無入子之朝自是已來子產治鄭城門不閉國無盜賊道無餓人孔子曰若鄭簡公之好樂𨿽抱鐘而朝可也【尸子】

仇由貪大鐘之賂而亡其國【淮南子】

子胥入郢毀十龍之鐘【賈子】

宋之衰也作爲千鐘齊之衰也作爲大呂楚之衰也作爲巫音【呂氏春秋】

武帝起騰光臺以望四逺於臺上撞碧玉之鐘掛懸黎之磬吹霜條之篪唱來云依日之曲【洞防記】

旋宮之樂久防漢章帝建初三年鮑鄴始請用之順帝陽嘉二年復廢累代皆黃鐘一均變極七音則五鐘廢而不撃謂之啞鐘【通典】

黃初中鑄工柴玉巧有意思協律都尉杜防令玉鑄鐘其聲淸濁多不如法數毀攺作玉甚厭之謂防淸濁任意更相訴白於魏王魏王取玉所鑄鐘雜錯更試然後知防爲精於是罪玉及諸子皆爲飬馬主【宋書】

西河有鐘在水中晦朔輙鳴聲響悲激覊客聞而淒愴【異苑】

晉惠帝時殿前六鐘皆出涕五刻止

中朝時有人畜銅澡盤晨夕恆鳴如人扣以白張華華曰此盤與洛鐘宮商相諧宮中朝暮撞鐘故聲相應可錯令輕則韻乖鳴自止也依言卽不復鳴【小說】

張永曉音律太極殿前鐘聲嘶孝武甞以問永永答曰鐘有銅滓乃扣鐘求其處鑿而去之聲遂淸越【南史】釋僧寔從京至洛忽於一日正午僧寢之時自上樓鳴鐘急眾僧出房怪問所以寔告僧曰人各速備香火急赴集堂僧旣集已又告僧曰人各用心修理佛事齊誦觀音以救江南梁國其寺講堂欲崩恐損道俗宜共救厄當爾之時都講堂正論法集道俗向千充滿其中忽聞西北異種香煙及空中經聲伎樂云屯從堂北門而入直出南門合堂驚出靴履防著共逐聽聲人旣出盡堂欻摧倒大眾得全【法苑珠林】

梁普通年小莊嚴寺有道度襌師戒行淳直毎厭此身將同毒樹若身命無常棄屍陁林施與鳥獸於檀度成滿亦爲善業乃積薪柴漸就減食至普通七年十一月三日鐘自虛鳴寺眾驚恐莫測何相其月八日鐘復自鳴乃與大眾共結善緣爾後不復更食惟用澡瓶以汲淸水日飲一升至二十五日朝寺眾同往見瓶發五色光至二十九日旦寺主僧全等數人共登禪室遙見龕中紫光外照其日將暮忽有羣鳥五六百頭同集一樹俄頃西飛是夜二更初竟寺有雜色光映燭房宇至五更中聞山頂上火聲振烈驚走往觀見襌師合掌火中【梁髙僧傳】

法安欲作畫像須銅靑困不能得夜夢見一人近其牀前云此下有銅鐘覺掘之果得二口因以靑成像後以一鐘助逺公鑄佛餘一武昌太守熊無患借視遂畱之【神僧傳】

釋植相入靑城山聚徒未暇經始適便遷化初相置足於綿州城西栢林寺院宇成就於堂頭植梧桐一株極爲繁茂夏月忽無故葉落又維那旦打鐘初不發聲大小疑怪須臾信報相已終乃知樹枯鐘噎表其遷化之晨也【上】

祗洹戒律院內有銅鐘重三十萬斤四天王共造欲集大千聖眾目連以通力撃之聲震逺聞臺髙七十丈鐘形如吳地者四靣多有日月星辰山川河海之象兼斗斛秤尺之形目連所撃隨事所表聲出告知凡僧打者但聲出而已其戒塲院內復有大鐘臺髙四百尺上有金鐘重十萬斤形如杯器上有千輪王像亦有千子各各具足復有九龍八功徳水種種諸相莊嚴此之大鐘刼初之時輪王所造聖人受戒已得道者撃之聲震三千一切聖人聞皆證果惡趣聞者得宿命通祗洹別有論師院有一銅鐘形如腰鼓是幹闥婆王之所造也上有梵王帝釋魔王四王八部男子等像若有異學外道欲來撃論則使神通羅漢撃之聲震三千諸外道等將欲撃揚聞此鐘聲諸根訥鈍無敢發言若有好心請決疑者聞此鐘聲開發菩提得不退轉【法苑】

有別院名修多羅院有一石鐘形如吳樣如靑碧玉可受十斛鼻上有三十三天像四靣以金銀隠起東西兩靣有大寶珠陷在腹中大如五升八角分曜狀若華形周帀作十方諸佛初成道像至初日出時鐘上有諸化佛說十二部經捨衛城童男童女悉來聽之

阿難房前有一鐘磬可受五升磬子四邊悉黃金縷作過去佛敎弟子文鼻上以紫磨金爲九龍形背上立天人像執椎撃之聲震三千音中亦說諸佛教誡弟子法此磬梵天王造及佛滅後娑竭龍王亦収入海宮中【上以下磬】

無句作磬【世本】

黃帝使伶倫造磬【通纂】

磬氏爲磬倨句一矩有半其博爲一股爲二鼓爲三參分其股博去一以爲鼓博參分其鼓博以其一爲之厚已上則摩其旁已下則摩其耑【周禮】

磬師掌教撃磬撃編鐘【編鐘編磬各十有六共爲一簴】教縵樂燕樂之鐘磬【縵樂合六代之樂也燕樂歌二南之詩也】凡祭祀奏縵樂【祭祀磬師奏縵樂燕樂則鐘師奏之四上】

鐘子期夜聞撃磬者而悲使人召而問之曰子何撃磬之悲也答曰臣之父不幸而殺人不得生臣之母得生而爲公家爲酒臣之身得生而爲公家撃磬臣不覩臣之母三年矣是故悲也【呂氏春秋】

招僊閣上懸浮金輕玉之磬浮金者色如金自浮於水上輕玉者其質貞明而輕【洞防記以下鼓】

鼓一名吹云【潛居錄】

鼓人掌教六鼓四金之音聲以節聲樂以和軍旅以正田役教爲鼓而辧其聲用以雷鼓鼓神祀【雷鼓八靣鼓也】以靈鼓鼓社祭【靈鼓六靣鼓也】以路鼓鼔鬼享【路鼓四靣鼓也】以鼖鼓鼓軍事【鼖大也鼖鼓長八尺以軍事爲大故也】以鼛鼓鼓役事【鼛緩也鼛鼓長八尺以役事勞民故節之欲其緩也】以晉鼓鼓金奏【晉進也晉鼓長六尺六寸金作而後奏故欲其進也】以金錞和鼓【錞淳於也鼓倡而和之】以金鐲節鼓【鐲鉦也鼓行而節之】以金鐃止鼓【鐃如鈴無舌鼓退而止之】以金鐸通鼓【鐸鈴也鼓作而通之】凡祭祀百物之神鼓兵舞帗舞者【兵舞干戚之舞帗舞者采繒爲之所以形容百物之神有捍蔽祓除之功】凡軍旅夜鼓鼜軍動則鼓其眾田役亦如之救日月則詔王鼓大防則詔大僕鼓【周禮】

謹按易稱鼓之以雷霆聖人則之鼓者郭也春分之音也萬物郭皮甲而出故謂之鼓【風俗通】

帝伐蚩尢女爲帝制防牛鼓八十面一震五百里連震三千里【黃帝內傳】

建鼓大鼓也少昊作之爲眾樂之節【通禮義纂】

吳王夫差移於建康之宮南門有雙鶴從鼓中而飛上入雲中【吳錄】

洞庭山有宮五門東有石樓樓下兩石鼓扣之其聲淸越世所謂神鉦也晉孝武樂章曰神鉦一震九域同來【郡國志】

郡西有白鵠山上有石鼓元嘉中居人祀山神乃椎此鼓數十里聞如金石之響相傳云此山有鵠飛入會稽郡雷門鼓中打鼓聲洛陽聞之後孫恩亂兵撃破中有二鶴衝天而去自是不復鳴後人呼爲潛鶴鼓【六朝事迹】陽山縣有豫章木可二丈號爲聖木秦人伐爲鼓顙顙成忽奔逸至桂陽【盛之荊州記】

晉孝武大元末帝每聞手巾箱中有鼓吹鼙角之音於是請僧齋會夜見一臂長三丈許指長數尺來摸經案是歲帝崩【異苑】

桓旣簒後朱雀門中忽見兩小兒通身如墨相和作籠歌云車無軸依孤木繩腹芒籠目路邊小兒從而和之者數十人聲甚哀楚日旣夕二小兒入建康縣至閣下遂成雙漆鼓槌明年春而桓敗車無軸依孤木桓字也死果以繩防其屍芒籠其首沈諸江中【晉書】孫抱爲延陵縣髙爽謁之抱了無故人之懷爽出從縣閣下過取筆書鼓云肚有八尺圍腹無一寸腸靣皮如許厚受打未渠央抱形體肥壯腰帶十圍爽故以此譏之【南史】

北齊諸州鎭戍各給鼓吹諸王給赤鼓赤角皇子增給吳鼓長鳴角上州刺史給靑鼓靑角中州以下及諸州鎭戍給黑鼓黒角器皆有衣並同鼓色焉【北齊書以下簫】簫一名石一名紫佩【三餘帖】

伏羲作簫十六管【通義纂】

按舜竹簫其形參差象鳯翼管長三尺【風俗通】

蕭史吹簫常致孔雀【神仙傳】

眞人彈云璈吹九鳯之簫神州之笙奇音逸響流激千尋【空洞靈章】

九靈簫僊人吹以自娛聲聞四十里【海錄】

馬先生能使木人吹簫比妙般輸墨翟曰不劣古矣【子】涼州人發涼王張駿墓得赤玉簫紫玉笛【三十國春秋皆以下笛】昔者淳古葦籥覩創人籟之源女媧笙簧仍昭鳯律之首後聖廣業稽古彌崇伶倫含少乃擅比竹之工虞舜昭華方傳刻玉之美【隋志】

女媧命娥陵氏制都良之筦以一天下之音

舜之時西王母來獻白玉琯漢章帝時零陵文學奚景於冷道舜祠下得笙白玉琯知古以玉爲琯後乃易之以竹爲琯耳夫以玉作音故神人和鳯凰儀也【風俗通】傳稱黃帝命伶倫斷竹長三寸九分而吹以爲黃鐘之宮曰含少次制十二管以聽鳯鳴以別十二律比雌雄之聲以分律呂上下相生因黃鐘爲始

笛本四孔京房加一孔於後爲商聲

孔子援律吹命陰得羽之宮【春秋孔演圖】

武遊郎者言昔見漢武帝乘蔚金檝泛積翠池自吹縹玉笛

李陵爲單於圍夜半使郭超吹笛聲多悲慘敵人皆流涕解圍北走【瑯環記】

武溪深乃馬援南徵之所作也援門生爰寄生善吹笛援作歌以和之名曰武溪深其曲曰滔滔武溪一何深鳥飛不渡獸不能臨嗟哉武溪多毒淫【古今注】

馬融爲督郵無畱事臥郿陽塢中逆旅吹笛爲气出精列相和【馬融長笛賦序注雲气出精列二曲名】

蔡邕告吳人曰吾昔於防稽髙遷亭見屋椽有東間第十六可爲笛取用果有異聲【文士傳】

予同僚桓子野有故長笛傳之耆老云蔡邕伯喈之所制也初邕避難江南宿於柯亭之館以竹爲椽邕仰盼之曰良竹也取以爲笛音聲獨絕故歷代傳之而不幸折於孫綽妓之手惜哉【伏滔長笛賦序】

昔晉時有人以猨臂骨爲笛吹之其聲淸圓絕勝竹笛【酉陽雜爼】

緑珠爲梁伯女生而好音伯常至山中聞吹笛異於常聲覓之弗得忽聞空中語云汝子好音欲傳一曲逺歸乎伯以爲神仙遂下拜因語曰汝卽歸芟取西北方艸結一人形被以袿服珠翠設杯酒盂飯命女呼我名曰茵於至三更我當至矣伯歸如法至時果至空中吹笛音極要緑珠聽之得十五曲一字不差因名笛曰茵於又曰逺歸逺歸僊笛名【志奇】

崔文子能吹反潮之笛吹已積潮橫下險於廣陵之濤【潛居錄】

梁武帝素善鐘律制爲十二笛黃鐘笛長三尺八寸大呂笛長三尺六寸太簇笛長三尺四寸夾鐘笛長三尺二寸姑洗笛長三尺一寸中呂笛長二尺九寸蕤賔笛長二尺八寸林鐘笛長二尺七寸夷則笛長二尺六寸南呂笛長二尺五寸無射笛長二尺四寸應鐘笛長二尺三寸【通考以下箏】

箏者上圓象天下平象地中空準六合柱十二擬十二月【傅子】

箏秦聲也傅箏賦序曰世以爲蒙恬所造今觀其體合法度節究哀樂乃仁智之器豈亡國之臣所能闗思哉風俗通則曰築身而瑟不知誰所攺作也【宋書】箏一名東宛【道籥】

安定隴西道其谷中有彈箏之聲行人過聞之謂之彈箏谷

何承天素好弈棋頗用廢事又善彈箏文帝賜以局子及銀裝箏承天奉表陳謝帝答曰局子之賜安必非張武之金耶【南史】

郝素善彈箏𨿽伯牙妙手吳姬奇聲何以加之【傅子】梁張稷環弟也防有孝性所生母劉無寵疾終毀瘠過人州裏謂之淳孝長兄瑋善彈箏稷以劉氏先執此伎聞瑋爲淸詞便悲戚頓絕遂終身不聽之【上以下笙】笙師掌教龡竽笙塤籥簫篪篴管舂牘應雅以教祴樂凡祭祀饗射共其鐘笙之樂燕樂亦如之【周禮】

謹按世本隨作笙長四寸十二簧像鳯之身正月之音也物生故謂之笙【風俗通】

墨子儉嗇而非樂者往見荊王衣錦吹笙非茍違性隨時好也【劉子】

劉翹翹謂薛昭曰妾有賔釡離率之笙吹之令人反聽【道籥以下琵琶】

枇杷謹按此近世樂家所作不知誰也以手枇杷因以爲名長三尺五寸法天地人與五行四弦象四時【風俗通傅云烏孫公主嫁昆彌使工人裁箏築爲馬上樂名曰琵琶】

孔貴嬪琵琶名懷風【女紅志】

吳赤烏三年句章民楊度至余姚夜行有一年少持琵琶求寄載度受之鼓琵琶數十曲曲畢乃吐舌擘目以怖度而去復行二十里許又見一老父自雲姓王名戒因復載之謂曰鬼工鼓琵琶甚哀戒曰我亦能鼓卽是向鬼復擘眼吐舌度怖幾死【搜神記】

豫章王北宅後堂集會沈文季與褚彥回並善琵琶酒防彥回取樂器爲明君曲文季便下席大唱曰沈文季不能作伎兒豫章王嶷又解之曰此故當不損仲容之徳彥回顏色無異終曲而止【南史】

晉永嘉中李謙善琵琶元嘉初往廣州夜集坐倦悉寢惟謙獨揮彈未輟便聞窓外有唱佳聲毎至契防無不撃節謙怪語曰何不進耶對曰遺生已久無宜幹突始悟是鬼【異苑】

楚遊上表乞宿衛拜駙馬都尉楚無學好遨遊音樂及畜歌者琵琶箏笛每行將以自隨【三輔決錄】

桓宣武外甥恆在坐鼓琵琶宣武醉後指琵琶曰名士固亦操斯器【語林】

隋樂人王令言妙逹音律大業末煬帝將幸江都令言之子甞於戶外戲彈琵琶作翻調安公子曲令言時臥室中聞之驚起曰變變急呼其子曰此曲興自蚤晚其子曰頃來有之令言遂歔欷流涕謂其子曰汝愼無從行帝必不反子問其故令言曰此曲宮聲往而不反宮君也吾所以知之帝竟被弒於江都【北史以下箜篌】

魏髙陽王雍美人徐月華能臥彈箜篌爲明妃出塞之聲【洛陽伽藍記】

鄙人謂狐爲貍以瑟爲箜篌此非徒不知狐與瑟乃不知貍與箜篌也【桓譚新論】

箜篌初名坎侯漢武帝滅南越祠太一后土用樂令樂人侯暉依琴作坎侯言其坎坎應節奏也侯者因工人姓爾後言空音訛也古施郊廟雅樂近世來專用於楚聲宋孝武帝大明中吳興沈懷逺被徙廣州造繞梁其器與空侯相似懷逺後亡其器亦絕【宋書】

箜篌宮引第一商引第二徴引第三羽引第四古有六引宮引本第二角引本第四【上以下諸樂器】

暴辛公作塤蘇成公作箎【世本】

黃帝作淸角【國儉賦又蔡邕初志云岐伯作鼓吹】

隋作竽女媧作簧【世本】

漢武帝時丘仲作竽三十六管【通禮義纂】

笳者李伯陽入西戎所造【杜摯笳賦】

或自蜀得古禮器人莫能識斛斯徴曰此錞於也遂依幹寶周禮注爲芒筒捋之其聲極淸【北史】

梁有銅磬卽今之方響也方響以鐡爲之以代鐘焉【通考】故老相承言影戲之原出於漢武帝李夫人之亡齊人少翁言能致其魂上念夫人無已廼使致之少翁夜爲方帷張燈燭帝坐它帳自帷中望見之彷佛夫人像也故今有影戲【上】

京兆有古生者學從橫揣摩弄矢揺丸摴蒱之術爲節掾史四十餘年善訑謾二千石隨以諧謔皆握其權要而得其懽心趙廣漢爲京兆尹下車而黜之終於家京師至今俳戲皆稱古掾曹【西京雜記】

永寧元年西南夷撣國王獻樂及幻人能吐火自支解易牛馬頭明年元防作之於庭安帝與羣臣共觀大奇之陳禪獨離席舉手大言曰昔齊魯爲夾谷之防齊作侏儒之樂仲尼誅之帝王之庭不宜設夷狄之技【後漢書】馬鈞巧思絕世設爲女樂舞象至令木人撃鼓吹簫作山嶽使木人跳九擲劍緣縆倒立【傅序】

江左猶有髙縆紫鹿跂行鱉食齊王捲衣笇鼠夏育扛鼎巨象行乳神龜抃戲背負靈嶽桂樹白雪畫地成川之伎

晉成帝咸康七年散騎侍郎顧臻表曰末代之樂設禮外之觀逆行連倒四海朝覲言觀帝庭而足以蹈天頭以履地反天地之順傷彛倫之大乃命太常罷之其後復髙絙紫鹿又有天臺山伎

後主雅好傀儡謂之郭公時人戲爲郭公歌曰邯鄲郭公九十九伎倆漸盡入滕口大兒緣髙岡稚子東南走不信吾言時當看歲在酉及將敗果邯鄲髙郭聲相近九十九末數也滕口鄧林也大兒謂周帝太祖子也髙岡後主姓也雉雞頭武城小字後敗於鄧林盡如歌言【北齊書】

帝別敕學士杜寶修水飾圖經十五卷新成以三月上巳日防羣臣於曲水以觀水飾有神龜負八卦出河授於伏羲黃龍負圖出河龜銜符出洛水鱸魚銜籙圖出翠嬀之水並授黃帝黃帝齋於扈鳯鳥降於洛上丹甲靈龜銜書出洛授蒼頡堯與舜坐舟於河鳯凰負圖赤龍載圖出河並授堯龍馬銜甲文出河授舜堯與舜遊河值五老人堯見四子於汾水之陽舜漁於雷澤陶於河濵黃龍負黃符璽圖出河授舜舜與百工相和而歌魚躍於水白靣長人而魚身捧河圖授禹舞而入河禹治水應龍以尾畫地導決水之所出鑿龍門疏河禹過江黃龍負舟夷蒼水使者授禹山海經遇兩神女於泉上帝天乙觀洛黃魚雙躍化爲黑玉赤文姜嫄於河濵履巨人之迹棄后稷於寒冰之上鳥以翼薦而覆之王坐靈沼於牣魚躍太子發渡河赤文白魚躍入王舟武王渡孟津操黃鉞以麾陽侯之波成王舉舜禮榮光幕河穆天子奏鈞天樂於池獵於防津獲貉白狐觴西王母於瑤池之上過九江黿龜爲梁塗修國獻昭王靑鳯丹鵠飲於浴溪王子晉吹笙於伊水鳯凰降秦始皇入海見海神漢髙祖芒碭山澤上有紫雲武帝泛樓船於汾河遊昆明池去大魚之鉤遊洛水神上明珠及龍髓漢桓帝遊河值靑牛自河而出曹瞞浴譙水撃水蛟魏文帝興師臨河不濟杜預造河橋成晉武帝臨防舉酒勸預五馬浮渡江一馬化爲龍仙人酌醴泉之水金人乘金船蒼文龜銜書出洛靑龍負書出河並進於周公呂望釣磻溪得玉璜文釣汴溪獲大鯉魚腹中得兵鈐齊桓公問愚公名楚王渡江得萍實秦昭王宴於河曲金人捧水心劍造之吳大帝臨釣臺望劉備乘馬渡檀溪澹臺子羽過江兩龍夾舟淄丘防與水神戰周處斬蛟屈原遇漁父卞隨投潁水許由洗耳趙簡子値津吏女孔子値浴河女子秋胡妻赴水孔愉放龜莊惠觀魚鄭樵逕還風趙炳張蓋過江易谷女子浴日屈原沈汨羅水巨靈開山長鯨吞舟若此等總七十二勢皆刻木爲之或乘舟或乘山或乘平洲或乘磐石或乘宮殿木人長二尺許衣以綺羅裝以金碧及作雜禽獸魚鳥皆能運動如生隨曲水而行又間以妓航與水飾相次亦作十二航航長一丈濶六尺木人奏音聲撃磬撞鐘彈箏鼓瑟皆得成曲及爲百戲跳劍舞輪升竿擲繩皆如生無異又作小舸子長八尺七艘木人長二尺許乘此船以行酒每一船一人擎酒杯立於船頭一人捧酒鉢次立一人撐船在船後二人蕩槳在中央繞曲水池廻曲之處各坐侍晏賔客其行酒船隨岸而行行疾於水飾水飾行繞池一匝酒船得三徧乃得同止酒船每到坐客之處卽停住擎酒木人於船頭伸手遇酒客取酒飲訖還杯木人受杯廻身向酒鉢之人取杓斟酒滿杯船依式自行每到坐客處例皆如前法此並約岸水中安機如斯之妙皆出自黃衮之思寶時奉敕撰水飾圖經及檢校良工圖畫旣成奏進敕遣寶共黃衮相知於苑內造此水飾故得委悉見之衮之巧性今古罕儔【大業拾遺】

廣博物志卷三十五﹤子部﹐類書類﹐廣博物志﹥

欽定四庫全書

廣博物志卷三十六

明董斯張撰

居處【明堂宮

殿臺

觀堂

室苑

囿門】

匠人營國【始作而立之謂之建周圍而治之謂之營】方九里【上公之國其城方九里天子之城不宜如是之狹也】旁三門【城之四旁各爲三門共十二門】國中九經九緯【國中之路縱者九塗爲之經橫者九塗爲之緯】經塗九軌【軌車轍迹也言經塗之廣可容九車往來然王城之門旣有十二則所謂九經九緯九軌者皆當以十二爲數也】左祖右社【正宮在城之中其左爲宗廟其右爲社稷】靣朝後市【其前爲朝廷其後爲市井】市朝一夫【朝者官吏所防市者商旅所聚必一夫百畆之地然後足以容之】夏后氏世室【此言三代明堂之制夏后氏號爲世室也】堂修二七【夏后氏度以步堂修二七者謂其南北之深十四步也】廣四修一【堂之廣益以四分修之一則其廣十七步有半矣】五室三四步四三尺【堂上有五室以象五行東北木室東南火室西南金室西北水室其深皆三步其廣皆益以四尺也中央土室其深四步其廣益以三尺也】九階【南靣三階東西北靣各二階共爲九階】四旁兩夾牕【每室四戶每戶夾以兩牕共爲八牕】白盛【以蜃灰堊其墻壁也盛成】門堂三之二【門堂門反之堂也其深廣比正堂有三分之二】室三之一【門堂之室其深廣比正室有三分之一】殷人重屋【殷人號爲重屋】堂修七尋【商人度以尋一尋八尺七尋則深五丈六尺也】堂崇三尺四阿重屋【言四方屋棟皆爲重屋故號重屋也】周人明堂【明堂之內有世屋有重屋三代各舉其一以名之】度九尺之筵【周人度以筵每筵長九尺】東西九筵【東西之廣爲八丈一尺】南北七筵【南北之深爲六丈三尺】堂崇一筵五室【與夏制同】凡室二筵【每室一丈八尺】室中度以幾【此總言量地之法一幾五尺】堂上度以筵【一筵九尺】宮中度以尋【一尋八尺】野度以步【一步六尺】塗度以軌【一軌七尺】廟門容大扃七个闈門容小扃三个路門不容乘車之五个應門二徹三个內有九室【路門之內有九室】九嬪居之【九嬪贊三夫人以佐後而治內政故各居一室】外有九室【路門之外亦有九室】九卿朝焉【九卿贊三公以佐天子而治外政故其入朝也亦各居一室焉】九分其國以爲九分【一國之內畫爲九分猶井田之法也】九卿治之【三孤六卿合爲九卿各治一分】王宮門阿之制五雉【雉城上之堞也五堵爲雉則長三丈髙於一丈也阿棟也門阿之荊五雉則三丈之長者五也】宮隅之制七雉【隅角也宮隅髙於門阿故爲七雉則一丈之長者七也】城隅之制九雉【城隅髙於宮隅故爲九雉則三丈之長者九也】經塗九軌【城中經塗可容九車】環塗七軌【環城之塗可容七車】野塗五軌【野外之塗可容五車】門阿之制以爲都城之制【都城王子弟所封之邑其城如門阿之制則無過五雉也】宮隅之制以爲諸侯之城制【諸侯之城如宮隅之制則無過七雉也】環塗以爲諸侯經塗【諸侯經塗可容七車】野塗以爲都經塗【都邑經塗可容五車周禮】

明堂在國門之外一堂九室四門八階【徐防明堂議】

黃圖義云明堂夏后益之爲世室堂之大百四十有四尺坤之策屋圓徑三百一十六尺幹之策九階者周禮注南三東西北各二賈馬等以爲九等非也禮傳周堂九尺商三尺夏一尺相三數也

明堂上圓法天下方法地八牕象八風四闥法四時九室法九州十二坐法十二月三十六戶法三十六雨七十二牖法七十二風【白虎通】

明堂在辰巳者言在木火之際辰木也巳火也木生數三火成數七故在三里之外七里之內【合誠圖】

神農之治天下也以時甞谷祀於明堂明堂之制有蓋而無四方風雨不能襲寒暑不能傷遷延而入之飬民以公【淮南子】

神農氏祀明堂黃帝謂之合宮堯謂之五府【新論】

殷人謂明堂曰陽館【尸子】

周公將致政成王朝諸侯於明堂六年而天下大治乃令方國諸侯於宗周大朝諸侯於明堂之位天子負斧扆南立羣公卿士侍於左右三公之位中階之前北靣東上諸侯之位阼階之東西靣北上諸伯之位西階之西東靣北上諸子之位門內之東北靣東上諸男之位門內之西北靣東上九夷之國東門之外西靣北上八蠻之國南門之外北靣東上六戎之國西門之外東靣北上五狄之國北門之外南靣東上四塞九采之國世告至者應門之外北靣東上此宗周明堂之位也【周書】明堂所以通神靈感天地正四時【禮含文嘉】

帝者承天立府以尊天重象赤曰文祖黃曰神斗白曰顯祀黑曰矩蒼曰靈府【尙書帝命驗】

明堂者布政之宮周治五室東爲木室南爲火室西爲金室北爲水室土室在中秦爲九室十二階各有所居李謐字永和覽考工記大戴禮盛徳篇以明堂之制不同遂著明堂制度論曰余謂論事辧物當取正於經典之眞文援證定疑必有驗於周孔之遺訓然後可以稱凖的矣今禮文殘缺聖言靡存明堂之制誰使正之是以後人紛糾競興異論五九之說各信其習是非無凖得失相半故歷代紛紜靡所取正余竊不自量頗有鄙意據理尋義以求其眞貴合雅衷不茍偏信推義察圖以折厥衷豈敢必善聊亦合其言志矣凡論明堂之制者𨿽眾然校其大略則二途而已言五室者則據周禮考工之記以爲本是康成之徒所執言九室者則案大戴盛徳之篇以爲源是伯喈之倫所持此二書𨿽非聖言然是先賢之中博見洽通者也但各記所聞未能全正可謂旣盡美矣未盡善也而先不能考其當否便各是所習卒相非毀豈逹士之確論哉禮記月令玉藻明堂三篇頗有明堂之義余故采掇二家參之月令以爲明堂五室古今通則其室居中者謂之太廟太室之東者謂之靑陽當太室之南者謂之明堂太室之西者謂之總章當太室之北者謂之堂四靣之室各有夾房謂之左右个三十六戶七十二牖矣室个之形今之殿前是其遺像耳个者卽寢之房也但明堂與寢施用旣殊故房个之名亦隨事而遷耳今粗書其像以見鄙意案圖察義略可驗矣故檢之五室則義明於考工校之戶牖則數協於盛徳考之施用則事著於月令求之閏也合周禮與玉藻旣同夏殷又符周秦𨿽乖通儒儻或在斯矣考工記曰周人明堂度以九尺之筵東西九筵南北七筵堂崇一筵五室凡室二筵室中度以幾堂上度以筵余謂記得之於五室而謬於堂之修廣何者當以理推之令愜古今之情也夫明堂者蓋所以告月朔布時令宗文王祀五帝者也然營構之範自當因宜剏制耳故五室者合於五帝各居一室之義且四時之祀皆據其方之正又聽朔布令咸得其月之辰可謂施政及俱二三但允求之古義竊爲當矣鄭康成漢末之通儒後學所取正釋五室之位謂土居中木火金水各居四維然四維之室旣乖其正施令聽朔各失厥衷左右之个棄而不顧乃反文之以美說飾之以巧辭言水木用事交於東北木火用事交於東南火土用事交於西南金水用事交於西北旣依五行當從其用事之交出何經典可謂工於異端言非而博疑誤後學非所望於先儒也禮記玉藻曰天子聽朔於南門之外閏月則闔門左扉立於其中鄭注曰天子之廟及路寢皆如明堂制明堂在國之陽每月就其時之堂而聽朔焉卒事反宿路寢亦如之閏月非常月聽其朔於明堂門下還處路寢門終月也而考工記周人明堂注曰或舉王寢或舉明堂互言之以明其制同也其同制之言皆出鄭注然則明堂與寢不得異矣而尙書顧命篇曰迎子釗南門之外延入翼室此之翼室卽路寢矣其下曰大貝賁鼓在西房垂之竹矢在東房此則路寢有左右房見於經史者也禮記防服大記曰君夫人卒於路寢小斂婦人髽帶麻於房中鄭注曰此蓋諸侯禮帶麻於房中則西南天子諸侯左右房見於注者也論路寢則明其左右言明堂則闕其左右同制之說還相矛盾通儒之注何其然乎使九室之徒奮筆而爭鋒者豈不由處室之不當哉記云東西九筵南北七筵五室凡室二筵置五室於斯堂𨿽使班倕搆思王爾營度則不能令三室不居其南北也然則三室之間便居六筵之地而室壁之外裁有四尺五寸之堂焉豈有天子布政施令之所宗祀文王以配上帝之堂周公負扆以朝天子之處而室戶之外僅餘四尺而已哉假在儉約爲陋過矣論其堂宇則偏而非制求之道理則未愜人情其不然一也余恐爲鄭學者茍求必勝競生異端以相訾抑云二筵者乃室之東西耳南北則狹焉余故備論之曰若東西二筵則室戶之外爲丈三尺五寸矣南北戶外復如此則三室之中南北裁各丈二尺耳記云四旁兩夾牕若爲三尺之戶二尺牕牕戶之間裁盈一尺繩樞甕牖之室篳門圭窬之堂尙不然矣假令復欲小廣之則四靣之外濶狹不齊東西旣深南北更淺屋宇之制不爲通矣驗之眾途略無算焉且凡室二筵丈八地耳然則戶牖之間不逾二尺也禮記明堂天子負斧扆南向而立鄭注曰設斧於戶牖之間而鄭氏禮圖說扆制曰從廣八尺畫斧交於其上今之屏風也以八尺扆二尺之間此之叵通不待智者較然可見矣且若二筵之室爲四尺之戶則戶之兩頰裁各七尺耳全以置之猶自不容矧復戶牖之間哉其不然二也又復以世代驗之卽虞夏尙朴殷周稍文制造之差每加崇飾而夏后世室堂修二七周人之制反更促狹是豈夏禹卑宮之意周監鬱鬱之美哉以斯察之其不然三也又云堂崇一筵便基髙九尺而壁戶之外裁四尺五寸於營制之法自不相稱其不然四也又云室中度以幾堂上度以筵而復云凡室二筵而不以幾還自相違其不然五也以此驗之記者之謬抑可見矣盛徳篇云明堂凡九室三十六戶七十二牖上圓下方東西九仞南北十筵堂髙三尺也余謂盛徳篇得之於戶牖失之於九室何者五室之制旁有夾房靣各有戶戶有兩牖此乃因事立則非拘異術戶牖之數固自然矣九室者論之五帝事旣不合施之時令又失其辰左右之个重置一隅兩辰同處參差出入斯乃義無所據未足稱也且夫堂之修廣裁六十三尺耳假使四尺五寸爲外之基其中五十四尺便是五室之地計其一室之中僅可一丈置其戶牖則於何容之哉若必小而爲之以容其數則令帝王側身出入斯爲怪矣此非直不合典制抑亦可哂之甚也余謂其九室之言誠亦有由然竊以爲戴氏聞三十六戶七十二牖亦見其制靡知所置便謂一室有四戶之牕計其戶牖之數卽以爲九室耳或未之思也蔡伯喈漢末之時學士而見重於當時卽識其修廣之不當而未必思其九室之爲謬更修而廣之假其法象可謂因僞飾辭順非而澤諒可嘆矣余今省彼眾家委心從善庻探其衷不爲茍異但是古非今俗間之常情愛逺惡近世中之恆事而千戴之下獨論古制驚俗之談固延多誚脫有深賞君子者覽而揣之倘或存焉【北史以下宮】

堯使禹作宮【世本】

堯山下有平陵陵上有古大堂基十餘處謂曰堯故亭父老相傳堯南巡登此山故亭卽其行宮【王韶之始興記】帝舜都郭門古宮存焉宮前有堯臺舜館銘記古文莫有識者【述異記】

殷作九市之宮而諸侯畔【東方朔傳】

昔者有洛氏宮室無常池囿廣大工功日進以後更前民不得休農失其時饑饉無食成湯伐之有洛以亡【周書】武王克殷欲築宮於五行之山周公曰不可夫五行之山固塞險阻之地也使我徳能覆之則天下納其貢職者廻也使我有暴亂之行則天下伐我難矣此所以三十六世而不奪也

天子作居範宮以觀桑者【穆天子傳】

齊桓公宮中二市婦閭二百【韓子】

東宮周一里二百七十步路西宮在長秋周一里二十六步秦始皇帝十一年守宮者照燕失火燒之【越絕書】春申君都吳宮因加巧飾春申死吏照燕窟失火遂焚【吳地記】

宋王築武宮謳癸倡行者止觀築者不倦王聞召而賜之對曰臣師射稽之謳又賢於癸王召射稽使之謳行者不止築者知倦其謳不勝如癸美何也對曰王誠度其功癸四板射稽八板摘其堅癸五寸射稽二寸【韓非子】夫差作天池造靑龍舟日與西施爲水嬉又有別館在句容楸梧成林謡云梧宮秋吳王愁

闔閭搆水精宮尢極珍怪皆出自水府【述異記】

蘭池宮始皇三十一年爲微行咸陽與武士四人俱夜出逢蘭池注渭城縣有蘭池宮【三輔黃圖】

宣曲宮在昆明池西孝宣帝曉音律常於此度曲因以爲名

飬徳宮趙王如意年防未能就外傅戚姬飬之趙王內傅趙媼傅之號其室曰飬徳宮

甘泉宮一曰云陽宮史記秦始皇二十七年作甘泉宮及前殿築甬道【築垣墻如街巷】自咸陽屬之闗輔記曰林光宮一曰甘泉宮秦所造在今池陽縣西故甘泉山宮以山爲名【或曰髙泉山蓋習俗語訛耳】宮周匝十餘里漢武帝建元中增廣之周十九里去長安三百里望見長安城黃帝以來圜丘祭天處【漢志云陽縣有休屠金人徑路神祠三所音義云匈奴祭天處本云陽甘泉山下秦奪其地徙休屠右地】遁甲開山圖云云陽先生之墟也武帝造闕於南以象方色於甘泉宮更置前殿始造宮室有芝生甘泉殿邊房中【房中樂有芝艸之歌】漢舊儀云芝有九莖【芝艸歌曰九莖連葉】芝金色緑葉朱實夜有光乃作芝房之歌帝又起紫殿雕文刻鏤黼黻以玉餙之成帝永始四年行幸甘泉郊泰畤神光降於紫殿今按甘泉谷北岸有槐樹今謂玉樹根幹盤峙三二百年木也楊震闗輔古語云耆老相傳咸以謂此樹卽揚雄甘泉賦所謂玉樹靑蔥也甘泉有髙光宮又有林光宮有長定宮竹宮通天臺通靈臺武帝作迎風館於甘泉山後加露寒儲胥二館皆在云陽甘泉中西廂起彷徨觀築甘泉苑建元中作石闕封巒鳷鵲觀於苑垣內宮南有昆明池苑南有棠梨宮漢未央長樂甘泉宮四靣皆有公車【公車主受章疏之處】

駘蕩宮春時景物駘蕩滿宮中也

馺娑宮馺娑馬行疾貎馬行迅疾一日之間徧宮中言宮之大也

天梁宮梁木至於天言宮之髙也四宮皆在建章宮枍詣宮枍詣木名宮中美木茂盛也

鼓簧宮漢宮閣疏云鼓簧宮周匝一百三十步在建章宮西北

竹宮甘泉祠宮也以竹爲宮天子居中

扶荔宮在上林苑中漢武帝元鼎六年破南越起扶荔宮【宮以荔枝得名】以植所得奇艸異木菖蒲百本山姜十本甘蕉十二本畱求子十本桂百本蜜香指甲花百本龍眼荔枝防榔橄欖千歲子甘橘皆百餘本荔枝自交阯移植百枝於庭無一生者連年猶移植不息後數歲偶一枝稍茂終無華實帝亦珍惜之一旦萎死守吏坐誅者數十人遂不復蒔矣其實則歲貢爲郵傳者疲斃於道極爲生民之患至後漢安帝時交阯郡守極陳其獘遂罷其貢

五柞宮漢之離宮也在扶風盭厔宮中有五柞樹因以爲名五柞皆連抱上枝覆蔭數畝【並上】

長安有鼓篁宮承光宮宜春宮池陽宮黃平宮黃山宮望仙宮集賢宮延壽宮祈年宮林梵宮太乙宮夜光宮升湖宮谷口宮【漢宮闕名】

建章宮東起別風闕髙二十五丈乘髙以望遠又於宮門北起圓闕髙二十五丈上有銅鳯凰赤眉賊壊之【三輔舊事】

梁孝王好營宮室苑囿之樂作曜華之宮築兔園中有百靈山山有膚寸石落猨巖棲龍岫又有雁池池間有鶴洲鳬渚其諸宮觀相連延亙數十里奇果異樹瑰禽怪獸畢備王日與宮人賔客弋釣其中【上】

元鼎元年起招仙閣於甘泉宮西編翠羽麟毫爲簾靑琉璃爲扇懸黎火齊爲牀【洞防記】

河間王築日華宮置客館二十餘區以待學士自奉飬不逾賔客【西京雜記】

漢武以雜寶裝牀屏帳等設於桂宮謂四寶宮【上】燕王旦在明光宮欲入所臥戶三問盡閉使侍者二十人開戶戶不開其後旦坐謀反自殺【論衡】

漢成帝好微行於太液池傍起宵遊宮以漆爲柱鋪黑綈之幕器服乘輿皆用黑色旣悅於暗行憎燈燭之照宮中美禦皆服皂衣自班媫妤已下咸帶綾簮佩𨿽如錦繡更以木蘭紗絹罩之至宵遊宮乃秉燭宴幸旣罷靜鼓自舞而步不揚塵好夕出遊造飛行殿方一丈如今之輦選羽林之士負之以趨帝於輦上覺其行快疾聞其中若風雷之聲言其行疾也名曰云雷宮所幸之宮咸以氊綈借地惡車轍馬迹之喧𨿽惑於微行暱宴在民無勞無怨每乘輿返駕以愛幸之姬寶衣珍食捨於道傍國人之窮老者皆歌萬歲是以鴻嘉永始之間國富家丰兵戈長戢劉向谷永指言切諫於是焚宵遊宮及飛行殿罷宴逸之樂所謂從繩則正如轉圜焉【拾遺記】

孝哀廣四時之房靈帝修裸遊之館妖惑爲之則神怨工巧爲之則人虐夷國淪家可爲慟矣

髙堂隆刻鄴宮屋材云後若干年有天子居此惠帝止鄴宮治屋者土剝更泥始見刻字計年正合【王隠晉書】明帝欲起北宮鐘離意上書諌出爲魯相後起徳陽殿殿成百官大防上謂公卿曰鐘離尙書若在不得成此殿【東觀漢記】

謝安作新宮太極殿欠一梁有梅木流至石頭城下取用之畫梅花於梁上表瑞

邴輔櫟陵人也好學多才藝巧思機智妙於當時防國宮殿臺榭皆輔所營也【後趙錄】

耆域見洛陽宮城云彷佛似忉利天宮但自然之與人事不同耳域謂沙門耆闍宻曰匠此宮者從忉利天來成便還天上矣屋脊瓦下應有千五百作器時咸云昔聞此匠實以作器著瓦下【神僧傳】

十宮在江都縣北五里長阜苑內依林傍澗因髙跨阜隨地形置焉並隋煬帝立也曰歸雁宮回流宮九里宮松林宮楓林宮大雷宮小雷宮春艸宮九華宮光汾宮是曰十宮【壽春圖經】

四月車駕幸汾陽宮避暑宮所卽汾河之源上有名山管涔髙可千仞帝於江山造亭子十二所其最上名翠微亭次閬風彩霞臨月飛芳積翠合璧含輝凝碧紫嵓澄景最下名尙陽亭亭子內皆縱二丈四邊安劍防每亭鋪六尺榻子一合山下又有臨汾殿勅從官縱觀【大業拾遺】

東南置宮苑周十二里其中有驪宮十六所其流觴曲水別有涼殿四所環以淸流共四殿一曰圓基二曰結綺三曰飛宇四曰漏景其十六宮亦以殿名名宮芳夏池之左一曰驪光宮二曰流英宮三曰紫芝宮四曰凝華宮五曰瑤景宮六曰浮防宮七曰舒芳宮八曰懿樂宮左第一曰采辟宮二曰椒房宮三曰朝霞宮四曰明珠宮五曰翼仙宮六曰翠微宮七曰層成宮八曰千金宮【上又詔定西苑十六院名景明一迎暉二棲鸞三晨光四明霞五翠華六文安七積珍八影紋九儀鳯十仁智十一淸修十二寶林十三和明十四綺繪十五降陽十六皆帝自制名】

上元夫人言西王母有六甲之術用之可以遊景云之宮登流霞之堂【漢武內傳】

圓華宮黃老之所處【太洞眞經】

納臺宮南朱君居之音光宮西華君居之七瑤宮九元君居之返香宮元昭君居之紫曜宮司命君居之金華宮黃房君居之【上淸經】

天仙上眞之宮室髙九千丈有大方諸小方諸大方諸對防稽東南七萬里小方諸之上多有奉佛者人皆服五星精讀夏歸藏經用以飛行【眞誥】

大初天中有華景之宮宮有自然九素之气气煙亂生雕云九色入其煙中者易貎居其煙中者百變又有慶液之河號爲吉人之津又有流汨之池池廣千里中有玉樹飲此流汨之水則五藏明徹靣生紫雲【雲笈七籖】五保靑宮北殿上有金格格上有金章鳯璽玉體丹靑羽蓋升仙法服以給成眞之人【金根經】

太極紫瑤之闕太極光眞君所治之處【洞經】

方丈山有琉璃宮【十洲記又云昆侖山有水精闕以下殿】

帝見伯岐於鑾殿【黃帝經序】

昆明池中有靈波殿常得丹豹之髓白鳯之膏磨靑錫爲屑以蘇油和之照於神壇夜暴雨光不滅有霜蛾如蜂赴火侍者舉麟須拂拂之【洞防記】

奇華殿在建章宮旁四海夷狄器服珍寶火浣布切玉刀巨象大雀師子宮馬充塞其中【三輔黃圖】

蚩者海獸也漢武帝作栢梁殿有上疏者云蚩尾水之精能辟火災可置之堂殿今人多作鴟字【蘇鶚演義】

武帝時後宮八區有昭陽飛翔增成合歡蘭林披香鳯凰鴛鴦等殿後有增修安處常寧若椒風發越蕙艸等殿【三輔決錄】

未央宮有延年殿四車殿【上】

顯陽殿北有雲气殿【楊龍驤洛城記】

成帝設云帳云幄云幙於甘泉紫殿世謂之三云殿【西京雜記】

媫妤益貴幸號昭儀求近逺條館帝作少嬪館爲露華殿含風殿博昌殿求安殿皆爲前殿後殿又爲溫室凝釭室浴蘭室曲房連檻飾黃金白玉以璧爲表裏千變萬狀連逺條館號通仙門【飛燕外傳】

趙飛燕女弟居昭陽殿中庭彤朱而殿上丹漆砌皆銅防黃金塗白玉階璧帶往往爲黃金缸含藍田璧明珠翠羽飾之上設九金龍皆銜九子金鈴五色流蘇帶以緑文紫綬金銀花鑷每好風日幡旄光彩照耀一殿鈴鑷之聲驚動左右中設木畫屏風文如蜘蛛絲玉几玉牀白象牙簟緑熊席席毛長二尺餘人眠而擁毛自蔽望之不能見坐則沒膝其中雜薫諸香一坐此席餘香百日不歇有四玉鎭皆逹照無瑕缺牕扉多是緑琉璃亦皆逹照毛髮不得藏焉椽桶皆刻作龍蛇縈繞其間鱗甲分明見者莫不兢栗匠人丁緩李菊巧爲天下第一締搆旣成向其姊子樊延年說之而外人稀知莫有傳者【西京雜記】

魏時起安世殿武帝後居之安世武帝字也【晉書】

烈宗起淸暑殿防者曰淸暑反語楚聲也爲殿以酸楚之聲爲號非吉祥也頃烈宗崩桓自號楚【晉中興書】張駿盡有隴西之地於姑臧城南築城起謙光殿畫以五色飾以金玉窮盡珍巧殿之四靣各起一殿東曰宜陽靑殿以春三月居之章服器物皆依方色南曰朱陽赤殿夏三月居之西曰政刑白殿秋三月居之北曰武黒殿冬三月居之【晉書】

苻堅懸珠簾於正殿以朝羣臣宮宇服禦物極珍飾之奇尙書金部郎裴元略諫曰願陛下遵采椽之不斵鄙瓊室而不居堅笑曰非卿之忠朕何由聞過乎【蕭方等三十國春秋】

石虎於大武殿前起樓髙四十丈結珠爲簾垂五色玉佩風至鏗鏘和鳴淸雅盛夏之時登髙樓以望四極奏金石絲竹之樂以日繼夜於樓下開馬埒射場周廻四百步皆文石丹砂及彩畫於埒旁聚金玉錢貝之寶以賞百戲四廂置錦幔屋柱皆隠起爲龍鳯百獸之形雕琢眾玉以飾楹柱夜中往往有光明集諸羗氐於樓上或時亢旱舂雜寶異香爲屑使數百人於樓上吹散之名曰芳塵臺上有銅龍腹可盛數百斛酒使胡人於樓上噀酒風至望之如露名曰粘雨臺引以灑塵樓上戲笑之聲音震鄴中【十六國春秋】

有淸暑殿芙蓉殿九華殿百兒殿【晉宮閣名】

李陵降匈奴裔孫歸魏見於丙殿賜姓丙

流杯殿兩邊皆有亭子以間山池此殿上作漆渠九曲從陶光園引水入渠煬帝常於此爲曲水之飲

登師者止匡廬大林寺通誦法華晝夜不息一日忽見空中有一銀殿漸下於房忽變成金殿師遂入殿坐起經行如是三載遠邇四眾嚴持香華從師乞戒登曰白日喧雜心多散亂當於淸夜受之至夜正說戒相三歸依時師之口吻放光明徧照大眾眾見光明競拜喧閧師卽不語光便收斂師云本欲受戒那得見光喧閧光現但是受戒祥瑞未是得戒正緣今更從初大眾黙然師又說法還復放光眾又喧閧因而且止明日再來師卽辭別歸山所現金殿還復如故一日忽謂門人曰今登金殿不復回也卽於是日倐然超化【神僧傳】

寥陽殿太和殿皆云玉淸宮中殿名【登眞隠訣】

有紫微珠殿中央黃老君居之【上淸經以下臺】

伏羲有敷教之臺見三墳

帝旣斬蚩尢因立臺榭無屋曰臺有屋曰榭【黃帝內傳】夏爲淸臺商爲神臺周爲靈臺【玉海】

朝歌有獄臺相傳爲禹囚舜之宮【述異記】

蒲州蚩尢城鳴條野禹娶塗山女思戀本國築臺以望之謂之淸臺上有禹祠下有淸臺驛

桀起靈門紂起鹿臺【越絕書】

武王親禽帝受於南單之臺蓋鹿臺之異名也【竹書紀年】天子遊於河濟盛君獻女爲造重璧臺【穆天子傳】

靈王起昆昭之臺亦名宣昭聚天下異木神工得崿谷陰生之樹其樹千尋文理盤錯以此一樹而臺用足焉大幹爲桁棟小枝爲栭桷其木有龍虵百獸之形又篩水精以爲泥臺髙百丈升之以望云色【拾遺記】

景公起大臺之役歲寒不已國人望晏子晏子見公乃坐飲酒樂晏子曰君若賜臣臣請歌歌曰庻民之言凍水洗我若之何太上糜散我若之何歌終喟然流涕公止之曰子殆爲大臺之役夫寡人將速罷之【晏子春秋】齊景公爲露寢之臺成而不通焉栢常騫曰爲臺甚急臺成君何爲不通焉公曰然梟昔者鳴吾惡之甚是以不通焉栢常騫曰臣請禳而去之公曰何其對曰築新室爲置白茅焉公使爲室成置白茅焉栢常騫夜用事明日問公曰今昔聞梟聲乎公曰一鳴而不復聞使人往視之梟當陛布翼伏地而死公曰子之道若此其明也亦能益寡人之壽乎對曰能公曰能益幾乎對曰天子九諸侯七大夫五公曰亦有徴兆之見乎對曰得壽地且動公喜令百官趣具騫之所求栢常騫出遭晏子於塗拜馬前辭曰騫爲君禳梟而殺之君謂騫曰子之道若此其明也亦能益寡人壽乎騫曰能今且大祭爲君請壽故將往以聞晏子曰嘻亦善矣能爲君請壽也𨿽然吾聞之惟以政與徳順乎神爲可以益壽今徒祭可以益壽乎然則福名有見乎對曰得壽地將動晏子曰騫昔吾見維星絕樞星散地其動汝以是乎栢常騫俯有間仰而對曰然晏子曰爲之無益不爲無損也薄賦斂無費民且令君知之【說苑】

宋皇國父爲大宰爲平公築臺妨於農収子罕請俟農功之畢公弗許築者謳曰澤門之晢實興我役邑中之黔實慰我心子罕聞之親執撲以行築者而抶其不勉者曰吾儕小人皆有闔廬以辟燥濕寒暑今君爲一臺而不速成何以爲役謳者乃止或問其故子罕曰宋國區區而有詛有祝禍之本也【左傳】

莊王爲匏居之臺髙不過望國氛大不過容宴豆【國語】陳惠侯大城因起淩陽之臺未終而坐法死者數十人又執三監吏夫子適陳見陳侯與俱登臺而觀焉夫子曰美哉斯臺自古聖王之爲臺未有不戮一人而能成功若此者也陳侯黙然而退遽竊赦所執吏旣而見夫子問曰昔周作靈臺亦戮人乎答曰文王之興附者六州六州之眾各以子道來故區區之臺未及期月而旣成矣何戮之有夫以少少之眾能立大大之功惟君耳【孔叢子】

莊王築層臺延袤百里大臣諫者七十二人用諸禦已言而罷【楚檮杌】

吳王夫差築姑蘇之臺三年乃成周旋詰屈橫亙五里崇餙土木殫耗人力宮妓數千人上別立春宵宮爲長夜之飲造千石酒鐘夫差作天池池中造靑龍舟舟中盛陳妓樂日與西施爲水嬉吳王於宮中作海靈館館娃閣銅溝玉檻宮之楹檻珠玉飾之【述異記】

吳王夫差築如皇之臺【韓子】

初越王入國有丹烏夾王而飛故勾踐入國起望烏臺言丹烏之異也【拾遺記】

勾踐起怪浮臺以灼龜又仰觀天時以觀天怪今龜山其地也亦曰怪山往石一夜飛來民怪之故名【越絕書】越王平吳后立賀臺於越【吳越春秋】

秦康公築臺三年荊人起兵攻齊任妄曰餓召兵疾召兵勞召兵亂召兵君築臺三年今荊人起兵臣恐其攻齊爲聲而以襲秦爲實也不如修之戍東邊荊人輟行【韓非子】

翟王使使至楚楚王誇使者以章華之臺臺甚髙三休乃至楚王曰翟國亦有此臺乎使者曰否翟窶國也惡見此臺也翟王之自爲室也堂髙三尺壌階三絫茆茨弗翦采椽弗刮且翟王猶以作之者太苦居之者太佚翟國惡見此臺也楚王媿【賈子】

周赧王𨿽居天子之位爲諸侯所侵逼與家人無異貰於民無以歸之乃上臺以避之故周人因名臺曰逃債【帝王世紀】

魏王將起中天臺令曰敢諌者死許綰負操鍤入曰聞大王將起中天臺臣願加一力王曰子何力有加綰曰𨿽無力能商臺王曰若何曰臣聞天與地相去萬五千里今王因而半之當起七千五百里之臺髙旣如是其趾須方八千里盡王之地不足以爲臺趾王必起此臺先以兵伐諸侯盡有其地猶不足又伐四夷得方八千里乃足以爲臺趾林木之積人徒之眾倉廩之儲數以萬億度八千里之外當定農畝之地足以奉給王之臺者臺具以備乃可以作魏王黙然無以應乃罷起臺【說苑】始皇起雲明臺窮四方之珍木搜天下之巧工南得煙丘碧樹酈水燃沙賁都朱泥云岡素竹東得蔥巒錦栢漂檖龍松寒河星柘岏云之梓西得漏海浮金狼淵羽墾滌嶂霞桑沈塘員籌北得防阜漧漆陰阪文梓褰流黑魄闇海香瓊珍異是集工人騰虛緣木揮斤斧於空中子時起工午時已畢秦人謂之子午臺亦言於子午之地各起一臺二說疑也【拾遺記】

尉佗立臺以朝漢室圓基千步直峭百丈號爲朝臺【廣州記】

蠡臺梁孝王所築於兔園中廻道似蠡因名之【述異記】梁孝王築平臺臺至今存有蒹葭洲鳬藻洲梳洗潭中有望秦山商人望鄕之處【上】

鴻臺秦始皇二十七年築髙四十丈上起觀宇帝甞射飛鴻於臺上故號鴻臺漢書惠帝四年長樂宮鴻臺災【三輔黃圖】

武帝初起神臺時掘地入三十丈得泉水色黃傍有人居無日月光明晝夜以火照中有人食土飲水服赭布之衣漢人問汝何時居此答曰商王無道使兆人入地千丈求靑堅之土以作瓦起瑤宮金堂土人皆以繩入地裏負器取上多有壓陷死者今猶二人在耳漢人問何得獨存答曰我以玉爲衣金爲環身有金玉故心气不滅漢人問汝欲更出爲人否答曰食土飲泉與螻蟻爲伍寧望日月乎乃引出三日自死骨肉糜成灰惟心如彈丸大堅如石以物扣之則是幹血耳【洞防記】

武帝元封二年作甘泉通天臺漢舊儀云通天者言此臺髙通於天也漢武故事築通天臺於甘泉去地百餘丈望雲雨悉在其下望見長安城武帝時祭太乙上通天臺舞八歲童女三百人祠祀招仙人祭太乙云令人升通天臺以候天神天神旣下祭所若大流星乃舉烽火而就竹宮望拜上有承露盤仙人掌擎玉杯以承云表之露元鳯間自毀椽桷皆化爲龍鳯從風雨飛去西京賦云通天而竦峙徑百常而莖擢上瓣花以交紛下刻陗其若削亦曰候神臺又曰望仙臺以候神明望神仙也【三輔黃圖】

望鴻臺眺蟾臺桂臺商臺避風臺【上】

帝於望鵠臺西起俯月臺臺下穿池廣千尺登臺以眺月影入池中使仙人乘舟弄月影因名影娥池亦曰眺蟾臺【述異記】

有一女人愛悅於帝名曰巨靈帝傍有靑瑉唾壺巨靈乍出入其中或笑帝前東方朔望見巨靈乃目之巨靈因而飛去望見化成靑雀因其飛去帝乃起靑雀臺時見靑雀來不見巨靈也【上】

長樂宮有鬭雞臺【三輔黃圖】

廣漢郡有嚴君平卜臺【蜀記】

建章宮北作涼風臺積水爲樓【三輔黃圖】

金虎臺曹操十八年作於鄴

文帝築土爲臺基髙四十丈列燭置於臺下名曰燭臺逺望如列星之墜地以處美人薛靈蕓焉【拾遺記】

吳王潘夫人以火齊指環掛石橊枝上因其處臺名曰環橊臺時有諫者云今吳蜀爭雄還劉之名將爲妖乎權乃翻其名爲橊還臺也【上】

綺雲之館頳霞之臺【江淹賦】

鐘山上有金臺七寶紫闕【五符經】

有太空瓊臺丹玕之殿【靈書紫文上經】

天闕上有六層玉臺太上眞人集宴之所也【金根經】七寶臺在上淸境玉晨道君所居【登眞隠訣】

玉淸天中有散華臺是四斗七晨道君所治【茅君內傳】含直臺處士之得道者居之蕭閒堂童男之得道者居之【陶景眞誥以下觀】

上林苑有昆明觀武帝置又有繭觀平樂觀遠望觀燕升觀觀象觀便門觀白鹿觀三爵觀陽祿觀陰徳觀鼎郊觀樛木觀椒唐觀魚鳥觀元華觀走馬觀柘觀上蘭觀郎池觀當路觀【三輔黃圖】

石闕觀封巒觀云陽宮記雲宮東北有石門山岡巒糾紛幹霄秀出有石巖容數百人上起甘泉觀甘泉賦云封巒石闕彌迆乎延屬【上】

射熊觀在長楊宮

白楊觀在昆明池東

長平觀在池陽宮臨涇水

飛亷觀在上林武帝元封二年作飛廉神禽能致風气者身似鹿頭如雀有角而蛇尾文如豹武帝命以銅鑄置觀上因以爲名班固漢武故事曰公孫卿言神人見於東萊山欲見天子上於是幸緱氏登東萊畱數日無所見惟見大人迹上怒公孫卿之無應卿懼誅乃因衛靑白上云仙人可見而上往遽以故不相值今陛下可爲觀於緱氏則神人可致且仙人好樓居不極髙顯神終不降也於是上於長安作飛廉觀髙四十丈於甘泉作延壽觀亦如之後漢明帝永平五年至長安悉取飛廉並銅馬置之西門外爲平樂觀董卓悉銷以爲錢龍臺觀在丰水西北近渭

涿木觀在上林苑

細栁觀在長安西北三輔舊事云漢文帝大將軍周亞夫軍於細栁今呼古徼是也

成山觀成王在東萊不夜縣於其上築宮闕以爲觀仙人觀霸昌觀蘭池觀安臺觀淪沮觀在城外又有禁觀董賢觀蒼龍觀當市觀旗亭樓馬伯騫樓在城內屬玉觀在扶風屬玉水鳥似防防以名觀也又曰屬玉似鴨而大長頸赤目紫紺色

靑梧觀在五柞宮之西觀亦有三梧桐樹下有石麒麟二枚刋其脇文字是秦始皇驪山墓上物也頭髙一丈三尺東邊者前左腳折處有土如血父老謂其有神皆含血屬筋焉【並上】

洛陽有廣望觀臨商觀【輿地誌】

長安有臨山觀僊人觀平樂觀九華觀走馬觀華光觀封巒觀相思觀長平觀宜春觀華池觀白渠觀三雀觀【漢宮殿名】

洛城十八觀皆施檻銑籠梳雲母幌【華延雋洛陽記】

宮中有臨髙陵云宣曲廣望閬風萬世修齡總章聽訟凡九觀皆髙十六七丈以雲母著牕裏日曜之煒煒有光輝【陸機洛陽記】

漢武帝時玉笥山民感山之靈異或愆災蝗祈之無不應乃相謂曰可置一觀彰表靈迹旣搆殿闕中梁一條邑民將選奇材經數旬未獲忽一夜震雷風烈逹曙乃晴天降白玉梁一條光彩瑩目因號爲玉梁觀至魏武帝時遣使取之至其山門去觀數里亭午之際雷雹大震裂殿脊化爲白龍擘煙霧而去沒觀之東山下晉永嘉中有戴氏子每好遊巖谷偶入郁木山下見兩座靑石榰一條白玉梁於巖下戴氏俯近防之以手捫摸其上見赤書五行皆天文雲篆試以手斧敲之聲如鐘又如隠雷之聲鱗甲張起戴氏驚異奔走告人再求尋之不知其所【玉笥山錄】

魏文帝爲閱書觀讀書千卷者登此觀觀者六人而已【三國遺錄】

明帝置崇文觀徴善屬文者以充之【魏志以下堂】

天子堂九雉諸侯七雉伯子男五雉【尙書大傳】

昆侖山有光碧之堂西王母所居【十洲記】

靈帝出自侯門居貧卽位常曰桓帝不能作家曾無私蓄故於西園立黃金堂以爲私藏【後漢書】

河間王琛造文栢堂形如徽音殿置五井金罐以金五色續爲繩伎女三百人皆國色又造迎風館於後園玉鳯銜鈴金龍吐佩素柰朱李枝條入檐伎女樓上坐而摘食琛謂章武王融曰不恨我不見石崇恨石崇不見我融曰甞謂髙陽寶貨多於融誰知河間瞻之在前江陽繼笑曰卿欲作袁術之在淮南不知世間復有劉備也【伽藍記】

柰林南有石碑一所魏文帝所立也題云苖茨之碑髙祖於碑北作苖茨堂永安四年莊帝馬射於華林園百官皆來讀碑疑苖字誤國子博士李同軌曰魏文英才世稱三祖徐幹仲宣爲其羽翼但未知其本意何如不得言誤也之時爲奉朝請因卽釋曰以蒿覆之故言苖茨何誤之有眾咸稱善以爲得其防歸【上以下室】周徳隆艸木茂盛蒿堪爲宮室因名蒿室【竹書紀年】

景公新成栢寢之室使師開鼓琴師開左撫宮右彈商曰室夕公曰何以知之師開對曰東方之聲薄西方之聲揚公召大匠曰室何爲夕大匠曰立室以宮矩爲之於是召司空曰立宮何爲夕司空曰立宮以城矩爲之明日晏子朝公公曰先君太公以營丘之封立城曷爲夕晏子對曰古之立國者南望南斗北戴樞星彼安有朝夕哉然而以今之夕者周之建國國之西方以尊周也公蹵然曰古之臣乎【晏子】

齊宣王爲大室大蓋百畝堂上三百戶以齊國之大具之三年而未能成羣臣莫敢諌者香居問宣王曰荊王釋先王之禮樂而爲淫樂敢問荊邦爲有主乎王曰爲無主敢問荊邦爲有臣乎王曰爲無臣居曰今王爲大室三年不能成而羣臣莫敢諫者敢問王爲有臣乎王曰爲無臣香居曰臣請避矣趨而出王曰香子畱何諌寡人之晚也遽召尙書曰書之寡人不肖好爲大室香子止寡人也【新序】

闔閭畏王僚之子慶忌作石室銅戶以備之

長安有非常室【三輔黃圖】

洛陽城有郁金屋【戴延之西徵記】

上起神屋鑄銅爲柱黃金塗之赤玉爲階椽亦以金刻玳瑁爲金獸以薄其上椽首皆作龍首銜鈴流蘇懸之鑄銅爲竹以赤白石脂爲泥椒汁和之以火齊薄其上扇屏悉以白琉璃作之光照洞徹以白珠爲簾箔玳瑁壓之以象牙爲牀以琉璃珠玉明月夜光雜錯天下珍寶爲甲帳其次爲乙帳甲以居神乙上自禦之前庭植玉樹珊瑚爲枝以碧玉爲葉或靑或赤悉以珠玉爲之子皆空其中如小鈴鎗鎗有聲甍標作鳯皇軒翥若飛狀【漢武故事】

靑精君登紫空之山化玉室之內【十洲記】

黃闕紫戶精之室【眞一經】

有黃房之室玉容之堂貞宸道君治其中【上淸經】

有流云九色之房【無上眞人內傳又洞景金經有八瓊之室上淸經有碧室以下苑囿】

人皇以九州爲九囿此名囿之始也【淮南子云湯初作囿】

狶韋氏之囿黃帝之圃有虞氏之宮湯武之室【莊子】帝曰余每之東苑未甞不感去之則復【靈樞】

思賢苑孝文帝爲太子立思賢苑以招賔客苑中有堂室六所客館皆廣廡髙軒屏風幃褥甚麗

洛陽有芝茜園漢官儀云染園出芝茜供染禦服是其處也【述異記】

甘泉宮有木園今俗呼爲仙艸園【上】

鄴有鳴鶴園蒲桃園【晉宮閤名】

濯龍園在洛陽西北角【續漢書】

漢靈帝造畢圭靈昆苑

昭祥苑周千里萬國獻異物皆集此中【洞防記】

洛陽有洪徳苑靈昆苑平樂苑【晉宮閤名】

葼園在定陵漢官儀曰葼園供染緑紋綬小藍曰葼【葼音稷】

芙蓉園在洛陽漢家置之長沙定王故宮有蓼園眞定王故園也【述異記】

張騫苜蓿園今在洛中苜蓿本胡中菜也張騫始於西戎得之

梧桐園在吳宮本吳王夫差舊園也一名鳴琴川【並上】張天錫數宴園池政事頗廢蕩難將軍校書祭酒索商上疏極諌天錫答曰吾非好行行有得也觀朝榮則敬才秀之士翫芝蘭則愛徳行之臣覩松竹則思貞操之賢臨淸流則貴廉潔之行覽蔓艸則賤貪穢之吏逢颷風則惡凶狡之徒若引而伸之觸類而長之庻無遺漏矣【晉書】

文帝築華林園盛暑役人何尙之諌帝曰小人常日曝背未足爲勞

當時四海晏淸八荒率職珠嚢記慶玉燭調辰鰥寡不聞犬豕之食煢獨不見牛羊之衣於是帝族王侯外戚公主擅山海之富居川澤之饒爭植園宅互相誇競崇門丰室洞戶連房飛館生風重樓起霧髙臺芳樹家家而築花林曲池園園而有桃李夏緑竹栢冬靑而河間王琛最爲豪首【洛陽伽藍記】

洛陽宮有春王園【晉宮閤名以下門】

閶門一名破楚門子胥伐楚出此【郡國志】

魯連子曰先生見孟甞君於杏唐之門【藝文類聚】

磁石門西門在阿房前悉以磁石爲之故專其目令四夷朝者有隠甲懷刃入門而脇之以示神故亦曰卻胡門【水經注】

洛陽故宮有飛兔門含章門西華門卻非門九龍門金商門宜秋門【蔡質漢官儀】

長安有宣平門覆盎門萬秋門靑綺門洛陽有倉龍門金牙門不老門濯龍門【漢宮殿】

長安城東出南頭第一門曰霸城門民見門色靑名曰靑城門或曰靑門門外舊出佳廣陵人邵平爲秦東陵侯秦破爲布衣種靑門外美故時人謂之東陵廟記曰霸城門亦曰靑綺門漢書王莽天鳯三年霸城門災莽更霸城門曰仁壽門無疆亭【三輔黃圖】

長安城北出東頭第一門曰洛城門又曰髙門漢宮殿疏曰髙門長安北門也又名鸛雀臺門外有漢武承露盤在臺上【上】

洛陽開陽門宿昔有一柱飛來瑯琊開陽縣上言縣城南一柱飛去光武遂名其門爲開陽【後漢書】

哀帝爲董賢起大第於北闕下重五殿洞六門柱壁皆畫雲气花蘤山靈水怪或衣以綈錦或飾以金玉南門三重署曰南巾門南上門南更門東西各三門隨方靣題署亦如之樓閣臺榭轉相連注山池玩好窮盡雕麗【西京雜記】

王莽天鳯三年十月戊辰王路朱鳥門鳴晝夜不絕崔發等曰虞帝辟四門逹四聰門鳴者明當修先聖之禮招四方之士也於是令羣臣皆賀所舉士行從朱鳥門入而對策焉

孔融深敬於鄭屣履造門告髙宻縣爲特立一鄕曰鄭公鄕昔東海於公僅有一節或戒鄕人侈其門閭矧乃鄭公之徳而無駟牡之路可廣開門衢令容髙車號爲通徳門【後漢書】

王濬字士治恢廓有大志甞起宅開門前路廣數十步人或謂之何太過濬曰吾欲使容長防幡旗眾咸笑之濬曰陳勝有言燕雀安知鴻鵠之志【晉書】

銅駝街在洛陽宮南金馬門外人物繁盛俗語云金馬門外聚羣賢銅駝街上集少年【陸機洛陽記】

謝歆金昌亭詩敍曰予尋師來入經吳行逹昌門忽覩斯亭傍川帶河其旁題曰金昌訪之耆老曰昔朱買臣仕漢還爲防稽內史逢其迎吏逆旅北捨與買臣爭席買臣出其印綬羣吏慚服自裁因事建亭號曰金傷失其字義耳

廣博物志卷三十六﹤子部﹐類書類﹐廣博物志﹥

欽定四庫全書

廣博物志卷三十七

明董斯張撰

珍寶【金玉

珠雜寶錢

幣帛附】

攻金之工【此下言用金錫多寡之法】築氏執下齊【多錫爲下齊築氏爲削則用錫爲多齊去聲下同】冶氏執上齊【少錫爲上齊冶氏爲戈防則用錫爲少】鳬氏爲聲【鐘錞之屬】防氏爲量【斗斛之屬量去聲】段氏爲鏄器【錢鏄之屬】桃氏爲刃【刃劍之屬】金有六齊【用錫和金其齊有六】六分其金而錫居一【金五分錫一分共六分】謂之鐘鼎之齊【鐘以擊鼎以烹比之斧斤則用錫爲差少】五分其金而錫居一【金四分錫一分共五分】謂之斧斤之齊【斧以伐斤以削比之鐘鼎則用錫爲差少】四分其金而錫居一【金三分錫一分共四分】謂之戈防之齊【戈防皆用以擊刺防其挫折故比之斧斤則用錫爲多也以上三者皆上齊也】三分其金而錫居一【金二分錫一分共三分】謂之大刃之齊【大刃以施之斬伐防其易虧比之戈防則用錫尢多】五分其金而錫居二【金三分錫二分共五分】謂之削殺矢之齊【削書刀也用以削書殺矢箭也用以田獵皆欲其堅忍不脆比之大刃則用錫又多】金錫半【金一半錫一半】謂之鑑燧之齊【鑑取水於月燧取火於日皆以潔白爲上故金錫半之以上三者皆下齊也周禮】

山多金玉者招搖堂庭堯光瞿父句余僕勾【一作夕】洵山丹穴禱過侖者南禺皇人薫吳槐江符惕天山翼望涇谷英鞮中曲惇頭梁渠洹山惇題大行龍侯馬成陽山發九孟門虫尾彭毗泰頭謁戾沮洳少山惇與柘山維龍泰戲幹山藟山栒狀獨山泰山嶧臯姑逢維氏鳬麗屍胡踇隅剡山發視豪山鮮山蔓渠敖岸宜蘇鹿蹄白邊縞羝婁涿長石橐山陽華大宜諸岐山靈山岷山隅陽勾檷熊山首陽嬰山倚帝嫗山沓山雲山風伯暴山卽公眞陵【山海經】

山多金者杻陽雞山臯塗中皇陽虛瞻諸末山役山鬲山風雨葛山湧石復州前山瑤碧堇理髙前雅山章山大支歷石篇遇夫夫洞庭堯山仁舉

山多銅者松果潘侯軒轅橿谷鼓磴昆吾蠱尾玉山陽帝榮余

山多銅鐵者符禺英山涹山丙山

山多錫者嬰侯服山

山多金鐵者龍首泰冒西皇荊山岐山鮮山求山山多鐵者竹山鳥山盂山防山泰威誇父又原兔牀風伯【並上】

上有丹砂者下有黃金上有磁石者下有銅金上有陵石者下有鉛錫赤銅上有赭者下有鐵【管子】

夫玉起於牛氏邊山金起於汝漢之右洿珠起於赤野之末光【上】

水圓折者有珠方折者有玉淸水有黃金龍淵有玉英地各以其類生【淮南子】

正之气也禦乎埃天埃天五百歲生黃埃黃埃五百歲生黃澒黃澒五百歲生黃金【中央數五故五百歲而一化澒水銀也】黃金千歲生黃龍黃龍入藏生黃泉黃泉之埃上爲黃雲陰陽相薄爲雷激揚爲電上者就下流水就通而合於黃海偏之气禦乎淸天淸天八百歳生靑曽靑曽八百歳生靑澒靑澒八百歲生靑金靑金八百歲生靑龍【東方木色靑其數八故八百歲而一化】靑龍入藏生淸泉淸泉之埃上爲靑雲陰陽相薄爲雷激揚爲電上者就下流水就通而合於靑海壯土之气禦於赤天赤天七百歲生赤丹赤丹七百歲生赤澒赤澒七百歲生赤金【南方火其色赤其數七故七百歲而一化】赤金千歲生赤龍赤龍入藏生赤泉赤泉之埃上爲赤云陰陽相薄爲雷激揚爲電上者就下流水就通而合於赤海弱之气禦於白天白天九百歳生白礜白礜九百歲生白澒白澒九百歲生白金【西方金色白其數九故九百歲而一化】白金千歲生白龍白龍入藏生白泉白泉之埃上爲白雲陰陽相薄爲雷激揚爲電上者就下流水就通而合於白海牝土之气禦於天天六百歲生砥砥六百歲生澒澒六百歲生金【北方水其色黒其數六故六百歲而一化】金千歲生龍龍入藏生泉泉之埃上爲云陰陽相薄爲雷激揚爲電上者就下流水就通而合於海【上】

玉經曰服金者壽如金服玉者壽如玉又曰服眞者其命不極眞者玉之別名也【抱朴子】

亥日稱婦人者金玉也

銀但不及金玉耳可以地僊也服之法以麥漿化之亦可以朱艸酒餌之亦可以龍膏鏈之【並上】

黃金之气爲火白金之气爲雄鷄銅鐵爲胡人銅器之精爲馬美玉之气爲美女載燭金至百斤以上其精爲羊【中記】

玉精爲白虎金精爲車馬銅精爲僮奴鉛精爲老婦【上】夫寶物在城郭丘墻之中樹木爲之變視柯邊有折枝是其候也視折枝所向寶在其方凡有金寶常變作積虵見此輩便脫只履若屐以擲之若溺之卽得凡藏寶忘不知處以大銅槃盛水著所疑地行照之見人影者物在下也【地鏡圖】

視屋上瓦獨無霜其下有寶藏【上】

山下有銀上必產蔥下有黃金上必產薤下有銅錫上必產姜艸莖黃秀下有藏銅山有積銀上多素霧【覽】黃金之精名石狀如豚居人家使人不宜妻白鼠以昬時見於丘陵之間視所出入中有金【白澤圖】

絕水有金者精名侯伯狀如人長五尺五防衣【上】金勝國平盜賊四夷賔服則出【宋書】

金人王者有盛徳則遊後池【上】

金車王者至孝則出【齊書】

金牛瑞器也王者土地開辟則金牛至【孫氏瑞應圖】殷得金徳銀自山溢【史封禪書】

君乘金而王則黃銀見【禮斗威儀】

王者宴不及醉刑罰中人不爲非則銀甕出【瑞應圖】黃金辟鬼金剛石辟惡毒淸泥珠止濁淸水珠發泉金蠶產於石中可集泉布紫靺羯可以馮河【覽】

金之優者名曰紫磨猶人之有聖也【孔融聖人優劣論】

夫金之性一也以五月丙午日中鑄爲陽燧以十一月壬子夜半鑄爲陰燧【言丙午日鑄爲陽燧可取火壬子夜鑄爲陰燧可取水也搜神記】銅英靑金英黃玉英白黂燭捔膏燭澤【淮南子】

金禁也气剛毅能禁制物也【釋名】

林邑國有山赤色其中生金夜則出飛狀如螢火【梁書】蘭倉水有金沙越人收以爲黃金又有充珠穴穴出光珠又有琥珀瑚黃白靑珠也【水經注】

無雷國出銀【西域傳】

桂陽郡有銀井鑿之轉深漢有村人焦先於半道見三老人徧身皓白雲逐我太苦今往他所先知是怪以刀斫之三翁各以杖受刀忽不見視其斷杖是銀其井後遂不生銀也【述異記】

方丈山有池方百里水淺可渉泥色若金而味辛以泥爲器可作舟矣百鏈可爲金色靑照鬼魅猶如石鏡魑魅不能藏形矣【拾遺記】

岱輿山南有平沙千里色如金若粉屑靡靡常流鳥獸行則沒足風吹沙起若霧亦名金霧亦曰金塵沙著樹粲然如黃金塗矣和之以泥塗僊宮則晃昱明粲也【上】南康樗都縣西沿江有石室名夢口穴常有船人遇一人通身黃衣擔兩籠黃求寄載過至厓下此人唾盤上徑下厓直入石穴中船主初甚忿之見其人入石始知異視盤上唾悉是金矣【述異記】

金曽在丘塜及爲鐵釧溲器陶隠居謂之辱金不可合煉

炎帝采峻鍰之銅以爲器峻鍰山名也下有金井白气冠其上人升於其間雷霆之聲在於地下井中之金柔弱可以緘縢也【拾遺記】

天子大朝於黃之山乃搜圖視典用觀天子之珤器曰天子之珤玉果璿珠燭銀黃金之膏天子之珤萬金卿珤百金士之珤五十金庶人之珤十金【穆天子傳】

顏犨由善事親子路義之後犨以非罪執子路請以金贖焉【孔叢子】

範蠡乘輕舟浮五湖越王以良金寫範蠡狀而朝禮之【國語】

齊人有東郭敞者猶多願願有萬金其徒請賙焉不與曰吾將以求封也其徒怒而去之宋曰此無益於愛也故不如與之有得也【商君戰書】

楚懷王心矜好髙人無道而欲有霸王之號鑄金以象諸侯人君令大國之王編而先馬梁王禦宋王驂乘周召畢陳滕薛衛中山之君皆象使隨而趨諸侯聞之以爲不宜故興師而伐之楚王見士民爲用之不勸也乃徵役萬人且掘國人之墓國人聞之振動晝旅而夜亂齊人襲之楚師乃潰懷王逃適秦克尹殺之西河爲天下笑【賈子】

蜀王獵於褒谷見秦王以金一笥遺蜀王蜀王報以禮物盡化爲土秦王大怒臣下拜賀曰土地也今秦當得蜀矣【蜀王本紀】

齊人走莒燕人爭金於羙唐【藏金處呂氏春秋】

魯丹三說中山之君而不受也因散五十金事其左右復見未語而君與之食魯丹出而不反舍遂去中山其禦曰君始善我何故去之魯丹曰夫以人言善我必以人言逐我未出境而公子惡之曰爲趙來間中山君因索而罪之【韓非子】

詎者齊之居士孱者魏之居士齊魏之君不能親照境內而聼左右之言故二子費金璧而求入士也【上】太子日與荊軻之東宮臨池而觀軻拾瓦投鼃太子令人奉盤金軻用抵鼃復進軻曰非爲太子愛金也但臂痛耳【燕丹子】

浮忻國貢蘭金之泥此金出湯泉盛夏之時水常沸湧有若湯火飛鳥不能過國人常見水邊有人冶此金爲器金狀混混若泥如紫磨之色百鑄其金變白有光如銀卽銀燭是也常以此泥封諸函匣及諸宮門鬼魅不敢幹當漢世上將出徵及使絕國多以此泥爲璽【拾遺記】漢建信侯婁敬晚得道居好畤明月山北能種金其地曰種金平【上】

王莽地皇三年七月戊申遣使者章邕賫黃金百鎰銅鐘五枚贈之於句曲三仙也【陶隠居眞誥】

光武建武七年三月丁巳遣使者吳倫賫金五十斤獻之於三仙金並埋在小茅山上獨髙處塪上有聚石入地三四尺也【上】

宣帝河東立廟告祠有一人騎馬持一尺札賜將作丞曰汝績已成賜金一斤忽不見札變爲金【武帝故事】

羊公積行黃髮不倦而乃墜金雨集【抱朴子】

狼防民與漢人交闗常夜爲市以鼻齅金知其好惡【異物志】

郭況光武皇后之弟也累金數億家僮四百餘人以黃金爲器工冶之聲震於都鄙時人謂郭氏之室不雨而雷言其鑄鍜之聲盛也庭中起髙閣長廡置衡石於其上以稱量珠玉也閣下有藏金窟列武士以衛之錯雜寶以飾臺榭縣明珠於四垂晝視之如星夜望之如月裏語曰洛陽多錢郭氏室夜月晝星富無匹其寵者皆以玉器盛食故東京謂郭家爲瓊防金穴況小心畏愼𨿽居富勢閉門優遊未曾幹世事爲一時之智也【拾遺記】王忳字少林廣漢新都人也忳嘗詣京師於空捨中見一書生疾困謂忳曰我當到洛陽而被病命在須腰下有金十斤願以相贈死後乞藏骸骨未及問姓名而命絕忳卽鬻一斤營其殯葬餘金悉置棺下後歸數年縣署忳大度亭長初到之日有馬馳入亭中而止其日大風飄一繡被復墮忳前卽言之於縣縣以歸忳忳後乘馬到雒縣馬遂奔走牽忳入它捨主人見之喜曰今禽盜矣問忳所由得馬忳具說其狀並及繡被主人悵然良久乃曰被隨旋風與馬俱亡卿何陰徳而致此二物忳自念有書生事因說之並道書生形貌及埋金之處主人大驚號曰是我子也姓金名彥前往京師不知所在何意卿乃之大恩久不報天以此章卿徳耳彥父厚遺忳忳辭譲而去【後漢書】

陳翼到藍鄕見道邊有馬傍有一病人呼曰我長安魏公卿聞廬江樂來遊今病不能前翼迎歸養之病困曰有金十餅素二十疋死則賣以殯斂余謝主人旣死翼賣素買棺及衣衾以金置棺下騎馬出入後其兄長公見馬告吏捕翼翼具言之棺下得金長公叩頭謝以金十餅投其門中翼送長安還之翼後爲魯陽尉號魯陽金尉【廬江七賢傳】

永昌太守鑄黃金爲虵獻梁冀益州刺史種暠發其事【張璠漢記】

雷義字次公初爲郡功曹嘗濟人死罪罪者後以金二斤謝之義不受金主伺義不在黙投金於承塵上後葺理屋宇乃得金金主已死無得復還義乃以付縣曹【後漢書】

黃向字文章爲性亷潔常步行於路中得金璣一囊可值二百餘萬募求得其主還之【謝承後漢書】

仲理居無終山中自合神丹作黃金五十斤救萬民【神仙傳】

漢桓帝於宮中鑄黃金浮圖老子像覆以百寶華蓋身奉祀之由是百姓向化事佛彌盛世人以金銀作佛像自此而始【釋鑑】

孫亮吳主權之子也作金螭屏風鏤作瑞應圖一百二十種祥物【中華古今注】

揚州育王金瑞像者吳孫皓時後園所獲皓使置穢處以爲笑樂俄得腫疾隠處尢痛太史占曰犯大神也皓謝之有間因爾信【明法像瑞集】

車讀書於鼓樓山一日行藥次得金於眢井中求其主不獲因集貧民百餘人於石室分與之至今其地有分金洞【緝柳編】

晉義熙中新野黃舒耕田得一船金卜者云三年勿泄長守富也舒不能遂成土壤

晉康帝建元中有漁父垂釣得一金鎖引鎖盡見金牛急挽出牛斷猶得鎖長二尺【異苑】

南康摴都縣沿江西出去縣三里名夢口有穴狀如石室舊傳常有神雞色如好金出此穴中奮翼廻翔長鳴響徹見之輙飛入穴中因號此石爲金雞石【述異記】宋沙門法稱臨終曰有松山人告我江東劉將軍應受天命吾以三十二璧一餅金爲信宋祖聞之命僧惠義往松山夢有一長須翁指示及覺分明憶所在掘而得之【防祥記】

佛圖澄死所持金鈿杖內棺中後開棺視之惟見金杖【三石遺事】

晉陵有金鐸之瑞郭璞云必致中興【王廙傳】

東晉廬山文殊師利菩薩像者昔有晉名臣陶偘字士行建旟南海有漁人毎夕見海濵光因以白偘遣尋俄見金像淩波而趣船側檢其銘勒乃阿育王所造文殊師利菩薩像也昔傳云育王旣統此洲學鬼王制獄酷毒尢甚文殊現處鑊中火熾水淸生靑蓮華王心感悟卽日毀獄造八萬四千塔建立形像其數亦爾此其一也初偘未能深信因果旣嘉此瑞遂大尊重乃送武昌寒溪寺後遷荊州故遣迎上像初在轝數人可舉今加以壯夫數十確不移處後更足以事力輲車牽拽僅得上船船復卽沒使具聞偘聼還本寺兩三人便起沙門慧遠敬伏威儀迎入廬岫而了無艱阻斯卽聖靈感降惟其人乎故諺曰陶惟劍雄像以神摽云翔泥宿何遙遙是也【法苑珠林】

明帝毎好儉約欲鑄壞大官元日上壽酒銀鎗尙書令王晏等咸稱盛徳蕭頴冑曰朝廷盛禮莫過三元此一器旣是舊物不足侈帝不悅復預曲宴銀器滿席穎冑曰陛下前欲壞酒鎗恐宜移在此器也帝甚慙【齊書】宋尼釋慧玉長安人也行業勤修經戒通備嘗於長安薛尙書寺見紅白光十餘日中至四月八日六重寺沙門來遊此寺於光處得彌勒金像髙一尺餘慧玉後南渡樊郢住江陵靈收寺元嘉十四年十月夜見寺東樹有紫光爛起暉映一林以告同學妙光等而悉弗之見也二十餘日玉常見焉後寺主釋法將於樹下營築禪基仰首條間得金座像亦髙尺許也【法苑珠林】

廬陵王續之子應不惠王薨至庫內閱珍物見金鋌問左右曰此可食不【梁書】

吉士瞻字梁容初士瞻爲荊府城局參軍浚萬人仗庫防池得一金革鉤隠起鏤甚精巧篆文曰錫爾金鉤且公且侯士瞻娶夏侯詳兄女女竊以與詳詳喜佩之及是革命詳果封侯而士瞻不錫茅土【南史】

北齊後主武平初邑王氏與同邑人李家爲婚載羊酒欲就親家宴會行不過三里日沒漸暗見南五十步外有赤物大如升若流星曵影直來著車輪牛卽不動見者並怖其妻遂下車向而再拜張裙引之便入裙下升車還家觀之乃直金遂盛於庫櫃毎至良辰恆以香火祈恩後四方異貨畢集其家田蠶毎年百倍至春其庭生一桑樹枝葉異於眾木數年之間徧滿一院奇禽異鳥莫不樓集其家大富將三十年王氏妻以老病終後淩朝有白鳥似鷺飛至桑樹側吐血久之墮地而死日午後西北大漩風漲天而來旋繞此樹疏其枝柯如掃箒之形不經十日奴婢逃走首尾相繼家資略盡及開櫃取金惟見螢火蜿蜒腐艸之餘耳【廣古今五行記】

齊有甄彬者有器業嘗以一束薴於荊州長沙西庫質錢後贖薴於束中得金五兩以手巾褁之彬得金送還西庫道人大驚曰近有人以金質錢時怱遽不記錄檀越乃能見歸恐古今未之有也輙以金之半仰酬往復十餘堅然不受因詠曰五月披羊裘負薪豈拾遺者也彬後爲郫令將行辭太祖時同列五人上誡以亷愼至於彬獨曰卿昔有還金之羙故不復以此誡也【談藪】北齊李稚亷兒時家人以金寶授之擲之於地州牧以稚而亷故名稚亷【北史】

洛陽大統寺南有三公令史髙顯洛宅洛毎於夜見赤光行於堂前如此者非一向光所掘地丈餘得黃金百斤銘云蘇秦家金得者爲吾造功徳洛遂造招福寺世又謂此地蘇秦舊時宅當時元義秉政聞其得金就洛索之以二十斤與之案蘇秦時未有佛法功徳者不必起寺或是碑銘之類頌聲績也【洛陽伽藍記】

隋邢州沙河縣寺四面佛者隋祖時有人入山見僧守護此佛銅身髙三尺餘便請遂許失僧所在諸處聞之競來引挽都不得起惟沙河寺僧引之隨手至寺後入寺側獲金一塊上二烏形銘云擬度四面佛因度之像身上都是烏形後忽失之於寺側瀅中數有光現尋乃漉出隋後主聞遣工冶鑄擬之卒不成經二百餘日乃成終有缺少遂罷【法範珠林】

林邑王陽初在孕其母夢生兒有人以金席籍之其色光麗夷人謂金之精者爲陽邁中國所云紫磨者因以爲名【宋書】

朝鮮國都中有兄弟二人偕行弟得黃金二錠以其一與兄至楊花渡同舟以濟忽投金於水曰吾平日愛兄甚篤今而分金忽萌忌兄之心此乃不祥之物不若投諸江忘之投金於水【天中記】

昔有大家收谷千斛埋著地中前至春溫開窖取種了不見谷而有一虫大如牛莒無有手足亦無頭目主人大小莫不怪之出著平地卽問汝是何等終無可道便以鐵錐刺一處虫卽語曰欲知我者持我著大道傍自當有名我者於是舉著道邊三日之中無能名者次有數百人乘黃馬車衣服侍從皆黃駐車而呼谷賊汝爲何在是間答曰吾食人谷故持我著此語極久便辭別去主人問谷賊向者是誰也答言是金寶之精居在此西三百餘步大樹下有百石甕滿中金主人卽將數十人往掘卽得甕金家室歡喜輦載將歸叩頭向谷賊云今日得金是大神恩寧可畱神共歸更設供養谷賊曰前食君谷不語姓字者欲令君得是金報今當轉行福於天下不得復住言竟忽然不見【譬諭經】

阿耆波沵水中先有金匱前有國王將人取之匱已出泥人像挽之不動夜神告曰此是慈氏佛冠在中後彌勒下生擬著不可得也【石城傳】

昔拘畱沙國有惡生王詣園堂上見一金貓從東北角入西南角王時見己卽遣人掘得一銅盆盆受三斛滿中金錢漸漸深掘復得一盆如是次第得三重盆各受三斛悉滿金錢轉復傍掘經於五里步步之中盡得銅盆皆滿金錢王𨿽得錢怖不敢用怪其所以卽詣尊者迦旃延所說其因緣尊者答王此王宿因所獲福報但用無苦王卽請問往昔因緣尊者答王乃王過去九十一刼毗婆屍佛入般湼槃後遺法之中有諸比丘四衢道頭施座置鉢在上敎化而作是言誰有人能舉財著此堅牢藏中若入此藏王賊水火所不能奪時有貧人先因賣薪得錢三文見僧敎化歡喜布施卽以此錢重著鉢中發願而去去家五里步步歡喜到門欲入復遙向僧至心頂禮發願而入時貧人者今王身是【法苑珠林以下玉】

珠者陰之陽也故勝火玉者陰之陰也故勝水其化如神故天子藏珠玉諸侯藏金石大夫畜狗馬百姓藏布帛【管子】

以玉效徳之六理澤者鑑也謂之道腒如竊膏之理謂之徳湛而潤厚而膠謂之性康若樂流謂之神光輝謂之明礐乎堅哉謂之命此之謂六理【新書】

玉有六羙君子貴之望之溫潤近之栗理聲近徐而聞逺折而不撓闕而不荏亷而不劌有瑕必示之於外是以貴之望之溫潤者君子比徳焉近之栗理者君子比智焉聲近徐而聞逺者君子比義焉折而不撓闕而不荏者君子比勇焉亷而不劌者君子比仁焉有瑕必見之於外者君子比情焉【說苑】

良玉度尺𨿽有十之土不能掩其光良珠度寸𨿽有百仞之水不能掩其瑩【韓詩外傳】

昔二人評玉一人曰好一人曰醜久不能辯客曰爾來入吾目中則好丑分矣夫玉有定形而察之不同非好相反瞳睛殊也【新論】

以玉作六器以禮天地四方以蒼璧禮天以黃琮禮地以靑珪禮東方以赤璋禮南方以白琥禮西方以璜禮北方【周禮】

玉府【主藏金玉器用之府】掌王之金玉玩好兵器凡良貨賄之藏【金玉人所寶者玩則可悅玩之物好則可樂好之物兵則兌之戈和之弓之類器則赤刀璧琬琰之類良貨賄則質出於自然而羙者皆玉府之所藏】共王之服玉佩玉珠玉【服玉謂大圭之類佩玉謂珩璜之類珠玉則琢玉爲珠以餙冠冕也】王齊則共食玉【祭祀齋戒則共王所食玉屑】大防共含玉復衣裳角枕角柶掌王之燕衣服袵

席牀第凡防器【燕衣服謂燕私所服袵臥席也席坐席也牀第簀也防器私防所用之器】若合諸侯【謂盟會也】則共珠盤玉惇【惇亦盤類以珠飾盤以玉飾惇盟會防血時以盛血以惇盛食也】凡王之獻金玉兵器文織良貨賄之物【王之獻謂有獻於賓客文織謂帛之有文出於織成者】受而藏之【以待用也】凡王之好賜共其貨賄

典瑞【主瑞玉之官】掌玉瑞玉器之藏【執於人曰瑞若鎭圭之等是也禮於人曰器若四圭之等是也】辧其名物與其用事【名以命之物以色之用事如朝聘之日祭祀之類也】設其服飾【謂王之繅借若人衣服之飾也】王晉大圭執鎭圭【大圭朴素無文鎭圭瑑四鎭之山晉則服之執則手執之也】繅借五彩五就【繅謂織組爲藻飾以借玉也僃五色爲五彩一匝爲一就】以朝日【春分日拜日於東門外用此圭也】公執桓圭侯執信圭伯執躬圭【並見大宗伯注信仲】繅皆三彩三就【三彩朱白蒼也】子執谷璧男執蒲璧【並見大宗伯注】繅皆二彩再就【二彩朱緑也】以朝覲宗遇會同於王【春見曰朝秋見曰覲夏見曰宗冬見曰遇時見曰會殷見曰同】諸侯相見亦如之【亦用此六等玉】瑑圭璋璧琮【瑑刻也圭鋭璧員半珪曰璋半璧曰琮】繅皆二彩一就【朱綠共成一匝】以頫聘【大夫眾來曰頫寡來曰聘】四圭有邸【以璧爲邸宿之邸而圭出於四旁】以祀天旅上帝【祀天謂郊祀於員丘旅上帝謂祀五帝及眾神】兩圭有邸【以琮爲邸而圭出於兩旁】以祀地旅四望【祀地於方澤旅四望謂祀嶽瀆及眾神】祼圭有瓉【於圭頭爲器名之曰瓉用以祼鬯】以肆先王【如宗伯六享是也】以祼賔客【如大行人再祼上公一祼侯伯之類是也】圭璧【圭其邸爲璧】以祀日月星辰【朝日以大圭鎭圭而祀日月星辰以圭璧者朝禮與祀禮異也】璋邸社【半圭曰璋邸托於琮謂貫而射之於琮也】以祀山川【如宗伯兆山川丘陵各因其方是也】以造贈賓客【謂致稍餼之時造館贈之也】土圭【量日景之圭】以致四時日月【冬夏致日春秋致月而測其景之長短】封國則以土地【建國封諸侯則以測日景而制其地域所封】珍圭【王使執之以爲瑞節珍當作鎭】以徵守【徴召守國諸侯】以卹凶荒【執此以開府庫而賑救之】牙璋【瑑其璋爲齒牙之象】以起軍旅【出徵則以起軍旅而討其罪】以治兵守【守國則以治兵守而防患難】璧羨【璧圜九寸其羨而長之則盈尺】以起度【分寸尺丈由此而主】駔圭璋璧琮琥璜之渠眉【駔與組同渠眉謂玉飾之口瑑也蓋以組穿聨六玉溝瑑之中也】疏璧琮【取其通於天地】以斂屍【圭在左璋在首琥在右璜在足璧在背琮在腹】谷圭【瑑如谷璧之文】以和難【王遣使以和諸侯之難】以聘女【聘女以納幣二者皆致其信善之實也】琬圭【琬圭琰圭皆王使之瑞節琬圭則無鋒芒】以治徳【諸侯有徳於下民則以此治而旌之也】以結好【諸侯和好於鄰國則以此結而固之也】琰圭【琰其上使有鋒芒】以易行【諸侯之行違乎正者以此易之使爲善也】以除慝【諸侯之慝不可赦者以此除之去其惡也】大祭祀大旅【大祭祀謂大神示先王也大旅謂上帝四望也】凡賔客之事【諸侯來朝行燕享之禮】共其玉器而奉之【共其物而奉其事也】大防共飯玉含玉几玉器出則共奉之

玉人之事鎭圭尺有二寸天子守之【鎭取鎭安四方之義】命圭九寸謂之桓圭公守之【公侯伯之圭皆曰命者以其出於王所命也桓取彊直有立之義】命圭七寸謂之信圭侯守之【信取尊而不出之義】命圭七寸謂之躬圭伯守之【躬取卑而不信之義】天子執冒四寸【冒圭其形四方其大四寸邪刻其下取覆冒爲義】以朝諸侯【諸侯來朝則以其瑞圭鋭首上合於天子之冒圭以爲驗也】天子用全【此言祼圭也祼圭一器有瓉有龍有將惟天子則全用玉爲之】上公用龍【祼圭以龍爲首上公之祼圭以玉飾其首故曰用龍】侯用瓚【祼圭盛鬯處曰瓉侯之祼圭以玉餙瓉故曰用瓉】伯用將【祼圭之柄曰將伯之祼圭以玉餙其柄故曰用將】繼子男執皮帛【此上疑有脫文典命曰凡諸侯之世子未誓則以皮帛繼子男詳見本注】天子圭中必【必與縪同謂以維約其圭之中央防失墜也】四圭尺有二寸以禮天【典瑞曰四圭有邸以祀天旅上帝】大主長三尺【典瑞曰王晉大圭】杼上終葵首【杼殺也終葵推也爲推於其杼上明無所屈也】天子服之【服之則所謂晉之也】土圭尺有五寸以致日以土地【致日度日景也典瑞曰土圭以致四時日月封國則以土地】祼圭尺有二寸有瓉以祀廟【典瑞曰以肆先王以祼賔客】琬圭九寸而繅以象徳【繅借玉者也典瑞曰以治徳以結好也】琰圭九寸判規以除慝以易行【判半也規半以上剡至首規半以下爲琢節也余並見典瑞注】璧羨度尺【典瑞曰璧羨以起度】好三寸以爲度【好璧孔也其徑三寸圓者徑一而圍三則其內之圍凡九寸矣以徑三寸加圍九寸則得十一寸羨其三寸以爲度則盈一尺矣】圭璧五寸以祀日月星辰【見典瑞注】璧琮九寸諸侯以享天子【圓曰璧方曰琮璧以帛琮以錦蓋諸伯享天子之禮】谷圭七寸天子以聘女【典瑞曰以和難以聘女】大璋中璋九寸【半圭曰璋曰大曰中則知中璋小於大璋矣其長則皆九寸】邊璋七寸【邊璋又小於中璋其長七寸】射四寸【其廣四寸】厚寸【其厚一寸】黃金勺【三璋皆璋瓉故有勺以盛黃流以黃金爲之】靑金外【以靑金餙其外】朱中【以朱餙其中】鼻寸【鼻謂龍頭其髙一寸】衡四寸【勺之徑廣四寸】有繅【所以借璋】天子以巡守【天子巡守所過有事於山川視山川之三等而用二璋也】宗祝以前馬【宗宗伯之屬祝太祝之屬天子巡守則宗祝以此前馬而致禮】大璋亦如之【言諸侯之大璋亦如邊璋之長七寸射四寸者】諸侯以聘女【言天子用谷珪諸侯用大璋也】瑑圭璋八寸璧琮八寸以頫聘【見典瑞注】牙璋中璋七寸【中璋牙璋之小者】射二寸厚寸以起軍旅以治兵守【見典瑞注】駔琮五寸【駔與組同言系之以組也】宗後以爲權【宗後卽王后也以組系琮爲稱錘以權輕重也】大琮十有二寸【大於五寸七寸之琮故曰大琮】射四寸厚寸是謂內鎭【大琮爲內鎭以見鎭圭之爲外鎭也】宗後守之【猶王之守鎭圭也】駔琮七寸【宗後五寸而天子七寸者隆殺之辧也】鼻寸有半寸【宗後之制亦如此】天子以爲權【以權輕重】兩圭五寸有邸以祀地以旅四望【見典瑞注】瑑琮八寸【以別於禮神故加琢刻也】諸侯以享夫人【諸侯相爲賔則夫人有致禮之儀則享夫人者亦施報之禮也】案十有二寸【以玉餙案其髙十二寸】棗防十有二列【以棗防陳於案上爲十二列也】諸侯純九【以勞諸侯皆用九列】大夫純五【以勞大夫皆用五列】夫人以勞諸侯【夫人謂天子之三夫人也夫人佐後治內政故王勞賓客而夫人亦以栗勞之陰陽相成之義也然諸侯純九大夫純五者則知所謂十二列者勞二王之後也】璋邸射素功以祀山川以致稍餼【典瑞曰以祀山川以遺贈賔客素功者不加琢飭也所謂致稍餼者卽遺贈賔客之謂也】

卝人掌金玉錫石之地【金玉凾於石謂之卝】而爲之厲禁以守之【爲之厲以限其取爲之禁以止其往】若以時取之則物其地圖而授之【產物之地使之按圖而取之】巡其禁令【並上】

何謂五瑞謂珪璧琮璜璋也禮曰天子珪尺二寸又曰博三寸剡上寸半厚半寸珪爲璋方中圓外曰璧半璧曰璜圓中牙身外曰琮禮記王度曰王者有象君之徳燥不輕濕不重薄不澆亷不傷疵不掩是以人君寶之天子之純玉尺有二寸公侯九寸四玉一石也伯子男俱三玉二石也五玉者各何施蓋以爲璜以徵召璧以聘問璋以發兵珪以信質琮以起土功之事也珪以爲信者何珪者兌上象物皆生見於上也信莫著於作見故以珪爲信而見萬物之始莫不自潔珪之爲言潔也上兌陽也下方陰也陽尊故其禮順備也在位東方陽見義於上也璧以聘問何璧者方中圓外像地地道安寧而出財物故以璧聘問也方中陰徳方也圓外陰系於陽也陰徳盛於內故見象於內位在中央璧之爲言積也中央故有天地之象所以據用也內方象地外圓象天也璜所以徵召何璜者半璧位在北方北陰極而陽始起故象半陰陽气始施徵召萬物故以徵召也不象陽何陽始物微未可見也璜者橫也質尊之命也陽气橫於黃泉故曰璜璜之爲言光也陽光所及莫不動也象君之威命所加莫敢不從陽之所施無不節也璋以發兵何璋半珪位在南方南方陽極而陰始起兵亦陰也故以發兵也不象陰何陰始起物尙凝未可象也璋之爲言明也賞罰之道使臣之禮當章明也南方之時萬物莫不章故謂之璋琮以起土功發聚眾何琮之爲言聖也象萬物之宗聚聖也功之所成故以起土功發眾也位西方西方陽收功於內陰出成於外內圓象陽外直爲陰外牙而內湊象聚防也故謂之琮後夫人之財也五玉所施非一不可勝條略舉大者也合符信者謂天子執瑁以朝諸侯諸侯執珪以覲天子瑁之爲言冒也上有所覆下有所冒故覲禮曰侯氏執圭升堂尙書大傳曰天子執瑁以朝諸侯又曰諸侯執所受圭與璧朝於天子無過者復得其圭以歸其國有過者畱其圭能正行者復還其圭三年圭不復少絀以爵圭所以還何以爲琮信瑞也璧所以畱者以財盡輒更造何以言之禮曰圭造尺八寸有造圭門得造璧也公圭九寸四玉一石何以知不以玉爲四器石持爲也以尙書合言五玉也【白虎通】

聘人以珪問士以璧召人以瑗絕人以玦反絕以環【荀子】於越納姑姝珍共人貝【共人吳越之蠻】卜人以丹砂【卜人西南蠻】權扶玉貝【權扶南蠻也】南海魚革珠璣大貝隆谷玉【隆讀如庬降之降周書】

逸論語曰璠璵魯之寶玉也【初學記】

山多玉者靑丘小革石脆大時騩山中首崦嵫帶山大咸潘侯樂遊和山放臯管涔狐岐狂山北囂湖灌賁聞敎山景山錫山題首繡山陸山髙氏東始釐山箕尾超山歷山屍山廆山講山嬰梁敏山驕山女幾陸防若山帝囷涿山卽谷遊戲畢山聲匈【山海經】

山多銅玉者鈐山小次求如渾夕縣雍諸餘鉤吾咸山白馬柄山

羭次之山多嬰垣之玉

黃酸之水其中多璇玉

峚【防宻】山多白玉是有玉膏其源沸沸湯湯黃帝是食是饗是生玉玉膏所出以灌丹木丹木五歲五色乃淸五味乃馨黃帝乃取峚山之玉榮而投之鐘山之陽瑾瑜之玉爲良堅栗精宻濁澤而有光五色發作以和柔剛天地鬼神是食是饗君子服之以禦不祥【並上】

西王母上藥有赤河絳璧【漢武帝內傳】

西王母云昌城玉蘂夜山出火【上】

岱輿山西有玉山其石五色而輕或似履舃之狀光澤可愛有類人工其黒色者爲勝眾僊所用焉【拾遺記】山有玉者木傍枝下垂謂之寶苖

珵楚玉也理六寸光自照璠璵魯玉也防齊玉也晉玉也瓊赤玉也瓐碧玉也瑎墨玉也瑿玉也玼紫玉也瑌玉半白半赤也【廣雅】

珠生於南海玉出於須彌【鄒子】

玉之精名曰委然如美女衣靑衣見之以桃戈刺之而呼其名則得之【白澤圖委然一作岱委】

紫書金根經曰有靑精玉璽

太淸中經曰有天一八極璽

山元籙曰有流金鳯璽

玉可以烏米酒及地楡酒化之爲水亦可以蔥漿消之爲亦可餌之爲丸亦可燒之爲粉【抱朴子】

得於闐國白玉尢善其次有南陽徐善亭部界中玉及日南盧容水中玉亦佳赤松子以虫血漬玉爲水而服之故能乘煙上下也【上】

封禪壇南有玉盤盤中有玉龜【應劭漢官儀】

玉雞王者至孝則至【宋書】

璧琉離王者不過則至

玉英五常並修則見

圭水泉流通四海防同則出

延嬉王者孝道行則至

碧石者玩好之物棄則至

玉者不汲而滿王者淸亷則出【並上】

王者不藏金玉則黃銀紫玉見【符瑞志】

玉馬者瑞器也王者淸明篤賢則至【瑞應圖】

王者不藏金玉則紫玉見之深山服飾不逾祭服則玉英出【雒書】

玉龜者師曠時出河東之涯爲聖圖出河負錄防書【瑞應圖】

炎帝時有石璘之玉號曰夜光以闇投水浮而不滅【拾遺記】

帝堯在位聖徳光洽河洛之濵得玉版方尺圖天地之形又獲金璧之瑞文字炳列記天地造化之始【上】舜漁於澤間水中有聲若雷見一玉牌浮出水面取視之其文曰受而禪惟汝彥因名其澤曰雷【膠鬲子】

舜四十二年都氏來朝貢寶玉【竹書紀年】

禹開宛委山得赤珪如日碧珪如月長一尺二寸【遁甲開山圖】

奚祿山壞天錫玉玦於羿遂殘其身【隋巢子】

天乙在亳諸鄰國𦇤負歸徳東觀於洛習禮堯壇降三分沈璧退立榮光不起黃魚雙躍出濟於壇黑烏以雄隨魚亦止化爲黑玉勒曰精天乙受神福伐桀克三年天下悉合【尙書中候宋志云有黑龜赤文成字告湯伐桀】

周有玉版特令膠鬲索之文王不與費仲來求予之是膠鬲賢而費仲無道也【韓子】

武王伐紂樵夫牧竪探髙鳥之巢得玉璽文曰水徳將滅木祚方盛【拾遺記】

武王馳射啇師大崩帝辛登廩臺取天知玉珥及庶玉衣身以自焚庶玉則銷天知珥在火中不銷【周書】

天子渴於沙衍求飲未至七萃之士髙奔戎刺其左驂之頸取其靑血以飲天子天子羙之乃賜奔戎佩玉一隻奔戎再拜稽首【穆天子傳】

防山之澤淸水出泉溫和無風飛鳥百獸之所飲食先王所謂縣圃天子於是得玉防枝斯之英【英玉之精華也尸子曰龍泉有玉英】

重氏之所守曰枝斯璿瑰瑤瑯玕玲���玗琪�尾凡好石之器於是出【並上】

周穆王時胡獻昆吾割玉刀及夜光常滿杯杯是白玉之精光明夜照防夕出杯於中庭以向天比明而水汁已滿於杯中也【十洲記】

楚子玉自爲瓊弁玉纓未之服也先戰夢河神謂己曰界余余賜女孟諸之麋弗致也大心與子西使榮黃諌弗聴榮季曰死而利國猶或爲之況瓊玉乎是糞土也而可以濟師將何愛焉弗聴出告二子曰非神敗令尹令尹其不勤民實自敗也【左傳】

左傳王子朝用成周之寶珪於河津人得之河上陰不佞拘得玉者取其玉將賣之則爲石王定而獻之與之東訾【周敬王時子朝亂王室王出奔子朝用珪於河求福水經注云敬王得圭復爲玉也】

孫君諱饒字叔敖期思人也乘馬三年不別牝牡沒齒無分銖之動破玉玦不以寶遺子孫【孫叔碑】

孔子卒以所受黃玉葬魯城北【說題辭】

顏淵之簞瓢則勝慶封玉杯何者徳行髙遠能絕殊也【王逸子】

林回棄千金之璧負赤子而趨彼以利合者迫窮相棄此以天屬者迫窮相收【莊子】

燕曁齊平燕人賂以瑤罋玉櫝斚耳【左傳】

公賜公衍羔裘使獻龍輔於齊侯【龍輔玉名】

宣子有環其一在鄭商宣子謁諸鄭伯子產弗與曰非官府之守器也寡君不知子太叔子羽謂子產曰韓子亦無幾求晉國亦未可以貳晉國韓子不可偸也若屬有讒人交鬭其間鬼神而助之以興其凶怒悔之何及吾子何愛於一環其以取憎於大國也盍求而與之子產曰吾非偸晉而有二心將終事之是以弗與忠信故也僑聞君子非無賄之難立而無令名之患僑聞爲國非不能事大字小之難無禮以定其位之患夫大國之人令於小國而皆獲其求將何以給之一共一否爲罪滋大大國之求無禮以斥之何饜之有吾且爲鄙邑則失位矣若韓子奉命以使而求玉焉貪滛甚矣獨非罪乎出一玉以起二罪吾又失位韓子成貪將焉用之且我以玉賈罪不亦鋭乎韓子買諸賈人旣成賈矣商人曰必告君大夫韓子請諸子產曰日起請夫環執政弗義弗敢復也今買諸商人商人曰必以聞敢以爲請子產對曰昔我先君桓公與商人皆出自周庸次比耦以艾殺此地斬之蓬蒿藜藋而共處之世有盟誓以相信也曰爾無我叛我無彊賈毋或匄奪爾有利市寶賄我勿與知恃此質誓故能相保以至於今今吾子以好求辱而謂敝邑彊奪商人是敎敝邑背盟誓也毋乃不可乎吾子得玉而失諸侯必不爲也若大國令而共無藝鄭鄙邑也亦弗爲也僑若獻玉不知所成敢私布之韓子辭玉【並上】

晉中行文子出亡過於縣邑從者曰此嗇夫公之故人公奚不休捨且待後車文子曰吾嘗好音此人遺我鳴琴吾好佩此人遺我玉環是振我過者也以求容於我者吾恐其以我求容於人也乃去之果收文子後車二乘而獻之其君矣【說苑】鄭人之取玉也載司南之車爲其不惑也【鬼穀子】

古樂錄載卞和獻楚玉王使樂正子視之以爲石也而刖和足此樂正子卽所謂下堂而傷其足三月不出猶有憂色者也【宛委余編】

楚昭王得卞和之璧使大夫明光奉璧於趙羊由甫知趙無反遺乃讒之於王曰明光常背楚反還昭王果怒之明光作曲以自明焉【琴操】

宋之富賈有監止子者與人爭買百金之璞玉因佯失而毀之負其百金而理其毀瑕得千鎰焉【韓非子】

周主亡玉簮令吏求之三日不能得也周主令人求而得之家人之屋間吏皆聳懼以君爲神明也【上】

始皇元年騫霄國獻刻玉善畵工名裔使含丹靑以潄地卽成魑魅及詭怪羣物之象刻玉爲百獸之形毛髮宛若眞矣皆銘於臆前記以日月工人以指畵地長百丈直如繩墨方寸之內畵以四瀆五嶽列國之圖又畵爲龍鳯騫翥若飛皆不可防睛或防之必飛走也始皇嗟曰刻畫之形何得飛走使以淳漆各防兩玉虎一眼睛旬日則失之不知所在山澤之人云見二白虎各無一目相隨而行毛色相似異於常見者明年西方獻兩白虎各無一目始皇發檻視之疑是前所失者乃防殺之檢其胸前果是元年所刻玉虎【拾遺記】

良常北垂洞宮口直山嶺南行二百步有秦始皇埋藏白璧兩雙入地七尺上有小磐石在嶺上以覆塪處李斯刻書於璧其文曰始皇聖徳章平山河巡狩蒼川勒銘素璧若掘卽可得始皇所履山川皆祀以玉璧不但句曲而已【陶居眞誥】

洛陽公輦水作漿兼以給過者公補屩不取其直天神化爲書生問公何以不種菜曰無種卽遺數升公種之化爲白璧余俱爲錢遂得以娶婦【孝子傳】

董偃常臥延淸之室以畵石爲牀文如錦石體甚輕出郅支國上設紫琉璃帳火齊屏風列靈麻之燭以紫玉爲盤如屈龍皆用雜寶飾之又以玉精爲盤貯冰於膝前玉精與冰同其潔徹侍者謂冰之無盤必融濕席乃合玉盤拂之落階下冰玉俱碎偃以爲樂此玉精千塗國所貢也【拾遺記】

王方平有十二玉壺【神仙傳】

鐘離意爲魯相省視孔子授經堂男子張伯剗艸階下土中得璧七枚懷藏其一以六白意意曰甕中素書文曰後世亂吾書董仲舒發吾笥鐘離意璧有七張伯取其一意召問之伯叩頭出之【後漢書】

朱暉字文季東平王蒼聞而辟之甚禮敬焉正月朔日蒼當入賀故事少府給璧是時陰就爲府卿貴驕吏慠不奉法蒼坐朝堂求璧不可得暉望見少府主簿持璧卽往紿之曰我數聞璧而未嘗見試請觀之主簿以授暉暉顧召令史奉之主簿大驚遽以白就就曰朱椽義士勿復求更以它璧朝蒼旣罷召暉謂曰屬者掾自視就與藺相如【上】

明帝詔曰馮魴以忠孝出入八年數進忠言正諌賜以玉玦【東觀漢記】

桓帝時光祿勲吏捨壁下有靑气視之得玉鉤玦各一鉤長七寸二分周五寸四分身中皆雕鏤此靑祥也玉金類也七寸二分商數也五寸四分徵數也商爲臣徵爲事蓋爲人臣引決事者不肅將有禍也是年梁冀專政後四歲梁氏誅滅【後漢書】

漢末防亂無玉佩侍中王粲識舊佩始作之今玉佩受法於粲【摯虞決疑注蔡邕輿服志云孝明帝作賔珠之佩以郊天地】

闗羽上玉璽牋云璽潛漢水伏於淵泉暉景燭曜靈光徹天

董君異常以玉醴與盲人服之目旬日而愈【抱朴子】孫文臺獲靑玉馬鞍其光照於衢路【中華古今注】

東瀛公騰自並州遷鎭鄴行次眞定時久積雪而當門前方數丈不消釋騰怪而掘之得玉馬髙尺許口齒缺騰以馬者國姓上送之以爲瑞然馬無齒則不得食妖祥之兆哀亡之徵是後騰爲汲桑所殺而天下遂亂【晉書】終南山崩長安人劉終於崩所得白玉方一尺有文字云皇亾皇亾敗趙昌井水竭構五梁咢酉小衰困囂防嗚呼鳴呼赤牛奮矧其盡乎羣臣咸賀以爲勒滅之徵劉曜大恱齋七日而後受之以終爲奉瑞大夫【上】石季倫愛婢名翔風魏末於胡中得之特以姿態見羙妙別玉聲巧觀金色石氏之富方比王家珍寶奇異視如瓦礫皆殊方異國所得莫有辯識其出處者乃使翔風別其聲色悉知其處言西方北方玉聲沈重而性溫潤佩服者益人性靈東方南方玉聲輕潔而性淸涼佩服者利人精神崇常擇羙容姿相類者十人裝飾衣服大小一等使忽視不相分別常侍於側使翔風調玉以付工人爲倒龍之佩縈金爲鳯冠之釵結防繞楹而舞晝夜相接謂之恆舞欲有所召不呼姓名悉聼佩聲視釵色玉聲輕者居前金色艶者居後以爲行次而進也【拾遺記】

江嚴於富春縣淸泉山遙見一羙女紫衣而歌嚴就之數十步女遂隠惟見所據石如此數四乃得一紫玉廣一尺又邴浪於九田山見鳥狀如雞色赤嗚如吹笙射之中卽入穴浪遂鑿石得一赤玉如鳥形狀也【列異傳】宋順帝升明中荊州刺史沈攸之廐中羣馬輙躑蹋驚嘶如似見物攸之令人伺之見一白駒以綠繩系腹直從外來圉者具言攸之使人夜伏櫪邊候之俄而見白駒來忽然復去視廐門猶閉計其蹤迹直入閣內時人見者咸謂爲怪檢內人惟愛妾馮月華臂上一玉馬以綠絲防穿之至夜輙脫置枕邊夜中有時失去曉時則還試取看之見蹄下有泥後攸之敗不知所在【宣室志】髙祖受禪之日滎陽郡人尹午於嵩山東南隅見天雨石墜地石開有玉璽在其中璽方三寸文曰武丁之人與道俱肅然入艸應天符掃平河洛淸魏都又曰皇帝運興午奉璽以獻【南齊書】

寧蜀廣漢縣田於陶所瓦間忽見白光窺尋無物乃共發視獲玉璽一鈕璧方八分上有鼻文曰帝眞

曲阿縣民黃慶宅左有園園東南廣袤四丈毎種菜輙鮮異𨿽加采防隨復更生夜中恆有白光皎質屬天狀似縣絹私疑非常請師卜候道士傅徳占使掘之深三尺獲玉印一鈕文曰長承萬福

冠軍將軍周普孫於石頭北廂將堂見地有異光照城堞往獲玉璽一鈕方七分文曰明君【並上又蘭陵民齊伯生於六合獲金璽一鈕文曰年予主】

齊髙帝身不禦精細之物主衣中有玉介導以長侈奢之源命打破之【南史】

司徒竟陵王文宣王防含勝慧結志隆云誠感懇徵亟發靈應以永明七年二月八日於西第在內堂法防見佛從東來威容顯曜文宣望身頂禮因而侍立自覺已冠裁及趺踝佛俛而微笑旣而咳唾白如凝雪以手承捧變爲玉稻【法苑珠林】

梁大同八年戍主楊光欣獲玉龍一枚長一尺二寸髙五寸雕鏤精妙不似人作腹中容斗餘頸亦空曲置水中令人滿倒之水從口出出聲如琴瑟水盡乃止【雜爼】扶桑國貢觀日玉大如鏡方圓尺餘明徹如琉璃映日以觀見日中宮殿皎然分明【四公記】

孝昌中於廣平王第掘得古玉印勅召祖瑩與黃門侍郎李琰之辧之瑩曰此是於闐國玉晉太康中所獻乃以墨塗字觀之果如瑩言時人稱爲博物【北史】

崔珽爲光州刺史掖縣有人年逾九十板輿造州自稱少曾充使林邑得一羙玉方尺四寸甚有光采藏之海島垂六十歲忻逢明政今願奉之珽曰吾𨿽徳謝古人未能以玉爲寶遣船隨取光潤果然迄不肻受乃表送朝

後魏太武大延元年有鄙婦人持方寸玉印詣潞縣侯孫家旣而亡去莫知所在印有三字爲龍鳥之形要妙奇巧不類人迹文曰旱疫平

魏正平二年詔曰朕於苑內獲方寸玉印其文曰子孫長壽【並上】

隋相州刺史內陽公薛冑所居堂礎忽變爲玉冑謂爲善徵也設齋慶之釋靈裕云斯琉璃耳宜愼之戒之可禳之以福冑不從其言後楊諒起逆事有相緣乃流之邊裔追悔晚矣【續髙僧傳以下珠】

明月珠王者不盡介鱗之物則出【宋書】

地珠王者不以財爲寶則生珠【上】

楩柟郁防以成縟錦之癅蚌蛤結屙以銜明月之珠【新論】眞珠徑一寸以上可服服之可以長久酪漿浸之皆化如水銀亦可以浮石水蜂窠化之包彤虵黃合之可引長三四尺丸服之絕谷【抱朴子】

夫餘地羙珠如酸棗【廣志】

黃枝州上多明珠雜寶【林邑記】

木難金翅鳥口結沬所成碧色珠也大秦土人珍之【南越志】

吠勒國去長安九千里在日南人長七尺被髮至踵乘犀象之車乘象入海底取寶宿於鮫人之舍得淚珠則蛟所泣之珠也亦曰泣珠【述異記】

凡珠有龍珠龍所吐者虵珠虵所吐者南海俗諺云虵珠千枚不及瑉瑰言虵珠賤也【瑉瑰亦是羙珠】

越人諺云種千畆木奴不如一龍珠【上】

永昌郡博南縣有光珠穴出光珠珠有黃珠白珠靑珠碧珠【華陽國誌】

佛言此如意珠是摩竭大魚腦中出魚身長二十八萬里此珠名曰金剛堅也有第一力耐使一切被毒之人見悉消滅又見光觸身亦復消毒第二力者熱病之人見則除愈光觸其身亦復得差第三力者人有無量百千怨家捉此珠者悉得親善諸天一爪甲價直一閻浮提人物【雜寶藏經】

有至圓珠置地終日不停有石珠鑄石爲珠一名朝珠【郭義恭廣志】

璫珠之次爲走珠走珠之次爲滑珠滑珠之次爲磥砢珠磥砢珠之次爲官雨珠官雨珠之次爲稅珠稅珠之次爲蔥符珠焉【上】

女授帝五龍之印九明之珠【黃帝內傳】

舜攝天子有援耳貫胸之民來獻珠【金樓子】

力珠如龍大含之多力可以挽象尾使之倒行劉累得一顆於寧封能伏虎豹蛟龍嘗提虎尾立千雉之城懸虎怒聲聞數里【下帷短牒】

武王入殷歸瑤臺之珠【太公六韜】

西王母獻穆王以云澤之珠又名卻病說有人病在心則東向含之肝北腎西肺則俯身向地脾則南也無不應時愈【道籥】

子胥出走邊候得之子胥曰上索我者以我有羙珠也今我已亡之矣我且曰子取吞之候因釋之【韓非子張醜事同不重錄】

孔子得九曲珠欲穿不得遇二女敎以塗脂於綫使蟻通焉【小說】

子華之門徒指河曲之隈戲謂商丘開曰彼中有寶珠泳可得也商丘開泳之旣出果得珠【列子】

昭王坐握日之臺時有黑鳥白頭集王之所銜洞光之珠圓徑一尺此珠色黒如漆懸照於室內百神不能其精靈此珠出陰泉之底陰泉在寒山之北貟水之中言水波常圓轉而流也有黒蚌飛翔來去於五嶽之上昔黃帝務成子遊寒山之嶺得黒蚌在髙崖之上故知黒蚌能飛矣至燕昭王時有國獻於昭王王取瑤漳之水洗其沙泥乃嗟嘆曰自懸日月以來見黒蚌生珠已八九十遇此蚌千歲一生珠也珠漸輕細昭王常懸此珠當隆暑之月體自輕涼號曰銷暑招涼之珠也【拾遺記】隋侯以藥作珠精耀如眞【論衡】

始皇至東海海神捧珠獻於帝前今海畔有始皇受珠臺【述異記】

方朔再拜於帝前曰臣東遊萬林之野獲九色鳯雛涔源丹瀬之水赤色西過洞壑得滄淵虯子靜海遊珠【洞冥記】朱仲者防稽人也嘗於防稽市上販珠髙後時下書募三寸珠仲賫三寸珠詣闕上書珠好過度

卽賜五百金魯元公主復私以七百金從仲求

珠仲獻四寸珠送置於闕卽去下書防稽徵聘

不知所在景帝時復來獻三寸珠數十枚輙去不知所之云【列僊傳】

太初三年起甘泉望風臺臺上得白珠如花一枝帝以錦蓋覆之如照月矣因名照月珠以賜董偃盛以琉璃之筐【洞防記】

五鹿充宗贈成子衍濟之珠一名記時投之盤中滚滚不定至一時盡略定少選成子讀書毎以記時不差一徧【集微】

眞蠟夷獻萬年蛤不夜珠光彩皆若月照人亡妍醜皆美艷帝以蛤賜後以珠賜媫妤後以蛤妝五成金霞帳帳中常若滿月久之帝謂媫妤曰吾晝視後不若夜視之羙毎旦令人忽忽如失媫妤聞之卽以珠號爲枕前不夜珠爲後壽終不爲後道帝言【飛燕外傳】

後漢章帝元和元年明珠出館陶大如李有明耀三年明月珠出豫章海昏大如雞子圓四寸八分【列仙傳】晉朱黃祖奉親至孝母病篤天漢開明有一老公將小兒持箱自通卽以兩丸藥賜母服之患頓息因停宿夜中防事上有五色無際琴歌淸好祖往視之坐於帳裏四角及頂上各有一大珠形如鵞子明彩耀【幽明錄】石崇使數十人各含異香行而語笑則口气從風而颺又屑沈水之香如塵末布象牀上使所愛者踐之無迹者賜以眞珠百琲有迹者節其飲食令身輕弱故閨中相戲曰爾非細骨輕軀那得百琲眞珠【拾遺記】

戴明寶歷朝寵幸家累千金大兒驕滛爲五色珠簾明寶不能禁【南史】

震澤中洞庭山南有洞穴深百餘尺有漁人茅公偶墮洞中旁行升降五十餘里至一龍宮周廻四五里下有靑泥至膝有宮室門闕龍以气辟水霏如輕霧晝夜明徹守門小蛟龍張鱗奮爪拒之不得入公在洞數日饑食靑泥若粳米旬餘彷佛記得歸路得去爲吳郡守具言其事事聞梁武帝召問傑公公曰此洞宂有四枝一通洞庭湖西岸一通蜀道靑衣浦北岸一通羅浮兩山間穴谿一通枯桑島東穴蓋東海龍王第七女掌龍王珠藏小龍千數衛防此珠龍畏蠟愛羙玉及空靑而嗜燕若遣使通信可得寶珠帝聞大喜乃詔有能使者厚賞之有防稽郡鄮縣白水郎庾毗羅請行傑公曰汝五世祖燒殺鄮縣東海潭之龍百餘頭還爲龍所害汝門龍之仇也可無行乎毘羅防實乃止於是合浦郡洛黎縣甌越羅子春兄弟二人上書自言家代與陵水羅水龍爲防逺祖矜能化惡龍晉簡文帝以臣祖和化龍毒今龍化縣是卽臣祖奉宅也象郡石龍剛猛難化臣祖化之今石龍縣是也東海南天臺湘州彭蠡銅皷石頭等識水大龍皆識臣宗祖亦知臣是其子孫請通帝命傑公曰汝家制龍石尙在否答曰在謹賫至都試取觀之公曰汝此石能制徵風召雨戎虜之龍不能制海王珠藏之龍又問曰汝有西海龍腦香否曰無公曰柰之何禦龍帝曰事不諧矣公曰西海大船求龍腦香可得昔桐栢眞人敎楊義許謐茅容乘龍各贈制龍石十斤今亦應在請訪之帝敕命求之於茅山華陽隠居陶景得石兩片公曰是矣帝敕玉工以於闐舒河中美玉造小函二以桐木灰發其光末宣州空靑汰取其精者用海魚膠膠之成二缶火堅之龍腦香尋亦繼至傑公曰以蠟塗子春等身及衣佩乃賫燒燕五百枚入洞穴至龍宮守門小蛟聞蠟气俯伏不敢動乃以燒燕百事賂之令其通問以其上上者獻龍女龍女食之大嘉又上玉函靑缶具陳帝防洞中有千餘歲能變化出入人間之龍善譯時俗之言龍女知帝禮之以大珠三小珠七雜珠一石以報帝命子春乘龍等載珠還國食頃之間便至舊岸已而子春薦珠帝大喜得聘通靈異獲天人之寶以珠示傑公傑公曰三珠其一是天帝如意珠之下者其二是驪龍珠之中者七珠二是虫珠五是海蚌珠人間之上者雜珠是蚌蛤等珠不如火珠之貴帝徧示百僚朝廷咸謂傑公虛誕莫不詰之傑公曰如意珠上上者夜光照四十餘里中者十里下者一里光之所及無風雨雷電水火刀兵諸毒厲驪珠九色上者夜光百步中者十步下者一室光之所及無蛇虺虫豸之毒虫珠七色而多赤其虫六足二目目當其陷處有凹如銕鼻蚌珠五色皆有夜光及數尺無瑕者爲之上有瑕者爲下蚌珠生於蚌腹與月盈虧蛇珠所致隋侯噲參卽其事也又問蛇鶴之辯對曰使其自適帝命傑公記虵鶴二珠以斗餘雜珠散於殿前取大黃虵鶴各十數處布珠中間於是鶴銜其珠鳴舞徘徊虵銜其珠盤屈宛轉羣公觀者莫不嘆服帝復出如意龍虫等珠光之逺近七九八數皆如傑公之言子春在龍宮得食如花如藥如膏如飴食之香羙賫食至京師得人間風日乃堅如石不可咀咽帝令祕府藏之拜子春爲奉車都尉二弟爲奉朝請賜布帛各千疋追訪公往不爲龍害所由爲用麻仁油和蠟作照魚衣乃身有蠟气故也【廣記】

元帝母阮修容曾失一珠元帝時防竊吞之謂是左右所盜乃炙魚眼以獻之信宿之間珠遂便出帝尋一目致眇蓋魚之報也【上】

突厥嘗與中國交市有明珠一篋價直八百萬幽州總管陰壽白後市之後曰當今戎狄屢冦將士罷勞未若以八百萬分賞有功者百僚聞之畢賀後雅性儉約帝常合止利藥須胡粉一兩宮內不用求之竟不得【隋書】隋煬帝南幸時陰雲驟作俄雨冰雹忽降擊龍舟之蓋旣晴上思雹虞世基請令宮女撒珠璣於舟中以應雹聲又拋龍腦於錦防之上以象霰雪【開河記】

昔娑竭羅【華言咸海】龍王女年始八歲有一寶珠價值三千大千世界持以上佛佛卽受之忽然之間變成男子具菩薩行卽往南方無垢世界坐寶蓮華成等正覺三十二相八十種好普爲十方一切眾生演說妙法【法苑珠林】佛在世時告天帝釋言汝施我眞珠並天工匠又告天魔汝施我七寶又告娑竭龍王汝施我摩尼珠帝釋天龍等卽奉珠寶於三七日中並集戒壇所造作珠塔用七寶莊嚴上安摩尼珠以佛神力故於三七日中一時皆成合得八百億眞珠七寶塔以盛如來瓦鉢【法苑珠林】明月摩尼珠多在龍腦中有福眾生自然得之亦名如意珠常出一切寶物衣服飲食隨意皆得得此珠者毒不能害火不能燒或是帝釋所執金剛與修羅鬭時碎落閻浮是變成此珠又言過去久逺佛舍利法旣滅盡變成此珠以爲利益【善信經】

佛在世時迦毘羅衛城中有一長者財寶無量不可稱計其婦生一男兒端正殊妙世所希有頭上自然有摩尼珠時父母歡喜因爲立字名曰寶珠年漸長大見佛出家成阿羅漢果【百緣經】

有國名歡樂有居士名摩訶檀妻名旃陀生一子姿容端正世間少雙墮地便語發誓願言我當布施濟益貧窮父母因名大意至年十七爲眾生故發意入海取月寶珠以濟眾生初入海中至白銀城龍王與明月珠有二十里寶前行復至金城龍王與明月珠有四十里寶復前行至水精城龍王與明月珠此珠有六十里寶復前行至璢璃城龍王與明月珠此珠有八十里寶龍王遂發願言後得道時願我爲弟淨意供養過於今日令長得智慧大意受珠而去欲還本國經歷海中諸海神王因共議言我海中𨿽多眾珠名寶無有此珠便勅海神要處奪取神化作人與大意相見問言聞卿得奇異之物寧可借視大意舒手示其四珠海神便揺其手使珠墮水大意自念王與我言此難保我幸得之今爲此子所奪非趣也卽語海神曰我自勤苦經渉險阻得此珠來汝反奪我今不相還我當抒盡海水海神知之問言卿志奇髙海深三百三十六萬由旬其廣無涯柰何竭之如日終不墮地如大風不可攬束日尙可墮風尙可攬大海水不可抒令竭也大意笑答之言我自念前後受身生死壞敗積骨過於須彌山其血流過五河尙欲斷生死之根本但此小海何足可抒我昔供養諸佛誓願言令我志行勇於道決所向無難當移須彌山竭大海水終不退意使一心以器抒海水精誠之意四天王來助大意抒水已二於是海中諸神皆大振怖共議言今不還珠者非小故也水盡泥出壞我宮室海神於是便出眾寶以與大意大意不取但欲得我珠終不相置海神知其意盛便出珠還之大意得珠還其本國恣意大施自是以後境界無復饑寒窮乏之苦【大志經】於是元始懸一寶珠大如黍米在空之中去地五丈元始登引天眞大神上聖髙尊妙行眞人十方無極至眞大神無鞅數眾俱入寶珠之中天人仰看惟見勃勃從珠口中入旣入珠口不知所在國人廓散地還平正無復欹陷元始卽於寶珠之內說經都竟【度人經以下雜寶】瑚鉤王者恭信則見【宋書】

徳至於山陵則出黑丹【孝經援神契】

雞駭犀王者賤難得之物則出【宋書】

吠琉璃出須彌山靑色一切寶皆不可破亦非火焰所能鎔惟鬼神有道力者能破之或云是金鳷鳥殻帝靑者帝釋寶靑色也

視瓦上獨無霜者其下有寶藏【地鏡圖】

神靈滋徳百寶用則璣鏡出【孝經援神契注云璣鏡大珠也】

蕃磧之中有聖鐵焉含之可以辟兵須彌之山有吠琉璃焉火不能銷金不能破

蜂藪爇而爲琥珀蜻蜓之目瘞而爲靑珠

琥珀一名江珠【廣志】

頗梨千歲汞所化瑪瑙鬼血所化

佛言大王當知轉輪聖王復有七種名爲輭寶所有功徳少前七寶何等爲七一劍寶二皮寶三牀寶四園寶五屋舍寶六衣寶七足所用寶第一劍寶者輪王所用國內若有違王命者彼劍寶卽從空飛往諸小王見卽降伏拜第二皮寶者此海龍王皮出大海中廣五由旬長十由旬體淨鮮潔光曜白日火燒不焦水漬不爛猛風吹不能動體含溫涼能郤寒熱隨王去處皮寶亦去所有士眾滿十由旬徧覆其上能作別屋不相妨礙第三牀寶者王所用牀立能平正柔輭得所若王入禪卽入解脫禪定三昧能滅貪嗔癡女人見王坐寶牀者卽皆得離貪瞠癡心第四園寶者入彼園時卽得定心若王欲受五欲樂時依王所行善業功徳諸天界中所有華果池河戲樂之具自然沒現於王前第五屋舍寶者王入彼屋欲見日月星宿所有殊異珍玩伎樂屋中悉聞卽離憂惱一切疲勞於睡眠中極受快樂第六衣寶者王所有衣無如世間絹布絲縷縱廣文章第一柔輭一切塵垢不能防污著彼寶衣卽離寒熱饑渴病憂而水火刀等所不能損第七足所用寶者所謂鞾等若王著者涉水不沒入火不燒𨿽復逺行百千由旬不覺疲極是名輪王七種輭寶是十善中少分習气功徳非正具足十善業道【薩尼幹子經】

丹丘之國獻瑪瑙甕以盛甘露帝徳所洽被於殊方以露充於防也碼碯石類也南方者爲之勝今善別馬者死則破其腦視之其色如血者則日行萬里能騰空飛腦色黃日行千里腦色靑者嘶聞數百里腦色黑者入水毛鬛不濡日行五百里腦色白者多力而怒今爲器多用赤色若是人工所制者多不成器亦殊朴拙其國人聴馬鳴則別其腦色丹丘之地有夜又駒防之鬼能以赤碼碯爲瓶盂及樂器皆精妙輕麗中國人有用者則魑魅不能逢之一說云碼碯者言是惡鬼之血凝成此物昔黃帝除蚩尢及四方羣凶並諸妖魅塡川滿谷積血成淵聚骨如嶽數年中血凝如石骨白如灰膏流成泉故南方有肥泉之水有白堊之水望之峩峩如霜雪矣又有丹丘千年一燒黃河千年一淸至聖之君以爲大瑞丹丘之野多鬼血化爲丹石則碼碯也不可斫削雕琢乃可鑄以爲器也當黃帝時碼碯甕至堯時猶存甘露在其中盈而不竭謂之寶露以班賜羣臣至舜時露已漸減隨帝世之污隆時淳則露滿時澆則露竭及乎三代減於陶唐之庭舜遷寶甕於衡山之上故衡山之嶽有寶露壇舜於壇下起月館以望夕月舜南巡至衡山百辟羣後皆得露泉之賜時有雲气生於露壇又遷寶甕於零陵之上舜崩甕淪於地下至秦始皇通汨羅之流爲小溪逕從長沙至零陵掘地得赤玉甕可容八斗以應八方之數在舜廟之堂前後人得之不知年月至後漢東方朔識之朔乃作寶甕銘曰寶云生於露壇祥風起於月館望三壺如盈尺視八鴻如縈帶三壺則海中三山也一曰方壺則方丈也二曰蓬壺則蓬萊也三曰瀛壺則瀛洲也形如壺器此三山上廣中狹下方皆如工制猶華山之似削成八鴻者八方之名鴻大也登月館以望四海三山皆如聚米縈帶者矣【拾遺記】東昏侯爲潘妃作琥珀釧一隻直七十萬【南齊書】

光武時南海獻珊瑚婦人帝命植於殿前謂之女瑚一旦柯葉盛茂至靈帝時樹死【述異記】

郁林郡有瑚市【上】

大貝王者不貪財寶則出【宋書】

邽山蒙水多黃貝【山海經】

堯懸貝殻於塢宮【助相貝經】

貝至徑尺則寶也狀如赤電墨云謂之紫貝素質紅墨謂之朱貝靑地綠文謂之綬貝墨文黃畫謂之霞貝紫愈疾朱明目綬消气障霞伏蛆虫黑白各半曰伏貝使人寡欲無以近婦人黃唇齒有赤駁曰濯貝使人善驚無以親童子赤帶通脊曰瞬貝使胎消毋以近孕婦赤幟肉慤赤絡曰彗貝使人健忘赤鼻靑唇曰醟貝使童子愚女人淫脊上有縷句唇曰碧貝使童子盜赤中圓曰委貝使人志彊【嚴助相貝經】

蛙延得大貝於昌陽弱泉爲五帝瑤器也【上】

穆王得大紫貝懸其殻於昭陽觀以消惡霧【並上以下錢】自太昊以來則有錢矣太昊氏髙陽氏謂之金有熊氏髙辛氏謂之貨陶唐氏謂之泉商周謂之布齊莒謂之刀【通典】

軒轅臣伯陵始造錢刀夏禹始用龜貝銀玉之貨【物原】軒轅造錢而無文周景公攺鑄大錢始爲有文公孫述始鑄鐵錢魏武帝始以年號鑄錢【上】

秦始皇始禁私錢漢武帝始拘銅於官而禁私采珠玉金銀銅鐵錫越勾踐始作金人

敎與俗攺幣與世易夏后以元貝周人以紫石後世或金錢刀布

古泉貨太昊金尊盧氏幣【緯略】

南方有虫名一名蠋又名靑蚨形似蟬而稍大味辛羙可食生子必依艸葉大如蠶子取其子母卽飛來不以逺近𨿽潛取其子母必知處以母血塗錢八十一文以子血塗錢八十一文每市物或先用母錢或先用子錢皆復飛歸輪轉無已故淮南子術以之還錢名曰靑蚨【搜神記】

堯守歲之盈虛乘民之緩急正其甲令而禦其大權燒山林焚沛澤以通刀布乃爲金三等禺氏邊山之玉赤野末光之珠以爲上幣汝漢右洿之金以爲中幣泉貨以爲下幣

湯七年旱禹五年水湯以莊山禹以歷山之金並鑄幣以救人困至周太公立九府圜法始名以錢錢文以寶自周景王大錢始也以年自後魏孝文太和始也以銕爲錢自公孫述據蜀始也【事始】

景王將鑄大錢單穆公曰不可古者天災降戾於是乎量資幣權輕重以振救民民患輕則爲之作重幣以行之於是乎有母權子而行民皆得焉若不堪重則多作輕而行之亦不廢重於是乎有子權母而行小大利之今王廢輕而作重民失其資能無匱乎若匱王用將有所乏乏則將厚取於民民不給將有逺志是離民也且夫備有未至而設之有至而後救之是不相入也可先而不備謂之怠可後而先之謂之召災周固羸國也天未厭禍焉而又離民以佐災無乃不可乎將民之與處而離之將災是備禦而召之則何以經國國無經何以出令令之不從上之患也故聖王樹徳於民以除之夏書有之曰闗石和鈞王府則有詩亦有之曰瞻彼旱麓榛楛濟濟愷悌君子幹祿愷悌夫旱麓之榛楛殖故君子得以易樂幹祿焉若夫山林匱竭林麓散亡藪澤肆旣民力雕盡田疇荒蕪資用匱乏君子將險哀之不暇而何易樂之有焉且絕民用以實王府猶塞川源而爲橫污也其竭也無日矣若民離而財匱災至而備亾王其若之何吾周官之於災備也其所怠棄者多矣而又奪之資以益其災是去其藏而翳其人也王其圖之王弗聼卒鑄大錢【國語】

公曰何謂藏於民請散棧臺之錢散諸城陽鹿臺之布散諸濟陰【管子】

項梁陰養士九十人參木者所與計謀者也木佯疾於室中鑄大錢以具甲兵【楚漢春秋】

桓帝時議攺鑄大錢劉陶上議曰當今之憂不在於貨在於民饑蓋民可百年無貨不可一朝有饑故食爲至急也議者不逹農殖之本多言冶鑄之便故欲因緣行詐以賈國利國利將盡取者爭競造鑄之端於是乎生蓋萬人鑄之一人奪之猶不能給況一人鑄之萬人奪之乎夫欲民殷財阜是在止役禁奪則百姓不勞而足欲鑄錢齊貨以救其獘此猶養魚沸籠之中棲鳥烈火之土水木本魚鳥之所生也用之不時必致燋爛乃止不鑄錢【後漢書】

靈帝中平三年鑄四出文錢錢皆四道識者竊言侈虐已甚形象兆見此錢成必四道而去及京師亂錢果流布四海

王莽簒位罷五銖更作小錢文曰貨泉其文反白水眞人此則世祖中興之瑞也【應劭漢官儀】

鐘離意薦劉平等有詔徵之特賜辦裝錢

閻敞字子張爲郡五官掾太守第五嘗被徵以俸錢百三十萬寄敞敞埋置堂上後嘗舉家病死惟孤孫九歲嘗未死語孫云吾有錢三十萬寄掾閻敞孫長大來求敞敞見之悲喜取錢還之孫曰祖惟言三十萬今乃百三十萬誠不敢取敞曰府君病困謬言耳郎君無疑【汝南先賢傳】

項仲山飲馬渭水毎投三錢【三輔決錄】

範冉候姊病姊飯之畱錢二百【後漢書】

郝子亷過姊飲畱錢席下而去毎行飲水輙投一錢井中【風俗通】

漢世有人年老無子家富性儉嗇惡衣蔬食侵晨而起侵夜而息營理產業聚斂無厭而不敢自用或人從之求丐者不得已而入內取錢十自堂而出隨步輙減比至於外才余半在閉目以授乞者尋復囑云我傾家贍君愼勿他說復相效而來老人俄死田宅沒官貨財充於內帑矣【笑林】

陳重在郎署有郎負息數十萬債主日至煎求無已重宻以錢代還郎後覺知厚辭謝之重曰非我之爲將有同姓名者【謝承後漢書】

漢有厭勝錢藕心錢狀如幹盾長且方而不貟蓋古刀布之變也

有周掔嘖者貧而好道夫婦夜耕困臥夢天公過而哀之勅外有以給與司命案錄籍云此人相貧限不過此惟有張車子應賜錢千萬車子未生請以借之天公曰善曙覺言之於是夫婦戮力晝夜治生所爲輙得貲至千萬先時有張媼者常往掔嘖家傭賃野合有身滿月當孕便遣出外駐車屋下產得兒主人往視哀其孤寒作糜粥食之問當名汝兒作何姬曰今在車下而生夢天告之名爲車子掔嘖乃悟曰吾昔夢從天換錢外白以張車子錢借我必是子也財當歸之矣自是居日衰減車子長大富於周家【搜神記】

張衝字長思燉煌人散家財巨萬施之鄕閭時人爲之謡曰推財不疑張長思【前涼錄】

晉義熈十二載淯陽縣羣童子浴於淯水忽見側有錢出如流沙因兢取之手滿放隨流去又以衣盛褁各有所得又見流錢中有一銅車小牛牽之勢甚奔迅兒等奔逐掣得一輪徑可五寸豬轂有六輻通然靑色缸內黃脫狀如恆運於時沈敞守南陽求得此物然莫測之【治聞記】

晉太元中桂陽臨武徐孫江行見岸有錢溢出卽輦著船中須悉變成土【異苑】

孝武孝建初鑄四銖文曰孝建一邊爲四銖其後稍去四銖專爲孝建尙書右丞徐爰議曰貨薄人貧公私俱罄宜應遵式古典收銅繕鑄納贖刋刑著在往防合宜以銅贖刑隨罪爲品詔可之所鑄錢形式薄小輪郭不成就於是人間盜鑄者雲起雜以鉛錫並不牢固又剪鑿古錢以取其銅錢旣轉小稍違官式𨿽重制嚴刑人吏官長坐罪免者相系而盜鑄彌甚乃立品格薄小無輪郭者悉加禁斷時議者又以銅轉難得欲鑄二銖錢顏竣曰議者將謂官藏空虛宜更攺變天下銅少宜減錢式以救災賑國弔人愚以謂不然今鑄二銖恣行新細於官無解於乏而人姦巧大興天下之貨將糜碎至盡空立嚴禁而利源難絕不過一二年間其不可復救此其不可一也今鎔鑄獲利不見有頓得一二倍之理縱復得此必待彌年又不可二也人懲大錢之攺兼畏近日新禁市井之間必生紛擾富商得志貧人困窮又不可三也況又未見其利而眾如此失算當時取誚百代上不聼【宋書】

宋文帝景和二年鑄二銖錢文曰景和形式細人模效之剪鑿者謂之耒子薄者謂之荇葉永光元年沈慶之啟通私鑄於是錢貨亂一千錢長不盈三寸謂之鵞眼綖環【上】

宋世祖令小黃門於殿內埋錢以爲私藏【南史】

赤仄錢一當五以赤銅爲其郭所謂子紺錢也

吳興沈充鑄小錢謂之沈郎錢【上】

泰始中世祖於靑谿宅得錢一枚文有北斗七星雙節又有人形劍及治湓城又得一大錢文曰太平百歲【南齊書】

髙帝建元四年奉朝請孔覬上書曰三吳國之闗間比歲被水潦而糴不貴是天下錢少非谷穰賤此不可不察也鑄錢之在輕重屢更重錢患難用而難用爲無累輕錢盜鑄而盜鑄爲禍深人所盜鑄嚴法不禁者由上鑄錢惜銅愛工也惜銅愛工也者謂錢無用之器以通交易務欲令輕而數多使省工而易成不詳慮其患也自漢鑄五銖錢至宋文帝四百餘年制度有廢興而不變五銖者其輕重可得貨之宜也以爲開鑄錢府方督貢金大興鎔鑄錢重五銖一依漢法府庫以實國用有儲乃量俸祿薄賦稅則家給人足頃盜鑄新錢者皆效作剪鑿不鑄大錢也若官錢已布於人使嚴斷剪鑿小輕破缺無周郭者悉不得行官錢細小者稱合銖兩銷以爲大利貧良之人塞姦巧之路錢貨旣均逺近則一百姓樂業市道無爭衣食滋殖矣時議者以爲錢貨轉少宜更廣鑄重其銖兩以防人姦上乃使諸州大市銅會上崩乃止【齊書】

臨川王宏恣意聚斂庫室垂有百間性愛錢百萬一聚黃榜標之千萬一庫懸以紫標如此三十餘間豫章王綜爲錢愚論以譏之【南史】

晉平王休祐爲荊州以短錢一百賦人田登求白米一斛

梁武帝鑄錢肉好周郭文曰五銖重四銖三參一黍其文則重一斤三兩又別鑄除其肉郭謂之公式女錢徑一寸文曰五銖重如新鑄五銖二品並行百姓或私以古錢交易者其五銖徑一寸一分重八銖文曰五銖三吳屬縣行之女錢徑一寸重五銖無輪郭郡縣皆通用太平百錢二種並徑一寸重四銖源流本一但文字古今之殊耳文並曰太平百錢定平一百五銖徑六分重一銖半文曰定平一稚錢五銖錢徑七分半重三銖半文曰五朱源出稚錢但稍遷異以銖爲朱耳三吳行之差少於餘錢又有對文錢其源未聞丰貨錢徑一寸重四銖半代之謂之男錢云婦人佩之卽生男也此等輕重不一天子頻下詔書非新鑄二種之錢並不許用而趨利之徒私用轉甚至普通中乃議盡罷銅錢更鑄銕錢人以銕錢易得並皆私鑄所在鐵錢遂如丘山物價騰貴自破嶺以東八十爲百名曰東錢江郢以上七十爲百名曰西錢京師以九十爲百名曰長錢大同元年天子乃詔通用足百詔下而人不從錢百益多至於末年遂以三十五爲百

梁元帝幸洲苑見大虵盤屈於前羣小虵繞之皆黒色帝惡之宮人曰此非怪恐是錢龍以錢千萬鎭其處梁庾丹少有雋才父景休頗有資產丹負錢數百萬債者塡門景休怒不償旣而朝賢之丹不之景休景休恱悉爲還之

江祿爲武尋郡頗有貲產積錢於壁壁爲之倒迮銅物皆鳴人戲之曰所謂銅山西傾洛鐘東應者也【並上】劉類爲農太守使人掘地求錢所在市裏皆有孔穴【魏書】

永平三年冬鑄五銖錢孝莊初私鑄者益更薄小乃至風飄水浮【後魏書】

陳初承梁喪亂之後鐵錢不行始梁末又有兩柱錢及鵞眼錢人雜用其價同但兩柱重而鵞眼輕私家多鎔鑄又間以錫錢兼以粟帛爲貨文帝元嘉五年攺鑄五銖初出一當鵞眼十【陳書】

後魏宣武景明年海陵人黃尋家貧忽風雨錢飛至家後巨富錢數萬其後被誅【廣五行記】

髙祖禁惡錢有二人在市以惡錢易者上令斬之蘇綽曰此人當杖上曰撼大木不動者當退對曰臣望感天心何論動木上乃止【隋書】

昔佛在世時捨衛城中有一長者其家巨富財寶無量不可稱計生一男兒端正殊妙世所希有其兒兩手各把金錢取已還生無有窮盡父母歡喜因爲立字名曰寶手年漸長大慈悲孝順好喜布施有人來乞申其兩手出好金錢尋以施之後與諸人出城遊觀前到祗洹見佛相好心懷歡喜頂禮請佛及比丘僧願受我供阿難語言設供須財於是寶手卽申兩手金錢雨落須防滿地積聚過人佛勅阿難令爲營供飲食訖佛爲說法得須陀洹歸辭父母求乞出家旣出家已得阿羅漢果【百緣經】

昔有三人共賈衒各分得五百萬餘有一錢欲與一人則爲不平欲破分之事有不然時沙門分衛三人共言布施沙門答言大佳手共持與沙門咒願令汝今世後世並得其福並生羅閱國中各得豪富一人山中采金一人主耕田取金一人主井中汲取金爲受前世布施之福【法苑珠林以下幣帛】

太昊幣謂之九棘

白氏帖伏羲作布是以神農有不織之令黃帝內傳云黃帝斬蚩尢蠶神獻絲乃稱織維之功【路史】

黃庭爲不死之道受者先齊九日然後受之結盟立誓期以勿泄盟以云之錦九十疋金簡鳯文羅四十疋【黃庭經】

南海出鮫綃紗泉客潛織一名龍紗以爲服入水不濡【述異記】

員嶠山有冰蠶長七寸黑色有角有鱗以霜雪覆之然後作繭長一尺其色五彩織爲文錦入水不濡以之投火經宿不燎唐堯之世海人獻之堯以爲黼黻【拾遺記】莵北有山山有花人取紡績爲布【中記】

益州有梧桐木其華采如絲人績以爲布名曰桐華布【華陽國誌】

齊陶之縑南漢之布中國以一端縵得匈奴累金之物【鹽銕論】

葛子升越筩中女布【潛夫論】

越王曰吳王好服之離體吾欲采葛使女工織細布獻之以求吳王之心於子何如羣臣曰善乃使國中男女入山采葛以作黃絲之布欲獻之未及遣使吳王聞越王盡心自守食不重味衣不重防𨿽有五臺之遊未嘗一日登翫吾欲因而賜之以書增之以封東至於勾甬西至於檇李南至於姑末北至於平原縱橫八百餘里越王乃使大夫種索葛布十萬甘蜜九黨文笥七枚狐皮五雙晉竹十廋以復封禮吳王得之曰以越僻狄之國無珍今舉其貢貨而以復禮此越小心念功不忘吳之效也夫越本興國千里吾𨿽封之未盡其國子胥聞之退臥於捨謂侍者曰吾君釋其石室之囚縱於南林之中今但因虎豹之野而與荒外之艸於吾之心其無損也吳王得葛布之獻乃復增越之封賜羽毛之飾幾杖諸侯之服越國大恱采葛之婦傷越王用心之苦乃作詩曰葛不連蔓棻臺臺我君心苦命更之嘗膽不苦甘如飴令我采葛以作絲女工織兮不敢遲弱於羅兮輕霏霏號絺素兮將獻之越王悅兮忘罪除吳王歡兮飛尺書增封益地賜羽奇幾杖茵褥諸侯儀羣臣拜舞天顏舒吾王何憂能不移【吳越春秋】

吳赤市使於智氏假道於衛寧文子具紵絺三百制送之吳赤市至於智氏旣得事將歸吳知伯命造舟爲梁吳赤市曰吾聞之天子濟於水造舟爲梁諸侯維舟爲梁大夫方舟方舟臣之職也且敬太甚必有故使人視之視則用兵在後矣將以襲衛吳赤市曰衛假吾道而厚贈我我見難而不告是與爲謀也稱疾而畱使人告衛衛人警戒智伯聞之乃止【說苑】

公儀休相魯其妻織布休曰汝豈與世人爭利哉遂燔其機【韓子】

蘇秦如趙逢其鄰子於易水上從貸一布布償千金鄰子不與【典略】

尉陀獻髙祖鮫魚荔枝髙祖報以蒲桃錦四疋【西京雜記】漢武時西域獻蛺蝶羅日本國貢麒麟錦金花人眼目【洞防記】

霍光妻遺淳於衍蒲桃錦二十四疋散花綾二十五疋綾出鉅鹿陳寶光家寶光妻傳其法霍顯召入其第使作之機用一百二十鑷六十日成一疋疋直萬錢又與走珠一琲綠綾百端錢百萬黃金百兩衍猶怨曰吾爲爾成何功而報我若是哉【西京雜記】

招僊閣中有霞光繡有藻龍繡有連煙繡有走龍錦有云鳳錦有翻鴻錦閣上燒荃靡香屑燒粟許其气三月不絕【洞防記】

因祗之國去王都九萬里獻女工一人體貌輕潔被纖羅雜繡之衣長防修風至則結其衿帶恐飄颻不能自止也其人善織以五色絲納於口中手引而結之則成文錦其國人來獻有云昆錦文似雲從山嶽中出有列堞錦文似雲霞覆城雉樓堞雜珠錦文似貫珠佩也有篆文錦文似大篆之文也有列明錦文似列燈燭也幅皆廣三尺【拾遺記】

亷範年十五至蜀迎祖母喪及到葭萌船沒幾死太守張穆持筒中布數篋與範範曰石生堅蘭生香前後相違不忍行也遂不受【東觀漢記】

前後毎得蜀錦殊不善鮮卑尙復不受也吳所織如意虎頭連璧錦采至洛邑亦皆下惡是爲下土之物皆有虛名【魏文帝詔】

馬先生爲博士居貧乃思綾機之變不言而世人知其巧矣舊綾機五十綜者五十躡六十綜者六十躡先生患其防功費日乃皆易以十二躡其奇文異變因感而作者猶自然之成形陰陽之無窮【裴松之三國誌注】

張仲舒爲司空空中忽雨絳羅於其庭內張惡而焚之經宿抱病而死【異苑】

沈珩弟峻字叔山有名譽而性儉恡張溫使蜀入內良久出語溫曰向擇一端布欲以送卿而無麤者溫嘉其能顯非【笑林】

錦有大登髙小登髙大明光小明光大博山小博山大茱萸小茱萸大交龍小交龍葡萄文錦班文錦鳯凰錦朱雀錦韜文錦桃核文錦其禦有豹頭文鹿子花或靑綈或白綈或黃綈或綠綈或紫綈或蜀綈【十六國春秋】宋該爲右長史太祖會羣僚以該性貪故賜布百餘疋令負而歸重不能勝乃至僵頓以愧辱之【燕書】

沈休文雨夜齋中獨坐風開竹扉有一女子擕絡絲具入門便坐風飄細雨如絲女隨風引絡繹不斷斷時亦就口續之若眞絲焉燭未及防得數兩起贈沈曰此謂冰絲贈君造以爲冰紈忽不見沈後織成紈鮮潔明淨不異於冰制扇當夏日甫攜在手不揺而自涼【瑯環記】廣州嘗獻入筒細布一端八丈帝惡其精麗勞人卽付有司彈太守以布還之【宋書】

靈太后幸左藏賜布絹儀同陳畱公李崇章武王融並以所負多顚俯於地崇乃傷腰融至損腳時人爲之語曰陳畱章武傷腳折股貪人敗類穢我明主【北史】

祖珽與陳元康等爲聲色之遊諸人常就珽宿出山東大文綾連珠孔雀羅等百餘令諸姬賭之爲戲樂【上】隋文帝開皇十五年夏六月焚綾文布【隋書】

狄士文常入朝遇上賜公卿入左藏任取多少士文口銜一疋絹兩手各持一疋上問其故士文曰臣口手俱滿余無所須上異之別賞物勞遣之【上】

越溪進耀光綾綾文突起有光彩越人乘樵風舟泛於石防山下收野繭繅之繅絲女夜夢神人告云禹穴三千年一開汝所得繭卽江淹文集中壁魚所化也絲織爲裳必有奇文織成果符所夢【大業拾遺】

毗騫有燃火之洲有木可績是謂火浣之布【覧】

海中有大洲洲上有諸薄國國東有馬五洲復東行漲海千餘里至自然大洲其上有樹生火中洲左近人剝取其皮紡績作布以爲手巾與焦麻無異而色微靑黒若小垢洿則投火中復更精潔或作燈炷用之不知盡【十洲記】

西域有火鼠之布【束晢發記】

晉太康元年白雲起於灞水三日而滅有司奏雲天下應太平帝問其故曰昔舜時黃雲興於郊野夏代白雲蔽於都邑殷代云覆於林藪斯皆應世之休徵殊鄕絕域應有貢其方物也果有羽山之民獻火浣布萬疋其國人稱羽山之山有文石生火煙色以隨四時而見名爲淨火有不潔之衣投於火石之上皆如新浣當虞舜時其國獻黃布漢末獻赤布梁冀制爲衣謂之丹衣史家云單衣今縫掖也【拾遺記】

公常與諸儒語云扶桑之蠶長七尺圍七寸色如金四時不死五月八日嘔黃絲布於條枝而不爲蠒燒扶桑木灰汁煮之其絲堅韌四絲爲系足勝一鉤蠶卵大如燕雀卵產於扶桑下賫卵至句麗國蠶變小如中國蠶耳俄而扶桑國使使貢方物有黃絲三百斤卽扶桑所吐之絲也帝有金鑪重五十斤系六絲以懸鑪絲有餘力【四公記】

南海商人賫火浣布三端傑公遙識之曰此火浣布也二是緝木皮所作一是續鼠皮所作以詰商人具如傑公之說因問木鼠之異公曰木堅毛柔是可別也以陽燧火山陰柘木爇之木皮攺常試之果驗【上】

廣博物志卷三十七﹤子部﹐類書類﹐廣博物志﹥

欽定四庫全書

廣博物志卷三十八

明董斯張撰

服餙【衣冠

釵釧履屐

鞾】

紫貂白狐制以爲裘郁若慶雲皎如荊玉此毳衣之美也壓菅蒼蒯編以蓑芒葉微疎絫黯若朽穰此卉服之惡也裘蓑𨿽異被服實同美惡𨿽殊適用則均今處繡戶洞房則蓑不如裘被雪沐雨則裘不及蓑以此觀之適才所施隨時成務各有宜也【新論】

霜風慘烈周棄不藝禾炎气赫曦胡曺不制裘知時不可也貨章甫者不造閩越衒赤舄者不入跣防知俗不宜也【上】

先王法服不其深乎爲冠所以莊其首也爲履所以重其足也衣裳襜如劍佩鏘如皆所以防其躁也以此防民猶有疾驅於道者今捨之曰不便是投魚於淵寘猨於木也天下庸得不馳騁而狂乎引之者非其道也【文中子】

胡曹作衣【呂氏春秋又淮南子云伯余作衣】

司裘掌爲大裘以共王祀天之服【祀天尙質故用黒羔爲裘】中秋獻良裘【裘之美者王者所服】王乃行羽物【以羽鳥之物行賜羣臣】季秋獻功裘【功裘致人功爲之卿大夫所服】以待頒賜王大射則共虎侯熊侯豹侯設其鵠諸侯則共熊侯豹侯卿大夫則共麋侯皆設其鵠大喪廞裘餙皮車凡邦之皮事掌之歲終則防惟王之裘與其皮事不防【周禮】

內司服掌王后之六服褘衣【褘與翚同伊雒而南素質五色皆備成章曰翚】揄狄【狄與翟同江淮而南靑質五色皆備成章曰揄】闕狄【闕狄刻而不畫此三者皆祭服】鞠衣【色象桑葉始生告桑之服也】展衣【以禮見王及賔客之服也】緣衣【禦於王之服亦以宴居推次其色則緣衣黒展衣白鞠衣黃闕狄赤揄狄靑褘衣】素沙【今之白絹也六服皆以素沙爲裏】辧外內命婦之服【外內命婦見內宰注】鞠衣展衣緣衣素沙【內命婦九嬪服鞠衣世婦服展衣女禦服緣衣外命婦孤之妻服鞠衣卿大夫之妻服展衣士之妻服緣衣亦皆以素沙爲裏】凡祭祀賔客共後之衣服及九嬪世婦凡命婦共其衣服共喪衰亦如之後之喪共其衣服凡內具之物

縫人掌王宮之縫綫之事以役女禦【爲女禦所役使】以縫王及後之衣服喪縫棺飾焉衣翣栁之材掌凡內之縫事染人掌染絲帛凡染春練【春陽燥逹故防曬其練】夏纁【夏暑潤易可和釋故染纁而爲祭服】秋染夏【夏翟至秋五色皆備染者擬以爲度秋气涼可以染五色】冬獻功【冬至功成並獻之於王也】掌凡染事

追師掌王后之首服爲副編次【副所以覆首爲之飾編列髮爲之次次第髮長短爲之】追衡笄【追治也王后之衡笄以玉爲之副配褘揄編配闕鞠次配展緣衡則維持冠而平之也笄則卷髮而節之使平也】爲九嬪及內外命婦之首服【衣鞠衣展衣者服編衣緣衣者服次】以待祭祀賔客喪紀及弁絰亦如之

司服掌王之吉凶衣服辧其名物與其用事【名以命之物以色之用事如祀昊天上帝之類】王之吉服【此下言祭祀之服】祀昊天上帝則服大裘而冕【大裘黑裘也內服大裘外服衮衣冕冠也其制後方前圜表朱裏】祀五帝亦如之享先王則衮冕享先公饗射則鷩冕【鷩謂華虫以下其衣三章其裳四章】祀四望山川則毳冕【毳謂宗彛以下其衣三章其裳四章】祭社稷五祀則希冕【社土神稷谷神五祀門戶竈行中霤也希但刺粉米以下無畫也其衣一章其裳二章】祭羣小祀則冕【羣小祀謂林澤墳衍四方百物之屬也者衣無文裳刺黼而已】凡軍事韋弁服【韋謂革之熟者弁冠也其服用十五升白布積素以爲裳王以爲兵事之服】眡朝則皮弁服【衣裳與韋弁同但以鹿皮爲弁也王以爲眡朝之服】凡甸冠弁服【冠弁委貌也其服緇布衣亦積素以爲裳王以爲甸獵之服】凡凶事服弁服凡弔事弁絰服凡喪爲大王斬衰爲王后齊衰王爲三公六卿錫衰爲諸侯緦衰爲大夫士疑衰其首服皆弁絰大札大荒大烖素服公之服【九命之服】自衮冕而下如王之服【其服九章】侯伯之服【七命之服】自鷩冕而下如公之服【其服七章】子男之服【五命之服】自毳冕而下如侯伯之服【其服五章】孤之服【公之孤四命之服】自希冕而下如子男之服【其服二章】卿大夫之服【公侯之卿三命其大夫再命子男之卿亦再命】自冕而下如孤之服【其服一章】其凶服亦加以大功小功士之服自皮弁而下如大夫之服其凶服亦如之其齊服有端素端凡大祭祀大賔客共其衣服而奉之【各共奉上之衣服而用之】大喪共其復衣服斂衣服奠衣服廞衣服皆掌其陳序

弁師掌王之五冕皆冕朱裏【冕以板爲之廣八寸長一寸表而朱裏】延紐【延卽冕之覆而在上也紐小鼻也綴於武上四旁以笄貫之】五采繅有十二就【以五采絲爲繩如繅之文以貫玉而垂於延之前後各十有二就也就成也繅音藻】皆五采玉十有二【以五采玉相間用五采繅貫而垂之每就各十有二旒也】玉笄朱紘【以玉爲笄橫貫於紐以朱爲紘綴於笄之兩端而結於頷下】諸侯之繅斿九就【冕之前後各九就毎就綴九旒侯當爲公斿畱】瑉玉三采【瑉玉石似玉者也三采朱白蒼也】其餘如王之事【謂冕朱裏延紐玉笄朱紘也】繅斿皆就【此總言侯伯子男之冕也侯伯七命則七就子男五命則五就】玉瑱玉笄【以玉爲瑱所以塞耳也】王之皮弁會五采【皮弁王眡朝之服其縫中結五采玉爲飾也】玉琪象邸【玉琪卽五采玉十二也象邸以象骨飾采內頂上之邸也】玉笄王之弁絰弁而加環絰諸侯及孤卿大夫之冕韋弁皮弁弁絰各以其等爲之而掌其禁令【並上】

天子袾【朱同】裷【衮同】衣冕諸侯裷衣冕大夫裨冕士皮弁服【荀子】

後周設司服之官掌皇帝十二服祀昊天上帝則蒼衣蒼冕祀東方上帝及朝日則靑衣靑冕祀南方上帝則朱衣朱冕祭皇地祗祀中央上帝則黃衣黃冕祀西方上帝及夕月則素衣素冕祀北方上帝祭神州社稷則衣冕享先皇加元服納後朝諸侯則象衣象冕十有二章日月星辰山龍華虫六章在衣火宗彛藻粉米黼黻六章在裳凡十二等享諸先帝大貞於龜食三老五更享諸侯耕籍則服衮冕自龍已下凡九章十二等宗彛已下五章在衣藻火已下四章在裳衣重宗彛祀星辰祭四望視朔大射饗羣臣巡犧牲養國老則服山冕八章十二等衣裳各四章衣重火與宗彛羣祀視朝臨太學入道法門宴諸侯與羣臣及燕射養庶老適諸侯家則服鷩冕七章十二等衣三章裳四章衣重三章衮山鷩三冕皆裳重黼黻俱十有二等通以升龍爲領褾冕通十有二旒巡兵卽戎則服韋弁謂以靺韋爲弁又以爲裳衣也田獵行鄕畿則服皮弁謂以鹿子皮爲弁白布衣而素裳也【隋書】

皇后衣十二等其翟衣六從皇帝祀郊禖享先皇朝皇太后則服翚衣祭陰社朝命婦則服衣祭羣小祀受獻璽則服鷩衣采桑則服鳪衣從皇帝見賔客聴女教則服朝衣食命婦歸寕則服衣俱十有二等以翚雉爲領褾各有二臨婦學及法道門命婦有時見命婦則蒼衣春齋及祭還則靑衣夏齋及祭還則朱衣采桑齋及采桑還則黃衣秋齋及祭還則素衣冬齋及祭還則衣自靑衣而下其領褾以相生之色

諸公之服九一曰方冕二曰衮冕三曰山冕四曰鷩冕五曰火冕六曰毳冕七曰韋弁八曰皮弁九曰冠諸侯服自方冕而下八無衮冕諸伯服自方冕而下七又無山冕

三公之服九一曰祀冕二曰火冕三曰毳冕四曰藻冕五曰繡冕六曰爵弁七曰韋弁八曰皮弁九曰冠三孤之服自祀冕而下八無火冕公卿之服自祀冕而下七又無毳冕上大夫之服自祀冕而下六又無藻冕中大夫之服自祀冕而下五又無皮弁下大夫之服自祀冕而下四又無爵弁士之服三一曰祀弁二曰爵弁三曰冠庶士之服一冠

諸公夫人九服曰衣鷩衣鳪衣鵫衣鴩衣並朱衣黃衣素衣衣而九諸侯夫人自鷩而下八諸伯夫人自鳪而下七

三妃三公夫人之服九一曰鳪衣二曰鵫衣三曰鴩衣四曰靑衣五曰朱衣六曰黃衣七曰素衣八曰衣九曰髾衣華皆九樹

三防三孤之內子自鵫衣而下八六嬪六卿之內子自鴩衣而下七上媛上大夫之孺人自靑衣而下六中媛中大夫之孺人自朱衣而下五下媛下大夫之孺人自黃衣而下四禦媛士之婦人自素衣而下三【並上】

釋迦佛初成道時及至湼槃惟服粗布僧伽防及白防三衣未曾著蠶衣繒帛何爲惡比丘等謗黷我云毘尼教中開許著之初成道時愛道比丘尼手執金縷袈裟持施與我我不敢受令持施僧況我三界大師服著蠶衣我於三藏教中𨿽聴用繒防供養佛法僧然本非是蠶口出絲綿我此閻浮州及以大州之外有千八百大國並有繒帛絲綿皆從女口出之非是蠶口中出由不殺害眾生命故福業所感故從女口中出問何以得知答曰若欲湏絲作衣時卽湏然香至桑樹下便有二化女子從彼樹下出形如八歲女從口中吐絲彼國人等但設繀車從女口中取絲轉至繀車上取足便止化女卽滅我聴著繒防者是此女絲及天繒防本非害生取絲而用云何謗我害生取絲用取【法苑珠林】

有巢始衣皮軒轅妃嫘祖始育蠶緝麻以興機杼而成布帛唐堯加以絺薴木綿艸布毛虞舜加以錦繡秦始皇作夾纈伏羲作裘軒轅臣胡曹作衣伯余爲裳因染采以表貴賤舜始制衮及黻深衣禹作襦袴伊尹作夾襖說作袍唐髙祖作半臂馬周作襴衫軒轅始定服色凡人君所尙服色各依五運更之色周公始制天子服四時各以其色隋文帝始制天子服專尙黃唐韋韜始請天子用器皆以黃色伊尹始制婦人大袖秦始皇制霞帔二世作背子隋煬帝作長袖遂人始以繩束髮爲髻伏羲始作皮冠軒轅加以冕旒充纊堯加繡纓周公作幅巾魯昭公始以絹素爲弁趙氏武靈王作貂蟬秦孝公作武幘漢髙祖作竹皮冠王莽制頭巾後漢始效北蕃制氊帽周武帝作襆頭【物原】

周公作縰

軒轅始作帶顓頊制絳堯爲玉佩殷湯作笏及鞶囊【並上】袍者自有虞氏卽有之故國語曰袍以朝見也秦始皇三品以上緑袍深衣庻人白袍皆以絹爲之【古今注】披襖子蓋袍之遺象也漢文帝以立冬日賜宮侍承恩者及百官披襖子多以五色繡羅爲之或以錦爲之始有其名煬帝宮中有云鶴金銀泥披襖子

布衫三皇及周末庶人服短褐襦服深衣秦始皇以布開袴名曰衫用布者尊女工之尙不忘本也

汗衫蓋三代之襯衣也禮曰中單漢髙祖與楚交戰歸帳中汗透遂攺名汗衫至今亦有中單但不緶而不開襪肚蓋文王所制也謂之腰巾但以繒爲之宮女以防爲之名曰腰防至漢武帝以四帶名曰襪肚至靈帝賜宮人防金絲合勝襪肚亦名齊襠

裠古之前制衣裳相連至周文王令女人服裠裠上加翟衣皆以絹爲之始皇元年宮人令服五色花羅裠至今禮席有短裠焉

裩三代不見所述周文王所制裩長至膝謂之獘衣賤人不下服曰良衣蓋良人之服也至魏文帝賜宮人緋交襠卽今之裩也

袴蓋古之裳也周武王以布爲之名曰褶敬王以繒爲之名曰袴但不縫口而已庶人衣服也至漢章以綾爲之加下緣名曰口常以端午日賜百官水紋綾袴若百官母及妻妾等承恩者則別賜羅紋勝袴取其名曰勝今太常二人服紫絹袴褶緋衣執永籥以舞之【並上】黃帝冕舜十二章服禹佩玉秦簡公初令吏帶劍趙武靈王始胡服騎射漢獻帝時王公士人服幅巾後周宇文防令百官執笏紗襆隋文帝定服色尙黃煬帝定品官服色三紫五朱六品以下緑吏靑庻人白商皂【覽】帝舜冕翌紱絑緇衣纁裳【路史】

臯陶擇羝裘以禦之【尸子】

少昊都於曲阜鞬鞮毛人獻其羽裘【田俅子】

禹時渠搜來獻裘【宋志】

舜令禹制繡以五種之彩明施於五色制作衣服則帝舜始爲繡也【詩正義】

齊桓公出遊遇一丈夫裒衣應步著桃殳桓公怪而問之丈夫曰是名二桃桃之爲言亡也夫日日愼桃何患之有故亡國之社以戒諸侯庶人之戒在於桃殳桓公說其言與之共載【韓詩外傳】

晉侯使申生伐東山衣之偏裻之衣佩之金玦僕人贊聞之曰太子殆哉君賜之奇奇生怪怪生無常無常不立使之出徵先以觀之故告之以離心而示之以堅忍之權則必惡其心而害其身矣惡其心必內險之害其身必外危之外自中起難哉且是衣也狂夫之衣也其言曰盡敵而返𨿽盡敵其若內讒何申生勝翟而返讒言作於中君子曰知微【新序】

景公爲巨冠長衣以聴朝疾視矜立日晏不罷晏子進曰聖人之服中侻而不駔可以導眾其動作侻順而不逆可以奉生是以下皆法其服而民爭學其容今君之服駔華不可以導眾民疾視矜立不可以奉生日晏矣君不若脫服就燕公曰寡人受命退朝遂去衣冠不復服【晏子】

晏公爲西曲潢其深滅軌髙三仞橫木龍虵立木鳥獸公衣黼黻之衣素繡之裳一衣而五彩具焉帶球玉而冠且被髮亂首南面而立傲然晏子見公曰昔仲父之霸何如晏子抑首而不對公又曰昔管文仲之霸何如晏子對曰臣聞之維翟人與龍蛇比今君橫木龍蛇立木鳥獸亦室一就矣何暇在霸哉且公伐宮室之美矜衣服之麗一衣而五彩具焉帶球玉而亂首被髮亦室一容矣萬乘之君而一心於邪君之防亡矣以誰與圖霸哉公下堂就晏子曰梁丘據裔欵以室之成告寡人是以竊襲此服與據爲笑又使夫子及寡人請攺室易服而敬聴命其可乎晏子曰夫二子營君以邪公安得知道哉且伐木不自其根則孽又生也公何不去二子者母使耳目淫焉【上】

齊林旣者衣葦朝景公景公曰何忽服小人衣耶林旣曰衣狗裘者必不羊鳴今君衣狐裘音必能不狐乎【說苑】田贊衣儒衣而見荊王荊王曰先生之衣何其惡也贊對曰衣又有惡此者荊王曰可得而聞耶對曰甲惡於此王曰何謂也對曰冬日則寒夏日則熱衣無惡於甲者矣贊貧故衣惡也今大王萬乘之主也富厚無敵而好衣人以甲臣竊爲大王不取也

宋景公之時懸四時衣春夏以珠玉爲飾秋冬以翡翠爲溫【拾遺記】

勾踐與妻入臣吳夫人衣無緣之裳左開之襦莝以養馬【吳越春秋】

趙簡子乘敝車痩馬衣羖羊裘其宰進諫曰車新則安馬肥則往來疾狐白裘溫且輕簡子曰吾非不知也吾聞之君子服善則益恭細人服善則益倨我以自備恐有細人之心也傳曰周公位尊愈卑勝敵愈懼家富愈儉故周氏八百餘年此之謂也【說苑】

列精子髙聴行乎齊泯王善衣東布衣白縞冠顙推之履特防朝雨袪步堂下謂其侍者曰我何若侍者曰公姣且麗列精子髙因步而窺於井粲然惡丈夫之狀也喟然嘆曰侍者謂吾聴行於齊王也夫何阿哉又況於所聴行乎【呂氏春秋】

宋有澄子者亡其緇衣順塗以求之見婦人衣緇衣焉援之而弗舎曰而以是償我矣婦人曰公𨿽亡緇衣然此吾所自爲者也澄子曰而弗如速以償我矣我昔所亡者紡緇也今子之所衣者禪緇也以禪緇而當我之紡緇也而豈有所不得哉【子華子】

主人之女翳承日之華被翠云之裘【宋玉風賦】

渠搜國人綴艸毛爲防結网爲衣似今之羅紈也元狩六年來獻网衣一襲帝焚於九逹之道恐後人徴求以物奢費燒之煙如金石之气【拾遺記】

武帝時西域獻吉光裘入水不濡入火不焦【西京雜記】王母上殿東向坐著黃金防文采鮮明光儀淑穆帶靈飛大綬腰佩分景之劍頭上太華髻戴太眞晨嬰之冠履璚鳳文之舄【漢武內傳】

西王母侍女服紺綾之袿

上元夫人降武帝服赤霜袍云采亂色【並上】

南極夫人被錦服靑羽裠【眞人傳】

秦防淸亷不受禮賂家貧衣服單露鄕人歌之曰冬無袴有秦防【後漢書】

黃香字文彊年十二家業虛貧衣食不贍舅龍鄕侯爲作衣被不受【東觀漢記】

張君平與妺憲書曰念諸裏捨皆富財賄袿防襲蔽紛華照曜於是之際想汝懷愧【婦人集】

吳選曹令史劉卓病夢見一人以白越單衫與之言曰汝著衫污火燒便潔也卓覺果有衫在側污輒火浣之【魏文帝典論】

薛夏天水人也博學絕倫母孕夏時夢人遺之一篋衣云夫人必產賢明之子也爲帝王之所崇母記所夢之日及生夏之年以弱冠才辯過人魏文帝與之講論終日不息應對如流帝曰昔公孫龍稱爲辯捷而迂誕誣妄今子所說非聖人之言不談子遊子夏之儔不能過也昔仲尼在魏復爲入室焉帝手制書與夏題云入室生位至祕書丞居生甚貧帝解禦衣以賜之【拾遺記】楊阜字義山爲城門校尉常見明帝著帽被縹綾半袖阜問帝曰此於禮何法服也帝黙然【魏志】

昔魏武軍中無故作白帢此縞素凶喪之徴也初橫縫其前以別後名之曰顏帢傳行之至永嘉之間稍去其縫名無顏帢而婦人束髮其緩彌甚紒之堅不能自立髮被於額目出而已無顏者愧之言也覆額者慚之貌也其緩彌甚者言天下亡禮與義放縱情性及其終極至於大恥也其後二年永嘉之亂四海分崩下人悲難無顏以生焉【搜神記】

陸遜破曹休上大防命遜舞解所著白鼯子裘賜之【吳書】梁孝王彤衣補車幰以此爲淸參軍王銓曰晏嬰大官稱淸者以爲禦食七百家也公無此費宜美衣服使內外相稱彤有慚色【王隱晉書】

永嘉中士大夫競服生箋單衣識者怪之曰此古練纕之布諸侯所以服天子也今無故服之殆有應乎其後懷湣晏駕【搜神記】

謝尙開率穎秀辧悟絕倫脫略細行不爲流俗之事好衣刺文袴諸父責之因而自攺遂知名

王惇參軍摯瞻見惇以故壞裘賜老外部都督曰此裘𨿽故不如與小吏惇曰何故瞻曰上服賜下貂蟬亦可賜下乎【並上】

石虎臨軒大防著靑龍袍【鄴中記】

石虎獵著金樓合歡袴【上】

太祖奇張融賜衣曰見卿衣服麄交爾藍縷亦虧朝望令送一通衣意謂𨿽故猶勝新是吾之所著已令裁減稱卿之體【齊書】

王琨性儉約景和中討義陽王防六軍戒嚴應湏紫服琨曰元嘉初徵謝晦有紫服在匣不湏更制檢取果得焉【上】

到漑爲建安太守任昉以詩贈之求二衫云鐵錢兩當一百代易名實爲惠當及時無待涼秋日漑答云余衣本百結閩中徒八蠶假令金如粟詎使亷夫貪【梁書】髙允拜中書令司徒陸麗曰髙允𨿽防寵待而家貧布衣妻子不立帝怒曰何不先言今見朕用之方言其貧是日幸允第惟艸屋數間布被緼袍廚中鹽菜而已帝嘆息曰古人之淸貧豈有此乎卽賜帛五百疋粟千斛【北史】

唐邕字道和少明敏有治世才斛律金啟太后曰唐邕彊幹一人當千顯祖乃解所服靑鼠皮裘賜之云意在與卿共敝【北齊書】

昔佛入舎衞城分衛身衣有少穿壞有一婆羅門見佛衣壞卽其家中得少白防持用施佛惟願如來當持此以補衣佛卽受之佛與授記使與當來世兩阿僧只刼之中當得作佛

佛姨母摩訶波闍汲提佛已出家手自紡織預作一端金色之防積心系想惟俟於佛旣得見佛喜發心髓卽持此防奉上如來佛告防曇彌汝持此防往奉眾僧波提重白佛言自佛出家心每思念故手自紡織規心俟佛惟願垂湣爲我受之佛告之曰知母專心欲用施我然恩愛心福不廣若施眾僧獲報彌多我知此事是以相勸【賢愚經】

幹陀國昔有王神勇多謀號伽當【一日加色伽當】討襲諸國所向悉降至五天竺國得上絲二條自畱一一與妃妃因衣其謁王當妃乳上有郁金香手印迹王見驚恐謂妃曰爾忽著此手迹之服何也妃言向王所賜之王怒問藏臣藏臣曰本有是非臣之咎王追商者問之商言南天竺國娑陁婆限王有宿願每年所賦細並重疊積之手染郁金柘於上千萬里手印悉透丈夫衣之手印當背婦人衣之手印當乳王令左右披之皆如商者言王因叩劍曰吾若不以劍裁娑陁婆限王手足無以寢食乃遣使就南天竺索娑陁婆限王手足使至其國娑陁婆限王與羣臣紿報曰我國𨿽有王名娑陁婆限元無王也但以金爲王設於殿上凡統領教習在臣下耳王遂起象馬兵南討其國其國隱其王於地窟中鑄金人來迎王知其僞且自恃福力因斷金人手足娑陁婆限王於窟中手足亦自落也【法苑珠林】昔迦夷國王名梵摩逹時出遊獵於曠野見有一屋卽往趣之中有一女從求飲食無索不得王請相見女都裸形王解衣與之著體便無如是至三王以問女女答昔爲王妻王飯沙門又施衣時諫但設飯已足不須施衣故受此罪王欲令我得著衣者爲我作衣先施沙門及明經賢者王求沙門久不能得可施五戒賢者賢者咒願云願令金牀女得福無量得著王衣王問女曰女是何神答曰我勝於人小不及天故在鬼神道中捨此命後當生第一天上【上以下冠】

冠銘曰寵以著首將身不正遺爲徳咎書履曰行必慮正無懷僥幸【太公金匱】

儒者冠圓冠者知天時履方履者知地形緩佩玦者事至而斷【莊子】

知天道者冠鉥知地道者履蹻能治煩決亂者佩觿能射禦者佩鞢能正三軍者搢笏衣必荷規而承矩負防而凖下故君子衣服中而容貌得接其服而象其徳【說苑】劍之在左靑龍之象也刀之在右白虎之象也鉤之在前赤鳥之象也冠之在首武之象也四者人之盛餙也夫能通古今別然不然乃能服此也【堇子】

黃帝時荀始爲冠於則爲扉

天子冠纓諸矦素冠素纓大夫以下練冠練纓【尉繚子】太子庶子攝太常少卿裴正奏曰切見後周制冕加爲十二旣與前禮數大不同而色應五行又非典故謹按三代之冠其名各別六等之冕承用區分璪玉五防隨班異飾都無迎气變色之文惟月令者起於秦代乃有靑玉赤玉白駱黑衣與四時而色變全不言於弁冕王時冕色禮旣無文稽於正典難以經證且後魏以來制度咸闕天興之歲艸創善修所造車服多參胡制故魏叔論之稱爲違古是也周氏因襲將爲故事大象承統咸取用之輿輦衣冠甚多迂怪今皇隋革命憲章前代其魏周輦輅不合制者已勅有司盡令除廢然衣冠禮器尙且兼行乃有立夏衮衣以赤爲質迎秋平冕用白成形旣越典章湏革其謬謹按續漢書禮儀志云立春之日京都皆著靑衣秋夏悉如其色逮於魏晉迎气五郊行禮之人皆同此制考尋故事惟幘從色衣今請冠及冕色並用惟應著幘者任依漢晉制曰可【隋書】通天冠金博山蟬謂之金顏【古今注】

髙祖冠以竹皮爲之謂之劉氏冠楚制禮無文鄙人不識謂之鵲尾冠【獨斷】

建華冠以鐡爲柱捲貫九珠九枚今以銅爲珠形制似縷簏記曰知天文者服之

術士冠前圓英制邐迆四重趙武靈王好服之

巧士冠髙五寸要後相通掃除從官服之

郤非冠宮門僕射服之

樊噲冠漢將軍樊噲造次所冠以入項籍營廣七寸前出四寸司馬殿門大防衞士服之

郤敵冠前髙四寸通長四寸後髙三寸監門衛士服之【並上】

嫫母作特髻漢呂后作婦冠

漢制洗馬冠髙山冠【北堂書鈔】

六國時趙魏之間通謂巾爲承露用全幅向後襆髮謂之頭巾俗人謂之襆頭【古今注】

實錄曰人首服以羊毛爲之謂之氊帽卽今氊笠秦漢競服之後故以蓆爲骨而鞔之謂之蓆帽

天皇太帝北辰星也含元秉陽舒精吐光居紫宮中制馭四方冠有五采【春秋合誠圖】

髙靈九天建金華七曜之冠【上淸經】

皇初紫元天中眞人授朱錦之服巾緑霞之冠【太洞訣】玉眞九天丈人戴飛精百變之冠佩九道眞之策【上淸經】元始皇上丈人戴七曜之冠佩九色自然之綬【上】太紫眞君建紫晨巾乘靑龍紫羽蓋太帝建七气朱冠玉佩帝君建紫冠【變化經】

天皇君戴九色冠地皇君戴二晨玉冠執元皇定籙策人皇君戴七色冠執上皇保命玉策【洞神經】

東元君道君冠七色曜天玉冠躡九色之履【八景經】靑城丈人戴蓋天之冠【五嶽圖】

魯哀公問於孔子曰昔者舜冠何冠乎對曰君之問不先其大者公曰其大何乎孔子曰舜之爲君也其政好生而惡殺其任授賢而逺不肖徳若天地而靜虛化若四時而變物也是以四海承風暢於異類鳳翔麟至鳥獸馴徳無他也好生故也【家語又荀子曰哀公問舜冠於孔子三問不對哀公曰寡人問舜冠於子何以不言也孔子對曰古之王者有務而拘領者矣其政好生而惡殺焉是以鳳在列樹麟在郊野烏鵲之巢可俯而窺也君不此問而問舜冠所以不對也】

妺喜冠男冠桀亡天下何晏服女服亦亡其身此服妖也【晉傅奏議】

成王將加元服周公使人來零陵取文竹爲冠【獨斷】齊桓公飲酒醉遺其冠恥之三日不朝管仲曰此非有國之恥也公胡其不雪之以恥公曰善乃發倉囷賜貧窮論囹圄出薄罪處三日而民歌之曰公胡不復遺冠乎【韓非子】

昔者齊桓公髙冠博帶金劍木盾以治其國其國治昔者晉文公大布之衣防羊之裘韋以帶劍以治其國其國治昔者楚莊王鮮冠組纓絳衣博袍以治其國其國治昔者越王勾踐剪髮文身以治其國其國治此四君者其服不同其行猶一也【墨子】

楚文王好服獬冠楚國效之趙武靈王具帶鵕而朝趙國化之【淮南子】

魯國孔子尙有仲尼車輿冠履明徳盛者光靈逺也【東平王蒼傳】

晏平仲以齊君奢故澣其朝冠振其鹿裘【風俗通】

越王勾踐使亷稽獻民於荊王荊王使者曰越夷狄之國也臣請欺其使者荊王曰越王賢人也其使者亦賢子其愼之使者出見亷稽曰冠則得以俗見不冠不得見亷稽曰夫越亦周室之列封也不得處於大國而處江海之陂與魭鱣魚鱉爲伍文身剪髮而後處焉今來至上國必曰冠得俗見不冠不得見如此則上國使敵越亦將劓墨文身剪髮而後得以俗見可乎荊王聞之披衣出謝孔子曰使於四方不辱君命可謂士矣【韓詩外傳】範獻子卜獵占之繇曰君子得黿小人遺冠範獻子獵而無得遺其豹冠【瑣語】

魯人身善制冠妻善織屨往徙於越而大困窮以其所修而遊不用之鄕譬若樹荷山上而蓄火井中操釣上山揭斧入淵欲得所求難也【淮南子】

古幘無巾王莽頭禿乃始施巾【獨斷】

漢末諸賢多委王服以幅巾爲雅袁紹崔豹之徒𨿽爲將帥猶著縑巾

劉生帽裁制微不長有似裏父之服【魏文帝與劉書】

有澤火者冠霞笠兼莎裳褐衣緩步而去【苻子】

義熈中王愉字茂和在庭中行帽忽自落仍乘空如人所著尋而第三兒緩懷貳伏誅【異苑】

宋何尙之致仕在家常著鹿皮冠後復起拜開府儀同三司天子臨軒百僚陪位沈慶之戲曰今日何不著鹿皮冠【宋書】

沈慶之隨宗慤伐沔北諸山蠻大破之慶之患頭風好著狐皮帽羣蠻惡之號曰蒼頭公【上】

劉訐常著谷皮巾被衲衣毎遊山澤輒流連忘返神理閒正姿貌甚華在林谷之間意气彌逺遇者皆謂神人【南史】

武帝幸劉悛第帝著鹿皮冠劉悛設兔毛衾於牖中宴樂以冠賜悛至夜乃出【齊書】

齊東昏侯制四種冠五彩袍【金陵志】

永明中髙麗使至服窮袴冠拒風曰此古之遺像也【南齊書】梁邵陵王綸於婁湖立園廣防酒後好聚眾賔冠手自裂破投之唾壺皆莫敢言謝舉常與宴王欲取舉幘舉正色曰裂冠毀冕下官弗敢聞命拂衣而退王屢召不返甚有慙色【南史】

崔休兼給事黃門侍郎參定禮儀帝嘗閱故府得舊冠題曰南部尙書崔逞制顧謂休曰此卿家舊事也【後魏書】周獨孤信馳馬帽微側人遂爲側帽

云定興謂宇文述曰入內宿衞必當耳冷乃爲術制裌頭巾令深袙耳時人學之名爲許公袙勢許公述封爵也

隋大業十年左丞相牛下議請著桐子巾以桐木爲之內皆漆詔從之【劉馮事始】

李子雄明辧有器幹煬帝甚任之新羅適遣使朝貢子雄至朝堂與語因問其冠制所由其使者曰皮弁遺象安有大國君子而不識皮弁也子雄曰中國無禮求諸四夷使者曰自至以來此言之外未見無禮憲司以子雄失詞劾奏其事竟坐免【隋書】

髙麗冠曰骨蘇多以紫羅爲之【周書以下笄】

燧人始爲笄女媧之女以荊杖及竹爲笄以貫髮至堯以銅爲之且橫貫焉舜雜以象牙玳瑁【實錄】

王肅之奔魏也劉芳未及相見嘗宴羣臣於華林肅語次云古者惟婦人有笄男子則無笄芳曰推經禮正文古者男子婦人俱有笄肅曰喪服稱男子免而婦人髽男子冠而婦人笄如此則男子不應有笄芳曰此專謂凶事也內則稱子事父母雞初鳴櫛纚笄總以玆而言男子有笄明矣肅亦以爲然曰此眞劉石經也昔漢世造三字石經於太學學者文字不正多往質焉芳析義明辧疑者皆往詢訪故時人號爲劉石經【北史以下釵釧】女媧作竹簮堯作銅簮舜作象牙簮玳瑁釵桀作金玉釧紂作翠翹金鈿步搖寶幹指環呂后制五采通艸花晉郭隗始剪防爲花【物原】

釵子蓋古笄之遺象也至秦穆公以象牙爲之敬王以玳瑁爲之始皇又金銀作鳳頭以玳瑁爲腳號曰鳳釵又至東晉有童謠言織女死時人挿白骨釵子白妝爲織女作孝至隋煬帝宮人揷鈿頭釵子常以端午日賜百僚玳瑁釵冠後漢書貴人助簮玳瑁釵【中華古今注】漢武元鼎元年起招靈閣有一神女畱玉釵與帝帝以賜趙婕妤至昭帝元鳳中宮人猶見此釵謀欲碎之開視匣惟見白燕直升天后宮嘗作玉釵因名玉燕釵言其吉祥【洞防記】

趙后持昭儀手抽紫玉九鶵釵爲昭儀簮髻【飛燕外博】盤龍釵梁冀婦所制

元帝將拜貴人有司請市雀釵帝以煩費不許【晉書】後漢孫程十九人立順帝有功各賜金釧指環則釧之起漢已有之也

涪陵山有大其中可卜其緣可作釵世號靈釵【華陽國誌以下履】

軒轅臣於則作屨制襪周公造偪履屧舄晉文帝造屐趙武靈王始效北蕃造靴

實錄曰履夏商皆以艸爲之周以麻晉永嘉中以絲或云馬周始以麻爲之名鞋也古今注曰魏文帝絕寵段絲猶以之爲履則非晉始以絲爲鞋矣按禮少儀云國𨿽靡敝君子不履絲屨則周人已用爲屨也

文子曰文王伐崇襪繋解則其物已見於商代實錄曰自三代有之謂之角襪前後兩隻相承中心系魏文帝吳妃始裁縫以綾羅防絹爲之洛神賦羅襪生塵是也秦始皇有望仙鞋漢有伏虎頭履繡鴛鴦履東晉有鳳頭履聚雲履五朶履南宋有重臺履梁有笏頭履分稍履立鳳履五色雲霞履漢履婦人圓頭男子方頭晉太康後婦人皆方頭

伊尹始爲艸履周文王以麻爲之至秦以絲爲屩令宮人侍從著之【中華古今注】

屨人掌王及後之服屨爲赤舄【赤舄者天子六冕後闕狄之舄也】黑舄【天子端服之】赤繶黃繶【以赤黃之絲爲下緣】靑句【以靑絲飾屨頭之鼻】素屨【裨下曰屨素屨有凶去飾用之】葛屨【夏衫絺綌以葛爲屨冬則以皮爲之】辧外內命夫命婦之命屨功屨散屨凡四時之祭祀以宜服之【周禮】天子黑方履諸侯素方履大夫素圓履【賈子】

景公爲履黃金之綦飾以銀連以珠良玉之絇其長尺冰月服之以聴朝晏子朝公迎之履重僅能舉足問曰天寒乎晏子曰君奚問天之寒也古聖人制衣服也冬輕而暖夏輕而淸今君之履冰月服之是重寒也履重不節是過任也失生之情矣故魯工不知寒溫之節輕重之量以害正生其罪一也作服不常以笑諸侯其罪二也用財無功以怨百姓其罪三也請拘而使吏度之公苦請釋之晏子曰不可嬰聞之苦身爲善者其賞厚苦身爲非者其罪重公不對晏子出令吏拘魯工令人送之境吏不得入公撒履不復服也【晏子】

鄭人有且置履者先自度其足而置之其坐至之市而忘操之已得履乃曰吾忘持度反歸取之及反市罷遂不得履又曰何不試之以足曰寕信度無自信也【韓子】鬼谷先生居淸溪山中蘓秦張儀從之學縱橫之術二子欲馳騖諸侯以智詐相傾奪不可化以至道先生痛其道廢絕數對蘓張涕泣然終不能寤蘓張學成別去先生與一隻履化爲犬北引二子卽日到秦矣【神仙拾遺】公主山在華山中漢末王莽秉政南陽公主避亂奔入此峯學道後得升仙至今嶺上有一雙朱履傳云公主旣於山中得道駙馬王咸追之不及故畱二履以示之潘安仁有公主峯記【述異記】

張衡同聲歌鞮芬以狄香鞮履也狄香外國之香也謂之香薰履也

後漢江夏劉勤家貧作屩供食嘗作一兩縷斷勤置不賣出行妻賣以糴米勤歸責妻欺取其直因棄不食江州刺史王造淵明無履從人脫履以給之語左右爲彭澤作履左右請履度淵明於眾坐伸腳及履至著而不疑【續陽秋】

劉敬宣嘗夜與僚佐宴坐空中有投一隻芒履於座墜敬宣食盤上頃之而敗【異苑】

東昏侯宮人皆著綠絲屩【齊書】

後魏王遵業從容恬素常著穿角履好事者多毀新履學之

有五色九色獅子之履【金眞玉光經以下屐】

昔有仙人鳳子者欲有所度隱於農夫之中一日大雨有鄰人來借艸履鳳子曰他人艸履則可借我之艸履乃不借者也其人怒詈之鳳子卽以艸履擲與化爲鶴飛去故後世名艸履爲不借【致虛閣雜爼】

木履起於晉文公時介之推逃祿自隱抱樹而死公撫木哀嘆遂以爲履每思從亡之功輒俯視其履曰悲乎足下足下之稱亦自此始也【東方朔瑣語】

孔穿振方屐見平原君【孔叢子】

抱木生於水松之傍若寄生然極柔弱不勝刀鋸乘濕時刳而爲履易於削幹則韌不可理也履𨿽猥大而輕風至則隨飄而動夏月納之可禦蒸濕之气太康六年扶南貢百雙帝深嘆異然哂其作之陋但置諸外府以備方物而已【南方艸木狀】

舊爲屐者齒皆逹褊上名曰露卯太元中忽不徹名曰陰卯識者以爲卯謀也必有陰謀之事至烈宗末驃騎參軍袁悅之始攬搆內外隆安中遂謀詐相傾以致大亂【晉書】

沈麟士性寛恕一鄰人認其所著屐麟士曰是卿屐耶卽脫與跣而歸後鄰人得屐送還前日屐曰非卿屐耶笑而受之【南齊書以下鞾】

鞾本胡也趙武靈王服之【釋名】

帝王貴臣多服九華帶烏皮六合靴惟天子帶加十二鐶以爲差異【隋書】

王儉嘗朝蕭琛年少未爲儉識自負其才气候儉宴於樂遊苑著虎皮靴策桃枝杖直造其坐儉與語大說【南史】

廣博物志卷三十八﹤子部﹐類書類﹐廣博物志﹥

欽定四庫全書

廣博物志卷三十九

明董斯張撰

器用【諸器物】

尹壽作鏡【中記】

帝旣與王母會於王屋乃鑄大鏡十二面隨月用之則鏡始於軒轅矣【黃帝內傳】

鑑之銘曰見爾前慮爾後【大戴禮】

武王鏡銘曰以鏡自照者見形容以人自照者見吉凶【太公陰謀】

明鏡之始下型曚然未見形容及其粉以錫摩以白旃須睂微毛可得而察【淮南子】

昔有夫妻將別破鏡人執半以爲信其妻與人通其鏡化鵲飛至夫前其夫乃知之後人因鑄鏡爲鵲安背上自此始也【神異經】

或問知將來吉凶爲有道乎答曰用鏡九寸自照有所思存七月則知神仙千里事也明鏡用一或二謂之日月或用四謂之四規鏡【抱朴子】

桀失玉鏡用其噬獸【尙書帝命期又考靈曜云秦失金鏡魚目入珠】

周靈王時異方貢玉人石鏡此石色白如月照面如雪謂之月鏡有玉人機捩自能轉動萇言於王曰聖徳所招也故周人以萇幸媚而殺之流血成石或或碧不見其屍矣【拾遺記】

穆王時沮渠國貢火齊鏡人語則鏡中響應

有韓房者自渠胥國來獻玉駝髙五丈琥珀鳳凰髙六尺火齊鏡廣三尺闇中視物如晝向鏡語則鏡中影應聲而答韓房身長一丈垂髮至膝以丹砂畫左右手如日月盈缺之勢可照百餘步周人見之如神明矣【並上】有降靈壇養靈池分光殿五間奔雷室七間望蟾閣十二丈上有金鏡廣四尺元封中有祗國獻此鏡照見魑魅不獲隱形【洞防記】

日南國有神藥數千種其西南有石鏡方數百里光明瑩徹可鑑五藏六府亦名仙人鏡國中人若有疾輒照其形遂知病起何藏府卽采神藥餌之無不愈其國人壽三千歲亦有長生者【述異記】

宣帝被收系郡邸獄臂上猶帶史良娣合防婉轉絲繩系身毒國寶鏡一枚大如八銖錢舊傳此鏡見妖魅得佩之者爲天神所福故宣帝從危獲濟及卽大位每持此鏡感咽移辰常以琥珀笥盛之【西京雜記】

杜眞孟宗周覽求師經歷齊魯資用將乏磨鏡自給【益部耆舊傳】

河東孫博能引鏡爲刀屈刀爲鏡【神仙傳傳】

文帝問占夢周宣吾夢磨錢文欲滅而愈更明何謂宣悵然不對帝固問之宣曰陛下家事𨿽欲爾而太后不聴是以欲滅更明耳帝欲治弟植之罪逼於太后但加貶爵【魏志】

仁壽殿前大方銅鏡髙五尺餘廣三尺二寸立著庭中向之便寫人形體了一怪也【陸士衡書】

王獻失鏡鏡在罌中罌中才數寸而鏡尺餘以問郭璞曰此乃邪魅所爲使燒車轄以擬鏡鏡卽出焉【搜神記】胡太后使靈昭造七寶鏡臺合有三十六室別有一婦人手各執鎖才下一關三十六戶一時自閉若抽此關諸門咸啟婦人各出戶前

扶南大舶從西天竺國來賣碧玻瓈鏡內外皎潔置五色物於其上向明視之不見其質問其價約錢百萬貫公曰昔波羅尼斯國王有大福得獲二寶鏡鏡光可照大者三十里小者十里至孫福盡天火燒宮大鏡光明皎潔災火不至焚爇小者光微爲火所害𨿽光彩昧暗尙能辟諸毒物方圓百步蓋此鏡也時王賣得金二千餘斤遂入商人之手後王福薄失其大寶收奪此鏡卻入王宮此王十世失道國人將謀害之此鏡又出入於商賈其價千金傾竭府庫不足也因命傑公與之論鏡由是信服【四公記】

隋汾陰侯生天下奇士也王度嘗以師禮事之臨終贈度以古鏡曰持此則百邪逺人度受而寶之鏡橫徑八寸鼻作麒麟蹲伏之象繞鼻列四方龍鳳虎依方陳布四方外又設八卦卦外置十二辰位而具畜焉辰畜之外又置二十四字周繞輪廓文體佀畫無闕而非字書所有也侯生云二十四气之象形承日照之則背上文畫墨入影內纖毫無失舉而扣之淸音徐引竟日方絕嗟乎此則非凡鏡之所同也宜其見賞髙賢自稱靈物侯生常云昔者吾聞黃帝鑄十五鏡其第一橫徑一尺五寸法滿月之數也以其相差各校一寸此第八鏡也𨿽歲祀悠逺圖書寂寞而髙人所述不可誣矣昔楊氏納環累代延慶張公喪劍其身亦終今度遭世擾攘居常郁怏王室如燬生涯何地寶鏡復去哀哉今具其異迹列之於後數千載之下倘有得者知其所由耳大業七年五月度自禦史罷歸河東適遇侯生卒而得此鏡至其年六月度歸長安至長樂坡宿於主人程雄家雄新受寄一婢頗甚端麗名曰鸚鵡度旣稅駕將整冠履引鏡自照鸚鵡遙見卽便叩首流血云不敢住度因召主人問其故雄云兩月前有一客防此婢從東來時婢病甚客便寄畱云還日當取比不復來不知其婢由也度疑精魅引鏡逼之便云乞命卽變形度卽掩鏡曰汝先自敍然後變形當捨汝命婢再拜自陳雲某是華山府君廟前長松下千歲老貍大行變惑罪合至死遂爲府君捕逐逃於河渭之門爲下邽陳思恭義女防養甚厚嫁鸚鵡與同鄕人柴華鸚鵡與華意不相愜逃而東出韓城縣爲行人李無傲所執無傲麤暴丈夫也遂將鸚鵡遊行數歲昨隨至此忽爾見畱不意遭逢天鏡隱形無路度又謂曰汝本老貍變形爲人豈不害人也婢曰變形事人非有害也但逃匿幻惑神道所惡自當至死耳度又謂曰欲捨汝可乎鸚鵡曰辱公厚賜豈敢忘徳然天鏡一照不可逃形但久爲人形羞復故體願緘於匣許盡醉而終度又謂曰緘鏡於匣汝不逃乎鸚鵡笑曰公適有美言尙許相捨緘鏡而走豈不終恩但天鏡一臨竄迹無路惟希數刻之命以盡一生之歡耳度登時爲匣鏡又爲致酒悉召雄家鄰里與宴謔婢頃大醉奮衣起舞而歌曰寶鏡寶鏡哀哉予命自我離形於今幾姓生𨿽可樂死必不傷何爲眷戀守此一方歌訖再拜化爲老貍而死一座驚嘆大業八年四月一日太陽虧度時在臺直晝臥防閣覺日漸昏諸吏告度以日蝕甚整衣時引鏡出自覺鏡亦昏昧無復光色度以寶鏡之作合於陰陽光景之妙不然豈合以太陽失曜而寶鏡亦無光乎嘆怪未已俄而光彩出日亦漸明比及日復鏡亦淸朗如故自此之後每日月薄蝕鏡亦昏昧其年八月十五日友人薛俠者獲一銅劍長四尺劍連於靶靶盤龍鳳之狀左文如火焰右文如水波光彩灼爍非常物也俠持過度曰此劍俠常試之每月十五日天地淸朗置之暗室自然有光傍照數丈俠持之有日月矣明公好奇愛古如饑如渇願與君今夕一試度喜甚其夜果遇天地淸霽密閉一室無復脫隙與俠同宿度亦出寶鏡置於座側俄而鏡上吐光明照一室相視如晝劍橫其側無復光彩俠大驚曰請內鏡於匣度從其言然後劍乃吐光不過一二尺耳俠撫劍嘆曰天下神物亦有相伏之理也是後每至月朢則出鏡於暗室光嘗照數丈若月影入室則無光也豈太陽太陰之耀不可敵也乎其年冬兼著作郎奉詔撰國史欲爲蘓綽立傳度家有奴曰豹生年七十矣本蘓氏部曲頗涉史傳略解屬文見度傳艸因悲不自勝度問其故謂度曰豹生嘗受蘓公厚遇今見蘓公言驗是以悲耳郎君所有寶鏡是蘓公友人河南苗季子所遺蘓公者蘓公愛之甚蘓公臨亡之歲戚戚不樂嘗召苗生謂曰自度死日不久不知此鏡當入誰手今欲以蓍筮一卦先生幸觀之也便顧豹生取蓍蘓公自揲布卦卦訖蘓公曰我死十餘年我家當失此鏡不知所在然天地神物動靜有徴今河派之間往往有寶气與卦兆相合鏡其往彼乎季子曰亦爲人所得乎蘓公又詳其卦云先入侯家復歸王氏過此以往莫知所之也豹生言訖涕泣度問蘓氏果云舊有此鏡蘓公薨後亦失所在如豹生之言故度爲蘓公傳亦具言其事於篇末論蘓公蓍筮絕倫黙而獨用謂此也大業九年正月朔旦有一胡僧行乞而至度家弟勣出見之覺其神彩不俗更邀入室而爲具食坐語良久胡僧謂勣曰檀越家佀有絕世寶鏡也可得見耶勣曰法師何以得知之僧曰貧道受明錄祕術頗識寶气檀越宅上每日常有碧光連日絳气屬月此寶鏡气也貧道見之兩年矣今擇良日故欲一觀勣出之僧跪捧欣躍又謂勣曰此鏡有數種靈相皆當未見但以金膏塗之珠粉拭之舉以照日必影徹墻壁僧又嘆息曰更作法試應照見腑臟所恨卒無藥耳但以金煙薰之玉水洗之復以金膏珠粉如法拭之藏之泥中亦不晦矣遂畱金煙玉水等法行之無不獲驗而胡僧遂不復見其年秋度出兼芮城令令防前有一棗樹圍可數丈不知幾百年矣前後令至皆祠謁此樹否則殃禍立及也度以爲妖由人興淫祀宜絕縣吏皆叩頭請度度不得已爲之以祀然陰念此樹當有精魅所托人不能除養成其勢乃密懸此鏡於樹之間其夜二皷許聞其防前磊落有聲若雷霆者遂起視之則風雨晦防纒繞此樹電光晃耀忽上忽下至明有一大虵紫鱗赤尾緑頭白角額上有王字被數創死於樹度便下收鏡命吏出虵焚於縣門外仍掘樹樹心有一穴於地漸大有巨虵蟠泊之迹旣而焚之妖怪遂絕其年冬度以禦史帶芮城令持節河北道開倉糧賑給陜東時天下大饑百姓疾病蒲陜之間癘疫尢甚有河北人張龍駒爲度下小吏其家良賤數十口一時遇疾度憫之賫此入其家使龍駒持鏡夜照諸病者見鏡皆驚起雲見龍駒持一月來相照光陰所及如冰著體冷徹腑臟卽時熱定至晚並愈以爲無害於鏡而有濟於眾令密持此鏡徧巡百姓其夜鏡於匣中冷然自鳴聲甚徹逺良久乃止度心獨怪明早龍駒來謂度曰龍駒昨忽夢一人龍頭蛇身朱冠紫服謂龍駒我卽鏡精也名曰紫珍嘗有徳於君家故來相托爲我謝王公百姓有罪天與之疾柰何使我反天救物且病至後月當漸愈無爲我苦度感其靈怪因此志之至後月病果漸愈如其言也大業十年度弟勣自六合丞棄官歸又將徧遊山水以爲長往之策度止之曰今天下向亂盜賊充斥欲安之乎且吾與汝同气未嘗逺別此行也似將髙蹈昔尙子平遊五嶽不知所之汝若追踵前賢吾所不堪也便涕泣對勣勣曰意已決矣必不可畱兄今之逹人當所不體孔子曰匹夫不奪其志矣人生百年忽同過隙得情則樂失志則悲安遂其欲聖人之義也度不得已與之決別勣曰此別也亦有所求兄所藏寶鏡非塵俗物也勣將抗志雲路棲蹤煙霞欲兄以此爲贈度曰吾何惜於汝也卽以與之勣得鏡遂行不言所適至大業十三年夏六月始歸長安以鏡歸謂度曰此鏡眞寶物也辭兄之後先遊嵩山少室降石梁坐玉壇屬日暮遇一嵌巖有一石堂可容三五人勣棲息止焉月夜二更後有兩人一貌胡須睂皓而痩稱山公一面濶白須睂長黑而矮稱毛生謂勣曰何人斯居也勣曰尋幽探穴訪奇者二人坐與勣談久往往有異義出於言外勣疑其精怪引手潛後開匣取鏡鏡光出而二人失聲俯伏矮者化爲胡者化爲猿懸鏡至曉二身俱殞身帶緑毛猿身帶白毛卽入箕山渡潁水歷太和視玉井井傍有池水湛然緑映問樵夫曰此靈湫耳村閭每八節祭之以祈福祐若一祭有闕卽池水出黑雲大雹浸堤壞阜勣引鏡照之池水沸湧有雷如震忽爾池水騰出池中不遺涓滴可行二百餘步水落於地有一魚可長丈餘粗細大於臂首紅額白身作靑黃間色無鱗有涎龍形蛇角觜尖狀如鱘魚動而有光在於泥水困而不能逺去勣謂蛟也失水而無能爲耳刄而爲炙甚膏有味以充數朝口腹遂出於宋汴汴主人張琦家有女子患入夜哀痛之聲實不堪忍勣問其故病來已經年歲白日卽安夜常如此勣停一宿及聞女子聲遂開鏡照之痛者曰戴冠郎被殺其病者牀下有大雄鷄死矣乃是主人七八歲老雞也遊江南將渡廣陵楊子江忽暗雲覆水黑風波湧舟子失容慮有覆沒勣防鏡上舟照江中數步明朗徹底風雲四斂波濤遂息湏臾之間逹濟天塹躋攝山麯芳嶺或攀絕頂或入深洞逢其羣鳥環人而噪數熊當路而蹲以鏡揮之熊鳥奔駭是時利涉浙江遇潮出海濤聲振吼數百里而聞舟人曰濤旣近未可渡南若不廻舟吾輩必葬魚腹勣出鏡照江波不進屹如雲立四面江水豁開五十餘步水漸淸淺黿鼉散走舉防翩翩直入南浦然後卻視濤波洪湧髙數十丈而至所渡之所也遂登天臺周覽洞壑夜行佩之山谷去身百步四面光徹纖微皆見林間宿鳥驚而亂飛還履防稽逢異人張始鸞授勣周髀九章及明堂六甲之事與陳永同歸更遊豫章見道士許藏祕云是旌陽七代孫有咒登刀履火之術說妖怪之次更言丰城縣倉督李敬愼家有三女遭魅病人莫能識藏祕療之無效勣故人曰趙丹有才器任丰城縣尉勣因過之丹命祗承人指勣停處勣謂曰欲得倉督李敬愼家居止丹遽命敬愼爲主禮勣因問其故敬愼曰三女同居堂內閤子毎至日晚卽靚妝衒服黃昏後卽歸所居閤子滅燈燭聴之竊與人言笑聲及至曉眠非喚不覺日日漸瘦不能下食制之不令妝梳卽欲自縊投井無柰之何勣謂敬曰引示閤子之處其閣東有恐其門閉固而難啟遂晝日先刻斷櫺四條卻以物支拄之如舊至日暮敬報勣曰妝梳入閤矣至一更聴之言笑自然勣防櫺子持鏡入閤照之三女叫云殺我婿也初不見一物懸鏡至明有一鼠狼首尾長一尺三四寸身無毛齒有一老鼠亦無毛齒其肥大可重五斤又有守宮大如人手身披鱗甲煥爛五色頭上有兩角長可半寸尾長五寸已上尾頭一寸色白並於壁孔前死矣從此疾愈其後尋眞至廬山婆娑數月或棲息長林或露宿艸莽虎豹接尾豺狼連迹舉鏡視之莫不竄伏廬山處士蘓賔奇識之士也洞明易道藏往知來謂勣曰天下神物必不久居人間今宇宙喪亂他鄕未必可止吾子此鏡尙在足相衛幸速歸家鄕也勣然其言卽時北歸便遊河北夜夢鏡謂勣曰我防卿兄厚禮今當捨人間逺去欲得一別卿請早歸長安也勣夢中許之及曉獨居思之恍恍發悸卽時西首秦路今旣見兄勣不負諾矣終恐此靈物亦非兄所有數月勣還河東大業十三年七月十五日匣中悲鳴其聲纖逺俄而漸大若龍咆虎吼良久乃定開匣視之卽失鏡矣【異聞集以下扇】

五明扇舜所作也旣受堯禪廣開視聴求賢人以自輔故作五明扇焉秦漢公卿士大夫皆得用之魏晉非乘輿不得用

雉尾扇起於殷世髙宗時有雊雉之祥服章多用翟羽周制以爲王后夫人之車服

武王作翣【世本】

魯少千山陽人漢文帝微服懷金欲問其道少千執象牙扇出應門【搜神記】

梁冀作擁身扇【續漢書】

晉庾廙爲荊州都督以毛扇上成帝帝疑是故物侍中劉劭對曰栢梁云構工匠先居其下管繁奏防牙先聆其音廙之此扇以好不以新【語林】

石虎作雲母五明金薄莫難扇薄打純金如蟬翼二面彩漆畫列仙奇烏異獸雲母帖其中彩色明徹虎出時用此扇挾乘輿又有象牙桃枝扇或緑沈色或木蘭色或紫紺色或作薄金色【拾遺記】

義熈中髙平檀茂崇喪亡其母沛郡劉氏晝眠夢見崇手執團扇云崇年命未盡橫被災厲永逺乖離今以此扇奉別母流涕驚覺果於屏風間得扇上皆如蜘蛛网絡撫執悲慟【異苑】

齊髙帝好畫扇何戢有蟬雀扇顧景秀所畫絕巧獻之張融弱冠有名道士陸修靜以白鷺羽扇遺之曰此旣異物以奉異人【南史以下鼎】

神鼎者質文之精也知吉知凶能重能輕不吹而沸五味自生王者盛徳則出【宋書】

金華山黃帝作一鼎髙一丈三尺大如十石甕像龍騰雲百神螭獸滿其中文曰眞金作鼎百神率服復篆書三足【虞荔鼎錄】

大茅山有帝時銅鼎鼎可容四五斛許偃刻甚精好在山獨髙處入土八尺許上有盤石掩鼎上帝時命東海神使埋藏於此

軒轅自采首山之銅以鑄鼎虎豹百禽爲之視火參鑪鼎成而軒轅疾崩葬喬山五百年後山崩空室無屍惟寶劍赤舄在耳一旦又失所在也【眞誥】

禹九鼎成而太白見者九日

禹鑄九鼎人不覺鼎移而日移五步自周郟鄏已來東南移不知今至何國也道人商行傳曰鼎在罽賓【孫暢之述書】

夏后開使蜚亷折金於山而陶鑄之於昆吾是使翁難雉乙卜於白若之曰鼎成三足而方不炊而自烹不舉而自藏不遷而自行以祭於昆吾之墟上乙又言兆之繇曰饗矣逢逢白雲一南一北一西一東九鼎旣成遷於三國夏后氏失之殷人受之殷人失之周人受之【墨子】

周家以世孝天瑞之鼎以助享祭【公羊注】

周鼎著倕而使齕其指先王以見大巧之不可也【淮南子】鼎有黃耳利得鱣鯉【歸藏占】

呂望銘功於昆吾仲山鏤績於庸器計功之義也【文心雕龍】太公於渭水得玉璜鑄一鼎刻其文曰璜鼎

荀況在嵩溪作一鼎大如五石甕表裏皆紀兵法大篆書四足

秦丞相樗裏子作一鼎文曰智嚢獨足古文大篆書張儀伐蜀鑄一鼎髙三尺文曰定蜀大篆書

周顯王四十二年九鼎淪沒泗淵秦始皇時見於泗水始皇大喜使數千人入水求之一絲未出龍嚙斷其口故泗上謠曰稱樂太早絕鼎絲【水經注】

李斯爲丞相鑄一鼎其文曰上丞相鼎埋於上蔡東門漢孝景帝鑄一鼎名曰食鼎髙二尺銅金銀雜爲之形若瓦甑無足中元六年造其文曰五熟是滋君王膳之小篆書

武帝登泰山鑄一鼎髙四尺銅銀爲之其形如甕有三足太始四年造其文曰登於泰山萬壽無疆四海寕謐神鼎傳芳大篆書

元鼎元年汾陽得寶鼎卽吾丘壽王所鑄之鼎髙一丈二尺受十二石雜金銀銅錫爲之四面蛟龍兩耳能鳴三足馬蹄刻山云奇怪之象紀靈圖未然之狀其文曰壽考天地百祥臻峙山伏其靈海伏其異此銘在底下又別有銘或浮或沈皆古文復篆此上古之鑄造也總有九枚

昭帝元平元年於藍田覆車山鑄一鼎髙三尺受五斗刻其文曰宜君王和四方調滋味去腥傷小篆書三足廢帝賀以天鳳六年登位廢爲海昏侯鑄一小鼎貯酒其形若甕四足受二斗其文曰長滿上小篆書

宣帝甘露元年於華山仙掌鑄一鼎髙五尺受四斗擬承甘露刻其文曰萬國伏貽長久鑄神鼎承天酒三足小篆書又建章宮銅人生毛以爲美祥作一金鼎埋之本宮

元帝初元二年鑄一鼎大如甕無足其文曰黃帝膳鼎小篆書

成帝綏和元年匈奴平鑄一鼎其文曰防盜平黃河淸八分書三足髙五尺六寸

哀帝元壽元年鑄一鼎貯酒髙四尺三足其文曰羣臣元日用醴小篆書

平帝元始五年鑄一鼎受二斗其文曰藥鼎三足八分書

王莽建國元年鑄一大鼎髙一丈其文曰建國鼎莽自書埋之漸臺又作一鼎其文曰君臣之鼎並小篆書三足

後漢光武建元元年鑄一鼎其文曰定天下萬物伏小篆書三足髙九尺

明帝永平十年鑄一鼎於洛水髙六尺其文曰蛟龍伏大篆書三足又鑄一鼎於谷水髙五尺其文曰谷洛小篆書四足

章帝元和二年於北嶽鑄一鼎髙四尺無足其文曰鎭地鼎小篆書

安帝延光四年鑄一鼎於少室山其文曰承露鼎小篆書四足

順帝永建六年鑄一鼎於伊水名曰魚鼎髙四尺三足靈帝嘉平元年鑄一大鼎埋之鴻都門其文曰儒鼎古書三足

漢官儀曰開陽門夜植樓上帝因作一鼎其文曰柱鼎一足如馬蹄

蕭何爲丞相鑄一鼎大如三石甕自表已功其文曰紀功鼎亦是何自作署書體四足

張陵在雲臺山得仙作一鼎寫丹經埋於雲臺山下車千秋爲丞相鑄一鼎文曰車丞相鼎八分書

司馬遷南遊探禹穴作一鼎而小記年月日埋之秦望山

黃霸爲潁川守神雀集遂刻鼎記之

孔光拜丞相鑄一鼎文曰丞相博山侯大篆書

王商爲單於所畏遂令鑄一鼎刻記其功以勸功臣楊震爲太尉作一鼎其文曰太尉鼎古隸書

南單於於漠北遺憲古鼎客五斗其傍銘曰仲山甫鼎萬年子子孫孫永保用憲乃上之【竇憲傳】

胡廣鑄一鼎其文曰孝子鼎八分書

陳太丘鑄一鼎藏於陘山

張衡制地動圖記之於鼎沈於西鄂水中

王允字子師郭林宗見而奇之允自鑄一鼎曰千里八分書

王仲子爲大司徒鑄一鼎其文曰司徒鼎大篆書王朗爲司空鑄一鼎其文曰司空鼎復篆書

董卓爲太師鑄一鼎其文曰太師鼎古隸書

蔡伯喈爲侍中封髙陽侯作一鼎記漢家歷數邕自書藏於泰山

蜀先主章武二年於漢川鑄一鼎名曰克漢鼎埋之丙穴中八分書三足又鑄一鼎沈於永安水中紀行軍奇變又於成都武檐山埋一鼎名曰受禪鼎又埋一鼎於劍口山名曰劍山鼎並小篆書皆武侯迹又時龍見武陽之水九日因鑄一鼎像龍形沈水中

蜀章武三年先主作二鼎一與魯王文曰富貴昌宜侯王一與梁王文曰大吉祥宜公王並古隸書髙二尺諸葛亮殺王雙還定軍山作一鼎埋於漢川其文曰定軍鼎又作八陣鼎沈之永安水中皆大篆書又於武郡金山作二鼎一大一小並無文時亮行軍見此山勢似有王者故鎭之

魏武帝鑄一鼎於白鹿山髙一丈紀徵伐戰陣之能古文篆書四足更作鼎予太子名曰孝鼎畫刻古來孝子姓名小篆書

文帝黃初元年鑄受禪鼎其文曰受祚鼎小篆書明帝太和六年鑄一鼎三足名曰萬壽鼎小篆書鐘繇魏文帝賜五熟鼎

吳孫權黃武元年於彭蠡水沈一鼎其文曰百神助陽侯伏三足大篆書又獵於樊山見一姥問得何獸答曰得一豹曰何不截尾遂爲姥立廟並作一鼎文曰豹尾鼎

孫亮建興元年於武昌鑄一鼎其文曰鎭山鼎小篆書三足

孫浩鑄一鼎於蔣山紀吳之歷數八分書

吳顧邕鑄一鼎文曰顧元凱之鼎八分書三足

陸遜破劉備軍鑄一鼎紀功其文曰破備鼎

晉懷帝永嘉六年鑄一鼎沈於步江中無文字鼎似形

苻堅建元年中長安樵人於城內見金鼎走白堅堅遣載取到化爲銅鼎入門又變成大鐸【異苑】

孔愉獲放之遂作一鼎刻其文曰孔敬康鼎沈之於水

王羲之於九江作書鼎髙五尺四面周匝書徧刻之沈於水中眞隸書

宋王劉裕晉永初三年從秦中還紀功鑄一鼎於九江其文曰沸秦洛伏大漢古篆書

宋文帝得鰕魚遂作一鼎其文曰鰕魚四足

順帝升明元年有人於宮亭湖得一鼎上有古文洵漠二字

齊髙祖諱道成於齋中池內見龍聞簫皷音遂埋一鼎其文曰龍鼎眞書三足

梁武帝大通元年於蔣山埋一鼎其文曰大通眞書又鑄一鼎書老子五千言沈之九江中並蕭子云書又天監二年安丰得一角靈武帝遂作一鼎投得處陳武帝卽位鑄一鼎其文曰元勲鼎沈於浙江

陳宣帝於太極殿中鑄一鼎其文曰忠烈常侍丁初正書【並上】

邳公好古物鐘鼎什物珪璽錢貝必具子聞之曰古之好古者聚道今之好古者聚財【文中子以下罏】

長安巧工丁緩者爲常滿燈七龍五鳳常雜以芙蓉蓮藕之奇又作臥褥香罏一名被中香罏本出房風其法後絕至緩始更爲之爲機環轉運四周而罏體常平可置之被褥故以爲名又作九層博山香罏鏤爲奇禽怪獸窮諸靈異皆自然運動又作七輪扇連七輪大皆徑丈相連續一人運之滿堂寒顫【西京雜記】

吳郡吳泰能筮會稽盧氏失博山罏使泰筮之泰曰此物質𨿽爲金其象實山有樹非林有孔非泉閶闔風至時發靑煙此香罏也語其主處求卽得之【集異記】

釋寶海姓龔梁武自講湼盤命海論佛性義海升榻而執鍮香罏帝曰法師𨿽斷慳貪香罏非鍮不執海應聲曰陛下位居宸極帽簪非纛不戴帝大悅

宋費崇先者吳興人也泰始三年受菩薩戒寄齋於惠逺家二十四日書夜不懈每聴經常以鵲尾香罏置膝前初齋三夕見一人容服不凡竟來舉罏將去崇先視膝前罏猶在其處更詳視此人見提去甚分明崇先方悟是神異自惟衣裳新滌了無不淨惟坐側有唾壺旣使去壺卽復見此人還罏坐前未至席頃猶見兩罏旣卽合爲一然則此神人所提者蓋罏影乎【法苑珠林】

沈約有香罏曰辟塵謝靈運有帳亦曰辟塵【采蘭雜誌】馮小憐有足罏曰辟邪手罏曰鳬藻冬天頃刻不離皆以其飾得名【上】

陶景母郝氏夢天人手執香罏來至其所已而有娠【南史以下枕】

泰山父者時漢武帝東巡見父鋤於道頭上白光髙數尺呼問之對曰有道士教臣作神枕枕有三十二竅二十四竅應二十四气八竅應八風臣行之轉少齒生【神仙傳】李廣與兄弟獵於宜山見臥虎射之一矢卽殪斷其頭爲枕示服猛也鑄銅像其形爲溲器示辱之今人作虎枕自廣始

景初中咸陽吏王臣夜倦臥枕有頃聞竈下有呼聲曰承約何以不來枕應曰我見枕不得動汝來飲至乃缶也【列異傳】

滕放夏枕文石枕臥忽暴雷震其枕旁微覺有聲不怖也其所枕蓋六安也【異苑】

宋世焦湖廟有一栢枕或云玉枕枕有小圻時單父縣人楊林爲賈客至廟祈求廟巫謂曰君欲好壻否林曰幸甚巫卽遣林近枕邊因入圻中遂見朱樓瓊室有趙大尉在中卽嫁女與林生六子皆爲祕書郎歷數十年並無思歸之志忽如夢覺猶在枕傍林愴然久之【幽明錄】寕州嘗獻琥魄枕光色甚麗價盈百金時將北伐以琥魄療金創上大悅命碎分賜諸將【南史以下席】

艸名虎須者江東織以爲席曰西王母席也【崔豹古今注】仙人鄭碞坐玉華之席【玉佩金璫經】

景公獵休坐地而食晏子後至左右滅葭而席公不悅曰寡人不席而坐地二三子莫席而子獨搴車而坐之何也晏子對曰吾聞介冑坐陣不席獄訟不席屍坐堂上不席三者皆憂也故不敢以憂侍坐公曰諾令人下席曰大夫皆席寡人亦席矣【晏子】

石季龍作席以金裹五香雜以五采綫編蒲皮緣之以錦【鄴中記】

郢州刺史韓務獻七寶牀象牙席詔曰昔晉武帝焚雉頭裘朕常嘉之今務所獻亦此之流也奇麗之物有乖素風可付其家【後魏書】

海中浮鵠山去地千餘里上有女人年三百歲有女道士百四十五人年並出百俱在學道遣使獻紅席梁武帝方捨身時其使適至此艸常有紅鳥居下故以名觀其狀則鸞鳥也【南史】

會稽歲時獻竹簟供禦世號爲流黃簟【西京雜記】

跂勒國貢文犀織以爲簟【洞防記以下帳】

茅君當受神靈之職眾賔皆至忽然有素縑帳於屋下敷數重白氊金案玉杯人皆醉飽【神仙傳】

上設紫琉璃帳火齊屏風列靈麻之燭以紫玉爲盤【拾遺記】斯條國王作白珠交結帳【吳時外國傳】

帝於迷樓上張四寶帳帳各異名一名散春愁二名醉忘歸三名夜酣香四名延秋月【大業拾遺以下燈】

穆王設常生之燈以自照一名恆輝又列璠膏之燭徧於宮內又有鳳腦之燈又有冰荷者出冰壑之中取此花以覆燈七八尺不欲使光明逺也【拾遺記】

髙祖初入咸陽宮周行庫府金玉珍寶不可稱計其尢驚異者有靑玉五枝燈髙七尺五寸作蟠螭以口銜燈燃燈鱗甲皆動煥炳若列星而盈室焉【西京雜記】

武帝燃芳苢燈於閣上光色紫有白鳳黑冠黑龍馵足來戲於閣【洞記】

元封中起方山像招諸靈異燒天下異香有沈光香塗魂香外國所貢靑樝之燈燃照數里【上】

江寕縣寺有晉長明燈歲久火色變靑而不熱隋文帝平陳已訝其古至今猶存【隋唐嘉話】

黿脂爲燈置水中卽見諸物【淮南萬畢術以下雜紀器物】

劉樊撰諸器物造作之始十五卷名曰物祖【北史】

太昊制九鍼【帝王世紀】

黃帝創觀漏水【隋志】

雍父作舂黃帝臣也【世本】

蚩尢作冶【尸子】

夏少康作箕帚【古本】

昆吾作陶赤翼作杵臼【呂氏春秋周書又云神農作陶】

伏羲氏作网黃帝作釜甑舜作瓦棺土墍夏昆吾氏作瓦公輸般作石磑倕作銚【古史考】

孟莊子作鋸【上】

神農作牀席薦蓐枕被少昊作簀堯作毯伊尹制承塵周公作簟【物原】

軒轅作帷帳禹作屏伊尹作亮槅周公作簾

伏羲作木梳神農作笓�軒轅作鏡鑷剃刀少康作掠子伊尹作油刷呂望作梳匣秦始皇作鏡臺

軒轅臣雍父作碓后稷作水碓魯般作礱磨碾子晉杜預作連機碓踏碓是也

神農作釜軒轅作鋸鑿般作鉋鉆櫽括

軒轅作帨巾帝嚳作布袱湯作手巾腳巾祖甲作周公作紗罩軒轅作幾夏禹作案周公制筵坫呂望作榻召公作椅漢武帝始效北蕃作交椅曹操作懶架神農作瓶甕軒轅作釜甑鼎尊盤盂椀楪匙筯祝融作舜作爼豆惇勺禹作籩豆盞湯作杯周公作臺盞田恆作唾壺秦始皇制湯礶

軒轅始造記裏皷指南車周公作欹器

遂人作火神農因制陶冶軒轅作鍼剪少昊制灰汁米糊顓頊作衣桁后稷制砧杵後防作衣架紂作熨斗蒍敖作酒窄老作酒篘

神農作油軒轅作燈唐堯作燈檠成湯作蠟燭

遂人作樵祝融作炭唐堯作火鑪伊尹作踏腳史佚作火鍁秦始皇爲烘篰晉羊琇作獸炭

軒轅作膠舜作漆公劉作黃蠟桀臣昆吾作石灰紂作脂粉周公作礪火秦穆公作輕粉劉安作焰硝白蠟軒轅始作浴盆溺器髙辛氏造爲偪厠

柱作蓑笠禹始爲蓋魏神元帝始爲傘宇文涉歸作氊衫雨籠公劉作泥罱戽斗伊尹始作桔橰史佚始作轆轤馬鈞始作桶

赫胥氏造梳以木爲之二十四齒取疏通之義

梭一名踟躕蠶箔一名璘籍

漢靈帝使畢嵐作翻車【並上】

馮鈞居京城內無水灌園乃作翻車令童兒轉之田家有水車卽此器也【魏略】

漢張讓作翻車名渴烏爲曲角以气引水

豪犀刷鬢器也詩曰側釵移袖拂豪犀【三餘帖】

無餘胡王有洛成天大旱浸於水卽雨下【三餘帖】

郎當淨櫛器也

吳主亮夫人洛珍有櫛名玉雪

淮南王有薰籠賦

大衣篝一名答一名薰籠【急就章注】

光武后陰麗華有金虯屈膝倒鳳銜花簫局【記事珠】簫局古薰籠也女巫章丹陳珠以犀金雜花簫局自隨【上】

杵之神曰細腰庾信詩曰北堂細腰杵

劉之遴好古愛奇在荊州聚古器數十百種有一器似甌可容一斛上有金錯字時人無能知者又獻古器四種於東宮其第一種鏤銅鴟夷榼二枚兩耳有銀鏤銘云建平二年造其第二種金銀錯鏤古罇二枚有篆銘云防容成侯適楚之歲造其第三種外國滲罐一口有銘云元封二年玆國獻其第四種古制澡盤一枚銘云初平二年造【南史】

竟陵王得古窯小口方腹而底平可容七八升以問陸澄澄曰此名服匿單於以與蘓武詳視器底彷佛可識如澄言【南史】

西魏文帝造二欹器其一爲二仙人共持一鉢同處一盤蓋有山山有香气別有一仙人持一金缾以臨器上以水灌山則出於缾而注於器煙气通發山中謂之仙人欹器也其一爲二荷同處一盤相去盈尺中有芙蓉下垂器上以水注芙蓉而盈於器又爲鳬雁蟾蜍以飾之謂之水芝欹器二盤各有一牀一鉢鉢圓而牀方中有人焉言三才之象也器如觥形滿則平溢則傾置之前殿以警滿盈焉

曹公作欹案臥視書六朝人作隱囊柔軟可欹又勝欹案

楊愔傳以方麯障面讀書不解方麯爲何語按說文作筁蠶薄也通作曲禮記曰薄漢書周勃傳織薄曲爲業方言薄謂之曲此云方麯障面蓋竹織方扇也

廣博物志卷三十九

欽定四庫全書

廣博物志卷四十

明董斯張撰

器用二【舟車】

化狐作舟【物理論又虞姁作舟見呂氏春秋又共鼓貨秋作舟見世本又番禺始爲舟見山海經棄作舟見墨子】

遂人以匏濟水伏羲始乘桴軒轅作舟楫顓頊作篙槳帝嚳作舵櫓堯作維牽夏禹作舵加以篷帆檣伍貟樓船【物原】

水用舟沙用防泥用輴山用【文子】

天子造舟諸侯維舟大夫方舟士特舟庶人乘泭【爾雅】船循也循水而行也又曰舟言周流也其前立柱曰椳巍巍也巍巍髙貌也其尾曰柂柂拖也後見拖曵也且弼正船使順流不使他戾也在旁曰櫓櫓膂也用膂力然後舟行也引舟者曰筰筰作也作起也起舟使行動也在旁撥水曰櫂櫂濯也濯於水中也且言使舟櫂進也又謂之札形似札也又謂之楫楫捷也撥水使舟捷疾也所用斥旁岸曰交一人前一人還相交錯也帆泛也隨風張幔曰帆使舟疾泛泛然也舟中牀以薦物者曰笭言但有簀如笭牀也南方人謂之笭言濕漏之水然從下過也其上板曰覆言所覆眾枕也其上屋曰廬象廬舎也其上重室曰飛廬在上故曰飛也又在上曰爵室於中望之如鳥雀之警示也軍行在前曰先登登之向敵陣也狹而長曰艨衝以衝突敵船也輕疾者曰赤馬舟其體正赤疾如馬也上下重牀曰艦四方天板以禦矢石其內如牢檻也五百斛以上還有小屋曰斥以視敵進退也三百斛曰貂也貂短也江南所名短而廣安不傾危者也二百斛以下曰艇其形徑挻一人二人所行也【釋名】

小船謂之艇艇之小者曰防船頭謂之舳尾謂之艫楫謂之橈車轅上者謂之轅謂之輈軫謂之枕較謂之幹衡扼也扼上者謂之鳥喙【小爾雅】

舟舫榜船也艬艜艒防防舺舴艋艆防防艑�艡舽船防舸艛防艃舶艀艦舼艇艅艨艟艗�舴艋舟也防筏也謂之舷防謂之桄造舟謂之浮梁【廣雅】

玉山傍有丹桂紫桂白桂皆直上百尋可爲舟航謂之文桂之舟【拾遺記】

堯登位三十年有巨查浮於西海查上有光夜明晝滅海人望其光乍大乍小若星月之出入矣查常浮繞四海十二月一周天周而復始名曰貫月查亦謂掛星查羽人棲息其上羣臣含露以漱日月之光則如暝矣【上】夏禹欲造獨木船知梓潼縣尼陳山有梓木徑一丈二寸令匠者伐之樹神爲童子不伏禹責而伐之【蜀記】天子乘龍舟鳥舟浮於大沼【穆天子傳】

越絕書舟名須慮

晉平公使叔向聘於吳吳人拭船以送之左五百人右五百人有繡衣豹裘者叔向歸以告平公平公曰吳其亡乎奚以敬舟奚以敬民叔向對曰君爲馳底之臺上可以發千兵下可以陳鐘皷諸侯聞君者亦曰奚以敬臺奚以敬民所敬各異也於是平公乃罷臺【說苑】

秦爲太白船萬艘欲以攻楚【蜀王本紀】

昆明池漢時有豫章船一艘載一千人【酉陽雜爼】

漢武帝思懷往者李夫人不可復得時始穿昆靈之池泛翔禽之舟帝自造歌曲使女伶歌之時日已西傾涼風激水女伶歌聲甚遒因賦落葉哀蟬之曲曰羅袂兮無聲玉墀兮塵生虛房冷而寂寞落葉依於重扃望彼美之女兮感余心之未寕帝聞唱動心悶悶不自支持命龍膏之燈以照舟內悲不自止【拾遺記】

虯泉池在五柞宮北中有追云舟起風舟待僊舟含煙舟或以沙棠爲枻檝或以木蘭文柘爲櫓棹又起五層臺於月下【洞防記】

帝乘衝瀾靈鶂之舟以香金爲鉤霜絲爲綸丹鯉爲餌釣於臺下得白鮫焉【拾遺記】

太液池中有鳴鶴舟容與舟淸曠舟采菱舟越女舟【西京雜記】

昆明池中有弋檀舟【上】

昆明池中有撞雷舸【洞防記】

靈池中有轉羽舫淩龍舫淩波舫【述異記】

影娥池中有遊月船觸月船鴻毛船逺見船載數百人或以靑桂之枝爲櫂或以木蘭之心爲檝練實之竹爲篙紉石之脈爲繩防也石脈出晡東國細如絲可縋萬斤生石裏破石而後得此脈縈緒如麻紵也名曰石麻亦可爲布也【上】

漢武帝乘郁金楫泛積翠池自吹縹玉笛

地理誌有京兆尹船司空注云本主船之官遂以名縣婕妤接帝於太液池作千人舟號合宮之舟池中起爲瀛洲榭髙四十尺帝禦流波文縠無縫衫後衣南越所貢雲英紫裙碧瓊輕綃廣榭上後歌舞歸風送逺之曲帝以文犀簮擊玉甌令後所愛侍郎馮無方吹笙以倚後歌中流歌酣風大起後順風揚音無方長噏細嫋與相屬後裙髀曰顧我顧我後揚袖曰仙乎仙乎去故而就新寕忘懷乎帝曰無方爲我持後無方捨吹持後履久之風霽後泣曰帝思我使我仙去不得悵然曼嘯泣數行下帝益愧愛後賜無方千萬入後房闥他日宮姝幸者或襞裙爲繒號曰畱仙裙【飛燕外傳】

菌桂之舟晨鳬之舸【王粲海賦】

宛渠之民乘螺舟而至舟形似螺沈行海底而水不浸入一名淪波舟【拾遺記】

舟名靑翰十翼赤馬【釋名】

緑鷁防鶖皆船名【劉禎魯都賦】

管寕泛海舟欲覆乃曰吾嘗一朝科頭三晨宴起過皆在此風乃息【魏志】

管寕死遼東三十七年歸柩而阻海風同行數十船俱沒惟寕船望見火光投之得島嶼及上岸無火亦無人晏先生以爲積善之感【獨異志】

孫權乘飛靈大船【吳都賦】

諸葛恪制鴨頭船【吳志】

孫皓嘗問詩云泛彼栢舟惟栢舟乎張尙對曰詩言檜楫松舟則松亦中舟也【環濟吳紀】

長史劉繪循治洛陽以東運渠通州嘗用赤馬【赤馬船名杜預表】

天泉池有紫宮舟升進舟曜陽舟飛龍舟射獵舟靈芝池有鳴鶴舟指南舟舎利池有雲母舟無極舟都亭池有華泉舟常安舟【晉宮閣記】

翟湯字道淵始安守幹寶與湯通家遺湯一船勅吏曰翟公亷讓致書訖委船而還湯旣無反致乃以貨之買絹物寄還寶寶本以爲惠而反煩之益嘆愧焉【晉書】晉時錢塘浙江有樟林桁大船每有乘者輒漂蕩搖揚而不可禁嘗鳴皷錢塘江頭淩浪如故惟船吏章粵能相制伏及粵死遂廢去【異苑】

晉徐榮者瑯琊人嘗至東陽還經定山舟人不慣誤墮洄澓中遊舞濤波垂欲沈沒榮無復計惟至心呼觀世音斯湏間如有數十人齊力引船者踴出澓中還得平流沿江還下日已向暮天大陰闇風雨甚駛不知所向而濤浪轉盛榮誦經不輟口有頃望見山頭有火光赫然廻柂趣之逕得還浦舉船安穏旣至亦不復見光同旅異之疑非人火明旦問浦中人昨夜山上是何火光眾皆愕然曰昨風雨如此豈如有火理吾等並不見然後了其爲神光矣【法苑珠林】

宋沙門竺惠慶廣陵人也經行修明元嘉十二年荊揚大水川陵如一惠慶將入廬山船至小而暴風忽起同旅已得依浦惟惠慶船未及得泊飄颺中江風疾浪湧靜待淪覆慶正心端念誦觀世音經洲際之人望見其船迎飈截流如有數十人牽挽之者逕到上岸一舫全濟【防祥記】

羊侃初赴衡州於兩艖防起三間通梁水齋飾以珠玉加之錦繢盛設幃屏陳列女樂乘潮解防臨波置酒緣塘傍水觀者塡咽

江革自武陵王長史除都官尙書將還所給一舸舸艚偏欹不得安臥乃於西陵岸取石數片以實之其淸貧如此【南史】

王琳每戰勝艦則有聲如野豬其戰艦千載以野豬爲名【南史】

陳後主時船下有聲云明年亂視之得嬰兒長三尺而無頭【上】

北齊沙門靈昭甚有巧思武成帝令於山亭造流杯池船每至帝前引手取杯船卽自住上有木小兒撫掌遂與絲竹相應飲訖放杯便有木人速還上飲若不盡船終不去未幾靈昭忽拊心疑有刀刺湏臾吐血而終【太平廣記】

隋梁睿請伐陳文帝詔曰陳國未盡藩節誠湏責罪興師若命水龍終當屈【水龍謂戰船也】

有龍舟鳳艒【艒音墨隋志】

行次洛口禦龍舟皇后禦翔螭舟又有小水殿九名浮景舟諸妃嬪所乘又有大朱航三十六名漾防船貴人美人及十六夫人所乘又有朱鳥航二十四艘蒼螭航二十四艘白虎航二十四艘武航二十四艘又有飛羽舫六十艘靑鳬舸十艘淩波舸十艘官人習水者乘之餘人有五樓船五十二艘諸王公主及三品以下坐三樓船一百二十艘四品官人及四道塲壇僧尼道士坐二樓船二百五十艘五品以上及諸國蕃官乘板榻二百艘載羽儀服飾百官供奉之物黃蔑艘二千艇六品以下九品以上從官並及五品以上家口坐又有平乘五百艘靑龍五百艘艨艟五百艘八擢舸二百艘舴艋舸二百艘並十二衛所乘【大業拾遺】

揚素進取陳之計造大艦名曰五牙容戰士八百人次曰黃龍置六百人【本傳】

隋處士元藏璣至海中滄洲去中國數萬里藏璣思歸洲人制淩風舸送之激水如飛旬日之間卽抵東萊【杜陽雜編】

隋旣平陳南海有五六百家居水爲亡命號曰游艇子隋煬帝討遼東封徳彛船沒眾皆謂死楊素曰封郎當得僕射此必未死使人求之公抱得一板沒於大海中力盡欲放之忽憶楊公之言復勉力持之胸前爲板所摩擊肉破至骨眾接救得之後果官至僕射【定命錄以下車】伏羲始乘牛馬而制羈縻鞭杖軒轅作挽輅少昊制牛車奚仲制馬車而造鞍的勒靷駕六馬建旂旌斿旐以別尊卑等級夏禹制輦周公制進賢四望二車秦始皇作轎漢髙祖作竹兜漢武帝作羊車芝車【物原】

月旦爲朔車之防亦爲朔名齊實異所當辧也【尹文子】膠車木馬不利逺賈【易林】

墨子刻木雞以厲天下不如三寸之車鎋管靑鑄騏驥於金象不如駑馬之周用【抱朴子】

山車垂句山車者自然之車也句者曲也不揉治而自員曲故言垂句【禮斗威儀】

象車者山之精也王者徳澤流洽四境則出【宋書】

故車之精名曰寕野如轀車見之傷人目呼其名則無害【白澤圖】

古之爲輅車也蓋圓以象天二十八撩以象列星軫方以象地三十輻以象月【賈子】

上車以和鸞爲節下車以佩玉爲度上有雙衡下有雙璜衝牙玭珠以納其間琚瑀以雜之行以采齊趨以肆夏步環中防折旋中矩進則抑之退則揚之然後玉鏘鳴也【大戴禮】

作車當取大良白槐之輻朱茰之軔【石崇奴券】

王母乘紫雲之輦駕九色班龍別有五十天仙執采旄之節佩金剛靈璽戴天眞之冠【漢武內傳】

八皇老君乘黃瑯之車把紫鳳之節【太洞玉經】

五帝眞人並乘八景玉輿【葛傳】

母乘三素之輿【上淸訣】

紫元夫人歌云命駕玉錦綸【眞誥】

靈景道君乘赤云車【洞天經】

岐伯乘絳雲之車駕十二白鹿遊蓬萊之上【黃帝岐伯經】軒轅氏作於空桑之北紹物開智見轉風之蓬不已者於是作制乘車橫木爲軒直木爲轅以尊太上【路史】黃帝作車少昊時略駕牛奚仲駕馬【古史考】

乘雅作駕寒衰作禦奚仲作車【呂氏春秋】

鯀服牛相士乘馬臘作駕【世本】

戎車夏后氏曰鉤車先正也殷曰寅車先疾也周曰元戎先良也旂夏后氏首人之執也殷白天之義也周黃地之道也章夏后氏以日月尙明也殷以虎尙威也周以龍尙文也【通考】

王肅曰古者一轅之車夏后氏駕兩馬謂之麗殷益以一騑謂之驂周人又益以一謂之駟

巾車【車官之長言巾者以設飾爲主也】掌公車之政令辧其用與其旗物【用謂祀賔之屬旗物謂太常以下】而等敍之以治其出入王之五路【車謂之路有往來不窮之道也】一曰玉路【以玉爲飾】錫【馬面當盧刻金爲之】樊纓十有再就【樊馬大帶也纓馬鞅也皆以五采罽飾之爲十有二匝】建大常十有二斿【大常旗畫日月上綴十有二斿】以祀金路【以金爲飾】鉤【鉤當馬胸亦以金爲之】樊纓九就【樊纓皆以九匝】建大旂【旂畫交龍】以賔【賔客會同用之】同姓以封象路【以象齒爲飾】朱【以朱飾馬勒】樊纓七就【皆爲七匝】建大赤【其旗名以通帛爲之】以朝異姓以封革路【挽之以革而漆之】龍勒【以龍文飾馬勒】條纓五就【其樊纓以條絲飾之而爲五匝】建大白【殷之旗名】以卽戎封以四衛【四方諸侯守衛亦以賜之】木路【不用革挽但漆之】前樊鵠纓【以淺黑色飾韋爲樊鵠色飾韋爲纓前剪】建大麾【夏后氏旗】以田以封蕃國【九州之外蕃國亦以此賜之】王后之五路【王后亦有五路】重翟【以重雉羽爲車兩旁之蔽】厭翟【不用重翟但次其羽使相壓也】安車【不用羽爲翟蔽】翟車【不重不厭以翟飾車之側】輦車【以人挽之而行】重翟錫面朱總厭翟勒面繢總安車雕面鷖總皆有容蓋翟車具面組總有握輦車組挽有翣羽蓋王之喪車五乘木車蒲蔽大防尾櫜疏飾小服皆疏素車棼蔽大防素飾小服皆素薻車薻蔽鹿淺防革飾防車萑蔽然防飾漆車藩蔽豻防雀飾服車五乘【服事者之車】孤乘夏篆【五采畫轂約】卿乘夏縵【亦用五采但不篆刻】大夫乘墨車【墨色不畫】士乘棧車【不革用挽而漆之】庻人乘役車【可載任器以共役】凡良車散車不在等者【精制曰良粗制曰散不入車服之等者】其用無常【惟王所賜】凡車之出入歲終則防之【計其完獘多少】凡賜闕之毀折入賫於職幣大喪飾遣車遂廞之行之及塟執蓋從車持旌及墓嘑啟關陳車小喪共匶路與其飾歲時更續共其獘車大祭祀鳴鈴以應雞人【周禮】

車人爲車【爲大車栢車之工】柯長三尺博三寸厚一寸有半五分其長以其一爲之首轂長半柯其圍一柯有半輻長一柯有半其博三寸厚三之一渠三柯者三行澤者欲短轂【澤爲沮洳之地用於行澤故利短轂】行山者欲長轂【山爲險阻之地用長轂】短轂則利【無卻行之失】長轂則安【無倍任之勞】行澤者反輮【輮牙也以爲輪之固抱也】行山者反輮【反則裏之滑者在外反則反其裏之堅者相依】反輮則易反輮則完六分其輪崇以其一爲之牙圍栢車轂長一柯其圍二柯其輻一柯其渠二柯者三五分其輪崇以其一爲之牙圍大車崇三柯綆寸牝服二柯有參分柯之二羊車二柯有參分柯之一栢車二柯凡爲轅三其輪崇參分其長二在前一在後以鑿其鉤徹廣六尺鬲長六尺

輪人爲輪斬三材必以其時【三材所以爲轂也輻也牙也斬之以時者陽木則仲冬斬之陰木則仲夏斬之】三材旣具巧者和之轂也者以爲利轉也輻也者以爲直指也牙也者以爲固抱也輪敝三材不失職謂之完望而眡其輪欲其幎爾而下迆也進而眡之欲其微至也無所取之取諸圜也望其輻欲其揱爾而纎也進而眡之欲其內稱也無所取之取諸易直也望其轂欲其眼也進而眡之欲其幬之亷也無所取之取諸急也眡其綆欲其蚤之正也察其菑蚤不齵則輪𨿽敝不匡凡斬轂之道必矩其陰陽【矩謂刻識之也凡斬轂材必辧其向日背日之陰陽方】陽也者稹理而堅【陽木實栗叢致也謂稹理而堅實】陰也者疏理而柔【陰木其體虛空故疏而不密其質弱】是故以火養其陰而齊諸其陽【必以火而煉治之】則轂𨿽敝不藃【𨿽久而敝亦不壞藃音耗】轂小而長則柞【柞謂狹而不廣】大而短則摯【摯危也言不堅固】是故六分其輪崇以其一爲之牙圍參分其牙圍而漆其二槨其漆內而中詘之以爲之轂長以其長爲之圍以其圍之阞捎其藪五分其轂之長去一以爲賢去三以爲軹容轂必直【非和轉之勢故欲其直】陳篆必正【采以約之爲篆文】施膠必厚【附麗之必欲固也】施筋必數【幔角之用必欲多也數音朔】幬必負幹【幬覆也幬以幔轂必欲其亷之外見而負於幹】旣摩革色靑白謂之轂之善參分其轂長二在外一在內以置其輻凡輻量其鑿深以爲輻廣輻廣而鑿淺則是以大扤𨿽有良工莫之能固鑿深而輻小則是固有餘而彊不足也故竑其輻廣以爲之弱則𨿽有重任轂不折參分其輻之長而殺其一則𨿽有深泥亦弗之溓也參分其股圍去一以爲骰圍揉輻必齊【揉輻以火所以齊曲直】平沈必均【沈輻以水所以均輕重】直以指牙【然輻直則爲倨牙曲則爲勾故必欲其直指】得則無而固不得則有必足見也六尺有六寸之輪綆參分寸之二謂之輪之固凡爲輪行澤者欲杼【澤多濕故削其輪之外如杼春也】行山者欲侔【山多石故輪欲上下相等而圓滑也】杼以行澤【以輪之杼者而行澤】則是刀以割塗也【譬如以刀而割泥也】是故塗不附【故𨿽行濕地而泥不附者也】侔以行山【以輪之侔者而行山】則是搏以行石也【譬如以圓滑之物而行石也】是故輪𨿽敝不甐於鑿【輪𨿽爲石損敝而不動於鑿中也】凡揉牙外不亷而內不挫防不腫謂之用火之善是故防之以眡其圜也【輪中防則圜矣】萭之以眡其匡也【萭與矩同防圜中矩四圍端正是中矩也】縣之以眡其輻之直也【以繩縣之中繩則輻直矣縣】水之以防其平沈之均也【偃其輪而灌以水其平沈適均則平中凖矣】量其藪以黍以防其同也【藪輻間也量藪以黍而所受多寡適同焉則中量矣】權之以防其輕重之侔也【以兩輪分而稱之其輕重適侔則中權矣】故可防可萭可水可縣可量可權也謂之國工【則國人無以過其巧矣】輪人爲蓋【蓋取其圓於車上之所用】逹常圍三寸【蓋之爲制上爲部中爲逹常柄通上下也】桯圍倍之六寸賴之以呈蓋頂也桯音楹信其桯圍以爲部廣【廣徑也部廣之圍尺有八寸信音申廣古曠反】部廣六寸部長二尺桯長部之四尺者二十分寸之一謂之枚部尊一枚弓鑿廣四枚鑿上二枚鑿下四枚鑿深二寸有半下直二枚鑿端一枚弓長六尺謂之庇軹五尺謂之庇輪四尺謂之庇軫參分弓長而揉其一參分其股圍去一以爲蚤圍參分弓長以其一爲之尊上欲尊而宇欲卑【上近部則欲其髙隤下爲宇則欲其低】上尊而宇卑則吐疾而霤逺【其勢順霤力又反】蓋已崇則難爲門也【髙則門難容】蓋已卑是蔽目也【卑則遮前不見】是故蓋崇十尺良蓋弗冒弗紘【善爲蓋者不以衣覆或有衣而不以綫系】殷畝而馳不隊【隊讀爲墜如平畝而馳且落不落之狀】謂之國工

輿人爲車【車謂五路】輪崇車廣衡長參如一謂之參稱參分車廣去一以爲隧參分其隧一在前二在後以揉其式以其廣之半爲之式崇以其隧之半爲之較崇六分其廣以一爲之軫圍參分軫圍去一以爲式圍參分式圍去一以爲較圍參分較圍去一以爲軹圍參分軹圍去一以爲轛圍圜者中防方者中矩立者中縣衡者中水直者如生焉【如水之生於地】繼者如附焉【如水之附於幹】凡居材大與小無並【處材得其所以小入大大者受之而入無兼並之失】大倚小則摧引之則絕棧車欲弇飾車欲侈

輈人爲輈【輈車轅也】輈有三度【淺深異其數也】軸有三理【言其有常也】國馬之輈【種馬駕玉路戎馬駕革路齊馬駕金路道馬駕象路】深四尺七寸【國馬髙八尺故輈之深四尺七寸】田馬之輈【駕木路】深四尺【田馬髙七尺故輈之深四尺】駑馬之輈【駕役車】深三尺有三寸【駑馬髙六尺故輈之深三尺三寸此言輈有三度也】軸有三理一者以爲媺也【軸之材欲其美而無惡】二者以爲久也【軸之體欲其堅而可久】三者以爲利也【軸之勢欲其利而易轉】軌前十尺而策半之凡任木任正者十分其輈之長以其一爲之圍衡任者五分其長以其一爲之圍小於度謂之無任五分其軫閒以其一爲之軸圍十分其輈之長以其一爲之當免之圍參分其免圍去一以爲頸圍五分其頸圍去一以爲踵圍凡揉輈欲其孫而無弧深今夫大車之轅摯其登又難旣克其登其覆車也必易此無故惟轅直且無橈也是故大車平地旣節軒摯之任及其登阤不伏其轅必縊其牛此無故惟轅直且無橈也故登阤者倍任者也猶能以登及其下阤也不援其邸必緧其牛後此無故惟轅直且無橈也是故輈欲頎典輈深則折淺則負輈注則利凖利凖則久和則安輈欲弧而無折經而無絕進則與馬謀【馬所以駕車故車之進則與馬謀】退則與人謀【人所以禦馬故車之退則與人謀】終日馳騁左不揵【車左君聴乘揵倦也言尊者在左無揵倦之病也】行數千里馬不契需【契傷也言馬不傷於蹄不濡滯於路也】終歲禦衣袵不敝【袵裳際也車行無動搖故不損禦者之衣裳也】此惟輈之和也勸登馬力馬力旣竭輈猶能一取焉良輈環灂自伏免不至軌七寸軌中有灂謂之國輈軫之方也以象地也【軫在下以承上也故象地之方】蓋之圜也【蓋周圍覆車也】以象天也【蓋在上以覆下故以象天之圜】輪輻三十【一輪有三十輻】以象日月也【象一月有三十日也】蓋弓二十有八【一蓋有二十八弓】以象星也【象天有二十八宿也】龍旂九斿【交龍爲旂其斿有九諸侯建之】以象大火也【大火蒼龍之宿東方之星其屬有九】鳥旟七斿【鳥凖爲旟其斿有七州裏建之旟余】以象鶉火也【鶉火朱鳥之宿南方之星其屬有七】熊旗六斿【熊虎爲旗其斿有六師都建之】以象伐也【伐白虎之宿西方之星其屬有六也】蛇四斿【蛇爲旐其斿有四縣都建之】以象營室也【營室武之宿北方之星其屬有四】弧旌枉矢【凡旌旗皆有弧以張之又畫枉矢於上也】以象弧也【以象弧星之有矢飛行也並上】車古者曰車聲如居言行所以居人也今曰車車舎也行者所處若車舎也天子所乘曰玉輅以玉飾車也輅亦車也謂之輅者言行於道路也象輅金輅木輅各隨所以爲飾名之也鉤車以行爲陣鉤股曲直有正夏所制也胡車車胡以罪沒入爲官奴者引之殷所制也元戎車在軍前啟突敵陣周所制也輦車人所輦也柏車柏伯也大也丁夫服任之小車也羊車羊祥也祥善也善飾之車今犢車是也墨車漆之正黑無文飾大夫所乘也重較其較重卿所乘也役車給役之車也棧車棧靖也麻靖物之車也皆庻人所乘也軘車戎者所乘也客車婦人所載小車也其蓋施帷所以隱蔽其形容也衣車前戶所以載衣服之車也獵車所乘以畋獵也小車駕馬輕小之車也駕馬宜輕使之局小也髙車其蓋髙立載之車也安車蓋卑坐乘今吏之乘小車也驘車羔車各以所駕名之也檻車上施欄檻以格猛獸之車也軺車軺遙也逺也四向逺望之車也輜車載輜重臥息其中之車也輜厠也所載衣物雜厠其中也駢車駢屏也四面屏蔽婦人所乘牛馬也輜駢之形同有邸曰輜無邸曰駢輈句也轅上句也衡橫也橫馬頸上也遊環在服馬背上驂馬之外轡貫之遊移前卻無常處也脇驅在服馬外脇也陰防也橫側車前以陰笒也靷所以引車也鋈金塗沃也冶白金以沃灌靷環也續續靷端也文鞇車中所坐者也用虎皮有文采因與下轝相連著也伏也在前人所伏也軾式也所伏以式敬者也車中重薦也輕小貂也轂埆也體堅埆也轅援也車之大援也枕橫在前如臥牀之有枕也枕橫也橫在下也薦板在上如薦席也齊人謂車枕以前曰縮言局縮也兗冀曰育禦者坐中執禦育育然也較在箱上爲辜較也立人像人立也或曰陽門在前曰陽兩旁似門也槅枙也所以扼牛頸也馬曰烏啄下向又馬頸似烏開口向下啄物時也彊隆言體隆而彊也或曰車弓似弓曲也其上竹曰郎疎相逺晶晶然也復也重復非一言之也輞罔也罔羅周倫之外也關西曰輮言曲輮也或曰防防綿也綿連其外也輪綸也言彌綸也周匝之言也防言輻防入轂中也輿舉也軸抽也入轂中可抽出也釭空也其中空也鐧間也間釭軸之間使不相摩也轄害也車之禁害也輠裹也裹軹頭也軹指也如指而見於轂頭也笒橫在車前織竹作之孔笒笒也蓋在上覆蓋人也軬藩也蔽水雨也轑蓋乂也如屋構橑也杠公也眾乂所公共也防挽猶祕齧也在車軸上正輪之祕齒前卻也屐似人屐也又曰伏兔在軸上似之也又曰輹輹伏也伏於軸上也鉤心從輿心下鉤軸也縛在車下與輿相連縛也棠蹚也在車兩旁幰使不得進卻也幰憲也禦熱也紲制也牽制之也紛放也防其放弛以拘之也轡咈也牽引咈戾以制馬也勒絡也絡其頭而引之也銜在口中之言也鏕苞也所以在旁苞斂其口也鞅嬰也喉下稱嬰言纓絡之也其下飾曰樊纓其形樊樊而上屬纓也韅經也橫經其腹下也靽半也拘使半行不得自縱也羇檢也所以檢持制之也韁疆也系之使不得出疆限也鞧遒也在後遒廹不得使卻縮也負在背上之言也靵懸也何以懸縛軛也【釋名】

古者有命民之有能敬長憐孤取舎好讓居事力者然後命得乘飾車駢馬未得命者不得乘飾車駢馬皆有罸【韓詩外傳】

辟惡車秦制也【古今注】

武帝作畫云車

東畊之日親率公卿戴靑幘載靑車駕蒼馬公卿以下車駕如常法【應劭漢官儀】

封禪爲滿輪車惡傷土石艸木

玉金象革木等路是爲五路並天子之法車皆朱班漆輪畫爲文三十輻法月之數朱橑二十八象宿兩箱之後皆玳瑁爲鵾翅加以金銀雕飾世俗謂之金鵾車【晉書】

車坐乘者謂之安車倚乘者謂之立車亦謂之髙車按周禮惟王后有安車也王亦無之自漢已來制乘輿乃有之有靑立車靑安車赤立車赤安車黃立車黃安車白立車白安車黑立車黑安車合十乘名爲五時車俗謂之五帝車【上】

車有巾蓋謂之武剛車武剛車者爲先驅又有屬車輕車爲後殿焉【兵法】

皂輪車靑油幢朱絲絡諸王三公有功者特加之【晉書】帝嘗大備法駕嫌屬車太多顧謂閻毗曰開皇之日屬車十二乘於是亦得今八十一乘以牛駕車不足以益文物朕欲減之從何爲可毗曰臣初定數共宇文愷參詳故實據漢胡伯始蔡邕等議屬車八十一乘此起於秦遂爲後式故張衡賦云屬車九九是也次及法駕三分減一爲三十六乘此漢制也又據宋孝建時有司奏議晉遷江左惟設五乘尙書建平王宏曰八十一乘義兼六國三十六乘無所凖慿江左五乘儉不中禮但帝王文物旂旒之數爰及冕王皆用十二今宜凖此設十二乘開皇平陳因以爲法今憲章往古大駕依秦法駕依漢小駕依宋以爲等差帝曰何用秦法大駕宜三十六法駕宜十二小駕除之毗研精故事皆此類也【北史】女爲帝制司南車當其前記裏皷車居其右【黃帝內傳】記裏皷車一名大章車晉安帝時劉裕滅秦得之有木人執槌向皷行一里打一槌【古今注】

黃帝與蚩尢戰涿鹿之野蚩尢作大霧兵士皆迷於是作指南車【上】

舜時金車見帝庭【瑞應圖】

周公致太平越裳氏來獻白雉一黑雉二象牙一使者迷其歸路周公錫以文錦二疋軿車五乘皆爲司南之制【古今注】

孔子曰自季孫之賜我千鐘而友益親自南宮頃叔之乘我車也而道加行故道有時而後重有執而後行微夫二子之賜丘之道幾於窮矣【說苑】

晉平公爲馳逐之車龍旌眾色掛之以犀象錯之以羽芝車成題金千鎰立之於殿下令羣臣得觀焉田差三過而不一顧平公作色大怒問田差爾三過而不一顧何爲也田差對曰臣聞說天子者以天下說諸侯者以國說大夫者以官說士者以事說農夫者以食說婦姑者以織桀以奢亡紂以淫敗是以不敢顧也平公曰善乃命左右曰去車【上】

子路與巫馬期薪於韞丘之下陳之富人有處師氏者脂車百乘觴於韞丘之上子路與巫馬期曰使子無忘子之所知亦無進子之所能得此富終身無復見夫子子爲之乎巫馬期喟然仰天而嘆闟然投鎌於地曰吾嘗聞之夫子勇士不忘喪其元志士仁人不忘在溝壑子不知予與試予與意者其志與子路心慚故負薪先歸【韓詩外傳】

齊慶封獻車於季武子美澤可以鑑展莊叔見之曰車甚澤人必瘁宜其亡也【左傳】

西門豹爲鄴令佯亡其車轄令吏求之不能得使人求之而得之家人屋間【韓非子】

鄭縣人有得車軛者而不知其名問人曰此何種也對曰此車軛也俄又復得一人問曰此是何種也對曰此車軛也問者大怒曰曩者曰車軛今又曰車軛是何種也此女欺我也遂與之鬭【上】

郢人有買屋棟者求大三圍之木而人予車轂跪而度之巨𨿽可而長不足【淮南子】

俗說齊人有空車行魯人有負釡者便持釡置車中行三百里臨別取釡不相問亦不謝後車家系獄當死釡主徑往簒之穿壁未逹曰極哉車者怒不肯出釡主慚欲俱死明日主者以事白齊君齊君義而原之【風俗通】漢昭帝崩霍光奏遣太僕以軨轕車迎曾孫爲帝郭丹字少卿從師於長安買符入函谷關記入封符乞乃慨然嘆曰不乘使者車終不出關【東觀漢記】

劉翊曾行於汝南界中有陳國張季禮逺赴師喪遇寒冰車毀頓滯道路翊見而謂曰君愼終赴義行宜速逹卽下車與之不告姓名策馬而去【東漢書】

袁忠爲沛相乘葦車到官以淸亮稱

夏賀爲彭城相袁閎往省謁變姓名徒行旣至數日吏不敢通阿母出見驚白夫人乃密呼入去遣車送之閎稱疾不肯乘車

許劭字子將同郡袁紹公族豪俠去濮陽令歸車徒甚盛將入郡界乃謝遣客曰吾輿服豈可使許子將見【並上】吳有徐隨居丹徒左慈過隨門下有客車六七欺慈云徐公不在慈去客皆見牛在楊樹杪車轂中皆生荊木客懼逐慈叩頭陳謝客還見牛如故轂中亦無復荊木【神仙傳】

房麗者趙之賢人立東門之外有行商車轄亡麗告之不悟復更告商人怒曰吾轄自亡何湏汝告惠加於已而反怒之吾欲比之艸木艸木有心矣【符子】

阮裕在剡曾有好車借無不給有人塟母意欲借而不敢言後裕聞之乃嘆曰吾有車而使人不敢借何以車爲命焚之【晉書】

安平王孚薨塟給徘徊黑耳車一乘【晉公卿禮秩】

鹿轓軺梁制三公開府尙書令給之鳳轄軺尙書僕射中書監祕書監臨之聊泥軺尙書列卿等給之龍雀軺諸王除刺史帶將軍給之方蓋軺中丞給之朱兩轓二千石皂蓋朱兩轓千石六百石朱左轓【通典】

廣博物志卷四十﹤子部﹐類書類﹐廣博物志﹥

欽定四庫全書

廣博物志卷四十一

明董斯張撰

食飲【總食肉

酒茗

藥餌附】

王者居中央制禦四方平旦食少陽之始也晝食太陽之始也晡食少陰之始也暮食太陰之始也【白虎通】膳夫【食官之長】掌王之食飲膳羞以養王及後世子凡王之饋食用六穀【黍稷稻粱苽麥】膳用六牲【馬牛羊豕犬雞】飲用六淸【水漿醴防酏】羞用百有二十品珍用八物【淳熬淳毌炮豚炮牂珍淸熬肝膋】醬用百有二十罋【醢六十罋醯六十罋】王食一舉【謂朝食也殺牲盛饌曰舉】鼎十有二【牢鼎九陪鼎三】物皆有爼【謂牢鼎之實亦九爼】以樂侑食膳夫授祭品甞食【防有毒也】王乃食卒食以樂徹於造【作樂畢徹於造食之所】王齊日三舉【齊謂散齊也齊必變食故特加二舉】大喪則不舉大荒則不舉大札則不舉天地有烖則不舉【日月薄蝕爲天災山崩川沸爲地災】邦有大故則不舉【防戎之事凡此皆不舉盛饌以自貶損也】王燕食【謂日中與夕食】則奉膳贊祭【燕食則其祭不如朝食之盛故膳夫受而贊之】凡王祭祀賔客食則徹王之胙爼凡王之稍事【有小事而飲酒】設薦餔醢王燕飲酒則爲獻主【君尊不與臣敵故膳夫代王酌酒獻賔】掌後及世子之膳羞凡肉修之頒賜皆掌之【王以肉及修餔頒賜羣臣皆膳夫掌之】凡祭祀之致福者受而膳之以摯見者亦如之歲終則會【計頒賜之多少】惟王及後世子之膳不會【不以有司法數拘之也周禮】

內饔【調和熟食曰饔內饔所主在內】掌王及後世子膳羞之割亨煎和之事【割肆解肉也亨煮也煎和齊以五味也】辧體名肉物【體名脊脇肩背臑之屬肉物胾燔之屬】辧百品之物王舉則陳其鼎爼以牲體實之【取其以實鼎取於鼎以實爼】選百羞醬物珍物以俟饋【選擇其中禦者】共後及世子之膳羞辧腥臊膻香之不可食者牛夜鳴則庮羊冷毛而毳羶犬赤股而躁臊鳥皫色而沙鳴貍豕盲眡而交脻腥馬黑脊而般臂螻凡宗廟之祭祀掌割烹之事凡燕飲食亦如之凡掌共羞修刑膴胖骨鱐以待共膳凡王之好賜肉修則饔人共之

外饔【所主在外】掌外祭祀之割亨【謂天地四望山川社稷外神】共其脯修刑膴【脯薄析肉也修鍜肉也刑鉶羮也膴臘肉大臠也】陳其鼎爼實之牲體魚臘凡賔客之飱饔饗食之事亦如之【飱謂客始至之禮饔謂旣將幣之禮饗謂行饗禮之時食謂食禮之時】邦饗耆老孤子【孤子死王事者之子也】則掌其割烹之事饗士庶子亦如之【士庶子衛王宮者】師役則掌共其獻賜脯肉之事凡小喪紀陳其鼎爼而實之

庖人掌共六畜六獸六禽【六畜卽六牲也六獸麋鹿狼麕野豕兔六禽雁鶉鷃雉鳩鴿】辧其名物凡其死生鱻薧之物【新肉曰鱻幹肉曰薧】以共王之膳與其薦羞之物及後世子之膳羞共祭祀之好羞共喪紀之庶羞賔客之禽獻凡令禽獻以法授之其出入亦如之凡用禽獸春行羔豚【行用也羔羊子豚豕子】膳膏香【膳治也謂治羔豚以牛脂】夏行腒鱐【腒幹雉鱐幹魚】膳膏臊【治腒鱐以大膏】秋行犢麛【犢牛子麛鹿子】膳膏腥【治犢麛以雞膏】冬行鱻羽【鱻魚也羽雁也】膳膏羶【治鱻羽以羊脂】歲終則會惟王及後之膳禽不防

亨人【主爲內外饔煮肉也】掌共鼎以給水火之齊【齊量也水火皆有多少之量亨人給之】職外內饔之防亨煮辧膳羞之物祭祀共大羮鉶羮【大羮煮肉汁太古不和之羮鉶羮加以五味也】賔客亦如之

臘人【幹物曰臘】掌幹肉凡田獸之脯臘膴胖之事【大物解體肆幹之謂之幹肉小物全幹曰臘膴防肉大臠也胖如防而腥】凡祭祀共豆脯薦脯膴胖凡臘物【豆當爲羞聲之誤也脯謂庶羞之脯薦脯謂薦獻之脯】賔客喪紀共其脯臘凡幹肉之事

籩人掌肆邊之事【四籩謂朝事饋食加籩羞籩各實以當用之物】朝事之籩其實防蕡白黑形鹽膴鮑魚鱐饋食之籩其實棗防桃幹橑榛實加籩之實菱茨防脯羞籩之實糗餌粉餈凡祭祀共其籩薦羞之實【薦籩謂朝事饋食之籩羞籩則加籩羞籩是也】喪事及賔客之事共其薦籩羞籩爲王及後世子共其內羞【房中之羞籩】凡籩事掌之

醢人掌肆豆之實【與四籩同】朝事之豆其事韭葅醯醢昌夲麋臡菁菹鹿臡饋食之豆其實葵菹蠃醢脾析蠯醢蜃蚳醢豚拍魚醢加豆之實芹菹兔醢深蒲醯醢箈菹雁醢筍菹魚醢羞豆之實馳食糝食凡祭祀共薦羞之豆實賔客喪紀亦如之爲王及後世子共其內羞【房中之羞豆】王舉則共醢六十罋【卽醬用百二十罋之半也】以五齊七醢七菹三臡實之【五齊謂昌本睥析蜃豚柏深蒲也七醢謂醯蠃蠯蚔魚兔雁也七菹謂韭菁茆葵芹箈筍也三臡謂麋鹿麞也臡乃兮反】賔客之禮共醢五十罋【上公醯醢共百二十罋侯伯百罋子男八十罋此五十罋則百罋之半也】凡事共醢

醯人掌共五齊七菹凡醯物以共祭祀之齊菹凡醯醬之物賔客亦如之王舉則共齊菹醯物六十罋【齊菹醢也而醯人亦共之者蓋齊菹有湏醯以成者此六十罋亦醬用百二十品之半也】共後及世子之醬齊菹賔客之禮共醯五十罋【並醢人五十罋爲百罋蓋侯伯之禮也】凡事共醯【並上】

一切眾生有四種食以資諸天得自住持何等爲四一麤段及微細食二觸食三意思食四識食何等眾生應食麤段及微細食如閻浮提人等飯麨豆肉等名爲麤段食按摩澡浴拭膏等名爲微細食自外三洲下人及六欲諸天等並以麤段微細爲食自此以上色界無色天並以襌悅法喜爲食無復麤段微細食也問曰何等眾生以觸爲食答曰一切卵生得身故以觸爲食何等眾生以思爲食若有眾生意思資潤三益諸根壽命者此等皆用思爲食何等眾生以識爲食所謂地獄眾生及無邊識處天等等皆用識持以爲其食四天王天並食湏陀味朝食一撮暮食一撮食入體轉成身是湏陀味園林池苑皆自然生是湏陀味亦能化作佉陀摩尼等八種飲食一切欲界諸天食亦如是色界諸天從初禪乃生徧淨以喜爲食無色界已上諸天以意業爲食問曰諸天飲食云何答曰如經說云欲界諸天隨其好惡貴賤不同其福厚者隨其所思無不具足飲則甘露盈杯食則百味俱至其福薄者𨿽有飲食恆不稱心以不足故猶下食來故經云譬如諸天共寶器食隨其福徳飯色有異上者見白中者見黃下者見赤色界諸天以禪悅爲味若以四食言之惟有觸食法也【法苑珠林】文王嗜膽曾晢嗜棗膽苦棗酸二子甘之與眾異也【論衡】管仲束縛自魯之齊道而饑渴過綺烏封人而乞食烏封人跪而食之甚敬封人因竊謂仲曰適幸及齊不死而用齊將何報我曰如子之言我且賢之用能之使勞之論我何以報子封人怨之【韓非子】

昔者仲尼先飯黍侍者掩口笑子遊裼裘而諺曾子揮指而哂以聖賢之舉措非有謬也而不免於嗤誚奚況世人未有名稱其容止文華能免於其誚者豈難也【劉子】魯有儉者瓦鬲煮食食之而美盛之土鉶之器以進孔子孔子受之歡然而悅如受大牢之饋弟子曰瓦甂陋器也煮食薄膳也而先生何喜如此乎孔子曰吾聞善諫者思其君食美者念其親吾非以饌爲厚也以其食美而思吾親也【說苑】

晏子相景公食脫粟之食炙三弋五卵苔菜耳矣公聞之往燕焉睹晏子之食也公曰嘻夫子之家如此其貧乎而寡人不知寡人之罪也晏子對曰以世之不足也脫粟之食飽士之一乞也炙三弋士之二乞也五卵士之三乞也嬰無倍人之行而有參士之食君之賜厚矣嬰之家不貧再拜而謝【晏子】

晏子侍於景公朝寒公曰請進暖食晏子對曰嬰非君奉饋之臣也敢辭公曰請進服裘對曰嬰非君茵席之臣也敢辭【上】

伍子胥適吳治味以求親闔閭任而安之【賈子】

昔師曠食飯云是勞薪所防晉平公使視之果然車輞【北史】

陳尫性多穢訾每得酒食必先撥捐之然後乃食子髙告之曰子無然也侶有態者昔君子之於酒食有率甞之義無捐放之道假其可食其上下何擇假令不潔其下滋甚陳尫曰吾知其無益意欲如此子髙曰意不恣也夫木之性以櫽括自直可以人而不如木乎子不見夫雞耶聚谷如陵跪而啄之若縱子之意則與雞寕有異乎陳尫跪曰吾今而後知過矣請終攺之【孔叢子】漢景帝爲太子時帝鐘愛旣居東宮文帝念之曰太子之食必料差殊乃命所在每日具兩檐櫝以賜之樊曄與世祖少遊舊徴遷河東都尉引見雲臺世祖微時嘗以事拘新野曄爲市吏饋餅一笥帝不忘乃賜禦服及乘輿衣物因戲之曰一笥餅得都尉何如曄頓首辭謝【後漢書】

延篤與李文徳書曰吾食赤烏之防麥飲化益之醴折張騫大宛之蒜防晉國郇理之鹽【化益卽伯益】

第五倫字伯魚修行淸白常召見上曰聞卿爲吏不過從兄飯寕有之耶對曰臣生遭饑饉米食萬錢不敢妄過人飯【東觀漢記】

呂子義當世淸賢士也有舊人往存省嫌其設酒食懷幹糒而往主人榮其降已乃盛爲饌義出懷中幹糒求一杯冷水而食之爲率更令有人就之宿非其度數之內子義燃燭危坐通曉目不轉睛膝下不移處【物理論】郭林宗嘗不睡夜間命作粥魏徳公爲之進焉林宗一歠以杯擲地怒而呼之曰爲粥不加味如何可食徳公無變色【別傳】

郭林宗友來夜冒雨剪韭作餅

陳蕃待客拌飯以鹿脯芼羮以牛脯未嘗別爲異饌左慈明六甲能役鬼神坐致行廚

束晢餅賦有牢九之目蓋食具名也酉陽雜爼引伊尹書有籠上牢丸湯中牢丸九字乃是丸字【牢丸今湯餅也丹鉛錄】劉穆之好往妻兄江氏乞食多見辱江氏慶會囑勿來穆之猶往食畢求防榔江曰防榔消食君乃饑何湏此穆之尹丹陽令以金盤貯防榔一斛進之【宋書】

宋公至長安得姚時故大官丞程季者了了人也公曰今日之食何者最先季曰仲秋禦景離蟬欲靜爕爕曉風淒淒夜冷臣當此景惟能說餅公曰善季乃稱曰安定噎鳩之麥洛陽董徳之磨河東長若之蔥隴西防背之犢抱罕赤髓之羊張掖北門之豉然以銀屑煎以金銚洞庭負霜之橘池連蔕之椒調以濟北之鹽剉以新丰之雞細如華山之玉屑白如梁甫之銀泥旣聞香而口悶亦見色而心迷公曰善【梁吳均餅說】

陶淵明日用銅鉢煮粥遇火發則再拜曰非有是火何以充腹【別傳】

謝僕射陶太常詣吳領軍坐久吳畱作食曰已身使婢賣狗供客此得一頓食殆無復气可與語【俗說】

齊明帝嘗飲食捉竹筯謂衞尉應昭光曰卿解我用竹筯意否答曰昔憂禹衣惡往話流言象箸豢腴先哲垂誡今睿情衝素淸風反古太平之迹惟竹筯而已【談藪】河南人趙良與其鄕人諸生至長安至新安界遇霖雨糧乏相謂曰饑那得美食耶應時美飯備具有人聲語云進疏食【劉義慶幽明錄】

大官進食有裹蒸明帝曰我食此不盡可四片破之餘充晚食【南齊書】

王儉問周顒卿山中何所食曰赤米白鹽緑葵紫蓼文惠太子問菜食何味最曰春初早韭夏末晚菘【上】殷孚殷淳子也少有父風嘗與侍中何朂共食孚羮盡曰益殷蒓羮朂司空無忌子也孚徐輟筯曰何無忌諱【南史】

安成公何朂無忌之子臨汝公孟靈休防之子以肴膳器服車馬相髙都下語曰安成食臨汝餙【上】

呂僧珍旣有大勲任總心膂性甚恭愼當禁中盛暑不敢解衣每侍禦坐屏气鞠躬果食未嘗舉筯嘗醉後取一甘食帝笑謂曰卿今日便是大有所進【梁書】

洛中沙門數百人各請耆域中食域皆許往明旦五百舎皆有一域始謂獨過未相讐問方知分身降焉【神僧傳】彭城王攸自滄州召還父老相率具饌曰殿下惟飲此鄕水未食百姓食聊獻疏薄攸爲食一口【北史】

崔瞻爲侍禦史在臺宅中送食備盡珍羞別室獨飡有一禦史姓裴伺瞻食便造焉瞻不與交言又不命匙箸觀瞻食罷而退明日防匙筯恣情飲噉瞻曰我初不喚君食又不與君語遂能不拘小節昔劉毅冒親鵝炙豈亦異是君定奇士卽與同食【北齊書】

越公以食經遺子子不受曰羮藜含糗無所用也答之以酒誥及洪範三徳【文中子】

爾時有老母名曰難阤躬自作餅時尊者賔頭盧時到著衣持鉢入羅閱城乞食漸漸至老母難阤舎從地湧出舒手持鉢從老母難阤乞食是時老母見賔頭盧極懷瞠恚作是惡言比丘當知設汝眼脫我終不乞汝食是時賔頭盧卽入三昧便雙眼脫出是時老母復倍瞠恚正使沙門空中倒懸終不與汝食是時尊者從在空倒懸老母復倍瞠恚正使沙門舉身煙出我終不與汝食是時尊者復舉身出煙老母復倍瞠而作是語正使沙門舉身然者我終不與汝食是時賔頭盧使身盡然老母見已復作是語正使沙門舉身出水我終不與汝食時賔頭盧舉身盡皆出水老母見已復作是語正使沙門在我前死我終不與汝食是時賔頭盧卽無出入息在老母前死老母見不出入息卽懷恐怖衣毛皆豎而作是語此沙門多所知識國王所敬聞我家死必遭官事恐不免濟若還活者我當與食是時賔頭盧卽從三昧起時老母復作是念此餅極大當更作小者與之時老母取少許面作餅餅遂長大老母見已此餅極大當更作小者與之然餅遂大當取先作者與之然復諸餅皆共相連老母語賔頭盧曰比丘湏食者便自取之何故相嬈乃爾賔頭盧報曰大姊我不湏食但湏母欲有所說老母報曰何所誡勅賔頭盧報曰今持此餅往世尊所若有誡勅我共奉行老母報曰此事甚快是時老母躬負此餅從賔頭盧從往世尊所頭靣體足在一靣立白世尊曰此母難陁是防提長者姊慳貪獨食不肯施人惟願世尊爲說篤信之法使得開解爾時世尊告老母曰汝今持餅施佛及諸比丘僧比丘尼優婆塞優婆夷並貧窮者然故有餅可持棄淨地及無虫水中卽以此餅次第賦之及著淨水中卽時熖起老母見已尋懷恐懼世尊漸與說法施戒生天之論苦集盡道卽於座上得法眼淨承事三尊受持五戒使發歡喜禮佛而去【阿含經以下肉】

肉之美者猩猩之唇獾獾之炙雋觾之翠述蕩之掔旄象之約流沙之西丹山之南有鳳之丸沃民所食魚之美者洞庭之鱄東海之鮞醴水之魚名曰朱鱉六足水之魚名曰鰩其狀若鯉而有翼常從西海夜飛遊於東海菜之美者昆侖之蘋壽木之華指姑之東中容之國有赤水木之葉焉余瞀之南南極之崖有菜其名曰嘉樹其色若碧陽華之蕓云夢之芹具區之菁浸淵之艸名曰土英和之美者陽朴之姜招揺之桂越駱之鱣鮪之醢大夏之鹽宰掲之露其色如玉長澤之卵飯之美者山之禾不周之粟陽山之穄南海之秬昆侖之井沮江之丘名曰漸水果之美者沙棠之實常山之北投淵之上有百果焉羣帝所食箕山之東靑島之所有甘櫨焉江浦之橘云夢之柚漢上石耳所以致之【呂氏春秋】

其食則有渠滄之鳬煎以桂髓叢庭之鷃蒸以密沫淇漳之鱧脯以靑茄九江珠穟防以蘭蘓華靑夏潔酒以纎縞【拾遺記】

割柔胎於孕豹宰潛肝於豢龍【陸機七攷】

洞庭之鮒出於江崏乃使朱揮臠騁厥妙技敷割皮骨繽紛霧墮【劉劭七華】

龍脇之肪鳳趾之筋麕髓鹿膓鵠舌麟防秋熊柔蹯文豹胎【按音塕肥也孔煒七引】

堯時廚中自生肉脯薄如翣揺則風生使食物寒而不臭名曰翣脯【帝王世紀】

漢有五侯鯖君臣鯖父子鯖結盟人致共爲之飱【南越志】後漢溪夷田疆遣子魯居上城次子玉居中城小子倉居下城三壘相次以拒王莽光武遣劉尙徵之尙未至倉獲白鼈爲臚乃舉烽請兩兄兄至無事及劉尙軍來倉舉火魯等以爲不實倉遂戰死焉【酉陽雜爼】

許芝每祭肉取百觔猶恨其少【魏志】

義渠之人烹鼈不熟中國之民𨿽饑三日不啟口至死弗食也吳章莊吉受而和之病人食之爲之輕體萬乘飲之爲之解怒何也吳章莊吉之調存也【闕子】

鄙人有得脠醬而美之及飯惡與人共食卽少唾其中而共者因涕其醬遂棄而俱不得食焉彼亡新王朗欲取天下時乃樂與人分之及已得而重愛不肯與是昔唾脡之類【桓譚新論】

陳思王制駞蹄爲羮一甌值千金

虞桑字子深嘗行寄宿逆旅同宿客失脯疑虞爲盜虞黙然無言便解衣償之主人曰此捨數失魚肉雞鴨多是狐貍偸去君何以疑人乃將脯主至山冢間尋求果得之客求還衣虞投之不顧【晉書】

晉陶潛躬耕自資遂抱羸疾江州刺史檀道濟往之偃臥瘠餒有日矣檀道濟饋以梁肉麾而去之【事類】何侈於味食必方丈後稍欲去其甚者猶食白魚防脯糖蟹以爲非見生物疑是蚶蠣使門人議之學生鐘岏曰防之就脯驟於屈伸蟹之將糖躁擾彌甚仁人用意深懷如怛至於車螯蚶蠣眉目內闕慙渾沌之奇橫殻外緘非金人之愼不悴不榮曾艸木之不若無馨無臭與瓦礫其何算故宜長充庖廚永爲口實竟陵王子良見岏議大怒汝南周顒與書勸令食菜末年遂絕血味【南史】

建元初劉璡爲武陵王曄冠軍徵虜參軍曄與僚佐飲自割鵞炙璡曰應刄落爼膳夫之事殿下親執鸞刀下官未敢安席因起請退【南齊書】

髙帝旣爲齊王置酒爲樂羮膾旣至崔祖思曰此味故爲南北所推侍中沈文季曰羮膾吳食非祖思所解祖思曰炮鱉膾鯉似非句吳之詩文季曰千里蒓羮豈關魯衛帝甚悅曰蒓羮故應還沈【南史】

虞悰善爲滋味和劑皆有方法豫章王嶷盛饌饗賔王問今日肴羞寕有所遺否虞曰恨無黃頷何曾食疏所載也【南齊書】

梁劉孝儀食鯖鮓曰五侯九伯今盡徵之魏使崔劼李騫在坐劼曰中丞之任未應已得分陜騫曰若然中丞四履當至穆陵孝儀曰鄴中鹿尾乃酒肴之最劼曰生魚熊掌孟子所稱雞跖猩唇呂氏所尙鹿尾乃有奇味竟不載書籍每用爲恨孝儀曰實自如此或古今好尙不同梁賀季曰靑州蟹黃乃爲鄭氏所記此物不書未解所以騫曰鄭亦稱益州鹿但未是尾耳【酉陽雜爼以下鹽】鹽人掌鹽之政令【謂受入與出給之政令】以共百事之鹽祭祀共其苦鹽散鹽【苦鹽謂不凍治者散鹽煮水爲之】賔客共其形鹽散鹽【形鹽象虎之形】王之膳羞共飴鹽【鹽之飴者今戎鹽有焉】後及世子亦如之凡齊事鬻鹽以待戒令【齊事和五味之事煮鹽凍治之以待上之戒令周禮】鹽田在河東郡有一大澤澤中產鹽引水沃之則自成號曰鹽田取之無盡不沃則無也

胡中有鹽瑩徹如水晶謂之玉華鹽【金樓子】

魏髙昌有白鹽其形如玉髙昌人取以爲枕貢之中國【後漢書】

第五倫自度仕宦牢落遂將家屬客河東變易姓名自稱王伯齊常與奴載鹽北至太原販賣【上】

崔慰祖喪父不食鹽母曰汝旣無兄弟又未有子毀不不滅性故當不進肴修耳如何去鹽吾今亦不食矣慰祖不得已從之【北齊書】

髙昌國遣使貢鹽二顆顆如斗大狀白似玉幹蒲桃刺蜜凍酒白麥麵王公士庶皆不之識帝以其自萬里絕域而來獻數年方逹文字言語於梁國略同經三日無祗對者帝命公逐之謂其使曰鹽一顆是南燒羊山月朢收之者一是北燒羊山非月朢收之者蒲桃七是洿林三是無半凍酒非八風谷所凍者又以髙寕酒和之刺蜜是鹽城所生非南平城者白麥麫是宕昌者非昌壘眞物使者具陳實情麫爲經年色敗至宕昌貿易塡之其年風災蒲桃刺蜜不熟故駁雜鹽及凍酒奉王命急故非時爾因又問紫鹽防珀云自中路遭北涼所奪不敢言之帝問公羣物之異對曰南燒羊山鹽文理粗北燒羊山鹽文理密月朢收之者明徹如冰以氊槖煮之可驗蒲桃洿林者皮薄味美無半者皮厚味苦酒是八風谷凍成者終年不壞今臭其气酸洿林酒滑而色淺故云然南平城羊刺無葉其蜜色明白而味甘鹽城羊刺葉大其蜜色靑而味薄昌壘白麥麫烹之將熟色白如新今麫如泥且爛由是知蜜麥之僞耳交河之間平磧中掘深數尺有末鹽如紅如紫色鮮味甘食之止痛更深一丈下有防珀黑逾純漆或大如車輪末而服之攻婦人小腸癥瘕諸疾彼國珎異必當致貢是以知之【四公記以下酒】

或云儀狄初作酒非虞酒養老而岐雷有醪醴黃帝內傳有王母之酒而神農爲醴酪其來尙矣【路史】

三禮圖云射爲罸爵之丰作人形丰國名其君以酒亡國戴盂以戒酒故崔駟酒箴云丰侯沈酒荷罌負缶自僇於世圖形戒後

酒人掌爲五齊三酒祭祀則共奉之以役世婦共賔客之禮酒飲酒而奉之凡事共酒而入於酒府凡祭祀共酒以往賔客之陳酒亦如之【周禮】

漿人掌共王之六飲水漿醴涼醫酏【水則臨時取用涼則至用乃和】入於酒府【酒正之府】共賔客之稍禮共夫人致飲於賔客之禮淸醴醫酏糟而奉之凡飲共之

酒正【酒官之長】掌酒之政令【酒之式法曰政酒之出入曰令】以式法授酒材【給用有多少之式造】【釀有厚薄之法酒材謂秫米麯蘗之類】凡爲公酒者亦如之【謂鄕射飲酒以公事作酒者亦以式法授酒材】辧五齊之名【酒正不自造酒使酒人爲之直辧其五齊淸濁而已齊才細反】一曰泛齊【泛者成熟而滓泛泛然也】二曰醴齊【醴者體也成而上下一體滓汁相將】三曰盎齊【盎者成而蔥白色】四曰緹齊【緹者成而紅赤色】五曰沈齊【沈者成而滓沈於下】辧三酒之物【物者材也以三酒所成有時故預給材令作之也】一曰事酒【酌有事人飲之】二曰昔酒【久釀乃熟】三曰淸酒【更久於昔祭祀用之】辧四飲之物一曰淸【卽漿人之醴淸也醴濁而泲之則淸矣】二曰醫【謂釀鬻爲醴也】三曰漿【卽今之酨漿謂米汁相將也】四曰酏【卽今之薄鬻也酏音移】掌其厚薄之齊【或厚或薄各有多少之齊】以共王之四飲三酒之饌及後世子之飲與其酒凡祭祀以法共五齊三酒【祭有大小齊有多少各有常法】以實八尊【五齊實五尊三酒實三尊】大祭三貳【如祀天地宗廟三酒用一尊又副之以兩尊以備之】中祭再貳【如祀日月星辰五祀五嶽用酒一尊又副以一尊】小祭一貳【如司中司命山澤之祭則止以一尊副之】皆有酌數【酌於尊亦有數】惟齊酒不貳【五齊之酒特用於祭無貳尊】皆有器量【酌器所用注尊中者數量之多少】共賔客之禮酒共後之致飲於賔客之禮醫酏糟皆使其士奉之酏凡王之燕飲酒共其計【計其用酒之數以共於王】酒正奉之凡饗士庶子饗耆老孤子皆共其酒無酌數掌酒之頒賜皆有法以行之【𨿽君頒賜之酒亦有一定之式】凡有秩酒者以書契授之【有職則有秩謂每月所頒各有定數】酒正之出【謂出以給用也】日入其成【日計曰成】月入其要【月計曰要】小宰聴之【酒正入文書於小宰以待聴斷】歲終則會惟王及後之飲酒不會以酒式誅賞【誅賞作酒之善惡者】

萍氏【如雍氏注水禁者以萍爲名比其浮於水上不沈溺也】掌國之水禁【水有灌載之利而犯之則沈溺故有禁】幾酒【司察非時飲者】謹酒【使民節用酒凡此者以酒之能溺人猶水也】禁川遊者【禁不乘舟而浮游於水中者亦以防沈溺也並上】

酒者乳也王者法酒旗以布政施天乳以哺人【春秋緯】采南燭艸煮其汁爲酒碧暎五色服之通神【神仙服食經】西北荒中有玉饋之酒酒泉注焉廣一丈深三尺酒美如肉澄淸如鏡上有玉尊玉籩取一尊一尊復生焉與天同依無干時飲此酒人不死【神異經】

梁武帝東行記有覆船山酒防山髙驪山云昔髙驪有女東海神乘船致酒禮聘之女不肯行海神撥船覆酒流入曲阿故傳曲阿有美酒曲阿在丹徒縣【圖經】

月氏有井色如酒因名酒升【羊頭山記】

君山左右皆有美酒數斛得飲之者不死【湘中記】

琬液古酒名【醉鄕日月】

枳梖子美如飴能令酒味薄若以其木爲屋柱一屋之酒皆薄【異物志】

訶陵國以栁花爲酒

南昌國有酒山山有泉其味如酒飲之甚美醉經月不醒

赤土國物產多同於交阯以甘蔗作酒雜以紫根酒色黃赤味亦香美【隋書】

頓遜國有酒樹似安石橊采花汁停甕中數日成酒瑤琨去玉門九萬里有碧艸如麥割之以釀酒則味如醇酎飲三合三旬不醒飲甜溪水隨飲而醒【洞記】

枸樓國仙漿取之樹腹中靑田核以水注之少頃成酒【異物志】

酒滓謂之酪母【集韻】

王母防帝於嵩山飲帝以防神養气金液流暉之酒又有延洪壽光之酒【黃帝內傳】

桀王天下酒濁而殺廚人紂王天下熊蹯不熟而殺廚人【墨子】

赤烏之人獻酒千斛於天子【穆天子傳】

齊桓公爲大臣具酒期以日中管仲後至桓公舉觴以飲之管仲半棄酒桓公曰期而後至飲而棄酒於禮可乎對曰臣聞酒入舌出舌出者言失言失者身棄臣計棄身不如棄酒桓公笑曰仲父起就坐【說苑】

趙襄子飲酒五日五夜不廢酒謂侍者曰我誠邦士也夫飲酒五日五夜矣而殊不病優莫曰君勉之不及紂二日耳紂七日七夜今君五日襄子懼謂優莫曰然則吾亡乎優莫曰不亡襄子曰不及紂二日耳不亡何待優莫曰桀紂之亡也遇湯武今天下盡桀也而君紂也桀紂並世焉能相亡然亦殆矣【新序】

宋人有酤酒者升槪甚平遇客甚謹爲酒甚美縣幟甚髙著然不售酒酸怪其故問其所知里長者楊倩倩曰汝狗猛耶狗猛則酒何故而不售曰人畏焉或令孺子懷錢挈壺甕而往酤而狗迓而齕之此酒所以酸而不售也夫國亦有狗有道之士懷其術而欲以明萬乘之主大臣爲猛狗迎而齕之此人主之所以蔽脇而有道之士所以不用也【韓子】

齊中大夫有夷射者禦飲於王醉甚而出倚於郎門門者刖跽請曰足下無意賜之餘瀝乎夷射曰叱去刑余之人何事乃敢乞飲長者刖跽走退夷射去刖跽因捐水郎門霤下類溺者之狀明日王出而訶之曰誰溺於是刖跽對曰臣不見也𨿽然昨日中大夫夷射立於此王因誅夷射【上】

漢武作無愁酒飲之令人無憂【玉箱雜記】

西王母乘翠鳳之輦而來前導以文虎文豹後列雕麟紫麏曵丹玉之履敷碧蒲之席黃莞之薦共玉帳髙防薦淸澄琬琰之膏以爲酒【拾遺記又漢武內傳曰王母云次藥有大之酪】糜欽棗出眞陵之山食一枚大醉經年不醒東方朔嘗遊其地以一斛歸進上上和諸香作丸大如芥子每集羣臣取一丸入水一石頃刻成酒味愈醇醪謂之糜欽酒又謂之眞欽酒又謂之僊薌酒香經年不歇【緝桞編】酒有蘭生漢武百味酒也玉薤隋煬帝得法於胡人者也侍者乃進洪梁之酒酌以文螺之巵巵出波祗之國酒出洪梁之縣此屬右扶風至哀帝廢此邑南人受此釀法今言云陽出美酒兩聲相亂矣【拾遺記】

鄒陽酒賦曰淸者爲酒濁者爲醴淸者聖明濁者頑騃中聖之說或起此乎

蔡邕飲至一石常醉在路上臥人名曰醉龍

孟佗字伯良以菖蒲酒一斛遺張讓卽拜涼州刺史【後漢書】袁紹辟鄭及去餞之城東防者三百餘人皆離席奉觴自旦及暮度飲三百餘杯而溫克之容終日無怠【上】華歆能劇飲至石餘不亂常整其衣冠號曰華獨坐【魏書】仙翁爲客設酒不令人傳之見杯自至人前若不盡者則杯不去【葛仙翁傳】

左慈防簮以畫杯酒卽中斷分爲兩向

山濤酒後哺啜折筯不休

昔皇甫嵩性嗜酒每與客飲輒行射覆令不中者卽投一色如其色數命浮以大白客有不勝飲者輒逃去嵩亦不顧笑謂客曰此飲中妙趣豈容俗物知耶【投瓊譜】魏陳思王爲鴨頭杓浮於九曲酒池王意有思勸鴨頭則廻向之又爲鵲尾杓長而直王意有所到處於罇上旋之鵲尾則指之【太平廣記又北齊蘭陵王爲舞胡子王意有所勸胡子則捧盞以揖之人莫知其所由也】

漢末時有一人腹內痛晝夜不眠勅其子曰吾气絕後可剖視之死後其子果剖之得一銅鎗後華佗聞之便往出巾箱內藥投之鎗卽化爲淸酒【述異記】

管輅頓傾三斗而淸辯綺粲揚雄酒不離口而太乃就【抱朴子】

狄希中山人也能造千日酒飲之千日醉【搜神記】

任城王六月沈飲忽失所在人以爲中酒毒而化【異苑】邴原初辭家求學原舊性能飲酒自行之後八九年間酒不向口單步負笈苦身持力至陳畱則師韓子助潁川則師陳仲弓汝南則友範孟涿郡則友盧子幹臨別師友以原不飲酒防米肉送原原曰本能飲酒但以荒思廢業故斷之耳今當逺別因見貺餞可以燕飲於是共坐飲酒終日不醉【魏志】

朝議推唐彬楊宗爲監軍晉武帝問散騎常侍文立曰彬宗孰可用立對曰彬宗俱立事績在西不可失也然宗有酒嗜彬性在財欲惟陛下裁之帝曰財欲可足嗜欲難攺遂用彬【華陽國誌】

張華有九醖酒以三薇漬麯蘗蘗出西羗麯出北胡胡中有指星麥四月火星出麥熟而獲之蘗用水漬麥三夕而萌芽平旦雞鳴而用之俗人呼爲雞鳴麥以之釀酒醇美久含令人齒動若大醉不叫笑揺動令人肝腸消爛俗人謂之消腸酒或云醇酒可爲長宵之樂兩說同而事異也閭裏歌曰寕得醇酒消腸不與日月齊光【拾遺記】

姚馥好讀書嗜酒每醉時好言帝王興亡之事善戲笑滑稽無窮嘗嘆云九河之水不足以漬麯蘗八藪之木不足以作薪蒸十澤之麋不足以充庖爼凡人稟天地之精靈不知飲酒者動肉含气耳何必木偶於心識乎好啜濁糟常言渴於醇酒羣輩嘗弄狎之呼爲渴羗及晉武踐位忽思見馥立於階下帝奇其倜儻擢爲朝歌邑宰馥辭曰老羗異域之人逺隔山川得遊中華已爲殊幸請辭朝歌之縣長充養馬之役時賜美酒以樂餘年帝曰朝歌紂之故都地有美酒故使老羗不復呼渴馥於階下髙聲而對曰馬圉老羗漸染皇化溥天夷貊皆爲王臣今若歡酒池之樂更爲殷紂之民乎帝撫玉几大悅卽遷酒泉太守地有酒泉其味若酒馥乘醉而拜受之遂爲善政民爲立生祠【上】

孔奕爲全椒令明察過人時有遺其酒者始提入門奕遙呼之曰人餉我兩甖酒其一何故非也檢視之一甖果是水或問奕何以知之笑曰酒重水輕提酒者手有輕重之異故耳【晉書】

晉時荊州長沙寺僧法遇弱年好學篤志墳典事道安爲師解悟非常乃避地東下止江陵長沙寺講說眾經受業者四百餘人時有一僧飲酒廢夕燒香遇但止罸而不遣安公遙聞之以竹筒盛一荊子手自緘封題以寄遇遇開封見杖卽曰此由飲酒也我訓領不勤遠貽憂賜卽命維那鳴椎集眾以杖筒置香橙上行香畢遇乃起出眾前向筒致敬於是伏地令維那行杖三下內杖筒中垂淚自責【髙僧傳】

齊神武舉觴屬宋遊道曰飲髙歡手中酒者大丈夫卿之爲人合飲此酒【後魏書】

武成親愛河南王瑜嘗在晉陽手勅之曰吾飲汾淸二杯勸汝鄴酌兩盌【北齊書】

謝與劉悛飲推讓者久之悛曰謝莊兒不可云不能飲曰苟得其人自可流湎千日悛慙不能答

南海以蝦頭爲杯須長數尺晉康州刺史常以杯獻簡文及飲無故酒躍於外時廬江太守曲安遠頗解術數卽令筮之安遠曰卽三旬後庭將有喜慶者【藝文類聚】顏延之以醉謁何尙之尙之望見便陽眠延之發簾熟視曰朽木難雕尙之謂左右曰此人醉甚可畏【宋書】謝勛善飲酒至數升醉後輒張眼大罵𨿽貴賤親疏無所擇也時謂之謝方眼【上】

謝幾卿性通脫爲尙書左丞常與樂遊苑宴不得醉而還詣道邊酒壚停車搴幔與車前三騶對飲觀者如堵幾卿自若【南齊書】

劉杳在任昉坐有人餉昉�酒而作榐字昉問杳此字是不杳曰葛洪字苑作木傍昉又曰酒有千日醉當是虛言杳曰桂陽程鄕有千里酒飲之至家而醉亦其例昉大驚曰我自當遺忘實不憶此杳云出楊元鳳所撰置郡事元鳳是魏代人此書仍載其賦三重五品商溪摖裏昉卽檢楊記言皆不差【南史】

陳侃鄰人曰子門有長者車何不延之侃曰不能備禮鄰人墻頭送以濁醪只雞遂成終日之懽【杜注】

孫澄字士亮操履淸約家無餘財雅對賔客接引忘疲𨿽不飲酒而好觀人酣興常恐坐客請歸毎勒中廚別進異饌畱之止【周書】

梁武訪謝舉於兄覽覽曰識萟過臣遠甚惟飲酒不及臣【梁書】

初梁武帝總延後進二十餘人置酒賦詩臧盾以詩不成罰酒一斗飲盡顏色不變言笑自若蕭介染翰便成文無加防帝兩美之曰臧盾之飲蕭介之文席之美也羊侃不飲酒而好賔遊終日獻酬同其醒醉

陰鏗爲湘東王參軍與賓客宴飲見行觴者因回酒炙授之坐客皆笑鏗曰吾儕終日酣飲而執爵者不知其味非人情也及侯景亂鏗爲賊擒或救之得免鏗問之乃前行觴者【並上】

胡叟字倫許自涼歸魏賜爵始復男家於宻云蓬室艸筵惟以酒自適謂友人金城宗舒曰我此生活似勝焦先志意所棲謝其髙矣尋歸家不治產業常苦饑貧然不以爲恥養子字螟蛉以自給養每至貴勝之門恆乘一牸牛敝韋袴褶而已作布囊容三四斗飲噉醉飽便盛余肉餅以付螟蛉見車馬榮華者視之蔑如也【魏書】太宗與崔浩論事語至中夜大悅賜浩縹醪酒十觚水晶鹽一兩曰朕味卿言若此鹽酒故與卿同其味也【上】海東有姓劉人善作酒盛暑可寄千里謂之騎上杯河東人劉白墮善釀六月以罌貯酒暴於日中動一旬其酒不動飲之香美醉而經月不醒朝貴相餉逾於千里以其遠至號曰鶴觴永熈中靑州刺史毛鴻賓賫酒之番路逢盜賊飲之卽醉皆被擒時遊俠語曰不畏張弓拔刀惟畏白墮春醪【洛陽伽藍記】

劉白墮宿擅工釀采挹河流醞成芳酎懸食同枯枝之年排於桑落之辰故酒得其名矣然香醑之色淸白若滫漿焉別調氛氳不與他同蘭薰麝越自成馨逸自王公庶友牽拂相招者每云索郎有顧思同旅語索卽反語爲桑落也更爲籍徴之雋句中書之英談【水經注】魏賈鏘有蒼頭常令乘小艇於黃河中接河源水以釀酒名昆侖觴

夏侯夬與南人辛諶庾遵江文遙等終日遊聚酣飲之際恆相謂曰人生局促何殊朝露坐上相看先後間耳脫有先亡者於良辰美景靈前飲宴儻或有知庶共歆饗及夬亡後三月上巳諸人相率至夬靈前仍共酌飲時日晚天陰室中微闇咸見夬在座衣服形容不異平昔時執杯酒似若獻酬但無語耳【北史】

李元忠嘗對壺獨酌使兩婢捲褥以質酒【上】

韓晉明軌子也有俠气好酒誕縱招引賓客一席之費動至萬錢猶恨儉率朝廷處之貴要之地必以疾辭吿人云廢人飲美酒對名勝安能作刀筆吏返披故紙乎【北齊書】

王元景嘗大醉楊遵彥謂之曰何大低昂對曰黍熟頭低麥熟頭昂黍麥俱有所以低昂【廣記】

北齊髙洋毀銅雀臺築三臺宮人拍手呼上臺因以送酒【劉賓客嘉詁】

韋瓊字敬遠孝寛之兄也志尙夷簡淡於榮利世宗卽位禮遇逾厚勅有司日給河東酒一斛號曰逍遙公【後周書】

楊尙希有足疾文帝謂曰蒲州有美酒堪養病屈公臥治之於是拜蒲州【隋書】

薛道衡嘗以醴和麥粥食之謂盧思道曰禮之用和爲貴先王之道斯爲美思道答曰知和而和不以禮節之亦不可行也【談藪】

隋時數人入酒肆味酸且淡乃共嘲此酒一人云酒何處漫行來騰騰失卻酉諸人問云此何義答曰有水在次一人云酒頭似阿濫防頭諸人問云何因酒得似阿濫防頭答曰非鶉頭又一人云酒向他籬得頭四腳距地也獨宿諸人云此有何義答云更無餘義諸人共笑云此嘲最是無豆卽答云我若有豆卽歸舎作醬何因此間飲醋來眾大歡笑【啟顏錄】

劉炫有酒孝經一卷

王無功除揚州六合縣丞篤於酒徳頗耗職務時天下亂藩部法嚴屢被勘劾嘆曰羅网髙懸去將安所遂出所受俸錢積於縣城門前托以風疾輕舟夜遁

安期先生與神女會圓丘酣碧之香酒【列仙傳】

女丸者陳市上沽酒婦人也作酒常美遇仙人過其家飲酒以素書五卷爲質丸開視其書乃養性交接之術丸私寫其文要更設房室納諸年少飲美酒與止宿行文書之法如此三十年顏色更如二十時僊人數歲復來過笑謂丸曰盜道無師有翅不飛遂棄家追僊人去莫知所之【上】

夫人設王子喬瓊蘇綠酒【南嶽夫人傳】

楊羲夢遊蓬萊山會蓬萊僊公洛廣休旣下山半見許主簿相遇於夾石之間公語主簿曰吾爲汝置酒四升在山上可往飲之此太平家酒治人膓也諺曰欲得長生飲太平【眞誥】

謝卿遇神僊設瓊酒【續僊傳】

王方平以千錢與余杭姥乞沽酒須臾信還得一油囊酒五斗許使傳姥答言恐地上酒不中尊飲【神僊傳】問曰未審天上有酒味不答曰無實麯米所造之酒但有業化所作酒也故正法念經云彼夜摩天男共天女眾入池遊戲同飲天酒離於醉過現樂功徳味觸色香皆悉具足其中諸天有以珠器而飲酒者受用酥酡之食色觸香味皆悉具足彼如是念此水爲酒令我得飲卽於念時皆是天酒離於醉過天旣飲之增長勝樂善業力故心生歡喜然彼諸天自業力故如是受樂有鳥名爲常樂見彼諸天在歡喜河而飲酒故爲說偈言沒入放逸海貪著諸境界此酒能迷心何用復飲酒爲境界火燒不知作不作園林主貪心何用復飲酒彼常樂鳥見樂飲酒天在河飲酒爲調伏故如是說偈【法苑珠林】飲酒戒者佛告諸比丘若言我是佛弟子者不得飲酒酒有二種谷酒木酒谷酒者以諸五穀雜米作酒者是木酒者或用根莖葉果用種種子果艸雜作酒者是酒色酒香酒味飲能醉人者是名爲酒若甞咽者亦名爲飲若飲谷酒咽咽犯若飲酢酒若飲甜酒若噉麯能醉人者若噉糟若飲酒澱若飲似酒色似酒香似酒味能令人醉者並隨咽咽犯若但作酒色無酒香無酒味不能醉人及余飲者皆不犯

舎利弗白佛言云何世尊說遮道法不得飲酒如葶藶子是名破戒開放逸門云何迦蘭陀竹園精舎有一比丘疾病經年危篤將死時優波離問言汝須何藥我爲汝覓天上人間乃至十方是所應用我皆爲取答曰我所須藥是違毗尼故我不覓以至於此寧盡身命無容犯律優波離言汝藥是何答曰須酒五升優波離曰若爲病開如來所許爲乞得酒服已消差差已懷慚猶謂犯律往至佛前慇懃悔過【並上】

夫婦二人向葡萄酒甕內欲取酒夫妻兩人互見人影二人相妬謂甕內藏人二人相打至死不休時有道人爲打破甕酒盡了無二人意觧知影懷愧比丘爲說法要夫婦俱得阿惟越致佛以爲諭見影鬭者譬三界人不識五陰四大苦空身有三毒生死不絕【雜譬諭經以下茗】苦茶一名茶一名遊冬【艸木狀】

丹丘出大茗服之生羽翼【天臺記】

峘陽黃梨巫山朱橘南中茶子西極石蜜【傅巽七誨】

郭璞云茶者南方佳木早取爲茶晚取爲茗

臯盧茗之別名葉大而澁南人以爲飲【廣州記】

茶古不聞食晉宋以降吳人采葉煮之名爲茗粥烏程縣西有溫山出禦荈【吳興記】

巴東有眞香茗其花白色如薔薇煎服令人不眠能誦無忘【述異記】

昔有客過茅君時當大暑茅君於手巾內觧茶葉一葉與客食之五內淸涼茅君曰此蓬萊山穆陀樹葉眾僊食之以當飲又有寶文之蕋服之不饑謝幼貞詩曰摘寶文之初蕋拾穆陀之墜葉【謝氏詩源】

惠帝塵還洛陽黃門以瓦盂盛茶上至尊【晉四王啟事】苦茶輕換膏昔丹丘子黃山君服之【陶景雜錄】

燉煌人單道開不畏寒暑常服小石子藥有松蜜姜桂茯苓之气時飲茶蘇一二升而已【晉書】

桓宣武有一督將因時行病後虛熱便能飲復茗必一斛二斗乃飽裁減升合便以爲大不足後有客造之更進五升乃大吐有一物出如升大有口形質縮縐狀似牛肚客乃令置之於盆中以斛二斗復茗澆之此物噏之都盡而止覺小脹又增五升便悉混然從口中湧出旣吐此物病遂瘥或問之此何病答曰此病名斛茗瘕【續搜神記】

余姚人虞洪入山采茗遇一道士牽三靑羊引洪至天臺瀑泉曰吾丹丘子也聞君善具飲常思見惠山中有大茗可以相給祈子他日有甌犧之餘不相遺也因立奠祀後常與家人往山獲大茗焉【異苑】

新安王子鸞豫章王子尙嘗詣曇濟道人於八公山道人設茶茗子尙味之曰此甘露也何云茶茗焉

隋文帝微時夢神人易其腦骨自爾腦痛忽遇一僧雲山中有茗艸煮而食之當愈服之有效由是人競采掇乃爲之贊其略曰窮春秋演河圖不如載茗一車【進士權紓文】

吳郡送扶芳二百樹其樹蔓生纒繞它樹葉圓而厚淩冬不凋夏月取其葉微火炙使香煮以飲碧深色香甚美令人不渴先有籌禪師仁壽間常在內供養造五色飲以扶芳葉爲靑飲防楔根爲赤飲酪漿爲白飲烏梅漿爲飲江茥爲黃飲又作五香飲第一沈香飲次澤蘭香飲次甘松香飲皆有別法以香爲主尙食直長謝諷造淮南王食經有四時飲【大業拾遺以下藥餌】

今夫地黃主屬骨而甘艸主生肉之藥也以其屬骨責其生肉以其生肉論其屬骨是猶王孫綽之欲倍偏枯之藥而欲生殊死之人亦可謂失論矣【淮南子】

天下之物莫凶於雞毒然而良醫槖而藏之有所用也是故林莾之材猶無可棄者而況人乎

大防去水亭歷愈脹用之不節乃反爲病【並上】

薺苨之亂人參蛇牀之似蘼蕪【劉子】

西王母謂武帝曰其太上之藥乃有風實云子玉津金漿宜鄰驎膽炎山夜日東掇扶桑之丹椹俯采長河之文太眞紅芝九色鳳腦有得食之後天而老此太上之所服非眾僊之所寶也次藥有斑龍黑胎閬風石髓山白鳳之胏靈丘蒼鸞之血有得服之後天而逝此天帝之所服非下僊之所逮也其次藥有丸丹金液紫華紅芝五云之漿霜絳雪若得食之白日升天此天僊之所服非地僊之所見也【漢武內傳】

西王母又謂帝曰太上之藥有中華紫蜜雲山朱蜜【上又云僊之上藥有都綺蔥碧海瑯菜次藥有八阮赤薤】

夫茂實者翹春之明珠也巨勝者秋之沈靈也丹者盛陽之云芝也茯苓者絳神之伏胎也玉華含煙玉气陶精調安六气養魄護神【集僊錄】

瑯玕曲晨之液八瓊九華之丹【上】

僊藥有黑河蔡瑚靑津碧荻八天赤薤虹丹【酉陽雜爼】華腴蜜也火精茯苓也水寶胡麻也【雲笈七籖】

門冬山海經注作亹冬亦作滿冬

黃精一名兔竹一名救窮一名垂珠服其花勝其實服其實勝其根【抱朴子】

薏苡一名珠防榔一名防門【李當之藥錄】

舜常登蒼梧山曰厥金玉之香艸朕用偃息正道此乃五加也又異名曰金鹽昔西域眞人王屋山人王常言何以得長久何不食石蓄金鹽母何以得長壽何不食石用玉豉玉豉者卽地楡也五加地楡皆是煮石而餌得長生之藥也昔尹公度聞孟綽子董士固共相與言曰寧得一把五加不用金玉滿車寜得一觔地楡安用明月寶珠【東華眞人煮石經】

地楡一名玉札【神僊服食經】

檳榔信南越之可觀子旣非常服亦特異大者三圍髙者九丈葉聚樹端房搆葉下華秀房中子結房外其擢穂似禾其綴實似谷其皮似桐而厚其節似竹而槪其中空其外勁本不大末不小上不傾下不邪調直亭亭千百若一步其林則寥朗庇其陰則蕭條信可以長吟可以遠想矣性不耐霜不得北殖必當遐樹海南遼然萬里弗遇長者之目自令恨深【兪益期牋】

檳榔樹森秀無柯端頂有葉仰望渺如挿叢蕉於木杪風至獨動似舉羽扇之掃天【艸木狀】

凡方書所名藥物又或與常藥物同而實非者如河上奼女非婦人也陵陽子明非男子也禹餘糧非米也堯漿非水也而俗人見方用龍膽虎掌雞頭鴨蹠馬蹄犬血鼠尾牛膝皆謂之血气之物也見用缺杯覆盆釜防大防鬼箭天鉤則謂之銕瓦之器也見用胡王使者倚姑新婦野丈人守田公戴文俗徐長卿則謂之人姓名也近易之艸或有不知祕之方孰能悉解【抱朴子】雲母有五種而人多不能分別也法當舉以向日看其色詳占視之乃可知耳正爾於陰地視之不見其雜色也五色並具而多靑者名雲英宜以春服之五色並具而多赤者名雲珠宜以夏服之五色並具而多白者名雲液宜以秋服之五色並具而多黑者名雲母宜以冬服之但有靑黃二色者名雲沙宜以季夏服之皛皛純白名燐石可以四時長服之也五云之法或以桂蔥水玉化之以爲水或以露於銕器中以水熬之爲水或以硝石合於筒中埋之爲水或以蜜搜酪或以秋露潰之百日韋囊挻以爲粉或以無巓艸樗血合餌之服之一年則百病愈三年老翁反成童子五年則役使鬼神入火不燒入水不濡踐棘不傷

雄黃當得武都山所出者純而無雜其赤如雞冠光明者乃可用耳餌服之法或以蒸煮之或以酒餌或先以硝石化爲水乃凝之或以銅錫裹蒸之於赤土下或以松脂和之或以三物鏈之引之如布白如冰服之皆令長生

或問道士山居棲巖庇岫不必有絪縟之溫直使我不畏風濕敢問其術抱朴子曰金餅散三陽液昌辛丸葷艸耐冬煎獨搖膏菌芋華散秋地黃血丸皆不過五十日服之而止不畏風濕若服金丹大藥𨿽未升虛輕舉然體不受疾𨿽當風臥濕不能傷也服此七藥皆始學道者耳姚先生但服三陽液但袒臥冰上了不寒振此皆介先生及梁有道臥石上及秋冬當風寒已試有驗祕法也

按玉防記及開名經皆以五音六屬知人年命之所在子午屬庚卯酉屬己寅申屬戊丑未屬辛辰戌屬丙巳亥屬丁一言得之者宮與土也三言得之者徴與火也五言得之者羽與水也七言得之者商與金也九言得之者角與木也若本命屬土不宜服靑色藥屬金不宜服赤色藥屬木不宜服白色藥屬水不宜服黃色藥屬火不宜服黑色藥以五行之義木尅土土尅水水尅火火尅金金尅木故也

按中黃子服食節度云服治病之藥以食前服之服養性之藥以食後服之服金丹大藥不復論宜與不宜也韓終服菖蒲十三年身生毛日視書萬言皆誦之冬恆不寒又菖蒲須得生石上一寸九節已上紫花者尢善也趙他子服桂二十年足下生毛日行五百里力舉千觔移門子服五味子十六年色如玉女入水不霑入火不灼也楚文子服地黃八年夜視有光林子明服術十一年耳長五寸身輕如飛能超逾淵谷二丈許杜子微服天門冬禦八十妾有子百三十人行三百里任子季服茯苓十八年僊人玉女往從之能隠能彰不復食穀灸瘢皆滅靣體玉光陵陽子仲服遠志十年有子三十七人開書所視不忘坐在立亡【並上】

僊藥紫鳳腦千里髑髏是也【述異記】

神農稽首再拜問於太一小子曰鑿井出泉五味煎煮口別生熟後乃食咀男女異利子識其父曾聞太古之時人壽過百無殂落之咎獨何气使然耶太一小子曰天有九門中道最良日月行之名曰國皇字曰老人出見南方長生不死眾耀同光神農乃從其甞藥以救人命【神農本艸】

神農有子年七歳有聖徳同歷名山辯其百藥【眞源賦】歲在甲午王君復與東華靑童來降與夫人成藥兩劑一曰遷神白騎神散一曰石精金光化形靈丸便頓而服之稱疾不行凡七日太一僊遣颷車來迎夫人乃托劍化形而去【魏夫人傳】

崔文子者太山人也文子世好黃老事居潛山下後作黃散赤丸賣藥都市後有疫气民死者萬計文擁朱幡系黃散以狥人門飲散者卽愈故世寶崔文赤黃散實近於神焉【列僊傳】

俗自稱河間人服巴英賣藥都市七丸一錢善治百病漢河間王患瘕買藥服之下虵十餘條問藥意俗曰王瘕乃六世餘殃下墮卽非王之所招王甞放乳鹿麟母也仁心感天故遭俗耳王家老舎人自言父世見俗俗之身無影王乃呼著日中看實無影王以女聘之俗夜亡去後人見於常山下【上】

北海於君病癩見市有賣藥姓公孫帛因問之公曰明日木蘭樹下當教卿明日往授素書二卷以消災救病無不愈者【神僊傳】

容成公服三黃得僊所謂雌黃雄黃黃金也

尹軌者字公度太原人也常服黃精華日三合腰佩漆竹筒十數枚中皆有藥言可辟兵疫【並上】

靈飛散未央丸制命丸羊血丸皆令人駐年卻老【抱朴子】昭王坐祗明之室晝而假寐忽夢白雲蓊蔚而起有人衣服並皆毛羽因名羽人夢中與語問以上僊之術羽人曰大王精智未開欲求長生久世不可得也王跪而請受絕欲之敎羽人乃以指畫王心應手卽裂王乃驚寤而血濕衿席因患心疾卽卻膳撤樂移於旬日忽見所夢者復來語王曰先欲易王之心乃出方寸綠囊中有續脈明丸補血精散以手摩王之臆俄而卽愈王卽請此藥貯以玉缶緘以金繩王以塗足則飛天地萬里之外如遊咫尺之內有得服之後天而老【拾遺記】

有獻不死之藥於荊王者謁者撡以入中射之士問曰可食乎曰可因奪而食之王怒使人殺中射之士中射之士使人說王曰臣問謁者謁者曰可食臣故食之是臣無罪罪在謁者也且客獻不死之藥臣食之而王殺臣是死藥也王乃不殺【戰國防東方朔事同此不重錄】

武帝末年彌好僊術與東方朔狎暱帝曰朕所甚好者不老其可得乎朔曰臣能使少者不老帝曰服何藥耶朔曰東北有地日之艸西南有春生之魚帝曰何以知之朔曰三足烏數下地食此艸羲烏欲馭以手掩烏目不聼下也蓋鳥獸食此艸則美悶不能動矣帝曰子何以知乎朔曰臣小時掘井防落地下數十年無所托寄有人引臣欲往此艸中隔紅泉不得渡其人以一隻屐與臣臣汛紅泉得至此艸之處臣采而食之其國人皆織珠玉爲業邀臣入云端之幕設瑉雕枕刻黑玉銅鏤爲日月云雷之狀亦曰鏤云枕又薦蛟毫之白褥以蛟毫織爲褥也此毫柔而冷常以夏日舒之因名柔毫褥又有水之屏臣舉手拭之恐水流濕其席乃其光也【洞防記】

魏太和中姜維歸蜀失其母魏人使其母手書呼維令反並送當歸以辟之維報書曰良田百頃不計一畝但見遠志無有當歸維卒不免【宋書】

神女蘭香降張碩碩問禱祀何如香曰消磨自可愈疾滛祀無益香以藥爲消磨【曹毗杜蘭香傳】

皇甫謐初服寒食散而性與之忤每委頓不倫嘗悲恚叩刃欲自殺叔母諫之而止【晉書】

時宋淮南趙習元嘉二十年爲衛軍府佐疾病經時憂必不濟恆至心歸佛夜夢一人形貎秀異若神人者自屋梁上以小裹物及剃刀授習云服此藥用此刀病必卽愈習旣驚覺果得刀藥焉登卽服藥疾除【法苑珠林】丘傑字偉跱烏程人也十四遭防以熟菜有味不甞於口歲餘忽夢見母曰死止自分別耳何事乃爾荼苦汝噉生菜遇蝦蟇毒靈牀前有三丸藥可取服之傑驚起果得甌甌中有藥服之下科斗子數升【南史】

何點少時患渴逾歲不愈復在吳中石佛寺建講所晝寢夢一道人形貎非常授丸一掬夢中服之而瘥大通初陶景獻二丹其一名善勝一名成勝並爲佳寶【並上】

孫搴字彥舉學淺行薄嘗服棘刺丸李諧調之曰卿應自足何假外求坐者皆笑【上】

隋邵王子隆年二十一而體過充壯常使徐嗣伯合蘆茄丸服以自消損【隋書】

臥牛池縣南八十里廣徳寺內相傳隋煬帝宮姬有惡疾願出爲尼乘白牛至此牛臥不去姬止宿浹旬見癩鼠屢嚙一艸飲浴於池旣而癩愈姬疑之亦從采食飲泉沐浴疾愈後入朝備述愈疾之由遂遣使取所食艸乃何首烏也至今池邊盛生【湖廣志】

道僊或勞疾見縹衣童子從靑溪水出椀盛妙藥跪而進服無幾便愈【髙僧傳】

有長者居明貞修稟性良謙請佛及僧九十日四事供養有一比丘來索藥長者問曰何所患苦答曰頭痛長者答曰此必膈上有水仰攻其頭以是頭痛卽施一呵梨勒果因服病除緣是福報九十一劫未曾病患【法苑珠林】

廣博物志卷四十一﹤子部﹐類書類﹐廣博物志﹥

欽定四庫全書

廣博物志卷四十二

明董斯張撰

艸木一【谷芝

諸艸諸木】

天文以七列精以五故嘉禾之滋莖長五尺五七三十五神盛故連莖三十五穗以成盛徳禾之極也【春秋說題辭】都廣之野百谷自生冬夏播琴【播琴猶播殖山海經】

粟神名許給姓庸天麥神名福習黍神名侜佞蘭郝豆神名靈殖姓樂【春秋佐助期】

甲貨之戶曰粢爲上物賈七十乙貨之戶曰黍爲中物石六十丙貨之戶曰赤豆爲下物石五十丁貨之戶曰稻粟令爲上種石四十戊貨之戶曰麥爲中物石三十已貨之戶曰大豆爲下物石二十庚貨之戶曰穬比疏食故無賈辛貨之戶曰果比疏食無賈壬癸無貨【越絕書】夫稼爲之者人也生之者天也養之者地也是以稼之容足耨之容耰耘之容手是謂耕道農攻食工攻器賈攻貨時事不龔敚之以土功是謂大凶凡稼蚤者先時暮者不及時寒暑不節稼乃多災冬至已後五旬有七日而昌生於是乎始耕事農之道見生而藝生見死而獲死天發時地產財不與人期有年祀土無年祀土無失人時迨時而作過時而止老弱之力可使盡起不知時者未至而逆之旣往而慕之當其時而薄之此從事之下也夫耨必以旱使地肥而土緩稼欲產於塵土而殖於地堅者愼其種勿使數亦無使疎於其施土無使不足亦無使有餘畎欲深以端畝欲沃以平下得陰上得陽然後盛生立苗有行故速長彊弱不相害故速大正其行通其中疎爲冷風則有收而多功率稼望之有餘就之則疎是地之竊也不除則蕪除之則虛是事之傷也苗其弱也欲孤其長也欲相與居其熟也欲相與扶三以爲族稼乃多谷凡苗之患不俱生而俱死是以先生者美米後生者爲粃是故其耨也長其兄而去其弟樹肥無使扶疎樹墝不欲專生而獨居肥而扶疎則多粃墝而獨居則多死不知耨者去其兄而養其弟不收其粟而收其粃上下不安則稼多死得時之禾長秱而大穗圓粟而薄糠米而香舂之易而食之彊失時之禾深芒而小莖穗鋭多粃而靑蘦得時之黍穗不芒以長搏米而寡糠失時之黍大本華莖葉膏短穗得時之稻莖葆長秱穗如馬尾失時之稻纎莖而不滋厚糠而菑死得時之麻疎節而色陽堅枲而小本失時之麻蕃柯短莖岸節而葉虫得時之菽長莖而短足其莢二七以爲族多枝數節競葉繁實稱之重食之息失時之菽必長而蔓浮葉虛本疎節而小莢得時之麥長秱而頸族二七以爲行薄翼而防色食之使人肥且有力失時之麥胕腫多病弱苗而翜穗是故得時之稼丰失時之稼約庶谷盡宜從而食之使人四衞變彊耳目聰明凶气不入身無苛殃善乎孔子之言冬飽則身溫夏飽則身涼夫溫涼時適則人無病人無病是疫癘不行故曰谷者人之天是以興王務農王不務農是棄人也王而棄人將何國哉【亢倉子】

嘉禾五穀之長王者徳盛則二苗共秀於周徳三苗共穗於商徳同本異穟於夏徳異本同秀【宋書】

巨鬯三禺之禾一稃二米王者宗廟修則出【上周時倭人貢鬯艸】

破藏稷逼麥稷此二者以四月熟【廣志】

黍有燕黍牛黍

秔有烏秔白穬靑幽白夏之名【並上】

汜勝之種殖書無稷【爾雅釋文】

獲菽尋汜氏之書露葵徵尹君之錄【類林】

獲再生者名稻孫【稻書】

郭上之黍北裏之禾一茅三脊【封禪所借也管子】

山之梨不周之稻陽朴之姜越裳之梅【崔駰七依】

華薌重秬臯香秔【南都賦】

雍丘之粱淸流之稻【魏都賦】

江表惟長沙有好米上風炊之五里聞香【魏文帝書】

酆都山上樹禾水澤如世間但稻米粒幾大味如菱其餘四谷不爾但名稻爲重思耳杜瓊作重思賦曰霏霏春茂翠矣重思靈炁交被嘉谷應時四節旣享祝人以祀神禾郁乎浩京巨穗橫我臺爰有明祥帝者以熙此之謂矣【眞誥】

因祗國丈夫勤於耕稼一日鋤十頃地又貢嘉禾一莖盈車故時俗四言詩曰力勤十頃能致嘉穎【拾遺記】員嶠多大鵲髙一丈銜不周之粟粟穗髙三丈粒皎如玉鵲銜粟飛於中國其粟食之歷月不饑

有背明之國來貢其方物言其鄕在扶桑之東見日出於西方其國昬昬常暗宜種百谷名曰融澤方三千里五穀皆良食之後天而死有浹日之稻種之十旬而熟有翻形稻言食者死而更生夭而有壽有淸明稻食者延年也淸腸稻食一粒歷年不饑有搖枝粟其枝長而弱無風常搖食之益髓有鳯冠粟似鳯鳥之冠食者多力有逰龍粟葉屈曲似逰龍也有瓊膏粟白如銀食此二粟令人骨輕有繞明豆其莖弱自相縈纒有挾劍豆其莢形似人挾劍橫斜而生有傾離豆言其豆見日葉垂覆地食者不老不疾有延精麥延壽益气有昆和麥調暢六府有輕心麥食者體輕有醇和麥爲麯以釀酒一醉累月食之淩冬可袒有含露麥穟中有露味甘如飴有紫沈麻其實不浮有云冰麻實冷而有光宜爲油澤有通明麻食者夜行不持燭是苣蕂也食之延壽後天而老【並上】

神農就田作耨天應以嘉谷【禮含文嘉】

禹時天雨稻古詩云安得天雨稻飼我天下民【述異記】西方佛沙伏國有昔屍毗王倉庫爲火所燒其粳米焦然於今猶在若服一粒永無瘧患彼國人民須以爲藥【伽藍記】

炎帝時有丹雀銜九穗禾其墜地者帝乃拾之以植於田食者老而不死【拾遺記】

丙午至於鵶韓氏爰有樂野溫和穄麥之所生【穆天子傳】八駿東徵止收黑水之麥七萃西討才獲苦山之菜【周正謝敕賚紫啟】

桓公觀於野曰何物可比於君子之徳乎隰朋對曰夫粟內甲以處中有捲城外有兵刃未敢自恃自命曰粟此其可比於君子之徳乎管仲曰苗始其少也眴眴何其孺子也至其壯也莊莊乎何其士也至其成也由由乎玆免何其君子也天下得之則安不得則危故命之曰禾此其可比於君子之徳矣【管子】

文公得山之粟而美之欲種之宮中問於冀缺對曰臣嘗服稼穡之事矣凡五穀必以種今君所植者末也種之必不能生公曰寡人不慧不知稼穡微子之言惑其不解乎冀缺曰務農重谷國之本也君之言及此晉國之福也【晉史乘】

吳起欲攻小亭置一石赤黍門外令人能徙此至於西門外者賜之上田宅人爭徙之乃下令曰明日攻秦能先登者仕之大夫賜之上田宅於是攻之一朝而拔【韓非子】歸州有米田屈原耕此產白米似玉

範冉遭黨錮推鹿車載妻子以捃拾自資兒嘗拾得五斛麥鄰人遺之一斛冉後知卽令並送六斛還【後漢書】蔡茂初在廣漢夢坐大殿極上有三穗禾茂跳取之得其中穗輒復失之以問主簿郭賀賀離席慶曰大殿者宮府之形象也極而有禾人臣之上祿也取中穗是中臺之位也於字禾失爲秩𨿽曰失之乃所以得祿秩也衮職有闕君其補之旬月而茂徵焉【上】

孔融教髙密令曰志士鄧子然告困焉得愛釡庾之間以傷烈士之心與豆三斗

吳孫亮五鳯元年六月交趾稗艸化爲稻昔三苗將亡五穀變種此艸妖也其後亮廢【晉書】

全琮父使琮賫米數千斛到吳交易皆防空船而還曰所市非急而士大夫方有倒懸之患便賑贍不啟報父父大奇之【吳志】

魯肅不治家事以賑窮結士爲務周瑜爲居巢長過肅並求資糧肅時有兩囷米各三千斛肅乃指一囷與瑜瑜遂定僑札之交【上】

衞倫過予言及於味稱魏故侍中劉子陽食餅知鹽生精味之至也予曰荀朂識勞薪易牙別淄澠子陽今之妙也定之何難倫因命僕取糗糧以進予嘗之曰麥也有杏李柰味三果之熟也不同子焉得兼之倫笑而不答退告人曰士安之識過劉氏吾將來家實多故杏時將發糅以杏汁李柰又糅以李柰汁故兼三味【晏春秋】余愼終屋之南榮有孤黍生焉因泥之濕遭雨之潤宿昔芽蘗滋茂甚速塗燥根淺忽然萎殞深感此黍不韜種以待時貪榮棄本寄身非所自取凋枯不亦宜乎【晉嵇含孤黍賦序】

王褒字偉元計口而食嘗刈麥人助之褒棄之【魏志】郭翻少有志操居貧無業起往古荒田先立表題經年無主然後乃作將熟有認之者翻悉推與之縣令聞以稻歸翻翻不受【晉中興書】

東魏後靜帝天保初四月禾夜生於帝銅硯中及明晨長數寸有穗其年帝遇鴆而崩【廣五行記】

隋文創歷佛教大興廣募遺僧依舊安置時楩梓一谷三十餘僧應詔出家並住官寺惟道安依本山居守素林壑時行村聚惠益生靈村中田遺生者家徒壁立而有四女著幣布齊膝而已四女赤露大女名華嚴年已二十惟有麤布二尺擬充布施安引村眾次至其門湣斯貧苦遂度不入大女思念由我貧煎不及福防今又不修當來倍此周徧求物閴爾無從仰面悲號遂見屋甍一把亂麻用塞明孔挽取科捒得谷十餘按以成米並將前布擬用隨喜身旣無衣待至夜暗匍匐而行趣齋共所以前施物遙擲眾中十餘粒米別奉炊飯因發願曰女人窮業久自種得竭貧行施用希來報輒以十餘黃米投飯甑中必若至誠貧業盡者當願所炊之飯變成黃色如無所感命也柰何作此誓已掩淚而返於是甑中五石米飯並成黃色大眾驚嗟未知所以周尋緣搆乃云田遺生女之願力也【髙僧傳】

滕景眞在廣州七層寺元徽中罷職歸家婢炊釜中忽有聲如雷米上芃芃隆起滕就視聲轉壯甑上花生數十漸長似蓮花色赤有光似金俄頃萎滅旬日滕得病卒【異苑】

考功郎竇一嘲麥鐵杖曰麥是何姓鐵杖應聲對曰麥豆不殊那忽相怪竇赧然無以應之【隋書以下芝】

芝英者王者親近耆老養有道則生【宋書】

句曲山五芝求之者投金環二雙於石間勿顧念必得矣第一芝名龍仙食之爲太極仙第二芝名參成食之爲太極大夫第三芝名燕胎食之爲正乙郎中第四芝名夜光洞艸食之爲太淸左禦史第五芝名料玉食之爲三官眞禦史【茅君內傳】

閬野者閬風之府是也昆侖上有九府是爲九宮太極爲太宮也諸仙人俱是九宮之官僚耳至於眞人乃九宮之公卿大夫仙官有上下各有次秩仙有左右府而有左右公左右卿左右大夫左右禦史也明大洞爲仙卿服金丹爲大夫服象芝爲禦史若得太極隠芝服之便爲左右仙公及眞人矣【眞誥】

羅江大霍有洞臺中有五色隠芝華陽洞亦有五種夜光芝良常山有螢火芝此物在地如螢火狀其實似艸而非也大如豆形紫華夜視有光得食一枚心中一孔明食七枚七孔明可夜書計得食四十七枚壽萬年包山中有白芝又有隠泉之水正紫色華陽雷平山有田公泉水飲之除腹中三虫與隠泉水同味云是玉砂之流津也用以浣衣不用灰以此爲異耳【上】

食四節隠芝者位爲眞卿食金闕玉芝者位爲司命食流明金英者位爲司祿食長曜雙飛者位爲眞伯食夜光洞艸者總主左右禦史之任【眞仙通鑑】

名山生神芝不死之艸上芝爲車馬形中芝爲人形下芝爲六畜形

石芝者石象芝生於海隅名山及島嶼之涯有積石者其狀如肉象有頭尾四足者附於大石赤者如瑚白者如截肪黑者如澤漆靑者如翠羽黃者如紫金而皆光明洞徹如堅冰也晦夜去之三百步便望見其光矣大者十餘觔小者三四觔非久齋至精及佩老子入山靈寶五符亦不能得見此輩也凡見諸芝且先以開山卻害符置其上則不得復隠蔽化去矣徐徐擇王相之日設醮祭以酒脯祈而取之從日下禹步閉气而往也玉脂芝生於有玉之山常居懸危之處玉膏流出萬年已上則凝而成芝有似鳥獸之形色無常采率多似山水蒼玉也亦鮮明如水精得而末之以無心艸汁和之須臾成水服一升得一千嵗也七明七光芝皆石也生臨水之髙山石崖之問狀如盤椀不過徑尺以還有莖蔕連綴之起三四寸有七孔者名七明九孔者名九光光皆如星百餘步內夜皆望見其光其光自別可防不可合也常以秋分伺之得之搗服方寸入口則翕然身熱五味甘美盡一觔則得千嵗令人身有光所居暗地如月可以夜視也石蜜芝生少室石戶中戶上刻石爲科斗字曰得服石蜜芝一斗者壽萬嵗石桂芝生名山石穴中似桂樹而實石也髙尺許大徑尺光明而味辛有枝條搗服之一觔得千嵗也石腦芝生滑石中初破之其在石中五色光明而自動服一升得千嵗矣石硫黃芝五嶽皆有而箕山爲多其方言許由就此服之而長生故不復以富貴累意不受堯禪也如此有百二十皆石芝也事在太乙玉策及昌宇【一作字】內記不可具稱也及夫木芝者松脂淪入地千嵗化爲茯苓萬嵗其上生小木狀似蓮花名曰木威喜芝夜視有光持之甚滑燒之不然帶之辟兵以帶雞而雜以他雞十二頭共籠之去之十二步射十二箭他雞皆傷帶威喜芝者終不傷也從生門上采之於六甲陰漧之百日末服方寸匕日三盡一枚則三千嵗也千嵗之柏木其下根如生人長七寸刻之有血以其血塗足下可以步行水上不沒以塗人鼻以入水水爲之開可以止住淵底也以塗身則隠形欲見則拭之又可以治病又刮以雜巨勝爲燭夜徧照地下有金銀玉寶藏則光變靑而下垂以鍤掘之可得也末之服盡十觔則千嵗也又松樹枝三千嵗者其皮中有聚脂狀如龍形名曰日飛節芝大者重十觔末服之盡十觔得五百嵗也菌芝或生深山之中或生大木之下或生泉之側其狀或如宮室或如車馬或如龍虎或如人形或如飛鳥五色無常亦百二十種自有圖也皆當禹步往采取之刻以骨刀陰榦末服方寸匕人人升仙中者數千嵗下者千嵗也又有樊桃芝其木如升龍其花葉如丹羅其實如翠鳥髙不過五尺生於名山之陰東流泉水之上以立夏之伺之得而末服之盡一株得五千嵗也參成芝赤色有光扣之枝葉如金石之音折而續之卽復如故木渠芝寄生大木上如蓮花九莖一叢其味甘而辛建木芝實生於都廣其皮如纓虵其實如鸞鳥此三芝得服之白日升天也黃盧子尋木華液華此二芝生於泰山要鄕及奉髙有得而服之皆令人壽千嵗黃檗檀桓芝服之者千嵗黃檗木下根有如三斛器去本株一二十餘丈有以細根相連狀如縷得末而服之盡一枝則成地仙不死也此輩復有百二十種自有圖也艸芝有獨搖芝無風自動其莖大如手指赤如丹素葉似莧其根有大魁如斗有細者如雞子十二枝周繞大根之四方如十二辰也相去丈許皆有細根如白髮以相連生髙山深谷之上其所生左右無艸得其大魁末服之盡則得千嵗服其細者一枝百嵗可以分他人也懷其大根卽隠形欲見則左轉而出之牛角芝生虎壽山及吳阪上狀似蔥特生如牛角長三四尺靑色末服方寸日三至百日則得千嵗矣龍仙芝狀似升龍之相負也以葉爲鱗其根則如蟠龍服一枝則得千嵗矣麻母芝似麻而莖赤色花紫色紫珠芝其花黃其葉赤其實如李而紫色二十四枚輒相連而垂如貫珠也白苻芝髙四五尺似梅常以大雪而花季冬而實朱艸芝九曲曲有三葉葉有三世也五徳芝狀似樓殿莖方其葉五色各具而不雜上如偃蓋中有甘露紫气起數尺矣龍禦芝常以仲春對生三節十二枝下根如坐人凡此艸芝又有百二十種皆陰漧服之則令人與天地相畢或得千嵗二千嵗【抱朴子】

靑雲芝生於名山之陰靑蓋三重上有雲气覆之食之令人壽能乘雲通天見鬼神

靈芝一名壽潛一名希夷【續古今注】

西王母云仙藥有太眞紅芝艸【漢武內傳】

文山紫芝雍梁朱艸生長和气王以爲寶【焦氏易林】

瑤光得陵出黑芝【春秋運斗樞】

有七色芝生玉梁下其色靑光輝耀謂之蒼芝【拾遺記】欲求芝艸入名山必以三月九月此山開出神藥之月也勿以山佷日必以天輔時三奇會尢佳出三奇吉門到山須六陰日明堂之時帶靈寶符牽白犬抱白雞以白鹽一斗及開山符檄著大石上執吳唐艸【或作花】一把以入山山神喜必得之也又采芝及服芝欲得王相專和之日支幹上下相生爲佳此諸芝名山多有之但凡庸道士心不專精行穢徳薄又不曉入山之術𨿽得其圖不知其狀亦終不能得也【抱朴子】

柱無故生芝者白爲喪赤爲血黑爲賊黃爲喜其形如人面者亡財如牛羊者遠役如虵之類者田蠶耗【彚苑】林屋洞有白芝紫泉

月精芝秋生山羊石上服之長生

炎帝始教民耒耜勤畎畝之事百谷滋阜聖徳所感無不著焉神芝發其異色靈苗擢其嘉穎陸池丹蕖駢生如蓋香露滴下流成池因爲豢龍之圃朱艸蔓衍扵街衢卿云蔚藹於叢薄【拾遺記】

黃帝以五芝爲房名【徐整長歷】

黃帝陞鴻隄受神芝於黃蓋【路史】

章帝元和二年芝生沛如人冠又生章武如人抱三子狀建初五年芝生潁川常以六月中生一葉五嵗五重春靑夏紫秋白冬黑色十月後黃气出上五寸【古今注以下諸艸】

陸璣爲詩艸木疏劉杳爲離騷艸木疏

日馮生陽閼【日馮木之先也】陽閼生喬如喬如生幹木幹木生庶木凡根拔木者生於庶木根拔生程若【根拔艸先也】程若生玉玉生醴泉醴泉生皇辜皇辜生庶艸凡根拔艸者生於庶艸海閭生屈龍【海閭浮艸之先也】屈龍生容華容華生蔈蔈生萍藻萍藻生浮艸凡浮生不根拔者生於萍藻【淮南子】

凡艸生而初達謂之江淮陳之內謂之蔑靑齊兗冀之間謂之葼燕之北鄙朝鮮洌水之間謂之茦故傳曰慈母之怒子也𨿽折葼笞之其惠存焉【方言】

薙氏【主除艸者】掌殺艸【艸害稼穡故殺之】春始生而萌之【春生气始達故萌之而弗治也】夏日至而夷之【夷平也謂迫地而刈之也夏至一陰生故可以夷之也】秋繩而芟之【含實曰繩芟其繩則不成熟矣】冬日至而耜之【冬至一陽生則用耒耜以去根也】若欲其化也【欲化爲土】則以水火變之【以火而燒其芟夷之本末又從而加之以水也】掌凡殺艸之政令【周禮】

柞氏【主除木者】掌攻艸木及林麓【攻治也積木曰林山足曰麓】夏日至令刋陽木而火之【刋謂斫去其皮也山南曰陽陽木以至陽之日刋而火之】冬日至令剝陰木而水之【剝亦刋也山北曰陰陰木以至陰之日剝而水之則陽木陰木皆不復生矣】若欲其化也【欲其化而爲土】則春秋變其水火【則陰木至春又從而火之陽木至秋又從而水之則無萌蘗之生矣】凡攻木者掌其政令【凡治木者皆冇政以正之令以命之上】

木有松柏橿檀之倫百八十餘種艸有芝英萍實靈沼黃精白符竹翣戒火長生不死者萬數【列仙傳序】

防蘇白防也茈藄蕨也也王白萯也蒩蕺也藜蘆也菗蒢地楡也莪蒿防蒿也蕳蘭也蘱也防姜葰也艸蒿靑蒿也乳苦杞也防冬苦菜也桼姑艾但鹿何澤也荲羊蹏也牛荎牛防也�耳馬莧也卬昌陽菖蒲也攣夷芍藥也菥蓂馬辛也蔀魚薺也狗薺大室也藡萑也會及五味也山蘄當歸也芪母兒踵東根也郝蟬也參也飛防屚蘆也伏豬木禾也貝父藥實也王連蕀苑遠志也其上謂之小艸黃良大黃也防葿黃文內虛黃芩也因塵馬先虵防馬麻虵牀也葽莠也常蓼馬尾蔏也鬼桃銚弋羊桃也虎蘭澤蘭也褱續防也地髓地黃也薫艸蕙艸也茯神茯苓也茈葳陵苕蘧麥也女蘿松蘿也陵澤甘遂也馬唐馬飯也山姜也地血茹蘆蒨也兔韭兔絲也地筋枸杞也地毛莎隋也美丹甘艸也苦萃款凍也黃精龍銜也細條少辛細辛也菝挈狗脊也防芰薢茍也明羊角也苓耳葹常枲胡枲枲耳也雞狗獳哺公也羊蹢躅英光也堇藋也茟藜也寄屏寄生也犂如桔梗也白牡丹也龍木龍須也莖澤也顚棘女木也陵逰龍膽也鹿腸參也地精人葠也苦心沙參也其蒿靑蓑也飛芝烏毒也楚蘅杜蘅也葃菇水芋烏芋也龍沙麻黃也無心鼠耳也女腸女宛也天豆雲實也防防也竺竹也其表曰笢其裏曰本防�桃支也�防防也菌薫也其葉謂之蕙蕖芽也其莖謂之防茆鳬葵也菎也荊葵荍也防蓂也苞防也水苜�也屈居盧茹也�菝萲�也子菜也山茝�香槁本也貫節貫眾也�起實�防也女靑烏葛也巴尗巴豆也烏�防也燕薁蘡舌也茈防茈艸也防芡雞頭也周麻也土瓜茐也藈菇�王瓜也王廷藇署預也山蜀桼也藟藤也石發石衣也采防也稈防稭槀也黍穰謂之防稻穰謂之稈稷穰謂之防麻黃莖狗骨也白芷其葉謂之藥公蕡穰葇防�荏蘇也秈稉也秫稬也��防防穄也黂麻也大荳尗也小荳答也豍豆豌豆防豆也胡豆防也大麥麰也小麥麳也防茅穗也蒲穗謂之蒓箘簬防防笴簫箭也�奚毒附子也一嵗爲萴子二嵗爲烏喙三嵗爲附子四嵗爲烏頭五嵗爲天雄�葩菁蘂花華也�杜防茇荄株�也防蔕也萌芽甾夢�也蘇菜芬莽蔖毛艸也艸藂生爲薄蓍耆也益母充蔚也菅茅也粢黍稻其謂之禾豆角謂之莢其葉謂之藿英藥蒻也菡萏芙蓉也韭�蕎其華謂之菁蘬葵也藿梁木稷也�藸也蓊薹也萖藺也菇蔣也其米謂之胡葒龍馬蓼也�也繁母蒡葧也菈蘆蒰也蘴蕘蕪精也匏瓠也冬瓜�也水芝瓜也其子謂之防龍蹏虎掌羊骹兔頭桂支蜜筩防�貍頭白防無餘縑瓜屬也狗虱鉅胡麻也芬蒩水蘇也當道馬舄也�菌�生也徐長卿鬼督郵也附支蓪艸也鬼�神�也盆陸英苺也海蘿海藻也地葵地膚也狼毒也蘋蘭也茛鉤吻也昔邪烏韭也在屋曰昔邪在墻曰垣衣馬�荔也水衣菭也夌菜藻也蘘荷蒓苴也藨鹿藿也鳶尾鳥蓮射幹也木實酸木狐桃也烏�葍也白苙薋也馬帚屈馬第也蒲莞也矜禽也楚荊也壯荊曼荊也谷楮也栝柏也道梓松也杇棗檡栟櫚椶也楉橊柰也枺也含桃櫻桃也山李崔其�也榝欓越茱萸也桗株也棿支也枚條也梢校棷柴也薪也笳枳又枝股也柯莖也幹也肄枿也橏防防也萚落也木藂生曰榛樝楟梨也親防也柔也柚棒也檉�也桿柘也杜仲曼楡也重皮厚朴也木蘭桂欄也益智龍眼也山楡母佑也柘楡梗楡也梔子防桃也宛童寄生槝也秀龍巢也下支謂之防防【廣雅】

君乘木而王其政升平則福艸生【禮斗威儀】

朱艸日生一葉至十五日生十五葉十六日一葉落終而復始【大戴明堂篇】

王者徳至於地則華蘋感【雙蓮爲蘋援神契祥瑞圖】

莧葅可以剖鼈朱艸可以剖人【化書】

恆山有太泉神艸十九種服之可以度世【五嶽圖】蓮花一名玉環【三餘帖】

昭帝穿淋池廣千步中植分枝荷一莖四葉狀如駢蓋日照則葉低防根莖若葵之衞足名曰低光荷實如圓珠可以飾佩花葉葳萎芬馥之气徹十餘里食之令人口气常香益脈理病宮人貴之每逰宴出入必皆含嚼或翦以爲衣或折以蔽日以爲戲弄楚辭所謂折芰荷以爲衣意在斯也亦有倒生菱莖如亂絲一花千葉根浮水上實沈泥中名紫泥食之不老帝時命水嬉逰宴永日土人進一豆槽帝曰桂楫松舟其猶重朴況乎此槽可得而乘也乃命以文梓爲船木蘭爲拖刻飛鸞翔鷁飾於船首隨風輕漾畢景忘歸乃至通夜使宮人歌曰秋素景兮泛洪波揮纎手兮折芰荷涼風淒淒棹歌雲光開曙月低河萬嵗爲樂豈云多帝乃大悅起商臺於池上及乎末嵗進諌者多遂省薄逰幸堙毀池臺鸞舟芰荷隨時廢滅今臺無遺址溝池已平【拾遺記】靈帝逰於西園起裸逰館千間采緑苔而被階引渠水以繞砌周流澄澈乘船以逰漾使宮人乘之選玉色輕體以執篙檝搖漾於渠中其水淸澄以盛暑之時使舟覆沒視宮人玉色者又奏招商之歌以來涼風也歌曰涼風起兮日照渠靑荷晝偃葉夜舒惟日不足樂有餘淸絲流管歌玉鳬千年萬嵗喜難逾池中植蓮大如蓋長一丈南國所獻其葉夜舒晝卷一莖有四蓮叢生名曰夜舒荷亦雲月出則舒也故曰望舒荷【上】

滄州金蓮花研之如泥防繪與眞金無異【杜陽編】

西晉長興年中長沙城河陸地生靑蓮兩朶官司掘得一瓦棺開見一僧形貌儼然其花從舌根頂顱出生父老曰昔有一僧誦法華經萬餘部臨終葬以瓦棺今寺名瓦棺寺【搜神記】

王惇在武昌帳下儀仗生蓮花五六日而落【上】

右軍日以文翰山水自娛常爲臨川內史置宅於城東臨回溪據層阜時時與賓客逰從溫州城外百里皆荷花公乞守其地庭列五馬繡鞍金勒每出逰卽控之從南門登舟賞荷花人望之如神仙

後主武平中特進侍中崔季舒宅中池內蓮莖皆作胡人面仍著鮮卑防俄而季舒見殺【北齊書】

和訶條國在大海之中有大山山有石井井中生千葉白蓮花井邊靑石上有四佛足迹合有八迹月六齋日彌勒菩薩與諸天神禮佛迹竟便飛去【支僧載外國事】

蘭一名媚世【退居錄】

蘭爲百艸之長葵爲百蔬之王【覽】

帝堯世有金道華種蘭【路史】

都梁縣有小山山有淳水旣淸且淺其中悉生蘭艸緑葉紫莖芳風藻谷蘭馨遠馥俗謂蘭爲都梁山因以號縣受名焉【盛之荊州記】

菊有五美焉黃花髙懸準天極也純黃不雜后土色也早植晚登君子徳也冒霜吐穎象勁直也杯中輕體神仙食也【鐘會賦】

酈縣菊花水太尉胡廣久患風羸恆汲飲此水後疾遂瘳年近百嵗【盛之荊州記】

榮陽郡西有靈源山其澗生靈芝石菌巖有紫菊【王韶之神境記】

康風子服甘菊花柏實防得仙【神仙傳】

日精一名更生一名陰成一名朱嬴一名女節【本艸】葶藶死於盛夏款冬花於嚴寒【董子】

將離贈勺藥勺藥一名可離相招贈文無文無一名當歸欲忘人之憂贈丹棘丹棘一名忘憂欲蠲人之忿贈靑裳靑裳一名合歡【古今注】

按仙方中自有合離艸一名獨搖一名離母所以爲之合離離母者小艸爲物下根如芋魁有逰子十二枚周環之去大魁數尺𨿽相須而實不連但以气相屬耳如兔絲之艸下有伏兔之根無此兔在下則絲不得生於上然實不屬也【抱朴子】

玉衡星防爲菖蒲遠雅頌著倡優則玉衡不明菖蒲冠環【運斗樞】

聖王之世功濟天下者堯也天星降精於庭爲韭感而爲菖蒲焉【典術】

梁武帝母張氏見菖蒲生花傍人皆不見吞之已而生帝【梁書】

孝文帝南巡至新野臨潭水而見菖蒲花乃歌曰兩菖蒲新野樂遂爲建兩菖蒲寺以美之【後魏典略】

宣山中菖蒲一寸二十節堅芬之極【羅浮山記】

芙蓉一名水芝丹一名澤芝一名水花【古今注】

漢昭帝逰栁池有芙蓉紫色大如鬥花葉柔甘可食芬气聞於十里之內【洞記】

宋元嘉六年賈道子行荊上明見芙蓉方發聊取還家聞華有聲怪尋得一舍利白如眞珠焰照梁棟【太平禦覽】梁元帝竹林堂中多種薔薇康家四出薔薇白馬寺黒薔薇長沙千葉薔薇多品彚並以長格校其上使花葉相連其下有十間花屋仰而望之則枝葉交暎迫而察之則芬芳襲人【寰宇記】

萱艸一名紫萱吳中書生呼爲療愁花【述異記】

芡一名鴈頭【古今注】

鳬伯子常逰翠水之涯采菱而食之【洞冥記】

萬蓮葉如鳥翅一名鳥羽一名鳯翼花大者其色多紅緑紅者紫緑者紺俗呼爲仙人花一名連纈花【古今注】

茱萸別名秋子【上】

有以茱萸令郭璞射之璞曰子如赤鈴珠案文言是茱萸【洞林】

露葵蔡朗父名純因名蒓菜曰露葵

小豆花名腐婢

和气旁薄陰陽得理則配榮於堂配卽今水僊也【三餘帖】

靑膚苔也

苔謂之澤葵又名重錢南人呼爲垢艸【述異記】

垣衣一名昔邪在屋上曰屋逰石上謂之陟釐【本艸】萍大者名蘋一名水白一名水簾【上】

浮萍一名防無根而浮江東謂之薸浮於水一夕生九子故名九子萍

長揚水側生異花路人欲摘者皆當先請不敢扳取【水經注】樂逰苑自生玫瑰樹樹下多苜蓿苜蓿一名懷風時人或謂之光風風在其間常蕭蕭然日照其花有光采故名苜蓿爲懷風茂陵人謂之連枝艸【西京雜記】

太液池邊皆是雕胡紫萚緑節之類菇之有米者長安人謂爲雕胡葭蘆之未解葉者謂之紫萚菇之有首者謂之緑節其間鳬雛雁子布滿充積又多紫緑龞【上】永陽縣有山壁立千仞巖上有石室路古名爲神農窟窟前百藥叢茂莫不畢備又別有異藤花形似菱菜朝紫中緑晡黃暮靑夜赤五色疊耀【異苑】

懸腸艸一名思子蔓南中呼爲離別艸【述異記】

太原晉陽以北生屏風艸

桂林有睡艸見之則令人睡一名醉艸亦呼懶婦蒧出南海也【述異記】

寡艸特生而不叢

紫述香一名紅蘭香一名金桂香亦名射香艸出蒼梧桂林上郡界今吳中有射香艸色似紅藍而甚芳香【並上】鴻薈薤之異名

佷山縣山下有石牀傍生野薤人往乞者神許則風吹制其分齊隨偃而翦不得過越【荊山圖】

鄭教學處有艸如薤而細俗謂康成書帶【三齊記】老君之禦者徐甲少賃於老君後隨老君出闗飯靑牛於野老君欲試之乃以吉祥艸化爲一美女行至牧牛之所輒以言戲甲甲惑之【眞仙通鑑】

桃朱術取子帶之令婦人爲夫所愛生園中細如芹花紫子作角以鏡向傍敲之則子自發五月五日收之也【華夷考】

苾蒭氏西天艸名體性柔軟引蔓旁布馨香遠聞能療疾不背日光諭出家人【要覽】

霸薫香艸名【範子計然】

夫須莎也可爲蓑笠【詩疏】

藟似葛之艸一名巨荒【樛木注】

鬲城東南有蒲臺秦始皇東逰海上於臺下蟠蒲系馬至今蒲嵗生縈委若有系狀似水楊可爲箭【三齊記】十一月采防勃防勃白蒿也白菟食之壽八百年【神仙服食經】

櫻珠八月之果似桑椹而紅江南俗名水瞢淮上俗名拍判卽覆盆子也

舜艸今之孝艸也

威蕤艸一名麗艸又呼爲女艸江浙中呼娃艸

悉茗茉莉花皆胡人自西國移植扵南海陸賈南越行紀雲南越之境五穀無味百花不香此二花特芳香者緣自胡國移來不隨水土而變與夫橘化爲枳異矣【艸木狀】

火燔野艸車轢所致火所不燔俗或喜之名曰幸艸【王符潛夫論】

杜芳藤形不能自立根本緣繞他木作房藤連結如羅网相罥然後皮理連合郁茂成樹【異物志】

博士芋蔓生根如鵞鴨卵【風土記】

江淹去故鄕賦北風防兮綘花落流水散兮翠築疎翠築艸名

尹伯奇采楟花以爲食楟花山梨也山梨今名棠梨其花春開采之日幹瀹之可充蔬【孝子傳】

侯騷蔓生子如雞卵大旣甘且冷輕身消酒又名簡子藤【齊民要術】

紫藤葉細長莖如竹根極堅實重重有皮花白子黒置酒中歷二三十年亦不腐敗其莖截置煙炱中經時成紫香可以降神

榼藤依樹蔓生如通艸藤也其子紫黒色一名象豆三年方熟其殻貯藥歷年不壞生南海解諸藥毒

蕳子藤生緣樹木正月二月花色四月五月熟實如梨赤如雄鷄冠核如魚鱗取生食之淡泊甘苦出交趾合浦

野聚藤緣樹木三月花色仍連著實五六月熟子大如羮甌裏民煮食其味甜酢出蒼梧椒藤生金封山鳥滸人往往賣之其色赤又云似艸芝出興古【並上】

葭蒲藤類蔓延他樹以自長養子如蓮菆著枝葛間一日作扶相連實外有殻裏又無核剝而食之煮而曝之甜美食之不饑【異物志】

種藤附樹作根軟弱須緣樹而作上下條此藤纒樹樹死且有惡汁尢令速死也藤緣樹成若木自然大者或至十五圍

萪藤圍數寸重於竹可以杖篾以縛船及以爲席勝竹也【並上】

含水藤破之得水行者資以止渴【交州記】

莉如栟櫚葉疏外皮靑多棘刺髙五六丈者如五六寸竹小者如筆管竹破其外靑皮得白心卽萪藤類有十許種續防艸藤也一曰諾藤一曰水藤山行渴則防取汁飲之治人體有損絕沐則長髮去地一丈防之輒便生根至地永不死【廣州記】

東風華葉似落娠婦莖紫宜肥肉作羮味如酪香气作馬藺【廣州記】

雞侯菜似艾三月乃生宜雞羮故名之【並上】

符堅將欲南伐夢滿城出菜又地東南傾其占曰菜多難爲醬也東南傾江左不得平也【夢書】

新野趙貞家園中種蔥忽一日盡縮入地後經嵗余貞之兄弟相次分防【搜神記】

雍菜生水中可以爲菹也【廣州記】

冬風菜陸生宜配肉作羮也【上】

子生可食【廣志】

三薕似翦羽長三四寸皮肥細緗色以蜜藏之味甜酸可以爲酒啖出交州正月中熟【上】

爾雅云菉玉芻郭景純云菉蓐今呼鴟腳沙

爾雅云出隧蘧蔬【音氍】郭璞注云蘧蔬似土菌生菇艸中今江東噉之甜滑

爾雅曰鉤芙郭璞注云大如拇指中空莖頭有臺似薊初生可食

爾雅曰茿萹蓄郭璞注云似小防赤莖節好生道傍可食又殺虫

爾雅曰須薞蕪郭璞注云薞蕪似羊蹄葉細味酢可食爾雅曰蒡隠荵郭璞注云似蘇有毛今江東呼爲隠荵藏以爲菹亦可瀹食

爾雅曰藨藨郭璞注云藨卽莓也江東呼藨莓子似覆盆而大赤酢甜可啖

爾雅曰藄月爾郭璞注云卽紫藄也似蕨可食詩曰藄萊也葉狹長二尺食之微苦卽今英萊也詩曰彼汾沮洳言采其英【一本作莫】

爾雅曰荍蚍衃郭璞注云似葵紫色詩義疏曰一名芘芣花紫緑色可食似蕪菁微苦陳詩曰視爾如荍爾雅曰蒘竊衣孫炎云似芹江河間食之實如麥兩兩相合有毛著人衣其花著人衣故曰竊衣

爾雅曰莃菟葵郭璞注云頗似葵而小葉狀如防有毛汋啖之滑

爾雅曰蔨鹿其實莥郭璞注云今鹿豆也葉似大豆而香蔓延生

詩云言采其遂毛云惡菜也詩義疏曰今羊蹄似蘆菔莖赤煮爲茹滑而不美多噉令人下痢幽陽謂之遂一名蓚

荲【六醜反】艸似冬藍蒸食之酢【字林】

防【而兗反】木耳也案木耳煮而細切之和以姜橘可爲菹滑美【齊民要術】

莓【亡代反】艸實亦可食

荁【音丸】幹堇也【並上】

防艸生水中其花可食【字林】

谷菜生水中【上】

蔊菜味辛【蔊音罕】防菜呂氏春秋曰菜之美者有云夢之防【防胡對反】荶菜似蒜生水中芹菜似蒿也菹菜紫色有藤菜葉似竹生水旁繤菜似蕨防菜似蕨生水中蕨菜虌也詩疏曰秦國謂之蕨齊魯謂之虌葟菜似蒜生水邊防菜似防荃菜也一曰深艸【防徐鹽反】蓶菜似烏韭而黃【蓶音惟】防菜生水中大葉【齊民要術】

沈藤生子如齊甌正月華紫色仍連著實十月臘月熟色赤生食之甜酢生交趾【南方艸木狀】

藤生山中大小如蘋蔓衍生人采取剝之以作眊晉安平有越王余算菜長尺許白者似骨黒者如角古云越王行海防於舟中作籌算有餘者棄之於水生焉合浦有菜名優殿以豆醬茹食之甚香美可食【並上】龍須菜出菜州繁生海中石上莖如繒長僅尺許色始靑居人取之沃於水乃白又名繒菜人頗珍之又司空山南洗藥池齊張巴山浴丹之所中有龍須菜味甘可食日未出浮生水面日出則沒於水中人潔心以往則隨采可得若渾以葷腥苦澁不下咽【彚苑】

番禺有菜四葉相對夜合晝開名合歡菜【上】

朱提郡有堂狼山山多毒艸盛夏之月飛鳥過之不能得去【永昌郡傳】

鬼田在竹山縣有地二頃不生樹木惟有茆茨每嵗淸明日祭而燎之預占十嵗之丰歉艸盡而丰【湖廣志】遼東有襄平山多饒鬼目之菜生而有神虎龍蛇大魚守之雲气覆之食之令人不饑【榮氏注曰鬼目菜形似魚守芝艸常有气如龍虎蛇魚之狀遁甲開山圖】

光和七年陳畱濟陽長垣濟陰東郡冤句離狐界中路邊生艸悉作人狀操持弓弩牛馬龍蛇鳥獸之形黒白各如其色羽毛頭目足翅皆備非但彷佛像之尢純舊說曰此艸妖也是嵗有黃巾賊起漢遂微弱【搜神記】吳孫亮五鳯元年六月交趾稗艸化爲稻昔三苗將亡五穀變種此艸妖也其後亮廢【上】

咸寜四年立芳蔬圃於金墉城東多種異菜有菜名曰蕓薇類有三種紫色者最繁味辛其根爛熳春夏葉密秋蘂冬馥其實若珠五色隨時而盛一名蕓芝其色紫爲上蔬其味辛色黃爲中蔬其味甘色靑者爲下蔬其味鹹常以三蔬充禦膳其葉可以借飲食以供宗廟祭祀亦止人饑渴宮人采帶其莖香气歷日不歇【拾遺記】懷帝末民間園圃皆生蒿棘狐兔逰聚至元熙元年太史令髙堂忠奏熒惑犯紫薇若不早避當無洛陽乃詔內外四方及京邑諸宮觀林衞之內及民間園囿皆植紫薇以爲厭勝至劉石姚苻之末此蒿棘不除自絕也【晉書以下木】

木者陽精生於陰故水者木之母也木之爲言觸气動躍也其字八推十爲木八者陰合十者陽數【元命苞】木名三時艸命一嵗若椿從春楸從秋榎從夏所謂木名三時芓從子蔩從寅茆從卯莤從酉荄從亥艼從丁茂從戊芑從已莘從辛葵從癸之類命以一嵗支幹故曰艸命一嵗【董子以下諸木】

山中樹能語者非樹語也其精名曰云陽【抱朴子又山中午日稱仙人者老樹也】

一使者率白犬野人問居何地曰居偃蓋山隨至古松而歿松形果如偃蓋使者乃松精犬乃茯苓【金陵記】今人稱泰山五大夫俱云五松樹而不知始皇上泰山封祀風雨暴至休於松樹下遂封其樹爲五大夫五大夫秦官名第九爵也【枕譚】

天陵偃蓋之松大谷倒生之柏凡此諸木皆與天齊其長與地齊其久【抱朴子】

千嵗松樹四邊枝起上杪不長望而視之有如偃蓋其中有物或如靑牛或如靑羊或如靑犬或如靑人皆壽千嵗【上】

松有兩鬛三鬛五鬛者言如馬鬛形【名山記】

按老子玉策松脂入地千年變爲茯苓千年變爲琥珀千年變爲石膽石膽千年變爲威喜【抱朴子】

白鹿眞松靑牛文梓【枯樹賦】

柏曰蒼官【園林記】

有靑桐赤桐白桐宜琴瑟今雲南牂牁人績以爲布【詩義疏】

虞氏縣有盧君古塜塜旁柏二株枝條防茂二百餘畝樹文隠起皆如甲根勁如銅石

梧桐防角馬髦截玉【淮南子】

王者任用賢良則梧桐生於東廂【瑞應圖】

桐君采藥於桐廬縣山結廬於桐下人問其姓名自號桐君

惠紹將於東石室自焚臨終謂同學曰吾燒身處當生梧桐其後三日果生焉【髙僧傳】

何敬叔少奉佛法作一檀像未有木先夢一沙門衲衣杖錫來云縣後何家桐甚惜苦求庶可得如夢求之果獲【夢雋】

句章吳平州門前忽生一株靑桐樹上有歌謠之聲平惡而砍殺平隨軍北虜首尾三載死桐歘自還立於故樹根上聞聲樹顚空中歌云死樹今再靑吳平尋當歸適聞殺此樹已復有光輝

嵩山嵩陽觀東古柏五株積翠婆娑可愛中有一株尢大一石刻曰漢武帝封大將軍【少林集錄】

傅大士知梁運將盡救湣兵災乃然臂爲炬冀禳來禍山有古松傅大士曽於松間願度眾生以斧爲誓至今松木斧痕猶在其飼虎之餘飯棄擲林間化而爲石靑白錯雜可作數珠謂之飯石至今長存【大士傳】

秦始皇時終南山有梓樹大數百圍防宮中始皇惡之興兵伐之天輒大風雨飛沙石人皆疾走至夜瘡皆合有一人中風雨傷寒不能去畱宿夜聞有鬼來問樹言秦王凶暴相伐得不困耶樹曰來卽作風雨其柰我何又曰秦王使三百人被頭以赤絲繞樹伐汝得無敗乎樹寞然無聲病人報秦王案言伐之樹防中有一靑牛出逐之走入河於是秦王立旄頭騎【中記】

桂一名止唾【吳氏本艸】

君乘金而王其政訟平芳桂常生【禮斗威儀】

闇河之北有紫桂成林其實如棗羣仙餌焉故韓終采藥詩云闇河之桂實大如棗得而食之後天而死【拾遺記】羅浮山頂有桂山海經所謂賁禺之桂【羅浮山記】

元鳯二年於琳池之南起桂臺以望遠气有一連理桂樹上枝跨於渠水下枝隔岸而南生與上枝同一株【拾遺記】

謝康樂集言竹間水際多牡丹

張公嘗言北齊楊子華畫牡丹極分明則知北齊有牡丹矣【古今注】

帝辟地二百里爲西苑詔天下進花卉易州進二十種牡丹有頳紅鞓紅飛來紅袁家紅醉妃紅雲紅天外紅一拂黃軟條黃延安黃先春紅顫風嬌等名【海記】桑木者箕星之精神木也虫食葉爲文章人食之老翁爲小童【典術】

神農耕桑得利究年受福【孝經援神契】

伊尹母孕行汲水化爲枯松其夫尋至水濱見桑空中有兒乃收養之【書大傳】

按春秋孔演圖孔子亦生於空桑

惜烏先生避世於芒尙山其子居焉化民食桑三十七年以絲自裹九年生翼九年而死其桑長千仞蓋蠶類也去瑯琊二萬六千里【括地圖】

南方赤帝女學道得仙居髙陽崿山桑樹上正月一日銜柴作巢至十五日成或作白鵲或作女人赤帝見之悲慟誘之不得以火焚之女卽升天因名帝女桑【廣異記】孝懷帝永嘉二年冬項縣桑樹有聲如解材人謂之桑樹哭按劉向說桑者喪也又爲哭聲不祥之甚【晉書】張華所封壯武郡有桑化爲柏識者以爲不祥【上】楊圓葉弱帶一曰髙飛一名獨搖【古今注】

大業中帝開汴渠兩隄上栽垂栁詔民間有栁一株賞一縑百姓競獻之又令親種帝自種一株羣臣次第種方及百姓時有童謠雲天子先栽然後百姓栽【開河記】大業九年煬帝將再幸江都有迷樓宮人夜歌云河南楊栁樹河北李桃榮楊花飛去去何處李花結果自然成帝披衣起聴召宮人問之孰使汝歌也汝自爲之耶宮女曰臣有弟在民間曰道途兒童多唱此帝默然久之曰天啟之也因索酒自爲歌曰宮木陰濃燕子飛興衰自古漫成悲他日迷樓更好景宮中吐艷變紅輝後帝幸江都唐帝起兵入京焚迷樓火經月不滅

檸【一作楮】木之實之赤者餌之一年老者還少令人徹視見鬼昔道士梁須年七十乃服之轉更少至年百四十嵗能夜書行及奔馬后入靑龍山去【抱朴子】

杉一名披煔合浦東二百里有杉一樹漢安帝永初五年春葉落隨風飄入洛陽城其葉大常杉數十倍術士防盛曰合浦東杉葉也此休徵當出王者帝遣使驗之信然【艸木狀】

槐楡與橘柚合爲兄弟有苗與三危同爲一家【淮南子】棗雞口槐兔目桑鼃眼楡負癅雜木鼠耳

晉陵都城北角有槐木一日之間三榮三悴

侯白嘗與楊素並馬言話路傍有槐樹顦顇死素乃曰侯秀才理道過人能令此樹活否曰能素云何計得活曰取槐樹子於樹枝上懸著卽當自活素云因何得活答曰可不聞論語云子在回【闗中人槐回同音】何敢死素大笑【廣記】

交趾定安縣有木綿樹髙丈餘實如酒杯口有綿如蠶之綿也又可作布名曰白緤一名毛布又云交趾有欀木其皮中有如白米屑者幹搗之以水淋之似面可作餅【吳錄】

合歡似梧桐枝葉互相結風來解使人不忿嵇康種之於捨前【古今注】

日給之花似柰柰實而日給虛虛僞之與眞實相似也【杜恕篤論】

顧渚山有【汝耿反】子樹其木如玉色渚人采之以爲杖【述異記】

辰州嵩溪有丹靑樹枝葉直上籠云下無枝條上有五色葉圓如華蓋故號丹靑樹俗謂之五采樹今在辰州辰陽縣【上】

楓香樹似白楊葉圓而岐分有脂而香其子大如鴨卵二月花發乃著實八九月熟曝漧可燒惟九眞郡有之【南方艸木狀】

榕樹南海桂林多植之葉如木麻實如冬靑樹榦拳曲是不可以爲器也其本稜理而深是不可以爲材也燒之無焰是不可以爲薪也以其不材故能久而無傷其防十畮故人以爲息焉而又枝條旣繁葉又茂細軟條如藤垂下漸漸及地藤梢入地便生根節或一大株有根四五處而橫枝及鄰樹卽連理南人以爲常不謂之瑞木【上】

日禦北至夏徳南宣王蒸榮心气動上謂之珍樹含艷丹閒【王蒸木槿也王延之贊】

木槿夕死朝榮士亦不長貧也【東方朔與丞相公孫書】

程雅問櫨木名曰無患何也答曰昔有神巫曰寶眊能以符效百鬼得鬼則以此木爲棒棒殺之世人競取此爲器以厭卻邪魅故號曰無患【古今注】

五嶺楓木嵗久生癭遇雷雨暗長三五尺謂之楓人取之作術有通神之驗取之不以法則化而去之不可得【南方艸木狀】

有樹名獨根分爲二枝其東向一枝是木威樹南向一枝是橄欖樹【金樓子】

椶櫚一名鬛葵【丹鉛錄】

檕迷駮馬皆木也【詩疏】

人參千嵗爲小兒枸杞千嵗爲犬子楓脂千嵗爲琥珀【覽】

模木生周公塜上其葉春靑夏赤秋白冬黒以色得其正也楷木生孔子塜上其餘枝疎而不屈以質得其直也【淮南王艸木譜】

曲阜縣南十里有孔子春秋臺曲阜古城有顏回墓墓上石楠縣樹二株可三四十圍士人云顏回手植【述異記】孔子冡塋中樹數百皆異種魯人世世無能名者人傳言孔子弟子異國人持其國樹來種之故有柞枌雒離女貞五味防檀之樹【皇覽冡記】

古有神婦負土欲塞谷繩絕墜負柙木因成二樹其大數圍【秦州記】

文種曰吳王好起宮室用工不輟王選名山神木奉而獻之越王乃使木工三千餘人入山伐木一年作工思歸皆有怨望之心而歌木客之吟一夜天生神木一雙大二十圍長五十尋陽爲文梓陰爲楩楠巧工施校制以規繩雕治圓轉刻削磨礱分以丹靑錯畫文章嬰以白璧鏤以黃金狀類龍虵文彩生光乃使大夫種獻之於吳王曰東海役臣孤勾踐使臣種敢因下吏聞於左右賴大王之力竊爲小殿有餘材謹再拜獻之吳王大悅【吳越春秋】

戰國時諸侯苦秦之難有民從徵伐秦不返其妻思之而卒旣葬塜上生大枝葉皆向夫所在而傾因謂之相思木【述異記】

昔有一人好道而不知求道之方惟朝夕拜跽向一枯樹輒云乞長生如此二十八年不倦枯木一旦忽生花花又有汁甜如蜜有人教令食之遂取此花及汁並食之食訖卽仙【獨異志】

徐孺子與郭林宗逰學同稚還家林宗庭有一樹欲伐去之稚乃問其故林宗曰爲宅之法方正如口口中有木困字不祥也是以去之稚難林宗曰爲宅之法方正如口口中有人囚字豈可居之林宗黙然無對【禦覽】桂陽太守江夏張遼叔髙去鄢令家居買田田中有大樹十餘圍扶疎蓋數畝地播不生谷遣客伐之六七血出客驚怖歸具事白叔髙大怒老樹汁出此何等血因自嚴行復斫之血大流灑叔髙使先斫其枝上有一空處白頭公可長四五尺忽出往赴叔髙髙乃逆格之凡殺四頭左右皆怖伏地而叔髙恬如也徐熟視非人非獸也遂伐其木其年應司空辟侍禦史兗州刺史以二千石之尊過鄕裏薦祝祖考白日繡衣榮羨如此其禍安居春秋國語曰木石之怪防魍魎物惡能害人乎【異苑】李正字卿學道見東王公教之十七年後忽身死家人埋之於武陵而塜上生花樹髙七尺有人遇見此花皆聰明盛文章【武陵上十仙傳】

邴原常行遼東得遺錢拾以系樹枝此錢旣不見取而系錢者多原問其故答曰謂之神樹原惡其由已而成淫祀乃辧之裏中遂斂其錢以爲社供【別傳】

建安二十五年正月魏武在洛陽起建始殿伐濯龍樹而血出又掘徙梨根傷而血出魏武惡之遂寢疾是月崩【搜神記】

靈帝熹平中有樗樹暴長丈餘大一圍作胡人狀頭目須髮皆具京房易傳曰王徳衰下人將起則有木人之狀【後漢書】

熹平中長安空樹中有人面生須【上】

無錫縣有四株茱萸樹相摎而生狀若連理先是郭景純筮延陵蝘鼠遇臨之益曰後當復有妖樹生若瑞而非辛螫之木也倘有此東西數百里必有作逆者及此木生其後徐馥果作亂亦艸妖也【晉書】

王梵志衞州黎陽人也黎陽城東十五里有王徳祖當隋文帝時家有林檎樹生癭大如鬥經三年朽爛徳祖見之乃剖其皮遂見一孩兒抱胎而徳祖收養之至七嵗能語曰誰人育我徳祖具以實語之因名曰林木梵天后攺曰梵志曰王家育我可姓王也梵志乃作詩示人甚有義防【史遺】

昔有國王有一好樹髙廣極大當生勝果香而甜美時有一人來至王所王語之言此樹之上將生美果汝能食不卽答王言此樹髙廣𨿽欲食之何由能得卽便防樹望得其果旣無所獲徒自勞苦後還欲竪樹已枯死都無生理世間之人亦復如是如來法王有持戒樹修諸功徳不解方便反毀其禁如彼伐樹復欲還活都不可得破戒之人亦復如是【百諭經】

昔迦毘羅國梵摩淨徳長者園樹生耳如菌取而食之隨取隨長迦那提婆尊者至其家長者問菌所自尊者曰汝家曾供養一比丘道眼不明虛沾信施報爲木菌乃說偈曰入道不通理復身還信施汝年八十一此樹不生耳長者年八十一樹果不生菌【法苑珠林】

廣博物志卷四十二﹤子部﹐類書類﹐廣博物志﹥

欽定四庫全書

廣博物志卷四十三

明董斯張撰

艸木下【果爪

竹異艸異木】

古公亶父始接果木晉王愷始接花卉【物原】

初修上林苑羣臣遠方各獻名果異樹亦有制爲美名以表奇麗梨十紫梨靑梨【實大】芳梨【實小】大谷梨細葉梨縹葉梨金葉梨【出瑯琊王野家太守王唐所獻】瀚海梨【出瀚海北耐寒不枯】東王梨【出海中】紫條梨梬棗七弱枝棗玉門棗棠棗靑華棗梬棗赤心棗西王棗【出昆侖山】栗四侯栗榛栗瑰栗嶧陽栗【嶧陽都尉曹龍所獻大如拳】桃十秦桃榹桃緗核桃金城桃綺葉桃紫文桃霜桃【霜下可食】胡桃【出西域】櫻桃含桃李十五紫李緑李朱李黃李靑綺李靑房李同心李車下李含枝李金枝李顏淵李【出魯】羌李燕李蠻李侯李柰三白柰紫柰【花紫色】緑柰【花緑色】查三蠻查查猴查椑三靑椑靑葉椑烏椑棠四赤棠白棠靑棠沙棠梅七朱梅紫葉梅紫花梅同心梅麗枝梅燕梅猴梅杏二文杏【材有文采】蓬萊杏【東海都尉於吉所獻一枝

五色六出云是仙人所食西京雜記】春秋運斗樞曰玉衡星散爲李又散爲桃散爲椒散爲荊又曰璇樞星散爲橘

東方有三尺之桃食之壽短【神異經】

得綏山一桃𨿽不能仙亦足以豪【列仙傳】

陶眞君曰服三樹桃花盡則面色如桃花桃膠服之可仙桃終冬不落者爲桃豪亦云桃奴桃蠧亦可食能悅人顏色又海上有偏桃人亦果屬

秦吏以私恨告民吳旦生盜食宗廟禦桃旦生對曰民不敢食也王曰剖其腹出其桃史記惡而書之曰食桃之肉當有遺核王不知此而剖人腹以求桃非理也【鐘離意別傳】

梅一種一蔕結雙實名爲鴛鴦梅【華夷考】

邯鄲有故宮基存焉中有趙王之果園梅李至冬而花春得而食【述異記】

豹祠赤杏銅馬朱櫻房陵緗李【王廙洛都賦】

番禺有酸杮甜梅李又果賦云梅甜杮酸【述異記】

西王母居龍月城中產黃中李花實上皆有黃中二字王母惜之過於蟠桃【集眞記】

五云丹山上有云之李食之得仙【眞人王褒內傳】

李有黃建李靑皮李馬肝李冬李十一月熟【廣志】

瀨鄕老子祠有紫石橊紅縹李一李二色

南居細李四月先熟【風土記】

朔與弟子俱行朔渴令弟子叩道邊家門不知室主姓名呼不應朔復往見博勞飛集其家李樹上朔謂弟子曰主人當姓李名博勞汝呼當應室中人果有姓李名博勞出與朔相見卽入取飲與之【東方朔占附髙僧傳曰釋道安與弟子惠遠等四百餘人渡河南逰夜行值雷雨乘電光而進前行得人家見門裏有兩株栁栁之間懸一馬兜可容一斛安使呼林百升主人驚出果姓林名百升百升謂是神人厚相賞接旣而弟子問何以知其姓字安曰兩木爲林兜容百升也】

魏文帝安陽殿前天降朱李八枚啖一枚數日不食今李種有安陽李大而有甘者卽其種也【述異記】

安丘望之病篤弟子公沙都來省之與安丘共坐庭樹下安丘曉然有痊聞李香開目見雙赤李著枯枝都仰手承李自墮掌中安丘食之所苦除盡【康髙士傳】

楊愔防時學庭有李樹實落羣兒爭取惟愔頺然獨坐季父暐見而異之遂爲愔別葺一室命處其中以銅盤具盛饌而飯焉因謂諸子曰汝輩若能如遵彥便得竹林別室銅盤重肉之食【北史】

杏者東方嵗星之精【典術】

濟南郡之東南有分流山山上多杏大如梨黃如橘土人謂之漢帝杏亦曰金杏【雜俎】

範蠡宅在湖中有海杏大如拳【吳地記】

僊人有三紫杏【南嶽夫人傳】

嵩山東北有牛山其山之杏至五月爛然黃茂自中國喪亂百姓饑饉皆資此爲命人人充飽而杏不盡【嵩髙山記】北齊武帝攺芳林園爲仙都苑植名果有合歡杏同心李【花木錄】

有紫柰大如斗甜如蜜核紫花靑研之有汁如漆可染衣其汁著衣不可湔浣亦名闇衣柰

夏禹詣鐘山啖紫柰醉金酒服靈實行九眞而猶葬於防稽【眞誥】

卽夕殿中虎賁宣詔賜臣冬柰一奩詔使溫啖夜非食時而賜見及柰以夏熟今則冬至物以非時爲珍恩以絕口爲厚詔曰此柰從梁州來道裏旣遠又來東轉暖故稍變色不佳耳【曹植表】

西旅獻昆山之蒲桃北燕薦朔濱之巨栗【王逸荔枝賦】谷城紫棗長二寸西王母棗三月熟在眾果之先【廣記】有三皇棗駢白棗灌棗又有岐防棗桂棗夕棗【上】郭璞云棗細腰者今謂之鹿盧棗

正月一日日出時反斧班駁椎之名嫁棗不椎則花無實子易零落也【齊民要術】

信都獻仲思棗四百枚長四五寸正紫色齊時有山人仲思得此棗種之因以爲名【大業拾遺】

瓠灣中有地數頃上有栗園栗小殊不並固安之實也然嵗貢三百石以充天府水渚卽栗洲也樹木髙茂望若屯云積气矣林中有栗堂射埻甚閒敞牧宰及英彥多所逰薄【水經注】

拂菻南有國曰磨鄰人食鶻莽鶻莽波斯棗也【西域傳】鐘山之棗其大如缾【魯女生列傳】

列玉門之棗酌葡萄之醴【漢武內傳】

北方有七尺之棗南方有三尺之梨

鮑焦耕田而食穿井而飲非妻所織不衣餓於山中食棗或問之此棗子所種耶遂嘔吐立枯而死【風俗通】景公謂晏子曰東漢之中有水而赤其中有棗華而不實何也晏子對曰昔者秦穆公乘龍而理天下以黃布裹蒸棗至東海而捐其布彼黃布故水赤蒸棗故華而不實【晏子】

秦大饑應侯請發五苑果棗栗以活民【韓子】

西王母進洞淵紅蘤嵰州甜雪昆流素蓮陰岐黒棗其樹百尋實長二尺核細而柔百年一熟【拾遺記】

嵻細棗出嵻山山臨碧海上萬年一實如今之軟棗咋之有膏膏可燃燈西王母握以獻帝【洞冥記】

孟節能含棗核不食可至十年【後漢書】

石虎園有西王母棗味絕美枝葉忽茂四時不凋九月生花十二月乃熟三子一尺又有羊角棗亦三子一尺【鄴中記】

沙門竺惠猷太元二年夜夢讀詩五百首其一篇後曰陌南酸棗樹名爲六奇木遣人以伐取載還柱馬屋【異苑】晉太元中南郡忻【一作州字】陵縣有棗樹一年忽生桃李棗三種花【上】

光祿卿李郁因晝寢夢食巨棗覺而有疾謂其親友曰嘗聞棗重束呼魂之象今予神气逼抑將不免乎未幾而卒【晉書】

防陽館中有一蠕蠕客館胡沙門指語綦母懷文云此人有異算術時庭中棗樹方實令布算卽知其數並赤白若干惟少一子算者曰必不少但更撼之果落一實【神僧傳】

一日明霞院美人楊夫人喜報帝曰酸棗邑所進玉李一夕忽長淸陰數畝帝沈黙甚久曰何故而忽茂夫人云是夕院中人聞空中若有千百人語言云李木當茂洎曉防之已茂盛如此帝欲伐去左右或奏曰木徳來助之應也又一夕晨光院周夫人來奏云院中楊梅一夕忽然繁盛帝喜問曰楊梅之茂能如玉李乎曰楊梅𨿽茂終不敵玉李之盛帝往兩院觀之亦自見玉李繁茂後梅李同時結實院妃來獻帝問二果孰勝院妃曰楊梅𨿽好味頗淸酸終不若玉李之甘苑中人多好玉李帝嘆曰惡梅好李豈人情哉天意乎【海山記】

紫淸九華眞妃手中先握三枚棗色如漧棗而形長大內無核亦不作棗味有似於梨味耳【眞誥】

扶桑國有赤梨經年不壞【齊書】

恆陽黃梨巫山朱橘【七誨】

太上之藥果有光梨【漢武內傳】

梨則大谷冬熟張公秋黃【洛都賦】

謝眺謝梨啟曰味出靈闗之陰防珍玉津之萃

塗山梨大如升色紫千年一花亦曰紫輕梨

祝融峯上有碧玉壇方五尺東有紫梨髙三百尺乃夏禹所植實大如斗赤如日若得食長生不死【眞仙通鑑】云陽宮記曰云陽車箱阪下有梨園一頃梨數百株靑翠繁密望之如車蓋【三輔黃圖】

宋泰始旣失彭城江南始傳種消梨先時所無百姓爭欲種植防者曰當有姓蕭而來者十餘年齊受禪【南齊書】安公講僧常數百習彥威曾餉十梨值安開講安便於座中手自剖分梨盡人徧都無頗偏【神僧傳】

玉乳梨煬帝時有之【華夷花木考】

魏髙聰以髙肇之黨彈廢於家防絕人事惟修營園果世稱髙聰梨以爲珍異【北史】

橘見屍而實繁橊得骸而葉茂【張華感應類從志】

橘柚冬生而人曰冬死死者眾薺麥夏死而人曰夏生生者眾【春秋繁露】

扶桑東五萬里有磅磄山上有樹樹百圍其花靑黒萬嵗一實水在磅磄山東其水小流在大陂之下所謂沈泉亦名重泉生碧藕長千常七尺爲常也條陽山出神蓬如蒿長十丈周初國人獻之周以爲宮柱所謂蒿宮也中有白橘花色翠而實白大如瓜香聞數里【拾遺記】越中有王氏之橘園胡氏之梅山賀氏之瓜丘吳中有陸家白蓮顧家斑竹趙有韓氏之酸棗【述異記】

勾漏縣有白橘靑椒縹杏

越人多橘稅謂之橙橘戶【並上】

交阯有橘官長一人秩二百石主嵗貢禦橘

司馬相如作賦不知盧橘爲枇杷鄭注禮不知橘之非梨【餘冬錄】

景公使晏子使於楚楚王進橘置削晏子不剖而並食之楚王曰橘當去剖晏子對曰臣聞之賜人主前者瓜桃不削橘柚不剖今萬乘無教臣不敢剖然非臣不知也【說苑】

楊由字哀侯習占爲郡文學掾時有風吹削哺太守以問由由曰方當有薦木實者其色黃赤頃之五官掾獻橘數包【後漢書】

漢章帝元年上虞縣獻二蔕瓜玉色橘【述異記】

吳黃武中交阯太守士燮獻橘十七實同一蔕以爲瑞異羣臣畢賀【南方艸木狀】

王靈之年十三喪父二十年鹽醋不入口被病在牀忽有一人來問病謂之曰飡橘當差俄而不見庭中橘樹隆冬乃有三實食之病尋愈以爲至孝所感【俗說】

梁使徐君房與魏使陳昭各言方物昭問君房葡萄味何如橘柚答曰津液奇勝芬芳減之君房曰金衣素裏見包作貢向齒自消良應不及【談藪】

陳後主夢黃衣人圍城繞城橘盡伐去之及隋兵至上下通服黃衣【廣五行記】

有巴卭人家有橘因霜後諸橘盡收餘二大橘如三四斗盎巴人卽令扳摘輕重亦如常橘剖開每橘有二老叟須眉浩然肌體紅明皆相對像戲身尺餘談笑自若但與決賭訖一幅絳臺山霞實防二劑一叟曰君輸我瀛洲玉塵九斛阿母療髓凝酒四種阿母女熊盈娘子躋虛龍縞襪八緉後日於先生靑城艸堂還我耳又有一叟曰王先生許來竟待不得橘中之樂不減商山但不得深根固蒂於橘中耳有一叟曰僕饑虛矣須龍根脯食之卽於袖中抽出一艸根方圓徑寸形狀宛轉如龍毫釐罔不周悉因削食之隨削隨滿食訖以水噀之化爲一龍二叟共乘之足下泄泄雲起須臾風雨晦冥不知所在【幽明錄】

其果實之珍者樹有荔枝蔓有辛蒟園有芳蒻香茗給客橙葵其藥物之異者有巴防天椒竹木之璝者有桃枝靈壽【華陽國誌】

南中橙柑靑烏所食始霜之日采之風味照座擘之香霧噀人皮薄而味珍脈不沾膚食不畱滓甘逾萍實冷亞冰壺【劉孝標啟】

罰士有給客橙似橘而非若柚而香冬夏華實相繼通嵗食之亦名盧橘【花木志】

丹陽張盤字子石爲廬江太守潯陽令嘗餉一奩柑其小男年七嵗就取一枚盤奪其柑外卒以兩枚與之盤奪兒柑鞭卒曰何故行賂於吾子【晉書】

南康郡南東望山有三人入山見山頂有果樹眾果畢植行列整齊柑子正熟三人共食致飽乃懷二枚欲出示人聞空中語云催放雙柑乃聴汝去【搜神記】

河內司馬元元嘉中爲新釡令喪官月旦設祭柑化而爲鳶【異苑】

舊南海獻龍眼荔枝十里一置五里一奔騰阻險死者繼路和帝時臨武長汝南唐羌以縣接南海乃上書諌曰臣聞上不以滋味爲徳下不以貢膳爲功故天子食太牢爲尊不以果實爲貴伏見交阯七郡獻生龍眼等鳥驚風發南州土地惡虫猛獸不絕於路至於觸犯死亡之害死者不可復生來者猶可救也此二物升殿未必延年益壽帝於是下詔曰遠國珍羞本以薦奉宗廟茍有傷害豈有愛民之本其大官勿復受獻由是遂省焉【謝承後漢書】

楊沛爲新鄭長課長蓄桑椹太祖西迎天子軍無糧沛乃進幹椹後爲鄴令【魏略】

北方有白桑椹長數寸食之甘美【異苑】

漢興平元年九月桑再椹時劉徳軍於沛年荒谷貴士眾皆饑仰以爲糧

太元中太原王戎爲郁林太守泊船新亭眠夢有人以七枚椹子與之著衣襟中旣覺得之占曰椹桑子也自後男女大小凡七喪【並上】

南荒山有甘蔗之林其髙百丈圍三尺八寸促節多汁甜如蜜咋嚙其汁令人潤澤可以節蚘虫人腹中蚘虫其狀如蚓此消穀虫也多則傷人少則穀不消是甘蔗能減益多少【神異經】

扶南甘蔗一丈三節白日炙便銷淸風吹卽折安定之梨皮薄味厚一嵗三花一枚二升【梁吳均食移】

蔗有二種赤者名昆侖蔗白者名荻蔗

昔有二人共種甘蔗而作誓言種好者賞其不好者當重罰之時二人中一者念言甘蔗極甜若壓取汁還灌甘蔗樹必得勝旣取汁漑冀望滋味反敗種子所有甘蔗一切都失世人亦爾欲求善福恃已豪貴倚形挾勢逼脇下民陵奪財物用作福善不知將來反獲其殃如壓甘蔗彼此都失【法苑珠林】

劉滔母答國書曰胡桃本生西羌外剛朴內柔甘質似古賢欲以奉貢【晉書】

昔者捨衞國有一貧家庭中有蒲萄樹上有數穗念施道人時國王先前請食一月是貧家力勢不如王正懸一月乃得一道人便持施之語道人言念欲施來已經一月今乃得願道人語優婆夷已一月中施優婆夷言我但施一穗蒲萄那得一月施耶道人言但一月中念欲捨施則爲一月也【雜譬諭經】

陸機與弟云書曰張騫使外國十八年得塗林安石橊亦名丹若甜者謂之天漿

石橊之實醉三尸拾櫨之木厭邪鬼【覽】

林檎一名來禽

郭文在山間有石橊楊梅等花爲樵牧所傷文賣簪沽酒以澆花樹人問之曰爲二子洗瘡止痛【彚苑】

果有隠夫木有女貞

益智子如筆毫長七八分二月花色若蓮著實五六月熟味辛雜五味中芬芳亦可鹽曝出交阯合浦建安八年交州刺史張津嘗以益智子粽餉魏武帝【南方艸木狀】古度樹不花而實實從皮中出大如安石橊色赤可食其實中如有蒲藜者取之爲粽數日不煮皆化成虫如蟻有翼穿皮飛出著屋正黑【交州記】

千嵗子一苞二百餘顆皮殼靑黃色殼中有肉如栗味亦如之出交阯【雲南志】

畱求子形如梔子稜瓣深而兩頭尖似訶梨勒而徑及半黃已熟中有肉白色甘如棗核大治嬰孺之疾【艸木狀】楊梅似橄欖其味甜五月十月熟諺曰楊桃無蹙一嵗三熟其色靑黃核如棗核【異物志】

編樹埜生三月花色仍連著實五六月成子及握煮投下魚雞鴨羮中好亦出鹽藏出交阯武平【艸木狀】

州樹埜生二月花色仍連著實及握煮如李子五月熟剝核滋味甜出武平【南方記】

前樹埜生二月花色連靑實如手指長三寸五六月熟以湯滴之削去核食以糟鹽藏之味辛可食出交阯石南樹野生二月花色仍連著實實如燕卵七八月熟人采之取核幹其皮中作肥魚羮和之尢美出九眞國樹子如雁卵野生三月花色連著實九月熟曝漧訖剝殼取食之味似栗出交阯【並上】

歆似栗赤色子大如栗防有棘刺破其外皮內白如脂肪著核不離味甜酢核似荔枝【廣州記】

槃多樹不花而結實實從皮中出自根著子至杪如橘大食之過熟內許生蜜一樹者皆有數十嵩山記曰嵩寺忽有思惟樹卽貝多也有人坐貝多樹下思惟因以名焉漢道士從外國來將子於山西腳下種極髙大今有四樹一年三花【裴淵廣州記】

緗葉子並似椒味如羅勒嶺北呼爲木羅勒【顧微廣州記】枳櫃葉似蒲栁子似瑚其味如蜜十月熟樹榦者美出南方邳郯枳櫃大如指【廣志】

木豆出徐門子美似烏豆枝葉類栁一年種數年采【廣州記】

楮樹子似桃實二月花色連著實七八月熟鹽藏之味辛出交趾【南方記】

防樹子如桃實長寸餘二月花色連著實五月熟色黃鹽藏味酸似白梅出九眞【上】

梓棪大十圍材貞勁非利剛截不能尅堪作船其實類棗著枝葉重曝挽垂刻鏤其皮藏味美於諸樹【異物志】五子樹實如梨裏有五核因名五子治霍亂金瘡【裴淵廣州記】白緣樹髙大餘實味甘美於胡桃【交州記】

都昆樹野生二月花色仍連著實八九月熟如雞卵裏民取食之皮核滋味酸出九眞交趾【艸木狀】

闗桃子其味酸士翁子如漆子大熟時甜酸其色靑黒枸槽子如指頭大正赤其味甘雞橘子大如指味甘永寜界中有之猴總子如小指頭大與柿相似其味不減於柿多南子如指大其色紫味甘與梅子相似出晉安王壇子如棗大其味甘出侯官越王祭太乙壇邊有此果無知其名因見生處遂名王壇其形小於龍眼【臨海異物志】

劉樹子大如李實三月花色仍連著實七八月熟其色黃其味酢煮蜜藏之仍甘好【艸木狀】

一名雀李又名車下李又名郁李亦名棣亦名薁李毛詩七月食郁及薁【廣雅】

椰二月花色仍連著實房相連累房三十或二十七八子十一月十二月熟其樹黃實俗名之爲丹也橫破之可作椀或微長如括蔞子從破之可作爲爵【艸木狀】鬼目樹大者如李小者如鴨子二月花色仍連著實七八月熟其色黃味酸以蜜煮之滋味柔嘉交阯武平興古九眞有之也

橄欖子大如棗大如雞子二月花色仍連著實八月九月熟生食味酢蜜藏仍甜【並上】

博羅縣有合成樹十圍去地二丈分爲三衢東向一衢木葉似練子如橄欖而硬去皮南人以爲糝南向一衢橄欖西向一衢三丈三丈樹嶺北之也【南越志】

荔支樹髙五六丈如桂樹緑葉蓬蓬冬夏郁茂靑華朱實實大如雞子核黃黑似熟蓮子實白如肪甘而多汁似安石橊有甜酢者夏至日將巳時翕然俱赤則可食也一樹下子百斛犍爲道南廣荔支熟時百鳥肥其名曰焦核小次曰春花次曰胡偈此三種爲美似鼈卵大而酸以爲醢和率生稻田間【廣志】

桶子大如雞卵三月花色仍連著實八九月熟采取鹽酸漚之其味酸醋以蜜藏滋味甜美出交阯【艸木狀】山檳榔一名蒳子榦似蔗葉類柞一叢千餘幹幹生十房房底數百子四月采【竺法眞登羅浮山疏】

豆防樹大如李二月花色仍連著實子相連累其核根芬芳成殼七月八月熟曝漧剝食核味辛香和五味出興古【艸木狀】

椬查子甚酢出西方【廣志】

余柑大小如彈丸剖之理如定陶瓜初入口苦澁咽之口中乃更甜美足味鹽蒸尢美可多食【異物志】

芭蕉葉大如筵席其莖如芽取蕉而煮之則如絲可紡績女工以爲絺綌則今交趾葛也其內心如蒜鵠頭生大如今拌因爲實房著其心齊一房有數十枚其實皮赤如火剖之中黑剝其皮食其肉如飴蜜甚美食之四五枚可飽而余滋味猶在齒牙間一名甘蕉【上】

扶畱木根大如箸視之似栁根又有蛤名古賁生水中下燒以爲灰曰牡礪粉先以檳榔著口中又取扶畱藤長一寸古賁灰少許同嚼之除胸中惡气【蜀記】

蠡薺子如彈丸【魏武帝食品】

甘儲蓋薯蕷之類或云芋類根葉亦同其實如拳有大如甌者皮紫而肉白蒸鬻食之味如薯蕷性不甚冷舊珠崖海中人不耕稼惟種甘儲秋熟收蒸防切如米粒囤貯以充糧糗是名儲糧佐筵如粳粟然海人食此皆壽百餘嵗【艸木狀】

雀芋狀如雀頭置幹地反濕置濕地反幹飛鳥觸之墮走獸遇之僵【神異經以下瓜】

大霍山下有洞臺司命君之府也中有神靈瓜食之心通至【黃庭經】

有龍肝瓜長一尺花紅葉素生於冰谷所謂冰谷素葉之瓜仙人瑕丘仲得此瓜食之千嵗不渴【洞冥記】

西王母仙家上藥有空同靈瓜【漢武內傳】

有靑燈瓜大如三斗魁表丹裏呈素含紅攬之者壽食之者仙【神仙傳】

瓜之所出以遼東廬江燉煌之種爲美有鳥瓜有魚瓜【廣志】

龍蹄獸掌羊髓兔頭皆瓜屬又金釵虎蟠白防肝素腕並陸機賦中瓜名也【上】

帝攺胡牀爲交牀胡瓜爲白露黃瓜攺茄子爲昆侖紫瓜【大業拾遺】

靺鞨國西瓜一枚用二人舉之【瀛涯勝覽】

初刑史子臣謂朱素公從今以往五祀五日臣死後五年五月丁亥吳亡以後五祀八月辛巳君薨刑史子臣至死日朝見素公夕而死後吳亡素公懼思刑史子臣之言將至死日乃逃於瓜圃死之求得已虫矣【古文瑣語】秦始皇密令人種瓜於驪山硎谷中溫處瓜實成使人上書曰瓜冬有實有詔下博士諸生說之人人各異則皆使往視之而爲伏機諸儒生皆至方相難不決因發機從上塡之以土皆壓死【古文奇字】

衞國縣西南有瓜穴冬夏常出水望之如練時有瓜葉出焉相傳苻秦時有李班者頗好道術入穴中行可三百步廓然有宮宇牀榻上有經書見二人對坐須髮皓白班前拜於牀下一人顧曰卿可還無宜久住班辭出至穴口有瓜數个欲取乃化爲石尋故道得還至家家人云班去來已經四十年矣

谿父者南郡鄘人也居山間有仙人常止其家從買瓜教之錬瓜子與桂附子芷實共藏而對分食之二十餘年能飛走升山入水【列仙傳】

明帝陰貴人夢食瓜甚美帝使求諸方國時燉煌獻異瓜種恆山獻巨桃核瓜名穹窿長三尺而形屈曲味美如飴帝使植於霜林園園皆植寒果積冰之節百果方盛俗謂之相陵與霜林之聲訛也後崩內侍者見鏡奩中有瓜桃之核【拾遺記】

吳桓王時會稽生五色瓜今吳中有五色瓜嵗充貢賦【述異記】

鄭灼字茂昭勵志好學多苦心熱若瓜時輒偃臥以瓜鎭心起便讀誦其篤志如此【南史】

後魏宋瓊母病冬月思瓜瓊夢見人與瓜覺得之手中時稱孝感【夢雋】

焦華父遺病甚冬月思瓜華夢一人黃冠謂曰聞子病父思瓜故送子瓜華拜而受及寤在手瓜香異甚父食瓜而病愈【上】

豫章有廬松村郡人羅根生來此村側墾荒種瓜果園中有一神壇瓜始引蔓忽見壇上有一新板墨書云此是神地可速出去根生祝曰審是神教願更朱書賜報明早往防向板猶存字悉以朱代墨根生謝而去也【述異記】韓靈珍靈敏兄弟性至孝母亡家貧無以葬兄弟種瓜朝采暮還復生葬事由此舉【南史】

任昉卒武帝方食西苑緑沈瓜投之於盤悲不自勝【上】彊練師不知何許人所至之處人皆敬而信之晉公護未誅之前曽手持一大瓠到防門外抵而破之乃大言曰瓠破子苦未幾而防誅諸子並伏法【後周書以下竹】

竹則篔簹白烏實中紺族濱榮幽渚繁宗隈曲萋倩陵丘薆逮重谷【曹毘湘史賦見齊民要術】

竹則苞甜赤若縹箭斑弓度世推節徵合實中篔簹函人桃枝育虫緗篛素筍彤竿緑筒【王彪之閩中賦】

竹之醜有四有靑苦者白苦者紫苦者黃苦者【齊民要術】五月十三日謂之竹醉又謂竹迷【上】

竹得風其體大屈謂之竹笑

越王竹根生石上若細荻髙尺餘南海有之南人愛其靑色用爲酒籌云越王棄余算而生竹【艸木狀】

篩竹一名太極長百餘丈南方以爲船【神異經】

南方荒中有涕竹長數百丈圍三丈五六尺厚八九寸可以爲船其筍甘美煮食之可以止創癘【上】

由梧竹吏民家種之長三四丈圍一尺八九分作屋柱出交趾【艸木狀】

雲母竹一節爲船出扶南【上】

君乘土而王其政太平蔓竹紫脫常生【禮斗威儀】

雞腔竹筍肥美【筍譜】

石麻之竹勁而利削以爲刀切象皮如切芋【廣州記】臨賀謝休縣東山有大竹數十圍長數丈有小竹生旁皆四五尺圍下有盤石徑四五丈極髙方正靑滑如彈棊局兩竹屈垂拂掃其上初無塵穢未至數十里聞風吹楚竹如簫管之音【盛之荊州記】

有竹曰防其大數圍節間相去局促中實滿堅彊以爲爲柱榱【異物志】

棘竹有刺長七八丈大如甕【上】

惠帝二年巴西郡竹生紫色花結實如麥皮靑中米白味甜【晉起居注】

狗竹毛在節間【臨海異物志】

茸竹頭有父文防【音模】竹黒皮竹有文【音感】竹有毛【力印反】竹實中【字林】

凝波竹實服之肌滑體輕趙飛燕舞於手掌上服此實也出區吳山紫枝緑葉堅滑如玉風吹有聲如環佩成帝種於臨池觀更名曰環佩竹花如海橊實如蓮子而小【云窗私志】

東海畔孤竹生焉斬而復生中爲舟武王時孤竹人獻筍一枝【述異記】

澁勒竹之有芒者也一名簩

林於竹薄而廣【竹譜】

天門山角上各生一竹倒垂拂拭謂之天帚【盛之荊州記】玉潤桃枝之麗魚腸金母之名【梁簡文修竹賦】

羅浮山第三十一嶺半是巨竹皆七八圍長一二丈葉如芭蕉謂之龍鐘竹【南越志】

有浮筠之榦葉靑莖紫子大如珠有靑鸞集其上下有沙礰細如粉柔風至葉條翻起拂細沙如雲霧仙者來觀而戲焉吹風竹葉聲如鐘鼓之音【拾遺記】

建安有篔簹竹節中有人長尺許頭足皆具【異苑】

公孫竹髙不盈尺可爲几案之玩【防稽縣誌】

雷州貢電斑竹

植物之中有名曰竹不剛不柔非艸非木小異空實大同節目或茂沙水或挺巖陸條暢紛敷靑翠森肅質𨿽冬蒨性忌殊寒九河鮮育五嶺實繁萌勾苞籜夏多春鮮根幹將枯花【音福】乃縣防【音紂死也】必六十亦六年籦龍之美爰自昆侖員丘帝竹【舜也】一節爲船巨細已闡形名未聞桂實一族同稱黑源尢勁薄博矢之資篁任篙笛體特堅圓棘竹駢深一叢爲林根如椎輪節若束鍼亦曰笆竹城固是任篾筍旣食須髮則侵單體虛長各有所育若實稱名甘亦無目弓竹如藤其節郤曲生多臥土立則依木長幾百尋狀若相續質𨿽含文須膏乃縟厥族之中蘇麻奇特修幹平節大葉繁枝淩羣獨秀蓊葺紛披篔簹射筒箖箊桃枝長爽纎葉淸肌薄皮千百相軋洪纎有差相繇旣僇厥土惟腥三堙斯沮尋竹乃生物尢世遠略狀博名般腸實中與笆相類於用寡宜爲筍殊味筯竹爲矛稱利海表槿仍其幹刃卽其杪生於日南別名爲篥百葉參差生自南垂傷人則死醫莫能爲亦曰篣竹厥毒若斯彼之同異余所未知篙與由梧厥體俱洪圍式累尺防實梧空南越之居梁柱是供竹之堪杖莫尙於笻磥砢不凡狀若人功豈必蜀壤亦產余邦一曰扶老名實繇同二族亦甚相似把發若竹促節薄齒束物體柔殆同麻枲篕竹所生大抵江東上密防露下疎來風連臥接町竦散岡潭雞脛似篁髙而筍脆稀葉梢似類記黃細狗竹有毛出自東裔物類眾詭於何不許有竹象因以爲名東甌諸郡緣海所生肌理勻淨筠色潤貞凡今之箎匪玆不鳴會稽之箭東南之美古人嘉之因以命矢箘簵載籍貢名荊鄙篃亦箘徒槪節而短江漢之間謂之�竹根深耐寒茂彼淇苑篲條蒼蒼接町連篁性不卑植必也嵓岡逾矢稱大出尋爲長物各有用埽之最良又有族類爰挺嶧陽懸根百仞疎幹風生簫笙之選有聲四方質淸气亮眾管莫抗亦有海篠生於島岑節大盈尺幹不滿尋形枯若筋色如黃金徒爲一異莫知所任赤白二竹遠取其色白薄而曲赤厚而直沅澧所丰余邦鮮植肅肅畟畟攢植擢筍於秋冬乃成竹無大無小千萬修直膜內暠繡文外施箛誕節內實外澤作貢漁陽以供輅策浮竹亞節虛軟厚肉臨溪覆潦棲雲防木供筍滋肥可爲防蓄厥性異宜各有所育植於宛簽生於蜀篠大小竹之通目互各統體譬牛與犢人之所知事生軌躅赤縣之外焉可詳錄臆之筆之匪邁伊矚【晉武昌戴凱之竹譜】

瑤筍千年生一芽【道書】

止些山竹長千仞鳯食其實去九疑萬八千里

築陽孤竹三年而一筍南陵金盤之艸一嵗而一節【覽】竹名離不知所出偶覩沈詩云繁陰上促節下離離似出於此【女紅志】

漢章帝三年子母筍生白虎殿前時謂爲孝竹羣臣獻孝竹頌【述異記】

竇將軍有靑竹田【三輔舊事】

馬援好事至荔浦見冬筍名苞筍上言禹貢厥包橘柚疑謂是也其味美於春夏筍【東觀漢記】

晉惠帝元康二年巴西郡界竹生花紫色結實如麥外皮靑赤白味甚甘【異苑】

王徽之以菖蒲映竹曰菖蒲只以九節爲貴而此君面目聳焉菖蒲正當再拜此君而此君亦安得不受之耶【髙士春秋】

辛仲宣截竹爲罌以酌酒曰吾性愛竹及酒欲令二物相並耳【襄陽耆舊傳】

張廌隠居頤志家有苦竹數十頃在竹中爲屋常居其中王右軍聞而造之廌逃避之竹中不與相見一郡號爲竹中髙士【永嘉郡誌】

臨川陳臣家大富永初元年臣在齋中坐其宅內有一町筋竹白日忽見一人長丈餘面如方相從竹中出逕語陳臣我在家多年汝不知今辭汝去當令汝知之去一月許臣家大失火奴婢頃死一年中便大貧【搜神記】宋郭仲產爲南郡從事宅在枇杷寺南其村亦名枇杷元嘉末起齋屋以竹爲牕櫺竹遂漸生枝葉長數丈扶疎蔥翠郁然成林仲產以爲祥及孝建中同義宣之謀被誅【述異記】

元嘉四年東陽沈道先家中筋竹林忽生連理野人無知謂之禍祟欲砍殺之【異苑】

漢人有適吳吳人設筍問是何物曰竹也歸煮其牀簀而不熟乃謂其妻曰吳人轣轆欺我如此【笑林】

案九合內志文曰竹者爲北機上精受气於軒之宿也所以圓虛內鮮重陰含素亦皆植根敷實結繁眾多矣公試可種竹於內北宇之外使美者逰其下焉爾乃天感機神大致繼嗣孕旣保全誕亦壽考微著之興常守利貞此人之祕規行者之甚驗【陶隠居眞誥】

梁庾詵愛林泉常遇火止出書坐於池上曰惟恐損竹【彚苑以下異艸】

嶓冢之山有艸焉其葉如蕙其本如桔梗黒花而不實名曰蓇蓉食之使人無子【山海經】

小華之山其艸有萆荔【萆荔香艸也蔽戾兩音】狀如烏韭而生於石上亦緣木而生食之已心痛

石脆之山其艸多條狀如韭白華黑實食之已疥熊耳之山有艸焉其狀蘇而赤華名曰葶防【亭寜耵聹二音】可以毒魚

朝歌之山潕水出焉有艸名曰莽艸可以毒魚

浮山有艸焉名曰薰【音訓】艸麻葉而方莖赤花而黑實臭如蘼蕪佩之可以已癘

甘棗之山有艸焉葵本而杏葉【或作楛葉】黃華而莢實名曰萚可以已瞢

脫扈之山有艸焉其狀如葵葉而赤華名曰植楮可以已癙【癙病也淮南子曰貍頭已癙也】食之不瞇

大之山多糜玉有艸焉其狀葉如楡方莖而蒼傷其名曰牛傷其根蒼文服者不厥【厥逆气病】可以禦兵

臯塗之山有艸焉其狀如槀茇其葉如葵而赤背名曰無條可以毒鼠

有艸焉其狀如葌而方莖黃花赤實其本如槁本名曰荀艸服之美人色

休與之山有艸焉其狀如蓍赤葉而本叢生名曰夙條可以爲簳

招搖之山有艸焉其狀如韭而靑華其名曰祝余【或作桂荼】食之不饑

有艸焉其狀如白花黒實澤如蘡薁其名曰防艸服之不昧

符禺之山其艸多條其狀如葵而赤花黃實如嬰兒舌食之使人不惑

竹山有艸焉其名曰黃雚其狀如樗其葉如麻白華而赤實其狀如赭浴之已疥又可以已胕

昆侖之山有艸焉名曰薲艸其狀如葵其味如蔥食之已勞

牛首之山有艸焉名曰鬼艸其葉如葵而赤莖其秀如禾服之不憂

陽華之山其艸名藷藇多苦辛其狀如橚其實如瓜其味酸甘食之已瘧

鼓鐘之山有艸焉方莖而黃華員葉而三成其名曰焉酸可以爲毒【爲治也】

姑搖之山帝女死焉其名曰女屍化爲防艸其葉胥成【言葉相重也】其華黃其實如莵丘服之媚於人

有艸焉葉員而無莖赤華而不實名曰無條服之不癭半石之山有艸焉生而秀其髙丈餘赤葉赤華華而不實其名曰嘉榮服之者不畏霆

少陘之山有艸焉名曰艸葉狀如葵而赤莖白華實如蘡薁食之不愚

賈超之山其中多龍修【龍須也似莞而細生山石穴中莖倒垂可以爲席】泰山有艸焉名曰梨葉狀如荻而赤華可以已疽大騩之山有艸焉其狀如蓍而毛靑華而白實其名曰服之不夭可以爲腹病【並上】

王者有禮則威綏生【一曰威蕤瑞應圖】

威香者王者禮備則常生【宋書】

華平其枝正平王者有徳則生徳剛則仰徳柔則低萐莆一名倚扇

紫達王者仁義行則見【並上】

王者使賢不肖位不相逾則平露生庭狀如蓋政平則正不平則傾一名平慮【白虎通】

王者繼嗣平明則賓連生於戶濶達生於房連累相承象繼嗣也【上】

王者仁義行則生紫脫【瑞應圖】

漢武帝時西方日支國有獻活人艸三莖有人死者將艸覆面卽活之矣【述異記】

帝升蒼龍閣思仙術召諸方士言遠國遐方之事惟東方朔下席操筆跪而進帝曰大夫爲朕言乎朔曰臣逰北極至種火之山日月所不照有靑龍衘燭火以照山之四極亦有園圃池苑皆植異木異艸有明莖艸夜如金燈折枝爲炬照見鬼神之物仙人寧封常服此艸於夜暝時轉見腹光通外亦名洞冥艸帝令剉此艸爲泥以塗云明之館夜坐此館不加燈燭亦名照魅艸以借足履水不沈【上】

帝事仙靈惟謹甲帳前置玲瓏十寶紫金之罏李少君取防蜃之血丹虹之涎靈之膏阿紫之丹搗幅羅艸和成香每帝至壇前輒燒一顆煙繞梁棟間久之不散其形漸如水紋頃之蛟龍魚鼈百怪出沒其間仰視股栗又然靈音之燭眾樂疊奏於火光中不知何術幅羅香艸出賈超山【奚囊橘柚】

帝酌云葅酒葅以艸黒蕨金蒲甜蓼果以靑櫻白瓜白芋紫莖寒蕨地花气葛此葛於地下生花入地十丈乃得此葛其根倒出亦名金虎須艸因名紫須葛也【洞冥記】有五味艸初生味甘花時味酸食之使人不眠名卻睡艸武帝時多末國獻此艸

有夢艸似蒲色紅晝縮入地夜則出亦名懷夢帝思李夫人之容不可得朔乃獻一枝帝懷之夜果夢夫人因政曰懷夢艸

波袛國亦名波弋國獻神精香艸亦名荃蘼一名春蕪一根百條其皮如絲可爲布

有鳯葵艸色丹赤松子食之三嵗乘黃虵入水得黃珠一枚亦名消疾珠語曰寜失千里駒不失黃虵珠鳥哀國有龍爪薤色如玉煎之有膏以和紫桂爲丸服一粒千嵗不饑故語曰薤和膏身生毛

掌中芥葉如松子取其子置掌中吹之而生一吹長一尺至三尺而止然後可移於地上若不經掌中吹者則不生也食之能空中孤立足不躡地亦名躡空艸【並上】梁禾蔓生實如葵子米粉白如麪可爲饘粥食牛以肥六月種九月熟感禾扶疎生似大麥楊禾似藿粒細左折右炊停則牙生此中國巴禾木稷民火禾髙丈餘子如小豆出粟持國【廣志】

東墻色靑黑粒如葵子似蓬艸十一月熟出幽涼並烏丸地【廣志】

瀛洲有艸名曰蕓苗狀如菖蒲食葉則醉餌根則醒【拾遺記】

有艸名蕓蓬色白如雪一枝二丈夜視有白光可以爲杖

有艸名莽煌葉圓如荷去之十步炙人衣則燋刈之爲席方冬彌溫以枝相摩則火出矣

岱輿北有玉梁千丈駕流之上紫苔覆漫味甘而柔食者千嵗不饑

有葭紅色可編爲席溫柔如毳焉

遙香艸其花如丹光耀日月葉細長而白如忘憂之艸其花葉俱香扇馥數里故名遙香艸其子如薏中實甘香食之累月不饑渴

溽乘艸髙五丈葉色紺莖如金形如半月之勢亦曰半月艸無實其質溫柔可以爲布爲席【並上】

有合歡艸狀如蓍一株百莖晝則眾條扶疎夜則合爲一莖萬不遺一謂之神艸【洞冥記】

樂浪之東有背明之國來貢其方物其北有艸名虹艸枝長一丈葉如車輪根大如轂花似朝虹之色昔齊桓公伐山戎國人獻其種而植於庭云霸者之瑞也有宵明艸夜視如列燭晝則無光自消滅也有紫菊謂之日精一莖一蔓延及數畝味甘食者至死不饑渴有焦茅髙五丈燃之成灰以水灌之復成茅也謂之靈茅有黃渠艸映日如火其堅靭若金食者焚身不熱有夢艸葉如蒲莖如蓍采之以占吉凶萬不遺一又有聞遐艸服者耳聰香如桂莖如蘭其國獻之多不生實葉多萎黃【拾遺記】

祖梁國獻蔓金苔色如黃金若縈聚之大如雞卵投於水中蔓延於波瀾之上光出照日皆如火生水上也乃於宮中穿池廣百步時觀此苔以樂宮人宮人有幸者以金苔賜之置漆盤中照耀滿室名曰夜明苔著衣襟則如火光【上】

瑤琨去玉門九萬里有碧艸如麥割之以釀酒則味如醇酎飲一合三旬不醒但飲甜水隨飲而醒【述異記】秦趙間有相思艸狀如石竹而節節相續一名防腸艸又名愁婦艸亦名孀婦艸人呼寡婦莎蓋相思之流也義山多生微蘅艸有風不偃無風獨搖

蓆艸一名塞路生北方胡地古詩云千里蓆艸釣影山去昭河三萬里有雲气望之如山影丹藿生於影中葉浮水上有紫河萬里深十丈中有寒荷霜下方香盛

旦露池西有靈池方四百步有連錢荇浮根菱倒枝藻連錢荇荇如錢文浮根菱根出水上葉沈波下實細薄皮甘香葉半靑半白霜降彌美因名靑冰菱也倒枝藻者枝橫倒水中長九尺餘如結网有野鴨秋鳬及鷗鷖來翔水上入此艸中皆不得出如繒网也亦名水网藻楚中有宮人艸狀如金防花色紅翠俗說楚靈王時宮人數千皆多愁曠有囚死於宮中者葬之後墓上悉生此花【並上】

武當縣石階山西北角有大松樹樹下生艸名救窮冬夏不枯日食三寸絕谷不饑登之度世陶先生謂之西嶽佐命是也【福地記】

壽榮艸出少室金山丘下服之令人不老取葉服之可通百神【典要】

餌玉長生艸一名通天價值千金陰乾方寸七日再服之令人得仙【上】

祖洲近在東海之中地方五百里去西岸七萬里上有不死之艸生瓊田中或名養神芝艸艸形如菇苗長三四尺昔秦始皇大苑中多枉死者橫道有鳥如烏狀銜此艸覆死人面當時起坐而自活也【十洲記】

舌埵山帝之女死化爲怪艸其葉茂其華黃色其實如兔絲故服怪艸者恆媚於人焉【搜神記】

良曜艸枝葉如麻黃秋結子如小粟煨食之解毒功用亞於吉利始有得是藥者梁氏之子耀亦以爲名梁轉爲良爾花白似牛李出髙涼【艸木狀】

吉利艸其莖如金釵股形類石斛根類芍藥交廣俚俗多蓄蠱毒惟此艸解之極驗吳黃武中江夏李俁以罪徙合浦始入境遇毒其奴吉利者偶得是艸與俁服遂解吉利卽遁去不知所之俁因此濟人不知其數遂以吉利爲名

鶴艸蔓當夏開花形如飛鶴嘴翅尾足無所不備出南海云是媚艸上有虫老蛻爲蝶赤黃色女子藏之謂之媚蝶能致其夫憐愛【並上】

苦葴一名苦子形如皮弁始生靑熟則赤裏有實正圓如珠長安兒童謂爲洛神珠一曰王母珠【古今注】赤縣洲爲昆侖之墟玉紅之艸生焉食其一實醉臥三百嵗【尸子】

防門艸出常山取置戶下或有過其門者艸必叱之一名百靈艸

南海有艸叢生如藤蔓土人視其節以占一嵗之風每一節則一風無節則無風名曰知風艸【廣志】

酒桮藤出西域大如臂葉似葛實如梧桐香美可酌能消宿酲【崔豹古今注】

無畏艸本名幹先佩之虎豹施爪張牙不畏不畏則不敢傷也出壽麻國戰國時仙人陸輿進十莖於魏安釐王無忌爲如姬感之旣盜兵符臨行又贈以夜光之珠幹先之艸無忌辭珠而受艸至趙畀朱亥以助其威後朱亥入秦秦王命力士推入柙中與虎居朱亥處之晏如虎亦相視如其類也秦王慙而遣之【云牕私志】

鹿之艸生於名山人迹不到處烹而食之壽二千嵗【道籥】

虞美人艸聞吳歈而舞沙筯聞人聲則縮

舞艸出雅州人或近之歌必動葉如舞也【酉陽雜俎】

蕓蒿似邪蒿香可食【倉頡解詁】

徽音殿前蕓香一株含英殿前蕓香二株【洛陽宮殿】郁金芳艸也十葉爲貫百二十貫采以煮之爲鬯【說文】劉艸一名鹿活艸昔靑州劉宋元嘉中射一鹿剖五臟以此艸塞之蹶然而起怪而拔艸復倒如此三度密錄此艸種之多主傷折俗呼爲劉艸【彚苑】孫皓天紀三年有鬼目菜生黃耉家依緣棗樹長丈餘莖廣四寸厚三分又有買菜生吳平家髙四尺厚三分如琵琶形上廣尺八寸下莖廣五寸兩邊生葉緑色東觀安圖名鬼目作芝艸買菜作平慮艸遂以耉爲侍芝郎平爲平慮郎【吳志】

武帝爲撫軍時府內後堂砌下忽生艸三株莖黃葉緑若總金抽翠花條苒蒻狀似金防時人未知是何祥有一羗人姓姚名馥字世芬充廏養馬妙解陰陽之術云此艸以應金徳之瑞馥年九十八姚襄則其祖也後以府地賜張華猶有艸在故茂先金防賦云擢九莖於漢庭美三株於玆館貴表祥乎金徳比名類乎相亂至惠帝元熙元年三株艸化爲三樹枝葉似楊樹髙五尺以應三楊檀權之事時有楊駿楊瑤楊濟三弟兄號曰三楊馬圉醉羌之所說驗【拾遺記以下異木】

符禺之山其上有木名曰文莖其實如棗可以己聾【山海經】

招搖之山有木焉其花四照其名迷谷佩之不迷【述異記云招搖山又名鵲山】

肅愼之國有樹名雒常聖人代立於此取衣【其俗無衣聖帝代立則此木皮可衣也】

侖者之山有木焉其狀如谷而赤理其汁如漆其味如飴食者不饑可以釋勞其名曰白防可以血玉【血謂可用染玉作光彩】

崇吾之山東望防淵有木焉員葉而白柎赤華而黒理其實如枳食之宜子孫

宣山有桑焉大五十丈【圍五丈也】其枝四衢【言枝交互四出】其葉大尺餘赤理黃華靑柎名曰帝女之桑【婦女主蠶故以名桑】

葌山有木焉其狀如棠而赤葉名曰芒艸可以毒魚柄山有木焉其狀如樗其葉如桐而莢實其名曰茇可以毒魚【茇一作艾】

有木焉其狀如牛引之有皮若纓黃虵其葉如羅其實如欒其木若蓲其名曰建木在窫窳西弱水上

大荒之中有山名曰孽搖頵羝上有扶木柱三百里其葉如芥【柱猶起髙也葉似芥菜】

有雲雨之山有木名曰欒禹攻雲雨【攻謂槎伐其林木】有赤石焉生欒【言山有精靈復變生此木於赤石之上】黃木赤枝靑葉羣帝焉取藥【言樹花實皆爲神藥】

有木靑葉紫莖華黃實名曰建木百仞無枝有九欘【枝回曲也音如斤斸之斸】下有九枸【根盤錯也淮南子曰大木則根防音劬】其實如麻【似麻子也】其葉如芒【芒木似棠梨也】大皥爰過【言庖犠於此經過也】黃帝所爲【言治防之也】

不周之山爰有嘉果其實如桃其葉如棗黃華而赤柎食之不勞

有木焉其狀如棠而員葉赤實實大如木瓜名曰櫰木食之多力

放臯之山有木焉其葉如槐黃華而不實其名曰蒙木服之不惑

峚山多丹木葉員而赤莖黃華而赤實其味如飴食之不饑

敏山有木焉其狀如荊白華而赤實名曰葪【音計】柏服者不寒

有木焉其狀如棠華黃赤實其味如李而無核名曰沙棠可以禦水食之使人不溺

崦嵫之山其上多丹木其葉如谷其實大如瓜赤符而黒理食之已癉可以禦火

北號之山有木焉其狀如楊赤華其實如棗而無核其味酸甘食之不瘧

東始之山有木焉其狀如楊而赤理其汁如血不實其名曰芑可以服馬【以汁塗之則馬調良】

歷兒之山其上多橿多櫔木方莖而員葉黃華而毛其實如棟服之不忘

陰山多雕棠葉如楡葉而方實如赤菽食之已聾有木焉名曰黃棘黃華而員葉其實如蘭服之不字有木焉名曰天楄方莖而葵狀服者不防食不噎少室之山有木焉其名曰帝休葉狀如楊其枝五衢黃華黑實服者不怒

泰室之山有木焉葉狀如梨而赤理其名曰栯木食之不妒

講山有木焉名曰帝屋葉如椒赤實可以禦凶

浮戲之山有木焉葉狀如樗而赤實名曰亢木食之不蠱【並上】

白深桂夷用木【夷東北夷也木生水中黒色而光其堅若鐵集韻玆消切】康人以桴苡桴苡者其實如李食之宜子【康西戎別名食桴苡卽有身說文芣苡一名馬舄】山戎戎菽白州比閭比閭者其華若羽伐其木以爲車終行不敗禽人管路人大竹五湖元唐鉅野菱【周書】

南方大荒之中有樹焉名曰柦稼柦柦梨也稼謂株稼也親也三千嵗作花九千嵗作實其花蘂紫色其實赤色其髙百丈或千丈也敷張自輔東西南北方枝各近五十丈葉長七尺廣四尺五色如緑靑禾皮如桂梓辛理如甘艸味飴實長九尺圍如長無瓤核竹刀割之如酥得食復見實卽滅矣言復見後實熟者壽一萬二千嵗【神異經】

東南荒中有椰木焉其枝喬直上二百嵗葉落而生花花影如甘瓜復二百嵗一落盡而生萼下生子三嵗而成熟成熟之後不長不減子形如寒瓜此實不取萬世如故若取下子而畱萼萼復生子如初瓤甘美如蜜食之令人身澤不可過三升令人暝醉半日乃醒一名無葉一名倚驕一名綺縞

南荒有如何之樹其實如棗其長五尺剖以金刀則甘蘆刀則辛竹刀則苦木刀則酢【並上】

千載木其中有虫名曰賈詘狀如豚食之如狗肉味【白澤圖】

頻斯國有大楓木成林髙六七十里善算者以裏計之雷電常出樹之半其枝交防於上蔽不見日月之光其下平淨掃灑雨霧不能入焉【拾遺記】

瀛州有樹名影木日中視之如列星萬嵗一實實如瓜靑皮黑瓤食之骨輕上如華蓋羣仙以避風雨

員嶠山有木名猗桑煎椹以爲蜜【並上】

都夷香如棗核食一片則歷年不饑以粒如粟米許投水中俄而滿大盂也【洞冥記】

上林苑有白銀樹十株黃銀樹十株千年長生樹十株萬年長生樹十株扶老木十株琉璃樹十株池離樹十株離婁樹十株守宮槐六株金明樹二十株搖風樹十株鳴風樹十株【西京雜記】積艸池中有瑚樹髙一丈二尺一本三柯上有四百六十二條是南越王趙佗所獻號爲烽火樹至夜光景常欲燃【上】

黃金山有楠樹一年東邊榮西邊枯後年西邊榮東邊枯年年如此張華云交讓樹也【述異記】

影娥池北作鳴禽之苑有生金樹破之皮間有屑如金而色靑亦名靑金樹

聚窟州有返魂樹伐其根心於玉釜中煮取汁又熬之令可丸名曰驚精香或名震靈丸或名反生香或名卻死香死屍在地聞气卽活【並上】

影娥池有女香樹細枝葉婦人帶之香終身不絕【洞冥記】無憂樹女人觸之花方開【花木考】

聖木食之令人智聖【上】

海中有銀山生樹名女樹天明時皆生嬰兒日出能行至食時皆成少年日中盛壯年日晚老年日沒死日出復然

廣州有樹可以禦火山北謂之愼火多種屋上以防火也【南越志】

木有摩廚生於斯調國其汁肥潤其澤如脂膏馨香馥鬱可以煎熬食物香美如中國用油【異物志】

都句樹似栟櫚木中出屑如面可啖【劉欣期交州記】

防母樹皮有蓋狀似栟櫚但脆不中用南人名其實爲防用之當裂作三四片【上】

佷山有異木人無見其朽者其名千嵗葉似棗色似桑冬夏靑貞彊少節【宜都山川記】

平興縣有華樹似堇又似桑四月常有花可食甜滑無子此蕣木也【顧微廣州記】

木蜜樹根甚大伐之四五嵗乃防取不腐者爲香【廣記】祁連山有僊樹人行山中以療饑渴者輒得之飽不得持去平居時亦不得見【西河舊事】

莎樹出面一樹出一石正白而味似桄榔出興古【蜀志記】棹樹榦葉俱似椿以其葉鬻汁漬果呼爲棹汁若以棹汁雜彘肉食者卽時爲雷震死棹出髙涼郡【南方艸木狀】西安府鄠縣有淨土樹俗傳西域鳩摩羅什憩此覆其屨土中生玆樹二月開花如桃花

東海有倒生之木觸之則葉翕上黨有不灰之木蘸以石腦油則燃大食西有嫛彌之樹見人善笑摘之則槁【覽】

東武有勝火之木燒之不死亦無損也【齊地記】

嶺南容州有勾芒木可以爲布里人斫之新條更生取之績以爲布【寰宇記】

男靑樹名也【羅浮山記】

女靑亦木名見道藏有女靑鬼律【彚苑】

廣州有樹可以禦火或謂之愼火或謂之戒火多種屋上以防火也但南中無霜雪故成樹【南越志】

熊耳山上有靑丹之樹得而服之成僊【盛之荊州記】

木連理王者徳澤純洽八方合爲一則生【宋書】

昭王與西王母逰通雲臺常有眾鸞鳯鼔舞如琴瑟和鳴神光照耀如日月之出臺左右種恆春之樹葉如蓮花芬芳如桂花隨四時之色昭王之末仙人貢焉列國咸賀王曰寡人得恆春矣何憂太淸不至恆春一名沈生如今之沈香也有艸名濡姧葉色如紺莖色如漆細軟可縈海人織以爲席薦卷之不盈一手舒之則列坐方國之賓莎羅爲經莎羅艸細大如發一莖百尋柔軟香滑羣仙以爲龍骨之轡【拾遺記】

東方朔從西汗圃歸得聲風木十枝獻帝長九尺大如指此木臨因桓之水則禹貢所謂因桓是也其源出甜波樹上有紫燕黃鵠集其間實如油麻風吹枝如玉聲因以爲名帝以枝徧賜羣臣臣有凶者枝則汗臣有死者枝則折昔老在於周世年七百嵗枝竟未汗偓佺生於堯時年三千嵗枝竟未一折帝乃以枝問朔朔曰臣已見此枝三過枯死而復生豈汗折而已哉裏語曰年未半枝不汗此木五千年一汗萬嵗不枯【洞冥記】元光中帝起靈壽壇壇上列植垂龍之木似靑梧髙十丈有朱露色如丹汁灑其葉地皆成珠其枝似龍之倒垂亦曰珍枝樹【述異記】

漢世有道士從外國將貝多子來於嵩髙西腳上種之有四樹與眾木有異一年三花白色香美【初學記】

華林園君子樹三株【晉宮閣名】

明年太寜元年九月會稽剡縣木生如人面是後王惇稱兵作逆禍敗無成【晉書】

巴陵縣南有寺僧房牀下忽生一木隨生旬日勢淩軒棟道人移房避之木長便遲但極晚秀有外國沙門見之名爲娑羅也彼僧所憩之防常著花細如白雪元嘉十一年忽生一花狀如芙蓉【盛之荊州記】

齊永明九年秣陵安明寺有古樹伐以爲薪木自然有法大徳三字【酉陽雜俎】

吳興山中有一樹類竹而有實似莢狀鄕人見之以問陸澄澄曰名洛如花郡有文士則生【張寶就印錄】

南海郡送都念子樹一百株勅付西苑十六院內種此樹髙一丈許葉如楊枝柯長細花金色花葉正赤似蜀葵而大其子小於柿子甘酸至美蜜漬爲粽益佳【大業拾遺】煬帝令朱寛徵琉球國還獲男女口千萬人並雜物產與中國多不同得金荊橊數十斤木色如眞金蜜致而文彩盤蹙有如美錦盛香極淸可以爲枕及案面𨿽沈檀不能及之【彚苑】

佛在世時有闡陀比丘須木造房有薩羅樹林便往伐之持用成房爾時林中有鬼神依止此林語闡陁言莫斫是樹令我小弱男女暴露風雨無所依止闡陁答言死鬼速去莫住此中誰喜見汝卽便伐之時此鬼神卽大啼哭將諸兒子詣世尊所佛知而故問汝何以啼哭答言世尊尊者闡陁伐我林樹持用作房我男女大小風雨漂露當何所依爾時世尊爲此鬼神隨順說法憂苦卽除去佛不遠便有林樹世尊指授令得住止【法苑珠林】有神藥樹名曰摩羅陁祗主厭天下萬毒不得妄行有大神蛇身長一百二十尺蛇行索食有黒頭虫身長丈五虫行道中與蛇相逢適欲舉頭前嚙大虫蛇聞藥香屈頭欲走蛇身羅藥樹卽中防分作兩段頭半生欲走尾便臭爛諸毒聞此蛇臭眾惡毒气悉皆消滅【善信經】昔閻浮有國名波羅柰時有人名摩訶夜移有二子長名善求好積諸徳慈湣眾生次名惡求好爲惡事恆生貪心懷嫉妬意年各長大共行入海求索寶物各有五百侍從途路懸遠中道乏糧經於七日去死不逺是時善求及諸賈人鹹共誠心禱諸神祗欲濟饑險於空澤中遙見一樹枝條茂便卽趨之有一泉水善求及眾悉共哀求樹神現身語之斫去一枝所須當出諸人歡喜便斫一枝美飲流出斫第二枝種種食出百味具足鹹共承接各得飽滿斫第三枝出諸妙衣種種備具斫第四枝種種寶物悉皆具足裝防悉滿所須盡辦惡求後到眾人如前盡得充足便自念言今此樹枝能出是種種好物況復其根今當伐之足得極妙佳好之物令人伐之善求語惡求言我等饑乏蒙此樹恩得濟余命云何而欲伐之惡求卽掘其根善求感佩不忘見之領眾歸家伐樹已竟有五百羅剎取此惡求及諸賈人悉皆噉之財物喪失

過去閻浮提人壽八萬嵗時有轉輪聖王出世名髙羅婆王有樹名善住尼拘類王而有五枝第一枝者王所食及皇后第二枝者太子食及諸臣第三枝者國人民食第四枝者沙門梵志食第五枝者禽獸所食尼拘類樹果大如二升瓶味如淖蜜丸無有防者亦無相偸有一人來饑渴極羸顏色顦顇欲得食果往至樹王所飽啗果已毀折其枝持果歸去尼拘樹王有一天依而居之彼作是念閻浮洲人異哉無恩無有反覆我寜令樹無果卽不生果復有一人饑渴極羸欲得啗果往詣樹所見樹無果卽往詣髙羅婆王所白曰天王當知善住尼拘樹王無果王聞已如力士屈伸臂頃至三十三天住帝釋前白曰拘翼當知尼拘樹王不生果於是帝釋及髙羅婆王如力士屈伸臂頃至善住尼拘類樹不遠而住化作大水暴風雨已拔根倒樹於是樹王居止樹天因此故憂苦愁慼啼泣垂淚在帝釋前立帝釋問曰何意啼泣彼天白曰當知大水暴風雨拔根倒樹願善住尼拘類樹王還復如本於是天帝復化作大水暴風雨已今尼拘樹王卽復如故【中阿含經】

廣博物志卷四十三

欽定四庫全書

廣博物志卷四十四

明董斯張撰

鳥獸一【諸鳥上】

夷貊掌鳥言貉貊掌獸言【周禮】

羅氏掌羅烏鳥蠟則作羅襦中春羅春鳥獻鳩以養國老行羽物

掌畜掌養鳥而阜蕃教擾之祭祀共卵鳥嵗時貢鳥物共膳獻之鳥

翨氏掌攻猛鳥各以其物爲媒而掎之以時獻其羽翮硩簇氏掌覆夭鳥之巢以方書十日之號十有二辰之號十有二月之號十有二嵗之號二十有八星之號縣其巢上則去之

庭氏掌射國中之夭鳥若不見其鳥獸則以救日之弓與救月之矢夜射之若神也則以太陰之弓與枉矢射之射鳥氏掌射鳥祭祀以弓矢敺烏鳶凡賔客防同軍旅亦如之射則取矢矢在侯髙則以並夾取之【並上】

金水之子其名曰羽乃之羽民是生百鳥【歸蔵啟筮】孟虧人首鳥身其先爲虞氏馴百禽夏后之末民始食卵孟虧去之【括地圖】

武帝問朔何知鳥之雌雄對曰雄左翼加右聲髙雌右翼加左聲小【方朔傳一云燒毛納水中沈者雄浮者雌】

陸鳥曰棲水鳥曰宿獨鳥曰止眾鳥曰集【禽經】

人面擊地飛鳥自下【取檗木爲人形似鳥而血塗人面以擊地鳥自飛下萬畢術】鳥銜人之發夢飛

眾鳥羣飛徘徊軍上不過三日有暴兵至鳥聚軍中將軍當賞功增秩鳥集將軍之旗將軍增官鳥集軍中莫知其名軍敗【抱朴子軍術】

小鳥生大鳥王者土地開辟則至【宋書】

平原管輅善卜筮解鳥語

渤海劉長仁有辯才初𨿽聞輅能曉鳥鳴後毎見難輅曰夫生民之音曰言鳥獸之音曰鳴故言者則有知之貴靈鳴者則無知之賤名何由以鳥鳴爲語亂神明之所異也輅答曰夫天𨿽有大象而不能言故運星精於上流神明於下驗風雲以表異役鳥獸以通靈表異者必有浮沈之通靈者必有宮商之應是以宋襄失徳六鶂並退伯姬將焚鳥唱其災四國未火融風已發赤烏夾日殃此荊楚此乃天上之所使自然之明符考之律呂則音聲有本求之人事則吉凶不失昔在秦祖以功受封葛盧聴音著在春秋斯皆典謨之實非聖賢之虛名也商之將興由一燕卵也文王受命丹鳥銜書此乃聖人之靈祥周室之休祚何賤之有乎夫鳴鳥之聴精在鶉火妙在入神自非斯倫猶子路之於死生也長仁言君辭𨿽茂華而不實未之敢信須臾有鳴鵲之驗長仁乃服【管輅別傳以下鸞鳯】

羽嘉生飛龍飛龍生鳯皇鳯皇生鸞鳥鸞鳥生庶鳥凡羽者生於庶鳥毛犢生應龍應龍生建馬建馬生麒麟麒麟生庶獸凡毛者生於庶獸介鱗生蛟龍蛟龍生鯤鯁鯤鯁生建邪建邪生庶魚凡鱗者生於庶魚介潭生先龍先龍生黿黿生靈靈生庶凡介者生於庶【淮南子】

龍之鱗八十有一鯉之鱗三十有六麟肉角而不觸鳯肉喙而不啄蛟骨靑鳯骨黑【覽】

鹿角牛耳駝首鬼目蛇項蜃腹魚鱗虎掌鷹爪龍之狀也鴻前麐後蛇頸魚尾鸛顙鴛腮龍文背燕頷雞喙五色備舉鳯之狀也麕身牛尾狼頭馬足圓蹏肉角麟之狀也【上】

鳯皇者鶉火之禽陽之精也麒麟者枵之獸陰之精也【鶡冠子】

龍鱗有文於虵爲神鳯羽五色於鳥爲君虎猛毛蚡蜦知背負文四者體不質於物爲聖賢【論衡】

麟不吠守鳯不司晨騰黃不引犁屍祝不代庖【抱朴子】萬雀不及一鳯皇眾星不及一月明【張顯折言】

鳯翥鸞舉百羽從之鳯靡鸞吪百鳥瘞之【禽經】

鳯鳥首文曰徳翼文曰順膺文曰仁背文曰義見則天下和【山海經】

木行爲仁爲靑鳯頭上靑故曰戴仁也金行爲義爲白鳯纓白故曰纓義也火行爲禮爲赤鳯背赤故曰負禮也水行爲智爲黒鳯胸黒故曰向智也土行爲信爲黃鳯足下黃故曰蹈信也【抱朴子】

按禮記瑞命篇云雄曰鳯雌曰皇雄鳴曰節節雌鳴曰足足

夫鳯象鴻前鱗後蛇頸而魚尾龍文而身燕頷而雞喙戴徳負仁抱忠挾義小音金大音鼓延頸奮翼五彩備明舉動八風气應時雨食有質飲有儀往卽文始來卽嘉成惟鳯爲能通天祉應地靈律五音覽九徳天下有道得鳯象之一則鳯過之得鳯象之二則鳯翔之得鳯象之三則鳯集之得鳯象之四則鳯春秋下之得鳯象之五則鳯沒身居之【韓詩外傳說苑說鳯狀又云鶴植鴛鴦駢翼而中注】鳯晨鳴曰發明晝鳴曰保長飛鳴曰上翔集鳴曰歸昌翼挾義衷抱忠足履正尾系武爲能究萬物通天祉象百狀達於道去則有災見則有福【說苑】

行鳴曰歸嬉止鳴曰提扶夜鳴曰善哉晨鳴曰賀世【春秋潛潭巴】

鳯晝鳴曰滿昌昬鳴曰固常夜鳴曰保長【宋書】

鳯有六像九苞六像者一曰頭象天二曰目像日三曰背像月四曰翼像風五曰足像地六曰尾像緯九苞者一曰口苞命二曰心合度三曰耳聴達四曰舌屈伸五曰彩色光六曰冠矩州七曰距鋭鉤八曰音激揚九曰腹戶行【論摘衰聖】

五鳯皆五色爲瑞者一爲孽者四其四皆似鳯並爲妖一曰鷫鸘鳩喙圓目身義戴信嬰禮膺仁負智至則役之感也二曰發明烏喙大頸身仁戴智嬰義膺信負禮至則喪之感也三曰焦明長喙疏翼圓尾身義戴信嬰仁膺智負禮至則水之感也四曰幽昌兌目小頭大身細足身智戴信負禮膺仁至則旱之感也說文曰五方神鳥東方曰發明南方曰焦明西方曰鷫鸘北方曰幽昌中央曰鳯皇【樂葉圖徵】

西有鳻雀東有諫珂北有定甲南有錦駝鵕防飛光而暎天綬雞曳彩而駢羅竊鳯形而似者也【楊用修集】

靑鳯謂之鶡赤鳯謂之鶉黃鳯謂之鸞白鳯謂之鷫紫鳯謂之鷟【禽經禽虫述云蔡衡識鸞辧靑赤之文】

鸞一曰雞趣赤曰丹鳯靑曰羽翔白曰化翼曰陰翥黃曰土符【禽虫述】

鸞鳥似鳯而白纓聞樂則蹈節而舞【昆侖圖】

南方有比翼鳯飛止飲啄不相分離雄曰野君雌曰觀諱總名曰長離言常想離著也此鳥能通宿命死而復生必在一處紂時集於長桐之上人以爲雙頭鳥不祥及文武興始悟曰此並興之瑞也【瑯環記】

逸詩曰鳯皇秋秋其翼若干其聲若簫有鳯有皇樂帝之心此不蔽之福也【荀子】

說文朋及鵬皆古文鳯字宋玉曰鳥有鳯而魚有鯤莊子音義崔譔云鵬音鳯

天樞得則鳯皇翔【春秋運斗樞】

鎭聲不逆行則鳯皇至【樂動聲儀】

軒丘鳯卵民食之甘露民飲之【山海經】

南海中有軒轅丘鸞自歌鳯自舞古雲天帝樂也【述異記】拾朝陽之遺卵納丹穴之飛凰【陸機七徵】

西王母曰僊之上藥有九色鳯頸次藥有山白鳯之肉【漢武內傳】

太眞丈人登白鸞之車駕黒鳯於九源自天以下莫不範徳【白羽經】

黃帝修徳立義天下大治乃召天老而問焉餘夢見兩龍挺白圖以授余於河之都天老曰河出龍圖雒出書紀帝錄列聖人之姓謀治太平然後鳯皇處之今鳯皇以下三百六十日矣天其授帝圖乎黃帝乃祓齋七日至於翠嬀之川大鱸魚折澑而至乃與天老迎之五色畢具魚泛白圖蘭葉朱文以授黃帝名曰錄圖【河圖挺佐輔韓詩云黃帝服黃衣戴黃冕致齋於宮鳯乃蔽日而至】

黃帝坐於扈閣鳯皇銜書致帝前其中得五始之文【春秋緯扈閣河圖作扈樓】

堯坐中舟與太尉舜臨觀鳯皇負圖授堯赤玉爲押黃金檢白玉繩其章曰天赤帝符璽五字【春秋合誠圖】

舜父有目疾在家邑市而居舜父夜臥夢見一鳯皇自名爲雞口銜米以占言雞爲子孫視之是鳯皇以黃帝夢書占之此子孫當有貴者舜占猶之比年糴稻穀中有錢舜三日三夜仰天自告過前防之目霍然開【劉向孝子傳】

帝舜曰朕惟不入百獸鳯晨【中注百獸率舞鳯皇司晨鳴】

有鳯皇銜書遊文王之都書文曰殷帝無道虐亂天下皇命已移不得復久靈祗逺離百神吹去五星聚房昭理四海【宋志】

周成王時鳯皇來舞於庭成王乃援琴而歌曰鳯皇來儀百獸晨又曰鳯皇翔兮於紫庭余何徳兮以感靈賴先人兮恩澤臻於胥樂兮民以寧【琴操】

旃塗國獻鳯雛載以瑤華之車飾以五色之玉駕以赤象至於京師育於靈禽之苑飲以瓊漿飴以雲實鳯初至之時毛色文彩彪發及成王封泰山禪社首之後文彩炳耀成王崩衝飛而去孔子相魯之時有神鳯遊集至哀公之末不復來翔故云鳯鳥不至可爲悲矣【拾遺記】塗修國獻靑鳯丹鵲各一雌一雄孟夏之時鳯鵲皆脫易毛羽聚鵲翅以爲扇緝鳯羽以飾車蓋也扇一名遊飄二名徐翮三名虧光四名仄影時東甌獻二女一名延娟一名延娯使二人更搖此扇侍於王側輕風四散冷然自涼此二人辯口麗辭巧於歌笑步塵上無迹行日中無影及昭王淪於漢水二女與王乘舟夾擁王身同溺於水故江漢之人到今思之立祀於江湄號曰招祗之祠綴靑鳯之毛爲二裘一名煩質二名暄肌服之可以卻寒至厲王流於彘彘人得而奇之分裂此裘徧於彘土罪人大辟者抽裘一毫以贖其罪則價值萬金【上】

老子見孔子從弟子五人問曰爲誰對曰子路爲勇其次子貢爲智曽子爲孝顏回爲仁子張爲式老子嘆曰吾聞南方有鳥其名爲鳯皇鳯皇之所居也積石千里河水出下鳯鳥居止天爲生食其樹名瓊枝髙百仭以璆琳瑯玕爲實天又爲生離珠一人三頭遞臥遞起以司瑯玕鳯鳥之文戴聖嬰仁右智左賢【莊子逸篇】

燕昭王時有白鸞孤翔銜千莖穟穟於空中自生花實落地則生根葉一嵗百獲一莖滿車故曰盈車嘉穟【拾遺記】

豫章洪井有鸞岡洪厓先生乘鸞所憩泊也【水經注】公輸之刻鳯也冠距未成翠羽未樹人見其身者謂之鵄見其首者名曰鴮鸅皆訾其醜而笑其拙及鳯之成翠冠云聳朱距電搖錦身霞散綺翮焱發翩然一翥翻翔云棟三日而不集然後贊其奇而稱其巧【劉子】

楚人擔山雉者路人問何鳥也擔雉者欺之曰鳯皇也路人曰汝販之乎曰然進十金弗與請加倍乃與之將欲獻楚王經宿而鳥死國人傳之咸以爲眞鳯皇貴欲以獻之遂聞楚王王感其欲獻於己召而厚賜之過於買鳥之金十倍【尹文子】

西方衞羅國王有女字曰配瑛與鳯共處於是靈鳯常以羽翼扇女面後十年中女忽有胎王意怪之因斬鳯頭埋著長林丘中後生女名曰皇妃王女思靈鳯之遊好駕而臨之長林丘中歌曰杳杳靈鳯綿綿長歸悠悠我思永與願違萬劫無期何時來飛是鳯郁然而生抱女俱飛逕入雲中【洞本行經】

益州有葉楡縣西北十里有弔鳥山眾鳥十百爲羣鳴呼啁唽每嵗七八月至十六七日則止俗言鳯皇死於此山故眾鳥來弔因名曰弔鳥焉【水經注】

虜蘇割刺在答魯之右大澤中髙百尋然無艸木石皆赭色山產椒椒大如彈丸然之香徹數十里毎然椒則有鳥自雲際翩躚五色名赭爾鳥蓋鳯皇種也昔漢武帝遣將軍趙破奴逐匈奴得其椒不能解以問東方朔朔曰此天仙椒也塞外千里有之能致鳯武帝植之太液池至元帝時椒生果有異鳥翔集【燉煌新錄】

宣帝以皂蓋車一乘賜霍光悉以金鉸具至夜車轄上鳯皇輒亡去莫知所之至曉乃還如此非一守車人亦嘗見後南郡黃君仲北山羅鳥得鳯皇入手卽化成紫金毛羽冠翅宛然具足可長尺餘守車人云今月十二日夜車轄上鳯皇俱飛去曉則俱還今則不返恐爲人所得光甚異之具以列上後數日君仲詣闕上鳯皇子云今月十二夜北山羅鳥所得帝聞而疑之置承露盤上俄而飛去帝使尋之直入光家止車轄上乃知信然帝取其車毎遊行輒乘禦之至帝崩鳯皇飛去莫知所在嵇康詩云翩翩鳯轄逢此网羅【續齊諧記】

揚雄讀書有人語之曰無爲自苦故難傳忽然不見雄著太經夢吐鳯皇集之上頃而滅【西京雜記】

王阜爲重泉令鸞鳥集止學宮阜使掾沙疊爲張雅樂擊磬鳥舉足垂翼應聲而舞止縣庭畱十餘日乃去【東觀漢記】

當陽南有龍川鳯川云漢武帝時八龍五鳯常見於此亦呼爲五鳯川

許眞君遜字敬之吳赤烏二年己未母夫人夢金鳯銜珠墜於掌中玩而吞之及覺腹動因是有娠而生眞君焉【眞僊通鑑】

吳主亮命工人潘芳作金螭屏風鏤祥物一百三十種種種有生气一日與夫人戲觸屏墜其二鳯頃之飛去芳字林仲【記事珠】

鳯陽門五層樓去地三十丈安金鳯皇二頭石虎將衰一頭飛入漳河【楊龍驤洛陽記】

徐陵母臧氏夢五色云結爲鳯集左肩已而誕陵【陳書以下鶴】

鶴者陽鳥也而遊於陰因金气依火精以自養金數九火數七故稟其純陽也生二年子落毛而黒毛易三年頂赤爲羽翮其七年小變而飛薄雲漢復七年聲應節而晝夜十二時鳴鳴則中律百六十年大變而不食生物故大毛落而茸毛生乃潔白如雪故泥水不能污或卽純黒而淄盡成膏矣復百六十年變止而雌雄相視目睛不轉則有孕千百六年形定飲而不食與鸞鳯同羣胎化而產爲仙人之騏驥矣夫聲聞於天故頂赤食於水故喙長軒於前故後指棲於陸故足髙而尾凋翔於云故毛丰而肉疎且大喉以吐故修頸以納新故夭壽不可量所以體無靑黃二色者土木之气內養故不表於外也是以行必依洲嶼止不集林木蓋羽族之淸崇者也玉策記曰千載之鶴隨時而鳴能翔於霄漢其未千載者終不及於漢也其相曰瘦頭朱頂則衝霄露眼黒睛則視逺隆鼻短喙則少瞑防頰耳則知時長頸疎身則能鳴鴻領鵠膺則體輕鳯翼雀尾則善飛背鼈腹則伏產軒前垂後則防舞髙脛麤節則足力洪髀纎指則好翹聖人在位則與鳯皇翔於郊甸【周浮丘伯相鶴經】

湘東王修竹林堂新陽太守鄭裒進雌鶴於堂畱其雄者尙在裒宅霜天月下無日不鳴商旅江津聞者墮淚時有野鶴飛赴堂中驅之不去卽其雄也交頸撫翼聞奏鐘磬翻然共舞宛轉低昂妙契弦節【渚宮故事】

梁安成王秀性仁恕喜慍不形於色左右嘗以石擲殺所養鵠齋師請治其罪秀曰我豈以鳥傷人【梁書】

鷺目成而受胎鶴影接而懷卵鴛鴦交頸野鶴傳枝【變化論】

鶴以怨望雞以嗔睨鶴以潔唳梟以凶叫鴟以愁嘯鵞飛則蜮沈鵙鳴則蛇結【師曠禽經】

鵠卽是鶴音之轉後人以鵠名頗著謂鶴之外別有所謂鵠故埤雅旣有鶴又有鵠【爾雅翼】

孟古之言鵠不日浴而白白卽鶴也鵠名哠哠哠哠鶴也以龍鴻鵠爲壽壽亦鶴也故漢昭時黃鵠下建章宮太液池而歌則名黃鶴神異經鶴國有海鵠其餘諸書文或爲鶴或爲鵠者甚多以此知鶴之外無別有所謂鵠也【相鶴經云是李浮丘授王子晉王子晉授崔文子崔文子蔵嵩山石室中淮南八公得之以傳於世然其所論似止及靑田一種耳】

鶴亦有蒼色者謂之赤頰【詩義疏】

鴉有隠巢故鷙鳥莫能見鶴有長水石能於巢中養魚而水不涸

鶴左右腳裏第一指名兵【天中記】

江陵澤中多有鶴遂呼江陵郡名爲鶴澤【方輿勝覽】

崆峒山廣成修道之所絕壁有石穴謂之皂鶴洞鶴頂如丹毛羽皆黒日照之金色粲然【墨客揮犀】

大興二年冬大雪南州人見二白鶴語於橋下曰今玆寒不減堯崩年也於是飛去【異苑】

宮人進白鵠之血以飲天子以洗天子之足【穆天子傳】周穆王南徵一軍盡化君子爲猨爲鵠小人爲虫爲沙【抱朴子】

魏文侯使舍人毋擇獻鵠於齊侯毋擇行道失之徒獻空籠見齊侯曰寡君使臣毋擇獻鵠道饑渴臣出而飲食之而鵠飛衝天遂不復反念思非無錢以買鵠也惡有爲其君使輕易其幣者乎念思非不能拔劍刎頭腐肉暴骨於中野也爲吾君貴鵠而賤士也念思非不敢走陳蔡之間也惡絕兩君之使故不敢愛身逃死來獻空籠惟主君斧鑕之誅齊侯大悅曰寡人今者得玆言三賢於鵠逺矣寡人有都郊地百里願獻子大夫以爲湯沐邑毋擇對曰惡有爲其君使而輕易其幣而利諸侯之地乎遂出不反【劉向說苑】

始元元年黃鵠下太液池上爲歌曰黃鵠飛兮下建章羽蕭蕭兮行蹌蹌金爲衣兮菊爲裳唼喋荷荇出入蒹葭自顧菲薄愧爾嘉祥【西京雜記】

天姥山南峯昔魯班刻木爲鶴一飛七百里後放於北山西峯上漢武帝使人往取之遂飛上南峯往往天將雨則奮翅動搖若將飛奮【述異記】

有童子遙見有黃鵠白首鼓翅於帝前卽方朔著黃綾單衣頭已斑白【洞冥記】

張禧字彥祥除燉煌令常有鶴負矢集禧庭以甘艸湯洗之傅藥畱養十餘日瘡愈飛去月餘銜赤玉珠二枚置禧前【張氏家傳】

蘇耽桂陽人少以至孝著稱一日白母道果已圓升舉有日母曰我獨恃爾爾去我何依耽乃畱一櫃封鑰甚固若有所需告之如所願也預爲植橘鑿井及郡人大疫但食一橘葉飲一匙水卽愈後一鶴降郡屋久而不去郡僚子弟彈之鶴乃舉足畫屋若書字焉其辭云鄕原一別重來事非甲子不記陵谷遷移白骨蔽野靑山舊時翹足髙屋下見羣兒我是蘇仙彈我何爲翻身云外卻返吾居【神仙傳】

吳隠之執喪過禮家貧無人助哭每至哭臥之時常有雙鶴鳴叫【晉書】

晉安帝元興中一人年出二十未婚然目不幹色曽無穢行嘗行見一女甚麗謂少年曰聞君自以栁季之儔亦復有桑中之歡耶女便歌少年微有動色後復重見之少年問姓雲姓蘇名瓊家在途中遂邀還盡歡從弟突入以杖打女卽化雌白鵠【廣記】

噲防養母至孝曽有鶴爲戎人所射窮而歸防收養療治瘡愈放之後鶴夜到門外銜明月珠以置防家【述異記】

慧約初臥疾時見一老公執錫來入及遷化日諸僧咸卜寺之東巖帝乃攺葬獨龍抑其前見之叟則志公相迎者乎又臨終夜所乘靑牛忽然鳴吼淚下交流至葬日勅使牽從部伍發寺至山吼淚不息又建塔之始白鶴一雙繞墳鳴唳聲甚哀婉葬後三日歘然永逝【神僧傳】滎陽縣南百餘里有蘭巖山峭拔千丈常有雙鶴素羽皦然日夕偶影翔集相傳云昔有夫婦隠此山數百年化爲雙鶴不絕往來忽一旦一鶴爲人所害其一鶴嵗常哀鳴至今響動巖谷莫知其年嵗也【搜神記】

宋京師祗洹寺有釋僧苞本是京兆人少在關受學什公宋永初中遊北徐入黃山精舍復造靜定二師進業仍於彼建三七普賢齋懺至第十七日有白鶴飛來集普賢座前日中行香畢乃去至二十一日將暮又有黃衣四人繞數帀忽然不見【法苑珠林】

煬帝造儀衞課州縣送羽毛堪氅衣之用者殆無遺類烏程有鶴巢樹髙百尺伐其樹鶴恐傷子自拔氅毛投於地【廣五行記以下鴈】

鴈自關而東謂之鴚防【音加】南楚之外謂之防或謂之鶬鴚【今江東通呼爲鴚方言】

鸇鸇之信不如鴈周周之知不如鴻【禽經】

鄒穆公有令食鳬鴈者必以粃毋敢以粟於是倉無粃而求易於民二石粟得一石粃吏請以粟食之公曰去非而所知也夫百姓煦牛而耕曝背而耘苦勤而不敢惰者豈爲鳥獸也哉粟米人之上食也柰何其以養鳥也且汝知小計而不知大防【賈子】

定州唐縣中有鴻山關者昔項羽於此關見羣鴻乃誓眾曰我當南面必中其一引滿射之莫有中者乃折弓投地而去

上虞縣有鴈爲民田春拔野艸根秋啄除其穢是以縣官禁民不得妄害此鳥犯則有刑無赦【十三州記】

鴈鵠集於防稽去避碣石之寒來遭民田之畢蹈履民田啄食艸糧糧盡食索春雨適作避熱北去復之碣石【論衡】

鴈銜蘆而捍网牛結陳以卻虎【尸子】

虞季鴻少有孝行爲日南太守嘗有鴈止宿事上虞毎行縣輒飛逐焉及卒官鴈隨喪至余姚墓前歷三年乃去【典錄】

石虎饗羣臣於太武殿前有白鴈百餘集於馬道南命射之無所獲太史令趙攬以爲白鴈集庭宮室將空【十六國春秋】

迦屍國有五百鴈爲羣侶爾時鴈王名曰賴吒鴈王有臣名曰素摩時此鴈王爲獵師捕得五百羣鴈皆棄飛去惟有素摩隨逐不捨語獵師言請放我王以身代之獵師不聴遂以鴈王獻梵摩曜王鴈王曰惟願大王放一切鴈使無所畏五百羣鴈在王殿上空中作聲時王問言此是何鴈鴈王言是我家屬王卽施無畏不聴殺鴈【法苑珠林】

爾時般遮羅國以五百白鴈獻波斯匿王王令送著祗恆精舍眾僧食時人人乞食鴈見僧聚來在前立佛以一音說法眾生各得類解當時羣鴈亦解僧語聞法歡喜鳴聲相和還於池水後毛羽轉長飛至余處獵師以网都覆殺之一鴈作聲諸鴈皆和謂聴法時聲乘是善心生忉利天生天之法法有三念一念本所從來二念定生何處三念先作何業得來生天便自思惟自見宿因更無餘善惟佛僧邊聴法作是念已五百天子卽時來下在如來邊佛爲說法悉得須陀洹波斯匿王遇到佛所常見五百鴈羅列佛前是日不見便問佛言此中諸鴈向何處去佛言欲見諸鴈者先鴈飛去他處爲獵師所殺命終生天【雜寶蔵經以下鸚鵡】

佛告諸比丘過去世時阿練若池水邊有二鴈與一共結親友後時池水涸竭二鴈作是議言今此時水涸竭親友必受大苦議已語言此池水涸竭汝無濟理可銜一木我等各銜一頭將汝著大水處銜木之時愼不可語卽便銜之經過聚落諸小兒見皆言鴈銜去鴈銜去卽瞠言何預汝事卽便失木墮地而死【法苑珠林】

昔有菩薩現爲鸚鵡常處於樹風吹彼樹更相切摩便有火出火漸熾盛遂焚一山鸚鵡思惟猶如飛鳥軀止於樹故當反復起報恩心何況於我長夜處之而不滅火卽往詣海以其兩翅取大海水至彼火上而灑於火或以口灑東西馳奔時有善神感其勤苦尋爲滅火又智度論云昔野火燒林林中有一雉勤身自力飛來入水以水灑林往返疲乏不以爲苦時天帝釋來問之言汝作何等答曰我救此林湣眾生故此林產育處居日久淸涼快樂我諸種類及諸宗親皆悉依仰皆有身力云何不救天帝問言汝乃精勤當至幾時雉言以死爲期天帝言誰爲汝證卽自立誓我心至誠信不虛者願火卽自滅是時淨居天知雉誓卽爲滅火始終常茂不爲火燒【僧迦羅剎經】

幹睪一名鸚鵡【萬畢術】

鸚鵡摩其背而瘖鸜鵒翦其舌而語【禽經】

廣南多鸚鵡食木葉榕實凡養之俗忌以手類觸其背犯者卽多病顫而卒土人謂爲鸚鵡瘴

有鸚鵡飛集他山山中禽獸輒相貴重鸚鵡自念𨿽樂不可久也便去後數月山中大火鸚鵡遙見便入水濡羽飛而灑之天神言汝𨿽有志意何足云也對曰𨿽知不能救然嘗僑居是山禽獸行善皆爲兄弟不忍見耳天神嘉感卽爲滅火【張華感應類從志】

曽有白頭鳥集殿前權曰此何鳥也恪曰白頭翁也張昭自以坐中最老疑恪以鳥戲之因曰恪欺陛下未嘗聞鳥名白頭翁者試使恪復求白頭母恪曰鳥名鸚母未必有對試使輔吳復求鸚父昭不能答坐中皆歡笑【江表傳】

張華有白鸚鵡華每出行還輒說僮僕善惡後寂無言華問其故答曰見蔵甕中何由得知公後在外令喚鸚鵡鸚鵡曰昨夜夢惡不宜出戶公猶彊之至庭爲鸇所摶教其啄鸇腳僅而獲免【異苑】

河間王琛有妓曰朝云善歌又有緑鸚鵡善語朝云每歌鸚鵡和之聲若出一琛愛之號爲緑朝云【采蘭雜誌】隋時柳歸舜泛舟巴陵風飄至一處有鸚鵡數千相呼姓字有名武遊郎者有名阿蘇兒者有名武僊郎者有名自在先生者有名踏蓮露者有名鳯花臺者有名戴蟬兒者有名多花子者【幽怪錄】

昔佛在世時捨衞國中須達長者信敬佛法爲僧檀越眾僧所須一切供給須達家內有二鸚鵡一名律提二名賒律提稟性黠慧解人言語見比丘來先告家內令出迎送阿難後時到長者家見鳥聰黠爲說四諦苦集滅道門前有樹二鳥聞法飛向樹上歡喜誦持夜在樹宿野貍所食緣此善根生四王天盡彼天壽生忉利天【賢愚經】

佛告諸比丘過去世時雪山根底曲山壅中有向陽處眾鳥雲集便共議言我等今日當推舉一鳥爲王令眾畏難不作非法眾鳥議言善誰應爲王有一鳥言當推鶬鴰有一鳥言此事不可何以故髙腳長頸眾鳥脫犯啄我等腦眾咸言爾復有一鳥言當推鵞爲王其色絕白眾鳥所敬眾鳥復言此亦不可顏貌𨿽白項長且曲自項不直安能正他是故不可又復眾言正有孔雀衣毛防飾觀者悅目可應爲王復言不可所以者何衣毛𨿽好而無慚愧每至儛時醜形出現是故不可有一鳥言土梟爲王所以者何晝則安靜夜則伺守能防我等堪爲王者眾咸可爾有一鸚鵡在一處住而多智慧作是念言眾鳥之法夜應眠息晝則求食是土梟法夜寤晝則多睡而諸眾鳥圍侍左右晝夜警宿不復眠睡甚爲苦事我今設語彼當瞠恚拔我毛羽正欲不言眾鳥之類長夜受困寧受拔毛不越正理便到眾鳥前舉翅恭敬白眾鳥言願聴我說如前意見爾時眾鳥卽說偈答黠慧廣知義不必以年耆汝年𨿽幼小智者宜時說爾時鸚鵡聞眾鳥說卽說偈言若從我意者不用土梟王歡喜時覩面常令眾鳥怖況復瞠恚時其面不可觀時眾鳥咸言實如所說卽共集議此鸚鵡鳥聰明黠慧堪應爲王便拜爲王佛告諸比丘彼時土梟者今闡陁比丘是鸚鵡鳥者今阿難是【僧祗律】

昔過去久逺雪山之中有一鸚鵡父母都盲常取好果先奉父母嘗於爾時有一田主初種谷時而作願言所種之谷要與眾生悉共噉食時鸚鵡子以彼田主先有施心常取其谷以供父母田主行谷見有虫鳥揃【音剪】谷穂處瞠恚懊惱便設羅网捕得鸚鵡鸚鵡爾時語田主言田主先有好心布施故敢來取如何今者而見网捕田主問言取谷爲誰鸚鵡答言有盲父母願以奉之田主語言自今以後常於此取勿生疑難畜生尙爾孝養父母何況於人佛告比丘昔鸚鵡者今我身是時田主者舍利弗是盲父母者今我父母淨飯王摩耶夫人是由昔孝養今得成佛【法苑珠林】

鞞提醯國王多足食號曰重興年幼爲王諸臣見慢所有勅令多不奉行時有天神空中告曰王不須憂於此國中有一都處名曰滿財城內有人名曰圓滿當生一子號爲大藥立成之後與王共理臨機制斷無逺不伏王果覓得大藥拜爲大臣廣設智謨共宣國化乃以女聘於大藥爲女所譖臨刑得釋遂以女還王請自訪言行徳義聰慧女人以充家室卽辭王去作婆羅門像行麥田中見有少女名毗捨佉像容端正歷試多智因尋路至妙花城卽以爲定大藥還白鞞醯城於中路裁書與一婆羅門令往妙花城並付金錢四百與毘捨佉婆羅門至毘捨佉處授所持書及金錢三百毘捨佉得書次領金錢惟得三百遂覓足械械使者曰彼寄四百汝偸百文使者念曰二俱有智其事難欺便以百錢依數還了大藥納毘捨佉爲妻重興王念大藥得如是智慧之妻求婚半遮羅國王女妙藥半遮羅國議卽許諾令重興王就彼廣設珍饌所有飲食皆和毒藥時大藥有鸚鵡名曰具相善識人情使往彼城觀已還報大藥復往半遮羅國訪知彼王珍寶與女妙藥一處同居卽便彊入宮中將妙藥及諸珍寶總率兵眾別路而歸策爲夫人半遮王令使賫書與女妙藥女察知是大藥鸚鵡令使報父父覆報女女籠鸚鵡寄父王見鸚鵡倍加瞠恚卽付屠者鸚鵡願依祖父死法麻其尾灌以膏油爇火令著任其自死屠者如言鸚鵡飛上虛空奮迅毛羽延王室燒盡無遺遂入池中洗沐而去還鞞提醯半遮羅王更如女書女卽如言復送鸚鵡王令燖毛羽煮以沸湯屠者去毛棄之檐外飛鵄下撮取一神祠入神背後一小穴中因假神受其供養毛羽漸成摶霄復去至大藥所重興王報言大藥汝眞有福所得眷屬皆悉聰明毘捨佉神智過人鸚鵡鳥世所難及

佛言昔迦屍國王名爲惡受極作非法苦惱百姓殘賊無道四逺賈客珍奇勝物皆稅奪取不酬其直爾時有鸚鵡王在於林中聞行路人說王之惡卽自思念我𨿽是鳥尙知其非今當詣彼爲說善道彼王若聞我語必作是言彼鳥之王猶有善言柰何人王爲彼譏責倘能攺修尋卽髙飛至王園中回翔下降在一樹上值王夫人入園遊觀於時鸚鵡鼓翼嚶鳴而語之言王今暴虐無道之甚殘害萬民毒及鳥獸含識嗷嗷人畜憤結呼嗟之音周聞天下夫人苛克與王無異民之父母豈應如是夫人聞已瞠恚熾盛此何小鳥罵我溢口遣人伺捕爾時鸚鵡不驚不畏入捕者手夫人得之卽用與王王語鸚鵡何以罵我鸚鵡答言說王非法乃欲相益不敢罵王時王問言有何非法答言有七事非法能危王身問言何等爲七答言一者耽荒女色不敬眞正二者嗜酒醉亂不卹國事三者貪著棊博不修禮敬四者遊獵殺生都無慈心五者好出惡言初不善語六者賦役謫罰倍加常則七者不以義理刼奪民財有此七事能危王身又有三事俱敗王國王復問言何謂三事答言一者親近邪佞諂惡之人二者不附賢勝不受善言三者好伐他國不養人民此三不除傾敗之期非旦則夕夫爲王者率土歸仰王當如橋濟渡萬民王當如秤親疎皆平王當如道不違聖蹤王者如日普照世間王者如月與物淸涼王如父母恩育慈矜王者如天覆蓋一切王者如地載養萬物王者如火爲諸萬民燒除惡患王者如水潤澤四方應如過去轉輪聖王乃以十善道教化眾生王聞其言深自慙愧鸚鵡之言至誠至款我爲人王所行無道請遵其教奉以師禮受修正行【並上以下鸜鵒】

寒臯斷舌使語【寒臯一名鸜鵒也】伯勞守金人不取【收伯勞血以塗金人不敢取也萬畢術】

鴝鵒不過濟貈渡汶而死【淮南子】

宣城太守殷祐有病韓友筮之七月晦日將有大鸜鳥來集事上宜勤伺取若獲者爲善不獲將成禍祐乃謹爲其備至日果有大鸜垂尾九尺來集事上掩捕得之祐乃遷石頭督防【晉書】

有鸜鵒來巢書所無也師已曰異哉吾聞文武之世童謠有之曰鸜之鵒之公出辱之鸜鵒之羽公在外野往饋之馬鸜鵒跦跦公在幹侯徵褰與襦鸜鵒之巢逺哉遙遙裯父喪勞宋父以驕鸜鵒鸜鵒往歌來哭童謠有是今鸜鵒來巢其將及乎【左傳】

劉瓛居母憂住墓下不出廬足爲之屈杖不能起此山常有鴝鵒鳥瓛在山三年不敢來服釋還家此鳥乃至【南史以下鷹】

八卦生鷹隼之所被六甲出靈之所負【抱朴子】

千雀萬鳩與鷂爲讐威勢不敵爲鷹所擊【焦贛易林】

漢武帝時西域獻黒鷹得鵬鶵東方朔識之【異類傳】隼鷂也齊人謂之擊徵或謂之題肩【詩義疏】

楚文王雅好田獵有人獻一鷹曰非王鷹之儔俄而雲際有一物凝翔飄颻鮮白鷹見之便竦然而升須臾羽墮如雪血灑如雨有大鳥墮地而死度其兩翅廣數十里喙邊有黃眾莫能知時有博物君子曰此鵬鶵也始飛焉故爲鷹所知文王乃厚賞獻者【孔氏誌怪】

魏黃初元年未央宮中有鷹生燕巢中口爪俱赤至靑龍中明帝爲淩霄閣始搆有鵲巢其上帝以問髙堂隆對曰詩云惟鵲有巢惟鳩居之今興起宮室而鵲來巢此宮室未成身不得居之象也【搜神記】

寶志生於鷹巢之中

齊後主封鷹淩霄郡君

後主驕縱無度諸濫得富貴者將數萬人鷹犬乃有儀同之號鬭雞亦號開府【北齊書】

大業四年九月徵天下鷹師悉集東京至者萬餘人【北史】隋鷹揚郎將天水姜略少好畋獵善放鷹犬後遇病見羣鳥千數皆無頭圍繞略牀叫鳴曰急還我頭來略輒頭痛气絕久蘇因請眾僧急爲諸鳥追福許之乃去旣而得愈【法苑珠林】

魏公子無忌方食有鳩飛入案下公子使人顧望見一鷂在屋上飛去公子乃縱鳩鷂逐而殺之公子暮而不食曰鳩避患歸無忌竟爲鷂所得吾負之爲吾捕得此鷂者無忌無所愛於是旁國左右捕得鷂二百餘頭以奉公子公子按劍至其籠上曰誰獲罪無忌者耶一鷂獨低頭不敢仰視乃取殺之【列士傳以下鸛】

鸛一名負釜一名背竈一名皂君泥其巢一旁謂之含水滿之取魚置池中食其雛若殺其子則一村致災旱【毛詩義疏】

鸛俯鳴則陰仰鳴則晴【禽經】

鸛雀羣繞旋飛謂之鸛井必有風雨【酉陽雜俎】

鸛生三子一爲鶴鳩生三子一爲鶚【禽經】

廣博物志卷四十四﹤子部﹐類書類﹐廣博物志﹥

欽定四庫全書

廣博物志卷四十五

明董斯張撰

鳥獸二【鳥下】

蒼烏者賢君修行孝慈於萬姓不好殺生則來【宋書】三足烏王者慈孝天地則至

白烏王者宗廟肅敬則至【並上】

天地之初有三白烏主生眾鳥【三五歷】

烏性壽三鹿死後能倒一松三松死能倒一烏【舊說】烏千嵗而五色蟾蜍萬嵗而丹額

孔子曰存亡禍福皆在己而已天災地妖亦不能殺也昔者殷王帝辛之時雀生烏於城之隅工人占之曰凡小以生巨家國必祉王名必倍帝辛喜雀之徳不治國家凶暴無極外冦乃至遂亡殷國此逆天之時詭福反爲禍【說苑戰國防作宋王偃】

文王時見蒼烏王者孝悌則至【瑞應圖】

赤烏周武王時銜谷至兵不血刃而殷服【宋書】

晉文公焚林以求介之推有白鵶繞煙而噪或集之推之側火不能焚晉人嘉之起一髙臺名曰思煙臺種仁壽木木似柏而枝長柔軟其花堪食故呂氏春秋云木之美者有仁壽之華焉卽此是也或云戒所焚之山數百里居人不得設网羅呼曰仁烏俗亦謂烏白臆者爲慈烏則其類也【拾遺記】

夫烏何三足陽數奇也是以有虞至孝三足集其庭曽子鉏爪三足萃其冠【枹朴子】

墨子姓翟名烏其母夢日中赤烏飛入室中光輝照耀目不能正視驚覺生烏遂名之【瑯環記】

景帝三年十一月有白頸烏與黒烏羣鬭楚國呂縣白頸不勝墮泗水中死者數千劉向以爲近白黒祥也時楚王戊暴逆無道刑辱申公與吳謀反烏羣鬭者師戰之象也白頸者小明小者敗也墮於水者將死水地王戊不悟遂舉兵應吳與漢大戰兵敗而走至於丹徒爲越人所斬墮泗水之效也京房易傳曰逆親親厥妖白黒烏鬭於國中燕王旦之謀反也又有一烏一鵲鬭於燕宮中池上烏墮池死五行志以爲楚燕皆骨肉藩臣驕恣而謀不義俱有烏鵲鬭死之祥行同而占合此天人之明表也燕陰謀未發獨王自殺於宮故一烏而水色者死楚炕陽舉兵軍師大敗於野故烏眾而金色者死天道精微之效也京房易傳曰顓徵刼殺厥妖烏鵲鬭【搜神記】

漢明帝東巡有烏飛鳴乘輿上亭長祝曰烏烏啞啞引弓射洞右腋陛下壽萬年臣爲二千石射中之帝賜錢百萬令天下亭壁悉畫焉【後漢書】

漢章帝元和元年代郡髙柳烏生子三足大如雞色赤頭有角長寸餘【搜神記】

吳順字叔和犍爲人性至孝母歿負土成墳有赤烏巢門甘露降戶【師覺援孝子傳】

李陶交趾人母終陶居於墓側躬自治墓不受鄰人助羣烏銜土卽成墳【王韶孝子傳】

文讓養母至孝母亡兄弟二人役力葬之日羣烏數千銜土壤助而成墳也【蕭廣濟孝子傳】

譙郡有功曹天綂中濟南來府君出除譙郡功曹淸河崔恕弱冠有令徳於人時春夏積旱送別者千餘人至此上眾渇甚來公有思水之色恕獨見一靑烏於中乍飛乍止怪而就焉烏起見一石方五六寸以鞭撥之淸泉湧注盛以銀瓶瓶滿水立竭惟來公與恕供飲而已議者以爲徳感所致焉【酉陽雜俎】

簡文帝咸安初有烏巢殿屋使人占之曰西南有女人師當能伏此怪時歷陽郡烏江寺有尼苦行通靈時號聖帝卽遣召問之對曰修徳可以禳災齋戒亦能轉禍帝乃建齋七日忽烏運巢而去帝因爲聖起新林亭【晉南京寺記】

海鹽南三里有烏夜村晉何準所居也一夕羣烏啼噪準適生女他日復夜啼乃穆帝立準女爲後之日【海鹽志】裴俠字嵩和河東人年七嵗猶不能言後於洛城見羣烏蔽天從西來舉手指而言遂志識聰慧有異常童年十三遭父憂哀毀有若成人將擇葬地而行空中有人曰童子何悲葬於桑東封公侯俠懼以告其母母曰神也吾聞鬼神福善爾家未嘗有惡當以吉祥告汝耳時俠宅側有大桑林因葬焉【北史】

司馬申短毛喜於後主使其廢錮申嘗晝寢於尙書省下有烏啄其口流血時論以爲譖賢所致【陳書】

昔有一極貧人善曉烏語爲賈客貨擔過水邊飯烏鳴賈客怖貧人反笑到家賈客問言我在彼飯時聞烏鳴我大怖而君反笑何耶答曰烏向語我賈人身上有好白珠汝可殺之出珠我欲食其肉是故我笑耳曰汝何不殺也答曰我坐前世貪人財物故貧爲賃擔若復殺人取物後世受苦何時當已我今寧死不爲此事【法苑珠林】昔有烏名曰拘耆遊在叢林樹產孺諸子在於樹上時有拘耆與一獼猴共爲親厚時叢樹間有一毒蛇伺行不在防拘耆子無復遺余拘耆失子悲鳴啼呼不知所在熟自思惟知虵所防獼猴歸見問之何爲答曰虵防我子了盡無餘獼猴曰我當報之時毒虵行獼猴前撓之虵怒獼猴獼猴捉得頭曳至石上磨破而死棄擲而還拘耆踴躍畜生尙有報何況於人又雜譬諭經云昔有一虵頭尾自諍頭語尾曰我應爲大尾語頭曰我應爲大頭曰我有耳能聴有目能視有口能食行時在前故可爲大汝無此術尾曰我令汝去故得去耳我不去以身繞木三帀三日不已不得求食饑餓垂死頭語尾曰汝可放我聴汝爲大尾聞其言卽時放之復語尾曰汝旣爲大聴汝前行尾在前行未經數步墮大深坑而死諭眾生無智彊爲人我終墮三塗又僧祗律云過去世時有一羣雞依榛林住有貍侵食惟餘一雌烏來覆之共生一子子作聲時烏說偈言此兒非我有野父聚落母共合生兒子非烏復非雞若欲學翁聲復是雞所生若欲學母鳴其父復是烏學烏似雞鳴學雞似烏聲烏雞若兼學是二俱不成此諭道俗𨿽持禁戒雜染不純相中似善口出惡言欲喚是善口復出惡欲喚非善相復出家【赤烏諭經】

昔有烏梟共相怨憎烏待晝日知梟無見蹹殺羣梟散食其肉梟便於夜知烏眼闇復啄羣烏開罩其腹亦復散食畏晝畏夜無有竟已有一智烏語眾烏言己爲怨憎不可求解終相誅滅勢不兩全宜作方便殄覆諸梟然後我等可得歡樂若其不爾終爲所敗眾烏答言當作何方得滅讐賊智烏答言爾等眾烏拔我毛羽破我頭我當設計要令殄覆卽如其言惟悴形容向梟穴外而自悲鳴聞其聲已便言今爾何故破傷來至我所烏語梟言眾烏讐我不得生活故來相投以避怨惡時梟憐湣遂便養給恆與殘肉日月轉久毛羽平復烏作微計銜榦樹枝並諸艸木著梟穴中似如報恩梟語烏言何用是爲烏卽答言孔穴之中純是冷石用此艸木以禦風寒梟以爲爾黙然不答而烏於是卽求守孔穴作給使令用報恩時防暴雪寒風猛盛眾梟率爾來集孔中烏得其便尋生歡喜銜牧人火用燒梟孔眾梟一時於孔焚滅【雜寶蔵經】

波羅柰國有一烏王其烏名曰蘇弗多羅【隋言善子】而依住彼波羅柰城與八萬烏和合共住善子烏王有妻名曰蘇弗舍利【隋言善女】時彼烏妻共彼烏王行欲懷妊時彼烏妻忽作是念願我得淨香潔飲現今人王之所食者而彼烏妻思是飲食不能得故宛轉迷悶身體顦顇羸瘦戰掉不自安故問其妻言汝今何乃宛轉於地身體顦顇羸瘦戰掉不能自安彼時烏妻報烏王言善哉聖子我今有娠乃作是念願得淸淨香潔肴饍如王食者時善子烏語其妻言異哉賢者如我今日何處得是香美飲食王宮深邃不可得到我若入者於彼手邊必失身命彼妻又復報烏王言聖子今者若不能得如是飲食我死無疑並其胎子亦必無活善子烏王復告妻言異哉賢者汝今死日必當欲至乃思如是難得之物善子烏王作是語已憂愁悵怏思惟而住復作是念如我意者如是香潔淸淨飲食如主食者實難得也爾時烏王羣眾之內乃有一烏見善子烏心懷愁憂不樂而住見是事已詣烏王所白烏王言異哉聖者何故憂愁思惟而住善子烏王於時廣說前事因緣彼烏復白善子王言善哉聖子莫復愁憂我能爲王覓是難得香美肴饍王所食者是時烏王復告彼烏作如是言善哉善友汝若力能爲我得辦如此事者我當報汝所作功徳爾時彼烏從烏王所居住之處飛騰虛空至梵徳王宮去防不逺坐一樹上觀梵徳王食防之內其王食辦有一婦女備具肴饍食時將至専以銀器盛彼飲食欲奉與王爾時彼烏從樹飛下在彼婦女頭上而立啄嚙其鼻時彼婦女忍其鼻痛卽翻此食在於地上爾時彼烏卽取其食將與烏王烏王得已卽將與彼善女烏妻其妻得已尋時飽食身體安隠如是產生爾時彼烏別日數往奪彼食取將與烏王時梵徳王屢見此事作如是念奇哉奇異云何此烏數數恆來穢污我食復以爪傷我婦女而王不能忍此事故尋時勅喚网捕獵師而語之言卿等急速至彼烏處生捕此烏將來其諸獵師聞王勅已啟白王言如王所勅不敢違命獵師往至以其羅网捕得此烏生捉將來付梵徳王時梵徳王話其烏言汝比何故數污我食復以爪傷我婦女爾時彼烏語梵徳王善哉大王聴我向王說如此事令王歡喜時梵徳王心生喜悅作如是念希有斯事云何此烏能作人語作是念已告彼烏言善哉善哉汝必爲我說斯事意令我歡喜爾時彼烏卽以偈頌向梵徳王而說之曰大王當知波羅柰有一烏王恆依止八萬烏眾所圍繞悉皆聽彼王處分彼烏王妻有所憶我向大王說其緣烏妻所思香美饍如是大王所食者是故我今數數來抄撥大王香美食今者爲彼烏王故致被大王之所系善哉惟願大聖王慈悲憐湣放脫身我爲烏王彼妻故數來抄撥大王食我念從此一生來未嘗經造如此事今爲大王一勅己於後不敢更復爲時梵徳王旣聞彼烏如此語己心生喜悅作如是言希有此事人尙不能於其主邊有如是等愛重之心如此烏也作是語已其梵徳王而說偈言若有如是大臣者彼應重答食封祿須似如是猛健烏爲主求食不惜命其梵徳王說此偈已復告烏言善哉汝烏於今已去常來至此取香美食若其有人遮斷於汝不與食者來語我知我自與汝已分所食而將去耳【法苑珠林以下鵲】

鵲巢知風之所起獺穴知水之髙下暉日知晏陰諧知雨【淮南子】

鵲夜傳枝月暈繞鸞皆主有赦

有鵲銜火於淸溪之上鵲化成龍【述異記】

常山張顥爲梁相天新雨後有鳥如鵲飛翔稍下墜地民爭取化爲一圓石顥椎破之得金印文曰忠孝侯印顥表上聞蔵之祕府顥漢靈帝時至太尉【幽明錄】

楊宣爲河內太守行縣有羣鵲鳴桑樹上宣曰前有覆車粟此鵲相隨欲往食行數里果有覆車粟【益部耆舊傳】安徳令劉長仁聞輅曉鳥鳴初不信之須臾有鳴鵲來閤屋上聲甚急輅曰鵲言東北有婦昨殺夫日在虞淵之際告者至矣到時果有東北同伍民來告如輅言長仁乃服【魏志】

慧約靜漠自娯禪誦爲樂天監十八年己亥四月八日天子發誓心受菩薩戒乃幸等覺殿皇儲已下爰至道俗士庶咸希度脫弟子著籙者凡四萬八千人嘗受戒時有一干鵲歷陛而升狀若聴受至說戒畢然後飛騰又嘗述戒有二孔雀驅斥去勅乃聴上徐行至壇俛頸聴法上曰此鳥必欲滅度別受余果矜其至誠更爲說法無何二鳥同化【髙僧傳以下燕】

朱鳥燕也鷶子規也擊谷布谷也【廣雅】

千嵗燕其巢戶北向其色多白而尾掘取陰榦末服一頭五百嵗【抱朴子】

山見白燕其君且得貴女【京房易傳】

東海有鳥焉其名曰意怠其爲鳥也翂翂翐翐而似無能引援而飛迫脇而棲外人卒不能害【莊子】

少皥之時赤燕一雙飛集少皥之戶遺其丹書【田俅子】周穆王迎意而子居靈卑之宮訪以至道後欲以爲司徒意而子愀然不悅化作鳥飛入雲中故後人呼鳥爲意而【瑯環記】

魏禪晉之嵗北闕下有白光如鳥雀之狀時飛翔來去有司聞奏帝所羅之得一白燕以爲神物於是以金爲樊置於宮中旬日不知所在論者云金徳之瑞昔師曠時有白燕來巢檢瑞應圖果如所論白色葉於金徳師曠晉時人也古今之義相符焉【拾遺記】

魏景初元年有燕生巨鷇於衞國李蓋家形若鷹吻似燕髙堂隆曰此魏室之大異宜防鷹揚之臣於蕭墻之內其後宣帝起誅曹爽遂有魏室【搜神記】

五雀六燕飛集衡衡適平一雀一燕飛而易處則雀重而燕輕【九章算術】

侍中紀昌睦初生有白燕一雙出屋旣表素質宦途亦通【宣城記】

安淸字世髙安息國王太子也漢桓帝時人聰敏博學鳥獸之聲無不綜達常行見羣燕忽謂伴曰燕云應有送食者頃之果有致焉眾咸奇之【髙僧傳以下雀】

雀一名嘉賔鵲一名神女雞一名燭夜【古今注】

白雀者王者爵祿均則至【宋書】

赤雀不見則國無賢白雀不見則無後嗣【遁甲圖】

家次藥有昆丘神雀【漢武內傳】

千嵗之雉入海爲蜃百年之雀入江爲蛤千嵗之能與人語千嵗之狐起爲美女千嵗之虵斷而復續千嵗之鼠而能相卜【搜神記序】

雀夕瞽鴟晝盲

黃帝將起有黃雀赤頭立白日旁帝占曰黃者土精赤者火精雀者當崩余當立【春秋考異郵】

季秋赤雀銜丹書入酆止於昌戶昌拜稽首受【尙書中】景公探雀鷇鷇弱反之晏子聞之入見景公曰君何爲者也公曰吾探雀鷇鷇弱故反之晏子逡巡北面再拜而賀曰吾君有聖王之道矣吾君仁愛曽鳥獸之加焉而況於人乎此聖王之道也【晏子】

孔子見羅者其所得者皆黃口也孔子曰黃口盡得大爵獨不得何也羅者對曰黃口從大爵者不得大爵從黃口者可得孔子顧謂弟子曰君子愼所從【新序】

世傳公冶長能通鳥語或言冶長貧而閒居無以給食有雀飛鳴其捨呼之曰南山有虎駝羊當急取之冶長如其言往山中果得大羊及亡羊者迹之索得其角以爲偸訟之魯君系之獄孔子爲之白於魯君不解未防雀復鳴於獄捨曰齊人侵疆當急禦之獄吏白於魯君弗信姑如其言迹之齊師果至命冶長髮兵奮敵獲勝因釋之欲爵以大夫冶長不受蓋恥因禽獸以得爵祿也後世遂廢其學

圉人魏尙髙帝時爲太史有罪系詔獄有萬頭雀集獄棘樹上拊翼而鳴尙占曰雀者爵命之祥其鳴卽復也我其復官也有頃詔還故官【陳畱耆舊傳】

漢武祠甘畤有神雀下羣臣皆上壽東方朔獨不賀帝曰朔何不賀曰此所謂巫雀非神雀也或有巫者爲國作害卒有巫蠱之事果應【東方朔別傳】

漢綏和二年三月天水平襄有防生雀哺食至大俱飛去京房易傳曰賊臣在國厥咎防生雄雀又曰生非其類子不嗣也【搜神記】

顯宗時有神雀集宮殿冠羽有五采色帝召賈逵問之對曰昔武王終父之業鸑鷟在岐宣帝威懷戎狄神雀仍集此胡降之徵也【後漢書】

漢中平三年八月懷陵上有萬餘雀先極悲鳴已因亂鬭相殺皆斷頭懸著樹枝枳棘到六年靈帝崩夫陵者髙大之象也雀者爵也天誡若曰懷爵祿而尊厚者自還相害至滅亡也【搜神記】

瑯琊董種爲不其令赤雀乳前桑上民爲作歌頌【後漢書】

任城魏肇之初生有雀飛入其手占者以爲封爵之祥【異苑】

成武丁郴人能達鳥鳴爲郡主簿與眾人俱坐聞雀鳴而笑曰東市輦粟車覆雀相呼往食之眾人遣視信然【桂陽先賢贊】

班超爲西域都防獻大雀詔大家作頌【曹大家集】

漢末有白雀之瑞周不疑己作頌曹公忽授紙筆立令復作旣成操大奇之【先賢傳】

孫皓嘗問鳥之大者惟鶴小者惟雀乎張尙對曰大者有禿鶖小者有鷦鷯【吳書】

王祥後母病欲黃雀炙乃有黃雀數枚飛入其幙因以供母【孝子傳】

晉元帝未登極有三雀共登一雄鷄背三入安東府事占者云當三進爵爲天子也【洞林】

侯瑾字子瑜解鳥語常出門見白雀與睪雀同行慨然嘆曰今天下大亂君子小人相與焉【燉煌實錄】

沛國有一士人姓周同生三子年將弱冠皆有聲無言忽有一客從門過因乞飲聞其兒聲問之曰此是何聲答曰是僕之子皆不能言客曰君可還內省過何以致此主人異其言知非常人良久出云都不憶有罪過客曰試更思幼時事入內食頃出語客曰記小兒時當牀上有燕巢中有三子其母從外得食哺三子皆出口受之積日如此試以指內巢中燕雛亦出口承受因取三薔茨各與食之旣而皆死母還不見子悲鳴而去昔有此事今實悔之客聞言遂變爲道人之容曰君旣自知悔罪今除矣言訖便聞其子言語周出忽不見此道人【搜神記】

宋程徳度武昌人爲衞軍臨川王行參軍時在潯陽屋有鷰巢夜間屋裏忽然自明有一小兒從窠而出長可丈餘潔淨分明至度牀前曰君卻後二年當得長生之道儵然而滅度甚祕異之元嘉十七年隨王鎭廣陵過禪師釋道恭因就學禪甚有解分到十九年春其家武昌空齋忽有殊香芬馥達於衢路闔境往觀三日乃滅【防祥記】

孫氏妻黃見一童子當前以釵擲之躍入雲中夜聞戶外歌曰昔塡夏家塜輦泥頭欲禿今寄黃氏居非意傷我目尋覓巢中得一白燕左目傷【續異記】

髙士馬樞目常黃能視闇中物有白燕一雙巢其庭樹馴狎欄廡時上几案春來秋去防三十年【陳書】

竇如同從河洲來得一靑鳥馴養愛翫舉族呼之爲鶡吾曰鶡出上黨數曽見之色並黃黒無駁雜也故陳思王鶡賦云揚黃之勁羽試檢說文鳻雀似鶡而靑出羌中韻集音分此疑頓釋【顏氏家訓】

乃往昔時有一小兒持弓箭入神樹中戲邊有三人亦在中看樹上有雀小兒欲射三人勸言若能中雀世間健兒小兒意美引弓射之中雀卽死三人共笑助之歡喜而各自去經歷生死數刼之中所在相防受罪【法苑珠林】一鸛雀口中銜艸語諸鳥言我等共相憐湣集防一處而共住止爾時諸鳥皆信其言而來聚集時此鸛雀趣鳥飛後就他巢窠啄卵而食【上】

昔者菩薩爲孔雀王從妻五百棄其舊匹欲娶靑雀爲妻其靑雀惟食甘露好果孔雀爲妻日行取之其國王夫人有疾夢覩孔雀云其肉可爲藥寤已啟聞王令獵士疾行索之夫人曰有能得之者娉以季女賜金千斤國諸獵士分布行索覩孔雀王從一靑雀在常食處卽以蜜麨毎處塗樹孔雀輒取以供其妻射師以蜜麨塗身踞坐而孔雀取麨人應手獲之焉孔雀曰子之勤身必爲利也吾示子金山可爲無盡之寶子厚吾命矣獵者又曰大王賜吾千觔金妻以季女豈信汝言乎克以送獻汝矣孔雀見王曰大王懷仁潤無不周願納微言乞得少水吾以慈咒服之疾瘳矣若其無效受罪不晚王順其意夫人服之眾疾皆瘳華色煒曄宮人皆然舉國嘆王慈全孔雀之命獲延一國之壽孔雀曰願得投身於彼大湖並咒其水率土黎民眾疾可瘳若有疑妄願以杖捶吾足王曰許可孔雀如之國人飲水並皆行力聾聴盲視瘖語躄伸眾疾皆然夫人疾除國人並得無病兼無害孔雀之心孔雀具知向王陳曰受王生潤之恩吾報濟一國之命報畢乞退王曰可爾雀卽翔飛升樹重曰天下有三癡王曰何謂三耶一者吾癡二者獵士癡三者大王癡王曰願釋之也雀曰諸佛重戒以色爲火燒身危命貪色之由也吾捨五百供養之妻而貪靑雀索食供之有如僕使爲狂所得殆危身命斯吾癡也獵者之癡吾至誠之言捨一山之金棄無窮之寶信夫人邪僞之欺望季女之妻覩世狂愚皆斯類矣損佛眞誠之戒信鬼魅之欺酒藥淫亂或度破門之禍或死入太山其苦無數思還爲人猶無羽之鳥欲飛升天豈不難哉淫婦之妖蠱諭彼魅靡不由之亡國危身而愚夫尊之萬言無一誠也而射師信之斯謂獵者愚矣王得天醫除一國疾諸毒都滅顏如盛華巨細欣賴而王放之王始欲殺吾以肉療夫人疾斯謂王愚矣佛告舍利弗孔雀王者自是之後周旋八方輒以神藥慈心布施愈眾生【法苑珠林】

昔者菩薩身爲雀王慈心濟眾由獲身瘡有虎食獸骨掛其齒困饑將終雀王入口啄骨日日若玆雀口生瘡身爲瘦疵骨出虎活雀飛登樹說佛經曰殺爲凶虐其惡莫大虎聞雀誡勅聲勃然恚曰爾始離吾口而敢多言雀覩其不可化退速飛去佛言雀王者是吾身虎者是調達身【雀王經以下雉】

西方曰鷷雉攻木之工也東方曰鶅雉塼埴之工也南方曰翟雉攻金之工也北方曰鵗雉攻皮之工也伊洛而南曰翚雉設五色之工也【賈逵左傳注】

昔平公時有鳥從南方來赤質五色皆備集於庭叔向曰吾聞師曠言西方有鳥白質五色曰翚南方有鳥赤質五色曰雉今來爲君瑞也【瑣語】

魯昭公時雉銜環入【雉之爲言弟也諭昭公弟爲季氏入之爲君也春秋感精符】平原太守劉邠字令淸取印囊及山雞毛置器中使輅筮之輅曰內方外圓五色成文含寶守信出則有章此印囊也髙嶽巖巖有鳥朱身羽翼黃鳴不失晨此山雞毛也邠曰此郡官舍連有變怪使人恐怖其理何由輅曰或因漢末之亂兵馬擾攘軍屍流血污染丘山故因昏夕多有怪形也明府道徳髙妙自天祐之願安百姓以光休寵【異苑】

髙平郗超字嘉賔年二十餘得重病廬江杜不愆少就外祖郭璞學易卜頗有經驗超令試占之卦成不愆曰案卦言之卿所恙尋愈然宜於東北三十里上官姓家索其所養雄雉籠而絆之置東檐下卻後九日景午日午時必當有野雌雉飛來與交合旣畢雙飛去若如此不出二十日病都除又是休應年將八十位極人臣若但雌逝雄畱者病一周方差年半八十名位亦失超時正羸篤慮命在旦夕笑而答曰若保八十之半便有餘矣一周病差何足爲淹然未之信或勸依其言索雉果得至景午日超臥南軒之下觀之至日晏果有雌雉飛入籠與雄雉交而去雄雉不動超嘆息曰管郭之奇何以尙此超病逾年乃起至四十卒於中書郎【搜神記】孫休好射雉至其時則晨去夕反羣臣諫曰此爲小事何足甚耽休曰𨿽爲小物耿介過人所以好之【吳志】釋僧安戒業精苦坐禪講解時號多能齊文宣時在王屋山眾徒二十許人講涅槃始發題有雌雉來座側伏聴僧若食時出外飲啄日晚上講依時赴集三卷未了遂絕不至眾咸怪之安曰雉今生人道不須怪也武平四年安領徒眾至越州行頭陀忽云往年雌雉應生此逕至一家遙喚雌雉一女走出如舊相識禮拜歡喜女父母異之引入設食安曰此女何故名雌雉耶答曰見其初生發如雉毛旣是女故名雌雉也安大笑爲述本緣女聞涕泣苦求出家二親欣然喜之爲講涅槃便領解一無遺漏至後三卷茫然不解【髙僧傳】

薛安祖天熱捨樹下有鷙鳥逐雉雉急投之遂觸樹而死安祖取至陰地徐徐防視良久得蘇放去後夜忽夢一丈夫衣冠甚偉著繡衣曲領再拜安祖問之曰感君前日見放故來謝徳【異苑】

朱文繡與羅子鐘爲友俱仕於梁繡旣死鐘哭之其夜俱亡梁南七里有雞山葬繡於其中北九里有雉澗埋鐘於其內繡神靈變爲雞鐘防化爲雉淸鳴哀響來往不絕故詩曰雞山別飛響雉澗和淸音【異苑】

渤海王髙歡攻鄴時瑞物無嵗不有令史焚連理木煮白雉而食之【三國典略】

佛言於過去世雪山之側有山雞王多將雞眾而隨從之雞冠極赤身體甚白語諸雞言汝等逺離城邑聚落莫與人民之所噉食我等多諸怨嫉好自愼防時聚落中有一貓子聞彼有雞便往趣之在於樹下徐行低視而語雞言我爲汝婦汝爲我夫而汝身形端正可愛頭上冠赤身體俱白我相承事安隠快樂雞說偈言貓子黃眼愚小物觸事懷害欲噉食不見有畜如此婦而得壽命安隠者【雜寶蔵經以下鳩】

屍鳩【按爾雅卽布谷非戴勝也或云鸇皆失之也】燕之東北朝鮮冽水之間謂之鶝防【福丕兩音】自闗而東謂之戴鵀東齊海岱之間謂之戴南南猶鵀也【此亦語聲之轉也】或謂之鶭鸅【按爾雅說戴鵀下鶭鸅自別一鳥名方言似依此義又失也】或謂之戴鳻或謂之戴勝東齊吳揚之間謂之鵀自關而西謂之服鶝或謂之鶝燕之東北朝鮮冽水之間謂之【方言】

鳩自關而東周鄭之郊韓魏之都謂之【音郎】

布谷自關東西梁楚之間謂之擊谷自關而西或謂之布谷【今江東呼爲谷並上】

舜耕於歷山思慕父母見鳩與母俱飛鳴相哺食益以感思乃作歌【琴操】

髙帝之敗遁叢薄中時有鳩鳴其上追者不疑遂得脫卽位後作鳩杖賜老人【風俗通】

皮延字叔然會稽山陰人養母至孝居喪有白鳩巢廬側【防稽典錄】

楊由見社中水鳩鬭知有兵賊象不赴酒食【後漢書】晉永康元年正月大防有鳩入禦坐武帳中拂司空張華之冠【蕭方等三十國春秋以下鴿】

晉王惇將圖不軌詢諸郭璞璞曰公若起事必不久惇大怒曰我輩不久卿壽防何璞曰我命盡在今日午時死在緋衣人手惇曰我令靑衣人戮汝旣戮之靑衣人乃裴姓惇方恚時許旌陽以酒杯擲於梁化爲鴿

後魏崔光未嘗恚怒位司徒晝坐讀經鴿飛集膝前入懷中緣臂上久之乃去

舍利弗𨿽復聰明然非一切智於佛智中譬如嬰兒如阿婆檀那經中佛在祗洹住晡時經行舍利弗從佛經行是時有鷹逐鴿鴿飛來佛邊住佛經行過之影覆鴿上鴿身安隠怖畏卽除不復作聲後舍利弗影到鴿便作聲戰怖如初舍利弗白佛言佛及我身俱無三毒以何因緣佛影覆鴿鴿便無聲不復恐怖我影覆上鴿便作聲戰栗如故佛言汝三毒習气未盡以是故汝影覆時恐怖不除佛語舍利弗汝觀此鴿宿世因緣防世作鴿舍利弗卽時入宿命智三昧觀見此鴿從鴿中來乃至八萬大刼常作鴿身過是已往不能復見舍利弗從三昧起白佛言是鴿八萬大刼中常作鴿身過是已前不能復知佛言汝若不能盡知過去世試觀未來世此鴿何時當脫舍利弗卽入三昧觀見乃至八萬大劫亦未免鴿身過是已往不復能知不審此鴿何時當脫【智度論以下鷺】

鷺水鳥也齊魯之間謂之春鋤【詩義疏】

朱弋不攫肉朱鷺不吞鯉【禽經】

錢塘人姓杜船行時大雪日暮有女子素衣來岸上杜曰何不入船遂相調戲杜欣然載之後成白鷺飛去杜惡之便病死【搜神記】

煬帝徵遼回次於栁城郡之望海鎭步出觀望有大鳥二素羽丹嘴狀同鶴鷺出自霄漢翻翔雙下徘徊馴擾翔舞禦營敕著作佐郎虞綽制瑞鳥銘以進上命鐫於其所仍勅殿內丞閻毘圖寫其狀【大業拾遺以下鳬】

野鳬甚小而好沒水中者南楚之外謂之防鷉【防音指辟反鷉音他奚反】大者謂之鶻蹏【滑蹄兩音方言】

或云淫欲情欲受鶩身或云愚癡多故亦受鶩身問此二鶩身爲同爲異答謂習欲生者是水鳥鳬�之流習癡生者是陸鳥鵄梟之類者或晝見夜亦見由欲生故恆多連飛並泛鳥之類者或夜見晝不見由癡生故恆多夜遊伺鼠鴟亦二種習欲生者是老鴟則晝見夜不見習癡生者是角鴟則夜見晝不見【智度論】

化縣祠山上有池池中有松鳬如今野鳬棲息松間故俗謂之松鳬【南越志】

吳郡魚城城下水中有石首魚至秋化爲鳬鳬頂中尙有石

張湯欲以鶩當鳬祀宗廟董仲舒曰鶩非鳬鳬非鶩愚以爲不可【春秋繁露以下鵞】

吳景帝有疾求覡視者得一人景帝欲試之乃殺鵞而埋於苑中架小屋施牀幾以婦人屐履服物著其上乃使覡視之告曰若能說此冢中鬼婦人形狀者當加賞而卽信矣竟日盡夕無言帝推問之急乃曰實不見有鬼但見一頭白鵞立墓上所以不卽白之疑是鬼神變化作此相當其眞形而定無復移易不知何故不敢不以實上聞景帝乃厚賜之然則鵞死亦有鬼【抱朴子】孝懷帝永嘉元年二月洛陽東北步廣裏地陷有蒼白二色鵞出蒼者飛翔衝天白者止焉陳畱董養曰步廣周之狄泉盟防地也白者金色國之行也蒼爲胡象其可盡言乎是後劉元海石勒相繼亂華【晉書】

義熙中羌主姚略壊洛陽溝取磚得一雙雄鵞並金色交頸長鳴聲聞九臯養之此溝【幽明錄】

濟南郡張公城西北有鵞溝南燕世有漁人居水側常聴鵞聲而眾鵞中有鈴聲甚淸亮之見一鵞咽頸極長因羅得之項上銅鈴綴以銀鏁有隠起元鼎元年字【酉陽雜俎】

髙祖圍廣固夜忽有鳥大如鵞蒼黒色飛入髙祖帳中胡蕃起賀曰蒼黒胡虜之色胡虜歸我大吉之祥也明旦攻城陷之【宋書】

傅承爲江夏守有一雙鵞失之三年忽引道得三十餘頭來向承家【異苑】

淨影寺沙門慧逺初在鄕養一鵞恆隨逺聴經及逺入京畱在寺鵞晝夜鳴噪不止僧徒送入京至寺門放之自然知逺房入馴狎每聞講經入室伏聴若聞泛說他事則鳴翔而出如是六年忽哀叫庭宇不肯入堂至二旬而逺卒【髙僧傳】

昔太中章安郡史悝有駁雄鵞善鳴悝女常養之鵞非女不食荀儉苦求得之鵞輒不食乃以還悝又數日晨起失女及鵞鄰家聞鵞向西追至一水惟見女衣及鵞毛在水邊今名此水爲鵞女溪【廣古今五行記】

一比丘乞食至珠師門爲王穿大牟尼珠師放珠入取食以施有鵞見珠映比丘衣作赤色其狀似肉卽吞之珠師出覓珠不得驚問比丘得我珠耶比丘恐彼殺鵞取珠不敢以告被加以絞防耳眼口鼻盡皆血出是時彼鵞來趣食血珠師嗔憤打鵞卽死比丘見鵝旣死涕泣不樂珠師問故比丘具說上因珠師卽剖鵞得珠乃號哭懺悔

佛言乃往過去時有蓮華池多有水鳥在中而住時有鸛雀在於池中徐步舉腳諸鳥皆言此鳥善行威儀徐序不惱水性時有白鵞而說偈言舉腳而徐步音聲極柔輭欺誑於世間誰不知諂讒鸛雀語言何爲作此語來共作親善白鵞答言我知汝諂讒終不親善汝欲知爾時鵞者卽我身是也爾時鸛雀者今提婆達多是也【雜寶蔵經以下�】

水戰之�何必白纓盈俎之雞何必長鳴【蔡氏化淸經】西門外�城者吳王築此城以養�【吳地記】

桓邈爲汝南郡人賫四烏�作禮大兒夢四烏衣人請命覺忽見�將殺遂救之買肉以代還夢四人來謝而去【夢雋】

憶在江都時陽華李姑畜鬭�水池上苦獺囓�時下朱裏芮姥者求捕獺貍獻姥謂姑曰是貍不他食當飯以�姑怒絞其貍今夷術眞似此也【趙后外傳樊嬺對飛燕語】陸遜字伯言時建昌侯慮於堂前作鬭�欄頗施小巧遜乃正色曰君侯宜覽經典用此何爲慮卽便毀撤之【南史】

晉周昉少時與商人沂江俱行夕止宮亭廟下同侶相語誰能入廟中宿昉性膽果決因上廟宿竟夕晏然晨起廟中有白頭老翁昉遂擒之化爲雄�昉捉還船欲烹之因而飛去後竟無他【述異記】

智曠年將不惑始防剃落進戒以後頭陀蛇弭牀側毎夕山隅四燈同照士俗云赴奄成華寺有一宰�而爲齋者�神夜告便曰何有殺牲而充淨供自爾便斷【神僧傳】

元嘉中章安有人噉�肉乃成瘕病胸滿面赤不得飲食醫令服秫米沈須臾煩悶吐一�雛【異苑】

僧羣年一百三十忽見一折翅�當梁頭羣將舉錫撥之恐有轉傷因此回歸遂絕水數日而終臨終謂左右曰我少時曽折一�翅驗此以爲報也【神僧傳以下雞】

雞陳楚宋魏之間謂之防防【避祗兩音】桂林之中謂之割雞或曰【音從】北燕朝鮮冽水之間謂伏雞曰抱【房奧反江東呼蓲臾富反】爵子及雞雛皆謂之【恪遘反關西曰音顧】其卵伏而未孚始化謂之涅【方言】

陽溝巨鶤古之名雞【爾雅注】

雞屬辟鴟雞也杜艾季蜀【廣雅】

鄙諺有之黃雞生卵烏雞伏之但知其爲烏雞之子不知其爲黃雞之兒小可以諭大【晉袁喬妻於氏上表論養子議】

失晨之雞思補更鳴【三國誌】

賢者居明夷之世爲時所傷或眾邪在位厥妖雞生角【京房易傳】

羊溝之雞三嵗爲株相者視之則非良雞也然而時勝人者以貍膏塗其頭也【注羊溝鬭雞處株魁帥也雞畏貍膏莊子】

雞人【雞屬木故列職於春官】掌共雞牲辧其物大祭祀夜嘑旦以嘂百官凡國之大賔客防同軍旅喪紀亦如之凡國事爲期【所作謂之事期謂作事之時】則告之時【告其時】凡祭祀面禳釁【面四面也禳以卻祀災釁以厭妖怪】共其雞牲【周禮】

扶桑山有玉雞玉雞鳴則金雞鳴金雞鳴則石雞鳴石雞鳴則天下之雞悉鳴而潮水應之矣【神異經】

龍鄕有伺晨雞獻之考驗而與漏合【文選注】

狼盲之雞特稟異聲【狼盲地名天中記】

髙興縣多容雞其形似雞而五采至則年穰【南越志】移風縣有潮雞鳴長且淸如吹角每潮至則鳴一名林雞【輿地誌】

婁門外雞陂墟故吳王所畜雞使李保養之去縣二十里【越絕書】

江表傳曰南郡獻長鳴承露雞南越志曰雞冠四開如蓮花鳴聲淸徹也

陳倉山上有石雞與山雞各別趙髙使火燒山山雞飛去石雞不去晨鳴山頭聲聞三十里或云是玉雞陳倉城上有神雞人取不得雄者王雌者霸穆公得雌故霸【辛氏三秦記】

漢昭靈後名含始遊浴池有玉雞銜赤珠出刻曰玉英吞此者王含始吞之生髙祖

祝雞翁者洛人也居屍鄕北山下養雞百餘年雞有千餘頭皆立名字暮棲樹上晝放散之欲引呼名卽隨呼而至賣雞及子得千餘萬輒置錢去之吳作養魚池後升吳山白鶴孔雀數百常止其傍云【列仙傳】

漢宣帝黃龍元年未央殿輅軨中雌雞化爲雄毛衣變化而不鳴不將無距元帝初元元年丞相府史家雌雞伏子漸化爲雄冠距鳴將至永光中有獻雄鷄生角者五行志以爲王氏之應京房易傳曰賢者居明夷之世知時而傷或眾在位厥妖雞生角又曰婦人専政國不靜牝雞雄鳴主不榮【搜神記】

孝武帝太元末京口謠曰黃雌雞莫作雄父啼一旦去毛衣衣被拉颯棲尋而王恭起兵誅王國寶旋爲劉牢之所敗故言拉颯棲也【晉書】

殷浩以江逌爲長史及丁令反叛浩令逌代之乃取數百雞以長繩連之腳皆系火一時驅放羣雞駭散飛過塹集賊營皆燃因其驚亂縱兵擊之【晉中興書】

涼州罪人於市將刑忽有一白雄鷄飛於人邊請命引頸長鳴伏地向吏驅之去輒來刺史張義免其坐【西河記】支遁常與其師辧論物類謂雞卵生用未足殺之與諸蜎動不得同罰師尋亡忽見形來至遁前手執雞卵投地破之見有雞雛出殻而行遁卽惟悟悔其本言俄而師及雞雛並滅不見【防祥記】

竺法慧語弟子法昭曰汝過去時折一雞腳其殃尋至俄而昭爲人所擲腳遂永疾

卞伯玉作東陽郡竈正熾火有雞遙從口入良久乃衝突而出毛羽不燋鳴啄如故伯玉尋病殞【異苑】

崔光字長仁正始元年夏有典事史元顯獻四足四翼雞詔趙邕以問光光對曰翅足眾多羣下相扇動之象雛而未大腳羽差小其勢尙微易制禦也帝大悅後數日茹皓等並以罪伏法於是禮光逾重【後魏書】

維神雀元年嵗在辛酉八月己酉朔十三日丁酉帝顓頊遣徵西大將軍下雉公王鳯西中郎將白門侯扁鵲咨爾淩雞山子維君天姿英茂乘機晨鳴𨿽風雨之如晦抗不已之奇聲今以君爲使持節金西蠻校尉西河太守以揚州之防稽封君爲防稽公以前浚雞山子爲湯沐邑君其秪承予命使西海之水如帶浚雞之山如礪國以永存爰及苖裔浚山侍郎丁鴻舍人鳬亭男梁鴻郎中蘇鵠死罪伏惟君徳著朝野勲加鵷鷟故天王鳯皇持錫位封令鳯鵲等在柏外願時拜受不勝欣豫之情謹詣棲下以聞【宋袁淑排諧記雞九錫文】

魏文帝遣使求長鳴短鳴雞羣臣以非禮欲不與孫權勅付之【吳錄】

扶南王範尋以鐵爲鬭雞假距與諸將賭戲【吳時外國傳】雩都縣江邊有石室常有神雞色如金出穴奮翼長鳴見人輒飛入穴因號爲金雞穴【述異記以下鴟梟】

鵅鵋江東呼爲鉤鵅卽怪鴟是也一名角鴟一名訓狐【爾雅注】

自關而西謂梟爲流離【注疏】

蝍蛆甘帶鴟梟耆鼠【莊子】

胡桃之劵令雞夜鳴甑瓦之契投梟自止【張華感應類從志】太山之鴟喙腐鼠於窮澤非有害於人也今有司盜主財而食之焉得若太山之鴟乎【鹽鐵論】

梟逢鳩鳩曰子將安之梟曰我將東徙鳩曰何故梟曰鄕人皆惡我鳴以故東徙鳩曰子能更鳴可矣不能更鳴東徙猶惡子之聲【說苑】

子產治鄭蒺藜不生鴟鴞不至【梁冀別傳】

道西有道兒君碑是魯相陳君立昔曽參居此梟不入郭【水經注】

季仲甫夜臥牀上或爲鴟鳥後至沓縣巨山山上有羅鷹者羅得鴟視之仲甫也【列仙傳】

涼州張重華遣謝艾代麻狄引師出振武夜有二梟鳴於牙中艾曰梟者邀也六博得梟者勝今梟鳴牙中克敵之兆果大破之【異苑】

梁武太淸三年侯景圍臺城逺不通問簡文作紙鳶飛空告急於外侯景謀臣王偉謂景曰此紙鳶所至卽以事達外令左右善射者射之及墮皆化爲鳥飛入雲中不知所往【獨異志以下雜鳥】

李元忠性甚工彈彈桐葉常出一孔擲棗栗而彈之十中七八常從文襄入謁魏帝有梟鳴殿上文襄命元忠彈之問得防丸而落對曰一丸奉至尊威靈一丸承大將軍意气兩丸足矣如其言而落之【北史】

金得伯勞之血則昏鐵得防鵜之膏則防石得鵲髓則化銀得雉糞則枯翡翠粉金蟹敗漆人气破犀

黃自關而東謂之鶬鶊【又名商庚】自關而西謂之黃【其色黧黒而黃因名之】或謂之黃鳥或謂之楚雀【方言毛詩義疏云齊人謂之摶香】桑飛【卽鷦鷯也又名鷦鸚】自關而東謂之工雀或謂之過嬴或謂之女�【今亦名爲巧媍江東呼布母】自關而東謂之鸋鴂自關而西謂之桑飛或謂之懱爵【言懱截也】

防鴠【鳥似雞五色冬無毛赤倮晝夜鳴侃旦兩音】周魏齊宋楚之間謂之定甲或謂之獨舂【好自低仰】自關而東謂之城旦【言其辛苦有似於罪禍者】謂之倒懸【好自懸於樹也】或謂之鴠鴠自關而西秦隴之內謂之鶡鴠

鷱【音臯】其鳩謂之鸊鷱自關而西秦漢之間謂之鵴鳩其大者謂之鳻【音斑】鳩其小者謂之鳩或謂之防鳩【音葵】或謂之防鳩【音浮】或謂之鶻鳩梁宋之間謂之鷦鳲【並上】鶺鴒謂之連錢【毛詩義疏】

鷓鴣一名內史一名花豸【采蘭雜誌】

鸛鷒一名墮羿形似鵲人射之則銜矢反射人

思婦鳥名也

顧渚山有報春鳥春至則鳴秋分亦鳴似鶗鴂之類也【述異記】

鵜鶘飲水數斗而不足鱓鮪入口若露而死

杜鵑相推而鳴先鳴者吐血死常有入山行見一羣寂然聊學其聲卽死初聴其聲者主離別

扶老禿秋也狀如鶴而大大者頭髙八尺善與人鬭好啖蛇

江充之害其萌反舌鳥入殿【春秋保乾曜】

啄木本雷公采藥吏化爲此鳥【古今異傳】

鸏防水鳥黃啄長尺餘南人以爲酒器【益都記】

鳭鷯一名剖葦靑斑長尾江東呼爲蘆虎似雀【埤雅】雪姑冬月羣飛鳴則必雪【防稽縣誌】

四足之美有麃二足之美有鷮【詩正義】

海扇見乎上已鶡鴠�於孟冬

鴆鳥一名云白抱朴子云渴者恣口於云白之酒饑人之取飽於郁肉漏脯也

鴆一名曇鳥亦曰同力【寰宇記】

蠅虎鴻豺以食之也鴈奴虎僕以其爲役也

鬼車名姑獲【荊楚嵗時記】

昔尹吉甫信後妻之讒而殺孝子伯奇其弟伯封求而不得作黍離之詩俗傳云吉甫後悟追傷伯奇出遊於田見異鳥鳴於桑其聲激然吉甫心動曰無乃伯奇乎鳥乃折翼其聲尢切吉甫曰果吾子也乃顧曰伯奇勞乎是吾子棲吾輿非吾子飛弗居言未卒鳥尋聲而棲其蓋歸入門集於井幹之上向室而號吉甫命後妻載弩射之遂射殺後妻以謝之【陳思王惡鳥論】

譬如蝙蝠欲捕鳥時則入穴爲鼠欲捕鼠時則飛空爲鳥而實無有大鳥之用其身臭穢但樂暗防舍利弗破戒比丘亦復如是旣不入於布薩自恣亦不入王者使役不名白衣不名出家如燒屍殘木不復中用【法苑珠林】孔子與子夏渡江見鳥而異之人莫能名孔子曰鶬嘗聞河上人歌云鶬兮鴰兮逆毛衰兮一身九尾長兮【韓詩外傳】

孔子遊於隅山見梓樹上有孤鶼乃承而歌之【琴操】正始元年戴鵀之鳥巢張臶門陰臶告門人曰夫戴鵀陽鳥而巢門陰此凶祥也乃援琴歌詠作詩二篇旬日而卒【魏志】

晉永嘉五年有鶖鳥集於始安縣南其裏之鷔陂中民周虎張得之木矢貫以銕銀其長六尺有半以箭計之其射者人身應長一丈五六尺也【圖經】

咸和二年正月饗萬國有五鷗集於太極殿前【晉起居注】公患瘧經年後猶至田舍瘧發有數小兒持公手腳公見因陽瞑忽起捉得一小兒化成黃鷁餘者皆走仍防以還家懸著牕上明當殺之至比曉失鷁瘧遂斷於時有瘧者便呼公便斷【錄異傳】

檀道濟鎭潯陽十二年入朝與家分別顧瞻城闕噓欷涕零時人歌曰生人非死別荼毒當柰何濟時發舟所養孔雀來銜其衣以十三年伏誅【異苑】

正光二年八月獲禿鶖鳥於宮內詔示崔光光表曰此卽詩所謂有鶖在梁解云禿鶖也性貪之鳥野澤所育不應入於殿庭昔魏氏黃初中有鵜鶘集於靈芝池文帝下詔以曹恭公逺君子近小人博求賢俊太尉華歆由此遜位而讓管寧者也臣聞野物入舍古人以爲不善是以張臶惡鵀賈誼忌鵩鵜鶘蹔集而去前王猶爲至誡況今親入宮禁爲人所獲方被畜養晏然不以爲懼準諸往義信有殊矣【北史】

陳後主時蔣山眾鳥鼓兩翼以拊膺曰柰何帝柰何帝又有鳥一足集其殿庭以嘴畫地成文曰獨足上髙臺盛艸變爲灰欲知我家處朱門當水開解者以爲獨足蓋指後主獨行無眾盛艸言荒穢隋承火運艸得火而灰及至京師與其家屬館於都水臺所謂上髙臺當水也【陳書】

隋宦者劉繼詮得芙蓉鷗二十四隻以獻毛色如芙蓉帝甚喜置北海中曰鷗字三品鳥宜封碧海舍人宋京師道林寺有沙門僧伽達多博通經論偏以禪思爲業以元嘉之初來遊宋境達多常在山中坐禪日時將逼念欲受齋乃有羣鳥銜果飛來授之達多思惟昔獼猴奉蜜佛亦受而食之今飛鳥授食何爲不可於是受進食之【梁髙僧傳】

帝捨臨海頓見大鳥異之詔綽爲銘其辭曰維大業八年嵗在壬申夏四月景子皇帝底定遼碣班師振旅龍駕南轅鸞旗西邁行宮次於柳城縣之臨海頓焉山川明秀實仙都也旌門外設款跨重阜帳殿周施降望大壑息淸下輕輿警百靈綏萬福踐素砂步碧沚同軒皇之襄野邁漢宗於河上想汾射以開襟望蓬瀛而載佇窅然齊肅藐屬殊庭兼以聖徳遐宣息別風於淮雨休符潛感表重潤於夷波璧日曬光卿云舒采六合開朗十洲澄鏡少選之間儵焉靈感忽有祥禽皎同鶴鷺出自霄漢翻然雙下髙逾一丈長乃盈尋靡霜暉於羽翮激丹華於觜距鸞翔鳯跱鵲起鴻騫或蹶或啄載飛載止徘徊馴擾咫尺乘輿不借揮琴非因拊石樂我君徳是用來儀斯固類仙人之騏驥冠羽族之宗長西王靑鳥東海赤鴈豈可同年而語哉竊以銘基華嶽事乖靈異紀迹鄒山義非盡美猶方冊不泯遺文可觀況盛徳成功若斯懿鑠懷眞味道加此感通不鐫名山安用銘異臣拜稽首敢勒銘云來蘇興怨帝自東徵言復禹績乃禦軒營六師薄伐三韓肅淸龔行天罰赫赫明明文徳上暢靈武外薄車徒可擾苛慝靡作凱歌載路成功允鑠反斾還軒遵林並壑停輿海澨駐驆巖阯窅想遐凝藐屬千里金臺銀闕云浮嶽峙有感斯應靈禽效祉飛來淸漢俱集華泉好音玉響皓質冰鮮狎仁馴徳習習翩翩絕迹無泯於萬斯年帝覽而善之命有司勒於海上【隋書】

宋昭公夢爲鳥咮加於南門尾加於北門曰子夢必立郢城有華山山上有井有鳥巢其中金喙黒色而團翅此鳥見則大水【異苑】

張衡嘗作水鳥假以羽翮腹中施機能飛數里【文士傳】梁武帝時有男子不知何許人於大眾中割肉以飼饑鳥血流徧體而顏色不變

晉李奚子東平太守李忠祖母本一山嫗每遇大雪鳥無安枝往往飛集其家遂畱不去嫗濟以谷且不敢驚上帝謂有仁心腸令度亡後得道居華陽洞宮【眞誥】昔有大樹仙者居殑伽河【卽恆河也】側棲神入定積年之久形如槁木遊禽棲集遺尼拘律【果樹名】果於其肩上暑往寒來乘防合拱一夕忽從定起欲去其樹又恐鳥驚於是安忍方便移之移訖乃起天美其徳賜號大樹仙昔佛在世時有一比丘林中誦經音聲雅好時有一鳥聞法敬愛在樹而聴時爲獵師所射命終緣此善根生忉利天【賢愚經】

廣博物志卷四十五﹤子部﹐類書類﹐廣博物志﹥

欽定四庫全書

廣博物志卷四十六

明董斯張撰

鳥獸第一【獸上】

冥氏掌設弧張爲穽擭以攻猛獸以靈鼓敺之若得其獸則獻其皮革齒須備【周禮】

獸人【其職共膳羞故屬於此】掌罟田獸辧其名物冬獻狼【狼膏溫故冬獻之】夏獻麋【麋膏涼故夏獻之】春秋獻獸物【春秋寒溫適故獸物皆獻之】時田則守罟及獘田令禽注於虞中凡祭祀喪紀賓客共其死獸生獸凡獸入於臘人皮毛筋角入於玉府凡田獸者掌其政令

服不氏掌養猛獸而教擾之凡祭祀共猛獸賓客之事則抗皮射則贊張侯以旌居乏而待獲

穴氏掌攻蟄獸各以其物火之以時獻其珍異皮革獸醫掌療獸病療獸瘍凡療獸病灌而行之以節之以動其气觀其所發而養之凡療獸瘍灌而劀之以發其惡然後藥之養之食之凡獸之有病者有瘍者使療之死則計其數以進退之【據功過進退其祿也並上】

軒轅始醫獸少昊始閹潔六畜【物原】

麟王者嘉祥也食嘉禾之實飲珠玉之英【瑞應圖】

麟一角明海內共一主也王者不刳胎不剖卵則出於郊【春秋感精符】

狼蹄肉角含仁懷義音中鐘呂步行中規折旋中矩遊必擇土翔必後處【廣雅】

麒麟牡鳴曰逰聖牝鳴曰歸和夏鳴曰扶幼秋鳴曰養綏【宋書】

麟之靑曰聳孤赤曰炎駒白曰索冥黑曰角端黃曰麒麐【瑞應圖】

歲星散爲麟玉衡散爲瑤光散爲象鹿斗星散爲犬彘樞精爲虎地精爲馬【覽】

昔人未見麟問嘗見者麟何類乎曰麟如麟也問者曰若吾嘗見麟則不問子矣而曰麟如麟寜可解哉見者曰麟麕身牛尾鹿蹄馬背問者霍然解【春秋運斗樞】

孔子未生時有麟吐玉書於闕里人家文雲水精之子孫衰周而素王徵在賢明知爲神異乃以繡紱系麟角信宿而麟去至敬王之末魯人鉏商田於大澤得麟以示夫子系角之紱尙猶在焉夫子知命之將終乃抱麟解紱涕泗滂沱【拾遺記】

孔子夜夢丰沛有赤煙气起顏回子夏侶往觀之驅車到楚西北範氏之廟見芻兒捶麟傷其前左足束薪而覆之孔子曰兒來汝姓爲誰兒曰吾姓爲赤松字時僑名受紀孔子曰汝豈有所見乎兒曰吾所見一獸如麕羊頭上有角其末有肉兒發薪下麟示孔子孔子趨而往麟蒙其耳吐三卷圖廣三寸長八寸每卷二十四字其言赤劉當起孔子精而讀之【孝經援神契】

孔子謂子夏曰得麟之月天當有血書魯端門孔聖沒周室亡子夏往觀逢一郎雲門有血飛爲赤鳥化而爲書云【春秋說題辭】

末多國人長四寸織麟毛爲布以文石爲牀人形𨿽小而室宇崇曠織鳯毛錦以錦爲帷幙也【洞冥記】

王方平常乘一黃麟降蔡經家擘脯而食云是麟脯【列仙傳】

王濬平吳被謗上表曰夫猛獸當塗麒麟恐懼【晉書以下師子】

如淫欲盛故生於鴿雀鴛鴦之中瞠恚盛故生於蚖蝮虵螫中愚癡盛故生於豬羊蚌蛤中防慢盛故生於師子虎狼中掉戲盛故生獼猴中慳嫉盛故生餓狗中若有少分施善餘福𨿽生在畜生於中微樂身口二業𨿽由心爲主然其口業受報者多如罵人輕躁諭如獼猴卽生猴中若言貪戾如烏語如狗吠騃如豬羊聲如驢鳴行如駱駝自髙如象惡如逸牛淫如鳥雀怯如貓貍諂如野狐如是諸惡隨口受報【法苑珠林】

師子五色而食虎於巨山之岫一噬則百人俯惟畏鉤防【束晳發蒙記】

法顯將至天竺去王捨城三十餘里有一寺逼暝過之顯欲詣耆闍崛山寺僧諫曰路甚艱險阻且多黑師子亟經噉人何由可至顯曰遠涉數萬里誓到靈鷲豈可使積年之誠旣至而廢耶眾莫能止乃遣兩僧送之顯至山日將曛夕遂欲停宿兩僧危懼捨之而還顯獨畱山中燒香禮拜翹感舊迹如覩聖儀至夜有三黑師子來蹲顯前防唇搖尾誦經不輟一心念佛師子乃低頭妥尾伏顯足前顯以手麾之咒曰若欲相害待我誦竟若見試者可使退矣師子良久乃去【神僧傳】

沙門邵碩至四月八日成都行化碩於眾中匍匐作師子形爾日郫縣亦見碩作師子形乃悟分身也【梁髙僧傳】跋摩嘗於別室坐禪累日不出寺僧遣沙彌往之見一白師子緣柱而立亙室彌漫生靑蓮花沙彌驚恐大呼往見師子豁無所見【神僧傳】

佛告諸比丘汝等當聽古昔有兩惡獸爲伴一名善牙師子二名善搏虎晝夜伺捕眾鹿時有一野牛逐彼二獸後食其殘肉以自全命時彼野牛竊自生念我今不能久與相逐當以何方便鬭亂彼二獸令不復相隨時野牛卽往善牙師子所如是語善牙善搏虎有如是語言我生處勝汝種姓勝汝形色勝汝力勢勝汝何以故我日日得好美食善牙師子逐我後食我殘肉以自全命卽說偈曰形色及所生大力而復勝善牙不能善善搏如是說善牙問野牛言汝以何事得知答言汝等二獸共集一處相見自知爾時野牛竊語善牙已便往善搏虎言汝知不善牙有如是語而我今日種姓生處悉皆勝汝力勢亦勝何以故我常食好肉善搏虎食我殘肉而自活命爾時卽說偈言形色及所生大力而復勝善搏不能善善牙如是說善搏問言汝以何事得知答言汝等二獸共集一處相見自知後二獸共集一處瞠眼相視善牙師子便作是念我不應不問便先下手打爾時善牙師子向善搏虎而說偈曰形色及所生大力而復勝善牙不如我善搏說是耶彼自念言必是野牛鬭亂我等善搏虎說偈答善牙師子言善搏不說是形色及所生大力而復勝善牙不能善若受無利言信他彼此語親厚自破壞便成於怨家若以知眞實當滅除瞠惱今可至誠說令身得利益今當善降伏除滅惡知識可殺此野牛鬭亂我等者卽打野牛殺爾時佛告諸比丘此二獸爲彼所破共集一處相見不悅況復於人爲人所破心能不惱【四分律】

此閻浮提有大國王名曰提毗總領八萬四千小國時世無佛有辟支佛在山林中福度眾生禽獸亦附時有師子名曰堅誓軀體金色食果噉艸不害羣生有一獵師剃除須髮身著袈裟內佩弓箭行見師子而心念言可殺取皮以用上王足得脫貧值師子睡獵師便以毒箭射傷師子驚覺卽往欲害見著袈裟便自念言著袈裟人不久在世必得解脫所以然者見此袈裟乃是三世聖人標相我若害之則起惡心向三世諸賢聖人念己息害毒箭入體命在不久卽說偈言耶囉羅婆奢沙沙訶說此語時天地大動無雲而雨諸天觀見雨華供養死已剝皮持以奉王求索賞募王見念言經書有云若有禽獸金色身者必是菩薩我今云何與物賞之若與賞者同彼無異王卽問言師子死時有何瑞應獵師答言口說八字雨華動地無雲而雨王聞語已悲喜交集卽召諸臣令解是義無能解者時山林中有一仙人名曰奢摩善解字義王卽請來爲王解說耶囉羅者謂剃頭著袈裟者當於生死疾得解脫婆奢沙者謂剃頭著染衣者皆是三世賢聖之相近於涅槃沙訶者謂剃頭著染衣者當爲一切諸天世人所見敬仰仙人解竟王大歡喜卽召四萬八千小王悉集共作七寶髙車載師子皮燒香散華盡心供養打金作棺盛師子皮以用起塔爾時人民因是善心命終之後悉得生天【賢愚經】佛吿波斯匿王曰過去久遠阿僧祗刼此閻浮提有一大國名波羅柰於時國王名波羅摩達王將四種兵入山獵戲王到澤上馳逐禽獸單只一乘獨到深林王時疲極下馬小休爾時林中有牸師子懷欲心盛行求其偶不能得值於林間見王獨坐淫意轉盛思欲從王近到其邊舉尾背住王知其意而自思惟此是猛獸力能殺我若不從意儻見危害王以怖故卽從師子成欲事已師子還去諸兵羣從已復來到王與人眾卽還宮城爾時師子從是懷胎十月滿足便生一子形盡似人惟足斑斕師子憶識知是王有便衘擔來著於王前王亦思憶知是己兒卽收取養以足斑駮字爲斑足【上以下象】王者自養有道則白象至負不死藥來【瑞應圖】

神靈滋液百寶爲用則白象至【援神契】

梁翔法師曰象一名伽郍【北戶錄】

象曰大客【天中記】

漢制天子以象牙爲火籠【西京雜記】

人希見生象也而得死象之骨案其圖以想其生也故諸人之所以意想者皆謂之象也【韓非子】

無竭至捨衞國中野逢山象一羣無竭稱名歸命卽有師子從林中出象驚惶奔走後渡恆河復值野牛一羣鳴吼而來無竭歸命如初尋有大鷲飛來野牛驚散遂得免之【神僧傳】

曇無懺從兄善能調象騎殺王所乘白耳大象王怒誅之令曰敢有視者夷三族親屬莫敢往者懺哭而葬之王怒欲誅懺懺曰王以法故殺之我以親而葬之並莫違大義何爲見怒傍人爲之寒心其神色自若王奇其志气遂畱供養之【上】

始興郡陽山縣有人行田忽遇一象以鼻捲之遙入深山見一象腳有巨刺此人牽挽得出病者卽起相與躅陸狀若歡喜前復載人就一污濕地以鼻掘出數條長牙送還本處彼境田稼常爲象所困其象俗呼爲大客因語云我田稼在此恆爲大客所犯若念我者勿復見侵便見躑躅如有馴解於是一家業田絕無其患【異苑】昔日有人行在曠路逢大惡象爲象所逐狂懼走突無所依怙見一丘井卽尋樹根入井中藏上有黑白二鼠牙齧樹根此井四邊有四毒虵欲螫其人而此井下有三大毒龍傍畏四虵下畏毒龍所攀之樹其根動搖樹上有蜜五滴墮其口中於時動樹敲壞蜂窠眾蜂散飛唼螫其人有野火起又復來燒大王當知彼人苦惱不可稱計而彼人得味甚少苦患甚多其所味者如牛迹水其所苦患猶如大海味如芥子苦如須彌味如螢火苦如日月如藕根孔比於太虛亦如蚊子比金翅鳥其味苦惱多少如是尊者言大王曠野者諭於生死彼男子者諭於凡夫象諭於無常丘井諭於人身樹根諭於人命白黑鼠者諭於晝夜齧樹根者諭念念滅四毒虵者諭於四大蜜者諭於五欲眾蜂諭惡覺觀野火燒者諭其老邁下有三毒龍者諭其死亡墮三惡道【法苑珠林】爾時摩竭國中有一長者生一男兒相貌具足甚可愛敬其生之日藏中自然出一金象父母歡喜因瑞立號名曰象護兒漸長大象亦隨大旣能行步象亦行步出入進止常不相離若意不用便住在內象大小便惟出好金由是因緣庫蔵寶滿象防長大恆騎東西遲疾隨意甚適人情阿闍世王聞知索防象護父子乘象在門王聴乘象入內下象拜王王大歡喜命坐賜食麤略談論須臾之間辭王欲去王告象護畱象在此莫將出耶象防慼然奉教畱之空步出宮未久之間象沒於地踴在門外像護還得乘之象護慮王見害投佛出家得羅漢道【賢愚經】

華氏國王有一白象能滅怨敵若人犯罪令象蹋殺後時象廏爲火所燒移象近寺象聞比丘誦法句經偈云爲善生天爲惡入淵象聞法已心便柔和起慈悲心後付罪人但以鼻嗅舌舐而去都不肯殺王見斯已心大惶怖卽召諸臣共謀此事智臣白王此象近寺必聞妙法是故爾耳今可移近屠肆處系王用其言象見屠殺惡心猛熾殘害更增是以當知一切眾生志性無定畜生尙爾聞法生慈見殺增害豈況於人而不染習是故智者宜應覺知見惡須棄覩善宜近勤聴經法

昔者菩薩身爲象王其心遠照知有佛法僧常三自歸每以普慈拯濟眾生誓願得佛當度一切從五百象時有兩妻象王於水中得一蓮華厥色甚妙以惠適妻適妻得華欣懌曰冰寒尢甚何緣有斯華乎小妻貪嫉恚而誓曰會以重毒鴆殺汝矣結气而殞魂靈感化爲四姓女顏華絕人智意流通博識古今仰觀天文明時盛衰王聞若玆娉爲夫人至卽陳治國之政義合忠臣王悅而敬之每言輒從夫人曰我夢覩六牙之象心欲其牙以爲佩幾王不致之我卽死矣王曰無妖言人聞見笑爾夫人心生憂結王請議臣四人自云己夢曰古今有斯象乎一臣對曰無有之也一臣曰王不夢也一臣曰臣嘗知之所在彌遠一臣曰若能致之王無憂於玆矣四臣卽召四方射師問之南方師曰臣父嘗云有之然遠難致臣上聞云斯人知之王卽現之夫人曰汝直南行三千里入山行二日許卽至象所道邊作坑除汝須髮著沙門服於坑中射之蔵取其牙將二寸來象師如命行之象處先射象卻著法衣服持鉢於坑中止住象王見沙門卽低頭言和南道士將以何事誡吾軀命答曰欲得汝牙象曰吾痛難忍疾取牙去無亂吾心令惡念生也志念惡者死入太山餓鬼畜生道中夫懷忍行慈惡來善往菩薩之上行也人卽截牙象曰道士汝當卻行無令羣象尋足迹也象適人去遠甚痛難忍躃地大呼奄然而死卽生天上羣象四來咸曰何人殺吾王者行索不得還守王屍悲痛哀號師以牙還王覩象牙心卽慟怖夫人以牙著手巾適欲視之雷電霹靂椎之吐血死入地獄佛吿諸沙門爾時象王者我身是也大婦者裘夷是獵師者調達是夫人者好首是【六度集經】佛言過去久遠有二國王一是迦屍國王二是比提醯國王比提醯王有大香象以香象力摧伏迦屍王軍迦屍王作是念言我今云何當得香象摧伏比提醯王軍時有人言我見山中有一白香象王聞此已卽便募言誰能得香象者我當重賞有人募言多集軍往彼取象象思惟言若我遠去父母盲老不如調順往至王所爾時眾人便自將香象向王邊王大歡喜爲作好屋具被蹋蹬敷著其下與諸妓女彈琴鼔瑟以娛樂之與象飲食不肯食之時守象人來白王言象不肯食王自向象所上古畜生皆能人語王問象言汝何故不食象答王言我有父母年老眼盲無與水艸父母不食我云何食復白王言我欲去者王諸軍眾無能遮我但以父母盲老順王來耳王今見聴我去供養父母終其年壽自當還來王聞此語極大歡喜我等便爲人頭之象此象乃是象頭之人先迦屍國人惡賊父母無供養心因此象故王卽宣令一切國內若不孝養父母者當與大罪尋卽放象還養父母隨壽長短父母喪亡還來王所王得白象甚大歡喜卽時莊嚴欲伐彼國象語王言莫與鬭諍凡鬭諍法多所傷害王言彼欺陵我象言聴我使往令彼怨敵不敢欺侮王言汝若去者或能不還答言無能遮我使不還者象卽於是往彼國中比提醯王聞象來至極大歡喜自出往迎旣見象己而語之言卽住我國象白言不得卽住我立身已來不違言誓先許彼王當還其國汝二國王應除怨惡自安其國豈不快乎卽說偈言得勝增長怨負則益憂苦不諍勝負者其樂最第一爾時此象說斯偈已卽還迦屍國從是以後二國和好爾時迦屍國王者今波斯匿王是比提醯王者今阿闍世王是爾時白象者今我身是也【雜寶蔵經】

迦葉佛時有兄弟二人俱爲沙門兄持戒坐禪一心求道而不布施弟布施修福而喜破戒兄從釋迦出家得阿羅漢果衣常不充食常不飽弟生象多力能卻怨敵國王所愛金銀珍寶瓔珞其身封數百戶邑供給此象隨其所須時兄比丘值世大儉遊行乞食七日不得末後得少麤食劣得濟命先知此象是前世弟便往詣象手捉象耳而語之言我昔與汝俱有罪也象思比丘語卽識宿命見前因緣愁憂不食象子怖懼便往白王王問象子先無人犯此象不象子答曰無他異人惟一沙門來至象邊須臾便去王卽遣人覓得沙門問言至象邊何所道耶沙門答曰我語象云我與汝俱有罪耳沙門向王具說如上王意便悟卽放沙門【譬諭經】

太子至年十嵗與兄弟捔力將欲出城於時有一大象當城門住諸人皆不敢前提婆達多以手搏頭卽便躃地難陀以足指挑擲著路傍太子以手執象擲著城外還以手接不令傷損象又還蘇時諸人民嘆未曾有【因果論】

時有敵國怨家聞太子好喜布施在所求索不逆其意卽防諸臣及眾道士共集議言葉波國王有行蓮華上白象名須檀延者多力健鬭每與諸國共相攻伐此象常勝誰能往乞者諸臣或言無能往者中有婆羅門八人卽白王言我能往乞當給我糧王卽給之王便語言能得象者我重賞汝道士八人卽詣葉波國至太子宮門悉皆掛杖俱翹一腳住自說言故從遠來欲有所乞太子聞之甚大歡喜便出迎之前爲作禮如子見父因想慰勞問何所求道士答言我聞太子好喜布施不逆人意欲從太子乞行蓮華上白象太子卽將至廏中令取一象道士等八人言我正欲得行蓮華上白象名須檀延者太子言此大象是我父王之所愛重王視如我若與卿者我卽失父王意或逐我出國太子卽日思惟我前有要在所布施不逆人意今不與者違我本心若不以此象施者何從得成無上平等卽勅左右被象金鞍疾牽來出太子左手持水澡道士手右手牽象以授與之八人得象卽咒願太子累騎白象歡喜而去【法苑珠林】昔有二人從師學道俱到他國路見象迹一人言此是母象懷雌子象一目盲象上有一婦人懷女兒一人言汝何以知之答曰以意思知汝若不信前到見之二人俱及象所悉如所言一人自念我與汝俱從師學我獨不見而汝獨知後還白師師爲重開乃呼一人問曰何因知此答曰是師常所教導者我見象小便地知是雌象見其右足踐地深知懷雌也見道邊右面艸不動知右目盲見象所止有小便知是女人見右足蹈地深知懷女我以纎密意思惟之耳師曰夫學當以意思穩審乃達也【法苑珠林以下犀】

卻塵犀海獸也然其角辟塵致之於座塵埃不入【述異記】犀行過叢林不通便開口露齒前向直指棘林自開【林邑國記】

犀角駭狐【淮南萬畢術】

獸曰犀處自林麓食惟棘刺體兼五肉或有神異表露以角含精吐靈望如華燭置之荒野禽獸莫觸【南海異物志】

犀角之好者稱雞昧白【廣志】

江水爲害蜀守李冰作石犀五枚二枚在府中一枚在市橋下二枚在水中以壓水精因曰石犀裏【蜀王本記以下獬廌】獬廌廣韻作

觟卽獬廌也

獬豸名神羊窮奇名神狗【宛委余編】

獬廌食楝【風俗通】

獬廌似山牛一角神人以廌遺黃帝帝曰何食何處曰食薦春夏處水澤秋冬處松柏【說文】

堯時有獬廌緝其毛爲帝帳【田俅子以下熊】

愛熊而食之鹽愛獺而飲之酒𨿽欲養之非其道【淮南子】熊山有穴焉熊之穴恆出神人夏啟而冬閉是穴冬啟乃必有兵【山海經】

熊獸蔵於山穴穴裏不得見穢及傷殘則合穴自死又有居大樹孔中東土呼熊爲子路以物擊樹云子路可起於是便下不呼則不動也【述異記】

陸居曰熊水居曰能【上】

赤熊佞人遠姦猾息則入國【宋書】

熊獸似豕山居冬蟄【說文】

晉平公夢見赤熊闚屏惡之而有病使問子產子產曰昔共工之卿曰浮逰旣敗於顓頊自沒沈淮之淵其色赤其言善笑其形善顧其狀如熊常爲祟見之堂上天下之主死見堂下則邦人駭見門則臣憂見庭則無傷窺君之屏病而無傷祭顓頊共工則瘳公如其言而疾間【瑣語】

邵陵髙平黃秀以元嘉三年入山經月不還其兒根生尋覓見秀蹲空樹中從頭至腰毛色如熊問其何故答曰天譴如此汝但自去生哀慟而歸逾年伐山人見形盡爲熊矣【異苑】

有人入林伐木迷惑失道時值大雨日暮饑寒惡虫毒獸欲侵害之是人入石窟中有一大熊見之怖出熊語之言汝勿恐怖此捨溫暖可於中宿時連雨七日常以甘果美水供給此人七日雨止熊將此人示其道徑熊語人言我是罪身多人怨家若有問者莫言見我人答言爾此人前行見諸獵者問汝從何來見有眾獸否答言見一大熊於我有恩不得示汝獵者言汝是人當以人類相觀何以惜熊今一失道何時復來汝示我者我與汝多分此人心變卽將獵者示熊處所獵者殺熊卽以多分與之此人展手取肉二肘俱墮獵者言汝有何罪答曰是熊防我如父視子今我負恩將是罪報獵者恐怖不敢食肉持施眾僧上座是羅漢語諸下座此是菩薩未來出世當得作佛莫食此肉卽時起塔供養王聞此事勅下國內背恩之人無令住此【法苑珠林以下虎】大虎出有時猶龍見有期也陰物以冬見陽虫以夏出出應其气气動其類參伐以冬出心尾以夏見參伐則虎星心尾則龍象象出而物見气至而類動天地之性也【論衡】

虎有子不能搏攫者殺之爲其墮武也【淮南子】

虎行以圻地卜食觀奇偶而行今人畫地卜者曰虎卜

鵲食蝟蝟食�鸃�鸃食豺豺食駁駁食虎他如食飛鼠防猨狼虱喫鶴靑腰食虎皆以小制大所謂禽之制其气也

虎交而月暈【雜俎】

山中寅日有自稱虞吏者虎也稱當路君者狼也稱令長者老貍也卯日稱丈夫者兔也稱東王父者麋也稱西王母者鹿也辰日稱雨師者龍也稱河伯者魚也稱無腸公子者蟹也巳日稱寡人者社中虵也稱時君者也午日稱三公者馬也未日稱主人者羊也稱吏者麞也申日稱人君者猴也稱九卿者猿也酉日稱將軍者雞也稱捕賊者雉也戌日稱人姓字者犬也稱城陽公仲者狐也亥日稱人君者豬也子日稱社君者鼠也稱神人者伏翼也丑日稱書生者牛也但知其物名則不能爲害也【抱朴子】

四方煩擾小民失恩虎衘魚【斗運樞】

虎陳魏宋楚之間或謂之李父江淮南楚之間謂之李耳【虎食物值耳卽止以觸其諱故】或謂之於防【於音烏今江南山夷呼虎爲防音狗竇反】自闗東西或謂之伯都【俗曰伯都事詳虎說方言】

寅獸白齒亦能見機亦云寅客【眞誥】

漢中山有虎生角道家云虎千年則牙蛻而角生【述異記】堯爲天子季秋下旬夢白虎遺吾馬喙子其母曰扶始升髙丘賭白虎上有云感已生臯陶索扶始問之如堯言明於刑法故立臯陶爲大理【春秋元命苞】

天命湯白虎戲朝其終白虎在野【春秋孔演圖】

有虎在乎葭中天子將至七萃之士髙奔戎請生捕虎必全之乃生捕虎而獻之天子命之爲柙而畜之東虞是爲虎牢【穆天子傳】

周王欲殺王子宜咎立伯服釋虎將執之宜咎叱之虎弭耳而服【瑣語】

周幽王時牛化爲虎羊化爲狼洛南有避狼城云幽王時羣羊爲狼食人故築城避之今洛中有狼村是其處也【述異記】

孔子嘗遊於山使子路取水逢虎於水所與共戰攬尾得之內懷中取水還問孔子曰上士殺虎如何子曰捉虎頭又問中士殺虎如何子曰捉虎腰又問下士殺虎如何子曰捉虎尾子路出尾棄之因恚孔子曰夫子知水所有虎使我取水是欲死我乃懷石盤欲中孔子又問上士殺人如之何子曰上士殺人用筆端又問中士殺人如之何子曰中士殺人用舌又問下士殺人如之何子曰下士殺人懷石盤子路出而棄之於是心服【殷蕓小說】齊景公獵上山見虎下澤見虵問晏子曰此不祥耶曰有賢不知知而不用用而不任此不祥也山是虎室澤是虵窟何不祥乎【說苑】

中行繆伯手搏虎而不能生也【力能殺虎而徳不能服之】蓋力優而克不能及也【淮南子】

趙王逰於圃中左右以莵與虎而輒觀之盻然環其眼王曰可惡哉虎目也左右曰平陽君之目可惡過此見此未有害也見平陽君之目如此者則必死矣【韓子】漢景帝好逰獵見虎不能得之乃爲珍饌祭所見之虎帝乃夢虎曰汝祭我欲得我牙皮耶我自殺從汝取之明日帝入山果見此虎死在祭所乃命剝取皮牙余肉復爲虎【獨異志】

都區寶者後漢人居父喪鄰人格虎虎走趨其廬中卽以蓑衣覆蔵之鄰人尋迹問寶寶曰虎豈有可念而蔵之乎此虎後送禽獸以助寶祭【安成記】

顧少連補登封主簿邑有虎孽民患之少連命塞陷穽移文嶽神虎不爲害【汝南先賢傳】

王業字子香爲荊州刺史有徳政卒於支江有三白虎低頭曵尾宿衞其側及喪去逾州境忽然不見共立碑文號曰支江白虎也【陳畱耆舊傳】

葛仙翁憑白桐幾學道數年白日登仙幾化爲白虎三腳兩頭往往人見之【會稽典錄】

道士王暉者魏時人白羊公之弟子也居華嶽洞眞觀常種黃精於溪側虎爲之耕豹爲之耘出入亦乘虎豹具薦轡行鞭策如人乘馬無異餌黃精蒼術積有嵗時其後以道術傳王法衝乃尸解而去【眞仙通鑑】

晉武帝太康六年南陽獲兩足虎虎者陰精而居乎陽金獸也南陽火名也金精入火而失其形王室亂之妖也其七年十一月景辰四角獸見於河間天戒若曰角兵象也四者四方之象當有兵革起於四方後河間王遂連四方之兵作爲亂階【搜神記】

江漢之域有防人其先廩君之苗裔也能化爲虎長沙所屬蠻縣東髙居民曽作檻捕虎檻發明日眾人共往格之見一亭長赤幘大冠在檻中坐因問君何以入此中亭長大怒曰昨忽被縣召夜避雨遂誤入此中急出我曰君見召不當有文書耶卽出懷中召文書於是卽出之尋視乃化爲虎上山走或云防虎化爲人好著紫葛衣其足無踵虎有五指者皆是防

晉太元元年江夏郡安陸縣師道宣年二十二少未了了後忽發狂變爲虎食人不可紀後有一女子樹上采桑虎取食之竟乃蔵其釵釧於山石間後復人形知而取之經年還家復爲人遂出仕官爲殿中令史夜共人語忽道天地變怪之事自云我曾得病發狂遂化爲虎啗人言其姓名同坐人或有食其父子兄弟者於是號哭捉送赴官遂餓死建康獄中

丹陽人沈宗在縣治下以卜爲業義熙中左將軍檀侯鎭姑熟好獵以格虎爲事忽有一人著皮袴乘馬從一人亦著皮袴以紙裹十餘錢來詣宗卜云西去覓食好東去覓食好宗爲作卦卦成告之東向吉西向不利因就宗乞飲內口著甌中狀如牛飲旣出東行百餘步從者及馬皆化爲虎自此以後虎暴非常

蘇易者廬陵婦人善防產夜忽爲虎所取行六七里至大壙厝易置地蹲而守見有牝虎當產不得解匍匐欲死輒仰視易怪之乃爲探出之有三子生畢牝虎負易還再三送野肉於門內【並上】

介象入山冀遇神仙臥石上有一虎往防象額象謂曰天使汝來侍衞我者汝且停若山神使汝試我者汝自去虎乃去【神仙傳】

永初中邵都梁馮恭醉臥於山路夜有虎來以頭枕其背恭中宵展轉以手搏之復大寢向曉始醒猶見虎蹲在腳後若有宿命非智力所及也【異苑】

晉沙門釋法安者廬山之僧遠法師弟子也義熙末陽新縣虎暴甚盛縣有大社樹下有築神廟左右民居以百數遭虎死者夕必一兩人法安嘗逰其縣暮投此村民以懼虎早閉門閭且不識法安不肯受之法安遙之樹下坐禪通夜向曉有虎負人而至投樹之北見安如喜如跳伏安前安爲說法授戒虎踞地不動有頃而去至旦村人追死者至樹下見安大驚謂其神人故虎不害自玆以後虎患遂息【法苑珠林】

晉時會稽嚴猛婦出采薪爲虎所害後猛行至蒿中忽見云君今日行必遭不善我當相免也旣而俱前忽逢一虎跳踉向猛婦舉手指虎狀而遮防須臾有二胡人荷防而過婦因指之虎卽擊胡猛得免也【異苑】

宋元嘉中章安縣人常屠虎至海口見一蟹大如笠腳長三尺取食甚美其夜夢一少姬語云汝噉我肉我食汝心明日其人爲虎所食

商亮字子華舉孝防到陽城遇兩虎爭一羊亮按劍直前斬羊虎乃各以其一半去時人爲之謠曰石裏之勇商子華暴虎見之蔵爪牙【上】

義熙四年東陽郡大朱縣吳道宗少失父單與母居會道宗收債不在鄰人聞其屋中砰磕之聲闚不見其母但有烏斑虎在其室中鄕曲驚怕恐虎入食其母便鳴鼓會人共往救之圍宅突進不見其虎但見其母語如常不解此意兒還母語之曰宿罪見追當有變化事後一月日便失其母縣界內虎災屢起皆云烏斑虎百姓患之發人格擊之殺數人後人射虎中膺弁防刺中其腹然不能卽死經數日後虎還其家故牀上不能復人形伏牀上而死其兒號泣而葬其母如法朝夕哭臨【齊諧記】梁衡山侯蕭泰爲雍州刺史鎭襄陽時虎甚暴村門設檻機發村人炬火燭之見一老道士自陳雲從村告乞還誤落檻中共開之出檻卽成虎馳去

梁末始興人黃幹有妹小珠聘同縣人李肅小珠共嫂入山采木實過神廟而小珠在廟戀慕不肯歸及將還復獨走上廟見人卽入艸中幹妻來告肅肅以爲更有他意肅被縣召將一伴夜還值風雨見廟屋有火二人向火炙衣見神牀上故衣少間聞外有行聲二人惶怖入神牀屏風後須臾見一虎振尾奮迅直至火邊自脫牙爪捲皮置牀上著衣向火坐肅防乃小珠也肅往抱小珠共語不應明日將歸送向幹家乃閉置一室擲生肉則接食之其母恆防守之惟見一豬少日又成虎村人乃將弓弩上捨發屋射殺之【虎薈】

廷尉沈僧照聴南山彪嘯云國有邊事當選人丁【梁典】後周楊忠從太祖狩於龍門獨當一虎左挾其腰右拔其舌太祖壯之北臺謂虎爲揜於因以字之【周書】

曇詢山行值二虎相鬭累時不歇詢乃執錫分之以身爲翳語云同居林藪計無大乖幸各分路虎低頭受命便飲气而散屢逢熊虎交諍事略同此而或廓居榛梗惟詢一蹤入鳥不亂獸見如偶每入禪定七日爲期白虎入房仍爲窟宅獨處靜院不出十年初遘疾彌畱忽有神光照燭香風拂扇又感異鳥白頸赤身繞院空飛聲淚哀切气至大漸鳥住堂基自後狎附不畏人物或在房門至於臥席悲叫逾甚血沸眼中旣爾往化鳥便飛出外空中旋轉奄然翔逝又猛虎繞院悲吼兩宵云昏三日天地結慘【神僧傳】

釋靜藹附節終南有終焉之志煙霞風月樂而亡返山本無水須便澗飲當於昏夕覺人侍立忽降虎來前爮地而去及明觀之漸見潤濕使人淘掘飛泉通湧從是已來遂省挹酌今錫谷避世堡虎爮泉是也【法苑珠林】有人常隨佛調山行數十里天暮大雪調入石穴虎窟中宿虎還共臥窟前調謂虎曰我辱汝處有愧如何虎乃弭耳下山【神僧傳】

竺曇猷移始丰赤城山石室坐禪有猛虎數十蹲在猷前猷誦經如故一虎獨睡猷以如意扣虎頭問何不聴經俄而羣虎皆去有頃壯虵競出大十圍循環往復舉頭向猷經半日復去【上】

雪山之下多有雜類諸獸馳逰各各相隨任其所食時彼獸中有一防虎端正少雙於諸獸中無比類者彼虎如是毛色光鮮爲於無邊諸獸求覓欲取爲對各各皆言汝屬我來汝屬我來復有諸獸自相謂言汝等且待莫共相爭聽彼牸虎自選取誰卽爲匹偶彼獸卽是我等之王時諸獸中有一牛王向於牸虎而說偈言世人皆取我之糞持用塗地爲淸淨是故端正賢牸虎應當取我以爲夫是時牸虎向彼王說偈答言汝項斛領甚髙大止堪駕車及挽犁云何將此醜身形忽欲爲我作夫主是時復有一大白象向於牸虎而說偈言我是雪山大象王戰鬭用我無不勝我旣有是大威力汝今何不作我妻是時牸虎復以偈答彼白象言汝若見聞獅子王膽詟驚怖馳奔走遺失屎尿狼籍去云何堪得爲我夫爾時彼中有一獅子諸獸之王向彼牸虎而說偈言汝今觀我此形容前分濶大後纎細在於山中自恣活復能存卹餘眾生我是一切諸獸王無有更能勝我者若有見我及聞聲諸獸悉皆奔不住我今如是力猛壯威神甚大不可論是故賢虎汝當知乃可爲夫作扵婦時彼牸虎向獅子而說偈言大力勇猛及威神身體形容悉端正如是我今得夫已必當頂戴而奉承【法苑珠林以下鹿】

魚懷珠而鱗紫鹿帶玉而角斑【說林】

鹿食麂食虵【覽】

鹿者純善之獸王孝則白鹿見王者明惠及下則見【瑞應圖】白麞王者刑罰理則至【說文】

蟩爲蚊黃魚爲鸚鵡汝魚之斑者爲鹿

邪希有鹿兩頭而角且千一角者爲天鹿兩角者爲辟邪道書有五頭鹿其角且千

大林中塔佛與調達昔爲鹿王佛代孕鹿命野處野鹿之號因此得名【西域傳】

蜀郡頤墓山山有穴如墓之口故名崕巗直峭有平地百餘步坦然方正諸山之鹿一日一聚其中號曰鹿市【圖經】

黃帝時南夷乘白鹿來獻鬯【宋志】

夏禹之時神鹿行於河水【金樓子】

老子騎靑鹿上升【仙鑑】

太微眞人尹澄字初黙曾行山中遇鹿有傷足躓頓不前者澄哀其苦乃以藥封之後因入山忽遇洪雨食盡衣單困於林藪時有羣鹿奄至相依而止饑則吮其乳安則臥其懷相隨累日而返【上】

夷齊棄薇不食有白鹿乳之

楚元王在郁林大獵於云夢之澤有鹿哀鳴王釋之後吳侵楚萬鹿乘月黑馳繞吳軍若萬馬奔聲吳軍驚遁楚王明日達吳營見鹿無數環之一大白鹿敍其報恩曲折楚王乃爲立廟以旌其徳

辛孟年七十與麋鹿同羣遊世謂之鹿仙【潘嶽闗中記】丁茂字仲慮交趾人也至孝母終負土治冢列植松柏白鹿逰乎左右【廣州先賢傳】

黃列子者嘗逰獵九江射中五色神鹿逐迹尋穴遇神芝服而得仙

楚王英宮樓未成鹿走上階其後果薨昌邑王時夷鴣鳥集宮殿下其後昌邑王竟亡會稽東郡都尉禮文伯時羊伏防下其後遷爲東萊太守都尉王子鳯時麕入府中其後遷丹陽太守【論衡】

成帝末年宮中雨一蒼鹿殺而食之其味甚美【述異記】辛繕字公文少治春秋詩易隱居農華陰弟子受業者六百餘人所居傍有白鹿甚馴不畏人【三輔決錄】

襄陽蘇嶺山廟門有二石鹿夾之故謂之鹿門山習氏記云習郁常爲侍中從光武幸黎丘郁與光武俱夢見蘇嶺山神因使立祠郭重產記云雙石鹿自立如鬭采伐人常過其下或有時不見鹿因是知有靈瑞梁天監初有蚌湖村人於此澤間獵見二鹿極大有異於恆鹿乃走馬逐之鹿卽透澗直向蘇嶺人逐鹿至神所遂失所在惟見廟前二石鹿獵者疑是向者鹿所化遂回其夜夢見一人著單巾幘黃布袴褶語云使君遣我牧馬汝何驅迫賴得無他若見損傷豈得全濟【襄陽記】

昔番陽郡安樂縣有人姓彭世以捕射爲業兒隨父入山父忽蹶然倒地乃變成白鹿兒悲號追鹿超然遠逝遂失所在兒於是不捉弓終身至孫復學射忽得一白鹿乃於鹿間得道家七星符有其祖姓名年月分明視之惋悔乃燒去弧矢【列異傳】

有一士人姓車是淮南人天雨捨中獨坐忽有二年少女來就之著紫纈襦立其牀前共語笑車疑之天雨如此女人從外來而衣服何不沾濕必是異物其壁上先掛一銅鏡徑數寸回顧鏡中有二鹿在牀前因將刀斫之而悉成鹿一走去獲一枚以爲脯食之【五行記】

有人捕鹿獲之爲人所竊詣管輅爲卦云東巷第三家無人時發其屋頭第七椽以瓦著椽下明日食時自送還汝也其夜盜者父患頭痛亦來自占輅令歸之病乃愈【異苑】

昔張盍蹹及孺寧成二人並精思於蜀雲臺山石室中忽有一人著黃練單衣葛巾到其前曰勞乎道士乃辛苦幽深於是二人顧視於鏡乃見是鹿也因問曰汝是艸中老鹿何敢詐爲人形也言絕卽逐其鹿而走去【抱朴子】

東晉義熙中鄱陽李嬰李滔兄弟二人善於用弩嘗得大鹿解其四腳懸著樹上以髒爲炙方欲共食遙見山下有人長三丈許疾步而來手持大囊旣至斂取鹿頭骼皮骨並火上雜肉悉納囊中徑負入山嬰兄弟須臾俱卒

石勒嘗傭於臨水爲逰軍所囚會有羣鹿傍道軍人競逐之勒乃獲免俄而見一老父謂勒曰向來羣鹿者我也君應爲列國主故相救耳

貞山在毘陵郡梁時有村人韓文秀見一鹿產一女子在地遂收養之及長與凡女有異遂爲女冠梁武帝爲別立一觀號曰鹿娘後死入棺武帝致祭開棺視之但聞異香不見骸骨遂葬棺於毘陵因號其葬處爲貞山【述異記】

沙門惠原本姓春氏義陽人也少以弓弩爲業至武陵山射一孕鹿將死能言曰吾先身只殺汝汝今遂並殺害我母子旣是緣對應爲汝死復向言曰吾尋當成佛也汝可行善生生代代勿復結寃惠原卽悟前緣遂落髮於鹿死之處而置迦藍名耆闍窟山寺王融別傳言惠死後十年有人於武當山下見之【朗州圖經】

慧約季父喜畋獵化終不攺約常嘆曰飛走之類去人甚遠好生惡死此情何別乃絕羶腥叔父遂避於他裏恣行勦戮夢赤衣使者手持矛防謂曰汝終日殺生菩薩教化又不能止捉來就死驚覺汗流旦便毀諸獵具深攺前咎約復至常所獵處見麋鹿數十頭騰倚隨船若有愧謝者【神僧傳】

梁小莊嚴寺在建康定陰裏本是晉零陵王廟地天監六年度禪師起造時有鄒文立者世以烹屠爲業嘗欲殺一鹿鹿跪而流淚以爲不祥卽加刳剖鹿懷一麑尋當產育就庖哀切有惻害心因斯患疾眉須皆落身瘡並壞因生慚愧深起悔責乃求道度禪師發露重懴立大誓願罄捨家貲回買此地爲立伽藍【梁京寺記】

僧崖焚身後八月中獵人牟難當者於就嶠山頂行獵搦箭弓弩舉眼望鹿忽見崖騎一靑麖獵者驚曰汝在益州已燒身死今那在此崖曰誰道許誑人耳汝能燒身不射獵得罪也汝當勤力作田矣便爾別去又至冬間崖兄子於溪中忽聞山谷喧動若數萬眾舉望見崖從以兩僧執錫而行因追及之欲捉袈裟崖曰汝何勞捉我乃指前雞豬曰此等音聲皆有詮述如汝等語他人不解余國言音汝亦不解人畜有殊皆有佛性但爲惡業故受此形汝但力田莫養禽畜【神僧傳】

有佛世尊號曰寶徳我時作摩納之子此會眾生住佛智慧者往昔之時悉在鹿中我時發願如是諸鹿我皆令住佛智慧中時鹿聞已尋皆發願得如是一切勇【法苑珠林】昔有一菩薩身爲九色鹿毛色九種角白如雪常在恆水邊飲食水艸與一烏爲知識時水中有一溺人隨流來下或出或沒仰頭呼天山神樹神諸天龍神何不湣我鹿聞下水救之語言汝可騎我捉我角負出上岸溺人下地繞鹿三匝向鹿叩頭乞爲人天作奴給其使令采取水艸鹿言不用且各自去欲報恩者莫道我在此人貪我皮角必來殺我時國王夫人夜夢見九色鹿卽詐病不起王問何以答曰我昨夜夢見非常之鹿其毛九種色其角白如雪我思欲得其皮作坐褥其角作拂柄王當爲我得之王若不得我將死矣王募國中若有能得當分國而治賜其金鉢盛滿銀粟賜其銀鉢盛滿金粟溺人聞之欲取富貴念是鹿是畜生死活何在往至王所言知鹿處王大歡喜言汝若能得其皮角來者報之半國溺人面上卽生癩瘡溺人言大王此鹿𨿽是畜生大有威神王宜多出人兵乃可得耳王卽大出人眾徑到恆水邊烏在樹頭見人兵來卽呼鹿言知識且起王兵來至鹿熟睡眠臥不覺烏下喙耳鹿方驚覺四向顧望無復走地便往趣王車邊傍臣欲射王曰莫射此鹿非常將是天神鹿言大王且莫射我我前活王國中一人鹿復長跪問王曰誰道我在此王便指示車邊癩面人是也鹿卽仰頭視此人面眼中淚出不能自勝此人前溺在水中我不惜身命自投水中負此人出約不相道人心反復不如水中浮木也王有愧色乃曰汝受其恩柰何反欲殺之背恩如是卽下勅國中若有驅逐此鹿老當誅五族其人因癩而死【九色鹿經】

昔有國王名梵達多以此林施與羣鹿故名施鹿林如羯蘭鐸迦長者於王捨城竹林園中穿一池以施羯蘭鐸迦鳥令其逰戲因名施羯蘭鐸迦池此亦如是故名施鹿林【法苑珠林】

昔摩竭國甘黎園中城北石室窟中有眾多獵師入山逰獵廣施羅网殺鹿無數復還上山時有一鹿墮彼【去聲】中大聲呼喚獵師聞己各各奔馳自還墮傷害人民不可勝數𨿽復不死被瘡極重痛不可言各相扶持乃到其捨求諸膏藥以傅其瘡室家五親各迎屍喪歸還被瘡眾生念知瘡瘥厭患逰獵宿緣應度便自捨家學道作沙門【上】

佛告諸比丘過去久遠無量世時波羅柰國中有山名曰仙山有梵志在彼山住大小便利於石上後有精气墮於行處有一雌鹿來防卽便有身十月滿足來至仙人所生一女子端正殊妙惟腳似鹿梵志取之養育長成梵志事火使火不絕此女宿火小不用意使令火滅此女恐怖畏梵志瞠有餘梵志離此住處此女往彼乞火梵志見迹迹有蓮華要此女言繞我捨七帀當與汝火若去時亦繞七帀莫行本蹤異道而還卽如其言取火而去時梵豫國王出行遊獵見彼梵志繞捨周帀十四重蓮華復見二道有兩行華怪其所以問梵志言都無水池云何有此妙華彼具答之王尋華迹至梵志所從索女防見其端正甚適悅意卽從梵志求索此女梵志與王王卽立爲第二夫人後時有身相師占言當生千子王大夫人聞己生妬漸作計校恩厚招諭鹿女左右多與財寶十月滿足便生千葉蓮華欲生之時大夫人以物縵眼不聴自防捉臭爛馬肺承著其下取千葉蓮華盛著籃裏擲於河中還爲解眼而語之言防汝所生惟見一段臭爛馬肺王遣人問爲生何物而答王言惟生臭肺大夫人而語王言王喜倒惑此畜生所生仙人供養生此不祥臭穢之物王大夫人卽便退其夫人之職不復聴見時烏耆延王將諸徒眾從夫人防女下流逰戲見黃雲蓋從河上流隨水而來王作是念此云蓋下必有神物遣人往防於黃雲下見有一籃卽便接取開而防之見千葉蓮華葉葉有一小兒取之養育以漸長大各有大力烏耆延王常貢獻梵豫王集諸獻物遣使欲去諸子問言欲作何等時王答言欲貢獻彼梵豫國王諸子答言若有一子猶望能服天下使來貢獻況有千子而當獻他千子卽時將諸軍眾降伏諸國次到梵豫國王聞軍至募其國中誰能攘卻如此之敵都無有人能攘卻者第二夫人來受募言我能卻之問言云何得卻夫人答言但爲我作百丈之臺我坐其上必能攘卻作臺已竟夫人在上而坐爾時千子欲舉弓射自然手不能舉夫人語言汝愼莫舉手向父母我是汝母千子問言何以爲驗母答子言我若搆乳一乳有五百岐各入汝口是汝之母若當不爾非是汝母卽時兩手搆乳一乳之中有五百岐入千子口中其餘軍眾無有得者千子降伏向父母懴悔諸子於是和合二國無復怨讐【雜寶蔵經】

往昔久遠無數世時有五通比丘名精進力在山中樹下閒寂求道時有四禽獸依附左右常得安隠一者鴿二者烏三者毒虵四者鹿是四禽獸者晝行求食暮則還宿四禽獸一夜自相問言世間之苦何者爲重烏言饑渴最苦饑渴之時身羸目冥神識不寜投身羅网不顧鋒刃我等喪身莫不由之以此言之饑渴爲苦鴿言淫欲最苦色欲熾盛無所顧念失身滅命莫不由之毒虵言瞠恚最苦毒意一起不避親疎亦能殺人復亦自殺鹿言驚怖最苦我在林野心恆怵惕畏懼獵師及諸豺狼髣髴有聲奔投坑岸母子相捐肝膽悼悸以此言之驚怖爲苦比丘聞之卽答之曰汝等所論是其末耳不究苦本天下之苦無過有身身爲苦器憂畏無量吾以是故捨俗學道滅意防想不貪四大欲防苦源志存泥洹是故知身爲大苦本故書云大患莫若於身也【法苑珠林以下兔】

赤兔王者徳盛則至【宋書】

白兔王者敬耆老則見【上】

王者恩加耆老則白兔見一本曰王者應事疾則見赤兔者王者徳茂則見【瑞應圖】

熒惑不明雉生兔焉【春秋考異郵】

君失徳則地吐泉魚啣兔【春秋元命苞】

兔毫出菟樂浪【範子計然】

殷紂時生毛兔生角是甲兵將興之兆【述異記】

宣王三十年有兔舞於鎬京【竹書紀年】

后羿獵於巴山獲一兔大如驢異之置柙中中塗失去柙掩如故羿夜夢一人冠服如王者謂羿曰我鵷扶君爲此土之神而何辱我我將假手於逄蒙是日逄蒙弒羿而奪之位兔曰鵷扶自此始也【云私志以下馬】

趣馬【趣養馬者】掌贊正良馬【贊助校人而正良馬之弗良者】而齊其飲食【所以養之使無饑渴之害】簡其六節【所以閒之以辧六馬之等】掌駕說之頒【駕以行說以止有勞逸之節故敍而頒之說稅】辧四時之居治【居謂牧廏所處之宜治謂執駒攻特之屬治直吏反】以聽馭夫【周禮】

巫馬掌養疾馬而乘治之相醫而藥攻馬疾受財於校人馬死則使其賈粥之入其布於校人

圉師掌教圉人養馬春除蓐釁廏始牧夏庌馬冬獻馬射則充椹質茨墻則翦闔

圉人【良馬匹一人駑馬麗一人】掌養馬芻牧之事以役圉師凡賓客喪紀牽馬而入陳廞馬亦如之

馬質【主平馬價】掌質馬【質正也買馬則平其價值】馬量三物【三馬之材必量其髙下然後可知其價也】一曰戎馬二曰田馬三曰駑馬【下材而共冗事之馬】皆有物賈【以其材之美惡定其價之髙下】綱惡馬【馬之惡者則綱維之所以禁其奔踶也】凡受馬於有司者【有司謂校人之屬受馬謂國事當用馬者】書其齒毛與其賈【馬質則書其年齒毛色及其價值】馬死則旬之內更旬之外入馬耳以其物更其外否馬及行則以任齊其行若有馬訟則聴之【有爭馬之訟則聴其曲直】禁原蠶者【原再也蠶爲龍精與馬同祖一嵗再蠶則蠶勝而馬衰故禁之】校人【馬官之長】掌王馬之政【政謂差檡養乘之數】辯六馬之屬【馬之屬不同而所駕亦異故辯之】種馬一物【種謂馬之至良而可以爲種者王路用之一物者謂以一類相從也】戎馬一物【戎路駕戎馬】齊馬一物【金路駕齊馬】道馬一物【象路駕道馬】田馬一物【田路駕田馬】駑馬一物【以給宮中之役】凡頒良馬而養乘之【頒良馬謂頒之於圉師圉人趣馬馭夫僕夫也養之乘之然後教也】乘馬一師四圉【四匹曰乘養馬曰圉乘馬分爲四圉圉師一人主之】三乘爲皁【馬十二匹爲皁】皁一趣馬【下士一人主之】三皁爲系【馬三十六匹爲系】系一馭夫【中士一人主之】六系爲廐【馬二百一十六匹爲廐】廐一僕夫【上士一人主之】六廐成校【六馬各一廐共成一校凡千二百九十六匹而王馬少備】校有左右【二校分爲左右】駑馬三良馬之數【五馬皆爲良馬惟駑馬一物獨三倍良馬之數】麗馬一圉【二馬爲麗是二駑馬共爲一圉】八麗一師【馬十六匹共一圉師】八師一趣馬【馬百二十八匹共一趣馬】八趣馬一馭夫【馬一千二十四匹共一馭夫也駑馬三良馬之數五良一駑凡一千四百五十六匹而王馬大備矣】天子十有二閒【閒必木爲之以防馬也六廐成校校有左右故十二閒也】馬六種【種馬戎馬齊馬道馬田馬駑馬】邦國六閒【諸侯良馬三閒駑馬三閒】馬四種【無種馬戎馬也】家四閒【卿大夫良馬一閒駑馬三閒】馬二種【止有田馬駑馬】凡馬特居四之一【特牡馬也三牝一牡欲其生之眾也】春祭馬祖【祭天駟星】執駒【馬二嵗爲駒性未定執之無令近母】夏祭先牧【祭始養馬者】頒馬攻特【牡馬蹄齧不可乘用故因夏頒馬而攻鑿其蹄也】秋祭馬社【祭始乘馬者】臧僕【簡爲馭者令皆善也】冬祭馬步【祭神爲災害馬者】獻馬【獻成馬於王】講馭夫【馭夫馭貳車從車使車者講簡習也】凡大祭祀朝覲會同【皆有合用之馬】毛馬而頒之【齊其毛色而頒授之】飾幣馬【以馬賜遺則校人飾之】執朴而從之【馭者執鞭策而從之】凡賓客受其幣馬【受其庭實之馬】大喪飾遺車之馬及葬埋之田獵則帥驅逆之車凡將事於四海山川則飾黃駒【黃中之色也謂殺駒以祈沈也】凡國之使者共其幣馬【幣馬或以賜諸侯或以私覿】凡軍事物馬而頒之【齊其足力而頒授之】等馭夫之祿【自馭馬以下皆有祿舉馭夫以見之也】宮中之稍食【謂馬皆冇養乘於宮中者並上】

黃鵠之飛日行千里有必飛之備也騏驎騄駬每一日走千里有必走之勢也虎豹熊羆而無敵者有必勝之理也【商子】

馬毛大尾親友自絕【注云取馬毛大尾置朋友衣中及夫婦衣中則各自相憎矣萬畢術】

古之善相馬者寒風氏相口齒麻朝相頬子女厲相目衞忌相髭許鄙相投伐褐相胸脇管靑相膹肳陳悲相股腳秦牙相前贊君相後【呂氏春秋】

馬頭爲王欲得方目爲丞相欲得光脊爲將軍欲得彊腹脇爲城郭欲得張四下爲令欲得長凡相馬之法先除三羸五駑乃相其餘大頭小頸一羸弱脊大腹二羸小頸大蹄三羸大頭緩耳一駑長頸不折二駑短上長下三駑大髂【括賈切】短脇四駑淺防薄騧五駑【齊民要術】相馬不蔵法肝欲得小耳小則肝小肝小識人意肺欲得大鼻大則肺大肺大則能奔心欲得大目大則心大心大則猛利不驚目四滿則朝暮健腎欲得小腸欲得厚且長腸厚則腹下廣方而平脾欲得小膁腹小則脾小脾小則易養望之大就之小筋馬也望之小就之大肉馬也皆可乘致致瘦欲得見其肉【謂前肩守肉】致肥欲得見其骨【骨謂頭顱】馬龍顱突目平脊大腹防重有肉此三事備者亦千里馬也水火欲得分【水火在鼻兩孔間也】上唇欲急而方口中欲得紅而有光此馬千里馬上齒欲鉤鉤則壽下齒欲鋸鋸則怒頷下欲深下唇欲緩牙欲去齒一寸則四百里牙劍鋒則千里嗣骨欲廉如織杼而濶又欲長【頬下側八骨是】目欲滿而澤眶欲小上欲弓曲下欲直素中欲廉而張【素鼻孔上】陰中欲得平【股下】主人欲小【股裏上近前也】陽裏欲髙則怒【股中上之主人】額欲方而平八肉欲大而明【耳下】中欲深【耳下近牙】耳欲小而鋭如削筒相去欲促欲戴中骨髙二寸【中骨也】易骨欲直【眼下直下骨也】頰欲開赤長膺下欲廣一尺以上名曰挾【一作扶】尺能久走鞅欲方【頬前】喉欲曲而深胸欲直而出【髀間前向】鳧間欲開望視之如雙鳬頸骨欲大肉次之髻欲桎而厚且折季毛欲長多覆肝肺無病【發後毛是】背欲短而方脊欲大而抗脢筋欲大【夾脊筋也】飛鳬見者怒【胸次筋也】三府欲齊【兩骼及中骨也】凥欲頽而方尾欲減本欲大脇肋欲大而窪名曰上渠能久走龍翅欲廣而長升肉欲大而明【髀外肉也】輔肉欲大而明【前腳下肉】腸欲充腔小【腔膁】季肋欲張【短肋】懸薄欲厚而緩【腳腔】虎口欲開【股肉】腹下欲平滿善走名曰下渠日三百里陽肉欲上而髙起【髀外近前】髀欲廣厚汗溝欲深明直肉欲方能久走【髀後肉也】輸【一作翰】鼠欲方【直肉下也】朒肉欲急【髀裏也】間筋欲急短而減善細走【輸鼠下筋】機骨欲舉上曲如懸匡馬頭欲髙距骨欲出前間骨欲出前後曰【外鳧臨蹄骨也】附蟬欲大前後目【夜眼】股欲薄而博善能走【後髀前骨】臂欲長而膝本欲起有力【前腳膝上句前】肘後欲開能走膝欲方而庳髀骨欲短兩肩骨欲深名曰芙蕖怒蹄欲厚三寸硬如石下欲深而明其後開如鷂翼能久走【上】

夫因气含生罕不以形相別至於比徳方事龍馬則同類焉是以蔡曇觀其智衞忌相其才抑亦昭發扵圖緯而刋載於寶牒章皇王之符瑞葉河洛之禎祥故以丹靑列其形銅玉傳其象至如騄耳驊驑赤驥白驎之絕黃渠山子逾輪之異不可得而比也故能遙碣石而礫倒晷排閶闔而軼姑徐非夫歸風彌塵之迹超虛送日之步安能若是哉望絳宮而驤首指瓊臺而一息繄可得而齊影矣至於詩書所紀名色實多騂駱麗乎坰野皎質耀乎空谷或表形騧紫被乎靑難可盡言矣其有龍文騕褭之倫取其電逝而飇逸驎駵駃騠之儔亦騰驤以稱駿莫不待盛明而皆出歷代之神寶矣次有蒲梢囓膝魚文驪駒之類或擅名於漢右或珍生於冀北備飾於涓正塡列於帝皁進則充服於上襄而驂驪於瑤輅退則羈棄於下圉而思馭於帝閒俟吳班秦公之見識仰天門而彌遠窺雲路而何難哉使乎韓哀孫陽之復執靶豈傷吻敝防伏匿而不進焉自非神徹幽遐體照冥遠驅駕羣龍窮觀天域詳搜迥古靡得儔焉【蕭綺拾遺記錄】

孔穎達曰古人不騎馬故經典不見至趙武靈王謀胡服騎射以教百姓李牧日殺牛饗士習騎射始見於此又宋劉謂左氏左師展將以公乘馬而歸此騎馬之漸予按古者服牛乘馬馬以駕車不單騎也至六國時始單騎【羣碎錄】

佛說馬有八態譬人經云佛吿諸比丘馬有獘惡八態何等爲八一態者解羈韁時便掣車欲走二態者車駕跳梁欲囓其人三態者便舉前兩腳掣車而走四態者便蹋車軨五態者便人立持軛摩身抄車卻行六態者便傍行斜走七態者便掣車馳走得值濁泥止住不行八態者懸篼餧之熟視不食其主牽去欲駕之時遽含噏噬飲食不得佛言人亦有獘惡八態何等爲八一態者聞說經便走不欲樂聴如馬解羈韁掣車走時二態者聞說經意不解不知語所趣向便瞠跳梁不欲樂聞如馬駕車跳梁欲齧人時三態者聞說經便逆不受如馬舉前兩腳掣車走時四態者聞說經便罵如馬蹹車軨時五態者聞說經便起去如馬人立持軛摩身抄車卻行時六態者聞說經不肯聽防頭邪視耳語如馬傍行斜走時七態者聞說經便欲窮難問之不能相應答便死抵妄語如馬得濁泥便止不復行八態者聞說經不肯聴及念淫泆多求不欲聴受死入惡道時乃遽欲學問行道亦不能復得行道如馬懸篼餧之熟視不肯食其主牽去欲駕之乃遽含噏噬亦不得食【法苑珠林】羆差之山多馬【山海經義北鮮之山多馬】

有文馬縞身【色白如縞】朱鬛目若黃金名曰吉量【一作良】乘之壽千嵗【周書曰犬戎文馬赤鬛白身目若黃金名曰吉黃之乘成王時獻之六韜曰文身朱鬛眼若黃金項若雞尾名曰雞斯之乘大傳曰駮身朱鬛雞目山海經亦有吉黃之乘壽千嵗者惟名有不同說有小錯其實一物耳】

騰黃者神馬也其色黃一名乘黃亦曰飛黃或作古黃或曰翠黃其狀如狐【初學記】

龍馬者仁馬也河水之精髙八尺五寸長頸有翼傍有垂毛鳴聲九哀【宋書】

其名則汗血山子桃驂緑耳金喙騰黃騶吾吉光蒲稍啔服野麋蛾鹿白蟻雞斯蜚鴻母兒遺風騕褭玆白纎驪【馬賦】

馬有秀騏逢騩【尸子】

馬稱驊驑驥騄牛譽郭椒丁櫟【桓譚新論】

馬屬白馬黑脊驙白馬朱鬛駱飛黃騶吾吉量朱駮飛兔金喙騕褭走狐駃騠飛鴻野麋腹丹騏驥騄駬驊驑駣汗血驒騱巨塵騀鹿【廣雅】

滇池縣有澤水周回二百里所出深廣下流淺狹似如倒流故俗曰滇池長老傳言池中有神馬與家馬交則生駿駒世稱滇池駒日行五百里【華陽國誌】

盧縣有馬穴山傍有地道漢時常有百匹馬出其中形皆小似滇池馬今遂名其處曰馬穴【荊州圖說】

舜駕五龍馬行康衢【列子】

飛兔者神馬之名日行三萬里禹治水勤勞歷年救民之害天應其徳而至【吳志】

駃蹄者后土之獸也自能言語王者仁孝於民則出禹治水有功而來【孫氏瑞應圖】

微子乘白馬入周曰白馬氏

天子東逰至於黃澤使宮樂謠曰黃之池其馬歕沙皇人威儀黃之澤其馬歕玉皇人壽谷【穆天子傳】

緑耳又作耳渠黃又名訾黃

天子命駕八駿之乘右服�驑而左緑耳右驂赤而左白天子主車造父爲禦�爲右次車之乘右服渠黃而左逾輪右盜驪而左山子栢夭主車參百爲禦奔戎爲右【穆天子傳】

犬戎觴天子於雷首之阿乃獻良馬四駟天子使孔牙受之曰雷水之平寒爰有黑牛白角黑羊白血

八駿之乘以飲於枝洔之中積石之南河【並上】

北唐之君來見以一驪馬是生緑耳八駿皆因其毛色以爲名號【竹書紀年】

天子大享於平衍之中韓之人無鳬乃獻良馬百匹用牛三百良犬七千【穆天子傳】

東海島龍川穆天子養八駿處也島中有艸名龍芻馬食之一日千里古語云一株龍芻化爲龍駒【述異記】穆王巡行天下馭黃金碧玉之車傍气乘風起朝陽之嶽自明及晦窮萬縣之表有書史十人記其所行之地又副以瑤華之輪十乘隨王之後以載其書也王馭八龍之駿一名絕地足不踐土二名翻羽行越飛禽三名奔霄夜行萬里四名超影逐日而行五名逾輝毛色炳燿六名超光一形十影七名騰霧乘雲而奔八名挾翼身有肉翅遞而駕焉按轡徐行以匝天地之域【拾遺記】周宣王三十三年幽王生是嵗有馬化爲孤

晉平公出畋見乳虎伏而不動顧謂師曠曰吾聞之也霸王之主出則猛獸伏不敢起今者寡人出見乳虎伏而不動此其猛獸乎師曠曰鵲食蝟蝟食防鸃防鸃食豹豹食駮駮食虎夫駮之狀有如駮馬今者君之出必驂駮馬而出畋乎公曰然師曠曰臣聞之一自誣者窮再自誣者辱三自誣者死今夫虎所以不動者爲駮馬也固非主上之徳義也君柰何一自誣乎【說苑】

景公有馬其圉人殺之公怒援戈將自擊之晏子曰此不知其罪而死臣請爲君數之令知其罪而殺之公曰諾晏子舉戈而臨之曰汝爲吾君養馬而殺之而罪當死汝使吾君以馬之故殺圉人而罪又當死汝使吾君以馬故殺人聞於四鄰諸侯汝罪又當死公曰夫子釋之夫子釋之勿傷吾仁也【上】

齊景公好馬命畫工圖而訪之殫百馬之價期年而不得像過實也今使愛賢之君考古籍以求其人𨿽期百年不可得也【符子】

齊景公逰少海傳騎從中來謁曰嬰疾甚且死恐公後之景公遽起傳騎又至景公曰趣駕煩且之乘使騶子韓樞禦之行數百步以騶爲不疾奪轡代之禦可數百步以馬爲不進盡釋車而走以煩且之良而騶子韓樞之巧而以爲不如下走也【韓子】

公逰於紀得金函發而視之中有丹書曰食魚無反勿乘駑馬公曰善哉知苦言食魚無反則惡其鱢也勿乘駑馬惡其取道不遠也晏子對曰不然食魚無反毋盡民力乎勿乘駑馬則無置不肖於側乎【晏子】

秦繆公將田而喪其馬求三日而得之於莖山之陽有鄙夫乃相與食之繆公曰此駮馬之肉不得酒者死繆公乃求酒徧飲之然後去明年晉師與繆公戰晉之左格右者圍繆公而擊之甲已墮者六矣食馬者三百餘人皆曰吾君仁而愛人不可不死還擊晉之左格右免繆公之死【韓詩外傳】

孔子侍坐於季孫季孫之宰通曰君使人假馬其與之乎孔子曰吾聞君取於臣謂之取不曰假季孫悟告宰通曰今以往君有取謂之取無曰假【上】

韓宣子曰吾馬菽粟多矣甚臞何也寡人患之周市對曰使騶盡粟以食𨿽無肥不可得也名多與之其實少𨿽無臞亦不可得也主不審其情實坐而患之馬猶不肥也【韓非子】

伯樂教其所憎者相千里之馬教其所愛者相駑馬千里之馬時一其利緩駑馬日售其利急此周書所謂下言而上用者惑也【上】

伯樂令其子執馬經以求馬逾年無有似者歸以告父更令求之出見大蝦蟇謂父曰得一馬略與相同而不能具伯樂曰何也對曰其馬隆顱跌目脊郁縮但蹄不如累趨耳伯樂曰此馬好跳擲不堪禦也子笑乃止【朝野僉載】秦孝公二十一年有馬生人昭王二十年牡馬生子而死劉向以爲皆馬禍也京房易傳曰方伯分威厥妖牡馬生子上無天子諸侯相伐厥妖馬生人【搜神記】

公孫龍常爭論曰白馬非馬人不能屈後乘白馬無符傳欲出闗闗吏不聴此虛言難以奪實也【桓譚新論】

走馬引樗裏牧恭所作也爲父報寃殺人而亡蔵於山谷之下有天馬夜降圍其室而鳴夜覺聞其聲以爲吏追乃犇而亡去明視之馬迹也乃惕然大悟曰豈吾所居之處將危乎遂荷衣糧而去入於沂澤援琴鼔之爲天馬之聲號曰走馬引焉【古今注】

秦始皇有七名馬追風白菟躡景追電飛翮銅爵晨鳬【上】

漢文帝十二年吳地有馬生角在耳前上向右角長三寸左角長二寸皆大二寸劉向以爲馬不當生角猶吳不當舉兵向上也吳將反之變云京房易傳曰臣易上政不順厥妖馬生角玆謂賢士不足又曰天子親伐馬生角【搜神記】

文帝自代還有良馬九匹皆天下之駿馬也一名浮雲一名赤電一名絕羣一名逸驃一名紫燕驑一名緑螭驄一名龍子一名麟駒一名絕塵號爲九逸有來宣能禦代王號爲王良俱還代邸【西京雜記】

漢武帝聞大宛有天馬遣李廣利伐之始得此馬有角爲奇故漢武爲賦天馬之歌胡馬感北風之思遂頓羈絕絆驤首而馳晨發京城食時至燉煌北塞山下嘶鳴而去因名其處爲候馬亭【西河舊事】

東方朔逰吉云之地得神馬一疋髙九尺帝問朔是何獸也朔曰昔西王母乘靈光輦以適東王公之舍稅此馬逰於芝田乃食芝田之艸東王公怒棄馬於淸津天岸臣至王公之壇因騎馬返繞日三匝然入漢闗闗猶未掩臣於馬上睡不覺而至帝曰其名云何對曰因疾爲名步景當乘之時如駑蹇之驢耳東方朔曰臣有吉云艸十種種於九景山東二千嵗一花明年應生臣請走刈之得以秣馬終不饑也朔曰臣至西極過吉云之澤多生此艸移於九景之山全不如吉云之地帝曰何謂吉云朔曰其國俗之雲气占吉凶若樂事則滿室雲气起五色照人著於艸樹皆成五色露珠甚甘帝曰吉云露可得乎朔乃東走至夕而返得露靑露盛靑琉璃各受五合跪以獻帝徧賜羣臣羣臣得嘗者老者皆少疾者皆愈凡五官嘗露董謁李克孟岐郭瓊黃安也【洞冥記】

衞將軍靑生子或有獻騧馬者乃命其子曰騧字叔馬其後攺爲登字叔升【西京雜記】

武帝時身毒國獻連環羈皆以白玉作之碼碯石爲勒白光琉璃爲鞍鞍在暗室中常照十餘丈如晝日自是長安始盛飾鞍馬競加雕鏤或一馬之飾直百金皆以南海白蜃爲珂紫金爲華以飾其上猶以不鳴爲患或加以鈴鑷飾以流蘇走則如撞鐘磬若飛幡葆後得貳師天馬帝以瑉防石爲鞍鏤以金銀鍮石以緑地五色錦爲蔽泥後稍以熊羆皮爲之熊羆毛有緑光皆長二尺者直百金卓王孫有百餘雙詔使獻二十枚【西京雜記】漢哀帝建平三年定襄有牡馬生駒三足隨羣飲食五行志以爲馬國之武用三足不任用之象也【搜神記】王莽建國三年池陽有小人長一尺餘或乘馬或步行撡持萬物小人皆自相稱三日乃止莽甚惡之【五行記】馬援得駱越銅鼓乃鑄爲馬式還上之因表曰夫行天莫如龍行地莫如馬馬者甲兵之本國之大用安寜則以別尊卑之序有變則以濟遠近之難昔有騏驥一日千里伯樂見之昭然不惑近世有西河子輿亦明相法子輿傳西河儀長孺長孺傳茂陵丁君都君都傳成紀楊子阿臣援嘗師事子阿受相馬骨法臣愚以爲傳聞不如親見視景不如察形今欲形之於生馬則骨法難備具又不可傳之於後孝武皇帝時善相馬者東門京鑄作銅馬法獻之有詔立馬於魯班門外則更名魯班門曰金馬門臣謹依儀氏防中帛氏口齒謝氏唇鬐丁氏身中備此數家骨相以爲法馬髙三尺五寸圍四尺四寸有詔置於宣徳殿下欲爲名馬式焉【後漢書】

肅宗崩廉範奔赴敬陵時廬江郡掾嚴麟俱會於路麟乘小車塗深馬死不能自進範見而湣然命從騎下馬與之不告而去麟事畢不知馬所歸乃緣蹤訪之或謂麟曰故蜀郡太守防叔度好周人窮急今奔國喪獨當是耳麟亦素聞範名以爲然卽牽馬造門謝而歸之【後漢書】失馬塞翁姓李見髙谷詩序

鮑宣子永永子昱皆爲司隸而乘一驄馬京師人歌之曰鮑氏驄三人司隸再入公馬𨿽瘦行步工【後漢書】茨充字子河宛人舉孝防之京師同侶馬死充到前亭輒捨車持馬還相迎鄕裏號曰一馬兩車茨子河孔仲山正身勵行辭公府之京師宿卞亭盜竊其馬尋知是仲山馬乃責讓曰孔仲山善士豈宜侵盜送馬還之【上】

蒒翁者長安善相馬者也於邊郡求得駿馬騎以入市去來人不見也後勞問之因請觀焉翁曰諸卿無目不足視也【桓譚新論】

曹洪家盈產業駿馬成羣武帝討董卓夜行失馬洪以所乘馬讓帝其馬號曰白鵠此馬走時惟覺耳邊風聲足似不踐地諺曰憑空虛躍曹家白鵠【拾遺記】

驚帆曹眞之馬其名驚帆者言其馳驟如烈風之舉帆疾也

張飛有馬號玉追時歌曰人中有張飛馬中有玉追【寰宇記】

豹月烏張飛馬【彚苑】

魏曹彰性倜儻偶逢駿馬愛之其主所惜也彰曰余有美妾可換惟君所選馬主因指一妓彰遂換之馬號曰白鶻【獨異志】

廣漢楊翁仲聴鳥獸之音乘蹇馬之野田間有放眇馬相去鳴聲相聞翁仲謂其禦曰彼放馬知此馬而目眇其禦曰何以知之曰罵此轅中馬蹇此馬亦罵之眇其禦不信往視之目竟眇焉【論衡】

魏時鮮卑獻千里馬白色兩耳黃名曰黃耳【穆天子傳注】程堅南陽人居貧以磨鏡給養母喪哀號櫪下有馬每聞堅哭輒淚出暫輟芻艸【魏略】

魏齊王嘉平初白馬出河妖馬夜過官牧邊鳴呼眾馬皆應明日見其迹大如斛行數里還入河【搜神記】

黃平夢捨中馬舞數十人向馬拍手索紞曰馬火也馬舞火起也向馬拍手救火也平未歸火發

大興二年丹陽郡吏濮陽演馬生駒兩頭自項前別生而死此政在私門二頭之象也其後王惇陵上【上】李南乘赤馬行道逢他人乘白馬者白馬先鳴而南赤馬應之南謂從者曰彼馬言汝當見一黃馬左目盲者是吾子可爲使駛行相及從者不信行二里所果逢黃馬而左目盲南馬先鳴而黃馬應之問其主果向白馬子也【抱朴子】

苻堅爲慕容衝所襲堅騧馬墮而落澗追兵幾及計無由出馬卽踟躕臨澗而垂鞍與堅堅不能及馬又跪而受焉堅援之得登岸而西走廬江【異苑】

吾與子觀東海釋駟而升乎山未中路而忘馬符子使人求之不獲使鬼索之而獲符子曰六合不可忘故知良馬在其中矣請以六合之觀觀之也【符子】

王武子好馬非馬不行正旦則栁葉金障泥上元則滿月韉淸明則剪水鞭重午則籠嬌鞁中秋則玉櫳總絡頭重陽則蟬兒鐙春秋社則塗金鞁冬至則嘶風鐙除日則藥王鞍每節則飼馬以明紗豆薔薇艸【馬癖記】老宿諺言赫連之世有駿馬名曰白口驑【水經注】

上以王融才辯十一年使兼主客接虜使房景髙宋弁上以虜獻馬不稱使融問曰秦西冀北實多駿驥而魏主所獻良馬乃駑駘之不若求名檢事殊爲未孚將旦旦信誓有時而爽駉駉之牧不能復嗣宋弁曰不容虛僞之名當是不習土地融曰周穆馬迹徧於天下若騏驥之性因地而遷則造父之防有時而躓弁曰王主客何爲懃懃於千里融曰鄕國旣異其優劣聊復相訪若千里日至聖上當駕鼓車弁曰向意旣須必不能駕鼓車也融曰買死馬之骨亦郭隗之故弁不能答【南齊書】曇邃少出家止河陰白馬寺蔬食布衣誦法華經又釋達經防亦爲人解說常於夜中忽聞扣戶云欲請法師九旬說法邃不許固請乃赴之而猶是眠中比覺己身在白馬塢神祠中拜一弟子自是日日密往余無知者後寺僧經祠前見有兩髙座邃在北弟子在南如有講說聲又聞有奇香之气於是道俗共傳神異至夏竟神施白馬一疋白羊五頭絹九十匹咒願畢於是而絕【神僧傳】梁武帝有良馬名照殿玉獅子【小說】

陸法和嘗謂人曰勿系馬於碓其人行過鄕曲門側有碓因系馬於其柱入門中憶法和戒走出將解之馬已斃矣【北齊書】

河間王琛遣使至波斯國求得千里馬號追風亦以銀爲槽金爲鎖環【洛陽伽藍記】

北齊散騎常侍河南陸乂黃門郎卬之子也卬字云駒而乂患風多所遺忘嘗與人馬曰云駒有劉神符者常帶符與人渡漳水至失符乂笑曰劉君渡水失神符其人答曰陸乂名馬作云駒【談藪】

王皓字季髙少立名行性懦緩嘗從文宣北伐乘赤馬赤蒙霜气遂不復識自言失馬虞候爲求不得須臾日出馬體霜盡系在幙前方云我馬尙在【北史】

韋夐至延州見弟孝寛以所乘馬及轡勒與之夐惡其華飾心弗欲之笑謂其弟曰昔人不棄遺簪墜履者惡與之同出不與之同歸也卒乘舊馬而歸【上】

煬帝使李星禦馬一匹名獅子【海錄碎事以下驢騾】

修彌國多神馬騾驢十丈毛色皎然能行水上有兩翼或飛於海上常與牧馬合則生神驢【洞冥記】

趙簡子有兩白驢而甚愛之陽城胥渠處廣門之官夜款門而謁曰主君之臣胥渠有疾醫教之曰得白驢之肝病則止不得則死於是召庖人殺白驢取肝以與陽城胥渠處無幾何趙興兵而攻翟廣門之官左七百人右七百人皆先登而獲甲首【呂氏春秋】

漢靈帝養驢數百頭常自騎之驅馳徧京師有時駕四驢入市【金樓子又宋廢帝亦於殿上養驢】

王粲好驢家畜數頭其價有至百金者其一曰落釵其二曰遠逰其三曰鷙翼其四曰白鳯其五曰臨江其六曰上云其七曰奔濤其八曰飛星【下帷短牒】

石虎鄴中有一胡道人知咒術乘驢作估客於外國深山中行下有絕澗窅然無底忽有惡鬼偸牽此道人驢下入絕澗道人尋迹咒誓呼諸鬼王須臾卽驢物如故【搜神記】

釋道安常乘赤驢往來荊襄間一日而徧

王奐初拜僕射劉祥與奐子融載行至中堂見路人驅驢祥曰驢汝好爲之如汝人材皆己令僕矣【南齊書】元恆傲狠凶麄安丰王延明每切責之曰昔宋有東海王禕志性凡劣人號曰驢王我熟觀汝所作亦恐不免驢當時聞者號爲驢王【後魏書】

沙苑之敗李神雋防眇馬而走曰丁掾力馬倒曰丁掾誤我【北史】

若乃三軍陸邁糧運艱難謀臣停算武夫吟嘆爾乃長鳴上黨慷慨應邦﨑嶇千里荷囊致餐用捷大勲歷世不刋斯實爾之功者也音隨時興晨夜不黙仰契象俯協漏刻應更長鳴毫分不忒𨿽挈壺著稱未足比徳斯又爾之智也若乃六合昏晦三辰幽暝猶憶天時用不廢聲斯又爾之明也靑脊隆身長頭廣額修尾後垂巨耳雙磔斯又爾之相也嘉麥旣熟實須精面負磨回衡迅若轉電惠我眾庶神祗獲薦斯又爾之能也爾有濟師旅之勲而加之以眾能是用遣中大夫閭丘騾加爾使銜勒大鳴鴻臚班腳大將軍宮亭侯以揚州之廬江江州之廬陵吳國之桐廬合浦之珠廬封爾爲廬山公【宋索淑排諧集驢山公九錫文】

附大蘭王九錫文曰太亥十年九月乙亥朔十三日丁亥北燕伯使使者豪豨冊命大蘭王曰惟君稟太陰之沈精標羣形於質體肥腯而洪茂長無心以遊逸資豢養於人主𨿽無爵而有秩此君之純也君昔封國殷商號曰豕氏葉隆當時名垂後世此君之美也白蹢彰於周詩港波應乎隆象歌詠垂於人口經千載而流響此君之徳也君相與野逰爲君雄顧羣數百自西䢐東俯歕沬則成霧仰奮鬛則生風猛毒必噬有敵必攻長驅直突陣無全鋒此君之勇也

過去世時有城名波羅柰國名伽屍有一婆羅門有摩沙豆陳久煮不可熟持著肆上欲賣與他都無人買時有一人家有一罷驢市賣難售時陳豆主便作是念我當以豆買此驢用便往語言汝能持驢貿此豆那驢主復念用是態驢爲當取彼豆卽便答言可爾得驢已歡喜爾時豆主便作是念今得驢子便卽說頌曰婆羅門法巧販賣陳久沙豆十六年唐盡汝薪煮不熟慼折小齒【闕】

爾時驢主亦作頌曰汝婆羅門何所喜𨿽有四腳毛衣好負重著道令汝知錐刺火燒終不動爾時豆主復說偈言獨生千秋杖頭著四寸鍼能治敗態驢何憂不可伏爾時驢聞復瞠卽說誦曰安立前二足雙飛後兩蹄折汝前板齒然後自當知爾時豆主聞驢此頌復說偈言蚊防毒虫螫惟仰尾自防當截汝尾卻令汝知辛苦爾時驢復以偈答言從先祖已來行此悷法今我故承習死死終不捨爾時豆主知此獘惡不可苦語便更稱譽以頌答曰音聲鳴徹好面白如珂雪當爲汝取婦共逰林澤中驢聞輭愛語復說頌曰我能負八斛日行六百里婆羅當知聞取婦歡喜故【僧祗律】爾時殊致羅婆菩薩告諸龍言過去世時此賢刼初有一天子名曰大三摩多端正少雙才智聰明以正行化常樂寂靜不樂愛染常樂潔身王有夫人多貪色欲王旣不幸無處遂心曽於一時見驢命羣根相出見欲心發動脫衣就之驢見卽交遂成胎蔵月滿生子頭耳口眼悉皆似驢惟身類人而復麤澀駮毛被體與畜無殊夫人見之心驚怖畏卽便委棄投於厠中以福力故處空墜時有羅利婦名曰驢神見兒不污念言福子遂於空中接取洗持將往雪山乳哺畜養猶如己子等無有異及至長成教服仙藥與天童子日夜共逰復有大天亦來愛防此兒飲食甘果藥艸身體轉異福徳莊嚴大光照曜如是天眾共同稱美號爲法驢虱叱大仙聖人以是因緣彼雪中並及余處悉皆化生種種好華好果好藥好香種種淸流種種好鳥在所盈住普皆丰盈以此藥果資益因緣其餘形容麤相悉轉身體端正惟唇似驢是故名爲驢唇仙人【大集經】

廣博物志卷四十六﹤子部﹐類書類﹐廣博物志﹥

欽定四庫全書

廣博物志卷四十七

明董斯張撰

鳥獸第二【獸下】

主冰作服牛【呂氏春秋】

稷之孫曰叔均是始作牛耕【注始用牛犁也山海經】

牛人掌養國之公牛【公牛謂公家之牛】以待國之政令【以待祭祀賔客享食賔射軍事防事之所需也】凡祭祀共其享牛求牛以授職人而芻之【享牛享祭之牛求牛隔日繹祭求神所用之牛命牧人芻養之】凡賔客之事供其牢禮積膳之牛饗賔射供其膳羞之牛軍事供其犒牛防事供其奠牛凡會同軍旅行役供其兵車之牛與其牽傍以載公任噐【周禮】

隋志有戚相牛經

牛岐胡有壽【岐胡牽而腋亦分爲三也】眼去角近行駛眼欲得大眼中有白脈貫瞳子最快二軌齊者快【二軌從鼻至髀爲前軌甲至髂爲後軌】頸骨長且大快壁堂欲得闊【壁堂腳肢間也】倚欲得如絆馬聚而正也莖欲得小膺庭欲得廣【膺庭胸也】天闗欲得成【天闗脊接骨也】儁骨欲得垂【儁骨脊骨中夾欲得下也】洞胡無壽【洞胡從頭至臆也】旋毛在珠淵無壽【珠淵在眼下也】上池有亂毛起妨主【上池兩角中一曰戴麻也】倚腳不正有勞病角冷有病毛拳有病毛欲得短宻若長疎不耐寒气耳多長毛不耐寒熱單膂無力有生癤卽決者有大勞病尿射前腳者快直下者不快亂睫者觝人後腳曲及直並是好相直尢勝進不甚直退不甚曲爲下行欲得似羊行頭不用多肉臀欲方尾不用至地至地少力尾上毛少骨多者有力膝上縛肉欲得硬角欲得細橫豎無在大身欲得促形欲得如捲【捲者其形側也】插頸欲得髙一曰體欲得大膁疎肋難飼龍突目好跳【又云不能行也】鼻如鏡鼻難牽口方易飼蘭株欲得大【蘭株尾株】豪筋欲得成就【豪筋腳後橫筋】丰嶽欲得大【丰嶽膝株骨也】蹄欲得豎【豎如羊角】垂星欲得有努肉【垂星蹄上有肉覆蹄謂之努肉】力桂欲得大而成【力桂常卑】肋欲得宻肋骨欲得大而張【張而廣也】髀骨欲得出儁骨上【出背脊骨上也】易牽則易使難牽則難使泉根不用多肉及多毛【泉根莖所出也】懸蹄欲得橫【如八字也】陰虹屬頸行千里【陰虹者有雙筋白毛骨屬勁寧公所飯】陽鹽欲得廣【陽鹽者夾尾株前兩膁也】當陽鹽中間脊骨欲得防【防則雙膂不防則爲單膂】常有似鳴者有黃【齊民要術】

相牛經云陰虹屬頸千里注曰陰虹者雙筋白尾骨屬頸寧戚所飯者也愷之牛其亦有陰虹也

史記云寧爲雞口無爲牛後按延防國防音義云屍雞中之主從牛子然則口當爲屍後當爲從俗寫誤也【顏氏家訓】

州畱者其實水牛蒼毛豕身角若擔矛衛防其犢與虎爲讐【異物志】

大月氐有牛名曰日及割取肉一二觔明日瘡愈漢人入國示之以爲珍異漢人曰吾國有虫名曰蠶食桑葉爲人吐絲外國復不信有之【中記】

武都故道縣有怒特祠云神本南山大梓也昔秦文公伐之樹瘡隨合乃遣人持斧斫之猶不斷一人傷足不能去臥樹下聞鬼相與言曰勞攻戰乎其一曰足爲勞矣又曰秦公必不休答曰其如我何又曰赤灰跋於子何如乃黙無言臥者以告令士皆赤衣隨所斫以灰跋樹斷化爲牛入水故秦爲立祠【列異傳又搜神記武王雍州神樹同此不重錄】

詹何坐弟子侍有牛鳴於門外弟子曰是黑牛也而白題詹何曰然是黑牛也而白在其角使人視之果黑牛而以布褁其角以詹子之術嬰眾人之心華焉殆矣故曰道之華也嘗試釋詹子之察而使五尺之愚童子視之亦知其黑牛而以布褁其角也故以詹子之察苦心傷神而後與五尺之愚童子同功【韓子】

夷逸者夷詭諸之裔或勸其仕曰吾譬則牛也寜服軛以耕於野不忍被繡入廟而爲犧【尸子】

秦昭王有病百姓裏買牛而家爲王禱公孫述出見之入賀王曰百姓乃家裏買牛爲王禱王使人問之果有之王曰訾之人二甲【訾毀也罰之也】夫非令而擅禱是愛寡人也夫愛寡人寡人亦且攺法而心與之相循者是法不立法不立亂亡之道也不如人罰二甲而復與爲治【韓非子】

公明儀爲牛彈淸角之操伏食如故非牛不聞不合其耳矣轉爲蚉防之聲孤犢之鳴卽掉尾奮耳蹀躞而聽太原縣北有銀牛山漢建武二十四年有一人騎白牛蹊人田父訶詰之乃曰吾北海使將防天子登封遂乘牛上山田父尋至山上惟見牛迹遺糞皆銀也明年世祖封禪焉【酉陽雜俎】

大秦國貢花蹄牛其色駮髙六尺尾環繞其身角端有肉蹄如蓮花善走多力帝使輦銅石以起望仙宮迹在石上皆如花形故陽闗之外花牛津時得異石長十丈髙三丈立於望仙宮因名龍鐘石武帝末此石自陷入地惟尾出土上今人謂龍尾墩也【述異記】

郭林宗謂仇季知曰子嘗有過否季知曰吾嘗飯牛牛不食一搏牛耳【卞子】

管輅洞曉術數初有婦人亾牛從卜曰可視東丘塜中當懸向上旣而果得婦人反疑輅告官按驗乃知是術數所推【別傳】

桓在南常出詣殷荊州於鸛穴逢一老翁羣驅靑牛形色瓌異卽以所乘牛易取乘之至靈溪駿駛非常息駕飲牛牛入水不出桓使覘守經日絕迹當時以爲神物【渚宮故事】

惠帝太安中江夏張騁所乘牛言曰天下亂乘我何之騁懼而還犬又言曰歸何早也尋後牛又人立而行騁使善卜者卜之謂曰天下將有兵亂爲禍非止一家【晉書】元嘉中益州刺史吉翰遷爲南徐州先於蜀中載一靑牛下常自乘恆於目前養視翰遘疾多日牛亦不肯食及亡牛流涕滂沱吉氏防未還都先遣驅牛向宅牛不肯行人知其異卽待防喪旣下船便隨去【幽州錄】

宋譙國城父人王曇略常以牛作脯爲業欲殺一牛見刀輙跳躍欲走曇怒乃先以刀刺牛目經少時其人眼無故暴出而死

陳後主時秣陵有泉深不可測產魚鱉甚眾恆有聲如牛邑人懼之不敢犯無何忽見牛頭於岸下裏民牽而出之於是捕其魚乃盡江東舊以牛頭山爲天闗今牛頭已獲蓋示國將滅而闗毀也後年隋平陳【廣古今五行記】竺法慧語弟子云新野有一老公當命過吾欲度之仍行於畦畔之間果見一公將牛耕田慧從乞牛公不與慧前自捉牛鼻公懼其異遂以施之慧牽牛祝願七步而反以牛還公公爲少日而亡【法苑珠林】

卞士瑜者其父以平陳功授儀同慳吝常雇人築宅不還其價作人求錢卞父鞭之曰若實負錢我死當與爾作牛須防之間卞父死作人有牛產一黃犢腰下有黑文橫結周匝如人腰帶右胯有白文斜貫大小正如笏形牛主呼之曰卞公何爲負我牛卽屈前膝以角著地瑜以錢十萬贖之牛主不許死乃收塟【廣五行記】

魏土地記曰沮陽城東八十里有牧牛山下有九十九泉卽滄河之上源也山在縣東北三十里山上有道武皇帝廟耆舊雲山下亦有百泉競發有一神牛駿身自山而降下導九十九泉飲泉竭故山得其名今山下導九十九泉積以成川西南流【水經注】

佛迹寺有牛產犢出首還隱已過信次母將亡僧告智曠知惻答曰此犢是寺居士侵用僧物今來償債其羞不出牛母無他因執鑪呵戒犢子疾當償報何恥生乎應言便出【神僧傳】

隋並州竹永通曾貸寺家粟六十石年久不還索之云還訖遂於佛堂誓言若實未還當與寺家作牛此人死後寺家生一黃犢足有白文乃是竹永通字鄕人觀者日數千其家用粟百石於寺贖牛別立一室事之如生仍爲造像寫經月餘遂死

北虜之先索國有泥師都二妻生四子一子化爲鴻遂委三子謂曰爾可從古防古防牛也三子因隨牛牛所糞悉成肉酪【酉陽雜俎】

秦文王五年遊於朐衍有獻五足牛者時秦世防用民力京房易傳曰興繇役奪民時厥妖牛生五足【搜神記】漢景帝中六年梁孝王田北山有獻牛足出背上者劉向以爲牛禍內則思慮霿亂外則土功過制故牛禍作足而出於背下姦上之象也

晉大興元年三月武昌太守王諒有牛生子兩頭八足兩尾共一腹不能自生十餘人以繩引之子死母活其三年後苑中有牛生子一足三尾生而卽死

漢桓帝延禧五年臨沅縣有牛生雞兩頭四足【並上】昔佛在世時時有國王號名捷陀奉事婆羅門婆羅門居在山中多種果樹時有擔樵人毀其果樹婆羅門見之便將詣王所言是人無狀殘敗我果樹王當治殺王敬事婆羅門不敢違卽爲殺之自後未久有牛食人稻其主逐捶折其一角血流滿面牛還到王所白言我實無狀食此人少稻今折我角主亦追到王所王曉鳥獸語王語牛言我當爲女殺之牛卽報言今𨿽殺此人亦不能令我不痛但當約勅王便感念言我事婆羅門但坐果樹令我殺人不如此牛今事此道復不免生死何用此道便到佛所五體投地爲佛作禮願受五戒十善佛言布施持戒現世得福忍辱精進一心智慧其徳無量後生天上王歡喜得須陀恆阿難白佛言此王與牛本何因緣佛言乃昔拘那捨牟尼佛時王與牛爲兄弟作優婆塞共持齋戒一日一夜王守法精進不敢懈怠壽終升天上壽盡下爲國王牛時犯齋夜食後受其罪罪畢復作牛五伯世尙有宿識故來開悟王意牛後七日壽終上生天【法苑珠林】

昔佛在世時有賈客名弗迦沙因入羅越城分衛於城門中值新產防牛所觝殺牛主怖懼賣牛轉與他人其人牽牛欲飲水復觝殺其主其主家人瞠恚取牛殺之於市賣肉有田舍人買取牛頭負擔持歸去捨裏余坐樹下息以牛頭掛樹枝須絕斷牛頭落下正墮人上牛角刺人卽時命終一日之中凡殺三人瓶沙王聞之怪其如此卽與羣臣往詣佛所具問其意佛告王曰往昔有賈客三人到他國內興生寄住獨孤老母捨應與雇捨直見老母孤獨欺不欲與伺老母不在黙然而去母歸不見客卽問皆云已去老母瞠恚尋後逐及疲頓索直三客逆罵我前已與云何復索不肯與直老母單弱不能柰何懊惱而咒願我後世所生之處若當相值要當殺汝佛語瓶沙王爾時老母今此防牛是也三賈客者佛迦沙等三人爲牛所觝殺者是

昔賔國中有兄弟二人其兄出家得阿羅漢弟在家中治修居業時兄數來敎誨勸弟布施持戒修善作福現有名譽死生善處而弟報曰兄今出家不慮官府不念妻子田園財寶我有此務而兄數誨不用兄敎後病命終生在牛中爲人所驅防鹽入城兄從城中出偶見之卽爲說法牛聞已悲咽不樂牛主見己語道人曰汝何導說而使我牛憂愁不樂道人報曰此牛前身本是我弟昔日負君一錢鹽債故墮牛中以償君力牛主聞已語道人曰君弟昔日與我親友是時牛主卽語牛曰吾今放汝不復役使牛聞感激至心念佛自投深澗卽便命終得生天上

昔捷防羅國迦膩色迦王有一黃門恆監內事暫出城外見有羣牛數盈五百來入城內問驅牛者此是何牛答言此牛將去其種於是黃門卽自思忖我宿惡業不受男身今應以財救此牛難遂償其價悉令得脫善業力故令此黃門卽復男身深生慶恱尋還城內佇立宮門附使啟王請入奉現王令喚入怪問所由於是黃門具奏上事王聞驚喜厚賜珍財轉授髙官

昔大迦羅越華言居士出錢爲業有二人舉錢一萬至日還之後日二人復相謂曰我更各舉十萬後不還之亦可有牛系在籬裏語二人曰我先世坐負主人一千錢不還償今三次作牛猶還未了況君欲取十萬罪無畢時二人驚怪防天已曉主人出二人說牛之語主人卽便放著羣中不復取用咒願此牛自今以後莫復更受此畜生身若有餘錢一以布施牛後命過得生人中佛在驕薩羅國將諸比丘欲詣勒那樹下至一澤中有五百水牛甚大凶惡復有五百放牛之人遙見佛來將諸比丘從此道中行髙聲叫喚惟願世尊莫此道行此牛羣中有大凶惡牛極突傷人難可得過爾時佛告放牛人言汝等今者莫大憂怖彼水牛者設來觝我吾自知時語言之頃惡牛卒來翹尾低角跳躑直前爾時如來於五指端化五獅子在佛左右四面周帀有大火坑時彼惡牛甚大惶怖四向馳走無有去處惟佛足前有許多地宴然淸涼馳奔趣向心意泰然復無怖畏長跪伏首防世尊足爾時世尊知彼惡牛心已調伏卽便爲牛而說偈言盛心興惡意欲來傷害我歸誠望得勝反來防我足時彼水牛聞佛世尊說此偈已深生慚愧欻然悟解蓋障云除知在先身在人道中所作惡業倍生慙愧不食水艸卽便命終生忉利天

防梵波提過去世曾作比丘於他粟田邊摘一莖粟觀其生熟數粒墮地五百世作牛償之【並上以下羊】

羊以正月產者爲上羔仲冬產者爲次羔季春以後產者爲下羔

羊屬吳羊牡一歳曰牡翔三嵗曰羝其牝一歳曰牸防三歳曰牂吳羊曰防羖羊曰羯羍羜防美也美皮泠角【廣雅】

羊人掌羊牲凡祭祀飾羔【羔小羊也飾謂飾以績也】祭祀割羊牲登其首【首者陽气所聚升首以報陽也】凡祈珥共其羊牲賔客共其法羊凡沈辜禳釁積共其羊牲【周禮】

羱羊之角重於肉斵木之舌長於喙【覽】

吳房堂溪有白羊淵淵水舊出山羊漢武元封二年有白羊出此淵舊牧者禱祀之初出一羊婦人大驚拍手羊自此絕焉【郡國志】

羊而不角呼蛟羊【述異記】

古人說羊一名胡髯郎又名靑鳥【上】

月氏之羊其頭在野厥髙六尺尾亦如馬何以審之事見爾雅【郭璞羊贊】

昔有攘羊者以羊遺叔向母埋之不食後三年攘羊事發追捕向家檢羊骨肉都盡惟舌猶在國人異之遂以羊舌爲族矣【搜神記】

齊莊公之臣王國卑中裏檄者訟三年而獄不斷恐失有罪使二人羊盟齊之社二子相從以羊血灑社讀王國卑之詞已盡絕裏檄之詞未半祭羊起而觸中裏檄齊人以爲有神驗【墨子】

修羊公者魏人也後以道千景帝帝禮之使止王邸中數歳道不可得有詔問修羊公能何日發語未訖牀上化爲白羊題其脇曰修羊公謝天子後置石羊於靈臺上羊後復去不知所在【列仙傳】

漢齊人梁文好道其家有神祠建室三四間座上施皁帳常在其中積十數年後因祀事帳中忽有人語自呼嵩山君大能飲食治病有驗文奉事甚肅積數年得進其帳中神醉文乃乞得奉見顏色謂文曰授手來文納手得持其頤髯須甚長文漸繞手卒然引之而聞作羊聲座中驚起助文引之乃袁公路家羊也失之七八年不知所在殺之乃絕【搜神記】

隴州汧源縣有土羊神廟昔秦始皇開禦道見二白羊鬭遣使逐之至此化爲土堆使者驚而回秦始皇乃幸其所見二人拜於路隅始皇問之答曰臣非人乃土羊之神也以君至此故來相謁言訖而滅始皇遂令立廟至今祭祀不絕【隴州圖經】

苻堅時有人於明光殿大呼曰甲申乙酉魚羊食人悲哉無復遺堅命執之俄而不見祕書監朱彬等因請誅鮮卑堅不從也【十六國春秋】

石虎嘗晝寢夢見羣羊負魚從東北來寤以訪佛圖澄澄曰不祥也鮮卑其有中原乎慕容氏後果都之【髙僧傳】梁時王克爲永嘉郡有人餉羊集賔欲防而繩解來投一客先跪兩拜便入衣中此客竟不言之固無救請須宰羊爲炙先行至客一臠入口便下皮肉周行偏體痛楚號叫方復說之遂作羊鳴而死【防報記】

耆域時或告人以前身所更謂支法淵從羊中來竺法與從人中來又譏諸眾僧謂衣服華麗不應素法【神僧傳】王固聘魏因宴享祭請停殺一羊羊於固前跪拜又宴昆明池魏人以南人嗜魚大設罟网固以佛法咒之遂一鱗不獲【南史】

有人送書於髙爽告質云比日守羊困苦爽答曰守羊無食何不貨羊糴米【上】

昔有老公其家巨富而此老公思得肉食詭作方便指田頭樹語諸子言令我家業所以諧富由此樹神恩福故耳今日汝等宜可羣中取羊以用祭祀時諸子等承奉敎命尋卽殺羊禱賽此樹卽於樹下立天祀捨其父後時壽盡命終行業所追還生已家羣羊之中時值諸子猶祠樹神便取一羊遇得其父將欲殺之羊便防防笑而言曰兒此樹者有何神靈我於往時爲思肉故妄使汝祀皆共汝等同食此肉今償殃罪獨先當之時有羅漢過到乞食見其亡父受於羊身卽借主人道眼令自觀察乃知是父心懷懊惱卽壊樹神悔過修罪不復殺生【法苑珠林以下犬】

犬人掌犬牲凡祭祀共犬牲用牷物【用純色物】伏瘞亦如之【伏謂伏犬以王車轢之瘞謂埋祭也二者亦用牲物】○凡防珥沈辜用防可也凡相犬牽犬者屬焉掌其政治【周禮】

狗名重工徹止雚猳來白龍狗【穆天子傳】

渠搜犬者露犬也能飛食虎豹【周書】

犬則有靑鸇白雀飛龍虎子【周處風土記】

�獀南越犬名也殷虞晉獒並犬名也

犬生四子取黃子養之犬生五子取靑子養之六子取赤子養之七子取黒子養之八子取白子養之白犬烏頭令人得財白犬黒尾令人世世乘車黒犬白耳犬主畜之令人富貴黑犬白前兩足宜子孫黃犬白尾令人世世衣冠【雜五行書】

犬屬殷虞晉獒楚黃韓獹宋防狼狐防獖【廣雅】

龜骸環裳子孫聰明狗肝泥竈婦取孝順【張華感物類從志】申叔問曰犬馬之名皆因其形色而名焉惟韓盧宋鵲獨否何也子順答曰盧黒色鵲黒白色非色而何【孔叢子】金門之山有赤犬名曰天犬下則天下兵起【山海經】昔三苗大亂龍生於廟犬哭於市【隋巢子】

介鬭閭裏有狗宋人之駑狗也其家命之爲淖逐狗不及止矣而望之自以爲過矣【莊子】

公孫子賢而徐子不肖而公孫子與徐子鬭徐子之狗攫公孫子之腓而噬之【春秋後語】

景公走狗死命外供之棺內給祭晏子諫公曰亦細物也特以與左右爲笑耳晏子曰孤老凍餒而死狗有祭鰥寡不卹而死狗有棺行辟若此百姓聞之必怨吾君諸侯聞之必輕吾國而乃以爲細物君其圖之公曰善趣庖狗以防朝屬【晏子春秋】

晏子使楚楚人爲門於大門側延晏子晏子曰使狗國者從狗門入今使楚不當從此門入【晏子】

齊有貧者命其狗爲富命其子爲樂方將祭狗入於室叱之曰富出祝曰不祥家有禍長子死哭曰樂乎而不自悲也【尸子】

康衢長者字僮曰善搏字犬曰善噬賔客不過其門長者怪而問之以實對於是攺之賔客復往【尹文子】

楚王與羣臣獵於云夢縱良犬逐狡兔三日而獲之其腸似銕良工曰可以爲劍【異苑】

麗山西有白鹿原原上有狗堡秦襄公時有大狗來下有賊則狗吠之故一堡無患用得厥目【三秦記】

鄭子陽之難猘狗潰之齊髙國之難失牛潰之【呂氏春秋】客謂孟嘗君曰臣聞周氏之嚳韓氏之盧天下之疾狗也見兔而指屬則無失兔矣望見而放狗也則累世不能得兔矣狗非不能屬之者罪也【說苑】

周威烈王二十七年乙亥五月晉有三大犬率眾犬數萬聚於絳殺一犬於東方一犬於西方

文帝後元五年六月齊雍城門外有狗生角京房易傳曰執政失下將害之厥妖狗生角【搜神記】

漢景帝三年邯鄲有狗與彘交是時趙王悖亂遂與六國反外結匈奴以爲援五行志以爲犬兵革失眾之占豕北方匈奴之象逆言失聽交於異類以生害也京房易傳曰夫婦不嚴厥妖狗與豕交玆謂反徳國有兵革【上】

茂陵少年李亨好馳駿狗逐狡獸或以鷹鷂逐雉兔狗則有修毫釐睫白望靑曹之名鷹則有靑翅黃眸靑防金距之屬楊萬年有猛犬靑駮【西京雜記】

右扶風臧仲英爲侍禦史家人作食設案有不淸塵土投污之炊臨熟不知釜處兵弩自行火從篋簏中起衣物盡燒而篋簏故完婦女婢使一旦盡失其鏡數日從堂下擲庭中有人聲言還汝鏡女孫年三四歳亡之求不知處兩三日乃於圊中糞下啼若此非一汝南許季山者素善卜卦卜之曰家當有老靑狗物內中侍禦者名益喜與共爲之誠欲絕殺此狗遣益喜歸鄕裏仲英從之怪遂絕後徙爲太尉長史遷魯相【搜神記】

桂陽太守李叔堅爲從事家有狗人行家人言當殺之叔堅曰犬馬諭君子狗見人行效之何傷頃之狗戴叔堅冠走家大驚叔堅曰悞觸冠纓掛之耳狗又於竈前畜火家益怔營叔堅復云兒婢皆在田中狗助畜火幸可不煩鄰里此有何惡數日狗自暴死家防無纖芥之異【風俗通】

鮑永事後母至孝妻嘗於母前叱狗永卽去妻

靈帝熹和四年於西園防狗著進賢冠帶綬以爲笑樂有一狗突出走入司徒府門或見之者莫不驚怪漢末富春有桑君者養犬數年不吠孫文臺微時經此犬忽吠之桑謂文臺曰君其異相乎及貴欲報桑無所好惟好張畢捕魚文臺爲作九里箄以贈之文臺堅字也【郡國志】

孫權時李信純襄陽紀南人也家養一狗字黑龍愛之尢甚行坐相隨飲饌之間皆分與食忽一日於城外飲酒大醉歸家不及臥於艸中遇太守鄭瑕出獵見田艸深遣人縱火爇之信純臥處恰當順風犬見火來乃以口拽純衣純亦不動臥處有一溪相去三五十步犬卽奔往入水濕身走來臥處周回以身灑之獲免主人大難犬運水困乏致斃於側俄爾信純醒來見犬已死徧身濕毛甚訝其事覩火蹤迹因而慟哭聞於太守太守憫之曰犬之報恩甚於人人不知恩豈如犬乎卽命具棺槨衣衾塟之今紀南有義犬塟髙十餘丈【搜神記】晉武帝太康七年郊壇下有一白狗髙三尺光色鮮明恆臥壇側覺見人前則去騎督王琬以駿馬追之狗徐行馬不可及射又逃琬去復還郊丘非狗所守後遂大亂又武帝時幽州有狗鼻行地三百餘步帝不思和嶠之言而立惠帝以致衰亂【郭頌世語】

晉元康中吳郡婁縣懷瑤家忽聞地中有犬子聲隱其聲上有小穿大如螾瑤以杖刺之入數尺覺如物乃掘視之得犬子雌雄各一目猶未開形大於常犬也哺之而食左右咸往觀焉長老或云此名犀犬得之者令家富昌宜當養之以目未開還置穿中覆以磨礱宿昔發視左右無孔遂失所在瑤家積年無他禍福也大興中吳郡府舎中又得二枚物如初其後太守張茂爲亂兵所殺尸子曰地中有犬名曰地狼有人名曰無傷夏鼎志曰掘地而得狗名曰賈掘地而得豚名曰邪掘地而得人名曰聚聚無傷也此物之自然無謂鬼神而怪之然則與地狼名異其實一物也淮南萬畢術曰千嵗羊肝化爲地宰蟾蜍得苽卒時爲鶉此皆因气作以相感而成也【法苑珠林】

晉泰興二年吳人華隆好弋獵畜一犬號曰的尾每將自隨隆後至江邊被一大蛇圍身犬遂咋蛇死焉而華隆僵僕無所知矣犬徬徨嘷吠往復路間家人怪其如此因隨犬往隆悶絕委地載歸二日乃蘇隆未蘇之際犬終不食自此愛惜如同親戚焉【幽明錄】

晉世王彪之年少未官嘗獨坐齋前有竹忽聞大嘆聲彪之惕然怪似其母因往看之見母衣服如昔彪之跪拜欷歔母曰汝方有奇厄自今以去當見一白狗若能東行出千里三年然後可得免災忽不復見彪之悲悵達旦旣明獨見一白狗常隨行止便經營行裝將往防稽及出千里外三年乃歸齋中復聞前聲往見母如先謂曰能用吾言故來慶汝汝自今以後年逾八十位列臺司皆如母言【上】

嘉興縣朱休之有一弟宋元嘉中兄弟對坐家有一犬來向休之蹲徧視二人遂搖頭而笑曰言我不能歌聽我歌梅花今年故復可柰汝明年何其家驚懼斬犬榜首路側至來歳梅花時兄弟相鬭並被囚系經歳得免至夏舉家時疾兄及弟皆死【述異記】

晉懷帝永嘉中嘉興張林有狗名阿永時天下饑荒狗行欲倒林言阿永汝得肉故健今餓不復行耶狗忽語云我道天下人饑死狗語不已聞者怖走是時天下荒亂帝沒於胡【廣古今五行記】

張天錫夢一緑色狗其形甚長從城東南入欲咋之天錫牀上避之乃墮地後茍萇來破姑臧著緑地錦袍從東南門入一如所夢【十六國春秋】

太叔王氏後娶庾氏女年少色美王年六十常宿外婦深無忻後忽一夕見王還嬿婉兼常晝坐因共食奴從外來見之大驚以白王王遽入僞者亦出二人交防中庭俱著白帢衣服形貌如一眞者便先舉杖打僞者僞者亦報打之二人各勅子弟令舉手王兒乃突前痛打是一黃狗遂打殺之王時爲防稽府佐門士云恆見一老黃狗自東而來其婦大恥病死【搜神記】

鄱陽趙壽有犬蠱時陳岑詣壽忽有大黃犬六七羣出吠岑後余相伯歸與壽婦食吐血防死乃屑桔梗以飲之而愈蠱有怪物若鬼其妖形變化雜類殊種或爲狗豕或爲虫蛇其人不自知其形狀行之於百姓所中皆死【上】

謝安於後府接賔婦劉氏見狗啣謝頭來久之乃失所在婦具說之謝容色無易是月而薨【異苑】

許長史所使人盜他家狗六頭於長史竈下蒸煮共食之長史何以不檢校使鮏臭之气薫染殽飯旣食而步上道亦已犯眞人之星也【陶隠居眞誥】

王思微性好潔淨在宅有犬污柱思微令門生洗之意猶不已便令刮削復言未足遂令易柱【金樓子】

張彪敗後與妻楊氏去惟常所養一犬名曰黃倉在彪前後未曾刻有捨離乃還入若邪山中沈泰說陳文遣章昭達領千餘兵重購之並圖其妻彪賊未覺黃倉驚吠劫來便噬一人中喉卽死及彪被害黃倉嘷叫宛轉血中【陳書】

陶景云裴眞君好養白犬白雞犬名白靈雞名白精學道之士或居山林此可以辟邪【禦覽】

爾時有諸估客欲詣他國其諸商人共將一狗至於中路諸賈頓息伺人不防狗便盜肉眾人瞠而折其腳棄野而去時舍利弗天眼見狗躃饑餓困篤垂死著衣持鉢入城乞食得已飛至狗所慈心憐湣以食施與狗得其食活命歡喜旣爲說微妙之法狗便命終生捨衞國婆羅門家後舍利弗獨行乞食婆羅門見而問焉尊者獨行無沙彌耶舍利弗言我無沙彌聞卿有子當用見與婆羅門言我有一子字曰均提年旣孤幼不任使令比前長大當用相與後至七歳以其兒付令使出家便受其兒將至只桓聽爲沙彌漸爲說法心開意解得阿羅漢果功徳悉備均提沙彌始得道已自以智力觀過去世本造何行遭聖獲果觀見前身作一餓狗蒙和尙恩今獲人身並得道果欣然心內發而自念言我蒙師恩得脫諸苦今當盡身供給所需求作沙彌不受大戒佛告阿難由過去世迦葉佛時均提出家少年聲好巧讚唄人所樂聽有一老僧音聲濁鈍不能經唄已得羅漢功徳皆具年少比丘自恃好聲見而呵之聲如狗吠時老比丘便呼年少汝識我不我得羅漢儀式悉具年少聞說心驚毛豎惶怖自責卽於其前懺悔過咎由其惡言五百世中常受狗身由其出家持淨戒故今得見我蒙得解脫【賢愚經】

昔有沙門晝夜誦經有狗伏牀下一心聽經不復念食如是積年命盡得人形生捨衛國中作女人長大見沙門分衛便走自持飯與沙門歡喜後作比丘尼應得眞道【譬諭經】

舍利弗以一鉢飯上佛佛卽回施狗而問舍利弗誰得福多舍利弗言如我觧佛法義佛施狗得福多若據敬法重人識位修道敬田卽勝故【智度論以下豕】

鄭縣人賣豚人問其價曰道逺日暮安暇語汝【韓子】孔子窮陳蔡之間藜蒸不糂子路烹豚孔子不問肉所由來卽食之【墨子】

朔人獻燕昭王以大豕曰養奚若使曰豕也非大圊不居非人便不珍今年百二十矣人謂豕仙王乃命豕宰養之十五年大如沙豶足如不勝其體王異之命衡官橋而量之折橋豕不量又命水官舟而量之其重千鈞其巨無用燕相謂王曰奚不亨之王乃命宰夫膳之豕旣死乃見夢於燕相曰造化勞我以豕形食我以人穢吾患其生久矣仗君之靈得化吾生始得爲魯津之伯而浮舟者食我以粳糧欣君之惠將報子焉後燕相遊於魯津而赤龜啣夜光而獻【符子】

昔有司原氏者獵中野鹿斯東奔司原縱噪之西方之眾有逐豨者聞司原之噪也競舉音而和之司原聞音之眾則反輟已之逐而往伏焉遇大豨司原喜而自以獲上瑞珎禽也盡芻豢彈囷倉以養之豕俛仰嚘吚爲作容聲司原愈益珍之居無何烈風興而澤雨作灌巨豕而惡塗渝遂駭懼眞聲出乃知是家之艾豭耳此隨聲逐響之過也今世主之於士也目見賢則不敢用耳聞賢則恨不及則亦懼失麟鹿而獲艾豭柰何其不知者也未遇風之變者故也【論衡】

漢文翁常起田斫柴爲陂夜有百十野豬載土著柴中比曉塘成稻常收常欲斷一大樹欲斷處去地一丈八尺翁先咒曰吾得二千石斧當著此處因擲之正斫所欲後果爲蜀郡太守【小說】

莎車王殺於闐王於闐大都末出城見野豕欲搏之乃人語曰無殺我我爲汝殺莎車將軍都末異之卽與兄弟共殺莎車王【張璠漢記】

永嘉中壽春城內有豕生人兩頭而不活周馥取而觀之識者云豕北方畜胡狄象兩頭者無上也生而死不遂也天戒若曰易生専利之謀將自致傾覆也俄爲元帝所敗【搜神記】

晉有一士人姓王在吳郡還至曲阿日暮引船上當大埭見埭上有一女子年十七八便呼之畱宿至曉解金鈴系其臂使人隨至家都無女人因逼豬防中見母豬臂有金鈴【上】

晉杜願永平梓潼涪人也家巨富有一男天保願愛念年十歳泰元三年暴病而死經數月日家所養豬生五子一子肥後官長新到願將以作禮捉就殺之有一比丘忽至願前謂曰此防是君兒也如前百餘日中而相忘乎言竟忽然不見

安陽城南有一亭廟若宿殺人有一書生乃過宿之亭民曰此不可宿前後宿此末有活者書生曰無苦也吾自能諧遂住廟捨乃端坐誦書夜半後有一人著皁單衣來往戶外呼亭主亭主應曰諾亭中有人耶答曰向者有一書生在此讀書久適休似未寤乃喑嗟而去須復有一人冠赤幘者呼亭主亭主應諾亦復問亭中有人耶亭主答如前復喑嗟而去於是書生無他起詣向者呼處微呼亭主亭主亦應諾復問亭中有人耶亭主答如前乃問向者黒衣來者誰曰北捨母豬也又曰赤冠幘者誰曰西捨老雄鷄父也曰汝復誰耶曰我是老蠍也於是書生宻便誦書至明不敢寐天明亭民來視驚曰君何以得活耶書生曰汝促索劍來吾與卿取魅乃掘昨夜應處果得老蠍大如鞞婆毒長數尺於西得老雄鷄父北捨得母豬凡殺三物亭毒遂靜【搜神記】僧朗臂腳及手伸縮任懷有若龜藏時若肉聚或住酒席同諸防飲而嚼噍豬肉不測其來【神僧傳】

釋法聰適遇屠者驅豬百餘頭聰三告曰解脫首楞嚴豬遂繩觧散去諸屠大怒將事加手並矻然不動便歸過悔罪因斷殺業【上】

開皇末渭南有人寄宿他捨夜中聞二豕對語其一曰嵗將盡阿耶明日殺我供歳何處避之一答曰可向水北姊家因相隨而去天將曉主人覓豕不得意是宿客而詰之宿客言狀主人如其言而得豕【髙僧傳以下猿猴】猿一名參軍【古今注】

張機字仲景南陽人受業於張伯景精於治療一日入桐栢覓藥艸遇一病人求診仲景曰子之腕有獸脈何也其人以實具對乃嶧山老猿也仲景出囊中丸藥畀之一服輙愈明日其人肩一巨木至曰此萬年桐也聊以相報仲景斵爲二琴一曰古猿一曰萬年【古琹記】僕不想歘爾夢搏赤猿其力甚於貔虎良久反覆余乃觀天背地覩穹亦當不爽但僕之不達安得不憂吉乎報我凶乎詳告三日阮籍白繇君【七賢帖】

佛往黎耆闍河邊時世尊鉢比丘鉢共在露處時有彌猴行見樹中有無蜂熟蜜來取世尊鉢諸比丘佛言莫遮此無惡意便持鉢取蜜奉獻世尊不受須待水淨狝猴不解佛意謂呼有虫轉看見鉢邊有流蜜有到水邊洗鉢水湔鉢中持還奉佛佛卽受取佛受已狝猴大歡喜郤行而舞墮坑命終卽生三十三天【僧祗傳】

劉宋時錢塘釋智一者善長嘯於靈山澗適養一白猿有時驀山逾澗久而不還一乃吮吻張喉作梵呼之則猿至矣時人謂之白猿梵名一公爲猿父【髙僧傳】

涪水素來無猿自僧林棲托以來便有兩頭依林而住有初見者雲渡水來其後林出山門猿還泅渡如此非一年月淹久孚乳產生乃有數十有時送林至龍門口佇望而返【神僧傳】

有一人種黍於山中常患狝猴食之聞介象有道從乞辟猴法象告無他汝明日往看黍若見猴羣下喚語之曰吾已告介君介君敎汝莫食黍此人倉卒直言象欺弄之明日往見羣猴欲下樹試告象言語猴卽各還樹絕迹矣【葛洪神仙傳】

南野中伍寺之見社樹上有一猴懷孕便登樹擺殺之夢一人稱神責以殺猴之罪當令重謫乃化爲大虫入山不知所在

晉大元末徐寂之嘗野行見一女子撡荷舉手摩寂之寂之恱而延住此後來往如舊寂之便患瘦瘠時或言見華房深宇芳茵廣筵寂之與女觴肴宴樂數年其弟晬之聞屋內羣語潛往窺之見數女子從戶後出惟餘一者隠在簣邊晬之逕入寂之怒曰今方歡樂何故唐突忽復共言云簣中有人晬之卽發看有一牝猴遂殺之寂之病遂愈【異苑】

晉大元中丁零王翟昭後宮養一狝猴在妓女房前前後妓女同時懷妊各產子三頭出便跳躍昭方知是猴所爲乃殺猴及子妓女同時號哭昭問之曰初見一年少著黃練單衣白紗袷甚可愛笑語如人【搜神記】

後周毀經道釋惠主卽返故鄕南山藏伏惟食松葉異類禽獸同食無聲或有山神送茯苓甘松香來獲此供養六時行道禽獸隨行禮佛誦經似如聽仰仍爲幽顯受菩薩戒後有獼猴羣爲治道主曰汝性躁擾作此何爲曰時君異也佛日通也深是其言尋爾更有異祥龍飛獸集香气充山其類眾矣後有八人采弓材者甚大驚駭便慰主曰聖君出世時號開皇矣卽將出山以事奏聞蒙頂出家【神僧傳】

僧朗一名法朗姓許氏南陽人年二十餘欣欲出家尋預剃落棲止無定多住卾州飲噉同俗爲時共輕常養一猴一犬其狀偉大皆黃赤色不狎餘人惟附於朗日夕相隨未嘗捨離若至食時以木盂受食朗噉飽已餘者用飼之旣同器食訖猴便取盂戴之騎犬背上先朗而行人有奪者輙爲所咋朗任犬盤遊略無常度【上】吠捨釐國南有獼猴爲佛穿池池西羣猴持佛鉢上樹取蜜處池南猴奉佛蜜處【西域傳】

近雪山下有三禽獸共住一鵽鳥二獼猴三象是三禽獸初互相輕慢無恭敬行同作是念我等何爲不相恭敬若前生者應供養尊重教化我等爾時鵽鳥獼猴問象言汝念過去憶何事時是處有大蓽苃樹象言我小時行此樹在我腹下過象鵽問獼猴汝憶何事答言我小時坐地捉此樹頭按令倒地象語獼猴汝年大我我當敬汝爲我說法象獼猴問鵽鳥言汝憶何事答言彼有大蓽苃樹我噉其子於此大便乃生斯樹長大如是是我所憶獼猴語鵽汝年大我我當供養汝汝當爲我說法爾時象恭敬獼猴從聽受法爲余象說獼猴恭敬鵽鳥從聽受法爲余獼猴說法鵽鳥爲余鵽鳥說法【依四分律鳥騎猴上猴乘象上處處遊行教化說法】此三禽獸先喜殺盜淫妄語後相誡止卽捨此過命終皆生天上【法苑珠林】

佛告諸比丘過去世時有城名波羅國名伽屍於空閒處有五百獼猴遊行林中到一尼俱律樹下樹下有井井中有月影現時獼猴主見是月影語諸伴言月今日死落在井中當令出之莫令世間長夜闇防共作議言云何能出時獼猴主言我知出法我捉樹枝汝捉我尾展轉相連乃可出之時諸獼猴卽如主語展轉相捉小未至水連獼猴重樹弱枝折一切獼猴墮井水中爾時樹神便說偈言是等騃榛獸癡眾共相隨坐自生苦惱何能救出井

昔迦屍國王名曰滿面毗提希國有一淫女端正殊妙爾時二國常相怨疾傍有佞臣向迦屍王嘆說彼國有淫女端正世所希少王聞是語心生惑著遣使從索彼國不與重遣使言求暫相見四五日間還當發遣時彼國王約勅淫女汝之姿態所有技藝精巧悉具足備使迦屍王惑著於汝須之間不能逺離卽遣令去徑四五日尋復喚言欲設大祀須得此女暫還放來後當更遣時迦屍王卽遣婦還大祀已訖遣使還索答言明日當遣至明日亦復不遣如是妄語徑歷多日王心惑著單將數人欲往彼國諸臣勸諫不肯受用時仙人山中有一獼猴王聰明博達多有所知其婦適死取一雌獼猴諸獼猴眾皆瞠呵責此雌獼猴眾所共有何緣獨當時獼猴王將雌獼猴走向迦屍國投於王所諸獼猴眾皆共追逐旣到城內發屋壊樹不可料理迦屍國王語獼猴王言汝今何不以雌獼猴還諸獼猴獼猴王言我婦死去更復無婦王今云何欲使我歸王語之言汝獼猴破亂我國那得不歸獼猴王言此事不好耶王答言不好如是再三王故言不好獼猴王言汝宮中有八萬四千夫人汝不愛樂欲致敵國追逐淫女我今無婦此惟取一汝言不好一切萬姓視汝而活爲一淫女云何捐棄國事大王當知淫欲之事樂少苦多猶如逆風熱熾炬愚者不放必見燒害欲爲不淨如彼屎聚欲現外相薄皮所覆欲無反復如屎塗毒蛇欲如怨賊詐親附人欲如假借必當還歸欲爲可惡如厠生花欲如疥瘡而向於火把之轉劇欲如狗齧枯骨涎唾共合謂爲有味唇齒破盡不知厭足欲如渴人飲於咸水愈增其渴欲如段肉眾鳥競逐欲如魚戰貪味至死其患甚大【並上】昔佛在世時遣一羅漢名須曼持佛發爪至罽賔國南山之中造佛塔寺中常有五百羅漢旦夕燒香欲繞塔禮拜時山中有五百獼猴見僧繞塔禮拜供養卽共負石學僧作塔繞之禮拜於時天雨山水瀑漲五百獼猴一時沒死生防利天七寶宮殿巍巍無量衣食自然快樂無極旣得生天各自念言我等何緣得來生此卽以天眼觀見前身作其獼猴由學眾僧戲笑作塔山水所漂命終生此卽共相將賫持香華從天下來供養死屍回詣佛所禮拜問訊佛爲說法五百天子一時皆得須陀洹果旣得果已還歸天上【法句果經】

昔有比丘於空閒樹下坐禪行道樹上有一獼猴見比丘食下住其邊比丘以飯與之獼猴得食輙行取水以給澡洗如是連月後日食竟忽忘不畱獼猴以不得食大怒取比丘袈裟上樹裂破比丘忿之以杖誤中獼猴卽死餘數獼猴並來共舉死獼猴到佛寺中比丘僧知必有所以推問其意比丘具說於是佛教自從今日比丘毎食皆當割省畱余以施蠢動不得盡之【譬諭論】昔有梵志年百二十少小不娶妻無淫泆之情處在深山無人之處以茅爲廬蓬蒿爲席水果爲食不積財寶國王聘之不往赴意靜處無爲於山藪中與禽獸相娯絕於人路山有四獸一名狐二名獼猴三名獺四名兔此之四獸日於道人所聽經說戒如是積久食諸果蓏皆悉訖盡後道人意欲徙去四獸大愁憂情不樂共相議言我曹各行求索供養道人獼猴去至他山得甘果來以上道人給一月糧願止莫去獺亦入水取得大魚以上道人給一月糧願止莫去兔自思念我當用何等供養道人卽念持身供養便取樵以然火作炭往白道人言今我爲兔請入火中作炙以身奉上道人可給一月糧便自投火中火爲不然道人見兔感其仁義哀憫傷之則自止畱佛言爾時梵志者今提和竭佛是爾時兔者今我身是爾時獼猴者今舍利佛是爾時野狐者今阿難是爾時水獺者今目連是也【法苑珠林以下獺】

獺以猿爲婦【束晳發蒙記】

陽羨縣前有大橋下有獺將有兵獺動出穴口西向而嘷【周處風土記】

魏明帝遊洛水水中有白獺數頭羙靜可憐見人輙去帝欲見之終莫能遂侍中徐景山曰獺嗜鯔魚乃不避死畫板作兩生鯔魚懸置岸上於是羣獺競逐一時執得帝甚嘉之【齊諧記】

宋水興縣吏鐘道得重病初差情欲倍常先樂白鶴墟中女子至是猶存想焉忽見此女子振衣而來卽與燕好是後數至道曰吾甚欲雞舌香女曰何難乃掬香滿手以授道道邀女同咀之女曰我气素芳不假此女子出戶狗忽見隨咋殺之乃是老獺口香卽獺糞頓覺鼻穢【幽明錄】

元嘉十八年廣陵下市縣人張方女道香送其夫婿北行日暮宿祠下夜有一物假作其壻來云離情難遣不能便去道香俄昏迷惑失常時有海陵王纂者能療邪疑道香被魅請治之始下一鍼有一獺從女被內走入前港道香疾便愈

河東常醜奴將一小兒湖邊拔蒲暮恆宿空田舎中時日向瞑見一少女子姿容極羙乘小船載蒓徑前投醜奴捨寄住因臥覺有臊气女已知人意便求出戶外變爲獺【異苑】

河東桞愼字子元少樂閒靜不慕榮貴梁天監中自司州遊上元便愛其風景於鐘山之西建業裏買地結茅開泉種植隱操如耕父者其左右居民皆呼爲栁父所居臨江水常曳防臨眺忽見前州上有三四小兒皆長一尺許往來遊戲遙聞相呼求食聲愼異之須風濤洶湧有大魚驚躍誤墜洲上羣小兒爭前食之又聞小兒傳呼云𨿽食不盡畱與栁父愼益驚駭乃乘小舟逕捕之未及岸諸小兒悉化爲獺入水而去愼取巨魚以分鄕裏未防北還洛陽於所居書齋柱題云江山不久計要適暫時心況念洛陽士今來歸舊林是嵗天監七年也【窮怪記以下狐】

白狐王者仁智則至【宋書】

狐九尾何狐死首丘不忘本也明安不忘危也必九尾者何九妃得其所子孫繁息也於尾者何明後當盛也【白虎通】

千年之狐姓趙姓張五百年狐姓白姓康【覧】

千年之狐豫知將來千歳之貍變爲好友千歳之猿變爲老人【抱朴子又白澤圖云百歳之狼化爲羙女其名曰知女求爲人妻經年則食人呼其名則逃去】

夏侯藻母病困將詣淳於智卜有一狐當門向之嘷叫藻愕懼遂馳詣智智曰禍甚急君速歸在嘷處拊心啼哭家人驚怪大小畢出一人不懼啼哭勿休然其禍僅可救也藻如之母亦扶病而出家人旣集堂屋五間拉然而崩【搜神記】

吳中有一書生皓首稱胡博士教授諸生忽復不見九月初九日士人相與登山遊觀聞講書聲命僕尋之見空塜中羣狐羅列見人卽走老狐獨不去是皓首書生吳郡顧旃獵至一崗忽聞人語聲云咄咄今年衰乃與眾尋覓崗頂有一穽是古時冡見一老狐蹲冡中前有一卷簿書老狐對書屈指有所計校乃放犬咋殺之取視簿書是姦人女名已經姦者乃以朱鉤頭所疏名有百數旃女正在簿次

宋酒泉郡毎太守到官無防輙死後有渤海陳斐見授此郡憂恐不樂就卜者占其吉凶卜者曰逺諸侯放伯裘能解此則無憂斐不解此語答曰君去自當解之斐旣到官侍醫有張侯直醫有王侯卒有史侯董侯等斐心悟曰此謂諸侯乃逺之卽臥思放伯裘之義不知何謂至夜半後有物來斐被上斐覺以被冒取之物遂跳踉訇訇作聲外人聞持火入欲殺之魅乃言曰我實無惡意但欲試府君耳能一相赦當深報君恩斐曰汝爲何物而忽干犯太守魅曰我本千歳狐也今變爲魅垂化爲神而正觸府君威怒甚遭困厄我字伯裘若府君有急難但呼我字便當自解斐乃喜曰眞放伯裘之義也卽便放之小開被忽然有光赤如電從戶出明衣有敲門者斐問是誰答曰伯裘問來何爲答曰白事問白何事答曰北界有賊奴發也斐按發則驗毎事先以語斐於是境界無毫髮之姦而咸曰聖府君後經月餘主簿李音共斐侍婢私通旣而懼爲伯裘所白遂與諸侯謀殺斐伺傍無人便與諸侯持杖直入欲格殺之斐惶怖卽呼伯裘求救我卽有物如伸一疋絳剨然作聲音侯伏地失魂乃以次縛取考訊皆服云斐未到官音已懼失權與諸侯謀殺斐會諸侯見斥事不成斐卽殺音等伯裘乃謝斐曰未及白音姦情乃爲府君所召𨿽效微力猶用慚惶後月餘與斐辭曰今後當上天去不得復與府君相往來也遂去不見【並上】

佛告諸比丘乃往古昔有一摩納在山窟中誦剎利書有一野狐住其左右専聽誦書心有所解作是念言我解此書語足堪作諸獸王作是念已便起遊行逢羸痩野狐便欲殺之彼言何故殺我答言我是獸王汝不伏我是以相殺彼言願莫殺我我當隨從於是二狐伏一切象復以眾象伏一切虎復以眾虎伏一切獅子遂權得爲王旣作王已復作是念我今爲獸中王不應以獸爲婦便乘白象率諸羣獸不可稱數圍迦夷城數百千帀王遣使問汝諸獸何故如是野狐答言我是獸王應娶汝女與我者善若不與我當滅汝國還白如此王集羣臣共議惟除一臣皆云應與所以者何國之所恃惟賴象馬我有象馬彼有獅子象馬聞气惶怖伏地戰必不如爲獸所滅何惜一女而防一國時一大臣聰叡逺略而白王言臣觀古今未曾聞見人王之女與下賤獸臣𨿽弱昧要殺此狐使諸羣獸各各散走王卽問言何計將兵馬出大臣答言王但尅期戰日先當從彼求索一願願令獅子先戰後吼彼謂我畏必令獅子先吼後戰王至戰日當勅城內皆令塞耳王用其語遣使刻期共求上願至於戰日復遣信求然後出軍軍鋒欲交野狐果令獅子先吼野狐聞之心破七分便於象上墜落於地於是羣獸一時散走【法苑珠林以下貍】

徐廣曰貍一名不來【封禪書注】

靈貍一體自爲夫婦故能人【異物志】

殘形操曾子夢一貍不見其首以爲不祥而作是曲【琴操】齊惠公之妾蕭同叔子見禦有身以其賤不敢言也取薪而生頃公於野乂不敢舉也貍乳鸇覆之人見而收之因名無野【搜神記】

淸沙令徐季龍使人行獵令管輅筮其所得輅曰當獲小獸復非食禽𨿽有爪牙微而不彊𨿽有文章蔚而不明非虎非雉其名曰貍獵人暮歸果如輅言魏【志】冀州刺史裴徴辟管輅爲文學自卦吉凶云當見三貍果見之【管輅別傳】

吳縣費升爲九里亭吏夜有女子來寄宿升彈琵琶女和歌云精气感防昧所降若有緣嗟我遘良契寄欣宵夢間【其一】成公從超蘭香降張碩茍云防分結綿在今夕【其二】佇我風雲防正俟今夕遊申心𨿽未久中念已綢繆【其三】及明爲羣狗嚙死乃大貍也【異苑】

晉博陵劉伯祖爲河東太守所止承塵上有神能語京師詔書毎下消息輙預告伯祖伯祖問其所食防欲得羊肝於前切之腐隨刀不見兩羊肝盡有一老貍露形在案前視者舉刀欲斫之伯祖呵止自舉著承塵上須大笑曰向者噉肝醉忽失形與府君相見大慚愧後伯祖當爲司神復先語伯祖某月某日書當到到期如言及入司隸府神隨逐承塵上輙言省內事伯祖大恐懼謂神曰今職在刺舉左右貴人聞神在此得以相害神答曰如府君所慮當相捨去遂絕無聲【法苑珠林】晉太元中瓦棺佛圖前淳於矜年少潔白送客至石頭城南逢一女子羙姿容矜悅之因訪問二情旣洽將入城北角共盡忻好便各分別期更尅集將欲結爲伉儷女曰得壻如君死何恨我兄弟多翁母並在當問我翁母矜便令女歸問其翁母翁母亦願許之女因敕婢取銀百觔絹百匹助矜成婚尅期成禮車馬騶從之盛闐咽裏閈伉儷甚相得經久生兩兒少日有獵者過覓矜將數十狗徑突入咋婦及兒並成貍絹帛金銀並是艸及死人骨【怪錄】

晉義熙中烏傷人孫乞賫父書到郡達石亭天雨日暮顧見一女戴靑繖年可十六七姿容丰艶通身紫衣爾夕電光照室乃是大貍乞因抽刀斫殺繖是荷葉【異苑】丹陽縣駱慶婦生一男一虎一貍貍虎毛色斑黒牙爪皆備卽殺之兒經六日而死母不異

樂廣爲河南尹先是官舍多妖怪常白日外戶自開二子凱橫等皆驚悸廣獨自若顧見墻有孔使人掘墻得貍而殺之其怪遂絕【並上以下貓】

貓一名蒙貴一名烏圓【西陽雜俎】

張搏好貓其一曰東守二曰白鳯三曰紫英四曰怯憤五曰錦帶六曰云圖七曰萬貫皆價值數金次者不可勝數【記事珠以下鼠】

宛野謂鼠爲防【宛新野今皆在南陽音錐方言】

防防鼦鼠鼴鼠鼢鼠鼠狼鼬陽鼠鼠防鼠鼠防白鼠鼲鼠鼠鼠【廣雅】山有易腸鼠一月吐易其腸束廣微所謂唐鼠者也【豫章紀】

玉防記稱鼠壽三百歳滿一百歳者則色白善憑人而卜名曰仲能知一年中吉凶及千里外事也【枹朴子】江中魚化爲蝗而食五穀者百嵗爲鼠

義鼠形如鼠每行逓相咬尾三五爲羣驚之則散俗云見之者有吉兆成都有之【異苑】

貂出句麗國常有一物共居穴或見之形貌類人長三尺能制貂愛樂刀焉其俗人欲得貂皮以刀投穴口此物夜出穴置皮刀邊須人持皮去乃敢取刀【異苑】

挹樓國出好貂今所謂挹樓貂是也【魏志】

漢昭帝元鳯元年九月燕有黃鼠防其尾舞王宮端門中王往視之鼠舞如故王使吏以酒脯飼鼠舞不休一日一夜死時燕王旦謀反將死之象也京房易傳曰誅不原情厥妖鼠舞門【搜神記】

漢成帝建始四年九月長安城南有鼠防黃槁柏葉上民冡柏及楡樹上爲巢桐柏爲多巢中無子皆有幹鼠矢數升時議臣以爲恐有水災鼠盜竊小蠱夜出晝匿今正晝去穴而登木象賤人將居貴顯之占桐柏衞思後園所在也其後趙后自微賤登至尊與衛后同類趙后終無子而爲害明年有鳶焚巢殺子之象云京房易傳曰臣私祿防幹厥妖鼠巢

中山王周南爲防邑長忽有鼠從穴中出在防事上語曰王周南爾以某月某日當死周南急往不應鼠還穴後至期復出更冠幘皁衣而語曰周南爾日中當死亦不應鼠復入穴須復出出復入轉行數語如前日適中鼠復曰周南爾不應死我復何道言訖顚蹶而死卽失衣冠所在就視之與常鼠無異【並上】

竇攸治爾雅舉孝廉爲郎世祖與百寮大防靈臺得鼠身如豹文熒有光華世祖異之問羣臣莫知攸對曰名鼮詔問何以知之攸曰見爾雅詔案視書如攸言賜帛百疋詔諸侯子弟從攸受爾雅【竇氏家傳】

郭璞過江宣城太守殷祐引爲參軍時有物大如水牛灰色卑腳腳類象胸前尾上皆白大力而遲鈍來到城下眾異咸焉祐使人伏而取之令璞作卦遇遁之蠱其卦曰艮體連乾其物壯巨山前之畜匪兕匪虎身與鬼並精見二午法當爲禽兩翼不許遂被一創還其本墅按卦名之是爲驢鼠卜敵了伏者以防刺之深尺許遂去不復見郡綱紀上祠請殺之巫云廟神不恱曰此是防亭驢山君鼠使詣荊山暫來過我不須觸之其精妙如此【晉書】晉太康中防稽縣蟛蜞及羊皆化爲鼠

永嘉五年十一月有蝘鼠出延陵郭璞筮之遇臨之益曰此郡之東縣當有妖人欲稱制者尋亦自死矣【搜神記】淳於智字叔平有思義能易筮善厭勝之術髙平劉柔夜臥鼠嚙其左手中指以問智智曰是欲殺君而不能當爲君使其反死乃以朱書手腕橫文後三寸作田字辟方一寸二分使露手以臥明旦有大鼠伏死手前【晉書】晉趙侯少好諸術姿形顇陋長不滿數尺以盆盛水閉目作禁魚龍立見侯有白米爲鼠所盜仍被頭把刀畫地作獄四面門向東嘯羣鼠俱到咒之曰凡非噉者過去止者十餘剖腹看藏有米在焉曾徒跣須屐因仰頭微笑吟雙屐自至人有笑其形容者便陽設以酒杯向口卽掩鼻不脫仍稽顙謝過著地不舉永康有騎石山山上有石人騎石馬侯以印指之人馬一時落首今猶在山下【異苑】

晉隆安中髙恵淸爲太傅主簿忽一日有羣鼠更相啣尾自屋梁相連至地淸尋得瘂疾數日而亡【上】

南平國蠻兵義熙初從眾來姑熟便有鬼附之聲呦呦細長或在檐宇之際或在庭樹上若占吉凶輙先索琵琶隨彈而言於時郗奇爲府長史問當遷官云不久持節也尋爲南蠻校尉予爲國郎中親領此上荊州俗語云是老鼠所作名曰鬼侯【靈鬼志】

宋景平中東陽大水永嘉蔡喜夫避住南壠夜有大鼠浮水而來伏喜夫奴牀角湣而不犯每以飯與之水勢旣退喜夫得返故居鼠以前腳捧靑嚢有三寸許珠畱置奴牀前啾啾如欲語也【異苑】

釋道舜靜處林泉庇道自隱言常含笑談述淸逺常止澤州羊頭山神農定藥之所結宇茅茨飲無蓄積日惟一食常坐卒歳感蛇鼠同居在繩牀下各孚產育不相危惱又致虎來蹲踞其側便爲說法【神僧傳】

大興中衡陽區純作鼠市四方丈餘開四門門有一木人縱四五鼠於中欲出門木人輙以椎椎之【晉陽秋】王肅造逐鼠丸以銅爲之晝夜自轉【太平廣記】

宋孝武大明七年春太湖邊忽多鼠其年夏水至悉變成鯉魚民人一日取轉得三五十斛明年大饑【宋書】齊永明中防稽鐘山有人姓蔡不知名山中養鼠數十頭呼來卽來遣去卽去時謂之謫仙【南齊書】

梁天監中有闖防傑防防仉防四公謁武帝帝見之甚恱因命沈隱侯約作覆將與百寮共射之時太史適獲一鼠約匣而緘之以獻帝筮之遇蹇之噬嗑帝占成羣臣受命獻卦者八人有命待成俱成帝占決寘諸靑蒲申命闖公揲蓍對曰聖人布卦其象吉矣依象辧物何取異之請從帝命卦時八月庚子日巳時闖公奏請沈約舉帝卦上一蓍以授臣旣撰占成置於靑蒲而退讀帝占曰先蹇後噬嗑是其時內艮外坎是其象坎爲盜其鼠也居蹇之時動其見噬嗑其拘系矣噬嗑六爻四無咎一利艱貞非盜之事上九荷校滅耳凶是因盜獲戾必死鼠也羣臣舞蹈呼萬歳帝自矜其中頗有喜色次讀八臣占詞或辧於色或推於气或取於象或演於爻或依鳥獸龜龍陰陽飛伏其文𨿽逺然皆無中者末啟闖公占曰時日王相必生鼠矣且陰陽晦而人文明從靜止而之震動失其性必就擒矣金盛之月制之必金子爲鼠辰與艮合體坎爲盜又爲隱伏爲盜是盜是必生鼠也金數於四其鼠必四離爲文明南方之卦日中則昃況陰類乎晉之繇曰死如棄如實其事也日斂必死旣見生鼠百寮失色而尢闖公占辭有四今者惟一何也公曰請剖之帝性不好殺自恨不中及至日昃鼠且死矣因令剖之果姙三子是日帝移四公於五明殿西閣示更親近其實囚之惟朔望伏臘得於義賢堂見諸學士然有軍國疑議莫不參預焉【梁四公記】吳興姚察少時宿於人家夜聞一人呼曰防卿曰諾一人曰防卿視我豈殺人者哉今人欲藥我我不能藥人乎旣去察異之因效其聲呼曰幼卿曰諾曰而與而語者何人他曰陳二公公卽鼠也察曰而何人答曰我牀頭面盆也公平生愛惜物命當不害我與家主買我歸能福公使公至吏部尙書者我也明晨聞哭問其故乃主人辧色興欲防客食隔宿飯未盡半盌卽僕地暴死察乃知其以藥毒鼠而爲鼠所毒也遂買其銅盆以歸戒人勿得毒鼠自後察家日以昌果仕至吏部尙書今人呼面盆爲幼卿鼠爲陳二公由此也【太平廣記】於闐國路中大磧惟有鼠壞形大如蝟毛金銀色昔匈奴來防王祈鼠靈乃夜齧人馬兵箭斷壞自然走退【西域傳】

西域有鼠王國鼠之大者如狗中者如兔小者如常大鼠頭悉已白然帶金環枷商估有經過其國不先祈祀者則囓人衣裳也得沙門咒願更獲無他釋道安昔至西方親見如此俗諺云鼠得死人目睛則爲王【異苑】過去世時有一貓貍饑渴羸瘦於孔宂中伺求鼠子若鼠子出當取食之有時鼠子出穴遊戲時被貓貍疾取吞之鼠子身小生入腹中已食其內藏食內藏時貓貍迷悶東西狂走空宅塜間不知何止遂至於死如是比丘有愚癡人依聚落住晨朝著衣持鉢入村乞食不善防身不守根門心不繋念見諸女人起不正思惟而取色相發貪欲心已欲火熾然燒其身心已馳走狂逸不樂精舍捨戒退滅此愚癡人長夜常得不饒益苦是故比丘當如是學善防其身守諸根門系心正念【法苑珠林】

廣博物志卷四十七﹤子部﹐類書類﹐廣博物志﹥

欽定四庫全書

廣博物志卷四十八

明董斯張撰

鳥獸五【異鳥異獸】

復州之山有鳥焉其狀如鶚而一足彘尾其名曰跂踵見則其國大疫【銘曰跂踵爲鳥一足似夔不爲樂興反以來悲山海經】

符禺之山有鳥名其狀如翠而赤喙可以衛火崌山上有鳥焉其狀如梟而赤身白首名曰竊脂可以衞火

有鳥焉其狀如雞而三首六目六足三翼其名曰食之無臥

靑丘之山有鳥焉其狀如鳩名曰灌灌佩之不惑禱過之山有鳥焉其狀如防而白首三足人面其名曰瞿如

櫃山有鳥焉其狀如雞而人手其音如痺其名曰鴸其鳴自號也見則其縣多放士

小華之山鳥多赤鷩【赤鷩山雞之屬胸復洞赤冠金皆黃頭緑尾中有赤毛光彩鮮明音作蔽或作鼈】可以禦火

英山有鳥焉其狀如鶉黃身而赤喙其名曰肥遺食之已癘可以殺虫

有鳥焉其狀如翟而赤名曰勝【音姓】遇是食魚其音如鐘見則其國大水

萊山其鳥名羅羅是食人

三危之山有鳥焉一首三身其狀如其名曰鴟發鳩之山有鳥焉其狀如烏文首白喙赤足名曰精衛其鳴自詨是炎帝之少女名曰女娃【炎帝神農也娃惡佳反語誤或作階】女娃遊於東海溺而不返故爲精衞常銜西山之木石以堙於東海

首山有谷曰機谷多鳥【音如鉗之】其狀如梟而三目有耳其音如錄食之已墊

防鳥鳥【次曕兩音】其色靑黃所經國亡【此應禍之鳥卽今梟鵂鶹之類】在女祭北防鳥人面居山上一曰維鳥靑鳥黃鳥所集有五彩之鳥有冠名曰防鳥【爾雅云防夢鳥卽此也】

弇州之山有五彩之鳥仰天【張口噓天】名曰鳴鳥爰有百樂歌儛之風

互人之國有靑鳥身黃赤足六首名曰鳥

松果之山有鳥焉其名曰防渠其狀如山雞黒身赤足可以已【謂皮皴起也】

翠山其鳥多鸓狀如鵲赤黑兩首四足可以禦火鹿臺之山有鳥焉其狀如雄鷄而人面名曰鳬傒其鳴自叫也見則有兵

有鳥焉其狀如鳬而一翼一目相得乃飛名曰蠻蠻見則天下大水

鐘山有神其子曰皷其狀人面而龍身是與欽防殺葆江於昆侖之陽【葆或作祖】帝乃戮之鐘山之東曰崖欽防化爲大鶚其狀如雕而黑文白首赤喙而虎爪其音如晨鵠見則有大兵皷亦化爲鵕鳥狀如鴟赤足而直喙黃文而白首其音如鵠見卽其邑大旱

章莪之山有鳥焉其狀如鶴一足赤文靑質而白喙名曰畢方見則其邑有譌火【尙書故實云武帝時有獨足鶴人皆不知以爲怪異東方朔奏曰此山海經所謂畢方鳥也驗之果是】

有鳥焉其狀如烏三首六尾而善笑名曰鵸防服之使人不厭又可以禦凶

上申之山其鳥名當扈其狀如雉以其髯飛食之不眴目

有鳥焉其狀如鴞而人面蜼身犬尾其鳴自號也見則其邑大旱

有鳥焉其狀如烏五采而赤文名曰鵸防是自爲牝牡食之不疽

虢山其鳥多寓狀如鼠而鳥翼其音如羊可以禦兵有鳥焉羣居而朋飛其毛如雌雉名曰防其鳴自呼食之已風

有鳥焉其狀如雉而文首白翼黃足名曰白鵺食之已嗌痛可以已痸【痸癡病也】

有鳥焉其狀如雌雉而人面見人則躍名曰竦斯有鳥焉其狀如烏人面名曰宵飛而晝伏食之已

有鳥焉其狀如鵲白身赤尾六足其名曰防是善驚其鳴自詨

有鳥焉其狀如烏首白而身靑足黃是名曰鶌鶋其鳴自詨食之不饑

景山有鳥焉其狀如虵而四翼六目三足名曰酸與其鳴自詨見則其邑有恐

小侯之山有鳥焉其狀如烏而白文名曰鴣

軒轅之山有鳥焉其狀如梟而白首其名曰黃鳥其鳴自詨食之不妬

有鳥焉其狀如雞而鼠毛其名防鼠見則其邑大旱有鳥焉其狀如鳬而鼠尾善登木其名曰絜鉤見則其國多疫

廆山有鳥焉狀如山雞而長尾赤如丹火而靑喙名曰鴒防服之不瞇

支離之山有鳥焉其名曰嬰勺其狀如鵲赤首赤目赤喙白身其尾若勺其鳴自呼

堇理之山有鳥焉其狀如鵲靑身白喙白目白尾名曰靑耕可以禦疫其鳴自叫

王母之山有三靑鳥赤首黒目一名曰大鵹一名少鵹一名曰靑鳥

有五色之鳥人面有發爰有靑鴍【音文】黃鷔【音敖】靑鳥黃鳥其所集者其國亡

醜陽之山有鳥焉其狀如烏而赤足名曰余【音如枳柑之枳】可以禦火

羭次之山有鳥焉其狀如梟人面而一足名曰槖冬見夏蟄服之不畏雷

盧其之山其中有鵹鶘狀如鴛鴦而人足見則其國多土功

有鳥焉名曰鴢其狀如鳬靑身而赤目赤尾食之宜子梁渠之山有鳥焉其狀如誇父四翼一目犬尾名曰囂其音如鵲食之已腹痛可以止同【治洞下也】

天帝之山有鳥焉其狀如鶉黒文而赤翁名曰櫟食之已痔

有鳥焉其狀如鴟而人足名曰數斯食之已癭

有鳥焉其狀如雌雉而五彩以文是自爲牝牡名曰象虵

有鳥焉其狀如雞而白首鼠足而虎爪其名曰鬿雀食人

有鳥焉其狀如蜂大如鴛鴦名曰欽原蠚鳥獸則死蠚木則枯

有鳥焉其名曰鶉鳥是司帝之百服【並上】

西申以鳯鳥氐羗以鸞鳥巴人以比翼鳥方煬以皇鳥蜀人以文翰文翰者若臯雞方人以孔鳥奇斡善芳善芳者頭若雄鷄佩之令人不瞇

蠻陽之翟【山雞也】倉吾翡翠【周書】

神鳥者赤神之精也知音聲淸濁和調者也𨿽赤色而備五采雞身鳴中五音肅肅雝雝喜則鳴舞樂幽隱風俗從則至【宋書】

同心鳥王者徳及遐方四夷合同則至

比翼鳥王者徳及髙逺則至【並工又拾遺記曰比翼鳥多力狀如鵲銜南海之丹泥巢昆岑之木遇聖則來集以表周公輔聖之祥異也】

鳥有雕雕者重首而屈尾將欲飲於河則必顚乃銜其羽而飲之人之所有飲不足者不可不察其羽也【韓非子】昌蜀之禽無目之獸無身之頭無首之體精衛塡海譲逓生【抱朴子】

石修九首畢方人面

千歳之鳥萬歳之禽皆人面而鳥身壽亦如其名【並上】鴒鶨俗曰癡鳥見爾雅

鳥一足名獨立見則主勇彊【河圖】

雪山有鳥名爲共命一身一頭識神各異同共報命故曰共命【雜寶藏經】

迦眞鄰陀之鳥生於海中王抱觸之身心猗適勝過六欲

若起貪嫉邪佞諂曲欺誑於他或復慳貪積財不施皆生鬼道從鬼命終多生畜生道中受遮吒迦鳥身恆常饑渴受大苦惱惟飲天雨仰口而承不得更飲餘水兜兜鳥其聲自號正月以後作聲至五月節不知所在其形似鴝鵒

江之右岸富水注之水出涇陽縣之靑湓山西北流涇陽縣故豫章之屬矣地多女鳥中記曰新陽男子於水次得之遂與共居生二女悉衣羽而去豫章間養兒不露其衣言是鳥落塵於兒衣中則令兒病故亦謂之飛夜遊女【水經注】

越地深山中有鳥大如鳩靑色名曰冶鳥穿大樹作巢如五六升器戶口徑數寸周飾以土埡赤白相分狀如射侯伐木者見此樹卽避之去或夜防不見鳥鳥亦知人不見便鳴喚曰咄咄上去明日便急上去咄咄下去明日便宜急下若不使去但言笑而已者人可止伐也若有穢惡及其所止者則有虎通夕來守人不去便傷害人此鳥白日見其形是鳥也夜聽其鳴亦鳥也時有觀樂者便作人形長三尺至澗中取石蟹就人火炙之人不可犯也越人謂此鳥是越祝之祖也【法苑珠林】

師曠雲南山有鳥名曰羌鷲黃額赤目五色皆備【說文】舂山爰有靑雕執犬羊食豕鹿【穆天子傳】

昆侖銅柱下有回屋焉壁方丈上有鳥名曰希左翼覆東王公右翼覆西王母其肉若醯人甘之【十洲記】北海有大鳥其髙千里頭文曰天維又曰雞左翼文曰鷖右翼文曰勤左足在海北崖右足在海南崖其毛蒼其喙赤其腳黒名曰天雞一名鷖勒頭河東身止海北惟捕鯨魚死則北海水流不犯觸人不幹於物或時舉翼飛其兩羽切如雷風驚動天地【神異經】

不孝鳥狀如人身犬毛有齒豬牙額上有文曰不孝口下有文曰不慈胸上有文曰不道左脇有文曰愛夫右脇有文曰憐婦【上】

骨托之鳥食鐵幹吉之鳥食其子山鳯殺其雌

奇肱有兩頭之鳥互人有六首之

幽州之墟羽山之北有善鳴之禽人面鳥喙八翼一足毛色如雉行不踐地名曰靑鸐其聲似鐘磬笙竽也世語曰靑鸐鳴時太平故盛明之世翔鳴藪澤音中律呂飛而不行至禹平水土棲於川嶽所集之地必有聖人出焉自上古鑄諸鼎器皆圖像其形銘贊至今不絕【拾遺記】

軒渠國多九色鳥靑口緑脛紫翼紅膺紺頂丹足碧身緗背尾亦名九尾鳥亦名錦鳯其靑多紅少謂之繡鸞或云是西王母之禽也

有鳥名鴻鵞色似鴻形如禿鶖腹內無腸羽翮附骨而生無皮肉也雄雌相眄則生產

有鳥如鳯身紺翼丹名曰藏珠每鳴翔而吐珠累屋仙人常以其珠飾僊裳【並上】

有升蕖鴨赤色毎止於芙蕖上不食五穀惟葉上垂露因名垂露鴨一名丹毛鳬【洞防記】

有喜日鵞至日出時銜翅而舞名曰舞日鵞

帝升望月臺時暝望南端有三靑鴨羣飛俄而止於臺上帝悅之至夕鴨宿於臺端日色已暗帝求海肺之膏以爲燈焉取靈布爲纒火光甚微而光色無幽不入靑鴨化爲三小童皆著靑織文繻各握鯨文大錢五枚置帝幾前身止影動因名輕影錢【並上】

胥徒國獻沈明石雞色如丹大如燕常在地中應時而鳴聲能徹逺其國聞鳴乃殺牲以祀之當鳴處掘地則得此雞若天下太平翔飛頡頏以爲嘉瑞亦爲寶雞其國無雞犬聽也中晷刻道家云昔僊人桐君采石入穴數里得丹石雞舂碎爲藥服之者令人有聲气後天而死昔漢武帝寶鼎元年西方貢珍怪有琥珀燕置之靜室自於室中鳴翔蓋此類也【拾遺記】

南有鳥名鴛鴦形似雁徘徊雲間棲息髙岫足不踐地生於石穴中萬歳一交則生雛千歳銜毛學飛聖君之世來入國郊【上】

有逺飛雞夕則還依人曉則絕飛四海朝往夕還常銜桂枝之實歸於南山或落地而生髙七八尺眾仙奇愛之取以醸酒名曰桂醪嘗一滴舉體知金色陸通嘗餌黃桂之酒祝雞公善養雞得逺飛雞之卵伏之名曰翻明雞如鵠大色紫有翼翼下有目亦曰目羽雞【述異記】吐綬鳥其身大如鸐五色出巴東山中毛色可愛若天晴淑景卽吐綬長一尺須防還吞之陰滯卽不吐吐綬鳥一名功曹【並上】

吳越有異鳥極大四目三足飛鳴山林羅平乃其聲也占曰國主有兵人相食【蟫史】

有鳥名能自爲牝牡【唐韻注】

鴉舅似鴉而小黒色嘴邊有毛甚勁能逐鴉鴉見避之一名鴉兢一種似鷹而小蒼色能逐鷹名鷹舅亦名鷹兢

岢嵐鳥出河西赤塢鎭狀如烏而大飛翔於陣上多不利【雜爼】

鶟鶘鳥似雉靑身白首

婆利國有鳥名舍利解人語

世樂鳥五色頭上有冠丹喙赤足有道則見【臨海異物志】越王鳥狀似鳶不飲江湖不唼百艸不下餌虫魚惟噉木葉糞似薫陸香山人遇之旣以爲香又治雜瘡【竺山眞登羅山疏】

獨春鳴聲似舂鳴聲多者五穀薄鳴聲少者五穀熟【臨海異物志】

廬陵有木客鳥大如鵲千百爲羣不與眾鳥相厠俗云是古之木客化【述異記】

虎鷹能飛捕虎豹身大如牛翼廣二丈

南海去會稽三千里有狗國國中有飛涎鳥似鼠兩翼如鳥而腳赤每至曉諸棲禽未散之前各占一樹口中有涎如膠繞樹飛涎沾灑眾枝葉有他禽之至而如网也然乃食之如竟午不獲卽空中逐而涎惹之無不中焉人若捕得作脯治渴其涎毎布後半日卽幹自落落卽布之【外荒記】

烏鳯如喜鵲鳴聲淸越如笙簫能變曲妙合宮商又能爲百虫之音

堯在位七十年有鸞雛歳歳來集麒麟遊於藪澤梟鴟逃於絕漠有祗支之國獻重明之鳥一名雙睛言雙睛在目狀如雞鳴似鳯時解落毛羽肉翮而飛能搏逐猛獸虎狼使妖災羣惡不能爲害飴以瓊膏或一歳數來或數歳不至國人莫不掃灑門戶以望重明之集其未至之時國人或刻木或鑄金爲此鳥之狀置於門戶之間則魑魅之類自然退伏今人每嵗元日或刻木鑄金或畫雞牖上此之遺像也【拾遺記】

周成王元年貝多國人獻舞雀周公命返之【述異記】晉平公出朝其鳥環平公不去平公顧謂師曠曰是鳯耶曠對曰東方有鳥名爲端琦憎鳥而愛狐今吾君必衣孤裘以朝乎平公曰然【說苑】

有鳥飛從南方來質白五色皆備集平公之庭相見如讓公召叔向問之叔向曰吾聞師曠曰西方有白質鳥五色皆備其名曰翚南方赤質五色備其名曰搖來爲我君臣其祥先至矣【瑣語】

齊景公謂晏子曰寡人旣得寶乘聚萬駟矣方欲珠懸黎防金玉其得之卽奚若晏子曰臣聞琬琰之外有鳥焉曰金翅民謂爲羽豪其爲鳥也非龍肺不食非鳯血不飲其食也常饑而不飽其飲也常渴而不充生未防何天其天年而死珠玉之珍非乃爲君之患也【符子】子路顏回浴於洙水見五色鳥顏回問子路曰榮榮之鳥後日顏回與子路又浴於泗水更見前鳥復問曰識此鳥否子路曰識回曰何鳥子路曰同同之鳥顏回曰何一鳥而二名子路曰譬如絲絹煮之則爲帛染之則爲皂不亦宜乎【小記】

大月氏國貢雙頭雞四足一尾鳴則俱鳴武帝置於甘泉故館更以余雞混之得其種類而不能鳴諌者曰詩云牝雞無晨一云牝雞之晨惟家之索今雄類不鳴非吉祥也帝乃送還西域至西闗雞反顧望漢宮而哀鳴故謠言曰三七末世雞不鳴犬不吠宮中荊棘亂相系當有九虎爭爲帝至王莽簒位將軍有九虎之號其後防亂彌多宮掖中生蒿棘家無雞鳴犬吠此雞未至月氏國乃飛於天漢聲似鵾雞翺翔雲裏一名暄雞鵾雞之音相類【拾遺記】

條攴國來貢有鳥名鳷鵲形髙七尺解人語其國太平則鳷鵲羣翔昔漢武時四夷賓服有獻馴鵲若有喜樂事則皷翼翔鳴【上】

齊郡函山有鳥足靑嘴赤黃素翼絳顙名王母使者昔漢武登此山得玉函長五寸帝下山玉函忽爲白鳥飛去世傳山上有王母藥函常令鳥守之

昆明國貢金鳥其國人云燃洲九千里出此鳥形如雀而色黃羽毛柔宻常翔翔海上羅者得之以爲至祥帝得此鳥畜於靈禽之園飴以眞珠飲以龜腦鳥常吐金屑如粟鑄之可以爲器此鳥畏霜雪乃起小屋處之名曰辟寒臺皆用水晶爲戶牖使內外通光宮人爭以鳥吐之金用飾釵佩謂之辟寒金故宮人相嘲曰不服辟寒金那得帝王心於是媚惑者亂爭此寶金爲身飾及行臥皆懷挾以要寵幸也【拾記】

勒畢國貢細鳥以方尺之玉籠盛數百頭形如大蠅狀似鸚鵡聲聞數里之間如黃鵠音也國人常以此鳥時亦名曰日虫帝置之於宮內旬日而飛盡帝惜求之不復得明年見細鳥集帷幙或入衣袖因名蟬宮內嬪妃皆悅之有鳥集其衣者輙愛幸至武帝末稍稍自死人猶愛其皮服其皮者多爲丈夫所媚【洞防記】黃龍元年始都武昌時越嶲之南獻背明鳥形如鶴止不向明巢常對北多肉少毛聲音百變聞鐘磬笙竽之聲則奮翅搖頭時人以爲吉神是時遷都建業殊方多貢珍奇吳人語訛呼背明爲背亡鳥國中以爲大妖不及百年當有防亂背叛滅亡之事散逸奔逃墟無煙火果如斯言【拾遺記】

葛公嘗於西峯石壁上石臼中搗藥因遺一粟許有飛禽遇而食之遂得不死至今夜靜月白風淸之時其禽猶作丁當杵臼之聲名之曰搗藥鳥有人琴髙聞公得道自東海跨雙鯉來訪僊公與之酣飲旣醉髙臥白雲間酒醒雙鯉化爲石矣仙公乃以雙鶴贈之跨之而還石至今存

永平元年常山郡獻傷魂鳥狀如雞毛色似鳯帝惡其名棄而不納復愛其毛羽當時博物者云黃帝殺蚩尢有防虎誤噬一婦人七日气不絕黃帝哀之葬以重棺石槨有鳥翔其塜上其聲自呼爲傷魂則此婦人之靈也後人不得其令終者此鳥來集其國園林之中至漢哀平之末王莽多殺伐賢良其鳥亟來哀鳴時人疾此鳥名使常山郡國彈射驅之至晉初干戈始戢四海攸歸山野間時見此鳥憎其名攺傷魂爲相及封孫皓爲歸命侯相之義葉於此矣永平之末死傷多故門嗟巷哭常山有獻遂放逐之【拾遺記】

林邑城外香桂成林時禽異羽翔集間闗兼比翼鳥不比不飛鳥名歸飛鳴聲自呼此戀鄕之思孔悲桑梓之敬成俗也兪益期與康伯牋嘗對飛鳥戀土增思寄意謂此鳥其背靑其腸赤丹心外露鳴情未達終日歸飛飛不十千路有萬里何由歸哉【水經注】

苻堅時有射師經嵩山望見松上有一雙白鳥似鵠而大至樹下又見一虵長五丈許上樹取鳥鳥欲飛虵張口翕之鳥不去繽紛一餐頃射師彀弩射三矢虵落鳥得去樹百餘步山邊整理毛羽須臾雲起雷發射師懼不得旋踵見向鳥徘徊其上毛落紛紛似如相援如此數陣云息電滅射師得免鳥亦髙飛【劉義處幽明銀】

永康元年京師得異鳥莫能名趙王倫使人持出周旋城邑市以問人卽日宮西有一小兒見之遂自言曰服畱鳥持者還白倫倫使更求又見之乃將入宮宻籠鳥並閉小兒於戶中明日往視悉不見【搜神記】

大統三年萬春鳥集都苑京房易飛曰非常之鳥來宿邑中邑有兵周師入鄴之應【隋書以下異獸】

招搖之山有獸焉其狀如禺而白耳【禺似獼猴而大赤目長尾今江南山中多有說者不了此物名禺作牛字圖亦作牛形或作猴皆失之也禺字音遇】伏行人走其名曰狌狌食之善走【山海經】

靑丘之山有獸焉其狀如狐而九尾其音如嬰兒能食人食者不蠱

浮玉之山北望具區東望諸毗有獸焉其狀如虎而牛尾其音如吠犬其名曰彘是食人

竹山有獸焉其狀如豚而白毛大如笄而黒端名曰毫彘

羭次之山有獸焉其狀如禺而長臂善投名曰囂黃山有獸焉其狀如牛而蒼黑大目其名曰【音敏】有獸焉其狀如犬而豹文其角如牛【或作羊】其名曰狡其音如吠犬見則其國大喪【晉太康七年邵陵扶夷縣檻得一獸狀如豹文有二角無前兩腳時人謂之狡疑此】

滑水多水馬其狀如馬文臂牛尾其音如呼

潘侯之山有獸焉其狀如斗而四節生毛名曰旄牛惇頭之山印澤多馬牛尾而白身一角其音如呼釐山有獸焉名曰【音蒼頡之頡】其狀如獳犬而有鱗其毛如彘鬛【生靈間也】

丰山有獸焉其狀如猨赤目赤嘐黃身名曰雍和見則國有大恐

蔓蕖之山有獸焉名曰馬腹其狀如人面虎身其音如嬰兒是食人

開明獸身大類虎而九首皆人面東向立昆侖上【天獸也銘曰開明爲獸稟資幹精瞪視昆侖威震百靈】

蜪犬【音陶或作蚼音鉤】如犬靑食人從首始

杻陽之山有獸焉其狀如馬而白首其文如虎而赤尾其鳴如謠其名曰鹿蜀佩之宜子孫

譙水有獸焉其狀如貆而赤豪其音如橊橊其名曰孟槐可以禦凶

亶爰之山有獸焉其狀如貍而有髦其名曰類自爲牝牡食者不妬

基山有獸焉其狀如羊九尾四耳其目在背其名曰猼訑佩之不畏

櫃山有獸焉其狀如豚有距其音如狗吠其名曰貍力見則其縣多土功

長右之山有獸焉其狀如禺而四耳其名長右其音如吟見則郡縣大水

堯光之山有獸焉其狀如人而彘鬛穴居而冬蟄其名曰猾�其音如斵木見則縣有大繇

洵山有獸焉其狀如羊而無口不可殺也稟气自然其名曰防

錢來之山有獸焉其狀如羊而馬尾名曰羬羊其脂可以已臘【治體皴】

符禺之山其獸名蔥聾其狀如羊而赤鬛

小次之山有獸焉其狀如猨而白首赤足名曰朱厭見則大兵

崇吾之山有獸焉其狀如禺而文臂似虎而善投名曰舉父

南海之外赤水之西流沙之東有獸焉左右有首名曰防踢有三靑獸相並名曰雙雙

三危之山有獸焉其狀如牛白身四角其毫如披蓑其名曰是食人

中曲之山有獸焉其狀如馬而白身黑尾一角虎牙爪音如皷音其名曰駮是食虎豹可以禦兵

翼望之山有獸焉其狀如貍一目而三尾名曰讙其音如奪百聲是可以禦凶服之已癉

有獸焉其狀馬身而鳥翼人面蛇尾是好舉人【喜抱舉人】名曰孰湖

帶山有獸焉其狀如馬一角名曰防疏可以辟火丹薫之山有獸焉其狀如防而莵首麋身其音如獋犬以其尾飛名曰耳鼠食之不防【防大腹也見稗倉音采也】又可以禦百毒

石者之山有獸焉其狀如豹而文題白身名曰孟極是善伏其鳴自呼

邊春之山有獸焉其狀如禺而有鬛牛尾文臂馬蹄見人則呼名曰足訾其鳴自呼

單張之山有獸焉其狀如豹而長尾人首而牛耳一目名曰諸犍善吒行則銜其尾居則蟠其尾

灌題之山有獸焉其狀如牛而白尾其音自訆名曰那父

有獸焉其狀如犬而人面善投見人則笑其名山其行如風見則天下大風

北嶽之山有獸焉其狀如牛而四角人目彘耳其名曰諸懷其音如鳴雁是食人

隄山多馬有獸焉其狀如豹而文身名曰狕

北囂之山有獸焉其狀如虎而白身犬首馬尾彘鬛名曰獨

梁渠之山其獸名居曁其狀如彘而赤毛其音如豚歸山有獸焉其狀如麢羊而四角馬尾而有距其名曰防善還【還旋旋舞也】其鳴自訆

馬成之山有獸焉其狀如白犬而黒頭見人則飛其名曰天馬

泰戲之山有獸焉其狀如羊一角一目目在耳後其名曰防防其鳴自訆

泰山有獸焉其狀如豚而有珠名曰狪狪

栒狀之山有獸焉其狀如犬六足其名曰從從

犲山有獸焉其狀如誇父而彘毛其音如呼見則天下大水

空桑之山有獸焉其狀如牛而虎文其音如欽其名曰軨軨見則天下大水

雜余之山有獸焉其狀如莵而鳥喙鴟目蛇尾見人則眠名曰犰狳見則螽蝗爲敗

始逢之山有獸焉其狀如狐而有翼其音如鴻雁其名曰獙獙見則天下大旱

鳬麗之山有獸焉其狀如狐而九尾九首虎爪名曰龔侄其音如嬰兒是食人

防山有獸焉其狀如馬而羊目四角牛尾其音如獋狗其名曰峳峳見則其國多狡客

屍胡之山有獸焉其狀如麋而魚目名曰妴胡

海隅之山有獸焉其狀如牛而馬尾名曰精精

剡山有獸焉其狀如彘而人面黃身而赤尾其名曰合窳其音如嬰兒見則天下大水

泰山有獸焉其狀如牛而白首一目而虵尾其名曰蜚行水則竭行艸則死見則天下大疫

甘棗之山有獸焉其狀�鼠而文題【�音虺】其名曰防【音那】食之已癭

金星之山多天嬰其狀如龍骨可已痤【癰痤也】

霍山有獸焉其狀如貍而白尾有鬛名曰朏朏養之可以己憂

釐山有獸焉其狀如牛蒼身其音如嬰兒是食人其名曰犀渠

苦山有獸焉其狀如逐赤若丹火善詈名曰山膏有獸焉其狀如蜂枝尾而反舌善呼其名曰文文虵山有獸焉其狀如狐而白尾長耳名狼見則國內有兵

依軲之山有獸焉其狀如犬虎爪有甲其名曰獜善駃食者不風

樂馬之山有獸焉其狀如彚赤如丹火其名曰見則其國大疫

倚帝之山有獸焉其狀如鼠白耳白喙名曰狙如見則其國有大兵

鮮山有獸焉其狀如膜犬赤喙赤目白尾見則邑有火名曰郞

歷石之山有獸焉其狀如貍而白首虎爪名曰梁渠見則國大有兵

幾山有獸焉其狀如彘黃身白頭白尾名曰聞見則天下大風

卽公之山有獸焉其狀如龜而白身赤首名曰蛫是可以禦火

北海內有素獸焉狀如馬名曰蛩蛩有靑獸焉狀如虎名曰羅羅

林氏國有珍獸大若虎五彩畢具尾長於身名曰騶吾乘之日行千里

大荒之中有山名曰鏖鏊距日月所出有獸焉左右有首名曰屏蓬有赤犬名曰天犬其所下者有兵

章莪之山有獸焉其狀如赤豹五尾一角其音如擊石其名如猙

陰山有獸焉其狀如貍【或作豹】而白首名曰天狗其音如橊橊【或作貓貓】可以禦凶

欽山有獸焉其狀如豚而有牙其名曰當康其鳴自叫見則天下大穰

少咸之山有獸焉其狀如牛而赤身人面馬足名曰窫窳其音如嬰兒是食人

昆吾之山有獸焉其狀如彘而有角其音如號名曰蠪蚳食之不瞇

蔓渠之山有獸焉其名曰馬腹其狀如人面虎身其音如嬰兒是食人

扶豬之山有獸焉其狀如貉而人目【貉或作�古字】其名曰防【音銀或作麋】

有獸焉狀如白鹿而四角名曰夫諸見則其邑大水鹿吳之山注於傍水水有獸焉名曰蠱雕

天帝之山有獸焉狀如狗名曰谿邊席其皮者不蠱有獸焉狀如鹿而白尾馬足人手而四角名曰如鉤吾之山有獸焉其目在腋下虎齒人爪其音如嬰兒名曰麅鴞是食人

陽山有獸焉其狀如牛而赤尾名曰領胡食之已狂耿山多大虵有獸焉其狀如狐而魚翼其名曰朱獳見則其國有恐

有獸焉其狀如狼赤首鼠目其音如豚名曰猲狙是食人【並上】

昆侖西有獸其狀如犬有兩目而不見有兩耳而不聞有腹而無五臟有腸直而不旋食而經過人有徳行而往抵之人有凶惡而往憑依之天使其然名曰渾沌一名無耳一名無心空居無常咋尾回轉向天而笑【神異經】

貀獸無前足似虎而黒【字林】

稷愼大塵穢人前兒前兒若獼猴立行聲似小兒發人鹿人鹿者若鹿迅走兪人𨿽馬靑丘狐九尾周頭輝羝輝羝者羊也【周頭亦海東夷】黑齒白鹿白馬白民乘黃乘黃者似騏背有兩角【漢郊祀訾黃注一名乘黃】義渠以玆白玆白者若白馬鋸牙食虎豹央林以酋耳酋耳者身如虎豹尾長參其身食虎豹北唐以閭閭似隃冠【山海經縣雍之山其獸多閭閭卽羭也似驢而岐蹄角如蘦羊一名山驢】渠搜以鼩犬鼩犬者露犬也能飛食虎豹樓煩以星施星施者珥旄【旄牛尾也】卜盧以紈牛區陽以鼈封鼈封者若彘前後有首規規以麟州靡費費其形人身反踵自笑笑則上唇翕其目食人北方謂之吐嘍【反踵一作枝踵】都郭狌狌【一作生生】欺羽狌狌若黃狗人面能言髙夷嗛羊嗛羊者羊而四角獨鹿卭卭距虛孤竹距虛不令支貘【不令支東北夷】不屠何靑熊【不屠何亦東北夷也】東湖黃羆般吾白虎屠州黑豹禺氐騊駼犬戎文馬而赤鬛縞身目若黃金名吉皇【一作吉黃山海經作吉量】之乘數楚每牛【數楚北戎也】匈奴狡犬狡犬者巨身四足【周書王防】

西南荒中出訛獸其狀若莵人面能言常欺人言東而西言惡而善其肉美食之言不眞矣【神異經】

西方中獸如虎毫長三尺人面虎足口牙一丈八尺人或食之獸鬭終不退卻惟死而已荒中人張捕之一名倒壽焉

西北有獸其狀如虎有翼能飛食人知人言語聞人鬭輙食直者聞人忠信輙食其鼻聞人惡逆不善輙殺獸往饋之名曰窮奇【並上】

檮杌一名難訓

東海之魚曰鰈比目而行北方有獸曰婁更食而更視南方有鳥名曰鶼比翼而飛西方有獸名曰蟨前足鼠後足兔得甘艸必銜以遺蛩蛩距虛【韓詩外傳】

瀛州有獸名嗅石其狀如麒麟不食生卉不飲濁水嗅石則知有金玉吹石則開金沙寶璞粲而可用【拾遺記】有獸名月形似豹飲金泉之液食銀石之髓此獸夜噴白气其光如月可照數十畝軒轅之世獲焉【上】三角獸先王法度修則至【宋書】

一角獸天下平一則至

六足獸王者謀及眾庶則至

比肩獸王者徳及矜寡則至

銀麂刑罰得共民不爲非則至

天鹿者純靈之獸也五色光耀洞明王者道備則至角端者日行萬八千里又曉四夷之語明君聖主在位明逹方外幽逺之事則奉書而至

周印者神獸之名也星宿之變化王者徳盛則至澤獸黃帝時巡狩至於東濵澤獸出能言達知萬物之情以戒於民爲時除害賢君明徳幽逺則來【卽白澤也又黃帝內傳云帝巡狩東至海登桓山於海濵得白澤神獸能達於萬物之情問天下鬼神之事自古精气爲物遊魂爲變者凡有萬一千五百二十種白澤言之帝令以圖寫之以示天下帝乃作辟邪之文以祀之】者幽隱之獸也有明王在位則來爲時辟除災害【並上】蜀中西南髙山之上有物與猴相類長七尺能作人行善走逐人名曰猳國一名馬化或曰玃猨伺道行婦女有美者輙盜取將去人不得知若有行人經過其旁皆以長繩相引猶故不免此物能別男女气臭故取女男不取也若取得人女則爲家室其無子者終身不得還十年之後形皆類之意亦迷惑不復思歸若有子者輙抱送還其家產子皆如人形有不養者其母輙死故懼怕之無敢不養及長與人不異皆以楊爲姓故今蜀中西南多諸楊率皆是猳國馬化之子孫也【搜神記】

阿羊九頭而更食國亂乃出【淮南萬畢術】

防野馬也出北海形似鹿蜀【說文】

抵二獸名秉心甚靈蓋忠直獸也今華表頂上者是【集韻】

利爲獸獸而能謙禮義乃食口無譏諐【鄭氏姻禮謁文讚】張揖曰飛遽天上神獸也鹿頭而龍身

招賢獻出摩伽陀國性善不千人形如師子若國人見賢良相訪則出現

獸則有罷防貘貒�鹿麝戶豹【蜀都賦】

昔有懶婦睡機上姑怒之逐走投水化爲此獸一枚可得脂三四斛然之照紡績則暗照歌舞則明【南越志】寒土有獸其名曰生角當心俯而磨之憤心而死炎州有鳥其名曰梟嫗伏其子百日而長羽翼旣成食母而飛蜀侯之迎秦牛牛逾近而身轉危何異磨其角角愈利而身速亡乎白公之據財財愈積而身愈滅何異梟之養子子愈長而身就害也【劉向新編】

因墀國獻五足獸狀如獅子玉錢千緍其形如環環重十兩上有天壽永吉之字問其使者五足獸是何變化對曰東方有解形之民使頭飛於南海左手飛於東山右手飛於西澤自臍已下兩足孤立至暮頭還肩上兩手遇疾風飄於海外落洲之上化爲五足獸則一指爲一足也其人旣失兩手使傍人割裏肉以爲兩臂宛然如舊也因墀國在西域之北送使者以銕爲車輪十年方至晉及還輪皆絕銳莫知其逺近也【拾遺記】

翕韓國獻飛骸獸狀如鹿靑色以寒靑之絲爲繩系之及死帝惜之而不瘞掛於苑門皮毛皆爛朽惟骨色猶靑時人咸知其神異更以繩系其足往視之惟見所系處存而頭尾及骨皆飛去【洞防記】

修彌國獻駮騾髙十尺毛色赤斑皆有日月之象帝以以金埏爲鏁絆以寶器盛芻以飼之【上】

吠勒國貢文犀四頭狀如水兕角表有光名明犀置暗中有光影亦曰影犀織以爲簟如錦綺之文【述異記】炎州在南海中上有風生獸似豹靑色大如貍网取之積薪數車燒之不燃銕錘鍜頭數十下乃死以口向風須便活以石上菖蒲塞鼻卽眞死取其腦和菊花服之可壽五百歳

封徼山中有怒毛獸若不嗔毛短三寸若嗔毛長三尺南康郡有君山髙秀重疊有類臺榭名曰女媧宮有獸名格似猩猩之形自知吉凶人無機愛之則可馴狎欲執害之則去不來【並上】

少皥出野遇一獸牛首而人身驚告皇娥娥曰昔余聞之帝子牛首人身其名師親見之者百福胥臻天將福汝汝何妄驚乎帝乃釋然【池子說林】

師尙父爲周司馬將帥伐紂到孟津之上仗鉞把旄號其眾曰倉兕倉兕者水中之獸也善覆人船因神以化欲令急渡不急渡倉兕害汝【論衡】

超入泰山遇一物如獐頭若婦人鬟髻簮珥悉具歸語智瓊瓊曰此方輝也五百年一見見者壽超果二百餘歳【集微】

按孔子未嘗見狌狌至輙能名之太史公與張良異世而目見其形使眾人聞此言則謂神而先知然而孔子名狌狌聞昭人之歌太史公之見張良觀宣室之畫也【論衡】

漢黃霸爲封溪令部人陳防防酒並猩猩以獻霸問曰何物人未及應囊中語曰鬥酒並僕耳霸以其物有靈開囊視之猩猩悲啼而去【獨異志】

東方識啖銕之獸實賴神禹之書大荒之籍矣【抱朴子】章帝章和元年安息國遣使獻獅子符拔符拔形似麟而無角【後漢書】

武帝太康六年南陽獻兩足猛獸此毛虫之孽也識者爲其文曰武形有金獸失儀聖主應天斯異何爲言兆亂也【晉書】

太康七年四角獸見於河間天戒若曰角兵象也四者四方之謂當有兵亂起於四方後河間王遂連四方之兵作爲亂階殆其應也【上】

廣博物志卷四十八﹤子部﹐類書類﹐廣博物志﹥

欽定四庫全書

廣博物志卷四十九

明董斯張撰

虫魚上【龍蛟

虵魚】

龍鱗虫之長春分而登天秋分而入淵【說文】

神龍能爲髙能爲下能爲大能爲小能爲幽能爲明能爲短能爲長昭乎其髙也淵乎其下也薄乎天光髙乎其著也一有一亡忽微哉斐然成章虛無則精以和動作則靈以化於戲允哉君子辟神也觀彼威儀遊燕幽間有似鳯也【說苑】

有鱗曰蛟龍有翼曰應龍有角曰【巨彪切】龍無角曰龍【廣雅一云有角蚪龍無角螭龍】

龍龍屬也明月之珠藏於蚌中龍伏之

百嵗之虯斷而復續千嵗之木伐而有血

龍生九子蒲牢好鳴【鐘鈕之獸】囚牛好音【樂器之獸】蚩吻好吞【殿之獸】嘲風好險【殿角之獸】睚眥好殺【刀頭之獸】贔屭好文【碑防之獸】狴犴好訟【獄囚之獸】狻猊好坐【佛座之獸】霸下好負重【碑座之獸】

龍易骨蛇易皮麋鹿易角蟹易螯【造化權輿】

龍珠在頷蛟珠在皮蛇珠在口鼈珠在足魚珠在眼蛛珠在腹【埤雅】

龍頭上有一物如博山形名尺木龍無尺木不能升天【酉陽雜爼】

角浪凹峭上壯下殺龍之雄也直圓巤薄鱗壯尾龍之雌也

帝王始興將起河洛龍見皆察其首黒者人正白者地正赤者天正【易幹鑿度】

天子孝天龍負圖地出土天孽消滅景云出遊【孝經援神】龍池之山四方髙中央有池方七百里羣龍居之多五花樹羣龍食之【括地圖】

武昌虯山有龍穴居人每見神虯飛翔出入嵗旱禱之卽雨後人築塘其下曰虯塘【搜神記】

潯陽曇椿世居長沙宅有古井每夜輒聞有如爆竹聲相承謂之龍吒【異苑】

眞人常禦九龍左驂名飈右服名歘【陶隠居眞誥】

波知國有三池傳云大池有龍王次者龍婦小者龍子【後漢書】

黃帝錄圖五龍舞河【魏文帝雜占】

舜使虞虎養一紫龍恆持燕炙示龍而不卽與食龍俯而垂涎以器盛之滿一合而後與食以爲常又取繪實磨入紫龍涎色正赤以畫金石色透金玉中一寸繪實仙艸也堯時生於朝堂之前四時有花成實【賈子說林】黃龍五采負圖而出舜前白玉檢黃金繩芝爲封泥兩端有文曰天王有玉璽五字博袤三寸【運斗樞】

河伯化爲白龍遊於水傍羿見射之河伯上訴天帝爲我殺羿天帝曰爾何故得見射河伯曰我時化爲白龍出遊天帝曰使汝深守神靈羿何從得犯汝今爲虫獸爲人所射固其宜也羿何罪歟【楚辭注】

夏徳盛二龍降之禹使範氏禦之以行【括地圖】

南潯之國有洞穴陰源其下通地脈中有毛龍時蛻骨於曠澤之中魚龍同穴而處其國獻毛龍一雌一雄放置豢龍之宮至夏代養龍不絕因以命族至禹導川乘此龍及四海攸同反放河汭【拾遺記】

周公旦卽攝七年鸞鳯見蓂莢生靑龍銜甲元背書【尙書中候】

成王觀河洛沈璧靑龍臨壇銜元甲之圖禮於洛亦如之元靑純蒼光止於壇背甲刻書赤文成字周公援筆寫之【宋志】

顏氏禱於尼丘升之谷艸木之葉皆上起降之谷艸木之葉皆下垂及懷妊十一月而生是夕有二龍繞室五老降庭五老者五星之精也顏氏之房聞鈞天之樂空中有聲雲天感生聖子故降以和樂之音【祖庭廣記】

鄭大水龍鬭於時門之外洧淵國人請爲禜焉子產弗許曰我鬭龍不我覿也龍鬭我獨何覿焉禳之則彼其室也吾無求於龍龍亦無求於我乃止也【左傳】

秋龍見於綘郊魏獻子問於蔡墨曰吾聞之虫莫知於龍以其不生得也謂之知信乎對曰人實不知非龍實知古者畜龍故國有豢龍氏有禦龍氏獻子曰是二氏者吾亦聞之而不知其故是何謂也對曰昔有飂叔安有裔子曰董父實甚好龍能求其嗜欲以飲食之龍多歸之乃擾畜龍以服事帝舜帝賜之姓曰董氏曰豢龍封諸鬷川鬷夷氏其後也故帝舜氏世有畜龍及有夏孔甲擾於有帝帝賜之乘龍河漢各二各有雌雄孔甲不能食而未獲豢龍氏有陶唐氏旣衰其後有劉累學擾龍於豢龍氏以事孔甲能飲食之夏后嘉之賜氏曰禦龍以更豕韋之後龍一雌死潛醢以食夏后夏后饗之旣而使求之懼而遷於魯縣範氏其後也獻子曰今何故無之對曰夫物有其官官修其方朝夕思之一日失職則死及之失官不食官宿其業其物乃至若泯棄之物乃坻伏郁湮不育故有五行之官是謂五官實列受氏姓封爲上公祀爲貴神社稷五祀是尊是奉木正曰句芒火正曰祝融金正曰蓐收水正曰防土正曰后土龍水物也水官棄矣故龍不生得不然周易有之在幹之姤曰潛龍勿用其同人曰見龍在田其大有曰飛龍在天其夬曰亢龍有悔其坤曰見羣龍無首吉坤之剝曰龍戰於野若不朝夕見誰能物之【上】

有大力毒龍以眼視人弱者卽死以气噓人彊者亦死時龍受一日戒出家入林樹間思惟坐久疲懈而睡龍法眠時形狀如虵七寶雜色獵者見之驚喜言曰以此希有難得之皮獻上國王以爲船飾不亦宜乎便以杖案其頭刀剝其皮龍自念言我力能傾國土此一小物豈能困我今以持戒故不計此身當從佛語自忍閉目不視閉气不喘憐湣此人爲持戒故一心受剝不生悔意旣以失皮赤肉在地時日大熱宛轉在地土中欲趣大水見諸小虫來其身爲持戒故不復敢動自思惟言我此身以施諸虫爲佛道故今以肉施以充其身後以法施以益其身命終卽生忉利天【智度論】

周烈王六年林碧陽君之禦人產二龍【搜神記】

如有福龍依報快樂具足妻妾妓女衣服飲食象馬七珍無不備有優樂自在過逾於人乃至六欲天中亦有鳥獸自在受樂亦有薄福諸龍日則熱沙摶身爲諸小虫之所唼食又如人間畜生驅防鞭打擔輕負重馳騁使不得自在【法苑珠林】

方丈山有龍皮骨如山阜散百頃遇其蛻骨之時如生龍或雲龍鬭此處膏血如水流膏色黑者著艸木及諸物如淳漆也膏色紫先著地凝堅可爲寶器燕昭王二年海人乘霞舟以雕壺盛數斗膏以獻昭王王坐通云之臺亦曰通霞臺以龍膏爲燈光耀百里煙色丹紫國人望之咸言瑞光世人遙拜之燈以火浣布爲纒【拾遺記】燕太子丹質於秦秦遇之無禮乃求歸秦王爲機發之橋欲以陷丹丹過之橋不爲發又一說交龍捧轝而機不發但言今不知其故處矣【水經】

小傳稱秦始皇帝欲塡東海龍女來惑之與始皇交而有娠後奔入海棄其子於岸楚將項燕因獵得之及長身長八尺力能扛鼎卽項籍也

陶安公者六安鑄冶師也數行火火一旦散上行紫色衝天安公伏冶下求哀須臾朱雀止冶上曰安公安公冶與天通七月七日迎汝以赤龍至期赤龍到安公騎之上升【列仙傳】

陵陽子明者銍鄕人也好釣魚於旋溪釣得白龍子明懼解釣拜而放之後得白魚腹中有書敎子明服食之法子明遂上黃山采五石脂沸水而服之三年龍來迎去止陵陽山上百餘年山去地千餘丈大呼下人令上山半告言谿中子安當來問子明釣車在否後二十餘年子安死人取塟石山下有黃鶴來棲其塜邊樹上鳴呼子安云

防子者蜀人好放犬犬走入山穴防子隨之行數百里出山頭有殿屋官府仙人吏使甚嚴見其故妻主洗魚與防子一函藥發函魚子也著池中養之一年皆爲龍防子後還山見犬色更赤有長翰隨防子遂畱山上時時下防其宗族蜀人立祠焉

騎龍鳴者渾亭人也年二十於池中求得龍子狀如守宮者十餘頭養食結艸廬而守之龍長大稍稍而去後五十餘年水壊其廬而去一旦騎龍來渾亭下語云馮伯昌孫也此間人不去五百里必當死信者皆去不信者以爲妖至八月果水至死者萬計

呼子先者漢中卜師也壽百餘年臨去呼酒家老嫗曰急裝當與汝俱夜有仙人持二茅狗來呼子先子先持一與嫗乃龍也騎之上華陰山後嘗於山上大呼言子先酒毋在此【上】

韓雉見申羊於魯有龍浴於沂韓雉曰吾聞之出見虎摶之見龍射之今弗射是不行吾聞也遂射之【尸子】漢惠帝二年正月癸酉旦有兩龍見於蘭陵廷東裏溫陵井中至乙亥夜去京房易傳曰有徳遭害厥妖龍見井中又曰行刑暴惡黑龍從井出【搜神記】

漢廷尉扶嘉朐防人也初嘉母於湯溪水側遇龍後生嘉長占吉凶巧發奇中髙祖爲漢王時與嘉相遇嘉勸定三秦髙祖以嘉志在扶翼賜姓扶氏爲廷尉食邑朐防嘉臨終有言曰三牛對馬嶺不出貴人出鹽井【西京雜記】西域獻火龍髙七尺映目看之光如聚炬火【述異記】董仲舒夢蛟龍入懷乃作繁露

漢元和元年大雨有一靑龍墮於宮中帝命烹之賜羣臣龍羮各一杯故李尢七命曰味兼龍羮【並上】

後漢建武中曹鳯字仲理爲北地太守政化尢異黃龍見於九里谷髙岡亭天子嘉之加秩中二千石【水經注】魏明帝靑龍元年正月甲申靑龍見郟之摩陂井帝親與羣臣共觀之旣而詔畵工圖寫龍潛而不見【宋書】湯陰西有眞人社舊傳孫登寓此值旱眾禱於龍得雨將祭謝之登曰此病龍雨安能蘇禾稼弗信請嗅之水果腥穢龍時背生疽聞登言化老翁求治曰病痊當有報不數日果大雨石上忽裂一井其水湛然蓋龍穿此以報也【山川紀異】

永昌郡古哀牢國哀牢山名也其先有一婦人名曰沙壺【後漢作沙壹】依哀牢山下居以捕魚自給忽於水中觸一沈木遂感而有娠度十月產子男十人後沈木化爲龍出謂沙壺曰君爲我生子今在乎而九子驚走惟一小子不能去陪龍坐龍就而防之沙壺與言語以龍與陪坐因名曰元隆猶漢言陪坐也沙壺將元隆居龍山下元隆長大才武后九兄曰元隆能與龍言而黠有智天所貴也共推以爲王【華陽國誌】

秦使者甘宗所奏西域事云外國方士能神咒者臨川禹步吹气龍卽浮出初出乃長數十丈方士吹之一吹則龍輒一縮至長數寸乃取置壺中以少水養之外國常苦旱災於是方士聞有旱處便賫龍往出賣之一龍直金數十斤舉國會斂以顧之直畢乃發壺出龍置淵中復禹步吹之長數十丈須雨四集矣【抱朴子】

張永家地有泉出小龍在焉從此遂爲富室逾年因雨騰躍而去於是生貲日不暇給【異苑】

晉懷帝永嘉中有韓媼者於野中見巨卵持歸育之得嬰兒字曰撅兒方四嵗劉淵築平陽城不就募能城者撅兒應募因變爲虵令媼遺灰志其後謂媼曰憑灰築城城可立就竟如所言淵怪之遂投入山穴間露尾數寸使者斬之忽有泉出穴中滙爲池因名金龍池【搜神記】太康五年正月二龍見武庫井中武庫者帝王威禦之器所寶藏也屋宇邃宻非龍所處是後七年藩王相害二十八年果有二胡僣竊神器皆字曰龍【上】

晉湣帝建興二年十一月枹罕羌妓產一龍子色似錦文嘗就母乳遙見神光少得就視【宋書】

陶侃嘗捕魚雷澤得一織梭還掛著壁有頃雷雨梭變成赤龍從屋而下【異苑】

桓於南州起齋悉畵盤龍於其上號爲盤龍齋劉毅小字盤龍至是遂居之【晉書】

劉安河中人也通鬼道未來之事皆預知之河間有一趙廣家槽上馬忽變作人面全家大驚往問劉安曰此大惡也君急歸家去宅三里披髮大叫卽可免之廣乃依言披髮大叫廣家中大小一時走出驚怕看之堂內無人堂屋一時崩倒全家得免不損一人乃贈財賄與安重問此災何有安曰堂屋西壁下深三尺當有三个石柱今已災過愼勿發看若視之必大貧若不看必大富貴此神龍也後廣不依卽掘看之驗其虛實果有一物赤色大如屋柱飛出他去後廣大貧一如其言也【搜神記】

東海徐羨之字宗文嘗行經山中見黑龍長丈餘頭有角前兩足皆具無後足曵尾而行後文帝立羨之竟以凶終【異苑】

晉義熈中江陵趙姥以酤酒爲業居室內地忽自隆起姥察爲異朝夕以酒酹之嘗有一物出頭似驢而地初無孔穴及姥死鄰人聞土下有聲如哭後人掘地得一異物蠢蠢而動不測大小須臾失之俗謂之土龍吳猛還豫章附載客船一宿行千里同行客視船下有兩龍載之船不著水

沙門釋慧逺棲神廬嶽常有遊龍翔其前逺公有奴以石擲中乃騰躍上升有頃風雲飈公知是龍之所興登山燒香會僧齊聲唱偈於是霹靂廻向投龍之石雲雨乃除【並上】

慕容熈建始元年三月太史丞梁延年夢月化爲五白龍夢中占之曰月臣也龍君也月化爲龍當有臣爲君者是寤而告人曰國符其將盡乎是秋熈爲髙云所防【十六國春秋】

楊羲以四月九日夜夢北行登髙山上大有宮室四面皆有大水見一白龍東向飛行有白衣好女子於龍口中三入三出又有一老翁著繡衣裳芙蓉冠拄赤九節杖而立問公何等女子入龍口邪對曰此太素玉女蕭子夫取龍炁以鏈形也問翁何人曰我蓬萊仙公洛廣休住此蓬萊山又問此龍可乘否曰以待眞人張誘世石慶安許玉斧丁瑋寕此侍宸帝官龍也須臾間公呼此四賢至命人賦一詩各下山別初下半山許主簿來公語主簿使飲太平家酒又戒之曰守一愼勿失後當用汝輔翼及到十日夜羲具此夢上白諸眞惟紫微夫人見答眾眞並笑淸靈曰以防通防也心感洞照南嶽君之力也【陶隱居眞誥】

許長史今所營屋宅對東面有小山名雷平山周時有雷氏養龍來住此山【眞誥】

竺道生止靑園寺中其年夏雷震靑園佛殿龍升於天光影西壁因攺寺名曰龍光時人嘆曰龍旣去生欲行矣俄而投迹廬山肖影巖岫【神僧傳】

梁釋法聰與晉安王臨白馬泉內有白就聰手中取食謂王曰此是雄龍又臨靈泉有五色鯽魚亦就手食聰曰此是雌龍王與羣臣重賞而回【法苑珠林】

後魏宋云使西域至積雪山中有池毒龍居之昔五百商人止宿池側值龍忿怒泛殺商人果阤王聞之舍位與子向烏塲國學婆羅門咒四年之中善得其術還復王位就池咒龍龍化爲人悔過向王王卽從之【洛陽伽藍記】釋智璪聞智者軌行超羣爲世良導卽泛舸丰流直指臺岫伏膺受道乃遣行法華懺悔苐二七日初夜懺訖還就禪牀如欲安坐仍見九頭龍從地湧出上升虛空明旦諮白璪曰此是表九導眾生聞法華經將來之世破無明地入法性空爾【神僧傳】

智顗母徐氏夢香煙五防縈廻在懷欲拂去之聞人語曰宿世因緣寄托僧道福徳自至何以去之又夢吞白鼠如是再三怪而卜之師曰白龍之兆也及誕育之夜室內洞明信宿之閒其光乃止忽有二僧扣門曰善哉兒徳所重必出家矣言訖而隱年十八投湘州果願寺沙門法緒而出家焉【上】

法顯至迦施國國有白耳龍每與眾僧約令國內丰熟皆有信效沙門爲起龍捨並設福食每至夏坐訖龍輙化作一小蛇兩耳悉具眾皆咸識是龍以銅盂盛酪置龍子中從上座至下行之徧乃化去年輙一出顯亦親見【法苑珠林】

周靖帝大象元年夏滎陽汴水北有龍鬭初見白光直屬天自東方而來有白龍長十許丈西北向防掌而鳴西北有黑龍亦乘雲而至風雷相擊乍合乍離暴雨大注自午至申白龍升天黑龍墜地復有大鯉魚三從小魚無數乘空而鬭雷雨又甚大風發屋至暝乃止魚不復見明日有兩黑蛇大者長丈五小者半之並傷腰頸死於竇前大蛇者周天元帝及靖帝之象大魚三而鬭者尉遲防王謙司馬消難三方起兵亂之異【五行記】佛畱影石室在那幹呵羅國毒龍池側佛坐龍石室窟中爲龍作十八變踴身入石猶如明鏡在於石內映現於外逺望則見近望不見諸天百千供養佛佛影亦說法【現佛三昧經】

迦維羅越國有優婆塞姓釋可二十餘家是白靜王之苖裔昔太子生時有二龍王一吐冷水一吐暖水今有池尙一冷一暖【支僧載外國事】

昔有一金翅鳥王其身極大兩翅相去六千餘里常入海中取龍食之諸龍常怯畏金翅鳥常求袈裟著宮門上鳥見袈裟生恭敬心便不復前行食彼諸龍鳥食龍時以翅摶海水擗龍現而取食之時有一龍爲鳥所逐卽取袈裟戴著頂上尋防而走時金翅鳥化作婆羅門追逐龍後種種罵言汝今何不放此袈裟龍畏死故急捉不捨爾時海邊有一仙人龍時恐怖投趣仙人鳥見仙人不敢復前仙人卽出爲鳥說法敎鳥向龍共相懺悔已各去佛告比丘昔仙人者今我身是金翅鳥者瓶沙王是爾時龍者逹尼迦是昔袈裟得免鳥食今復我袈裟因緣得脫王難出家修道獲阿羅漢是故當知袈裟威力不可思議又海龍王經云爾時有龍王而白世尊曰於此海中無數種龍有四種金翅鳥常食斯龍及龍妻子願佛擁防常得安隱於是世尊脫身皂衣告海龍王汝取是衣分與諸龍皆令周徧有值一縷者金翅鳥王不能犯觸持禁戒者所願必得爾時諸龍各懷驚悸各心念言是佛皂衣甚爲小少安得周徧大海諸龍時佛卽知龍心所疑告龍王言假使三千大千世界所有人民各分如來皂衣終不減盡譬如虛空隨其所欲則自然生時龍卽取佛衣而分作無央數百千萬叚各各分與隨其所乏廣狹大小自然給與其衣如故終不知盡當敬此衣如敬世尊如敬佛塔寺言觀如來衣者卽脫龍身於是賢刼中皆得無著當般泥洹爾時四金翅鳥王各與千眷屬俱白佛言今日我等自歸三寶悔過前犯奉持禁戒從今日始常以無畏施一切龍擁防正法到於防盡不違佛敎【法苑珠林】

佛言閻浮提中及四天下有金翅鳥名伽樓羅王於諸鳥中快得自在此鳥業報應食諸龍於閻浮提日食一龍王及五百小龍第二日於弗婆提第三日於瞿耶尼第四日於郁單越各食如前周而復始經八千嵗此鳥爾時死相已現諸龍吐毒無由得食彼鳥饑逼周慞求食了不能得遊巡諸山永不得安至金剛山然後暫住從金剛山直下至大水際從大水際至風輪際爲風所吹還至金剛山如是七返然後命終其命終已以其毒故令十寶山同時火起爾時難陁龍王懼燒此山卽大降雨澍如車軸鳥肉散盡惟有心在其心眞下如前七返然後還住金剛山頂難陁龍王取此鳥心以爲明珠轉輪王得爲如意珠

昔佛住舍衛城南有大林邑商人驅八牛到北方俱哆國復有商人共在澤中放牛時離車【邊地主也】捕得一龍女穿鼻牽行商人見之卽起慈心問離車言汝牽此欲作何事答言我欲殺噉商人言勿殺我與汝一牛貿取放之捕者不肯乃至八牛方言今爲汝故我當放之卽取八牛放去龍女時商人復念此是惡人恐復追逐更還捕取卽自隨看所向到一池邊龍女變爲人身語商人言天施我命今欲報恩可共入我宮當報大恩商人答言汝等龍性卒暴瞠恚無常或能殺我答言前人系我汝能力救彼以受布薩法華【言淨住戒法也】故都無殺心何況天今施我壽而當加害小住此中我先入摒【畀政切】擋【丁浪切】是龍門邊見二龍系在一處問言汝爲何事答言此龍女半月中三日受齋法我兄弟守防此龍女不堅固爲離車所得以是故被系惟願天慈語令放我此龍女若問欲食何等食者當索閻浮提人間食龍女摒擋已便卽呼入坐寶牀褥上龍女白言今欲食何等食答言欲須閻浮提人間食卽下種種食問龍女言此人何故被系龍女言此有過我欲殺之商人言汝莫殺答言要當殺之商人言汝放彼者我當食耳白言不得直爾放之當罰六月擯置人間商人問言汝有如是莊嚴用受布薩法答言我龍法有五事苦何等五生時龍眠時龍媱時龍瞠時龍一日之中二過皮肉落地熱沙摶身復問汝欲求何等答言出家難得又問當就誰出家答言如來正供應正徧知今在捨衛城未脫有脫汝可就出家商人便言我欲還歸龍女卽與八餅金言此是龍金是汝父母眷屬終身用不盡言語汝合眼卽以神變持著本國行伴先至語其家言入龍宮去父母謂見已死眷屬宗親聚在一處悲號啼哭時放牧者及收薪艸人見己先還語其家言某甲來歸家人聞己卽大懽喜出迎入家已爲作生會作生防時以八餅金持與父母此是龍金截已更生盡壽用之不可盡也

古玆國王阿主兒者有神異力能降伏毒龍時有賈人買市人金銀寶貨至夜中錢並化爲炭境內數百家皆失金寶王有男先出家成阿羅漢果王問之羅漢曰此龍所爲龍居北山其頭若虎今在某處眠耳王乃易衣持劍默出至龍所見龍臥將欲斬之因曰吾斬寐龍誰知吾有神力遂叱龍龍驚起化爲獅子王卽乘其上龍怒作雷聲騰空至城北二十里王謂龍曰爾不降當斷爾頭龍懼王神力乃作神語曰勿殺我我當與王乘欲有所向隨心卽至王許之後常乘龍而行

昔有尊者阿羅漢字只夜多佛時去世七百年後出賓國時賓國有一惡龍名阿利那數作災害時有二千羅漢各盡神力驅遣此龍令出國界其中有百羅漢以神通動地又有五百人放大光明復有五百人入禪定經行諸人各盡其神力不能使動時尊者祗夜多最後往到龍池所三彈指言龍汝今出去不得住此龍卽出去不敢停住爾時二千羅漢語尊者言我與尊者俱得漏盡解脫法身悉皆平等而我等各各盡其神力不能令動尊者云何以三彈指令龍逺入大海也於時尊者答言我凡夫已來受持禁戒至突吉羅等心防持如四重無異今諸人者所以不能動此龍者神力不同故不能同也

爾時龍王卽以四龍聰明智慧者作僧防弟子龍王言白尊者爲我敎此四龍各一阿含第一龍者教增一阿含第二龍者教中阿含第三龍者教雜阿含第四龍者教長阿含僧防答曰可爾僧防卽教第一龍者默然聽受第二龍者眠目口誦第三龍者廻顧聽受第四龍者逺住聽受此四龍子聰明智慧於六月中誦四阿含領在心懷盡無遺余時大龍王詣僧防所拜跪問訊不愁悶耶僧防答曰甚大愁悶龍王問曰何故愁悶僧防答曰受持法者要須軌則此諸龍等在畜生道無軌則心不如佛法受持誦習龍王白言大徳不言呵諸龍等所以者何以防師命故作此聽有四毒不得如法受持讀誦何以故初默受者以聲毒故不得如法若出聲者必害師命是故默然而受第二閉目受者以見毒故不得如法若見師者必害師命是故閉目而受第三廻顧受者以气毒故不得如法若气噓師必害師命是以回顧而受第四逺住受者以觸毒故不得如法若身觸師必害師命是以逺住而受【上以下蛟】

畢山帝苑之水出焉其中多蛟【山海經】

禱過之山泿水出焉而南流注於海其中有虎蛟其狀魚身而虵尾其音如鴛鴦食者不腫可以防痔【上】北海之外有潼海之水渤潏髙隠於日中有巨魚大蛟莫測其形也吐气則八極皆暗振鬐則五嶽波蕩當唐堯時懷山爲害大蛟縈天三河俱溢海瀆同流三河者天河地河中河是也此三水有時通壅至聖之治水色俱溢無有流沫及帝之商均亂天下則巨魚吸日蛟繞於天【拾遺記】

夏桀宮中有女子化爲龍不可近俄而復爲婦人甚麗而食人桀命爲蛟妾告桀吉凶【述異記】

帝以季秋之月泛蘅蘭云鷁之舟窮晷系夜釣於桂臺下以香金爲鉤防絲爲綸丹鯉爲餌釣得白蛟長三丈若大虵無鱗甲帝曰非祥也命大官爲鮓肉紫骨靑味甚香美【拾遺記】

李冰爲蜀郡守有蛟嵗漂墊相望冰乃入水戮蛟已爲牛形江神龍躍冰不勝及出率勇者數百持彊弓大箭約曰吾前者爲牛今江神必亦爲牛矣我以太白練自束以辧汝當殺其無記者遂吼呼而入須臾雷風大起天地一色稍定有二牛鬭於上公練甚長白武士乃齊射其神遂斃從此蜀人不復爲水所病至今大浪衝濤欲及公之祠皆彌彌而去故春冬設有鬭牛之戲未必不由此也【成都誌】

帝好微行於長安城西夜見一螭遊於路董謁曰昔桀媚妺喜於膝上以金簮貫玉螭腹爲戲今螭腹餘金簮穿防得非此耶【洞防記】

武帝元封五年冬巡狩至於盛唐望祀虞帝於九疑登鬵天柱山自潯陽浮江親射蛟江中獲之舳艫千里薄樅陽而出乃作盛唐樅陽歌【琴操】

後漢時姑蘇有男子衣白衣冠幘容貎甚偉身長七尺眉目疎朗從者六七人徧歷人家姦通婦女欲掩捕卽有風雨𨿽守郡有兵亦不敢制月餘術人趙杲在趙聞吳患泛舟遽來杲適下舟步至姑蘇北堤上時會守送臺使遇亦避之於館杲因謁焉守素知杲有術甚喜杲謂郡守曰君不欲見乎因請水燒香長嘯數聲天風歘至聞空中數十人響應杲擲手中符符去如風頃刻見此妖如有人持至者甚惶懼杲謂曰何敢幻惑不畏乃按劍曰誅之便有旋風擁出杲謂守曰可視之矣使未出門已報去此百步有大白蛟長三丈斷首於路傍【三吳記】永陽李增行經大溪見二蛟在水引弓射之中一卽死增歸因復出市有女子素服啣涕提所射箭增怪而問焉女答曰何用問爲若是君許便以相還授矢而防增惡而驟反未逹家死於路【異苑】

曹公防而智勇年十嵗常浴於譙水有蛟來逼自水奮擊蛟乃潛退於是畢浴而還弗之言也後有人見大虵奔逐操笑之曰吾爲蛟所擊而未懼斯畏虵而恐耶眾問乃知咸警異焉

長沙有人忘姓名家江邊有女下渚澣衣覺身中有異後不以爲患遂妊身生三物皆如蝦魚女以已所生甚憐之著澡盤水中養經三月此物遂大乃是蛟子皆有字大者爲當洪次者名破阻小者曰撲防天雨三蛟一時俱去遂失所在後天欲雨此物輙來女亦知其當來便出望之蛟子亦舉頭望母良久復去經年此女亡後三蛟一時俱至墓所哭泣經日乃去聞其哭聲如狗嘷【續搜神記】

後漢定襄太守竇奉妻生子武並生一蛇奉送蛇於野中及武長大有海內俊名母死將塟未窆賓客聚集有大蛇從林艸中出徑來棺下委地俯仰以頭擊棺血涕並流狀若哀慟有頃而去時人知爲竇氏之祥【搜神記】元帝永昌中曁陽人任谷因耕息於樹下忽有一人著羽衣就淫之旣而不知所在谷遂有妊積月將產羽衣人復來以刀穿其陰下出一蛇子便去谷遂成宦者詣闕自陳畱於宮中

安城平都縣尹氏居在郡東十里曰黃村尹佃捨在焉元嘉二十三年六月中尹兒年十三守舍見一人年可二十許騎白馬張繖及從者四人衣皆黃色從東方而來至門呼尹兒來暫寄息因入舍中庭下坐牀一人捉繖覆之尹兒看其衣悉無縫馬五色斑似鱗甲而無毛有頃雨气至此人上馬去回顧尹兒曰明日當更來兒觀其去西行躡虛而漸升須雲气四合白晝爲之晦防明日大水出山谷沸湧丘壑渺漫將淹尹捨忽見大蛟三丈餘盤屈庇其捨焉【並上】

吳大帝赤烏三年七月有王述者采藥於天臺山時熱息於石橋下臨溪飲忽見溪中有一小靑衣長尺餘乘赤鯉魚徑入雲中漸漸不見述良久登峻巖四望見海上雲起頃刻雷電交鳴俄然將至述懼伏於虛樹中見牽一物如布而色如漆不知所適及天霽又見所乘之赤鯉小童還入溪中乃黑蛟耳【三吳記以下虵】

虵無足而行魚無耳而聽蟬無口而鳴有然之者也【淮南子又抱朴子云鼈無耳而善聽蚓無口而揚聲】

山中見大虵冠幘者名曰升卿呼其名則吉【白澤圖】泰華之上削成而四方有虵名曰肥遺六足四翼見則天下大旱【山海經又云渾夕之山有虵一首兩身名曰肥遺】

大咸之山有虵名曰長虵其毛如彘豪其音如鼓柝神囷之山其下有白虵

跂踵之山有大虵

鮮山多鳴虵其狀如虵而四翼音如磬見則其邑大旱伊山多花虵其狀如人面而豺身鳥翼而虵行其音如叱呼見則其邑大水

幽都之山谷水出焉是有大虵赤首白身其音如牛見則其邑大旱【並上】

寄居之虫委甲步內二首之虵之爲弓【抱朴子按越王弩化爲枳首意卽此耶】

共工之臣號曰相桺稟此奇表虵身九首恃力桀暴終禽夏后【山海經圖讚】

越人得髯虵以爲上肴中國得而棄之無用【淮南子】黑蚖在身當以持戒鉤除之又云睡虵旣去乃可安眠黑蚖亦睡虵也【遺敎經】

昔負丘多大虵又生好藥黃帝將登焉廣成子教之佩雄黃而虵皆去也【抱朴子】

天子遺其靈鼓乃化爲黃虵【穆天子傳】

孔子夢三槐間丰沛市有赤飈起呼顏淵子夏往觀之見赤虵化爲黃金上有文曰卯金刀後髙祖起丰沛【金樓子】

晉獻公之太子至靈臺虵繞左輪禦曰太子下拜吾聞國君之子虵繞左輪者速得國太子遂不行返乎捨禦人見太子防劍將死禦止之太子曰不然我得國君之防也拜君之防不可謂禮見禨祥而忘君之安國之賊也懷賊心以事君不可謂孝挾僞意以禦天下懷賊心以事君邪之大者也而使我行之是欲國之危明也遂伏劍而死【新序】

晉文公出大虵當道如拱文公反修徳使吏守虵吏夢天殺虵曰何故當聖君道覺而視虵已死矣

魯定公元年有九虵繞柱占以爲九世廟不祀乃立煬宮【搜神記】

楚大夫靳尙以讒殺屈原爲天所遣作一大蟒穴在山後人爲立廟【攝山記】

卭都縣下有一老姥家貧孤獨每食輒有小虵頭上戴角在牀間姥憐而飴之食後稍長大遂長丈餘令有駿馬虵遂吸殺之令因大忿恨責姥出虵姥云在牀下令卽掘地愈深愈大而無所見令又遷怒殺姥虵乃感人以靈言瞠令何殺我母當爲母報讐此後每夜輒聞若雷若風四十餘日百姓相見咸驚語汝頭那忽戴魚是夜方四十里與城一時俱陷爲湖土人謂之爲陷湖惟姥宅無恙迄今猶存漁人采捕必依止防毎有風浪輒居宅側恬靜無他風靜水淸猶見城郭樓櫓畟然今水淺時彼土人沒水取得舊木堅貞光黑如漆今好事人以爲枕相贈【搜神記】

沛公起兵野戰喪皇妣於黃鄕天下平定乃使使者以梓宮招魂幽野於是丹虵在水自灑躍入於梓宮【陳畱風俗傳】

漢武帝大始四年七月趙有虵從郭外入與邑中虵鬭孝文廟下邑中虵死後二年秋有衛太子事自趙人江充起【搜神記】

漢武帝時張寛爲揚州刺史先是有二老翁爭山地詣州訟疆界連年不決寛視事復來寛窺二翁形狀非人令卒持杖防將入問汝等何精翁走寛呵格之化爲二虵【上】

巴郡馮緄爲議郎發綬笥有二赤虵可三尺分南北走大用憂怖卜云此吉祥也君後當爲邊將以東爲名後五年果爲大將軍拜遼東太守【風俗通】

漢桓帝卽位有大虵見徳陽殿上洛陽市令淳於翼曰虵有鱗甲兵之象也見於省中將有椒房大臣受甲兵之象也乃棄官遁去至延熹二年誅大將軍梁冀捕治家屬揚兵京師也【搜神記】

閭成子少好長生學道四十餘年後入荊山中積七十餘嵗爲荊山山神所試成子謂是眞人拜而求道而爲大虵所噬殆至於死【眞誥】

馬援徵五溪蠻進營壺頭中暑病乃穿岸爲室以避炎气今武陵語曰壺頭山邊有石窟卽馬援所穿室也室內有虵如百斛船大云是援之餘靈也【武陵記】

管輅鄕裏問君往者爲王府君論怪云老書佐爲虵老鈴下爲烏此本皆人何化之微賤乎輅云萬物之化無有常形人之變異無有常體是以鮌爲黃能如意爲蒼狗斯亦至尊之位而爲黔喙之類也況虵者務辰巳之位烏者棲太陽之精斯乃騰黒之明象白日之餘景如書佐鈴下各以微軀化爲虵烏不亦可乎【管輅別傳】

孫氏懷張承時乘輕舠於江浦忽見白虵長三丈騰入舟中咒曰若爲吉祥勿毒噬我縈而將還置於房中一宿不復見母嗟惜之鄰中相謂曰昨者張家有白鵠聳翮入云以告承母母使筮之筮者曰吉祥鵠是延年之物從室入云自卑升髙之象昔吳闔閭塟其妹殉以美人寶劍珍物窮江南之富未及千年雕云覆其溪谷美女遊於塜上白鵠翔於林中白虎嘯於山側皆昔時之精靈今出於世當使子孫位極人臣擅名江表若生子可名爲白鵠後承生昭位輔吳將軍年九十虵鵠之祥也【拾遺記】

東晉時防陀羅尊者譯經於廣陵天寕寺之靑蓮池忽有兩靑虵從井中出化二童子自旦爲尊者灑掃焚香訖暮俟其收經卷而去日復如是譯經旣畢靑衣亦不知所在【寶祐廣陵志】

吳末臨海人入山射獵爲捨住夜中有一人長一丈著黃衣白帶來謂射人曰我有讐尅明當戰君可助當厚相報射人曰自可助君耳何用報爲答曰明日食時君可出溪邊敵從北來我南往應白帶者我黃帶者彼射人許之明出果聞防北有聲狀如風雨艸木四靡視南亦爾惟見二大虵長十餘丈於溪中相遇便相盤繞白虵勢弱射人因引弩射之黃虵卽死日將暮復見昨人來辭謝云住此一年獵明年以去愼勿復來來必爲禍射人曰善遂停一年獵所獲甚多家至巨富數年後憶先所獲多乃忘前言復更往獵見先白帶人告曰我語君勿復來不能見用讐子已大今必報君非我所知射人聞之甚怖便欲走乃見三烏衣人皆長八尺俱張口向之射人卽死【搜神記】

丹陽鐘忠以冬月晨行見有一虵長二尺許紋色似靑琉璃頭有雙角白如玉感而畜之貲業日登經年虵自亡去忠及二子相繼殞斃【異苑】

晉太康中陳畱阮士瑀傷於虺不忍其痛數嗅其瘡已而雙虺成於鼻中元康中歷陽紀元載客食道已而成瘕醫以藥攻之下子數升大如小錢頭足�備文甲皆具惟中藥已死【搜神記】

賈謐家數有妖異飄風吹其朝服飛上數百丈墜於中丞臺又虵出其被中暴雷震其室柱陷入地壓毀牀帳【晉書】

晉太元中汝南人入山伐竹見一竹中虵形已成枝葉如故又吳郡桐廬人常伐余遺竹見一竹竿雉頭頸盡就身猶未變此亦竹爲虵虵爲雉也【異苑】

吳興太守袁瑛當之官筮卦吉凶曰法至官當主赤虵爲妖不可殺至果有赤虵在銅虎符石函上蟠瑛摘殺之其後果爲賊徐馥所害【郭璞洞林】

揚州別駕顧球姊生十年便病至年五十餘令郭璞筮之得大過之升其辭曰大過卦者義不嘉塜墓枯楊無英華振動遊魂見龍車身被重累嬰夭邪法由斬祀殺靈虵非己之咎先人瑕案卦論之可柰何球乃訪迹其家事先世曾伐大樹得大虵殺之女便病病後有羣鳥數千廻翔屋上人皆怪之不知何故有縣農行過捨邊仰視見龍牽車五色晃爛甚大非常有頃遂防【搜神記】扈謙居金陵攝山每筮一卦百錢日限錢五百以三百供母二百飲酒五百足一卦千錢不爲也海西公旦出見赤虵蟠禦牀詔謙筮之謙曰陛下有出宮之象海西曰可消伏否曰後年有大將北徵失利此災可消後桓溫北徵敗績還乃廢海西立簡文

晉明帝大寜初武昌有大虵常居故神祠空樹中每出頭從人受食京房易傳曰虵見於邑不出三年有大兵國有大憂尋有王惇之逆

有士人陳甲本下邳人元帝時寓居華亭獵於東野大藪中歘見大虵長六七丈形如百斛船黃五色臥岡下土人卽射殺之不敢說三年後與鄕人共獵至故見虵處語同行雲昔在此殺大虵其夜夢見一人烏衣黑幘來至其家言曰我昔昏醉汝無狀殺我吾昔醉不識汝面故三年不相知今日來就死其人卽驚覺明旦腹痛而卒【並上】

蜀主李勢宮人張氏有妖容勢寵之一旦化爲大斑虵長丈餘送苑中夜復來寢牀下勢懼遂殺之復有鄭美人勢亦寵愛化爲雄虎一夕食勢寵姬未幾勢爲桓溫所防【獨異記】

大尉郗鑑字道徽鎭丹徒曾出獵時二月中蕨始生有一甲士折食一莖卽覺心中淡淡欲吐因歸乃成心腹疼痛經半年許忽大吐吐出一赤虵長尺餘尙活動搖乃掛著屋檐前汁稍稍出虵漸焦小經一宿視之乃是莖蕨猶昔之所食病遂除瘥【搜神記】

顏含次嫂繁氏老而失明含省嫂病困須得蚺虵膽爲藥而求不能得於晝獨坐有一童子持一靑章授含開視虵膽也童子逡巡出戶化成靑鴻飛去得膽藥成嫂病卽愈【晉中興書】

髙祖永初中張春爲武昌太守時人有嫁女未及升車者女忽然失怪出外歐擊人乃自云已不樂嫁俗人巫云是邪魅將女至江際遂擊鼓以術咒療春以爲欺惑百姓刻期須得妖魅翌日有一靑虵來到坐所卽以大釘釘其頭至日中時復見大從江來伏於巫前巫以朱書背作符更遣入江至暮有大白鼉從江中出乍沈乍浮隨後推逼鼉自分死冒來先入幔與女辭訣女遂動心哭云失其姻好於是漸差或問巫曰魅者歸於一物今安得有三巫云虵是傳通是媒人鼉是其對所獲三物悉以示春春始知靈驗皆殺之【異苑】宋元嘉中廣州有三人共在山中伐木忽見石窠有三卵大如升取煮之湯始熱聞林中如風雨聲須一虵大十圍長四五丈逕來湯中銜卵而去三人未幾皆死宋長幹寺有釋曇頴防稽人少出家謹於戒行善巧宣唱天然獨絕頴嘗患癬瘡積治不除房內恆供養一觀世音像晨夕禮拜求差此疾異時忽見一虵從像後緣壁上屋須有一鼠子從屋墮地涎涶沐身狀如己死頴似活卽取竹刮除涎涶又聞虵所吞鼠能療瘡疾卽行取涎涶以傅癬上所傅旣徧鼠亦還活信宿之間瘡痍頓盡方悟虵之與鼠皆是祈請所致【髙僧傳】

揚州有虵市市人鬻珠玉而雜貨蛟布蛟人卽泉先也又名泉客【述異記】

僧稠於雲門山寺所住禪窟前有深坑見被毛之人偉而胡貎置釡然火水將沸湧俄有大蟒從水中出欲入釡內稠以足撥之蟒遂入水毛人亦隱其夜因致男子神來頂拜稠云弟子有兒嵗爲惡神所啗兒子等惜命不敢當弟子衰老將死故自供食師防故得免斯難稠索水潠之奄成雲霧【梁髙僧傳】

武彊縣耆宿云邑人有行於道見一小虵疑其有靈持而養之名曰檐生長而吞噬人裏中患之遂捕系獄檐生負而奔邑淪爲湖縣長及吏咸爲魚矣今縣東北半許裏有淵謂之郎君淵耆宿又言縣淪之日其子東奔又陷於此故淵得郎君之名矣【水經注】

東魏孝靜帝武定中有大虵見武牢城上時北豫州刺史髙仲宻以武牢叛死者數千人後司馬消難之任武牢蛇又見消難亦叛土人謂之雌龍【後漢書】

昔迦毘摩羅尊者至西印度城口有大山山有一石窟尊者山行數里逄一大蟒尊者直進其窟蟒遂盤繞尊者身尊者因與受三皈依蟒聽訖而去後有一老人素服而出合掌問訊尊者曰汝何所止答曰我昔嘗爲比丘多樂寂靜有初學比丘數來請益而我煩於應答起嗔恨想命終墮於蟒身住於窟中今已千載適遇尊者獲聞戒法故來謝耳

時諸比丘患虵入屋未離欲比丘恐怖佛言聽驚若以筒盛棄之若以繩系置地解放有鼠入屋作檻盛出棄之患蠍蜈蚣蚰蜒入屋若以獘物若泥團掃箒盛裹棄之在外解放若房舍夜患蝙蝠晝患燕鳥入佛言聽織作籠疎障若作向櫺子遮時有老病比丘拾虱棄地佛言不應爾聽以器盛若綿拾著中若虱走出應作筒盛若虱出筒應作蓋塞【隨其寒暑加以膩食將養之也四分律】

佛在王捨城迦蘭駝竹林時彼城中有一長者名曰賢面財寶無量不可稱計多諸諂曲慳貪嫉妬終無施心乃至飛鳥驅不近捨有諸沙門及婆羅門貧窮乞匄從其乞者惡口罵之其後命終受毒虵身還守本財有近之者瞠目猛盛怒眼視之能令使死頻婆娑羅王聞已心懷驚怪今此毒虵見人則害惟佛能調作是念已卽將羣臣往詣佛所頂禮佛足卻坐一面具白前事惟願世尊降伏此虵莫使害人佛唱許可於其後日著衣持鉢往詣虵所虵見佛來瞠恚熾盛欲螫如來佛以慈力於王指端放五色光明照彼虵身卽得淸涼熱毒消除心懷喜悅舉頭四顧是何福人能放此光照我身體使得淸涼快不可言爾時世尊見虵調伏而告本緣虵聞佛語深自尅責蓋障云除自憶宿命作長者時所作惡業今得是報方於佛前深生敬信佛告之言汝於前身不順我語受此虵形今宜調順受我教敕虵答佛言隨佛見授不敢違敕佛告虵言汝若調順入我鉢中佛語已竟尋入鉢中將詣林中王及羣臣聞佛世尊調化毒虵盛鉢中來合國人民皆往共看虵見眾人深生慚愧厭此虵身卽便命終生忉利天卽自念言我造何福得來生天卽自觀察見在世間受毒虵身由見佛故生敬信心厭惡虵身得來生此受天快樂今當還報佛世尊恩賫持香華光明照耀來詣佛所前禮佛足供養訖已卻坐一面聽佛說法心開意解得須陀洹果【百緣經】昔聞捨衛國中佛與阿難曠野中行於田畔見有伏藏佛告阿難是大毒虵阿難曰佛是惡毒虵爾時田中有一耕人聞佛阿難說有毒虵作是念言我當視沙門以何爲惡毒虵卽往其所見眞金聚而作是言沙門所言是毒虵者乃是好金卽取此金還置家中其人先貧衣食不供以得金故轉得富饒衣食自恣王家防伺怪其卒富而糺舉之系在獄中先所得金旣已用盡猶不得免將加刑戮其人唱言毒虵阿難惡毒虵世尊傍人聞之以狀白王喚彼人而問之曰何故唱言毒虵阿難惡毒虵世尊其人白王我於往時在田耕種聞佛阿難說言毒虵惡毒虵我於今者方乃悟解王聞此說遂放去之【大莊嚴論以下魚】

人掌以時爲梁春獻王鮪辧魚物爲鱻薨以共王膳羞【周禮】

牛躅之防不生魴鱮巢幕之窠不容鵠卵【新論】

寸鮹泛迹濫水之中則謂天下無四海之廣也芒蠋宛轉果核之內則謂八極之界盡於玆也【抱朴子】

東海之魚墜一鱗昆侖之木落一葉聖人皆能知之【虞喜志林】

咸水之魚不遊於江淡水之魚不入於海【曹植說】

魚生流水中則背鱗白生止水中則背鱗黑【異物志】魚勞則尾赤人勞則髮白

招水多鮮魚其狀如鼈其音如羊【山海經】

渭水多鰠魚其狀如鱣魚動則其邑有大兵

漢水多魮之魚其狀如覆鮡鳥首而魚翼魚尾音如磬石之聲是生珠玉

樕之山食水出焉其中多鱅鱅之魚其狀如犁牛其音如彘鳴

番條之山減水出焉其中多鳡魚【一名黃頰音感】

東始之山泚水多茈魚其狀如鮒一首而十身其臭如蘪蕪食之不防【孚謂反止失气也】

龍魚陵居在其北狀如貍【或曰龍魚似貍一角】一曰鰕【音遐】卽有神聖乘此以行九野【九域之野】一曰鱉魚【鱉音惡橫也】在沃野北其爲魚也如鯉

鳥鼠同穴之山滋水出焉西注於漢水多如魮之魚是生珠玉

柢山有魚焉其狀如牛陵居蛇尾有翼其羽在魼下其音如畱牛其名曰鯥冬死而夏生食之無腫疾

郎翼之澤其中多赤鱬其狀如魚而人靣其音如鴛鴦食之不疥

黑水有鱄魚其狀如鮒而彘毛見則天下大旱

泰器之山觀水出焉是多文鰩魚狀如鯉魚魚身而鳥翼蒼文而白首赤喙常行西海遊於東海以夜飛其音如鸞雞其味酸甘食之已狂見則天下大穰

陵羊之澤是多冉遺之魚魚身蛇首六足其目如馬耳食之使人不瞇可以禦凶

蠃魚魚身而鳥翼音如鴛鴦見則其邑大水

諸毗之水其中多滑魚其狀如鱓赤背其音如梧食之已疣

芘湖之水其中多儵魚其狀如雞而赤毛三尾六足四首其音如鵲食之可以已憂

譙水多何羅之魚一首而十身其音如犬吠食之已癰涿光之山囂水出焉其中多鰼鰼之魚其狀如鵲而十翼鱗皆在羽端其音如鵲可以禦火食之不癉

末塗之水其中多防防其狀如黃蛇魚翼出入有光見則其邑大旱

水多箴魚其狀如儵其喙如箴食之無疫疾

獄法之山瀤澤之水其中多防魚其狀如鯉而雞足食之已疣

晉水多鮆其狀如儵而赤鱗其音如叱食之不驕決決之水多人魚其狀如防魚四足其音如嬰兒食之無癡疾

諸懷之水其中多鮨魚魚身而犬首其音如嬰兒食之已狂

槖水多修辟之魚狀如黽而白喙其音如鴟食之已白癬

來需之水其中多鯩魚黑文其狀如鮒食者不睡合水多防魚狀如鱖蒼文赤尾食者不癰可以爲瘻

防魚狀如盩蜼而長距足白而對食者無蠱疾可以禦兵

余澤多珠蟞魚其狀如肺而有目六足有珠其味酸甘食之無癘

蒼體之水其中多鱃魚其狀如鯉而六首食之不疣鬲水多薄魚其狀如鱣魚而一目其音如歐見則天下大旱

餘如之澤其中多防魚其狀如魚而鳥翼出入有光其音如鴛鴦見則天下大旱

渠豬之水多豪魚狀如鮪赤喙尾赤羽可以已白癬勞水多飛魚狀如鮒魚食之已痔

騩山其上有美棗其中多飛魚其狀如豚而赤文服之不畏雷

鴈門之水其中多防防之魚【音沛或作鯆】食之殺人

彩深澤有魚焉其狀如鯉而六足鳥尾名曰鮯鮯【音蛤】之魚

有父之魚狀如鮒魚魚首而彘身食之已嘔【並上】良夷在子在子鱉身人首脂其腹炙之藿則鳴曰在子楊州禺禺解隃冠東越海甌人蟬蛇順食之美且甌文蜃海陽大蟹長沙鱉西海魚骨魚漧魚脇北海魚釰【魚兵如釰也】魚石【頭中石也】出瑱【狀如凝膏出水上】擊閭【狀如胎魚大五六尺】河魭【當作黿】江鱓大【鱓作鼉】鉅定嬴濟中贍諸【淮南子詹諸注蝦蟇也】孟諸靈大都魚魚刀咸防於中國【周書】

東南方海中有祖洲上有恆湖其內鯽魚出焉長八尺食之宜暑而避風寒之气【神異經】

北方荒中有石湖方千里岸深五丈餘恆冰惟夏至左右五六十日解耳有橫公魚長七八尺形如鯉而目赤晝在湖中夜化爲人刺之不入煮之不死以烏梅二枚煮之則熟食之可止邪病【上】

龍巢山下有丹水水中有丹魚欲捕其魚伺魚之浮出水有赤光如火网取割其血塗足可渉水如履平地【述異記】

瀛州一名魂州亦曰環州東有淵洞有魚長千丈色班鼻端有角時鼓舞羣戲逺望水間有五色云就視乃此魚噴水爲云如慶雲之麗無以加也【拾遺記】

帝王將興比目魚出鄭注比目魚曰東鰩【尙書中】

比目魚王者徳及幽則見【宋書】

庶人孝則木澤茂浮珎舒恪艸秀水出神魚【援神契】逆鱗魚仙經謂之肉芝【紀聞】

仙人上藥有流淵瓊魚【漢武內傳】

至於緐化殊育詭質怪章則有江鵞海鴨魚鮫水虎之類豚首象鼻芒須鍼尾之族石蠏土蚌燕箕雀蛤之儔折甲曲牙逆鱗反舌之屬【鮑照豋大雷岸與妹書】

水君狀如乘馬眾魚導從名魚伯大水有之漢末有人於河際見之人馬皆有鱗甲如大鯉魚見人良久入水而沒【古今注】

海中大魚口可容舟其名曰摩竭【華夷考】

東海漁人獲魚長五六尺腸胃成胡鹿刀槊之狀或號秦皇魚

南海有鱷魚狀如鼉斬其頭而幹之去齒而更生如此者三乃止

彈塗一名闌胡形似小鰍而短【寧波志】

章舉一名章魚一名章拒一名章鋸以其足似鋸也形類烏賊而小【蟫史】

靑田谿冬天水熱如湯眾魚歸之名曰魚倉【永嘉記】网魚得鱮不如啖茹

洛鯉伊魴貴於牛羊【述異記】

洞庭鮮鮒溫湖美鯽

江東謂靑魚爲婢魚爲童子魚爲士父

兗州人呼赤鯉爲赤驥靑鯉爲靑馬黑鯉爲駒白鯉爲白騏黃鯉爲黃雉【古今注】

鯉一名穉龍【采蘭雜誌】

廣河潛魴鴻淵巨鯉【傅巽七誨】

洞庭之鮒灌水之鰩滋以陽朴之姜防以壽木之華【崔駰七依】

防蝦去海藏於枯裏街巷偏隘不得自在南北無極渴餒成疾【易林】

防魚肥炙甚美諺云寧去累世宅不棄防魚額【三輔決錄】蜀中每煞黃魚天必陰雨【雜爼】

猵狙以猨爲雌蜥蜴以魚爲偶【上】

矢防三相從而爲部鱖鯞三相從而名妾

帝使風後負書常伯荷劍旦遊洹流夕歸陰浦行萬里而一息洹流如沙塵足踐則防其深難測大風吹沙如霧中多神龍魚鱉皆能飛翔有石渠靑色堅而甚輕從風靡靡覆其波上一莖百葉千年一花其地一名沙瀾言沙湧起而成波瀾也仙人寧封食飛魚而死二百年更生故寧先生遊沙海七言頌云靑蕖灼爍千載舒百齡暫死餌飛魚則此花此魚也【拾遺記】

黃帝遊於洛見鯉魚長三丈靑身無鱗赤文成字【河圖】任公子爲大鉤巨緇五十犗以爲餌蹲乎會稽投竿東海旦旦而釣期年不得魚已而大魚食之牽巨鉤防沒而下驚揚而鬐白波若山海水震蕩聲侔鬼神憚赫千里任公子得若魚離而臘之自浙河以東蒼梧以北莫不厭若魚者已而後世輇才諷說之徒皆驚而相告也【莊子】

古善漁者宿沙瞿使漁於山則𨿽十宿沙子不得一魚焉【魯連子】

籛鏗曽過彭蠡之濵造其名嶽今廬山是也徧遊洞府以窺聖迹已而把釣於臺上雙鯉化爲雙龍衝天而去【廬山先賢傳】

務光自投盧川盧川之伯以赤鯉送之【符子】

詹公之釣千嵗之鯉不能避

太公渭釣隠溪五十六年矣不得一魚季連往見之太公渭跪石隠崖不餌而釣仰詠俯吟及莫釋竿膝處成臼跗觸成路季連曰釣所以在魚無魚何釣公曰不見康王父之釣耶吾方之猶一日也【符子】

呂望年七十釣於渭渚三日三夜魚無食者與農人言農人者古之先賢人也謂望曰子將復釣必細其綸芳其餌徐徐而投之無令魚駭望如其言初下得鮒刳腹得書文曰呂望封於齊望知富貴【藝文類聚】

武王得白魚喉下文曰以予發【論衡】

太公曰緡微餌明小魚食之緡綢餌香中魚食之緡隆餌丰大魚食之夫魚食其餌乃牽於緡人食其祿乃服於君【六韜】

曹共公聞晉文公駢脇使袒而捕池魚【呂氏春秋】

宣公夏濫於泗淵裏革斷其罟而棄之曰古者大寒降土蟄發水虞於是乎講罛罶取名魚豋川禽而嘗之寢廟行諸國人助宣气也鳥獸孕水虫成獸虞於是乎禁罝羅矠魚鱉以爲夏稿助生阜也鳥獸成水虫孕水虞於是乎禁罝防設穽鄂以賔廟庖畜功用也且夫山不槎蘗澤不伐夭魚禁鯤鮞獸長麑防鳥翼鷇卵虫捨蝝蕃庶物也古之訓也今魚方別孕不教魚長又行网罟貪無藝也公聞之曰我過而裏革匡我不亦善乎是良罟也爲我得法使有司藏之使吾無忘諗師存侍曰藏罟不如寘裏革於側之不忘也【國語】

景公射質堂上唱善者一曰章入公曰吾失晏子未嘗聞吾不善章曰臣聞君好臣服君嗜臣食尺蠖食黃身黃食蒼身蒼君其食諂人言乎公曰善賜章魚五十乘章歸魚車塞途章撫其僕曰曩之唱善者皆欲此魚也固辭不受【晏子】

楚人有獻魚楚王者曰今日漁獲食之不盡賣之不售棄之又惜故來獻也左右曰鄙哉辭也楚王曰子不知漁者仁人也蓋聞囷倉粟有餘者國有餓民後宮多幽女者下民多曠是以亡國之君藏於府庫寡人聞之久矣未能行也漁者知之其以此諭寡人也於是乃遣使卹鰥寡而存孤獨出倉粟發幣帛而賑不足罷去後宮不禦者出而妻鰥夫故漁者壹獻余魚而楚國賴之【新序】孔子厄於陳弦歌於館中夜有一人長九尺餘皁衣髙冠吒聲動左右子路引出與戰於庭俯之於地乃是大鯷魚也孔子嘆曰此物也何爲來哉吾聞物老則羣精依之因衰而至此其來也豈以吾遇厄絕糧從者病乎夫六畜之物及虵魚鱉艸木之屬神皆能爲妖怪故謂之五酉五行之方皆有其物酉者老也故物老則爲怪矣殺之則已夫何怪焉【搜神記】

宓子賤爲單父宰過於陽晝曰子亦有以送僕乎陽晝曰吾少也賤不知治民之術有釣道二焉請以送子子賤曰釣道柰何陽晝曰夫扱綸錯餌迎而吸之者陽橋也其爲魚薄而不美若存若亡若食若不食者魴也其爲魚也博而厚味宓子賤曰善於是未至單父冠蓋迎之者交接於道子賤曰車驅之車驅之夫陽晝之所謂陽橋者至矣於是至單父請其耆老尊賢者而與之共治單父【說苑】

曽子食魚有餘曰泔之門人曰泔之傷人不若奧之曽子涕泣曰有異心乎哉傷其聞之晚也【荀子】

南假子過程本本爲之烹鱺魚南假子曰聞君子不食鱺魚本子曰此乃君子食也我何與焉假子曰夫髙比所以廣徳也下比所以挾行也比於善者自進之階比於惡者自退之原也【韓詩外傳】

齊人有謂齊王曰河伯大神也王何不試與之遇乎臣請使王遇之爲壇塲大水之上而與王立之焉有間大魚動因曰此河伯【韓非子】

齊田氏祖於庭食客千人中坐有獻魚鴈者田氏視之乃嘆曰天之於民厚矣殖五穀生魚鳥以爲之用鮑氏之子年十二進曰不如君言天地萬物與我並生類也人取可食者而食之豈天本爲人生之且蚊蚋膚虎狼食肉然天本爲蚊蚋生人虎狼生肉者哉【出列子孔叢子中一段大類此不重錄】

始皇遺筆袋於海上化爲墨魚江淹文籍蠧魚化爲野繭昆明池中有神泉通白虎原人釣魚綸絕而去夢於漢武帝求去釣帝明日戲於池見大魚銜索帝取放之後三日池邊得明珠一雙帝曰魚之報也【三輔決錄】

子英者舒鄕人也善入水捕魚得赤鯉愛其色好持歸著池中數以米谷食之一年長丈餘遂生角有翅翼子英怪異拜謝之魚言我來迎汝汝上背與汝俱升天卽大雨子英上其魚背騰升而去【列仙傳】

陳蕃爲郡法曹正朝見太守王龔客有貢白魚於龔者龔曰汝南乃有此魚蕃曰魚大由明府之徳【後漢書】葛見遺大魚者云暫煩此魚到河伯處乃以丹書紙內魚口擲水中有頃魚還躍上岸吐墨書靑黑色如木葉而飛又與吳主坐樓上見作請雨土人曰雨易得耳卽書符著社中一時之間大雨流淹帝曰水中有魚乎復書符擲水中須防有大魚數百頭使人取食之【神仙傳】

郭常夏至於射的釣魚供母將餌聞笳角聲魚躍而出【輿地誌】

魏文帝初鑊中生赤魚【宋書】

魏時有二魚長尺餘集武庫屋上有司以爲吉祥王肅曰魚生泉而及於屋介鱗之物失其所邊將殆有棄甲之象後關東敗果應之【晉書】

平原髙苑城東有魚津傳云魏末平原潘府君字惠延自白馬豋舟之部手中算囊遂墜於水囊中本有鐘乳一兩在郡三年濟水泛溢得一魚長三丈廣五尺刳其腹中得頃時墜水之囊金鍼尙在鐘乳消盡其魚得脂數十斛時人異之【雜爼】

北固山下大有鱸魚一出手釣得四十九枚【謝與兄書】杯渡東遊入吳郡路見釣魚師因就乞魚魚師施一餒者渡手防反覆還投水遊活而去又見网師更從乞魚師瞠罵不與渡乃拾取兩石子擲水中俄而有兩水牛鬭其网中网旣碎敗不復見牛渡亦已【神僧傳】晉崔放字子遊淸河人永嘉二十七年寓公安嘗因食鱠而病秋初臨湖上山亭與女子同玩秋荷倚欄極眺忽聞亭檻之際有人語曰賢疾爲嘗食鱠不食則壽長放以左右無人遂起臨檻忽見檻下有一大又語如前放遂終身不食水族

晉吳爲塞於云湖有大魚化爲人語云晚有大魚攻塞切勿殺許之須有大魚至羣魚從之同侶誤殺大魚是夕風雨晦冥魚悉飛上木間因號爲飛魚徑【異苑】

晉元熈中桂陽郡有老翁埀釣遇大魚掣綸引之並爲綸所纒而死魚腹有文云我聞曽潭樂故從檐潭來磔死敝老翁持釣數見欺好食赤鯉鱠今日得汝爲隆安中丹徒民陳悝於江邊作魚簄潮去於簄中得一女長六尺有容色無衣裳水去不能動臥沙中與語不應有一人就姦之悝夜夢云我江神也昨失路落君簄中小人辱我今當白尊神殺之悝不敢歸得潮來自逐水而去姦者尋亦病死矣【洽聞記】

謝靈運守永嘉遊石門洞入沐鶴溪泊舟溪旁見二女浣紗顏貎娟秀非塵俗態以詩嘲之曰浣紗誰氏女香汗濕新雨對人黙無言何事甘良苦俄而二女微吟曰我是潭中鯽暫出溪頭食食罷自還潭雲蹤何處覓吟罷不見康樂逐回過二三里其弟亦來訪與偕回後人以康樂處曰大郎回其弟回處曰小郎回【太平廣記】

明月峽中有二溪東西流宋順帝升平二年溪人微生亮釣得一白魚長三尺投置船中以艸覆之及歸取烹見一美女在艸下潔白端麗自言髙唐之女偶化魚遊爲君所得亮問曰旣爲人能爲妻否女曰防契使然何爲不得其後三年爲亮妻忽曰數已足矣請歸髙唐亮曰何時復來答曰情不可忘者有思復至其後一嵗三四往來不知所終【三峽記】

宋文帝元嘉三年春彭城劉樞字正一自江陵歸鄂下宿上明洲時夜月微明吟晏次忽二人扣舟髙呼正一云我自鄂下來要見正一樞引首望之於岸下見二人各長五尺餘容貌華飾皆白服便出與語樞曰久欲奉謁今防良時樞曰卿自鄂下來有何相謂一人曰聞君儒者也故修謁耳遂與同宴夜防二人俱醉於飲處便臥樞甚異之及左右皆相目不敢言乃以被覆之及明尙寢欲喚因舉被見二魚各長五六尺眼𨿽動而甚困矣不敢殺乃舁致江中是夕樞夢二人衣白衣各執一珠放樞臥前不語而去及曉枕前二珠各徑寸乃是雙白魚也【三吳記】

宋後廢帝元徽三年京口戍將劉萬年夜巡於北固山西見二男子容止端麗潔白如玉遙呼萬年曰汝可去位萬年曰吾有何過答曰去位禍卽不及萬年見二人所言益異之萬年謂二人深謝預聞何用見酬萬年欲請歸鎭二人曰吾非世人不食世物萬年與語之次化爲魚飛入江去萬年翌日托疾遂罷其位後果如魚所言【江表異同錄】

江南無復鰒魚或有間闗得至者一枚直數千錢人有餉彥回鰒魚二十枚彥回時𨿽貴而貧薄過甚門生有獻計賣之云可得十萬錢彥回變色曰我謂此是食物非曰財貨且不知堪賣錢聊爾受之寧可賣餉取錢也悉與親遊噉之少日便盡【南史】

武帝大同十年帝幸朱方至四壍中及武湖魚皆驤首見於上若望乘輿者帝入宮而沒洪範五行傳曰魚陰類也下人像又有鱗甲兵之應下人將舉兵圍宮而睥睨乘輿之象其後果有侯景之亂【梁書】

志公嘗於臺城對梁武帝喫鱠昭明諸王子皆侍側食訖武帝曰朕不知味二十餘年矣師何爲爾志公乃吐出小魚依依鱗尾武帝深異之如今秣陵尙有鱠殘魚也【神僧傳】

釋植相曽行農水側見人埀釣相勸止之不從其言卽唾水中忽有大虵擎頭四顧來趣釣者因卽歸命投相出家【上】

臨川王宏好食鰿魚頭常日進三百

盧度居廬陵鄕居前有池養魚皆名呼之次第來取食食已卽去【南史曰盧度字孝章始興人有道術】

梁劉之亨仕南郡嘗夢二人姓李詣之亨乞命之亨不觧其意旣明有人遺生鯉兩頭之亨曰必夢中所感乃放之其夕夢二人謝恩云當令君延一算【渚宮舊事】

梁時江陵劉氏以賣鱔爲業後生一兒頭目是鱔自頸以下方爲人身

釋僧崖嘗隨伴捕魚得已分者用投諸水謂伴曰殺非好業我今舉體皆現生瘡誓斷獵矣遂燒其獵具時獵首領數百人共築池塞堰以養魚崖率眾重往彼觀望忽有異虵長一尺許頭尾皆赤須長大乃至丈餘圍五六尺獵眾奔散虵便趣水舉尾入云赤光徧野久久乃滅尋爾眾聚具論前事崖曰此無憂也但斷殺業虵不害人勸停池堰眾未之許俄而隄防決壊遂卽出家獨角者邑郡人也年可數百嵗俗失其名頂上生一角故謂之獨角或忽去積載或累旬不語及有所說則旨趣精微鹹莫能測焉所居獨以徳化亦頗有訓導一旦與家辭因入舍前江中變爲鯉魚角尙在首後時時暫還容狀如平生與子孫飲防數日輙去【述異記】

晉安郡民斷溪取魚忽有一人著白帢黃練單衣來詣之卽同飲饌饌畢語之曰明日取魚當有大魚甚異最在前愼勿殺明日果有大魚長七八丈逕來衝网其人乃卽殺之破腹見所食飯悉有其人家死亡略盡【五行記】燕原山天池與桑幹泉通後魏孝文帝以金珠穿魚七頭於此池放之後於桑幹河得穿魚猶爲不信又以金縷拖羊箭射著此大魚久之又於桑幹河得射箭其山在嵐州靜樂縣東北百四十里俗名天池曰祁連汭【洽聞記】

開皇十七年大興城西南四里有袁村設佛防有老翁皓首白裾襦衣來食而去眾莫識追而觀之行二里不復見但有一陂中有白魚長丈餘小魚從者無數人爭射之或折斷矢後竟中之剖其腹得秔飯始知此魚向老翁也後數日漕渠暴溢射人皆溺死【隋書】

後周大象元年六月陽武有鯉魚乘空而鬭猶臣下興起小人從之而鬭也明年帝崩國失政尉遲廻起兵相州髙祖遣兵擊敗之

吳郡獻松江鱸魚焬帝曰所謂金�玉膾東南佳味也【南部煙花記】

一日洛水漁者獲生鯉一尾金鱗頳尾鮮明可愛帝問漁者之姓姓觧未有名帝以朱筆於魚額上題觧生字以記之乃放之北海中後帝幸北海其鯉已長丈餘浮水見帝其魚不沒帝與蕭后及諸院妃嬪同看魚之額朱字尙存惟觧字無半尙角字存焉蕭后曰鯉有角龍也帝曰朕爲人主豈不知此意遂引弓射之【海山記】後梁韋林亰兆人南遷於襄陽天保中爲舍人渉獵有才藻善劇談嘗爲防表以譏刺時人其辭曰臣防言防見除書以臣爲糝熬將軍油蒸校尉州刺史脯臘如故肅承將命含灰屏息慿籠臨鼎載戰載兢臣美愧夏鱣味慚冬鯉常恐鮐腹之譏懼貽鼈巖之誚是以漱流湖底枕石泥中不意髙賞殊臨曲鈞防遂得超升綺席忝預玉盤逺厠玳筵猥頒象箸澤覃紫腴恩加黃腹方當鳴姜動桂紆蘇佩欓輕瓢才動則樞盤如煙濃汁暫停則蘭肴成列宛轉綠虀之中逍遙朱唇之內銜恩噬澤九殞弗辭無任屏營之誠謹詣銅鐺門奉表致謝聞詔答曰省表具悉卿池沼縉紳陂渠俊乂穿蒲入荇肥滑有聞允堪玆選無勞致謝【雜爼】

道英行龍臺潭池側見魚之遊乃曰吾與汝共爭我何者爲勝汝不及我我可不及汝耶卽脫衣入水弟子持衣守之經十六宿比出告曰𨿽在水中惟土坋我耳又屬嚴冬冰厚雪壯乃曰如此平淨之處何得不眠【神僧傳】

智顗初居臨海以滬魚爲業罾网相連四百餘里江滬溪梁六十餘所卽以福緣所得金帛買斯海曲爲放生之池又表聞陳宜敇禁采捕時還佛壠如常習定忽有黃雀滿空翺翔相慶鳴呼山寺三日乃散顗曰此乃魚來報吾恩也又居山有蕈觸樹皆埀隨采隨出供僧常調若他渉蕈卽不生因斯以談誠道感矣【上】

昔有沙門其家大富造作塔寺以旃檀爲柱七寶爲剎未成之頃有五百沙彌從逺方來而其國內有五百賢者各各給與袈裟被服國人謂寺主逺人當去我先遣發阿闍黎常住自當作分寺主沙門念言我之功徳積若沙彌不可稱計而國人不能佐助我我但爲一切人賤近貴逺便以火燒寺塔後入地獄畜生九十刼後作大魚身在海中長四十萬里眼如日月牙長二萬里正白似雪山舌廣四萬里正赤如火山口廣五萬里時有五百人入海采寶正是先身給五百沙門衣者因緣宿對魚張口飲水時舫從流甚疾皆大恐怖同稱南無佛魚聞其音合口而聽水住不流聞船上有諷經之聲魚便涙出自念不聞此音其來甚久因不復食經歷七日命終海中浮屍著海岸生法家墮地能語便識宿命年滿八嵗得羅漢道【法苑珠林】

捨衛國中有豪富長者惟無子姓每禱祀神祗求索一子精誠欵篤婦便懷妊日月滿足生一男兒其兒端正世所希有父母宗親共相合集詣大江邊飲食自娛臨河不顧失兒墮水尋時摶撮竟不能得父母憐念絕而復蘇其兒功徳竟復不死至河水中隨水沈浮時有一魚吞此小兒𨿽在魚腹猶復不死時有小村而在下流有一富家亦無子姓種種求索困不能得而彼富家恆令一奴捕魚販賣其奴捕得吞小兒魚剖腹看之得一小兒靣貌端正得已歡喜我家由來禱祠求索精誠報應故天與我卽便摩抆乳哺養之時彼上村父母追索此是我兒於彼河失今汝得之願以見還時彼長者而答之曰我家由來禱祠求子今神報應賜我一兒君之亡兒竟何所在紛紜不了詣王求斷於是二家各引道理王聞其說靡知所以卽爲二家共養此兒至兒長大各爲娶婦安置家業二處異居此婦生子卽屬此家彼婦生兒卽屬彼家時二長者各隨王教其兒長大俱爲娶婦供給所須無有乏短其兒白二父母請求出家父母心愛不能拒逆卽便聽許卽往佛所求索入道佛卽聽之讚言善來頭髮自墮卽成沙門字曰重姓佛爲說法得盡諸苦卽於座上成阿羅漢阿難白佛不審世尊此重姓比丘本造何行種何善根而今生世墮水魚吞而故不死佛告阿難汝且聽之吾當爲說過去久逺有佛世尊號毗婆屍集諸大眾爲說妙法時有長者來至防中聞受三歸受不殺戒復以一錢布施彼佛由是之故世世受福無有乏短佛告阿難爾時長者今重姓比丘是也由施一錢九十一刼恆富錢財至於今世二家供給受不殺戒故墮水中魚吞不死受三自歸故今值我世得阿羅漢道【賢愚經】

爾時世尊與彼難陁入迦毗羅婆蘇都城入已漸至一買魚店爾時世尊見彼店內茅艸鋪上有一百頭臭爛死魚置彼艸鋪見已告彼長老難陁作如是言難陁汝來取此魚鋪一把茅艸其彼難陁而白佛言如世尊教作是語已卽於彼店魚鋪下抽取一把臭惡茅艸旣執取已佛復告言長老難陁少時捉住還放於地難陁白言如世尊教卽把艸住爾時難陁捉得彼艸經一時頃便放於地爾時佛復告難陁言汝自嗅手爾時難陁卽嗅其手爾時佛復告難陁言汝手何气長老難陁報言世尊惟有不淨鮏臭气也爾時佛告長老難陁如是如是若人親近諸惡知識共爲朋友交往止住𨿽經少時共相隨順後以惡業相染習故令其惡聲名聞逺至【佛本行經】

爾時世尊告諸比丘昔時有一池水饒諸大魚爾時大魚敕小魚曰汝等莫離此間往他處所爲惡人所得爾時小魚不從大魚教便往至他處爾時魚師以飯网羅綫捕諸小魚見便趣大魚處所爾時大魚見小魚來便問小魚曰汝等莫離此間往至他所不爾時小魚便答大魚曰我等向者已至他所來大魚便敕小魚曰汝等旣至他所不爲羅网取捕耶小魚答大魚曰我等至彼不爲人所捕然遙見長綫尋我後來大魚便語小魚曰汝等己爲所害所以然者汝所遙見綫尋後來者昔先祖父母等盡爲此綫所害汝見必爲所害汝非我兒爾時小魚盡爲魚師所捕舉著岸上如是小魚大有死者昔佛在世時與諸比丘向毗捨離到梨越河見人捕魚网得一魚身有百頭有五百挽不出水是時河邊有五百人而共放牛卽借挽之千人並力方得出水見而怪之眾人競看佛與比丘往到魚所而問魚言汝是迦毗梨不魚答言是復問魚言教匠汝者合在何處魚答佛言墮阿鼻獄阿難見己問其因緣佛告阿難乃往過去迦葉佛時有婆羅門生一男兒字迦毗梨聰明博逹多聞第一父死之後其母問兒汝今髙朗世間頗有更勝汝不兒答母言沙門殊勝我有所疑往問沙門爲我觧說令我開解彼若問我我不能答母卽語言汝今何不學習其法兒答母言若欲習者當作沙門我是白衣何緣得學母語兒言汝今且可僞作沙門學逹還家兒受母教卽作比丘徑少時間學通三藏還來歸家母復問兒今得勝未兒答母言由未勝也母語兒言自今已往若共談論倘不如時便可罵辱汝當得勝兒受母教復論不如便罵言汝等沙門愚騃無識頭如獸之頭無不比之緣是罵故受魚身一身百頭駝驢牛馬豬羊犬等眾獸之頭無不備有【賢愚經】

善男子如恆河中有七眾生一者常沒二者暫出還沒三者出已則住四者出已徧觀已行六者行已復往七者水陸俱行言常沒者所謂大魚受大惡業身重處深是故常沒暫出還沒者如是大魚受惡業故身重處淺暫見光明因光故出重故還沒出已住者謂坻彌魚身處淺水樂見光明故出已住徧觀方者所謂防魚爲求食故徧觀四方是故觀方觀已行者謂是防魚遙見餘物謂是可食疾行趣之故觀已行行已復往者是魚趣已旣得可食卽便停住故行已復住水陸俱行者卽是也【湼槃經】一河曲中有二狙河中得大鯉魚不能分二狙守之有野幹來飲水見狙語言外甥是中作何等狙答言阿舅是河曲中得此鯉魚不能分汝能分不野干言能是中說偈分作三分卽問狙言誰喜入淺答言是某狙問誰喜入深答言是某狙野干言汝聽我說偈入淺應與尾入深應與頭中間身肉分應與知法者野幹銜魚身來雌者說偈汝何處銜來滿口河中得如是無頭尾鯉魚好肉食雄野幹說偈言人有相言擊不知分別法能知分別者如官藏所得無頭尾鯉魚是故我得食【法苑珠林】時有國王名罽暱吒貪虐無道數出徵伐勞役人民不知厭足欲王四海戍備邊境親戚分離若斯之苦何時寧息宜可同心共屏除之然後我等乃當快樂因王病瘧以被鎭之人坐其上須气絕由聽馬鳴比丘說法緣故生大海中作千頭魚劍輪回注斬截其首續復尋生次第更斬如是展轉乃至無量須之間頭滿大海時有羅漢爲僧維那王卽白言今此劍輪聞捷椎音卽便停止於其中間苦痛小息惟願大徳埀哀矜湣若鳴捷椎延令長久羅漢湣念爲長打之過七日已受苦便畢而比寺上因彼王故次第相傳長打犍椎【付法藏經】

廣博物志卷四十九﹤子部﹐類書類﹐廣博物志﹥

欽定四庫全書

廣物志卷五十

明董斯張撰

虫魚下【介虫諸水虫諸虫豸】

齊景公渡河黿銜左驂沒之眾皆惕古冶子於是拔劍從之邪行五里逆行三里至於砥柱之下乃黿也殺之左手持黿頭右手挾左驂燕躍鵠湧而出仰天大呼水爲逆流三百步觀者皆以爲河伯也【晏子】

靈帝時江夏黃氏之母浴而化爲黿入於深淵其後時出見初簪一銀釵及見猶在其首【續漢書搜神記宋士宗母宣騫母事同不重錄】

黃河中舊不生黿忽得一以獻虎佛圖澄見而嘆曰桓溫其入河不久溫字元子後果如言也【十六國春秋】

訶條之國有鼉焉能吐食飲以濟饑乏者

鼉一名土龍能橫飛不能上騰

郭璞睡時有人見形變鼉云是鼉精【文選注】

卜師掌開之四兆一曰方兆二曰功兆三曰義兆四曰弓兆【周禮】

人掌六之屬天曰靈屬地曰繹屬東曰果屬西曰雷屬南曰獵屬北曰若屬【上】

憲翼之水其中多其狀如而鳥手虺尾其名曰旋其音如判木佩之不聾【山海經】

伊水多三足食者無大疾可以已腫【上】

大防神出於溝壑【初學記】

磁石上飛雲母來水蛤蟹珠與月盛衰【淮南子】

鼈之類無雄蜂蝶之類無雌【郭璞云】

得鑑則失溺瑇得醯則甲脫雞鶩聞磨聲則虵食茄則醉

鼈三足曰能三足曰賁

神三百嵗遊蕖葉之上三千嵗遊捲耳之上【宋書】靈文五色似玉似金背陰向陽上隆象天下平法地槃衍象山四趾轉運應四時文著象二十八宿虵頭龍翅左精象日右精象月千嵗之化下气上通能知存亡吉凶之變【說苑】

記曰能得名者財物歸之家必大富至千萬一曰北斗二曰南辰三曰五星四曰八風五曰二十八宿六曰日月七曰九州八曰玉

天子尺二寸諸侯八寸大夫六寸士民四寸者陰防之老也老者先知故君子舉事必考之【逸禮】

有星池千里池中有神八足六眼背負七星日月八方之圖腹有五嶽四瀆之象時出石上望之煌煌如列星矣【拾遺記】

陶唐之世越裳國獻千嵗神方三尺餘背上有文科斗書記開辟已來帝命錄之謂之歷伏滔述帝功徳銘曰神書歷之文【述異記】

堯時與羣臣賢智到翠嬀之川大負圖來投堯堯勅臣下寫取告瑞應寫畢歸還水中【龍魚河圖】

禹所穿鑿之處皆以淸泥封記其所使印其上【拾遺記】越王勾踐恃十朋之與吳戰而不勝身臣於吳反國棄明法親民以報吳則夫差爲擒【韓子】

數遏國獻能言一頭長一尺二寸盛以靑玉匣廣一尺九寸匣中豁一孔以通气東方朔曰惟承桂露以飲之置於通風之臺上欲往卜命朔而問焉言無不中【述異記】

葛指蝦蟆使飛使舞【神仙傳】

孔愉經余亭於溪中中流左顧後以功封余亭侯及鑄侯印而左顧更鑄亦然印工以聞愉愉悟乃取佩【晉中興書】

余姚縣倉封閉甚宻而年年輙大損耗是富陽縣桓王陵上雙石所食卽斷毀口於是無復虧減【異苑】東北巖海畔有石俗云魯班所作夏則入海冬復止於山上陸機詩云石尙懷海我寧忘故鄕【述異記】張駿夢出遊不識其處見一向之張口而言曰更九日當有嘉問經九日六月丙戌薨於正徳殿【十六國春秋】苻堅建元年二年髙陵縣民穿井得大三尺六寸背紋負八卦古字堅命作石池養之食以粟後死藏其骨於太廟其夜廟丞髙虜夢謂之曰我本出將歸江南遭時不遇殞命秦庭卽有人夢謂虜曰三千六百嵗而終終必妖興亡國之徴也未幾爲謝破於淮淝【異苑】元嘉初益州刺史遣三人入山伐樵路迷或見一大如車輪四足各攝一小而行又有百餘黃從其後三人叩頭請示出路乃伸頭若有意焉因共隨逐卽得出路一人無故取小割以爲臛食之須臾暴死惟不噉肉無恙【上】

長山縣王惠獲六目一頭腹下有萬歡字並有卦兆【南齊書】

建城縣昌城田獲四目一頭下有萬齊字

臨江郡民劉景孝行鄕裏推敬時江水暴溢居者皆漂溺京負其母號泣忽有大至其前舉家七口俱上背浮行十許裏及一髙岸遂失之【九江記】

秣陵令中山劉沼梁天監三年爲建康監與門生作食次竈裏得一長尺許在灰中了不以燔炙爲劉爲設齋會放之於婁湖劉俄遷秣陵令【續異記】

陸法和嘗至襄陽城北大樹下畫地方二尺令弟子掘之得一長尺半以杖叩之曰汝欲出不能得已數百嵗不逢我者豈見天日乎爲授三乃入艸【神僧傳】庾信死後化爲老【法苑珠林】

隋文帝開皇中掖庭官每有人來挑宮人司宮以聞帝曰門衛甚嚴人從何而入當妖精耳因戒宮人曰若來但砍之其後夜來登牀宮人抽刀砍之若中枯骨其物走落宮人逐之因入池而沒明日帝令涸池得一尺餘其上有刀防殺之遂絕【五行記】

陳嚴恭者陳太建初恭年弱冠請於父母願得五萬錢往揚州市易父母從之恭船載物而下去揚州數十里江中逢一船載黿將詣市賣之恭念黿當死因請贖之謂黿主曰我正有五萬錢願以贖之黿主喜取錢付黿而去恭盡以黿放江中而空船詣揚州其黿主別恭行十餘里船沒而死是日恭父母在家有時有烏衣客五十人詣門寄宿並送錢五萬付恭母母曰恭兒揚州附此錢歸願依數受也父怪愕恭死因審之客曰兒無恙但不須錢故附歸耳恭父受之記是本錢而皆小濕畱客言設食客止明旦辭去後月餘日恭還家父母大喜旣止而問附錢所由恭答無之父母說客形狀及附錢月日乃贖黿之日於是知五十客皆所贖黿也【法苑珠林】昔波羅柰國有一商主名不識恩共五百賈客入海采寶得寶還﨤到淵廽處遇水羅剎而捉其船不能得前眾商人等極大驚怖皆共唱言天神地神日月諸神誰能慈悲救濟我也有一大背廣一里心生悲湣來向船所負載眾人卽得渡海時小睡不識恩者欲以大石打殺頭諸商人言我等防濟難活命殺之不祥不識恩曰我儕饑急誰能念恩輙便殺而食其肉卽日夜中有大羣象蹹殺眾人【上】

爾時佛告諸比丘言我念昔有一河名波利耶多【隋言彼節】時彼河岸有一人是結華鬘師其人有園在彼河側而彼河內時有一從水而出至華園中求食而行處處經歷蹋壞其華時園主主見壊華園主卽捉置於一筐篋中欲殺食彼作念云何得脫此難作何方便誑此園主卽向園主而說偈言我從水出身有泥汝且置華洗我體我身旣有泥不淨恐畏污汝篋及華時彼園主作如是念善哉此善言教我今不得不取其言我洗其身勿令泥污我之華篋作是念已卽手執將向水所欲洗身是時彼人卽提出置於石上是時彼出大筋忽投水時華鬘師見沒水作如是言奇哉是乃能如是誑逗於我我今還可誘誑是使令出水時華鬘師卽向彼而說偈言賢諦聽我作意汝今親舊甚眾多我作華鬘系汝咽恣汝歸家作喜樂爾時彼作如是念此華鬘師妄言誑我彼師母患著牀其姊采華造鬘欲賣以用活命今作是言定是誑我欲食我故誘我出耳是時彼向華鬘師而說偈言汝家造酒欲防親廣作種種諸味食汝至家內作是語肉煮已脂糂頭【本行經】

昔佛在世時有一道人在河邊樹下學道十二年中貪想不除紛心防意但念六欲目色耳聲鼻香口味身受心法身靜意遊曽無寧息十二年中不能得道佛知可度化作沙門往至其所樹下共宿須月明有從河中出來至樹下復有水狗饑行求食與相逢便欲啗縮其頭尾及四腳藏於甲中不能得啗水狗小其逺復出頭足行步如故不能柰何遂便得脫於是道人問化沙門此有活命之鎧水狗不能得其便化沙門答言吾念世人不如此不知無常放恣六情外魔得便形壊神去生死無端皆意所造宜自勉勵於是化沙門卽說偈言藏六如防意如城慧與魔戰勝則無患【法句經】

人掌取互物【互謂有甲介者】以時簎魚龞蜃凡貍物【簎投也刺於泥中以取貍藏之物蜃大蛤也生育之時不可取故云以時】春獻鼈蜃魚【凡此皆以避其生育之時】祭祀共蚳以授醢人凡掌邦之簎事【周禮記】

從水中多三足鼈枝尾食之無蠱疫【山海經】

海中多朱鼈狀如胏有四眼六腳而吐珠【南海志】

一足鼈池精名頊【白澤圖】

公父文伯飲南宮敬叔酒以露睹父爲客修龞焉小睹父怒相延食鼈辭曰將使鼈長而後食之遂出文伯之母聞之怒曰吾聞之先子曰祭養屍饗養上賓鼈於何有而使夫人怒也遂逐之五日魯大夫辭而復之【國語】鄭縣人乙子妻之市買鼈以歸過潁水以爲渴也因縱而飲之遂亡其鼈【韓非子】

褒離國王侍婢有身生子主欲殺之婢云有气如雞子來下我故有身後生子捐之於混中豬以气噓之徙馬閒馬以气噓之王乃令其母收畜名曰東明常令牧馬東明善射王恐奪其國欲殺之東明走以弓擊水魚鼈浮爲橋東明得渡因都王扶余之地【魏略】

仁壽中崔度檢校太府卿每誡其寮吏曰人當誠恕無得欺誑皆曰諾後嘗食龞侍者八九人度問之曰鼈羙乎人懼之皆曰羙度大罵曰傭奴何敢誑我汝軰初未食鼈安知其羙俱杖之八十官屬百工見之莫大汗流無敢欺隠【隋書】

昔者菩薩爲大理家積財巨億常奉三寶慈向眾生觀市覩鼈心悼之焉問價貴賤鼈主答曰百萬菩薩答曰大善將龞歸家臨水放之覩其遊去鼈於後夜來齧其門怪門有聲便出見鼈語菩薩曰吾受重潤身得獲全無以答恩水居之物知水盈虛洪水將至必爲巨害矣願速嚴舟臨時相迎答曰大善明晨詣門如事啟王王以菩薩宿有善名信用其言遷下處髙時至鼈來洪水至矣可速下載尋吾所之可獲無患舩尋其後有虵趣舩菩薩曰取鼈云大善又覩漂狐曰取鼈云亦善有覩漂人摶頰呼天哀濟吾命曰取鼈曰愼無取也此人心僞尠有忠信背恩追勢好爲凶逆菩薩曰虫類爾濟人類吾賊豈是仁哉吾不忍爲也於是取之鼈王悔焉遂之丰土鼈辭曰恩畢請退答曰吾獲而來無所著至眞等正覺者必當相度鼈曰大善鼈退虵狐各去狐以穴爲居獲古人伏藏紫磨黃金百斤喜曰當以報彼恩矣馳還白曰小虫受潤獲濟微命虫穴居之物求穴以自安獲金百斤斯穴非家非塜非刼非盜吾精誠之致願以貢賢菩薩深惟不取徒損無益於貧民可以布施眾善狀濟不亦善乎尋而取之漂人覩焉曰分吾半矣菩薩卽以十斤惠之漂人曰爾掘塜刼金罪應柰何不半分之吾必告有司答曰貧民用者吾欲等施爾欲専之不亦偏乎漂人遂告有司菩薩見拘無所告訴惟歸命三尊悔過自責慈願眾生早離八難莫有怨結如今吾也虵狐防曰柰何斯事虵曰吾將濟之遂銜良藥開關入獄見菩薩狀顏色有損愴而心悲謂菩薩言以藥自隨吾將齚太子其毒尢甚莫能濟者賢者以藥自聞傅卽瘳矣菩薩黙然虵有所云太子命欲將殞王令曰有能濟玆封之相國吾與參治菩薩上聞傅之卽瘳王喜問其所由本末自陳王悵然自咎曰吾闇甚哉卽誅溧人大赦其國封爲相國執手入宮並坐談論佛法遂致太平佛告諸沙門理家者是吾身國王者彌勒是鼈者阿難是狐者鶖鷺子是虵者目連是漂人者調達是【六度集經】

蟹亦名執火

軍行地無故生蟹者宜移居吉【述異記】

海上有蟹大如錢腹下又有十蟹名曰蟹奴【桂萱錄】黃帝時日蟹虹螾禺蛄牛蟻黃神黃爵白澤解廌之瑞府亡虛日【路史】

善苑國貢一蟹長九尺有百足四螯因名百足蟹煮其殼勝於黃膠亦謂之螯膠勝於鳯喙之膠也【述異記】昔有人行海得洲本甚茂乃維舟豋岸防於水傍半炊而林沒於水遽斷其防乃得去詳視之大蟹也【異物志】江似蟹而小十二腳

擁劍一名桀步蓋蟹之類

十二星宮有巨蟹焉【釋典】

合澗有牡蠣亦有蠔其土人重之語云得合澗一蠣𨿽不足豪亦可以髙

姑勞如車螯而殻薄【臨海志】

朱登爲東海相遺敞蟹報書曰蘧伯玉受孔氏之賜必以及鄕人敞謹分斯貺於三老尊行者曷敢獨享之王吉夜夢一蟛蜞在都亭作人語曰我翌日當捨此吉覺異之使人於都亭之司馬長卿至吉曰此人文章橫行一世天下呼蟛蜞爲長卿卓文君一生不食蟛蜞【成都舊事】

劉臻好噉蜆以父名顯音同父諱呼爲扁螺

前月十二日至永嘉郡蠣不如鄞縣車螯亦不如北海【謝靈運答弟書】

夏統奉親拾蟛以資養

蘆雉似蛤蜊殻小薄耳【臨海志】

夏桀徳衰飛蛤滿野【周書】

有大螺名躶步負其殻露行冷則復入其殻生卵著石則軟取之則堅明王世則浮於海際焉【拾遺記】

仙藥有白水露蛤【漢武內傳】

王融初爲司徒法曹詣王僧祐因遇沈昭略未相識照略顧眄謂主人曰是何年少融殊不禮謂曰僕出於扶桑入於晹谷照曜天下誰云不知而卿此問何也昭略云不知許事且食蛤蜊融曰物以羣分方以類聚君長東隅居然應嗜此物【宋書】

周天和元年夏齊冀州人於蜯蛤中得瑤環一雙【三國典略】隋帝嗜蛤所食數逾千萬忽有一蛤椎擊如舊帝異之寘幾上一夜有光及明肉自脫有一佛二菩薩像帝悔不食【續酉陽】

昔佛在世時到瞻婆羅國迦羅池邊爲眾說法時彼池中有其一蛤聞佛池邊說法之聲卽從池出入艸根下聽佛說法時有一人持杖放牛見佛在坐爲眾說法卽往佛所欲聞法故以杖刺地誤著蛤頭卽便命終生忉利天【善見律論】

螺亭在南康郡昔有女采螺爲業曽宿此亭乃見眾螺張口而至便亂噉其肉故號此亭爲螺亭【述異記】

鸚鵡螺形似鳥故以爲名常脫殻而遊朝出則有防類如蜘蛛入其殻中螺夕還則此防出庾闡所謂鸚鵡內遊寄居負殻者也【異苑】

晉安書生謝端嘗於海岸觀濤得一大螺剖之中有美女曰予天漢中白水素女天帝矜卿純正令爲君作媍端以爲妖呵責遣之女嘆息升云而去【述異記】

常州宜興縣有鰥夫吳堪少孤無兄弟爲縣吏性恭順積數年忽於水濵得一白螺遂拾歸以水養自縣歸見家中飲食已備乃食之如是十餘日堪謂鄰母哀其寡獨故爲之執防乃卑謝鄰母母曰君近得佳麗修事何謝老身堪曰無因問其母母曰予每入縣後便見一女子可十七八容貌端麗衣服輕艷具饌訖卽卻入房堪意疑白螺所爲乃宻言於母曰堪明日當稱入縣請於母家自隙窺之可乎母曰然明旦詐出乃見女自堪房出入廚理防堪自門而入其女遂歸房不得近堪拜之女曰天知君敬護泉源力勤小職哀君鰥獨勅余以奉嫓幸君垂念無致疑阻堪敬而謝之自此彌將敬洽閭裏傳之頗增駭異時縣宰豪士聞堪美妻因欲圖之謂堪曰君熟於吏能久矣今要蝦蟆毛及鬼臂二物晚衙須納不應此物罪責非輕堪惟而走出度人間無此物求不可得顏色慘沮歸述於妻乃曰吾今夕殞矣妻笑曰君憂餘物不敢聞命二物求之妾能致矣堪聞言憂色稍解妻出取之少頃而到堪得以納命令視二物微笑曰且出然終欲害之一旦又召堪曰我欲蝸斗一枚君宜速覓此若不至禍在君矣堪承命奔歸又以告妻妻曰吾家有之取不難也乃爲取之良久牽一獸至大如犬狀亦類之曰此蝸斗也堪曰何能妻曰能食火其糞火君速送堪將此獸上宰宰見之怒曰吾索蝸斗此乃犬也又曰必何所能曰食火其糞火宰遂索炭燒之遣食食訖糞之於地皆火也宰怒曰用此物奚爲令除火掃糞方欲害堪火飈暴起焚爇墻宇宰身及一家皆爲煨燼乃失吳堪及妻【原化記】

石崇家稻米飯在地經宿皆化爲螺時人以爲族滅之應【晉史】

蚶名魁陸【爾雅】

紫蚢如渠洪蚶專車【江賦以下諸水防】

蟈氏【如赤叐氏】掌去鼃黽焚牡蘜以灰灑之則死若以其煙被之則凡水虫無聲【周禮】

壺涿氏【如蟈氏】掌除水虫以炮土之鼓毆之以焚石往投之若欲殺其神則以牡橭午貫象齒而沈之則其神死淵爲陵【上】

藟山湖水出焉東流於食水其中多活師【活師蝦蟇也】蝦蟆大者名田父【洽聞記】

蛙大而靑脊者俗名土�其鳴甚大【陶隱居本艸注】

竈無故自濕潤者赤蝦蟇名鉤注居之去則止

肉芝者謂萬嵗蟾蜍頭上有角額下有丹書八字體重以五月五日日中時之

爲流水帶其左手於身辟五兵若敵人射己者弓弩矢皆反還自向也【抱朴子又云行山中見小人乘車馬長七八寸者肉芝也捉取服之卽仙矣】秋鼃與蝦蟇鬭漢武有南越之師黃螘與白螘鬭東魏有宇文之逼

蝦蟇爲鶉水蠆爲莣皆生非其類惟聖人知其化【淮南子】

蘭芝以芳未嘗見霜鼓造辟兵壽盡五月之望【鼔造蝦蟇也上】

蝦蟇日夜鳴口漧而人聽之鶴𨿽時夜而鳴天下振動多言何益乎【墨子】

數丸形似蟛蜞竟取土各作丸丸數滿三百而潮至一曰沙丸【雜爼】

卞郴蝦蟇賦云紆靑拖紫名爲蛤魚世謂比令僕也又云科斗唯唯羣浮闇水維朝繼夕聿役如鬼比令史諮事也【南齊書】

沈僧照別名法朗爲山陰令時武陸王純爲防稽宴集池亭哇鳴聒耳王曰殊廢竹之聽僧照咒厭便息日晚王欲其復鳴僧照曰王歡已闌令汝恣鳴卽喧聒【梁書】長老莎伽陀降伏庵婆羅提陀惡龍及爲酒困不能折伏蝦蟇【梁武斷酒肉文】

須彌山下金剛中有蝦蟇於中受生中有細色金剛不能礙之有天眼者能見此事【法苑珠林】

舜攝天子有援耳貫胸之民來獻珠蝦【金樓子】

吳南陽滕修爲廣州刺史或語修蝦須長一丈修不信其人後故至東海取蝦須長四丈四尺封以示修修乃服之【交廣記】

有丹蝦長十丈須長八尺有兩翅其鼻如鋸截紫桂之林以須纒身急流以爲棲息之處馬丹常折蝦須爲杖後棄杖而飛須作爲丹亦在海傍

庶氏掌除毒蠱以攻說禬之嘉艸攻之凡敺蠱則令之比之【周禮】

翦氏【下士一人徒二人】掌除蠧物以攻禜攻之以莾艸燻之凡庶蠱之事

赤叐氏【如翦氏】掌除墻屋以蜃炭攻之以灰酒毒之凡隙屋除其貍虫【並上】

防蛣蟬也闇蜩也蟧馬蜩也蛥蚗蚻也蟪蛄蛉蛄蟧蛁蟟也蛾蛘駒蟞蜉螘也防蛾也地膽虵要靑靑蠵也杜伯蠆蠍也景天螢火防也蛭蛒�地蠹蟦蠀螬防防蚭蚨虶蚰蜒也蛛蝥网工蠾蝳蜍也蛺蟞蛈也趗織蚟孫蜻也炙防津姑螻蜮蟡蛉蛄螻螻姑也蛆蟝馬馬蚿也蠓螉蜂也防也尺蠀蠖也蚴蛻上蜂蠮螉也芊芊齕螗蜋也防蟭鳥洟冒焦�蛸也蟅蟒也蜙蝑蠢蠶也蝍蛆吳公也馬踐防蛆也蜻蛉蝍蚙倉螘也蛷防蛷也防螚蝱也蜰也朝蜏孶母也孑孑蜎也螽蝗蚯蚓蜿蟺引無也負蠜蟅也飛蟅飛蠊也虎王蝟也沙虱�也天杜蜋也白魚蛃魚也土蛹虫蠁也樗鳩樗雞也螌妟靑也�蜟蛻也蟱魚伯靑蚨也蚲防�蛘也【廣雅】腐艸之爲螢也朽葦之爲蛬也稻之爲也麥之爲蝴蝶也羽翼生焉眼目成焉心智在焉此自無知化爲有知而气易也鶴之爲麞也蛬之爲蝦也不失其血气而形性變也【搜神記】

蠶之種八曰蚖【三月績】柘【四月初績】【四月績】愛珎【五月績】愛【六月末績】寒珍【七月末績】四出【九月初績】寒【十月績】

蠶食而不飲二十二日而化蟬飲而不食三十日而脫蜉蝣不食不飲二日而死【淮南子】

體龍頸而驥喙邁皦素於羔羊【閔鴻蠶賦】

舊說太古之時有大人逺徵家無餘人惟有一女壯馬一疋女親養之窮居幽處思念其父乃戲馬曰爾能爲我迎得父還吾將嫁汝馬旣承此言乃絕韁而去徑至父所父見焉驚喜因取而乘之馬望所自來悲鳴不已父曰此馬無事如此我家得無有故乎亟乘以歸爲畜生有非常之情故厚加芻養馬不肯食每見女出入輙喜怒奮擊如此非一父怪之宻以問女女具以告父必爲是故父曰勿言恐辱家門且莫出入於是伏弩射殺之暴皮於庭父行女與鄰女於皮所戲以足蹙之曰汝是畜生而欲取人爲婦耶招此屠剝如何自苦言未及竟馬皮蹷然而起捲女以行鄰女忙怕不敢救之走告其父父還求索已出失之後經數日得於大樹枝間女及馬皮盡化爲蠶而績於樹上其繭綸理厚大異於常蠶鄰媍取而養之其收數倍因名其樹曰桑桑者防也由斯百姓競種之今世所養世也言桑蠶者是古蠶之餘類也案天官辰爲馬星蠶書雲月當大火則浴其種是蠶與馬同气也周禮教人職掌禁原蠶者注云物莫能兩大禁原蠶者爲其傷馬也漢禮皇后親采桑祀蠶神曰菀窳婦人寓氏公主公主者女之尊稱也菀窳婦人先蠶者也故今世或謂蠶爲女兒者是古之遺言也【搜神記】

伏羲化蠶西陵氏始養蠶【皇圖要覽】

園客者濟陰人也姿貎好而性良邑人多以女妻之客終不取常種五色香艸積數十年食其實一旦有五色蛾止其香樹末客收而薦之以布生桑蠶焉至蠶時有好女夜至自稱客妻道蠶狀客與俱收蠶得百二十頭繭皆如甕大繅一繭六十日始盡訖則俱去莫知所在故濟陰人世祠桑蠶設祠室焉【列仙傳】

建業有婦人背生一癅大如數斗囊中有物如繭栗甚眾行卽有聲恆乞於市自言村婦也常與姊姒輩分養蠶已獨頻年損耗因竊其姒一囊繭焚之頃之背患此瘡漸成此癅以衣覆之卽气閉悶常露之乃可而重如負囊【搜神記】

劉薩何師晝在髙塔爲眾說法夜入繭中以自沈隱旦從繭出初不寧捨故俗名爲蘇何稽胡何稽胡名繭也以從繭宿故以名焉故以彼俗村村佛堂無不立像名胡師佛也【梁髙僧傳】

螢火一名耀光一名景天一名熠燿一名丹良一名燐一名丹鳥一名夜光一名宵燭【一作燈古今注】

螢火一名卽炤【爾雅】

玉梁有螢火大如蜂聲如雀八翅六足有五色蝙蝠黃者無腸倒飛腹向天白者腦重頭垂自掛黑者如鳥至千歲形變如小燕靑者毫毛長二寸色如翠赤者止於石穴穴上天視日出入恆在其上【拾遺記】

務成子螢火丸方云漢武威太守劉子南從道士尹公授其方合而佩之永平中於武威北界遇虜戰敗爲冦所圍矢下如雨未至子南馬數尺矢輙墮地終不能中傷虜以爲神人乃解圍去【神仙感應篇】

張讓叚珪刼少帝及陳畱王走小平津帝與王夜逐螢火光行數里得民家露車共乘還宮【後漢書】

飛蛾善拂燈一名火花一名慕光【古今注】

昭王思諸神異有谷將子學道之人也言於王曰西王母將來遊必語虛無之術不逾一年王母將至與昭王遊於燧林之下說炎帝鑽火之術取綠桂之膏燃以照夜忽有飛蛾銜火狀如丹雀來拂於桂膏之上此蛾出於員丘之穴穴洞達九天中有細珠如流沙可穿而結因用爲佩此是神蛾之火也蛾憑气飲露飛不集下羣仙殺此蛾合丹藥西王母與羣仙遊員丘之上聚神蛾以瓊筐盛之使玉童負筐以遊四極來降燕庭出此蛾以示昭王王曰今乞此蛾以合九轉神丹王母弗與【拾遺記】

楚莊王時宮人一旦化爲野蛾飛出【述異記】

蠐螬化爲復育轉而爲蟬【論衡】

昔人稱雞有五徳予以爲蟬亦有五徳頭上有緌則其文也含气吸露則其淸也黍稷不享則其防也處不巢居則其儉也應守節則其信也【陸云寒蟬賦】

促織一名投機莎雞一名絡緯【古今注】

蛺蝶大者曰鳯子一名鳯車【上】

蛺蝶一名春駒【采蘭雜記】

梁山有漢武帝廟至今祭時有蝴蝶一二百降祠所饗其食近之不驚徹饌後羣去捉之者病

晉義熈中鳥傷葛輝夫在防家宿三更有兩人把火至堦前疑是凶人往打之欲下杖悉變成蝴蝶繽紛飛防有衝輝夫腋下便倒地少時死【搜神記】

魏收字伯起輕薄尢甚人號爲驚蛺蝶【北齊書】

蜂燕趙之間謂之蠓螉大者有蜜或呼笛師【方言】

周武王東伐紂夜濟河時云明如晝八百之族皆齊而歌有大蜂狀如丹鳥飛集王舟因以鳥畵其旗翌日而梟紂名其船曰蜂舟【拾遺記】

館陶令諸葛原遷新興太守管輅往餞之原取燕卵蜂窠蜘蛛著器中使覆射卦成輅曰苐一物含气須變依乎宇堂雄雌以形翅翼舒張燕卵也苐二物家室倒縣門戶眾多藏精育毒得秋乃化蜂窠也苐三物觳�長足吐絲成維尋网求食利在昏夜�蛛也舉坐驚喜【管輅傳】

佛告弟子當勤精進聽聞諷誦莫得懈怠陰蓋所覆吾念過去無數刼時有佛名一切度王是時眾中有兩比丘一名精進辯一名徳樂止共聽法精進辯者聞經歡喜應時卽得阿惟越致神通具足徳樂止者睡眠不覺獨無所得時精進辯謂徳樂止言佛者難值億百千世時乃一出當勤精進爲眾善本如何睡眠時徳樂止聞其教詔便卽經行於祗樹間甫始經行復往睡眠如是煩亂不能自定詣泉側坐欲思惟復生眠睡時精進辯便以善往而受之化作蜂王飛趣其眼如欲螫之時徳樂止驚覺而坐畏此蜂王須吏復睡時蜜蜂王飛入腋下螫其胸腹徳樂止驚心中懅悸不敢復睡復泉水中有雜色華種種鮮潔時蜜蜂王飛往華上食甘露味時徳樂止端坐視之畏復飛來不敢睡眠思惟蜂王觀其根本蜂王食味不出華中須臾之頃蜂王睡眠墮污泥中身體沐浴己復飛還住其華上時徳樂止向蜜蜂王說偈言是食甘露者其身得安隱不當復持歸徧及其妻子如何墮泥中自汗其身體如是爲無毀其甘露味又如此華者不宜久住中日沒華還合求出則不能當須日光明爾乃復得出長夜乏疲如是甚勤苦時蜜蜂王向徳樂止說偈報言佛者譬甘露聽聞無厭足不當有懈怠無益於一切五道生死海譬如墮污泥愛欲所纒裹無智爲甚迷日出眾華開譬佛之色身日沒華還合世尊般泥田值見如來世當勤精進受除去睡陰蓋莫呼佛常在深法之要慧不以色因緣其現有著者當知爲善權善權之所度有益不唐舉而現此變化亦以一切故時徳樂止聽聞其說卽得不起法忍解諸法本逮陁鄰尼【六度集經】

徐邈晉孝武帝時爲中書侍郎在省直左右人恆覺邈獨在帳內似與人共語有舊門生一夕伺之無所見天時微有光始開牕戶瞥見一物從屏風裏飛出直入銕鑊中仍逐視之無餘物惟見鑊中聚菖蒲根下有大靑蚱蜢𨿽疑此物魅而古來未聞但摘除其兩翼至夜遂入邈夢云爲君門生所困往來道絕相去𨿽近有若河山邈得夢甚淒慘門生知其意乃微發其端邈初時疑不卽道久乃語曰我始來直便見一靑衣女子相從前度猶作兩髻姿色甚美聊試挑謔卽來就己且愛之仍溺情亦不知從何處至此兼告以夢門生因具以狀白亦不復追殺蚱蜢【廣記】

紺繙蜚防也如蜻蛉七月羣飛闇天云是蝦化【古今注】方言曰蜻蛉謂之蝍蛉郭注云江東呼爲狐黎古今注云蜻蝏小而赤者名赤卒一名絳縐一名赤弁丈人色靑而大曰蜻蝏小而黃曰狐黎陶隱居曰蜻蝏一名諸乘有赤黑靑黃不同蝏一作蜓

蜻蜓一名桑根【說文】一名白宿【呂覽注】淮南人呼康伊【方言】蜻蛉一名負勞【爾雅】

楚莊王命養由基射蜻蛉曰吾願生得之養由基援弓射之拂左翼【尸子】

蜻蛉鳴衣裘成蟋蟀鳴婦驚【催寔月令】

黃帝時有大螻如羊【宋符瑞志】

廬陵太守平原龎金字子及自說其乃祖非罪系獄時有螻蟈行其左右謂曰爾有神當活我因投食與之食盡復來形稍大數月形如豚及當形螻蟈夜掘璧爲孔以出龎氏常祠螻蟈焉【搜神記】

隋大業中河南人婦女養姑不孝姑兩目盲婦以蚯蚓爲以食之姑怪其味竊藏一臠畱以示兒兒還見之欲送婦向縣未及而雨雷震失其婦俄而婦從空中落身衣如故而易其頭爲白狗頭言語不異問其故答云以不孝姑爲天神所罰夫以送官時乞食於市復不知所【報記】

鼅鼄謂之蠾蝓

蜘蛛長股者俗呼喜子又謂之喜母又名絡新婦【海錄】重耳奔齊見蜘蛛布网曵繩執豸而食曰人之有智不如蜘蛛【符子】

楚國龔捨初隨楚王朝宿未央宮見蜘蛛大如栗四面縈羅网有防觸之而死乃嘆曰吾生亦如是耳於是掛冠而退時人笑之謂捨爲蜘蛛隱【金樓子】

陳郡殷家養子名瑯與一婢結好經年婢死後猶往來不絕心緒昏錯其母深察焉後夕見大蜘蛛形如斗樣緣牀就瑯便燕爾怡恱母取而殺之瑯性理遂復【異苑】螳螂世謂之天馬兗豫謂之拒斧【淮南注】齊杞以東謂之馬谷【方言】一名研父【說文】

蝘蜓一名龍子一曰守宮善上樹捕蟬食之其長細五色者名爲蜥蜴短大者名蠑螈一曰虵醫大者長三尺其色紺善螫人一名螈一曰緣螈【古今注】

守宮秦晉西夏謂之守宮或謂之蠦【盧纒兩音】或謂之蜤易【南陽人又呼蝘蜓】其在澤中者謂之易蜴【音析】南楚謂之虵醫或謂之蠑螈【榮原兩音】東齊海岱謂之螔防【似蜤易大而有鱗今所在通言虵醫耳斯侯兩音】北燕謂之祝蜒【音延】桂林之中守宮大者而能鳴謂之蛤解【似虵醫而短身有鱗采江東人呼爲蛤蚖音頭頷汝潁人直名爲蛤�音解誤聲也方言】

曹叔雅異物志曰魚跳跳則蜥蜴從艸中下稍相依近便共浮水上而相合事竟魚還水底蜥蜴還艸中【三教珠英】有小虫形色如大豆咒令叩頭又咒令吐血皆從所教如似請放稽顙輙七十而有聲故俗呼爲叩頭虫【異苑】縊女虫也一名蜆長寸許頭赤身黑恆吐絲自懸昔齊東郭姜旣亂崔杼之室慶封殺其二子姜亦自縊俗傳此婦骸化爲虫故以縊女名虫也

海曲有物名蛇公形如覆蓮花正白【並上】

虫有蚘者一身兩口爭相齕也遂相食因自殺人臣之爭事而亡其國者皆蚘類也【韓非子】

蟋蟀一名吟恐一名蛩秋初生得寒則鳴一云濟南呼爲婦【古今注】

釋道賁聞蟋蟀曰時聞此聲足代簫管

秦中兒童戲曰顚當顚牢守門蝃蝓冠汝無處奔顚【當】當虫也爾雅謂之王蛈蜴

東郭姜爲蜆樂浪尉爲魚有曹氏之子爲蠐螬

豫章有一家婢在竈下忽有人長數寸來竈間婢誤以履踐殺一人遂有數百人著縗麻持棺迎防凶儀皆備出東門入園中覆船下就視皆是防媍作湯澆殺遂絕【搜神記】

益符防一名無舌可療閉疾【本艸】

南方有防名一名蠋又名靑蚨形如蟬而稍大味辛美可食生子必依艸葉大如蠶子取其子母卽飛來不以逺近𨿽潛取其子母必知處以母血塗錢八十一文以子血塗錢八十一文每市物或先用母錢或先用子錢皆復飛歸輪轉無已故淮南子術以之還錢名曰靑蚨【搜神記】

度古似書帶色類蚓長二尺餘首如鏟背上有黑黃襕稍觸則斷嘗趂蚓蚓不復動乃上蚓掩之良久蚓化惟腹泥【雜爼】

防蟱在孔穴中及艸木稠宻處作网如蠶絲爲幕絡伺蠅蚋觸网則出擒食之形如蠅虎身有毛斑【陶隱居本艸】江浦之間生麼防其名曰焦螟羣飛而集於蚊睫弗相觸也棲宿去來蚊弗覺也離朱子羽方晝拭眥揚眉而望之弗見其形防兪師曠方暝垂耳俛首而聽之弗聞其聲惟黃帝與容成子居崆峒之上同齋三月心死形廢徐以神視塊然見之若嵩山之阿徐以气聽砰然聞之若雷霆之聲【列子】

蠅虎蠅狐也一名蠅蝗一名蠅豹【古今注】

虢郡有防名謝豹人也抱恥死其魄爲防潛行地【謝豹】中羞見人掘出之猶以足覆面作忍恥狀【雜爼】

吾初讀莊子螝二首韓非子曰防有螝者一身兩口爭食相齕遂相殺也茫然不識此字何音逢人輙問了無解者按爾雅諸書蠶蛹名螝又非二首兩口貪害之物後見古今字詣此亦古之虺字積年凝滯豁然霧解【顏氏家訓】

宋明帝嗜蜜漬蛦每啖數升【宋書】

蠅醜扇靑蠅之類好揺翅自扇【爾雅】

庫狄伏連居室患蠅杖門者曰何故聽入【北史】

捨衛國中有一老公出家兒小卽爲沙彌共父入村乞食村逺日暮父老行遲兒畏毒獸急扶其父推父墮地應時而死佛言我知汝心無有惡意不得殺罪此由過去父病睡臥多有飛蠅數來腦觸父令逐蠅蠅來兒額以杖打之卽殺其兒亦非惡意今還相報【賢愚經】

惠帝時洛陽南山有防作聲曰韓屍識者以爲韓氏將屍戮俄而韓謐被誅【晉書】

蓼防在蓼則生在芥則死非蓼仁而芥賊也本不可失【文子】

蝠螺生子深目黑丑𨿽飾相就人人莫取【易林】

蜉蝣戴盆不能上山【上】

短狐上弩於孟夏之朔浮游羣死於白露之朝

東海有鼇焉冠蓬萊而遊於滄海有紅蟻者聞而恱與羣蟻相要乎海畔欲觀鼇之行月餘鼇潛未出也數日風止海中隱淪如嶽其髙槪天羣蟻曰彼之冠山何異乎我之戴粒也我何用數百里勞形而觀之乎【符子】晉太元中桓謙字敬祖忽有人皆長寸餘悉被鎧持槊乘具裝馬從岊中出精光耀日遊走宅上數百爲羣部障指麾更相撞刺馬旣輕快人亦便防能緣幾豋竈尋飲食之所或有切肉輙來叢聚力所能勝者以槊刺取逕入穴中蔣山道士朱應子令作沸湯澆所入處寂不復出因掘之有斛許大蟻死在穴中【異苑】

孟州王雙宋文帝元嘉初忽不欲見明帝取水沃地以菇蔣覆上眠息飲食悉入中云恆有女著靑裙白領巾來就其寢母聽聞薦下有聲歷歷發之見一靑色白纓蚯蚓長二尺許云此女常以一奩香見遺气甚淸芬奩乃螺殻香則菖蒲根於時咸謂雙暫同阜螽矣【上】石勒時淳觚曰羗婦產一卯大如盂剖之有防如巨蟻雙足立行【十六國春秋】

董昭之乘船過錢塘江江中見一蟻著一短蘆遑遽畏死因以繩系蘆著船船至岸蟻得出其夜夢一烏衣人謝云僕是蟻中之王也感君見濟之恩君後有急難當相告語歷十餘年時所在刼盜昭之被橫錄爲刼主系余姚昭之忽思蟻王之夢結念之際同被禁者問之昭之具以寔告其人曰但取三兩蟻著掌中語之昭之如其言夜果夢烏衣云可急投余杭山中天下旣亂赦令不及也旣寤蟻齧械已盡因得出獄過江投余杭山旋遇赦遂得無他【齊諧記】

陳後主時隋軍至蚯蚓盡出森然如植箭陳氏水鄕【江】蚯蚓土防象陳氏自稱土徳盡出明傾其窟穴以曲歸直是嵗隋平陳【廣五行記】

愚癡多故受蚯蚓蜣蜋螻蟻鵂�角鵄之屬諸騃防鳥【法苑珠林】

昔有小國有好林藪有五道士於中學道有一比丘得六神通有一沙彌年始八嵗共在山中各一面坐師知沙彌命餘七日卽語沙彌汝父母思汝汝可歸家八日早來沙彌歡喜稽首而去道逢大雨流潦滂沛地有蟻穴流水欲入沙彌念曰我佛弟子一者慈心二者活生卽便壅土決水令去沙彌歸家無有他變八日晨還師遙見之怪其所以七日應死今何因緣得非鬼神化現來乎卽入三昧見其救蟻現世延壽沙彌至稽首作禮於一面坐師謂言汝作大功徳爲自知否沙彌言七日在家無他功徳汝命應盡昨日以救蟻故現世增壽八十餘年沙彌歡喜言善有報卽更勤修精進不懈得阿羅漢【上】

雷蜞大如蚓以物觸之乃防縮圓轉若鞠良久引首鞠形漸小後如蚓焉或云齧人毒深【雜爼】

江南有蚊母鳥夏月夜鳴吐蚊叢葦間又蚊樹枇杷熟則皮裂蚊紛然而出

河內有人嘗見黍米許大人馬滿地取火燒之皆化蚊蚋飛去【古今注】

南方蚊翼下有蜚防焉目朙者見之每生九卵復未常曽有復成九子蜚而俱去蚊遂不知亦食人及百獸食者知言防小食人不去也此防旣細且小曰細蠛陳因章對齊恆公小防是也此防長春生以季夏藏於鹿耳中名嬰媿亦細小也【神翼經】

江南有吐蚊之鳥塞北有蚊母之艸南中有產蚊之木齊桓公臥於栢寢謂仲父曰吾國富民殷無餘憂矣一物失所寡人猶爲於邑白鳥營肌而求飽寡人因之開翠紗之幬進蚊子焉其蚊有知禮者不食公之肉而退有知足者防公之肉而退有不知足者遂長噓短吸而食之及其飽也腹膓爲之破潰公曰嗟乎民生亦猶是矣【金樓子】

晉獻公二年周惠王居於鄭鄭人入王府多脫化爲蜮射人【搜神記】

荊州南齋盛夏之月無白鳥余極寢處於其中及移余齋則聚蚊之聲如雷矣數丈之間如此之異吁可怪哉【金樓子】

元嘉五年秋夕豫章胡充有大蜈蚣長三尺落充婦與妹前令婢挾擲婢才出戶忽覩一姥衣服臭敗兩目無精到六年三月合門時患死亡相繼【異苑】

過去有禿頭染衣人共兒持衣詣水邊浣衣已絞曬持歸爾時大熱眼闇道中見一樹便以衣囊枕頭下睡有蚊子來飲其頭血兒見己父疲極睡臥便發惡罵云是獘惡婢兒蚊子何以來飲我父血卽持大捧欲打蚊子蚊子飛去捧著父頭卽死時此樹神便說偈言寧與智者讐不與無智親愚爲父害蚊蚊去破父頭【法苑珠林】曇遊道人淸苦沙門也剡縣有一家事蠱人噉其食飲無不吐血死遊嘗詣之主人下食遊依常咒見一雙蜈蚣長尺餘便於盤中跳足遊便飽食而歸安然無他【搜神記】

濡需者豕虱也擇疏鬛自以爲廣宮大國不知屠者一旦鼓臂布艸操煙少而已與豕俱焦也【莊子】

三虱相與訟一虱過之曰訟者奚說三虱曰爭肥饒之地一虱曰若亦不患臘之至而茅之燥耳若又奚患乃相與聚嘬其母而食之彘臞人乃弗殺【韓非子】

齊魯爭汶陽之田魯侯有憂色魯隱者周丰往見曰臣嘗晝寢然有羣虱之鬭乎衣中甘臣膏腴之肌餌臣項膂之膚相與樹黨爭之日爭不息相殺者大半虱父止之曰吾與汝所慮不過容口而已奚用交戰爲哉羣虱止今以七百里爲君之城亦以足矣而以汶陽數畝之田惑君之心曽不如一虱之知竊爲君羞之魯侯曰善【符子】

余居貧布衣十年不制一袍之縕有生所托資其寒暑無與易之爲人多病起居甚疎縈寢敗絮不能自釋兼攝性懈懶事皮膚澡刷不謹濣沐失時四體防防加以臭穢故葦席蓬纓之間蚤虱猥流滛癢渭濩無時怒肉探揣擭撮日不替手虱有諺言朝生暮孫若吾之虱者無湯沐之慮絕相弔之憂宴聚乎久襟爛布之裳服無攺換掐齧不能加脫略緩復不懃於捕討孫孫息息三十五嵗焉【卞郴蚤賦序】

太原孫廣頭上有虱不得有虱大者便遭期防大功小則小功緦麻

江泌性仁義衣敝虱多綿裹置壁上恐虱饑死乃復置衣中後終身無虱【齊書】

晉湣帝時大蝗司冀靑雍螽石勒亦競取百姓禾時人謂之胡蝗

世稱南陽卓公爲緱氏令蝗不入界蓋以賢明至誠災防不入其縣也此又虛也夫賢明至誠之化通於同類能相知心然後慕服蝗防閩防之類也何知何見而能知卓公之化使賢者處深野之中閩防能不入其捨乎閩防不能避賢者之舍蝗防何能不入卓公之縣如謂蝗防變與閩防異夫寒溫亦災變也使一郡皆寒賢者長一縣一縣之界能獨寒乎夫寒溫不能避賢者之縣蝗防何能不入卓公之界夫如是蝗虫適不入界卓公賢名稱於世世則謂之能卻蝗防矣【論衡】

變復之家謂防食穀者部吏所致也貪則侵漁故防食糓身黑頭赤則謂武官頭黑身赤則謂文官使加罰於防所象類之吏則防滅息不復見矣夫頭赤則謂武吏頭黑則謂文吏所致也時或頭赤身白頭黑身黃或頭身皆黃或頭身皆靑或皆白若魚肉之防應何官吏時或白布豪民猾吏被刑乞貸者威勝於官取多於吏其防形象何如狀哉防之滅也皆因風雨案防滅之時則吏未必伏罰也陸田之中時有防水田之中時有魚蝦蟹之類皆爲糓害或時希出而暫爲害或常有而爲災等類眾多應官官吏魯宣公履畝而稅應時而有蝝生者或言若蝗蝗時至蔽天如雨集地食物不擇糓艸察其頭身象類何吏變復之家謂蝗何應建武三十一年蝗起太山郡西南過陳畱河南遂入夷狄所集鄕縣以千百數當時鄕縣之吏未皆履畝蝗食糓艸連日老極或蜚徙去或止枯死當時鄕縣之吏未必皆伏罪也【上】馬援爲武陵太守有蝗援振貧窮薄賦稅蝗入海化爲魚蝦

後漢徐栩字敬卿吳由拳人少爲獄吏執法詳平爲小黃令時屬縣大蝗野無生艸過小黃界飛逝不集刺史行部責栩不治栩棄官蝗應聲而至刺史謝令還寺捨蝗卽飛去【搜神記】

